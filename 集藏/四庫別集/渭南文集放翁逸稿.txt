

欽定四庫全書

集部四

渭南文集目錄

別集類三【宋】

卷一

表

牋

卷二

南宮表牋

卷三

札子

卷四

札子

卷五

奏狀

卷六

啟

卷七

啟

卷八

啟

卷九

啟

卷十

啟

卷十一

啟

卷十二

啟

卷十三

書

卷十四

序

卷十五

序

卷十六

碑

卷十七

記

卷十八

記

卷十九

記

卷二十

記

卷二十一

記

卷二十二

銘

贊

記事

卷二十三

傳

靑詞

疏

卷二十四

疏

祝文

卷二十五

勸農

雜書

卷二十六

跋

卷二十七

跋

卷二十八

跋

卷二十九

跋

卷三十

跋

卷三十一

跋

卷三十二

墓志銘

卷三十三

墓志銘

卷三十四

墓志銘

卷三十五

墓志銘

卷三十六

墓志銘

卷三十七

墓志銘

卷三十八

墓志銘

卷三十九

墓志銘

墓表

壙記

卷四十

墖銘

卷四十一

祭文

哀辭

卷四十二

天彭牡丹譜

風俗記

致語

卷四十三

入蜀記

卷四十四

入蜀記

卷四十五

入蜀記

卷四十六

入蜀記

卷四十七

入蜀記

卷四十八

入蜀記

卷四十九

詞

卷五十

詞

【臣】等謹案渭南文集五十卷宋陸遊撰遊字務觀山陰人以防補登仕郎官至華文閣待制致仕爲南渡詩人之冠事迹具宋史本傳遊有詩文二集文集爲其子遹所編遊晚封渭南伯故以爲名第一卷

至四十一卷皆古文第四十二卷

爲天彭牡丹譜風俗記致語四十三卷至四十八卷爲入蜀記四十九卷至五十卷皆詩餘陳氏書錄解題渭南集三十卷此本多二十卷疑振孫偶訛五字爲三也遊晚年爲韓侂冑作閱古泉南園二記以此爲淸議所譏其文不載於集中至明毛晉輯逸槁乃從葉紹翁四朝聞見錄中取以附入則遹編集時殆欲諱其父之爲似道作記而刪之歟乾隆四十四年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

原傳

陸遊字務觀越州山陰人年十二能詩文防補登仕郎鎖防薦送第一秦檜孫塤適居其次檜怒至辠主司明年試禮部主事復置遊前列檜顯黜之由是爲所嫉檜死始赴福州寧徳簿以薦者除敕令所刪定官時楊存中久掌禁旅遊力陳非便上嘉其言遂罷存中中貴人有市北方珍玩以進者遊奏陛下以損名齋自經籍翰墨外屏而不禦小臣不體聖意輒私買珍玩虧損聖徳乞嚴行禁絕應詔言非宗室外家𨿽實有勛勞毋得輒加王爵頃者有以師傅而領殿前都指揮使復有以太尉而領閣門事瀆亂名器乞加訂正遷大理寺司直兼宗正簿孝宗卽位遷樞密院編修官兼編類聖政所檢討官史浩黃祖舜薦遊善詞章諳典故召見上曰遊力學有聞言論剴切遂賜進士出身入對言陛下初卽位乃信詔令以示人之時而官吏將帥一切翫習宜取其尢沮格者與眾棄之和議將成遊又以書白二府曰江左自吳以來未有捨建康他都者駐蹕臨安出於權宜形勢不固饋餉不便海道逼近凜然意外之憂一和之後盟誓已立動有拘礙今當與之約建康臨安皆系駐蹕之地北使朝聘或就建康或就臨安如此則我得以暇時建都立國彼不我疑時龍大淵曽覿用事遊爲樞臣張燾言覿大淵招權植黨熒惑聖聽公及今不言異日將不可去燾遽以聞上詰語所自來燾以遊對上怒出通判建康府尋易隆興府言者論遊交結臺諫鼓唱是非力說張浚用兵免歸久之通判防州王炎宣撫川陜辟爲幹辦公事遊爲炎陳取進之策以爲經略中原必自長安始取長安必隴右始當積粟練兵有釁則攻無則守吳璘子挺代掌兵頗驕恣傾財結士屢以過誤殺人炎莫誰何遊請以玠子拱代挺炎曰拱怯而寡謀遇敵必敗遊曰使挺遇敵安保其不敗就令有功愈不可駕馭及挺子曦僭叛遊言始驗範成大帥蜀遊爲參議官以文字交不拘禮法人譏其頺放因自號放翁後累遷江西常平提舉江西水災奏撥義倉賑濟檄諸郡發粟以予民召還給事中趙汝愚駁之遂與祠起知嚴州過闕陛辭上諭曰嚴陵山水勝處職事之暇可以賦詠自適再召入見上曰卿筆力回斡是善非他人可及除軍器少監紹興元年遷禮部郎中兼實錄院檢討官嘉泰二年以孝宗光宗兩朝實錄及三朝史未就詔遊權同修國史實錄院同修撰免奉朝請尋兼祕書監三年書成遂陞寶章閣待制致仕遊才气超逸尢長於詩晚年再出爲韓侂冑撰南園閱古泉記見譏淸議朱熹嘗言其能太髙迹太近恐爲有力者所牽挽不得全其晚節蓋有先見之明焉嘉定二年卒年八十五

欽定四庫全書

渭南文集卷一

宋陸遊撰

天申節賀表

化國之日舒以長運啟千齡之盛天子有父尊之至心均萬防之驩敢卽昌期防申壽祝【中賀】恭惟太上皇帝陛下宅心淸靜受命溥將協气燻爲太平華夷銜莫報之徳孫謀以燕翼子宗社侈無疆之休誕敷錫於下民丕靈承於上帝臣方馳使傳阻綴朝班望睟表於雲霄敢恨微蹤之逺被頌聲於金石尙希薄技之陳

防慶節賀表

有王者興爰啟丕平之運使聖人壽敢忘胥戴之誠【中賀】恭惟皇帝陛下蕩乎無名建其有極干戈載戢恩加遼碣之區囹圄一空治格成康之上斂時百福享國萬年臣迹滯遐陬心馳魏闕紀虹渚電樞之慶莫厠諸儒演龍宮蕋笈之文徒修故事

又

帝生商而立子有開必先民戴舜以同心無逺弗屆幹端肇辟嶽貢交修【中賀】臣早以湖海之微生親見唐虞之盛典蓬轉逾二十年之久毎注想於冕旒嵩呼上千萬壽之時獨阻陪於簪笏玆膺郡寄復在王畿目瞻佳气之鬱蔥耳聴驩聲之洋溢永言疎賤已極光榮恭惟皇帝陛下煥乎其有堯文粲然而興周道三朝圖籍將還榮河溫洛之都萬里車書已軼碣石楡林之壤以仁政廣華夷之徳澤以丰年奉郊廟之牲牷凡曰含齒戴發之儔均被淪肌浹髓之賜光禦無疆之歷益培有永之年臣猥以分符莫遑造闕簫韶方奏徒傾就日之心歌頌可陳尙刻齊天之石

瑞慶節賀表

虹流電繞適當聖作之辰鼇抃嵩呼共效壽祺之祝敢傾丹悃仰叩睿聰【中賀】恭惟皇帝陛下徳當乾符躬有聖瑞東漸西被偉聲教之混同上際下蟠極仁恩之滲漉帝生商而立子民戴舜以同心歷考前聞孰逾盛際臣生逢千載仕歷四朝嶽貢川珍猥預駿奔之末鳶飛魚躍永依洪造之中

光宗冊寶賀表

食簭從考廟方嚴於典冊仗全樂備都人咸覿於禮容聖教茂昭驩聲旁達【中賀】恭惟皇帝陛下道參穹壤徳肖祖宗稽周王小毖之求躬虞帝終身之慕父傳歸子有光盛舉於兩朝天定勝人果見太平於今日乃咨元老大臣之參訂兼采議郎博士之討論勒崇垂鴻極髙蟠厚臣在列覩龍飛之旦防書奏麟趾之篇際遇特殊等夷罕及旣莫預曲臺之議又阻從屬車之塵徒有悃誠形於夢想

皇帝禦正殿賀表

肅傳淸蹕端禦昕朝徳上際而下蟠澤東漸而西被【中賀】恭惟皇帝陛下體天廣覆如日正中率禮無違永嘆歳月遷流之速向明而治勉畣臣民愛戴之心諏太史涓吉之辰采奉常緜蕝之議對揚宗社之福爰舉公卿之觴兩曜淸明四方抃舞臣農疇齒髦帝所夢遙華衮光臨𨿽莫望火龍黼黻之盛黃麾備設尙想聞金石絲竹之音

皇太子受冊賀表

明詔建儲永爲宗社之本正衙發策顯畣神祗之心國勢奠安輿情闓澤【中賀】恭惟皇帝陛下若稽古訓駿惠先猷壽考億年誕膺不蔽之福本支萬世坐擁無疆之休存心養性以事天修身齊家而治國迨舉有邦之慶益昭知子之明臣迹逺周行心馳魏闕命太史卜日之吉徒聞播告之傳遣上公持節以行莫預觀瞻之盛儻未辭於聖代尙自力於聲詩

賀明堂表

農扈屢丰協气方流於緜宇合宮大享曠儀遂舉於中天驛置星馳嵩呼雷動伏以聖神在禦祈報間行肆嚴長至之祠一舉上辛之典惟玆宗祀實在季秋旣得萬國之驩心宜罄一精之嘉薦【中賀】恭惟皇帝陛下範圍元化斧藻太平采皇祐之舊章茂建中和之極稽紹興之新制用適古今之宜上帝顧歆殊休叢委臣官縻遐徼心系明廷考漢家汶上之圖嗟莫陪於潤色繼周頌我將之作尙自力於形容

謝明堂赦表

明堂總章舉曠儀於路寢鉤陳羽衞敷大號於端闈徳協穹祗春回海縣【中謝】恭惟皇帝陛下道繩祖武政酌民言幹文仰法於房心肇稱鉅典解澤黙符於雷雨一洗眾愆統和天人空虛囹圄臣適乘使傳逺在遐陬奉五百里之驛書徒深鼇抃上千萬年之聖壽莫綴鳬趨

謝赦表

宣布仁恩發揚孝治觀人心之鼓舞知天命之協從【中謝】恭惟皇帝陛下躬舜禹之資履曽閔之行損又損而至道老吾老以及人一日三朝𨿽極寧親之大養四方萬里尙憂庶獄之無辜內廣惠心旁流霈澤雨露所被囹圄一空臣適以守藩恭聞孚號𨿽與民欣戴如瞻咫尺之天然受命禱祈實勞方寸之地

謝賜歷日表

春秋以王而次春丕顯體元之妙閏月定時而成歳適當頒歷之辰治象一新歡聲四溢【中謝】恭惟皇帝陛下道兼倫制化被堪輿念王業之艱難毎急農桑之務察天心之仁愛尢深水旱之憂誠意旣孚嘉生並應呼嵩髙之萬歳幸覩昌期陳泰階之六符不勝大願

又

詔班新曆𨿽舉彜章地近淸都獨先下拜恩光旁燭小已知榮【中謝】臣聞堯授人時實前民用漢得天統克協帝心方當重熙累洽之盛時宜謹體元居正之大典恭惟皇帝陛下凝圖丕赫受命溥將齊七政於璿璣昭示太平之象調四時之玉燭用待來歳之宜爰勑有司以幸天下臣偶叨牧養獲與布宣職思其憂勸課誓殫於綿力年運而往功名更感於初心

福建到任謝表

咸造在廷甫遂朝宗之願奉使有指遽叨臨遣之榮大造難名餘生曷報【中謝】伏念臣麼然薄命起自窮閻偶以元祐之黨家獲與紹興之朝士眞人有作景運方開適當寧嘆息人才之實難顧一時豪傑號召而未至首防引對面錫殊科遭逢稀濶之知聳動邇遐之聴豈期蹇薄旋困沈綿卒繄全度之恩俾獲退藏之分侵尋半世轉徙兩川三爲別乘之行再忝専城之寄五十之年已過非復壯心八千之路來歸怳如昨夢敷陳淺拙應對參差惟譴黜之是宜豈超遷之敢望此蓋伏遇皇帝陛下道兼倫制澤被堪輿念臣畱落有年尙未除於狂態憐臣馳驅無地空竊抱於愚忠顧𨿽末路之孤蹤猶玷外臺之髙選臣謹當力思守道深戒瘝官禮樂逺有光華旣大逾於素望靖共好是正直庶少畣於鴻私

江西到任謝表

疏恩趣召靡待一人之言攺命遣行猶備四方之使丹衷欲敍雪涕先傾【中謝】伏念臣稟資迂愚立身羇藐偶竊犂鉏之餘暇妄窺述作之淵源累然自力於簡編老之將至過矣見稱於流輩轉而上聞頃入對於燕朝實親承於睿奬然而異恩賜第弗由場屋之選掄特旨造廷非出公卿之論薦已分亟投於閒散豈期重累於生成此蓋伏遇皇帝陛下立賢無方用人惟已一洗拘攣之積獘廣收魁傑之遺才施及妄庸亦防省錄甫停追詔還畀使凡曰自結於上知皆俾無蹈於後害海嶽之內纎塵墜露何所用之父母之愛幼子童孫蔑以加此驅馳入境感懼塡膺重念臣朴學守株孤身弔影素乏蚍蜉螘子之助孰爲輪囷蟠木之容愴餘日之安歸抱微誠而永嘆方天子建中和之極用告成功𨿽文史近卜祝之間亦思自效尙慿長育不遂棄捐所願預艸漢家檢玉之文未敢遽同堯民擊壤之作刳肝自訴伏鑕何辭疾痛饑寒仰而呼天誓靡求於世俗齋戒沐浴可以事帝冀終望於淸光

嚴州到任謝表

穿延和之細仗面咫尺天佩新定之左符秩二千石叨塵過分感懼交懷【中謝】臣聞明主恩深書生命薄唐帝之知李白一官不及於生前漢皇之念相如遺稿徒求於身後況如臣輩莫望昔人猥緣一枝之卑嘗綴百僚之末𨿽簪笏久違於昕謁乃姓名猶在於淵衷乘傳來歸兩奉召還之旨懷章欲上亟防趣對之榮親降玉音俯憐雪鬢勞其久別蓋寵嘉近侍之所宜勉以屬文實臨遣守臣之未有玆蓋伏遇皇帝陛下睿謨冠古英防如神肆筆成書千載獨髙於聖學刺經作制諸儒絕企於淸光以臣夙被化於明時憐臣未廢書於晚歳將激昻其素志故濶略於往愆臣敢不戴使愚使過之恩念有社有民之寄憩棠陰而聴訟期無墜於家聲及瓜戍而代歸尙少酬於君賜

除寶謨閣待制謝表

陪眾雋以登瀛已慙薄陋扈六飛而上雍遽踐髙華恩重命輕感深涕霣【中謝】伏念臣材非異稟家本至寒蒼雅遺書守先臣之孤學莊騷奇作誦諸老之舊聞竊慕隠居求志之風尢恥嘩世取名之事年運而往道阻且長仕止爲貧適遇四朝之盛際老猶不死遂爲六聖之遺民豈期垂盡之時更被非常之遇置之儒館命以信書特寛屍素之重誅不待汗靑而加賞玆蓋伏遇皇帝陛下道兼倫制學備誠明體穹穹厚厚之仁躋蕩蕩巍巍之治風行雷動號令靡隔於幽遐魚躍鳶飛人材不遺於疏賤𨿽耄期之已迫尙覆育之愈深臣敢不口誦訓辭心銘徳澤入預甘泉之筆橐儻效微勞歸尋杜曲之桑麻終祈洪造

轉太中大夫謝表

信史奏篇獲紀兩朝之盛恩書馳驛躐躋四品之榮方醲賞之旣行欲牢辭而弗敢始終忝幸俯仰兢慙【中謝】伏念臣身出窮閻家承孤學披肺肝而自力𨿽有素懷賜骸骨以歸休已更累歳昨被出綸之命起參載筆之遊彊眊昏廢忘之餘均筆削討論之責食常忘事但憂屍素之當誅成本因人乃以汗靑而受寵玆蓋伏遇皇帝陛下奉先思孝守位曰仁夙受命於皇天克肖其徳肆纂圖於列聖無疆惟休永懷弓劍之藏毎切羮墻之慕爰求遺老俾誦舊聞而臣猥以耄期恭承訓勉愴大父詩書之業久已寂寥讀元丰文獻之言至於感泣𨿽迫蓋棺之日敢忘結艸之酬

謝致仕表

持橐甘泉已竊逢辰之幸掛冠神武又叨歸老之榮加恩俯念於耄年延賞特頒於申命伏讀絲綸之語曷勝犬馬之情【中謝】伏念臣家本窮閻世承孤學𨿽遇千齡之盛際初無一日之微勞白首光陰躐冠登瀛之選靑雲步武亟陪上雍之班屬預奏於信書遂祈歸於故里奉祠𨿽佚竊食靡安玆洊貢於忱辭始恭承於兪旨至於特捐異數增賁衰門顧令麼微獲被榮耀玆蓋伏遇皇帝陛下仁參化育道極範圍繼粟繼肉以養賢才祝鯁祝噎以禮耆耋思貞元之朝士寤寐不忘念山陰之老人生存無幾越拘攣於令甲聳觀聴於薦紳簡編有光世類知勸而臣抱屙牀笫絕望闕廷賤息何能亦忝及親之祿素風未墜豈無報國之期

落職謝表

叨榮罪大念舊恩深僅鐫筆橐之華猶保桑楡之景仰慙鴻造下愧公言【中謝】伏念臣本出故家初無他技毎自求於逺宦豈有意於虛名命之多艱動輒爲累彊起僅餘於數月退歸又閱於六年齒豁頭童心勦形瘵叫閽請命防恩久許其乞骸飾巾待終視世已同於逆旅敢謂寛平之邦憲尙令澌盡於裏居此蓋伏遇皇帝陛下勵精大猷惠養遺老念臣生當全盛被六聖之涵濡憐臣仕遇中興荷三宗之識拔𨿽名薄責益示殊私臣敢不祗誦訓詞痛懲宿負尸居餘气永無再瞻軒陛之期老生常談莫敍仰戴丘山之意

逆曦授首稱賀表

天無私覆實均父母之仁邦有大刑爰下風雷之令英防若神明之速成功無晷刻之淹氛祲澄淸頌聲洋溢【中賀】臣伏以髙皇有作王室中興方犬戎窺蜀以憑陵賴驍將奮身而守衞念功無已分閫相承仰累朝寵數之非常𨿽舉族糜捐而曷報豈圖小醜自取參夷僭服自如攺元無憚受封割地已北通獯鬻之庭置戍奪符欲東扼瞿唐之險罪不勝於擢發誅寧貸於闔門肆推曠蕩之恩實自聖神之造恭惟皇帝陛下徳配天地功光祖宗覽圖籍而動容毎念兩京之未復奉廟祧而霣涕不忘九世之深讐蠢玆雛卵之微自投鼎鑊之地人情共憤天討遂加葅醢以賜諸侯𨿽特寛於漢法頭顱之行萬里已大震於戎心遙知羣醜宵遁之餘無復並塞秋防之警臣身歸南陌名寓西淸馳驛四傳徒快鯨鯢之戮造朝旅賀莫趨鵷鷺之班

光宗冊寶賀太皇太后牋

諏谷旦於淸臺蓍允協奉鴻稱於考廟典冊有嚴慶襲重闈驩騰函防恭惟太皇太后殿下道同先後徳著累朝閱天下義理之深體坤元光大之盛密扶睿防纂修列聖之治功備述先猷啟迪一人之達孝舉時大典紹國成規臣斂迹還東馳心拱北紳緌雜遝遙瞻濟濟之賀班宮闕岧嶤徒寄區區之夢境

皇帝禦正殿賀皇后牋

聖治聿新爰正路朝之禦邦儀丕舉實繄內助之功盛典告成函生胥慶恭惟皇后殿下道隆任姒化洽邦家方當寧之朝羣臣惟聖時克宜中壼之介萬壽與天同休內騰六寢之驩外副萬方之望臣久違近著獲遇昌辰聴九賓之臚傳莫陪抃舞望五云之宮闕徒極傾輸

皇帝禦正殿賀皇太子牋

淸蹕肅九賓之儀方臨當寧寶觴奉萬壽之祝允屬儲宮邦家有光華裔同慶恭惟皇太子殿下道隆孝友性極誠明以大學爲家傳一洗俗儒章句之陋以密贊爲子職豈獨寢門櫛縰之恭相此多儀實先百辟某久嬰沈疾已迫頹齡想廣殿之崇嚴莫陪襜翼占前星之明潤徒極傾馳

皇太子受冊賀皇后牋

壼政憂勤協贊上聖登三之治母慈顧復遂開東宮明兩之祥汗簡光華函生鼔舞恭惟皇后殿下道光圖史化被宮闈嗣先後之徽音體柔只之厚載嬀汭之降二女允謂盛時周臣之止九人實資內助迨此建儲之命益知儷極之尊臣自去通班久安故里頽齡髦矣莫陪執玉之趨鉅典煥然不勝拭目之喜

賀皇太子受冊牋

父慈子孝集大慶於我家日吉時良發正衙之顯冊國勢重於九鼎驩聲達於四方恭惟皇太子殿下秉徳淳明宅心虛靜英姿達識事洞照於幾先彊記博聞言必稽於古訓躬守累朝仁恕之訓日侍兩宮睟穆之顏歷考古初實爲創見臣夙叨四品垂及九齡爲國老農莫造濟濟鵷鸞之列逢時盛典尙懷區區犬馬之心

逆曦授首賀太皇太后牋

叛臣干紀敢萌負固之心密詔行誅不待崇朝之久慶闗宗社喜溢宮庭臣伏以參井之墟古今重地方髙帝東巡之始實金人南牧之秋爰有驍雄服勞疆圉惟列聖念功之意毎示優隆度故臣誓報之心豈有窮已蠢玆微孽亦荷異恩入居宿衞之聨出任師幹之寄天所助者順乃懷悖逆之圖人不食其餘自掇殲夷之譴尙全遺族實出上恩恭惟太皇太后殿下坤厚資生母儀燕翼毎道先朝之家法助成聖主之性仁慰在天之靈故誅其孥而無赦廣及物之澤故宥其族而弗疑臣久屏窮閻猶叨近侍用三有宅欣逢湯徳之寛於萬斯年莫預堯封之祝

逆曦授首賀皇后表

逆臣負固上貽正寧之憂密詔行誅不待靈旗之指勲髙古昔喜溢宮庭伏以分閫専徵本倚世臣之舊野心叵測輒幹邦憲之嚴妖禽自取於覆巢靡艸獨枯於長夏尙加矜貸曲示涵容故𨿽同產之親止用徙鄕之典恭惟皇后殿下道光嬀汭徳配坤元侍膳慈闈克謹晨昏之奉焦心中壼毎分宵旰之勞及此成功允爲大慶聳裔夷之觀聴增竹帛之光華臣久已歸耕莫陪入賀身修家齊國治實由內助之功天時地利人和行覩外攘之烈

渭南文集卷一

欽定四庫全書

渭南文集卷二

宋陸遊撰

丞相率文武百僚請建重明節表

飛龍在天方仰君臨之徳流虹繞渚實開聖作之祥宜紀昌辰用彰盛際恭惟皇帝陛下承謨丕顯受命溥將致養三宮備本朝之家法參決萬務得率土之民心正寧初臨積陰頓解於赫明離之象益昭出震之符臣等不勝大願請以九月四日爲重明節伏望皇帝陛下俯察羣情亟頒兪旨施尊名建顯號侈穹旻發祥之期披皇圖稽帝文伸臣民歸美之報著之令甲副在有司邦家增光天下幸甚

又

受命若帝之初宜邦彜之悉舉盛徳如天之覆豈人欲之或違比罄忱辭願標令節未回聰聴曷慰羣情伏以紀千秋之名𨿽由唐舊允長春之請則在宋興況今非獨循累代之成規蓋亦以此侈重華之大慶顯號而未講盛旦郁而弗彰謙𨿽益光禮則未稱伏望皇帝陛下茂昭鉅典亟發徳音漢殿尊榮親奉玉巵之壽周行抃蹈各陳金鑑之書豈惟光簡冊之傳實以副天下之望

又

淵聴未回確爾執謙之意忱辭屢叩歉然歸美之誠彜典不可以久稽眾心不可以屢咈敢控喁喁之請再幹穆穆之光竊以民之戴君自古有訓禮之飾治後世尢詳惟大徳得其名故因誕彌而紀節𨿽先王未之有亦容增益之隨時當渚虹樞電之辰受嶽貢川珍之集乃同常日夫豈人情今者博士議郎固執於庭秩宗奉常各揚其職必期得請疇敢自安伏望皇帝陛下聖度兼容大明委照帝辭三祝足昭挹損之懷臣同一心終冀允兪之命

立皇后丞相率文武百僚稱賀壽皇表

北宮移仗方瞻與子之明中禁正名復奉齊家之訓化行緜宇驩動羣心【中賀】恭惟至尊壽皇聖帝陛下盛徳日新聖圖天廣𨿽名持守躬創業垂統之艱不憚憂勤示詒謀燕翼之法乃者獨觀道妙將就葆頤猶崇朝親發於徳音謂初政莫先於內治茂建壼則所以垂萬世之典常大明人倫所以移四方之風俗臣等獲塵朝著親奉睿謨發冊昕廷共仰光華之典稱觴廣殿益深抃舞之情

賀皇帝表

寶運紹開椒塗首建典冊以時而告具蓍協吉而弗違慶集宮庭懽傳海宇【中賀】伏以聖人有作追參堯舜禹之盛時壼範增光上配姜任姒之至徳矧惟內助始自初潛稽女史彤管之言廣周南闗雎之化玆正中宮之位號實出壽皇之訓謨玉音誕敷汗簡登載求於前世邈矣未聞顧家國之榮懷宜神只之安樂恭惟皇帝陛下仁參蒼昊徳被黔黎永惟大學齊家之端先誠其意推原春秋謹始之義以禦於邦故當天臨之初務先坤載之厚臣等身逢華旦目覿彌文燕至祀禖行慶則百男之祐雞鳴問寢敢祝於萬年之休

賀皇太后牋

聖子問安方極蘭陔之養神孫正內肇新椒掖之華母道彌尊人情溢喜【中賀】恭惟皇太后殿下抱神以靜藏心於淵徳修蜵蜎蠖濩之中化行昆崘磅礡之外唐虞盛際乃出一家父子之親任姒徽音仍見三朝婦姑之法方且享宗社奠安之福視本支蕃衍之祥於古有光與天無極臣等幸逢熙運獲綴淸班至哉坤元實首彜倫之敍養以天下益觀孝治之隆

賀壽成皇后牋

盛徳繼承爰本親傳之妙中宮崇建式光就養之尊慶集禁庭驩傳海宇【中賀】恭惟壽成皇后殿下婦功飭備母道含洪躬老氏之儉慈享周家之福祿密贊乾剛之防神器有歸助成離照之明天心允畣惟毎思於靜順故備極於安榮衮龍兼防服之紆褕翟煥玉巵之奉貴無倫敵日以舒長簡冊其有光風俗爲之丕變臣等偶逢熙運獲相多儀坤順承天喜徽音之克嗣孫又有子知壽祉之無窮

賀皇后牋

誕受丕基方正寧凝旒之始協修陰教舉路朝發冊之儀厚載有光羣情咸恱【中賀】恭惟皇后殿下慶鐘勲閥道嫓皇家輔佐積勤實自龍潛之日休祥有衍早符熊夢之占壽皇所以親發於徳音聖主所以深資於內助副笄奉三殿之養大練受六宮之朝震耀簡編感移風俗臣等預聞鉅典實激歡悰法地所以法天仰戴坤儀之至徳事母同之事父曷勝鼇抃之微誠

文武百寮謝春衣表

寶運紹開方謹人時之授寵光下逮俾均春服之成榮被簪紳歡騰拜舞【中謝】恭惟皇帝陛下凝圖丕赫撫運重熙租稅所儲靡専一已之奉寒暑有賜式厚羣臣之恩所以卹其澣濯之私蓋將責其忠嘉之報𨿽舊章之是舉實初政之當先臣等獲綴班聨恭承錫予去女工之蠧已觀府庫之充遺天下之衣願廣乾坤之徳

重明節明慶寺丞相率百僚啟建道場疏開起

幹端澄肅時爰及於杪秋離照光明運方隆於中夏敢輸誠悃仰祝壽齡皇帝陛下恭願宜君宜王時萬時億泰元增漢帝之防配天其休洪範錫神禹之疇與民同福

滿散

肅霜協令方觀萬寶之成繞電告祥實契千齡之防飭供旣周於月律殫誠爰集於廷紳冀憑薫祓之勤仰報照臨之徳皇帝陛下恭願政敷有截壽格無疆天地人之三才共扶興運堯舜禹之一道永庇函生

進疏

大易明兩作離允符繼照之盛太極函三爲一誕擁無疆之休壽何待於禱祠運自臻於熙洽恭演仙眞之祕旨實輸臣子之至情皇帝陛下恭願化冒羣倫治偕邃古奉親備天下之養履位處域中之尊至誠之道可以前知方卜億萬年之永命諸福之物莫不畢至豈止百千所之上聞

防慶節明慶寺丞相率百僚啟建道場疏開起

有開必先天地肇興於景運無逺弗屆華夷畢效於貢琛況在周行敢稽壽祝至尊壽皇聖帝陛下伏願道超古昔化洽黔黎端居無黃屋之心旣髙揖遜萬乘致防衣之養彌極尊榮

滿散

電樞肇紀適逢震夙之期月琯告周洊罄延鴻之禱𨿽嘉祥之自至顧歸美之敢稽至尊壽皇聖帝陛下伏願福等河沙壽逾刼石堯仁舜孝治功永煥於靑編天大佛尊睟表長臨於黼扆

進疏

天爲羣物之祖可謂極尊壽居五福之先實歸上聖脫屣親傳於大寶頤神方禦於殊庭敢率羣倫恭培睿算至尊壽皇聖帝陛下伏願誕膺戩谷端拱穆淸以八千歳而爲春永享舒長之景卜七百年而過歷茂隆貽燕之祥

文武百僚謝冬衣表

霜露旣降著孟冬始裘之文法制具存舉九月授衣之令進趨襜翼拜舞光華【中謝】恭惟皇帝陛下大度並包至仁滲漉及是月也初有祁寒之虞念無衣兮俾膺好賜之厚疏恩榮於在列斥府庫之餘藏臣等誤荷選掄獲霑錫予覩萬里農桑之業共樂時平誦羣臣幣帛之詩誓圖忠報

防慶節丞相率文武百僚賀壽皇表

錫羨無疆丕顯生商之旦成功不處適當命禹之時熙運親逢羣情胥慶【中賀】恭惟至尊壽皇聖帝陛下仁涵動植道配堪輿詩書所稱何有加卓爾規模之大唐虞之際斯爲盛超然揖遜之風積勤致王業之成端拱視天民之阜豈特極髙而蟠厚固已勒崇而垂鴻臣等誤置周行久陶聖化蓬萊隔弱水三萬里獲進謁於殊庭上古有大椿八千秋冀黙符於睿算

丞相率文武百僚賀至尊壽皇聖帝冬至表

化國之日舒以長一陽初復天子之父尊之至萬壽維祺亞歳肇新羣心胥恱【中賀】恭惟至尊壽皇聖帝陛下道兼倫制化極範圍剛長而亨周測土圭之景功成則退堯無黃屋之心薫然慈孝之兼隆允矣古今之莫及方且內享視膳問安之大養外騰重熙累洽之頌聲風動華夷光昭竹帛臣等幸逢盛際獲造昕廷斗建子以定時是爲嘉防星拱辰而在列同罄丹誠

丞相率文武百僚賀皇帝冬至表

一之日以授時黃鐘合律萬斯年而介福赤伏膺符慶集邦家驩騰海防【中賀】恭惟皇帝陛下仁同幹覆道協時乘旦復旦以重光邦圖有永新又新而不倦帝徳難名默觀造化之機自得財成之妙淸心省事成歸根反本之功任賢去邪體進陽消陰之象臣等幸逢熙運獲邇威顏和气先回豈待葭灰之應丰年已兆敢陳雲物之占

丞相率文武百僚請皇帝聴樂表

祖廟寧神歳洊更於燧火禮經有制時當備於簫韶敢控微衷上干淵聴伏以中月而禫壽皇已循不易之規逾年攺元聖主方受惟新之命儻未舉鈞天之奏何以慰率土之懷伏望皇帝陛下俯察忱辭仰稽故典欲聞五聲八音六律以復朝廷之常親帥三公九卿諸侯共致慈闈之請笙鏞以間而人神喜琴瑟在禦而心體安茂昭庶政之惟和孰謂太平之無象奉萬年之觴於廣殿及此首春撞千石之鐘於大庭震於四海

丞相率文武百僚賀皇太后受冊牋

獻歳發春太史奏元之吉展寀錯事東朝慶大典之成佳气一新驩聲四溢【中賀】恭惟壽聖皇太后殿下聰明睿智壽富康寧踐履艱難佐髙廟廓淸之烈遵行恭儉啟壽皇詒燕之圖肆因初元只奉顯冊璽篆虫魚之古樂成鐘磬之和內而百官有司方屏息而觀盛事外則萬方黎獻咸拜手而頌閎休載稽前聞可謂盡美臣等偶叨在列獲際升平有子而又有孫共仰本支之盛視今猶之視昔前知竹帛之傳

丞相率文武百僚賀壽成皇后受冊牋

宮壼塗椒徳配重華之盛冊書鏤玉禮行路寢之嚴聖孝益隆輿情交慶【中賀】恭惟壽成皇后殿下儉慈性稟柔順躬行至哉坤元象服早光於內治養以天下寢門方奉於母儀今者稽參六籍之文博盡諸儒之議建此顯號邁於前聞仰惟貴無敵而富無倫是謂仁之至而義之盡臣等偶緣在列獲遂逢時紀嬀汭塗山之興幸窺簡牘繼生民思齊之作尙播聲詩

丞相率文武百僚上皇帝賀三殿受冊表

重慶有光仰東朝之慈愛雙親並奉極北內之尊榮正歳肇新彌文告備邦家之喜夷夏所同【中賀】伏以堯舜禹之相承蓋非一姓姜任姒之善繼又不同時參稽前聞孰擬昭代恭惟皇帝陛下奄有萬宇統和三靈由至公大義膺寶運之傳講寢威盛容伸天下之養太史灼而獻兆曲臺緜蕝而具儀黃麾之仗夙陳簪紳在列白玉之冊時舉金石充庭旣已隆孝道而通神明固將禮髙年而厚風俗新又新而進徳老吾老以及人臣等誤被選掄獲塵班著𨿽潤色討論於大典毎慙稽古之疎然登降跪拜於路朝實竊逢辰之幸

丞相率文武百僚賀壽皇正旦表

道妙混成太極著兩儀之本天端更始三朝受萬國之歸慶集有邦歡騰率土【中賀】恭惟至尊壽皇聖帝陛下濬哲稽古淸明在躬握乾符闡坤珍難名蕩蕩之徳系唐統接漢緒誕受丕丕之基以海宇之富而蹈巢由髙世之風以父子之親而行堯舜曠代之事迨此獻嵗發春之日實繄攷圗數貢之時史冊增華搢縉太息臣等幸承睿奬獲覩昌期鵷行畢集於大庭共喜威顏之近龍衮恪趨於小次更知榮養之尊

丞相率文武百僚賀皇帝正旦表

堯授舜舜授禹方瞻繼照之明正次王王次春茂舉履端之慶乾坤開辟日月光華【中賀】恭惟皇帝陛下徳上際而下蟠化東漸而西被攺元定號稽列聖之舊章發政施仁撫重熙之景運內有可封之俗外無不譓之戎方且采諸儒之議以制朝儀陳九奏之音以爲親壽頒朔靡殊於遐邇受圖髙拱於穆淸治功卓然海內幸甚臣等誤膺睿奬獲綴通班戮力同心永惟春秋五始之義拜手稽首敢奏天子萬年之詩

渭南文集卷二

欽定四庫全書

渭南文集卷三

宋陸遊撰

蠟彈省札【癸未二月二府請至都堂撰】

朝廷今來特惇大信明大義於天下依周漢諸侯及唐藩鎭故事撫定中原不貪土地不利租賦除相度於唐鄧海泗一帶置闗依函谷闗外應有據以北州郡歸命者卽其所得州郡裂土封建大者爲王帶節度鎭撫大使賜玉帶金魚塗金銀印其次爲郡王帶節度鎭撫使賜笏頭金帶金魚塗金銅印仍各賜鐵券旌節門防從物元系蕃中姓名者仍賜姓名各以長子爲節度鎭撫畱後世世襲封永無窮已餘子弟聴奏充部內防團刺史亦令久任將佐比類金人官制升等換授其國置國相一員委本國選擇保奏當降眞命余官準此七品以下聴便宜辟除土地所出並許截畱充賞給軍兵祿養官吏等用更不上供毎歳正旦一朝三年大禮一助祭如有故聴遣畱後或國相代行天申防慶節止遣國官一員將命應刑獄生殺並委本國照紹興勑令參酌施行更不奏案合行軍法者自從軍法四京各用近畿大國兼充畱守朝廷惟於春季遣使朝陵余時止用本處官吏侍祠毎遇朝貢當議厚給茶防香藥等充回賜以示撫存遇一國有警急諸國疊相救援如開斥生地俘獲金寶並就賜本國仍永不置監司帥臣及監軍等官議定各遣子弟一人入覲當特賜燕勞畢卽時遣回機防之來時不可失各宜勇決以稱朝廷開納之意

論選用西北士大夫札子

臣伏聞天聖以前選用人才多取北人防準持之尢力故南方士大夫沈抑者多仁宗皇帝照知其獘公聴並觀兼收博采無南北之異於是範仲淹起於吳歐陽修起於楚蔡襄起於閩杜衍起於防稽余靖起於嶺南皆爲一時名臣號稱聖宋得人之盛及紹聖崇寧間取南人更多而北方士大夫復有沈抑之嘆陳瓘獨見其獘昌言於朝曰重南輕北分裂有萌嗚呼瓘之言天下之至言也臣伏覩方今𨿽中原未復然往者衣冠南渡蓋亦眾矣其間豈無抱才術蘊器識者而班列之間北人鮮少甚非示天下以廣之道也欲望聖慈命大臣近臣各舉趙魏齊魯秦晉之遺才以漸試用拔其尢者而任之庶上遵仁祖用人之法下慰遺民思舊之心其於國家必將有賴伏惟畱神省察取進止

代乞分兵取山東札子

臣等恭覩陛下特發英防進討京東以爲恢復故彊牽制川陜之謀臣等獲侍淸光親奉睿旨不勝欣抃然亦有惓惓之愚不敢隠默者竊見傳聞之言多謂敵兵困於西北不復能保京東加之苛虐相承民不堪命王師若至可不勞而取若審如此說則弔伐之兵本不在眾偏師出境百城自下不世之功何患不成萬一未至盡如所傳敵人尙敢旅拒遺民未能自拔則我師𨿽眾功亦難必而宿師於外守備先虛我猶知出兵京東以牽制川陜彼獨不知侵犯兩淮荊襄以牽制京東邪爲今之計莫若戒勑宣撫司以大兵及舟師十分之九固守江淮控扼要害爲不可動之計以十分之一遴選驍勇有紀律之將使之更出疊入以奇制勝俟徐鄆宋亳等處撫定之後兩淮受敵處少然後漸次那大兵前進如此則進有辟國拓土之功退無勞師失備之患實天下至計也蓋京東去敵都萬里彼𨿽不能守未害其彊兩淮近在畿甸一城被圍尺地陷沒則朝廷之憂復如去歳此臣所以夙夜憂懼寢不能瞑而爲陛下力陳其愚也且富家巨室未嘗不欲利也然其徒欲賈於逺者率不肯以多貲付之其意以爲山行海宿要不可保若傾囊而付一人或一有得失悔其可及哉此言𨿽小可以諭大願陛下畱神察焉臣等誤蒙聖慈待罪樞筦攻守大計實任其責伏惟陛下照其愚忠臣等不勝幸甚取進止

上二府論事札子【壬午六月五日】

某伏見大理寺奏北界蒙城縣官邢珪罪狀竊緣有司之議據其侵犯邊城殺害義旅𨿽置極典未足當罪然旣已具奏則當有特旨恐與有司之議不可同日而語何者有司謹守律令朝廷當防以大義故也按邢珪生於涿易非祖宗涵養之人仕於僞界非國家祿使之吏身有官守一旦危急力𨿽不及猶能死守𨿽懵於逆順不知革面然春秋之義天下之善一也若遂誅之恐非所以勸天下之爲人臣者奏陳之際儻爲一言貸其艸芥微命以示中國禮義實非小補又慮議者以謂張安國殺耿京事與此略同恐啟寛貸之路無以慰歸附之人則某謂不然張安國中國人又嘗受旗牓招安見利而動賊殺耿京反覆姦猾罪惡明白與珪實爲不類兼邢珪所犯在未被大赦蕩滌之前張安國所犯在已受旗牓招安之後伏乞鈞察

上殿札子三首【壬午十一月】

臣恭惟陛下天縱聖智生知文武禦極之初內出大號所以加惠於海內甚渥猶以爲未足也乃八月戊子寛卹之令繼下至誠惻怛纎悉備具歡欣之聲達於逺邇可謂盛矣然今旣累月不知有司皆已推而致之民乎若猶未也是不免爲空文而已無乃不可乎又有大不可者陛下初卽大位乃信詔令以示人之時前日數十條或曰當置典憲或曰當議根治或曰當議顯戮可謂丁寧切至赫然非常之英防也若復爲官吏將帥一切翫習漫不加省一旦國家有急陛下詔令戒敕之語將何加此而欲使人捐肝腦以衞社稷乎周官冢宰以正月之吉始和布治於邦國都鄙垂象之法狥以木鐸曰不用法者國有常刑正月周正今之十一月也正歳夏正今之正月也自十一月至正月若未甚久而申敕告戒俟以刑辟已如此其嚴今命下累月而有司或恬然不以爲意臣竊惑之欲望聖慈以所下數十條者申諭中外使恪意奉行毋或失墜仍命諫官禦史及外臺之臣精加考覈取其尢沮格者與眾棄之不惟聖澤速得下究亦使文武小大之臣聳然知詔令之不可慢如此實聖政之所當先也伏惟畱神省察取進止

又

臣聞夏尙忠商尙質周尙文三者疊用非以爲異因時制宜有不得不然者臣竊觀太祖太宗之世法度典章廣大簡易律令可以禁姦無滋彰之患文移可以應務無叢委之君臣上下如家人父子論說徑直誠意洞達所詳者大所略者小事易舉功易成其气象風俗人物議論至於今可考也太平旣久日趨於文放而不還末流愈逺浮虛失實華藻害道𨿽號爲粲然備具而文移書判增至數倍居官者窮日之力實不暇給猾吏姦人乘隙以逞其始也所詳者小所略者大其極也並小者不復能詳則一切鹵莽聴吏之所爲而已太上皇帝中興大業當寧嘆息思有以救之於是漸加訂正以還其舊兩省復通爲一以革迃滯之風寺監幾省其半以去支離之害簡禮容刪律令規模措置蓋欲悉除繁文復從祖宗之質而後已有司奉承未能盡如本指此陛下今日所當力行不可緩也臣愚欲望聖慈明詔輔臣使帥其屬因今六曹寺監百執事所掌講求祖宗舊制以趨於廣大簡易之域繁碎重復無益實事者一皆省去使小大之臣咸有餘力以察姦去蠧修舉其職則太平之基自此立矣元祐中司馬光請攺三省職事一如昔日中書之制蘇轍亦請收昔日三司之權悉歸戶部則臣所謂因今所掌以求祖宗舊制誠不爲難顧陛下力行何如爾干冒天聴伏深戰栗取進止

又

臣竊觀周自后稷公劉以來積徳深逺卜世長久爲之子孫者宜皆取法焉然而獨曰儀刑文王又曰儀式刑文王之典漢自髙祖創業其後嗣亦多賢君然史臣獨曰漢言文景美矣至武帝之功烈猶以不遵文景之恭儉爲恨唐三百年一祖三宗皆號盛世而太宗貞觀政要之書獨傳寶以爲大訓元祐中學士範祖禹亦曰祖宗畏天愛民子孫皆當取法惟仁宗在位最久徳澤深厚結於天下誠能専法仁宗則成康之世不難致也嗚呼祖禹之言天下之至言也迨我太上皇帝躬履艱難慨然下詔専法仁祖之政且竊聞燕閒惟考觀仁祖政事是以於萬斯年無疆惟休亦享仁祖垂拱之福可謂盛矣陛下紹休聖緒正當師太上専法仁祖之意申命邇英進讀之臣日以寶訓反覆敷繹以究微意仍命輔臣政事法度一以仁祖爲法臣將見陛下福祿川至治效日見年谷屢丰四夷率服慶曆皇祐之盛復見於今𨿽遐方絕壤皆當梯航而至矣況中原故地其有不復者哉臣不勝至願伏惟聖慈畱神省察取進止

擬上殿札子【壬午準備輪對防內禪遂不果上】

臣觀小毖之詩見成王孜孜求助特在初載意其臨天下之久閱義理之多則當默識獨防𨿽無待於羣臣可也及考之書然後知其不然舜伐三苗年九十有三聞伯益一言則退而敷文徳舞干羽無一毫自用之意武王受貢獒年九十有一召公作訓累數百言武王納之不以爲過嗚呼爲人臣而不以舜武王望其君者不恭其君也伏以陛下生知之聖度越百王稽古之學博極墳典歷試諸艱身濟大業更事閱理多矣自公卿大臣皆陛下四十年教養所成況於小儒賤士見聞淺陋曽何足以仰淸光備顧問哉然其所陳則未必無尺寸之長何者舉吏部之籍搢紳之士幾人其得見君父者幾人白首州縣而不得一望闕門者多矣則凡進見之人固宜夙夜殫思竭誠以幸千載之遇𨿽其間有論事梗野不達大體者究其設心亦願際防犯威顏以徇俗捨富貴以取名臣竊謂無是理也欲望陛下昭然無置疑於聖心克己以來之虛心以受之不憚捨短而取長以求千慮之一得庶幾下情得以畢達羣臣無伯益召公之賢陛下以舜武王之心爲心則是聖徳巍巍過於舜武王矣如其屈萬乘之尊躬日昃之勞顧於疎逺之言無大施用姑以天地之度容之而已是獨言者一身之幸也干冒天威臣無任惶怖俟罪之至

上二府乞勿受慶雲圖札子【癸未春】

伏覩尙書省札子知閬州呂遊問奏慶雲見並圖一軸奉聖旨降付編類聖政所仰見主上聖孝推美太上皇帝之心然竊聞太上皇帝建炎之初京東進芝艸親詔卻之盛徳煌煌光映簡冊今乃以慶雲見爲聖政恐非太上皇帝之本意兼閬州所奏専以慶雲見於普安郡及在主上卽位前一日爲受命之符諛佞牽合不識大體政與京東芝艸相類若受而不卻𨿽不報行其誰不知深恐自此艸木之妖氛气之怪緯之說歌頌之文紛紛來上卻之則自啟其端不卻則遂將成俗欲望鈞慈以太上皇帝卻芝艸故事委曲奏陳主上剛明英防必有以處此矣干冒鈞嚴不勝恐怖之至

上二府論都邑札子

某自頃奏記迨今累月自顧賤愚不肖無尺寸可以上補聰明而徒以無益之事上勤省閱實有罪焉故久不敢以姓名徹左右今者偶有拳拳之愚竊謂相公所宜聞者伏冀少畱觀覽幸甚幸甚伏聞北人累書請和仰惟主上聖武相公威名震疊殊方足以致此而天下又方厭兵勢且姑從之矣然某聞江左自吳以來未有捨建康他都者吳嘗都武昌梁嘗都荊渚南唐嘗都洪州當時爲計必以建康距江不逺故求深固之地然皆成而復毀居而復徙甚者遂至於敗亡相公以爲此何哉天造地設山川形勢有不可易者也車駕駐蹕臨安出於權宜本非定都以形勢則不固以餽餉則不便海道逼近凜然常有意外之憂至於讖緯俗語則固所不論也今一和之後盟誓已立動有拘礙𨿽欲營繕勢將艱難某竊謂及今當與之約建康臨安皆系駐蹕之地北使朝聘或就建康或就臨安如此則我得以閒暇之際建都立國而彼旣素聞不自疑沮敵人欲借以爲辭亦有不可者矣今不爲後且噬臍至於都邑措置當有節目若相公以爲然某且有以繼進其說不一二年不拔之基立矣某智術淺短不足以議大計然受知之深不敢自以疎逺爲疑干冒鈞聴下情恐懼之至

渭南文集卷三

欽定四庫全書

渭南文集卷四

宋陸遊撰

上殿札子

臣聞善觀人之國者無他惟公道行與否爾書曰毋虐煢獨而畏髙明詩曰柔亦不茹剛亦不吐此爲國之要也若夫虐煢獨畏髙明茹柔吐剛而能使天下治者自古未之有也朝廷之體責大臣宜詳責小臣宜略郡縣之政治大姓宜詳治小民宜略賦斂之事宜先富室徵稅之事宜覈大商是之謂至平是之謂至公行之一邑則一邑治行之一郡則一郡治行之天下而治不逮於古者萬無是理也伏見朝廷頃因人言必顯有功狀乃畀職名行之數年而大臣近侍不得職者幾人帥臣監司之加職者又比比而有至於銓曹格法所以厄小官者則未嘗少弛張也慶典之行所及至廣貼職以上例皆甄復𨿽阿附秦氏得罪者亦在焉至於常調孤逺固多久絓刑憲者今更赦令𨿽使皆得霑被銓法拘攣必不如是之曠蕩也無乃責大吏反略而責小臣反詳乎郡縣之吏不能自立觀望揣摩惟彊是畏豪右𨿽犯重辟官吏貪者黠者則公與之爲市亷者懦者則又自營曰得無反爲所害乎凡嫁旤平人諉罪僮奴者皆有司爲之道地也凶年饑歳𨿽貧富俱病然富者利源至多貧者惟守田畝孰爲當卹視郡縣之庭鞭笞流血杻械被體者皆貧民也吳蜀萬里闗徵相望富商大賈先期遣人懷金錢以賂津吏大舸重載通行無苦終更小官造廷進士垂橐蕭然賫糧有限而稽畱苛暴略不之卹如是謂之平可乎謂之公可乎臣昧死伏望陛下推至平至公之道自朝廷始然後下詔戒敕四方而繼之以誅賞不過歳月治效自見惟在陛下執之重如山嶽堅若金石爾荀卿論辟國之說曰兼並易能也堅凝之難夫豈獨兼並哉凡爲政施行之甚易堅凝之甚難臣區區之言陛下或以爲萬有一可采焉敢並以堅凝爲獻取進止

又

臣伏讀禦制蘇軾贊有曰手抉云漢斡造化機气髙天下乃克爲之嗚呼陛下之言典謨也軾死且九十年學士大夫徒知尊誦其文而未有知其文之妙在於气髙天下者今陛下獨表而出之豈惟軾死且不朽所以遺學者顧不厚哉然臣竊謂天下萬事皆當以气爲主軾特用之於文爾趙普气蓋諸國故能成混一之功冦準气吞契丹故能成卻敵之功範仲淹气壓靈夏故西討而元昊款伏狄靑气懾嶺海故南徵而智髙殄滅至於韓琦富弼文彥博之勲勞唐玠包拯孔道輔之風節大抵以气爲主而已蓋气勝事則事舉气勝敵則敵服勇者之鬭富者之博非有他也直以气勝之耳今天下才者眾矣而臣猶有憂者正以任重道逺之气未能盡及古人也方無事時亦何所賴此一旦或有非常陛下擇羣臣使之假鉞而董二軍擁節而諭萬里𨿽得賢厚篤實之士气不素養臨事惶遽心動色變則其舉措豈不誤陛下事耶伏望萬幾之餘畱神於此作而起之毋使委靡養而成之毋使沮折及乎人才爭奮士气日倍則緩急惟陛下所使而已且吳蜀閩楚之俗其渾厚勁朴固巳不及中原矣若夫日趨於拘窘怯薄之域臣實懼國勢之寖弱也不勝私憂犯分獻言恭惟陛下裁赦取進止

又

臣聞天下有無窮之變而有必然之理惟默觀陰察能得其理則事變之來𨿽千態萬狀可以坐制而無虞矣天下之變最幽眇倉卒不可測知者莫如雷霆鬼物然雷霆冬伏而春作鬼物晝隠而夜見則其理之必然有不待智者而知之矣今朝廷內無權家世臣外無彊藩悍將所慮之變惟一金金人勁敵也不時反覆𨿽其族類有不能測而臣竊以謂是亦有可必知者夫何故寛猛之相繼如寒暑晝夜之必相代也故自金人彊悍以來靖康建炎之間兵戈擾攘則有紹興之和通和旣久則有辛巳之冦冦而敗亡則又有隆興之和今邊陲晏然枹鼔不作逾二十年與紹興通和之歳月略相若矣不知金人終守和約至數十百年而終不變邪將如晝夜寒暑必相代也且金非他敵比也無狐伏之懼有虎視之凶惟制之以力劫之以威則粗能少定今力憊勢削有亂而已其亂不起於骨肉相殘則起於權臣専命又不然則姦雄襲而取之耳三者有一焉反金人之政以悅其國人且何爲哉𨿽陛下聰明英睿自有所處然臣竊觀士大夫之私論則往往幸敵之懦以爲安不知通和巳二十餘年如歳且秋矣而謂衣裘爲不必備豈不殆哉大抵邊境之備方無事時觀之事事常若有餘一旦有變乃知不足伏望陛下與腹心之臣力圖大計宵旰弗怠繕修兵備搜拔人才明號令信賞罰常如羽書狎至兵鋒已交之日使敵果有變大則掃淸燕代復列聖之讐次則平定河洛慰父老之望豈可復如辛巳倉卒之際斂兵保江凜然更以宗社爲憂邪臣世食君祿且蒙陛下省錄姓名已二十餘年念無以報天地父母之大恩故其陳於陛下者惟懼不盡而不知狂愚之爲大罪也取進止

乞祠祿札子【戊申四月】

照對某昨任主管成都府玉局觀將滿陳乞再任防恩差知嚴州於淳熙十三年七月三日到任郡政乖刺雨澤不時上勞宵旰死有餘責賴防朝廷哀矜山郡瘠土之民重賜蠲放廣行賑卹上格和气下安眾心入秋得雨陸種倍收六縣並無流徙人戶今春以來雨暘尢爲調適二麥繼熟民間亦以爲所收倍於常年賑濟訖事稍紓吏責某𨿽去替不逺實緣年齡衰邁气血凋耗夏秋之際痼疾多作欲望鈞慈特賜矜憫許令復就玉局微祿養屙故山及天气尙涼早得就道實爲至幸

上殿札子

臣恭惟陛下躬聖人之資履天子之位而致養三宮承顏左右盛事赫奕冠暎千古尙何待塵露之增山海哉顧臣竊抱惓惓之愚不敢輒黙伏惟陛下聖孝純至稟於天性昔在潛邸及登儲宮以來夙夜孜孜何嘗頃刻不以壽皇爲心壽皇罷朝而恱進膳而美則陛下欣然喜動於色壽皇罷朝而不悅進膳而少味則陛下愀然憂見於色方是時徒能喜之憂之而已今則致親之恱者責在陛下其可以不深念乎所謂恱親之道非薦旨甘奉輕暖也非晨昏定省冬夏溫凊也非千門萬戶之宮鈞天簫韶之樂也惟在陛下得天下之愛戴以寧壽皇之心而已雞鳴而攬衣辧色而視朝必曰此昔者問安之時也今以萬幾之繁不能日朝重華歉然於懷豈有限極然闕問安之常禮之小也致天下之治孝之大也吾其力爲其大者乎此固壽皇所望於陛下亦天下所望於陛下也治功已成中外無事陛下時備法駕率羣臣上萬年之觴豈非天下之大慶不然太史或以災異上聞四方或以冦盜來告壽皇聞之萬分有一微輟玉食陛下𨿽居萬乘之貴孰與解憂哉臣昧死願陛下於進退人才罷行政事之際率以是爲念自三思十思以至百思不爲過也自一日五六日至於旬日不爲緩也謀及卜筮謀及卿士謀及庶人不爲廣也一有小失豈獨上勞宵旰壽皇亦與焉故陛下今日憂勤恭儉百倍於古帝王乃僅可耳譬如臣民之家上有尊親則所以交四鄰訓子弟備饑饉禦盜賊比之他人自當謹戒百倍何則彼亦懼憂之及其親也犬馬小臣貪於增廣聖孝不知言之涉於狂妄冒犯天威伏候斧鉞

又

臣聞詩曰上天之載無聲無臭人君與天同徳惟當淸心省事澹然虛靜損之又損至於無爲大臣不得而窺所好則希合苟容之害息小臣不得而窺所好則諂諛側媚之風止不以從其所好而加賞則憸人伏不以逆其所好而加罪則端士進玩好無益之物不好則不接於目詼諧敗度之言不好則不聞於耳大抵危亂之根本防巧之機芽姦邪之罅隙皆緣所好而生臣下𨿽有所偏好而或未至大害者無奉之者也人君則不然絲毫之念形於中心𨿽未嘗以告人而九州四海已悉向之矣況發於命令見於事爲乎且嗜好之爲害不獨聲色狗馬宮室寶玉之類也好儒生而不得眞則張禹之徒足以爲亂階好文士而不責實則韋渠牟之徒足以敗君徳其他可推而知矣昔者漢文帝及我仁宗皇帝所以爲萬世帝王之師者惟無所嗜好而已恭惟陛下龍飛禦極之初天下傾耳拭目之時所當戒者惟嗜好而已無有作好遵王之道天之所以錫神禹也伏惟陛下畱神省察實天下幸甚取進止

上殿札子【己酉四月十三日】

臣聞王者以一人之身臨制四海人情錯出事變遝至惟靜以俟之則心虛而明惟重以持之則體大而正無偏聴之過無輕舉之失天何言哉舜何爲哉後世士大夫學術卑陋識慮褊淺顧謂王者得位必有以聳動天下於是厭常喜新之論興飾智駭俗之政作眾人之所喜而君子之所深憂也臣伏見陛下自在潛邸以至龍飛禦宇三十年間天下之事何所不習𨿽日出百令固亦易爾乃謙恭退托而安靜無爲沈潛淵默而聰明不作上則承壽皇之睿謨下則盡羣臣之公議及乎議有未決徐而防之政有當行從而舉之理愜事允出臣下思慮之表有心者誠服有口者頌數則所謂靜與重者陛下旣得之矣嗚呼一郡一邑之長視事之始尙且以新奇眾以敏速釣名陛下有天下之利勢而不用有聖智之絕識而不施超越羣倫奚啻萬億而或者方以聳動天下爲獻此固兒童之見而陛下所不取也竊恐羣臣獻此說者寖多𨿽陛下決不取然臣不勝惓惓愛君之愚忠思有以堅聖心而廣初政昔魏鄭公憂貞觀之政漸不克終蘇轍亦謂但如元祐之初足矣若夫進銳退速能動耳目之觀聴而無至誠惻怛之心以終之如明皇之焚錦繡徳宗之放馴象實陛下之鑑也故臣願陛下圖事揆策不厭於從容行賞議罰無取於快意兢兢業業常如此三月之間則成康文景之盛復見於今日矣犬馬小臣出位妄言冒犯天威臣無任

又

臣聞天下有定理決不可易者饑必食渴必飲疾必藥暑必箑豈容以他物易之也哉臣伏觀今日之患莫大於民貧救民之貧莫先於輕賦若賦不加輕別求他術則用力𨿽多終必無益立法𨿽備終必不行以臣愚計之朝廷若未有深入逺討犂庭掃穴之意能於用度之間事事裁損陛下又躬節儉以勵風俗則賦於民者必有可輕之理緩急之備固不可無姑以歳月徐爲之可也如是則和气浹洽必無水旱之災驩聲洋溢必無盜賊之警何慮國用之不足邪設使裔夷弗賓侵犯王略所謂率其子弟攻其父母直可舞干羽而格之爾頃者建炎紹興戡定變亂之日一切賦斂有非承平之舊者髙宗皇帝宵旰焦勞毎欲俟小定而悉除之故詔令布告天下曰惟八世祖宗之澤豈汝能忘顧一時社稷之憂非予獲已止俟捍防之隙首圖蠲省之宜臣幼年親見民誦斯詔至於感泣𨿽傾貲以助軍興而不敢愛旋屬國家多故金敵畔盟𨿽所蠲已多終未仰稱聖意壽皇聖帝臨禦以來所以節用裕民者皆繼承髙祖蠲省之指也則陛下今日豈可不以爲先務哉臣昧死欲望聖慈恢大度明逺略詔輔臣計司博盡論議量入而用量用而取可蠲者蠲可省者省富藏於民何異府庫果有非常孰不樂輸以報君父淪肌浹髓之恩哉若有事之時旣竭其財矣幸而無事又曰儲積以爲他日之備也𨿽恢復中原又將曰邊境日廣矣屯戍日眾矣則斯民困獘何時而已邪瀆犯天威罪當萬死惟陛下裁赦取進止

除修史上殿札子

臣伏見眞宗皇帝至道三年冬修太宗實錄至明年咸平元年八月而畢甫九閱月修書者錢若水柴成務宗度吳淵楊億五人而已書成又詔重修太祖實錄至明年六月而畢亦甫九閱月修書者王元之梁灝趙安仁李宗諤四人而已臣竊考之太祖討澤潞取楊州平吳滅蜀定荊楚下五嶺太宗撫有吳越蕩定汾晉用師薊門問罪夏臺皆大舉動業廣事叢議論煩委兵機戎政攻守餽餉功罪黜陟之事可謂夥矣至於制禮作樂明刑治歷修廢官舉墜典革五季之復漢唐之盛側席求治可謂勤矣宜其摹寫日月形容造化𨿽累歳不成而奏書之速不淹三時上足以慰羮墻之思下足以厭薦紳之望非獨此數人者畢精竭思之力也意者當時命令重刑賞必尊君體國之俗成凡史官防繹之所須者上則中書密院下則百司庶府以至四方萬里郡國之逺重編累牘如水赴海源源而集然後以耳目所接察隧碑行述之諛辭以眾論所存刋野史小說之謬妄取天下之公去一家之私而史成矣九閱月而奏書臣誠未見其爲速也臣乞身累年忽防聖恩起之山澤之間使與聞大典旣不累以他職又特寛其朝謁責委之意可謂重矣然臣之愚慮有欲陳者未敢遽以仰瀆天聴而略具梗槪於前欲乞聖慈明詔大臣俟臣供職有所陳請擇其可者出自朝廷主張施行如臣不能自力曠職守負聖知則竄殛之刑所不敢避取進止

乞致仕札子【癸亥】

臣輒冒重誅仰幹洪造伏念臣生逢千載仕歷四朝晚蒙旒扆之知爰錫弓旌之召濫司汗簡擢長僊蓬曽未幾時亟躋近列𨿽願輸於塵露顧已迫於桑楡記問荒疎文辭衰退重負夜行之責難貪晝接之榮又況與奏成書獲經睿覽時則可矣敢少緩於控陳天實臨之冀俯從於懇款伏望聖慈許臣守本官職依前致仕

又

臣近緣實錄院進書已畢具奏乞守本官職依前致仕準尙書省札子奉聖旨不允者伏念臣學緣病廢志與年衰步蹇弗支髮存無幾出入鵷行之內愓然有靦於面顏追參豹尾之間觀者亦爲之指目豈容冒昧久竊寵榮敢幹咫尺之威洊貢再三之請萬籖黃卷悵已負於初心十具烏犍冀獲安於故里伏望聖慈特賜開允

又【甲子】

臣輒傾愚懇仰達聖聰伏念臣衰顇餘齡已開九秩遭逢盛際逮事四朝擢置周行初出髙皇之獨防進登法從晚蒙陛下之異知期歳彊顏秋毫無補及瀝乞身之請更蒙優老之除久此叨塵豈勝危懼𨿽天地之恩未報而犬馬之力已窮杜曲桑麻儻遂扶犂之初願灞橋風雪更尋策蹇之舊遊誓教訓於子孫用報酬於君父伏望聖慈許臣守本官職致仕

渭南文集卷四

欽定四庫全書

渭南文集卷五

宋陸遊撰

天申節進奉銀狀

效頌祝於萬年適逢盛際備貢輸於九牧敢竭微誠前件銀祗率典章獲參包篚大庭旅百愧非梯山航海之琛神嶽呼三但切就日望云之意

辭免賜出身狀

準尙書省札子奉聖防賜進士出身者孤逺小臣比防召對從容移刻襃稱訓諭至於再三仰惟天地父母之恩固當誓死圖報惟是科名之賜近歲以來少有此比不試而與尢爲異恩揣分量材實難沗冒欲望敷奏特賜追寢以安冗散之分

又

近防恩賜進士出身嘗具狀乞行追寢以謂科名之賜近歲以來少有此比不試而與尢爲異恩揣分量材實難忝冒今月六日準尙書省札子奉聖防不許辭免螻螘至微曲煩申諭雷霆在上其敢飾辭然義有未安若不自列彊顏冒寵獲罪愈大蓋特賜科名𨿽有故事必得非常之人乃副非常之舉甚非所以重儒科杜幸門也重念某一介疎賤行能亡取比防召對面加訓奬退而感激至於涕泗今者但使獲安冗散之分以效尺寸之勞則於上報主恩不敢憚死

條對狀

準今月六日詔書節文令侍從臺諫取當今獘事悉意以聞退率其屬極言毋諱臣恭依詔防條具下項一有國之法當防其微人臣之戒尢在於偪異姓封王偪之尢者也蓋封王始於漢初天下未定權宜之制然韓彭英盧皆以此敗漢亦幾至大亂遂與羣臣盟曰非劉氏不王后世懲創其失魏晉隋唐皆起艸昧有天下豈無功臣止於公侯而已國初趙普有社稷大功亦未嘗生加王爵也唐將封王始於安祿山而本朝則始於童貫此豈可法而比年以來寖以爲常識者莫不憂之欲乞聖慈明詔有司自今非宗室外家𨿽實有勲勞毋得輙加王爵藏之金匱副在有司永爲甲令實宗社無疆之福

一伏見比來朝廷間遣小臣幹辦於外旣銜專命又無統屬造作威福矜詫事權所在騷然理有必致如措置酒坊招捕海賊未有毫髮成效而擾害之事已饜滿聞聽則此事害多利少可以無疑若以輕君命失國體言之則𨿽有厚利亦不可行臣謂如此二事之類止當專委戶部長貳轉運司及安撫使提防刑獄措畫如其不職自有典憲誠不足一一上煩聖慮昔祖宗置走馬承受本欲便於奏報耳而小人恃勢日增歲長及攺稱防訪使者則監司帥守反出其下敗亂四方危及社稷實走馬承受之末流也可不危哉此事乞陛下與輔臣長慮逺計亟行廢罷若止如近日攺易其人及令聽安撫使節制之類根本未除終必爲害若朝廷或有大事勢湏遣使卽乞於廷臣中遴選材望庶幾不負任使不啟獘端實天下之幸一自古有國設官分職非獨下不得僭上上亦不得侵下所以正名分也公師之官將相之位人臣之至貴天子所尊禮非百官有司比也方宣和間王黼以太宰而行應奉司蔡攸以三孤而直保和殿紊亂之事遂爲禍萌中興以來所宜痛革而頃者遂有以師傅而領殿前都指揮使者天下固已怪矣近復有以太尉而領閤門事者閤門古之中涓太尉服章班列蓋視二府瀆亂名器莫此爲甚欲乞聖慈詔輔臣議之例加訂正著爲定制亦革獘所當先也

一伏覩詔書委監司條具部內知州治行仰見陛下撫卹百姓欲各安田裏之意然臣竊謂惟賢乃可以知賢而無瑕者乃可以議人不審今之監司皆已賢乎若猶未也旦夕臧否來上而按行黜陟無乃未可乎𨿽使諌官禦史劾奏其不當者然人之識見自有分限若本無才智又無學術乃使品藻賢否而劾其不當是猶彊盲者使察秋毫而責其不見也臣欲望聖慈令三省具諸路監司姓名精加討論其不足當委寄者例皆別與差遣選有才智學術之士代之則前日之詔不爲空文旣一淸監司之選又審知郡守之政實今日先務也

一伏覩律文罪𨿽甚重不過處斬蓋以身首異處自是極刑懲惡之方何以加此五季多故以常法爲不足於是始於法外特置淩遲一條肌肉已盡而气息未絕肝心聨絡而視聽猶存感傷至和損仁政實非聖世所宜遵也議者習熟見聞以爲當然乃謂如支解人者非淩遲無以報之臣謂不然若支解人者必報以淩遲則盜賊蓋有滅人之族者矣蓋有發人之丘墓者矣則亦將滅其族發其丘墓以報之乎國家之法柰何必欲稱盜賊之殘忍哉若謂斬首不足禁姧則臣亦有以折之昔三代以來用肉刑而隋唐之法杖背當時必以謂非肉刑杖背不足禁姦矣及漢文帝唐太宗一日除之而犯法者乃益稀少幾致刑措仁之爲效如此其昭昭也欲望聖慈特命有司除淩遲之刑以明陛下至仁之心以增國家太平之福臣不勝至願

一臣恭以陛下仁心惻怛聖澤防廣四方萬里之逺昆虫艸木之微生成長養惟恐或傷近者天下奏獄𨿽盜賊姦蠧罪狀已明一毫可寛悉防原減豈有無辜就刑而不加卹者臣是以不量疎賤敢昧死有請夫宦侍之臣自古所有然晚唐以來始進養子童幼何罪橫罹刀鋸古制宮刑之慘才下大辟一等是𨿽顯有負犯猶在所矜而況於童幼乎向使防衞不足供奉闕人暫開禁防尙爲有說今道路之言咸謂員已倍冗司局皆溢而日增歲加未聞限止誠恐非陛下愛人卹物蕃育羣生之意也臣伏覩太祖皇帝開寶四年詔內侍官年三十無養父聽養一子並以名上宣徽院違者抵死眞宗皇帝咸平中復申前詔仁宗皇帝嘉祐四年又詔入內內侍省權罷進養子三聖詔令炳如丹靑遵而行之實在陛下且方今聖政日新入無苑囿之觀出無逸遊之好諸軍無承受諸路無走馬中人所領不過兩宮掃除之職而已顧久弛成憲以從其私干犯至和損仁政臣𨿽甚愚猶知其不可也伏惟聖慈少畱聽焉

一自古盜賊之興若止因水旱饑饉廹於寒餓嘯聚攻劫則措置有方便可撫定必不能大爲朝廷之憂惟是妖幻邪人平時誑惑良民結連素定待時而發則其爲害未易可測伏思此色人處處皆有淮南謂之二禬子兩浙謂之牟尼教江東謂之四果江西謂之金剛禪福建謂之明教揭諦齋之類名號不一明教尢甚至有秀才吏人軍兵亦相傳習其神號曰明使又有肉佛骨佛血佛等號白衣烏帽所在成社僞經妖像至於刻板流布假借政和中道官程若淸等爲挍勘福州知州黃裳爲監雕以祭祖考爲引鬼永絕血食以溺爲法水用以沐浴其他妖濫未易槪舉燒乳香則乳香爲之貴食菌蕈則菌蕈爲之貴更相結習有同膠漆萬一竊發可爲寒心漢之張角晉之孫恩近歲之方臘皆是類也欲乞朝廷戒敕監司守臣常切覺察有犯於有司者必正典刑毋得以習不根經教之文例行闊略仍多張曉示見今傳習者限一月聽賫經像衣帽赴官自首與原其罪限滿重立賞許人告捕其經文印版令州縣根尋日下焚毀仍立法凡爲人圖畫妖像及傳寫刋印明教等妖妄經文者並從徒一年論罪庶可陰消異時竊發之患奏筠州反坐百姓陳彥通訴人吏冒役狀

臣近因民間詞訴勘會到本路筠州百姓陳彥通因訴事夾帶稱髙安縣押錄陳諒經兩次徒杖罪斷罷不合冒役事其本州於淳煕六年十月內以爲陳彥通所論冒役不實遂引用乾道六年八月二日臣僚陳請妄訴冒役科反坐刑名仍引在法諸州縣公人曾因犯罪勒停【謂於法不該收敍及未該收敍者】放罷編配再行投募充役者許人告諸州縣收敍公人於令格有違者徒二年公人依法不該收敍而隱落過犯或攺易姓名別行投募者準此將百姓陳彥通決脊杖十三臣竊詳反坐之法本謂如告人放火而實不曾放火吿人殺人而實不曾殺人誣陷善良情理重害故反其所坐然有司亦不敢卽行多具情法奏取聖裁今愚民無知方其爲姦胥猾吏之所屈抑中懷寃憤訴之於官但聞某人曾以罪勒罷又有許告指揮則遂於狀內夾帶冒役之語村埜小民何由身入官府親見案牘小有差誤亦當末減以通下情縱使州郡欲治其虛妄驀越之類亦自有見行條法笞四十至杖八十極矣與反坐之法有何干涉若一言及吏人冒役便可捃摭置之徒罪則百姓被苦豈復敢訴吏何其幸民何其不幸也自昔善爲政者莫不嚴於馭吏厚於愛民今乃反之事屬倒置兼見今諸處冒役吏人𨿽究見是實亦不過從杖罪科斷罷役而已未有卽置之徒罪者豈有百姓訴吏人冒役卻決脊杖之理臣本欲卽按治筠州官吏又緣有上件乾道六年八月二日臣僚陳請到指揮顯見因此陳情致得州郡憑藉用法防刻臣防恩遣使一路出自聖知拔擢苟有所見不敢隱黙欲望聖慈更賜詳酌如以臣奏爲然卽乞特降睿防寢罷乾道六年八月二日因臣僚陳情所降指揮庶使百姓不致枉被防重刑責且下情獲通胥吏稍有畏憚天下幸甚

除寶謨閣待制舉曾黯自代狀

準令侍從授告訖限三日內舉官一員充自代者右臣伏覩從政郎總領淮東軍馬錢糧所凖備差遣曾黯克承家學早取世科操行可稱文詞有法臣實不如舉以自代

辭免轉太中大夫狀

中大夫充寶謨閣待制提舉江州太平興國宮陸某狀奏臣以修進兩朝實錄今月二十三日伏準告命授臣太中大夫依前充寶謨閣待制提舉江州太平興國宮者序進一階𨿽循故事擢登四品實出殊私勞薄賞醲人微恩重而況臣遭逢頗異涉歷寖防四朝嘗綴於廷紳八十更持於從槖惟寵光之永絕庶視息之少延敢控愚衷冀回鴻造

薦舉人材狀

太中大夫充寶謨閣待制致仕臣陸某近承紹興府牒備承尙書吏部符準都省札子奉聖防節文令前侍從各舉人材三兩人臣爲已致仕累年竊慮與在外侍從見任藩郡及宮觀人事體不同遂具申審今準都省札子照得寶謨閣待制致仕兪澂薦舉萬夢實等訖札送臣照會者臣切見宣教郎知臨安府臨安縣鞏丰材識超卓文辭宏贍從政郎前隨州州學教授王田學問淹貫議論開敏以上並可備文字之職文林郎監潭州南嶽廟趙蕃力學好修杜門自守入仕以來惟就祠祿今已數任若將終身或防朝廷稍加識拔足以爲靜退之勸抑躁競之風於聖時不爲無補如或不如所舉甘坐責罰

渭南文集卷五

欽定四庫全書

渭南文集卷六

宋陸遊撰

謝解啟

倦遊塲屋分已歸耕首置賢書出於過聽得非其分榮不蓋慚伏念某行已迂疎稟資窮薄生逢聖代豈願老於漁樵性嗜古文了不通於世俗因息四方之志專爲一壑之謀比遊都城適睹明詔復踴躍而自獻信習气之難除內負初心外慙舊友然而廢放已久盡忘科舉之章程得失旣輕頗有山林之气象譬之進昌歜於玉食陳侏儒於燕朝方以怪而見珍故𨿽朴而不廢恭惟某官行爲世表經爲人師早學長安識子云之奇字晚遊吳會得中郎之異書心術正而無邪文章簡而有法憤雕虫之積獘疑艸埜之可收遂致庸虛輒先豪俊自知不稱敢辭同進之爭名所懼流言竊謂主司之好異其爲愧悚實倍尋常

賀臺州曾直閣啟

恭審寵辭使節移鎭便藩上待老成惟恐弗當其意士聞靜退自消爭進之心凡有識知誰不驩喜恭惟某官淵乎似道淸而有容古學名家郁爲諸儒之領袖髙文擅世坐還兩漢之風流蚤踐淸華屢當要劇民依愷悌之政吏畏道徳之威不言而令己行寡欲而人自化好直無矯枉之過爲善無近名之嫌歷考平生追配古人而奚愧中更俗吏益知儒者之有功此由眞館之宴閒起奉外臺之委寄翔而後集泛然敢辭子房避三萬戶之封曼容至六百石而去當寧爲之太息舉朝仰其髙風故擇名邦示優耆徳然而公議所屬久安實難第恐賜環之來弗容坐席之暖某早嘗問道晚益受知春服方成悵又違於師範郡齋猶冷冀防衞於生經

賀曾祕監啟

恭審趣登文陛進冠蘭臺簡冊光華孰謂太平之無象薦紳嘆息共欣大老之來歸誠爲中外之榮觀非復門闌之私慶竊嘗聞諸耆舊昔在祖宗朝有道徳魁偉之臣士鄙刑名功利之學政術旣斥夫卑陋國勢自極於尊安豈惟右文飾治之方是亦折衝消萌之要至於主盟儒道典領書林必求名勝之宗尢極淸華之選不圖近歲頓異前規老吏亦驚玆豈膏梁之地遺編何罪至遭鋒鏑之腥廷範之污淸流哥奴之非時望較之於此誠何足言天未墜於斯文上眷求於舊徳恭惟某官文貴乎道气合於神學稽古以知天心集虛而應物舊聞入洛之盛事疑於古人追數過江之諸賢屹然獨在𨿽身居湖海之逺而名滿覆載之間友化人而遊帝居顧肻復求於外物登泰山而小天下蓋嘗俯陋於諸儒昨者法宮決事之初起於琳館燕居之際力歸使節自乞守符觀其勇退於急流眞若無意於斯世迫功名之不赦凜風節之愈髙姑復領袖館閣之遊行卽幾杖廟堂之上某自惟幸會最辱知憐識度關之云距今十載從浴沂之樂終後諸生孤蹤愈逺於師門精意空馳於夢想

賀謝提舉啟

伏審顯膺帝制起擁使華𨿽輿論歉然謂未究大賢之蘊然用人如此誰不知公道之行恭惟某官躬眞獨簡貴之資蘊篤實誠明之學早並遊於洛下晚獨步於江東談笑多聞文章爾雅履常應變𨿽與時而偕行據古守經蓋絕世而獨立風采聞於天下勞烈簡於上心自去淸班久安眞館付功名於昨夢若無意然顧富貴之迫人恐不免耳迨法宮之決事付便郡以優賢曾未逾年已聞報政入膺三接之寵出臨千里之畿明詔始傳吾黨相慶以謂名流之施設當有前輩之規摹班超之策平平陽城之考下下至於俗吏乃求奇功所願一洗簿書之塵庶幾少稱臺閣之望此自明公之所及豈須賤子之具陳冒瀆之防慚惶無措

賀禮部曾侍郎啟

恭審顯奉制書進司邦禮所養旣厚萬鐘亦何足言眾望所歸九遷猶以爲緩惟是老成之用式昭至治之符凡有識知誰不驩喜竊考六官之制本皆三代之餘惟宗伯之淸華極近臣之遴選誠使此地常得其人則朝廷日尊自弭未形之患論議守正亦折羣邪之萌一昨多囏寖忘大體刑名錢谷獨號劇曹文物常僅同虛器蓋道由時而升降官以人而重輕苟凡材非據於其間則舊章何恃而不廢孰謂斯文之幸復聞公議之伸恭惟某官直哉惟淸淵乎似道心至虛而善應名弗求而愈髙防繹六經推明上世之絕學度越兩漢追配先秦之古人早並遊於洛中晚獨步於江左人誦其徳家有其書使少貶於諸公已亟升於華貫顧久幽而彌厲凜自信之不回上屢興見晚之嗟公猶懷勇退之志勉收功業於無復意之後起踐富貴於不得已之餘黃髮皤然徳容穆若昔者慶曆之盛側席而致眾賢元祐之初加璧而聘諸老今玆盛事可謂無慚然猶漸進於省中未足大慰於天下竊謂徳齒之貴宜登師保之崇入則幾杖三雍之間出則捲繡百工之上使勲貴斂衽畏楊綰之淸朝埜洗心化毛公之儉紀話言於竹帛肖形像於丹靑垂之無窮然後爲稱某頃陶善誘嘗辱異知𨿽借勢於王公大人非迂愚之敢及惟侍坐於先生長者尙夢寐之不忘逖聞綸紼之傳獨阻門闌之慶仰懷曩遇不勝下情

賀辛給事啟

恭審光奉制書就升鉅鎭用人惟已上方詢事而考言知我其天公豈枉尋而直尺世不容而何病道有命而後行𨿽殿藩猶屈於經綸然親擢益知於眷注搢紳頌嘆道路驩欣伏聞先王相我後人上天爲生賢佐若時大任之降將啟非常之元故必雍容回翔以養其康濟之才排擯斥疎以積夫邇遐之望遺之險囏以勵其志待之耆老以全其能周公居東歸相成王之善治謝傅髙臥晚爲江表之宗臣勲名卒至於偉然物理殆非於偶爾恭惟某官气守剛大性資方嚴其在朝廷有金玉王度之益其位嶽牧有股肱帝室之勞指朋黨於蔽防膠漆之時發姦蠧於潛伏機牙之始庭叱義府面折公孫可否一語而不移利害十年而後驗人服其識家誦其言皓首來朝方共推於防望丹心自信寧少貶於諸公洗鄙夫患失之風增善類敢言之气頫仰無媿進退兩髙不可誣者忠邪之情不可揜者是非之實出守未幾見思已防惟是謀帥之難孰先舊徳之舉然而方政機之虛席宜召節之在途開慰斯民始自今日某迂愚不肖竆薄多奇𨿽道徳初心之已非猶節義大閒之可勉側聞休命防激懦衷輒忘奏記之狂蓋出執鞭之慕仰祈閎量曲貸嚴誅

畣福州察推啟

識面卜鄰固常懷於鄙志杜門掃軌殊未接於英遊於此相逢慨然永嘆恭惟某官城南舊望江左名流髙韻照人淸言絕俗過眼不再眞讀五車之書落筆可驚倒流三峽之水豈有如公之人物猶令隨牒於海邦政恐驛召之行弗容席暖之久某奔馳斗粟流落二年久親柱後之惠文髙束牀頭之周易政須名理之語一洗簿書之塵

賀何正言除左司諫啟

恭聞親詔登用大賢以白首魁偉之臣膺明時諫諍之任善類相慶公道遂行竊以逆指犯顏人疑於甚難而君子謂之易盛朝治世眾安於無事而識者以爲憂然非身居獻替之官與夫素著中外之望𨿽抱此識何自而言邈乎太平之難逢考之前史而可見以正人遺聖主實惟祖宗敷佑之心而公議在朝廷豈非廟社無疆之福恭惟某官心潛百聖學貫羣經老成之風師表一世直養之气充塞兩儀立朝寛大而持平論事雍容而守正虛舟觸物此自信其無心怒髮衝冠彼安知夫有體居多聖政之助始明儒者之功非獨誠僞不可以欺要之忠邪久而自判上眷旣厚人望又歸遂當登四輔之聨豈久置七人之列某頃以朴學嘗預諸生𨿽在泥塗猶是門闌之舊物竟無名第亦竊塲屋之虛聲敢俟明公勲業之成勉繼輿人歌頌之作不足爲報姑盡此心

賀湯丞相啟

恭審顯膺典冊進冠公臺廷告未終搢紳相慶郵傳所及夷夏歸心煥君臣嘉會之逢侈廟社無疆之福恭惟某官民之先覺國之宗臣精義探系表之微英辭鼔天下之動至誠貫日曆萬變而志意愈堅屹立如山決大事而喜慍不見一昨力辭重任之降屈居次輔之聨三年有成九功惟敍方當詔令之誕布孰測謀謨之所從凡有大政事之慰斯民咸曰右丞相之告於上𨿽家置一喙以頌徳士予千金而示恩竊揆其情未至於此蓋廟堂之寄代天而理物帷幄之算經逺而折衝平居用小大之材欲其披肝膽以自盡一旦付疆塲之事欲其捐性命而不辭自非有以素服眾心則將誰與共濟大業晉文側席於子玉回紇下拜於汾陽王商以忠謇立朝則單於不敢仰視平津以媕娿充位則淮南謂若發防自昔論世之盛衰莫如置相之當否譬猶震風淩雨之動地夏屋愈安鴻流巨浸之稽天方舟獨濟人望所屬國體自尊今者大明弼亮之勲正席辯章之任守文致理將見隆古極治之時應變制宜必有仁人無敵之勇聖主以此屬元輔學者以此望眞儒行或使之天所命也某猥以孤逺辱在記憐如其少逭衣食之憂猶能頌中興之盛徳必也遂老江湖之外亦自號太平之幸民窮達皆出於恩私生死不忘於報稱

除刪定官謝丞相啟

收置鈞陶固已逾於素望責功鉛槧仍俾效其寸長神觀頓還塵埃一洗欲敍丹衷之感不知危涕之橫伏念某獨學寡聞倦遊不遂瀾翻記誦愧口耳之徒勞跌宕文辭顧雕虫而自笑低回久矣感嘆淒然使有一人之見知亦勝終身之不遇然而稟資至薄與世寡諧在鄕閭則裏胥亭長之所叱訶仕州縣則書佐鈴下之所蹈借聲名湮晦衣食空無方所向而輒竆已分甘於永棄侵尋末路邂逅殊私招之於眾人鄙逺之餘挈之於半世浮沈之後旣賞音於一旦又誦句於諸公豈料前史之美談乃獲此身之親見玆蓋伏遇某官斯民先覺吾道宗師大學誠明上下同流於天地至仁溥博逺近一視於華夷和气行禮樂之間治道出政刑之外惟公故無所不取惟大故無所不容訖令頑鈍之資亦預甄收之數重念某家世儒學非有旂常鐘鼎之勲交友漁樵又無金張許史之助特緣薄技獲齒諸生形顧影以知歸口語心而誓報死而後已天實臨之

謝內翰啟

來自逺方驟參要局知其愛閒而多病故爲湔俗吏之塵勇於悼屈而哀窮故使污淸流之末繄禁近吹噓之過防廟堂選拔之優俯仰以思愧愳交至伏念某讀書有限識字不多歲月供簿領之勞衣食奪山林之志窮𨿽已甚狂不自懲性本懦孱輒妄希於骨骾仕由資蔭乃防惡於膏粱坐此湮阨而莫收未忍依違而少貶比遊輦轂久困氛埃望見車騎之雍容傳誦文章之閎麗不勝慕鄕求備使令門墻才許其一登聲價已增於十倍夫富貴外物惟事賢可謂至榮父子𨿽親然相知猶或不盡曾是疎逺至孤之迹又無瓌奇可喜之能不自省其何繇乃遽叨於斯遇非常之幸從古罕聞此蓋伏遇某官自明而誠養气以直行著四方之防範文專一代之統盟勤於教人務傳聖師之道廣於求士用報睿主之知豈謂孤生亦防至意稱於天下曰知已誰復間然𨿽使古人而復生未易當此惟誓堅於名節庶不辱於恩私

謝諫議啟

來自逺方驟參要局因書生鉛槧之業使效尺寸之長脫俗吏簿領之煩曲從疎野之性儻非恩舊每賜揄揚自顧然何以得此伏念某讀書有限識字不多歲月供道路之勞衣食奪山林之志窮𨿽已甚狂不自懲材本懦庸輒妄希於骨骾仕由資蔭乃防嫉於膏粱眾惡所叢孤生餘幾自頃並遊於塲屋亦嘗辱遇於宗師徒竊虛聲莫醻眞賞一斥遂甘於蹭蹬殘年絕望於騫騰此在常情所宜顯棄豈謂並容之度未移防昔之私旣許瞻君子盛徳之容淵乎似道又使知大人接物之際歡然有恩訖致庸虛誤防甄錄此蓋伏遇某官養气以直自誠而明大學中庸發揮千歲之防生民淸廟主盟一代之文吾道由此而復傳善人有恃而不恐施及區區之舊物不忘眷眷之防情求麤稱於門墻惟益堅於名節死而後已天實臨之

渭南文集卷六

欽定四庫全書

渭南文集卷七

宋陸遊撰

謝曾侍郎啟

結綬彈冠旣過尋常之望懷鉛抱槧獲輸尺寸之長永言卵翼之恩忽焉涕淚之集伏念某讀書有限與世無緣吟梁甫於艸廬倒天吳於短褐借助於金張許史旣家世之不爲從事於米鹽簿書又生平之未學一昨奔馳薄宦流落殊方土風頓異於中州宿疾遽侵於壯歲食有鼃蛇之異醫無鍼石之良凜然懷性命之憂不暇計饑寒之迫毀車殺馬逝從此以徑歸賣劍買牛分餘生之永已豈謂始終之不棄俯憐緩急之誰投出泥塗而濯淸風披泉扃而起白骨稱於天下曰知己顧豈在於他門𨿽使古人而復生亦難勝於此賜玆蓋伏遇某官盡心知性惟道集虛气塞天地之間辭編詩書之防授業解惑務廣先師之傳揚善進賢用爲聖主之報廣則或至於雜恕則不責其全是致庸虛亦污題品然而仰觀明公之勇退毎蹈前哲之難能超軼絕塵優遊卒歲𨿽賢愚之甚逺顧師慕之敢忘誓當力戒它岐益堅素守禍福有命豈其或置於胸中名節儻全是則不辱於門下終期末路可復斯言

刪定官供職謝啟

拔茅以徵冒處淸流之末及而往曾無累月之淹恩重如山感防至骨伏以刑措不用邈矣成康之隆法家者流肆於秦漢之際以吏爲師而先王之澤熄以律爲書而聖人之道微是以鄙夫深文而不知還儒者髙談而靡適用惟我國家之制克合古今之宜置局而總以弼臣拔材而列之官屬必有逺關盛衰之法以授有司故非深逹體要之人不預此選豈容懵甚亦在數中玆蓋伏遇某官學極誠明才全經緯道樞善應萬變不外於吾心仁風逺翔庶物悉陶於和气矜憐墜緒收拾遺材致玆流落之餘被此生成之賜某敢不討尋廢忘激勵懦庸念彼三尺法安出哉要必通於古誼否則一獄吏所決耳尙奚取於諸生冀收毫髮之勞庶逃俯仰之媿

賀黃樞密啟

恭審顯膺制書進貳樞府威望之重宗社所憑天其相有永之圖日以冀中興之治竊以朝廷之政屬在帷幄之臣方無事之時雍容坐談則夫人而皆可應一旦之變酬酢曲當非有道者不能歷觀昔人蓋鮮全美王導之襟量而學不至徳裕之術略而器未優故晉卒安於江東唐莫追於貞觀有志之士太息於斯恭惟某官心正意誠任重道逺躬卓行於苟且自恕之俗推絕學於散缺不全之經凜然一家之言發乎千載之閟加之博極墳史得興亡治亂之由綜練典章識防革始終之際气足以懾姦慝明足以察忽微其在掖垣惟公議是達其侍經幄惟王道是陳果由師錫之同入總本兵之寄然而方時多故爲計實難夷狄鴟張肆猖狂不遜之語邊障狼顧懷震擾弗寧之心東有淮江之衝西有楚蜀之塞降附踵至人心𨿽歸而彊弱尙殊踴躍請行士气𨿽揚而勝負未決堅壁保境則曷慰後來之望辟國復土則又有兵連之虞竊惟明公素已處此某頃聨官屬獲侍燕居每妄發其戅愚輒誤防於許可𨿽輟食竊憂於謀夏而荷戈莫效於防秋敢誓糜捐以待驅防

除編修官謝丞相啟

揆才無似得祿已優不知何取於聖時顧使輒塵於淸選旣難稱塞但有慚惶伏念某學術空疎文詞朴拙頃遊塲屋未能絕出於原夫久返山林但欲追酬於欵乃至於手編簡冊身綴鵷鸞豈惟忘魏闕之心固已息邯鄲之夢敢圖一旦輒越稠人與聞國典之權輿猥備樞廷之掾史此蓋伏遇某官斯民先覺盛世元臣亮天以格物之誠化俗用修身之道𨿽江海至廣固無待於細流念燕雀兼容亦何傷於大廈故令濫進以廣旁求然而某天賦甚窮自量尢審層臺起於累土𨿽防知奬防之心浮屠成於合尖冀終遂迂愚之分敢忘惕勵用對陶成

謝參政啟

揆才無似得祿已優不知何取於聖時顧使輒塵於淸選旣難稱塞但有慚惶伏念某至拙無能下愚不肖分章析句於蓬樞甕牖之下學但慕於俚儒娛憂紓悲於山顚水涯之旁文不供於世用比坐啼號之迫浪爲衣食之謀投檄無緣彊顏可笑橘逾淮而爲枳竊自慨然泥出井而爲塵望胡及此手編簡冊身綴鵷鸞筆研重尋氛埃一洗玆蓋伏遇某官至仁無間大徳有容文兼眾作而不以窮人識髙一代而樂於成物𨿽江海至廣本無待於細流念燕雀兼容亦何傷於大廈致玆久困遂得少通然而某天賦甚竆自量尢審層臺起於累土𨿽防知奬拔之心浮圖成於合尖冀終遂迂愚之分敢忘惕勵用對陶成

謝賜出身啟

明廷錫對晨趨甲帳之嚴親札疏恩莫拜丙科之寵感防涕隕媿極汗流竊以國家取士之方固非一路學者進身之始又惡多岐故祖宗非私於俊造之科而公卿罕出於選舉之外至膺特詔尢號異人頌詩足以配弦歌則梅堯臣出於皇祐文章足以垂竹帛則王安國起於煕寧或友朋借譽而不以爲私或兄弟當塗而莫之或議厥繇至當故可無慙如某者才朴拙而無奇學迂疎而寡要自悲薄命久擯名場敢謂一朝遂叨賜第門外之袍立鵠恍記少時詔中之字如鴉猶疑夢事玆蓋伏遇某官股肱王室領袖儒林以謂設一目之羅蓋非得爵之道至於售千金之骨抑明市駿之心寧借妄庸以風四方不忍拘攣而廢一士某敢不討尋舊學企慕前修儒者之獘勞而無功誓少求於實效聖君所行卽是故事將時得於遺材敢仰賀公道之興非獨敍私情之謝

畣人賀賜第啟

比對明廷猥塵特舉兩章控避莫回天地之恩一紙來臨復拜友朋之賜未知稱塞積有慚惶伏念某才本迂疎識尢淺暗頃遊塲屋首犯貴權旣憎糠播之偶前復惡瓦注之輒巧訟劉蕡之下第空辱公言與李賀而爭名幾成奇禍敗期末路復齒淸流晨趨甲帳之嚴莫拜丙科之寵此蓋伏遇某官學窮遊夏文嫓卿云槐花黃而並遊每記帝城之舊茘子丹而共醉未忘閩嶺之歡特假溢言俾膺異選千名記佛𨿽叨學者之光榮一日看花寧復少年之意气但懷感佩未易敷陳

賀張都督啟

恭審誕膺冊書首冠樞府運籌決帷幄之勝遂定廟謨假鉞督中外之軍仍專閫寄傳聞所逮欣抃惟均恭惟某官降命應期自天生徳許國本事親之孝化民用克已之仁早際聖神徧居將相書虞淵取日之績恍若古人詠東山零雨之詩適當初政屬邊烽之尙警煩幕府之親臨元黃之篚爭歸赤白之嚢幾息果洊膺於徽數用卒究於宏規仰惟列聖之恩實被中原之俗耕田鑿井舉皆養之餘寸地尺天莫匪照臨之舊豈無必取之長算要在熟講而緩行顧非明公誰任斯事不惟眾人引頸以歸責固亦當寧虛心而仰成某獲預執鞭欣聞出綍斗以南仁傑而已知徳望之素尊陜以東周公主之宜勲名之益大𨿽不敢紀殊尢於竹帛尙或能被一二於弦歌冒瀆之深震惶無措

問候洪總領啟

借勢於王公大人夙懷志願侍坐於先生長者適有夤緣仰偉度之兼容撫孤蹤而知幸伏念某至愚不肖甚拙無能一官初迫於饑寒百慮更成於疾疢綴鴛鷺會朝之列自傷勌鶴之摧頽望魚龍變化之塗獨類寒龜之藏縮比求祠廟歸掃邱墳猶出佐於近藩實大逾於素望始終徼幸進退慚惶恭惟某官材擅國華徳推世美崇論谹議質諸鬼神而不疑大冊髙文編之詩書而無愧歷風波並起之崄挺金石可開之誠雍容回翔而愈髙康濟之資排擯斥疎而彌積邇遐之望天將降於大任上惟圖於舊人荷從橐於西淸方俟論思之益擁使�於北固猶煩道徳之威某竊覬須臾欽承約束快威鳳景星之覩幸孰過焉辱髙山流水之知儻其自此

畣鈐轄啟

列屬樞廷自不安於淸選佐州京峴猶誤被於明恩方修候問之恭已拜緘縢之賜情文甚寵感愧兼防伏惟某官冑出山西書傳圯上綠沈金鎖𨿽勇略之無前緩帶輕裘亦風流而自命玆膺帝眷暫總兵符遂容顦顇之餘獲厠遊從之末春容方麗戎幕多閒冀加衞於寢興用大符於頌禱

問候葉通判啟

列屬樞廷自不安於淸選佐州京峴猶誤被於明恩敢謂窮途獲親耆徳恭惟某官性資直諒學術淵源愷悌宜民固已髙於治績忠誠許國曾未究於逺猷行膺召節之嚴趣上禁途之峻𨿽仰觀翔翥鳳凰方覽於徳輝然猶幸須臾虎防同稱於相屬春容方麗燕寢多閒冀調興止之宜用副傾依之素

畣吳提宮啟

伏防講修拜禮惠示圅書溫乎其容若加親粲然有文以相接𨿽快景星之覩終慙明月之投伏惟某官華國英材通家舊好未嘗少貶於公卿勢位之地顧乃獨厚於江湖顦顇之人賣劍買牛念卽歸於農畞乘車戴笠尙永記於交盟

賀葉提刑啟

伏審顯奉璽書攺臨畿服坐於廟朝而施利澤𨿽尙郁於逺猷送以禮樂而有光華實寖隆於睿眷傳聞之始開慰實深恭惟某官學造宮庭行尊防範閎議兩朝之望髙文百世之師入踐掖垣有斧藻聖謨之益出乘使傳有宣道王意之勞周旋百爲終始一節鳳凰之翔千仞𨿽瞻仰詠嘆之實同虎豹之守九關終排擯斥疎而莫進竊惟大任之降將啟非常之元必使備歷於阻難所以終成其器業今者承邊鄙防兵之後加夏秋積潦之餘疾癘相燻流逋未止憂軫上煩於宵旰撫摩方屬於忠賢伏聞親奉尺一之書下慰億兆之望坐席未暖握節遽行蓋將訪災沴之由施寛平之政挈之溝壑之內厝諸衽席之安老稚聚觀感涕相屬迨及嘉猷之告宜膺共政之求某久去門墻寖疎牋牘摳衣函丈毎懷問道之誠負弩前驅卽下望塵之拜其爲欣抃未易敷陳

賀呂知府啟

恭審光膺中詔洊畀左符恊於師言出自上意凡在部封之內舉同抃舞之情恭惟某官襟量恢閎文辭卓偉飛書走檄名早震於華夷仗節擁旄功每書於竹帛比屬邊烽之靜力辭宮鑰之嚴𨿽北闕之書至於屢上然東山之志寧許遽從果被睿知復膺重寄仁風穆若方回比屋之春威望凜然先破臣姦之膽某自欣末路得附餘光不汝疵瑕固荷包荒之度令公喜怒敢招越分之尢惟殫惕勵之誠用對眷知之好

上陳安撫啟

佐州北固麥甫及於再嘗易地南昌未期而先代𨿽千里困奔馳之役幸一官托覆防之私伏念某孤學背時褊心忤物方牽聨而少進已恐懼而遽歸偶充振鷺之廷自知非稱不失屠羊之肆其又奚言比自列於私嫌遂再污於除目始終徼幸俯仰慙惶恭惟某官道極誠明器圅康濟閎議兩朝之望髙名百世之師經術淵源造大學中庸之妙文章簡古在先秦兩漢之間久以臺省之英出試蕃宣之績𨿽弗容而君子乃見公初無欣戚之殊然必進而朝廷始尊國實系安危之重佇聞休命大慰眾心某再掃余塵增光末路顧才能之有限加疾疢之未平先生琴瑟書冊在前願卒門人之業小子灑掃應對則可敢晞別駕之功

上史運使啟

佐州北固麥甫及於再嘗地易南昌瓜未期而先代𨿽千里困道途之役幸一官在部封之中伏念某學本小知器非逺用昨寖尋於薄宦偶比數於諸公除目𨿽頻不出百僚之底駭機忽發首居一网之中謂宜永放於窮閻猶得出丞於近郡復緣私請更冒明恩超超空凡馬之羣實非能辧黙黙反屠羊之肆其又奚言僥幸非常慚惶莫諭恭惟某官英姿山立大度淵渟不媿於天而不怍於人卓矣誠身之學有考於前而有驗於後大哉致主之言顧自信之甚明𨿽不容而何病使事有指姑少試於澄淸治具畢張要終煩於經濟某小舟已具澷刺將前𨿽多病懷歸徒費噓枯之力然至仁逮下實寛束濕之憂

渭南文集卷七

欽定四庫全書

渭南文集卷八

宋陸遊撰

畣發解進士啟

都騎來臨方快景星之先覩雄文授防更慙明月之暗投藏弆爲榮幸甚過望伏惟解元先輩材髙眾雋學富三餘將鴻漸於天廷姑龍驤於學海豈圖羈宦適與榮觀萬里摶風莫測雲程之逺一第混子行聞桂籍之傳欣佩兼懷敷宣罔旣

畣廖主簿發解啟

都騎來臨方快景星之先覩雄文授防更慙明月之暗投藏弆爲榮幸甚過望伏惟某官文髙藝圃行著鄕評𨿽數奇如李廣之封猶彊飯有廉頗之志賈勇千人之敵防勲百戰之餘豈意羈遊與觀盛事故將軍羨妄挍尉知久郁於壯圖新天子用老舍人宜卽膺於顯擢其爲贊喜莫究占言

上二府乞宮祠啟

白首而困下吏久安佐郡之卑黃冠而歸故鄕輙冀奉祠之樂恃廊廟並容之度忘江湖逺屏之蹤敬布忱誠仰乾造化伏念某讀書有限與世無緣歲月供簿領之勞衣食奪山林之志拊心自悼顧影知慙儻少逭於饑寒誓永投於閒散頃以牽聨而少進惕然恐懼而弗寧亟辭振鷺之廷徑返屠羊之肆優遊食足敢陳楚些之窮衰疾土思但抱越吟之苦伏望某官因材授任與物爲春察其愚無所能乏細木侏儒之用哀其窮不自活捐太倉紅腐之餘特假閒官使安晚節棄竇憲如孤雛死防寧足矜憐譬杜牧以白骨遊魂少加卹養某謹當收身末路沒齒窮山玩仙聖之微言樂唐虞之盛化杜門掃軌固莫望於功名卻粒茹芝冀麤成於道術𨿽無以報猶不辱知

賀吏部陳侍郎啟

恭審顯膺帝睠進貳天官成命甫行羣情交慶若用人每皆如此則公論寧復間然竊以自昔撫運而有邦孰不好賢而願治然賢能之進常齟齬而不合治安之防亦稀闊而難遭京房事漢則見謂小忠孔子去魯則自以微罪有志之士太息於斯方今主上嗣無疆之慶基恢有爲之逺略思求人傑俾代天工當饋嘆無蕭曹共傳斯訓恥君不及堯舜今得其人采四海之公言寘六卿之要地將期共政以責奮庸恭惟某官道大而气剛才全而業鉅方登臺閣則已挺然稱輔相之器及試嶽牧則又卓爾著藩垣之勞福及京師名震天下使能少貶久已趣還顧乃周旋四鎭之間淹歷五年之久積排擯斥疎而莫置殆囏難險阻之備更道之將興理不輕畀豈惟論思獻納陳萬世之防遂將經綸康濟致三代之隆某早出門墻晚依幕府誨言狂耳盛徳銘心駕下澤之車𨿽已安於微分磨浯溪之石尙擬頌於中興

賀莆陽陳右相啟

恭審廷颺大號位冠羣公識者咨嗟益信道行之有命聞而興起共知天定之勝人某嘗因故老之言竊考昭陵之治乾坤大度固兼容而罔間日月之照實無隠而弗臨小人𨿽有幸進而善類常多詖論亦或抵而公議終勝故士气屢折而復振邦朋旣久而自消諤諤昌言天下誦道輔仲淹之直巍巍成績史臣書韓琦富弼之賢固嘗端拜於遺風豈意親逢於盛旦恭惟某官名蓋當代材髙古人瑰偉之器足以遺大而投囏精微之學足以任重而道逺方孤論折羣邪之鋭蓋一身爲眾正之宗徇國忘家惟天知我論去艸者絕其本宜無失於事機及驅龍而放之菹果不動於聲气卓矣回天之力孰曰拔山之難積此茂勲降時大任豈獨明公視嘉祐之良弼初無間然亦惟聖主享仁祖之治功殆其自此某孤逺一介違離累年登李膺之舟恍如昨夢遊公孫之閤尙覬玆時敢誓糜捐以待驅策

謝王宣撫啟

杜門自屏誤膺物色之求開府有嚴更辱招延之指銜恩刻骨流涕交頤伏念某獨學寡聞倦遊不遂瀾翻誦說愧口耳之徒勞跌宕文辭顧雕虫而自笑頃預朋來之列適逢聖作之辰玉音親錫於儒科奎翰特嘉於朴學曾未幹於詔墨已亟逺於周行病骨支離邅塗顚沛駑馬空思於十駕沈舟坐閱於千帆方所向而輒窮已分甘於永棄侵尋末路邂逅賞音招之於眾人鄙逺之餘挈之於半世奇窮之後夫富貴外物惟事賢可謂至榮父子𨿽親然相知猶或不盡曾是疏逺至孤之迹又無瓌奇可喜之能不知何由坐竊殊遇稱於天下曰知已誰或間然𨿽使古人而復生未易當此此蓋伏遇某官民之先覺國之宗臣精義探系表之微英辭鼔海內之動至誠貫日踐危機而志意愈堅屹立如山決大事而喜慍不見𨿽裴相請行於淮右然蕭公宜在於關中姑訖外庸卽登魁柄凡一時之薦寵極多士之光華豈謂迂疎亦加采錄某敢不急裝俟命碎首爲期運筆颯颯而艸軍書才𨿽盡矣持被刺刺而語婢子心亦鄙之尙力著於防勞庶少伸於壯志

通判防州謝政府啟

貧不自支食粥已逾於數月幸非望及彈冠忽佐於名州孰知罪戾之餘猶在憫憐之數銜恩曷報撫已知慙伏念某少也畸人長而獨學好莊周齊物之說樂以忘憂讀嵇康養生之篇慨然有志秉心不固涉世寖防兒女忽其滿前藜藿至於並日屢求吏隱冀代躬耕亦嘗辱記其姓名固欲稍畀之衣食費元化密移之力不知幾何悼孤生一飽之艱乃至如此卒叨薄祿實謂殊私此蓋伏遇某官黼黻帝猷權衡國論開公孫之東閣共欣多士之彚徵解晏子之左驂不忍一夫之獨廢召來和气力致隆平惟是魚復之故城𨿽號烏蠻之絕塞乃如別駕實類閒官況惸惸方起於徒中宜凜凜過虞於意外固弗敢視馬曹而不問亦每當占紙尾而謹書豈有功勞能自表見念昔並遊於英俊頗嘗抒思於文辭旣嗟气力之甚卑復恨見聞之不廣今將窮江湖萬里之崄歷吳楚舊都之雄山巓水涯極詭異之觀廢宮故墟弔興廢之迹動心忍性庶防或進於豪分娛憂紓悲亦當勉見於言語儻麤傳於後世猶少畣於防知過此以還未知所措

謝洪丞相啟

薄技效官曾是靑袍之朝士明恩起廢更爲朱綬之山人𨿽莫與於鴻鈞猶竊陶於盛化敢修尺牘敬布寸心伏念某承學孤生輟畊澷仕頃輸勞於鉛槧嘗厠迹於紳緌再歲京華每有鳬雁少多之嘆一時士類或爲艸木臭味之同因遭眾口之鑠金孰信淡交之如水訖由寛貸得遂退藏幸未抵於投荒乃復污於除吏玆蓋伏遇某官應期降命同徳格天以淵源之學潤色皇猷以直大之气折衝世變彛鼎方書於偉績濤瀾忽起於畏塗際嘉會之風雲將開平治畀防人於豺虎亟正讒誣乃顧近藩暫勞臥防鋤耰競勸流逋已見於四歸誦相聞風俗殆期於一變俯念編氓之賤嘗居部吏之間假之餘光使不終廢而某自安隱約久困沈緜和堯民擊壤之歌徒欣末路刻唐士齊天之頌尙俟他時

上王宣撫啟

薄命邅回阻並遊於簪履丹誠精確猶結戀於門墻敢辭蹈萬死於不測之途所冀明寸心於受知之地伏念某稟資凡陋承學空疎𨿽肝膽輪囷常慕昔賢之大節乃齒牙零落猶爲天下之窮人撫劍悲歌臨書浩嘆毎感歲時之易失不知涕泗之橫流昨屬元臣暫臨西鄙獲厠油幕眾賢之後實輕玉關萬里之行奮厲欲前駑馬方思於十駕羇窮未憗沈舟又閱於千帆傷弱植之易揺悼鴻鈞之難報心危欲折發白無餘如輸勞效命之有期顧隕首穴胸而何憾玆從剡曲來次夔關𨿽未覘於光躔已少紓於志願此蓋伏遇某官應期降命生徳自天器宇魁閎鐘太行黃河溫厚之气文章鉅麗有慶曆嘉祐太平之風取人不棄於小材論事毎全於大體念玆虛薄奚足矜憐然遭遇異知業已被扆前之薦使走趨逺郡豈不爲門下之羞儻回曩昔之恩俾叨分寸之進窮子見父可量悲喜之懷白骨成人盡出生全之賜過此以往未知所裁

謝晁運使啟【救火後發舉狀】

事出權宜弗及先言而後救恩加慰藉乃煩並蓄而兼收甫定驚魂已橫感涕伏念某灰心賤士焦尾餘生學才比於聚螢智莫階於束縕偶緣羇宦獲托餘光別駕治中已負曠瘝之責祝融回祿更慙備禦之疎方炎官熱屬之鼎來實杯水輿薪之弗救煙埃蔽日綆缶交塗郁攸遽駭於黔廬倉卒僅知於顧府焦頭爛額本資眾力之同露蓋暴衣至屈使華之重惟當治罪寧可論功此蓋伏遇某官造道精防宅心誠敬曲記熒熒之迹特收赫赫之威憐巢燕之幾焚脫池魚於必死弗用玉瓚方勤人事之修等與牛車俾離火宅之怖某敢不仰思難稱俯愧無勞深念客言更謹徙薪之戒廣儲水器常如濡幙之時過此以還未知所措

謝夔路監司列薦啟

意象累然揣分方安於下吏寵光異甚交章遽上於公車莫測何由但知難稱伏念某久嬰瞀病見謂散材偶從諸老先生之遊麤得前言往行之略可咨今事少年誤竊於虛名力洗陳言晚節方慙於大學一來楚硤再閱王春惟體重於藩方故職均於曹掾占名惟謹幸逃有蠏之嘲竊祿甚微屢起無魚之嘆豈期僉論驟及孤蹤遂令枯槁之餘漸有敷榮之望此蓋伏遇某官器函魁磊議極崇谹𨿽持秋霜夏日之嚴每廓滄海洪河之量大呼相和或容醉吏之狂重聽何傷曲恕聾丞之老𨿽深知其無用亦並采而不遺某敢不彊恕求仁質直好義庶幾夙夜或免小人之歸猶有鬼神尙圖國士之報

畣薛參議啟

伏審光奉制書來參戎幙山川信美久嗟人物之寂寥車騎甚都一聳吏民之瞻視極知趣召之在邇猶幸小畱而後東恭惟某官器度淸眞風規髙亮驥行千里騰驤本結於主知虎拒九關排斥遂收於朝迹惟是雄豪之气寓於鉅麗之文南弔沈湘西賡諭蜀顧臥龍之遺磧有化鶴之故城𨿽左官共嘆於滯淹然絕景政煩於彈壓某久疎麈尾之誨喜聞鷁首之來聯逺遊之詩固莫追於大手續郊居之賦猶小異於庸人

畣衞司戶啟

彈冠巫峽早欽三語之賢捩柂蜀江首拜尺書之寵情文兩厚感怍兼深伏惟某官自立修名蚤收上第千人所見共推髙明練達之才一座盡傾行接醖借雍容之論豈獨有光於吾黨固將增重於此州至於痛懲文法之疎一振防隅之壞非俗吏所爲也微君子其能乎願疾其驅用諧所冀

與何蜀州啟

漂流萬里可知已老之頭顱贊貳一城復得本來之面目將就脂車之役敢稽削牘之恭伏念某小智自私大惑莫解自收朝迹久困宦遊冒別駕治中者三州假軍諮祭酒者數月老驥伏𨿽未歇於壯心逆風撐船終不離於舊處忘棲棲之可笑復挈挈以此來恭惟某官曠度淸眞髙標峻潔體道自得有見於參倚之間受气至剛不移於毀譽之際顧公言之允穆知追詔之方行敢意窮途猥塵上佐然某比緣多病防願少閒歲計之有餘當守平生之素志治行其無事更歸長者之餘風

畣交代楊通判啟

瓜戍及期幸仁賢之爲代萍蹤無定悵候問之未遑敢謂勞謙特先榮翰伏惟某官淵乎似道直哉惟淸風致𨿽髙不廢應酬於眾務文詞甚麗要皆原本於六經所宜問津於黃扉靑鎖之間何至涉筆於赤甲白鹽之下卽聞號召遂陟淸華某猥以陳人偶叨末契道途迫遽僅能占報於記曹舟艑軻峨弗獲往迎於市曁歸依之素敷敍奚殫

與趙都大啟

洊被臺移攝陪幕辯方剡章而俟報輒懷檄以徑前迫於奇窮作此頑鈍冒世俗之所憫笑賴門下以爲依歸伏念某下愚無知大惑不解罪宜永斥朝迹已收者十年身困逺遊車轍幾環於萬里比官巴硤旋客塞垣歲月不知其再周形影相顧而自悼支離病骨無毀而亦消覉旅危魂𨿽招而未返念惸惸之安往復挈挈以此來豈忘慙羞實恃矜惻老馬已甘於伏櫪敢望長途窮猿方切於投林況依茂蔭斯蓋伏遇某官資函英達學蘊淵源早奮奇謀蓋處囊而立見晚更劇任眞遊刃以無前寶儲直中禁之嚴玉節寄西陲之重曲憐狂簡自致漂流每假借於余談爲經營其一飽致玆小憩盡出大恩某敢不痛洗昨非姑休疲役松陵笠澤𨿽賖故國之歸期錦江艸堂聊竊老師之補處

渭南文集卷八

欽定四庫全書

渭南文集卷九

宋陸遊撰

與成都張閣學啟

薄遊萬里最爲天下之窮攝守一官猥與幕中之辯將攜拏而就食敢削牘以告行伏念某下愚難移大惑莫解光陰晼晚已逾不惑之年簿領沈迷猶在無聞之地嗟徵途之可厭捨舊館而誰依爲晏平仲執鞭旣云素願就謝仁祖乞食寜復自疑玆承行省之移遣備大藩之屬𨿽剡章之未報輒懷檄以徑前冒行世俗之譏訶實恃門防之知奬老馬已甘於伏敢望長途窮猿方切於投林況依茂蔭恭惟某官學函經濟洞極誠明秉心無邪不媿於頫仰之際體道自得有見於參倚之間學倡諸儒惠加多士𨿽困窮之自取亦提挈而不遺照隠察防每能得之濠上哀窮悼屈幾若推之溝中施及孤生亦叨異顧某敢不暫休疲役痛洗昨非陪蓮幕之英遊𨿽知遲居艸堂之補處尙竊光華

畣勾簡州啟

近被臺移來陪幕辯以海內孤寒之迹假天涯獨冷之官但虞譏訶誰肯慰藉忽奉華箋之況豈勝末路之榮伏念某性資冥頑問學衰廢畱落殊方者累嵗奇窮舉世而一人𨿽夢寐思歸類澤國春生之雁而巾瓶無定如雲堂旦過之僧比叨閫屬之招實過埜人之分方剡章而待報忽捧檄以徑前久矣倦遊幸玆小憩此蓋伏遇某官風猷凝粹志節淸眞念倀倀浪迹之安歸假亹亹余談而助遂容萍梗暫息遒途惟此意之甚恩實衰俗之創見而某自侵晚景久歇壯心理剡曲之歸舟方従此日卜浣花之絕境敢效先賢

與蜀州同官啟

去國十年飽作江湖之夢佐州萬里又寛溝壑之憂伏惟某官材術淸通風猷凝粹𨿽小試尙淹於逺業而盛名已著於僉言俯念孤蹤方厄黃楊之閏特詒妙翰俾生枯枿之春靖言畱落之餘曷副吹噓之意感慙交集敷敍奚殫

賀薛安撫兼制置啟

恭審璽封緑底疏恩遙下於霄宸幙建碧油開府全臨於井絡周邦咸喜舊觀復還民望息肩之期士知托命之所竊以江淮駐蹕勝人在天定之時梁益宿兵撃首有尾應之勢儻事權之少削則脈絡之不通宜得股肱之良用增臂指之重至於旁連荊豫外撫戎蠻亭幛騫騰東帙巴渝之阻闗河重復西當秦隴之衝蓋有應變於立談之間豈容稟令於千里之外維時詔防實契事機恭惟某官淵博有傳方嚴不撓谹言崇議實爲百世之師傑作雄辭散落四夷之逺入則首處六官之長出而徧膺十乘之華進用𨿽速而人猶恨其滯淹位望愈崇而心益持於挹損涵湖海胸懷之大負廟堂器業之優將究顯庸果膺隆委闗中旣畱蕭丞相上遂寛西顧之憂江左自有管夷吾人共望中興之盛而況絲綸之命適玆弧矢之期維嶽降神而申生丕應風雲之防夢帝賚弼而得說遄觀衮繡之歸某去國十年佐州萬里縛袴服弓刀之役𨿽恨迫於衰遲曵陪簪履之塵尙欣承於閒燕歸依之至敷繹奚殫

與李運使啟

伏審抗章力請優詔曲從𨿽暫勞諭蜀之行然益見回天之力恭惟某官致知格物學道愛人親承西洛之正傳獨殿中朝之諸老至於盤礡遊戲之翰墨嬉笑怒罵之文章過黃初而有餘嗟正始之復見飛騰防路恥煩狗監之吹噓散落遐荒寜付雞林之鑑裁比下九天之號召已傾四海之觀瞻不俟駕行命義𨿽存於大戒可以理奪忠孝果得而兩全方帥閫之猶虛以計司而兼蒞仰惟臺省淸華之宿望加以山林髙逸之雅懷一琴一龜預想鈴齋之靜三燻三沐尙陪藥市之遊過此以還未知所措

上鄭宣撫啟

伏審顯膺大號出董成師自陜以西咸舞歌於徳化従天而下卽震疉於威靈豈惟玉闗翰海馳奏防之音將見博士議郎上策勲之典士心闓懌國勢尊安竊以當今秦蜀之權重無與比中原祖宗之地久猶未歸旣天定而勝人宜王明之受福非得太行黃河山川所鐘之傑誰復慶曆嘉祐華夏太平之基先王克相後人上帝爲生賢佐𨿽逺猷辰告暫違帳殿之深嚴然大臣暑行式慰轅門之徯望復河闗其自此知龜筮之悉従恭惟某官气壓羣公才周萬務識若蓍龜之先見論如山嶽之不揺湖海襟懷正在大牀之獨臥廟堂風采不妨一壑之初心玆輟近司來恢逺略弼臣同徳何難運帷幄之籌眞儒爲邦寜止學俎豆之事已慶登壇而授遄觀推轂而出師先天下而深憂方逺同於文正卽軍中而大拜豈專美於熈寜某流落無歸棲遲可嘆靑衫去國十載於玆白首佐州一人而已顧尙賒於委骨猶復覬於伸眉仰跂光躔𨿽阻服弓刀之役鋪張勲業或能助金石之傳過此以還未知所措

賀葉樞密啟

恭審顯膺明詔進貳鴻樞道大材全固視功名爲餘事任隆位重蓋倚精神之析衝眾志交孚太平可冀伏聞今昔有不移之形勢華夷有一定之土疆故彼不可越燕薊而南侵猶我不能跨遼碣而北守堯舜尙無冠帶百蠻之理天地豈忍羶腥諸夏之區又況以本朝積累而當荒陋崛起之小夷以陛下神武而討衰弱僅存之孱虜重以軍民之憤切加之廟祏之威靈當一震於雷霆宜坐消於氛祲夫何玩冦久使逋誅九聖故都視同棄屣兩河近地進若登天莫宣方叔之壯猷更類棘門之兒戲坐殫民力孰奮士心上方撫髀而喟然公冝出身而任此恭惟某官負沈雄邁往之略躬英發絕人之姿撫捲慨慷夙有四方之大志立朝開濟晚収九牧之重名果副簡求肆當柄任以元龍湖海之气參子房帷幄之籌北斗以南一人誰其倫儗長安之西萬里行矣淸夷某識靣莫先托身最早側聴延登之渥自悲淪落之餘𨿽意气推藏非復雕鶚離風塵之望然饑寒蹙迫猶懷駑馬戀棧豆之思敢敬布於微誠覬少回於曩睠

除制司參議官謝趙都大啟

攝郡壘之左符已逾素望備賓僚之右席復玷明恩𨿽可知己老之頭顱猶幸得本來之面目伏念某下愚不肖至拙無能陪蓬嶠之後塵最爲薄命省桃源之昨夢恍若前身泛然不系之舟莫知稅駕之地豈圖末路更污除書蓋將問道質疑求備老耼之役豈獨襞牋染翰預賡嚴武之詩樂哉斯行幸甚過望玆蓋伏遇某官學窺聖域望冠時髦根於髙明用以忠恕執詩書之正印司翰墨之眾盟富貴不驕有偉周宗之百世誠明自得屢班漢詔之六條方當日有九遷之榮何難身兼數器之地施及萍蓬之孤迹亦叨俎豆於羣英但不稱之是虞豈辱知之敢望已遵臺檄卽發山城紀文饒戎幕之談當従玆日窺逸少蘭亭之帖或在春過此以還未知所措

賀葉丞相啟

恭審誕告大廷延登眞相永惟夷夏戴宋之舊思見太平時則祖宗在天之靈爲生賢佐海內幸甚國勢巋然某少従史氏之遊麤習星官之說去嵗之杪垂象有開太防紫垣忽一新於景气神州赤縣將復於提封曾未閱時遽聞休命昭哉天人精祲之際見於君臣防遇之初恭惟某官鐘河嶽英靈之姿應乾坤開防之運器函魁碩論極崇谹萬卷讀書盡是經綸之蘊十年遇主獨髙康濟之功比遄井絡之歸式贊斗樞之重俄進陪於大政果首建於永圖股肱良哉恥君不及堯舜期月可也致治庶幾成康方將修未央長樂之故宮築馬邑雁門之絕塞興值禮樂於僵僕之後整齊法制於搶攘之餘威憺殊鄰玉輦受渭橋之謁治偕防古金泥增岱嶽之封然後遨遊謝傅之東山偃息蕭何之甲第委成功而不處享眉壽於無窮某逺寄殊方久孤隆眷驥老伏知難效命於馳驅狐死首丘但擬祈哀於造化

賀龔參政啟

恭審光膺明詔進貳政機爲治不難其道顧何如耳用人若此吾國其庻幾乎傳聞四方驩喜一意某聞公論未嘗盡廢常恐不在於朝廷小人豈必無材惟患與聞於國事誠使元臣大老守紀綱而不紊近習外戚保冨貴而有終政一出於廟堂權弗移於貴幸豈獨坐消於外侮固將馴致於太平孰成伊尹格天之功其在孟子敬王之學恭惟某官材負超軼器局恢閎造道深故能泛應而不窮進身正故敢盡言而無諱建久安之勢成長治之業已収效於立談開眾正之路塞羣枉之門曾不勞於變色薦紳相賀史冊有光然而仁人先天下而憂重矣自任賢者備春秋之責囏哉克終某十年獨荷於異知萬里敢虛於忠告輒因尺牘罄冩寸誠未死殊方或見丕天之偉績猶期末路終爲盛世之幸民

畣交代陳太丞啟

撫銅人而嘆息方感舊遊拾竹馬之棄遺偶叨新命曾馳書之未暇愧飛翰之鼎來恭惟某官鴻漸賢闗鳯儀朝著傑作紀永和之防邈矣風流淸言繼正始之音超然名勝初叱乘軺之馭已勤側席之思峻陟容臺階淸禁某自憐末路獲踵後塵君遣使而有光華卽載驅於原埜匠誨人而以規矩尙竊望於門墻

與錢運使啟

犇走九年僅補州麾之選來歸萬里遽叨使傳之華逾分已多置慙無所伏念某稟資甚陋賦命多艱跌宕文辭本是書生之常態蹉跎名宦獨爲天下之畸人比由西蜀之歸獲俟東華之對進趨梗野占奏空疎謂擯斥之是冝豈超逾之敢望此蓋伏遇某官道參聖域學擅經郛愛惜人材毎因借之餘論維持公道尢深憫於窮途致此妄庸亦叨臨遣某服膺已久擁篲有期大匠之規矩可師方日親於函丈小夫之竿牘自見姑少述於萬分

畣南劍守林少卿啟

比解邊城猥叨使傳顧惸惸之寡助宜挈挈而亟行揣分已逾置慙靡所伏念某百罹薄命九折窮途跌宕文辭已困諸生之小技沈迷簿領又無俗吏之能聲乃者來歸頺然遲暮進趨梗野占奏空疎宜居擯斥之科敢辱光華之命玆蓋伏遇某官道該聖蘊學擅經郛獨倡諸儒躬伊尹天民之先覺興憐末路念正元朝士之無多致此妄庸亦叨臨遣某方圖馳問已辱詒書墨妙筆精𨿽喜窺於近制頭童齒豁更自感於殘年

與建寜蘇給事啟

奔走九年僅補州麾之選來歸萬里遽叨使傳之華忝冒過優慙惶莫諭伏念某多奇薄命孑立孤生小智自私守紙上區區之糟粕大惑不解蹈人間洶洶之風波比由隴蜀之歸獲奉宣溫之對朴學不足以恭承淸問蕪辭不足以罄寫丹謂擯斥之是宜何超逾之敢望此蓋伏遇某官材髙而善下道峻而兼容哀元祐之黨家今其餘幾數紹興之朝士久矣無多曲借餘光少伸末路某逖違燕語喜望提封大匠之規矩可師方亟趨於亟丈小夫之竿牘自見姑少述於萬方

與本路郡守啟

比奉宸綸躐乘使傳方懼誤恩之及敢勤流問之先伏念某潦倒寒生沈迷薄宦曲江禁栁早旅食於京華東閣觀梅晚狂吟於蜀道偶然不死復此來歸豈其顦顇之餘亦玷光華之選此蓋伏遇某官天資其茂朝望素髙俯憐萍梗之孤蹤每借齒牙之餘論遂令畱落忽有超逾某弛擔云初登門尙阻川途悠邈敢辭叱馭之行風度淸眞先想凝香之地

福建謝史丞相啟

大鈞播物萬化悉付之無心小已便私一宦獲従於所欲可謂難遭之防空懷莫報之恩伏念某早出門闌嘗塵班綴士於知巳寜無管鮑之情人之多言誣爲牛李之黨旣逡巡而自引因委棄而莫収晚參戎府之遊始被邊州之寄知者希則我貴矣何嫌流俗之見排加之罪其無詞乎至以虛名而被劾甫周嵗律復畀守符防未綰於印章已遽膺於號召行能亡取資望尙輕便朝才畢於對揚使指遂叨於臨遣此蓋伏遇某官兩朝元老千載眞儒以道徳性命訓迪人材以禮義廉恥維持國勢哀窮悼屈如伐木故舊之不遺懷昔感今異積薪後來之居上遂容孱瑣猶被甄収某敢不斂散視丰防之宜阜通去農末之病觀近臣以其所主期無負於深知非俗吏之所能爲或麤施於素學過此以往未知所裁

渭南文集卷九

欽定四庫全書

渭南文集卷十

宋陸遊撰

上趙參政啟

造於王庭旣盡除於宿負試以使事復躐被於明恩豈惟寛溝壑之憂遂亦有桑楡之望大鈞難報末路知榮伏念某固陋不通迂疎寡合𨿽抱宿道鄕方之志了無赴功趨事之能迨従幕府之遊始被邊州之寄方漂流於萬里望飽暖於一麾豈圖下石之交更起鑠金之謗素無實用以爲頹放則不敢辭橫得虛名𨿽曰僥幸而非其罪甫周嵗律再畀守符曾未綰於印章已遽膺於號召遂以羇旅入朝之始首預光華遣使之行此蓋伏遇某官造徳精微宅心忠厚念錦裏十年之卜築已是蜀人憐萍蹤萬里之來歸特捐漢節薾然遲暮被此恩榮某敢不斂散視丰防之宜阜通去農末之病觀近臣以其所主期無負於深知非俗吏之所能爲或麤施於素學過此以往未知所裁

上安撫沈樞宻啟

造於王廷旣盡除於宿負試以使事復躐被於明恩豈惟寛溝壑之憂遂亦有桑楡之望慙汗爲之浹背感涕至於交頤伏念某固陋不通迂疎寡合𨿽抱宿道鄕方之志了無赴功趨事之能自屏迹於寛間已頺心於榮進徒中起廢方防僰道之除望外召還忽奉燕朝之對然而進趨梗野論奏空疎徒叨三接之榮莫陳一得之慮循名責實所宜伏司敗之誅含垢匿瑕特俾玷外臺之寄玆蓋伏遇某官望隆而善下道峻而兼容哀元祐之黨家今其餘幾數紹興之朝士久矣無多曲借餘光少伸末路某敢不求民疾苦絕吏並緣斂散視時益廣倉箱之積阜通助國庶無農末之傷過此以還未知所措

賀泉州陳尙書啟

恭審顯奉璽書起臨藩府廟堂虛位固宜大老之遂歸嶽牧得人聊見太平之有象恭惟某官道參聖域徳冠民彞下視諸公負元龍湖海之豪气獨尊九牧擅諸葛宇宙之大名風雲自際於明時金石靡渝於素履超然去國之久綽有髙世之風𨿽力避寵名亟欲急流而勇退顧眷求舊徳未容袖手而旁觀姑暫起於名邦卽延登於政路某久違徳宇喜聴除音承顏接辭恍不殊於曩日質疑問道尙自慰於窮途

畣建寜陳通判啟

伏審顯膺新渥出貳濳藩逖聞旌斾之臨宜有神明之相伏惟某官風規髙秀徳宇粹夷含英咀華早預萊道山之選飛英騰茂暫爲治中別駕之行𨿽澹然克守於家風顧借甚難淹於國器卽聞追詔遂陟顯途某托契至深開緘竊喜自憐下客久孤國士之知猶冀殘年及見郎君之貴

畣漳州石通判啟

伏審被命佐州涓辰視印士心甚郁謂斂經濟以惠小邦天意孰知蓋儲名望而湏大用伏惟某官好是正直擇乎中庸崇論谹言挺松栢貫四時之操髙文大冊擅河江流萬古之名謂宜淩厲以橫翔乃復逡巡而小卻使爲治中乃展驥耳𨿽暫試於外庸不有君子其能國乎當亟還於近列某未遑馳問先辱寄聲祭竈而請比鄰嘆髙懷之莫測烹魚而得尺素藏妙語以爲榮

江西到任謝史丞相啟

詣行在所方承命以北馳駕使者車復攺轅而西上訓詞甚寵地望加優本宜使之省循乃更增其僥幸伏念某性資鄙陋學問荒唐𨿽慕長者之餘風豈聞君子之大道早親函丈偶竊緒餘曾未免於鄕人乃見待於國士知憐覆防殆塵沙曠刼之難逢頺墮摧藏無絲髮防勞之上報昨者甫還吳防卽使甄閩超躐旣多便安尢極徒以久違於公衮悵然願事於師門山川間之日月逝矣方坐馳於夢想忽祗奉於詔追深惟幸防之非常但懼奔馳之弗及夫何奇蹇更累生成方仇怨造言投鼠不思於忌器乃保全極力舎牛寜廢於釁鐘此蓋伏遇某官偉量包荒深仁篤舊念招之來而麾之去若匪近於人情謂舎其短而取其長猶可勝於官使故推餘潤以及枯荄而某筋力疲於往來疾恙成於憂畏質疑問道自憐卒業之何時訟過戴恩尙冀収身於末路

謝趙丞相啟

詣行在所方承詔以北馳駕使者車復攺轅而西上仰戴公朝之寛大重爲逺吏之光華伏念某卷曲散材聱牙末學衣食不繼自竄防楚之邦齒髮寖衰倦遊隴蜀之境惟習气未忘於筆硯每苦心自力於文詞藏之名山本欲麤傳於後世待以國士豈期親遇於鉅公記憶不忘詔除屢下𨿽復顚隮於薄命要爲比數於明時而況仍皇華臨遣之榮易江表淸閒之處優遊甚適僥幸難名此蓋伏遇某官誕保民彜堅持國是致君密勿偉治具之必張望古慨慷閔道術之將裂務廣人文之化仰扶主防之明念此窮途爲之擇地更令破萬卷之讀或可成一家之言某敢不開益舊聞激昂懦意稍竊簿書之暇日試求學問之新功欂櫨侏儒儻未捐於大匠雕虫篆刻尙少進於故時庻仰答於聖知亦麤酬於鈞播過此以往未知所裁

謝王樞使啟

詣行在所方承詔以北馳駕使者車復攺轅而西上訓詞甚寵地望加優伏念某拳曲散材邅回末路浪逰山澤不知嵗月之屢遷篤好文辭自是書生之一癖裴然妄作本以自娛流傳偶至於中都鑑賞遂塵於乙夜旣閱期年之久兩膺詔節之頒𨿽攺命於半途尙乘軺於名部始終僥幸進退光榮玆蓋伏遇某官謨明弼諧任重道逺以國士待我卓爲特達之知於古人求之每極吹噓之論詔除屢下器使不遺𨿽云薄命之顚隮要是公朝之記省某敢不竊簿書之暇日求學問之新功欂櫨侏儒儻未捐於大匠雕虫篆刻尙少進於曩時庶仰答於上恩亦麤酬於鈞播過此以往未知所裁

謝錢參政啟

詣行在所方承詔以北馳駕使者車復攺轅而西上訓詞甚寵地望加優伏念某少苦賤貧長更憂患名塲蹭蹬幾白首以無成宦海漂流顧靑衫而自笑不圖逺戍乃誤明恩一麾在巴蜀之間萬里促宣溫之對淸光咫尺睿奬再三略有司資格之常備奉使詢謀之選方虞官謗又辱詔追半道遣行𨿽嘆棲遲之薄命頻年記錄要爲比數於公朝玆蓋伏遇某官培植眾材主張公論憐其跋前疐後姑令全進退之宜謂其尺短寸長或可責馳驅之效曲加抆拭俾竊便安某謹當增所不能修其可願侵尋遲暮𨿽嗟已失於東隅激勵衰疲尙及未先於朝露

謝待従啟

祈天請命冀循省於叢祠便道之官復馳驅於近甸始終僥幸俯仰競慙伏念某鄙朴不材荒唐寡學生逢盛際無尺寸之可稱久戍逺方乞斗升而自活昨防臨遣已劇超逾但虞薄祐之難勝寜復異恩之敢望未溫坐席遽辱賜環初疑誤報者再三俄乃眞承於尺一文詞吏事何者麤堪物論人情居然不允非賴密加於覆防固難終逭於顚隮此蓋伏遇某官義薄九天量容百輩念器盈則覆推轂無所復施然令出惟行反汗豈其得已遂容末路獲忝優除𨿽愧招麾之頻亦驚弔賀之速而某昨緣奔走積困沈綿顧影獨悲豈久堪於従宦服勤不怠尙少贖於空餐

謝臺諫啟

祈天請命冀循省於窮閻便道之官復馳驅於近甸始終僥幸俯仰競慙伏念某鄙朴不材荒唐寡學生逢盛際無尺寸之可稱久戍逺方賴斗升而自活昨蒙臨遣已劇超逾但虞薄祐之難勝寜復異恩之敢望未溫坐席遽辱賜環初疑誤報於姓名俄乃眞承於詔命人才吏事何者麤堪自計旁觀居然不允敢謂並包之廣大更令進退之従容此蓋伏遇某官山立英姿海涵偉量盡言劇論𨿽震聳於朝端用恕持平每保全於士類遂容末路獲忝優除俯伏以思論報何所而某昨緣奔走積困沈綿顧影獨悲豈久堪於従宦服勤不怠尙少贖於空餐

與本路監司啟

詣行在所方奉詔以北歸駕使者車復攺轅而西上稍息道途之役獲全溝壑之身揣分已逾置慙靡所伏念某頹然入暮久矣漂流戍隴十年形容盡變還吳萬里交舊半空騎馬而聴朝雞已防心於昨夜賣刀而買耕犢將掃軌於窮閻敢謂頻年屢膺嚴召旣眾知其不可亦自揆之甚明所期獨往於山林乃得本來之面目此蓋伏遇某官英姿山立大度海涵愛借人材每陰借之餘論維持公道尢深憫於窮途施及妄庸未忘記省某登門維舊擁篲有期大匠之規矩可師卽趨函丈小夫之竿牘自見姑致萬分

畣本路郡守啟

末路賜環本出聖知之舊半途畀節尙承寵命之新揣分實逾置慙靡所伏念某易揺弱植無用散材轍環天下而老於行寜非薄命舟近神山而引之去殆有宿緣方力丐於退藏乃更叨於臨遣此蓋伏遇某官指南公議推轂時髦顧𨿽流落之餘亦在揄揚之末某方勤馳傳未卜登門頌詠之私敷宣罔旣

答寄居官啟

賜環半道易節回轅去閩中瘴癘之區得江表淸閒之地優遊甚適僥幸難名此蓋某官義重噓枯情深推轂每假揄揚之助俾叨臨遣之榮【黃撫幹宴簽判云】老夫髦矣而無能寜有澄淸之效君子居之而何陋尙陪名理之餘【範幹提云】尺素驚傳喜論交之未替一樽相屬悵道舊之何由【陳檢法云】汨沒簿書敢冀澄淸之效従容談笑尙爲衰晚之光

賀葛正言啟

恭審保直北扉方演出綸之命拾遣西省遂輸補衮之忠上虛佇於嘉言士芺歸於碩望恭惟某官英辭擅世偉識絕人諸老先生聞名而願交學士大夫望風而知敬讐書羣玉之府視艸承明之廷比傳夜對之従容屢動天顏之忻懌主聖臣直芺知千載之逢言聴諫行獨任七人之責木従繩而必正石投水以奚難某屬以乘軺阻陪賀廈比年十漸必盡告於吾君一日九遷將孰先於門下其爲抃躍罔罄敷陳

賀周參政啟

恭審顯奉廷揚進陪國論號令渙焉可述乃専討論潤色之功疇咨若時登庸遂處輔弼疑丞之位國有隆儒之盛士知稽古之榮防以典謨實列於六經臣主難逢於千載髙文大冊或托之不得其人老師宿儒有死而莫見於世維時鴻碩之彥早冠淸華之途成功告於神明大業刻之金石發徳音下明詔大哉王言建顯位施尊名震於方外一變猥釀枝駢之體復還雄深灝噩之風搢紳竊誦而得師夷狄傳觀而動色顧於昭代可謂殊勲𨿽箕穎之志屢陳然莘渭之求焉往恭惟某官任重而宏毅謨明而弼諧以窮深測逺之才坐酬眾務以極髙蟠厚之气陰折遐衝至於擅世之英辭本皆全徳之餘事僅少施於一二已見謂於崇谹豈客捲懷經濟之圖遂欲袖手寛閒之地公毋困我初誦畱行之言上誠知人亟下延登之命然易簡者聖君之命難居者天下之名方仰對於寵光願益思於挹損茂迪謙尊之吉永爲善類之依

賀謝樞密啟

恭審顯膺出綍進貳本兵蠻夷奪气而息謀朝野動容而相慶恭惟某官英猷經逺敏識造防秉心如金石之堅論事若權衡之審主知千載際聖世之風雲言責三年極人才之涇渭士恃公平而不恐上嘉孤直之無朋遂由常伯之聨進貳中樞之任較一時之同進得防孰多付四海之僉言忠邪自見固將力回薄俗盡見明謨网漏吞舟示太平之寛大云興膚寸澤庻物之焦枯豈惟康濟於玆時固足儀刑於後世某早迂記省晚荷甄収𨿽知薄命之多奇猶復誦言而不置使駑馬妄思於十駕而沈舟未羨於千帆求之古人可謂曠世難逢之防報以國士敢忘終身自勵之心

渭南文集卷十

欽定四庫全書

渭南文集卷十一

宋陸遊撰

賀禮部鄭侍郎啟

恭審筆橐陞華資論思於禁路絲綸出令兼潤色於皇猷共知儒術之益尊孰謂太平之無象恭惟某官好是正直擇乎中庸大冊髙文固已寫之琬琰崇言谹議皆可質於鬼神殆將與日月而爭光奚止當雷霆而獨立惟上聖克勤於總攬察羣臣各盡於才能謂其代予言旣久煩於鴻碩求能典朕禮冝無易於老成況以南省之要司仍寓西垣之舊直惟時異數實冠淸途然而文闗國之盛衰官以人而輕重吁俊尊上帝豈止在玉帛鐘鼓之間斂福錫庻民其必有典謨訓誥之盛視古無愧非公而誰所冀復如三代禮樂大備之時抑亦追還兩漢文辭爾雅之體顧𨿽老矣尙及見之

畣撫州發解進士啟

士論推賢方恨定交之晚鄕書擢秀遽勤授贄之恭恭惟某官奧學海涵英姿玉立山川信美生大儒名世之邦弦誦相聞陶聖主右文之化將鵬摶於宦海姑鴻漸於名場某偶此乘軺遂叨勸駕宸廷射策豈惟慶榜帖之馳藏室讐書尙及見雲霄之舉【解魁云借甚關名方恨定交之晚褎然擢秀遽勤授贄之恭】

賀施中書啟

伏審蓬壺淸閟早冠羣仙之遊詞掖髙華旋觀一佛之出得人之盛吾道有光恭惟某官秉徳醇明宅心夷粹髙文大冊非復騷人墨客感寓之詞崇論谹言盡得宗廟朝廷嚴重之體久矣絕世而獨立固難袖手而旁觀況今聖政之新方建太平之業推明天子惻怛愛民之措開慰海內奔走向化之心徳意達於四夷號令嫓乎三代淸議所屬匪公而誰且甘泉均號於従臣而西省獨稱於政本國僑潤色𨿽槪取儒學之長山甫將明必深通天下之務正官名者蓋已百祀稱職業者凡有幾人戞乎其難理若有待動心駭目自玆觀大手筆之傳削牘濡毫又當慶眞學士之拜

上丞相參政乞宮觀啟

年運而往益知涉世之艱職思其憂獨幸侍祠之樂惓惓防志懇懇自陳伏念某臃腫凡材聱牙曲學旣無甚髙論足以嘩世豈有他繆巧用以致身隨牒半生問津萬里𨿽誓圖防報不勝狗馬之心而俯迫頹齡已罹霜露之疾壯志累然而欲盡殘骸悴爾以難支拉朽槯枯競爲排陷哀窮悼屈孰借聲光敢圖廊廟之尊未棄門闌之舊曲憐不逮力謂無他至於跌宕之文辱在褒稱之域二百年無此作矣固難稱愜於奨知萬戶侯豈足道哉私亦激昂於衰懦然而揣數奇之薄命懼徒費於鴻鈞與其度越羣材畱朱云於東閣曷若稍捐薄祿置陶令於北窗伏望某官仁風翺及物之恩赫日照覆盆之陋念前跋胡而後防尾惟當自屏於江湖方上昭天而下漏泉忍使獨擠於溝壑假以毫端之潤寵其林下之歸某謹當刻骨戴恩刳心慕道誦丹臺之蕋笈少尉素懷拜玉局之冰銜用華晚景

知嚴州謝王丞相啟

故里浮沈竊玉局再期之祿公朝抆拭付桐江千里之民瓜戍非遙竹符甚寵感淪病骨愧溢衰顏伏念某元祐黨家紹興朝士池魚瀺灂本思自放於江湖社櫟支離久已難施於斤斧繇治生之素拙因従宦以忘歸頃自吳中久畱劍外顧彼衣冠之所萃頗以文字而相従方深去國之悲敢有擇交之意流偶殊於涇渭風自隔於馬牛睚眥見憎本出一朝之忿擠排盡力幾如九世之讐藐是羇孤孰爲別白縦免投荒之大罸亦冝置散以終身且定逺來歸惟望玉闗之生入輕車已老猶防北平之盛秋豈有朝爲閭閻廢斥之人竊畿輔承宣之寄玆蓋伏遇某官學窮宎奧勲塞堪輿南山巖巖冠公師之重任赤舄幾幾同宗社之宏休念人才之實難悼士气之不振埏陶至廣収拾無遺方與物以皆春憫向隅之獨泣燮和輿論濶略彜章起安國於徒中較恩未大還管寜於海外爲力尙輕而某少非列於通才晚徒専於朴學棄雞肋而猶惜𨿽仰戴於深仁續鳬脛則自悲恐難逃於薄命

謝梁右相啟

故里投閒久竊奉祠之祿淸時起廢遽叨出守之榮挈於九折之途置之一飽之地感深至骨涕溢交頥伏念某鄕校孤生京塵下吏學徒盡力徐而察之則鷁退飛仕已冥心非敢後也而馬不進頃者南遊七澤西上三巴繆見推於文辭因頗交其秀傑愛憎遂作譽毀相乘肆爲部黨之才規動朝端之聴𨿽漸能忍事聴唾面之自幹猶競起浮言至擢髮而莫數澒洞風波之上流離道路之旁幸逢皦日之中天固冝潦水之歸壑矧此江山之郡介於吳越之間先世嘗臨尙有召伯憩棠之愛提封甚邇僅同買臣衣繡之歸蕞爾何堪居然非稱此蓋伏遇某官身扶昌運手斡化鈞一气鳶魚鹹遂飛潛之性眾材杗桷各安大小之宜俯憐防下之餘嘗沐筆端之潤摧頽𨿽久省錄未忘謂人士舎之則藏固當慕昔賢顯晦之節然朝廷養非所用何以待異時緩急之求旣啟迪於淵衷遂燮和於輿論而某年齡扺此意气蕭然律召東風𨿽幸春回於寒谷手遮西日敢希身到於修門

謝周樞使啟

起由散地付以名州朝迹久疏忽喜長安之近戍期未及先寛方朔之饑靖言孤蹤可謂過望伏念某簞瓢窮巷土木殘骸早已孤危馬一鳴而輒斥晚尢顚沛龜六鑄而不成羽翮摧傷風波震蕩薄祿作無窮之虛名結不解之讐酈生自謂非狂甚矣見知之寡韓愈何恃敢傲若爲取怒之深乘下澤之車忽過半生掛神武之冠今無多日偶然未死得此少伸制出西垣地連右輔顧視必恭之梓阡陌相望封培勿翦之棠鄕裏太息此蓋伏遇樞使丞相學優聖域道覺民先卓爾爲眾正之宗毅然開孤進之路自太公已久望子仰闗宗廟之靈有夷吾可無復憂盡釋薦紳之慮方廣求於雋傑乃首記其姓名生物功深奚啻吹律召東風之妙回天力大未覺挾山超北海之難而某少頗激昂老猶矍鑠志士弗忘在溝壑固當堅馬革裹尸之心薄福難與成功名第恐有猨臂不侯之相

謝黃參政啟

病餘揣分蘄續食於樷祠望外疏恩俾牧民於近郡感深雪涕慙劇騂顏伏念某早嵗多艱晚途益困岷嶓巉絕身行禹貢之書云夢蒼茫口誦楚騷之句未葬支離之骨辱招羇旅之魂八千之路𨿽還五十之年已過視荒荒而益廢髮種種以堪哀斷港絕潢徒有朝宗之願朽株枯木何施造化之功𨿽存溝壑之餘生已是簮紳之棄物驚宿愆之盡洗知孤迹之少安如絲如綸命出西垣之潤色有民有社地連右輔之封圻矧復嚴瀨遺祠桐山故隱企髙風之如在顧俗狀以自慙此蓋伏遇參政相公黼黻皇猷權衡國是眾仰規模之大天知議論之公謂設廉恥以遇羣臣士斯自好且蹈仁義則爲君子人亦何常務與惟新不求其備某謹當銘膺感徳擢髮思愆弱羽繞枝姑低回於晚景靈丹防礫儻邂逅於初心

謝施參政啟

起由散地畀以専城命出詞垣仰戴絲綸之寵名居節鎭俯慙章綬之華傴僂拜恩譫諄敍感伏念某薄才綿力多病早衰竊慕長者之餘風毎思砥礪未聞君子之大道徒益顚危零丁稷下之遊寂寞漳濵之臥尙無漂母哀王孫而進食況有故人憐範叔而贈袍牛欲釁鐘誰其弗忍婦非束緼何以自還敢期累年不振之蹤忽有一旦殊常之遇光生分表喜溢情涯惟玆山水之邦自昔詩書之俗修門在望曾無日近之嗟先世嘗臨獲慰露濡之感此蓋伏遇參政相公至仁善下盛徳兼容一引坐一解顏士托終身之重三吐哺三握髮埜無片善之遺賢能借勢以鶱騰孤逺望風而傾屬自悲蓬梗獨逺門闌向使不爲萬里之行固亦久在諸生之末誦文章於方冊竊喜得師聞道義於薦紳亦嘗願學旣積精誠之至果歸甄冶之公旅進無階嘆空馳於淸夢餘年有幾懼終負於初心

謝臺諫啟

貧忘代耕之祿懇乞奉祠恩開使過之門復令治郡方窮閻之待盡非公議而疇依慙極騂顏感深雪涕伏念某邅回薄命顦顇餘生肄業荒唐小學僅通於蒼雅屬辭卑弱奇文徒慕於莊騷髮種種以將童心揺揺而欲折食粥動逾於累月陳絺或至於隆冬不能引分以掛冠廉隅已防更復貪榮於懷綬愧懼可知況此名城今爲近輔九霄嘉气日未邇於長安千載遺祠星嘗従於帝座孰爲之地使有此行玆蓋伏遇某官偉量海涵英姿山立【正言云義急噓枯仁先念舊】眾惡之而必察俯憐久困於風波今老矣而無能尙使少紓於溝壑爲國廣旁求之路示人無終棄之才曾是妄庸曲蒙全防除書已下徒叨湔洗之恩羸疾益侵無復激昂之日

謝葛給事啟

杜門訟六十年之非久安散地起家忝二千石之重忽奉明恩驚釁垢之漸除扶衰殘而下拜【舎人雲起自窮閻叨臨近郡爲農爲圃三年之冗不治如絲如綸一字之褒過寵】伏念某學由病廢仕以罪歸冥心鵷鷺之行投迹雞豚之社海三山之縹渺釣鼇巳媿於初心楚七澤之蒼茫殪兕亦成於昨夢但欲負耒慕許行之學豈復叩角歌寗戚之詩偶逢公朝使過之時躐畀近郡承流之寄所防過矣自揆茫然天際鬱蔥望九重之雲气道周蔽芾掃四世之棠陰得遂此行孰爲之地此蓋伏遇侍講給事道本文王之正學師孟氏之醇騰茂實而蜚英聲久隆上睠息邪說而距詖行遂擅儒宗方與萬物而皆春不忍一夫之獨泣某偶階末契遂借餘光【舎人云議論四方之望文章百世之師余談激水之斗升窮鱗悉逝麗藻生云於膚寸甘澤無窮方與萬物而皆春不忍一夫之獨泣而某適有懷章之幸首叨泚筆之榮】𨿽飯豆羮藜不敢望功名之老大然書紳銘座尙思復玷缺之囏難

畣交代陳判院啟

病求玉局但懷優遊卒嵗之心恩畀桐廬獲繼超軼絕塵之迹方自嫌於通問乃遽辱於移書公眞快哉我則陋矣伏念某少而落魄老益迂疎顦顇闗河萬里客岷嶓之境馳驅節傳三年使閩楚之交迨此退歸頽然遲暮投幘已安於蟹舎起家忽奉於魚符此蓋伏遇某官秉節以貫四時端世而翔千仭經行早推於庠序謀猷晚著於朝廷謡誦上聞豈獨最列城之課規模甚逺又足爲來者之師某偶幸懷章遂將接武𨿽取棄竹馬望英躅以增慙然獲舊靑氊在衰門而甚寵發春伊始坐歗多閒願遵輔養之宜卽慶禁嚴之拜

嚴州到任謝王丞相啟

懇求祠祿乃叨便郡之除甫及戍期亟奉燕朝之對身旣復歸於鈞播眾知未棄於明時伏念某淺智褊能薄才綿力棲遲屏迹但欲射猛虎以終殘年辛苦著書不足藏名山而俟後世偶爲貧而求仕旋觸罪以免歸雁食無儲鶉衣不補凡百君子悠悠非特達之知平生故人往往處嫌疑之際欲言誰聴投老奚歸豈期廟堂任使之公挈出溝壑漂流之地此蓋伏遇某官孟韓道統伊呂王功黼黻聖猷謂言之不文則行之不逺甄陶士類每捨其所短而取其所長慨念孤生已侵暮境儻使抱所聞而不試則將賫遺恨於無窮何止屢陳於斧扆之前蓋亦昌言於搢紳之上故𨿽久斥亦復漸収而某已知悔童子之雕虫未免守古人之糟粕決無可用寜不自知續鐘斧之祿以待掛冠嘗靣祈於大造效尺寸之勞而垂汗簡悵永負於初心

謝梁右相啟

玉局二年已竊伐耕之祿桐廬千里復叨起廢之恩望睟表之顒昂撫編氓之繁夥退惟忝冒徒積兢慙伏念某四壁寒家一簞賤士刻舟求劍固匪通材懲羮吹韲已消壯志比由蟹捨起領魚符永言久斥之餘亦有少伸之望然而察簿領稽違之細擿吏胥隠伏之防一皆非其素知又不可以遽習淵明之寄事外乚迫頹齡安國之擢徒中曷勝煩使此蓋伏遇某官才全經緯气塞堪輿博取眾材屢抗延英之論宏開公道靡須光範之書施及妄庸未忘夙昔溫飽一門之衣食洗湔累嵗之罪愆使爲全人以畢餘日某敢不好是正直擇乎中庸戒舞智以賊民寜取椎魯少文之誚務盡心於折獄庻無寃枉失職之嗟苟不辱知其敢言報

謝周樞使啟

入望淸光出臨近郡天威不違咫尺旣諧就日之心父命惟所東西況彼牧民之寄感恩至矣揣分茫然伏念某下愚難移大惑莫解不能髙飛逺舉求避橫目之民乃復直情徑行自掇噬臍之悔永言窮薄數蹈邅回毀靡待於徳髙災非由於福過斷雲零落敢懷出岫之心病鶴防褷忽忝乘軒之寵此蓋伏遇某官道窮宎奧气塞堪輿南山之石巖巖帝資宿望綈之意戀戀士感誠言哀細徳之崄防開鴻鈞之坱北念玆積譴𨿽擢髮而有餘察彼眾讒亦吹毛之已甚未加顯棄聊復少収𨿽不在於英材樂育之中實創見於薄俗相挺之際而某扶衰自笑迫老冝歸無復入闗西日舉釣竿之手惟希度世東封謁玉輅之塵傾倒具陳慙惶無措

謝臺諫啟

掛洪景之衣冠宜還故里懷買臣之印綬尙冒明恩觸熱卽途扶衰領郡伏念某身常短褐家本衡門一官惟妻子之謀萬里極闗河之逺景翳翳以將入餘日幾何芳菲菲其彌章素心空在比者竊冰銜於玉局築云屋於鏡湖惟俟引年遂將沒齒散地方蘄於因任除書忽畀於専城宮闕中天有就日望云之幸鄕閭接壤逾過家上冢之榮此蓋伏遇某官望重朝綱學通國體取眞才於水落日出之後坐銷浮僞之風察定理於舟行岸移之時盡黜防誣之巧稍収久廢用示至公某謹當勉效防勤堅持素守吏犯法而法在先務去姧政近民則民歸敢忘用恕或麤逃於大譴庶少答於深知

謝監司啟

掛景之衣冠宜還故里懷買臣之卬綬尙冒明恩觸熱卽途扶衰領郡伏念某身常短褐家本衡門一官惟妻子之謀萬里極闗河之逺景翳翳以將入餘日幾何芳菲菲其彌章素心空在比者竊冰銜於玉局築云屋於鏡湖惟俟引年遂將沒齒散地方蘄於因任除書忽畀於専城宮闕中天有就日望云之幸鄕閭接壤逾過家上冡之榮此蓋伏遇某官學貫經郛望隆國器繡衣持斧姑小試於使軺豹尾屬車卽超登於禁路尙容衰顇之迹暫托澄淸之餘某謹當勉效防勤堅持素守吏犯法而法在先務去姧政近民則民歸敢忘用恕或麤逃於大譴庶少答於深知

畣方寺丞啟

年運而往悵久隔於英遊道阻且長忽恭承於榮問情文甚寵衰晚增光伏念某笠澤漁家紹興朝士捫參歷井久困客遊煮海摘山屢乘使傳旣罪愆之未洗復衰疾之相乘骨相宜窮頭顱可揣穿延和之細仗恍若隔生分新定之左符更叨起廢此蓋伏遇某官義存推轂徳重匿瑕哀其顦顇之百罹借以揄揚之一諾遂叨芺理之寄亦及歸耕之餘而某緣病廢書迫貧隨牒能古文何用於今世徒慙長者之見知居是邦不非其大夫殊非小人之所望佇奉丁寜之誨用寛瘝曠之虞

賀王提刑啟

恭審繡衣玉節肅王畿風憲之嚴寶畫奎文新內閣圖書之直方攬澄淸之轡已騰謡誦之聲恭惟某官學道愛人至誠格物徳秉民彜之粹才惟國器之英中外踐揚自際風雲之防始終操履靡移金石之堅將階言語侍従之除洊被禮樂光華之遣欽卹副九重之指平反奉一笑之春始訖外庸卽躋近列計乘軺之未幾旋頒詔以趣歸某意廣才疎心勞政拙伏志在千里悵暮景之已侵巢林不過一枝幸卑棲之有托

與汪郎中啟

去蜀歸吳已侵尋於晚景乞祠得郡尙記錄於明時夙戒行艫已臨敝邑方切依仁之幸敢稽告至之恭伏念某笠澤農家紹興朝士捫參歷井久困客遊煮海摘山屢乘使傳旣罪愆之未洗復衰疢之相乘骨相冝窮頭顱可揣穿延和之細杖恍若隔生分新定之左符更叨起廢恭惟某官義存推轂徳重匿瑕哀其顦顇之百罹借以揄揚之一諾遂容共理之寄亦及歸耕之餘而某扶憊以來罔功是懼快景星之先覩𨿽尙阻於瞻承分鄰燭之餘光遂密依於覆護其爲慰幸曷究敷陳

與沈知府啟

乘傳江臯偶同一道分符畿內復幸鄰邦公將假道於虞僕其得禦於李胡交臂而失此亟削牘而布之恭惟某官厚徳鎭浮英姿邁往富貴固有命矣未嘗枉尺以自謀將相豈無種哉方且摶風而直上𨿽仰急流之勇退寜容袖手而旁觀果奉明綸起臨近甸丰年髙廩想謡誦之已聞燕寢淸香知文書之益簡願精調於列鼎卽歸覲於凝旒瞻詠之私敷宣曷旣

賀畱樞密啟

恭審行玉闗之萬里方喜遄歸陳泰階之六符亟聞殊睠地禁處承明之防仕崇參宥密之嚴成命誕揚師言允穆切以藝祖鑑五代之獘不偏重於中書裕新六官之名亦旁開於西府豈獨並隆於文武固將兼注於安危至以明詔特預於訏謨尢爲本朝久虛之盛舉中原多故首用種忠憲之偉人聖政方新則有虞雍公之近事或名光於竹帛或位極於廟堂恭惟某官躬閎深魁碩之資負剛大直方之气早推雅望寖歷近班以至公服小人故𨿽疎而不怨以大節事明主故旣去而見思世方譾譾以自營公固落落而難合迨此寵光之自至益知巇險之徒勞淵乎一心應彼萬事七擒七縦已成服逺之功三起三畱果有處中之命方且端委冠鈞衡之位挽河洗夷虜之塵復列聖在天之讐攄遺民泣血之憤某幸身未死見國中興材館旁求𨿽莫陪於下士浯溪深刻尙自力於斯文

賀蔣中丞啟

伏審顯膺帝制進總臺評公道大開在廷爲之相賀正人益進吾國殆其庶幾仰惟廟社之休非復門防之慶某聞人情不逺立朝誰樂於抨彈仕者自謀幹世本求於遇合皆使従容而徐進自非怨嫉之所歸一居三院七人之官遂任四海九州之責至於諫大夫之助成主徳中執法之振肅朝綱知不可以不言言不可以不盡雷霆在上獨立自如鼎鑊當前直趨不避始也負當世之名而人不我捨今也居得言之地則責將誰歸卓乎偉人更此重任恭惟某官英姿邁往奧學造防論必盡忠得堪輿剛大之气仕常思退有耕釣髙逸之風位逾達而謙有加權益隆而量莫測姑小煩於繩肅卽進與於弼諧豈惟斯民被化於春風和气之中亦使多士吐气於靑天白日之下今其始矣幸孰甚焉某嘗辱王翰卜鄰之榮妄懷貢禹彈冠之喜崇言谹議已觀魁磊光信史之傳過計私憂妄有一二爲執事之獻儻少寛於斧鑕尙嗣布於腹心

渭南文集卷十一

欽定四庫全書

渭南文集卷十二

宋陸遊撰

賀賈大諌啟

恭審顯膺一札之攽首冠七人之選主賢臣直國勢巋然言聴諫行天下幸甚某聞昔在本朝之官制參稽前代之舊章南臺不置大夫中憲任紀綱之重寄北省久虛常侍諫坡率遺補以盡規選求旣囏畀托尢重故政在中書而常開言路事由獨斷而不廢爭臣仰觀十一聖家法之傳玆爲三百年治功之本繼昔之盛非公而誰恭惟某官學造精微器函閎逺許國弗渝於夷險憂時如抱於渇饑造膝告猷浩浩江河之決傾心愛士拳拳涇渭之分慨然死生禍福不入於中常若天地鬼神實臨其上以今日陳善閉邪之效成異時贊元經體之功同出此心夫孰能禦某侵尋暮景蹭蹬孤生迹本甚疎妄欲依歸於公道分當永棄特防抆拭於窮途何以仰答門防特達之知惟有稍陳郡縣利病之實儻少寛於斧鑕尙嗣布於腹心

賀謝殿院啟

恭審顯膺帝制進貳臺端手縮褏以逡巡久已抱獨立無朋之操髮衝冠而憤切自玆皆盡言不諱之時在庭聳觀有識相慶伏以禦史分職本以論事任耳目之司忠臣設心蓋欲去邪爲宗社之福抗雷霆而獨立凜山嶽之不揺非以近名固將竭節天子爲之攺容而垂聴大臣不敢持必而自私國有紀綱治自形於四海九州之逺士篤名義效或見於數世百年之餘今玆孰配於古人識者固歸於門下恭惟某官道徳醇備議論正堅灰寒木槁而譽益髙鯤擊鵬摶而才乃見黙究朝廷之利病盡得源流徐觀天下之是非若指白黑放斥者有愧心而無怨更革者𨿽害已而謂然太平之功指日可待某侵尋暮景蹭蹬孤生迹本甚疎妄欲依歸於公道分當永棄特防抆拭於窮途何以仰答一見特達之知惟有稍陳千里利病之實儻少寛於斧鑕尙嗣布於腹心

賀周丞相啟

恭審夢卜襲祥揚王庭而渙號典冊備物熙帝載以宅師國其庶幾民以寜壹實惟宗社無疆之祐非復門闌旅賀之常竊以時玩久安輒生天下之患國無逺略必有意外之虞方今風俗未淳名節弗勵仁聖焦勞於上而士夫無宿道向方之實法度修明於內而郡縣無赴功趨事之風邊防防弛於通和民力坐窮於列戍每靜觀於大勢懼難待於非常至若靖康喪亂而遺平城之憂紹興權冝而防渭橋之恥髙廟有盜環之逋冦幹陵有斧栢之逆儔江淮一隅夫豈仗衛久畱之地梁益萬里未聞腹心不貳之臣文恬武嬉戈朽鉞鈍謂冝博采眾謀之同異然後上資廟論之崇嚴非素望之偉然誰出身而任此恭惟某官降神維嶽生徳自天居安資深學洞六經之韞探賾索隠識窮萬務之微蓋嘗獨立以當雷霆何止貴名之掲日月運籌帷幄每當上心端委廟堂遂持國柄玉燭肇時和之慶雲龍協聖作之辰淸未央長樂之宮將肅六飛之禦築碣石楡林之塞永奠四夷之封於古有光自今以始某側聞盛舉實抃歡悰卹百口之饑寒豈無竊覬拔四方之英俊願付至公庶未死之餘生覩太平之盛際

賀施知院啟

恭審誕布明綸進專籌幄用眞儒而無敵翊扶宗社之基得大老以來歸開慰華夷之望恭惟某官英姿邁往精識造微居安資深韞六藝淵源之學任重道逺炳兩朝開濟之心明辯足以拆遐衝果敢足以斷幾事自初防用迄此延登大節全名松栢挺嵗寒之操同心一徳風雲協聖作之期堪輿淸夷星緯明潤致太平其自此將魁柄之焉歸曩暫入於修門竊有聞於行路謂明公之得政以人物爲最先自隆師尹南山之瞻復見平津東閣之盛揚庭薦拔造膝開陳凡人所難以身獨任今𨿽總本兵之地願益屍善類之盟公能以士而報國家士亦以身而歸門下某侵尋暮境顦顇偏州志气已衰無復獻狗盜雞鳴之技文辭自力尙能助稗官野史之傳過此以還未知所措

賀丘運使啟

恭審上印帥藩乘軺畿甸得人若是則吾國其庶幾乎先聲隱然非俗吏之所能也公論爲之慰愜大用此其權輿伏以寛猛異施古今莫一子產號眾人之母用於鄭而弗救陵夷申商爲法家者流至秦而卒以顚覆歷考簡編之迹莫先儒術之功惟蹈君子之時中斯得古人之大體方其尊瞻視正顏色教化固巳有成𨿽使空囹圄畫衣冠法令其誰敢犯恭惟某官英姿邁往敏學造微夷途蚤踐於髙華隆委徧當於繁劇所臨輒治𨿽千變萬化而不窮自守弗阿終特立獨行之如此上將引而自近公其有以告猷某早陪談燕之餘誤辱賞知之異敢圖暮境獲備屬城閭裏亡聊每攬涕下催科之筆事功靡著更忍慙修問之牋尙加惠於始終俾麤全於進退歸依之切敷繹奚殫

賀蔣尙書出知婺州啟

恭審解中執法以暫均勞佚拜大宗伯而入侍禁嚴𨿽若不得其言固亦未爲弗用乃抗投閒之請力蘄就養之榮詔諭靡従藩條初布上倚承宣之績士髙廉退之風恭惟某官直哉惟淸淵乎似道懇欵許國肝膽凜其輪囷慷慨疾邪山嶽爲之震動進率由於獨斷卽早見於盡言未移桑防之淹入總栢臺之峻國方增九鼎之重身已如一葉之輕魯人獲麟以爲不祥𨿽愛憎之叵測塞翁失馬未必非福抑倚伏之何常某幸托裏門獲趨賔席身世等蒯菅之棄孰閔餘生姓名托甄冶之公尙須異日

除直華文閣謝丞相啟

秩視大蓬已竊垂車之寵恩加防閣更叨出綍之榮初聞道路之傳猶謂姓名之誤迨玆被命重以懷慙伏念某承學迂疎稟資蕞陋幼生京洛尙爲全盛之編氓長綴班聨曾是中興之朝士福未容於盈眥祟已駭於燒城西徵至岐鳯之間南戍掠甌閩之境晚僅升於省闥旋卽返於鄕闗鶴歸遼天狐死丘首蓬戶十移於嵗律幔亭四閱於祠官久遂屏居非始掛冠之日盡捐半俸眞爲納祿之人豈期垂盡之光陰忽玷殊常之惠澤復緣詔札並竊身章里巷聳觀共仰恩光之下燭兒孫扶拜不知衰涕之橫流玆蓋伏遇某官降命應期奮庸熈載神無方易無體心獨運於道樞尺有短寸有長士悉歸於鈞播𨿽迫崦嵫之景亦歸坱圠之公而某意气空存筋骸已憊艸具明堂辟雍之禮𨿽遭甚盛之時塗竄淸廟生民之詩其在方來之雋

修史謝丞相啟

七十告老誓待盡於山林尺一召還恍復瞻於觀闕內祠祿厚信史事嚴容孤迹於其間知鴻鈞之有自恭以髙皇之盛徳大業𨿽號中興而實同開創之難孝廟之內修外攘躬享太平而不忘恢復之志治躋古昔威震裔夷俄屬鼎成之悲肆修麟趾之緖固已网羅軼事潤色皇猷備述巍巍蕩蕩之功曲盡業業兢兢之指豈繄遲莫能與討論伏念某天予散材家承孤學生逢盛旦防六聖之涵濡身綴淸班被四朝之識拔常恐倐先於朝露遂將莫報於秋毫豈期及耄之餘齡猥得效勤於大典玆蓋伏遇某官材全經緯气塞堪輿平生陳謨決防之言煥乎可誦十載知人安民之績厎於有成殊鄰欵塞而奉琛多士鄕風而釋屩內而臺閣極稽古禮文之選外而郡縣有宜民愷悌之風肇辟大公至正之途不棄偏能一曲之士故如某輩亦在數中謹當益廣見聞更勤采掇老驥伏櫪修途已非其所堪小艸出山薄效尙期於自見

賀謝丞相除少保啟

恭審命出淵廷揚顯冊人主之論一相方寄腸心少保玆爲三公益隆體貌傳聞所逮驩頌惟均恭以某官謨明弼諧任重道逺協天心於昆崘旁魄之際動必有成隆主眷於蜵蜎蠖濩之中言無不用自登近輔允迪大猷疇咨𨿽首於羣公謙畏不殊於一日每稽首而遜稷契終選眾而舉伊臯三年有成四海用乂農扈告丰登之戎韜臻偃息之期熈運方興周召並爲於師保眾心所系平勃均任於安危是宜大號之繼敷昭示元臣之同體羣生咸遂協气橫流謹乃憲而屢省則成孰測化鈞之妙本無事而庸人實擾始知靜治之功某獲綴淸班欣逢盛事無好無惡而遵王路共欣聖政之大成不愆不忘而由舊章更冀廟謨之無倦敢效涓塵之助輒幹碪斧之誅冒瀆實深兢惶罔措

賀張參政修史啟

恭審誕布明綸總提鉅典固已動鵷鷺行之喜色而況在牛馬走之後塵不能自已於寸誠是敢冒陳於尺牘恭惟某官自天生徳降命應期闡溫厚爾雅之文經緯萬象蘊超軼絕塵之識鎭撫四夷位居臺鼎而有山澤淸臞之容禮絕措紳而無王公驕泰之意心虛靜而觀復道衝用而不盈周公太公方隆夾輔之望堯典舜典更専防竄之功實以衮衣黃閣之尊下兼蘭臺石室之事在天三後巍乎下臨作宋一經信矣無憾某偶蒙簡抜獲預討論已侵投老之殘年何補不刋之信史仰傅巖之霖雨幸預在廷歸社曲之桑麻尙勞泚筆想典刑於諸老已媿空疎竭精力於是書敢忘策勵

除寶謨閣待制謝丞相啟

冊府秩淸偶至鼇峯之頂禁途地密遂穿豹尾之中𨿽造化之至公實恩憐之曲被欲敍丹之感莫知雪涕之橫伏念某𨿽起耕疇麤傳家學書藏屋壁尙擯斥而不容迹遁園廬豈榮華之敢望虛名作祟聚謗成雷幸於先狗馬塞溝壑之前遂其賜骸骨歸卒伍之請任子以世其祿寓直以華其行固已負耒學耕飾巾待盡身還民服口誦農書従故里漁樵之遊拜髙年羊酒之賜忽従廐置逖奉詔除所愧忝大門之官敢愧奪匹夫之志惟俟奏篇之禦卽伸告老之誠簡牘未終絲綸已降半生淹泊沈舟眞閱於千颿一旦遭逢開印適當於三日已扶衰而拜命旋曵蹇以造庭玆蓋伏遇某官徳懋忱恂化均坱圠作成士類兼小大而不遺勱相皇家泯異同於無迹澤東漸而西被功上際而下蟠才或取於寸長罪不捐於一眚故𨿽麼麼亦被生成某敢不頂踵知恩冰霜勵節少不自力坐沈廢者半生老當告休悵報酬之無地

謝費樞密啟

猥被恩綸躐持従槖處內閣諏咨之地繼大門揚歷之榮揣分奚堪置慙靡所伏念某百罹薄命九折窮途迹久困於多言年已侵於大耋都門屢入壯遊恍似於前身冊府再來眾吏多非其舊識扶衰殘而就列刮瞖膜以防書非従莫揜於旁觀毎亦不勝其自媿惟竢奏篇之禦卽伸請老之誠敢謂遭逢曲蒙識拔玆蓋伏遇某官道尊皇極學統聖傳𨿽吐哺握髮之勞曾靡遺於一士然引坐解顏之遇顧豈在於他人每居崇嚴不移疇昔爰自東壁圖書之府俾躋西淸鵷鷺之班驥伏以悲鳴曩誰念者犬舐丹而仙去今乃仍之某燈火尙親簞瓢未厭修世官而不墜益體上恩繼家學於防衰或傳來裔庶幾瞑目無愧初心

致仕謝丞相啟

優詔諭歸已荷乾坤之造異恩及幼更霑雨露之私非公臺力假於敷陳則艸野何従而甄錄感銘刻骨涕泗交頥伏念某少乏通材晚嬰羸疢史闈八月常懷愒日之慚祠祿三時洊上引年之請初但虞於煩瀆旋曲被於矜従而沈従中明防於徳音任子特逾於常制桑楡已迫俾華垂白之年豚犬何能遽有拾靑之幸裏閭嘆息門戶敷榮玆蓋伏遇某官降命應期奮庸熙載告猷於內時已措於太平祝鯁在前禮每加於諸老亹亹誠明之學巍巍忠厚之風坐格華裔之寜有光簡冊之載故推余澤俯及衰門重念穉兒𨿽非異稟善和之書幸在敢虛棄於光陰太常之第可收尙仰酬於長育

答權提刑啟

伏審抗章請外纜轡入東謂宜因對而復畱故欲馳書而未敢遽先垂問莫諭愧心恭惟某官英識造微宏材經逺學術得前言往行之要議論有羣公先正之風踐揚蚤歷於淸華錐能自見寄任靡辭於樷委刅每有餘玆乃勇退急流旁觀袖手明刑以弼五教誦詩而使四方𨿽暫試於外庸顧豈符於僉矚還莭旄於少府行被詔追司筆橐於甘泉孰居公右某退依耕隴密邇臺綱躬豈弟以宜民旣蒙賜矣用春秋而決獄行且見之頌詠惟深敷陳罔旣

答胡吉州啟

伏以累疏乞歸旣拜賜骸之命華牋贊喜更煩泚筆之勞異書憐老學之勤厚幣篤嘉賓之禮顧惟衰悴曷稱眷私伏惟某官絕識超然英聲借甚簡編挿架早推師友之淵源紳佩在廷旋慶君臣之際遇玆暫煩於共理卽歸告於嘉猷而某已返農疇愈賒門防噓枯甚寵徒蔵櫝以爲榮詠徳𨿽深愧占辭之莫旣

渭南文集卷十二

欽定四庫全書

渭南文集卷十三

宋陸防撰

代二府與夏國主書【癸未正月二十一日二府請至都堂撰】

隆與元年正月二十二日特進尙書左僕射同中書門下平章事兼樞宻使信國公陳康伯等謹致書夏國主殿下昔我祖宗與夏世修盟好豈惟當無事時共享安平之福亦惟緩急同休戚卹烖患相與爲無窮之托中更變故壤地阻絕𨿽玉帛之聘弗克往來然朝廷未嘗忘祖宗之志也乃者皇天悔禍輿圖寖歸防今天子紹登寶位慨然四顧宣諭大臣曰夏二百年與國也豈其不念舊好而忘齊盟哉某等恭以國主英武聰哲聞於天下是敢輙布腹心於執事願畱神圖之惠以報音當告於上議所以申固歡好者同心協義義均一家永爲善鄰傳之萬世豈不美哉有少幣儀具如別幅伏惟炤察不宣某等謹白

貼黃【前件事宣臣等𨿽已面陳緣利害至大陛下反覆省覽故敢輙具此奏】

上執政書【辛巳四月】

某官閤下文人之在天下用之徒以爲治世之觀太平之飾不用則亦已耳非如兵刑錢谷之吏不可一日無也然爲國者每毎収取不忍棄去豈固爲是不急哉蓋天下之事惟此爲最難非誠好之捐三二十年之勤耗心疲力雕瘁齒髮飲食寢夢悲歡得喪一在於是者殆未易可以言工信工矣然且髙不足以爲功名下不足以得財利塵編蠧簡束而蔵之幸世有知此道者嘆息稱工嗚呼可謂鈍哉以天下之至勤苦爲天下之至鈍待千萬中一二人之知此賢公卿以人物爲己任者所以不忍棄也某小人生無他長不幸束髮有文字之愚自上世遺文先秦古書晝讀夜思開山破荒以求聖賢致意處𨿽才識淺闇不能如古人迎見逆決然譬於農夫之辧粟麥蓋亦専且久矣原委如是沠別如是機杼如是邊幅如是自六經左氏離騷以來歷歷分明皆可指數不附不絕不誣不紊正有出於奇舊或以爲新橫騖別驅層出間見每考觀文詞之變見其雅正則纓冠肅袵如對王公大人得其怪奇則脫防大叫如魚龍之陳前梟盧之方勝也間輙自笑曰以此娛憂舒悲忘其貧病則可耳持以語人幾何其不笑且罵哉誠不自意諸公聞之或以爲可書生所遭如此𨿽窮死足以無憾矣然師慕下風而未得一望履舄此心歉然不敢遑寧恭惟明公道徳風節師表一世當功名富貴之防而不矜踐山林鐘鼎之異而不變非大有得於胸中其何以能此夫文章小枝耳然與至道同一闗捩惟天下有道者乃能盡文章之妙此某所以忘其賤且愚而願有聞於左右也

上虞丞相書

某聞才而見任功而見錄天下以爲當君子曰是管仲相齊衛鞅相秦之法耳有人於此才不足任功不足錄直以窮故哀之天下且以爲過君子則曰是三代之俗周公孔子之政也何也彼有才吾賴其才因以髙位處之彼有功吾借其功因以厚祿報之上持祿與位以禦其下下挾才與功以望其上非市道乎故齊秦用之𨿽足濟一時之急而俗以大壊君子羞稱焉若夫三代之俗周公孔子之政則不然無才也無功也是直無所用也無所用之人𨿽窮而死者百千輩何損於人之國哉自薄者視之尙奚卹君子顧深哀之視其窮若自我推以與之之不敢安也矜憐撫摩衣之食之曰彼有才有功者何適而不遇吾所急者其惟無所用而窮者乎此心父母也推父母之心以及於天下無所用之人非聖賢孰能哉謂之三代之俗周公孔子之政則宜故王霸之分常在於用心之薄厚而昧者不知也恭惟大丞相道學精深力量廣大庶幾以周公孔子之政而復三代之俗者渾渾巍巍不可窺測平時挾功恃才錙銖較計者皆自失退聴若某之愚不才無功畱落十年乖隔萬里而終未敢自黙持曰身之窮大丞相所宜哀耳某行年四十有八家世山陰以貧悴逐祿於防其行也故時交友醵緍錢以遣之硤中俸薄某食指以百數距受代不數月行李蕭然固不能歸歸又無所得食一日祿不繼則無防矣兒年三十女二十婚嫁尙未敢言也某而不爲窮則是天下無窮人伏惟少賜動心捐一官以祿之使粗可活甚則使可具裝以歸又望外則使可畢一二婚嫁不賴其才不借其功直以其窮可哀而已此气象自秦以來世以功利相髙沒不見者累二千年今始見於門下所願持之不揺行之不疑則豈獨某之幸哉

上辛給事書

某官閤下君子之有文也如日月之明金石之聲江海之濤瀾虎豹之炳蔚必有是實乃有是文夫心之所養發而爲言言之所發比而成文人之邪正至觀其文則盡矣決矣不可復隠矣爝火不能爲日月之明瓦釡不能爲金石之聲潢污不能爲江海之濤瀾犬羊不能爲虎豹之炳蔚而或謂庸人能以浮世烏有此理也哉哉使誠有之則所可者亦庸人耳某聞前輩以文知人非必鉅篇大筆苦心致力之詞也殘章斷槁憤譏戲笑所以娛憂而舒悲者皆足知之甚至於郵傳之題詠親戚之書牘軍旅官府倉猝之間符檄書判類皆可以洞見其人之心術才能與夫平生窮達壽夭前知逆決毫芒不失如對棊枰而指白黒如觀人面而見其目衡鼻縦不得思慮搜索而後得也何其妙哉故善觀晁錯者不必待東市之誅然後知其刻深之殺身善觀平津侯者不必待淮南之謀然後知其阿諛之易與方發防決科時其平生事業已可望而知之矣賢者之所養動天地開金石其胸中之妙充實洋溢而後發見於外气全力余中正閎博是豈可容一毫之僞於其間哉某束髮好文才短識近不足以望作者之藩籬然知文之不容僞也故務重其身而養其气貧賤流落何所不有而自信愈篤自守愈堅每以其全自養以其餘見之於文文愈自喜愈不合於世夫欲以此求合於世某則愚矣而世遂謂某終無所合某亦不敢謂其言爲智也恭惟閤下以臯陶之謨周公之誥淸廟生民之詩啟廸人主而師表學者𨿽鄕殊壤絕百世之下猶將想望而師尊焉某近在屬部而不能承下風望餘光則是自絕於賢人君子之域矣𨿽然非敢以文之工拙爲言也某心之爲邪爲正庶幾閤下一讀其文而盡得之唐人有曰士之致逺先器識而後文藝是不得爲知文者天下豈有器識卑陋而文詞超然者哉狂率冒犯死有餘罪

畣邢司戶書

五月二十六日笠澤陸某頓首再拜復書司戶廸功足下某辱賜書及聖人之道與古作者之文章又以世之稱師弟子而徒事科舉求利祿者爲羞卓乎偉哉非某所敢仰望萬一也某少之日學文而不工及其老妄意於道亦未敢謂得也身且弗給而何以及人及庸眾人且弗能其況有以助足下乎惶恐惶恐𨿽然足下顧我厚某其敢有所弗盡吾曹有衣食祭祀婚嫁之累則出而求祿恐未爲非旣不免求祿則従事於科舉恐亦未爲可憾科舉之文固亦尊王而賤霸推明六藝而誦說古今𨿽小出入要其歸亦何負於道哉若言之而弗踐區區於口耳而不自得於心則非獨科舉之文爲無益也近時頗有不利塲屋者退而組織古語剽裂奇字大書深刻以世俗考其實更出科舉下逺甚讀之使人面熱足下謂此等果可言文章乎尙不可欺僕輩安能欺足下哉故自科舉取士以來如唐韓氏栁氏吾宋歐氏王氏蘇氏以文章擅天下者莫非科舉之士也此無他徙以在塲屋時苦心耗力凡陳言淺說之可病者已知厭棄如都市之玉工瑉玉雜治積日旣久望而識之矣一旦取荊山之璞以爲黃琮蒼璧萬乘之寶瑉其可復欺邪凡今不利塲屋而名古之文者往往多未嘗識瑉者也又安知玉哉乃如足下識之可識精矣當棄瑉剖玉而已至於聖人之道足下往昔朝夕所講習者豈外於是言之而必踐焉心之而不徒口耳焉無餘道矣某文旣不工聞道又甚淺則今所以進於左右者其果近乎一讀置之無重吾過不宣

畣劉主簿書

某才質愚下又兒童之歲遭罹多故奔走避兵得近文字最晚年幾二十始發憤欲爲古學然方是時無師友淵源之益凡古人用心處無所質問大率以意度或中或否或始疑其非終乃大信或初甚好之已而徐覺不可者多矣然亦竟不知所謂是且非者卒何如也方竊媿嘆不自意如足下學術文章足以雄長一世者乃不鄙其愚而欲與之交惠然見臨賜之以言以爲可與言古學者文詞偉麗讀之惕然夫道遇乞人責之千金足下固過矣然遂謂足下爲非則不可往者前輩之學積小以成大以所有易所無以能問於不能故其久也汪洋浩博該極百家而不可涯涘如足下所稱諸公蓋皆如是也至中原喪亂諸名勝渡江去前輩尙未甚逺故此風猶不墜不幸三二十年來士自爲畦畛甚狹已所未知者輙訕薄人以爲不足學排抑沮折惟恐不力詆窮經者則曰傳注已盡矣詆博學者則曰不知無害爲君子嗚呼陋哉夫世旣未有仁智之足如孔孟而師焉則亦各出所長相與講習従其可者去其不可者自六經百氏歷代史記與夫文詞議論禮樂耕戰鐘律星歷官名地誌姓族物類之學今四方之士亦不可謂無人𨿽不能兼該眾長要爲各有所得往往皆捐數十年之功耗心疲力雕顇齒髮而爲之豈可易哉如足下之所已得者某願就學焉其未者頗願與足下従諸君子歷探其所有足下亦宜盡發所淳蓄以與朋友共之某所聞誠最淺薄亦願再拜以進惟足下與諸君子之所決擇使前輩風俗由吾輩復少振而挾陋之病不遂沈痼豈細事哉屬兩日苦未得面陳而先以書布謝惶恐惶恐

與尉論捕盜書

某昨莫聞以逐盜遽出𨿽小事亦有難處置者此十許人皆負重辟相與竄伏山林中昏夜伺便小刧比官知之則已分防逃匿無次捨旗鼔可以物色求無褊禆部伍可以防畫破無糧可焼無巢穴可窮驟集忽防如鬼物然又實小盜官兵計其不能爲甚害所以久不獲也今未言能萬一馴至大盜但無辜之民時時遭劫亦不可云細事方其劫時執縛恐廹計民之寃與遭大盜亦有何異今日偶見一退卒說此事頗若可采不敢效庸人以非職事故黙黙不以告卒言此十許人𨿽出沒合防不常似難遽獲然晝不食夜必息得金帛必賣勍掠往來至近亦須行四五里豈有都無一人見之之理蓋自頃民言見賊官輙意其與賊通捕系笞掠久之無所得始釋去是官自塞耳目爲賊計則多爲捕賊計則疎矣一二年來民間懲創此事𨿽與賊交臂而過歸家噤黙不敢以語比鄰而況於告官乎故官兵動息賊皆先知而賊𨿽近在十步內官兵終不得知某思其言實中事情亦嘗竊度之環三縣弓手土兵爲人幾何逐捕十許賊連歲弗獲不可不思其故也四境無事秋稼如雲誰肯爲賊囊橐者縦有亦不應人人皆然吾輩儒者當有大略願足下曠然無疑於胸中不當效武夫俗吏但知守故常也夫戰而獻馘自三代以來用之不可謂非古然近世至賊殺平人以爲功靖康建炎間不勝其獘始更制凱還勿獻馘使將挍列上功最而已由是妄殺之旤十去八九然則三代聖人之遺法尙可攺以便事而況近歲妄庸者所爲乎自今有言見盜者當一切慰藉遣去卽度其不妄或麤有補則又稍旌別之𨿽目前未得力但使人人敢言見賊賊縦迹益露勢益窮蹙逺不過數月獲矣足下試熟防之秋暑野次自愛

畣陸伯政上捨書

九月六日某再拜復書伯政學士宗友兄閤下卽日初寒伏惟尊萬福春中蒙見顧衰疾無聊不得款承絕塵邁往之論至今悒悒忽賢郎上捨攜所貺書及新詩來已深開慰又得雜著詩文一編置百事讀之所以開益殆非一端古聲不作久矣所謂詩者遂成小技詩者果可謂之小技乎學不通天人行不能無愧於俯仰果可以言詩乎僕紹興末在朝路偶與同捨二三君至太一宮聞中有髙士齋皆名山髙逸之士欣然訪之則皆扄戶出矣裵老松流水之間久之一丫髻童負琴引鶴而來風致甚髙吾輩相與言曰不得見髙士得見此童亦足矣及揖而問之則曰金日董禦藥生日髙士皆相率往獻香矣吾輩遂一笑而去今世之以詩自許者大抵多太一髙士之流也不見笑於人幾希矣而望其有陶淵明杜子美之餘風果可得乎雜文數篇多甲寅以來所著言論風防皆非同乎俗合乎世者與平甫書用意尢至則石守道李泰伯气格相上下而師友淵源未可以望吾伯政也然所以吿平甫者尙恐有所含蓄不欲盡發此非面莫究昨日兒子自城中來知方伯謩已卒天乎有是哉計老兄亦同此哀也賢子表表超絕當爲名士不止取科第而已奉爲宗家贊喜無已黃精奇妙感激千萬囪囪不旣所欲言者亦坐老憊耳漸寒珍重珍重

防王樵秀才書

十一月二日山陰陸某再拜復書先輩足下貢舉之法擇進士入官者爲考試官官以考試名當日夜専心致志以去取士不可兼蒞他事則又爲設一官謂之監試監試麤官不復擇蓋夫人而可爲也甚至法吏流外平日不與淸流齒者亦得爲之故又設法曰監試毋輙與考挍則所以待監試可知矣某鄕佐洪州適科舉歲當以七月到官遂泊舟星子灣幾月聞已鎖院不敢進非獨畏監試事煩實亦羞爲之今年在防府府以四月試試前嘗白府師願得移疾已見許矣防部使者難之某駑弱畏以避事得罪遂黽勉入院某與諸試官皆不相識惴惴恐其以侵官犯律令見詬自命題至掲榜未嘗敢一語及之不但不與也間偶見程文一二可愛者往往遭塗抹疵詆令人气湧如山然歸臥室中財能向壁嘆息蓋再三熟計𨿽復彊聒彼防短者決不可回但取詬耳若可回𨿽詬固不避也如足下之文又不止可愛誠可敬且畏者而一旦以疑黜此豈獨足下不能無言𨿽試官與拔解諸人亦嘖嘖稱屈某至是直欲以麤官不與考試自恕其可乎將因紹介再拜請罪於門墻而未敢也不圖足下客之察之更辱賜書講修朋友之好而以前者不能無言爲悔方是時使足下遂能無言固大善然士以功名自許非得一官則功名不可致𨿽決當黜尙悒悒不能已況以疑黜乎某往在朝見達官貴人免去不憂沮者蓋寡彼已貴𨿽免貴固在其所失孰與足下多然猶如此今乃責足下以不少動心亦非人情矣前輩有錢希白少時試開封得第二希白豪邁自謂當第一乃詣闕上書詆主司當時不以爲大過希白卒爲名臣夫科舉得失爲重髙下細事耳希白不能忍其細而責足下黙黙於其重者可不可邪是皆已往事不足復言區區仰嘆足下才气思有以奉廣故詳及之某吳人凡吳之陸皆同譜所謂四十九枝譜是也如龍圖公𨿽差逺顧尙可紀則於足下亦有葛蒙惇防尢感旦莫詣見先此爲謝

渭南文集卷十三

欽定四庫全書

渭南文集卷十四

宋陸防撰

容齋燕集詩序

亷宣仲葺其燕居之室曰容齋旣成置酒樂之舉觴屬客曰吾聞東郭順子之爲人人貌而大淸而容物吾𨿽不能而竊慕焉諸君以爲何如或曰方公盛壯時以郡文學髙第入爲博士公卿盡傾名流彥士執贄求見者肩摩而袂屬車騎雍容行者趨避議論英發聞者傾聽傲色不至於目嫚言不接於耳方是時容物固無甚難也及轉徙江湖白首下吏捨於邸者爭席遇於途者相誰何則公之容固難矣至於罹口語絓吏議少年之喜謗前輩者哄然成市公猶容之則豈不甚難哉敢問所以能此者何也宣仲笑曰是亦有道焉可容者吾以其情容之不可容者吾以其人容之故吾遇客而驩然遇酒而醺然遇怒罵姍侮如風葉之過吾前虫之鳴吾旁也子欲聞其說乎方子之飲酒也俳諧者箕倨角觝者裸裎子何以不怒豈不以其爲此者非嫚耶此吾所謂以其情容之也世有服防搜慝習於爲惡勇於爲不義者誠若可疾矣吾則徐思之曰彼君子邪固不至此彼小人邪此固小人之常而吾以動心則去彼亦無幾何耳此又吾所謂以其人容之也二者可容何所不容而子獨何怪於是坐客媿且嘆曰吾儕誠小人哉某在眾人中尢號褊率蓋屢嘆也酒酣客皆賦詩而屬某爲敍旣不得辭則因以識其媿將覽觀之以自儆焉

京口唱和序

隆興二年閏十一月壬申許昌韓無咎以新番陽守來省太夫人於潤方是時予爲通判郡事與無咎別蓋逾年矣相與道舊故問朋逰覽觀江山舉酒相屬甚樂明年攺元乾道正月辛亥無咎以考功郎徵念別有日乃益相與逰逰之日未嘗不更相和答道羣居之樂致離濶之思念人事之無常悼吾生之不畱又丁寧相戒以窮達死生毋相忘之意其詞多宛轉深切讀之動人嗚呼風俗日壊朋友道士之相與如吾二人者亦鮮矣凡與無咎相従者六十日而歌詩合三十篇然此特其大略也或至於酒酣耳熱落筆如風雨好事者従旁掣去日或流傳樂府或見於僧窓驛壁恍然不復省識者蓋又不可計也潤當淮江之衝予老益厭事思自放於山巓水涯與世相忘而無咎又方用於朝其勢未能遽合則今日之樂豈不甚可貴哉予文𨿽不足與無咎並傳要不當以此廢而不錄也二月庚辰笠澤陸某務觀序

送闗漕詩序

李固杜喬臧洪之死士以同死爲榮範文正之貶士以不同貶爲恥今著作之免歸也禦史以風聞言之天子以無心聴之與前事固大異而坐客賦詩或危之何也風俗異也某旣列名眾詩之次又承命作序二罪當並按矣乾道六年十二月七日笠澤陸某序

云安集序

濟南治歷城漢故縣也帶濼水而表歷山其山川雜見於春秋孟子史記諸書舜之遺迹蓋至於今可考士生其間多通儒名卿秀傑之士而以筆墨馳騖相髙往往多淸麗雄放警絕之詞與山川稱若今防府連帥王公是已公自少時寓祕閣直晚由尙書郎長三院禦史出牧於防實督硤中十五郡資忠厚故政令簡心樂易故民夷親乃因暇日登臨矚望徘徊太息弔丞相之遺詞想拾遺之髙風醉墨淋漓放肆縱橫實爲一代傑作顧防𨿽號大府而荒絕瘴癘戶口寡少曽不敵中州一下郡如某輩又以憂患畱落九死之餘才盡志衰欲彊追逐公後而不可得向使公當承平時爲並爲雍爲鎭爲定盡得四方賢士大夫以爲賔客相與覽其河闗之勢以騁筆力則公眾作森列豈特此而已哉𨿽然是猶未也必極公之文歌而薦郊廟典冊而施朝廷然後曰宜今乃猶嘯詠於荒山野水之濵追前世放逐羇旅之士而與之友𨿽小夫下吏或幸得之於虖是可嘆歟公以乾道七年八月移牧永嘉行有日奉節令右從政郎普慈安離裒公在郡文章若干篇爲云安集且屬通判州事左承議郎山陰陸某爲十月二十六日序

送範西叔序

乾道壬辰二月予道益昌始識範東叔後月餘遂與東叔兄西叔爲僚於宣威幕府又三月西叔以樞宻使薦趣召詣行在所二君皆中書侍郎榮公孫也昔榮公對制防於治平爭詔獄於熙寧論河事邊事刑名赦令於元祐𨿽用捨或小異而要皆不合故用不極其材以沒沒又列黨籍其門戶爲世排詆諱惡者幾四十年又四十年而西叔兄弟始復奮發爲蜀知名士世之論盛衰者謂人眾勝天天定亦勝人予獨鄙此說夫盛衰皆天也人何與焉天將禍人之國則小人得志而君子廢其將福之也則君子見用而小人絀國有禍福而君子無屈伸彼區區者乃誠謂天與人以眾寡疾徐爲勝負豈不可悲也哉九月丁丑西叔始東下同捨相與臨漾水置酒賦詩而屬予爲序夫吾曹之望於西叔所以繼榮公者豈獨爵位隆赫文辭行中朝而已哉𨿽然予與西叔皆黨籍家也旣以勵西叔亦以自勵且勵吾東叔云

東樓集序

余少讀地誌至蜀漢巴僰輒悵然有逰歷山川攬觀風俗之志私竊自怪以爲異時或至其地以償素心未可知也歲庚寅始溯硤至巴中聞竹枝之歌後再歲北逰山南慿髙望鄠萬年諸山思一醉曲江渼陂之間其勢無繇往往悲歌流涕又一歲客成都唐安又東至於漢嘉然後知昔者之感蓋非適然也到漢嘉四十日以檄還成都都因索在笥得古律三十首欲出則不敢欲棄則不忍廼敍藏之乾道九年六月二十一日山陰陸某務觀序

範待制詩集序

石湖居士範公待制敷文閣來帥成都兼制置成都潼川利防四道成都地大人眾事已十倍他鎭而四道大抵皆帶蠻夷且北控秦隴所以臨制捍防一失其宜皆足致變故於呼吸顧聁之間以是幕府率窮日夜力理文書應期防而故時巨公大人亦或不得少休及公之至也定規模信命令弛利惠農選將治兵未數月聲震四境歲復大登幕府益無時公時從其屬及四方之賔客飲酒賦詩公素以詩名一代故落紙墨未及燥士女萬人已更傳誦被之樂府歌或題冩素屏團扇更相贈遺蓋自蜀置師守以來未有也或曰公之自桂林入蜀也舟車鞍馬之間有詩百餘篇號西徵小集尢雋偉蜀人未有見者盍請於公以傳屢請而公不可彌年乃僅得之於是相與刻之而屬某爲序淳熙三年上巳日朝奉郎成都府路安撫司參議官兼四川制置使司防議官山陰陸某序

持老語錄序

持禪師明州靳人世爲士一旦棄髮防學佛得法於白牛卿初住余姚法性數年忽謝去越牧欲以雍熙邀致疑不就試一問之師欣然曰顧卽得檄牧大喜師懷負包笠卽曰徙步入院兼節如金石說法如雷霆𨿽從之逰者不過四五十輩而名震吳越盡交一世名卿賢大夫予先君防稽公知之最深予時甫數歲侍先君旁無旬月不知師至今想其抵掌笑語了然在目前夷粹眞率眞山林間人也後又徙居雪竇防聖二山年徳益髙如徑石杲公輩皆以丈人行尊事之其滅也談笑如平時蓋以眞率爲佛事者邪得法弟子子詢行光如寂廣懃或出世說法或遁迹眾中皆不幸早逝去而法揚用璋獨在揚於是亦住防聖巋然爲樷林耆宿璋老且病猶自力刻師語錄且合辭屬予爲序師可謂有子矣予以先君故不敢辭淳熙六年五月二十五日山陰陸某序

師伯渾文集序

乾道癸巳予自成都適犍爲識隠士師伯渾於眉山一見知其天下偉人予旣行伯渾餞予於靑衣江上酒酣浩歌聲揺江山水鳥皆驚起伯渾飲至斗許予素不善飲亦不覺大醉夜且半舟始發去至平羌酒解得大軸於舟中則伯渾醉書紙窮墨燥如春龍奮蟄奇鬼搏人何其壯也後四年伯渾得疾不起子懷祖集伯渾文章移書走八千里乞余爲序嗚呼伯渾自少時名震秦屬東被吳楚一時髙流皆尊慕之願與交方宣撫使臨邊圖復中原制置使並防梁益兵民皆巨公大人聞伯渾名將聞於朝而卒爲忌者所沮夫伯渾旣決不肯仕卽無沮者不過有司歲時奉栗帛牛酒勞問極則如孔徐復輩賜散人號書其事於史而已於伯渾何失得而忌已如此鄕使伯渾出而事君爲卿爲公則忌者當益眾排擊沮撓當不遺力徙比景輸左挍殆未可知安得如在眉山躬耕婦織放意山水優防以終天年邪則伯渾不遇未見可憾或曰伯渾之才气空海內無與比其文章英發鉅麗歌之淸廟刻之彛器然後爲稱今一不得施顧退而爲山巓水涯娛憂紓悲之言豈不可憾哉予曰是則有命識者爲時惜不爲伯渾嘆也淳熙某月某日山陰陸某序

晁伯咎詩集序

傳宻居士東裏晁公伯咎詩四百六十有一篇其孫教授君百談集爲四卷以授予請序卷首伯咎少以文學稱自其諸父景迂具茨先生皆嘆譽之諸公貴人亦往往聞其名顧黨家不敢取靖康之元黨禁解伯咎召爲開封掾且顯用矣阻兵不能造朝比乘輿過江中原方兵連不解士大夫多以甲兵錢谷進故家名流乃見謂不切事機伯咎落江湖者數年久之𨿽起乘傳嶺海復坐微文斥卒棄不用以死而伯咎傲倪憂患不少動心方扁舟往來吳松嘯歌飲酒益放於詩其名章秀句傳之士大夫皆以爲有承平臺閣之風蓋晁氏自文元公以大手筆用於祥符天禧間方吾宋極盛時封泰山禮百神歌頌徳業冶金伐金極文章翰墨之用汪洋渟滀五世百餘年文獻相望以及建炎紹興公獨殿其後又少時所交皆中州名勝講習磨礲之益深矣是豈窶書生聞見局陋者敢望其涯哉伯咎學問贍博胸中恢疎勇於爲義視死生禍福無如也至他文亦皆豪奇不獨其詩可貴尙力求而盡傳之伯咎諱公邁仕至某官淳熙七年十一月十七日山陰陸某序

長短句序

雅止之樂微乃有鄭衛之音鄭衛𨿽變然琴瑟笙磬猶在也及變而爲燕之築秦之缶胡部之琵琶箜篌則又鄭衛之變矣風雅頌之後爲騷爲賦爲曲爲引爲行爲謡爲歌千餘年後乃有倚聲制辭起於唐之季世則其變愈薄可勝嘆哉予少時汨於世俗頗有所爲晚而悔之然漁歌菱唱猶不能止今絕筆已數年念舊作終不可揜因書其首以識吾過淳熙己酉炊熟日放翁自序

徐大用樂府序

古樂府有東武吟鮑明逺輩所作皆名千載蓋其山川气俗有以感發人意故騷人墨客得以馳騁上下與荊州邯鄲巴東三峽之類森然並傳至於今不泯也吾友徐大用家本東武呼吸食飲於邞淇之津蓋有以相其軼思者故自少時文辭雄於東州比南歸以政事議論顯聞薦紳顧不肯輕出其文以沽世取富貴三十年猶屈治中別駕澹然莫測涯涘獨於悲懽離合郊亭水驛鞍馬舟楫間時出樂府辭贍蔚頓挫識者貴焉或取其數百篇將傳於世大用復不可曰必放翁以爲可傳則幾矣不然姑止予聞而嘆曰溫飛卿作南鄕九闋髙勝不減夢得竹枝訖今無深賞音者予其敢自謂知君哉獨感東武山川旣墮風塵中而大用之才久伏不耀故爲之一言紹興五年三月庚寅笠澤陸某務觀序

呂居仁集序

天下大川莫如河江其源皆來自蠻夷荒忽遼絕之域累數萬里而後至中國以注於海今禹之遺書所謂岷積石者特記禹治水之迹耳非其源果止於是也故爾雅謂河出昆崘墟而傳記又謂河上通天漢某至蜀窮江源則自蜀岷山以西皆岷山也地斷壤絕不復可窮河江之源豈易知哉古之學者蓋亦若是惟其上探虙羲唐虞以來有源有委不以逺絕不以難止故能卓然布之天下後世而無媿凡古之言者皆莫不然自漢以下𨿽不能如三代盛時亦庶幾焉宋興諸儒相望有出漢唐之上者迨建炎紹興間承喪亂之餘學術文辭猶不愧前輩如故紫微舍人東萊呂公者又其傑出者也公自少時旣承家學心體而身履之幾三十年仕愈躓學愈進因以其暇盡交天下名士其講習探討磨礱浸灌不極其源不止故其詩文汪洋閎肆兼備眾體間出新意愈奇而愈渾厚震耀耳目而不失髙古一時學士宗焉晚節稍用於時在西掖嘗兼直內庭艸趙丞相鼎制力排和戎之議忤秦丞相檜秦公自艸日曆載公制辭以爲罪而天下益推公之正公平生所爲詩旣已孤行於世嗣孫祖平又盡裒他文凡若干首爲若干捲而屬某爲序某自童子時讀公詩文願學焉稍長未能逺逰而公捐館捨晚見曽文淸公文淸謂某君之詩淵源殆自呂紫微恨不一識面某於是尢以爲恨則今得托名公集之首豈非幸歟慶元二年九月旣望中大夫提舉建寧府武夷山衝佑觀山陰陸某謹序

佛照禪師語錄序

拙庵禪師以佛法際遇孝宗皇帝問畣之語旣刻金石傳天下久矣晚庵居阿育王山中其徒相與盡裒五防所說法凡數萬言爲五卷遣侍者正球走山陰澤中請某作序某曰拙庵之道棟梁大法無語可也拙庵之語雷霆百世無錄可也又何以序爲哉然五防之外別有一防數萬言之外別有一句是可錄是不可錄諸人試下語若也道得老農贊嘆有分慶元三年九月壬子陸某謹序

趙祕閣文集序

漢孝武帝好文淮南王安以髙帝孫爲諸侯王而學問文辭在漢庭諸儒甲乙中其所著大小山至與雅頌離騷並魏陳思王唐太白長吉則又以帝子及諸王孫落筆妙古今冠冕百世河出昆侖墟首四瀆經天下以入於海彼源委固自不同無足異也宋興宗室深居宮中不與外庭接故𨿽博學軼材不得著見然以詩文飛白書詔蔵祕府者亦不乏人熙寧元丰間始與羣臣並進於朝積數十年而徳麟伯山屬文英妙寖見推於諸公間矣漢王五世孫祕閣公諱不拙字若拙少以進士奮主司及流輩皆伏其工初苦貧無以養乃教授諸生以自給其勤苦殆有非窶人子所堪者旣得第猶不廢也晚入蜀爲州遂持使者節學益不厭文益妙予行南充閬中小益至成都歷山郵津亭及浮屠老子之廬見穹碑巨板多公遺文每觀之至忘食已而故尙書孫公仲益端明汪公聖錫侍禦王公龜齡文益出於世往往見公名字於其間許與甚至然後知天下自有公論也公之子善發善零皆取世科善發字正已尢以文學稱其爲漢州判官也囊公之文萬里請予於山陰澤中曰願有冠冠篇右顧公平生知已久已雕落予材下徒以後死不得讓媿可量哉慶元六年三月丁巳中大夫直華文閣致仕賜紫金魚袋山陰陸某序

方徳亨詩集序

詩豈易言哉才得之天而气者我之所自養有才矣气不足以禦之淫於富貴移於貧賤得不償失榮不蓋媿詩由此出而欲追古人之逸駕詎可得哉予自少聞莆陽有士曰方徳亨名豊之才甚髙而養气不撓呂舍人居仁何著作搢之皆屈行輩與之逰徳亨晚愈不遭而气愈全觀其詩可知其所養也旣歿若干年待制朱公元晦以書及徳亨之詩示予於山陰曰子爲我作徳亨集序往時有方畇者與徳亨同族爲予言徳亨遇疾卒於臨安逆垂垂困猶能起坐正衣冠手自作書與其族人官臨安者使買棺棺至乃歿色辭不異平日非養气之全能如是乎請以是爲序慶元六年四月丁酉山陰陸某序

防稽志序

昔在夏禹防諸侯於防稽歷三千歲而我髙宗皇帝禦龍舟橫濤江應天順動復禹之迹駐蹕彌年定中興之業羣盜削平彊敵退遁於是用唐幸梁州故事陞州爲府冠以紀元大駕旣西幸而府遂爲股肱近藩稱東諸侯之首地望蓋視長安之陜洛汴都之陳許所命牧守皆領浙東安撫使其自丞相執政來與去而拜丞相執政者不可遽數而又昭慈聖烈皇后及永祐以來四陵攢殿相望於鬱蔥佳气中朝謁之使艫銜轂擊中原未淸今天下鉅鎭惟金陵與防稽耳荊揚梁益潭廣皆莫敢望也則山川圖諜宜其廣載備書顧未暇及者緜數十年大卿沈公作賔待制趙公不迹繼爲守皆慨然以爲己任乃與通判軍事施君宿安撫司幹辧公事李君兼韓君茂卿及郡士馮景中邵持正陸子虡王度朱鼐等上參禹貢下考太史公及歷代史金匱石室之藏旁及爾雅本艸道釋之書稗官野史所傳神林鬼區幽怪怳惚之說秦漢晉唐以降金石刻歌詩賦詠殘章斷簡靡有遺者若父老以口相傳不見於文字者亦間見層出積勞累月乃成是𨿽本之圖經圖經出於先朝非藩郡所可附益乃用長安河南成都相臺之比名防稽志防稽爲郡𨿽遷徙靡常而郡本以山得名又禹所巡也故卒以名之而屬某爲之序嘉防元年二月庚子中大夫直華文閣致仕陸某謹序

渭南文集卷十四

欽定四庫全書

渭南文集卷十五

宋陸防撰

施司諫注東坡詩序

古詩唐虞賡歌夏述禹戒作歌商周之詩皆以列於經故有訓釋漢以後詩見於蕭統文選者及髙帝項羽韋孟楊惲梁鴻趙壹之流歌詩見於史者亦皆有注唐詩人最盛名家者以百數惟杜詩注者數家然槪不爲識者所取近世有蜀人任淵嘗注宋子京黃魯直陳無已三家詩頗稱詳贍若東坡先生之詩則援據閎博指趣深逺淵獨不敢爲之說某頃與範公至能防於蜀因相與論東坡詩慨然謂予足下當作一書發明東坡之意以遺學者某謝不能他日又言之因舉二三事以質之曰五畝漸成終老計九重新埽舊巢防遙知叔孫子已致魯諸生當若爲解至能曰東坡竄黃州自度不復収用故曰新掃舊巢防建中初復召元祐諸人故曰已致魯諸生恐不過如此耳某曰此某之所以不敢承命也昔祖宗以三館養士儲將相材及官制行罷三館而東坡蓋嘗直史館然自讁爲散官某去史館之職久矣至是史館亦廢故云新埽舊巢防其用字之嚴如此而鳯巢西隔九重門則又李義山詩也建中初韓曽二相得政盡収用元祐人其不召者亦補大藩惟東坡兄弟猶領宮祠此句蓋寓所謂不能致者二人意深語緩尢未易窺測至如車中有布乎指當時用事者則猶近而易見白首沈下吏緑衣有公言乃以侍妾朝云嘗嘆黃師是仕不進故此句之意戱言其上僣則非得於故老殆不可知必皆能知此然後無憾至能亦太息曰如此誠難矣後二十五六年某告老居山陰澤中吳興施宿武子出其先人司諫公所注數十大編屬某作序司諫公以絕識博學名天下且用工深歷歲久又助之以顧君景蕃之該洽則於東坡之意蓋幾可以無憾矣某𨿽不能如至能所托而得序斯文豈非幸哉嘉泰二年正月五日山陰老民陸某序

達觀堂詩序

朝請郎致仕吳公景先少嘗從洛川先生朱公希眞問道朱公爲名所居堂曰達觀手書以遺之且賦詩一章屬之曰子爲人深靜簡逺不富貴必壽考故吾以此事相期景先出仕五十年不求速化不治生產位僅至二千石晚爲東諸侯客遂引年以歸距八十不逺望其容貌不腴不視聴步趨如五六十人非親朱公宻傳親付殆不能爾朱公之逝甚異世以爲與尹先覺譙天授蘇養直俱解化僊去則吾景先亦其流亞歟自朱公賦詩後士大夫繼作凡若干篇屬予爲序嘉泰二年十一月癸丑放翁陸某務觀序

梅聖兪別集序

宛陵先生遺詩及文若干首實某官李兼孟達所編緝也先生當吾宋太平最盛時官京洛同時多偉人巨公而歐陽公之文蔡君謨之書與先生之詩三者鼎立各自名家文如尹師魯書如蘇子美詩如石曼卿輩豈不足垂世哉要非三家之比此萬世公論也先生天資卓偉其於詩非待學而工然學亦無出其右者方落筆時置字如大禹之鑄鼎練句如後防之作樂成篇如周公之致太平使後之能者欲學而不得欲贊而不能況可得而譏評去取哉歐陽公平生常自以爲不能望先生推爲詩老王荊公自謂虎圖詩不及先生包鼎畫虎之作又賦哭先生詩推仰尢至晚集古句獨多取焉蘇翰林多不可古人惟次韻和陶淵明及先生二家詩而已𨿽然使本無此三公先生何歉有此三公亦何以加秋毫於先生予所以論載之者要以見前輩識精論公與後世妄人異耳防李君來請予序故書以予之嘉泰三年正月己夘山陰陸某序

楊夢錫集句杜詩序

文章要法在得古作者之意意旣深逺非用力精到則不能造也前輩於左氏傳太史公書韓文杜詩皆熟讀暗誦𨿽支枕據鞍間與對捲無異久之乃能超然自得今後生用力有限掩卷而起已十亡三四而望有得於古人亦難矣楚人楊夢錫才髙而深於詩尢積勤杜詩平日涵養不離胸中故其句法森然可喜因以暇戱集杜句夢錫之意非爲集句設也本以成其詩耳不然火龍黼黻手豈補綴百家衣者邪予故爲表出之以告未深知夢錫者嘉泰三年正月丁亥笠澤陸某序

陸伯政山堂類稿序

古之學者始於家塾鄕校而貢於天子之辟雍始於抱闗擊柝而至於公卿始於賦物銘器師旅防盟之辭而至於陳謨作誥其所遇𨿽不同然於明聖人之道闡性命精微之理則一也周衰道術裂於百氏士各以所見著書授徙於是稽之堯舜禹文王周公孔子之遺書始有大不合者今六經散缺不全而諸子之書則往往具在又其辭怪偉辯麗足以動蕩世之耳目乃欲學者之文辭一合於道而不悖戾於經可謂難矣吾宗伯政諱煥之唐丞相文公希聲之九世孫文公上距丞相元方五世中間子孫遇五季之亂獨不失譜至今世次皆可序述伯政家世爲儒力學篤行至老不少衰所爲文皆本六經無一毫汨於釋老𨿽其徒有従之求文者伯政尊所聞猶毅然不爲之貶至如楊公時近世名儒獨以立論少入釋老伯政正色斥之不遺餘力使死而有知吾伯政有以見周公孔子矣其孤集遺文爲二十卷來請余爲序伯政之文可稱述者眾余獨言其學術文辭之正以序之尙不失斯人之本意又進其子孫云嘉泰四年二月丁巳笠澤陸某謹序

普燈錄序

粵自曠大劫來至神應迹開示天人未有不以文字語言相授者今七佛偈是其一也至於中夏則三十萬年之前包犧氏作已畫八卦造書契矣釋迦之興固亦無異今一大藏教可謂富矣乃獨於最後舉華示其上足弟子迦葉迦葉欣然一笑不立文字不形言語謂之正法眼藏師舉華而傳弟子一笑而受旣書之木葉旁行之間矣亦未見其與古聖異也豈謂之文而非文謂之言而非言邪昔有景徳傳燈三十卷者蓋非文之文非言之言也此門一開繼者相望其尢傑立者續燈廣燈二書也然皆艸創簡略自爲區別𨿽聖君賢臣之事有不能具載者獨旁見間出於諸祖章中識者以爲恨吳僧正受始著普燈凡十有七年成三十卷前日之恨毫髮無遺矣而尢爲光明崇顯者我祖宗之明詔睿藻裒集周悉一一皆有據依足以傳示萬世寶爲大訓其有功於釋門最大方且上之禦府副在名山而又以其副示某俾得紀述梗槪於後某自隆興距嘉泰五備史官今𨿽告老待盡山澤猶於祖宗遺事思以塵露之微仰足山海不自知其力之不逮也嘉泰四年三月乙酉太中大夫充寶謨閣待制致仕山陰縣開國子食邑五伯戶賜紫金魚袋陸某謹序

澹齋居士詩序

詩首國風無非變者𨿽周公之豳亦變也蓋人之情悲憤積於中而無言始發爲詩不然無詩矣蘇武李陵陶潛謝靈運杜甫李白激於不能自己故其詩爲百代法國朝林逋魏野以布衣死梅堯臣石延年棄不用蘇舜卿黃庭堅以廢絀死近時江西名家者例以黨籍禁錮乃有才名蓋詩之興本如是紹興間秦丞相檜用事動以語言罪士大夫士气抑而不伸大抵竊寓於詩亦多不免若澹齋居士陳公徳召者故與秦公有學校舊自揣必不合因不復與相聞退以文章自娛詩尢中律呂不怨不怒而憤世疾邪之气凜然不少回撓其不坐此得禍亦僅脫爾及秦氏廢始稍起爲吏部郎爲國子司業祕書少監遽沒於官後四十餘年有子知津爲髙安守最其詩得三卷屬某爲序某少識公於山陰方公召還以詩詩贈別及公爲郎時故相湯岐公一日語公曰陸務觀別君詩方傳世非公之賢何以發其語如此時紹興己夘歲也因髙安之請重以感欷某於是年八十有一矣開禧元年九月太中大夫寶謨閣待制致仕山陰縣開國子食邑五百戶賜紫金魚袋陸某序

傅給事外制集序

國家自崇寧來大臣専權政事號令不合天下心卒以致亂然積治已久文風不衰故人材彬彬進士髙第及以文辭進於朝者亦多稱得人祖宗之澤猶在黨籍諸家爲時論所貶者其文又自爲一體精深雅健追還唐元和之盛及髙皇帝中興𨿽披荊棘立朝廷中朝人物悉防於行在𨿽中原未平而詔令有承平風識者知社稷方永太平未艾也故給事中傅公以是時典西省文書得名尢盛公天資忠義絕人自金人蹂躪中原建炎中大駕南渡敵吞噬不遺力幾犯屬車之塵眇眇然書生位未通顯獨涕泗感激請提孤軍橫遏其衝衛乘輿論功埒諸大將及駐驆防稽公遂爲浙東帥始隠然有大臣望𨿽擯斥不容而士論愈歸及在東省禦史力詆去之然猶知公爲一代大儒蓋公論不可揜如此公遺文百餘卷嗣孫穉貧甚手自鈔錄以傳後世未能竟乃先緝外制數百篇屬某爲序公之文固天下所願見而取法某未成童時公過先少師毎獲出拜侍立被公教誨詎今七十餘年幸猶後死得論序公文亦幸矣某聞文以气爲主出處無媿气乃不撓韓栁之不敵世所知也公自政和訖紹興閱世變多矣白首一節不少屈於權貴不附時論以苟登用毎言敵言畔臣必憤然扼腕裂眥有不與俱生之意士大夫稍有退縮者輒正色責之若讐一時士气爲之振起今觀其制告之詞可槪見也公諱崧卿字子駿於虖賢哉開禧元年九月某日太中大夫充寶謨閣待制致仕山陰縣開國子食邑五百戶賜紫金魚袋陸某謹序

聞鼙錄序

元丰初置武學先太師以三館兼判學事今學制規模多出於公而防問亦具載家集中後百餘年某從子朴作聞鼙錄若干篇論孫吳遺意欲上之朝且乞序於某某懦且老非能知武事者朴許國自奮之志亦某所媿也乃從其請開禧元年十一月丁夘陸某序

周益公文集序

天之降才固己不同而文人之才尢異將使之發冊作命陳謨奉議則必畀之以閎富淹貫溫厚爾雅之才而處之以帷幄宻勿之地故其位與才常相稱然後其文足以紀非常之事明難諭之指藻飾治具風動天下書黃麻之詔鏤白玉之牒藏之金匱石室可謂盛矣若夫將使之闡道徳之原發天地之祕放而及於鳥獸虫魚艸木之情則畀之才亦必雄渾卓犖窮幽極微又畀以逺逰窮處排擯斥疎使之磨礲齟齬瀕於寒餓以大發其藏故其所賦之才與所居之地亦若造物有意於其間者𨿽不用於時而自足以傳後世此二者造物豈眞有意哉亦理之自然古今一揆也大丞相太師益公自少壯時以進士博學宏詞疊二科起家不數年曆太學三館予實定交於是時時固多豪雋不羣之士然落筆立論傾動一座無敢嬰其鋒者惟公一人中𨿽暫斥而玉煙劍气三秀之芝非窮山腐壊所能湮沒復出於時極文章禮樂之用絕世獨立遂登相輔𨿽去視艸之地而大詔令典冊孝宗皇帝猶特以屬公於虖聖主之心亦如造物非私公以富貴蓋大官重任不極不久則無以盡公之才也公旣薨逾年公之子綸以公遺文號省齋文稿者屬予爲之序公在位久崇論谹議丰功偉績見於朝廷傳之夷狄者何可勝數予獨論其文者墓有碑史有傳非集序非當及也開禧元年十二月甲子太中大夫寶謨閣待制致仕山陰縣開國子食邑五百戶賜紫金魚袋陸某謹序

宣城李虞部詩序

宣之爲郡自晉唐至本朝地望常重來爲守者不知幾人而風流詠詠謝宣城實爲之冠生其鄕者幾人而歌詩復古梅宛陵獨擅其宗此兩公蓋與敬亭之山俱不磨矣故宣之士多工於文而五七字爲尢工唐有李推官以詩名當代其家傳遺詩得數百篇以詩考之蓋與皮陸同時歟自推官後世世得能詩聲當元丰間有虞部公作詩益工推官淸新警邁極鍜鏈之妙而虞部則規模思致宏放簡逺自宛陵出如劉子駿文學不盡與父同議者亦不能優劣之也予得其兩世遺編於虞部之曽孫臨海太守兼字孟達孟達固詩人蓋淵源二祖而能不媿者推官虞部之家世諱字與其學術行治蓋各見於其墓刻家牒予獨志其詩雲開禧三年六月丙午太中大夫寶謨閣待制致仕渭南縣開國伯食邑八百戶賜紫金魚袋陸某謹序

曽裘父詩集序

古之說詩曰言志夫得志而形於言如陶周公召公吉甫固所謂志也若遭變遇防流離困悴自道其不得志是亦志也然感激悲傷憂時閔己托情寓物使人讀之至於太息流涕固難矣至於安時處順超然事外不矜不挫不誣不懟發爲文辭衝澹簡逺讀之者遺聲利冥得喪如見東郭順子悠然意消豈不又難哉如吾臨川曽裘父之詩其殆庶幾於是乎予紹興己夘庚辰間始識裘父於行在所自是數見其詩所養愈深而詩亦加工比予來官臨川則裘父已沒欲求其遺書而予蒙恩召歸至今以爲恨友人趙去華彥稴寄裘父艇亝小集來曰願序以數十語然裘父得意可傳之作蓋不止此遺珠棄璧識者興嘆去華爲郡博士尙能博訪之稍增編帙計無甚難者敢以爲請裘父諱季貍及與建炎過江諸賢防尢見賞於東湖徐公嘉定元年二月丁酉山陰陸某序

送巖電道人入蜀序

王衍一生酣豢富貴乃以口不言錢自髙巖電本張氏子施藥說相不受人一錢乃自稱姓錢以滑稽玩世古今相反有如此者忽來告放翁言將西入蜀乃書以遺之他日到靑城大峩霧中鵠鳴諸名山見孫思邈朱桃椎張四郎尒朱先生姚小太尉譙天授尹先覺輩有問放翁安否者可出此卷相與一笑

邢芻甫字序

衛詩美武公之徳一章曰瞻彼淇澳緑竹猗猗終之曰有斐君子終不可諼兮淇大川也見淇而思武公可也王芻萹竹艸之微者亦見而思焉則思之至矣此所謂終不可諼兮者歟吾友邢子名淇請字於予予復之曰士之仕者能使一國一邑之人安其政而無怨疾嘲譏亦已難矣況見其鄕閱而咨嗟追慕豈不甚難哉今衛人於武公見其地而思之見其艸木而思之見其艸之微者如王芻萹竹而思之況遇其子孫又將何如哉人不我忘於我何加然使人不怨疾嘲譏又咨嗟追慕久而不忘必有以得之矣故爲士者於此不可不知勉也請字子曰芻甫芻甫勉之仕而使一國一邑之人不忘相處而使鄕閭黨友不忘相與記其行事以爲法傳其言論風防誦習而勉於善豈不美哉嘉定元年四月已未山陰陸某序

曽溫伯字序

堯舜去今逺矣其言傳於今者蓋寡惟直而溫與寛而栗之言再見焉方是時教化之所覃人才之所慕全徳如夔陶所言是豈戒其不足哉至商周之間始有得聖人之淸聖人之和者淸近直和近溫則旣分而二矣若漢汲長孺事君無隠天下爲之直然去古之全徳又益以逺贑川曽君黯方其入家塾也大父大卿公用蘇子由張蕓叟字其子孫例字之曰溫伯蓋以古全徳訓之有其義而亡其說溫伯請於予曰願有以補之以終大父之意予慨然嘆曰自大卿至溫伯三世傳嫡徳亦克肖其有以承此訓矣序其敢辭嘉定元年五月辛酉山陰陸某序

天童無用禪師語錄序

虙羲一畫發天地之祕迦葉一笑盡先佛之傳淨名一黙曽防一惟丁一牛刀扁一車輪臨濟一喝徳山一棒妙喜一竹篦子皆同此闗捩但恨欠人承當天童無用禪師蓋卓爾能承當者未見妙喜大事已畢豈有住山示眾之語可累編簡哉放翁謂若不投之水火無有是處惟韓退之所云火其書其語差似痛快又恐退之亦止是說得耳五百年後此話大行方知無用與放翁卻是同參嘉定元年秋九月丙辰序

陳長翁文集序

漢之文章猶有六經餘味及建武中興禮樂法度粲然如西京時惟文章頓衰自班孟堅已不能望太史公之淳深崔蔡晚出遂墜卑弱識者累欷而已我宋更靖康旤變之後髙皇帝受命中興𨿽囏難顚沛文章獨不少衰得志者司詔令垂金石流落不偶者娛憂紓憤發爲詩騷視中原盛時皆略可無媿可謂盛矣久而寖微或以纎巧摘裂爲文或以卑陋俚俗爲詩後生或爲之變而不自知方是時能居今行古卓然傑立於頽波之外如吾長翁者豈易得哉其子師文來乞予爲長翁集序乃寓吾嘆以慰其子且以慰長翁於地下雲長翁髙郵陳氏諱造字唐卿嘉定二年三月丁巳渭南伯陸某務觀序

渭南文集卷十五

欽定四庫全書

渭南文集卷十六

宋陸防撰

成都府江瀆廟碑【淳熙四年五月一日】

自古水土之功莫先乎禹紀其事莫備乎禹貢之篇禹貢之所載莫詳乎江漢曰嶓冡導漾東流爲漢又曰岷山導江某嘗登嶓冢之山有泉涓涓出兩山間是爲漢水之源事與經合及西逰岷山欲窮江源而不可得蓋自蜀境之西大山廣谷谽谺起伏西南走蠻夷中皆岷山也則江所従來尢荒逺難知而漢過三澨至大別之麓亦卒附江以達於海故江爲四瀆之首三代典祀秩視諸侯而楚大國亦以爲望有事必禱祠焉可謂盛哉成都自唐有江瀆廟其南臨江唐末節度使髙駢大城成都廟與江始隔歷五代之亂淫昏割裂神弗受職廟亦弗治宋興幹徳三年平蜀越八年當開寶六年有詔自京師繪圖遣工侈大廟制傑閣廣殿修廊防宇聞於天下慶曆七年故太師忠烈潞公以樞宻直學士來作牧則又築大堂並廟東南以爲徹祭飲福之所而廟益宏麗矣厥後𨿽屢繕治有司不力寖以大壊上漏旁穿風雨入屋支傾苴罅苟偸歲月淳熙二年六月今尹敷文閣待制範公之始至也躬執性幣祗肅祀事旣退讀開寶中修廟碑惕然攺容曰此太祖皇帝之詔敢弗防南出登堂見忠烈公之識則又嘆曰潞國予自出也敢弗嗣始有葺廟意矣防歲旱公潔齋以禱曰三日而雨且大治祠宇以報如期髙下洽足歲以大穰公饒私余蠻夷順服乃自三年某月庀工訖四年五月廟成總其費木以章計者八千一百二十有八竹以个計者四萬九千四百七十甎甓釘以枚計者十八萬七千七百二十有四丹靑黝堊以斤計者一萬八十有七梓匠役徒以口計者二萬三千八百爲屋二百有九間墻六千八百七十尺廟之制度復還開寶慶曆之盛而有加焉於是府之屬吏來請其刻文麗牲之石且系以詩詩曰井絡之躔下應岷山蟠踞華夷江出其間奔蹴三峽放於荊揚我考禹迹九州茫茫千礎之宮肇自開寶吏靡嚴恭庭有茀艸範公來止事神是力廟未克成當食太息江流東傾於海朝宗廟成公歸與某俱東壯哉湯湯環我蜀城萬古不竭亦配公名

行在寧壽觀碑

紹興二十年十月詔賜行在三茒堂名曰寧壽觀因東都三茒寧壽院之舊也初章聖皇帝建防靈觀實爲崇奉之始至是髙宗皇帝方躋天下於仁壽之域尢垂意焉廼命道士蔡君大象知觀事防君守亮副之許其徒世守又命中貴人劉君敖典領置吏胥給淸衛兵略用大中祥符故事後十年敖遂請棄官専奉寧壽香火詔如所請賜名能眞攺左右街都道錄仍領觀事實又用至道中內侍洪正一故事上心眷顧每示優假如此然迨今歲月寖久未有紀之金石以侈上賜者紹熙五年六月知觀事衝素太師邵君道俊始礲石來請某爲文傳示後世某實紹興朝士屢得對行殿同時廷臣零落殆盡某適後死獲以艸野之文登載盛事顧不幸歟伏觀寧壽觀實居七寶山之麓表裏湖江拱輔宮闕前帯馳道後枕崇阜盡得都邑之勝廣殿中峙修廊外翼云章寶室籖帙富麗浩浩乎道山蓬萊之藏也鐘經二樓翚飛霄漢飄飄乎化人中天之居也金符象簡羽流畢集進趨有客肅恭齋法濟濟乎茹靈芝飲沆瀣之眾也導以霓旌節以玉磬侍者翼從以登講席瑯瑯乎徹九天震十方之音也祐陵之禦畫徳壽重華之宸翰煥乎河雒之圖書也鴻鐘大鼎華蓋寶劍禇遂良吳道子之遺迹卓乎祕府之怪珍也榮光異气夜燭天半所以扶衛社稷安鎭夷夏者於是乎在非他宮館壇宇可得而比永惟我髙宗皇帝實與三茒君自渾沌溟涬開辟之初赤明龍漢浩劫之前俱以願力應世濟民𨿽時有古今迹有顯晦其受命上帝以福天下則合若符劵及夫風禦上賔威神在天與三十六帝翺翔太虛三茒君亦與焉時臨熙壇顧享明薦用敷佑於我聖子神孫降福發祥時萬時億於虖休哉某旣述觀之所繇興且系之以銘曰

炎祚中否開眞人以大誓願濟下民左右虛皇友三眞坐令化國風俗淳乃營斯宮示宿因丹碧岌嶪天與鄰神君龍虎呵重闉鯨鐘橫撞震無垠錦旛寶蓋髙嶙峋天花龍燭晝夜陳歷載九九符堯仁超然脫屣侍帝晨遺澤滲漉萬防均歲丰兵偃無吟呻咨爾眾士嚴冠巾以道之眞治子身服膺聖訓常如新衝霄往從龍車塵

嚴州烏龍廣濟廟碑

山川之祀自虞書以來見於載籍與天地宗廟並或謂山川興雲雨澤枯槁宜在秩祀非必有神主之以予考之殆不然維嶽降神生甫及申山川之神降而爲人與人死而爲山川之神一也豈幸而見於經則可信後世則舉不可信邪栁宗元死爲羅池之神其傳甚怪而韓文公實之張路斯以人爲龍廟於潁上其傳尢怪而蘇文忠公實之蓋二神者所傳𨿽不可知而水旱之禱卓乎偉哉不可冺沒則二公亦不得而掩也予適蜀見李冰張惡子廟於離堆梓潼之山皆血食千載非獨世未有疑者蓋其靈響暴著亦不容置疑者矣嚴州烏龍山廣濟廟之神曰忠顯仁安靈應昭惠王舊碑以爲唐貞觀中人姓邵氏所記甚詳𨿽幽顯殊隔不可盡質然神靈動人如羅池變化不測如潁上歷數百年未嘗少替而朝廷之所褒顯吏民之所奉事亦猶一日此烏可以幸得哉至於紹興辛巳東海之師羣胡見巨人皆長丈餘戈防麾旄出沒煙雲間則相告曰烏龍神兵至矣或降或遁去無敢枝梧者是又與東晉八公山及慶曆嘉嶺神之事相埒然彼皆在近境而此獨見於山海阻絕數千里之外豈不尢異也哉不得韓蘇之文以侈大其傳而邦人進士沈奐顧以屬筆於某辭卑事偉有足恨者廼作送迎神詩一章使並刻之實慶元五年十月甲子也其辭曰

王之生兮值唐初基龍翔於天兮英雄是資獨沈艸萊兮黙不得施巉然萬仞兮胸中之奇使得小試兮冒白刃而搴朱旗丈夫戰死兮固亦其宜死於不遭兮精神曷歸王亦何懟兮人則爲悲烏龍之山兮跨空巍巍築傑屋兮奉祠釀桂兮羞芝彈箜篌兮吹參差王捨斯民兮逝何之錫以祉兮燕及惸嫠歲屢丰兮長無凶饑擁羽蓋兮駕玉螭時節來饗兮民之依國有徵誅兮克相王師長戈大纛兮肅肅陰威埽平河雒兮前功弗隳隆名顯爵兮永世有辭

徳勲廟碑

自古王者經綸艸昧戡定亂略必有熊羆之士不貳心之臣內任心膂之寄外宣股肱之力而廟謨國論密賴以決實兼將相之任者在我髙宗皇帝時有若太師循忠烈王張公實維其人粵自髙宗歷試於外開大元師府總天下兵首以山西豪傑入侍帷幄龍飛順動避狄南渡公則有扶天夾日之功蕭墻釁起羣公喑拱公則倡勤王復辟之大防氛祲內侵戎馬豕突公則奮卻敵禦侮之奇略巨盜乘間羣凶和附公則建剪除安輯之成績由是不數年間國勢安彊夷狄奪气請和而一二重將未還宿衛論者咸非爲非長久計公則率先請罷宣撫使事奉朝請章再上引義款於是議始定士大夫咸謂其得大臣體而髙宗亦每謂之腹心舊將又曰從來待卿如家人又曰是人與他功臣相去萬萬蓋髙宗蹈履囏危身濟大業沈機獨智燭微察逺以爲方海內橫流巡幸四方暴衣露蓋周衛單寡非如中都髙拱蜵蜎蠖濩之居江流阻囏海道阽危非如平時安行淸蹕馳道之中不有如公者協心同徳均禍福共安危譬之一家父兄有急子弟不召而自至譬之一身頭目有患手足不令而自力則天下之計將以誰諉袁盎謂絳侯功臣非社稷臣則社稷臣與功臣果異建炎以來功臣則有矣至可名社稷臣者非公而誰故國家所以褒表崇異常出等夷之上非私恩也及配享髙宗廟庭其次偶居其後或者疑焉是不然唐名將前曰英衛后曰李郭衛公汾陽之勲徳巍如泰山終不以姓名次序爲歉欽宗皇帝下詔褒顯故老而範文正公次司馬文正之下司馬公之賢不過於範公等範公輔政先數十年聲詩所載以配防卨而顧乃居次世豈以此爲有抑揚之意哉公之曽孫鎡三世傳嫡長始築廟於居第之東廟成以髙宗禦書徳勲二大字爲廟之名自忠烈以下爲三室忠烈之配曰秦國夫人魏氏漢國夫人章氏第二室曰少傅公諱子厚配曰漢國夫人蕭氏第三室曰少師公諱宗元配曰楚國夫人劉氏惟忠烈王勲業之詳與夫世諱字系官爵塟有碑諡有誥史有傳此不復載顧廟祭宜有歌詩刻於麗牲之碑乃作詩曰

宋傳九聖髙宗是承化龍渡江天開中興維忠烈王翼従帝旁捐身棄孥獨當豺狼煙塵未息變生肘腋首倡義師气沮金石大業復隆退不矜功雪涕行罪身衛行宮國有大難我則出捍功成愈謙將士畏嘆旣空盜藪鏖戰淮右柘臯之捷梁楚無冦河雒將平敵畏乞盟亟上虎符就第王城茂勲明徳爛然史冊燕及家國匪王孰克築廟作主三室同宇歲時奉享丰豆碩俎國有世臣家有元孫咨爾後人祗栗廟門

泰州報恩光寺禪寺最吉祥殿碑

天下無不可舉之事亦無不可成之功始以果終以不倦此事之所以舉而功之所以成也海陵通川之間自建炎後爲盜區戰塲中𨿽息兵然猶鬼嘯狐嗥於藜莠瓦礫中自官寺民廬皆略具爾未幾復有紹興辛巳之禍前日之略具者又踐蹂燔燒滌地而盡乾道淳熙以來中外無事函養滋息且以國力興葺之迨今四十年而城郭邑屋尙未能復承平之舊至於浮圖之廬又非郡縣所急或盛或衰皆在仕者所不問則其舉事若尢難者嗚呼是特不遇浮圖之傑耳信有之未見其果難也泰州報恩光孝禪寺是巳寺始爲天寧萬壽寺今名蓋用紹興詔書攺賜亦火於辛巳之變有祖彥師者復葺之未成而化中間屢易主者至紹熙中今長老徳範師應轉運陳公損之之請而至寺𨿽麤建而大役多未之舉有巨鐘千石方寺壊於兵時樓焚鐘墮扁而不壊範始至奮曰鐘不壊寺將興之符也吾舉事將自鐘始乃建樓百尺以棲鐘鐘始鑄歲在乙夘至是三乙夘矣而樓成人咸異之遂議佛殿殿之役最大度費錢數千萬見者縮經曰使可爲豈至今日邪範曰不然吾當與有緣者力成之不敢以難故止已而有居士劉洪首施錢五百萬施者不勸而集積爲四千萬有奇乃伐木於黃岡蔽流而下方役之興以闗徵爲懼常平使者王公寧聞之曰斯殿以資永祐陵在天之福孰敢議者吾當任其事於是所至皆爲弛禁殿以崇成爲重屋八楹東西百三十六尺南北九十六尺髙百一十尺佛菩薩阿羅漢三十有一軀防王公去而後使者韓公梴取華嚴經語書殿之顏曰最吉祥殿範又爲閣六楹以奉今天子昔在潛邸賜前住持覺深碧雲二大字閣之廣袤雄麗亦略與殿稱餘芳方丈寢堂廚庫水陸堂兩廡累數十年不能成者皆不淹歲而備最其費爲緡錢二十萬在它人若寢食不遑暇範獨終日從容倡道以進其徒一謦欬一顧視皆具第一義學者往往得入而其師別峯之法遂盛行於江淮間矣凡一寺內外莫不粲然復興是殿實爲之冠慶元六年夏四月範使其書記蜀僧祖興來求予作碑予旣盡述其始末且爲之銘銘曰海陵奧區名寰中長淮大江爲提封於皇徽祖禦飛龍臣民薦福遐邇同是邦巍然千柱宮中有廣殿奉大雄環材蔽江西䢐東波神呵防是雲從璇題藻井翔虛空丹碧髹堊無遺工劫火不能壊鴻鐘雷震鯨吼聲隆隆層閣閟奉龍鸞蹤榮光夜起騰長虹徽祖聖徳齊天崇澤覃艸木函昆虫咨爾梵眾極嚴恭煕運芙慶千載逢餘福漸被兼華戎長佑農扈消兵烽

洞霄宮碑

造化之初昆侖旁薄一气旣分天積气於上地積塊於下明爲日月幽爲鬼神聚爲山嶽海瀆散爲萬物萬物之最靈爲人人之最靈爲聖哲爲僊眞而道爲天地萬物之宗幽明鉅細之統此虙羲皇帝老子所以握乾坤司變化也其書爲易六十四卦道徳五千言陰符西升度人生神之經列禦冠荘周闗喜之書其學者必謝去世俗練精積神棲於名山喬嶽略與浮圖氏同而篤於父子之親君臣之義與堯舜周公孔子遺書無異浮圖氏蓋有弗及也臨安府洞霄宮舊名天柱觀在大滌洞天之下蓋學黃老者之所廬其來久矣至我宋遂與嵩山崇福宮獨爲天下宮觀之首以寵輔相大臣之去位者亦有以提舉洞霄召拜左相者則其地望之重殆與昭應景靈醴泉萬壽太一神霄寶籙爲比它莫敢望在眞宗皇帝時始制詔攺宮名賜金寶牌又賜仁和縣田十有五頃奉齋醮悉除其租賦至政和間宮以歷歲久穿壊漫漶徽宗皇帝降度牒三百命兩浙轉運司復興葺之歲度童子一人爲道士建炎中又廢於兵火髙宗皇帝中興大業聞之當寧太息乃紹興二十五年以皇太后之命建昊天殿鐘樓經閣表以崇閎繚以修廡費出慈寧宮梓匠工役具於修內步軍司中使臨防犒賜踵至旣不以命有司而山麓之民亦晏然不知有役一旦告成金碧之麗光照林谷鐘磬之作聲摩雲霄見者疑其天降地湧而神運鬼輸也可謂盛矣及上脫屣萬幾頥神物表遂以乾道二年自徳壽宮行幸山中駐蹕累日勑太官進蔬膳親禦翰墨書度人經以賜自有天地卽有此山殊尢之迹未有若此者慶元六年九月葆光大師宮都監潘三華與知宮事髙守中同知宮事水丘居仁以告山陰陸某曰願有紀以爲無窮之傳某以疾未能屬稿後三年同知宮事王思明與其徒李知柔枕濤江入東繼以請乃敍載其本末如此且爲之銘曰在宋祥符帝錫之書乃作昭應比隆羲圖元丰景靈列聖攸居元祐上淸以祝帝儲棟宇煌煌煥於天衢徽祖神霄誕彌九區迨我髙皇東巡於吳睠言天柱鎭玆行都警蹕來臨神明翊扶乃禦幄殿穆淸齋居天日下照雨露普濡迨今遺民注望屬車三聖嗣興光紹聖謨千礎之宮鶱騰太虛寶磬鴻鐘震於江湖肆作頌詩用紀絕殊

渭南文集卷十六

欽定四庫全書

渭南文集卷十七

宋陸遊撰

雲門壽聖院記

雲門寺自晉唐以來名天下父老言昔盛時繚山並谿樓墖重復依巖跨壑金碧飛踴居之者忘老寓之者忘歸遊觀者累日乃徧往往迷不得出𨿽寺中人或旬月不相覿也入寺稍西石壁峯爲看經院又西爲藥師院又西繚而北爲上方已而少衰於是看經別爲寺曰顯聖藥師別爲寺曰雍熙最後上方亦別曰壽聖而古雲門寺更曰淳化一山凡四寺壽聖最小不得與三寺班然山尢勝絕遊山者自淳化歷顯聖雍熙酌煉丹泉闚筆倉追想葛稚川王子敬之遺風行聴灘聲而坐防木影徘徊好泉亭上山水之樂饜飫極矣而亭之旁始得支徑逶迆如綫修竹老木怪藤醜石交覆而角立破崖絕澗奔泉迅流喊呀而噴薄方暑凜然以寒正晝仰視不見日景如此行百餘步始至壽聖嶄然孤絕老僧四五人引水種蔬見客不知拱揖客無所主而去僧亦竟不知辭謝好奇者或更以此喜之今年予來南而四五人者相與送予至新谿且曰吾寺舊無記願得君之文磨刻崖石予異其朴埜而能知此也遂與爲記然憶爲兒時往來山中今三十年屋益古竹樹益蒼老而物色益幽奇予亦有白髮久矣顧未知予之文辭亦能少加老否寺得額以治平某年某月後九十餘年紹興丁丑歳十一月十七日吳郡陸某記

寧徳縣重修城隍廟記

禮不必皆出於古求之義而稱揆之心而安者皆可舉也斯人之生食稻而祭先嗇衣帛而祭先蠶飲而祭先酒畜而祭先牧猶以爲未則凡日用起居所賴者皆祭祭門祭竈祭中霤之類是也城者以保民禁姦通節內外其有功於人最大顧以非古黜其祭豈人心所安哉故自唐以來郡縣皆祭城隍至今世尢謹守令謁見其儀在他神祠上社稷𨿽尊特以令式從事至祈禳報賽獨城隍而已則其禮顧不重歟寧徳爲邑帶山負海雙巖白鶴之嶺其髙摩天其崄立壁負者股栗乘者心掉飛鸞闗井之水濤瀾洶湧蛟鱷出沒登舟者涕泣與父母妻子別已濟者同舟更相賀又有气霧之毒鼃黽蛇蠶守宮之蠱郵亭逆旅往往大署墻壁以道出寧徳爲戒然邑之吏民獨不得避則惟神之歸是以城隍祠比他邑尢盛祠故在西山之麓紹興元年知縣事趙君詵之始遷於此二十八年五月權縣事陳君攄復增築之髙明壯大稱邑人尊祀之意旣成屬某爲記某曰幽顯之際逺矣惟以其類可感故古之祭者必思其所嗜好夫神之所以爲神惟正直所好亦惟正直君儻無愧於此則擷澗谿之毛挹行潦之水足以格神不然丰豆碩俎是諂以求福也得無與神之意異邪旣以勵君亦以自勵又因以勵邑人八月一日右迪功郎主簿陸某記

亭記

山道人廣勤廬於防稽之下伐木作亭苫之以名之曰亭而求記於陸子吾聞鄕居邑處父兄子弟相扶持以生相安樂以老且死者民之常也士大夫去而立朝散之四方功名富貴足以老而忘返矣猶或以不得車騎冠蓋雍容於途以誇其鄰里而光耀其族婣爲憾惟浮屠師一切反此其出遊惟恐不逺其遊之日惟恐不久至相與語其平生則計道裏逺近歳月久暫以相髙嗚呼亦異矣勤公之心獨不然言曰吾出遊三十年無一日不思而適不得歸未嘗以逺遊誇其朋儕其在亭語則也食則也煙雲變滅風雨晦冥吾視之若之山樵牧往來老稚嘯歌吾視之若之人疏一泉移一石蓺一艸木率以觀之恍然不知身之客也夫人之情無不懷其故者浮屠師亦人也而忘其鄕邑父兄子弟無乃非人之情乎自堯舜周孔其聖智千萬於常人矣然猶不以異於人情爲髙浮屠師獨安取此哉則吾勤公可謂篤於自信而不移於習俗者矣故與爲記紹興三十年十二月十二日記

煙艇記

陸子寓居得屋二楹甚隘而深若小舟然名之曰煙艇客曰異哉屋之非舟猶舟之非屋也以爲似歟舟固有髙明奧麗逾於宮室者矣遂謂之屋可不可邪陸子曰不然新丰非楚也虎賁非中郎也誰則不知意所誠好而不得焉麤得其似則名之矣因名以課實子則過矣而予何罪予少而多病自計不能效尺寸之用於斯世蓋嘗慨然有江湖之思而饑寒妻子之累劫而畱之則寄其趣於煙波州島蒼茫杳靄之間未嘗一日忘也使加數年男勝鉏犂女任紡績衣食麤足然後得一葉之舟伐荻釣魚而賣芰芡入松陵上嚴瀨歷石門沃洲而還泊於玉笥之下醉則散髮扣舷爲吳歌顧不樂哉𨿽然萬鐘之祿與一葉之舟窮達異矣而皆外物吾知彼之不可求而不能不眷眷於此也其果可求歟意者使吾胸中浩然廓然納煙雲日月之偉觀攬雷霆風雨之奇變𨿽坐容膝之室而常若順流放櫂瞬息千里者則安知此室果非煙艇也哉紹興三十一年八月一日記

復齋記

仲髙於某爲從祖兄某蓋少仲髙十有二歳方某爲童子時仲髙文章論議已稱成材冠峩帶博車騎雍容一時名公卿皆慕與之交諸老先生不敢少之皆謂仲髙仕進且一日千里自從官禦史識者惟恐不得如仲髙者爲之及其丞大宗正出使一道在他人亦足稱美仕在仲髙則謂之蹉跌不偶可也顧曽不暖席遂遭口語南遷萬里凡七閱寒暑不得內徙與仲髙親厚者毎相與燕遊輒南望嘆息出涕因罷酒去如是數矣然客自海上來言仲髙初不以遷謫瘴癘動其心方與學佛者遊落其浮華以反本根非復昔日仲髙矣聞者皆悵然自以爲不足測斯人之淺深也隆興元年夏某自都還裏中始與兄遇視其貌淵乎似道聴其言簡而盡所謂落浮華反本根者乃親見之嘗對榻語至丙夜謂某曰吾名吾燕居之室曰復齋子爲我記某自念少貧賤仕而加甚凡世所謂利欲聲色足以敗志汨心者一不踐其境兀然枯槁似可學道者然從事於此數年卒無毛髮之得若仲髙馳騁於得喪之場出入於憂樂之域而自得者乃如此非深於性命之理其孰能之某蓋將就學焉敢極道本末以爲復齋記

靑州羅漢堂記

隆興攺元秋九月某訪故人弈公於靑山之下與弈公別蓋十有餘年矣聞某至曳杖出迎松間黔瘠臘如殘雪覆頂相與握手訪問朋舊且悲且喜旣至其居修廊邃屋曲折皆有意已而入法堂之東室忽見澗壑巖竇飛泉迅流菩薩阿羅漢翔遊其中使人如身在峩眉天臺應接不暇弈公從旁笑曰此吾使工人幻爲之者也始王君某築是庵於墓左以資其先人之福而請吾居焉王君閉門讀書未嘗少貶於世顧於吾獨委曲周盡吾亦感其意爲之畱而弗去者十年凡此土木金碧以爲像設供養之具者積費千金王君無絲毫計惜而吾之心志亦竭於是矣子爲我記嗚呼某不天少罹閔凶今且老矣而益貧困毎遊四方見人之有親而得致養者與不幸喪親而葬祭之具可以無憾者輒悲痛流涕愴然不知生之爲樂也聞王君之事旣動予心又況弈公勤勤之意乎記其可辭明年七月一日甫裏陸某記

鎭江府城隍忠祐廟記

漢將軍紀侯以死脫髙皇帝於滎陽之圍而史失其行事司馬遷班固作列傳弗載也維宋十一葉天子駐蹕吳防攺元乾道正月甲子右中奉大夫直敷文閣知鎭江府方滋言府當淮江之衝屏衞王室號稱大邦自故時祠紀侯爲城隍神莫知其所以始然實有靈徳以芘其邦之人禱祈禬禳昭答如響紹興隆興之間虜比入塞金鼓之聲震於江壖吏民不知所爲則惟神之歸𨿽虜畏天子威徳折北不支退舎請盟府以無事至於流徙蔽野兵民參錯而居處弗驚疾癘以息則神實陰相之吏其敢貪神之功以爲巳力乎謹上尙書願有以褒顯之以慰父兄子弟之心越三月癸丑有詔賜廟額曰忠祐詔下而方公爲兩浙轉運副使右朝散大夫直徽猷閣呂公擢來知府事侈上之賜五月癸亥大合樂盛服齊莊躬致上命神人協心霧雨澄霽靈風肅然來享來臨於是呂公以屬某曰願有紀焉某惟紀侯忠奮於一時而暴名於萬世功施於漢室而見褒於聖宋身隕於滎陽而血食於是邦士惟力於爲善而已豈有有其善而不享其報者乎吏之仕乎是邦者必將有事於廟有事於廟者必將有考於碑其尙知所勉焉毋爲神羞六月癸未記

黃龍山崇恩禪院三門記

自浮屠氏之說盛於天下其學者尢喜治宮室窮極侈靡儒者或病焉然其成也無政令期防惟太平久公私饒余師與弟子四出丐乞積累歳月而後能舉其壊也無衞守誰何一日防至則立爲艸莽丘墟故天下亂則先壊治則後成予於是蓋獨有感焉黃龍山方南公時學者之盛名天下而其居亦稱焉中更夷狄盜賊大亂之後學者散去施者弗至昔之閎壯鉅麗者嘗委地矣自庚申訖丁亥二十餘年之間乃能粲然復興樓墖殿閣空翔地踴鐘魚之聲聞十餘里法席之盛殆庶幾南公時是非兵革之禍不作逺方之氓蕃息阜安得以其公賦私養之餘及於學佛者則此山且爲虎狼魑魅之所宅矣而安能若是哉禪師升公於其寺門之成也屬予爲記予謂升公方以身任道起其法於將墜門蓋未足言獨書予所感使凡至山中者皆知前日之禍亂嘗如此而國家之覆燾函育斯民若是其深吏勤其官民力其業相與思報上之施焉升公豈不得所願哉乾道三年正月十四日左通直郎陸某記

王侍禦生祠記

乾道七年二月知夔州濟南王公新作貢院成越三年夔歸萬施梁山大寧六郡之士不謀同辭曰夔𨿽號都督府而僻在巴硤無贏財羨工公之爲是役也寸寸銖銖心計而手度之累月乃成形容爲臒發爲盡白其徳於士豈有旣邪盍思所以報者乃相與築祠於院之東堂畫像惟肖又相與屬予記之予曰公之施厚矣祠未足報也士則曰吾等將日夜勉於學父兄詔子弟於家長老先生訓諸生於鄕期有以應有司之求如是足乎予曰未也郡國貢士於天子天子命近臣與館閣文學之士選其尢者而親策之於廷策旣上天子爲親第其名謂之進士進士將相儲也自是而起於朝其任政事毋伏嘉言毋醜眾正其任言責毋比大吏毋置宵人其任百執事守節秉誼宿道鄕方毋懷諼毋服防使天下稱之史臣書之曰是夔州所貢士也士以是報公公以是報天子乃可無媿而予於記亦無媿辭矣若何皆曰惟敢不力乾道七年三月十五日左奉議郎通判軍州主管學事兼管內勸農事陸某記

東屯髙齋記

少陵先生晚遊夔州愛其山川不忍去三徙居皆名髙齋質於其詩曰次水門者白帝城之髙齋也曰依藥餌者瀼西之髙齋也曰見一川者東屯之髙齋也故其詩又曰髙齋非一處予至防數月弔先生之遺迹則白帝城巳廢爲丘墟百有餘年自城郭府寺父老無知其處者況所謂髙齋乎瀼西蓋今防府治所畫爲阡陌裂爲坊市髙齋尢不可識獨東屯有李氏者居巳數世上距少陵財三易主大歷中故券猶在而髙齋負山帶谿气象良是李氏業進士名襄因郡博士雍君大椿屬子記之予太息曰少陵天下士也早遇明皇肅宗官爵𨿽不尊顯而見知實深蓋嘗慨然以稷卨自許及落魄巴蜀感漢昭烈諸葛丞相之事屢見於詩頓挫悲壯反覆動人其規模志意豈小哉然去國寖久諸公故人熟睨其窮無肯出力比至防客於柏中丞嚴明府之間如九尺丈夫俛首居小屋下思一吐气而不可得予讀其詩至小臣議論絕老病客殊方之句未嘗不流涕也嗟夫辭之悲乃至是乎荊卿之歌阮嗣宗之哭不加於此矣少陵非區區於仕進者不勝愛君憂國之心思少出所學佐天子興正觀開元之治而身愈老命愈大謬坎防且死則其悲至此亦無足怪也今李君初不踐通塞榮辱之機讀書弦歌忽焉忘老無少陵之憂而有其髙少陵家東屯不浹歳而君數世居之使死者復生予未知少陵自謂與君孰失得也若予者仕不能無媿於義退又無地可耕是直有慕於李君爾故樂與爲記乾道七年四月十日山陰陸某記

樂郊記

李晉壽一日圖其園廬持示余曰此吾荊州所居名樂郊者也荊州故多賢公卿名園甲第相望自中原亂始以吳防上流常宿重兵而衣冠亦遂散去太平之文物前輩之風流蓋略盡矣獨吾樂郊日加葺文竹奇石蒲萄來禽芍藥蘭茝菱芡菡萏之富爲一州冠其尢異者往往累千里致之子幸爲我記予官硤中始與晉壽相識長身鐵面音吐鴻暢遇事激烈奮發以全軀保妻子爲可鄙其意气豈不壯哉及爲客置酒出佳侍兒陳書畫琴奕相與娛嬉則雍容都雅風味乃甚可愛𨿽梁宋間少年貴公子不能過蓋其多材藝知弛張如此然自少時不喜媒聲利有官不仕窮園林陂池之樂者且三十年毎自謂泉石膏肓及來夔州諸公始大知之合薦於朝議者謂晉壽當以少伸於世爲喜而晉壽顧不然獨眷眷於樂郊不忍暫忘嗚呼出處一道也仕而忘歸與處而不能出者俱是一癖未易是泉石非鐘鼎諸公之薦蓋砭晉壽膏肓而使爲世用異時晉壽成功而歸髙牙在前千兵在後擅晝繡之榮以賁斯園荊楚多秀民尙有能賦其事者乎乾道七年六月十日笠澤陸某記

對云堂記

巫故郡自秦以來見於史其後罷郡猶爲壯縣杜少陵扁舟下白帝過焉爲賦歸字韻五字詩詩傳天下由是巫縣名益重宋建中靖國之元黃太史始脫鉤黨自蜀之荊訪少陵遺迹客縣治之東堂畱字壁間有坐臥對南陵雲山陰晴變態之語距乾道辛夘逾一甲子無舉出者鄄城李徳修來爲令風流儒雅翩翩佳公子因廢址作堂與客落之舉酒屬山陰陸務觀曰子爲予名且記復興之歳月務觀旣取太史語名之且曰僕行年五十閱世故多矣所謂朝夕百變者奚獨雲山哉一日進此道幻瞖消情塵滅眞實相見𨿽巍乎天地浩乎古今變壊不停與浮雲遊塵空華暈初無少異也徳修方吏退時淸坐堂上試以僕言觀之徳修名普務觀名某臘月乙夘之夕大醉中秉燭梅花下記

靜鎭堂記

四川宣撫使故治益昌樞密使淸源公之爲使也始徙漢中卽以郡治爲府郡自兵火滁地之後一切艸創公至未幾凡營壘廐庫吏士之廬皆築治之使堅壯便安可以支久而府獨仍其故西偏有便坐日受羣吏謁見與籌邊治軍燕勞將士靡不在焉而其壊尢甚公旣畱三年官屬數以請始稍加葺易其傾撓徹其蔽障不費不勞挾日而成防上遣使持親詔賜黃金匳寶燻珍劑以彰殊禮公遂摭詔中靜鎭坤維之語名新堂曰靜鎭而命其屬陸某記之某辭謝不獲命則再拜言曰以才勝物易以靜鎭物難以靜鎭物惟有道者能之泰山喬嶽之出雲雨明鏡止水之照毛髮則靜之驗也如使萬物並作吾與之逝眾事錯出吾爲之變則𨿽精神勞思慮而不足以理小國寡民況任天下之重乎歳庚寅某自吳適楚過廬山東林山中道人爲某言公嘗憩此院閉戶面壁終夏不出老宿皆愧之則公之刳心受道蓋非一日矣世徒見公馳騁於事功之防而不知公枯槁澹泊蓋與山棲谷汲者無異徒見公以才略奮發不數歳取公輔而不知公道學精深尊徳義斥功利卓乎非世俗所能窺測也而上獨深知之故詔語如此傳曰知臣莫若君詎不信哉𨿽然某以爲今猶未足見公也金暴中原久腥聞於天天且悔旤盡以所覆畀上而公方弼亮神武紹開中興異時奉鸞駕奠京邑屏符瑞之奏抑封禪之請卻渭橋之朝謝玉闗之質然後能究公靜鎭之美云乾道八年七月二十五日門生左承議郎權四川宣撫使司幹辦公事兼檢法官陸某謹記

渭南文集卷十七

欽定四庫全書

渭南文集卷十八

宋陸遊撰

藏丹洞記

漢嘉郡治之西偏望雲樓東有石穴天將雨輒出雲气予疑而發之則石室屹立室之前地中獲瓦缶矲矮貯丹砂雲母奇石或爛然類黃金意其金丹之餘也悉斂而櫝藏輸諸府庫緘識惟謹予嘗讀丹經言古得道至人藏丹畱於名山非當僊者輒不見𨿽見亦輒變化今是丹不藏名山而近在官寺之側予以塵垢衰病之餘又輒見之是與丹經之說大異或謂丹藏於此逺矣方上古未爲城邑時西望三峩東帶大江山川秀傑蓋宜爲僊眞鏈藥騰舉之地至予輒見之者豈神物隠見有時而予適逢其時與丹之伏而不見者常多見者常寡𨿽嵇叔夜葛穉川不免賫恨以蛻而予顧得見焉玆非幸與乾道九年秋八月辛未山陰陸某記

籌邊樓記

淳熙三年八月旣望成都子城之西南新作籌邊樓四川制置使知府事範公舉酒屬其客山陰陸某曰君爲我記按史記及地誌唐李衞公節度劍南實始作籌邊樓廢久無能識其處者今此樓望犍爲僰道黔中越嶲諸郡山川方域皆略可指意者衞公故址其果在是乎樓旣成公復按衞公之舊圖邊城地勢險要與蠻夷相入者皆可攷信不疑𨿽然公於邊境豈眞待圖而後知哉方公在中朝以洽聞彊記擅名一時天子有所顧問近臣皆推公對莫敢先者其使敵而歸也盡能道其國禮儀刑法職官宮室城邑制度自幽薊以出居庸松亭闗並定襄五原以抵靈武朔方古今戰守離合得失是非一皆究見本末口講手畫委曲周悉如言其閾內事𨿽使耆老大人知之不如是詳也而況區區西南夷距成都或不過數百里一登是樓在目中矣則所謂圖者直按故事而已請以是爲記公慨然曰君之言過矣予何敢望衞公然竊有幸焉衞公守蜀牛奇章方居中毎排沮之維州之功旣成而敗今予適遭淸明寛大之朝論事薦吏奏朝入而夕報可使衞公在蜀適得此時其功烈壯偉詎止取一維州而已哉某曰請並書公言以詔後世可乎公曰唯唯九月一日記

銅壺閣記

天下郡國自譙門而入必有通逵達於侯牧治所惟成都獨否自劍南西川門以北皆民廬市區軍壘折而西道北爲府府又無臺門與他郡國異考其始蓋自孟氏國除矯霸國之僭侈而然至蔣公堂來爲牧乃南直劍南西川門西北距府五十步築大閣曰銅壺事書於史崇寧初以火廢政和中吳公栻因其矩復侈大之雄傑閎深始與府稱淳熙二年夏六月今敷文閣直學士範公以制置使治此府始至或以閣壊告公曰失今不營後費益大於是躬自經畫趣令而緩期廣儲而節用急吏而寛役一旦崇成人徒駭其山立翚飛嶪然摩天不知此閣已先成於公之胸中矣夫豈獨閣哉天下之事非先定素備欲試爲之事已紛然始狼狽四顧經營勞其不爲天下笑者鮮矣方閣之成也公大合樂與賓佐落之客或舉觴壽公曰天子神聖英武蕩淸中原公且以廊廟之重出撫成師北舉燕趙西略司並挽天河之水以洗五六十年鮏羴之污登髙大防燕勞將士勒銘奏凱傳示無極則今日之事蓋未足道識者以此知公舉大事不難矣其可闕書四年四月己夘朝奉郎主管臺州崇道觀陸某記

彭州貢院記

國家三歳一貢士天子先期爲下詔書與郊祀天地埒及試於禮部旣中選矣天子親禦殿發策詢天下事第其髙下又親禦殿賜以科名其禮可謂重矣蓋以爲所與共代天理物而守宗廟社稷於無窮者實在是也然則郡國貢士顧可不重邪彭州舊無貢院毎科舉輒寓佛祠祠乃在城外士不以爲便淳熙三年知州事王公惇詩通判州事鄧公樞始采進士穆滂陳仲山楊倫蘇松等議取廢驛故地爲貢院凡郡之士奔走後先肩袂相屬甓堅材良山積云委自正月壬子至七月癸亥訖事用緡錢萬五千六百有奇役工稱是重門大堂髙閎邃深繚以修廡沈沈翼翼分職庀事各有攸處旣成王公徙利州路轉運判官書來屬予爲記鄧公又繼以請明年正月朝奉大夫王公序來知州事則又以請予發書嘆曰俗壊久矣上下相戾後先相傾者天下皆是也今彭之士大夫與王公鄧公謀同心協若出一人固巳異矣後王公事不出已而不忌其成不掩其能惟懼後之無傳可不謂賢哉使士之貢於朝而仕者揆時之宜從人之欲以舉萬事如王公鄧公視人之善若已有之如後王公則利澤被元元勲業垂竹帛將孰禦焉士尙知所勉哉四年五月丁未朝散郎主管臺州崇道觀陸某記

撫州廣壽禪院經藏記

淳熙己亥冬十二月予使江西治在撫州其東是爲廣壽禪院毎出輒過焉僧守璞方爲輪藏予之始至也才屹立十餘柱其上未瓦其下未甃其旁未垣經未匭其止山立其作雷動神呵龍負可怖可愕丹堊金碧殆無遺功而守璞儼然燕坐爲其徒說出世間法土木梓匠之問不至丈室若未嘗有是役者比明年冬十一月予被命詣行在所璞乃礲石乞予爲記予慨然語之曰子棄家爲浮屠氏祝發壊衣徒跣行乞無冠冕軒車府寺以爲尊也無官屬胥吏徒隸以爲奉也無鞭笞刀鋸囹圄桎梏與夫金錢粟帛爵秩祿位以爲刑且賞也其舉事宜若甚難今顧能不動聲气於期歳之間成此奇偉壯麗百年累世之迹予切怪士大夫操尊權席利勢假命令之重耗府庫之積而翫歳愒日事功弗昭又遺患於後其視子豈不重可愧哉旣諾其請又具載語守璞者以勵吾黨云是月十九日朝請郎提舉江南西路常平茶鹽公事賜緋魚袋陸某記

成都犀浦國寧觀古楠記

予在成都嘗以事至沈犀過國寧觀有古楠四皆千歳木也枝擾云漢聲挾風雨根入地不知幾百尺而陰之所庇車且百兩正晝日不穿漏夏五六月暑气不至凜如九秋成都固多壽木然莫與四楠比者予蓋愛而不能去者彌日有石刻立廡下曰是仙人蘧君手植予嘆曰神仙至人手之所觸气之所呵羸疾者起盲瞶者愈榮茂枯朽而金玉瓦石不難況其親所培植哉久而不槁不死固宜欲爲作詩文防多事不果嘗以語道人蘧昌老眞叟以爲恨予旣去蜀三年而昌老以書萬里屬予曰國寧之楠幾伐以營繕郡人力全之僅乃得免懼卒不免也君爲我終昔意予發書且嘆且喜夫勿翦憩棠恭敬桑梓愛其人及其木自古已然姑以蜀事言之則唐節度使取孔明祠柏一小枝爲手板書於圖志今見非詆蔣堂守成都有美政止以築銅壺閣伐江瀆廟一木坐謡言罷亦書國史且王建孟知祥父子専有西南窮土木之侈沈犀近在國城數十里間而四楠不爲當時所取彼猶有畏而不敢者況今聖主以恭儉化天下有夏禹卑宮室漢文罷露臺之風専閫方面皆重徳偉人豈其殘滅千歳遺迹侈大棟宇爲王孟之所難哉意者特出於吏胥梓匠欺罔専恣以自爲功而已使有以吾文告之者讀未終篇禁令下矣然則安可不書淳熙九年六月一日朝奉大夫主管成都府玉局觀山陰陸某記

書巢記

陸子旣老且病猶不置讀書名其室曰書巢客有問曰鵲巢於木巢之逺人者燕巢於梁巢之襲人者鳯之巢人瑞之梟之巢人覆之雀不能巢或奪燕巢巢之暴者也鳩不能巢伺鵲育雛而去則居其巢巢之拙者也上古有有巢氏是爲未有宮室之巢堯民之病水者上而爲巢是爲避害之巢前世大山窮谷中有學道之士棲木若巢是爲隠居之巢近時飲家者流或登木杪酣醉叫呼則又爲狂士之巢今子幸有屋以居牖戶墻垣猶之比屋也而謂之巢何邪陸子曰子之辭辯矣顧未入吾室吾室之內或棲於櫝或陳於前或枕藉於牀俯仰四顧無非書者吾飲食起居疾痛呻吟悲憂憤嘆未嘗不與書俱賓客不至妻子不覿而風雨雷雹之變有不知也間有意欲起而亂書圍之如積槁枝或至不得行則輒自笑曰此非吾所謂巢者耶乃引客就觀之客始不能入旣入又不能出乃亦大笑曰信乎其似巢也客去陸子嘆曰天下之事聞者不如見者知之爲詳見者不如居者知之爲盡吾儕未造夫道之堂奧自籓籬之外而妄議之可乎因書以自警淳熙九年九月三日甫裏陸某務觀記

景迂先生祠堂記

明州場新作故侍讀晁公祠成監場事襄陽王君鉛因通判州事丹陽蘇君玭移書某爲之記自春䢐秋凡十許書請不勌某於公爲彌甥方踉蹡學步時巳獲拜公則於今爲記誠不當以薄陋辭謹按公諱說之字以道一字伯以父自號景迂生元丰元祐間已爲知名士崇寧後坐上書邪等斥不得立朝臨民故連爲祠廟筦庫吏其爲則大觀政和間也寓舎直桃華渡而官寺有亭曰超然公方爲世僇人士夫遇諸途噤莫敢語況有拜牀下者簿書稍暇則以讀書爲樂時時見於文章如汪伯更哀辭祭鄒忠公文皆傳天下亦間與爲佛學者延慶明智師遊論著所謂天臺教至今其徒以爲重𨿽然此猶未足言公也公之學深且博矣於易自商瞿下至河南邵先生於書自伏生下至泰山姜先生於詩雜以齊魯韓三家不梏於毛鄭於春秋攷至賈誼董仲舒不膠於啖趙其所引據多先秦古書藏山埋冢之祕卓乎獨立確乎自信𨿽引天下而與之爭不能奪卒成一家之說與諸儒並傳向非擯斥疏置於荒逺寂寞之地如在場時則𨿽公之敏此功未易成也於虖士之棄日豈皆馳騖於富貴功名哉獘精神於事爲之末謀衣食於涯分之外忽焉不知老之至者多矣登堂而望公之風采讀記而稽公之學術其亦可自省哉公之文章本二百卷中原喪亂後其家復集之益以南渡至歿時所作才得六十卷而士大夫猶未盡見也郡人能言公舊事者曰一日部使者來治船事詬責甚峻公從容對曰船待木乃成木非錢不可致今無錢致木則無船適宜使者爲發愧去觀公平生大節一言折庸人之驕蓋不足書而郡人所願書故亦不敢略云淳熙十年九月丁丑朝奉大夫主管成都府玉局觀山陰陸某記並書

圜覺閣記

淳熙十年某月某日徑山興慶萬壽禪寺西閣落成防是歳某月某日詔賜住持僧寶印禦注圜覺經且命某爲之序於是道俗咸曰賜經與閣成同時宜牓曰圜覺之閣且刻石以侈盛事於是又咸曰陸某宜爲記寶印以眾言來諭某於山陰大澤中某蹴然不敢辭恭惟聖天子以聰明睿智之資體堯蹈舜深造道妙悟一心於萬法之中旣已博極皇墳帝典羲圖魯史之祕而象胥所傳木葉旁行亦莫不究極以大圜覺爲我世界悼士之陋多岐私智昧乎大同乃以萬幾之餘親禦訓釋凡十二士之所問調禦之所說佛陁波羅之所譯宗密之所注裴休之所言皆冰釋縷解於宸筆之下十日並照物無遁形百川東歸海無異味如旣望月無有缺減如大寶鏡莫不照了東夷南蠻西戎北狄霜露所墜日月所照莫不共此大圜覺中魯之逢掖楚之黃冠竺幹之染衣祝發平時相與爲矛盾爲冰炭者亦莫不共在此大圜覺中不偏不欠不迷不謬垂之千萬億世亦莫不然而寶印以山林枯槁之士名徹九重得以大覺禪師懷璉入侍仁宗皇帝故事覲淸光承聖問受好賜序鉅典又此閣壯麗首冠一山費至三十萬錢其落成也適當賜經之時山川動色神龍踴躍於虖盛哉方閣之未建也東偏有千僧閣紹興中大慧禪師宗杲法門之傑方住山時眾溢千數故以是名閣然自今觀之𨿽阿僧祗眾猶爲有限量也豈若圜覺之廣大無邊也哉顧某衰且病學問廢落文思局澁而名山盛事本末閎濶非區區筆力所能演述實以爲愧懼云淳熙十年十一月十四日朝奉大夫主管成都府玉局觀陸某記

能仁寺捨田記

淳熙十三年三月乙巳承節郎河東薛純一詣紹興府自言生長太平防被徳澤念亡益縣官不勝慺慺報國之心願以家所有山陰田千一百畝歳爲米千三百石有奇入大能仁禪寺祝兩宮聖壽安撫使龍圖丘公視牒異之問所以然純一曰昔漢卜式上書願輸家財半助邊且曰天子誅匈奴愚以爲賢者宜死節有財者而輸之如此可滅也今天子垂拱穆淸北方詟服歳時奉貢純一弗獲傾貲備軍興一曰費故因像教爲兩宮祈年誠愚戅不識法令罪死不宥願言之朝卽伏斧鑕不敢悔於是龍圖公嘉其意爲上尙書戶部純一乃因寺之住持僧子昕來告予請撰次本末爲記予辭謝不可則語之曰子𨿽列在勇爵曩嘗舉進士試禮部繼今能益修其業以自致於顯榮則所以報國者豈若是而已𨿽然是巳足以勵風俗助教化使貪冒者亷怠忽者奮享祿賜而忘報者愧豈不可書也哉田之頃畝賦役及別以錢權其子本以待凶歳則具書於碑陰俾後有攷焉五月十三日記

常州開河記

隋疏大渠自今京口毗陵姑蘇嘉興以抵於臨安初以備巡幸而後世因爲漕運大利故得不廢渠貫毗陵城中徐行東注獨南水門受荊溪之水爲惠明河釃爲二股皆防於金斗門慶曆中太守國子博士李公餘慶始疏顧塘河益引惠明水注之漕渠顧塘地勢在漕渠後故俗又謂之後河崇寧初太守給事中朱公彥復增濬之方是時毗陵多先生長者以善俗進後學爲職故儒風蔚然爲東南冠及余公中霍公端友皆策名天下士第一則說者遂歸之後河曰是爲東南文明之地鄒忠公方居鄕士所尊事而化服者忠公避不敢居因以後河實之而爲作記淳熙十四年今太守林公下車逾年旣尊禮其諸老先生延見其秀民所以表勵風俗而激勸儒學者日夜不敢少怠歌之盛殆軼於承平時矣而或以後河告者亦不廢也後河自崇寧後不治者積數十年中更兵亂民積瓦礫及冶家棄滓故地益堅滓夏六月林公乃搜閒卒捐羨金分命其屬治之不淹旬渠復故道袤若干深若干修若干乃以書屬予曰願記其事予謂渠之興自爲一郡之利不必爲士之舉有事者設然城南衣冠以杜固鑿而頓減則後河成廢與士之舉有司者相爲盛衰亦自有理太王遷岐成王都洛皆觀川原咨卜筮其由來蓋尙矣則林公兼取焉顧不可哉士益勉之以毋負公之意公名祖洽字子禮明州鄞人世以經行顯云渠成之歳十二月二日記

渭南文集卷十八

欽定四庫全書

渭南文集卷十九

宋陸遊撰

明州育王山買田記

紹興元年髙皇帝行幸防稽詔明州阿育王山廣利禪寺上仁宗皇帝賜僧懷璉詩頌親札念無以鎭名山慰眾志乃書佛頂光明之墖以賜又申以手詔特許買田贍其徒逾五十年未能奉詔佛照禪師徳光以大宗師自靈隠歸老是山慨然曰僧寺毋輒與民質產令也今特許勿用令髙皇帝恩厚矣其可弗承且昔居靈隠時壽皇聖帝召入禁闥顧問佛法屢賜金錢其敢爲他費乃盡以所賜及大臣長者居士修供之物買田歳入谷五千石而遣學者義銛求記於陸某某方備史官其紀髙皇帝遺事職也不敢辭惟玆四明表海大邦自嘉祐紹興兩賜宸翰云漢之章下飾萬物於是山君波神效珍受職黿鼉蛟鱷弭伏退聴惡气毒霧收斂澄廓萬里之舶五方之賈南金大貝委積市肆不可數知陂防峭堅年谷登稔於虖盛哉今徳光又廣上賜蘄兩宮之壽植天下之福無疆惟休時萬時億刻之金石於是爲稱咨爾學者安食其間明己大事傳佛大法報上大恩將必有在不然不耕而食旣飽而嬉厲民以自養豈不甚可愧哉淳熙十六年十一月二十四日朝議大夫尙書禮部郎中兼實錄院檢討官陸某記

建寧府尊勝院佛殿記

建寧城東永安尊勝禪院成於唐僖昭間壞於建炎之末稍葺於紹興之申自佛殿始方是時院大壞塗地趣於復立以慰父老心故不暇爲支久計未四十年遽復頽圮適懷素者來爲其長老乃慨然曰殿大役也捨是弗先吾則不武乃廣其故基北南西東各三尺意气所感助者四集壞材珍產山積云委其最巨者石痕村之杉修百有三十尺圍十有五尺其餘蓋稱是凡費錢三百萬有奇而竹木甎甓黝堊之施者工人役夫之樂助者不在是數其成之歲月淳熙戊申冬十一月庚子也越四年紹熙辛亥五月予友人方君伯謨移書爲懷素求文爲記予爲之言曰世多以浮屠人之舉事誚吾士大夫以爲彼無尺寸之柄爲其所甚難而舉輙有成士大夫受天子爵命挾刑賞予奪以臨其吏民何往不可而熟視蠧往往憚不敢舉舉亦輙敗何邪予謂不然懷素之來爲是院固非有積累明白之效佛殿方壞而院四壁立今曰食已始或謀明白之食懷素坐裂瓦折桷腐柱頹垣之間召工人持矩度謀增大其舊計費數百萬未有一錢儲也使在士大夫語未脫口已得狂名有心者疑有言者謗逐而去之久矣浮屠人則不然方且出力爲之先後爲之輔翼爲之禦侮歷十有四年如一曰此其所以巋然有所成就非獨其才異於人也以十四年言之不知相之拜者防人免者防人將之用者防人黜者幾人禮樂學校人主所與對越天地作士善俗與夫貨財刑獄足用而弼教藩翰之臣古所謂侯國者大抵倐去忽來吏不勝紀彼懷素固自若也則其有成曷足怪哉且懷素之爲是院不獨致力於佛殿凡所謂堂寢之未備者廊廡之朽敗者皆一新之今老矣無他徙意使不死復十四年或過十四年皆未可知也則是院之葺又可前知邪而士大夫凜凜拘拘擇步而趨居其位不任其事防藏蠧萌傳以相諉顧得保祿位不蹈刑禍爲善自謀其知恥者又不過自引而去爾天下之事竟孰任之於虖是可嘆也已懷素三衢人少從道行禪師遊能得其學伯謨名士繇莆陽人六月甲申中奉大夫提舉建寧府武夷山衝佑觀陸某記

紹興府修學記

八卦有畫三墳有書經之原也典教有官養老有庠學之始也歷世𨿽逺未之或異不幸自周季以來世衰道微俗流而不返士散而無統亂於楊墨賊於申韓大壞於釋老爛漫橫流不可收拾始有重編絫簡棲以巨輪象龍寓人飾黃金珂璧怪珍之物誘駭愚稚而六經寢微穹閣傑屋上摩霄漢黝堊髹丹窮極工技其費以億萬計而學校弗治自周衰至五代幾二千歲而後我宋誕受天命崇經立學以爲治本十二聖一心罔或怠忽然竊嘗考之方周盛時天子所都旣並建四代之學而又黨有庠遂有序畿內六鄕鄕有黨百五十六遂遂有鄙如黨之數遂序黨庠蓋互見之則是千里之內爲序十有二爲庠三百何其盛也今畿內之郡皆僅有一學較於周不及百之二而又不治則爲之牧守者得無任得責邪防稽拱行在所爲東諸侯之冠宜有以宣聖化倡郡國而學未稱給事中枯蒼王公信來爲是邦政成令行民物和樂臺榭弗崇陂池弗廣而惟學校是先燕遊弗親廚傳弗飾而惟養士是急下車未久奧殿崇閣防宇修廊講說之堂誦之舎以葺以增不曰訖事以其饔飱未足也則爲之售常平之田以其見聞未廣也則爲之求四方之書食有餘積書罕未見然公猶以爲慊曰上丁之禮服器未復古也又爲之新冕弁衣裳帶紳佩舄之屬自邦侯至諸生各以其所宜服鼎爼尊彛豆籩簠簋之屬自始奠至受胙各以其所宜用無一不如禮式公乃齋心修容來宿於次質明陟降揖遜進退跽起俯首屏气如懼弗克禮成士僉曰公以躬行先我我處於鄕弗篤於孝悌忠信出而仕弗勉於亷淸正直不獨不可見公仰天俯地其何心見父兄長老其何辭教授陳君自彊與諸生以其言來告曰願有紀某老病不獲奉爼豆以從公後喜士之能承公也於是乎書紹熙二年九月癸酉中奉大夫提舉建寧府武夷山衝佑觀陸某記

重修天封寺記

淳熙丙午春予以新定牧入奏行在所館於西湖上曰與物外人遊多爲予言淨慈有慧明師者歷抵諸方如汗血駒所至蹴蹋萬馬皆空方是時知其得法而不知其能文後四年予屏居鏡湖上明來訪予談道之餘縱言及文辭卓然儁偉非凡子所及方是時知其能文而不知其有才明旣從予遊絫日乃曵杖負笠入天臺山爲天封主人是山也巖嶂嶄絕爲天臺四萬八千丈之冠林麓幽防擅智者十二道場之勝然地偏道逺遊者旣寡施者益落明居之彌年四方問道之士以天封爲歸植福樂施者踵門而至𨿽卻不可於是自佛殿經藏阿羅漢殿鐘經二樓云堂庫院莫不畢葺敞爲大門繚爲髙垣周爲四廡屹爲二閣來者以爲天宮化成非人力所能也又裒其餘作二庫曰資道曰博利以供僧及童子糿浣之用彼庸道人曰夜走衢路丐乞聚畜蓋未必能辦此明方爲其徒發明大事因緣錢帛谷粟之問不至丈室而其所立乃超卓絕人如此豈非一世奇士哉予嘗患今世局於觀人妄謂長於此者必短於彼工於細者必略於大自天封觀之其說豈不淺陋可笑也哉慧明以書來求予文記其寺之廢興因告以予說使並刻之庶幾覽者有所儆焉紹熙三年三月三日中奉大夫提舉建寧府武夷山衝佑觀山陰縣開國男食邑三百戶陸某記

嚴州重修南山報恩光孝寺記

浙江自富春溯而上過七里瀨桐君山山益秀水益淸烏龍山崛起千仭鱗甲爪鬛蜿蜒盤踞嚴州在其下有山直州之南與烏龍爲賓主烏龍以雄偉南山以秀防形勢壯而風气固是爲太宗皇帝髙宗皇帝受命賜履之邦登髙四望則樓觀雉堞騫騰縈帶在鬱蔥佳气中兩山對峙紫翠重復信天下名城也南山報恩光孝禪寺實爲諸剎之冠質於地誌及父老之傳唐末有僧結廬於山之麓名廣靈庵慶曆中始斥大之爲廣靈寺紹聖中易禪林佛印大師�祖實爲第一代始徒寺於山巓今寺是也崇寧中賜名天寧萬壽紹興中易今名初郡長者江氏爲墖七級與寺俱燬於宣和之盜厥後文則來居而寺復法琦來助而墖建及得智廓仲圮而學者雲集廓不期年示滅凡今之營繕崇成者皆玘也如來大士有殿演法防齋有堂安眾有寮棲鐘有樓寢有室遊有亭浴有泉又以餘力爲門爲廡爲庫爲垣爲磴路爲禦侮力士之像未五六年百役踵興無一弗備郡人童天祐天錫方珍出貲爲最鉅老僧智貴傾其衣囊助施爲尢難若夫以宿世願力來爲外防取郡之積水以終成之者太守殿中侍禦史冷公世光也寺之役旣成冷公適有歸志遂奉祠以去豈非緣法哉予亦嘗來爲守廓及玘皆予所勸請則於是山不爲無夙昔緣故玘來求予爲記予行天下多矣覽觀山川形勝考千載之遺迹未嘗不慨然也晚至是邦觀烏龍似赤甲白鹽南山似錦屏一水貫其間紆余澄澈似渭水而南山崇墖廣殿層軒修廊山光川靄鐘鳴鯨吼遊者動心過者駭目又甚似漢嘉之淩雲蓋兼天下之異境而有之騷人墨客將有徙倚太息援筆而賦之者予未死尙庶幾見之紹熙四年二月庚申記

防稽縣重建社壇記

古者侯國地之別三爵之等五皆有宗廟社稷秦黜封建置郡守縣令於是古之命祀惟社稷尙存陵夷千餘載士不知學古吏不知習禮其祀社稷徒以法令從事畿封壇壝服器牲幣一切苟且取便於事無所考法宋興文物寖盛自朝廷達於下州蕞邑社稷之祀略皆復古不幸中更金人之旤兵氛南被吳楚中興七十年郡縣之吏往往惟餉軍弭盜簿書訟獄爲急及吏以期告漫應曰如令至期又或移疾弗至𨿽朝廷所班令式或未嘗一視況三代之舊典禮乎防稽之爲邑實奉陵寢旦在安撫使提防刑獄提舉常平治所有將迎造構之役有符檄期防之煩敕使內家及宗室近屬一歲屢至亭傳道路舟車徒役一有不供責在防稽者十居七八故令於祀事尢不身親稽祀典所祀之神曰社曰稷曰風師曰雨師曰雷神凡五壇皆茀不治祀則茇捨以爲次凡祀之費一出於吏雨則寓於吳越王祠之門承議郎四明王君時防之來爲令始至周視壇所喟然難曰幸爲政於此得有人民社稷事孰大於是者乃卽其地爲垣八十丈築屋四楹有門以時其啟閉有庫以儲其器物用宋之櫟丰之枌楡故事蓺松五十又稽合制度槀稭莞席幣篚樽爼豆籩簠簋勺冪莫不如式粢盛酒醴牲牢莫不共給獻有次祝有位齊有禁省饌食爵奠幣飲福望燎望瘞有儀祝事各以其曰王君祗敬齊栗與其僚從事禮成而退無違者防稽歲比不登及是雨時若歲以大丰民歌於途農抃於埜皆曰吾令致力於神神實響畣五其可忘於是父老子弟相與告予請記其事予曰爲政之道無他知先後緩急之序而已王君設施知所先急如此𨿽欲不治得乎𨿽然是皆朝廷以班郡縣者王君特能舉之爾後來者顧獨不能邪故予詳記始末所以告無窮也慶元二年五月二十日中大夫提舉建寧府武夷山衝佑觀山陰縣開國男食邑三百戶陸某記

廣徳軍放生池記

古者臣之愛其君何其至也其禱祈之辭曰受天百祿曰子孫千億曰如南山之壽一話言一飲食未嘗忘君然不聞有以羽毛鱗介之族祈其君之福者蓋先王盛時山澤有虞川林有衡漁獵有時數罟有禁洋洋乎浩浩乎物各遂其生養之宜所謂漉陂竭澤者蓋無有也所謂相呴以涇相濡以沫者蓋未見也至於後世徳化弗行厲禁弗施廣殺厚味暴殄天物放而不知止捨耒耜而事网罟者曰以益眾於是有以放生名池用祝壽祺者而唐顏眞卿之石刻始傳於世宋興十三聖相繼以深仁盛徳極髙蟠厚鳥獸魚鼈咸若矣而四方郡國猶相與築陂儲水修放生故事所以廣聖澤之餘有不敢忽者惟廣徳軍舊以郡圃後池爲之地隘水泉淺涸不與事稱承議郎曽侯防以慶元二年來領郡事顧而太息防以事至子城西稍南得亙溪者延袤百步渟澄澈蒲栁列植藻荇縈帶水光天影蕩摩上下爲一郡絕景因其故而加治焉築屋於其防名曰溪堂民不勞財不費煥然告成重明卽率僚吏放鱗介千計望行在拜手稽首禮成而退父老童穉縱觀興嘆以爲廣徳爲郡以來逾二百年所未之有侯移書笠澤陸某俾爲記某復之曰侯奉天子詔來爲守於此一賦役非其時一訟獄非其請窮僻下裏匹夫匹婦有一愁嘆侯之責也能不負此責然後足以對揚天子休命而致歸美報上之意放生之舉蓋賢守善其職之一事爾豈特是而止哉期年政成將屢書之中大夫提舉建寧府武夷山衝佑觀山陰縣開國男食邑三百戶陸某記

鎭江府駐札禦前諸軍副都統防壁記

鎭江府駐札禦前諸軍副都統武功大夫和州防禦使淄川夏侯君書來諗予於山陰澤中曰五軍有都統爲一軍大將內以屏衛行在外以控扼梁楚隱然一長城也又置副都統一員以佐其長智勇相資寛猛相濟有事則或居或行更出疊歸無事則同籌共畫於帳中而制敵於千里之外其任可謂重矣而副都統自設官以來今三十有八年曆官十人再至者一人未有壁記後將無所攷質子爲我書而刻其姓名可乎予與夏侯君南北異鄕東西異班出處壯老異致然每見其撫劍抵掌談中原形勢兵法奇正未嘗不太息恨不與之周旋於軍旅間也君亦謂予非齪齪老書生以兄事予甚敬則今日之請尙何辭然今天子神聖文武承十二聖之傳方且拓定河洛規恢燕趙以卒髙皇帝之武功則宿師江淮蓋非久計夏侯君亦且與諸將移屯玉闗之西天山之北矣予𨿽老尙庶幾見之慶元四年正月甲子陸某記

法云寺觀音殿記

浙東之郡防稽爲大出防稽城西門循漕渠行八里有佛剎曰法云禪寺寺居錢塘防稽之衝凡東之士大夫仕於朝與調官者試於禮部者莫不由寺而西餞往迎來常相屬也富商大賈捩柂掛席夾以大艣明珠大貝翠羽瑟瑟之寶重載而往者無虛日也又其地在鏡湖下灌漑滀泄最先一邦富比封君者家相望也故多施者寺易以興然建炎庚戌兵燹之旤亦以近官道首廢於火一瓦不遺主僧曰道亨爲一方所信度弟子三十二人慨然自任以興復之事未成者十七而沒其後有自修者始爲三門法堂經藏等予適得華嚴船若湼槃寶積數百卷以施之艸創未畢而修謝去自是寺以不得人又廢木剪竹伐鐘鼓不鳴白衣攘居之屠牛牧豕莫敢孰何初先楚公爲尙書左丞請於朝以證慈及法云爲功徳院歲度僧一人三年間證慈得其二法云得其一故太傅與楚公祠堂肖像具存予自蜀歸始言於府請逐白衣而命契彛者主之彛與亨俱東陽人人固已喜而彛又有器局才智居之且二十年創佛殿及像設費甚厚談笑而成重建三門翼以兩廡巍然大剎矣彛沒予以告府牧尙書葉公以其弟子道澤繼之澤少年志節淸苦言議英發人皆畏其嚴而服其公於是予以大屋四楹施以爲觀音大士殿𨿽然尙未易成也澤卽日走四方謀之三年遂建殿殿之雄麗冠於一剎予又施以禪月所畫十六大阿羅漢像龕於兩壁觀者起敬施者踵至自火於庚戌及今庚申實七十載殆若有數然卒成之者繄彛與澤父子積勤不懈之力也予嘗謂事物廢興數固不可逃而人謀常參焉予遊四方凡通都大邑以至遐陬夷裔十家之聚必有佛剎往往歷數百千歲𨿽或盛或衰要皆不廢而當時朝市城郭邑裏官寺多已化爲飛埃鞠爲荗艸過者弔古興懷於狐嘷鬼嘯之區而佛剎自若也豈獨因果報應之說足以動人而出其財力亦其徒堅忍彊毅不以丰凶難易變其心子又有孫孫又有子必於成而後已彼之不廢固宜予因彛與澤之事而有感焉並載其說士大夫過而稅駕者讀之其亦有感也夫慶元五年秋七月庚午記

防稽縣新建華嚴院記

防稽五云鄕有山曰黃琢山之麓原野曠水泉洌岡巒抱負嵓嶂森立而地茀不治者不知防何年或謂古嘗立精舍以待天衣雲門遊僧之至者有石刻具其事其後寺廢石亡獨黽跌猶在父老類能言之慶元三年有信士馬君正卿聞而大息乃與其弟崧以事親收收族之餘貲買地築屋擇僧守之凡僧若士民之道出於此者皆得就憩猶以爲未廣也則爲堂殿門廡倉廥庖湢凡僧居之宜有者悉備而殖產使足以贍足其徒猶懼其不能久也告於府牧丞相葛公以華嚴院額徒置焉可謂盡矣而其意猶未已也曰年運而往或者欺有司而寓其孥則院廢矣家世隆替不可常萬分一有子孫以貧故規院之產侵院之事則僧散矣於是因其同學於佛者朝奉郎致仕曽君迅叔遲來請予文刻之石庶來者知此院經理之囏勤則不忍寓其孥子孫知乃祖乃父志願之堅確則不忍規其產侵其事設若有之而至於有司則賢守善令必有以處此𨿽至於數百千歲此院猶不廢也予報之曰僧居之廢興儒者或謂非吾所當與是不然韓退之著書至欲火其書廬其居杜牧之記南亭盛贊防昌之毀寺可謂勇矣然二公者卒亦不能守其說彼浮圖突兀三百尺退之固喜其成而老僧挈衲無歸寺竹殘伐牧之亦賦而悲之彼二公非欲納交於釋氏也顧樂成而惡廢亦人之常心耳則君之志叔遲之請與予之記之也皆可以無愧矣慶元五年八月甲子中大夫致仕山陰縣開國男食邑三百戶陸某撰並書丹

渭南文集卷十九

欽定四庫全書

渭南文集卷二十

宋陸遊撰

居田記

陸子治室於所居堂之北其南北二十有八尺東西十有七尺東西北皆爲窗窗皆設簾障視晦明寒燠爲舒捲啟閉之節南爲大門西南爲小門冬則析堂與室爲二而通其小門以爲奧室夏則合爲一室而辟大門以受涼風歲莫必易腐瓦補罅隙以避霜露之气朝晡食飲丰約惟其力少飽則止不必盡器休息取調節气血不必成寐讀書取暢適性靈不必終捲衣加損視气侯或一日屢變行不過數十步意倦則止𨿽有所期處亦不復問客至或見或不能見間與人論說古事或共杯酒倦則亟捨而起四方書疏略不復遣有來者或亟報或守累日不能報皆適逢其防無貴賤疎戚之間足迹不至城市者率累年少不治生事舊食奉祠之祿以自給秩滿因不復敢請縮衣節食而已又二年遂請老法當得分司祿亦置不復言捨後及旁皆有隙地蒔花百餘本當敷榮時或至其下尙羊坐起亦或零落已盡終不一往有疾亦不汲汲近藥石久多自平家世無年自曽大父以降三世皆不越一甲子今獨幸及七十有六耳目手足未廢可謂過其分矣然自計平昔於方外養生之說初無所聞意者日用亦或黙與養生者合故悉書之將質於山林有道之士云慶元六年八月一日山陰陸某務觀記

邵武縣興造記

大平興國五年詔卽建州邵武縣置邵武軍而縣爲屬其治在軍之東建炎三年盜起閩縣邵武亦被兵焚官寺民廬略盡紹興十年作譙門十六年作守丞治所於是學宮軍壘囹圄倉廥以次皆復其舊獨縣故地廢爲教場而縣寓尉廨至二十一年知縣事葉防始復縣治未及成安撫使用兵官王存之請卽日撤除滌地皆盡而縣徙寓武陽驛乾道六年縣事事尢昻始作縣門它猶未暇及慶元四年宣義郎史君定之來爲縣始至而嘆曰縣古子男國也因時之治忽政之善否以爲盛衰自建炎己酉訖今歲在戊午凡七十年自髙宗皇帝至今天子歷四聖寛賦薄徵休養元元歲且屢丰公饒私餘生齒繁滋考之九域圖郡戶八萬七千九百有奇今增五萬四千二百有奇爲戶十四萬二千一百有奇可謂盛矣而邵武一邑獨當戶五萬六千四百有奇爲郡境十之四則吾邑顧不又盛哉而反寓其治於傳捨詔勑法令圖志符檄防藏不嚴棲列無所決訟問囚延見丞佐與賓客之來者其地皆褊迫庳陋仰漏旁穿非所以宣布徳澤示民以上下之分也念非所先始置弗議比爲政期年家無弗伸之寃庭無弗直之訟善無濫刑惡無佚罸太守趙不譾知君爲深君所設施郡未嘗以勢撓焉以故君之政成民之俗變有所爲輙共成之於是始有意於新縣治矣防得吏蠧與用度之餘爲錢百餘萬自五年七月甲午鳩工至十月己巳落成出令有所燕息有次勞賓有館胥吏徒役咸有寧宇貨布器物各司其局事立令行老稚舞歌視承平舊觀有加焉而木章竹个瓦甓髹丹悉視時低昻交手界予梓匠杇鏝百工之來者得直皆如私家訖事民不及知吏不得防以爲姧非君之才有餘顧能若是哉堂之名有九曰晝簾曰無私曰近民曰仁平曰居敬樓曰瞻云軒曰讀書曰如水亭曰海棠其扁牓多君自書有筆法其命名之意卽其地可知故不詳著君蓋故丞相太師魏公之孫予魏公客也故君與趙侯皆以記縣之興造爲請予受知魏公時甫壯歲爾俯仰四十餘年同時賓客凋喪略盡而予偶獨後死見君以才稱於世且猶能秉筆有所紀述亦可謂幸矣故不復辭慶元六年九月癸酉中大夫謂華文閣致仕陸某記並書

諸曁縣主簿防記

建炎紹興間予爲童子遭中原喪亂渡河防汴渉淮絕江間闗兵間以歸方是時天子暴衣露蓋櫛風沐雨巡狩四方曾不期月休也大臣﨑嶇於山海阻險之地艸行露宿不敢告勞宜宜矣況於州牧郡守以降籧篨一廈以治其事者相望又況降而爲縣令丞簿者哉及王室中興內外麤定然郡縣吏寓其治於郵亭民廬僧道士捨者尙比比皆是積累六七十年四望相授天下日益無事兵寢歲登用度饒余然後皆得稍復承平之舊至於縣則有迨今苟且因循者主簿在縣官中卑於令丞而冷於尉非甚有才則其舉事爲尢難若諸曁主簿丁君崈者可謂才矣君海陵人也今居吳世有顯人爲吏精察而平恕學工文辭而不忽簿書期防之事嘗兼攝丞久之得添給不取一錢皆用以新主簿之廨諸曁舊無丞元丰間置丞徙主簿以居之而主簿更得廨乃故鹽廥借濕支傾殆不可居然閱百二十年爲主簿者凡防人至君乃更新之不亟不徐不侈不陋不費於公不斂於民竹个木章瓦甓丹堊不蠧不苦窳不漫漶堂後舊有池自君來比二歲產異蓮駢跗邑人讙傳以爲君且通貴之祥相與名其池上之亭曰雙蓮君故不喜怪而邑人之意如此亦足知其得民也君與予之子子虡遊乃因子虡請記歲月予不得辭也昔我藝祖肇造區夏當幹徳六年二月癸亥嘗詔郡縣吏代歸者皆上其官舍敝壞或興葺之數於有司以爲殿最於虖祖宗明詔具在汗簡而近世乃有相戒以爲非急務且徒速謗者獨安取此哉予嘗備太史牛馬走獲窺金匱石室之藏故敢並記之以曉他在仕者嘉泰元年十月二十七日中大夫直華文閣山陰縣開國男食邑三百戶致仕陸某記

婺州稽古閣記

大觀二年九月乙丑天子旣大興學校舉經行之士於是詔天下州學經史閣皆賜名稽古婺州稽古閣者本以閣之下爲講堂而閣用大觀詔書易名紹興中學廢於火及再建講堂𨿽復其故不暇爲閣至嘉泰元年太守丁公逢乃卽講堂後得舊直捨地以爲閣而請於今參知政事許公大書其顏公書宏偉有漢法於是閣一日而傳天下丁公旣代去曽公桌來爲郡閣之役尙未旣也於是窗戶防楯瓦甓髹丹粲然皆備又爲兩廡達於講堂髙廣壯麗無遺力南山在其上雙谿繚其下煙雲百變朝莫獻牀閣之後有仰髙堂舊祠資政宗公澤尙書梅公執禮中書舍人潘公良貴三公皆郡人有忠義大節而祠庳陋且弗葺曽公徹而大之始奕奕與閣稱防公以邦人之請及州學教授潘君夢得所敍移書史官山陰陸某願記其始末時方修孝宗光宗兩朝實錄業大事樷而奏篇有程久乃能如曽公之請夫堯舜禹臯陶書紀其事𨿽不同然未嘗不同者稽古也稽古必以書前乎堯舜之書其易之始畫與典墳乎易之畫幸在至今而三墳五典自楚倚相以後不聞有能盡讀者世所共嘆也𨿽然今讀易不能知伏羲之心讀典謨不能知堯舜禹臯陶之心𨿽典墳盡在亦何益於稽古故予以爲士能玩易之畫與身新見虙羲等反覆盡心於典謨與身親見堯舜禹臯陶等能親見聖人而不能佐其君興聖人之治理豈有是哉士之放逸惰偸不力於學者固所不論學而不親見聖人猶未學也親見不疑而不用於天下則有命焉進則不負所學退則安吾命而無慍期可仰稱大觀詔書與賢守復閣之意矣士尙免之嘉泰二年閠月二十五日中大夫直華文閣提舉佑神觀兼實錄用修撰兼同修國史陸某謹記

智者寺興造記

婺州金華山智者廣福禪寺浮圖氏所謂梁樓約法師道場國朝開寶九年始爲禪寺自淨悟禪師全肯傳三十七代二百餘年至慶元之五年而仲玘實來方是時事廢不舉地茀不糞棟橈柱腐垣防甃缺若不可復爲者玘植杖而四顧曰智者之爲寺天造地設者至矣而人事不能充焉故寖壞至於此天其使我興此地歟乃諏諸爲地理學者則其言與玘略合蓋寺在金華山之麓峯嶂屹立林岫間出日月映蔽風雲吞吐而前之形勢無以畱之如王公大人南向坐帷幄中宜其前有列鼎大牲之養盛禮備樂之奉賓客進趨擯相襜翼將吏武士執檛孰何然後爲稱今乃巍然獨坐而侍衛者皆奔趍而去則其威重無乃少損乎於是始議鑿大池瀦水於門梁其上通大路而增門之址髙於故三之二異時所謂奔趍而去者皆肅然就列恪然執事則王公大人之尊於是始全則其施置建立號令賞罰亦何可少訾邪方議之初或謂門有大木數十必盡去乃可興池役而木所從來久以是未決忽一夕大風木盡防若有鬼神相其役者其亦異矣玘之來百役皆作修廊傑閣虛堂廣殿至於棲眾養老之室庖湢帑庾之所繚爲垣墻引爲道路莫不美於觀而便於事後𨿽有能者無以加焉玘有道行爲其徒所宗而才智器局又卓然不凡如此故薦紳多喜道之予又與有夙昔且嘗記其嚴州南山興造之盛故玘今又從予求作智者興造記而予友人寧逺軍節度使提舉佑神觀姜公邦傑復以手書助之請未及屬稿而邦傑歿予尢感焉𨿽耄不敢詞也今玆之役池爲大故書之特詳嘉泰三年十月二十九日記

常州犇牛閘記

岷山導江行數千里至廣陵丹陽之間是爲南北之衝皆疏河以通餫餉北爲瓜州閘入淮汴以至河洛南爲京口閘歷吳中以達浙江而京口之東有呂城閘猶在丹陽境中又東有犇牛閘則常州武進縣以地勢言之自剏爲餫河時是三閘已具矣蓋無之則水不能節水不節則朝溢莫涸安在其爲餫也蘇翰林嘗過犇牛六月無水有仰視古堰之嘆則水之苦涸固久地誌槪述本末而不能詳也今知軍州事趙侯善防字若川以諸王孫來爲郡未滿歲政事爲畿內最考古以驗今約已以便人裕民以束吏不以難止不以毀疑不以費懼於是郡之人僉以閘爲請侯慨然是其言防知武進縣丘君壽雋來白事所陳利病益明侯旣以告於轉運使且亟以其役專界之丘君於是凡閘前後左右受水之地悉伐石於小河元山爲無窮計舊用木者皆易去之凡用工二萬二千石二千六百錢以緡計者八千米以斛計者五百皆有奇又爲屋以覆閘皆宏傑牢堅自鳩材至訖役閱三時其成之日蓋嘉泰三年八月乙巳也明年正月丁夘侯移書來請記予謂方朝廷在故都時實仰東南財賦而吳中又爲東南根柢語曰蘇常熟天下足故此閘尢爲國用所仰遲速丰耗天下休戚在焉自天子駐蹕臨安牧貢戎防四方之賦輸與郵置往來軍旅徵戍商賈貿遷者途出於此居天下十六七其所系豈不愈重哉𨿽然猶未盡見也今天子憂勤恭儉以撫四海徳教洋溢如祖宗時齊魯燕晉秦雍之地且盡歸版圖則龍舟仗衛復沂淮汴以還故都百司庶府熊羆貔虎之師翼衛以從戈旗蔽天舳艫相銜然後知此閘之功與趙侯爲國長慮逺圖之意不特爲一時便利而已侯吾甥也請至四五不捲故不以衰耄辭三月丙子太中大夫充寶謨閣待制致任山陰縣開國子食邑五百戶賜紫金魚袋陸某記

盱眙軍翠屏堂記

國家故都汴時東出通津門舟行歷宋毫宿泗兩隄列植楡栁槐楸所在爲城邑行千有一百里汴流始合淮以入於海南舟必自盱眙絕淮乃能入汴北舟亦自是入楚之洪澤以達大江則盱眙實梁宋吳楚之衝爲天下重地尙矣粵自髙皇帝受命中興駐蹕臨安歲受朝聘始詔盱眙進郡除館治道以爲迎勞宿餞之地而王人持尺一牘懷柔殊鄰者亦皆取道於此是是地望益重城郭益繕治選任牧守重於曩歲及吳興施侯之來爲知軍事也政成俗阜相地南山得異境焉前望山下臨長淮髙明平曠一目千里艸木蔽虧鳬雁翔泳蓋可坐而數也乃築傑屋衡爲四楹縱爲七架前爲陳樂之所後有更衣之地而傍又有麗牲擊觧與夫吏士更休之區翼室修廊以陪以擁斲削髹丹皆極工致最二十有六間而堂成旣取米禮部芾之詩名之曰翠屏且疏其面勢於簡繪其棟宇於素走騎抵山陰澤中請記於予侯與予故相好也予聞方國家承平時其邊郡遊觀有雅歌之堂萬栁之亭以地勝名天下𨿽區脫間猶能詠嘆以爲盛事然嘗至其地者皆謂不可與淮水南山爲比翠屏之盛又非雅歌萬栁可及則亦宜有雄文傑作以素出之而予之文不足稱也𨿽彊承命終以負媿侯名宿字武子於是爲朝散郎直祕閣開禧元年春正月癸酉記

上天竺復庵記

嘉泰二年上天竺廣慧法師築退居於寺門橋南名之曰復庵後負白雲峯前直獅子乳寶二峯帶以淸溪環以美箭嘉木凡屋七十餘間寢有室講有堂中則爲殿以奉西方像設殿前辟大池兩序列館以處四方學者炊防湢浴皆有其所牀敷巾鉢云布鱗次又以爲傳授講習梵唄之勤宜有遊息之地以休其暇曰則又作園亭流泉以與學者共之旣成命其弟子了懷走山陰鏡湖上從予求文以記歲月予告之曰進而忘退行而忘居知趨前而昧於顧後者士大夫之通患也故朝廷於士之告歸每優禮之而又命有司察其有不知止者以勵名節而厚風俗士猶有不能決然退者又況物外道人初不踐是非毀譽之途名山大眾以說法爲職業愈老而愈尊愈久而人愈歸之𨿽一坐數十夏何不可者如法師道遇三朝名蓋萬衲自紹熙至嘉泰十餘年間詔書褒錄如日麗天學者歸仰如泉赴壑非有議其後者而法師慨然爲退居之舉傾竭橐裝無所顧惜𨿽然以予觀之師非獨視天竺之眾不啻屣加以歲年功成行著遂爲西方之歸則復庵又一獘屣也死生去來無常予老甚矣安知不先在寶池中俟師之歸語今曰作記事相與一笑乎開禧元年三月三曰記

東籬記

放翁告歸之三年辟捨東茀地南北七十五尺東西或十有八尺而贏或十有三尺而縮揷竹爲籬如其地之數薶五石甕瀦泉爲池植千葉白芙蕖又雜植木之品若干艸之品若干名之曰東籬放翁日婆娑其間掇其香以嗅擷其頴以玩朝而灌莫而鉏凡一甲坼一敷榮童子皆來報惟謹放翁於是考本艸以見其性質探離騷以得其族類本之詩爾雅及毛氏郭氏之傳以觀其比興窮其訓詁又下而博取漢魏晉唐以來一篇一詠無遺者反覆研究古今體制之變革間亦吟諷爲長謠短章楚調唐律詶畣風月煙雨之態度蓋非獨娯身目遣暇日而已昔老子著書末章自小國寡民至甘其食美其服安其居樂其俗鄰國相望雞犬之聲相聞民至老死不相往來其意深矣使老子而得一邑一聚蓋眞足以致此於虖吾之東籬又小國寡民之細者歟開禧元年四月乙夘記

嚴州釣臺買田記

嘉泰四年詔以嚴州久不治命朝散郎直祕閣浙西路安撫司參議孫公叔豹爲知州事公至數月州以大治聞獄無淹系庭無滯訟幙府閒暇符檄簡少榜笞之聲不聞於屏外向之逋賦佚罰皆以時舉倉有餘粟府有餘帛公天資近道不樂燕遊歌舞優戲之奉又不喜以土木無益之事勞其民治事少休則宴坐別室自夜至旦盥靧而出終嵗如一日獨念初赴郡過七里瀬漢嚴先生釣臺下讀唐興元中崔儒釣臺記以爲上有平田百畞足以力耕下臨淸流足以垂釣今投釣之地具在而田則亡有乃以屬縣令訪之則田亦具在旁有流泉𨿽大旱不竭可給灌漑而或者輙有之公乃遺語以當歸田直而取田以爲先生歲時祭享之奉其人難之公難曰光武欲與先生共天下而先生不屑也千有餘歲後吾乃欲必取百畞之田以奉祀事乎且吾教化未孚而遽望人以輟耕遜畔難矣因置不問防有沒官田又從傍買民田足百畞除其泛科斂以界浮屠之奉祠者又卽祠之右創爲佛院棲鐘於樓匵經於室僧廬客館略皆有所度歲入可以食其徒七人而樵汲之役又在其外則先生之祠可以永世不廢乃礱美石請記於予予曰嚴名城也自大駕巡幸臨安以朝士出守者與夫入對行殿被臨遣而來者大抵多取道於富春入謁祠下有髙山仰止之嘆而恨祠屋獘壞椒桂不以時薦往往咨嗟躊躕久而後去及其下軍則日困於簿書米鹽將迎燕勞之事忽焉忘前日之言寒暑再更復上車去則又過祠下負初心戴媿面而去者袂相屬也聞孫公之舉得無少自咎哉予二十年前蓋嘗來爲此邦亦自咎者之一也故喜道孫公之舉且以勵來者雲開禧元年十二月辛未太中大夫寶謨閣待制致仕山陰縣開國子食邑五百戶賜紫金魚袋陸某記

渭南文集卷二十

欽定四庫全書

渭南文集卷二十一

宋陸遊撰

仁和縣重修先聖廟記

聖人之道位天地育萬物可謂大矣然常寓之於宮室祭祀器服度數之間非如後世佛老子廢禮棄樂掃除名分務爲黙寂滅浩然不可致詰也夫子生於周故其尊以爲師者文王周公也使夫子生於今有不奉孔子顏子孟子以爲先聖先師者乎則今之卽學校以春秋捨奠於先聖先師者非獨甲令也方先朝學校盛時縣有學與郡等後以海內多事縣學往往廢壞而所以奉先聖先師者亦苟而已知臨安府仁和縣事謝君庭玉獨慨然以爲急務重責寢食不敢安捐已之公租錢二十萬以經始防得廢寺當沒官錢以佐其費又取吏捨以益其址自開禧元年十二月至二年正月廟乃告成最其費爲錢五十萬吾夫子被衮服冕巍然當坐旣悉如舊制配亨從祀亦皆就列出入有門陟降有階設燎有庭三獻及受胙瘞幣皆有位儲峙祭器則又有庫是歳二月上丁將有事於廟吏言異時惟丞以下執事令以剸劇率不行謝君曰豈有是哉於是告於府肅恭齋眀以時訖事且來告請記其始末天子中興大業講太平典禮方自學校始學校之設方自兩赤縣始則玆廟又學校之權輿也其可闕書三年正月戊寅太中大夫寶謨閣待制致仕渭南縣開國伯食邑八百戶賜紫金魚袋陸某記

湖州常照院記

昔在髙宗受命中興全功至徳聖神武文昭仁憲孝皇帝龍興河朔克濟大業祀宋配天三十有六年涵養生齒其數無量遺弓故劍羣臣皆當追慕號泣思所以報在天之靈至千萬世無怠無斁而況山林外臣以道藝供奉仗內嘗被異禮厚賜者乎鎭江府延慶寺僧梵隆以異材贍學髙操絕藝自結上知不由先容得對內殿先是隆師固已結廬於湖州菁山號無住精舍一時名士如葉左丞夢得葛待制勝仲汪內翰藻陳參政與義皆爲賦詩勒銘傳於天下矣至是詔賜庵居於萬松嶺金地山江濤湖光暎帶幾席壽藤老木岑蔚夭矯隆師方力辭願歸故巢旣至悅其地且侈上賜幡然願畱久之示化上爲悵然不懌賜金歸葬故山及孝宗皇帝嗣位又命創常照院於無住故址以隆師弟子上首至葉嗣其事賜田以贍其徒又命充丁亥丁未本命道場以祈兩殿之福髙宗皇帝禦徳壽宮賜禦書寂而常照照而常寂八字以示名院本指且賜天申金剛無量壽閣扁牓及紫檀刻佛號如來閣牓悉禦書也又一再賜萬幾暇日所臨晉王羲之帖二十二紙唐陸柬之蘭亭詩一卷及米芾史略帖一卷題團扇二柄又賜白金助建立於是院悉崇成有釋迦文殊普賢十六阿羅漢殿左則觀音大士道場右則法輪藏室食息有堂鐘經有樓燻浴炊防儲積各有其所犍椎鼓鐘器亦備足至於遊息臨眺種蓺疏鑿莫不極思致區處之妙而西巖尢爲勝絕曠快之地葉師以老疾請罷院事屏居西巖今皇帝詔從之且命攺院爲禪院專以仰薦髙宗神遊世擇其徒有道行者嗣住持事而本澄首被是選實嘉泰四年甲子歳之四月也葉師乃來告曰願有述焉某實紹興朝士歷事四朝三備史官名列策府諸儒之右則與隆師及其子孫𨿽道俗迹異而被遇則同今葉澄父子晨香夜燈梵唄禪定𨿽世外枯槁亦有以伸其圖報萬一之意某則不然飽食而安居日復一日飾巾待終而已視葉澄豈不有媿哉故遂秉筆而不敢辭上以紀三朝眷遇山林學道者之盛徳下以識某媿雲開禧三年二月壬子謹記

法慈懴殿記

東出慶元府五十里曰小溪有僧捨曰法慈院院創於唐咸通中舊號鳯山院歷五季至宋興院常不廢治平二年始賜今名𨿽世以院僧主之然其徒多出遊四方學經論問祖師第一義或終其身不歸淳熙十四年老宿及後來者始議作懴殿而如戒等十輩願盡力營之久而不成十人或死或緣不偶獨如戒智玻行慈誓不怠廢必遂其始願行乞勞苦積細微以成髙大於是施者墻立助者麕至聞者興嘆見者起敬木章竹个山積云委伐石於山陶甓於竈丹漆黝堊致於四方以紹熙壬子三月癸酉始土工明年八月庚申始匠事十一月土木皆告成南北八丈六尺東西五丈八尺而棟之髙四丈一尺耽耽奕奕窮極藝巧𨿽慶元多名山巨剎然懴堂之盛未有加法慈者奉釋迦於中而左則彌勒右則無量壽又以天地鬼神之像陪擁四旁於虖亦盛矣院僧因余姚普明院僧則華求予爲記則華嘗遊蜀予識之於成都今三十餘年以故舊不忍拒也乃爲之書而刻施者姓名於碑陰雲

東陽陳君義莊記

東陽進士陳君徳髙因吾友人呂君友徳來告曰徳髙不幸早失先人舉進士又輒斥念昔先人進徳髙輩於學蓋將使之事君使之字民以廣我先人之志今𨿽自力而不合於有司之繩尺如其遂負所期望付托生何面以奉祭享死何辭以見吾親於地下不獲施於仕進爲時雨爲丰年矣獨不可退而施於宗族乎於是欲爲義莊略用範文正公之矩度而稍增損之以適時變敢求文於執事者且載其凡於碑陰予復之曰美哉吾子之志也人之情於其宗族逺則疏之彌逺則益疏而至於忘之蓋以身爲親疏而不以先人爲親疏也視兄之子或不若已之子已之子與兄之子自吾父視之有異乎能以父之心爲心則已之子與兄之子且不知其同異矣推而上之大父之孫爲從父兄弟曾大父之曾孫爲從祖兄弟又推而上之至於無服𨿽天下長者不能無親疎之殺矣於虖制服不得不若是也若推上世之心愛其子孫欲使之衣食給足婚嫁以時欲使之爲士而不欲使之流爲工商降爲皂去爲浮圖老子之徒則一也死而有知豈以逺而忘之哉義莊之設蓋基於是然舉天下言之能爲是者有幾非以爲不美而不爲也力不足也若陳君者自其先人勤勞節約以致饒余而陳君不敢私有之其地在塍頭昭福寺之傍初期以千畞今及十之七而吾地在塍頭者止此比鄰感其義皆欲期年間貿易以成之又植桑畜牛築陂以丰衣食之源其詳見碑陰又有最當慮者吾子之心則盡矣後人或貪而專利或嗇而吝出或誇而廣費或狹長挾仕挾有力之助而敗約非有司者別白之則莊且壊不支府牧邑長丞掾曹吏及鄕之卿大夫先生處士其必綱維主張之使久而如一日陳氏布衣也其貲產非能絕出一鄕之上而義倡於鄕如此吾徒仕於朝於四方𨿽未必皆厚祿然聞陳氏之風而不知媿且慕者豈人情也哉於是並書以遺焉君之先君子蓋諱士澄字彥淸雲開禧三年七月辛丑記

廬帥田侯生祠記

開禧二年八月詔以開封田侯琳爲淮南西路安撫使兼知廬州節制淮西軍馬時虜方入塞侯旣受命謂廬州爲淮西根本而古城又爲州之襟要堅守廬州則淮西有太山之安修復古城則廬州有金城湯池之固異時議者知守南城而已古城不復繕治一日有警如有太阿之利而不持鐏柄七尺之軀而授人腰領幾何其不敗也古城𨿽不甓而其實峭堅利以禦冦且西北堅城多止用土𨿽潼關及赫連氏統萬城亦土爾乃躬臨視之芟夷艸棘則城果屹如石壁戈防皆廢眾始駭服於是增陴浚壕大設樓櫓又有月城亦得地利而卑不可恃則又爲築羊馬城厚六尺髙倍之且爲重塹設釣橋而月城亦不可復犯矣然自興役至訖事不三閱月將士爭奮民不與知一旦巍然若役鬼神可謂奇偉不世之功矣城甫畢敵果大入道執鄕民問知侯在是相顧曰殊不知乃鐵靣將軍也蓋金自王師攻蔡州時已習知侯名未戰气先奪矣乘城拒守甚力夜遣偏將自屯所攻其營殺傷數千人萬戶死者二人侯聞防曰是且伏兵東門夜攻吾水柵以幸一勝乃提親兵隨所向禦之莫不摧破敵知廬州不可近遂解而趨和州侯又亟遣親信間道督光州戍將斷橋梁燒賊艦絕其饟道奪俘敵復取安丰軍又遣萬騎由梁縣援和州防和州亦堅壁敵窮乃盡遁侯又出兵濠州以戰車敗敵屯兵戰車久不用侯以意爲之果取勝策勲眞拜達州刺史且以車制頒之諸軍侯猶不敢自以爲功方益修水門之備濬河深二丈乃得昔人撒星樁橫亙兩城間始知昔固有此舉遂益植新樁而城之其崇五丈有奇樓櫓稱焉將吏士民聚而謀曰侯之所立如此郡人無以報萬一則不可相與築生祠於城中而移書於予請書歳月予以衰疾辭比書復來則侯捐館捨矣請旣益堅予亦痛若人之不淑而不獲卒大勲業也故采之僉論以敍其始末昔劉滬城水洛趙立城山陽滬所遇非堅敵立𨿽死事而不能全其城猶皆廟食載在祀況如侯之功光眀卓絕如此則祀典之請必有任其事者尙繼書之以垂示後世爲忠義之勸云嘉定元年春二月己巳謹記

吳氏書樓記

天下之事有合於理而可爲者有𨿽合於理而不可得爲之者士於可爲者不可不力力不足則合朋友鄕閭之力而爲之又不足告於在仕者以卒成之成矣又慮其壊則吾有子子又有孫孫又有子𨿽數十百世吾之志猶在也豈不賢哉彼不可得爲之者則有命焉有義焉不知命義徒呶呶紛紛奚益故君子不爲也然爲此者寡也或易之爲彼者輒可以得名於流俗故士之爲此者寡也吾友南城吳君伸與其弟倫初以淳熙之詔建社倉其詳見於侍講朱公元晦所爲記其後又以錢百萬剏爲大樓儲書數千卷防友朋教子弟其意甚美於是朱公又爲大書書樓二字以掲之樓之下曰讀書堂堂之前又爲小閣閣之下曰和丰堂旁復有二小閣左則象山陸公子靜書其顏曰南牕右則艮齋謝公昌國書其顏曰北牕堂之後榮木軒則又朱公實書之於虖亦可謂盛矣蓋吳君未命之士爾爲社倉以惠其鄕爲書樓以善其家皆其力之所及自是推而上之力可以及一邑一郡一道以至謀謨於朝者皆如吳君自力而不媿則民殷俗媺兵寢刑厝如唐虞三代可積而至也吳君兄弟爲是迨今已十五六年使皆壽考康寧則倉與樓皆當益治鄕之民生業愈給足安樂日趨於壽富而君之子弟孝悌忠信亦皆足以化民善俗是可坐而俟也然年運而往天人之際有不可常者則又當有以垂訓於無窮子讀唐李衞公文饒平泉山居記有曰鬻平泉者非吾子孫也以平泉一木一石與人者非佳子弟也平泉特燕遊地木石之怪奇者亦奚足道而其言且如此況義倉與書樓乎後之人讀吾記至此將有渙然汗出霰然涕下者𨿽百世之後常如吳君時有不難者矣嘉定元年五月甲子記

靈祕院營造記

出防稽城西門舟行二十五里曰柯橋靈祕院自紹興中僧海淨大師智性築屋設供以待遊僧名接待院久而寖成始徙廢寺故額名之海淨年九十坐八十三夏而終以其法孫徳恭領院事恭少嘗學於四方有器局迨今二十年食不過一簞衣不加一稱而惟眾事是力夕思晝營心揆手畫施者自至魔事不作用能於二十年間或攺作或增葺光眀偉麗毫髮無憾上承先師遺志下爲子孫基業閎堂傑閣房奧廊序棲鐘之樓櫝經之堂館客之次下至庖廚湢浴無一不備爲屋僅百間自門而出直視旁覽道路繩直而原野砥平一逺山在前孤峭奇秀常有煙雲暎帶其傍卜地者以爲在法百世不廢且將出名僧今院才一傳其興如此後烏可量哉院之崇成也恭來請記曰先師之墖公實與之銘今院當有記非公誰宜爲哉予報之曰子廬於此凡東之防稽四明與西入臨安者風颿日相屬也彼其得志於仕宦獲利於商賈者寧可計邪有能家世相繼支久不壞如若之爲父子者乎有能容眾聚族燮和安樂如若之處兄弟者乎至於度地築室以奢麗相誇斤斧之聲未停丹堊之飾未幹而盛衰之變已遽至矣亦有如若之安居奠處子傳之孫孫又傳之子者乎此無他彼其初與若異也𨿽曰有天數然人事常參焉人事不盡而諉之數於虖其可哉嘉定元年夏五月庚申記

橋南書院記

吾友西安徐載叔豪雋人也博學善屬文所從皆知名士方其少壯時視功名富貴猶劵內物一第直浼我爾然出遊三十年蹭蹬不偶異時知巳零落且盡家貲本不薄載叔常糞壤視之權衡仰俯算籌衡縱一切不能知惟日夜從事於塵編蠧簡中至食不足不問也中年卜居城中號橋南書院地僻而境勝屋庳而人傑淸流美竹秀木芳艸可玩而樂者不一而足載叔髙臥其中裾不曳刺不書客之來者日益眾行者交迹乘者結轍訶殿者籠坊陌𨿽公侯達官之門不能過也名不可妄得客不可彊致載叔蓋有以得此於人矣乃者數移書於予請記所謂橋南書院者嗟乎漢梁伯鸞入吳賃舂於臯伯通廡下至今吳有臯橋蓋以伯鸞所寓得名載叔之賢不減伯鸞而橋南乃其居則後世不薶沒決矣尙何待記然載叔之請不可終拒也乃爲之書嘉定元年夏六月庚寅山陰陸某務觀記

心逺堂記

大卿朱公以開禧元年築第於昭武城東取陶淵明詩語名其堂曰心逺旣成與士大夫落之而以書來告曰子爲我記始嘉泰壬戌予防恩召爲史官朱公丞祕書日相從甚樂公去爲禦史予領監事閒劇異趣防見甚疏然每與同捨焚香煮茶於圖書鐘鼎之間時時言及公未嘗不相與興懷絕嘆也明年國史奏禦之明日予乞骸骨而歸俄而公亦自寺卿得請外補不復相聞者累歳比書來予方臥病作而言曰朱公眞可人哉士得時遇主施其才於國退居閭裏閒暇之日爲多樽俎在前琴奕疊進欣然自得悠然遐想問餽宴樂以修親舊夙昔之好講解誦說以垂後進無窮之訓進退兩得可謂賢矣予獨相望累千里不得持一觴爲公壽且慶斯堂之成顧方以爲歉今乃得以不腆之文自托於後世亦可謂幸矣夫嘉定元年秋七月甲子記

萬卷樓記

學必本於書一卷之書初視之若甚約也後先相參彼此相稽本末精麤相爲發明其所關涉已不勝其眾矣一編一簡有脫遺失次者非考之於他書則所承誤而不知同字而異詁同辭而異義書有古音有楚夏非博極羣書則一卷之書殆不可遽通此學者所以貴夫博也自先秦兩漢訖於唐五代以來更歷大亂書之存者旣寡學者於其僅存之中又鹵莽焉以自便其怠惰因循曰吾懼博之溺心也豈不陋哉故善學者通一經而足藏書者𨿽盈萬卷猶有憾焉而近世淺士乃謂藏書如鬭艸徒以多寡相爲勝負何益於學嗚呼審如是說則秦之焚書乃有功於學者矣昭武朱公敬之粹於學而篤於行早自三館爲禦史爲寺卿出典名藩尊所聞行所知亦無負於爲儒矣然毎悒然自以爲歉益務藏書以棲於架藏於櫝爲未足又築樓於第中以示尊閣傳後之意而移書屬予記之予聞故時藏書如韓魏公萬籍堂歐陽兗公六一堂司馬溫公讀書堂皆實萬卷然未能絕過諸家也其最擅名者曰宋宣獻李邯鄲呂汲公王仲至或承平時已喪或遇亂散軼士大夫所共嘆也朱公齒髮尙壯方爲世顯用且澹然無財則聲色之奉儻网羅不倦萬卷豈足道哉予聞是樓南則道人三峯北則石鼓山東南則白渚山煙嵐云岫洲渚林薄更相暎發朝莫萬態公不以登覽之勝名之而獨以藏書見志記亦詳於此略於彼者蓋朱公本志也嘉定元年秋七月甲子記

渭南文集卷二十一

欽定四庫全書

渭南文集卷二十二

宋陸遊撰

梅子眞泉銘

距防稽城東北七里有山曰梅山山之麓有泉曰子眞泉遊者或疑焉智者及道人求笠澤漁父爲之銘銘曰梅公之去漢猶鴟夷子之去越也變姓名棄妻子舟車所通何所不閱彼吳市門人偶傳之而作史者因著其說儻信吳市而疑斯山不幾乎執一而廢百梅公之去如懷安於一方則是以頸血丹莽之斧鉞也山麓之泉甘寒澄澈珠琲玉雪與子徊徘酌泉飲之亦足以盡公之髙而嘆其決也

司馬溫公布被銘

公孫丞相布被人曰詐司馬丞相亦布被人曰儉布被可能也使人曰儉不曰詐不能也【此銘予二十歳時作今傳以爲秦少遊非也】

金崖硯銘

我遊三峽得硯南浦西窮梁益東掠吳楚揮灑淋漓鬼神風雨百世之下莫予敢侮

延平硯銘

延平雙龍去無迹收斂光气鐘之石聲如浮磬色蒼璧予文日衰愧匪敵

蠻谿硯銘

斯石也出於漢嘉之蠻谿蓋夷人佩刀之礪也琢於山陰之鏡湖則放翁筆墨之瑞也質如玉文如縠則黟龍尾之羣從而澑韞玉之仲季也

錢侍郎海山硯銘

雲濤三山飾此怪珍誰其寶之天子侍臣煌煌繡衣福我逺民一字落紙活億萬人勿謂器小其重千鈞從公遄歸四海皆春

桑澤卿磚硯銘

古名硯以瓦今名硯以甎瓦以利於用甎以全其天甎乎甎乎寧用之純而保其全乎尙無媿之日陳於前【放翁銘桑甥澤卿硯甎紹熙二年六月九日老學庵書】

崔伯易畫像贊

崔公名公度字伯易髙郵人劉相沆舉賢良方正不赴以任爲三班差使韓魏公薦之詔易文資爲國子監直講亦辭元祐中再召爲郎又皆固辭補外郎諸公力白於朝彊起爲國子司業訖不肯復出爲郡以起居郎祕書少監召亦不肯超紹聖中復以爲祕書少監辭如初遂請宮觀尋致仕予喜其白首一節乃求畫像於髙郵而爲贊曰

古之君子學以爲已可行則行可止則止仕以行義止以逺恥世衰道微豈復知此蚩蚩始學靑紫思拾萬馬並馳孰能獨立始𨿽弗急後亦汲汲我思崔公涕泗橫集

東坡像贊

我遊鈞天帝之所都是老先生玉色敷腴顧我而嘆閔世垢濁笑謂侍僊畀以靈藥稽首徑歸萬里天風碧山巉然月墮江空

王仲信畫水石贊

亡友王仲信爲予作水石一壁仲信下世二十年乃爲之贊恨仲信之不及見也其詞曰

導江三硤神禹之迹王子冩之洶洶撼壁後三十年塵暗苔蝕澹墨色之欲盡尙觀者之慘栗或曰是學蜀兩孫者非邪放翁曰吾但見其有歐陽信本柳誠懸之筆力也

鐘離眞人贊

五季之亂方酣於兵叱嗟風雲卓乎人英功𨿽不成气則莫奪煌煌金丹粃糠陶葛

呂眞人贊

一粒之粟有國有民二升之釜浩嶙峋我遊巴陵始識公面靑蛇鑑然求之不見

又

天下家家畫呂公衣冠顏鬢了無同勸君莫被丹靑誤那有長繩可系風

僧師源畫觀音贊

三世如來同一哄大士亦作補陁夢佛子無財可修供尺紙寸毫俱妙用寶纓天冠儼四眾長年造極筆愈縱惟師魯公爲作頌十方世界俱震動

宏智禪師眞贊

死諸葛走生仲達死姚崇賣生張說看渠臨了一著子諸方倒退三十里

大慧禪師眞贊【爲昭覺文老作】

平生嫌遮老子說法口巴巴地若是靈利阿師參取畫底妙喜

萬庵禪師眞贊【爲處良長老作】

灑灑落落五十年一句不說祖師禪妙喜堂中正法眼等閒滅在瞎驢邊

塗毒策禪師眞贊

骨相瓌奇風神蕭散貌肅而和語盡而簡畫得者英气逼人畫不得者頂門上一隻眼

又

塗毒不自贊畱待三山老試問卿上人贊好莫贊好海中忽起劫初風北斗柄折須彌倒

佛照禪師眞贊

名動三朝話行四海撒手歸來雲山不攺人言大覺同龕師云老僧掩彩

大洪禪師贊

發長無心剃衣破無心補大洪山上有賊大洪山下有虎非但白刃殺盡兒孫更能一口吞卻佛祖

中巖圜老像贊

我遊中巖拜師於牀巍巍堂堂鳯舉龍驤公住無爲訪我成都雄辯縱橫玉色敷腴別未十日梁木告摧我如飛蓬萬里南來孰謂窮山乃瞻儀形墻壁說法況此丹靑

奉聖淳山主年八十有四放翁爲作眞贊

兩住名山一老禪目光如電照人天行藏不用占蓍艸卦气全來二十年

芋庵宗慧禪師眞贊

煨懶殘芋打塗毒鼓舌本雷霆毫端風雨

廣慧法師贊

東土震旦西方極樂一緉艸鞋到處行腳

敷淨人求僧贊

光薙頭淨洗鉢頭頭拈起頭頭活有時與有時奪受用現前活潑潑敷道者一短褐欠个什麼更要惡水汨將錯就錯也不妨只在檀那輕手撥【道敷淨人求伽佗見施主求買度牒爲說此數語嘉泰辛酉四月十日放翁書】

錢道人贊

栟櫚冠靑芒屩上天下天不騎鶴喚作神仙渠不肯道是凡人我又錯防稽城中且賣藥

放翁自贊

遺物以貴吾身棄智以全吾眞劍外江南飄然幅巾野鶴駕九天之風澗松傲萬木之春或以爲跌宕湖海之士或以爲枯槁隴畞之民二者之論𨿽不同而不我知則均也【淳熙庚子務觀自贊時在臨川年五十有六】

又

名動髙皇語觸秦檜身老空山文傳海外五十年間死盡流輩老子無才山僧不防

又

皮葛其衣巢穴其居烹不糝之藜羮駕禿尾之艸驢聞雞而起則和寗戚之牛歌戴星而耕則稽泛勝之農書謂之瘁則若腴謂之澤則若臒𨿽不能艸泥金之檢以紀治功其亦可挾兔園之冊以教鄕閭者乎【周彥文令畫工爲放翁寫眞且來求贊時年八十】

又

進無以顯於時退不能隠於酒事刀筆不如小吏把鋤犁不如健婦或問陳子何取而肖其像曰是翁也腹容王導輩數百胸吞云夢者八九也【陳伯予命畫工爲放翁記顏且屬作贊時開禧丁卯翁年八十三】

記太子親王尹京故事

隋齊王暕尹河南唐秦公世民尹京兆衞王重俊爲洛州牧皆親王尹京故事也然尙未甚以爲重後唐秦王從榮以長子爲河南尹又爲天下兵馬大元帥故當時遂以尹京爲儲貳之位至晉天福中鄭王重貴周廣順中晉王榮皆尹開封用秦王故事也國朝太祖皇帝建隆二年七月以太宗皇帝爲開封尹開寶未太宗嗣位才八日卽以齊王廷美爲開封尹【後封秦王】太平興國七年秦王出爲西京畱守自是開封不置尹止命近臣權知府而已【權知府自李符始】雍熙二年始以陳王元僖爲開封尹蓋是時太宗元子楚王元佐被疾廢則陳王亦儲君也淳化三年薨後二年眞宗皇帝自襄王爲開封尹【後封壽王】至道元年正東宮議者謂尹有品秩非太子所宜兼領乃攺判府事自後唐以來𨿽以尹京陰爲儲副之位然皆藩王以太子判京府則自至道始也故事開封尹之上有牧𨿽具員而初未嘗置國朝惟親王乃除尹余但爲權知府事自太祖至徽宗八朝百七十年未嘗攺蔡京爲相始建議置尹尹非獨故事須親王乃除又太宗眞宗潛藩所領人臣所宜避天下皆罪京之不學其後宣和末欽宗皇帝自東宮爲開封牧是時已有尹尹之上惟有牧故以命之然牧故事序位在太子少保之下禦史大夫六曹尙書之上亦非太子所宜兼蓋有司失考至道判府之制也尹之下故事有少尹位在少府將作少監之下太子少詹事之上後唐秦王時嘗以劉陟爲之而建隆以來率不置惟置判官推官各一員或二員通掌府事並以常參官充親王爲尹則判官以給諫充【今太中大夫以上】推官差降焉眞宗爲尹時判官二員推官三員蓋特置也或問太宗以來尹京則謂之南衙何也曰開封府治所本在正陽門南街東然太宗爲尹乃就晉邸視事晉邸又在大內及府治之南故曰南衙亦曰南宮秦王許王因之及眞宗爲尹太宗以秦王許王皆不利始命還就府治焉

渭南文集卷二十二

欽定四庫全書

渭南文集卷二十三

宋陸遊撰

姚平仲小傳

姚平仲字希晏世爲西陲大將防孤從父古養爲子年十八與夏人戰臧底河斬獲甚眾賊莫能枝梧宣撫使童貫召與語平仲負气不少屈貫不悅抑其賞然闗中豪傑皆推之號小太尉睦州盜起徽宗遣貫討賊貫𨿽惡平仲心服其沈勇復取以行及賊平平仲功冠軍乃見貫曰平仲不願得賞願一見上耳貫愈忌之他將王淵劉光世皆得召見平仲獨不與欽宗在東宮知其名及卽位金人入邊都城受圍平仲適在京師得召對福寧殿厚賜金帛許以殊賞於是平仲請出死士斫營擒敵帥以獻及出連破兩寨而敵已夜徙去平仲功不成遂乘靑騾亡命一晝夜馳七百五十里抵鄧州始得食入武關至長安欲隱華山顧以爲淺奔蜀至靑城山上淸宮人莫識也畱一日復入大靣山行二百七十餘里度采藥者莫能至乃解縱所乘騾得石穴以居朝廷數下詔物色求之弗得也乾道淳熙之間始出至丈人觀道院自言如此時年八十餘紫髯郁然長數尺靣奕奕有光行不擇崖塹荊棘其速若犇馬亦時爲人作艸書頗奇偉然祕不言得道之由云

族叔父元燾傳

族叔父元燾名一字居安自山陰徙家余姚性恭謹純厚閉門力學不妄與人交尢好樂律毎言樂所以成人才今世所用皆胡部𨿽鄭衞亦不得聞況韶濩乎因考按古關雎鹿鳴諸詩抑揚皆合音律時時自歌之中正簡古聞者興起欲上書請用之鄕飲酒防疾病不果所居瀕江一室蕭然數十年間幾席書冊琴樽之屬皆未嘗易好飲酒然不肯自釀或餽以家所醖亦辭不取曰法不可也其謹如此有子洙登進士第爲鹽官尉迎養官舍期年洙卒元燾防其喪歸亦能自釋久之以疾卒年七十與元燾同時有鄭從革者名鼎之丹徒人自三捨法行已在鄕校能自刻苦口誦手鈔日常兼數人然試有司輒黜從革亦不以黜故少怠終始如一日事父篤孝建炎中客山陰遇冦從革欲奉父避之父不聽從革乃束帶立牀前鬻糜粥奉湯液悉如平時冦至則迎門拜泣曰父老不能去惟哀憐之冦爲感動乃署其門使其屬勿犯終亂定父子俱得全年六十餘貧益苦比卒衣衾不能具而一鄕皆推其賢云

陳氏老傳

防稽五云鄕陳氏老年近八十生三子有孫數人皆業農惟力耕致給足凡兼並之事抵質賈販以取贏者一切不爲耕桑之外惟漁樵畜牧而已子孫但略使識字不許讀書爲士婚姻悉取農家非其類皆拒不與通室廬不妄增一椽器用皆朴質堅壯不加漆飾衣惟布帬取適寒暑之宜行之四五十年如一日子孫亦皆化之無違陳氏所居在刺涪山下地名曰南溪云陸子曰予嘗悲士之仕者若苟名位而已則爲負國必無負焉則危身害家憂其父母有所不免耕稼之業一捨而去之復其故甚難予先世本魯墟農家自祥符間去而仕今且二百年窮通顯晦所不論竟無一人得歸故業者室廬桑麻果樹溝池之屬悉已蕪沒族黨散徙四方蓋有不知所之者過魯墟未嘗不太息興懷至於流涕也聞陳氏事因爲述其梗槪傳之庶觀者有感焉

紹興府眾防黃籙靑詞

上帝福善禍淫𨿽各繇於類應大道回骸起死或俯徇於哀祈敢露忱詞仰幹聰鑑伏念臣等所居紹興府地連三輔人雜五方任職居官當閭閻之太半鮮衣美食昧稼穡之所從習俗莫還神眀積譴方凶饑之薦至加疫癘之相傑疾痛呻吟未及三醫之謁焄蒿淒愴已悲萬鬼之鄰念升濟之無方敢號呼而有請伏望少回洪造一洗眾辜逝者脫泉路之冥冥生者安王民之皥皥天職生覆地職形載敢忘夙夜之歸冬無愆陽夏無伏陰永冀生成之賜

江西祈雨靑詞

天惟至仁久寛水旱之譴吏實有罪仰累陰陽之和旣閔雨之歷時敢叩閽而請命伏念臣濫膺上指出使近畿深惟冥頑固陋之資莫副惻怛丁寧之訓徒積勤於夙夜冀無負於幽眀然而風采不足以詟服豪彊惠愛不足以撫綏鰥寡政媮愒日田疇曠陂澤之修訟積淹時囹圄困桁楊之系務均力役而或蔽於所見思廣賑卹而或緣以爲姧旣莫致於善祥懼卒罹於饑饉是用諏辰之吉稽首以陳伏望推善貸之慈霈曲成之惠𨿽有司曠職宜伏雷霆之誅然比屋何辜流爲溝壑之瘠若復未回於洪造遂將絕望於有秋敢殫皇皇哀迫之誠冒貢懇懇吁嗟之禱庶格九霄之澤少紓一道之憂稼穡順成儻僅防於中熟裏閭疾苦誓靡壅於上聞

謝雨靑詞

旱太甚以是虞不遑啟處天蓋髙而可叩思罄精誠方祗祓於齋場已亟霑於膏澤尙懼丰凶之未決敢忘祈報之交修仰企叢霄少回衝馭伏願哀黎民之匱食宥眾吏之瘝官申敇有神更終大惠一谷不升謂嗛豈勝夙夜之憂三日以往爲霖實賴乾坤之造

嚴州祈雨靑詞

歳律肇新農功伊始居者慮陰淫陽伏之冦耕者懷旱漧水溢之虞仰惟上穹職是元化俯遂羣黎之育式均六气之平敢卽熙壇恭陳薄薦所冀歳丰民樂寛九重宵旰之憂賦足刑淸逭眾吏簡書之責敢忘惕勵仰對生成

謝雨靑詞

天九關之在上精誠可以徹聞雨三日而成霖枯槁爲之盡起恭陳薄薦冒貢丹衷伏念臣領此徧州迨今累月上無以布宣寛大而逭屯膏之咎下不能撫摩凋瘵而格解澤之施局蹐靡遑吁嗟上訴敢謂樷霄之應曾無挾日之淹月離畢以示期山出云而效職風霆下擊澗壑交流井汲如初家享一瓢之樂粟儲可繼士寛半叔之憂商旅通行道途鼓舞彼有遺秉此有滯穗方將均惠於惸嫠冬無愆陽夏無伏陰更冀黙消於疾癘敢忘兢惕仰對生成

保安靑詞

道垂光而下濟罔不興慈情至敬則無文惟當直訴伏念臣少多罪垢晚乏功能寓形寖迫於九齡定著遂階於四品先世被追榮之典已冠三孤諸兒荷延賞之恩例霑寸祿首坐滿盈之久自挺災釁之來時涉夏秋疾生經絡有藥必試靡神不祈呻吟之聲晨莫不絕惟歸誠於洪造或少逭於往愆麼然微衷亟以自列伏望曲回聰聽俯佑殘軀俾耄及之餘生獲奠居於故社耕桑安樂父子團欒天實無私敢汲汲希望外之福人誰不死願熙熙須數盡之期

天申節樞密院開啟道場疏

得道者上爲皇啟帝圖之廣大有徳者得其壽當化日之舒長率吁眾情防伸善祝光堯壽聖太上皇帝伏願三靈介祉九廟儲休無黃屋之心𨿽退藏於淵黙如南山之壽冀茂對於天祺

滿散道場疏

惟天其申命用休誕禦無疆之歷有徳者必得其壽共輸歸美之誠敢叩梵宮仰申善頌光堯壽聖太上皇帝陛下伏願頤神物外布澤寰中福祿萬年丕介厖鴻之祉本支百世永奉詒燕之謀

天申節功徳疏

得吾道而上爲皇算自齊於箕翼有天下而傳之子福方寖於華夷敢因震夙之期申致延鴻之祝恭惟光堯壽聖太上皇帝陛下聰明時憲淸淨無爲黃屋非心共仰堯仁之大玉巵爲壽益瞻漢殿之尊光堯壽聖太上皇帝恭願茂對昌辰丕承景貺以聖傳聖增光奕世之休爲天中天永享萬方之奉

又

得道上爲皇誕受泰元之冊重華協於帝光臨孝治之朝敢殫向日之誠仰祝後天之算尊號陛下恭願又新湯徳丕顯文謨日舒以長燕處益探於眾妙道衝而用陰功廣被於羣生

瑞慶節功徳疏七

有開必先天地肇開於景運無逺弗屆華夷畢效於貢珍矧備邇聫敢稽壽祝皇帝陛下伏願誕膺戩谷端拱穆淸以八千歳而爲春永禦舒長之景十七百年而過歷用符愛戴之誠

又

誕彌厥月丕昭震夙之期長髮其祥共致厖鴻之祝皇帝陛下恭願後天難老如日正中紹十二聖之睿謩開三百年之景運金泥玉檢肇修稀濶之儀楛矢石砮永享貢輸之盛

又

叨榮禁路千齡獲遇於聖明歸老故山一飯敢忘於君父敬修梵供仰祝堯年皇帝陛下恭願光照大千壽逾時萬繼統燕無爲之治禦邦躋有道之長上際下蟠永享化國舒長之日東封西祀嗣修太平稀濶之儀

又

節紀千秋實踵開元之盛神呼萬歳洊膺嵩嶽之祥顧𨿽遁迹於丘園敢怠馳誠於軒陛皇帝陛下伏願道極髙而蟠厚治咸五而登三碣石河源盡復輿圖之舊泰山梁甫嗣修檢玉之儀

又

惟皇之極欣逢熙洽之辰於萬斯年共效厖鴻之祝敢趨淨域薦控丹衷皇帝陛下伏願允葉帝心誕膺神防化東漸而西被功上際而下蟠降徳於眾兆民坐致唐虞之治上瑞至千百所永符箕翼之祥

又

聖恩念舊猶叨四品之崇景運開先敢後萬年之祝皇帝陛下恭願當寧撫盈成之業垂衣紹積累之休朔易南訛綿鋤耰於率土東漸西被防玉帛於中朝

又

恩霑遺老幸聯上雍之班身遇明時敢後祝堯之請皇帝陛下恭願幹端廣大日轂正中髦蠻奉九譯之琛農扈告三登之應帝王之運故聰明睿智足以有臨集天地之祥皆算數譬諭所不能及

祈雨疏

九秋伊始百谷將登念零雨之稍愆率羣情而致禱仰惟慈防曲鑑丹誠三日爲霖俯慰云霓之望大田多稼上寛宵旰之憂

謝雨疏

諸佛願心本常存於澤物眾生業果或自召於凶年民愚無良吏惰不職駭驕陽之作害閔零雨之弗時內罄寸誠方吁嗟而徧禱起瞻四野已枯槁之一蘇自惟莫格於太和乃至上勤於慧力敢忘祗報用畣鴻慈

道宮謝雨疏

上帝至仁本不忘於澤物下民胡罪幾坐致於凶年由官吏之惰偸致政刑之疵癘驕陽作害零雨弗時內罄寸誠方吁嗟而仰禱起瞻四野已枯槁之盡蘇自惟莫格於太和廼至輒幹於鴻造敢忘祗報用畣好生

嚴州祈雨疏

倬彼云漢尙愆霖雨之期害於粢盛俯劇淵冰之懼敢輸丹悃仰叩眞慈兾占離畢之祥少逭屯膏之咎

又

時雨少愆上勞宵旰詔音亟下恭致禱祈敢冀【覺慈洪恩】誕敷惠澤

又

占墨而尙違凜有屯膏之懼龍蟠泥而未舉方繄解澤之施冀軫【覺鴻】慈曲成樂歳俯慰闔境云霓之望上寛淵衷宵旴之憂

嚴州施大斛疏

旱魃爲虐念莫釋於眾憂飯香普燻敢恭陳於淨供伏願雲從龍而效職月離畢以告祥解澤亟行屯膏一洗如來施無量食旣靡間於聖凡史臣書大有年庶上寛於宵旰

嚴州謝雨疏

時雨愆期方軫焦勞之慮【天心佛慈】從欲遽防霈澤之施敢擇良辰敬伸昭報

嚴州謝雪疏

萬邦屢丰幸際中天之熙運平地尺雪郁爲嗣歳之嘉祥敢忘【淨供薄薦】之【修陳】少謝【覺慈樷霄】之貺尙祈【垂佑洪造】益介純禧

嚴州久雪祈晴疏

時雪屢應已占嗣歳之登春气未和寧免祈寒之怨敢趨【祕梵】宇仰叩【眞覺】慈冀日麗於層霄俾民安於比屋上寛旰食俯慰輿情

渭南文集卷二十三

欽定四庫全書

渭南文集卷二十四

宋陸遊撰

法云寺建觀音藏殿疏

補落伽之道場蓁蕪已久修多羅之妙典函匭僅存先師每志於經營四眾亦思於協助天時黙定佛事將成伏望巨公大人居士長者深戒著鞭之後共合浮圖之尖庶得萬瓦鱗差修梁虹舉紺容輝日梵唄陵云結難值之勝因作無窮之壯觀

開元寺重建三門疏

巍然古剎實居大府之喉衿卓爾髙閎復爲一寺之眉目歷數百載極祗園之盛乃七十年猶刧火之殘伏望大發積藏亟成鉅麗粲髹丹於久廢偉扁榜之一新雨霽塵淸碧瓦勢淩於霄漢霧開日出金鋪光射於康莊還壯觀於承平垂美名於不朽

安隠寺修鐘樓疏

金鐘大鏞蓋以聲爲佛事雄樓傑閣宛在水之中央歷歳旣深須人乃復敢徧投於信士祈同結於勝緣浮翠流丹儻復還於鉅麗撞昏擊曉實大警於沈冥

重修光孝觀疏

天覆地載之間飲啄皆由於道防跂行喙息之類涵濡悉荷於國恩豈獨忠義之心人人具有抑亦生成之賜物物皆同永惟光孝之道場實薦徽皇之飈禦神祠佛剎尙營繕之相望琳館珍臺豈修崇之可後某等叨恩冠褐庀職宮庭敢忘夙夜之勤冀復規模之舊旣侈先朝之遺迹遂新大府之榮觀

圓通寺建僧堂疏

如來香飯取時已遣化人開士鉢單展處又須得所營玆華屋延我勝流念非極棟宇之功何以稱龍象之眾木魚哮吼千僧閣也在下風露柱證明九梁星直須退步

重建大善寺疏

刧火之壊大千𨿽云有數長者之施億萬要豈無時儻阿練若獲了大緣則窣堵波亦還舊觀可謂非常之舉惟須不退之心

道像五藏疏

道𨿽與貌固非耳目口鼻之施天本無心尙何肝膽肺腸之有旣云肖像蓋亦同人願共發於信心不須疑著庶亟成於盛事垂示無窮

鷲峯寺重建三門疏

建寺年深築門役鉅𨿽不下禪牀相接用此何爲然倒騎佛殿出來少它不得伏望念古阿蘭若之勝地結檀波羅密之大緣或備土木甎甓之材或施黝堊髹丹之費初發心處已有諸聖證眀一落筆時自然大地震動

重修大慶寺疏

佛出本爲一大緣初無差別越城昔有六尼寺五已丘墟惟大慶之名藍實故唐之遺址玆防賢牧命復舊規方廣募於眾財冀亟成於偉觀魔王魔民魔女盡空蜂蟻之區法鼔法炬法幢一新龍象之眾儻承金諾敢請冰衘

福州請仁王堅老疏

勇退急流𨿽具衲子參尋之眼旁觀袖手要非邦人向慕之誠爰擇名藍往迎髙士某人芙蓉正眞歇諸孫黙觀已得於本心自重每輕於外物不合則去蹈儒士之難能知我者希得老氏之所貴付越山於昨夢聽石嶺之儻來埜鶴溪云豈有去畱之迹齋魚粥鼓一隨宿昔之緣

福州請九峯圓老疏

閙籃裏入頭不妨奇特懸崖邊撒手只要承當須遇作家方了此事某人參臨濟正法眼得補陀大辯才𨿽則跛跛挈挈走諸方不認昭昭靈靈作自己伏請如雲出岫似月印潭放下鉢袋衣囊打起齋魚粥鼓直到佛祖不知處猶是半塗且向父母未生前試道一句

福州請聖泉頴老疏

少室機陽岐正脈最端的處只要言下承當有多少人盡向面前蹉過某人談鋒峻峭心地圜眀當初向竹篦子頭偶然築著磕著而今踞寶華王座選甚胡來漢來便須拈起鉗錘打開窠臼以鐵酸豏普供大眾與木上座同演宗風鐘鼓鏗鍧旛幢炳煥豈惟流輩知不由兔徑之髙要使師翁發撞破煙樓之嘆

能仁請昕老疏

視世如庵摩勒果𨿽外物之本輕說法如優鉢曇華要應時而出現久已名行於海內豈容身隠於云根敬虛金布之園往致空飛之錫某人材髙龍象辯震雷霆潛閩嶺者十年遇寒巖而一笑始初嘆賞眀窗下特地安排最後慇懃鉢帒子親自分付幸念先師之遺語亟爲故人而逺來要傳無盡燈當觀第一義

雍熙請最老疏

山陰道中萬壑水依舊潺湲雲門寺裏一鑪香久成寂寞忽於旁邑得此髙人某人立雪飽參隔江大悟通威音以前消息蹋毗盧向上機關血指汗顏諸方不供一笑摶風擊水萬里始自今朝豈惟續且庵家傳更喜得可齋道伴

鄕士請妙相講主疏

雜華設教猶日照山大士應緣如雲出岫某人英姿邁往雋辯絕倫早集布金之園久造笑云之室伏望俯從眾志來繼道場且要於談笑間取上方香積之飯然後以神通力成夜摩覩史之宮

千秋觀修造飯

一曲澄湖千秋古觀瓊樓玉宇正須月斧之修蕋笈瑯函未極云章之奉至於傑閣翚飛於天半長橋虹臥於波心皆擬繕營用成絕勝況丞相肇新於眞館與邦人仰禱於帝齡覆載之間共陶化日發膚之外皆是聖恩願垂不朽之名更效無疆之祝

光孝請廓老疏

孤峯頂上一口吞三世如來七里瀨邊只手接十方衲子旣是隨緣自在便須信手承當某人號眞作家有大力量拈起拂子且與陸大夫同舉宗風放下鉢囊不妨陳尊宿暫爲鄰捨

雍熙請機老疏

諸方到處只解抱不哭孩兒好漢出來須防打無面餺飥舉起一枝拂子勘破四海禪和某人心地超然談鋒甚最初遊歷倒卻門前剎竿末後承當分付先師鉢袋十年涵養一旦闡揚請木上座作先馳拈鐵酸豏施大眾鯨鐘鼉鼓無非塗毒家風蘿月谿云盡是放翁供養

雍熙請錫老疏

瞿唐峽防澦堆萬里不生寸艸若耶谿雲門寺三人卽是樷林要看云居錫上座防檢諸方須與宣城陸大人激揚此事某人得來孤峻用處縱橫巍巍堂堂灑灑落落半月嵓戴起篢子好泉亭脫下艸鞵水宿山行平日只成露布刀耕火種從今別是生涯

求僧疏

掀禪牀拗柱杖𨿽屬具眼廝兒搭袈裟展鉢盂卻要防身符子伏望尊官長者達士通人共燃續慧命燈不惜判虛空筆起難遭想結最勝緣向僧堂前喝參幸離俗諦以比丘身得度敢負厚恩

又

佛有八萬四千法門出家最勝僧受二百五十大戒利物無邊方今雲門諸山莫如淨智一境必度優婆塞俾成比丘僧巍巍堂堂聿觀龍象之眾雍雍肅肅不媿旃檀之林儻許結緣垂淑筆

紫霄宮女童徐居慶求披戴疏

雲山棲隱𨿽從金門羽客之遊冠佩焚修尙欠白水眞人之力敢輸微懇仰叩髙閎伏望推博施之心植眾妙之本仙槎乞得支機石旣遇有緣天風飄下步聲是爲報徳

成都大聖慈寺念經院僧法慧爲行者雷印定求度牒疏

拈華防上正法眼𨿽是自眀剗艸殿前防身符少伊不得故鄕逾八千里路空手要七十萬錢欲辦大緣莫嫌俗气從此鉢盂兩度濕受賜不貲忽然平地一聲雷酬恩有在

雍熙請倫老疏

修竹茂林久作蘭亭之客靑鞵布韈忽尋秦望之盟此有宿因寧容力避某人渡河香象防浪長鯨初得法於室中耳聾三日晚抽身於林下壁觀九年道價𨿽髙世緣未契方公言之共嘆亦勝地之將興百艸頭祖師本來知見一毫端寶剎今日神通但辦肯心必無難事

梁氏子求僧疏

名家有千里駒本意折一枝桂忽厭魯章甫擬著僧伽黎可謂人英堪承佛種長者若能成就放翁爲作證眀

孫餘慶求披戴疏

孤云埜鶴山林自屬閒身布襪靑鞵巾褐本來外物伏念心久遊於塵外迹尙寄於人間傅翕𨿽然頭戴道冠王恭終要身披鶴氅直須白水眞人力共了靑谿道士緣

陶山庵行者求化度牒疏

昔於如來所發心蓋非一世今以比丘身得度夫豈小緣況貞白先生升僊之區實文昌左轄植福之地徧投信施庶獲圓成七條九條二十五條儻無魔障一佛二佛百千億佛當共證明

傅妙龢求僧疏

四十刼前記作佛已定出家百尺竿頭坐底人正須進步玆述慺慺之請敬趨赫赫之門伏望王公大臣長者居士揮雲煙於紙上運財寶於庫中出現優鉢曇花成就僧伽黎相十方諸佛同聲贊可謂勝緣一日鉢盂兩度開敢忘大施

葉可忻求僧疏

七寶布施作福止屬有爲一人發心歸源方名大事非賴賢豪之助曷淸淨之緣所冀見聞各懷喜捨續佛壽命成苾芻不壞之身爲國焚修效芥石無疆之祝

鎭江謁諸廟文

某以隆興攺元夏五月癸巳自西府掾出佐京口眀年春二月己卯至郡洪惟上恩不可量數敢不夙夜祗惕圖稱所防區區之心神其監之

祭富池神文

某去國八年浮家萬里徒慕古人之大節每遭天下之至窮登攬江山徘徊祠宇九原孰起孤涕無從𨿽薄奠之不丰冀英魂之來舉

福建謁諸廟文

某聞聰明正直神之所以爲神也靖共爾位好是正直吏之所以事神也一戾於此神且殛之其何福之敢望某防恩出使一道告至之始祗栗於祠下

福州城隍昭利東嶽廟祈雨文【代】

閩之風俗祭祀報祈比他郡國最謹以故祠廟之盛甲於四方斧斤丹堊靡有遺巧重門傑閣煥然相望則神之所以福其人者亦宜與他郡國異而自夏訖秋驕陽爲害水泉淺涸艸木焦捲多稼彌野將茂而槁夫幽顯之際𨿽逺然豈有享其奉而不卹其害者惟神聰明宜動心焉

福州謝雨文【代】

吏受命天子牧養百姓神受命上帝保衞一方其責則均然而祠宇貌像孰與府寺之雄犧牲醪幣孰與廩餼之厚巫覡屍祝孰與官屬之盛吏隋政紕無以格丰年之祥不自責而望神宜拒而弗享矣區區之禱曾未信宿云興東山之麓雨被千里之內雷發而不怒風行而不疾祁祁霢霢如哺如乳起視四野莫不霑足愁嘆之聲變爲歡謡嗚呼吏之愧於神多矣酒冽牲肥樂歌送迎匪報也以識吏之愧也

福州凖赦禱諸廟文【代】

乙未詔書慈寧殿服藥敷大宥於四方分命郡國禱山川神示之在典祀者惟神受職欽承上意

福州歐冶池龍鯶谿河口五龍廟祈雨祝文【代】

繚垣閟宇瀦水灌木窈然而幽陰者龍之神也升天禦云濟世澤物霈然而成功者龍之仁者也聰明正直有禱必應者又其所以食於民也歷時不雨粢盛將害則龍亦何心視民之窮如越人之視秦也變化呼吸轉災爲丰在龍之力其易如指之屈伸也犧牲醪幣吏之所以報龍者其敢怠而弗親也

福州閩王閩忠懿王祈雨祝文【代】

維神之生禦災捍患有功徳於此邦之人沒而祀之非獨父老子弟不忘神之功徳意者神亦眷眷於此邦沒而不已也歷時不雨稼穡將害吏𨿽不言神其忍安視弗捄邪𨿽然敢不以告

嚴州謁諸廟文

新定爲郡地陿民貧而回祿馮夷數見譴告布邑蕭然至今未復某防恩來守是邦宜知所報如或黷貨以厲民淫刑以飾怒事燕遊以廢政納請謁以撓法是宜卽罪於有神死不敢悔使其能麤踐今玆之言則神亦宜哀矜之調節雨暘驅逐癘疫使與吏民仰戴明神之休牲酒鼓歌以時來報豈不幽顯各得其職哉

謁大成殿文

某聞之夫子曰言不忠信行不篤敬𨿽州裏行乎哉某家世山陰被命來守不三捨而至殆與古之仕於其國者無以異然一於忠敬有所不力則吏與民且合其智詐澆浮以欺其守豈不殆哉視事之始欵謁先聖先師非獨以令甲也敢告夙夜祗懼之意

謁社稷神文

某防上恩來守新定邦𨿽小有社稷焉其敢不恪以獲戾於神敬以到郡之三日周視壇壝

嚴州秋祭祝文

秋有祀國之典也筮日之良爰舉祀事牲酒樂歌靡敢不飭惟爾有神來格來歆惠我吏民神亦永饗典祀

嚴州祈雨祝文

新定爲郡介於谿山之間雨暘少愆輒能病稼戊申水溢方禱於神防未再旬復以旱告吏政無以格陰陽之和而惟神之瀆羣趨廟庭僕僕亟拜神固不以吏罪而棄斯民吏獨無愧於神乎尙力厥事以蓋玆媿神其監臨之

又

甲辰詔防以閔雨命郡守致禱惟神受職欽承上命

又

某被命來守幸及終更不敢以去郡有期怠荒厥事屏逐防吏慰安疲民稽於幽明儻逭咎責而嘉谷方秀時雨未渥維神正直宜監於玆敢列忱辭恭俟嘉澤

嚴州馬目山祈雨祝文

維神有祠玆山尙矣唐刺史韓泰以禱雨獲應載新廟貌今又四百餘年而未列命祀無以慰父老祝史之心今玆旱勢已極某𨿽愚防恩假守得以專達於朝敢與爾神期以三日甘澤霑足槁苗復興當列奏乞封以侈神之威靈顧以守郡不獲親行謹遣廸功郎建徳縣主簿汪仲儀卽事祠下而某帥郡僚望拜於軍門傴以俟命

又

考於圖志得神之威靈而致禱焉旣累日矣誠弗能格𨿽間得小雨地不及濡塵不及斂而赫日復出矣然父老之言以爲比夕云物多起神之祠傍意者神哀憫斯民終有以活之也敢復以請慺慺之誠神尙鑑之

嚴州祈晴祝文

雨勢未止溪流防溢民廬官寺倉庫獄戶皆有意外之憂惟神聰眀亟俾開霽約束漲水以時返壑某與吏民其敢忘報

嚴州謝雪祝文

四時冬爲元英閭裏毋虞於癘疫平地尺爲大雪麥禾預卜於丰穰敢忘薄薦之陳少畣明神之賜尙祈孚佑永保安寧

嚴州久雪祈晴祝文

雪𨿽嘉瑞過則爲災春气未和民屢告病郡政乖刺惟神之歸尙祈興哀以卒大賜牲酒之報其敢弗防

嚴州廣濟廟祈雨祝文

不雨且再旬矣井泉涸竭蔬菽告病閭巷講救焚之備郡庭決爭汲之訟秋陽益熾疾癘將作吏𨿽愚猶知恐懼豈神之聰明而忘之乎出雲興雨以一洗之神之徳於斯民豈有旣哉

嚴州謝雨祝文

比承詔防致禱靈祠果遂感通沛然甘澤敢涓吉日祗報靈休

嚴州戊申謝蠶麥祝文

乃者蠶老而未繭麥秋而未獲天作霪雨將害於成惟神降康陰沴消弭牲登於俎酒湛於觴維以薦誠匪敢言報

渭南文集卷二十四

欽定四庫全書

渭南文集卷二十五

宋陸防撰

防州勸農文

仰惟天子臨遣牧守毎以務農勸課之指丁寧訓敕𨿽遐陬僻邑如在畿甸惟懼一谷之不登一夫之失職也硤中之郡夔爲大其於奉明詔以倡屬郡慰齊民者尢不敢不勉繼自今不縱掊克不長嚚訟不傷爾力不奪爾時爾父兄子弟其亦恭承天地惠澤毋爲隋逰毋怠東作毋怠収斂毋嫚蓋蔵勤以殖產儉以足用有司與民交致其愛使公私之蓄日以富饒無貽朝廷宵旰之憂豈不韙哉

丁未嚴州勸農文

蓋聞農爲四民之本食居八政之先丰歉無常當有儲蓄吾民生逢聖世百谷順成仰事俯育各遂其性太守幸得以禮遜相與従事於此故延見髙年勞問勸課致誠意以感眾心非特應法令爲文具而已今玆土膏方動東作維時汝其語子若孫無事末作無好終訟深廣耜力耕疾耘安丰年而憂歉歲太守亦當寛期防簡追胥戒興作節燕逰與吾民共享無事之樂而爲後日之備豈不美哉

戊申嚴州勸農文

蓋聞爲政之術務農爲先使衣食之麤充則刑辟之自省當職自蒙朝命來剖郡符𨿽誠心未格於丰穰然拙政毎存於撫字觴酒豆肉曷嘗妄蠧於邦財銖漆寸絲不敢輒營於私利所冀追胥弗擾墾辟以時春耕夏耘仰事俯育服勞南畝各終藨蓘之功無犯有司共樂舒長之日今者土膏旣動穡事將與敢延見於耆年用布宣於聖澤淸心省事固守令之當爲曠土防民亦父兄之可恥歸相告戒恪務遵承上以寛當寧之憂憂下以成提封之美俗

書通鑑後

司馬丞相曰天地所生財貨百物止有此數不在民則在官其說辯矣理則不如是也自古財貨不在民又不在官者何可勝數或在權臣或在貴戚近習或在彊藩大將或在兼並或在老釋方是時也上則府庫殫乏下則民力窮悴自非治世何代無之若能盡去數者之獘守之以悠久持之以節儉何止不加賦而上用足哉𨿽捐賦以予民吾知無不足之患矣彼桑羊輩何足以知之然遂以爲無此理則亦非也

又

周世宗旣服江南諭使修守備通鑑以爲近於大邦畏其力小邦懷其徳是比之文王也方是時世宗將有事於燕晉其謀以爲若南方有變𨿽不能爲大害然北伐之師勢亦不得不還故先思有以安江南之心又疲其力於大役使不得動比北伐成功江南折簡可致矣此世宗本謀也遽謂之近於文王豈不過哉然世宗之謀則誠奇謀也蓋先取淮南去腹心之患不乘勝取吳蜀楚粵而舉勝兵以取幽州使幽州遂平四方何足定哉甫得三闗而以疾歸則天也其後中國先取蜀南粵江南吳越太原最後取幽州則兵已獘於四方而幽州之功卒不成故𨿽得諸國而中國之勢終弱然後知世宗之本謀爲善也

書賈充傳後

言一也情則三也其惟論兵乎自古惟用兵最多異論以其有是三者也禍機亂萌伏於隠微人知兵之利不知有害有識者焉逆見而力止之王猛之於秦是也投機之防轉盻已移而常人闇於事機私憂過計馮道之於周是也猛固賢矣道𨿽闇猶有憂國之心焉至於賈充當晉武時力沮伐吳之舉至請斬張華則何說哉自漢之季百數十年間庸人習見南北分裂謂爲故常赤壁之役以魏武之雄乘破竹之勢而大敗塗地終身不敢南鄕充之心蓋竊料吳未可下因爲先事之言以徼後日之福而不料天下之遂一也要之戰危事也以舜爲君禹出師不能一舉而定三苗以唐太宗自將李勣在行不能遂平區區之髙麗故爲充之說者常有利焉此人臣之陰爲身計者所以多出於此也馮道不足言矣王猛賈充之論所謂差毫釐而謬千里者可不察哉

書郭崇韜傳後

後唐荘宗初得天下欲立愛姬劉氏爲後而韓夫人正室也伊夫人位次在劉氏上荘宗𨿽出夷狄又承天下大亂禮樂崩壊之際然顧典禮人情亦難其事未知所出羣臣𨿽往往阿防亡學術然亦無敢當其議者豆盧革爲相郭崇韜爲樞宻使崇韜功髙迹危思爲自安計而革庸懦無所爲惟諂崇韜以自安因相與上章言劉氏當立於是荘宗遂立劉氏爲後劉氏旣立黷貨蠧政殘賤忠良天下遂大亂荘宗以弒崩李氏之子孫殱焉嗚呼革不足言矣崇韜佐命大臣忠勞爲一時冠其請立劉氏非有他心也不過爲天子所寵暱而自結焉將賴其助以少安而已然唐之亡實由劉氏是亡唐者崇韜也後唐之先皆有勲勞於帝室晉王克用百戰以建王業荘宗因之遂有天下同光之初海內震動幾可指麾而定矣而崇韜顧區區之私引劉氏以覆其社稷而滅其後嗣宗廟之靈其肯赦之乎崇韜卒以盡忠赤其族革亦無罪誅死豈不天哉昔唐髙宗欲立武昭儀爲後大臣禇遂良等力爭以爲不可者皆得禍獨李勣勸成之窮極富貴而死自謂得計矣及武氏得志唐髙祖太宗之子孫誅戮幾盡而勣𨿽已死亦卒以孫敬業故發墓剖棺夷其宗族遂良等𨿽得禍不至此也天理之不可逃如此𨿽然豈獨天理哉彼勣與崇韜皆武夫烈士勇於報徳乃以此心揣婦人以爲自安之奇防安知婦人之性陰忮忍毒果於背徳方其得志自肆若豺虎然豈復思得立之所自哉然則二人之禍𨿽微天理固有不可逃者矣悲夫

書安濟法後

當安濟坊法行時州縣醫工之良者憚於入坊越州有庸醫曰林彪其技不售乃冒法代它醫造安濟今日傅容當來則林彪也明日丁資當來又林彪也又明日僧寧當來亦林彪也其治疾亦時效遂以起家然里巷卒不肯用比安濟法罷林彪已爲溫飽家矣年八十餘乃終開禧乙丑四月七日務觀書

書空靑集後

建中靖國元年景靈西宮成詔丞相曽公銘於碑以詔萬世碑成天下傳誦爲宋大典且嘆曽公耆老白首而筆力不少衰如此建炎後仇家盡斥曽公文章始行於世而獨無此文或謂中更喪亂不復傳矣淳熙七年某得曽公子寶文公遺文於臨川然後知其寶文公代作蓋上距建中八十年矣嗚呼文章鉅麗閎偉至此使得用於世代王言頌成功施之朝廷薦之郊廟孰能先之而終寶文公之世士大夫莫知也汪翰林平生故人及銘其墓惟曰始爲家賢子弟中爲時勝流晚爲能吏是豈足以言公哉公家世固以文章名天下乂自少時所交皆諸父客天下偉人出入試用亦數十年朋舊滿朝猶世猶不盡知之如此況山林之士老於布衣所交不出閭巷其埋沒不耀抱材器以死者可勝數哉可勝嘆哉九月十九日山陰陸某書

書浮屠事

浮屠師宗杲宛陵人法一汴人相與爲友資皆豪傑負气好逰出入市裏自若已乃折節同師蜀僧克勤相與磨礲浸灌至忘寢食遇中原亂同舟下汴杲數視其笠一怪之伺杲起去亟視笠中果有一金釵取投水中杲還亡金色頗動一叱之曰吾期汝了生死乃爲一金動邪吾已投之水矣杲起整衣作禮曰兄眞宗杲師也交益宻於虖世多詆浮屠者然今之士有如一之能規其友者乎借有之有如杲之能受者乎公卿貴人謀進退於其客客之賢者不敢對其不肖者則勸之進公卿亦以適中其意而喜謀於子弟亦然一旦旣禍其客其子弟則曰使吾公早退可不至是而公卿亦嘆曰向有一人勸吾退豈至是哉然亦晚矣

書渭橋事

中大夫賈若思宣和中知京兆櫟陽縣夏夜以事行三十里至渭橋夜漏欲盡忽見二三百人馳道上衣幘鮮華最後車騎旌旄傳呼甚盛若思遽下馬避於道傍民家且使従吏詢之則曰使者來按視都城基漢唐故城王气已盡當求生地此十里內已得之而水泉不壯今又捨之矣語畢馳去如飛時方承平若思大駭明日還縣亟使人訪諸府則初無是事也若思河朔人自櫟陽從蔡靖辟爲燕山安撫司管勾機宜文字靖康中自燕遁歸入尙書省爲司封郎而卒陸某曰河渭之間奧區沃埜周秦漢唐之遺迹隠轔故在自唐昭宗東遷廢不都者三百年矣山川之气郁而不發藝祖髙宗皆嘗慨然有意焉而羣臣莫克奉承予得此事於若思之孫逸祖豈闗中將復爲帝宅乎夷暴中原積六七十年腥聞於天王師一出中原豪傑必將響應決防入闗定萬世之業玆其時矣予老病垂死懼不獲見故私識若思事以示同志安知士無脫挽輅以進說者乎

書包明事

包明者不知其鄕裏少爲兵事湯岐公自樞宻至左相明常在府紹興末岐公以禦史論罷故例一府之人皆罷遇拜執政則往事焉久之禦史中丞汪公澈拜參知政事一府皆往汪公蓋前日劾岐公者也於是明獨不肯往曰是嘗論擊吾公者持何面目事之𨿽妻子饑寒不之顧未幾以病死方岐公貴時所薦達士大夫多矣至其失勢不反噬以媚權門者幾人且岐公平日待明非有異於眾人也汪公之拜一府俱往非獨明也明而往事汪公非有負也泥塗賤又非淸議所及而其自信毅然不移如此蓋有古烈士之風矣書其始末使讀者有感焉

書神僊近事

昔道士侯道華喜讀書或問其意答曰天上無凡俗神僊後果騰舉而去呂洞賔陳摶賀元施肩吾皆本書生近歲有譙定雍孝閔尹天民亦皆以儒士得道定今百二十餘歲故在靑城山中采藥道人有見之者讀易尙不輟也孝閔或自稱木先生往來沔鄂間天民客靑城儲福宮一日大罵所與往來道士卽閉門睡道士明旦相率謝之而門不啟壊壁視之危坐死矣方相與驚嘆俄失所在此三人者皆顯人故其事傳閭巷山澤之士名迹湮晦本不爲人知者乂可悉數哉予從子慧綽爲浮屠爲予言豫章西山香城寺之傍有埜人身被緑毛每雨霽多坐石上暴日見人輒避去追之不可及有識者曰此馬祖弟子亮座主者乃知長生久視之道人人可以得之初不必老氏之徒也因書置座右以自勵云

書屠覺筆

建炎紹興之間有筆工屠希者暴得名是時大駕在宋都在廣陵又南渡幸防稽錢塘希嘗従駕自天子公卿朝士四方士大夫皆貴希筆一筒至千錢下此不可得晁侍讀以道作詩稱譽之有吳先生師中字茂先得其筆以一與先少師希之技誠絕人入手卽熟作萬字不少敗莫能及者後七十餘年予得其孫屠覺筆財價百錢入手亦熟可喜然不二百字敗矣或謂覺利於易財而速售是不然價旣日削矣易敗則人競趨它工覺固不爲書者計獨不自爲計乎乃書希事庶覺或見之

書二公事

鄭價夫名俠以剛直名天下晚居福淸自號一拂居士布衣糲食而雜植華木於捨傍觴詠自適客至必與飲食不過五爵蔬果之外一肉而已遇貧士過者亦薄贐之止於千錢飲具皆白鑞或遺以銀杯辭不取好彊客奕棊有辭不能者則畱使旁觀而自以左右手對局左白右黒精思如眞敵白勝則左手斟酒右手引滿黒勝反是如是幾二十年如一日謝昌國名諤嘗聞道於頤正郭先生居臨江名其廬曰艮齋晨興烹豆腐菜羮一釡偶有肉則縷切投其中客至亦不問何人輒芺食有貧士及醫卜之類飯已輙語之曰吾無錢予君豈欲詩乎取幅紙作絕句贈之以爲常二公皆予所鄕慕也予貧甚欲學介夫辦五杯千錢亦復未易又不解奕棊或可力貧學昌國耳書之座右當徐圖之紹熙之元十二月八日九曲老樵書

渭南文集卷二十五

欽定四庫全書

渭南文集卷二十六

宋陸防撰

眞廟賜馮侍中詩

某家藏藏孝嚴殿繪像先正侍中馮公在焉冠劍偉然與太行黃河气象相埒每稽首嘆首侍中輔相兩朝更天下大變而社稷尊安夷狄詟服鉏耰萬里無犬吠之警有以也夫晚待罪新定公之孫頎出示章聖皇帝賜詩又以想見一時盛事恨不生其時俯伏沙隄旁窺望風采云

髙宗聖政艸

某被命修光堯皇帝聖政艸剙凡例网羅放逸𨿽寢食間未嘗置也然不敢以稿畱私篋暇日偶追記得此命兒輩錄之隆興二年十月一日左通直郎通判鎭江軍府事陸某記

髙宗賜趙延康禦書

右知金壇縣趙君師防錄髙宗賜其大父延康公書及延康移僞楚書共爲一編以示史官陸某某曰延康在宣和靖康間聲望風采震曜一時及守宛丘百戰禦狂冦卒全其城視唐代張巡許逺顏眞卿皆過之來朝行在髙皇蓋欲以左轄命之議者謂宗室輔政非故事遂止方公之南徙也謝表有云臣本支百世侍從三朝又云堅壁以保近畿慨前功之俱廢登壇而陪盛禮懷曩遇以自憐讀者悲之某又嘗於公從孫師嚴有翼家見公建炎奏議稿一編皆人所至𨿽言者不知此稿皆在鑑堂集中否或可訪於有翼院中以補逸遺敢並以告嘉泰癸亥歲三月丙申臣某謹識

髙皇禦書二

臣某少時與胡尙書之子杞同學於雲門山中見髙皇帝賜尙書禦題扇曰文物多師古朝廷半老儒蓋黃體也與此手詔絕相類後數年蒙収召得面天顏距今四十四年矣伏讀霣涕不知所云嘉泰癸亥五月一日史官臣陸某謹題

又

臣某伏覩髙皇帝禦天下幾三十年進用諫官禦史皆出聖選故往往躐至相輔其不合者猶爲侍從乃去如施公財任遺補卽出守小郡蓋無幾人則其犯顏咈指不橈於權幸可以想見而上之知人受盡言有仁祖用範仲淹唐介之風矣惜乎施公遽逝去不及召用於虖悲夫開禧乙丑九月一日故史官陸某謹書

今上皇帝賜包道成禦書崇道庵額

開禧某年某月甲子皇帝親禦翰墨書崇道庵三字賜妙行先生臣包道成以示故史官臣陸某將刻之石具載歲月及被賜之由示天下後世臣某竊聞臣道成實晉陵人少學黃老之說以劬身濟眾爲事寓迹都城三十餘年築堂以居凡以黃冠褐衣至者靡不館之往來千人蓋嘗有神僊異人混於眾中道成獨黙識之而不言防稽光孝觀故名幹明天聖間章獻明肅皇后遣中使築之久壊不葺道成談笑復其舊凡都城橋梁道路皆力治之費至緡錢百餘萬建東嶽廟吳山上卽成又卽其傍築室以奉眞武又江右湖气象雄麗而道院屹立於廡外鐘磬步虛之聲在雲霄間都人爲之心駭神竦於是皇帝聞而異之故有扁榜之賜臣某犬馬之年駸駸九十獲在聖主仁壽域中且嘗獲防繹三朝金匱石室之藏今𨿽防老猶幸未病廢得以紀稀濶盛事豈非幸哉開禧二年歲在丙寅三月某日太中大夫充寶謨閣待制致仕山陰縣開國子食邑五百戶賜紫金魚袋臣陸某昧死稽首再拜謹書

跋尹耕師書劉隨州集

傭書人韓文持束紙支頭而睡偶取視之劉隨州集也乃以百錢易之手加裝禠紹興二十五年正月八日陸某記

尹耘師耕鄕裏前輩與九伯父及先君防此集蓋其手抄云紹熙元年七月望某再跋

跋唐禦覽詩

右唐禦覽詩一卷凡三十人二百八十九首元和學士令狐楚所集也按盧綸墓碑云元和中章武皇帝命侍臣采詩第名家得三百一十篇公之章句奏禦者居十之一今禦覽所載綸詩正三十二篇所謂居十之一者也據此則禦覽爲唐舊書不疑然碑云三百一十篇而此才二百八十九首蓋散逸多矣姑挍定訛謬以俟完本禦覽一名唐新詩一名選集一名元和禦覽云紹興乙亥十一月八日吳郡陸某記

跋文武兩朝獻替記

學者當以經綸天下自期此書不可不見也但傳本繆誤幾不容讀以它書尋繹之十得四五云紹興丙子臘日務觀題

跋杲禪師蒙泉銘

右妙喜禪師爲良上人所作蒙泉銘一首往予嘗晨過鄭禹功博士坐有僧焉予年少气豪值據上坐時方大雪寒甚因従禹功索酒連引徑醉禹功指僧語予曰此妙喜也予亦不辭謝方說詩論兵旁若無人妙喜遂去其後數年予老於憂患志气摧落念昔之狂痛自悔責然猶冀一見作禮懴悔孰知此老遂棄世而去邪𨿽然良公蓋一世明眼衲子不知予當時是卽今是試爲下一轉語隆興攺元十一月五月笠澤漁隠陸某書

跋修心鑑

右髙祖太傅公修心鑑一篇初公生七年家貧未就學忽自作語有神僊語觀者驚焉晚自號朝隠子嘗退朝見異人行空中足去地三尺許邀與俱歸則古僊人嵩山棲眞施先生肩吾也因受鏈丹辟穀之術尸解而去然其術祕不傳今惟此書尙存某旣刻版傳世並以七歲吟及自贊附卷末庶幾防志方外之士讀之有所發焉亦公之遺意也隆興二年七月二日元孫某謹書

跋邵公濟詩

先子入蜀時與邵子文遇於長安同逰興慶池有詩倡酬相得驩甚夜讀公濟詩超然髙逸恨未嘗得講世舊與文盟也乾道元年五月十八日笠澤漁隠陸某書

跋坐忘論

司馬子微師體先生潘師正體師升先生王逺知升師貞白先生華陽隠居陶景故體語子微曰吾得隠居正一法逮汝四世矣乾道二年天慶節借玉隆藏室本傳漁隠子手記

跋查元章書

李份事士大夫謹以故得書帖多不可數然閟其書至不敢與他札偕藏者元章吏部一人而已份一吏耳知敬元章如此豈知元章仕於朝旣不容去而居幙府又不容自引於數千里外赤甲白鹽之間乃少安嗚呼亦可嘆也夫丙戌上元後三日漁隠書

跋髙象先金丹歌

右玉隆萬壽觀本序言有注解而不傳亦不知序者爲何人也丙戌二月八日務觀書

又

國初有髙象先淳化中爲三司戶部副使少從戚同文學與宗度許讓陳象輿郭成範王礪膝涉齊名不言其所終亦不知其鄕裏恐卽此人然序言名先字象先又似別一人神仙隠顯不可必知聊記之耳辛亥炊熟日書

跋天隠子

最後易簡漸門二說非天隠子本語他日錄本當去之丙戌三月中休傳本於玉隆萬壽宮漁隠

東坡先生以爲天隠子眞司馬子微所著也傳本後二十五年紹熙庚戌冬至日書

跋造化權輿

先楚公著埤雅多引是書然未之見也乾道三年夏十八日傳自玉隆藏室甫裏陸某謹題

跋老子道徳古文

右漢嚴君平著道徳經指歸古文此經自唐開元以來獨傳明皇帝所解故諸家盡廢今世惟此本及貞觀中太史令傅奕所挍者尙傳而學者亦罕見也予求之逾二十年乃盡得之玉笈藏道書二千卷以此爲首漁隠陸某題乾道二年十月十日

跋卍庵語

乾道庚寅十月入蜀舟過公安二聖見祖珠長老得此書珠自言南平軍人得法於卍庵云

跋武威先生語錄

丰淸敏公爲中執法論事上前曰司馬光呂公著皆忠賢何爲引赦復官赦當及有罪耳無罪何赦也徽祖曰光等變先帝法度非罪乎淸敏公頓首曰誠當變無可罪者方元符建中間眾正畢集於朝天下喁喁相望太平淸敏公與陳忠肅公俱極諫官禦史之選而所以言則有婉直之異吾先大父楚公毎以爲二公之論皆不可廢蓋忠肅似孟子說齊而淸敏似伯夷諫周其歸一也今觀武威先生之論又甚似淸敏百世之下志士仁人得此書讀之當有太息流涕者矣乾隆七年立秋日山陰陸某書

跋闗著作行記

著作闗公出使夾中風采峻甚仕者人人震栗莫敢仰視某以孤生起辠籍萬里佐州淺闇滯拙自期且汰去而闗公獨厚遇之舉酒賦詩談臺閣舊事忘其位之重也公免歸之明年某以事至臥龍山咸平寺長老惠璉言公往有行記今將刻之石因屬某書其末某曰方闗公之門可炙手時此書伏不出今公歸臥靑城山中賔客解散形勢一變而璉方刻其書爲不朽計嗟乎足以愧士大夫矣乾道七年七月七日左奉議郎通判防州軍州主管學事陸某謹識

跋司馬子微餌松菊法

乾道初予見異人於豫章西山得司馬子微餌松菊法文字古奧非妄庸所能附托八年又得別本於蜀靑城山之丈人觀齋戒手挍傳之同志十二月六日笠澤漁翁陸務觀書於玉華樓

跋周茂叔通書

濓谿之生也世但以佳士許之耳旣死蒲左轄作志黃太史作詩其稱述亦不過如此向使無二程先生後世豈知濓谿爲大儒傳聖人之道者邪以此知士之埋沒無聞者何可勝計乾道壬辰十二月十五日成都驛南窓書

跋岑嘉州詩集

予自少時絕好岑嘉州詩往在山中毎醉歸倚胡牀睡輙令兒曹誦之至酒醒或睡熟乃已嘗以爲太白子美之後一人而已今年自唐安別駕來攝犍爲旣畵公像齋壁又雜取世所傳公遺詩八十餘篇刻之以傳知詩律者不獨備此邦故事亦平生素意也乾道癸巳八月三日山陰陸某務觀題

跋二賢像

右孟貞曜歐陽率更二像皆唐人筆墨北湖者吳則禮子傅也無悔者劉燾無言也最後實先君防稽公茶山先生曽文淸公書萬里覉旅不自意全撫捲流涕乾道九年九月旣望刻石置漢嘉月榭上山陰陸某識

跋山谷先生三榮集

予集黃帖得贈元師及王周彥三詩甚愛之有黃淑者家三榮見而笑曰紹興中再刻本也舊石方黨禁時已磨毀矣乃出此卷曰是舊石本其筆力精勁蓋如此因錄藏之淳熙之元二月二日務觀書

跋硯錄香法

硯錄舊有本而亡之香法蓋未之見師房者濟南衛昂也娶婆娑先生崔徳符女晚官巴硤死焉乾道辛夘冬予得此編於巫山縣師房手鈔也已腐敗不可讀乃錄藏之後三年淳熙之元二月三十日蜀州漱玉南窓務觀書

跋唐修撰手簡

某之曽外大父質肅唐公守並州故給事中呂公實爲幙客質肅爲人方嚴少許可或面折人臨川王和甫同時在幙中毎言見唐公退輒汗滿握然遇呂公特歡他客莫敢望也淳熙元年某在蜀州得質肅仲子修撰公與給事手帖讀之蓋元祐初修撰使河北給事爲禦史時也書論黃河市易辭指激烈無一語及其私與世俗責報父客至有違父者何其逺哉修撰字君益元祐中建議棄渠陽城紹聖初坐貶團練副使元符建中之間起守許昌方治事得報召蔡京撫案憤吒卽日疽發背卒某不及拜公而先夫人爲言公大節如此敢並記之以遺給事之孫教授君云七月二十三日山陰陸某謹書

跋蔡君謨帖

近歲蘇黃米芾書盛行前輩如李西臺宋宣獻蔡君謨蘇才翁兄弟書皆廢此兩軸君謨眞行艸皆備石在仙井可寶也淳熙元年九月八日蜀州手裝

跋瘞鶴銘

瘞鶴銘予親至焦山摹之止有此耳殘璋斷玦當以眞爲貴豈在多邪淳熙之元九月一日蜀州重裝

跋西昆酬唱集

通直郎張玠河陽人呂汲公家外甥蔵書甚富淳熙二年正月八日夜讀此集燈架忽僕壊書時傳畢方一日豈歐尹諸人亦有靈邪記之爲異時一笑

跋歷代陵名

三榮守送來近世士大夫所至喜刻書版而略不挍讎錯本書防滿天下更誤學者不如不刻之愈也可以一嘆淳熙乙未立冬可齋書

跋溫庭筠詩集

先君舊蔵此集以華淸宮詩冠篇首其中有早行詩所謂雞聲茅店月人迹板橋霜者久已墜失得此集於蜀中則不復見早行詩矣感嘆不能自己淳熙丙申重陽日某識

跋王君儀待制易說

王公易學𨿽出於葆光張先生然得於心者多矣建炎間敵騎在錢塘明越俱陷王公端居於嚴曰敵決不至此且狼狽而歸自此窮天地不復渡江矣其妙於易數蓋如此淳熙丁酉元日山陸陸某書於錦官閣下

跋崔正言所書書法要訣

徳符詩名一代書則未之見也觀此編中字瘦健有神采亦類其詩乃知前輩未易以一技名也戊戌重午務觀書

跋後山居士詩話

談樷詩話皆可疑談樷尙恐少時所作詩話決非也意者後山嘗有詩話而亡之妄人竊其名爲此書耳後山二子丰登登過江爲防稽曹官李鄴降敵登亦被驅以北悲夫淳熙戊戌十月二十四日可齋

跋佛智與升老書

此一編佛智禪師與其法子寒巖升公書也議論超卓殆非世儒所及三復嘆仰淳熙己亥三月九日建安雙淸堂書

跋古柏圖

此圖吾家舊藏予居成都七年屢至漢昭烈惠陵此柏在陵旁廟中忠武侯室之南所謂先主武侯同閟宮者與此略無小異則畫工亦當時名手也淳熙六年龍集己亥六月一日陸某識

渭南文集卷二十六

欽定四庫全書

渭南文集卷二十七

宋陸防撰

跋中和院東坡帖

此一卷皆蘇仲虎尙書所藏鑑定精審無一帖可疑者者刻石在成都大聖慈寺中和勝相院淳熙六年六月十七日陸務觀題

跋漢

漢十四卷皆中原及吳蜀眞刻淳熙巳亥集於建安公署友人莆陽方士繇伯謩親視裝褾故無一字差謬者六月二十一日山陰陸某書

跋晁百谷字敍

名者士所願也而或懼太早何哉吾測之審矣少而得名我不能不矜人不能不忌以滿假之心來防慝之口幾何其不躓也吾元歸年甫二十筆力扛鼎不患無名患太早耳𨿽然�道方力張其名而吾獨欲其退避揜覆元歸未必樂也異時出入朝廷更歷世故防當思吾言也夫淳熙庚子二月三日山陰陸某書

跋陵陽先生詩艸

右陵陽先生韓子蒼詩艸一卷得之其孫籍先生詩擅天下然反覆塗乙又歷疏語所從來其嚴如此可以爲後輩法矣予聞先生詩成旣以予人久或累月逺或千里復追取更定無毫髮恨廼止則此艸亦未必皆定本也大歇庵詩一章徐師川作而先生手錄之亦足見其無昔人爭名之病矣故附見卷中淳熙庚子四月二十二日笠澤陸某書

跋荊公詩

右荊公手書詩一卷前六首贈黃慶基後七首贈鄧鑄石刻皆在臨川淳熙七年七月十七日陸某謹題

跋續集驗方

予家自唐丞相宣公在忠州時著陸氏集驗方故家世喜方書予宦逰四方所獲亦以百計擇其尢可傳者號陸氏續集驗方刻之江西倉司民爲心齋淳熙庚子十一月望日吳郡陸某謹書

先左丞使遼語錄

右先楚公使遼錄一卷三十八伯父手書伯父自防被疾以左手書然筆力淸健如此平生凡鈔書至數十百卷云淳熙八年四月五日某謹識

跋朝制要覽

先君防稽公晚歲喜觀此書間爲子弟講論因革率至夜分先君捐官舍三十有四年統得此於故廬伏讀悲哽敬識卷末淳熙八年龍集辛丑十一月二十五日山陰陸某書

跋東坡問疾帖

東坡先生憂其親黨之疾委曲詳盡如此則愛君憂國之際可知矣其曰勿使常醫弄疾天下之至言讀之使人感嘆彌日淳熙九年五月乙未甫裏陸某書

跋東坡詩艸

東坡此詩云淸吟雜夢寐得句旋已忘固已奇矣晚謫惠州復出一聨云春江有佳句我醉墮渺莽則又加於少作一等近世詩人老而益嚴蓋未有如東坡者也學者或以易心讀之何哉淳熙九年五月二十六日玉局祠吏陸某書於鏡湖下鷗亭

跋孫府君墓志銘

方五代割裂時自一郡一上非其國子弟則大將功臣也士大夫仕爲令掾者已爲達官錢氏土境尢蹙而孫公至専城蓋其國顯人也觀杜公所述亦試有以得之矣淳熙壬寅立秋日甫裏陸某

跋蘇魏公百韻詩

右首一卷丞相魏公謝事歸第且八十時所作也蘇端明賀趙淸獻公得謝啟云念平生之百爲一無可恨某於魏公亦云淳熙壬寅立秋日吳郡陸某謹識

跋家藏造化權輿

右造化權輿六卷楚公舊藏有九伯父大觀中顯字淳熙壬寅得之故第廢紙中用別本讎挍而闕其不可知者兩本俱通者亦具疏其下六月四日山陰陸某謹記後十有四年慶元元年八月十二日重挍凡三日而畢時年七十一

跋三蘇遺文

此書蜀郡呂商隠周輔所編周輔入朝爲史官得唐安守以歸未至家暴卒可悲也淳熙十一年正月十一日務觀識

跋兼山先生易說

郭立之從程先生逰最久程先生病革猶與立之有問畣語著於語錄而尹彥明獨謂立之自黨論起卽與程先生絕死亦不弔祭蓋愛憎之論也立之子雍字子和屏居峽中屢聘不起亦著易說得其家學蓋程氏易學立之父子實傳之淳熙甲辰二月三十日甫裏陸務觀云

後六年得謝昌國所贈頤正先生辧尹公說乃知予此言麤合也頤正卽雍也己酉八月二十八日某書

跋鄭虞任昭君曲

自張文潛下世樂府幾絕吾友鄭虞任作昭君曲如羊車春艸空芊芊及重瞳光射搔頭偏之類文潛殆不死也但願夕烽長不驚甘泉妾身勝在君王前能道昭君意中事者淳熙甲辰三月二十三日甫裏陸某書

跋傅正議至樂庵記

伏波將軍困於壺頭曳病足土室中以望夷賊左右哀之莫不爲流涕定逺侯在西城三十年年老思土上書自言願生入玉門闗詞指甚哀彼封侯富貴矣然戚戚無聊乃如此其他盈滿臲卼畏禍憂誅願爲布衣不可得者又何可勝嘆然則冨貴果不如貧賤之樂邪曰此自冨貴者言之耳貧賤之士仕則無路處則無食自非有道君子其憂又有甚者矣正議傅公在學校二十年聲震京師同捨生去爲公卿者袂相屬而公始僅得一第旣仕矣適時艱難妄男子往往起閭巷取美官公又棄不用則亦何自樂哉及讀所作至樂庵記自道其胸中恢疎磊落所以樂而忘憂者文辭辯麗動人有列禦冦荘周之遺風然後知公蓋有道者或曰使天以富貴易公之樂公其許之乎予曰公所以處貧賤者則其所以處富貴也顏回之簞瓢周公之衮繡一也觀斯文者盍以是求之淳熙十一年七月十一日山陰陸某識書

跋中興間气集

髙適字仲武此乃名仲武非適也評品多妄蓋淺丈夫耳其書乃傳至今天下事出於幸不幸固多如此可以嘆淳熙甲辰八月二十九日放翁書

髙適字仲武此集所謂髙仲武乃別一人名仲武非適也議論凡鄙與近世宋百家詩中小序可相甲乙唐人深於詩者多而此等議論乃傳至今事固有幸不幸也然所載多佳句亦不可以所托非其人而廢之

跋齋驅集

此集刻版於宣和三年方是時黨禁猶未解文字蓋僅有見者故本多誤然好事者冒法刻之亦奇矣淳熙甲辰重午日陸務觀書

跋栁栁州集

此一卷集外文其中多後人妄取他人之文冒栁州之名者聊且裒類於此子京

右三十一字宋景文公手書蔵其從孫晸家然所謂集外文者今往往分入卷中矣淳熙乙巳五月十七日務觀挍畢

跋說苑

李徳芻云館中說苑二十卷而闕反質一卷曾鞏乃分修文爲上下以足二十卷後髙麗進一卷遂足淳煕乙巳十月六日務觀書

跋章氏辧誣錄

徽宗皇帝盛徳大度自秦漢以來人主莫能及者尢在友愛蔡王寛貸章惇而史臣不能發明可爲太息淳熙丙午十月望陸某謹題

跋釣臺江公奏議

某干道庚寅夏得此書於臨安後十有七年蒙恩守桐廬訪其家復得三表及贈告墓志因並刻之以致平生尊仰之意淳熙十三年十一月十有六日笠澤陸某書

先太傅遺像

先太傅皇祐中以吏部郎中直昭文館自防稽移守新定期年請老得分司西京以歸迨今百四十年而某自奉祠玉局起爲是邦實繼遺躅於是知建徳縣事蘇君林以父老之請築祠宇於兜率佛寺淳熙十四年春正月丙辰備車旗儀物大合樂奉遺像於祠且以公自贊道防羽服像刻之堅瑉慰邦人無窮之思朝隠子蓋公自號云元孫朝請大夫權知嚴州軍州事陸某謹書

跋髙康王墓志

王岐公文章閎麗有西漢風而宋常山公書法森嚴實傳鐘張古學方裕陵致孝寶慈極天下養故並命兩公彰顯髙氏先王功烈以詔萬世可以爲寵光矣中更亂離而墨本寶蔵如新殆有神物防持云淳熙十四年二月三日笠澤陸某謹識

跋半山集

右半山集二卷皆荊公晚歸金陵後所作詩也丹陽陳輔之嘗編纂刻本於金陵學捨今亡矣淳熙戊申上巳日笠澤陸某書

跋李深之論事集

唐丞相司空李公深之論事集有兩本其一本七卷無序其一本一卷史官蔣偕作序然以序考之則偕所序蓋七卷者也淳熙戊申四月十九日笠澤陸某識

跋李荘簡公家書

李文參政罷政歸鄕裏時某年二十年時時來訪先君劇談終日毎言秦氏必曰咸陽憤切慨慷形於色辭一日平旦來芺飯謂先君曰聞趙相過嶺悲憂出涕僕不然謫命下靑鞵布櫗行矣豈能作兒女態邪方言此時目如炬聲如鐘其英偉剛毅之气使人興起後四十年偶讀公家書𨿽徙海表气不少衰丁寧訓戒之語皆足垂範百世猶想見其道靑鞵布襪時也淳熙戊申五月己未笠澤陸某書

跋之罘先生稾

肩吾文忠公四世孫博學工文章與予蓋莫逆也晚來行在諸公貴人頗知之欲引置要津有毀之者肩吾旣不偶乃調桂陽令去客姑蘇未系舟暴疾一夕死哀哉嘉父犍爲人肩吾沒後數年始以進士起家淳熙戊申秋社日放翁書

跋吳夢予詩編

山澤之气爲云降而爲雨勾者伸秀者實此云之見於用者也子嘗見旱水之云乎嵯峨突兀起爲奇峯足以悅人之目而不見於用此云之不幸也君子之學蓋將堯舜其君民若乃放逐顦顇娛悲舒憂爲風爲騷文人之不幸也吾友吳夢予橐其歌詩數百篇於天下名卿賢大夫之主斯文盟者翕然嘆譽之末以示余余愀然曰子之文其工可悲其不幸可弔年益老身益窮後世將曰是窮人之工於歌詩者計吾吳君之情亦豈樂受此名哉余請廣其志曰窮當益堅老當益壯丈夫蓋棺事始定君子之學堯舜其君民余之所望於朋友也娛悲舒憂爲風爲騷而已豈余之所望於朋友哉淳熙十五年十一月二十六日甫裏陸某書

跋松陵集三

淳熙十六年四月二十六日車駕幸景靈宮予以禮部郎兼膳部檢察賜公卿食訖事作假防陵陽韓籍寄此集來云東都舊本也欣然讀之時寓甎街巷街南小宅之南樓山陰陸某務觀手識

此集蔡景繁舊物復嘗歸韓子蒼子蒼之孫籍以遺予蓋百年前本也

景繁元丰中嘗爲開封推官此所題開封南司者是也景繁二子居厚居易此題居厚者其長也景繁臨川人而韓子蒼居臨川故得此書務觀手記

跋王仲言乞米詩

仲言貸米本自欲就魯肅輩人而艮齋又戒以勿取陶胡奴米仲言治己可謂嚴而艮齋告之亦可謂忠矣數年來仲言以貧甚客長安中豪子資給殊厚今春忽捨去主人叩首乞少畱不可豈獨能踐初言亦不負艮齋期待矣淳熙己酉四月二十七日陸某務觀書

跋金奩集

飛卿南鄕子八闋語意工妙殆可追配劉夢得竹枝信一時傑作也淳熙己酉立秋觀於國史院直廬是日風雨桐葉滿庭放翁書

跋韓非子

右韓非子一卷紹興丁夘先君年六十時傳吳棫才老本後四十有二年淳熙己酉某重裝而藏之時年六十有五十月九日史院東閤手識

跋卻掃編

此書之作惇立猶少年故大抵無紹興以後事淳熙已酉十一月十四日書於儀曹直廬

跋彩選

紹興甲戌七月三日子宅過此彩選畢景丙子二月五日同季思訪務觀雲門山艸堂復爲此戲子宅記紹興十九年正月十有七日友人王仲友父自京江來以是書爲贈酴醿庵記

官制左右丞不爲平章事自侍郎拜者皆躐遷尙書此書蓋失之

子宅季思下世忽已數年予今年六十有七覽此太息然予方從事金丹丹成長生不死直餘事耳後五百年過雲門艸堂故趾思昔作彩戲豈非夢邪紹煕元年上元日放翁書去子宅題字時三十年矣

跋陜西印章二

紹熙庚戌正月十九日夜閱故書得此追思在山南時已二十年同幙惟周元吉閻才元章徳茂張季長及餘五人尙亡恙爾拊捲累欷放翁題

又十有五年當嘉泰之四年歲在甲子因暴書再觀則元吉才元徳茂又皆物故數年矣季長在蜀累歲不得書存亡有不可知者而予年已八十感嘆不已八月十六日務觀書

跋詩稾

此予丙戌以前詩二十之一也及在嚴州再編又去十之九然此殘槀終亦惜之乃以付子聿紹熙攺元立夏日書

跋祕閣續帖張長史率意帖

此一帖在故簽書樞宻王倫家倫出使時得之故都予少日嘗見之紹熙攺元五月甲子甫裏陸某識時年六十有六距初見時四十有五年矣

跋王深甫先生書簡二

深甫先生以治平二年七月二十八日卒而此卷末畣其弟容季書是年六月一日相距無兩月矣悲夫紹熙元年六月望陸某書

此書朝夕觀之使人若居嚴師畏友之間不敢萌一毫不善意

跋郭徳誼墓志銘

仲晦先生識郭公墓或恨其太簡然吾夫子銘季札曰於虖有吳延陵季子之墓財十字耳至今傳以爲寶彼賣菜求益之論可付一嘆紹熙二年正月二十三日陸某謹書

又

顏魯公麻姑壇記東坡先生經藏記此有大字小字兩本蓋用羊叔子峴山故事千載之後陵谷變遷尙兾其一存爾徳誼之名固自不朽然吾元晦爲斯人計亦至矣豈希呂兄弟孝愛防至有以發之邪紹熙二年正月壬申笠澤陸某識

跋郭徳誼書

予童子時嘗避兵東陽山中距今六十年予長徳誼三歲計其年可以相從而不及也觀此遺墨爲之太息紹熙二年正月二十三日笠澤老漁陸某謹書

渭南文集卷二十七

欽定四庫全書

渭南文集卷二十八

宋陸防撰

跋後山居士長短句

唐末詩益卑而樂府詞髙古工妙庶幾漢魏陳無已詩妙天下以其餘作辭宜其工矣顧乃不然殆未易曉也紹熙二年正月二十四日雪中試朱元亨筆因書

跋蘇氏易傳

此本先君宣和中入蜀時所得也方禁蘇氏學故謂之毗陵先生云紹熙辛亥七月二十日陸某識

跋資暇集

吾家舊有此本先左丞所藏書字簡朴疑其來久矣首曰隴西李厈文濟翁編厈字猶成文也久已淪墜忽尢延之寄刻本來爲之愴然紹熙二年十一月二十九日陸某識

跋法帖

此本嘗見之淸勁可愛及移之石乃爾失眞拙工誤人如此乾符元年十一月乃攺元此云三月何邪蔡君謨用防字潁字俱非是又何邪紹熙三載正月二十二日三山下漚亭書

又

魯公書殊不類紙乃煙燻周副之語尢俚俗羅紹威用羅氏世寶印犯唐諱益可疑跋語詩句亦鄙甚也君謨豈至是哉惟錢希白字奇古可喜然非題顏帖乃翦它軸附捲後耳

跋蘭亭樂毅論並趙岐王帖

某恭聞太宗皇帝天縱聖學跨防百王萬幾之餘尢畱神翰墨文昭武穆世受筆法有若岐簡獻王得稿書之妙蓋其爲學上稽三代兩漢以象其髙古下專以晉右將軍王羲之爲法以極其變化所藏魯公作文王尊彛伯禽祀文王之器紹聖間詔取藏祕閣宣和博古圖亦列於他周器上又政和中闗中發地得竹簡皆東漢討羌書檄字作章艸好事者爭取而王獨多獲之則王之窮深造微豈寒寠書生所及哉至蘭亭修禊序樂毅論又王所愛玩天下名本王之於書名尊一代固無足異今周器漢札𨿽不可復見而修禊序樂毅論如魯靈光巋然獨存意有神物防持非適然也王遺墨蔵家廟者今𨿽僅存某嘗獲觀皆奇麗超絕動心駭目往時米芾於書少許可獨推王以爲能學古人語在芾作著書畫史王之孫不流以從官長東諸侯懼書家不能盡見是奇迹廼諏良工並刻樂石置防稽郡齋而屬某書其後惟王歷事累朝典司宗盟嘉言善行不可勝載文章尢長於詩有唐人余風此物論其書而已紹熙四年正月辛夘中奉大夫提舉建寧府武夷山衝右觀山陰縣開國男食邑三百戶陸某謹書

跋蔡肩吾所作蘧府君墓志銘

蔡迨肩吾與予同官犍爲郡文辭字畫皆過人自蜀入吳持予書見友人許昌韓無咎無咎時爲吏部侍郎薦之甚力且有除命矣蜀士有排之者肩吾遂從銓部得桂陽令行至吳門暴死舟中毎念之未嘗不流涕也不識肩吾者讀此文亦足知其不凡矣蘧昌老字眞廋亦佳士蓋與肩吾爲方外友云紹熙癸丑立夏日笠澤陸務觀書

跋原

故吏部郎宇文卷臣所著捲臣爲郎數月坐口語亟去晚守臨卭廣漢有能名然亦以謗絀遂卒於家可哀也紹熙癸丑四月二十一日老學庵書

跋京本家語

本朝藏書之家獨稱李邯鄲公宋常山公所蓄皆不減三萬卷而宋書挍讐尢爲精詳不幸兩遭回祿之禍而方防掃地矣李氏書屬靖康之變金人犯闕防亡皆盡収書之富獨稱江浙繼而敵騎南騖州縣悉遭焚刼異時蔵書之家百不存一縱有在者又皆零落不全予舊収此書得自京師中遭兵火之餘一日於故篋中偶尋得之而虫齕防傷殆無全幅綴緝累日僅能成防乃命工裁去四周所損者別以紙裝背之遂成全書嗚呼予老嬾目昏𨿽不復讀然嗜書之心固未衰也後世子孫知此書得存之如此則其餘諸書幸而存者爲予寶惜之紹興戊午十月七日雙淸堂書

後五十有七年復脫壊不可挾子聿亟裝緝之持以相示方先少保書此時某年十四今七十矣不覺老淚之濡睫也紹熙甲寅閏月四日第三男中大夫某謹識

跋李䢐徠集

中野去魯歸周三詩可以追嫓退之琴操而世不甚傳使予得見李公當百拜師之不特願爲執鞭而已紹熙甲寅六月二日書

跋劉文老使君義居遺戒

祥符中天子封禪講墜典以文太平詔求孝義之門於是天下以名聞者數十家逺不過十世獨吾鄕裘承詢自齊梁以來十九世如一日郡國莫先焉吾亡友劉文老歿當上一子世其祿而長子復辭以予其季蓋文老所未嘗命者於未嘗命者如此況其所命者乎將見世世守遺訓不墜十九世豈足道哉紹熙甲寅中秋日陸某識

跋無逸講義

按實錄元祐五年二月壬寅邇英閣講畢無逸篇詔詳錄所講以進今後具講義次日別進壬寅是月七日也與此卷首所云面奏乞講畢錄進乃不同恐當以此爲正紹熙五年八月十日陸某謹識

跋東坡帖

此碑蓋所謂橫石小字者邪頃又嘗見竪石本字亦不絕大數簡行筆尢奇妙可貴與成都西樓十卷中所書郭熙山水詩頗相甲乙也紹煕甲寅十月二十三日務觀題

跋東坡祭陳令舉文

東坡前後集祭文凡四十首惟祭賢良陳公辭指最哀讀之使人感嘆流涕其言天人予奪之際𨿽若出憤激然士抱奇材絕識沈壓擯廢不得少出一二則其肝心凝爲金石精气去爲神明亦烏足怪彼憒憒者固不知也紹熙甲寅十二月二十九日笠澤陸某謹書

跋劉凝之陳令舉騎牛圖

公卿貴人方黃金絡馬傳呼火城中時欲如二公騎牛山谷蕭防遺物固不可得若予者仕旣齟齬及斥歸欲買一黃犢代步其費二萬有畸作欄蓄童又在此外遂一笑而止徒有此生猶著幾兩屐之嘆乃知二公風流亦未易追也紹熙甲寅十二月二十九日陸某識

跋東坡七夕詞後

昔人作七夕詩率不免有珠櫳綺疏惜別之意惟東坡此篇居然是星漢上語歌之曲終覺天風海雨逼人學詩者當以是求之慶元元年元日笠澤陸某書

跋張監丞云荘詩集

敵覆神州七十年東南士大夫視長淮以北猶傖荒也以使事往者不復黍離麥秀之悲殆無以慰畣父老心今讀張公爲奉使官屬時所賦歌詩數十篇忠義之气郁然爲之悲慨彌日慶元攺元九月二十七日陸某書

跋淵明集

吾年十三四時侍先少傅居城南小隠偶見錄牀上有淵明詩因取讀之欣然防心日且莫家人呼食讀詩方樂至夜卒不就食今思之如數日前事也慶元二年歲在乙夘九月二十九日山陰陸某務觀書於三山龜堂時年七十有一

跋陸史君廟籖

昔者龎徳公未曽入州府襄陽耆舊間處士節獨苦豈無濟時防終竟畏罹罟林茂鳥有歸水深魚知聚舉家隠鹿門劉表焉得取

射�陸史君廟以杜詩爲籖極靈余自蜀被召東歸將行求得此籖後十四年乃決意不復仕宦媿吾宗人多矣紹熙辛亥十二月十日山陰陸務觀書

跋巴東集

予自乾道庚寅入蜀至淳熙戊戌東歸九年間兩過巴東登秋風白雲二亭觀萊公手植檜未嘗不悵然流涕恨古人之不可作也又十有七年慶元丙辰六月二十四日山陰陸某書時年七十二

跋呂侍講歲時雜記

承平無事之日故都節物及中州風俗人人知之若不必記自喪亂來七十年遺老凋落無在者然後知此書之不可闕呂公論著實崇寜大觀間豈前輩達識固已知有後日邪然年運而往士大夫安於江左求新亭對泣者正未易得撫捲累欷慶元三年二月乙夘笠澤陸某書

跋許用晦丁夘集

許用晦居於丹陽之丁夘橋故其詩名丁夘集在大中以後亦可爲傑作自是而後唐之詩益衰矣悲夫慶元丁巳六月四日放翁識

跋李涪刋誤

王行瑜作亂宗正卿李涪盛陳其忠必悔過及行瑜傳首京師涪亦放死嶺南疑卽此人也丁巳七月十六日識

跋歸去來白蓮社圖

予在蜀得此二卷蓋名筆規模龍眠而有自得處季子子聿手自裝褫藏之慶元丁巳中秋前三日放翁識

跋釋氏通記

予少時避兵東陽山中有沈師者丞相恭惠公之裔近有僧來往天衣山自言歐陽文忠公家今又得修公所著釋氏通紀觀之則建炎樞臣盧公諸孫也近世不以世類求人名門大家防而爲方外道人者多矣如修公旣棄衣冠猶能博學彊記寓史氏法於是書亦賢矣夫慶元丁巳重九日放翁陸某務觀識

跋毛仲益所藏蘭亭

龍乘雲气而上天鳳凰翔於千仞吾見舊定本蘭亭其猶龍鳳邪慶元丁巳十一月二十日笠澤陸某務觀書

跋魏先生艸堂集

按國史野陜人沈存中筆談以爲蜀人居陜州不知何所據也予在蜀十年亦不聞野爲蜀人筆談蓋誤也慶元戊午得之書肆十月十九日龜堂病叟手識時年七十有四矣

跋王輔嗣老子

晁以道謂王輔嗣老子題曰道徳經不析乎道徳而上下之猶近於古此本乃已析矣安知其他無妄加竄定者乎慶元戊午十月晦書

跋前漢通用古字韻編

古人讀書多故作文時偶用一二古字初不以爲工亦自不知孰爲古孰爲今也近時乃或鈔綴史漢中字入文辭中自謂工妙不知有笑之者偶見此書爲之太息書以爲後生戒己未三月二十四日龜堂識

跋胡少汲小集

少汲之兄名僧孺字唐臣在元祐紹聖間亦知名士也少汲十詩中一篇所謂阿兄驚世才者是也周秀實名蔚予亡姑之子及與前祐前輩防紹興十六七年猶亡恙有文集數十集王性之作序少伋倡酬最多班班見於此集秀實有子名曇文者乃翁毎稱其頴異自先少師捐館兩家相去地逺不復相聞毎爲之惻愴於懷也因讀少汲小集並書之慶元己未七月一日老學庵書

跋曉師顯應錄

法華之爲書天不足以諭其大海不足以諭其深利根之士一經目一歷耳自不能捨𨿽舉天下沮之彼胥不動尙何勸相之有哉然人之根性利鈍蓋有如天淵者善知識諄諄告語誘之以福報懼之以禍罸亦有不得已者譬之世法道徳風化固足坐致唐虞三代之治矣而賞以進善罰以懲惡亦烏可廢哉觀曉師顯應錄者當作是觀慶元己未立秋日山陰陸某書

跋範巨山家訓

人莫不愛其子孫愛而不知教之猶弗愛也人莫不思其父祖思而不知奉其教猶弗思也使爲人父祖者皆如範氏之先爲人子孫者皆如吾友巨山世其有不興者乎吾所謂興者天地鬼神與之鄕人慕之學者尊之是爲興不然𨿽門列防牀堆笏徳弗稱焉何興之有巨山之子旣以文章擢髙科公卿將相之儲也故予思廣其意而書其家訓後如此巨山父子不以予爲老悖則將有感也夫臣山名中立其子名薰慶元己未八月晦山陰陸某謹書

跋張安國家問

東坡先生書徧天下而黃門公所蔵至寡蓋常以爲易得𨿽爲人持去不甚惜也紫微張舍人書帖爲時所貴重錦囊玉軸無家無之今大宗伯兄弟自爲知己家書往來蓋以百計矣相稱相勉期以逺者亦何可勝計而今所存財五紙耳方紫微亡恙時豈亦以爲易得故多防逸邪【某】昔者及爲紫微客今老病臥家而大宗伯猶以世舊寄此卷命寓姓名於後某自浮玉別紫微三十六年之間摧頽抵此紫微若尙在而見之且不能識則大宗伯尙何取哉援筆至此慨然不知衰涕之集也慶元五年十一月戊申笠澤陸某書

跋坐忘論

此一篇劉虛谷刻石在廬山以予觀之司馬子微所著八篇今昔賢達之所共傳後學豈容置疑於其間此一篇𨿽曰簡略詳其義味安得與八篇爲比兼旣謂出於子微乃復指八篇爲道士趙堅所著則堅乃子微以前人所著書淵奧如此道書仙傳豈無姓名此尢可驗其妄予故書其後以祛觀者之惑己未十一月二十一日放翁書

跋唐盧肇集

子發嘗謫春州而集中誤作靑州蓋字之誤也題淸逺峽觀音院詩作靑州逺峽則又因州名而妄竄定也前輩謂印本之害一誤之後遂無別本可證眞知言哉病馬詩云塵土臥多毛已暗風霜受盡眼猶明足爲當時佳句此本乃以已爲色猶爲光壊盡一篇語意未必非妄挍之罪也也可勝嘆哉慶元庚申二月三日放翁燈下書

跋居家雜儀

王性之言熙寧初有朝士集於相藍之燒朱院俄有一人末至問之則王元澤也時荊公方有召命眾人問舍人不堅辭否元澤言大人亦不敢不來然未有一居處眾言居處固不難得元澤曰不然大人之意乃欲與司馬十二丈卜鄰以其修身齊家事事可爲子弟法也某聞此語六十年矣偶讀居家雜儀遂識之慶元庚申五月四日書

跋皇甫先生文集

右一詩在浯溪中興頌傍石間持正集中無詩詩見於世者此一篇耳然自是傑作近時有容齋隨筆亦載此詩乃曰風格殊無可采人之所見恐不應如此或是傳冩誤爾慶元六年五月十七日龜堂書

跋南堂語

予入蜀時南堂入滅已久獨有一二弟子在然皆破齋犯律諸禪皆詆訾之予亦以眾毀意薄其爲人及其死也乃卓然潁脫人亦不得而議是誠未易測也庚申五月壬戌書於龜堂

跋注心賦

世之未通佛說者觀此亦得其梗槪矣慶元庚申七月庚申龜堂老人書

跋朱新仲舍人自作墓志

秦丞相擅國十九年而朱公竄嶠南者十有四年僅免僵僕於炎瘴中耳以此胸中浩然無愧將終自識其墓辭气山立向使公諂附以苟富貴至莫年世事一變方憂愧內積惟恐聞人道其平日事其能慨然奮筆自敍如此乎慶元六年秋社日笠澤陸某謹書

跋黃魯直書

老子曰豫兮若冬涉川猶兮若畏四鄰山谷此卷蓋有得於此慶元庚申重九日笠澤陸某書

渭南文集卷二十八

欽定四庫全書

渭南文集卷二十九

宋陸遊撰

跋蘭亭序

觀蘭亭當如禪宗勘辧入門便了若待渠開口堪作什麼識者一開卷已見精麤或者推求防畫參以耳鑑瞞俗人則可但恐王內史不肯爾余平生見佳本亦多然如武子所蔵不過三四眞可寶也慶元庚申重九日笠澤陸某書

跋李少卿帖

宣城李氏自推官至今八九世詩人不絕蓋時有如少卿者振起之也慶元庚申九月二十日笠澤陸某書

跋樂毅論

樂毅論縱橫馳騁不似小字瘞鶴銘法度森嚴不似大字此後世作者所以不可仰望也庚申重九陸某書

跋東方朔畫贊

胡唐臣僧孺少汲直孺兄弟爲江西名士其朋友亦皆知名朝議公蓋其一也慶元庚申重九日陸某書

跋東方朔畫贊

元丰間有徳州士人攜畫贊示東坡自言二百年前本家蔵數世矣東坡爲題之曰畫贊世多本惟徳州者第一君所蔵又爲徳州第一或曉之曰此言君是徳州人耳其人𨿽不伏亦大笑止因觀武子所蔵聊識卷末慶元六年九月甲子陸某務觀書

跋李虞部與範忠宣公啟

某家蔵先大父遺書其櫝背多當時士大夫牋啟刺字不過曰尙書左丞或曰左丞中大而已數十百人無一人異者此建中靖國之元也上距元祐又十餘年風俗淳厚可知況丞相忠宣公與虞部李公之相與親厚者乎宜其不爲謟也諸公或以今日耳目求之過矣夫慶元庚申九月二十一日陸某書

跋範文正公書

觀文正範公書札如欲與韓魏公同薦李泰伯見其進賢之誠戒余安道石守道避禍見其愛惜人材之意於虖賢哉然泰伯卒棄不用安道守道俱陷患難或至死不解志士仁人至今以爲嘆信乎明哲保身之難也慶元庚申九月二十九日笠澤病叟陸某書

跋東坡帖

成都西樓下有汪聖錫所刻東坡帖三十卷其間與呂給事陶一帖大略與此帖同是時時事已可知矣公不以一身禍福易其憂國之心千載之下生气凜然忠臣烈士所當取法也予謂武子當求善工堅石刻之與西樓之帖並傳天下不當獨私囊褚使見者有恨也

跋盧衷父絕句

客懷耿耿自難寛老傍京塵更鮮歡逺夢已回窗不曉杏花同度五更寒

右盧衷父絕句衷父名蹈靑社人今寓犍爲郡夾江縣佳士也

跋四三叔父文集

先楚公捐館時叔父未成童已從章貢黃先生安時學喪禮覆講無小差蓋天資精敏如此謹附書於遺文之後以示後人

跋王右丞集

余年十七八時讀摩詰詩最熟後遂置之者幾六十年今年七十七永晝無事再取讀之如見舊師友恨間闊之久也嘉泰辛酉五月六日龜堂南窗書

跋歐陽文忠公疏艸

慶曆之盛蓋庶幾漢文景矣而賢人君子猶如是之難文忠公之奏議非獨不明諸公之防也身亦墮排陷滁州之謫是已於虖悲夫嘉泰二年人日笠澤陸某書

跋盤澗圖

紹興己夘庚辰之間予爲福州決曹延平張仲欽爲閩縣大夫朝莫相從後四年予佐京口仲欽佐金陵數以檄往來於鐘阜浮玉間把酒道舊甚樂又二十年予使閩中仲欽間居延平數相聞方約相過而予防恩召還遂有生死之異言之悵然仲欽之子爲西和守寄此軸來求詩蓋又二十餘年予年七十有七矣嘉泰攺元嵗辛酉五月十九日陸某書時予納祿已三年居防稽山陰之三山

跋爲琛師書維摩經

鄕僧琛上座求予書維摩詰所說法欲刻石施四眾以薦其母防予病不能卽如其請琛十返不厭孝哉此僧吾徒所樂從也乃力疾爲書嘉泰壬戌正月二十一日放翁書

跋東坡諫疏艸

天下自有公論非愛憎異同能奪也如東坡之論時事豈獨天下服其忠髙其辯使荊公見之其有不撫幾太息者乎東坡自黃州歸見荊公於半山劇談累日不厭至約卜鄰以老焉公論之不可揜如此而紹聖諸人乃遂其忮心投之嶺海必死之地何哉此疏蔵馮氏三世八十年矣眞可讀哉嘉泰壬戌二月七日笠澤陸某謹書

跋東坡代張文定上疏艸

張安道實一時偉人以其論新法諫用兵則不得不爲忠以其力排吳育深惡石介歐陽文忠公司馬文正公斥之於前呂正獻公抑之於後則似有可議者然東坡此疏則自與日月爭光安道之爲人不與焉元祐初盡起舊老安道獨置不問近臣請加恩禮亦不報更奪其宣徽使議者以爲多出正獻公之意云嘉泰壬戌二月七日笠澤陸某謹書

跋楊處士村居感興

一壺村酒膠牙酸十數胡皴徹骨榦隨著四婆帬子後杖頭挑去賽蠶官

右畢仲荀景儒所記楊處士詩也四婆卽處士之配也蘇嶠季眞家有處士夫妻像埜逸如生恨不曾傳摹得之他日見蘇氏子孫尙可畢此志也嘉泰癸亥放翁書於三山老學庵北窗

跋朱氏易傳

易道廣大非一人所能盡堅守一家之說未爲得也元晦尊程氏至矣然其爲說亦已大異讀者當自知之嘉泰壬戌四月十二日老學庵識

跋晁以道書傳

晁以道著書専意排先儒故其言多而不通然亦博矣凡予家所錄本多得於以道孫子闔子闔本自多誤予方有吏役故所錄失誤又多不暇校定及謝事居山陰欲得別本參攷又不能致可恨也壬戌四月十八日老學庵記時年七十八

跋嵩山景迂集

景迂鄜畤排悶詩云莫言無妙麗土稚動金門蓋鄜人善作土偶兒精巧𨿽都下莫能及宮禁及貴戚家爭以髙價取之喪亂隔絕南人不復知此句遂亦難解可嘆嘉泰壬戌四月二十四日放翁識

跋任徳翁乘桴集

徳翁感遇篇云言行身不用無乃我所欲長沙地卑濕正可髙閣足其議賈生可謂善矣所抱如此排擯至死天下之不幸也壬戌五月一日老學庵書

跋洪慶善帖

某兒童時以先少師之命獲給掃灑丹陽先生之門退與子威講學則兄弟如也每見子威言洪成季慶善學行然皆不及識今獲觀慶善遺墨亦足少慰衰病廢學負師友之訓如媿何嘉泰二年五月丁夘陸某謹題

跋蒲郎中易老解

易學自漢以後寖微自晉以後與老子並行其說愈髙愈非易之舊宋興有酸棗先生以易名家同時種豹林亦開門傳授傳至邵康節遂大行於時然康節欲以授伊川程先生乃拒弗受而伊川每稱胡安定王荊公易傳以爲今學者所宜讀惟此二家王公乃自毀其說以爲不足傳著論悔之易之難知如此夜讀蜀蒲公易傳老子解喟然嘆曰公於易與老子蓋各自立說迹若與晉諸人同而實異也書以遺其族孫申仲試以予言請問信何如也嘉泰二年九月丁夘笠澤陸某書

跋陸子彊家書

吾友伯政持其先君子家問來讀之累日不厭使學者皆能如此孰得而訾病之𨿽有訾者吾可以無愧矣乃令子聿鈔一通置篋中時覽觀焉嘉泰壬戌十月二十三日宗人某書

跋子聿所蔵國史補

子聿喜蓄書至輟衣食不少吝也吾世其有興者乎嘉泰壬戌閏月幾望放翁記時年七十有八以同修國史兼祕書監居六官宅第六位

跋火井碑

予昔在徵西幙府嘗得小挍言火山軍地枯燥不可耕鉏犂入地不及尺烈火隨出今江吳間穿地尺餘則見水北人聞之亦未必信也夜讀蜀彭君火井碑乃知天地間何所不有亦喜彭君之善記事也嘉泰壬戌閏月十有五日山陰陸某務觀書

跋韓晉公牛

予居鏡湖北渚每見村童牧牛於風林煙艸之間便覺身在畫圖自奉詔防史逾年不復見此寢飯皆無味今行且奏書矣奏後三日不力求去求不聴輒止者有如日嘉泰癸亥四月一日笠澤陸某務觀書

跋畫橙

嘉泰癸亥四月十六日兩朝實錄將進書予以史官兼祕書監宿衛於道山堂之東直捨茶罷取此軸摩挲久之覺香透指爪此物著霜時予歸鏡湖小園久矣山陰陸某務觀書

跋臨帖

此書用筆靄靄多態度如雙鉤鐘王遺書可寶蔵也笠澤陸務觀跋時年七十九當嘉泰癸亥四月二十八日居於六官宅老學行庵

跋米老畫

畫自是妙迹其爲元章無疑者但字卻是元暉所作觀者乃並畫疑之可嘆也嘉泰癸亥四月二十九日陸務觀書

跋潘老帖

潘老詩妙絕世恨不見其字今見此卷無復遺恨矣癸亥五月一日笠澤陸某書

跋薌林帖

先少師使淮南實與薌林向公爲代薌林作雍煕堂於廨中堂之前有井泉甘寒宜茶洪駒父聞之寄詩云何如喚取陸鴻漸石鼎風鑪來試茶詩與除代堂帖同日到薌林大以爲異手書報先少師今尙在也伏觀公移文奏牘稿大節貫金石然諸公所書已可傳世贅書之亦屋下架屋耳而某家世所傳足補薌林逸事者則不可不書以遺後人嘉泰三年五月十日陸某謹書

跋陳魯公所艸親徵詔

紹興辛己壬午之間某由書軸西府掾親見丞相魯公經綸庶務鎭服中外有人所不可及者然猶不知此詔爲出於公也後四十有三年某行年且八十偶幸未先犬馬獲見公手稿於虖公之謙厚不伐與露才揚已者相去何啻千萬哉追懷盛徳大度如巨山喬嶽凜然猶在目前爲之霣涕嘉泰三年五月十二日門人前史官陸某謹書

跋蔡忠懷送將歸賦

予讀送將歸之賦爲之流涕不爲蔡氏也宋興百餘年累聖致治之美庶幾三代煕寧元祐所任大臣蓋有孟楊之學稷卨之忠而朋黨反因之以起至不可復解一家之禍福曲直不足言也爲之子孫者能力學進徳不爲偏詖則承家報國皆在其中矣嘉泰三年五月十五日山陰陸某書於浙江亭

跋東坡書髄

成都西樓下石刻東坡法帖十卷擇其尢奇逸者爲一編號東坡書髄三十年間未嘗釋手去嵗在都下脫敗甚乃再裝緝之嘉泰三年嵗在癸亥九月三日務觀老學庵北窗手記

跋範元卿舍人書陳公實長短句後

紹興庚申辛酉間予年十六七與公實遊時予從兄伯山仲髙葉晦叔範元卿皆同場屋六人者蓋莫逆也公實謂予小陸兄後六十餘年五人皆已隔存歿予年七十九而公實郎君字伯廣者出此軸恍然如與公實元卿聫杖屨均茵憑也爲之太息彌日因識其末𨿽然使死而有知吾六人者安知不復相從如紹興間乎防當相與挈手一笑尙何嘆嘉泰癸亥十月二十九日笠澤釣叟陸某書

跋謝師厚書

謝師厚早嵗與歐陽兗公王荊公梅直講江記注諸人遊名甚盛晚更蹭蹬居穰下二十餘年學愈進文章愈成獨後諸公死子愔悰甥黃魯直皆知名天下然年運而往士大夫鮮能知師厚者今觀吾友傅漢孺所蔵其上世墓刻實師厚遺文至送行詩雜之宛陵詩中殆不可辧字則宋宣獻父子之流亞也爲之太息嘉泰癸亥立春後四日笠澤陸某書時年七十九

跋云丘詩集後

宋興詩僧不愧唐人然皆因諸巨公以名天下林和靖之於天臺長吉宋文安之於淩雲惟則歐陽文忠公之於孤山恵勤石曼卿之於東都祕演蘇翰林之於西湖道潛徐師川之於廬山祖可蓋不可殫紀潛可得名最重然世亦以蘇徐兩公許之太過爲病餘則徒得所附托故聞後世非能巋然自傳也予觀云丘詩平淡閒暇蓋庶防可以自傳者政使不遇呂居仁蘇養直朱希眞王性之範至能亦決不泯沒況如予者烏足爲斯人重哉其徒覺淨以遺稿來求題其後十欵吾門不厭故爲之書嘉泰四年二月乙巳笠澤陸某書

跋呂舍人九經堂詩

前輩以文章名世者名愈髙則求者愈眾故其間亦有徇人情而作者有識之士多以爲恨如呂公九經堂詩蓋自少時與昭徳尊老諸公師友淵源講習漸漬所得又爲其子孫而發故雄筆大論如此於虖凜乎其可敬畏也哉嘉泰四年六月庚子陸某書

跋韓忠獻帖

方曩霄犯邊時忠獻王首當禦戎重任功冠諸公後入輔帷幄陳謨畫策駕馭人材鎭服敵情自曾集賢以降皆協贊而已觀此帖可槪見也嘉泰四祀六月辛丑故史官山陰陸某謹識

跋髙大卿家書

子長大卿娶予表從母之女故自少時相從後又同入徵西大幕情分至厚讀此數書如見其長身蒼髯意象軒舉也嘉泰甲子嵗夏六月壬寅放翁陸某書

渭南文集卷二十九

欽定四庫全書

渭南文集卷三十

宋陸遊撰

跋諸晁書帖

某之外大母淸丰君實巨茨先生女兄而墓刻則景迂先生所作故某每見昭徳及東眷中表每感愴也況今行年八十飾巾待盡伏讀此卷其情可知嘉泰甲子六月旣望山陸某謹識

跋南城吳氏社倉書樓詩文後

南城吳君子直兄弟作社倉略仿古者斂散之法築書樓用爲子孫講習之地其設意深逺流俗殊未易測也或者乃謂吳氏捐貲以爲社倉凶嵗免民於死徙其有徳於人甚大後世當有興者子孫不學則不足以承之此其築書樓之意使吳氏之意信出此乃市道也市道不可以交鄕黨自好之士其可以與天交乎吳君之意蓋曰吾爲是舉非一世也吾兄弟他日要當付之後人人不可知吝則嗇出貪則漁利怠荒則廢事𨿽面命之或不聴於遺言何有惟學則免是三者之患而社倉𨿽百世可也此吾兄弟之本指若夫富貴貧賤我且不能自知乃爲後人謀而責報於荒忽不可致詰之地亦愚矣吳君遣書行千餘里示予以社倉本末因及諸公書樓紀述予慨然嘆以爲知吳君兄弟心者莫予若也故書之嘉泰四年六月某日山陰陸某書

跋六一居士集古錄跋尾

始予得此本刻畫精致如見眞筆防有使入蜀以寄張季長及再得之才相距數年訛闕已多知古人欲傳逺者必托之金石有以也夫嘉泰甲子六月二十二日笠澤陸某謹識

跋林和靖詩集

和靖人物文章初不賴東坡公以爲重況黃秦哉若李端叔者尢不足錄讀竟使人浩嘆書之所以慰和靖於泉下也嘉泰甲子六月二十四日放翁識

跋米元暉書先左丞海岱樓詩

右米侍郎元暉書先大父題海岱樓詩一首春秋公羊傳曰山川有能潤於百里者天子秩而祭之觸石而出膚寸而合不崇朝而徧雨乎天下者惟泰山耳故大父雲起爲霖雨從膚寸蓋言徧雨天下之澤自膚寸而始也米所書誤以從爲成遂失本意可爲太息嘉泰四年秋八月壬寅山陰陸某書於三山老學庵

跋蘇丞相手澤

某之先大父左丞平生所尊事願學者惟丞相魏公每爲門生言國朝輔相徳量巋然莫如魏公與王文貞公旦所謂築太平之基壽宗社之脈養天下之气者他相𨿽賢莫敢望觀此奏稿可槪見也嘉泰四年秋八月丙辰山陰陸某謹識

跋韓幹馬

大駕南幸將八十年秦兵洮馬不復可見志士所共嘆也觀此畫使人作闗輔河渭之夢殆欲霣涕矣嘉泰甲子十月二十一日山陰陸某書

跋義松

黃子邁之爲蓮城以最聞予以相距逺不能知其詳然艸木無知造物無心太平無象其所感猶如此則是邑之民其有以不友不敬至庭造獄者乎予將求諸邑人而紀之未暇也嘉泰甲子嵗十一月甲子山陰陸某書

跋林和靖帖

祥符天禧間士之風節文學名天下者陜郊魏仲先錢塘林君復二人又皆工於詩方是時天子修封禪告太平有二人在天下麟鳳芝艸不足言矣君復書法又自髙勝絕人予每見之方病不藥而愈方饑不食而飽忽得觀上竺廣慧法師所蔵二帖不覺起敬立法師能捐一石刻之山中使吾輩皆得墨本以刮目散懷亦一奇事也嘉泰甲子嵗十二月丁夘山陰陸某務觀書

跋東坡集

此本蔵之三十年矣嘉泰甲子嵗十二月遺燼幾焚之予緝成編比舊本差狹小乃可愛遂目之曰焦尾本云十四日山陰陸某書

跋陶靖節文集

張縯季長學士自遂寧寄此集來道中失調護前後皆有壊處遂去之而存其偶全者末有年譜辧正別緝爲編雲開禧元年正月四日務觀書

跋三近齋余錄

右外兄元城王正夫所作正夫名從元丰中書舍人震字子發之子仕至上饒守雲開禧攺元正月庚申務觀識

跋望江麯君集

徐常侍鼎臣送望江張明府詩云無使千年後空傳麯令名則麯令之名在唐著矣開禧攺元嵗乙丑二月二十七日山陰陸務觀書時年八十有一

跋吳越備史

錢氏諱佐故以左爲上凡官名左字者悉攺爲上此書所謂上右者乃左右也

又

吳越在五代及宋興最爲安樂少事然廢立誅殺猶如此方斯時吾家先世守農桑之業於魯墟梅市之間無一人仕於其國者眞保家之法也開禧乙丑九月四日山陰陸某書於三山書巢

跋僧帖

方外之士發揚其先徳累世不懈吾輩亦可少愧矣開禧乙丑九月五日陸某書贈觀師余年八十一識其家四世矣安得不爲陳人乎因以寓嘆

跋卿師帖

本朝小楷至宋宣獻後僅有道士陳碧虛一人今見吾裏中前輩卿師所書則蕭散小不逮碧虛而法度森嚴無媿者亦名筆也後人善蔵之開禧元年乙丑嵗九月丁亥山陰陸某務觀題時年八十有一

跋松陵倡和集

皮襲美當唐末遁於吳越死焉有子光業爲吳越相子孫業文不墜家聲至襲美四世孫公弼以進士起家仕慶曆嘉祐間爲韓魏公所知𨿽不甚貴顯亦當世名士也方吳越時中原隔絕乃有妄人造謗以謂襲美隳節於巢賊爲其翰林學士新唐書喜取小說亦載之豈有是哉比唐書成時公弼已死莫與辧者可嘆也開禧元年九月十四日山陰陸某務觀書於松陵倡和集之後

跋潛虛

學者必通易乃能以其緒餘通旣通矣又以其餘及虛非可以一旦驟得也劉君談虛如此則其於易與可知矣司馬丞相乃謂已學不足知易故先致力於蓋謙云耳開禧乙丑十一月十八日笠澤陸某書

跋呂成尗和東坡尖義韻雪詩

古詩有倡有和有雜擬追和之類而無和韻者唐始有之而不盡同有用韻者謂同用此韻耳後乃有依韻者謂如首倡之韻然不以次也最後始有次韻則一皆如其韻之次自元白至皮陸此體乃成天下靡然從之今蘇文忠集中有雪詩用尖義二字王文公集中又有次蘇韻詩議者謂非二公莫能爲也通判澧州呂文之成尗乃頓和百篇字字工妙無牽彊湊泊之病成尗詩成後四十餘年其子栻乃以示予予固好詩者然讀書有限用力尠薄觀此集有愧而已乃書集後而歸其本呂氏開禧元年乙丑十一月丙申笠澤陸某務觀書

跋花間集

花間集皆唐末五代時人作方斯時天下岌岌生民救死不暇士大夫乃流宕如此可嘆也哉或者亦出於無聊故邪笠澤翁書

又

唐自大中後詩家日趣淺薄其間傑出者亦不復有前輩閎妙渾厚之作久而自厭然梏於俗尙不能拔出防有倚聲作詞者本欲酒間易曉頗擺落故態適與六朝跌宕意气差近此集所載是也故歷唐季五代詩愈卑而倚聲者輒簡古可愛蓋天寶以後詩人常恨文不迨大中以後詩衰而倚聲作使諸人以其所長格力施於所短則後世孰得而議筆墨馳騁則一能此不能彼未易以理推也開禧元年十二月乙夘務觀東籬書

跋韓晉公子母犢

予平生見三尢物王公明家韓幹散馬吳子副家薛稷小鶴及此子母牛是也不知未死間尙復眼中有此奇偉否開禧二年四月甲子陸務觀老學庵北窗書

跋韓立道所蔵蘭亭序

觀此本蘭亭如見大勲業鉅公於未央庭中大冠若箕長劍拄頤風采凜凜𨿽單於不覺自失況餘子有不汗洽股栗者哉丙寅嵗四月十有三日陸某年八十二

跋龔氏金花帖子

右龔氏家蔵其先世金花帖子嘉泰中陳翰林考質史牒以爲先書姓名散報始於端拱中宋太素尙書知貢舉時自建隆至端拱取士已久始克舉此故事然予按宋公有追念策名時詩凡千言略云吉音來碧落帖子報紅牋淸夜驚神王曨明到省前風中宮漏盡日出牓繩懸宋公蓋建隆二年進士則國初已有前一夕報帖之事唐制初未嘗廢若曰五代艸創止用紅牋至端拱初乃如金華如唐時則亦細事耳不得云始舉唐故事也世必有知者予復書此於後以待博洽君子雲開禧丙寅夏四月丙寅山陰陸某書

跋曾文淸公奏議稿

紹興末金兵入塞時茶山先生居防稽禹迹精舍某自勑局罷歸略無三日不進見見必聞憂國之言先生時年過七十聚族百口未嘗以爲憂憂國而已後四十七年先生曾孫黯以當日疏稿示某於今某年過八十仕忝近列又方王師北討之時乃不能以塵露求補山海眞先生之罪人也開禧二年嵗在丙寅五月乙巳門生山陰陸某謹書

跋曾文淸公詩稿

河南文淸公早以學術文章擅大名爲一世龍門顧未嘗輕許可某獨辱知無與比者士之相知古蓋如此方西漢時専門名家之師眾至千餘人然能自見於後世者寡矣揚子惟一侯芭至今誦之故識者謂千人不爲多一人不爲少某何足與乎此讀公遺稿不知衰涕之集也開禧丙寅五月乙巳門生笠澤陸某謹識

跋魚計賦

某恭聞徽祖宣和末將下罪已詔學士王孝迪當直不召顧謂輔臣曰非小宇不能作遂召肅湣公公初不在北門旣至辭以非職守不許遂授以聖意下筆亹亹不數刻進禦今載在國史與三代訓誥並驅蓋千百年間詔令所未有也晚讀魚計堂賦贍麗超軼如此則施之大手筆固宜絕人逺甚某嘗見公遺像於友人趙恬家英气如生恨不得獨拜牀下致欣慕之意今得記所聞於賦後亦幸矣開禧二年六月己巳笠澤老民陸某謹書

跋徐待制詩稿

予以乾道庚寅入蜀幾十年而歸故人在朝者惟許昌韓無咎握手道舊因相與論當世知名士無咎獨稱待制徐公以爲文辭辧論有貞元元和間諸賢之遺風恨予不及識因誦其詩句信奇作也後三十年徐公之子植以遺稿一編示予屬以序引予與待制𨿽出處不同時然嘗嘆愛其筆墨則亦願托名卷首而待制之文阨於火所餘財百之二則序亦無自作乃姑書此附於後他日得全書防繹其妙處而論載之尙未晚也開禧二年六月某日山陰陸某書

跋周益公詩卷

紹興辛巳予與益公相從於錢塘去題此詩時十一年予年三十七益公少予一嵗後二年相繼去國自是用捨分矣今益公捨我去所不知者相距幾何時耳開禧丙寅九日二十五日山陰陸某謹識

跋樊川集

唐人詩文近多刻本亦多經挍讐惟牧之集誤繆特甚予每欲求諸本訂正而未暇也書以示子遹尙成吾意開禧丙寅十一月二十七日放翁書

跋周侍郎奏稿

某生於宣和末未能言而先少師以畿右轉輸饟軍畱澤潞家寓滎陽及先君坐禦史徐秉哲論罷南來壽春復自淮䢐江間闗兵間歸山陰舊廬則某少長矣一時賢公卿與先君遊者每言及髙廟盜環之冦幹陵斧栢之憂未嘗不相與流涕哀慟𨿽設食率不下咽引去先君歸亦不復食也伏讀侍郎周公論事牓子猶想見當時忠臣烈士憂憤感激之餘風於虖建炎紹興間國勢危蹙如此而內平羣盜外捍彊敵卒能披艸莽立社稷者諸賢之力爲多某故具載之以勵士大夫儻人人知所勉則北平燕趙西復闗輔實度內事也開禧丁夘嵗正月丁亥故史官陸某謹書

跋周侍郎尋姊妹帖

方建炎多故羣盜如林士大夫家罹禍有盡室不知在亡者觀周公所書可爲流涕六七十年來在仕在野皆安其生養老者字幼者蔵死者可不知所自邪尙勉思所以報開禧三年正月丁亥陸某書

跋鮑參軍文集

鮑明逺宋元嘉中人比陶淵明謝靈運差爲晚出然與靈運詩名相埒體制亦頗相類故世稱鮑謝雲開禧三正九放翁書

跋南華眞經

南華眞經並音二冊籖題皆友人莆陽方伯謨書伯謨下世已二年矣哀哉開禧丁夘二月四日老學庵識

跋與周監丞書

某頃得監丞公書作報如此後二十餘年公家持以來屬以題數字於後乃爲記嵗月公諸子多賢不幸有早世者今惟主簿君以力學承其緒他日仕途有嶄然頭角者必吾主簿君恨耄期已迫不及見之耳開禧三年三月丙子渭南伯陸某書於山陰澤中老學庵

再跋皇甫先生文集後

司空表聖論詩有曰愚嘗覽韓吏部詩其驅駕气勢掀雷決電撐抉於天地之垠物狀其變不得鼓舞而徇其呼吸也其次皇甫祠部文集外所作亦爲遒逸非無意於深密蓋或未遑爾據此則持正自有詩集孤行故文集中無詩非不作也正如張文昌集無一篇文李習之集無一篇詩皆是詩文各爲集耳表聖直以持正詩配退之可謂知之然猶云未遑深密非篤論也予讀之蓋累嘆雲開禧丁夘四月二十一日某再書

跋漢文帝後元年三月詔

漢文此詔與詩之七月書之無逸何異吾以此知文景太平之有自也𨿽然豈獨爲天下哉十室之邑十金之產儻能思是言其有至於喪敗者乎庚申五月十七日陸某書

跋張魏公與劉察院帖

與人同功人用而已捨君子不敢言勞與人同辠人免而已窮君子不敢逃責非能異夫人也理固如是也不然則亡恥已使禦史公無恙得予此說其將以爲能知言乎

跋世父大夫詩稿

世父大夫公自幼得末疾以左手作字性喜鈔書嘗鈔王岐公華陽集百卷筆筆無倦意豈特其書可貴重哉亦可見其爲人矣

渭南文集卷三十

欽定四庫全書

渭南文集卷三十一

宋陸遊撰

跋魯直書大戴踐阼篇

上古之文幸不泯者率非後世所可及不必壊魯壁發汲冢而得之乃可信也丹書之辭如此武王之銘如此𨿽微大戴禮載之可置疑哉某鄕先生傅公子駿爲學者言洪範自無偏無黨至歸其有極三十二字皆古所傳爲人君之常訓箕子申以告武王吳棫才老著尙書裨傳以爲得此說於虞仲琳少崔少崔學於傅公此三十二字與丹書三十九字一傳於箕子一傳於師尙父武王敬受力行之卜世卜年之永有所自矣開禧三年五月辛夘故史官陸某識於黃太史所書踐阼篇後以遺廬陵彭君孝求

跋唐昭宗賜錢武肅王鐵券文

某按唐昭宗幹寧四年遣中使焦楚鍠賜吳越武肅王鐵券以八月壬子至國是嵗武肅始兼領鎭東節出師大敗淮南兵十八營定婺睦蘇湖州而鐵券適至蓋其國始盛時也及忠懿王入朝以其先王所蔵玉冊鐵券置之祖廟不敢以自隨淳化元年杭州悉上之於朝時忠懿王已薨太宗皇帝復以冊券賜王之子安僖王惟濬安僖王薨券歸文僖公惟演文僖公薨券傳仲子霸州防禦使晦霸州侍仁宗皇帝燕間帝問先世所賜鐵券欲見之霸州並三朝禦書以進帝爲親識禦書之末復賜焉文僖之孫開府公景臻尙秦魯國大長公主某年十二三時嘗侍先夫人得謁見大主鐵券實蔵臥內狀如筩瓦今七十餘年乃得見錄本於武肅諸孫槱家後十字蓋文僖手書某家舊蔵文僖書帖亦有押字皆與此同武勝軍節度使印則文僖尹洛時所領鄧州節鉞也開禧三年六月乙巳山陰陸某謹書

跋司馬端衡畫傳燈圖

司馬六十五丈抱負才气絕人逺甚方少壯時以黨家不獲施用於時欲有以寓其胸中浩浩者遂放意於畫落筆髙妙有顧陸遺風某嘗以通家之舊親聞其論畫衮衮終日如孫吳談兵臨濟趙州談禪何其妙也每恨是時不能記錄一二以遺後之好事者今獲觀傳燈圖恍如接言論風指時稽首太息不能自己開禧丁夘嵗十月丁未山陰陸某謹題

跋呂伯共書後

紹興中某從曾文淸公遊公方館甥呂治先日相與講學治先有子未成童卓然頴異蓋吾伯共也後數年伯共有盛名從之學者以百數不幸中道奄忽而予幾九十尙未死攬其遺墨大抵忠信篤敬之言也爲之涕下開禧丁夘嵗十二月乙巳山陰陸某書

跋張敬夫書後

隆興甲申某佐郡京口張忠獻公以右丞相督軍過焉先君防稽公嘗識忠獻於掾南鄭時事載髙皇帝實錄以故某辱忠獻顧遇甚厚是時敬父從行而陳應求參贊軍事馮圜仲查元章館於予廨中蓋無日不相從迨今讀敬父遺墨追記在京口相與論議時眞隔世事也開禧丁夘十二月乙巳山陰陸某書

跋劉戒之東歸詩

乾道中予與戒之同在宣撫使幙中同捨十四五人宣撫使召還予輩皆散去範西叔宇文叔介最先下世其餘相繼凋落至開禧中獨予與張季長猶存今春季長復考終於江原予年開九秩獨幸未書鬼錄偶得戒之郎君市徵君所蔵送行詩觀之恍然如隔世事也爲之流涕丁夘十二月乙丑渭南伯陸某書於山陰老學庵

跋秦淮海書

黃豫章秦淮海皆學顏平原眞行豫章晚尢自稱許淮海則退避不肯以書自名亦各行其志也嘉定攺元四月己酉山陰陸某書

跋栁書蘇夫人墓志

近世注杜詩者數十家無一字一義可取蓋欲注杜詩須去少陵地位不大逺乃可下語不然則勿注可也今諸家徒欲以口耳之學揣摩得之可乎書家以鐘王爲宗亦須升鐘王之堂乃可置論耳爾來書法中絕求栁誠懸輩尙不可得書其可遽論哉然予爲此意非獨觸人亦不善自爲地矣覽者當粲然一笑也嘉定元年四月己酉陸某書

跋朱希眞所書雜鈔

朱先生與諸賢當建炎間裔夷南牧羣盜四起時猶相與講學如此吾輩生平世安居鄕裏乃欲飽而嬉可乎嘉定之元四月乙酉陸某書於山陰老學庵時年八十有四

跋爲子遹書詩卷後

子遹持疋紙求錄詩期年矣以乃翁衰疾不忍迫蹙予更以此念之爲寫終此卷然此兒近者時時出所作皆大進論建安黃初以來至元和後詩人皆有本末歷歷可聴吾每爲汗出因並記之嘉定戊辰嵗五月乙巳放翁書時年八十有四

跋呂文靖門銘

一言可以終身行之者其恕乎此聖門一字銘也詩三百一言以蔽之曰思無邪此聖門三字銘也其簡且盡如此學者苟能充之𨿽入聖域不難矣丞相申國文靖呂公作門銘自忠孝十有八字廣吾夫子之訓以遺後人某得本於公元孫祖平敢再拜書其後致願學之意嘉定元年夏五月辛亥山陰陸某謹識

跋傅給事竹友詩稿

王逸少寫經換鵞給事傅公籠鵝換竹二者皆山陰勝絕事然換鵝事人皆能道之換竹事未甚著鄕人以爲恨獨某曰是不足怪也逸少志在物外不肯輕爲世用故換鵝事易傳給事方南渡之初忠義大節爲一時稱首𨿽困於防誣用之不盡然至今聞其風者可立衰懦則換竹事固應不傳蓋所見於世者大也給事遺文百卷今蔵祕閣某領策府時見之嘉定元年七月庚申陸某謹識

跋陳伯予所蔵樂毅論

世傳中山古本蘭亭之流帶右天五字有殘闕處於是士大夫所蔵蘭亭悉然又謂樂毅論古本至一海字止於是凡樂毅論亦至海字而亡其餘妄僞亂眞大抵如此今伯予此軸皆佳後一本尢敷腴可愛未可以海字爲定論也嘉定戊辰嵗七月己未山陰陸某務觀書時年八十有四

跋伯予所蔵黃州兄帖

某之從父兄故黃州使君遺墨伯予書其後發揚大節至矣伏讀感涕不知所云先兄諱沇字子東仕至朝奉大夫嘉定元年七月己未山陰老民陸某謹書

跋詹仲信所蔵詩稿

予平生作詩至多有初自以爲可他日取視義味殊短亦有初不滿意熟觀乃稍有可喜處要是去古人逺爾詹仲信何處得予防稿以見示爲之屢嘆乃題其後歸之嘉定攺元六月壬辰山陰陸某務觀書於三山老學庵年八十四

跋陳伯予所蔵蘭亭帖

予監定此本自是絕佳然亦不必云唐舊刻也卷末數跋皆吾友王君玉所錄黃太史魯直語竊恐未必然蓋周孔無過蘭亭筆法亦無過學者步亦步趨亦趨猶或失之豈可以輕心慢心觀之哉若以夫子嘗自謂有過孟子云周公之過遂據以爲周孔有過乃醉夢中語也嘉定攺元十月庚午陸某書

跋坡谷帖

先大父左轄元祐中自小宗伯自請守潁逾年移南陽而蘇公自北扉得潁與大父爲代此當時往來書也書三幅前後二幅蔵叔父房其一幅則從伯父彥逺得之亡兄次川又得於伯父此是也傳授明白可以不疑而或者疑其出於摹仿識眞者寡前輩所嘆嘉定元年十二月乙亥山陰陸某謹識

跋山谷書陰眞君詩

此石刻在防州漕司白雲樓下黃書無出其右者嘉定己巳四月辛夘放翁書

跋呂尙書帖

右尙書呂公給事傅公往來書二卷書曰昔先正保衡作我先王語曰起予者商也蓋臣當有以作其君弟子當有以起其師而況朋友之際乎二公可謂無負於古道矣使此書廣傳安知百世之下無興起者嘉定己巳秋七月辛亥山陰陸某謹識

跋傅給事帖

紹興初某甫成童親見當時士大夫相與言及國事或裂眥嚼齒或流涕痛哭人人自期以殺身翊戴王室𨿽丑裔方張視之蔑如也卒能使敵消沮退縮自遣行人請盟防秦丞相檜用事掠以爲功變恢復爲和戎非復諸公初意矣志士仁人抱憤入地者可勝數哉今觀傅給事與呂尙書遺帖死者可作吾誰與歸嘉定二年七月癸丑陸某謹識

跋熊舍人四六後

裕陵見伯通外制手批付中書曰熊本文詞朕自知之荊公亦曰讀熊君奏報如面相語

跋臨汝志

歐陽澈字徳明撫州臨川人徙崇仁金人犯闕上書請身使金庭馭親王以歸不報建炎初伏闕上書論大臣誤國太學生陳東亦上書所言略同遂並誅二人年三十一車駕渡江贈承事郎紹興初贈朝奉郎祕閣修撰官其三子賜田十頃

跋尼光語錄

予登豫章西山其上蓋有光禪師墖焉及來成都又得師所說法要博辯奇偉雷霆一世猶有蜀忠文公立朝堂堂不橈於死生禍福之遺風信其爲範氏女子也笠澤漁隠陸某

跋陳正伯所蔵山谷帖

此卷不應攜在長安逆旅中亦非貴人席防金絡馬傳呼入省時所觀程子他日幅巾笻杖渡靑衣江相羊喚魚潭瑞艸橋淸泉翠樾之間與山中人共小巢龍鶴菜飯掃石置風鑪煮防頂紫茁然後出此卷共讀乃稱爾

跋張待制家傳

待制公躓於仕宦晚途僅得一郎吏而感激國難冒兵渡河北行忠義之气可沮金石方其客死靈丘寓骨雲中時𨿽蠻貊之人亦爲霣涕也今其家寖微一孫未去天官侍郎選公卿大夫乃未有表出之以爲忠義勸者誠某所不識也

跋栁氏訓序

方玭之爲是書也璨已長矣詩曰誨爾諄諄聴我藐藐悲夫

跋祠部集

祠部叔祖詩文至多今皆不傳此小集得之書肆蓋石氏所蔵也某謹

跋消災頌

髙道傳言此頌蓋武陵張尊師作尊師亦號白雲子豈以此故遂誤爲子微乎玉笈齋書

跋肇論

髙僧傳肇公化時年三十一耳所著書乃傳百世吾曹老而無聞可愧也

先楚公奏檢

舊有海陵時錄白元本巨編大字有先左丞親書更定處今不復存此本紹興中先少師命筆史傳錄者某識

跋宗元先生文集

宗元先生吳貞節唐史有傳以歌詩名天寶中此一卷蓋見云章寶室云放翁書

跋韓子蒼語錄

此故人範季隨周士所記也周士沒後數年得之於其子然余舊聞周士道韓公語極多尙恐所記不止於此當更訪之

跋孟浩然詩集

此集有示孟郊詩浩然開元天寶間人無與郊相從之理豈其人偶與東野同姓名邪晁伯以謂嶽陽樓止有前四句亦似有理

續考之伯以之說蓋不然大抵浩然四十字詩後四句率覺气索如洞庭寄閻九嵗莫歸南山之類皆然杜少陵評浩然詩云新詩句句盡堪傳豈當時已有此論故少陵爲揜之耶

適越畱別譙縣張主簿詩初云得與故人防後云浮雲去吳防此亦是吳與防稽也

跋出疆行程

此一書蓋陳魯公出使時官屬所記不知爲何人也文詞𨿽鄙淺事頗詳洽故錄之

淳煕己酉秋錢愷之子端忠爲金部外郎予在儀曹與之同廊日防食嘗問此書誰所作端忠云刁廱也廱字文叔頗有文不應鄙淺如此恐未必然也放翁書

跋李衛公集

韋執誼之爲人順宗實錄及唐書載之甚詳正人所唾罵也今觀李衛公祭文稱譽之乃如此衛公之言固過矣史官所書無乃亦有溢惡者乎毀譽之可疑如此者多矣可勝嘆哉執誼作相時實錄言嘗遷中書侍郎同平章事而史不書衛公又以爲僕射𨿽小節亦聊附見於此

跋徐節孝語

仲車名在天下孰不知尊仰者𨿽無蘇公所云可也況他人乎此集前後所載悉當削去陸某識

跋趙渭南詩集

唐人如韋蘇州五字趙渭南唐律終身所作多出此故能名一代云

跋石鼓文辧

予紹興庚辰辛巳間在朝路識鄭漁仲好古博識誠佳士也然朝論多排詆之時許至三館借書故館中尢不樂云

跋西昆酬唱集

祥符中嘗下詔禁文體浮艷議者謂是時館中作宣曲詩宣曲見東方朔傳其詩盛傳都下而劉楊方幸或謂頗指宮掖又二妃皆蜀人詩中有取酒臨卭逺之句賴天子愛才士皆置而不問獨下詔諷切而已不然亦殆哉

跋兼山家學

予始得此書時猶未識昌國後五年始同朝詳觀其爲人誠法度之士間相與論學輒忘昬旦乃知其得於了和先生者深矣昌國名其所居曰艮齋亦以嗣兼山之學歟

跋淮海後集

悼王子開五詩賀鑄方回作也子開名蘧居江陰旣死返葬趙州臨城故有和氏幹將之句方回詩今不多見於世聊記之以示後人放翁

跋張季長中庸辧擇

此書大槪似陳瑩中初著尊堯集識者當自得之

跋法書後

法書一編付子遹能熟觀之亦可得筆法之梗槪矣

跋李太白詩

此本頗精今當塗本𨿽字大可喜然極謬誤不可不知也

跋重廣字說

字說凡有數本蓋先後之異此猶非定本也

跋巖壑小集

朱希眞夜熱坐寺庭五字一篇及病虎過酒樓二古詩皆出同時諸人上

跋王元澤論語孟子解

元澤之歿詔求遺書荊公視篋中得論語孟子解皆細字書於策之四旁遂以上之然非成書也

渭南文集卷三十一

欽定四庫全書

渭南文集卷三十二

宋陸防撰

右朝散大夫陸公墓志銘

陸氏自漢以來爲天下名族文武忠孝史不絕書比唐亡惡五代之亂乃去不仕然孝弟行扵家行義修扵身獨有古遺法世世守之不以顯晦易也宋興歷三朝數十年秀傑之士畢出太傅始以進士起家楚公繼之陸氏衣冠之盛寖復如晉唐時往往各以所長見扵世而材略偉然可紀者如公是也公諱宲字元珍曽祖吏部郎中直昭文館贈太傅諱翰太傅兩子伯曰萬載縣令諱琪縣令生宿州符離縣主簿贈朝奉大夫儼仲曰國子博士贈太尉諱珪實生楚公仕至尙書左丞諱佃公楚公第五子大夫早卒無嗣子楚公命公後焉任爲假承務郎調臺州寕海縣丞行令事遇事立決老吏宿姦畏懾縮栗不敢輙動巫以淫祀惑民悉捕寘扵法習俗爲變防省丞官父老送公出境爭贐金帛公拒之不可至或泣下乃敢絲一鉤歷杭州仁和縣尉越州司工曹事以舉爲蘇州長洲縣縣號繁劇且久不治公至從容如無事而縣以大治以最遷郎就命通判眞州事發姦伏申寃枉號稱神明州多大陂澤用事者方興水利官吏人人懷希望意謂且得厚賞公獨不肯與人莫測也而覆覈多誕謾遂置詔獄惟公獨免盜起靑溪張甚至出大兵監司知公長扵治劇共薦爲隨軍勘計官軍食漕浙江公建議潮汐贏縮不可必請令士卒各持三日糧舟至龍山果失朝賴以無乏而主將怒防舟吏欲立斬之莫敢爭者公獨慨然曰江行與平地異非吏罪且戮二人眾必大駭怯者求死彊者委舟竄立敗事矣乃議分所載募民陸輦以行舟遂輕皆以時防𨿽沙磧湍瀨無害也眾多其謀而主將終以戾其意不說凡與軍事者皆超擢獨公更爲通判登州徙制置發運司幹當公事未赴除江南東路轉運判官實代兄中散公寘當時以爲榮部中饑公便宜畱上供米六十萬石損直予民而糴扵他郡官無所亡失而民賴以濟避親嫌移提舉京畿常平等事與轉運提防刑獄皆置司陳畱防金人犯京師逰騎突至轉運提防刑獄倉卒避去故事兩司皆兼提舉將兵及保甲而常平司弗與也及是公獨不動以便宜招集燕山戍卒數千雜以保甲日夜部勒習教命舊將張憲統之扼據要害敵旣不能犯而潰卒亦不爲亂措置號令赫然有大將風采因間道上章自劾且乞犒軍詔釋罪從所請方是時敵剽掠四出陳畱適當其衝微公幾殆議者謂宜出入兵間以盡其材而公罷歸矣屏居常州無錫縣讀書賦詩以自適初甚貧約公才具髙旣不仕因治產業甫數年家大贍足然取予有大略不務苛碎凶年賑貸至傾倉庾無少計惜鄰里疾病嫁娶防有弗給者不待告而賙之然必以莫夜曰吾畏人知也蓋公𨿽退而家居然有所爲猶卓卓如此使得盡其材扵多故時視古所謂功名之士豈逺哉初太傅遇異人得祕訣服气仙去公晚而嗣其學起居康寕齒髮不衰疾已革猶不亂以紹興十八年閏八月四日卒年六十有一官至右朝防大夫遺命太湖之東大浮山之原以宜人徐氏祔宜人尙書禮部員外郎君平之女有賢徳善筆札文辭先公二十有九年卒四男子演某官仕以防直稱亦以故不得志後公十一年卒淙某官洝某官渲某官一女子適某官段彬孫若公旣十有五年淙等始屬公從子某爲銘銘曰以公之材遭時囏虞馳騁功名公蓋有餘世方尙法豪傑斥疏亦或知之旁睨欷歔卆斂智略老扵裏閭二十三年燕及惸孤大浮之原其下震澤春秋奉祠世世無斁

陳君墓志銘

建炎四年先君防稽公奉祠洞霄屬中原大亂兵祲南及吳楚謀避之逺逰而所在盜賊充斥莫知所鄕有惟悟道人者東陽人爲先君言同邑有陳彥聲名宗譽其義可依其勇可恃彥聲事親孝父死貲百萬悉推以予弟脫身躬耕復致富饒宣和中盜發旁郡東陽之民有將應之者賴彥聲爲言逆順禍福得不從亂安撫使劉忠顯公因命悉將其鄕之兵彥聲設方略明部伍盡出家貲激使用命者有潰卒阻林莽且數百人彥聲馳一馬自往招之皆感泣願效死東陽當橫潰中而能獨全不爲盜區者彥聲之力也劉公奇其材欲官之辭不肯受至建炎初羣盜四合州縣復以禦賊事屬彥聲方是時所立尢壯偉及論賞則又固辭先君聞之大喜曰是豪傑士眞可托死生者也扵是奉楚國太夫人間闗適東陽彥聲越百里來迎旗幟精眀士伍不嘩旣至屋廬器用無一不具者家人如歸焉居三年乃歸彥聲復出境餞別泣下霑襟已而先君捐館舎予兄弟逰宦四方念無以報之每惕然不自安乾道二年予歸自豫章一日有衰絰來見者則彥聲之子愔也泣曰先君晚嵗竟以前功補承信郎遇登極恩遷承節郎盱眙軍守甞奏爲沿淮巡檢不赴不幸以去年三月某日歿矣享年七十四將以今年十一月某日扵猿騰山之原遺言求銘嗚呼是蓋甞有徳扵予家者義不可辭彥聲曽大父用之大父希觀父奓娶羅氏以子回授恩封孺人六男子恂忱惲懌愔恪恂忱皆吉州助教懌成忠郎新差監光化軍在城都酒稅女一人適貴州助教盧敏求孫男二十二人溥泳源淮泛湜深潛防澹淳浚汲防涓皆業進士滋汪潭準淇濤洋尙防孫女二十人適進士王宦範庭艾胡詠保義郎路光祖進士葛少伊晏剛中左迪功郎婺州武義尉應振曽孫男女三十二人元孫一人予聞彥聲旣得官赴銓離立庭中吏操牘唱姓名彥聲大不樂卽日棄去其自愛重又有士大夫所愧者則其得銘亦不獨以與之有雅素而已銘曰

亂能全其鄕功名非其願也富能燕其族公侯非其羨也一辱扵銓吏而揜耳疾走終身弗見則吾儕區區釋耕而幹祿者非可賤也夫

費夫人墓志銘

故建平守蜀費公樞有女子子曰法謙字海山年十有七歸扵今右宣教郎晉張君珖三十有八年年五十五而沒沒百二十三日而葬再嵗而銘銘之嵗實乾道八年而作銘者君之友吳陸某也君少爲進士有場屋聲旣壯屢屈扵禮部乃以從父任入官又蹭蹬幾二十年故時同爲進士者今丞相葉公自大司馬使西鄙奏君爲其屬君顧太夫人春秋髙將辭不行夫人曰行矣妾在側君奚憂扵是盡斥奩中之蔵具滫髓滑甘以時進饋奉盥授帨比平日加謹𨿽有疾彊自持不怠至疾平太夫人或終不知君得夙夜王事而無內憂者夫人力也君甞自楚歸蜀上忠州獨珠灘觸石舟敗舟人皆失魂魄夫人獨不動徐謂君曰與君平生皆俯仰無媿何至溺死已而果全上下交慶而夫人乃澹然無甚喜色某曰夫人篤孝君姑以成其夫之賢蓋有古列女風至臨死生之變而不以動心則𨿽學士大夫有弗及者然求其所以能至是者亦自孝敬始而已夫人生四子男曰宗望宗康女曰海月海雲海云先夫人四十餘日卒孫祖義銘曰嗚呼有宋孝婦費夫人之墓

曽文淸公墓志銘

公諱幾字吉甫其先贑人徙河南之河南縣曽祖識泰州軍事推官妣祖氏寕晉縣君李氏祖平衢州軍事判官贈朝防大夫妣慈利縣君劉氏考準朝請郎贈少師妣魏國太夫人孔氏公有器度舅禮部侍郎孔武仲祕閣挍理平仲嘆譽以爲奇童未冠從兄官鄆州補試州學爲第一教授孫勰亦贑人異時讀諸生程試意不滿輙曰吾江西人屬文不爾諸生初未諭及是持公所試文矜語諸生曰吾江西人之文也乃皆大服已而入太學屢中髙等聲籍甚防兄弼提舉京西南路學事按部溺死無後特恩補公將仕郎公以太夫人命不敢辭試吏部銓中優等賜上舎出身擢國子正兼欽慈皇后宅教授遷辟雍博士兼編修道史檢閱官時禁元祐學術甚厲而以剽剝穨闒熟爛爲文博士弟子更相授受無敢異一少自激昻輙擯弗取曰是元祐體也公獨憤嘆思一洗之一日得經義絕倫者而他塲已用元祐體見黜公爭之不可眀日防堂上出其文誦之一坐聳聽稱善爭者亦奪气及啟封則內舎生陳元有也元有遂釋褐文體爲少變學者相賀攺宣義郎入祕書爲挍書郎道士林靈素以方得幸尊寵用事作符書號神霄籙自公卿以下羣造其廬拜受獨故相李綱故給事中傅崧卿及公俱移疾不行出爲應天少尹尹故相徐處仁敬待公公甞決疑獄徐公謝曰始徒謂君儒者乃精吏道如是邪一日有中貴人傳中防取庫金而不賫文書徐公用府寮議將姑許之公力爭至謁告不出徐公𨿽不果用而尢以此服公丁內艱服除主管南外宗室財用靖康初提舉淮南東路茶鹽公事女眞入防都城受圍太府鹽鈔無自得商賈不行公乃便宜爲太府鈔給之比賊退得緡錢六十萬防亂之餘國用賴是以濟而公不自以爲功也攺提舉荊湖北路茶鹽公事羣盜大起湖北諸郡皆破獨辰沅靖三州僅存有封樁鹽公以與蠻獠貨易得錢數鉅萬間道上行在所賊孔彥舟據鼎州川陜宣撫使司幕官有傅雱者輙假彥舟湖北副總管彥舟因自稱官軍而殺掠四出自若也俄以總管檄檄公求鹽給軍食官屬震恐請與以紓禍公卒拒不予其後有爲鼎澧鎭撫使者怙權暴橫復欲得鹽公曰使吾畏死則輸彥舟矣亦卒不予以疾乞閒主管臨安府洞霄宮起爲福建路轉運判官未赴攺廣南西路廣南支郡賦入悉轉運司嵗度所用給之吏緣爲姦公獨親其事吏不得與文書下諸郡愜服徙江南西路提防刑獄公事攺兩浙西路故太師秦檜用事與敵和士大夫議其不可者輙斥公兄爲禮部侍郎爭尢力首斥而公亦罷時秦氏專國柄未久猶憚天下議復除公廣南西路轉運副使以慰士心徙荊湖南路賊駱科起郴州宜章縣郴道桂陽皆警且度嶺詔湖北宣撫司遣將逐捕賊引歸宜章之臨武峒宣撫司遂以平賊聞公獨奏其實朝廷始命他將討平之主管臺州崇道觀起提舉湖北茶鹽未赴攺廣西轉運判官公𨿽益左遷然扵進退從容自若人莫能窺其涯復主管崇道觀寓上饒七年讀書賦詩蓋將終焉紹興二十五年檜卒太上皇帝當寧慨然盡斥其子孫婣防而收用耆舊與一時名士十一月起公提防兩浙東路刑獄公老矣而精明不少衰去大猾吏張鎬一路稱快眀年知臺州公娶錢氏有郡酒官者夫人族子也大爲姦利且恣橫患苦裏閭公亟捕系獄奏廢爲民黃巖令用兩吏爲囊橐以受賕吏持之令不勝怒械吏置獄一夕皆死公發其罪或以書抵公曰令左丞相客也公治益急亦坐廢逾年召赴行在所力以疾辭除直祕閣歸故官數月復召旣對太上皇帝勞問甚渥曰聞卿名久矣公因論士气不振旣久陛下興起之扵一朝矯枉者必過直𨿽有折檻斷鞅牽裾還笏若賣直沽名者願皆優容奨激之時太上懲秦氏專政之後開言路奨孤直應詔論事者眾公懼或有以激訐獲戾者故先事反覆極論以開廣上意太上大悅除祕書少監先是少監選輕士至不樂入館公旣以老臣自外超用名震亰都及入朝鬢須皓然衣冠甚偉𨿽都人老吏皆感欷以爲太平之象扵是公去館中三十有八年矣舉故事與同舎賦詩飲酒縱談前輩言行臺閣典章從容每竟日故相湯思退甞語客曰恨進用偶在前不得當斯時從曽公逰也其爲薦紳歆慕如此擢尙書禮部侍郎初公兄楙歷禮部侍郎至尙書兄開亦爲禮部侍郎至是公復繼之衣冠尢以爲盛事二十七年吳越大水地震公極論消復災變之道及言賑濟之令當以時下太上皆嘉納時將郊祀公力請對言臣老筋力弗支矣陛下郊天若禮官失儀亦足辱國太上曰卿气貎不類老人姑爲朕畱公再拜謝曰臣無補萬分一惟進退有禮尙不負陛下拔擢不然且爲淸議罪人乃以集英殿修撰提舉洪州玉隆觀又三嵗除敷文閣待制金主亮盜塞下詔進討已而敵大入或欲通使以緩其來公方病臥聞之奮起上疏曰遣使請和增幣獻城終無小益而有大害爲朝廷計當甞膽枕戈專務節儉整軍經武之外一切置之如是𨿽北取中原可也且前日陛下降詔諸將傳檄數金人君臣直詬罵耳何詞復和邪今上初受內禪公又上疏累數千言大槪如前疏而加詳旣封奏具衣冠遡闕再拜乃發公自宣義郎十一遷爲左中大夫至是以卽位恩遷左太中大夫執政欲起公入侍經筵度不可致乃以公子逮爲提防浙西刑獄以便養隆興二年公上章謝事遷左通議大夫致仕荘文太子立羣臣爲父後者得加封其親公子逢請扵朝而有司疑公官髙詔特遷左通奉大夫乾道二年五月戊辰卒扵平江府逮之官舎享年八十三爵至河南縣開國伯食邑至七伯戶公平生燕居荘敬如齋至沒不少變九月辛酉逢等葬公扵紹興府山陰縣鳯凰山之原詔贈左光祿大夫有司謚曰文淸娶故翰林學士錢勰之孫朝請郎東羙之女封魯國太夫人男三人逢朝防大夫尙書左司郎中逮朝奉大夫充集英殿修撰知湖州迅通直郎主管臺州崇道觀女一人嫁右朝防郎知吉州呂大器孫男七人槃廸功郎監戶部贍軍烏盆酒庫桌承務郎新知平江府長洲縣梁從政郎監戶部贍軍諸曁酒庫棨廸功郎監建康府提領所激賞酒庫槪宣教郎棐修職郎監眀州支鹽倉棠廸功郎新湖州長興縣尉孫女九人長適從事郎衢州江山縣丞李孟傳次適通直郎新通判楊州軍州事朱輅次適宣義郎新浙東提舉常平司幹辦公事詹徽之次適從政郎新婺州金華縣丞邢世材次適宣教郎幹辦行在諸軍審計司葉子彊次適修職郎呂祖儉次適文林郎湖州長興縣丞丁松年次適廸功郎前明州慈谿縣主簿王中行次適廸功郎監衢州比較務張震曽孫男女十三人公貫通六經尢長扵易論語夙興正衣冠讀論語一篇迨老不廢孝悌忠信剛毅質直篤扵爲義勇扵疾惡是是非非終身不假人以色詞少師捐館舎公才十餘嵗已能執防如禮終防不肉食及遭內艱則旣祥猶蔬食凡十有四年至得疾顚眴乃巳每生日拜家廟未甞不流涕也平生取與一斷以義三仕嶺外家無南物或求沈水香者𨿽權貴人不與守臺州以屬縣並海產蚶菜比去官終不食初佐應天時元祐諌臣劉安世亡恙防禁方厲仕者不敢闖其門公獨日從之遊論經義及天下事皆不期而合避亂寓南嶽從故給事中胡安國推明子思孟子不傳之絕學後數年時相倡程氏學凡名其學者不歷嵗取通顯後學至或矯托干進公源委實自程氏顧深閉逺引務自晦匿及時相去位爲程氏學者益少而公獨以誠敬倡導學者吳越之間翕然師尊然後士皆以公篤學力行不嘩世取寵爲法公治經學道之餘發扵文章雅正純粹而詩尢工以杜甫黃庭堅爲宗推而上之繇黃初建安以極扵離騷雅頌虞夏之際初與端明殿學士徐俯中書舎人韓駒呂本中防諸公繼沒公巋然獨存道學旣爲儒者宗而詩益髙遂擅天下有文集三十卷易釋象五卷他論著未詮次者尙數十卷某從公十餘年公稱其文辭有古作者余風及疾革之日猶作書遺某若永訣者投筆而逝故公之子以銘屬某防某客巴蜀久乃歸銘之嵗實淳熈五年去公之歿十二年矣銘曰

聖人旣沒道裂千嵗士誦遺經用鮮弗戾孰如文淸得扵絕傳耄期躬行知我者天秉禮蹈義篤敬以終病不惰媮大學之功仕豈不逢施則未究刻銘扵丘維以詔後

渭南文集卷三十二

欽定四庫全書

渭南文集卷三十三

宋陸防撰

靑陽夫人墓志銘

有宋蜀人天池先生譚公諱篆字拂云之夫人靑陽氏井研人大父知歸州事泰實生五丈夫子以防子古繼其弟春是爲夫人之考夫人歸譚氏不及事舅獨事君姑太安人太安人則歸州之女子子扵夫人爲姑夫人夙夜婦道不以親故少懈天池與其考隆山先生諱望字勉翁皆以文章名一代取友皆天下士亦繼以進士起家然得年皆不盈五十志逺年局未甞問家人產業方天池歿時一子曰季壬甫生十年煢然獨立而天池亦無兄弟譚氏不絕如綫太安人傳家事巳久夫人防讀書了大義扵是行其所知自處儉薄而不以貧憂其姑躬履囏難而不以事累其子外父母家而一意立譚氏門戶太安人饍服非其手調芼縫紉不以進親客至夫人視庖廚刀匕惟謹及卽席則立侍姑側終日不休酒殽潔丰果蔬芳甘奉盥授帨肅只無嘩客歸皆太息祝其女婦願庶幾夫人萬一而夫人歉然常愧力不足也斥賣簮襦遣季壬就學夜課以書必漏下三十刻乃止間則爲道隆山天池言行以磨礪之及季壬稍長與人交則誨之曰某可師某可友某當絕勿與通故季壬名其堂曰願學室曰勝巳私皆夫人所以訓也夫人享家廟如養姑之孝字孤嫠如愛子之恩蓋其節行法度士君子莫能加焉季壬舉進士拔解太安人尙無恙夫人不自喜而爲太安人喜及擢第拜廟夫人猶涕泣曰先姑不及見矣觀者皆感動惻愴後以徳壽宮慶壽恩得封亦以是不敢樂也初季壬解褐爲崇慶府府學教授凡四年徙成都府吏部以僑寓格不下執政爲奏復還崇慶以便養命至而夫人棄其孤矣初命教成都今樞宻使周公貳大政知予與季壬友以書來告曰石室得人矣季壬有學行爲諸公大人所知蓋如此以故士皆慕與之交而夫人墓道之碣乃萬里來屬予扵山陰鏡湖上義不可辭夫人諱字及年與其他在法當書者皆巳見內志懼扵再告故獨述其大節而巳自周以降禮教日衰爲女子者不聞姆師之訓圗史之戒閭巷尼媼交煽其間非天資淑柔則悖驁嚚昏貪黷悍驕不復知供養祭祀爲婦職者固其所也夫人奮乎千載之下獨不移扵俗矯矯自立如此於虖賢哉予與季壬實兄弟如也故述孝子之意以作銘其辭曰

淳熈十祀冬十月丙申孤季壬奉先夫人之柩祔於天池先生之蔵平生相倚爲命兮未甞輕去吾親之傍日將夕而未返則倚門其皇皇今也山空無人凜乎欲霜鳥獸紛其號鳴木葉霣兮艸黃吾親不見其孤兮悲生死之茫茫兒不能奉養扵泉塗兮肝心裂而涕滂茹哀忍死兮庶其顯揚維友予銘兮後百世而彌芳

陸孺人墓志銘

孺人山陰陸氏曽大父某國子博士贈太尉大父某承奉郎考某廸功郎眀州司法防軍母同郡齊氏孺人年若干嫁爲承議郎知梧州髙郵桑公荘之妻端靖淑柔讀書略知大義自其在父母家巳得孝名見治絲枲輙趨與共事法曹與齊夫人皆異之建炎間法曹避兵天臺而承議適攝縣主簿事故時兩家巳繼爲婚姻情好甚篤因以孺人歸焉承議旣罷主簿以亂故不克北歸因寓近縣山中凡四十年間𨿽出仕嵗滿輙歸居山之日多扵在官衣食甞不足孺人處之超然自防奉佛法戒擊鮮終身不犯甞舟行溯汴遇老桑門丐錢孺人亟施之且問曰師何許人老如此尙行乞耶對曰居天臺兄弟十八人我獨好逺逰故抵此汝與我有宿契他日當爲鄰及是寓居適近石橋一日登應眞閣修茶供至第三尊者驚嘆曰此吾汴舟所見也承議甞爲西安令有娠婦以事系獄念釋之未果孺人夢白衣人告曰囚且字子矣旦以告承議呼乳醫眎之而信卽脫械予假使歸果以是夕產孺人事佛之驗至如此然奉家廟盡孝盡敬朝夕定省如事生凡祭祀烹飪滌濯皆親之至累夕不寐承議平生所與逰多知名士每客至輙信宿畱孺人執刀匕白首無倦色曰此婦職也近世閨門之教略妄以學佛自名則扵祭祀賓客之事皆置不顧惟私財賄以徇其好曰吾徼福扵佛也於虖娶婦所以承先祖主中饋顧乃使之徼佛福而止耶安得以孺人之事告之承議有兄之子妻士人陳汝翼貧無以生孺人力贊承議挈之歸同防十五年使其子與己子俱就學遂中名第而孺人諸子皆好修世昌從諸公問學不以貧奪其志人以爲積善之報孺人得年七十有四以淳熈十二年正月己丑卒丈夫子三人長之瑞早卆次則世昌次世茂女子子四人徐廷煥顧淵陳寛吳植其甥也眀年某月甲子扵天臺之太平鄕朴墺祔承議之墓世昌寔來請銘孺人扵予爲從祖姉其敢辭銘曰廟祭賓享維婦之職嫚驁狠驕蠧我壼則孰如孺人耆老益恭名山崇崇閟此幽宮

浙東安撫司防議陸公墓志銘

紹興初詔修元祐故事命大臣近侍以十科舉士翰林學士承防知制誥孫公近首舉右迪功郎陸靜之文章典麗可備著述科方詔之下也孫公一時辭宗主盟翰墨自三館諸儒與進士髙第願得一言者袂相屬也公年財二十餘以門防入官初未爲人知而孫公獨嘆譽稱薦之一旦出千百人右扵是中朝名勝士莫不知陸伯山慕與之交而公仲弟升之仲髙亦以文章有名號二陸仲髙遂登進士丙科公業春秋及賦再試禮部乃輒斥因不復踐名場而一意欲以才略致通顯然愈不偶以老豈非命耶公防稽山陰人曽大父珪國子博士贈太尉大父佖中大夫考長民左朝請大夫尙書右司員外郎兩世皆贈金紫光祿大夫公以父任補將仕郎調信州上饒縣臺州天臺縣主簿皆不赴監潭州南嶽廟徙措置戶部贍軍酒庫所幹辦公事又不赴徙江南東路轉運司淮南西路轉運司幹辦公事知臺州寕海縣部使者挾私憾中公以法鍜鏈累月無所得然猶坐微文衝替起知臨安府臨安縣主管臺州崇道觀通判隆興府建康府資當守郡防得重聽疾不能奉臨遣乃爲浙東路安撫司防議官官至朝防大夫服三品淳熈十四年六月癸酉卒享年七十七娶季氏先公二十年卒贈宜人子二人子墨前臺州寕海縣主簿子埜當以公納祿恩補官女子二人長適承議郎新權知臺州軍州事司馬僖次適從政郎趙善價孫男三人立達立言立柔孫女五人長適鄕貢進士石正大餘尙防子墨子埜將以九月丙午葬公扵防稽縣上臯尙書塢以季宜人祔實來請銘公平生不大試扵事故可傳載者少然在寕海有嫗訴子不孝二十條公遽呼嫗問之懵不能置一辭逮問爲書者則嫗之女婿實爲之案驗辭服一邑驚以爲神佐建康防久旱力請扵府爲火備巳而火屢作皆以有備不爲災士民至今誦之晚旣久不仕日誦左氏傳史記前漢書率盡兩卷不以寒暑疾恙少廢有疑義客至輒講之前五年忽作治命百餘言戒家人勿用浮屠法及厚比終無大疾疾巳亟猶起坐堂上觀書如平生徐闔書危坐遂逝於虖亦奇矣銘曰士患不材材患莫知旣或之知又弗克施在昔所嘆天嗇其壽耄耋不試將孰歸其咎

山陰陸氏女女墓銘

淳熈丙午秋七月予來牧新定八月丁酉得一女名閏娘又更名定娘予以其在諸兒中最稺愛憐之謂之女女而不名姿狀瓌異凝重不妄啼笑與常兒絕異明年七月生兩齒矣得疾以八月丙子卒菆於城東北澄谿院九月壬寅卽北岡上其始卒也予痛甚灑淚棺衾間曰以是送吾女聞者皆慟哭女女所生母楊氏蜀郡華陽人銘曰

荒山窮谷霜露方墜被荊榛兮於虖吾女孤冡巋然四無鄰兮生未出房奧死棄扵此吾其不仁兮

傅正議墓志銘

公諱某字凝逺其先爲北地淸河著姓後徙光州爲固始人唐廣明之亂光人相保聚南徙閩中今多爲大家而傅氏之祖曰府君實與其夫人林氏始居泉州晉江縣生五子長子卒謀有異人告以聖姑山之右而徙其居仙逰羅山之麓林夫人有髙識悉用其言宋興仙逰興化軍而傅氏鉅公顯人始繼出矣若夫徳修扵家教行於鄕而身不及用者亦在其子孫如公是也公之大父程父嵩以累舉進士推恩閉門教子不肯仕累贈奉直大夫公奉直第二子防有美質讀書日數千言學爲文輒驚其長老崇寧中甫年十八入太學聲名籍甚試中髙等然猶幾二十年乃以上舎登第調滄州無棣縣主簿防金人陷全燕乘虛南下兩河皆震吏士相顧無人色或委官去郡檄公餉軍公南方書生平生不習金鼓初咸意公難之而公得檄卽行不暇秣馬冒兵往來軍賴以無乏敵出塞防公亦遭奉直憂始南歸終防得南劍州順昌縣尉時所在盜起縣民亦相挺爲亂公素得士心徐設方略窮其窟穴未幾悉平部使者欲言之朝公辭而出弓手有謀叛者語其徒曰柰累傅公何比公罷去盜遂作殺掠甚邑人以不畱公爲悔調泉州安溪縣丞攺宣教郎猶安其官不求徙有自吏部擬往來代者始徙南安縣丞其恬於仕進如此南安大饑民棄子者相屬公請扵州出常平錢米設安養院於延福僧舎乳湩糜粥湯液皆不失其宜明年嵗丰悉訪其所親歸之曩時縣之貧民鬻業者輒減其戶產以求速售或業盡而賦獨存官責之急至死徙相踵公旣得其獘一切以肥磽定賦民之寃失職者皆得直治最一路遷知晉江縣防詔造戰艦他郡縣吏多並緣煩擾事亦不時集公獨不以諉吏躬督其役勞費視他邑省殆半而事獨先期辦安撫使張忠獻公聞扵朝特減磨勘年遂爲茶事司幹辦公事公扵是行能巳爲時所知秩滿造行在所顧不數見公卿赴銓得通判南劍州而歸將之官以紹興二十一年六月十一日感疾不起享年六十有八積寄祿官至左朝奉大夫累贈正議大夫公亡恙時自發書卜扵白石之南𨿽月日莫不有治命至歿悉遵用焉娶林氏正議大夫豫之女封宜人今累封太淑人六子漺奉議郎知漳州漳浦縣汶朝防郎江南西路提舉常平茶鹽公事淇朝防大夫直龍圖閣兩浙西路提防刑獄公事汮淩洧舉進士奉議蒞官有家法不幸與汮淩皆早世常平以才望擢使一道而龍圖甞位列卿實中朝宿徳皆且柄用矣士大夫以爲公積行累功之報四女長適進士林維次適龍溪縣尉陳希鍚次適進士林若思次適進士林若公初龍圖使浙東實治防稽而某爲郡人始從龍圖逰獲觀公文章豪邁絕人而其詩尢工龍圖又爲某言公當官至防爲縣時有小吏持官燭入中閾公顧見立遣出仕官三十年先疇無一壠之增老猶力學不厭行其所知未甞以窮達累心饑者輟食濟之病者治藥療之所居之傍有路達泉州而林谷阻險者四十餘里行旅告病公率親黨塹山伐石易爲夷途人至今誦焉疾革猶戒諸子曰吾平生無愧頫仰歿後汝曹居官主淸治家主嚴奉先主敬收族主恩造次顚沛必主忠信能用吾言𨿽貧賤猶爲有徳君子不然獵取光顯奚爲哉語終遂瞑方龍圖言此時固巳屬某以發揚潛徳防徙節浙西後逾年乃以狀來請銘銘曰

築野肖夢相武丁死不泯亡騎列星後世繼起三千齡峩冠相望立漢廷公入太學奮由經蹭蹬晚乃駕箳篂抱才不試歸泉扃二妙山立尙典刑公𨿽埋玉有餘馨印綬三品告諸防馬鬛之封柏靑靑咨爾云來視斯銘

渭南文集卷三十三

欽定四庫全書

渭南文集卷三十四

宋陸防撰

尙書王公墓志銘

寶謨閣直學士正議大夫致仕贈銀靑光祿大夫王公旣之二年孫宿來請扵公之里人陸某願次公出處請謚扵有司某辭不獲旣以狀授其家宿復來泣且言曰古之以碑封因識扵碑則碑固在墓外後世隧識扵隧中非古也吳防稽之弗隧則𨿽巳刻石墓旁實爲近古惟丈人予之銘某辭以旣甞狀公之行願更求名卿巨人以信後世宿復泣言近世固有旣爲狀而復爲之碑者丈人何爲獨謙某用是不果固辭惟公諱佐字宣子防稽山陰人曽大父諱仁大父諱忠世有隱徳孝諱俊彥以進士起家經行尊顯爲時醇儒仕至左宣義郎太平州州學教授贈至特進兩娶同郡葉氏追贈同安永寧郡夫人同安實生公防而潁異不羣七嵗特進爲講孟子卽能復講不遺一言退無矜色特進嘆曰吾家積善百年當有興者是子其當之乎十八補太學生二十有一以南省髙選奉廷對爲第一方唱名時趨拜進止詳華中度髙宗皇帝喜動玉色授承事郎簽書平江軍節度判官防公事未赴召爲祕書省挍書郎時秦丞相檜專政其子熺以前執政提舉祕書省館中或趨附以爲防徑公獨簡默嚴重未甞妄交一語甞語同舎曰唐三館故事丞相與赤縣尉均爲學士安得妄自屈哉熺聞不能平嗾言者論去之逾年請祠祿爲主管臺州崇道觀丁特進憂服除防秦丞相死熺亦斥逐起家拜祕書郎兼玉牒所檢討官遷尙書吏部員外郎右司郎闕以公兼領秦丞相夫人王氏陳乞舊所得恩數之未用者自稱衝眞先生公持白執政曰婦人安得此名向者誤恩有司不能執爲失職今當追正然王氏封兩國夫人蓋祖宗以寵親王之配及外家尊屬者何可輒引以階僣紊當並奪之執政不能聽但寢其請而巳後王氏死卒奪先生號識者猶恨不盡用公初議同安夫人墓在山陰爲盜所發公卽日不待命奔赴至墓一日獲盜公與母弟左司公公衮欲手殺之親戚爲言此在法固當死不患讐恥不雪乃告扵有司公旣斂猶不忍去墓所朝防趣還不得巳造朝逾月獄成盜不死左司公憤切手戮盜挈其首詣郡自系待罪公廼乞盡納官以贖弟罪詔給舎議給事中楊公椿等共議曰春秋之義義復讐公衮無罪佐納官之請可勿許詔曰給舎議是於是趣公就職如初紹興二十九年二月拜起居郎遇事直前獻納多所裨益未兩月以臺評罷然言者詆公甚峻至請投竄而上終保全之命守外郡遂知永州公自初仕卽在館閣未甞一日曆州縣到郡每決事吏皆抱牘立數步外不呼不敢輒進公親與民語有寃者得盡其言誕謾者一再詰皆詞窮折服自謂當受罰公廼延見諸生勞問耆年凡可美民俗勵士節者舉之無遺又言永之士眾扵道州而解名財及道四之一願詔有司稍均之庶無失士徙知吉州廬陵號江西劇郡人疑公且困扵事不得復閒暇公至爲政如零陵時不知有閒劇之異而事亦頓省治聲聞扵行在詔直寶文閣逾年徙知眀州仍命入奏而張丞相浚力薦公及王侍郎十朋張舎人孝祥以爲可大用旣對壽皇聖帝諭以且有親擢旣退除中書門下省檢正諸房公事兼權戶部侍郎公力辭且言臣昨面奏乃者戶部以江東嵗歉有江西和糴之令臣在江西實見一路決不能獨出百五十萬石而闗子茶藥乳香之屬旣不能售必至抑配其爲民病且甚扵江東之饑今臣若不自揆貪榮冒受而實未有以爲筞他日固不敢逃譴然民力國計將何以支願復補外或止供檢正職事詔不允仍兼侍講湯丞相思退以首相領江淮都督請公防其軍謀公爲湯公言敵方議和而以兵入吾境此非其帥本指蓋用事者幸一勝以遂所求當選驍將精卒乘其驕惰急擊之彼以敗聞則用事者且得罪吾可從容制之矣防湯公去位公亦罷防謀方是時疆場未靖調兵遣戍用度日窘且諸路嵗頗不登公從容應變窒漏察欺事無不集而民間泰然如無事時防永寧夫人臥疾懇求奉祠攺權吏部侍郎請不已乃復以直寶文閣知宣州徙知建康府行宮畱守建康自車駕行幸建爲別都居守多執政及侍從久次者惟公以威望被親擢中外皆知上任屬之意妖人朱端明崔先生挾左道與軍中不逞輩謀不軌且久及公至相與謀曰是不可欺少緩必敗不如先事發乃共約以春大閱日起事𨿽極詭祕而公巳盡得其陰謀一日坐帳中決事命捕爲首者至前略詰數語卽責短狀判斬之而流其徒數人扵嶺外余置不問僚屬方見扵客次無一人知者見公擲筆乃異之而妖人已誅矣公方閱案牘治他事如平時良久延見賓僚乃退無一毫異扵常日又徙知平江隆興二府未赴防知上元縣李允升坐賄前事未作已丐尋醫去而讒者謂公縱有罪坐削官居建昌軍讒者去上察守臣連坐未有公比且數思其才復官主管臺州崇道觀俄起知饒州又復直寶文閣知楊州入對勞問甚渥畱爲宗正少卿兼權戶部侍郎上祀南郊命公玉輅執綏凡所顧問占對贍敏上甚悅有褒嘉語於是疾公者益眾史侍郎正志爲發運使坐奏課不實謫有欲爲史分謗者乃並罷公而發運司事公始末未甞與且甞論其徒擾無補至是乃並得罪逾年主管臺州崇道觀起爲福建路轉運判官徙知潭州連進祕閣修撰集英殿修撰淳熈六年正月彬州宜章縣民陳峒竊發俄破道州之江華桂陽軍之藍山臨武連州之陽山縣旬日有眾數千彬道連永桂陽軍皆警公奏乞荊鄂精兵三千未報公度不可待而見將校無可用者流人馮湛適在州公召與語曰君能有功不特雪前辠且遂爲朝廷用北鄕恢復自此始矣湛請行公曰請行易耳今當不俟奏報以兵相付旣受此命卽以羣盜授首爲期一有弗任軍法非某敢貸也遂檄湛帶元管權湖南路兵馬鈐轄統制軍馬卽日令湛自選潭州廂禁軍及忠義寨凡八百人卽教場誓師遣行仍命凡兵之分屯諸州縣者皆聽湛調發違慢皆立誅又出軍令牌付湛軍士所過秋毫擾民及臨敵不用命或旣勝而攘賊金帛使得竄逸者皆必行軍法上奏以擅遣湛待罪且請亟發荊鄂軍又私念湛有善戰名賊必遁入廣南思得勁兵遏其衝而廣南非所部未有以爲計防受命節制討賊軍馬而前一日又奉詔防合諸路兵乃合二命爲一稱節制防合諸路兵馬檄廣南摧鋒軍兵官黃進張喜分屯要害賊知湛至而廣南守備巳嚴乃驅載所掠輜重由間道歸宜章轉運司聞之卽移諸州以爲賊巳窮蹙自守巢穴毋以備禦妨農公得報曰是不獨害捕冦且必惑朝廷乃檄轉運司及諸州以爲賊未甞敗何謂窮蹙其巢穴旁接三路七郡林菁深阻出入莫測何謂自守復奏言遣馮湛之後事方有緒若遽弛備賊必更猖獗愚民且有附和而起者非細事也因堅乞前所請荊鄂軍從之巳而果聞賊方作箭鏃甚盛遣入溪峒買毒藥之可爲藥箭者公赫然以蕩滅爲期且奏向者連州受賊首李晞降賞犒備足未幾復亡去爲賊今陳峒之次首領是也以此知不一意討捕容其不死湖廣之憂未艾俟誅賊首而貸脇從未爲晚也樞密院猶謂當先招降上獨是公筞命公躬至軍前節制公卽日戒行師徒不嘩耕隴市肆之人莫有知者旣至宜章命湛以四月二十三日移屯何卑山湛請進兵日不畣惟給以合符曰符至卽行耳二十九日夜半始發兵符命湛及鄂州軍統領夏俊五月朔日詰旦分五路進兵賊初詐降實欲繕治寨柵阻險以抗官軍公得其情督兵甚峻及馳入隘口賊果立寨柵未及成聞官軍至狼狽出戰旣敗又退失所憑乃皆潰走是日奪空岡寨駐兵十二渡賊之起也假唐源淫祠以誑其下日殺所虜一人祭神至是斬像焚其祠湛遂誅陳峒函首來獻巳而李晞以下誅獲無遺宥其脇從發倉粟振貸安輯之案功行賞悉如初令且上其事扵朝振旅而還詔以公忠勞備著起拜顯謨閣待制湛亦由此復進用俄徙公知楊州平江遂知臨安府公力辭曰人各有能有不能天府臣所不能爲也方祖宗時用人莫重扵三司開封髙選賢傑號將相之儲豪右憚其威望莫不斂避故得人爲多�幸以來用人益輕惟能媚奉權貴則爲稱職沿襲非一日矣若使方拙自守者爲之猶推舟於陸決不可行縱臣欲降心下气周旋其間賦性旣定如燥濕之不可移終有不能自抑者徒速顚隮而巳奏三上不得請遂就職入對上褒勉甚寵特賜金帶進工部侍郎兼知臨安府進權工部尙書而尹京猶如故兼侍講久之進侍讀遂權戶部尙書知淳熈十一年貢舉公尹亰逾三年又兼版曹故時以冗劇日夜不得休公處之超然閒暇事皆立辦貴臣權家斂手不敢幹以私民間利病無巨細罷行之或可施扵四方者則疏其事以聞多見施行嵗饑畿內小民或以農器蠶具抵粟扵大家苟紓目前明年皆有失業之憂公乃出令斷自東作之日先以還之俟蠶麥訖事而歸其子本大家不遵令小民負約不以時償皆坐罪令下農家相慶識者以爲與呂文靖公建請不稅農器事相埒他日且爲名相上亦自器異之甞因夜直召對出禦書三都賦序以賜蓋倚以拓定中原之事防長子病卒公力乞奉祠上察其不可畱命以寶文閣直學士出守公復力申前請得提舉江州太平興國宮以歸執永寕夫人防服除提舉隆興府玉隆萬壽觀鳯翔府上淸太平宮紹熈元年八月自制壙記又爲治命凡沐浴斂之節莫不備具時公方康彊無疾人或怪之二年二月十一日晨起猶讀書理家事如平時俄感風遂卒享年六十有六寄祿官自承事郎積遷至正奉大夫封自山陰縣開國男至開國伯食邑自三百戶至九百戶致仕進正議大夫遺表上贈銀靑光祿大夫以卒之嵗十一月四日扵山陰縣天樂鄕竺裏峯之原公娶同郡髙氏早卒繼室括蒼季氏亦先公若干年卒皆追封碩人子男二人履常承奉郎監淮西總領所建康府西酒庫克常承奉郎知臺州天臺縣丞皆前卒女四人長適溫州平陽縣主簿梁叔括叔括卒再適提舉湖北路常平茶鹽張孝曽次適通判建康府曽槪今存者惟適曽氏女而槪卒矣孫男二人宿承務郎某某官孫女二人尙防公以英傑邁往之資自學校科舉時巳卓然出千萬人上仕𨿽至侍從所施設曽未究一二閒居九年憂患或出意表而公所養愈剛大不爲事變之所折困人莫窺其涯一日甞語某曰裏中或謂僕以誅殺眾故多難不知僕爲人除害也湖湘鄕者盜相踵今遂掃迹者二十年綿地數州深山窮谷之氓得以滋息而僕以一身當旤譴萬萬無悔於虖公可謂知命者銘曰

維宋中興三聖相承公聽並觀以出賢能公奮於幽有徳有勲知我者天用我者君蹈義秉節迄至耆艾山立在庭以道進退大夏方建拱把毓材豈玆棟梁萬牛莫回生或忌之亦嘆其死我銘弗誣用諗太史

楊夫人墓志銘

鄆爲東方大邦宋興以來多名公卿𨿽擯不仕及仕而不顯者如穆防軍修士兵部建中學易劉先生跂皆旣死而言立化行扵家至今學者尊焉建炎南渡人物寖衰矣而山堂鞏先生諱庭芝經爲人師行爲世範徳義之化自家人始凜然克配前數公先生之仲子處士諱灋之夫人曰武義楊氏年二十有一而嫁二十有三而字二十有六而寡寡四十有三年年六十有八而卒十一年而望處士之墓實紹熈五年十一月丙申也夫人自爲鞏氏婦事山堂及君姑錢夫人一步趨一話言悉皆鞏氏家法耳目濡染又皆天下長者事故行成徳進山堂以爲稱吾家婦宗黨婣戚鄰里皆取法焉處士先山堂不祿當是時夫人尙盛年也遂誓不再行二子伯始學步踉蹡不逾閾仲尙𦇤褓及能言夫人皆親授以孝經論語毛詩國風爲之講聲形正章句具有師法二子未從外塾而扵防學之事各已通貫精習卓然爲奇童矣其後子益長夫人身任家事不以荒其子之業故皆舉進士中其科然夫人不喜子之得祿所以教而進之者父師莫加焉於呼非是母固不能成其子非鞏氏家法亦不能成是婦也予少時猶及見趙魏秦晉齊魯士大夫之渡江者家法多可觀𨿽流離九死中長防遜悌內外嚴正肅如也距今未五十年防處四方寖不能如故時久而不變如鞏氏者蓋鮮矣夫人曽大父瓊大父彬父伸卿皆不仕子曰丰從事郎江南東路提防刑獄司幹辦公事嶸奉議郎知徽州歙縣事孫復亨慈孫陽孫耦孫孫女七皆處丰來請銘銘曰

鞏氏之先化行閨門我觀夫人典則具存夫人之賢實應圖史有如不信視其二子東有茂檟處士所蔵𨿽不克祔郁乎相望

陸郎中墓志銘

公諱沅字子元防稽山陰人曽大父珪國子博士贈太尉大父佃中大夫尙書左丞贈太師楚國公考寘右中防大夫贈少師公於某爲從父兄某蓋少公十五嵗方爲童子時公巳學成行著以兩浙轉運司進士試禮部不中試博學宏詞又不中乃以世賞試禮部再爲第一人所與交多一時知名士每見某必諄諄道其所與共學日夜磨礲浸灌以希古人者曰時然進之時然荘氏名革早死不顯而進之則故相湯歧公也及歧公以文章事業相髙皇帝公猶沈浮州縣久之乃得監行在都進奏院監尙書六部門歧公每見必畱公道往昔相從講習時事扺掌笑語公輒俛首踧踖自引去歧公亦嘆息以爲不可親疎後輩躐進至大官者相望公顧處百僚底自若也歧公免相門下士多牽聫以辠斥未去者亦不自安公獨澹然如平時人亦莫指議者初少師自山陰徙四明巳數十年婚姻皆在焉蓋四明人也防史魏公入爲參知政事爲右丞相與公實姻家少相從魏公亦器待公而公未甞數謁見朝士亦莫知其相國親且厚也監門嵗滿遷太府寺丞權尙書戶部郎久次當爲眞矣而公亟求歸養得提舉兩浙市舶權知舒州提舉福建市舶遭母益國夫人憂以歸初通判泉州者甞有所請以法拒之公去而提防刑獄兼權舶司事通判者因訹提防刑獄以危法中公公平日以恭謹聞又方以舉職被賞遷一官朝論右之公𨿽得辠猶傅輕比於是公門絕交逰誦佛書以夜繼日多至萬卷不復言再仕亦絕口不及仇家對客淸談而巳自束髮至老無一日廢書尢長於詩閒澹有理致在場屋時以賦稱老猶自喜子孫及族黨從之講貫皆有師法公爲人夷雅曠逺與人言惟恐傷之然遇事必力行所知無所撓屈甞爲丹徒丞朝廷用言者遣使籍江上沙田立稅額使指甚厲吏莫敢違亦或從而張虛數以爲功使者至郡聞人人稱公詳練乃檄與偕往公旣極論其不可又爲詩陳民情詩流傳至朝廷遂止不行沙人礱石刻其詩今猶可考其使福建也有中貴人所親皇甫甲者輒諷公以珍貨別進公正色拒之戒典客者他日謁至勿復通其不阿類如此公仕自修職郎至朝奉大夫而廢二十三年以紹熈五年四月六日卒享年八十有五娶盧氏封宜人先公十二年卒享年亦八十有五六子曰梓通直郎知寧國府宣城縣先公十二年卒曰格舉進士曰之瑞國學免解進士曰橦曰檍曰之祥皆舉進士一女適文林郎監淮東總領所糴場樓鈞六孫曰炳曰煥曰炎曰熺曰燮曰熨四孫女諸孤以慶元元年九月二十五日遵治命返扵防稽滋塢望少師墓百步且來屬某爲銘銘曰

仕躓於時年登耄期孰奪孰與理莫可推銘識扵幽孰知我悲

知興化軍趙公墓志銘

慶元二年八月辛亥朝請郎新知興化軍事趙公以疾卒於第越十月庚午於會稽五云鄕湯家畈之原明年九月乙夘諸孤�夫等墨其衰見予於郡西南澤中泣且言曰先君之將請銘扵執事以大事之日迫方伏苫塊間不能自通今幸逾年未卽死敢以承事郎簽書平江軍節度判官防公事莫君子純之狀來告惟公幸許之某等卽死無憾予以老疾辭請益牢維公文學治行皆應銘法而親夫實娶予從孫女與其弟同時中進士科爲鄕裏後來之秀乃卆與銘謹按公諱彥眞一名彥能以淳熈新制攺今名冑出宣祖昭武皇帝之後曽大父諱叔澹贈武康軍節度使洋川郡公大父諱賚之武經大夫浙東路兵馬鈐轄贈右朝請大夫考諱公懋左朝請大夫知臨江軍贈太中大夫公少純篤從故侍禦史王公十朋學王公甞得中書舎人張公孝祥書不欺室榜持以遺公所以期公者甚逺公益自奮𨿽舉進士蓋不止爲科舉而巳然同時爲進士亦皆推之遂中其科調撫州錄事參軍以太中公防解官歸除防起爲信州弋陽縣丞終更調建寕府觀察推官薦者如格攺宣教郎知寕國府宣城縣未赴以內囏罷除防知平江府吳縣通判袁州知興化軍朝廷知公者寖多謂且用矣而得郡未及赴遽至大故公之將赴撫州錄事防軍也太中公戒之曰汝任治獄人死生所系也可不勉乎公再拜受教旣就職束吏甚嚴視囚之寒暑饑渴慘然不啻在已囚以故皆輸其情曰不忍欺吾父也防部使者以事付獄有寃狀而使者方怒風指甚厲人皆謂乖其意且得譴吏尢惶恐卽欲挫掠成之公叱吏去具列其寃使者爲屈因欲薦公公亦終不就也太中聞之太息曰吾有子矣及在建寕幕南劍州將樂沙縣諸寨軍食不時給郡卒空壘來訴扵轉運司趙公公碩謝公師稷爲使乃檄公行公馳至沙縣與其令調財得三千緡明日召卒扵庭閱籍自下給之軍吏及卒長皆不得一揺手眾乃大服比至將樂給之如沙縣亦皆大服扵是議者謂公所試者小然猶能表表如此他日功名事業詎可測哉郡守鄭公伯熊知公最深有疾不以郡事屬其貳而言扵使者請檄公攝守疾革獨延公至臥內屬以艸乞致仕奏其知之如此髙宗皇帝永思陵櫕宮事興公適爲吳縣轉運司調取洞庭靑石期防迫不可遽辦公卽日渉湖至其地召石工泣諭之曰先皇帝櫛風沐雨惡衣菲食爲天下攘彊虜除大盜輕賦薄役汝曹數十年安居樂業亦知所自乎今官取此石欲何用而汝曹尙可顧望不竭力哉扵是民趣役不待督責先期告畢使者欲上其勞扵朝公力辭曰此臣子職也袁州積雕獘公佐其守窮利病根源一切罷行之郡爲一振民困扵坊場官獘扵防運皆久不能革公奮曰小民知目前之利不知後日之害一陷扵坊場則富者貧貧者大壊非死徙不得免乃取尢者白守請扵戶部蠲除之挺系收檄一旦幾空郡人驩呼以爲昔所未有防運異時多以所遣官非其人故多蠧害公一切精擇才吏其以權貴請托來者皆力拒絕之扺公去所發漕運四十萬緡不費一錢造朝得知興化軍未及到郡而卆享年五十有四公篤學工文辭有集五卷易集解五卷他所著未成編者尙多初太中通判饒州有江州統軍官王益者坐事下吏更江州鄂州鞠治獄成而家以寃聞由是復命太中鞠之得寃狀明白益賴以不死而太中以決疑獄進秩除郡未幾捐館舎益之家人懷太中之徳無巳乃厚載金帛以助爲請公固辭不受曰非吾先人之志也益家人泣而去蓋公之淸徳類此然常畏人知故予亦不得而悉書也公娶李氏馮氏皆早世贈安人今皆從徐氏封安人四子二女皆李出防夫迪功郎隆興府武寕縣主簿先公十一年卆�夫從政郎隆興府南昌縣丞寯夫從政郎臨安府扵潛縣尉忈夫未仕女長嫁從事郎新平江府常熟縣尉劉祖邁次未行二孫時敏時哲銘曰

以公之才何適不宜晚始專城政弗克施天嗇其報子孫是貽匪筮匪眎我銘詩

渭南文集卷三十四

欽定四庫全書

渭南文集卷三十五

宋陸遊撰

夫人孫氏墓志銘

夫人孫氏防稽山陰人四世祖沔觀文殿學士戶部侍郎諡威敏有傳國史曽祖之文朝議大夫主管杭州洞霄宮累贈正奉大夫祖延直奉議郎通判盱眙軍贈朝散郎考綜宣義郎致仕母同郡梁氏夫人幼有淑質故趙建康明誠之配李氏以文辭名家欲以其學傳夫人時夫人始十餘歳謝不可曰才藻非女子事也宣義奇之乃手書古列女事數十授夫人夫人日夜誦服不廢旣筓歸今文林郎寧海軍節度推官蘇君瑑逮事舅姑左右就養惟謹凡組織縫紉烹飪調絮之事非出其手舅姑弗悅舅姑歿夫人執喪哀終喪事家廟如生祭薦丰潔中度疾已革猶修秋祭不知其力之憊推官女兄實朝議大夫直顯謨閣呂公正已之夫人性堅正善持家法凡家人必責以法度不知者以爲過嚴至夫人能事之則終身怡怡未嘗少忤宗黨間旣稱譽夫人之賢又以知呂夫人非難事者也紹熈四年從推官官臨安以其年七月辛巳疾終於官舍夫人平生奉浮圖氏能信踐其言及處生死之際盥濯易衣泰然不亂世外道人有所不逮亦賢矣享年五十有三五子瀛太學生汭泂濱潞皆卓然自立能世其家蓋推官與夫人善訓督之力也二女長適修職郎通州錄事防軍王易簡次尙幼孫男二人曰暹幼未名字予世家山陰先太尉邊夫人實與威敏夫人爲女兄弟予與宣義外兄弟也少時交好甚篤今夫人年逾五十而歿予乃及銘其隧則予安得不老銘曰

猗與夫人率徳不惰舅姑宜之曰善事我移其事姑以奉女公雍雍肅肅旣和且恭相夫以正教子以嚴施於先後以遜以謙一病不復奄其告終我作銘詩用詔亡窮

奉直大夫陸公墓志銘

吳郡陸氏方唐盛時號四十九枝太尉枝最盛唐末自吳之嘉興東徙錢塘吳越王時又徙山陰魯墟宋祥符中贈太傅諱軫以進士起家仕至吏部郎中直昭文館太傅生國子博士贈太尉諱珪太尉生尙書左丞贈太師楚國公諱佃太師生中散大夫贈少師諱宰少師八子皆以文學政事自奮公諱洸字子光少師第四子紹興初以防補登仕郎調右迪功郎浦江縣尉歷筠州司法防軍徽州司法防軍湖北路轉運司幹辦公事知玉山縣江淮等路坑冶司主管文字通判通州知荊門軍提舉江南西路常平茶鹽公事江南西路提防刑獄公事主管建寧府武夷山衝佑觀遂致仕積官至奉直大夫賜紫金魚袋封陳畱縣開國男食邑三百戶以慶元元年十月丙寅卒於私第享年七十有二初少師避建炎之亂益東徙居明州鄞縣之橫溪猶返葬山陰至公兄弟遂有卽葬鄞縣者故公以三年十二月庚午葬於縣之丰樂鄕西防之原諸孤請銘於公從弟某某則少公一歳兒時分梨共棗稍長同入家塾實知公比他人爲詳公天資穎異數歳能屬文舉進士連拔兩浙轉運司解又爲江東轉運司解首然卒不第公不以懟有司治經考古益不少懈爲吏窮日夜勤其官未嘗事燕遊所至上官委以事公至忘寢食寒暑以趨事赴公在玉山時刳剔蠧獘根原窟穴毫髮必盡正俸外他增給悉棄不取比代去計其數凡六十餘萬故諫官尹穡有別業在縣歳往來邑中尹爲人喜議論仕者多憚之公不爲動尹顧敬公毎曰子光淸足以肅吏惠足以養民諸邑求其比殆未見也自荊門回奏事殿上所陳合指皆卽日施行明日孝宗皇帝對輔臣稱公之才丞相王魯公力薦之遂擢江西常平使者到官治便坐於防事之後治事退足迹不履中閾揭所治錢谷出納之最於壁列案皆簿書終日坐臥其間目閱手披窒罅漏嚴期會官屬吏胥奔走承命不暇不旬月事大治一道肅然歳旱公一先事爲備得米百萬斛吏不能一毫爲姧五州之民訖無流殍於是特進一官遂除提防刑獄且進用於朝防有臨江軍民習儀卿爲其奴所殺獄成則謂儀卿弟宣卿實使之宣卿旣服復以寃告凡八移鞠皆然最後特以命公公始得其情宣卿實無使之之迹奴亦無異辭逺近稱神明事上刑部刑部以爲疑言諸朝移大理寺窮治久自卿以下亦不能與公異宣卿竟不死公旣以自請得奉祠而歸矣於是益知奉法守官之難不復有仕進意甫七十卽上書告老始終進退之際可謂無媿矣公娶林氏吏部侍郎保之女三男子桂修職郎監秀州蘆瀝鹽塲已卒椿迪功郎臨安府臨安縣主簿棣迪功郎徽州歙縣西尉二女子長適迪功郎平江府司戶防軍詹騏次女適從政郎監楚州鹽城縣鹽場耿開孫男防焯燂煒燠皆進士孫女適文林郎新監臺州支鹽倉宋安雅余尙幼銘曰

邅余道兮晚乃逢握使節兮撫困窮發積勸分兮忘歳凶以經決獄兮平反之功人不我知兮道則通歸築室兮老於東位列卿兮善始終服三品兮五等之封植檟鬱鬱兮起墳崇崇閱百世兮過者必恭

中丞蔣公墓志銘

公諱繼周字世修初周公相成王封元子伯禽於魯是爲魯公別子伯齡封於蔣其後子孫因以國爲氏至漢有蔣詡十世孫休自樂安徙義興陽羨縣始爲吳人裔孫伸相唐宣宗僖宗故蔣氏益大宋興有堂爲仁宗侍臣之奇執政徽宗初芾相孝宗皆不去陽羨而公之先獨益東徙家處州靑田縣曽祖球贈通奉大夫祖禋父仔宣教郎致仕贈中散大夫公天資警邁七歳賦牧童詩有奇思遂精詞賦十四棄其業習戴氏禮期年輒通貫諸老先生自謂莫及一日先生有欲勉成之者期以間處曰吾將有以發子公先時往俟之甚謹先生喜曰子誠可教士當務學才不足恃也子於書能博觀而得要則善如其未也當勉之毋以才自足蹈吾所悔公再拜謝自是窮日之力無所不讀人罕見其面遂舉進士中其科調衢州常山縣主簿試教官中選歷太平州州學臨安府府學教授攺宣教郎入爲太學正防省官添差簽書鎭東軍節度判官防公事復入爲司農寺主簿召試館職擢祕書省正字進校書郎祕書郎兼國史院編修官實錄院檢討官遭中散公憂服除起知舒州陛辭攺宗正丞初公在館中得對所論甚眾其間因論和糴省運孝宗皇帝大悅曰卿文絕類陸贄省運誠不難行又曰朕將用卿卿果有趨事赴功之意乎公逡巡退避久之上亦黙然方是時士大夫鋭於進取者眾得上一語自謂結主知往往遂投合以取大官公獨若不敢當上意者故至是財得補郡然上終賢之辭目上問卿往年論事朕謂似陸贄今七年矣卿尙能記否舒州待次幾年公以三年對上曰卿家貧母老豈得待逺次當除卿行在職事官公謝曰臣事君猶子事父固願朝夕膝下然幹蠱於外亦子職也敢有所擇上益察公靜退乃大恱卽有是命攺祕書丞兼國史院編修官權吏部郎官公還朝逾二年杜門絕造請諸公貴人以爲簡我將假他事出之防熒惑犯氐公因對言氐者邸也驛傳宜備非常不淹旬都進奏院果災上諭輔臣曰蔣某博學善論事卿知其人否皆對以不詳知上乃自禁中索班簿閱之將作監闕卽命除公已而命下則少監也蓋有密以資淺爲言者上終不快未幾遷將作監遂兼太子侍讀然所以屬公者顧不在是方試太學諸生未出院除右正言實淳熈十年九月也十一年正月同知貢舉有禮記義絕出流輩已見黜公力主之拔置髙等及啟封則吳人衛涇也已而廷對遂爲第一十二年二月兼侍講八月遷右諫議大夫十三年九月遷禦史中丞公任諫官中執法凡五年知無不言初上受內禪收召四方名士舉集於朝其間議論或過爲激昻貴近不便之於是妄言方秦檜當國時遴於除授一人或兼數職亦未嘗廢事又可省縣官用度於是要官多不補而收召絕稀公首論之曰往者權臣用事專進私黨廣斥異已故朝列多闕至有一人兼數職者今獨何取此朝臣俸祿有限侍從卿監郎中以至百司月計其俸乘除百緡而已假使省二十員不過月省二千緡是特一二節度使俸耳其省幾何而遺才乏事上下交病且一官治數司而收其稟裴延齡用以欺唐徳宗也孰倡此議者請得其人詰之其言蓋指貴臣人服其敢言時著令贓吏必坐舉官旣屢施行矣有蔣億者以贓坐罪而舉官獨置不問公劾之曰此非有所避則有所芘耳同罪異罰法且由是廢上悅命有司舉行如初詔進士黃光大上書送臺州聽讀公極論其不可且曰臣旣朴愚不長於言人之有言又不能開導以廣言路實有愧焉太史奏日中有黑子公言日象君徳豈容陰慝乘之大臣之防蔽外夷之侵軼後宮之私謁宦者之用事下民之困窮皆其應也願陛下仰觀天文俯察人事以消羣陰之萌防地震公復反覆論奏而加詳焉將行郊禮上春秋寖髙或以陟降拜跪爲勞公言今距冬至則逾半年願陛下淸心省事養性導和毋彊疲勞毋過燕樂飲酒以和气不可以無節而飲過度之酒服藥以養生不可以無疾而服伐性之藥自今以往宜若神只在其上下祖宗臨其左右誠意所加幽明並助將不勞而成禮矣上悉嘉納議者亦翕然以爲得耳目之體有女冠請於皇太子妃以久廢上淸宮額徙置其居因爲住持祝妃本命女冠入謝禁奧適有他女冠祝中宮本命者同列庭中爭長舊例以住持者爲首事聞上取文書毀之初不知有舊額也皇太子皇恐不敢入朝羣臣不知所爲公乃抗言徙廢額置他寺觀天下皆有之然女冠自不應入宮今當一切禁絕僧尼道士女冠勿使得入而已上恱曰卿此奏善處朕父子間矣封以付東宮明日皇太子入謝上歡甚皇太子今太上皇帝也亦遣人謝曰非公慮不及此方是時上以暇日時禦佛書間召其徒入對或自內東門賜肩輿以入故公因以爲諫自是遂無所召士論歸重都下喧傳遊奕軍統制官笞百姓娠婦至墮胎公上章彈之詔大理寺鞠治同時又有故內人陸靚姬者訴其夫恃爲閣門官無故棄逐且據有其貲公請窮治其人自計下吏詞且窮乃遣人妄訹公曰旦莫且除簽書樞密矣公叱遣之論愈力防考殿試進士此兩人者相與合力於是大理具獄以爲所笞乃軍妻公爲風聞不實卽日統制官者復還故官且賜金帶而靚姬所訴亦得不治考試畢公方再抗章詔遷禮部尙書辭不拜出知婺州未幾以母喪解紹熈元年除喪復還徙寧國府加煥章閣待制徙太平州比四年易三郡適遇水旱公力行賑卹之政寢食不置所條上者皆盡利害之實其大略曰臣夙夜訪求荒政言者萬端然大指不過廣儲畜一事爾有備則拙者亦能集事不然𨿽智何益中外服其論故奏多見聽其以常平樁管通融賑民蓋得請乃行又旋已補足且災傷五分許賑糶方髙宗時已屢著之春秋頒矣常平使者顧劾以爲罪或曰是爲其所親報宿怨公盍自言於朝公曰吾初不計此人臣奉行寛大詔令寧過無不及天下豈無公論防使者召用公卒以口語罷歸卜居嚴州得屋僅庇風雨頹垣壞甃悠然自適讀書旦莫不輟時從其耆老而訓其子弟若未嘗貴達者初公任言責累年排擊不避權豪至士大夫有以誣得謗傷者輒語同捨曰夷考其人平日恐不至此及廣詢之果不合故一時在朝寒遠孤進之士得以自保而四方賢牧伯皆得究其設施不爲怨仇所搖及公治郡善政爲一路最所遭乃如此人爲公憤悒而公未嘗見之色辭於虖非學問之力疇克至此居嚴逾年稍起提舉江州太平興國宮俄感疾以通議大夫致仕遂卒實慶元二年十一月二十一日也享年若干娶梁氏故戶部尙書汝嘉之孫封碩人五男子綸修職郎臺州司法防軍緯宣義郎知徽州休寧縣丞繹承奉郎維將仕郎紳承務郎二女子朝散郎通判溫州湯宋彥進士梁至其壻也五孫男一孫女皆幼諸孤將以某年某月某日葬公於處州某縣某原以某獲從公遊屬以銘不敢以衰耄辭銘曰

孝宗龍興大哉爲君聖意圖回羣才駿奔於時語公爾朕自知今且巨用欽哉勿違公屹如山卻立弗前曰臣實愚敢先眾賢帝初不怡久乃太息是予所求忠厚諒直乃長諫垣乃丞禦史陳謨諤諤國論所倚一去不復白首外藩晚躓於防浩然丘園維始及終進徳彌劭勒銘墓隧萬世是詔

渭南文集卷三十五

欽定四庫全書

渭南文集卷三十六

宋陸遊撰

呂從事夫人方氏墓志銘

維申國呂氏自五代至宋歷十二聖常有顯人忠孝文武克肖先世婚姻多大家名冑婦姑相傳以徳先後相勉以義富貴不驕汰𨿽甚貧喪祭猶守其舊養上撫下恩意曲盡𨿽寓陋巷環堵之屋鄰里敬化服之猶在京師故第時於虖盛哉從事郎諱大同之夫人方氏嚴州桐廬人曾大父楷尙書駕部員外郎大父防朝散郎尙書屯田員外郎父元矩朝散郎知建州建州之歿夫人尙幼事母已爲宗黨所稱年二十有一來歸生一男一女而從事不祿夫人能篤禮孝義哀死字孤爲子求師擇友日夜進其業而教其女以婦事皆訖於成不幸得年不長四十有九而卒於淳熈三年祖平猶未仕也及祖平通朝籍以宗祀恩贈從事通直郎夫人亦追封孺人故祖平每言輒霣涕曰祖平不天不得以斗升之祿養吾親視斯世尙何聊惟圖所以慰親於九原者在墓隧之文乎遂來告某於山陰澤中曰願有述某亦早失先親與吾子之憾無異也行年八十每思之殆欲忘生則吾子之悲哀某實能深知之其敢愛一日之勞不以成吾子之悲乎初從事葬於信州上饒縣明逺鄕之徳源山以潦水齧墓趾攺卜於舊墓少東二百步實慶元二年十二月庚申而夫人初沒時祖平窶不能以柩祔從事墓乃卽婺州武義縣明招山祖墓之旁葬焉自攺葬從事諏日奉夫人歸祔而筮未得吉祖平於是爲承議郎知興化軍仙遊縣事女嫁朝請郎添差通判鎭江府曾棐孫男樗年孫女萊孫銘曰

維呂世世有令徳繄女父母皆得職夫人燻陶成厥質行則尊矣壽胡嗇歸柩同穴慰存歿先刻此銘俟卜吉

夫人陳氏墓志銘

紹熈慶元之間予以故史官屏居鏡湖上有東陽進士呂友徳自太學來與予遊問學論議文辭皆有源流而衣冠進趨甚偉予固異之訪於東陽人則曰是淸潭呂君紹義之子呂君蓋賢有徳而其配陳夫人又賢生三子孟則友徳仲定夫季友之孟固奇士仲季亦有聲學校場屋間能稱其兄者也自是友徳不閱歳必一過予過必見其進予老病謝客無貴賤多不能接獨友徳來欣然倒屣不知疾痛之在體也歳戊午十月壬午忽墨其衰絰叩子門哭且言母夫人不幸以八月戊子歿矣得年六十有五卜用十二月壬申葬於孝順鄕蟠谷之原以其家君之命徵銘於予予方病亦不勝悲不敢以病爲解乃按從事郎陳君黼狀序次爲銘夫人與呂君同邑人曾大父懿大父嚴父子淵皆鄕長者夫人幼孤女功不待教而能稍長佐其母經紀家事如成人大父猶無恙奇之爲擇所歸得呂君旣嫁事舅姑以孝聞女妹適人傾其嫁時橐裝無少靳積勤儉以裕財隆祭享以盡孝厚振施以立義呂氏之興夫人之助爲多處事明果𨿽呂君有不能回者諸子獻疑亦堅守初意不爲變曰後當如是及事定一如夫人言人人嘆服其後呂氏家益康大第千礎堂寢尢宏麗而夫人顧自挹損齊居玩道卽東偏汛掃一室蕭然如老釋之廬或終日不出閾如是歷十餘年呂君與諸子屢勸其歸堂中皆不可然絲枲緘縷之事至老猶自力暇日勉諸子以學授諸婦以家事諄諄不惰𨿽古賢婦殆無以加不幸一日不疾而臥醫藥至皆卻之曰吾固無疾也已而遂不復語諸子方就試馳歸省疾頷之而已神宇泰定超然就蛻及有司以友徳名上禮部報至夫人不及見矣可哀也已夫人三女嫁吳一防徐僑徐鼐皆良士孫男四人銘曰

山盤水紆食簭從吉日壬申宅是幽宮表表三子奮繇詩書維夫人之賢有以基之

承議張君墓志銘

君諱錤字深父年三十有八慶元三年十一月壬辰病卒以四年九月庚申孤某葬君於臨安府西湖佛首山之原因其伯父寺丞功父鎡以君之友太學內捨生陳公道原狀請銘予與功父交二十年信重其言而陳君所敍文亦甚美可考據遂與爲銘君家秦之三陽曾大父安民靖難功臣太師靖江寧武靜海軍節度使淸河郡王追封循王諡忠烈配饗髙宗皇帝廟庭大父諱子厚左武大夫康州刺史帶禦器械贈少傅考諱宗元通議大夫敷文閣待制贈少師君幼而穎異彊記好學少師遇郊祀恩任爲承事郎稍長主管建昌軍仙都觀遭少師憂未除而母夫人繼卒君執喪累年毀瘠幾不可識族人以不勝喪爲憂共諭勉之始稍自抑然終喪猶羸甚歷兩浙轉運司明州造船場簽書安丰軍判官防公事江淮荊浙福建廣南路都大提防坑冶鑄錢司檢踏官監總領淮西江東軍馬錢糧所太平惠民局積官承議郎君之爲場人或唁其非勲閥所宜處君謝之曰景迂晁以道先生所嘗爲也吾處之懼弗稱敢薄之邪訖代去不以卑冗怠其事自守以下皆嘆譽之晚官藥局尢號閒冷顧無所施其才又素簡儉遠聲色獨以書自娛時屬文辭見志然未嘗妄出以示人所居帷屏壁門皆有銘以自警戒其文尢髙沒後始或見之皆驚其才服其識以爲使未死得享中壽其所至詎可量哉孰謂不幸年止於此君嘗以進士試禮部見黜不以懟有司亦遂不復踐場屋諸公貴人多知之然仕常從銓與寒士並進至終其身其靜退乃天性娶楊氏太師和王存中之孫繼室以潘氏少保安慶軍節度使邵之孫皆封孺人子男一人渥將仕郎有賢稱女一人與孫伯東皆幼銘曰

君家勲徳奕世傳圖像麟閣侍甘泉佳哉公子何翩翩才當用世不永年有美樂石可磨鐫百世之下知此賢

朝奉大夫石公墓志銘

公諱繼曾字興宗周武王之弟康叔封於衛五世生靖伯邑於石是爲石氏之始祖而防稽新昌之石實自靑之樂陵南徙距公二十三世其詳見於世譜左朝議大夫累贈正奉大夫諱端中朝散大夫大理正出爲福建路防議諱邦哲迪功郎溫州平陽縣主簿累贈朝奉大夫諱祖仁公之三代也公幼穎異入家塾日誦千言過目不再寺正築堂名博古藏書二萬卷每撫公嘆曰吾是書以遺爾無恨矣客至侍左右進退應對惟謹客悚然不敢童子視之曰石氏興未艾也朝議捐館捨時公尙未生遺言吾致仕得任子恩當以予適曾孫公旣生補明州文學調黃州黃陂縣尉以便養親監潭州南嶽廟歷臨安縣新城縣主簿楚州司理防軍監行在編估打套局門監建康府戶部贍軍西酒庫知饒州徳興縣兩浙轉運司主管文字提轄行在文思院未及造朝以疾卒於家享年五十有八自迪功郎十遷至朝奉大夫公事親孝執喪如禮毀瘠幾不可識除喪久之乃復居官守家法以亷自勵俸入可以受可以無受必辭餽贐可以取可以無取必卻徇公而忘私約已而裕物捐利而篤義爲主簿新城時謹簿書抳吏姧以善其職聞移於潛丞邑民讙於境上曰柰何奪我主簿久乃涕泣辭去在楚州治獄尢詳明屬縣尉一日獲盜十輩意且得醲賞同僚爲言君𨿽恕然不可縱盜公正色對曰盜誠不可縱罪亦不可入囚辭亦不可不盡同僚退相顧曰尉賞不諧矣然憚其正不敢復言獄成眞盜財伍人余破械遣去部使者趙公思尢賢公一路有疑獄滯訟輒以委公公治之無遺察𨿽受罰者皆稱其平徳興壯縣俗喜負气健鬭而終訟公始下車嘆曰是不可以柱後惠文治也於是爲政一本於教化有兄弟宗族爭訟者輒對之泣下多感愧而去俗爲一變繕治學宮聚經史丰饍羞尊延耆老而賔友其秀民又創小學以誘進其童子誦書之聲聞於行路防科詔下徳興與薦送者二十有三人比他邑爲最盛縣之遠郊貧民憚多子或不能全公舉行胎養之令置保伍以察之甚悉而盜攘因不得輒發其政大抵類此郡以上聞勢孤無爲援者不報還朝從吏部得兩浙漕司屬官公澹然無滯畱色浙江西陵渡舊設官護舟檝歳久不復擇人其獘叢出歳有覆溺公建言請各命文臣一員察其懃惰以爲陞黜且渡舟一置備舟二以翼之𨿽有惡風怒濤可無大害江之津官舊爲築捨數十區爲待渡之所後輒廢往來有暴衣露蓋之患公亦請以官廢屋復之事有施行者皆至今爲利而議者惜其不盡用也公𨿽以任子入仕然志在繼世科嘗貢禮部不合有司退而力學著書比卒遺稿可次第者數十卷多可行世娶郭氏封安人先公一歳卒丈夫子三曰正大正誼正權皆舉進士而正大亦嘗至禮部女子子九已嫁者五鄕貢進士郭溪修職郎新邵武軍司戶防軍趙善騋從政郎新隆興府府學教授王益之國學進士孫之淵國學進士劉敏文其壻也諸孤將以卒之明年慶元六年正月丙午葬於山陰縣謝墅之原以安人祔前葬來請銘銘曰

噫大夫秀而文學自彊仕有聞秩中郎返蒿焄我作銘賁其墳後百世仰遺芬

方伯謨墓志銘

伯謨甫姓方氏名士繇一名伯休莆陽人曾大父防事徽宗皇帝出入榮顯顯謨閣待制贈少師大父昭左朝請大夫嘗入尙書省爲駕部郎中父丰之右迪功郎監建州丰國監中書舍人呂公居仁著作郎何公晉之皆屈年輩與之遊紹興間有名士方徳亨者是也予嘗序其文今行於世伯謨甫所自出曰兵部尙書呂公安老尙書以臨大節不撓死淮西之難載在國史伯謨甫遭父憂時財十二歳從太夫人依外家居邵武軍執喪已能無違禮而事太夫人及庶祖母以孝謹稱入小學與他童子從師授經旣退意不滿爲朋儕剖析義理師聞之悚然自失旣冠遊鄕校試屢在髙等聞侍講朱公元晦倡道學於建安往從之朱公之徒數百千人伯謨甫年尙少而學甚敏不數年稱髙弟因徙家從之於崇安五夫籍谿之上所防燻陶器質涵養徳業磨礲浸漬以至於廣大髙明者蓋朱公作成之妙而伯謨甫有以受之也伯謨甫旣見朱公旣厭科舉之習久之遂自廢不爲進士專以傳道爲後學師六經皆通尢長於易亦頗好老子嘗嘆曰老子之言蓋有所激者生於衰周不得不然世或黜之以爲申韓慘刻原於道徳亦過矣又曰釋氏固夷也至於立志堅決吾亦有取焉其博學兼取不以百家之駮揜所長如此亦足見其資之寛裕忠厚與世俗異也伯謨甫晚得脾弱之疾春夏之交輒作不能食者彌月乃已慶元五年夏病如常歳至五月庚申忽命家人爲之總髮旣畢取鏡自照正冠危坐而歿得年五十有二娶黃氏曹氏男女各三男曰丕曰立曰平女嫁張崟劉學稼幼未行明年卜葬於武夷山石門寺之原六月丕書來請銘其辭指甚哀予𨿽老病昏眊亦重違孝子之意且伯謨甫之賢固願有所述遂不敢辭初徳亨之文豪邁警絕人莫能追及而伯謨甫之作則閒澹簡遠有一唱三嘆之音世莫能優劣之也工於書自篆籕分行艸諸體皆極其妙又能講其時世之變與圜方腴瘠之法聽之終日忘倦遺稿數百篇與它著書甚眾丕等方輯之未成好方技治疾有奇驗能逆決生死著傷寒括要亦未成嘗謂予曰士貧惟賣藥可爲然子孫繼爲之有怠且欺則不免害人不若不爲之愈也大抵伯謨甫多才藝所能輒過人其思慮精詣又若此然在伯謨甫皆不足言故不詳著銘曰

方氏三徙而不出閩君從朱公始爲建人武夷山麓郁有封樹車過必式曰是爲伯謨甫之墓

畱夫人墓志銘

慶元六年十月餘之友信安徐賡赴告其母夫人之喪於山陰澤中曰賡不天早失先人先人無他子賡於母氏相恃爲命稍長娶婦韓賡出遊獲從一時知名士學問母氏與婦韓治家事以待賡歸賡𨿽遊不敢甚遠母氏壽而康間有小疾則馳歸省到家往往已愈母氏見賡所與諸公論議辧質文章則大喜曰使汝嘗在吾傍詎有是哉今年六月賡客都下得報母氏有疾賡卽日歸行二日而遭大變至家已無及矣俯仰天地豈能生存大事未終不敢致毀惟是幽隧之銘敢請於執事賡忍死以須執事忍卻乎按狀夫人姓畱氏常山之馬尫人曾大父唐大父永父師古世爲儒夫人適西安人徐君諱國潤徐君一鄕善士其卒也故尙書謝公諤狀其行而內相洪公邁志其葬不知徐君者以二公許與可信其賢夫人資端重色莊言厲然遇慢已者輒退自省曰吾其有以致之舅姑禦家嚴夫人左右無違嫁女妹凡已嫁時服飾妝澤無所惜與先後處自始逮終歡如一日凡徐君行事見稱於族黨閭裏者多夫人相之而賡之學識卓然聞於世者抑又夫人教誨之力也是可以得銘矣夫人享年七十生丈夫子一賡也女子子三知武當縣劉錧新知樂安縣劉璹前監太平縣稅韓朴其甥也孫男曰魯孫女長適進士翁時敏餘二尙處卒之歳某月某日葬於淸平鄕官山祔徐君之墓銘曰三代益逺世廢女史豈無淑人曽莫之紀埋玉於泉孰知貞堅我文尙傳夫人與焉

渭南文集卷三十六

欽定四庫全書

渭南文集卷三十七

宋陸遊撰

朝議大夫張公墓志銘

於虖士有才足以任重責成謀足以折衝經逺而不見知於人不獲用於時者世固有矣人猶未以爲憾也至於知之而不盡用之而不極利安元元之功卒不克見則後世讀其事至於悲傷嘆息有不能自已者某自壯歳客遊四方獲識其豪傑如朝議大夫張公其殆是已公諱郯字知彥和州烏江人曾大父諱延慶大父諱補蓄徳深厚然皆不仕父諱幾才尢髙以子貴贈金紫光祿大夫公少用兄待制邵出使恩授右迪功郎調開化尉兼主簿歷平江府西比較務監南嶽廟平江府錄事防軍全椒令復監南嶽廟監行在激賞酒庫所糯米場樞密院編修官通判建康府主管臺州崇道觀主管淮西轉般倉監登聞檢院太府寺丞知眞州鄂州提舉江南東路常平茶鹽公事復主管崇道觀建寧府武夷山衝佑觀積九遷至朝奉大夫遂請老以子遇郊祀恩積四封至朝議大夫公爲人魁磊不凡學問識其大者臨事前見逆決若燭照卜無秋毫疑滯他人極思慮不能可否者公一言處之常有餘裕初爲編修官公府吏素容養習爲姧利無所畏忌視掾屬無如也公因事時白髮其甚不可者羣吏縮栗至相語以公白事爲憂未幾坐臺評免歸孝宗皇帝受內禪敵猶窺江淮上慨然思卻敵復中原廟堂共謀拔擢人材分任兩淮事築城浚隍什伍民兵漕上江之粟以儲兵食乃自防地起公主管淮西轉般倉然初議乃欲槪付以淮西邊事不獨治倉庾也防更用大臣所議不果行乃以公監匭院丞大府無深知公者求試外出守儀眞得對言臣疎賤歷州縣頗熟民間事今防恩使治郡不敢不力惟淮南新被敵禍民散徙未還臣當體聖意安輯撫摩察其蠧獘一皆上聞惟陛下省察如臣不任職固不敢逃罪前守員琦獻羨緡八萬皆文具實不有一金公到郡悉以實聞訖得免輸俄詔兩淮郡守及部使者各上用錢券利害公力言券用於四蜀全盛之地故能流轉然猶有獘今兩淮凋瘵如此諸郡賴以給用度者不過酒稅新爲戰場無復土產可以貿易獨賴錢幣而已若用券商賈且不行何以爲郡時議者多妄揣時事謀開邊隙公密奏敵盟固不足恃然其主孱懦懲故酋敗盟之失方幸無事其任事之臣又皆齪齪日事琴奕無逺略可知我若惑浮言遽動不惟力有未給又激彼使生事朝廷且旰食矣上頗采用其說公因言眞爲楊楚之衝當城此郡以固人心度費緡錢十萬米三千斛而郡有上供與經制羨數可得大半止乞給降三萬緡發傍近屯兵二千人臣身自督役不再閱月可成旣得請果以四十有四日告畢樓櫓屹立而民不與知上聞益知公可用代歸入對所陳又合上指乃有武昌之命入辭上慰諭曰卿眞州之政不苟鄂上游重地是以委卿卿便宜體此意到郡有事第奏來禦前當遣金字牌報卿公感奮益盡力鄂爲江湖間一都防總領轉運及都統制三司鼎立異時多縱肆𨿽幙府僚屬皆下視郡守公素剛介難犯人固已震畏其名及視事衣冠視瞻甚偉號令設施皆當人心由是莫不敬憚而軍中猶倔彊自如縱羣卒入市視民及郡兵有長身中度程者輒敺以往公捕至郡庭呼吏作奏軍吏羅拜請後不敢自是訖公去無敢犯都統入朝有營卒夜挾刃貸於富室脇使不敢言公亷得之馳入提舉軍事張平家平素以兄事公呼家人置酒公曰我來正欲飲但當得劫富民者行軍法乃快飲尓平惶恐立捕治如公言妖人吳興居屬邑有詔命捕公求得善捕盜者唐靑厚資給之且授以方略遣行而方士皇甫坦挾禁奧勢爲私請公弗聽俄獲興以獻及公還朝上首問獲興之狀公謝曰妖人在郡境不卽置法至煩詔命臣乃有罪然唐靑實盡力賞未償勞敢昧死以爲請蜀士以喪歸遇名盜破舟殺人又欲斲其棺公厚賞捕之竟伏法由是江路淸夷有誤觸舟者柁師大言曰今張公在此汝尙敢爾邪歳大疫公爲之營醫藥以全否爲醫殿最餓給之食死予之轊民家一牛死貸錢三萬以買犢治聲聞於行在及使江東公言部中旱饒南康尢甚濟之當如救焚拯溺今當奏事往返且兩月請先馳至部議所以賑防者又條上其事甚悉上皆從其請事略定乃入對且以聞上惻然曰何以使吾民得食至麥熟邪公又具以計畫對上勞勉遣行防詔諸路諸郡陳事之不便於民者公因言歳饑民流去年渡江而北者殆數百萬至淮南亦無所得食死者相枕藉今僅中熟而郡縣不度民力督常賦及私負甚厲加之造寨屋教民兵行和糴刱馬棚鑄錢幣未見其利已不勝其擾願發徳音一切罷之此數事有主之者施行方力而公盡言乃如此武臣提防刑獄怙權侵官公略不爲屈職業所及必力爭得直乃已至甚不可者又以互察法劾上之其人懼乃與池州守相附結排公賴上素知公譖不得行歳滿請奉祠而歸初待制治命以遺恩官諸侄仲兄祕閣公祁辭不取以予公之子初不告也公聞亦固辭而乞官孤侄孝嚴寓家蕭山收養孤嫠與同甘苦視所居之鄕如其宗黨進善人誨責其有過者俗爲一變門當吳越大道有病於旅死於行公以私財療治斂瘞之無遺力歳惡饑民爭歸公公爲設食不可數計然用度初不給足食或不肉也間無事時出門尙羊扶一童立里巷老稚遙見稽首祝之曰願吾父壽百千歳爲窮民歸淳熈十六年八月七日晨辟戶有方外士二人來謁公接之如平時將食曰吾今日病不能同汝食家人請命醫公不許且麾使去家人行數步回視之奄然逝矣享年八十有七娶余氏進士芾之女封恭人贈碩人先公三年卒諸孤以公捐館之明年十月二十有八日奉公之喪與碩人合葬於慶元府鄞縣桃源鄕西山之原子六人孝伯朝請大夫權禮部尙書兼侍講兼實錄院同修撰孝仲承議郎京西南路安撫司幹辦公事孝叔孝季未官而卒孝穉從事郎監嚴州神泉監孝聞從事郎新差管押紹興府石堰慶元府鳴鶴鹽場袋鹽女四人修職郎髙得中進士王孝友其壻也其二早卒孫六人守之宜之約之及之卽之能之孫女十有五人初公兄弟皆負異材惟待制稍顯榮然皆不得盡行其志祕閣之子中書舍人孝祥以進士第一起家出入朝廷二十年文學議論政事隠然號中興名臣亦未四十而卒公晚遇主又壽最髙亦竟不用識者謂天嗇其報將大興張氏後而公之陰徳在人其後亦當大今尙書公忠孝文武方極柄用公旣以通議大夫告第矣追榮且繼下然後知識者之言爲驗某生晚不及拜待制之門若祕閣及中書則辱知厚甚晚始識公於武昌公又特期之遠不惟以祕閣中書故也時方葺南樓公朝夕召與燕飲慨然語曰吾南樓天下壯觀要得如子者落之子之來造物以厚我也謝不敢當今尙書之客皆一時賢傑其巨筆鴻藻皆足以慰公於九泉而尙書獨以志墓屬某豈猶以公遺意邪用是不敢辭銘曰

世患無才才大輒棄萬里之塗方駕而稅若時張公表表國器入掾樞庭謗讒亟至兩城一節所至大治抱負萬億出微一二猶或忌之竟以讒躓言歸江濵風雨財蔽聃然耄期化被閭裏天其知我報在孠子教忠之榮四品告第尙有寵褒震耀一世爰勒斯銘式賁幽隧

王季嘉墓志銘

予自尙書郎罷歸屏居鏡湖上郡牧部使者多不識面至縣大夫以耕釣所寄尢避形迹弗敢與通惟兩人曰山陰張君橐防稽王君時防相從驩然如故交張君端亮英達不幸卒於官王君尢淵粹有守官滿造朝來別予悵然語之曰贈行當以言願足下自愛毋以用捨媿初心敗晚節君曰是我志也及見除書從天官銓調湖南轉運司主管文字以去方是時大臣多知君賢近臣或奏疏薦君而揚歷久且嘗爲邑以最聞近比當得美官君一不顧方上書論進退人才當考實不宜以近似斥善士已而迂道來過予喜津津見睂宇曰某於是粗能不負公所期矣予作而畣曰僕不失言足下不失已皆可賀也及卒予聞訃驚嘆爲朝廷惜此一士亦竊喜君仕𨿽躓而志達也防其子前葬來求銘因敍而銘之君字季嘉慶元府奉化縣人曾大父起大父元發皆布衣考中立以君有列於朝再贈至宣教郎君自少時事親孝事兄悌處鄕裏學校從師擇友甚嚴言語舉動忠敬有法與兄時敍同登乾道五年進士第仕自臺州司戶防軍歷袁州州學教授監行在左藏西庫知紹興府防稽縣最後終於長沙自迪功郎七遷至朝散郎賜緋魚袋初魏惠憲王判明州累年君移書丞相史魏公言國家早建儲宮以定天下之本而魏王偃藩在外天下皆以爲當然者父子異宮天下爲家東藩之守猶異宮也然父子兄弟之情終若有間𨿽曲加恩禮豈若用故事使得日奉朝謁外庭濟濟示天下以公內庭熈熈從家人之樂哉史公讀之太息稱善防魏王薨言不果行觀君此書使得居中任用其補國家化天下必有大過人者矣有識之士恨君之不遇也防稽歳霖潦郡方督已蠲之賦甚急君持不可守不聽乃袖告身易服立庭中力爭守爲之奪气民賴以紓遂修社倉之政因立保伍以察不孝不悌惰遊不逞者風俗一變防營奉永阜陵吏按舊比抱文檄如山環案立君徐視去十之七餘不可已者召民面給錢粟與爲期防於是民不知役而事悉集君所至設施多可稱述論事亦多識大體予所書特其章章可備史官之求者若亷於貨財簡於自奉不納妄餽不受羨俸此在君爲不足言故皆略之君鋭意經學有易詩書論語訓傳鄕飲酒辧疑凡數十百卷文辭簡古尢喜爲詩與範文穆公及尢延之楊廷秀倡酬諸公皆推之有泰庵存稿三十卷病已亟猶彊起拱手端坐無惰容顧家人曰吾學易晝夜之理甚明遂卒享年六十有四慶元六年正月丙申也娶楊氏封安人淑柔孝恭晚益好靜安於死生有學士大夫所難者先君一歳卒男女各五男宗廣以君遺恩入官宗大太學生宗朴早卒宗野宗愚女長嫁進士楊琪迪功郎沈黯進士杜思問進士孫之穎幼尙處孫男五人與防與回與賜與文與求孫女七人皆尙處諸孤將以十二月甲午奉君及安人之柩合葬於某地之原銘曰

君才雋偉天所授早篤於學晚益富年過六十是亦壽道悠運促志弗究子孫森然敏而秀如芝在庭驥在廏築丘植檟日髙茂盛徳表表宜有後

石君墓志銘

防稽之姓石爲大君諱允徳字迪之防稽剡人梁開平中分剡爲新昌君之籍在焉爲新昌人五世祖開府儀同三司待旦以學行爲範文正公所禮子孫又多賢爲聞人而石氏益爲名家君曾祖景恭祖端怡父圖南獨皆不列仕籍然邑人皆推以爲賢長者至君繼以好學謹行事後母至孝舉鄕進士亦每在選中然卒不遇以死吾嘗觀一邦一邑之士其犯法觸禁流離困踣者非必皆其身不善也問其先往往喪節而貴者也否則不義而富者也否則養交黨事頰舌飾詐售僞以取名譽者也其仕而達處而給足且有才子令孫者非必皆其身之賢也問其先往往正直而不遇者也否則亷讓而貧者也否則篤學守道而不爲人知者也若君之家世庶幾於正直亷讓篤學守道者歟君又能繼之而滋不遇初君先世寡兄弟至君亦孑立而君乃生四子皆不墜詩書之業天之報將有在矣君薄於自奉厚於賔友所居財蔽風雨而作東園有大堂方池爲宴客之地客至把酒賦詩奕棋投壺或終日乃休平居尢樂施惠嘗葬不舉之喪遣失時之女晚與族人吏部公畫問議同作義莊以給族之貧者防吏部下世君乃與其子提刑宗昭將終爲之而君又歿提刑亦歿善之鮮克舉如此於虖悲夫君歿以慶元六年四月癸丑享年四十九娶許氏朝散郎知辰州從龍之女子孝本孝施孝聞孝積皆進士女孟嫁太平州司戶防軍趙時儒仲季未行諸子將以嘉泰元年十二月甲申葬君於仙桂鄕大姥山之原實祔大墓來請銘銘曰

維石畜徳世克嗣至君宜顯乃復躓報不在身在後裔天之昭昭其可恃

夫人陸氏墓志銘

夫人陸氏吳興人曾大父某大父某皆爲薦紳士大夫父某有學行爲進士母劉氏同郡戶部侍郎劉公岑之女劉公蓋與進士君遊甚久夫人幼有美質懿行旣笄嫁金谿人故通直郎黃君齊黃君仕至靖州軍事判官以歿夫人持家教子有法度廟享賔燕合禮嫁娶不苟裏中多稱之遇疾𨿽篤不亂起坐盥櫛正衣冠乃歿其歿以慶元六年十一月己未享年六十七上距黃君捐館捨三十六年初葬以嘉泰二年十月壬午實祔黃君之墓夫人三男子曰甲曰庚曰丙一女嫁陸綨四孫自勉自得自立自防一孫女予與夫人皆吳人夫人之先徙吳興而予家徙山陰其實一族也而綨又予從子故其孤以朝奉郎通判江州黃君榮之狀來請銘銘曰生苕溪嫁汝水夫善士又有子家方興孫嶷嶷葬得銘永弗毀

程君墓志銘

君諱宏濟字志仁兵部尙書諱瑀之子尙書鄕裏世次家有譜墓有碑國史有傳君生於宣和六年客有得古劍於武夷山中以獻尙書已而君生遂以劍命之幼讀書記誦博敏號奇童十二能爲詩有老成气紹興初尙書以給事中勸講邇英殿敷繹古義開廣上聽以濟中興之業者甚眾君槪聞其說輒嘆息不已一夕夢道君皇帝大駕南還且以告尙書尙書悲慨爲賦詩他日以示中書舍人傅公崧卿傅公抱負大節常思捐肝腦死國家與尙書尢厚讀詩感欷曰忠義出天資非勉彊可至吾輩老矣使後生皆如此兒寤寐不忘國事尙何慮讎恥之不雪哉十年以宗祀恩授右承務郎久之不調官或勸之仕皆不從秦丞相檜亦嘗以問尙書君尢不謂可凡再爲監南嶽廟法不許復請乃命以江南西路安撫司屬官尙書壽終君哀慕過人除喪監通州金沙鹽場秦丞相用事久數起羅織獄士大夫株連被禍者袂相屬也亷得尙書所著論語說撾近似語以爲訕禍且叵測母夫人憂懼不知所爲君侍左右無俄頃捨去且慰解言先人逮事三朝上所眷禮必且防矜宥願毋戚戚母夫人賴以少安君𨿽竟坐罷官然母子居家如平日同時得罪莫得與比蓋髙宗皇帝終保全之如君所料久之起家爲江南西路轉運司幹辦公事時李莊簡公光自海南歸舟下瀟湘而病君曰吾先友也且兒時防公知得一見死不恨亟謁告往迓兼程抵江州則李公至蘄州薨矣君弔祭盡哀歷江南西路提舉常平司幹辦公事遭內艱除喪監建康府貨務乾道元年六月丙戌以疾卒年財四十有二官止通直郎明年五月庚申葬於蕃陽縣鑑山之原夫人臨川黃氏吏部郎季岑之女六男子有功宣教郎故通判秀州有孚朝散郎戶部犒賞酒庫所主管文字有元進士有徽太學內捨生充國子監小學教諭當赴殿試正奏名有初有大皆進士二女子長適進士鮑庭掞次適黃州黃岡縣尉臧誨一孫茝始予自蜀召歸出爲江南西路常平使者進士程君有章字文若以五字詩爲贄卓然有元和遺風予刮目視之自是二十餘年間數相見及見於臨安程君已入太學更名有徽字晦之才名動一時卽君第四子也來屬予銘君墓不獲以衰病辭銘曰

古士奚學惟忠曁孝君𨿽不試志弼名教中蹈崄囏凜不回撓咨爾後人是則是效

渭南文集卷三十七

欽定四庫全書

渭南文集卷三十八

宋陸遊撰

朝奉大夫直祕閣張公墓志銘

公諱琯字子律寧州眞寧縣人其先爲邠寧望族世以學行著或居邠或居寧居邠之後故吏部侍郎兼侍讀舜民爲元祐名臣居寧者則公之大父大中大夫也諱居擢元祐六年進士第元符三年徽宗皇帝嗣位下詔求言太中時爲黔州彭水令上疏切直出數百人上而數百人者得其副亦嘆以爲不可及會蔡京入相取奏疏次第之置姦黨上等特防官衝替永不許攺官數年遂卒於沈廢後以子仕登朝累贈至今官實生朝請大夫通判永州事諱遹則公之考也亦累贈至中奉大夫中奉遭亂南渡從大將嶽少保飛爲之屬身先將士屢與金人鏖戰走其名王大將防功進官方慨然以功名自許防朝廷與金和中奉去幙府調知嶽州巴陵縣有異政久之佐永州以歿識者謂用不究其才後當有興者公始以郊祀恩入官調贑州防昌縣主簿未防以材選攝事興國丞信丰令皆閱嵗防昌與梅州比境梅移文捕逃卒卒已亡去巡檢司乃發卒圍其所親李杞捨杞雄其鄕以爲恥詬聚謀亂令托辭委縣去以印屬公公不爲動械巡檢卒系獄親爲檄諭杞以禍福杞皇恐聽命縣賴以無事興國有婚訟久不決公察其婦人不類良家一問引服信丰俗悍輸賦卒不以時吏亦以此擾之至相率抱崄自固吏計窮卽以民拒官爲言公曰豈有是哉馳至近村憩僧廬中以善言招其鄕之爲士者及父老與之酒食從容曰稅賦豈可終負然已失時姑使吾得十七借手若何皆踴躍而去更相告卽日皆集如約公去而之他鄕悉如之旬日歸報大守公邁異其能方薦於朝而忌者間之於部使者遂止調潭州右司理參軍有老卒夫婦居牙城中白晝爲何人所屠而掠其貲卒有義子兵官疑之執送州且以同處之卒及牧羊兒爲證旣擊獄公親詰之皆詞服公察其寃他日取牧羊兒寘壁間引義子者與他重囚雜立庭中出兒問孰爲殺老卒者懵無以對乃入白州請掲厚賞募告眞盜不閱日獲之則卒王靑也捕至具伏且得其貲於市庫無遺卽日釋義子去湘鄕縣械鋪卒張徳上州以爲手刃其叔祖公引至前語之曰玆罪十惡赦宥所不及汝兄與叔祖同居汝暫自外來有何憾而戕之徳泣曰囚來省叔祖不得見兄以疾告就視則死而非疾也方愕眎兄與里正及鄰人芺謀執誣之且以言脇誘謂決不死今乃知死矣因稱寃不已公亟呼其兄與對兄情得語塞遂伏辜他死囚類此得不死者十有七人終不言賞府帥林公栗以直得名臨事剛果小人揣知之有榜於州治門言提轄官者爲帥謀將稱兵林公怒闔門徧呼吏卒驗其書一兵典者與榜出一手親詰不服乃以付僉防苛慘𨿽至終不服乃屬公卽僉防鞫問公寛之而諭使以情言且許以不死始具言提轄官橫甚爲所患苦之狀度不可許故出下防爲此榜以爲不及帥則無以激其怒不知乃陥重辟公問於六局兵人人言同公乃白帥且求寛其罪林公大怒嘻笑必誅之公一日凡十餘進力爭曰帥所以屬某者欲得其情也今得其情而失信則有司自是不復可鞫獄矣爭至莫林公亦悟黥嶺外而己民有訴一寃死而十年不見理者訴於提防刑獄馬公大同馬公以屬公公閱其獄皆謂震死公獨得其死狀實以鬭歐非震也公曰辠固有所歸然嵗月久屢更赦令當從末減馬公彊果自信下吏莫敢與爭公獨不爲屈又有訟者馬公直判委公勘某罪公力陳其不可馬公皆霽威嚴如公請識者兩善之公毎白事姓名嵗月及事之名數曲折皆成誦在口無一遺者馬公始亦疑因彊記一條驗之牘皆合乃大嘆服自謂不逮又調常徳府武陵縣丞政事益明習攝縣及府從事者凡再閱嵗紹熙中武陵大水犯縣城不沒者三版門不得闔水且入城公時方攝縣丞命實土於布囊以窒門俄而水定乃設方略募舟救民且親載粟戶給之泥行露宿無所憚蠲閣賦輸一切必以實吏不得一揺手民忘其災縣三里港灌漑甚廣久弗治數遇枯旱公爲築之不愆期訖事因治他陂塘無遺利迨今賴焉以薦者及格攺宣教郎知隆興府奉新縣縣有營田徵賦比他爲最薄民競耕之久而營田罷以鬻於民履畝稅比舊己增俄而復命折粟帛以緍錢其低昻或至十百民皆破家不能輸令屢以病告不見聽公力請又不聽則欲棄官去會帥張公枃來是公言始奏蠲之戶千有九十皆若更生楊公萬里記其事他興除利害勸農桑築陂防興學校不可勝載所部及府俱以其事論薦於朝而王公大人亦自知公乃命主管官告院進將作監主簿太府寺丞方公在朝子右史舍人翺翔三館俄擢從班父子相望於班列中客至門見公便坐從容聞國朝故事前輩履行後生所未聞者人人饜足退而見舍人碩大雋傑之資同時進用爲國光華史冊所載殆無以進焉而公了不以自滿方勤其官如仕州縣時文思院火告身綾無在者士大夫不以時得告身公時在告院建言援故例便宜以雜華綾紓目前從之藥局舊太府積姦至眾公曰夜窮極獘原發櫛而縷析之都人無貴賤皆得善藥方擢寘要官而近比厄於未爲郡公亦小疾思彷徉外藩力請去乃知嘉興府中貴人籃氏殖產於崇徳縣名田過制而役不及有鐘淳者糾之籃迫期去產以規免官吏欲許之公判曰兩家物力相去逺甚而籃又白腳必如法乃可一郡稱快故人子乘舟方醉縱從者與將官朱樗年忿爭交訴於府公察故人子不直治其從者不少貸民張瑨得臨安營妓與之歸遂欲棄妻出子其兄止之復悖兄兄以告官公爲逐妓歸臨安且以大義開諭之於是瑨爲兄弟夫婦父子如初其爲政有古循吏風類如此且摘發隠伏照了如神良民𨿽相與化服而姦豪之防作矣攺主管建寧府武夷山衝佑觀公怡然命駕去郡人錢公孜鄕之老成人嘗以書抵其舅婁公機曰張公亷直有守近時鮮及今乃遽去此無他吾鄕士民福薄耳歸過國門右史方請外乃檥舟北闗需同載而歸會右史被命使金國右史將懇奏辭行公不許曰使事不可辭我畱此待汝自薊門回乃偕去未晚也遂寓錢塘門外張氏園甫再旬右史旣渡淮而北公女孫丑老生十嵗得疾醜老慧而孝公甚愛之朝莫親撫視因亦感疾比其夭家人不敢告而公揣知之曰吾與此孫偕逝矣遂卒享年六十有四上始聞之疾革以子方逺使加直祕閣蓋異恩也公自宣教郎七遷至朝奉大夫賜緋魚袋娶韓氏魏忠獻王元孫通直懿冑之女封防人三子嗣眞從事郎新新州新興縣尉先公七年卒嗣祖苦學得心疾未能仕其季則朝散大夫侍立修注官兼實錄院檢討官國史院編修官資善堂小學教授嗣古也一女適宣教郎新知太平州蕪湖縣趙汝鍔三孫烜煜舉進士防未名公資磊落恢疎與人交洞然無城府而默察其賢否邪正無能遁者善則稱之不遺餘力不善則苦言規之𨿽慍不卹也初中奉公遭亂去秦生公於襄陽遂卜居宜春公仕宦五十年先疇之外不增一壠比右史奉公防歸至無屋可廬其淸約如此右史卜以開禧元年八月丙申葬公於袁州宜春縣歸化鄕宜化裏大富嶺趙家衝之原以王君克勤之狀來屬某爲銘某與舍人同爲史官因得從公遊義不可以耄疾辭銘曰彭原之張與邠相望邠遷杜城元祐之英彭原綿綿獨處不遷至太中公得譴以忠中奉履囏有功兵間傳家禾興益以才稱剛不容世方用而躓是生記注麟儀鳳翥父子在廷國有典刑子聘於幽公逝不畱上聞嘆息加鍚祕職生誰不終賁耀無窮刻銘隧道百世是告

山堂陸先生墓志銘

陸氏之遺譜曰漢太中大夫賈生仕爲豫章都尉葬於吳胥屏亭始爲吳人至晉侍中贈太尉玩生始始生萬載萬載生子眞子眞生恵澈恵澈生閒閒生兒兒生丘公丘公生探探生山仁山仁生之之生元生元生生景融景融後四世曰文公希聲仕唐爲戶部侍郎同中書門下平章事文公生崇崇生徳遷猶居吳遭唐季之亂始從家撫州之金谿徳遷生有程有程生演演生處士諱戩配曰周氏處士生贈宣教郎諱賀配曰孺人饒氏宣教生從政郎諱九思配曰孺人賜冠帔彭氏從政生山堂先生諱煥之字伯章一字伯政生而頴異端重五嵗入家塾坐立語默悉有常度讀書自能質問出長者意表與季父象山先生九淵生同年學同時先生不敢以年均狎季父象山則朋友視之磨礲浸灌甚至十三學爲進士卽有聲十六諸父開以大學先生一聞輒窮深造微極其指趣而文章機杼自成一家宿士見之多自貶以爲不可及屢貢禮部皆不合學益成文章益奇閔世學多淪於異端尢務自拔出以張吾道意所不可𨿽名儒顯人爲時所宗者必力斥之恨力之不足也諸父𨿽繼以進士起家亦不用於時象山晚爲朝士陸陸百寮底旋復斥死先生滋信其道之窮蓋將退耕於野著書傳世而未及也以嘉防三年十月戊子卒年六十有四諸孤以是年十二月乙酉葬先生於某鄕之福林娶陳氏鄱陽人有賢行先十八年卒子男三洽濬浹洽篤於養先生出遊賴以經理家事無後憂濬遊太學有雋才而器度淵粹可喜浹方就學女五項點朱日邁鄧文子其壻也皆良士餘二尙處先生葬曰迫幽隧之銘未刻旣葬二年濬以先生之友晁君百談之狀來請銘某以旣嘗序先生文章所謂山堂集者而先生多朋遊不應並以銘見屬因辭焉連三年請益勤乃敍而銘之銘曰

陸姓入漢祖好畤兮迨及豫章始南徙兮吳晉至唐世見史兮斷自文公三百祀兮傳世八九皆可紀兮𨿽不公卿世爲士兮後乃浸大名實偉兮培養旣久產杞梓兮維時伯章繼以起兮白首篤學未見止兮攘斥異端正而不詭兮天不少畱使耄齒兮伯章之志在其子兮我銘於隧亦以誄兮

監丞周公墓志銘

公諱必正字子中曾祖諱衎朝奉郎祖諱詵左朝散大夫皆贈太師秦國公曾祖妣郭氏祖妣潘氏李氏張氏俱贈秦國夫人考諱利見左朝請郎贈金紫光祿大夫妣尙氏贈鄴郡夫人世居鄭州管城縣祖秦公通判吉州遇亂不能北歸因家焉光祿與弟秦公諱利建皆世以進士擢第公與從父弟丞相益公諱必大成童俱入家塾學行修立俱以世科自期已而益公防名又舉慱學宏詞如其志公乃不偶始以祖遺澤補將仕郎易廸功郎監潭州南嶽廟亦嘗貢至禮部久之調袁州司戶參軍適嵗旱盜起分宜尉巡檢捕之皆不能獲安撫公公茂良聞公至召問計公曰此皆饑民羣聚貸粟以自活耳桀黠爲之倡者財一二輩可以計取余必自散龔公乃檄公往捕至則諭以禍福觧散其黨而陰募鄕豪授之防俾擒致盜首於是盜盡得坐誅者二人而己龔公復委公以荒政當是時自郡至屬邑流民坌集公日夜行視凡累月全活鉅萬諸司共薦於朝孝宗皇帝召對便殿論奏合上指諭以將褒用遂攺宣教郎知建昌軍南丰縣南丰劇邑也公遇事明敏常若有餘民柏氏夜被盜並殺守藏奴賊逸去公物色求之果獲面詰猶不承搜其家得白金器一篋旣至倒奩出之囚聞其聲卽引服淨梵寺有盜夜斬闗入旣獲公察其非盜挺出之立賞捕眞盜僧恨甚以公爲故出訴之郡郡方以他事怒公卽逮所縱囚系鞠甚峻囚不能自伸並邑吏皆重坐未防獲眞盜送郡拒不肯治公乃以白諸司𨿽治猶久不決禦史聞之奏徙大理乃得實如公所言邑賦色目極繁以入償出不足者猶四萬緡率苛徵預借苟逭吏責公至一切罷之且以其實言於轉運司得稍朘邑賴以蘇鄕校久不治公凡可以補獘起僕者一切爲之甫滿秩詔赴都堂審察除主管官告院進軍器監丞防益公參知政事公請外知舒州陛辭所陳又合指命公防民隠修武備辟田萊並究鼔鑄利害先是同安宿松兩監嵗鑄鐵錢三十萬緡言者以爲擾旣損其半而監亦遽廢亟復會嵗薦饑又命罷鑄故臨遣及之公至郡乃知地產鐵炭民以不售爲患而兵工失業亦或轉而爲盜故當饑嵗尢宜鼔鑄以聚民條上便宜詔命復鑄且省宿松監入同安公奉行尢有術公私皆便又奏自昔鼔鑄未始殽以鉛止因議者謂入鉛之錢不可爲兵始殽鉛以鑄臣嘗親視之鉛之精者爲飛煙其滓惡下墜鑪底與鐵初不相爲用亦嘗以入鉊不入鉛錢較其堅脆及冶爲兵初無異徒使處信兩州歳歳挽運謂宜廢夾鉛之制又奏郡歳輸上供緡錢五萬八千舊皆倚辦於常賦不足則取徵之嬴以補之乾道間守臣偶以羨余爲民代輸租稅一年而來者因踵爲例防徵之羸不能當其半餘三萬趣辦於坊渡二十九所今諸埸舊余鐵炭及民所貸錢凡一萬五千緍若取以爲鑄本可歳得三萬緡代舒民上供悉罷坊渡之徵百世利也事俱施行大修學宮如在南丰時又立文翁廟於學立周將軍廟於城南皆舒人也復故隄城北以禦溪漲溢民田數千畝復爲膏腴因作四橋於北西東門之外其一公自捐俸爲之州民號周公橋郡東南有烏石陂分其流旁則爲石塘陂烏石之民欲専其利乃壅水使不得行石塘之田歳以旱告公命懷寧令丞視之得實圖上於州公按圖自以意定水門髙下甫去壅水未尺餘得古舊迹與所髙下不少差陂利始均石塘民喜至感泣乃歌曰烏石陂石塘陂流水濺濺有盡時思公無盡時徙知贑州過闕上諭曰聞贑兵悍驕死徙之餘今亦無防可勿復補儻尙循故習卿當便宜行事朕將以他郡兵更戍公對守臣古號郡將今結衘云知軍州事苟有過臣自當臨防應變不敢勞聖慮上喜明日語宰相曰周必正有器識似其弟謂益公也至郡江西副總管錢卓夲起行伍暴人也入境下令諸校將以翼日部肄其子弟選補軍額初不以告郡防卓請見公詰其率意力一之且微諭以上防錢驚謝然意不悅乃漏公言於諸校將激使詣郡訴公徐曉之如所以告卓辭指明辯卒皆帖服無敢讙者章貢二水來自郡南夾城東西流皆有浮梁以濟而城南獨以舟渡溪惡或至覆溺公始作南橋又治道路以石易甓最數百丈興國縣之安陂漑田六十頃水勢自上奔突故難築而易壞壞且五十年公命復之費不及民擢提舉江東常平茶鹽公事入奏還道玉山縣縣有徐田陂某渠瀕江數決將徙渠則地主不可將徙陂而下則柘陂居下流懼爲己害復不可交訟於公公諭徐田民買地鑿渠倍讎其直柘陂民遂幡然無靳色不三日渠成漑田三百餘頃民大感悅江自陂而下避礙析爲兩支其一掠縣壖而去嵗久岸潰民居其濵者聞公修渠以利民乃遮道自言公爲相水之衝爲石隄民欣賴之相與繪公像祠於玉虹橋側歳時奉牲酒抵今不懈舊法沒官之差以畀民耕而歸其租於常平及是議臣請鬻田以價充糴本公言如此則常平儲愈匱請除新令光宗皇帝從之因並行於諸路池州舊試貢士率寓景徳寺隘不能容士病之會闕守公兼領郡事始作貢院植八桂於門名其門曰擢桂是歳貢士五人而三奏名士以爲公之賜言者訹於間言誣玉山之役以爲擾罷歸主管建寧府武夷山衝佑觀上章納祿不許再命武夷祠而公歸志已決告老益力乃許致仕公自江東還闔門屏外事讀書賦詩者累年益公少公一歳亦謝事歸第相與置酒髙會無少間時人比漢二疏益公薨公哭之慟不復有世間意開禧元年十一月旦感疾不起享年八十一娶向氏文簡公五世孫封恭人前公一年卒男二人綖蚤夭綱今爲修職郎前潭州醴陵主簿一女適進士胡楡孫男二人頌頴皆將仕郎孫女一人尙防恭人之歿也葬廬陵縣膏澤鄕金鳳山祔大墓之東至是乃以十二月庚申奉公柩合葬焉維公仕自廸功郎積遷至奉直大夫爵管城縣開國男服三品公孝友最篤歸自龍舒築第於永和鎭聚族共防弟侄蚤世育其孤如己子伯氏宜春守出妾之子世修流落贑境公訪得之爲治產築室於永丰蓋伯氏志也其處閨門率如此鄭人有寓旁近者皆歳饋之剛介有守不以進退累心方家居時前後當國數公多與公有雅故數問公安否公應之泊然益公屢推恩數以貤公亦辭不受善屬文尢長於詩孝宗皇帝嘗訪當代詩人於胡忠簡公銓忠簡首稱公敷文閣直學士程公大昌亦稱公文學操行之美晚取莊周息黥補劓之說名其堂曰乘成因以自號有文集三十卷書有古法四方丰碑巨扁多出公筆旣葬綱以朝奉大夫新知眞州郭君贇之狀來求銘某與益公定交五十年且嘗遇公於臨川適重九日同集擬峴臺風度話言尙可想也而女孫又歸公之從子紀情好厚矣銘其敢辭銘曰

仕不爲不逢人不以爲通年不爲不究人不以爲壽有愛在民百世不冺有嶪其丘利爾後之人

夫人樊氏墓志銘

廬陵隠君子宣溪王英臣之夫人樊氏同郡永新人曾大父佐大父仲文學行皆見推於其裏中父才字子明尢以賢著聞敬其裏之長老而教其子弟環數縣從之決曲直𨿽所不與亦皆厭服往往內省而徙義爲善士矣二男五女獨奇夫人以爲吾門亦將賴焉及少長女工婦儀未習而能事親左右無違及笄歸英臣君舅南鵬交友傾一世食客塞門君姑不幸早沒二長子亦不得年冢婦嫠居悲傷齋居不能與賔祭事亞婦又父母奪志獨夫人佐英臣仰事俯育凡祭祀燕享將迎慶弔婚姻之事一皆身任之英臣隠操達識見於楊公廷秀志銘先夫人十五年捐館捨夫人不以家事累諸子使皆得用其力於學暇則勉以道義名節不獨責其仕進起家也及琳以進士防名又嘗有列於朝出爲大縣文章得盛名然後薦紳間愈知英臣及夫人之賢夫人母壽百嵗夫人無一日不遣人問起居珍膳良劑必出其手終身不少怠又請於朝得封卒如子明之言夫人以宣和五年五月某日生以開禧二年十一月甲辰卒享年八十有四卒之明年三月甲申葬於廬陵縣膏澤鄕山寺岡之原子男四人長卽琳也宣教郎新知潭州衡山縣次掦杲掦烈掦暉皆進士女二人廸功郎辰州敍浦縣主簿張履勉觧進士曾需二女及履皆已卒孫男八人霽之彬之勝之蒙之得之衝之隆之丰之嘗試吏部孫女九人壻則廸功郎新道州江華縣主簿張淵進士左利見戴元崇曽克寛易應龍彭舜牧劉侃劉治元曾克願利見克寛亦皆嘗貢禮部曾孫女各七人尙防琳予友也遣一介行千七百里持書抵予於山陰澤中以臨安府府學教授危君稹之狀來求銘予年八十三不敢以老疾辭銘曰

女也而行則士耄也而志不惰敏而好修靜以寡過持身如畏趨義則果我銘之悲維以代些

渭南文集卷三十八

欽定四庫全書

渭南文集卷三十九

宋陸遊撰

求志居士彭君墓志銘

廬陵太和有士曰彭君惟孝字孝求曾大父述大父琮父汝弼三世皆篤於爲善鄕人過其門乘車者式放驁者肅忿爭者觧去蓋古所謂一鄕之善士歿而可祭於社者至君不幸甫冠而孤服防致毀族姻憂其不勝防共以大義寛譬之乃少自抑而事母盡子道鄕人皆喜曰是稱其家子也稍長力於學聚書萬餘卷號彭氏山房延老師宿士主講說命子侄執弟子禮惟謹君亦造其席旦莫不懈毎自勵曰學而不施於事猶不學也於是賙鄕閭之急赴公上之難必行其志乃已鄕士當試禮部而以道逺食貧未能駕者君不待其求亟饋之蓋非一人其他館寓客藥疾癘藏死字孤多至不可數造梁以濟涉甃甓以夷途周其鄕百里無不以身任之退無誇辭矜色以人不知爲喜識者謂且享天報然舉進士輒阨於命乃浮江東遊遂詣行在所上書言天下事自丞相以下多稱其言議英發將推挽之而卒報聞公卽日南歸自誓老於故鄕築第閎壯園林臺沼爲一邦之盛自號求志居士或曰玉峯老人日置酒觴客笑談不倦間則賦詩多警邁之思以開禧三年五月癸未考終於新第享年七十有三明年嘉定攺元正月甲申葬於石陂桌岡之原初君從艮亝平園誠亝三先生遊君之卜築也三先生賦詩屬文以表之一日而傳天下由是無逺近皆知彭孝求國士也及君之葬將求銘而三先生皆已歿於是諸孤與君之友曾君之謹謀曰然則捨陸渭南將安歸乃以曽君之狀來請銘君之配倪氏婉嫕有法度先君九年卒丈夫子五一飛前卒一鳴一徳太學生一愚禮部進士一遵皆有學行女子子二周瓌曽煒其壻也孫模果楶榘宷棐桌棨棻槪榮模槪皆繼君卒女孫七已嫁者二其壻曰吳克勤李憲周銘曰有蘊不逢以布衣終世嘆其窮孝以事親恵以及人世與其仁冠弁峩峩後從前訶憂媿則多櫝書充宇行必稽古孰予敢侮於虖孝求學講行修言歸於丘我作銘詩百世是貽匪君之私

吏部郎中蘇君墓志銘

公諱玭字訓直泉州同安人其髙大父翰林侍讀學士諱某曾大父觀文殿大學士太子太保諱某兩世皆贈太師封魏國公大父諱某朝請郎贈金紫光祿大夫考諱某中散大夫贈正議大夫兩魏公皆厚徳重望仕至公卿登載國史至光祿正議仕𨿽不甚通顯而學術風節皆挺挺爲時聞人遊公定夫銘光祿墓而正議之銘則韓公無咎作兩公皆重許可然於稱述猶歉然若不能盡者正議三子公最長而正議之配碩人歐陽氏實兗文忠公之孫公生出旣異於人又天資嗜學恂恂孝悌才𨿽髙而不以驕人處羣眾中退然若不能者及遇事奮發切中事機於古有考於後可傳而公色辭愈謙下眾或不知其出於公也初以叔祖待制致仕恩補將仕郎調右廸功郎嚴州遂安尉會正議通判平江府正議嘗爲樞密院計議官同僚胡公銓上書詆斥時相胡公旣貶竄正議亦株連去國不調者久之及來平江適王晌爲守揣時相意日窺伺正議正議亷且公無所肆毒旣去而正議權府事適中丞常公同卒於海鹽公爲文歠之語頗及時相晌得之曰此奇貨可以逞卽爲告密之舉時相大忿嗾禦史劾奏且曰常同師徳之友壻且其子玭之婦翁遣玭致祭以庫金二千緍賻之𨿽究得誣狀正議猶徙汀州公坐停官及時相死正議起於久廢公亦復官調臺州黃巖縣主簿臺四邑黃巖爲大緜地百萬畝吏與豪民爲市戶籍惟出鄕有秩手官莫能稽考公日夜防繹吏不得欺𨿽數十年蠧獘皆洞見貧下始得職徙淮西安撫司書冩機宜文字又以辟書從舅侍郎方公某使金國禆助旣多又以其暇系日爲書凡山川城邑人情風俗登載詳密史官蓋有取焉歸而知衢州常山縣其治抑豪右伸貧弱下令簡而信用刑明而寛前日輸公上不以時者皆期而至又因定陽一鄕民病於役與義役厝置井井有理至今爲利它鄕人不病者亦置之其虛心裕民如此嵗饑出倉粟振糴不待上命民賴以不死徙徐遣吏市米於吳視常平舊藏悉如其故政旣成顧縣學久茀不治乃力葺之進秀民於學以禮延鄕老先生爲之表倡士亦自知勉勵儒風益盛至於橋梁道路廐置委積產蓐醫藥莫不爲之經理而於掩骼殣死長養孩防尢篤後數十年士民追論之猶感涕也召赴都堂審察監行在防貨務都茶場公事親盡孝惟恐毫髮不當親意繼遭家難執防毀瘠注血食米不鑿鹽酪蔬果皆不禦終防期如一日朋友規以於禮爲過輒痛哭以對規者亦爲慘愴至除防久之容貎猶不能復故通判明州在官二年曆兩守政事獄訟不苟合亦不爲崖異然有一媺事士民輒嘩曰此出於蘇公也城東有造船埸晁公以道坐元符上疏錮不許親民來爲船官所著書及文章最多邦人至今言晁朝散公慨然爲築祠立碣致其師尊之意陳忠肅公嘗調於明而丰淸敏公明人也公又言於郡立二公祠於學宮風勵學者其所建類非庸眾人所及如此防歳歉常平使者朱公元晦檄公屬以一郡荒政客米自海道至者多公請於朱公請發積錢廣糴以爲後備朱公爲聞於朝如其請又建築定海縣崇丘河灌四千頃公爲之親駕不避風雨歷五月而後成還朝除知衡州大臣薦公才可用乃攺常州常股肱郡守符蓋不輕畀及入對所陳皆當上意且行矣會有間言乃攺知防州泰亦名城也公下車已六十殊無倦意祀社稷陟降盥薦恪敬不懈學校釋奠器服有不如禮令者一皆正之盡買國子監書以恵諸生王公明叜墓在郡境遣郡僚致奠人士爲之興起旣擢爲尙書吏部郎分職侍郎西銓吏畏縮不敢肆孤逺微眇悉得自伸譽望日著以紹熙三年五月某甲子遇疾損館捨享年六十有四寄祿至朝請大夫八月庚申葬於會稽陶山西塢祔正議墓娶常氏封宜人以賢稱於族黨先公一年卒丈夫子二人溱文林郎新知衢州常山縣有志節執防如公防考妣時濓將仕郎女子二人長嫁承直郎常州晉陵縣丞徐邦傑次尙處孫男女二人男曰隨與其妹皆尙防公家世顯於累朝天資頴異讀書一過目輒不忘尢長考訂異同其於官名地裏軍制民賦𨿽甚細微皆能講畫窮盡無所放軼屬文有體制筆法簡逺其尺牘尢爲時所珍愛往往藏去少從張公子韶徐公端立汪公聖錫遊皆期之甚逺晚學於朱公元晦盡門人禮元晦亦稱其善學初公從父有著魏公談訓者未及成或附益之正議嘗以爲有可更定者而未及書公卒成之藏之家塾又著魏公年譜一卷累歳乃成識者貴之公旣歿之年溱乃以呂君祖儉狀來請銘某曾大父太尉隧銘實出魏公而正議之銘則某實書之又少時獲獨拜正議於牀下退而與公相從甚久山陰之居又俱在城西南相望煙水間扁舟往來交好不薄故爲之銘銘曰

維相魏公克有全徳菑畬三世是生訓直事賢友仁政則宜民晚才爲郎志不盡信陶山之腋松栝孔碩峩峩髙丘過者必式

陸氏大墓表

山陰陸氏大墓九里袁家防曰二評事諱忻配李氏祔是爲某之七世祖九評事諱郇配範氏祔是爲某之六世祖光祿卿贈太子太保諱昭配福昌縣君贈昌國夫人李氏祔是爲某之五世祖九評事冡前少右有小冡或以爲殤子昌國冡傍又有冡差小或以爲其娣不可考也四世祖太傅公始別葬焦塢而元配靖安縣君贈崇國夫人吳氏猶祔大墓紹聖九年先大父楚公懼寖逺失傳墓上皆立石表自是詎今又九十五年中更兵亂惟太保冢可識餘皆迷不知處歳時祭於太保冢前而已淳煕十二年三月或爲某言鄕民鉏麥得石表艸間蓋陸氏祖墳亟往視之則二評事冢也幸不毀乃從父老參訂不三日盡得之石表皆在封識如新而地多爲人冒沒聞某至疊相質證於是侵地皆歸培冢築垣辟道蓻木而陸氏大墓皆復其故某老矣羣從有曾孫行其視二評事已十世世益逺則大墓守防或益怠故具書始末於石以告後之人淳熙十五年正月日朝請大夫權知嚴州軍州事某謹書

詹朝奉墓表

新定遂安縣詹氏爲郡望族自光祿公諱良臣以死勤事被褒顯書其事於國史少保公諱大方純誠質厚爲中興賢輔燻陶漸漬子孫皆以學行顯聞𨿽未必皆至貴仕而學行淵粹論議堅正師友稱其賢鄕閭服其化身歿而不冺若故朝奉郎諱靖之字康仲及其子承奉郎諱長民字子齊者是矣某謹按家傳及質之鄕人所傳朝奉公以少保遇郊祀恩補承務郎歷浙東安撫司主管機宜文字監潭州南嶽廟婺州金華常州宜興縣丞浙東提舉常平司幹辦公事通判靖州卒於官舍年五十二葬淳安縣仁壽鄕拜山之陽初將赴金華而代者以私故欲遷延而重於自言旣遣吏來迓公始聞之亟出避吏至家人告以適他郡後數月乃往郡委以受輸而公所親有居部內者貧不能及期公亟代之輸民聞之莫敢後嵊有筮者徐生嘗倉卒系獄無妻孥有田數畝預書券屬其友鬻之友鬻而有其直徐生出訟於有司久不決公詰以數語得其情宜興到官才再閱月會兄得疾甚篤丐歸視疾郡不許乃棄官歸郡督還甚厲公卒不可曰寧坐法不忍有負於孝悌也人服其決郡亦卒無以罪浙東茶鹽司同僚有嫚公者公置不較及其人遇疾卒妻前死男女皆防稚貧甚斂具歸裝一切皆出公力又爲營其葬及嫁孤女之費無憾而後已公𨿽閒居無厚積余藏然勇於爲義有婚姻不能舉及疾病死防之急慨然助之忘其力之不足也所親鄭椿年官於嚴公以嫌不數見一日椿年卒有子在外名曰似宗而未及以歸及卒有致仕恩族子自其鄕來衰絰而入將冒取官公力排出之求得似宗卒官之公所爲大率類此不可槪舉古所謂可以屬孤托死者公眞其人也公娶王氏封安人賜冠帔後公四年卒子七人長民承奉郎前公三年卒阜民文林郎新寧海軍節度推官表民出繼公弟徽之仕至從事郎常州無錫縣丞卒定民少有疾亦已卒乂民從事郎前楚州司戶參軍養民仁民未仕女子二人朝請郎前通判湖州曾槃朝散大夫直華文閣前淮南轉運副使石宗昭其壻也孫七人彊學好學好問好禮好謙好修好信承奉君以少保遺表恩補承務郎遷承奉郎歷監紹興府都稅院鎭江府排岸兼拆船公事卒於家享年二十七葬祔世墓之次君所至勤其官在紹興時府遣官檢察所遣者無以爲功則肆爲侵刻行道爲之咨嗟君與爭不聽卽自劾去故時鎭江排岸官兼掌總領所逋欠綱運官吏君至閱視凡八九十輩皆饑寒疾病或父死而督其子君慨然爲之言皆得挺系以去未防屬疾謁告歸省郡持不可比得請則疾已篤矣朝奉公見其臒瘠驚問故以實告且曰懼爲親憂故不敢左右聞者皆感欷自是疾遂不可爲而君毎見父母輒以有瘳告痛楚則忍不發聲懼親之聞也君從吾友呂祖謙伯恭學伯恭門人數百君以孝謹好學屢見稱嘆比卒伯恭哀之見於歠辭𨿽位下而年不遐亦可不冺矣娶馮氏子一人彊學初朝奉公之子阜民以父兄遺事屬予爲墓表且曰願共爲一碑而疑古未有比予謂石元懿公熙載及其子文定公中立實同一碑故相蘇魏公所爲也是爲比後世尙有攷焉慶元某年某月某日中大夫直華文閣致仕山陰縣開國男食邑三百戶賜紫金魚袋陸某撰

孫君墓表

防稽余姚縣有士曰孫君名椿年字永叔其先山陰人當仁宗皇帝時有諱沔者仕至樞密副使有忠直名謚威敏威敏之弟曰洞洞生儼始東徙余姚儼生璣璣生繹繹生述君之考也以君貢南省遇慶壽恩補修職郎實始聚書館士人以善其子弟子弟多自奮於學而君尢知名間遊四方從老師宿儒受學尢好左氏春秋班氏漢書司馬氏通鑑平居至忘寢食遇其得意時時著說以發明三家奧指多世儒所不及又從長老及有識者講國家兵興以來理亂得失之故某事可法某事可戒至於淮江以北極於司並幽薊山川險要及前代用師餽糧道路所出言之莫不詳盡聽者忘倦使君得至人主前口論手畫極利害是非之實以感悟上聽安知不見防用而成功名哉士固有幸不幸未易以成敗論也晚預特奏名人皆謂公且遇合乃復以不合有司意入下第時有詔例補嶽祠君辭焉然君年未六十識者以爲學識如此安知終不合而君不幸死矣君𨿽終不合以死然居家可紀者多尢篤於孝友兄早死諸孤猶𦇤負父母哀之君曰某在兄不亡也父母爲損哭泣君於是奉嫠嫂撫孤侄盡敬盡愛父母旣終視平日加篤立義居法度寛裕而密察可久不廢兩院子弟分授諸經擇名師遣從學朋遊亦謹擇以故皆有學行可稱姉適裏中胡氏夫婦皆早卒君撫孤恩意甚備不幸其孤又早夭君益哀憐之復爲立後胡氏之祭繄君力得不絕晚仿範文正公義莊之制贍其族長防親疎咸有倫序歳以爲常有餘又以及婣戚故舊無遺力紹熙中歳旱米價日翔君悉發廩貸里人明年稼登糴賤來償者止受其米如初貸之數有鬻屋廬將防而之四方者君必貸之以錢如鬻屋之數曰所得防何柰何捨鄕裏而去以此旁近無流徙者縣並海隄防數決在仕者欲泆湖募人耕其中積粟爲築隄費君爭不可曰捍海固利矣泆湖則無以灌漑嵗且饑利不補害請出私金率鄕裏共營之隄可成卒如君言而湖利亦得不廢君之所爲大槪類此觀者可知其磊落不凡矣君享年五十有九以慶元五年二月壬申卒卜以明年十二月甲申葬於龍泉鄕澄淸之原娶吳氏子四人之宏之亮之望之頴皆有學行之宏之亮嘗同試禮部女一人歸廸功郎衢州州學教授史彌忠亦知名士旣納銘竁中又來請文以表墓上於虖義修而命窒施丰而報嗇維報不忒亦不在亟尙其後人克肖君徳慶元六年十月中大夫直華文閣致仕陸某表

何君墓表

詩豈易言哉一書之不見一物之不識一理之不窮皆有憾焉同此世也而盛衰異同此人也而壯老殊一卷之詩有淳漓一篇之詩有善病至於一聨一句而有可玩者有可疵者有一讀再讀至十百讀乃見其妙者有初悅可人意熟味之使人不滿者大抵詩欲工而工亦非詩之極也鍜煉之久乃失本指斵削之甚反傷正气𨿽曰名不可幸得以名求詩又非知詩者纖麗足以移人誇大足以蓋眾故論久而後公名久而後定嗚呼囏哉子固不足爲知此道者亦致其意久矣顧毎不敢易於品藻蓋彼皆廣求約取極數十年之力僅得其所謂自喜者以示人而我乃欲一覽而盡其可乎何君名逮字思順能詩終身不自足而卒卒後予友人曽樂道鞏仲至始介思順之子羨以遺稾屬予表墓且言思順平生欲見予而不果故有斯請予年近九十病臥鏡湖上凡以文章來者積架上不能省一日取思順詩讀之不覺起坐太息曰今世豈無從事於此者如思順蓋未易得也不以字害其成句不以句累其全篇超然於世俗毀譽之外予之恨不一見其人甚於其人之願見予也思順曽大父諱粹中大父諱汝能父諱松東陽人以嘉泰三年九月十一日卒年五十有一兩娶郭氏皆先卒以開禧元年十一月二十日合葬於仁壽鄕陂頭山之原子一人女長適進士郭槪次尙防開禧二年四月戊寅太中大夫寶謨閣待制致仕山陰縣開國子食邑五百戶賜紫金魚袋陸某表

孺人王氏墓表

孺人王氏名中字正節濰州北海人曾大父諱競朝議大夫直祕閣大父諱愼修廸功郎贈中奉大夫父諱嵎贈承事郎字季夷負天下才名孺人嫁司馬文正公元孫龍圖閣待制諱伋之仲子通直郎新權發遣信州軍州事遵司馬君亦有文學政事稱其家登用於朝孺人實相之人謂季夷𨿽坎不偶以死而三子皆知名士夫人復以賢婦稱天所以報善人亦昭昭矣司馬君簽書寧海軍節度判官公事孺人不幸遇疾卒時嘉泰三年二月初二日也得年四十有四司馬君來赴告曰亡婦不逮事君姑其事舅及少姑皆盡孝執防中禮而哀有餘至除防猶不能自抑司馬大族也孺人承上接下肅敬明恕旣歿哭之皆哀以開禧二年十二月壬申葬於會稽山陰淸北塢之原三子拓防操二女尙防予與待制及季夷少共學情好均兄弟兩公又皆娶子中表孫氏則表儒人之墓宜莫如予乃泣而書之太中大夫寶謨閣待制致仕山陰縣開國子食邑五百戶賜紫金魚袋陸某書

令人王氏壙記

於虖令人王氏之墓中大夫山陰陸某妻蜀郡王氏享年七十有一封令人以宋慶元丁已嵗五月甲戍卒七月已酉葬祔君舅少傅君姑魯國夫人墓之南岡有子子虡烏程丞子龍武康尉子惔子坦子布子聿孫元禮元敏元簡元用元雅曽孫阿喜防未名

渭南文集卷三十九

欽定四庫全書

渭南文集卷四十

宋陸防撰

祖山主墖銘

嘉州天王禪院景倫師有二弟子孟曰紹覺仲曰紹祖倫且老嘆曰孰能問法南方以大吾門者乎於是覺請行曰不可使師有恨祖請畱曰老人不可以莫養也覺南遊得法居蘄州五祖山而祖左右就養先意承志終身不去倫欲新其廬祖則雨濡日炙出入閭巷累年崇成郁爲寶坊倫飲食往來者祖則髙囷大庖牀敷潔溫凡至者如歸焉皆曰倫師可謂有子矣祖旣老亦有二弟子曰海慧海澄慧萬里走閩中求大藏經以歸祖不及待而澄實送終其撰次祖行實以求予銘者慧弟子法琳也是倫師不獨有子子又有孫何其盛哉世所謂學士大夫蹈義秉禮終其身者或鮮矣況至四世閱百年而不失者乎予於是有感焉祖姓楊氏字繼逺世居龍遊歿以乾道四年十月某甲子年七十五葬以五年二月某甲子銘曰

峨嵋之麓鬱鬱方墳維爾有承以弋吾文

定法師�銘

淳熙四年予自梁益還吳蓋西遊九年矣耆老凋落朋舊散徒無與晤語而少年學問日新議論鋒出亦莫與顧爲之戃怳不樂一日有叩戶者攝衣迎之則所謂恵定法師也風骨巉巉如太華之立云表議論衮衮如黃河之行地中爲予談諸經辭指精詣往輒破的窮日夜不休子作而曰公生肇一輩人予懼不足以辱公友也防予復出仕又三年廼還屏居鏡湖之西略無十日不過予霰雪風雨往往畱不去予方以譴斥退亦安於不遇意者相從湖山間有老而師不幸死矣其徒來乞銘師字寧道姓王氏世爲紹興山陰人防歳從錢淸保安院子堯道人得度出遊四方從道隆師會景崇三師授華嚴義盡得其說至超然自得出入古今不妄隨不苟異三師蓋莫能屈也眾請住戒珠省院未防棄去時大慧禪師宗杲說法阿育王山師慨然往造其居所聞益廣學者宗之起住妙相徙觀音復還省院皆蕭然小剎羮藜飯豆人不堪其枯槁然著書不少輟若金剛般若經觧法界觀圖會三歸一章莊嶽論已盛行於世余在稿者猶數十百篇以淳熙八年十二月二十四日焚香說偈示滅年六十八僧夏四十八九年十二月十八日葬於錢淸得法弟子妙定了洪了悅得度弟子了知了端了逹初師著金剛觧成持以示予語之曰昔徳山見龍潭言下悟盡焚金剛疏鈔公見大慧而歸更著此觧與徳山孰優師笑不畣豈魯之善學柳下恵者歟銘曰木葉旁行九譯而東維此雜華眾經之宗肇自有唐世以名家師如巨舟極其津涯著書至死此亦奚求承其師傳以絕爲羞我䢐弔之遺書滿室喟然作銘用媿逢掖

良禪師墖銘

禪師處良字遂翁防稽山陰劉氏子紹興五年甫九嵗以童子得度十三歳遊諸方僅勝衣笠路人爲之驚嘆初爲妙喜禪師宗杲侍者又從萬庵禪師道顏爲書記遂翁英邁玉立遊二師間皆受記莂餘事能文詞善筆札諸方翕稱良書記然亦以議論皦核不少假借不爲諸方所容妄一比丘輒得名山壯剎遂翁獨陸陸眾中嘗居嘉興法喜院舉香爲萬庵嗣蕭然數僧食財半菽再歳退廬防稽海上今太常尢公延之守臨海起遂翁領紫櫜復以縣大夫不樂棄去久之領昆山薦嚴資福寺遂以疾逝淳熙十四年六月戊寅也遺言藏骨廬山智林寺寺萬庵與遂翁所同建也近之日手書求銘於予銘曰

山棲谷汲利欲靡及孰擠使躓道成謗集廬阜峨峨浮屠岌岌吾識其封身沒名立

髙僧猷公墖銘

宋山陰有髙僧曰子猷字修仲晚自號笑云老人宏材愽學髙行達識卓然出一世之表𨿽華嚴其宗而南之天臺北之慈恩少林之心法南山之律部莫不窮探歷討取其妙以佐吾說𨿽浮屠其衣百家之書無所不讀聞名儒賢士𨿽在千里之逺必往交焉篤行義勵風操嚴取與一得防接物簡而峻不屈於富貴有以供施及門者苟禮不足𨿽累百金輒拒不取於虖賢哉修仲出陳氏生七歳從同郡大善寺晏時爲童子十有二歳祝發受具習華嚴經論於廣福院擇交得其學又遊錢塘見恵因院師會慱盡所疑二師皆自以爲弗迨遂還山陰說法於城東妙相院僅二十年學者常百餘人修仲厭其近城市思居山林乃捨眾遁於梅山上方學者不肯散去而院隘不能容相與言於府願迎修仲還妙相於是法席加盛於昔所著書大行於世院亦益葺號爲壯剎大慧禪師宗杲過而異之爲畱偈壁間然修仲竟棄去學者猶不捨又說法者三最後住姜山閱三年喟然嘆曰老矣將安歸邪亟橐書歸梅市結庵以老淳熙十六年八月二十有六日忽命舟徧別平日所往來者明日晨起說法遂坐逝壽六十有九又三日火化得舍利五色粲然弟子卽庵之西建墖奉靈骨及舍利以葬修仲度弟子四人戒海戒先戒明戒堅戒先傳家學而四方之學者得法出世又十有七人隠於眾者蓋以百數修仲之道其傳又可涯哉戒明來乞銘銘曰

予嘗觀古髙僧窮幽闡微能信踐之不爲利訹不爲勢撓未嘗不與學士大夫同也考修仲之爲人可謂有古髙僧之風矣吾予之銘非獨以厚故人蓋亦天下之公也

別峯禪師墖銘

南山自長安秦中西南馳爲嶓爲東行紆余起伏歷蠻夷中跨軼且千里然後秀偉特起爲三峯摩星辰蓄雲雨龍蟠鳳翥是名峨嵋山通義犍爲二郡實在其下人鐘其气爲秀民傑士出而仕者固多以功業文章擅名古今至於厭薄紛華棄捐衣冠木食澗飲自放於塵垢聲利之外而不幸爲人知不能遂其隠操亦卒至於光顯榮耀者如別峯禪師是也師名寶印字坦叔生爲龍遊李氏子世居峨嵋之麓少而奇警日誦千言然不喜在家乃從徳山院淸遠道人得度自成童時已愽通六經及百家之說至是復從華嚴起信諸名師窮源探賾不髙出同學不止論說云興泉湧眾請主講席謝不可圜悟克勤禪師有嗣法上首安民號密印禪師說法於中峯道場廼挈一笠往從之一日密印舉僧問巗頭起滅不停時如何巗頭叱曰是誰起滅師豁然大悟自是室中鋒不可觸密印恨相得之晚防圜悟自南歸成都昭覺乃遣師往省因隨眾入室圜悟舉從上諸聖以何法接人師舉起拳圜悟曰此是老僧用者孰爲從上諸聖用者師卽揮拳圜悟亦舉拳相交大笑而罷圜悟嘆異之曰是子他日必類我師畱昭覺三年密印猶在中峯以堂中第一座致師師辭密印大怒曰我以法得人人不我傳尙何以說法爲欲棄眾去眾皇恐亟趨昭覺羅拜懇請圜悟亦助之請始行道望日隆學者爭歸之𨿽圜悟密印不能揜也久之南遊見潙山佛性泰福嚴月庵果疎山艸堂淸皆目擊而契或以第一座畱之師濳遁以免最後至徑山見大慧杲大慧問曰上座從何處來師曰西川來大慧曰未出劍門闗與汝三十棒了也師曰不合起動和尙時徑山眾千七百𨿽耆宿名衲以得棲笠地爲幸顧爲師獨掃一室堂中皆驚大慧南遷師亦西歸始往臨卭鳳皇山舉香嗣密印歷住廣漢崇慶武信東禪成都龍華眉山中巖復還成都住正法道旣盛行士大夫亦喜從之遊築都不防庵松竹幽防暇日名勝畢集聞師一言皆自謂意消稍或間濶輒相語曰吾輩鄙吝萌矣其道徳服人如此俄復下硤抵金陵應庵華方住蔣山館師於上方白畱守張公燾舉以代已師聞卽日發去防陳丞相俊卿來爲金陵以保寧延師俄徙京口金山學者傾諸方金山自兵亂後𨿽屢葺莫能成至是始復大興如承平時而有加焉異時居此山鮮逾三年者師獨安坐十五夏潭帥張公孝祥嘗延以大爲山師與張公雅故念未有以卻而京口之人自郡守以降力爭之卒返潭使魏恵憲王牧四明虛雪竇來請師度不可辭廼入東凡住四年樂其山林有終老之意而名益重被敕住徑山淳熙七年五月也七月至行在所至尊壽皇聖帝降中使召入禁中以老病足蹇賜肩輿於東華門內賜食於觀堂引對於選徳殿特賜坐勞問良渥師因舉古宿云透得見聞覺知受用見聞覺知不墮見聞覺知上悅曰此誰語師曰祖師皆如此提倡亦非別人語上爲微笑時秋暑方熾師再欲起上再畱使畢其說廼退後十餘日又命開堂於靈隠山中使賫賜禦香恩禮備至十年二月上制圜覺經注遣使馳賜且命作序師廼築大閣祕奉以侈上恩師老益厭住持事門人懼其逺遊不返相與築庵於山北俟其歸今上在東宮書別峯二大字榜之十五年冬奏乞養疾於別峯得請明年上受內禪取向所賜宸翰識以禦寶復賜焉紹熙元年冬十一月忽在見今住山智防告別防問行日師曰水到渠成歸取幅紙大書曰十二月七日夜雞鳴時如期而化奉蛻質返寺之法堂畱七日顏色精明須髮皆長頂溫如沃湯是月十四日葬於別峯之西岡壽八十有二臘六十有四得法弟子梵牟宗性道奇智周慧海宗璨等得度弟子智穆慧崈等百四十有七人有慧綽者山陰陸氏子當以防得官辭之從師祝發又得記莂遁迹巗岫終身不出師旣示寂上爲敕有司定諡曰慈辯且名其墖曰智光庵曰別峯極方外之寵師說法數十年所至門人集爲語錄晚際遇壽皇被宸翰咨詢法要皆對使者具奏將化說偈尢奇偉已別行於世此不悉著三年三月法孫宗願走山陰鏡湖屬某銘師之墖某與師交最久嘗相約還蜀結茆靑衣喚魚潭上今𨿽老病義不可辤銘曰

圜悟再傳是爲別峯坐十道場心法之宗淵識雄辯震驚一世矯乎人中龍也海口電目旄期稱道卓乎澗壑松也叩而能應應已能默渾乎金鐘大鏞也師之出世如日在空升於暘谷不爲生隠於崦嵫其可以爲終乎

海淨大師墖銘

乾道中史魏公以故相牧防稽嚴重簡貴士大夫非素負才望莫得登其門顧毎召靈祕院僧智性與語有大興造輒以付之性公時年且七十亦輒受命不辭已而事皆井井有條理邦之人始服魏公之知人𨿽方外道人任之亦能舉其事如此又嘆性公之不負所知也及淳熙末予還朝典南宮牋奏兼領祠部而會稽守言靈祕院本籧篨袤丈地智性以孤身力成之今爲名剎請以其徒世守之報可予𨿽防稽人然自魏公去不復見性公乃驚嘆曰是道人尙在邪又五年予臥疾鏡湖上性公法孫徳恭來告曰公以紹熙三年六月五日示化將奉遺骨墖於小夾山且來請銘性公本防稽山陰蔡氏子七嵗從廣福院崇教大師慧超祝發九嵗賜紫方袍號海淨大師坐八十三夏住靈祕五十一載年九十度弟子七人覃永宗慶宗亮宗振宗懋宗寶宗一孫四人徳和徳防徳興徳椿曽孫二人行昭行聞銘曰食簭從宅此山阿陵谷有遷吾銘不磨

松源禪師�銘

松源禪師名崇嶽生於處州龍泉之松源吳氏故因以自號自防時已卓犖不羣處羣兒中未嘗嬉宕稍長聞出世法慕向之年二十三棄家衣掃墖服受五戒於天明寺首造靈石妙禪師繼見大慧杲禪師於徑山久之大慧陞堂稱蔣山應庵華公爲人徑防師聞之不待旦而行旣至入室未契退愈自奮勵中夜自舉狗子無佛性話豁然有得卽以扣應庵舉庵世尊有密語迦葉不覆藏師云鈍置和尙應庵勵聲一喝自是朝夕咨請應庵大喜以爲法器說偈勸使祝發棟梁吾道隆興二年師始得度於臨安西湖白蓮精舍自是徧歷江浙諸大老之門罕當其意乃浮海入閩見乾元木庵永禪師一日辭木庵欲往黃檗木庵舉有句無句如藤倚樹師云裂破木庵云瑯琊道好一堆爛柴聻師云矢上加尖如是應酬數反木庵云老兄下語老僧不過如此秪是未在他日拂柄在手爲人不得驗人不得師云爲人者使慱地凡夫一超入聖域固難矣驗人者打向靣前過不待開口已知渠骨髓何難之有木庵舉手云明明向汝道開口不在舌頭上後當自知逾年見密庵於衢之西山隨問卽答密庵微笑曰黃楊禪爾師切於明道至忘寢食密庵移住蔣山華藏經山皆從之一日密庵入室次問傍僧不是心不是佛不是物師侍側豁然大悟乃云今日方防木庵道開口不在舌頭上自是機辯縱橫鋒不可觸木庵又遷靈隠遂命師爲堂中第一座旋出世於平江澄照爲密庵嗣遷江陰之光孝無爲之冶父饒之薦福明之香山平江之虎丘皆天下名山惟冶父最寂寞又以火廢師一臨之四方名衲踵至棟宇亦大興人謂師能使所居山大慶元丁巳年適靈隱虛席僉曰安得嶽公來乎果被防以畀師驩聲如潮居六年道盛行得法者眾法席爲一時冠而師有棲隠之志卽上章乞罷住持事上察其誠許之退居東庵俄屬微疾猶不少廢倡道忽垂一則語以驗學者曰有力量人爲甚麼擡腳不起開口不在舌頭上又貽書嗣法香山光睦云居善開傳以大法因書偈曰來無所來去無所去瞥轉關佛祖罔措跏趺而寂實嘉防二年八月四日也得年七十有一坐夏四十奉全身墖於北髙峯之原墖成之四年香山遣其侍者道孚以銘屬某某方謝事居鏡湖上年過八十病臥一榻得書不覺起立曰亡友臨川李徳逺浩實聞道於應庵蓋與密庵同參李徳逺毎與某談參問悟入時機緣言句率常達旦今讀師語峻峭崒下臨雲雨如立千仞之華山蹴天駕空駭心目如錢塘海門之濤虎豹股栗屋瓦震動如漢軍昆陽之戰追思徳逺所言然後知師眞臨濟正宗應庵密庵之眞子孫也銘曰

臨濟一宗先佛正傳應庵父子以一口吞金圏栗蓬晚授松源松源初心論刼參禪於一笑中疾雷破山坐八道埸眾如濤瀾金鏃脫手碎首裂肝彼昏何智萬里防關後十大刼摧山湮川法力所持此墖巋然

退谷云禪師墖銘

佛照禪師有嗣子曰淨慈報恩光孝退谷禪師名義云生於福州閩淸黃氏世爲士禪師防入家塾成童入鄕校頴異有聲旣冠遊國學因讀論語中庸有所悟入後聞龜峯山堂淳禪師說法遂自斷出家從山堂祝發徧遊江湖至吳見銕庵一大禪爲侍者一日室中聞國師三喚侍者話師亟舉手掩其口又問曰侍者三應又作麼生師拂袖徑出銕庵大喜時佛照倡道靈隱師往依之及佛照移育王師從其行歷十年爲堂中第一座佛照聞其說法嘆曰此子提倡宛如雪堂行和尙吾鉢袋有所付矣遂出住香山居五年徙臺州光孝又徙鎭江甘露防平江虎丘萬壽皆欲延師師聞萬壽頗廢卽欣然就之淮南轉運使虞公儔又以長蘆來招師與虞公有雅故又從之會育王虛席朝命師補其處時佛照方居東庵父子曰相從發明臨濟正宗學者雲集會有魔事師卽捨眾退居香山蓋將終焉而朝命又起師說法淨慈恩光赫奕都邑聳動一日領眾持鉢畿邑是夕寺災無遺宇比師歸獨三門巋然在瓦礫中師不動容曰成壞相尋亦豈有常今日之壞安知不爲四眾作福之地哉天子聞之出內庫金以賜自重臣貴戚以下傾橐輦金惟恐居後未期年廣殿防廡崇閎傑閣蓋愈於前日矣於是上爲親禦翰墨書慧日閣三大字賜之開禧二年五月師示防疾六月朔旦辛亥作偈別眾曰意烏猝嗟萬人气索佛法向上何曾蹋著臨行業識茫茫一任諸方卜度遂寂後九日弟子處約等奉全身墖於寺之東北隅世壽五十八僧夏五十五住山十九載度弟子四十有畸學者集師語爲七會錄行於世師初欲以復佛殿屬予記之未及而棄世於是處約等以西堂可宣禪師之狀來求予銘適予老疾弗克就宣公又以書來固請而師之侍僧處訥者畱逾年不肯去辭指欵予爲之嘆曰師之在育王也將新僧堂而陰陽家以爲法所禁將不利於主人師奮不顧排眾說力爲之堂成而魔果作遂去陰陽家之說使人拘而多畏然其法夲出流俗不待師之明知其妄決矣𨿽或適中終爲不足信也又師在淨慈遭火患滌地皆盡度非金錢累億萬且假以歳月必不能成師談笑盡復舊觀議者或以爲師之才用絕人見於此者則亦陋矣此事若澄觀輩則可稱大善知識直遊戲爾師所以獨立一世者豈直以此哉師示眾有曰鳥道孤危關妙密在曹洞宗防亦奇矣若較臨濟直是天地懸隔此足以知師能斷圜悟妙喜佛照之大作用者自有所在也銘曰

猗歟云公自儒衣奮爲東庵子無示無問上距圜悟四世而近龍象蹴踏獅子奮迅或以其室目不容瞬丹碧南山蓋其遊刃於談笑頃變化煨燼以此論師其殆未盡譬如觀海測以尺寸我銘不磨百世其信

渭南文集卷四十

欽定四庫全書

渭南文集卷四十一

宋陸遊撰

皇太后靈駕發引祭文

風禦上賓玉衣永閟生堯鉤弋尙懷帝武之祥從禹防稽遽奉寑園之卜母慈罔極坤載無疆方同軌之畢來悵東朝之已逺然而囏難契闊歸慰聖主問安之誠壽考康寧躬享先後莫致之福陰功陽徳上際下蟠歷防古而罕聞知聖心之無憾臣藩維有守愴慕徒深目斷柏城神馳霎禦敢修饋奠之禮少致攀號之心

祭梁右相文

人之生世如雲之出於山川云不自用用之者天降爲甘澤散爲丰年抑有時而弗用則輪囷磅礡或捲或舒以自適於野水之涯荒山之巓彼云無心豈有用舎之異出處之偏哉公之在朝道大材全不爲世變不爲物遷顯相廟郊華衮金蟬太平之功溢於簡編謝病而歸大節愈堅從容邇英抗議慨然曰我非堯舜之道不敢以陳於前孰謂萬鐘之祿不足顧畱遂委之而僊乎抑公之學得聖所傳視生死爲一區等華屋於荒阡乎又豈如雲之旣散廓然太虛則前日用舎初不足以爲賢愚乎酒不盈觴肉不揜豆獨區區之詞寫其肺肝者公豈捐之乎

祭龔參政文

某官劍南公在廊廟書從驛來如奉色笑哀窮悼屈忘其不肖嵗戊戌春某辱號召歸未及都公歿荒徼山川阻修萬里孤旐官事有守不遑往弔寓哀一觴公乎來釂

祭魯國太夫人文

嗚呼昔先太師遁世懷寶播慶於家生我元老維少傅公秉徳逢辰長養成就則繄夫人少傅在朝衮衣繡裳帝錫夫人禦醴宸章少傅在藩豹尾玉節帝錫夫人兼金重帛僉曰盛哉其榮則多夫人曰嘻其報伊何帝虛元弼方屬少傅於時夫人以疾卽路煌煌安輿少傅實從天祐徳人華其初終某受恩門闌義均子姓晚偕婦息升堂修敬萬里羇宦忽承哀音東望永懷碎裂寸心送車轔轔傾動鄕防隕涕羞奠形畱神往

祭王侍禦令人文

惟靈生自大家來嬪徳門象服有娣媵如雲相我禦史克勤藻蘋諸子甚材頎然薦紳世所願懷孰如夫人惟是孤生實忝外姻萬里焉依如在鄕鄰遭此不淑慘然酸辛蒓鯽之微侑以斯文

祭祝永康文

嗟我與公萬里羇單人孰知之所恃者天庶防白首相從鄕關追談梁益把酒笑歡云胡不淑一病莫還遺孤孑立未逮冠婚謂天可恃公宜百年玉裂竹折喟其永嘆公守導江齧蘗飲泉凜凜色詞請謁莫幹人或謗嘲公守益堅𨿽昔君子終此實難云持此歸何憾九泉公喪之東丹旐翩然我病莫興撫枕涕澘矢辭羞奠尙慰營魂

祭劉樞宻文

嗚呼公乎有文有武有仁有智立朝無助以直自遂聲气不動而折萬里之衝從容一言而決盈廷之議蓋人所難公之所易仰天俯地一念不愧秋毫未安寢食忘味輕失富貴而重朋友之責自屈達尊而下白屋之士蓋人之所忽公之所畏昔嵗癸未某始去國見公西省凜然正色顧𨿽不肖竊師公直流落得歸公與有力舟過金陵公疾已亟命之不淑旋聞易簀祭不及時實負盛徳尙想平生出涕橫臆

祭蔣中丞夫人文

維靈出由徳閥克配儒先從容圖史之規肅敬蘋蘩之薦是生耆哲來瑞眀時大邦開賜沐之封列鼎極循陔之養奄聞不淑靡究遐齡窀穸有期川途云邈𨿽莫綴千車之盛顧敢稽一酹之恭仰冀靈魂俯歆誠意

祭趙提刑文

惟靈早以茂異起膺簡求逢時休眀爲國壽雋建牙淮服擁節王畿方期來朝遽以疾諗掛冠決去共髙靜退之風易簀亟聞何勝殄瘁之感某早托通家之好晚逢攬轡之行揮麈軒昂恍如昨日拊棺摧痛莫諭孤懷敢陳一奠之恭少敍九京之訣

祭勤首座文

我之與公義則師友情骨肉也相從十年談道賦詩蓺松菊也別𨿽數月使來自東書相續也比獨怪公書詞諄諄若予屬也嗟哉巳矣頎然野鶴尙在目也卵墖吿成欲往不果身桎梏也上愧道義下負交情淚可掬也龍文之茗沈水之薫薦甘馥也懷舊之心有如丘山此一粟也

祭許辰州文

惟靈美操懿行達識英辭筆陣掃千人軍早擢太常之第胸中吞九云夢恥裁光範之書抱沈英之痛者十年分共理之憂者兩郡人之不淑生也有涯旅館招魂一朝今古孤舟反萬里風濤豈知故里之交遽作夜臺之別魂兮未逺鑑此哀誠嗚呼哀哉

祭韓無咎尙書文

兄之初載甚躓而囏逢亂客吳萬里孤騫文方日衰蕩爲狂瀾組織纖弱各自謂賢士睨莫救兄勇而前陋巷一室日旰未饘誦書鼓琴志操益堅落筆天成不事雕鐫如先秦書气充力全壯年相從顧憫我孱曰是有志許以周旋我自蜀歸兄典三銓邂逅都門挈手歡然兄牧東陽我走閩山曠不相值今五六年我病早衰顧未及泉兄之壽康一朝先顚餉酒踵門乃酹柩前嗟嗟造物孰屍此權豈其好惡亦與俗遷微官有守喪車莫攀蒓鯽之奠敍訣終天

祭胡監丞文

惟公文學足以發身政事足以宜民人則不合何罪於神乃者起家往守宜春臨別慨然握手江津曾未逾月乃以訃聞舟載銘兆返其鄕枌臺省衮衮公獨逡巡室家嘻嘻公獨悲辛我𨿽晚交甚知公眞適苦骭瘍奠弗及親尙想生平寓哀斯文

祭丘運使母夫人文

昔先大夫懷寶裏閭沒世不耀乃以其孤屬之夫人道徳是詔故河圖公文學政事望在廊廟榮養五鼎眉壽百年其徳彌劭髙識超然朱門畫防視若蓬藋再入都城曾未溫席翩其歸旐方歲之惡公私交病冀寛賦調而河圖公遽以憂歸道路相弔我登門闌情均甥侄宜送宅兆官守所縻矢辭傷悲薦此淸醥

祭曾原伯大卿文

惟靈淵乎似道敏而好學韋編鐡硯雪螢幾不足以言其勤冢書壁簡銅墻鬼炊不足以名其博文辭典奧論議超卓不使直承眀之庭猶當置之天祿之閣時方越拘攣以用人公奚彼之不若而乃老於恵文之冠弗預甘泉之橐痛結慈闈悲纒華萼凡閭巷之故交想話言之如昨聞訃相弔摧然涕落羞一醊以祖行冀九原之可作

祭大侄文

汝實先少傅之長孫嶽州使君之嫡子早列仕籍垂五十年夫婦二人更相爲命嶺海萬里淪謝不還収骨於灰燼之中藏槥於松楸之次煩寃痛酷霣涕何言歿而有靈歆此薄醊

祭十郎文

自汝不幸早世將二十年乃克祔於先少師魯國夫人塋兆之南岡距汝母令人墓尢邇汝而不泯豈不得所願哉感念疇昔悲痛何言

祭朱元晦侍講文

某有捐百身起九原之心有傾長河注東海之淚路修齒耄神往形畱公歿不亡尙其來饗

祭方伯謨文

予與伯謨別於武夷予五十有五齒髮未衰伯謨蓋方壯耳顧後日猶長未知別之悲也俯仰二十有一年卒不相遇而伯謨遂捨我而何之乎予年垂八十如朝露之將晞與伯謨別尙復防時生也相遇猶不可必死遊地下果可期乎予言之及玆涕不可止伯謨尙能有知也乎

祭張季長大卿文

於虖世之定交有如某與季長者乎一產岷下一家山陰邂逅南鄭異體同心有善相勉闕遺相箴公醉巴歌我病越吟大笑劇談坐客皆瘖公旣造朝眾彥所欽我南入蜀九折嵚岑公以憂歸我亦陸沈久乃相遇垂涕霑襟宿好未逺舊盟復尋駕言造公公巳來臨我倡公和如鼓瑟琴送我東歸握手江潯欲行復尼頓足噫喑是實古道乃見於今公還爲卿華路駸駸我方畏防濳恐不深公去我召如商與參邈天涯一書萬金我自史闈進長書林迫老亟退突不暇黔亦嘗挽公力微弗任比乃聞公請投華簮旋又聞訃天乎難諶玉樹永閟壠柏巳森何時復聞正始遺音漬酒絮中不及手斟英魂如生豈忘來歆於虖哀哉

祭周益公文

某紹興庚辰始至行在見公於途欣然傾蓋得居連墻日接嘉話每一相從脫帽褫帶從容笑語輸寫肝肺鄰家借酒小圃鉏菜熒熒靑燈瘦影相對西湖弔古並轡共載賦詩屬文頗極奇怪淡交如水久而不壞各謂知心絕出流軰別二十年公位鼎鼐我方西遊荷戈窮塞歸得臺旋又坐廢公亦策免久處於外見不可期使我形瘵斯文日卑公則崧岱士昏於智公則蓍蔡公老不衰雷霆百代每得手書字細如芥癡兒騃女問及瑣碎孰爲一病良醫莫差赴吿鼎來震動海內犇赴不遑涕泗澎湃豈無蒓鯽致此薄酹辭則匪工聊寄悲慨

尢延之尙書哀辭

帝藝祖之初造兮紀號建隆煥乎文章兮躡揖遜之遐蹤詔冊施於朝廷兮萬里雷風灝灝噩噩兮始掃五季之雕虫閱世三傳兮車書大同黃麾繡仗兮駕言東封繼七十二後於防古兮勤崇垂鴻吾宋之文抗漢唐而出其上兮震耀無窮桺張穆尹歐王曾蘇名世而間出兮巍如華嵩𨿽宣和之蠱與建炎之軍戎文不少衰兮殷殷霳霳太平之象兮與六龍而俱東余自梁益歸吳兮悵故人之莫逄後生成市兮摘裂剽掠以爲工遇尢公於都城兮文气如虹落筆縱橫兮獨殿諸公晚乃契遇兮北扉南宮塗攺雅頌兮蹈躪軻雄余久擯於世俗兮公顧一見而攺容相期江湖兮斗粟共舂別五歲兮晦顯靡同書一再兮奄其吿終於虖哀哉孰抗衣而復公兮呼伯延甫於長空孰誦些以招公兮使之舍四方而歸徠乎郢中孰酹荒丘兮露艸霜蓬孰闖虛堂兮寒燈夜蛩文辭益衰兮奇服尨茸天不憗遺兮黼黻火龍嗟局淺之一律兮彼寧辧夫瓦釡黃鐘話言莫聴兮孰知我衷患難方殷兮孰卹我躬焄蒿不返兮吾黨孰宗死而有知兮惟公之從

沈子壽母趙夫人哀詞

嗚呼人孰無母母孰無子母以壽終子克終養亦可紓無窮之悲矣維吾子壽自初遭囏晝夜號泣匪淚伊血羸乎莫支陞堂弔祭者不忍聞其聲得書赴吿者不忍觀其辭子壽蓋曰不孝孤少罹閔防父喪母嫠無壠可耕母子相依及遊太學母客京師冬兮母寒晝兮母饑饑無一囊之粟寒無一襲之衣不孝孤𨿽食於學官羮防在前嘆息而麾撫所讀書而與之誓曰編絕則輯字渝則補寧死於書傍不敢畏難苟止以負吾母之慈如是十年幸賜第於太常歸而拜母相持以泣淚盡目萎母前子後吿於先墓庶防吾父聞之而寛其九泉之思也於虖此子壽之旣言而其未言者蓋可推矣奉身以道義發身以詩書文章傳於不朽節行全而無虧士患無志不患無位士患無才不患無恃子壽之志所以事親者蓋其所以事君子壽之才顧猶屈而未施親則日逺時節奉祀如將見之一言一行足以顯揚吾親者苟有怠忽是以吾親爲歿而亡知也子壽之令名與天壤同則親實與焉誄刻千字置守萬家蓋不足進於斯也子壽之存於胸中而未言者予得陳之非獨慰吾子壽蓋以爲天下孝子之詒哀哉

渭南文集卷四十一

欽定四庫全書

渭南文集卷四十二

宋陸遊撰

天彭牡丹譜

花品序第一

牡丹在中州洛陽爲第一在蜀天彭爲第一天彭之花皆不詳其所自出土人云曩時永寧院有僧種花最盛俗謂之牡丹院春時賞花者多集於此其後花稍衰人亦不復至崇寧中州民宋氏張氏蔡氏宣和中石子灘楊氏皆嘗買洛中新花以歸自是洛花防於人間花戶始盛皆以接花爲業大家好事者皆竭其力以養花而天彭之花遂冠兩川今惟三井李氏劉村母氏城中蘇氏城西李氏花特盛又有餘力治亭館以故最得名至花戶連畛相望莫得而姓氏也天彭三邑皆有花惟城西沙橋上下花尢超絕由沙橋至堋口崇寧之間亦多佳品自城東抵蒙陽則絕少矣大抵花品近百種然著者不過四十而紅花最多紫花黃花白花各不過數品碧花一二而巳今自狀元紅至歐碧以類次第之所未詳者姑列其名於後以待好事者

狀元紅祥雲

紹興春燕脂樓金腰樓玉腰樓雙頭紅富貴紅一尺紅鹿胎紅文公紅政和春醉西施迎日紅彩霞疊羅

勝疊羅瑞露蟬幹花

大千葉小千葉

右二十一品紅花

紫繡毬乾道紫潑墨紫葛巾紫福嚴紫

右五品紫花

禁苑黃慶雲黃靑心黃黃气毬

右四品黃花

玉樓子劉師哥玉覆盂

右三品白花

歐碧

右碧花

轉枝紅朝霞紅灑金紅瑞云紅壽陽紅探春毬米囊紅福勝紅油紅

靑絲紅紅鵞毛粉鵞毛石橊紅洗妝紅蹙金毬間緑樓銀絲樓六對蟬洛陽春海芙容膩玉紅內人嬌朝天紫陳州紫袁家紫禦衣紫靳黃

玉抱肚勝瓊

白玉盤界金樓樓子紅

右三十二品未詳

花釋名第二

洛花見紀於歐陽公者天彭往往有之此不載載其著於天彭者彭人謂花之多葉者京花單葉者川花近歲尢賤川花賣不復售花之舊栽曰祖花其新接頭有一春兩春者花少而富至三春則花稍多及成樹花𨿽益繁而花葉減矣狀元紅者重葉深紅花其色與鞓紅潛緋相類而天姿富貴彭人以冠花品多葉者謂之第一架葉少而色稍淺者謂之第二架以其髙出眾花之上故名狀元紅或曰舊制進士第一人卽賜茜袍此花如其色故以名之祥雲者千葉淺紅花妖艷多態而花葉最多花戶王氏謂此花如朶云狀故謂之祥雲紹興春者祥雲子花也色淡佇而花尢富大者徑尺紹興中始傳大抵花戶多種花子以觀其變不獨祥雲耳燕脂樓者深淺相間如燕脂染成重趺累萼狀如樓觀色淺者出於新繁勾氏色深者出於花戶宋氏又有一種色稍下獨勾氏花爲冠金腰樓玉腰樓皆粉紅花而起樓子黃白間之如金玉色與燕脂樓同類雙頭紅者並蒂駢萼色尢鮮明出於花戶宋氏始祕不傳有謝主簿者始得其種今花戶往往有之然養之得地則歲歲皆雙不爾則間年矣此花之絕異者也富貴紅者其花葉圓正而厚色若新染未幹者他花皆落獨此抱枝而槁亦花之異者一尺紅者深紅頗近紫色花靣大防尺故以一尺名之鹿胎紅者鶴頂紅子花色紅微帯黃上有白防如鹿胎極化工之妙歐陽公花品有鹿胎花者乃紫花與此頗異文公紅者出於西京潞公園亦花之麗者其種獨蜀中遂以文公名之政和春者淺粉紅花有絲頭政和中始出醉西施者粉白花中間紅暈狀如酡顏迎日紅者與醉西施同類淺紅花中特出深紅花開最早而妖麗奪目故以迎日名之彩霞者其色光麗爛然如霞疊羅者中間瑣碎如疊羅紋勝疊羅者差大於疊羅此三品皆以形而名之瑞露蟬亦粉紅花中抽碧心如合蟬狀幹花者粉紅花而分蟬旋轉其花亦富大千葉小千葉皆粉紅花之傑者大千葉無碎花小千葉則花萼瑣碎故以大小別之此二十一品皆紅花之著者也紫繡毬一名新紫花蓋魏紫之別名也其花葉圓正如繡毬狀亦有起樓者爲天彭紫花之冠乾道紫色稍淡而暈紅出未十年潑墨紫者新紫花之子花也單葉深黑如墨歐公記有葉底紫近之葛巾紫花圓正而富麗如世人所戴葛巾狀福嚴紫亦重葉紫花其葉少於紫繡毬莫詳所以得名按歐公所紀有玉版白出於福嚴院土人云此花亦自西京來謂之舊紫花豈亦出於福嚴耶禁苑黃蓋姚黃之別品也其花閒淡髙秀可亞姚黃慶雲黃花葉重復郁然輪囷以故得名靑心黃者其花心正靑一本花往往有兩品或正圓如毬或層起成樓子亦異矣黃气毬者淡黃檀心花葉圓正向背相承敷腴可愛玉樓子者白花起樓髙標逸韻自然是風塵外物劉師哥者白花帶微紅多至數百葉纎妍可愛莫知何以得名玉覆盂者一名玉炊餅蓋圓頭白花也碧花止一品名曰歐碧其花淺碧而開最晚獨出歐氏故以姓著大抵洛中舊品獨以姚魏爲冠天彭則紅花以狀元紅爲第一紫花以紫繡毬爲第一黃花以禁苑黃爲第一白花以玉樓子爲第一然花戶歲益培接新特間出將不特此而巳好事者尙屢書之

風俗記第三

天彭號小西京以其俗好花有京洛之遺風大家至千本花時自太守而下往往卽花盛防張飲帟幙車馬歌吹相屬最盛於淸明寒食時在寒食前者謂之火前花其間稍久火後花則易落最喜陰晴相半時謂之養花天栽接剔治各有其法謂之弄花其俗有弄花一年看花十日之語故大家例惜花可就觀不敢輕翦蓋翦花則次年花絕少惟花戶則多植花以侔利雙頭紅初出時一本花取直至三十千祥雲初出亦直七八千今尙兩千州家歳常以花餉諸臺及旁郡蠟葉筠籃旁午於道予客成都六年歲常得餉然率不能絕佳淳熈丁酉歲成都帥以善價私售於花戶得數百苞馳騎取之至成都露猶未晞其大徑尺夜宴西樓下燭熖與花相暎發影揺酒中繁麗動人嗟乎天彭之花要不可望洛中而其盛巳如此使異時復兩京王公將相築園第以相誇尙予幸得與觀焉其動蕩心目又宜何如也明年正月十日山陰陸某書

天申節致語

得吾道而上爲皇方探眞詮之妙有天下而尊歸父適當孝治之隆肆均湛露之恩用侈流虹之瑞恭惟皇帝陛下徳髙防古澤被緜區神武應期三紀撫紹開之運希夷玩志兆民傾愛戴之誠爰輯上儀式彰華旦山呼萬歲驩已浹於神人花覆千官慶更同於中外臣獲預梨園之法部遙瞻鳯闕於丹霄敢采民謡恭陳口號宮殿紅雲捧紫皇河淸電繞擁休祥壺中常占靑春在物外方知浩刼長晝立龍旗風不動曉開璚笈逺飄香堯年豈特封人祝動地驩聲徧萬方

又

樞電效祥丕顯生商之旦需云示惠肆均在鎬之恩喜溢鵷鸞光生爼豆伏惟皇帝陛下聖神廣運埀拱無爲躬堯舜之性仁致成康之刑措克肖其徳天惟申命用休非求於民人皆同心以戴號令雷風之鼓舞文章日月之昭明侈甲觀之昌期疏瑤池之廣宴山呼萬歲花覆千官防灩上樽味挹金莖之露悠掦法曲聲畱玉宇之云【臣】等生值聖時身參樂府敢緣歸美之義賡載太平之詩

廣殿遙聞警蹕音觚稜曉色尙沈沈半空瑞靄鑪香馥一防紅雲黼座深夷夏驩聲歸羽舞乾坤和气入薫琴欲知聖徳齊堯舜遡闕爭傾萬國心

又

有王者興應繞電流虹之瑞使聖人壽實敷天率土之心欣逄震夙之期恭致庬鴻之祝伏惟皇帝陛下聰明稽古防數在躬聖澤上際而下蟠睿化東漸而西被追景徳祥符之治萬防丕平禦紫宸垂拱之朝四夷入貢爰錫需云之宴用均湛露之恩臣等端遇淸時遙瞻丹闕聴虞帝簫韶之奏同極驩情綴漢家樂府之詩敢陳薄伎

嘉防千齡豈易逢佩聲俱集未央宮九重鳯闕曈曨日百尺龍旗掩苒風奇瑞屢書圗牒上太平長在詠歌中區區擊壤𨿽無取意與生民旣醉同

徐稚山給事慶八十樂語

伏以就第而賜安車爰及嘗珍之歲爲酒以介眉壽宜伸善頌之誠恭惟致政龍學給事東省近臣西淸宿望體鐘和气生元祐之盛時道合聖君贊隆興之初政抗議每先於諸老遺榮靡顧於萬鐘𨿽容疎傅之歸行見謝公之起至若籯金比訓庭玉生輝出將使指之榮入奉色難之養膺玆全福屬我耆英維降嶽之嘉辰當發春之令月廟堂舊弼紆華衮以臨觴臺閣名卿煥繡衣而在席式歌且舞俾熾而昌上對臺顏敢陳口號欲知主聖本臣忠傾盡嘉謨沃舜聰同載方如周呂尙安車不數漢申公日烘盎盎花光暖燭暎鱗鱗酒浪紅白首同朝各彊健莫辭爛醉答春風

致語

伏以碧油紅斾有嚴幕府之容雕爼華觴用餙輿情之喜恭惟某官西淸禁從東省名臣據古守經凜北斗泰山之望黜浮崇雅粲銘鐘篆鼎之辭行表縉紳言書簡冊𨿽弗容然後見君子顧未起何以慰蒼生適玆謀帥之辰誰處耆英之右佩麟符而就鎭猶屈經綸穿豹尾以還朝佇聞趣召某官爰申宴樂式奉笑談士民踴躍而仰瞻將吏奔馳而卽事諧金石鏗鏘之奏盛魚龍曼衍之觀上對臺堦敢陳口號

曾立蛾眉禁省班至今風采照金鑾縱橫筆陣千人廢浩蕩辭源萬頃寛落紙煙雲紛態度照人冰玉峙髙寒從容坐嘯香凝寢說與賔僚拭目觀

又

西顥司辰素商紀節防日初開於幕府肆筵式奉於皇華恭惟某官節槪淸眞風規簡亮過眼不再盡讀五車之書落筆可驚早冠萬人之勇文久傳於後學名疑覩於昔賢凜臺柏之生風煥使星之下燭繡衣持斧威聲方肅於列城豹尾屬車趣召行參於法從某官爰開燕豆欵奉談犀畫棟珠簾納九秋之爽气金樽玉酒醉一道之歡聲仰對臺堦敢陳口號

涼月參差白露漙請看賓主罄淸歡麟符玉節交相暎鳯竹鸞絲殊未闌百谷方登倉庾足七州無事裏閭安樽前莫惜山頹玊四者能兼自古難

渭南文集卷四十二

欽定四庫全書

渭南文集卷四十三

宋陸遊撰

入蜀記

乾道五年十二月六日得報差通判防州方久病未堪逺役謀以夏初離鄕裏

六年閏五月十八日晚行夜至法云寺兄弟餞別五鼓始決去

十九日黎眀至柯橋館見送客巳時至錢淸食亭中涼爽如秋與諸子及送客步過浮橋橋堅好非昔比亭亦華潔皆史丞相所建也申後至蕭縣憩夢驛驛在覺苑寺旁世傳寺乃江文通舊居也有大碑葉道卿文寺額及佛殿榜皆沈睿達所書有碑亦睿達書尢精古又有毗陵人戚舜臣所畫水蓋佛後座大壁也卒然見之覺濤瀾洶湧可駭前輩或謂之死水過矣縣丞權縣事紀旬尉曾槃來曾原伯逢招飲於其子槃中二鼓歸原伯復來共坐驛門月如晝極涼四鼓解舟行至西興鎭

二十日黎眀渡江江平無波少休仙林寺寺僧爲開館設湯飲遂買小舟出北關登漕司所假舟於紅亭稅務之西夜無蚊

二十一日省三兄

二十二日至二十四日皆畱兄家

二十五日晚葉夢錫侍郎衡招飲案間設礬山數盆望之如雪

二十六日晚芮國器司業招飲同集仲髙兄詹道子大著亢宗張叔濳編修淵坐中國器云頃在廣東作漕有提舉茶鹽石端義者性殘忍每捕官吏系獄輙以石鹽木枷枷之蓋木之至堅重者每曰木名石鹽天生此爲我用也其後石坐罪竟荷校云

二十七日

二十八日同仲髙出闇門買小舟泛西湖至長橋寺予不至臨安八年矣湖上園苑竹樹皆老蒼髙桺造天僧寺益葺而舊交多巳散去或貴不復相通爲之絕嘆

二十九日沈持要檢正樞招飲邂逅趙徳荘少卿彥端晚出湧金門並湖繞城至舟中

三十日

六月一日早移舟出閘防盡一日始能出三閘舫櫛比熱甚午後小雨熱不解泊糴場前

二日禺中觧舟鄕僕來言鄕中閔雨村落家家車水比連三年頗稔今春父老言占嵗可憂不知終何如也過赤岸班荊館小休前亭班荊者北使宿頓及賜燕之地距臨安三十六里晚急雨頗涼宿臨平臨平者太師蔡京其父凖於此以錢塘江爲水防稽山爲案山形如駱駞於駞之耳而築墖於駞之峯蓋師云駞負重則行逺也然東坡先生樂府固巳云誰似臨平山上墖亭亭迎客西來送客行則臨平有墖亦久矣當是蔡氏後增築或遷之耳京責太子少保制云托祝聖而飾臨平之山是也夜半觧舟

三日黎眀至長河堰亦小市也魚蠏甚富午後至秀州崇徳縣縣令右從政郎吳道夫丞右承直郎李植監秀州都稅務右從政郎章湜來舊聞戴子微云崇徳有市人吳隱忽棄家寓旅邸終日黙坐一室室中惟一臥榻客至共坐榻上或載酒過之亦不拒淸談竟日隱初不學問至是間與人言易數皆造精微亦能先知人吉防壽夭見者莫能測也因見吳令問之云皆信然今徙居村落間矣是晚行十八里宿石門火雲如山眀日之熱可知也

四日熱甚午後始稍有風晚泊本覺寺前寺故神霄宮也廢於兵火建炎後再修今猶甚艸創寺西廡有蓮池十餘畝飛橋小亭頗華潔池中龜無數聞人聲皆集駢首仰視兒曹驚之不去亭中有小碑乃郭功甫元祐中所作醉翁操後自防云見子瞻所作未工故賦之亦可異也

五日早抵秀州見通判權郡事右通直郎朱自求員外通判右承事郎直祕閣趙師�方務徳侍郎滋務徳畱飯飯罷還舟小憩極熱謁樊自彊主管樊自牧教授【廣抑皆茂實吏部子】聞人伯卿教授【阜民茂徳刪定子】二樊居城外居第頗壯茂實晚歲所築尙未成也隔水有小園竹樹修茂荷池渺彌可喜池上有堂曰讀書堂遊寶華尼寺拜宣公祠堂有碑壊磨滅之餘時時可讀蘇州刺史於頔書大略言祕書監陸公齊望始作尼寺於此其後防滻澧兄弟又新之後又有賢妹字意者陸氏嘗有女子爲尼云然不言宣公所以有祠者【家譜澧賴此證誤諱防者則宣公之父也】老尼妙濟大師法淳及其弟子居白畱啜茶且言方新祠堂也移舟北門宣化亭晚復過務徳飯

六日右奉議郎新通判荊南呂援來援字彥能進士聞人綱來綱字伯紀方務徳館客自言識毛徳昭徳昭名文衢州江山縣人居於秀予兒時從之甚久徳昭極苦學中年不幸病盲而卒無子綱言其盲後猶終日危坐黙誦六經至數千言不巳可哀也赴郡集於倅中坐花月亭有小碑乃張先子野雲破月來花弄影樂章云得句於此亭也晚赴方夷吾導之集於陳大光縣丞家二樊呂倅皆在大光字子充瑩中諫議孫居第潔雅末利花盛開

七日早徧辭諸人赴方務徳素飯晚移舟出城泊禾興館前館亦頗閎壯終日大雨不止招姜醫視家人及綯

八日雨霽極涼如深秋遇順風舟人始張帆過合路居人繁夥賣鮓者尢眾道旁多軍中牧馬運河水泛溢髙於近村地至數尺兩岸皆車出積水婦人兒童竭作亦或用牛婦人足踏水車手猶績麻不置過平望遇大雨防風舟中盡濕少頃霽止宿八尺聞行舟有覆溺者小舟叩舷賣魚頗賤蚊如蠭躉可畏

九日晴而風舟人懲昨夕狼狽不敢解舟日髙方行自至崇徳行大澤中至此始望見震澤逺山午間至吳江縣渡松江風極靜臒庵竹樹益茂而主人死矣知縣右承議郎管銃尉右廸功郎周郔來縣治有石刻曾文淸公漁具圖詩前知縣事柳楹所刻也漁具比松陵倡和集所載又增十事云托周尉招醫鄭端誠爲統綯胗脈皆病暑也市中賣魚鮓頗珍晚解舟中流回望長橋層墖煙波然眞若圖畫宿尹橋登橋觀月

十日至平江以疾不入防城過盤門望武丘樓墖正如吾鄕寶林爲之慨然宿楓橋寺前唐人所謂半夜鐘聲到客船者

十一日五更發楓橋曉過滸墅居人極多至望亭小憩自是夾河皆長岡髙壠多陸種菽粟或灌木樷篠气象窘隘非楓橋以東比也近無錫縣始稍平曠夜泊縣驛近邑有錫山出錫漢末讖記云有錫天下兵無錫天下淸有錫天下爭無錫天下寧至今錫見輒揜之莫敢取者

十二日早謁諭子材郎中樗子材來謝以兩夫荷轎不持胡牀手自授謁云知縣右奉議郎吳澧來晚行夜四鼓至常州城外

十三日早入常州泊荊谿館夜月如晝與家人步月驛外綯始小愈

十四日早見知州右朝奉大夫李安國通判右朝奉郎蔣誼員外倅左朝散郎張堅堅文定公綱之子教授左文林郎陳伯達員外教授左從政郎沈瀛司戶右從政郎許伯虎來伯達字兼善瀛字子壽皆未識子壽仍出近文一卷伯虎字子威余兒時筆硯之舊也至東嶽廟觀古檜數百年物也又小憩崇勝寺納涼遂解舟甲夜過犇牛閘宋明帝遣沈懷明擊孔覬至犇牛築壘卽此也閘水湍激有聲甚壯遂抵呂城閘自祖宗以來天下置堰軍止四處而呂城及京口二閘在焉

十五日早過呂城閘始見獨轅小車過陵口見大石獸偃僕道傍巳殘蓋南朝陵墓齊明帝時王敬則反至陵口慟哭而過是也余頃嘗至宋文帝陵道路猶極廣石柱承露盤及麒麟辟邪之類皆在柱上刻太祖文皇帝之神道八字又至梁文帝陵文帝武帝父也亦有二辟邪尙存其一爲藤蔓所纒若縶縛者然陵已不可識矣其旁有皇業寺蓋史所謂皇基寺也疑避唐諱所攺二陵皆丹陽距縣三十餘里郡士蔣元龍子云謂予曰毛達可作守時有賣黃金石橊來禽者疑其盜捕得之果發梁陵所得夜抵丹陽古所謂曲阿或曰云陽謝康樂詩云朝日發云陽落日到朱方蓋謂此也

十六日早發丹陽汲玉乳井水井在道旁觀音寺名列水品色類牛乳甘冷熨齒井額陳文忠公所作堆玉八分也寺前又有練光亭下闞練湖亦佳境距官道甚近然過客罕至是日見夜合花方開故山開過已月餘气候不齊如此過夾岡有二石人植立岡上俗謂之石翁石媼其實亦古陵墓前物自京口抵錢塘梁陳以前不通漕至隋煬帝始鑿渠八百里皆濶十丈夾岡如連山蓋當時所積之土朝廷所以能駐蹕錢塘以有此渠耳汴與此渠皆假手隋氏而爲吾宋之利豈亦有數邪過新丰小憩李太白詩雲南國新丰酒東山小妓歌又唐人詩云再入新丰市猶聞舊酒香皆謂此非長安之新丰也然長安之新丰亦有名酒見王摩詰詩至今居民市肆頗盛夜抵鎭江城外是日立秋

十七日平旦入鎭江泊船西驛見知府右朝散郎直祕閣蔡洸子平都統慶遠軍節度使成閔通判右朝奉大夫章汶右朝奉郎陶之眞府學教授左文林郎熊克總領司幹辦公事右承奉郎史彌正端叔

十八日右奉議郎簽書節度判官防公事葛郇觀察推官右文林郎徐務滋司戶參軍左廸功郎楊衝焦山長老定圜甘露長老化昭來

十九日金山長老寶印來字坦叔嘉州人言自峽州以西灘不可勝計白傅詩所謂白狗到黃牛灘如竹節稠是也赴蔡守飯於丹陽樓熱特甚堆冰滿坐了無涼意蔡自防茶頗工而茶殊下同坐熊教授建寧人云建茶舊雜以米粉復更以薯蕷兩年來又更以楮芽與茶味頗相入且多乳惟過梅則無復气味矣非精識者未易察也申後移舟出三閘至潮閘而止

二十日遷入嘉州王知義船微雨極涼

二十一日

二十二日郡集衛公堂後圃比舊惟增染香亭飲半登壽丘普照寺終宴壽丘者宋髙祖宅有故井尙存寺本名延慶隆興中復泗州有普照寺僧奉僧伽像來歸寓焉因賜名普照寺僑置僧伽道場東望京山連亙抱合勢如繚墻官寺樓觀如畫西闞大江气象極雄偉也

二十三日至甘露寺飯僧甘露蓋北固山也有狠石世傳以爲漢昭烈吳大帝嘗據此石共謀曹氏石亡已久寺僧輒取一石充數遊客摩娑太息僧及童子輩往往竊笑也拜李文饒祠登多景樓樓亦非故址主僧化昭所築下臨大江淮南艸木可數登覽之勝實過於舊邂逅左迪功郎新太平州教授徐容容字子公泉州人此山多峭崖如削然皆土也國史以爲石壁峭絕誤矣

二十四日

二十五日早以一豨壺酒謁英靈助順王祠所謂下元水府也祠屬金山寺寺常以二僧守之無他祝史然牓云賽祭豬頭例歸本廟觀者無不笑初紹興末完顏亮入冦樞密葉公審言督視大軍守江禱於水府祠請事平奏加帝號旣而不果隆興中敵再入有近臣申言之議者謂四瀆止封王水府不應在四瀆上乃但加美稱而巳廟中遇武人王秀自言博州人年五十一完顏亮寇邊時自河朔從義軍攻下大名以待王師旣歸朝不見錄且自言孤逺無路自通歔欷不已是晚欲出江舟人辭以潮不應遂宿江口

二十六日五鼓發船是日舟人始伐鼓遂遊金山登玉鑑堂妙髙臺皆窮極壯麗非昔比玉鑑蓋取蘇儀甫詩云僧於玉鑑光中坐客蹋金鼇背上行儀甫果終於翰苑當時以爲詩讖新作寺門亦甚雄翟耆年伯壽篆額然門乃不可泊舟凡至寺中者皆由雄跨閣長老寶印言舊額仁宗皇帝禦飛白張之則風波洶湧蛟鼉出沒遂藏之寺閣今不復存矣印住山近十年興造皆其力寺有兩墖本曾子宣丞相用西府俸所建以薦其先者政和中寺爲神霄宮道士乃去墖上相輪而屋之謂之羅霄臺至是五十餘年印始復爲墖且增飾之工尙未畢山絕頂有吞海亭取毛吞巨海之意登望尢勝每北使來聘延至此亭烹茶金山與焦山相望皆名藍每爭雄長焦山舊有吸江亭最爲佳處故此名吞海以勝之可笑也夜風水薄鞺鞳有聲

二十七日畱金山極涼冷印老言蜀中梁山軍鷺鷥爲天下第一

二十八日夙興觀日出江中天水皆赤眞偉觀也因登雄跨閣觀二島左曰鶻山舊傳有棲鶻今無有右曰云根島皆特起不附山俗謂之郭璞墓奉使金國起居郎範至能至山遣人相招食於玉鑑堂至能名成大聖政所同官相別八年今借資政殿大學士提舉萬壽宮侍讀爲金國祈請使云午間過瓜洲江平如鏡舟中望金山樓觀重復尢爲鉅麗中流風雷大作電影騰掣止在江靣去舟財丈餘急系防俄而開霽遂至瓜洲自到京口無蚊是夜蚊多始復防

二十九日泊瓜洲天气澄爽南望京口月觀甘露寺水府廟皆至近金山尢近可辧人眉目也然江不可橫絕放舟稍西乃能達故渡者皆遲回久之舟人以帆往姑蘇買帆是日方至【檣髙五丈六尺帆二十六幅】兩日間閱往來渡者無慮千人大抵多軍人也夜觀金山墖燈

三十日

渭南文集卷四十三

欽定四庫全書

渭南文集卷四十四

宋陸遊撰

入蜀記

七月一日黎明離瓜洲便風掛颿晚至眞州泊鑑逺亭州本唐揚州揚子縣之白沙鎭楊溥有淮南徐溫自金陵來覲溥於白沙因攺曰迎鑾鎭或謂周世宗徵淮時諸將嘗於此迎謁非也國朝乾徳中升爲建安軍祥符中建玉淸昭應宮卽軍之西北小山置冶鑄玉皇聖祖太祖太宗四聖像旣成遣丁謂李宗鍔爲迎奉使副至京車駕出迎肆赦建軍曰眞州而於故冶築儀眞觀政和中修九域圖志又名曰儀眞郡舊以水陸之衝爲發運使治所今廢

二日見知州右朝奉郎王察市邑官寺比數年前頗盛防統遊東園園在東門外裏余自建炎兵火後廢壊滌地漕司租與民歲入錢數千昔之閎壯巨麗復爲荊棘荒墟之地者四十餘年乃更葺爲園以記考之惟淸醼堂拂云亭澄虛閣麤復其舊與右之淸池北之髙臺尙存若所謂流水橫其前者湮塞僅如一帶而百畝之園廢爲蔬畦者尙過半也可爲太息登臺望下蜀諸山平逺可愛裴回久之過報恩光孝寺少畱辛巳之變儀眞焚蕩無餘而此寺獨存堂中僧百人長老妙湍常州人

三日右迪功郎監稅務聞人堯民來堯民茂徳刪定之兄子以恩科入官北山永慶長老蘊常來羣集於平易堂徧遊澄瀾閣快哉亭遂至壯觀以歸壯觀舊有米元章所作賦石刻今亡矣初問王守儀眞觀去城逺近云在城南里許方怪與國史異旣歸亟往遊則信城南也有老道士出迎年七十餘自言廬州人能述儀眞本末云舊觀實在城西北數里小土山之麓祥符所鑄乃金銅像並座髙三丈以黃麾全仗道門幢節迎赴京師皆與國史合故當時樂章曰範金肖像申嚴奉宮館狀翚飛萬靈拱衛瑞煙披堤柳映黃麾道士又言賜號瑞應福地則史所不載也今所謂儀眞觀者昔黃冠入城休憩道院耳晚大風舟人增纜

四日風便解纜掛帆發眞州岸下舟相見後發者甚眾煙帆映山縹緲如畫有頃風愈厲舟行甚疾過步山山蜿蜒蟠伏臨江起小峯頗巉峻絕頂有元魏太武廟廟前大木可三百年一井巳眢傳以爲太武所鑿不可知也太武以宋文帝元嘉二十七年南侵至瓜步建康戒嚴太武鑿瓜步山爲蟠道於其上設氊廬大防羣臣疑卽此地王文公所謂樷祠瓜步認前朝是也梅聖兪題廟云魏武敗亡歸孤軍駐山頂按太武初未嘗敗聖兪誤以佛貍爲曹瞞耳山出瑪瑙石多虎豹害人往時大將劉寶每募人捕虎於此周世宗伐南唐齊王景達自瓜步渡江距六合二十里設柵亦此地也入夾行數里沿岸園疇衍沃廬舍竹樹極盛大抵多長蘆寺荘出夾望長廬樓墖重復自江淮兵火官寺民廬莫不殘壊獨此寺之盛不減承平至今日常數百眾江面渺彌無際殊可畏李太白詩云維舟至長蘆目送煙雲髙是也晚泊竹篠港有居民二十餘家距金陵三十里

五日大風將曉覆裌衾晨起淒然如莫秋過龍灣浪湧如山望石頭山不甚髙而峭立江中繚繞如垣墻凡舟皆由此下至建康故江左有變必先固守石頭眞控扼要地也自新河入龍光門城上舊有賞心亭白鷺亭在門右近又創二水亭在門左誠爲壯觀然賞心爲二亭所蔽頗失往日登望之勝泊秦淮亭說者以爲鐘阜艮山得庚水爲宗廟水秦鑿淮本欲破金陵王气然庚水反爲吉天下事信非人力所能勝也見畱守右朝請大夫祕閣修撰唐瑑通判右朝散郎潘恕建康行宮在天津橋北橋琢靑石爲之頗精致意其南唐之舊也晚小雨右文林郎監大軍倉王烜來王言京口人用七月六日爲七夕蓋南唐重七夕而常以帝子鎭京口六日輒先乞巧翌旦馳入建康赴內燕故至今爲俗云然攷太宗皇帝時嘗下詔禁以六日爲七夕則是北俗亦如此此說恐不然

六日見左朝散大夫太府少鄕總領兩淮財賦沈夏武泰軍節度使建康諸軍都統郭振右宣教郎知江寧縣何作善右文林郎觀察推官褚意來作善字百祥意字誠叔晚見秦伯和侍郎伯和名塤故相益公檜之孫延坐畫堂棟宇閎麗前臨大池池外卽禦書閣蓋賜第也家人病創托何令招醫劉仲寶視脈

七日早遊天觀在冶城山之麓地理家以爲此山脈絡自蔣山來不可知也吳晉間城壘大抵多因山爲之觀西有忠烈廟卞壼廟也以嵇紹及壼二子眕盱配食紹死於惠帝時在壼前且非江左事而以配壼非也廟後樷木甚茂傳以爲壼墓墓東北又有亭頗疎豁曰忠孝亭亭本南唐忠貞亭後避諱攺焉忠貞壼諡今曰忠孝則並以其二子死父難也云堂道士陳徳新字可久姑蘇人頗開敏相從登覽久之遂出西門遊淸涼廣慧寺寺距城裏余據石頭城下臨大江南直牛頭山气象甚雄然壊於兵火舊有徳堂在法堂前堂榜乃南唐後主撮襟書石刻尙存而堂徙於西偏矣又有祭悟空禪師文曰保大九年歲次辛亥九月皇帝以香茶乳藥之奠致祭於右街淸涼寺悟空禪師按南唐元宗以癸卯歲嗣位攺元保大當晉出帝之天福八年至辛亥實保大九年當周太祖之廣順元年則祭悟空者元宗也建康志以爲後主非是長老寶余楚州人畱食贈徳堂榜墨本食巳同登石頭西望宣化渡及歷陽山眞形勝之地若異時定都建康則石頭仍爲闗要或以爲今都城徙而南石頭𨿽守無益蓋未之思也惟城旣南徙秦淮乃橫貫城中六朝立柵斷航之類緩急不可復施然大江天險都城臨之金湯之勢比六朝爲勝豈必依淮爲固邪左廸功郎新湖州武康尉劉煒右廸功郎比較務李來煒秦伯和館客也言秦氏衰落可念至屢典質生產亦薄問其歲入防何曰米十萬斛耳

八日晨至鐘山道林眞覺大師墖焚香墖在太平興國寺上寶公所也墖中金銅寶公像有銘在其膺蓋王文公守金陵時所作僧言古像取入東都啟聖院祖宗時每有祈禱啟聖及此墖皆設道場考之信然墖西南有小軒曰木末其下皆大松髯甲夭矯如蛟龍往往數百年物木末蓋後人取王文公詩木末北山云冉冉之句名之建康志謂公自命此名非墖後又有定林庵舊聞先君言李伯時畫文公像於庵之昭文齋壁著帽束帶神彩如生文公沒齋常扃閉遇重客至寺僧開戶客忽見像皆驚聳覺生气逼人寫照之妙如此今庵經火尺椽無復存者予乙酉秋嘗雨中獨來遊畱字壁間後人移刻崖石讀之感嘆蓋已五六年矣歸途過半山少畱半山者王文公舊宅所謂報寧禪院也自城中上鐘山此爲中途故曰半山殘毀尢甚寺西有土山今謂之培塿亦後人取文公詩所謂溝西顧丁壯擔土爲培塿名之也寺後又有謝安墩文公詩云在冶城西北卽此是也

九日至保寧戒壇二寺保寧有凰皇臺攬輝亭臺有李太白詩云三山半落靑天外二水中分白鷺洲今已廢爲大軍甲仗庫惟亭因舊趾重築亦頗宏壯寺僧言亭牓本朱希眞書已爲俗子易之法堂後有片石瑩潤如墨玉乃宋子嵩詩題云鳯凰山亭子陳獻司空鄕貢進士宋齊丘司空者徐知誥也後攺姓名曰李昪是爲南唐烈祖而齊丘爲大臣後又有題字云升元三年奉勑刻石蓋烈祖旣有國追念君臣相遇之始而表顯之昪齊丘𨿽皆不足道然當攘奪分裂橫潰之時其君臣相遇不如是亦不能粗成其功業也戒壇頟曰崇勝戒壇寺古謂之瓦棺寺有閣因岡阜其髙十丈李太白所謂鐘山對北戶淮水入南榮者又橫江詞一風三日吹倒山白浪髙於瓦棺閣南唐後主時朝廷遣武人魏丕來使南唐意其不能文卽宴於是閣因求賦詩丕攬筆成篇末句云莫教雷雨損基扄後主君臣皆失色及南唐之亡爲吳越兵所焚國朝承平二百年金陵爲太府寺觀競以崇飾土木爲事然閣終不能復紹興中有北僧來居講惟識百法論誓復興造求偉材於江湖間事垂集者屢矣防建宮闕有司往往輒取之僧不以此動心愈益經營卒成盧舎那閣平地髙七丈雄麗冠於江東舊閣基相距無百步今廢爲軍營秦伯和遣醫柴安恭來視家人瘡柴邢州龍岡人晚禇誠叔來誠叔嘗爲福州閩淸尉獲盜應格當得京官不忍以人死爲己利辭不就至今在選調又有爲他邑尉者亦獲盜營賞甚力卒得京官將觧去入郡過刑人處輒掩目大呼數日神志方定後至他郡見通衢有石幢問此何爲從者曰法場也亦大駭叫呼幾墜車自此所至皆迃道以避刑人之地人之不可有媿於心如此移舟泊賞心亭下秦伯和送藥

十日早出建康城至石頭得便風張帆而行然港淺而狹行亦甚緩宿大城岡金陵岡隴重復如梅嶺石子岡佘【讀如蛇】婆岡尢其著者也居民數十家亦有店肆

十一日早出夾行大江過三山磯烈洲慈姥磯采石鎭泊太平州江口謝暉登三山還望京邑李太白登三山望金陵皆有詩凡山臨江皆曰磯水湍急篙工並力撐之乃能上然今年閏餘秋早水落巳數尺矣則盛夏可知也三山自石頭及鳯皇臺望之杳杳有無中耳及過其下則距金陵財五十餘里晉伐吳王濬舟師過三山王渾要濬議事濬舉帆曰風利不得泊卽此地也是日便風擊鼓掛防而行有兩大舟東下者阻風泊浦漵見之大怒頓足詬罵不巳舟人不畣但撫掌大笑鳴鼓愈厲作得意之狀江行淹速常也得風者矜而阻風者怒可謂兩失之矣世事蓋多類此者記之以寓一笑烈洲在江中上有小山曰烈山艸木極茂宻有神祠在山巓慈姥磯磯之尢巉絕峭立者徐師川有慈姥磯詩序云磯與望夫石相望正可爲的對而詩人未嘗掛齒牙故其詩云離鸞只說閨中恨舐犢誰知目下情然梅聖兪防母喪歸宛發長蘆江口詩雲南國山川都不攺傷心慈姥舊時磯師川偶忘之耳聖兪又有過慈姥磯下及慈姥山石崖上竹鞭詩皆極髙奇與此山稱采石一名牛渚與和州對岸江靣比瓜洲爲狹故隋韓擒虎平陳及本朝曹彬下南唐皆自此渡然微風輙浪作不可行劉賔客云蘆葦晚風起秋江鱗甲生王文公云一風微吹萬州阻皆謂此磯也磯卽南唐樊若冰獻策作浮梁渡王師處初若冰不得志於李氏詐祝髮爲僧廬於采石山鑿石爲竅及建石浮圖又月夜系繩於浮圖棹小舟急渡引繩至江北以渡江面旣習知不謬卽亡走京師上書其後王師南渡浮梁果不差尺寸予按隋煬帝徵遼蓋嘗用此策渡遼水造三浮橋於西岸旣成引趨東岸橋短丈餘不合隋兵赴水接戰髙麗乘岸上擊之麥鐡杖戰死始斂兵引橋復就西岸而更命何稠接橋二日而成遂乘以濟然隋終不能平髙麗國朝遂下南唐者實天意也若冰何力之有方若冰之北走也江南皆知獻南徵之策或請誅其母妻李煜不敢但覊置池州而已其後若冰自陳母妻在江南朝廷命煜防送煜𨿽憤切終不敢違厚遺而遣之然若冰所鑿石竅及石浮圖皆不毀王師卒用以系浮梁則李氏君臣之暗且怠亦可知矣𨿽微若冰有不亡者乎張文濳作平江南議謂當縛若冰送李煜使甘心焉不然正其叛主之辠而誅之以示天下豈不偉哉文濳此說實天下正論也予自金陵得疾是日方小愈尙未能食夜雨

十二日早移舟泛姑熟溪五里泊閱武亭初詢舟人云江口泊船處距城二十里湏步乃可入及至閱武乃止在城闉之外徽猷閣直學士左朝請郎知州周元特操聞予病與醫郭師顯俱來視疾自都下相別迨今八年矣太平州本金陵之當塗縣周世宗時南唐元宗失淮南僑置和州於此謂之新和州攺爲雄逺軍國朝開寶八年下江南攺爲平南軍然獨領當塗一邑而已太平興國二年遂以爲州且割蕪湖繁昌來屬而治當塗與興國軍同時建置故分紀年以名之

十三日通判右朝請郎葉棼員外通判左朝奉郎錢同仲耕軍事判官左文林郎趙子覭知當塗縣右通直郎王權來午後入州見元特呼郭醫就坐間爲予切脈且議所用藥州正據姑熟溪北土人但謂之姑溪水色正綠而澄澈如鏡纖鱗往來可數溪南皆漁家景物幽奇兩浮橋悉在城外其一通宣城其一可至浙中姑熟堂最號得溪山之勝適有客寓家其間故不得至又有一酒樓登望尢佳皆城之南也往時溪流分一支貫城中湮塞已久近歲浚治然春夏之交暫通今七月已絕流矣李太白集有姑熟十詠予族伯父彥逺嘗言東坡自黃州過當塗讀之撫手大笑曰贗物敗矣豈有李太白作此語者郭功父爭以爲不然東坡又笑曰但恐是太白後身所作耳功父甚慍蓋功父少時詩句俊逸前輩或許之以爲太白後身功父亦遂以自負故東坡因是戲之或曰十詠及歸來乎笑矣乎僧伽歌懷素艸書歌太白舊集本無之宋次道再編時貪多務得之過也

十四日晚晴開南窗觀溪山溪中絕多魚時裂水面躍出斜日暎之有如銀刀垂釣挽罟者彌望以故價甚賤僮使輩日皆饜飫土人云此溪水肥宜魚及飲之水味果甘豈信以肥故多魚耶溪東南數如黛蓋靑山也

十五日早州學教授左文林郎吳博古敏叔員外教授左文林郎楊恂信伯來飯巳遊黃山東嶽廟廣福寺遂登淩歊臺嶽廟棟宇頗盛本謂之黃山大監廟大監者不知何神蓋滛祠也今旣爲嶽廟而大監反寓食廡下廣福本壽聖寺以紹興壬午詔書攺額敗屋二十餘間殘僧三四人蕭然如古驛主僧惠明溫州平陽人淩歊臺正如鳯皇雨花之類特因山巓名之宋髙祖所營面勢虛曠髙出氛埃之表南望靑山龍山九井諸如在幾席龍山卽孟嘉登髙落帽處九井山有桓僣位壇稍西江中二小山相對云東梁西梁也北戶臨和州新城樓櫓歷歷可辧蓋自絕江至和州財十餘里李太白有黃山淩歊臺送族弟泛舟赴華陰詩卽此地也臺後有一墖墖之後又有亭曰懷古云余初至當塗飲姑熟溪水喜其甘滑巳而徧飲城中水皆甘蓋泉脈佳也

十六日羣集於道院歷遊城上亭榭有坐歗亭頗宜登覽城濠皆植荷花是夜月白如畫影入溪中揺蕩如玉墖始知東坡玉墖臥微瀾之句爲妙也

渭南文集卷四十四

欽定四庫全書

渭南文集卷四十五

宋陸遊撰

入蜀記

十七日羣集於靑山李太白祠堂二教授同集祠在靑山之西北距山尙十五里墓在祠後有小岡阜起伏蓋亦靑山之別支也祠莫知其始有唐劉全白所作墓碣及近嵗張眞甫舎人所作重修祠碑太白烏巾白衣錦袍又有道防氅裘侑食於側者郭功甫也蚤飯罷遊靑山山南小市有謝暉故宅基今爲湯氏所居南望平埜極目而環宅皆流泉奇石靑林文篠眞佳處也遂由宅後登山路極險巇凡三四里有兩道人持湯飲迎勞於松石間又里許至一庵老道人出迎年七十餘姓周濰州人居此山三十年顴頰如丹須鬢無白者又有李媼八十矣耳目聰明談笑不衰自言嘗得異人祕訣庵前有小池曰謝公池水味甘冷𨿽盛夏不竭絕頂又有小亭亦名謝公亭下視四山如蛟龍奔放爭赴川谷絕類吾鄕舜山但舜山之巓丰沃夷曠無異平陸此所不及也亭北望正對歷陽周生言完顏亮入防時戰鼓之聲震於山中云夜歸舟次已一鼔盡矣坐間信伯言桓溫墓亦在近郊有石獸石馬制作精妙又有碑悉刻當時車馬衣冠之類極可觀恨不一到也

十八日小雨解舟出姑熟溪行江中江溪相接水淸濁各不相亂挽行夾中三十里至大信口泊舟蓋自此出大江須風便乃可行往往連日阻風兩小山夾江卽東梁西梁一名天門山李太白詩云兩岸靑山相對出孤帆一片日邊來王文公詩云崔嵬天門山江水繞其下梅聖兪云東梁如仰蠶西梁如浮魚徐師川雲南人北人朝莫船東梁西梁今古山皆得句於此也水滸小兒賣菱芡蓮藕者甚眾夜行堤上觀月大信口歐陽文忠公於役志謂之帶星口未詳孰是於役志蓋謫夷陵時所著也

十九日便風過大小褐山磯奇石巉絕漁人依石挽罾宛如畫圗間所見過梟磯在大江中聳防特起有道士結廬其上政和中賜名寜淵觀舊說梟磯有梟能害人故得名方郡縣奏乞觀頟時惡其名因曰磯在水中水常沃石故曰澆磯今觀屋亦二十餘間然止一道人居之相傳有二人則其一輒死故無敢往者至蕪湖縣泊舟吳波亭知縣右通直郎呂昭問來按漢丹陽郡有蕪湖縣吳陸遜屯蕪湖又杜預注春秋楚子伐吳克鳩玆亦云在蕪湖至東晉乃攺名於湖不知所自王惇反屯於湖今故城尙存又有玩鞭亭亦當時遺迹唐溫飛卿有湖陰曲敍其事近時張文潛以爲晉書所云帝至於湖陰察營壘當以於湖爲句飛卿蓋誤讀也作於湖曲以反之劉夢得歷陽書事詩敍道中事云望夫人化石夢帝日環營蓋夢得自�州移牧歷陽過此邑也邑人云數年前邑境有盜發大墓棺槨已壊得鏡及刀劍之屬甚眾甃塼有大將軍墓四字或疑爲惇墓云

二十日寧國太平縣主簿左迪功郎陳炳來見泛小舟往謝之則寓寧淵觀下院以提刑司檄來督大禮錢帛寧淵在梟磯隔大江故置下院於近邑道流十餘壇宇像設甚盛有觀主何守誠者今選居太一宮矣炳字徳先婺州義烏人自言其從姑得道徽宗朝賜號妙靜練師結廬葛仙峯下平生不火食惟飲酒啗生果爲人言禍福死生無毫釐差每風日淸和時輒掩闗獨處或於戶外竊聴之但聞若二嬰兒聲或歌或笑往往至中夜方止莫有能測者年九十正旦自四月八日當逺行果以是日坐逝每爲徳先言汝有仙骨當遇異人後因得疾委頓有皖山徐先生來餌以藥卽日疾平徐因畱教以絕粒訣徳先父母方望其成名固不許然自是絕滋味日食淡湯餅及飯而已如此者六年益覺身輕能日行二百里防中第娶妻復近葷血徐遂告別臨行語徳先曰汝二紀後當復從我究此事徳先送至谿上方呼舟欲渡徐褰裳疾行水上而去呼之不復應徳先至今悵恨有棄官入皖之意予遂遊東寺登王惇城以歸城並大江气象宏敞邑出緑毛就船賣者不可勝數將午解舟過三山磯磯上新作龍祠有道人半醉立蘚崖峭絕處下觀行舟望之使人寒心亦奇士也江中江豚十數出沒色或黑或黃俄又有物長數尺色正赤類大蜈蚣奮首逆水而上激水髙三二尺殊可畏也宿過道口

二十一日過繁昌縣南唐所置初宣城及置太平州復割焉晚泊荻港散步堤上游龍廟有老道人守之臺州居縣人自言居此十年日伐薪二束賣之以以自給雨雪則從人乞未嘗他營也又至一庵僧言隔港卽銅陵界逺山嶄然臨大江者卽銅官山太白所謂我愛銅官樂千年未擬還是也恨不一到最後至鳯凰山延禧觀觀廢於兵燼者四十餘年近方興葺羽流五六人觀主陳延瑞婺州義烏縣人言此古靑華觀也有趙先生荻港市中人父賣茗先生幼名王九年十三疾亟父抱詣靑華願使入道是夕先生夢老人引之登髙山謂曰我陰翁也出柏枝啗之及覺遂不火食後又夢前老人教以天篆數百字比覺悉記不遺太宗皇帝召見度爲道士賜冠簡易名自然給裝錢遣還遂爲觀主祥符間再召至京師賜紫衣攺靑華曰延禧先生懇求還山養母得歸一日無疾而逝門人葬之山中行半途棺忽大重不可舉其母曰吾兒必有異命發棺果空無屍惟劍履在耳遂卽其處葬之今冢猶在謂之劍冢自然國史有傳大槪與廷瑞言頗合惟劍冢一事無之荻巷蓋繁昌小墟市也歸舟巳夜矣

二十二日過大江入丁家洲夾復行大江自離當塗風日淸美波平如席白雲靑嶂逺相暎帶終日如行圗畫殊忘道途之勞也過銅陵縣不入晚泊水洪口江湖間謂分流處爲洪王文公詩云東江木落水分洪是也

二十三日過陽山磯始見九華山九華本名九子李太白爲易名太白與劉夢得皆有詩而劉至以爲可兼太華女幾之奇秀南唐宋子嵩辭政柄歸隠此山號九華先生封靑陽公由是九華之名益盛惟王文公詩云盤根𨿽巨壯其末乃修纎最極形容之妙大抵此山之奇在修纖耳然無含蓄惇大气象與廬阜天臺異矣岸傍荻花如雪舊見天井長老彥威云廬山老僧用此絮紙衣威少時在惠日亦爲之佛燈珣禪師見而大嗔云汝少年輒求溫暖如此豈有心學道邪退而問兄弟則堂中百人有荻花衣者財三四皆年七十餘矣威愧恐亟除去泊海根港巨魚十數色蒼白大如黃犢出沒水中每出水輒激起沸白成浪眞壯觀也

二十四日到池州泊稅務亭子州唐置南唐嘗爲康化軍節度今省又嘗割靑陽建康今復故惟所置銅陵東流二縣及攺秋浦爲防池今因之蓋南唐都金陵故當塗蕪湖銅陵繁昌廣徳靑陽並江寧上元溧陽溧水句容凡十一縣皆畿內今建康爲行都而才有江寧等五邑有司所當議也李太白往來江東此州所賦尢多如秋浦歌十七首及九華山淸溪白笴陂玉鏡潭諸詩是也秋浦歌云秋浦長似秋蕭條使人愁又曰兩鬢入秋浦一朝防已衰猨聲催白髮長短盡成絲則池州之風物可見矣然觀太白此歌髙妙乃爾則知姑熟十詠決爲贗作也杜牧之池州諸詩正爾觀之亦淸婉可愛若與太白詩並讀醇醨異味矣初王師平南唐命曺彬分兵自荊州順流東下以樊若水爲鄕導首克池州然後能取蕪湖當塗駐軍采石而浮橋成則池州今實要地不可不備也

二十五日見知州右朝議大夫直祕閣楊師中通判右朝奉郎孫徳芻遊光孝寺寺有西峯聖者所畱防笛聖者生當吳武王楊行密時陽狂不羈好吹笛能役鬼神蛟龍嘗寓池州幹明寺幹明卽光孝也及去畱笛付主事僧笛似銅防而非色緑而瑩潤如緑玉不知何物僧懼爲好事者所奪郡官求觀之輒出一凡防笛充數予偶與監寺僧有舊獨得一見有石刻沈睿達所作西峯銘文辭古雅可愛恨非其自書也僧言貴池去城八十里在秀山下江之一支別滙爲池四隅皆因山石爲岸產鯉魚金鱗朱尾味極美本以此得貴池之目秀山有梁昭明太子墓拱木森然今池州城西有神甚靈者曰九郎或云九郎卽昭明晚登弄水亭杜牧之所賦詩也亭殊不葺然正對淸溪齊山景物絕佳州𨿽瀕江然據岡阜上頗難得水

二十六日解舟過長風沙羅剎石李太白江上贈竇長史詩云萬里南遷夜郎國三年歸及長風沙梅聖兪送方進士遊廬山雲長風沙浪屋許大羅剎石齒水下排歷此二險過湓浦始見瀑布懸蒼崖卽此地也又太白長干行雲蚤晚下三巴預將書報家相迎不道逺直到長風沙蓋自金陵至此七百里而室家來迎其夫甚言其逺也地屬舒州舊最號湍險仁廟時發運使周湛役三十萬夫疏支流十里以避之至今爲行舟之利羅剎石在大江中正如京口鶻峯而稍大白石拱起其上樷篠喬木亦有小神祠旛竿不知何神也西望羣山靡迆巖嶂深秀宛如吾廬南望鏡中諸山爲之累欷宿懷家洑懷姓也吳有尙書郎懷敍見顧雍傳

二十七日五鼔大風自東北來舟人不告乘便風解船過雁翅夾有稅場居民二百許家岸下泊船甚眾遂經皖口至趙屯未朝食已行百五十里而風益大乃泊夾中皖口卽王師破江南大將朱令贇水軍處趙屯有戍兵亦小市聚也是日大風至莫不止登岸行至夾口觀江中驚濤駭浪𨿽錢塘八月之潮不過也有小舟掀簸浪中欲入夾者再三不可得幾覆溺矣號呼求救久方能入北望正見皖山太白江上望皖公山詩云巉絕稱人意巉絕二字不刋之妙也南唐元宗南遷豫章舟中望皖山愛之謂左右曰此靑峭數峯何名畣曰舒州皖山時方新失淮南伶人李家明侍側獻詩曰龍舟千里颺東風漢武潯陽事正同回首皖公山色好日斜不到壽杯中元宗爲悲憤欷歔故王文公詩雲南狩皖山非故地北師淮水失名王計其處當去此不遠也夜雨

二十八日過東流縣不入自雷江口行大江江南羣山蒼翠萬疊如列屏障凡數十里不絕自金陵以西所未有也是日便風張颿舟行甚速然江面浩渺白浪如山所乘二千斛舟揺兀掀舞才如一葉過獅子磯一名佛指磯蘚壁百尺靑林緑篠倒生壁間圗畫所所不及猶恨舟行北岸不得過其下旁有數磯亦奇峭然皆非獅子比也至馬當所謂下元水府山勢尢秀拔正面山腳直插大江廟依峭崖架空爲閣登降者皆自閣西崖腹小石徑捫蘿側足而上宛若登梯飛甍曲檻丹碧縹緲江上神祠惟此最佳舟至石壁下忽晝晦風勢橫甚舟人大恐失色急下颿趨小港竭力牽蚤間同行一舟亦蜀舟也忽有大魚正緑腹蚤間同行一舟亦蜀舟也忽有大魚正緑腹下赤如丹躍起柂旁髙三尺許人皆異之是晚果折檣破帆幾不能全亦可怪也入夜風愈厲增十餘纜迨曉方少定

二十九日阻風馬當港中風雨淒冷初禦裌衣有小舟冒風濤來賣薪菜豬肉亦有賣野彘肉者云獵蘆場中所得飯已登南岸望馬當廟北風吹人勁甚至不能語旣莫風少定然怒濤未息擊船終夜有聲

八月一日過烽火磯南朝自武昌至京口列置烽燧此山當是其一也自舟中望山突兀而已及拋江過其下嵌巖竇穴怪奇萬狀色澤瑩潤亦與它石迥異又有一石不附山傑然特起髙百餘尺丹藤翠蔓羅絡其上如寶裝屏風是日風靜舟行頗遲又秋深潦縮故得盡見杜老所謂幸有舟楫遲得盡所歷妙也過澎浪磯小孤山二山東西相望小孤屬舒州宿松縣有戍兵凡江中獨山如金山焦山落星之類皆名天下然峭拔秀麗皆不可與小孤比自數十里外望之碧峯巉然孤起上於雲霄已非他山可擬愈近愈秀冬夏晴雨姿態萬變信造化之尢物也但祠宇極於荒殘若稍飾以樓觀亭榭與江山相發揮自當髙出金山之上矣廟在山之西麓額曰惠濟神曰安濟夫人紹興初張魏公自湖湘還嘗加營葺有碑載其事又有別祠在澎浪磯屬江州彭澤縣三面臨江倒影水中亦占一山之勝舟過磯𨿽無風亦浪湧蓋以此得名也昔人詩有舟中估客莫漫狂小姑前年嫁彭郎之句傳者因謂小孤廟有彭郎像澎浪廟有小姑像實不然也晚泊沙夾距小孤一里微雨復以小遊廟中南望彭澤都昌諸山煙雨空蒙鷗鷺滅沒極登臨之勝徙倚久之而歸方立廟門有俊鶻摶水禽掠江東南去甚壯也廟祝雲山有棲鶻甚多

二日蚤行未二十里忽風雲騰湧急系纜俄復開霽遂行泛彭蠡口四望無際乃知太白開帆入天鏡之句爲妙始見廬山及大孤大孤狀類西梁𨿽不可擬小姑之秀麗然小孤之旁頗有沙洲葭葦大孤則四際彌皆大江望之如浮水面亦一奇也江自湖口分一支爲南江蓋江西路也江水渾濁每汲用皆以杏仁澄之過夕乃可飲南江則極淸澈合處如引繩不相亂晚低江州州治徳化縣卽唐之潯陽縣柴桑栗裏皆其地也南唐爲奉化軍節度今爲定江軍岸土赤而壁立東坡先生所謂舟人指防岸如赬者也泊湓浦水亦甚淸不與江水亂自七月二十六日至是首尾財六日其間一日阻風不行實以四日半溯流行七百里云

三日移泊琵琶亭見知州左朝請郎周昪彊仲通判左朝散郎胡適發運使戶部侍郎史正志志道發運司幹辦公事程坦履道察推左文林郎蔡戡定夫始得夔州公移

四日遊天慶觀李太白詩所謂潯陽紫極宮也蘇黃詩刻皆不復存太白詩有一石亦近時俗書見觀主李守智問玉芝亦不能畣觀皆古屋初不更兵燼而遺迹掃地獨太淸殿老君像乃唐人所塑特爲奇古眞人女眞仙官力士童子各二軀又有唐明皇帝金銅像衣冠如道士而气宇粹穆有五十年安享太平富貴气象李守智者滁州來安人自言家故富饒遇亂棄家爲道人大將嶽飛以度牒與之始爲道士至今畫嶽氏父子事之史誌道招飲於發運廨中登髙望亭望廬山天气澄霽諸峯盡見志道出新鼔鑄鐵錢

五日羣集於庾樓樓正對廬山之雙劍峯北臨大江气象雄麗自京口以西登覽之地多矣無出庾樓右者樓不甚髙而覺江山煙雲皆在幾席間眞絕景也庾亮嘗爲江荊豫州刺史其實則治武昌若武昌南樓名庾樓猶有理今江州治所在晉特柴桑縣之湓口闗耳此樓附防甚明然白樂天詩固已云潯陽欲到思無窮庾亮樓南湓口東則承誤亦久矣張蕓叟南遷錄云庾亮鎭潯陽經始此樓其誤尢甚

六日甲夜有大燈毬數百自湓浦蔽江而下至江面廣處分散漸逺赫然如繁星麗天土人云此乃一家放五百椀以禳災祈福蓋江鄕舊俗云

七日往廬山小憩新橋市蓋吳蜀大路市肆壁間多蜀人題名並溪喬木往往皆三二百年物蓋山之麓也自江州至太平興國宮三十里此適當其半是日車馬及徒行者憧憧不絕云上觀蓋往太平宮焚香自八月一日至七日乃己謂之白蓮防蓮祉本逺法師遺迹舊傳逺公嘗以一日借道流故至今太平宮嵗以爲常東林寺亦自作防然來者反不若太平之盛亦可笑也晚至淸虛庵庵在撥雲峯下皇甫道人所居皇甫名坦嘉州人出遊旁郡獨見其弟子曺彌深登紹興煥文閣實藏光堯皇帝禦書又有神泉淸虛堂皆宸翰題榜宿淸虛西室曹君置酒堂中炙鹿肉甚珍酒尢淸醇夜寒可附火

渭南文集卷四十五

欽定四庫全書

渭南文集卷四十六

宋陸遊撰

入蜀記

八日蚤由山路至太平興國宮門庭气象極閎壯正殿爲九天采訪使者像衮冕如帝者舒州山靈仙觀祀九天司命眞君而采訪使者爲之佐故南唐名靈仙曰丹霞府太平曰通府崇奉有自來矣至太宗皇帝時嘗遣中使送泥金絳羅云鶴帔仍命三年一易神宗皇帝時又加封應元保運眞君及賜塗金殿頟兩壁圗十眞人本吳生筆建炎中李成何世淸二盜以廬山爲巢宮屋焚蕩無餘先是山中有太一宮摹吳筆於殿蕪及太平再興復摹取太一本所托非善工無復彷佛憩於云無心堂蓋冷翠亭故趾也溪聲如大風雨至使人毛骨寒栗一宮之最勝處也采訪殿前有鐘樓髙十許丈三層累塼所成不用一木而櫩桷翚飛𨿽木工之良者不能加也但鐘爲塼所揜蔽聲不甚揚亦是一病觀主胡思齊云此一樓爲費三萬緍鐘重二萬四千餘斤又有經藏亦佳扁曰云章瓊室太平規模大槪南昌之玉隆然玉隆不經焚焚尙有古趣爲勝也遂至東林太平興龍寺寺正對香鑪峯峯分一支東行自北而西環合四抱有如城郭東林在其中相地者謂之倒掛龍格寺門外虎溪本小澗比年甃以塼但若一溝無復古趣予勸其主僧法才去塼使少近自然不知能用吾言否食已煮觀音泉啜茶登華嚴羅漢閣閣與盧舎閣鐘樓鼎皆極天下之壯麗𨿽閩浙名藍所不能逮遂至上方五杉閣舎利墖白公艸堂上方者自寺後支徑穿松陰躡石磴而上亦不甚髙五杉閣前舊有老杉五本傳以爲晉時物白傅所謂大十尺圍者今又數百年其老可知矣近嵗主僧了然輒伐去殊可惜也墖中作如來示寂像本宋佛防跋陀尊者自西域持舎利五粒來葬於此艸堂以白公記考之略是故處三間兩注亦如記所云其他如瀑水蓮池亦皆在髙風逸韻尙可想見白公嘗以文集畱艸堂後屢亡逸眞宗皇帝嘗令崇文院冩挍包以斑竹帙送寺建炎中又壞於兵今獨有姑蘇版本一帙備故事耳艸堂之旁又

有

【女】故趾云是王子醇樞密庵基蓋東林爲禪苑始於王公而照覺禪師常總實第一祖總公有塑像嚴重英特人也宿東林

九日至晉慧逺法師祠堂及神運殿焚香憩官防堂中有耶舎尊者劉遺民等十八人像謂之十八賢逺公之側又有一人執軍持侍立謂之辟蛇童子傳云東林故多蛇此童子盡拾取投之蘄州神運殿本龍潭深不可測一夕鬼神塞之且運良材以作此殿皆不知實否也然神運殿三字唐相裴休書則此說亦久矣官防重堂防廡防廐備設壁間有張文潛題詩寺極大連日遊歷猶不能徧唐碑亦甚多惟顏魯公題名最爲時所傳又有聰明泉在方丈之西卓錫泉在逺公祠堂後皆久廢不汲不可食爲之太息食已遊西林幹明寺西林在東林之西二林之間有小市曰雁門市傳者以爲逺公雁門人老而懷故鄕遂彷佛雁門邑裏作此市漢作新丰之比也西林本晉江州刺史陶範捨地建寺紹興十五六年間方爲禪居褊小非東林比又絕獘壞主僧仁聰閩人方漸興葺然流泉泠泠環繞庭際殊有野趣正殿釋迦像著寶冠他處未見僧云唐塑也殿側有慧永法師祠堂永公蓋逺公之兄像下一虎偃伏又有一居士立侍不知何人方丈後有塼墖不甚髙制度古朴予登二級而止東廂有小閣曰待賢蓋往時館客之地今亦頹獘東西林寺舊額皆牛奇章八分書筆力極渾厚西林亦有顏魯公題名書家以爲二林題名顏書之冠冕也舊聞廬山天池塼墖初成有僧施經二匣未幾墖震一角經亦失所在是日因登望以問僧僧云誠然或謂經乃刺血書故致此異又云今年天池火尺椽不遺蓋旁埜火所及也晚復取太平宮路還江州小憩於新亭距州二十五里過董眞人煉丹井汲飲味亦佳董眞人者奉也

十日史誌道餉谷簾水數器眞絕品也甘腴淸泠具備眾美前輩或斥水品以爲不可信水品固不必盡當然谷簾卓然非惠山所及則亦不可誣也水在廬山景徳觀晚別諸人連夕在山中極寒可擁鑪比還舟秋暑殊未艾終日揮扇

十一日解舟吳發幹約待夔州書因小畱江口望廬山自到江州至是凡十日皆晴秋髙气淸長空無纖雲甚宜登覽亦客中可喜事也泊赤沙湖口東北望猶見廬山老杜潭州道林詩云殿腳插入赤沙湖此湖當在湖南然嶽州華容縣及此皆有赤沙湖蓋江湖間地名多同猶赤壁也

十二日江中見物有雙角逺望正如小犢出沒水中有聲晚泊艣臍洑隔江大山中有火兩防若鐙開闔久之問舟人皆不能知或云蛟龍之目或云靈芝丹藥光气不可得而詳也

十三日至富池昭勇廟以壺酒特豕謁昭毅武惠遺愛靈顯王神神吳大帝時折衝將軍甘興霸也興霸嘗爲西陵太守故廟食於此開寶中旣平江南增江淮神祠封爵始封襃國公宣和中進爵爲王建炎中大盜張遇號一窩蜂擁兵過廟下相率卜珓一珓騰空中不下一珓躍出戶外羣盜惶恐引去未幾遂敗大將劉光世以聞復詔加封嶽飛爲宣撫使大葺祠宇江上神祠皆不及也門起大樓曰捲雪有釘洲正對廟故廟𨿽附大江而可泊舟釘洲者以銳下得名神妃封順祐夫人神二子封紹威紹靈侯神女封柔懿夫人皆有像而後殿復有王與妃像偶坐祭享之盛以夜繼日廟祝嵗輸官錢千二百緍則神之靈可知也舟人云若精防致禱則神能分風以應往來之舟廡下有闗雲長像雲長不應祀於興霸之廟者豈各所事神靈共食皆可以無愧邪徹奠自祠後步至旌教寺寺爲酒務及酒官廨像設斂置一屋盡逐去僧輩亦事之已甚者富池蓋興國軍

十四日曉雨過一小石山自頂直削去半與余姚江濱之蜀山絕相類拋大江遇一木栰廣十餘丈長五十餘丈上有三四十家妻子雞犬臼碓皆具中爲阡陌相往來亦有神祠素所未覩也舟人云此尙其小者耳大者於栰上鋪土作蔬圃或作酒肆皆不復能入夾但行大江而已是日逆風挽船自平旦至日昳才行十五六里泊劉官磯旁蘄州界也兒輩登岸歸云得小徑至山後有陂湖渺然蓮芰甚富防湖多木芙蕖數家夕陽中蘆藩茅舎宛有幽致而寂然無人聲有大梨欲買之不可得湖中小采菱呼之亦不譍更欲窮之防見道旁設機疑有虎狼遂不敢往劉官磯者傳云漢昭烈人吳嘗檥舟於此晚觀大黿浮沈水中

十五日微陰西風益勁挽船尢難自富池以西防江之南皆大山起伏如濤頭山麓時有居民往往作棚持弓矢伏其上以伺虎過龍眼磯江中拳石耳磯旁山上有龍祠晡後得便風次蘄口鎭居民繁錯蜀舟泊岸下甚眾監稅秉義郎髙世棟來舊在京口識之言此鎭嵗課十五萬緍雁翅嵗課二十六萬緍夜與諸子登岸臨大江觀月江面逺與天接月影入水蕩揺不定正如金虯動心駭目之觀也是日買熟藥於蘄口市藥貼中皆有煎煮所須如薄荷烏梅之類此等皆客中不可倉卒求者藥肆用心如此亦可嘉也

十六日過新野夾有石瀨茂林始聞秋鶯沙際水牛至多往往數十爲羣吳中所無也地屬興國軍大治縣當是土產所宜爾晚過道士磯石壁數百尺色正靑了無竅穴而竹樹迸根交絡其上蒼翠可愛自過小孤臨江峯嶂無出其右磯一名西塞山卽眞子漁父辭所謂西塞山前白鷺飛者李太白送弟之江東云西塞當中路南風欲進船必在荊楚作故有中路之句張文潛云危機插江生石色擘靑玉殆爲此山寫眞又云已逢娬媚散花峽不泊難危道士磯蓋江行惟馬當及西塞最爲湍險難上拋江泊散花洲洲與西塞相直前一夕月猶未極圓蓋望正在是夕空江萬頃月如紫金盤自水中湧出平生無此中秋也

十七日過回風磯無大山蓋江濱石磧耳然水急浪湧舟過甚難過蘭溪東坡先生所謂山下蘭芽短浸谿者買鹿肉供膳晚泊巴河口距黃州二十里一市聚也有馬祈寺吳大帝刑馬壇傳云吳攻壽春刑白馬祭江神於此自蘭谿而西江面尢廣山阜平逺兩日皆逆風舟人以食盡欲來巴河糴米極力牽挽日皆行八九十里蘇黃門讁髙安東坡先生送至巴河卽此地也張文潛亦有巴河道中詩云東南地缺天連水春夏風髙浪捲山

十八日食時方行晡時至黃州州最僻陋少事杜牧之所謂平生睡足處云夢澤南州然自牧之王元之出守又東坡先生張文潛謫居遂爲名邦泊臨臯亭東坡先生所嘗寓與秦少遊書所謂門外數步卽大江是也煙波然气象疎豁見知州右朝奉郎直祕閣楊由義通判右奉議郎陳紹復州治陋甚防事僅可容數客倅居差勝晚移舟竹園步蓋臨臯多風濤不可夜泊也黃州與樊口正相對東坡所謂武昌樊口幽絕處也漢昭烈用吳魯子敬防自當陽進住鄂縣之樊口卽此地也

十九日蚤遊東坡自州門而東岡壠髙下至東坡則地勢平曠開豁東起一壠頗髙有屋三間一頭曰居士亭亭下面南一堂頗雄四壁皆畫雪堂中有蘇公像烏防紫裘橫按笻杖是爲雪堂堂東大栁傳以爲公手植正南有橋牓曰小橋以莫忘小橋流水之句得名其下初無渠澗遇雨則有涓流耳舊止片石布其上近輒增廣爲木橋覆以一屋頗敗人意東一井曰暗井取蘇公詩中走報暗井出之句泉寒熨齒但不甚甘又有四望亭正與雪堂相直在髙阜上覽觀江山爲一郡之最亭名見蘇公及張文潛集中坡西竹林古氏故物號南坡今己殘伐無幾地亦不在古氏矣出城五里至安國寺亦蘇公所嘗寓兵火之餘無復遺迹惟繞寺茂林啼鳥似猶有當時气象也郡集於棲霞樓本太守閭丘孝終公顯所作蘇公樂府云小舟橫截春江臥看翠壁紅樓起正謂此樓也下臨大江煙微微茫逺山數防亦佳處也樓頗華潔先是郡有慶瑞堂謂一故相所生之地後毀以新此樓酒味殊惡蘇公賫湯蜜汁之戲不虛發郡人何斯舉詩亦云終年飲惡酒誰敢憎督郵然文潛乃極稱黃州酒以爲自京師之外無過者故其詩云我初讁官時帝問司酒神曰此好飲徒聊給酒養眞去國一千里齊安酒最醇失火而得雨仰戴天公仁豈文潛讁黃時適有佳匠乎循小徑繚州宅之後至竹樓規模甚陋不知當王元之時亦止此邪樓下稍東卽赤壁磯亦茆岡爾略無艸木故韓子蒼待制詩云豈有危巢與棲鶻亦無陳迹但飛鷗此磯圗經及傳者皆以爲周公瑾敗曺操之地然江上多此名不可考質李太白赤壁歌云烈火張天照雲海周瑜於此敗曹公不指言在黃州蘇公尢疑之賦云此非曹孟徳之困於周郎者乎樂府云故壘西邊人道是當日周郎赤壁蓋一字不輕下如此至韓子蒼云此地能令阿瞞走則眞指爲公瑾之赤壁矣又黃人實謂赤壁曰赤鼻尢可疑也晚復移舟菜園步又逺竹園三四里蓋黃州臨大江了無港澳可泊或云舊有澳郡官厭過客故塞之

二十日曉離黃州江平無風挽船正自赤壁磯下過多奇石五色錯雜粲然可愛東坡先生怪石供是也挽行十四五里江面始稍狹隔江岡阜延袤竹樹蔥蒨漁家相映幽防可愛復出大江過三江口極望無際泊戚磯港

二十一日過雙栁夾回望江上逺山重復深秀自離黃𨿽行夾中亦皆曠逺地形漸髙多種菽粟蕎麥之屬晚泊楊羅洑大隄髙栁居民稠眾魚賤如土百錢可飽二十口又皆巨魚欲覓小魚飼貓不可得

二十二日平旦微雨過靑山磯多碎石及淺灘晚泊白楊夾口距鄂州三十里陸行止十餘里居民及泊舟甚多然大抵皆軍人也

二十三日便風掛帆自十四日至是始得風食時至鄂州泊稅務亭賈船客舫不可勝計衘尾不絕者數里自京口以西皆不及李太白贈江夏韋太守詩云萬舸此中來連帆過揚州蓋此郡自唐爲衝要之地夔州迓兵來參見知州右朝奉郎張郯之彥轉運判官右朝奉大夫謝師稷市邑雄富列肆繁錯城外南市亦數里𨿽錢塘建康不能過隠然一大都防也吳所都武昌乃今武昌縣此州在吳名夏口亦要害故周公瑾求以精兵進住夏口而晉武帝亦詔王濬唐彬旣定巴與胡奮王戎共平夏口武昌順流長騖也自江州至此七百里溯流𨿽日得便風亦須三四日韓文公云盆城去鄂渚風便一日耳過矣蓋退之未嘗行此路也

二十四日蚤謝漕招食於漕園光華堂依山亭館十餘不甚葺晚羣集於奇章堂以唐牛思黯嘗爲武昌節度使也

二十五日觀大軍教習水戰大艦七百艘皆長二三十丈上設城壁樓櫓旗幟精明金鼔鞺破巨浪往來防如飛翔觀者數萬人實天下之壯觀也

二十六日與統紓同遊頭陁寺寺在州城之東隅石城山山繚繞如伏蛇自西亙東因其上爲城缺壞僅存州治及漕司皆依此山寺毀於兵火汴僧舜廣住持三十年興葺略備自方丈西北躡支徑至絕頂舊有奇章亭今已廢四顧江山井邑靡有遺者李太白江夏贈韋南陵詩雲頭陁云外多僧气正謂此寺也黃魯直亦雲頭陁全盛時宮殿梯空級藏殿後有南齊王簡棲碑唐開元六年建蘇州刺史張庭圭溫王書韓熙載撰碑陰徐鍇題額最後云唐嵗在己巳武昌軍節度觀察畱後知軍州事楊守忠重立前鄂州唐年縣主簿祕書省正字韓夔書碑陰雲乃命猶子夔正其舊本而刋寫之以是知夔爲熙載兄弟之子也碑字前後一手又作溫字不全蓋南唐尊徐溫爲義祖而避其名則此碑蓋夔重書也碑陰又云皇上鼎新文物教被華夷如來妙防悉已徧窮百代文章罔不備舉故是寺之碑不言而興按此碑立於己巳嵗當皇朝之開寶二年南唐危蹙日甚距其亡六年爾熙載大臣不以覆亡爲懼方且言其主鼎新文物教被華夷固已可怪又以窮佛防舉遺文及興是碑爲盛誇誕妄謬眞可爲後世發笑然熙載死李主猶恨不及相之君臣之惑如此𨿽欲久存得乎唐制節度使不在鎭而以副大使或畱後居任則云知節度事此云知軍州事蓋漸變也唐年縣本故唐時名梁攺曰臨夏后唐復晉又攺臨江然歷五代鄂州未嘗屬中原皆遙攺耳故此碑開寶中建而猶曰唐年也至江南平始攺崇陽云簡棲爲此碑駢儷卑幼初無過人世徒以載於文選故貴之耳自漢魏之間駸駸爲此體極於齊梁而唐尢貴之天下一律至韓吏部栁栁州大變文格學者翕然慕從然駢儷之作終亦不衰故熙載鍇號江左辭宗而拳拳於簡棲之碑如此本朝楊劉之文擅天下傳夷狄亦駢儷也及歐陽公起然後掃蕩無餘後進之士𨿽有工拙要皆近古如此碑者今人讀不能終篇已坐睡矣而況效之乎則歐陽氏之功可謂大矣若魯直云惟有簡棲碑文章巋然立蓋戲也

渭南文集卷四十六

欽定四庫全書

渭南文集卷四十七

宋陸遊撰

入蜀記

二十七日羣集於南樓在儀門之南石城上一曰黃鶴山制度閎偉登望尢勝鄂州樓觀爲多而此獨得江山之要防山谷所謂江東湖北行畫圗鄂州南樓天下無是也下闞南湖荷葉彌望中爲橋曰廣平其上皆列肆兩旁有水閣極佳但以賣酒不可往山谷云憑欄十里芰荷香謂南湖也是日蚤微雨晚晴

二十八日同章冠之秀才甫登石鏡亭訪黃鶴樓故址石鏡亭者石城山一隅正枕大江其西與漢陽相對止隔一水人物艸木可數唐沔州治漢陽縣故李太白沔州泛城南郎官湖詩序云白遷於夜郎遇故人尙書郎張謂出使夏口沔州牧杜公漢陽令王公觴於江城之南湖其後沔州廢漢陽以縣鄂州周世宗平淮南得其地復以爲軍太白詩云誰道此水廣狹如一疋練江夏黃鶴樓靑山漢陽縣大語猶可聞故人難可見形容最妙黃魯直宵徵江夏縣睡起漢陽城亦此意老杜有公安送李晉肅入蜀餘下沔鄂及登舟將適漢陽詩而卒於耒水可恨也漢陽負山帶江其南小山有僧寺者大別山也又有小別謂之二別云黃鶴樓舊傳費褘飛升於此後忽乘黃鶴來歸故以名樓號爲天下絕景崔灝詩最傳而太白奇句得於此者尢多今樓已廢故址亦不復存問老吏云在石鏡亭南樓之間正對鸚鵡洲猶可想見其地樓榜李監篆石刻獨存太白登此樓送孟浩然詩云孤帆逺映碧山盡惟見長江天際流蓋帆檣映逺山尢可觀非江行久不能知也復與冠之出漢陽門遊仙洞止是石壁數尺皆直裂無洞穴之狀舊傳有仙人隠其中嘗啟洞出遊老兵遇之得黃金數瓶後化爲石東坡先生有詩紀其事初不云所遇何人且太白固巳云頗聞列仙人於此學飛術一朝向蓬海千載空石室今鄂人謂之呂公洞蓋流俗附防也有道人澶州人結廬洞側設呂公像其中洞少南卽石鏡山麓麤頑石也色黃赤皴駁了不能鑑物可謂浪得名者由江濱堤上還船民居市肆數里不絕其間復有巷陌往來憧憧如織蓋四方商賈所集而蜀人爲多

二十九日蚤有廣漢僧世全左緜僧了證來附從人舟日映移舟江口回望堤上樓閣重復燈火歌呼夜分乃已招醫趙隨爲靈照視脈

三十日黎明離鄂州便風掛颿沿鸚鵡洲南行洲上有茂林神祠逺望如小山洲蓋禰正平被殺處故太白詩云至今芳洲上蘭蕙不敢生梁王僧辧擊邵陵王綸軍至鸚鵡洲卽此地也自此以南爲漢水禹貢所謂嶓冢導漾東流爲漢者水色澄澈可鑑太白雲楚水淸若空蓋言此也過謝家磯金洑磯不甚髙而石石皆橫裂如累層甓得縮項鯿魚重十斤洑中有聚落如小縣出鱘魚居民率以賣鮓爲業晚泊通濟口自此入沌沌讀如篆字書雲水名在江夏過九月則沌涸不可行必由巴陵至荊渚

九月一日始入沌實江中小夾也過新潭有龍祠甚華潔自是遂無復居人兩岸皆葭葦彌望謂之百里荒又無挽路舟人以小舟引百丈入夜財行四十五里泊樷葦中平時行舟多於此遇盜通濟巡檢持兵來警邏不寐達旦

二日東岸葦稍薄缺時見大江渺彌蓋巴陵路也晡時次下郡始有二十餘家皆業漁釣蘆藩茅屋宛有幽致魚尢不論錢自此始復有挽路登舟背望竟陵逺山泊白臼有莊居數家門外皆古栁侵云

三日自入沌食無菜是日始得菘及蘆服然不肯斸根皆刈葉而已過八疊洑口皆有民居晚泊歸子保亦有十餘家多桑柘楡栁

四日平旦始解舟舟人云自此陂澤深阻虎狼出沒未明而行則挽卒多爲所害是日蚤見舟人焚香祈神云告紅頭須小使頭長年三老莫令錯呼錯喚問何謂長年三老云梢工是也長讀如長幼之長乃知老杜長年三老長歌裏白晝攤錢髙浪中之語蓋如此因問何謂攤錢云博也按梁冀能意錢之戲注云卽攤錢也則攤錢之爲博亦信矣過綱步有二十餘家在夕陽髙栁中短籬曬罾小往來正如畫圗所見沌中之最佳處也泊畢家池地勢爽塏居民頗眾有一二家𨿽茆荻結廬而窓戶整潔藩籬堅壯舎傍有果園甚盛蓋亦一聚之雄也與諸子及二僧步登岸遊廣福永固寺闐然無一人東偏白雲軒前橙方結實𨿽小而極香相與烹茶破橙抵莫乃還舟中畢家池蓋屬復州玉沙縣滄浪鄕云

五日泊紫湄

六日過東場並水皆茂竹髙林隄淨如掃雞犬閒暇鳬鴨浮沒人往來林樾間亦有臨渡喚船者使人怳然如造異境舟人云皆村豪園廬也泊雞鳴

七日泊湛江

八日蚤次江陵之建寧鎭蓋沌口也晉王澄棄荊州別駕郭舒不肯從澄東下乃畱沌沌口陳侯安都討王琳至沌口皆此地也阻風大雨浮水中無數凡行沌中七日自是泛江入石首縣界夜觀隔江燒蘆場煙焰亙天如火城光照舟中皆赤

九日蚤謁后土祠道旁民屋苫茆皆厚尺餘整潔無一枝亂掛帆拋江行三十里泊墖子磯江濱大山也自離鄂州至是始見山買羊置酒蓋村步以重九故屠一羊諸舟買之俄頃而盡求菊花於江上人家得數枝芬馥可愛爲之頽然徑醉夜雨極寒始覆絮衾

十日阻風雨遣小舟橫絕江面至對岸買肉食得大魚之半又得一烏牡鷄不忍殺畜於舟中俄有村翁持茭萌一束來餉不肯受直遣人先之夔晚晴開船窓觀月

十一日舟行望西南一角水與天接舟人云是爲潛軍港古嘗潛軍伺敵於此遙見港中有兩防正黑疑其逺樹則下不屬地久之漸近可辧蓋二千五百斛大舟也又有水禽雙浮江中色白類鵝而大楚人謂之天鵝飛鶱絕髙有弋得者味甚美或曰卽鵠也泊三江口水淺舟行甚難自此遂不復有山太白詩山隨平野盡江入太荒流蓋荊門所作也

十二日過石首縣不入石首自唐始爲縣在龍蓋山之麓下臨漢水亦形勝之地杜子美有送石首薛明府詩卽此邑也泊藕池

十三日泊栁子夜過全證二僧舟中聴誦梵語般若心經此經惟蜀僧能誦

十四日次公安古所謂油口也漢昭烈駐軍始更今名規模气象甚壯兵火之後民居多茆竹然茆屋尢精致可愛井邑亦頗繁富米斗六七十錢知縣右儒林郎周謙孫來湖州人逰二聖報恩光孝禪寺二聖謂靑葉髻如來婁至徳如來也皆示鬼神力士之形髙二丈餘陰威凜然可畏正殿中爲釋迦右爲靑葉髻號大聖左爲婁至徳號二聖三像皆南面予按藏經駒字函娑羅浮殊童子成道爲靑葉髻如來靑葉髻如來再出世爲樓至如來則二如來本一身耳有碑言邑人一夕同夢二神人言我靑葉髻婁至徳如來也有二巨木在江幹我所運者俟鄯行者來令刻爲我像已而果有人自稱鄯行者又善肖像邑人欣然請之像成人皆謂酷類所夢然碑無年月不知何代也長老祖珠南平軍人寺後有廢城髣髴尙存圗經謂之呂防城然老杜乃曰地曠呂防營江深劉備城蓋徳子明皆屯於此也老杜曉發公安詩注云數月憩息此縣按公移居公安詩雲水煙通徑艸秋露接園葵而畱別公安太易沙門詩雲沙村白雪仍含凍江縣紅梅已放春則是以秋至此縣莫冬始去其曰數月憩息蓋爲此也泊弭節亭馴鷗低飛往來竟日不去

十五日周令說縣本在近北枕漢水沙虛岸摧漸徙而南今江流乃昔市邑也又云縣有五鄕然共不及二千戶地曠民寡如此民耕尢苦隄防數壞嵗嵗增築不止晚攜家再遊二聖寺眾寮有維摩刻木像甚佳雲沙市工人所爲也方丈西有竹軒頗佳珠老說五祖法演禪師初住四面山子然獨處凡二年始有一道士來問道乃請作知事又三年僧寶良來與道士朝夕防叩皆得法於是演公之道寖爲人知而四方學者始稍有至者𨿽其後門人之盛稱天下然終身不過數十眾珠聞此於其師萬庵顏禪師荊州絕無禪林惟二聖而已然蜀僧出闗必走江浙回者又已自謂有得不復參叩故語云下江者疾走如煙上江者鼻孔撩天徒勞他二佛打供了不見一僧坐禪

十六日過白湖然無涯拋江至升子鋪有天鵝數百翔泳水際日入泊沙市自公安至此六十里自此至荊南陸行十里舟不復進矣老杜詩云買薪猶白帝鳴艣已沙頭劉夢得雲沙頭檣幹上始見春江濶皆謂此也

十七日日入後遷行李過嘉州趙靑船蓋入峽船也沙市堤上居者大抵皆蜀人不然則與蜀人爲婚姻者也

十八日見知府資政殿學士劉恭父珙通判右奉議郎權嗣衍左宣教郎陳孺荊南圗經以爲楚之郢都梁元帝亦嘗都焉唐爲江陵府荊南節度今因之然牧守署銜但云知荊南軍府與永興河陽正同初無意義但防舊而已

十九日羣集於新橋馬監監在西門外四十里自出城卽黃茅彌望每十餘里有村疃數家而已道遇數十騎縱獵獲狐兔皆系鞍上割鮮借艸而飲云襄陽軍人也是日極寒如窮冬土人云此月初已嘗有雪

二十日倒檣竿立艣牀蓋上峽惟用艣及百丈不復張帆矣百丈以巨竹四破爲之大如人臂予所乘千六百斛舟凡用艣六枝百丈兩車

二十一日劉帥丁內艱分迓兵之半負肩輿自山路先歸夔州是日重霧四塞

二十二日五鼓赴能仁院建防慶節道場中夜後舟人祀峽神屠一豨

二十三日奠劉帥母安定郡太夫人卓氏劉帥受弔禮與吳人同

二十四日見左朝奉郎湖北安撫司主管機宜文字牛達可右奉議郎安撫司幹辦公事湯衡右朝奉郎安撫同幹辦公事趙蘊

二十五日右文林郎知歸州興山縣髙祁來

二十六日修船始畢骨肉入新船祭江濱廟用壺酒特豕廟在沙市之東三四里神曰昭靈孚應威惠廣源王蓋四瀆之一最爲典祀之正者然兩廡淫祠尢多蓋荊楚舊俗也司法右軍右迪功郎王師防錄其叔祖君儀待制訟卦講議來君儀嚴州人師事先大父精於易然遺書不傳講義止存一篇而已然亦其少作也

二十七日解舟擊鼔鳴艣舟人皆大噪擁堤觀者如堵墻泊新河口距沙市三四里蓋蜀人修船處

二十八日泊方城有嘉州人王百一者初應募爲船之招頭招頭蓋三老之長顧直差厚每祭神得胙肉倍眾人旣而船戶趙淸攺用所善程小八爲招頭百一失職怏怏又不決去遂發狂赴水予急遣人拯之流一里餘三沒三踴僅得出一招頭得喪能使人至死況大於此乎

二十九日阻風

十月一日過洲壩倉頭百里洲泊沱防皆聚落竹樹郁然民居相望亦有村夫子聚徒教授羣童見船過皆挾書出觀亦有誦書不輟者沱江別名詩江有沱禹貢岷山導江東別爲沱是也防則爾雅所謂春秋夏有水冬無水曰防也

二日泊桂林灣全證二僧陸行來云沿路居民大抵多四方人土著財十一也舟人殺豬十餘口祭神謂之開頭

三日舟人分胙行差晚與兒輩登隄觀蜀江乃知李太白荊門望蜀江詩江色緑且明爲善狀物也自離墖子磯至是始望見巴山山在松滋縣泊灌子口蓋松滋枝江兩邑之間松滋晉縣自此入蜀江枝江唐縣古羅國也江陵九十九洲在焉晉栁約之羅述甄季之聞桓死自白帝至枝江卽此地也歐陽文忠公有枝江山行五言二十四韻蓋文忠赴夷陵時自此陸行至峽州故其望州坡詩云﨑嶇幾日山行倦卻喜坡頭見峽州灌子口一名松滋渡劉賓客有詩云巴人淚應猨聲落蜀客船從鳥道回

四日過楊木塞蓋松滋有四寨曰楊木車羊髙平稅家云泊龍灣

五日過白羊市蓋峽州宜都縣境上宜都唐縣也謁張文忠公天覺墓殘伐墓木橫道幾不可行天覺之子直龍圗閣茂已卒二孫一有官病狂易一白丁也初作墓江濱已而不果葬攺葬山間今墓是也而舊墓亦不復毀啟隧道出入中可容數十人坐有道人結屋其旁守之道人出一石刻艸書云莫將外物尋奇寶須問眞師決永鉛寄八瓊張子髙鐘離權始自王屋遊都下弟子浮玉山人來乞此字今又將西還丹元子再請書卷之末紹聖元年仲冬望日權卽世所謂鐘離先生子髙卽天覺丹元子卽東坡先生與之醻倡者後有魏泰道輔跋雲天覺修黃籙醮法成浮玉山人謂之曰上天錄公之功爲須彌山八瓊洞主宜刻印謝帝而佩之天覺不以爲信故浮玉又出鐘離公書爲證後丹元子又爲天覺求書卷末又有徐注者跋雲天覺舟過眞州方出謁有布衣幅巾者徑入舟中索筆大書閒人呂洞賓來謁張天覺十字擲筆卽去而天覺卽歸墨猶未漧注眞人人云親見之墳前碑樓壁間有詩一篇云秋風十驛望臺星想見冰壺照坐淸霖雨已回公旦駕挽須聊聴野王箏三朝元老心方壯四海蒼生耳已傾白髮故人來一別卻歸林下看升平蓋魏道輔贈天覺詩後人所題者唐立夫舍人亦有一詩末句云無碑堪墮淚著句與招魂宜都知縣右文林郎呂大辧來泊赤崖

渭南文集卷四十七

欽定四庫全書

渭南文集卷四十八

宋陸遊撰

入蜀記

六日過荊門十二碚皆髙崖絕壁嶄巖突兀則峽中之崄可知矣過碚望五龍及雞籠山嵳峩正如夏云之奇峯荊門者當以險固得名碚上有石宂正方髙可通人俗謂之荊門則妄也晚至峽州泊至喜亭下峽州在唐爲硤州後攺峽而印文則爲陜州元丰中郎官何洵直建言陜與陜相亂請攺鑄印文從山事下少府監而監丞歐陽發言湖北之陜州從阜從夾【夾從兩入】陜西之陜州從阜從夾【夾從兩人】偏旁不同夲不相亂恐四方謂少府監官皆不識字當時朝士之議皆是發而卒從洵直言攺鑄云至喜亭記歐陽公撰黃魯直書

七日見知州右朝奉大夫葉安行字履道以小舟遊西山甘泉寺竹橋石磴甚有幽趣有靜練洗心二亭下臨江山頗疎豁法堂之右小徑數十步至一泉曰孝婦泉謂姜詩妻龐氏也泉上亦有龐氏祠然歐陽文忠公不以爲信故其詩曰叢祠已廢姜祠在事迹難尋楚語訛又此篇首章云江上孤峯蔽綠蘿初讀之但謂孤峯防藤蘿耳及至此乃知山下爲緑蘿谿也又至漢景帝廟及東山寺景帝不知何以有廟於此歐陽公爲令時有祈雨文在集中東山寺亦見歐陽公詩距望京門五里寺外一亭臨小池有山如屏環之頗佳亭前冬靑及柏皆百餘年物遂至夷陵縣令見縣左從政郎胡振防事東至喜堂郡守朱虞部爲歐陽公所築者已焚壞柱礎尙存規模頗雄深又東則祠堂亦簡陋肖像殊不類可嘆聽事前一井相傳爲歐陽公所浚水極甘寒爲一郡之冠井旁一柟合抱亦傳爲公手植晚郡集於楚塞樓徧歷爾雅臺錦障亭亭前海棠二本亦百年物爾雅臺者圖經以爲郭景純注爾雅於此又有絳雪亭取歐陽公千葉紅梨詩而紅梨已不存矣

八日五鼔盡解船過下牢闗夾江千峯萬嶂有競起者有獨拔者有崩欲壓者有危欲墜者有橫裂者有直坼者有凸者有窪者有罅者奇怪不可盡狀初冬艸木皆靑蒼不雕西望重山如闕江出其間則所謂下牢谿也歐陽文忠公有下牢津詩云入峽山漸曲轉灘山更多卽此也系船與諸子及證師登三遊洞躡石磴二里其險處不可著腳洞大如三間屋有一穴通人過然陰黒峻險尢可畏繚山腹傴僂自巖下至洞前差可行然下臨溪潭石壁十餘丈水聲恐人又一穴後有壁可居鐘乳歳久垂地若柱正當宂門上有刻云黃大臨弟庭堅同辛紘子大方紹聖二年三月辛亥來遊旁石壁上刻云景祐四年七月十日夷陵歐陽永叔下缺一字又云判官丁下又缺數字丁者寶臣也字元珍今丁字下二字亦髣髴可見殊不類元珍字又永叔但曰夷陵不稱令洞外溪上又有一崩石偃僕刻云黃庭堅弟叔向子相侄防同道人唐履來遊觀辛亥舊題如夢中事也建中靖國元年三月庚寅按魯直初讁黔南以紹聖二年過此歳在乙亥今云辛亥者誤也泊石牌峽石穴中有石如老翁持魚竿狀略無少異

九日微雪過扇子峽重山相掩政如屏風扇疑以此得名登蝦蟆碚水品所載第四泉是也蝦蟆在山麓臨江頭鼻吻頷絕類而背脊皰處尢逼眞造物之巧有如此者自背上深入得一洞穴石色緑潤泉泠泠有聲自洞出垂蝦蟆口鼻問成水簾入江是日極寒巖嶺有積雪而洞中溫然如春碚洞相對稍西有一峯孤起侵云名天柱峯自此山勢稍平然江岸皆大石堆積彌望正如濬渠積土狀晚次黃牛廟山復髙峻村人來賣茶菜者甚眾其中有婦人皆以靑斑布帕首然頗白晳語音亦頗正茶則皆如柴枝艸葉苦不可入口廟靈感神封嘉應保安侯皆紹興以來制書也其下卽無義灘亂石塞中流望之可畏然舟過乃不甚覺蓋操舟之妙也傳云神佐夏禹治水有功故食於此門左右各一石馬頗卑小以小屋覆之其右馬無左耳蓋歐陽公所見也廟後樷木似冬靑而非莫能名者落葉有黑文類符篆葉葉不同兒輩亦求得數葉歐詩刻石廟中又有張文忠一贊其詞曰壯哉黃牛有大神力輦聚巨石百千萬億劍防齒牙磥硊江側壅激波濤險不可測威脇舟人駭怖失色刲羊釃酒千載廟食張公之意似謂神聚石壅流以脇人求祭饗使神之用心果如此豈能巍然廟食千載乎蓋過論也夜舟人來告請無擊更鼔云廟後山中多虎聞鼓則出

十日早以特豕壷酒祭靈感廟遂行過鹿角虎頭史君諸灘水縮已三之二然湍險猶可畏泊城下歸州秭歸縣界也與兒曹步沙上回望正見黃牛峽廟後山如屏風疊嵳峩插天第四疊上有若牛狀其色赤黃前有一人如著防立者昨日及今早云冒山頂至是始見之因至白沙市慈濟院見主僧志堅問地名城下之由云院後有楚故城今尙在因相與訪之城在一岡阜上甚小南北有門前臨江水對黃牛峽城西北一山蜿蜒回抱山上有伍子胥廟大抵自荊以西子胥廟至多城下多巧石如靈壁湖口之類

十一日過達洞灘灘惡與骨肉皆乘轎陸行過灘灘際多奇石五色粲然可愛亦或有文成物象及符書者猶見黃牛峽廟後山太白詩云三朝上黃牛三莫行太遲三朝又三莫不覺成絲歐陽公云朝朝莫莫見黃牛徒使行人過此愁山髙更逺望猶見不是黃牛滯客舟蓋諺謂朝見黃牛莫見黃牛一朝一莫黃牛如故故二公皆及之歐陽公自荊渚赴夷陵而有下牢三遊及蝦蟆碚黃牛廟詩者蓋在官時來遊也故憶夷陵山詩云憶嘗祗吏役鉅細悉經覯其後又云荒煙下牢戍百仞塞溪潄蝦蟆噴水簾甘液勝飲酎亦嘗到黃牛泊舟聽猨狖也晚泊馬肝峽口兩山對立修聳摩天略如廬山江岸多石百丈縈絆極難過夜小雨

十二日早過東灘入馬肝峽石壁髙絕處有石下垂如肝故以名峽其傍又有獅子巖巖中有一小石蹲踞張頤碧艸被之正如一靑獅子微泉泠泠自巖中出舟行急不能取嘗當亦佳泉也溪上又有一峯孤起秀麗略如小孤山晚抵新灘登岸宿新安驛夜雪

十三日舟上新灘由南岸上及十七八船底爲石所損急遣人往拯之僅不至沈然鋭石穿船底牢不可動蓋舟人載陶器多所致新灘兩岸南曰官漕【平聲】北曰龍門龍門水尢湍急多暗石官漕差可行然亦多鋭石故爲峽中最崄處非輕舟無一物不可上下舟人冒利以至此可爲戒雲遊江瀆北廟廟正臨龍門其下石罅中有溫泉淺而不涸一村賴之婦人汲水皆背負一全木盎長二尺下有三足至泉旁以杓挹水及八分卽倒坐旁石束盎背上而去大抵峽中負物率著背乂多婦人不獨水也有婦人負酒賣亦如負水狀呼買之長跪以獻未嫁者率爲同心髻髙二尺插銀釵至六隻後插大象牙梳如手大

十四日畱驛中晚以小舟渡江南登山至江瀆南廟新修未畢有一碑前進士曽華旦撰言因山崩石壅成此灘害舟不可計於是著令自十月至二月禁行舟知歸州尙書都官員外郎趙誠聞於朝疏鑿之用工八十日而灘害始去皇祐三年也蓋江絕於天聖中至是而復通然灘害至今未能悉去若乘十二月正月水落石盡出時亦可並力盡鑱去鋭石然灘上居民皆利於敗舟賤賣板木及滯畱買賣必揺沮此役不則賂石工以爲石不可去須斷以必行乃可成又舟之所以敗皆失於重載當以大字刻石置驛前則過者必自懲創二者皆不可不講當以告當路者

十五日舟人盡出所載始能挽舟過灘然須修治遂易舟離新灘過白狗峽泊舟興山口肩輿遊玉虛洞去江岸百里許隔一溪所謂香溪也源出昭君村水味美錄於水品色碧如黛呼小舟以渡過溪又裏余洞門小才袤丈旣入則極大可容數百人宏敞壯麗如入大宮殿中有石成幢蓋旛旗芝艸竹筍仙人龍虎鳥獸之屬千狀萬態莫不逼眞其絕異者東石正圓如日西石半規如月予平生所見巖竇無能及者有熙寧中謝師厚岑巖起題名又有陳堯咨所作記敍此洞本末云唐天寶中獵者始得之比歸已夜風急不可秉燭炬然月明如晝兒曹與全師皆杖防相從殊不覺崖谷之險也

十六日到歸州見知州右奉議郎賈選子公道判左朝奉郎陳端彥民瞻館於報恩光孝寺距城一里許蕭然無僧歸之爲州才三四百家負臥牛山臨江州前卽人鮓罋城中無尺寸平土灘聲常如風雨至隔江有楚王城亦山谷間然地比歸州差平或云楚始封於此山海經夏啟封孟除於丹陽城郭璞注云在秭歸縣南疑卽此也然史記成王封熊繹於丹陽裴駰乃云在枝江未詳孰是

十七日羣集於望洋堂玩芳亭亦皆沙石犖確之地賈守云州倉歳収秋夏二料麥粟秔米共五千餘石僅比吳中一下戶耳

十八日初得艬船羌小然底濶而輕於上灘爲便十九日羣集於歸鄕堂欲以是晚行不果訪宋玉宅在秭歸縣之東今爲酒家舊有石刻宋玉宅三字近以郡人避太守家諱去之或遂由此失傳可惜也

二十日早離歸州出巫峯門過天慶觀少畱觀唐天寶元年碑載明皇夢老子事巴東太守劉瑫所立字畫頗淸逸碑側題當時郡官吏胥姓名字亦佳又有周顯徳中荊南判官孫光憲爲知歸州髙從讓所立碑從讓蓋南平王家子弟光憲亦知名國史有事迹蓋五代時歸峽皆荊渚也殿前有相數百年物觀下卽吒灘亂石無數飯於靈泉寺遂登舟過業灘亦名灘也水落舟輕俄頃遂過

二十一日舟中望石門闗僅通一人行天下至險也晚泊巴東縣江山雄麗大勝秭歸但井邑極於蕭條邑中才百餘戶自令廨而下皆茅茨了無片瓦權縣事姊歸尉右廸功郎王康年尉兼主簿右廸功郎杜徳先來皆蜀人也謁防萊公祠堂登秋風亭下臨江山是日重陰微雪天气飂飄復觀亭名使人悵然始有流落天涯之嘆遂登防柏堂白雲亭堂下舊有萊公所植柏今已槁死然南山重復秀麗可愛白雲亭則天下幽奇絕境羣山環擁層出間見古木森然往往二三百年物欄外防瀑防石澗中跳珠濺玉冷入人骨其下是爲慈溪犇流與江防予自吳入楚行五千餘里過十五州亭榭之勝無如白雲者而止在縣聽事之後巴東了無一事爲令者可以寢飯於亭中其樂無涯而闕令動輒二三年無肯補者何哉

二十二日發巴東山益奇怪有夫子洞者一竇在峭壁絕髙處人迹所不可至然髣髴若有欄楯不知所謂夫子者何也過三分泉自山竇中出止兩俗云三有年兩中熟一或絕流饑饉泊疲石夜雨

二十三日過巫山凝眞觀謁妙用眞人祠眞人卽世所謂巫山神女也祠正對巫山峯巒上入霄漢山腳直插江中議者謂太華衡廬皆無此奇然十二峯者不可悉見所見八九峯惟神女峯最爲纎麗奇峭宜爲仙眞所托祝史云毎八月十五夜月明時有絲竹之音往來峯頂山猿皆鳴逹旦方漸止廟後山半有石壇平曠傳云夏禹見神女授符書於此壇上觀十二峯宛如屏障是日天宇晴霽四顧無纎翳惟神女峯上有白雲數片如鸞鶴翔舞裴徊久之不散亦可異也祠舊有烏數百送迎客舟自唐�州刺史李貽詩已云羣烏幸胙余矣近乾道元年忽不至今絕無一烏不知其故泊淸水洞洞極深後門自山後出但黮闇水流其中鮮能入者歳旱祈雨頗應權知巫山縣左文林郎冉徽之尉右廸功郎文庶防來

二十四日早抵巫山縣在峽中亦壯縣也市井勝歸峽二郡隔江南陵山極髙大有路如綫盤屈至絕頂謂之一百八盤蓋施州正路黃魯直詩云一百八盤攜手上至今歸夢繞羊腸卽謂此也縣有故防盆底鋭似半罋狀極堅厚銘在其中蓋漢永平中物也缺處防色光黑如佳漆字畫淳質可愛玩有石刻魯直作盆記大略言建中靖國元年予弟叔向嗣直自涪陵尉攝縣事予起戎州來寓縣此盆舊以種蓮余洗滌乃見字雲遊楚故離宮俗謂之細腰宮有一池亦當時宮中燕遊之地今湮沒略盡矣三靣皆荒山南望江山奇麗又有將軍墓東晉人也一碑在墓後跌防入地碑傾前欲壓字才半存

二十五日晡後至大谿口泊舟出美梨大如升

二十六日發大谿口入瞿唐峽兩壁對聳上入霄漢其平如削成仰視天如疋練然水已落峽中平如油蓋過聖姥泉蓋石上一罅人大呼於旁則泉出屢呼則屢出可怪也晚至瞿唐闗唐故夔州與白帝城相連杜詩云白帝防州各異城蓋言難辧也闗西門正對灔澦堆堆碎石積成出水數十丈土人云方夏秋水漲時水又髙於堆數十丈肩輿入闗謁白帝廟气象甚古松栢皆數百年物有數碑皆孟蜀時所立庭中石筍有黃魯直建中靖國元年題字又有越公堂隋楊素所創少陵爲賦詩者已毀今堂近嵗所築亦甚宏壯自闗而東卽東屯少陵故居也

二十七日早至防州州在山麓沙上所謂魚復永安宮也宮今爲州倉而州治在宮西北甘夫人墓西南景徳中轉運使丁謂薛顏所徙比白帝頗平曠然失闗險無復形勢在瀼之西故一曰瀼西土人謂山間之流通江者曰瀼云州東南有八陣磧孔明之遺迹碎石行列如引繩毎嵗江漲磧上水數十丈比退陣石如故

渭南文集卷四十八

欽定四庫全書

渭南文集卷四十九

宋陸遊撰

赤壁詞【招韓無咎遊金山】

禁門鐘曉憶君來朝路初翔鸞鵠西府中臺推獨步行對金蓮宮燭蹙繡華韀僊葩寶帶看卽飛騰速人生難料一尊此地相屬回首紫陌靑門西湖閒院鎖千梢修竹素壁棲鴉應好在殘夢不堪重續嵗月驚心功名看鏡短無多緑一歡休惜與君同醉浮玉

浣沙溪【和無咎韻】

嬾向沙頭醉玉瓶喚君同賞小明夕陽吹角最闗情忙日苦多閒日少新愁常續舊愁生客中無伴怕君

行

又【南鄭席上】

浴罷華淸第二湯紅綿撲粉玉肥涼娉婷初試藕絲裳鳳尺裁成猩血色螭奩燻透麝臍香水亭幽處捧霞

觴

靑玉案【與朱景參會北嶺】

西風挾雨聲翻浪恰洗盡黃茆瘴老慣人間齊得防千巖髙臥五湖歸棹替卻淩煙像

故人小駐平戎帳白羽腰間气何壯我老漁樵君將相小槽紅酒晚香丹荔記蠻江上

水調歌頭【多景樓】

江左占形勝最數古徐州連山如畫佳處縹渺著危樓鼔角臨風悲壯烽火連空明滅往事憶孫劉千里曜戈甲萬竈宿貔貅露霑艸風落木嵗方秋使君宏放談笑洗盡古今愁不見襄陽登覽磨滅遊人無數遺恨黯難収叔子獨千載名與漢江流

浪淘沙【丹陽浮玉亭席上作】

緑樹暗長亭防把離尊陽闗常恨不堪聞何況今朝秋色裏身是行人淸淚浥羅巾各自消魂一江離恨恰平分安得千尋橫鐵鏁截斷煙津

定風波【進賢道上見梅贈王伯壽】

欹防垂鞭送客回小橋流水一枝梅衰病逢春都不記誰謂幽香卻解逐人來安得身閒頻置酒攜手與君看到十分開少壯相從今雪因甚流年羇恨兩相催

南鄕子

歸夢寄吳檣水驛江程去路長想見芳洲初系纜斜陽煙樹參差認武昌愁防新霜曾是朝衣染禦香重到故鄕交舊少淒涼卻恐它鄕勝故鄕

又

早歳入皇州罇酒相逢盡勝流三十年來眞一夢堪愁客路蕭蕭兩秋蓬嶠偶重遊不待人嘲我自羞看鏡倚樓俱已矣扁舟月笛煙蓑萬事休

滿江紅

危堞朱欄登覽處一江秋色人正似徵鴻社燕防番輕別繾綣難忘當日語淒涼又作它鄕客問邊都有防多絲眞堪織楊桞院秋千陌無限事成虛擲如今何處也夢魂難覓金鴨微溫香縹緲錦茵初展情蕭瑟料也應紅淚伴秋霖燈前滴

又【防州催王伯禮侍禦尋梅之集】

疎蕋幽香禁不過晚寒愁絕那更是巴東江上楚山千疊欹防閒尋西瀼路嚲鞭笑向南枝說恐使君歸去上鑾坡孤風月淸鏡裏悲華發山驛外溪橋側淒然回首處鳳凰城闕顦顇如今誰領略飄零已是無顏色問行廚何日喚賔僚猶堪折

感皇恩【伯禮立春日生日】

春色到人間防旙初戴正好春盤細生菜一般日月只有仙家偏耐雪霜從防鬢朱顏在溫詔鼎來延英催對鳳閣鸞臺看除拜對衣裁穏恰稱毬紋新帶个時方旋了功名債

又

小閣倚秋空下臨江渚漠漠孤云未成雨數聲新雁回首杜陵何處壯心空萬里人誰許黃閣紫樞築壇開府莫怕功名欠人做如今熟計只有故鄕歸路石帆山腳下菱三畝

好事近【寄張眞甫】

羇雁未成歸腸斷寶箏零落那更凍醪無力似故人情薄瘴雲蠻雨暗孤城身在楚山角煩問劍南消息怕還成疎索

又

風露九霄寒侍宴玉華宮闕親向紫皇香案見金芝千葉碧壷仙露醖初成香味兩奇絕醉後卻騎丹鳳看蓬萊春色

又【次字文卷目韻】

客路苦思歸愁似蠒絲千緒夢裏鏡湖煙雨看山無重數尊前消盡少年狂慵著送春語花落燕飛庭戶嘆年光如許

又

歳晚喜東歸掃盡市朝陳迹揀得亂山環處釣一潭澄碧賣魚沽酒醉還醒心事付橫笛家在萬重云外有沙鷗相識

又

華表又千年誰記駕雲孤鶴回首舊曾遊處但山川城郭紛紛車馬滿人間塵土污芒屩旦訪葛仙丹井看巖花開落

又

揮防別人間飛躡峭崖蒼壁尋見古仙丹竈有白雲成積心如潭水靜無風一坐數千息夜半忽驚奇事看鯨波暾日

又

湓口放船歸薄莫散花洲宿兩岸白蘋紅蓼暎一蓑新綠有沽酒處便爲家菱芡四時足明日又乘風去任江南江北

又【登梅仙山絕頂望海】

揮袖上西峯孤絕去天無尺拄杖下臨鯨海數煙颿歷歷貪看雲气舞靑鸞歸路已將夕多識半山松吹觧慇懃畱客

又

小倦帶餘酲澹澹數櫺斜日驅退睡魔十萬有防龍蒼璧少年莫笑老人衰風味似平昔扶杖凍雲深處探溪梅消息

又

覓个有緣人分付玉壷靈藥誰向市塵深處識遼天孤鶴月中吹笛下巴陵條華赴前約今古廢興何限嘆山川如昨

又

平旦出秦闗雪色駕車防鹿借問此行安往賞淸伊修竹漢家宮殿劫灰中春艸防回緑君看變遷如許況紛紛榮辱

又

秋曉上蓮峯髙躡倚天靑壁誰與放翁爲伴有天壇輕防鏗鏗然忽變赤龍飛雷雨四山黑談笑做成丰歳笑禪龕楖栗

鷓鴣天【送葉夢錫】

家住東吳近帝鄕平生豪舉少年塲十千沽酒靑樓上百萬呼盧錦瑟傍身易老恨難忘尊前贏得是淒涼君歸爲報京華舊一事無成兩霜

又【葭萌驛作】

看盡巴山看蜀山子規江上過春殘慣眠古驛常安枕熟聽陽闗不慘顏慵服气嬾燒丹不妨靑鬢戲人間祕傳一字神仙訣說與君知只是頑

又

梳髮金盤剩一窩畫眉鸞鏡暈防蛾人間何處無春到只有伊家獨占多微步處柰嬌何春衫初換麯塵羅東鄰闘艸歸來晚忘卻新傳子夜歌

又

家住蒼煙落照間絲毫塵事不相闗斟殘玉瀣行穿竹捲罷黃庭臥看山貪嘯傲任衰殘不妨隨處一開顏元知造物心腸別老卻英雄似等閒

又

插腳紅塵已是顚更求平地上靑天新來有个生涯別買斷煙波不用錢沽酒市采菱船醉聽風雨擁蓑眠三山老子眞堪笑見事遲來四十年

又

嬾向靑門學種只將漁釣送年華防防新燕飛春岸片片輕鷗落晚沙歌縹緲艣嘔啞酒如淸露鮓如花逢人問道歸何處笑指船兒此是家

又【薛公肅家席上作】

南浦舟中兩玉人誰知重見楚江濵慿教後苑紅牙版引上西川緑錦茵才淺笑卻輕嚬淡黃楊桞又催春情知言語難傳恨不似琵琶道得眞

驀山溪【送伯禮】

元戎十乘出次髙唐館歸去舊鵷行更何人齊飛霄漢瞿唐水落惟是淚波深催疊鼔起牙檣難鏁長江斷春深鼇禁紅日宮甎暖何處望音塵黯消魂層城飛觀人情見慣不敢恨相忘梅驛外蓼灘邊只待除書看

又【遊三榮龍洞】

窮山孤壘臘盡春初破寂寞掩空齋好一个無聊底我嘯臺龍岫隨分有雲山臨淺瀬防長松閒據胡牀坐二杯徑醉不覺紗巾墮畫角喚人歸落梅村籃輿夜過城門漸近防防妓衣紅官驛外酒壚前也有閒燈火

木蘭花【立春日作】

三年流落巴山道破盡靑衫塵滿防身如西瀼渡頭云愁抵瞿唐關上艸春盤春酒年年好試戴銀旛判醉倒今朝一歳大家添不是人間偏我老

朝中措【梅】

幽姿不入少年塲無語只淒涼一个飄零身世十分冷淡心腸江頭月底新詩舊夢孤恨淸香任是春風不管也曾先識東皇

又【代譚得稱作】

怕歌愁舞嬾逢迎妝晚托春醒總是向人深處當時枉道無情闗心近日啼紅密訴剪緑深盟杏館花陰恨淺畫堂銀燭嫌明

又

咚咚儺鼓餞流年燭焰動金船防燕難尋前夢酥花空防春妍文園謝病蘭成久旅回首淒然明月梅山笛夜和風禹廟鸎天

臨江仙【離果州作】

鳩雨催成新緑燕泥収盡殘紅春光還與美人同論心空眷眷分袂卻匆匆只道眞情易冩那知怨句難工水流雲散各西東半廊花院月一防桞橋風

蝶戀花【離小益作】

陌上簫聲寒食近雨過園林花气浮芳潤千里斜陽鐘欲暝慿髙望斷南樓信海角天涯行略盡三十年間無處無遺恨天若有情終欲問忍教霜防相思

又

桐葉晨飄蛩夜語旅思秋光黯黯長安路忽記橫戈盤馬處散闗淸渭應如故江海輕舟今已具一卷兵書嘆息無人付早信此生終不遇當年悔艸長楊賦

又

水漾萍根風捲絮倩笑嬌顰忍記逢迎處只有夢魂能再遇堪嗟夢不由人做夢若由人何處去短防輕衫夜夜眉州路不怕銀缸深繡戶只愁風斷靑衣渡

釵頭鳳

紅酥手黃縢酒滿城春色宮墻桞東風惡歡情薄一懷愁緒防年離索錯錯錯春如舊人空瘦淚痕紅浥蛟綃透桃花落閒池閣山盟𨿽在錦書難托莫莫莫

淸商怨【葭萌驛作】

江頭日莫痛飲乍雪晴猶凜山驛淒涼燈昏人獨寢鴛機新寄斷錦嘆往事不堪重省夢欲南樓緑云堆一枕

水龍吟【榮甫作】

樽前花防尋春處堪嘆心情全減一身萍寄酒徒雲散佳人天逺那更今年瘴煙蠻雨夜郎江畔漫倚樓橫笛臨看鏡時揮涕驚流轉花落月明庭院悄無言魂消腸斷慿肩攜手當時曾效畫梁棲燕見說新來网縈塵暗舞衫歌扇料也羞顦顇慵行芳徑怕啼鸎見

秋波媚【七月十六日晚登髙興亭望長安南山】

秋到邊城角聲哀烽火照髙臺悲歌擊築慿髙酹酒此興悠哉多情誰似南山月特地莫雲開防橋煙桞曲江池館應待人來

又

曽散天花蕋珠宮一念墮塵中鉛華洗盡珠璣不禦道骨仙風東遊我醉騎鯨去君駕素鸞從垂虹看月天臺采藥更與誰同

采桑子

寶釵樓上妝梳晚嬾上秋千閒撥沈湮金縷衣寛睡髻偏鱗鴻不寄遼東信又是經年彈淚花前愁入春風十四

卜算子【詠梅】

驛外斷橋邊寂寞開無主已是黃昏獨自愁更著風和雨無意苦爭春一任羣芳妬零落成泥碾作塵只有香如故

沁園春【三榮橫谿閣小宴】

粉破梅梢緑動萱叢春意已深漸珠簾低捲笻枝微步冰開躍鯉林暖鳴禽荔子扶疎竹枝哀怨濁酒一尊和淚斟憑欄久嘆山川冉冉歳月駸駸當時豈料如今漫一事無成霜侵看故人彊半沙堤黃閤魚懸帶玉貂映蟬金許國𨿽堅朝天無路萬里淒涼誰寄音東風裏有灞橋煙桞知我歸心

又

一別秦樓轉眼新春又近放燈憶盈盈倩笑纎纎柔握玉香花語雪暖酥凝念逺愁腸傷春病思自怪平生殊未防君知否漸香消蜀錦淚漬吳綾難求系日長繩況倦客飄零少舊朋但江郊雁起漁村笛怨寒缺委鑪孤硯生冰水繞山圍煙昏云慘縱有髙臺常怯登消魂處是魚牋不到蘭夢無慿

又

孤鶴歸飛再過遼天換盡舊人念累累枯塜茫茫夢境王侯螻螘畢竟成塵載酒園林尋花巷陌當日何曾輕負春流年攺嘆圍腰帶防霜新交親散落如雲又豈料如今余此身幸眼明身健茶甘飯軟非惟我老更有人貧躱盡危機消殘壯志短艇湖中閒采蒓吾何恨有漁翁共醉谿友爲鄰

憶秦娥

玉花驄晚街金轡聲瓏聲瓏閒欹烏防又過城東富春巷陌花重重千金沽酒酬春風酬春風笙歌圍

裏錦繡樷中

漢宮春【張園賞海棠作園故蜀燕王宮也】

浪迹人間喜聞猿楚峽學劍秦川虛舟汛然不系萬里江天朱顏緑鬢作紅塵無事神仙何妨在鸎花海裏行歌閒送流年休笑放慵狂眼看閒坊深院多少嬋娟燕宮海棠夜宴花覆金船如椽畫燭酒防時百炬吹煙憑寄語京華舊侶幅巾莫換貂蟬

又【初自南鄭來成都作】

羽箭雕弓憶呼鷹古壘截虎平川吹笳莫歸埜帳雪壓靑氊淋漓醉墨看龍蛇飛落蠻牋人誤許詩情將略一時才气超然何事又作南來看重陽藥市元夕燈山花時萬人樂處欹防垂鞭聞歌感舊尙時時流涕尊前君記取封侯事在功名不信由天

月上海棠【成都城南有蜀王舊苑多梅皆二百餘年古木】

斜陽廢苑朱門閉弔興亡遺恨淚痕裏淡淡宮梅也依然防酥剪水凝愁處似憶宣華舊事行人別有淒涼意折幽香誰與寄千里佇立江臯杳難逢隴頭歸騎音塵遠楚天危樓獨倚【宣華故蜀苑名】

又

蘭房繡戶厭厭病嘆春酲中悶甚時醒燕子空歸防曾傳玉闗邊信傷心處獨展團窠瑞錦燻籠消歇沈煙冷涙痕深展轉看花影漫擁餘香怎禁他峭寒孤枕西曉防聲銀瓶玉井

烏夜啼

金鴨餘香尙暖緑窓斜日偏明蘭膏香染雲鬟膩釵墜滑無聲冷落秋千伴侶闌打馬心情繡屏驚斷瀟湘夢花外一聲鸎

又

檐角楠陰轉日樓前荔子吹花鷓鴣聲裏霜天晚疊鼔已催衙鄕夢時來枕上京書不到天涯邦人訟少文移省閒院自煎茶

又

我挍丹臺玉字君書蕋殿云篇錦官城裏重相遇心事兩依然攜酒何妨處處尋梅共約年年細思上界多官府且作地行仙

又

世事從來慣見吾生更欲何之鏡湖西畔秋千頃鷗鷺共忘機一枕蘋風午醉二升菇米晨炊故人莫訝音書絕釣侶是新知

又

素意幽棲物外塵綠浪走天涯歸來猶幸身彊健隨分作山家已趂餘寒泥酒還乘小雨移花柴門盡日無人到一徑傍谿斜

又

園館靑林翠樾衣巾細葛輕紈好風吹散霏微雨沙路喜新幹小燕防飛水際流鸎百囀林端投壷聲斷彈棊罷閒展道書看

又

從宦元知漫浪還家更覺淸眞蘭亭道上多修竹隨處岸綸巾泉冽偏冝雪茗秔香雅稱絲蒓翛然一飽西下天地有閒人

又

紈扇嬋娟素月紗巾縹渺輕煙髙槐葉長陰初合淸潤雨餘天弄筆斜行小艸鉤簾淺醉閒眠更無一防塵埃到枕上聽新蟬

眞珠簾

山村水館參差路感羈遊正似殘春風絮掠地穿簾知是竟歸何處鏡裏新霜空自憫問防時鸞臺鼇署遲莫謨憑髙懷逺書空獨語自古儒冠多誤悔當年早不扁舟歸去醉下白蘋洲看夕陽鷗鷺菇菜鱸魚都棄了只換得靑衫塵土休顧早収身江上一蓑煙雨

好事近

混迹寄人間夜夜畫樓銀燭誰見五云丹竈養黃芽初熟春風歸從紫皇遊東海宴賜谷進罷碧桃花賦賜玉塵千斛

渭南文集卷四十九

欽定四庫全書

渭南文集卷五十

宋陸遊撰

柳梢靑【故蜀燕王宮海棠之盛爲成都第一今屬張氏】

錦裏繁華環宮故邸疊萼奇花俊客妖姬爭飛金勒齊駐香車何須幙障帷遮寶杯浸紅雲瑞霞銀燭光中淸歌聲裏休恨天涯

又【乙巳二月西興贈別】

十載江湖行歌沽酒不到京華底事翩然長亭煙艸衰風沙憑髙目斷天涯細雨外樓臺萬家只恐明朝一時不見人共梅花

夜遊宮【記夢寄師伯渾】

雪曉淸笳亂起夢遊處不知何地鐵騎無聲望似水想闗河雁門西靑海際睡覺寒燈裏漏聲斷月斜紙自許封侯在萬里有誰知𨿽殘心未死

又【宮詞】

獨夜寒侵翠被柰幽夢不成還起欲冩新愁淚濺紙憶承恩嘆餘生今至此蔌蔌燈花墜問此際報人何事只尺長門過萬里恨君心似危欄難久倚

安公子

風雨初經社子規聲裏春光謝最是無情零落盡薔薇一架況我今年顦顇幽下人盡怪詩酒消聲價向藥鑪經卷忘卻鸎柳榭萬事収心也粉痕猶在香羅帕恨月愁花爭信道如今都罷空憶前身便靣章臺馬因自來禁得心腸怕縱遇歌逢酒但說京都舊話

玉蝴蝶【王忠州家席上作】

倦客平生行處墜鞭京洛解佩瀟湘此夕何年來賦宋玉髙唐繡簾開香塵乍起蓮步穏銀燭分行暗端相燕羞鸎妬蝶擾蜂忙難忘芳樽頻勸峭寒新退玉漏猶長防許幽情只愁歌罷月侵廊欲歸時司空笑悶微近處丞相嗔狂斷人腸假饒相送上馬何妨

木蘭花慢【夜登靑城山玉華樓】

閱邯鄲夢境嘆緑早霜侵柰華嶽燒丹靑谿看鶴尙負初心年來向濁世裏悟眞詮祕訣絕幽深養就金芝九畹種成琪樹千林星壇夜學步虛吟露冷透瑤簪對翠鳳披云靑鸞遡月宮闕蕭森瑯函一封奏罷自鈞天帝所有知音卻過蓬壷嘯傲世間歳月駸駸

蘇武慢【唐西安湖】

澹靄空蒙輕陰淸潤綺陌細塵初靜平橋繋馬畫閣移舟湖水倒空如鏡掠岸飛花傍檐新燕都似學人無定嘆連年戎帳經春邊壘暗凋顏空記憶杜曲池臺新丰歌管怎得故人音信羈懷易感老伴無多談塵久閒犀柄惟有翛然筆牀茶竈自適筍輿煙艇待緑荷遮岸紅蕖浮水更乘幽興

齊天樂【左綿道中】

角殘鐘晚闗山路行人乍依孤店塞月徵塵鞭絲防影常把流年虛占藏鴉柳暗嘆輕負鸎花謾勞書劍事往闗情悄然頻動壯遊念孤懷誰與彊遣市壚沽酒酒薄怎當愁釅倚瑟妍詞調鉛妙筆那冩柔情芳艷徵途自厭況煙斂蕪痕雨稀萍防最是眠時枕寒門半掩

又【三榮人日遊龍洞作】

客中隨處閒消悶來尋嘯臺龍岫路斂春泥山開翠霧行樂年年依舊天工妙手放輕緑萱牙淡黃楊桞笑問東君爲人能染絲否西州催去近也防檐風軟且看市樓沽酒宛轉巴歌淒涼塞管攜客何妨頻奏徵塵暗袖漫禁得梅花伴人疎瘦防日東歸畫船平放澑

望梅

壽非金石恨天教老向水程山驛似夢裏來到南柯這些子光陰更堪輕擲戌火邊塵又過了一年春色嘆名姫駿馬盡付杜陵苑路豪客長繩漫道系日看人間俛仰俱是陳迹縱自倚英气淩雲柰回盡鵬程鎩殘鶯翮終日憑髙悄不見江東消息算沙邊也有斷鴻倩誰問得

洞庭春色

壯歳文章莫年勲業自昔誤人算英雄成敗軒裳得失難如人意空防天眞請看邯鄲當日夢待炊罷黃梁徐欠伸方知道許多時富貴何處關身人間定無可意怎換得玉鱛絲蒓且釣竿漁艇筆牀茶竈閒聽荷雨一洗衣塵洛水秦闗千古後尙棘暗銅駝空愴神何須更慕封侯定逺圖像麒麟

漁家傲【寄仲髙】

東望山陰何處是往來一萬三千里冩得家書空滿紙流淸涙書回已是明年事寄語紅橋橋下水扁舟何日尋兄弟行徧天涯眞老矣愁無寐絲防縷茶煙裏

繡停鍼

嘆半紀跨萬里秦吳頓覺衰謝回首鵷行英俊並遊只尺玉堂金馬气淩嵩華負壯略縱橫王霸夢經洛浦梁園覺來淚流如防山林定去也卻自恐說著少年時話靜院焚香閒倚素屏今古總成虛假趂時防嫁幸自有湖邊茅舍燕歸應笑客中又還過社

桃園憶故人【並序】

三榮治之西因子城作樓觀曰髙亝下臨山村蕭然如世外余畱七十日被命參成都戎幙而去臨行徙倚竟日作桃源憶故人一首

斜陽寂歷柴門閉一防炊煙時起雞犬往來林外俱有蕭然意衰翁老去疎榮利絕愛山城無事臨去畫樓頻倚何日重來此

又【應霝道中】

欄幹防曲髙齋路正在重云深處丹碧未幹人去髙棟空畱句離離芳艸長亭莫無柰徵車不住惟有斷鴻煙渚知我頻回顧

又

一彈指頃浮生過墮甑元知當破去去醉吟髙臥獨唱何須和殘年還我從來我萬里江湖煙舸脫盡利名韁鏁世界元來大

又

城南載酒行歌路冶葉倡條無數一朶鞓紅凝露最是闗心處鸎聲無賴催春去那更兼旬風雨試問嵗華何許芳艸連天莫

又【題華山圖】

中原當日三川震關輔回頭煨鑪淚盡兩河徵鎭日望中興運秋風霜滿靑靑鬢老卻新丰英俊云外華山千仭依舊無人問

極相思

江頭疎雨輕煙寒食落花天翻紅墜素殘霞暗錦一叚淒然惆悵東君堪恨處也不念冷落樽前那堪更看空相趂柳絮楡錢

一叢花

樽前凝佇漫魂迷猶恨負幽期從來不慣傷春淚爲伊後滴滿羅衣那堪更是吹簫池館靑子緑陰時回廊簾影晝參差偏共睡相宜朝云夢斷知何處倩歸燕說與相思從今判了十分顦顇圖要个人知

又

仙妹天上自無防玉回翠蛾長黃庭讀罷心如水閉朱戶愁近絲簧明幾淨閒臨唐帖深炷寶奩香人間無藥駐流光風雨又催涼相逢共話淸都舊嘆塵劫生死茫茫何如伴我緑蓑靑篛秋晚釣瀟湘

隔浦蓮近拍

飛花如趂燕子直度簾櫳裏帳掩香雲暖金籠鸚鵡驚起凝恨慵梳洗妝臺畔蘸粉纎纎指實釵墜才醒又困厭厭中酒滋味墻頭柳暗過盡一年春事罨畫髙樓怕獨倚千里孤舟何處煙水

又

騎雲路倒景醉靣風吹醒笑把浮丘袂寥然非復塵境震澤秋萬頃煙霏散水靣飛金鏡露華冷湘妃睡起鬟傾釵墜慵整臨江舞處零亂塞鴻淸影河漢橫斜夜漏永人靜吹簫同過緱嶺

昭君怨

晝永蟬聲庭院人倦嬾揺團扇小景防瀟湘自生涼簾外蹴花防燕簾下有人同見寶篆折宮黃炷燻香

防頭蓮【呈範至能待制】

華星星驚壯志成虛此身如寄蕭條病驥向暗裏消盡當年豪成夢斷故國山川隔重重煙水身萬里舊社凋零靑門俊遊誰記盡道錦裏繁華嘆官閒晝永柴荊添睡淸愁自醉念此際付與何人心事縱有楚柂吳檣知何時東逝空悵望鱠美菇香秋風又起

南歌子【送周機宜之益昌】

異縣相逢晚中年作別難秋風雨客衣寒又向朝天門外話悲歡瘦馬行霜棧輕舟下雪灘烏奴山下一林丹爲說三年常寄夢魂間

豆葉黃

春風樓上柳腰肢初試花前金縷衣嫋嫋娉娉不自持曉妝遲畫得蛾眉勝舊時

又

一春常是雨和風風雨晴時春已空誰惜泥沙萬防紅恨難窮恰似衰翁一世中

醉落魄

江湖醉客投杯起舞遺烏幘三更冷翠霑衣濕嫋嫋菱歌催落半川月空花昨夢休尋覓雲臺麟閣俱陳迹元來只有閒難得靑史功名天卻無心惜

鵲橋仙

華燈縱慱雕鞍馳射誰記當年豪舉酒徒一一取封矦獨去作江邊漁父輕舟八尺低篷三扇占斷蘋洲煙雨鏡湖元自屬閒人又何必君恩賜與

又

一竿風月一蓑煙雨家在釣臺西住賣魚生怕近城門況肯到紅塵深處潮生理櫂潮平系防潮落浩歌歸去時人錯把比嚴光我自是無名漁父

又【夜聞杜鵑】

茆檐人靜蓬燈暗春晚連江風雨林鸎巢燕總無聲但月夜常啼杜宇催成淸涙驚殘孤夢又揀深枝飛去故山猶自不堪聽況半世飄然羈旅

長想思

云千重水千重身在千重雲水中月明収釣筒頭未童耳未聾得酒猶能防臉紅一尊誰與同

又

橋如虹水如空一葉飄然煙雨中天教稱放翁側船篷使江風蟹捨參差漁市東到時聞鐘

又

靣蒼然皤然滿腹詩書不直錢官閒常晝眠畫淩煙上甘泉自古功名屬少年知心惟杜防

又

山靑霞明夢筆橋頭艇子橫蘋風吹酒醒看潮生看潮平小住西陵莫較程蒓絲初可烹

又

悟浮生厭浮名回視千鐘一發輕從今心太平愛松聲愛泉聲冩向孤桐誰觧聽空江秋月明

菩薩蠻

江天淡碧雲如掃蘋花零落蒓絲老細細晚波平月從波靣生漁家眞个好悔不歸來早經歳洛陽城絲添防莖

又

小院蠶眠春欲老新巢燕泥花如掃幽夢錦成西海棠如舊時當年眞艸艸一櫂還吳早題罷惜春詩鏡中添絲

訴情

當年萬里覓封矦疋馬戍梁州闗河夢斷何處塵暗舊貂裘胡未滅先秋淚空流此生誰料心在天山身老滄洲

又

靑衫初入九重城結友盡豪英蠟封夜半傳檄馳騎諭幽並時易失志難成絲生平章風月彈壓江山別是功名

生查子

還山荷主恩聊試扶犁手新結小茆茨恰占淸江口風塵不化衣鄰曲常持酒那似宦遊時折盡長亭桞

又

梁空燕委巢院靜鳩催雨香潤上朝衣客少閒談塵邊千縷絲不足吳蠶吐孤夢泛瀟湘月落聞柔艣

破陣子

仕至千鐘良易年過七十常稀眼底榮華元是夢身後聲名不自知營營端爲誰幸有旗亭沽酒何妨繭紙題詩幽谷云蘿朝采藥靜院軒夕對棊不歸眞个癡

又

看破空花塵世放輕昨夢浮名蠟屐登山眞率飲笻杖穿林自在行身閒心太平料峭餘寒猶力廉纎細雨初晴苔紙閒題谿上句菱唱遙聞煙外聲與君同醉醒

上西樓【一名相見歡】

江頭緑暗紅稀燕交飛忽到當年行處恨依依灑淸涙嘆人事與心違滿酌玉壷花露送春歸

防綘唇

采藥歸來獨尋茆店沽新釀煙千嶂處處聞漁唱醉弄扁舟不怕黏天浪江湖上遮回疎放作个閒人樣

謝池春

壯歳從戎曾是气吞殘虜陣云髙狼烽夜舉朱顏靑擁雕戈西戍笑儒冠自來多誤功名夢斷卻泛扁舟吳楚漫悲歌傷懷弔古煙波無際望秦闋何處嘆流年又成虛度

又

賀監湖邊初系放翁歸棹小園林時時醉倒春眠驚起聽啼鸎催曉嘆功名誤人堪笑朱橋翠徑不許京塵飛到掛朝衣東歸欠早連宵風雨捲殘紅如掃恨樽前送春人老

又

七十衰翁不減少年豪气似天山淒涼病驥銅駞荊棘灑臨風淸淚甚情懷伴人兒戲如今何幸作个故谿歸計鶴飛來晴嵐防翠玉壷春酒約羣僊同醉洞天寒露桃開未

一落索

滿路遊絲飛絮韶光將此時誰與說新愁有百囀流鸎語頫仰人間今古神仙何處花前須判醉扶歸酒不到劉伶墓

又

識破浮生虛妄從人譏謗此身恰是弄潮兒曽過了千重浪且喜歸來無恙一壷春釀雨蓑煙笠傍漁磯應不是封矦相

杏花天

老來駒隙駸駸度算只合狂歌醉舞金杯到手君休訴看著春光又萛誰爲倩桞條系住且莫遣城笳催去殘紅轉眼無尋處盡屬峯房燕戶

太平時

竹裏房櫳一徑深靜愔愔亂紅飛盡緑成陰有鳴禽臨罷蘭亭無一事自修琴銅鑪裊裊海南沈洗塵襟

戀繡衾

不惜貂裘換釣篷嗟時人誰識放翁歸櫂借樵風穏數聲聞林外鐘幽棲莫笑蝸廬小有雲山煙水萬重半世向丹靑看喜如今身在畫中

又

無方能駐臉上紅笑浮生擾擾夢中平地是衝霄路又何勞千日用功飄然再過蓮峯下亂雲深吹下鐘訪舊隠依然在但鶴巢時有墮松

風入松

十年裘馬錦江濵酒隠紅塵萬金選勝鸎花海倚疎狂驅使靑春吹笛魚龍盡出題詩風月俱新自憐華發滿紗巾猶是官身鳳樓常記當年語問浮名何似身親欲寄吳牋說與這回眞个閒人

眞珠簾

燈前月下嬉遊處向笙歌錦繡樷中相遇彼此知名才見便論心素淺黛嬌蟬風調別最動人時時偸顧歸去想閒牕深院調弦促柱樂府初翻新譜漫裁紅防翠閒題金縷燕子入簾時又一番春側防燕脂坡下過料也記前年崔防休訴待從今須與好花爲主

風流子【一名內家嬌】

佳人多命薄初心慕徳耀嫁梁鴻記緑窗睡起靜吟閒詠句翻離合格變玲瓏更乘興素紈畱戲墨纎玉撫孤桐蟾滴夜寒水浮微凍鳳牋春麗花砑輕紅人生誰能料堪悲處身落桞陌花樷空羨畫堂鸚鵡深閉金籠向寶鏡鸞釵臨妝常晚繡茵牙版催舞還慵腸斷市橋月笛燈院霜鐘

防頭蓮

風捲徵塵堪嘆處靑驄正揺金轡客貯淚漫萬防如血慿誰持寄佇想艶態幽情壓江南佳麗春正媚怎忍長亭匆匆頓分連理目斷淡日平蕪煙濃樹逺微茫如薺悲歡夢裏柰倦客又是闗河千里最苦唱徹驪歌重遲畱無計何限事待與丁寧行時已醉

鷓鴣天

杖屨尋春苦未遲洛城櫻筍正當時三千里外歸初到五百年前事總知吹玉笛渡淸伊相逢休問姓名誰小車處士深衣叟曾是天津共賦詩

蝶戀花

禹廟蘭亭今古路一夜淸霜染盡湖邊鸚鵡杯深君莫訴他時相遇知何處冉冉年華畱不住鏡裏朱顏畢竟消磨去一句丁寧君記取神仙須是閒人做

渭南文集卷五十

欽定四庫全書

放翁逸稾卷上

宋陸遊撰

禹廟賦

世傳禹治水得女之符予從鄕人以暮春祭禹廟徘徊於庭思禹之功而嘆世之妄稽首作賦其辭曰嗚呼在昔鴻水之爲害也浮乾端浸坤軸裂水石捲艸木方洋徐行彌漫平陸浩浩蕩蕩犇放洄洑生者寄丘阜死者魚腹蛇龍驕橫鬼神夜哭其來也組練百萬鐡壁千仞日月無色山嶽俱震大堤堅防攻齕立盡方舟利艥辟易莫進勢極而折千里一瞬莽乎蒼蒼繼以饑饉於是舜謀於庭尭咨於朝窘羲和憂臯陶伯夷莫施於典禮後夔何假乎簫韶禹於是時惶然孤臣耳目手足亦均乎人張天維於已絕亟救命於將湮九土以奠百谷以陳阡陌鱗鱗原隰畇畇仰事俯育熈熈終身凡人之類至於今不冺者禹之勤也孟子曰禹之行水也行其所無事也夫以水之橫流浩莫之止而聽其自行則沈沒之害不可治已於傳有之禹手胼而足胝宮卑而食菲娶塗山而遂去家不暇視其呱泣之子則其勤勞亦至矣然則孟子謂之行其所無事何也曰世以已治水而禹以水治水也以已治水者已與水交戰決東而西溢堤南而北圯治於此而彼敗紛萬緒之俱起則溝澮可以殺人濤瀾作於平地此鯀之所以殛死也以水治水者內不見已外不見水惟理之視避其怒導其駛引之爲江爲河爲濟爲淮滙之爲潭爲淵爲沼爲沚蓋滀於性之所安而行乎勢之不得已方其懷山襄陵駕空防天而吾以見其有安行地中之理矣𨿽然豈惟水哉禹之服三苖蓋有得乎此矣使禹有勝苖之心則苖亦勃然有不服之意流血漂杵方自此始其能格之干羽之間談笑之際耶夫人之喜怒憂樂始生而具治水而不憂伐苖而不怒此禹之所以爲禹也禹不可得而見之矣惟澹然忘我超然爲物者其殆庶乎

虎節門觀雨賦

南方旣秋兮暑弗歸老火幹時兮秋金微赫赫炎炎兮炮烙之威赤云如山兮其髙巍巍陽烏三足兮中天流輝吳牛喘臥兮海鳥倦飛水泉枯竭兮桔橰息機禾欲茂而槁死兮婦泣而子欷曽纎絺之不禦兮如被裘衣吾一夕而三起兮汗如防其屢揮昏然投牀兮飲饞蚊之方饑倐淸風之颯來兮視庭日其蒼蒼乃命吾駕兮登古城以徜徉云興東山兮彌漫八荒披吾而脫吾防兮受萬里之涼雨勢飄忽兮其陣堂堂甚鋭且整兮遇者辟易而莫當翻江倒海兮沃除驕陽天地晦冥兮日月翳光如天戰之初酣兮壯士顏行飛白羽之箭兮攢緑沈之槍旣散復合兮奇正靡常乘髙督戰兮吾气甚揚俄霈之霽止兮煙斂雲藏海山呈嫵兮天水蒼茫泉流泱泱兮塵淸土香艸木蘓醒兮興起僕僵農夫起舞兮嵗以大穰九衢行歌兮厥聲洋洋又如旣勝兮底定一方氛翳廓淸兮冦戎披攘岡巒靡迆兮亭障鶱翔奏凱而歸兮竹帛煒煌嗟夫世有絕景然後發馳騁怪偉之辭士有奇志然後悟超絕詭特之觀昔人文章之妙兮固與造化者同夫一端風霆之犇掣兮震薄九闗追寫以筆墨兮固知其難彼黃塵赤日兮車馬衣冠得斯賦而讀之兮亦足以發胸中之髙寒也

紅梔子華賦

余讀五嶽之書始知蜀之靑城嵗癸巳之仲冬天畀予以此行極山中之奇觀乃稅駕乎云扄酌瀑泉之甘寒味芝木之芳馨濯肺肝之塵土凜毛骨其淒淸乃步空翠之間而聽風松之聲覩一童子衿佩靑靑手持異華六出其英以爲薝卜則色丹蓋莫得而彊名方就視而愛嘆已絕馳而莫及忽矯首而淸歗猶舉袂而長揖援修蔓而上騰擘峭壁而入敬變滅於轉盼久戃怳而佇立有老道士笑而語予人皆可以得道求諸巳而有餘顧捨是外慕宜見欺於猨狙嗟予好學而昧道有書而無師𨿽麤逺於聲利寔未免夫喜奇請書先生之言用爲終身之規

丰城劍賦【過丰城縣作】

在晉大康觀星者曰夕有異气見於牛斗之躔時方伐吳或曰吳未可平彼方得天獨張華之博識排是說之不然迨孫皓之銜璧气益著而不騫於是雷煥附華之說曰是寶劍之精惟太阿與龍泉卒之斸獲於丰城之獄變化於延平之川世皆以爲是矣千載之後有陸子者喟其永嘆夫占天知人本以考驗治忽卜運祚之促延彼區區之二劍曽何與於上若吳亡而气猶見其應晉之南遷有識已悲宗廟之丘墟與河洛之鮏羴矣華不此之是懼方餙智而怙權嗚呼負重名位大吏俛仰羣枉之間禍敗不可以旋踵而顧自謂優遊以窮年夫九鼎不能保東周之存則二劍豈能救西晉之顚乎使華開大公進眾賢徙南風於長門投賈謐於羽淵則身名可以俱泰家國可以兩全彼三尺者尙何足捐乎煥輩非所責予將酹巵酒賦此以弔吾茂先也

焚香賦

陸子起玉牧新定至郡彌年困於簿領意不自得又適病厭喧嘩事幽屏卻文移謝造請閉閣垂帷自放於宴寂之境時則有二趾之幾兩耳之鼎爇明窻之寶炷消晝漏之方永其始也灰厚火深煙𨿽未形而香已發聞矣其少進也綿綿如鼻端之息其上逹也藹藹如山穴之云新鼻觀之異境散天葩之奇芬旣捲舒而縹渺復聚散而輪囷傍琴書而變滅畱巾袂之氤氳參佛龕之夜供異朝衣之晨燻余方將上疏掛冠誅茅築室從山林之故友娯耄耋之餘日暴丹荔之衣藏芳蘭之茁茹秋菊之英含古柏之實納玉之臼和以檜華之蜜掩紙帳而髙枕杜荊扉而簡出方與香而爲友彼世俗其奚卹潔我壺觴散我籖帙非獨洗京洛之風塵亦以慰江漢之衰疾也

自閔賦

余有志於古兮騁自壯嵗慕殺身以成仁兮如自力於毅視闇室其猶康莊兮凜昭昭之可畏敢以不貲之身兮差冒沒於富貴嗟摧不自止兮艸奮如翚余旁睨而竊怪兮抵掌戲欷吐狂喙之三尺兮論極涇渭徒祓齋而潔芳兮蹈道則未念國中孰知我兮去而逺遊窮三江而浮七澤兮莫維余舟赤甲崇崇兮白鹽酋酋東屯之下兮淸泉美疇是可以置家兮予卽而謀忽馳騁而北首兮道阻且悠宕渠葭萌兮石摧車輈云棧劍閣兮險名九州遂戍散闗兮北防盛秋登髙以望兮慷慨涕流畫防不見用兮寜鐘釡之是求歸過蜀而少休兮卜城南之丘築室鑿井兮六年之畱或挽而出兮遺以百憂奚觸而忿兮起爲冦讐惟節士以見疑兮趨以卽死豈摧辱之不置兮尙馳騖而弗止彼賤丈夫之希世兮頑鈍亡恥𨿽鉗於市其猶安受兮何有於詆訾毀吾車兮殿門逝將老於故里

思故山賦

陸子爲嚴州逾年困於吏役悒然不樂日有秦稽之思乃作思故山賦其詞曰

仲冬之杪木葉旣落殘暑告歸雨未作川原奇麗天宇澄廓風蕭蕭而未厲日暉暉而寖薄陸子於是被白葛之單衣躡靑蕓之雙屫抱嶧陽之寶琴引華亭之鶵鶴出衡茆度略彴榜一葉之輕舟淩浮天之大壑白鷺下渚文魚出躍荷蓋摧柄竹枝隕籜松翳翳以藏寺栁疎疎而帯郭行欲盡而更賖望若邇而逾邈俄而披煙霞觀嵚防千峯嶪峩萬嶂聫絡或聳起而鳥鶱或怒奮而獸摶或雝容而暇豫或峭厲而刻削或方行而嶷立或將前而復卻連者如隄斷者如筰廣者如屋鋭者如槊泄云如甑蓄雨如橐或平如燕居之幾或壯如行軍之幙或筋脈奇瘦如夔魈之欻見或竅穴穿空如渾沌之初鑿豈惟西壓靑城北揜紫閣固已擅雄秀於三�邁�裏之旁礡矣予乃渉淺澗之淙潺步蒼崖之犖確擷幽蹊之凋蘭掇孤洲之芳若歷市聚之雞犬望塔廟之丹艧耕壠參差蔬畦交錯則有野父樵童迎揖而勞苦道翁藥叟一笑而相握拂藜牀以延坐持黍酒而請酌秫饘粟餌牛醢雉臛陳升果蔬調燮鹽酪超世俗之澆僞有太古之簡朴或驚齒髮之衰殘或喜精神之矍鑠或譏宿志之久負或誚浮名之奚樂嗟餘日之幾何將捨此而焉托予仰而嘆俛而怍蹵然而起謝曰僕所謂自用而愚寡要而博貎智而中麤類彊而實弱者也凡子言者敢不敬諸請謝曩昔之過更堅後日之約可乎今予年過六十血气已索春憂重膇秋畏癉瘧飲不醮觚食不加勺衣食之奉減於市藥𨿽富貴而孰享矧刑禍之可愕冒平地之濤瀾忽闖首之蛟鱷以吾身之至貴就華纓而自防旌揺揺而靡定舟泛泛而安泊逝將歸而卽汝尙農圃之可學指白日以爲盟挽天河以自濯冀晨舂之相聞亦社酒之共醵春原出而耦耕秋埸築而偕獲僕之念歸如寒魚之欲就箔也若曰金棄於躍冶足刖於獻璞退居之言困而後酢識謝獨見機昧先覺則敢不斂袵正容以拜父老之罸爵

閱古泉記

太師平原王韓公府之西繚山而上五步一磴十步一壑崖如伏黿徑如驚蛇大石礧礧或如地踴以立或如翔空而下或翩如將奮或森如欲摶名葩碩果更出互見壽藤怪蔓羅絡蒙宻地多桂竹秋而華敷夏而籜解至者應接不暇及左顧而右盼則呀然而江橫陳豁然而湖自獻天造地設非人力所能爲者其尢勝絕之地曰閱古泉在澑玉亭之西繚以翠麓覆以美防又以其東向故浴海之日旣望之月泉輙先得之袤三尺深不知其幾也霖雨不溢久旱不涸其甘飴蜜其寒冰雪其泓止明靜可鑑毛髮𨿽遊塵墮葉常若有神物呵防屏除者朝暮雨暘無時不鏡如也泉上有小亭亭中置瓢可飲可濯尢於烹茗釀酒爲宜他石泉皆莫建公常與客倘佯泉上酌以飲客遊年最老獨盡一瓢公顧而喜曰君爲我記此泉使後知吾輩之遊亦一勝也遊按泉之壁有唐開成五年道士諸葛鑑元八分書題名蓋此泉湮伏弗耀者幾四百年公乃復發之時閱古蓋先忠獻王以名堂者則泉可謂榮矣遊起於告老之後視道士爲有媿其視泉尢有媿也幸旦暮得復歸故山幅巾裋褐從公一酌此泉而行尙能賦之嘉泰三年四月乙巳山陰陸遊記

南園記

慶元三年二月丙午慈福有防以別園賜今少師平原郡王韓公其地實武林之東麓而西湖之水滙於其下天造地設極山湖之美公旣受命乃以祿入之餘葺爲南園因其自然輔以雅趣方公之始至也前瞻卻視左顧右盼而規模定因髙就下通窒去蔽而物象列奇葩美木爭效於前淸流秀石若顧若揖於是飛觀傑閣虛堂廣防上足以陳爼豆下足以奏金石者莫不畢備髙明顯敞如蛻塵垢而入窈窕深疑於無窮旣成悉取先時魏忠獻王之詩句而名之堂最大者曰許閒上爲親禦翰墨以榜其顏其射防曰和容其臺曰寒碧其門曰藏春其關曰淩風其積石爲山曰西湖洞天其瀦水藝稲爲囷爲場爲牧羊牛畜雁鶩之地曰歸畊之莊其佗因其實而命之名則曰夾芳曰豁望曰鮮霞曰矜春曰嵗寒曰忘機曰照香曰堆錦曰淸芬曰紅香亭之名則曰逺塵曰幽翠曰多稼自紹興以來王公將相之園林相望莫能及南園之髣髴者公之志豈在於登臨遊觀之美哉始曰許閒終曰歸耕是公之志也公之爲此名皆取於忠獻王之詩則公之志忠獻之志也與忠獻同時功名富貴略相埓者豈無其人今百四五十年其後往往寂寥無聞韓氏子孫功足以銘彛鼎被弦歌者獨相踵也逮至於公勤勞王家勲在社稷復如忠獻之盛而又謙恭抑畏拳拳志忠獻之志不忘如此公之子孫又將嗣公之志而不敢忘則韓氏之昌將與宋無極𨿽周之齊魯尙何加哉或曰上方倚公如濟大川之舟公𨿽欲遂其志其可得哉是不然知上之倚公而不知公之自處知公之勲業而不知公之志此南園之所以不可無述遊老病謝事居山陰澤中公以手書來曰子爲我作南園記遊竊伏思公之門才傑所萃也而顧以屬遊者豈謂其愚且老又已掛衣冠而去則庻幾其無諛辭無侈言而足以道公之志歟此遊所以承公之命而不獲辭也中大夫直華文閣致仕賜紫金魚袋陸遊謹記

水龍吟

摩訶池上追遊客紅緑參差春晚韶光妍媚海棠如醉桃花欲暖挑菜初閒禁煙將近一城絲管看金鞍爭道香車飛蓋爭先占新亭館惆悵年華暗換黯銷魂雨收雲散鏡奩掩月釵梁拆鳯秦箏斜雁身在天涯亂山孤壘危樓飛觀嘆春來只有楊花和恨向東風滿

夜遊宮【宴席】

宴罷珠簾半捲畵檐外蠟香人散翠霧霏霏漏聲斷倚香肩看中庭花影亂宛是髙堂館寶奩炷麝煙初煗璧月何妨夜夜滿擁芳柔恨今年寒尙淺

月照梨花【閨思】

霽景風軟煙江春漲小閤無人繡簾半上花外姊妹相呼約樗蒱修蛾忘了章臺樣細思一餉感事多惆悵胸酥臂玉消減擬覓雙魚倩傳書

又【閨思】

悶已縈損堪多病幾曲屏山伴人畫靜梁燕催起猶慵換燻籠新愁舊恨何時盡漸凋緑鬢小雨知花信芳牋寄與何處繡閣珠櫳栁陰中

如夢令【閨思】

獨倚博山小翠霧滿身飛繞只恐學行雲去作陽臺春曉春曉春曉滿院緑楊芳艸

渭南文集皆放翁未病時手自編輯者其不入韓侂冑園記亦董狐筆也予已梓行久矣牧齋師復出賦七篇相示皆集中所未載又云閱古南園二記𨿽見疵於先輩文實可傳其飲靑衣泉盡一瓢且曰視道士有媿視泉尢有媿已面唾侂冑至於南園之亂惟勉以忠獻事業無腴詞無侈言放翁未嘗爲韓辱也因合鐫之並載詩餘幾闋以補渭南之遺云湖南毛晉識

放翁逸稾卷上

欽定四庫全書

放翁逸稿卷下

宋陸遊撰

成材將還盱江幕以詩四章爲貺次韻其二以識別嵗在攺元孟夏二十有三日書於臥龍方丈之西壁

漂泊干戈到粵山不妨還正七云冠乾坤防內窺眞象龍虎鑪中養舊丹靜愛白雲歸逺岫時邀明月下層巒此身已作長閒計只願朝庭四海安

又

文場妙譽古推髙卜仕尢從州縣勞野鶴未應羣雁鶩幽蘭終不敝蒿嵗寒挺節無霜霰海運摶風有羽毛好去江南吐奇防從來功業屬吾曹

送李舍人赴闕

執簡曽聞侍玉螭謫仙才調盡推奇能將苦語康時病更遣丹誠動主思北闕親朋瞻舊徳東吳山水入新詩知公自有經綸術會見飛翔集鳯池

寄鄧志宏五首

三徑從來半艸萊席門那爲故人開自慙不是梧桐樹安得朝陽鳴鳯來

又

彭澤思歸意未成折腰五斗謾勞生何如張翰秋風起便憶鱸魚蒓菜羮

又

厭從薄宦思蓮幕思見故人映玉山湏信人生貴適志相逄樽酒且開顏

又

筆下文章信有神西來避地不無因要看銀河從天落一洗人間萬古塵

又

中原回首涕沾裳誰是當時柱石彊防喚謫仙天上去扶將日轂出扶桑

大溪灘折柂【舟行至大溪而折柂中流危甚舟人皆懼忤笑謂徳夫兄曰吾輩豈當死於此耶已而幸獲濟處因成二絕】

流流亂石似牛毛雨過狂瀾勢轉豪寄語河公莫作戲從來忠信任風濤

又

暮江初漲浪翻狂一葉輕舟泛渺茫我愧人非跛男子安能與世作津梁

羅山平云閣

上方髙閣與云齊臘屐穿雲步步躋卻恐此身生羽翼不從平地作堦梯九門路接靑霄近四望山連碧海低徙倚防幹重回首疎林煙暝野猿啼

中閣

萬仞仙山挿太空山腰依約見蓮宮塵寰隔絕無人到洞府深沈有路通石隙生云埋柱礎海光浮日映簾櫳野僧齋罷凴闌久千里秋毫入望中

沖虛宮

林館松門白晝扄參鸞人去已千齡基存舊宅樓臺古地有遺丹艸木靈滿洞曉云春釀雨一池秋水夜涵星麻姑仙馭今何在檻外孤峯晚更靑

羅浮山

十里山光翠障開重遊何事意徘徊石樓自向雲中見仙島誰知海上來丹竈尙能含日月龍潭還解起風雷天涯爲郡空華發十二年間到両廻

寶積寺

偶來遊古寺景逐眼前生巖上髙僧坐林間野客行望窮滄海逺吟久暮云平此境眞難到登臨暫適情

祈雨

折腰爲米顏常靦負耒躬耕意自甘積谷千牛多骨相年年禱雨到雲庵

又

至徳無私不我欺精祈未效莫輕疑但令葵藿勤傾向會有風雲感防時

秋日山居

晏起

年年睡債苦相闗好夢長隨苦角殘作意歸來償宿負透牕遮莫已三竿

野步

漠漠秋園暮景孤綸巾羽服從奚奴風流畵手無摩詰寫作龍山野步圖

午枕

茗椀兵休戒老兵客來剝琢急湏應爲言余正理公事半落烏紗枕曲肱

夜坐

老嬾開編早欠伸彊搔短髮照靑熒虀鹽二十年前夢尙想長廊撼夜鈴

戲作

颼颼松韻生魚眼洶洶雲濤湧兔毫促膝細論同此味絕勝痛飲讀離騷

又

束書舊隱棊巖下慣碾春風傲北喚起�生塵土夢賴君圭璧一雙雙

又

建苑誇豪如貴冑棊巖晦迹類臞仙倘憑閥閱定人物耕野釣溪難自賢

余邦英惠小山新芽作小詩三首以謝

家園破社得鷹舌本初參便到眉忽喜云腴來建苑坐令渴肺生華滋

又

正焙如觀詩大雅小山當似變風論脫今風格不類古終有先王禮義存

又

平時共語不成些癡坐空雕藜莧腸誰遣春風入牙頰詩成忽帯小山香

寄彥成

交舊天涯曉宿稀年來獨子付心期滿牀文史對談處萬里風霜並轡時雨滴空堦憐夜榻吟牽芳艸夢春池合沙橋下東流水雙鯉何時上釣絲

榮歸

車馬塡門撥不開吾宗得雋凱歌回折將蟾苑一枝桂泛入萱堂百嵗杯雅望素欽山竦嶽芳名中占斗中魁先登賴子光邦族繼踵行看衮衮來

翠防堂

萬頃靑山只一溪此中聊欲效眞棲尋深巧被閒雲到破靜時聞幽鳥啼羞有卑功追管晏慚無髙節比夷齊困眠饑食眞吾事寶篆香殘日又西

閒居

小隱輕華屋深山自結茅亂苔侵石磴疎竹映花梢泉瀬含淸韻風來慰淡交閉門燒柏子好把道書抄

又

溪透桃源路門連小華虹霓橫水檻羽蓋偃巖松日月詩魂迥煙霞道气濃欲尋鐘呂去世外說從容

又

廚給胡麻粒山供鹿脯盤掃門遲客至入郭借書看種竹添風韻畱松老嵗寒一生無別事雞犬戀劉安

又

自得窮通樂而無寵辱驚韜光聊混俗去知黙陶情毛竹蒼龍瘦云衣白鶴輕時朝斗磬林外玉聲淸

又

野水明牕幾通渠繞屋流鷺衝煙織素魚避月沈鉤艸閙蚊防市林昏蝙蝠秋開懷覺淸曠萬象入冥搜

又

生計淡無味終焉樂有餘灌畦親抱甕種秫學拈鋤擇木翔歸鳥臨淵聚戲魚地偏心更逺靖節愛吾廬

又

剪葉霜風勁闗門謝逺遊深村梅映雪前浦水明樓蜜熟蜂衙放羶殘蟻陣收地鑪無獸炭炙背補衣裘

夜坐

懷抱何蕭爽涼風掃鬰蒸寒蛩喧敗艸饑防嚙枯藤蝶入誰家夢花殘半夜燈無人論道徳長嘯愧孫登

新秋晚歸

玉粒嘗新稻金風作好秋鴈回沙漠信蟬噪夕陽愁立久云生岫歸遲月滿樓吟余露華冷砧杵起江頭

懷王美

理髮侵霜白酡顏借酒紅故人千里別何日一樽同魂夢徒勞蝶音書不見鴻抱琴𨿽有意無語倚西風

感事

今古成何事興亡迹已陳幹時無上防避世且全眞就日思明主看云憶老親到頭垂白早徑醉曲生春

客捨對梅

野防林寒一水傍蜜如疎蘂正商量半霜半雪相仍白無蝶無蜂自在香月過曉牕移影瘦風傳殘角引聲長還憐客路龍山下未折一枝先斷腸

春日

平生過眼萬芳菲晚景收心與世違枯槁形骸元自瘦膏膄田土爲誰肥

據放翁子【子虞】防云先君編前槁於舊詩多所去取其遺存者尙七卷別名遺槁惜今不傳余刻劍南詩槁成復從牧齋師案頭見續槁二冊又得未刻律詩八句者二十三首四句者二十首但春日一章𨿽編入斷句而語意未了疑亦八句而缺其後遂詮次作逸槁下卷聊補劍南之遺云湖南毛晉識

續添

聞婆餅焦

黃泥嶺松森森幽鳥穿枝時一吟汝聲一何悲汝語惻我心連村麥熟餅餌香我母九泉那得嘗

種桑

孔明百畆桑景略十具牛豈無子孫念飽暖自可休種桑吾廬西防徑出南陌三月葉暗園四月甚可摘戴勝枝上鳴倉庚葉閒飛飛鳴各自�人生�不歸歸家力農桑愼莫愁貧賤婚嫁就比鄰死生長相見

夜聞櫓聲

吚啞雙櫓聲淒切遊子情豈無一杯酒孤舟誰與頃淸愁不可耐霜月照潮平

離家示妻子

明日當北徵竟夕起復眠悲虫號我傍靑燈照我前婦憂衣裳薄紉綫重敷綿兒爲檢藥籠桂姜手炮煎墩堠黙可數一念已酸然使憂能傷人我得復長年同生天壤間人誰無一廛傷哉獨何辜遑遑長可憐破屋不得住風雨走道邊呼天得聞否賦與何其偏

黃山塔

風吹旗腳西南開掛防槌皷何快哉轉頭已失望如石黃山孤塔迎人來黃山勸汝一杯酒送往迎來殊耐久明年我作故鄕歸還對黃山一搔首

送三兄赴秦邸

兄年十七弟始生弟今白髮森千莖所期相就畢此世一尊濁酒得共傾往年𨿽窮猶半菽両年糠覈苦不足書生志欲及天下貧賤不得收骨肉過悲復恐兄意傷忍涕不覺涕已滂早朝霜露戒衣薄願書此語歡或忘閉門病衰百無用日望兄歸有餘俸早從丞相乞湖州莫待異時思少遊

聞角

小閣柴門近黃昏畵角聲時時逐風散嫋嫋伴愁生天地淸秋暮闗河嵗月明湖南賊未破獨立久含情

寄楊濟伯

聞道皇華使來從萬里回五溪春薺老三峽暮猿哀昔日文昌省頻年灎澦堆問君何地險斟酌寄聲來

幽事

日日營幽事時時有好懷雨園殘竹粉風砌落花釵伴蝶行苔徑聽蛙傍水涯窮通了無謂不必更安排

葺圃

種樹書頻讀齊民術屢窺曽求竹醉日更問栁眠時盧橘初非橘蒲葵不是葵因而辧名物甘作老樊遲

幽事

幽事春來早晨興卽啟閽埽梁迎燕子插楥防龍孫數日招賔友先期辦酒尊淋漓衣防濕不管漬春痕

北鑑

北鑑近中堂緑堦物自芳晨淸花拱露地僻蘚侵廊坐久時開卷吟余或炷香終朝無客至一枕到羲皇

贈徐相師

許負遺書果是非子憑何處說精防使君豈必如揶大丞相元來要瓠肥防闊日常籠短刺肩寒春未換單衣半頭布袋挑詩卷也道遊京賣術歸

寄姜梅山雷字詩

章臺官栁應宮槐寶馬蹄輕不動埃只怪好詩無與敵誰知古學有從來江山常逐客防逺嵗月不禁衙皷催剰約東林投淨社髙情千載有宗雷

采菊

秋花莫插𨿽好亦淒涼采菊還挼卻空餘滿袖香

吳娃曲【友有妾而內不容戲爲作此因得不去】

滿地花陰不閉門琵琶抱恨立黃昏妾身不似天邊月此夜此時重見君

又

忘憂石橊深淺紅艸花紅紫亦成叢明年開時不望見只望郎君憶著儂

又

二月鏡湖水拍天禹王廟下鬭龍船龍船相似年年好人自今年異去年

又

臂上燒香拜佛前願郎安穩過新年多情已是長多病莫要畱心在妾邊

過江至蕭山縣驛東軒海棠已謝

星星兩怯年華幽館無人江月斜惆悵過江畱一夕曉風吹盡海棠花

先君刻逸槁後六十餘年扆購得別本渭南集五十二卷其前後與家刻略同祗少入蜀記六卷而多詩八卷細檢劍南集中除其重復又得未刻詩二十首並續添於後云汲古後人毛扆識

放翁逸稿卷下

