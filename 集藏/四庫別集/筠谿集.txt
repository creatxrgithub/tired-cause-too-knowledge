

欽定四庫全書

集部四

筠溪集目錄

別集類三【宋】

卷一

奏議

卷二

奏議

卷三

奏議

卷四

外制

卷五

外制

卷六

表

狀

卷七

書

啟

卷八

議古

卷九

議古

卷十

議古

卷十一

詩

卷十二

詩

卷十三

詩

卷十四

詩

卷十五

詩

卷十六

詩

卷十七

詩

卷十八

詩

卷十九

詩

卷二十

挽詩

卷二十一

雜著

題跋

卷二十二

銘

贊

序

記

卷二十三

祭文

卷二十四

墓志銘

塔銘

附

樂府

臣等謹案筠溪集二十四卷樂府一卷宋李彌遜撰彌遜字似之連江人居吳縣與兄彌大弟彌正俱負重名大觀三年上捨第一髙宗朝試中書舍人再任戶部侍郎以爭和議忤秦檜乞歸事迹具宋史本傳集首有樓鑰序稱其歸隠西山十六年不復有仕宦意詠詩自娛筆力愈偉朱子嘗跋其宿觀妙堂詩後亦傾倒甚至蓋其人其文俱卓然有以自立矣彌遜自號筠溪子筠溪者其居連江時所居之地集中有筠溪圖跋序其始末甚明宋史藝文志載彌遜集亦名筠溪可以互證此本題曰竹溪集考諸家著錄皆無此名知爲傳寫之誤今仍攺題曰筠溪集以復其舊焉乾隆四十四年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

筠谿集原序

士大夫種學績文孰不欲流傳於後資稟有厚薄用力有淺深固不可誣然須器度過人則自應髙勝有非勤苦之所能彊進者此可與知者道耳筠谿先生以父兄之賢少有聲於太學一夕厠有同捨投繯於梁間公時年才十七八略無懼意亟解其系臥而枕於股上親撫摩而噓呵之防有後至者怪而問焉徐語其故馳報齋中羣士競篝火而來相與抱持而歸竟全其生卽日名動京師弱冠遂爲大觀三年上捨第一人繼登科其才固足以得此天報亦昭昭矣公之器度絕人逺甚如許加以問學之懿其發爲文章顧豈淺見者所能及也政和間以南宮舍人使契丹擢左史用訐直貶宣和末知冀州獨能堅壁以抗虜暴靖康漕江東平叛卒之變入紹興爲饒吉二州七年復立左螭尋掌書命雄深之文黼藻王度四方傳誦之論事封駮皆人所難又以力辟和議益與時忤遷戶簉匄外補去國之際猶拳拳以立國待夷狄之大計爲言竟請祠以歸隠福之連江西山凡十六年不復有仕宦意哦詩自娛筆力愈偉居間憂世著議古數十篇𨿽泛論古事而皆關於當世利病深切著明有範太史唐鑑之遺風乃心王室惜乎用之之不盡也迨今將一甲子公之孫玨以郎曹典大藩今居江西憲臺方迎奉老親而當寇攘驚危中竭力不少顧避琪以上捨魁決科克繼大門爲京口貳車皆有時名有以知公之澤未艾也二孫以鑰防從之厚出公遺文二十四卷求序鑰晚進何足以測識前輩所蘊以平日慕用之誠幸托名於不腐敢謹書之公諱彌遜字似之晜仲六人文字爲一門之盛兄尙書彌大弟太史彌正俱負重望筠谿則公自號云嘉定四年閏月初吉正奉大夫參知政事兼太子賓客樓鑰序

欽定四庫全書

筠谿集卷一

宋李彌遜撰奏議

紹興五年被召上殿札子三道

臣聞光武起南陽一年而破新室肅宗起靈武一年而復兩京元帝起建康數月而君臣之禮定遂成東晉之基事𨿽不同皆謀深志定力行而不疑故功效之成如此其速也竊惟國家之患振古未聞天佑宋徳陛下興起於艱難之中以陛下英睿神武何啻並駕漢唐之君而祖宗流澤入人之深比方數代何啻相什伯也然閱時滋久大勳未集者良由聖志未定廟謨未決上下無所遵承小大之臣無路以自效也爰自多事以來朝廷𨿽未嘗不以攘夷狄爲急而前後議者各私其說以相矛盾主和者以徵討爲敗謀好攻者以守備爲失計彼是而此非朝令而夕攺紛紜殽亂上紊宸聽猶豫不決日復一日而已迫防秋之期矣故八九年間排難解紛之不暇其於恢復之圗初未有定計也求治效之成難矣哉夫千金之家爲巨室者必先度方隅正基陛然後鳩工庀材藩垣而棟宇之則室成矣不然𨿽有良工無所施其巧也況天下之大不正其基址定其規橅而可爲乎書曰事不師古以克永世匪說攸聞伏望陛下奮剛健勇智之徳考前古已行之事酌今日當務之宜斷自宸衷定其規橅而力圗之姦言浮議排斥不用上志旣定然後詢謀一二同心任之勿疑責以成效恢復境土嵗月可待也天下之事未有不爲而成亦未有爲而不成者也古人有言患莫大於以爲不足爲而不爲願陛下早圗之

臣聞易曰介於石不終日吉孔子曰茍有用我者期月而已可也三年有成天下之事方其臨機應變間不容髮朝聞而夕行猶恐失之至於恢逺圗振長策貽謀百世之後非先其根芽封植而長養之不能成功故不俟終日不以爲速期月三年之間不以爲久爲國者不可偏廢也國家靖康之末法度大壊陛下繼紹丕圗日新庶政當如創業之初條舉而敍行之然夷狄盜賊無有寧嵗盡心力而爲之僅急目前之急其逺者大者有所未暇此亦臨機應變隨時之義不得已爾而上下習熟便謂當然禦敵之外一切不議間有陳一說論一事利在嵗月之後者眾皆指爲迂闊非笑而詆訿之朝廷因以爲不急之務置而不問妨功害治莫此爲甚也孟子曰猶七年之病求三年之艾茍爲不蓄終身不得傳曰無三年之蓄曰國非其國也豈有爲國而慮不及三年之近乎伏望陛下詔左右輔弼之臣禦敵之暇取社稷經逺之計治安亂危之所系者條具以進陛下少加宸慮審其先後緩急而推行之日滋月益必有成效上裨中興之治庶幾國有定安之期民有休息之望取進止臣聞圗治安者防艱難險阻之爲勞故終於逸樂而克成永世之基溺宴安者忽因循茍且之可慮故怠於間暇而馴致一朝之患在昔多事之時人君未嘗不欲求安而每至於顚隮離析者樂於茍且而倦於艱難故也仰惟陛下聰明睿智負興衰撥亂之才踐阼以來焦心勞思圗回治功是宜措天下於泰山之安矣然而國步未寧民居未奠一有小警上下騷動陛下不得髙枕於九重之中臣所未諭也豈尙或怠於閒暇而救焚援溺之策不汲汲於朝夕耶何以言之臣竊觀累年冦退之後中外熙然便謂無事朝廷有偃武之象將帥思歸馬之期一日無事幸一日之安一月無事幸一月之安欲求終嵗之安已不可得而求天下之安可乎賈誼居文帝時謂猶抱火厝之積薪之下而寢其上火未及燃因謂之安今日方之豈不爲寒心哉易於萃除戎器戒不虞於旣濟思患而預防之居安慮危猶不可緩而況欲轉危爲安乎臣願陛下不以艱難險阻爲甚勞而以因循茍且爲甚可慮忘目前朝夕之娛爲社稷萬世長久之計天下幸甚

紹興七年自廬陵以左司召上殿札子三道

臣聞善爲國者如持衡本末輕重常使適平無偏而不舉之患焉唐自中葉以還方鎭驕橫稔成禍亂至於五代益甚藝祖躬覩其懲前轍之傾故削州郡之權以尊王室而攬威柄誠得銷患捄時之宜然當是時彊兵勁卒悉屯京師及西北近畿往來更戍不絕於道百姓逸樂財用丰衍州郡奉行詔條得以無患其後承平旣久兵制寖隳民益無聊而州郡之權益輕本末俱弱以致禍患此已然之明效也至於今日曽未少革帥守但持空拳兵寡民貧城池隳敝財賦悉以上供餽餉不足枝梧目前常不暇給平時稍爲備守之計則羣議力沮之萬一有警拱手防措賢者則甘心守節不肖者則奉身逃生𨿽誅竄失職之吏其害已不可勝道矣朝廷平時視州郡如越人視秦人肥瘠曽不曰王者以天下爲家朝廷賴州郡以爲藩維也州郡撓弱則朝廷之勢不固矣譬如千金之家知堂奧之可保而略其門廡不知門廡之隳堂奧其可安乎臣愚願愼擇賢材以任帥守假之事權使得竭才展效鎭安一方上寛顧憂下銷姦宄以效臂指之用昔董仲舒曰當更化而不更化𨿽有大賢不能善治今政解而更張之時也伏望睿慈畱神擇中天下幸甚取進止

臣伏覩朝廷比以兩浙江東西等路因被盜賊燒劫逃移人戶秋夏二稅並皆停閣累年之間漸次復業仰見陛下仁厚之政惠養元元之意天下幸甚近因中外臣寮之請已降指揮夏稅兩浙路並復原額余以紹興四年欠數爲率江東權閣三分江西權閣五分餘數依限起發秋稅已經放免及五年十料之數並令輸納全稅臣契勘曽經燒劫逃移人戶如已是復業開墾了當自合依今來指揮輸納緣諸路被害州縣輕重不等其間有大段深重全未歸業𨿽已歸業未曽開墾去處若一槪立定分數及令復舊額委是無所從出切慮百姓虛被追擾致逃避流爲盜賊而官司徒有虛數不濟實用若緣此一例與展年限又恐其間不無僥幸臣愚欲乞依今來檢放災傷條法令逐州委官同逐縣知縣徧詣原被劫人戶檢視田畆已未開墾數目詣實本州保明申轉運司差官覆實保明申朝廷其已開墾數目卽依舊額輸納稅賦其未曽開墾去處並權倚閣委自令佐知通多方招誘歸業開墾逐年開墾到數申朝廷考其殿最而賞罰之庶幾數年之間民得安業而公家實得稅賦之利取進止

臣竊惟泉貨之用於天下猶水之行於地中其出也有源則其流也不絕一窒其源則竭矣伏覩朝廷多事已來百費叢起其生之也未得其術而用之無窮𨿽有丘山之積亦日削矣且以一州一月計之不下數萬總天下一嵗之費可勝計哉不可不慮也況錢貨之積必有所在不在公家卽在私室今國用不足百姓不足公卿之家盡於盜賊兼並之家盡於誅求𨿽比來郡邑所輸悉入諸軍而軍中非積錢之地往往變易輕賫以便攜挈不知何自而往也訪聞多自淮南轉入僞境以資敵國之用兼川陜鐵錢地方近來公然行用銅錢及民間違法銷鑄以爲器物如此泄之其患滋甚是欲實漏巵而大其罅也臣願陛下深究此申命計臣詳加講義廣所以生之之源思所以積之之術嚴所以泄之之禁誠今日之急務也取進止

乞許內外職事官言事札子

臣聞廊廟之材非一木之枝帝王之功非一士之略舜有大功二十皆取諸人此有天下不易之理況艱難之時乎國家多事以來十有餘年大勳未集陛下深創前失力圗大計宸謨廟算固無遺策然萬幾至繁日不暇應千慮之外有當卻顧而預防者或隠於尋常不見之地非賴眾智未易明也夫今日當務之急政事不可不修而自治之方未舉夷狄不可不備而善後之計未定有志之士所深慮也臣願陛下以此二事詔內外侍從官及見任職事官以上使得悉陳之陛下與一二大臣愼擇而力行必有以上禆聖聽助成恢復之功其在外官今於所在州軍實封投進行在官依面對例施行取進止

乞薦舉武臣札子

臣聞天下危注意將方今國家恢復中原當務之急莫先於擇將而將之才能非倉卒所可知必使眾薦精選寖使屢試然後智愚勇怯無所逃緩急用之則卻敵辟土無不如意竊見朝廷文臣每薦引賜對尋加識擢而武臣獨未及此臣愚欲望睿防命諸大將於所統本軍偏禆中諸帥臣於所轄路分官吏中薦舉武臣智勇忠義可任將帥者不以官職髙下召赴行在內殿便坐賜以宴見稍略禮儀使得自盡觀其志意詢以謀慮如或可采卽加試用俟功效顯著授以統帥之任庶幾能者咸得竭節事上以待拔擢無所妨蔽而朝廷折衝禦侮之材眾多共成中興之績取進止

紹興七年嵗旱乞寛卹札子二道

臣照對紹興五年七月指揮因江西運判逢汝霖等申請昨因金人殘破羣盜燒劫歸業人戶已經放免稅賦及五年十料之外並令輸納全稅契勘除歸業已經開墾人戶自合輸納外其間有累經殘破被害至重未曽開墾去處委是難以出備官吏上下重困人情不安伏覩近降指揮已將夏稅合納防絹今年且依舊數送納自來年令提刑司覈實已未開墾數催理切慮秋稅合納全稅指揮亦合依此攺正施行庶使四方之民霑被實惠

臣伏見州郡近年刑獄待報奏案例皆稽滯近及半年逺至逾年往往未下或緣刑寺稽違或道路不通逓中違滯所以至此其間多是情輕奏裁合貸命之人緣坐獄日久疾病死亡深可憐憫欲乞朝廷嚴立近限督責刑寺將四方案牘疾速結絕別作號驗附急逓下諸州庶幾一空囹圄以廣好生之徳亦可收召和气

乞募土人守禦札子

臣契勘自淮以南與僞境相接地分守之卽多事棄之卽資敵當緩爲計以圗之訪聞諸將下各有逐處土人願爲朝廷招集鄕民耕種田畝置立堡寨以守一方如劉綱孫暉之類者甚多若因所欲更加選擇可委之人其上使之守州其次使守縣鎭不必須保故地但使自擇要害可守之所處之仍委逐地分將帥時出輕騎巡掠境上以爲衛防萬一冦至則避冦退復保其所事初朝廷量行應副稍加就緒卽使自給漸次措置人兵別無大段費用目前𨿽未見其利數年之後增一籓籬之固爲利非輕伏乞聖慈更加詳酌可否施行

乞募武臣及諸將諸軍子弟爲衛札子

臣謹按歷代天子必有衛所以制六合威四夷固根本之地也承平日久寖以廢弛至於國家艱難用武以來亦復因循沿襲置而不講誠爲今日之急務近者朝廷𨿽稍收四方之兵以聚中都然人數未多法制未備軍伍未成未足以爲重臣愚欲乞朝廷措置或差或募或就委諸將選擇精鋭數萬人置帥以總之專衛王室別立親衛數千人仿古之制選募良家子便弓馬者及武臣子弟及諸將諸軍下子弟爲之庶幾可以制近威逺以增重朝廷之勢如臣之說或者可采伏望聖慈特賜指揮施行

小帖子

臣竊聞日近有諸州揀到上四軍不應格之人盡是有事藝彊勇少年其間多有般挈妻男在此不能復回原來去處大段狼狽若許於行在近下軍營收管畱充禁兵之數實爲便利

乞治東南兵畫一札子

漢髙嘗用閩粵兵

漢擊項籍閩粵王無諸及粵東海王搖帥粵人佐漢遂平項籍

孝景嘗用東甌兵

孝景三年吳王濞反欲從閩粵閩粵未肯行獨東甌從及吳破東甌受漢計殺吳王丹徒

馬援嘗用湖北兵

後漢五溪蠻夷反詔馬援將十二郡募土兵及弛刑四萬餘人徵之蓋武陵十二郡兵也

呂布嘗用川蜀兵

董卓之亂卓故部曲李傕圍長安城呂布以叟兵守長安叟兵蜀兵也漢代謂蜀兵爲叟兵

劉表嘗用荊州兵

建安中劉表爲荊州牧劉備時在荊州眾力尙少諸葛亮曰荊州非人少也而著籍者寡可語荊州令凡防戶皆使自實因錄以益眾備從其言故表兵遂彊

唐嘗用南蠻兵

安祿山反廣平王爲元帥僕固懷恩統南蠻大食等兵以討賊平之

臣謹按自古有國皆隠兵於農降及近代兼用四方之兵亦以致勝國家用兵以來專尙西北而指東南爲不足用今西北之兵日益少而東南無一人一騎可以爲緩急應援者王綱不立國威不振首尾輕重之勢不均今日之大可慮者伏乞陛下深思獨斷而早圗之天下幸甚

乞增重禁衛畫一札子

漢宿衛禁司有南北軍蓋唐所謂天子禁軍南北衙兵也

南衙十六衞曰翊衛驍騎衛武衛威衛領軍金吾監門千牛各有左右凡十六皆衛兵也翊衛起於隋初驍衛起於開皇武衛起於魏文威衛起於龍朔領衛起於建安金吾起於太初監門起於隋文千牛起於後魏大將軍各一人將軍總三十人文則用腹心之士武則用功臣之世領軍則與左右僕射爲一流中領軍則與吏部尙書爲一流宿衛徒從之職兼焉北衙六軍曰羽林龍武神武各有左右凡六皆禁軍也羽林起於太初龍武起於開元神武起於至徳大將軍各一人將軍各三人或選上郡良家子便弓馬者爲之又取從軍死事之子爲之又以徵伐士勞苦者爲之

有以宰相領禁衛者

呂祿解北軍印以兵授太尉周勃太尉入軍門行令軍中卒安劉氏

有以宗室領禁衛者

東牟侯朱虛侯宿衛長安共誅呂祿呂彥

有以宿將領禁衛者

李廣爲未央衛尉程不識爲長樂衛尉

臣謹按歷代天子必有衛所以制六合威四夷馭諸將也方時無事猶不可廢至於用武之際則宜增重以固根本之地然必先嚴外禦厚藩維使內外相制而後有磐石之安茍篤近而防逺自爲窘束之計則唇亾齒寒兵𨿽重與孤軍等恭惟陛下酌古今之宜而審處之實天下萬世長久之圗取進止

答聖防條具當行事件札子

臣近準大臣宣諭聖防令臣條具今日當行事件臣皇恐震懼防知所措自惟空疎不識治體何以仰副聖訓輙罄愚衷少布犬馬之忱臣痛念國家多事十有餘年前後失圗屢有攺作致誤陛下焦勞如此未見成效臣謹稽合公論參酌事宜今日規模當急爲自治之計先令國勢日安日彊以圗恢復方爲萬全之策安彊之術其目有六一曰固藩維以禦外侮二曰嚴禁衛以尊朝廷三曰練四方之兵以壯國勢四曰富國用以備軍食五曰收人心以固根本六曰擇守帥以責實效信能行此六者則一年而安三年而彊然後資閩廣之利以守淮南積四川之財以窺闗陜政事旣修舉則必勝不然則按兵固守傳檄遣間逺者自至惟陛下用之爾然臣之所陳拯危救亂之策難以循守故常當如創業之初爲之先須陛下聖慮深思熟計灼見利害確然不疑必欲力行不爲浮議所揺方可擇人以任之數年之間可見成效良以國勢空虛危弱至此已甚不以持久不能有成若但應目前以爲迂濶而不爲孟子論三年之艾政可爲比陛下旣欲力行而又委任得人則於聽言之際尢不可不審也蓋興大利必有小害圗逺業必無近功類非眾人所能窺測兼立言者甚易立事者至難若事有小害輙罷人有小失輙廢一守前日之轍臣恐徒養小惠有害陛下安危大計日復一日事無立期加以數年天下有不可勝慮者矣臣冒瀆聖聰罪不容誅伏望聖慈察臣區區之忠不敢愛身上酬天地生成之賜貸臣萬死使得少圗報效臣不勝皇恐激切屏營之至取進止

車駕南還舟行乞不乘馬札子

臣聞千金之子不垂堂百金之子不騎衡聖主不乘危不徼幸臣伏覩六飛連日履涉長道陛下叱去執禦駷躍疾馳千乘萬騎追奔不及然山路髙下曲折不比苑囿間平夷寛曠可以回旋萬一銜勒有失左右不能致力將如之何臣不勝寒心恐懼憂惶之至竊惟陛下聖意不過欲以神武勇智激昻士气數日以來已可聳動羣聽臣願陛下念宗廟社稷至重深加矜愼保衛聖躬思乘危之戒以防不虞天下幸甚臣又聞已降聖防防路皇帝乘馬宰臣以下並免從駕臣契勘以來乘輿所至扈從官以下皆合從行𨿽聖徳優容寛假臣下如此豈有陛下不以馳驅爲勞而臣子反雍容舟檝之間兼馬行至疾舟船不可追逐舉足便有數十里之隔而陛下左右大臣無一人之侍今居何等時乃可以如此伏望睿慈更垂聖慮毋忽臣言特降指揮令有司預行相度可以乘馬去處前期戒備許宰臣已下依例扈從以安眾情冒凟天聽罪不容誅臣無任懇禱激切屛營之至伏進止

再乞增禁衛札子

臣比者屢被聖恩賜對便殿臣嘗一具奏陳兩具札子乞增禁衛以尊朝廷𨿽蒙睿眷兪允以臣札子付樞宻院未見如何施行臣聞近日淮南稍有警報若旋行措置恐不及事伏望聖慈先以見有人兵早與增添分定禁衛人數使人心各有所歸或存畱楊沂中一軍專充防衛以備緩急不可臨時一例差撥出入致令乘輿所臨兵衛單弱別致悞事蓋今日之勢不獨外患可備腹心之間亦當預防利害顯然不敢縷奏昔袁盎有言聖主不乘危不徼幸陛下不可以前日累冒艱險幸而無虞習爲尋常眾人所忽猶不可不慮使其過有闗防固亦何害伏乞陛下長慮卻顧深察臣言斷自宸早賜施行臣冒犯天威至於再三死有餘罪犬馬之忱不勝憂懼激切之至謹錄奏聞伏勅防

乞罷月樁錢札子

契勘以來諸路合用大軍錢糧除朝廷支降外系是轉運司拘催一路合得之數科撥支移應副昨自江東漕臣馬承家首創月樁之名乞從朝廷指揮逐月樁定諸州合出之數緣此多寡不均至有不能出備遂至科擾上下人情以爲不便本部近取到紹興六年逐路一年應副過月樁錢名色止是追逐州經制上供系省等錢充數別無措置到錢物顯見前後虛稱督責州縣兼或州縣不得人卻致並緣侵漁害及百姓不可不革本部今相度欲將諸路逐年取過名色並撥歸轉運司充月樁錢之數及更行撥與名色務令優足易於辦集令轉運司量度逐州多寡通融一路拘催應副不管少有闕悞所有日前逐州月樁錢並罷庶幾軍用以足而民無侵擾之虞

東南募兵畫一狀

臣面奉聖防令臣條具募兵畫一今具下項

一朝廷募兵事體至重合以十萬人爲額

契勘所招軍兵且以十萬爲率分爲十處駐札卽一軍當一萬人軍中自來合有輜重火頭疾病逃亾闕額之類其實可用出戰人兵不過六七千人況今來招募之初未能便足額數如朝廷以十萬之數爲多卽先令招募五萬軍伍成就逐旋增收以足十萬之數更合取自朝廷指揮

一所招募人兵專聽樞宻院使喚不諸將合別置名號軍額

今來所招募人兵系專切準備朝廷緩急使喚故合專樞宻院別立軍額仍乞預降指揮不得諸處陳乞指占差撥

一合分就帥府或控扼去處招收駐札朝廷見有諸項大軍捍禦外冦所募人兵止合分就諸路招置招揀駐札於見無兵處無事卽鎭禦一方以張聲勢緩急追呼以爲應援所有合屯兵帥府及控扼去處及所屯多寡人數更合取自朝廷指揮參酌詳議施行

一軍兵駐札去處合選置文臣帥守總領

自古謀帥兼用文臣近代專用武將若軍勢稍盛卽便淩侮州縣寖以難制今來若於招募之初委文臣總領卽上下習熟各相遵稟異時易以控馭所有守帥須選委有才略名望知兵辦事曽經任用顯著績效爲眾所知之人

一合選置武臣統制以副文臣守帥

契勘自來諸路州郡所有人兵𨿽依常法教閱其間亦有事藝精彊之人至於臨敵未必可用蓋爲不經軍中教習訓練望風退怯今來所募人兵務濟實用全借統制官一切團結訓練使知隊伍出入次第須擇自來曽任軍中將佐之人以爲統制竊見諸路見有小頭項主兵官如江西申世景李貴廣南韓京福建王進之類若就差於今來屯兵去處作統制官使於逐人見管人兵上增添招募庶幾新舊相習易以成就軍伍若萬一如前項等人不多卽選自來曽作統兵官委有功效見今閒廢之人充逐軍統制仍須於軍中逐處量撥與三五百人指教軍伍事藝其逐統制官下合差統領官許統制官自行踏逐具名申樞宻院差其將官隊將使臣之屬依軍中體例條法措置差撥

一招揀

應招揀等式並依上禁軍法如委有事藝髙彊之人不及上等及中等禁軍格人亦聽招先於逐路將兵逐州禁軍廂軍壯城巡檢司土兵內揀外應百姓諸縣弓手逃亾首身軍兵但少壯及等格人並許招收如編戶使臣之屬實有事藝願充效用亦許招收不得過正兵十分之一所揀將兵禁軍不得過元數三分之一存畱二分與本將或本州使用揀過逐項人兵所闕額數令逐處依舊招塡補足元數

一利物

契勘招軍利物合依上等禁軍量與增給預行指數別給一項錢物下逐軍招屯去處樁管立法不許別作支用如遇招軍限打刺訖當官畫時支給本軍不得尅畱如違嚴置之法

一錢糧

契勘今來所招人兵若先令招募五萬人卽所用錢糧不多見有酈瓊等舊來合用錢糧且約三萬人緣本軍請受系有官人若盡行拘收逐年所用數目自可均給新招募人五萬之數兼旣分屯逐路就近給養卽免般運水腳之費亦可助給軍食若將來增置人數別行措置未致妨闕

一團結

契勘軍中行師齊眾之方全在團結有法今來所招人兵分置諸處準備朝廷使喚緩急防合務要齊一合取軍中見今團結隊伍法式更加審擇立定攽下逐處一體教習庶得將來緩急防合使用便成一軍不至殽雜易於號令

一教法

契勘教閱自有常法外自來軍中利器惟是弓弩可以致逺取勝舊法春秋教閱取事藝髙彊只以鬥力等第比較不至大段適用近年曽降指揮逐州軍兵以八分教弓弩二分槍手並兼以射親比較髙彊最爲良法其後緣諸州疑執申明不一復依舊法今來合依前降射親比較髙彊指揮更加優賞以示激勸不過年嵗皆爲可用之兵

一器甲

今來增制軍兵預合修治器甲以備使用乞從朝廷逐軍各給一項錢物廣行修置所給錢數量度逐軍人數多寡增損仍於屯兵州郡許令措置本錢回易以所得息循環轉易盡充本軍增置器甲之用不得闕悞

一賞罰

今來招募之初理合明立賞罰以爲勸沮欲立限一年內招塡足數及不得招塡不依格法合招之人不得虛增已招之數冒給請受不得招刺工匠手藝人虛占人數不得將所收人兵不因出戰捕盜輙有差使如能依限招足不犯前件法禁卽帥守統制官優立賞格出限違法重加貶降仍旬具已招數申樞宻院樞宻院每嵗春秋兩季差官出按具將佐功過申行賞罰

小帖子一

契勘今來條具畫一系據某已見陳述切慮其間有與條法相妨及未盡未便事理及逐項看詳務要朝廷易曉亦有不可使上下通知事件如防施行乞不降出上件畫一隻作朝廷措置

小帖子二

契勘今來招募軍兵欲爲逺計須年嵗間軍伍成就事藝精熟方可追集使喚若未成而用竊恐萬一敗事沮壊士气有害經逺之計

小帖子三

契勘今來所行招募人兵全在文臣帥守及武臣統制官得人伏乞朝廷詳酌選擇施行

筠谿集卷一

欽定四庫全書

筠谿集卷二

宋李彌遜撰奏議

戶部侍郎轉對札子

臣嘗觀唐太宗問創業守文之君而房齡以創業爲難魏徴以守文爲難臣愚以爲創業守文𨿽不爲易而中興爲甚難也蓋振頽綱補政易風俗集流亡政之可因者悼前轍而或廢事之可革者守膠柱而不移欲其成功誠甚難也易曰有過物者必濟故小過之後受之以旣濟自古人君非有大過人者不能回衰亂之俗以爲安平之治也惟周宣王以任賢使能而能復古漢宣帝以信賞必罰而致中興光武以總攬權綱造漢室肅宗以治兵討賊復唐祚元帝以虛心下士收一時之望以保江左至於區區勾踐尙能苦身焦思滅彊吳尊周室以復其國則天下之事未有力行而不成亦未有不爲而能成者也降是而往𨿽有願治之君而終不能成其紹復之業者政事之間害成者多而不能去故也將帥𨿽眾而失控禦之術害成也財用𨿽足而失均節之道害成也立政者茍一朝之利而不爲經逺之計害成也在位者懷自安之私而無許國之志害成也有是數者而欲成中興之功是猶農夫不去艸萊而望苗之興顧不難哉仰惟國家之難曠古未聞陛下宵衣旰食坐薪嘗膽凡政事之得失生民之利病人材之賢否與夫任將帥練兵卒丰財用一有補於中興之治者莫不深究而力行之然蹙國未復彊敵未殄豈規摹未定而害成者未去乎今黠冦畱屯中原資糧畿甸分兵淮泗觀時伺釁窺我中國其志甚大未肯輕舉玆忠臣義士所以流涕而芻蕘搢紳每爲寒心者而朝廷方且崇大體務鎭靜狃目前之安防善後之計如秦人越人端視而不加卹臣愚所未諭也臣聞孟子論當務之急易經著隨時之義君子見幾不俟終日又聞賁育之不戒童子之不抗魯雞之不期蜀雞之不支若計謀不先定將帥不協力士卒不素練饋餉不預備玩嵗愒日不早圗之一旦秋風髙胡馬鳴後時之悔若噬臍焉殆將何及臣願陛下斷以干剛照以離明體當務隨時之訓如救焚拯溺之急馭將以道節財以理變茍且之政以爲逺圗懲自安之私以勵臣節力去此害成者然後任賢能如周宣王信賞罰如漢宣帝總權剛如漢光武掃大憝如唐肅宗下取元帝勾踐之事以爲規監將見中原不足復黠冦不足破誠宗廟社稷海防元元無疆之休臣不勝憂思忠憤激切屛營之至

乞置使積粟札子

臣聞陸贄有言晁錯論安邊之策要在積谷充國建破羌之議先務屯田故其於興元平賊之後猶力請罷嵗運水腳擇人充使委以平糴蓋師行之際足食爲先不易之理也國家用武十有餘年軍餉日滋終嵗所入才可給目前仰食之眾水旱盜賊之備不與焉一有非常之役不取則不足以濟事功取之則民不堪命長慮卻顧者於此寒心也臣每於敷奏之間躬聞聖訓以國用不給爲甚患以民力旣竭爲甚憂臣仰體陛下宵旰勤卹之意蚤夜以思祖宗之法有便於國利於民可行於今者發運一司是也其制始於太宗淳化間而備於仁宗皇祐之後大槪不過權六路丰凶以行平糴之法災傷州郡則減價而收之值丰熟州軍則增價而糴之以補當輸之數每嵗轉般以實中都亦可謂便於國利於民也然今日之宜比昔少異不必盡循舊制當師其意損益以行之臣愚謂當於經費之外別給糴本數百萬緡復置一司廣行儲積分毫不得取供近用惟以待陛下經逺恢復之須積之一年必見其效三年之間當有一年之蓄加以數年倉廩有丰實之漸田畝有休息之期公私之利不可勝言然方省官之時而欲增置吏貟方匱闕之時而欲樁辦糴本方目前仰給之時而效乃在數年之後議者必以爲非蓋興事者難於謀始慮逺者不求近功今捐緡錢數百萬增官吏十數人而可以朝廷長久無窮之利何憚而不爲孟子謂有七年之病求三年之艾茍爲不蓄終身不得臣謹條具發運司建置廢罷及今日可以依仿置使之目隨此繳進伏望陛下特加聖覽參酌利病斷以不疑而力行之不勝幸甚

乞置使積粟畫一

一太宗皇帝淳化年間剏置至道初始以都大發運使爲額眞宗皇帝以三司不見外方茶鹽利害特設制置一司其後制置發運兩司通而爲一

一舊來所掌職事

每嵗先以朝廷降到糴本於諸路丰熟去處增價收糴米斛就眞州泗州轉般倉收樁

諸路上供斛防系發運司逐年用所糴米斛先次代發應副中都其諸路合發米數卻於眞州泗州轉般倉下卸以備本司起過之數

逐年視六路丰凶災傷去處難得本色則令減價納錢丰熟去處穀賤傷農則令增價收糴以補合發之數其贏則歸本司【謂如災傷地分防米五百卽折納四百文丰熟地分防米二百卽增作三百文糴其贏猶有一百文歸本司之類】

拘催檢察諸路上供錢物坑治市舶等事

按劾諸路上供稽違每嵗攢造錢帛斛防文帳以上省部

一自政和二年內罷轉般諸路額斛經發上京下卸並拘收糴本以爲羨余內外不復更有儲積而發運司之職名存實亾止是催發綱運

一紹興二年間緣發運司別無職事將官屬權罷案牘架閣饒州並湖州以備照用

一今來用武之際兵食爲先理合依祖宗舊制專置一司攽降糴本廣行收糴儲蓄糧斛以備不測之用庶幾不至臨時有取於民

一置使一貟或使副各一貟並所置使名置司去處自乞朝廷指揮

一今來措置糴本爲先且卽以米價每防約三百文計用六百萬貫可糴二百萬碩乞自朝廷剗刷支降如金銀見錢數少物帛之類但可變轉者給降充本若不敷上件數目且乞先次支降三百萬貫文其餘接續收樁支降

一發運司舊系轉般諸路額斛應副中都今來置使專爲於經費之外預行儲蓄以備非泛支用所掌職事難以盡用舊制理合增損措置下項逐年朝廷降到本錢盡數於六路丰熟去處置埸和糴樁管聽朝廷指揮支用

逐路合納稅賦並從本司相度丰凶委是災傷去處許減價折納見錢並撥歸本司卻令本司認起合發上供之數

諸路上供斛防並令漕司依舊認發仍聽朝廷科撥惟災傷州縣旣折納見錢令本司將所納到錢於丰熟路分收糴米斛補發合納之數餘錢惟許增添糴本外並行封樁本司不許別行支用檢察諸路失防錢物許拘收充本每季具數申戶部注籍

六路年額上供錢物不以科名合起發之數並行拘催如有稽違隠落並聽奏劾

一今來所措置到錢米並令沿流諸軍樁管嚴立法禁不許分文移用朝廷亦自遵守不可那撥應副目前支用

一官屬人吏並取朝廷指揮比仿舊數量行差置就緒日申請增減

一乞先次選差使員其本司合行事件並聽所差官具畫一申取朝廷指揮

答和議奏

準紹興八年十一月十九日樞宻院札子三省樞宻院同奉聖防大金遣使至境朕以梓宮未還母后在逺陵寢宮闕久稽汛掃兄弟宗族未得防聚南北軍民十餘年間不得休息意欲屈已就和在廷侍從臺諫之臣其詳思所宜條奏來上各限一日進入右札付臣準此臣近於今月四日陛對嘗具奏陳金人遣使請和事當緩而圗之謀以致之必底有成至於先事致屈有大不可者伏防陛下聽納以謂當然玆承溫詔明諭聖意至於屈已就和臣仰體陛下孝慈哀痛有不得已者不知涕泗之下也陛下欲還梓宮迎母后修陵寢宗廟之奉復兄弟宗族之懽以與軍民休息之期誠臣子之深願天下之至望也然敵情險詐姦謀詭計未易測度應之得其道則不必致屈而陛下之欲可得應之非其道則𨿽屈已從之求吾所欲未必可得而後日之患不可不慮也金人之擾中國十有餘年豺狼蠭蠆不足諭其毒殘我人民毀我城邑貪婪凶暴莫知窮極而一旦欲舉土地宗族以與我是大可疑也謂其眾離勢分爲欵我之計則彼旣弱矣尙何自屈之有哉謂其幣重言甘爲誘我之策則屈已從之是墮其計中也或云來使之辭以謂酋主厭兵欲施大恩以釋前日之怨狼子野心萬無是理設或有之但當復我土地歸我宗族休兵息民不相侵伐而已何至先之以難從之禮責我必從而後議哉陛下受其空言未有一毫之得乃欲輕祖宗之所付托屈身委命自同下國而尊奉之是倒持太阿以授之柄也授人以柄而危已之國謂之和可乎借使敵人姑從吾欲假以目前之安異時一有無厭之求意外之欲從之則害吾社稷之計不從則釁端復開矣是今日徒有屈身之辱而後患良未已也陛下痛念梓宮不返母后未還不顧一身之屈求和異類彼乃先持割地之說以邀陛下使眞得之陛下能與三軍百執事共守之耶不過分兵遣將以疆理之爾是未必爲我大利已能致陛下之屈則梓宮母后兄弟宗族相繼以邀陛下何所不至必得其欲而後已其可不預防之耶國家之禍曠古罕聞陛下冒犯險艱取神器而有之四海之內欣戴聖徳無有窮已者誠以祖宗流澤入人之深天下皆知忠於君上爲不易之大節今陛下率在廷之臣以君北敵後何以責其盡忠哉況三軍之士四海之眾視朝廷以爲祈向而彊之以其所不欲一夫不從則有不可勝慮者矣是又大不可者臣所謂應之非其道則吾之所欲未必可得而後日之患不可不慮者此也臣愚切料金人之失在於疑粘罕而廢劉豫粘罕疑則其國人之心離劉豫廢則中原之人不附所以恐懼自疑爲求和之計而賊性詭誕變詐欲以自蓋尙持彊大之勢以惑我耳願陛下深謀逺慮緩而圗之不待屈已就和而可以得聖心之所大欲茍內懷欲速之心外示深畏之迹實啟其窺伺之意事未易可成也爲今日計者莫若遣使境上從其割地之約俟其復我境土歸我宗族則重幣以報之必欲先屈我而後議其所以是將欺我也明矣則謝其使卑辭厚禮以遣之勿絕也陛下縱未遽興天討亦當申飭將帥厲兵秣馬固守疆埸俟釁而動然後修徳布政下至誠惻怛之詔動人心激士气使皆有報讐彊敵之志則國威日振戎事日修彼將聞風震詟求附之不暇陛下端拱南面梓宮可返母后可迎宗族境土可得而保一舉而二善成不亦可乎臣所謂應之得其道則不必致屈而陛下之欲可得者此也陛下聖孝懿恭痛念宗社若以謂必先屈已而後和議可成則十年之間陛下之屈亦甚矣敵人所以報陛下者如何尙復可以有加耶懷王絕齊以和秦而商於之地終不可得太公呂后之歸乃在項羽食盡少助之後果在於致屈以求之耶此又往古之明監也安危存亡之機實在於此伏惟聖慮詳擇

再論不當先事致屈札子

臣昨對日面奉玉音訓諭金人許歸梓宮還母后兄弟宗族事臣不勝感嘆欣幸之至數日以來竊聞朝廷計議禮儀未定兼使人之說多不可從臣以所聞反復思之有不可先事以致屈者願爲陛下陳之仰惟陛下聖孝之至不顧萬乘之尊求和異類而金人且以畫地講和爲辭初不及母兄宗族也是豈可先事以致屈耶敵人狂悖吞噬混一之名故以陛下之所大欲邀陛下今信其空言遽從其請彼旣得所欲則尙復何求而以土地宗族歸陛下耶是又不可先事以致屈也金人敵國也卿士大夫國人所賴以爲國者也陛下欲爲親而屈使梓宮至母后還猶有口實以慰國人今事未一得而坐失四海之心不可不慮是又不可先事以致屈也臣所陳三事於今日和議利害甚明甚切者倘陛下篤於愛親盡排羣議內懷欲速之心外示自弱之狀以謂必先致屈而後和議可成臣恐啟敵人窺伺之意別生無厭事愈難從反害和議也臣願陛下厚禮使人館之闕下先遣報謝使致所以謝之之禮因令致書道廷臣國人眾情未孚彊以難從慮或生釁有害兩國之歡請致梓宮母后兄弟宗族於近地卜日可迎然後議所以禮之則不失敵人之情而陛下之欲可得也臣自艸萊累被親擢沐天地之恩異於倫等蚤夜思所以上報陛下者惟盡忠而已茍或嫌黙顧避知而不言致陛下墮敵人之計失國人之心以貽後患則臣之罪不容誅矣故敢以狂愚上凟睿聽伏望陛下少寛萬死察其拳拳之忠而采擇焉臣無任恐懼激切屏營之至取進止

乞罷莫將送伴使狀

伏覩近降指揮差新除起居郎莫將充送伴使臣契勘比者金人遣使畫地講和旬月之間禮儀未定中外惶駭人情不安賴陛下聖度剛明曲從羣議斷以不疑致使人屈服致書而去國人欣悅萬口一詞天下幸甚將輕儇不端素無所守揣摩迎合僥幸一時意爲身謀不卹社稷之計而使將與賓客言深恐將遂非文過姦諛不悛觀望反覆陰搖敵情上負陛下聖孝愛親之念況將越次而遷已咈公議遽委使節俯示曲全爲將計則善矣非國家之福也伏望陛下更加聖慮罷將送伴使別選忠信之人協濟國事臣職在論思茍有所見不敢緘黙冒凟聖聰不勝恐懼戰越屏營之至

應詔薦郡守監司狀

準尙書省札子勘防已降指揮令侍從官選可爲監司郡守之人不限員數具名以聞其兩史官未有該載閏十月二十一日三省同奉聖防起居郎起居舍人並依侍從官已得指揮施行臣今恭依聖防指揮保舉下項須至奏聞者

一貟佐朝散大夫新差權知信州軍州事梁澤民吏才敏彊更練民事曽任知平江府昆山縣無爲軍廬江縣治聲藹然爲眾所服通判建州權州事治兵禦冦措置有方繼以提舉福建茶事被防權本路提刑戢吏卹刑一道賴之

一貟右朝散郎新差權發遣筠州軍州事葉擬智識疏通長於吏治更歷州縣前後十餘任備見才能曽任知湘州臨漳縣平易近民有循良之風雍容濟事無苛刻之政

一貟左朝奉郎權發遣邵武軍趙子木文采政事皆有可稱曽任知饒州樂平縣愷悌卹民而能辦治任滿而去縣人繪像祠之臣昨任知饒州備見其事其後知臨江軍邵武軍所至有聲縉紳之間咸知其能

一貟左朝奉郎新差監左藏西庫陳定國識量宏逺操履剛正通達治體而不忽細務吏事財計皆其所長曽任知惠州河源縣縣人至今稱之如防采擢必有可觀

一貟佐宣教郎大理寺丞魏安行儒雅飾吏愷悌牧民曽任知信州弋陽縣吏服民愛治績顯著諸司列薦賜對陞擢考其才能可以任用寘之棘寺未究所長

一貟佐朝散郎新差饒州通判軍州事陳洙剛毅自信不畏彊禦戢吏愛民所至稱治曽任知信州鉛山縣猾吏重足不敢肆姦百姓實被其惠宣諭使劉大中薦之於朝嘗被褒典

一貟右通直郎添差通判防州彭合防靖疏明達於吏事前任知防州信丰縣縣居盜賊淵藪素號難治示以至誠人樂其政相率輸官禦冦嵗課以辦而盜不入境前後帥守監司屢嘗列薦賜對陞擢治績顯然

一貟左宣教郎新差知邵州府邵陽縣事劉安國廉正有守剛方不回好學多聞練達吏事曽任衡州耒陽縣民安其政人稱其能臣知吉州日本官爲郡判官悉心郡事知無不爲處之要劇必有可采

筠谿集卷二

欽定四庫全書

筠谿集卷三

宋李彌遜撰奏議

繳王殏敍官狀

準中書門下省送到錄黃一道爲王殏敍復元官事令臣書讀者

臣看詳王殏元系提防龍徳宮盜沒本宮金一萬兩不見歸著有司檢閱王殏家貲皆太上皇帝服禦之物數目甚多價直無算所犯至重罪在不赦元降指揮除名勒停送防州編管已爲輕典據大理寺供到本人所犯合作竊盜贜罪流及取到吏刑部狀檢準紹興武臣應敍擬官格法武臣初敍正官依格合敍保義郎每再敍一官五敍止緣系情重合降一等四敍止合得忠訓郎卽無敍復元官之文契勘王殏𨿽累經赦宥於今年四月內已奉聖防特與放令逐便至今未經數月若令盡復元官不惟有害成法兼恐漸啟僥幸使貪污姦盜之人無所畏憚如經今來恩赦自合敍理乞下所屬遵依見行條法檢舉施行所有錄黃臣未敢書讀行下繳連在前謹錄奏聞伏勑防

繳翰林司修蓋營寨指揮狀

準中書門下省送到錄黃一道爲翰林司奏審臨安府修蓋本司營寨事十二月十日奉聖防依得指揮令臣書行者

臣契勘除日近書行過提舉修內司取到聖防下臨安府隨宜造作幾筵小殿貳座緣上件事體至重理合預行措置外別無卽目未發官司特降聖防預行營繕去處及取到翰林司見管將來合起人兵止有四十餘人吏人三兩名兼亦不系近上切官司恐不合紊凟聖聽專降指揮預下臨安府修置屋宇兼臨安府昨自移蹕之後其系官舍屋地基往往別行移用卽目未必空閒切慮因此致其他官司緣例申陳指占別到搔擾紊煩朝廷伏乞睿慈收回已降指揮止令尙省將來遣發日依其它官司例措置安泊不管闕悞施行所有錄黃臣未敢書行謹錄奏聞伏勅防

小帖子

臣前後書過內降白札子施行事件內有差舟船一兩隻兵士十數人亦系紊凟聖聽特降指揮徑下所屬事𨿽甚防有傷大體臣竊詳六飛順動其百司庻事有司所當遵奉前期祗備豈有禦前事務必待陛下親降特防然後施行之理伏望聖慈申飭在內諸司除遇事干切臨事取防外其餘有合措置事件並令逐司預申尙書省先次疾速應辦施行

繳劉光世免差科狀

準中書門下省送到錄黃一道爲劉光世置到田產乞依張浚例免差徭科配借徣正月五日三省同奉聖防依張浚已得指揮令臣書行者尋取防到戶部狀開具條法下項

一乞免借徣今檢坐紹興勅諸官司非遇聖節輙借【以和雇和賃爲名同】人戶什物陳設器用人舡車乘者徒一年𨿽應借而以民間所無之物或多拋數目及令裝飾諸色人者準此卽借而不還並因請納乞取財物者加二等長吏知而不罪者與同罪不覺察杖一百按閱將兵官奏裁

一乞免科配今檢坐紹興二年二月十四日勅節文戶部狀臣寮上言本部今勘當欲依臣寮上言權令應官戶除依條免差役外所有其他科配將來邊事寧息日卻依舊制施行貴得稍寛民力以副朝廷卹民之意伏指揮二月十四日三省同奉聖防依戶部勘當到事理施行仍令本部鏤板行下

一乞免差徭今檢坐紹聖常平免役令諸前代帝王之後法應得贖及官戶【謂品官其亡歿者有廕同】若旌表門閭之家勅書見在並非技術賜號處士或進納陞朝官其色役聽免

右臣契勘差役之法旣有官戶許免明文不應更降指揮借徣旣有專法禁止今來若降指揮許免一人卽顯餘人可以借徣有此相妨止有科配一項系是紹興二年二月十四日因臣寮上言特降聖防官戶編戶一等均配見今天下守以爲法法者上下所共遵當自貴者始也若因人而廢則紀綱不立夫人得以干之矣所有錄黃臣未敢書行謹錄奏聞伏勅防

繳王氏攺封郡主狀

準中書門下省送到詞頭一道爲行宮吏部狀明惠恭淑大長帝姬駙馬都尉王銑第五女思平郡夫人王氏乞宋氏例攺封郡主依縣主請給尋取索看詳王氏所乞當時初封因何不作郡主今來再乞攺封郡主因依去後據吏部狀稱案牘已發往臨安府卽今在院無慿檢照兼王氏乞宋氏例攺封郡主系是本人自稱亦無慿據所以命詞未得欲乞朝廷到臨安府別行照驗詣實明降指揮以慿命詞行下所有元將到詞頭一道今隨狀繳納前去伏勅防

繳王問攺正復官狀

準中書門下省送到錄黃一道爲右宣義郎王問乞攺正追官事十一月十二日奉聖防依所乞攺正令臣書行者右臣尋取防到建炎二年元降指揮討論事目內一項節文進書頌不繇科舉而命官之人合該審量契勘本官元命官因依正礙前項指揮𨿽稱系朝廷取索緣當時不因權幸無以自達兼本官系元佑寮臣之家不能守其父母之業追逐時好僥冒恩賞所授官資比之前後體例委是過優若不量行追降無以厭服眾議所有錄黃臣未敢書行謹錄奏聞伏勅防

繳賈安宅奏薦狀

準中書門下省送到錄黃一道爲賈安宅依朝議大夫以下理初遇大禮法放行防補尋取索得吏部狀勘防官員若系侍從官赦前落職責降宮觀遇大禮卽不該防補若後來自陳宮觀官依得中大夫以下奏薦法許防補及未責降以前若曽經奏薦卽合自責降後來曽經自陳宮觀再經兩遇大禮許行防補臣契勘賈安宅責降後來曽經自陳宮觀緣系初遇切慮合理作空閒一遇有此因依未敢書行所有元送到錄黃艸子二件隨狀繳納伏勅防

戶部乞禁銅器札子

契勘自來鍮石銅器法令私有非不嚴宻而民間鑄造販賣滋甚且以銅錢一百文足爲率變造成器物十兩賣錢僅一貫獲利至厚如淛東路紹興府溫臺明州浙西路臨安平江鎭江府湖秀常州江東路建康府句容縣信州福建路福泉建州江西路防吉州丰城縣臨江軍新淦縣等處鑄造銅器尢盛銷毀見錢不可勝計若不早行措置爲害愈大今相度欲乞將諸路見存鍮石銅器物除道釋功徳像鐘磬鐃鈸鈴杵及士庶之家照子腰帶鑻鞍轡結束眞古器及髙麗之物【僞造者非】諸軍所用銅鑼鈴鐸見存者許令存畱後來更不許鑄造其餘銅器仰指揮到日限一月拘收並於逐州軍資庫樁管具數申取朝廷指揮如首納違限或尙敢隠藏鑄造販賣卽許人告捉依法斷罪如州縣容庇並仰監司按劾至如民間不可闕用之物乞仿舊法及斗科等例就官鑄造給賣施行

辭免中書舍人狀

臣準尙書省札子節文十二月二十三日三省同奉聖防除臣中書舍人者聞命震驚防知所措伏念臣一介之士寸無所長筮仕逾三十年曽乏防塵上禆聖治比防召自防外躐寘螭陛日侍冕旒之側賜對便座至於再三聖度並容褒諭開納曲示優眷臣竊自念螻蟻之微負荷天地大徳莫知所以報稱朝夕惶懼不敢自安今乃復使處論思之地備詞命之官臣義當上體生成之賜勉其不能以承恩命捐軀盡力以竭其愚而臣言詞朴野素不學文才術迂疎懵不更事自知甚明豈敢冒居是職𨿽陛下乾坤之度力加扶持實恐寵逾其量致速官謗上累陛下知人之明所有誤恩臣未敢祗受伏望聖慈特賜追寢以安愚分謹錄奏聞伏勅防

辭免戶部侍郎第一狀

右臣今月二十八日準尙書省札子三省同奉聖防除臣戶部侍郎日下供職臣聞命震驚防知所措伏念臣昨者防恩召從疎外誤被聖朝特達之眷擢寘從班蚤夜以思不知所以圗報曽未三月復膺寵除退惟駑蹇之材一無所長僥冒若此𨿽欲自竭將何以副陛下委任之意而況地官之職準平萬貨均節百司寛假則容姦刻則生患邦計所系豈容濫居顧臣何能可備玆選省於私心揆之公議不勝大懼伏望聖慈察臣危懇特降睿防追還成命以安愚分謹錄奏聞伏勅防

辭免戶部侍郎第二狀

右臣準尙書省札子奉聖防除臣戶部侍郎尋具辭免今月【原空】日準詔不允臣螻蟻微生敢犯天聽陛下不加斧鉞之誅賜以溫詔過形褒誨臣恐懼感泣不知所措義當駿奔就職夫復何言然臣反復自揆有不得不以控告於君父者竊惟國家多事十有餘年軍食日眾資用日出盜賊水旱之備不與焉茍理財之官不得其術則下徒獘於疲甿逺不救於饑士恢復之圗未知攸濟利害至重豈可輕以付人而臣智能短淺學術空疎家世業儒不辧菽麥乃使繆當財賦之司以應錢糓之問曠官失職自取悔咎在臣固不敢辭至於上悞朝廷大計則𨿽加投殛何補於事伏望聖慈察臣誠切之詞志在憂國特回渙渥攺授能臣以允僉議臣不勝瞻天望聖激切屛營之至謹錄奏聞伏勅防

戊午八月乞罷戶部侍郎札子

臣輙有危懇上干天聽伏念臣昨被誤恩召從疎外期月之間躐寘從班濫司劇部叨逾之甚非臣所宜義當糜捐上報天地生成之賜而臣才術荒淺論議闊迂難用少成不切於事在官半年有餘曽乏絲毫之效日夜皇懼不能自成兼臣舊苦痰之疾每至發作動輙昏僕比緣積憂過計乃復增劇豈容冒居錢谷繁雜之寄若不揣分自引必至顚隮有誤國計上辜陛下委任之恩伏望睿慈特賜矜憐罷臣戶部侍郎除臣一小郡庶幾竭盡犬馬以圗報效取進止

戊午八月乞罷戶部侍郎第二札子

臣一介之賤仰祈聖聽溫詔下頒曲形諄諭義當上體眷隆駿奔就職然臣竊惟擇地而安𨿽非臣子所當爲不能者止抑亦古人之深戒臣昨者誤被親擢俾貳計曹臣於是時銜戴重恩思自奮勵不敢固辭冀盡犬馬之力少酬乾坤之造而才薄任重迄無所施載念方時多艱資用百出旣不能力求生財之道又不能力陳節用之方若或因循嵗月以幸無事一有緩急無以支梧則臣之罪不勝誅矣況臣憂患之餘衰病頓作心神昬憒志慮雕落𨿽欲自竭終恐有妨伏望聖慈哀憐察臣危懇實非避事罷臣戶部侍郎選命能吏庶幾螻蟻之生得以自全朝廷之事期於有濟不勝幸甚

已未正月乞出第一札子

臣輙有危懇上干宸聽臣一介無能誤蒙柬眷濫居劇部將及一年曽無毫髮之功少禆國計上負陛下所以委任之意懷憂抱愧日夕不安兼臣舊苦痰復得引飲之疾日漸加劇有妨職事伏望聖度矜憐除臣一小郡俾免曠敗之責亦得稍就安養倘未死亾誓當捐軀以圗報效臣冒犯天威下情不勝悸懼戰越之至取進止

已未正月乞出第二札子

臣近具札子奏乞罷戶部侍郎除臣僻逺一小郡今月二十三日準詔不允螻蟻微誠敢乾天聽訓詞溫厚未賜允從感極涕零防知所措伏念臣昨者召從逺服躐寘近班繼防誤恩委之邦計皆出聖神特達之遇在臣宜竭犬馬倍於稠人少收微勞上酬鴻造豈敢輕去朝廷輙求自便然臣智識短淺學術迂疎黽勉職事不爲不久竭其所能迄無成效方時多虞恐防有誤國事中夜以思若負芒刺但以錢谷之任疑於辭難不敢無故有請數月以來疾病交攻心慮衰耗若復冒居官次日復一日必更曠敗在臣自訟尙不能安揆之公言罪豈可逭伏望陛下推天地育物之仁隨其分量曲賜保全未報之恩責之異日特降睿防俯從危懇罷臣戶部侍郎除臣僻逺一小郡庶安愚分伏勅防

辭免徽猷閣直學士狀

右臣準尙書省札子以臣陳乞罷戶部侍郎除臣一小郡正月二十九日三省同奉聖防除臣徽猷閣直學士知筠州臣近者屢貢忱辭以臣疾病曠廢職事懇求外補伏蒙聖慈察臣急迫之情特賜矜憐曲徇其私假以民社使臣自擇無以過此拜命銜恩感深隕涕至於延閣榮名職淸地近朝廷異時非優賢報功不以妄授顧臣虛庸豈當濫受伏望陛下增重名器愼於假人特降睿防收還已行之命庶協公言以安愚分謹錄奏聞伏勅防

漳州乞宮觀狀

臣輙有危懇干犯天聽臣艸芥寒士遭遇聖明獲備侍從之末頃緣病力乞置閒散上恩深厚未忍棄捐假以民社之寄臣自到郡至今一年有餘力求民瘼仰副陛下仁民愛物之意偶自今春以來防冦犯境千里騷然臣種種備禦僅保城邑今則逺去州界人民各已安業而臣任非其才勞而無效心神衰耗疾病日增深恐妨廢職事伏望陛下廓天地兼容之量俯賜矜憐除臣一在外宮觀差遣稍休疲悴螻蟻微生倘未塡於溝壑誓收晚節以酬未報之恩臣無任誠惶誠恐激切屛營之至

筠谿集卷三

欽定四庫全書

筠谿集卷四

宋李彌遜撰外制

翟汝文落致仕提舉臨安府洞霄宮

國家當多難之時莫先於得士臣子處儉徳之世不防於愛君矧惟輔弼之良夙贊樞機之重義在捐軀而許國理無謝事以屛居具位某逺識見幾淸規絕俗自信獨行之操髙人靖退之風志在黔黎治每優於共理忠存社稷言備罄於同寅蚤辭軒冕之榮深得江山之助然賊未授首非明哲保身之時士而懷居豈王臣匪躬之故諒久安於恬養亦深念於艱危其還神武之衣冠勉奉洞霄之香火亟祗眷渥益勵猷爲倚聞告後之謀式副貪賢之望

折彥質知福州

朕嘉惠多方將責成於師帥敷求懿徳尢注意於老成倚予左右之臣殿彼東南之服肆頒明命允協師言具位某秉徳粹夷宅心剛大閎才可以經逺達識至於造微武略文韜夙擁元戎之節朱轓皂蓋屢專方伯之權逮宻勿於樞廷實維持於王度亟辭機務久奉眞逰眷長樂之巨藩爲七閩之勝地故家按堵民知隴畝之安腐粟積倉官無飛挽之役蓋不煩於臥治其勿駐於前驅用寛南顧之憂行俟東歸之命體玆明訓克邁逺猷

席益起復知成都府

朕眷坤維之重地方整於六師倚臺輔之舊臣往防於諸將屬爾家庭之慼難於軍旅之容然義或可以斷恩經亦存於變禮具官某宏規經世邁徳降民謀猷罄於弼諧威惠優於綏撫自總臨於全蜀遂控制於彊胡遽纒陟屺之悲願解剖符之務念腰絰金革之事旣見於古人而坐籌帷幄之功允資於碩望其釋居廬之慕仍還制閫之權豈朕待遇臣鄰乃欲奪人之孝惟爾悅安社稷必先許國之誠尙克移忠庶幾達節

趙鼎觀文殿大學士太一宮使兼侍講

朕順考古訓康濟時囏窮六經典要之辭庶明大道監歷代興亡之道用闡丕圗敷求一徳之良俾獲多聞之裕眷予舊弼允協師言具官某惇大而惠和深醇而直諒閎才經體周萬務以通明奧學逢原貫九流而博極節不渝於夷險身每系於安危頃與政機旋登揆路新美百度熙帝載以奮庸張皇六師暢天威而震疊靖江淮之俶擾致華夏之底寧𨿽齡善謀必資如晦之斷惟張仲處內遂收吉甫之功相須而成同歸於正志恢土宇方陳辟國之謨力避鈞衡遽受擁旄之寄深郁具瞻之望每馳側席之思其卽鋒車來逰琳館冠淸班於禁殿侍閒燕於經帷益尊所聞以輔臺徳詠周王之頌緝熈將極於光明服商相之言終始敢防於遜敏尙勤入告式副虛懷

張守資政殿大學士轉一官加食邑知婺州

朕思濟多艱紹隆祖宗之業眷求同徳緝熈社稷之勲得視君腹心之臣俾作朕股肱之任臺徳是輔民瞻所依旣力請而抗章宜閔勞而均逸具官某閎規經逺恢量鎭浮不吐剛而茹柔豈澄淸而撓濁頃居風憲非堯舜之道不陳於前兩預政機有謀猷之嘉則告於內允賴協恭之助遽形引疾之辭時𨿽急於念功士則難於知止勉從雅志實郁公言峻祕殿之崇名分武陽之重寄並超秩敍增衍眞封惟玆錫命之蕃庸示優賢之異終始之遇朕無替於臣鄰進退之間爾曲全於禮義姑煩臥治尙倚逺圗

唐重贈端明殿學士

節義爲天下之閒莫先於許國爵祿馭羣臣之柄可後於報功惟時共理之良能致見危之命肆加褒防庸示哀榮具官某蚤預英逰寖階膴仕望出周行之表位髙法從之聨淹歷嵗時踐更中外屬闗陜之分帥防胡虜之弄兵仗義不回嬰城自守率疲散之卒抗方張之師意輕犬羊身陷鋒鏑天其付之全節人亦髙其令名宜追賁於幽扃用增崇於祕殿以激懦夫之气以教爲臣之忠尙期有知服我休命

張宗元樞宻都承防

右府本兵之地西淸次對之班掌出納以導王言備論思以贊國論惟職淸而地近故任重而選髙必得時髦式符公議具官某靜粹不撓通敏有爲逺略可以濟時餘事長於治劇蚤繇聞望寖被簡知入侍禁林久參帥幕宻贊運籌之策力陳前席之謨逮出撫於軍師實上寛於憂顧惟玆多績允協師言其陞淸切之聨以宣宥宻之防親賢爲務朕方佇於謀猷告後之誠爾毋防於夙夜往祗明訓益懋逺圗

楊政換給右武大夫恭州團練使

爵以馭貴初無予奪之私賞必眎功用爲能否之勸允惟多績奚憚屢遷具官某許國以忠行師有律久振鷹揚之旅力摧蟻聚之鋒食肉寢皮志每存於去惡履腸涉血勇屢見於先登是爲出類之勲可後非常之典載班命綍超進兵團以示眷隆以旌顯效克祗予訓益懋汝爲

趙令矜都官貟外郎

尙書郎列屬中臺其選甚髙非疏明儒雅之士不輕以畀也爾公族之秀賢科入官而問學美身優於從政頃在靖康抗章論事有聞於時坐廢累年靖共自守便朝賜對占奏詳明其往踐秋官之聨思稱予遴柬之意

葉宗諤江西運使

大江而西沃壤丰俗縣官之所仰給然軍興以來月收嵗取陸走水運民力竭矣爾才術之優無施不可牧民治計咸見所長肆予命爾耳目之司足食足民悉以賴爾其酌取予之宜以寛公私之急惟官不委吏吏不縱姦則事辦治而民不告病矣

金安節殿中侍禦史

朝廷自公卿大夫至於百執事凡幾品秩惟禦史耳目綱紀之寄選任非他官比必奏言試功見賢焉然後用之以爾剛毅不回靜重有守前席之陳深動予聽是用寘之監理之任閱時未久擢陞副端不幾乎不試而用乎夫朕之所待爾者如此其思所以勉之惟直道可以事上惟厲行可以律人俾庶政無闕而百工知儆則予汝嘉

趙康直贈待制

昔許逺之守睢陽以軍事聽於巡而與之嬰城卒生致於賊以死蓋其忠憤所激不求茍免故身輕於羽而意有泰山之重朕其嘉之具官某解紛排難夙著顯庸隠然長城專予閫寄旣遂及而代不爲接淅之行鋒蝟斧螳敢肆凶逆見危之節庶幾古人嗚呼朕遭家多難謂國有人而求仗節死誼之士僅可一二數顧何惜美官不一旌其忠以爲後勸哉西淸之職肆以命爾尙期英爽服我哀榮

王庻兵部侍郎

朕求賢於詩書禮樂之間用賢以社稷民人之事歷考成績兼收實能遴柬之難庶幾得士而況予侍從之臣哉具官某蘊可行之學負有爲之才久賴折衝老於師帥威名憺乎西鄙聞譽達於中朝朕方登延羣材圗回庶政使其力安於逺俗曷若坐制於外夷是用趣回禁宻之班副予九伐五兵之任爾其深監前轍益攄壯猷冀聞借箸之奇遂成歸馬之效

尹焞祕書郎兼崇政殿說書

孔子之道軻死不傳學者不求放心而尊記問之師去古滋逺其誰使正之爾學有師承本於自得篤信力行不惑於世日者安車何止三反朕恨見之晚而髙臥益堅是用趣侍金華仍寘養材之地非特朕樂聞朝夕之益亦使後學知所模範焉

戶部侍郎王俁落權字

力久則工能善其事因任則人能盡其材朕率是道以馭羣工故𨿽侍從之臣亦或試而後進具官某才爲世用學可致君蚤稽公言寖寘顯路自攝貳卿於民部亦將兩閱於星周載疇試可之功就錫維新之命方今師老財匱廟堂錢谷之問不勝其煩生財之道竭矣而理財之方不得施尙何術以濟之夫任旣久則見益盡名旣正則責益專獻可之猷勿俟朝夕

呂本中太常少卿

禮樂政化之所自出後世文勝道隠寖失聖人之防朕欲息邪距詖而反之正思得好古博雅之士以辧明之爾操履之正克世其家問學之醇不悖於道發爲詞章炳然其華頃由柱史遽起丘園之興眞祠均逸亦旣逾年今予命爾以秩宗之事昔魯不棄禮而齊親之治亂一軌百世可循益尊所聞追還邃古之風以成予治朕之所以望爾顧豈鐘鼓玉帛云乎哉

李光知洪州

朕據險阻以制彊胡倚循良以安逺俗眷豫章之重鎭實江右之名區非兼文武之資曷副兵民之托載疇在服允得其人具官某操行直方秉心端亮備罄匪躬之節屢陳告後之謀入冠六卿出當一面忠嘉自許見松栢之後雕威名所臨信藜藿之不采其往釐於南土以坐控於上防方淮楚環多壘之師章貢羣弄兵之冦先事而預防則近擾患至而無備則易危尙賴折衝用寛憂顧克祗明訓益狀逺猷

任申先徽猷閣待制

左右持槖之臣皆得以陳天下事而獻其可否惟克用常徳防非吉士則於予一人有盡規之義具官某名臣之裔端亮不渝自信獨行險夷一節朕起諸淪落之中寘彼薦紳之上載筆螭陛代言綸闈書法摛詞無愧前識逾年去國有郁公言其還近班晉寓西淸之直惟乃父正色立朝危言悟主遺風凜然久而彌著今朕亦以此望爾爾其益懋賢業勿替家聲以永無窮之譽

辛次膺湖南提刑

具官某頴考叔一言而施及莊公人心所同若執符契儻得其合孰不爲之動聽爾才通而有守言髙而可行久司諫垣賴其朝夕之益將母之請實隠予懷朕方以孝治天下忍違其欲使不得致養於親哉寓直道山以爲爾寵按刑湖外以便爾私若夫揚淸激濁而厲在位布徳施仁而綏逺俗斯爾疇昔之所勉朕者尙奚多訓

李公懋湖北提刑

具官某書曰本固邦寧易曰厚下安宅朕履危思安稽於古訓凡立政造事必求所以厚下固本之道爾端勁不拔質直無華言必及民志先體國𨿽紀綱之地不可去賢然欲禁暴戢姦以除民害非有惠愛之術而深達朕言意者不能也湖湘之間殘於摽掠困於徵求肆予命爾按玆祥刑一方之治悉所當察爾惟力行所見之學能踐昔日之言則朕於斯民復何慮焉

任申先轉一官致仕

虧盈益謙者天之道難進易退也士之常惟富貴貧賤不以動其心則用捨行藏皆能適於正具官某承家有端直之譽治已以防勁之規善刀而藏幾老於世韞玉而待卒聞於朝朕寘彼周行擢之法從𨿽陳蕃之志未遂而賈誼之言略施逺攬抗章懇求謝事旣獨髙於止足俾交養於智恬肆頒增秩之榮姑遂掛冠之逸冀無妄而勿藥庶厥疾之有瘳尙體眷懷勉思後效

胡銓保守吉州轉通直郎

乘障之功非所以責賢腐儒之說或至於敗事爾以文藝擢寘甲科下帷窮經十年不調當胡虜亂華蹂踐郡邑而能率眾仗義壊其機牙使姦不得發一方以寧朕甚嘉之其進官資以示褒寵

閻亮等承節郎

胡馬亂華列城震擾爾等被堅禦侮賈勇鏖戰具有勞績爰陞品秩再錫命書往服恩榮益思報效

李光封贈故父

朕大饗合宮受釐宣室誕布自天之佑普霑在服之臣具位某父某韞玉積躬籝金垂訓流風甚逺於公之門旣髙種徳方興畢萬之後必大是生俊傑爲予忠良屬玆俎豆之陳方倚藩維之寄肆頒茂典追賁幽扃慰其罔極之思示我無私之澤

張俊封贈三代

曽祖

朕稽三代之禮文參九筵之遺制大饗上帝並侑祖宗用答神明之休均錫中外之福具官某潛徳不彰慶流後裔是生賢傑爲予虎臣玆禋祀之克修宜厖禧之咸被進階帝保時國上公尙其有知歆此殊寵

曽祖妣

朕卜季秋之吉有事合宮爼豆旣徹爰錫大賚矧予上將之先可後褒崇之禮某氏婦徳淑愼流福後昆有孫而才爲朕信布是用延敷帝祉肆錫命書進加大國之封式示重泉之寵魂其不昧尙克欽承

祖

朕嘗膽艱難注意將帥廼者受釐宣室昭答神休念予推轂之臣不預執籩之事申及先世咸錫異恩某官愼行修身隠躬不耀惟時上將系爾聞孫肆予饗帝之成廣霈榮親之澤位隆帝傅寵及九泉朕之待將帥之禮無不極矣尙祈精爽不昧欽承

祖妣

源深者流必長本大者末必茂國有上將功蓋一時推榮其先可後褒典某氏徳配君子行著閨門遺芳流祉至孫而大玆者肇隆新禮均錫鴻禧爰增大國之封以正小君之位時爲茂寵用賁泉扃

父

朕念饗親尊祖莫大於配天故綿蕞新儀參稽古制薦馨神靈上下昭格是用推親親之恩以慰天下之爲人後者況予寄閫之臣乎具官種徳不遇爲時遺賢義方之訓知以教子俾予登壇仗之將憂君許國忠貫日月者其來蓋有自矣逮玆毖祀宜亨神禧進位公師用昭異數精誠如在服我寵靈

母

朕思考叔之孝詠南陔之章則知人情生以養親爲先死以顯親爲重也故禮成太室澤浹在廷爰及幽冥悉加敍進某氏積行於躬克配令徳粵有賢嗣輔我中興玆大饗之旣成宜洪休之咸被是用大湯沐之封渙夜臺之寵尙其不昧歆此恩榮

黃積厚都官郎中

列曹諸郎各有秩敍至於用人則無重輕之間然非不得已不使後來者居上也爾學行之懿自朕親擢優防省戶彊敏有聞姑從次遷以俟褒識往欽乃事勿怠厥修

吏部侍郎劉寧止落權字

力久則工能善其事因任則人能盡其才朕率是道以馭羣工故𨿽侍從之臣亦或序而後進具官某才優而有濟學博而可行蚤稽公言寖寘顯路自攝卿貳於銓部亦將兩閱於星周載疇試可之功就錫爲眞之命方今仕流甚冗而朝或乏才官曹𨿽多而士或失職朕甚惑之夫任旣久則見益盡名旣正則責益專獻可之猷勿俟朝夕

王綯贈官

委質策名當盡匪躬之節飾終隠卒必崇歸厚之風愴予舊弼之良遽起哲人之嘆肆頒命典庸示褒懷具官某奧學造微閎才經世早赴功名之防遂登丞轄之司許國以忠亦艱難險阻之備至保身而退知用捨行藏之有爲朕方體大舜之同人稽成湯之圗舊亟聞淪謝良用防傷錫以崇階用追賁於泉壤祿及後嗣將益大其門閭尙克有知服我休命

押馬毋丘防轉一官

爾馳驅王事道阻且長能使牧人去其害馬進官一等以旌汝勞

彭大節補承信郎

毀家以紓國難麟經褒焉爾祖以貲奉公軍用不乏一官及汝以報其忠往服寵休益務恭恪

範璿樞宻院檢詳

國家多事而來政令賞罰自右府出較之中臺或相倍蓰故張官設屬必得明愼通練之吏庶幾事舉而姦獘不作以爾言行有則悃愊無華久於郎潛有蘊未試往聨宥宻之屬凡政令之出納賞罰之重輕必致詳焉毋使善譽減於爲郎尙愼之哉

王迪左司郎官

文昌天府眾務泉藪左右置屬分掌列曹凡事之出納皆得折衷之而聽於長得其要若挈裘領不然治絲而棼之不勝應矣爾才可剸煩知能撾伏彌綸省闥彊濟日聞爰因其能就陞厥次並恭乃事以審法令以明辧訴以謹文事案牘之程度毋習故常憚於繩糾馴致庶政之則惟爾休

魏安行大理寺丞

漢朝先經術以用人仲舒本春秋以議獄爾文雅飾吏平易近民因其所長必能爲朕持天下之平使刑不濫而民不寃廷尉之屬肆予命爾尙往欽哉

知鄧州穰縣杜琮轉二官

朕愼惜名器不以假人惟時戰功無小不錄爾備吏百里廼於拔城防陣具有勞焉進官二級增气三軍毋怠欽承往思報稱

喬仲福贈正任承宣使張景正任觀察使劉承衡友遙郡觀察使

朕以節義望天下士於今有年而見危致命求之薦紳尙不多得於吾行陣之間乃有人焉具官某勇冠三軍身鏖百戰夙賴幹城之略方遲敵愾之功屬叛黨背鼔眾不返而能懷忠守節義不俱生視死如歸不爲國辱峻陟使名疏恩後嗣豈獨重義爲九泉之榮蓋將顯忠爲三軍之勸尙其不昧歆此寵休

郭沔閤門祗

祗事上閤出入禁庭右列髙選也爾勤勞王事茂著厥功肆予命汝是爲異恩益務恪恭以思報稱

楊舉直循一資

昔者王師致討運營淮上飛芻挽粟人用告勞爾令行百里運不絕道使軍不乏而士益振以迄有成賞可後哉進資一等以示褒嘉

王俁防路提刑

朕欽愼庶獄寧失不經常恐一夫不被其澤必愼求於成徳以總治於祥刑以爾忠厚有餘靖共自守早冠多士嘗參邇聮久分剖竹之符屢下賜環之命謂不容於俟駕乃未聞於造朝爰錫命書按刑巴峽惟吏克知畏而民以不寃則爲稱職尙往欽哉

曽開中書舍人

兩掖極諸儒之選中書本庶務之原宣徳意以形四方孚號令以鼓天下任人圗舊出命惟新具官某端靖不渝沖和無競辭有典要徳爲老成忠節著於三朝威略伸於兩鎭玆起眞祠之秩來歸禁路之華惟坦明之文動於羣聽深切之論沃於朕心使老癃扶杖以期生悍武聞風而思奮時汝稱職助予圗功

趙思誠中書舍人

【上詞同】具官某學博而資深辭華而知要早擅翩翩之譽備輸蹇蹇之忠廉靖有常篤信無倦玆賜環於祠館歸持槖於禁林【下詞同】

馬士存贈兩官與一子恩澤

朕求節誼之士於戎馬以來固未多得蓋處死之難人情所同爾許國以忠久從金革臨難不奪至於隕身可無褒榮以慰泉壤晉官二級祿及後昆尙克欽承毋防結艸

霍興贈承信郎

捨生取義知命者所難而爾能體國奮忠殞身王事錫官一等追賁九原魂其有知歆此殊寵

章承祖循一資

千里饋糧師不宿飽其責甚重頃者淮壖轉餉爲急飛挽之事爾或有勞進資一等姑以示勸尙其勉之

燕仰之大理評事

萬方之獄決於廷尉而左右平專可否於情理之間一失其當死者不可復生矣爾以才稱習於法令往居是職可不愼哉

防州通判崔仲通轉一官

堅壁挫敵兵家所難𨿽曰金湯可恃而臨敵不懼失之毫釐民不堪命矣爾頃丞蜀郡多壘在郊禦侮之功克全千里其增命秩用勸爲臣使知夫仗節死誼臨難毋茍免也

李發轉三官

爾忠勇自奮萬里一身能致敵情助我制勝夫責之難則報之重晉官三等是爲異恩往服寵榮益思勉勵

郭貴贈兩官成忠節

春秋之法死王事加二等爾臨敵致命奮不顧身朕何惜不追進官資以爲爾地下之榮乎尙其有知歆此殊寵

陳珍轉一官

爾比整舟師備禦海道淹畱嵗月灼見宣勞進秩一階以示褒勸

張安國換給承節郎

爾以勞入官越時旣久比加考覆載錫命書祗服恩榮益恭乃事

衡州茶陵縣廣澤公封明靈廣澤公

朕以道禦世無間幽明有功於民必加崇奬爾威行千里惠及一方雨暘以時無禱不應𨿽民和降之以福惟正直則依人而行其錫隆名用旌靈貺益敷利澤以答寵榮

曽慥湖北兼京西路運副

襄鄧疆理之初荊湖剽掠之後瘡痍未合師旅薦興所以餉給而拊循之非通敏忠厚之吏不以輕付也爾蚤以材猷見推士類久司計漕績用有聞其進官聫兼荊襄轉輸之任俾惟新之俗民不告病旣老之師士不阻饑時爲汝職尙其勉之

朱松校書郎

朕寤寐求賢思得天下之士未見君子猶恐失之爾學行有聞達於予聽便朝賜對敷納可嘉肆頒命秩之榮分職書林之祕麒麟天祿爾所舊防勉副簡求益務涵養

常明祕書省正字

朕儲書中祕以萃羣英推擇成材出爲時用爾績文種學望譽甚休爾雅之詞見於已試其往逰於藏室以縱覽於祕文藏器待時嗣有褒寵

霍蠡總領荊湘財用轉一官

朕宿兵邊隅坐制羌虜預爲足食之計曲盡理財之方而吏或侵漁軍多冗濫致餽餉不繼於道徵求薦及於民朕甚病之爾以才猷列於郎位將命以往知無不爲力究原不畏彊禦連營盡得其軍實列郡悉知其吏姦風力隠然濟以心計有臣如此朕何慮焉超進一官姑以示勸益恭乃事朕不汝防

勾濤起居舍人

朕統臨兆民若馭六馬言動之間防不抑畏故左右置史簮筆對仗分侍便坐系日而書之所以警今垂後其任顧不重哉以爾老於文學辭華蔚然好是正直气節不撓力求古人之心有意當世之務雍容省闥望重一時肆予命爾以記注之事往踐右省職淸而地近其體東注之意益勵乃爲嗣有褒寵

李擢袁州李正民筠州

筠袁之間盜賊連壤戶口耗於剽掠郡縣爲之繹騷必擇循良之臣以施安集之政具官某嘉猷敏濟懋徳純成被遇兩朝罄獻納論思之益周旋一紀宣藩維屛翰之勞念方圗舊而與之赴功豈容遺賢而久於均逸往分郡寄共拯民艱廣漢之治在頴川力回獷俗龔遂之安於渤海坐致淳風其酌猛寛以圗治效

蔣璨淮東運副

朕疆理淮甸克復神州環冦之師殆將百萬致粟一石率當幾鐘維玆轉給之功必得開敏之吏爾儒雅自將材猷可倚總挽粟飛芻之任無傷財害民之譏奏言便朝灼見心計載頒寵數增重使華其上體於眷懷益務修於職業俾糧不絕道賦不加民而用度足則予汝嘉

趙子巖廣東運判

五嶺以南無慮數十百郡縣分命部使者察之惟時計臣𨿽摠轉輸而吏姦民隠皆得上聞實耳目所寄流惠於萬里者也爾蚤以材能寖被器使祥刑南服譽處甚休就易使華往按東道其奉詔條宣徳澤治財賦明刺舉毋以接荒徼而怠拊循毋以逺廷朝而略法度靖共爾位稱朕意焉

知荊南府王庶復徽猷閣直學士

荊湘萬里實國上防師帥一方爲時重寄爰擇西淸之之望往綏南服之民善最旣聞褒嘉可後具官某才猷敏濟气節剛方洞明韜略而本之詩書妙達權謀而由於法度肆疇嘉績作鎭鉅藩迨玆報政之優備著宣勞之效流庸自占仁風浹於遺黎桴鼓不驚威名憺於鄰敵允資控制以寛顧憂載陞延閣之華用益帥旄之重𨿽爾舊物惟予茂恩勉圗終功嗣有休命

長入祗陳勝轉一資

爾擁衞宮闈周旋羈紲勤勞備著褒典可忘增秩之榮仰思所報

樓炤祕閣修撰知溫州

萃圗書於中祕獨髙論譔之班剖符竹於外藩尢重承宣之寄眷被永嘉之望輟予近列之良爾學有師承辭知典要握蘭省戶備罄猷爲載筆宸廷時推廉靖方憂國賴忠言之告而愛親興志養之思有嘉錫類之誠肆頒從欲之命往分釐於便郡仍陞踐於華資爾其布政以揚王之休推恩以及人之老遂安逺俗毋防本朝

丁則轉一官

朕以閫外之事委之將帥而金商道阻民俗軍旅之利病難於必聞朝廷患之爾以材能效官帥幕馳驅王事千里而來見之便殿乃以民情軍實悉達予聽進官一等以慰爾勞其體朕所以待遇逺臣之意歸告而長益堅其忠以圗報效

梁仲敏太府寺丞

朕於養材如養木然拱把而上皆扶持封植之以遂其成爾種學績文未有所試𨿽丞於寺事皆在所察而無專責得以時暇亦朕養材之地也往居而職自公而退毋防所能

鄧名世校書郎兼史館校勘

朕念人材之難旣得天下之士則樂與終始作成而器使之爾頃以材名擢居策府以憂去位終制造朝問學之工久而益粹其還讎校之職仍參筆削之官眷任之意思所稱焉

王利見贈承務郎

漢之狄山以博士乘鄣致殞其身𨿽其自取亦用非所長也爾實儒生以忠及難朕甚憫之肆頒命秩追賁九原魂其有知服我休寵

冦逵起復淮西宣撫司將領

墨絰以從軍事於古有之爾禦眾有方久臨行陣以憂謝事曽未逾時比命將臣出師邊徼而抗章來上請汝以行其奪苫塊之情以從金革之事移忠之義視君猶親往服訓辭益思自效

林季仲檢正諸房公事

東西臺總萬方之務而丞弼以佐理爲任非事重體大則爲之屬者皆得以彌縫董正之其選顧不重哉爾學足以飭身智足以周事翺翔顯路聲聞藹然有意斯民力求自試朕舉能任官用分命爾列屬樞機之地其益殫乃心以佐而長使朝廷之上事無不理時汝之職我有好爵恭俟朕命

趙渙江西提刑

總按一道理察百司皆予耳目之官也擇人而付無閒內外爾質直好義不詭於行備官蘭臺百廢以舉方將試之言責以觀謇諤之風而抗章累來力求自便按刑江右其爲朕行移爾紀綱輦轂之方以成澄淸郡邑之治使朝廷威惠寖以及逺則爲稱職

董知嚴州

守牧之任莫先惠養近嵗縣官急於調度吏茍逃責他置不問甚者頭防箕斂重爲法而民不勝嗚呼豈古循良之治哉具官某學而文克傳家法仕優而果夙著能聲頃自綸闈出司琳館朕深軫黎元不安畎畝思見頴川渤海之風次對近班嚴陵上郡用起汝於閒散之地徳至渥也勿云吏道以法令爲師惟行之以簡懷之以惠阜安吾民所以報朕

韓彥直祕閣

中祕儲書以待寒雋非所以賞有功也惟爾父有非常之功故報之以非常之典延閣之直肆以命汝朕之所以待將臣者至矣往服異恩益圗報塞

浙西提舉茶鹽錢堪轉一官

煮海之利食貨所先有司用是寛斂息民而足邦計爾頃將使指奉法不苛能致羨增以佐軍食朕信賞必罰小善不遺進一官以示能者之勸

丁則太府丞

外府貨財所聚丞實佐於事無所不掌以爾囊封論奏陳甚髙賜對治廷有言動聽朕欲觀汝能姑試以事往踐厥職以俟寵光

筠谿集卷四

欽定四庫全書

筠谿集卷五

宋李彌遜撰

外制

劉大中禮部尙書

朕眷有家之多難乘大業之將興敷求眞賢共濟當務矧居常伯之任實髙法從之班允副疇咨孰先舊徳具官某智周而宻學富而通直諒之誠言斯可績剛大之气見於有爲早推吏道之師旋陟禁林之表繡衣諭俗問不及於狐貍皂蓋臨民名亦知於艸木惟汲黯可攘於敵國而望之久去於本朝想閒曳履之聲亟下賜環之命典朕三禮位予六卿詢之僉言莫如汝作大事則從其長旣不溺於情文眾美以效之君尙勿防於啟沃益輸忠讜以迓寵光

馮義由解圍畨賊轉兩官

排難解紛見臣子保邦之節報功崇徳爲人君馭眾之恩爾素惇詩書晚從金革遭時多難報國一身有嘉乘鄣之功肆頒增秩之命保玆榮寵毋怠欽承

胡舜陟買焉及額轉一官

國家偃武之久歸馬不閒興師有年折箠可渡而猶務益之將以制胡虜之長技非得已也具官某風猷敏濟器度閎深久踐禁林出分帥閫惟桂林象郡旁連多馬之野嵗取駿良厥有常數乃能率下應期不擾而集旣富在坰之牧無煩請苑之師𨿽曰守官實爲體國宜載加於命秩以昭示於渙恩尙服寵光益思忠藎

劉公達轉一官

仗節守誼者臣之忠信賞必罰者君之柄爾臨難有守不與賊俱姑進一階以爲眾勸往服予命益勵汝爲

程江軍使防輔起復

墨絰以從王事於古有之方時多艱禦侮之寄非人不可爾卻敵摧堅有功百里以憂去位亦旣逾時其奪苫塊之情勉從軍旅之政事君之義移孝爲忠益勵逺圗佇觀來效

張戒兵部郎官

尙書郎朝廷之髙選近嵗官不必備率以他曹通掌非開敏博達兼人之才不以居是職也爾器識深閎操履純固頃繇儒館出領使華中臺武部之屬姑試之事以觀汝能其勵乃躬率乃職稱朕所以選任之意焉

楊晟惇換給事中大夫直徽猷閣

朕惟師老敵堅士苦於戰有功必錄凡賞無常而況於發縱指示禦眾制勝者哉爾素惇詩書深明韜略振斬將搴旗之旅收執俘獲醜之功比命相臣付以閫外之事而崇階華職並以命爾載疇勲庸良見忠藎肆頒綸綍之寵以爲閥閱之光尙體眷懷益輸奇節

陳師錫贈諫議大夫

江河競注仰太華之彌髙玉石俱焚見精金之百鏈士有所守何獨不然具官某操尙端方風規峻整當先帝龍飛之運爲中朝骨鯁之臣旋被謗傷遂連鉤黨惟人心之助信亦天道之好還念彼同升旣追榮於禁路豈容遺直獨銜憤於幽扃是用寵以諫垣躋之法從嗟乎弗及見賈生而席前尙其有知從朱防於地下諒惟英爽歆此哀榮

淮西運判梁澤民直祕閣

使臣以禮則忠有功見知則說朕於用人茍借其才先之以寵而責其效可謂至矣爾儒雅飾吏從政有方比命從臣推擇實材而奏書來上僉曰汝能內閣圗書之府也往參其直朕之所以待汝豈特飛挽之事哉其體玆意益愼厥修

張球等轉一官

魯人以思斯才頌僖公能遵伯禽之業比命方伯市駿桂林象郡之間而爾令行千里勸督有方致其土地之宜相予軍旅之事載嘉體國可後酬庸超進一階以示褒勸

唐時轉一官

朕詠鴻雁之章修安集之政愼選百里惠養元元以盡爲民父母之道爾涖官江縣聲聞於朝部使者謂爾奉公潔已戢吏卹民徭役均平催科不擾有令如此朕於斯民無負矣何惜一官不爲爾勸哉

梁澤民淮西運判

朕眷淮右瘡痍之餘蠲其賦斂飛芻他道以給軍食部使者之職惠養斯民安集之爾才學之優習於吏治周旋外服灼知民艱其爲朕往撫雕瘵之方奉法繩吏去其害民使流庸自占經界復興庶幾還其舊俗克祗厥事嗣有寵嘉

王震湖南運判

朕撫禦逺民如行宮庭之政異時遣使問俗休戚必聞時巡以來急調度而緩農事非朕意也爾才優敏彊習於吏治周旋外服益見所長荊湘轉輸之任其爲朕往惟奉法繩吏去其害民使下不擾而賦用足斯爲稱職尙往欽哉

晁謙之再任福建運判

甌閩地偏而俗悍吏鮮奉法刺舉之任一不得人則民不勝其獘爾以才猷蚤見推擇繡衣虎節嵗滿政成吏姦民隠俱在目中矣是用因爾之能以順民望申命爾以轉輸之任爾其益勵逺業以繼前功毋以久於其官而怠乃事也

蕭振浙西提刑

朕禮遇庶工孝治天下欲爲臣者必獲乎上懼爲子而不得乎親用捨之間姑從其欲爾以端亮方嚴任予耳目之寄而抗章有請以親爲辭卻之復來志不可奪夫逺而有光華可以榮親必也使無訟乃能善俗其推錫類之誠以施及人之惠體玆明訓往務欽承

魏永升換給武翼郎

朕念師老敵堅士卒苦戰有功必錄不以疑廢爾久於行陣累賞得官執符而來不加考覆而易以眞命可謂優矣其勉爾忠以圗報稱

衡嗣興補承信郎

仗節死誼知命者所難爾父忠勇帥眾至於隕身朕甚憫焉旣峻其秩復命爾官恩則厚矣其思所以保之

趙成之攺合入官

縣令近民而逺於朝廷劇責眾有功難於上達比遣信臣察其勤惰以聞而黜陟之爾效官百里實在盜區治狀卓然達於予聽朕觀其所爲主而又延見便朝益信其行矣錫之命秩非曰示恩亦俾爾識朕見知之意益自勵焉

龎琳王宗等歸正

朕惟中原染於鮏羴軍士墜於塗炭寤寐以思不遑寧處爾守節仗義不變於夷帥眾來歸可見忠藎晉官三等庸示異恩往服寵榮益圗報稱

勾龍如淵起居舍人

朕惟廣延四方之俊列於庶位寤寐求之如勿及焉旣拔其尢待以不次顧豈循尊卑疏戚之間哉爾周行之秀儒學之英久於郎潛挺然自表朕得之公聽試以實能擢居言動之司俾雍容殿陛得陳當世之務爾其追古良史之風載筆不隠善惡必書庶幾朕無過舉之虞汝亦有常徳之譽

常同禦史中丞

進正可以正邦舉直可以直枉予欲繩肅於百僚表儀於多士俾正士之醇風俗之厚則夫中執法之官可非其人哉具官某直諒之風承家不替方嚴之操臨事不回佐邦禮於秩宗代予言於詞掖踐履之素趨尙益堅玆宻侍於燕閒旣灼知其忠讜載稽朝論擢掌臺綱夫事有當爲而難責速成之效才有可用而恥投求合之機於進退可否之間實治亂安危之系防違於道以酌厥中推汝所知助予圖治

仲湜贈少傅

朕廣睦族之恩以本王化崇飾終之禮以厚人倫矧予藩戚之尊夙奉濮園之祀豈無異數冩此永懷具官某深厚而粹和恪恭而淸愼惟東平無富貴之累若楚元閱禮義之多董治宗盟率憲章而勵眾視儀宰路謹言行以端朝有隆磐石之基克壯維城之勢方資夾輔奄嘆考中介幘賢冠正聨班於帝傅金璽盭綬備儀物於王封追賁佳城並昭茂典尙欽承於休命以永保於後昆

勾濤中書舍人

朕眷中原之未靖嘉與卿士大夫力圗去危卽安之策任子獻納之司必求通於古訓達於治體淹練博洽之士豈但取其文詞敏妙而已具官某端諒融明老於文學夙抱濟時之志屢陳辟國之謀載筆赤墀書法不隠是用擢寘掖垣淸切之地俾預論思行其所學爾惟監前世治亂之繇酌今日當務之急明以告朕至於坦明深厚之辭所以慰老癃而感悍武蓋汝之優爲而已試者又奚訓焉

知泗州劉綱特除遙郡刺史

朕疆理淮甸控制邊陲眷惟屛翰之邦備先禦侮爰得爪牙之衛力可折衝爾沈毅有謀忠勇不懼夙賴幹城之略坐銷多壘之虞事出萬全功存千里宜寵分於州刺用增重於兵權惟政簡可以安民師和乃能敵愾服予休命勉赴懋功

張子華軍器監丞

除戎器於萃聚之時所以戒不虞而況用武之際乎爾將臣之子餘力學文往飭百工盡其審曲面勢之藝函人惟恐傷人矢人惟恐不傷人俾各善其事時汝之職

張承司農寺丞

農臣掌九谷之府收斂蓋藏以待振發足兵以來急於饋餉無復紅腐之積矣爾老於吏治更練詳宻其往丞於寺事惟出納之吝俾廩有餘粟而嵗用不乏時汝之職

趙不忙等轉官

不變於夷古言其難爾脫身異域仗義而來嘉汝盡忠可亡報稱爰頒遷秩之恩以勸爲臣之節

李時雨上書可采轉一官

朕辟忠讜之門以來踔絕之士庶資羣策用濟多艱爾馳譽儒林防心兵略皂囊來上陳義甚髙已收堂上之奇何慮目中之敵肆增秩序用示寵光勉行所聞嗣有休命

張深都大主管茶馬監牧公事

秦蜀地連多馬之野俗富摘山之利異時置使貿易騋牝之蕃動以萬計近嵗官無專掌職亦隨廢而利不歸於州縣官矣爾通敏之才見於盤錯頃爲使屬悉其利病比命有司分職建官一循故事而首以命爾蓋因任也其體朕意往究乃心俾在野之牧毋愧魯郊則惟汝嘉

諭汝礪夔州路提刑

朕欽愼庶獄寧失不經惟恐一夫不被其澤況門庭逺於萬里任予耳目之寄可非其人哉爾早擅文聲夙推能譽惠愛之政及於所臨必能推恩狴犴之間俾無寃民以稱朕哀矜之意焉防峽之俗爾所習知按玆祥刑欽哉毋忽

施廷臣監察禦史

司憲紀綱之地張官設屬選之重獨髙一時必惟常徳之彥則在位化之有羔羊之風焉爾學積於躬行著於外粹然之色如玉在山天祿石渠久於涵養其輟校讐以司糾正之任異時明目張膽陳義於正色之地朕庶幾乎見之往祗明命益勵汝爲

劉岑知鎭江府

京口東南之巨鎭接畛淮甸控扼江隅當髙壘之時爲設險之地任予鎭撫之寄安得折衝之才具官某早茂英聲發於文采夙推能譽見於事功尢髙杖節之風獨妙流錢之算輟從禁路出殿侯邦朕方按轡秣陵倚比郡爲輔車之勢益兵除器以戒不虞詢於在庭肆以命爾其思預防之策益嚴馭眾之方力衛王室以安吾民勿云用武而忘綏懷之政斯朕所以命爾之意

向子諲徽猷閣待制兩浙都轉運使

朕縻好爵以待天下之士至於戚屬之近則非有異能顯績不以輕授示天下以公爾而況要官華職所愼惜者哉具官某士林之秀戚苑之英風采足以戢姦才猷足以濟劇總飛挽轉輸之事於艱難險阻之中谷不勝食民不加賦心計之善獨髙一時是用增重使權升華次對稽之公論非朕爾私予欲足食足兵吏皆奉法民不告病何術以至此爾將命於外而居論思之職皆得以言之無負朕選任之意焉

丁禩轉一官

疆埸之事備於未然恃吾有以待之爾爾分符邊郡施設有方禦侮之功克安千里惟郡守增秩之命漢所以待循吏者今朕用以寵汝重疆事也其體異恩益輸奇節

趙思誠知泉州

朕眎海隅蒼生若在王畿之內患乎徳澤不能下究休戚難於上聞非得良二千石將何賴焉具官某端直之守信而力行防靖之風易於勇退頃居禁掖屢形深厚之詞久寓他邦習知東南之俗必能布宣王靈軫卹民隠解刀劍而授襦袴易愁恨而爲歌謡用是命爾殿彼溫陵就分師帥之寄夫待之旣厚望之則深其推爾尊主庇民之心以成予仁民愛物之政

髙掞夔州路李觀成都路並運判

國家分遣耳目之官將以澄淸天下察民利病以告於上興師以來足食之餘悉置不問豈朕意哉爾治劇撥煩綽有能譽久於外服益見所長峽巴【李觀云西川】轉輸之命肆以命爾夫畝有常稅不可損也使出於私家入於公家無追胥侵擾之獘則民安作而士不阻饑毋縱吏逞欲陰取過制而曰吾不加賦於民服我休命爾尙勉之

羅孝芬提舉湖南茶鹽

摘山煮海之利嵗有常課非特操其贏貲以佐軍興所以使田裏無加賦之民而足調度也爾嗜可行之學熟未見之書必能達於義利之分而體建官立法之意故假之使華以總其事惟奉法謹度俾官不擾而吏不侵則爲稱職無以朕之所以養人者害人也

曹璉宗正丞

朕网羅天下之士一善必錄計官資之崇庳而處之以待用焉爾蚤以才名揚於士類回旋外服更練旣多肆予命爾往佐屬籍之治凡寺之事時汝之職克修厥官嗣有褒寵

張絢殿中侍禦史

禦史自副端而上皆與言天下事所賴以繩愆糾繆而適於正選用惟人蔽自朕志不因媒介而得所以責其報也爾以純明之資守堅正之操頃居言責忠謇有稱朝廷賴之以理搢紳悅聞其風去國而來恨不見之久將以輔吾不及焉其還舊物以繼前功爾惟力行所學知無不言俾厥後正百官肅庶事舉則有無窮之聞

許世安左武大夫和州團練使

士被鎧甲十有餘年凡賞眎功無小不錄而況禦眾制勝積有戰多者哉具官某勇冠三軍身鏖百戰用昭顯績峻階橫列進職遙團朕之所以酬爾至矣爾其盡忠竭節十全之功以自效焉

曽開刑部侍郎

朕操爵祿之柄以馭庶功而以禮義防恥崇天下士蓋非能則無以責實非賢則無以激貪懦之風朕得其人寘之近列具官某端莊之蘊本於自然剛正之行見其所養翺翔法從垂二十年閒劇屢更不易其守頃膺召節何止千里而來繼上懇章未逾三月而去止足之義輿誦所髙肆命促還禁嚴典朕小司冦之事非特表其防退以示在服將使推所不爲見之有爲也體玆明訓益茂逺猷

黃積厚福建運判

漢郎官出宰百里不以內外爲重輕況專一道刺舉之任而爲朕耳目之寄哉爾開敏之才見於已試久於劇部以辧治稱議者欲通東南之貨以佐軍乏患不得其術則下徒擾而利不歸於上故命爾以七閩轉漕之職爾通於治道而愛民之深者其爲朕察其利否求所以兼濟之策聞焉毋忽

王龢司封郎官

銓綜髙於諸部封爵簡於他曹斯朝廷養賢之地爲郎之淸選也爾薫然慈仁濟以學問優防省戶人無間言擢升髙簡之司以表靖共之操往服予采益勵汝爲

廣西運判林師說再任

廣右逺於朝廷吏鮮奉法刺舉之任一不得人則民不勝其獘爾以才猷蚤見推擇繡衣虎節嵗滿政成吏姦民隠俱在目中矣比命從臣旁招俊傑奏書來上僉曰汝能用申命爾以轉輸之任其益勵逺業勉繼前功無以久於其官而怠乃事也

胡世將樞宻直學士四川安撫制置使知成都府

益州西南之都防地控全蜀勢連三秦險阻之深可備於他盜風俗之厚不犯於有司惟政令之去苛則郡邑以大治師帥之任必得其人具官某望重一時才兼數器文章可以華國直節可以端朝南土承流咸歌召杜之政北門視艸屢陳頗牧之謨需作鎭於坤維用借賢於禁路樞廷寓直寵以久虛帥閫頒符擢之不次五十城之重寄兆已見於夢刀六千里之畏塗諒無難於叱馭力除宿獘畱愛逺民昔文翁化行於禮樂之間張詠政成於兵革之後尙追前美以茂逺圗

丁則朱斐大理寺丞

聖人欽愼於獄君子盡心於刑朕若古訓其敢忽諸爾以能涖官多所更練知夫捶楚之下何求而不得往丞廷尉其審克之毋或一人之非辜以廣朕徳則予汝嘉

石公揆直龍圗閣知撫州

君之視臣如手足佐佑之助不可須防離而休戚之間義均同體豈責其所甚難者哉以爾淸直自修審固不撓頃疇時望擢寘憲臺期月之間歷遷三院予欲振舉庶事繩肅百工觀其糾正之效而抗章累來力祈間逺𨿽昔者疾而今愈亦閔其勞而重違河圗邃職臨川近郡並以命爾庶幾臥而治之副朕委任之意不以中外爲間也夫執法尙於方嚴牧人先於慈惠易猛以寛而適於治

知鄂州趙士職事修舉除直祕閣

武昌接襄漢之上防連荊湖之多盜急軍食則催科及於耕農緩民力則飛挽絕於糧道不擾而濟未見其人爾戚畹之英夙有才譽千里之治期月而成有嘉爾能可爲眾勸蓬萊道山之直儒者榮之今以命爾惟國之大事在兵與農爾其思所以固本之道勿專以辦治爲務而害吾惠養之政

湖北運判夏珙職事修舉特令再任

艱難以來士或失職至於當更而畱非有異能顯績惠及一方不以當是選也爾以才猷早見推擇爲部使者而富民足食績用有聞是用因汝之能以順民望俾修舊職增重使權柬遇之優並以示寵爾其益勵逺業勉繼前功無以久於其官而怠乃事也

建康府通判李宏應辦宣力特轉一官

士有可用之才不求聞達隠於下吏朕欲聞而未得者爾爲郡丞能竭其才以佐而長闔郡之事以辦治稱亦可嘉矣進秩一階旣爲爾寵亦所以勸有功

李吉被眾驅擁過淮脫身歸朝轉一官

日者蟻眾悖徳廹脇忠良爾仗義來歸脫身鋒鏑𨿽薰蕕不可同器而玉石幾於俱焚超晉一官以旌爾節往膺寵渥益效忠勤

王庶兵部尙書

禮樂徵伐所自出蓋天子之至權爼豆軍旅𨿽不同皆儒者之能事長是兵戎之職必資文武之才與其拔士以逾尊孰若因能而任舊具官某規摹閎逺局量邃深臨事之幾金百鏈而益勵履危之節水萬折而必東早接武於禁途久宣威於邊閫折衝制勝嘗不戰以屈人爲大圗難屢有嘉而告後是用擢自貳卿之列升之常伯之聨方上穹示轉禍之機而中原起來蘇之望兵戎弗戢師克在和爾其明自治之政以儆予庶幾收復古之功以垂世往服朕命尙啟乃心

富直柔知衢州

朕駐蹕江隅回輿浙部惟時西安乃在千里之內所以夾輔王室撫綏邦人非予舊弼之臣疇足以寛朕憂顧哉具官某秉徳寛裕宅心粹和懿行可以度人宏規可以經國朕以三朝元老故家遺澤尙有典刑舉而寘之宥宻之地而力辭政機歸棲眞館側席之念於玆累年其釋燕閒之居往分民社之寄非獨資於共理蓋亦便於告猷俾朝廷有屛翰之崇郡邑知巖石之重上下之治相須而成豈不休哉

呂本中中書舍人

朕寤寐中興焦勞庶事惟中書之地一日萬幾而內史之職於命令之將行皆得以可否而獻替之茍非其人則安能杜漸防微救過於未然哉具官某襲芳名冑濟以多聞粲然泉湧之文粹矣玉溫之質侍嚴香案議禮曲臺人物之優允符僉論其輟九卿之列來聨四戶之班夫事固有一言之非而駟馬弗及一日之失而終身爲憂於號令出納之微系社稷安危之重其體玆訓知無不言毋使政事之行人得以議而朝廷有渙汗之譏所以望於爾者

張澄集英殿修撰知臨安府

漢三輔皆治長安而以二千石髙第入守京兆浩穰之地非通鏈敏濟之才不足以居其任爾才猷之美風力之彊治劇剸煩雍容而辦分符持節屢試有成朕省方南還淸蹕所臨無異輦轂是用移爾建業之風以成武林之治論譔之職並以示寵惟首善之地四方是式爾其惠養柔良彈壓姦暴以成中和之治則爾之休豈獨及於王畿之內哉

任申先上遺表特贈四官

朕求賢惟恐其不及用賢惟恐其不盡至於中道而失不能與之終始事功朕所閔焉具官某風節之勁問學之醇賁於丘園老而無悔日者起之閒散而寘諸法從之舊班許之謝事而猶冀疾恙之可已朕於貪賢可以無愧蓋棺乃已亡之命夫進官四等以慰九原是爲不次之恩以示有終之眷尙期英爽服我寵靈

忠訓郎吳從捉獲僞劵冒請轉兩官

鼠蠧肆欺冒僞契劵爾爲小吏暴白其姦嘉爾之能進官二等益思報效以稱恩休

承議郎李新元符中上書論政事闕失陳備防十事言辭切直特贈一官

朕辟公正之門延忠讜之士一言之善無逺不褒爾當元符之間陳備防之策不顧時諱力排巨姦端亮有聞久而益著朕獨不得與此人同時哉一官之寵九泉之榮尙其有知歆此明命

陳古直祕閣知興元府

朕夙夜圗治焦心勞思念每先於赤子兵革未休軍須間出吏緣爲姦誠不堪命愼選共理之臣以究其獘得人則害除而利興茍非其人患可勝道以爾詳於治民優於爲政付以師帥之重往治漢中蕓閣淸名益隆寵任夫治道貴淸靜不使逺民擾而無告則𨿽古循良無以過此尙勉之哉

方庭實禮部郎官範振考功郎官陳槖司勳郎官

中臺萬務之原分曹列屬相須而成譬諸作室殆非一木之枝爾庭實粹然之質有蘊未施爾振行能之修濟以更練爾槖操履之固可以有爲或端靖之節著於立朝或循良之聲見於爲郡其推已試之效共成中興之功夫南省舍人時爲淸選司績主爵之任皆天官之劇曹往究乃心用觀汝績嗣有褒嘉之命

張九成落致仕

李絳有云知人誠難堯舜以爲病然循其名驗以事所得十七朕體是道進退羣材於賢不肖之間以爾儒學之英名冠多士行義之潔善及一鄕蚤逰著作之庭髙尙其事未老而歸予欲舉防靖以勵士風豈借賢異代哉其還舊班以服新命亟彈冠而就道勿俟駕而有辭

範衝知婺州

烹鮮貴乎不擾止濁始於能定獄市之寄無以異此朕愼選牧守必先惇厚博碩之士將以安之爾具官某名臣之後淸直承家踐更中外而達於事情綜貫古今而明於理義日者宻侍經帷仍專史筆賴其講明是正之功而力求閒退以遂安恬有年於玆良郁公議金華𨿽小然時丰俗富事省民醇今日之上郡也其爲朕往撫循之夫惟簡可以臨下惟正可以率人惟去其害民可以成忠厚之俗皆爾所樂惟以及物者尙力行之

馮康國直顯謨閣知防州

朕以不忍人之心行不忍人之政治逺以近視民如傷曲思所以庇防之方與我共理者其惟良二千石乎爾憂國之忠濟時之策前席陳義朕旣知之而持節外臺分職劇部歷試中外亦已十年其於禦眾牧人蓋優爲之云安重地不達桑梓之邦輟從宰屬陞之延閣而往釐之可謂寵矣爾其體朝廷之徳意究風俗之利病以廣朕不忍人之術勿云居外而有遐心倚需政成嗣有褒命

劉子翼廣東運判

朕撫禦逺民如行宮庭之政異時遣使問俗休戚必聞省方以來急調度而緩農事非朕意也爾才敏術彊習於吏治試之要劇益見所長南海轉輸之任其爲朕往惟奉法繩吏去其害民使下不擾而賦用足斯爲盡職尙往欽哉

章誼端明殿學士建康畱守

朕逺禦中原時巡吳防睠金陵之近屛視京邑之陪都必資禦侮之雄用畀居畱之重肆求邇列爰屬寶臣具官某徳宇粹溫气守沈毅夙持風憲輸面折廷爭之忠薦總計司著國富兵彊之效受命不聞於擇事居官皆可以防勳玆輟侍於禁林往分憂於江表陞華祕殿增賁侯藩大連城師帥之權專行臺管鑰之寄式勤逺略庸示眷懷昔蕭何以謹信委關中冦恂以文武守河內爾其固龍蟠虎踞之勢以爲幹城宣風聲鶴唳之威以恢土宇庶幾嘉績無愧古人

周葵江東提刑

朕嘉惠多方欽愼庶獄患乎徳澤不能下究思得明習朝廷政體之士往宣明之其庶幾乎爾頃司風憲遇事必陳直諒純明介然有守是用命爾按玆祥刑大江之東實今要地耳目之寄付畀非輕儻吏不肆暴民以不寃法行惠洽各得其所治成如斯嗣有異寵

知鄧州韓遹知筠州格禧措置有方各轉一官

朕疆理襄漢以備不虞爾以才猷久分千里之寄控制外侮拊循斯民才術之優達於予聽進官一等以旌爾庸往服茂恩益輸奇節

土豪承節郎劉亶等轉一官

頃者盜集海隅覬覦南下爾等體國奮忠有功扞禦陟官之寵時爲茂恩其思所以稱此

楊政換給川陜宣撫使補授十將至右武大夫恭州團練使付身

朕愼惜名器不以假人而於將帥之臣率用優典所以勸有功也具官某沈毅有謀疏通知變久提師律備積戰多眾皆知其威名人將賈其餘勇顧何待於三錫俾盡從於九遷爰考舊勳載加新命益罄幹城之略卽成辟國之功

劉子羽贈父韐少師

朕稽三代之禮文法九筵之遺制大饗上帝並侑祖宗用答神明之休均錫中外之福某官才髙濟世望重蓋時歷嚴近於兩朝蹈夷險而一節功存寄閫有奮不顧身之忠義在平戎見誓不俱生之志是多賢嗣爲時俊乂念風木懷陟岵之悲而詩禮本過庭之訓宜昭異數進位公師以旌追逺之恩以示顯親之意尙其精爽不昧欽承

王珎轉兩官閤門宣贊舍人

朕撫養軍士若保赤子十年於玆而廼者防徒背徳率眾叛亡天人所共憤也爾等懷忠許國不與之俱戮力誅鋤孤軍獨返克全大節可後褒嘉其進崇階賓贊上閤是爲異恩非特旌爾亦以激三軍之气使知吾甲冑之間有人焉

孫政換給武翼大夫

賞罰用命不用命所以勵眾而勸有功也爾久於行陣臨難不茍乃能賈勇鏖戰以張吾軍功在所勸者比加考覆申錫命書往服恩榮益思報稱

筠谿集卷五

欽定四庫全書

筠谿集卷六

宋李彌遜撰表十一首

謝賜歷日表

臣某言今月初四日準都進奏院遞到紹興六年曆日一卷伏蒙聖恩賜臣者宿離不貸欽承堯歷之頒度數有常端履夏時之正慶萬年之神防浹四海之歡謠臣某誠惶誠懼頓首頓首恭惟皇帝陛下歷數在躬乾坤合徳出日納日不忘欽若之誠先天後天自得彛倫之敍乃誕敷於至化用丕冒於遐方臣敢不恪奉王正率循邦典務農問俗共陶仁壽之風趨事赴功咸樂舒長之日臣無任瞻天望聖激切屏營之至

謝中書舎人表

臣某言伏奉告命授臣試中書舎人仍攺賜章服者記言東省巳愧冒居掌制西垣豈虞躐授特出聖神之斷靡容僂傴而趨得寵若驚以榮爲懼臣某誠惶誠懼頓首頓首伏念臣學而未達器則易盈曾非適用之才徒有在君之志山林半世旣荒翰墨之畦蒲栁餘生久脫衣冠之械敢謂一麾而出守寖叨三字之劇遷職在出綸工無破的況三年不言之際而欲孚於黔黎當四郊多壘之時必將感於悍武窺聱牙灝噩之作見坦明深厚之風非賢孰能豈臣足辦此蓋伏遇皇帝陛下神功不宰善貸且誠天監無私容光必照將大明於黜陟用洪濟於艱難察臣孤忠屢陳卻顧之防憐臣疎直尙寛逆耳之誅逮玆成命之中頒曽乏先容之借助銜恩若此圖報云何臣敢不載繹舊聞益堅素履去鞶帨之飾逺規於聖模進藥石之言上酬於帝力庶收晚節以畢頽齡臣無任感天荷聖激切屏營之至

謝戶部侍郎表

臣某言伏奉誥命除臣尙書戶部侍郎賜衣帯者詞垣【闕二字】誤許言揚民部劇遷復承人乏感深涕隕恩重命輕臣某誠惶誠懼頓首頓首伏念臣識昧逺猷器慚大受𨿽周行之蚤寘亦煩使之備更善課蔑聞徒勞奚補玆從逺服驟對淸光初無動聽之言每孤前席之寵薦叨優渥盡出淵衷具言語侍從之臣已非素望應錢糓甲兵之問豈所嘗聞本宜置散以投閒乃類安繁而戀劇矧帑廩乏九年之蓄而裏閭防太半之輸廟謨方切於箸籌邦寄實資於鞭算詎容精擇猥及非才此蓋伏遇皇帝陛下道大兼容智周旁燭窽言不聽坐收綜核之權宅心克知用廣圖回之略如臣防陋亦玷寵靈束以修鏐旣光華於朝著被之珍服益安燠於身章異數便蕃微躬局蹐臣敢不務存國體力究利源斂不及民固難周於調度生之者眾其敢怠於講求儻效涓塵誓捐頂踵臣無任感天荷聖激切屛營之至

漳州謝表

備官二省曽蔑效於涓塵假守一麾亦濫分於民社恩隆莫避感激難名【中謝】伏念臣志與齒衰材非時急蒙知特達受任超逾方當馳騖有爲之秋殆匪貪冒養屙之所仰聖明之從欲揣愚戇以知難自謀謂何敢薄淮陽之治引分而往豈厭承明之防震懼方深寵綏不替此蓋伏遇皇帝陛下用人惟已以道觀能憐臣日奉內朝𨿽乏獻納論思之效察臣老諳民事庶消嘆息愁恨之聲錫以延閣之榮付以外藩之便載循忝切愈積淩兢臣敢不盡布寛條少俾願治長於爲郡諒慚前志之稱逺不忘君誓殫晚節之報

謝宮觀表

一麾出守自貽曠敗之譏十防受薪猶竊便安之祿拊膺知懼隕涕銜恩臣某誠惶誠懼頓首頓首伏念臣器小易盈才疎多忤逢時可仕徒自誓以捐軀擇善不明或未能於寡過誤被聖神之親簡濫從英俊之後塵引分知難近免乘軒之刺臥屙治事終懷負乘之羞尙屈明刑姑從薄責此蓋伏遇皇帝陛下堯云兼覆湯网全疎仁霑艸木之微信感豚魚之異念寸蓬之舊物憐小巳之孤忠假以餘波收其末路臣敢不誅鋤往咎澡雪邪思樂只丘園𨿽迫桑楡之晚景譬之犬馬難忘軒陛之心

謝轉官表

置散丘園方念曠官之咎疏恩軒陛遽懷增秩之榮拜命若驚拊躬知懼【中謝】伏念臣間間淺局斷斷小材學敢窺於聖門仕親逢於眞主偶脫抱闗之役濫從持槖之聮問馬不知愧徒勞而無補使年莫紀驚壯志之易衰但虞飽食以窮年豈意收功於累日此蓋伏遇皇帝陛下神心獨運天徳普臨辟四門以來聰明開一面以存忠厚三載考績示黜陟之至公八柄馭臣振疲癃於已棄臣敢不稍鞭駑緩仰稱龍光頂踵爲期益勵匪躬之節晨昏是省力求治巳之規

賀太后冊禮成表

誕布徽章備陳寶冊盡宮闈之至養得寰宇之歡心恭惟皇帝陛下徳協舜躬化循堯道愛由親始欽崇聖後之尊政自身修力致王家之假天心助順民徳歸仁惟孝弟通於神明逺介兩宮之福以忠順行於蠻貊將迎萬里之還臣職在淸都身拘遐裔想天顏之有喜徒切葵心望宸陛以無階莫伸燕賀

謝落徽猷閣直學士表

蠢愚抵罪宜加勿宥之刑睿智行仁但舉惟輕之典感深隕涕悸極薫心【中謝】伏念臣末學書生焉知文誥偶司獻納誤被諮詢不裁小子之章防敗乃公之事才疎意廣𨿽自誓於捐軀位卑言髙顧不容於擢發落上界星辰之直竊眞寺香火之官敢謂皇慈曲全微物此蓋伏遇皇帝陛下離明必照漢廣兼容念嘗侍於軒墀恩不忘於簮履貸其舊惡鑑此孤忠臣敢不盡雪往愆力規前識乾坤施大豈頂踵之能酬犬馬齒衰或桑楡之可冀

謝宮觀表

三年吏隱慚坐食之無功再命祠官獲偸安而省事銜恩則厚撫已何堪伏念臣性本戇愚晚加疵病政宜置之丘壑況已迫於桑楡畏詩人素餐之譏佩老氏知止之戒南辰北極謹香火於晨昬十束三鐘糜防升於嵗月固巳逾其分量將何補於涓埃此蓋伏遇皇帝陛下大集王勲克寛聖度如日月之必照與天地之同流曲全螻蟻之生俾盡犬馬之力臣敢不勉遵古訓痛念昨非溝壑未塡誓益堅於臣節雲天在望懷未報之君恩

又

一丘內訟僅存湖海之餘生三嵗終更復玷洞宮之散吏拜恩知懼撫巳何堪【中謝】伏念臣才本無奇學非可用由志道而不聞其要故當防而不見其先動或至於觸藩愚有同於抱甕飲冰食蘗每懷晞驥之心就日望云尢切傾葵之念敢謂乾坤之覆幬曲全螻蟻之生成盡匿眾瑕稍捐寸祿防類畫墁而食尙虞致冦之譏此蓋伏遇皇帝陛下哲以知人寛而得眾致中和以爲治布仁壽以成風收此微蹤置之鴻化臣敢不誓堅晚節益勵初心𨿽在桑楡理難回於羲馭譬之犬馬老猶戀於君軒

代人乞致仕表

臣聞難進易退者聖門之髙風虧盈益謙者天道之深戒敢幹睿聽仰罄忱誠【中謝】伏念臣稟性迂疎逢時開泰少霑仕籍每嘗膽於百爲晚躐禁途誓捐軀於一節應錢糓之問於軍旅之際分民社之寄於凋瘵之餘冀黽勉於涓塵徒侵尋於嵗月猶千里遂江湖之願而十年奉香火之遊飽及妻孥賞均嗣息顧推恩之至此宜圖報之若何今則齒髮俱衰形容頓攺功名日逺志願空違身旣難於造朝年亦逾於謝事茍貪榮而竊食必速過以招憂伏惟皇帝陛下器使羣材生成庶類念敝帷之舊猶可以施張知老馬之疲豈堪於鞭防許還官政俾遂生經儻溝壑之未塡或筋骸之可彊

狀三首

勘當徐公裕狀

勘臺州臨海縣百姓楊杲狀論前任知縣胡某與寄居臺州官徐殿撰結親令貼書朱彥假作徐殿撰幹當人名目冒請安居益等七十戶桑地事尋索到兩浙轉運司公案拖照得朱彥系是鄕貼書經州陳首稱前任胡知縣指揮爲徐殿撰借名告首安居益等桑地事將稅租簿防對除豁有稅地段外以出剰畝步依條立稅租令見佃人戶承佃追以前租課入官其告人只合結賞後來徐殿撰又令幹當人作朱彥正身經州陳狀再乞承佃行下臺州結絕未曽申到今來據楊杲狀論訴本部契勘徐殿撰系形勢之家寄居臺州輒敢計屬縣官令公人冒作本家幹當人名目告首人戶冒占官田本家卻行承佃及至楊杲等經運司陳論運司定奪本官尙敢占據詞訴不已除楊杲等冒占官田事已符下兩浙轉運司委官更行打量詣實從本司將冒占不納稅租田畆數目拘收依條別召人承佃其以前冒占不納稅租亦合依條科斷罪訖追納入官外所有徐殿撰身爲士夫不顧亷恥交結縣官詭名告訴違法規利若不懲戒無以爲四方士俗之戒伏望朝廷詳酌特賜指揮施行

勘當樓瑮狀

契勘近承都省批下故左朝奉大夫樓弁男樓玘狀訴兄瑮不收認爲弟事送本部勘當本部拖照前後公案見得樓玘的是自幼過房爲樓弁之子後來所生所養父母皆歿樓瑮逐出其弟將父合行致仕恩澤防已子其保官巳自陳首昨來明州紹興四年五月內兩次定奪及紹興府再斷樓玘令依舊在樓弁房下事理已得公當後來明州於紹興六年八月內卻斷歸樓異房下委是偏曲致樓玘復經都省陳訴本部竊詳樓瑮之意止爲欲奪恩澤蔭補已子並欲自占財產逼逐其弟略不體其父平昔養育之意況樓弁曽任侍從官樓異亦系朝士身歿之後樓瑮不顧義理敗壞士風屢興詞訟紊煩朝廷若不懲戒無以勵俗本部已勘當樓玘合依舊爲樓弁之子外欲望朝廷詳酌樓瑮不孝不義之罪特賜懲罰以爲四方風俗之戒

乞罷人吏贍家錢待罪狀

右某承紹興八年七月二十七日尙書省札子戶部申承詳定一司勅令所申備準尙書省批送下本所札子申明百司人吏贍家錢庫務官食錢乞特賜住罷如百司人吏日後遇有差出及將來車駕回京日合取朝廷指揮權時量給贍家錢後批勘防上件錢系一時支破見行取防外卽不須修立爲法與見修祿令別無相妨紹興八年六月十二日送詳定一司勅令所照防施行申部勘防百司人吏等昨在東京差撥分畨前來南京承指揮支破贍家錢並庫務官日支食錢系一時指揮支破今承前項批狀指揮切慮並合住罷除已行下糧料院權住放行聽朝廷指揮伏望朝廷詳酌指揮施行伏指揮右勘防官吏請給若無朝廷指揮卽不合一面住罷今札付戶部照防遵依見行條法指揮施行失當實某之罪伏望朝廷特賜敷奏罷黜施行某見居家聽指揮謹具申尙書省謹狀

筠谿集卷六

欽定四庫全書

筠谿集卷七

宋李彌遜撰書一首

上丞相張魏公書

某竊觀歷代帝王建都金陵必固守淮南以爲國衛伏覩近降手詔駐蹕建康以察天意𨿽聖謨宏逺未卽寧處然六飛所臨萬乘畢從不可不固藩維而崇屏翰也況叛臣負固尙未授首南接宿亳西連陳蔡皆要害之地在今日天下之勢淮南爲重而荊襄次之爰自去嵗以來兩路興師將帥同力奏功獻捷敵气消沮防於殄滅者由相公親承王命撫視軍士諭以方略皆知奮竭以成此勲中外逺邇不意旬月之間有是舉也近者伏聞都督並歸行府官吏悉還舊治西南諸軍未有統一深慮閫外之事懸制於中緩急有失機防萬一將士解體敵人乘間少乖隄防不惟有害萬全前功可惜建康恐不得奠枕也區區之愚謂宜於前宰執中擇威望素著爲諸將所信服者崇以美名加以厚禮分董淮南荊襄兩路軍事擇地開府以防諸將許時赴闕奏議相公當軸處中宻贊廟謨授以成算如左右臂以衛心腹如此則將師有所統敵人知所畏逺近必聞內外相應上可以寛西南之憂顧而相公可以坐籌巖廊不勞而成非常之功誠爲上計某迫於憂國之深忘其狂瞽伏乞垂察而加擇焉

啟十五首

賀趙右丞啟

伏審宸廷渙號臺席登賢共惟驩慶竊以才大而出逢乎辰仕優而得行其道取功名瓴建之易當春秋鼎盛之時世所共榮人或難致仰資盛徳實異前聞伏惟某官宇量陂涵風儀嶽峙直心許國景行端朝溫溫君子之容蹇蹇王臣之節英華內發方含章而不居謀猷孔嘉屢懷忠而入告天心克享帝念在玆果備諮詢入參宥宻鯤池激水回觀萬里之程鳯閣昻宵坐見一飛之翼矧任重喉舌股肱之寄則體均腎腸心腹之親左右有爲安危所系不待築巖而得說僅同維嶽之生申倡九牧以阜民將蒙於膏澤宅百揆以熙載側聽於明綸某舊獲登門久乖望履聞風而悅敢自許於彈冠飲徳之和庶相期而鼓腹

謝宣州解元啟

伏審文較藝賢籍登名眾推卓爾之能首應裒然之舉伏惟解元先輩英才發秀懿行成純益壯詞鋒人將賈其餘勇資深學海力可回於狂瀾用志有累丸之專收功信拾芥之易一朝鬻技權輿已重於百金三月聚糧稅駕必期於千里某坐稽慶牘薦枉賢車聞金玉之好音至於防味念瓊瑤之匪報徒有汗顏感荷之深敷宣罔旣

代賀韓侍郎啟

伏審肅奉綸恩峻陞槖禁得賢之慶多士所同恭惟判部侍郎稟識疏明受材雄驁濟美勲賢之世逢辰熙洽之朝天府先聲已孚於彈壓水衡帥屬屢致於澄淸載疇心計之優往防錢貨之柄逾尊逾戚所以待縉紳非常之才足食足兵斯乃爲朝廷當務之急惟寵異則任益重而力裕則功易成比屋財丰賦斂不加於郡縣太倉粟腐錢糓不聞於廟堂佇觀嘉績之多用膺蕃錫之庶某頃防吏幕恩容止許以登車逺佐郡章趨走莫遑於賀廈徒欣依庇竊幸聞風春序方深生經惟重冀順迎於諸福以茂養於至和

賀張政啟

伏審光奉綸言入陪機政人惟求舊共知獨斷之明道之將行孰謂中興之晚廟堂增重海宇蒙休竊以吳防天臨順動六龍之禦淮壖電掃力摧九虎之軍注意方隆協恭有賴政將焉往聳夷夏之傳聞事有至難快神人之宿憤進禆國論允屬宗工恭惟某官業懋經邦義存許國懷文抱質時推君子之儒效信納忠可見仁人之勇附淸光於日月宻契於風雲周誥商盤蚤專潤色房謀杜斷久贊經綸未攄補衮之逺猷咸仰輕裘之餘裕晉公舊徳難安緑野之逰謝傅重名果慰蒼生之望虜气坐消於鶴淚王師益奮於鷹揚增六七作之重光賴一二臣之同徳副南山詠何待於旬時收東周功尙遲於期月某侵尋老境漂泊孤蹤方歸棲芋粟之區獲久借帲幪之蔭防揚過實汲引居多則聞渙號之頒獨陪輿情之喜髙岡鳴鳯願賡吉士之歌大壑縱魚請作賢臣之頌

回劉侍制啟

蒼顏白髮久負耒於丘園皂蓋朱轓偶分符於民社知難弗避撫已增羞伏惟某官宇量淵澄風神嶽秀望出薦紳之表知深旒扆之衷宣室陳謨早雍容於禁槖承明厭直久防泳於直祠某間闊十年馳驅千里承流宣化方懷出據之憂事賢友仁竊有逾捱之喜曽未修於問牘辱先枉於緘封愧荷之誠敷宣罔旣

回劉通判啟

【上詞同】伏惟某官儒雅飭身智謀周事兼文武之兩器信仕學之並優澤國乘軺屢秉光華之虎節江城半刺尙淹游泳於牛刀眷是劇邦適丁饑嵗地近操戈之眾誰能去兵俗傳挿筆之風必使無訟顧玆孱陋實借維持方馳問之未遑遽貽書之先及感銘之至敷敍奚殫

謝生日詩啟

身名無取悵蒲栁之近秋嵗月可驚適桑蓬之在旦伏惟某官仁風逺及徳宇兼容寓髙興於七言文成制錦味過褒之一字意欲淩雲回壯志於已銷知頽齡之可制心乎愛矣敢防金玉之音捲而懷之愧乏瓊瑤之報

賀沈樞宻啟

伏審宸章播告宥府登庸夷狄震驚兵民鼓舞竊以時不可失防聖賢之相逢事有至難快神人之共憤蓋惟過物者必濟不待三年而有成故增重於本兵以敷求於舊徳天下以安危系於成敗朝廷以用捨視爲輕重爲文經世直節端朝隆隆明堂之傑材卓卓淸廟之偉噐許國獨髙於大節陳王宻契於上心言聽而行久參黃闥之政功成自晦早從緑野之遊屢勤宣室之夜思旋被康侯之晝接金華前膝方入侍於宸居玉帳借籌遂還陞於樞極允賴兼資之略全收克復之勲坐運六奇上寛北顧之慮逺施三表盡淸南牧之塵行聞選於眾而舉臯陶焉用求諸野而得傅說某登門未久辱遇最深喜上臣之有爲聽下風而增气屬紆郡紱阻曳賔裾瞻望門闌不勝欣抃依歸之至

賀張丞相啟

伏審誕告大廷登崇碩輔爰舉非常之典用彰不世之勲夷夏聳聞君臣胥慶竊以時不可失防聖賢之相逢事有至難快神人之共憤蓋惟過物者必濟不待三年而有成收淮蔡之功始於能斷郤淝水之眾孰謂矯情𨿽至今非得失所能重輕而天下以安危系於成敗一人注意萬口同辭藹然嘉績之多允矣懋功之報恭惟某官明謨經世同徳承幹獨髙取日之能綽有回天之力心存王室逺寵利而弗居志在中原蹈險阻而不顧馭將於掌握之上致敵於樽俎之間借筯前籌嘆論兵之合我長纓系虜恨無官以酬公載疏赤舄之榮益懋黃裳之業仲父之在江左朝野皆傾心而來光武之下昆陽京師將傳首而至然養虎𨿽媚防其怒心逐獸旣窮慮能反噬深謀者不戰而備乘勢則以速爲神欲必取於萬全盍兼收於多算某效功無路辱遇有年識君子之所爲聽下風而增气屬紆郡紱阻曳賔裾瞻望門闌不勝欣抃依歸之至

賀秦丞相啟

伏審肅奉宸章寵陞宰路適契臣鄰之詠遂專宥宻之司夷狄震驚兵民鼓舞竊以時不可失防聖賢之相逢事有至難快神人之共憤蓋惟過物者必濟不待三年而有成故增重於本兵以敷求於舊徳疇功不世晉位久虛𨿽至人非用捨所能輕重而天下以安危系於成敗恭惟某官嘉謀經國懋徳承幹信行蠻貊之邦忠爲社稷之衛功髙杵臼力存趙氏之孤義重子卿身杖漢家之節十年神防萬里生還豈天用是彰周公使虜誠爲眞漢相金甌定卜久冠於臺躔玉帳借籌還登於樞極允賴兼資之器全收克復之勲坐運六奇上寛北顧之慮逺施三表盡淸南牧之塵還風聲鶴淚之師安簞食壺漿之眾某效功無路辱遇有年識君子之有爲聽下風而增气屬紆郡紱阻曳賔裾瞻望門闌不勝欣抃依歸之至

回黃少卿啟

蒼顏白髮難陪英俊之遊皂蓋朱轓尙竊承宣之寄𨿽內慚於非據竊有幸於依仁伏惟宮使少卿宇量粹夷風猷凝逺道不直則不見勇見義而必爲秀萃一門人謂徳星之聚望髙諸彥班聮卿月之榮旣藏刀者十九年將激水而三千里惟義重金蘭之契致寵貽瓊玖之詞某半世艱闗十年間闊見君子而喜知望履之有涯事大夫之賢期掃門於異日其如感慰未易敷陳

回王中大啟

【上同前】伏惟宮使中大風度疏明天資粹美長才見於治劇厚徳可以鎭浮驥足不羣驚騰驤之莫及牛刀屢試見肯綮之未嘗尙迂鴛鷺之遊獨得江山之助聞風有素仰徳惟深比幸假於一麾遂得親於三徑見君子而喜知望履之有涯事大夫之賢期掃門於異日其如感慰未易敷陳

回宗通判啟

芝宇未瞻首拜瓊瑤之賜瓜時甚邇側聞車馬之音豈惟逺俗之交懽孰若懦衷之有喜伏惟通判學士淸姿邁往達識探微聳壑昻霄久擅出羣之譽盤根錯節共推治劇之能方韞匵而不沽顧割雞之焉用少淹別駕倚俟徵車白髮蒼顏𨿽願資於善畫靑藜紅藥恐難緩於髙縱幸望履之有期宜著鞭之及早其如傾頌未易敷宣

賀樓樞宻啟

伏審寵膺睿渥榮席鴻樞正人進而朝廷尊直道行而天下服聳百僚而胥慶敷四海以交欣恭惟樞宻端明性品淳明天資鯁亮髙風足以振頽俗粹宇足以消塵心特立獨行慕古人之大體戴仁抱義見君子之所爲深簡上知備殫臣節果自北門之選進膺西府之崇豈惟髙頗牧之風規抑欲資良平之籌畫頃由政地逺暢皇威允符分陜之行誕布新周之命河南父老欣見漢官之威儀當代酋豪應想晉公之年貌上寛西顧力贊中興歸我侵疆顯著用儒之效賚予良弼倚觀迪後之謨某假守遐方竊依巨庇載念金蘭之契曾陪鴛鷺之班膏澤期民敢私九里之潤折衝敵國共崇四海之瞻

賀薛集英知福州啟

伏審疏榮宸陛易地侯藩陞華禁殿之班增重帥垣之勢羣情胥慰逺俗交懽伏惟某官達識探微宏材成務繩愆糾繆獨髙盤錯之功激濁揚淸屢報循良之政屬閩粵困緑林之擾致廟堂深赤子之憂選任實能促馳都奇蓋治效當求之已試而兵機貴在於及時安之勝之可使解刀劍而買牛犢逺者近者將見詠襦袴而爲歌謠某夙預登門久乖望履知依仁之有幸顧修慶之敢先欣頌之私敷宣罔旣

筠谿集卷七

欽定四庫全書

筠谿集卷八

宋李彌遜撰議古

衛鞅以彊國之術說秦孝公

衛公孫鞅少好刑名之學事魏相公叔座爲中庶子公叔旣死公孫鞅聞秦孝公下令國中求賢者將修繆公之業東復侵地乃遂西入秦因孝公寵臣景監以求見孝公孝公旣見衛鞅語事良久孝公時時睡弗聽罷而孝公怒景監曰子之客妄人耳安足用邪景監讓衛鞅鞅曰吾說公以帝道其志不開悟矣後五日復求見鞅鞅復見孝公益愈然而未中防罷而孝公復讓景監景監復讓衛鞅鞅曰吾說公以王道而未入也請復見鞅鞅復見孝公孝公善之而未用也罷而去孝公謂景監曰汝客善可與語矣鞅曰吾說公以霸道其意欲用之矣請復見我我知之矣衛鞅復見孝公公與語不自知膝之前於席也語數日厭景監曰子何以中吾君吾君之驩甚也鞅曰吾說君以帝王之道比三代而君曰久逺不能待且賢君者各及其才顯名天下安能邑邑待數十百年以成帝王乎故吾以彊國之術說君君大悅之爾然亦難以比徳於殷周矣

議曰仲尼之徒無道桓文之事孟子非堯舜之道不敢陳於王前故於梁則曰使民養生喪死無憾王道之始於齊則曰保民而王莫之能禦滕文公問爲國則曰民事不可緩也蓋不如是不足以爲敬未聞不能帝而王不能王而霸也商君以刻薄之資挾刑名之學假帝王之說而歸過於孝公賊其君之大者故曰今之大夫今之諸侯之罪人也

韓宣惠王欲用公仲公叔爲政

韓宣惠王欲兩用公仲公叔爲政問於繆畱對曰不可晉用六卿而國分齊簡公用陳成子及闞至而見殺魏用犀首張儀而西河之外亡今君兩用之其多力者內樹黨而力寡者借外權羣臣有內樹黨以驕主有外爲交以削地君之國危矣

議曰政事之臣忌於專古今之通患故易有多懼之辭虞書有同寅協恭之戒繆畱之言是終不可任人以共政也然君道無爲而仰成於臣必有任天下之責者茍政出多門則枉道者得以害正植私者得以害公法行而攺作令出而反汗平居肆橫議臨難無與執其咎亦亂之所由生也成周大小之臣咸懷忠良侍禦僕從罔匪正人況一二大臣乎惟得賢而弗與小人間之則獨任而不爲專眾進而不爲黨伊尹相湯髙宗得說舜咨二十有二人武王有亂臣十人顧豈以任人之眾寡而爲治亂哉

張儀以商於之地獻楚王

齊助楚攻秦取曲沃其後秦欲伐齊齊楚之交善惠王患之謂張儀曰吾欲伐齊齊楚方懽子爲寡人慮之柰何張儀南見楚王曰齊王之罪其於敝邑之王甚厚敝邑欲伐之而大國與之懽大王茍能閉闗絕齊臣請使秦王獻商於之地方六百里若此齊必弱則必爲王役矣則是北弱齊西徳於秦而私商於之地以爲利也則此一計而三利俱至楚王大說羣臣畢賀陳軫後見獨不賀楚王曰不谷不煩一兵不傷一人而得商於之地六百里寡人自以爲智矣諸士大夫皆賀子獨不賀何也陳軫對曰見商於之地不可得而患必至也故不敢妄賀王曰何也對曰夫秦所以重王者以王有齊也今地未可得而齊先絕是楚孤也秦又何重孤國且先出地後絕齊秦計必弗爲也先絕齊後責地必受欺於張儀受欺於張儀王必惋之是西生秦患北絕齊交則兩國之兵必至矣楚王不聽曰吾事善矣子其弭口無言以待吾事楚王使人絕齊使者未來又重絕之張儀反秦使人說齊齊秦之交陰合楚因使一將軍受地於秦張儀出見使者曰從某至某廣袤六里使者曰臣聞六百里不聞六里儀曰儀固以小人安得六百里使者反報楚王楚王大怒遂舉兵伐秦秦與齊合韓氏從之楚兵大敗於杜陵

議曰戰國之君不知所以保民志於辟土地而巳故一時遊說之士揣摩迎合得以行其詐商於之獻不足以欺童稚而懷王受之不疑𨿽軫之辧不能解其惑卒至於交兵削地結怨鄰國蔽於利而不見其害故也聽言之道曰公曰明一有所蔽則惑矣可不愼諸

王翦取荊請美田宅蕭何守闗中買田地以自污始皇問李信吾欲攻取荊於將軍度用防何人而足李信曰不過二十萬始皇問王翦王翦曰非六十萬人不可始皇曰王將軍老矣何怯也李將軍果勢壯勇其言是也遂使李信及蒙恬將二十萬南伐荊王翦言不用因謝病歸老於潁陽荊人大破李信軍入兩壁殺七都尉秦軍走始皇聞之大怒自馳如潁陽見王翦曰寡人以不用將軍計李信果辱秦軍今聞荊兵日進而西將軍𨿽病獨忍棄寡人乎王翦曰大王必不得已用臣非六十萬人不可始皇曰爲聽將軍計爾於是王翦將兵六十萬人始皇送至灞上王翦行請美田宅園池甚眾始皇曰將軍行矣何憂貧乎王翦曰爲大王將有功終不得封侯故及大王之向臣臣亦及時以請園池爲子孫業爾始皇大笑王翦旣至闗使使還請善田者五輩或曰將軍之乞貸亦已甚矣王翦曰不然夫秦王狙而不信今令空秦國甲士而專委我我不多請田宅爲子孫業以自堅顧令秦王坐而疑我矣陳豨反髙祖自將至邯鄲而韓信謀反闗中呂后用蕭何計誅信上已聞信誅遂使使拜丞相爲相國益封五千戶令卒五百人一都尉爲相國衛諸君皆賀君平獨弔謂何曰禍自此起矣上暴露於外而君守於內非被矢石之難而益君封置衛者以今淮陰新反於中有疑君心夫置衛衛君非以寵君願君讓封勿受悉以家私財佐軍何從其計上說其秋黥布反上自將軍擊之數使使問相國何爲客又說何曰君滅族不久矣夫君位爲相國功第一不可復加然君初入闗本得百姓心十餘年矣皆附君尙復孳孳得民和上所謂數問君畏君傾動闗中今君胡不多買田地賤貰貸以自污上心必安於是何從其計上乃大說

議曰君之使臣以誠而不疑則臣之事君以誠而不欺始皇髙祖懷並吞之志當撥亂之餘猜忌嫚侮遇人寡恩而王翦空秦國之士以專徵蕭何據闗中之固以居守任大責重處疑似之迹難於求全矣故皆忍恥自污終以獲免𨿽於君臣之際不能盡誠以相與然亦可謂智矣易曰三多凶四多懼蓋位髙則易危權重則易傾𨿽聖人猶或難之所以貴夫辭尊居卑去功與名也

袁盎言絳侯非社稷臣

文帝使袁盎爲郎中絳侯爲丞相朝罷趨出意得甚上禮之恭常目送之盎進曰丞相何如人也上曰社稷臣盎曰絳侯所謂功臣非社稷臣社稷臣主在與在主亡與亡方呂后時諸呂用事擅相王劉氏不絕如帶是時絳侯爲太尉本兵柄勿能正呂后崩大臣相與共誅諸呂太尉主兵適防其成功所謂功臣非社稷臣丞相如有驕主色陛下謙讓臣主失禮竊爲陛下不取後朝上益莊丞相益畏

議曰勃背髙皇帝約姑順後防以王諸呂幸而產祿卽誅不然顧何面目見帝於地下乎王陵固盡臣職而勃不得亡罪世乃譽勃而譏陵使後之面從容悅阿意希防者得以借口特未之思爾盎取其功誠確論歟

張釋之奏犯蹕當罰

漢張釋之文帝時爲廷尉上行出中渭橋有一人從橋下走乘輿馬驚於是使騎捕之屬廷尉釋之治問曰縣人來聞蹕匿橋下久以爲行過旣出見車騎卽走釋之奏當此人犯蹕當罰金上怒曰此人親驚吾馬馬賴和柔令它馬固不敗傷我乎而廷尉乃當之罰金釋之曰法者天子所與天下公共也今法如是更重之是法不信於民也且方其時上使使誅之則已今巳下廷尉廷尉天下之平也一傾天下用法皆爲之輕重民安所措其手足惟陛下察之上良久曰廷尉當是也

議曰張廷尉持法之平後世無得而議至謂文帝方其時上使使誅之則已無乃失言乎君側之言甚哉其不可茍也田千秋一言而帝悟袁盎一言而錯誅梁公一言廬陵還而三思罷李勣一言王后廢而昭儀立興邦喪邦在於反掌間爾異時人君廢法自用以專誅殺廷尉之言實啟之也王肅以謂廷尉天子吏猶不可以失平而天子之身反可以繆惑乎斯重於爲巳而輕於爲君也謂之不忠𨿽已甚然舉其失以救魏明好殺之獘亦知言乎

馮唐言文帝不能用頗牧

馮唐事文帝爲郎中署長上聞廉頗李牧爲人良說乃拊髀曰嗟乎吾獨不得廉頗李牧爲將豈憂匈奴哉唐曰主臣陛下𨿽有頗牧不能用也上怒起入禁中良久召唐讓曰公眾辱我獨亡間處乎唐謝曰鄙人不知忌諱當是時匈奴新大入朝那殺北地都尉昂上以胡防爲意乃卒復問唐曰公何以言吾不能用頗牧也唐對曰臣聞上古王者遣將也跪而推轂曰闑以內寡人制之闑以外將軍制之軍功爵賞皆決於外歸而奏之非空言也臣大父言李牧之爲趙將居邊軍市之租皆自用饗士賞賜決於外不從中覆也委任而責成功故李牧乃得盡其智能是以北逐單於破東胡滅澹林西抑彊秦南支韓魏當是時趙防伯後防趙王遷立用郭開讒而誅李牧令顏聚代之是以爲秦所滅今臣竊聞魏尙爲雲中守軍市租盡以給士卒出私養錢五日一殺牛以饗賔客軍吏舎人是以匈奴逺避不近雲中之塞虜嘗一入尙率車騎擊之所殺甚眾夫士卒盡家人子起田中安知尺籍伍符終日力戰斬首捕虜上功莫府一言不相應文吏以法繩之其賞不行吏奉法必用愚以爲陛下法太明賞太輕罰太重且雲中守尙坐上功首虜差六級陛下下之吏削其爵罰作之繇此言之陛下𨿽得李牧不能用也文帝說是日令唐持節赦尙復以爲雲中守而拜唐爲車騎都尉主中尉及郡國車士議曰將將天子之職也閫外之事則將得以專之故下可以盡其知能上可以責其成效茍謀帥不加審而致疑焉生殺與奪懸制於中有功不行賞少不至以法繩之使其威不足以立軍紀恩不足以結士情而驅之當敵國必勝之師是倒持太阿以授人柄欲其成功也難矣文帝悟唐一言而復魏尙眞得頗牧知其必能用區區匈奴顧何足慮哉

景帝誅鼂錯

漢鼂錯爲禦史大夫請諸侯之罪過者削其支郡諸侯讙嘩錯父聞之從潁川來謂錯曰上初卽位公爲政用事侵削諸侯疏人骨肉口議多怨公何爲也錯曰固也不如此天子不尊宗廟不安父曰劉氏安矣鼂氏危矣吾去公歸矣遂飲藥死曰吾不忍見禍逮身後十餘日吳楚七國俱反以誅錯爲名上與錯議出軍事錯欲令上自將兵而身居守防竇嬰言袁盎詔召入見上方與錯調兵食上問盎曰君嘗爲吳相知吳臣田祿伯爲人乎今吳楚反公意何如盎對曰不足憂也今破矣上問計安出對曰願屛左右上屏人獨錯在袁盎曰臣所言人臣不得知乃屏錯錯趨出避東廂甚恨上卒問盎對曰吳楚相遺書言髙皇帝令子弟各有分地今賊臣鼂錯擅適諸侯削奪之地以故反名爲西共誅錯復故地乃罷方今計獨有斬錯發使赦吳楚七國復其故地則兵可毋血刃而俱罷於是上黙然良久曰顧誠何如吾不愛一人而謝天下後十餘日丞相靑翟中尉嘉廷尉歐劾奏錯不稱陛下徳信欲疏羣臣百姓又欲以城邑予吳亡臣子禮大逆無道錯當要斬父母妻子同產無長少皆棄市臣請論如法制曰可錯殊不知乃使中尉召錯紿載行市錯衣朝衣斬東市錯已死謁者僕射鄧公爲校尉擊吳楚爲將還上書言軍事見上上問曰道軍所來聞鼂錯死吳楚罷不鄧公曰吳爲反數十嵗矣發怒削地以誅錯爲名其意不在錯也且臣恐天下之士拑口不敢復言矣上曰何哉鄧公曰夫鼂錯患諸侯彊大不可制故請削之以尊京師萬世之利也計畫始行卒受大戮內杜忠臣之口外爲諸侯報仇臣竊爲陛下不取也於是景帝喟然長息曰公言善吾亦恨之乃拜鄧公爲城陽中尉

議曰左右皆曰可殺勿聽諸大夫國人皆曰可殺然後察之見可殺焉然後殺之鼂錯爲國逺慮尊天子安宗廟忠矣而不免於刑戮借曰不愛一人以謝天下父母妻子獨何罪耶景帝用袁盎之言而誅錯聞鄧公一言而恨之杜天下忠臣之口忘國家萬世之利以救目前亦可謂失刑政矣

武帝作沈命法

漢武以法制禦下好尊用酷吏而郡國二千石爲治者大抵多酷暴吏民益輕犯法東方盜賊滋起大羣攻城邑小羣掠鄕裏上乃使範昆張徳等衣繡衣持虎符節發兵以興擊斬首或至萬餘級散亡聚黨無可柰何於是作沈命法曰羣盜起不發覺發而捕弗滿品者二千石以下至小吏主者皆死其後小吏畏誅𨿽有盜不敢發上下相匿以避文法焉是時暴勝之爲直指使者所誅殺二千石以下尢多威振州郡王賀亦爲繡衣禦史逐捕魏郡羣盜多所縱捨以奉使不稱免嘆曰活千人子孫有封吾所活者萬餘人後世其興乎

議曰武帝以暴酷之後行掊克之政民無所措手足盜賊由是滋起不思所以休養之而加以苛令貽禍郡邑猶以火救火久之益多將以禁暴乃所以縱之也賀輩倚法肆威示恩邀福上不能除國害下不能寛民瘼奉法若此謂之忠可乎

狄山議和親

漢武時匈奴求和親羣臣議前愽士狄山曰和親便上問其便山曰兵凶器未易數動髙帝欲伐匈奴大困平城乃遂結和親孝惠髙後時天下安樂及文帝欲事匈奴北邊蕭然苦兵孝景時吳楚七國反景帝往來東宮間天下寒心數月吳楚已破竟景帝不言兵天下富實今自陛下興兵擊匈奴中國以空虛邊大困貧由是觀之不如和親上問湯湯曰此愚儒無知狄山曰臣固愚忠若禦史大夫湯乃詐忠湯之治淮南江都以深文痛詆諸侯別疏骨肉使藩臣不自安臣固知湯之詐忠於是上作色曰吾使生居一郡能無使虜入盜乎山曰不能曰居一縣曰不能復曰居一鄣間山自度辯窮且下吏曰能乃遣山乘鄣至月餘匈奴斬山頭而去是後羣臣震詟

議曰王者之於殊域馴服則疆域安輯之有所侵擾則加以徵伐未聞犬戎而可諭以禮節結以親義也髙祖困平城方天下初定士卒罷於兵革未可以武服用婁敬之言取家人子爲公主以妻單於以其名則辱以其實則欺借欲紓患一時固亦非防詎可以爲法乎而後世因襲遂爲故事非也山知兵凶器未易數動而不知偃武之術姑欲拱手以幸彊虜之平旣不能居一郡縣乘鄣月餘首領不保尙烏可與議天下哉士固有誦古人之常談守前王之獘政而不通當世之務平居持梗議臨事尺寸不能自效非特迂不適用敗政害國罪不容誅爲治者可不辧哉

筠谿集卷八

欽定四庫全書

筠谿集卷九

宋李彌遜撰議古

張騫使月氏

張騫建元中爲郎時匈奴降者言匈奴破月氏王以其頭爲飲器月氏遁而怨匈奴無與共擊之漢方欲事滅胡聞此言欲通使道必更匈中乃募能使者騫以郎應募使月氏經匈奴得之傳詣單於畱騫十餘嵗予妻有子然騫持漢節不失後亡鄕月氏至大夏竟不能得月氏要領復從羌中亡歸漢拜騫太中大夫初騫行時百餘人去十三嵗惟二人得還騫身所至者大宛大月氏大夏康居而傳聞其旁大國五六具爲天子言其地形所有騫曰臣在大夏時見卭竹杖蜀布問安得此大夏國人曰吾賈人往市之身毒國身毒國在大夏東南可數千里其俗土著與大夏同而卑濕暑熱其民乘象以戰其國臨大水焉以騫度之大夏去漢萬二千里居西南今身毒又居大夏東南數千里有蜀物此其去蜀不逺矣今使大夏從羌中險羌人惡之少北則爲匈奴所得從蜀宜徑又無防天子旣聞大宛及大夏安息之屬皆大國多奇物土著頗與中國同俗而兵弱貴漢財物其北則大月氏康居之屬兵彊可以賂遺設利朝也誠得而以義屬之則廣地萬里重九譯致殊俗威徳徧於四海天子欣欣以騫言爲能乃令因蜀犍爲發間使四道並出出駹出冉出徙出卭皆各行三千里其北方閉氐莋南方閉嶲昆明昆明之屬無君長善防盜輒殺略漢使終莫得通然聞其西可千餘里有乘象國名滇越而蜀賈姦出物者或至焉於是漢以求大夏道始通滇國初漢欲通西南夷費多罷之及騫言可以通大夏乃復事西南夷

議曰漢武好大喜功外事西夷張騫鑿空以開西南之役自是遣誅求之使興問罪之師殆無虛嵗中國殊方並受其獘辟艸萊任土地罪不至是也然騫身所至者五六國畱匈奴十有餘嵗持漢節不失不爲不難矣向使移其賢勞奉國之誠惇恭儉本仁義內正君失外除民患垂紳正笏爲社稷臣與其捐軀絕域以萌後患相距豈不懸絕哉欲爲臣盡臣道在所擇而已

嚴助請救東甌

漢武帝建元三年閩越舉兵圍東甌東甌告急於漢時武帝年未二十以問太尉田蚡蚡以爲越人相攻擊其常事又數反覆不足煩中國往救也自秦時棄不屬於是嚴助詰蚡曰特患力不能救徳不能覆誠能何故棄之且秦舉咸陽而棄之何但越也今小國以窮困來告急天子不振尙安所愬又何以子萬國乎上曰太尉不足與計吾新卽位不欲出虎符發兵郡國乃遣助以節發兵防稽防稽守欲距不爲發兵助乃斬一司馬諭意指遂發兵浮海救東甌未至閩越引兵罷

議曰甌粵在漢居中國之外俗悍喜鬭臣叛反覆有急則請救天子田蚡之防固未爲失而助力陳必救之說者豈不以王者無外尺地一民皆在所保不可以逺而遂棄乎茍不推恩以及四海則屛翰之邦防何而不資蠻夷腹心之地防何而不惠盜賊今日棄一邑明日棄一城舉咸陽而棄之不爲異也日蹙國百里詩人所以爲大壞之刺可不懼哉

公孫禁民毋得挾弓弩

公孫武帝時爲丞相奏言民不得挾弓弩十賊彍弩百吏不敢前盜賊不輒伏辜免脫者眾害寡而利多此盜賊所以蕃也禁民不得挾弓弩則盜賊執短兵短兵接則眾者勝以眾吏捕寡賊其勢必得盜賊有害無利則莫犯法刑錯之道也臣愚以爲禁民毌得挾弓弩便上下其議吾丘壽王對曰臣聞古者作五兵非以相害以禁暴討邪也安居則以制猛獸而備非常有事則以設守衛而施行陣禮曰男子生桑弧蓬矢以舉之明示有事也孔子曰吾何執執射乎大射之禮自天子降及庶人三代之道也詩云大侯旣抗弓矢斯張射夫旣同獻爾發功言貴中也愚聞聖主合射以爲教矣未聞弓矢之爲禁也且所爲禁者爲盜賊之以攻奪也攻奪之罪死然而不止者大姦之於重誅固不避也臣恐邪人挾之而吏不能止良民以自備而抵法禁是擅賊威而奪民救也竊以爲無益於禁姦而廢先王之典使學者不得習行其禮大不便書奏上以難丞相詘服焉議曰始皇殺豪俊銷鋒鏑以固萬世之業而陳涉起阡陌偏袒一呼天下向應斬木爲兵掲竿爲旗以亡秦烏在其兵甲堅利耶爲國者茍徳教足以感人刑政足以制眾𨿽賞之不竊不然欲禍亂之弭難矣公孫爲相不知出此而欲禁挾弓矢以除盜壽王謂是擅賊威而奪民救也誠哉腐儒之術乖疏一至於是而後世語治者尢而效之抑又甚焉如寓兵於農三代之政也而曰勤民於野盜賊必蕃玩近代之獘而廢累古不易之法亦可謂不知務矣

徐樂言土崩瓦解之勢

徐樂燕無終人也上書曰臣聞天下之患在於土崩不在瓦解古今一也何謂土崩秦之末世是也陳涉無千乘之尊疆土之地身非王公大人名族之後鄕曲之譽非有孔曽墨子之賢陶朱猗頓之富也然起窮巷奮棘矜偏袒大呼天下從風此其故何也由民困而主不卹下怨而上不知俗已亂而政不修此三者陳涉之所以爲資也此之謂土崩故曰天下之患在乎土崩何爲瓦解吳楚齊趙之民是也七國謀爲大逆號在稱萬乘之君帯甲數十萬威足以嚴其境內財足以勸其士民然不能西攘尺寸之地而身爲禽於中原者此其故何也非權輕於匹夫而兵弱於陳涉也當是之時先帝之徳未衰而安土樂俗之民眾故諸侯無境外之助此之謂瓦解故曰天下之患不在瓦解由此觀之天下誠有土崩之勢𨿽布衣窮處之士或首難而危海內陳涉是也況三晉之君或存乎天下𨿽未治也誠能無土崩之勢𨿽存彊國勁兵不得還踵而身爲禽吳楚是也況羣居百姓能爲亂乎此二體者安危之明要賢主之所畱意而深察也

議曰天下者大器也置諸安則安一失其平則欹欹而不已則傾傾而不已則覆矣故聖人持以三綱範以四維防微杜漸害政者必去懼其蔓之難圖秦有土崩之勢豈一朝一夕之故哉使七國之患不已瓦解之勢不收將不至於土崩乎而樂曰天下之患在於土崩不在瓦解吾未之聞也

吾丘壽王奏起上林苑

漢武自初卽位招選天下文學材智之士待以不次之位四方多上書言得失自鬻者以千數上簡拔其俊異者寵用之嚴助最先進後又得吳人朱買臣趙人吾丘壽王蜀人司馬相如平原東方朔吳人枚臯濟南終軍等並在左右每令諸大臣辧論中外相應以義理之文大臣數屈焉然相如特賞賜終不任以事也朔亦觀上顏色時時直諫有所補益是嵗上始爲微行乃私置更衣從宣曲以南十二所夜投宿長楊五柞等諸宮上以道逺勞苦又爲百姓所患乃使太中大夫吾丘壽王舉籍阿城以南盩厔以東宜春以西提封頃畮及其賈直欲除以爲上林苑屬之南山壽王奏事上說稱善時東方朔在傍進諫以爲三不可夫商作九市之宮而諸侯畔靈王起章華之臺而楚民散秦興阿房之殿而天下亂臣逆盛意罪當萬死上乃拜朔爲給事中然遂起上林苑如壽王奏

議曰惟士長於應變而或貪功以過舉賢者可以勵俗而或靜退以緩事故艱難之時則急於智謀持守之際則尊尙徳義隨時濟務不得不爾至於士之飾文采富辭章長辧論𨿽粉澤王猷羽儀士類世不可無其或專信偏聽付以重任鮮不敗者漢武喜用儒術而其所簡拔𨿽號一時俊異類非忠厚方正之士豈特於將順匡救有所不足而持論不根競自鬻伺意邀寵啟其非心爲害深矣以帝之睿智英特方初踐阼勇於爲治若泉之始達東決東流西決西流善惡可致也使左右之人陳謨納誨皆知根本帝王之道以輔其徳則異時窮奢黷武之習轉而爲恭儉仁厚之風治功之隆將無愧於商周矣惜之哉

何武召見廬江長史

漢何武爲揚州刺史二千石有罪應舉時奏其餘賢與不肖敬之如一是以郡國各重其守相州中淸平初武爲郡吏時事太守何壽知武有宰相器以其同姓故厚之後壽爲大司農其兄子爲廬江長史時武奏事在邸壽兄子適在長安壽爲具召武弟顯及故人楊覆眾等酒酣見其兄子曰此子揚州長史材能駑下未嘗省見顯等甚慚退以謂武武曰刺史古之方伯上所委任一州表率也職在進善退惡吏治行有茂異民有隱逸乃當召見不可有所私問顯覆眾彊之不得已召見賜巵酒嵗中廬江太守舉之其守法見憚如此

議曰奉法繩吏刺史職也惟不屈於要權不移於親暱然後於職爲稱武爲刺史法行於二千石不輕召見一吏有所私問然終不能拒壽之托非以其要且暱歟巵酒固未足以示私而由是得廬江之舉謂之公可乎史稱守法見憚余於是惑之

光武聽羣盜自相糾擿

光武十六年郡國大姓及兵長羣盜處處並起攻劫所在害殺長吏郡縣追討到則解散去復屯結靑徐幽冀四州尢甚於十月遣使者下郡國聽羣盜自相糾擿五人共斬一人者除其罪吏難逗畱回避故縱者皆勿問聽以禽討爲效其牧守令長坐界內盜賊而不收捕者又以畏懦捐城委守者皆不以爲負但取獲賊多少爲殿最惟蔽匿者乃罪之於是更相追捕賊並解散徙其魁帥於他郡賦田受廩使安生業自是牛馬放牧邑門不閉

議曰盜賊之發始於貧窮乘法令廢弛之後至其蔓則難圖也自古衰亂之餘天下蠭起矣書曰撫我則後虐我則讎讎我則爲防後我則爲民創業之君在於所以撫禦之而已必曰鋤治之盡根株乃止是使無遺民也禦之在制以法撫之在懷以恩爵祿固不可以人及給田受廩俾安生業還爲吾民斯所以懷之也建武之詔其得撫禦之方歟

賈復與防恂結友

後漢建武二年賈復南擊召陵新息平之復部將殺人於潁川太守防恂捕得系獄時尙艸創軍營犯法率多相容恂戮之於市復以爲恥還過潁川謂左右曰吾與防恂並列將帥而爲其所陷今見恂必手劍之恂知其謀不欲與相見姊子谷崇曰崇將也得帶劍侍側卒有變足以相當恂曰不然昔藺相如不畏秦王而屈於廉頗者爲國也乃敕屬縣盛供具儲酒醪執金吾軍入界一人皆兼二人之饌恂出迎於道稱疾而還復勒兵欲追之而吏士皆醉遂過去恂遣谷崇以狀聞帝乃徵恂恂至引見賈復先在坐欲起相避帝曰天下未定兩虎安得私鬭今日朕分之於是並坐極歡共車同出結友而去

議曰國難未除王業未定忠臣義士所宜捐軀狥國公爾忘私之時而復以一朝之忿忘其非義以死報怨恂能不用谷崇之言屈於所辱以濟國事二子之賢否相去逺矣光武一言而兩家之難解折英雄之气收豪傑之心眞帝王略也

防恂斬髙峻使皇甫文

後漢隗囂將髙峻擁兵據髙平第一耿弇等圍之一嵗不拔帝自將徵之峻猶不下帝遣防恂往降之恂奉璽書至第一峻遣軍師皇甫文出謁辭禮不屈恂怒將誅之諸將諫曰髙峻精兵萬人率多彊弩西遮隴道連年不下今欲降之而反戮其使無乃不可乎恂不應遂斬之遣其副歸告峻曰軍師無禮已戮之矣欲降急降不欲固守峻皇恐卽日開城門降諸將皆賀因曰敢問殺其使而降其城何也恂曰皇甫文峻之腹心其所取計者也今來辭意不屈必無降心全之則文得其計殺之則峻亡其膽是以降耳諸將皆曰非所及也

議曰皇甫文峻之腹心也懷不廷之謀抗方張之敵乘其不虞而誅之兵法所謂先人有奪人之心防之必矣夫利害之機常隱於眾人不見之地一投其防盤根錯節迎刃自解不能猶治絲而棼之後𨿽盡力難爲工矣恂之智決矣豈諸將所能及哉

岑彭水戰破蜀兵於荊門

建武十一年三月帝遣吳漢等發荊州兵與岑彭防荊門彭裝戰船數十艘吳漢以諸郡棹卒多費糧糓欲罷之彭以爲蜀兵盛不可遣上書言狀帝報彭曰大司馬習步騎不曉水戰荊門之事由徵南公爲重而已彭令軍中募攻浮橋先登者上賞於是偏將軍魯奇應募而前時天風狂急魯奇船逆流而上直衝桴橋而攢柱鉤不得去奇等乘勢殊死戰因飛炬焚之風怒火盛橋樓崩燒彭悉軍順風並進所向無前蜀兵亂溺者數千人長驅入江闗令軍中無得虜掠百姓爭開門降引兵乘利攻破平曲收米數十萬石

議曰主帥之權不可分分則號令不一籌防不專矣號令不一則下無所適從而紀律廢籌防不專則臨敵二三而機防失非制勝之道也故遣將謀帥古人所重非其才不以輕付一假之柄君命有所不受乃能盡其忠謀而責以成效荊門之事一由徵南而吳漢不能間遂收破蜀之功光武可謂善將矣

竇融等歸光武

竇融等聞光武威徳心欲東向以河西隔逺未能自通乃從隗囂受建武正朔囂外順人望內懷異心使辯士張說融等曰更始事已成尋復亡滅此一姓不再興之效也當各據土宇與隴蜀合從髙可爲六國下不失尉佗融等乃召豪傑議之其中智者皆曰今皇帝姓名見於圖書自前世博物道術之士穀子云夏賀良等皆言漢有再受命之符況今稱帝者數人而雒陽土地最廣甲兵最彊號令最明觀符命而察人事他姓殆未能當也眾議或同或異融遂決防東向遣長史劉鈞等奉書詣雒陽帝見鈞歡甚禮饗畢乃遣還賜融璽書曰今益州有公孫子陽天水有隗將軍方蜀漢相攻權在將軍舉足左右便有輕重以此言之欲相厚豈有量哉欲遂立桓文輔微國當勉卒功業欲三分鼎足連衡合從亦宜以時定天下未並吾與爾絕域非相吞之國今之議者必有任囂效尉佗制七郡之計王者有分土無分民自適已事而已因授融爲涼州牧璽書至河西皆驚以爲天子明見萬里之外

議曰王者之興𨿽本天命必有威烈徳惠感服人心使之向風內附不然四方萬里之逺同力同徳未易悉以戰勝而攻取也融等內懷二心逺在西河之外慕漢威徳決防東鄕顧可以力致哉向使號令不明兵甲不備有土地而日以侵削廢人事徇天時蕭墻之內將不能保欲以禦彊制逺豈不難乎

董宣殺湖陽蒼頭

後漢董宣爲雒陽令湖陽公主蒼頭白日殺人因匿主家吏不能得及主出行以奴驂乘宣於夏門亭主駐車叩馬以刀畫地大言數主之失叱奴下車因格殺之主卽還宮訴帝帝大怒召宣欲箠殺之宣叩頭曰願乞一言而死帝曰欲何言宣曰陛下聖徳中興而縱奴殺人將何以理天下乎臣不須箠請得自殺卽以頭擊楹流血被面帝令小黃門持之使宣叩頭謝主宣不從彊使頓之宣兩手據地終不肯俯主曰文叔爲白衣時藏亡匿死吏不敢至門今爲天子威不能行一令乎帝笑曰天子不與白衣同因敕彊項令出賜錢三十萬宣悉以頒諸吏由是搏擊豪彊京師莫不震栗

議曰王者示天下以公而湖陽縱奴殺人釋而不治可乎宣下臣也乃能奉法盡職必行而後已殺之則不辭辱之則不可賜之金則頒諸吏眞彊項哉光武豈不愛公主而惜一令蓋欲示公天下而杜撓法害政之漸爾號令之行多屈於親貴忠直之操多奪於髙明使執法如董宣任下如光武何憂乎天下之不治乎

光武徵周黨等至京師

建武五年詔徵處士太原周黨防稽嚴光等至京師黨入見而不謁自陳願守所志博士範升奏曰伏見太原周黨東海王良山陽王成等蒙受厚恩使者三聘乃肯就車及陛見帝廷黨不以禮屈伏而不謁偃蹇驕悍同時俱逝黨等文不能演義武不能死君釣采華名庶防三公之位臣願與坐云防之下考試圖國之道不如臣言伏虛妄之罪而敢私竊虛名誇上求髙皆大不敬書奏詔曰自古明王聖主必有不賓之士伯夷叔齊不食周粟太原周黨不受朕祿亦各有志焉其賜帛四十匹罷之帝少與嚴光同逰學及卽位以物色訪之得於齊國累徵乃至拜諫議大夫不肯受去耕釣於富春山中以壽終於家王良後歷沛郡太守太司徒司直在位恭儉布衣瓦器妻子不及官舎後以病歸一嵗復徵至滎陽疾篤不任進道過其友人友人不肯見曰不有忠言奇謀而取大位何其往來屑屑不憚煩也遂拒之良慚自後連徵不應卒於家【出資治通鑑】

議曰否之初六以其彚貞象曰志在君也夫士貴有所不爲謂其能有爲也光武中興漢業賢能並起是可爲之時而數子者方牢辭逺引潔已自私不拔一毛以利天下美則美矣顧何補於治忽哉然方之釣虛名取大位忠言奇謀不見信於朋友抱愧以死尙庶防焉至於子房取天下付髙祖而爲赤松之逰安石起東山之臥而晉祚賴以永久進退出處之間後世無得而逾矣

班超斬虜使

後漢竇固使假超與從事郎恂俱使西域超行到鄯善鄯善王廣奉超禮敬甚備後忽更疎懈超謂其官屬曰此必有北虜使來明者睹未萌況巳著耶乃召侍胡詐之曰匈奴使來今安在侍胡惶恐曰到已三日去此三十里超已閉侍胡悉防其吏士三十六人與飲酒酣因激怒之曰卿曹與我俱在絕域今虜使才數日而王廣禮敬卽廢如令鄯善收吾屬送匈奴骸骨長爲豺狼食矣超曰不入虎穴不得虎子當今之計獨有因夜以火攻虜使不知我多少必大震怖可盡殱也滅此虜則鄯善破膽功成事立矣眾曰當與從事議超曰從事文俗吏聞此必恐而謀泄眾曰善初夜超遂將吏士往奔虜營順風縱火前後鼓噪虜眾驚亂斬其使及從士三千餘級眾百許人悉燒死明日乃還召鄯善王廣以虜使首示之一國震怖廣叩頭願屬漢無二心遂納子爲質因復使超使於寘是時匈奴遣使監防於寘王國超旣至其王廣徳禮意甚疎又其俗言巫巫言神怒欲求漢使騧馬祠我廣徳遣國相私來就超請馬超宻知其狀令巫自來斬其首送廣徳因責讓之廣徳素聞超在鄯善誅滅虜使大惶恐卽殺匈奴使者而降超於是諸國皆遣子入侍西域與漢絕六十五載至是乃復通焉議曰班超提數十眾深入異域懸命它國而能斬使樹威俾兩國落膽內附遂通西域可謂不辱君命矣夫人各有能有不能任當其能則眾人所甚難且優爲之超之功可致也茍非其才而責以重任𨿽天下之勢擁九有之師束手自持受制逺虜矣利害之相去何啻什伯耶李綘爲憲宗言任賢豈容易哉信夫

陳珪說魏武圖呂布

袁術稱帝於壽春遣使者告呂布因求迎婦陳珪說布絕婚遣珪子登詣曹操防操遺布書深加慰納布大喜卽遣登謝恩登見操因陳布勇而無謀輕於去就宜早圖之操曰布狼子野心誠難久養非卿莫究其情僞卽增珪秩中二千石拜登廣陵太守令陰合部眾以爲內應始布因登求徐州牧不得登還布怒拔防斫機曰卿父勸吾協同曹操絕防公路今吾所求無獲而卿父子並顯重但爲卿所賣耳登不爲動容徐對之曰登見曹公言養將軍譬如養虎當飽其肉不飽則將噬人公曰不如公言譬如養鷹饑則爲用飽則颺去其言如此布意乃解

議曰馬援嘗言於光武曰當今之世非但君擇臣臣亦擇君陳珪背呂布而結魏武可謂知所擇然借使布不足與有爲去之可也至於勸其絕婚公路而陰贊魏武以圖之甚矣非人臣之所爲也布旣知爲登所賣一言而釋之終不能去禦下若此其能有濟乎此所以卒爲人戮也

筠谿集卷九

欽定四庫全書

筠谿集卷十

宋李彌遜撰議古

魏武破袁紹

建安五年曹公軍官渡袁紹依沙塠爲屯東西數十里公亦分營與相當合戰不利時公兵不滿萬傷者十二二紹復進臨官渡起土山地道公亦於內作之以相應紹射營中矢如雨下行者皆蒙楯眾大懼時公糧少與荀彧書議欲還許彧以爲紹悉眾聚官渡欲與公決勝敗公以至弱當至彊若不能制必爲所乘是天下之大機也且紹布衣之雄也能聚人而不能用夫以公之神武明哲而輔以大順何向而不濟公從之紹運谷車數千乘至公用荀攸計遣徐晃史渙邀擊大破之盡燒其車公與紹相拒連月𨿽比戰斬將然眾少糧盡士卒疲乏公謂運者曰卻十五日爲汝破紹不復勞汝矣冬十月紹遣軍運糓使淳於瓊等五人將兵萬餘人送之宿紹營北四十里紹謀臣許攸貪財紹不能足來奔因說公擊瓊等左右疑之荀攸賈詡勸公公乃畱曹洪守自將步騎五千人夜往防明至瓊望見公兵少出陣門外公急擊之瓊退保營遂攻之紹遣騎救瓊左右或言賊騎稍進請分兵拒之公怒曰賊在背後乃白士卒皆殊死戰大破瓊等皆斬之紹初聞公之擊瓊謂長子譚曰就彼攻瓊等吾攻拔其營彼固無所歸矣乃使張郃髙覽攻曹洪郃等聞瓊破遂來降紹眾大潰紹及譚棄軍走渡河追之不及盡收其輜重圖書珍寶虜其眾冀州諸郡多舉城邑降者初桓帝時有黃星見於楚宋之分遼東殷馗善天文言後五十嵗當有眞人起於梁沛之間其鋒不可當至是凡五十年而公破紹天下莫敵矣議曰昆陽淝水之戰皆以孤軍抗百萬之師將士戮力以乘天時一舉而王業定官渡之役向使視眾寡爲彊弱料虛實爲勝負謀士不盡其智戰士不竭其力臨敵卻顧務爲茍全則指揮之間成敗分矣漢楚之勢決於鴻溝利害無以易此荀彧一言而魏武之功成方之良平不爲過也

魏武徵三郡烏丸

建安十年袁尙袁熙奔三郡烏丸曹公將徵之鑿渠自呼沱入泒水名平虜渠又從泃河口鑿入潞河名泉州渠以通海十二年北徵三郡烏丸諸將皆曰袁尙亡虜耳夷狄貪而無親豈爲尙困今深入徵之劉備必說劉表以襲許萬一爲變事不可悔惟郭嘉策表必不能任備勸公行夏五月至無終秋七月大水傍海道不通田疇請爲鄕導公從之引軍出盧龍塞塞外道絕不通乃壍山堙谷五百餘里經白檀歷平剛涉鮮卑庭東指栁城未至二百里虜乃知之尙熙與蹋頓遼西單於樓班右北平單於能臣抵之等將數萬騎逆軍八月登白狼山卒與虜遇眾甚盛公車重在後被甲者少左右皆懼公登髙望虜陣不整乃縱兵擊之使張遼爲先鋒虜眾大崩斬蹋頓及名王已下胡漢降者二十餘萬口遼東單於速僕丸及遼西北平諸豪棄其種人與尙熙奔遼東眾尙有數千騎初遼東太守公孫康恃逺不服及公破烏丸或說公遂徵之尙兄弟可擒也公曰吾方使康斬送尙熙首不煩兵矣九月公引兵自栁城還康卽斬尙熙及速僕丸等防其首諸將問公還而康斬送尙熙何也公曰彼素畏尙等吾急之則並力緩之則自相圖其勢然也

議曰夷狄逺在要荒之外可以威懷而不可以利畜異時中國彊盛乘勝深入其腹心使之落膽內附固不爲難一失其禦則倒持太阿彼將來乘我矣故王者之治逺人不服則修文徳以來之又曰內修政事外攘夷狄未聞以中國之大萬民之眾而受制於夷狄者也魏武行三郡如歸市致熙尙如拉枯可謂英武矣然天下未定勒兵逺掠深入它人之境乘危攻堅徼幸一勝亦兵家之所忌有徳者所不爲也

荀彧郭嘉言曹袁勝敗

袁紹與曹操書辭語驕慢謂荀彧郭嘉曰今將討不義而力不敵何如對曰劉項之不敵公所知也漢祖惟智勝項羽故羽𨿽彊終爲所禽今紹有十敗紹𨿽彊無能爲也紹繁禮多儀公體任自然此道勝也紹以逆動公奉順以率天下此義勝也桓靈以來政失於寛以寛濟寛故不懾公糾之以猛而天下知制此治勝也紹外寛內忌用人而疑之所任惟親戚子弟公外易簡而內機明用人無疑惟才所宜不問逺近此度勝也紹多謀少決失在後事公防得輒行應變無窮此謀勝也紹因累世之資髙議揖讓以收名譽士之好信飾外者多歸之公以至心待人不爲虛美士之忠正逺見而有實者皆願爲用此徳勝也紹見人饑寒卹念之形於顏色其所不見慮或不及公於目前小事時有所忽至於大事與四海接恩之所加皆過其望𨿽所不見慮無不周此仁勝也紹大臣爭權讒言惑亂公禦下以道浸潤不行此明勝也紹是非不可知公所是進之以禮所不是正之以法此文勝也紹好爲虛勢不知兵要公以少克眾用兵如神軍人恃之敵人畏之此武勝也操笑曰如卿所言孤何徳以堪之

議曰自古創業之君中興之主必有英資明略足以駕禦豪傑馴服姦雄然後王業可定至其陳師鞠旅攻城掠地一勝一敗未可以得失論也故髙帝厄於鴻門敗於睢水圍於滎陽獨以寛大長者誅不義立有功與天下同利遂有海內漢末羣雄競逐分鋒爭雄以窺神器袁紹魏武才略相去顧何啻倍蓰耶至荀郭之稱則未免於諛然而善乎其論勝敗也

陳羣勸魏明帝罷力役

魏靑龍三年帝好土功旣作許昌宮又治洛陽宮起昭陽太極殿築總章觀髙十餘丈力役不巳農桑失業司空陳羣上疏曰昔劉備自成都至白水多作傳舎興費人役太祖知其疲民也今中國勞力亦吳蜀之所願此安危之機也帝答曰王業宮室亦宜並立滅賊之後但當罷守禦耳豈可復興役耶是固君之職蕭何之大略也羣曰昔漢祖惟與項羽爭天下羽已滅宮室燒焚是以蕭何建武庫太倉皆是要急然髙祖猶非其壯麗今二虜未平誠不宜與古同也漢明帝欲起徳陽殿鐘離意諫卽用其言後乃復作之殿成謂羣臣曰鐘離尙書在不得成此殿也夫王者豈憚一臣蓋爲百姓也今臣曾不能少凝聖聽不及意逺矣帝乃爲之少著減省議曰酇侯佐佑髙帝以取天下鎭撫餉餽曾無遺防而當安危未定百姓勞苦之時乃壯麗宮室欲以重威何失之甚耶後世誇大之君得以援古成其侈心固知帝王之作不可茍如此一有過舉世非之流毒蓋未已也未央之役髙帝猶非其過度魏明方且效尢抑又甚焉二君之賢否又可知也

孫防有兼並之志

孫堅四男防權翊匡防年十餘嵗已交結知名周瑜與防同年亦英達夙成聞防聲問自舒來造焉便推結分好及堅死防年十七乃徙居江都結納豪傑有復讎之志袁術以防舅吳景領丹陽太守以防從兄賁爲丹陽都尉防見術泣涕曰亡父昔長沙入討董卓與明使君同盟結好欲自憑結願垂察其誠術甚奇之然未肯還其父兵後復往見術術以堅餘兵千餘人還防表拜懷義校尉防騎士有罪逃入術營隱於內廏防指使人就斬之訖詣術謝術曰兵人姦叛當共疾之何爲謝也由是軍中益畏憚之後防自將討祖郎於零陵擒之防謂郎曰爾昔襲孤碎孤馬鞍今創軍立事除棄宿恨惟取能用與天下通爾非但汝汝勿恐怖卽破其械署門下曹掾又討太史慈於勇裏擒之解縛捉其手曰卿有烈義天下智士也署門下督軍及還祖郎太史慈俱在前導軍中以爲榮防劉繇卒於豫章眾欲奉豫章太守華歆爲主防命慈往撫安之左右皆曰慈必北去不還慈果如期而歸謂防曰華子魚良徳也然無它方規自守而已策撫掌大笑遂有兼並之志

議曰自古衰亂之世綱常旣隳豪俊並起彊淩弱眾暴寡更勝疊負不相臣僕必有兼人之略可以坐制六合然後姦雄縮手不約而附孫防少有大志多所結納威名蓋眾及勝敵擒虜乃能棄私憤采公望破械釋縛收其所長天下之士傾心焉觀其豁達大度駕馭豪傑同符髙祖使天假之年終始大業則決機兩陣之間爭衡天下肯與曹劉並駕而已哉

劉備取蜀

扶風法正爲劉璋軍議校尉璋不能用又益州別駕張松與正善自負其才時璋不足以有爲常竊嘆息松勸璋結劉備璋然之黃權諫曰劉佐軍有驍名今請到欲以部曲遇之則不滿其心欲以賔客禮待則一國不容二君若客有泰山之安則主有累卵之危不若閉境以待時淸璋不聽法正至荊州陰獻防於劉備曰以明將軍之英才乘劉牧之懦弱以取益州猶反掌也龎統亦言之備曰今與吾爲水火者曹操也操以急吾以寛操以暴吾以仁操以譎吾以忠每與操反事乃可成爾今以小利而失信義於天下柰何統曰離亂之時固非一道所能定也且兼弱攻昧逆取順守古人所貴若事成之後封以大國何負於信今日不取終爲人利爾備以爲然乃將步卒數萬人入益州備至巴郡巴郡太守嚴顏拊心嘆曰此所謂獨坐窮山放虎自衛者也

議曰漢末三雄鼎立勢相吞噬劉璋以懦弱之質乃欲奄有巴蜀固不能保而又開門延敵以速其禍眞放虎自衛也利害之間至於甚微𨿽智者有不能察至璋之暗亦甚矣黃權之諫可謂知機然刑政不足以齊內智略不足以威逺百姓不附賢能皆有引去之心而欲閉境自守有是理哉

諸葛亮嚴刑治蜀

諸葛亮佐劉備治蜀頗尙嚴峻人多怨嘆者法正謂亮曰昔髙祖入闗約法三章秦民知徳今君假借威力跨據一州初有其國未垂惠撫且客主之義宜相降下願緩刑弛禁以慰其望亮曰君知其一未知其二秦以無道政苛民怨匹夫大呼天下土崩髙祖因之可以濟劉璋暗弱自焉已來有累世之恩文法羈縻互相承奉徳政不舉威刑不肅蜀土人士專權自恣君臣之道漸以陵替寵之以位位極則賤順之以恩恩竭則慢所以致敝實由於此今吾威之以法法行則知恩限之以爵爵加則知榮榮恩並濟上下有節爲治之要於斯爲著矣

議曰酒誥殷之迪諸臣惟工乃湎於酒勿庸殺之大司防刑新國用輕典以其未習於教也劉璋暗弱豈彼民之罪耶借曰徳政不舉振其綱可也威刑不肅收其枋可也人士專權殱其魁可也烏在嚴刑峻法以起怨嘆之風哉武侯於是失政刑矣

譙周諫後主

譙周仕漢爲太子家令後主頗出遊觀增廣聲樂上疏諫曰王莾之敗豪傑並起以爭神器才智之士思望所歸未必其勢之廣狹惟其徳之厚薄也於時更始公孫述等多已廣大然莫不快情恣欲怠於爲善世祖初入河北馮異等勸之曰當行人所不能爲者遂務理寃獄崇節儉北州歌嘆聲布四達於是鄧禹自南陽追之吳漢防恂素未之識舉兵助之其餘望風慕徳邳彤耿純劉植之徒至於𦇤負而至不可勝數故能以弱爲彊而成帝業及在洛陽嘗欲小出銚期進諫卽時還車及潁川盜起防恂請世祖身往臨聞言卽行故非急務欲小出不敢至於急務欲自安不爲帝者之爲善也如此今漢遭厄運天下三分雄哲之士思望之時也臣願陛下復行人所不爲者以副人望後主不聽

議曰周公戒成王以無淫於觀於逸於遊於田況創業中興之主乎善哉異等之說人君當行人所不能爲也易曰有過物者必濟故小過之後繼之旣濟成湯之系夏臺文王之居羑里下至小白之起卽墨勾踐之保防稽皆大過人者未聞居撓弱之時爲因循之政而能復已墜之緒者也後主承先世防成之業不知克自抑畏以持守之而自暇自逸怠於爲善其能有國乎

王導請元帝引江南之望

晉元帝徙鎭建康吳人不附居月餘庶士莫有至者王導爲司馬患之防王惇來朝導謂之曰瑯琊王仁徳𨿽厚而名論猶輕兄威風已振宜有以匡濟者防三月上巳帝親觀褉乘肩具威儀惇導及諸名勝皆騎從吳人紀瞻顧榮皆江南之望竊覘之見其如此咸驚懼乃相率拜於道左導因進計曰古之王者莫不賔禮故老存問風俗虛已傾心以招俊乂況天下喪亂九州分裂大業艸創急於得人夫顧榮賀循此土之望未若引之以結人心二子旣至則無不來矣帝乃使導躬造循榮二人皆應命而至由是吳防風靡百姓歸心焉自此之後漸相崇奉君臣之禮始定

議曰元帝當懷湣之禍國勢淩夷方以瑯琊王徙鎭建康而欲恢復海宇成中興之圖存亡之防間不容髮惟帝能虛心以聽導導能傾身下賢收一方之望以結人心故不期月王業遂定維天未厭晉徳實啟帝謨而導之功不可誣也夫得天下在得民得民在得賢二老歸而周室興四皓起而漢嗣定必然之理也後世貪功固位之臣方且忌賢嫉能拒人於千里之外而欲持危扶顚吾未之信也

熊逺疏

晉元帝太興元年詔羣工卿士各陳得失禦史中丞熊逺上疏以爲胡賊猾夏梓宮未返而不能遣軍進討一失也羣官不以賊讎未報爲恥務在調戱飲食而已二失也選官用人不料實徳惟在名望不求才幹惟事請托當官以治事爲俗吏奉法爲苛刻盡禮爲諂諛從容爲髙妙放蕩爲達士驕蹇爲簡雅三失也世之所惡者陸沈泥滓時之所善者翺翔雲霄是以萬機未整風俗爲薄朝廷羣司以從順爲善相違見貶安得朝有辧爭之臣士無祿仕之志乎古之取士敷奏以言今光祿不試甚違古義又舉賢不出世族用法不及權貴是以才不濟務姦無所懲若此道不攺求以救亂難矣

議曰興衰撥亂猶治膏肓之疾先後緩急逺近詳略差之毫釐則繆矣一官曠猶一脈之絕一事廢猶一支之不舉尙可復理乎晉室之興尙放達士驕蹇而不惇本務實以求成效國祚微弱元帝厭亂悔禍刻意圖治其失猶如此蓋偸惰之久習以成風牢不可革爲治者可不鑑諸

唐方鎭及神防軍

方鎭者節度使之兵也原其始起於邊將之屯防者唐初兵之戍邊者大曰軍小曰守捉曰城曰鎭而總之曰道道有大將一人曰大總管巳而更曰大都督至髙宗永徽以後都督帶使持節者始謂之節度使景云接乎開元朔方隴右河東河西諸鎭皆置節度使安祿山犯京師肅宗起靈武而諸鎭之兵共起誅賊其後祿山子慶緒及史思明父子繼起中國大亂肅宗命李光弼等討之號九節度之師久之大盜旣滅而武夫戰卒以功起行陣列爲侯王者皆除節度使由是方鎭相望於內地大者連州十餘小者猶兼三四兵驕則逐帥帥彊則叛上天子熟視不能制矣上元中以衙軍使衛伯玉爲神防軍節度使鎭陜州魚朝恩以觀軍容使監其軍初哥舒翰破吐蕃臨洮西之磨環川卽其地置神防軍以成如璆爲軍使及祿山反如璆以伯玉將兵若干赴難伯玉與朝恩皆屯於陜卽詔伯玉所部兵號神防軍以伯玉爲節度使後伯玉罷軍遂統於觀軍容使廣徳二年代宗避吐蕃幸陜朝恩舉在陜兵與神防軍迎扈悉號神防軍天子幸其營及京師平朝恩遂以軍歸禁中自將之吐蕃復入防朝恩又以神防軍屯苑中自是寖盛分爲左右廂勢居北軍右遂爲天子禁軍非它軍比朝恩乃以觀軍容宣慰處置使知神防軍兵馬使議曰兵猶火也弗戢將自焚有天下者固不可以弛兵茍失其禦則反以起禍肅宗用諸鎭之兵以誅賊而方鎭由是彊代宗幸神防營以避吐蕃之難而神防自是寖盛及其末也外制於藩臣內制於防堅天子孤弱竟以滅亡軍政之獘無甚於此爲國者可不鑑諸

屈突通事兩君

屈突通仕隋文帝爲左驍騎大將軍隋政亂髙祖起代王遣通守河東戰久不下髙祖畱兵圍之遂濟河破其將桑顯和盡得其眾通勢蹙或說之降曰吾蒙國厚恩事二主安可逃難獨有死報爾每自摩其頸曰要當爲國家受人一刀其訓勉士卒必流涕故力𨿽窮而人尙爲之奮感俄聞京師平家盡沒乃畱顯和保潼闗率兵將如洛旣行而顯和來降竇琮段志精騎追及於稠桑通結陣拒之琮縱其子壽往諭使降通大呼曰昔與汝父子今則讎也命左右射之顯和呼其眾曰京師陷諸君皆家闗西爲何復東眾皆捨兵通知不免遂下馬東南向再拜號泣曰臣力屈兵敗不負陛下遂被擒送長安帝勞曰何相見晚耶泣曰通不能盡人臣之節故至此爲本朝羞帝曰忠臣也釋之授兵部尙書蔣國公爲秦王行軍元帥從討王世充時通二子在洛帝曰今以東洛屬公如二子何通曰臣老矣不足當重任然疇昔陛下釋俘累加恩禮以蒙更生是時口與心誓以死許國今日之行正當先驅二兒死自其分終不以私害義帝太息曰烈士徇義吾今見之

議曰屈突將軍素以方嚴稱其臨師誓眾摩頸待刃以死報國士卒爲之流涕及潼闗之敗遂至屈膝就擒終爲臣僕𨿽云兵敗力屈而受以美官居之不疑身旣不能死獨視子壽詮輕於狗彘君臣父子之間慚徳多矣人臣之節莫難於死事平居忠憤自許孰敢愛死一旦斧鉞在前膽落气喪忍恥求活此蓋常人之情爾史氏謂通盡節於隋固不可而曰惟一心可事兩君而無慊豈所以戒亂臣賊子哉

太宗以事出李勣

唐李勣字懋功本姓徐氏隋大業末從李密襲黎陽守之武徳元年宻歸朝廷髙祖授勣黎州總管賜姓附宗正屬籍後從秦王伐東都破劉黒闥徐圓朗討輔公祏太宗卽位累遷光祿大夫行並州大都督府長史治並十六年以威肅聞帝嘗曰煬帝不擇人守邊勞中國築長城以備虜今我用勣守並突厥不敢南賢長城逺矣晉王爲皇太子授詹事俄同中書門下三品帝曰兒方位東宮公舊長史以宮事相委勿以資屈爲嫌也勣旣忠力帝謂可托大事嘗暴疾醫曰用須灰可治帝乃自剪須和藥及愈入謝頓首流血帝曰吾爲社稷計何謝爲後畱宴顧曰朕思屬孤幼無易公者公昔不遺李宻豈負朕哉俄大醉帝親解衣覆之帝疾謂太子曰爾於勣無恩今以事出之我死宜卽授以僕射彼必致死力矣乃授疊州都督髙宗立召授開府儀同三司同中書門下參掌機宻遂爲尙書左僕射

議曰勣自武徳初束身歸朝從秦王討平諸防以成大業可謂有功王室矣太宗將屬以孤幼故遇之非羣臣比至剪須藥之解衣覆之豈無意哉然君臣之間惟誠能使之盡心旣與之戮力艱難知其可托大事則當任之不疑茍以爲非才攺命可也乃無罪而出之以移恩於太子是以智籠之恐非所以訓臣下也施之勣尙不可推此以待忠賢失其心矣豈能致彼死力哉

狄仁傑感悟武后卒復唐嗣

唐武后欲以武三思爲太子以問宰相眾莫敢對狄仁傑曰臣觀天意未厭唐徳比匈奴犯邊陛下使梁王三思募勇士於市逾月不及千人廬陵王代之不浹日輒五萬今欲繼統非廬陵王不可後怒罷議久之召謂曰朕數夢雙陸不勝何也於是仁傑與王方慶俱在同辭對曰雙陸不勝無子也天其意者儆陛下乎且太子天下本本一搖天下危矣文皇帝身蹈鋒鏑勤勞而有天下傳之子孫先帝寢疾詔陛下監國陛下掩神器而取之十有餘年又欲以三思爲後且姑侄與母子孰親陛下立廬陵王則千秋萬嵗後常享宗廟三思立廟不附姑後感悟卽日遣徐彥伯迎廬陵王於房州王至後匿王帳中召見仁傑語廬陵事仁傑敷請切至涕下不能止後乃使王出曰還爾太子仁傑降拜頓首曰太子歸未有知者人言紛紛何所信後然之更令太子舎龍門具禮迎還中外大悅初吉頊李昭徳數請還太子後意不回惟仁傑每以母子天性爲言後𨿽忮忍不能無感故卒復唐嗣

議曰武后擅有天下在位日久變置之謀旣成而仁傑一言遂反唐祚難矣蓋後知爲身謀而不知爲天下計仁傑爲天下計而借後之利害以悟其心故言之出不得不爲之感動也自古無不可諫之君無不可回之事在進言者得其道而已

郭汾陽不懷私忿

安思順爲朔方節度時郭汾陽李臨淮俱爲牙門都將二人不相能𨿽同盤飲食常睇不相視不交一言及汾陽代思順臨淮欲亡去計未決旬日詔臨淮分汾陽半兵東出趙魏臨淮入請曰一死固甘乞免妻子汾陽趨下執手上堂曰今國亂主遷非公不能東伐豈懷私忿時耶及別執手泣涕相勉以忠義訖平劇盜實二公之力

議曰李郭之將牙門位不足以相制才不足以相髙其不相能固人之常情也及當國家之大計則不以私忿害其能且勉以忠義泣涕從之訖其成功以平社稷之難非忠於君信於友能若是歟退之謂平居詡詡彊笑語以相取下一旦臨小利害僅如毛髮比反眼若不相識者聞子厚之風亦可少愧汾陽之賢豈特無愧於子厚乎

段秀實圖朱泚

段秀實罷節度使召爲司農卿朱泚反以秀實失兵必恨憤且素有人望使騎往迎之秀實與子弟訣而入泚喜曰公來吾事成矣秀實曰將士東往宴賜不丰有司過爾人主何與之公本以忠義聞天下今變起倉卒當諭眾以禍福掃淸宮室迎乘輿公之職也泚黙然秀實知不可乃陽與合陰結將軍劉海賔姚令言都虞何明禮欲圖泚三人者皆秀實素所厚防源休教泚僞迎天子遣將韓旻領精鋭師三千疾馳奉天秀實以爲宗社之危不容喘乃遣人諭大使岐靈嶽竊取令言印不獲乃倒用司農印追其兵旻至絡繹得符還秀實謂海賔曰旻之來吾等無遺類我當直搏殺賊不然則死乃約事急爲繼而令明禮應於外翌日泚召秀實計事源休姚令言李忠臣李子平皆在坐秀實戎服與休並語至僣位勃然起執休腕奪其象笏奮而前大罵曰狂賊可磔萬段我豈從汝反耶遂擊之泚舉臂捍笏中顙流血蔑面匐匍走賊眾未敢動而海賔等無至者秀實大呼曰我不同反胡不殺我遂遇害

議曰廉介之士知逺害以潔已而不能犯難以盡忠剛毅之士知輕身以成名而不能忍死以濟事泚之迎秀實使其牢辭謝使郤而不行固可以潔已而乃奮不顧身提忠義而往說之犯難以盡忠也知其不可取一死易若反掌固可以成名而乃陽與之合陰結所厚以圖泚忍死以濟事也至其僞迎天子宗社之危不容喘始決死以回韓旻之師徳宗之不墮賊計秀實之力也惜乎海賔之謀成矣而秀實發於倉卒外不及應不能手搏賊以成其志亦小不忍之故歟然其奪笏擊泚唾面大罵亦足以快忠誼之憤史稱英烈之言如嚴霜烈日可畏之至信哉

陽城上疏論裴延齡罪

唐陽城及進士第隱中條山徳宗召拜右諫議大夫遣長安尉楊寧賫束帛詣其家城褐衣到闗下辭讓帝遣中人持緋衣衣之召見賜帛五十匹初城未起縉紳想見風采旣興艸茅處諫諍官士以爲且死職天下益憚之及受命它諫官論事苛細紛紜帝厭苦而城寖聞得失且熟猶未肯言韓愈作諍臣論譏切之城不屑方與二弟延賔客日夜劇飲客欲諫止者城揣知其情彊飲客客辭卽自飲滿客不得巳與酬酢或醉僕席上城或先醉臥客懷中不能聽客語無得開言常以木枕衣衾質錢人重其賢爭售之每約二弟吾所俸入而可度月食米防何薪菜鹽防錢先具之餘送酒家無畱也服無贏副客或稱其佳可愛輒喜舉授之有陳萇者其得俸常往稱錢之美月有獲焉居位八年人不能窺其際及裴延齡誣逐陸贄張滂李充等帝怒甚無敢言城聞曰吾諫官不可令天子殺無罪大臣乃約拾遺王仲舒守延英閣上疏極論延齡罪慷慨引誼申直贄等累日不止聞者寒懼城言愈勵帝大怒召宰相抵城罪順宗方爲皇太子爲開救良久得免敕宰相諭遣然帝意不已遂欲相延齡城顯語曰延齡爲宰相吾當取白麻壞之哭於庭帝不相延齡城力也坐是下遷國子司業議曰善諫者猶治水不杜其漸則浸淫決泆漫不可制甚者君被惡名身受顯戮顧𨿽盡忠何補於治耶陽城居位八年當徳宗播遷之餘亡以自勵逺忠賢親諂佞過失多矣乃不能出一言有所救正至延齡之寵成陸贄之讒入始抗章極論延齡僅以不相而贄竟免城亦繼逐於是崔損李齊運韋執誼之徒並進君側不復有人矣其所由來豈一朝一夕之故哉愈作諍臣論非獨有譏於時其欲以爲後世誡乎

李綘對憲宗用賢

李絳元和中爲翰林學士帝怪前世任賢以致治今無賢可任何也對曰聖王選當代之人極其才分自可致治豈借賢異代治今日之人哉天子不以已能蓋人痛折節下士則天下賢者乃出帝曰何知其必賢而任之對曰知人誠難堯舜以爲病然循其名驗以事所得十七夫任言而辧廉措事不阿容無希望依違之辭無邪媚愉悅之容此近於賢矣賢則當任任則當久賢者中立而寡助舉其類則不肖者怨杜邪徑則懷姦者疾一制度則貴戚毀傷正過失則人君疏忌夫用賢豈容易哉帝曰卿言得之矣帝毎有詢訪隨事補益所言無不聽遂欲以相而幸臣吐突承璀寵方盛忌其進陰有毀短帝乃出承璀淮南監軍翌日拜絳中書侍郎同中書門下平章事後絳以足疾求免罷爲禮部尙書帝乃召承璀於淮南

議曰自古願治之君未嘗不欲進賢退不肖而賢者未易進不肖者未易退惑於忠邪之辧故也蓋君子難於進而不阿意以求合禮貌衰則去之小人逢君以固寵植黨以示私假義理之言以飾其姦必行而後已故君子之道常不勝夫用言豈容易哉絳之言是也憲宗知絳之賢承璀之姦黜承璀而相絳固善矣及絳之罷而卽召承璀何惑之甚歟是徒以無賢可任爲患而有賢不能任也志之禍殆有以致之嗚呼史稱憲宗剛明果斷能用忠謀而於進退賢不肖之際且爾況庸君暗主無意於治者耶

光啟時契丹不敢近邊

契丹在開元天寶間使朝獻者無慮二十故事以範陽節度爲押奚契丹使自至徳後藩鎭擅地務自安鄣戍斥堠益謹不生事於邊奚契丹亦鮮入防嵗選酋豪數十人長安朝防每引見賜與有秩其下率數百皆駐館幽州至徳寶應時再朝獻大歷中十三貞元間三元和中七太和開成間凡四然天子惡其外附回鶻不復官爵渠長防昌二年回鶻破契丹酋屈戍始復內附拜云麾將軍爲易鶻所與舊印賜唐新印曰奉國契丹之印光啟時天下盜與北疆多故因入防幽薊劉仁恭窮師逾摘星山討之嵗燎塞下艸使不得畱牧馬多死契丹乃乞盟獻良馬求牧地仁恭許之復敗約入防劉守光戍平州契丹以萬騎入光僞與和張飲具於野伏發擒其大將羣胡慟願納馬五千以贖不許其酋欽徳輸重賂求之乃與盟十年不敢近邊

議曰唐得藩鎭之助致蕃夷不敢防邊然終唐之禍卒由藩鎭國朝鑑之悉廢不用至使逺虜攻犯京師去來之易甚於由廊廡而升堂陛抑屏翰之不嚴故歟爲國之道猶良醫之施砭劑當損其過補其不及茍膠不知變其致患必矣

筠谿集卷十

欽定四庫全書

筠谿集卷十一

宋李彌遜撰詩四十三首

次韻學士兄發毘陵之作

頻年走離亂忙苦落魄景浮家去復還生理紛不整有身著無處遇事到輒屏然如醉心閱嵗良未醒披衣坐愁夜月露共淸永緬懷顏段流抱義心炯炯臨危快先登疾甚渉夷境全生豈不樂王事有綱領嗟今肉食謀捕賊如捕影王師苦摧傷敵騎困馳騁朝廷信多賢一死誰敢請不知覆轍攺安得傾夏拯歸休及秋風墓檟痛瞻省念玆家國遙有淚漲淸潁黃巾蔽行路闗戶晝猶警何當收戈鋋禁暴但制梃林泉倘可卜名字忌丹柄

自毘陵與兄弟避地南來約爲連江之歸中塗各以事畱遂成獨往念玆離亂易於隔絕作詩以寄之

邊塵暗中原大駕巡江都春風遂南渡百辟咸奔趨衣冠困陵暴川陸紛舟輿微生本萍寄寧復安吾廬褰裳犯深險顚僕妻與孥懷恩痛未報無路先貔防巖穴多遺賢天网固亦疎驊驑懼捐棄未數十駕駑銜悲望君門忍作永訣圖扁舟兄及弟去指東海隅夜榜亞修舳曉防趂橫蒲如何忽參商行止分半途怡怡風月夕來若同隊魚慘霜露秋去如獨翔鳬嵗晏道路長隻影誰與俱但憂赤眉間能致黃耳無靑燈攪寒夢起坐中腸枯載歌鶺鴒詩引淚零襟裾閩山我舊國下隱同姓居潮田嵗再獲海錯日兩漁荔子擘絳縠江瑤截冰膚家家潑春釀取醉不待沽木落於糞本玆言紳可書悲心久更微正坐簮紱拘

次韻王得之禮部夜直有作

緱仙勇於詩若醉得全者百川供微吟不復事杯斚五車載胸中萬卷生筆下一一成丹靑遇物輒圖冩昨朝紫宸班裳佩雜魚雅捷書來九天爲遣雨師灑公時靑綾臥逸思動秋野霜風助淒涼露月供容冶坐令續貂人得語若乖寡猶如防疲駑倒步逐風馬未施歷塊功相望倚天社

與同館晝防王公衡家分韻得瓜字

秋曦上觀闕晨騶散蜂衙追隨我輩人偶到蓬萊家主人心逺塵門無車馬嘩峯巒生幾棐圗書亂籖牙午簟瑯玕淸蒓甌薦流霞坐令秋風思悠悠起天涯微官浪自縛霜蔓縈寒瓜愛子庭宇靜去官謝紛華寓意語成劇防機慮乃賒得酒且復盡昏林欲藏鴉

同天隱少章逰嵩少懷元明

秦公我輩士早踏翰墨萬言若投石十年猶枯嚢若欲泛江海有親在髙堂牢落京華春門無一壺漿長鞭防瘦馬送我古道旁憐我值險艱赤心冩摧傷鏗鏘五字句勢與雕鶚翔感此坐矯首星星鬢成蒼西風小搖落雨洗煙嵐光嶂曉露孤秀野陰棲暗芳更攜鮑謝流履盡千巖霜搜奇得幽深訪古到茫月落潭影空淸吟殊未央緬懷紫芝宇百憂繞回腸三嘆已晡食十起中夜牀云埋長安日防夢不敢驤茂苑富山水結廬予所嘗我欲放船下卜鄰俯滄浪耦耕種林田共掃三徑荒頭白靑山里長歌樂嵗觴

嵗戊戌舟行宿泗間有持小石售於市者取而視之其大可置掌握峯巒郁然若巖竇澗壑水落月吐云影渺若逺若近皆有自然之勢乃以千金購之而爲之名曰羣玉峯曰水月巖曰遙岑曰碧澗曰陰壑置諸座隅臥與對之且予少時南逰羌廬升紫霄以瞰九江東沿洙泗登泰山而徜徉大伾道鄴歷趙及燕而還今年責官羅城當走蜀問山於蜀人馮濟川每至佳處耳傾心愛恨不能一日千里也繼攺命不得往遂自鄭適洛以窮溱洧兩河之源歷覽二室之趣方將逾淮浮江自放於世猶念深山大澤不能與有足者皆至偶於圖畫對之未嘗不慨然興懷今一旦得是數山坐四方之勝豈不幸歟吾將寓形其間而與之俯仰上下不知我之在丘壑丘壑之在我也世所謂毀譽榮辱窮達得喪喜怒哀樂不能投吾胸次矣𨿽然予非認而有之好事者將以予爲過耶姑從而爲之辭羣玉峯

五城十二樓髙下聳寒玉天空開翠微不受塵土觸半生嗟環轅萬事驚轉轂寄語山中人爲占一峯緑

水月巖

明泉落巖隈滿月掛山額疎星澹月漢下與水光白了然心境空炯炯照【闕】宅鴻鳴夜更淸欲臥已終夕

遙岑

宿雨洗空闊出此方寸岑聮綿翠光浮妙巧不可尋飛雲去未返慰我千里心誰爲具徽有酒聊自斟

碧澗

蒼崖髙郁盤下有千仞傾當時捐佩侶寄此琤琮聲坐石風露晚心與秋月明滄浪若可濯勿負冠上纓

陰壑

春山秋亦佳霜樹風更落陰晴捲復舒气象今非昨功名等浮雲文字懸髙閣賸掃胸中奇還將貯丘壑

贈浮光王教授

剝啄誰氏子淸晨過寒院了然雙瞳光偶坐肆雄辧自言同川裔世列金闥彥聲名重靑錢文字妙黃絹挿架三萬軸撐腸五千卷八十朝明光好語動天眷遺芳落諸孫往往嗜經傳我獨甘悲辛敢負籯金諺藏刀十九年收霸在一戰猶紆從事衫局促類秋燕翻思訪梅福不待買陽羨鏗鏘七言贈字字經鍛鏈愛之忍去手喁噞日千轉黃鐘未雷鳴羞此釡與甗璠璵入磨琢防作淸廟獻待價古或然毀櫝聖所唁明良羅雋英不命速邦傳胡爲有遐心賸起林壑戀靑閶闔開駃足謝媒援願持北闕書自效唐衢薦

和何斯舉戒食牛

饑腸慕羶腥如渇待拾汁𨿽窮爪掌勞不助唇吻濕屬厭能防何忍復貴難得三犧良可哀一割倘未急貪夫恣糜爛梁稻委鵞鴨鸞刀久紛淪余胾猶在羃寧思百畆間功大等黔赤翻令雜雞豚就死不見白置食爲三嘆起坐或防幘若人妙箴規隱惻鬼神泣由儀見古風未使斯文缺藥石知良醫樂餌止過客仁言可紳書善應如響集

淮陰遇風雨

吾廬豈不好白日苦易夕如何芳嵗闌尙此千里役乾坤一虛舟浩蕩楚天碧江山已在眼道路修且隔風雨怕不休波浪蹴天擲船頭困九牛屢挽不進尺人生造化間有似風中翮偶去還復來胡爲事形迹杜陵誅云師韓子阻風伯我已兩防言引觴聊自適

宿揚州城外

舟橫城郭繞缺月疎林杪窈窕一溪深微茫眾星小忘言對詩書適意親魚鳥幸此絕紛華行歌閱昏曉

承天寺

宿雨洗蒼骨峯巒發新秀尋幽躡奇蹤騰踏眾山囿層林鎖巖隈突兀見危構空髙望浮黎靜聖逼靈鷲我來風雨秋白霧欲昏晝但聞百川赴鳴玉瀉寒竇嶽示閟嶫峨路絕不得簉扳緣仰脇息坐右俯長澑帶露摘山芎披榛覓仙酎山光晚逾淸云壑若相授終期爛漫逰陽烏欲回咮更約十日畱曾子緩蹄輳

法王東庵

吾宗丘壑資耿耿抱幽獨結構祗洹家縈回轉巖腹前川布黃金合嶂來蒼玉步出覺華天乘淩生目雲間起層林林際懸髙屋斷砌滴疎泉微蹤隱深【闕】堂空貝葉昏苔封半堦緑朱幡久不來哀猿響秋谷

五峯寺

五峯如五城艸樹皆秀發人間白玉京此土黃金剎長松蔭步武目攺心已雪稅鞅罷言歸前山寫薇蕨

碧霄泉

山根出淸泉云自九天落風潮帶江腥天黒魚龍泊何當寸云敷一灑徧寥廓滄浪勿復歌吾纓久已濯

杯渡防

靑松轉路頭白防枕山肋錫飛歸上方杯渡空塵迹眞源不可取香火供晨夕客至亦防言荒庭秋艸積

秋居雜詠【十首】

久懷簡書畏幸解紳笏束忘年效兒女適意揮僮僕植杖理新蕉埋盆養寒菊前除馴鵲烏近檻逰麋鹿遐觀時倚楹瞑坐或防燭門闌迹如掃我亦甘幽獨

又

薿薿庭前林離離夾中道靈柯結繁陰顏色四時好豈無霜雪侵不攺淩雲操緬懷壯士心雅契幽人抱如何方寸搖懸若風中纛吾廬偶與鄰聊擬七松號

又

靑春背我去白日不吾謀霜飈驚艸木寒威戒衣裘寓形復防時四序忽一周世路伏劍防中懷孕螟蟊營營事長久頽齡如置郵丘園倘未卜悟悅心自休

又

窮秋雜花逺眷此霜下傑明金委珞瓔寶璐綴環玦依依風遞蘭皓皓日穿雪若無夭冶姿不受眾目悅銜觴泛其英攬之腸爲結誰能踵髙門持以浣中熱

又

出門泥活活不聞車馬喧一身謝羈絆百事從棄捐坐曠非息慮逃空遂忘言靑燈有餘燼妙香無續煙涓涓檐間霤獵獵上鳶夫物具成理胡爲尙求筌

又

顒顒集臒仙娟娟羅靜女孤標與秀色翛然出環堵我來三二月離立僅成伍及秋新梢敷接葉庇風雨一日不可無幸玆共寒暑髙枝有垂賞鳴鳯在何許

又

駕言出城闕行行陟崇山舒懷到昭曠未覺天地寛鴥彼離羣雁嘹嘹浮雲端嗟我逺兄弟千里同嵗寒舉頭不見日況復逺長安歸飛胡不早聽此雕朱顏

又

茅茨八九椽中有挿架軸瑯函與貝葉落落皆在目閒依淨幾繙緩繞疎篁讀困卽抱之眠擁鼾寧厭熟不知老將至一時肯載腹此樂殊未央吾生亦云足

又

公園十畆餘日陟亦成趣浮陰未全收晴沙已勝步杖藜相與行童稚雜冠履枯魚泳微瀾悴菊飲晞露欣物各有時撫懷偶軒慮安得三徑余誅茅種瓜芋

又

凝雲吐秋曦翳目晴晝扶行憩髙堂恍若歷辰宿淸涵城角池碧聳林端岫微茫縱遐瞻佳處時一覯冷風生襟裾俯仰小宇宙何必如雲翮超然追禦防

春日種菊東籬顧叢蘭衰謝欲棄之因取以植墻下

天公善轉物剪爪不停軫春工未削迹秋事已張本檀欒嘉菊叢戢戢露奇蘊枝分要及時手植須著淸晨東籬下畚挿自畦畛土膏入新萌秀色來衮衮歸休顧衰蘭面目吁可憫兒童互撏拏奴僕恣嘲哂敢望羣蕭艾棄置等朝茵卽之粹而溫忍死了不慍山翁飽經事遇物輒思忖理得心亦欣爲發一笑向來芳深林孤潔玉在韞知音苦不多況此香色隕紉佩倘未遂焚膏眞可忍爬梳墻角陰樹之羅九畹好風動融怡新雨洗寒窘未甘五栁獨聊釋三閭憤炎涼循若環榮謝平可凖春風行復來萬彚發幽隱

與羅邵諸公同遊陳氏園分江頭千樹春欲暗得樹字

春風亦世情去我若馳騖北枝未破粉斷萼已飄素殷勤南郭綦邀我整冠履著鞭向晴原盤傳咄嗟具移樽晚色間醉入眾香聚花浮承露盤座繞臨風樹停杯憶昨遊香色尙深駐重來未旬浹頓覺心腹露後防𨿽可期稍稍迫遲暮酬花了無計一醉其殆庶如何競剪燭雕繪覓奇句願當百罰深肯效黃金注

雪後詹伯尹周少隱見過置酒次伯尹韻

春雪不禁風散作六花墮方庭截明玉純白不可唾枯腸索慳句喁噞空百過同襟得二妙敵我愁城破試酌扶龍鐘重觴念鬌【伯尹詩有須之句故云】西齋尙有氊庶足供云臥壁間見三閭推枕爲賡和【壁間偶有屈子像故見末句】

次韻張嵇仲侍郎

燕公提大筆萬象入陶冶公今眞似之信是渥窪馬當年動天眷愕睨肉食者珥貂漢廷臣往往富平下朅來楚江城百事聊復且傳聞九門開裳佩翼如也巖廊正需公料理及閒暇不然坐玉堂堵立看揮灑胡爲尙居東一麾凡屢假憶昔從公遊端門正槐夏午騎聮輕肥晨班從魚雅頻年江淮臥隻影未爲寡誰云若遺【闕】殆甚履中苴相逢屢解榻得句卽邀社重追一笑歡百憂罷牽惹況陪賦文機不數分金賈靑蒿倚長松懷抱肯舒冩殘枝到春歸風燈不畱灺世人重虛名自視輕拱把獨醒竟何事空負月中斚及玆春尙餘得酒勿復捨

和張嵇仲秋日病中見示

浮生一虛舟流景半修夜塵勞互牽挽荏苒栢間麝晚從農圃遊徑欲老閒暇二年古陵陽邂逅穎川霸薫然君子風臥致此邦化公庭散鳬騖文字雜休假江山助淒惋句法妙曹謝客來飲以醇味語兼膾炙長風起百圍微日下三舎髙秋攪羈懷遊子念歸駕身名兩將隱焉俟連城價譬之艸木姿榮枯信冬夏公材可支顚乃復用苴罅天其遣鯨鯢慰我波濤下忠良人樂推正直神所迓防看擊南溟風雲生叱吒

寄題蕪湖韋深道所居二首

寄傲軒

男兒騖功名浪起四方誌轍環百年間正足消兩髀達人坐進此妙處不容喙捲舒周古今俯仰小天地南有餘淸松菊爽朝气豈獨傲世懷吾生眞可寄

獨樂堂

韋郎江海士心與凡子各折腰卑小官不事干祿學觀身一牛毛閱世兩蝸角紛華豈不好名教自有樂虛堂卷書罷覓酒供自酌誰云苦幽獨秋風響猿鶴

巖巄寺

披榛得深徑漾楫過陰壑巖開雙牖戶石立四壁落斕斑旁累丸空洞中懸槖誰於昆侖腹施此混沌鑿潛移蛟黿宮歘拂佛祖閣世無探穴公造化終漠

東峯亭

芒鞋著層丘甘若臥華屋了然非夢覺似是前境熟行行上靑下視八荒促回溪綰文練疊障環羣玉廚煙起城隅逺借層林緑恍疑坐虛堂淡墨寫縑幅緬懷季與劉靜躁等臧谷【寺有李公墩唐永泰中季廣琛袁參破石埭城賊聞捷燕於此亭其下有逸民劉遺民釣臺】身名千載後巖影空遺躅霜林木葉下悲籟喧寒谷我如淩風翰不受世网束蒲團白氊帳淸夜倘可卜更隨孤月來一洗昏衢目

五松寺

秋風吹客衣去路倚天碧躋扳一何苦政坐愛山癖人言五松下曽是瞿曇宅至今梧竹陰列屋棲禪寂塵纓得暫解俗駕聊可息怡顏巖間樹洗耳泉上石孤云共還往窈窕去無迹道人粲可流獨步少林席客來了不言碧眼照庭栢希聲出鐘妙意生墻壁寒灰暗靑燈偶坐遂終夕歸來人境空缺月掛山額

大寧寺

三山覆蒼鼎一澗走靑蛇檀巒眾好樹宻防如來家當年契禪人虎禦穿雲霞眞蹤久不昧殿角峩金沙我來風雨秋腳踏繽紛華松歷髙下石磴緣欹斜境靜心自逺山窮興徒賒歸轡不可畱哀猿響淸笳

春日同伯氏遊問政山門意似表弟舊題用其韻先是嘗持書招之篇末並以見意

晴妍入遐瞻佳處在林樾歸云紛捲舒列岫互明滅偶從淸都行遂與凡境絕輿肩俯淸陰屣齒破苔滑坡陀度崇岡窈窕閟眞闕燼余見頽基紙上得遺碣紅白抹花臉嘲哳掉禽舌傷殘起孤憤感物動深悅稍羅肴核丰共弔泉石咽云冠儼臧防電騎想飛越靈蹤尙儲休爽气亦時發掃花步危壇引蔓探幽穴胎田倘可丹石髓未成鉄卻思棠棣篇已換桃李節雁書當解封鹿駕定回轍玆遊約重尋晚筍政堪擷

宿云軒

平生念丘壑著我胸中云偶爲山樊居白雲亂衣巾物類感濕燥人情異蕕薫奇峯靄朱夏擘絮浮陽春興來攬之遊要觀塵外身

晞陽軒

山髙竹栢陰得之近亭午玆軒揖朝暾精色快先覩蒙蒙勒花香十日九風雨羲和爲返斾照我衣上縷然九陽遊誰云在環堵

春日奉陪子安諸公遊後門

提壺喚新晴病客春思攪茶甌曲肱罷聮屐事幽討叩門探繁香翠蔓花尙少卻攜二三子深行出飛鳥羊腸走鳴泉鳯尾搖寒篠俯窺萬井煙笻聲響林杪湯休眞解事煮餅禪坊悄杯盤生晚澗落葉風自掃眼明玉華陰桃枝露紅小更傾樽中余邀月下云表澄江靜可鑑合嶂靑未了石梁接樓居屋角掛參昴誰知人間世彷佛見三島煙塵暗中原懷抱鎭煎煼一行瘴海頭嵗月不知老金蘭有佳士相見獨不早靑蒿得長松頗亦慰枯槁春風正顚狂日日被花惱懽來卽相覓眞處在艸艸身名兩姑置有酒爲君倒

次韻學士兄春日謾成

飄泊悲生事人情翻手云習閒眞似懶補拙謾知勤老作漁樵計夢觀鐘鼎勲成虧皆一戱不復問斯文

筠谿集卷十一

欽定四庫全書

筠谿集卷十二

宋李彌遜撰詩四十五首

次韻連江陳丞閔雨

春雨兩甲子夏雨知復多麰麥已受波及秫與禾禾秫尙有望霖霪人告瘥云師扶風伯斥去煩防訶后土不得幹浸欲乖時和山翁食病粟一飽寜憂佗軍儲涸鄰國柰此黔赤何誰爲四逹聰黜陟分兩科陳謨坐臯防禦侮用牧頗上當天公心立致擊壤歌

次韻陳蹈元種竹池上之什

冶容多嫵媚勁節自髙尙絕知尢物羙寜似此君放疎蕖望修竹凜凜丈人行𨿽然合九奏未必遺一唱移根拂云姿作伴滿月相客來與周旋一洗眼中瘴烝哉太丘徒風味晉人上五言落凡目失喜狂欲恙渭川植千畆玉井開十丈並吞羅心胸出語還自狀我窮海濵臥局促隠霧瘴逺公有佳招子猷得眞飬風庭散鳬鶩倘許共淸曠茗盌煩屢移早秫行可釀

石門竹生巖下拳曲無取眾方笑之蹈元乃獨諷詠嘉嘆托物興懷有古人之風輙用韻以廣其志

農丞免官歸門第冷於鐵屬國埋邊塵旁觀爲心折一朝百僚上眾目仰光潔賢愚雜平居髙士見錯節君防巖下竹九曲困巖穴風雷頭角露歘蔽夏日烈男児未蓋棺不用傷歇滅感物思故人長吟賴詩傑

送王三十六機宜召赴行在

煙昏海樹春艸木有秋色登臨翻百憂念子將逺適子如楸柏桑那有十圍杙長年百僚底許國心自赤明光一朝去櫪驥得暫釋邊塵暗江水此事未聞昔咨詢勤衮衣謀議困肉食將軍縱失伍戰士輕笑百腥風郁義气血污土花碧機牙不先壊百發怒未息近聞管夷吾禦敵富長防能持一鉤金力轉萬鈞石子行勿俟駕當寧方側席時危急良籌如救火下積置身倘有地膚髮詎足惜王綱有關紐著防在一拍言大終少成圖多易生惑向來宣對間未必有可績徐行要好步遇險各努力明年取金印快我歌壌擊

次韻仲輔山中之作

崖陰坐淸暝目爲山光注妙意不可名悠然與心晤疎泉石中鳴落葉衣上住冷風起虛籟還向無中去三生聽鐘魚偶失來時步佛屋倚秋風團團兩桂樹卻疑此境中曽是經行防

黃蘗歸途以碧潭淸皎潔爲韻分得碧字眞歇泛舟先歸

苦爲捫蘿行正坐愛山癖振衣雲中樹洗耳泉上石稍尋優缽林偶旁瞿曇宅溪橫走羊腸山轉回龍脊兩難伴榰笻二老共飛錫望迷落葉秋坐斷蒲團夕雲歸繞明香盡出檐碧希聲發巖竇妙觀生墻壁塵緣苦椎板勝事成今昔離家月垂鉤歸路月掛壁師今一防輕我向百里役船子罷持橈趙州行驀直

尙書兄結廬羣玉之下數年誅茅封植盡得勝槪僕解官鄱陽巾車來謁徘徊不忍去慨然有俱隱之志作羣玉五詠末章以見志云

樵谷

蝸牛負空軀能避外物觸微生寄寰宇天地容粒粟巖棲小天下俯仰心自足采薪百不憂髙視賢版築豈無潭潭居違已詎所欲

赤松

畱侯帷幄勲平勃未足數晚從赤松君雅志在輕舉公今卜眞逰百蘊未一吐古來賢達人不必同出處那知無心云解作及時雨

百花洲

芳洲面林薄山響疎泉落小緑綴肥梅疎靑隕驚籜周遭不盈丈思與江湖廓幽人百慮空獨立聽鳴壑物我偶俱忘何必知魚樂

梅塢

嘉木開繁陰疊障圍空翠蟠根得疎梅凜凜有髙致餘芳敢追扳薰蕕不同器相期防機友共結棲眞計淸姿固可人所樂在眞味

浮金峯

浮金鎖佳气不掛凡子目髙人有餘淸別墅廣新築有懷鴻雁行風月伴幽獨還爲稻粱謀去傍蒹葭宿歸飛防有時分我一緑

早行

飛鳴屋上烏入我夢中聽遲明月方昃平曉風更靜遊雲四山幕止水萬象鏡身如走空塵南北了不定

次韻劉寛夫

向來志功名惟恐著鞭後老來倦軒冕待兔但知守晨昏課朱墨歳月計升防防官成底事坐費白駒晝晚從松竹逰防言到心友十年成莫逆百念付烏有誰念愚溪愚未種栁州栁有如壓糠覈責以出醇酎蒼官與靑士賴爾對巵酒不知我形穢浪防珠玉右劉侯妙雕琢眞是運斤手鵬風若有待豹霧恐難久淸池環小翠一室僅十肘胸中著云夢不數渭川畆嗟予逺世心大似與君偶擬歌於蒍於擊節和鳴玖覓句了不工靑燈坐搔首

次韻劉寛夫題學士進此庵

道人淸淨觀夢幻閱諸有成心自得師論世方結友黙如彼上人語合亡是叟問焉一得三疑者十居九人情置冰炭賦性甚杞栁一波失源流六鑿開戶牖客塵不暫住習气旣悠久聞言𨿽轉頭遇事還掣肘志目或中眉畫虎終類狗我持測海心來聽談天口尙迷指端月那辧日中斗如抽一蠒絲欲防千牛首勉賡進此歌代斵恐傷手

靑原臺與兄弟同賦

髙臺瞰層碧岫幌森筠幢恍如靑原人覿面呼老龎胡爲未免俗儒冠學爲邦曽無白雨手但補百歳腔平生愛山癖至老成膏肓窮源偶防意夜半力欲扛一存短豆戀心境不得雙坐曠燕巢幕覽勝猿窺故山如故人未見心已降脂車蠟兩屐煙雲恣衝撞竹根掃三徑荷鍤懸酒缸外物不可必斯言有如江

次韻見獨知宗朝議見貽之什

遙遙幽人居宛在蒼林間霜華駐秋淸風月喧晝閒臞仙厭山寂按竹俯人寰面防良獨少語酣遂防還豈無紛華地心事了不關詩成若鳴琴志在水與山君防陌上塵工作頷下斑何如對茗盌泉罌煮潺潺

次韻明甫西園之什

莫作園上紅寜爲徑中緑多花必早雕依依不如竹一枝寄他林翛然傲華屋塡饑飯秋英借健膏石斛坐斷百懶身無心問雞足

輕飇自何來破我池面緑龍牙可方牀淸夢繞修竹苦遭鳥將雛吚喔丈人屋兩家餉濁醪誰能問防斛妙意不可名杯深睡初足

次韻明甫西山之詠

秋畦靄黃雲神用報力穡腰防誰家子喜見眼中碧我車返山阿木落山更寂年登妻啼饑掩戶坐太息不知多田翁安用作直已矣復何言玆理斷可析浩歌出長林披榛防子侄

才彥置酒筠谿明甫有詩次其韻

曳杖循淸池浩歌理憂端憂端不可解遇酒卽暫懽聮綿九疑髙置我胸中蟠一澆豈易得橡栗無朝餐赤鯉信久絕白鷗盟亦寒何人過子云慰此風月閒杯行不停手共惜良夜闌陶然竹根臥衾枕天地間

西山次林尉韻

凱之半癡黠我來癡更深手除一塊土坐待千畆陰三年客東都髙山但鳴琴歸來見此君挺挺環蒼琛居然覺影穢髮白況已森浮生關朝市渠用多籯金無煩北山移自濯塵土襟茂樹獨箕踞淸流恣窺臨蝶防入窈窕蛇捕尋嵚鞭鸞叩門誰亂我風竹音能回折腰態來和支頤吟妙香【闕一字】壑源慰子千古心霜天麗初日石壁幹余霖相防步林杪煙中見孤岑

望後徳新弟邀池上酒闌浩歌潮落人散粹之卽席成詩次韻和之

平生七不堪造物不能令從人較癡黠百負未一勝一丘收桑楡外物聽衰盛解纓淸泠上稍覺塵土淨孤飛團團月我似靈府瑩偶逢一坳水卽現大圓鏡杯中見山緑夜午覺已正喧呼眾賔歡嗑嗒四谷應新詩帶潮湍浩歌起人定褰衣踏淸影藻荇耿深徑江山有精色逺目不知暝欲去還復畱蘋梢惹歸艇

六月四日飯石門風雷大作而雨不成滴戱以詩趣之

疾風捲落葉六月秋欲變云生澗底松雷走巖下電雨華如棼絲熟視乃不見借令車軸飛來救兆徧常暘起民瘼吻噪不得咽寄言行空龍若藥湏暝

再用久旱望雨韻

髙田黃欲枯下田靑欲變三更轆轤聲挈水急於電污池魚不逰坎井蛙自見助苗敢辭勞人力詎能徧那憂日一食正懼李三咽防云不成雨但作眼中

次韻葉觀文逰鼓山

謝公憂民余妙語繼兩禪玆逰瞰滄溟宛在一葉蓮木密虛可步石立髙莫緣從來防山眼一洗俱茫然蓬萊如有無空翠防雲煙卻疑浩蕩中天津渺歸船﨑嶇訪幽勝眾象爭相鮮淩髙寓逺目孤云共軒軿歸來擁寒衾耳底灑鳴泉覓句了不工靑燈暗孤眠

次韻葉觀文東禪開堂

閩山多勝地列屋棲髙禪妙供積香苾寶華散金蓮往時入防手來見住世緣遼遼百年後慧炬無復然我公具正眼爲續旃檀煙諸方坐老衲具足世法船少開迷雲昬氛埃遂澄鮮我來偶相值杖履參髙軿拈花起一笑歸去跨林泉從玆竹陰下飽飯縱橫眠

次韻葉觀文逰賢沙鳯池安國之作

春云覆老屋孤僧正安禪繽紛雨天花云是千嵗蓮誰知天上相來結林下緣倘徉愛亭陰灌木蒼虯然古意弔鳯穴祖風契漁船丰隆亦解事一掃千林煙光風尙駘蕩芳物俱蕃鮮詩成喚阿買平防淩羲軿登臨賴陶寫可但思平泉郊原問農事柔桑起蠶眠

次韻葉觀文再賦逰靈源桃花二洞之作

雙旌耀林丘小隊喧笳鼓鞭鸞相招防拂石共容與愛山晉羊祜好士漢何武胸中補天石筆下修月斧追遊愧後乘遇景詫先覩捫參或三嘆探穴聊一俯防意時目成防言但心許徐行詎敢畱有語不得吐眞逰未易再外物何足數酒盡倘可繼君歌爲君舞

二

山行有底急路轉乃爾長輿肩憇淸防屐齒尋幽芳突兀見古殿委蛇度飛梁餘紅防澗色新絲浮巖光入徑出鳥道僧居儼蜂房前山去未了後騎低可望逢人貴同气偶地防殊方徑催文字飲稍近花艸香語味冩素隱詩工發深長湛軰欣有得折楊愧成章

次韻富季申樞密

半生類猿狙褁以周公服炙手安敢近唾面未爲辱天公亦解事縱之走林谷長年飽煙霞形影自相逐晚從我公逰在側愧珠玉公居廊廟間排難不枚卜挺然國蓍盛事紀湘竹愛閒能幾時天道七日復吾儕三折肱顧步敢求速願公膏澤流長保薪十束負暄撫稚子一飯倘能續胡椒縱可營安用八百斛

暇日約諸友生飯於石泉以講居貧之防樞密富丈欣然肯顧賔至者七人次方徳順和貧士韻人賦一章

崔嵬孔明柏結陰眾所依移根天衢上曽撫日月暉如何去大廈卻繞烏鵲飛終當煩萬牛挽取廊廟歸鄭公澤旣逺何以慰調饑公其踵前修一洗貧士悲【季申】夕郎冨文采早嵗從君軒承明久厭直著書效文園十年坐蘭若鼻觀參晨煙撐膓正患多敎外更窮研豈惟寄絕交對客今防言肯違蓮社友來從竹林賢【堯翁】生但叩角馬卿亦能琴托物寫孤憤舉世誰知音敲門喚良友捨木森十尋茶甌薦甘薺索酒那得斟非無膏粱子此藥聖所欽誰知半刺史而有尊堯心【彥融】一言悟漢祖千戶遂封婁士窮必有遇榮悴交相酬堂堂張公子謝事幾嵗周不作折腰能毎懷糊口憂才華賈馬上風味陶謝儔舌在吾不患已矣勿浪求【仲宗】廣文負才名閉戶眾莫幹長安不肯近詎肯卑小官防無欲淸人日昃未及餐借書紛滿席不顧坐客寒斯人抱長饑我軰亦厚顏何當置君側用表賢士關【彥錫】方子困海江長松隠蒿蓬多能隠所長最喜五字工好古逺所紹結友久益恭寒饑了不慍淸問與我同縱今四壁立未效一錢通長鑱斸山云君去吾亦從【徳順】樞君有羙子酷愛栁栁州作詩陋元白欲擬晉魏儔情知鸞鳯穴不宿燕雀流簡編正在目冠冕奚足憂傳家一經力造物行見酬江蘺與辟芷終當薦靈修【子立】

次韻王才元少師酴醿

繁陰雪作堆新葉帷尙隘一薫有餘淸三嗅詎可廢淡然不爭妍晚乃入鑑裁風流巵酒間頴脫眾香內緱仙厭繁華醉臥日炙背經旬被花惱妙語撃環佩曉來雨翻盆春事逐破塊誰憐靑銅錢相期世紛外

次韻王才元少師招逰東山客有不至者遂巳促其尋盟

我從西山居不作東山夢聨綿翠光浮逺目不暇送飄飃貴公子萬卷輙成誦髙懷到林丘杖履邀我從褰裳欲從之未發神巳動何人折柬客不結蓮社供勝逰遂【缺】休一簣眞可痛詩成美六逸敍事一一中但慚猿狙杙乃與杞梓共閩山寒更靑森木閟陰洞鹿澗淸自流醴井淺可弄尋幽當及辰爲樂要與眾玆逰倘再卜勇往不待風徑須理百屣日日聽鞭鳯

再用王才元少師韻

十年趂飛蓬來作海邊夢曾無竹馬迎長辦栁車送長須乞米收驥子學詩誦自公弭節歸許我執鞭從聽詩鬼神泣防劍星辰動歡畱文字飲靜憇苾芻供辧疑毎及爭攻短不憚痛捜奇至旁求探賾或奇中誰知煙霞姿肯與塵土共長風起靑冥逸思攪空洞豈無酒百船可待角三弄不勞行炙人一見散花眾敢違江山招寜受児女風可但東山佳西池有儀鳯

次韻王才元陪季申樞密諸公逰東山之作

防云本無心時爲晴山畱我曹等雲閒亦作尋山逰駕言出城闕古寺聊相投摩挲鑄金像不知幾春秋行行及佳境眞成上揚州追隨況當人華冑皆通侯髙名邁姚宋餘事卑曹劉向來金鑾禦一一親垂旒如何丘壑中乃與猿鶴儔寒威靳山秀幽防不可求淸溪訪鹿迹古澗窺龍頭枯藤路斷磴未上吳牛愁人言昔仙去疑是竹務猷云昏防山眼欲展還復收伊予巖穴走南北萬里遒煙霞入膏肓瞑不可瘳羣公上界侶解後天南陬敢言同心臭長抱躐等羞心知造物戱駑駘間驊驑鶴書偶未下愛日尙可偸花風起羣萌枝上春欲流更催小槽紅一笑非人謀

與徳洪明甫伯與暮春六日同登烏石飲於浴鴉池琴侍以石上坐防歸分韻得石字

老懷不知春但愛逺峯碧乘髙恣遐觀未快雙目擊稍爲松根坐遂與參井逼女媧補天余墜此百鏈石摩挲蒼蘚防上有鴉沿迹引觴起自斟醆面不容滴舉頭挽飛雲頗覺天半窄追隨二三子顧我獨衰白向來舞雩春勝踐同今昔偶防千嵗憂共此一笑適

次韻趙表之水口道中

我從楚江來不見閩江大雲山路崄水石勢澎湃舟行屈曲間溪面浮百怪篙師力推拏如下吾儂拜丈人入吾閩險阻嘗一帶風霜經幾時須髮乃爾柰營營復何求赫赫祗自賣如何遣諸緣直飬以無害秋風著蒲栁物態亦榮憇終當從公遊萬法等成壊杖藜欵禪房還盡三生債

次韻趙表之久別相防於福唐見貽之什

十年海南年世味嘗欲徧昔爲擔板癡今作繞指轉誰能濯我纓人欲唾其面故人千里來髙義動深眷問答不及已驚我神髮變功名眼中花日月上箭公今已超然富貴非所願南逰訪知識气習要百煉授我不死術老骨倘可健是身走空雷當作如是見

題葉擇甫繡壁軒

閩山固多奇防意一峯足豈徒快登臨政欲伴幽獨丈人隠禪關戶閉秋緑檐間絕壁起秀色近可掬丹黃與白紅楓櫟間花木防云一過之綉錦初脫軸是翁貧不憂朝飯罄儲粟只雞呼近社笑傲杯中玉酒酣自起舞身外置榮辱君家大児手千障入縑幅何妨寫顚崖老樹傍髙屋佗年明光歸展玩長在目

筠谿集卷十二

欽定四庫全書

筠谿集卷十三

宋李彌遜撰詩五十四首

陪館中同捨遊方池分韻得香字

紅蕖碧水如曲江醉惱諸人欲斷腸波光花气來無旁人面生春酒面涼男兒莫遣兩鬂霜何妨騎馬似知章銀鉤未落片雲黒定有六丁呼阿香

贈朱少章

堂堂如叟云夢胸筆端日夜生云風地臨嵩少萃奇秀雕鎪彷佛窮天功捷如接猱健搏虎嫵媚淸切歸深雄六丁不取四天黒陰山直恐喧雷公

寄題翠樊亭【何斯舉所居】

何郎愛山知貴目不著芒鞋踏空谷誅茅結竹凾丈間坐揖崔嵬繞江緑我亦尋幽不憚逺半世一身隨轉轂峯巒過眼已成夢南北空嗟髀消肉羨公登亭如歷塊睥睨乾坤輕一芥春繁嫵媚發奇姿秋淨孤髙見眞態固知靜者自超詣世上憧憧良足隘智愚何止三十里咫尺湏論百千界四時秀色供盤礡筆下雲煙醉中落雕鎪苦欲覷天巧造物有靈應作惡蓬萊方壺或上下紛紛陵谷今非昨倘令誇子與霄遁胸中賴有藏山壑

贈別竹西王彥升居士

參軍四壁生秋艸鬂毛不似秋先老終隨煙霞學巢由一室安能事除掃竹西舊說靑雲客詩思長畱意無極塵埃不見防陽山賴有斯人道消息赤心照日靑眼明與君一見輸生平君去摩天學孤鳯我今飲海盤長鯨云車兮風馬休呼兒乞取千金裘明朝有句道不得黃葉滿庭無限秋

行路難

江心蟠石蒼虯立山激江流浪頭急風昏月暗魚龍愁電掣云奔鬼神入船頭星斗天爲低夜潮生寒洲渚移鳴舷鼓枻驚椘子危檣逺防號吳兒篙師咄咄自相語明發扁舟系何許半月行江十日風寸步家山隔秦椘黃衫年少金雕鞍日髙華屋春夢殘挿花走馬咸陽道世上空嗟行路難

捨弟以詩貸粟邵叔暘次其韻

於陵三咽不待糝重義輕身誠果敢首陽一死甘如飴未覺此身眞防坎丈夫有志窮益堅肯爲猩唇賤昌歜髙門下筯羅甘珍大臠觜拌不供啖吾儕朝飯不謀夕惟有生芻緣我斬富當學禮貧忌惻莫遺覊愁到顏色兩公𨿽槁道則腴毎食空多信何益縱令日興費萬錢大似鵷鶵見鴟嚇我今藜藿還苦並尙喜剛腸柰燒炙自營半飽固已勞忍取畿人重三尺去年避賊奔如流百區不易金一鉤縣官布徳速置郵奉行一律亡劣優但知捜粟逃身尢吁嗟富民思故侯

獨宿昭亭山寺

山寒六月飛霜雪樓殿夜深鐘鼓歇瑯玗無風萬防閒屋角明河掛天闕龍牙七尺玉壺冰炯炯神淸夢不成可憐幽絕無人共臥防雲頭壁月生

子美士曹送示梅花似表弟有詩因次其韻

春花先到詩翁家融和入木生妍華攀條不減隴頭贈與我病眼增空花輕綃襯雪香未透月中妃子新來痩意態輕盈總不如孤芳雅合羣花右速令解盎傾雕胡叩門換酒呼長須對花劇飲百不問此身如視秦人臞一枝相惱已如許況及秀發連根株春工日夜正剪刻東鄰【缺】好公知無防湏空腹貯好語醉中要防雲煙書

丞防後圃雙梅一枝發和似表弟韻

漫遊蹤迹成浮家一身四海驚年華不禁艸木競時節忽見雙幹排新花曉云生寒日未透南枝半肥北枝痩就中一枝最先發浪蕊浮花敢居右山翁渉世如狼胡功名日逺霜淩須與花同是江南客一笑爲解東陽臞吟哦繞樹正百匝未放零落空殘株春風雜花盡明媚此君風味懸知無雨中著子尙不惡可堪老葉繙虫書嵗後三日與羅叔共二郡似表弟席上分梅花年後多韻得多字刻燭成

春風一夜如鳴鼉殘香暗粉驚辭柯新春三日駒隙過花前百罸寜辭多男兒莫遣兩髩皤舉觴不飲理則那酒酣不用吳姬歌短須尙足供吟哦坐中鮑謝偕陰何語如韶濩參鳴珂鏗鏘入耳痊沈屙豈獨使我衰顏酡我今官閒得婆娑遲明更上梅花坡

春日同逰梅花坡分韻賦詩坡字

春江曉鼓收更鼉筍輿催上西城坡嵩陽散人藍田吏紫髯參軍三語羅機云兄弟更奇絕杖藜雜沓行逶迆孤芳冷蕊正明媚卻笑桃李空繁多卑枝橫路靄香陣逺樹山林揚素波石腸冷淡老眼暗對此不忍空樽犧四賔衮衮飲翻河扳花覆盞自起歌語劇嗔眉動輕皺酒薫笑臉生防渦跳丸背我何太急誰爲返斾追羲和商量嫩蕊暫畱駐後來載酒無蹉跎

過魯公觀牡丹戱成小詩呈席上諸公

昨日花間風送雨淚臉凝愁暗無語今日花間天色明向人艶冶百媚生雨中多思晴亦好日日防花被花惱人間絕色比者誰漢宮飛燕開元妃輕顰淺笑各有態淡妝濃抹俱相宜傳聞姚魏多黃紫醉紅不似當筵枝移樽洗醆苦不早明日春光暗中老西齊居士心已灰也向花前狂欲倒

虞仲通判以溪聲名軒約同賦

山根出泉防鳴玉上有蒼崖擎佛屋無風水石自撞觸不盡潮音發寒谷宰官不是雲間陸舊識南泉生防熟當軒大榜與名目平地重翻偃溪曲曲中時轉三妙語一一音聲談佛祖喧豗噫視十方鼓萬壑風雷送煙雨此聲不屬聞中取六鑿相攘竟誰主後來紛紛何足數五乳峯頭曽賺舉山翁有耳百不聞團蒲曲幾窮朝暮何時沿溪掬寒緑掃葉煎茶睡初足

夜宿昭亭寺捨弟以公事歸城中與梅公澤邵公序昆仲待月山亭取酒共飲明日捨弟有詩次其韻

解衣夜泊靈山巓胡牀待月松風前已令圓頂具白氊更促方屨收靑編茶甌過眼見樽俎蔬筯放手羅廿羶淸逰逸興在一舉騎鶴大勝揚州仙吾家小弟困薄領到防鳬鶩長摩肩歸途遇酒成嘆詠飛奴持送空聨翩絕知勝境外塵躅誰可浪得麻姑鞭詩梅易邵眞二妙手拈羣書類蝸涎拉枯拾芥眞戱事不待萬選知靑錢賸傾醇酎澆舌本要取金印累累懸

客誦故人劉立道梅花詩有懷用其韻以寄之

桑柘如錢栁如雪南村北村欲蠶月老翁飯飽摩腹行白鷗自隨閒喚鉄扳花正恨顏色亁哦公七言毛骨寒惜花不似愛詩苦卽遣愁海回狂瀾公今爲郎尙黒發仕路不應嗟歇滅江頭官閒來雁多莫使故人書斷絕春風步馬芳蘭臯思如哀鴻獨求曹防時懷抱相對盡桂漿酌防供詩豪

秋夜枕上偶成

七月西風捲殘暑砌外蕉梢響寒雨靑蠅斂翼蜩收聲樓上逢逢夜將午徽信手酒自傾一杯一杯宮羽成醉頭著枕百事置夢殘睡足天未明

趙彥術於姑熟倅防作寄傲軒請予爲詩寄之

王孫自古豪而迂五鼎不換一束書江城別駕轅下駒升斗未足回淸臞曉衙吏退誰與俱傍砌燕雀來將雛室中塵凝生白虛竹色照座花連株南曲肱淨籧篨軒勇往羲皇初淵明𨿽逺防類拘輕去彭澤思吾廬人生泛如風中桴況復蛻視千金軀公家捨屋爲補苴政成訟簡日有餘鬥酒近局聊相娯三年官滿鵲棄居後來好事猶今吾至哉此樂陶不如

邵文伯得玉蘭於昭亭持以見遺因求詩爲作長句

羲和呼龍曉耕煙斗挹沆膏瓊田靑女剪刻了不睡瑤艸競秀爭春妍凝冰作膚露作臉蕙花蘭幹香蘅荃仙人掌中太華小上有玉井開叢蓮云璈舞鳯醉妃子遺簮亂挿春風前蓂花含【缺】月皎皎琪樹弄影霜鮮鮮淸氛皓態難比並世上艸木誰能肩虞師老圃眼未識名字不著三墳編山翁何從得此種一日萬口人爭傳我慙形穢敢居側熟視轉心茫然遙聞嗇夫訪奇秀忍使抱恨蓬蒿邊天衢五城白銀闕復道小苑通如纒何人移植備采撥瑚碧樹根株連重瞳一顧雨露偏薫爲葉气被八埏家家擊壌歌丰年不但洗我沈屙痊

將至徽川道中作

平生愛山老山間行山怕盡去復還玆遊深入眾山囿一日防盡平生山頗聞黃山最奇秀紫翠六六堆孱顏端如啖蔗及佳境快意不復嘲天慳我生目力固有限應接不暇愁躋扳要令胸次洞表裏掃盡礧塊羅煙鬟

山行遇雨

滄溟四幹靑虯立碧雲摩霄髙嶪岌六丁夜挽天河傾石骨無塵露蒼濕長風吹雨不成絲飛鞚衝山帶煙入羲和回馭還靑冥布谷催耕喚春急

黃山在歙郡之北雄麗傑出可與嵩少爭衡世傳黃帝與浮丘容成公鏈丹其下功成仙去南有紫陽蓊郁相望唐景雲中仙人許宣平舊隱也伯氏來倅之始鋤荒聚礫爲臺數仞攬二山之秀旣成予自宣來乘髙四顧飄然有淩雲意思電旌風馭朝夕往來其間作歌以招之云

髯龍飛空去雲急雨翁蹋云挽龍入猩啼鶴怨凝春愁三十六峯黛鬟濕紫陽照空天夜明棲煙采玉唐宣平碧桃自熟人自逺千秋月露含淒淸璜臺十成架蘭芷花風吹樓蔓香起靑霓叩閽帝下逰挹斗扳箕薦瓊醴南山北山朝莫靑關岫幌開鱗鱗眾眞胡爲駕淩冥寄言流星盍歸只宰官自是騎鯨李

夏日邀客飲月下偶作

晴空倒掛秋江平仙人攜盤上靑冥瑚無根倚霄漢影落夜水魚龍驚流金焦土天六月腹欲生茵頭生蠅恍然坐我風露下濯以三峽吞層冰稍收李入飣餖凍酎照盌玻璃明吳歈始作蛙蠅閙巴管一洗鸞鳯淸孤光當天萬象出斥去不禦悲長檠人生重如參與商短須數挽驚飛霜但願月明酒如江與君急管催羽觴酒酣防劍起爲壽劍光稜稜入牛斗不放浮雲變蒼狗夏日登臺晚雲層疊若眾山狀伯氏令賦詩因成長韻

陽光潑血汗交頤晚日政與長空宜海神逰戱出霮防風伯退聽停噓吹初如炎官火傘動漸若寒露冰壺欹九烏墮翼天地暗六鰲矯首山川隨飛來一峯橫突兀競秀萬壑排參差岱宗坡陀太華小少室破碎終南低深谷婉麗發春態髙骨磊落呈秋姿峯靑盤螺綰新髻水碧分暈浮修眉鸞翔鳯翥露纎巧虎踞龍蟠驚崛奇觀臺彷佛隱仙聖樓閣縹緲生蛟螭誰於天宇弄顯晦力與地險論髙卑蕩胸稜稜各騰踏翻手冉冉爭奔馳平生腳底識南北此日眼界迷東西身輿欲上白銀闕風馭不假靑雲梯三薫三沐謝世事一丘一壑眞吾棲捫參歷井不憚逺直恐夜半潛推移

夏日同伯氏畢裕之守一程國材逰天寜登西山國材有詩次其韻

遊輪走朱蓋飛碧路如羊腸山虎脊奇觀似多多牛毛塵服輕於一狐腋禪房借枕空函丈野磴榰笻座盈尺陰崖日淡春杲杲老樹風悲秋索索丈人適意屢傾蓋捨者防形或爭席已澆茗盌攬文字不捉冰紈凍絺綌飲中得仙思季眞方外分曹笑無奕棊鋒未接已爭遁筆陣將收猶請益【是日守一圍碁大勝國材作十六韻余請二十韻】一生苦心太多事半日閒身要投隙急呼隔水破煙艇更著穿雲躡山屐晴巒陰障淺深畫斷渚連洲耦奇畫愚公百念久灰冷妄境多岐自冰釋閉門終欲老石經煮鼎無心轉金液舁籃二子已能步對影三人不邀客蠅頭比富五頃田蝸角猶寛一區宅飽諳世態罷整冠脫略塵緣等遺舄已甘流落臥深林肯作紛紜踏長陌紫陽峩峩百步近白水粼粼一溪隔牀頭吟蛩已催候枝上鳴蜩行削迹相期日日曉脂車去待山頭霜月白

遊龍潭

秦山破碎天上來女媧仙去空崔嵬中懸鳴玉二千尺下有百尺靑銅開居龍變化出噓吸雨暗雲昏鬼神入我來坐石秋水閒雲影扶防落空濕浮丘容成不可俟摩挲靑壁著名字兩翁下游防有時訪我鐘陵五松寺

風鴈行

閩山蒼蒼江水長鴻鴈北去隨春陽天寒野暗煙樹濕雨急風髙驚斷行前飛一鴈鳴且顧後飛一鴈悲獨翔傷心極目暮云碧兄弟南北俱相望

蹈元作詩謂僕不當以蓮爲嫵媚而有偶有現空相之語復次韻以效齊物之說

登天不登山觀海不觀水認苗須認根論士須論世君以空說蓮無乃渉李我以蓮諭色亦墮綺語戱二罪一狀領政坐各有以一以淸淨觀一以富艶棄不知眞色中卽是大空耳物生天地間各以形自媚若云皆實相斯理恐無謂君詩如烏有我詩類亡是得失付之塞上翁對花大嚼金壺空

僕和蹈元蓮竹之什意在譽竹於蓮有投防之嫌明復知縣有作姑兩可之他日蹈元邀客置酒花下予不得無媿復用前韻以謝花云

藍田官舍碧山裏南北紅蕖照明水公餘喚客坐晚涼不獨桃源眞避世舉杯欲酌還自愁退之慙花不禦李卻持巵酒起謝花我亦前言聊一戱就令嫵媚正不惡更向鄭公觀所以世情好惡苦不常富貴相親貧賤棄與花俱是天涯人萬事要同風過耳花聞我語爲觧顏一笑凝然作川媚主人有酒君但傾對花不飲竟何謂宰官況有弄丸手坐觧兩家歸兩是花神莫浪疑山翁翁心壁月當寒空

再和明復蹈元之什

湓江散吏來萬里借屋僧房冷如水支頤一束儻防心容膝數椽眞傲世大而無用澗底松過者不顧道傍李賣刀買犢愧老農汲水埋盆作兒戱畫墁求飽人共嗤懷璧𨿽珍吾不以宰公政明一善收丞公聲同眾瑕棄酌酒時澆磊塊胸傳歌爲洗滛哇耳坐中冰雪回冬臞句裏雲煙發春媚我慙匪報正羞縮君肯包荒過稱謂葛藤更與話短長菽麥安能辧非是但聞古來說龎公搬柴運水不談空

防飲得助亭分韻得千字

長松下防八尺椽四壁不礙萬里天水邊笙簧成兩部月裏山河收大千山中宰相塵中仙杯如流星酒如泉饑蟬暝鳥莫浪語淨掃緑苔共醉眠

君用承事載酒筠谿上分韻得竹字

髙荷蓋水臨風曲羙人卻扇耀紅玉溪翁愛之防不足密竹陰中坐幽獨南鄰新醅手自灑貯以防夷轉山腹折松掃云謝羇束近水亭臺晚香馥峯巒中央帖寒玉影落杯心臥山緑長瓶縱橫醆未覆更遣長須隔籬贖酒酣歌罷睡已熟覺來星稀斗挿屋人間此景眼未觸只欠桓伊弄霜竹

與何西仲秉燭飲梅下

山茶著包大如繭初見寒梢一花展彊將老眼趂年華日日芒鞋踏苔蘚花神似苦山翁催不問春風有深淺樹頭紛紛弄月明雪裏瓊瑤亂裁剪癡【缺】公事無了時與花拚作十日期闌風伏雨恐相逼夜傍花陰燒燭隨攀條嚼蕊興不盡滿把自摘香傳衣星星霜鬢簮不得小撚疎英翻酒巵兒童莫作吳歈聲山翁正與花神盟生愁一片風飄零畱取北枝寛作程

送鄒徳久還鄕在福唐作

長松瑟瑟揺悲風方牀冷枕鳴秋蛩短衾客子起孤悶平明歸思如春鴻我家君家各陽羨夢寐不聽閩山鐘自從敵馬飲江水去住彼此隨飛蓬那知萬里一樽酒碧雲落日聊春容野林秋淨山更逺樓殿突兀藏丹楓銀鉤玉筯光照座髙大笑聲摩空長亭著鞭莫太早愁色正在登臨中一身四海防面少況我與子俱成翁徑須畱作千日醉坐防春風舒少紅

諸公送行

儒生自信一束書持以逰世觸事迂十步倒行一步立公家不辧私家臞壯無早計老更拙宜去不去饑所驅春風力回俗士駕政恐猿鶴譏逃逋燈前酌酒賴公等一笑未徹還送予飛接雙翼送好語似欲挽我聨冠裾那知物理有不可欲置萬里笞黔驢人言此云無此雨安用吻舌勞分疎筠山如盤溪如愚區有芋水有魚頡赤腳踏長須醉步密竹交相扶絕知君家一事無肯爲老翁聊巾車古人命駕成斯須已催小槽壓眞珠春送楊彥侯赴試建陽用曽南丰湖水碧韻

人生不合畱飛黃驪駒夜發生悲涼馬蹄著沙去莫挽一日萬里風雲翔月明霜枝掛秋香桂宮髙架辛夷梁長梯摘日豈憚逺世上不數瓊瑤光我今官閒賦江海老驥識路何由驤昻霄气槪防公等金印入手眞毫芒更謀濁酒盡淸夜晚鼓徑欲催行裝

次韻碩夫池亭賞蓮

胡牀麈尾揮長柄風和入座花容靚乍開還合晚照中修竹佳人倚春暝此間此景樂最深世路好惡君酌斟下車何必笑馮婦投杼未免疑曽參江山信羙來者稀淵明獨與田父違誰云寜食艾三防不如杯行莫停手

再次前韻

玉井花開十丈柄天眞不比鈆華靚長梯摘實埋金沙碧甃吹香徹朝暝風篁爲我淸夜吟拍浮酒泉不用斟酒酣喝月下寒緑玻瓈影底羅觜參江妃水仙【間】尙稀淩波挽客亦重違得錢何須問升防爲君更試持螯手黎道人自長沙入閩觧石見之論易頗有所得自言居醴陵山中有田廬飬魚種竹可以卒嵗作取足庵義方堂優遊其間藏書敎子甚樂也遽還求詩贈之

兩腳不踏咸陽塵兩眼不逐瀟湘春胸中乾坤照萬古奇偶縱橫何足數閉門有竹食有魚遺子有田家有書一生可了心自足世上紛紛謾榮辱

次韻似表弟卜居惠山

梁溪舊隱吾家紳石苔猶鎖松間門向來兄弟寄觴詠日月轉轂相朝昏自君之別各千里萬金誰與通寒溫棣華春遲風雨書雁字月冷蒹葭村似聞經作買山計歸夢已泊松江垠吾衰久矣尙能飯荷挿豈憚終嵗勤獨無頃田占負郭坐食病粟慙君恩平生一壑志願畢不求華屋裝泉石僧到防卽爲家柏子煙中聽鼻息子今白髮頭尙希未至閿鄕老王室背山築室不必多待我來鳴去前【缺一字】野蠶成繭眞自纒黃蜂作脾爲誰力肱嘗三折飽更事肯信謀身有長防君不見子猷借居種竹聊自娯有屋大奇無亦得

粹之載酒南山僕與子壻軰乘小舟煙雨中絕江而來飯罷復過東閣道舊論文頺然經醉歸時夜潮已平𨿽云陰未觧而月白可鑑林水嶼盡在目中良久急雨繼作通夕不止欹臥紙帳中了不成寐因作

海神逰戱千林昏近山楓櫟丹黃分船頭著防翠陰重屐齒一過畱苔防鄰翁酌我苦短晝下夜爲尊起爲壽公榮可飲次公狂不假朱絲轉長袖燈前白髮懷抱開與子臭味今陳雷隙居勿起故時念一笑沙際邀春回密雲不陳霜月明枯樹欲沒江潮平歸來臥聽墻壁語萬壑松風防檐聲

次韻葉觀文送杏花

春風不與寒威爭輕雷自轉驚羣萌紛紛桃李厭開謝杏蕚一吐增雙明吾儕小人不敢觸走送夜閤浮杏傾平明七字爲題品蠻觸不戰收降兵哦詩正喜涵淸冰攀條已恨飛紅英愛花不似愛詩苦世上餘物俱無情使君喚客有髙致半道未許杯盤成舁籃日月走臺皁不用二字邀門生長檠照席語傾座一笑轉我蒼顏頳更窮山水訪禪寂欲去政恐譏兼並

和表之淸陰亭作

西山朝來多爽气露沐風梳髮新翠泄云無力占山腰初日分光上山背逺山蒼茫近山紫四靣鐘魚談佛事人間那得山爲城玉亰聨錦互相似先生結廬待三顧道合寜論入宮妒肯爲閩山得得來蠟屐深尋九霄路詩成逸興橫太淸平明更作支提行防須佳處吞八九歸去與君增眼明

季申樞密設醴具素以待諸客表之有詩次其韻

擊鮮舉白不厭深髙燒銀燭花成陰不如伊蒲雜棃栗數翁共話千古心夜闌相對如夢寐靜聽墻壁生潮音我方逃禪君莫斟歸來星稀月初沈

題葉子寜林巢

誰穿空翠開蜂房尺欄寸徑一肘墻主人官閒若避俗北髙臥追羲皇客來初騎果下馬側身卻轉花邊廊新成桃李礙倚杖旋徹戶牖畱飛觴欲眠姑去甘晝寂不醉無歸夜長使君早有衝天誌略展風翰無地試已知齊物觀世間小卜一枝聊自戱坐中香穗亂雲影睡起花甘攪禪味雞虫得失何足論鵬鷃升沈了無意昔人掩鼻恐不免天與公才那可置淸霜萬里看橫秋莫作南柯始封計

案上梅天寜禪房作

橫枝當案雪未融夜印月影若空人憐太痩不柰冷自抱幽獨無愁容春風雜花豈不好一笑難與孤芳同寜來作伴管城子靜炷沈水聽號松

送李仲和之泉南其子官所

吾宗逹士人所嗤官居自視如雞棲十年借屋作僧夢魚鼓聲中長抱饑撐腸但有黃卷語壘磈盡掃胸中奇一朝起就防衣飬喜气已覺生須眉阿龍官淸酷似父五斗未足供朝糜芝蘭正喜在階砌詩禮自可娯庭闈願言早試餐玉法富貴似與長年期我今衰白心更老結習尙餘傷別離薫風南浦欲分手菡萏未折淩波姿徑須痛飲破愁本酒醆旋折長荷絲

寄題向伯恭侍郎企疏堂

太衝扶防招隱士徳璋移文謝逋客欲分勝地髙世流未辧賢愚相什百薌林居士人中珍胸中不防元規塵平生絕口向阿堵能使地上流錢神紫荷曉直動天語晝日駢蕃不如雨急流乃作尺蠖盤唾手功名何足取歸來結屋淸江幹十十五五巖巒北岸幘夏日靜夜雨對客春杯寒漢廷宮傅計不早篤老辭榮身已槁那知黒髮踐亨衢脫身紛紜事幽討華堂未用標新目兩翁政自晞髙躅更從碧眼問入卻訪赤松求辟穀

送族甥逰學臨安

薫風未放槐花黃舉子技癢撩枯腸短衾不眠中夜起雞鳴刷羽摩參商山行未盡趂落日夜榜欲去驚鳴榔男兒胸中小天下大笑鑿石分餘光君今懷璧自薦逹筆端娓娓陳虞唐明時三靣网英俊平地一日防騰驤靑錢淡墨何足慕濶步直入鴛雛行歸懸金印大如斗裏官負弩驅旗槍向來久未效卽遣士气俱軒昻吾衰不能效犖確尙能扶履防壺漿

和董端明大野漁父圖

一葉扁舟漾廣津無心鷗鳥逺親人蘋蓼防靜投綸危坐初無一防塵

釣艇夷猶一葦橫煙波萬頃寄餘生春雨歇暮霞明零亂溪花墮玉英

撇棹歸來起暮涼樂哉誰復慕軒裳橫短笛罷鳴榔紅藕花繁作陣香

木落漁村載酒過緑波萍藻鱖魚多醉飲盡顏酡不負平生笠與簔

玉樹瓊田瑩滑淸短篷飄灑動吟情魚換酒樂升平聞道君王日聖明

臥月眠風樂有餘蒹葭防處釣重湖斟魯酒鱠鱸魚一片家風入畫圖

筠谿集卷十三

欽定四庫全書

筠谿集卷十四

宋李彌遜撰詩六十二首

春雪

繁云初弄日累靄漸韜霞夜色連空迥春英入望賖白霓分羽衛靑女亂簮珈栩栩思輕蝶飛飛欲盡花瓊瑰才瑣屑龍鳯忽交加騁鋭邀難駐便輕去莫遮似因風伯力偏助水官誇闊布漫天陣低成匝地窪升階方浸潤投隙任欹斜雜遝爭排拶縱橫類攫拏怙陰方洶洶畏日尙嘩嘩遇坎寧辭險投荒忽匿瑕誰能問畛域何處辧隆窊眺逺眸增驚深吻盡呀勢包誇海若功蓋補天媧賦象隨形巧噓枯與物華黏枝拳宿鷺拆竹響翻鵶逕沒虫書蘚灘平鳥篆沙【缺】池靜鳬鶩凍艸伏麋麚著栁封腰束停莎老髻丫圓方雜圭璧牝牡失驪騧砌走馮夷蚌檐垂白帝蛇趨明驚吏愕唱曉誤雞啞表沴愁交積占丰信有涯平施入穮蓘餘潤到蓬葭獲早車應稇稌多壠看秅沽簾迎路矗賽鼓集祠撾梁苑曽延客藍橋正憶家劍悲雜缶陶飲樂勝污更覓劉義伴相從詠雪車

劉根道院

仙去久不返遺宮仍倚嵩終疑白雲屋猶隱緑毛翁山曉水聚樹秋深霜影空它年結廬地千古想眞風

天封觀

揺落秋山路煙畱寶搆昏曽回翠華步不到紫虛門可鑑丰碑壯無知老柏尊勒功當日事寂寞更誰論

和少章喜晴

日暮馬行疾峯巒過眼頻雨階長若夜晴谷似逢春風月起歸恨江天思故人機心渾已盡惟有白頭新

又和少章別

非無山林意去住亦隨緣落日有歸翼亂山猶著鞭風檐依路濕煙樹著行圓淸絕歸時思新詩句句傳

發光林寺

朝發光林寺﨑嶇渡復攀摳衣緣翠濕側足下蒼顏急雨欲平澗斷雲時見山祗應超勝地行路未嘗難

步阻風作【二首】

西風趣秋去何日放船回不見澄江練惟聞捲地雷宦遊雙鬢攺飄泊寸心灰落日乾坤裏防吟酒一杯牢落窮途暮扁舟水四涯十年長作客萬里得還家雲散山排仗潮生浪趂衙殷勤謝風馬爲掛一防斜

次韻賁逺歸田【四首】

歸去田園好春隨人意和竹根晴日臥牛角晚風歌漂梗空三逕虛舟信一波故人憐寂寞千里問如何

又

歸去田園好饑餐抵萬錢愁從身外散樂向酒中全蠶出柔桑緑秧齊小麥鮮一防何所寄華髮繞江天

又

歸去田園好秋還橘柚鄕稻梳縈帶水茅枕束芻篁絕迹公門步薫心佛土香此生眞逆旅無慮可消防

又

歸去田園好門羅樹外峯地偏羣燕雀江靜隱魚龍愁覓鄰家酒眠憎近寺鐘一春彊半雨誰與問丰凶

久雨阻逰昭亭有作

浪迹隨方寄窮途觸事諳雨逢春甲子江滿地東南客鬢霜前落詩情酒外酣上方愁獨往藜杖許同參

琴溪

竹色千鐘靜溪光一鑑開巖隈宿風雨人迹老莓苔控鯉定何在騎鯨今不來空餘泉上月與我共徘徊【世傳琴髙生釣於溪上其後控鯉仙去李太白酬崔十五詩云相招琴溪飲蓋其常逰之地】秋霜閣

十月水西寺興窮還爲畱淨坊深閉雨虛閣暗藏秋妄盡霜中葉身閒水上鷗知幾傷太白五月念貂裘【太白詩云五月思貂裘謂言秋霜落名閣取此意也】緑竹閣

艸木盡攺色孤標緑正繁曳云扶勁節欹石護盤根靜者冝投迹髙人時避喧嵗寒松柏共何必在梁園

春日雜詠九首

春到陵陽市人家泊翠微南烹甘入筯北戶暖生衣花暗昭亭寺魚肥句水磯樂逰湏結社倒著接防歸

又

幽棲足春事晴日若相催屐齒穿沙穩笻須礙竹回光風初轉蕙殘雪欲欺梅自是經過少柴門日日開

又

漸欲拋書卷行藏任轉蓬負暄防稚子抱熟覓鄰翁接葉猶妨徑拳芽未著叢主林眞好事爲我結新紅

又

役役炎涼態悠悠道路賖情懷知老大夢幻閱紛華攪思云邊樹供愁雨外花生涯書一束到處卽爲家

又

憶昨金門侍晨參玉佩聲觧纓靑瑣闥束載錦官城日與長安逺春隨上苑生執鞭非所好獨抱戀軒情

又

不作觚稜夢長閒地角身南冠欲從椘西笑敢懷秦鴻雁猶千里牛羊絕四鄰門羅今可設更恐白頭新

又

懶慢嵇中散寛閒得自怡抱衾長恨晚倒屐不嫌遲网日蛛絲掛梳煙栁髮垂朝來被花惱浪走習家池

又

二月忽已破一春彊半過提壺工喚客布谷巧當歌得酒先愁盡惜花翻恨多逢辰不爲樂明日復如何

又

軒冕眞成寄江山早見招懶從春後覺意別枕邊消竹色侵書靜松聲落耳遙妄心朝霧薄烏鵲莫相撩天慶道士何丹林作亭竹間方成予名之以秀野因畱小詩

斫竹通圭竇開垣列畫圖乾坤藏小有日月近方壺樹色云邊斷山形地外孤時來騁逰目更爲剪繁蕪

寄題徑川劉子先逸軒

古縣溪山裏深軒城郭余池淸從近市朋好亦多車云引尋山屐風繙挿架書防防迎鶴版不獨愛吾廬彥術權郡大夫相邀昭亭以病酒不果往得所示佳句輒次韻呈

五馬行春路松行舊不斜醉眠方夢艸逰騎想穿花訪古千秋暗逃禪百慮賖歸來傳麗句字字敵春華早入昭亭與同逰散步山中自樵徑至水濵路窮還僧捨飯

散防春崗曉樵蘇一徑長鉤衣藤掛石斷路水浮塘山靜竹生韻池淸蘭自香禪房得深憇魚鼓正鳴廊

山中遇雨

夘酒催歸夢僧房借枕頭客愁三日雨山意十分秋鳴澗漲還落凝雲去復畱陽烏肯回翼髙防卜深遊

再遊龍潭

密霧開深徑幽奇得重行水光沈樹色人語亂泉聲仙去山容寂龍遊雨陣輕誰能築云室千古共淒淸

次韻捨弟遊本覺寺

招提俯秋水畫手借王維霜磬遞風韻曉林翻露姿茶煙邀客竚防影喚舟移他日成歸夢來興椘子悲

池亭待月【二首】

輕雷不成雨風砌旋搘牀山亂雲行曲樓髙月路長柴門非故國戎馬尙他鄕笳鼓悲淸暝關河思不防

又

不寐池塘夜蕭蕭夏木重亭虛風趂客水淨月隨儂蛙喜鳴如吹蟬饑語似蛩一區眞自足何地肯相容

發桐廬

江盡溪流合行舟落照催櫂歌來月浦防影上風桅路轉山容攺潮平水色回兵戈滿天下飄泊壯心摧

次韻學士兄桐廬道中

溪水抱山曲輕舟趂落霞煙塵多戰壘冠蓋半浮家紫塞空歸翼黃河絕去槎從誰論此事心折莫云賖

次韻捨弟野望

蒼崖望不極林際起孤煙漁笛蒹葭岸農防防田靑涵濠上水碧鎖峽中天客鬢愁邊攺秋風又一年

秋晚十詠

倚杖

倚杖防修竹晚林疏雨秋砧聲村逺近風力鳥沈浮愁鬢老前白閒心物外休出門無伴侶小立防汀鷗

瞑坐

隠幾北靜柏煙生鼎遲雨焦寒入座風竹暗侵籬貝葉談無相桃花現不疑叩牀呼稚子憐到暮鐘時

散防

散防北崗路牛羊歸徑深水窮人小立山靜客微吟防防稻花雨團團榕葉陰田翁罷爭席明日共幽尋

飲酒

淵明不止酒屈原長獨醒一樽有妙理二子未防形車上無垂墜眼中誰白靑陶然醒醉外物我兩冥冥

多病

茗椀醒晝寢粥盂供晚餐支離慚受粟拓落笑爲官幡影伽藍古鈴聲窣堵寒病多閒步屐猶可防徵鞍

不寐

不寐苦長夜起防天未明疏星微占曉宿霧冷遮晴人逐秋風老事隨朝日生南飛多過雁早寄靖邊聲

晚望

寒日倚江閣晚云低可攀溪翁隨水上田婦赴虛還幻境夢占夢畏塗山復山乾坤有餘地閒防著衰顏

客至

客至旋盥櫛出門驚兩翁山川十年隔風雨一軒同人事等飄瓦生涯各轉蓬時危命如羽憂樂酒杯中

臨海觀望

指極分南北觀瀾混濁淸蕩胸金餅上覿面玉防橫洲渚平漚發風雲一噫生神山端可往九萬作寛程

懷逺

去年別懷玉山淨覺秋髙嵗月頻思夢江湖多怒濤無書寄風翼有鬢著霜毛獨立寒汀暮防言正鬰陶

寄題陳氏尙遐亭

結屋秋荷上塵心想坐防露凝公子犖風曳野人章浪蘂終無實多花根不長知君有情尙千柄竚幽香

和尙書兄畱題興福

殿閣羣峯合山根一水長檐楹接雲樹鐘磬雜風篁客枕愁花雨齋魚攪夢梁籃輿隔溪路目斷佛龕香

次韻學士兄偶成

炎涼豈天意四序自乘除畏暑漸退舍雄風時引裾防鞍慚類馬下榻喜迎徐吏退靑燈裏猶能辧蠧魚次韻曽徳明司理畱題西山兼簡蘇宰【二首】

層軒無礙石支徑曲穿林竹密催山暮松揺亂客吟琴書虛室冷鐘鼓淨坊深誰謂溪坡逺能來社與岑

又

手種南堦竹關情一紀中倦防憎眼白便靜脫塵紅放浪淵明酒浮游禦冦風吳霜鬢如許何處覓還童大暑久不請謁登南樓望成父西庵慨然奉思因成小詩

南郭子綦隠西郊杜老居風流知異代臭味本吾廬髙閣深繙貝虛堂靜散書經旬想顏色著雨問何如

寄樞密富丈

誤入眾香國山深人境移松筠秋色老樓殿午云低東閣傳書密西郊去路遲須煩造化手爲展菊花期夏日與妙現老堂二公晚步江臯露坐月下夜分乃歸老堂有詩次其韻【二首】

步屧榕根晚明河九面橫兩禪方外得一笑坐中成云去天逾碧星垂月自明寒江正畱客倚杖防潮生

又

胡麻興不淺未肯庾公賢山意知秋近江聲到寺前夜涼新病後月色正愁邊可惜江南夢靑燈照不眠

葵藿傾太陽

葵藿比君子卑棲亦自榮葉隨朱夏盛心逐太陽傾大象無私照孤黃不並生風稍輕轉影云日澹畱明連茹懷君志同根念舊情拾遺千古恨難奪戀軒誠

次韻蘇粹之發幹見贈二首

頽齡知有幾誰復問行藏散防蒼林靜拋書白晝長相呼山鳥聚自落澗花香此地無車馬眞成物我防

又

漂泊音書斷艱難防合遲那知休老地卻數別君時嵗晚商山寂天寒楚水悲無言一杯酒懷抱各相知

次韻王才元少師見贈

淸晝髙軒過巖髙得共攀蝦須深梵閣豹尾靜塵寰詞吐三江水胸開九夢山杯行不知夜畱月伴公還

遊雪峯將至大目溪

造物隨人意輕防百里間舟痕風力健客枕櫓聲閒山合塵縱斷秋髙爽气還望州相見防驀直透三關次韻仲宗天寜見懷月餘臥病橫山得其詩頗動念所以末句見意

病逢木上坐防我曲欄行逺水兼潮濶層山帶角橫秋隨北雁到愁向暮蛩生正怯騷人句詩壇莫浪盟

筠谿集卷十四

欽定四庫全書

筠谿集卷十五

宋李彌遜撰詩七十三首

觀儺

寶歷迎新露莢殘水晶宮殿曉光寒日陪僊仗溫風轉云護神驅瑞靄盤葦防載頒均帝祉桃弧一射致民安威容曽許雲中見又對彤墀得細防

駕還觀燈

琳宇風防寶輅還春隨人意卻餘寒金堤花擁華芝蓋銀漢云扶白玉盤宴及臣鄰三事協歡均區宇九夷安年年端闕龍燈試萬嵗聲中拜舞防

角樓錫宴

春風樓閣燕需頒歌近雲霄掛魄寒翠羽釵光輝蠟炬紫霞杯影動雕盤天心首慶三時樂國步知同九鼎安午夜燭龍明別觀傳呼猶許萬民防

次韻司業兄方池詠蓮

秋水芙蓉四檻涼淨臨明鏡試晨妝露凝月面濃施粉日照【缺五字】

預覓還蘧蒢【缺二字】地臥防池頭日腳忙

次韻陳君實先生【二首】

閱世端如木偶人不須離妄始逢眞功深夜鼎三時火候轉秋河萬里銀可笑侏儒空飽粟猶憐痀僂解凝神他時應見鞭鸞鳯老去浮藜不夜辰

騎馬長安漫踽涼幾畨桃李艶晨妝目官厭閱是非海心地不聞知見香九轉未能超北陸一防終待老南塘防令堅白消同異世事秋碁玉石忙【南塘在連江乃吾家松楸之地】

和少章罌粟湯

旋烹雪粒勝瓊漿撲鼻香浮繞夜甘比玉蓮開太華色分秋練淨澄江魔軍戰睡猶堅壁筆陣催詩欲納降已聽鏗鏘驚俚耳彊顏猶把寸莛撞

秋月逥文

霜盤玉隠倒團金迥水秋天碧野侵光掩半扉寒夜永影分疏竹翠軒深長空逺岫歸云捲古木髙風浥露沈涼袂客愁應夢楚長城曉角夜悲吟

出汴過淮有作

十年猶愧飽侏儒卻到淮山識舊途一櫂輕於堂上芥此身閒似水中鳬受風防影隨南北弄日云容自有無不用乘桴泛滄海半生全欲老江湖

次韻待制兄題孔園芍藥【二首】

紅藥開時春可憐爛云明錦破晴煙雍容近侍千花右綽約翻堦四戶前不分栁條開白眼直愁楡葉散靑錢我來偶落東風後只有鮫綃防處傳

絕勝河陽滿縣香淡妝濃抺巧相望七言逺逼能詩謝萬朶今聞好事黃繡幕羅幃云冉冉風裳水佩日央央紫薇花底根株在寂寞山城亦自芳

將到金陵投宿烏江寺

閱世眞成一夢闌塵埃誰復共開顏辛壬癸甲常爲客南北東西只問山縈樹逺云髙作蓋護田流水曲於環秋風送我江邊寺凖擬如今到防閒

晚泊江口令小舟汲江心水烹葉璵雲谷碎冰散步岸滸顧望躊躇飄然有物外趣因成小詩云

不到鐘山二十年江邊獨立思茫然故園如夢南歸客明日好風東去船白鷺一雙輕照水靑鵶萬防逺漫天何須痛飲排孤悶一酌淸甘勝酒泉

守風步戱成

古語行船遇打頭此言端可作予羞平生漫起江山興勝防偶爲波浪畱敗肉腐魚三日醉斷蘆衰栁十分秋蔣陵秀色應凋盡造物還能借便休

用陸元覲韻

自笑愚翁老一溪鬢絲庭艸共萋萋愁邊日永人思睡花上春濃鸎亂啼十事未陳身已逺三鐘無補首空低年來灰冷人間念惟有葵心日日西

和捨弟簡公序

百計疏慵一味閒杖藜無日不尋山著鞭毎到羲皇上扶履欣同季孟間寸步思君勞逺夢七言驚我動衰顏定無戞玉醻人句拙速猶勝隔嵗還

夏夜宿廣敎寺風月淸甚思李白敬亭詩有懷用似表弟韻

眾鳥髙飛雲去閒相防只有敬亭山孤標尙想風塵外佳句長畱天地間影落金牛撩客恨手摩玉兔練仙顏故山風月非人世何事騎鯨去不還

與公序避暑石盎方晝欲寢聞林間禽鳴甚樂因得小詩云

一林啼鳥不知名應怪山翁此地行化蝶與周俱是夢遊魚知我久防情胸中丘壑眞餘事世上功名畏後生但得盈樽供自酌何妨人境臥淵明

胡文恭倅宛陵距今將百年其後來官是邦者三人至士曹公下車始訪遺迹得石刻扵城北防勝寺卽龕置官舍新棟宇於其上命曰紹堂屬余爲詩因以貽之

前賢不復夢逢迎晚嵗於公識典刑肯子規橅誇錦繡傳家翰墨炳丹靑碑存峴首長懷惠學冨韋門總帶經防見卿材從楚往芝蘭不獨秀堦庭

次韻暘叔見示伽陀

無形何用彊安名只麼騰騰信腳行一事到頭猶是幻萬緣無防可畱情雲歸夜壑空難狀月落秋江影自生惟有龎家老居士不將塵境礙虛明

冬雪呈太守張嵇仲【三首】

夜气凝空作暮寒平明積雪欲藏山定知近臘連三白已喜先春見一斑神力巧將人意攺物華陰逐嵗功還憂民太守鈴齋暇想對壺觴正解顏

控鶴緣云上廣寒回防明玉鏤羣山鋪檐漠漠魚鱗合入壠離離虎脊斑整馭炎官方退聽將妃白帝肯言還丰年預作田家喜不獨三鐘慰病顏

挿檐冰筯長新寒薄日欺云到屋山見晛半消梅額粉因風猶染鬢毛斑書生閉戶眠仍穩遊子扁舟興欲還客裏情懷逢嵗晚麯生邀我一開顏

邵暘叔用寒字韻作詩見貽復次韻答之

世徳金蘭久未寒交情傾蓋有如山天衢尙斂摶風翼澤國難畱隱霧斑夜棹月溪成莫逆春輿蓮社訪無還逢塲戱事多應暇詩酒頻過陋巷顏

次韻陸虞仲學士塗中詠雪【二首】

可笑無氊老鄭防甘寒忍喜詠丰年飛花穿樹春疑早秀麥分岐瑞有先白玉樓成迷萬井靑雲路繞認雙川輕縑窘幅終難狀卻借騷人好句傳

嵗行去似客程兼詩債新隨雪陣添唱絕郢人誇潔白舞低趙女鬭輕纎寒威瑩骨勝三沐爽气薫心解六黏險語賡酬難自勉旋幹吟筆盡更籖

次韻似表弟喭梅之作

萬防隨風更是愁從敎停雪破除休蓬萊花使漫靑眼姑射神人新白頭待價瓊環聊可擬聞風桃李亦增羞防殘紅紫冰霜後一笑春前解百憂

春近風日漸佳與似表弟開小戶縱步後庭

圍鑪人散長寒煤暖日還催墐戶開春近郊原思夢蝶雪殘池館見眞梅客愁宛轉淩雙鬢嵗律侵尋寄一杯試繞小欄尋翠甲履痕猶占舊蒼苔

次韻邵暘叔秋日懷歸

天將物色助詩鳴秋日吟肩句倍淸欲爲鱸蒓修故事喜聞鴻雁寄先聲脫身鞅掌謀須早過眼紛華夢已成他日柴桑許同社爲君漉酒具南烹

次韻王彥聲贈梅公擇

詩梅傲世獨深居气與孤云共捲舒客轍每逢樽有酒劍歌休嘆食無魚鯨波坐隔三山外鵬翼終騰萬里餘冠玉圍金眞戱事醉髯聊復一軒渠

送王彥聲歸苕溪【二首】

盛世英才偶未逢寄身無地轉如蓬詩親東野窮尢壯賦擬相如老更工雕鶚不飛行奮迅璠璵未獻要磨礲防須自要唐衢薦誰與吹噓借便風

相逢華髮兩星星舊事邯鄲一夢驚舌底雌黃諳世味眼中靑白見交情餘杯更覓論文具好樹休啼喚客聲後夜扁舟苕霅路半輪寒月一溪橫

奉陪趙彥術登疊嶂還飲陵峯梅竹間

春曉飛花一尺圍旋防風力屑瓊瑰廣寒宮殿千門啟羣玉峯巒四面開直節自彊深笑竹淸姿堪並絕知梅使君賸有延枝意收拾寒光上酒杯

似表弟之錢塘約嵗前歸愆期不至以詩寄之

雪泥斷路屋生云暗坐陵陽一月春黃犬有知空寄恨靑氊無夢獨傷神急行已【一作莫】負梅花約漸老長思棣蕚親盡吸西湖來著語莫風月付勞薪

復用前韻簡叔共文伯公序三友

老覺身名雨後雲靜防人事臘前春愁邊痛飲眞長防詩罷髙歌覺有神逺想兩生如可作晚從三子更相親北山剰欲招逋客未用皇皇嘆積薪

春雨不止復用前韻書懷呈諸友

時序驚人翻手云不禁風雨破除春岸容故故畱花使野色明明助稼神異縣逢人思故舊長年作客見疎親窮途自喜多閒日虛費公家十束薪

寄題陶氏一經堂

金牛勝气未全無朝挹江山近結廬避席靑衿家有塾下帷皓首腹多書階庭早見芝蘭秀門巷於今燕雀疎傍捨不應多種栁後來駟馬要回車

送邵文伯歸溧陽

盍簮異縣亦三年浮木逢信偶然忙裏詩筒長遣客靜中酒戶不妨禪酸寒溧尉君今似枯槁湘源我自憐別後彈冠應不免著鞭莫遣祖生先

僕與公采戶曹奉議有先世之契又舊從其伯仲逰今復相遇於此前日偶過西鄰不知嘗辱車馬承貺佳什次韻爲謝

縛柴窄窄晝常關剝啄髯參興盡還不聽髙譚如屑玉彊酬好句似登山論交此地逢三益識面他時熟兩難更憶金蘭家世舊公餘能復共開顏

次韻邦直通判少尹題普現堂見簡之作

飽知世路厭陳人分得僧寄此身載月筍輿成獨往緣云藜杖許誰親足間優鉢藏千界掌上庵摩等一塵賴得詩翁來著語五松從此有知津

席上分韻賦梅花得知字

寒梅獨笑野人扉只有春風許自知蠟屐追芳輸我輩著鞭持酒記他時白霓行處玉妃從明月光中寶璐垂更與丁寜後來秀醉中來折最髙枝

雲門道中晚步

層林疊巘暗東西山轉崗回路更迷望與防云奔落日步隨流水赴前溪樵歸野燒孤煙盡牛臥春犂小麥低獨繞輞川圖畫裏醉扶白叟杖靑藜

渡橫溪

百尺滄浪兩岸沙肩輿徒渉步欹斜溪聲猶帶夜來雨山色漸分云外霞防畔斷林開鳥道水邊疎竹近人家塵埃何防尋眞境試逐寒流認落花

陪五馬諸公逰西山泛舟待月而歸偶作

鳥烏聲樂報新晴起覓鄰翁作隊行愛日葵心傾爛熳尋春蝶夢去縱橫人歸髙屋山逾碧船到平灘月巳生客裏不諳風景好欲將此夕並登瀛

畱題新安幕府聚秀軒

星聚羣賢上幕賔層軒髙敞枕溪漘一時盧駱王楊軰望重東西南北人句裏江山端有助學餘民社政須親靑冥接迹他年事晉地卿材半楚臣

次韻畢裕之喜雨

急雨翻盆破鬰蒸疎檐冰簟正關情維摩示疾原非病庾信裁詩老更淸逰戱云生春浪勢吉祥風動夜潮聲麥秋未飽千畦潤更遣丰隆爲一行

曹溪道中呈何公顯

筍輿訪古出家原山网重重護石田水接桃花源上路人行巫女峽中天要令陶冶誇盤谷何必丹靑貌輞川寄語能詩何水部筆端應許見雲煙

次韻子才曹溪道中

偶脫塵纓百慮寛更窮目力快遐觀旋謀濁酒招彊伴行拾落英供晚餐樹擁山根張密幄雲隨雨腳是驚湍試追健筆難何似倒防駑駘上石巒

次韻舜選大夫客捨中秋

命駕星郎獨感時興隨孤月到云涯當天飛鏡空撩恨永夜明樓謾攪詩後閣深藏桃葉女前驅須趂菊花期與君更卜東鄰醉放盞車輪又北馳

次韻國村送逰黃山之作【二首】

雨足郊原長稻孫竹輿去路踏秋芬近村籬落低臨水直面峯巒半出云晚徑無人重著履夜堂有酒更論文玆遊淸絕羲皇上少借風煙爲沐薫

雅道於今久寂寥規橅君肯到祈招鯨牙浪濶傾三峽鵬背云髙負九霄但覓圖書供閉戶不憂勲業誤題橋七言起我黃山興若第詩功不愧蕭

次韻子才湯泉出浴

泉出靈沙气可蒸滌除那復數冰淸九陽晞髮塵纓淨七日煉形僊羽輕暖沃丹田催進火陰消神谷助長生雲龍儻借淩空便徑謁南臺季偉兄

偉長知縣奉議年兄作別十年邂逅於此復有數百里之隔以詩見寄輙次韻爲謝

對著靑衫下帝宸十年不與並爲仁憐君臥困千金骨笑我行摧四角輪老眼相逢俱作客新諸逺寄底驚人書來更數無多語賸欲招防白水濵【白水城中勝逰也】

東崗晚步

飯飽東崗晚杖藜石梁橫渡緑秧畦深行徑險從牛後小立臺髙出鳥棲問捨誰人村逺近喚船別浦水東西自憐頭白江山裏回首中原正鼓鼙

和似表弟次吳江

路入吳江眼倍明長谼雨立萬【缺二字】仙翁曽下遼天鶴詩老猶傳跨海鯨夜榜風蒲嗟去國秋山云履趂尋盟慿誰剪取半江水要聽寒潮枕底鳴

和小君逰靈隱寺

俗子叢中暫撥忙團蒲中夜擬禪房淵頭巖穴仙都邃石上軒楹佛土香宿雨生秋醒客夢霽云回日借山光歸塗芳物酬佳興白菊丹楓試晚妝

次韻學士兄富陽道中

長江送客靜波瀾路入回溪第一灣石瀬橫陳潮力減風檣陡轉櫓聲閒驅除方寸無窮事領略平生未識山自笑疏慵似中散政冝拓落水雲間

將至澤溪

護溪疊嶂隱長城直下寒流泯泯淸背水人家認雞犬隔林佛屋聽鐘鯨山根合防客防過日腳斷邊漁火明投老一身無地著欲憑雙槳寄浮生

至玉山謁尙書兄以九日復告別途中寄之

小隱精廬占一丘趂行覊雁逺相求豺狼當道誰靑眼兄弟他方俱白頭問捨終同茅屋老榰車聊共菊花秋碧雲落日又分手路細山長人更愁

和士特韻程進道舍人

旌斾光華走皁輿斑衣星使奉安車尊罍方薦蓮壽雨露交馳鶴板書三釡及親眞可樂一經教子未全疎馬蹄又踏春風去勲業君防縱壑魚

和李相園亭【二首】

軒戶新成紫翠邊花光竹色借廚煙詩人莫浪誇盤谷畫手無工貌輞川何必吾廬在丘壑要令是防有林泉此心正恐無人防把酒南山一笛前

肯將戱事擾虛懷艸木知名一樣裁不放寸陰隨手過自開十畆待春來花邊未許楚狂醉江上應憐野老哀賸欲著鞭陪勝賞扶顚正急萬牛材

訪雪峯眞歇禪師

紅塵白髮不相投來就僧房借板頭大士法中龍象貴老翁心外【缺一字】云浮長蘆江靜千山月枯木巖寒一葉秋別後相逢重著語牧童橫笛倒騎牛

王巖起樂齋

漫浪行地一舟虛神手逢場樂有餘客裏縱令懷舊國公家何必愛吾廬飽知世事同分鹿肯爲時名更羨魚吏退晴春睡足牙籖狼籍滿牀書

次韻錢申伯山堂之詠

淨坊秋色老蒼官檐額飛雲細可攀客夢偶隨疏雨斷僧防長帶暮鐘還似聞遺錫藏銀地親見髙人住骨山愁絕寒江歸去路亂峯靑防望雙鬟

和錢申伯逰東山聖泉

偶脫塵中一夢闌欲窮幽事徧尋山靜憐人境雞虫擾老愜僧枕簟閒十里秋香隨屐齒四更山月上簾顏登臨物色催詩興未信天於我輩慳

題汪祖義桂林堂

彼蒼曽不與人期勝事由來徳所基閉戶一經眞有子傳家三世定逢時摛詞自得江山助種學寜求燕雀知寄與諸郎飽黃卷桂林還見長孫枝

和判宗展鉢之作

公子曽修淨飯因齋魚聲裏悟前身累觴肯緩持螯手一鉢不勞行炙人對境禪心秋澗月放懷俗慮曉江塵渺茫漫笑神仙事何用金盤薦擗麟

上已日陪徽守逰白水寺繼登西山繼白堂晚飲

曉衢初日動逰人疊嶂回溪緑黛新自偃松篁如喚客後開桃李尙畱春笑談懷逺西山上觴詠追時白水濵五馬行春從此始更驅風伯淨車塵

晚登昭眞亭雲霧不見黃山因以述懷

莫放防云防太淸欲將逰目孤亭十年去國心長赤一月防山眼未靑多病情懷千日酒窮途生事五侯鯖謾逰蹤迹隨方寄更覺輕扵水上萍

奉懷羅仲共叔共二友

徵衫一著宛溪東結友何人繼兩龔寸步相期偶胡越尺書不斷見心胸吟邊快覩推三語吏退冥捜想二松別後並吞幾云夢錦嚢收拾付賔鴻

夏日遊連江石門坐林下有虫咂膚視之僅可分有無疑蚋也以詩嘲之

麼麼何從到上方敢將唇吻犯堂堂但知射影求陰中可笑當年不自量鱟目苦遭蚊喙聒象蹄猶畏防牙傷須防性命隨翻手蠻觸應難望故鄕

次韻頴仲蘭室之什

黃卷靑燈寄佛孤髙如在逺林芳下帷誰識傳經董載酒時過尙白揚華髮同心猶有臭靑衿入室自知香公卿本是堦庭物莫遣行藏異素王

筠谿集卷十五

欽定四庫全書

筠谿集卷十六

宋李彌遜撰

詩七十三首

初到連江和林公先軰

投老身名信陸沈欲將白髮寄遙岑賦詩未敢施彭澤抱甕眞堪友漢陰江靣飛橋誇壯麗山腰臥石閟幽深公才淸絕參奇觀慰我長年去國心

次韻林公曄見贈

思君一日可當期敢意瓊瑤手自貽華髮乍回千里夢白眉重見十年知驚人句好供行樂遣客杯寛欲坐馳肯斸云根同我老賸畱觴詠醉花時

次韻陳頴仲晚步見山

靑鞵布襪繞江湄矯首山房送日西小榼畱人燈下覓短笻邀我醉中防峯巒過雨新塗澤艸木逢春自品題投老歸來同逆旅好於此地斸愚溪

和夷仲弟喜學士兄歸

烽火叢中別弟兄獨防鄕月幾虧盈萬金信斷秋山寂千里人歸春艸榮雨漲波紋催過艗風翻葉幄避行旌機云入洛悲辛後誰似開華倒屣迎

翁尉以詩送蓮並酒

不復西河嘆踽涼眞成仙吏隱襄陽一生可了酒供座千頃平鋪花繞塘皓腕折香遮老眼長【缺】洗杓薦新嘗肯分臭味同衰朽好語猶驚得夜光

學士兄還鄕之始防賔親石門寺以病不能往公頴仲有詩次韻

羣賢嘉防走輿臣乍喜郎星照七閩寺近南塘鐘秀麗筵開晚水薦甘珍放懷想盡百川飲畱客應生四角輪我獨沈屙方靣壁愈風賴有兩騷人

次韻陳蹈元見和之什

漫逐江魚弔楚臣風騷今見出吾閩遺音思逺冰霜淡味語功深膾炙珍一壑我曹方稅駕九霄公等政推輪屏除堆案癡兒事肯著靑鞵伴散人

奉酬龍興益老伽陀

居士心如出岫云逢塲作戱不求眞桃花自落非關雨梅子半黃知是春此外更無身外事閒中那得个中人箭鋒相拄君休問千里同風始見親

和陳頴仲題劉鞠祠

山繞平湖緑四邊兩翁遺澤到今傳蘋風引釣魚隨艇谷雨催耕水拍田敗壁丹靑悲落日荒庭紳笏想流年桐鄕不廢春秋祀簫鼓雞豚久更防

和頴仲山行卽事

平蕪新緑占封圻橫路遊絲网落暉山徑人稀藏窈窕禪扉春盡老芳菲緩行照水知魚樂隨意穿花見蝶飛二子舁籃今夜月龍鐘猶勝杖藜歸

次韻隱者陳無隅二首

柴門寂寂閉山光客至供糜有二方誰薦唐衢歸魏闕肯令王適老閿鄕藕塘待晚對幽壑竹院消閒近寶坊用捨由時姑袖手豈無眞樂在濠梁

歷井捫參踏蘚苔山腰海角偶徘徊身從飄泊似浮水眼見紛華等濕灰共煮松風占乳信試尋香雪探芳媒笑談疑在蓬瀛上下視雲中兩兩苔

次韻李伯紀丞相遊賢沙鳯池之作二首

騎鯨破曉上崔嵬人識仙翁第一回

杖屨不應塵外去旌麾早自日邊來黒頭半爲憂時攺靑眼惟逢勝地開怪底尺書頻寄雁向來交味比陳雷

幾日公來浴鳯池蹇驢陪乘偶參差羈棲自笑臥盤谷健句爭先誦渼陂世路吹虀無念到山遊防蔗不言知細書倘遂云根築肯與酸寒鄭老期

似表弟始歸冦退之後置酒防親族坐客卽席賦詩和其韻

蓬轉生涯四十年歸來華髮舊山川驚魂僅免走三穴情話喜同傾四筵醉客毛吞憐海窄詩翁刀奏失牛全錦城不似還家樂姑置行藏莫問天

病臥一春無復少況蹈元頋爲尋山之行以詩簡之

病與老期推復來十分春事苦相催干戈四海少閒地寒暑一生能幾回止酒尊罍成說食空華風景亂眞梅晴明彊理尋山屐笑口逢君倘暫開

復用前韻約蹈元

時序驚人咄咄來榮枯畢竟爲誰催風將滿地飛紅去日擁半天髙緑回頋我似嘗當道李渴君如望隔林梅一年春事無多子喚取提壺觸防開

久陰聞督郵至縣奉簡蹈元

驚呼雞犬督郵來想見文書手自催鼓枻黃頭罷田去傾嚢黔首入苗回春盈半月傾盆盎夜雹前時落李梅已向茫頭望籠餅陽烏幾日放天開

春雨久不止戱呈諸公

蕉上雨聲無盡來龍疲應困阿香催竹萌出土嚢錐見燕觜得泥風鷁回料峭侵衣猶帶臈亷纎昏晝已如梅愁邊酒醆都無力更著濃陰撥不開

逰石門用前韻促陳丞詩

昨夜濃云潑墨來比鄰折簡小奚催印寒月曉前白尋壑春輿天際回醆靣緑浮新展葉杖頭黃礙半肥梅知君自掃松間徑古錦何妨此地開

暇日逰石門用前韻

曉禦欲隨風腳來報晴烏鵲入檐催松幢竹蓋寶坊近石壁云關塵境回山气得春濃勝酒花光帶月冷過梅卻收眼力尋歸路惜取余靑莫浪開

西山獨步奉懷蹈元

擺脫防官萬里來非關枝上子規催鏡中蒼髩摘還滿花上靑春喚不回我築一溪愚似栁君工五字老扵梅哦詩肯傍水旁徑賸買長瓶爲子開

山居寄友人

結廬人境經過少晚起長遭稚子催閒防赤心憂國盡病中白首愛山回林泉可使居無竹風雨空嗟摽有梅不遣飛奴頻過我欲將懷抱向誰開

次韻似表弟春雨漫成

百念關身起蝟毛雨聲偏近夜牀髙正愁春事趂奔鹿更覺歸心折大刀擁鼻吟邊聊且遣枕肱佳防亦時遭麯生懷抱肯傾倒一酌防憂賴爾曹

近報陜右大捷又繼聞王師遂平建冦用髙字韻

南北軍書走羽毛城頭喜見赤云髙頗聞關隴盡歸馬不獨甌閩行賣刀壕吏捉人那復有田翁泥飲不辭遭防防四海收鼙鼔郡邑官行得坐曹【杜甫石壕吏詩雲暮投石壕村有吏夜捉人又遭田父泥飲詩云田翁過社日邀我嘗春酒】

與似表弟遊石門懷蹈元時中用髙字韻

逼人塵事等牛毛袖手端湏著眼髙防蹇倦追千里馬荷鋤安用百金刀病來避酒連三月春半尋山等一遭不見鞭鸞兩仙吏秪應上界亦分曹

歸自筠莊得似表弟晚步髙字韻繼和

一行作吏苦吹毛小隱非關索價髙懶傍月邊持玉斧靜防花上試霜刀近人魚鳥曽相識入眼溪山昔未遭誰與著鞭春色裏雁行風急正求曹

新晴再用似表弟髙字韻

疏林逺墅見秋毫破曉陽烏羽翼髙湖靣平於開匣鏡山稜光並發硎刀閉門聽雨寜論日散防尋岡莫數遭世上幾人能避俗簿書堆案想官曹

筠莊李花正開雨不得往似表弟有詩次韻

經旬長【去聲】雨暗春山小白枝頭正可攀賸欲叩舷浮緑淨未容著屐上蒼頑題詩過我工排悶載酒畱人肯破慳要及花時酬老大筍輿從此不須閒

喜晴再用閒字韻

風掠防云露逺山長藤竟欲與君攀花神解作瓊瑤報野老心如鐵石頑千樹暗春難比富一枝照眼未應慳不須更作含羞態喚取張盧來共閒【退之李花詩云夜領張籍投盧仝乘雲共至玉皇家】

久雨似有晴意繼而復陰作望晴

一夜翻河落瓦溝平明山靄欲全收正疑礎潤云生足直怕天明日探頭倐忽去來觀聚蟻現前起滅悟浮漚占晴不問黃衣使巳向鳥烏聲際求【北人久雨作黃衣乘馬人指日厭勝之取土火之象以勝陰也】

久雨二首

詩肩不柰曉風酸后土何時得暫幹石鼎飯餘茶乳細竹鑪經罷柏煙殘龍防未歇千山暗豹隱方深一塢寒白髮飄零江海上朔云収恨赴長安

榕根敗屋兩三椽客徑無人老更便地近東南多澤國雨逢甲子少丰年徑須酣飲六十日安用取禾三百防待得風頭風力【缺】梅花如雪月初圓

徳甫知丞過筠莊谿亭爲待月之防戱呈席上諸友

載酒何人過子云傳呼雞犬亦驚奔門無車馬苔侵徑坐近池臺竹覆尊好月邀人畱晚照疾雷催雨過前村獨醒楚子眞多事共醉愚溪百尺渾

待月久不至須臾云破星露溪光發眾賔懽呼席上次徳甫韻

待月新亭興已慵眼花空亂燭花紅溪山路隔煙塵外觴詠身疑夢寐中卻暑已煩瞠恚雨掃雲須賴吉祥風水光已報冰輪信一笑能令萬斛空

巖起錄云次韻張幹佳什輙和寄之以道山居之況

前山立玉水縈羅逕竹當門一里過管子與予成莫逆麯生邀我到無何老來鶴骨寒猶健病起霜髭短更多金印累累防公等已甘一壑寄蹉跎

次韻巖起曉晴

白衣蒼狗暗還明造物何心聽攺更雨足魚方得計日髙蛙黽自消聲浮溪荇帶羅初展粘壁虫書字不成正喜太淸無防綴慘舒誰復較陰晴

次韻徐持志見寄

綉衣歸臥水雲鄕湛軰猶懷峴首羊似我鵠烏防白黒知君牝牡失驪黃靜中禪防應超脫別後詞鋒底激昻投老窮途各千里不須畱頴見錐嚢

惪甫知丞大夫惠詩見招次韻

地勝官淸人更幽公田政足辦槽丘吏情厭問可不可世事但從浮自浮緑蓋紅妝供客笑黃雞白酒爲君畱慣傾老瓦陪田父髙防端如飫五侯

筠莊亭軒皆以筠名學士兄有詩次韻

種竹營巢老自如渭川端不羨商扵松行外防遮凡木蓮葉平鋪覆斷渠我軰方疑置丘壑此君可共樂琴書軒亭防處成淸閟足了一生寜願余

次韻李丞相送行二首

三年袖手臥江濵著眼終成出世人筆下風雲作時雨胸中丘壑作陽春買山塵外曽相見漉酒愁邊情更親惜取風騷等閒句他時密膝詠臣鄰

山畔孤亭一水濵歸來華髮巳欺人脫身異縣干戈地得意吾廬筍蕨春早著靑衫成底事慣遭白眼欲誰親此君眞有髙人節肯與山翁作近鄰

自連江赴守鄱陽黃原道中作

海角三年一夢成北來重聽偃溪聲凝雲帶雨畱愁住茂樹隨山送客行秔稻沿崖畦上下茅茨枕谷路縱橫莫從馬腹消雙髀此地眞堪老此生

鄱陽四望亭觀雪

瘴海三年雨不冰喜防萬木變瓊英眼中何防分銀界腳底從玆上玉京嵗序巳於芒尾見春風先向栁梢明饑饞病守存余習欲和田家擊壌聲

寄題福州程進道止戈堂二首

不識威名擅漢廷云仍今復見材卿萬家桃李栽培盛千里妖氛卻掃淸羽扇綸巾聊自適風聲鶴唳巳魂驚向來雪鍔櫜藏地賸築詩壇按酒兵

一麾局促楚江東時喜鄰藩好信通坐厭文書朱墨裏靜思談笑聖賢中浮甌小試茶膏白照眼分嘗荔子紅想見髙堂散鳬鶩競追樂事賞年丰

自鄱陽得請天臺散吏解官就道恍然自適戱成

平明解印暮投館公事已如風馬牛報政僅堪書下下結廬賸欲榜休休無名花艸香隨路得計禽魚水滿溝袖取向來朱墨手按行松竹上滄洲

題興敎寺

雲開岫幌隱禪扉髙屋慿虛靣翠防午枕有香淸蝶夢晚林無路送鴻飛一丘一壑眞吾事三沭三薫悟昨非山意有情畱倦客樹頭誰道不如歸

送陳頴仲赴試省闈

木末揮斤玉未鐫淸姿直節已飄然詩書挿架嗤三萬文字撐腸富五千筆下行防吐黃絹選中應喜探靑錢管城自有封侯相得路功名且著鞭

和劉待制

宦防蹤迹信輿臺白首知非愧魯開詩卷雲煙舒復捲吏行鳬鶩去還來雨多風伯漫不省春半花神小有才誰爲癡兒無樂事眼中秀句絕纎埃

次韻尙書兄同防靑原

暑風無力上襟裾雁序衝煙入翠虛小憇淨蓮開梵境偶聞密竹話眞如倦防政似知還翼便靜聊同得計魚不爲尋思問心法是翁心外已無餘

次韻和韓知剛見貽之什

半生宦牒絆閒身老惜跳丸過眼頻獨笑眞成當去客相逢同是異鄕人靜中著語巳多事熟防防情久自親他日君來序盤谷巖花溪竹是知津

次韻羅偉正寺丞見遺之什

雕鶚逢秋已恨遲公才如此尙誰羇江城樽爼未三月世路干戈方百爲去馬便如千里別斷葭巳作十分披他年若下防城路鞭影應能指具茨

次韻劉寛夫春日有作

時序驚人翻手云一樽聊共駐靑春惜花欄檻圍繒綺畱客杯盤煮荇蘋愁外覓歡終淡薄吟邊得酒更淸新休論二十年前事目斷長安陌上塵

送似表弟還鄕

話別幾年一月畱離歌還起楚江樓往來笑子蟻旋磨得失頋予魚中鉤雍齒且侯眞戱事馮唐已老盍歸休慿君爲掃筠莊榻要著南來新白頭

次韻曽防言見贈二首

是邦誰及大夫賢無地容才試十全側席賸聞求惪友深居那得隠臞仙張羅永日無過轍解榻何人許對眠莫爲時危閒矍鑠要防走馬勒燕然

自分人非日九遷一官民社敢妨賢脫塵未踏鄰虛地通籍猶分小有天餐玉近傳曽試法買山取足不論錢防慵未似嵇中散防有斜封落雁前

采蘋亭分韻得花字

樓頭鐘鼔曉催衙吏散庭空日巳斜烽火望中常作客簿書叢裏偶成家陰陰密葉橊垂實剪剪新荷藕結花小立方塘一杯酒又傳歸恨到天涯

次韻行父舍人有感

飄飄文采照螭頭袖手功名未肯休易水渡愁隨一騎春風吹淚著雙眸向來但遣淮陰將異日寜論雍齒侯應笑江南誇仲父規模才可限升州

行父和篇頗有過情之語次韻自敍以謝

家在閩山最上頭大書髙屋榜休休按行松竹曽施屐應接江山不運眸漫道鶴書朝赴隴眞成蟻穴夢封侯紫薇落筆非吾事撫字猶堪老一州

過吳江次韻行父之作

重來【缺二字】又成空舊榜今無臥防虹故國平嗟【缺二字】礫新亭猶見濕靑紅雁隨山逺情無【缺二字】與天窮勢自通盡道鱸魚寒不食【缺二字】祗合在江東

巖陵道中

禁路追隨又兩年長竿那可使魚緣壯心未展傷遲暮捷徑無工較後先軟飽三杯當去客橫蒲十幅得風船眼中有句無人道誰與收歸古錦編

舟中對月

悠悠乘墜寄舟車與世眞成一夢蘧苦憶曉更鼉報鼓喜逢秋逺雁橫書江山似與詩人助水月應知靜者如投老得歸隨防樂獨醒尢笑楚三閭

別業傅才儒

壯嵗追隨髩巳蒼誰將勲業問行藏憐公惜莫雞羣鶴頋我淩兢虎質羊敗栁亦工喧暮雨寒花直欲賦秋霜更謀濁酒窮淸夜明日山深木葉黃

凝碧晚望

秋來何必送將歸落日髙臺意自悲一壑未容追汗漫三鐘猶得飽支離黃花對客如相笑白髮尋人似有期時序不堪翻覆手每逢佳防亦開眉

晚登齊云閣

窈窕僧十肘長解分眼界入他方塵襟偶脫公家事鼻觀重參佛土香寒日半收山著色晚風無力水磨光幽尋已覺滄洲近身外營營付一觴

得仙亭

隔水樓臺聳佛宮緣云捫石得榰笻布金地主空遺像折桂仙翁失舊蹤人去逺山畱夕照僧歸晚徑帶殘鐘眼中有句無人道欲寄丹靑恐未工

南樓

百尺危樓枕水濵風煙入眼亂紛紛趂虛漁唱來成市入壠田歌去作羣閣雨雲深山著防駕潮風急浪翻云寄言殘夜明樓月莫負胡牀老使君

晚飲東湖亭用碩夫韻

秋後髙荷與砌行暫逥眼白爲君靑哦詩太瘦眞成癖對酒淸狂不礙醒健筆縱橫那可繼醉歌悲壯亦堪聽如何借得南烹手更搗香橙爲薦腥

次韻漳州鄧教授二首

綘帳初開識馬融尊罍聊共落新宮三千避席方懷古四十無氊獨見公尺璧未磨終可薦兼金久煉要加功男兒事業眞堪戱莫把行藏問塞翁

十年猿鶴共蕭蕭世事驅人肯見饒老態嶺雲風更急壯心鑪篆日還銷催科政拙民猶病禦侮才疎盜正驕彊拾陳言續淸唱卻慚橫槊按戎昭

秋日同劉方明逰石師巖

翠合峯巒萬葉稠云擎佛屋出巖幽秋光不到庭陰樹曉日先明竹外樓戶牖髙低分世界川原逺近失汀洲陽休示我眞消息更在靈山最上頭

南樓晚望【用葉碩夫韻】

海角長安望爾賖日邊云影更橫斜身閒夢覺俱成蝶眼病朝昏只見花可但陶潛能避俗不應範蠡便浮家君恩未報驚華髮目斷飛鴻水四涯

筠谿集卷十六

欽定四庫全書

筠谿集卷十七

宋李彌遜撰詩七十一首

次韻康平仲侍郎從丞相張公登倚云亭【二首】

皂蓋淩虛豈易陪捫參那復欲髙哉云關【缺】處塵蹤斷松蓋陰中寶地開戎幕冦平髙臥鼓賔筵詩罷細銜杯笑談疑在靑冥上坐近中天兩兩臺

相君題品到林泉大榜新書亦爛然云護山根蔵小魯風攜人語動諸天放懷對客忘靑白隨意傳觴任聖賢誰語甌閩甘逺俗他時物物待陶甄

畱題葉成父尙書山庵普光明堂

三生調禦潮音防樓閣隨方湧化城鳥樹有聲皆念法雲山多態摠忘情禪翁自得逃禪樂俗客猶沾避俗名但了心源秋月淨剎塵何地不光明

成父居士於普光明堂之東別建大閣榜曰妙嚴將家焉閣成李子過而賦之

新成髙屋礙云嵐下視諸方落二三妙喜不從他界斷惪云今向別峯參按家便可超塵染喚客何妨到酒酣居士飽知名閣意爲言童子不須南

次韻葉成父尙書見畱之什

山外孤云出寸岑營巢其下一枝深久從泛宅浮家伴未遂穿雲渡水心百里躋攀方著屐十年交舊欲分襟西風落日非無恨歸臥桑楡惜寸陰

與老禪諸上人同遊鼓山靈源洞

茶甌喚起淸晝眠澗松巖竹談幽禪秋曦忽隨壯士臂暮景已入詩人肩塵緣咄咄魚吞餌勝事堂堂駒著鞭屐齒欲回還小立隔溪明滅見江船

庚申季冬立春日還鄕公曄置酒孟園從容道舊有詩次韻

孟園花色璨瓊瑰倦客隨春此地回靜院茶甌浮積雪深堂香鴨亂眞梅得閒苦厭紛紜事畏病難禁防灔杯但掃晴鋪大字更將老眼爲君來

初歸筠荘蘇粹之以詩見貽次韻答之【二首】

八尺茅茨老竹林細償南北故園心一溪止水淸涵月三日行雲薄釀霖歸計欲成猶恨晚醉愁無賴正傷今喚回栢子香中夢屋角秋聲亂翠岑

他年同上楚江樓花繞春城小謝州翻手雨雲人事攺跳九日月嵗光流霜空暮落能鳴雁秋水風移不系舟偶築一丘鄰勝隱杖笻衝雨亦來遊

和明甫南山用粹之韻

尋源探穴上林丘宛似愚溪栁柳州樹擁千頭爭地出江分一股抱山流陰堂閣雨雲生屋晚浦收潮艸泛舟幽興未窮畱眼力將鶵結友更深遊

新成茅廬獨宿西山

幕上寧容燕作巢土堦竹屋近誅茅深行樂地思招隱早悟危機欲絕交溪響隔溪來枕面月光先月到林梢爲官拓落眞吾事何用紛紛更解嘲

再用前韻

半生來去隔年巢垂老朝昏一把茅白酒黃雞時喚客碧梧翠竹舊論交身閒野雁無行迹妄盡霜林只戰梢賸欲細談眞子諭誰能戱作少年嘲

次韻公曄席上見贈卽席和之

酒邊著語見眞情收拾應湏遣六丁戢戢甕頭堪一醉棲棲澤畔忍長醒湯盂茗椀香中泛藥圃蔬畦燭下經漏盡卻隨江月去舞鷗迎我過寒汀

與公飲西山坐上再和前韻

了無一物可當情休數行年問丙丁世事於今渾似夢醉魂從此不湏醒江流帶月分淸濁星漢無雲見緯經酒盡更謀湏稚子坐聽潮落響霜汀

南山送客席上次明甫韻

江北江南可避喧已甘丘壑寄餘年筠梢松蓋一區宅蓮葉菱花二頃田秋到登山更臨水夜歸騎馬似乘船醉中不必分乘墜世事從頭一夢然

次韻向伯恭侍郎

世外營居絕防埃到身無地展全才行蔵曽許當年共翰墨能從異縣來海上梅花迎嵗落江頭桂子得秋開一樽風月何時對白髮思君首重回

月夜攜家筠荘露坐池上分韻得誰字

累石驪泉十丈圍周遭種栁未成絲溪童掬水得明月山客掃花安屈巵一榼團欒兒女語四更歷落鬥牛垂攔街白叟笑相問倒著接防者誰

池上對月

捲蘆吹散一空雲天面明金掛側盆竹柏疎陰浮藻荇山河淸影落乾坤習家池上酒初漉越女溪邊花正繁我醉欲眠歸未得紛紛身外不湏論

夏日小集池上次韻明甫之作

生怕防云防太淸籜龍莫作斷腸聲餘霞到晚銖衣薄滿月當空玉斧成已結松筠爲老伴不緣蛙黽喚愁生但令有酒邀田父矍鑠何湏更一行

苦早

單練直似禦重袍碧盌冰漿飲尙豪滿載驪珠思薏苡堆盤馬乳說蒲萄輕雷破逺喧鼉鼔小雨遮空簇蝟毛誰挽天河洗炎酷冷云涼月助風騷

贈碩夫

此君風致似吾儂來伴筠翁晚徑笻世味毎於談際斷詩情尢向飲邊濃溪山寄語能相覓猿鶴論交肻見從共斸云根結茅屋自鋤菜甲爲君供

池亭獨坐

物華苒苒競芳新六月紅渠自作春走馬看花傳好句長梯摘實賴幽人雨餘門巷無畱客月上池臺絕過塵爲約龜魚共淸賞酒香花气兩相親

山遊遇雨

杖藜尋勝復中休不比紅塵走燕驑幽趣未窮隨雨斷髙情無盡與云浮冥冥深樹秋猶暗獵獵新蒲暖更柔老去行藏甘一壑不湏重廣畔牢愁

送碩夫赴試禮部

詞壘新收汗馬勞衝寒意气九疑髙上書北闕眞餘事拄頰西山湏汝曹世慮薫心工制錦時名唾手看連鼇哦君賸欲傳衣句爲解千牛緑綺袍

送舟過南山用琹韻【二首】

喚起騎鯨玉樹埋江邊琢語亦佳哉眼看雲起山容攺坐覺春隨花信來隔水村深尋徑入系船門側待僧開个中有句無人道更遣丰隆著雨催

雪濤一葦意雄誇慣與灘頭雁聚沙年後臘前梅喚客山南水北竹爲家蓬蒿影裏開三徑笳鼓聲中聽兩衙去住了無忻厭賞暮年心迹暮林鵶

次韻陳泰定見贈【二首】

月魄哉生望已幾豪華未厭老相隨放疎世故開黃卷銷盡塵心對紫芝急雨知寒催葉落斷雲乘晚截山低小槽早作酬春計又是梅花結蘂時

偶語無人且復吞晝晴饒睡憇榕根鳥鳴幽谷何妨靜花發深林只自繁逸思共憐居有竹淸陰誰伴酒盈尊非關興盡回船急剝啄那知客至門

次韻葉碩夫南歸見貽【二首】

未掛丹題雁塔中重來溪上覓筠翁相期老眼橫遙碧莫著徵衫走軟紅得失漫嗟蟬翼重才名合見馬羣空三年小試驚人手未信朱衣也不公

飛花無數上衣孤悶湏慿酒破除翻手作云傷往事轉頭如夢欲捐書但知甘苦同薇蕨不問辛勤有屋廬後日錦衣行晝裏肻來盤谷飯溪魚

用碩夫韻述懷【二首】

少年正墮塵网中晚歳臭味商山翁避喧苦厭俗眼白得酒徑借衰顏紅半生事業一經足是處生涯四壁空故人白髮音書斷傾蓋交情獨見公

黃塵工染寒士裾造物不與相乘除君愁盡冩杜陵句我老欲作康書何門眞是萬人敵近事不聞三頋廬端知駑馬戀棧豆水激自有溟南魚

再用碩夫韻【二首】

一丘一壑半生中旁捨小兒今老翁歸來賦就晚逕緑醉時歌罷春燈紅壯心欲盡孤云薄昨夢不畱寒月空茗盌粥盂能事畢四三朝暮付狙公

北欹臥風引裾靜看燕雀沿階除攀緣已斷螘旋磨結習尙存魚蠧書一區未辦揚雄宅駟馬不過淵明廬蒼松翠竹湖邊趣至樂豈在眞知魚

筠磯待月

偶坐松根送落暉竹風零露濕人衣亂螢防水只自照宿鳥赴林猶並飛玉塔防瀾秋月吐澄江淨練夜潮歸好山不負平生約故傍吾廬翠作圍

次韻林明甫言志

老竹抽萌便出林焉知來者不如今但看杞梓終成棟不信潢污解作霖久客謾撩蘇子恨中流應動祖生心乘桴從我君休笑政恐功名苦見侵

同蘇阮二公晚春逰西溪【二首】

力破愁城覓醉鄕蘇鳬阮屐共行藏觧吟防影思和靖忍見夭紅似洛陽禪客緩催梅子落騷人正詠牡丹芳酬花但促傳杯手冰炭君休置我腸

喚客班荊雜亂言雀羅成日罷張門自緣貧病無過轍可是疎慵不出村阮子何人對靑白韋郎幾日寄寒溫北枝畱得瑤香在更約文尊此地論

再用粹中韻各賦牡丹梅花【二首】

曽倚沈香作好妝竹籬茅屋肻深藏天寒翠袖畱空谷歳晚長眉閉上陽投轄尙能來好事著鞭應恐並餘芳廣平賦罷詩肩瘦不爲梅花惱石腸

寒花入眼亂紛紛髙臥袁安雪塞門春透交枝才照座風揺斷蕚已飄村返魂香細寧辭折自暖杯深不待溫爲約竹君同我老交情此外更誰論

題子陽監丞見一庵

雲間幽好許誰參十畆林園擁捨南隱幾獻花眞不二舉杯邀月但成三著鞭有路非吾樂彈鋏無求只自甘吾亦營巢老深竹肻分華榜共名庵

朴上人訪筠翁於筠溪艸堂袖詩爲贈雨中告別將有雁蕩之行屢挽不肻畱索詩甚急以偈送之

一壑翛然聽雨眠君來著語破雲煙肻隨鷗狎淸江上欲趂虹飛白日邊童子不應多一指學人正自少三拳急行防蔗逢佳境春筍出林啼杜鵑

仲宗訪我筠溪出陪富文粹之遊天宮詩見索屬和次韻

作伴山翁覓轉春淨坊俱現宰官身蘭亭夢想如三月蓮社追逰少一人雨磴勞君鳴屐齒風軒爲我掃衣塵應憐野老聞韶後旋束蔬腸學練津

山門晚歸

毗耶香飯壑源春午枕聊分百億身旋落澗泉髙下語自鳴山鳥送迎人雲山往嵗眞成癖觴詠一時俱絕塵已辦歸途踏山暝試捫髙壁上星津

仲宗許過我甚久一見便有去意戱用春字韻畱之

麥秋數盡稻花春六尺茅茨百懶身散策騎驅聊永日系舟剝啄定幽人關心有念眞形役過眼無根俱客塵肻著靑鞋從我老阿香徑遣斷歸輪

與粹之逰支提九日仲宗以詩酒見寄次韻答之

蛇徑回環織女機足間欹石礙雲飛西風短髮欺烏防落日淸尊走白衣病眼逢山寒水淨妄心更事逺煙防掃除磊磈裝懷地爲載千巖萬壑歸

次韻葉成甫有懷見寄

來轅去棹亦勞勞晚嵗丘園避俗陶問事不知三語掾閱人無意九方臯交論金石窮猶見詩得江山老更豪淸夢摠能追蠟屐雨聲偏傍夜牀髙

丞相張公築室湘江之上若欲逺人間事盡心於山水之樂以奉壽母而末章以忠孝詔諸來者寓意深矣索詩寄之【二首】

蕙櫋蘭橑濕靑紅衡嶽湘江一望通曉日雲煙隨幾杖春風花艸近房櫳赤松未結忘機伴緑野聊從避俗翁更欲將心何處盡山河全露妙明中

堂前蘭玉走斑衣堂上塤箎樂壽巵永晝牙籖紛簡帙深庭豹尾臥旌旗笑談自有江山助勲業從來艸木知許國尙餘忠鯁在此心還與嵗寒期

次韻平仲侍郎移居見簡

不寄斜封嵗已余那聞異縣更移居覊懷易動野馬也歸夢自成胡蝶與有宅一區如子少受薪十束見予疏遙知富有千頭橘奉乞當年種樹書

和平仲侍郎再用移居韻

云屋潭潭百尺餘入簾燕雀賀新居人皆役役何爲者君獨欣欣而樂與巵酒覓懽那得再筒詩傳恨未全疏絕交定笑中散雁足來時肻系書

題明叔郎中海月吹笛圖

天上星郎騎省孫興隨孤月到無垠浮槎夜入魚龍宅橫竹秋生海嶽雲控鯉丹成終獨往騎仙去杳難羣紛紛世上知君少畫茟猶能續異聞

次韻林褎然知縣畱題筠荘因寄之【二首】

何人著腳傍巖幽好事無過竹務猷妙語徑追盤谷序輕舟獨信剡溪流牛刀小試知多暇鶴板遲來坐不謀欲寄一行安否問朔風覊雁正淹畱

世路人心比太行此君眞可共徜徉霜凝勁節明朝塢月落寒梢散夜堂可但七人供笑詠要令千畆作陰涼只愁捲地西風裏幽夢圓時與子妨

未明出東門將入聖泉戱呈住山蒙庵老人

覿靣峯巒碧障天東方精色破昏煙艸頭露下元無雨衣角風生徑欲仙行樹排宵髙展畫孤云掛壑薄披綿寸田暫喜捐塵慮不著蒙庵一縷禪

和淵老妙現之什

乾坤渺渺一浮尊萬象分明水四濵虎脊橫空山作隊魚鱗倒影海成紋老僧詩罷閒欹竹幽士余齋正臥云妙現鏡中無一事世間從此罷揮斤

送蕭惪洪赴試建安

鴻鵠不作三年飛乘秋逸興髙九疑去尋巖桂香中路趂得禦栁風前期靑錢立登天上選黃絹共賞人間辭漢庭苐一公家事平步淩雲要及時

和仲宗判監

與世浮沈半醉醒結廬人境晝常扄防吟松竹風無定著色峯巒雨乍經方簟北身是夢瘦藤斜照影隨形豈無曳尾泥中計政恐腸刳不自靈

次韻天寧通老見貽

病餘眞是獨醒人還在僧自在身竹杖芒鞋尋勝趣齋盂禪板悟前因江山臭味如相覓猿鶴家風卜鄰更有髙人來著語交防不怕白頭新

題福唐郡園淸閟亭

公餘自種南堦竹好事風流今未聞但得七人來結友何湏千畆比封君風梢不定防藏日雨葉初幹薄帶云自是甘棠人愛惜不憂寒谷遇樵斤

題薛直老府園萬象亭

斷取方壺壯郡壕鉤連野色上亭臯星移日轉天容麗江淨山明地軸髙下榻筵賔供歗詠凝香罷寢助風騷使君八九吞云夢小展風煙遺我曹

次韻薛帥萬象亭

山上非煙靄四隅山前稉稻緑成區畱云有計低檐額得月從多徹戶樞直是春臺熙逺族聊爲夏屋試宏圖公來日出千林迥卻笑新亭詠小湖

次韻道夫待制萬象亭

不見三秋若望霓寒亭今得共攀躋眼中逺樹兩行直腳底孤煙百尺低幻出璜臺輝舊觀旋安銀榜快新題細聽屋角風雲聚誰謂天髙不可梯

次韻季申樞密萬象亭

丈人手筆與心通防化虛無若轉蓬妙寄千言千嶂外全收萬象一檐中深堂細篆觀澄水落日危欄數去鴻更壓小槽囊古錦共臨髙處待春風

送趙二十一觀察蜀中迎親【失母三十年今得之】

得意那知行路難板輿行處蜀江邊慈顏未拜心先往樂事乍聞人共傳新制衣裳文錦縀重頒雨露間花牋回思三十年中別長願兒生有母憐

次韻趙道夫待制放魚之作

出門忽見鯉城市脫爾寧捐一粒貲就使烹鮮眞可口誰能結网更臨池斜風送浪回頳尾淺水平沙走素鰭勿謂寰中底麼魔三生恩怨不能欺

題張仲宗鷗盟軒

寄語沙頭不下鷗詩翁新葺面江樓早知世事翻覆手更覺人生起滅漚念盡不應書咄咄身閒何用榜休休徑湏來結防機伴春水浮天不系舟

陪大慈老登古院

林影橫榰折腳牀禪翁喚我坐斜陽諸天共說無生話萬壑同薫不盡香茗椀泛云醒逺目藜煮玉閙枯腸逢人若問峯頭事翠竹陰中菊正黃

次韻粹之通判九日之作

柏子香中閉淨坊爲君著屐弄秋陽老來見事如無事節裏隨鄕且入鄕但可炊糜傾兔褐何妨撚菊泛鵝黃九仙坐想羣賢集不數龍山事渺茫

仲宗過筠荘作詩見招且有借庵之意次其韻

橫山畱我正靑眼不是歸心久更防病後團蒲隨地隱望中落木故園稀一區巳辦云爲蓋四壁但從山作圍不厭是中無一物徑來相就老禪扉

病後戱呈謨老禪師

霜髭病起若相侵銷盡平生未了心一事關身俱是夢萬緣彈指已非今月林淸影元無定山路幽香不可尋喚取湯休共淸夜靜聽簾雨冩鳴琴

送仲宗之建安

老翁更事幾河沙苦愛溪頭管物華種竹成林心未足買船載月思無涯黃鶯喚友非多事白鷺窺魚更可嗟念子藍舁晚山裏可能來共拾餘霞

比見帥憲禱雨甚防枕上聞檐聲爲之不寐因成

兩公精意與神交平地能令水滿篙雲气逺收晴嶂合雨聲偏傍夜牀髙轆轤未暇分甘井舴艋應知避怒濤願受一防湏及早秋成猶得飽兒曹

筠溪集卷十七

欽定四庫全書

筠谿集卷十八

宋李彌遜撰詩九十首

次韻譚彥成學士早春【五首】

花蕾催紅欲囀鶯新愁偏傍鬢毛生猶憐稚子能賖酒爛醉春盤碧澗羮

幽棲不寄絕交書車馬從喧賣酒壚臥轉午陰春睡足卻尋峯樹數花須

十二樓臺白玉成云車翻日上觚稜太平何許同民樂天闕雙龍護一燈

渺渺家山水四涯秋風曾憶醉黃華馬頭不識南塘路又看咸陽二月花

風絮縈寒晝擁鑪枝頭猶得暗香餘折來不擬供尊爼靜對翛然一榻書

方池獨步

度栁穿莎一徑通曲堤初詠舞雩風我來似與春期約南陌東畦到處紅

六六軒

秋雨已分千壑間午天初放一軒晴撥開三十六峯翠爲洗老人雙眼明

可師止庵

踏盡東西散勝巖卻提履過江南逺人若觧眞常位不礙攜庵到處參

面壁庵

敗壁縱橫銷翠煙巖花猶落舊庵前從來說法無人防寂寞空山謾九年

宿光陵懷少章

煙斷伽藍欲報昏竹梢風雨亂紛紛懸知借枕山腰捨魂夢巳隨超化云

已亥季秋至淨居思大智者道因瞻二士相三日防天大雨不得探險絕而以詩記之【四首】

三蘇巖壑連云秀二士門庭匝地新帶雨山光無限思一時分付境中人

香斷寒鑪古廟空金毛一去了無蹤分明曽得眞消息猶有參天十萬松

雨華隨步到天闗逺目才分繚繞山風馬不馳前景斷更於何地覓無還

白霧蒼煙暗九秋殷牀金吼抱山樓爲霖未必渾三日似有閒雲伴我畱

儀眞道中【三首】

過盡長淮未見山倦尋殘夢獨憑欄風煙漸欲回春眼不似蔣陵江上看

長天漠漠水連空雲淡風防兩兩紅南北不知緣底事一生半落往來中

旋搗香秔炊玉粒飽肥鮮鯽鱠銀絲他年虛費太官粟到得江頭已恨遲

畱題鑑逺樓【三首】

表裏江山面靣來秋風此日偶徘徊塵埃閱盡山如鑑一到江樓眼爲開

慿虛瞰碧與云浮只有閒身盡日畱更擬夢回還獨上來看殘夜水明樓

霜天曉日鑑中新眼力由來未見眞萬古茫茫一塵迹碧山無際水無垠

舟師謁祠回天風已霽信若有感姑以二絕道其事

長蘆山下隱龍宮瀝酒船回落照中已有龜紋爲傳卜不勞烏尾更占風

水底明河碧浸星琉璃不動一江平橫鋪十幅指東去坐看曉防千里輕

渡江【二首】

沿江山斷水如天橫絕奔流一葉船身世自知同幻夢不應對此重茫然

山形虎脊髙低去防影魚鱗逺近來已到江南望江北更畱靑眼爲誰開

過嶽冠山【二首】

嶽冠山下月黃昏石立波吞勢莫分回首風前魂欲斷東西南北水連云

駕潮風急浪翻磯舟子操舟不自持若使畏塗知勇退世間何防更乘危

秋晚卽事【三首】

一水縈回兩岸鷗翩翩無數近行舟十年不見渾如舊有意隨人天際浮

華髮鬅鬙一榻書舟移斜日似籧篨似聞載酒江邊寺更倒靑錢畱白魚

霜樹今無一葉畱日邊云暗使人愁獨憐揚子灣頭岸猶有黃花戀晚秋

和近思【二首】

風防十日轉長山爲送閒身到廣寒明月峯巒人境外溪聲一夜響前灘

巖排緑樹石相重漲水交流失舊谼細覓向來行歷地十年塵迹轉頭空

春日書齋偶成【五首】

底急流光過眼頻斬新花蘂已成陳手攜紅藥東風裏著意流連背我春

漸老追芳苦厭勞團蒲欹坐首慵搔觧將一笑醒人眼多謝紅稠屋角桃

栁花才落未成綿海蘂初生半尙攀鵯鵊不鳴深院晝一牀眞夢不論錢

桃紅半老杏紅衰亂委蒼苔況是梅不恨狂風取花去一樽寒食爲誰開

淸氛逺俗推蘭友直節過人見竹君慰我山城長寂寞相期髙臥敬亭云【敬亭山寺多竹與蘭故云】

再用前韻

長檠當晝知無用團扇經秋嘆已陳我獨不才端有似五年澤國又逢春

薄宦驅人不亦勞久紆章服礙搔何時歸臥鐘山石荷挿長隨手種桃

努力避喧遭掣肘彊顏追好得嗔拳交情只有春風厚千里隨人不用錢

今年春早未全衰社酒盤中不見梅快把霜刀倩天女鷰忙時節有花開

逢逢伐鼓水邊村狼藉春盤祝社君但願官曹皆魯卓不湏南北稼如雲

復用前韻

來轅去櫂自驚頻七十無多半在陳寸步家山不歸去空畱猿鶴占靑春

喚起春眠恨伯勞一簮華髮不禁搔緩尋新緑偏疑竹細數輕紅錯認桃

急雨殘花絕可憐花如雞肋雨如拳千金倘贖花枝怨不爲囊空惜一錢

春半寒威不柰衰一畨細雨長靑梅惜花院落從風掃待燕簾櫳徹曉開

靑精飯熟思畱客碧澗芹香可獻君睡起茶甌風兩腋功名何啻等浮雲

春雨

蒙蒙煙雨网春暉南陌淸明二月時細艸養泥供燕子好花藏蜜待蜂兒

石盎寺竹軒

蛇行曲折度平岡亂竹疎松防佛乞得曲肱方席地秋風送我上羲皇

將至水西登漠山休休庵少憇遂過白雲

偶到靈山最上頭出檐髙竹不知秋杖藜欲趂西溪月未放閒身盡日逰

天寜以雨復畱借榻老僧禪室

乞得禪房半日畱臥看巖雨防淸溝浮雲豈是塵中物又逐秋風天外遊

自天寧泛舟還涇川

防梢濃染一溪靑山影歸舟落葉輕欲學漁郎颺綸手雨簔月笛了平生

舟中風雨梅公擇有不悅之色因用其韻與解之

淸於眀鑑緑於藍水色山容摠一般防子正懷覊旅思聊將目力解眉攢

崇安寺謁歸云老人不遇

入寺又逢曦未來艸荒庭院幾生埃黃華翠竹無人問只得僧牀一夢回

畱題曽丞道堂

陰陰翠竹鎖虛堂竹外靑山半出墻七尺龍牙消白晝便應題作小秋霜

石菖蒲

石根九節細相縈葉比龜毛照眼靑邱壑生涯𨿽傲世引年終是笑豨苓

遊梅坡席上雜酬【八首內六首五言】

知章不怕酒如泉莫遣花催蠟蠋煙明日宿云生曉霧一畨風雨暗梅川

風約疎梅蘸石泉山涵弱栁借廚煙竹籬茅屋傾樽酒坐看銀鉤上晚川

一

酒面風生纈紗巾日共斜醉鄕知路隱不復問吾家

二

醉防迎風落春衣日徑斜花梢密藏路隱約見山家

三

白玉千株暗靑雲一徑斜從來少車馬恐是阿環家

四

花擁山頭白雲翻日腳斜銀蟾已照路遊客莫思家

五

夜飲寜辭醉春醒莫厭投有人重載酒後防不須謀

六

得路山方盡如歸館暫投春風供笑傲一醉豈人謀

席上偶成【二首】

羣玉裝成寶璐垂月扶疎影上餘杯莫言一醉驅愁得載酒須來一百回

傷春早覺鬢絲垂誰遣飛花近酒杯靑翼若能傳客恨莫敎紅紫放春回

席上次邵文伯韻

月色漾明玉花光揚素波醉吟吾豈敢能賦屬陰何令尹王次虞許開小戶通縣圃仍爲增植花木以詩促之

連墻請謁敢辭頻鑿壁開扉肯見親聞說好花栽滿縣杖藜早晚共尋春

次韻仲春日【二首】

猶挽餘芳近酒巵丁寜紅紫莫相違縱無風雨飄零去已是愁峯燕子歸

花殘愛日惟愁盡病渴逢觴卻厭多不分閒中覺春老彊捜詩句逐陰何

登樓

繙經興盡卷書帷獨上江樓送落暉人迹已隨云影斷傍檐嘉月冷侵衣

次韻王彥聲題梅氏艸堂

丘壑胸中自廣居數椽茅屋小蝸廬門羅莫謾驚烏鵲戶外曽來長者車

次韻拾靑軒詠竹

論詩逺到二南風句裏波濤得意濃我亦賡酬還自笑眞成魚目驪龍

再和見示絕句

一堦春雨兩檐風冷枕靑燈睡未濃欲斷新篇無好語喜君消息到黃龍

春夜信筆書

枝上紅殘徧地香沈郎瘦骨嘆更長東鄰喚客笙歌閙琥珀杯空夜未央

至化士自宣城歸蔣陵求頌書此以贈

具足城中了勝緣毗耶座上供無邊卻收心迹歸空洞莫著俱胝一指禪

山路見梅

筍輿行防及春回石裏橫斜亦見梅路細山長愁欲絕可憐一笑向人開

送昭亭李道士歸閩

昭亭髙隱倦淹畱歸馭飄然下十洲我亦半生隨泛宅故園空憶洞庭秋

過佛子嶺

岡回嶺轉翠相重覓語酬山了未工卻恐前生是摩結此身今落畫圖中

觀月揚千寺門

背山靈利兩松間待月松前覿靣山云去月低松影落倚天惟有碧回環

至華子嶺初見黃山天都

華子嶺頭云蕩胸秋髙木落萬山重巨靈擘石分南北扶出天都第一峯

將至黃山寺細雨防雲戱作絕句呈一老禪詩

試將千里看山眼來訪山中祖佛家已識黃山眞面目主山猶放白雲遮

次韻公顯宮敎初見天都峯

孤峯突兀現靑虛喜若覊人望故都神馬已馳身尙逺卻疑眞有二文殊

次韻公顯夜聞風作

午夢肩輿轉斷岡日烘殘暑气揚湯舌端時得冰霜句絕勝狂風作暮涼

次韻叔孝郎中送遊黃山見一老之作【二首】

居士逢了世緣卻尋機語調天然我來不問三三句剰覓康壺炷暖泉

路斷人稀山正深隔林鐘鼔報新音已窮渡水沿崖力更盡眠云坐石心

遊龍潭

百念輕冰已著湯解纓何必濯滄浪欲收一滴寒潭水散作人間無盡涼

畱贈無諍堂湧泉利老

戶外雙峯碧礙天定回香灺已收煙苦將峭語撩癡客借枕重參一味禪

次韻瑀老間

晴汲水養菖蒲誰識前身是佛圖竟日不知園外事耳明鐘鼔喚齋盂

再用前韻

檐下飛雲若可呼樹頭巖影暗浮圖不知人世路多少只見前山似覆盂

筠谿集卷十八

欽定四庫全書

筠谿集卷十九

宋李彌遜撰詩一百二十六首

次韻學士兄秋初【四首】

沖融日腳未全收一葉飛黃滿眼秋謾向登臨追宋玉苦吟誰廣畔牢愁

樹冷饑蟬猶亂吟風檐琴瑟露寒侵妻孥工作無衣態卻恨淸砧動好音

葉葉雕梧陣陣風疎云全放月華濃故人不寄江頭信看盡飛鴻斷復縱

何日刀頭水石間婆娑猶得一官閒杖藜早晚尋幽處望斷秋空不見山

張從之許玉友輙用其七夕所賦韻以簡之

四壁蕭蕭一味愁了無從事到靑州殷勤獨有張公子爲遣玉人寛鬂秋

和學士秋懷【一十五首】

卻暑回飇入暮林衰蟬無力尙防吟不湏更問秋多少著蘂黃花已可簮

雨滋時物各欣榮小立方塘看水生無數遊魚隨去住不容濠上有餘淸

旋落檐花夜正喧參橫斗轉有更傳了無人迹妨眞夢枕簟同參一味禪

厚顏衰暑未甘衰秋事於人卻有期怯雨垂蕉全披靡受風疏葦彊扶持

十年行地一虛舟過眼風塵幾度秋華髮半從身外老故山時得夢中遊

生涯自有飡霞法歸計新傳種樹書人境不應容拓落五松山腳是吾廬

秋淨霜空露曉姿水光山气摠供詩筆端幻出滄州趨賴有騷人慰所思

身世浮雲任去畱老來於此更悠悠卻因削迹風波地耳底風雲得暫休

靈均投老寄瀟湘身後聲名日月光被謗早知緣薏苡引年誰復念菖陽

便靣南臺繚繞山晚雲歸盡逺空閒晴嵐徧染參差玉若比嵩陽季孟間

飽飯茶甌到手空緩尋芳事夕陽風旋移緑竹深藏筍漫長秋風逺避叢

信手繙書老更便卷書覓酒便頽然一生百斛無餘事只有殘書未忍捐

執手羣歌田舍兒年丰米價不嫌低飽舂白雪已歸市晚割黃雲猶枕畦

官居城郭枕山根嬉語兒童亦帶村老子癡頑甘避俗欲從社叟學方言

漫漫長言去不分欲於何處望閶門寄聲蓮社還相憶防日歸鴻下故園

史惪夫作渚云亭蘇養直有詩餘初未識蘇次其韻以寄之【二首】

逢人但說逃禪晉句裏風煙帶九秋七字鏗鏘快先覩夢魂竟下荻花洲

新亭花木低幾杖葉幄已成藏逺山小渚云生夜深月十分秋思五湖間

春晚舟行【三首】

桑椹初生栁葉穠薫風咄咄逼春工物華過眼眞堪恨緑髮今成一老翁

病眼看花似夢中可堪紅紫半成空一年三月春餘幾枕上那聞昨夜風

融融春日覺身閒急水浮舟下石灣此去知心惟杜宇與君結伴老家山

過來賢閣有感

面熟前山小髻螺防衣竹馬舊經過回頭四十年前事淸淚空如白髮多

題大儒寮小閣

靑鞋踏盡劍鋩山借枕僧房落照間髙屋慿虛聽泉語嶺雲應似我身閒

過鉛山鵝湖登妙峯亭

松蓋筠幢護石門淨居塵境此間分不湏更覓南行路已向髙峯見惪云

過鉛山石井

抱石寒泉湧帝靑淨涵窟宅駐鯢鯨誰知潤物功無盡只見巖腰鑑樣平

道逰武夷遇雨旣渡復回明日竟逰九曲而行因畱【二首】

人間何地寄衰翁偶到神山一葦中可是仙君謝逋客船頭無處避剛風

渡口回舟未忍移淨坊聽雨坐題詩餘齡倘有尋眞路試與披云問鳯兒

次韻翁士特題得閒軒

寒音落回溪修竹似與長風期虛聲防影往來地幽絕自有閒人知

逰玉華洞

步出山門日已西昏鴉寒並隔巢枝更尋陳迹穿陰洞蘚壁【闕】關眞屈奇

次韻公見招

浪走長年百念灰不知春信海邊來新詩喚起逃愁夢病眼花前得暫開

聞子規

客裏春秋過半生子規枝上最關情南來故國一萬里卻笑子規猶亂鳴

石門寺前溪上有亭余榜以通幽陳丞有詩次韻【三首】

欲將老眼飽煙雲深處更有藤蘿捫故人聲迹應自絕不寄一行山巨源

榜亭居士泰饒舌不放老禪藏好山君來重說七言偈幽事與我長相關

茶甌放手送歸客屋上鳴禽猶喚人山僧別我月中去不過虎溪君莫嗔

雨中登北樓

白首登臨海一隅晚風吹雨上髭須日邊不見平安使云影滿川山有無

近聞諸山例關堂石門老偶煮黃精以詩爲寄次韻以戱之

束防齋魚晝掩關長鑱斸雪艸泥間竹鑪石鼎甘分賸分與衰翁卻病顏

正月十五日與兄弟淸坐燈下不飲取黃精荔子甘實食之童稚繞膝嬉笑喧雜亦足慰岑寂戱作三絕句紀之

滿牀緗帙照靑燈碧眼相看老弟兄不見栁枝羅酒脯旋燒榾柮煮黃精

江城無地可開顏學剪星裘閉戶看手劈方紅調兒女漫將一笑當追歡

龍樓曽侍赭黃衣內豎傳柑拜舞時空嗅淸香愁永夜夢魂何處覓丹墀

晚步獨至西溪【三首】

睡起方牀日未斜旋移屐齒破晴沙石欄獨立數歸鳥髙樹無風落柿花

十日不一見此君春筍滿林深閉門杖藜特特穿苔徑問訊南堦添防根

我來點檢春蹤迹山北山南緑暗叢畱與騷人做愁本花根一防著泥紅

久雨【二首】

夜雨翻盆曉未停看山兩眼防時靑不知溪靣添多少水滿方池漲緑萍

帶雨山雲不肻明艸泥封徑斷人行竹林縱有鳥飛路十日不聞鶗鴂聲

月出惪甫席上作次韻【二首】

萬境全歸一瞬中山河日月盡含容若將明暗分迷悟公案從今又一重

世界重重一网中澄溪上下見天容不知萬丈寒光底卻到靑冥是防重

席上信筆【六首】

春眠不覺夜來風桃蕚猶霑未盡紅愁絕小湖山畔路同雲疎雨晚蒙蒙

春云無緒不禁風小立中庭數落紅還似江南斷腸處楊花十里雪蒙蒙

春衫更怯晚來風凖擬衰顏借酒紅到得杯行愁不飲燭紅隱隱睡蒙蒙

遊絲無力系春風水靣從飄防點紅晚渡舟橫人獨立廚煙著栁細蒙蒙

花神不管勒花風開盡深紅到淺紅未放逰人偸眼看已驚紅雨亂蒙蒙

老來萬事耳邊風慚愧燈花未結紅欲把一尊聊自解空花入眼暗蒙蒙

次韻巖起緑蕚梅【三首六言】

平生始識眞梅不數朱唇皓肌小立寒梢注目幽香已著人衣

枝上未聞睍睆杯中初薦屠蘇誰遣雲英蕚緑臨風揺曳輕裾

太淸不著防云冰雪精神占春詩老自知風格淺紅未可驕人

次韻公立承事見貺佳什

竹外孤亭思渺然與君持酒傲壺天不須五斗稱焦遂一酌髙談駭四筵【一杯之後公立詩成故云】

彥定知縣府判池有雙蓮置酒其上坐客有詩姑以三絕塞責

剪剪髙荷舞翠云並逰湘女駐波心誰知羅韈無虛步來聽薫風百里琹

傾國從來少並芳人間那得兩巫陽丹靑不解傳眞態恐是菱花對晚妝

蕙蘭同气猶爭長姚魏齊名各一家不似優曇照寒水一莖能現四邊花

次韻林仲和筠莊

交情金石半途分霜後孤芳獨見君盡倒濃漓澆磊磈胸中著我半山云【西山】

莫解忘憂不數萱長鑱斸雨護雲根采薇勁節於今在知是夷齊數世孫【筠荘】

靑靑谷口自披榛斷取他方寶界新彌勒同龕把茅下客來不識住庵人【筠谷】

借屋何如退結廬籜龍環水小方壺孤髙不貴封千戶獨笑輪囷秩大夫【筠堂】

攀枝結葉蔽朝寒病鶴摧頹老骨山安得虎頭癡絕手蘧廬置我水雲間【筠庵】

瑣碎金中踏薜蘿出云苔壁手摩挲飛鴻送盡不知暝烏鵲窺林日下坡【筠榭】

疉疊重重兩岸山鉤連秀色上瑯玕孤亭四壁靣煙雨人與白鷗分暮寒【筠亭】

愛筍從嗔不出山看成修影泛防瀾此君臭味惟風月底事湏除數百竿【筠溪】

鏡中白髮負長纓一釣連鼇我不能賸種長竿繞溪緑得魚君看積如陵【釣臺】

平攀天面一彎月下視山腹三重茅更欲移居入霄漢卻憎棲鳥占林梢【小平】

富沙道中

徵衣猶帶去年塵入眼溪山似故人社鷰秋鴻應共笑是翁如我往來頻

玉山道中有感【二首】

溪繞長山屋繞溪隔林樓閣暮鐘遲靑燈一枕家山夢鏡裏平明滿靣絲

寂寞新阡艸未長一身千里路茫茫秋風解染愁人淚楓葉能紅菊亦黃

迎仙道中【二首】

楓林慘淡逺山防全是江南欲雪時極目諸天云一色只無六出上寒枝

壺山孤秀似西山道上歸人洗眼看我到西山山有伴不知誰伴此山閒

同坐客賦席上牡丹酴醿海棠【三首】

品題芳事有春工姚魏風流勝淺紅莫傍沈香亭北看只宜巵酒對山翁

瑚碧樹小明月散作人間無盡香伏雨闌風渾不惜爲君髙處踞胡牀

胭脂著雨弄餘妍力挽春暉上舞筵誰道捲紗紅映肉杜陵正欲補遺篇

西山雨中獨宿寄粹之

窈窕山房水樣淸定回燈影暗還明對牀不見逃禪晉竹雨聲中夢不成

奉懷粹之戱成

期人不至傷秋晚覓句無工愁夜長誰與寒催好夢防重白一盂香

送慶侍者之淨眾

風揺頂笠曉山隈覓法心如未熟梅去路兩肩擔不起防看撒手得空回

嶽公來住湧泉願爲出化者十八人原上座因行袖詩謁筠溪老人風致淸逺可愛臨行索偈書以贈之

屐聲何土遣瞿曇示病溪翁爲掃庵檐葡香中一盂飯不妨歸去飽同參

送黃龍取經化士

駞經白馬防萬里不似黃龍行路難出得塵中一經卷大千沙界掌中看

晚投大雲峯【二首】

山根籬落枕溪流岸竹欹斜系小舟一叚黃雲秔稻熟牧兒腰笛倒騎牛

髙樹風生晚徑秋平沙無日下鳬鷗野舫邀月渡溪北古寺僧歸鐘鼓樓

春陰遣興

老去逢時秪自驚春風三過小長汀壯心更事已全白短髮耐愁猶半靑釀雨山雲昏敗屋喚晴風竹響寒防干戈南北歸無路付與身隨水上萍

申伯坐上屢成佳語句獨未見和惪久貽信中之作次韻

得句情懷勝好官敢勞筆力謾追攀淸新气味經三沐煆煉工夫到九還自是吟邊有丘壑不因行處在江山慿君倚馬移東道爲促金釵理鬂鬟

過畱侯廟

倚劍懸弓黙運籌終令敵國寢戈矛八年楚業守歸漢三萬齊冠不愧畱壯歳早從黃石計功成卻伴赤松逰當時不與人間棄應有文風靜九州

過南泉長橋

矯矯長虹枕海腰波臣守護敢傾揺東西地盡惟逢水早晚人歸不礙潮靜夜魚龍出宮闕淸江逰女上雲霄詩人謾詫鯨鯢句功比吳松百倍喬

紹興已未發臨安偶成

君休更問小行年浮水虛舟已信緣拂袖家山湏及早著鞭春色已輸先吾廬竹暗閩山月別墅花迷浙步船欲學少陵閒事業晴防檢白雲編

題趙幹江行初雪圖

步西頭水拍天白鷗波上寄長年个中認得江南手十里黃蘆雪打船

謁奉天超公法師作【二首】

赤云葉葉掛林丘道上黃塵沒馬頭隔水淨坊人不到抱崖松栢暗藏秋

杯水能令重百鈞阿師心法妙通神維摩正苦眾生病爲洗無邊熱惱塵

次韻王才元少師借園

春風朱雀橋邊路只許逰蜂獨往來【缺二字】園花兼巷栁卻尋芳事到酴醿

次韻春日卽事

小雨絲絲欲网春落花狼藉近黃昏車塵不到張羅地宿鳥聲中自掩門

次韻王才元少師雜花【五首】

春風著物本無姑射偏成玉雪膚獨笑浮花媚凡目水邊疎影不勝孤【梅】

酒染凝脂蜜染香一枝聊發次公狂小樓凖擬來仙馭明日紅雲繞樹芳【杏】

嫩蘂商量漸滿枝劉郎對境久忘機折來不擬供樽爼要與遊蜂作伴歸【桃】

桃紅深淺漫成堆猶喜霜葩綴舊枝喚取張盧來共醉莫隨風雨便分披【李】

不禁花惱曲江頭欲對淸尊舞沐猴畱得春紅撩客恨爭如庭艸解忘憂

偶成

蘧然眞夢午鐘回獨倚風軒數落梅鼻觀得香無處覓僧寂寂定初開

野水旁邊不系舟偶隨波浪信沈浮如今卻向來時路預買閒塘著狎鷗

公華以北山荔子見寄因念昔逰慨然懷歸戱成

筠籠百里故人情多病文園眼倍醒未放茶甌三百顆夢魂先過小長汀

病中初見梅花馳送季申樞密並以二絕

老榦疏枝不耐冬喜聞芳信擾靑紅應緣技癢爭春力不待鉛華破曉風

病眼逢花不忍窺飛奴走送已嫌遲定知著意憐纎瘦不放春心落別枝

題範才元湘江詩畫

詩才好入江南妙畫手工傳渭北詩一叚澄心捲湘水吟軒長對喚船時

次韻郎中弟見寄

筠溪岸上千竿竹夢想猶疑玉筍斑只欠吾家小居士杖藜風雨亦來還

病著先尋丘首地林松已約野僧栽他年地下從諸老何必人間詠八哀【卜壽穴於橫山】

凝雲飛雪暗鄕城遙想鴒原老弟兄解道因風吹栁絮詩成吟詠許誰聽【女兄亦在無錫】

十年不踏橫山路日望白雲千里思宰木可圍人更老長鑱猶記共栽時

驥子摛詞苦未工粉袍勍敵气如虹欲收一戰追諸父政恐神錐未易同

靑春不與老相期歸雁聲中數別離折栁西城眞旦暮鏡中白髮已如斯

窮秋璧月才圓後猶憶桑弧初掛年千里一尊懽稚子祝君從我傲壺天

西林葉幄已蔵鴉若比蝸牛信可誇更約此君成莫逆北髙臥看紛華

浮木隨流誰見招春江無盡水雲遙只今瘴海投閒地魑魅爲鄰盜正驕

季子論才到履駒十年不調可憐渠自聞馬祖今非佛不似潛夫但著書

題福州與春亭

使君同樂在新亭吏退心田水樣淸恰似春風吹百卉白紅無數不知名

次韻趙表之道中見梅之作【二首】

近水疎籬竹半侵枝南枝北弄晴陰不因老眼分明見辜負淩寒一寸心

不是先爭特特開只緣沙際欲春回行人浪起空華想一夜歸心著夢催

智道者入閩作大緣事一住數年將歸以偈送之

道者南行作勝緣下窮有際上諸天卻來踏著銅峯路可費虛拋買屐錢

送玿公長老赴南劍光孝之請

好手逢場了不同五家宗外立家風玿師一句當機語不道楊岐栗棘逢

嗣知客逺訪筠溪畱旬餘將歸以偈送之

剝啄君來破鬰陶解包相對煮溪毛一坡修竹無窮意可但靈云只見桃

出山

白霧蒼煙晝不分竹風梢雨亂紛紛杖藜來往成何事添我胸中一壑云

筠荘落成分韻得意字

離離頷下髭短白不可薙焉能老行路結屋聊自芘溪橫眾山繞左右松竹翳山華如幽人獨秀不取媚客來飲以漓累觴亦復醉欲眠子姑去自占十畆翠不爲溝壑憂不作子孫計旁觀大笑之不解个中意

筠谿集卷十九

欽定四庫全書

筠谿集卷二十

宋李彌遜撰挽詩四十七首

楊貫之提舉挽詩【二首】

當年接翼上天池舊事空存雁塔題豈有新詩來渭北謾令後學仰關西

錦衣人逐驚漚散丹旐歌隨落照低它日扁舟江上路酸風吹淚過姑溪

龍學許公挽詩【二首】

粹惪山藏玉髙標木秀林三朝侍楓禁列郡憇棠陰文翰家聲在規模國計深蓋棺頭正黒空負濟時心

二

晚起故園興柴車歸鹿門營家無立壁愛客不空尊防亂長纓絕悲涼舊劍存不堪聽楚些無處可招魂

碩人趙氏挽詩【二首】

毓秀名臣裔來嬪上相家浮漚輕富貴朽木視鈆華曉日俄晞露春風自笑花仙蹤今不返望斷五云車

二

命服從夫貴遺經易子成蘋蘩無失職琴瑟自和鳴巳嘆歸同穴猶悲夢兩楹旁觀灑淸淚雙旐出寒城

晉康郡侯碩人曾氏挽詩【二首】

閥閱榮誇俗閨房秀出羣得賢推淑女有子賴嚴君臺栢憂時譽庭蘭奕世聞髙名冩彤管異代仰淸氛

二

身備難並福心明最上宗夜臺亡宿恨旦宅漫遺蹤塵暗魚機帳云低馬鬛封酸風一襟涙哀入暮山松

忠顯劉公挽詩【二首】

活人憂國見生平晚節臨危志益明漢仗塵深逺宮闕胡裘風急半公卿千人致招竟不起萬戶封侯卻似烹暮晉朝梁眞可忍紛紛螻蟻尙偸生

旤基媒孽自燕秦抗議如公有幾人軍旅未聞焉用試豺狼不噬豈宜親求魚緣木謾蠧國曲突徙薪翻殞身才大言深古難用忠良千載恨常新

張柔直知郡挽詩【二首】

世路狐貍正急賢並遊長恐著鞭先龔黃政術江湖上賈馬聲名雨露邊白髮空違三釡養靑衿獨抱一經傳傷心才大難爲用不爲酸風亦然

金蘭臭味百年期生死那知歘兩岐路斷束芻難寄恨封成掛劍謾傳悲向來不誦淩雲賦此日休歌薤露詩自愧千秋負良友剩畱淸淚與君垂

故相少師李公挽詩【四首】

天意康時難賢生蓋世雄風流晉人上事業舜歌中許國回天力懷君貫日忠平生英爽气凜凜未成空

二

國步乘陽九胡塵暗上京支傾隆大廈卻敵隱長城艸木知春澤狐貍絕夜鳴雲臺瞻衮繡千古繼哀榮

三

去國頭方黒傷時鬢易絲徙薪謀獨驗擊楫志空悲尙想嘉猷告曽聞大政諮兩楹歌昨夢忍誦憗遺詩

四

白髮陳雷舊交情貴不渝詩牋畱曉炬書鴈聚春蘆憂國言猶在知心道巳孤江臯一襟涙不復見夷吾

門下大資顏公挽詩【三首】

洙泗流風逺儀型世有人一經窺聖域三返得賢臣勲業艱難際聲名寂寞濱赤松歸有伴此道獨知津

二

不作鸞臺夢來尋鳳沼春劬勞知永慕壽考見深仁示疾元非病離人已反眞生綃冩遺恨猶露衮衣身

三

求郡連墻日行藏二紀余空畱冡上劍不見枕中書山黒佳城閟堂陰旦宅虛悲心寄松檟哀韻擁輀車

寶學連公挽詩【二首】

男兒死爾未應悲可惜胸中尙有奇絕域英聲宜早嵗楚庭髙議補明時壯懷自感中流楫舊愛今存峴首碑天獨不能遺此老蓋棺兩鬢未全絲

弱冠論交老更堅平生風義想前賢銀峯告政一千里鴈塔聨名四十年漫許赤心酬雨露終成白髮傲林泉酸風送子寒山暮鳴壑揺松亦然

鄭尙明學士挽詩【二首】

人物羲皇上塵中無此流髙談悲管晏老手命曹劉室有芝蘭棄家余鐘鼎收平生斷金約墮涙蓋棺休四十才名重歸來白髮侵一官駒在谷有子鶴鳴陰賸著潛夫論今亡子敬琴送車知幾兩松壑助哀音

陳氏太君挽詩【二首】

淑徳嬪賢裔宜家有令人蘋蘩寒更潔繭績老猶親月館虛陶客云阡失孟鄰悲風獵丹旐行路亦霑巾

二

之子榮親志長纓萬里歸如何晝錦地不見老萊衣誰謂松難老俄成露易晞平生三釡樂空使寸心違

知郡鄭公挽詩

拾芥聲名早嵗馳白頭有蘊未全施向來茂艸無畱訟是處甘棠有去思才術舊聞優少贛交遊賸欲賴當時誰知沱水歌來暮翻作西城薤露詩

彭府君夫人羅氏挽詩【二首】

擢秀芝蘭畹來嬪詩禮庭好羞貧更潔壽髮短猶靑秦號封方寵蓬瀛駕不停天風助哀怨吹雨濕丹銘

二

始訝生兒異那知有母賢客無三至感家獨一經傳恨鎖魚機帳悲纒馬鬛阡他年陳五鼎淸晝下云軿

郭君建挽詩

藹藹聲華萬耳聞可憑詩禮大於門浮雲終負三餘學流水難追九逝魂朝有靑衿懷舊徳室惟黃卷冨諸昆生平不對論文酒空使淸鈆比涙痕

蔡子應郎中挽詩【二首】

獨秀聲名楚水東妙年騰踏俊遊中文昌寓直風雲近神武歸來猿鶴同居士人非禪板寂少微星暗寶函空知心不必悲生死欲向何方覓是翁

三生曽結在家因半世相從漸老身曲幾團蒲分夜靜斜風細字寄情親伯牛命矣元非病桑戶嗟來巳反眞我亦無心趂哀樂每懷前事一傷神

宮使待制舍人趙公挽詩【三首】

秀出靑徐野風移鄒魯鄕家聲齊丙魏人物到軒黃漫士從三已危機付兩忘並遊無此老誰與共行藏

二

曲突深時慮長裾鄙世流無書來北闕有意在東周曠逺嵇中散疎慵馬少遊長松想風表千古閟山丘

三

憶昨司靑公時對紫薇午軒評諫艸曉殿綴朝衣金石平生契人琴此日非白頭情易感無涙與君揮

彥節判宗觀察挽詩【二首】

國步增磐石維城協夢熊風神龍種異才格馬羣空家訓惟知白官箴只自公拊棺傷有徳天意或難窮

二

儉素師寒雋謙沖識老成養親公族化取友士林傾賀屨塡門近靈輀赴壠輕悲歡反覆手揮涙濕銘旌

許子儒寺丞挽詩【二首】

陰徳仙官裔殊勲輔相家山川鐘秀麗人物見雄誇小試丞卿月卑棲屬使華蓋棺何太早行路亦興嗟

二

壯嵗天衢上舂容伯仲間握蘭同省戶持槖假朝班投老歸鄕縣從君臥故山並遊零落盡回首一澘澘

知郡韓公挽詩【二首】

夫君抱淸節獨秀不求知晉鄙多薫徳閿鄕早出奇功名天靳惜正直自扶持賴有仁風在朱轓兩郡遺

二

鴈塔聯名舊鹽車得路先淩雲曽誦賦縱壑願推賢繼剖龍溪竹同歸象骨田傷心老盤谷誰與序山川

翊善余公挽詩【二首】

弱冠聲名翰墨場一官小試活人方二王賓客推淸介半刺規模與善良可但仁風薫晉鄙猶憐奇節老閿鄕康寧壽考獨餘事蘭玉堦亭久更芳

白髮歸來一笑同舊遊長憶魯山東松楸地接螺江上兄弟名聨鴈塔中問捨蝸牛聊老【缺缺】書蠆尾不憂窮淸芬千古無遺恨空使余哀入暮風

節使少師王公挽詩【二首】

家聲許史舊弱冠近天墀權出諸公右官嫌二品卑多知緣好古得句舊能詩自怪文開後風流有此兒

二

晚嵗閩江上來從竹下賢肯爲文字飲時訪祖師禪念舊藏遺墨【先兄往還遺墨俱存】忘形出近編忍傾一巵酒揮涙對新阡

李徳修提舉挽詩

仙李盤根逺更芳妙齡雙桂防翺翔繡衣俗美澄淸效墨綬民安愷悌方東閤揮金歡上客春田種玉燕諸郎年髙七十通朝貴賸馥猶令畢萬昌

範參議冝人髙氏挽詩【二首】

毓秀勲庸後來嬪詩禮家浮雲輕冨貴朽木視鉛華晚日俄晞露春風自笑花平生偕老志愁絕五云車

二

蘭玉無偏愛衾裯不忍欺甘辛同逆旅生死獨先知馬鬛苔封合魚機寶帳遺酸風入松檟空作暮山悲

筠谿集卷二十

欽定四庫全書

筠谿集卷二十一

宋李彌遜撰雜著九首

中書省試閻夏防題

問言治道者貴可行趨近用而昧於致逺則因循茍且不足以定大議信古說而乖於適今則迂闊荒唐不足以識先務非篤論也國家自艱難用武蓋逾十年主上憂勤當寧公卿大夫聚謀而力行羣黎百姓疾首以思治而方張之敵未殄辟國之勲未集是以坐薪嘗膽博詢逺采以爲善後之圖未嘗終食而忘也今欲暢威鼓勇以收功於一戰則敵堅而無釁或致先時之悔欲列屯固壘以圖安於萬全則師老而財匱或貽自困之憂欲增飭兵衛以壯國勢則郡縣力屈於供億懼根本之或揺欲簡法卒乘以惜民力則江淮地接於虜僞俱扞禦之無備將以定致逺之略權適今之宜於斯四者何施而可耶生通達國體明洽治道其考古酌今而備陳之庶以禆廟堂之末議母忽

漳州移學上梁文

漳溪古郡閩嶺名區萬井鱗鱗攬江山朝揖之秀多士濟濟喧鄒魯誦之聲操觚待試者逾二十人摳衣善問者幾三百軰家皆有塾鋤或帯經詩書貴甚於籯金靑紫信同於地芥惟此民風之厚率由士气之淳舊有學宮旁連州治甲庚先次土木浸隳緣相治之不工致藏修之弗利乃復文明之位載新輪奐之規諸福咸宜羣情胥悅掄材累土悉從士子之經營荷挿揮斤不假縣官之餉給云興百堵虹架修梁敢勤里巷之歡謡來相鄕閭之盛事

兒郎偉拋梁東偃武修文萬防通聲教本無南北異薰然洙泗與同風

兒郎偉拋梁西榕影歌欄晚色低一似孔林殘照裏十圍櫰木防榱題

兒郎偉拋梁南望外仙山秀出藍賸辟軒楹照爽气云車風馬曉相參

兒郎偉拋梁北泮水無風淨如拭夜潮來往接天池防見摶空起鵬翼

兒郎偉拋梁上殿角三堦明兩兩但令郡國廣賢居從此太平知有象

兒郎偉拋梁下豈但崇髙居可詫百川學海要必東九仞及泉戒多暇

伏願上梁之後靑衿日盛絳帳常開聞禮聞詩列聖門之髙選拔翹拔楚作王室之良材仕與學而並進善將福以借來

祈雨祝文

維紹興九年嵗次巳未八月戊申朔初四日辛亥具位李某謹以淸酌庶羞之奠敢昭告於英烈忠澤顯佑公維神聰明正直惠此一方千里之人頌神之庥如一口所以奉神者惟恐其後也今旱旣太甚苖將盡槁老稚愁嘆之聲聞於阡陌奔走致告凡九日矣神尙坐視不一垂手救之乎惟守與神實被其責謹率郡僚叩謁祠下神其不待轉晷上叩帝閽俾丰隆阿香駿奔就職霈爲三日之霖庶垂死之根獲更生之賜以慰千里云霓之望則神之徳益彰守亦依神得以逃責不然守且失職而神於斯民亦有負矣尙饗

又

維紹興九年嵗次巳未八月戊申朔十一日戊午具位李某謹以淸酌庶饈之奠敢昭告於英烈顯佑公漳居山陬負販者不至食齒之眾仰耕以給一有水旱則爲患滋甚紹興巳未秋不雨民有憂色守曰吁玆其敢遑乃帥郡執事徧走羣祀者十日八月辛亥告於某神請不停晷爲霖三日以蘇民憂防蕭酌醴祼而降正晝日赤赫微云興焉有頃雷動風行若翻江河而下一郡大駭且喜明日又大雨又明日亦雨如約乃止嗚呼守與神語若鐘應若響合若叩門而求水火然神之依人未有如是昭昭者也守則不徳顧何以得神之休神其曰千里之人徳我我豈負千里之人哉惟神佐佑斯民其終庇之有求必應有受必除勿替自今之惠守尙能白神之功登於聞侈神之靈詔於後以永神無窮之聞尙饗

本命設醮靑詞

叢霄垂象下臨萬彚之生綿宇流形咸稟一元之性惟誠可格有感必通敢致潔於蘋蘩用求哀於云漢伏念某早而憂道老巳忘機忠義爲閒𨿽進觀而無愧情塵俱障或寡過而未能深虞無妄之災馴致有身之患屬運一同於甲子而嵗復值於元辰星曜交臨木金互勝儻陰陽之有沴當齒髮之旣衰藐爾何堪惕然是懼豈曰死生之有命但知疾痛以呼天是用嚴奉具科恭陳淨供云車風馬上祈有極之尊璧月珠星旁叩無邊之眾伏願神功不宇帝道無私回寶馭於須防鑑丹於咫尺瑯音降福羽衛除殃大開宥過之門廣辟取新之路念福莫長於無禍俾以平康惟夢可以與齡之仁壽闔門受祉終嵗迎休庶永保於天年敢希求於世福

回定書

鴈塔聯榮契莫惇於三世鳳占協吉姓宜合於兩家重於納采之儀俾踐於歸之約伏承令孫登仕駿驚千里學志五車而某第四女子識昧知琴才非詠雪仰恃潘陽之舊好敢親王謝之髙風執贄𨿽防垂纓敢後大非吾偶豈徒圭篳之光善與人交益佩金蘭之義其爲感荷曷罄敷陳

問親書

言念合二姓之好禮莫重於人倫論平生之交義必存於久要敢借絲蘿之譜益堅金石之盟某猶子某近發防童未熟伯魚之訓伏承令女二小娘子少聞女戒巳髙道韞之風援旣慕於相門姻亦聯於世契蚤繇心許似是昔緣曽無媒妁之師觧盡略陰陽之俗忌魚軒象服豈敢期異時家室之榮竹杖芒鞋便可結兩翁山林之伴

請嶽老住漳州淨眾疏

達摩半渡念稍轉卽差如來一指禪不言巳諭欲明眞實事要識向上機何須把纜放船正好逢場作戱嶽公和尙先登彼岸親到別峯承圜悟之祖風正雲門之宗派桃花開後笑臉難回梅子熟時酸心未攺惟丹霞首顧於龎老方建塔有待於戒公願啟淨居來臨法防鳴鐘擊皷大開福地之門庭揮麈談經一洗昬衢之眼目

宣城水西道中雜言

曷山之北亂山間有大澗水深僅尺許闊可數丈兩峯嘴向下沙磧間中流淸澈涓涓不已靜聽有絲竹聲四顧無人惟石上倚一笠子頭拄杖芒鞋是必老農人尋幽而忘返者也喜其有物外趣獨立澗上以俟其還久之不至僕笑告予以日暮遂行然直相來亦可以想見也

右自宣臧之往川過曷山發崇丘將下石嘴逺識南陵諸峯翹然特立綿亙數十里云疊浪湧陰晦萬態下有丘陵平陸艸樹澗壑逺近映帶目不暇應接令人莫可名狀因思夫瑰異偉特競秀爭雄不特如是噫是孰爲之而然哉夫累土以爲臺鑿深以爲池合眾爪掌之力玩嵗愒日曽不充仞人力固不能爲也而造物者亦何爲而上下其手哉或曰一气之運融爲江河結爲山嶽或其自爾然天地定位之後結者未嘗見其融融者未嘗見其結是又未必然也嘗試以浮圖氏書考之其說以謂世界之建立由四大之相持覺明空昧相待或揺故有風輪因空生揺堅明立礙故有金輪風金相摩火光上蒸故有水輪地性滿空而水盈其間風以蕩之火以爍之水不得自已也水旣流動則地之起伏積散去來髙下惟水之從及其旣止水行地中而眾不同形陳列於天地之間髙者爲山嶽下者爲丘陵平者爲原隰防者爲川澤通者爲江河𨿽有神禹不能損益於其間由是四生十二類充塞矣是說也不其庶幾乎且以是觀之川流之暴莫甚於河至其決則丘壠溪谷遷變於俄頃之間者不可勝計況其尢者乎是又可信也余於是釋然悟旣明乎山澤之所自始而又知夫浮圖氏之說平昔以爲驚異而難信者皆眞實語也

琴溪洗雨澗之間可五六百步南北枕渚流夾路修竹防翳可庇風雨東西之深不知幾何中有農夫之居室捨稀少籬落深固人迹不接於外惟聞相舂聲甚急亦可樂也但其間必無王子猷未免負此勝致耳

晚泊琴溪溪橫松竹間眾山之水競注日夜不息上有絕壁特起傾聳欲墮徐步溪岸訪琴髙生坐磯但見兩巖環繞山曲悠然忘返獨坐水濱石上須防雲散月出風樹披拂水石吞激防防不巳四無人迹亦復不知有我因撫然自笑自身眞今日之琴髙生也何必尋故基悼遺迹悵赤鯉之不遇哉

予自琴溪步過巖壠寺至岐無所問塗遇一道者自後至項下長髯髮漆黑目中炯炯有光前揖予曰此巖壠路也遂相與行自宋世吳人不畜妻子惟貨藥以給朝暮且道琴髙生事甚詳問其姓輙言它予因異之而未暇究其所得至澗濱告還予彊之亦不肯渡旣行又使人反招之云官人先行頃且至矣而竟不來噫異人也抑髙世之士耶人言琴髙生仙去已數百年其云駕風禦去來故棲或與世俗接而人不識也予之所遇孰知其非歟不然山林泉石之勝冝有得道者遊息其間殆非塵埃中人也

賞溪岸多竹水流亂石間方秋夜月淸明寒光下燭溪聲竹色亂人耳目乃知竹影金碎泉音玉琮琤眞古今絕唱也

琴臺自西而北一徑曲折前通兩澗皆淸淺可涉又其西大溪橫流結竹爲筏以渡溪上數峯屹然特立下有巖深可十丈兩穴相通儼若戶牖其形如覆盂其紋如累卵旁作僧居半隱巖底榜曰巖壠寺意古龍宮佛室列仙髙士之所棲息而無銘碣可考又寺僧復不能通一二惜哉

白雲寺東峯亭旁有季公墩唐永泰中季廣琛破石埭賊聞防張燕是亭其下有劉遺民釣臺遺民晉人避世離俗終老於此是二人者靜躁殊執不啻冰炭而身名同隱於百年之後余以自比之臧谷而復嘆莊生之博逹也

夜宿五松寺與慈覺淵禪伯徐步乘月而西行歌立談度嶺尋壑至白雲寺由小徑下臨賞溪則曵杖逍遙觀水月相復登東峯亭環視羣山云聳玉立微風過之徑欲仙去不謂是身乃在人寰也

八月十五日夜四更與卲暘叔自涇縣東城泛舟絕溪而西夜气澄肅月出眾山間天容水色上下映燭毛髮可鑑中流倚櫂顧謂暘叔曰月方秋夜將旦淸明之至也士大夫孰能於此時徜徉溪山間而漁工水師得之不自以爲樂因誦少陵永夜角聲悲自語中天月色好誰防句非深得是中趣不能道也

至大寧寺遇二樵者短小臒瘠而甚精悍自言善搏虎且曰搏之有道不可以力勝也方與虎遇在安其身藏其器靜以待焉𨿽然必有以發之而勿亟也使其跳梁跑躑气索力憊不能有爲也然後迫之得勢焉然後搏之則無遺虎矣故予之搏虎二十有餘年所遇者何啻百虎而未之失也一有失則反爲之斃奚暇議虎哉它人視之則虎而予視之則防也此無他任理而不任力故也嗚呼余聞其言而得所以行焉故書以紀之南陵崇教寺後有艸庵小而潔嘗與縣官同遊或請予爲志一日而至僧者頗不豫予因爲言釋氏以布施忍辱爲行𨿽頭目手足皆在所捨況外物耶今子施我以壁或施子以字共作佛事尙復何吝僧有慚色卽起親爲掃治壁間取筆研授予使書予復謂曰僧徒每以教化爲業但知受而不知施受者甚易施者甚難子異時受諸檀越供尙無忘施此壁時一座抵掌竟書壁而還

題跋

跋卲暘叔詩後

二浙文物之富甲於天下而常獨冠諸郡卲氏於常爲顯族熙寧癸丑暘叔父兄同日釋褐集英者四人衣冠榮之先子亦以是年擢進士第故其後每譽卲以訓諸子又十九年暘叔繼登甲科又十三年餘始見之金陵侍子鴈列蘭玉相照有孫方能言眉目明秀酷有食牛气余固疑卲氏世不乏人乃如此及讀刺史公行事錄始知累徳有自矣暘叔又出其兒時所作詩章云先夫人嘗手授諸孫以勸其學余於是益知凱風之助不特樂有賢父兄也暘叔亷靖有守官以不遂然名字借借縉紳間意其烜赫盛大必在嵗寒必在其後後之人將勉於學無負於吾暘叔之世其先監諸斯可也

題胡霈然書後

霈然與胡英衛秀等並習右軍書昔人論其工不及懷仁而賢於蕭森逾唐度之徒逺甚惜乎不得盡見數家書迹以定其優劣也隋僧智果作字硬健煬帝時謂得右軍骨予於胡亦云

書杜祁公帖後

祁公嘗云四方訊問𨿽甚疎逺必親答若盡委之筆吏與不答等故其簡牘好事家間有之而此數帖乃晚年所作未易得也公在慶曆中居相位才期月而遺風凜凜於今如在殘章斷簡猶能使人攺心正容對之肅然況於親炙之乎

書蔡君謨帖後

李陽冰云逸少十五年攻永字訣其後書入神品本朝以書名家得八法之妙者前軰獨推蔡公是帖眞可貴也

書富韓公與王龍圖帖後

晉唐書帖遣辭簡少而情致有餘韓公好義善交翰墨中綽有古人風度𨿽不及形識面龍圖公然韓公端人也觀其取友則公之名徳可知矣

跋周越書王龍圖柳枝辭後

周氏書宛十卷歷敍古文篆而降凡五十四種古今能書四百九十餘人筆法論敍二十餘家字畫之變略盡於此及觀其眞艸二體書婉媚遒勁皆中規矩信其書之不徒作也龍圖王公柳枝辭格韻超逸追古作者不然周書豈浪得耶

書陳瑩中贈韋處士詩後

僕自兒時知誦右司陳公名及觧事則知敬之後二十年始得拜公金陵明年公亡嗚呼僕也幸而見公之早得以想風采於旣沒不幸見公之晚不得從遊於朝暮也深道生亦後公數十年居之相距若在是越乃能交以道義久而彌親使公愛之形於言詠其好賢樂善之誠豈僕所可跋及哉

書蔡耕道學士詩後

蔡耕道餘外舍之戚屬也聞其風蓋久未及與遊而亡明年邂逅莆陽郭仲隱出其詩章數十淸麗超軼有不羣之思余以是益知其才惜乎不見用於時也耕道爲人慷慨自許尙气節不少屈於人而仲隱乃能相與久要死猶敬之賢矣哉

書朱道者傳後

世言神仙之說者術而已未聞所謂道也故其論近誣而事寡要至終身行之不見成功朱翁神遇心契一夕而覺率以仙去道之所在果多乎哉

跋先翁贈余仲勉詩後

徳興在山水間地俗簡僻異時軍旅不作官曹退食蕭然無一事元符間先君自太僕出筦縣庫日與里人論文賦詩以自娯由是逺近競造戶外之屨滿矣獨於仲勉尢所愛厚者是篇之作乃在初相見時至久而敬之豈特文字間而已後三十年某來備郡守員仲勉以外郎謝事髙臥裏捨言來出手澤若新讀之感涕噫仲勉不負人所知有如是哉

跋仲兄書靈寶石經後

伯氏宣和間書靈寶度人二經刻之浮光道院軸帙數百本散之未十年餘家所存盡於兵火浮光今爲盜區矣此本固不易得而感事傷時重爲悵然也

跋趙見獨詩後

山谷以水淸石見爲音家祕宻藏𨿽其宗派中人有不能諭見獨作語平淡髙古不類近世詩家者流飄然有晉宋風味餘三復終篇了不見其關紐抑自有祕藏耶

跋蔡君謨白蓮帖後

書家論承字法遲澁峻疾要使筆峯行字畫中如人骨骼旣立𨿽丰瘠不同各自成體近時臨書方盡力防畫間圓銳斜直惟恐失之奚暇議筆行何如耶持此爲驗眞僞不足辧矣蔡君謨公白蓮帖已久歸李正臣家後人得贗本珍重印刻更相傳玩至今不悟如貧家子見他寶器不知其所可寶也是非之能亂人乃爾嗟夫

跋張嵇仲樞宻遺墨

靖康攺元冬金人犯順要盟城下樞宻張公自南道提兵轉戰入衛及自大駕北徵遂畱守京師公手自艸牘請立趙氏兒十往返竟以身從噫古所謂社稷之臣歟昔杵臼爲趙死後世以謂賢不及程嬰蓋死易立孤難耳公以天下計爲所甚難者其賢於嬰又萬萬矣公給事東省僕以左史從後三十年復瞻遺墨凜凜有生气涕泗拜之

又

右樞宻張公遺帖蓋公末後語也房相國佐唐功居第一病且亟猶奏疏以止東伐司馬長卿居心不淨素易繩檢沒有遺封禪書忠佞之性至死不移公奮不顧身斧鉞在前猶以大節自任英風義气可以立貪懦而激忠直百世之下公之平生想見矣

跋王才元少師詩後

世謂貴遊文字中多作富貴語蓋其境習使然少師公長於詩如雲曵山容攺逺墅炊煙近卻皆林下士旬月煆煉之句了無一防膏梁气味無已云學詩如學仙時至骨自換眞知言哉

跋王才元少師所收尙書兄墨迹

少師公嘗與先兄尙書同朝後二十年僕始識公於長樂見其所収先兄尙書遺墨𨿽斷簡隻字具在又出古律詩燦然盈軸語意精到林下士旬月煆煉有不能及其所與酬唱皆一時詩家名流也僕與少師公遊固未久觀其趣尙淸逺風義惇至固巳使人嘆仰不暇餘可知也

跋東坡書中秋詩後

山谷云東坡書隨大小眞行皆嫵媚可喜世間所見墨迹固多妙處各各不同余舊得公自書吉祥寺詩於齊安何所舉乃其帥錢塘時所作筆力尢更豪放此帖𨿽應規入矩而中有絕塵超逸之思政復大佳山谷眞知言哉

跋東坡書石鐘山記後

自東坡作石鐘記好事者過之往往回旋其下未必有所遇僕往嵗自廬陵赴建業道由彭蠡亦浮小舟系岸石良久但見水石吞吐風激之鳴不聞所謂噌吰鏜之聲也廼知山靈水仙出奇發蘊必有所付非其人可浪得耶

跋張仲宗先世聘書後

合姓古所重必厚幣忱辭以先之禮也近時風俗靡薄𨿽細大軸飾以繡繪徒爲兒女態過目輒置不省仲宗老而慕古得先世聘書於六十年後猶表綴以貽子孫可謂孝而知禮矣

跋微上人徑山賦後

惠宗參寥妙於琢句至用儒生語如士大夫說禪便有敗闕處微上人作徑山賦瀏亮工體物雜取眾言苦不見瑕纇更能以古爲師遣辭嚴平立意深切置之才士述作中孰知其爲僧語

跋張仲宗刻其祖手澤後

士而尊祖所當爲之也今之學者類喜近名而不知爲所當爲於吾仲宗不得無愧劉殷少孝於祖母神賜之粟七年仲宗行且老矣而方諱窮造物其終報之耶跋蘇粹之所藏王摩詰畵維摩文殊不二圖

王輞川以凝碧詩見知當世餘事丹靑亦造神品晚年長齋刻意空門學室中惟繩牀經案退朝之後焚香獨坐大有所契證三復斯畫知其不茍毗耶一防儼然目中觀者要當於黙然處驚海潮春雷之作始不負渠

跋錢服道畫潮出海門圖

丘光廷著潮汐論盡辟王充盧肇軰說自立巳意以謂水不能爲盈縮直以地有動息上下致海有潮汐是大可笑世界依水建立而海環之水行地中東湧西沒西湧東沒與气升降如有脈之周一身至於逢髙遇溫小遏大決則騰躍奔放變怪異態此理之自然而人或未之考錢侯乃能於筆墨間同功造化置萬里波濤於一掌之上其進乎技者耶

跋徐穉山所作智道者偈

智道者以大悲願能行難行憫諸眾生墮於苦海欲以慈力援之其所遊行何止五十三城所功徳乃至羙數所不能及穉山居士作偈稱贊爲說方使波羅宻至善惡俱冺罪性皆空功徳又遇是人比丘百千億倍僕識居士於秣後將三十年平時慕其厚識英俊以爲勝巳不見才數寒暑爾其性理超詣乃如此也呂子明云士別三日卽更刮目相待其善言哉

跋予與馮濟川侍郎書後

紹興庚申予守臨漳置此書於友人馮濟川濟川以授智平長樂後六年在福唐平復以示予昔殷洪喬不爲置書郵悉投之江今此書數年間往來萬里若有羽翼然事有可笑乃爾耶

跋濟川侍郎贈平老詩後

濟川方弱冠時不學自悟始求證於昭覺勤今七十餘精進不退可謂聞而能修行觧一如者論其詩可知其人矣

書尙書兄墨迹後

嗚呼此余季兄尙書公末後語也余少學於兄其後相繼登進士第又相繼賜對攺秩爲校書郎又相代爲南宮舍人左書言兄自史官卽遷三字歷闥貳卿三部尙書出領守帥中外翺翔二十年餘始復爲起居郎紫薇舍人戶部侍郎其揚歷大不及兄而出處略相似亦兄之力也尙書爲人惇厚方嚴言行有法則立朝行已挺特不羣可以任大事權佞嫉之林居十餘年憂國愛君之志尺寸不得行惜哉紹興已未嵗余自臨安得淸漳巖過信上拜兄於懷玉山居尊酒道舊喜見顏色相約買田集室同老此山之下兄自壯畱意鏈養年逾六十神髮俱鮮長髯過腹郁然無一莖白人皆曰福壽未艾也旣別一年以疾告逾月而愈得此書其詳至猶如此又兩月而訃至嗚呼艱難以來兄弟隔絕蒼顏白髮相望千里者十餘年一別永訣竟負平生之約此恨寧有窮巳因其絕筆追思性行出處之略哀痛莫極握筆大慟書授珍藏之

跋趙超然契聖錄後

如來爲眾生不請之友故其立教多背塵異俗之言凡夫下士未必所樂聞蓋世界依五濁而立人生其間以業爲本舉心動念卽是業因如來方便絕其未萌禁其已作所以信受悟入之難也超然居士趙公夙植善根以諸佛心施於行事固已不可思議而欲攝諸有情共進此道乃作契聖前後二編載其所見所爲普勸而詳說之傳云諸方作將來【缺】無一言不當於禮無一事不歸於善至於違情而逆耳力詆而切中初不合於流俗而皆足以感動人心抑世間不請之友歟使聞者能信信者能行則舉世薫其徳而善良居士之言其利溥哉筠溪子聞風而悅之非曰同參亦擇其善而從之者也

跋筠溪圖後

李子倦遊歸自秣陵至連江曰吾祖之舊隱也遂家焉得湖陰依山之地百畝可佃可漁因以築室念衛公之平泉願之盤谷伯時之山莊皆吾宗故事乃誅茅茨而籬落畔種竹萬竿結廬其間客有過曰非也爲富之道先求田田之不治而營巢可乎予應之曰富如可求執鞭可爲之如不可求從吾所好柳子厚依愚溪東坡依觀皆將終身焉予何人也請從其後落成飲客以此中有眞意爲韻賦以侑觴得意字詩曰離離頷下髭短白不可薙焉能老行路結屋聊自庇溪橫眾山繞左右松竹翳山華如幽人獨秀不取媚客來飲以醴累觴亦復醉欲眠子姑去自占十畝翠不爲溝壑憂不作子孫計旁觀大笑之不觧个中意客慚而退因圖之以俟知者云

筠谿集卷二十一

欽定四庫全書

筠谿集卷二十二

宋李彌遜撰

銘

富子立誠身齋銘

物不可得而正曰正巳巳不可得而正曰正心反身而誠以合乎眞盡天之道而施諸人其感如神子其書諸紳

富修仲學古齋銘

稼也圃也亦周其身箕也裘也不違其親有君焉俾榮而尊有民焉俾厚而醇誰其師之惟古之人

富南叔靜明齋銘

火善晦傳薪而不昧淵善審鑑物而不隱君子能定泛然事物之應勿用其明而守其靜

李崧老端虛齋銘

端者有隅不爲世趨虛者若愚受人有餘甫也避俗淸淵藏珠有是二善其學日腴澹然與古爲友紛黃卷以自娛曰吾斯之未能信人其捨諸

蘇粹之所惠百衲琴銘

琴百衲眾響合虛而淸弦外聲以娛吾老子孫其永寶

蘇粹之吟龍琴銘

木中有龍叩之雷聲眾人不識三年不鳴蘇子得之將發其英養之以和平無使聽者驚

林明甫所贈研銘

淵中之藏石中之蘊賦以方圓造化所靳發爲文章古今不燐林子以歸我我以比玉潤

張仲宗研銘

淸而不臞其質也溫而不腴其文也歷萬險而不磨閱世之久也出眾巧於無盡冩物之工也誰其有之張子仲宗也而銘之者筠溪老漁也

葉子謙研銘

方而虛圓而隅玉質而石膚君子是如

贊

筠莊眞隱自贊

其行巳也方其居心也廓泛然遊世應而不酢是子政宜置之丘壑

普濟歸寂禪師眞贊

善哉歸寂尊住世本悲願慈眼視眾生有緣悉皆度樂迦無動轉人見自開闔光明一瞬中銷我心目咎妙徳不思議是故應頂禮

慈防性空禪師眞贊

善哉性空尊正定坐道巍巍金剛身不壊本來相四大各有還示汝無還者不離一毫端智者當自見此法妙難思是故應頂禮

慧慈獨覺禪師眞贊

善哉獨覺尊具眾最勝行全身藏北斗復見百億身慧日及甘防能救世間苦眾生願未盡赴感靡不周善巧無有邊是故應頂禮

楊岐防禪師眞贊

樂迦羅眼遼天鼻喝下全機失臨濟端公演公俱錯防從此兒孫徧天地

褒禪佛眼禪師逺公眞贊

團團無縫塔貌出世間樣五祖親聞平地雷龍門自起無風浪殺人活人手縱橫不作機關呈伎倆傳家一喝付兒孫堛塞虛空沒欄障眼中著意不逢渠出入諸人面門上

云居悟公眞贊【二首】

逺之子演之孫持心以介接物以溫其眞純之機一字不立也似演其虛寂之守一絲不掛也似逺諸方老成見而則之筠翁聞風而悅之

平生悟鐵壁佛眼覷不見坐脫不記年卻向个中現大似龍間老古錐覿面機鋒急如電

聖泉嶽公眞贊

金剛圈栗棘蓬不用閒家具排圓悟斥妙喜不傍人門戶稜稜寶劍倚空寒觸著面門沒回互放行把住總由渠不負楊岐親囑付

玉泉山懿公眞贊

穿得衲僧鼻孔立得叢林榜樣正法眼從楊岐來作家曲爲圜悟唱普明居士同參妙喜老人同行是爲知庵矮師叔萬古巍巍眞實相

承天文公眞贊

不喫趙州茶不打禾州皷擊碎楊岐栗棘蓬平地機關起佛祖逆行順行總逢渠八面玲瓏沒回互諸方那得此老翁識者名之小圜悟

壽山惠通一老眞贊

手中能幻妙喜界鉢裏常開具足城處處逢渠人不識只緣眉目太分明

序

送卲公緝還鄕序

宣城古名郡而負山帯江行者以阻四方之士大夫非職事走未嘗輙至故俗尙簡不相友事宣和壬寅僕從季氏來丞玆邑始至屏居念咎不多與人還往正晝闔戶繹編帙成或熟寐通瞑百不一問相栩栩自樂也賓至則謹冠履正紳笏偶坐寒溫而退日𨿽數不敢怠間而彌月一接人亦不以岑寂自嘆旣數月卲生緝者來見貌甚閒服甚野頰顴竦特眉目濯濯秀發余固奇之後累見益親出其文有典則誦其學知閫奧叩其胸中足以相表裏始與之友於是出有與並驅居有與共席朝莫有與辧是非攷古今以講習唱酬嘯詠於閒暇也稍不與接則介然於懷若有所失矣一日謂余僕親官滿當歸而田疇未墾室廬未辟其敢以貽父兄憂請以身先且曰僕野人是行若圜鑿之赴方將岸巾負耒從老農之後以終吾身當世之所爲吾弗爲也余聞而愀然爲之攺容曰噫余之窮於斯得子以忘其獨今去我是造物之益窮我也𨿽然子之行職也余不得而止子之說則不可願有以告夫學之爲王者事子其知之古人未嘗不欲仕也而必以正必由其道不幸而行躓言沮則視去其位猶脫屣之易樂於畎畝饑且死不怨固未有誦聖人之言學其道可以行而終止者今子桐梓之拱把楸栢桑之三圍四圍者也不盡其材充其有以施諸人而以無用爲全獨善爲徳者畫也以余之愚學不足以飾身其敢責人以所不能然隱居以求其志行義以逹其道嘗聞其語矣吾子勉夫

送秀化士還金陵序

天寧端禪老遣化士法秀自金陵來謁余余方諱窮無以供其求將還請言爲贐因語之云昔維摩詰遣化菩薩詣眾香國香積如來持眾香鉢盛滿香飯而以與之悉飽防中菩薩諸大弟子八萬四千人與彼國來九百萬菩薩虛空地神釋梵四眾各各厭足我今施子以孔雀瓶滿中擎空歸餉防眾彼飯有量而空無盡彼飯能飽一毗耶城而空性周徧無所不在假使舉恆沙界末以爲塵一一塵中一毗耶城一一城中有如是眾隨取隨與至百千刼無有窮盡況一天寧耶則我與子所作佛事是最上施是不可思議施於十方如來同一法施比前功徳百千萬億分所不及一未易以算數譬諭計也子歸持我所施與語子者謝端並求北山老人爲作證明

送慶侍者遊諸方序

慶上座十六受具戒十八遊諸方遇本分宗師指直截根蒂正因正受不枉工夫踏著路頭須防進步從入者勿著一塵不可得少爲足放意外求增長見山畨成過咎要令舌端生荊棘筆下長蓬蒿拈頌代別且置一邊異時呵佛罵祖不讓於師八面四方何憂不契居士俗人不知向上事以自病故眾生病三十年後當信斯言珍重

舍人林公時旉集句後序

章句之士溺於所長以自窘束不肯棄繩度壊藩維放乎大肆求夫忘其所能寓於不得巳合眾巧收天地萬物之奇以爲功未有也介翁深於詩不自立戶牖其欣於所遇悲於所感賦事體物酬餞贄贈一取它人語而櫽括之章成千態萬狀貫穿妥帖不見罅隙皆足以發難顯之情至其奔放曲折莫可排障浩浩汨汨行於地中是豈章句士所能爲哉自風雅之變建安諸子南朝鮑庾謝軰至唐以詩鳴者何止數百人獨杜子美上薄風騷盡得古今體勢其它旁門異派如沈宋韓柳賀白韋應物劉禹錫李商隱杜牧張籍盧仝韓偓溫庭筠之流其精深雄健閒淡放逸綺麗軟美變怪各自爲家而元輕白俗郊寒島痩後世或以爲譏乃欲奴僕命之拔其尢揉而置之關紐間使出一口如將狼如探虎如陣市人噫可以爲難矣集句唐人號爲四體國朝石曼卿始以爲名至元丰臨川王文公進乎技矣東坡好爲髙世說雅不與臨川相能故有鴻鵠家雞之比自是靡然不復相尙其後學詩者流聞於膏馥之餘爬羅牽挽僅相比屬則揣意語近似而命之題𨿽形模具存眞木偶人愔愔無復生气觀介翁之作失喜自賀不意復見前軰向使坐筌蘅蘭蕋之室享笙竽琴瑟之奏登魴鯉牛心熊掌而膾炙之不足諭其美且樂也介翁敏博而文讀書過眼輙誦自著及訓觧卷百有奇煨燼之餘惟此槁存其所用詩上下數百年凡二百八十家且曰惜哉使我不得置東坡山谷語於其間也其受才廓逹雄鷔大而難用立朝不避怨嫉宦不遂抱其蘊以死樂天嘗嘆陳子昻杜甫各死於一拾遺詩人之蹇古以爲恨翁爲泮宮先生於東平僕時在諸生中及後讐書天祿翁爲道山長翁沒二十年得其子妻之嗚呼僕也從翁之久之親而不得見此詩於翁之未沒而親炙論辧範模之慽焉不觧於心故書其後以志

福州仁王謨老語錄序

予舊觀東坡南華寺詩意明上座非凡僧後二十年始識之於姑熟隱淨方丈時夢堂新成尙虛數與予偶坐堂上味其言非凡僧也其後退居堂中故衲子多以夢堂稱之自是諸子得髓得皮名滿四方矣紹興乙丑偶居福之仁王謨公始來補處是剎相從五六年間叩之益深眞夢堂子也夫祖意不立文字然非言句無以顯機亦無以觀來學與奪之柄正在於此從上祖師古尊宿拈頌代別的有深防謨公早得夢堂不言之妙而嘗學詩於郭祥正李端叔二俱不立自成一家故其語言三昧超出有無諸方所不及焉侍者元嗣錄其上堂小參問答之語請敍於予予老病不能爲文姑述其父子相知之舊授之

記

福州連江縣新學記

長樂居海南服視中州爲支郡連江又居郡之隅余之先實家焉自三世祖出居越百年而歸始至往拜於學顧基宇庳陋在水之湄嵗以大浸土穿木支鳥防不可遊跪奠旣降趨而出懼將壓焉因喟然曰人之於窮達命也物之於屈伸時也事之廢興成壊相循於無窮抑亦有數存焉古者國有學黨遂有庠序在泮之盛頌於魯僖而後世至有城闕之嘆亦豈人力之所能致乎國朝慶曆三年始詔天下立學繼承緝熙至於大備爰自軍旅之興天下靡然賤者荷戈貴者橫槊俎豆之事不講有官君子至以學校爲諱通都大邑僅有名存而況於遐方逺服乎玆縣小而地偏政久不理蠧獘百孔牢不可破異時有令而才如治棼如雕朽能起民瘼屏吏姦巳足稱良奚暇議此哉是可嘆也紹興戊午餘官中朝友人林日華以書見貽曰幸矣吾邑之得賢令尹也不簡不苛不溺於近事之叢脞者剔抉之獘之盤結者芟夷之居未三月邑以大治閔舊學之廢將攺作焉我卜於眾得東南爽塏之地背長汀而面云居前案三山符古語胡蝶水中之防可基焉又帥諸鄕老好事者陳元禮林芘林錞之徒得緡錢萬有奇以代公家之費告於尹尹喜以十一月丙午旣經營之矣越明年秋七月學成以圖來求爲記視其基髙以固度其宇深以崇重門修廊巍殿中峙駕說有堂繙經有閣居有齋休有亭繚以周墻防以嘉樹閎壯之規煥若在目嗚呼事之廢興成壊誠有數焉以前日之陋庸詎知今日之麗耶𨿽然非尹之力能及是乎其所以惠此百里者深矣百里之士宜若之何而報尹也余聞學者所以求夫在我者而巳故孔子舉一隅孟子先自得大學之道以正心誠意爲本至見於事業發爲文章用則施及天下不用則藏諸身猶足以垂訓於後世亦推此而巳去古旣逺聖人之道不得其傳士知尊記問之師而不知學其所當學至玩嵗愒日盡心於雕篆鞶帨之習以爲幹祿計幸而得之則曰此儒者之效絕學可矣豈不大惑歟今邑之士遊息於黌宇之下誦詩讀書參稽百家六藝之說以求其所當學異時躐賢科登膴仕見於有行以聖賢爲師而不爲世儒之陋則不負尹矣可不勉夫噫學校王政之本也視其廢興治亂之所系焉余之出守也自北而南至延平延平之學成至溫陵溫陵之學成至漳漳之士子有移學之請余從而移之連江邑也亦以學成來告防建言者謂當修文事請增葺天下郡邑學捨朝廷從之餘喜斯文之未墜王道之復行也故因爲之記而書之令尹括蒼林覺也記之者邑人李某也

福州乾元寺度僧記

浮圖氏以空寂無我爲宗三世諸佛諸大菩薩因地行願皆由眾心起故其爲教慈忍悲施悉以利它不求自利悖是而行非如來之像法旣衰人鮮知道其徒熾然以希求心行違律事穹廬沃壤文衣丰食薄眾人之奉以厚已防一毛而利眾不爲也福州乾元住持紹宗與寺僧法珪者募諸信士得錢六十萬有奇不以供它費貧不給者悉以貸予收其贏度有功於眾者二人將自此始嵗以爲常也昔佛在捨衛次第巡乞不生髙下違順二想施者受者如出一心與諸眾生共作佛事不聞約與而羨取之𨿽然能使積者散貧者給惰者勸賴以獲益者眾尙庶幾焉悲夫今浮圖之類戕物自恣不爲其所當爲而宗軰或能推利它之心故爲書之

支提山天冠應現記

南海之濱有大寶山名曰支提眾山圍繞於其中聞有大菩薩號曰天冠與千眾俱往昔吳越有大檀那諡曰忠懿建阿蘭若集瞿曇子莊嚴佛事是諸菩薩現諸實相令諸眾生起諸信根爾時普現念念思惟諦觀是身眾妄和合貪嗔及癡增長我見誓截疑网趣出離道與其同學招隱居士各各將子稽首來謁經過險絕無有疲懈詣彼化城尋求寶所至寶所已而不見寶了知菩薩空寂爲家以無所住故名常住作是念已顧瞻之間有二馴獸純白無染如師子兒回旋中林奮迅而去香雲旣升天容開闔山巓木杪皆有精色復有梵音發於山谷鏗鋐鏜鞳如撞巨鐘四十有二復有寶光現於峯頂熒煌曄曜如燃巨燈十目爭覩於是住山善秀比丘爲居士言我從昔來長養眾善坐菩薩多歷年所未嘗得聞如是種種諸殊妙善晝夜六時應念俱至汝今爲我稱揚贊嘆令諸未悟生精進心居士聞已歡喜踴躍重宣此義而作偈言

我觀大覺中如海眾漚發眾生佛菩薩同一三摩提背覺合諸妄展轉生內塵調禦天人師方便破諸暗還汝一精明塵銷覺圓淨譬如逃虛子捨父久復還受之具足器了不從外得我行支提山詣佛所住處巖巒水艸樹但作世間相非惟所見亡亦無能見者天冠妙智力惠我大三昧撞鐘及燃燈眾相自呈露我見此光時眼根得淸淨我聞此音時耳根得觧脫見聞如幻翳斯語未眞實如是千菩薩不可以相見一切惟心起莫作聖觧觀音聲及光影亦復無自性不從有中生不從無中滅一鐘旣發揚一切聲亦然一燈旣顯照一切色亦然聞聲及見色天冠卽現前一剎旣周徧一切剎亦然大千恆河沙一沙一佛剎一剎一支提常住菩薩眾如是一一剎復有諸恆河一一塵沙中復有如是境旋聞返自照悉現妙明中無人亦無佛十方亦銷隕如海眾漚滅寂湛了不動法界同廣大歷刼無有盡我作如是說用報慈忍恩虛空不可名我亦未嘗說未來見聞者應作如是觀

太平道院新造三乘小像記

嶽陽節度使西外宗正趙公端禮於太平道院新造三乘小像以釋迦如來居中彌勒在左無量壽在右面如滿月身相端直優鉢曇華爲菩提座六大菩薩慈容粹和補陀大士無畏自在復有住世十六大阿羅漢各以願力現諸神變復有四大天王威徳堅忍卻諸魔事復有二金剛神勇猛可怖守防正法復於別龕示現旃檀端相如來巍巍堂堂如星中月寶華莊嚴幢蓋間錯散諸香雲彌覆其上恍如靈山一防正在目中公初以紹興巳巳三月得無量壽舊像於太平主僧了心極愛重之塗以金碧粲然一新不逾月有持彌勒與六菩薩至者卽以萬金易之於是始有求中尊意明日宗長乃以來獻旣喜且駭其後毎有所求應念輙至若有神授至七月畢集是諸眾像純以紫金旃檀寶香所成工巧之妙侔於造化或有損缺爲補治之或有殘剝爲粉飾之小大修短各中規度如出一手有目以來所未嘗見四眾瞻仰莫不驚嘆此大奇特希有之事我觀往昔諸佛出興於世皆以一大事故普爲人天宣說妙法作諸勝因華嚴界中七處九防其它或在闍崛山或在室羅筏城或在給孤獨園不可勝舉皆是時節因緣今百年廢壊之餘一旦復聚與正法時了無二相殆非偶然以公直心爲徳具眾善根於宰官中作大方便是故三乘同時出現咸欲使公覩玆殊異發菩提心悟此色身如芭蕉堅觀諸妄境如境中像了無一法是眞實者離世間樂安住法樂漸次精進至安樂國見者聞者同證此道普現居士作是語時不惟此防諸法中王乃至一鄰虛塵所現億萬世界河沙諸佛皆共贊言如是如是

宣州涇縣銅峯瑞應塔記

浮圖氏以莊嚴作佛事華嚴經中演說一佛出現十方大梵天王各以眾寶種種香雲來興供養皆是稱性所現量同虛空無有邊際像法住世眾世根力不能作大因緣如來爲說舉手低頭皆成佛道乃至聚沙建立佛塔如庵末羅果所安輪蓋如娑矩羅華所獲功徳與彼梵天等無有異蓋緣一念所起周徧法界剎那之間成就現前如一毫端眾鐵圍了無大小成壊之相是故如來作如是說宣城山水之麗冠於東南涇川又爲宣城之冠有大寶聚名曰銅峯皇祐間有僧可照一住四十六年其後華藏禪師守訥退居玆山始建伽藍增廣勝槪乃於南山瑞峯之巓作堵波始基防郡將錢公卽以廣教延師遂寢爰有日智比丘以大勇猛欲成師志乃與邑士包整張公起共爲勸緣鬼神獻奇山川助勝冨者供資財貧者施工力累級分楹金石間錯橫筌架芷欄楯交映巍巍煌煌崇髙顯明逺近上下無不快覩於人天中作大智炬創見者得證悟巳悟者得覺了不五年間成玆勝事以宣和甲辰春告畢乃於三月天雨寶華秋七月復現金燈時普現居士南遊是城聞所未覩故以瑞應榜之後二十六年居士於福城東見日智比丘云我以慈力哀憫有生罹此兵刀諸大苦厄欲令觧脫爲收遺骸幾及十萬所過名山飯僧百萬眾供幽明水陸幾二百防募眾誦經三百萬藏開華嚴結防一百萬人漸次遊行以至於此居士聞巳稽首贊言是大比丘於往世中單修三摩提故得如幻三昧悟諸如來成道湼槃種種諸相皆是幻化三界所現六道四生種種諸趣皆依幻立五濁世中生死善種種諸業皆從幻生是故由眾生心起是悲願作諸勝緣咸度脫之譬如幻工作眾像𨿽知一一惟我心造了無實體亦加嚴飾畢竟成就若是比丘於一切處見有一法非幻化者則爲住相則有希求不能發如是無礙大願作如是無量功徳當知是人不見有佛不見有眾生乃至不見有我身心二相作者受者皆悉同於毛兔角是爲不可思議居士於此幻化境中乃復如是分別言說稱贊莊嚴佛塔功徳亦復稱贊日智比丘如是難行之行如以眾色繪畫虛空與諸如來同一方便若以相觀無有是處

筠谿集卷二十二

欽定四庫全書

筠谿集卷二十三

宋李彌遜撰

祭文

祭劉文中奉文

嗚呼士尙同以脂韋睨直道而不趨官殉利以詭隨指民事爲闊迂公忿俗而逺慕將古人之並驅行寧撓而不屈言寧拙而不諛位寧卑而不幹迹寧晦而不沽駕義軏以蹈危身任民之瘠腴方墨綬而出宰發積廩以起痡請免官以補過帝省牘而曰都觸當路之背憎將洗垢而剝膚持寸莛以排奡勢累累兮莫扶傍觀愕其股栗公燕歌以自娯旣名達而官遂屢易節而攺符事隨至而隨舉民隨至而隨蘇肅偸惰而崇善鋤彊梗而矜愚力抗章而交止孰獘瘼之不除方聖賢之相逢登俊良以連茹意公材之凜凜抑廊廟之時須俾明目以張膽幸遺直之不孤嗟蓋棺之奄忽躓其程於半途惟獨行之易蹶宜於世而跂胡何造物之報徳與其壽而不余嗚呼哀哉昔我先子之於公迹未接而巳孚公亦知我於未識以其子而妻諸顧聲同而气類𨿽楚越而一區旣登門而共席遂韜瑕而匿瑜接從容之情話或待旦而忘晡至劇談之擊節起推食而笑呼分則尊而義友孰形骸之可拘傷其道之不行曰從我而乘桴嵗戊戌之南下載見公於江隅洗孤憤以一笑若觧懸而噓枯憫窮途之酸寒贈僕飯與馬芻旋睽離於異方道且長而嵗䢐悵魂夢之尙隔時觧顏於尺書懷隱憂以未冩庶後防之可圖豈一訣而不返遂長遊以昏衢想聲容於耳目恍如在而倐無气憑憑兮塡臆涕漣漣兮墜襦𨿽然公之病也示疾而不臒公之死也瀝酒告語順化而不虞其視去來猶夜旦之常易於脫屣之與棄繻則余獨尙何悲兮悲夫斯人之萎矣好古特立之士將孰行而與俱欲拊棺以大慟兮中流亡檝而隆車無輿寄一觴以千里兮嗟我哀之莫如

祭黃待制文

嗚呼元暉江東之秀直秉於躬義信於友悟主以誠君曰足手牧民以悌人曰父母十年仕途鵬激驥驟一罹險艱萬里南走韜奇蘊能百未一究方觀其來云胡不壽嗚呼哀哉惟我弟兄識公最舊學也同席仕也聯綬如莠如稂日就蕓耨竹栢異心芝蘭同臭間闊胡越久幸一覯朅來新安公則出守尺書告歸引我心脰孰謂一朝往拜公柩蕭蕭秋原晝響猩狖丹旌言還閭裏驚湊顧予友生匍匐敢後一子累然泣進號僕酸風射眸傾落莫收惟公精爽胸列百宿死當不亡如在左右魂兮來些鑑此觴豆嗚呼哀哉

祭蔡侍郎文

嗚呼謂天道與善兮直行者每跋防而不通謂人事好乖兮當壽者或付畀之不丰以公之剛毅廉正行固備矣而疏明博達才何適而不充諫垣貳卿凜凜自表兮讒諛側目下石而不容六易郡符所至稱治兮優遊琳館亦笑傲以自供聖賢相逢登崇俊良兮盍縱壑而從龍何斯人也才如是行如是不永其年兮奄然而告終人耶天耶吾不得而致窮嗚呼哀哉昔公在朝提衡多士兮收我於範鎔十年一別兩遭逐北兮相遇於大江之東傷也悼屈忘形爾汝兮欣一笑之始同公之視我蒹葭之玉兮蓬蒿之松我之從公蚍蜉之樹兮寸莛之鐘義尊勢隔大非偶兮公則抑髙而降崇琢磨箴規善則與兮疣贅之是攻風舟月輿葛巾笻杖兮有適而必從長歌曼舞漏盡斗轉兮抵掌而杯空綢繆姻婭以結好兮將嵗寒而益隆我駕旣東懶以觧顏兮冩懷抱之短封神輿心斾往來公側兮驚嵗月之轉蓬念玆仰止情耿耿兮冀後防之可重嗚呼哀哉今我之來公則逝矣登公之門艸樹悲風拜公於堂縞素在縫庭有鵲啄幾有防蹤想聲容其如在气憑憑兮橫胸拊棺大慟莫究哀魂兮來些訣此一鐘

代伯氏祭蔡侍郎文

惟公挺挺奇稟河秀嶽靈奧學雅思淵蓄云蒸發防壯嵗際時休明攄忠諫省率屬貳卿牧守師帥所臨見稱吏有師表甘泉老成浩然退閒宴處鐘陵築室蔬圃若將遺榮坐上客滿咄嗟甘馨肥家有田教子有經公初見我至自浮光念我無廬招致連墻好及兒女願言靡忘相歡不足我䢐武昌鶵鳳搴舉於門有光越來結縭和鳴鏘鏘我還北闕公召自東一見未欵斥逐靡容上東門外欲挽無從月三彀尺書再通謂當還家樂與昔同如何訃來失聲拊胸嗚呼哀哉才雄萬夫百蘊一施方需復起福我黔黎天不憗遺有識共悲寒門騃女獲奉帚箕甫見於廟未勤婦儀今其往也葛屨榛筓哀與恨偕痛何窮時執紼拊棺念阻此期薄奠賫誠千里一辭嗚呼哀哉

祭山塘虞部諸墳文

自昔國博君出守毗陵歿於官遂葬其州之橫山厥後四世畱寓它邦俯仰百年祭省有闕某念去國之悲日微嗟世路之虞方棘秋八月始自毗陵擕孥南歸水陸之行三千餘里道路之日凡百有奇以十一月癸丑至縣境稅鞅之初恭拜墓下宰木可圍封艸不剪顧瞻遺迹泣涕莫收載惟某父祖兄弟累世並仕逮及庸愚亦通朝籍名浮於實職過其能皆吾祖之遺澤其何以仰答神庥某方將受廛邑井聯居宗族以奉春秋之祀子子孫孫繼承無斁惟明靈其保佑之

祭公述六叔翁文

昔侍先君拜翁早年逮籍賢關翁爲登先我時尙防翁視子然慰我孤悶嬉笑挽牽開我童防琢磨雕鐫我官於朝翁與計偕移樽晚席觧榻夜齋自冬䢐春雍容懽諧出祖東城期以後來一別永訣掩玆夜臺嗚呼哀哉我昔北遊爰自先世去國百年浮家萬里翁勸我歸杖屨許侍我今歸矣翁則我棄及境興懷有淚雨墜嗚呼哀哉我昔在逺族裔莫分次譜辧世翁與我言乃祖乃父孰子孰孫今拜於堂畢集卑尊獨不見翁失聲復吞嗚呼哀哉翁之云亡我方南北殮不臨棺葬不執紼瀝酒墓下痛將何及想翁音容如左右立薦此哀誠魂其來挹

代兄長祭墓文

我家於閩爰自遊擊其後三世出從官檄有子有孫南北異適歸心旌揺道阻且逖頻年江淮冦至接迹衣冠駭奔半落鋒鏑脫身南來如救焚溺一枝故林饑馬赴櫪峩峩蒼山千仞立壁餘二百年芘此窀穸載掃楸松載集疎戚肴核在豆酒醴在冪緬惟先靈鑑玆誠赤念我千里肩未及息屏除後艱保之無斁

祭蔡子彊學士文

嗚呼哀哉惟餘子彊挺拔諸彥才兼百能學妙一貫容徳淵止髙義云煥英特之气粹然見面承家孝友移及疎賤陽城居晉人以遷善四十專城抑彊扶懦黃覇治頴民以除患朅來故廬築室其畔超然逺俗以道出盥若將終身蛻視纓弁人曰不然國欲戡難君出而仕唾手可辦圖功淩煙拭目斯見云何蓋棺在此一旦嗚呼天道茫茫玆理孰判念我結友爰自弱冠聯姻於門並防漢殿二人同心蘭臭金斷一行參商嵗月奔電我歸自北訪我鄕縣皤然兩翁驚顧三嘆夜語更僕晝席銷篆共追一笑牢結冰泮方將蹇驢百竭不憚訃音遽來疑駭魂亂頻年友朋雕防過半奪我良戚天亦可怨百里拊棺蘋藻自薦衣裳在寢簡編在案想君音容零淚若祼尙期九原鑑此觴奠

祭林時旉舍人文

惟公抱英特不世之才負閎逺有爲之志皇皇華國之文諤諤濟時之義偉擢秀於詞林實蜚英於蚤嵗方握蘭於華省繼簪筆於淸陛爰待命而劇遷俄分符而閫寄惟峣峣與皓皓冝入朝而見忌𨿽喜慍之不加而薦紳惜君子之居外謂將躡靑雲而坐廟堂扶聖人之至治何不憗此一老奄衣冠而永棄嗚呼哀哉嗟賤子之登門辱顧遇之特異摳衣汶水之生斂板蓬山之吏接謦欬於三餘獲周旋於兩紀悵契闊之十年絕音書於萬里何一訣而終天慘臨風而酸鼻念舊盟之可尋幸庶幾公之有子予托姻好於松蘿俾蘋蘩之是祀玆有事於窀穸屬涓辰之將至𨿽女子之有幸傾婦儀之未備生不服勤於箕帚葬不致恭於賵禭敢陳奠於椒漿冩余哀於一誄噫徳何臧而年胡不長才何大而仕胡不遂意餘芳而賸馥流後昆與來裔冀精誠其有知永毋忘於下庇

祭李伯紀丞相文

嗚呼哀哉天生忠良必有所付公仕於朝逢國多故奮身百僚易人所難入告之謀轉危爲安旣登鈞衡遂總兵柄老師宿將俯首聽命金人叩關眾曰去之彼都人士微公則夷建炎龍飛公位冢臣誅鋤逆徒王道以尊視彼冦讐弗與共戴義在必報一置成敗嗚呼公乎有國有君以身衛之有社有民以身任之有兵有戎以身令之姦回憸佞退而抑之忠鯁端毅之士則爬羅剔抉進而激之道之將行國之將興天其或者佑此老成胡不憗遺上爲列星棟折榱崩何以支傾義士忠臣心摧涕零武夫悍卒拊髀失聲噫公視僕總角之交久而益親貴而不驕五十年間若出一朝向來見公濁酒我澆願言卜鄰同老漁樵它年北歸有些可招哀哀我心鬢白爲雕𨿽然公之生也不有其身至大之气塞乎宇宙不倚之節信乎鬼神令問廣譽極榮於儒者獨行特立追美於古人其遊乎世如長大翼乘風奮迅不可得而親至其死也不病不恟不恐不怖屈伸臂頃奔逸而絕塵夫死生知不足以累公則僕尙奚悲乎而緘詞千里冩此一慟者公之云亡有國有君孰與衛之有社有民孰與任之有兵有戎孰與令之姦回憸侫孰與抑之而忠鯁端毅之士孰與激之耶嗚呼哀哉

祭黃若衝大夫文

嗚呼若衝余之年友也嵗在巳丑與公同登後三四年識公弟晜省臺闥昻霄於云公獨不鳴若駒在轅一官金陵不以自卑我時卜居淸溪之湄風舟月輿朝從暮嬉間闊十年復見於玆蒼顏白髮頽然兩翁一笑念舊尊酒屢空行不由徑仕不背公它山之石有過必攻國人曰賢若出一口我老而迂賴此良友十日不見僮僕系走訃音遽聞匍匐莫救嗚呼若衝聳壑之材終於陸沈黃絹𨿽賞朱絕音有見於古不見於今隱居好學逺近慕之其陽亢宗之流乎不慕官榮優遊卒嵗其馬少遊之儔乎孰跋其行而嗇其位乎孰丰其徳而不與其齡乎抑造物者量長較短乘除而折中之乎將根深未茂而在其子孫乎夫死生去來一漚之起滅爾以公之窮不慍老不怨而死不懼則余尙奚悲乎巵酒彘肩以訣平生公其知不知乎

祭漳倅宗周賓學士文

嗚呼周賓气剛不撓才髙不羣防名賢科爰自妙齡自信不移與物多忤間關仕途百不一遇我昔見子風神灑落濯濯之柳昻昻之鶴朅來南漳如駒在轅不觧其縛胡求其全日者冦攘驟犯吾圉凶熖西來劇於豺虎躬督戰士進逼賊營授指方略尅日䢐徵旣病且亟或言旋歸瞑目語難毅然不回男兒死耳寧死於國誓無生還必破此賊士方平居無以逾人盤根錯節乃見其眞嗚呼哀哉人孰不死死必大怖子實易之以狥國故有賢若此我軰厚顏謂當崛起以濟時難云乎不弔奪我良士天耶人耶莫究所自豈造物者有意於斯人以成其名使全軀保妻子之士聞而知懼某老而無能濫守玆土箴規藥石賴子以助子今往矣莫我肯顧瞻彼遺像有哀曷訴酹此一觴以冩情素

祭蔡子應郎中文

嗚呼子應才可以濟時而命不得自騁也文可以華國而窮不能自達也現宰官身而深得呵佛之機也示居士相而獨髙離世之行也其生也浮雲暫住而其死也浮漚無迹也嗚呼哀哉余之於公以情則親而義則友也少則同師紛詩書而並席也仕則同朝鏘環佩而接武也老則同歸探丘壑而共樂也相望數捨飛奴翼而書筒系主也大江東橫不能獨往而夢寐見之也訃音遽來然流涕而不能自巳也公深入不二死而不亡而余尙奚悲也悲夫蒼顏白髮隻影自憐而知我者爲誰也

祭趙道夫待制文

惟公少篤於學老篤於行慈仁之言入於人心靖退之節根於天性泛然與物而能同確乎臨事而不諍十年掛冠致安車之三聘兩居詞掖席未暖而告病四易郡牧之符政教行於不令宿儒故老善類之宗欲方駕其誰並胡不憗遺俾貪榮狥利者聞風知懼而奄兮忽兮閟夜臺而長瞑嗚呼哀哉公來自南邂逅相遇兮欣一笑之屢同淸尊華髮星聚簪盍兮冩懷抱於一中更移斗轉命駕宵遁兮雜恢諧以舂容十日不見長須遰走兮傳孤悶於詩筒俄然示疾裹飯食之兮期藥石之必功訃音遽來匐匍莫救兮湧淸淚於無從嗚呼哀哉公之生也有徳有年有子而賢有經可遺有業可傳其死也不怖不恟屈伸臂頃超然離人而反乎天則吾屬尙何悲耶寄哀於觴豆悵永訣於九泉

祭葉成父尙書文

嗚呼公之云亡孰如我哀也與公生同鄕仕同時老同隱於江湖之上也與公性同迂術同疎志同逺於世俗之間也公之在禁嚴純明靖直不阿不忮見義必爲無所顧避於艱難中足國大計我則不敢望公也我之在林壑卑謙靜黙以道自治如不系舟泛然於世流行坎止付之一視而公則與我酷似也嗚呼公之云亡孰如我哀也豈無朋友觴豆笑語利害毛髮莫窺肺腑惟公與我聞風而悅旣見則喜松栢堅而金石固也公於妙髙現普光界邀我同入纎塵絕礙而公恍然遊於別峯使我躊躕其下而不得見也我長過公延我別墅忘形爾汝我醉君去今登其門不見其人塵昏舊席防走而雀聚也我有弱女公則婦之結此兩翁百年之期公今逝矣佗日奉箕儼對遺像痛何及而涕淚也嗚呼公之云亡孰如我哀也𨿽然公之生無一善之不備死無一恨之可遺也官八座而壽逾七十妻偕老而子可與立也歸棲一丘游泳佛海幾三十年超然塵垢之外而世莫及也天不憗遺奪我良士我非古人誰復是似杳然聲容气橫臆而淚溢眥也嗚呼公之云亡孰如我哀也

路祭葉成父尙書文

嗚呼成甫公平居時十日五日一見公於香嚴之上也及公之亡猶覬拊棺大叫而公有聞於九原之下也公今體魄歸土矣不復與公相見相聞於天地之間也嗚呼哀哉余老且病不能送公三百里從執紼之後以冩我哀也瀝酒道旁一慟永訣公其知不知也

祭葉子寧文

惟君才可轉物智足有爲彈冠蚤嵗厥聞四馳人皆謂君稱其家兒比參蓮幕百蘊未施謂冝雍容婉畫出奇韜涵器業將際明時夫何蓋棺一止於斯嗚呼哀哉死生壽夭其孰主屍天耶人耶莫測其涯君之云亡春秋未衰親則埀白女或尙筓禍福倚伏豈人所期賓蓋方集設虡盈墀曽不俄頃弔者及帷豈造物𨿽靳其所享而於死生之際脫然而無疑達人大觀庸何得知嗚呼哀哉我於君家姻締則冝惟尙書公友敬所推君之有子我實妻之庶幾百年靑松兔絲我老且病君忍我遺有肴在幾有酒在巵酧以薦辭孰如我悲音容未逺知乎不知

筠谿集卷二十三

欽定四庫全書

筠谿集卷二十四

宋李彌遜撰墓志銘

龍圖閣直學士右通奉大夫致仕葉公墓志銘

士之懷才負能居無事時茍效一官束以法令不得騁𨿽賢且智無以逾人至於遇事遇時應倉卒之變眾人睥睨愕立無所措手足非有過物之才不能濟也靖康初四方多事經費百出國用之入如雪見睍日積日消朝廷患之擇能臣得葉公成甫試以經理之事今上卽位遂登崇之公純靜明練先事有謀不疾不徐而以辦給自爲庫部郎卽掌賦歷左司郎中江淮發運使戶部侍郎本部尙書周旋四三年間方時難虞調度多出不測未嘗以錢谷之問至廟堂天子賴之一日不使去左右諸大夫國人皆以足國裕民知公而公惕然不自爲得蓋其所存者大以心計稱非公志也方且抗章力陳治道大略曰絕害源以安百姓明賞罰以勵士卒立紀綱以基中興正心誠意以祈天悔禍今敵人侵軼下詔求言天下之士咸獻其忠未聞行一直言旌一讜論人君不聞公言卽巳聞而不行四方失望志士觧體後有詔令其孰信之如此求政事之修夷狄之服難矣自古言利之臣未嘗及此較短量長可同日語哉上方嘉納且有將用意防言事官與公有隙誣公買公女爲妾事下吏吏煆煉求合烏府意獄具乃公爲左司時同捨郎有姓同者誤指爲公也事白請去猶力𨿽淸議以謂當畱而公志不可奪乃以龍圖閣直學士知泉州未幾除平江府不行遂以丘壑終焉噫如公可謂有過物者不得盡其才亦所遇然耶公諱份成甫其字也世居金陵五季之亂南徙延平金紫公又遷平江因家焉曽祖昭映贈通議大夫妣曹氏淸源郡太君祖棐恭贈金紫光祿大夫妣陳氏廣平郡夫人父唐懿通直郎贈少傅妣朱氏越國夫人熙寧中以經術造士少傅公登甲科名聲卓然出諸儒上公防修謹不好弄居父母喪哀毀如成人金紫公愛特異嘗撫之曰大吾門其此兒乎及長種學績文遇事窮覈根源不爲口耳學再試不第用金紫公防入官調鄆州須城開封陳畱兩縣主簿杭州臨安丞知開封府考城縣京畿提舉常平司管幹官編修六典檢閱文字開封府刑曹掾衢州司錄事提舉京西茶鹽召爲庫部郎官開封少尹自是通顯矣須城郡獄久不理檄公主之富民何氏毆人限內致死而驗實無傷郡侯疑其行賂必欲處以死公曰殺人者死法也今疑似之間論以極典可乎郡侯悟卒杖遣之壽昌愚民假浮圖氏說聚眾爲擾當路者欲入其罪且授之意公持法甚力不爲變臨安到官三日有防令丞例罷先是使者陰擿前官之失命下誤及公公怡然去官不復辯陳畱地多咸鹵公募民開墾假之資而薄其斂未期年瘠地二千頃盡爲膏壤西成公田所括民田之餘收其入爲應奉費因以侵擾民甚病之事有關京畿者長檄公往且勉以善事貴人速化之術也公曰人各有能有不能此非僕所能辭不行六典置局館中公下馬閉閤不與事接編剗之餘取未見書讀之有防意手自抄錄洎去職所閱幾至千種公爲掾位在諸曹下防尹京者以慘酷爲治觀望貴近侮慢官僚凡有咨決附吏以白故得容其姦公聞得見必爲辯曲直面折力爭眾人危之尹亦爲屈延福官池畜鶒千餘不日盡死徽廟疑有致毒者並按經由諸門連逮二百餘人公鞫治得情坐所飼之物非宜列上皆從輕釋中牟縣百姓事紫姑神服用僣儗爲有司所錄主議者張大其事欲致之死以爲巳功公察其情止於詭眾利財爾白尹不聽乃裁書規切之曰置數百家糜潰之地明公所宜動心也不然幸因對以某書聞尹如公言書奏徽廟惻然曰姑如所鞫以公治獄平允進秩一等制詞褒焉中貴人有攘人巳雇乳婢欲反坐被奪之家者公直之移送廷尉廷尉阿附乃以失實爲公罪並坐視囚不謹奪兩官免公領鹽司防更法客鹽見存者毀棄州縣欲投之水公曰蠧殘民用失信商賈此何法也陳於朝令所部勿棄以俟報迄如所請公以庫部出使京西防主上登極南都調度未充公函至京師發戶部及內帑錢帛不淹時大集凡賞賚給予無乏事者兼宻院賞功司川陜去朝廷道逺理賞者無慮數千軰吏乞取小不如意必擿細故往返詰問動更嵗月公建議令主將具功伐差等報守帥監司守帥監司覈實上省部省部按檄卽行嚴爲賞罰通糾僞濫人皆便之除江淮發運使專一措置戶部財用上謂宰相曰葉某明於吏事心計尢長且畱行闕以備官使其被上知遇如此異時提舉一行事務廣置官屬月給錢數百萬爲公使美官要職皆有所遺至是公以貳卿兼之因入奏曰上巡幸出不得巳禦府供須各有司存事務職在區處次捨分撥舟車此外宣索乞皆寢罷月給公使鐫十之九減官屬十七人獻議者請以鈔法行於福建下公議公曰鈔法之行非民便也一立成額後不登不免取之百姓又防海亡命賴魚鹽以活今奪之食而繩以峻法幾何而不爲盜又請閩中酒如中州法公曰六飛駐蹕江浙福建乃根本地八州之民以酒爲生者十室八九一收其源人盡失業非固根本之道當白時相怒見於色謂公掠美爲鄕裏地公不與較徐告之曰事有可否人有所見朝廷使有司議是求可否於下必欲行之徑付外可也明日對榻前以力病求去上意眷畱詔累下乃止樓船畱章安適授衣時軍士有自陳於宰相者上以問公對素辦上喜卽處分給之初駕幸四明偶出倉卒官吏奔散𨿽父子不能相保公獨冒萬死間關海嶠拱衛黃屋不敢須臾後先自公扈從上慮錢谷不繼每對輙問公曰臣𨿽無用必不使上貽主憂及退不見有所陳啟而食足事濟上嘗對輔臣稱公靜而辦故詔有器識沈靜不動聲色之語上以方隅未靖爲憂一日召宰輔從臣詢以禦敵之防眾黙黙公獨越次而對慷慨感激切中機防凡人所難言者必陳之左右股栗上亦爲之動聽遷本部尙書辭乃建言人主以淸心省事爲本以節用愛人爲先凡無名之費不急之務皆所當去因條具諸郡以軍興一時科調遂爲例及戶部近嵗取諸外非舊制者一切罷之公自入總戶部累上章言州縣之政病於民者如平江一郡於常賦外巧爲色目以斂戶物力不三十千月一斛較嵗稅不啻十倍又言圭田古有之今或無田而責其租甚亡謂也又言縣置吏旣溢額且用家人承文書縣有百吏吏家五人是五百遊手待哺一邑也凡二十餘事𨿽家至戶到所不能知者公皆縷陳而力除之逺近受賜焉泉州當凋瘵之餘公私匱竭公政事一趣簡儉上下安之範汝爲據建安辛企宗以制置使屯兵福州大其軍食而責於旁郡公曰吾州民力屈矣擾之恐生變上其事獲減民賴以蘇郡兵驕恣日久前後守將多務姑息公至一裁以法郡廩給米軍士有稱陳腐者什百相和遂至喧閧公俄至諭以理眾大驚捕誅爲首者無敢異言有告郡卒爲變公宻有處而示以閒暇郡僚恐請以巡尉自衛公曰是無能爲也謝遣之未離席悉捕以至其爲首者七人一郡帖然市人不知也逾年丐奉祠章四上乃得請愛福唐佳山水有終焉意乃於西郊因山築室環以花竹樓觀上下極登覽之勝以普光明榜之日誦華嚴於其間𨿽肩輿出入亦以自隨庵亭堂室皆以妙嚴境界名之與家人輩遊息其間杖防還從以一僕遇諸途者不知其爲天子從臣也紹興丁卯夏秋苦瞀之疾上章告老冬十有一月四日疾不起享年七十有二聞者莫不悼善人之云亡也娶江氏諫議大夫公望之女封淑人子男一人櫻孝而才以克家稱今爲右朝請郎女一人適右廸公郎坑冶司檢踏官朱偁偁之子大亮將仕郎皆公推異姓恩所任也孫男二人大亷右廸功郎福建路安撫司準備差使大猷登仕郎它以恩命及中外親族者凡九人惟公慈祥孝友見推宗黨純誠篤信見重朋友平居謙恭語若不出諸口及其臨事挺然直前無所顧隱不能詡詡相媚悅與王公遊𨿽觴豆之間一有不合必正色危言以直之遇善類澹然出肺肝惟恐其去世俗之交偶坐終日至不吐一辭公自躋顯仕其所施設不圖赫赫之功爲所甚難絕口不自鬻胸中蘊蓄未嘗先事有言故平生知公所存者少而公亦不自以爲慍也積官通奉大夫職爲龍圖閣直學士封南陽郡公邑二千四百戶食實封一百戶將以十九年八月十七日葬於劍浦丘坑曽祖之域櫻也持長樂吳元美之狀來請銘吳信人也出公門惟舊嘗曰南陽公自爲小官時作邑治獄愛民之心一本之誠及中興之初專任大計前後建議勤勤爲民一意以固邦本其設心何如也噫其眞知公者哉某生後於公十有三年登公之堂最晚而公遇之若長者親之若弟昆今其亡捨我孰銘銘曰

惟時需才如渇如慕及其成功亦在所遇桔橰待旱撬則備雨曰聖與賢毋必毋固偉哉南陽詩禮之緒一出而仕廼職邦賦逢此百爲臨難必赴遂登尊榮亦所遇故惟公之徳直而能恕除民之瘼去國之蠧有義有仁公其殆庶人或惜之不跌而僕脫身急流夢閱世務見晉光明於一切處當易簀時視死不懼巖巖閩山眾靈所防百年而歸旣安且固

朝奉大夫朱公宜人葉氏墓志銘

夫人姓葉氏其先縉雲郡麗水人曽大父縓大父才冠父育皆隱徳不仕夫人生二十年歸朝奉大夫朱瓛歸十有八年而公亡公亡二十八年而夫人歿始夫人之歸大夫公方諱窮夫人處之晏如嵗時奉祭祀接賓客供伏臘丰儉中禮悉以身任大夫弟未有室者爲求其配姉未嫁者擇可妻妻之凡闑之內事無不舉未嘗以不足爲嘆大夫之防擕諸孤自京師防以歸險阻千里盡力襄事旣葬防二子以疾死卜人曰葬非其地夫人罄家資爲攺卜卽與次子屏居甘藜藿撫視長養相與爲命方防授之書旣壯訓以義及其入官才而文言行有物則夫人力也夫人在子官舍平居從容戒之所與遊必賢必仁客至度可欵子則入告每告輙喜亟爲設觴豆具肴核歗詠終日朝夕不厭𨿽家無儲至鬻筓髢中物略無難色性莊重嚴勁樂施予使人知其勞逸故閨門嗃嗃不少自縱弛而上下歡輯僮禦終其身不忍去晚喜佛書坐宴黙若無所契臨終數日語其子以後事淚屬纊無一語亂者用大夫公恩始封崇徳縣君累封至宜人子男三人長曰似右從事郎先夫人十九年卒次子偁右從事郎福建路安撫大使司準備差遣防子早卒女一人適故司農卿黃鍔封令人孫男一人大亮將仕郎夫人之亡實紹興十二年正月二十一日偁將以是年十月二十三日祔於大夫公之兆狀其行來請銘銘曰

溫而能制兮潔而可親夫得淑女兮子有嚴君從夫欲貴兮從子欲壽不充其身兮必大其後

和州褒山佛眼禪師塔銘

江淮之南有大禪師號曰佛眼道行聞於朝勅居和州之褒禪山逾年以疾辭歸隱蔣山之東堂逺近奔湊執弟子禮以求法者不知幾何人名山大剎馳使延請者方來而未巳也宣和二年冬至之前一日飯食訖整衣趺坐合掌加額怡然而逝其徒哀慕如亡津梁如失舟檝莫知攸濟嗣法兄佛果大師克勤狀師之行且謂某曰師之於公風聞而悅一言而契今其逝公實見之知師莫若公是宜爲銘乃序而銘云師姓李氏名淸逺蜀之臨卭人捨家十四受具嘗依毗尼師究其說因讀法華經至是法非思量分別之所能觧持以問講師莫能對乃曰義學名相非所以了生死大事遂捐舊習南遊江淮間徧歷禪席聞舒州太平演道者爲世第一流宗師徑造其室恭事勤請旣入益堅演深奇之謂可以持法忍壁立不少假冀其深造師七年未嘗妄發一語一日有所契洞徹超詣機辧峻防莫當其鋒自是釋子爭歸之而師益靜黙自晦不自爲得隱居四面山大中庵屬天下新崇寧萬壽寺方擇人以處舒守王公渙之迎師住持未幾引去防龍門虛席遂補處焉居十有二年遷住褒禪山三領名剎所至莫不興起其在龍門道望尢振四方學者皆曰吾必師龍門由是雲集至居無所容師不起於坐而化湫隘爲巨剎壯者效筋力智者授軌度富者施資財初不祈也師嚴正靜重澹泊寡言笑動有矩則至出語和懌中節人服膺之其爲教則簡易深宻絕蹊徑離文字不滯於空無汗漫之說不以見聞言語辯博爲事使人洞眞源履實際非大有所契證不妄許可平居以道自任不從事於務嘗曰長老但端居方丈傳道而巳與士大夫遊不爲世利屈茍道合則欣然造之不爾𨿽過門或不得見公卿大人髙之樞宻鄧公洵武聞其風奏錫紫衣師名司諫陳公瓘見所傳語法嘆曰諸佛心宗眾生性海逺公涵泳深矣皆未識師也況其親炙者乎與佛果佛鑑同門莫逆道價相髙世稱東山二勤一逺云嘗宗百門義著圓融禮文又摭楞嚴法華著普門禮文並行於世其參學得法者無慮數十人士珪善悟爲之首而宿松無著道人李法慧頗臻其奧師壽五十有四僧臘四十將逝謂其徒曰諸方老宿必畱偈辭世世可辭耶直將安往逮終無一言初在龍門作靈光臺以防葬苾蒭之火化者且自爲志曰余它日亦藏於此後門人函骨以歸龍門龍門人悲且喜奉之如生以宣和三年正月壬寅塔成銘曰

大智惟心無南北祖一離其源遂開牖戶守尙同執觧隨趣岐行派流旣倒莫遡洪融混合演得其醇師則嗣之道益以尊如收全潮眾波莫分如舉大地萬有以陳用晦而明厥問四馳覺迷觧繆逺邇是依用捨孰測動言有規嚴以治已夷以示機端居叢林惟道是則化行事修不失靜黙大興龍門蠱壊以飾洞明眞源深履實際圓融普門並照兼利最後說法不立一偈嗚呼師乎孰識其歸淵澄月現舟行岸移於一舉手示大慈悲元珠在前罔象莫窺後學誰師靈光之碑

宣州昭亭山廣教寺訥公禪師塔銘

昭亭山廣教寺住持師守衲壽七十六僧臘四十五以宣和四年三月十有八日無疾終闍維得舍利五色不可數計其弟子虛藻等卽奉師骨塔於寺之西南隅一分以葬金峯師之舊隱逾月塔成虛藻持余友人卲搏暘叔狀來請銘狀曰師族鄭氏其先吳人本衣冠子業進士有聲屋間性剛志潔不喜接世俗事視紛華澹如也聞棲霞山云庵主能以出世法導人因往依焉後遊錢塘淨慈寺得圓覺几案間披捲恍然若獲舊物誦至今者妄身當在何處心目開明踴躍自喜乃棄儒衣冠禮圓照本公爲苾蒭師具遊方至圓通秀公室圓通知其法器一見許之決剔疑情卒爲印可在熙寧元丰間圓照圓通道行當世鉅公要人咸所嚴事而師實出其門叢林學者尊之皆以訥叔稱焉住蕪湖吉祥院江寧能仁寺繼遷華藏皆當路以師道價惇請之非師志也嘗曰比丘辭親割愛出離世网當以因緣果報爲念詎宜俯仰世權執事住持爲人役耶故所至未幾輙辭去隱居於宣之涇縣邑人王文誼爲築室金峯以居凡十有六年宣和辛丑龍圖閣學士毗陵錢公卽來鎭是邦防廣教住持虛席公曰此唐相國裴公隱地斷際禪師道也冝得道行爲眾欽信者居之無如訥者辭老且病公卒以禮致之師𨿽久於自晦一旦復出四方釋子摳衣問道雲集輻輳方來不巳而師遽逝矣惜哉師逝之前二日嘗以頂相封授其徒旣而啟封得偈二十言有違世之意其於死生際了了如此師爲人勁直精敏勇於踐履禪觀之外博極羣書賦詩屬文自號莫莫翁有集行於世作大藏節要二十門門門爲之序節宗鏡錄十卷擬寒山詩數百篇浩博淵奧事理並舉皆以寓教觀者獲益焉噫余之愚且從師未久固不足知師而暘叔深於禪者其言炳炳可考則師之行信矣惟浮圖氏以眞實不二爲宗以謙卑慈忍爲行以戒定寂黙爲修至其獘則流而爲詭爲戾爲貪又其獘則誕惑不根防給尙口訾慢自我好爲人師浸以相承不知其失而道日隱矣如是習者怠信者疑使人得以議其教是豈教之罪也以狀考之師則無是殆所謂明於宗篤於行而得其所以修者歟嗚呼亦難矣哉是冝銘又師之嗣法兄法藏卓公視余爲猶子故余之諸父從師遊者眾師亡之夕見夢於余若有所屬者則銘師尙可辭耶銘曰

眞離誕勝日翳昏疇始離之莠曁薫防非傳異益放紛惟師友徳合於渾堅持所修修所聞塵銷覺圓靜以醇死而不亡法中尊

大智禪師塔銘

政和五年嵗在乙未十一月十有八日大智禪師希覺示寂不病不恟無有恐怖以淸淨水身垢已顧大眾云一切諸相皆歸壊滅言訖而冥其嗣子法淵號曰慈覺於後七年於寶勝寺作窣堵波藏其遺骨稽首來謁筠溪居士請爲之銘居士於法未得自在不能悉知是大比丘諸微妙行復告慈覺爲我宣說汝師所得何法我當爲汝稱揚贊嘆於是慈覺良久答曰我觀世間以及我身諸所有法因緣和合眾妄發生譬如幻師見所幻人了無可取及諸取者況復有得而可言說我今若言如是爲法如是非法是爲謗師及謗如來然念我昔起心修行菩薩梵行勤求如來無上正覺於善知識生尊重心恭事懇請無有疲厭以是力故得大辯才能知一切出世世間諸言辭海亦能普出百千種音於一偈一句乃至一字廣演無量難觧最上勝義自謂巳得無礙法門持以求證諸大導師咸皆稱贊與我受記令我信心益自堅固最後得見大智比丘彼時見我說此法門而作是言善男子無以聲音語言而作佛事勿謂如來正法眼藏而可言說末世眾生以取捨心希望成道惟益多聞增長我見我今黙示汝三昧無有一法不從此出而實無有一可得法我時豁然證無所證拔猶豫箭截疑惑网了知一切不從外來𨿽復與我最初法門不見分別是非二相而令我心轉加調淨如炬得火普皆光焰如舟得檝無所系著我卽於彼大智師前歡喜踴躍頭面作禮而自嘆言善財南行還見普賢從初發心所入佛剎不及普賢一毛孔中一念所入諸佛剎海微塵數倍我於大智亦復如是故我今者欲以一法爲汝演說實不可得又我嘗聞是大智師夙植徳本久修勝行於過去中親近承事佛印比丘佛印爲言心境俱亡復是何物卽於彼時證是三昧觧力廣大信眼明徹直趣菩提淨出離道證燈相然復以示我非惟示我亦以深心起大慈悲於未諸證悉以方便種種開示因此願力入菩提三十九年四領寶剎所至興起度大弟子嗣法住世皆能於是三昧轉大法輪紹隆佛種無有窮盡居士聞巳得未曽有卽爲慈覺以偈贊言

饑者易爲食無復嗜正味辛酸及苦鹹自視皆甜相至其屬厭時不起更食想享以眾妙膳而反生惡憎眾生苦輪回樂法求觧脫因樂轉生愛增長我慢山聞聲及見色得少便爲足而於正法中乃作空寂怖縱橫斜見材閉障出離道自謂巳證得不知流轉因良哉大智師與眾作依怙能於不二門示現無相法減惑斷諸見聞此正覺知如持具足器盛滿甘露食隨取得飽足歷劫有無盡眾生知正味永不念它食惟趣一乘道餘二卽非眞剎那滅阿秖十方亦銷隕如是大智師在處俱現前𨿽復示湼槃而實未嘗滅故我與慈覺歷耳得千悟言說永不窮稽首第一義

筠谿集卷二十四

欽定四庫全書

筠谿集樂府

宋李彌遜撰

沁園春

欹枕深軒散帙虛堂畏景屢移漸披襟臨水榰牀就月蓮香拂面竹色侵衣壓玉爲醪折荷當醆臥防銀潢星四埀人歸後伴饑蟬自語宿鳥相依癡兒莫蹈危機悟四十九年都盡非任紆朱拖紫圍金佩玉靑錢流地白璧如坻冨貴浮雲身名零露事事無心歸便歸秋風動正吳淞月冷蒓長鱸肥【寄張仲宗蘆川集誤刋】

永遇樂【初夏獨坐西山釣臺新亭】

曲逕通幽小亭依翠春事才過防筍成竿等花著果永晝供閒坐蒼蒼晚色臨淵小立引暮鷗飛墮悄無人一溪山影可惜被渠分破百年似夢一身如寄南北去畱皆可我自知魚翛然濠上不問魚非我隔籬呼取舉杯對影有唱更憑誰和知淵明淸流臨賦似得恁麼

其二【用前韻呈張仲宗蘇粹中】

五十勞生紫髯霜換白日駒過閉戶推愁緣崖避俗壁角團蒲坐提壺人至竹根同臥醉防盡從欹墮夢驚回滿身疎影露滴月斜云破無人自酌有邀皆去我笑雨翁多可忍凍吟詩典衣沽酒二子應我兩忘一笑調同今古誰道郢歌無和後之人猶今視昔有能繼麼

念奴嬌

瑤池倒影露華濃羣玉峯巒如洗明鏡平鋪秋水淨寒鎖一天空翠荷芰風揺蘋蘩波動驚起魚龍戱扶疎桂影十分光照人世誰似老子癡頑胡牀危坐自引壺觴醉斗轉參橫歌未徹屋角烏飛星墜對景三人停杯一問誰防騎鯨去金牛何處玉樓髙聳十二

其二【坐上次王伯開韻】

風簾防影正間堂永晝香銷人寂軋軋鄰機芳思亂愁入回文新織燕蹴巢泥鶯喧庭柳好夢無蹤迹那堪春事背人何計畱得誰似愛酒南鄰岸巾坦腹醉踏西山碧防筆陽春傳雁足催我飛觴浮白老去情懷憑君試防鬢上秋霜色故園千里月華空照相憶

其三【癸卯親老生辰寄武昌】

楚山木落際平蕪千里寒霜凝碧鄂渚波橫何處是當日孫郎赤壁黃耳音稀白雲望逺又見春消息嘉辰長日謝池梅蕊初摘遙想黃鶴樓髙蘭堦絲管沸傳觴如織倦客心馳歸路繞不及南飛雙翼固著斑衣重翻錦字寄逺供甘防明年歡侍壽期應獻千百

三段子【次韻蘇粹中寄詠筠莊】

層林煙霽巨壁天半鴻飛無路云斷處兩山之間十萬瑯玕環翠羽轉秀谷枕蘋花汀漵短柳疎籬向暮防臥壠牛歸橫舟人去平蕪鷗鷺並遊不見鞭鸞侶只僧前松子隨步回徑險淩風遐想小憇淸泉欹茂樹正筍蕨過如蘇新雨磯下游魚可數縱窈窕雲開長啟寂寂誰爭子所世上丹轂朱纓春夢覺南柯何許況榮枯無定中有歡離愁聚盡笑我詫盤中趣爲續昌黎賦防有人秣馬膏車相屬一樽淸醑

水調歌頭【橫山閣對月】

淸夜月當午軒戶踏層冰樓髙百尺縹天闕敞云扄萬里風揺玉樹吹我衣裾零亂寒入骨毛輕徑欲乘之去髙興繞靑冥神仙說功名事兩難成葦汀筠岫深處端可寄餘齡身外營營姑置對景掀髯一笑引手接飛螢且盡杯中物日出事還生

其二【次李伯紀韻趣開東閣】

安石寓絲竹方朔雜詼諧昻霄气槪古來無地可容才不見騎鯨仙伯唾手功名事了猿鶴與同儕有意謝軒冕無計避嫌猜靜中樂山照座月浮杯忘形湛輩一笑丘壑冩髙懷只恐天催玉斧爲破煙塵昏翳人自日邊來東閣動詩興莫待北枝開

其三【次李伯紀春日韻】

松栢漸成趣紅紫勿齊開花神靳惜芳事日日待公來遙想金葵側處素月華燈相照妝影滿歌臺餘韻冩宮羽飛落逺山隈逃禪客尊中盡厭長齋且愁風絮斷送春色攬離懷命駕何妨千里秖恐行雲礙轍直磴挿崔嵬手拍陽春唱隔屋借殘杯

其四【次向伯恭薌林見寄韻】

不見隱君子一月比三秋驚濤如許夢魂無路絕橫流安得如雲長翮命駕不須千里上下逐君遊此計杳難就注目倚江樓西風裏多少恨寄歌頭飛奴接翼爲我三度下南州【三得伯恭佳詞】正是天寒日暮獨釣一江殘雪風獵碧莎裘和子浩然句一酌散千憂

其五【再用前韻】

不上長安道霜鬢幾驚秋故人何在時序欺我去如流常對洛濱仙伯共說薌林佳致魂夢與追遊更唱中秋句得月上東樓雲巖秋香下楚江頭十年笑傲眞是騎鶴上揚州卻憶金門聯轡曉殿催班同到髙拱翠云裘明月今千里何計緩離憂

其六【八月十五夜集長樂堂月大明常嵗所無眾客皆歡戱用伯恭韻作】

白髮閩江上幾度過中秋陰晴相半曽見玉塔臥寒流不似今年三五皎皎冰輪初上天闕恍神遊下視人間世萬戶月明樓賢公子追樂事占鰲頭酒酣喝月腰鼓百面打涼州沈醉盡扶紅袖不管風揺仙掌零露濕輕裘但恐尊中盡身外復何憂

驀山溪【次李伯紀梅花韻】

衝寒山意未放江頭樹老去恨春遲數花期朝朝暮暮疎英冷蘂也爲有情忙深夜月小庭中絕勝西城路調元妙手便是春來處醞造十分香更暖借毫端煙雨狂歌醉客小摘問東風花謝後子成時趂得和羮否

其二【宣城丞防雙梅】

竹邊柳外兩兩寒梅樹疎影上簾櫳似卻那一枝橫暮玉肌瘦損有恨不禁春縈冰佩整風裳悵望瑤臺路我來勝賞持酒花深處天曉釀幽香正一霎如酥小雨江山得助臭味許誰同長安逺故人疎夢到江南否

昆明池【次韻尙書兄春晚】

帳錦籠庭囊香飄榭過了芳時彊半覓殘紅蜂須趂日占新緑鶯喉吒暖數花期望得春來去也把酒南山誰伴更簾幕垂垂惱人飛絮亂落一軒風晚手拍狂歌揮醉椀笑浪走江頭防逢歸燕憶黃華曽吹紗防訝防縷催攽紈扇功名事於我如雲謾贏得星星滿簪霜換向棠棣華間鶺鴒原上莫厭尊罍頻見

十月桃二首【同冨季申賦梅花】

浮雲無定任春風萬防吹上寒枝砌外瓏暗香夜度簾幃閒情最宜酒伴勝黃昏冷月淸溪風流謝傅夢到華胥長是相隨似凝愁不語誰知芳思亂微酸已帯離離傳語花神任教橫竹三吹枝頭要防如豆趂和羮百卉開時十分金蘂先與東君一笑相期

其二

一枝三四防疎英秀色特地生寒刻楮三年謾誇煮石城丹梨花帯雨難並似玉妃寂寞微潸瑤臺空闊露下星埀零亂風鬟記前回擁蓋西園花信被山煙著意邀防醆面橫斜大家月底頹然如今萬防難綴共蒼苔打合成斑詩翁何似勸春莫教粉淡香殘

聲聲慢【木犀】

龍涎染就沈水薫成分明亂屑瓊瑰一朶才開人家十里湏知花兒大則不大有許多瀟灑淸奇較量盡誚勝如末利賽過酴醿更被秋光斷送微放些月照著陣風吹惱殺多情猛沈醉酬伊朝朝暮暮守定盡忙時也不分離睡夢裏膽瓶兒枕畔數枝

永遇樂【學士兄築室南山櫃梗峯下與西山相對因生日以詞見意】

一水如繩兩山如翼緑野如繡松院幹霄筠莊枕浪攬盡溪山秀水南水北竹輿蘭棹來往月宵花晝問人間天上何處更尋大圍小有人言櫃梗功成仙去丹鼎夜寒光透喚取雲英煉成石髓日月齊長久煩君挾我朝元眞闕兩翼羽輕風驟此時防小茅峯頂有云貫斗

滿庭芳【中秋次劉夢弼韻】

荷背翻黃蕉心滴翠雨洗庭院無塵斷雲缺處矯首望冰輪迆邐天埀四幕星杓淡河漢橫銀笙歌散風簾自上寒水滿樓明劉郎方得計牀揺繡戶枕並華裀笑狂客無眠坐聽鐘鯨明月中秋一夢臨鴛甃三繞慇勤淸光裏持杯對影風月兩兼並

水龍吟【上巳】

化工收拾芳菲暈酥剪防迎春禊江山影裏防階星聚重尋古意曲水流觴晚林張宴竹邊花外倩飛英襯地繁枝障日防絲駐羲和斾云避淸歌自止放一鉤玉沈寒水西園飛蓋東山攜妓古今無媿聞道東君商量花蘂作明年計待公歸獨運丹靑妙手憶山陰醉

洞仙歌【登臨漳城詠梅】

斷橋斜路又是春來也仙掌挼云半開謝盡凝酥砌粉不似眞香分明對冰雪肌膚姑射天涯傷老大萬斛新愁一笑端須問花借縱廣平冷淡鐵石心腸未得花裏風前月下爲傳語遊蜂緩經營且畱與山翁醉吟淸夜

其二【次李伯紀韻】

殘煙薄霧仗東風排遣收拾輕寒做輕暖問墻隅屋角多少靑紅春不語行處隨人近逺穿簾花影亂金鴨香溫幽夢醒時午禽囀任拋書推枕嚼蘂攀條暗消了淸愁一半且莫放浮雲蔽晴暉怕惹起羇人望中凝戀

江神子【臨安道中】

夢中北去又南來飽風埃鬢華衰浮木飛蓬蹤迹爲誰催自笑自悲還自娛一杯酒鼻如雷曉輿行處覺春回屑瓊瑰糝殘灰病眼衝寒欲閉又還開近水人家籬落畔遙認得一枝梅

感皇恩【次韻尙書兄老山堂作】

入夜月華淸中天方好更著山光兩相照星稀云淨玉樹驚烏三繞廣寒風露近秋先老老山髙勝飛塵不到亭上仙翁自昏曉短封新唱字字令人絕倒待慿書寄恨歸鴻少

花心動【七夕】

水館風亭晚香濃一畨芰荷經雨簟枕乍閒襟裙初試散盡滿軒袢暑斷雲卻送輕雷去疎林外玉鉤微吐夜未闌秋生敗葉暗催庭樹天上佳期久阻星河畔仙車縹緲雲路舊恨未平幽歡難駐灑落半天風露綺羅人散金猊冷醉魂到華胥深處洞戶悄南樓畫角自語一寸金【尙書生日光州作光州芍藥甚盛尙書爲品次圖之故末句云】

仙李盤根自有云仍藹芳裔笑澑雨霜皮臨風玉樹紫髯丹頰長生久視鶴帳瑯書至長庚夢當年暗記佳辰近回首西風漸喜秋英弄霜蘂暫捲雙旌鳴金吹祝萱堂伴新戱對璧月畱光屏仙供翠碧雲人合飛觴如綴早晚巖廊侍終不負黃樓一醉丹靑手先與翻堦萬葉增春媚

蝶戀花【擬古】

百尺遊絲當繡戶不系春暉只系愁閒住拾翠歸來芳艸路避人胡蝶雙飛去困臉羞眉無意緒陌上行人記得淸明否消息未來池閣暮蒙蒙一餉梨花雨

其二【遊南山過陳公立後亭作】

足力窮時山已晦卻上輕舟急棹穿沙背云影漸隨風力退一川月白寒光碎喚客主人陶謝軰拂石移尊不管逰人醉羅綺叢中無此防只疑身在煙霞外

其三【新晴用前韻】

淸曉天容爭顯晦溪上羣山戢戢分馳背誰似浮雲知進退疎林嫩日黃金碎

夜枕不眠憎防軰困眼貪晴被風煙醉天意有情人不防分明置我風波外

其四【福州橫山閣】

百疊靑山江一縷十里人家路繞南臺去榕葉滿川飛白鷺疎簾半捲黃昏雨樓閣崢嶸天尺五荷芰風淸習習消袢暑老子人間無著處一樽來作橫山主

其五【西山小湖四月蓮初有一花】

小小芙蕖紅半展占早爭先不柰腰支軟羅襪淩波嬌欲顫向人如防閨中怨

把酒與君成眷戀約束新荷四面舞歌扇不放逰人偸眼盼鴛鴦葉底潛窺見

虞美人【詠古】

上陽遲日千門鎖花外流鶯過一畨春去又經秋惟有深宮明月照人愁暗中白髮隨芳艸卻恨容顏好更無魂夢到昭陽腸斷一雙飛燕在雕梁

其二【東山海棠】

海棠開後春誰主日日催花雨可憐新緑徧殘枝不見香腮和粉暈燕脂去年擕手聽金縷正是花飛處老來先自不禁愁這樣愁來欺老防時休

其三

金泥捍撥春聲碎恨入相思淚醉欺秋水緑云斜渾似夢中重到阿環家主人著意畱春住不醉無歸去只愁銀燭曉生寒明日落花飛絮滿長安

其四【贈冨季申別】

年年江上淸秋節醆面分霜月不堪對月已傷離那更梅花開後海棠時劍溪難駐仙遊路直上雲霄去藕花恰莫礙行舟要趂潮頭八月到揚州

其五【次韻葉少蘊懷隱庵作】

方壺小有人誰到底事春知早使君和气粲成花更築百花深處駐春華

云關逺枕苕溪淺未放歸懷展防殘紅紫緑陰斜鸞鳳幹霄卻上玉皇家

靑玉案

楊花盡做難拘管也觧趂飛紅伴騘馬無情人慚逺沙平淺渡雨濕孤村何處長亭晚欲憑桃葉傳春怨算不似斜風倩雙燕縱得書來春又換只將心事分付眉尖寂寞梨花院

菩薩蠻【管邦惠家小鬟善謳】

小山嬌翠低歌扇雛鶯學語春猶淺無力響方檀聲隨玉筍翻埀鬟云乍染媚靨香微防未觧作輕顰凝情巳動人

其二【新秋】

涼飈輕散餘霞綺疎星冷浸明河水欹枕畵檐風秋生艸際蛩鴈行離塞晚不道衡陽逺歸恨隔重山樓髙莫憑欄

其三

風庭琴瑟燈明滅碧桐枝上蟬聲歇枕冷夢魂驚一堦寒水明烏飛人未起月露淸如洗無語聽殘更愁從兩鬢生

其四【富季申見約觀月以病不能往夜分獨臥橫山閣作此寄之】

餘霞收盡寒煙緑江山一片圓明玉欹枕畵樓風愁生艸際蛩金莖秋未老兩鬢吳霜早忍負廣寒期淸尊對誰思

浣溪沙

小小茅茨隱翠微橋平雙手防漣漪好風還動去年枝得雨疎梅肥欲展人家次第有芳菲惜花恰莫探春

遲

其二【和蔣丞端午競渡】

簫鼓哀吟樂楚臣牙檣錦防簇江漘調髙防筆逞尖新海角逢時傷老大莫辭巵酒話情親與君同是異鄕

人

其三

向日南枝不柰晴無風絳雪自飄零畫樓更作斷腸聲小側金荷迎落蘂髙燒銀燭照殘英生愁斜月酒初醒

臨江仙【次韻尙書兄送別】

枝上子規催去斾栁條偏繋離情片雲畱雨鎖愁城不堪明夜月寂寞照南榮

莫作東山今日計風雷已促鵬程功成來伴赤松行卻尋鴻鴈侶尊酒防如星

其二【次韻冨季申九月菊未開】

燕去鶯來昏又曉勞生莫負心期菊花何必待開時十分浮玉蟻一拍貫珠詞少借筆端煙雨力不須露染風披芳心微露定因誰風流今太傅瀟灑古東籬

其三【次李伯紀韻】

多病淵明剛止酒不禁秋蘂浮香飲船歌板已兼忘吳霜羞鬢攺無語對紅妝小撚靑枝撩鼻觀絕勝嬌額塗黃獨醒滋味怕新涼歸來燈影亂欹枕聴更長

其四【杏花】

一片花飛春已減那堪萬防愁人可能春便負閒身細思愁不飲卻是自辜春且共一樽追落蘂猶勝陌上成塵杯行到手莫辭頻杏花須記取曽與此翁鄰

其五【次韻葉少蘊惜春】

試問花枝余防許捲簾細雨隨人風光猶戀苦吟身海棠渾怯冷爲我彊畱春細聴惜花歌白雪不知醆面生塵吹開吹謝漫驚頻少陵眞有味愛酒覓南鄰

醉花陰

翠箔陰陰籠畫閣昨夜東風惡香逕漫春泥南北東郊惆悵妨行樂傷春比似年時覺潘鬢新來薄何處不禁愁雨滴花腮和涙煙脂落

其二【木犀】

紫菊紅萸開犯早獨占秋光老醞造一般淸比著芝蘭猶自爭多少霜刀剪葉呈纎巧手撚迎人笑雲鬢一枝斜小閣幽窻是處都香了

淸平樂【登第】

燭花催曉醉玉頽春酒一騎東風消息到占得鰲頭龍首長安去路駸駸明朝躍馬芳陰應是花繁鶯巧東君著意瓊林

其二【春晚】

一簾紅雨飄蕩誰家去門外埀楊千萬柳不把東風畱住舊巢燕子來遲故園緑暗殘枝腸斷畵橋煙水此情不許春知

浪淘沙【林仲和送芍藥再以詞爲寄次韻謝之】

把酒挽芳時醉袖淋漓多情楚客爲秋悲未扺香飄紅褪也獨繞空枝天女寶刀遲露染風披翠云疊疊擁朱衣知道筠谿春寂寞來慰相思

其二【鵬舉坐上次康平仲畱別韻】

樂事信難逢莫放怱怱飛紅撩亂減春容臨水不禁頻送客風袖龍鐘小閣畵堂東綺繡相重樽前誰唱夏雲峯醒後欲尋溪上路煙水無窮【是日歌姬首唱夏雲峯】

謁金門【寄逺】

春又老愁似落水難掃一醉一回才忘了醒來還滿抱此恨欲憑誰道柳外數聲鶯鳥只恐春風吹不到斷

云連碧艸

滴滴金【次韻尙書兄老山堂雪】

廣平未心如鐵恨梅花隔年別化工剪水鬭春風似南枝和月長鯨一飲寧論石想髙歌醉瑤席幾時歸去共樽罍防寒花連陌

訴情【次韻李伯紀桃花】

小桃初破兩三花深淺散餘霞東君也觧人意次第到山家臨水岸一枝斜照籠紗可憐何事苦愛施朱減盡容華

好事近【同前】

春苑雜花芳詩老賸誇梅格誰道武陵深處便不如姑射莫分紅淺與紅深防防是春色生怕一畨風雨半飄零江國

鶴衝天【張仲宗以秋香酒見寄並詞次其韻】

篘玉液釀花光來趂北窻涼爲君小摘蜀葵黃一似嗅枝香飲中仙山中相也道十分宮樣一般時候最宜嘗竹院月侵牀

天仙子【次富季申韻】

飛蓋追春春約佇繁杏枝頭紅未雨小樓翠幕不禁風芳艸路無塵處明月滿庭人欲去一醉鄰翁須記取見說新妝桃葉女明年卻對此花時畱不住花前語揔向似花人付與

淸平樂【次韻葉少蘊和程進道梅花】

斷橋缺月防防枝頭雪畵角吹殘聲未歇早是一年春別壽陽弄粉成妝柔腸結結丁香可怕眞梅輕妬逰蜂說與何妨

其二

推愁何計車下忘乘墜日上南枝春有意已訝紅酥如綴兒童緩整餘杯芒鞵午夜重來素靣應憎月冷眞香不逐風回

其三

長紅小白何處尋梅格日日南山云滿額暗老一分春色廣平賦罷瑤香細嚼花蘂啇量畱得筆端雨露後來收拾羣芳【二月始得此詞故於末章見意】

防綘唇【奉酬冨季申】

剪剪疎花托根宛在長松底蔓柯相倚便有淩霄志丹鳳忽來小隊迎秋起畱無計待公歸侍重與分紅翠

虞美人【宜人生日】

梨花院落溶溶雨弱柳低金縷畵檐風露爲誰明靑翼來時試問董雙成去年春酒爲眉壽花影浮金斗不須更覓老人星但願一年一上一千齡

醉花陰【學士生日】

池靣芙渠紅散綺鵲噪朱門喜環佩響天風香靄杯盤更約麻姑侍塵寰不隔蓬萊水束帯巖廊戱痩鶴與長松且伴臞仙久住人間世

其二【碩人生日】

簾捲西風輕雨外揖數峯橫翠樓上地行仙壓玉爲醪旋摘黃金蘂一觴一闋千秋嵗不願封侯貴長伴紫髯翁踏月吹簫笑詠雲山裏

感皇恩【學士生日】

花院小回廊庭萱成行水靣紅妝翠綃帳蓬萊云近風露一畨淸曠星郎來碧落長庚象素志未酬丹心益壯且醉眞珠小槽釀不須皓齒拍手狂歌淸唱一尊爲壽慶羲皇上

其二【端禮節使生日】

宻竹剪靑綃華堂初建卷上蝦須待開宴壽期春聚芍藥一畨開徧砌成錦步帳籠歌艶綘節近頒丹雛重見花裏雙雙乍歸燕重重樂事憑仗東風拘管一時分付與金荷勸

小重山【學士生日】

鞭鳯驂鸞自斗杓老君親抱送下層霄人間仙李占春饒千秋裏松月伴吹簫故國水雲遙摘新丹荔熟剝紅綃南山影轉臥金蕉傾寒緑眉壽比山髙

其二【同前】

星斗心胸錦綉腸厭隨塵土客逐炎涼江山風月伴行藏無人識髙臥水雲鄕肘後有仙方假饒丹未就壽須長儒冠多誤莫思量十分酒菡蓞小池塘

花心動【夫人生日】

紅日當樓繡屏開風裀舞花隨步綘佛佩蘭香染妝梅彷佛紫煙眞侶雪消池館年年防玻璃泛小槽新注防簫語云璈未徹暖回芳樹瑤檢曽攽壽縷好系日榮春馭鸞深駐桂殿影寒蓬山波闊未似防衣庭戶坐防鶴鬢云萊戱重重拜天階雨露縱遊處人間徧尋洞府

漁家傲【博士生日】

海角秋髙風力驟樓臺四靣山容瘦季子貂裘寒欲透懸弧晝髙歌棣蕚聊巵酒且共追歡寛白首淸閒贏得身長久世上功名翻覆手爲君壽腰間要防懸金斗

阮郎歸【碩人生日】

黃花猶未拆霜枝今年秋較遲六麼催泛玉東西登髙慶誕時神仙事古來稀且爲千嵗期戱萊堂上兩龎眉何妨舉案齊

醉落托【碩人生日】

霜林變緑畵簾桂子排香粟一聲檀板驚飛鶩弦管樓髙誰在闌干曲人生一笑難相屬滿堂何必堆金玉但求身健兒孫福鶴髮年年同泛淸尊菊

柳稍靑【趙端禮生日】

壽煙籠席采蓮新按舞腰無力占盡風光人間天上今夕何夕藍袍換了萊衣慶嵗嵗君恩屢錫連夜歡聲滿城佳气和春畱得

防絳唇【富季申生日】

花信爭先暗將春意傳桃李壽鄕同醉緑野聯珠履麟閣丹靑眷注英裔眉間喜日邊飛騎來促東山起

十樣花

陌上風光濃處第一寒梅先吐待得春來也香銷減態凝竚百花休謾妬

陌上風光濃處繁杏枝頭春聚艶態最嬈嬌堪比並東鄰女紅梅何足數

陌上風光濃處日暖山櫻紅露結子防朱唇花謝後君防取流鶯偏囑付

陌上風光濃處忘卻桃源歸路洞口水流遲香風動紅無數吹愁何處去

陌上風光濃處最是海棠風措翠防襯輕紅盈盈淚怨春去黃昏微帯雨

陌上風光濃處自有花王爲主富艶壓羣芳蜂蝶戱燕鶯語東君都付與

陌上風光濃處紅藥一畨經雨把酒繞芳叢花觧語勸春住莫教容易去

筠谿集樂府

筠谿李公家傳

公諱彌遜字似之其先本唐諸王苖裔始家陳畱八代祖澄仕爲溫州永嘉令遂遷於閩居福州連江縣至大父爲平江府吳縣人公晚年復歸隱於連江曽祖餘慶皇任國子博士知常州贈屯田郎中祖處常皇任忠武庫節度推官贈朝請大夫考撰皇任左朝奉大夫通判保州贈少師國博府君爲政精明所至能以仁愛得人心論事切直不果用於朝出爲常州歿官邦人思慕出涕畱葬橫山爲之繪像嵗時奉烝嘗不忘民有疾者取塋土服之輙愈其遺行詳見荊國王文公安石墓表及循吏遺愛錄朝請府君年十三能兼通孔頴逹疏杜預左氏傳及居官嚴整母公安太君得目疾不能視君晨夕爲防其目以篤孝稱少師府君蚤從南丰先生曽鞏學南丰雅器重之初仕越州淸獻趙公抃知其剛介薦聞於朝所至興崇學政人比之文翁常衮廣孟子說著養气論傳於世山楊先生時實銘其墓公弱冠擢上捨冠多士崇寧以來方用捨法更貢舉視南省第一人登大觀三年進士第歷單州司戶丁少師府君憂除防調鄆州陽谷簿政和四年二月除國朝防要所檢閱文字十二月引見上殿攺授承奉郎遷祕書省校書郎充編修六典檢閱文字六年七月出爲提舉河東路學事未赴九月授尙書禮部員外郎七年正月守尙書司封員外郎十一月試明堂頒事八年四月擢爲起居郎時姦黨用事以上封事剴切八月貶知雅州廬山縣九月攺奉嵩山祠斥廢隱居者凡八年宣和七年十二月知冀州敵人初犯順河朔諸郡皆無備禦公在冀州捐金帛致勇士修城堞決河防塹邀擊敵之遊騎斬首甚眾敵入中國無有拒其鋒者惟冀能以死守烏珠北還戒師毋犯其城敵退靖康元年七月召爲衛尉少卿有防冀州守禦有勞進秩二等九月以論奏有忤與郡十一月差知筠州靖康二年江寧牙校周徳叛執帥臣資政殿學士宇文粹中殺官吏嬰城自守勢甚猖獗四月準大元帥府札子除公江東路轉運判官就領郡事公時避冦蔣山無寸兵尺鐵聞命單騎扣賊圍蠟書射城中招防賊通欵開關迎公公立馬諭賊禍福勉其捨逆從順赴行在所勤王公夜臥黃堂大啟城門示賊不疑招集流亡賊之脇從悉從拊定其首亂者反側未服時新除右僕射李公綱行次江寧公與謀之呼首惡者五十人至庭下訊驗其狀一夕悉誅之其餘黨千餘人令提舉常平使者王枋部送行在一郡按堵帖然建炎元年六月除職攺充淮南路轉運副使訓詞褒諭謂廼者鋒刃餘孽怙惡弗悛爾能奮然爲民莫刈使朝廷威令稍伸可謂奇偉七月遭魯國太夫人艱觧官建炎四年服除四月奉太平觀祠紹興二年三月祠滿知饒州三年三月丐崇道觀祠五年召對便殿首言當堅定規撫排斥姦言浮議責左右輔弼之臣爲社稷經逺之慮又謂朝廷一日無事幸一日之安一月無事幸一月之安欲求終嵗之安巳不可得況能定天下大計乎上嘉其讜直明日上具以所奏諭近臣有不樂者擬進職再除郡進寶文閣知吉州陛辭上曰始將畱卿大臣欲重試卿民事其爲朕善拊循行召卿矣旣至郡綏撫疲氓耡治盜賊境內稱治七年五月召爲尙書左司員外郎八月除起居郎公自政和末爲柱史以直節盡言流落中外閱二十年復居是軄直前論事鯁切如初九月試中書舍人時國家多事公立朝知無不言奏疏滿篋乞令內外職事官皆得極言時事以開言路乞增置宿衛親兵以彊主勢乞罷諸路創立軍興月樁錢以寛民力至於乘輿舉動亦宻有規諫上嘗批奏疏曰李某可謂忠於愛君上又宣諭令條陳今日當行事件公奏對六事一曰固藩維以禦外侮二曰嚴禁衛以尊朝廷三曰練四方之兵以壯國勢四曰節國用以備軍食五曰收民心以固根本六曰擇守帥以責實效時駐蹕未定有防料舟給卒以濟宮人公封詔繳奏以爲六飛雷動百司豫嚴方時孔艱宜以宗社爲心不宜以內幸細故更勤聖慮事𨿽至防懼傷大體上嘉納之公在詞掖凡朝廷除授有私意封駮無所避當國者以爲異巳方國計單匱版省闕官無肯爲者時宰謂公有心計可爲民曹八年二月試戶部侍郎三月公言祖宗之法有可行於今日發運一司是也大槪權六路丰凶以行平糴之法然今比昔少異當師其意損益行之臣謂宜復此司別給糴本數百萬緡俾廣儲積以待恢復之用數年必見其效上詔從之遂復置江淮荊浙閩廣經制發運使以徽猷閣待制程公邁爲之時秦檜再相惟公與吏部侍郎晏公惇復有憂色八月公上疏丐外甚力詔不允趙公鼎罷相檜專國贊上決防求和金國遣烏陵思謀等來議和使人入界索禮甚悖號其書曰詔書指吾國曰江南見吾館伴使必欲坐堂中而坐使人於一隅所歷州縣必欲使官吏具禮迎其書如國中迎天子詔書之禮且言其書到必欲上再拜親受之又欲以客禮到都堂見宰執二使旣到以難從之事邀請於朝欲上受金國冊封中外惶駭三衙楊沂中等至都堂白宰執云聞朝廷欲贊主上行屈巳之禮恐軍民詾詾卽某輩彈壓不得是時敵使在館軍民皆出不平之語臣下惴惴慮生意外之變傾都城百姓終夕不能寐而近甸常潤防稽之間民並不安檜本主此議以人言紛紛亦於榻前求去欲要上決意從和時樞宻院編修官胡公銓上疏言議和之非乞斬檜以謝天下校書郎範公如圭以書責檜曲學倍師忘仇辱國之罪遺臭萬世禮部侍郎曽公開至堂抗聲引古誼以折檜皆相繼貶逐方檜凶熖燻灼人莫敢言獨公對丐言金人遣使請和事當緩而圖之謀以致之必於有成至於先事致屈欲行君臣之禮有大不可者上深悟其說以爲當然十一月詔廷臣大議公手疏敷陳甚切謂陛下受敵之空言未有一毫之得乃欲輕祖宗之所付托屈身委命自同下國而尊奉之是倒持太阿以授之柄授人以柄危國之道而謂之和可乎又曰陛下今率國人以臣事醜類將何以責天下忠臣義士之气時羣臣心知臣事仇敵之非畏檜不敢辯爭皆同聲依阿其抗論不屈者惟公一二人而巳檜忽遣介通殷勤邀公至私第曰政府方虛員苟和好無異議當以兩地相凂公答曰某受國恩深厚何敢見利忘義顧今日之事國人有不以爲然者獨有一去可報相公檜黙然不言次日公再上疏曰竊聞朝廷計議禮儀未定使人之說多不可從臣反復思之金人狂悖吞噬欲盜混一之名故以土地宗族邀陛下金人敵國也卿士大夫國人所賴以爲國者也今事未得一而先致屈坐失四海之心不可不慮臣自艸萊累被親擢思所以報陛下者惟盡忠而巳茍顧避不言致陛下墮敵人之計失國人之心以貽後患臣之罪大矣又上疏言送伴使揣摩迎合意爲身謀不卹社稷之計乞別選忠信之人協濟國事檜怒甚公復引疾請外上特諭大臣畱之禦筆有曰卿毋以輕去朕爲髙檜盡排羣論屈禮從和之議巳決附防其說者或謂往年敵人南騖趙公鼎爲臺臣尙欲畫江爲界今乃以和議爲非或謂向使在明州時主上𨿽百拜亦不問士論靡然無所規正賴公等廷爭檜𨿽不從亦知公議之可憚是以牽制再與使人計議稍殺其禮如不受封冊如宰執就館見使人受防書納入免於主上屈體如攺江南爲宋攺詔諭使名爲國信若此類者初檜不以從之爲恥皆公等忠憤激切立論正捄之力惟君臣之禮迄不能爭九年春公凡再上疏歸田裏以徽猷閣直學士知筠州攺知漳州公不鄙逺郡修崇儒化新作鄕校至今漳人繪祠於學十年請祠歸隱連江西山牓其別業曰筠莊自號筠谿眞隱時權臣誅逐異已者忠臣賢士相望落南公日戒家人治裝束擔以俟嶺海之命五月金烏珠渝盟舉國中之兵分四道入冦十一年正月烏珠復僉兩河軍與蕃部凡十餘萬冦淮西防壽春人益信公廷爭去國所論敵情反覆其言皆驗初檜主和諱戰排斥公等所奏至是檜乃言於上曰徳無常師主善爲師臣昨見金國撻辣有割地之議故贊於從和今烏珠和議巳變當定攘伐之計檜亦自知前言之非而自遷其說至十二年乘敵兵之敗諸將之勝檜復收兵求和何鑄曹勛使命旣通檜乃追仇向者盡言之臣十一月言者論在宰執則趙鼎王庶在侍從則曽開李某是四人者同心並力或因求對或緣上章必欲力沮和議於是公與曽公開並落職公處之裕如初無幾微忿懟之意晚嵗著詩有曰十年去國心常赤可見公惓惓憂國之志公去國十五年不通時宰書不請磨勘不丐任子不序封爵終其身焉二十三年二月三日公終於寓居蕭寺先檜兩年歿三十一年朝廷知公忠節詔追復敷文閣待制其制詞云人臣守堅正之論陳於王前朝廷有優渥之恩公於身後公學問純正操行端方爲人衎易與人無忤處大事臨大節不爲利回威怵凜然有不可犯之色居官亷而家益貧無一畝之田無一金之產獨藏書萬餘卷而巳公立朝有直節而所典州皆有惠政公之爲廬陵忠簡胡公銓嘗作郡齋記謂公威令神行惠利川流是豈巧言令色四體若無骨者所能乎公之治臨漳考亭先生朱公熹後至爲郡爲文祭公曰紹興之初公在邇列力辟和議見忌權臣出守此邦治行亦著竟以防口去郡臥家人懷其忠建此遺烈又奠公於學曰惟此廟學實公所遷人到於今追頌勞績矧惟忠慮抑壯前聞二邦之政人皆能誦之公取友必端與人交必忠以信初胡忠簡之貶也人𨿽髙其節皆憚權臣莫敢與通公獨至其家爲之經紀其行且書十事以贈其言曰有天命有君命不擇地而安之曰惟君子困而不失其所亨曰名節之士猶未及道更冝進步曰境界違順當以初心對治曰子厚居柳築愚溪東坡居惠築鶴觀若將終身焉曰無我方能作爲大事曰天將任之必大有所摧抑曰建立功名非知道者不能曰太剛恐易折須養以渾厚曰學必明心記問辧說皆餘事丞相張忠獻公浚帥閩知公居無屋耕無田嘗裒官之閒田千畝散屋百楹以遺公經輯生理公力辭不受彊之不可其安貧自樂身𨿽詘而道益髙公遺槁有奏議三卷外制二卷議古三卷詩十卷雜文六卷公兄弟六人皆以儒業名節著聞於時長彌性嘗魁成均蚤亡次彌綸知臺州次彌大歷河北河東宣撫副使大名尹刑部工部戶部尙書將大用厄於權臣終老信州懷玉山次卽公也次彌中爲上捨優等未命而卒次彌正爲吏部郎兼史館秦氏當國上書論事言所難言臺臣指爲趙忠簡黨人坐廢二十年公議惜之公歿之日檜尙在相位時賢避其勢熖無敢狀公之行銘公之墓是以其事不傳無以聞於太史氏諸孤僅拾其遺事大槪傳於家如立朝行巳言行之可書者尙多所遺逸云

先大夫歷事宣和蚤登兩省而以直節不容受知思陵旣列貳卿而以權臣坐廢蓋平生立朝之日常少居山林之日常多自弱齡冠多士年三十旣位柱史流落中外出入防惎年五十始再爲史官歷詞掖版曹僅閱兩嵗身巳去國方宣政閒近幸欲致有時名者出其門少屈身則立致顯要及紹興力爭和議當國者防以兩地皆褰裳去之若將凂焉所以白首丘園終老不悔夫先民之不朽者有行有言行事茍不盡見於時則斯文必亦有述於後大父旣抱忠藎郁而不伸至於遺槁復湮沒無傳實痛諸心大父發藻儒林卽以文鳴其所居官蓬省蘭臺史職詞垣皆著作之事前後隱居數十年間寒牕窮檐靑燈華髮手不釋卷閎博浩所發益肆煙林云嶠幅巾杖屨趣深理到追軼風騷意寄髙逺經淵史藪據古鑑今亂階治迹貫穿敷陳忠誠洞見積其所述充篋溢笥大父捐館之日先君尙防遺墨散失旋傳錄於親友家所輯文槀僅有二十四卷其間脫誤居多先君辛勤裒稡粗成全書將傳於後力所未逮玨繆承墜緒始克鋟梓大參攻媿先生旣光寵先世親染序文冠於篇端矣其遺事之詳具見家傳惟大父有行而不盡用有言而不盡傳撫捲追念蓋有感焉嘉定辛未孟夏旣望孫朝請大夫直寶謨閣江南西路提防刑獄公事兼本路勸農提舉河渠公事玨謹書

