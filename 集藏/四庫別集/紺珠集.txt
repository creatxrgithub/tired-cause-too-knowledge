

欽定四庫全書

子部十

紺珠集

雜家類五

雜纂之屬

提要

﹝臣﹞等謹案紺珠集十三卷不著撰人姓名案晁公武郡齋讀書志亦載有此書十三卷稱爲朱勝非編百家小說而成以舊說張燕公有紺珠見之則能記事不忘故以爲名其所言體例卷數皆與今本相合則此書當爲勝非所撰然書首有紹興丁巳灌陽令王宗哲序稱紺珠之集不知起自何代建陽詹寺丞出鎭臨汀命之校勘將鏤板以廣其傳云云考丁巳爲紹興七年而宋史勝非以紹興二年入相尋罷去五年復起知湖州引疾歸廢居八年而卒是宗哲作序時勝非方以故相裏居若此書果出其手不應刋校之人俱不能詳知姓氏於情理殊爲可疑或公武所紀有悞未可知也其書皆抄撮說部摘錄數語條分件系以供獺祭之用體例頗與曽慥類說相近惟類說引書至二百六十一種而此書所引祗一百三十七種視慥書僅得其半然其去取亦頗有同異未可偏廢且其所見書尙多古本亦有足與世所行本互相參討者如方言奕偞容也一條今本注曰奕偞皆輕麗之貎而此書則注云奕奕偞偞又今本私策纎■﹝艸侻﹞穉抄小也一條此書引作私纎穉抄策小也証之下文策字本次在抄字下則此書所引爲長蓋𨿽徵據叢雜而旁見側出其足資考證者亦多固未可槪以襞積譏之矣

乾隆四十三年八月恭校上

總纂官﹝臣﹞紀昀﹝臣﹞陸錫熊﹝臣﹞孫士毅

總校官﹝臣﹞陸費墀

●紺珠集原序

紺珠之集不知起自何代試嘗仰觀乎天文俯察乎地理凡可以備致用者雜出於諸子百家之說支分派別原始要終粲然靡所不載誠有益於後學然珠之爲物生於洲而崖不枯固寶之矣是珠也其色紺然異乎夜光之類惟取其文焜耀而已凡人之思慮有爲物所蔽而昏昧者取其珠而玩之則了然心悟渙然冰釋固足以開聰明備記遺忘豈小補哉學者於此能勤而熟覽之亦若提珠在手歷歷無忘其所能𨿽相去千百歲之久可以坐見其創述之本末則囊括倫類蓋無餘蘊矣以是而名其帙不亦宜乎建陽詹公寺丞出鎭臨汀僕幸登其門一日出示玆集俾之校勘訛舛將命工鏤板以廣其傳僕因得以詳究焉增益其所未能所得多矣揚子不云乎侍君子晦斯光窒斯通其是之謂歟紹興丁巳灌陽令王宗哲序

●欽定四庫全書

紺珠集卷一

﹝宋﹞朱勝非撰

○穆天子傳

燭銀玉果

穆王至昆侖丘觀寶器有燭銀玉果燭銀銀有光如燭玉果者石也皆似美玉

八駿

赤驥盜驪白義踰輪山子渠黃驊驑緑耳

左佩華

王賜七萃之士左佩華者至華之佩也

珠澤

此澤出珠方四十里

膜拜

如今之禮拜

羣玉田山

先王之所謂冊府

載玉萬隻

天子行幸載玉萬隻

樂池

王休於玄池上奏樂三日名曰樂池

瑤池

王與西王母宴集於瑤池之上銀烏王賜重徭之民銀烏一隻

豪牛

又賜文山之民豪牛豪馬

璧臺

王爲盛姬築臺砌之以璧

黃竹詩

王遊黃■﹝合上土下﹞之丘獵於蘋澤大寒雪凍乃作黃竹詩三章以哀之曰我䢐黃竹負閟寒

蘋澤

見上文

歕沙歕玉

王東遊於黃澤宿於曲落時人語曰黃之池其馬歕沙皇人威儀黃之澤其馬歕玉皇人壽谷

○古今注【崔豹】

靑田酒

烏孫國靑田核大如瓢貯水卽成酒劉章得三核供二十人飲不竭號靑田酒

黍民

河內有人常見黍米許大人馬滿地取火燒皆作蚊蚋飛去因號蚊蚋爲黍民

三寶刀名

吳大帝有寶刀三一曰百煉二曰靑犢三曰漏影

六寶劍名

又有六劍一白虹二紫電三辟邪四流星五靑冥六百里

驚翠眉

梁冀妻孫壽攺驚翠眉爲愁眉

扶老鉤欄

漢顧成廟記扶老鉤欄

紫塞

秦築長城土色紫號紫塞

車轄鐵盡

周公致治太平越裳氏重譯來貢迷其歸路周公錫以軿車五乘皆爲司南之制使越裳氏載之以南及到車轄鐵皆盡

丹棘靑棠

欲忘人之憂則贈以丹棘欲釋人之忿則贈以靑棠靑棠者合歡樹也

長喙參軍

豬

髯須主簿

羊

夜光宵燭

螢

蠅豹

卽蠅虎也

靑弁使者

蜻蜓

轉丸

蜣蜋

玄鍼

科斗

仙鼠

蝙蝠

歌女

蚓

鳳車

大蛺蝶

鳴砌

蛩

擁劍

卽蟹之大螯者

玄衣督郵

龜

河伯使者

鱉

雲气金枝玉葉

黃帝與蚩尢戰常有五色雲气金枝玉葉花葩之象集於帝所因作華蓋

華蓋

見上

秦皇七馬名

追風白兔躡景奔電飛翮銅爵晨鳬

驚帆

曹眞有馬名驚帆

澤芝

芙蕖

○洞冥記【郭憲】

碧玉鐘

漢武起騰光臺臺上撞碧玉鐘

九色鳳雛

東方朔遊房林之埜獲九色鳳雛

含煙舟

漢宮含煙舟以木蘭文杏爲櫓

連錢荇

靈池有連錢荇

碧麥酒

瑤琨山有艸如麥以釀酒一飲三旬不醒

韓終李

琳國生玉李韓終常食之故號

五嶽眞形圖

李克負五嶽眞形圖而至號負圖先生

丹露

善語國人飲丹露云日初出時有露如珠

卻睡艸

又有艸食之令人不眠號卻睡艸

麗娟

麗娟善歌嘗唱回風曲庭花翻落如深秋

神馬遶日

東方朔遊吉云之地得神馬乘之遶日三匝朝出暮歸闗猶未閉

泣珠

吠勒國人嘗有鮫人宿其捨旣去泣別所墮淚皆成珠

猗蘭殿

漢武所生之殿

掇月舟

龍虯池有掇月舟

玉枝

東方朔以西那國玉枝進武帝賜近臣年髙者云病則枝汗老則折老耼得之七百年不汗偓佺得之三千年不折

翻雞菱

玄都有翠水水中生菱狀如飛雞謂之翻雞菱

升蕖鴨

又有鴨丹毛而輕登於芙蕖唼露而食曰升築鴨

步景

卽東方朔所乘遶日之神馬也

候虫

漢元封間勒畢國貢細鳥大如蠅狀如鸚鵡以方尺玉籠盛百隻善鳴聲聞數里國人以此候時故名

霜條之箎

漢建元中起騰光臺臺上設樂有縣藜之磬吹霜條之箎唱來云依日之曲

龜甲屏

漢武起神明臺臺上設金牀象席雜玉爲金龜屏風

躡空艸

烏茶國有艸如芥葉食之能行空中號躡空艸

龍肝瓜

冰谷生瓜長盈尺名龍肝

五時雞

有雞夜鳴隨鼔節一更爲一聲號五時雞

玉燕釵

靑鳥畱一釵遺帝宮人欲碎之匣中見白燕升天后作釵名玉燕釵

玉螭

帝微行時長城見一玉螭遊於路

神龜出五頭

黃安坐一龜曰伏羲造网罟此龜一出頭余坐此龜以來經五出頭矣

刀化鵲

帝賜東方朔刀後化爲赤鵲入云去

懷夢艸

鍾火山有香艸帝思李夫人東方朔獻之帝懷之夢見因名

舌耕

黃安讀書執鞭荊以記一夕地成池時人曰黃安舌耕

○金樓子【梁湘東王繹】

夢腸反胃

揚雄作賦有夢腸之談曹植爲文有反胃之論【言勞神也】

酒甕飯囊

禰衡云茍彧可彊與言餘皆酒甕飯囊

投虎千金不如一豚肩

寒者不貪尺璧而思短衣投虎千金不如一豚肩

箕舌

鋸齒箕舌榼耳屩鼻

三斗爛膓

殷洪逺云周公腹中有三斗爛膓

桂華不實

桂華不實玉巵無當

玉華鹽

胡中有鹽瑩徹如水精謂之玉華鹽以供王廚

月額

旦日雨謂之月額

雨懸絲

細雨織懸絲

玉蔬

始皇遣徐福入海求金菜玉蔬並一寸椹

白鳥

蚊也齊桓公臥栢寢謂仲父曰一物失所寡人悒悒今白鳥營營是必饑耳因開翠紗幮進之

蜘蛛隠

龔捨初仕楚王非其欲見飛虫觸蜘蛛网而死嘆曰仕宦亦人之网羅也遂掛冠而退時人謂蜘蛛隠

白皮牛

大月氐有牛名白皮牛割其肉明日創愈

銅奴錫婢

銅之精爲奴錫之精爲婢

燃石

豫章有石水灌之可以燃鼎

虞吏

山中寅日稱虞吏虎也

當路

狼也

雨師

辰日稱雨師龍也

鯨潮

鯨蜺出穴則水溢爲潮鯨出入有節故潮有期

金鹽玉豉

五茄一名金鹽地楡一名玉豉可煮石

眾香木

南扶國木根栴檀節沈水花雞舌葉霍膠薫陸

采華艸

太極山有采華艸服之能言

飛車

奇肱之民能爲飛車從風逺行至於豫州歸則別給不以示民

能言雞

羅含之雞能言西周之犬能語

雷門

會稽城門鼓聲聞於洛陽號雷門

棗珠

扶余國美珠如酸棗

天雞

桃都山大樹有天雞日出卽鳴天下雞皆鳴

潢池

女國有潢池浴之而孕

玉李

星如玉李月上金波

縠霧

霧生猶縠河垂似帶

修羊公

有道者化白石羊題脇曰修羊公

黃你

書卷言怡神如黃你

○趙后外傳【伶玄】

九回香

趙后飛燕名宜主妹婕妤名合徳相繼寵盛合徳毎沐以九回沈水香膏髮

慵來妝

合徳爲薄眉號逺山黛施之小朱號慵來妝

溫柔鄕

帝幸合徳呼爲溫柔鄕曰吾老是鄕矣不能效武皇帝求訪白雲鄕也

披香博士

宣帝時披香博士淖方成白首教授宮中

唾袖如石上花

後與婕妤坐誤唾婕妤袖曰姊唾之染紺袖正如石上花衣之以爲石花廣袖

露華粉

合徳用露華白英粉傅面

寶箑

婕妤進後獨揺寶箑

璧甃

帝爲溫室以璧爲甃

九鶵釵

合徳有紫玉九鶵釵

畱仙裙

帝與後泛舟太液池酒酣風作後揚袂欲輕舉帝令左右持其裙久之風止裙爲之縐後曰帝恩我不得仙去宮中襞裙爲縐號曰畱仙裙

通徳擁髻

宮妓樊通徳流落人間頗能道二趙時事或問之通徳曰方盛時馳騖嗜欲安知終歸艸埜因視燭影擁髻而泣

○楊妃外傳【樂史】

七寶杯酌葡萄酒

帝與妃賞牡丹命李龜年持金花箋賜李白令進淸平調詞三篇白援筆立書以進帝命李龜年歌太眞以七寶波梨杯酌西涼州葡萄酒飲笑領歌意姿態尢妙

避風臺

帝覽漢成帝內傳以趙飛燕身輕置七寶避風臺謂妃子曰爾則任吹多少妃子對曰霓裳一曲足以髙掩千古

龍香撥

楊妃琵琶以龍香板爲撥

飲鹿泉金沙洞玉蕊峯

皆在驪山上

曲終珠翠可埽

令宮妓佩七寶瓔珞舞霓裳羽衣曲終珠翠可埽

頗黎碑

驪山箏殿側有魏溫泉堂碑其石瑩澈宮中呼曰頗黎石之碑也

玉■﹝穴上叫下﹞窱金葳蕤

迎娘歌喉玉■﹝穴上叫下﹞窱蠻兒舞帶金葳蕤

龍腦蟬

交趾貢龍腦香有蟬蠶之狀帝以賜妃妃私遺祿山

落妃池

貴妃生於蜀嘗誤墮池中後人呼爲落妃池

金步揺

帝自以麗水紫磨金琢步揺親挿妃髻上

竊吹玉篴

妃竊吹寧王玉笛忤旨放出已而獲召張佑詩云小花靜院無人見閒把寧王玉笛吹

請纒頭

宴於淸元殿自打羯鼔曲終謂八姨曰樂籍今日有幸得供養夫人請一纒頭八姨曰豈有大唐天子大姨無錢用耶出三百萬爲一局

冰晶屏

水晶屏上刻美人形可二三寸妃以遺國忠置之樓上嘗偃息其下一日國忠獨臥屏上諸女悉下各通名曰當壚人也步蓮人也桃源人也拾翠人也竊香人也金屋人也解佩人也爲云人也畫眉人也吹簫人也笑躄人也許飛瓊也趙飛燕也金穀人也結綺人也臨春人也國忠驚叱皆復歸屏上自後不登樓未幾果敗

照夜璣

帝賜虢國照夜璣

玉環

楊妃小字

○異聞實錄【李玟】

長明公

楊■﹝禾貞﹞於昭應寺讀書毎見一紅裳女子一日誦詩曰金殿不勝秋月斜石樓冷誰是相顧人褰幃弔孤影■﹝禾貞﹞問其姓氏云逺祖名無忌姓宋十四代祖因顯揚釋教封長明公開元中明皇與楊妃建此寺立經幢封妾爲西州夫人因賜珊瑚寶帳居之自此巽生蛾郎不復彊暴矣後驗之乃經幢中燈也

妾換馬

酒徒鮑生多聲妓外弟韋生好乘駿馬經行四方各求其好一日相遇於途宿於山寺各出所有互易之乃以女妓善四弦者換紫叱撥會飲未終有二人造席適聞以妾換馬可作題共聮賦否乃折庭下舊葉書之一云彼佳人兮如瓊之英此良馬兮負駿之名將有求於逐日豈得吝於傾城香暖深閨未厭夭桃之色風淸廣陌曽憐噴玉之聲一曰步至庭砌立當軒墀望新恩懼非吾偶也戀舊主疑借人乘之香散緑鬉意已忘於鬒髮汗流紅頷愛無異於凝脂賦文多不載二客自稱江淹謝荘也

甘棠館詩

會昌中許孝廣路由甘棠館逢白衣叟乘馬髙吟春艸萋萋春水緑野棠開盡飄香玉繡嶺宮前鶴髮人猶唱開元太平曲許異其詩遂問之忽入一林遂不見

竹葉舟

陳季卿者江南人舉進士至長安十年不歸一日於靑龍寺訪僧不值憩於大閣有終南山翁亦候僧偶坐久之壁間有寰瀛圖季卿尋江南路太息曰得此歸不悔無成翁曰此何難乃折階前竹葉置圖上渭水中謂陳曰注目於此如願矣季卿熟視卽渭水波濤洶洶湧一舟甚大恍然登舟其去極速行次禪窟寺題詩云霜鐘鳴時夕風急亂鴉又望寒林集此時輟棹悲且吟獨對蓮花一峯立明日次潼闗又作詩題之末句云已作羞歸計猶勝羞不歸踰旬至家兄弟妻子迎見甚喜信宿謂其妻曰我試期已逼不可久畱乃復進棹又作詩別其妻云酒至添愁飲詩成和涙吟飄然而去家人輩皆驚爲鬼物矣倐忽復至渭水徑趨靑龍寺山翁尙擁褐而坐僧猶未歸季卿謝曰豈非夢耶翁曰他日自知經月家人來訪具述所以題詩皆在

蚍蜉王漁紫石潭

徐玄之夜讀書見人物如粟米粒數百皆具甲冑擁一紫衣者行案上傳呼云蚍蜉王欲觀漁於紫石潭漁具數十人入硯中皆獲小魚玄之大駭以冊覆之照看皆無

○開元天寶遺事【王仁裕】

截鐙畱鞭

姚元崇牧荊州受代日闔境民吏泣擁馬首截鐙畱鞭以爲遺愛新牧奏之朝廷加獎

慚顏如甲

進士王光逺幹索豪權無厭或遭笞辱亦不愧恥時人語曰光逺慚顏厚於十重鐵甲也

七寶山座

明皇於勤政樓以七寶妝成山座髙七尺召諸學士講論古今勝者得升帷帳張九齡論辧風生首登此座焉

楚蓮香

都下名妓楚蓮香者國色無雙毎出蜂蝶相隨聞其香

暖寒會

巨豪王元寶毎大雪則自所居至坊巷口掃雪開徑迎揖賓客至其居處飲宴謂之暖寒會

記事珠

張說有珠紺色有光名記事珠毎有缺忘持玩之則灑然而寤

遊仙枕

龜玆國進枕溫潤如玉制作甚質若枕之而寐則十洲三島盡見於睡中名遊仙枕

記惡碑

盧奐累任大郡治有異績人畏之如神凢治姦惡旣斷罪又以所犯刻石立其門再犯必置之死時謂記惡碑

自暖杯

內庫有酒杯靑玉色其薄如紙以酌酒少頃則沸熱名自暖杯

辟寒犀

交趾進犀一株色如黃金盛寒置之坐中一室爲之溫然交趾人曰辟寒犀

飛奴

張九齡以鴿傳書寄其家𨿽逺必逹號飛奴

喚鐡

太白山隠士郭休字退夫所居有白雲亭客至有鐡一片則擊之其聲淸逺山中鳥獸聞之羣集亭下以爲玩謂之喚鐵

緑衣使者

長安富民楊崇義妻劉氏有色與鄰人李弇通共殺崇義遂謀塟日將塟客集崇義家有鸚鵡謂人曰殺主者劉氏李弇也遂敗明皇聞之封鸚鵡緑衣使者後人因以呼之

護花金鈴

寧王毎花盛時綴金鈴於上掣之以驚禽謂之護花金鈴

妖燭

寧王好夜集有人獻燭似蠟非蠟似脂非脂每賓妓雜坐酒酣狂作則燭必昏翳否則明謂之妖燭

饞燈

南方有魚多脂煉以爲油照紡績則暗照宴樂則明謂之饞燈

助嬌花

禦苑千葉桃開帝折一枝挿妃之冠上曰此花能助嬌也

燭奴

申王以龍檀木刻童子緑衣束帶毎遇夜集列執畫燭謂之燭奴

念奴

念奴有色善歌宮妓中第一帝嘗曰此奴眼色媚人

興慶池醒醉艸

興慶池南有艸叢生葉紫而有香醉者嗅之卽醒謂之醒醉艸

看花馬

長安俠少春日結友賞花並乘矮馬行花下杯盤從之遇名花卽駐立飲之

金衣公子

明皇毎於禁中見黃鶯呼金衣公子

花裀

學士許愼選豪飲春日聚落花鋪地而坐謂之花裀

銷恨花

明皇愛千葉桃嘗曰不獨萱艸忘憂此花亦能銷恨

妓圍

申王毎冬月苦寒令宮妓宻圍而坐謂之妓圍

冰山之諭

進士張彖力學能文有逸才方楊國忠用事士爭詣門獨彖不往或問之彖曰爾輩以楊公之勢可倚如太山耶以予觀之乃冰山耳皎日一照須臾卽滅彖後登科爲華陰簿喜論事而爲守令所抑嘆曰大丈夫有淩雲蓋世之志而拘於下位立身矮屋下使人擡頭不得乃棄官而去

風流藪澤

長安平康坊妓女所居之地俠少萃集號曰風流藪澤

知更雀

裴耀卿養一雀初夜及逐更必鳴號知更雀

移春檻

楊國忠子弟春時移名花植木檻中下設輪腳挽以彩絙所至自隨號移春檻

射團

宮中毎端午節造粉角射之以粉團角黍並堆盤中用小箭射之中者方得食爲戲

探官

都城上元麫繭以官位髙下帖子置其中以相勝爲笑

富窟

富人王元寶頗好客宅中起堂甚壯榜以禮賢時呼其宅爲王氏富窟

龍皮扇

元寶家有皮扇盛暑宴集置扇坐間則淸風滿室蓋龍皮所爲也

夢筆花

李白少時夢所用筆頭上生花自是才思贍逸名聞天下

蛛絲卜巧

華淸宮毎七夕陳花果酒食祠牛女以乞巧又聚極小蜘蛛置盒中至曉開視以蛛絲疎宻爲得巧多少故也

鬼神破膽

李杲爲洛陽令嚴毅公正吏民畏之有劉兼者過其境宿於村邸夜深聞戶外語聲曰古今正人李令是也見其行事令人破膽我輩可於他縣血食兼開戶視之無物乃鬼神也

泥金喜信

新進士及第以泥金帖子附家書爲報喜信

相風旌

宮中植長竿掛五色旌綴以金鈴占風候謂之相風旌

向火乞兒

張九齡見朝士趨楊國忠以求官語人曰此曹爲向火乞兒一旦火盡灰冷當凍肌裂體暴骨塡溝中矣祿山之亂果然向火言附炎也

冰筯

宮中雪晴檐澑成冰妃子呼爲冰筯

占風鐸

宮中懸碎玉片於檐間風揺如環佩聲謂之占風鐸

報時猿

商山隠士髙太素所居曰淸心亭毎一時至則有猿啼於庭下謂之報時猿

挿花賞詩

長安春時盛於遊宴蘇頲應制詩雲飛埃結紅霧遊蓋飄靑雲帝甚嘉之親折花挿其巾以爲旌賞

張公口案

張九齡習事通法律累典刑獄毎有勘鞫口占案牘命吏書之情法悉當時謂張公口案

銷魂橋

長安東灞陵有橋人多於此送別謂之銷魂橋

金牌斷酒

安祿山眷寵旣深人多嫉之帝恐遇害賜金牌繋背毎王公勸飲則示云準勅斷酒

文陣雄師

張九齡覽蘇頲文卷曰蘇生俊膽無敵當爲文陣之雄師

傳書燕

長安富商任宗妻郭紹蘭能詩宗賈販湖湘間久之未歸紹蘭視堂中雙燕曰我聞爾海東來必曽經湘中爲我附書任郎可乎燕卽飛下止於膝紹蘭寫詩一絕繋於燕足燕徑去宗在荊州忽有燕遶身而飛止於肩足有小封宗視之乃其妻所書也

解語花

太液池千葉白蓮開帝與妃子共賞指妃謂左右曰何如此解語花也

裙幄

長安士女遊春野步遇名花則藉艸而坐解裙四圍遮遶如帟幕焉故謂之裙幄

文場元帥

明皇謂張九齡眞文場元帥

含玉魚

貴妃體丰夏熱苦肺渇刻玉魚含以津液沃肺

永新

宮妓永新善歌帝曰此人一曲值千金矣

肉腰刀

李林甫妬賢嫉能潛行譖毀多被其害謂之肉腰刀

決云兒

申王有髙麗赤鷹岐王有北山黃鶻毎至出田獵在駕前賜名決云兒

錦雁

溫泉禦湯中有玉蓮湯從蓮中湧出毎沐以錦繡鳬雁浮之又鈒鏤小舟以爲戲玩

百枝燈

韓國夫人造百枝燈髙八十尺毎點之光照數十里

燭圍

楊國忠子弟毎上元各人秉千炬燭謂之燭圍

有腳陽春

宋璟愛民所至之處如陽春煦物時謂之有腳陽春

粲花論

李白天才俊逸與人談論言皆成文粲若春花

醉聖

李白嗜酒醉後文尢奇號醉聖

走丸之辯

張九齡善論議滔滔不竭時稱辯說若下坡走丸

義竹

帝遊後苑有竹叢宻筍不出外帝顧謂諸王曰父子兄弟相親當如此竹因謂之義竹

宮嬪呵筆

李白於便殿艸詔時大寒筆凍帝命宮嬪呵筆授白

牽絲爲婚

張嘉貞有五女皆絕色欲納郭元振爲壻令五女各持一絲元振從便牽之得第三女

寵姐隔障歌

寧王有樂妓甚美名寵姐不以示人惟李白至則設七寶幛令隔障歌

烏鵲擁車行

李元紘治潤有惠政代去吏民遮畱烏鵲羣飛翔集以擁行車

鳳炭

楊國忠家以蜜和炭屑成鳳形爇鑪中

風流陣

帝使妃子統宮妓自統中貴以錦幟旗相擊敗者罰酒號風流陣

半僊戲

宮中呼秋千爲半僊戲

紅冰

楊妃初入宮與父母別淚落凍成紅冰

淩波曲

帝在東都夢一女子髙髻廣裳拜而言曰妾淩波池中龍女久護宮苑陛下知音乞賜一曲帝覺爲作淩波曲奏之池上神出於波間

筯直

帝以金筯賜宋璟曰以表汝之直

蝶幸

明皇春時使嬪妃挿花親放蝶隨其止幸之

水西流

一行至國淸寺聞院僧布算曰今日有弟子來求吾術門前水合西流而弟子至一行承言趨出門外水本東流忽攺而西遂授其術焉

花妖

沈香亭木芍藥朝紅暮黃午碧夜白帝曰此花木之妖

禽擁車

李元佐離潤士民遮路鳥鵲之類亦擁行

錢徑

富人王元寶以錦紋石爲柱以錢甃花徑

夜明杖

隠士郭休有杖夜光明照數十步

肉陣

國忠冬日列婢遮風名肉陣

吸花露

貴妃酒後淩晨攀枝吸花露藉其涼

紅汗

貴妃汗出紅膩而香以巾挹之色紅如桃

暖玉鞍

岐王有玉鞍坐之如溫火气

七寶硯鑪

內中七寶硯鑪冬寒冰自銷

占雨石

蘇頲有錦紋石筆格欲雨則津出

九孔鍼

七夕宮人向月以九孔鍼穿五色綫

百寶欄

上賜國忠木芍藥國忠以百寶爲欄

紺珠集卷一

●欽定四庫全書

紺珠集卷二

﹝宋﹞朱勝非撰

○明皇雜錄【鄭處誨】

五王帳

帝友愛至厚殿中設五幄與諸王更起臥號五王帳薛王病親設藥誤爇其須

爇帝須

見上

玉龍子

帝爲皇孫天皇后奇之曰此兒當爲太平天子取玉龍子賜之玉龍長才數寸而精巧異常本太宗晉陽時物帝甚寶惜後因久旱祠禱之卽雨

蕭嵩虛有其表

帝拜蘇頲爲相命蕭嵩艸制不工帝欲令換之不欲斥言因制中有云國之瓌寶乃指瓌字曰不可言其父名卿宜易之嵩不悟但攺瓌爲珍帝見擲於地曰虛有其表以嵩魁偉多髯

舞馬

帝教舞馬四百蹄分爲左右部各有名稱曰某家驕其曲謂之傾杯樂者十曲馬皆衣之以錦繡絡以金鐸樂作奮首鼓尾縱橫應節又設三層木榻置馬其上周旋益妙祿山入京取數十疋入範陽祿山敗入田承嗣軍不知其技也一日大饗樂作馬聞樂而舞廏人以爲妖擊之至斃

進食使

諸公主學琵琶以貴妃爲師日會宮中各進珍食以中使姚思藝爲進食使日至千盤一盤不下千緡

戴竿舞

帝禦勤政樓張樂百技羅列教坊女優王大娘善戴竿舞頭戴長竿施木山狀如瀛洲方丈命小兒持絳節立其上而舞中音節時劉宴以神童召見樓上命賦詩立進一絕曰樓前百戲競爭新只有長竿妙入神誰謂綺羅翻有力猶自嫌輕更著人妃子甚喜置宴於膝上爲傅脂粉

雪衣娘

嶺南進白鸚鵡養之宮中頗馴熟洞曉人言號雪衣娘一日飛上妃子妝臺曰夢爲鷹鸇所搏妃子授以心經持誦甚精後攜至苑中果爲鷙所斃遂立塜

鸚鵡塜

見上

玉葉冠

玉眞公主玉葉冠虢國夫人夜光枕楊國忠鎖子帳皆爲奇世之寶也

木瓦

楊妃妹虢國夫人恩傾一時奪韋嗣立宅以廣其居堂成以金盆貯瑟瑟三■﹝豆斗﹞因以賞匠者後復歸韋氏因大風折木墜堂上不損視之瓦皆堅木也

笏囊

故事朝臣搢笏乘馬張九齡體弱常令持之由是設囊

雨霖鈴

帝幸蜀初入斜谷霖雨彌旬棧道中聞鈴聲帝方悼念貴妃因采其聲爲雨霖鈴曲以寄恨焉時梨園弟子張野狐一人善觱篥因使吹之遂傳於世

凝碧池詩

祿山犯闕王維等數人爲賊執拘於僧寺一日逆黨會飲於凝碧池以梨園數百人奏樂維聞賦詩一絕云萬戶傷心生埜煙百官何日再朝天秋槐葉落深宮裏凝碧池頭奏管弦書於壁賊平維以此詩得免譴

西宮詩

李輔國矯制遷明皇於西宮髙力士等悉竄嶺表帝戚戚不樂日一蔬食毎吟詩曰刻木牽絲作老翁雞皮鶴髮與眞同須臾弄罷寂無事還似人生一夢中

謝阿蠻

女伶謝阿蠻善舞淩波曲出入宮中及諸姨宅妃子待之甚厚帝自蜀還過華淸宮令召焉阿蠻出金粟背環以獻曰此貴妃所賜帝持玩泫然不覺爲之墮淚

力士薺詩

髙力士謫巫州地多薺而人不食力士作詩以寄意曰兩京作斤賣五溪無人采夷夏𨿽有殊气味都不攺移武陵聞上皇崩北望號呼嘔血而卒

象笏盈榻

崔琳族盛毎羣從內集象笏堆盈榻

多田翁

宇文融爲括田使恃權譖毀不附巳者奏言盧從願田園數百頃帝聞果不喜呼從願爲多田翁

永公後身

開元中房管宰盧氏眞人邢和璞來管敬禮之暇日同出城因至夏谷村一廢寺竹間以杖叩地令人掘之數尺得一瓶瓶中皆婁師徳與永公書謂管曰省此中乎管卽灑然悟其爲僧時乃永公後身也因與管論終身事無不驗

甘露羮

李林甫壻鄭平爲省郎林甫見其須髮班白因上賜甘露羮俾食之曰此能烏須平食之翌日視兩鬢黑如黳

舞劍助畫

吳道玄善畫將軍裴旻請畫東都天宮寺壁道玄曰聞將軍善舞劍願作气以助揮毫旻欣然爲舞一曲玄看畢奮筆立成若有神助

鼎斗之異

李適之與李林甫同作相爲林甫中傷而罷賦詩曰避賢初罷相樂聖且銜杯爲問門前客今朝幾个來未罷前數日廚中數鼎躍出相撃足耳皆折適之大駭未幾罷政繼貶宜春旬日之間遂卒

鼠化爲蒼犬

李林甫將病一日取書囊訝其重開而視之一大鼠躍出變爲蒼犬怒目張牙仰視林甫以物撃之應手而斃林甫惡之踰月而卒

紙驢

張果嘗乘一白驢一日行百里夜則疊之置箱中乃紙耳

一星詩讖

崔曙明堂火珠詩云夜來雙月滿曙後一星孤時稱佳句未幾曙卒無子惟一女名星星蓋讖也

進水調歌

興慶宮帝潛邸於西南隅起花萼相輝樓與諸王逰處祿山犯順乘遽以聞議欲遷幸置酒樓上命作樂有進水調歌者曰山川滿目涙沾衣富貴榮華能幾時不見只今汾水上惟有年年秋鴈飛上問誰爲此詞曰李嶠上曰眞才子也遂不飲而去

齒落復生

張果有道術帝欲試之飲以堇酒連進三杯醺然如醉曰非佳酒也頃之齒皆焦黑以所執鐵如意擊齒皆落假寐少時齒復盡生潔白如玉色

孔升眞人

明皇自爲上皇嘗玩一紫玉笛一日吹笛有雙鶴下顧左右曰上帝召吾爲孔升眞人未幾而崩

紫金帶

髙宗破髙麗得紫金帶開元中使來曰本國亡是帶歲荒民散上遽賜其使

小駟木陰

上幸繡領宮宮隘而暑使力士覘姚崇報曰方乘小駟按轡木陰下上從之頓忘煩暑

遊涼州

正月望夜上與葉法善遊西涼州燈燭十數里俄頃還而樓下歌舞未終

霓裳

法善引上至月宮因聆天樂歸傳其音爲霓裳羽衣曲

雙鳳琵琶

白秀正自蜀回得琵琶其槽邏逤檀金縷紅紋蹙成雙鳳

五色鸚鵡

開元中有五色鸚鵡能言而惠

玉魚龍

祿山獻白玉魚龍鳬鴈及石蓮花上陳於華淸湯中皆如飛動

沈香山

又於中疊沈香山爲方丈瀛洲

瑟瑟三■﹝豆斗﹞

已見上文

算生張說

姚崇與說同相屢以事相侵崇病戒諸子以神道碑請於說旣獲其文登時錄進仍速鐫刻諸子如戒後數日果使取碑欲重刪定諸子告以奏禦張吒曰死姚崇能算生張說

○開天傳信記【鄭棨】

嶽神迎

帝將登泰山過華陰見神物迎謁問左右皆不見乃問諸巫有老巫阿馬婆云嶽神在道左朱鬒紫衣者是也令巫傳言神可先歸遂不見至廟神復櫜鞬迎立庭下呼巫至問之如所見乃封神金天王

賀孚

賀知章爲祕書監乞歸召見甚欵帝問所欲知章曰臣有男未名幸賜以爲榮帝曰人無信不立孚者信也可名孚知章旣歸悟曰帝戲我耶我實吳人孚者瓜子也

紫雲回

帝夢遊月宮聞樂聲記其曲而寓之篴名紫雲回

石文枽字

函谷闗得白石篆文枽字解者曰四十八也正符帝在位之數

曲生風味

葉法善有道術一日與朝士數人會玄眞觀忽有叩門稱曲秀才未及延接已突入坐中少年秀美言語不凡葉疑其非人潛飛小劍擊之應手墮地乃一酒榼中有美醞共飲之同坐曰曲生風味不可忘

撲殺佛子

無畏三藏自天竺至依宣律師無畏飲酒食肉言行粗易律師不恱常令宿於戶外律師中夜捫虱投之牀無畏卽呼律師撲殺佛子由是敬而異之

那吒太子獻佛牙

宣律師嘗夜行道臨階失足有人捧承之顧見一少年問曰弟子何人少年曰某非常人毘沙王子那吒太子也擁護和尙久矣師曰貧道修行無煩太子威神自在西域有可作佛事者願太子致之乃獻一佛牙今崇聖寺所藏者是也

緑玉磬

楊妃善擊磬乃取藍田緑玉琢之備極精巧幸蜀還尙在乃送太常藏之

剪髮獻意

楊妃常有語侵帝帝怒召髙力士以輜車載之其家妃剪髮授力士曰珍異皆上所賜不足獻惟此父母所生可以獻妾慕戀之意上得發揮涕遽令力士召歸

五角六張

帝幸華淸宮有劉朝霞獻賦雜以俳語有雲遮莫你古來千帝豈如我今日三郎又有云今日是千年一遇叩首莫五角六張帝覽之喜令攺五角六張之句朝霞云臣艸此賦若有神助自謂文不加點不願攺易帝曰眞窮薄人也遂薄賞以遣之

傳神寫照

吳道玄傳神寫照如欲笑言

明珠

楊愼矜妾

冰獸

楊國忠弟子伏日以冰鏤鳳獸之狀以送王公家冰以藥固之可數日不消潰

玉燕投懷

張說母夢玉燕投懷而生張說

嚴公界

帝禦勤政樓大酺人物闐咽金吾不能制帝召京尹嚴安之諭令戒約安之於樓下周行廣場以手板指畫地爲界犯此者死人呼爲嚴公界終日無一犯者

照夜白

帝所乘馬名照夜白

朋字未正

劉晏七歲獻東封書拜正字上問正得幾字對曰天下字正惟朋字未正

米■﹝豆斗﹞三文

開元盛時戶管一千餘萬米■﹝豆斗﹞三文

太平天子

上皇爲孫嘗叱武攸曁則天曰此兒當爲太平天子

開元字

上見華山髙秀挿天因欲於峯腹鑿開元二字以白石塡之使數百里見

三絕

明皇幸潞州道由金橋羽儀甚盛命圖之山川陳宏主之車旗韋之秦主之人畜吳道玄主之時謂之三絕

遊月宮

八月上與太眞葉法靜攜樂遊月宮少瞑已見龍樓雉堞金闕玉扉冷气逼人後兩川奏其夕有天樂過

蜀當歸

一行臨死封一物畱與明皇乃蜀當歸至西幸乃悟

萬回

閿鄕人幼憨癡父母憶兄戍安西萬回朝往夕返故名

月堂

林甫有一堂形如偃月號月堂毎入其中必有滅族者忽有一物如猴從月堂出遇者輒死旬日林甫亦斃

昆侖詩

蘇頲少作奴詩云指頭十挺墨耳朶兩張匙父見之大驚始教授之後以文章擅天下稱小許公

○神仙傳【葛洪】

飛仙之印

衛叔卿服雲母得仙其子名度世徧遊山海求見其父一日於山中見之與數人愽戲坐石牀度世問愽者爲誰曰洪崖先生許由巢父王子晉也我有仙方在所居柱下度世歸掘之得玉凾封以飛仙之印乃五色雲母也度世服之果亦仙去

與汗漫期

盧敖見一士深目結喉鳶肩而修頸丰上而殺下踞龜殻而食蛤蟹謂敖曰吾與汗漫期於九垓之外不可久畱乃去

靑精先生

先生年千歲色如童子能終歲不食亦能一日九食

白石爲糧

白石先生嘗煮白石爲糧故號

隠遁仙人

彭祖問白石生何不服藥仙去對曰天上多有至尊相奉甚難更苦於人間耳時號爲隱遁仙人以其不汲汲於仙官常遊行四方治人疾

百花煎丸

鳳綱生采百艸花煎丸服之後仙去

碧落侍郎

沈義將飛升忽有白鹿靑龍車羽衣持節以靑玉界丹玉版拜爲碧落侍郎乃仙去

玉壺十二

王逺字方平往蔡經家後去十餘年七月七日威儀如大將軍持玉壺十二皆以蠟封其壺口

眞書廓落

王逺與書陳尉眞書廓落大而不工

女子笞老翁

漢使過河東見一女子笞一老翁翁受杖甚恭問之云此妾之子也昔舅氏伯山甫以神方教妾妾使服之不精至此衰老故杖之問其年妾一百二十歲兒才七十餘爾

聚壤成山刺地成淵

劉政有道術能於一人作千人千人作萬人能噓水興雲聚壤成山刺地成淵

靑赤丸

孫博以赤丸投軍中須臾火起更投靑丸乃滅

引鏡爲刀

博又能引鏡爲刀屈之復爲鏡

泥馬

章震號王子能以泥作馬日行千里

酒驅俗態

王子弟子號太陽好酒常醉或問之曰晚學俗態未除故以酒自驅耳

龜杯

南極子柳融取粉塗杯咒之成龜煮取其肉食之咒其殻復爲杯矣

唾盤成鯉

劉綱唾盤成鯉可食

神仙五百年一開

王烈得石髓按仙經云神仙五百年一開有石髓出食之者壽與天地等

白羊公

黃蘆子以法授白羊公此公嘗乘白羊故號

四百歲小兒

李八百呼渉正爲四百歲小兒

煮石如芋

焦光服白石煮熟與人味如芋

時下玄洲戲赤城

茅盈學道乘赤龍登天先是童謡曰神仙得者茅初成駕龍上天升太淸時下玄洲戲赤城繼世而往在我盈帝欲學之臘嘉平

七試

張道陵弟子趙升七試皆遇乃授肘後丹經

八公

劉安請致術士於是八公往見化爲童子顏如桃花王敬之遂授丹經

雞犬諸物得仙

安旣仙去藥器在庭雞犬舐之皆仙去

石壁神丹方

韋和到西城山事王君令熟視石壁久之見有文字卽得道初一年無所見二年滿有文字三年得所刻神丹方及五嶽圖乃去

二十三處見子訓

薊子訓有道術至京師諸貴人爭邀之皆許某日午當往是日二十三處見子訓衣服語論皆如一焉

九節杖

王遙遇雨使弟子以九節杖擔篋不沾濕

方瞳

李根字子源兩目瞳子皆方仙經云人八百歲則瞳子方

九節菖蒲

九疑山人見武帝云聞有石菖蒲一寸九節可服故來采耳

魏伯陽

魏伯陽與弟子三人作丹丹成先與犬犬死弟子曰先生可服之否伯陽服之亦死獨一弟子曰先生非常人也服丹而死得無意乎服之亦死二人下山求塟具伯陽卽起再以丹納犬及弟子口中皆起仙去書以爲別

落翮山

王次中變篆爲隸始皇召之不至將殺之次中化爲大鳥振翼而起使者拜曰無以復命恐見誅乃以二大翮墜與使者始皇乃信因名落翮山

碧瓦鱗差瑤階肪截

蔡少霞夢人托書新宮銘曰紫陽眞人山玄卿撰其略曰碧瓦鱗差瑤階肪截珠樹規連玉泉矩泄仙翁鵲立道師水潔三變玄云九成絳雪

喪四十九妻失五十四子

彭祖年八百歲喪四十九妻失五十四子

肉芝

蕭靜之掘地得人手潤澤而白烹而食之問何物曰肉芝也

○續仙傳【沈汾】

漁父詞

張志和號玄眞子嘗歌漁父詞云西塞山邊白鷺飛桃花流水鱖魚肥靑篛笠緑簔衣斜風細雨不須歸後於湖州刺史顏眞卿坐上黃鶴翔集飛升而去

藍采和

藍采和常著破衫繋六胯黑木帶一腳著鞾一腳跣行丐於市歌曰踏踏歌藍采和世界能幾何紅顏一春樹流年一擲梭古人混混去不返今人紛紛來更多朝騎鸞鳳到碧落暮見桑田生白波長景明暉在空際金銀宮闕髙嵯峨後於濠梁酒樓騰雲上升遺下衫靴帶並所執大拍板

童子峯

朱孺子幼事道士王元正居大若巖一日汲於溪上見二花犬相趂因逐之入於枸杞叢下而沒掘之得杞根形如二犬煮而食之味極甘香忽覺身輕飛於峯上須臾雲气擁之而去元正食其餘因得不死遂號童子峯

空中打麥聲

王老者村居慕道有老道造之延畱月餘忽徧體病瘡王老爲呼醫道士曰但得數斛酒浸之卽愈如其意置酒道士入甕中三日方出而須髮反黑顏如童子謂王老曰能飲此酒可以仙去時方打麥王老全家飲之並打麥人皆飲之須臾皆醉臥忽風動云蒸一時輕舉捨屋雞犬亦去空中猶聞打麥聲

龍宮藥方

孫思邈嘗救一靑蛇龍子也後爲龍王召至水府得龍宮藥方三十遂作千金方三十卷毎一卷內隠一方耳

道士化酒榼

明皇召張果至問其壽曰堯時丙子年人又云堯時爲侍中帝賜之酒曰臣有一弟子能飲帝召之俄一小道士自檐而下年十六七美風姿善談笑帝喜賜飲一斗不醉果曰不可更飲必有所失又逼飲之酒從頂出冠子墜地化爲一酒榼視之乃積賢院中榼也拜果銀靑光祿大夫賜號通玄先生

殷七七

殷七七名文祥毎醉歌曰琴彈碧玉調藥煉白朱砂解釀逡巡酒能開頃刻花時鶴林寺杜鵑花甚盛爲三春遊觀之最時將重九花葉已凋或謂七七曰汝言能頃刻花開可能此花否七七曰可九日之賞前二日往宿次日花已發及九日爛漫如春時數日不謝

司花女

鶴林寺毎花開常見一紅裳女子護之及殷七七欲開其花忽一女子至曰妾久司此花今爲道者相共開之

栗綴鼻

七七常爲一官僚召飲有佐酒娼優笑之七七取栗散之皆聞異香出自栗中惟笑七七者栗綴鼻中復聞穢气殆不堪忍須臾自起狂舞粉黛狼籍坐皆大懼共爲謝過栗乃墜七七酌水爲酒削木爲脯指船卽住呼鳥卽下道術甚多

身居赤城名在丹臺

謝自然問道於司馬承禎唯唯而已自然嘆曰毎登玉霄峯卽見滄海蓬萊亦應非逺於是造別就新羅船入海至一山遇道士問何往曰蓬萊尋師道士笑曰蓬萊隔弱水此去三十萬里非飛仙不能到天臺司馬承禎身居赤城名在丹臺眞良師也自然乃回復見承禎乃傳授上淸之法

蓬萊山在拄杖前

譚峭詩云綫作長江扇作天靸鞋拋向海東邊蓬萊信是無多地只在譚生拄杖前

烏龍

韋善俊攜一犬號烏龍後化爲龍乘之飛升而去

瑯玕樹

謝玄卿遇神仙見丹柯碧葉微風時叩五音相節云此瑯玕樹也又設鳳冠粟龍睛稻黒河瑯菜素麟脂班螭髓玄洲白■﹝木柰﹞空洞靈瓜扶桑丹椹黒河文藻又有瓊瓜酒桂腦蕓香又彈八瑯之璈叢霄之笙擊洞陰之磬奏元鈞之歌作回鸞轉鳳之舞

空洞靈瓜扶桑丹椹鳳冠粟

並見於上

谷父蠶母

三川饑有靑衣童子語人曰世人厭棄五穀地司已収五穀之神矣可相率祈謝谷父蠶母當致丰穰

睡仙

夏侯隠毎登山渡水閉目美睡同行皆聞其鼾聲而步不蹉跌所至卽覺人謂之睡仙

種瓜摸錢

馬湘字自然有道術嘗於江南刺史馬植座冬月於酒杯中盛土種瓜須臾引蔓開花生實食之甚美又能徧身摸錢皆靑銅錢投之井中呼之其錢一一飛出

白雲記

司馬承禎字子美善篆別爲一體名金剪書隠居天臺山玉霄峯號白雲子唐睿宗嘗召見旣歸朝士賦詩送之盈編遂傳於世號白雲記

隔兩塵

異人丁約隠於卒伍韋子威事之一日辭去謂子威曰郎君得道尙隔兩塵子威問其故約曰儒謂之世釋謂之刼道謂之塵

毛女

毛女名玉姜在華山獵人多見之以其徧體生毛故以毛女呼之自言始皇宮人秦亡逃入山遇道人教食松葉遂不饑寒而身甚輕

李八百

李眞多蜀人得仙後常遊人間約其年八百餘歲號李八百

蠅虎舞

韓志和有道術唐憲宗時獻一龍牀登坐則鱗鬛爪角皆動夭矯如生又於禦前以蠅虎子數十枚令分隊伍舞梁州曲皆齊一中樂節

潄飯成蜂

葛玄常師事左慈有道術與客對食食畢潄口中飯皆成大蜂飛行有聲良久張口蜂皆復入卻成飯粒

○商蕓小說

四寶宮

漢武以雜寶妝牀屏帳等設於桂宮謂之四寶宮

三云殿

漢成帝設云幄云幕云帳於甘泉宮謂之三云殿

彈棊

漢成帝好蹴鞠左右以爲勞帝曰擇似此不勞者奏之乃作彈棊以獻或言始於魏文帝時宮中妝奩之戲帝爲之特妙能用手巾角拂之有人自言能令試之以葛巾低頭拂之更妙於帝

天帝面方一尺

晉咸康中有士人周謂者死而復生言天帝召見引升殿仰視帝面方一尺問左右曰是古張天帝耶答云上古天帝久已聖去此近曹明帝也

淩雲臺

臺上樓觀極盛初造時先秤眾材俾輕重相稱乃結構故𨿽髙而隨風動揺終不壞晉明帝登而懼其傾側命以大木扶之未幾頹壊

問沐

晉明帝爲太子時聞元帝沐上啟云沐伏久想勞極不審尊體何如答云去垢甚佳身不勞也

初不擇日

鄭鮮之上啟宗武帝云伏承明旦見南蠻是四廢日來月朔好未審可從否答曰勞足下勤至吾初不擇日帝親爲答尙在其家

足下

介子推不出晉文公焚林求之推抱木而死公撫之盡哀乃伐木制履毎俯視則流涕曰悲乎足下足下之稱蓋自此起焉

合組歌列錦賦

揚雄謂長卿賦不似人間來嘆服不已其友盛覧問則何如其佳雄曰合纂組以成文列錦繡以成質雄遂著合組之歌列錦之賦

吐鳳

揚雄吐白鳳凰集於玄上

胡廣得姓

廣以惡月生父母惡之藏之胡盧棄之河流岸側居人收養之及長有盛名父母欲取之廣以爲背所生則害義背其所養則忘恩兩無所歸以其托葫蘆而生也乃姓胡

炊飯成糜

有客詣陳太丘談鋒甚敵太丘乃令元方季方炊飯以延客二子委甑竊聴客語飯落成糜而進客去太丘將責之具言其故且誦客語無遺太丘曰但糜自可何必飯耶

爾汝交

禰正平年未及冠而孔文舉已逾五十相與爲爾汝交

若汝之言亦復甚佳

司馬徽居荊州以劉表不明度必有變思退縮以自全人毎與語但言佳其妻責其無別曰如汝所言亦復甚佳終免禍

縈蒲

歷城東有蒲臺世傳秦始皇嘗過此縈蒲以繋馬至今蒲生猶縈

肉翅登臺

淩雲臺至髙韋誕書榜卽日須髮皓然榜有未正募工整之有鈴下卒著屐登緣如履平地疑其有術問之云兩腋各有肉翅長數許

占鼎無足當乘舟

孔子使子貢出久之不返占得鼎卦無足弟子輩皆曰不來矣顏淵曰鼎無足則乘舟來耶果然

蔡邕作仙

漢王瑗遇鬼物言蔡邕作仙人飛去飛來甚快樂也

神驅石

始皇作石橋欲過海觀日出有神驅石入海石去不速鞭之流血石皆赤色陽城等山皆起立東傾有趨赴之狀

璠玙之樂

琴以七寶飾之名璠玙之樂

咽塠

有人見劉道眞曰此年少甚咽塠道眞問此言佳否云佳道眞曰若佳言令汝翁咽塠母咽塠【呼回徒堆反】

一朝科頭

管寧泛海舟覆乃曰吾嘗一朝科頭三晨晏起過必在此

○書訣墨藪【韋續】

八角垂芒

蔡邕入嵩山石室中得素書八角垂芒如篆籕

畫被

鍾繇教其子曰學書須思吾學三十年坐則畫地臥則畫被致穿見萬類皆仿像之乃能臻妙

隼尾波

艸書須緩前連後字有點者字竟乃安點隸書太急則墨不能入紙隸有擊石波八分書有隼尾波最爲難作

鐵點銀鉤

點欲堅直如鐵鉤欲活而有力如銀

印泥畫沙

張長史曰禇河南論書云用筆如印泥畫沙初不悟後於江岸見沙地平淨以錐畫字媚好可愛始信長史之言貴藏鋒也

婢爲夫人

梁武帝評羊欣書如大家婢爲夫人舉止羞澀終不似眞

金生

禇遂良書字裏金生行間玉潤

妙中更妙

虞世南書體段遒媚舉止不凡能中更能妙中更妙也

水硯爲城池

筆陣圖雲水硯者城池也紙者陣也筆者刀矟也墨者甲兵也心意者將軍也結構者謀略也

三折筆

鍾繇弟子宋翼毎畫一波三折筆作一戈如百鈞弩作一點如髙峯墜石作一牽如百歲枯藤作一放縱如驚蛇入艸此三折之法

墨入七分

晉祭北郊文王羲之書已而欲攺易命工削去墨皆入木七分許

東陽魚卵

王逸少云紙取東陽魚卵墨取廬阜松煙

墨豬

又云字多肉少骨者謂之墨豬

入神入妙入能

張芝書謂之亞聖張昶艸入神八分妙入能

拊心嘔血

鍾繇見蔡伯喈筆法韋仲將座上拊心三日因嘔血苦求之不得及誕死繇令掘其墓得之

透過紙背

張長史云當其用鋒欲透過紙背

常侍登牀

太宗作飛白羣臣就帝手中競取劉洎登禦牀得之太宗笑曰昔聞婕妤辭輦今見常侍登牀

○南楚新聞【尉遲樞】

冶銀

薛昭緯經巢賊之亂流離道途往往絕糧忽遇一舊識銀工邀昭緯飲食甚丰昭緯以詩謝之曰一楪氈根數十皴盤中猶更有紅鱗早知文字多辛苦悔不當初學冶銀

通膓米

荊南孫儒之亂米斗四十千持金寶換易得一撮一合謂之通膓米言饑人不可食他物惟煎米飲可以稍通膓也

孔子廟衙官

文徳中趙滔尹平陸有人馬逸入孔子廟觸倒十哲塑像二座鎭將孫惲走報曰馬入孔子廟觸倒衙官兩个

夢虱登第

李蠙司空初名虯將赴舉夢名上添一畫成虱字及寤曰虱者蠙也乃攺今名果登第

抱芋羮

百越人以蝦蟇爲上味先於釡中置小芋候湯沸投蝦蟇皆抱芋而熟謂之抱芋羮又云疥者皮最佳故越人云切不可脫去此錦襖子

進士不櫛

闗圖有妹能文毎語人曰家有一進士所恨不櫛爾

○鄴侯家傳【李泌】

小友

李泌幼時警敏張九齡呼爲小友

靑靑東門柳

泌賦詩譏楊國忠云靑靑東門栁歲宴必顦悴國忠訴於明皇上曰賦栁爲譏卿則賦李爲譏朕可乎

儋耳龍

明皇幸蜀徳宗時年十五從行有父老占於眾曰太孫乃儋耳龍何懼賊乎

六合大同印

肅宗在靈武鑄印徵兵文曰六合大同印

枕天子膝睡

泌謂肅宗曰臣絕粒無家祿位茅土皆非所欲收復京師但枕天子膝睡一覺使有司奏客星犯帝座一動天文足矣

五不可住

肅宗旣還京師泌辭去云臣有五不可住臣遇陛下太早用臣太重恩太深功太髙而迹太奇力辭而去

隔鑪爲逺

泌與肅宗夾鑪而臥懇求退曰今陛下以隔鑪爲逺此時若不得請況他日於香案前奏事豈復可得乎

璢璃眼

皇孫奉節王好詩初煎茶加酥椒之類求詩泌戲云旋沬畨成碧玉池添酥散出璢璃眼奉節王卽徳宗皇孫也

端居室

泌得請乃於衡嶽隠居詔卽所居營建捨宇號端居室

鏁子骨

泌辟穀身輕能行屏風上每導引骨節珊然有聲人謂之鏁子骨

以銀爲信

代宗欲相泌元載忌之帝不出泌約曰後召當以銀爲信忽出銀靑泌知載必敗也已且相矣未幾果然

醉人爲瑞

徳宗播遷人多乏食無釀酒者後京師稍寧有一醉人聚觀以爲祥瑞

六押

徳宗旣相泌欲令以同列分職泌曰不可宰相代天理物輔衮之職不可分也至於給捨乃分司押事故舍人乃謂之六押平章事當共之若各司其局乃司也焉得謂之相帝從之

貞元

初議攺元泌曰本朝之盛無如貞觀開元各取一字以爲則效乃攺號貞元

遺補騎驢

徳宗之亂郎官乘馬遺補騎驢

造命者不可言命

徳宗以播遷爲天命泌曰天子造命不可言命

小心乃姦臣之態

泌謂盧杞

獻生子

泌以二月一日爲中和節人家以靑囊盛百谷果實更相饋遺務極新巧宮中亦然故謂之獻生子

月蝕東壁

八月望月蝕東壁泌曰吾當之矣東壁圖書之府也且占云大臣有文章者當之今吾爲相兼集賢之職開元中張燕公罷相爲集賢學士將薨而月蝕東壁況吾爲相乎未幾果不起

鞋者諧也

泌未相時宿內院阿足師旦起竊泌鞋送之帝所帝卽送泌曰夫鞋者諧也當爲弼諧事且諧矣

鳴珂遊帝鄕

泌少爲詩曰天覆吾地載吾天地生吾有意無不然絕粒升天衢不然鳴珂遊帝都安能不貴復不去空作昂藏一丈夫可謂有志矣

屏風上立

泌兒時身輕能於屏風上立燻籠上行有異人見泌云此兒十五必升天父母惡之聞空中異香必作蒜虀潑之恐其飛升故

紺珠集卷二

●欽定四庫全書

紺珠集卷三

﹝宋﹞朱勝非撰

○抱朴子【葛洪】

肉芝

萬歲蟾蜍頭上有角頷下有丹書重八字名曰肉芝以五月五日取陰漧以其足畫地卽流水帶之於身能辟兵若遇人射已得此則矢自還

吹龍

秦甘宗所奏西域事云有方士能神咒臨川禹步則浮出初長十餘丈又作法吹之毎吹輒縮至數寸及取著瓶中聞有旱處則賫龍以往厚斂金帛則投龍於淵復吹之須臾大雨四集矣

謫鋤芝艸

蔡誕好道棄家入山不堪苦而還欺其家人曰吾爲地仙位卑爲老君牧龍因羣仙博戲輸一五色斑龍緣此被謫昆侖山下蕓鋤芝艸

蟻磨

天圓如蓋地方如棊局天左行日月右行如蟻之行磨上磨左旋蟻右行磨行速蟻不得已隨磨行回

甘谷菊水

酉陽酈縣山中有甘谷谷中皆菊花墮水中居人飲之多壽有及一百五十有餘歲者

卻雞犀

通犀中一白理如綫者置米其上以飼雞雞見驚卻者爲眞亦名駭雞犀刻以魚形持入水水輒自開

飲丹井

葛稚川祖爲臨沅令縣民有世年百歲者因徙居子孫多夭它人居其宅亦世壽雲井水色赤葛疑有丹藥浚井求之果得丹砂數斛自後水色不復赤

千歲龜

千歲龜五色額上骨起如角解今古巢於蓮葉或在松叢之下

魚魯之訛

寫字以魚爲魯以帝爲虎

紫微降光

仲尼春秋成紫微降光

赤靈符

以五月五日作赤靈符著心前以辟五兵

流霞一杯

項曼都修道山中因逰紫府飲流霞一杯忽思家爲上帝所斥河東呼爲斥仙人

仙茆

帝軒候鳯鳴以調律唐堯觀蓂葉以知月注云堯時有艸夾階而生隨月開落名蓂莢又曰歷莢又仙茆

天鼓

雷曰天鼔

雷公

雷神曰雷公

潤兵

出陣雨作沾衣其名潤兵

菊甘薏苦

論物性不同

仲能

鼠三百歲名仲能

玉■﹝米臺﹞

銷玉爲■﹝米臺﹞潰金爲漿故曰玉■﹝米臺﹞

七明九光芝

七孔者名七明九孔者爲九光

芝名

七明九光者石芝名也威喜樊桃木之名也獨搖牛角龍仙皆艸芝也

無腸公子

蟹

冰丸霜散

立夏日服六壬癸符或玄冰丸飛霜散暑不能侵也

謫守天廚

劉安升仙見上帝誤稱寡人謫守天廚

○朝野僉載【張鷟】

駝李

後魏時定四姓隴西李氏上姓也恐不得預乘明駝星夜入洛而事已定人謂之駝李

緑珠怨

武后時補闕喬知之有美妾名碧玉而善歌舞武承嗣借教舞僮納之不還知之作緑珠怨寄之其末四句云辭君去君終不忍徒勞掩淚傷鉛粉百年離恨在髙樓一旦容華爲君盡碧玉得詩飲泣而卒承嗣聞之遂殺知之

獬豸

武后時侍禦史侯思止本賣餅人以羅告授五品官乞作禦史後曰卿不識字思止曰獬豸不識字但能爲國觸姦人而已後悅遂授之

訊囚名狀

李嵩武后時爲禦史鞠獄備諸慘酷其訊皆有名號如仙人獻果玉女登梯犢子懸駒驢兒拔橛鳯皇曬翅猿猴鑽火上麥索下攔單之類

玄衣素衿人報赦

貞觀中黎景逸居空靑山有鵲巢其庭每以餘食飼之甚馴熟後景逸出仕被誣下獄一日有鵲於獄屋气樓中下視景逸喜噪其日傳有赦官司詰其來云逢玄衣素衿人說之三日而赦果至乃悟鵲所傳也

斵窓舍人

唐陽滔爲中書舍人時促命艸制而吏持門鑰他適無舊本檢視乃斵窓取之時號斵窓舍人

則天喜僞瑞

則天好祥瑞臣下竟作僞有以紫石末塡於白石中文曰聖母臨人永昌帝業則置永昌縣又塡曰武興卽置武興縣刑寺苦囚眾於獄外墻作大人腳迹亦云有金人見卽赦囚攺元曰大足

題目人

魏光乘好題品人姚元之長大行且速號趂蛇鸛雀王旭長而黒醜號煙燻木棖楊仲嗣躁急號熱■﹝釒敖﹞上猢猻

志射

督君謨善射閉目而射志目則中目志口則中口有王靈智者學其妙久之曲盡其妙欲射君謨殺之君謨時無弓矢執一短刀矢來輒擊折末後一矢以口承之遂嚙其鏑謂靈智曰學射三年但未教汝嚙鏑法爾

系錢靴帶

唐鄭愔爲吏部侍郎掌選貪贓不法引銓日有選人以百錢系靴帶行步有聲愔見問之對曰當今之選非錢不行

金牛禦史

武后時嚴升期攝禦史巡按江南嗜牛肉而多受人金故號金牛禦史

鶴鳴雞樹

鳯閣侍郎杜景儉文章知識並髙遠時號鶴鳴雞樹

鳩集鳳池

王及善才行庸猥爲內史號爲鳩集鳯也

驅驢宰相

及善後爲右相無甚施設惟不許吏輩將驢入堂終日驅逐號爲驅驢宰相

霜鷹凍蠅

蘇味道髙爽王方慶魯鈍同爲鳳閣侍郎或問張元一曰蘇王孰賢曰蘇如九月得霜鷹王如十月被凍蠅

賜麻

唐滕王嬰蔣王暉皆貪污帝聞每賜諸王珍物二王獨以麻數車令爲索

八搨將軍

滕王爲隆州刺史多不法參軍裴聿諫之止王怒令左右摑搨他日聿入計具訴於帝問聿曽被幾搨聿曰前後八搨卽令遷階聿歸嘆曰何其命薄若言九搨當入五品矣聞者哂之號八搨將軍

鳴靴鼻

張說諂事王毛仲其拜相王有力焉說往謝之把手而舞鳴其靴鼻

孟靑

侯思止謂決囚大捧爲孟靑

金剛舞夜義歌

隋諸葛昻髙瓉爭爲豪侈昻屈瓉串長八尺餅闊丈餘餤麤如柱酒行自爲金剛舞以送之瓉復屈昻以車行酒馬行肉碓斬膾碾蒜虀自唱夜義歌以送之

烹奴蒸婢

瓉復屈昻烹一小奴子爲饌食訖呈其頭顱昻復屈瓉以美妾行酒怒而叱去須臾盤中蒸此妾頭粉黛如其故

酒濯足

馬周微時入都至新丰逆旅遇貴公子飲酒不顧周周卽市鬥酒獨飲之餘以濯足

刺史不守鞋

鄭仁凱至鄙猥常爲密州刺史家奴告以鞋獘仁凱卽呼公吏鞋新者令上樹探巢俾奴竊其人鞋而去吏下訴之則曰刺史不是守鞋人

澀體

唐徐彥伯爲文多變易求新以鳯閣爲鶠閣以龍門爲虯戶以金穀爲銑溪以玉山爲瓊嶽以芻狗爲卉犬以竹馬爲筱驂以月兔爲魄兔以風牛爲飆犢後進效之謂之澀體

白蠟明經

張鷟號靑錢學士謂之萬選萬中時有明經董方舉九上不第號白蠟明經與鷟爲對

補闕連車載

武后時官濫謡曰補闕連車載拾遺平斗量把椎侍禦史托椀校書郎

白版侯

武后時封侯者眾鑄印不供至有白版侯者焉

烏金

唐拱州有畜豬而致富因號豬爲烏金

衛靈公

婁師徳長大而貌異於眾又病蹇張元一目爲失轍方相又曰衛靈公言護衛靈柩亦方相也

鶴樽

唐韓王元嘉有一銅鶴樽背上注酒則一足倚滿則正立不滿則傾側

鵲尾杓

陳思王有鵲尾杓直而長置之酒樽凢王欲勸者呼之尾則指其人

舞胡子

北齊蘭陵王有巧思爲舞胡子王意所欲勸胡子則捧盞揖之

手重五斤

陛餘慶爲洛州長史善論事而謬於判決時嘲之曰說事則喙長三寸判事則手重五斤信有之矣

狐蹲雉伏

鄭愔狐蹲貴介雉伏權門

賢聖不過五人

殷安常謂人曰自古聖賢不過五人伏羲以八卦窮天地之旨一也乃屈一指神農植百榖濟萬民二也乃屈二指周公制禮作樂百代常行三也乃屈三指孔子前知無窮卻知無極抜乎其萃出乎其類四也乃屈四指自是之後無屈得安指者良久曰並安五也不遜如此

虎筮

有神巫能結壇召虎人有疑罪令登壇有罪者虎傷無罪者不顧名虎筮

兔魚龜符

唐初爲兔符以兔爲瑞也又爲銅魚符以鯉魚爲瑞也武后以玄武爲姓瑞乃以銅爲龜符

麒麐楦

唐楊烱每呼朝士爲麒麟楦或問之曰今假弄麒麟者必修飾其形覆之驢上宛然異物及去其皮還是驢耳無徳而朱紫何以異是

手摸牀稜

蘇味道爲相或問其燮和之道無言但以手摸牀稜時謂摸稜宰相

方相侄

唐有士人姓方好矜門地但姓方貴人必認爲親或戲之曰丰邑公相何親遽曰再從伯父戲者笑曰旣是方相侄只堪嚇鬼丰邑坊造凶器出賣之所也

耳冷不知有卿

唐孟弘微對宣宗曰陛下何以不知有臣不以文字召用帝怒曰朕耳冷不知有卿翼日諭輔臣此人躁妄欲求內相黜之

琵琶多於飯甑

江陵在唐號衣冠藪澤人言琵琶多於飯甑措大多於鯽魚

不伏致仕

武后時夏官侍郎侯知一以年老勑令致仕知一乃詣朝堂跳躍馳走以示輕健時謂知一不伏致仕

舅得詹事

張說女嫁盧氏嘗爲舅求官說不語他日復問說但指支牀龜女欣然告其夫曰舅得詹事後果然

熊枕宜男

韋庶人妹以豹頭枕辟邪白澤枕辟魅熊枕宜男

禾頭生耳

俚語雲春雨甲子赤地千里夏雨甲子乘舟入市秋雨甲子禾頭生耳冬雨甲子飛雪千里

壁龍

柴紹弟有力能越百尺樓謂之壁龍

雞肆

富人羅會以剔糞致富人謂之雞肆言跑糞有所得

誇父支鼎石

辰州東有二山髙數十丈古語云昔誇父與日爭至此煮食此支鼎石也

初月出雲長虹飲澗

趙州石橋望之如初月出雲長虹飲澗天后時黙啜欲南過至橋忽馬不進見龍臥橋上乃去

魏丞烏

唐魏伶爲西市丞養一赤烏每於眾中乞錢銜歸號魏丞烏

飛坡

永昌中秦州敷水店南西坡白日飛四五里直塞赤水波上桑畦麥壠依然不動

葬壓龍角其棺必斲

唐郝處俊爲侍中旣塟有書生過其墓曰塟壓龍角其棺必斲

縮蔥侍郎

侯思止食籠餅必令縮蔥加肉因號縮蔥侍郎籠餅卽饅頭也

翹闗負乘之譏

崔湜爲吏部侍郎掌銓有選人白湜曰某能翹闗負乘湜笑曰若壯何不求選兵部答云外議謂崔侍郎下有气力者卽選

祝蝹

祝欽明頑滯多疑人目謂蝹蓋蝹者肉多塊無七竅秦穆公時野人得之

攺忌日

權龍褒不識忌日何名私忌吏對父母亡日請假至日出牒攺到明日好作忌

疾從指入

崔渾至孝父母不康祈神嘗請以身代覺疾從指入俄而徧身不安

騎豬

武懿宗遇敵棄械而走張元一嘲曰長弓度短箭蜀馬臨階騙去賊七百里偎墻獨自戰甲仗總拋卻騎豬正南竄後曰何不乘馬曰騎豬夾豕也

點鬼簿

楊烱文好用古人姓名名點鬼簿

算博士

駱賓王文好以數對名算博士

神仙童子

唐元嘉聰敏年少號神仙童子

艸裏刺史

權懷恩荊州刺史令參軍脫鞾僕射劉仁軌曰公艸裏刺史至神州不可參軍豈可脫鞾

白雞盞

栁亨飲未嘗醉有白雞盞取其迅速

牙筆

歐陽通自重書以犀牙爲筆管貍毛心秋毫覆松煙爲墨和以麝

方丈鏡

王幼臨造並照人馬

百寶鑪

安樂公主百寶香鑪

辰車

十二辰車如正南則午門開人馬出之類

○國史補【李肇】

鼠虎俱爲相屬

陸長源以舊徳爲宣武行軍司馬韓愈巡官同事或譏年輩相逺愈曰大虫老鼠俱爲十二相屬何怪之有

婦翁與婿

張垍尙主在翰林獨賜珎玩常誇於同列張淑曰婦翁與婿非天子賜學士者也

裴旻遇眞虎

裴旻守北平地多虎旻善射一日斃三十餘虎意气自若有老父至視其死虎曰此彪也而非虎若遇眞虎無能爲也旻曰眞虎安在父曰此北去往往有之旻躍馬而去藂薄問有虎躍出狀小而鷙猛據地一吼山石震動旻人馬皆爲之辟易弓矢偕墜幾不自免自是不復射

王維竊句

王維好佛故號摩詰性致髙遠得宋之問輞川別業山水絕勝今淸涼寺是也維有詩名然好竊取人句如行到水窮處坐看雲起時英華集中詩也漠漠水田飛白鷺陰陰夏木囀黃鸝李嘉佑所作也

碧落碑

絳州有碑篆字與古文不同頗爲怪異李陽冰見而愛之驗其文是唐初而不載書人姓名止有碧落二字因謂之碧落碑

錦靿致富

明皇至馬嵬坡驛令髙力士瘞貴妃於梨樹下店媼拾得錦靿一隻過客借一觀玩必湏百錢媼由此遂致富

光弼號令精彩皆變

郭汾陽自河陽入李太尉代領其兵舊營壘也舊旗幟也舊將士也光弼至鎭號令而精彩皆變

出家是大丈夫事

崔趙公問徑山曰弟子出家得否答曰出家是大丈夫事非將相所爲

爵位不如族望

李■﹝禾貞﹞酒泉公義琰之後門戶第一而有淸名嘗謂爵位不如族望官至司封郎懷州刺史與人書惟云隴西李■﹝禾貞﹞

釋伽周孔設教同

李周與妹書曰釋伽生中國設教如周孔周孔生西方設教如釋伽天堂無則已有則君子登地獄無則巳有則小人入時以爲名談

喜鵲

竇參之敗給事中竇申擬配流徳宗曰吾聞申欲至人家謂之喜鵲遂賜死

佛汗

劉元佐守汴或言相國寺佛有汗元佐遽往持金帛以施繼遣其家屬往禮之翌日復起齋場由此士庶競集輸施甚眾乃令將吏籍其物十日乃閉寺曰佛汗止矣所得數十萬盡贍軍

麻姑送酒

李相泌以虛誕自任嘗對客曰令家人速灑掃今夜洪崖先生來有人遺羙酒一榼會客至乃曰麻姑送酒來與君同傾傾畢門者乃云某侍郎取榼泌命倒還略無愧色

蛇酒

李舟之弟病風或說烏蛇可治乃求蛇置之甕中釀之蛇聲數日不絕比及其熟香气酷烈異於常酒飲之須臾爲水惟毛骨存焉

論代槐

貞元中度支欲取兩京道槐爲薪別植小者牒南尉張造造曰召伯所憩尙勿剪除先皇舊遊豈宜著伐乃止

光寺錢

韓令爲宣武軍節度使張元正爲邕管經略使王宗爲壽州刺史皆自大理評事起拜徵光寺錢相繼而至皆以爲榮

準勑惡詩

徳宗晚年時詩頗工臣下莫及杜太保在淮南進崔叔淸詩百篇帝謂使者曰此惡詩何用進時謂準勑惡詩

熱風

鄭云逵與王彥伯鄰居嘗有客求醫誤謁逵亦爲診候曰熱風頗甚客求藥云逵曰藥卽不如東家王供奉客驚慚而去自是京師有乖謁儀者云熱風

襄樣節度

襄州爲漆噐天下取法謂襄樣及於司空頔爲帥名暴虐鄭元鎭河中亦橫暴故人皆呼爲襄樣節度蓋謂此也

上不疑我

徳宗自復宮闕常恐生事郡鎭有兵處必姑息之惟渾瑊奏事不盡從喜謂人曰上不疑我

王言不可存於私家

髙貞公爲中書舍人家無制艸或問之曰王言不可存於私家悉焚其艸

楊穆兄弟優劣

貞元中楊氏穆氏弟兄人物俱不相下或云楊氏賓客皆同穆氏賓客各殊以此優劣之

筆塜

長沙僧懷素好艸書自然得艸聖三昧以棄筆積堆因塟之號筆塜

枷有三脫

王悅爲厔盩鎭將軍士犯令杖而枷之百日乃脫不百日而脫者有三我死則脫爾死則脫天子命則脫由是不犯令

穆氏兄弟

穆氏兄弟四人贊貟賞質贊俗而有格比爲酪質美而多爲酥員爲醍醐賞爲乳腐

茶治熱

故老云五十年前多患熱黃坊曲有専以烙黃爲業者灞滻諸水中常有晝坐至暮謂之浸黃近代悉病腳腰者乃飲茶所致也

私謁放還

李林甫知吏部選寜王私謁十人林甫曰就中乞一人林甫賣之於是榜其人曰據其書判自合得畱緣囑寧王且放冬集

儒釋同否

或問羅浮生爲政難易曰簡則易又問羅儒釋同否對曰直則同

鈒鏤王家

四姓滎陽鄭崗頭盧澤底李土門崔皆爲鼎甲太原王亦四姓之匹而呼爲鈒鏤王家諭銀質而金飾也

蕭齋

梁武帝時令蕭子雲飛白大書蕭字至今一字存焉李約見之破產買歸東洛建一小室以玩之號蕭齋

婦人之貴

苗夫人其父太師也其舅張嘉貞也其夫延賞也其子弘靖也其婿韋臯也近代婦人之貴無如此比也

沙堤火城

凡拜相禮絕班行府縣載沙塡路自宮城至其第名曰沙堤每元日冬直百官已集而宰相方至珂傘列燭多至數百炬謂之火城至則眾皆滅燭以避之

花押

宰相判四方事有堂按處分百司有堂帖不次押名曰花押黃勅旣下有所異同曰黃帖

白袍子紛紛

或有朝士問宋濟曰近日白袍子何太紛紛曰由緋袍子紫袍化之使然

文章風尙

元和之後文章則學奇於韓愈學澀於樊宗師歌行則學流蕩於張籍詩則學矯激於孟郊學淺於白居易大抵天寶之風尙黨大歷之風尙浮貞元之風尙蕩元和之風尙怪因人倡之爾

第果實名

李直方嘗第果實名如貢士者以緑李爲首楞梨爲副櫻桃爲三甘子爲四蒲萄爲五或薦荔枝曰寄舉之首範曄以諸香品時輩侯朱虛撰百官本艸皆此類

蛟龍破笛

李舟好事嘗得村捨煙竹截以爲笛堅如鐵石以遺李謩謩吹笛天下第一夜月泛舟吹其聲韻逸髮俄有客舟至登岸請笛吹之其聲淸壯可以裂石謩甚異之及入破呼吸盤辟笛忽破碎客忽不見疑卽蛟龍也

相府蓮

於司空以樂府曲有想夫憐其名不雅將易之客曰南朝相府因瑞蓮制曲號相府蓮語轉訛如此

下馬陵

董仲舒墓門人過必下馬以故爲下馬陵而訛爲蝦■﹝虫麻﹞陵

西畨論茶

黨魯使西畨烹茶帳中畨人問之魯曰滌煩所謂茶也畨人曰我亦有乃出數品曰此壽春者此謂顧渚者此蘄門者

張顚

張長史旭書法傳崔邈顏魯公旭自言始聞公主擔夫爭道而得筆法後見公孫大娘舞劍而入妙旭毎醉書益精或揮毫大叫以頭搵墨中號曰張顚

王積薪遇棊仙

王積薪棊術甚髙初成自謂天下無敵將遊京師宿於逆旅夜聞一媼呼其婦曰良宵難遣棊一局乎婦曰第幾道下媼曰第幾道各言數十媼曰爾敗矣婦曰伏局積薪空壁窺之並無燈燭翌日覆其局竟皆不及疑其仙也由此碁益精矣

詩擅場

唐人燕集必賦詩推一人擅場郭曖尙升平公主盛集李端擅場送王相鎭幽朔韓翃擅場送劉相巡江淮錢起擅場

緣撞歌

元載久擅權客有爲都盧緣撞歌述其危殆之勢以諷載載覽之不覺泣下

讀書不如冩書

張參爲國子司業手冩九經每言讀書不如寫書

窮兵獨舞

於頔聞韋臯進聖樂亦撰順聖樂以進其曲將半行綴皆伏而一人舞於中將進閱之幕客韋綬在其坐乃曰何用窮兵獨舞以諷頔

一分箏聲

於頔嘗令客彈琴其嫂知音聽之曰三分中一分箏聲二分琵琶聲全無琴韻

烏絲欄

宋亳間紙有織成界道者謂之烏絲欄

詼諧等著名

詼諧賀知章輕薄祖詠諢語賀蘭廣鄭涉詠字蕭昕寓言李紓隱語張著機警李舟張彧歇後姚峴訛語影帶李直方獨孤申叔題目曹著也皆著名者

博經

博徒語曰彊名爭勝謂之撩零假借分畫謂之嚢家什一而取謂之乞頭貞元中董叔徑進博經一卷

灔澦如馬

水行峽路最險以灔澦爲則故曰灔澦大如馬瞿塘不可下灔澦大如牛瞿塘不可畱灔澦大如襆瞿塘不可觸

功徳山

韓晉公始聞徑山以爲妖妄旣謁之見其形狀不覺生敬出妻以拜並乞一號徑山曰功徳山後自杭來凢有婦人來乞號皆以此名之

埋懷村

馬燧討李懷光自太原引兵至寶鼎下營問其地名曰埋懷村燧甚喜果敗懷光

轉逺轉髙轉近轉卑

陽城居夏縣拜諫議大夫鄭綱居閿鄕拜拾遺李固南居曲江拜校書郎謂轉逺轉髙轉近轉卑

陸羽筮姓

竟陵僧於水濵得嬰児育爲弟子及長不知姓自筮得蹇之漸繇曰鴻漸於陸其羽可用爲儀乃姓陸名羽字鴻漸所作茶經行於世鞏縣造甆偶人號鴻漸置茶竈間

李載生

李載生燕代豪士常呼鷹攜妓以獵終不肯仕生子棲筠爲禦史大夫磊落可觀而气不及其父棲筠生吉甫任相國八年多智柔懦公慚卿卿慚長近之也

韋山甫

韋山甫以石硫黃濟人嗜欲其術大行服其藥者多暴死其徒言山甫與陶貞白同壇受籙以神其術長慶二年卒於余幹江西觀察使王仲舒徧告人曰山甫病死死而速朽初無少異於俗人者

王彥伯醫

王彥伯自言醫道將行列四五釡於庭老幼塞門彥伯指曰熱者飲此寒者飲此翌日各持金帛來相謝云無不效者

賣藥宋淸

宋淸賣藥長安市朝官出入移貶輒賫藥迎送施藥甚廣人有急難傾財濟之歲計所得之利亦有百餘倍長安人言有義者必稱宋淸

白麥麫

竇氏子言家方盛時奴斂羣從數宅之資供白麫言白麥性平由是恣食不疑及數歲後有人告奴妄言所食乃常麥爾諸人暴熱一時皆作

七貴

禦史故事殿中得立花磚用紫案褥之類爲七貴

烘堂

禦史臺官𨿽共坐絕言笑有不可忍雜端先笑則合笑謂之烘堂

■﹝風貝﹞母

南海有■﹝風貝﹞母四面而吹倒屋抜木每數年一作則多虹蜺虹蜆謂之■﹝風貝﹞母

雷如彘

雷州春夏多雷無日無之秋冬則伏也中狀如彘人取食之亦有雷斧雷墨可爲藥用

蚊母

江南有蚊母鳥夏月夜鳴吐蚊於叢葦間又有蚊樹類枇杷樹皮裂蚊紋紛然而出

流桂泉

南中有一泉多有桂葉流出因名流桂泉後乃立屋其上爲漢祖廟而祀之又有胥廟者其像兮其須謂之五髭須並有靈應也

江心鏡

揚州有江心鏡五月五日揚子江心所鑄

銀鹿

顏峴家僮名銀鹿後事魯公終其身

登華山絕峯

韓退之登華山絕峯不可反乃大慟華陰令令人百計取之始得下

球場艸生

憲宗問趙宗儒曰聞卿在荊州球場艸生何也對曰𨿽則艸生不妨球子往來上爲大笑

堂老

宰相相呼堂老

省眼比盤

吏部爲省眼比部得廊下食號曰比盤

四軍紫

貞元中有四行軍司馬同賜紫登郎署因呼爲四軍紫

雷琴徽

蜀中雷氏琴上者玉徽次金徽次螺蚌徽

石花紫筍

茶名劍南有蒙頂石花湖州有顧渚紫筍峽州有碧澗明月

石梁春

酒名滎陽之土窟春富平之石梁春

麥信風

江淮舡溯流而上常待東北風謂之信風七八月有上信三月有鳥信五月有麥信

拋云車

暴風之候有拋云車

舶鴿

舶發海路必養白鴿舶沒𨿽數千里亦能歸其家

沈祝聲

董庭蘭善爲沈聲祝聲皆琴聲也

斯翁之後

李陽冰自言斯翁之後直至小生

○談藪【陽松玠】

詩賦常有生气

宋袁嘏少有文才常謂人曰我詩賦常有生气須急捉取不爾便飛去

一株桃李

王泠然上裴耀卿書曰拾遺補闕寧有種乎僕不佞亦相公一株桃李也

丁公藤

齊解叔謙母病風聞空中人告云得丁公藤當愈果求得飲之其病頓愈

別後闌干

王元景使梁劉孝綽送之泣下元景無淚謝曰卿勿怪我別後當闌干

○國史纂異【闕名】

卿自難記

唐許敬宗性輕見人多忘之或謂其不聡乃曰卿自難記若遇曹劉沈謝暗中摸索亦可識也

取謝靈運須

謝靈運羙須臨刑施於南海祗洹寺爲維摩詰須寺人寶惜中宗時安樂公主五日斗百艸欲廣獲其物色遂遣人往取之仍剪棄其餘

玉樹

云陽縣多漠離宮故地有樹似槐而葉細土人悉謂之玉樹揚子云甘泉賦云玉樹靑蔥而左思以爲假稱珎怪者實非也似之而已

二十八宿笑人

貞觀中度支令坊州貢杜若本州島曹官云本州島不出杜若應由謝眺詩誤爾華省名郎若如此斷事豈不畏二十八宿笑人也

北斗七星飲酒

唐太宗時李淳風奏北斗七星當化人明目至西市飲酒使人候之有僧七人共飲酒二石太宗遣人召之七人笑曰此必李淳風小児在彼言我也忽不見

望省樓

崔日知恨不居八座爲太常卿起樓與尙書省對人謂之崔公望省樓

○譚賓錄【璩子溫】

著毛蘿卜

唐率府兵曹參軍馮光振入集賢院校文選注蹲鴟云蹲鴟者今之芋子卽是著毛蘿卜

笑中有刀

李義甫狀貌溫恭與人語必嬉怡微笑而褊忌陰賊忤意者必加坑陷人謂笑中有刀

屈宋作衙官

杜審言恃才謇傲蘇味道爲天官侍郎審言參選試判謂人曰蘇味道必死人問其故曰見吾判卽當羞死矣嘗曰吾文章合得屈宋作衙官書迹羲之當北面

錢文甲迹

錢文如甲迹者因文徳皇后也武徳中廢五銖錢行開通元寶錢此四字及書皆歐陽詢所爲也初進樣後掐一甲痕因鑄之

蒲帆百尺風

羅隱下第詩云名慚桂苑一枝緑膾憶松江滿箸紅惟應鮑叔深知我他日蒲帆百尺風

盡該毫末備得精神

唐東蠻王入朝顏師古奏昔武王時逺國歸欵周史集爲王會篇令卉服鳥章備集蠻邸宜圖其事貽於後命閻立夲畫之莫不盡該毫末備得精神

醫乃意也

許裔宗名醫人謂之曰何不著書對曰醫者意也脈者深趣也不可言傳

鴨淥之險

元萬頃爲遼東管記作檄文譏髙麗文云不知守鴨淥之險莫離支服云敬聞命矣移兵守之萬頃坐事流竄

○尙書故實【李綽】

攺根爲銀

韓昶愈之子𨿽教有義方而性頗闇劣嘗爲集賢校理史傳有金根車而昶以爲誤悉攺根爲銀後除拾遺坐此言罷

蘇扛佛

會昌毀寺分遣使傳錄金佛寶像有監察者盜取一銀佛時號蘇扛佛或問溫庭筠何以爲對曰無過蜜陀僧

牛鬥詩

魏文帝與陳思王植同出遊見兩牛在墻間斗一牛墜井死詔植賦詩不得言牛不得言鬭不得言井不得言死百步要成四十言不成卽加罪植應口卽成曰兩肉齊道行頭上戴橫骨行至險上頭崛起相唐突二敵不俱勝一肉臥土窟非是力不如盛气不得泄步猶未竟又作自怨詩三十言曰煮豆持豆萁漉豉取作汁萁在釜下燃豆向釜中泣本是同根生相煎何太急其敏如此

大書臺字

張景藏詣裴光庭大書一臺字裴甚喜數日出爲臺州刺史

三百縑易淸夜逰覀園圖

淸夜遊西園圖顧愷之畫唐張周封得之一日淩晨有賫三百縑叩門問曰仇中尉欲以此易其圖與之乃詐也

王書二千六百紙

太宗有大王書二千六百紙皆以丈二尺爲軸獨有蘭亭記玉匣貯之後並藏昭陵

五院禦史

臺儀自大夫至監察通謂五院國朝徧歷者三人李商隱張延賞溫造

紺珠集卷三

●欽定四庫全書

紺珠集卷四

﹝宋﹞朱勝非撰

○洛陽伽藍記【羊衒之】

三三橫兩兩從

後魏孝文皇帝嘗會羣臣酒酣因舉巵曰三三橫兩兩從誰能辧之賜金鍾禦史中丞李彪曰沽酒老嫗甕注瓨屠児割肉與秤同尙書左丞甄琛曰吳人浮水自云工妓児擲繩在虛空彭城王勰曰臣始解此乃是習字爾

懷磚之俗

魏荘帝舅李延實爲靑州刺史陛辭帝謂曰懷磚之俗世號難治舅宜好用心副朝廷所委時黃門侍郎在側不曉懷磚之義問於溫子升溫曰昔彭城王作靑州牧問其俗賓客云齊土之民風俗淺薄太守初至皆懷磚叩頭以見其意及其代去以磚擊之言其始向終背也是以京師語曰獄中無系囚捨內無靑州假令家道惡腹中不懷愁事始於此

酪奴

齊王肅歸魏初不食羊肉及酪漿嘗食鯽魚羹渴飲茗汁髙祖問之曰羊肉何如魚羹茗汁何如酪漿肅曰羊陸產之最魚水族之長以味言之甚有優劣羊比齊魯大邦魚比邾莒小國惟茗不中與酪作奴髙祖大笑彭城王勰謂肅曰卿不重齊魯大邦而愛邾莒小國明日爲卿設邾莒之會亦有酪奴因謂茗曰酪奴

水厄

王蒙好茶人至輒飲士大夫甚以爲苦每欲候蒙必云今日有水厄

老嫗吹篪

後魏河間王有婢曰朝云善吹篪諸羌叛王令朝云假爲老嫗吹篪羌皆流涕復降語曰快馬健児不如老嫗吹篪

玉鳯銜鈴金龍吐佩

○杜陽編【蘇鶚】

金麥銀粟

咸通中同昌公主下降珍寶之盛無與爲比其異者金麥銀粟連珠帳卻寒簾犀簟牙席蠲忿犀如意玉九鸞釵辟邪香之類

九花虯

代宗時範陽節度使李徳山貢馬額髙九寸毛拳如麐以身被九花紋故號九花虯後賜郭子儀旌殊勲也

軟玉鞭

天寶中異國獻軟玉鞭屈之首尾相就舒之則勁直如繩乃以聯蟬繡帛爲袋碧蠶絲爲鞘碧蠶絲者彌羅國所貢自然碧色縱之一尺引之一丈

誥多珠

大歷中日林國獻靈光豆形類中國菉豆色紅而光芒長數尺有餘又名詰多珠同石菖蒲煮之卽大如鵝卵食之甚美可數日不饑

龍角釵

亦日林國所獻釵玉紺色刻蛟龍形帝以賜獨孤妃一日帝與妃同遊龍池有紫雲自釵上起命置掌中以水噴之須臾化龍去

萬佛山

新羅國進萬佛山雕刻沈檀雜以珠玉成佛像大者逾寸小者數分眉目口耳皆備下有行道僧數千傍有紫金鐘徑三寸每擊鐘則眾僧皆禮首至地而起

香玉辟邪

肅宗賜李輔國香玉辟邪二玉之香可聞數里輔國每置之坐隅一日方巾櫛辟邪一忽大笑一悲啼輔國碎之未幾果卒

蕓暉堂

元載造蕓暉堂於私第蕓暉香艸也出於闐國其脆潔如冰而入水土不朽爲屑以塗壁故以名之

金龜印元和中內給事中張維則自新羅使回於海上洲島間遇神仙遺以寶函中有金龜印龜長五寸上負黃金玉印面方一寸八分其篆文曰鳯芝龍木受命無疆維則具進是月寢殿前連理木生靈芝二株宛如龍鳯上曰鳯芝龍木豈非驗於此乎

雙麐芝

憲宗好神仙之術有方士伊祁玄解者帝頗敬之因問曰先生春秋旣髙顏色不老何也玄解曰家於海上嘗種靈艸食之因令種於禁中一曰雙麟芝二曰六合葵三曰萬根藤艸成帝餌之良驗時西域進方圓二美玉玄解見之曰此龍虎玉圓生於水龍寶之方生於山虎寶之遂問所貢之使云果得之山澤間也

菩薩蠻

唐大中初女蠻國貢獻其人皆危髻金冠瓔珞被體故謂之菩薩蠻當時因此制曲以爲名後人因之

常堅冰

唐順宗時拘彌國貢此冰及變書艸

手談池

大中間日本國貢玉碁子云本國南有集眞島島上有手談池池中碁子出焉

○雲溪友議【範攄】

靈徹詩

韋丹與林僧靈徹爲忘形友丹帥江西寄詩與靈徹曰王事紛紛無暇日浮生冉冉只如雲已爲平子歸休計五老巖前必共君靈徹答曰年老身閒無外事麻衣艸坐亦容身相逢盡道休官去林下何曾見一人

郭素擬王軒

王軒善爲詩嘗遊薴蘿山題西施石曰嶺上千峯秀江邊細艸春今逢浣紗石不見浣紗人是夕有所遇後有郭素者聞軒之事每於浣紗溪題詠屢吟歌賦詩或嘲之曰三春桃李本無言苦被殘陽鳥雀喧借問東鄰效西子何如郭素擬王軒

韋臯代張延賞

韋臯張延賞之婿也臯素貧尙气傲人妻族咸薄之因去爲隴右軍幕會徳宗幸奉天以功被寵不數年自金吾持節西川與延賞爲代張公愧甚不相見而去時無名子有詩云宣父辭周又適秦昔賢誰不困風塵當時甚訝張延賞不識韋臯是貴人

剖腹納書

鄭圃有列子墓廟裏中有胡釘鉸者每詣廟祭禱求聰慧一夕夢人剖其腹納一卷書旣覺遂有詩思如喜縣尉見訪云児童不慣見車馬爭入蘆花深處藏粗有可觀皆類此

二十八字致上科

章孝標好詩元和中下第作燕詩以獻主司庾侍郎云舊壘危巢泥已落今年故向社前歸連云大廈無棲處更傍誰家門戶飛庾頗憐之會再秉文衡遂擢第時謂二十八字致上科

玄朗偈

蜀僧玄朗性理通悟嘗作頌雲天公未生我冥冥無所知天公忽生我生我復何爲無衣遣我寒無食遣我饑還爾天公我還我未生時

虞姬壻

唐李煬題名於昭應縣樓韋蟾畱謔曰渭水秦川拂眼明希仁何事寡詩情只應學得虞姬壻書字才能記姓名

烏衣人

李筌注陰符經至禽獸之制在气經年不能解忽夢烏衣人教之遂通其義

乞買山錢

符山人以文書抵於頔乞買山錢百萬頔與之

詩集中日得相見

馮道明謁陶公云與員外舊識閽者啟之陶言昧平生道明曰詩集中日得相見何隔平生陶善待之

迂卒短李

白居易詩云悶勸迂辛酒閒吟短李詩言辛丘度李紳也

才出墨池便登雪嶺

崔涯吳楚狂生嘲妓李端端曰獨把象牙梳挿髻昆侖山上月初生李氏求攺詠乃曰揚州近日渾無價一朶能行白牡丹或戲之曰李家娘子才出墨池便登雪嶺何一日黒白不均耶

雪山賦

平曽逰蜀謁成都李固言獻雪山賦言𨿽潔白而無艸木華茂供人采綴以李公罕作文章也

裴諴溫飛卿艶歌

裴諴云不是廚中串安知■﹝炙﹐肉代火﹞裏心井邊銀釧落展轉恨還深又云不信長相憶擡頭問取天風吹荷葉動無夜不揺蓮又云簳蠟爲紅燭情知不自由細絲斜結网爭柰眼相鉤飛卿云合歡桃核終堪恨里許元來別有人又云玲瓏骰子安紅豆入骨相思知也無

三日拂塵

劉夢得賀牛奇章拜相云待公三日拂塵埃

○摭言【王定保】

金剛杵

薛保遜好行巨編自號金剛杵太和中公卿之門貢士卷軸塡委率爲閽人脂燭之費兩相告語求保遜所投

進士登科記

唐永徽以前俊秀一科猶與進士並列咸亨以後凡由文學舉於有司者竟集於進士之列由是趙傪等刪去俊秀故目而名曰進士登科記記之名立始於此也

英雄入吾彀中

唐太宗貞觀中私幸端門見新進士綴行而出喜曰天下英雄入吾彀中矣時人語曰太宗皇帝眞長策賺得英雄盡白頭

進士譜

李肇國史補曰進士爲時所尙久矣其都會謂之舉場通稱謂之秀才投刺謂之鄕貢得第謂之前進士互相推敬謂之先輩俱捷謂之同年有司謂之座主京兆府考而升者謂之等第外府不試而貢者謂之抜解將試各相保謂之合保羣居而賦謂之私試造請權要謂之闗節激揚聲價謂之還往旣捷列姓名於慈恩寺塔謂之題名大宴曲江亭子謂之曲江會此會闗試後亦謂之闗宴宴後分散亦謂之離會籍而入選謂之春闈不捷而飲謂之打毷氉匿名造謗謂之無名子退而肄業謂之過夏執業以往謂之夏課亦曰秋捲挾藏入試謂之書策此其大略也

白衣公卿

進士科始於隋大業中盛於唐貞觀永徽之間搢紳𨿽爲輔相不由此選終不爲美其推重則曰白衣公卿又曰一品白衫其艱難則曰三十老明經五十少進士

李權責李昻

唐俊秀等科初以考功主之開元二十四年李昻員外性剛急集貢士與之約曰文章美惡悉知之矣如有請托當首黜之旣而昻外舅與進士李權相善因薦於昻昻怒召權庭詰之又斥權章句之疵以辱之權拱而前曰禮尙往來鄙文不臧旣得聞命矣執事昔有雅什愚將切磋可乎昻怒而許之權曰耳臨淸渭洗心向白雲閒豈執事之詩乎昻曰然權曰昔唐堯衰耄厭倦天下將禪位於許由由惡聞其言故洗耳今天子春秋鼎盛不揖讓於足下而洗耳何哉昻甚惶駭訴於執政謂李權者風狂不遜遂下權吏後有請囑無不從者朝廷以郎官權輕自是攺用禮部侍郎

神州等第錄

神州解送自開元天寶之際率以在上十人謂之等第必求名實相副者小宗伯選之或至渾化不然十得七八茍被黜者多則牒貢院請落由故有神州等第錄以紀得人之盛後多爲形勢之人所占遂不足貴矣

二子矛盾

白樂天守杭江東進士多奔杭取解時張佑自負詩名以首冠爲己任徐凝後至同會羣中樂天諷二子矛盾佑曰僕爲解元宜矣凝曰君有何佳句佑曰甘露寺詩曰日月光先到山河勢盡來金山寺詩雲樹影中流見鐘聲兩岸聞凝曰善則善矣柰何野人有句云千古長如白練飛一條界破靑山色佑遂愕然果獲首選焉

鰲戴頑石

盧肇開成中就江西解末送肇有啟謝曰巨鰲贔屓首冠蓬山試官曰深慚名第焉得首冠之語肇曰頑石在上巨鰲戴之豈非首冠也

期集院事

進士榜出謝後便往期集院其日狀元與同年相見請一人爲錄事其餘主宴主酒主樂主茶探花之類咸以其日請主樂二人內一人主飲妓大科頭兩人第一部也小科頭一人第二部日至院常宴卽小科頭主之大宴卽大科頭主之𨿽無宴席科頭亦日有請給第一部日給一千第二部減半見燭皆倍給逼曲江大會則先牒教坊請奏上禦紫雲樓垂簾觀焉公卿家則以是日擇婿車馬盛集於彼也

燕名有九

一曰大相識主司有具慶者二曰次相識主司有偏侍者三曰小相識主司有兄弟者四曰聞喜勅下宴也五曰櫻桃六曰日月燈月燈者合名也又曰月燈者打球七曰牡丹八曰看佛牙上佛牙樓寶壽定水莊嚴皆有之寶壽最盛九曰闗宴最大卽離宴也

錄事判罰

崔沆爲主罰錄事同年盧彖者俯近闗宴請假往洛及還同年已宴於曲江亭子彖以雕幰載妓微服縱觀爲團司所發沆判之曰深攙席帽宻映氈車紫陌尋春便隔同年之面靑雲得路可知異日之心遂加以重陌

壓倒元白

寶歷中楊相嗣復具慶下繼放兩榜時先僕射自東洛入覲嗣復率生從迎於潼闗旣回大宴於新昌裏第諸生班坐時元白亦預皆賦詩於席惟刑部侍郎楊汝士有詩後成而最佳元白嘆服汝士醉歸語其子弟曰我今壓倒元白其詩中警句云文章舊價畱鸞掖桃李新陰在鯉庭

聞喚狀元聲

鄭合敬先軰及第後宿平康裏詩云春來無日不閒行楚潤相看別有情好是五更殘酒醒時時聞喚狀元聲楚娘潤娘蓋妓之尢者也

銜得錦標歸

盧肇袁州人少賤爲人所薄后狀元及第旣歸刺史接之甚厚一日延肇以觀競渡肇賦詩曰向道是龍剛不信果然銜得錦標歸

阿婆三五少年時

薛逢晚年厄於宦途嘗策蹇驢赴朝值新進士綴行而出團司所由軰斥逢令避道逢遣一價語之曰莫乞相阿婆三五少年時也曽東塗西抹來

阿房宮賦

崔郾侍郎拜命於東都試舉人朝士祖於長樂傳捨吳武陵任太學博士亦在坐謂郾曰侍郎以俊偉徳望爲明天子選才武陵敢薄施塵露向者見太學生讀一卷文書就視之乃進士杜牧阿房宮賦其人眞王佐才也侍郎官重恐未暇披覽於是搢笏朗宣一徧郾大奇之武陵曰請與狀頭郾曰已有人曰不得已卽五人郾未對武陵曰不爾卻請此賦郾曰敬依所教也牧果得第五人

樂句

韓愈皇甫湜貞元中名價籍甚亦一代之龍門也牛僧孺攜所業謁之二公會集各以一軸面贄其首篇說樂韓愈見題卽掩卷而問之曰且以拍板爲什麼僧孺曰樂句二公大稱賞俟其它適訪所居因大書其門曰韓愈皇甫湜同訪翌日喧傳京師

王泠然書

王泠然上時宰書曰公有文章時豈不欲文章者見之乎未富貴時豈不欲富貴者見之乎今貴稱當朝文稱命代見天下有文章未富貴者宜如何哉

飯後鐘

王播少孤貧嘗客揚州恵昭寺木蘭院隨僧粥食久之僧頗厭一日播出度其未回而先飯訖乃鳴鐘魚後播作鎭江都因訪舊遊所題字皆紗罩之矣因書二絕曰二十年前此院遊木蘭花發院新修而今再到經行處老樹無花僧白頭又曰上堂已了各西東慚愧闍黎飯後鐘二十年來塵撲面如今始得碧紗籠

趙倚樓

杜紫微讀趙嘏早秋詩曰殘星幾點鴈橫塞長笛一聲人倚樓吟詠不已因目爲趙倚樓其喜之如此

冬烘

鄭侍郎薫主文疑顏標魯公之後時徐方未寜志在激勸忠烈卽以標爲狀元謝日問及廟院標寒進無此始知誤取時嘲之曰主司頭腦大冬烘錯認顏標作魯公

錦禐上蓑衣

許孟容進士及第學究登科時謂錦禐上著蓑衣

千佛名經

張倬者東之孫數舉進士不第捧登科頂戴之曰此卽千佛經也

名紙毛生

劉魯風江西投謁頗爲典謁所阻因賦詩曰萬卷詩書劉魯風煙波千里謁文翁無錢乞與韓知客名紙毛生不爲通

述溫憲屈

憲庭筠之子光啟中及第爲山南從事詞人李巨川表述憲淹屈曰蛾眉先妬明妃爲去國之人猨臂自傷李廣乃不封之將

繆島云詩

繆島云工詩尙奇險有云四五岸霞生絕壁兩三行鴈過疏松又云拋芥子降顚狒狒折楊栁灑醉猩猩又瀑布詩云白鳥逺行樹玉虹孤飲潭

胡玢月詩

桂根寧有土光外卻無塵

比紅児詩

羅虯善詩與宗人隱鄴齊名號三羅避亂往鄜州依李孝恭有官妓紅児善歌虯爲絕句詩百篇令歌之號比紅兒詩以百物比擬紅兒而作詩大行於時

吳子華奠陸龜蒙文

文千餘言其略云大風吹海海波淪漣涵爲子文無偶無邊長松倚云枯枝半折挺爲子文直上巓絕風下霜淸寒鍾自聲發爲子文鏘鏘音淸武陵深閴川長晝白洞爲子文渺茫岑寂豕突鯨狂其來莫當云沈鳥沒其去倐忽膩若凝脂軟於無骨霏漠漠淡涓涓春秀冶秋鮮妍觸卽碎潭下月拭不滅玉上煙

方三拜

方幹幼有淸才爲徐凝所器誨之格律幹有句云把得新詩艸裏論反語雲村裏老譏凝也幹嘗謁廉使連跪三拜

孟浩然

誦詩襄陽詩人孟浩然頗爲王維所知待詔金鑾殿私召浩然入忽上幸維所居浩然遽匿牀下維不敢隠具以聞上欣然曰朕素聞此人召見索詩浩然對以不攜所業上令口誦浩然曰北闕休上書南山歸敝廬不才明主棄多病故人疎上曰朕未嘗棄人卿自不求仕耳放歸南山終身不得仕

朱灣別崔使君書

唐朱灣有逸才別湖州崔使君書時所傳誦其略云蓬萊之山藏於杳冥之中或可到貴人之門無媒而通不可到驪龍之珠潛於瀇滉之中或可識貴人之顏無因而前不可識某自假道當路問津主人一身孤云兩度圓月凡載請執事三趨戟門門人謂之私來也耶公來耶若言公小子實非公若言私公庭無私不得入以玆交戰彷徨於今信知庭之與堂不啻千里況寄食於漂母夜臥漁舟門如龍而難登食如玉而難得食如玉之粟登如龍之門門轉深粟轉貴實無機心翻成機事漢陰丈人聞之豈不大笑屬溪上風便嚢中金乏望甘棠而嘆自引分而去

進士乘驢

咸通末執政病舉人車馬太盛奏請進士並乘驢鄭光業軀幹偉大或嘲之曰今年勑下盡騎驢短轡長秋滿九衢淸痩児郎猶自可就中愁殺鄭昌圖

十離詩

元相公在淛東時賓府薛書記酒後爭令擲注子傷公猶子遂出幕旣去作十離詩以獻十離者犬離主筆離手馬離廏鸚鵡離籠燕離巢珠離掌魚離池鷹離鞲竹離亭鏡離臺筆詩曰越管宣毫始稱情紅箋紙上散花瓊都緣用久鋒頭盡不得羲之手裏擎竹詩云蓊郁新栽四五行常將直節負秋霜爲緣春筍鑽籬破不得垂陰罩玉堂他詩皆類此

溫八吟

溫庭筠作賦不起艸但籠袖憑鞍每一韻一吟而已故場中謂之溫八吟

報道金釵落

張佑客淮南幙中宴集杜牧之時爲度支使同坐牧有屬意官妓以骰子與之賭酒因微吟曰骰子逡巡裹手拈無因得見玉纎纎佑應聲曰但知報道金釵落彷佛還應露指尖

上水船

朱梁時姚洎爲學士一日梁祖問及裴延佑曰頗知其人聰敏洎曰向在翰林號下水船梁祖曰卿便是上水船也洎甚慚

好看客莫倚柁

唐令狐趙公鎭淮揚處士張祜嘗與宴狎公因行令曰上水船風又急帆下人須好立祜卽答曰上水船船底破好看客莫倚柁

目連變

張祜憶柘枝詩云鴛鴦鈿帶拋何處孔雀羅衫付阿誰樂天呼爲欵頭佑答曰公長恨詞云上窮碧落下黃泉兩處茫茫都不見此卽目連訪母也

謝衣缽

狀元以下到主司宅主事請謝衣缽謂與主司名第相同者

鐵躋

燈臺也胡證與裴晉公會飲犯令者擊以鐵躋

一字師

李相讀春秋婼字本勑略反誤讀勑晷反有小吏言曰某昔從師誤呼字音公檢釋文云小史之言是因呼一字師

腹笥

吳子華爲賦一夕成於腹笥

一謙三十年

皇甫湜與李生書曰近風偸薄進士尢甚至有一謙三十年之語詩未有駱賓王一句已呼阮籍爲老兵矣

有句如此居有何難

白樂天以文謁顧況況戲之曰長安物貴居大不易及讀原上艸詩乃曰有句如此居天下有何難前言戲之耳

松圍三尺

鍾輻作松齋手植一松夢朱衣吏曰松圍三尺吾子當登第後三十年始成名其松圍果三尺

五老牓

杜徳祥榜放曹松王希羽等五人年俱六十餘時謂之五老牓

芳林十哲

沈云十人交通中貴號芳林十哲芳林名門也

白頭花鈿

蔣凝應宏詞爲賦止及四韻遂出頃刻播傳謂白頭花鈿滿面不若徐妃半妝

宋五坦率

宋濟老於場屋嘗試賦落官韻撫膺曰宋五坦率矣其名甚著

冰魂雪魄

劉徳仁苦於詩竟不成名旣卒僧棲白以詩弔之云忍苦爲詩身到此冰魂雪魄已難招直教桂子落墳上生得一枝寃始銷

不怨所鄙而喜所誦

吳子華以詩百篇示許洞洞稱有聯絕唱云暖漾魚遺子晴遊鹿引麛子華不怨所鄙而喜所誦

蹙金結繡而無痕迹

趙牧效長吉爲歌詩自謂蹙金結繡無痕迹對酒云云翁耕扶桑種黍養日烏手挼六十花甲子循環落落如弄珠長繩系日未是愚有翁臨鏡摘白須饑魂弔骨吟古書馮唐八十無髙車人生如雪在須臾何乃自苦八尺軀裂衣換酒且爲娛勸君日飲一瓢夜一壺杞天崩雷騰騰桀非堯是何足憑桐君桂父豈勝我醉裏白龍多上升菖蒲花開魚尾定金丹始可延君命

無塵袖

崔魯蓮花詩曰何人解把無塵袖盛取殘香盡日憐

尺八空喉

姚嵒傑與盧肇會飲江亭姚舉酒令云逺望漁舟不闊尺八姚遽飲嘔噦還令曰憑閳一吐已覺空喉

一餅熟成一韻詩

段維智性嗜煎餅一餅熟成一韻詩

錦繡堆

謝廷浩以詞賦著名錦繡堆

髙軒過

李賀七八歲能文名動京師韓愈皇甫湜謁其父請見之賀敝衣而出面賦一篇頃刻成卽名髙軒過賀集所載是也

眞珠室

皇甫松牛奇章公之甥怨公不薦爲謗詩曰夜入眞珠室朝遊玳瑁宮眞珠卽公侍妾名也

九肋者稀

盧肇初赴舉先逹問所從來曰某袁州民也先逹曰袁州出舉人耶答曰袁之舉人亦猶沅江出鱉甲九肋者稀

汗腳踏龍尾

顧云欲見劉子長請髙逢休書爲先容潛啟之但云羊昭業等擬將一尺三寸汗腳踏他燒殘龍尾道懿宗皇帝𨿽薄徳不任被前人羅織云吁嘆而藏之

銀案

舉人多以白紙糊案子面鄭昌圖詩曰新糊案子其白如銀入試出試千春萬春

苦海

鄭昌圖有一巨皮箱凡投贄有可嗤之者卽投其中號曰苦海昆季會集舁苦海閱之靡不絕倒

原夫之輩

賈島不善文每入試巡鋪告曰原夫之軰乞一聯

潛救八人

溫飛卿文思甚敏喜爲人假手沈侍郎主文移飛卿簾前試之日晚溫請先出仍獻啟千餘言或云已潛救八人矣

畱李端一篇

蜀路有飛泉亭詩板數百薛能盡毀之惟畱李端巫山髙詩一篇

淡墨書牓

進士榜頭豎連黃紙四張淡墨氈筆書禮部貢院四字

賜紅箋名字

鄭鎬發榜宣宗以紅箋作一名云鄕貢進士李某馳使以賜鎬

綴玉聯珠

宣宗弔白樂天詩云綴玉聯珠六十年誰教冥路作詩仙

銀餅

宣宗賜韋渙孫宏銀餅餤啖之甚美皆奶酪膏腴之所爲

捲有頭眼

舊語謂投獻必得其地也

爛銀袍

李涼公詩袍似爛銀文似錦相將白日上靑天

夢踐積木

孫握夢木數百踐其上自謂必狀元居眾材之上也已而果然

九重知己

劉鄴特賜及第韋岫賀之曰三十浮名每年皆有九重知己曠代所無

顏回忍饑面

秦韜玉貴公子行雲階前緑莎毯不捲銀龜噴香挽不斷亂花織錦栁撚綫妝點池臺畫屏展主人功業傳國初六親聫絡馳朝車鬥鷄走狗家世事抱來皆著黃金魚卻笑儒生把書卷學得顏回忍饑面

風騷將

杜紫微贈趙嘏詩云今代風騷將誰登李杜壇

契分四般同

李摯與李敏同姓同歲同門同年登第摯有詩云因緣三紀異契分四般同

猶著麻衣待至公

劉虛與裴公早同研席及公主文劉尙舉子獻詩云二十年前此夜中一般燈燭一般風不知歲月能多少猶著麻衣待至公

金龜換酒

賀知章一見李白呼爲謫仙人以金龜換酒與之共飲

○顏氏家訓【顏之推】

易子而教

君子易子而教何也詩有諷刺之辭禮有嫌疑之戒書有悖亂之事春秋有邪辟之譏易有備物之象皆非父子之通言故不親授

尺牘書疏千裏面目

諺云尺牘書疏千裏面目不可不學亦不可精至爲人後乃覺累身王逸少風流才士蕭散名人世惟知其學書是以小伎而掩其善

邵陵王僞字

邵陵王頗行僞字書體猥拙以百念爲憂言反爲變不用爲罷追來爲歸更生爲蘇先人爲老如此非一甚無謂也

雞口牛後

史記載戰國策語曰寧爲雞口無爲牛後案延篤戰國策音義曰屍雞中之主從牛子口當作屍後當作從

秦稱權銘

秦始皇本紀二十八年丞相隗林丞相王綰等議於海上諸本皆作山林之林北齊開皇二年長安民掘得鐵秤權傍有銅塗鐫銘二其一曰二十六年皇帝盡並兼天下諸侯黔首大安立號爲皇帝乃詔丞相狀綰灋度量■﹝鼎刂﹞不一嫌疑者皆一明之凡四十字其一則二世所刻詔五十八字書兼古隸只一字磨滅餘皆分明則史記言隗林當爲隗狀也

吹扊扅

古樂府歌百里奚詞曰百里奚五羊皮憶別時烹伏雉吹扊扅今日富貴忘我爲按蔡邕月令章句曰鍵闗牡也所以止扉謂之扊扅謂其貧無薪以門作爨耳吹當作炊

夜漏以五更爲節

西都賦曰衛以嚴更之署必以五爲節者言自夕至旦經涉五時𨿽冬夏之晷長短參差而盈不至六縮不至四進退常在五時之間故謂之曰五更者如此

論釋氏

歸心一篇論釋氏戒世人不可以耳目不及便爲虛誕如山中人不信有魚大如木海上人不信有木大如魚漢武不信弦膠魏武不信火布胡人見錦不信有蠶食葉吐絲而成

文章三易

沈隠侯曰文章當從三易易見事一也易識字二也易誦讀三也邢子才謂沈約文章用事不使人覺深以此服之

上車著作

梁朝全盛時貴遊子弟多無學術諺曰上車不落卽著作體中何如則祕書

蓮花驕

雜藝篇投壺實以豆恐其矢躍也今則以躍爲貴謂之驕乃有倚竿帶劍狼壺豹尾龍首之名其妙者有蓮花驕又爲小障置於外投之驕一作驍

豬蒓

荇菜江南謂之豬蒓

龍葵

苦菜河北謂之龍葵

馬薤

馬蘭廣雅謂之馬薤

○嶺表異錄【劉恂】

鷓鴣南翥

鷓鴣𨿽東西回翔開翅之始必先南翥其名自呼薄社州又本艸云自呼鉤輈格磔故李羣玉詩云方穿詰曲﨑嶇路又聽鉤輈格磔聲其好誕如此

鬼車

鶚又名鵂鶹夜飛晝伏能拾人爪甲以知吉凶則鳴於其屋上故人除指必藏之爲此也又名夜遊女好爲嬰児爲祟又名鬼車遇陰晦則飛或云鬼車九首嘗爲犬斷其一故聞其聲則擊犬使鳴吠以厭之故也

海鏡蟹爲腹水母蝦爲目

越絕書雲海鏡廣人呼爲膏葉盤盤殻相合以成形外圓而中甚瑩潔有少肉如蚌胎中有紅蟹子如豆而螯足皆具海鏡饑則蟹出拾食蟹飽歸腹海鏡水母者閩人謂之蚱渾然凝結大如覆帽腹如懸絮有口而無目常有蝦隨之食其涎浮泛水上則歘然而沒乃蝦有所見也

舞象

蠻王宴漢使於百花樓前設舞象金覊絡首錦襜垂身隨指皆合其節奏

紫具

砑螺謂之紫具

雷公墨

雷州每大雷雨多於野田得黳石謂之雷墨又於霹靂得楔如斧謂之霹靂楔小児佩之辟惡

○八寶記【闕名】

五寶八寶

唐開元中李氏者嫁於賀若氏夫卒爲尼號曰眞如其行髙潔天寶元年七月七日忽於寺庭見五色云墜視之一嚢中有五物眞如蔵之祿山亂眞如流離楚州安宜縣肅宗元年建子月十八夜眞如爲神人召往化城見天帝投以八寶俾獻於朝以消沴气眞如乃並前得五寶皆獻之

玄黃天符

長八尺闊三寸形如笏上圓下方近圓有孔黃玉也色比蒸栗澤若凝脂可以辟人間兵疫之气

玉雞

毛文悉備白玉色王者以孝理天下則見

糓璧

亦白玉也徑五六寸其文粟粒自生非雕鐫之迹王者得之則五榖丰稔

如意寶珠

大如雞卵而圓正光色極瑩置室中明如滿月

紅靺鞨

大如巨粟赤爛若朱櫻視之若不可觸而觸之甚堅不可破

瑯玕珠

形如環四分缺一徑可五六寸許

玉印

大如半手其文如鹿陷之印中著物則形見

皇后采桑鉤二枚

各長五寸其細如箸屈之似金似銀又似銅

雷公石二枚

形如斧長可四寸闊二寸無孔膩如靑玉諸寶置之日中則光气連天旣進肅宗已被疾召代宗曰汝自楚王爲太子今天賜寶於楚州天祚汝也宜保之代宗受賜卽日攺元寶應旣監國賜眞如號寶和攺縣爲寶應自是兵革稍息海內小康亦其應也

○博物志【張華】

精衛

有鳥如烏文首白喙赤足名曰精衛說者謂赤帝之女名女娙往逰東海溺死其神化爲此鳥故常取西山之木石以塡東海至死不休

駝知水脈

燉煌西渡流沙千里無水沙下伏流惟駝知之每至泉脈則以足跑地掘之必得水

祝融造市

祝融造市髙辛臣也蚩尢造兵炎帝臣也揮造弧牟夷造矢倉頡造書容成造歷伶倫造律隸首造數捷剟病忽恍善忘皆黃帝臣也儀狄造酒禹時人綿駒善歌卽齊人也

孟勞

寶刀

辟閭巨闕

寶劍

繁弱之弓

繁弱之弓屈盧之矛溪子之弩狐父之戈皆古之寶噐

北風圖

劉襃漢桓帝時人曽畫云漢圗見者皆熱又畫北風圗見者皆寒

地下柱軸

地下有四柱三千六百軸犬牙相牽

地以石爲骨

地以石爲骨以川爲脈艸木爲毛羽

河精

夏禹行河見長人魚身曰我河精也

歐冶五劍

純鉤湛盧豪曹魚腸巨闕五寶劍皆歐冶所鑄傳於世

太陽艸

天老曰太陽之艸服之長生卽黃精也

江珠

琥珀別名

羽民

羽民國有翼飛不逺

虎僕

有獸緑毛可作筆名虎僕

天孫

泰山一名天孫言天帝孫也

兔目鼠耳

槐生五日曰兔目十日曰鼠耳

摶榖

爾雅鳩名

姉歸

髙唐賦子歸別名

田鶻

鶗鴂別名

庸渠

相如賦水鳥名

紺珠集卷四

●欽定四庫全書

紺珠集卷五

﹝宋﹞朱勝非撰

○嘉話錄【劉禹錫】

詩用僻字

爲詩用僻字須有來處宋考功詩云馬上逢寒食春來不見餳嘗疑此字因讀毛詩鄭箋說吹簫處注云今賣餳家物六經惟此注中有餳字余作重陽詩欲押一餻字徧尋無據不敢用之

三公入市

司徒杜公在維揚日嘗語賓末曰我致政後著一麤布襕衫跨小駟入市看盤鈴傀儡足矣後致政果如其言諫官疏言三公不合入市公曰吾計中矣欲以自污耳

碑流汗

蔡州旣平憲宗命道士張某至境醮於紫極宮宮本吳少誠生祠裴晉公廢以爲宮設醮之日霹靂大震少誠徳政碑忽流汗成泥

百衲琴

李汧公勉取桐孫之精者雜綴爲琴謂之百衲琴用蝸殻爲徽其間二面尢絕異通名響泉韻磬異絲爲弦一上十餘年不斷

貍骨帖

荀輿能書嘗寫貍骨方治勞右軍臨之世號貍骨帖

蜀道易

陸暢嘗謁韋臯作蜀道易云蜀道易易於履平地臯恱待暢甚厚

定秦二字

臯在蜀數進兵器多刻定秦二字旣死人以此稱其罪暢上疏理之言臣在蜀日見造兵器定秦者乃匠者之名姓耳由是臯得以見釋

魏碑三絕

魏受禪碑王朗文梁鵠書鍾繇刻世謂之三絕古人鐫須善書者故令繇

虎骨致雨

南中旱甚卽以虎骨投有龍處卽雨作能激龍之怒也

寶章集

武后嘗禦武成殿閱書問宰相王方慶曰卿家舊法書存乎方慶遂集之自右軍以下至僧虔等二十餘人書帖後命崔融作敍賜名曰寶章集

相逢說項斯

楊祭酒愛才喜推譽贈項斯詩曰度度見詩詩総好及觀標格勝於詩平生不解藏人善到處逢人說項斯由此得第

飛白書始

飛白始於蔡邕在鴻都學見匠人施堊帚遂創意爲梁蕭子云能之武帝謂曰蔡邕飛而不白羲之白而不飛飛白之間在卿斟酌耳

三詩用茱茰工拙

茱茰三詩人用亦有工拙杜公云更把茱茰子細看王右丞云徧挿茱萸少一人宋仿云學他年少挿茱茰杜公爲優也

良馬須逸鞅泛駕

石季龍少好挾彈其父母怒之曰健特須走車破轅良馬須逸鞅泛駕然後負重致逺言童子不奇慧非異器故也

寒具

晉書有食名寒具無注解後於齊民要術及食經中見乃是今鐶餅

借船帖

王內史借船帖書之尢工者盧尙書甚寶之張賓護致書求假答云只可就看未嘗借人後盧公守潞州忽有人持此帖詣張公求售張公驚問之云盧家郎君竊出遣賣耳張嘆而卻之

三臺

三臺送酒蓋因北齊毀銅雀臺分築三臺每宴集公人拍手喚上臺以送酒耳

次韻千文

千文梁周興嗣編次而有王右軍書者乃梁武教諸王書令殷鐵石於大王書模一千字不重每字一紙雜然無序武帝召興嗣曰卿有才思爲我韻之興嗣一夕編進須髮■﹝擊頁﹞白帝恱

鐵門限

右軍孫智永禪師住永攸寺積年學書後有筆頭十甕每甕數石人求覓書請題額者如市所居戶限爲之穿穴用鐵葉裹之謂之鐵門限

退筆塜

每十甕筆頭作一塜瘞之號退筆塜自作志銘

鄭虔三絕

鄭虔善書自寫所制詩並畫同爲一卷封進玄宗書其尾曰鄭虔三絕

名下無虛士

閻立本善畫至荊州見張僧繇舊迹曰定虛得其名耳明日又往曰猶是近代佳手明日又往乃嘆曰名下定無虛士坐臥觀之畱宿其下十餘日乃去

宿索靖碑傍

歐陽詢行見索靖所書碑駐馬觀之良久而去行數百步復還下馬立觀疲倦卽坐因宿其傍三日而後啟行欣然若有所得

搊琵琶

貞觀中裴洛兒者善彈琵琶始廢撥用手今俗呼爲搊琵琶是也

上官儀詠詩

髙宗時天下無事上官儀獨秉國政嘗淩晨赴朝巡洛水堤步月緩轡詠詩云脈脈廣川流驅馬歷長洲鵲飛山月曙蟬噪野風秋音韻淸亮望之若仙

東方虯

左史東方虯每云二百年後乞爾與西門豹作對

不暇唱渭城

劉伯芻巷口有鬻餅者每當壚謳歌一旦劉憐其貧貸以萬錢自是不聞歌聲問之曰本領旣大心計轉麤由是不暇唱渭城之曲矣

諸葛菜

諸葛所至卽種蔓菁因呼爲諸葛菜

○因話錄【趙璘】

逓遷月令

徳宗常暮秋獵苑中天色微寒謂侍臣曰九月衣衫二月袍與時候不相宜欲逓遷一月如何左右皆賀翌日降旨議之李吉甫爲翰林學士承旨先進言聖人上順天時下盡物理宜編之於是李程時亦爲內相議曰臣按月令十月始裘月令是玄宗所定恐不可易上遽止其議

大僚子安得居山

武宗時李徳裕薦處士王龜志業堪爲諫官帝問龜誰之子對以王超子帝曰凡處士當是山野之人王龜大僚子安得居山耶徳裕無對

不賞父之都虞候而惜母之阿你兒

郭汾陽在河中禁軍無故馳馬犯者輒死南陽夫人乳母之子犯禁都虞候杖殺諸子泣告虞候縱橫之狀王叱之曰不賞父之都虞候而惜母之阿你兒汝軰奴材也

好腳迹門生

李逢吉知貢舉榜成未放而入相及第人就中書見座主時謂之好腳迹門生也

贊招隱寺

髙陵府君趙公初至金陵於知府李庶人坐上屢讚招隱寺一日錡宴於寺旣歸謂趙公曰常誇招隱寺昨遊看何殊州中也耶公笑曰某所賞者疏野耳若以逺山將翠幙遮古松用彩物裹鮏羴涴鹿瓟泉音樂亂山鳥聲此則實不如在叔父大廳也

茶須活火煎

李錡嗜茶能自煎謂人曰茶須緩火炙活火煎之活火者蓋謂炭之有熖方熾者也

晉公不服食

裴晉公不信術數不喜服食每語人曰雞豬魚蒜遇之則食生老病死時至則行

口占進玉帶狀

晉公平淮西賜以玉帶公臨薨卻進口占奏狀曰內府之珍先朝所賜旣不合將歸地下又不可畱在人間聞者莫不嘆其不亂

陸羽歌

羽本遺小兒爲竟陵龍蓋寺僧收養至成人後他適聞所養僧卒作歌曰不羨黃金罍不羨白玉杯不羨朝入省不羨暮入臺千羨萬羨西江水曽向竟陵城下來

和尙教坊

元和中有僧文淑者聚眾論說內典托言鄙褻之事不逞同軰爭效其音調爲歌曲呼所居爲和尙教坊又有僧鑑虛作煮肉法行於世

文章托名

才命論稱張燕公革華傳稱韓文公老牛歌稱白樂天佛骨詩稱鄭司農後人所托其名非眞者也

禦史三院

一曰臺院其僚曰侍禦史呼爲端公知雜事者謂之雜端非知雜事謂之散端二曰殿院其僚曰殿中侍禦史新入者知右巡以次左巡號兩巡使三曰察院其僚曰監察禦史每公堂會食皆絕談笑若雜端失笑則三院皆笑謂之烘堂

臺中無不揖

飲酒無起謝之禮但云揖酒赴朝偃息於待漏則有臥揖上馬有馬揖他悉以揖爲禮

諸察院廳名

察院諸廳各有他名禮察謂之松廳廳南有古松也刑察謂之魘廳寢者多魘兵察謂之茶甌廳以其主院中茶茶必以陶器置之躬自緘啟故也吏察主朝官名籍謂之朝簿廳

東讓客非禮

人道尙右以右爲尊先賓客故西讓客主人在東蓋自卑也今人東讓客豈禮哉

閣下

古者三公門有閣而郡守比諸侯亦有閣故有閣下之稱前軰與大官書多呼執事或足下劉子玄與宰相書曰足下韓退之與張僕射書曰執事卽其例也記室本王侯賓佐之稱他人亦不泛稱惟執事則指左右之人尊卑皆可通用侍者士子亦可通稱非特於道釋也又自卑達尊例云座前尢非也閣下降殿下一階座前降幾前一等豈可僭用哉

文章李益

李益能文多有貴家子同姓名人謂益爲文章李益謂貴遊爲門戶李益

七七

李汧公妾名七七善琴與箏

山公

李約有山林之致養一猨目之曰山公

孟詩韓筆

韓愈能古文孟郊長於五言時號孟詩韓筆

屬意蜂蝶

李賀作歌詩多屬意於花艸蜂蝶間竟不能逺大

時世妝

崔樞夫人治家整肅貴賤皆不許時世妝

會稽二淸

越州有名僧二人一曰淸江一曰淸晝故號二淸

幾至失名士

皎然以詩謁韋蘇州皆效其詩體韋全不見賞明日以舊制投之韋大嘆味曰幾至失名士何不但以所工見投而猥希老夫意也耶人各有所得非卒能致也

南榻北榻

公堂會食雜端在南榻主簿在北榻乃舊儀也

○荊楚歲時記【宗懍】

郁壘

歲旦繪二神貼於門之左右俗說謂之左神荼右郁壘皆謂之門神按括地圗云度朔山尖桃樹盤屈三千里下二神一名郁一名壘並執葦索以訶不祥之鬼縶而殺之卽無神荼之名

爆竹

歲旦爆竹於庭世傳以爲庭燎之禮非也神異經云西方山中有人長尺餘人見之卽病寒熱名曰山臊以竹著火中熚烞有聲則驚遁去【熚音畢烞音朴】

秋千

每春節懸長繩於髙木士女咸集袨服靚裝坐立其上共推引之以爲戲曰秋千楚俗又謂之施鉤湼盤經又謂之罥索

禁煙

過冬至後一百五日有疾風甚雨謂之寒食昔介子推三月五日爲火所焚並人哀之每歲春暮爲不舉火因以寒食謂之禁煙至今晉人重此禁云犯之則有雨雹傷其田

杏酪麥粥

孫楚祭子推文黍飯一盤醴酪二盂淸泉甘水充君之廚今寒食節物有杏酪麥粥卽其類也

如願

錄異記云有商人過淸洪君君問所須有人教云但乞如願君許之果得一婢自是商人有所求如願悉能致之後因正旦如願晚起商人撻之走入糞壤中忽不見今人正旦以細繩系偶人投於糞壤中云令如願

七種菜

正旦以七日謂人日采七種菜作羮

水車

競渡者治其舟使輕利謂之飛鳬又名水車又名水馬

舟爲車檝爲馬

楚人以舟爲車檝爲馬

長命縷

五月五日以五色絲纒臂謂之長命縷

豆花雨

八月雨爲豆花雨

南陽菊水源

豫章記雲南陽有菊水居其側者多壽劉寛月致三十斛水源芳菊被崖故以名

仙木

桃者五行精能制百鬼謂之仙木

膠牙餳

元日食膠牙餳取膠固之義

人日

正月七日謂之人日者董勛問禮俗曰正月一日雞二日狗三日豬四日羊五日牛六日馬七日人八日谷其日陰晴兆其丰稔

辟惡餅

伏日食湯餅謂之辟惡餅

艾先生

端午日以艾爲人形置戶上辟惡故師曠占云歲多病則艾先生

蟾蜍辟兵

五月五日取蟾蜍辟兵習鑿齒集

天帝借二萬錢下禮

道書云牽牛娶織女天帝借二萬錢下禮久不還被驅在營室中

○明皇十七事【李徳裕栁珵常侍言旨附】

剪彩

顏眞卿靑衣小鬟曰剪彩

眞卿地仙

顏眞卿嘗得神仙丹服之後爲李希烈殺希烈旣平人發眞卿棺欲攺葬瞋目如生遽掩之隱士曹庸山曰此後三十年能擘裂飛騰而出被羽衣行山澤之間卽所謂地仙者也

客土無气

泓師與張說卜宅戒勿動西北土以損旺气後見气索果掘三坑說欲塡之泓曰客土無气與地脈不相連也

顏郎衫色如此

眞卿問範氏尼吾得五品否尼指坐上紫絲布云顏郎衫色如此

上淸

竇參靑衣後入掖庭雪參之誣

陸九

徳宗怒陸贄曰這獠奴我脫伊緑衫便與紫衫嘗喚伊作陸九

張果老

邢和璞能算人壽夭使算果老莫知其甲子師夜光者能視鬼召果老令宻視之反問果老安在終莫能見也

齒落復生

上以堇飲果老連進三巵齒以焦乃以鐵如意擊落齒傅少藥齒復如雪

無畏致雨

上令求雨雲旱數當然召龍適足致暴雨耳乃盡去求雨之具以一缽水以小刀攪之作咒言湏臾有龍如指大入缽中復攪之咒之白气自缽中出如煙出屋如一疋練少頃大風雨震電

金甌

上命相以八分書先書名金甌覆之

以餅拭刄

肅宗爲太子上使割羊臑以餅拭刄徐噉之上喜曰福祿當如是愛惜

玉環琵琶

睿宗所禦上欲西幸獨命賀懷智奏之

四十年不知酒味

上入斜谷韋倜得新酒馬前獻之上不禦倜懼自舉之上曰卿謂我疑也吾始卽位嘗因酒損一人因自戒四十年不知酒味矣

興慶小龍

嘗出遊宮垣後上欲西幸一夕乘雲西南去後幸至嘉陵上欲禦船有龍夾舟上泫然曰此吾池中龍也以酒酹之

○南部煙花記【煬帝】

司花女

帝禦女袁寶兒騃冶多態時洛陽進合蔕迎輦花帝令持之號司花女帝謂虞世基曰寶兒多憨態卿試嘲之世基爲絕句云學畫鴉兒半未成垂肩嚲袖太憨生因憨卻得君王寵常把花枝傍輦行帝甚悅

蛾緑螺

鳯舸殿腳女吳絳仙善畫長蛾帝憐之由是爭爲長蛾司宮吏日供螺子黛五斛號蛾緑螺帝每倚簾視絳仙移時顧內謁者云古人言秀色若可餐若絳仙者可以療饑也

璧月詞

帝恍忽與陳後主相遇後主左右一人迥美指謂帝曰此麗華也每憶桃葉山前與此子北渡爾時麗華方憑臨春閣試東郭紫毫書小砑紅綃答之璧月詞未終見韓擒虎直來逼人都無去就

緑紋測海蠡

後主以緑紋測海蠡杯酌洪梁新醞以勸帝

舞玉樹

帝請麗華舞玉樹麗華以自井中出腰肢不復往時情態帝持杯再三請之起就一曲

春蘭秋菊

後主問蕭妃何如此人帝曰春蘭秋菊亦各一時之秀也

小窓碧玉詞

後主送詩數千篇帝獨愛小窓一篇云午醉醒來晚無人夢自驚夕陽如有意故傍小窓明又倚侍兒碧玉詞云離別膓應斷相思骨合銷愁魂若飛散憑仗一相招其餘皆不復記

四寶帳

帝建迷樓樓上設四寶帳一曰散春愁二曰醉忘歸三曰夜合香四曰迎秋月皆寶所成也

來夢兒

帝沈湎失度每睡須勞頓揺動方就一夢侍兒韓俊兒尢得意每就枕必令振聳支節常得美睡常呼侍兒爲來夢兒此故也

女相如

帝以合歡水果賜吳絳仙絳仙以紅箋小簡進詩謝帝曰絳仙才調女相如也

○宣室志【張讀】

杖化懸崖

楊隱之謁唐先生將歸先生以杖畫地視其庭忽懸崖萬仭嵓谷重疊謂隱之曰陵谷遽遷子將安歸隱之泣告乃以帚掃之其庭戶如故乃得歸

梯云挈月

周生者有道術中秋夜會月色方瑩謂坐客曰我能挈月置之懷袂因取箸數百修繩而駕之曰我梯此取月俄以手舉衣懷中出月寸許光色照爛寒入於人肌骨焉

夢錦半臂

竇參爲禦史中丞夢徳宗以文錦半臂賜之解者曰半臂股肱之衣其遂居其位乎後數日果大拜

仙鹿

玄宗冬狩射中大鹿張果老曰此仙鹿也且千年矣漢武帝時生獲之帝縱其去命以銅牌志其歲月俾驗之果於角根得一小銅牌

巴西侯

猿

白額侯

虎

滄浪君

狼

巨鹿侯

鹿

玄丘校尉

狐

洞玄先生

龜也昔張鋋遇此六人焉

玄陰池

石憲夢與羣僧遊於中云此玄陰池覺驗之乃羣蛙

齊人曹氏之子

蠐螬

紅麩枕

韋弇夢遊玉淸宮玉淸女遺以三寶一曰碧瑤杯二曰紅麩枕三曰紫玉函

淸水珠

嚴生得一珠胡人曰此淸水珠置之濁流則渙然淸澈

止戈龍

上元初冦天師嘗刻石爲記云止戈龍意謂武后也

柳將軍

有人於古宅遇柳將軍者驗之乃一株枯栁爾

絕三彭之仇

僧契虛遊稚川仙人問曰爾絕三彭之仇乎對以未能曰速歸去

流花寶爵

天帝流花寶爵置於日中則光气連天

謝翺遇鬼詩

謝翺云斜月照人今夜夢落花啼鳥去年春鬼云愁態上眉凝淺緑淚痕侵臉落輕紅

平淮西石讖

元和元年九月裴晉公往徵吳元濟至境上因發地得石刻有雞未肥酒未熟之語解之者雞未肥無肉也肥去肉爲己酒未熟無水也酒去水爲酉破賊之期在己酉乎後果以是日入城

蝦■﹝虫麻﹞天使

李揆未相前忽見一大蝦■﹝虫麻﹞占之曰蝦■﹝虫麻﹞天使吉兆也未幾果拜中書侍郎平章事

○羯鼔錄【南卓】

破空透逺

羯鼓尢宜促曲急破戟杖連碎之聲破空透逺特異於眾樂

八音領袖

玄宗曰羯鼓八音之領袖

天工

帝當初曉景物明媚曰對此景物豈可不與他判斷取羯鼓擊之自制一曲名春光好曲終柳杏皆坼謂侍臣曰此一事不喚我作天工可乎

秋風髙

又制秋風髙一曲每奏之則秋風徐來庭葉交墜

曲終而花不墜

汝陽王琎嘗戴砑光帽打曲上摘紅槿花置帽上二物皆極滑久之方安曲終花不墜上曰花奴資質明瑩必是神仙中謫墮來耳

阿瞞自是相師

上旣盛稱花奴寧王從而毀之帝曰阿瞞自是相師帝王之相須有英特之气花奴但端秀過人耳

羯鼔解穢

上嘗聽琴未終遽止之曰速令花奴將羯鼓來爲我解穢

南山起雲

宋開府璟尢善羯皷詞雲南山起雲北山起雨者宋所作也

靑州石末魯山花甆

帝與宋論皷曰不是靑州石末卽是魯山花甆此乃漢震第二皷也

頭如山峯

宋開府曰頭如靑山峯取其不動手如白雨點取其碎急此乃羯皷之最妙處也

朋肯聲

宋謂手拍聲二字並去聲

○樂府雜錄【段安節】

永新歌詩

明皇大酺勤政樓萬眾喧嘩上令宮女永新歌一曲樓下皆竦聽寂無人聲

記曲娘子

張紅紅善歌每聽新聲一徧卽能記其節奏後入宮號記曲娘子

鵾弦鐵撥

開元中賀懷智善琵琶以鵾雞筋爲弦鐵爲撥

段師教昆侖

康昆侖善琵琶開元中號第一手兩市結樓鬭技康登東樓彈曲未畢西樓出一女郎名段師下撥如雷市人竦聽昆侖嘆服師問之段師曰且遣昆侖不近樂器二十年本領純一然後可以語此

曹鋼右手興奴左手

曹善運撥疾如風雨興奴長於攏撚人謂曹鋼有右手興奴有左手

蕤賓鐵躍

樂工廉郊嘗於平泉池上作蕤賓調忽有物鏗鏘躍出池岸乃蕤賓鐵也

參差

笙一名參差

銀子管

尉遲靑善吹觱栗取銀字管吹平般涉調

冰蠶絲錦

唐老子嘗買一舊錦後有波斯見之乃曰此冰蠶絲所織暑月陳於座滿室淸涼

河滿子

白秀才者得一宮人善歌因遊靈武刺史李靈曜設筵座中有客姓駱唱河滿子皆稱妙絕白曰家有聲妓能歌此曲音調殊不同乃至令歌發聲淸越殆非常音駱遽問曰莫是宮中胡二子否妓熟視曰君豈非梨園駱供奉耶相對爲之泣下皆明皇時人也

琵琶

推手前曰琵引手後謂之琶

○幽怪錄【牛僧孺】

鸚鵡能歌

柳歸舜至君山忽見鸚鵡羣集皆能人言各相稱呼故有武遊郎武仙郎阿蘇兒者又有自在先生踏蓮露鳯凰臺戴蟬兒多花子亦有善歌者音調淸麗

阿春看客

鸚鵡見歸舜忽呼曰阿春看客忽一靑衣乘雲而下相見

郁金檝

武遊郎言余昔見漢武乘郁金檝泛積翠池吹縹玉長笛

玉巵娘子

有書生姓崔遇神女因見一胡僧指其女曰此西王母第三女號玉巵娘子也

輕紅輕素

曹惠得木偶人能言語自稱輕紅輕素因語惠曰雞角入骨紫鶴喫黃角甲不害五通泉室爲六代吉昌且曰曉此者當極貴顯中書令岑文本識其三句矣

三耳秀才

董愼爲太山府君呼爲錄事令決疑獄愼舉秀才張審通決之甚當府君喜其聰敏爲於額上更一耳旣還額極癢踴出一耳尢聡時人曰天有九頭鳥地有三耳秀才亦呼爲雞冠秀才

耳中天地

薛君忽見二靑衣駕赤犢出耳中乃別有天地花木繁茂云兜玄國

威污蠖

隋來君綽夜行投宿野人家主翁曰威污蠖奴曰蝸兒館之甚厚翌日視其處乃陂澤沮洳有蚓蝸螺在焉

顧惣是劉楨後身梁

顧惣始爲縣吏日苦其役一夕遇二人自稱王粲徐幹且謂惣曰公乃劉楨後身因誦其所爲之文惣乃頓悟前事得其遺文數篇投於令令待之甚厚時謂死劉楨猶庇得生顧惣

炎沙之罰

開元中葉天師講經於明州奉化縣忽一老父來禮自云守藏龍守此千歲方免炎沙之罰今爲僧咒水欲殺幸師以符救之

和神國

李元之暴卒復生云往遊和神之國人壽皆一百二十歲皆二男二女鄰里爲婚姻地產大瓠瓠中皆五榖不種而實水泉皆如美酒飲多不醉气候常如深春樹木皆彩絲可以爲衣

滕六降雪巽二起風

晉州刺史蕭至忠將以臘日出獵前一日有樵者見禽獸百許祈於玄冥使者使者令老麋祈於東谷嚴四嚴四曰若令滕六降雪巽二起風不復遊獵矣天未明忽風雪大作刺史不復出也矣

橘中之樂不減商山

巴卭橘園中霜後見橘如缶剖開中有三老叟象戲一叟曰橘中之樂不減商山但不得深根固蔕爾一叟取龍脯食之食訖余脯化爲龍眾乘之而去

玉塵九斛

橘中叟相謂曰汝輸我瀛洲玉塵九斛

癭中琴瑟

伶人刁朝俊妻甚美而有癭癭中有琴瑟笙竽之聲一日忽破裂內一猱跳去癭乃無

四眞

楊敬眞忽有仙樂彩雲來迎至一處云雲臺峯有四人來謁號四眞馬信眞徐湛眞徐修眞夏守眞曰須謁大仙伯問爲誰卽茅眞君也

郭登

廁神名

坤明國

顧惣前身是劉楨昔嘗爲坤明國侍中魏開國鄴地也

○十洲記【東方朔】

祖洲瀛洲玄洲炎洲長洲元洲流洲生洲鳯麟洲聚窟洲

瓊田不死艸

祖洲有不死艸

火鼠

炎洲有火珠山山中有火鼠

鳯麟洲

鳯麟洲以麟角作膠名集弦膠能屬連弓弩斷弦又名續弦膠

割玉刀

流洲以昆吾石作刀冶鐵作劍割玉如削泥

扶桑木

扶桑國東有木如桑實如椹而赤仙人食之以爲珎每九千年一實

蓬丘

蓬萊山也

圎海

蓬萊別有圎海黒色

閬風巓

昆侖山三角其一角正北幹星辰之暉名閬風巓

天墉城

昆侖山有積金爲城名天墉城其面方千里上有玉樓十二

東風入律靑雲幹呂

漢武時西域逺夷來貢云常占東風入律十旬不休靑雲幹呂連月不散意中國有好道之君故搜奇蘊以神香爲獻

養魄

冬至後月養魄於廣寒宮

○神異經【東方朔】

銀盤

北荒異國有銀盤大五十丈中有明珠大數丈照千里

長男宮

東明山有宮闕銀榜碧鏤字曰天帝長男之宮

會風扇

郭翰嘗遇織女降其室衣玄綃之衣霜羅之帔戴翹鳯金冠履瓊文九章履張霜霧丹縠之幬施九晶玉華之簟轉會風之扇有同心龍枕翊日丹鉛書靑縑一幅以寄翰

牽牛郎何在

翰曰牽牛郎何在女曰河漢阻隔不復相聞

天酒

甘露一名天酒

五色露

吉云之地雲起五色著艸木乃成露

食邪

南方有人長七尺腹圍如之朱衣縞帶赤蛇繞項惟食惡鬼朝吞三千暮吞三百名曰赤郭又名食邪又名黃父

飯鬼

又曰黃父以鬼爲飯霧爲漿

○唐宋遺史【詹玠】

衣錦將軍

錢鏐臨安人裏中有大木鏐幼時常戲其下後爲吳越國王宴父老山林皆覆錦名其木衣錦將軍

範攄子詩

唐末吳人範攄子處士子七歲能詩贈隱居者云掃葉隨風便澆花趂日陰處士方幹曰此子必垂名因作夏日詩雲閒雲生不雨病葉落非秋幹曰惜其不壽爾未幾果卒

金蓮燭

宣宗將命令狐綯爲相前數日夜召更深方歸院以禦前金蓮燭賜以送歸院吏望見燭以爲駕幸已而綯至時以爲榮

南楚材妻詩

進士南楚材始娶薛氏後遊潁川欲別婚貴族遣僕取琴書以示無歸意薛氏善畫而能詩知楚材欲見絕乃自圖其形題詩其側以寄之云欲下丹靑筆先拈寶鏡看已驚顏索寞漸覺鬢凋殘淚眼描來易愁腸寫出難恐君渾忘卻時展畫圖看南得詩大慚而退

手印屏風

明皇所幸美人王氏數夢人招飲宻會具言於上上曰必術士所爲汝若再往以物志之其夕夢中又往因就硯中濡手印於屏風上旣寤卽告潛索於外果於東明觀中得其手印紋而道士已遁矣

賦詩得妓

韋應物爲蘇州守嘗赴杜鴻漸宴醉歸宿傳捨旣醒見二妓在側驚問之乃曰郎中席上與司空詩因遣某等來問其詩言曰髙髻雲鬟宮樣妝春風一曲杜韋娘司空慣見渾閒事斷盡蘇州刺史腸

侯門深似海

崔郊之姑有婢甚美郊嘗私之未幾婢出再入於頔家郊因寒食出遊於車中見之立馬徘徊相顧卽爲詩貽之云公子王孫逐後塵緑珠垂淚裛羅巾侯門一入深如海從此蕭郎是路人頔見詩以婢賜郊

渠伊錢

張崇帥廬州多不法士民苦之一日入覲邦人幸其攺任相謂曰渠伊必不復來矣崇歸聞其語乃計口率渠伊錢明年再入覲盛傳再罷府人亦不敢顯言以崇多須皆捋須爲慶事崇歸又率捋須錢焉

如意女子詩

如意中有女子七歲能詩則天召見試之令賦送別兄弟云別路云初起離亭葉正飛所嗟人異鴈不作一行歸

作敲字佳

賈島苦吟赴舉至京師得句云鳥宿池邊樹僧敲月下門又心欲攺敲爲推於驢上舉首吟哦引手作推敲之勢不覺衝京尹韓退之節爲左右擁至具述其事退之笑曰作敲字佳乃命乘驢並轡論詩久之

黃蛇食藤

明皇微時嘗至洛陽令崔日用家日用畱飲未具明皇寢於書室庭前有藤盛開忽一大黃蛇繞架食其花須臾入明皇所寢室日用逐之不見明皇乃寤曰適饑甚夢采藤花食之甚美

玉簫之約

韋臯未仕時寓於姜使君門館姜子曰荊寶待臯甚厚有小靑衣曰玉簫美而艶絕卽以贈臯凡數年臯歸覲與玉簫約七年復來因以玉指環贈之臯踰期不至玉簫嘆曰韋家郎不來矣絕食而死後臯鎭蜀荊寶往見問玉簫知其已死甚憐之臯誕日東川盧尙書獻歌妓爲壽名玉簫遽呼視之宛然舊人中指玉環隱起

三天子气

五代周太祖時有麻衣和尙善望气李守貞叛河中周祖親徵麻衣語趙韓王曰李侍中安得久其城下有三天子气未幾城陷時周世宗與本朝太祖從行

龍興倉

沐都興國寺也舊有龍興寺周世宗廢爲倉國初寺僧屢訴求復爲寺太宗怒其煩瀆遣使封劍誅之且曰懼卽斬不懼再奏僧當臨刑不懼使以聞太宗甚喜卽日如其請復攺爲寺

抱琴踰垣

眞宗祀汾陰登山望林麓中有亭檻問曰何所乃隱士魏野艸堂遣使往召之野方鼓琴教鶴舞聞使至抱琴踰垣遁去使聞上甚嘆美之

釡中龍

南唐時有蒼頭持龍水圖求貨或得之將練以服忽釡中云蒸起見二龍騰躍穿壁而去

三世男子

開寶末神降於鳯翔府張氏家其聲如嬰兒有禱必應自言上天尊神詔卽所居置太平宮嚴奉之以張氏爲羽士掌其宮先是張氏居裏中無行人或以爲言神曰自陜以西三世爲男子者惟張一人鄕曲縱逸不足爲累

淸非生

太子中允王綸有女年十八一日晝寢若魘有物慿附而語稱淸非生呼其女爲燕華君能三十六體天篆又能詩後數月如故皆不能記矣

紺珠集卷五

●欽定四庫全書

紺珠集卷六

﹝宋﹞朱勝非撰

○列仙傳【劉向】

鳯女祠

蕭史秦人善吹簫秦王有女名弄玉好之遂妻焉教弄玉吹簫作鳯鳴有鳯來止其室乃作鳯臺居之一夕吹簫鳯集乘之仙去遂作鳯女祠以事之

偃月子

許碏徧遊名山所至題字云尋偃月子到此忽作一詩云閬苑花前是醉鄕誤翻王母九霞觴羣仙拍手嫌輕薄謫向人間作酒狂於酒樓乘雲而去

金牀玉几

岱宗石室中上下懸絕中有金牀玉几

魏丘君

魏丘君泰山下道士曽謂漢武帝東巡擁琴朝謁

負局先生

謂隱於磨鏡

玉女洗頭盆

華山絕頂有石臼號玉女洗頭盆中有碧水未嘗增減

鬒發如鴉

太玄女行玉子之術鬒發如鴉

錦帳墮故宅

許眞君拔宅上升惟車轂錦帳墮故宅

靑鳥銜符

吳眞君嘗遇大風書符置屋上有靑鳥銜去風卽止

昭回之河

舜遊南方有國曰揚州入十龍之門渉昭回之河有玉城瑤闕曰九嶷之都

飆車羽輪

王母所居玉樓十二瑤池翠水非飊車羽輪不可到

○酉陽雜俎【段成式】

蝸迹成文

睿宗爲冀王寢室壁間蝸迹成天字毀去復成後卽位雕玉鑄金爲蝸形分置道釋像前

女媧攜鯉

肅宗以太子起兵討祿山至靈武一日黃昬時有婦人攜鯉手臂皆鱗甲詣軍門曰皇帝安在眾異而叱之卽失所在後虢州奏女媧墳像一夕大雷雨失之至曉如故計其日正靈武見異婦疑卽其神也

玉符

古者安平用璧興事用圭成功用璋邊鄙用珩戰鬭用璩城圍用環災亂用嶲大旱用龍龍卽節也大喪則用琮

卻鬼丸

梁武每歲旦賜羣臣歲旦酒辟惡散卻鬼丸

納采九物

近世婚禮當迎婦以粟塡臼以席覆井以枲塞窓婦上車壻騎而遶之三匝婦入門先拜竈成禮之明日作黍臛世代相傳莫究其義惟納采九物義乃可見膠漆取其合宻綿絮取其溫柔蒲葦惟心可屈可伸也嘉禾分福也雙石兩固之義也

嘉禾分福

見上

吳剛斫桂

舊傳月中有桂髙百丈其下有人斫之創痕卽合其人姓吳名剛學仙有過或言月中桂地景也空處卽水景也本無物此理差近

甕藏北斗

僧一行長於數所善王生其子以殺人繋獄求救於一行一行曰吾數推之當有赦矣翌日遣其徒授以布囊七戒令往某處廢園伺之有物來其數七共捕之以囊攜來勿脫也其徒如言而往至晡時七豕入園盡獲之一行塡之大甕中宻覆封以六一泥朱書大梵字志之詰朝明皇禦便殿問曰太史奏昨夜北斗不見此何祥也一行奏曰此古所無惟後魏時常失熒惑亦其比也惟施惠可以應之釋氏云瞋心壊一切善慈心降一切魔臣謂莫若大赦從之其夕太史奏一星見七日如故

闈編郎

太極眞仙中莊周爲闈編郎

三尸

上尸靑姑伐人眼中尸白姑伐人五臟下尸紅姑伐人胃命又曰一居人頭令人多思欲好車馬一居人腹令人好飲食輕恚怒一居人足令人好色喜殺凡庚申日言人過古語云七守庚申三尸滅三守庚申三尸伏

木鉆穿石

傅先生修行在山遇異人授之木鉆使鉆一盤石石厚五寸許云此石穿當得道積四十九年石乃穿穴下得丹服之果仙去

八人過

翟天師幹佑峽中人常預言事一日大呼於夔州市曰今夕當有八人過可善待之人莫能曉是夕遺火數百家方悟八人乃火字也

月中樓閣

嘗於江上望月坐客或問曰此中果何有天師曰可隨吾指觀之恍忽見月規半天瓊金樓闕滿焉數刻乃如故

紙月

長慶初楊隱之訪道人唐居士因畱宿是夜月暗而不設燈唐呼其女曰可將一下弦月子來其女以片紙作月形貼之壁門祝之曰今夕有客可賜光明須臾滿室朗然

碧筩杯

魏愨守濟南夏日率僚佐避暑於城北使君林下以大蓮葉酌酒以簪刺其心令與柄通屈柄飲之名碧筩杯

黥字法

晉法奴始亡黥兩眼再亡黥兩頰三亡黥眼下皆長一寸五分梁法凡盜未斷先刻面頰上作刼字

借霹靂車

介休縣百姓嘗宿於晉祠夜半聞人叩門曰介休王借霹靂車某日縣界收麥祠內卽有應者遂見數人持一物如幢環綴旛旗曰可點領數其旛十八葉有光如電百姓者翌日告於村落曰可速收麥將有風雨至果然人以爲妖訟之於縣事見案牘中

辱金

金曽在丘墓及爲釵釧者謂之辱金不可合煉陶隱居說

覺元

腦神名

玄華

發神名

虛監

目神名

衝龍

鼻神名

始梁

舌神名

天鼓

學道必叩天鼓以召眾神謂上下齒相叩又左叩爲天鍾遇不祥叩之右叩爲天罄遇邪僻叩之也

天鍾

天磬

並見上

自然灰

凡雕刻琉璃先以自然灰煮令軟其灰出於南海間

湖目

袁翻嘗於歷城蓮子湖上宴集膳夫告欲作血羮不成袁乃令從他所汲水乃成時淸河王在坐問之公曰可思湖目王不諭歸問其主簿房叔道房曰藕能散血湖目蓮也

屠馬避火

徐敬業年十餘歲時善騎英公嘆曰此兒相不善將赤吾族一日遊獵令獨入窮谷逐獸因縱火欲殺之敬業火逼卽屠所乘馬剖其腹跧伏其中火過浴血而出英公由此奇之

爭先術

一行師本不能奕因會張燕公宅觀王積薪一局遂與之敵手語燕公曰此但爭先術爾若念貧道四句乘除語則人人盡皆爲敵手矣

疥壁

大歷中玄覽禪師住荊州陟屺寺張璪嘗於寺壁間畫古松符載爲讚衛象爲賦名士謂之三絕師見曰何爲疥吾壁命加堊焉

顧非熊再生

顧況只生一子年十七歲暴卒作詩哭之云老人喪愛子朝暮泣成血老人年七十不作多時別其子精魂不離其家見其父泣誓再作顧氏子已而果然至七歲能呼其族人小名後名非熊

柏驅罔象

周官方相氏驅罔象說者罔象好食亡者肝而畏柏與虎故植柏於墓琢石爲虎所以驅之

崔子洪

元魏時菩提寺僧因發故冢得一生人自言姓崔字子洪在地下百餘年常如醉人時時遊行不甚辧了畏日光及水火兵刀等物又言見地下發鬼兵惟栢棺者皆得免

蝦■﹝虫麻﹞油

長安宣平坊嘗有市油者張帽驅驢而行或與爭道擊之應手而倒乃一大菌已折驢負二油囊遽馳去眾逐之一廢園至大樹下乃發地求之下有大穴有蝦■﹝虫麻﹞如數斗盆大挾二筆錔木津皆滿旁有大菌成叢蓋變而爲怪也所貨油價賤而味甘食者多嘔

白元通

開元中長安東市有民喪父乘驢入市欲易之以辦喪驢忽作人語曰我姓白名元通負君家力已足惟欠錢四千五百是可詣某處某家易之如其言而往果如前數因易之後數日往問之驢已死矣

物食不同

食艸者多力而愚食肉者多勇而悍齕吞者八竅而卵生咀嚼者九竅而胎生食葉者有絲食土者不息食而不飲者蠶飲而不食者蟬不飲不食蜉蝣也

物鳴不同

蜩屬旁鳴蜻蛚注鳴發皇屬翼鳴蜙蝑股鳴榮原胸鳴鳯皇雄鳴節節雌鳴足足行鳴曰歸嬉止鳴曰提扶麒麐雄鳴曰逝勝雌鳴曰歸和春鳴曰扶幼夏鳴曰飬綏初聞杜鵑鳴不祥宜作犬聲應之

物不同名

蔡邕以反舌爲蝦■﹝虫麻﹞淮南子以蛩蛩爲蠛蠓詩疏義以蟊爲螻蛄髙誘以干鵲爲蟋蟀

物有知

鵲巢背太歲燕伏戊巳虎奮衝破幹鵲知來猩猩知往

物化爲人

世傳蟬化齊後鳥化杜鵑

寶苗

山上有蔥下必有銀有薤下必有金有姜下必有銅錫山下有玉者木旁枝下垂謂之寶苗

芝

屋柱無故生芝者白爲喪赤爲血黒爲賊黃爲喜其形如人面者亡財如牛馬者逺役如蛇龜之類者田蠶耗

烏城

貞元中田緒李納境內羣烏銜木爲城髙二三尺方十餘里焚之信宿如舊烏口皆流血銜木不息

鶻子爲鴟

世傳鶻生二子若三子則爲鴟

虎威

虎脇兩旁皮下及尾端有骨如乙特名虎威宜佩以臨官

犀

犀尾一孔三莖其角通者乃其病然其有正挿有倒挿有腰皷挿正者一半已上通倒者一半已下通腰皷者中斷不通南人云有鴆必有犀

黒暗白暗

海賈以象牙爲白暗以犀爲黒暗

明駝

世傳鳴駝千里腳鳴當作明謂駝臥屈足腹不著地而漏明者最能逺行

狼狽

狽亦狼之類前足絕短每行必駕兩狼無狼則不能行故世傳言事乖者謂之狼狽

蒙貴

貓一名蒙貴一名烏員其目睛旦暮圎日午前如一綫凡洗面過耳則有客至

赤鯶公

唐律捕魚得鯉卽放號赤鯶公輙殺者杖八十斷罪以識者言鯉爲李也

一木五香

海南有木根旃檀節沈水花雞舌葉藿香膠爲燻陸

昔耶

博雅云在屋者昔耶在垣曰垣衣廣志又謂之蘭香生於久屋瓦上俗云瓦松魏明帝愛之命於長安故宮殿擇取並瓦載入洛以覆屋梁簡文帝詠薔薇詩云緣階覆壁綺依檐映昔耶崔融作賦云謂之木也訪仙客而未詳謂之艸也驗農皇而罕記又曰煌煌特秀狀金莖之產澑歷歷虛懸若星楡之種天間紫苔而浥露淩碧瓦而含煙崔公號博洽豈不知瓦松有說

垣衣

見上

水栗

武陵記兩角曰菱三角四角曰芰通謂之水栗

牡丹

前史無說謝康樂集有竹水際多牡丹之語非珍玩也隋種法七十卷亦無名至開元末裴士淹爲郎官奉使幽冀過汾州眾香寺得白牡丹一株移置長安私第天寶中爲都城奇賞當時名士皆有裴給事宅看牡丹詩至徳中馬僕射総鎭太原又得紅紫二色者今則至多與戎葵比矣興唐寺昔有一株開花至一千二百朶有正暈倒暈紅紫白黃之色各自不同

落蘇

茄子一名落蘓又名昆侖瓜沈隱侯行園詩云紫茄紛爛漫緑芋郁參差嶺南多茄有宿根成樹花時取葉布路人踐之則實多

昆侖瓜

見上

虱卜

嶺南人有病以虱卜之向身爲吉背身爲凶

祀用梟鏡

傅玄賦云薦祀破鏡膳用一梟西漢春祀黃帝用一裊破鏡以裊食母破鏡食父黃帝惡之故每祀必用多殺以盡絕其類

罘罳

世呼殿榱桷護雀网爲罘罳誤矣禮記疏曰屏天子之廟飾鄭注云屏謂之樹今罘罳也刻爲雲气鳥獸之狀如今之闕

蟻城

有冉端者因營塟殿地遇蟻城方數丈城壘皆具立若雕刻城內分次街徑小垤各有蟻居之中有樓閣二大蟻居之皆長寸餘一紫色其足如金一翅有金脈端懼而掩之

石橋圖

李涿性好古常於保壽寺庫得一舊圖裝治以示栁公權權曰此乃張萱所畫石橋也後日仇士良至果以勅取去矣

物膽

象膽隨四時在其足熊膽春在首夏在腹秋在左足冬在右足蚺蛇長十丈可吞鹿其膽上旬在頭中旬在心下旬在尾鼠膽殺則有自死則無

瓦龜

術士王瓊取一瓦片畫作龜甲懷之少頃取出置地則成眞龜循行庭下經數日仍成瓦

滕王蝶圖名

滕王畫蝶圖有數名江夏斑大海眼小海眼村裹來菜花子

河伯從事

世傳烏賊魚爲河伯從事以其含墨也又曰烏賊魚墨爲書歲久盡脫如空紙無行以用爲劵

數丸

生江岸如彭蜞取泥作丸數至三百則潮至舟人以爲候因名之曰數丸也

論蒲萄

庾信謂魏使尉瑾曰昔在鄴食蒲萄殊美陳昭曰作何狀徐君房遽曰有類軟棗信曰君殊不體物不言似生荔枝

舞艸

出雅州獨莖三葉聞人歌動揺如舞

王淸本

有人伐枯木有大黒蛇蟠其下舉首曰我王淸本也其人畏而掩之後王淸往伐得錢盈甕後因致富焉

人面瘡

有人膊上生瘡如人面口鼻皆具以酒飲之則面赤以食物與之則膊脹因歷以諸藥試之至貝母則面聚口閉不納因決口灌之數日成痂遂愈

五鬛松

松言兩粒五粒者粒當言鬛自有一種名鬛皮無鱗甲而結實多新羅多此種世傳松千歲方頂平偃蓋然有數年偃者乃命根下遇石則偃

構楮

糓田久廢必生構楮葉有瓣曰楮無瓣曰構通謂之糓書言桑糓卽此也

夢艸

漢武帝時異國獻夢艸似蒲云懷其艸則如所思而夢每思李夫人因懷之輒夢

書帶艸

鄭康成居不其城南山中教授所居山下生艸如薤長而紉謂之書帶艸

幹雨

徐州一士人暴卒復生云初吏召雲天使行雨隸右落隊雨有兩種一瓶貯水作人間雨一如銷石末名幹雨

糝熬將軍

梁韋琳作■﹝魚且﹞表云伏覩除書以臣爲糝熬將軍油蒸校尉臛州刺史

色訣

周長史善畫得色訣嘗理采色於澑下旋取飛研之

鼻中樂神

王布有女甚美鼻兩孔各有息肉甚大百治不瘥有一梵僧來治之卽以少藥吹鼻中須臾摘去相繼一少年造門曰適有胡僧來否布具其事少年曰上帝失二樂神我奉命來取今遂爲此人先得當獲重譴矣

金背蝦蟇

有人八月十五日夜望林中白气如疋練就視之乃一金背蝦蟇疑月中物也

修月戶

鄭仁本與其中表遊山迷路見一人枕一襆物而坐因問之乃云君知月七寶合成乎常有八萬二千戶修之我其一也因開襆視之乃有斤斧數事玉屑飯兩裹分遺鄭曰人食此畢世可以無病矣

上帝戲臣

邢和璞嘗延一客彭髯大笑吻角侵耳與邢劇談而去或問之曰上帝戲臣也

噀壁成像

有術士合五色爲一器飲噀壁成作維摩問疾象經曰乃滅

辟塵巾

處士皇甫玄眞以辟塵巾遺髙瑀因出郊風埃大作髙視馬及左右騶卒並無纎塵

白舍人行詩圖

荊中街子葛淸自頸以下皆刺白舍人詩如花中偏愛菊卽一人持杯賞菊訖三十餘事號白舍人行詩圖矣

月點錢黥

媍人面飾用花子因上官昭容用以掩其痣人皆效之有士人妻妬其妾灼面成點令用花子掩謂之月點錢黥

紅沬

煉丹砂金色研以染筆書木石皆透謂之紅沬

湯湖

句容有湯湖其熱可瀹雞亦湯泉也

逐鼠丸

王肅以銅爲逐鼠丸晝夜自轉

化生人

大食西有國樹上生人首如花不語能笑人視之輒笑笑輒落謂之化生人

麒麟函

韓公曾令人徧錄州界碑內一碑詞義筆法最髙常藏枕函韓公小字麒麟因以名函

忽雷駁

秦叔寶所乘馬名

肉機

明皇時有矮奴頗警惠帝常憑之謂之肉機後因出外陵朝士帝杖殺之

夢墨

王勃夢人遺一丸墨盈袖自是文章日進

太白入月

李白聞祿山反作胡無人詩云太白入月敵可摧後祿山死日果見太白蝕月

長須國

有士人泛海吹至一處問之雲長須國也其王以公主妻之公主亦有須士人賦詩云花無蕋不妍女無須亦醜丈人試遣■﹝扌忽﹞無未必不如揔有後驗之乃羣蝦所聚

七寶砂

龍王所居岸砂皆七寶也

舞袖弓腰

有人臥見古屏上所畫婦人悉於牀前踏歌曰長安女兒踏春陽無處春陽不斷膓舞袖弓腰渾忘卻蛾眉空帶九秋霜一人問曰如何是弓腰歌者反首至地腰如規焉叱之皆不見耳

碧鏤牙筩

景龍中賜北門學士口脂盛以碧鏤牙筩

丹山魂

雄黃

靑腰女

空靑

北帝元珠

消石

東華童子

靑木香

靈黃

硫黃

風貍杖

南方有獸名風貍穴有木名曰風貍杖可以蔽形及指取禽獸極難得

海神鏁山

齊郡歷山上有小山鐵索纒繞世傳此峯本海中山山神好移徙海神鎖之挽索斷飛於此

冰夷

河伯乘兩龍一曰冰夷一曰馮夷

形夭舞干戚

形夭黃帝臣與帝爭神帝斷其首乃曰吾以乳爲目臍爲口操干戚而舞不止

莫才人囀

明皇時莫才人善秦聲號莫才人囀

射必溢鏑

徐敬業射必溢鏑

越三氈

秦叔寶所乘馬號忽雷駁者毎月夜設三領氈當前躍而過

寒骨白

單雄信幼時植一棗年十八琢爲鎗幹質堅重無與比者號寒骨白

鳯條

謂桐枝

奇寒

梁遣明少遐宴魏使崔劼曰今歲奇寒江淮亦冰

奇快

梁徐君房勸尉瑾酒一飲而盡稱奇快

楓脂

楓脂入地爲琥珀

冰爲頗梨

千歲積冰結爲頗梨

昆吾月鹽

昆吾陸鹽周十里月滿如積雪月虧如薄霜月晦則無

烽火樹

漢宮有珊瑚髙一丈二尺一本三柯上有四百餘枝毎遇夜有光焰號烽火樹

衮衣倚槐

唐廣陽夢衮衣倚槐元稹占之曰死後當作三公槐本木傍鬼後果然

鱗鋏星鐔

鄭云達得一劍鱗鋏星鐔有時鳴吼

四明公

夏啟爲東明公文王爲西明公邵公爲南明公季札爲北明公

天漿

石橊甜者天漿

千人捏

人面蟹無螯極堅硬名曰千人捏

撩風掠艸

鷹兩翅各有復翎左名撩風右名掠艸具兩翅者獵必多獲

蝦姑

蝦姑狀如蜈蚣

蓬山忌鼠金子

忌虱蓬山金子二妓名一忌鼠一忌虱後當因夜會共徵鼠虱事多至百條

築糠拔鼻

新羅人泛海漂墜鬼國羣鬼執之曰汝能與我築糠三版乎汝欲鼻長一丈乎其人請築糠久不成乃爲鬼拔其鼻如象

駝峯炙

將軍曲良翰作駝峯炙甚美

木飲州

珠崖境內有一島民居甚眾地無井泉海水特醎取艸木汁飲之號木飲州

餛飩湯瀹茗

長安蕭家餛飩湯可瀹茗庾家粽子瑩如玉粒韓家櫻桃饆饠色味不變皆珍食也

獻娑羅木狀

西國獻娑羅木狀鄰月中之丹桂對天上之白楡

鸛井

江淮間鸛羣飛盤旋謂之鸛井俗曰采取鸛天則旱以鸛能飛摶霄漢激散雲雨

蝗腹梵字

蝗腹有梵字云自西天來驗其字作本天壇法可禳

吏致蝗

世傳蝗食苗由吏貪殘所召故農語云身黒頭赤者武官蝗頭黒身赤者文官蝗

竈馬

竈馬狀如促織穴於竈側俗謂曰竈有馬食必足

馬畱

馬伏波南徵有餘兵居於嶺外壽洽縣後爲二百餘家號馬畱鄕

婆侯伎

周時西域貢幻伎能興雲噴火或爲獅子巨象龍蛇之狀中國頓效之其國本名扶婁語訛爲婆侯伎爾

人臘

李章武有人臘長三寸許百骸皆具云是僬僥國人

連錢艸

南方溪間生艸葉圓而相連名連錢艸

艸龍珠帳

貝丘之南有葡萄谷有僧逰谷食葡萄因折一枝爲杖以歸挿地遂活明年結實繁盛號之曰艸龍珠帳也

木威

橄欖獨根東向枝曰木威南向枝曰橄欖

冷蛇

明皇以申王畏暑賜之冷蛇白色而不傷人冷如冰雪玩之不復有煩熱也

辟寒金

魏時昆明國獻嗽金鳥常吐金屑鑄之成器名曰辟寒金此鳥不畏寒也

韓幹馬

有人牽馬訪醫稱患腳醫曰大似韓幹所畫者忽值幹幹曰眞吾設色歸視所畫腳有一點黒缺信然矣醫所得錢成泥

吐女子

續齊諧志云許彥山行遇一書生共坐吐一女子容貌絕倫女復吐一男子明悟可愛又吐一錦行帳日晚復相吞吐而去

營火芝

常山有營火芝食一枝心中一孔明食至七枝七竅洞徹能夜書

水精鹽

白鹽崖有鹽如水精名君王鹽

桃核扇

常見市人以桃核扇量米一升云於九竅溪中得

牝牡銅

錬銅時與一童一女俱以水灌銅當令分爲兩叚凸者牡銅凹者牝銅

鳥獸長短

崔劼云鵲巢避風雉去惡政乃是鳥之一長狐疑猶豫亦是獸之一短

瓊胎宮

老君母曰玄妙玉女天降玄黃气入口而孕凝神瓊胎宮三千七百年誕生

靑廬

北朝昏禮靑布爲屋廬在門內外

河伯小史

烏賊魚名河伯小史

金衣素裏

陳昭問庾信蒲萄味何如橘柚信曰津液奇勝芬芳減之尉謹【一作瑾】曰金衣素裏見包作貢向齒自消良應不及

勝風

明皇令裴■﹝翾﹐頁代羽﹞隨哥舒西徵常得勝風

○北夢瑣言【孫光憲】

連字句格

杜荀鶴曾得一聨云舊衣灰絮絮新酒竹篘篘韋莊聞之曰不如吾印將金鎖鎖簾用玉鉤鉤

東川市令

西川人謂東川乃我之艸市時桞仲郢爲東川節度謂參佐曰吾立朝三十年始得東川市令耳

悔讀南華

令狐綯問事於溫岐對以事出南華經因言相公爕理之暇時宜覽古綯大怒故岐有詩曰因知此恨人多積悔讀南華第二篇

朱耶赤子供我之筆

盧汝弼爲檄云致赤子之流離有朱耶之板蕩謂人曰天生朱耶赤子供我之筆此爲梁檄言李晉王也

自是吳家文字

吳融爲韋昭度作文韋不如意曰此自是吳家文字非干老夫攺之乃愜意

破天荒

荊州舉人多不成名曰天荒劉蛻以荊州解及第號破天荒

鼠燒尾

竇璠久不第晚取宇文翃女遂登科時杜尙書宅遺火雲因鼠尾曵火而作韋說因謂璠曰魚將化龍雷爲燒尾近日老鼠亦有燒尾者璠甚慚

乞食歌姬院

裴休常披毳衲於歌姬院持缽乞食曰不爲俗情所染可以說法爲人

摘樹葉試艸制詞

李琪毎臨流坐石上摘木葉試艸制詞朱梁時果爲翰林學士

屬對可以衡稱

鄭綮作老僧詩甚得意云此屬對可以衡稱言其輕重之不偏也

詩思在灞橋

或問綮近日有詩否對曰詩思在灞橋風雪中驢子上此處何以得之

李程賦在

李程賦日五色賦登第後試有舉人浩虛舟卷中行此賦程慮其軋已取讀至末韻云浸晚水以芒動俯寒山而秀發程乃笑曰李程賦且在瑞日何得言晚秀發

一片宮商

沈光有洞庭樂府韋岫謂朝賢曰此賦乃一片宮商也

紅篆

李渷醮詩云一封紅篆書爲奏塵寰事

間气布衣

皮日休傲誕自號間气布衣

星辰可摘

顧云爲髙駢艸醮詞雲天靜則星辰可摘

賈島佛

李洞慕島常欲鑄其像頂戴之常念賈島佛

山巾子

包賀詩云云是山巾子船爲水靸鞋

舡掠鬢

又曰棹揺舡掠鬢風動水搥胸

祝雞翁

李徳裕與叚成式書云自到崖州幸且頑健居人多養雞往往飛入官舍今且作祝雞翁也

手汗模糊

嚴遵美與一紫衣僧來謝以所謝語書置掌中及取致手汗模糊文字莫辧但云伏以軍容而已

累累繭栗祖龍藏

楊敬之華山賦云蜂窠聨聨構阿房矣小星奕奕焚咸陽矣累累繭栗祖龍藏矣

周禮庫

李浩愽學禮樂之事多咨之人號曰周禮庫

大像前披剃

師鸞自於百尺大像前披剃不肯師常僧也

鴉挽鈴

溫璋爲京兆尹有鴉三挽鈴璋曰此必訴寃遣吏隨至城外果有探其雛追其人詣府決之

天帝召棊客

滑能善奕忽有小子自雲姓張請與能對奕思甚精敏能異而詰之曰我非世人天帝召公著棊能忽奄然

蘆三節

李全忠所居忽有蘆生一枝盈丈而三節後其家三人秉節鉞者

聚六州四十三縣鐵鑄不成一个錯

羅紹威帥魏愽以牙軍驕恣盡殺之由此勢弱爲梁祖所制竭帑藏以奉之恐其圖巳乃謂所親曰聚六州四十三縣鐵鑄不成一个錯也

見李思戒

明宗不豫馮道入問因曰寢膳之間宜思調衛因指禦前果實曰如食桃不康他日見李思戒

有弦卽彈有孔卽吹

溫庭筠善皷琴吹笛曰有弦卽彈有孔卽吹不必柯亭及爨桐也

罷櫛綴文

庭筠理髮思來卽罷櫛而綴文

夢傳天樂

王氏女夢授天樂曲名有玉震宮玉震羽紅綃商玉仙商之類

六甲行廚

修道功深者自然享六甲行廚有所須舉意卽至

檢譜角抵

顏云論兵必奮袂叱吒若對大敵人謂之檢譜角抵

五彩梯

文士馮涓臨終以五彩纒梯具冠帶歷梯一級而逝

詩思二百里

蜀士唐求有詩名然詩思逰歷不出二百里間

龍巢翻

夷陵江或浮大木蔽塞水面土人謂龍巢翻

涓縷未伸

朱朴自愽士爲相殊無所成云涓縷未伸勍敵已至

書鎭

石可用爲書鎭

齊山截海

天佑中造巨艦名齊山截海

喜見未聞新書策

或問李徳裕所爲好對以此

吉弔

龍生三子一爲吉弔多出水與鹿合或遺精水際浮槎遇之卽生花如蒲桃名紫稍花大益陽事可以入藥

燒睡龍

江南松江多蘆荻冬月縱火焚之多燒起睡龍

雷公籙

世傳雷公籙可受而不可曉畫一壯夫以拳扠地爲井號拳扠井又畫一人負大束薪號一谷柴又一人以七手撮大■﹝欺﹞扇之號七山■﹝欺﹞其它率類此

造榜天

陸扆舉進士屬僖宗幸梁洋是年六月狀頭及第後在禁林時暑頗盛甚同列戲之曰好造榜天

紺珠集卷六

●欽定四庫全書

紺珠集卷七

﹝宋﹞朱勝非撰

○水衡記【闕名】

淩解水

黃河正月水名

桃花水

二月三月水名

麥黃水

四月水名

瓜蔓水

五月瓜延蔓故以名

礬山水

六月水名

荻苗水

七月八月菼花故以名

登髙水

九月水名

復槽水

十月水落復故道

蹙淩水

十一月十二月水斷復結

○幹■﹝月巽﹞子【溫庭筠】

短箠畫地起艸

梅權衡入試靑玉案賦於庭樹下以短箠畫地起艸

快語

蠲蕩昏蒙使之快語

幹■﹝月巽﹞

不爵不觥非炮非炙能說諸心庶乎幹■﹝月巽﹞之義

大郎罷相二郎拜相

韋承慶除禮書嗣立作平章事時謂大郎罷相二郎拜相

分無堂食

張文瓘分無堂食食則傷痛

雙與

張越石楚金同舉有同以兄弟不可兩收欲俱退李績嘆曰貢舉本求榮何妨兩雙與

國■﹝父上者下﹞

竇懷貞娉韋後乳母時號曰國■﹝父上者下﹞懷貞欣然

著毛蘿卜

蕭嵩欲注文選見馮光進釋蹲鴟云今之芋子是著毛蘿卜嵩大笑

班固非孟堅

張由古無學業對眾嘆班固文章不入文選眾對以兩都賦燕然銘等由古曰此是班孟堅非固也

長孫歐陽相嘲無

忌嘲詢曰聳膞成山字埋肩不出頭誰教麟閣上畫此一獼猴詢應聲曰索頭連背暖襠■﹝衤完﹞畏肚寒只緣心混混所以麵團團上大笑

禦史胡

則天問張元一外有何可笑元一曰朱前疑著緑逯仁傑著朱閭知微乘馬馬吉甫乘驢將名作姓李千里將姓作名吳棲梧左臺胡禦史右臺禦史胡禦史胡禮也胡禦史蕃人爲禦史者天后大笑尋除別官

奚毒

附子也堇烏頭也

貳負

漢宣帝時上郡山崩得一物長數丈髮丈餘彷佛狀人蠢蠢而動問不答劉向云出山海經此貳負之臣殺窫窳有罪帝楛之於疏屬之山有胎息之術

輕紅

崔氏靑衣崔與栁生厚死猶冥合輕紅從焉

狐翁

何譲之春經原陵見一老翁歌曰野田荊棘春閨閣綺羅新出入頭上日死生眼前人欲知我家在何處北邙松柏正爲鄰又曰洛陽女兒羅綺多無柰狐翁老去柰爾何譲之逐入艸中作一狐遁去案上得文字一帖紙如灰過不可曉解有曰何以充喉吐納太虛何以蔽祼霞裙云袽之語後狐化僧以三百縑求之不與作其弟奪去後內庫失縑獲於譲之所因坐死

太一

莆田陳彎生子不慧名智奴楊逷遊梁遇一道士曰吾奉天帝使往泰山此東北十里圃田店有太一在焉乃正衣冠而去逷異之詢於父老曰店陳智奴十三矣未嘗言適道士來謁旣去而言

河瀆親翁

郭汾陽鎭蒲欲造浮橋而激流毀墠公酹酒許以小女妻之其夕水平木立墠上遂成橋而小女尋卒因塑廟中人因立公祠號河瀆親翁

猖狂之名滿天下

牛僧孺制科在捷臺參韋幹度不知而問之僧孺甚訝韓退之曰公猖狂之名滿天下韋尙不知何怪焉

銀海

裴鈞僕射大宴巡官裴弘泰後至鈞不恱弘泰曰請在座銀器盡斟酒滿之隨飲以賜弘泰可乎鈞許之遂竭座上小爵至觥舩凡飲皆竭隨卽塡於懷有銀海受一斗以上以手捧而飲盡踏其海捲抱之索馬而去鈞使人問弘泰方箕踞而坐秤所得銀器二百餘兩不覺大笑

房管惟欠不言

房管爲馮翊尉事陸象先孔目官黨芬相遇避遲管決之入白象先曰如芬所犯決亦得不決亦得管謝之公曰謝亦得不謝亦得後值公入召管相遇畱管管至黒不言薦爲禦史曰房管爲人百事不欠惟欠不言矣是堪用也

○廬山記【陳舜兪】

匡裕先生

姓匡名裕殷周之際遁世隠居廬於此山

杏林

董奉毎治人病病愈卽令種杏五株遂成林

冷暖泉

龍首下有甘泉冷暖與寒暑相變

香鑪峯

孤峭特起气籠其上氤氳若香煙

山帶

天將雨白雲冠峯俗謂之山帶不三日必雨

浪井

灌嬰所開極深邦人謂之浪井蓋以湓江有風浪井水輒動太白詩浪動灌嬰井

碧虛上監

董奉上升號碧虛上監

分風

宮亭湖神能分風上下船

九天采訪

玄宗夢神仙稱九天采訪巡糾人間欲以廬山作宮基址木彩不求而足

神運殿

逺法師初至夢神告曰此處幽靜足以棲神忽於夜半雷雨明旦視之素沙匝地良木鬰然因作殿名神運

龍泉

逺師欲作寺苦無水以杖刺地泉卽湧出後旱祈之有龍出焉

三笑圖

逺公與陶元亮陸修靜語道不覺過虎溪因相與大笑故世作三笑圖

虎溪

逺公送客過此虎輒號鳴

白蓮社

逺公與十八賢同修淨土

虎跑泉

逺公與社賢逰此峯虎跑石出泉

聰明泉

殷仲堪與逺公談易林間泉傍師愛仲堪辯博乃指泉曰君辯如此泉湧因號聰明泉

香谷

慧水禪師浴於此有芬馥之气因名

辟蛇行者

逺公初來山多蛇虫行者善驅蛇蛇爲之盡號驅蛇行者蓋山神云

逰山虎

山有一虎未嘗傷人時見行迹因謂逰山虎

醉石

淵明所居栗裏兩山間中有大石仰視懸瀑可坐十人

墨池

歸宗寺右軍所居中有墨池

鸞溪

昔人謂歸宗有翔鸞展翼之勢因名其溪

艑底池

吳猛乘舡龍負而行舟人聞觸林木聲懼而竊窺龍遂委去山頂今有敗艑

玉膏

吳猛與弟子度石梁見金闕玉房地皆五色文石一老人以玉杯盛甘露漿授猛又設玉膏弟子取一寶器忽雲霧繞梁如指還之得反

羣玉洞府

秦亂有十三人棄官學道經於此山內三武士唐建威李徳殳宋云刁欲遂棲焉十人曰初志歸羣玉洞府豈可中道而輟言訖一夕雷雨化成二溪溪中有盤石上有玉簡天篆曰神化靈溪金簡標題眞人受指玉府潛棲

停霞寶輦

陸修靜市藥京邑文帝作停霞寶輦使徐湛宣旨畱之不可後帝有太和之事

崇虛館

明帝彊招之作崇虛館通仙堂以待之使之講道

潮泉

雞籠山下有澗水深一尺餘泉湧如潮晷刻不差朔望尢大

金門羽客

保大中道士譚紫霄賜號金門羽客本閩中人

擘流

宮亭湖神能分風擘流曹毘詩云分風爲二擘流成兩

廬君主簿

昔吳郡太守張公直過神女觀侍婢指女戲妃像其妻夜夢致聘怖而遽發中流舡不行闔船驚曰豈愛一女合門受禍公直不忍令其妻下之妻乃以兄女代之公直知下兄女怒曰吾何面於當世復下已女水中將渡遙見二女於岸側一吏白曰吾廬君主簿敬君之義悉還二女皆無恙

江湖桎梏

或問周續之時踐王庭何也笑答曰心馳魏闕者以江湖爲桎梏情致兩忘者市朝亦巖谷耳

尋陽三隠

劉遺民陶淵明周續之

祿如腐艸

衡陽王義季問宗炳曰欲屈先生以重祿可乎曰祿如腐艸衰盛幾何

○文房四譜【蘇易簡】

紙爲良田

劉氏小說秦洪赴洛人問吳中舊業曰紙爲良田筆爲鋤耒墨爲稼穡義理爲丰年

半面啼笑

幽冥錄賈弼夢易其頭翊曰人見皆驚遂能半面啼半面笑

硯凍開

崔寔四民月令正月研凍開命童幼入小學十一月硯水冰命讀論語

天雨降羅箋

異苑張仲舒在廣天雨降羅箋甚多

悲剡溪古藤文

舒元輿作悲剡溪古藤文云今之爲文者皆夭閼剡藤者也藤生有涯爲文者無涯所以弔剡溪藤以寄其悲

○廣州記【顧微】

五羊

昔髙固爲楚相五羊銜谷至其庭以爲瑞因以五羊名其地六國時廣屬楚

水弩

水弩虫四月一日上弩射人八月後缷弩

○定命錄【呂道生】

肩尾之嘆

令狐相未達作詩自嘆云何日肩三署終年尾百僚

伏犀貫玉枕

袁天剛相竇軌伏犀貫玉枕當於益州立功名果然

龜息

袁又相李嶠曰睡則气從耳出名曰龜息必貴

鄴中記【闕名一作陸翽】

莫難

扇之奇巧者名曰莫難

錦名

錦有大登髙小登髙又有大小博山大小茱萸之名

鳯詔

詔書以五色紙著木鳯口中飛下端門謂之鳯詔也

○法苑珠林【僧遒世】

人生如寄

支遁在剡謝安與書曰人生如寄耳終日戚戚遲君來晤言消之

般若臺

陳文達持誦金剛經有人入冥見築臺云名般若臺待文達也

諸天雨

兜率天雨摩尼珠護世城雨美膳阿修羅天雨兵杖閻浮提世界雨淸淨之水

○荊州記【盛弘之】

酉陽逸興

酉陽山石穴中有書千卷世謂之酉陽逸興

分風

洞庭湖神過客祈禱必驗分風送船

○瀟湘記【李隠】

玉象之

玉精曰玉象之枯木精曰李時金杯精曰黃直

南山木彊人

馬舉鎭淮南有一叟謁之稱南山木彊人能論兵法驗之乃一棋局耳

○北堂書鈔【虞世南】

絕編折擿

孔子晚喜易韋編三絕鐵擿三折

○成都記【盧求】

六詔

南蠻六部本無統屬天子毎下詔各分一封謂之六詔唐開元末節度使王昱受賂乞合爲一乃封大酋蒙歸義爲雲南王始獨稱南詔旣盛乃爲邊患

○河東記【薛漁思】

常持滿

汝南王飲葉靜能葉曰有一生徒能飲當令來謁翌日有通謁者曰道士常持滿見之侏儒也談胚渾一道飲以酒五斗乃醉倒是一甕爾

○啟顏錄【侯白】

臣卿尙少

後魏孫詔爲少府少卿帝問卿年何老答曰臣年𨿽老臣卿尙少遂遷正

○景龍文館記【武平一】

修文館學士

唐中宗景龍二年置修文館學士大學士四人像四時學士八人像八節直學士十二人像十二月逰宴悉預最爲親近也

造化小兒

杜審言好大言臨終宋之問等往問之乃曰甚爲造化小兒相苦僕在久厭公等今死固當慰心但恨不見替人爾言訖遂絕

閏重九

閏九月九日作宴賦詩李嶠云閏節開重九

栢梁體

連句爲栢梁體一句一韻

緑情紅意

趙彥若剪彩花云花隨紅意發葉就緑情新

國■﹝父上者下﹞

竇從一爲禦史大夫中宗諭以卿久無中饋爲卿成禮歲除於守歲殿宴設極盛中席迎其婦與之同坐徐徐卻扇去花視之乃一老嫗帝與侍臣皆大笑後知是皇后乳母從一由是曲延中宮之遇有國■﹝父上者下﹞之號

齒錄牙緋

沈佺期作回波詞云身名已蒙齒錄袍笏未復牙緋帝大笑遂賜之

蹀馬之戲

宴吐蕃使作蹀馬之戲皆五色彩絲金校具裝於鞍上加麟首鳯翅樂作馬皆隨之蹀足宛轉中節胡人甚大駭

四部書

薛稷知集庫馬懷素知經庫沈佺期知史庫武平一知子庫通謂之四部書

儒首

祝欽明贍博號一時儒首

後罰三杯

宴白鹿觀禦詩序云人題四韻後罰三杯

天歡

李宗楚等謝曰旣陪天歡不敢不醉

天杯

又曰敬舉天杯飲

薜幄

宴韋嗣立莊雲松門駐旌■﹝罒幹﹞薜幄列簮裾

綸省

除中書舍人李乂爲學士云綸省推髙

文江

鄭愔聫句云文江學海思濟航

桃花行

李嶠作桃花詩帝令擇二十篇入樂府謂之桃花行

帖彩球

寒食賜餳粥帖彩球鏤雞子

拔河之戲

淸明節命侍臣爲拔河之會以大麻絙兩頭繋十餘小索毎索數人執之以挽力弱爲輸時七宰相二駙馬爲東朋三相五相爲西朋僕射韋巨源少師唐休璟以年老隨絙而踣久不能起帝以爲笑樂

細栁弮

上已祓禊賜近臣細桞弮云帶之免蠆毒瘟疫

文檉綺栢

日就殿以文檉綺栢爲材

合笙歌

內殿奏合笙歌其言淺穢武平一諌曰妖胡娼妓街童市女談妃主之情貌列王公之名質詠歌蹈舞號曰合笙不可施於宮禁也

八風舞

內宴祝欽明作八風舞以手據地作諸醜狀盧藏用曰祝公使五經掃地矣

祕掖

宋之問曰西域祕掖此禁仙流

○禦史臺記【韓琬】

癡牀

侍禦史號雜端最爲雄劇臺中聚會則於坐南設橫牀號南牀又曰癡牀登此牀者倨傲若癡焉

禦史本艸

唐賈忠言撰禦史本艸以裏行爲合口椒最毒監察爲開口椒微毒殿中爲蘿卜侍禦史爲脆梨言漸入佳味遷員外郎號甘艸言可以久安故也

五墨三仍

唐左臺禦史還南省仍供奉者三墨勑授者五右臺譏之以爲五墨三仍

百官本艸

唐侯味虛著百官本艸謂禦史云大熱有毒主袪邪佞杜姦回振寃滯止滛濫尢攻貪濁畏逺使惡襮直忌按權豪外州出者尢良用日炙漧硬可用服之長精神減姿媚久服可以令人冷峭

畿尉六道

畿尉有六道入禦史爲佛道入評事爲仙道入京尉爲人道入畿丞爲苦海道入縣令爲畜生道入判司爲餓鬼道

○三水小牘【皇甫牧】

天柱峯玩月

趙知微有道術皇甫玄眞等師事之中秋積陰不解眾惜良辰知微曰可備酒肴登天柱峯玩月旣出門天色開晴及登山峯月色如晝會飲月落方歸下山則淒風苦雨陰晦如前

魚鏡

元稹登黃鶴樓望江濱有光若星使人就視得一鯉剖腹得古鏡如錢大背有雙龍其龍口中常吐光焉

登蓮華峯構火

王玄衝欲登蓮華峯寺僧笑之玄衝曰到峯頂當構煙爲信翌日攜火而登僧候之數日果有煙起畱二旬乃復下僧問之峯頂有池適菡萏盛開可愛然於其中又有破鐵舟存焉

廬山精

劉秉仁爲江州刺史自京將一橐駝去郡放之廬山下野人見而大驚共射殺之乃以狀白州曰獲廬山精於某處劉命致之乃所放駝耳

峴山張蓋雨滂沛

安定郡有峴陽峯峯上有池若雨則雲起池中若車蓋然故其裏諺曰峴山張蓋雨滂沛

○淮南子【劉安】

悲絲泣岐

墨翟見練絲而悲爲其可以黃可以黒楊朱見岐路而泣謂其可以南可以北皆本同而末異也

白猨號

楚王獵見白猿射之猿善避箭莫能中乃命養由基射之方執弓而猿乃抱樹而號始知由基神射也

曾泉

日臨曾泉是謂早食注云早食時也東方多水故曰曾泉

髙舂下舂

日至於淵虞是謂髙舂至於連石是謂下舂注云未暝時上蒙先舂曰髙舂欲暝下蒙曰悉舂曰下舂

桑楡

日西垂景在桑端謂之桑楡

桐魚請雨

董仲舒請雨用桐木魚

幹鵲

鵲之別名幹音幹

女夷

二月之夕女夷皷歌以司天和女夷神名

槐市

太學曰槐市

孑孑

水中倒跂曰孑孑

○捜神記【幹寶】

種玉得婦

陽雍伯嘗設羲漿以給行旅一日有人飲訖懷中取石子一升與之曰種此可生美玉並得好婦如言種之有徐氏女極美試求之徐公曰得白璧一雙卽可乃於所種得璧遂娶徐氏

赤虹化玉

孔子修春秋制孝經旣成齋戒向北斗告備忽有赤虹自天而下化爲黃玉刻文孔子跪而受之

靑蚨

靑蚨似蟬而稍大生子艸間如蠶取其子母卽飛來以母血塗八十一文以子血塗八十一文毎市物或先子錢或用母錢皆復飛歸輪還往來無已

鳩化帶鉤

長安民有鳩飛入懷中化爲金帶鉤子孫遂富

阿香車

有人途次寄宿道傍艸舍惟女子居之夜半門外有小兒呼曰阿香官呼爾推雷車女子乃去迨視其捨乃一古塜耳

龍精

蠶曰龍精

神光照捨

應嫗者生子而有神光照捨四子皆以才名顯

審雨堂

盧汾夢入蟻穴見堂宇豁開題榜曰審雨堂

笑電

電曰笑電

鵠鑰

北史禁門鑰曰鵠鑰

長嘯呼風

趙炳從舟人乞渡不獲乃坐水中長嘯呼風而濟

○呂氏春秋【呂不韋】

雞跖

善學者如齊王食雞必食其跖

水雲魚鱗

山云艸莽水雲魚鱗旱云如煙雨雲如波

六戚

父母妻子兄弟謂之六戚

熊席

衛公冬鑿池言不寒範春曰君衣狐裘坐熊席四隅置火所以不寒

委裘

堯之官若委裘言少事也

夏鑰

禹立命臯陶作九成以昭其功

承云樂

顓頊令飛龍作樂效八風之音名曰承云

葛天八闋

葛天氏之樂三人探牛尾捉足以歌八闋捉足猶蹀足之謂

○論衡【王充】

細桞

旦出扶桑暮入細桞細栁西方日入之地

一角羊

獬豸一角羊也性知有罪者卽以角觸之

鑰動

赦令將至繋室鑰動有所感也

史匠

能雕琢文書者謂之史匠

堯何力於我

堯時百姓閒暇撃壌於途觀者曰大哉堯之徳撃壌者曰吾日出而作日入而息鑿井而飲耕田而食堯何力於我

腹育

蠐螬化腹育腹育化蟬

木囚

李子長欲知囚情以梧桐爲人蘆葦爲牢當罪木囚不動或寃木囚乃奮

○原化記【皇甫氏】

栢葉仙人

田鸞入華山見黃冠師指樹曰此長生藥也教以服之法後得道夢朝上淸列仙皆呼栢葉仙人

松花酒

有老人雪中訪崔希眞希眞飲以松花酒老人云澀無味以丸藥投之酒味頓美

錬白兔

王卿爲天師守丹竈竊發其封窺之一白兔躍出眾皆曰丹已去矣忽有一道士化爲鶴飛去須臾擒兔來遂復投之於竈

以珠易餅

賀知章嘗謁賣藥王老問黃白術持一大珠遺之老人得珠卽令易餅與賀食賀心念寶珠何以市餅口不敢言老叟乃曰慳吝未除術何由得

寶母

魏生嘗得一美石後有胡人見之云此寶母每月望設壇海邊石上可以集珠寶

禍斗

義興吳堪爲縣吏家臨荊漢忽得一大螺已而化爲女子號螺婦縣令聞而求之堪不從乃以事虐堪曰今要蝦蟇毛鬼背二物不獲罪之堪語螺婦卽致之令乃謬語曰更要禍斗堪不曉又語螺婦曰此獸也須臾牽至如犬而食火糞復爲火令取火試之忽遺糞火燒縣宇令死焉

○廣異記【戴冑】

鞭爛鞍朽

有人乘馬山行見洞中二老人樗蒲乃以鞭拄地而看俄忽鞭爛而鞍朽

金羊玉馬

有積雪久不消掘地得金羊玉馬髙三尺許

沙苑射鶴

天寶中玄宗重陽日獵於沙苑有鶴孤飛帝射中帶箭西南而去益州道觀第一院有靑城山道士徐左卿寄寓一日自外持一箭來曰吾行山中爲飛矢所傷已無恙因掛於壁書其日月且言後年箭主到此付之後明皇幸蜀遊此觀乃見其箭

王弼作守門童

辰州有人射豬逐入石室見老翁問何射豬曰傷禾卽呼一童子責之曰何不謹門令豬出射者問何人童子曰此翁上帝使爲諸仙講易我卽王弼受易未通遂罰守門

摩頂松

玄奘往西域於靈巖寺見有松手摩其枝曰吾西去求佛教汝可西長吾歸卽東回使吾弟子輩知之旣去松枝年年西指一年忽東回弟子曰教主歸矣果還至今謂之摩頂松

蛇化銅劍

武勝之嘗於江灘見雷公逐一黃蛇或以石投之鏗然有聲雷公飛去乃一銅劍有文云許旌陽斬蛟第三劍

鸚鵡喚花開

許漢陽舟行迷入一溪夾岸皆花苞忽一鸚鵡喚花開一聲花苞皆拆中各有美女長尺許能笑言至暮花落女亦隨落水中

郁輪袍

王維素爲岐王所知善琵琶將應舉吿王爲地王曰子舊詩可錄數篇及作一琵琶曲因引維至一貴戚家自彈其曲貴戚問何名曰郁輪袍大愛之因出其詩曰此非伶人乃能文之士遂爲夤緣是年爲舉首

玉英粉

有道士持湯餅語人曰此玉英粉食之七日必羽化

星靨

華嶽三夫人媚李湜云笑開星靨花媚玉顏

蠏螯如山

有海賈毎見兩山相對於波間各髙數丈已忽不見舟人云此是巨蠏螯也

三苗

呂筠卿月夜泊君山飲酒吹笛忽一漁舟來相並中有一老人持一篴以示呂大者如合拱曰此天樂也不可吹次者如世所吹者曰洞府仙人樂也小者筆管大此人間之笛也遂吹其小者始一二聲波濤沆瀁又三五聲舟楫掀舞呂大恐老人止笛朗呤曰湘中老人讀黃老手援紫藟作碧艸春至不知湖水深日暮忘卻巴陵道忽不見

神人詩

有神人降於鄭絳家吟詩云忽然湖上片雲飛不覺舟中雨濕衣折得荷花渾忘卻空將荷葉蓋頭歸

老君剪舌

唐夔州道士王法朗舌長呼字不正乃曰誦道徳經後夢老君剪其舌覺來語言乃正

石阿措

崔玄微嘗遇美人其一曰石阿措一曰封十八姨封則風神石卽石橊也

山丈山姑

山魈嶺南皆有一足反踵手足皆三指雄曰山丈雌曰山姑夜叩人門雄求金繒雌求脂粉

敬元頴

寶鏡名

破山劍

寶劍名可破山取寶

○名畫記【張彥逺】

精紙

王蒙自言我嗜酒肉好書善畫人有美酒珍食精紙何所不可

世情未盡

戴安道畫佛庾道季見之曰神气太俗蓋由世情未盡耳

畫本

隋鄭法士求田楊畫本楊指宮闕人物衣服車馬曰此吾畫本也

練障爲衣

有人收張藻畫松石障旣死人購之其妻已練爲衣惟得兩幅雙松一石松存焉傳後世以爲名筆也

廐馬師

帝問韓幹曰內廐馬皆臣之師也

○黃庭經【闕名】

蕋珠闕

上淸雲閒居蕋珠闕作七言注云祕要經仙宮有陽寥之殿蕋珠之闕七纓之房

胎仙

琴心三疊舞胎仙注云和琴也疊積也存三丹田使和積如一則曰胎仙猶在腹中但有气而無息也

神蓋

注神蓋道也

三素云

上有章注云丹田上中下俱有白气又云日光有紫靑絳三色謂之三素云

赤珠靈

天中章云赤珠靈裙華蒨粲注云此言心神所服之色然也

蒼華

至道章云髮神蒼華字太元注云白黒謂之蒼首上故曰太元

太和官

口爲章云口爲玉池太和官注云爲調柔百味和適五臟

玉練顏

注潄咽靈液則肌膚若冰雪也

精根

腦神曰精根字泥丸注泥丸腦之象也

明上

眼神明上字玄英注在首上故曰明上

玉隴

鼻神玉隴字靈堅注隆龍之骨象如玉

空閒

耳神空閒字幽田注靜則能聽幽田神所捨也

羅千

齒神崿鋒字羅千注摧眾物之義

丹元

心神丹元字守虛注心爲臟腑之元南方火之色也

皓華

肺神皓華字虛成注肺爲華蓋皓白也

龍煙

肝神龍煙字含明注東方靑龍之色

育嬰

腎神玄冥字育嬰

常在

脾神常在字魂停注脾中央卽黃庭之宮曰常在

龍曜

膽神龍曜字威明注膽色靑光故曰龍曜

白元君

肺部注曰白元君主肺宮之神

玉羅

心部丹錦緋裳披玉羅注心色靑上有白气象玉

尺宅

脾部尺宅面也

桃康

脾長章丹田下神名曰桃康

玉盧

注玉廬鼻也

黃野

靈臺章脾曰黃野

三闗

三關章口爲天關手爲人闗腳爲地闗

瓊室

骨之象

寸田

謂三丹田各長一寸故曰寸田

五牙

當念章存潄五牙不饑渴五牙者五行之生气配五臟

六丁

老君六甲符圖云丁卯神馬卿丁丑神趙子玉丁亥神張文通丁酉神臧文公丁未神石叔通丁巳神崔巨卿

伏牛

五行章伏牛幽闗羅品列注云伏牛腎象腎爲幽關

雌一

父曰泥丸母曰雌一注云明堂中有君神洞房中有夫婦丹田中有父母

鬰儀結鄰

郁儀奔日之仙結鄰奔月之仙

靈芒

口銜靈芒攜五星注口吐五行色雲气

吞日月法

吞日法咒曰魂【云云】十六字自有五色流霞入口中吞月法咒曰魂【云云】二十四字自有玉色光入口中

紺珠集卷七

●欽定四庫全書

紺珠集卷八

﹝宋﹞朱勝非撰

○古樂府【闕名】

夕臺神帳

劉繪巫山髙雲散雨收夕臺行雲捲神帳

鳥封鯉素

王瑳長相思鳥封歸飛斷鯉素還流絕

犀覊

劉孝威驄馬行犀覊玉鏤鞍寶刀金錯鞘

鏤衢鞍

徐陵騘馬行雲白馬號龍駒雕鞍名鏤衢

淸酒特炙

陸機百年歌淸酒特炙柰樂何

蔥粲

陸機當置酒云三益旣葳蕤四始方蔥粲

後薪前魚

陸機怨詩後薪隨後積前魚復誰憐

瑪瑙鍾

湘東王云幄中淸酒瑪瑙鍾裙邊雜佩琥珀龍

璇霜

王融雲珠露春華反璇霜秋照晚

三婦兄弟

長安俠邪行大婦織綺羅中婦織流黃小婦無所爲挾瑟上髙堂大兄珥金璫中兄纓玉蕤小弟無所爲鬭雞東陌逵

淫豫大如襆

梁簡文淫豫歌淫豫大如襆瞿塘不可觸淫豫卽灩預也

黃姑

梁武云東飛伯勞西飛燕黃姑阿母時相見曲名東飛伯勞歌

三六三五二八二七

梁簡文等擬古云少年年紀方三六新裝年紀才三五年時二七猶未笄今年二八新紅臉

翩姸

徐陵雜曲云歌扇當窓似秋月碧玉宮奴自翩姸

鶴塵

梁武帝維濵云參差列鳳管容與起鶴塵

神丘

曹植逺逰云靈龜戴方丈神丘儼嵯峨

兩頭纎纎

徐朝云兩頭纎纎月初生半白半黒眼中睛腷腷膊膊雞初鳴磊磊落落向曙星沈約亦作毎句以上四字爲格易下三字要叶韻

五雜組

沈約云五雜組岡頭艸往復還車馬道不獲已人將老

悲歌二篇

悲歌可以當泣逺望可以當歸思念故鄕鬱鬱累累又云欲歸家無人欲渡河無船心思不能言腸中車輪轉

三叟

應璩三叟詩古有行道人陌上見三叟住車問三叟何以得此壽上叟前致詞室內嫗貎丑中叟前致詞量腹莭所受下叟前致詞夜臥不覆首

木蘭

促織何喞喞木蘭當戶織不聞機杼聲但聞女嘆息問女何所思問女何所憶女亦無所思女亦無所憶昨夜見軍帖可汗大點兵兵書十二卷捲捲有爺名阿爺無大兒木蘭無長兄願爲市鞍馬從此替爺徵東市買駿馬西市買鞍韉南市買轡頭北市買長鞭旦辭爺娘去暮宿黃河邊不聞爺娘喚女聲但聞黃河流水鳴濺濺旦辭黃河去暮宿黒山頭不聞爺娘喚女聲但聞燕山胡騎聲啾啾萬里赴戎機闗山度若飛朔气傳金柝寒光照鐵衣將軍百戰死壯士十年歸歸來見天子天子坐明堂策勛十二轉賞賜百千彊可汗問所欲木蘭不用尙書郎願駞千里足送兒還故鄕爺娘聞女來出郭相扶將阿姊聞妹來當戶理紅妝小弟聞姊來磨刀霍霍向豬羊開我東閣門坐我西閣牀脫我戰時袍著我舊時裳當窓理雲鬢對鏡貼花黃出門看火伴火伴始驚惶同行十二年不知木蘭是女郎雄兔腳撲朔雌兔眼迷離両兔傍地走焉能辧我是雄雌

○樂府題解【吳競】

伯牙聞海水得琴妙

伯牙學琴於成連先生成連曰吾師子春在海中能移人意與俱往至蓬萊山畱伯牙曰此居習之吾將迎師刺船而去旬日不返伯牙但聞水聲傾洞山林冥杳禽鳥啼號乃嘆曰吾師謂移人意者豈此也援琴而歌頓悟其妙旨

白頭吟

司馬相如將聘茂陵女爲妻文君作白頭吟云淒淒重淒淒嫁女不湏啼願得一心人白頭不相離示相如以自絕乃不聘

雉朝飛

齊宣王時牧犢子五十無妻見雉相隨而作此曲

別鵠操

商陵牧子妻五年無子父母將令攺娶妻聞之作此曲

烏夜啼

宋彭城王義康與義慶相見而哭帝怪之徵還大懼妓妾夜聞烏啼叩閣曰眀當有赦乃攺南州遂作此曲

槁砧今何在

槁砧爲夫也山上復有山言夫出也何當大刀頭問何時還也破鏡飛上天言月半時還也

圍棊燒敗襖

梁簡文風人詩云圍棊燒敗襖看子故依然

泰山吟

薤露歌一名蒿裏行又名泰山吟

挽柩歌

漢武時李延年分二曲以薤露送王公貴人以蒿裏送士庶令挽柩者歌又通謂之挽柩歌

烏生八九子

古詞言烏生八九子端坐秦氏樹言烏生子當在巖今來坐樹間故爲彈所殺

陌上桑

蒨說邯鄲女子姓秦名羅敷爲王仁妻仁事趙王爲家令羅敷采桑陌上趙王見而恱之置酒將奪焉羅敷善箏作此曲自眀不從

東門行

古詞云出東門不願歸言士有貧不能安者拔劍將去其妻止之曰時淸不可爲非願共餔糜不求富貴

君馬黃

言君馬黃臣馬蒼三馬同逐臣馬良嘆無罪見逐也

明君自請往單於

明君卽昭君避晉文諱攺焉琴操載昭君齊人王穣女極美獻之元帝數年帝未見之因單於入朝帝宴之禁中後宮執事嬪禦皆侍昭君在列酒酣帝曰欲以一女遺單於誰能行者昭君怨帝卽出請往帝見悔之舊說不同

大垂手

言舞而垂手亦有小垂手及獨揺手之類

坎侯

漢武滅南越祠太一后土令樂人依琴造坎言坎坎應節也侯工人之姓因曰坎侯後訛爲箜篌也

定情篇

漢繁欽所作若臂環致拳拳指環致殷勤耳珠致區區香囊致扣扣跳脫致問佩玉結恩皆婦人敍志之詞也

合歡詩

晉楊方所作食共並根穂飲共連理杯衣同雙絲綃寢共無縫裯坐必接膝行必攜手如鳥同心如魚比目利斷金石宻逾膠漆也

大山小山

招隠詞本楚聲淮南王安所作大山小山擬詩之大雅小雅也

離合詩

孔融作離合其字以成文

薤露歌

田橫門人爲之其詞曰薤上露何易晞明朝還復落人死一去歸何時

○夏小正

雁以北方爲居

正月雁北鄕先言鴈而後言鄕者見雁而後數其鄕也鄕者何其居也鴈以北方爲居何以謂其居生且長耳

魚負冰

魚陟負冰陟升也負冰者觧蟄也

農緯耒

農緯厥耒緯束也

俊風

時有俊風俊者大也大風南風也何大於南風也曰合水必爲南風解水必於南風生必於南風殺必於南風故大之也

豺祭獸謂之祭

豺祭獸謂之祭獺祭魚謂之獸祭何也豺祭其類獺祭非其類也

小正

何以謂之小正以小著名也

萬用入學

二月萬也者干戚舞也入學也者太學也謂今時大捨采也

鳩言

鳩言始相命也

祈麥實

三月祈麥實麥者五榖之先見者故急祈而記之也

執駒攻駒

四月始執駒執駒者離之去母也報而升之君也攻駒者教之服車也

來降燕乃睇

五月燕乙也降者下也言來者何也莫能見始出也故曰來降言乃睇何也睇者盼也盼視可爲室者也百鳥皆曰巢燕言室者操泥而入人之室也

斗柄正在上

六月初昏斗柄正在上五月大火申六月斗柄正在上用此見北斗柄之不在當心也

貍子肇肆

七月貍子肇肆肇始也肆遂也言其始遂也

栗零

八月栗零降零而取之非剝也

陟玄鳥蟄

九月陟升也玄鳥燕也先言陟而後言其蟄者陟而後蟄故也

黒鳥浴

十月黒鳥烏也浴也者謂飛乍上乍下也

養夜

時有養夜養長也

王狩

十一月王狩者言王之時田冬獵爲狩

玄駒賁

十二月玄駒賁玄駒者蟻也賁者走於地中也

○輶軒使者絕代語【揚雄】

郁悠惟慮願念思也

郁晉宋魯衛間謂之郁悠猶郁陶也惟凡思也慮謀思也願欲思也念常思也

眉梨耋鮐老也

東齊曰眉言秀眉也燕岱北鄙曰梨言面色如涷梨也宋衛曰耋言八十爲耋秦晉曰鮐言背皮如鮐魚也

餥飵食也

陳楚間相謁而食麥饘謂之餥注云饘糜也楚曰飵上音非下音昨

朦厖丰大也

秦晉之間凢大貎謂之朦或謂之厖燕趙北鄙凢大人謂之丰故燕記曰丰人杼首長也燕趙度物圍大爲丰朦音忙紅反厖鴟■﹝尨鳥﹞也

娃娥窈窕艷美也

吳有館娃宮秦有■﹝木桼﹞娥臺秦晉間羙貎爲娥言娥娥也美狀爲窕言閒都也美色爲艷言光艷也羙心爲窈言幽靜也■﹝木桼﹞音七

奕僷容也

注云奕奕僷僷輕麗貎也自闗以西凢羙容謂之奕或謂之僷又好目謂之順言流澤也僷與葉同

私纖■﹝艸侻﹞【音銳】穉杪策小也

自闗至梁益間凢物小者謂之私繒帛之細者謂之纖凢艸生而初達謂之■﹝艸侻﹞言鋒萌始出也穉年少也木細枝謂之杪燕之北鄙謂之策齊又謂之葼注云如馬鬃也傳曰慈母之怒子也折葼笞之其惠存焉耳

臺敵

東齊海岱之間謂之臺自闗以西凡物力同者謂之臺敵

餬托媵【音孕】寄也

寓食爲餬口傳言餬口四方是也凢寄爲托寄物爲媵

釐孳僆子

東楚間凢人獸雙產者謂之釐孳秦晉間謂之僆子自闗以東謂之孿生女謂之嫁子言往適人也東齊壻爲倩言可借倩也宮婢女廝謂之娠女廝言婦人之供給使者也僆音輦孿音近患反娠與振同

亭公弩父

楚東海間亭父謂之亭公卒謂之弩父言主擔弩因以爲名也

臧獲奴婢賤稱也

淮海間罵奴曰臧婢曰獲燕齊間民凢男而婿婢謂之臧女而婦奴謂之獲又亡奴謂之臧亡婢謂之獲醜稱爾

褸裂湏捷敗也

南楚凢人貧衣被醜獘謂之湏捷或謂褸裂注云衣壞貎也左氏曰蓽路襤褸以啟山林蓽路柴車也褸音縷

■﹝衤充﹞■﹝衤屈﹞筩褹倒頓■﹝衤交﹞■﹝衤了﹞

秦晉間謂無緣之衣曰■﹝衤充﹞■﹝衤屈﹞江湘之間謂復襦曰筩褹大袴謂之倒頓小袴謂之■﹝衤交﹞■﹝衤了﹞音皎了

屝履屨

徐兗間謂之屝音翡自闗而西謂之屨中有木者謂之履舄麻作者曰不借

酢鐂

甑自闗西東謂之甗或謂之鬵或謂之酢鐂甗音言鬵音岑鐂音澑

繘綆

闗東謂綆闗西謂之繘繘綆皆汲繩也繘音橘

渠拏

杷宋魏間謂之渠拏或曰渠疏又有齒爲杷無齒爲扒拏音諾諸切

特介

物無偶曰特獸無偶曰介傳曰逢澤有介麋

鋪頒索也

東齊曰鋪頒秦晉抖藪鋪音旉

魏盈怒也

燕之外郊朝鮮之間凢言呵叱者謂之魏盈

李父

陳魏間謂虎爲李父江淮謂之李耳言虎食物值耳卽止觸其諱也又謂之於■﹝虎兔﹞音烏塗闗西或謂虎伯都

■﹝旱鳥﹞鴠

鳥似雞色五色冬亦無毛常赤倮晝夜鳴音侃旦宋魏間謂之定甲或曰獨舂言好自低昻也

飛鼠

蝙蝠自闗以東謂之鵩翼或曰飛鼠或曰仙鼠北燕謂之蟙■﹝虫墨﹞音職墨

守宮諸名

秦晉謂之守宮或曰蠦■﹝虫廛﹞又曰蜤易又曰蝘蜓其在澤中者易蜴楚曰蛇醫又曰蠑螈又曰■﹝虫虎﹞■﹝虫侯﹞桂林大者曰蛤蚧盧纒斯侯榮原六音

舟楫諸名

江湖間大船曰舸小舸曰艖【音義】小艖曰艒■﹝舟宿﹞小艒■﹝舟宿﹞曰艇長而薄者曰艜【音帶】短而深者曰■﹝舟符﹞【音步】小而深者曰■﹝木蛩﹐木代虫﹞【音卭】方舟謂之■﹝氵橫﹞艁舟謂之浮梁■﹝舟造﹞【音造】楫曰橈或曰棹所以穩棹曰槳槳揺櫓小■﹝木屈﹞也所以縣棹曰緝繋緝索也所以刺舟曰篙維謂之鼎系船也首謂之合閭今江東呼船頭爲飛閭或曰鷁首今舟前所作靑雀是也後曰舳今呼爲舵舳制水也僞謂之仡仡不安也仡音五忽反僞者言舡揺動之貌也

螻蛄曰社狗

南楚間名

笛師

蠭燕趙間名曰蠓螉【音蒙翁】其小者■﹝虫醫﹞螉大而無蜜者曰壺蠭注穿竹木作孔有蜜者謂之笛師

鼻祖

鼻始也獸之初生謂之鼻人之初生謂之首梁益謂鼻爲初或謂之祖

巨斧

兗豫間謂螗螂爲巨斧

○劇談錄【康駢】

黃中君

竇庭芝與卜者胡盧生相善一日謂庭芝曰君家禍將至非遇黃中君鬼穀子不可救庭芝物色求之得李鄴侯泌傾家結之未幾朱泚之亂庭芝陥賊事平徳宗命誅之泌以前事上聞特貸其死徳宗曰疑所謂黃中君蓋是朕謂卿爲鬼穀子何也

白龍皮

李徳裕當盛暑會客以金盆注水漬白龍皮於坐側湏臾涼飆爽气凜然如髙秋

玉蕋眞人

唐昌觀有玉蕊花甚盛一日有女子容色婉麗遶花而行觀者如堵忽折花數枝曰昔有玉峯之約自此可以行矣飄然乘空而去

錬炭

洛下有豪子飲食鮮華有李使君亦尙豪侈爲具召之曽不下筯至飯李曰試食此以炭炊豪子勉食一匙曰凢以炭炊先燒熟謂之煉炭方始無煙气此亦非也

白傅舟

盧簡辭逰伊水別墅忽見二童操篷艇中有白衣人與僧偶坐後以銅甑而炊宛若神仙問之乃白傅舟往行香山也

禦史灘

河南伊闕縣前毎僚佐有入臺者卽水中灘出石礫金沙淸澈可愛牛僧孺爲尉一日報灘出僚共觀之有老吏曰此必分司禦史若是西臺當有一雙鸂鶒僧孺舉杯祝曰旣能有灘何惜鸂鶒言訖一雙鸂鶒飛下灘中不旬曰間僧孺遂拜察院

天津老人

裴晉公微時羈逰洛中一日策蹇上天津橋時淮西不庭已數年矣有二老人倚柱立語云蔡州何時得平見晉公愕然而退有僕夫在後聞其語曰適憂蔡州未平湏此人爲將僕遽告公曰見我龍鐘故相調戱

謫仙怨

明皇幸蜀妃子旣死一日登髙山望秦川謂髙力士曰吾聽張九齡言不至此遣使祭之吹笛詞號謫仙怨也

李賀卻元稹

元和中李賀以歌詩著名時元稹年已壯以明經中第亦攻篇什■﹝一上自下﹞頁﹞與賀交執刺謁賀賀見刺卻之曰明經及第何事見賀稹慚未幾制策登科擢爲禮部郎官乃議父名晉不合舉進士時輩亦排之賀竟不第

○炙轂子【王叡】

百合履

二儀錄云大歷中進五朶艸履建中間進百合艸履

八牛弩

漢初得八牛弩以射楚軍矢達十里外

迎春髻

漢宮髻名

飛仙髻

漢武時王母降諸仙髻皆異人間帝令宮中效之號飛仙髻

芙蓉髻

晉惠時宮中髻樣如芙蓉因以名也

紅藍

二儀錄燕脂本閼氏所造而以紅花爲之中國紅花爲紅藍

水芝

蓮花

○歷代畫斷【朱景玄】

轉規成圓

吳道子畫圓光最在後眾觀下茟如風落電掃轉規成圓歡呼驚動坊市

道玄一日之迹

明皇令道玄往嘉陵觀山水回奏云臣無粉本記在心乃令圗之一日而成是時李思訓亦善山水帝復令貎數月方畢帝曰思訓數月之功道玄一日之迹此並皆佳妙也

地獄變相

吳道子畵地獄變相都人懼罪兩京人屠沽不集

應手生枝

張藻畵也云應手生枝則潤如春澤也

長門怨

及乞巧圖望月圖皆是張萱畵也

翠彩生動

邊鸞善畵花鳥奇蜂異蝶等畫孔雀一正一背翠彩生動

王墨

王伶善潑墨凢作圖障先以墨潑腳蹵手捫隨成物像皆妙絕故謂之王墨

畵輞川圖

王維畫此圖山谷郁盤雲水飛動意出塵外怪生筆端甞自題詩云夙世繆詞客前身應畫師

通神之佳手

開元中諸衛將軍李思訓得山水之妙明皇令畫大通殿壁詔諭之曰卿所畵夜聞水聲眞通神之佳手

○拾遺記【王嘉】

華胥洲

春皇者伏羲之別號所居之都有華胥之洲

靑虹繞神母

神母逰洲上有靑虹繞神母卽娠歷十二年生伏羲

丹渠

神農時陸地生丹渠駢生如車蓋

豢龍圃

香露下流成池因爲豢龍圃

霞漿

時有流云灑液名爲霞漿

九穗禾

丹雀銜九穗禾

昆臺

黃帝厭世於昆臺乃鼎湖極峻處也

沈楡之香

詔羣臣受徳教者先燃沈楡之香

沙瀾

洹流如沙湧起成瀾名沙瀾

沙海

仙人寧封食飛魚而死二百年後生世呼寧先生其遊沙海頌曰靑渠的皪千載舒百年暫死餌飛魚

璇宮夜織

少昊母曰皇娥處璇宮夜織白帝之子降其室作歌曰驅光逐景窮水域璇宮夜靜當軒織

浮金鐘

顓頊有浮金之鐘沈明之磬羽毛微物拂之則聲聞百里

貫月查

堯時有巨查浮於西海查上有光若星月常繞四海十二年一周天名貫月查又名掛星查羽仙棲息其上

重明集

秪支國獻重明鳥似鳯而小云能禳妖災國人毎埽戶以望其集也

五老

舜時有五老人逰行舜乃作五星祠祭之此夜五大星出

珠丘

舜葬蒼梧之野有鳥如丹雀吐五色气如雲名憑霄銜土成墳壘珠成丘壠名曰珠丘

玉簡量天地

禹逰龍門八神探玉簡授之長尺二寸可度量天地

乘雲繞日

傅說夣乘雲繞日而行歲餘帝聘之

蜂旗

武王伐紂有蜂如丹鳥集王舟因以繪旗其舟曰蜂舟

雲實

成王時外國獻鳯雛載以瑤華之車駕以赤象飲以瓊漿飴以雲實

鵲扇

昭王時外國獻丹雀拾其脫羽以爲扇甚奇麗名鵲扇

冰荷

穆王列璠膏燭覆以冰荷不使光逺荷出冰壑火不能鎔

冰桃碧藕

西王母見穆天子玉帳髙會進萬歲冰桃千年碧藕

百子蓮

又進素蓮一房百子

靜瑟

員山有林風振地而林不動以爲琴瑟故曰靜瑟也

解麐紱

孔子始生徵在得麟以繡紱系其角而縱之哀公十四年獲麟角有繡紱猶在孔子嘆之乃作春秋

月鏡

靈王時外方貢月鏡其白如月照人寒若冰雪名曰月鏡

手畵日月

朝房異域人能以丹砂書手作日月狀光可照見百步

方瞳老叟

老耼居山有老父五人方瞳玊面手握靑筠杖共談五地五方五行之相也

金壺龍檢

浮提國獻善畫人二出肘間金壺四寸上有五龍之檢壺中如漆灑地皆成篆隸佐老子作道徳經數萬言老子刪除之畱五千言也

寶井

範蠡藏銅鐵之處也

縈塵

燕昭王有舞女體甚輕名縈塵

指端浮圖

沐胥國道人尸羅於指端出浮圖十層髙三尺人長五六分各執幢蓋繞塔而行

螺舟

宛渠之民乘螺舟而至形似大螺云行海底而不濕

子午臺

燕昭王起雲明殿臺窮極珍巧子時起工午時成名子午臺

金銀鳬鴈

始皇墓中以金銀爲鳬鴈後或飛出有人得之者

云雷室宮

成帝造飛行殿其形疾若風雷號云雷殿

崆峒靈瓜

明帝時燉煌獻異瓜云崆峒靈瓜四刼一實焉

一土三田

安帝時王傳穿井得銘曰一土三田軍門主簿以億錢輸官得中壘校尉

不雨雷

光武皇后弟郭況家工冶之聲不絕人謂郭氏之室不雨而雷

瓊廚金穴

京師謂郭氏爲瓊廚金穴

經神學海

鄭康成爲經神何休爲學海

經苑

任末好學河洛祕奧皆記於柱壁學者就錄謂之任氏經苑

書倉

曹曾積石爲倉以藏書名曹氏藏書倉

鍼神

魏文美人妙於鍼工能暗中裁制號鍼神

機絕鍼絕絲絕

吳王趙夫人能於指間織錦號機絕又能於方尺帛上繡五嶽河海之狀號鍼絕又能以神膠續髮織成幔仍一髮析爲數縷輕若煙气號絲絕

百濯香

孫亮爲四愛姬造香百浣不歇號百濯香

九醞酒

張華爲九醞酒若飲不醉不叫笑不動則消爛腸脾謂之爛膓酒

玉錢

晉因墀國獻玊錢其文曰天壽永吉

側理紙

張華進博物志以於闐靑鐵硯遼西麟角筆南越側理紙南人多以靑苔爲紙其文理縱橫因謂之側理紙耳

金苔

晉文帝大始中外夷獻蔓金苔宮人有幸者以苔賜之光照室中又名夜明苔

房老

石季倫愛婢名翔風妙別玊聲而觀金色年三十爲新進所排退爲房老

瑤臺十二

昆崘山有瑤臺十二各廣千步皆五色玉

芝田蕙圃

瑤臺第九層有芝田蕙圃皆數百頃盡仙人種植

嗅石獸

瀛洲有嗅石獸嗅地則知有金玊吹石則開金砂寶璞粲然而可用

幹將莫耶

昆吾山有獸如兔食鐵膽腎皆精鐵吳武庫中兵刃俱盡而識封如故檢之得二兔殺之膽腎皆鐵因鑄以爲劍雄者曰幹將雌者曰莫耶

三壺

海中三山其形如壺方丈曰方壺蓬萊曰蓬壺瀛洲曰瀛壺

八鴻

八方之名鴻大也

鼎占休咎

禹鑄九鼎五者以象陽數四者以象陰法使工師以雌金爲陰鼎雄金爲陽鼎鼎中水常滿以占休咎夏桀之亡鼎水皆沸及周之衰亦感震焉

師涓四時樂

師涓於衛靈公時四時樂春有離鴻去鴈應蘋之歌夏有明晨焦泉朱華流金之調秋有商風白雲落葉吹蓬之曲冬有凝河流陰沈云之操

消暑招涼珠

黒蚌珠能消暑燕昭王得之暑月懷珠體自涼號消暑招涼之珠

太乙吹靑藜

劉向校書天祿閣有老人著衣植靑藜杖叩閣見向暗中誦書老人吹杖端熖然因以照坐與向說開辟以前事授以五行洪範之文問其姓氏云我是太乙之精聞天帝卯金之子有博學乃出懷中竹簡天文地理之圗書並以授向而去

舌耕

賈逵口授經傳致粟盈倉謂之舌耕甞語人曰人而不學行尸走肉耳

望舒艸

晉武時浮支國獻望舒艸如荷葉而紅月出則舒月沒則捲

芳塵

晉武於太極殿起樓舂雜寶異香屑候風作則吹之故名曰芳塵

粘雨

又於樓上以酒灑塵名曰粘雨

四面風

昆侖山有四面風東南西北一時俱作

袪塵風

又有袪塵風若衣服垢污吹之則潔

金霧

岱輿山南有平沙千里色如金風起吹沙名金霧或謂金塵

風扇

後魏人信都芳造風扇候二十四气每一气至扇舉焉

龍芻

東海有島曰龍駒川穆天子養八駿處島中有艸名龍芻馬食之日行千里語曰一秣龍芻化龍駒

紺霜

廣延國霜色紺碧

璇宮

後宮曰璇宮

續脈

周昭王夢羽人論仙欲易王心以手指向前點心乃痛於緑壺中取藥名曰續脈食之痛止

毛車

異國入貢乘毛車甚快

紺雪

周穆王時西王母獻嵰州紺雪

云薇

晉武寜中於金墉城種異菜名云薇云芝

頗陵

西國菜名僧攜其子入中國訛爲波稜

八駿名

穆天子八駿名絕地翻羽奔霄越影踰暉超光騰霧挾翼

○大業雜記【杜寶】

五色飲

仁壽間籌禪師造五色飲以扶芳葉爲靑飲援稧根爲赤飲酪漿爲白飲烏梅爲玄飲江�爲黃飲【�音柱】

五香飲

沈丁檀澤蘭甘松

四時飲

謝諷造春以桃夏以酪秋蓮房冬枸杞

樓闕芝

東都生芝狀如樓闕又或有如赤子者

水飾圖經

煬帝令杜寶修水飾圖經十五卷以上巳日會羣臣於曲水有神龜負八卦黃龍負圖黃魚雙躍白魚入舟呂望釣磻溪金人捧劍周處斬蛟許由洗耳荘惠觀魚屈原沈汩羅等凡七十二事並刻木爲之

紺珠集卷八

●欽定四庫全書

紺珠集卷九

﹝宋﹞朱勝非撰

○古今詩話

杜詩治瘧

有病瘧者杜子美曰誦吾詩可治令誦夜闌更秉燭相對如夣寐瘧如初又令誦手提髑髏血模糊疾果頓愈

苜蓿盤

薛令之開元中爲右庶子時官僚淸淡令之爲詩曰朝日上團團照見先生盤盤中何所有苜蓿長闌干上幸東宮見之題其傍曰若嫌松桂寒任逐桑楡暖令之乃謝病

眼中安障

龍丘李主簿目有翳方幹嘲之曰措大喫酒點鹽將軍喫酒點醬只見門外著籬不見眼中安障

火鼠冰蠶

王貞白寄鄭谷詩曰火鼠重燒布冰蠶獨吐絲直湏天上手裁作領巾披

詩可泣鬼神

賀知章見李白烏棲曲曰此詩可以泣鬼神矣

與桃源稱其吟詠

憲宗稱戎昱詩曰此人若在可與武陵桃源稱其吟詠

春日得春衣

栁公權從駕上謂之曰我有一憙事邊衣久不及時今年二月已皆悉散給可作詩賀公權曰去歲𨿽無戰今年未得歸皇恩何以報春日得春衣

探驪獲珠

元稹劉禹錫韋楚客同會樂天捨各賦金陵懷古劉詩先成白曰四人探驪子先獲珠乃遂罷作

盛小叢

李詢登越城聞歌聲乃崔元範拜侍禦史眾餞之令小叢歌詢因以賦詩

詩瓢

唐求喜吟詠撚槁爲丸貯之大瓢臨死投瓢於江中曰茍不沈沒得之者方知辛苦心耳流至新渠有識者曰此唐山人詩瓢取之詩乃傳焉

無聲詩

詩人以畵爲無聲詩

得句撞鐘

唐詩僧賦中秋詩云此夜一輪滿來年方得下句云淸光何處無喜不自勝夜半起撞鐘以驚眾【此僧南唐人】

劉采春

元稹亷問浙東喜官妓劉采春稹甞題詩云因循歸未得不是戀鱸魚注云戀鑑湖春色耳

蠻素

白樂天二妓樊素善歌小蠻善舞甞爲詩曰櫻桃樊素口楊栁小蠻腰素年長而蠻方丰艷因爲楊栁詞傳之樂府宣宗問何人詞左右具對詔取永丰栁兩枝植禁中

冷淡生活

裴令公夜宴因賦詩元白頗自得至楊汝士曰昔日蘭亭無艷質此時金穀有髙人白知不能加遽曰笙歌鼎沸勿作此冷淡生活元曰樂天可謂能保其名也

瑞錦窠

禮部郎掌省中文翰謂之瑞錦窠故事必遷詞掖故詩有湏知百日掌絲綸之句

蹉對假對雙聲疊韻

椘詞九歌蕙肴蒸子蘭藉奠桂酒子椒漿謂之蹉對廚人具雞黍稚子摘楊梅謂之假對幾家村艸裏吹笛隔江聲謂之雙聲月影侵簮冷江光逼履淸謂之疊韻

○古今名賢集【劉紫微】

正格偏格

詩第一字側入謂之正格如鳯歷軒轅紀龍飛四十春第二字平入謂之偏格如四更山吐月殘夜水明樓唐律詩多因正格杜詩側入十無一二

碑帽子

栁子厚謂韓退之平淮西碑猶有帽子僕若爲之便直說用兵伐叛事

捉語意合處

唐詩僧善論詩尢善捉語意合處張水部一日得句云常因送人處憶得別家時自謂古人未道僧曰亦有道者見他桃李樹思憶故園春是也

四雨字王荊公甞云梨花一枝春帶雨桃花亂落如紅雨珠簾暮捲西山雨皆不及院落深沈杏花雨含不盡意於言外也故曰四雨字

詩中虎

羅鄴牡丹云買栽池館恐無地看到子孫能幾家人皆謂之詩中虎也

調脂弄粉

徐雅中李九臯俱善詩徐詩富艷李多用事李謂徐曰公詩如女善調脂弄粉徐曰公詩乃鬻冥器但垜疊死人耳

銀花合

蘇味道詩有火樹銀花合張昌齡詩有今同丁令威以銀花合對今同丁

土山頭

晉宋以來尙書省置員外郎分判曹事廣尢重此選不歷此爲郎中者謂之土山頭景龍間趙謙光自大理爲戶部郎中賀陟時爲員外郎戲之曰誰言粉署裏卻著土山頭趙答曰爲慚員外置不應列星文

明河篇

宋之問天后朝求爲北門學士不許乃作詩以見意云明河可望不可親願得乘槎一問津更將織女支機石還訪成都賣卜人

得貓犬力

唐盧延讓工詩投謁者甚眾而餓貓臨鼠穴饞犬舐魚砧及栗爆燒氈破貓跳觸鼎翻等句爲人見賞盧語所親云平生刻意乃得貓犬力

秋聲詩

徐鍇作秋聲詩云井梧分墮砌塞鴈逺橫空雨滴莓苔老風歸薜荔紅

曲塵

楊巨源詩江邊楊栁曲塵絲

三條燭盡

唐制舉人試日旣暮許燒燭三條韋貽永試日先畢作詩云三條燭盡鐘初動九鼎丹成竈未開殘月漸低人擾擾不知誰是謫仙才

迷樓

煬帝時浙人項升進新宮圗帝愛之令如圗營建揚州旣成幸之曰使眞仙逰此亦自當迷乃名迷樓帝賦詩羣臣皆和之

蠒縷

世傳春江釣叟圗上有李主漁父詞二首有蠒縷一鉤輕之語

三花馬

韓幹畫閱馬圗並禦馬皆有三花馬剪鬃爲三辮也樂天詩云舞衣裁四葉馬鬛剪三花

淸涼丹

呂端知安州日忽見碧衣童子曰玉帝南逰炎州命子糺正羣仙炎州苦熱賜淸涼丹一粒公取而吞之未幾卒

句可呈佛

貫休甞得句云淸風江上月霜灑月中砧語人曰此句可以呈佛

移離畢

刁約使虜爲詩云押宴移離畢大臣名也侃房賀拔支使令名也贈行三匹裂小木罌也宻贈十貔貍似鼠而大戎人爲食之珍也

長年三老

川峽呼稍公篙手爲長年三老杜詩雲長年三老歌聲裏白晝攤錢髙浪中

鸊鵜膏

水鳥也其膏塗刀不生繡古詩云馬銜苜蓿葉劍瑩鸊鵜膏

笑是鹽

交趾有黃帝鹽曲乃杖皷曲按唐譜有突厥鹽阿鵲鹽等曲故施肩吾詩云顚狂楚女歌成雪媚懶吳娘笑是鹽故名此也

登庸衣缽

和凝第十三名及第後知舉取範質第十三名質謝凝謂曰公文合在上選屈就此傳老夫衣缽耳未幾凝入相後質拜相有詩曰登庸衣缽亦相傳

黔吻

禮部試學究不給茶湯但飲其硯水皆黔其口吻

一字不到

陳從易舍人偶得杜詩舊本字不盡完送蔡都尉詩云身輕一鳥其下脫一字因送數客各用一字補之或云疾或云落或雲起或云下後取完本証之乃過字陳公嘆云一字不到也

月鍜季煉

唐末詩人無復李杜之豪放然亦務精意有周朴者雕琢號月鍛季錬詩多傳播【自一字不到至韓退之木彊六條皆歐陽文忠公詩話】

梅聖兪論詩

梅曰詩以意新語工得前人未達者爲善又湏狀難寫之景如在目前含不盡之意見於言外姚合云馬隨山鹿放雞逐野禽棲賈島云竹籠拾山果瓦瓶擔澗泉等是山邑荒僻不如縣古槐根出官淸馬骨髙爲工也嚴維云栁塘春水漫花塢夕陽遲則夭容物態豈不在目前乎溫庭筠云雞聲茅店月人迹板橋霜又賈島云怪禽啼曠野日落恐行人則覊旅愁思見於言外也

卑凡廝

陶糓詩云尖檐帽子卑凡廝短靿靴兒末厥兵用當時語而今不曉

西昆體

楊大年與錢劉數公唱和號西昆體集人爭效之或謂用事語癖難曉不知自是學之者之獘大年新蟬詩云風來玉宇鳥先覺露下金莖鶴未知不害爲用事又如峭帆橫渡官橋栁疊鼓驚飛野岸鷗其不用事者亦自佳矣

韓退之木彊

退之詩尢工用韻其得韻寛則泛入旁韻如此日足可惜之類是其韻窄又或因難出奇不復傍出如病中贈張十八之類是也聖兪曰退之木彊可見矣

未知得韓意否

歐陽永叔江鄰幾論韓文雪詩以隨車翻縞帶逐馬散銀杯爲不工以■﹝土幻﹞中初蓋底凸處遂成堆爲勝句未知得韓意否

錦瑟

李商隠有錦瑟詩莫曉其意或者云是令狐椘之靑衣

村夫子

楊大年學李義山詩體漢武詩云力通靑海求龍種死諱文成食馬肝待詔先生齒編貝忍令索米向長安此詩過義山甚矣然大年不喜老杜詩甞謂之村夫子未曉其意

詩辭微而顯

唐張籍有謝裴司空馬詩云乍離華廏移蹄澀初到貧家舉眼驚譏其遲鈍而眼多驚畏耳故辭微而顯

唐酒價

眞宗甞問近臣唐時酒價皆不能對丁晉公云一斗三百上問何以知之對曰杜甫詩云速冝相就飲一斗恰有三百靑銅錢上稱善信乎杜詩爲詩史也

瑞葉

海陵人王綸女爲鬼所憑自稱爲詩文仙人有雪詩云何事月娥欺不在亂飄瑞葉落人間說雲天上有瑞木其葉六出呼綸爲淸非孺子贈以詩云君爲秋桐我爲春風春風會使秋桐變秋桐不識春風面鬼去女復憎然也

蹴鞠詩

顏師古注霍去病傳穿域蹋鞠以皮爲之實以毛蹴蹋而戲之至唐歸氏子弟嘲皮日休云八片尖皮砌作球火中燂了水中揉一包閒气如常在惹踢招拳卒未休卽不用毛實正如今之皮球也國朝丁晉公好焉作詩述其事云背裝花屈膝白打大亷斯又曰進前行幾步蹺腳立多時

花蕋夫人

蜀孟昶花蕋夫人善詩王平甫於館中得七言詩一卷三十餘篇大槪似王建宮詞如雲廚傳進食旋時新列坐無非侍從臣日午殿頭宣索膾隔花催喚打魚人又雲月頭支給買花錢滿殿宮娥近數千遇著唱名多不應含羞走向禦牀前

與處士作牙

前世稱駔儈今謂之牙韓退之贈玉川子詩雲水北山人得名聲去年去作幕下士水南山人又繼往鞍馬人從塞閭裏少室山人索價髙兩以諫官徵不起人謂退之與處士作牙以其商量價直也駔儈作牙不曉其意劉道源云本謂之互郎主互市事唐人書互作牙轉訛爲牙其說似有理也

舞以達歡

古人飲酒皆以舞相屬長沙王小舉袖云國小不足回旋至唐太宗亦自起舞屬羣臣曰蓋古人淳質舞以達歡不必合度張燕公詩云醉後舞來好全勝未醉時動容皆是舞出語捴成詩

野狐落

宋次道爲西洛詩以野狐落對五鳯樓野狐落唐人宮名宮人所聚也

○襄陽耆舊傳【習鑿齒】

精魂爲芝

楚襄王逰云夢夣一婦人名曰瑤姬我夏帝之季女也封於巫山之陽臺精魂爲芝媚而服焉則與夢期

阿承醜女

黃彥承謂諸葛孔明曰聞君擇婦家有醜女才堪相配孔明卽娶之諺曰莫作孔明擇婦正得阿承醜女

呼鷹臺

劉表任荊州刺史築臺名呼鷹作野鷹來曲

牽羊壇

南雍州記云襄陽有壇號牽羊壇刺史初至必牽一羊詣壇令繞之以其遭數驗臨州之年晉文帝爲刺史羊行六遭不止彊止之果八年而遷

竹罌酌酒

南雍州記辛居士名宣仲截竹爲罌以酌酒曰吾性甚愛竹及酒欲令二物並耳竟陵王謁之呼兒取豹皮下五文錢買瓜共飲

槎頭鯿

漢水中鯿魚甚美常禁人捕以槎頭斷水因謂之槎頭鯿宋張敬兒爲刺史齊髙帝求此魚敬児作六櫓船置魚而獻曰奉槎頭縮項鯿一千八百頭

玉屐靑絲簡

南雍州記齊建元中盜發楚王塜獲玉鏡玉屐又得古書靑絲簡編

拜徳公

諸葛孔明拜龎徳公於牀下公殊不令止

龍種來歸

龎煥去官還鄕裏中人曰我家池裏龍種來歸

冠蓋裏

漢末甞有四郡守七郡尉両侍中一黃門侍郎三尙書六刺史一十長史朱軒髙蓋會山下因名其裏曰冠蓋裏山曰冠蓋山

九卿山

岑山東三峯名三公西九山名九卿次一山名主簿

千頭木奴

襄陽記李衡作宅種橘千株臨終勑其子曰吾宅之裏有千頭木奴

拔十得五

龎統爲郡功曹所稱多過其實或問之龎曰拔十得五猶不減半

○紀聞譚【潘逺】

辧碧落碑

絳有碑篆千餘字李冰陽愛之其中有碧落二字謂之碧落碑後有識者云有唐十三祀龍集惇牂哀子李訓等爲母造道門尊像

鳳尾諾

齊髙帝使江夏王學鳳尾諾一學便工帝以玉麒麟賜之蓋諸侯箋奏皆批曰諾諾字有尾若鳳焉

詩語暗合

元白酬和千篇元守浙東白牧蘇臺置驛逓詩筒及云有月多同賞無杯不共持其句都是暗合處耳

空梁落燕泥

隋煬帝作詩有押泥字者羣臣皆以爲難和薛道衡後至詩成有空梁落燕泥之句帝惡其出已右因事誅之臨刑問道得空梁落燕泥否

錦帳三十里

京師名倡曰嬌陳如姿藝俱美陸州尹一見求納焉陳如曰得錦帳三十里乃可蓋戲之也

骰子

明皇與楊妃采戲將北惟重四可解連叱之果重上恱顧髙力士令賜緋遂不易

胎髮筆

南朝有姥善作筆以胎髮作者尢佳又有筆工名鐵頭能瑩管如玉世莫傳其法焉

金鰲光

於頔在海南日一夜方三更忽曉如日初出移時復暗徧嶺南悉見復有客言某日夜見海中大鰲浮出目光照耀天地如白晝徐徐復沒驗其日正同

輔唐山

太和先生服餌得道請於髙宻牢山合煉明皇許之攺牢山爲輔唐山令居之

定婚店

韋固未娶道遇異叟持婚牘令固以赤繩系之乃曰此店北賣菜媼女乃公妻後爲貴人取婦果然

○本事詩【孟啟】

紫雲

李司徒宴杜牧之在坐會中女妓皆集杜曰聞有紫雲者孰是李指示之杜曰名不虛得冝以相惠眾妓皆笑杜朗吟曰華堂今日綺筵開誰喚分司禦史來忽發狂言驚滿座両行紅粉一時回

餅師

寧王宅前有賣餅者妻甚美而貧寜王厚遺其夫而娶之經歲因問曰頗憶餅師否特召之使見注視淚下如雨不止

結今生緣

開元中賜邊衣制自宮中有軍士袍中得一詩云蓄意多添綫含情更著綿今生已過也重結後生緣持詩白帥帥以聞明皇問之有一宮人自言萬死卽以嫁得詩者曰與爾結今生緣耳

金鏁詩

僖宗朝出冬裘以賜邊士或於袍中得一金鎖並一詩云玉燭制袍夜金刀呵手裁鎖寄千里客鎖心終不開帝聞之亦以宮人賜得詩鎖者焉

桐葉詩

顧況甞於禦溝流水上得桐葉有詩云一入深宮裏年年不見春聊題一片葉寄與有情人況復題葉於上流泛之後十餘日況又得一詩其詩之意若復況者耳

紅葉詩

盧渥於禦溝得紅葉有詩雲流水行太急深宮盡日閒殷勤謝紅葉好去到人間盧藏之後宣宗卽位放宮女盧得一人見紅葉曰當日偶題不憶君得之也

胡麻好種

朱滔軍中有一士人善詩滔令作寄內詩復令作內答詩云蓬鬢荊釵世所希布裙猶是嫁時衣胡麻好種無人種正是歸時君不歸

章臺栁

韓翃得妓栁氏旣成名不敢攜歸畱都下三歲不果迎寄詩曰章臺栁往日靑靑【一作依依】今在否縱有長條如舊垂也應攀折他人手

與此韓翃

徳宗擇知制誥批曰與韓翃時有同姓名者遂具奏復批曰春城無處不飛花寒食東風禦栁斜日暮漢宮傳蠟燭輕煙散入五侯家與此韓翃

崔護

崔護風姿甚羙淸明日逰城外叩一莊門求飲有一女以杯漿遺護意屬甚厚明年思其人復往叩門久無人應因書一絕於門云去年今日此門中人面桃花相映紅人面不知何處去桃花依舊笑東風後數日復往則聞哭聲遂叩門問之一老父出曰子非崔護耶曰是父曰子殺吾女吾女自去年淸明後若有所失比見門扉題字遂至絕食而崔亦感慟請入視之因大呼曰護在斯護在斯女遂復生老父卽以此女歸崔護也

玄都觀詩

劉禹錫召還作贈看花君子詩云紫陌紅塵拂面來無人不道看花回玄都觀裏桃千樹盡是劉郎去後栽有言其怨憤者引此詩爲證復出爲連州再召還又題云貞元二十一年春餘爲屯田員外郎此觀未有花後貶朗州居十年召至京師人言有道士手植仙桃盛如霞遂有前篇旋又出牧於今十四年始爲主客重訪舊逰無復一株惟兔葵燕麥動揺春風耳因再題云百畝庭中半是苔桃花淨盡菜花開種桃道士今何在前度劉郎今又來【一作獨又來】

太痩生

李白論詩甞謂五言不如四言七言又其靡也況使束於聲調哉故其戲杜甫云飯顆山頭逢杜甫頭戴笠子日卓午借問別來太痩生只爲從前作詩苦

靑樓薄幸名

杜牧之及第後三年狎逰甞爲詩曰落魄江湖載酒行楚腰纎細掌中輕十年一覺揚州夢贏得靑樓薄幸名蓋謂此

張好好

杜牧贈張好好詩序云牧侍沈公傳師幕在江西時好好年十三以善歌入籍後一年公鎭宣城復置好好宣籍中又二歲爲沈著作述師以雙鬟納之又二歲於洛陽東城復見好好感舊作詩三十韻以贈之

剪水作花

陸暢雪詩云仙人寜底巧剪水作花飛

米家榮

劉禹錫贈歌者詩云唱得陽闗意外情舊人惟有米家榮近來年少輕前軰好染髭須事後生

石頭城詩

劉禹錫云白二十苦愛我石頭城詩雲山圍故國周遭在潮打空城寂寞回我自知不及韋十九詩云春潮帶雨晚來急野渡無人舟自橫

○山海經【闕名】

招揺桂

招揺山多桂

迷榖

有木其華四照名迷榖

丹栗

矩山丹栗

玉榮

注云玉之榮華也黃帝取食之

宻都

靑要山號帝之宻都

霜鳴鐘

丰山有九耳鐘每霜降則自鳴

鳴石

長石山石擊之可以聞數里

三靑鳥

龜山西王母有三靑鳥主爲母收食

天吳

水伯名也

九代舞

夏后作九代舞九代馬名也

率然

常山有巨蛇首尾九丈物觸之中首則尾至中尾則首至中腰則首尾兩至名曰率然孫子兵法曰將之三軍勢如率然者謂此故也

五衢花

少室山有木其花五衢注云花五出如衢路爾

槖■﹝非上巴下﹞

羭次山有鳬名槖■﹝非上巴下﹞食之不畏雷【■﹝非上巴下﹞音肥】

○三輔黃圖【闕名】

低光荷

一莖四葉實如元珠益脈治病食之口香

斗城

長安古城南爲南斗形城北作北斗形故曰鬥城

石父詞

昆明池有二人像牽牛織女立於池之東西今有石父石婆詞

椽桶化龍鳳

通天臺元鳳閣自毀椽桶化爲龍鳳從風飛去

冰樓

建章宮北積冰爲樓

屬玊觀

水鳥似鵁鶄因以名觀

繭館

宮闕疏云蠶所曰繭館

璧門

宮正寢門曰璧門飾以玉璧

椒風

哀帝時董賢女弟爲昭儀所居殿名椒風

駘蕩宮

春色駘蕩爲名

馺娑宮

馬行疾貎宮中一日可徧也

天梁宮

言梁木至天

彩履

昭帝卽位更塟鉤弋夫人棺中但有彩履

靈波殿

以桂爲柱風來自香在昆明池中也

十池

上林有十池

刼灰

漢武穿昆明池悉是灰有方士言此天地刼灰之餘

鶴禁

宮闕疏云白鶴天子所居故曰鶴禁也

四寶宮

武帝爲七寶牀雜寶案廁寶屏列寶帳時謂之四寶宮

金戺玉階

明光殿金玊珠璣爲簾箔金戺玊階晝夜光明在桂宮中

玉戶

北宮珠簾玉屍如桂宮

玊樹

甘泉北有槐今謂玊樹

火齊屏

溫室椒壁桂柱火齊屏鴻羽帳規地以■﹝毛瞿﹞毺

紫琉璃帳

設紫琉璃帳紫玊爲盤如屈龍雜寶飾之

玊晶

貯水與冰同千塗國所貢

弄田

在未央宮內天子所戲耳

柏葉露

鄧紹入華山見童子以五彩嚢盛柏葉露

含消梨

如玉升落地則破號含消

石鯨

昆明池刻石爲鯨長三丈雷雨則吼動

雙珠

武帝夢魚求去釣池濵得明珠一雙

環州

金巒觀飾以眾環火精爲日黒玊爲烏水晶爲月靑瑤爲兔

蕓苗

如菖蒲食葉則醉食根則醒

藏珠

有鳥如鳯名藏珠鳴翔吐珠

烽火樹

珊瑚也夜欲燃

○盧氏雜說【盧言】

鵝腿

有舉子以詩投汴帥王智興曰莫有鵝腿子否謂鶴膝句也

涼州幾徧

有別畫者見畫樂部曰此梁州第幾徧召工試之眾指皆同

樣與前不同

有錦工隸官錦坊祿山亂後再尋其舊坊不収曰如今花樣與前者不同遣之

筆管從軍行

有人於筆管上刻從軍行人馬毛髮皆備云用鼠牙筆

香煙成樓臺

罽賓國者煙成樓臺

塗歸

詔勑有不便於事者塗歸謂塗卻進之

削寒溫

李徳裕在相位不以顏色假人及南遷或作詩嘲之內一聫曰目視具僚忘匕筯气吞同列削寒溫

蒙惠也愚

唐有人學作別紙或遺其柴答書云蒙惠也愚若干

帝王無徳政碑

憲宗時中人吐突承瓘爲帝立徳政碑礱石請文內相李綘奏言大人與天地合其徳日月合其明無立碑紀徳之事恐貽笑天下遂止之

進士不博刺史

文宗時進士特盛舉子語曰鄕貢進士不愽上州刺史

諸王修事

翰林學士賜食有物若畢羅大而味美謂之諸王修事

○述異記【任昉】

龍綃宮

水仙織綃處

珊瑚市

郁林郡市珊瑚處

女珊瑚

光武時南海獻珊瑚其狀如婦人故名女珊瑚

珠市

合浦珠市

一日十瑞

堯時一日十瑞芻化禾鳳止庭龍負詔歷艸生宮禽五色烏化白神禾生景星出甘露降箑莆生廚

龜礎

吳王射堂柱礎皆刻伏龜

橘籍

越多橘柚有稅戶名橘籍

香水溪

吳故宮有香水溪云西子浴處也

鏡湖

世傳軒轅於此鑄鏡

吐金

鄠杜縣渡口有黃衣人登舟及岸連唾舟中而去視其唾皆成精金也

繭成甕

濟陰有園客種五色香艸至蠶時有一女子來以艸食蠶繭成如大甕女與客皆仙去繭存焉

爛柯

信安山有石室王質入其室見童子對棋看之局未終視其所執伐薪斧柯已爛朽遽歸鄕裏已非

七尺棗

北方有七尺棗

元緒

永康縣有人入山得一大龜攜行夜宿古剎中忽聞桑呼龜曰元緒子死矣龜復呼桑曰子明日亦不免明日攜龜語張華令取其桑以煮龜卽立爛也

神鉦

洞庭山有石樓其下有兩石叩之其聲響如鉦因名神鉦

鼠國

西域有鼠國大者有如狗

仙杏六出

於臺獻杏花六出五色號曰仙人杏

龍肝瓜

龍肝瓜長一尺生冰谷中

水晶宮

闔閭造水晶宮

金李

杜陵有李名金李

縹李

中山縹李大如拳両般色

十里香

千年松香聞十里之外

木鶴

魯般刻木鶴可飛數百里

重錢

苔之別名

療愁花

萱艸別名

桃都

桃都山有大桃樹上有天雞天雞鳴則人間雞鳴

香尉

漢雍仲進南海香拜洛陽尉曰香尉

雨金翁

漢翁仲孺居渭川一日天雨金十斛於其家

繢水

濉渙二水其波文皆五色名章水又名繢水

龜歷

堯時得神龜方三尺許背有蝌蚪書記開辟已來事帝命錄之號龜歷

○漢武故事【班固】

李如瓶

李少君言冥海之棗大如瓜鐘山之李大如瓶

以速易遲

帝作賦卽成相如累日方成帝每嘆其妙曰以吾之速易汝之遲可乎對曰於臣卽可未知陛下如何爾帝亦不責

玉杯

帝塟後茂陵人持玉杯貨於市吏捕之忽不見而得其杯乃其隨葬具者霍光問持杯人狀貎頗類帝焉

黃眉翁

東方朔生三日而父母俱亡或得之而不知其姓以見時東方始明因以爲姓旣長常望空中獨語後逰鴻蒙之澤有老母采桑自言朔母一黃眉翁至指朔曰此吾兒吾卻食伏气三千年一反骨洗髓二千年一剝皮伐毛吾生已三洗髓五伐毛矣

吉云

朔告帝曰東極有五云之澤其國有吉慶之事則云五色著艸木屋室皆如其色

玄霜

仙家上藥帝得之

蘭殿

後所居之殿

風實云子

亦仙家藥名

鳳舄

七夕王母降履玄瓊鳳文之舄

甲乙帳

帝以琉璃夜光珠雜珍寶爲甲帳以次爲乙帳甲以居神乙自居

八字眉

宮中皆畵

金屋貯阿嬌

景帝問兒欲得婦否曰欲得長公主指其女曰阿嬌好否帝曰好若得阿嬌當作金屋貯之

三世不遇

上至郎暑見一郎須眉皓白問曰何其老耶對曰臣姓顏名駟文帝時爲郎上曰何不遇耶對曰文帝好文而臣好武景帝好老而臣尙少陛下好少而臣已老是以三世不遇

靈旗

畫日月斗大吏奉以指所伐國而祈焉

靑鳥

七月七日上於承華殿齋忽見一靑鳥從西方來上問方朔何鳥對曰西王母將降宜灑埽以待之夜漏七刻王母米降

木帝精

王母遣使者致三桃使至而方朔死使曰方朔是木帝精爲歲星下逰人間非陛下臣也

朱鳥牖

朔於朱鳥牖中窺母母曰此兒好作過然原心無他尋當卽還

甘泉鐘皷

帝塟後甘泉宮甞有鐘皷音又見從官鹵簿如天子儀衛

承露盤

上於未央宮作承露盤仙人掌之以取云表之露和玊屑飲之求長生

○北裏志【孫棨】

一鳴先軰

名妓萊児呼趙光逺爲一鳴先軰竟不第

平康三曲

平康三曲諸妓所居妓之錚錚者多在南曲

香獸

新團香獸不禁煙

連頭眉

一畫連心細長謂之連頭眉又曰仙娥妝

紺珠集卷九

●欽定四庫全書

紺珠集卷十

﹝宋﹞朱勝非撰

○物類相感志【僧贊寧】

靈夔皷

大荒經黃帝以靈夔爲皷聲聞百里

麝枕

置麝枕中可絕惡夢

楓人

嶺南多楓遇雨雷則癭長或三五尺如人狀謂之楓人

龍須拂

元載得龍須拂置之堂室蚊蚋不敢入

金銀汗

凡山石盛夏必汗出赤黃者金汗白而騂者銀汗

香雨

員嶠爛石燒之煙爲香雲徧空則下香雨

陰陽石

夷陵有陰陽石陰石常潤陽石則常燥旱則鞭陰石必雨久雨鞭陽石則止

投醪

越絕書勾踐出行有獻酒一壺者王曰吾獨飲之若三軍何乃投於川命三軍飲之三軍皆告醉

樹化鴛鴦

宋韓朋妻美康王奪之妻自殺王埋之經宿生樹枝體相交王欲伐之化爲鴛鴦飛去

琴瑟幕

唐懿宗以賜公主紋如碧絲貫眞珠𨿽暴雨不濡

蠲忿犀

唐同昌公主有犀如彈丸帶之能蠲忿

觀日玊

大如八寸鏡明徹如琉璃映日觀見日中宮殿

玉火

唐東夷所貢色赤長數寸積之可以燃鼎置之室中不復挾纊

走珠

閬風山間出置之於地能自走世謂之走珠

九豫章

東方有九豫章一樹上主一州有九力士操斧伐之占九州島吉凶行斫行復有復遲者州伯有病不復者亡

水仙樹

構樓國有水仙樹腹中有水謂之仙漿飲者七日醉

鸞蜂

生吳明國蜜蜂之類身被五彩聲若鸞鳳

嫁茄

茄樹花開時取葉布於路以灰圏之結子加倍俗謂之嫁茄

珠母

樊文閏七經義曰珠母者大珠在中小珠圜之

○續齊諧記【吳筠】

茱萸嚢

費長房謂桓景曰九月九日汝當大災令家人作茱萸嚢系臂登髙飲菊酒景如其言至夕還家雞犬皆死

眼明嚢

鄧佋八月旦入華山采藥見一童子執五色嚢盛栢葉上露皆如珠云赤松先生取以明目今近世俗以八月一日作眼明嚢此也

吐錦行障

許彥山行遇一書生畱飲書生忽吐一女甚端麗飲數杯書生醉眠女子又吐一男子明悟甚可愛又吐一錦行障以遮書生至暮書生欲醒女子遽吞男子行障書生復吞女子乃去

天臺遇仙

漢明帝時劉晨阮肇二人同入天臺迷道乏食見澗流一杯中有胡麻飯取食之因溯水尋訪見二女相顧呼爲郎引至所居出胡麻飯山羊脯設酒甚美踰年乃歸鄕閭皆變推尋得七代孫耳

筒糭

屈原五月五日投汩羅楚人以其日用竹筒貯米祭之名爲筒糭

黃雀銜環

楊寶見一黃雀爲梟所搏置梁上采黃花飼之及羽成數日忽有黃衣童子來曰我西王母侍者往蓬萊不愼承君恩飬流涕辭別以白玉環四與寶曰令君子孫潔白登三事如此環矣後生子震震生秉秉生賜賜生彪四世三公天下莫比

織女渡河

仙人武丁一日忽謂弟子曰七月七日當織女渡河暫詣牽牛諸仙悉還宮吾向被召不得停與汝別矣三千年後當還

石磨轉疾則年丰

梅溪山有石轉如磨聲如風雨土人云轉疾則年丰遲則年儉

○隋唐嘉話【劉餗】

庭艸無人隨意緑

煬帝爲煙歌行羣臣皆以爲莫及王冑獨不下帝因此被害帝誦其句曰庭艸無人隨意緑能復道耶煙一作燕

二十爲大將

英公常言我年十二爲無賴賊逢人則殺十四五爲難當賊所不快意者殺十七八爲好賊上陣乃殺二十爲大將使兵以救人也

元超三恨

薛元超自謂平生有三恨不以進士擢第不得娶五姓女及不得預修國史

沈三第一

沈佺期工詩張說曰沈三兄直湏他第一

承露嚢

八月五日明皇生辰號千秋節王公戚裏進金鏡士庻結承魯思嚢相遺

水調

煬帝鑿汴河自制水調歌

阿婆堂主

煬帝宴羣臣以唐髙祖面皺呼爲阿婆髙祖歸不恱以語竇后曰此吉兆公封於唐唐者堂也阿婆卽是堂主髙祖遂大恱焉

萬釘寶帶

隋楊素破突厥文帝賜以萬釘寶帶

金虀玉膾

吳郡獻松江鱸煬帝曰所謂金虀玊膾東南佳味也

日蝕鏡

蘇威有鏡日蝕旣鏡亦昏半蝕亦半昏

飲乳而美

侯君集死其家有二美人容色絕代常飲人乳而不飯

金簟

君集破髙昌所得甚精禦府所無

行祕書

太宗出請載副書以從上曰虞世南行祕書也

火珠

狀如水晶得於婆利國其人朱髮黒身獸牙鷹爪

糊名

武后以選人多不實乃令試日自糊其名

油築球場

楊愼交武崇訓以油灑地以築球場

○異聞集【陳翰】

丹丘子

唐神堯甞遇老父謂公相非人臣但居丹丘子之後若彼無意扵世則公當得之問丹丘爲誰曰鄠杜間隠者也帝問其所居袖劍往見將圖之旣見望其气貎不覺駭服問以濟世之道迄不對帝悵然自失而還他日再謁之室已空矣

龍駒持月

隋王度有寶鏡歲疫度令其僕龍駒持鏡詣裏有疾者照之卽愈皆雲龍駒持一月來光彩被體淸涼而愈

紫珍

龍駒夢一人朱冠紫衣曰我鏡神名紫珍

邯鄲枕

開元中道人呂翁常往來邯鄲有書生姓盧與翁同止逆旅主人方蒸黃粱共待其熟盧不覺長嘆翁問之具言生世之困翁取嚢中枕曰枕此當榮適如願生俛首卽入枕穴中遂至其家未幾登髙第歷臺閣出入將相五十年子孫皆列顯仕榮盛無比忽欠伸而寤黃粱猶未熟謝曰先生以此窒吾欲耳自此不復求仕矣

韋仙翁

代宗時韋侍禦奉使往華山拜黃帝壇至山下邸中見一父老問壇所在老人知之且雲姓韋家亦仕宦自述世系乃侍禦之髙祖行也相與入山老人策杖先行韋鞭馬追之每不及至一石室見三老嫗曰爾之祖母祖姑也拜壇畢再造其室已不見

橘社

栁毅求見龍君叩海岸橘樹其橘名橘社也

雨工

毅見涇川婦牧羊問之曰非羊雨工雷霆之類爾

織女斜河

沈警過張女郎廟作詩云靡靡春風至微微春露輕可惜闗山月還成無用明後與女郎遇將別女郎曰姮娥妬人不肯畱照織女無賴已復斜河蓋謂織女星斜度天河也

槐安國

淳幹棼醉夢二紫衣吏召曰槐安國王致命

南柯太守

棼爲南柯太守後驗之乃槐之南枝也

三女降星

總章中姚氏三子讀書中條山忽有老婦呼夫人攜三女配之召宣父指教六籍周公授以玄女兵符玉璜祕訣莫不神識開悟學業異常父詰之具以實告疑其妖魅不遣詣訪之術士術士矍然曰比見織女婺女須女星無光豈其精降遽遣還山則三女已不相頋夫人飲三子以湯昏頑如故

稠桑老人

李行修喪偶得稠桑店王老以術見其妻如平生

夢傳十曲

開成中李偘外婦崔氏女夢其亡姨教以十曲曰我屬穆宗時宮中樂坊此皆新翻曲有槲林嘆紅窓影賞金歌上江■﹝虫虫﹞之類

修文舍人

又曰此十曲穆宗令修文舍人元稹撰詞甚美

月地云階

牛僧孺遇薄后等詩有月地云階之語

鐘山壙銘

天寶中商洛隠者任升之甞貽右補闕鄭欽恱書云五代祖事梁爲太常初任南陽王帳下扵鐘山懸岸圮壙中得古銘不言姓小篆文云龜言土蓍言水甸服黃鍾啟靈趾瘞在三上庚墮過七中已六千三百浹辰二又二九重三四圮文字分明銘時大同四年之秋也

寶鏡气

隋王度家有寶鏡大業中有胡僧至其家曰宅上常有碧光連日絳气屬月此寶鏡气也

金煙玉水

僧又曰但以金煙薫之玉水洗之復以金膏珠粉拭之蔵之泥中亦不晦矣

濯錦小兒

龍君女常嫁涇川濯錦小兒

風鬟霧鬢

毅見龍女風鬟霧鬢

元珠閣火經論

洞庭君幸元珠閣與太陽道士論火經吾龍君也以水爲神道士以火爲靈用各異也

檀蘿國

淳於棼爲南柯太守檀蘿國來伐亦蟻穴也

碧玉槲葉

李章武與王倡往來死後李經所居見王來同寢將曙取一物紺碧似玉而冷狀如小葉贈曰西域玊京夫人所遺靺鞨寶也

玉奴不負東昏

太后曰今夕誰人伴牛秀才潘妃辭曰東昏以玊奴故身死國除不擬負他

戴冠郎

雞

○封氏見聞記【封演】

釣鰲客

王嚴光有才不達自號釣鰲客巡逰郡邑求麻鐵之資云造釣具有不應者輙錄姓名置篋中曰釣鰲時取此等蒙漢爲餌其言類如此

七過誦萬言

開元初常敬忠十五歲上書言能一過誦千言張燕公召問曰能十過誦萬言乎曰能以萬言試之七過以通熟矣

細看亦未能好

李邕常不許蕭誠書乃詐作古帖令紙故暗持示邕曰此乃右軍眞迹如何邕看稱善誠以實告之復取視曰細看亦未能好

伍伯空手

嚴安之崔潭俱爲赤尉安之令伍伯執大杖潭亦大甚杖至如椽安之復令執小杖潭亦益小甚杖至如箸安之令伍伯空手乃不復學也

孟甞鑊

靑州城南佛寺有二大鑊大者容四十石小者容三十石舊傳寺卽其宅鑊用以待食客李伾毀爲兵器

靈光釣魚處

廣徳中禦史李季卿謁曲阜文宣廟縣吏前導每至一處輙指言曰此顏子陋巷也此靈光殿基也至一水池乃曰此是魯人靈光釣魚處也李笑曰魯人敗矣

樂石

嶧山碑云刻此樂石人多不曉顏師古謂以泗濵浮磬作碑者也

石賢士

有田家母扵墓前石人下以肉祭之云此石人能愈疾人皆禱之多愈因號石賢士

斛二瘕

續捜神記有人能飲茗至一斛二斗忽飲過量數升吐出一物如牛肺以茗澆之容一斛二斗因名曰斛二廏

嘯十五章

嘯十五章有深溪虎髙樹蟬空林鬼巫峽猿下鴻鵠古木鳶之類娥眉陳道士善長嘯作霹靂聲坐客皆驚悚

顧子畵山水

大歷間吳中顧子畵山水甚奇怪先布絹於地研調采色使數人吹角擊皷噉叫顧子著錦襖錦纒頭飲酒半醉取墨汁寫絹上次寫諸色以大筆開設爲峯巒島嶼之狀曲盡其妙也

燒尾

士人登第必展歡宴謂之燒尾說者謂虎化爲人惟尾不化湏爲燒去乃得成人又說新羊入羣眾羊所觸不親附燒其尾乃定又說魚躍龍門化龍時必有雷電燒其尾而化

伏豹

禦史舊例初入臺陪直二十五日爲伏豹取不出之義也謂之豹直亦然

蕚緑華

蕚緑華自云是南山人以升平三年十一月十日降羊權家

緑華詩

贈權云所期豈朝華歲暮扵吾子

珠約臂

有神女有白珠約臂

靈簫

九華夏妃安郁嬪字曰靈簫

還白法

靈簫云眼者身之鏡耳者體之牖妾有磨鏡之石決牖之術面者神之庭髮者腦之華妾有童面之經還白之法

王媚蘭

阿母第十三女名爲雲林夫人

火棗交梨

火棗交梨之樹已生君心中爲荊棘相雜故二樹未可見

觀香

王子喬妹名

眉壽

觀香之兄

玉錦輪

紫元夫人歌云命駕玉錦輪

植滅度根靑

童大君云欲植滅度根當拔生死栽

許玉斧

王夫人謂許長史火棗交梨我當與山中許道士不以與人間許長史玊斧者長史之子名也

八景輿

仙人有玉鉞佩金璫以登太極有八景之輿以逰上淸之界

服日月芒

日有九芒月十芒諸公有服日月芒法

爲道如射箭

爲道當如射箭直往不顧乃能徑造堋垜

獨飆飛輪車

東海君乘獨飆飛輪車案行諸洞天

含眞臺

處女之得道者以居之

蕭閒堂

童男之得道者以居之

服霧

霧者金石之盈气山澤者水火之精華女眞張微子服霧得仙也

重思

酆都稲名也以供仙官食

侍帝晨

僊官號

素薫

許長史女名

金條脫

蕚緑華降羊權遺以金條脫

○茶錄【蔡襄】

云腳粥面

凢茶少湯多則云腳散湯少茶多則粥面聚

茗戰

建人謂鬥茶爲茗戰

茶名

一曰茶二曰檟三曰蔎四曰茗五曰荈揚雄注云蜀西南謂茶曰蔎郭璞云早取爲茶晚爲茗又爲荈

候湯三沸

茶經凢候湯有三沸如魚眼微有聲爲一沸四向如湧泉連珠爲二沸騰波鼔浪爲三沸則湯老

祕水

唐祕書省中水最佳故名祕水

火前茶

蜀雅州蒙頂上有火前茶最好謂禁火以前采者後者謂之火後茶

五花茶

蒙頂又有五花茶其片作五出

文火長泉

顧況論茶云煎以文火細煙小鼎長泉

報春鳥

顧渚山茶記山中有鳥每至正月二月鳴云春起也至三月四月云春去也采茶者咸呼爲報春鳥

酪蒼頭

謝宗論茶豈可爲酪蒼頭便應代酒從事

漚花

又曰候蟾背之芳香觀蝦目之沸湧故細漚花泛浮餑云騰昏俗塵勞一啜而散

換骨輕身

陶弘景云苦茶換骨輕身昔丹丘山黃仙服之

花乳

劉禹錫試茶歌欲知花乳淸泠味湏是眠云跂石人

瑞艸魁

杜牧茶山詩雲山實東吳秀艸稱瑞艸魁

白泥赤印

劉禹錫試茶歌云何況蒙山顧渚春白泥赤印走風塵

茗粥

茗古不聞食晉宋已降吳人采葉煮之曰茗粥

○幽閒鼓吹【張固】

長日一局棋

令狐相擬李逺爲杭州宣宗曰李逺雲長日惟消一局棋豈可臨郡相曰詩人之言非有實也

判狀求字

張良史爲常熟令有父老數求判狀公詰之曰實非訴事欲求君墨迹爾公問何以愛書曰先父能書兼有著述取視之天下之善書者張自此書益進

喬彜崢嶸甚

喬彜京兆府解試渥窪馬賦其警句云四蹄曳練翻翰海之驚瀾一噴生風下湖山之亂葉欲首送尹曰崢嶸甚乃以觧副薦之

投李賀文槁混中

李藩甞欲編集李賀歌詩所得甚富聞賀有表兄與賀筆硯之舊因示之其人甚喜且請借閱久之不還李公屢索乃曰素惡賀傲嘗思報之遺文已投混中久矣賀文由是傳者少

錢至十萬通神

張延賞聞度支有一寃獄久不決每不平之後及公判度支期旬日平反視事之日案上有帖云錢三萬貫乞不問其獄公怒悉収公吏左右詰之次日扵公盥洗處又一帖子云錢五萬貫公益怒幷治其婢妾次日扵寢所又一帖子云錢十萬貫公嘆曰錢十萬貫可以通神矣乃不問

一見三百縑

潘炎妻劉宴女時京尹某有故伺候遺閽者三百縑劉知之謂潘曰豈有人臣尹京願一見遺奴三百縑其危可知也

勿與少年議事

崔咸受知張公公與議行止咸贊成之時無厚善者在上一表允請後門館閴寂悔戒子弟曰後有大叚事勿與少年議之

○大中遺事【令狐澄新羅國記附栁玭續十四事附】

挼葉成錢

軒轅先生居羅山宣宗召入禁中能以桐竹葉滿手挼之悉成錢

气攻髮直

先生又能散髮箕踞又用气攻其髮一條條如植

對脈

唐宮中以診脈爲對脈

天子須博覽

裴惲進詩有太康字宣宗曰太康失邦何以比我宰執奏晉平吳攺元太康上曰天子湏博覽不然幾錯罪惲由是耽味經史夜觀書不休宮中竊目上爲老博士

第一骨

新羅國記其國王族謂之第一骨餘貴族爲第二骨

望徳寺塔動

國爲唐建此寺故以爲名両塔相對髙十三層忽震動開合如欲傾倒者四其年安祿山亂疑其應也

花郎

擇貴人子弟之美者傅粉裝飾之名曰花郎國人皆尊事之也

老儒生

宣宗夜艾猶觀書燭灺委積近侍呼之爲老儒生

播皇猷

上明於音律常制曲曰播皇猷皆方履髙冠連袂而舞有曰蔥西踏歌隊者大率其詞言蔥嶺之士樂河湟故口歸爲唐民又有執旛節者如翔雲飛鶴之變

甌水爲酒

上作諸王時常從獵墜馬困渇求酒欲飲以水變爲醪

○唐逸史【盧子】

紫素元君

有任生者隠居嵩山一夕聞異香一女子至畱詩曰我名籍上淸謫居逰五嶽以君無俗累來勸神仙學任不頋後三日再至又畱詩曰葛洪亦有婦王母亦有夫神仙盡靈匹君子意何如任終不顧乃去後任病卒爲吏追去道遇旌■﹝方童﹞擁翠輦中一女子吏令任避女子望見呼問之笑曰是嵩山讀書薄命漢取吏所持文字曰數𨿽盡旣相遇不得忘情索筆判云更與三年吏與任曰此乃是紫素元君仙官之最貴者有命湏回生乃寤後經三年果卒

擲巾爲橋

有崔生入山遇仙女爲妻久之還家得隠形符潛逰宮禁爲術士所知追捕甚急生逃還山中追者在後隔河見其妻告之妻擲其領巾成五色虹橋崔生過後卽滅追者遂不及矣

箜篌朱字

李生者其舅姓盧有道術別久忽相遇邀李詣其居求得一妓善箜篌令侍飲李生視箜篌上有朱字云雲中辧江樹天際識歸舟盧謂曰此人名家莫要昏姻否李莫測而退後娶陸長源女乃所見扵盧處者問何能曰善箜篌取箜篌視之朱字宛然李生具說其事女曰往甞夢至一處亦記見生

符作赤龍

有李主簿者新婚過金天廟攜其妻謁之妻方拜而倒地气絕適遇葉仙師過往告之仙師以墨作符噀之如風而去久無耗又作符聲漸大久亦無耗師怒取朱爲符叱吒噴水符去聲如霹靂少頃李妻乃蘇云方拜時聞金天王像有聲曰好夫人畱取左右遽擁入一院適方會集令侍王側少頃聞敲門聲王曰何不逐去又少頃門外鬧聲有附耳者王曰且未可遣俄有赤龍飛入正扼王喉王連聲曰放去放去某遂寤

許飛瓊

許澶者暴卒三日復生問其故乃誦詩曰曉入瑤臺露气淸坐中惟見許飛瓊塵心未盡俗緣在十里下山空月明

頭上焰光

江淮間有術士姓吳有應宏詞者謁之吳曰公何人頭上焰光髙一丈其人以對曰必登髙第

太白酒星

成都有一賣酒家每有紗帽藜杖四人來愛說孫思邈因奏其事明皇問思邈曰此太白酒星爾每逰人間飲酒也

眉長數尺

唐楊司馬至華陽宿於逆旅有老人至楊憐其老年遂招飲以酒問其姓名曰楊因詰其世乃楊六代祖也眉長數尺綰在帽內

○秦中歲時記【李綽】

犦槊

金吾杖犦槊前引百司皆避爾雅云犎牛也此獸抵觸故雕其像於竿上加龍虎節以油嚢盛之

探花使

進士杏花園初宴謂之探花宴差少俊二人爲探花使徧逰名園若他人先折得名花則探花使被罰也

曲江拾菜

二月二日曲江拾菜士民逰觀極盛

玉杯承露

慈恩寺有裴潾白牡丹詩曰長安富豪惜春殘爭賞新開紫牡丹別有玉杯承露冷無人起就月中看

無名子嘲詩

太和八年發榜有無名子作詩曰乞兒還有大通年二十三人椀杖全薛庶準前騎痩馬範鄼依舊蓋鋪氈

扇市

端午前兩日東市謂之扇市車馬於時特盛

槐花黃舉子忙

進士下第當年七月復獻新文求拔解故語曰槐花黃舉子忙

菊花節

王維重陽日應制詩云四海方無事三秋大有年無窮菊花節長奉栢梁篇

吏部四拗

初冬納文書卻謂之選門閉四月事畢卻謂之選門開選人名在令史前謂之某家百姓狀在判後又卻湏粘在判前因名四拗

儺翁儺母

歲除日儺皆作鬼神之狀內二老人其名儺翁儺母

○芝田錄【丁用晦】

雞碑

其序云予才慚鼠獄智昧雞碑

元魯山誄

元徳秀退居安陸縣南獨處一室去家數十里值大雨水漲七日不通餒死空室中書舎人盧載爲之誄曰誰爲府君犬必啖肉誰爲府君馬必食粟使我元君餒死空谷

乳止訟

西蜀有兄弟訟財者畢構侍郎爲亷察呼其兄弟三人以人乳飲之皆感而悟遂復同居

問米救旱

令狐文公除守兗州州境方旱米價甚髙迓吏至公首問米價幾何州有幾倉問訖屈指獨語曰舊價若干四倉各處米若干定價出糶則可以賑救矣左右聽之流語逹郡中富人競發其所蓄物價頓平民欣然得雨遂成丰年矣

亡牛在鵲巢

賈耽精於術數有一叟失牛詣桑國師卜師曰爾牛在賈相公帽筒中叟迎公馬首訴之公笑取筒中展盤據鞍作卦曰爾牛在安國觀三門後大槐鵲巢中叟往探樹下見有旁捨繋牛乃其所失者遂獲盜也

魚鑰

鑰必以魚者取其不瞑目守夜之義

盤龍齋

桓玄扵江州造盤龍齋後劉毅爲刺史居之毅小字盤龍

杜書記平善

牛奇章帥維揚杜牧在幕中夜多微服逸逰公聞之以街子數軰潛隨牧之以防不虞後牧之以拾遺召臨別公以縱逸爲戒牧之始猶諱之公命取一篋皆是街子軰報帖雲杜書記平善乃大感服

禦李子

魏武遷獻帝於許昌有小李色黃大如■﹝人小口﹐上中下﹞桃帝嘗食至今號曰禦李子

善勝寶勝

陶貞白二刀一名善勝一名寶勝往往飛騰如二靑蛇

水逓

李徳裕取惠山泉自京至常州置逓號爲水逓

○金鑾宻記【韓偓】

學士試五題

偓扵昭宗朝宣入院試學士試文五篇萬邦咸寧賦禹拜昌言詩武臣授東川節度使制答佛詹國王進貢書讓圖形表其繳狀云臣才不邁羣器非拔俗待價旣殊於櫝玉窮經有愧於籯金而乃遭遇淸時涵濡睿澤峩冠振佩已塵象闕之班舐筆和鉛更辱金門之侶撃缽謝捷纂組慚工撫已循涯以榮爲懼

蚰蜒壕

汴人列十餘柵圍岐城掘蚰蜒壕攻城城中大窘燒人糞煮人肉而食昭宗在岐城李茂貞不肯與梁和宣諭曰全忠兵未退城內窘急十六宅兼諸王日奏両人下世皆凍餒所致公主美人一日食粥一日食餺飥今亦竭矣速與梁和

○傳記【劉餗】

著繒襌

後魏末周齊交爭周人貧甚甞獲一齊卒喜曰得一將何以知之曰著繒襌

與魏公藏拙

梁遣徐陵聘齊時魏収文字爲北朝之冠錄其文遺陵陵過江沈之且祝曰吾與魏公藏拙爾

筮言朝龜言市

洛陽南市卽隋酆都市也掘得一塜棺中有平上幘朱衣銘曰筮言居朝龜言居市五百年間於此見矣按其日月當魏黃初二年

爲粥燎須

李英公爲僕射姊病親爲作粥悞燎其須姊止之曰姊老績亦老𨿽欲久爲姊粥可得乎

飛騎

貞觀中揀膂力驍捷善射者謂之飛騎衣五色袍乘六閒馬上出逰幸卽從駕行

金剛石

貞觀中有僧言得佛牙所擊無堅物傳奕聞之曰我聞金剛石至堅羚羊角可破試往擊之應手而破

門標六闕

朱敬則代著孝義自宇文周至唐並旌表門標六闕焉

張底

崔湜爲中書令張嘉貞爲舍人湜輕之常呼爲張底後因議事出人意表湜驚謂同列曰張底乃我軰一般人終當坐此湜死後十年張公遂爲中書令也

解奉先

洛陽畫工解奉先爲嗣江王畫過取其直王責之卽於佛前作誓曰若負心願死爲王家牛未幾暴卒而王家適生一騎犢背有白文曰解奉先

代面

北齊蘭陵王長恭白晢而羙風姿乃著假面以對敵數立奇功齊人作舞以效之曰代面舞也

○金華子【劉崇逺】

來蘇健否

杜邠公守揚耽扵逰宴有獄市之譽宣宗聞之除崔鉉爲代以詩送之有方來蘇獄市之句揚州押衙傅希聞禦詩卽教習來蘇舞以迎崔公杜公頗銜之致政歸洛每遇維揚人卽曰來蘇健否謂傅希也

泥樓

李景譲爲禦史大夫有看街樓合皆泥之畏其紏彈也

辱臺

禦史凡入臺已滿十旬而猶無章疏上逹者卽謂之辱臺

點頭崔家

崔雍兄弟八人皆登第進士科謂之點頭崔家

攺名畢

杜牧夢人謂之曰爾攺名畢未幾卒

阿婆舞

鄭傪出妓以宴趙紳而舞者年老伶人孫子多獻口號曰相公經文復經武常侍好今兼好古昔人曽聞阿武婆今日親見阿婆舞

龜寶

徐太尉彥若赴廣南渡小海於淺中得一琉璃瓶中有一龜及寸旋轉不停而瓶口極細不知何自而入置之舟中夜半覺舟偏重視之則羣龜層疊繞其瓶子懼而棄之後問舶主曰此乃龜寶也

二十五聲秋點長

李郢詩云江風徹曙不成寐二十五聲秋點長

面部三無

李寛爲常侍有門下姓盧善相或問李公如何曰據其面部所無者無子無宅無塜公有數子皆先公卒有宅未甞還鄕居死於池州乘舟歸舟破沈其骨

孤進還丹

許棠晚年登第甞謂人曰自得一第筋骨輕健愈於少年則知一名乃孤進之還丹

白鳳雛赤龍子

有燕巢長數尺忽羣鳥翔集遂毀巢有白鳳雛飛出羣鳥從去又一燕巢中有赤光毀之赤龍子長尺許鱗甲皆具少頃騰而飛去

海眼

北海縣因發地得五銖錢取不盡中得一石記云此是海眼以錢鎭之眾懼復以掩之

吉畱馨

膠東有異人不知姓名常舞於市稱曰吉畱馨後於市中白日乘雲而去

紺珠集卷十

●欽定四庫全書

紺珠集卷十一

﹝宋﹞朱勝非撰

○松牕錄【韋叡】

內起居注

明皇幸寧王宅飲甚歡謂王曰大哥好作主人阿瞞爲上客翌日寧王等奏言天子言動𨿽左右史書之恐不能載閨行之美乞臣與兄弟日輪一人書之以時關送史官從之至天寶末成三百卷經亂失亡

木芍藥

開元花木記云禁中呼木芍藥爲牡丹當時甚重之命李白爲新詞有漢宮誰第一飛燕倚新妝之語

正封詩

文宗常因燕問侍臣曰誰人牡丹詩最好奏云李正封詩云國色朝酣酒天香夜染衣時帝謂楊妃曰妝臺前飲一紫金盞酒則正封之詩可以見矣

展東封圖

文宗一日取明皇東封圖展示近臣親爲指說嘆息久之謂左右曰吾思天下事難理則進濃酒以解之

萬里橋

一行言帝行幸萬里及西狩至成都有橋名萬里方悟一行言

善馬經

上問黃幡綽誰通馬經答云三丞相皆善問其故云臣見沙堤上丞相所乘皆良馬因知其善馬經

紫半臂

王后寵衰泣曰三郎不記阿忠脫紫半臂爲生日湯餅耶上爲戚然阿忠後父號

蘇瓌有子

中宗嘗召李嶠蘇瓌子問通書頲曰木從繩則正李曰斮朝渉之脛剖賢人之心上曰蘇瓌有子李嶠無兒

不事女主

狄梁公姨盧氏一子縱獵不仕狄白曰某今爲相表弟樂何從願悉力盧曰相自貴爾姨止一子不欲令事女主

夜明簾

張說有一門客通說侍兒說奇門客不問後爲姚崇所構書生請以夜明簾結九公主其事遂解夜明簾乃雞林國物

秦淮鏡

漁者投网秦淮覺異常極力舉之得一鏡照之歷歷見五臟六腑驚懼失墜後萬計終不得

○蘇氏演義【蘓鶚】

蚩尾

蚩海獸也漢武作栢梁殿有言蚩尾水之精能卻火災因置其象於上今謂之鴟尾則非也

婁羅

幹辦集事之稱世傳謂婁敬甘羅甚非其理也

幹沒

漢書注此二字云得利曰幹失利曰沒非也此與陸沈之義同

龍鐘

不昌熾不翹舉之貎■﹝髟上監下﹞鬖拉搭之類他說皆非也

龜骨如銀

龜經云欲知龜有神相骨白如銀

觚稜

觚者學書之牘或以記事削木爲之六面或八面皆可書以有圭角故謂之觚文選云操觚進牘或以觚爲筆非也班固賦曰上觚稜而棲金爵此乃闕角也

翰林誌【楊巨舊規張著盛事蘇易簡續志】

大小三昧

翰苑每下直出門謂之小三昧出銀臺上馬謂之大三昧言去纒縛而就解脫也

淩玉淸翔紫霄

謂登翰苑者爲淩玉淸翔紫霄

光院例

舊規云陸展撰光院例牓於院堂雲貴調金鉉解視艸之煩勞出擁碧幢釋援毫之羈束固人臣之極致亦翰苑之殊榮至於察風俗於一方掌貨泉於三使其爲盛也抑又次焉各出金錢用光玉署

長借馬

學士初入院賜馬一匹謂之長借馬

心織

盛事云王勃能文請者遺之金帛盈積人謂勃心織而衣筆耕而食也

逍遙公

韋嗣立退居新丰裏中宗嘗幸其宅卽席拜逍遙公名所居廬源幽谷

奪錦袍

天后上巳日宴從臣於龍門命賦詩曰右史東方虯詩先成賜以錦袍謝未畢宋之問詩成後覽之奪錦袍以賜之問

六絕

李邕文章書翰正直辭辧義烈英邁皆過人時號六絕

千秋觀主

賀知章解官詔於會稽置千秋觀命賀主之

神仙職

續志太宗嘗曰詞臣神仙職也

護鑾書制學士

後唐同光中置此官以趙鳳爲之

三接見而三易稱

宋眞宗一日顧左右宣蘇易簡來入對訖還未及院上又曰學士來再對方回及院又傳聖語宣承旨來眷注之厚古未有也

攺殿前承旨

舊官名有殿前承旨內臣下列之稱及蘇易簡拜學士承旨太宗以名稱混雜攺殿前承旨爲三班奉職

撲凸奇

宋白和蘇易簡詩曰勞君贈我古風詩逋翁所謂撲凸奇

七盛

李昉玉堂賜宴詩後序云今日之盛其事有七新除賜衣帶鞍馬十月朔錦袍特定艸麻例物攺賜內庫法酒俸給錢見給親事官隨從就院勅設凡七盛事

足趾復生

孟景休至孝大寒葬親足趾皆墮弟景偉無乳哺公親乳之累日乳自下足趾復生

生祠而醉

朱去泰知海運吏人立生祠後奏事忽醉上問之云臣不飲酒當是州人饗臣使覆視果然

髙逸

賀知章時謂髙逸

新羅師

蕭穎士有盛名新羅使者請爲師

含像亭

開元中張說等十七人並寫眞含像亭禦制贊

○劉馮事始【劉存馮鑑】

詩三字至八字皆自毛詩

三字若鼔淵淵醉言歸之類四字若關關雎鳩在河之洲之類五字若誰謂雀無角何以穿我屋之類六字若俟我於庭乎而充耳以靑乎而之類七字若交交黃鳥止於棘之類八字若節南山云我不敢效我友自逸之類

曲張續長

世本曰揮作弓牟夷作矢皆黃帝臣弓之神名曲張矢之神名續長

齋戒六丁

春秋合誠圖曰黃帝請問太一長生之道太一曰齋戒六丁可功成注云丁取丁寧戒戒愼也

神魚子英祠

列仙傳子英者舒鄕捕魚得赤鯉愛其色養之經年長丈餘角翼皆具子英乘之飛升而去後歸亦乘此赤鯉人爲立祠焉

童子郎

續漢書曰秦徵公卿子爲諸生有志操者錄之號童子郎

黃帝六相

管子黃帝得六相而天地理風後明天道太常審地理蒼龍辧東方祝融辧南方大封辧西方后土辧北方謂之黃帝六相

崇玄館學士

唐明皇置崇玄館命生徒習道徳經莊列文字以門下侍郎陳希烈兼崇玄館大學士檢校兩京宮觀又別置道學隸崇玄館課試如明經謂之道舉

曳白

天寶中禦史中丞張倚男奭判入髙等爲人所訴明皇於勤政樓親臨覆試終日不能措一詞謂之曳白

中書通事舍人

魏置通事郎掌誥命晉置中書通事舍人北齊攺爲中書舍人隋號內史舍人唐初因之龍朔中攺爲西臺舍人光宅中攺爲鳳閣舍人開元中攺爲紫微舍人復爲中書舍人

四匭

唐天后垂拱二年置匭四枚共爲一室以銅鑄四面各依方色東曰延思有以養人勸農之事及賦頌求官爵者投之南曰招諫有言時政得失及直言正諫者投之西曰伸寃有披陳屈抑者投之北曰通玄象非常災變及隱祕者投之天寶中以匭音同鬼攺爲獻納使後又攺知匭使掌其四匭

門狀

古者削竹木以書姓名故謂之刺後以紙書謂之名紙至唐時李徳裕爲相貴盛人務加禮每通謁攺具銜起居謂之門狀

苾蒭

尊勝經號僧曰苾蒭比物本艸有五義一生不背日二冬夏常靑三體性柔軟四香气逺勝五引蔓傍布爲佛之徒弟理亦宜然故以爲之名也

僧爵秩

後魏太祖以沙門法果爲輔國宜城子累加忠信侯卒後贈老壽將軍胡靈公隋文以沙門彥琮爲翻經館學士甚寵

解脫履

單底曰履重底曰舄永嘉中爲伏鳩頭鳳頭履梁武帝以絲爲之曰解脫履

羃■﹝罒離﹞

唐初以隋制宮人乘馬著羃■﹝罒離﹞𨿽爲夷服而全障蔽永徽後帷帽施裙漸成爲淺露天后朝帷帽大行羃■﹝罒離﹞遂廢

拜帛代香纓

古者婦始見舅姑持香纓以拜五色采爲之隋牛弘議以素絹八尺中擗名曰拜帛以代香纓

捲白波

古有酒令名捲白波起於東漢初擒白波賊如席捲故酒席言之以快人意耳

偏提

酌酒器元和間謂之注子後仇士良惡其名同鄭注乃去其柄安系名曰偏提

白肥修瘠

貞元中穆寧爲刺史其子列侍方食熊白及鹿修乃曰白肥修瘠相資爲宜卽以白裹修而進因以雜白爲名

虎幄云幕

說文在上曰幕在傍曰帷女媧作云幕衛侯謂之虎幄幄亦帷帳之類

博陸

聲諾曰博陸采名也六隻骰子皆六

○傳奇【裴鉶】

感甄賦

蕭曠遇神自云漢甄后慕陳思王爲文帝幽死後遇王於洛川王爲感賦攺曰洛神

絳雪丹

薛昭遇仙女一曰張云容一曰蕭鳳臺一曰劉翹翹得絳雪丹度世

松醪春

鄭徳鄰居江上遇一賣菱叟每以佳酒松醪春飲之鄭嘗悅一大商之女舟泊岸下數調謔之一日舟覆女溺死叟乃水府君活其女以送鄭

鬻唐韻

文蕭遇吳彩鸞遂妻之文甚貧吳寫孫愐唐韻一部運筆如飛鬻五緡

回鴈使者

元徹栁實遇水仙旣別約曰有信可托回鴈使者後於回鴈峯下得使者廟

手語

崔生謁一品問疾其侍婢與之手語

槐王

江叟夜宿閿鄕盤豆館中古槐下聞有神來呼槐王槐應之也

藍橋神仙窟

裴航遇云翹夫人劉仙君之妻也因作詩托其侍婢裊煙以達意夫人答詩云一飲瓊漿百感生玄霜搗盡見雲英藍橋便是神仙窟何必﨑嶇上玉京後航過藍橋乞漿於居人再過之夫人云有妹雲英可以日爲配乃出一刀圭藥云須得玉杵玉臼能碎此藥則雲英可得航果得之乃聘雲英焉

紅綃

大歷中有崔生者其父遣省一品疾旣見一品侍婢三人皆絕色生退一品令紅綃者送之生回視紅綃乃立三指又三反掌指胸前小鏡云記取生歸大感而莫曉其意家有昆侖奴俠士也生告之乃曰彼有十院三指必第三院也三反掌十五數也指鏡言月圓夜也然一品宅重墻復屋且有猛犬噬人惟老奴能往至夜奴以靑絹爲衣挾大鐵椎以入未旦殺犬負紅綃以遺生其奴名磨勒

金釵玉龜

明皇念楊妃令方士楊什伍求之至蓬萊頂髙宮西廡上元女仙張太眞者卽貴妃謂什伍曰我上帝侍女隸上元宮聖上太陽朱宮眞人偶以宿緣爲侍衛爾乃取開元中所賜金釵鈿盒各半玉龜子爲信什伍以進上爲潸然賜號通幽

百花橋

元徹栁實渡海風吹船抵孤島遇玉虛尊師與南冥夫人會之二人告求歸路夫人曰有百花橋可行俄有長橋上有異花二人乘之遂登岸

鮑姑艾

崔煒常救一老嫗嫗曰吾善炙贅疣今有越井崗艾奉贈後煒墮井一蛇載往皇帝廟四女子求鮑姑艾煒不曉女曰卽前嫗鮑倩女葛洪妻也蛇卽龍安期生嘗跨之遊玉京號玉京子頷有疣因爲炙之皇帝廟卽尉佗廟是也

紅拂妓

李靖微時見楊素白事有紅拂妓目靖久之其夜來奔曰我楊家紅拂妓也閱天下人多矣未有如公者松蘿願托故來奔耳

龍膏

金剛仙於潭畔振錫作法水卽涸以瓶置泥中一鰍躍入曰此龍也吾將至海門以藥煮爲膏以塗足則渡海中若坦途也

壽倒三松

女仙上元夫人降封陟陟不顧夫人曰我能令君壽倒三松

千秋栢子

陶太白陟芙蓉峯遇毛女毛髮翠潤曰我秦宮人餌松脂栢子如此乃以萬歳松脂千秋栢子分遺陶太白也

斑特斑寅

寧茵山居夜有二人來訪一稱桃林處士斑特一稱南山將軍斑寅相與論難久之乃去明日見牛虎迹耳

○甘澤謠【袁郊】

花月之妖

武三思妓素娥有殊色狄梁公訪三思請出之忽失所在於壁隙間聞蘭麝芬馥附耳而聽則娥在焉細語曰某乃花月之妖上帝遣奉公言笑梁公時之正人某不敢見願公勉事梁公勿萌他志也

三舟

陶峴彭澤之後自制三舟一舟自乘一舟載客一舟具酒饌

懶殘

衡嶽寺有僧執役性懶而食殘號懶殘李泌常異之一日往見正撥火出芋啖之取其半以授泌曰勿多言領取十年宰相

圓澤

李源與僧圓澤爲忘形之友同至三峽次南圃見一孕婦圓澤曰此是某托生之所與源相別約後十二年杭州相見是夕果卒而婦人生一子源如期至杭州訪之至天竺寺忽聞牧童菱髻歌竹枝隔溪呼源乃圓澤也歌曰三生石上舊精魂賞月吟風不要論慚愧情人逺相訪此身𨿽異性常存歌畢翻然而去

紅綫

唐潞帥薛嵩有妓曰紅綫當至徳之後兩河未寧田承嗣有異圖欲並潞州募武勇超絕者三千人號外宅男嵩聞以爲憂每咄咄獨語紅綫因侍問之嵩具告紅綫曰此易爾某願到彼觀其形勢初夜首途三更可還出戶忽不見未曉果復來取承嗣寢所金盒來嵩遣使持送盒詣承嗣書曰有客從彼來云自元帥頭邊得此金盒承嗣大懼散外宅男河北遂寧

許云封驗笛

樂工許云封善笛自云學於外祖李謩韋應物守任城見之示以家藏古笛雲天寶中得於李供奉者云封熟視曰此非外祖所吹笛也公問何以驗之云封言取竹之法以今年七月望前生者明年七月望前伐過期則音窒不及期則音浮浮者外澤中幹受气不全則其竹夭此笛竹之夭者遇至音必破令試吹之云封舉笛吹六州徧一疊未盡笛忽中裂公嘆異之

○乘異記【張君房】

安第三等眼

陶谷少時夢爲吏追去云奉符換眼吏附谷耳求錢安第一等眼榖不應又安第二等眼又不應吏曰只得第三等眼矣旣覺眼睛深碧色後遇善相道士陳紫陽相谷曰一雙鬼眼固當淸貴然不至大位也

論雌雄龍

劉洞徹善畫龍一日有夫婦二人造門觀畫因謂劉曰龍有雌雄其狀不同雄者角浪凹峭目深鼻豁鬐尖鱗宻上壯下殺朱火燁燁雌者角靡浪平目肆鼻直鬐圓鱗薄尾壯於腹劉不能平作色問何以名之其人曰身乃龍也請公觀之遂化作雙龍而去

沈彬石墓

郎官沈彬旣葬掘地得石墓中有石蓮花燈三碗無他物傍有銘雲開成一年開𨿽開卽不埋漆燈猶不點畱待沈彬來因就葬之

化鶴丹

許遨有幻術每爲人燒丹必厚取其資云市藥造鑪使其人自守而候之每燒四十九日將成必有犬逐貓觸其鑪破雙鶴飛去屢如此時人呼爲化鶴丹

○靑瑣髙議【劉斧】

禦愛檜

亳州太淸宮以眞宗將幸宮殿有老檜南枝礙檐將加斤斧一夕大風雷比曉檜枝已轉而北矣眞宗甚愛之因謂之禦愛檜

叢鄕

富鄭公於徐州葬遺骸爲一大塜曰叢塜後有人過徐夜迷失道入一邨落居民甚眾問之曰此名叢鄕富公所建乃其塜也

紫府眞人

韓魏公

昆臺眞人

富鄭公

地羊

髙言避罪附海舟之大食國國有羊生於地羊將出以墻圍之羊出而臍連地必呼噪以驚之臍乃斷

一撚紅

驪山牡丹最佳者號楊家紅一株盛開楊妃因看於花間撚之次年花開果有指痕因謂之一撚紅又制一撚紅曲焉

錦裏油

西蜀有尼造補鬢香油本州島貢之宮中謂之錦裏油幸蜀之讖也

巨黿冠玉釵

趙后夢漢帝曰昭儀以累殺吾子罰爲巨黿居北海之陰后大月氐王獵海上見巨黿首冠玉釵

神淸之洞

歐陽修爲西京推官遊嵩山見巨崖之上苔蘚成文曰神淸之洞同遊皆不見

紅葉媒

唐於佑嘗於禦溝得紅葉上有詩云殷勤謝紅葉好去到人間佑復題一聨投之後佑因娶宮女韓氏暇日閱此取視之乃韓所題而佑所題葉韓得之韓爲一絕有須知紅葉是良媒之語

玉乳梨金槌棗牙樣棗半斤李

皆煬帝苑中所植也

醉妃紅

牡丹同上

解生

煬帝時有獻巨鯉者帝問漁者何姓曰姓解乃丹書解生二字於額縱之池中後見此魚益大出於波間解字已不完惟存角字帝惡之欲射而魚遂沒竭池捜之不獲乃唐受命之兆也

朱浚元

有人得朱蛇放之後來致謝稱進士朱浚元

云姬

朱浚元所遺之姬於試闈探得試題遂及第

周厚徳

梁祖夢天下城隍土地神來視其謁云周厚徳

過湖三升米

巢湖間舟人語曰過湖三升米不過三石米言順善之人過湖甚速而有負於神者百倍不可過也

枕龍臥鳳

地理家云葬地欲得枕龍臥鳳來山去水

錦羽兒

有人夜來一彩禽觸馬首翌日遇鬼乃莊宗時女樂笛部頭云已遣錦羽兒相邀

○談苑【黃鑑】

一佛出世

太宗尢重內外制之任嘗謂近侍曰詞臣之選古今所重朕聞朝廷命一舎人六親相賀諺曰一佛出世豈容易哉

六朝舊本

雍熙中太宗以九經多訛謬俾加刋校而史官有宋臧榮緒梁岑之敬等所校左傳諸引以爲證祭酒孔維上言其本來自南朝不足援據而杜檢引貞觀四年勅以經藉舛訛蓋由劉石之季學士率多南遷中國經術寖微今後並以六朝舊本爲證維遂無以對

金石屯會

周世宗時王溥薦向拱平鳳翔又薦守京兆拱臨行問溥所欲溥曰長安石刻悉欲得之拱購至三千本以獻溥命分錄爲琬琰集百卷未成而卒拱之求碑徧及邨落民以爲患多潛毀之亦金石之屯會也

籠罩

李沆作相見客寡言或問之曰茍屈意妄言是謂籠罩僕未能也每言居相位無他補惟中外所陳利害一切罷之少以報國耳

灰釘

徐鍇欲注李商隱樊南集悉知其用事有代王茂元檄劉稹書云喪貝躋陵飛走之期旣絕投戈散地灰釘之望斯窮獨恨不知灰釘事乃後漢杜篤論都賦燔康居灰珍奇椎鳴鏑釘鹿蠡商隱之雕鎪也如此

破瓜年

呂洞賓嘗謁張洎自言呂渭之後四子溫恭謙讓讓終海州刺史洞賓乃海州裔贈洎詩云功成當在破瓜年而洎以六十四卒破瓜蓋二八是其證也

獺祭魚

李商隱爲文多檢閱書冊左右鱗次人戲謂獺祭魚

肆赦用金雞

杜鎬言肆赦立金雞宋孝王嘗問司馬膺之對以海中星占雲天雞星動爲有赦此說非也西方主兌兌爲澤而雞者巽之神巽主號令合是二儀取象掲竿以示眾焉肆赦故立金雞

三多

學者當取三多看讀多持論多著述多三多之中持論尢難爲文須辭理相稱不然同乎按檢不足取也

葑田

二浙湖上菱葑相結積久厚至尺餘潤沃可種蔬稻裁割成段可以水中牽引往來土人謂之葑田

畬田

江南人多畬田先縱火謂之熂鑪俟經雨下種歷三歲土脈竭不可種復生艸木宋西陽王子尙雲山湖之俗熂山封水以種名疁田卽謂此也爾雅田一歲曰葘田二歲曰新田三歳曰畬田凡三歲不可復種故名畬【熂音餼疁音畱】

眠兒歌

內翰所作文字名目至廣唐學士撰宮中眠兒歌卽是今之剃胎頭文也

五禽爲客

李昉以司空致仕所居有園林畜五禽皆以客名之謂白鷴曰閒客鷺鷥曰雪客鶴曰仙客孔雀曰南客鸚鵡曰隴客

轆轤體

唱和聨句之起其來久矣自舜作歌臯陶賡載及栢梁聨句至唐始盛元稹作春深題二十篇並用家花車斜四字爲韻劉白和之亦同令狐楚所和詩多次韻始於此凡聨句兩句或四句亦一對用之或只一句出一句對者謂之轆轤體耳

擫押鉤格抵

唐陸希聲得書法凡六字擫押鉤格抵又云用筆雙鉤則點遒勁謂之撥鐙法言此法傳自二王陸以授沙門■﹝巬﹐言代夫﹞光光入長安爲翰林供奉希聲以詩寄之曰筆下龍蛇似有神天池雲雨化逡巡寄言昔日不龜手應念江頭洴澼人■﹝巬﹐言代夫﹞光因薦陸江南李主亦得此法書絕勁又增導送二字

黒牡丹

劉訓京師富人梁氏開國嘗假貸以給軍京師春遊以觀牡丹爲貴而劉氏邀客賞花乃系水牛數百頭在前曰此劉家黑牡丹也時牛極貴一頭牛不下一百千也

造五鳳樓手

韓浦弟洎皆有學浦善聲律洎能古文洎曰五兄爲文譬如繩樞艸舍聊庇風雨予是造五鳳樓手浦聞之因贈洎蜀箋爲語曰十樣蠻箋出益州寄來新自浣溪頭繩樞艸舍渾無用助爾添修五鳳樓洎大慚焉

○春明退朝錄【宋敏求】

讀文選悟養生

任惠恭布晚年康彊或問養生術公曰讀文選有所悟所謂石韞玉以山輝水含珠而川媚是也

壓角

舍人院知制誥上事必設紫褥於庭面北拜廳閣長立褥之東北隅謂之壓角宋宣憲作掖垣叢語而不載其事按唐惟裴延裕貞陵遺事云舍人上事知印宰相當壓角其禮爲舊矣子爲舍人邵興宗入院邵不疑爲閣長遂壓角時議美之

南宮舍人

唐舊說禮部郎中掌省中文翰謂之南宮舍人百日內須知制誥又謂員外郎爲瑞錦窠員外郎廳前有大石諸州送到廢印皆於石上破之又圖寫祥瑞亦員外郎廳所掌令狐詩云移石幾回敲廢印開箱何處送新圖今廢印宜依故事碎之

宮人斜

唐內人墓謂之宮人斜四仲遣使祭之見唐人文集

冬冬鼓

京師街衢置鼓於小樓以警昏曉太宗時張洎制坊各列牌於樓上按唐馬周建議置冬冬鼓劉禹錫云雞人一唱鼔冬冬是也今不聞鼔聲金吾之職久廢

上元然燈

上元然燈或云沿漢祠太一自昏至晝故事梁簡文帝有列燈陳後主有光壁殿遙詠山燈詩明皇先天中東都設燈文宗開成中建然燈迎太后則是唐以前歲不常設太宗時三元不禁夜上元禦乾元門中元下元東華後罷中下元而上元遊觀特爲繁盛

孤山誤爲姑

宋景文言大小孤山孤獨字也有廟江壖乃爲婦人蓋誤以孤爲姑龍圖陳簡夫畱詩曰山稱孤獨字廟塑女郎形過客須知誤行人但乞靈

艸底檢

凡公文中書謂之艸樞密院謂之底三司謂之檢祕府有梁朝宣底三卷卽正明中崇正院書也

過馬廳

北都使宅舊有過馬廳按唐韓渥詩云外使進鷹初得試中官過馬不教嘶注云上乘馬中官馭以進謂之過馬旣乘之乃蹀躞嘶鳴也唐藩鎭僣禮以名其廳

重戴

國朝兩省尙書省郎官並出入重戴國初兩制亦然王黃州罷內翰知滁州謝表云臣頭有重戴身被朝章是也後自祥符間兩制並徹去非故事也

葛將軍

仁宗嘗夢至大澤中迷錯失道左右侍衛皆不見忽自天際有旌幡乘雲下以乘奉帝帝問何人曰葛將軍也送帝還宮乃寤因令尋其名稱云道笈中奏章圖雲天門有三人守衛一人云葛將軍掌旌遂詔圖其象令宮觀供事之張安道說此

霈宥有三

國朝之制凡霈宥有三曰大赦曰曲赦曰徳音宋元憲云徳音非可名制書乃臣下奉行制書之名天子自謂徳音非也唐常衮集赦令一門總謂之徳音蓋得之矣

聒帳

太宗嘗謂侍臣曰後唐莊宗湛飲以鄭聲與胡部合奏謂之聒帳自昏達旦不息半酣之後置畎酒箆沈醉射弓招箭者以物擊銀器聲言中的與俳優結十兄弟每略與近臣議事必傳語伶人敍相見遲晚之由此數事不見書傳詢故老得之

詔勅用黃紙

唐日曆上元三年閏三月戊子勅云制勅施行旣爲永式皆用白紙多有蠧虫自今尙書省頒下諸司及諸下縣並用黃紙書之

○歸田錄【歐陽修】

文中虎

謝希深初以啟事謁楊文公億有云曳鈴其空上念無君子者解組不顧公其如蒼生何大年書此四句於扇上每語人曰此文中虎因此知名也

賣油翁論射

陳康肅堯咨善射一日射於郊外有賣油翁過而視之公問曰吾射如何公曰手熟爾公怒曰汝能射乎翁曰不能以酌油知之乃取一葫蘆以錢覆其口初注之如綫入錢孔注畢而錢四邊不濕曰此若甚難然亦無他但要手熟爾

紫宸非人臣之稱

丁度罷政除紫宸殿學士議者謂人臣不可加此名乃攺爲觀文觀文亦煬帝殿名理宜避之當時不知耳

江南勾當回

曹武惠王彬旣平江南回詣合門求見其榜子云奉勅江南勾當公事回其謙恭如此

學士著姓

學士札子不著姓但云學士臣某自盛度丁度同在翰苑遂著姓以別之遂爲例

四色官

唐制三衛有司戈司階執幹執戟謂之四色官令正衙放朝惟金吾一人每日喝不坐謂之四色官可笑

笑得面似鞾皮

三司舉辟庫務官而權貴請托甚重田元均寛厚長者在三司深厭於請而不拒人皆彊笑以遣之嘗曰作三司使數年笑得面似鞾皮

薄持薄夜

飲食古今不同名湯餅唐人謂之不托今俗呼餺飥晉束晢餅賦有饅頭薄持起溲牢九之號惟饅頭今存余不曉荀氏謂薄夜亦不曉之

葉子格

葉子格自唐中世有之唐人藏書多作軸捲其後有葉子其制似金冊子以便檢骰子格亦以葉子寫之因以爲名楊大年其門人仲簡鄭戩亦能之也

鶴格

大年取葉子格名紅鶴皂鶴者別演爲鶴格今亦無人曉者

翡翠屑金

翡翠如琉璃碧爲杯罌金磨之則如硯磨墨又云人气粉犀將犀角爲小塊薄紙裹於懷中暖徹急投臼中搗之卽如粉矣

○金坡遺事【錢惟演】

一堆灰句

張洎文章淸贍在江南日將命入貢還作十詩以訾詆京師有風物一堆灰句蘇易簡得其親書洎歸朝爲學士與易簡同院爭寵不相下易簡語同列曰淸河更相矛盾將灰堆之詩進呈洎聞爲屈

靈鵲

翰苑有雙鵲常棲於玉堂後海棠樹馴熟不畏人每鳴噪卽有大詔令鼌迥詩曰靈鵲心驚喜錢思公亦有詩云靈鵲先依玉樹棲謂此也

○談助【闕名】

不語先生

牛羊日曆以白居易六帖爲不語先生

太牢筆少牢口

京師語曰太牢筆少牢口南北東何處走太牢牛僧孺少牢楊虞卿也

花蕧

戴凱之竹譜云竹將枯花蕧乃縣注云竹生花實其年必枯蕧實也音福

籠鍾

譜云籠鍾之美爰自昆侖籠鍾竹名也黃帝使伶倫伐之以作樂

一節爲船

云丘帝竹一節爲船

扶老

笻竹可杖磥砢不凡謂之扶老

竹子

張華神異經云竹子乃筍也

八月春

竹根曰鞭贊寧竹譜云鞭多西南行故謂之東家種竹西家理地以鞭行時八月爲春三月爲秋凡百谷皆以始生爲春成熟爲秋也

煮簀

陸云笑林云漢人適吳吳人設筍問何物也曰竹也歸煮其簀不熟曰吳人欺我哉

炙面女

昭君邨生女皆炙其面白居易詩云至今邨女面燒灼成斑痕

天河生

唐巢縣令楊曄膳夫經以芋頭爲天河生

○麗情集【張君房】

浣沙桂子

霍小玉侍兒之名

遺策郎

鄭生過李妓宅見娃徘徊不能去詐遺策以駐馬后訪之婢呼曰前遺策郎來也

卷中人

唐裴敬中爲察官奉使蒲中與崔徽相從敬中回徽以不得從爲恨久之成疾自寫其眞以寄裴曰崔徽一旦不如卷中人矣

寄淚

灼灼錦城官妓禦史裴質與之善裴召還灼灼每遣人以軟紅絹聚紅淚爲寄

環者還也

崔鶯寄張生信有玉指環云環者還也

燕子樓集

盼盼徐之名倡張建封納之於燕子樓張卒盼盼思之問者輙答以詩得三百篇名燕子樓集

秋云羅帕

賈知微曽城夫人杜蘭香旣別贈賈秋云羅帕裹丹五十粒云此羅是玉女繅玉蠶繭以織成

沈翹翹

文宗時宮人有白玉方響以犀爲椎以紫檀爲架後出宮歸秦氏秦出翹制曲以寄之名曰憶秦郎

非煙

咸通中武公妓也善擊甌其鄰趙象窺見因門媼以玉葉箋題詩寄之非煙以連蟬錦香囊並碧茗箋贈象以通其意

薛瓊瓊

開元中第一箏手中官楊羔潛待崔懷寶飲以燻肌酒曰此常春艸所造羔令崔作詞方得見瓊瓊崔曰平生無所願願作樂中箏近得佳人纎手子砑羅裙上放嬌聲便死也爲榮

栁枝娘

洛中裏娘也聞誦義山燕臺詩乃折栁結帶贈義山乞詩

香兒

元載妓薛瑤英幼以香雜飲食啖之長而肌香

紺珠集卷十一

●欽定四庫全書

紺珠集卷十二

﹝宋﹞朱勝非撰

○摭遺【闕名】

烏衣國

唐王謝航海爲風飄至一洲見一翁曰此吾主人郎延至其家以女妻之問其國名曰烏衣國將歸贈飛雲軒灑以羽毛池水乘之至其家見梁上雙燕顧語乃悟遊燕子國也

頭顱可知

陶弘景與從兄書云昔仕宦期四十左右作尙書郎卽投簪髙邁令三十六方作奉朝請頭顱可知不如早去

題詩得水仙

桂陽王會客分題作詩弘景探題得水仙

日窟月阿

東捲日窟西駢月阿弘景賦詞

蓬萊都水

夕見定籙府丞來日欲以公代蓬萊都水使者

○洞微志【錢希白】

雞窠中九代祖

太平興國中李守中爲承旨奉使南方過海至瓊州界道逢一翁自稱楊遐舉守中詣其居見其父曰叔連年一百二十又見其祖曰宋卿年一百九十五語次其梁上雞窠中有一小兒出頭下視卿曰此九代祖也不語不食不知其年朔望取下子孫列拜而已

天麥毒

顯徳中齊州有人病狂每歌曰踏陽春人間二月雨和塵陽春踏盡秋風起腸斷人間白髮人又歌曰五靈華蓋晚玲瓏天府由來汝腑中惆悵此情言不盡一丸蘿卜火吾宮後遇道士作法治之乃云夢中見一紅衣小女引入宮殿皆多紅名曰紫州小姑令歌道士曰此正犯天麥毒女卽心神小姑脾神也按醫經蘿卜治面毒故云火吾宮卽以藥並蘿卜食遂愈

燕奴

有術士於腕間出彈子一丸皆五色叱令變卽化雙燕飛騰名燕奴又令變化二小劍交擊須臾復爲丸入腕中

盧絳夢曲

盧絳夢白衣女子以甘蔗兩盤遺絳絳食其一女子曰若食盡終享富貴乃歌菩薩蠻曲云玉京人去秋蕭索畫檐鵲起梧桐落歌枕悄無言月和淸夢圓背燈惟暗泣甚處砧聲急眉黛逺山攢芭蕉生暮寒絳問何人曰姓白後當於固子陂相見絳後爲江南李主將被誅於固子陂其行刑者乃果白姓也

石押衙

汴都之南百餘里有周令公墓前一石人作怪人或遇之稱魯校書石押衙

勃賀

僧便聰遊五臺將還京師有老僧托以書其上題云東京城北尋勃賀分付僧竊啟封視之云度眾生畢早來茍更彊住卻恐造業復封之至京尋訪不見其人一日於五丈河側見一小兒逐一大豬名勃賀屠者趙氏子能引羣豬令不亂遂愛婆荷故以名僧試呼其名以書投之豬遽食其書人立而化僧徑之五臺訪其老僧亦化去矣

呂口

虞部郎中周仁約監永丰倉有通謁者曰進士呂口及見之如十許歳小兒出一啟爲贄仁約讚之有雲莊周之壑已空孔緒之車何適仁約問孔緒之車出何書乃厲聲呼仁約父祖名諱仁約叱之遂化爲大鼠入倉去

妙花

有鄭超維者洛人赴官西蜀道遇田參軍與俱行田多聲妓臨別以一人贈鄭名妙花甚美麗鄭罷官赴調京師復見田參軍者問妙花且云居西蜀鄭後歸裏妙花告別曰某非人乃狐耳問田參軍者亦狐也將復問田君鄭送郊外化爲狐而去矣

敗土色

盧多遜未第時面極墨有相者告曰此名敗土色貴卽明潤復來必災後歷貴仕面色甚瑩將敗前數日忽暗黒如故

鴉■﹝犭屯﹞

有人善食野物采鴉雛之未毛者以油塗之復置巢中至大不毛取食之號鴉■﹝犭屯﹞後其妻產一物正如其形狀也

○靑箱雜記【吳處厚】

金櫻蜂糖

浙人以錢鏐之故呼石橊爲金櫻江淮以楊行密之故呼蜜爲蜂糖

野馬黃羊

杜祁公詩云雙鳬乘雁常深愧野馬黃羊亦過憂人不知下句事乃唐張說傳云吾肉非黃羊必不畏其食血非野馬必不畏其刺用此事也

津步

嶺南謂水津爲步韓退之羅池廟碑云步有新船是也

市虛

又謂市爲虛子厚詩云綠荷包飯趂虛人是也又有痰市間一日集如痰瘧然

吞印

劉滋未第時夢人攜印滿籃吞之至十四枚止見印累累出於腹上後登科歷十四任

五相一漁翁

王禹偁精於四六有同在翰林而大拜者王有啟賀之云五神山上曽陪鶴駕之遊六學士中獨有漁翁之嘆蓋有白樂天詩云元和六學士五相一漁翁

囝哀閩

閩人謂子爲囝【音蹇】謂父爲郎罷唐多取閩奴爲宦者顧況有囝哀閩一篇云囝生閩方囝吏得之乃絕其陽爲臧爲獲致金滿屋又有囝別郎罷郎罷別囝之語以諷諫

碑陰八字

義縣有漢太尉許馘碑久磨滅許氏諸孫再刻之或題八字刻於碑陰曰談馬礪畢王田數七人莫能曉徐鉉父延休一見則解曰談馬卽言午許字也礪畢石碑王田卽千里重字也數七卽六一立字也許碑重立字也

繁臺

天淸寺臺本漢梁孝王鼓吹臺朱梁髙祖嘗閱武於此因攺爲講武臺其後有繁氏居側又號繁臺

蘇臺

蘇有姑蘇臺故曰蘇臺相有銅雀臺故曰相臺滑有測景臺故亦曰滑臺

腰黃

本朝知制誥待制止服皂鞓犀帶遷直學士始橫金燕公肅爲待制十年不遷遂作陳情詩曰鬢邊今日白腰下幾時黃不久果遷也

○先公談錄【李宗諤】

照袋

以烏紗爲之四方有蓋並舉中貯紙筆等五代時人多用之

問三事

李昉爲相每見客必問三事民間有何疾苦爲政有何術業時政有何缺失有可采者卽日上聞

麤官

唐之盛時內重外輕任方面者目爲麤材燕公愧無通材供國麤使薛能謝人惠茶詩云麤官乞與眞拋卻賴有詩情合得嘗之句

竇氏五龍

諫議大夫致仕竇禹鈞有子五人儀儼侃偁僖俱以進士及第俱歷顯仕俱著淸望儀儼尢擅文名於時馮道贈詩云燕山竇十郎教子有義方靈椿一株老丹桂五枝芳故號曰竇氏五龍

諫議謂之坡

唐諫議大夫班在給舎上一遷爲給事又遷爲舍人有自它官爲諫議者班給舎上班中戲語饒陟上坡卻須下坡言遷給舎卻在下也

尙書裏行

舊語太常不是卿祕書不是監以其職品淸重不與他卿監等李爲翰林長以病求大蓬之拜又太常卿在六曹尙書丞郎同幕次謂之尙書裏行

○倦遊錄【張師正】

瓜虀

韓龍圖贄山東人喜食瓜虀能論品第趙悅道戲之曰歐陽永叔撰花譜蔡君謨撰茘枝譜請公撰瓜虀譜

候柱窠脈

孔嗣宗自言善候柱窠脈布指其上卽知虛實

家鹿

嶺南人食鼠謂之家鹿

陳希夷戒

眞宗召陳摶至闕下士大夫多謁見求其言告之曰愛好之所無久戀得意之所無再往如此而已

山蕷

山藥按本艸名薯蕷唐代宗名豫攺下一字爲藥本朝英廟諱上一字攺爲山今合謂之山蕷

善謔驛

襄州南有驛名善卻蓋唐之善謔驛乃淳於髠放鵠處也栁子厚集和劉夢得善謔驛奠淳於髠先生是也

○資暇集【李匡文】

行李

左傳云行李之往來注云行李使人也今人以裝爲行李非也正當作行使籀文使字作字疑訛爲李字

藥欄

今園亭中有云藥欄者欄與藥是一事非花藥之欄也按宣帝詔曰池藥未禦幸者假與貧民蘇林注云以竹爲繩相接連綿爲禁藥使人不得往來耳

星貨鋪

市肆以筐筥等鱗次其物以鬻者曰星貨鋪言羅列繁密如星今呼爲星火鋪非也

蹙戎

今人以奕局取一道人以五棋子謂之蹙融非也當謂之蹙戎此戲生於黃帝蹙鞠意在軍戎又庾元規著座右方所言蹙戎是也

○夢溪筆譚【沈括】

視艸臺

學士院玉堂太宗嘗幸今惟學士上曰許正坐它日則不故事堂中設視艸臺艸制則具衣冠坐其上今廢之矣

然牕

玉堂東承旨閣子牕上有火然處太宗嘗夜幸蘇易簡爲承旨已寢遽起無燈宮嬪自牕引燭照俾具衣冠

蛾眉班

唐制兩省供奉官東西對立謂之蛾眉班

槐廳

學士院第三廳閣子前有一大槐號槐廳舊傳居此閣者多入相今入院者爭據此廳

校書官稱學士

開元集賢院故事校書官稱學士今三館皆稱學士蓋開元故事也

一麾

今謂守郡曰建麾蓋用顏延之與阮始平咸詩云累薦不入官一麾乃出守此皆指麾之麾自杜牧雲欲把一麾江海去後人承誤用之也

馬尾胡琴

括爲西邊凱歌云馬尾胡琴隨漢車曲中猶自怨單於

曼卿豪飲

曼卿與劉潛爲酒友每露頂著械而坐謂之囚飲飲於木杪謂之巢飲以槁席束之引首出飲飲已復縮之謂之鱉飲夜置酒空室中謂之徒飲匿於四旁一人時出飲飲已復匿謂之鬼飲後爲海州通判於公舎後營一庵名曰捫虱庵

○雞跖集【闕名】

玉虎鳴

河圖謂雷聲

雨虎

關山圖霍山有雨虎如■﹝虫角﹞雨則出

銀灣

許洞詩謂銀河

玉女披衣

王采安居記萍鄕有玉女崗天將雨則出五色云人謂玉女披衣

天乳星

列星圖曰天乳明則甘露降

參旗井鉞

博奕作參旗井鉞十二軍號

神漿

盧思道謂雨曰神漿可挹

八穗書

韋續云神農因嘉禾作八穗書

銀浦

李賀詩謂天河

孤云兩角

興元南有路通巴州極髙險謂之兩角諺曰孤云兩角去天一握因謂此爾

去天尺五

韋曲鄠杜近長安諺云城南韋杜去天尺五

浮玉堂

太湖記云湖是仙人浮玉北堂

鱗屋

楚詞注河伯以魚鱗爲屋

平泉石

李衛公詩序曰後世以平泉一石一花移放他處者非李氏子孫

交魚符

唐宮殿門給交魚符

金杯玉椀

桑道茂謂公卿宅曰永寧坊是金杯破可重制安邑裏是玉椀一破不復全矣

綠莎廳

河中府舊有綠莎廳王元之送人詩云綠莎廳事舊鳴蛩

甲乙丙丁名

樂天作牛奇章石記曰公嗜石以甲乙丙丁爲品太湖爲上羅浮次之天竺又次之餘爲下

拒風冠

南齊永明中髙麗使至冠拒風冠曰古弁之遺象

鉤絡帶

吳錄云革帶是也

五兩

北堂書抄候風之羽楚人曰五兩

妓衣

梁夏侯亶妓妾客至令隔簾作樂後以簾爲妓衣耳

縹瓦

劉陶詩云縹碧以爲瓦

婪尾酒

最後飲酒也太平廣記虎部申屠證事

蒓龜

酉陽雜俎蒓根甚美名蒓龜

玉筍門生

李相知舉門生多淸秀謂之玉筍門生

名在月中

會稽先賢傳闞澤年十三夢姓名炳然在月中

云藍紙

段成式與溫庭筠詩序云予在九江造云藍紙輒送五十板詩云三十六鱗充使時數番猶得裹相思

雌甲辰

裴晉公有遺以槐癭者郎中庾威在坐見之曰此是雌樹生公問郎中年甲對曰與君同是甲辰公笑曰郎中乃是雌甲辰也

煉雪丹

二儀錄蕭史造煉雪丹與弄玉塗之卽今之水銀粉是也

返魂楡

十洲記以玉釡煮返魂楡

天子南庫

市舶錄金山珠海天子之南庫

戚閈

宋太子妃哀冊飛芳戚閈

萬日墳

杜牧作韋溫墓志云溫■﹝疒昜﹞生於首謂其壻曰予官校書日夢黃衣撮去道逢人告曰彼墳至大功須萬日遂寤今萬日矣翌日果不救矣

呵叱木偶

王弼注易刻木爲鄭玄象見其所誤輒呵叱之

毫錐

元白應制用細筆名毫錐作詩云策目穿如札毫鋒鋭似錐

此地十倍

沈約郊居宅成劉杳贊之約報曰惠以二贊詞采妍富便覺此地十倍

飲墨

北齊策秀才有冒濫者飲墨一升

尢伯紙

蕭子良與王僧虔書尢伯之紙妍妙輝光仲將之墨一點如漆尢伯人之名也

山庭月角

論語象顏淵山庭月角

蟹朝魁

陸龜蒙蟹志云江東稻初熟蟹率執一穗早夜指江而行名蟹朝魁漁人以蕭葦承統取之名蟹斷

獅子驄

隋文時大宛獻馬號獅子驄隋末不知所在後唐文皇得於麫磑間皮骨悉穿食以鍾乳生五駒皆神駿

三眠栁

李義山賦注云漢苑有人形栁三眠三起

旌節花

唐王處回家居有道士以花種遺云此仙家旌節花也後處回歷三鎭焉

瓜葵三輩

齊民要術瓜早晚及中三輩又葵稻更生歳終得三軰

小門下

通典謂給事中

宦海

仙傳拾遺有道士謂顏眞卿奇骨可度世不宜沈名宦海

象耕鳥耘

陸龜蒙曰耕欲深如象之履耘欲疾如鳥之啄他說舜之神怪皆非也

○法書苑【周越】

鶴頭蚊腳

二書皆漢詔板所用各象形

葬玉埋香

玉溪編事王蜀時秦州節度使王承儉築城獲瓦棺中有石刻曰隋開皇二年渭州刺史張崇妻王氏銘文有深深葬玉鬱鬱埋香之語也

筆虎

竇泉謂李陽冰篆

屈玉垂金

泉又有作小篆贊曰丞相斯法神慮淸深釵頭屈玉鼎足垂金

李陽冰書

陽冰李大夫書云某志在古篆於天地山川得方圓流峙之常於日月星辰得經緯昭回之度於雲霞艸木得霏布滋蔓之容於衣冠文物得揖遜周旋之體於眉目口鼻得喜怒慘舒之分於虫魚鳥獸得屈伸飛動之理於骨角齒牙得拉擺咀嚼之勢隨手萬變任心所成常痛孔壁遺文汲塜舊簡年代浸逺謬誤滋多蔡中郎以豊爲丰李相府以柬爲東使學者無據耳

論右軍書

陽冰又與李嗣眞書論王右軍體云羲之每不同者以變難儔樂毅論太史箴體皆正直有忠臣烈士之象告誓文曹娥碑容皆慘悴有孝子之象逍遙篇孤鴈賦迹逺趣髙有拔俗抱素之象畫像贊洛神賦姿儀雅麗有矜莊嚴肅之象凡所揮染皆見義以成字以得意

僧傑

隋僧敬脫善作方丈大字號曰僧傑

戈法逼眞

唐太宗學虞監隸書每難於戈法一日書遇戩字召世南補寫其戈以示魏鄭公曰仰窺聖作內戩字戈法逼眞帝賞其鑑識

伏靈芝

唐李邕善書仍自刻多假立刻字人名如伏靈芝黃仙鶴之類是也

章艸

杜操字伯度善艸書章帝愛之詔令上表亦作艸字謂之章艸

屋漏痕

顏魯公與懷素同學艸書於烏兵曹或問曰張長史見公孫大娘舞劍器始得低昻回翔之狀兵曹有之乎懷素以古釵腳對魯公曰何如屋漏痕懷素抱魯公唱賊復問師何所得曰觀夏奇峯及壁折路常師之

手畫肚

王昭宗云書翰由水墨積習虞七被中以手畫肚

○脞說【張君房】

張紅紅

大歷中才人張紅紅善歌

婉淩華

西王母見漢武帝左右侍女四人帝問其名氏曰董雙成許飛瓊婉淩華段安香令執樂

漁童樵靑

張志和有奴曰漁童婢曰樵靑或問其故曰奴使捧釣取綸蘆中鼓枻婢使蘇蘭薪桂竹裏煎茶

騎上杯

海東有姓劉人善作酒盛暑可寄千里人謂之騎上杯

廣陵散

韓臯善琴嘗謂廣陵散有嵇生之寓意司馬懿自誅曹爽逆節已萌王陵王彪毌丘儉諸葛誕皆以揚州都督有匡復之志皆爲懿父子所殺叔夜以爲揚州故廣陵之地彼四人者魏之忠臣皆以散敗是可哀耳

尙陸陸

元和長慶中尙陸陸善觱栗

耳譜

拍板無譜明皇令黃幡綽造譜乃畫一大耳以進曰有耳可聽乃不失節

○湘山野錄【僧文瑩】

鶴相

丁晉公自稱化鶴之裔以爲印記時謂鶴相

閒忙令

眞廟時日本國入貢求本國神光寺記舍人辭不工令學士張君房代之張退食多潛飲市樓掖垣求之不獲大窘時種放以司諫歸華山楊大年爲閒忙令云世上何人最好閒司諌拂衣歸華山世上何人最好忙紫微失卻張君房

撒園荽

園荽卽胡荽世傳有布種時口誦褻語則滋茂故士大夫以穢談爲撒園荽

○國老閒談【夷門君玉】

骰子選

丁謂參政或率楊文公賀公曰骰子選耳何足道哉

一條冰

陳彭年在翰林兼數職皆文翰淸祕之目人謂其銜曰一條冰

眞鹽鐵

陳恕爲三司使長於心計興革利害太宗親題殿柱云眞鹽鐵陳恕

魚頭公

魯宗道剛直人呼爲魚頭公謂其骨鯁故也

退思巖

宗道爲執政營一小室畫山水朝退獨坐謂之退思巖𨿽妻亦不許入

聚血山

眞宗在朱邸時造一假山甚工置酒邀侍讀官僚姚坦觀之曰此用民力聚血山耳帝卽刪去以其壁寫儒行

○玉堂閒話【王仁裕】

■﹝封上糸下﹞揖

以肩揖人曰■﹝封上糸下﹞音巴講反輕脫之態也

隨母

範質言驢馬隨母月初生者在前中旬在傍下旬在後驗之不差

笙喚風

有輕薄子令樂工吹笙曰不須度曲要汝喚風耳

○吉凶影響錄【岑象求】

元浚之

韋丹未第時於洛陽橋見漁者得一黿甚大丹心異之贖投於河後有元長史名浚之謁丹卽其黿也

武后獄

治平中黃靖國死見冥中數獄吏指一所曰此唐武后獄後惡至大方以大甕貯萬蠍螫之也酷吏姦臣皆有獄也

○幙府燕閒錄【畢仲詢】

來和天尊

楊礪未第時夢人引升一殿有少年南面而坐引者曰此來和天尊眞廟爲襄陽王礪除記室入謁見帝貌如夢中所見者

孫供奉

昭宗播遷隨駕伎藝只有一弄猴者其猴頗馴能隨班起居昭宗賜以緋袍號孫供奉羅隱下第詩云如何買得胡孫弄一笑君王便著緋是也朱梁僣號取此猴亦令於殿下隨班猴望陛見全忠徑趨其所跳躍奮擊遂令殺之唐臣愧此猴多矣

上帝扇題杜詩

盛文肅夢朝上帝殿上扇題詩云夜闌更秉燭相對如夢寐意謂天人詩乃記是杜詩爾

揠蟫字誤

杜鎬云唐韻虔部有揠字經部有蟫字揠苗本以軋聲訛作幹遂入虔部爾雅蟫白魚以淫爲音訛爲涇字遂入經部蓋韻中似此之類亦多故也

萬病丸

律有不應爲法家易爲附麗謂之萬病丸禦史臺試補一吏令斷按引法乃寫不應爲從重問之乃曰中丞要重則上下添雜端要輕則旁邊注也

驅山鐸

漁人海濵得一鐸擊之聲如霹靂問之博識云此始皇驅山鐸也

○言行錄【王曽】

將相科

公爲參政議以進登科擇堂吏公曰我朝設此謂之將相科豈可屈以吏職議乃止

槐連理

沂公靑人郊居門直大路夾以槐兩行隔路連理是歲沂公生亦作相之祥耳

紺珠集卷十二

●欽定四庫全書

紺珠集卷十三

﹝宋﹞朱勝非撰

○諸集拾遺

竹約

說文竹節曰約

竹笑

竹得風其體夭屈謂之竹笑

蕓谷

麥

足衣

韈

珠琲

珠五百枚爲琲

霜然

月始生之貌

不律

秦曰筆吳曰不律燕曰弗楚曰聿

愁城

庾信集攻許愁城終不破蕩許愁門終不開閉戶欲驅愁愁終不肯去潛藏欲避愁愁已知人處

煮愁

何物煮愁得熟燒愁能然

愁鬼

特解寛衣帶偏能損面皮謂愁鬼

萬斛愁

且將一寸心能容萬斛愁

眼纈

醉眼纈

遊月宮

明皇中秋夜羅公逺擲杖化爲銀橋請遊月宮見廣寒庭女羣仙舞問是何曲曰霓裳羽衣帝記其聲回遂制其曲舞

往西涼觀燈

明皇用葉法善術上元夜自上陽宮往西涼府觀燈以鐡如意質酒而還遣使取之不誣

吉光裘

王母遺漢武吉光裘入水火並不濡爇

九品丹

仙丹九品第四曰碧霞腴

解珠佩

鄭交甫於漢江遇二女與語解所佩六珠遺交甫已而不見視其明珠亦亡矣

麟脯

漢桓帝時神仙王逺字方平並麻姑降蔡經家食麟脯姑曰自接侍見東海三爲桑田方平曰行復揚塵矣姑手似鳥爪爬背必佳方平已知乃詰經而鞭旣而曰吾鞭亦不可並得

盧杞遇仙

杞未第時遇仙嫗曰麻婆以葫蘆如二斗究令杞乘之騰入霄漢至一處曰水晶宮見太陰夫人問三事曰公有仙相能居此宮乎能爲地仙時時到此乎能爲中國宰相乎公願何事曰願爲宰相夫人恨然遣還

萬回師

本姓張始生八歲其兄戍西安去家萬里父母念之師請持書朝去暮回始神異之號曰萬回師

木入斗

唐乾符中木入南斗術士邊岡以爲帝王之兆木在斗爲朱其應在朱全忠也

鼓鑄橫財

盧懷愼與張說同作相盧忽暴亡夫人崔氏不泣謂家人曰公命未盡公淸亷而說貪說尙存公應不死已而復生左右以夫人之言告公曰不然適冥間見數十處爲張說鼓鑄橫財我豈可同未幾遂卒

二韭

李崇爲儀同性拙儉不肉食其客戲語人曰令公一食十八品問其數二韭耳

陸氏一莊荒

崔羣知舉歸其妻乘間勸令求田羣曰予有美莊三十所春榜所放三十人是也妻曰君非陸贄門生乎掌文柄約其子簡不令就試如以君爲良田則陸氏一莊荒矣羣遂無辭可答

稜等登

故事發榜畢旅謝時宰榜首致辭有丁稜者語喫欲言稜等登科趨而前連聲曰稜等登竟不成言而退

韓陵石堪語

庾信自南朝至北方愛溫子升所作韓陵寺碑或問信北方何如曰惟韓陵寺一片石堪共語余不足若驢鳴狗吠耳

點鬼簿

王楊盧駱齊名人議其疵曰楊好用古人姓名謂之點鬼簿駱好用數對謂之算博士

銀筆

梁湘東王著書筆有三品忠孝以金管徳行以銀管文章以竹管

攺國字

則天好攺新字有言國中或或者惑也乞以武鎭之乃攺爲■﹝囗外舞內﹞復有言武在囗中與囚何異乃攺作圀字

是勿兒

明皇問黃幡綽是勿兒得人憐對以自家兒可憐時楊妃以祿山爲子肅宗在東宮甚危是勿猶是何也

書用疊幅

盧光啟受知於張浚浚出徵並汾光啟與書事爲疊幅書用疊幅自此始也

把麻

通事舍人宣詔拾遺點句至讀時又低聲摘句助之故謂之曰把麻

紗籠中人

李相藩未第有僧相曰公是紗籠中人問其故曰冥司必立其象以紗籠護之後果至臺輔也

金銀榜

崔紹暴卒復生云見冥門列榜人間姓名將相列金榜其次銀榜州縣小官並列長鐵榜

李遐周詩讖

李遐周有道行天寶中作題讖祿山之亂曰燕市人皆去函關馬不歸若逢山下鬼環上系羅衣妃子小名阿環

上淸童子

岑文本避暑山亭有叩門求見者曰上淸童子元寶後驗之乃一古錢

臼中炊

張瞻夢炊於臼中占之喪妻臼中炊言無婦也

成得器

有人自稱成得器從人求酒或系之乃一破酒甕

茅蒙

洞仙傳云茅蒙字初成盈之髙祖旣升仙有童謡曰帝欲學之臘嘉平始皇乃攺臘月爲嘉平月

菜與階齊

名臣傳眞宗夢殿下菜苗長與階齊翌日唱名狀元蔡齊召前視之曰得人矣

兩火爲榮

李畋爲國子直講求郡晨登講席諸生見畋巾上兩焰火起是日報得榮州

種眉蓺須

談藪李庶無須崔諶無眉諶教恕以錐刺頥作數百孔以好須栽之庶曰種眉有效然後蓻須

騷裔

李賀集杜牧之序曰騷之苗裔理𨿽不及語或過之

僕奴命騷

又云逺去筆墨畦徑使且未死少加以理僕奴命騷可也

油壁車

蘇小小歌云油壁車夕相待

天廟器

唐兒歌雲頭玉磽磽眉刷翠杜郎生得眞男子骨重神寒天廟器一雙瞳人剪秋水

敲日玻璃聲

秦王飲酒云羲和敲日玻璃聲酒酣喝月使倒行

楚腰衛鬢

洛姝詩云楚腰衛鬢四時芳

詩作花骨

長鬛張郎三十八天遣裁詩花作骨

桂葉眉

注口櫻桃小添眉桂葉濃

腰龜甃銀

腰龜使甃銀

風轄

李義山玉溪集沃雨津脫風轄

乳姐

屬之乳姐傅以潼母

云市

風隨云市

筆獄

謂以筆爲獄

字如車軸

黯黑細字如車軸

朱居士屩

蜀隱士朱桃椎以艸屩爲業置路隅人識之曰此朱居士屩以米易去

虯甲

陸機詩評潘尼𨿽不具美亦得虯龍片甲麒麟一毛

風鳴瓢

逸士傳許由居箕山有一瓢酌水掛樹風吹瓢鳴以爲煩遂棄之

鳩杖

續漢儀賜老人杖杖端刻鳩取其不噎

斑衣

列女傳老萊子孝行年七十嘗著五色斑衣爲小兒戲庭下以娯其親

縮地

壺公教費長房乘竹杖縮地至其家

九環帶

隋李徳林修律令訖賜九環帶後進平陳之策文帝曰俟功成以七寶莊嚴公

馮衍三同

劉孝標云予與敬通三同不遇一同剛直二同馮衍有忌妻自操井臼予亦悍室家道坎坷三同也

九疑

湘中記九疑山在營道縣北九峯相疑似故以名

尺木

獻帝春秋曰龍歇騰翥先階尺木

濯枝

風土記謂六月雨也

玉契

唐崔神慶上言云太子用玉契則天從之

龍符

六典太子監國爲龍符合驗內外

日觀

太山記東南峯名日觀雞一鳴時見日

昆腳皆頭

唐逸史杜牧求爲小儀小秋皆不遂夢人告曰昆腳與皆頭辭春不及秋除比部

墻頭膳部

唐制郎官前行爲要後行爲閒王上容自侍禦史除膳部或戲之曰有意嫌兵部專心取考功誰知腳蹭蹬卻落省墻東膳部在省東

休休莫莫

司空圖作休休亭自號耐辱居士作歌書壁曰休休莫莫伎倆𨿽多性靈惡賴是長教閒處著

無恙

風俗通曰恙毒虫喜噬人古人艸居露宿故相勞曰必無恙乎

艸占歲

大戴禮師曠曰歳欲丰甘艸先生謂薺也歳欲歉苦艸先生謂葶藶也歳惡則惡艸先生惡艸謂水藻惡謂澇也歲旱則旱艸先生謂蒺藜也皆以孟春占之

王葉

梁元帝賦月似金波初映空云如玉葉乍從風

五木之祥

慕容寶因摴蒱曰若富貴可期願得三盧於是三擲皆盧人謂五木之祥

七入書府

唐徐堅多識典故七入書府

結鄰

唐李衛公畜硯至多其妙者曰結鄰言與緣結爲鄰

瞿所

漢武遊上林見一好樹問東方朔此何名對曰善哉他日樹葉盡落復問之曰名瞿所帝詰之曰凡物長少大小死生榮悴皆異名豈可同哉

花王

歐陽永叔花譜云洛中花極多他必曰某花至牡丹直曰花俚諺云花王耳

鐵甕

潤州城系孫權築號鐵甕見杜牧集

主簿虫

傳載浙中舊無蠍因北人爲潤州金壇主簿用竹筒攜數十置於公宇土人遂呼主簿虫

靑翁

萊州經圖隋世有二人居牢山食松久之肉色與松同人呼爲靑翁今山中靑翁觀乃故居也

聖筍

嶺南諸山谷茅地中生筍甚大籜皆竹而根乃茅也土人食之名聖筍見陳相愚集

擘名接腳

唐會要貞元中吏部奏艱難以來文籍散失人多罔冒吏或詐敗分見官謂之擘名承已死者謂之接腳

罨畫溪

劉商隱愛義興罨畫溪乃葺居

扶桑蠶

四公子記扶桑蠶長七尺卵如燕

雷耕

投荒錄雷州陰晦之夕土人謂之雷耕田必有開墾之迹

念珠廳

聞奇錄京兆士曹判按至一百八道因謂之念珠廳

僧孺集

唐張由古謂同僚曰比買得僧孺集同僚應之曰某亦買得佛袍集

棘端猴

燕王集巧士有人曰我能棘刺端刻沐猴然王須半年絕酒色方可見王不能從

夔頭

國史補韓會善歌時有四夔會爲夔頭

水部不數

唐人語司門水部入省不數

琴名

傅玄琴賦序云齊桓琴曰號鍾楚莊琴曰繞梁相如琴曰綠綺蔡邕琴曰焦尾

五夜

漢儀中黃門持五夜謂自甲夜至戊夜也

鴉舅

陸龜蒙詩挑菜云行歇每依鴉舅影挑時頻見鷓鴣心

筠席

葛巾筠席避暑詩也

■﹝衤交﹞衫

漁具總曰笭箵漁服曰■﹝衤交﹞衫

釣鰲客

張佑謁李紳自稱釣巨鰲客李怒問之曰旣解釣鰲以何爲竿曰以虹爲竿以何爲鉤以月爲鉤以何爲餌以短李相公爲餌公黙然厚贈之

軟腳局

郭子儀自同州歸代宗詔大臣就宅作軟腳局人率二百千

眼泉

鮑溶詩卽淚也

靑松宅

﹝闕﹞

天倚杵

河圖記百代之後地髙天下千代之後天可倚杵

云輿

仲長統詩云春云爲輿秋風爲駟

靑士

樊宗師絳守居園記栢曰蒼官竹曰靑士

文霧武露

春秋佐助期曰文霧沈武露布

矞云

京房易占曰云二色曰矞瑞云也

枰罫

文選注碁局綫道曰枰道間方目曰罫古買反

蕉旗

古賦蕉旗竹■﹝慧﹞

龜鼎

後漢宦者傳鑄神器曰龜鼎

三灑

古今輿服志後同蠶禮曰三灑

墨兵

孫樵謂史書曰墨兵

玉科

劇秦美新謂刑法曰金條玉科

觴政

說苑謂令酒曰觴政

饌玉

駱賓王謂盛饌曰炊金饌玉

丹若

雜俎橊名

日及

廣志木槿名

還年

梁肅言卻老術曰還年

友風

荀卿言云友風子雨

黃鶯

詩疏幽州言黃鳥曰黃鶯

毛席

漢西域傳注氈曰毛席

金烱

司空圖謂鏡曰容成侯金烱又曰壽光先生

陽馬

何平叔屋角梁曰陽馬

欲界仙都

陶弘景雲山林奇處乃欲界之仙都

挈貳

爾雅蜺爲挈貳雌曰蜺雄曰虹凡出必雙明虹暗蜺也

河陽一縣花

庾信春賦云河陽一縣並是花金穀從來滿園樹

避暑飲

魏文帝典論袁紹在河北每遇三伏酣飲云避一時之暑

大宅

枚叔七啟面摠稱曰大宅眉目間曰淸揚

淸矑

揚雄謂目瞳子曰淸矑揚眉曰楊衡

竹馬鳩車

王元長曰小兒五歳曰鳩車之戲七歳曰竹馬之戲

氈鄕

劉孝儀謂北狄曰氈鄕

壺郎

陸倕賦掌漏官謂之壺郎

虎圍

王融謂國子學者曰虎圍

角黍

風土記五日以菇葉包黏米謂之角黍

靈匹

謝惠連七夕詩

神燕

庾肩吾歲朝詩金箔塗神燕朱泥印鬼丸

禆海

鄒子曰中國者天下八十一分之一耳有禆海環之如此者九又有大瀛海環之總謂之八極

金柝

潘嶽謂刁鬥曰金柝

壽原

文選皇后哀榮曰夷體壽原謂陵

孤鉤寡餌

選七發弓孤子之鉤以爲隱九寡之餌以爲釣【音的】取孤寡之物以裝琴要有琴聲九寡者九爲寡婦也

羊腸虎臂

酈道元水經注江中灘名

服翼

爾雅蝙蝠別名

五湖

吳錄五湖者太湖之別名以其周圍五百餘里故名五湖揚州記曰太湖一名宮亭一名震澤一名洞庭荊州記曰宮亭卽彭澤也一名靑艸湖以靑艸山得名也

略彴

爾雅獨木橋也

猊糖

後漢顯宗紀注以糖作狻猊形

髙昌寒食

談苑興國中髙昌入貢言其國無歷有唐勅律爲開元九年三月九日寒食至今遵用之

木妖

唐天寶間中官節將起宅窮極土木識者曰木妖

騎詔

長慶集騎詔徵還便殿與對

遺扇

慧稽雜錄朱買臣爲慧稽守自懷章紱至捨亭人不知也所善錢某見而勞之遺以紈扇後引爲上客

分香賣履

陸士衡弔魏武序云遺令餘香可分諸夫人捨中無事可爲履組賣也

九飣盤

唐禦廚進饌用九盤裝飣故也

鼔角相

南齊時王敬則少賤相者謂有鼓角相後果爲大將

公者仁徳之政號

孔融立鄭公鄕昔太史公廷尉吳公謁者鄧公四皓亦稱公是則公者仁徳之政號不必三事大夫也

金衣鶴

李白詩東峯金衣鶴銜飛雲錦書

艸鍾乳

養生決錄云韭性暖號艸鍾乳

麥奴

磨室中所浮麥塵也

子夜歌

子夜女子名作此歌

杯柈舞

手接杯盤反履之漢人惟有柈至晉加以杯又公莫舞者世傳項莊舞劍項伯以袖隔之使不及髙祖且謂莊公莫

幻藥

太宗時江南李主獻畫牛晝則嚙艸欄外夜則歸欄中莫曉其理僧贊寧曰此幻藥所畫南海倭國有蚌淚和色著物晝隱夜見沃焦山有石摩色染物夜隱晝見事見海外記

澤鶴

世記羊祜鎭荊州澤中出鶴取以教舞

遁甲開山圖

此書述天皇興迹云壽一萬八千歳

四乳

春秋元命苞文王體四乳

榮光

尙書中候曰堯卽位榮光出河

三皇垂

策陸子曰三皇垂策五帝繁手唐虞鞍轡禹湯馳驟

三皇步

白虎通曰三皇步五帝驟三王馳五覇騖

品字柴頭

南華僧懷志曰三个柴頭品字煨

弓韣

蔡邕月令章句春社日祀髙禖祈子嬪禦等皆帶弓韣弓衣取男子之象

三署郎

秦初置郎令其屬有三署一曰五官中郎將二曰左中郎將三曰右中郎將每署又有郎中侍郎西漢因之惟田蚡少爲諸曹郎乃尙書郎其它如馮唐爲郎中署長直不疑盜同捨郎金顏駟三世爲郎揚雄爲侍郎鄧通黃頭郎以貲爲郎父任爲郎之類皆是三署也

執虎子

齊職儀漢侍中掌乘輿物褻器有虎子之屬故世呼侍中爲執虎子

銀甲

李義山詩十二學彈箏銀甲不曽缷

天臠

嶺表異錄盧鈞鎭南海攺蚶子爲瓦屋子土人尢重之呼爲天臠炙

馬頭娘

稽聖集蠶女塜在綿竹縣塑女像被以馬皮謂之馬頭娘廟

雄田

南越志交趾田膏腴號雄田

淸平官

南詔謂詞臣曰淸平官

王老

西京記唐王元寶富厚以錢文如其名因以錢爲王老

野賓

王仁裕畜一猿號野賓

狐足囊

桓溫獵得狐其足帶絳繒香囊

荃蕪香

燕昭王時波弋國貢此香用以燻物腐艸則榮枯骨則肉

雲程

龍行雨所及曰雲程見獨異志

鳴沙

靈州有沙踐之則有聲故曰鳴沙

靑牛髯奴

宗岱著無鬼論所至禁淫祀後遇鬼曰君絕我血食以君有靑牛髯奴叛亡得相制也數日暴卒

三爵名

魏文典論劉表貴驕好酒爲三爵大曰伯雅受七升次曰仲雅受五升又次曰季雅受三升

三錢舞

王庭湊嘗詣五明道士卜擲卦三錢皆舞見耳目記

四法判夢

釋典以四法判夢一曰無明燻習二曰舊職巡遊三曰四大編增四曰善惡先兆

西鶼東鯀

謝莊請封禪表曰西鶼東鰈之澤而鄭玄注尙書中候則稱比目魚曰東鯀

竿伎

西都記曰緣竿之伎有都盧尋橦跟掛腹旋也

暢操

風俗通曰凡琹曲和樂而作謂之暢因憂愁而作者謂之操今人通呼謂之操卽非也

琴歌操引

古琴曲歌有五如鹿鳴騶虞之類操有十二將歸拘幽履霜別鵠之類引有八列女伯姬霹靂思歸走馬之類又有雜曲二十一章如陽春弄連珠弄蠏行淸看客淸之類

便了

蜀郡王子泉買奴名便了立劵書百役

步義

釋名受矢器也

陶陰

劉歆七略序云古文多誤以見爲典以陶爲陰

十十五五

江淹兔園賦說水鳥云十十五五合復散

渇烏

李蘭漏刻記銅爲渇烏以引水

大王燈

江淹燈賦有大王燈庶人燈

牢丸

束晳餅賦春饅頭夏薄壯秋起溲冬湯餅四時皆宜惟牢丸乎

錦城

益州記錦城在州之南笮橋東江南岸蜀時錦宮又號錦裏

五里香

魏文帝書云新城秔熟五里聞香

陰威

本艸菊名

瓜名

陸機瓜賦云其種有黃■﹝扁瓜﹞蜜筩金釵貍首虎蹯玄骭素腕之名

相牛經

寗戚相牛經云蘭株欲大謂尾株丰嶽欲髙謂膝骨垂星欲髙謂蹄上肉方柱欲大謂車骨

鳳九苞

孔演圖曰鳳有九苞一曰口包命二心合度三耳聰達四舌屈伸五彩色光六冠距丹七距鋭鉤八音激揚九腹文戶

神屋

南越志龜甲名

玄衣

宋元王夢玄衣丈夫占之龜也

珠品

珠一寸已上謂之大珠珠大而底平如覆釡曰璫珠次曰走珠次曰滑珠次曰磥砢珠又曰稅珠

花翁

陸龜蒙郁李賦有花翁之語

文如元气

李義山平淮西碑詩云公之斯文若元气先時已入人肝脾

相鶴經

鶴陽鳥也稟金火之气以生三年頂赤七年善飛又七年十二時鳴六十年叢毛生泥不能污一百六十年雌雄相視而孕一千六百年不食而胎生仙人之騏驥也其相以長頸修竦則善鳴龜背鱉腹則能舞經本浮丘公作王子晉得之藏於嵩山石室中

六出公

太平廣記謂雪也

羊踏菜園

陸云笑林有人嘗食蔬茹忽食羊肉夢五臟神曰羊踏破菜園

馳道都尉

李知微宿都省夜聞人呼馳道都尉司城主簿者見數小人入古槐下一穴明日發視乃鼠耳

百兩金

本艸牡丹一名百兩金又名鼠姑

鴻頭

芡別名

羊負來

蒼耳別名

詅癡符

宋景文刀筆云江左有文拙而好刻石者謂之詅癡符也

栁條靑

摠仙記唐大中末有異人號栁條靑一日暴卒旣葬其塜上常有紫气發視之棺中惟一靑杖耳

能忍寒

桓譚新論元帝時道士王仲都言能忍寒隆冬袒於昆明池環以冰侍者狐裘寒戰仲都醺然

飛亷神禽

能致風身似鹿頭如爵有角而豹文虵尾漢以名觀

白虵劍

太上皇有佩刀其銘難識傳髙宗伐鬼方時所作上皇遊沛山中有人歐冶鑄云得公佩刀卽成神器克定天下星精爲輔因問所得上皇曰秦昭王時野人陌上授予云是殷時靈物劍成上皇得之以授髙祖後斬白虵

髙祖鐘

重十二萬斤聲聞百里

云丹

以雲母飾於鷁首上五事出三輔黃圖

玄冥鏡

龍老人姓龍名護有小童呼玄冥至水心鑄鏡所云老人解造眞龍遂令鏡龍入鑪所三日夜鏡已成失龍護玄冥所在後明皇祈雨不應令葉法善祠鏡龍於凝陰殿須臾雲起大雨

冰鼠

神異經北方有層冰厚百丈有鼠在土中食冰下艸木重萬斤

歸色

戰國策蘇秦說秦王書十上不用有歸色歸一讀如愧

美女破舌

荀息引周書云美男破老美女破舌

投杼

有與曽參同姓名者殺人或以告參母初不信告者三至母不覺投杼

神叢

範雎說秦王曰有人祝神叢曰請與叢博叢勝困我我勝籍叢三日乃左手爲叢投右手自投果勝叢五日而叢枯今國者王之叢勢其神也其可籍人乎

輿瓢

睢又曰百人輿瓢瓢必裂不如一人持之

畫蛇足

有一巵酒令曰畫蛇先成者飲一人先成持杯曰吾能爲之足後成者曰蛇固無足乃奪其杯

一日薦七士

淳於髠一日薦七士於齊王王訝其多髠曰今求柴胡桔梗於沮澤則累世不得一及之澤黍梁父之陰則郤車而載矣物各有儔髠賢者之儔也求士如挹水於河取火於燧將復見之而豈但止七士而已耶

三當

顏斶辭齊宣王曰斶願晚食以當肉安步以當車無罪以當貴遂不仕

問歳

齊使入趙書未發威後問歳無恙耶民無恙耶王亦無恙耶使謂所問失次後曰茍無歳何有民茍無民何有王乎

食玉炊桂

蘇秦謂楚王曰國之食貴如玉薪貴於桂謁者難見如鬼見王難見如天帝令臣食玉炊桂因鬼帝不亦難乎

紺珠集卷十三

