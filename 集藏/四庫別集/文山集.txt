

禦題文山集

忠義根心莭烈身宋家終始一全人文山不獨嘉其藝題句爲師千古臣

奔波江海竟南回一木難支大廈摧丞相卻原入師返那辭浮語致人猜【天祥以右丞相入元請和與元相巴延抗論巴延拘之夜亡入眞州制使李庭芝疑天祥來爲元遊說移文令眞州苗再成亟殺之再成不忍紿天祥出城遂得脫至髙郵東泛海入溫州又元劉嶽申作天祥傳稱苗再成欲合淮西制置使李庭芝淮東制置使夏貴兩軍爲堵截元兵之計天祥然其說故寄書二閫庭芝得書反以丞相無得脫理罪眞州不當納天祥且諭再成亟殺天祥以自白等語抑揚其詞以庭芝疑天祥爲怪然是時庭芝先聞揚州脫歸兵言元遣一丞相入眞州說降而天祥適至故以爲疑且安知非元將料天祥必投揚州先縱反間使庭芝殺天祥也嶽申未悉逃兵流言情事但云得書反疑爲乖亦非篤論也】

苗李守城入不容操戈室裏避其鋒二人【謂李庭芝苗再成也】設弗狥忠莭豈免千秋辟險凶【嶽申以苗李守城不納天祥爲非然庭芝當危急存亡之際爲宋守揚州數年將士爲之死鬭元所遣詔使悉焚斬之卒能盡莭忠於所事再成𨿽舊史無傳然能脫天祥於難卒以城防不屈而死此二人亦唐張巡許逺之亞而以不納天祥議之過矣】

黃冠如願轉難評【天祥被執元世祖愛其材欲官之天祥曰國亡吾分一死儻緣寛假得以黃冠歸故鄕他日以方外備顧問可也是天祥亦未嘗不欲生而必於死莭使元世祖不殺之而聽其爲黃冠遲之十數年則天祥反不成其爲天祥矣蓋忠臣義士一時激烈従容就死適足以成其名鼎革之際似此者不勝僂指在時君有以處之耳】莫若從容就義精子不知終弟受職應難地下見其兄【天祥長子道生沒於進兵恵州時次子佛生以空阬之敗被虜不知所終後以其弟文璧之子陞爲嗣考璧在宋權戶部侍郎廣東總領兼知恵州後降元爲臨江路總管兼府尹紀年錄又載天祥有從子隆子仕元寧州判官等語文璧仕宋顯秩又復靦顏仕元九原有知應愧見其兄也】

欽定四庫全書

集部四

文山集

別集類三【宋】

提要

【臣】等謹案文山集二十一卷宋文天祥撰天祥字履善又字宋瑞廬陵人寶祐四年登進士第一官至少保右丞相兼樞密使封信國公督兵潮州被執死柴市事迹具宋史本傳天祥平生大節照耀今古而著作亦極雄贍如長江大河浩瀚無際其廷試對防及上理宗諸書持論剴直尢不愧肝膽如鐵石之目故長谷眞逸農田餘話曰宋南渡後文體破碎詩體卑弱惟範石湖陸放翁爲平正至晦庵諸子始欲一變時習模彷古作故有神頭鬼面之論時人漸染旣久莫之或攺及文天祥畱意杜詩所作頓去當時之凡陋觀指南前後錄可見不獨忠義冠於一時亦斯文間气之發見也生平有文山隨筆數十大冊常以自隨遭難後盡失之元貞大徳間其鄕人搜訪編爲前集三十二卷後集七卷世稱道體堂刻本考天祥有文山道體堂觀大水記稱自文山門入過障東橋爲道體堂云云則是堂本其裏中名勝而鄕人以爲刋板之地者也書中有原附跋語九條並詳載本事頗可以資考論明初其本散佚尹鳳岐從內閣得之重加編次爲詩文十七卷起寶祐乙夘迄咸淳甲戌皆通籍後及贛州以前之作江西副使陳價廬陵處士張祥先後刻之附以指南前錄一卷後錄二卷則自徳祐丙子天祥奉使入元營間道浮海誓師閩粵羈畱燕邸患難中手自編定者吟嘯集則當時書肆所刋行與指南錄頗相復出紀年錄一卷亦天祥在獄時所自述後人復集眾說以益之惟集杜詩以世久單行未經收入今亦各著於錄至原本所載序記碑銘之類乃其家子孫所綴錄冗雜頗甚今並從刪削乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】

陸費

墀

欽定四庫全書

文山集卷一

宋文天祥撰

詩

次鹿鳴宴詩【時提舉知郡李愛梅迪舉送弟壁同薦】

禮樂皇皇使者行光華分似及鄕英貞元虎榜𨿽聨捷司龍門幸綴名二宋髙科猶易事兩蘇淸節乃眞榮囊書自負應如此肯遜當年禰正平

集英殿賜進士及第恭謝詩

於皇天子自乘龍三十三年此道中悠逺直防天地化升平奚羨帝王功但堅聖志持常久須使生民見泰通第一臚傳新渥重報恩惟有厲淸忠

禦賜瓊林宴恭和詩【壬戌以祕書省官與宴】

奉詔新彈入仕冠重來軒陛望天顏云呈五色符旗蓋露立千官雜佩環燕席巧臨牛女節鸞章光映壁奎間獻詩陳雅愚臣事況是賡歌气象還

明堂慶成恭進詩

於皇藝祖得乘幹聖主宣光奕葉前運再庚申皇建極祀同癸亥數防天中嚴外辦三千禮累洽重熙四十年願贊帝心長對越至忱功用貫垓埏

敬和道山堂慶瞻禦書韻

墨灑天奎映籀紅斯堂殿閣與俱隆方壺圓嶠神仙宅溫洛榮河造化工列聖文章千載重諸孫聲气一時同著庭更有邦人筆稽首承休學二忠【著作之庭乃胡忠簡公書周文忠公立】

劉左司前以著作郎主祕書省營繕事時落成適潘祕丞得郡檇李並餞行有詩次韻

蓬壺日月四時春金碧新來絢帝宸俎豆幸陪麟省雋衣冠中有虎符新詩餘和气生談麈坐久風光入醉茵多謝蘭臺舊盟主好歸羣玉領儒珍

祕省再會次韻

蓬菜春宴聚文星多荷君恩錫百朋四座衣冠陪賀監一時梁棟盛吳興圖書光動靑藜杖人物溫如古玉升好是木天新境界螢窻容我種金燈【古玉升見隋律曆志】

送曹大著知廣徳軍

暫屈瀛洲客來臨汭水民山川歸史記嶽牧屬詞人館舎朋簮舊都門祖帳新儒林官可紀何止更稱循

贈祕書王監丞

君不見祕書外監賀放翁鏡湖一曲髙淸風又不見太子師傅兩疏氏東門祖帳羅羣公人生晚節良不易頽波直下誰障東使人知有在我者二三君子爲有功我公金華山下住赤松安期白雲處風骨細瘦眞神仙急流勇退不肯顧我昔山中想風采幾回擊節歸田疏適來追陪水蒼佩親見辭歸白當路禦筆擢公領蓬山師表玉立東宮官兩年苦口一去字未許鷗鷺從公閒瑤池深深鎖策府玉皇宮闕僑其間暫分赤符管下界半空雲气常往還多少持麾辭上國悠悠風塵見此客莫作尋常太守看疏賀以來偉人物夜瞻婺女次舎中一防光明射南極公歸眠食重調防世道尙憑公气力

題莆陽卓大著順寧精舎三十韻

人生天地間一死非細事識破【闕】實八九分地位趙岐圖壽藏杜牧擬墓志祭文潛自撰荷鍤伶常醉此等蛻浮生見解已不易齊物逍遙遊大抵蒙莊意聖門有大法學者必孔自知生未了了未到知死地原始則返終終始本一致後來得西銘精蘊發洙泗吾體天地塞吾气天能帥一節非踐形終身莫繼志舜功禹顧養參全潁錫類伯奇令無違申生恭不貳聖賢當其生無日不惴惴彼豈不大觀何苦勤興寐吾順茍不虧吾寧始無媿人而有所忝曠達未足智卓哉居士翁方心不媚防防以去國七年無怨懟風雨三間茅松楸接蒼翠斯立亦樂哉未老先位置宇宙如許大豈以爲敝屣當其歸去來致命聊自遂天之生賢才初意豈無爲民胞物同與何莫非已累君方仕於朝名髙貴所萃乾坤父母身方來日川至西銘一篇書順事爲大義請君觀我生姑置末四字

送卓大著知漳州

蓬山隔風雨蕓觀司陽秋厭作承明直出爲漳浦遊問俗便桑梓過家拜松楸錦堂事相儷棠舍陰易畱向來瀾蠡間何物輒負舟翻覆十年事行止隨坎流倘來豈不再遲取終無尢太守執此往邦人庶其瘳昔予援西銘期子以前修願覿濟學四海放一舟

陸氏登三閣源明出一麾淸聲先漳浦便道拜長基赤子歌來暮同寅賦去思西銘功用大竚驗順寧詩大陸登三閣源明出一麾臨軒親策後上冢過家時秋色吳山外春風漳水涯斯文交獨厚羌賦送行詩【此初詩也不及用今附見此】

和蕭安撫平林送行韻【逢辰字應父樞密檢詳江西安撫】

得失元來赴塞翁何心桃李問東風人皆有喜榮三仕我尙無文謝五窮祕苑固知朋可正畏途猶恐甲方衷欲酧長者殷勤祝坎止流行學四忠

和朱衡守約山韻【渙字行父大理寺丞】

昔人一出正朋字今我慚非行祕書人樣相看願元祐詩章甚雅突黃初競言汲黯猶須復或謂顏愚亦可如把酒對花姑勿論春行後長莫妨徐

題潭觀云浪閣用誠齋韻

棄官學道勾山許學到至人本無怒赤子如魚頭不堪妖孽腥上流鉗鍵長潭鉄柱立摩挲穹石寶劍濕當時豈忍如是觀毒流不可開眼看英風凜凜萬古寒

潭觀和龔宰韻

晉代何曽谷此陵到今樓觀隠居停幻成鷗鷺乾坤闊淘盡魚龍雲水腥仙有神功防造化人將故事入丹靑我來欲去長橋孽祠下徘徊夜乞靈

送朱制乾象祖

一官贅漫任如何屢疏箋天气不磨宋祚萬年陳大計周圖五字訂前訛重尋範老憂時著旁竪文公衛道戈投匭近年殊不少有人說似此君麼

送三山林溶孫歸省

束書遊京師孤云瞻太行辭歸慕何蕃捨養殊歐陽山林乾坤靜菽水曰月長好味諸公詩勝讀寒泉章京城借永福寺漆臺口占似王城山【名孟孫字長翁後太常丞】

心如明鏡臺此言出浮屠後來發精義並謂此臺無此臺已是贅何況形而器圓釋正超然防頭會意思多謝城山翁一語迎禪鋒顧我塵俗人與物方溶溶

景定壬戌司戶弟生日有感賦詩

夏中與秋仲兄弟客京華椒柏同歡賀萍蓬可嘆嗟孤云在何處明嵗卻爲家料想親闈喜中堂自防茶

梅

梅花耐寒白如玉干涉春風紅更黃若爲司花示薄罰到底不能磨滅香

香者梅之气白者梅之質以爲香不香鼻孔有通窒我有天者在一白自不易古人重伐木惟恐變顏色大雅久不作此道豈常息詩翁言外意不能磨滅白

暑布送王廷舉用蕭敬夫韻

平生涼薄資埏陶誤大窰誰知此石怪愈沃乃愈焦昆侖織火防頓易鶉衣飄榮我絲蘿附免此蒲柳凋服之雪漫白長袂風搖搖表之以霧縠緣之以煙綃振衣從姬滿佩玉遊西瑤

髙人不煙火跳出天地窰掀然立千仞塊視金與焦香袂佛雪冷紫髯逐風飄摩挲防雲樹豈隨羣卉凋但知仙骨輕不學倒影搖人間盡描貌妙不在生綃揭斗斟天漿霞衣卻瓊瑤

題陳國秀小園

席地自乾坤半樹閱今古池館豈不寛每換牡丹主園公非隴傭獨捎占春風弄影不在多嗅香知乃翁長鶴展輕翮逺棲松桂林故宇入淸夢盤盤亦苦心中林風月賖十畝團幽陰林下有奇士繞柱從之吟

題靜山

地得一以寧凝然者捲石嵁巗及培塿異形不異質古之能定者悟此爲一極春榮秋以悴一嵗百態出鳥鳴花落句此意誰與詰所以尼丘人仁智不廢一萬象此緯經死灰彼何物明發此乎遊參入觀水術

贈拆字嗅衣相士

水火坎離紫陽怪滑波皮骨長坡駭解州得解解中膠費家卦鋪同一解唫字從金詩反窮貝何爲分田何同黃絹防婦我自樂竹犬多事鴉鶴翁

阿英薫蒸透肌理不潔未防好西子芙蓉浪中薔薇水蘇合蜣蜋忘彼已馬嵬新韈鉤新月腥臊千年天地裂是間曾著鼻孔麼梅香竇臭無如何

贈閭丘相士

急流勇退識眞臞昔有麻衣撥地鑪我亦愛君雲水趣莫言雷雨起江湖【言余遇水則發故云】

贈神目相士

道茂數遁甲長房得役鬼風鑑麻衣仙地理靑烏子擇術患不精精義本無二奇哉夢筆生熊魚掩前氏

贈鏡湖相士

五月五日揚子江心水鑄作道人雙瞳子吾面堞子大安用鏡照二百里

贈秋月葉相士

急流勇退神仙跛蹩龍鐘將相借問華山山中何似天津橋上

贈曽蘭谷相士

許負眼禰衡口巧言甘莠言醜

贈月洲相士

月洲月眼閱人多且道西州事若何朱紫貴人皆好命不知中有孔明麼

贈劉矮跛相士

鏈石爲形鏗金爲音世方好圓癡守方心陰陽絪緼人一气質善惡之微證於聲色意所欲發𨿽吾不知彼美子劉洞其先幾骯髒難合今世道病如子所言生稟已定戅夫勇士往往一偏以視妾婦豈不猶賢洪範徳三二曰剛克會其歸其好是正直學問工夫气質用微汝能觀形安知其餘

子術已定吾情已成子執子術吾安吾情

媻姍三尺軀舉止如不揚瞻視照肝膽音吐何瑯瑯君看水中鳬不及鶴脛長昔聞防憐蚿未聞一足僵萬物各自適形色安足量子言良有理與子持酒漿

贈梅谷相士

當年壽陽額春風防顏色後來廣平腸冰雪峙气骨世人識花面識花還自淺花有嵗寒心淸眞堅百鏈君家在梅谷自詭知梅熟須得花性情不假花頭目莫說和羮事花被和羮累突兀煙水村我梅自林氏

贈碧眼相士

蒼蒼垂天云靈照行下土秋江浸艸木魚鰕歷可數睂山老麻衣偸入此阿堵色界只防頭從人道吾瞽

贈鏡齋徐相士

鄒忌不如徐公美引鏡自窺得眞是門下食客才有求昏昏便與妻妾比徐家耳孫卻不然自名一鏡京師市世人無用看靑銅此君雙眼明秋水君以無求遊公卿勿令此鏡生瑕滓堞子大面何難知從今光照二百里

贈鑑湖相士

瘦竹淩風弄碧漪山光云影共熹微月黃昏裏疎枝外認取半天孤鶴飛

贈趙神眼

一絳一褐髯如鐵神爲秋水眼爲月欲從壺子覓三機劍首終然吹一吷

贈桂巖楊相士

榮悴紛紛未可期夕多未振已朝披得剛難免於今世行好須看有驗時萱晝堂前惟有母槐陰庭下豈無兒好官要做無難做身後生前是兩岐

宣州罷任再贈

貧賤元無富貴思泥塗滑滑總危機世無徐庶不如臥見到淵明便合歸流落丹心天肯未崢嶸靑眼古來稀西風爲語巖前桂若更多言卻又非

贑州再贈

此別重逢又幾時贈君此是第三詩眾人皆醉從教酒獨我無爭且看棋凡事誰能隨物競此心只要有天知自知自有天知得切莫逢人說項斯

贈彭別峯太極數

手把先天已後書當來一畫本全無白雲山下泠泠水自在人間太極圖

贈黃生銀河數

乘槎人從天上來天上知有君平術黃生能談君平書不知曾認支機石

贈楊樵隠應炎談命

莘郊一介堯舜君民薇山二難百世忠淸富春耕叟涕洟雲臺終南遁士仕宦梯媒是數公者俱以隠名木石一迹霄淵異情九華山人賣樵江湖請算世間幾種樵夫

贈葉大明

大明標榜葉氏子自稱後村門下士誤言木吉孛爲災後村曽發一笑來其師流傳說如此寧知禍福乃不爾犀腰貂首徒勞人甘藜豢藿無苦辛我生有命殊六六木孛循環相起伏袖中莫出將相圖盡洗舊學讀吾書

贈舒片雲

麻源謫仙人噓呵成陰陽向來懷袖間冉冉天孫裳一夕大雷電六丁下取將仙人乘風來帝鄕又從膚寸起飛揚仙術亦如此天機神翕張有時行渾天周遊十三萬里彊往來仙馭不可韁正恐問命人望气蓬萊隔茫

贈彭神機

挽彊二石徒碌碌學到穿楊精藝熟百發百中無虛百中一跌前功辱彭君絕識透黃間不師逢羿師珞琭天度三百六十彊一算不容失正鵠吾聞天機難語人往來了了拈眾鏃君姑藏用凝於神矢口莫輕談禍福

贈劉忠朴

檻何爲折劍何借須肯爲拂糞肯嘗馬公布衾王公飯石家錦障丁家香忠邪佞邪兩無定一雕一璞異其性忠朴先生躔法髙古今四者豈關命五九六餘能善惡鐵算不是並州錯便從忠朴問如今忠果能忠朴誰朴

贈金稱

我有一叢籬下花黃金滿眼無人拾夜看璇璣度玉衡猿啼雨外靑山濕

贈餘月心五首

月之所在謂之身朝市山林幾樣人靜看一輪如此潔莫將身著軟紅塵

我生之辰月宿斗如何謗譽由箕口月明只合酌眼看斗亦何須挹漿酒

月比於人歷世多才圓又缺幾消磨只因受用長生藥嗟爾死蛙如月何

一種黃州月曹蘇善惡幾吾磯連月釣此月是邪非子心月其明子術星之數爲月詰眾星不知何以故

贈塗內明

老云五色令人盲面壁不視佛慧生彼皆去眼絕人僞孰知塗者出天成有口能談貴人命有耳能聽貴人聲此中一片光明藏嗜欲淺處天機深

贈一壺天李日者

汝南市人眼壺小天地大誰知賣藥翁壺寛天地隘李君血肉身大化中一芥天度三百餘滿腔粲著蔡仙翁以過謫長房以術敗造化多漏泄鬼神爭訝怪君歸視斯壺口匏深覆蓋得錢且沽酒日晚便罷賣

贈蕭巽齋

未有大撓書先有伏羲易古人尙卜筮今人信命術八卦與五行皆自河圖出易中元有命道一萬事畢卦義六十四蕭君得其一江湖旅瑣瑣談命以巽入人情愛委曲【闕】嫌棘棘言言依忠孝君平意未失我生獨骯髒動輒【闕】

是有【闕】流行誰隕復誰詘安能從兒女朝夕談暱暱【闕】卦有人【闕】不妨【闕】賣直

贈曽一軒

磨蠍之宮星見斗簸之揚之箕有口昌黎安身坡安命【闕】

生無不有我有斗度限所經適然天尾來臨【闕】𨿽非【闕】

涉一年見錦紛雜揉吾家祿書成巨編往往日者迷【闕】

一軒曽正徳其說已在前五年陰陽造化蕩晝夜世間利【闕】非偶然未來不必更臆度我自存我謂之天

贈龔豫軒數術

挾防考休徴巫甘邁何追君亦布靈艸乃復探其微載觀河洛書今也休明時天髙鳯鳥翔擊拊遨以嬉

贈尅擇徐吉甫

東望會稽山穆陵郁岧嶤卜壤藏劍履伯也昭其勞昔者遊仙人龍耳致君王君家世其傳芳踵疇可量靑囊落君手辯語如流河尋云履髙阜湯湯俯長波朔風天垂萬里艸離離安得結方軌爲君起遐思

贈魏山人

君不見而家直臣犯天怒身死未寒碑已僕又不見而家處士承天渥閉門水竹以自樂云仍妙防曽楊訣謂餘地宅誰優劣小煩穏作子午鍼靈於已則靈於人

贈老庵廖希說

短屐平生幾兩穿錦囊眞得當家傳山中老去稱庵士天上將來說地仙面皺不妨筋骨健舌存何必齒牙全金精深處苓堪飯更住人間八百年

彭通伯衛和堂

理身如理國用藥如用兵人能保天和於身爲太平外邪姦其間甚於防搶攘守防一不謹乘間敵益勍古有黃帝書猶今六韜經悍夫命雄喙仁將資參苓羽衣爲其徒識破陰陽爭指授別生死錚然震能名道家攝鉛汞膚腠如重扄到頭關鍵密六气無敢嬰君方建旗鼓不敢走且驚他時櫜吾弓閉門讀黃庭

贈適庵丹士

本是儒家子學爲方外事此身恨鳬短有意求蟬蛻猶畱鼎余藥還授人間世從君臥山中共談景祕

贈劉可軒寫眞

燕頷鳶肩都易寫從前只道防睛難近來阿堵君休問燈下時將頰影看

慧和尙三絕

畫我郎潛先帝時而今白髮漸參差若交傳入都人眼疑汝前身妙善師

傳神

風雪衡山涕滿膺懶殘不管自家身殷勤撥火分煨手卻有工夫到別人

相

花光老矣墨婆娑無賴梅花一白何爲問西來宗防道世間色相是空麼

畫

象奕各有等級四絕品四人髙下

螳臂初來攫晚蟬那知黃雀沫饞涎王孫挾彈無人處一夜雕盤薦玳筵

右一爲周子善言蕭耕山能勝二劉不覺敗於子善子善又敗於我

射虎將軍髮欲枯茫茫沙艸正迷塗小兒謾取封侯去還是平陽公主奴

右二爲耕山言老夫敗與子善也

坐踞河南百戰雄少年飛槊健如龍世間只畏兩人在上有髙公下慕容

右三爲劉淵伯言所畏者惟吾與子善

擊柱論功不忍看築壇刑馬誓河山當年絳灌知何似只在春秋魯衛間

右四爲劉定伯言與淵伯上下也

贈樂軒彭善之

吾家小黃溪其間石甚巨可冩歸來辭可刻盤谷序晉唐文章手誰敢以自負異時此重來煩君作玉筯

贈墨林曹大崧

巍峩防婦碑伶俜七步詩又得墨林墨淋漓湊作曹家三絕奇

贈刋圖書蕭文彬

蒼籀書法祖斯冰篆家豪昔人鋒在筆今子鋒在刀收功棠谿金不禮中山毛囊錐脫穎出鐫崖齊天髙

題周山甫錦綉段

客從西北來遺我錦綉段上有雙鳯凰文彩何燦燦置之防笥中嵗月亦已晏天孫顧七襄雷電下河漢鳯凰忽飛去遽然失把玩貧家機杼寒秋虫助子嘆

還梅村詩軸

乃翁聖兪君瑰辭燦琳瑯吾鄕歐陽子逸韻諧宮商人物雄中原園囿盛洛陽醲郁追皇風詭怪抑晚唐云仍四方誌生長百戰場憂國杜少陵感興陳子昻我亦靑原人君遺明月光掩卷不能和握手談肝腸

贈羅雪厓樵靑

蕭蕭山下人閉門衣裘單春心動溪谷曉起捫松看

題得魚集史評

男兒生作事豪傑死畱名天運常相禪江流自不平百年多險夢千古有閒評諸父淵源在吾猶及老成

題彭小林詩槁【其父號雅林】

晚識宗文憶浣花刪余今見雅名家牙簽料理西風讀共笑鐘山說老鴉

題玉聲甫松坡樵苦唱後

倚柯睨蒼髯短蓑挾風雨談道誰我知對奕者其侶狂吟發悲調谷鳴相律呂扊扅豈不怨寧售大夫股長鑱斸仙苓獲薪爲吾煮

題毛霆甫詩集

云澗美毛霆甫詩也英英白雲在澗之濆彼美人兮其徳孔純英英白雲在澗之阿彼美人兮其思孔多白雲英英澗水泱泱彼美人兮顧大且昌云澗三章章四句

送趙王賔三首

風流不比賀家狂瀟灑黃冠意更長自有武夷溪九曲鑑湖何必問君王

蕭然被褐不求知歸倚溪船理釣絲卻笑荊山空自售未應有智不如葵

嬾從原上訪桃花又不靑門去種傳得神仙蟬蛻法君如覓我問煙霞

又送前人琴棋書畫四首

不知甲子定何年題滿柴桑日醉眠意不在言君解否壁間琴本是無

琴

我愛商山茹紫芝逍遙勝似橘中時紛紛白方龍戰世事從他一局棋

棋

蔡邕去後右軍死誰是風流入品題只少蛟龍大師字至今風骨在浯溪

書

欲覓龍眠舊時事相傳此本世間無黃金不買昭君本只買嚴陵歸釣圖

畫

題延眞羅道士玉澗

雙巖夾方流知有至妙蘊山石發淸暉艸木得餘潤泉源皆寶气樵牧駭潛蜃仙翁獨危坐華池養水性神澤溫而栗骨峭老益勁苔磯枕碧時有魚出聽糜瓊飯潺湲沖淡意無眹

聽羅道士琴

斷厓千仞碧下有寒泉落道人揮絲桐淸風轉寥廓飄飄襟裌舉冰紐不禁薄紫煙防丹露雙舞天外鶴吾聞泗濵磬暗合角與徴又聞天樂泉淨洗箏笛耳如何碧一乃此並二美藍田滄海意請問玉溪子

聞居和云屋道士

一樽聊共此時心文字追誰落醉吟仙子樓臺修竹外行人冠蓋畫橋陰一年芳艸東風老五日空江夜雨深且作蘭亭歡喜集更論誰後又誰今

遊集靈觀【時奉祠祿】

小洞煙霞國重陽風雨秋歐公嵩嶽步朱子武夷舟香火眞吾職觥籌且此遊龍山馬臺事糠粃舊王侯

題凝祥觀

前路風塵走且僵我來一日此徜徉歐公自是遊嵩觀迂叟元非過太行始信神仙還有國不知蠻觸是何鄕世間如此紛紛者贏得山林作道場

遊靑原二首

鐘魚閒日月竹樹老風煙一徑溪聲滿四山天影圓無言都是趣有想便成緣夢破啼猿雨開元六百年空庭橫防蝀斷碣偃龍蛇活火防禪筍眞泉透佛茶晚鐘何處雨春水滿城花夜影燈前客江西七祖家

題碧落堂【知瑞州日】

大廈新成燕雀歡與君聊此共淸閒地居一郡樓臺上人在半空煙雨間修復盡還今宇宙感傷猶記舊江山近來又報秋風頗覺憂時鬢欲斑

和龔史君韻【名奇知瑞州日】

淡和心事葛天民回首歸來淸渭濵長倩君房孫子行道原義仲軰流人一生受用忘非是萬事升沈等故新近日貞元朝士少蒲輪有命出楓宸

餞新班弟

送君天上去當戶理瑤琴萬里白鷗逺千山黃葉深江空行路影日暮倚門心若見西湖雪灞橋人正吟

別弟赴新昌

十載從遊久諸公講切精天淵分理欲內外一知行立政須規範修身是法程對牀小疏隔戀戀弟兄情

和韻送逸軒劉民章【庚午科名子後】

少日屠龍事已勞送人千里發江濤蓬萊地近風方細閶闔門開日正髙春裏看花須欵欵雨中剪韭且陶陶金吾已辦長安月雙鳯扶云立海鼇

題宣州疊嶂樓

初曰照髙樓輕煙在疎樹峨峨逺岫出泯泯淸江去檐隙委殘澑屋隅連宿莽薈蔚互低昻熹微分散聚城郭諒非昔山川儼如故童鬒已零落姝顏慰遲莫沈沈澹忘歸欲歸重回顧

題宣州推官防覽翠堂前宣州推幕李君於其廨作亭梅聖兪以覽翠名之而爲之記今去之二百餘年碑埋沒久矣天臺陳君客實來發而得之復表之亭上江山如昨翰墨宛然盧陵文某時守玆土旣爲作顏間二字復詩以志之

都官自楚產文采光陸離當年從事君如與山川期嵗月忽已適天球落塵土豈曰無嘉賔過者不我顧誰令赤城子發坎出方瑉靈物必復見其見乃以人回視城南端飛甍俯蒼蒨物理有屈伸流峙豈云變寥寥南樓月至今有遐音千年一解後共調風中琴亦欲結方軌擥茝事幽尋行行且言邁踟躕思何深

登雙溪閣

碧落神仙宅當年庾謝來煙雲連艸樹山水近樓臺萬雉銀釭舉幹鴉鐵騎回梅花衣上月把玩爲徘徊

題吳城山

龍行人鬼外神在地天間彭蠡石砮出洞庭商舶還秋風黃鵠闊春雨白鷗閒雲際靑如粟河流接海山

貧女吟四首

柴門寒自閉不識賞花心春筍粹如玉爲人拈繡鍼春

竹扇掩紅顏辛苦紉白薴人間羅雪香白薴汗如雨夏

西風兩鬢松涼意吹伶俜百巧不救貧誤拜織女星秋

巧梳手欲冰小顰爲寒怯有時衿肘露頗與雪爭潔冬

名姝吟

丈夫至白首鐘鼎垂功名未有朱門中而無絲竹聲與主共富貴不見主苦辛名姝從何來婉孌出神京京人薄生男生女卽不貧東家從王侯西家事公卿吾行天下多朱紫稀晨星大都不一一甚者曠數城如何世上福冉冉歸娉婷乃知長安市家家生貴人

東方有一士

萬金結遊俠千金買歌舞丹靑映第宅從者塞衢路身爲他人役名聲落塵土他人一何傷富貴還自苦東方有一士敗垣半風雨不識絲與竹飛雀滿庭戶一飯或不飽夜夢無驚寤此事古來多難與俗人語

和故人韻

去嵗湟中谷醫瘡咸糶新一言堪救藥三秩敢貪嗔自是仁由已休論哲保身當時若瘖黙何面見鄕人人情嗟愈變世法合何如气以心平定才因意廣疎時行或時止無咎亦無譽第一嚴交際琴紳敢不書

賦吉州隆慶寺塔火

玉塔穿空不可梯剨然霹靂暗招提四城決破吳胥眼一炷然成漢卓臍風雨滿山連地捲鬼神現世覺天低時人子細回頭看萬事悠悠落日西

寄故人劉方齋

溪頭濁潦擁魚蝦笑殺漁翁下釣差棹取扁舟湖海去悠悠心事寄蘆花

題髙君寶紺泉

渟渟巖下澄碧落梧影寒瑤披淸猋殘月照濎濙俯淵測浮雲流日蕩苕潁向來滄浪歌孺子不可【闕】載霑衣上塵懷古意深永招招素心人相期發深省

題曾氏連理木

後皇嘉樹生僪佹四衢五衢合一軌徳澤純洽八方一乘木而王固如此大明香琴橘眞觀玉華李一時圖傳傳奇觀榮華過眼轉九易惟有武城宅前樹不知何年已連理從來縣官不以聞武城子孫世傳美人言協气薰嘉生此家孝友陶協气朱門多少鎖喬木百年瞬息滋一喟焉得鼎鼎爲輪囷受命不遷相曽氏傳聞此木更八世方遇麻陽大夫記誠齋先生字麻陽誠齋又幾年卻入靑螺地輿志比來徹當路表名連瑞裏有日捧圖上嘉禾靈艸共靑史物生隠顯殆有時展如之人亦應爾楩楠杞梓𨿽奇生繼此廬陵城北不止稱三瑞

題滕王閣

五云窻戶瞰滄浪猶帶唐人翰墨香日月四時黃道闊江山一片畫圖長回風何處搏雙鴈凍雨誰人駕獨航回首十年此漂泊閣前新柳已成行

題黃岡寺次吳履齋韻【名贊丞相】

長江幾千里萬折必歸東南浦驚新鴈廬山隔晚風人行荒樹外秋在斷蕪中何日洗兵馬車書四海同龍霧洲覺海寺次李文溪壁間韻【名昴英侍郎】

闍黎鐘後訪團蒲江色漫漫晝欲晡一笛梅邊何滿子幹蓑蘆外筆頭奴急風吹鴈還家未新雨生濤到海無本是白鷗隨浩蕩野田漂泊不爲孤

題鐘聖舉積學齋

東家築黃金西家列珊瑚嘆此艸露晞良時聊斯須古人重孜孜殖學乃菑畬彼美不琢雕櫝中竟何如空同白雲深君子式其廬棐幾照初陽垂籖動涼噓方寸起岑樓一勺生龍魚辰乎曷來遲競諸復競諸

題顏景彛八窻玲瓏

我闥無纖埃風日自淸好面面有芙蓉何如交翠艸吾聞開十牖不及一戶明泰宇有天光八荒盡夷庚予鄧峒【闕】巽齋歐陽先生爲淦鄧峒賦詩以孝子慈孫望於人先生之盛心也敢不拜辛敬贊鄧君勉之

乃翁猶旅殯霜露幾焄蒿日與淸江逝云連桂嶺髙時無郭元振夢有令狐綯目斷方田墓招魂我欲騷

題陳正獻公六梅亭

相府亭前梅六株四圍香影防琴書月華猶帶玉堂色風味曽分金鼎餘五柳門前空寂寞三槐堂上竟蕭疎惟渠不變淩霜操千古風標只自如

題古磵【爲里人張伯義作】

市腰石有千年磵石眼泉無一日乾天下蒼生應有望不知龍向此中蟠

文山集卷一

欽定四庫全書

文山集卷二

宋文天祥撰

詩

文山卽事

宇宙風煙闊山林日月長開灘通燕尾伐石割羊腸盤谷堪居李廬山偶姓康知名縂閒事一醉棹滄浪

出山

日日騎馬來山中歸時明月長在地但願山人一百年一年三百餘畨醉

辟山寄朱約山

一笠一蓑三釣磯歸來不費買山貲洞天福地深數里石壁湍流淸四時樵牧舊蹊今可馬鬼神天巧不容詩先生曽有空同約那里江山未是奇

山中卽事

攜壺借艸醉斜陽白鶴飛來月下雙蘆葉西風驚別浦芭蕉夜雨隔疎窻千年帝子朱簾夢一曲仙人鐵笛腔若問山翁還瘦否手持漁竹下寒江

宿山中用前韻

南山之隩北山陽羽扇輕風共影雙畫槳菇蒲明月笛靑燈蟋蟀白雲窻半生逰子成行債一夜佳人作別腔倚釣重來此簔笠梅花十里雪空江

山中

滄洲棹影荻花涼欵乃一聲江水長賴有篿風堪斫膾便無花月亦飛觴山中勢已驚東晉席上人多賦晚唐何處魯羮不可飯蚤泉石入膏肓

山中謾成柬劉方齋【名夢桂居南湖太師公孫】

東風解凍出行嬉一哄煙塵隔翠微自有溪山眞樂地從來富貴是危機二三輩行惟須醉多少公卿未得歸明日主人酬一座小船旋网鱖魚肥

山中載酒用蕭敬夫韻賦江漲

拍拍春風滿面浮出門一笑大江流坐中狂客有醉白物外閒人惟奕秋晴抺雨妝縂西子日開云暝一滁州忽傳十萬軍聲至如在浙江亭上逰

山中立夏用坐客韻

歸來泉石國日月共溪翁夏气重淵底春光萬象中窮吟到云黑淡飲勝裙紅一陣聲好人間解慍風

山中和韻

白扇揮殘暑靑鞋踏嫩晴花牀尋小隠石鼎引長鳴紗帽有時去酒壺惟意傾山僧癡與坐閒卻瘦彌明

山中自賦

【闕】

門外蒼松一水修不必淸髙逼巢許祗教瀟灑勝由求空花自滿三千界老樹相防五百秋坐有鷹揚人物在怕牽昨夢上漁舟

入山卽事

江流風防防雲薄雨絲絲上馬忙呼繖巡檐靜看棋露天廚作濘沙地水生池秉燭畱前夕玆逰更絕奇

山中感興三首

載酒之東郊東郊艸新緑一雨生江波洲渚失其足靑春豈不惜行樂非所欲采芝復采芝終朝不盈匊大風從何來奇響振空谷我馬何黃息我西山麓

山中有流水霜降石自出驟雨東南來消長不終日故人書問至爲言北風急山深人不知塞馬誰得失挑燈看古史感淚縱橫發幸生聖明時漁樵以自適

桃花何夭夭楊桞何依依去年白鳥集今年黃鵠飛昔爲江上潮今爲山中云江上潮有聲山中云無情一年足自念況復百年長但存松栢心天地眞茫茫

山中呈聶心逺諸客

誰入山來問野舟一篙花外渡深流小顰風樹蹁躚鶴淺約湍沙浩蕩鷗湖上有時思洛社人間何處不滁州徘徊才是黃昏候短笛先吹月上樓

再用前韻

黃葉婆娑上釣舟喚回舊夢到江流多情政自憐檣燕兩鬢終當付野鷗未說離懷向南浦須知詩意在防州朔風昨夜吹沙急早覺寒聲戰玉樓

山中六言三首

兩兩漁舟搖下雙雙紫燕飛回流水白雲芳艸淸風明月蒼苔

鶴外竹聲簌簌座邊松影疎疎夜靜不收棋局日髙猶臥紗廚

風暖江鴻海燕雨晴檐鵲林鳩一段靑山顏色不隨江水俱流

用蕭敬夫韻

庭院芭蕉碎緑陰髙山一曲寄瑤琴西風逰子萬山影明月故鄕千里心江上斷鴻隨我老天涯芳艸爲誰深雪中若作梅花夢約莫孤山人姓林

山中

煙雲開窈緲荊棘剪離披蠟屐上下齒竹枝長短詞半山江色透獨樹午陰遲世上兒孫老有人猶看棋倐忽當年遇防茸防度披水霞明晝捲艸樹幻騷詞鳥過目不瞬江流意自遲世人空黑白一色看坡棋

竹花

黃家紫家鬭魏姚夷齊玉立靑蕭蕭便是人間小天地不特水上作萍漂

夜歸

市橋燈火未闌一簇人家樹影間想把神仙爭羨我不知我正羨渠閒

八月十六日見梅

廣寒殿裏玉樓開那得孤山處士來半夜西風半身影夢中騎得雪驢回

和蕭秋屋韻

蘆花作雪照波流黃葉聲中一半秋明月嬋娟千里夢扁舟汗漫五湖逰星辰活動驚歌笑風露輕寒敵拍浮贏得年年淸賞處山河全影入金甌

月夜

月到中天云劃開斷橋幻出玉樓臺夜深一鶴掠舟過疑是坡仙赤壁來

江行

日日看山好山山山色蒼忘機鷗下早戀廐馬行忙松曉淸風濕荷秋流水香短蓑吹鐵笛年嵗大江長

紙帳

紙帳白如雪上有坐客影一白不自由黑光蕩無定人倦影已散依然雪花瑩須臾秉燭眠相忘心目靜

爲劉定伯索油蕨

我欲登山去采薇江南秋雨正霏霏仙家解有逡巡手一筯西風落翠微

山中小集

江山閒勝賞萬戶不須畱客醉客多事吾詩吾自酬夕風吹絳蠟春色漾黃流賔客歸來夜滁翁無此逰

新年

梅花枕上聴司晨起綰金章候拜親喜對慈顏看鋪鬢髮𨿽疎脫未如銀

生日和聶吉甫【五月初二日】

靑蒲花未老黃竹筍初生細詠詩工部閒評字率更大江流日影時鳥說春榮共作千年計身謀政自輕

生日和謝愛山長句【松老字伯華】

余屏迹山間誦昌黎三星行政自多感亦何有於初度客謝愛山翩然逺來貽我長句噓拂而繅借之者至矣倚歌而和愧不成章

寓形落落大塊間噓吸一气自往還桑弧未了男子事何能局促甘囚山昔年此日作初度賔客如雲劇歡舞今年避影卻閉門捧觴自壽白頭母故人憶我能逺來虹光滿袖生瓊瑰一桮相屬慰岑寂使我發笑愁顏開簸揚且聴箕張口丈夫壯气須衝斗夜闌拂劍碧花寒掘首相期出云表

生日謝朱約山和來韻

元丰五年正月日洛中耆英佳話出當時韓公七十九歡噱賡酬老吟筆偉然冠劍照孔鸞鮐背鳩杖蒲輪安韓公而下文寛夫相髙以壽不以官洛塵已隨流水急云仍相逢松下石顧我行輩眞我來兼謩故事彊安排約對靑山共長久醉歌要賡滁州守願隨後社著深衣闌風伏雨從是非便令攜樽西墅去山花山烏爲歌舞招招瑤毋來庭闈拍手共笑偸桃兒吾山陂陀白雲滿猿鶴司我北門管紫霞隔斷雞犬聲下有琥珀滋長齡向來福地七十二此亦淸髙仙地位朝逰昆侖暮空同駕風鞭霆迎我公丹厓翠壁千萬丈與公上上上上上

生日山中和蕭敬夫韻

山深不用結涼棚風起江蘋暑气輕處士林泉自今古男兒弧矢付豪英客來不必籠中羽我愛無如橘裏枰一任蒼松栽十里他年猶是茯苓生

與朱古平飲山中和蕭敬夫韻【古平名埴字聖陶丙辰賦魁大傳倅】

江山自足飲千杯況有如今此客哉石室只還湖守住蘆峯曽屈晦翁來酒酣剰有詩酬唱步倦何妨車往回逰徧此山方可別北厓莫遣曉雲開

所懷

英英香蕙瑩朝華收拾東風作一家燕語鶯啼春又夏燈花剔盡暗窻斜

山中偶成

白鶴飛來牽我衣東風吹我下漁磯常年只爲靑山誤直艸君王一詔歸

次約山賦杏花韻

名花韻在午晴初雨沁胭脂臉更敷蒲驛莫妨娯刺史錦坊豈不勝中書時無艶曲臨軒縱公莫巍壇韞匵沽春老緑陰靑子近東風來往一吹噓

贈南安黃梅峯

淸淺風流聖得知黃昏歸鶴月來時嶺頭更有髙寒處卻是江南第一枝

送人往湖南

鴈拖秋月洞庭邊客路淒涼野菊天云隔酒尊橫北海風吹詩史落西川夜深鬼火千山雪春後鵑花一柱煙爲我祝融峯上看朝暾白處禮逢仙

題張景召簿尉梅墅並餞入南

喚醒三影燕支魂一枝半樹専黃昏江南暗香郁不住霜風吹入羅浮村疎枝不入輞川畫暗香不到東山棋云階一枕梨花夢參橫月落無人知

和謝愛山晚吟韻日晚與客散步因誦夕陽𨿽好不多時之句謝愛山欣然賦之餘亦率然口占以和亦一時之樂也

日落未落天滄浪懸厓掛壁畱餘光紫煙翠霧空迷茫颼颼度壑松風長牛背短笛吹歸忙飄飄逸興空悠揚襟懷灑落萬慮亡須臾薄暝山色藏長歌浩浩相激昻澹雲弄月微昏黃

別謝愛山

緑綺知音早靑燈對語遲那知今雨別又重故人思山隔詩情逺云含客思悲小樓今夜笛莫向月中吹君今拂衣去我獨枕書眠一片過林雨數聲當戶蟬情長空有恨吟苦不成篇後防知何日西風老鴈天

和胡琴窻【名目宣字徳昭】

買得靑山貴似金瘦笻上下費沈吟花開花落相闗意云去云來自在心夜雨一江漁唱小秋風兩防客愁深夾堤密與栽楊桞剰有行人待緑陰

七月十三夜用燈牌字韻湊成一詩與諸賔一笑

赤壁當年賦子虛西風忽復到菇蒲蟾蜍影裏千秋鑑蟋蟀聲中七月圖詩思飄飄入云漢歌聲隠隠動江湖萬家蕭鼓連燈火見說年來此事無

病中作

嵗月侵尋見二毛劍花冷落鸊鵜膏睡餘吸海龍身瘦渇裏奔云馬骨髙百忌不容親酒具千愁那解減詩豪起來大作屠門嚼自笑我非兒女曹

又二絕

瞿塘隘處眞重險勾漏波前又一灘世事不容輕易看翻雲覆雨等閒間

病中忽悟通眞理靜處専尋入定工雨汗淋頭都不管須臾知气自沖融

又賦

一病忽兩月蓬頭夏涉秋形羸心自壯手弱筆仍遒昨夜燈如喜今宵蝶莫愁問誰驅五瘧正與五窮謀一病四十日西風艸木涼倚牀腰見骨覽鏡眼畱眶倦防吟詩杖頻燒讀易香夜深排果餌乞巧大醫王

又賦

病中心如故閒中事更生睡貓隨我嬾黠防向人鳴羽扇看棋坐黃冠扶杖行燈前翻自喜瘦得此詩淸驟雨知何處一溪秋水生苦吟肩鶴瘦多病耳蟬鳴隠幾惟便睡挑包正倦行山深明月夜乞我半窻淸寄興逃吾病吟詩老此生風髙鴻鴈起晴久鵓鳩鳴野樹辭秋落溪雲帶雨行晚涼便懶坐移傍竹陰淸

借道冠有賦

病中蕭散服黃冠笑倒羣兒指爲彈祕監賀君曽道士翰林蘇子亦祠官酒壺釣具有時樂茶竈筆牀隨處安幸有山陰深宻處他年煉就九還丹

又賦

一畨潮信過時暫脫熬煎心似轆轤轉身如徽纆纒夜聴饑鼠嘯畫看伏雌眠急雨千山動應知爲解【時以艸果數百枚作枕遂得汗】

病甚夢召至帝所獲宥覺而頓愈遂賦

臥聴風雷叱天官赦小臣平生無害物不死復爲人道徳門庭逺君親念慮新自憐螻蟻輩豈意動蒼旻

病愈簡劉小村

秋光沁人骨意气曉來新古鼎龍團雪虛檐麈尾春商山奕棋老赤壁洞簫賔風月眞倉扁招呼入屋頻倦余心似酒病起首如蓬黃竹斷橋雨白蘋長笛風僊僊鷗屢舞咄咄鴈書空孤負秋來眼閒挑爨下桐

夜坐偶成

蕭蕭秋夜涼明月入我戶攬衣起中庭仰見牛與女坐久寒露下悲風動紈素不遇王子喬此意誰與語

簡琴窓云屋竹軒諸友

世情千萬變險甚劍頭炊嗜傳姑成癖登山且作癡煙霞非疾痼泉石自心馳獨喜精神健山中剰有詩

用前韻畱琴窻

百年矛上淅萬事枕中炊病苦還思老貪嗔未若癡云低天欲動江長岸如馳明月西風健山頭賦別詩

又用韻簡李深之【名道大號深齋】

晚尊和月吸早飯帶星炊鵬鷃從髙下螳蟬任黠癡水澄神自止云逺意俱馳門外誰車馬故人來課詩

早起偶成

澹澹池光曙沈沈野色秋片雲生北捨只鴈過南樓有見皆成趣無言縂是愁芭蕉夜來水咽罷自搔頭

又用韻

江山如有意天地可無秋夜月馮驩鋏西風王粲樓露蛩令我喜煙艸爲誰愁且醉桮中物相看尙黑頭

曉起

夢破風煙迥衾寒不自由鐘聲到枕曙月影入簾秋鴈過江山老蛩吟艸樹愁整冠人共笑兩月不梳頭逺寺鳴金鐸疏窻試寶燻秋聲江一片曙影月三分倦鶴行黃葉癡猿坐白雲道人無一事抱膝看回文

夜坐

淡煙楓葉路細雨蓼花時宿鴈半江畫寒蛩四壁詩少年成老大吾道付逶遲終有劍心在聞雞坐欲馳

和朱松坡

學醫未至大醫王笑殺年年折臂傷屏裏江山如出色亭臯松菊已成行細防不語禪三昧靜對無琴一張多謝嶺頭詩寄我滿園梅意弄春光

陳貫道摘坡詩如寄以自號達者之流也爲賦浩浩歌一首

浩浩歌人生如寄可柰何春秋去來傳鴻燕朝暮出沒奔羲娥靑絲冉冉上霜雪百年歘若彈指過封侯未必勝圃靑門老子聊婆娑江湖流浪何不可亦曽力士爲脫靴淸風明月不用買何處不是安樂窩鶴脛豈長鳬豈短防足非少蚿非多浩浩歌人生如寄可柰何不能髙飛與逺舉天荒地老縣网羅到頭北邙一抔土萬事碌碌空奔波金張許史久寂莫古來賢聖開丘軻乃知世間皆長物惟有眞我難滅磨浩浩歌人生如寄可柰何春夢婆春夢婆拍手笑呵呵是亦東坡非亦一東坡

借朱約山韻就賀掛冠

身健尙堪松下飯眼明正好橘中棋靑山有約當朱戶白首何心上粉闈栗裏田園供雅興午橋鐘鼓賞淸時晚來倦客秋江上坐看半天黃鵠飛

用前人韻賦招隠

釣魚船上聽吹笛煨芋鑪頭看下棋賸有晚愁歸別浦已無春夢到端闈去年尙憶桃紅處好景重逢橘緑時珍重山人招隠意猿啼鶴嘯白雲飛

用前人韻招山行以春爲期

掃殘竹徑隨人坐鑿破苔磯到處棋一水樓臺開曉鏡萬山花木放春闈雪中更有回舟興林下豈無燒筍時莫待東風吹桞絮眼穿籠鶴繞湖飛

翰林權直罷歸和朱約山韻

閒雲舒捲無聲畫醉石敲推一色棋試問掛瓢棲碧洞何如襆被臥彤闈夢中芳艸還成路別後黃花又是時羞殺今年堂上燕片心寄與鴈南飛

慶羅氏祖母百歳羅氏慶門壽母百歳父老見所未嘗鄕裏誇以爲盛某旣交朋升堂爲壽退布席防事與橫舟昆弟子侄舉酒盡歡酒酣賦詩志喜也

麗日萱花照五云升堂風采見幹淳蓬萊防上逢王母婺女光中見老人雨露一門華發潤江山滿座緑衣新只將千歳求爲壽更住人間九百春

拜羅氏百歳母之明日主人舉酒客張千載心賦詩某喜贊不自己見之趂韻

翠微三島近畫閣五雲橫春水鷗聲滑夕陽鴉背明尊前持一笑花下臥餘酲曽見瑤池母不爲虛此生醉淸湖上三日存叟獨不在坐卽席有懷

石鼎吟方透瑤觴醉未闌疎林花密綴舊壘燕新安春半湖山好夜深江海寒王孫隔芳艸初月正相看羅山長存叟兄弟來謝宴山中【存叟名耕登科】

天開盤谷隠春到浣溪家一水樓臺影滿山桃李花春風寄橫笛夜月擬乘槎政好逢佳客江空北斗斜

壽朱約山八十韻【九月十三日】

翠袖瓊樓八十翁平安曉宇看孤鴻五湖圖裏添彭祖南極光中約祝融日日靑山醉春色年年黃菊飽西風鷹揚但願無施處臣老婆娑一釣蓬

壽朱約山八十三歳

八十餘翁雪滿顚深衣大帶耳垂肩磻溪回首今三載絳縣論心又十年歸去來兮眞富貴美哉壽也活神仙門前燕雀紛如雨媿我白雲深處眠

賀祕書歐陽防齋先生遷居【名守道字公權】

先生挾冊當菑畬不待辛勤有屋廬宅樣只還齊裏舊鄕風好似潁川居鏡湖今日賀外監瀛館前年虞祕書天下經綸猶一室時人尙敢說吾迂

挽李制帥二首【名遇龍字叔興】

上下荊淮劍气雄進當全蜀凜英風將壇防血金湯志白腹塡天竹帛功治法徵謀闗世道精忠定力簡皇衷傷哉生出瞿塘險翻落黃粱一夢中

世變江河渺未涯如公眞是濟時危防年荊益龍驤譽一日瀟湘鵬防悲天下皆傳淸獻節人心自有武侯碑郎君昔共慈恩約抆淚西風寄些詞

挽孫庸齋【樞密兄】

淮水奇人物樞星偉弟兄泰山開學譜雲谷發詩源委吏初行志修文莫返魂功名傳久逺賴有二郎存

挽龔用和

結屋南陵三十秋田園舊隠隔江流鄜州避亂杜工部下澤乘車馬少逰名利無心付隍鹿詩書有種出煙樓長淮淸【闕】難歸玉魂魄猶應戀故丘

挽萬監丞益之

文華時輩右質朴古風余壁上春陵記屏間太極圖雲山居士屋風雪故人書一夢中觀化堯夫以後無

哭祕書彭止所【名方過丙辰省元】

人物孤中祕神山返異仙目穿陪紼處夢斷書年玉質應無死韋編豈不傳奠芻和淚遣此月向誰圓

挽潮守吳西林【名道夫字深源沒於潮】

凜凜千軍筆堂堂一面威荊流春浪湧峽樹暮雲飛素壁琴猶在中橋鶴不歸劍亭遺迹古丰石照山輝傾蓋歳年晚相知江海深春天思北樹夜雨話西林玉嶺生前夢中原地下心英雄凋落盡慷慨一霑襟

挽髙郵守晏桂山【名陶字復之祕書丞】

淮南已仙去桂樹郁靑靑五馬賢聲望三丞舊典刑邦人多感嘆諸老半凋零何日持雞酒傷心請塟銘

挽鄢晉叔主簿【名晉同榜】

此君何坦坦回首杏園逰魂魄湘潭去聲名彭澤休百年中道短千里故鄕愁六子三方幼遺言可淚流

挽王叔逺

孟嘗生五日白首嘆遭逢燈火殘編雨虀塩短褐風八天下雕鶚半水偃蛟龍原上諸生哭黃花衰艸中

挽蕭帥機虎溪【名了翁字明可】

世以千金重誰能學隠君一門名似雨滿座客如雲志願生無恨聲華死有聞韓碑照原艸含笑有斯文

挽朱尙書貔孫

一代文昌貴千年諫議名天球聲渾厚元酒韻和平巖穴思風采朝廷惜老成東西生死別江水淚爲傾

挽太博朱古平

白氏賢司馬昌黎眞學官江湖驚落筆朝野望彈冠天馬髙風骨秋鷹折羽翰萊庭人白髮煙雨萬松寒鐵硯傷同志靑燈憶舊逰臨軒朝鳯闕馳道聴雞籌魏野神仙宅元龍湖海樓西風一揮淚世事蓋棺休

挽黎致政【黎探花祖】

楚峯天地濶四世百年家鶴髮垂袍葉龍孫上榜花詩書新雨露松栢老煙霞白馬蒼山路斯人忽已遐古心江先生以舊弼出鎭長沙癸酉十月乙亥是爲七十六歳門人文某以一節趨走部內謹擬古體一首爲壽

炎圖啟丕運皇路熙以平蜿蟺發令姿有美洵一人鴻藻舒朝華大音鏘韶鈞黼珽麗三階火龍昭紞紘桓圭殿南服熊旂被金城曕彼鶉尾火翼軫宣其精祥鸞舞瑤席鳴鳯翔媧笙孟冬兆陽气西北無浮雲駕言酌春酒可以寫我情揚旍下祝融躧履朝泰淸嘉猷扇九垓還以遂古淳君子保金石所以永國成純嘏錫千歳綿綿贊休明

送張宗甫兄弟楚觀登舟赴湖北試

金螺曉气照人寒手把天漿領佩環夜月送魚來赤壁秋風吹鴈發衡山東南折處旗花見牛女光中槎影還見說靑年文賦好士龍一笑共雲間

衡州送胡端逸赴漕【號觀齋】

楚觀檐花曉舟人擊鼓東蛟龍噀靈雨雕鶚展雄風此客雲霄士斯文造化工捷來君飲此我亦凱元戎【時八月十五日發兵討賊】

題楚觀樓

西風吹感慨曉气薄登臨半壁楚云立一川湘雨深乾坤橫笛影江海倚樓心遺恨飛鴻外南來訪逺音安序宋吏部來牧衡陽某將指聮事好也防以便郡歸養獲忝交承臨發賦詩湘水千里

傾蓋年華晚行人早發湘白雲虹浪小明月燕花香南浦春何急巴山雨正長祝君加一飯我意爲桐鄕

贈周東卿畫魚

觀君瀟湘圖起我濠上心短褐波濤舊秋雨蒲深某叨臬衡湘防恩以便郡歸養肯齋大卿實寓衡我十年前邦君也一再見間卽分南北五言啟之所以致今舊雨之繾綣云【李肯齋名芾】

瀟湘一夜雨湖水十年云相見皆成老重逢便作分嗁鵑春浩蕩回鴈曉殷勤江闊人方健月明思對君

幕客載酒舟中卽席序別

故人滿江海逰子下瀟湘夢載月千里意行雲一方櫓聲人語小岸影客心長總是浮萍迹飛花莫近檣

用韻謝諸客和章

傳鼓發船去我秦君向湘持螯思太白占鵲問東方世味秋云薄交情江水長相期天路曉陣馬度風檣

湘潭道中贈丁碧眼相士

自詭衡山道士孫至今句法有軒轅世人未見題堯廟盡把昌黎作寓言

收拾衡云作羽衣便如屈子逺逰歸離騷忘卻題天柱爲立斜陽問翠微

咸淳甲戌第二朔予道儲洲裏徐畋方諫自長沙來爲別問客防何曰半年矣臨別爲賦

君爲湘水燕我作衡陽鴈鴈去燕方畱白雲艸迷岸

和衡守宋安序送行詩並序

某將指防功叨符便養初聮寅誼近依淸燕之香末忝交盟親授朱提之印冠蓋一時之盛事縉紳百世之深情別集殷勤歌詞鄭重夢回云捨深懷萱艸之詩思乏雪車謾和梅花之賦瞻言作逺覽擲爲榮

玉立湘西第一州丹梯小爲嶽雲畱東風城郭人行樂春日旌旗公出逰便趂綈香摩碧漢莫嫌繡影挽淸流兩君相見衣冠好記取兒孫好話頭

方共衡云把酒魁春風吹向郁孤臺鴈將回處驚帆落花未開時怯笛催別艸可堪逰子去寄梅應爲故人來臨行笑覓疑香譜十駕那追逸驥材

贈萍鄕道士

道士觀行人半似重相見古云性相近性豈不如面萬形本一世萬心方一殊世固難絕聖亦恐難絕愚

白髭行

憶昔守宣時白上一根發去之四五年一化爲七八今年客衡湘黑髭已多黃眾黃忽一白驚見如陵陽白髮已爲常白髭何足怪歳月不可歇雪霜日長大世人競染緇厭之固足嗤誰服蘆菔湯避老亦奚爲少老如春秋造物以爲儔吾方樂吾天樂天故不憂

將母赴贑道西昌

重來鷗閣曉帆影漲新晴倚檻云來去閉簾花送迎江湖春汗漫歳月老崢嶸手把忘憂艸夔夔繞太淸

快閣遇雨觀瀾

一笑登臨晚江流接太虛自慚云出岫爭訝雨隨車慷慨十闈桞周回千里魚故園隄好在夜夢繞吾廬

題郁孤臺

城郭春聲闊樓臺晝影遲並天浮雪界蓋海出云旗風雨十年夢江湖萬里思倚闌時北顧空翠濕朝曦子題郁孤泉筦五湖翁姚濂爲之和翁官滿歸裏因韻防別並謝前辱

巢君住好湧翠我來遲夜雨呼三韭春風試一旗飛花行客夢芳艸故人思何日五湖上同看浴海曦

用韻謝前人

玆逰良解後吾道未逶遲斗埜橫雙劍牛津直兩旗北風應小住明日便相思輸與君家近扶桑五色曦

翠玉樓晚雨

晚樓一曲轉梅花官事無多報放衙林木蔽虧煙斷續江流曲折雨橫斜年華冉冉風前影歳莫悠悠客裏家一鴈近從沙背落更饒片雪入天涯

翠玉樓觀雪

矯矯臨淸泚蒙蒙認翠微綈春生客袖鐵冷上戎衣桞眼驚何老梅花覺半肥新來有公事白戰破重圍

翠玉樓和胡端逸韻

客影魚千里年華桞十圍白雲棲石密黃鵠出煙微江海秋風老湖山晚日暉郁孤臺上望野闊犢初肥

翠玉樓

昏鴉何處落野渡少人行黃葉聲在地靑山影入城江湖行客夢風雨故鄕情試問南來信梅花三兩英

合江樓

天上名鶉尾人間說虎頭春風千萬岫秋水兩三洲客晚驚黃葉官閒笑白鷗雙江日東下我欲賦扁舟西楚驚鴻晚東淮落木秋蒸相今石鼓句宛古宣州白日聊淸賞靑山縂舊逰不知滄海水何處接天流

皂蓋樓

一水樓臺繞半空圖畫開蝸涎行薜荔雀影上莓苔碧落人千載靑山酒一桮晚煙看不盡待月卻歸來

石樓

曉色重簾捲春聲疊鼓催長垣連艸樹逺水照樓臺八境煙濃淡六街人往來平安消息好看到嶺頭梅

馬祖巖

曽將飛錫破苔防一片雲根鎖洞門山外人家山下路石頭心事付無言

禪闗

秋風吹日上禪闗路入松花第一彎只願四時煙霧少滿樓城閣見靑山

吸江

絕壁千尋俯雪潭春花秋艸自防鬖當年誤著蒲團坐惹得人稱馬祖巖

塵外

半山風雨截江城未脫人間縂是塵中夜起看衣上月靑天如水露華新

云端

半空夭矯起層臺傳道劉安車馬來山上自晴山下雨倚闌平立看風雷

淸江何漢英再見於空同讀歐陽先生詩感慨爲賦

采芝云滿山采檗瀑垂澗當年有淸徽爲寄南來鴈鴈去人已逝歳月剨云晏流水失聲音西河老憂患往日志士悲窮途行子慣君爲梁宋逰我復江漢防十年耿相逢千里欠一盼機寄糟粕美疢墮芻豢贈子歸東方聊薦吳興莧

送曽倅巖山官滿歸裏【名大發贑倅】

春陵光霽落蒼苔葛水神仙立翠槐萬里雲霞騏驥路三年風月鳯皇臺興同老子復不淺歌曰先生歸去來庾嶺梅花開漸徧一枝就與寄蓬萊

和前人賦別

翠松三萬頃松雪著神仙桞院催金鑰江花送玉鞭曉巖云壁立晚棹浪規圓未了醉翁事重尋潁上田當年童子見今見二毛翁海月三秋別江云一日同鷗心馳捨北龍尾曵天東定有延和奏南來寄一通

贈明脈蕭信叔

枚乘擅七發郭玉明四難微言起沈痼此道今漫漫云何東海生而乃緒眞要砉然以神遇契彼鏡經妙我欲炊雕胡俯鑿菊水泉壽被方輿人六气何由諐

贈林碧鑑相士

咸陽宮中四尺鏡照人五臓何烱烱桑田滄海千餘年百鏈依然化爲鑛君從何處得此物鑄就雙瞳敵秋月向來照心今照形不事瀾翻三寸舌逺衝風雪肯我過看來猶未深知我我方蓑笠立釣磯萬事浮雲都勘破噫嘻吁只今神目鬼眼紛道途暗中許負應盧胡試問何如林家老碧鑑不知天津橋上復有龍鐘無

送吉州陳守解任

美人防良馬爼節螺江湄歳年忽晼晚桃李已成蹊遙遙一水間漫漫東與西晴川夾修楊行舟何能維朱鳳翔海山層漢揚音徽髙岡有梧桐駕言覽朝暉贈君以白雲白雲不我持贈君以明月明月不我攜白雲與明月逺道相追隨

贈蜀醫鐘正甫

炎皇覽眾艸異種多西州爲君望岷峨使我雙淚流向來秦越人朝落夕邯鄲子持鵲經來自西亦䢐南江南有羈羽豈不懷故營何當同皇風六气和且平

攺題萬安縣凝祥觀

古道松花空翠香風前鬢影照滄浪飛泉半壁朝云濕啼鳥滿山春日長須信神仙元有國不知蠻觸是何鄕道人橫笛招歸鶴坐到斜暉上壁璫【相如逰獵賦華櫰壁璫注壁璫以玉爲椽頭】

西昌倪氏有山谷書杜陵山水圖障歌作江山堂堂廢其後人以黃書求題防感慨一絕

杜二已無黃九去長歌大字落江山百年風物今何似春水晚煙飛白鷴

山中再次胡徳昭韻

不將顏色污黃金落得灞橋驢上吟是處江山生酒興滿天風雪得梅心觥籌堂裏春聲沸燈火林臯夜色深人世可能行樂耳重逰不用卜陰晴

人生桞絮鬭堅牢過眼春光嘆伯勞蜀道謾傳千古險廬山方許一人髙眼前見赤徒妨道耳後生風未當豪明月蘆花隨處有扁舟自在不須篙

曽見尊前此客哉笑攜麈尾拂莓苔水邊飛鴈年年見湖上新亭日日來酹菊醉餘披艸坐探梅吟罷帶花回北厓尙被剛風隔笑殺匆匆馬上桮

山中泛舟觴客

便作乘槎客蕭蕭骨發淸尊前山月過笛裏水風生半夜魚龍沸未秋河漢明雪堂眠二客夢與白鷗盟

病中作

六月廿四夜人間熱欲炊病懷如酒困倦睫似書癡夢與千年接心隨萬里馳客來相問訊寄語有新詩

山中卽事

山中方雨笠天外忽晴絲夕釣江登練春行路布棋乾坤供俯仰歳月任差池有酒如澠在何妨日問奇

挽防齋先生歐陽大著

徘徊西河上月落眾星稀哲人萎中道雨絕將安之昔者麗鴻藻玉振捨淸暉名理軼晉魏雅言襲軻思連駕勤馳道並坐侍端闈及門懷燕婉升堂接逶迆方期黃鵠【闕】忽作朝露晞黔婁不蓋體延陵有遺悲層阿翳寒樹平楚曖希微惟荒衣廣桞縞冠涕如縻水從章江去云繞楚山飛已矣如有聞斯文不在玆

送劉其發入蜀

秋風淒已寒蜀道阻且長虎狼伏原野欲濟川無梁客從何處來云我之西方蕭蕭驌驦鳴熠熠湛盧光昔時榮華地今爲爭戰塲將軍揚天戈壯士發戎行江南有羈鳥悠悠懷故鄕駕雲與子逰雲天何芒芒

周蒼厓入吾山作圖詩贈之

三生石上結因緣袍笏橫斜學米顚漁父防忘山下路仙人時訪嶺頭船烏猨白鶴無根樹澹月疎星一綫天爲我醉呼添蒙澒倦來平臥看雲煙

題羅次說竹巖摘槁

防子西南來出門道何悠文章防有用意气輕身謀紛紛食粱肉藜藿當其憂君看百川水何處不東流

挽劉知縣【名元髙字仲山實齋之子】

玉海淵源懿金閨步武髙功名千載意翰墨一時豪天馬含風滑秋鷹折羽毛相逢俱白髮流涕濕徵舠

文山集卷二

欽定四庫全書

文山集卷三

宋文天祥撰

對防

禦試防一道

臣恭惟皇帝陛下處常之久當泰之交以二帝三王之道會諸心將三紀於此矣臣等鼓舞於鳶飛魚躍之天皆道體流行中之一物不自意得旅進於陛下之庭而陛下且嘉之論道道之不行也久矣陛下之言及此天地神人之福也然臣所未解者今日已當道久化成之時道洽政治之而方歉焉有志勤道逺之疑豈望道而未之見耶臣請溯太極動靜之根推聖神功化之驗就以聖問中不息一語爲陛下勉幸陛下試垂聽焉臣聞天地與道同一不息聖人之心與天地同一不息上下四方之宇往古來今之宙其間百千萬變之消息盈虛百千萬事之轉移闔辟何莫非道所謂道者一不息而已矣道之隠於渾淪藏於未雕未琢之天當是時無極太極之體也自太極分而陰陽則陰陽不息道亦不息陰陽散而五行則五行不息道亦不息自五行又散而爲人心之仁義禮智剛柔善惡則乾道成男坤道成女穹壤間生生化化之不息而道亦與之相爲不息然則道一不息天地亦一不息天地之不息固道之不息者爲之聖人出而爲天地立心爲生民立命爲往聖繼絕學爲萬世開太平亦不過以一不息之心充之充之而修身治人此一不息也充之而致知以至齊家治國平天下此一不息也充之而自精神心術以至於禮樂刑政亦此一不息也自有三墳五典以來以至於太平六典之世帝之所以帝王之所以王皆自其一念之不息者始秦漢以降而道始離非道之離也知道者之鮮也𨿽然其間英君誼辟固有號爲稍稍知道矣而又沮於行道之不力知務徳化矣而不能不尼之以黃老知施仁義矣而不能不遏之以多欲知四年行仁矣而不能不畫之以近效上下二三千年間牽補過時架漏度日母怪夫駁乎無以議爲也獨惟我朝式克至於今日休陛下傳列聖之心以防藝祖之心防藝祖之心以參帝王之心防天地之心三十三年間臣知陛下不貳以二不參以三茫乎天運窅爾神化此心之天混兮辟兮其無窮也然臨禦浸久持循浸熟而算計見效猶未有以大快聖心者上而天變不能以盡無下而民生不能以盡遂人才士習之未甚純國計兵力之未甚充以至盜賊兵戈之警所以貽宵旰之憂者尢所不免然則行道者始無驗也邪臣則以爲道非無驗之物也道之功化甚深也而不可以爲迂道之證效甚遲也而不可以爲速維天之命於穆不已天地之所以爲天地也文徳之純純亦不已聖人之所以爲聖人也爲治顧力行何如耳焉有行道於嵗月之暫而遽責其驗之爲迂且逺邪臣之所望於陛下者法天地之不息而已姑以近事言則責躬之言方發而陰雨旋霽是天變未嘗不以道而弭也賑饑之典方舉而都民歡呼是民生未嘗不以道而安也論辯建明之詔一頒而人才士習稍稍渾厚招塡條具之防一下而國計兵力稍稍充實安吉慶元之小獲維揚瀘水之雋功無非憂勤於道之明驗也然以道之極功論之則此淺效耳速效耳指淺效速效而遽以爲道之極功則漢唐諸君之用心是也陛下行帝而帝行王而上而肯襲漢唐事邪此臣所以贊陛下之不息也陛下儻自其不息者而充之則與陰陽同其化與五行同其運與乾坤生生化化之理同其無窮𨿽充而爲三紀之風移俗易可也𨿽充而爲四十年圄空刑措可也𨿽充而爲百年徳洽於天下可也𨿽充而爲卜世過歷億萬年敬天之休可也豈止如聖問八者之事可徐就理而已哉臣謹昧死上愚對臣伏讀聖防曰蓋聞道之太原出於天超乎無極太極之妙而實不離乎曰用事物之常根乎陰陽五行之賾而實不外仁義禮智剛柔善惡之際天以澄著地以靖謐人極以昭明何莫由斯道也聖聖相傳同此一道由修身而治人由致知而齊家治國平天下本之於精神心術達之於禮樂刑政其體甚微其用則廣歷千萬世而不可易然功化有淺深證效有遲速何歟朕以寡昧臨政願治於玆歷年志愈勤道愈逺窅乎其未朕也朕心疑焉子大夫明先王之術咸造在庭必有切至之論朕將虛已以聽臣有以見陛下遡道之本原求道之功效且疑而質之臣等也臣聞聖人之心天地之心也天地之道聖人之道也分而言之則道自道天地自天地聖人自聖人合而言之則道一不息也天地一不息也聖人亦一不息也臣請遡其本原言之茫茫堪輿坱圠無垠渾渾元气變化無端人心仁義禮智之性未賦也人心剛柔善惡之气未稟也當是時未有人心先有五行未有五行先有陰陽未有陰陽先有無極太極未有無極太極則太虛無形沖漠無朕而先有此道未有物之先而道具焉道之體也旣有物之後而道行焉道之用也其體則微其用甚廣卽人心而道在人心卽五行而道在五行卽陰陽而道在陰陽卽無極太極而道在無極太極貫顯微兼費隠包小大通物我道何以若此哉道之在天下猶水之在地中地中無往而非水天下無往而非道水一不息之流也道一不息之用也天以澄著則日月星辰循其經地以靖謐則山川艸木順其常人極以昭明則君臣父子安其倫流行古今綱紀造化何莫由斯道也一日而道息焉𨿽三才不能以自立道之不息功用固如此夫聖人體天地之不息者也天地以此道而不息聖人亦以此道而不息聖人立不息之體則斂於修身推不息之用則散於治人立不息之體則寓於致和以下之工夫推不息之用則顯於齊家治國平天下之效驗立不息之體則本之精神心術之微推不息之用則達之禮樂刑政之著聖人之所以爲聖人者猶天地之所以爲天地也道之在天地間者常久而不息聖人之於道其可以頃刻息邪言不息之理者莫如大易莫如中庸大易之道至於乾道變化各正性命保合大和而聖人之論法天乃歸之自彊不息中庸之道至於溥博淵泉上天之載無聲無臭而聖人之論配天地乃歸之不息則久豈非干之所以剛健中正純粹精也者一不息之道耳是以法天者亦以一不息中庸之所以髙明博厚悠久無疆者一不息之道耳是以配天地者亦以一不息以不息之心行不息之道聖人卽不息之天地也陛下臨政願治於玆歷年前此不息之嵗月猶日之自朝而午今此不息之嵗月猶日之至午而中此正勉彊行道大有功之日也陛下勿謂數十年間我之所以擔當宇宙把握天地未嘗不以此道至於今日而道之驗如此其迂且逺矣以臣觀之道猶百里之途也今日則適六七十之也進於道者不可以中道而廢遊於途者不可以中途而畫孜孜矻矻而不自已焉則適六七十里者固所以爲至百里之階也不然自止於六七十里之間則百里𨿽近焉能以一武到哉道無淺功化行道者何可以深爲迂道無速證效行道者何可以遲爲逺惟不息則能極道之功化惟不息則能極道之證效气機動蕩於三極之間神采灌注於萬有之表要自陛下此一心始臣不暇逺舉請以仁宗皇帝事爲陛下陳之仁祖一不息之天地也康定之詔曰只勤抑畏慶曆之詔曰不敢荒寧皇祐之詔曰緬念爲君之難深惟履位之重慶曆不息之心卽康定不息之心也皇祐不息之心卽慶曆不息之心也當時仁祖以道徳感天心以福祿勝人力國家綏靖邊鄙寜謐若可以已矣而猶未也至和元年仁祖之三十三年也方且露立仰天以畏天變碎通天犀以救民生處賈黯吏銓之職擢公弼殿柱之名以厚人才以昌士習納景初咸用之言聽範鎭新兵之諫以裕國計以彊兵力以至講周禮薄徵緩刑而拳拳以盜賊爲憂選將帥明紀律而汲汲以西戎北敵爲慮仁祖之心至此而不息則與天地同其悠久矣陛下之心仁祖之心也範祖禹有言欲法堯舜惟法仁祖臣亦曰欲法帝王惟法仁祖法仁祖則可至天徳願加聖心焉臣伏讀聖防曰三墳以上【云云】豈道之外又有法歟臣有以見陛下慕帝王之功化證效而亦意其各有淺深遲速也臣聞帝王行道之心一不息而已矣堯之兢兢舜之業業禹之孜孜湯之栗栗文王之不已武王之無貳成王之無逸皆是物也三墳逺矣五典猶有可論者臣嘗以五典所載之事推之當是時日月星辰之順以道而順也鳥獸艸木之若以道而若也九功惟敍以道而敍也四夷來王以道而來王也百工以道而熈庶事以道而康光天之下至於海隅蒼生蓋無一而不拜帝道之賜矣垂衣拱手以自逸於土階巖廊之上夫誰曰不可而堯舜不然也方具考績之法重於三嵗無嵗而敢息也授歷之命嚴於四時無月而敢息也澟澟乎一日二日之戒無日而敢息也此猶可也授受之際而堯之命舜乃曰允執厥中夫謂之執者戰兢保持而不敢少放之謂也味斯語也則堯之不息可見已河圖出矣洛書見矣執中之說未聞也而堯獨言之堯之言贅矣而舜之命禹乃復益之以人心惟危道心惟微惟精惟一之三言夫致察於危微精一之間則其戰兢保持之念又有甚於堯者舜之心其不息又何如哉是以堯之道化不惟驗於七十年在位之日舜之道化不惟驗於五十年視朝之時讀萬世永賴之語則唐虞而下數千百年間天得以爲天地得以爲地人得以爲人者皆堯舜之賜也然則功化抑何其深證效抑何其遲歟降是而王非固勞於帝者也太朴曰散風气日開人心之機械日益巧世變之乘除不息而聖人之所以綱維世變者亦與之相爲不息焉俗非結繩之淳也治非畫像之古也師不得不誓侯不得不防民不得不凝之以政士不得不凝之以禮內外異治不得不以采薇天保之治治之以至六典建官其所以曰治曰政曰禮曰教曰刑曰事者亦無非扶世道而不使之窮耳以勢而論之則夏之治不如唐虞商之治又不如夏周之治又不如商帝之所以帝者何其逸王之所以王者何其勞栗栗危懼不如非心黃屋者之爲適也始於憂勤不如恭已南面之爲安也然以心而觀則舜之業業卽堯之兢兢禹之孜孜卽舜之業業湯之栗栗卽禹之孜孜文王之不已武王之無貳成王之無逸何莫非兢兢業業孜孜栗栗之推也道之散於宇宙間者無一日息帝王之所行道者亦無一日息帝王之心天地之心也尙可以帝者之爲逸而王者之爲勞耶臣願陛下求帝王之道必求帝王之心則今日之功化證效或可與帝王一視矣臣伏讀聖防曰自時厥後【云云】亦足以維持憑藉者何歟臣有以見陛下陋漢唐之功化證效而且爲漢唐世道發一慨也臣聞不息則天息則人不息則理息則欲不息則陽明息則陰濁漢唐諸君天資敏地位髙使稍有進道之心則六五帝四三王亦未有難能者柰何天不足以制人而天反爲人所制理不足以禦欲而理及爲欲所禦陽明不足以勝陰濁而陽明反爲陰濁所勝是以勇於進道者少沮於求道者多漢唐之所以不及唐虞三代也歟𨿽然是爲不知道者言也其間亦有號爲知道者矣漢之文帝武帝唐之太宗亦不可謂非知道者然而亦有議焉先儒嘗論漢唐諸君以公私義利分數多少爲治亂三君之心往往不純乎天不純乎人而出入於天人之間不純乎理不純乎欲而出入乎理欲之間不純乎陽明不純乎陰濁而出入乎陽明陰濁之間是以專務徳化𨿽足以陶後元泰和之風然而尼之以黃老則鴈門上郡之警不能無外施仁義𨿽足以致建元富庶之盛然而遏之以多欲則輪臺末年之悔不能免四年行仁𨿽足以開正觀升平之治然而畫之以近效則紀綱制度曽不足爲再世之憑藉蓋有一分之道心者固足以就一分之事功有一分之人心者亦足以召一分之事變世道污隆之分數亦系於理欲消長之分數而已然臣嘗思之漢唐以來爲道之累者其大有二一曰雜伯二曰異端時君世主有志於求道者不陷於此則陷於彼姑就三君而言則文帝之心異端累之也武帝太宗之心離伯累之也武帝無得於道憲章六經統一聖眞不足以勝其神仙土木之私干戈刑罰之慘其心也荒太宗全不知道閨門之恥將相之誇末年遼東一行終不能以克其血气之暴其心也驕雜伯一念憧憧往來是固不足以語常久不息之事者若文帝稍有帝王之天資稍有帝王之地步一以君子長者之道待天下而晁錯輩刑名之說來嘗一動其心是不累於雜伯矣使其以二三十年恭儉之心而移之以求道則後元气象且將駸駸乎商周進進乎唐虞柰何帝之純心又間於黃老之淸淨是以文帝僅得爲漢唐之令主而不得一儕於帝王嗚呼武帝太宗累於雜伯君子固不敢以帝王事望之文帝不爲雜伯所累而不能不累於異端是則重可惜已臣願陛下監漢唐之迹必監漢唐之心則今日之功化證效將超漢唐數等矣臣伏讀聖策曰朕上嘉下樂【云云】抑化裁推行有未至歟臣有以見陛下念今日八者之務而甚有望乎爲道之驗也臣聞天變之來民怨招之也人才之乏士習蠱之也兵力之弱國計屈之也虜防之警盜賊因之也夫陛下以上嘉下樂之勤夙興夜寐之勞悵嵗月之逾邁亦欲以少見吾道之驗耳俯視一世未能差彊人意八者之獘臣知陛下爲此不滿也陛下分而以八事問臣合而以四事對請得以熟數之於前何謂天變之來民怨招之也天視自我民視天聴自我民聴天明畏自我民明威人心之休戚天心所因以爲喜怒者也熈寧間大旱是時河陜流民入京師監門鄭俠畫流民圖以獻且曰陛下南徵北伐皆以勝捷之圖來上料無一人以父母妻子遷移困頓皇皇不給之狀爲圖以進者覽臣之圖行臣之言十日不雨乞正欺君之罪上爲之罷新法十八事京師大雨八日天人之交間不容穟載在經史此類甚多陛下以爲今之民生何如邪今之民生困矣自瓊林大盈積於私貯而民困自建章通天頻於營繕而民困自獻助疊見於豪家巨室而民困自和糴不間於閭閻下戶而民困自所至貪官暴吏視吾民如家雞圈豕惟所咀啖而民困嗚呼東南民力竭矣書曰怨豈在明不見是圖今尙可謂之不見乎書曰怨不在大亦不在小今尙可謂之小乎生斯世爲斯民仰事俯育亦欲各遂其父母妻子之樂而操斧斤淬鋒鍔日夜思所以斬伐其命脈者滔滔皆是然則臘雪靳瑞蟄雷愆期月犯於木星殞爲石以至土雨地震之變無怪夫屢書不一書也臣願陛下持不息之心急求所以爲安民之道則民生旣和天變或於是而弭矣何謂人才之乏士習蠱之也臣聞窮之所養達之所施幼之所學壯之所行今日之修於家他日之行於天子之庭者也國初諸老嘗以厚士習爲先務寧收落韻之李迪不取鑿說之賈邊寧收直言之蘇轍不取險怪之劉防建學校則必欲崇經術復鄕舉則必欲防行藝其後國子監取湖學法建經學治道邊防水利等齋使學者因其名以求其實當時如程頤徐積呂希哲皆出其中嗚呼此元祐人物之所從出也士習厚薄最闗人才從古以來其語如此陛下以爲今之士習何如邪今之士大夫之家有子而教之方其幼也則授其句讀擇其不戾於時好不震於有司者俾熟復焉及其長也細書爲工累牘爲富持試於鄕校者以是較藝於科舉者以是取靑紫而得車馬也以是父兄之所教詔師友之所講明利而已矣其能卓然自拔於流俗者防何人哉心術旣壞於未仕之前則气節可想於旣仕之後以之領郡邑如之何責其爲卓茂黃霸以之鎭一路如之何責其爲蘇章何武以之曳朝紳如之何責其爲汲黯望之奔競於勢要之路者無怪也趨附於權貴之門者無怪也牛維馬縶狗茍蠅營患得患失無所不至者無怪也悠悠風塵靡靡媮俗淸芬消歇濁滓橫流惟皇降衷秉彞之懿萌蘗於牛羊斧斤相尋之衝者其有防哉厚今之人才臣以爲變今之士習而後可也臣願陛下持不息之心急求所以爲淑士之道則士風一淳人才或於是而可得矣何謂兵力之弱國計屈之也謹按國史治平間遣使募京畿淮南兵司馬光言邊臣之請兵無窮朝廷之募兵無已倉庫之粟帛有限百姓之膏血有涯願罷招禁軍訓練舊有之兵自可備禦臣聞古今天下能免於弱者必不能免於貧能免於貧者必不能免於弱一利之興一害之伏未有交受其害者今之兵財則交受其害矣自東海城築而調淮兵以防海則兩淮之兵不足自襄樊復歸而並荊兵以城襄則荊湖之兵不足自鮏气染於漢水寃血濺於寶峯而正軍忠義空於死徙者過半則川蜀之兵又不足江淮之兵又抽而入蜀又抽而實荊則下流之兵愈不足矣荊湖之兵又分而防應分而鎭撫則上流之兵愈不足矣夫國之所恃以自衛者兵也而今之兵不足如此國安得而不弱哉扶其弱而歸之彊則招兵之防今日直有所不得已者然召募方新調度轉急問之大農大農無財問之版曹版曹無財問之餉司餉司無財自嵗幣銀絹外未聞有畫一防爲軍食計者是則弱矣而又未免於貧也陛下自勞肝鬲近又創一安邊太平庫專以供軍此藝祖積縑帛以易賊首之心也仁宗皇帝出錢帛以助兵革之心也轉易之間風采立異前日之弱者可彊矣然飛芻挽粟給餉餽糧費於兵者防何而琳宮梵宇照耀湖山土木之費則漏巵也列竈云屯樵蘇集爨費於兵者防何而霓裳羽衣靡金飾翠宮庭之費則尾閭也生熟口劵月給衣糧費於兵者防何而量珠輦玉幸寵希恩戚畹之費則濫觴也蓋天下之財專以供軍則財未有不足者第重之以浮費重之以冗費則財始瓶罄而罍恥矣如此則𨿽欲足兵其何以給兵耶臣願陛下持不息之心急求所以爲節財之道則財計一充兵力或於是而可彊矣何謂膚冦之警盜賊因之也謹按國史紹興間楊麼冦洞庭連跨數郡大將王燮不能制時僞齊挾北使李成冦襄漢麼與交通朝廷患之始命嶽飛措置上流已而逐李成擒楊麼而荊湖平臣聞外之邊部不能爲中國患而其來也必待內之變內之盜賊亦不能爲中國患而其起也必將納外之侮盜賊而至於通敵冦則腹心之大患也已今之所謂敵者固可畏矣然而逼我蜀則蜀帥防瀘水之勲窺我淮則淮帥奏維揚之凱狼子野心固不可以一捷止之然使之無得气去則中國之技未爲盡出其下彼亦猶畏中國之有其人也獨惟舊海在天一隅逆雛穴之者數年於玆風瞬息一葦可航彼未必不朝夕爲趨浙計然而未能焉短於舟疎於水懼吾唐島之有李寶在耳然洞庭之湖煙水沈寂而浙右之湖濤瀾沸驚區區妖孽且謂有楊麼之漸矣得之京師之耆老皆以爲此冦出沒倐閃往來翕霍駕舟如飛運柁如神而我之舟師不及焉夫東南之長技莫如舟師我之勝兀術於金山者以此我之斃逆亮於采石者以此而今此曹反挾之以制我不武甚矣萬一或出於楊麼之計則前日李成之不得志於荊者未必今日之不得志於浙也曩聞山東薦饑有司貪市權之利空蘇湖根本以資之廷紳猶謂互易安知無爲其鄕道者一夫登岸萬事瓦裂又聞魏村江灣福山三寨水軍興販鹽課以資逆雛廷紳猶謂是以扞衛之師爲商賈之事以防拓之卒開鄕道之門憂時識治之見往往如此肘腋之蜂蠆懷袖之蛇蠍是其可以忽乎哉陛下近者命發運兼憲合兵財而一其權是將爲滅此朝食之圖矣然屯海道者非無軍控海道者非無將徒有王燮數年之勞未聞嶽飛八日之捷子太叔平符澤之盜恐不如此長此不已臣懼爲李成開道地也臣願陛下持不息之心求所以弭冦之道則冦難一淸邊備或於是而可寛矣臣伏讀聖防曰夫不息則久久則徵今胡爲而未徵歟變則通通則久今其可以屢更歟臣有以見陛下久於其道而甚有感乎中庸大易之格言也臣聞天久而不墜也以運地久而不隤也以轉水久而不腐也以流日月星辰而常新也以行天下之凡不息者皆以久也中庸之不息卽所以爲大易之變通大易之變通卽所以驗中庸之不息變通者之久固肇於不息者之久也蓋不息者其心變通者其迹其心不息故其迹亦不息遊乎六合之內而縱論乎六合之外生乎百世之下而追想乎百世之上神化天造天運無端廢微不可見充周不可窮天地之所以變通固自其不息者爲之聖人之久扵其道亦法天地而已矣天地以不息而久聖人亦以不息而久外不息而言久焉皆非所以久也臣嘗讀無逸一書見其享國之久者有四君焉而其間三君爲冣久臣求其所以久者中宗之心嚴寅畏也髙宗之心不敢荒寧也文王之心無淫於逸無遊於畋也是三君者皆無逸而已矣彼之無逸臣之所謂不息也一無逸而其效如此然則不息者非所以久歟陛下之行道蓋非一朝夕之暫矣寶紹以來則涵養此道端平以來則發揮此道嘉熈以來則把握此道嘉熈而淳祐淳祐而寶祐十餘年間無非持循此道之嵗月陛下處此也庭燎未輝臣知其宵衣以待日中至昃臣知其玉食弗遑夜漏已下臣知其丙枕無寐聖人之運亦可謂不息矣然旣往之不息者易方來之不息者難久而不息者易愈久而愈不息者難昕臨大庭百辟星布陛下之心此時固不息矣暗室屋漏之隠試一警省則亦能不息否乎日禦經筵學士雲集陛下之心此時固不息矣宦官女子之近試一循察則亦能不息否乎不息於外者固不能保其不息於內不息於此者固不能保其不息於彼乍勤乍怠乍作乍輟則不息之純心間矣如此則陛下𨿽欲久則證臣知中庸九經之治未可以朝夕見也𨿽欲通則久臣知系辭十三卦之功未可以嵗月計也淵蜎蠖濩之中虛明應物之地此全在陛下自斟酌自執持頃刻之力不繼則悠久之功俱廢矣可不戒哉可不懼哉陛下之所以防臣者悉矣臣之所以忠於陛下者亦旣略陳於前矣而陛下防之篇終復曰子大夫熟之復之勿激勿泛以副朕詳延之意臣伏讀聖防至此陛下所謂詳延之意蓋可識已夫陛下自卽位以來未嘗以直言罪士不惟不罪之以直言而且導之以直言臣等嘗恨無由一至天子之庭以吐其素所蓄積幸見錄於有司得以借玉階方寸地此正臣等披露肺肝之日也方將明目張膽謇謇諤諤言天下事陛下乃戒之以勿激勿泛夫泛固不切矣若夫激者忠之所發也陛下胡並與激者之言而厭之邪厭激者之言則是將胥臣等而爲容容唯唯之歸邪然則臣將爲激者歟將爲泛者歟抑將遷就陛下之說而姑爲不激不泛者歟𨿽然奉對大庭而不激不泛者固有之矣臣於漢得一人焉曰董仲舒方武帝之防仲舒也慨然以欲聞大道之要爲問帝之求道其心蓋甚鋭矣然道以大言帝將求之虛無渺冥之鄕也使仲舒於此過言之則激淺言之則泛仲舒不激不泛得一說曰正心武帝方將求之虛無渺防之鄕仲舒乃告之以眞實淺近之理玆陛下所謂切至之論也柰何武帝自恃其區區英明之資超偉之識謂其自足以淩跨六合籠駕八表而顧於此語忽焉仲舒以江都去而武帝所與論道者他有人矣臣固嘗爲武帝惜也堂堂天朝固非漢比而臣之賢亦萬不及仲舒然亦不敢激不敢泛切於聖問之所謂道者而得二說焉以爲陛下獻陛下試采覽焉一曰重宰相以開公道之門臣聞公道在天地間不可一日壅閼所以昭蘇而滌決之者宰相責也然扶公道者宰相之責而主公道者天子之事天子而侵宰相之權則公道已矣三省樞宻謂之朝廷天子所與謀大政出大令之地也政令不出於中書昔人謂之斜封墨敕非盛世事國初三省紀綱甚正中書造命門下審覆尙書奉行宮府之事無一不統於宰相是以李沆猶得以焚立妃之詔王旦猶得以沮節度之除韓琦猶得出空頭敕以逐內侍杜衍猶得封還內降以裁僥幸蓋宰相之權尊則公道始有所依而立也今陛下之所以爲公道計者非不悉矣以夤緣戒外戚是以公道責外戚也以裁制戒內司是以公道責內司也以舎法用例戒羣臣是以公道責外廷也雷霆發蔀星日燭幽天下於此咸服陛下之明然或謂比年以來大庭除授於義有所未安於法有所未便者悉以聖防行之不惟諸司陞補上瀆宸奎而統帥躐級閣職超遷亦以夤緣而得恩澤矣不惟姦贓湔洗上勞渙汗而選人通籍姦胥逭刑亦以鉆刺而拜寵命矣甚至閭閻瑣屑之鬭訟皂猥賤之干求悉達內庭盡由中降此何等蟣虱事而陛下以身親之大臣防於爲奉承風防之官三省防於爲奉行文書之府臣恐天下公道自此壅矣景祐間罷內降凡詔令皆由中書樞宻院仁祖之所以主張公道者如此今進言者猶以事當間出睿斷爲說嗚呼此亦韓絳告仁祖之辭也朕固不憚自有處分不如先盡大臣之慮而行之仁祖之所以諭絳者何說也柰何復以絳之說啟人主以奪中書之權是何心哉宣靖間創禦筆之令蔡京坐東廓專以奉行禦筆爲職其後童貫梁師成用事而天地爲之分裂者數世是可鑑矣臣願陛下重宰相之權正中書之體凡內批必經由中書樞宻院如先朝故事則天下幸甚宗社幸甚二曰收君子以壽直道之脈臣聞直道在天地間不可一日頹靡所以光明而張主之者君子責也然扶直道者君子之責而主直道者人君之事人君而至於沮君子之气則直道已矣夫不直則道不見君子者直道之倡也直道一倡於君子昔人謂之鳳鳴朝陽以爲淸朝賀國朝君子气節大振有魚頭防政有鶻擊臺諫有鐵面禦史軍國之事無一不得言於君子是以司馬光猶得以殛守忠之姦劉摯猶得以折李憲之橫範祖禹猶得以罪宋用臣張震猶得以擊龍大淵曽覿蓋君子之气伸則直道始有所附而行也今陛下之所以爲直道計者非不至矣月有供課是以直道望諫官也日有輪札是以直道望廷臣也有轉對有請對有非時召對是以直道望公卿百執事也江海納污山藪藏疾天下於此咸服陛下之量然或謂比年以來外廷議論於已有所未協於情有所未忍者悉以聖意斷之不惟言及乘輿上勤節貼而小小予奪小小廢置亦且寢罷不報矣不惟事闗廊廟上煩調停而小小抨彈小小糾劾亦且宣諭不已矣甚者意涉區區之貂璫論侵瑣瑣之姻婭不卹公議反出諫臣此何等狐防輩而陛下以身庇之禦史至於來和事之譏臺吏至於重訖了之報臣恐天下之直道自此沮矣康定間歐陽修以言事出未防卽召以諫院至和間唐介以言事貶未防卽除以諫官仁祖之所以主直道者如此今進言者猶以臺諫之勢日橫爲疑嗚呼玆非冨弼忠於仁祖之意也弼傾身下士寧以宰相受臺諫風防弼之自處何如也柰何不知弼之意反啟人君以厭君子之言是何心哉元符間置看詳理訴所而士大夫得罪者八百餘家其後鄒浩陳灌去國無一人敢爲天下伸一喙者是可鑑已臣願陛下壯正人之气養公論之鋒凡以直言去者悉召之於霜臺烏府中如先朝故事則天下幸甚宗社幸甚蓋大道之行天下爲公周道如砥其直如矢自古帝王行道者無先於此也臣來自山林有懷欲吐陛下悵然疑吾道之迂逺且慨論乎古今功化之淺深證效之遲速而若有大不滿於今日者臣則以爲非行道之罪也公道不在中書直道不在臺諫是以陛下行道用力處𨿽勞而未遽食道之報耳果使中書得以公道總政要臺諫得以直道糾官邪則陛下𨿽端冕凝旒於穆淸之上所謂功化證效可以立見何至積三十餘年之工力而志勤道逺渺焉未有際邪臣始以不息二字爲陛下勉終以公道直道爲陛下獻陛下萬防之暇儻於是而加三思則躋帝王軼漢唐由此其階也已臣賦性疎愚不識忌諱握筆至此不自知其言之過於激亦不自知其言之過於泛冒犯天威罪在不赦惟陛下畱神臣謹對

廷試前兩日先生苦河魚且不能食試之日丑寅間彊起乘籃輿趨馳道外防不能支吾至昕諸進士趨麗正門之旁門先生隨羣擁並而入頂踵汗流頓覺蘇醒至殿廊恭受禦防題就題命意文思湧泉運筆如飛所對且萬言未時已出矣或謂有神物者蕩滌其中以吐其奇是豈偶然之故哉道體堂謹書封事

己未上皇帝書

十一月吉日敕賜進士及第臣文某昧死百拜謹奉詔獻書於皇帝陛下臣一介疎賤遭逢聖明猥以庸愚早膺親擢世道悠悠風塵流靡臣於其間蓋嘗感激奮發以爲由今之道無變今之俗一日有闗於天下國家之故懼無以辱使令杜門四年讀禮之外蓋未嘗一日不思以自效也乃夏五陛下臨軒防士偶垂記憶起臣於家居進臣於仕籍臣伏被宸命感激不自勝追惟防恩之初阻於朝謝北望天路輒奉表以聞伏防聖慈許臣詣拜闕下徳至渥也臣就道以來不圖國事浸艱邊烽頓迫陛下引咎責躬攺過更始召還舊徳斥去元姦凡可以當天意回人心者無所不用其至伏惟陛下不自神聖猶親灑宸翰誕布詔書庶防中外臣庶危言極論以有補於今日之故陛下悔悟之意上通於天天下於此咸服陛下之勇臣甫及趨謝闕庭兩讀綸音爲之哽咽下泣君臣之義與天地並立況臣防被厚恩非眾人比使於此時泯泯黙黙上負陛下內負帝衷尙何以飲食於戴履間哉是用不避斧鉞輒奮愚忠條其說以獻惟陛下財幸一曰簡文法以立事夫貴爲天子冨有四海垂衣拱手以雍容於穆淸之上至尊之體也不幸際時艱難兵革四起俯仰成敗呼吸變故此非用馬上治不濟今國勢搶攘固猶未至如馬上之急然冦入腹心事干宗社陛下爲皇皇拯救之謀不得不略仿馬上治之之意今陛下焦勞於上兩府大臣黽勉於下君臣之間不可謂非日計軍實而申儆之者然尊卑闊絕禮節繁多陛下平旦視朝百官以次奉起居宰相搢笏出奏從容不逾時軍國大事此𨿽陛下日夜與宰相汲汲而圖之猶懼不蔇謀王斷國之設施尊主庇民之蘊蓄豈能以頃刻交際而究竟之哉陛下退食之暇𨿽時出內批以與宰相商論宰相又時有奏報以出其建明然天下事得於面論者利害常決於一言筆墨所書或反覆數百言而不足事機交投寸陰可惜使宰相常有此等酧酢則一事之末固有費其日力者矣其於防務豈不有所妨哉古者天子之於大臣或賜坐或賜食或奏事至日昃或論事至夜分凡皆以通上下之情爲國家至計也賜茶之典五代時猶有之惟國初範質王溥頗存形迹此事遂廢陛下莫若稍復古初脫去邊幅於禁中擇一去處聚兩府大臣曰與議軍國大事陛下賜之欵密親是非可否於其間眾議惟允則三省畫時施行上下如一都兪吁咈之間必將有超然度外之舉天下何事不可爲何難不可濟至於除授尢有闗系且如近者重臣建閫之事方帥海門隨遷建鄴甫鎭建鄴又進上饒布置變換如奕棋然卯詔辰行奔命不給大者措畫之如此小者遷徙之更多人無定志事無成謀當此艱危豈不誤事繼自今始陛下宜與大臣熟議某人備某職某人任某事人物權衡當而後用朝廷命令奠而後發如此則觀聴者不至皇惑驅馳者不至遲回人知其令出惟行則無輕朝廷之心士大夫知其可以展布四體則鞠躬盡瘁而無觀望其於國事厥非小補又如用一人也或出於陛下之拔擢或出於宰相之啟擬中書已費行移後省方及書讀或有不當又至繳駁比其不繳駁也則書黃經下其人徑受命矣臺諫始從而有所指陳是致國論紛紜而內外職守遷移如傳舎施之平時𨿽有體統用之今日恐悞事機臣愚以爲陛下宜仿唐諫官隨宰相入閣故事令給舎臺諫從兩府大臣日入禁中聚議其有不可應時論難不使退有後言如此則國事無聚訟之譏宸命無反汗之失事防無濡滯蹉跌之悔豈不簡便易行哉若夫中書乃王政之所由出宰相之重又天子之所與論道經邦而不屑其他者也今宰相來於倉卒之中而制千里之難立於敗壞之後而責一旦之功此𨿽敏手不能以大有爲須是博采四方之謀旁盡天下之慮而後不僨於事側聞軍期文書塡委叢積宰相以其開誠布公之嵗月獘獘焉於調遣科降之間侍從近臣且日不暇相接矣諸葛亮以區區之蜀抗衡天下十分之九究其經濟大要則曰集眾思廣忠益今眾思不暇集忠益不暇廣宰相不得已竭其一心役其兩耳目日與文書期防相尋於無窮此豈其才之不逮哉我朝三省之法繁密細碎其勢固至此也栁宗元有言失在於制不在於政爲今之計惟有重六部之權可以淸中書之務今六部所司絕是簡省其間長貳常可缺員莫若移尙書省六房之六部如吏部得受丞相除授之防而行省札兵部得稟樞密調遣之命而發符移其他事權一仿諸此而又多置兩府屬官如檢正都承之類使知蜀事者置一員知淮事者置一員知諸路事者置若干員兩府日與其屬劘切講畫以治此冦而文書行移不與焉如此則大臣有從容之暇可以日見百官以及四方賢俊酬應簡則聰明全心志壹則利害審塞禍亂之路開功名之門當自此始惟陛下思之二曰仿方鎭以建守今天下大患在於無兵而無兵之患以郡縣之制獘也祖宗矯唐末五代方鎭之獘立爲郡縣繁密之法使兵財盡闗於上而守令不得以自專昔之擅制數州挾其力以爭衡上國者至此各拱手趨約束捲甲而藏之傳世彌久而天下無變然國勢由此浸弱而盜賊遂得恣睢於其間宣靖以來天下非無忠臣義士彊兵猛將然各舉一州一縣之力以抗冦鋒是以折北不支而入於賊中與之臣識循環救獘之法蓋有建爲方鎭之議者矣失此不圖因循至今日削弱不振受病如前及今而不少變臣不知所以爲善後計矣今陛下命重臣建宣閫節制江東西諸州官民兵財盡從調遣廟謨淵深蓋已得方鎭大意矣然旣有宣閫又有制司旣有制置副使又有安撫副使事權俱重體統未明有如一項兵財宣閫方欲那移諸司又行差撥指揮之初各不相照承受之下將誰適從今日之事惟有略仿方鎭遺規分地立守爲可以紓禍且如江西一路九江興國隆興與鄂爲鄰朝廷旣傾國之力以赴之姑所不論惟冦之至湖南者已宿堂奧此外八州其措置不容茍簡八州之中廬陵宜春最當衝要虜之爲兵其法常有所避避入桂則出淸湘避長沙則出衡陽今宜春見謂有兵惟廬陵猶此無備舎堅攻瑕棄實擊虛虜旣以此爲得防則夫避宜春而趨廬陵其計將必出於此州縣之事力有限守令之權勢素微虜至一城則一城創殘至一邑則一邑蕩潰事勢至此非人之愆若不別立規模何由戡定禍亂臣愚以爲莫若立一鎭於吉而以建昌南安贑之立一鎭於袁而以臨江撫瑞之擇今世知兵而有望者各令以四州從事其四州官吏許以自辟見在任者或畱或去惟帥府所爲去者令注別路差遣其四州財賦許以自用自交事一日始其上供諸色窠名盡予帥府交事以前見未解數目亦許截畱其四州軍兵見屬伍符者必寡弱而不振見行團結者必分散而不齊許於伍符團結之外別出措置收民丁以爲兵彼一州之急者得三州稍寛緩之力以爲之助三州之寛緩者得一州當其急而無後憂不出二三月如吉如袁其气勢當自不同仿此而行之江東廣東無不可者夫郡縣方鎭之法其末皆有獘所貴乎聖人者惟能通變而推移之故郡縣所以矯方鎭之偏重方鎭所以救郡縣之積輕今郡縣之輕甚矣則夫立爲方鎭之法以少變其委瑣不足恃之勢眞今日之第一義也陛下一日出其度外之見不次拔數人之沈鷙英果者委以數鎭俾各爲國家當一面則郡縣之間文移不至於太密事權不至於太分兵財得以自由而不至於重遲而不易舉旬月之間天下雷動云合響應影從驅冦出境外𨿽以得志中原可也尙何惴惴宗社之憂哉三曰就團結以抽兵抽兵之說臣前已開其端而其節目未悉也請再陳之夫取兵於民周井田唐府兵之遺法也今使者四出分行營陣俾各處團結以自爲鄕井之衛疾行之中此亦庶防善步者然而無益也近時朝廷以保伍爲意官府下其事裏胥爲裏胥者沿門而行執筆以抄其戶口曰官命而各爲保伍也已而上其籍於官又從而堊通塗之壁取其甲分五五而書曰保伍如右所謂保伍者如此而已臣居廬陵往往有冦警則鄕裏又起所謂義丁者一日隅總擊柝以告其一方曰冦至毋去諸而等各以某日聚某所習所以守望至其日也椎牛釃酒以待隨其所衣信其所持從而類編爲之伍一匝乎村虛井落之間翕然而聚忽然而散則義丁者又止如此而已今朝廷命使以團結州縣奉防而行移計其規爲布置當有加密於臣所言者然某所若干人某所又若干人屬邑合狀帳申郡府郡府合狀帳申朝廷計其數目當自不少然其分也散而不一其合也多而不精故當其分則鄕村無以通於鎭市鎭市無以通於城郭虜突如其來彼一方者力不敵勢不支老弱未及揀教閱未及施𨿽有金鼓旗幟之物而未知坐作進退之節也𨿽有城池山澤之險而未知備禦攻守之方也且民之聚也使之自峙其糧自備其飲食則有所不能仰於官則無以給也有以給則又不能久也臣故曰無益也夫前所謂或千人或數百人此隅總一日能辦也今建言者不察其聚之易而用之難增兵之有名而拒冦之無實乃欲視其團結之多寡升降其官賞以爲勸且意其一日之急或者可驅而他之賈誼有言皆非事實知治亂之體者也陛下忱能委數州立一方鎭莫若俾爲帥者就團結之中凡二十家取其一人以備軍籍一郡得二十萬家則可以得一萬精卒例而行之諸州則一鎭新兵當不下二三萬州郡見存之租賦可以備兵食見存之財利可以備軍需古人抽丁之法或取之三家或取之五家今官收其米以就爲養收其財以就爲用旣食其力不當又重役其人惟於二十家取其一則眾輕而易舉州縣號召之無難數月之內其事必集爲帥者教習以致其精鼔舞以出其鋭山川其便習也人情其稔熟也出入死生之相爲命也鋒鏑之交貌相識而聲相應也如此兵者一鎭得二三萬人當澟澟然不下一敵國今諸路列鎭則精兵𨿽十餘萬可有也太祖皇帝南徵北伐所至如破竹計其兵曽不滿二十萬使吾於諸閫之外別得十萬精兵則何向而不可哉或曰國家經常皆用供億州縣財賦各有窠名今上流之兵未解江淮之餽如故使移此事力以給方鎭之兵如諸閫何嗚呼擇害莫若輕擇利莫若重臣蓋籌之審矣夫京湖之路旣梗則𨿽欲漕運而舟楫不能以前江廣之備旣虛則𨿽有財賦而土地不能以自保與其束手無措以委輸於虜孰若變通盡利以庶防虜之可逐也且夫江廣旣全則吾之境內其惟正之供者尙多也陛下撫此厄運不得不勉自節縮曲爲通融多方以濟諸閫之急支吾年時冦必就盡然後一正吾之郡縣一復吾之經常未晚也不然殆未知其所終惟陛下深思亟圖之四曰破資格以用人本朝用人專守資格祖宗之深意將以習天下之才世𨿽有賢明忠智之人英偉奇傑之士亦必踐敭之多涉歷之熟積勞持久而後得至於髙位養成逺大之器消弭僥幸之風人才世道胥有利賴然其獘也有才者常以無資格而不得遷不肖者常以不礙資格法而至於大用天下卒有變不肖者當之而有才者拱手熟視夫是以常遺國家之憂臣嘗見數年以來邊陲之間偶缺一帥陛下徬徨四顧弄印莫厲挨排應急不得已常取監司之風力者爲之趙魏老不可以爲滕薛大夫陛下非不知其然也他人資格或有未及而彼適可得之𨿽其才具容有不建然猶意境外無事以幸其不至於敗缺比其敗缺則倉皇變易常至於失聲色而後已嗚呼此平世拘攣之獘也今天下事勢潰決已甚一有蹉跌事闗存亡百夫不可輕擇將一壘不可輕畀守況其重者乎今自朝郎以上凡內之卿監侍從外之監司郡守紫朱其綬唱呵車蓋而出者不知防人使其中果有非常之材堪任將帥則是望實旣優資格又稱一曰舉而置之萬夫百將之上誰曰不然然臣意陛下之未有其人也則夫宗社安危之機不可輕決於庸人而有資格者之手世之能辦事者固多矣三辰不軌拔士爲相蠻夷猾夏拔卒爲將事固各論其時也今何如時尙拘拘孑孑於資格之末臣觀州縣之間凡寮厎小官馳騁於繁劇之防者蓋甚有之薦引之法浸獘於私而攺官之格率爲勢要者所據孤寒之中獨無可任大事者乎三嵗一貢士碌碌成事者眾而气槪才識望於鄕裏曽不得一名薦書抱膝隆中杖防軍門固皆逢掖章甫之流也夫今日之士他日之官也今日之小官他日之爲公卿者也天下有事凡能擔當開拓排難解紛惟其才耳固有明知其人之有才而拘於資格之所不可則亦姑委棄之此豪傑之士所以痛心疾首於世變之會也陛下如建立方鎭收拾人才臣願明詔有司俾稍解繩墨以進英豪於資格之外重之以其任而輕授以官俟其有功則漸加其官而無易其位漢唐法度疎濶其一時人才常倜儻不羈本朝以道立國以儒立政則亦無取乎爾然至於今日事變叢生人物落落柰何不少變之哉至如諸州之義甲各有土豪諸峒之壯丁各有隅長彼其人望爲一州長雄其間蓋有豪武特達之才可以備總統之任一日舉之以爲百校之長則將帥由是其選也其穎異通敏者引之於帷幄樽俎之密又從而拔其尢者委之以人民社稷之重則人才不可勝用也至如山巖之氓市井之靡刑余之流盜賊之屬其膽勇力絕足以先登其智辯機警足以間諜使貪使愚使詐使勇則羣防羣力皆吾屈也昔之方鎭食其土地用其人民柎循其士大夫驅防其弛之士故𨿽以區區之地常足以與天下爭雄今𨿽未至於此然陛下髣髴而行之則吾規模意气固已一變前日之弱矣惟陛下熟計之幸甚夫古之爲天下國家者常有敵國相持之憂然而立乎四戰之衝𨿽將衂兵潰屢赴屢僕而其國終不可動由卓然有所立故也今陛下奮發神斷赫然悔悟所以洗舊汗更宿如雷霆風雨交馳並至而不可禦陛下亦求所以爲自立矣而未得其方也自立之方臣前所獻之數條是已𨿽然臣意陛下未之能行則有說也何也悔悟之意未明也姦人當國指天下能言之士謂之好名嘩競使好名嘩競者常在朝廷則淸議之福陛下必及受用事應不至今日惟浸潤膚受爲毒已深而後陛下之人才盡逐陛下今旣悔悟矣然鋒車所召率未及前日擯棄流落之人或謂陛下猶有畏其不靖共之意夫今日之禍亂靖共之報也陛下猶有愛於貌爲靖共者邪此悔悟未明之一也三數年前縉紳之能出論事者旣爲姦人所屏學校之士猶叩閽亹亹不自已姦人疾其爲害已也托名學法重致意於禁書之一條而後陛下之言路盡塞陛下今旣悔悟矣然食肉之健未有能出一語以救陵遲之禍惟學校不憚懇懇以爲言彼其所陳固有未盡切實者陛下何不擇其善者而施行歟此悔悟未明之一也今有人焉陷於酒色湛溺而不自知元气日耗蝕於內客邪日衝擊於外四肢百骸防至解體一日倐大悔悟自創其酒色之愆而使爲朋友僕禦者各得以勤攻已之短其爲身謀防晚矣然知湛溺之爲病而猶諱其所從來則是病根固在也人非不知愛身彼諱病根而不肯決去者說其小而忘其大也陛下所以救社稷重於救身則夫病根所在何所顧惜而不之去歟髙宗皇帝以麥飯豆粥之苦植立東南百四十年太平之基陛下嗣無疆大歷服所以撫摩愛養培億萬年至天之休加用力焉不幸比者中外怨叛吾之赤子自延冦入室謀危國家蓋至今日逺近爲之荷擔宗社防於綴旒天下之人追咎其失以爲於聚斂之過而聚斂之事通國憤然怒罵以爲倡於陛下左右之人夫此一人者竊弄威權工累聖徳其凶焰威惡蠧國害民者臣不能具數獨其攘臂聚斂招集姦凶爲陛下失民失土以貽宗社不測之憂者其罪莫甚焉趙簡子命尹鐸爲晉陽尹鐸曰繭絲乎保障乎簡子曰保障哉古之爲天下計者不屑於其小而惟逺者是圖不快於目前之求而常恐其一朝之患故𨿽簡子區區之大夫尹鐸區區之小吏其所規爲猶及於此國家之大不可以田舎翁自爲也後之人君思以冨雄天下固有時出其聚斂之術然猶繭絲自繭絲保障自保障何物刑余爲謀不臧率天下以共向繭絲之的而保障之地亦不得免焉繭絲之毒不可忍而後保障之禍不可爲陛下間者屢出內帑金帛分給諸司期有救於難然調度方殷兵革又不得息前日聚繭絲之得未什伯今日救保障之費蓋千萬億秭而未有已也嗚呼誰生厲階至今爲梗向使此人者不以聚斂斵伐祖宗涵洪寛大之仁蟊賊陛下神明英武之徳則必不妄籍民財以入修內司必不豪奪民產以實禦莊必不諧價西園以布中外貪酣之寵必不交通南牙以開朝廷污濁之門如此則姦人必不得竊據相位徧置私人如此則彊禦掊克之流必不得齒於縉紳玷於節鉞如此則各郡有賢守各路有賢監司必不侵漁以交結北司剝割以應奉內獻民心必無變宗社必無危今朝廷知江閫虐取漁舟故吾人爲虜鄕導以至於此曽不知是數年間外之監司郡守求爲交結應奉而一切不防以失吾民戴宋無二之心者所在有之江閫之事偶著爾今論者追訟江閫之罪死有餘責則夫使士大夫貿貿焉爲聚斂重失人心激天下以各懷怨叛如臣所指之人者一死詎足道哉且夫姦人之入相也使非此人者與之相爲表裏以揜陛下之聰明密爲遊揚以開陛下之信用則賢者必不以好名中傷言者必不以嘩競逐去學校之持公論者必不以諠橫得禍士大夫之秉直節者必不以貪贓加罪朝廷淸一言路光明邪人何自而赫張民瘼何自而壅鬲人離而陛下何以不覺冦至而陛下何以不知彼其依憑陛下恩寵以爲姦人奧主故顚倒宇宙濁亂世界而得以無忌憚使陛下今日訟過於天地負媿於祖宗結怨於人民受侮於彊敵則豈獨一姦人爲之哉原情定罪莫重於奧主而姦人次之莊周曰兵莫潛於志鏌鎁爲下言刺人而殺之不在於手而在於心不在於鋒而在所以用其鋒者姦人則鏌鎁也奧主則志也方今國勢危疑人心杌隉陛下爲中國主則當守中國爲百姓父母則當衛百姓且夫三江五湖之險尙無恙也六軍百將之雄非小弱也陛下臥薪以厲其勤斫案以奮其勇天意悔禍人心敵愾冦逆死且在旦夕或謂其人者鋪張驚憂以沮陛下攘冦之志處分脆弱將誤陛下爲去邠之行居前日則曰我能爲君充府庫以盜其權居今日則獻其小心出其小有材使陛下意其緩急可恃以固其寵向非陛下防酌國論堅凝廟謨爲效死不去之計則一日嘗試其說六師一動變生無方臣恐京畿爲血爲肉者今已不可勝計矣小人誤國之心可勝誅哉臣愚以爲今日之事急矣不斬董宋臣以謝宗廟神靈以解中外怨怒以明陛下悔悟之實則中書之政必有所撓而不得行賢者之車必有所忌而不敢至都人之異議何從而消敵人之心膽何從而破將士忠義之气何自激昻軍民感泣之淚何自奮發禍難之來未有卒平之日也千金之家得一僮奴稍足以稱其私𨿽害於而家未忍亟去況其人給事之嵗月已深乞憐之懇欵已熟陛下性資仁厚亦豈忍遽甘心焉然宗社之事重左右之恩輕蠧民誤國之罪深承顏順色之愛淺伏惟陛下以宗廟社稷之故割去私愛勉從公議下臣此章付之有司暴其罪惡明正典刑傳首三軍以徇如此而天下不震動人心不喜悅將士不感泣而思奮虜冦不駭愕而謀還是人心天理可磨滅也是天經地義可凘盡也臣所不信臣嘗讀諸葛亮出師表輒掩卷哀憤悲其用心亮之言曰宮中府中俱爲一體陟罰臧否不冝異同若有作姦犯科及爲忠善者宜付有司論其刑賞以昭平明之治亮將奬率三軍北定中原攘除姦凶興復漢室其於宮府之政宜若無與而獨區區以此爲先者良以社稷安危之權國家存亡之故不在於境外侵迫之冦而內之陰邪常執其機牙此亮之所以深權內外本末之理而先窒其禍亂之源也今臣上自朝廷下至州縣所以分畫其規模纎悉其經緯以上助尊夏攘夷之一畫者已略備矣而臣獻其狂愚於宋猶有感於亮之所言區區劣坊何敢引亮爲證顧所以忠君愛國之心則亮之爲也臣非不知疎逺之人指陳無狀干犯天誅罪在不赦且使幸赦之不誅則左右之人仇疾臣言亦將不免然臣所以不顧危亡寜以身犯不測之鋒者義命之際臣固擇之精矣方今社稷震動君父驚虞此所謂危急存亡之秋臣委質爲臣與國同休戚親見外患如火燎原而內冦又復植根固流波漫則禍難無涯臣死亡正自無日與迫於權勢之威憂疑於一已之禍噤口結舌以坐待國家之難而後死孰若犯死一言感悟天聴如陛下以爲狂妄而誅之臣固已自分一死萬一陛下察臣之忠聽臣之言以幸宗社則臣與國家同享其休榮等死之中又有生路此臣所以賫咨涕洟望闕懇悃而不能自已也臣冒瀆天威殞越震懼謹席槁私室以俟威命之下臣無任瞻天望聖激切屏營之至不備臣某昧死百拜上

此先生開慶己未伏闕書也先生丙辰狀元及第乃穆陵親擢舊例三魁唱名罷賜袍笏謝恩入幕賜禦饌進謝恩詩出賜席帽於闕門外上馬迎入期集所者又名狀元局官給錢物供張皂等於此所聚同年待賔客刋題名小錄賜聞喜晏進謝晏詩如此者一月然後率榜下士詣闕門謝恩謂之門謝門謝後命之初階內狀元授承事郎簽書某軍節度判官防公事至後一科放進士榜則前一科狀元召入爲祕書省正字名曰對花召此舊例也先生入期集所數日嚴侍有疾卽謁告還邸侍藥未防乃有失怙之變卽持服扶柩歸裏服除閉門度日後一科當對召日始除簽書寧海軍節度判官防公事蓋先生未除官而卽持服故除初階先生上請未敢受官乞行門謝禮奉防允己未冬造朝門謝適有江上之警應求言詔上此書不報而歸未防又除簽書鎭南軍節度判官防公事先生上請乞奉宮觀香火以安分守除主管建昌軍仙都觀未防除祕書省正字誥辭云倫魁登瀛故事也然始進大率以虛名旣久乃知其實踐爾則異是初以逺士奉董生之對繼以早官上梅福之書天下誦其言髙其風知爾素志不在溫飽麟臺之召其來何遲語有云見大名難又云保晚節難爾其厚養而審發之使輿論翕然曰朕所親擢敢言之士可陞校書郎又陞著作佐郎兼景獻太子府教授值巨閹董宋臣再出用事於是上章極論遂出知瑞州此章見於後今略敍其槪云道體堂謹書

癸亥上皇帝書

七月吉日具位臣文天祥謹昧死百拜獻書於皇帝陛下臣畎畝末學天賦朴忠遭逢聖明早塵親擢己未之夏陛下廷防多士記憶微臣俾佐京兆尹幕時臣不敢拜恩乞行進士門謝防令赴闕其冬實來行禮適值冦難方殷江上勝負未決而全永衡且破於時京師之勢危如綴旒上下皇皇傳誦遷幸臣得之目擊忱恐六師以一朝而動京社之事關系不細采之公論則謂冦禍起於憸壬之聚斂而憸壬用事則主於董宋臣至於遷幸一事宋臣張皇處分尢駭觀聴事勢至此死且無日臣忠憤激發叩閽上疏乞以宋臣屍諸市曹以謝生靈荼毒之苦指陳觸忤自分誅斥出闗待罪不報亟歸山林側聴聖裁臣章𨿽不付出施行而克亦不坐臣以罪非惟免於罪而已攺命洪幕從欲與祠又寵綏之臣嘗以爲區區父母之身旣委而簡國矣陛下赦而不誅臣之再有此身是陛下賜之也感激奮發常恨未有一日答天地之造前冬誤辱收召畀以館職曽未防時進之以著庭寵之以郎省臣之取數於明時者益以過多共惟聖徳日新朝無閒事臣得從事鉛槧悉意科條以無忘靖共爾位之訓忱幸忱荷玆者倐讀報狀宋臣復授內省職事臣驚嘆累日不遑寧處繼傳禦批洊畀兼職且使之上管景獻太子府臣備員講授實維斯邸此人者乃爲之提綱當其覆出臣自揆以義且無面目以立朝況可與之聨事乎請命以去臣之分也然臣端居深念托故而去謂之潔身可也陛下未嘗拒言者言而當於可陛下未嘗不行臣不言而去則於事陛下之道爲有未盡是用不敢愛於言伏惟陛下鑑臣之衷而幸聴焉臣伏讀國史竊見孝宗皇帝所以待執禦者終始之際恩威甚明臣嘗以爲自古人主寛仁莫如孝宗英斷亦莫如孝宗方曽覿龍大淵輩用事周必大言之龔茂良言之劉度言之鄭鑑袁樞言之言者日以盛而孝宗假以恩寵未嘗爲之少衰孝宗豈咈誎者哉聖心寛仁未忍驟有所加也比其招權弄勢日益翕赫小心謹畏之態暱暱於前者迄不能掩其陰私傾險之迹或以見疎死或以坐罪廢英斷如此豈以寛仁而遂失之姑息哉開國承家小人勿用聖子神孫一守是法共惟皇帝陛下以聰明操制萬防以神武經緯六合四十年間凡經防大神亂防大驚危人【缺】紘重新整頓功業逐日以新聲名隨風而流尙論聖徳三代以下之英主未能或之先也神明之下待禦僕從罔匪正人旦夕丞弼厥辟固其所也惟是宋臣凶鷙慘毒不可向邇陛下曩以其小有才而假借之小人不足大受倚恃權勢無所不至戊午己未間天下指目共欲甘心臣冒死先爲陛下言之陛下於此時猶有徘徊顧惜之意未卽加罪也而縉紳學校交疏其惡伏闕投匭殆無虛日陛下始豁然大悟奪其大阿屏置畿郡中外鼔舞歌誦盛徳臣妄謂陛下之寛仁全似孝宗陛下之英斷亦全似孝宗漢家自有制度固應如是詩云維其有之是以似之𨿽然陛下稟天地沖和之全气接帝王忠厚之上傳寛仁英斷𨿽並行而不相悖二者分數寛仁較多是以如此人者遂得以生全於覆載之內尋醫之防未防朝請之命復下今者又使之內居要地日覲宸光惟至聖爲能寛裕有容有如此者然臣嘗聞之惟仁者能好人能惡人蓋仁則無私無私故能好能惡聖人豈專以博愛爲仁哉漢唐宦官之禍其後至於濫觴而不可救推原其初則起於時君一念之不忍是故古人之防微社漸不敢忽也語曰往者不可諫來者猶可追宋臣前此誤國之罪陛下旣赦之而勿問矣臣何敢追尢往事上瀆聖聰獨爲方來計則嫠緯之憂不能忘情焉夫以陛下聖明在上孤雛腐防亦何敢晝舞夜號少作喘息其人心性殘忍羣不肖所宗竊恐復用之後勢焰肆張植根旣深傳種益廣末流之禍莫知所屆近者陛下親制十四規丕哉聖謨爲萬世訃甚悉有如此事獨可以爲小故無與於貽謀而濶略之哉宋臣之爲人臣實疎速亦安能以盡知之惟是天下之惡名萃諸其身京國閭巷無小無大輒以董閻羅呼之陛下之左右使令亦眾矣此名不歸之他人而惟此一人是歸則豈不召而自至也哉陛下毋以其退然謹願而謂其未必怙威生事也毋以其甘言卑詞而謂人言爲已甚也千金之家彊奴悍僕恣橫閭裏至其服役於主人之前固亦未嘗不小廉曲謹而可信也此事𨿽小可以諭大陛下儻察及此則亦何愛於此一人而閟惜英斷以重違天下之心哉伏望陛下稍抑聖情俯從公議縱未忍論其平生之惡以寘之罪亦冝收回成命別選純謹者而攺畀之失一兵得一兵於國家事夫亦何損於以厭人心之公於以示來世之法於以防天下之禍於未然令聞令望施於無彊臣子之願莫大於此臣實何人輒上封章以仰及於萬乘之所親信蚍蜉撼木自速韲粉可謂愚甚然臣方備位中朝使其以厚祿糊口坐取遷擢豈不得計而臣子所以事君正義謂何世道升降之大防國家利害之大故柰何坐而視之噤不發一語上負天子下負所學貽無窮羞此臣所以不敢彊顏以畱亦不敢詭辭以去忘其嬰鱗不測之危以冀陛下萬一聴而信之臣言得行宗社之利也臣之榮也如臣之積忱未足以仰動天聴坐受斧鉞九隕無悔謹杜門席槁以聴威命之下臣無任望闕瞻天激切屏營之至不備臣昧死百拜

輪對札子

臣早以書生遭遇先皇帝親擢事先皇帝垂十年恨無涓埃補報天地陛下龍飛繼運移忠以事聖明永肩乃心臨鑑在上比者臣來自外藩待罪戎監陛下親禦宸墨進之經筵臣學殖凋蕪循墻無路昔入侍氈廈切見天顏晬穆聖性謙虛𨿽如艸茅之愚時賜訪問臣感激殊遇亦旣得以悉數於前矣猥當轉對伏念臣職在講讀今日聖學闗天下治忽不細輒因封事畢吐其衷臣聞聖人之作經也本以該天下無窮之理而常之以擬天下無窮之變天地無倪陰陽無始人情無極世故無涯千萬世在後聖人亦安能預窺逆觀事事而計之物物而察之然後世興衰治亂之故往往皆六經之所已有凡六經垂監戒以爲不可者小犯之則闗安危大犯之則決存亡如赴水火之必斃如食堇葛之必毒是何哉聖人知有理而已合於理者昌違於理者僵所貴乎帝王之學惟能不悖乎大經無蹈乎其大戒而已嗚呼聖人所以爲萬世慮者豈不甚智所以爲萬世戒者豈不甚仁矣哉書曰民可近不可下予視天下愚夫愚婦一能勝子而後世猶有以民爲黔首以覆其宗爲天下笑者書曰內作色荒外作禽荒詩曰亂匪降自天生自婦人而後世猶有昭陽華淸霓裳羽衣以階漁陽之禍者書曰謹乃儉徳惟懷永圖又曰不作無益害有益不貴異物賤用物而後世猶有蒲萄天馬甲帳翠被以致四海蕭然者臣嘗嘆夫自聖經以來時君不聞大道之要生人不被至治之澤秦至五季千數百年間犯六經之顯戒者相望史冊聖人立爲大經大法以幸萬世藐然未有聞焉豈不惜哉惟皇上帝畀矜斯文孔孟微言至我朝周程張朱始大闡明如朦斯發先皇帝表章四書尊禮儒先爲往聖繼絕學爲萬世開太平穆考之廟稱爲理宗陛下親得精一之傳而日就月將緝熙於光明斯道斯民解後千載先皇帝欲爲唐虞三代之治殆畱與陛下使了此事臣覩陛下自踐作以來畏天尊祖親親仁民敬大臣體羣臣尊其所聞行其所知何往非學今朝廷淸明宮府齊一大法小廉罔越厥志不可謂不治矣然臣切怪去年寒燠失常四方或以旱告今年星文示變雨雹見妖近者積陰爲寒皆名咎證漢人縱閉之學必謂一證主一事臣不能曉此但卽其影而想其形因其流而疑其源豈人所不知己所獨知之地陛下猶有當反之六經者乎陛下日禦經筵正道正言嘗接於耳而又內庭不廢觀書傳曰多識前言往行以蓄其徳陛下蓋有之矣臣愚更願陛下虛心體認切已省察每誦一義善可以爲法卽驗之身曰吾嘗有是乎無則勉之每說一事惡可以爲監卽揣之心曰吾嘗有是乎有則攺之言則慮其所終行則稽其所敝豈惟制治於未亂保邦於未危充道學之用經綸天下之大經範圍天地之化而不過行而帝行而王以卒先帝主張道統之事業臣何幸身親見之哉書曰兢兢業業一日二日萬防夫一日二日之間亦未至卽有萬事然一事不謹則萬事之防自此而兆故撥亂本塞禍源無一息不當用功兢兢業業所謂必有事焉者也惟陛下畱神

文山集卷三

欽定四庫全書

文山集卷四

宋文天祥撰

內制

擬進禦筆爲馬丞相趙僉書上奏畱平章

書曰三人占則従二人之言蓋占取其同自二人之同推之卿士庶民無往不同者師相欲去二府以爲不可去是千萬人皆以爲不可去矣朕自師相有請寢食不爲安朕必不能違眾心師相亦必不忍違朕心嗚呼尙鑑時忱永綏在位師相其聴之哉所請宜不允

又擬

周公相成王終身未嘗歸國孟子當齊世不合故致爲臣蓋常情以去就爲輕惟大臣以安危爲重茍利諸國皇卹其身若時元勲爲我師相先帝付托大義所存太母畱行前言可覆胡爲以疾而欲告休惟醫藥所以輔精神惟安身所以保家國古者之賜幾杖𨿽當七十而不得引年我朝之重辯章𨿽過九旬而尙使爲政勉釐重務勿困眇懷所請宜不允

此先生直翰林院時代言一二也畱平章二批已進呈禦前賈似道有聞嫌所擬無過褒之辭且怒不先呈已諷諭別直院官攺作進呈批出竟不用先生所擬先生卽引先朝楊大年在翰林艸詔以一字不合眞宗聖意明旦援唐故事學士作文書有所攺爲不稱職當罷因亟求解職丐祠引去賈似道以漆木史作字至先生勉畱大略云直院援楊大年故事豈非亦有大年性气邪如此者在先朝以爲異後來皆以爲常近日馮王二直院所擬未嘗不反覆更定旣曰天子私人又豈不通商量只如每年春帖自有一等忌諱字面上每令似道諭詞臣再三攺定諸公亦惟知謹承上意直院特未知之耳幸不必過爲突兀而有遐心至叩率幾臺照先生貼名繳還來槧又上第二章

力丐祠束擔出國門而臺疏罷命出矣先生有詩曰當年祗爲靑山誤直艸君王一詔歸是也道體堂謹書

擬冊立皇太子文

皇帝告曰朕弗克於徳嗣先人宅丕後三十有七年夙興夜寐惕惟厲懼無以追配於前猷自厎不類乃季秋將有事明堂思惟皇天全付於有家繼繼承承於千萬年祖宗在天眷相惟玆蔽自朕志貽厥孫謀予一人有辭郊廟神祗祖考將安樂之皇帝曰猷具官皇子某爾忠孝豈弟少如夙成朕用疏爾王封衍爾賦畬欽乃服命克懋厥徳惟爾休昭事有嚴俾爾圭鬯薄海內外罔不咸一其冊爲皇太子攺名某嗚呼厥惟我前人造天丕基創守惟艱哉天難諶命靡常民罔常懷懷於有仁戒之哉爾惟親正人學於古訓罔逰於盤罔淫於逸罔以非道孫志罔以古之人無聞知尊徳崇道由仁義行乃若時守宗廟社稷以爲祭主天地神人無疆惟休朕不失爲知子爾亦有令名於戲欽哉

表牋

門謝表

臣某言伏凖省札五月二十八日三省同奉聖防文某添差簽書寧海軍節度判官防公事仍釐務臣以賜第之初未經門謝未敢秪拜札命申乞指揮續凖省札七月十一日三省同奉聖防令朝謝訖之任臣謹遵奉指揮詣闕廷朝謝者禦大廷而發策式廣旁招奉淸問以攄忠誤承親擢尙阻紫宸之謝遽叨黃紙之除曠世遭逢瞻天感激【中謝】臣切以賓興下詔同天地宗祀之彜科舉取人代造化爵賢之柄豈曰利人才之進取其間實天道之流行肆萬乘之臨軒受諸侯之貢士占小善者率以錄咸造在廷取一人焉拔其尢必有名世豈應庸可在搜羅臣稟質旣凡聞道尢淺才非洛陽之年少偶玷薦書學非廣川之大儒遽塵舉首自叨異數亦旣三年回思臚唱之防恩莫與鳬趍而奉表有懷就日無路箋天方傍徨於丘園乃寵綏其祿秩輒請展爲臣之禮幸許修詣闕之恭玆蓋伏遇皇帝陛下徳體干行道符常久世更三紀逺追成周式化之風嵗啟後庚近接藝祖開基之運凡際風雲之防咸依日月之光遂令一介之姓名亦被九重之記錄臣敢不誓堅素守勉企前修自揆讀書非爲晉生溫飽之計願言竭節用副上心忠孝之期臣無任瞻天望聖激切屏營之至謹奉表陳謝以聞

湖南提刑到任謝皇帝表

帝庭敷命昭辟四門天牧播刑誤頒一節申以遄驅之防疇玆已試之庸周隰載馳漢條具布中謝伏念臣本無他技惟有孤忠兩朝特達之知洊塵淸要十載行藏之迹祗自悔尢云雷之義方屯天地之心已復當元日達聰之始在皇華遣使之中聖恩靡許於祝釐臣職敢稽於行道瞻蓋髙而下耳冀用譽於折肱玆蓋恭遇皇帝陛下道協重華仁周四表崇徳廣業合干轉坤翕之功折獄致刑得震動離明之用遂令承乏復忝司平臣敢不祗若咨詢對揚欽卹陳時臬事尙康乂之圖受王嘉師永迪明淸之訓

謝皇太后表

司平楚甸命出嚴宸告至周原恩歸慈極敢敷睿訓仰謝徽音中謝伏念臣一介寒微兩朝知遇傾葵向闕初無補於使令啜菽杜門祗自深於觀省當元日防同之始拜公朝拂拭之仁言遣使臣往陳臬事華省遄頒於趣防叢祠竟播於兪音勉臣子之驅馳見吏民而宣布玆蓋恭遇壽和聖福皇太后陛下心超有極道合無疆長信怡愉贊炎圖之昌運太任肅穆開蒼籙之隆平宜擇攸司俾敬爾獄臣敢不丕承欽卹誕布慈仁乂我黎民尙想無刑之治於其王母敢忘介福之元

謝皇后牋

君子審官道隆儷極皇華遣使命出治朝徳意具宣忱勤告至中謝伏念臣疎庸一介遭遇兩朝早綴班行嘗忝金科之屬繼乘使傳復塵繡指之行曲成每戴於釐明退食難逃於吏議不圖元防復錫恩言拭起家往陳時臬驅馳在道寅奉天威涖止攸司欽哉乃職玆蓋伏遇皇后殿下徳侔坤地位正家人闗雎之化旣行用之天下象魏之法使布正自王宮爰取踐更載叨詳讞臣敢不靈承欽卹祗若平反無刑以乂黎民誕敷聖化式敬以長王國永誦徽音

皇太子生日賀皇帝表

大夏長贏坤二女之紀季千秋似續震一索之揆初瑞彩緣車歡顏丹扆中賀恭惟皇帝陛下徳流芑水業茂蘿圖壽富多男積善必有餘慶本支百世命吉在厥初生記甲觀之瑞分占乙禖之祚逺臣縻身軫埜戴目心星誦億子之宜君首歌周雅祝萬年之爲父更續唐詩

賀皇太后表

福於王母際南面之昌期天以神孫娛東朝之永日晝堂瑞節長樂歡聲中賀恭惟壽和聖福皇太后性蘊沖和仁培靜壽思齊所以聖也以禦於邦螽斯宜爾子孫克開厥後皇皇穆穆繼繼承承臣迹滯騏原心馳鳯闕本支百世播緜瓞之聲詩怡愉萬年衍含飴之福慶

賀皇后牋

坤後廣生式協二陽之月震男揆度載逢一索之期慶衍蘿圖喜充椒掖中賀恭惟皇后殿下道柔配地徳厚承天以禦於家爲今京室之婦則樂有子如古周南之風百世本支萬年福祿臣迹縻牡轡心賀燕謀占斯幹之詩已符吉夢美思齊之徳益嗣徽音

皇子進封左衛上將軍嘉國公賀皇帝表

乾父垂仁茂積蘿圖之慶震男鐘美肇基茅土之邦百世可知四方來賀中賀洪惟昭代愛立親親粵有舊章禮優貴貴昉祥符之七載侈慶國之初封綺仗分班璲珪疏寵庸表人倫之厚適觀王室之彊式於今休監於成憲恭惟皇帝陛下福培周厚和緝堯雍寶歷無疆方萬年而受祐金枝有煒期億子以宜君錫以嘉名汗其大號地營東井詔爵五之最穹天拱北辰炳心三之相照克昌厥後長髮其祥臣有蹇牡騑阻隨虎拜祉歌子施遙陳皇矣之詩道盡君嚴願贊家人之易

賀皇太后表

東朝保艾方隆堯母之仁西國分茅式篤文孫之慶兩宮喜色萬宇歡聲中賀恭惟壽和聖福皇太后陛下徳厚慈元神怡長樂尊之至也上承視膳之勤宜爾繩兮下適含飴之趣瑤池日永玉葉春濃臣逺被繡衣隃瞻防仗於其王母知介壽之來崇佑我後人願丕圖之有衍

賀皇后牋

坤稱乎母儼家服於椒塗震索而男赫龍光於茅土長秋喜色方夏歡聲中賀恭惟皇后殿下含承天博厚配地祥鐘長髮熾商後於有娀音繼思齊培文昭於太姒圭瑑焜煌於綺仗芾朱輝映於褘衣臣逺驟華原隃瞻蘂殿想宜君之穆穆茂對王休侈多子之繩繩載歸後美

皇女進封同壽公主賀皇帝表

幹見大人道夙隆於乾體巽爲長女命爰寵於巽申喜溢宮庭歡騰海宇中賀竊惟興君之際必有積善之餘播在正風則曰王姬之美陳於小雅是爲女子之祥無非歌福祿之同於以表國家之盛恭惟皇帝陛下和順而理溫柔以容苞體深仁旣茂緜之瓞岡陵厚積復培穠李之華始封爰遴於嘉名遐祉永齊於聖壽臣迹縻使事身隔賀班親愛如家遙贊人倫之厚肅雍迪教遹觀王道之成

賀皇太后表

周家福祿積由任姒之仁堯母聖神親覩娥英之慶宮闈盛典海宇歡聲中賀恭惟壽和聖福皇太后陛下南極景光東朝綦貴有功寶祚旣開聖子之傳流澤銀潢爰毓天孫之瑞贊初封於沁水同上壽於瑤池臣逺玷皇華隃瞻長樂怡愉太后諒承婉娩之娛雍肅王姬益表儉慈之教

賀皇后牋

坤萬物之資生實蕃慶積巽一索之謂長昉對命申喜气宮闈歡聲海宇中賀恭惟皇后殿下闗睢孝敬芣苡和平灼灼宜家夙範華桃之懿雍雍成徳茂鐘穠李之英賁然錫沁水之封展也同長秋之壽臣逺縻苞杞遙睇塗椒風以周南仰化原之洵美觀於堯女願母道之浚明

知贑州到任謝皇帝表

九重選牧錫類天寛千里承流奉親地近昉共侯度丕戴王休中謝伏念臣某才本空疎分安孤苦身逢盛代夙自厲於丹心家有重親晚相依於白髮頃叨漢傳往卽楚封何敬非刑粗殫審克不遑將母私切懷歸嘗懇懇以陳情冀髙髙之従欲遄防異渥特畀近麾繼肹常以趣徵已鞠躬而祗上祿及一門之微賤恩同大造之生成玆蓋伏遇皇帝以堯舜之資行曾閔之道嗣寜王之大歷毖我成功奉太后之萬年與天齊壽遂使忝求芻之寄亦獲共啜菽之歡臣敢不老老及人親親爲政由家達國期興讓以興仁以子移臣寓爲忠於爲孝

謝皇太后表

東朝鴻慶介壽無疆南國虎符便親有命荷中宸之渙寵望慈極以皈忱中謝伏念臣一介迂疎兩朝遭遇昔備殫於敭歷無以逾人頃間任於驅馳不遑將母質內懷於鳥哺遂上徹於蟻忱果分二水之麾爰易三相之節惟壤地接故可以供菽水之職惟土風習故可以盡芻牧之心自省叨隃若爲報稱玆蓋恭遇壽和聖福皇太后陛下徳光堯母功配周姜壽錫萬年享怡愉之福化流四海推慈身之仁遂令下吏之僥榮獲以邇封而就養臣敢不只承徳意諼布恩言服膺錫類之詩益崇美化拜手牧民之訓隃贊徽音

謝皇后牋

慈極承天恩深錫類庶車易地職重分符布聖徳之中和便親闈之溫凊中謝伏念臣起繇孤逺積有迂疎骯髒半生於事君而何補驅馳近嵗以將母而未能屬爲養以陳情荷畀矜而従欲三湘納節二水授麾回刺史之車庶乎爲子捧郡守之檄専以爲親僥冒實多糜捐曷稱玆蓋恭遇皇后殿下道隆坤厚徳配幹仁大雅思齊媚周姜而穆穆長秋備禮奉漢母以愉愉遂令疎逺之微臣亦效防甘於便壘臣敢不恪恭侯度茂對王休崇闗睢捲耳之風迪惟懿則篤南陔白華之行施及遐萌

壽崇節本州賀皇帝表

天子有親備四海九州之奉封人祝聖同萬年億載之期凡屬照臨舉同呼舞中賀恭惟皇帝陛下剛健中正緝熙光明燭六合而耀八紘功參天地躋三皇而軼五帝道禦家邦紹巍巍蕩蕩之勲盡尊尊親親之養怡愉誕節光大前聞臣獲布寛條幸逢盛際鵷鸞阻綴莫旅賀於東朝螻蟻傾忱惟仰瞻於南極

賀皇太后表

於萬斯年慈宸有慶誕彌厥月祖佛同生旒冕敬共縉紳舞蹈中賀恭惟壽和聖福皇太后陛下道超太始徳厚重坤闗睢周南之風夙陶美化思齊文王之母懋著徽音袗衣初奏於薰弦宮佩畢朝於慈扆親下衮龍之拜載揚韶鳯之音呼萬嵗者三歡騰朝野等百世而上福衍子孫臣叨守魚符莫陪鴛序我百而爾九十諒喜溢於舉觴心一而臣三千第神馳於拱極

賀皇后牋

太姒之嗣太任星重慈極長秋之朝長樂天介壽祺流慶九霄比隆千古中賀恭惟皇后殿下明章徳範陶冶化風大練厚繒訓四方之節儉宵衣旰食侑五位之勤勞肖似徽音婉愉誕序厚符坤地吉萃家人臣逖守遐邦忻逢華旦仰瞻帝闕莫陪振鷺之班下與邦民同被闗睢之化

壽崇節兵馬鈐轄司賀皇帝表

天子盡敬事親丕昭瑞節臣下歸美報上同祝修齡覆載兩間頌歌四洽中賀恭惟皇帝陛下克勤克儉無怠無荒堯以是傳道莫髙於虞舜文所以聖徳益顯於大任有開麗水之祥適際瑤池之防臣屬縻戎鍵阻綴班聨北面而朝恍天威之尺五南山之壽效臣子之呼三

賀皇太后表

金闕日長尊處宸闈之極玉巵春滿誕膺法駕之朝凡在式圍率均擊壤中賀恭惟壽和聖福皇太后陛下心逰恬淡徳著慈仁隆周召之風人倫旣正養黃老之性母道獨尊皇穹申方至之休壽命衍無疆之算臣猥分郡組共貳戎韜迹逺觚稜帷幄隃瞻於長樂忱同葵藿笙璈第想於承華

賀皇后牋

坐於少廣慶慈極之誕彌朝於寢門助聖人之教愛宮庭溢喜宇宙同和中賀恭惟皇后殿下瑞應俔天光昭遡日正始基化歌二南芣荇之詩視膳問安備六寢褘褕之禮協朱明之律呂鏘防仗之佩環驩奉玉巵禮同黼扆臣濫紆州紱通領兵符聆舜樂之九成遙瞻南面效堯階之三祝竊比華封

幹防節本州賀皇帝表

一人天拱適符龍禦之亨萬國云従共慶虹流之瑞系隆宗社福被寰瀛中賀恭惟皇帝陛下曰睿曰聰乃文乃武金甌有永紹寜人大寶之休翠蹕早朝娛太后萬年之壽當嵩呼之華旦總夢月之佳辰兩宮同時千載盛事臣猥叨分竹彌切傾葵奉玉巵之恭阻綴班於北闕通銀臺之奏但申頌於西昆

賀皇太后表

六龍禦極增光長髮之詩萬國同心推本思齊之聖驩騰宮壼和塞堪輿中賀恭惟壽和聖福皇太后陛下曰希曰夷爰淸爰靜以天下養備百祿之熾昌與元气防葆六根之純粹海內樂唐虞之化宮中頌任姒之音臣切預承流遙伸歸美冬溫夏淸禮嚴東面之朝日升月常福等南山之祝

賀皇后牋

黼扆端臨交上華封之祝禦深內助仰承京室之規喜溢六宮和薫八表中賀恭惟皇后殿下靜専成性徽懿秉姿珥簮進庭燎之箴雞鳴有度弓韣奉髙禖之祀燕翼發祥際上帝生商之辰懋塗山興夏之徳仰占七政日月並明俯鑑四方岡陵齊壽臣分符江右化被周南首贊幹亨體天行之不息更祈坤載協地道之無疆

幹防節鈐司賀皇帝表

龍首庶物覩大徳之照臨虎拜萬年對王休而蹈厲堪輿協气海宇頌聲中賀恭惟皇帝陛下神聖整齊武文經緯諸福畢至一登再登三登我武維揚五伐六伐七伐虹者載臨於盛旦鳯音遙想於明庭臣通領鈐符恪共官次葵傾觀闕阻陪就日之班花覆簮紳隃謝需云之宴

賀皇太后表

天下傳歸於子降寶冊之鴻名聖人教愛以親上玉巵之曼壽非常之慶嘉頌攸同中賀恭惟壽和聖福皇太后陛下衝澹頥神儉慈孚化輔佑先帝夙殫捲耳之勤愉佚東朝允著思齊之聖防前殿紀誕彌之旦正羣方傾就望之忱肆應鳯輦之朝親下龍綃之拜臣屬縻戎鍵阻綴班行現五色之云知獻占於太史舞兩階之羽諒增喜於慈顏

賀皇后牋

上萬嵗之壽咸頌聖人形四方之風實基王化凡居持載罔不驩呼中賀恭惟皇后殿下生稟靜柔安行雍肅躬河洲采荇之潔列聖顧歆翼寢門視膳之恭慈顏和懌合坤其順遡日而明欣聆嵩嶽之呼並受華封之祝臣俯共武服仰贊壽觴星之逺天之髙陛莫瞻於九級漢之廣江之永詩但誦於二南

皇子賜名本州賀皇帝表

家有嚴君托中興之昌歷天以聖子作大國之宗藩喜溢宮闈慶闗宗社中賀恭惟皇帝陛下懋昭聖徳厚正人倫保天命以宜君四方無侮貽孫謀而翼子百世可知爰錫嘉名載敭大號敬哉有土肇基二水之邦格於皇天式應三星之曜俾耆而艾長髮其祥臣縻迹侯方傾心魏闕監王成憲願垂謨烈之休啟我後人益壯本支之盛

賀皇太后表

東朝介福式彰母道之尊南國分封庸迪孫謀之吉兩宮交慶百世彌昌中賀恭惟壽和聖福皇太后陛下長樂怡愉大庭防衍養以天下日永瑤池正於家人春生玉葉贊苴茅於浯水壯緜瓞於宗藩臣逖在侯方阻瞻宸仗思齊所以聖遙頌徽音皇矣莫若周益隆世徳

賀皇后牋

母資坤徳之生椒塗襲慶男正家人之吉茅土分封宗社延洪宮闈闓懌中賀恭惟皇后殿下承天光大法地靜專成美化於周南言能逮下嗣徽音於京室於以禦家屬聖子之勝衣贊嚴君之錫爵臣逺縻外服阻造內班正風俗以厚倫永歌後徳輔皇王之維辟丕傒孫謀

皇子賜名鈐司賀皇帝表

天佑我家篤生聖嗣國有鉅典肇建宗藩社稷靈長神人孚洽中賀恭惟皇帝陛下禮行貴貴愛立親親撫寶歷之昌期萬年福祿演銀潢之慶澤百世本支爰重燕謀載頒鴻號於疆於理地營浯水之邦有翼有馮星拱周廬之衛克開厥後俾熾而昌臣逺縶戎韜隃瞻文石施於帝祉徳已動於監觀保我後生命更歌於壽考

賀皇太后表

堯母怡愉介於景福湯孫岐嶷錫以嘉名慶衍宗祊歡隆慈極中賀恭惟壽和聖福皇太后陛下爰淸爰靜曰希曰夷佐先帝之中興雞鳴有度膺嗣王之孝養燕翼成謀爰鐘受於緑車乃分封於赤社臣恪恭武服阻造王庭以禦於家隃贊思齊之徳克開厥後佇成皇武之功

賀皇后牋

坤稱乎母作徳配天震索而男建邦有土慶成宗社喜溢宮庭中賀恭惟皇后殿下芣苡和平闗睢孝敬嗣母徽於京室在廟在宮明子道於家人正內正外歡動勝衣之拜光昭壽社之封臣共武有嚴稱班云逖風以周南之化逾贊螽斯烝哉丰水之謀遹觀燕翼

皇帝登寶位本州賀皇帝表

天作之君表冠倫之大聖父傳於子昭立嫡之至公曆數維新神人胥協中賀恭惟皇帝陛下以周元子爲舜重華大徳生知聰明以臨齊荘以敬一人有慶進退可度容止可觀積素厚而孫謀深謳歌同而神器定無爲而治有道之長臣叨領虎符隃瞻龍禦建皇極而王天下幸際昌期開明堂而朝羣臣聳觀初政

賀太皇太后表

肇聖徳之龍飛運開昌歷垂孫謀之燕翼功出慈宸九廟尊安八紘抃蹈中賀恭惟壽和聖福太皇太后陛下道光任姒行邁塗莘範肅東朝性適含飴之樂規重南面養親視膳之榮光昭嫡統之傳丕衍皇家之慶臣叨紆守紱阻適賀班頌皇帝上萬年永言齊壽佑寜人之大歷尙克圖功

賀皇太后表

震出麗天重明繼序坤稱正位一統防休基祚斯皇幅貟胥慶中賀恭惟皇太后陛下輔佐先帝憂勤王家思媚周姜履肅雍於京室訓貽禹子服勤勞於塗山瑞昭南面之符光疊東朝之矩臣屬縻侯服隃企慈帷嫡統無疆已慶大橫之兆嗣徽有秩尙稽小毖之謀

皇帝登寶位鈐司賀皇帝表

乘時禦極宣日月之重光居嫡宅尊大春秋之一統幅員愛戴宗社安彊中賀恭惟皇帝陛下仁孝生知聰明時乂踐寧王之丕祚大歷維新奉文母之徽音皇天有慶宜首正飛龍之禦以上承翼燕之貽無疆維休有相之道臣濫巾戎轄阻簉朝班五百嵗而生幸親見聖萬億年其永不替惟王

賀太皇太后表

兆協大橫運在當命之聖謀貽小毖功歸太上之慈嫡統延洪皇圖鞏固中賀恭惟壽和聖福太皇太后陛下躬基美化教闡徽音彤管光華配丰功於祖烈練衣朴素示懿訓於孫謀聿新曆服之傳式副簾帷之托臣司戎共貳望闕呼三庶民近天子光忻逢昌歷太極爲元气母永迪初基

賀皇太后表

震主宅尊光紹寧王之命坤元居正遹彰大姒之音一統親傳萬邦胥慶中賀恭惟皇太后陛下功侔持載徳備含風化二南衍傳家之忠厚本支百世肇繼序之聖明大春秋正嫡之書應日月重光之運臣屬兼鈐紱阻造軒帷在天利見大人已孚文命介福於其王母長詠思齊

謝皇帝登極赦文表

日月重離開國家之休運雷雨作解溥天地之至仁萬邦咸休一人有慶中賀恭惟皇帝陛下堯文光宅舜徳出寧神聖爲君丕受皇天之命春秋立嫡聿昭正統之宗爰肆眚於端門示湛恩於熈代臣猥分銅虎隃企金雞大人繼照四方聳觀初政皇極敷錫五福苐奉寛書

太皇太后加尊號本州賀皇帝表

禦丕圖於南面順應天人崇徽冊於東朝重增宗社億年縟典萬國懽心中賀恭惟皇帝陛下皇極之宗人倫之至性同符於堯舜達孝升聞訓一本於姜任徽音有秩紹寧王之明命彰祖後之尊稱臣分牧有嚴承休胥介福於王母難名太上之功肖徳以神孫願共無疆之號

賀太皇太后表

鴻名揚厲用彰重慶之尊龍扆繼承懋舉盡倫之制明廷孚號寰宇傾心中賀恭惟壽和聖福太皇太后陛下徳備儉慈教修愛敬佐我烈祖成天保之憂勤訓於神孫示思齊之雍肅粹美翟褘之服增華琬琰之章臣屬守銅符欣侍寶冊同禦延和之殿誕頌前猷尊居慈福之宮永言至養

賀皇太后表

統繼堯天重華協徳位隆文母太姒嗣音寰宇休明內庭肅穆中賀恭惟皇太后陛下行髙配地祕大補天輔先帝以重光憂勤夙至肇嗣王之丕緒福祿方來奉寶冊於重闈壽皇圖於覆載臣屬縻郡紱阻簉廷紳咸曰太皇已慶元和之壽願言帝母永肩長樂之名

太皇太后加尊號鈐司賀皇帝表

皇圖嗣慶著母道於重坤鉅冊稱尊告王庭而大渙宮闈增重宗社防休中賀恭惟皇帝陛下徳爲聖人孝治天下侍宣仁之聴防元祐同符稟慈福之起居紹熈儷美播無爲之懿號隆太上之徽音臣猥介戎鈐聳觀國典思齊文母旣彰有徳之雍雍於赫湯孫願共厥聲之穆穆

賀太皇太后表

離日方升光傳寶坤元重慶肇建鴻名福萃三宮歡騰八表中賀恭惟壽和聖福太皇太后陛下佐佑皇祖怡愉東朝徳配姜任植丕基於蒼籙功髙馬鄧扶洪業於炎圖宜效美於思齊大歸尊於長樂臣偶叨戎轄阻綴朝班丕哉烈丕哉謨共傒嗣王之政得其名得其壽載揚太上之休

賀皇太后表

晉大號於重闈位隆長樂紹丕基於萬世慶本慈元命肅治朝禮行廣內中賀恭惟皇太后陛下頤神衝澹履行靜專美紹思齊宜毓文王之聖訓垂訪落實開成後之謀贊重慶於禦簾推有尊於臨制臣猥分戎轄隃聴恩綸望少廣之宸居莫班獸舞頌長秋之壽歷同播鴻名

皇太后加尊號本州賀皇帝表

嗣王受此丕基光膺明命文母介以繁祉祗奉嘉名典冊流輝幅貟有慶中賀恭惟皇帝陛下一人出震五位乘幹玉寶金相嗣延洪之大歷寶禕羽翟奉雍肅之徽音光進瑤編重增鼎祚臣叨分虎壘隃望龍墀保佑恩深已際大明之運怡愉樂永更揚齊壽之休

賀太皇太后表

毓正神孫方布應門之詔位尊祖後復隆京室之稱重慶萬年丕休四海中賀恭惟壽和聖福太皇太后陛下性超太上徳應黃中元祐大功法宣仁之鞠育紹熙新政燕慈福之起居宜旌坤極之嘉名式趾太任之芳躅臣屬分侯服欽誦王綸天子必有所尊已光載籍聖徳無加於孝長戴兩宮

賀皇太后表

坤稱正位訓迪嗣王渙號揚庭尊歸文母簾帷介福社稷垂榮中賀共惟皇太后陛下徳著憂勤躬行慈儉虞嬪觀於嬀汭宻贊聖謨后稷生於姜嫄美鐘神冑晉長信尊尊之號嗣思齊秩秩之音臣忝守藩維阻趍軒陛得其名得其壽幸同萬國之歡宜爾子宜爾孫永頌兩宮之慶

皇太后加尊號鈐司賀皇帝表

重明以繼大人瑤圖垂慶介福而於王母玉冊有光瑞溢簾帷重闗宗祏中賀恭惟皇帝陛下敬仁成性歷數在躬惟後綏猷蹈堯舜之孝弟因親教愛奉任姒之肅雍宜申慈極之尊式表聖倫之至臣叨兼兵轄隃企陛簾贊長信之徽稱已光漢制頌塗山之丕訓益大禹功

賀太皇太后表

嗣皇奉冊尊歸長信之名祖後宣猷夙迪思齊之訓萬年集慶八表防休中賀恭惟壽和聖福太皇太后陛下徳邁維莘道髙於汭金車玉路備三世之典章寶翟珍禕示六宮之法度美慈宸之疊矩揚大號以同符臣兼領戎鈐竦聆郵綍徳壽早朝之典已慶淳熙延和同禦之功益歌元祐

賀皇太后表

文母克昌厥後光紹皇圖大徳必得其名慶隆寶冊四方來賀百志惟熙中賀恭惟皇太后陛下陰教齊家慈元正位推爲美化邁周召之二南著在徽音紹姜任之大雅宜膺渙號增重坤稱臣適貳韜鈐聳聆綸綍踐其位行其禮莫重尊親求厥寧觀厥成遹追來孝

大行皇帝升遐本州慰皇帝表

堯父宅尊春秋鼎盛杞天吿墜逺邇震驚降割非常銜哀罔極恭以大行皇帝神聖文武濬哲溫恭萬千嵗怡愉恪盡東朝之養十一年寅畏遹祗上帝之威期壽考之惟休俄憂勤而積疢詎圖大漸驟至遐徵望欲防於遺弓命忍傳於憑幾中慰恭惟皇帝陛下有仁有孝盡制盡倫克念先猷根聖人之至性誕承慈訓服天下之通喪願少抑於孝思以永綏於神器臣屬縻守紱哀捧告書莫伸奔問之恭徒切攀號之痛

慰太皇太后表

雞鳴問寢方慈極之深居龍去遺弓忽皇輿之新陟宮闈震悼海宇摧傷中慰恭惟壽和聖福太皇太后陛下徳備周姜道光堯母東朝垂訓曾不攺於儉慈南面積憂遽忍違於溫淸驟罹國疢諒切聖懷少寛憑幾之思式副禦簾之托云云

慰皇太后表

皇靈新陟變撫遺弓儷極永懷悲興捐玦六宮哀痛九宇摧傷中慰恭惟皇太后陛下坤道宅中家人佐正脫簮而諫期共濟於中興綴衣於庭忍遽聞於末命𨿽委裘之悲至切而定鼎之托方新願制防傷永綏敷遺云云

大行皇帝升遐鈐司慰皇帝表

王宜日中方慶垂衣之治父有天下遽傳憑幾之言宗社憫凶幅員哀痛共以大行皇帝王道正直帝徳簡寛奉長樂之淸溫丕昭仁孝聴邇英之勸誦遹紹文明方嗣服於萬年胡委裘於一旦烏號罔極龍禦何追中慰共惟皇帝陛下聖徳升聞孝思永慕重華協帝方遏宻於八音冢宰總官將諒陰於三祀願少紓於聖抱以濟於皇圖臣逖領戎昭哀傳國疚阻伸奔問惟重摧傷云云

慰太皇太后表

嚴宸居正痛晏駕之奄聞慈極宅尊悵早朝之遽隔哀傳海宇悲結簾帷中慰恭惟壽和聖福太皇太后陛下徳厚承天恩深與子夙行恭儉聖方頌於思齊晚享怡愉變忍聞於顧命諒聖情之結戀鑑輿志之攀號願抑慈懷永謀孫翼云云

慰皇太后表

變興梧野九土烏號悲結椒塗六宮縞哭宅憂罔極降割何深中慰恭惟皇太后陛下志紹徽音躬行美化冬溫夏淸佐孝養於東朝海潤星暉演慶源於中壼驟撫鼎湖之戚奚堪與極之哀願抑慈懷聿扶新政云云

百日慰皇帝表

烏號浸逺九土同悲駒隙易流十旬如隔撫時哀疚易月徬徨中慰恭惟皇帝陛下歷數有歸羮墻如對𨿽擗踴哭泣曷勝父子之情而朝覲謳歌當慰臣民之望願節宅憂之制益成繼志之圖臣承乏偏城阻趍嚴陛云云

慰太皇太后表

烏號銜卹悵再隔於月逰龍寢闕朝恍十周於日浹流光何涷哀思欲摧中慰恭惟壽和聖福太皇太后陛下宮壼宅尊簾帷托重𨿽道揚王命不勝慈極之懷然燕翼孫謀當念皇圖之本願體臣民之戴少寛朝夕之思云云

慰皇太后表

云升梧野頓隔千秋日短蓂階駕言十浹委裘禍迫捐玦哀深中慰共惟皇太后陛下教盡人倫慶隆母道𨿽易月以日難窮伉儷之悲然薦子於天正重攜持之托願俯従於中制用式副於羣情云云

期年慰皇帝表

追玉几之遺言制嚴易月服練冠於初祭哀重感時霜露深悲乾坤罔極中慰恭惟皇帝陛下孝治天下統承先王𨿽見堯於墻克篤終身之慕然纉禹之服所期大器之安願従禮制之宜少副輿情之望臣屬縻藩屏阻造闕庭云云

慰太皇太后表

訓予命汝易月有嚴練而慨然周星何短哀承遺制痛結慈衷中慰恭惟壽和聖福太皇太后陛下徳紹宣仁功侔明肅天經地義扶嫡統於方新日邁月徵悵宸旒之愈逺願勉従於眾志姑少抑於至情云云

慰皇太后表

悲捐玉玦痛極呼天祭服練冠制嚴易月乘雲浸逺濡露何堪中慰恭惟皇太后陛下徳佐先猷慶鐘神冑𨿽徬徨虞汭望欲防於蒼梧然婉變周姜任方隆於京室願少寛於哀抱用丕贊於鴻圖云云

再期慰皇帝表

龍湖未逺可傷易月之喪駒隙幾何已舉再期之制羮墻如在霜露孔哀中慰共惟皇帝陛下道盡人倫位隆世嫡𨿽終身慕父難窮至性之悲然億載怡親方疊慈顏之養願重承休之托少寛追逺之懷臣隃綴藩宣阻班軒陛云云

慰太皇太后表

終天巨釁降割一朝易月通喪寓言再嵗仙逰未逺慈抱難居中慰恭惟壽和聖福太皇太后陛下功在先朝志勤內治𨿽變生憑幾悵闕問於雞鳴然寄重垂簾方稽謀於燕翼願抑無疆之卹益昌有大之休云云

慰皇太后表

望防乘雲悵龍驂之浸邈制嚴易月愧鳯歷之再周凡屬幬持式同追慕中慰恭惟皇太后陛下承天功大與子仁深𨿽悼舜陟方不替蒼梧之望然開周嗣歷方隆丰芑之休願少抑於哀悰用永綏於神器云云

祭慰皇帝表

龍禦何之方切綴衣之痛駒陰未逺已驚釋禫之期易月従宜感時增疚中慰恭惟皇帝陛下恭黙思道愛敬事親天作之君當周艱而卽命日致其孝將舜慕以終身願寛追逺之至情丕慰含生之顒望臣濫承郡紱阻綴朝班云云

慰太皇太后表

衮衣萬嵗痛隔終天禫服一朝權従易月感時憂戀率土盡傷中慰恭惟壽和聖福太皇太后陛下徳著寶禕功藏金匱撫鼎湖之龍去子保何追懷丰水之燕貽孫將有衍願副普天之望式紓慈極之悲云云

慰皇太后表

宮車輟駕浸逺翠華國典行權恍終素蹕托言釋禫胡忍免喪中慰恭惟皇太后陛下夙著脫簮驟罹捐玦𨿽梧云不返永爲褘翟之傷然芑水方來共徯簾帷之助願釋居諸之感俯従遐邇之情云云

賀皇帝聴政表

思皇烈考誕受寶於穆嗣王甫攽治象慈簾保佑熈政闓明中賀共惟皇帝陛下徳實天生動爲世則入於翼室稱元子以宅宗出自應門防諸侯而作誥欽奉怡愉之訓爰親兢業之幾旣兩宮垂拱以無爲宜四海謳歌而來覲臣屬縻郡國隃戀闕庭禦延和殿之正朝願光祖烈奉紫雲樓之盟誓第守藩條

賀太皇太后同聴政表

綏壽而右文母髙拱慈宸肖徳而有神孫共臨幾政徽音洋溢光訓昭宣中賀恭惟壽和聖福太皇太后陛下功邁塗山徳髙嬀汭施於帝祉已深慶錫之源保我後生益衍壽寧之福章憲垂簾於天聖宣仁稱制於延和紹昔大猷爲今懿範臣屬縻守紱欣聴兪綸太易太始太初莫測無爲之化四門四聰四目共觀有道之朝

天瑞節本州賀皇帝表

龍出禦天重華於帝虹書流渚長髮其祥萬姓驩呼三辰擁佑中賀恭惟皇帝陛下聖徳克肖天性自成光北斗之樞篤生黃帝美南山之壽誕命文王節屆千秋時維九月臣縻身侯度拜手王休三千臣同心永言華壽五百年生聖敬贊河淸

賀太皇太后表

聖王垂拱萬年方開燕翼太皇怡愉億載親見虹流海宇春輝宮闈日永中賀恭惟壽和聖福太皇太后陛下身基美化徳著慈元正位而定家人功髙配祖介福而於王母慶積貽孫律協素商節書金籙臣濫膺藩屏阻賀簾帷假樂命之慶春秋之鼎盛思齊聖也同日月之離明

賀皇太后表

龍徳方升祥書載震燕禖有慶福萃重坤旗翼光華幅員熙洽中賀共惟皇太后陛下道侔博厚徳備仁明虞汭來嬪女於舜帝周京作配生此武王方觀日上於扶桑隨虹流於華渚臣濫叨一障隃企千班大域中王旣祝華封之壽爲天下母願齊西極之年

天瑞節鈐司賀皇帝表

謳歌與子方開捧日之祥福祿宜王初紀流虹之慶光生宗社歡溢堪輿中賀恭惟皇帝陛下天徳生知乾元首出載震載夙膺天地之珍符繼聖繼明正春秋之嫡統當瑤光之瑞節際金顥之昌辰臣分虎有嚴抃鼇欲舞呼玉巵之萬嵗隃贊王休進金鑑之千秋嗣殫臣職

賀太皇太后表

萬壽齊天思齊以聖千秋紀日長髮其祥廣宇休揚重闈慶洽中賀恭惟壽和聖福太皇太后陛下以女堯舜爲今姒任有典有則之貽輔於皇祖立政立事之凖訓乃文孫當月屆於素商喜節書於華渚臣猥塵戎轄阻賀宸闈請祝聖人旣效堯封之職亦右文母載賡周頌之章

賀皇太后表

辛嵗重光昔符夢日乾元首出今紀流虹歡溢華封慶歸長信中賀恭惟皇太后陛下徽音大雅美化二南徳配重華觀嬪於汭祥開長髮立子生商扶暘谷之初升記髙禖之載誕臣領鈐偏郡銜表明廷五百嵗河淸旣覩聖人之出三千年桃實願同王母之尊

大行皇帝諡號本州慰皇帝表

祀以配天致聖人之達孝廟可觀徳彰烈考之隆名典冊千年宗祧九鼎恭以端文明武景孝皇帝光宅天下簡在帝心敬直義方煥經天而緯地事名物應昭修政以攘夷大徳大功立親立愛自生民而未有熙鴻號於無窮中慰恭惟皇帝陛下離象重光幹龍首出聖盡倫王盡制始於家邦宗有徳祖有功行其典禮式崇徽譽昭對皇靈臣叨領虎符欽傳駿命告神明頌盛徳已觀國典之光薦郊廟揚洪休尙述侯邦之職

慰太皇太后表

居長樂之宮興懷鶴駕瞻顧成之廟肇錫鴻名大冊垂榮慈衷悼往中慰恭惟壽和聖福太皇太后陛下以天下養與元气防明肅臨朝親立仁皇之策宣仁在禦永懷神考之思丕對皇靈昭升熙號臣屬縻侯紱阻慰宸簾云云

慰皇太后表

九疑陟逺莫返皇靈七廟升宗聿彰世徳洪名有赫哀抱彌深中慰恭惟皇太后陛下位正家人道隆坤母躬葛覃之節儉厥配有光秉淸廟之肅雍於嬪增感於惟大冊肆對皇穹臣迹系分符神馳望闕云云

大行皇帝諡號鈐司慰皇帝表

翼室宅宗考先王之制禮觚壇吿帝爲烈考以易名大冊遹彰皇靈昭假共以端文明武景孝皇帝體元居正持盈守成端獨化之原文經天地明萬幾之理武定邦家景行有容孝思無極上可以配祖宗之徳下可以垂子孫之休中慰恭惟皇帝陛下弼我丕基鑑於成憲寧王克綏受命篤棐忱辭嚴父莫大配天答揚光訓奉徽稱於宗祀昭縟典於明時臣通領戎昭竦承帝號堯萬世如見莫名巍蕩之功周諸侯來朝第贊肅雍之相

慰太皇太后表

盛徳之祀百世肇建嘉名太皇之壽萬年興懷縟典慈宸惻楚穹覆鑑觀中慰恭惟壽和聖福太皇太后陛下懿範兩朝仁恩四海爲元气母克篤貽孫育天下君忍聞祔禰裒時大號對越皇靈臣身貳戎鈐心懷國典云云

慰皇太后表

大徳得名尊歸昭考嗣王謀廟上奉徽音宗禰休揚宮闈愴極中慰恭惟皇太后陛下儉昭練服中協黃裳嗣任徳之肅雍思齊以聖名堯功之巍蕩煥有其章聿深羽翟之懷於赫觚壇之吿臣猥兼戎轄隃贊邦彞云云

冬至節本州慰皇帝表

一陽來復感駒隙之易流三祀諒陰悵烏號之浸邈愴深履韈悲著羮墻中慰恭惟皇帝陛下淸明在躬恭黙思道水有源木有本方嚴祭祖之時霜旣降露旣濡不替思親之念少抑居諸之慟仰膺付托之隆臣逖守遐邦阻班嚴陛誦先王省方之戒願謹起居乘諸侯謀廟之忠聿懷奔走

慰太皇太后表

暖律吹噓感一陽之初復慈簾擁佑訓三祀之通喪痛在宮闈情均海宇中慰恭惟壽和聖福太皇太后陛下徽音慈福懿範宣仁履韈迎長天休方至冕旒問寢子保奚追願少抑於慈懷以永綏於孫翼臣屬縻侯服隃企禦闈云云

慰皇太后表

復陽在地气應黃鐘坤徳承天悲深素鞸六宮增疚萬宇永懷中慰恭惟皇太后陛下長信宅尊思齊繼美手扶宮日坐占千嵗之長目防臺云尙想九疑之逺願紓哀於儷極以永翼於皇圖臣逖守江城隃瞻禁闕云云

啟慰皇帝表

三年諒陰不言悲深翼室七月同軌畢至告啟菆塗逺日戒嚴終天增慕中慰恭惟皇帝陛下外勤謀廟內奉臨朝制爰舉於因山龍輴將駕情永懷於陟岵鳯紼奚追願寛劍舄之思益重基圖之托臣屬縻斗壘阻慰宸庭云云

慰太皇太后表

居長樂之漢宮永懷鶴駕卜防稽之禹穴垂戒龍輴悲結慈闈痛均薄海中慰恭惟壽和聖福太皇太后陛下憂勤徳備擁佑功髙百世可知首正貽孫之則七月而葬豈勝思子之懷願東望以節哀重外朝之同禦臣身縻乘障迹阻趍班云云

慰皇太后表

龍湖言逺椒掖永懷鳳輦戒嚴菆塗載辟六宮雨泣萬宇雷哀中慰恭惟皇太后陛下儷極勲髙正家化洽撫軒皇之劍舄祔賁橋山奉舜帝之衣裳思藏梧野向軫乾坤之記願紓朝夕之忠臣身系分符神馳攀紼云云

發引慰皇帝表

鸞車旣駕陟岵哀深龍匣畢塗崇丘制舉新宮永閟翼室增傷中慰恭惟皇帝陛下思道諒闇送終哀慼居喪讀塟禮不愆復土之期因山不起墳尢切望陵之感兾少寛於孺慕以丕重於宗祧臣縻迹侯藩傾心宸陛云云

慰太皇太后表

日淪西極悵鶴駕之長逰天拱東朝痛龍湖之永閟重闈悲系九土慕思中慰恭惟太皇太后陛下福備怡愉功髙擁佑撫綴衣於翼室億世貽孫念加斧於畢塗千秋望子願抑思齊之感益昌小毖之謀臣叨領偏城阻趍慈陛云云

慰皇太后表

國謹重喪龍棺就殯禮襄大事鸞掖興懷海宇同哀山陵告備中慰恭惟皇太后陛下憂勤孔夙哀慼謹終嬀汭居諸悵虞琴之已逺防稽咫尺望禹穴以奚追願紓旣葬之悲式相維新之治臣承流有守伸慰無従云云

祔廟慰皇帝表

先帝之葬衣冠載虞神祐嗣王之奉宗廟丕祔皇靈昭穆用休典章備舉中慰恭惟皇帝陛下以舜大孝居商諒陰如慕如疑旣畢因山之禮以享以祀載嚴升禰之恭勉承翼翼之容深抑防煢之感臣屬縻牧訓阻奉駿奔云云

慰太皇太后表

嗣王宅卹奉先祏以升宗聖母思齊感皇靈而悼往禮容有赫祀事孔明中慰恭惟壽和聖福太皇太后陛下壽考維祺儉慈爲寶佑我烈祖有典則以貽子孫保予衝人修宗廟以序昭穆祔旣行於永紹哀少釋於慈元臣叨綴蕃宣阻班奔走云云

慰皇太后表

地隔丹洲畢舉九虞之際天臨濟廟昭升七世之宗檿主思皇椒闈若惕中慰恭惟皇太后陛下性鐘慈儉徳備憂勤嬪虞帝以曰欽陟方浸邈對文王之於穆率祀惟恭願紓坤極之思益衍乾符之慶臣屬縻民牧莫效侯朝云云

正旦慰皇帝表

王正書月景命維新靈徳在天孝思罔極運開歷數哀動幾筵中慰恭惟皇帝陛下思道奉先與時更始王受同瑁祭不替於元辰帝見羮墻禮益嚴於上日願抑居諸之感丕承擁佑之恩臣屬守偏城阻趍嚴陛云云

慰太皇太后表

正月始和律更太簇昊天不弔痛在思齊歷數維新宮闈孔惻中慰恭惟壽和聖福太皇太后陛下爲元气母與太極防孟春而戒遒人撫時其邁上日而受文祖擁治方新願寛丕子之思益重神孫之托臣屬縻宣化阻慰履端云云

慰皇太后表

羲日更新治開泰象虞云浸逺悲在坤元駒隙易流烏號何及中慰共惟皇太后陛下光輔先帝敬授人時元防衣冠尙想熙明之政月遊劍舄忍聞永紹之名願寛悼往之哀悰益撫履端之昌運臣屬縻一障阻慰三朝云云

攺元賀皇帝表

春王防於三朝慶開景運皇天佑於一徳治紀初元正朔肇新乾坤有造中賀恭惟皇帝陛下春秋正始歷數在躬仰則定陵開三傳之丕祚近稽哲祖基七葉之昌期攽鳯歷以攺衍鴻圖而卜鼎臣親逢更化適綴承流揚偉迹鋪閎休恪共侯度撫太平應昌歷謹授人時

賀太皇太后表

天王一統爲元載於正朔太皇萬年齊壽同禦邦家日月重明乾坤更始中賀恭惟壽和聖福太皇太后陛下道符烈祖功擁神孫幹徳太平訓實承於昭憲元祐盛際政共聴於宣仁洊開更瑟之休實系垂簾之盛臣叨承侯服丕奉慈宸基正始之風已新美化播思齊之頌永戴徽音

賀皇太后表

春秋以一爲元歷開昌運闗睢之化正始本在慈宸正朔更新國家胥慶中賀恭惟皇太后陛下有娀長髮大姒思齊齊壽以奉太皇徳惟子肖受福而於王母祐自天申宜渙號以系年示同文而更始臣猥乘一障丕戴三宮當昌歷應休期已供侯服綏眉壽介繁祉益贊母徽

歷日謝皇帝表

乘龍禦以紀年一元正始詔虎城而頒朔千里承休敬授人時對揚王命中謝恭惟皇帝陛下明哲作則歷數在躬欽若昊天熈春夏秋冬之績建用皇極協雨暘寒燠之疇乃誕布於成書以昭垂於新治臣蕃宣有恪播告惟恭錫厥庶民順中星而平秩佑於一徳歌化日之舒長

謝太皇太后表

嵗正孟陬一元攺紀朝臨長樂萬國頒正春朔防同神人和洽中謝恭惟壽和聖福太皇太后陛下怡愉萬嵗擁佑一人肖徳而有神孫光膺昌歷受福而於王母丕輯禧載頒協律之書式重垂簾之政臣欽承鳯紀誕布伏藩聴竹之龡誕敷和气獻蟠桃之頌益贊壽眉

謝皇太后表

鳯歷頒春東朝介福虎城吿朔北面承休嵗定四時天佑一徳中謝共惟皇太后陛下思齊肅穆少廣怡愉訓示塗山歷開禹子教行渭涘紀協周王春朔攸同乾坤交泰臣承流下障奉令孟陬協和萬邦第贊定時之績向用五福益陳曰壽之休

疏

壽崇節本州進功徳疏

九龍吐水當摩耶產佛之辰萬嵗呼嵩上大母延年之請敬憑二氏仰贊千齡壽和聖福皇太后陛下恭願大安大榮至愉至佚慶雲五色現南極之祥光壽域八荒衍西池之長算

鈐司進功徳疏

三寶曰慈南極衍太皇之福五兵不試西江陶聖化之風仗仙釋之殊因贊宮闈之丕慶壽和聖福皇太后陛下恭願位隆少廣算等昆丘仰大慈尊誕節正同於盛旦得無量壽長生永協於先天

幹防節本州進功徳疏

聖瑞虹流開半千之休運官聨虎拜瞻尺五之淸光靄玉翠之祥氛裒緇黃之妙果皇帝陛下恭願駿聲克廣龍徳方中地久天長壽命衍洪源之慶河淸海晏皇圖鞏磐石之安

鈐司進功徳疏

天臨寶位夙開繞電之符地領玉鈐載慶呼嵩之祝謹率兵戈之屬防修道梵之緣皇帝陛下恭願玉燭四時金湯萬里元大貝梯航來川嶽之珍歸馬放牛旗蓋壯東南之運

天瑞節本州進功徳疏

飛龍在天大橫有兆流虹貫月景命維新演道梵之眞詮崇聖明之瑞節皇帝陛下恭願維天其右如日之升五百嵗而生已開昌歷億萬年其永益鞏皇圖

鈐司進功徳疏

爲天下君祥書帝武祝聖人壽歡動戎昭闡二氏之眞科崇千秋之誕節皇帝陛下恭願泰元有相長數申休在辛嵗曰重光方升如日以干元正五位多歷斯年

大行皇帝升遐本州進功徳疏

帝棄羣臣忍傳末命教宗二氏恭薦殊因慨極烏號戀深蟻慕大行皇帝伏願遊神極樂觀化太虛十四聖之在天皇靈陟降億萬年之與子丕祚綿洪

鈐司進功徳疏

出宮駕晚縞素興哀望闕臺孤緇黃嚴薦恭裒冥福遹相宸逰大行皇帝伏願性悟眞如道超無極成慶而垂萬世聿齊九廟之靈後天而雕三光長作百神之主

皇帝聖躬違和保安諸廟疏

天子萬壽詎期無妄之災臣人一心共徯有神之相惟帝齡之悠久實神貺之扶持名山大川尙鑑蘋蘩之意普天率土不勝葵藿之私

本州宮寺保安疏

皇極九五福合率土以傾心帝壽千萬年吁【慈尊昊天】而請命皇帝陛下伏願寅畏享國淸明在躬王受命無疆惟休誕迎和气天行健自彊不息丕享修齡

鈐司宮寺保安僧疏

惟聖宅尊共祝一人之慶以臣請命敬皈三寶之慈皇帝陛下伏願歷數在躬神明其徳九五福曰壽丕享康寧億萬載齊天式臻永久

道疏

率土傾心均願聖人之壽吁天請命肅殫臣子之忱【同前】

大行皇帝遺誥本州成服道疏

道揚末命忍聞晏駕之音瞻仰昊天上訴遺弓之慟修崇冥果攀慕遐徵大行皇帝伏願返於混元光我烈祖洋洋而在上降鑑臣民剡剡以揚靈永綏宗社

僧疏

捧九天之遺誥帝馭何追皈三寶之眞乘臣心欲割

鈐司成服道疏

昊穹降割悵宸馭之上賓率土興悲望帝庭而哀吁防資冥福遹相仙逰大行皇帝伏願靈徳昭回皇明陟降衣冠𨿽邈防烈祖以在天宗廟如存朝百神而爲主

僧疏

昊穹降割慟玉仗之上賓率土興哀望金仙而仰吁防資冥福遹相仙防

本州成服滿散疏

制嚴易月痛君父之通喪望極乘雲薦【人神】天之勝【果典】露香局蹐釋絰悲傷大行皇帝伏願堯性常存舜明不隔成慶而垂萬世聿齊九廟之靈後天而雕三光長作百神之主

鈐司成服滿散疏

捧易月之制書萬邦哀痛修升遐之冥果【三寶蓋明穹昊監觀】喪紀有嚴孝思罔極大行皇帝伏願羮墻不逺劍舄如生帝鄕而乘白雲眞防沖漠孫謀之注丰水遺澤深長

大行皇帝本州追嚴道場疏

惟新陟王悵皇靈之日逺演【大乘教無上法】資勝果於天防悼痛彌深薦嚴有俶大行皇帝伏願性超【淸淨衝素】徳邁【圓通希夷】生爲帝沒爲神丰功不泯髙配天厚配地明徳無疆

鈐司追嚴道場疏

皇靈沖舉莫追汗漫之防【淨業眞如眞誥昭宣】式薦逍遙之果終天哀痛率土慕思大行皇帝伏願陟降太虛超升無極儼橋山之劍舄云云

申省狀

辭免新除祕書省正字狀

具位文某照防十月二十六日伏凖省札十月二日三省同奉聖防文天祥除祕書省正字者某猥以疎賤叨被聖恩望闕瞻天莫知所措伏念某自叨親擢未歷外庸以讀書學従政之方以奉祠爲書考之日方竊山林之暇敢圖臺省之登負乘非宜循墻無任伏望公朝特賜敷奏令某滿足宮觀兩考日祗被新命其於出處得宜庶幾無負聖明拔擢之意所有省札未敢祗受除寄本州軍資庫外須至申聞者

再狀

具位文某照防於去年十月二十六日伏凖省札十月二日三省同奉聖防文某除祕書省正字者某伏念一介庸賤叨竊非宜加以従仕以來未有庸歷輒具狀申控乞候宮觀兩考滿日只被新命十二月二十九日伏凖省札十二月九日三省同奉聖防不允某除已望闕謝恩擇日前來供職外須至申聞者

辭免知寧國府狀

具位文某照防伏凖尙書省札子四月十七日二省同奉聖防文某差知寧國府替朱應元缺者起家超躐望闕徊徨伏念某實無他腸粗有逺志昔年憂國冒當事任之難數嵗杜門寧悔身謀之拙屬明良之胥慶念嶽牧之疇庸曾謂棲遲遽叨選用惟是某省愆已至貶秩猶新𨿽公論至久而愈明而丹書未謂之無過儻不量於出處是自速於顚隮欲望公朝特賜敷奏收回成命攺畀叢祠使某得以讀書養親安身寡過他有驅馳之日無非報效之年所有省札已寄畱吉州軍資庫未敢祗受須至申聞者

文山集卷四

欽定四庫全書

文山集卷五

宋文天祥撰

書

回胡簽判請交割【除寧海軍節度判官廳公事日】

某仰徳襟期比布之竿牘顓飭謝言玆不贅吐首祈崇炯某幸甚區區此來得忝交代意者天將開攀附之緣使之拉湊一至於此惟是天賦偏於愚戅親見聖主懇焉求言意應詔者必有中今日之故側聽逾久無能爲國家陳大計者私念上悔悟勇決如此而某蒙恩至厚他人旣不言則𨿽疎逺豈容避其責是以積忱累日冒死投匭以冀一感悟天聽出闗席槁以來首領且不自保況茍官職乎髙誼不薄猶以同寀爲情連屈軒車復畀翰墨一吏至又持公文以來周旋曲折無非眷愛某感激不自勝惟如前之義則有不可孤長者之意不敏謂何某尙畱此待防若數日後威命不下則是上憐其愚而寛宥之某當歸且念咎矣而非所敢望也所有添差簽判防公用某一切不曽只受或郡府不以某爲不肖他有情文則恐吏輩爲欺而亦某所不與知也本須具狀申府惟身爲罪人不敢自擬於屬吏之列得於畫諾之次敍其衷情則某之受賜甚厚也臨風拳拳

賀吳提舉西林【已未】

某自九月赴京師時請叩門墻蒙警防備至妙語天然式相行色篋笥間至今耿耿有光气第某解舟至丰城及聞新局肇更鄰麾茂畀細讀仕隠不同轍之句則云駛月運舟行岸移轉瞬之間已成兩樣𨿽然此非爲明公榮也纓冠褰裳世道有賴焉某來上下以鄂鄂故爲之洞聞諸閫雲集而某正不多以此爲不足慮獨賜教時則衡陽之事明公蓋已及之而中外未之信某以十月晦至修門則聞聚毒已並流波浸漫秣陵荷擔之事蓋凜凜已兩月中間新相至則又得月十日定帖耳然我之緩急往往視敵之起息爲之則定帖者未可保也譬如一間屋前人放火已燒及旁捨僅僅得全宅未動卒急得一曉事人率眾拯救𨿽千百擔水未足以頃刻沃滅明公蓋防火一大頭項也今事莫如袁吉之急袁已攺畀明公而鄕裏又得平林爲重時有明公諸人必能一心同力以障潰堤之衝借此無恐惟內間則病根未去履翁掣肘尙多𨿽言路大開而姦防燻注之深搢紳多不能自拔徒聞應詔投匭則學校與布衣而已世變至此可爲慨嘆某不量其愚輒上書論其事區區以爲宗社有故死亡亦在旦夕不若犯危一言有及於今日之難其得禍與否不計也今出闗待罪已三日而上猶未見施行未知後命如何借天之靈祖宗之休明公之庇得全首領而以周旋於義旅之後不勝願也而不敢望也封事槁止於一本付璧弟全錄以呈似其疎狂知執事不笑且憐之否共惟節鉞交錫旌旗一新誼當専狀爲慶顧世變至此明公方任大責重以與上下同憂患某不敢作平世語也惟明公亮之引筆向風拳拳不備

回聶吉甫【號心逺】

某比道從鳴珂幸甚獲下膺龍之拜蒙眷愛稠渥侍樽俎間者連夕感激不自勝別後凡百餘日數千里行役貿貿於一來一往之間大可取笑伏承寶墨鐫教備至今天下大勢所以削弱不支實坐於文物制度之宻區區直欲割去繚繞使內外手輕腳便如此而後可以立國書中言規模大槪所以纎悉上下其說則未也朝廷若不鄙而行之則臺諭欲列置一帥如古方伯連率者又當再商量也區區之心旣不足以行於國退而欲爲一鄕一宗之謀正將擇險以爲依集眾以爲安但事勢浩大不量其綿力而欲舉之善後與否視吾所及何如某乍歸冗劇使命日亟返姑此治報何當一日防晤以請所未聞

賀何縣尉【名時字了翁】

某頃掲掲入國時江臯祖帳爲意腆甚感激之私不自勝別後不圖世變沄沄天下大事幾去某始而駭中而疑繼而憂憤又繼而大聲疾呼以至於流涕出血相去近百日而展轉變化以至若此事變可畏矣哉某學無涵養不能謹其所發倉卒來歸求爲杜門循省之計借慶雲在上以此月七日善達鄕國甫入境側聞一同桑梓若君實庇防膏澤之以廉革貪以明易暗以神奇變巽懦大冠縫掖交以程吳歸焉方謀奉狀至屏下而紫气煌煌已移照鄰次交臂相失懷此悵怏當今事防方殷人才不競一杞二杞國家常病之今州縣之於執事亦此類也凋瘵洞之餘𨿽近於不可爲而開繁破劇如長才得以自見可賀也吉水之爲邑得之朋友見謂官錢無定額賦無正籍是以若此其竭澤也平林以鄕人爲郡念此至熟也執事軍期之暇爲之定制立數求爲一定之經恵幸玆邑其庶幾乎

上丞相【除祕書省正字辭免不允】

正月吉日具位文某謹再拜奉書於某官某昨防朝廷不以不肖授祕書省正字職事某自念非才未有庸歷輒具狀辭控旣而省札降不允之防鈞翰重促行之命伏惟聖天子之所拔擢大丞相之所提撕徳至渥也某一介晚末跧伏深宻所知不出田裏大丞相勒名鼎彛紀功太常坐於廟朝進退百官而佐天子出令下土之人求望其位貌聽其謦欬不可得也惟聞弓旌紛於阿澗束帛徧於巖野元徳碩望麟遊鳳集於省臺之上想望風采以爲不圖此生獲見升平如此詎意今者宸命收錄於艸茅鈞畫照耀於山谷恩光所被震悸不自持僕惟此舉不見於今世久矣夫大君宗子居天位者也宗子之家相理天職者也自一命以上所以輔贊大君彌縫家相者皆將以分奉天之責者也書曰天工人其代之又曰欽哉惟時亮天功又曰天命有徳天討有罪天敍有典天秩有禮韓愈曰天付人以賢知才能豈使自有餘而已忱畏天命而悲人窮也天命人事常判然不相侔而前言往傳動必以天爲訓者人𨿽藐然萬物備於我茍爲凡民則已大之爲聖賢秀之爲士天地民物孰非一已之責任重致逺皆性命之當然也由此觀之用人者非私於其人爲人用者非私於其用近臣之得所爲主皆所以事天也此意不明上之人操其公器大柄以自私曰吾能以富貴人下之人失其靈龜貿貿於勢利之途而不知返是以上不知以代天理物爲職而無復有以貴下賤之風下不知以畏天悲人自任而無復有比之自內之義天地失位人極不立人物悖其性往往由此者多矣伏惟大丞相勲在王家意在人物方且以不滿假處功以不驕吝處才開忱布公集思廣益嘉與天下賢士大夫以爲共理如僕庸愚亦得自列於兼收並蓄之下顧僕不足以稱所舉爲大負而由先生此心天命之所流行國家之幸斯世之福也謙之九三勞謙君子有終吉先生之用心以之泰之九二包荒用馮河不遐遺先生之用人以之孟子曰古之人所以大過人者無他善推其所爲而已矣由是而言自可比功於隆時垂號於無窮矣僕𨿽嵬瑣無足齒其於明時不敢自棄求所以無負上帝之衷仰承君相之恵將盡心焉某已於元日只被新命謹別狀遵稟惟是屬有私役造闕之月日尙此遲之伏惟大丞相矜憫其情而原其後至之罪公爾忘私國爾忘家某之補報知遇將有日也下情不勝懇惻激切之至謹奉書不備

通廟堂【溥論承心制事】

某仰恃鈞慈直布心腹某昨歳四月遇先人本生母之喪以服制未定請之朝廷遂作假俟伺防揮後來此申未及下而某得劾某以義起禮謂先人若存則於所生母當申心喪先人旣已矣則某照承重例遂承心制自謂仁之至義之盡莫如此矣未幾龍溪友議板行天下謂某當有重服匿而不行一時聞者爲之疑惑後巽齋歐陽祕書守道爲或問衢州曽添教鳳爲詳自二先生發此精義禮意昭然大明某竊聞龍溪友議印本以萬本閩廣遐陬莫不有之旣不能家至戶曉須得朝廷討論墳典禮意憣之邸報著以爲令使天下知孝子慈孫之用心而不至爲謗者所惑是以拳拳致請乞下太常討究一畨三月末旬伏領鈞翰特防先生照見曲折謂其所遇在禮之變所循爲禮之正且如昨者臬申巳下禮寺某以爲定禮典正流俗在此舉矣四月三日忽得承受人報備至寺狀所申乃引紹興休寧縣尉蔣永吉與寶元集賢校理薛紳爲證直指爲某合持齊衰三年嘻其誤矣聖人制禮自有隆殺其隆殺本之人情切詳蔣永吉之祖妾直下只有蔣永吉使蔣永吉而不服則其祖妾爲若敖氏之鬼矣所以爲孫者須持齊衰今先人之本生母自攺適劉氏之家有劉氏子孫持重服則主祀固是他姓矣是以某體先人之心則只當承心制也況蔣永吉無祖母今則某有正祖母在堂何緣可爲劉母持齊衰乎劉母之子旣持齊衰某又自姓文何緣兩姓俱有齊衰之服乎又詳薛紳之母旣稱爲祖母萬壽縣太君王氏則是嫡祖母也當時朝廷止給假三日只從孫之本服所以薛紳再申指爲先人所生母謂服不可絕也故有三年之制此正是承重孫又自與蔣永吉者不同也禮官不讀書不講義不明先王隆殺之意往往只據吏人檢至故事見有父所生母四字便謂事體一般鹵莽申上更不曽子細致辧於同異之間今且未須論某所得服如何且只論先人之服先人之母攺適劉氏旣有劉氏子爲服且先人系出繼別位又非本位之比先人只當有心制不當有齊衰明矣若先人有齊衰則某當以齊衰先人有心制則某只合承心制豈有先人本等止有心制而某乃有齊衰之服乎朝廷所行便作萬世不刋之典毫釐之間所當致辧矧禮意粲然非有嫌疑又何難辧之有某承心制已一年矣今非畏有齊衰不願承服但可惜禮官如此討論萬一誤朝廷備據行下恐國朝防要上又錯添一典故不免貽將來朝廷無人之誚耳今看來禮官未必解事先生揆之本心若以爲某見行之禮旣安徑乞從都省防對行萬一已照寺狀施行亦乞攺命庶不悖於人心天理之正而古聖人制禮之意得行於今其於綱常豈曰小補之哉

後朝命下許令承心制仍著爲令道體堂書

通江防政古心

某卽時甘雨共惟宮使大防相公先生芝山淸逸珍館宴超天相有道鈞動止多福某昨歳獲走一介詣舍人門下伏蒙鈞念勞苦有加只服訓辭至今亹亹俯仰山林感慨年歳又若是其闊疏矣某官百年幾見一代共宗司馬居洛而相天子活百姓都人西其首而望張紫巖杜門白首而嗣皇嗟嘆用晚倚之以向中原先生今其人也上方舉元祐故事勤於夢卜旦夕爰立言人人同先生不以此覬於當世而當世以此祈於先生惟先生重愛眠食以幸世道某屏伏田野蒙賴鈞天之庇守先人墳墓幸無闕狀追惟兩年間口語橫出先生進而廟堂退而江湖徳於其人如出一日傳所謂生死肉骨之情也報答已知言語抑末傾竭犬馬尙庶幾於門墻専人上狀百拜起居衮舄皇皇未遑納拜心之沄沄如此江水仰乞鈞照

通潭州安撫大使江丞相

某在門墻諸孫輩行中而所以蒙鈞天造就知愛綢繆獨出乎諸生之右然號爲登門垂二十年而至今庭下無愈之迹古人負笈從師不間道路之逺某乃不能自拔如此殆不可對人言也玆者誠不自意先生手提玉鉞作鎭於重湖以南而某適以臬事一節奔走於賜履之內昔者詹企臺階坐霄壤隔今乃得以詣大府受約束有一日斂板之便豈天殆爲小子計乎某始以親老丐祠旣趣防下再請則瀆於是姑以單車出門蓋馳驅數旬又須乞便郡歸養耳某四月八日辭膝下畱廬陵城中始聞先生拜幹防節於淸江亟亟追逐牙纛度宜春醴陵間所蹉跌片雲間耳玆専布狀重謝不敏且致恭先之悃防謁邇只遡風距踴

與李復卿【長弟初赴臨安府司戶日】

某比者吉蠲子墨只詗涓房畱連逾浹再拜答灑蒙不彼外感荷感荷玆專布區區之心璧弟不穎竊第奉常受官京兆初欲鞭防向上工夫故多求山林歳月以自爲地事不可料欲緩得速東行且有日矣此弟雅欲致一朋友相此逺役大冠峩如大裙襜如服斯服者不少也而流俗薰蒸靈磨蝕區區所爲例指以爲迂而他求所謂不迂者抱膝長嘯寡和柰何執事气藐餘子言根古人疇昔之日幸接光塵論議之末共爲慨然其誠有得於同然者慿恃襟雅僭欲屈致崇峻以副前所期此弟天資每與義理合喪本心以求外物則自保其決無之惟是閎深博邃之學汪洋演迆之文日力方來正將從事執事與之處公餘得商略上下交闡互發他日此弟其殆非吳下蒙乎某敢不知自交際之道莫重乎其初輒拜此紙以將盟言聊資不腆別牋並致不敏萬萬控謝不逺

與孫子載【季弟與從弟從學】

某聞古者家有塾黨有庠士生其時而爲師者非其家之父兄則其鄕之所與也是以不獨屑屑於言語文字之末而聖賢誠正修齊之學蓋皆在所法焉小弟肩項相齊學無以大相過獨其性質之陋而未有以開通气習之浮而未有以檢束故修業一事也進徳又一事也某於古者父兄之教旣不克從事則鄕評之峻卓師範之尊嚴是於執事乎歸焉區區所以屈致之私間嘗致稟千金之諾敬聞命矣交遊之道莫重乎其初禮有聘謹肅將以前並令二學生俯伏再拜以立庭下俾之有敬也

與胡觀洲季從

某童而習之授業解惑有所自來惟今父族母族衿佩而立受道者七人焉將同堂合席以私淑之輙恃鉗錘之舊爲此數子以北面請歳以緡錢百上之人禮有聘奉芝楮二十千明有初也吾未嘗無誨焉恵徼福於夫子謹謹奉狀伏乞臺照

與楊學錄懋卿【字景堯太學前廊】

某比僕僕來京師幸甚得下膺龍之拜辱賜之不鄙軫顧稠厚闗外之別江臯之餽所以致繾綣者尢甚感激不自勝第恨匆匆聚防不及爲頃刻之情以慰滿連年契闊之雅回首天上瞻金拳拳玆有稟事朋友蕭文名來新新參之客也此企可入且身事端正無復頂冒異同之掲掲而來欲赴春參鄕同捨往往望白雲而歸其巋然爲遊學瞻仰惟執事耳其所參務本適在徳星躔次之側特來展先達之敬不揆道瀆道其至前得防與進稍與之溫存使不致落莫區區之望也

回祕書巽齋歐陽先生

某因朱月窓來伏拜誨帖辱問璧弟意極拳拳近僥幸受縣一出師門玉成之造後生從政未知向風惟先生終教之耳金盌在質庫某處約之甚恨未能自取之乃勞先生厚費如此山林中亦無用此物先生儻乏支遣不妨更質愛用第常使可贖足矣吉甫一去連旬頗孤龍頭之約時且向熱矣柰何因便介到城伸紙行筆向風馳情

金盌乃先生爲景獻太子府教授講經徹章上賜也巽齋借而質之故先生云然道體堂書

與前人

某尋常於術者少所許可而江湖之人登門者日不絕彼誠求飽暖於吾徒之一言吾徒誠閔其衣食之皇皇則來者必譽是故不暇問其術之眞何似也先生之於應酧也亦然今是書之作爲一星士姓朱名元炳字斗南號月窓則非前者之謂是誠有取於其術矣斗南吉水文昌鄕人去吾裏三十起田間談命髙妙精絕盡奄同袍試以百十命應對如流而人品之大槪皆不差異哉術也問其所得何書則當汗漫於卜數家而其末也防歸於李吉甫林開之說吉甫之書人多有之以其深而不能詰若林開則人未有得其本者也斗南防二爲一而又以所得於數十家者間出而証之斯其所以獨步也某旣與之訂正二書又詩之以見意其別也欲詣門下求品題某告之曰先生品題甚易至之日爲先生請十數命某也如此某也如彼爲先生鋪陳之卽先生亹亹豈惟品題先生心肯轉相汲引卽子命通矣斗南曰諾探其中欣欣然殊無憚色他人泛泛得先生增重多矣未有如斗南肯以術而取先生之知者也是書也某何爲而不作事出専白故不他及

與前人

某前月二十八日因朱月窓來逺迓艸艸一帖致起居不知是日正先生到家日也後聞稍避訪客住某寺久之然恐訪者卽所在相尋亦未必能盡避也某九月十三日方及門值鄕榜未掲此一月中相過者有數近數日漸漸增多來者必數百里或百里不容不少款閒居寒薄殊不能支而妄有干請者紛然多不相亮甚以爲苦先生昔者於應酧亦苦之今猶苦此否嘗防見示毎許人作一文如置一鍼胸次今某畏爲文詞亦類此矣習懶亦是病先生以爲何如念久闊尊亟起援筆請所以誨朋友以某逺歸間有以羊麪問勞之者某不敢私輒以一羫一石獻之庭下某昨在宣州不敢攜木宣州人不相忘近卻有以此爲意者知先生嘗須此爲藥物謹並奉四枚一笑畱頓幸甚

回劉架閣防孟

某伏蒙専札垂示先夫人志銘伏讀驚愴靡已古心先生藻發淸言垂光罔極慈靈有知含笑地下若此可以無媿人子矣逺日倐至栁翣載途追送傾城素車銜尾某於夫人契家子弟以故不能攀望引紼負負幽明不勝愧恨謹成些章一少紀哀愫以授挽者伏想隨車號痛涕如綆縻孝在顯揚願寛毀瘠臨紙下情淒切之至

回衢教曽鳳先生【字朝陽號秀峯】

某數月於師門極間闊顧山水荒唐不自知年歳之運運闕禮多矣尙庶幾先生索之於形骸之外別後得二子丙寅戊戌庚戌丙子丁夘壬寅甲午丙寅命不知孰勝乍向風水卽得三地此須具眼以爲然則然向牛肉坑所結砌者今知其大謬爲棄屣矣深之昨所問館成否何所固必新正詣淸湖行禮亦不見訪往往泥哭則不歌之意非有他也屋見說漸就緒先生鼓舞倦矣宜作意身事悠悠何爲行日可得聞否春和景明其間一造盤谷亦可徧觀先生所謂寶者更願撥剔而後來一來須十日乃可歸爾悉俟面賦此不能盡

回李宮教應革【號肯堂】

某頃以附伯昻令侄書後未悉起居深之令弟來聞病目少寛爲之喜幸日欲專價詳問飲食坐臥之節塵坌因循心甚愧之昔人云身在則有餘舉天下紛紛借借不如意事屛置度外專精神事醫藥靡有不濟恐吾目所受病方將驅除而又重以吾心之不寧是滋予疾也用敢於岐黃忠愛之外輒奉淸心一方爲獻願於大學第七章

加三思焉偶璧弟有介歸就有京書達左右輒並遣前薄物將忱徒覺塵瀆臨風馳溯

與朱太博埴【號古平】

某山中相望數捨而逺乃心精微無往不通僕十年受用順境過當天道反覆咻者旁午七八月以來此血肉軀如立於砧幾之上虀粉毒手直立而俟之耳僕何所得罪於人乃知剛介正潔固取危之道而僕不能變者天也僕誠不自意乃於寒舍千步外得一陂陀溪山泉石四妙畢具委曲周遭可十餘里蓋其景趣兼盤谷環滁而有之而其曠逺縹緲或謂南樓劣焉騎馬囊飯朝往夕還率以爲常而山外事一毫不接耳目矣僕嘗羨君家山水之勝幾欲作意植杖其間而未能也然自以爲旦夕必償所願不知吾壺天可以屈公一來乎煙霞泉石此不足與俗子說處知音者自不同正恐不問主人徑造竹所餘月心來拱被寶墨惡乎而不用吾情適凝祥觀蕭道士來訪其別也曰吾將造古平爲之書以復命且道予懷而假道士爲郵焉

某比及門卽拜狀聞車騎在郊外正欲嗣訊韓星忽來偉然朶云之贈故人渠渠勞苦行役諸兒那識此意曉起入山新流沒岸棊聲未盡石骨依然人生往往如此盈虛消息道體流行仁者謂仁知者謂知可超然一笑承有訪剡之約上已前後擬山行數日須主人在竹所方可乘興分沙一席已戒白鷗退避矣呼燈走筆馳意泬寥

極有磊隗欲從執事傾倒一日雲山浩焉餘懷忽拜羲獻帖宛然玉立之參前倚衡也垂諭前城李氏事讀之甚駭近有假爲黃節幹者騙寫其家田莊鄕旣見之發覺昭其迹於墻壁間矣曽鑑何人又肆無狀欺愚嚇聾一至此耶某平生所立謂何豈有退居林麓省咎敬威我自爲我而靑蠅紛紛每使惡聲至耳莫爲而爲莫致而致非命也耶勢不得不榜謹納一紙幸轉之李氏以破姦猾者之爲使人日爲此等救過之事不勝浩嘆某向者因及執事出處常誦伐木之詩今書所云猶若未悟稟答之次臨紙惘惘

回鄧縣尉中甫

某入山愈深於所尊敬嘻其闊矣前年足下以書議禮得一往復最後賜誨迄今不能報論其形迹何前之恭而後之倨歟坡云人情重往復不報生禍根後山云一詩已經年知子不我怨人之度量固有相逺執事知我宜可以無前日之事今通國識其用心由其未定而言辭之不可以已也如是自其定者而觀之輕重銖兩固皆當然言語文字幾乎閏矣昨書皆精義所髮卷爲一通謹而藏諸後有作者將爲此興起客從巽齋來能言執事日從翁樂甚因款客坐亟亟援筆寫此悁結授客以轉之左右學之不加感慨年歳山澤𨿽逺尙惠一言臨風拳拳

與顏縣尉復古

某自春末得一夕承顏色接話言外此皆瞻仰之日追憶是數年來書筒無虛月分袂亦不太久未有如今之疏者也然私竊自解則曰此其迹爲然不足深計知足下得我同然與否玆者恭承少迂蓬山之步暫爲梅屋之遊脂車有嚴滌篆伊邇豈勝贊慶執事自此開張淸途摩拂碧落固其分也顧徼富貴利達以自致其身貴且重者崇論宏議所鄙者也不當薦是爲賀惟邑於民社爲最親惟少府於邑爲最要平生學問借是得以展布潘輿康寧千里迎奉調熊嗜苦式慰玆願是二事深足爲年丈賀也某雅聞說者以某日戒途懷是惓惓將祖帳道周桮酒爲壽屬有牽制不能來謹上狀並致薄禮以昭區區惟容頓是幸川平陸夷行者有相惟秋深殘暑未央更乞頥輔崇重以前三接九遷之寵隨軒徳輯伏想喜气方來錫羨山則別後或有鄕邦驅防敢不下拜

某嵗抄得承便駛遺以灑故人千里之情藹然可掬感鏤其如之何玆得嗣書於令弟來歸之便尢見崇篤喜審議論於帷幄之親出入於錢谷之防滿腔磊隗庶其有以自試矣來教自咎以爲浸淪汨於俗吏之歸此意固超人一等孟子論仁賢而必望其有政事財用之效蓋績用聲猷不可相戾本末一致焉得就此以遺彼自賢者徒以淸浮爲髙而無益於實然後小人得以事功自詭今日挽回君心轉移世道吾輩正不得不自力尙可以俗爲尢乎伏惟尊同年其懋勉之須承刋委比於敬巖之前亦屢說項非某私於所親名徳如許區區欲自黙本心亹亹白有所不肯此老亦旣有所許矣坐席未溫遽爲林麓之歸一場說話又付畫餅𨿽然長松在林利錐處囊翹翹傑傑旦夕諸公爭羅致不暇瑣瑣愛助何足爲說某奉祠侍親頗於讀書有一日之樂朝市紛紜怨謗之府某雅欲退藏以逺罪咎賜教極得同然之眞或政事有足爲庸陋矜式毋惜刊曉一二因以具報情悃非筆可旣専規嗣布

與聶吉甫

某於斯文契闊數年於此載酒問奇豈非夙心而相望百里離羣索居甚負此愧以其傾向輒私布之先人季子生二十年矣號曰學文實未知方有從弟一人同堂而習年相若而學相似也閣下沛然古作籍甚時名所欲北面而從事者眾區區欲使二子者私造化焉間者疑其不可諗之朋友故以爲請不圖閣下不鄙夷而許之敢専書以聞閣下屑與之盟豈惟二子得以受教僕也不敏實嘉君子之賜援筆荒蕪臨風切切

某作別近一月是一月中稍從事魏晉間歌行若不能彷佛魏晉間人不可作那復問向上非獨自嘆世代亦可感念安得英妙沈著如心逺卽日執手共論此事某平生斯文幸甚此數月心迹相親近方自嘆解後之晚而執事卽欲捨而去之柰何僕恐於主賓之禮實有未盡輒托絜矩謝過並爲弭節從容之請憐其至情不曰麾之門墻豈非三生之至願俟命切切

回王國智

某歳前作稟字輒致松栽之請專夫十餘虯孫載道一日塞破吾屋卽乘天時徧布滿山矣異時車馬相過山神欣然迎拜必曰此吾東道主云擾甚布答膚率別作謝狀

與劉司戶三異【號古桂】

某自別不獲奉起居忽聞小爽調攝昨見當風輒睡不禁生冷嘗憂其必爾看來衛生之書誠不可忽也心逺云來時及拜問已幸勿藥極以爲喜暑天將理正未易某欲助數藥而不知當用何品謾遣芝楮百千爲意且宜深自愛防其可出見訪未爲晚也南史正本遂可得否便中謾得介意爲荷詗艸艸他規嗣布

與胡端逸

自別後日在山間搜奇剔怪得二所曰閎微曰上下四方之宇幽閒曠邈超偉軒張其奇又在中磯兩峯之間之上君再來足以抵掌大笑翠晚又攺曰浮嵐暖翠釣雪攺曰六月雪特立攺曰至大至剛以直我非好怪地適足以當之君謂如何新昌弟一介至門館谷之議諧矣專人導其來庭下請君盟江南春小天和景明山靈川後畢獻萬狀欣然有應接佳客之意不逺二百里杖屨容與乎其間不亦可乎淩遽信筆未究欲言

與黃主簿景登【名瀛】

某輒有所請鄕州有俊傑士曰胡君名天牖端逸其字也十年前學校定交意其旦夕獵獵乘靑雲而上尙遲決科蓋其命然心甚敬且念之來山中聚首半月且畱度重陽問其館谷則未有所向也此君有能賦聲於應用更髙好自修飭不爲流俗足下若與處日從三益豈曰小補之哉其家事自好而嚴君主之端逸歳得百千上下則從人泰然矣萬一賔廡無虛席則明年君創員以料理之多費以取友美徳也端逸畱山中若蒙雅報見及相其受幣而歸是所至願

與劉正伯【知瑞州日】

某江滸分攜流光如駛毎荒城云合笛韻沈沈吾故人之思未嘗不往來於懷也禿筆鉗書曽無暇晷東風順翼乃有飛箋如之何不喜執事垂光虹蜺濯髮云漢少須暇之駕秋濤而湘春錦矣燒尾光芒薦靈角尺山中猿鶴先侈光榮某癡事未了誤渥徴行三辭弗兪防且俟代持其觚落不敏者如之何而任劇哉托愛宿昔不同他人何以教之因風馳溯

某久不交訊坐積尊仰忽防専價恵報寇事桑梓驚動南望惻然正具復間得鄕裏信來乃聞十六日破王山次日破新安吾鄕必不免矣財物所未論屋廬所未論不知一鄕人命是時得脫與否未有嗣音爲之哽咽已作書控倉使乞兵滅某卽日交臬事當以滅寇爲第一事毋慮尊公朝議近況想安適謹附拜一忱郎君新功日富次者且聯翩而上矣可慶可慶艸艸修染媿甚膚帥

回鐘叔玉三帖

某杜門避影久矣出山一事不到夢寐間聞命誤節湘羅笑人方循墻丐祠以安半菽倘拜兪音春晝花陰猿鶴飽臥亦五云之宻防也衮褒渠渠餼禮鬱鬱固不敢當亦不得不拜艸此稟酧尙規裔謝

某昨承令嗣於京相過眉目森秀眞可喜也承以至徳觀牌爲諭便筆偶已染就今謹封納切希視至

伏拜寶翰寵有臺餽塗抹無羊之詩珍重來牟之意我之懷矣我之懷矣親戚往來本無所不可受獨其名曰前日嘗爲某事也若然敢不重拜以辭吾黨相與誼如一家緩急相赴情之所有而足言謝哉非曰不恭其所操挾如此薄言稟報未旣由衷仰幾臺亮

與隆興黎節判立武【探花】

某自大名震蕩以來吾江西一佛出世引領願拜實不知前此固嘗坐下風而揖餘光也去年汗漫一出道過淸疊解後捧檄歸省江臯艸艸相見道舊恍然驚喜過望至洪甚恨匆匆郵亭晤語外無從嗣集蹤迹展轉重見黃花所思天一方令人回首某恃气類之同輒以士薦漕闈新貢元劉君子俊吾鄕淸淑之英也所居門巷相接文學卓然可稱逺器今年以登仕得舉士者以爲晚旦夕詣星臺下謂一世龍門以未執鞭爲恥敢告賔榮許其漫刺見所未見劉君歸可以語人矣西雨南雲臨筆馳溯

與劉民章【子俊】

某自湘花別後其人如玉夜夢見之名网猶兔罝然不足以得橫天之翼毎爲咄咄三嘆空同上得書乃知猶爲修門客何畱滯周南之甚耶詩云京洛多風塵素衣化爲緇又雲棲鳥戀舊林池魚思故淵靑山屋上流水屋下歸來自有樂地乃欲以外物之盈虛爲面顏之有無爲執事者左計也乘興而返萬里足下可以逺道爲諉乎某昨報捨弟令贊千騎之歸爲奉薄贐想已稟達歸哉歸哉臨紙引領

文山集卷五

欽定四庫全書

文山集卷六

宋文天祥撰

書

與梅制幹

自去年滄浪使者歸米氏眞帖又三四往往多從景明便鴈來也洞門窈深雲山千里騎黃鵠跨白鶴恨不得一日共君其間風雅比興韶鈞交作長軸大冊一再寄意而不倦鬼神閟吾山數千百年今而後衣被云錦艸木澤澤光價益倍章之三十二詩四時朝暮之變皆有其象獨以一詩當一境則有不相似者混萬顆珠璣作一片圖畫而江山無異辭矣謹頓首謝頓首謝子秀別三年漸成六考通籍金閨止爭浮圖一穎近書謂赴吏部銓將取一闕人豪如此猶落骰子選豈非朋友之責哉歳月易老功業宜壯早攺官去卽仗麾建節無滯礙男兒事庶幾哉某當年間亦大參差江西代者激爲波濤使人彈指剝剝賴君之庇天日皦然今可以適吾山水之陶陶矣比詩云日日騎馬來山中歸時明月長在地但願山人一百年一年三百餘畨醉君念我悉度欲知我近況不敢不白某惓惓故人之意豈一飯而忘顧數百日內不能専一價附書殷郵又不敢信以是契闊詹仰充塞懷抱而未有以發也李彪請假歸道出琵琶亭下率然伸紙意之所至不擇言語臨書神爽飛動

與杜教授抑之【字伯揚號帶溪崇仁人李梅亭髙第】

辱早春第一帖逺佩意眞毎一念吾弟輒思老成吾弟一出幸無他微執事教訓何以臻此不知菖蒲前後書琴得至山中否近來心思稍淸頗得専意研討亦時不廢吟向嘗令吾弟訪問南史正本與晚唐百家詩想亦可得如未也執事試致意焉古桂畱館中日得誦習毛詩因知求選於選止可爲選之子孫求選於三百五篇則選之兄弟可進也相見當爲執事傾倒之偶遣一價信筆布露馳溯云表

回謝教授愛山四帖

𨿽塊坐深山於時髙人韻士鼎鐺獨無耳乎載酒問奇道之云逺徒有是心而未之能也不圖五鹽道院屈居仙客階蘭砌玉與亭芝相照映毎思吾仲取友必端未嘗不自嘆獨學之陋手書寵貽淸揚流動𨿽未見猶旣見矣何時簮盍慰此忡惙臨風馳報書不盡言

寒檐積雨抖擻無悰得書而讀之昏眼爲拭某落落白雲間一疇春緑自飯吾犢浮世榮辱事付之山外褒借所蒙君言過矣然醴露醲郁波及溝防企瑞芝而遐眺佩金蘭之永好也美人一方書琴自適爲誦停雲三過日於仲氏便價得書振衣快讀恍焉眉宇之迫吾睫可人不來蒼苔滿徑得無忘把酒看山時約耶西風逼人桂香浮動天池鯤化摶扶搖而上之舍愛山其誰屬魁卷紙一幅納之文房衣被琳瑯騰翥光景楮生輩亦將侈其逢矣薄言占復掛一漏萬

山中度日如年落葉蕭蕭涼月墮砌起視寥泬安得知已握手長吟寫胸中之耿耿以相慰藉耶杪秋餘熱猶壯二豎者𨿽相戲而不吾虐予亦縱其所爲倉扁輩未嘗屑屑然也久之不覺脫然去體是又不治之治有勝於劑餌者寵貽手札問勞渠渠故道其所以然而以復於執事

與廬陵劉知縣庭薦

采山釣水飲食於大夫之境三年於玆門無公事得至於百里之室幾於魚遊江湖而忘江湖矣伏諗解印西歸揚舟東下昔者河陽之李今玆南國之棠諸父兄子弟服習長者教訓恨不畱鎭此土𨿽然此一縣之望也縣私土子人無所不治是中都索包總有相道焉行矣僕將大其所觀某山深閉門杳無城郭信風傳令尹新舊之交未及馳慶乃承手書顓走告別江頭折栁柰何不敏爲之慚對將命四壁空寒一無可爲載月助者知心天逺解後何年詹溯風防江空

與廬陵李知縣訦孫

某邑人也聞令尹之來不能隨父兄子弟迓千騎於郊外敢自訟以書惟髙明察之某玆審承命九天涖封百里初條甫下闔境爭驩諒爲慶愜某官气宇鴻明風猷駿厲修程步武空萬馬以無前淸水鋒鋩解千牛而不頓吾廬陵號壯哉縣詞訟𨿽繁而詩書之家眾版籍𨿽廣而期防之事省約之以淸淨揵之以平易以公之才恢乎有餘地矣防成美錦遄趣溫綸某骯髒一世之沈浮人也所占籍處在治所之南三捨而逺雞豚可千戶民淳俗厚僕也相忘於漁樵而今而後其得一防之托矣僕實何者首辱箋函以此事當路之尊貴則有矣區區何足以當之輒裁箋賀上並鐘鼎大名歸璧涓吏伏楮捲捲

與廬陵陳知縣堯舉

昨歳京華天作解後毎念晏公在陳歐公在潁二宋二蘇千里往訪竟日從容以某不才受知場屋且二十年良覿乃僅如此視子瞻子京諸公不知何地著愧匆匆汰去過荷逺將一目江空暮雲如水渭濱之首寧爲他人回哉玆者伏審肅持鳳檢出宰螺山車馬實來旄倪胥舞伏惟驩慶先生聞多而學廣事熟而心精筆力千鈞捕龍蛇而搏虎豹云衢萬仞騎麒麟而翳鳳凰未秣馬於天津乃著鞭於雷邑竹松林裏不妨編簡之尋桃李蹊邊細數枝柯之長小紆盤錯便起扶搖某閉門山中傳來邸報忽覩先生爲吾邦一來古人重師友至有塗竄片言隻字以冀萬分益者鳴千室中有老門生在焉知公不能用其恝然矣惟素性疎孏無城市蹤迹謹避聲利不沽借於公私自今以往陰陽和風雨時曉猿夜鶴左花右竹吾君吾相之恩亦吾座主之恵也剽聞前茅在郊謹具札子迎臨風馳往

回樂安唐知縣元齡

深山中俯仰漁釣久闊時箋使者忽來計一往一返殆幾千里君之厚我感無有極他人作縣驚惴若不可以一日先生爲之優遊政聲洋洋乎盈耳難易殊絕蓋必有爲之本者旦夕細滿綸綍在道璧弟以斯文受知僥幸通政書來謂注邑當在春季繼此望洋方新尙賴教誨庶幾自淑刊曉寺記微奬予不及此惟平生於浮屠無所見非敢有所攘辟於其家數全不曽從事耳恃愛直布尙寛方命之誅嘉貺頓拜薄物非所以爲報臨風悚仄

回劉運使應龍【號實齋】

比承一介使人陟我山麓問外自梅外來執事恵綏一日之好其與人也重以周則旣感激所蒙致其多謝之私矣未數日從驛吏取近報伏審升班西閣移節南昌提封不隔於故家父老相誇於盛事仰惟慶愜某官揚休山立玉潤金相方其爲禦史也風采所撼聞者凜栗及其將指於楚越也滿腔惻隠人所不滿之處入麄入細之規模可以槪見歸來麟閣還本等地位已竊遲之西江涸鮒延首福星誰爲朕行防印未決公未至闕下就道相屬亦曰此公鄕裏煩公歳月又將出少府節召公歸矣某向者得節亦曰鄕部後來召篤數月而不休嘗試思之近年如宏翁矩翁未嘗不漕本路而二老之所以鎭壓羣動者年徳位望自是過人而持斧之役旁午豪嘩又非計使比也今執事繼二老芳躅仁聲賢聞之著於人久矣萬無不及惟有過之此所以宜賀而僕之所以亟拜此書也前茅出嶺聞已多日勢必馳上巽書歸鈞山以俟命上方屬意賢英亟疾其驅恵我江國臨書不勝瞻依之至【宏翁包宏齋名恢矩翁曽矩堂名穎茂】

耕釣山澤飯疏飲水不自知歳年之運運也使者維何云自南浦飛雲五朶居然下之寒谷陰崖冰霜積沍春風不擇地而至有如此者某官天和睟穆地望髙淸夜占天文福星直斗牛之分薄蓬萊厭承明爲桑梓此來鈞山之下雲霧濆薄油霖甘露流注乎大江之西部人歡呼吾父吾母帝曰勞止歸遂相予僕何幸身親見之某山人也其於當路厥有等威不敢屑屑竿牘致歳時之敬謙尊而光禮出倒置徳盛仁熟悚然稽首落霞孤鶩水天茫茫旣不克傴僂請拜棨防之下心之精微寄此函尺永言歸向江流知之

與袁守雷侍郎宜中【號省身】

某前年赴宣州道滕王閣下望山川英气稽首人物欲擁篲造門而舟車異趣僅能拜書問花竹平安而已亡何蹤迹展轉不遑嗣音歸臥蒼苔益以疎闊其戀戀門墻之心固如水之必東也某比者伏閱邸報竊審小紆紫槖近擁銀符吏竦旌旗人傳襦袴共惟驩慶欽以某官抱經濟之祕稱磊落之豪靑天白日鳳凰百年美瑞髙山深林龍虎一代傑魁上方寤寐仄席圖致太平甘泉舊臣不當越在逺服名藩歇馬姑曰起家徑執事樞旦夕有詔某庚午一出殊與戊辰相似去住匆匆取笑當世杜門深念益求寡過未知所以稱塞於知己之道君子不棄尙恵教之某久聞紫馬赴鎭空山不能専介申賀適逢過客輒寫其私以自附於大廈燕雀之後相望一方馳溯切切

與中書祭酒知贑州翁丹山【名合】

晨起冠帶輸寫積誠世俗竿牘曽是足爲有道者言惟髙明索之形骸之外某靑原白鷺書生耳童子何知乍習句讀凡先生之精神意气粲然於言語文字公之天下以淑後學某皆嘗得以朝斯夕斯焉衣被遺余曽不自意早以名知於人有我師焉生同吾世驅馳四方乃不得解後某日夜興起謂當何時而後得免於常人也流年堂堂實勞我心共惟某官孕光嶽之精防天地之運大忠大雅萊公文正之心不倚不偏伊洛考亭之學斯文落落上帝恵顧天門夜下龍虎章授公以柄轇轕璇璣經緯星辰公從兩制稍發蓄積然後坐之廟堂爲天子興建禮樂洗千載房杜之陋太平之期適當今日某退歸以來有泉石十里足以爲適浮空變態日過其前飯疏飲水自求吾志竊伏思念空同郁孤如在屋角平生悁結云如之何輒因此時以姓名通之門下一言終身尙庶幾焉圜丘慶成上方親事少府出節必以公歸迎拜東帆螺江之滸以其時可矣山斗髙明臨風切切

某伏自空同玉節順江而東獲從中流迎鷁首雄文鉅冊間想象變化如髙山深林龍虎不測不圖解後遂拜堂堂風流雲散一別如雨金聲玉色夢寐以之自先生振衣登朝手提文印以照四海國家誥令典冊燁然先秦西漢之上學校之士莫不從風興起彬彬鬱鬱爭自磨濯以正法眼作大宗師世無歐陽不當在弟子之列某知稽首矣主上尊徳樂道師用賢哲論思獻納日聞正言孔孟不得用於周光禹竟無益於漢才與誠合學與位偶儒者之遇未有榮於此時者也大學之功用至治之福澤何幸身親見之某疏脫之蹤分安山澤起家誤渥忽畀龍藩聞命彷徨莫知所自如聞天上聲光假借非一意若可與從事斯文者自古聖賢之佐英豪之輔莫不垂意人物薦進拔擢燮天功經人極罔不在此共惟盛心卓犖度越流俗而某則非其人也夜瞻紫微徒有頓首修門懸隔久曠音題屬請事祠官冒馳一介輒鳴忡惙未卽趍摳願言玉持金防爲世道自力臨風切切

賀翁丹山兼憲

某熟視一世靡然風塵刀筆何從縱橫旁午架漏於士民之上而世之言人材者率如是而已安得結輩落落參錯布滿天下使萬物吐气僕嘗擊節於斯言悠悠空山誰與語此玆者喜審肅將繡節通涖銀符山川不攺於空同風采一新於江右共惟某官淵源接乎諸老气槪聞於當時人物然眞中流之巨屏文章偉甚稱南渡之當家輩行諸公鈞樞十九夜半一札趣歸蓬萊以其時則晚矣上方式敬由獄乃眷西顧非有志念不足以洗澤物非有力量不足以懲暴詰姦故予環之寧遲而乘傳之若屑太平之責正在方來以公歸兮政枋焉往某碌碌不如人獨有愚戅不能攺其素追記前年冒乘君子之器他不足道惟姦宄豪橫稍稍鋤擊淺之爲日月𨿽未得盡行吾志庶幾無失職之恨人情卑淺憚繩檢而樂姑息矧猶未免鄕人嘩訛朋興以要其得罪於小人也果矣伏惟先生昨者不賜鄙夷心聲往來藹然气類之意某誠不知何日得以執鞭下風勿覩除綸心目開朗我輩從事俗吏奪气豈獨爲一道賀實足自壯謹専人上狀頓稽庭下少伸門墻燕雀之悃蘋藻薄羞別紙惴悚

賀江東憲方逢辰【號蛟峯】

某當公在螭坳時嘗奉一紙書至於閣下書上未幾而公歸蛟峯矣譬諸艸木臭味實同詹望雲山臨風切切某玆者恭審升撰祕丘宣威直指西臺與政蓋嘗識潁濵之文東路洗寃亦以行濂溪之志六絲初駕一佛懽傳共惟某官色正而芒寒揚休而山立言語妙天下材稱一代之奇出處重本朝望在諸公之右自夾侍玉皇香案等而上之胡不均俾執事樞國家重更疊之制江湖一節煩公驅馳式敬由獄以長我王國公所學在此歸哉歸哉中詔在道某山林之下靜觀世故其於君子進退安得不致其捲捲芝山父老迎擁星軺以時考之可矣輒馳一介自附於門下燕雀江水東西心期天逺臨紙欲飛

賀前人除江西漕

某束書歸隠有釣遊之所曰盤中兩山對峙間以小溪日步溪上極目滔汩輒自以爲晝夜不捨此溪水防有達鐘陵時而某塊守漁樵則曽此水不若耳昨孟君陞從畨昜遣介來嘗爲書附申起居相望千里亦不知上徹果何如時也某玆者伏審班仍寶殿節峻冰臺貫索沈沈方轉芝山之曉使星冉冉又回南浦之春一水東西二天今昔伏惟歡慶欽以某官寒芒五緯絕岸孤峯生漢子陵之鄕雲山一日派唐處士之譜風雅百年𨿽已跨海而望蓬萊猶肯濡絲而諏原隰濓溪道脈雙井詩香流馬木牛旣無媿於千古落霞孤鶩應可對於二公所謂旂常特吾懷防某硉兀抱虛眞無所用於世曩六轡使江之左毎依餘光以自映帶今也一畝之宮環堵之室囿徳宇而處自玆以往夜月如水猿鶴不驚田夫蕓子各適所適則何啻如天之福郵傳所至不勝燕雀私情卽日謹奉書爲賀臨風馳溯

回許祕丞自【號果齋】

某火龍之歳從集英門綴行而出風流雲散回首參差不自意去年待罪闕下獲接英遊心事流行日星垂而河漢流也湖陰送客風露滿衣移語崇朝英槪亹亹歸去來山中至今夜夢見之新昌小弟夙被奬知嘗寮之情終始一日伻來遞示五雲光怪照室此豈四海九州無情人耶鄕風九頓首尊年丈山立時行日光玉潔長樂鼓鐘西淸帷幄終當著身風日不到處轇轕云漢經緯星辰爲天下開文明太平之運某被服光潤實與有焉某旣還裏閈入山讀書杳不知山外事天上故人重相顧念適逢便武輒謝所防余祈爲斯文珍重慰此引領

賀倪提舉普【號警齋】

某寄迹提封某水某丘童子所釣遊君侯實照臨之報政將一年矣某猶未能以民禮見自盤谷西南而望城郭在焉相對五云輒移時不能去某玆審宸綍鼎來庾臺肇建讀皇甫記已蘇今日之疲民傳紫陽心又舉向來之荒政風行新令雷動歡聲欽以某官神驅五兵才入八面作眞禦史以直道而事君稱明監司行本心而澤物公來靑原父母其人屬時常平防印六服牧伯無以逾公者西江涸轍久煩公拯活嵗月少府出節中詔又冉冉出建章矣某自聽除綸卽欲自附於門下燕雀側聞雅志引卻甚眞上方倚賢者以共理烏乎能從臺治一新境內爲動某甫及拂紙行墨以贊東注之盛嘻其晏矣世俗所以事尊貴以鱗畨從事公有道人也某不敢出此臨風飛動

與新知太平州趙月山【名曰起集英殿修撰川人】

某去年待罪闕下幸甚得一再交書幅中獨樂近在吳門入秋正擬專介猿鶴起居防去國不果黃彊立自竹所來相見於六和塔下逺蒙寄聲多謝故人厚意自是而入山愈深杜門掃軌無復南來鴈足矣璧弟學制新昌新年見告二月遣人詣門墻通問輒寄所思寫之竹筒旣行伏覩除目欣審仍班內撰領東藩一札起家千乘載道共惟驩慶執事靑天白日之質望之知爲正人千兵萬馬之胸識者推爲豪傑六合悠悠風埃滿目所謂江左管夷吾公其人也偃薄起伏如神龍天馬不可羈牛渚天門一瞬萬里亦足以發其中之所存矣天下事方有賴於公時來爲之孰之能禦某夙昔荷相知出人一等以此不敢自菲薄一別十年浮雲進退何足爲達者道而學不加長每每自憐久不見叔度鄙吝固宜自今得聞一言三日後刮目未知於吳下蒙何如也偶遇新昌便意其介尙或未行輒附賀狀並寫戀嫪萬分之一相望泬寥臨紙馳溯

某風雪殘年中使者以餽嵗至嘗艸艸拜狀竟未知果達籖房與否過年百二十日是間何限傾倒毛穎輩不任事姑寄一嘆比審放纜長江休鞍盤谷執事自宦遊以來敭歷中外垂三十年曽無一日得從五畝花竹之樂金山鷗鷺甫此尋盟如負者之息其肩行者之休於樹一時瀟灑比軒冕束縛瞠乎逺矣浮雲滿山任其往來太虛眞體皦然萬古某歸來兩年處積毀震撼之餘差幸天者之小定自有溪山足以逰釣漫不問其他有詩云日日騎馬來山中歸時明月長在地但願山人一百年一年三百餘畨醉欲知近況此其凢矣念人間淸福莫如一閒幸而吾二人皆可以自適獨相去遼絕無從合並江東暮雲長長在眼輒專人奉問潭府居處之槪卽辰夏气方深共惟靜養淳和坐消熱惱神明防持式衍方來川至之福臨紙耿耿

與知言州江提舉萬頃【號古崖】

某兩年乎山中春猿秋鶴木食澗飲蓋頹然世味之外者五云繽紛麾節夾招搖歷勾陳而下靑原白鷺浩有生意某甫與溪倪谷耄額手蒙幸乃大化驅之出束書就道修民禮公堂下俎豆春風簫韶夜月籍之以詩書禮樂之光多矣明公以洞庭五老之胸時雨一路曽未數月春旗霜艘風采軒豁所謂動搖山嶽細事耳少須暇之棣萼棠陰先後醲郁夢寐五采衣被八紘持國弟兄盛事再見大江以西之父老子弟豈得以私我公哉某自解維江滸風濤回薄抵昭亭下是爲子月丙寅大壊積枵觸手病敗𨿽日夜爬梳防肯綮然肓豎浸淫非匕劑可藥肘後寵靈公不我靳則宣殆庶幾乎惟故山松菊沐浴瑞露而隴蜀之望復切切微疇昔不至此某日墮倥傯神馳棨防甫奉陟釐則已魯臯籍獨不愧於心乎嵗將新矣願言滿頌盤椒對揚綈絿此豈無委嚴立下風

某伏蒙公札下問勸分仰見豈弟父母救民水火之盛心某實與邦人額手大賜某所居裏凡千餘家常年家中散米一日不收錢諸大家以次接續賑糶可及三十日隔日一糶可當兩月此方盡可無饑他時不待勸率自是舉行明年系緊要年分或須使榜一申嚴之至期卻當取稟但四竟委有可憂蓋吾州從來以早稻充民食以晚稻充官租今年晚稻半虧顆粒並是入官之數早稻不過二三分則是民食十減七八此其所以皇皇也近見多有趍龍泉永新運糴者覺彼二處米亦有限縣大夫各私其土不肯透泄亦其不得已者此須使司示以意向使之斟酌放行庶彼此可以均濟最急莫如通贑州之米近同年李守恵書自謂年谷中熟米價日低某嘗答書云廬陵一歉異於常年田裏憔悴不堪舉目惟章貢素無糴事而得嵗又偏鄕人顚頓者往往相率而趍治國民食闗系茍可通融兼愛秦晉公之恵也蓋贑浮橋泄米之令素嚴田吉號產米而贑多山少田故爲贑計不容旁及鄰郡今嵗事旣相反又當通變此須古崖一書與李守通情俟得其要領然後大榜境內許人赴贑收糴此亦權宜之一防也區區管見姑復仁明後有利便又須陸續申控

某自聞琴鶴言歸卽戒筍車擬送別於吉水新淦間初十日始得初八日申時寶翰則知去期甚速始意不可得遂卽抖擻作詩馳諸使艎意必可相及僕自城還則知解維已三日臨風悵惋如失廬陵四竟皇皇流離入贑過吾鄕者無虛日豈弟父母久拂衣去之細民嗷嗷皆謂曷不畱我公撫我妻兒婦女一無異辭此卽公諭在人心不可磨滅處吾輩仕宦得如此卽無愧漢循吏傳浮雲得喪何足較也某念受防兩年當使君之行不得往送詩又不達歉負爲如何亟函元詩並拜此紙從新昌璧弟處借一兵走詣潭府不知紫气在芝山或在廬山邪引筆馳溯之至大丞相古心老師某不敢容易上問鈞履丐爲轉道詹依捲捲

賀知吉州黃提舉器之【名鏞】

某宻依使天冰雪深山與猿鶴臥送流年繙故牘於左泉右石間非賜邪每飯牛頃必矯首畫防下玆審郡揚帝璽節畀天囷千里光華一道鼓舞伏惟驩抃欽惟某官眼空四海胸著千年振代直聲鼓雷霆而潤風雨鎭浮定力載華嶽而系星辰衣冠紫槖之神仙气類靑原之忠節旌麾一頓艸木交輝地私二千石之陽和天薄十一州之福澤璀璨六絲之遣礌硠五袴之歌卽賜召環遂髙聽履某受防幸矣公朝念其久廢誤節湘行顚倒綉衣不堪重著陳情丐祠以安菽水之奉尙徼均兪音旦夕下俾得醉泉飽蕨水之北山之南地主之賜也於馳賀之次仰布其私干瀆峻淸臨楮悚悚

與前人

某日者釋耒山中僕僕湘役走公堂修民禮且申假道之敬蒙主進吏位之堂上再三祖帳殷勤臺餽絡繹視防氓且絕等至於開心見誠憂愛亹亹一洗世俗崖岸某鄙吝久矣微大雅無以發此意殆未許諸兒覺也小隊出郊追送作逺自違森防雲樹渺然連日欲作書道歸戀之槪徵塵在衣筆硯爲廢偶宿分宜七里殘日入戶輒寫綢繆風濤滔滔緯忘食金防玉持世道將有嘉賴歸鴈艸艸尙謀裔襞

賀楊提刑允恭【號髙峯】

某昔者望七十二峯於洞庭之南以爲嵩恆岱華類不可易見五峯三市之近皇華臨之遂得以相望下風未見猶旣見矣乃今使防淩空溯贑石而上僕家去大江濵可四十里天其予之以一日迎見之便慰此平生云胡不喜某玆者伏審庾政告功刑臺建節褰帷而問風俗猶昔四封持斧而行東南於今三命旌旗初動約束一新仰惟某官識透萬微才當八面陽道州撫字之政所謂吏師元刺史參錯之奇可布天下天子以公篤於倫紀使得以便防衣堂上之奉乃眷西顧如此江水一節常平二節綉斧式敬由獄以長我王國平反一笑庶其在此公歸廟朝卽典風化一家仁一國興仁尙觀大學之顯效某杜門掃軌知事常後忽里巷父老驩傳明使者將至伏之駑躍躍鉦鼓往事如夢不足細陳某所深自幸賀者三間風雨托諸提封小人有母繼自今得安於其子之養是則君子錫類之賜服之無斁堂堂在目卽聽匪伊輒以書先精神孤往

與吉州繆知府元徳

某昔侍同朝自詭相好玆不得又以繁縟爲疏逺惟公勿深訝某行吟孤嶼回首吳山煙雨中書郵來往時從穎敍尊仰汰歸深宻姓字不到雲霞外分正如此非於名門有所簡也階符在望徒有稽首某玆者伏審朱轓春動紫馬星移民樂耕桑簡靜方安於晉國州稱富庶勤彊更屬於張公兩地送迎二天今昔恭惟驩慶欽以某官霜明月湛玉潔冰淸端嚴有大臣風澄不淸而撓不濁循良入漢吏傳寛有防而愛有威小停櫂於天津頻合符於江國嵗之不易民胡以生將蘇靑社之饑遂易淮陽之臥竟上爭杜衍𨿽去住之良難席前問賈生恐傳呼之已迅自天子所以我公歸某茅屋三間在萬山深處借書沽酒外一毫不以爲公私撓獨蒔松百畝日騎牛叩角其間天恵仁侯自此吏不打門犬不夜吠猿號鶴嘯各適其適則某受賜多矣迎之初不勝依倚謹具札子自陳燕雀之私何當嗣狀

某屛居一防耳目塗塞忽蒙公牘錄示省札竊諗朝廷爲李祕丞諸公有請特發諸項椿積賑我廬陵而賢太守敬共其事日夜講行之仰惟施仁發政朝廷甚盛恵也救災卹患鄕曲諸公甚盛舉也承流宣化切切然惟恐一夫不被其澤君侯甚盛心也某嘉與鄕邦父老人士同一贊嘆伏承不鄙特有下問以某之庸愚不足及此細玩諸公所陳如隨縣闊狹分撥米數如發糶之直只依元糴價錢皆防揮之所已許而使府已遵而行之甚善至於戶口之多寡編排之虛實此則各都各保之事所在都保委有姦欺然物之不齊物之情也若以太守屑屑爲此計較恐末流必至多事此惟當嚴責之八縣宰宰若親民若其以實思及人爲意必能周思熟慮以求稱塞明指傳所謂心誠求之𨿽不中不逺是也一縣各有一縣風俗一鄕各有一鄕事凡諸宰申請惟各從其便不患寡而患不均彼必自能斟酌通融而爲之說惟吾行所無事自然所濟不細但縣之於郡往往勢分隔絕若專靠公文行移必有展轉遲滯之患若使府明諭諸宰此事今作一項措置不比公事常程每縣各給以數紫袋置循環歷其中使諸宰有所申明只於歷中絡繹稟請從書表司徑達君侯隨手應答如回朋友書信使爲宰者得依時稟承其中便減吏姦八九分且閭裏細微得常達於黃堂之前物來事至無不曲當是則布宣徳意之一大捷法也某不當出位僭越承問不敢不對或者千慮一得惟君侯矜其愚而勿罪之某繼此若有管見馮恃寛貰又得稟陳

回吉州西倅竇檢閱全器

某昨嵗待罪闕下明公騎鸞驂鳳下我靑原相望寥廓不能以時刷翎振喙從燕雀來不圖天孫云錦飛墮幾格金聲玉色防前倚衡固不以旣見未見爲間然也某官斂嶽翠以爲神气捲湘水以爲波瀾駕蓮葉而味玉書仙芳纚纚搴芙蓉而防斗柄道運堂堂長樂鼓鐘西淸帷幄轇轕星辰經緯云漢固其分也風月神螺小此盤礡緑綈方底王曰遄歸某旦旦爲斯文屬目昨承使者之來卽從修門作意馳謝防匆匆去國出處殊科歸臥悠悠書尺盡廢光陰不堪把玩嵗年如許念厚意久不報矍然薰沐只對主書耕釣一防五風在上臨風詹溯之至

回江州李都承與【號南窓闗西人】

某頃風颿回薄自湖入江目穿髙牙恨臂不羽一棹從湓浦來五云絢爛照映淸越對桑落而飲故人之酒擊中流而聞夜覺之雞至今使人意气激昻借力下風飽我蒲腹乃以丙寅視篆茇舍下塵埃抖擻末繇面謝軍將扣門斜封三道突入眼角臺餽便蕃綈袍之私何以持報共惟某官闗洛耆俊韓範聲名防井鉞旗聯寶奎之錯落江淮艸木被玉節之昭回吟嘯庾樓梅花噴薄老熊當道貉子不敢越一步夷猶岸幘蠡管莫涯方面詠不敢辭圭錫以須勒此堂堂燕然石在某漫浪出山落身枵瓠問官官靡問吏吏荒而民气則憒憒未醒絲棼莫理如之何其淑後也明公恵念疇昔肘後丹訣其肯爲某愛邪臨風切切亟拂吏坌具酬潦約嵗晚寒驕願言金玉體府壽此宗廟社稷之身宣豈無骫骳者三肅以請

某去年在宣州一江上下幸甚數數相聞然所甚恨者過湖口時不能轉江西四十里拜屏下共登琵琶亭以庶幾英豪之下風也未幾召去又未幾汰歸一出一處爲天下笑知心千里外當亦謂何某比者伏審晉承宻防升直淵圖詔璽申褒鋒車交趣共惟驩慶某官闗西遺老江表偉人﨑嶇諸葛之兵間气吞河渭偃蹇元規之坐處目盡江淮天方祚宋襄戍解嚴公歸本朝坐帷幄老成謀國處置得宜使姦雄伐謀兵端不開將社稷實受其福某緯小心一飯三禱屏伏深山幸不見棄於君子専使逺來持書問勞將意孔厚猿鶴爲驚區區心拜髙誼而杜門齪齪未知所以爲報也九江未除人想當寧急賢應不俟代某嘉與海內延頸大用倘得衣被餘光遂爲太平幸民公賜大矣江空如許執筆茫然相望一方精神馳往

回潘檢閱

某伏以嵗華晼晚春事權輿共惟某官鏤玉晶熒凝旒簡注神之相之臺動止萬福某濃燻鵲尾酬敬腆施曩從集英殿門吾榜得人以執事重海臺沙合雲月相輝至今鬥牛猶有光气顧山林僻左系鴈悠悠天際碧雲明發不寐千里眉目忽照宛陵爲之跫然以喜欽以某官斂昆侖以爲神气捲溟渤以爲波濤玉質金相宛乎無自之色泉淸松茂浩然有難進之風乃今防石室之祕藏爲籕書而出色視周六典作宋一經南丰以史學稱進裁大典安定非他人比宜在經筵某鶴夢正臞起廢出坎循墻弗獲被命於徵郡枵然虛眞山凋水瘵處也敏手爬梳猶懼不蔇況不穎之尢者乎不規而頌非所敢望於同年也稟酬崖約寧不嗣音願言努力明徳對揚王休有昭亭委戒其敢不肅

回鐘編校堯兪【字君兪號方巖】

某曉汲凍淸以贄萬一之謝首幹穹勺某兩年山中風月晃朗望太乙光气九霄吾書無翰不能時一飛到梅花月影忽疑是君而米家第二帖至矣施稠報眇自省歃如尊執事以黼黻云漢之胸試金玉典墳之手駕輕就重拾級升髙此逢掖之至榮而搢紳之交羨曽子固晉裁大典爲史學優胡康【闕】宜在經筵非他人比某鶴夢正寒大化驅之出自湖涉江風防回薄四十程乃抵宣山凋水瘵眇兮愁予敏手爬梳猶懼不蔇況不穎之尢者乎髙明局外之見何以教之滿硯冰澌濡毫如帚尙規嗣音以寫繾綣

回吳制帥華【號恕齋】

某林慚澗愧貿貿此來幸甚在玉節照臨之末九華山下蹉跌望塵拜手雙魚分隔云漢敢圖下士盛心超越昭代襄報鄭重閟位貌於不有方驚喜未定間五云寵靈自玉麟堂翩然賁之所施所防非敵已以下所可得道徳之味流注翰墨使人之意也消恕齋先生允文允武之才有體有用之學以王謝之衣冠而接風流於江左以朱程之講貫而窺閫奧於魯東顧今吏道便熟袂帷成云崇詩書而抑刀筆坐俎豆而行甲兵鐡壁東南公其天人也耶經制西事當在朝廷錫命師中不如歸衮某敢誦所聞某生也晚於一世封胡羯未之勝幸甚皆得下拜而於恕齋識獨早眷尢厚癸亥之望神臯戊辰之陪紫�又其後來事也今則以列郡而事崇垣何敢仰綴宿昔食芹之美豈無是心非所得僭詎謂臺餽駢羅光照下國自上而施之足以爲徳某敢不三肅使人恭承嘉貺若夫以往復爲禮則誼之所不敢出也謹三燻三沐只酧主書干瀆淸嚴臨風愧悚

回宣州洪倅

某馳想芝山屹立如鸞坡鳳閣代有英妙不自意天恵宛陵朱紱斯皇乃肯共堂下探梅淸致亭亭雲月邀我敬山不後不先未有如斯之巧者也伏惟執事日光玉潔之襟繩直凖平之度車堅禦良之材眞所謂喬木百圍秀色幹霄望淸都太微之垣維尺有咫課丹峴緹屏之最當階而升胡尙綰於緋魚來同看於黃鶴意者康沂之歌愈出愈偉有相之道實畀之以藥石枵然郡政之闕者乎思昔潁水霄立其間而正獻以賢行佐理至今談者猶橋舌不下某於鄕之典刑無能爲役而吾執事則眞其人也前茅在道旗旄舒舒願疾其驅降此未見至於乘珠委貺鄭甚於先施覺光气烱烱衝貫斗牛矣懼弗敢當亟鐘鼎而歸於瑤華之側區區甫此滌篆排冗占酧崖略是恧

文山集卷六

欽定四庫全書

文山集卷七

宋文天祥撰

書

回吳直閣【履齋之子】

某少之時聞東南二石筍玉立九霄陵陽蒼蒼實爲緑野午橋佳處鸞鶴神淸縹緲何許老成逺矣尙有典型仰惟某官揚休山立之韻日光玉潔之襟文獻堂堂代有英妙未旣見只神爽一方某臥靑原山中驅馳良倦上恩俾郡越在鳴珂循走彷徨連符趣赴不量此來未知所以淑後喬木婆娑五云絢畫尙祈薤誨俾就玉成某逺奉瑤音緘貺駢錦先施倒置曽是爲容旣什襲巾衍輒鐘鼎以歸太乙之府望履非遙臨風毣毣

與遊提刑汶

某以良月之望舉棹東下江空見底乃章貢源頭諸水怒長未幾光焰五朶與空同云俱來往颿順風航波瀾之澎湃灑石鐘之淸越寵靈張王迄抵雙溪子月丙寅俯只賤役瓣香西望敬謝所蒙明公捲其十二峯之神气軒軒磊磊照耀東南以宰相才學宰相事天下久望其爲家氊出色轡絲周道肯復倭遲恵露瀼瀼江之民幸矣如溥寰何防有溫綸四輩馳下某不善爲斵得郡復枵至之日視官官靡視吏吏荒民气憒憒如也爬剔棼絲顧气力所至終覺五技易窮肘後神奇不敢以望之他人惟故山松菊衣被防云亦已過數矧玆隴蜀徼恵未涯微疇昔不及此相望二千里外明月此心懇懇側釐掛一漏萬惟靑陽將動綈緑光華式金式玉以副前禱此豈無骫辱戒爲榮

與趙知郡孟藡【號菊山】

某頃從南浦亭邊抖擻般函道所蒙荷且矯首於太乙之府穹林宴坐縹緲絳霄江塗漫漫勞我宵栩執事以玉雪界之精神臨睨八極朝閬風夕圃識者猶竊遲之錦衣照道紫淦橫舟蕩漾栁風噓吸竹露澗阿樂矣如顒顒望嵗者何建章夜半尺一堂堂畫省紅雲著公髙處惟日望之某不善爲斵得郡復枵以子月丙寅視篆昭亭下視官官靡視吏吏荒洗垢爬癢亦曰視吾气力所至然山凋水瘵非刀圭可療肘後神奇恵徼大福某不敢以望他人也焚防瀹雪西鄕奉書以謝以祈鼎珍履絇願言金防玉持對揚王休臨風悁結

賀前人得盱守

某昨在宣州拜書亡何客攜琳瑯來京師欣浣如對匆匆去國不成報襄歸裏以來杜門深念又無從嗣音爲謝徒有淸夢夜繞金峯忽讀邸狀欣審丹鳳揚綸銀菟擁鎭八百國封爵莫如同姓之親二千石起家共贊惟良之牧先聲載道闔竟爲春伏深歡抃欽以某官景緯光華仙潢淸潤淮南桂樹了無貴介之風李白桃園綽有神仙之韻軒陛宜當於三錫轅和肯涖於十同睠惟東盱實介南服紅泉碧澗髣髴丹丘白玉紫煙參差綉陌聊商羊於朱紱供衎燕於淸香大宗維翰價人維藩丕動袴之喜九卿執羔三公執璧言觀衮舄之歸某辱在眷知助喜百倍旣不能振翎刷喙從燕雀來謹奉書寄便申慶迓兵當已在道不知開藩涓卜何日某尙當屢賀不一賀臨風馳溯

與趙監丞淇【號平逺】

某乃嵗之秋緹騎來山中嶽翠蒼寒琳瑯照映章不成報內有欿然寧不嗣音僻左之以世道如許風起雲飛中夜人物之思爲此耿耿上念井絡丹詔起家峽月棧云先聲浩蕩蓋有望木牛流馬再立武侯之事業又壁窺萬一意必與南山洎予秀諸公上下雲龍共此光明俊偉之舉縮手袖間臨睨天半此其大本領大經綸政不易涯之野水橫舟蒼虯縹緲山君川後日有疏附卽日恭惟臺萬福某漁隈半席自分小休誤渥自天俾尋庾謝舊盟意此是抆拭笭箵之陋耳三辟弗可乃以陽月之望束書出山涉重湖越大江整整四十日抵戍以是月丙寅只賤事凋城敗屋枵然大瓠耳搔首踟躕望洋气縮維宣距鄴僅隔一云東望燻香奉尺書起處恵徼藥石立我沈痼梅花晴昊拄笏神馳

慰前人

某昔讀檀弓文子之喪旣除喪而後越人來弔其居使之然也伏惟先太傅大丞相冀國公之喪旣有日矣地不千里不能往弔一介奉禮今也而後能來死罪死罪嗚呼皇天祚宋國有元老數百年宗社之靈長千萬里風寒之險要蛟龍在淵虎豹在山屹然長城爲此突兀天乎不使憗遺遽奪之去主上震悼傾動朝野伏想生平翹館之英俊舊日麾下之將士與夫二邊之百姓四塞之英豪見碑而淚望城而悲者不能已已矧夫家門之奇禍父子之至情攀擗柰何嗚呼痛哉某生也晚當公佩天下安危分不得勇往執鞭今而追恨則已無及獨念袖有瓣香歸依平生亦旣不克爲公壽惟有爲天下慟哭敢西望靈輀揮淚百拜而獻之公而可作尙其我許嗚呼悲哉親喪所自盡也抑先王制禮之意是有節文士君子爲孝之道在於顯揚伏惟執事重致意焉卽日孝履支持某頓首奉狀起居臨紙哽塞

回安福趙宰與【號勿齋】

某追記疇昔同到蓬萊慈恩之題杏園之宴吾以故不與焉然同年之情豈以四海九州爲藐然哉王孫乃龍種世有籋云鱗今不遡紫淸上岧嶤顧得百里之地而君之簾陰晝寂千室鳴實鄰吾父母國人誦子產今其時乎某私獨念今天下豈有可爲之縣縣不可爲而可爲者人如君者以可而臨不可於是知材具之超常流百倍矣長書下貽然春華澑若淸風與我之厚昭仞至情多言不足以殫謝意也某守郡無補誤渥爲郎縮縮循墻行且歸裏當觀棠陰以與邦人共談政化之媺亟推吏塵具報記室揆諸來施不敏流汗

比一馬二僮日在泉石深處聞山外塵埃亦頗作惡坐對浮雲亦開口笑不自已耳君解墨綬去意紅光紫气冉冉帝側乃猶廬陵客瑯畫至前矍然起仰黃柑紅柚二美並貺杏苑論情我之懷矣冬江霜涸萬里安流目送徵鴻知有順防天際如駛伏楮拳拳中書不中書復字蕪纇並希錫察

回寧國交代孟兵部之縉

某去國之前一二日宣州弛徵之命下某旣爲桐鄕百姓頓足起舞卽拜書望雙谿疊障爲賢主人賀吾輩讀書臨民正爲今日行志凡此者各盡其分固非相與爲賜也旣汰斥歸裏卽閉門不與人事山巓水涯翛然獨往而使者忽持五云來君子之有情於人也旣勞問之將以厚禮復申其綢繆焉某誠不自知其何以得此也宣人歌舞賢侯之徳教冠冕像設祝廣成千二百年令公二十四考蓋人心之天也某何人斯偶以一日出位言語乃得因見大夫以自附於去思之義某徳微以堪回首碧落山川鬼神猶有餘愧宣敗壊至矣弛之則期防散繩之則撫字虧公折回蟻封從容不迫期年而變古語不誣方今論選表無出潁川右者曷不均俾執事樞某一飯三禱使者之歸也謹東望重柭身心致敬陵峯堂下有日延見父老尙願道山林不忘之私與其所以不敢當之意進之惟命退之惟命某臨書不勝拳拳

回寧國陳節推容

去年闕下拜書稍得數數未幾聞捧檄校文不知陶鑄何處人物某自是卽汰斥去閉門深山遂無復鱗鴻一日之便忽使者來山中欣得妙帖見示小錄方知昨日衡鑑所向近想歸舟蕩彭蠡吾知心正在香鑪峯白雲下耳宣之弛徵執事首從臾之幸而集事僅足了吾輩之責非相與爲賜也書來乃知宣人以此爲多祠之以識其不忘之意怵惕於孺子之入井豈爲內交要譽設抑桐鄕父老此意亦能使人感激耳宣爲郡凋劇極力扶持幕畫間想見勞苦盤錯紏結以試利器天下事正有賴於方來耳某前冬一出去秋一歸進退行藏惟其所遇而無心焉今則奉親課子彈琴讀書流水靑山悠然獨往不煩故人江云渭樹之思也史記見貺家藏本皆不及尙當朝夕以稱所防明善錄一部謾侑歸箋臨墨馳溯之至

與吳提刑觀

某頃待罪闕下薄奉函書襆被來歸嗣音杳邈上下人物感念世道未嘗不於門墻拳拳也某比者伏讀邸報欣審玉陛出綸綉衣移節夜醉長沙曉行湘水已著平反風酣章貢日麗崆峒更煩輕熟江湖相望原隰增輝某官宣慈而恵和髙明而正直義丰授受孔孟氏之淵源江左聲名王謝家之門第蚤立登於閶闔遄坐厭於蓬萊竹馬相呼春生襦袴星軺所至雨臥桁楊玆洊捧於英函乃肯臨於梓部刺史故人按事飲酒情法相當忠臣孝子畏道驅車君親交盡靡需席暖已趣詔溫某杜門深山去城郭甚逺而於太和差近初謂旦夕使艎溯贑石而前可於快閣上下迎一拜忽傳英蕩小駐靑原某揆之始望則蹉跌矣瞻睇行臺輒易奉狀代敍燕雀之萬一若夫揚淸激濁洗寃澤物閭閻欣欣無所患苦使屏退之蹤亦得從畎畝以自放適是則某之所自賀者也臨紙切切

與湖南陳提舉合【號中山】

某猶記乙丑之夏從江西提幹得往來行書江濶云空年光如水每懷世道上下人物未嘗不中夜耿耿某玆者恭審奉少府節駕常平車衡嶽連云逺挹海山之秀天囷麗漢近垂楚分之光原隰春深旌旗風動伏惟歡慶某前年與公同除郎去年與公同除節不才安得追附名勝自分卻立下風猶幸時論不磨得公輩落落防錯使民物吐气國庶幾耳相望千里北斗在天何時執鞭寫此忡惙

回林學士希逸【號竹溪】

某夙有幸獲與介弟爲寅恭因之有以詢居處著作之萬一不戚戚得喪而言語文章足以詔今傳後竹溪先生何憾哉一日之赫赫者多矣千載而赫赫者幾人爲一日計者無千載也決矣云云

回贑守李宗丞雷應【號樓峯】

某偃薄林阿不虞使者之涉吾竟也乃自空同來顧我猿鶴米家書畫光怪滿山此豈四海九州同年無情者邪僕家靑原深處實與君侯黃童白叟接畛而處自下車以來但見年谷獨登鼪鼯屏息不需數月報政赫然玆豈獨千里能事環君侯四境雞鳴犬吠晝夜相聞實共受賜僕也彈琴讀書於其間其賜多矣敢圖髙誼厚鎭撫之委貺盈箱非所當得睇瞻霄立頓首知歸吾鄕宰邑於使天之下者三人焉其一爲陳行夫若羅子逺蔡濟甫皆曲江齊盟者奉令承教必有可觀廬陵一歉異於常年田裏憔悴不堪舉目惟章貢素無糴事而得嵗又偏鄕人顚頓者往往相率而趍治國民食闗系茍可通融兼愛秦晉公之恵也謹復書空山白雲無足持報薄言采藻臨風如馳

回交代湖南憲新除湖北漕李宗丞

某旣専鱗幅奉起居猶有腹心不嫌裔擘某屏臥寛閒無復山外想公朝念其流落畀節起家使之繼明公印綬之後聞命憮然不知所爲堂有重諼蓋年耄矣湘行且千里舟車迎侍不堪顚頓是以懇悃丐祠冀便私養天髙聽邈促防旦頒叱馭回車進退維谷將從鶴髮而來耶則非養志將又以香火請耶是何爲者而爲是瀆也謀之乃心稟之親老旦夕姑以防甘屬弟輩單車將指以明不敢自棄於明時而復以不得將母重告之造命俟驅馳數旬卽乞身以歸爲臣子稍盡已分耳某於門墻知己論交非一日天又開之以奉令承教之機是其與四海九州之同年其有情益倍倫等誠不圖解後及此古之君子其爲人也謀之必忠愛其人也惟恐其不入於徳故敢亹亹陳出處之槪惟執事啟誨而圖利之言不盡意臨風如馳

與江西黃提刑震

某幸托年盟夙依防部竊迹萬山底衣被末光飲墜露餐落英粗安半菽公之餘也久疎晤寫滿目春雲一水盈盈遡詹河漢某玆者共審出綸鳳闕移節虎城春信初傳立變桁楊之舊天光下照重瞻禮樂之新依然故部之江山籍甚先庚之號令伏惟驩慶某官剛不吐而柔不茹寛有防而愛有威發爲文章正諧韶濩勁沮金石凜然節槪光垂虹蜺聲揚紫微早分潁川二千石之符就秉天囷十三星之節據案叱吏笑比黃河淸開門賑饑功過中書考上久簡孟博登車之志公遂爲勝之持斧之行春風徧地而狴犴虛夜月當天而鼪鼯伏載馳載驅維騏維駱靡憚周咨來遊來歌如圭如璋言觀肆覲某避影杜門久矣不作山外想不圖元防之日上恩覃及流落畀相讞於珠玉之側虎防同器猿鶴笑人云云

回林司業應炎

某夢想巍巍堂堂於朝花院栁間追隨猶昨日事也玉煙劍气轇轕崢嶸杳然在碧雲崔嵬之外江月流水實照沄沄某官以冰輪金井之心胸發黼黻火龍之光焰而又慥慥乎言行皦皦乎進退若汲長孺若陸敬輿若慶曆元祐諸賢充公之爲表裏庶幾其無愧領防斯文旗翼元命天下以此望公者殆人人同願玉立以需之某自歸來乎山中俯仰半菽不復得與四方書牘從事比從戶曹黃文得誨函艸木同味玉雪照心欣懌之餘感慨系之某踸踔之蹤何可爲者大化驅之一節誤落湘云避走陳情兪防竟閟單車徊徨且此首塗行復求返吾屠羊而已天一方重此懸溯専容陸續貢敬

回信丰羅宰子逺【名椅號澗谷】

某去年聞雙鳬南上落落空山不如燕雀之爲有情也大化驅人作江東客數月爬梳枵瓠未見端倪防誤恩召環洿班過當亡何狼狽而去蓋疎闊以來居多道路之日出處乖方滋可爲笑杜門息影中髙情厚鎭撫之専介持書勞苦臨風馳感可人天一方信丰山水邑見謂讀書松竹晝影滿簾著吟人其中所謂予方有公事此豈錢谷吏比耶勿需終更西淸有詔璧弟何爲者赴新昌且百日商蚷馳河未知攸濟恵徼如天之福寡過多取數矣贑瑞皆佳邑藹藹吉人鼎立空同眞一時之盛當路或令舉所知某幸甚有以借手薄言修布小附芹心非敢謂報倚筆詹溯

某臘前函書往來庶幾契闊之意年光冉冉驚見雙璧蓋曽兄季囦専紀綱實來仰惟同年長者所以恵綏荒寒皆可感也某云臥深山世意落落一起一僕非人爲之上天蓋髙匪怒伊教敬威念咎安得不力執事昔爲之助喜今亦有以救其不逮乎敢請季囦值儒者之窮執事以气類遇合所以位置之者寵甚萬間寒士公將溥其施於一時所謂兆足以行矣某爲之斂袵新年喜雨燈前報命馳想一方臨紙悁悁

回羅子逺就賀除京

某俯仰歳年甚知聞間頃知捲斾來歸衣錦有爛且趣舍人裝於於然東矣亟欲擘箋所思云頽鶴倦不可拈拾竟墮夢寐外時一動寥廓想江邊鷗鷺爲之悵然忽得手書賁我空谷華衮流離辟易久之共審帝闕出綸天京司轄姑養簉鴛之望佇傳峩豸之音伏惟驩慶明公契古胸襟吞云夢者八九外物瑣瑣遲速何心積之厚發之宇宙間華軌淸貫將次第而取之以其時考之則過矣某風雨深山避影卻走乃元防之日公朝以一節起其流落回首三湘驚心蕉夢請香火防更趣行親以逺役爲憚進退維谷莫甚此時旦夕黽勉拜命姑單騎之戍馳驅數旬乞身歸臥緜上同年有情不隔四海九州之逺毋金玉爾音冀一語以自壯拂拭過情非所敢當也占對梗槪尙猷嗣箋

某一之日旣端拜敬謝芳題並報信丰簿攝雩之槪二之日謹遣介馳諸席間寅奉起居不敢繁敍首祈委鑑某昨歳入湘後墮身徽纆中詹溯宇下闊焉嗣音繼聞趣戒朝裝榮司京某念欲箋悅賀廈以申風雲發軔之慶一春屑屑行路浸墮因循旣抵空同後潼川趙同年來爲縣實在河陽舊桃李處鴻沙指爪猶記東西所以告新者甚厚因得切諗修門近況大帶深衣長身玉立道徳福澤方來而未艾也吾鄕諸老行輩落落巋然靈光惟今澗谷先生依星辰傍日月一日騎麟翳鳳朝閬風夕圃勢正順耳某衯陰杏集素辱心期慕王陽之回車學毛義之捧檄得郡山深俯仰半菽君師天地之造知己錫類之餘也惟是求牧力緜未知攸淑回首蔽芾我愛桐鄕豈無一言益其故人並寄父老因風東向頓首以請

與汪安撫立信【號紫源】

某仰惟曠度絕人不作邊幅僕安得以書生刀尺從事髙明幸察之某昨者爲髙安受容受察於玉斧之下公不以眾人畜我我實徳公未幾公去之而僕亦以憂患連年臥山中蹤迹跋防未足爲知心道也撫念江流人物如此未嘗不中夜耿耿某玆者伏審揚綸九陛建纛三湘人無異辭國有生气共惟慶愜欽以某官名髙九牧气蓋羣公江左管夷吾足系英雄之望軍中範老子能寒寇賊之心往者金湯中流忠績簡在上方以南事爲慮詔公方面隠然長城一代數人百年幾見公不得不力紀勳旂常歸衮廊廟自此等而上之某退在漁樵未忘緯聞公此來爲世道擊節偶逢黃君彊立長沙使介率然上狀仰闖賀牀彊立名至道某昨嘗薦至館下彊立每謂公以意气動人能使人不愛其軀其感激知己可見今玆適在冀府從諸公遊公不以生客視彊立彊立奉筆墨以佐大閫豈直一日之長而已慿筆僭越向風如馳

回前人

某望五云多處以駑劣下乘幸甚自托於禮樂之下風旣奉儷函布親牘修大閫府之敬乃不我後先使者銜命卽之於深山中翰墨陸離光動蔀屋拜而後敢讀讀已而亟拜居今天下論人物一方一曲之士隨世以就功名謂之無益於成敗之數可也當大方面建大將旗鼓使國有龍虎馬不敢南向其周公瑾祖士稚之流乎天子召拜樞近修勞還故事少府旦出節付以西北煩公辦此金戈凱馳歸衮廟堂作太平六典四海以此望公亦公志也某少也驅馳嘗有意事功雞鳴奮發壯懷固在然而亦少衰矣被防行湘顚倒繡衣豈堪重著惟宿昔於門墻辱知己厚恵徼宇下恃此敢來適三月移卜先塋有山間之役受印之期尙在夏五竊聞四輩在道車馬有行色天殆嗇其一見之機乎何爲屢得之而屢失之也追憶前年自直廬汰歸公以書存問推許不薄海內時流得此於名公者正恐無幾今承奬翰益佩捲捲江濤然事防何極何時執鞭寫此傾蓋某臨風無任馳溯之至

與胡都承穎【號石壁】

某已端具儷櫝敬籖房心之精微敢嗣陳之某於當代知名夙有取履結韈之願寄書梅外嘗寫我心逺道報襄如見顏色伏自牙纛捲零雨而還鴈闊湘深馳溯寥廓伏惟以任重道逺爲心以難進易退爲節巍巍堂堂卓然佩安危而系輕重乃今聖哲馳騖上心焦然金城圖意師表微公孰與於斯追鋒在道不俟駕行矣某家畏壘山下麋鹿之與羣而猿狖之爲曹也公朝起其流落山衣易繡舊夢恍然一節走趍幸在通徳裏九轉寵靈亹亹肘後某行當掃門以請拜狀梗槪臨風捲捲某一節出山指碧雲崔嵬八風吹不動處知爲神龍臥洛所也前者幸甚脫屨堂下進瞻芒寒適子之館授子之粲胸中經綸之奇傾倒敷露中夜慷慨音落九霄使人驚且喜今而後知宇宙間未嘗無劉徳輩某持以去岣嶁襟袖尙有萬丈光此殆未可與俗人言也某以疎決故一葦下長沙初約先拜見而後往帥垣下偶有牽制稍違息壤之舊今玆回棹潭濵將由便道單車負荊門屏之外輒遣一介先道其私幸豫戒猿鶴勿以俗駕爲拒率然馳控倚卜面敍

慰饒州胡通判【石壁之侄】

某玆者不圖先令叔某官石壁先生遽捐裏館風馳上徵哲人云亡邦國殄瘁執事者骨肉至慟爲國受弔撫孤大誼定力如山足可以對嶽雲之崔嵬矣顧惟某落落後出辱二阮之知乃在一日之間老仙用意慷慨與之上下今古撫念人物袖中瓣香僅僅拈出一再老仙所以命之者更在度外爨桐之音方希而化人之裾已不可追矣出聲慟哭悲不自持謹裒綴壹郁賦爲奠詞往者如生尙爲我惻惟一賜宣燎豈勝感涕之至

與安撫李大卿芾【號肯齋】

某已専具儷櫝申敬記室私心梗槪不嫌裔襞某辱知愛門墻非一日之故風流雲散一別如雨毎一念此神爽飛馳江湖一云本不甚相隔彼此出處解後參差至闊絕乃爾僕之罪多矣明公當世人物捲韜山林四方顒顒望其一出方時多艱緯忘食然見王茂者固以爲江左有管夷吾某有計日以俟鋒車耳某避影深山久不作馳騖想公朝念其流落畀節起家釋緜上耒而於徵未知所以淑後幸甚區區走趍實在中臺之裏十年契闊一旦逢迎豈命物者開其親炙之機而惠顧之乎如聞閉門謝客雅意絕塵然待故人固自有情猿鶴必不我拒相望寖近凝溯如馳

回永州楊守履順【巨源之後】

某尙論一世人物紫朱其綬唱呵車塵若是者駢肩矣求其忠義貫日月處漢賊危疑之間臨大節而不可奪至於殺賊奴取累累金印此事付度外豈不凜凜大丈夫哉父老講傳百年間吾見先太師一人而已某官鐘岷峨之秀嗣彛鼎之勲忠臣之門天人之所共祐國士之器君相之所柬知石崖齊天唐中興頌功處也公來其間寧不感慨今蜀道難蜀道難公收拾羣人手揮天戈一節之還從甘棠刻第二頌旂常濯濯光於前聞人某何幸身親見之歸隠空山望湘云千里不圖使者遽涉吾竟仰惟明公主張斯文經始棘院以相龍飛興賢之盛大張門顏使某也得執事從君侯所以厚我不同他人小人𨿽無能爲役烏乎敢辭貢院二字僭易奉上進之退之惟命未諧握手往來心聲庶幾古道之槪臨紙拳拳

回林侍郎卿孫【號云屋在臺時】

某從望闕山矯首五云多處寖疎起居長沙少府傅仙恵書並繳貺琳瑯之翰仰惟緇衣宛孌古道顏色爲之歆拜傅仙不肯望然而來以書先訂出處此意亦頗謹重已遣禮聘之且告以初筮如九層臺基須令堅壯可耐靜以待次不失雅道未知傅仙何所向若其來訪敢不惟命戒之共

回前知衡州楊祕監文仲

某已端飭儷櫝致敬心之精微不嫌裔擘首祈垂烱某於足下非敢以气類詭流俗之蹤尙想疇昔載色載笑相遇不同他人至今歷歷在夢時方孔艱荊吳多壘坐廟朝籌帷幄折衝俎豆正張趙韓範之事業湘水以西勤勞一障天子曰歸借徑斯文本色俾執事樞嘆見之晚某閉闗念咎不復作馳騖想公朝出節誤及荒濵回顧黔驢曷對湘鴈趣命且攽單車於役稍盡君親之誼卽尋香火之緣衡云照人垂執鞭弭乃上天笙鶴不復顧雞犬矣所恃襟期有素且未忘甘棠則其居中庇之誨之某與蒸湘之人均利賴焉昂首慶雲伏楮耿切

與劉尙書黻

某夜拜文昌朝馳函敬感激亹亹不嫌裔擘首祈穹采某庚午待罪底班望英躔萬丈於絲綸閣天章潤色衣被靑黃雋永味言稱於天下曰知己歸伏山阿分霄壤絕不敢以世俗書尺主進吏燻香宣夜北斗以南共惟某官文章稷言而謨器度商彛而周鼎陶鎔帝皇轇轕造化燭六合蕩八垠吾道之福布濩流衍翠幄靑瑣之從容文劍紫荷之淩厲由八座而間兩社使天下再見希文稚圭之風流某嘉與人士旦旦稽首某瓠落之蹤一意返哺夢寐不到山外公朝未忍捐棄抆拭而起之復令效湘節牛馬走煙霄流眄不進不止蓋疇昔之盛心未�也某始以私養丐閒廩天髙聽邈且趣之再奉明命以趍一之日甫履回鴈布宣徳意惟謹湘人尙力抵气味俗輕生蘇息而調服之旣竭吾力焉垂天之云覆燾其上訖濟我後某爲之夙夜願言因謝有祈臨風悁結

與陳察院文龍【號如心】

某夙在眷知屢牋契闊杓粲奎明經緯碧落曉夕詹馳伏惟執事以光明俊偉之胸負法家拂士之望鳳鳴朝陽萬物吐气氊廈宻勿熈明日新陸贄處中汲黯居禁精神彊而本根充外難不足平也上方屬以經濟俾執事樞某歷落之蹤豈堪使事公朝不忍終棄盡出噓揚始以私計不使迎侍冒幹閒廩趣防且攽單車於役以五月一日受印司存旣見父老具宣上徳意然凶猾相挺山凋水瘵扶持調習庶幾一日非晚且再陳情爲歸養計侯誰在矣張仲孝友儷語循比借手不足以當劍首之一吷臨楮無任

某輒有稟瀆某昔者以臬敗由書生本色只當在斯文一邊不應以刑獄爲職故凡寛厚惻怛處人皆由之而不知其有不可以詘令甲者則嘩然以爲過當所處非其位故也自後諸公速有論列皆不實知其人不過以前疏潤色而爲之辭某常願一日有以自見於天下使知吾所謂衡气機者而未易遂也今年復除憲實不願就丐祠不遂鋭欲再請又念起自廢閒豈當童瀆已甚故且黽勉驅馳亦謂姑以平平處之可也旣入竟乃知湖南風俗大不然某若以身事懲創靡然風采懼無以肅一路觀聽又坐失職故初至不免見之榜掲謹錄本以達臺覽夫如此初未嘗有嚴厲之事特示之以警戒之意蓋於職分不得不然然才作此差遺便是惡滋味兩日刷具一路獄案數目甚多莫非劫掠嘯聚等事他時審覆旣圓皆不容付之輕典某且獨柰何哉某此來不及侍親處此亦大不安俟疎決後惟有乞身歸養所恃知已肝膽相照臨書不憚傾倒念其久要其必有以教之向風捲捲之至

與鄧校勘林

某頃繇春中走赫蹏闖輦下知上徹五云閣久矣一節奔走行役曠焉嗣音矯首河漢盈盈一水某蒙賴如天之庇以孟夏八日辭膝下五月朔吉受印於衡陽初見吏民旣宣上徳意退坐棘木塵中與徽纆相爾汝爲之焉江去湖不甚相逺始者殊不諗其風气之悉至此始知尙力抵气以血人爲嬉九城一波莫障其瀾某以爲怒之而不教非古祥刑意也見諸榜掲嚴而不爲殘楚人亦頗爲動悟其肯綮中也然某以書生爲之非其本色不諒者眾此十年所以有申韓之謗以至於今日是安得而忘吹虀之想乎且重闈以老不得就養單車徬徨云舎切切旦夕疎決後且卽丐還屠羊使叱馭回車於君親兩不爲失此其所以謝夙昔君子之教而庶幾乎年盟之盛心也厚徳錫類某恵徼福於宇下蓋方新焉偶逢便武亟詗起居且敍其所以跛躄馳驅者遙對淸切臨楮溯詹

與陳直院維善【名合號中山】

某隃睇紫霄寅致儷櫝心之精微敢嗣陳之某昨承鵲袍出使馹騎歸班嘗領廬山下所賜手書光气垂虹下照空谷撫歳年而如雨恍河漢之一水也中山先生文運斤而成風气振防而奔電元龍湖海突兀宇宙支架明堂曲折萬丈光芒緯國典華帝制天下固以爲未也大明奎璧晉執事樞使士者顒顒歌仲淹弼一防一卨某落落靑山自返吾哺公朝未忍捐棄畀之一節使與衡鴈相周遭艸木吾味一引手馮翼之端出緇好某始以私計求閒廩聖恩閟兪且趣之載道遂以朔日見吏民宣徳意然楚俗尙力抵气殺人爲嬉撫存而調習之未易爲力明公宿昔褰帷棠陰如屋五云緯霄影落衡杜某爲之夙夜願言因謝有祈臨風依遡

某頃侍親抵郡輒持尺素専貢紫淸懷今雨之綢繆望下風而慷慨也璧弟來京師拜夫子之門黃河泰華天下鉅麗之觀璧也所遇多矣今天下稱文章大手筆落落可數平園西山諸老之風流散在三光五嶽間日月磅礡河漢經緯吾紫微公實當之南州之士僕將帥以聽某讀書涉獵筆墨空疎方靑山蕭然水上之風猶若意防一行作吏此事便廢間於故牘中掇拾親親長長之說見於行事邇來千里民气覺稍洽和書生不知向方能終不迂闊於事否昔人云未識意先感水火流燥記吾味久矣教思無窮勿替引之某豈勝惓惓

與曽縣尉先之【字孟參】

某自前拜書後回首鴈峯不勝拳拳水口吳權寨來及承手書備見繾綣故舊之意百單二歳之姥孟參發揚之安序表章之眞足以爲衡陽一段佳話某六月朔日祖母初度亦及與一城老者相周旋人生七十古來稀是以自七十爲始千數百名中其最髙者爲九十六延此母於堂進趍語言殊覺不衰惜未有過百者鄕間有羅提幹存叟祖母去歳滿一百歳某嘗偕朋友十餘人往拜之當時有詩歌成軸今年又百單一矣此是大家諸孫皆儒者提幹登科有福有壽又非衡嫗比劉守卻未知某旦夕亦當爲文以白之贑斗絕與湘問久相隔適有自建昌來者云五月二日廖恕齋過建昌知五月末主人到臺觀上矣司存事首尾闗系無如孟參在恕齋必不能相捨安序權事半年添此繁劇想一旦釋重負甚以爲喜某於賀恕齋書中已備道孟參一段人將爭出我門下此自無說但願足下斂以靜鈍守以亷朴一如平日則天下之奇材靑雲之逺業也贑事稍簡親老以下俱平安亶出云庇但有疲於竿牘以一人之寡應四方之多覺甚苦之鄕人相過者隨分處之亦不至甚相炒中間只一榜禁假托大者歸之臺小者聽之縣或以爲得體贑只有出甲一項未易杜絕今春此輩在廣聞某新上皆急於歸就保伍乘其畏向之機近日未免先事諭曉度今冬可得安靖湘中旣獲諸渠魁後想道州一帶已無事湘鄕諸處敓攘之風當是久已帖息玆因専介信筆傾倒薄芹並瀆向風如馳

與曽架閣

某曠不奉狀者累月杜門山居無由四方上下以相從於顧眄咳唾之末馳仰中得防李文復卿廉知起居之詳甚慰子曰茍患失之無所不至百千年間天地不位萬物不育推尋其咎常於患失之私基之閣下出其浩然之蓄積與當世之大人論成敗爭曲直言不合艴然竟去榮途引於前禍機怵於後而毅然不變由閣下自處則本心內事也自惴惴持固者觀之則豈不患此失哉歐公所謂我輩中人敬嘆敬嘆因復卿歸並介以有請先通判托孤於先侍郎先侍郎以其責歸之架閣事至重也執事不以某弟爲不穎使昏名門講好以來涉四年矣中間嵗月𨿽多機防甚少以故告成吉禮猶切遲之獨至今日則造物若有巧於其間者執事當驅馳江淮而某赴闕就道執事捲風雲藏林壑而某恰亦骯髒來歸兩家初意誠不期有此暇也某方尋香火之緣自分閒散而執事气宇蓋諸公名聲動中朝扶揺九霄匪蚤伊莫則川駛月流舟飛岸奔非復有此之暇執事終先子之托而某了同气之責今其時乎區區肺肝已具告之復卿並疏其事冀以闗徹幸執事終恵之

回吉守王提舉佖【號敬巖】

某僻居林薄間望旌麾所涖逺在霄漢道徳朝望蔚乎輝光可仰而不可親是其分也乃蒙寵戒令有聞教之便忻快何如入冬暄寒相薄適有采薪之憂莫醻隆厚滋負皇恐謹具狀謝他容防謁並敍區區

與廬陵龔知縣日升【號竹鄕】

自螺水而東望西山廬阜與三江五湖如拱揖知蜿蟺扶輿有名勝宅其間相去蓬弱良覿差池北斗芒耀徒耿耿心目爾不自意桑梓幸防牛刀大手姑爲此試共惟明和介潔之譽此邑不占已孚跂予望之艱難之秋得君子之政與拜燾覆之貺滌篆云俶未能躬闖賀庭謹具札子代布忱悃非晚當圖稟謝不敏

與贑縣許權縣

惟廬陵與安成爲比郡山川同在吉志今玆遂得自附於鄕黨之末幸甚休甚某往者於諸公間得聞政事一二有司敬謹莫重於獄後世茍簡幾以民命爲戲濓溪爲小官不肯殺人以奉其上東坡謂今人爭減半年磨勘𨿽殺人亦爲之聖賢愚不肖之用心其異如此頗傳廉明與同州推官事前後照映辱在同裏與切增气銅章墨綬賁止空同一同風化姑此相屬奏最匪伊騰太淸淩扶搖錢公之步武也某疇昔學技曽於名門子侄略有相知者獨絇履末光未有下拜之日其如傾企何適陳文成甫來以爲托身桃李之國輒拜此以識惓惓陳文並乞公庇也率然上狀未繇參侍仍冀自愛不貲之寶以須逺至

賀劉敬徳補入太學【名欽號絜矩】

玆審捷來南浦聲振西雍才名三十年說屠龍之老手冠帶億萬計快走馬之修程儒榮有開士論稱服共惟驩慶某相期半生聞榜折屐無繇造慶謹奉顓函芝楮二百千敬爲犒捷之助不腆皇恐臨風馳溯

賀鐘有謙補入太學【名山甫】

玆審冰闈獻藝璧水蜚聲月旦評中說八義之老手朝雲飛處艶三合之修名【下同】

與周徳甫【爲季弟從弟聘】

某比者牽率朝從一相過兩日夜陪接議論之末極慰翹企獨恨去之匆匆未遑屬饜耳中間妄欲以二弟相累陶冶荷不鄙棄許之以相周旋甚幸甚休鄰敵相交則有盟市道相質則有劵吾徒相與一諾已足政不在要約區區也然君子義以爲質禮以行之莘郊之幣際可而幡然𨿽虞人之微非其招不往非義無以將禮非禮無以昭義交際之道不以節文將之終必有況爲弟子擇師乎此書之所以不敢廢也嵗禮之數息壤在前無俟贅述官楮一百貫顓人送上以少將聘致之敬告幸麾頓小弟差劣不可大脫鈐束燈前後早賜垂訪乃所願望觀徳聽教行有日矣尙及傾倒其餘

文山集卷七

欽定四庫全書

文山集卷八

宋文天祥撰

書

與文侍郎及翁【號本心川人後參政】

某久曠起居遞中連得誨帖仰佩至愛邸狀間屢見丐祠尊性樂在簡淡急流勇退仙風道骨人也但老文學爲諸儒典刑眞侍從爲朝路風采上必不聼去耳捨弟璧來拜侍辱以家人進之得與教誨玉成實受尊賜某向在湘承命問一路書籍後某去之匆匆諸州來者不齊今約見存可二百冊贑書爲一萬九千三百餘版亦已陸續印背別容一日專兵賫申某治郡以來書生迂闊之說頗有效驗祖母六月生日集城中內外老人自七十一至九十六爲男女一千三百九十名犒卹有差老者旣踴躍而少者始皆知以老爲貴禮遜興行詞訟希省又風雨以時早禾甚稔晚稻亦可望諸縣民皆樂業無持梃爲盜如宿昔者稍逭曠瘝皆尊誨所逮宗老去國後今寄居何處想甚淸健恥堂先生居霅川近況如何批示幸甚遇郵拜書不宣備

髙恥堂名斯得川人參政本心癸丑榜眼後來廬陵省其叔可則先生時年十八邑校簾試全篇論題曰中道狂狷鄕原如何冠榜遂通譜焉道體堂謹書

與楊大卿文仲

某頃繇岣嶁申敬羣玉之府爾後僕僕西還爲空同之役一息半期海山一碧秋風淩淩翹企不勝五云紛郁比審防榮文石晉武頌臺制作一新搢紳交慶伏深歡抃某官貞元朝士西學宗師玉雪照天寒露淸冰之操璧奎行世懸黎垂棘之光屬時訪落朝有老成眞天聖之蓍元祐之麟鳯也入告辰猷條天章十事寘之兩社以福溥寰某顒顒延睫烏哺萬山間於芻牧何補亦惟召父杜母之政是則是效蒙被吾味至於今玆璧弟來修門得親炙典刑以濯去舊意浸潤新雨愛其兄施及其弟此感殆未易名言也念間起居輒此馳溯空明並候所以教尙析金玉式副前禱

趙戶部平逺

某嫋嫋秋風中若有天人噓新雨而沐之者眄搖落之繽紛把鉅麗而舒捲則夏六月錦闈蛟龍字也西平有子惟我有臣春秋書曰季子來歸國人貴之麒麟防泰畤鳯凰集阿閣之候乎朝廷淸明再天聖元祐對揚訪落爲東諸侯先洗耳瑯瑯爲天下誦之某爲養承乏於此何補芻牧所以朝夕其民亦惟親親長長之推庶幾萬一云耳諸邑大夫之相承通融一家痛癢一體緇衣之宜兮若田君尢所謂用吾情者執事惠以所知於此見田君益奇而某得納交幸也結幽蘭兮延佇此意襞積專猷嗣箋

某繇空同起睨海山虹气緯霄靡罅不照吾石樓大地一粟也輒倚空明來詗起處惟偉人照以度外某惟明世雜遝英賢以綱紀生人金玉新政豈弟君子來遊來歌經緯乎文武轇轕乎風雲伯塤仲篪叔出季處無非吉日車攻問眞實經濟臂指西北本在中書植之風聲旂常世世某拭目延和殿新綸之下烏哺且半期餐毎祗益媿耳旦夕歸命香火奉輕車歸卽所安居中引重允然終惠之望泚筆廉泉馳訊碧落豈不嗣音更僕以請臨風無任悁結

與陳侍郎伯大【號篤齋】

某燻沐露闖敬髙寒惠徼五行俱下之矚某玉峽撐空水沙一碧神仙人弭節其間春花秋竹鐘鼓餘閒眞神龍深臥處也咫尺五云不得時候猿鶴則吏鞅實丹黝之夜瞻明河自訟不置仰惟一代翔鸞神駿騰踔淩厲駕寥廓而振汗漫也舒爲慶雲捲爲淸飈其磅礡帝所則福在海宇其夷猶山澤則望在廟朝六合一握天地一瞬也厥今訪落廟謀云漢爲章詔書出延和公且兩社某嘉與顒顒額手某區區烏鳥之情俯仰半菽枌陰蔽芾實持燾之宿昔拊摩凋疲曽防芒忽而皤皤問亦念家旦夕皈命香火奉輕車卽所安玻瓈一江光气上下某服媚之無斁蕝禮寄之九霄間忘其蒙瀆倘沐涵茹幸甚

與宋衡州

某介倚心知不敢徒亹亹西曹道邊幅首祈紆省某自抵空同兩厪蜚翰忽殷勤以寫心折芳菲其寄逺春風千里著人如醉至如骫骳之作不足乎楊繅借而琮璜之大好大慚退卻三捨顧區區定交才數月宇宙意气不啻平生忽飄風其相離不勝回首明河一方如耿耿何某官冰輪金井雪柏霜松西岷太白之精九霄經緯南平莫邪之气萬丈光芒馳玉軼而坐朱陵轡華絲而當銀漢洗鼪鼯之窟穴飽鴻鴈之稻粱已收暴公子之威名小燕汲淮陽之淸淨緑綈方底竚垂岣嶁之云絳幘曉籌催傍觚稜之月某視郡印已十旬初至如人家風雨四壁逐處經理久之方成綸緒日來甘霔應期粗慰農望想福星所次時雨膏之早熟必已可卜恕齋新上以同裏而講交承解後非偶然者逺想楚觀五云衣冠玉立不任馳羨采采澗芹薄旌一髮不足當莞頓欲往從之湘水深三復是詩神爽飛越

與知江州錢運使

某日戴五云茍且爲治自省其私則統部中一支壘也等威有截不得以杏園宿昔自詭乃者辱不彼賜之書艸本吾味篤實嘔諭略分際之崇卑申度外之繾綣言念君子終不可諼兮某惟湓浦控上下流古用武之國陶士行庾元規諸公借此以鷹揚江表虎視河洛乃今天移福星作鎭此土激西江蘇鮒轍屹長淮而斷鯨汲作宋長城眞北平變化傑魁人也東南金湯施及虹翠也受賜多矣某私竊自念贑山長谷荒赤子龍蛇雜襲而處芻牧之責大恨不任而欲以詩書操彊暴衣冠化力劍書生迂闊而不至敗缺者幾希明公回首曲江風誼一世果不以九州四海之人例視之則鞭辟其不迨包蓄其未間如天之福也某頓首下風以請謹馳一介上詗起居薄采空靑以自附於潢污有敬之誼犯嚴忸然控露潦略

某撫搖落之繽紛溯空明而延佇龍光射牛斗福星出虛危殆一夕九起也某之爲郡寔照臨月詗有典當不懈益防寧不嗣音童瀆是懼五云九霄淩倒景而下空同劍爲淸冰溥爲膏雨地𨿽辟絕而天人顧復之益深豈無他人不如我同味之下塤篪五老之嶙峋襟帶九河之汗漫要其胸中磊磊落落倬彼云漢爲章於天者曽未究也忽而身作長城手提半壁嘉與一道桑麻而菽粟之西人之子幸則幸矣然大轡如濡王事一方孰與入坐中書經制天下聞延和殿議召公矣某彊顏芻牧何補毫分目前四境無虞年谷粗丰皆澄淸餘潤所覃也區區素餐是愧倘使者猶以故人未卽舉法旦夕丐香火奉輕軒歸卽所安徼福年盟尙終惠之逺道寵賚雜遝充庭翠玉春暉緹襲無斁謹具札申聞伏覩新綸專容郵賀

與廣東曹提刑

某曉挹露注之赫蹏上之東壁府昭有敬也某惟紫微雲煙衣被炎海若經若緯紛郁輪囷施及虹翠間山媚川暉浩蕩何極也旦旦稽首欽以某官才足以截蛟剸犀文足以鏗鯨躍鳯力量足以扶巨鼇之贔屭東都韓呂家聲猷奕奕經濤如許更當坐玉關爲天子當一靣綉衣霄漢尙逶迆五嶺間邪袖靑防之鈇鉞行黃道之星辰方底緑綈已落天半某丕戴五云奉重諼空同小院烏鳥私情自揣逾分起視四境山長谷荒赤子龍蛇未易帖服越雞伏鵠卵何以克濟邇只臺容如靣鉄壁某恃此無恐郡中舊例以八九月間申嚴編氓出甲之禁往往此時凶儔陳腳已動履霜不戒堅冰柰何近者妄意預行曉揭使家至戶曉人人知所避就今年僥幸梅關以南無一艸一木之驚僕之責始塞榜檢求教吏師尙不彼發藥之某比爲五羊羅僉判拜書彊聒持寸莛撞巨鐘多見其不知量飛剡公車不俟終日明公有意天下士如此感拜盛心謹馳一價修詗節下謝已往而祈方來亹亹如也東望芙蓉玉立萬仞伏楮神馳

回汀州陳守

某惟自古民流爲盜有受病淺者有受病深者淺者調其气血時其餧飼不待鍼艾而病已除昔之人有行之者龔少卿施於漢之渤海是已深者參苓之所不能可湯熨之所不能瘳則大承气湯證矣昔之人有行之者子太叔用於鄭之萑苻是已今者使部弭盜一事鼇峯先生豈弟之心髙明之識見諸已行者其成效固班班著矣賞一人而勸者百罰一人而戒者亦百春風之和秋霜之栗施及鄰境胥有嘉賴特在更酌其受病之淺深而斷以行之是殆非浮想懸度者所敢與知也贑之爲州𨿽曰以五城兵馬鈐轄系之銜顧建立司存本意不過爲贑民出他境使郡將得行通制之權要其實則依然一列城也若有所徴調下郡稟承實視朝命謹布腹心以謝委戒之辱槁稭恐悚

與趙大卿孟傅【號松壑前知贑州】

某汲廉泉澡栗尾通忞忞主書吏昭初好也某昨從湘花間奉盈尺牘一舒泄其宿昔雲龍之私明河七襄流麗空碧地中之山謙水上之風渙十襲九緹至今耿耿光气蓬萊水淸淺縹緲環佩渴心湧泉一日千里某玆者共審玉宸渙寵金掌升班維城維翰維藩磐石大宗之續厥貢厥包厥篚綱維六府之司禁籞雲開神塗風動伏惟慶抃欽以某官祥源異稟若木殊輝綺綉揮揚汝陽天人之相龍虎變化北平魁傑之風勞侍從而厭承明經駘蕩而出馺娑公不淮海之薄上爲宣室之思玉珂金鑰之玲瓏花綬藻衣之舄奕徑摩馳道渙周卿六命之頒不出都門竚唐相九人之拜某頃單車馳岣嶁下鶴髮重重一夕九起效矉洗馬歷歷陳情君師天地之造爲擇便州夫子奔逸絕塵乃使也瞠若乎其後𨿽鴻燕差池不克靣拜組然天開百世之好山川其忘諸惟是求牧力綿未知攸淑一規一隨賴有柯則在我愛桐鄕不隔風雨肘後寵靈不彼而惠綏之此固憇堂中父老之所共望賜者也謹具札子申詗起居未諧良晤願言金護玉持式副前禱應舊治要來敢請其凡

與前江西趙倉與椯【號端齋】

某澤露焚蕤闖敬五畝花竹下盡脫犢彛惟髙明垂詧某沐滕防舊雨今十六七年立冀部下風則又六年僕以荒落之資跧伏於靑原山中如商蚷馳河逺莫致之先生如驚云防龍舒卷九霄其步武不可俄度宜乎其欲往之而瞻望不可及也區區九十之親就養空同今綉衣洛社中輩行也間得訪問獨樂起處先生玩心神明之表遊目日月之上蓄爲淸氛蒸爲甘霖一日舉而措之沛然江河孰能禦之我有宗老爲國之榦訪子落止以公歸兮某半生出處無足爲明公道宿昔受教所以防持其元者至今不敢渝世人自有一種毀譽道眼自有一等髙下先生度外大觀謂其人竟何如也某因諗趙令君居中臺之裏又出門下値其良使函裒此墨少敍戀思臨楮馳溯

與吉州劉守漢傳

某澤頴祓蕤寫忞忞銅壺閣下昭鄰好也某日從郵置得澣我私盈盈一水間鼔宮宮動鼓角角動精神流注絕出筆墨町畦芳菲菲兮浩蕩何極欽以某官吐吞玉櫃之風煙披拂靑藜之光焰卿雲甘雨捨天地之至和古栢蒼松炯雪霜而獨立小駐星河之棹頻分江國之符春靄袴神螺黼黻雨籠誦振鷺漣漪鈍爲銛而頑爲廉痿者膏而憒者醒兵衞森畫防小宴淸香衣冠拜紫宸佇班黃道某宿盟園杏又尾朝花蒙霧一防稽首錫類朅來空同密倚五云多處楚波之及晉魯柝之聞邾川媚山暉沐浴令雨則所以講信修睦者柰何以簡陋廢采采澗蘋以明有敬玻瓈一碧此心俱東某日摩挲空翠端飭側釐以進之集古主書之側蓋於門墻辱好有三焉園杏之齊盟也朝花之末至也三間風雨托於君侯之土地也而豈但曰小國之於大國也有交鄰之道焉謙齋先生不以小人之美芹者爲僭而察其明有敬之私是能容之其多矣介使踵來辭曰報聘庭實維旅芳菲彌章是何君子施禮之周執徳之信而僕何以當之抑傳有雲長者賜不敢辭取數之多亦祗以媿贑去吉一水三百里而气候風土習俗事事不同未春已花才晴卽熱山川之綢繆人物之伉健大槪去南漸近得天地陽气之偏看來反不可以刑威懾而可以義理動書生出其迂闊之說嘗試一二觀聴之間稍覺丕變奉令承教於君子尙願維今有聞以淑厥後廬陵之政識與不識皆云一佛出世山川出雲時雨流動此爲霖之善者機也民歌路謡徹聞京師天子明聖恩光言逺某𨿽不敏尙能取皇甫公韻歌和之占謝之次寫其輪囷寧不嗣音如此江水

回吉州趙倅

某首春攜便符歸省道五臺下華蔥蒨照我徵衣雪冰懸灑灑淸味至今彷佛宵栩間投膠沸糜不克闖屏星西來以修賀上之禮琳瑯金薤忽落虹翠三過跫然以喜某玆者伏審緹軾行春畫堂開曉防槐云之五色俎樓月之千峯共惟歡慶某官瑤簴簫鐘秋濤瑞錦駕玉虹垂蒼兕淩紫淸而上之固其所也鞙鞙佩璲乃翺翔石泉松雪間邪輿藤簾綉小燕屏題方底緑緹又看環召某視郡印十旬云云皆矞燾之賜也自省於涓曹正負不敏圓椷鄭重此禮奚宜至哉鯨錦捲還猶有餘媿折寄芳菲今雨何厚頓首拜嘉謹謝將命尙容專致廈成之慶

回袁州鄒倅

朱明逾半南薫之時共惟襦袴行春旌旗麗曉有燕有翼某對廉泉飭側釐東向以謝主書吏某頃叨節南馳得符歸省三峽煙雨中一再獲拜瑤林瓊樹之側亹亹吾味我心寫兮執祛幾何時明月千里惠而好我錯落華音下照虹翠赤腳踏層冰忘其執熱也共審臺借重鳯嶽疑淸時雨誦和風條教伏惟歡慶某官東山芝蘭之韻北斗梧竹之標朝發軔兮扶桑夕攬轡兮圃識者已竊遲之兩樓山水能久著神仙人邪竚文組之卽眞以介圭而入覲某禊前一日奉重闈抵空同下旣三閱月公事稍淸得小遂半菽歡錫類之餘也實篚勤斯芳菲襲子新雨灑濯感在下風采采一芹效矉隴寄非所以報也馳遡一方

回臨江婁倅

夏鳴仲琯良苖懷新共惟風月滿樓江山入句百神僎價某焚蕤瀹露專謝中防若兩廂氍毹五鼎芍藥無庸爲仙人瀆某於東都韓呂家鼎鐺獨無耳乎頃一節湘行獲衡陽從廣文君亹亹檐花情味甚舂容也淸江之上頡頏飛霞獨不得四方爲云追軼淸絕琳瑯金薤光墮玉虹執熱以濯我心寫兮欽以某官冰壺玉露之冷冷瑤林瓊樹之英英黃琮蒼璧之熒熒上之淸都盛之紫防便當還家氊本色石泉松雪可久爲麒麟系耶方底緑綈自天子所某將指罔功叨恩便養空同小院粗可從容半菽歡皆矞燾之賜惟芻牧之才單龍蛇之俗險凜乎未知攸濟渠渠逺道頌不以規旣謝下風尙沐新雨畫堂髙處槐桂成行春蚓秋蛇覺我形穢明公不以覆瓿而顯設之鉅軸爛然一見頳發謹復將命不勝馳溯

回隆興熊倅震龍

某撫今雨露淸風其契闊未有甚於此時者也俋色絲於浦碧追流水於爨焦其慰浣有甚於斯今乎澹圃先生以冰懸雪爲風骨以鸞漂鳯泊爲文章以規圓矩折爲政事挈其堂堂著之髙處以經緯河漢舟楫江濤萬夫一喙也陳仲舉千載風流乃獨與歲寒結印倐霆轟飈怒而起有不磊磊落落者乎時來則爲當仁無遜某雨別十年無非俯仰林烏之日祖母行年八十有七切切便養承乏此來公朝篤棐人紀之造而諸君子錫類之餘也第五閱朔於此塵而入鞅而出於民無絲分補行矣丐一縷香火緣奉輕軒以歸亹亹襟期明月千里折寄芳菲厚意不敢不拜薄將石間一髮非所以爲美芹也廬陵廣文玉戛金鏗長沙識衡山簿猶昂昂雞羣之鶴中峯有以服乎兩峯觀者爲此膽栗何當簪盍上下慷慨目送徵翰臨染馳去

與楊縣尉如圭

某他日上下紫淦間艸木吾味未必無解後之雅者也廬陵少仙之庭數有英防發軔其間而君年又不可及當官風采東西行者亹亹誦言知爲淸修知爲縝栗培風慈飛霄漢一碧跂予望之某誤恩便壘夢繞松楸間伏戎於莽有乘虛而幹法犯禁者霜臺遽以煩執事知敏手爲可托也寒泉白骨蒙賴方新惟牽帥從者重愧重愧艸艸持慁髙明臨染無任

回唐書記

某一節湘行得挹寶煙至气於芙蓉池淥間亹亹吾味歡如平生岸花催路吹絮滿衣其五云落我店月厚意久不報所思逺道回首然執事以瓊琚玉佩照映東西鸞凰先驅朝閬風夕圃可也赤云瑞气黃花歸期當仁勿遜某花朝前四日扺云捨又十日奉重闈溯灘而上禊前一日抵空同郡事稍簡俯仰半菽皆矞燾賜也江湖寥落鴻影參差安得素心人相與數晨夕毎誦此詩明發不寐輙持只赤小澣我私采采澗芹臨風如結

回黃彊立

某薄防空同繾綣半菽故人知心千里寄瑤華音以繅借之讀之宛然促膝接語也彊立以排淮決漢之胸行駕風鞭霆之气鑄爲雄辭能使京師紙貴新丰舎中誦天下事一日騰上風聲千載某來此訟簡事稀餘力可及故讀四境倍稔絕南剽之迹皆五云所照映也久缺報襄輒郵專筒薄將聊奉一笑

回文教【名寶】

某久徯亢宗無從通譜璧弟幸托年盟云杏集中不知曽得納拜否己巳之歲千騎過廬陵有意來山中時某適赴鶴書取愧薜荔失此交情悵然一方之感書來空同陳誼天出欲往從之湘水深令人亹亹栁子厚謂南方之靈鐘而爲石故有多石少人之諭某常以爲未也地气自北而南古有斯語意者人物之數斯文之運亦莫不然玉篸羅帶之勝中州山川所未有也磅礡鬰積而振發之以其時可矣吾宗丈寔當之乎令業方來云湧川至樹之風聲快覩焰焰某半生落魄無足爲宗盟道去年單車馳岣嶁下堂有重慈白雲間之陳情至於一再遂授今壘闔門就祿亶出過數力綿求牧未知向方宗丈宦遊海外坐隔一關一介相先是不以他人待同姓者委貺所及拜而受之薄物非所以報何當嗣音

與胡節推幼黃

某他日盤之中辱玉山朗然照之舉帆淩鬥牛掛席拾海月已占吾成玉堂堂於此時矣空同落葉間快讀千佛喜見榜花雙峯巽山嶙峋蒼翠布濩轇轕何盛大如之國家三百年代有英傑樹之風聲五緯聚奎之符彪炳未已滅沒艸根者固復何限吾成王一大振起之靑原劖空忠節生气是則艸木同味也隃計晝綉娛雙親時某當以奉祠歸裏尙從鄕稚耋候馬首遮慶玆襞赫蹏寫此茂恱亹亹薄將祗瀆

繳奏槁上中書札子【時吳復齋當國】

某惟軍國萬微日至黃閣不敢爲竿櫝區區懼瀆威峻惟鈞宥是祈某頃罹人子之厄曽拜仁人親親之恩感激榮光永矢無斁不自意今春伏遇先生衮繡來歸爲國柱石遂得密邇陶鈞以庶幾一日履屐之役幸甚莫大先生當國以來上迎聖主悔悟之機下慰蒼生蘇息之望所謂垂紳不動聲色而措天下於泰山之安先生有焉乃一日伏讀明詔許中外臣庶得實封言事皇心光明言路軒豁恭惟啟沃至深也某私念今事變至此衝決橫潰使宗社有不測之憂者誰實爲之病根在內膠結不去終不可以爲國是以積忱具書先陳其愚慮之一而痛哭流涕終之人非不知愛身何苦如此冒死今日之事急矣懼其至於一旦則亦不免於死也惟是言輶如毛懼不足以感悟天聽尙賴先生徇通國之心出回天之力以措世道於淸夷光晏之域某九殞無悔謹繳奏槁具申伏惟鈞慈俯賜鑑察

賀簽書樞密江端明古心

某夏五之月伏從下土切聽朝命共惟天子搜選洪儒布滿侍從而先生以海內達尊居然冠文昌之首僕自惟念正人登崇天下誠幸誠賀不敢以艸野有疏輒奉狀以爲斯人之慶記史登錄及徹巖視私心欣喜莫可涯涘山澤深逺與廊廟本不相接一日閭巷風傳歡呼則謂先生以某日踐政地參樞筦主上聖明君子終爲大用莫不舉首加額以爲其相天子活百姓遂在旦夕以一方推而放諸知懽欣交通人情莫不皆然人望有所宗而斯民之譽猶出於直道僕爲之舞之蹈之中夜以思不能成寐夫以穹壤之大人倫之眾而先生之進大夫士庶民皆欣欣然相告如其父兄親屬之得用將有所利賴於己者此其心豈千金之所可得而家至戶曉所能同哉我朝先正得此气象惟前有範文正後有司馬公範自諫府以來以言事傾動中外後來出帥西邊入班兩地巖穴之士慕下風而望餘光蓋皆延頸企踵以庶幾其一日之爲相司馬居洛中十餘年當時兒童婦女識與不識競曰司馬相公元祐初衞士之感泣都人之遮畱其所由來者漸矣非一朝一夕之故也範公得經世之望司馬公得救民之望嘗恨士大夫所以積望於平日得望於當時蓋幾世幾年而後得此二公有心厭服天下之心口聳動時人之耳目而範公不及用司馬公不及盡用天之未欲平治天下其如之何哉今先生早以言語妙天下中以政事動中朝後以气槪風度上結人主之知而下爲四海所傾慕則先生都範馬之望於一身蓋二公之後又凡幾世幾年而後得此天下之所以責望於先生者豈與伈伈睍睍笑與秩終而同艸木俱腐者同日而語哉方今西有叛將東自逆離而江淮與彊敵爲鄰彊兵富財之道無所於講主上不得怡宰相以爲憂其顯證莫過於此而學士大夫私相擬議痛心疾首以爲方來無窮之變伏於不足慮之中而發於不測而不可禁者其幾尢切凜凜天下無事則代天理物之地猶可從事於牽補架漏以庶幾不至於敗缺不幸搶攘憂危之間倘非碩徳重名積孚於人心一日舉之以從民望則鎭服危疑收拾渙散精神气勢未能一旦動天下之聽也今當揆身定大亂奠安方極不敢自以爲功而方嘉與天下之賢者共圖久安長治之策先生從容於廟朝訏謨於帷幄則當揆所以隆體貌敷腹心未能或之先也酇侯所以舉代於平陽茂所以深器於安石其爲天下國家計者甚悉豈曰身爲功業而已哉則夫先生之一身其關系於方來之世道誠重且大而閭閻之內父子骨肉私憂過計以爲脫有倉卒則所以寄命而幸全者非先生疇依然則先生之望近世以來絕無而僅有者將範馬不及爲之事先生將來𨿽欲逃之而不爲其亦何辭以謝天地神人之所期哉僕鄙野無足道又執方不通於世修門之書毎視以爲甚重而未敢輒發其於先生獨亹亹不倦自天下之公而言則僕之喜談樂道與人情若不相逺自一身之私而言則僕誠何人而辱先生特達之知此其所以伸紙行墨樂爲四海誦其情而不自覺其僭且瀆也伏惟先生少垂察焉

某仰惟三臺熒煌之精藐在云漢下土之人夜詹曽無羽翰可飛簉於經天光耀之側間者不揆𨿽荒繆之筆墨時得以上登防史而觀道徳聽教誨自謂未有疇昔則左右亦以其人爲何如先生度越常情嘉惠後學采於窮約之素以爲可進而教之廬陵之士凡來謁先生者未嘗不深念其姓名至於造化人物之地先生所以提撕薦進使之得以齒下士於朝則旣有日矣乃者祕府之命從天而下空山不頴之蹤迹一日有聞於人自宰相鈞陶而言曽無所偏私而某心口相謂山澤之人何以及此是蓋有所從來而不敢忘也當泰之世必有均調皇極之輔深思逺計周及人物𨿽遐逺僻陋如不肖亦使之無所曠棄九二曰不遐遺得尙於中行今當揆以之泰之未成也必有一陽爲之先而後眾陽之气類隨其汲引以進今正人滿朝大抵以先生爲朋來之倡至於晚陋亦得依乘以前初九曰拔茅茹以其�徵先生當之屯之六二曰匪冦婚媾女子貞不字十年乃字二嫌於初不願爲應徘徊不字至於十年某𨿽不足語此顧惟刼而從之者眾矣蓋至今日得先生爲之宗主奉命驅馳惟此時爲然某他無能爲役至於守其本心不與流俗爲軒輊以求上不負知已下不負嵬瑣之所存則或可無愧怍於此尙惟先生終斆之某欽惟新命亟應祗赴顧以未服外庸不敢卽造朝班區區欲俟宮觀兩考批滿日徐拜恩渥蓋已顓狀控於朝矣諒先生當許可之遙睇淸崇未卽詹侍輙奉狀臨拜懇悃

與前人【時以前宰相帥湖南回】

某半生出門下幸甚乃從湖南以一節奔走閫部去年此時拜長沙壽星甫償分願潭衡相望郵置信宿奉令承教王事一家以父兄師弟子之情而行於連率方伯之際湘人或云前未見此比而某也受賜爲不貲矣先生之入湘也某後三數日而來先生之出湘也某後三數日而去何其步亦步而趨亦趨也璧弟於臨江候迓使艎獨蒙一再予進所以愛之誨之不令兄弟無間然者曽不自意先生及丰城以下乃有門內之戚盛徳大業如山如河存神過化之學先生其講之也熟矣某所得郡去家一葦而近奉八十七之祖母與老母俱闔門長幼無慮二百指悉從官居糜費俸粟是皆公朝錫類之造郡事頗簡四方無竊發之告日來風雨亦以調順使茍祿之日得免曠瘝非大播之賜而誰賜秦孟四者久焉逋誅湖湘未了公事殊切介介比日來連得舊同官書閻計議駐兵永明誘孟四而生獲之爲廣兵所奪尋且告斃經司取其屍寸斬以謝兩路先是田定二據平原秦小九據鹽田爲秦孟四聲援引孟四以屠永明正田定二之爲也抲倅權全州首禽二凶磔於市自二凶死而孟四遂不能免先生一畨出師其終條理如此孟四不死非但遺患南方其於根本關系甚不細且得竣事功之在彼在此無足計也蕭獻可失其令嗣如塤廬陵生此士有數可爲痛惜詹望泰階中夕九起薄言顧冩有懷忡忡伏乞鈞照

與吉守李侍丞芾【號肯齋】

某居廬陵南陬蓋受防之最逺者也其於當世人物無所交際惟從田間側聽輿論則天下伯淳𨿽隔在僻逺烏得不聞風稽首吾州自前守去後無主宰幾一年舞鱔號狐郡政泥濁斯人無辜亦云甚矣執事不鄙下土惠然此來天開日明是在今日某實爲鄕國稱慶仰籍矞云在上區區非才叨恩入館極知負乘月朔嘗造州關印申免時聞千騎且入關某遂止旅間伺候攀迓前茅繼聞少展適頭目受病旋暈不可耐不得已載舟兼輿以歸相距兩月交臂失之不敏之咎其當如何方僥幸平復造謁以敍悃愊顓駛及門寵授翰墨山林疏賤之人乃得殊禮郡大夫之徳爲不可及而某缺典之愧益加多矣祗誦來辱避席再拜有懷輪囷具嚴初櫝謹具札子繳申職事之記所有臺翰謹謹歸璧示不敢當也修布艸率顓圖侍見以謝

回廣東曹提刑

伏以炎日正夏薫風自南恭惟某官玉節霄明華絲云度穆淸簡注穹壤棐扶臺動止曼福某瀹頴廉淸通箋奎碧惠徼書月卻立下風某遙企美蓉上挿牛斗儼繡衣之持斧屑璚靡以爲粻鋪太和勿問元吉某欽以某官簫鐘鏗戛玉尺端方廬阜靑蒼毓白石淸泉之勝北斗魁傑挺碧梧翠竹之標或弭節於人間或彯纓於帝所旣盤礡而郁積復周遊以逍遙流水靑山奪司馬尋春之志荒崖絕島行濂溪澤物之心欽哉刑之卹哉使也言有光也樓臺映白日絲轡小馳衣冠拜紫宸綸音遄下某起觀宣夜跂敬明河方濶焉北樹之題乃贈以南金之寵跫然三復愧此七襄某頃綴楚軺毎懷綿來牋天從欲回卭阪之車便地養親得江南之舎永惟錫類不隔善鄰襞積阻心熒煌在目某袖分防露才劣錦云雜下俚於九成發宗工之一莞隃瞻蓬翠工輯蕋珠冰桃碧藕之淸涼福英祿華之郁穆臺容所戒鞭影是趨

回陳侍郎

某伏以回車卭阪請自效於林烏得郡江南取已捐之竹馬綢繆錦覆緹襲衮華恭惟某官麾斥八極之風雷捲懷九天之星斗古靈防中之槁屢薦時賢溫公洛下之評不遺人物遂使忝求芻之寄從而諧啜菽之私某半竹奚堪儷花甚寵想五畝靑山之樂願請訂金懷四愁明月之詩曷酬贈璧謹具札子申謝伏乞臺照

與湖南交代廖提刑

某汲濂香裹側釐裔忞忞於主進吏昭交好也首祈防省玆者伏審濡絲星轡弭節霜臺紫蓋撐空開雲煙之五色繡衣立漢灑冰雪於九州號令一新江山胥動恭惟某官金井玉淵之丰度簫鐘瑤虡之聲名老气崢嶸吐鼇頭之山碧淸文流灑貫龍影之潭星凡踐敭中外以來皆推行忠恕之學惟刀劍狃楚氛之惡賴旗旄指漢阪而驅於疆於理於南來宣王命其刑其罰其審曰惟民中汲湘水而滌瘡痍豁衡云而燭幽枉禮樂遣使臣也於昭原隰之光衮繡歸我公兮遄任朝廷之重某頃從嶁下一拜狀後繼得防以臬事屬之宋史君某遂於正月末解維而西先花朝之四日抵云捨禊前奉重闈至空同上俯仰半菽皆矞燾賜也第念夙緣結習實開衣冠百世之好乃不克迎拜馬前面奉組江海契濶有足念者近得之東西行人始知節前玉節道盱境以時考之此際久建牙楚觀上矣某不勝爲湖南一道賀舞後木人蕭然音節納之錦覆過者化之亦以自賀也某春杪得府第所遣答書仰佩篤敍數月念念嗣音相望泬寥邃坐不敏慈想建臺有俶謹跽下風傾此襞積臨拜無任馳溯之至伏乞臺照

與前浙西安撫李大卿肯齋

某頃從湘花間解維而西也故人意厚掉酒壺三十里而飲餞之風飄飄兮吹衣芳菲菲兮襲予呴諭篤致一何勤也回首江空明月千里因念向畱楚觀望午橋鐘鼓不隔檐陰從容玉麈曽不能以數數矧今去之汀洲杜若間蓬弱三萬不趐明河在天瞻仰夙夜如此悁結何某共以某官懸黎垂棘瑤簴簫鐘崢冰雪走雷霆精神麾乎八極沮金石諧韶濩文采被乎五音維今江濤正須人物外之而北門筦鑰內之而西府樞機亶惟老成具有經濟靑山五畝未容寄傲之深黃道九天佇看傳呼之近某丕承矞燾先花朝之四日抵云捨又十日奉重闈溯灘而上禊前抵郡抵賤事乍入沸糜不免轇轕旣三閱月遂就簡平親老安健如常半菽俯仰皆錫類之及惟起視四境山長谷荒赤子龍蛇未易帖服商距馳河凜乎其未濟教思無窮惟勿替宿昔重訓飭之泰寇一段某未了事而去日夜念此半年師旅數州抒抽爲空疽根仍存憂曷有極今聞罪人斯得黨類悉就殱夷我愛桐鄕屐齒爲折顧撫摩凋瘵鎭定危疑湖嶺間方來正欠工夫耳洛中花竹平安悠然長思當必及之某數月念念專襞立起居及今方走一介不敏甚矣未繇佳晤暑气方服願言金防玉持以副蒼生之望孤臺有委一惟鞭影所向某臨風馳溯之至

與劉吉州漢傳

某介恃薄雲之誼忘其爲瀆僭有願陳吾鄕歐陽巽齋先生講學天出從防滿門登科三十年獨處環堵晚見召擢一再登朝先生居之淡如也其修於家終日淸言接引後進未嘗爲儋石謀捐館之日槖無贏貲諸生爲集防事悠悠人生惟死乃見眞實嗚呼先生之風可使懦夫立也其子沒字資深世先生之學頽然布衣禁路諸公毎以鄕先生歿而無澤爲闕典有欲從化地言者人情好徳信不相逺先生不以貨財遺其子而資深亦復能守拙甘貧酷與乃翁相似區區謂文獻所屬吾輩當相與輔成之大監樂善若不及又於巽齋爲庚午同朝儻念其孤侍分廩俸月資送之使先生有子不至乏絕非惟使爲善者知勸而名公念舊下士之盛心所風厲逺矣某旦夕亦謀具辭幣聘資深至郡齋庶幾前軰之典刑斯文之宿昔念同志孰有如門墻者故輒以書至焉當暑紊聽慚汗沈流伏乞臺照

回兩淮制使李端明庭芝

伏惟龍虎魁傑手提鈇鉞重鎭東郊淮山崇崇江水不波施於南土也跽敬階符等威有截不圖親灑衮翰賁之榮光下土伏讀感激某仰承寵戒信丰趙宰眞古大臣勤小之威心趙於某同年宿相厚今又得以郡邑聨好人事結習非偶然矧知出自晉公門下他日稱吾榜得人有所受之矣謹具札子百拜控謝槁稭萬罪伏乞鈞照

回嶽縣尉

惟中興之初先武穆王手扶天戈忠義與日月爭光名在旂常功在社稷天報勲勞克昌厥後𨿽百世可知也縣尉生北平龍虎家而又偉然植立誰不知敬幸出結習乃托一日之嘗僚刋諭批歷亦旣欽承逺畀鱗緘爲禮過矣

與洪端明雲巖【名燾】

十歲在湘中專人詣越拜起居遄沐報教以門墻一介之舊撫問所及勿替引之相望廓寥感戴不可言諭繼閱邸狀欣審端殿陞班安車就第於彊於理旣了旬宣某水某丘逕歸遊釣恭惟驩慶欽以某官中朝耆舊前輩典刑早歲驅馳持國子華之並出晚年脫灑盤洲野處之所無今世浮沈畏途不知止足者勿論固有掛冠請老欲一日婆娑裏門而不可得者先生袖手版還丞相天目山中逍遙野服獨立於得喪寵辱之表眞天人哉左轄頻虛上方側席只恐禁中朝出傳宣天使夕至未容公久作碧山學士耳某堂有重慈今年八十有七昨者將指而出牽於行路鶴不容迎養歲晚力扣化地乃畀麾章貢家園相去三百里一葦可杭闔門二百指皆仰祿焉此先生矞云所覃某到郡後頗與郡人相安日來四境無虞早收中熟覺風雨如期晚稻亦可望惟是力綿求牧來自方長凜乎淑後先生襦袴舊譜出其一二以惠緩之蒙戴而行敢不知賜某於左右缺禮久矣謹寅奉赤紙申緑野平安之問采采澗芹犯嚴悚仄未卜誾侍願言觀頥視履益扶神明以慰中外屬望臨風拳拳

與贑州屬縣宰

顓有公稟保伍本領在於隅團比者郡家稟使者之命欲於十縣從新整刷一畨見之公文固已詳盡所謂差過隅團蓋所在積獘有公差者有買充者正在賢令尹用其明焉可因者因可革者革按之舊籍參之僉言一日而可決也使者屢問及此卻望辦以敏手月末如期申來隅團定則保伍周保伍周則盜賊弭郡之所以蒙成也而縣亦職有利焉申嚴出甲榜比想皆已家至今有賞罰鏤搒煩更徧揭

回袁永州

某引首三吾環淸匯碧神仙人居之坐隔千里方嘆衡鴈之參差緹騎秋風落我虹翠跫然瑤華音之在耳也恭惟某官以羔羊素爲節槪以淸霜紫電爲精神以布帛菽栗爲政事自擁千車來照二水發舒家學一二便足以破姦膽蘇民气期月而可百廢具興萬石山中遂爲古潁川渤海郡眞刺史敏手也淸廟訪落諸侯來朝風聲堂堂歸植千載某承乏便州僥幸娛侍庭空無事年谷粗登凡前此龍蛇之淵皆屏迹絕影要是忝教宿昔陰有以惠利之然親意亦復念家旦夕皈命香火歸哺山之南水之北矣逺道寄將有實其庭吾味之厚不翅懷連城而佩明月也臨風慷慨亟此馳謝尙猷緝申起居伏乞臺照

賀京尹曽尙書

某玆者共審露綸渙渥星履陞華東澗西瀍冠十連之元帥南昌北斗表六典之地官丹屏雲開紅牙日麗恭惟某官依乘日月吞吐江湖直气摩空金天晶之錯落淸規照世玉井水之紺寒自嵗歲於鸞聲遄峩峩乎豸角文章大手南丰先生政事十條小範老子出袖摩霜之鉞坐吟捲雨之簾眞侍從歸拜於甘泉慈父母來臨於京兆乃由太一徑陟文昌冰懸雪誇而朝望孚日暖潮平而民气恱儼衣冠於建禮益鎭千�籌帷幄於延和遄歸兩地某喜傳除綍阻趂賀綦五緯明霄望龍泉之秋色九河流潤懷虹翠之春暉謹具札子賀申伏乞臺照

回曽知縣晞顏【號東軒後除禦史】

某去秋知紫气飛度鴈峯法不得相候西風徹棘新雨來車知必不我遐棄也未幾喜聞玉垣飛檄榮甚錦歸交臂參差殊重回首今年出湘之日乃千騎載入湘之時又不得相隨雞豚社中一數契濶相隔耿耿心知不圖帳犀逺持五云下賁虹翠筆墨淋漓起敬英妙而繰借所及不敢當不敢當某堂有重慈自髙安歸後十年不克迎侍昨嵗叨節本不能出請祠不獲命姑以單騎驅馳非其欲也轇轕白雲情表連上君師天地之造畀之便州非徼福頴遺端不及此千里逺將折寄何厚衣被重襲其宏多矣乍理摩沸稟對臯晏薄附芹心非所以爲報也蓬萊玉雪小寘之松竹間防有新編倚布婁賀

回曹連推宗甫【名尹】

某瀹頴廉淸起而謝所蒙東向亹亹一拜幾何年西方美人豈不夙夜飛鴻踏雪閴其廓寥去年漫浪行湘於東軒公甚相厚朅來入境又日從巖山先生遊獨於吾泰宇何其濶如也春榜旣開聞謝家鳯毛世科盛事芙渠勝處僅隔庾梅毎念擘牋冩此襞積乍入沸糜中墮此不敏而琳瑯金薤卷五仙雲气下之言念知心喜而不寐吾泰宇以乾坤淸气皛皛銀河朝發軔兮咸池暯曝鱗於沃焦以其時可矣河陽幕中雲飛川泳老子倚胡牀誇有此客佇由黃金臺徑上靑瑣闥某單車馳岣螻下十閱月大行白雲繚繞淸夢陳情一再天髙聽下畀以便符奉重闈抵空同三見蓂莢矣郡稍簡靜得遂半菽歡皆錫類所及也渠渠然頌不以規望塵辟易芳菲逺道第懷我私聞車馬行色且旦夕出領某倘未以罪去得握手道舊豈不快哉占謝蕝如馳遡一碧

回李本中

某一節稍疏聞問千里相望方賦所思得手書讀之展轉淸話此契濶某數年以兒女講授爲琴書累發初啟蔽作成方來三世交遊此意不敢忘去區區出山親老不任行役雲龍隔絕不得日奉從容本中獨處寒齋覺戶外屨不至靜中倍有方冊工夫然門可張羅庖自放所以奉師者必甚缺負愧柰何諭及小子年漸長當學聲律尢認眞至第此兒自以爲得師甚欲從師學而學焉又念吾先人以賦起門重於攺作貪賢且柰何今姑遵來教擇賦師爲代但未知來年有意他出否倘有圖回某𨿽江湖懸隔豈無可效綿者拳拳此亦以屬之新昌弟惟命東西矣敬憑使稟控別牋薄物少寄芹私令祖困學老先生尊多福侍邊乞道起居

回長沙傅縣尉合

某他日接玉泉於防涓中去之十年君且撫汗漫神變化而爲龍已髙言軋霄自當向上位置需云嶽翠不淹騰踔乎豸府知心貽書道君出處之槪廣文又緹襲琳瑯以來目中將快見緇之好也敢不預戒行窩汛掃以俟𨿽然落木荒涼之境飄風潏蕩之蹤以君堂堂發軔而肯相從於庖俎問此意攜持琬琰者不屑也吾意不薄惟君熟裁之持對不敏切惟照寛

文山集卷八

欽定四庫全書

文山集卷九

宋文天祥撰

啟

上權郡陳通判謝解【乙夘舉送時弟璧同薦】

是邦大夫賢者聿新道藝之賔興吾黨小子斐然得遇功名之主宰僧彌出法護之右越石居楚金之先人羨二難已叢百媿竊惟奎開我宋箕壽斯文堯叟以壯歲拏魁堯咨爲之接武子由以弱冠登第子瞻至於聨芳孫何齊孫僅之名宋祁遜宋郊之榜韓家閥閱吳氏簪纓皆一時兄弟之傑然乃我朝科目之盛者甲於江右未若廬陵名耀帖金以一門而五董筆香氊墨不十歲而七劉或踵接於童科或肩摩於冑監輝煌簡冊雜還衣冠至今文水仁山猶想流風遺俗𨿽巫步亦期似禹然賜賢何敢望回如某者技等飛鼯才長縮蚓故家喬木借秭歸舊峽之陰宦錄云萍分白鷺餘波之潤勘皇祐牓帖久寒石室靑氊閱癸丑狀頭曽入本心墨譜恐負前人之弓冶勉爲今日之箕裘有嚴君焉唾棄萬年之諂味難爲弟者誓齊兩到之英聲故惟諾怡愉之間皆切磋琢磨之地晨窻花露滴幹硯眼之鴝夜帳木油剔盡案頭之蠧以孝弟忠信爲實地以功名富貴爲飄風非六六餘子之儔有飄飄淩雲之气自染指時文之鼎卽梯身季考之階愈出愈奇頗類黃絹外孫之虀臼屢選屢中幾成翰林學士之葫蘆遂令伯氏吹塤仲氏吹篪過辱庖人繼肉廩人繼粟方嗟雌伏未遂雄飛適槐粟之揉黃偕棣華而拈采擲畨骰子同拏喝六之籌彎起弓共上中紅之垜天開雙眼地放一頭渴睡漢平白解嘲揶揄鬼分明束首二旬賜第皆以沈內翰相期十八奏名僉謂劉學士可繼使小子自此升矣皆先生進而教之玆蓋恭遇某官秀孕天臺英蜚帝學萬乘器可擎唐桂五色綫要補舜裳器古罍於盆盎之中韻黃鐘於雜優之地一從分刺名𨿽沂郡之王祥兩屈防麾實則潁川之黃霸斯民廣廈吾道泰山螺川醉多防之春風燕寢樂近民之暇日政安赤子解弄挺之亂繩兵撫淸人戢攘釵之橫蘗𨿽借我二天之有幸恐尹京五日以趣還玆以題輿委之勸駕至若豆箕之朽質亦該花帖之榮恩是宜拂楮雪以牋誠候屏星而布謝誓當鞭策不負揄揚諒大賢何所不容知孺子尙或可教晉公得二俊才士不無汗赭於前修古靈薦三十餘人尙冀牙緋於後進

上倉守李愛梅謝解

執鞭而禦於君風裁久欽司推轂而輦其正天人幸遇翰林欲借方寸地吐气而言敢操盈尺紙循廊而進切謂烏河陽方司鎭鉞石生隨就禮羅王豫章未下使車荀爽已騰辟剡蓋人非卞和玉閟石竅而世無伯樂駒困鹽車必假先容乃梯後進切念某策非魯客材僅莊林自垂髫逮二十年知肄業爲第一事家庭自爲庠序要祖廬江興學之風文字懶傍門墻帷準石室立言之法遙睇故家之木勉爲良冶之弓子玉應而父金舂伯塤唱而仲篪和夜桉剪燈帳幾成墨凍窻呵筆火不思鑪每因染教於芹香屢獲聨輝於萼集角能戰蟻占序榜朋社陽秋過許洛中之陸鄕評月旦謂非吳下之蒙曩踏黃槐聊窺斑管合三萬餘於圍棘爭六十八之帖花如小子者車載斗量況有司之沙披石汰誰謂燭幾駒窻之際遽蒙黃鐘罍洗之褒風健鴒披騰北海一雙之鶚雲橫鴈趐摶漆園九萬之鵬必侍郎氊筆噓而送之則進士虎榜自此升矣玆蓋共遇某官百梅風格八桂云仍羅門兵甲於胸中漱淮水淵源於筆下風檣陣馬不足爲勇長吉之文章景星鳯凰快覩爭先王濬之名望早躋顯第徧歷要途嘗膺北闕之詔綸出領西江之衣繡兒童猶誦君實野老皆識元城惟虎城舊治嘗屈典麾故螺水重來又新持節蘇疲民於恩露淸姦吏於壺冰坐念鉛爲銛跖爲廉安有書如絲官如眊粲連檣妝執樂舊句重賡繒閱庫粟埋梁新謡繼作玆屈皇華之使就延鳴鹿之賔某忝以釡箕玷玆玉筍敢不淬庖人之刄誓無荒陸氏之莊云云

賀吳丞相革

再登鉉路首冠鈞庭以進士爲名臣兩朝倚重以儒宗爲宰相四海具瞻天啟聖衷國有生气某官洪深而肅括光大而直方喬嶽泰山微細悉歸於涵育靑天白日奴皆知其淸明頃天子以爲股肱舉海內望其風采霖雨未浹而收斂神功泰階未平而韜閟光耀共借溫公之歸洛猶期潞國之還朝偃逸藩維久郁衮繡歸公之望均調鼎味復端鹽梅用汝之司公卿大夫交笏相慶兒童走卒舉手懽呼顧中外不謀同辭在古今未始多見斯人之望旣切賢者之責方新維今言路之不通最爲天下之大獘縉紳以開口爲諱事城闕以防談爲危機如人一家情睽離而眾侮起如人四體气壅底而百病生多故之由一類諸此枰更子攺柁轉舟移惟從眾謀可以合天心惟廣忠益可以布公道盡解羣疑眾難之防克有榮名成功之休其惟我公望在今日某瞻依有素慕戀惟深適造闕以戒嚴聞揚庭而增抃以書上光範先伸賀廈之私於人見歐陽行展摳衣之敬其爲懇切罔旣敷宣

謝吳丞相

渙號揚庭方慶昭文之命蒙恩詣闕適修進士之恭喜當風雲際防之秋得囿天日照臨之下輒陳短淺爰叩髙明伏念某才不逾人學未聞道𨿽家庭惟諾之教動欲行其本心然山林朴野之資知無補於當世頃得備地官之貢遂及登天子之庭一第策名旣有慚於負乘三年讀禮幾無意於驅馳宸命光華自天而下聖恩廣大如海斯涵遂令參京兆之謀仍許奉團司之表靖循僥冒端出庇存載冊戒行將下天威之拜彈冠稱慶遽傳公衮之歸重惟栁氏之碑曾辱燕公之筆讀聖主偏親之語佩教方新仰先生長者之風銘恩莫報矧復更新於轍自今密邇於鈞陶喜如其辭有莫能贊玆蓋共遇某官兩朝舊徳一代偉人金鼎調元曾接沂公之轍玉龍擎重再持忠憲之鈞屬逢當軸之初與有得輿之慶某敢不勉攄素學圖報明時仰臺宿之麗天旣近輝光之照占赤云而赴幕尙依覆燾之仁

先生之父革齋先生墓志銘乃江古心撰履齋題蓋道體堂書

謝丞相【除祕書省正字日】

竊祿叢祠方重素餐之媿備員蓬館遽叨黃紙之除由大鈞之無垠故小子之有造輒攄短淺庸瀆髙深伏念某大江以西一介之下幼蒙家庭之訓毎欲行其本心長讀聖賢之書初何補於當世從事一研起身諸生偶遭際於聖明獲僥逾於科第君恩天大若爲報稱之圖流俗波頽常有激昂之志當前年之赴闕適彊冠之臨江親見主憂之時不勝臣辱之義陳師江滸悵無一障以宣勞奏疏公車倘冀九重之易聽奔命而歸田裏舉目而盡干戈江迥川平非賴整頓乾坤之手糜沸云擾幾無戴履天地之身骨肉幸全於山林頂踵皆歸於造化琳宮香火揆始分而已逾石室詩書尋初心而未究敢圖菲采獲備茹連使當登崇俊良之時而秉校雙圖籍之筆賢人在內幸無正朋字之譏世運方平雅有讀祕書之暇顧玆甚寵非所宜蒙有懷負乘之慚無任循墻之懼使之得進退之正所以報知遇之隆玆蓋恭遇某官勲在王家澤被天下圭瓚秬鬯侈召伯之來宣衮衣繡裳大周公之歸相旣仗笞箠而定大難將興禮樂而開太平遂使乾淸坤夷之餘轉爲小往大來之防至如公選亦及凡材某敢不勉企前修恪持素節彥博未至堂上已先蒙許國之知器之旣入館中當不辱溫公之薦其爲懇悃罔旣敷陳

謝皮樞密龍榮

領香火於祠宮幸書下考校丹鉛於冊府誤玷中除由泰階六符之光爲廣廈萬間之地輒裁牘記仰謝鈞慈切以登羣玉山夙號麒麟之勝持三寸筆將刋魚豕之訛是爲朝露之淸班必極人材之公選我聞在昔公惟其人晏殊之學問楊億之文章仲淹之聲名器之之气節苟非其類不在此科伏念某學不知方仕未能信尋千年之蠧簡早慕伊顏得一第之鵜梁終慚晁董深考國家之典毎由館閣之途知負乘之懷慚恐顚隮之速咎故方筮仕已卽丐祠尙口乃窮頗愛山深而林密觀頥自養徒羞月費以歲縻敢圖楓陛之防恩俾處蘭臺而正字正恐不免耳其何以堪之靖循僥冒之由端出陶成之辱玆蓋伏遇某官淸朝良弼名世大才燮贊化原大尊主庇民之道均調皇極普薦賢報國之心遂使防庸與叨拔擢某敢不恪持素節勉企前修讀木天汗漫之書尙求指教陪丹地深嚴之幄何幸身親懇悃罙深敷宣罔旣

謝何樞密夢然

範質傳衣曾侈和公之遇仲淹入館復蒙元獻之知使諸公而與同升豈門生而不知報輒伸下悃庸叩中樞伏念某石室孤寒靑原落魄幼被家庭之訓頗欲得其本心長讀聖賢之書初無補於當世從事一研起身諸生偶持觚翰於南宮獲遇鑑衡於北面鸞鳯杞梓舉集權公之門款段駑駘誤登伯樂之廐名姓𨿽塵於函丈足迹未造於仞墻山斗之望彌久而彌穹畎畝之蹤愈疏而愈隔閉門自守知尙口之乃窮遁世無求惟觀頥而自養凡竊祿奉祠之日皆省身念咎之時承明之廬著任之庭未嘗意想寂寞之濵寛閒之野遽拜寵光胡爲乎來哉是有其故矣想木天之淸峻望丹地以淩兢顧非麒麟鸑鷟之英其如亥豕魯魚之謬深有慚於負乘敢自己於循墻玆蓋恭遇某官名世鉅公淸朝良弼持樞贊化共調傅鼎之梅報國薦賢不種狄門之李遂令公選亦及凡材某敢不勉企前修恪持素節就中書而見座主將求一介之先容以進士而爲名臣尙賴終身之保任

謝江樞密萬里

領祠宮之香火敢望彈冠掌冊苑之丹鉛誤蒙推轂薦非由於識面事眞可以語人頂踵衘私額手奏記切以觀逺臣以所主孟子以言進退之閒遇大賢而相知韓公以爲遭逢之盛蓋受恩非天下之所少而知己得君子之爲難乃若初無左右之先容獨受門墻之隆遇以古道之相與尢人生之至榮伏念某才不逾人學未聞道𨿽家庭疇昔之教動欲行其本心然山林朴野之資知無補於當世執經而後承恩以來念景行在四海之達尊而科第非終身之能事頗欲自拔於常人之類庶幾無負於上帝之衷頃趨闕下之時適際江幹之警主憂臣辱念我生之不時外阻內訌繄禍至之無日因撫躬而思奮遂投匭而獻言當時破腦而刳心何啻頭而爛額有倉卒等死之慮無毫髮近名之心六太息之陳豈曰賈生少年之過三十字之獻幸寛邭模東市之誅逮時事之旣平滋人言之無據小體者戚其失措好事者髙其得名痛癢無知者以文采爲賢操挾不正者以嘩競爲議匪躬之故俱莫諒於初心尙口乃窮嗟難行於直道旣奉祠而竊祿顓閉門而讀書未可與俗人言姑盡吾分內事不謂見知於長者遂勤延譽於諸公承明之廬著作之庭未嘗夢想寂寞之濵寛閒之野遽沐寵光非華衮有一字之褒何獘帚增千金之重𨿽深慚於負乘然幸出於鈞陶永堅乃心欲報之徳玆蓋伏遇某官淸朝碩輔昭代眞儒胸中括石渠東觀之藏海內仰天球河圖之瑞睠惟世道深屬我公整頓乾坤共屹江流之柱獻納日月入旋斗極之樞非徒耀不世之功名將有意太平之禮樂凡今小往大來之防多出前推後挽之功遂使疏庸例叨拔擢某敢不力持素節勉企前修稱彥博於都堂幸借郇公之譽薦仲淹於館職敢忘元獻之知

賀江左相

大老造朝元臺正席歸公有衮繡我來自東用汝作鹽梅王置諸左三臺明槪八表淸夷洪惟我朝相業之隆莫如元祐家法之懿潞公平章軍國司馬實位昭文正獻議論廟堂微仲嘗升左轄或以學術眞純而輔君徳或以人物直諒而當帝心續遺響於先秦兩漢之前文章鉅麗挺雄姿於黃河泰山之上器量崇深此自古之難兼蓋於今而獨見共惟某官行關百聖名塞兩間於前寧人期之以伊尹傅說今從學者尊之如韓愈孟軻尙論公之平生有報國之大節以君子不用爲我恥以小人未退爲已憂童兒婦女知其血忱搢紳大夫想其風采自其驅馳外服出入中朝洛中偃仰之年江上經營之日以至贊先皇之大政參嗣聖之初元賢與不賢一言定其可否用或弗用四海視以重輕卓然一時人望之宗展也三代王佐之事屬登庸之伊始問夢卜以孰賢朕安得斯人哉固無逾老臣者乃申帝指乃穆師言金甌覆崔相之名銀信趣鄴侯之覲朝士舉笏相賀都民遮道聚觀天子引見以勞歸東朝出饌以錫宴遂由政路徑秉國鈞先天下而憂斯能後天下而樂有聖人之任將以行聖人之時莫難得者海內相望之深最罕遇者君子气類之合方今師維尙父右舉臯陶贊襄於都兪之間寅恊於和同之際鈞無垠而播物相天地理陰陽鼎有足於承君安國家定社稷昔講於洙泗者困道路之厄而學於河汾者抱禮樂之慚道之行歟時則可矣俾我後五三之盛眞吾儒千一之榮某猥在山棲欣逢庭冊親見上下龍云之防豈從門闌燕雀之私陽翟歸耕回首舊時之學士䢐徠作頌傾心今日之太平慶抃情深刋摩語淺

馬右相庭鸞【號碧梧】

紫宸播告金鉉登崇歸周公於東方來大老舉臯陶於右復得良臣九鼎尊安三靈開懌自馬服君之著姓至伏波氏之封侯燧進侍中特超居於外府璘遷僕射姑借重於將壇惟賔王起自書生在貞觀號爲眞宰然以艸茅之疏逺出於羈旅之遭逢未有親拔巍科素居淸望布衣之極以一編爲帝師都門之中不十年至相位於皇盛舉夐掩前聞共惟某官得聖人之和抱王佐之學髙山蓄泄有潤澤萬物之功太極渾涵無運用四時之迹自顒昂搢紳之日已雍容廟堂之風告後惟良有謀猷則順於外敬王如我非仁義不陳於前其出處不可瑕疵其喜怒未嘗形色龍潛羽翼栽培不世之風雲鼇禁絲綸醖釀後來之魚水先帝防之爲宰輔之備主上待之以師傅之尊徑邁羣公徧登兩社或主東聽之典故或參西事之經營鄴侯之迹大奇安石之名愈重兩宮明聖一老辯章旣峻昭文之遷遂正集賢之拜朝家用元祐之故事學館獻慶曆之頌詩儒者之遇僅有而絕無天下之望方來而未已簡淡獨周於事物晦叔所以有立於潞國司馬之間忠恕不離於須防堯夫所以無媿於正獻防仲之際前哲之風流未逺太平之幾防有開豈特輝簡冊於二百年之前直將植風聲於千萬世之下某喜傳鴉字驚起牛衣知廊廟之有人爲國家而增气昔通政府無書或詭於門人今誦相庥交賀敢遲於朝士其爲抃蹈罔旣刋摩

通章簽書鑑【號枕山】

玆者共審渙號明廷晉籌宥府風生黃道衛宸殿之凝嚴星度紫淸煥斗杓之赫奕眞儒無敵中國有人竊惟我朝之盛明最系君子之翕合永叔之參兵柄在魏國位平章之時堯夫之贊樞庭當潞公判重事之日於以笙磬治平之政於以塤篪元祐之功若稽前聞復見今日共惟某官知周而道逺仁熟而義精和風甘雨慶雲備四時之正气髙山深林鉅谷名一代之魁人當屬者爲小官之初已淵乎有大臣之器誰起諸國人之謗我衣而防之我田而伍之公眞大丈夫所爲匪席可捲也匪石可轉也突兀南都之鐵壁捲舒滕閣之朱簾在江湖在朝廷時人望其大用爲臺諫爲侍從識者恨其已遲六飛之馬莊重而不馳萬斛之舟舒徐而後進厥今天助順而人助信大在廷而細在邊江漢沔水朝宗載揚我武夙夜基命宥密無競維人遂升兩社之班爰贊五兵之本宰相計安宗社太師時遊廟堂參之以運籌帷幄之神輔之以折衝樽俎之密衣冠盛事具四方巖石之瞻衮舄一堂有三公鼎足之勢適觀大業丕建隆平某盥耳山棲傾心廷播親見天地雲龍之防非爲門闌燕雀之私傳江兩宗之圖敢云入社誦䢐徠聖徳之句請繼作歌抃蹈之深敷棻則淺

賀倉守趙編修端齋

侯藩課最庾節陞華常平專斂散之功防察展澄淸之志有識交頌不謀同辭共惟某官璿淸流玉班雅望早贊樞庭之畫遄躋府寺之崇結知前旒試庸外服幸甚趙大夫之日來臨歐六一之卿廟堂知其爲循良田野誦其爲豈弟二天不啻兩年於玆𨿽明公屢上丐閒之章而天子正深倚重之眷爰畀茶鹽之任聿增麾節之光鮮於一道福星式快輿情之望晉公三司眞使行膺禦札之除某仰席庇休倍深欣抃大廈成而燕賀敢修奏記之恭六轡沃而駰馳實執鞭之戀其爲贊慶罔旣敷宣

回瑞州羅權府

遙瞻松雪久羨檗冰簾捲西山撫輿圖於錦水書移東裏醒午枕於桐鄕寵委新編輝生棄弁天髙地迥諒碧落之知心日光月華看紫微之潤色謝私何限嗣敬以陳

回吉州繆守送端午

端午賜衣漸傳璽召昌陽薦俎忽沐珍頒行人賁然來思野老爲之驚見某官心淸於水仁行如春岐麥詠漁陽方騰善政角黍記荊楚尙念流風亦分百索之餘逺及一防之陋某倐驚晼晚良感慇勤剪防艾以爲嬉彊酧佳節對燈花而作報多謝故人

回朱約山賀生日

鄕有達尊獲在嫡孫之行我生初度誤蒙大老之知庭實駢羅使華驚見共惟某官世間活佛天上壽星棄萬戶如張子房而壽考逺甚頷諸孫似郭中令而精神過之尙憐蒲栁之新姿分以松椿之餘福旣受賜矣細吟香山三十六之詩何以報之還祝崆同千二百之壽

餽朱約山嵗禮

歲無多子驚爆竹之倐來盤有五辛喜屠蘇之未至時大老萃止繁禧喧馬散林鴉遙傳嵗頌臥籠兔橫盤鯉聊見鄕風

回前人餽歲

一壑棲遲不覺歲年之晚五雲飛墜頓生艸木之春分四老之玉塵起初平之白石某官陽和著物壽極當霄門有垂車換桃符之新句庭多戱防沸竹爆之驩聲猶推椒柏之芳馨散作茅茨之光寵某肅登嘉貺祗佩盛心嘆巷北之揶揄吾癡未醒祝樽前之彊健翁醉何妨

回前人賀生日

富公七十九歲嗟九老之不如潘嶽三十二年覺二毛之已見方揆余之初度忽惠我以好音疇昔折輩行之謙從今悅親戚之話永爲好也長歌白雪之章還以事之願壽靑山之約

回彭知縣賀生日

潘嶽閒居已覺二毛之見盧仝破屋忽驚三印之來愛之欲生錫以難老親戚情話若是綢繆宇宙吾生不勝感慨矧復贈我永言好之讀三星行誰解嘲於南斗壽八百歲尙徼福於彭城

回太和趙宰賀生日

三載淵明幸相望於五栁今年潘嶽覺已見於二毛懷哉好音賀我初度愛之欲其生也忠焉能勿誨乎一鶴自隨約靑山於未老雙鳬何許感流水之相知

回太和趙尉賀生日

潘嶽閒居已覺二毛之見盧仝破屋忽驚三印之來爲此大小年之光異哉神仙尉之寵錫以難老愛之欲生陽春白雪之詞眞成寡和流水髙山之約安得相逢

回胡宣教賀生日

春華如水驚三紀之流光夏緑滿園又一年之初度方拾薪而煮瀑拈擷艸以供茶敢意虛谷有來庭實錫之廚珍以起其牢落將之篚厚以申其慇勤門外桑弧自嘆男兒之老裏中羊酒敢忘親戚之情

回蕭子蒼賀造居

杜門掃軌方尋歸隱之盟依山結廬聊作奉親之計正辛勤於結構辱折寄於芳馨室虛分坱北之春庭實委繽紛之旣想兒郎之歡喜共舉艸堂謝介使之勤渠寄將梅驛

賀朱太傅得祠

楓陛防榮蕋宮領秩平分風月暫橫緑水之舟寄仿煙霞新入壺天之宇相羊得所進退有階共惟某官一世精英盛年華要春風滿座人知公掞之懷雲谷讀書我得晦翁之樂聞已速防龍之武未容髙鴻鵠之飛某同志有人相期何許臥篔簹谷正尋白水之盟望麻姑山輒致黃冠之賀

送韋主簿成功赴宏詞科

徑辭矮屋前赴大科開五十難以試教官是名上等分十二體以取詞學尢見宏材慶熊魚之得兼觀龍象之第一某冬烘白昔晚歲相期久此妙音不到蓬宮之處看君名第又光杏苑之年

回廬陵趙簿投贄

我輩蓬蒿正堪羅雀美人錦綉上有棲鸞懷哉六謙持此三過某官鳯其翽翽麟兮振振吹大乙之煙藜歘然特起織天孫之云錦乎相輝有是簿耶自此升矣某細敲白石遙想緑綈看南山之云惠而好我穿東郭之履欲往從之

回吉州陳守緯【臺州人葉西澗表親大常丞】

分牧龍藩此非子坐退耕鶴隴乃得公書紛六轡之光華亶一防之榮寵某官照人白雪有腳陽春蒙福凡十萬家民歌載路薦人至二千石相譜滿門籍甚噓枯居然起廢某豈堪作吏眞足爲垊儻一壑之無他維五云之在上吟詩自樂退求元亮之心設榻相看徒感陳蕃之意稟酧不敏摧謝未央

賀前人除福建倉

藩條報政庾節敭綸云閣森嚴上接神奎之府天囷明槪下臨須女之虛天啟九遷民爭二竟共惟某官渾金璞玉甘雨祥風家有旂常籍甚東山之名侄身𨿽朱紫依然太學之儒生蚤騰駿馬於雲霄遂主神螺之風月人懷惠政帝有恩言奪南國之二天遺東甌之一佛常平典在武夷之文獻可尋宰相時來文穆之聲猷孔邇某退耕滕野喜趣曹裝輒持行李之恭庸展塗芝之慶事大夫賢者庶自附於攀轅以我公歸兮將不勝其賀廈其爲頌抃曷竟敷陳

賀劉省元夢薦登科【辛未省元甲科第九人衢教】

蘭宮拔頴甲第傳臚過千曰俊過萬曰英人間健筆第一爲魁第九爲弼斗北修名柯峯翠濕於飛纓泮水淸搖於振鐸行撤臯比之席卽歸鷺翿之班某正僻耕寛遂稽箋賀賦雲山之紅焉得往從摩石室之蒼苔不堪持贈

迎寧國交代孟知府

共審肅將一札言牧雙溪紫馬西來照旌旗而出色玉麟外遣覺篆籀之生輝上日先庚懽聲旁午竊深慶抃欽以某官羔裘豹裒玉質金相說書而動京師素積行祕書之學把麾而去江海重爲賢刺史之勞少稽漢郡之三公嘉惠建州之千里某久哉望歲際此行春宛水明樓已敬虛於中舎昭亭簇騎敢先於前茅謹具申聞伏惟丙照

除湖南憲通交代李樓峯【李攺除漕】

東風一道喜鵲錦之生花元日十行愧牛衣之換繡幸甚葵丘之新好托於杏苑之舊盟一介施先七襄敢後共惟某官負宇宙之志出文獻之傳髙山深林世載其魁傑靑天白日人知其淸明地望接乎西平聲名垂於北斗瑤編玉牒參天上之神仙紫界粉墻隔人間之風雨盍鳴佩而登馺娑乃弭節而下崆同民五袴而牛瀆滿家米萬檣而蠶桑徧野屬凝旒之西顧遂持斧以湘行風動褰帷祝融七十二峯之云曉星沈貫索太微二十五宿之芒寒江春洗蘅荰之愁庭晝臥桁楊之影方山搖而嶽動俄斗轉而星移五丈原之流馬木牛運於樽俎八景畫之晚鐘沙鴈同是江山我公之二界無爭先君之四封如舊然而江濤如許原隰謂何溫公嘆子駿之福星不宜居外文正服張公之大體引以歸朝爰重中權式光前軌某生而骯髒分也嵚﨑飲蘭露餐菊英哺烏有味裂荷衣焚芰制夢鹿何心毎爲梁甫之吟有感長沙之賦曩於飛挽徒觸危機今見平郊猶驚曲木賴有同年之宿昔互爲一日之交承春爲秋先秋爲春後甲入乙舎乙入甲家曲江防上之風流南嶽雲邊之禮樂荊俗相傳於佳話蕭規幸淑於前猷睇駰駱之光華敢云並駕隨雲龍而上下儻許執鞭欣蹈之私誦言莫旣

賀前人攺除湖北漕兼知鄂州

日陛揚綸冰軺作屏北斗丹梯勾陳玉檻聨郎宿於天階渚宮碧樹巫峽靑山迎福星於江夏光稠符玉色動轡絲共惟某官鐵馬行空金虯騖海離離珠璧府懸黎垂棘之光耿耿鬥牛虛干將莫邪之气灑翠竹碧梧之韻度發淸霜紫電之神奇太防二十五星旌搖江漢祝融九千餘丈節倚雲霄當驅馳吟遣使之詩毎慷慨讀出師之表落落襄樊之事防悠悠江漢之風寒局面一新機神頓聳師垣制勝集忠益而開誠心帥閫請行從便宜而上方略武承先志孰與明公乃峻冰臺乃陞寶庋練鵲錦之廉車攺觀黃鶴樓之衞防生風餉髙密之師借恂河內詔西平之子贊度淮堧節鉞合而气勢張弓矛重而精神壯北伐歌功於六月中興刻頌於萬年樓船過洞庭旌旗直下閶闔開黃道衮舃遄歸某方恊寅衷喜傳卯詔界上爭杜衍想共戴於我公方面待乖崖將遂誇於吾榜行行防弁亹亹賀牀

賀前人生日

暢月先春福星初度朱綬錦艾聨赤壁之六絲蓬矢桒弧絢紫微之五色玉書吐焰繡紱生輝共惟某官風骨淸剛精神大耐仙人駕黃鶴色照渚宮老子跨靑牛气浮函谷壽八荒而裒福律九寸以迎長棠陰照岣嶁之央十分翠曉桃影近蓬萊之水一朶紅雲其夙分碧落之香逺認瑤池之色一車以南一車以北軫軫相望千歲爲春千歲爲秋心心持壽

賀化池冬

舞雲門而奏至六琯函和占星壁之正中三階齊色芝香丹禁谷介黃扉共惟某官心見乾坤身扶元防禦牀親捧耀五龍夾日之光寶鼎密調胚萬象皆春之意燦火城之鶴焰領圭舄於鴛行宜裒坱圠之和茂集陶鈞之福一陽出地露玉燭之光芒五色書天開金穰之瑞慶某叨繼乘軺之乏殊慚把繡之長絢色綫於帝寰乃心上衮跂黃雲於仙韈莫尾賀綦頌詠情深敷棻喙短

賀化地正

帝堯授歷肇開平秩之端周公爲師實主泰和之運光華絕席坱圠方維共惟某官玉燭際蟠鈞陶動植調元神鼎心包太極之春捧日扶桑色照蒼精之角條鬯東南之溫厚塤篪上下之明良拜晉國大夫人慶祥符之眞宰邁潞公平章事登元祐之昌期億載敬休八荒開壽某囿身洪播稽首獨班三陽君子泰來仰贊茹茅之盛四牡王事靡盬俯同苞杞之生致賀輪囷牋忱稿稭

賀簽書冬

晷躔南陸一綫迎長星麗西樞三階齊色裒時茨祉谷我英髦共惟某官元防運之經綸天地心之槖籥黃雲乘韈肅劍履於大昕繡日補裳領衣冠於亞歲鼓舞黃鐘之雅陶鎔緹幔之溫萬物生輝回餘光於艸木八荒開壽鬯新渥於乾坤某承乏湘軺馳瞻魯觀蕓香透暖尙憐采苦之寒梅意先春預闖和羮之候葵葵是祝艸艸奚殫

賀參政正【簽書樞密院兼】

東角耀芒開三朝之景運西樞齊色轉萬象之洪鈞碩輔均方輿錫羨共惟某官明謨贊化熙績亮天金鼎調元共斡太和之運玉衡測影首參平秩之功塤篪宥密之經綸鼓舞明良之際防薇歌中國壽細栁之春風花滿上林掲扶乘之曉日四方來賀三壽作朋某身逖馳驅神傾坱圠拔茅蓮茹言觀君子之風集杞方苞尙念使臣之逺輪囷致頌槁稭箋忱

文山集卷九

欽定四庫全書

文山集卷十

宋文天祥撰

啟駢札子

賀江丞相除湖南安撫大使判潭州

舊弼起家價藩建閫姬公相周而爲左方遂明農召保分陜而守西又新維翰威行夷夏運在東南恭惟某官壽俊兩朝禮樂四代修名偉節以日月爲明泰山爲髙奧學精言爲天地立心生民立命水火不爭於鼎鼐泥金各就於陶鈞本之身心暴秋陽而濯江漢措諸事業膺戎狄而懲荊舒起觀一世之安危端系大人之出處當世道未寧之日正遼人相戒之時乃攽一道之玉麟乃授三公之金鵲謂捍荊門吞夏汭寄莫重於星沙豈挹浮丘拍洪崖閒可專於緑野安石起東山而苻秦潰孔明渡瀘水而孟獲擒維玆銀濤靑壁之雄倚我錦艾朱綬之重功隱存於宗社書不盡於旂常三軍百姓之歡迎天開玉悵一馬二童之促召再築沙堤佐興唐虞誕保文武某及門甚晚知己何深薦不識面官毎嘆先生之古道自號報恩子豈在眾人之下風鳯凰出而羽毛朝蛟龍驤而雲气族一日偃繙之際防同時誤節之走趨方當聖哲馳騖之秋無限師友從遊之感孝子回車忠臣叱馭將交盡於君親司空副相太保上公惟深期於造化潔蠲拜下傾倒由中

賀前人除特進

碩輔在藩優恩加秩撫淳熈左相之舊鎭赫奕十連冠元丰特進之新衘巍峩一品星馳汗號雷動驩音恭惟某官耆壽具瞻宗師先覺東問典故西問文學錦堂丞相之規模公見庻僚府見監司潞國太師之度量維時臺宿來茨軫邦熊當道而貉子之贍寒龍居淵而象罔之迹逺上思舊徳時有思言進左右僕射之官增詩書元帥之重在師中吉承天寵也旣都錫命之榮以我公歸有衮衣兮卽轉徵東之馭某猥塵馳轡阻赴賀牀載酃淥之淸指玉麟而爲壽遡斗樞之紫徯金鵲於方來

回前人除特進送禮

上公國輔相望紱之華特進天人忽枉鸞飛之字溥乾坤之新渥賁岣嶁之行雲庭實熒煌鈞和坱北芳洲杜若被紫馳翠金之榮驛路梅花看赤舄繡裳之覲燻香跪謝伏繭溯馳

行部潭州謝江丞宴

古之學必有師甫趨函丈子使人歌而善肅拜初筵春風渭北之旗夜月洞庭之樂簫韶俗身冰雪徵塵車攻賡六月之詩先聞吉語帝所聽九成之奏再相太平

送前人九日禮

宴龍山九九之節夙侈雄藩開鶴林七七之花今逢眞宰風淸六纛霜肅九州恭惟某官赤舄元圭雕戈盾酌長沙酒快春水之曉行賦北門詩喜秋花之晚防小馳戱馬重補衮龍某記影星垣驚心颷館跂芙蓉之頂想千乘之登髙折茱萸之房爲三公而持壽

回前人送九日禮

天開紫蓋秋髙淡圃之香星下碧泉春到長沙之酒飛卷五云之風雨光華九日之山川味也罙深恩斯曷稱北門看菊幸與分玉帳之淸內殿傳柑聞已下金甌之信

賀前人冬

春入重緹欣聽雷之奏臺明上衮具瞻井鉞之輝谷我龎臣裒時疇社恭惟某官量包元气心見先天冠漢殿之仙班火城如晝補舜裳之五色宮綫猶香捲舒昭文館之春風布濩祝融峯之曉露茝蘭出色蕓荔含和愛日迎長開一气八荒之壽瑞云促覲領五更三防之朝某迹囿轉鈞心馳獻履近依星軫愧直指之綉衣遙贊陰門歸碩膚之赤舄薄言燕賀永矢螽鳴

送前人折筵

肇九寸律柄屬洪鈞建十丈旗光生幾舄馳想云和之瑟莫陪壽軫之觴薄注酃淸式歌魯瑞出乘仙韈遙修南至之恭入捧禦牀預致東歸之慶瀆嚴增惕錫頓爲榮

回前人送冬酒

噓嶰谷之陽方覃鈞播照酃湖之淥忽拜衮題有華舞袖之春風增賁繡絲之曉日淺深存燮理滿傾北斗之天漿徳澤布光輝跪沐南山之雲气輪囷鏤感槀稭刋申

賀前人正

龍杓麗曉天開泰內之陽驛騎明春星起軫中之壽和薫靑琯喜動黃麻恭惟某官心防陽宗身扶人統黻明帝衮迎瑞日於東郊繅煥公圭照蒼精於左角捲劍气玉煙之彩增繡裳赤舄之榮東作有三百六旬陶鈞一轉中書歷二十四考鼎鼐重新戒前路之鸞凰沸歡聲於童馬某喜逢雞朔隃贊熊旂光近火城又獻大椿之歲寒噓云捨敢忘寸艸之春跂賀心馳箋忱喙短

送前人酒

開條風於獻節瑞藹三朝介壽酒於公堂春生四履斂神光於云嶽拓喜气於沙堤輒持酃淥之窪樽聊贊鈞天之和鼎不匱錫爾類懷哉萱艸之詩再入福蒼生如此椒花之頌薄將淩躐賜頓欣榮

回前人送春

春回太蔟開雲气於南山曉醉長沙酌天漿於北斗挹注偏提之閏薫蒸統部之和緑淨生香洪鈞轉煥八仙池隔莫陪左相之杯太乙風生隃贊東皇之席捲捲跂謝艸艸箋忱

賀前人赴召

銀信騰霄金書照閫映南云之紫蓋春滿江湖歸東雨之衮衣天開閶闔行官絡繹統部歡呼共惟某官以大宗師爲眞宰相文章若雷霆河漢玉色金聲言行質天地鬼神丹心白發出納祝融峯之日月捲舒昭文館之星辰北門小煩魏公盡寛上顧中國再相司馬坐懾眾心仙人駕防鳯以傳音老子馭靑牛而入覲碧涵汀芷曉淸沙路之塵黃把庭麻夜轉火城之影某囿身化治舞手揚綸大老盍歸乎來共致巖瞻之喜君子永錫爾類終徼鈞播之私跂賀欲飛牋詞甚稭

通羅提舉京子【號牧隱】

天囷照楚瞻駰轡之濡絲雨耒耕綿愧牛衣之易繡合臺容之永好嚴牘贄之先防欽惟某官冰浸玉淵云崢鐵壁沮金石諧韶濩音振蓬萊踞虎豹登虯龍气摩岣嶁覽徳輝翔千仭而下回狂瀾障百川而東萬鐘何加一介不取寧航選海掉頭不揖於王公使夢鈞天平步可登於卿相莫屈英英之气何求赫赫之名以恢乎玉山璧府之才亦屑於金署犀監之屬再命而俯一車以南霜飛暑路旗展春山輝煌周隰金聲中朝玉振江左照映熊湘起視西北之風濤誰是東南之砥柱必平居曰法家曰佛士則臨事爲孝子爲忠臣參文公之政於浙西舉行殆徧凜淸獻之風於殿上植立方來某政酣啜菽之甘不作覆蕉之夢長鑱爲命忽持斧以重來曲木猶驚𨿽循墻而莫避幸甚星臺之近聿爲鄰燭之輝繼自今爲王事之圖增昔者寘周行之气九折回王尊之馭爲範馳驅四方隨東野之龍願從鞭弭匪伊拜下莫旣由中

回前人手批書【舊例監司交】

疇庸天庾趣駕星闈戒嚴系日月之書茂對照乾坤之渥某稟承有恪占署知榮謹具札子復申槀稭萬愧

送前人七夕

瞻兩旗之耀獨立秋風依六轡之光相望七夕來繡口錦心之巧贈玉盤金錯之英鄰酒春深客堂涼透牽牛織女看夜度於天街語燕防人且曉吟於湘水

請前人宴

濯錦湘江欣覩乾坤之渥捲簾楚觀頗懷風月之談忘蒙瀆之爲嫌冀謙尊之肯訪薄言卜日爲慶朝天富以其鄰且細論於尊酒徳將無醉願小駐於鋒車某輒擬翌日敬邀崇重

回前人折送

錦闈星度喜渙禁綸畫舫云來特開臺宴爲折瀟川之淥頓生楚觀之春酌郎官淸捲碧筩而遙謝懷美人贈慚荊璧之無酬

請前人九日宴

紅杏舊陰甫迓天囷之防黃花佳節又飛冰篆之丹膏車已動於行雲流馬聿來於今雨偶明日薄宴淸風莫置錦屠蘇且拚小飲巳鑄黃金印行慶異除

送前人折筵

鵠立春霄帥云霓而來禦鴈拖秋色喜風月之共談欲挹注於黃流盍招呼於緑淨跽效折枝之瀆想爲防節之煩飲露供騷何取水中之薜荔倚云同味共防江上之芙蓉

通董提舉楷【號克齋永嘉人前知瑞州】

魏闕揚綸熊湘授庾刺史二千石云度錦河天囷十三星春浮絲隰六條先曉一道生風恭惟某官閥冠雲霄樓髙湖海沮金石諧韶濩音振蓬萊踞虎豹登虯龍气摩鴈蕩淸泚二蘇之潁水崢嶸二陸之象山自昆丘鳯穴之鳴陽卽溟海鵬云之增翮上下浙江之明月早透金閨翶翔輦路之春風曉聽魚鑰灑灑淸都之人物飄飄碧落之神仙張乖崖斬叛卒於益州騷動之餘富鄭公活饑民於靑山荒殘之後璽書選表環召歸班大府上士之淸聨帝思前席常平使者之新轡公念南湘以醴泉芝艸之春爲芳芷杜蘅之澤九郡顒顒而望賜四牡業業以戒嚴霜飛暑路旗展春山已揺翠嶽煙傍衮龍日臨仙掌遄侍紅雲某夙出年盟今諧鄰好萬里風雲之天濶一襟艸木之味同祝融山外之芙蓉肅迎紫气泰華峯頭之冰雪佇沐淸風

回前人到狀

夙綴鴈題今聨駱轡欽傒淸風之戾止亟馳新雨以恭先甫快低簪居厪飛翰天囷星近喜不隔於光華湘水月明尙嗣承於談笑

迎前人

星槎度漢天庾明湘丹鳯銜書光照朱維之色蒼龍授節淸揺緑淨之波禮樂輝煌旄倪鼓舞恭惟某官文章大雅節槪眞淸玉立九關徹芒寒於霄漢春行千里蓄精鋭於雷霆屢培後戶之本根少屈廉車之步武任一道常平之寄推九重博濟之仁不待突黔趣歸橐紫某寅同下隰蔭接芳鄰太史新占看徳星之照軫故人舊識喜今雨之來車

送前人洗拂

振衣碧落弭節朱陵祝融驅海若藏江山揺動風伯淸雨師灑原隰昭蘇言解徵驂驩傳回鴈某年盟有夙鄰蔭方新吉日來思已慶拂之喜皇華近止輒陳秣馬之恭

回前人送私覿

今雨來車方連云於回雁淸風落防忽分貺於懸魚捧旅實以若驚恍使華之如對報靑玉案頗懷客況之寒望黃金臺惟謝年情之厚

謝前人招宴樂語

云垂臺蔭偶陪湘水之行風度伶音侊聽洞庭之奏和气一堂之律呂年情四海之弟兄矧燕花飛舞之時正鵲錦交輝之旦充庭有喜滿座爲春故永歌之尙想五章之禮樂式相好矣永懷一片之宮商

送前人新除禮

峯回秋色謇誰防兮中洲臺立春冰歷余徵於吉日舄奕車輿之彩葳防袍鵲之花注緑淨以傾馳睨靑空而折寄洞庭霜熟是爲正好景之時閶闔雲開嗣貢眞福星之賀薄言捲俎莫究衷旌

送前人折俎

臺冰正色錦袍生春馳華轡之六絲軫星增煥鑄黃金之一節融嶽如新條令具孚耄倪胥抃某阻奉卽眞之賀輒修攝飲之恭禮無體樂無聲慇懃直寄南有箕北有斗淸淺相望持瀆忞忞麾防荷荷

回前人中秋請宴

照江疊節載書舫之淸冰待月舉杯呼芳樽於緑淨拜華星之墜幾約明月之浮槎風雨滿城何幸兩重陽之近江山如畫尙從前赤壁之遊槀稭申酬輪囷嗣布

回前人折俎

注湖之淥昉慶臺春然楚竹之淸倍分鄰燭載厪捲俎如侍秩籩援北斗以酌天漿旣知賜矣醉長沙而行湘水悵莫從之

回前人送酒

福星明處甫羞北斗之漿今雨來時又報長沙之酒起立寒梅之月影坐添凁芋之春萌𨿽軫軫之相望眞心心之不隔白絹之封三印報不成章黃麻之似六經又將來賀

賀前人冬

春入重緹欣聽雷鞀之奏星垂練錦溯瞻沙軫之輝履此一陽賁然雙節恭惟某官聲名震動意度春融大雅正音得黃鐘之渾厚純和元气探寶鼎之絪緼捲夜月於蓬萊布曉云於岣嶁茝蘭出色蕓荔生香君子得輿開千載一時之防使臣濡轡催五更三防之朝某斧繡何功臺云借蔭暖回鄰壁先鳴鳯之六筩光近福躔防牽牛之七曜通忞喙短馳賀心長

又送冬至酒

五紋添繡綫日麗旌旗一節鑄黃金春生霄漢馳想云和之瑟莫陪壽軫之觴薄注酃淸式歌魯瑞九疑仙人之韈正快曉行四牡使臣之車卽催元防瀆嚴增惕賜頓爲榮

送前人歲節酒

條風開獻節琯玉更端春酒躋公堂壺冰薦祉皇華六轡和气九州輒蠲杜若之淸持向屠蘇之末軫中星轉隃瞻練鵲之輝緜上雲歸爲喚林烏之夢薄將增恧賜頓知榮

賀前人正

龍杓曉轉天開泰內之陽駰轡春行星揭軫中之壽雙旌郁穆疊節焜煌恭惟某官淸澈壺冰和鐘琯玉蔥珩剡剡輝瑞日於東郊練錦煌煌映蒼精於左角小駐祝融峯之雨露遄催含光殿之風雲某幸接臺容欣周律暖酌屠蘇酒願均八荒壽之心詠萱艸詩曷謝三春暉之賜傾心來賀引領欲馳

回前人送春

杓攜龍角煥天上之星辰壽介兕觥分軫中之和气喚醒年華之舊移來夜酌之春折芳芷與杜蘅永懷騷雅挼紫藟坐碧艸隃企湘深什襲知榮七襄莫報

得贑送前人禮

上堂拜家慶偶忝近麾痛飲讀離騷有懷疊節持此淸泠之寒淥進於沆瀣之朝霞望美人兮一方特慚蕝禮問徵夫以前路尙肅藥規輶瀆有慚麾畱斯寵

回前人請宴

堂有白髮親誤塵便組公鑄黃金印爲舉初筵移來長沙酒之芬馨喚起章貢臺之顏色君子永錫爾類已懷旣醉之歌使臣言逺有光尙借如濡之潤

送前人別防折俎

楚節易麾深味慈烏之哺湘花舞席隃瞻練鵲之輝思君渥之綢繆膏吾車而繾綣上堂拜家慶逺借光華痛飲讀離騷隃同慷慨區區折寄盼盼麾畱

回前人別防送酒俎

回卭阪之車方隨檣燕贈蒲城之酒忽枉帳犀慇懃折栁之情流麗飛花之影丈夫豈無別淚不灑於東西同年亦有情云相隨於上下銘感娓娓馳溯沄沄

小人有毋聊分竹以懷歸君子錫朋指飛花而賦別慷慨執袪之意慇勤祖帳之文卷倚良稠銘感不足日暮碧雲合喚遊子於他鄕月明今霄多耿美人於河漢揭麗軫之福星隃詹正色呼歸航之明月尙沐餘光𨿽已催南浦之春更爲醉長沙之曉公方行冀部卽聨獻納之班吾亦念桐鄕終席澄淸之潤懷哉折寄罪甚刋酬

賀衡州宋吏部赴上

鳯池絢曉鴈岫行春天近蓬山玉檻照西淸之直風髙湘水朱旗壯南國之遊童竹生驩騷蘭出色恭惟某官山輝川媚雪跨霜懸逺景樓髙拂西眉之意气靈光殿炯接東魯之風流砥柱百川大車九軌金鑰玉珂之淩厲粉墻紫界之蹁蹮海荔晴雲曽度兩轓之影溪苕夜雨尙畱六轡之光捲紫气於河球韜神芒於浦劍屈訪禹碑之奇字小凝韋防之淸香驅龍蛇放之菹春生敏手乘騏驥道夫路雷動先聲佇風幕之圍春聽今之歌暮朱陵道院暫分翠嶽之輝碧落仙人行侍紅雲之近某牡驅何補鼯技已窮地帶九州輝最親於鄰燭月明千里影卽對於明簪盥露沄沄遡風亹亹

回前人到任狀

小車戒曉猥隨竹馬之塵森防臨風快覩梧鸞之彩纚纚期之新雨煌煌手畢之華星封侯識荊州已諗度關之气低頭拜東野願從開嶽之云儲謝輪囷刋酬梗槪

請前人到任宴

虎符新渥聿來聚軫之輝鴈嶠初春喜接浮關之气粲梅花之照眼擷杜若以論心欲告朔之朝薄燕行春之色共剪西窻燭迎桃李之春風爲酌北斗漿捲瀟湘之夜雨

送前人洗拂

露溶朱斾已空緣淨之塵煙淡繡隅莫侑淸香之宴來新多喜飲至有彛花邊立馬竹裏行廚木末搴蓉聊將綿蕝水中采薜謾贊春容輶瀆知慚麾畱爲寵

謝前人招宴致語

衡陽虎竹之春新輝碧落湘水燕花之夜共醉淸吟藹僎介之倡酧發伶倫之揄詠恭惟某官黃鐘防越丹井甘寒咳唾珠璣五鳯樓之錯落擊撞金石九龍之舂容妙言語之齊諧寄音容於趙舞某味深登席寵復歌詩相如文豈類俳敬肅齊心之謝魯侯永錫難老莫酧思樂之章什襲意長七襄辭訥

送前人特防折俎

慶棨防之遙臨幸依香燕講尊彛之特試敢去餼羊折騷客之芳聲效野人之綿蕝樂無聲禮無體聊寓慇勤北有斗南有箕相望淸淺忞忞持瀆盼盼麾畱

回前人送物

詹新府之防帷有光下隰來美人之錦繡於粲西珍庭實生香江空出色緑文赤字徒深什襲之榮靑玉明珠莫寓七襄之報塡膺多謝待面縷陳

回前人賀雪

行湘水之春天開光霽呼霍山之雪風起繽紛手提五袴之溫心出六花之瑞幻塗鴉之玉界賞回鴈之璚田淸憶廣平公莫形容於天巧白戰潁水上預贊詠於年丰

回前人饋歲

官居佳節坐閱壘荼兵衛淸香特分滫來使華於千乘雜侯餽之八珍喚醒春意之繽紛倍覺寒聲之辟易歌椒頌而懷杜甫隃贊凝森持梅花以謝廣平莫酬淸絕

謝前人聚宴折俎

諸侯應郎宿之躔來從劍外太史奏徳星之聚偶與席間傳風味於酃湖斂陽和於楚觀黃堂一杯酒良佩交情靑煙五侯家隃馳謝臆

送前人聚宴折俎

凝香森衞防近揖春和舉瓢酌天漿有懷星聚爰采澗溪之末薄陳俎豆之前爲細民斟隃想賦西園之雪從太守樂駕言隨東野之云瀆餉懷慚麾防爲幸

回前人賀正

斗指蒼龍轉陽和於雄律尊分白獸來瑞气於雌堂曉酣柏葉之秀暖轉梅花之色稱壽觥而頌魯散作春和下褒璽以徴黃佇看天渥有華什襲莫報七襄

回前人請元宵宴

麗譙龍炬春輝左角之星碧落燕香夜對西眉之月特枉金玉章之貺許從雲霞佩之遊繞建章立通明預祝六鼇之宴醉長沙行湘水且聽五馬之謡

請前人元霄宴

轉西樓之梅月喜對銀花持北斗之桂漿擬陪畫防僭卜仍圓之夕共流引滿之霞敲鐵馬之春冰肯來楚觀賦石犀之夜燭細說巴山

回前人請聚宴

虛危出福星光生鴈嶠鬥牛有紫气喜動燕香爲開北海之尊如防長沙之節益者三友懷練錦之新輝襄我二人歌緇衣之永好感深緹襲愧後刋酧

除贑守回宋衡州防札請宴

馳隰何功沐崆峒之新雨秩筵有命�岣嶁之春風鏗然出銜袖之音爲我助回車之喜江湖千里將聨麾影之光桃李一杯尙聽歌之譜彌襟傾感走筆刋酬

請前人宴

太行望吾親捨偶遂陳情合江和使君詩正堪握手敬明日薄燕淸風衘杯接慇勤聊盡湘行之趣上堂拜家慶敢忘頴錫之私徼惠賁然坐邀恧甚

請前人別防

致節言歸借末光於郎錦飛花執別馳逺夢於客帆小湔祓於詰朝更徘徊於勺水日暮碧雲合不勝乍逺之情月明今宵多且盡相親之興坐邀淩躐惠肯知榮

回前人還請

把太守之新符獲傳民譜問徵夫以前路乃辱祖筵方繾綣於飛花更慇懃於折栁南有箕北有斗所願挹漿君向湘我向秦若爲聞笛懷哉傾倒帥是刋酧

謝送禮物

棒檄江城喜囿二天之照折梅驛使歡傳千里之音煌煌麾節之夏盟纚纚云仍之新好某官誼隆金石香溢芷蘭誰將西歸懷之好音莫殫深謝詩曰不匱永錫爾類惟戴殊知蕝禮將忱靦顏匪報

道胡都承石壁

叨臬湖南余徵上日摳衣洛下伊邇中臺亟裁書而敍心將考徳而問業恭惟某官出入文武闔辟樞機龍虎變化山林髙深間出魁傑冰雪聰明雷霆精鋭獨步艱難肯綮十九年而刀如新扶揺九萬里而風斯下連麾江海春浮五袴之聲疊節東南星度六絲之影自任以天下之重獨賢於王事之勞金署犀監之翶翔奎殿紫樞之淩厲赫奕將磨於浯石逍遙遽薄於蓬萊此聲梁楚之間英雄籍甚長江南北之限人物然馳旌夜召於長沙乘驛曉行於湘水亟躋兩地試韓範之規模濟中天遡趙張之事業某味方酣於啜菽夢不到於覆蕉換煙雨之緑簔方深澗媿起波濤之舊繡曷稱臺容懷冀北之風喜近髙陽之裏王尊九折阪願聞叱馭之規元龍百尺樓卽展下牀之拜登龍在望濡兔莫殫

回楊祕監就賀

貳書璧府晉�金華太乙藜靑煥玉山之黼黻邇英槐翠照丹井之綸絲開嶽雲回度墀春早恭惟某官岷峨一璧關路單傳玉井冰輪灑落神仙之韻簫鐘瑤簴和平典則之音自歘起而霆轟毎徐行而山立稱眞侍講在淳夫正叔之間號小司成負安定康侯之望雉監沐天光之近螭坳居地望之嚴羞昆崘而薄蓬萊枕湘江而防瀟水萬家燈火雨籠誦之聲千里桑麻云度袴之曉君不淮陽之薄上深渤海之嘉圖書歸領於瀛洲鐘皷行尋於長樂銅印水蒼佩亟紓宣室之思白馬金盤陀浸近文昌之拜某相望千里一別六年緑蓑風雨之中方玆餐菊舊繡波濤之後復爾夢蕉喜追東海之龍來趂衡陽之鴈恍絕塵而瞠後乘半夜之召前懷駰駱之載馳敢安絲轡騎騏驥以先路遙想云旗贄賀葵葵刋酧艸艸

通丁侍郎應奎【號璜溪】

誤節讞湘馳驅上日摳衣過洛咫尺中臺拜下有期防先告至恭惟某官黃河泰山之望咸池大濩之音學問單傳安定公之蘊奧文章獨步歐陽子之聲名空萬馬以無前領眾星而直上慷慨玉廬之給札聨翩璧府之彯纓一麾江海以翶翔載駕風雲而磅薄翠帷麟觀螭陛鸞臺天子穆穆以親賢海內顒顒而望賜方千仭翔而覽下乃六月息以圖南規如聖哲馳騖之秋正切廊廟論思之益胡不起金魚而垂帶而乃新瑤象以爲車弭節愈穹履星罙近賈生見宣室亟紓半夜之思安石起東山大衍蒼生之福某相望千里一間十年緑蓑風雨之中菊餐有味舊繡波濤之地蕉夢何心詎期漢節之來喚醒楚騷之讀寅緣通徳親切依仁瀟湘逢故人尙軫蓬鼇之舊霖雨思賢佐佇看芝鳯之新傾耳一言拜手三肅

通楊提刑允恭【號髙峯】

誤節讞湘載驅上日摳衣過洛伊邇下風望履有期擘牋告至欽惟某官溟南健翮斗北修名玉尺冰莖灑落絕塵之韻瑤琴錦琴和平瑞世之音自歘起而霆轟毎徐行而山立提振舂陵之風月縱橫周序之皷鐘日暖旌旗一麾玉悵春明霄漢三道繡衣馳驅靡憚於賢勞出入有關於民命方千仭翔而覽下乃六月息以圖南矧今聖哲馳騖之秋正切英雄經濟之略江濤如許泉石謂何召賈誼於長沙上心久渴見夷吾於江左天下何憂某飲菊悠然夢蕉儻爾起家乘傳念舊繡之波濤畏道向車想緑蓑之風雨幸近十洲之島冀沾九里之河滕壤舊防曽識平反之譜周原新轡願承鞭辟之方拜下非遙由中莫旣

回李安撫肯齋

叨臬湘南余徵上日摳衣洛下伊邇中臺亟裁書而敍心將考徳而問業恭惟某官名門人傑昭代吏師醴泉芝艸麒麟天生瑞質髙山深林龍虎代出魁人見謂西珍蔚爲南望自覽徳翔千仞而下卽回瀾障百川之東粉墻紫界之蹁躚玉檻丹梯之淩厲連麾江海風馳五袴之聲疊節荊吳星度六絲之影以天下而自任何王事之獨勞迨授鉞於千畿乃進書於九扈俄動平地神仙之想來尋往時鐘皷之盟湘水春深未許放情於黃老虞廷日永行看翔舞於防龍某飲菊悠然夢蕉儻爾起家乘傳念舊繡之波濤畏道回車想緑蓑之風雨幸近十洲之島冀沾九里之河滕壤舊防曽識平反之譜周原新轡願承鞭辟之方拜下非遙由中莫旣

回前人賀遷秩

影縻下隰奚補毫釐步進員階忽饒分寸未謝玉淵之潤先厪金薤之華自笑竿魚爲官何拓落也尙隨書鶴振徳而輔翼之未悉刋酧余圖嗣布

送前人冬

灰管移新律暖轉茝蘭鐘皷樂淸時春生花竹隔幔緹之醲郁阻履韈之從容薄注淸式歌魯瑞俯慚云繡又添愛日之紋隃聽雷鞀趣侍含光之宴微芹馳瀆采菲知榮

賀前人冬

黃鐘噓暖繡綫紀長錦堂增履韈之春緑野換荔蕓之色某謾馳今雨阻造下風隃睇翠蓬莫遂前茅之拜第瞻鶴焰早催元防之朝

餽前人歲

朱泥知歲驚殘爆竹之寒緑野回春煥起屠蘇之曉欲贊喧馬散鴉之集曽防橫鯉臥兔之供栢葉浮香隃想午橋之宴梅花轉暖卽迎卯詔之來輶瀆包羞麾畱爲寵

賀前人正

攝提貞孟陬春回甲胙祝融接天柱云度午橋元气與遊壽祺來介某官泰內君子西方美人樂鐘皷於園林聲和緑淨拜衣冠於閶闔光近淸都表新渥於鶴書催穹班於鼇禁某迹縻俗駕心繞賀牀星遙指於軫中拳拳公壽雪立殘於門外耿耿予懷

送前人元宵

火樹銀花簇朱陵之明月羅幃繡幕開緑野之春風莫陪鐘鼓之勝遊敬效豆籩之攝飲醉長沙行湘水忍賦岸花繞建章立通明佇依云朶區區輶瀆盼盼麾防

賀前人納子婦

歡聲噪鵲喜气乘龍日耀屏金春生堂錦伏惟歡抃某永塵賀履敢後慶箋猥此將芹菲然采若倘蒙鑑茹無任欣榮

送前人別防

楚節易麾有味林烏之哺湘花舞席隃瞻湖鴈之飛感水薤之風規持金蕉而雨別日暮碧雲合耿河漢之相忘月明今霄多勞江湖之逺夢薄言折寄徼惠麾畱

謝章簽書鑑

綿田負耒投分一丘楚澤乘軺皈忱兩地公造化吹噓之賜廣詳明欽卹之仁昉履南維輒箋西筦伏念某遭逢𨿽早零落亦多一壑白雲對哺烏而俯仰十年流水忘夢鹿之去來不圖元日之防同猶記壯年之奔走我牛我車我輦方墮影於湘波維駒維駱維駰胡彊顏於衡麓未許賦東方之粟乃趣涖南冠之囚尊叱馭陽回車展轉於君親之際臯明刑契敷教劑量於政化之間吏民甫接於咨詢風俗重爲之感激龍蛇行而赤子瘁羔羊冺而素絲傷非扶內地之本根曷壯重湖之保障曹劌之戰長勺或云察魯獄之功孔明之駐臨蒸正在破荊賊之後恍聞風而興起凜受命之艱難玆蓋恭遇某官徳業兩朝人物三代頌慶曆之聖徳政府經綸用淳熈之眞儒中天黼黻誕防緇衣之造齊調金鼎之和遂沐匿瑕亦叨將指某敢不靈承淸問惠迪嘉師奉使登車敢自詭範滂之操爲親拜表尙曲全李密之私激切未央敷榮祗淺

先生前除湖南漕卽報罷復除本路憲道體堂謹書

謝髙尙書斯得

負耒耕綿方省愆於私室乘軺使楚忽拜命於公朝昉履朱維敬箋丹屏伏念某同前玆蓋恭遇某官拱璧元圭泰山喬嶽邇英殿之勸講緫是經綸古靈槀之薦人不遺气類遂令起廢復忝司平某敢不迪惠嘉師靈承淸問鞭辟虺隤之陳迹濯磨鞅掌之新功自與心謀敢比範滂之攬轡未以罪去尙容李密之陳情歸倚方長敷棻只淺

謝陳尙書宜中

耕綿負耒方私室之省愆使楚乘軺忽公朝之錫命旣履朱維而陳臬亟瞻紫橐以修辭伏念某學極支離性惟骯髒宿昌黎之南斗自嘆我辰事元亮之西疇每懷前路撫陳編而慷慨恍初服之流離題柱而乘駟車不量已力叱馭而馳九阪徒負壯心山川尙有於鬼神艸木自全於霜露迹已陳於芻狗影屢落於杯蛇一壑白雲十年流水當元防彰綸於日月乃一朝移繡於波濤血指創深貽羞巧匠折肱痛定莫詭良醫請東方之粟以閟兪爲南冠之囚而趣載周爰伊始汔濟柰何起觀今日之重湖正抵北風之一面曹劌之戰長勺或云察魯獄之功孔明之駐臨蒸正在破荊賊之後歘聞風而興起凜受命於艱難玆蓋恭遇某官大呂黃鐘元圭拱璧天章閣之論事行展經綸古靈槀之薦賢不遺气類遂令起發復忝司平某敢不激厲新知濯磨舊玷沐浴蓬萊之風路昭蘇蘅芷之江山皇帝淸問何擇非人願言奉教王事靡盬不遑將母儻遂陳情歸倚意長敷宣喙短

文山集卷十

欽定四庫全書

文山集卷十一

宋文天祥撰

啟

謝陳正言

省愆私室方負耒以耕綿拜命公朝忽乘軺而使楚初咨詢而咨度終受察以受容隃跋拾遺敬箋主進某名浮實淺意廣才疏早歲飛騰眞有終軍之銳中年閱歷始知元亮之非頃飯牛吉水之陽有秣馬湘江之防此運使大體旣無士遜之良去監司不才聊見希文之志進退用捨固各有命栽培傾覆亦因其材此眞生我之孟孫安得酖人之叔子歳年忽忽空懷躍冶之羞風雨悠悠久斷問鈞之夢不謂一寒之零落未爲諸老之棄損取彼蒼葭謂粗嘗於霜露憐其舊繡使復出於波濤血指創深見巧匠折肱痛定敢詭良醫方祈偃息於支離俄責驅馳於跛躄慨念重湖之今日浸憐一面之北風孔明之駐臨蒸正在破荊賊之後曹劌之戰長勺或云察魯獄之功凜受任於艱難恍聞風而興起孰主張是遂躋登玆玆蓋伏遇某官寒露淸冰泰山北斗𨿽剛不吐柔不茹卓然論事之風然過者化存者神偉甚容人之度遂使山林之深密復叨原隰之光華某敢不只若平反對揚欽卹鞭辟虺隤之陳迹濯磨鞅掌之新功元龍百尺樓知將展下牀之拜王尊九折阪某敢忘叱馭之規皈倚方長敷棻只淺

謝陳侍郎存

省愆私室方負耒以耕綿拜命公朝忽乘軺而使楚初咨詢而咨度終受察以受容稽首席間通忞閣下伏念某名浮實淺意廣才疏生平事可對人粗有聞於洓水仕太早不及學或見笑於乖崖捫心毎念於息肩回首不堪於鑄錯司馬橋乘駟豈應聞命以疾驅管城子免冠正當爲法而受惡然而兩停漢傳再黜周行皆緣一日之瑕疵自取十年之坎軻悠悠白日空懷毀瓦之思落落靑山久斷問鈞之夢不謂元日辟門之始猶在皇華遺使之中追天上之雲龍望不到此詠人間之蕉鹿意若安之血指創深見巧匠折肱痛定敢詭良醫方祈偃息於支離俄責驅馳於跛躄慨念重湖之今日浸鄰一面之北風孔明之駐臨蒸正在破荊賊之後曹劌之戰長勺或云察魯獄之功凜受命於艱難恍聞風而興起孰主張是遂濟登玆玆蓋恭遇某官拱璧元圭泰山喬嶽邇英殿之勸講總是經綸古靈槀之薦賢不遺气類遂令起廢復忝司平某敢不激厲新知濯磨舊玷沐浴蓬萊之風露昭蘇蘅芷之江山皇帝淸問何擇非人願言奉教王事靡�不遑將母倘遂陳情歸倚意長敷宣喙短

賀曹尙書孝慶【兼給事中】

選髙春伯光映夕郎劍履摩云煥淸朝之文物簪裾照日侈丹地之恩輝皷舞風雷動揺鴛鷺恭惟某官名髙二陸才備百參風雲上下之交防呵龍虎天日淸明之瑞鞭駕鳯皇春行霄潢之三麾星煥江湖之四節蘭臺璧水安定山彤管靑蒲歐陽司馬出防磨霜之鉞浩吟捲雨之簾階轉松陰旗翻栁色白馬盤陀之覲日紫囊筆橐之生風矧批敕瑣闈任朝廷之綱紀而侍言經幄啟帝學之光明用頒一命再命三命之榮特懋大書特書屢書之績卻髙麗使止西蕃馬讀靑史而猶香還諫臣敕內侍官凜淸遊其未逺必兼廣申公之十論必細陳溫國之五規要看久逺之功名盡展平生之經濟某濫巾逺服望履層霄星度文昌遙想蓬萊宮之气云行石鏡尙磨蛟龍字之碑心曲葵葵毫端艸艸

賀劉尙書黻

命渙九旒光升雙履風淸畫省準繩帝世之百工云擁仙臺刀尺周官之羣吏濡毫緑淨拜手紫微恭惟某官吞吐龍湫捲舒鴈蕩淸規映日耀西華之金晶直气摩空屹南都之鐵璧威鳯祥麟之出處慶雲瑞日之文章一防辧姦少日老泉之气識十條論事平生小範之精神自塤篪堂陛之交而黻藻帝皇之度獨到古今之未到能言天下之難言爲禦史爲諌官張膽論事眞舍人眞侍講吐辭爲經儒榮方試於一時柄用遄開於九軌乃霈三命再命之渥徑通前行後行之班細氊廣廈之席重龍泉文淵之劍二時方艱大公竭論思余安道決邊議於朝廷眞工部長蘇子容戒功臣於疆爲吏銓師發揮黃旗紫蓋之精靈盡掃枉矢攙搶之芒角前籌彪炳疊組蟬聨采石江流更展中書之略海壇沙漲遄符宰相之謡某羈足馳原阻心賀廈文昌星度衣冠徒想於後塵岣嶁雲飛艸木願濡於今雨鋪陳喙短激躍心長

賀趙侍郎月山【太平州赴召】

選表揚綸歸中持橐采石洲之明月光照海山通明殿之紅雲影揺河漢介圭覲只防弁驩如恭惟某官玉粹金剛冰懸雪跨淸廟生民之作膾炙諸公干將莫邪之鋒指麾餘子自傍天而行斗牛之渚便拔地而起湖海之樓出入兵間月柝燈棊之耿耿驅馳江上參旂井鉞之堂堂儒臣知兵從古所少天子謀帥必在其中方建纛而前千軍繞帳而不動及還笏而去二童隨馬而有餘悠悠四顧於山河落落一麾於江海嘯吟水石酹謫仙捉月之魂上下風檣訪舍人麾軍之迹慨然有神州陸沈之嘆發而爲中流擊楫之歌屬傳風景於峴山忽駭波濤於天塹長江爲備不數處可共險於酹人朝廷養兵三十年當成功於儒者乃疇庸於東掖乃趣貳於西曹太乙靈旗出陪豹尾鉤陳玉檻進逼鼇頭靑天白日鳯皇之聲名髙山深林龍虎之气勢前行爲兵部小紓帷幄之謀大本在中書亟正鈞樞之拜某濫中劇部望履修門班漢從於甘泉宮喜稱知已勒唐功於浯溪石已戒有司

賀荊湖汪制帥立信

中禁出綸上流易鎭尙書天之北斗光動玉垣荊楚國之西門勢雄鐵壁氊帷膽落旗蓋風生恭惟某官意气吳鉤胸襟彭蠡蒼龍卷四海之水援地威風巨鼇戴三神之山擎天砥柱表表二三豪傑恢恢數萬甲兵起觀江漢之危枰政急波濤之巨楫峴山落日追思羊太傅之經營江左流風孰奮管夷吾之慷慨乃易長沙之節乃髙建禮之門北繞潁沔南捲沅湘一新牙纛東達吳防西通巴蜀重整金湯然且許充國以便宜授孔明以節制眞儒無敵於天下此敵己在吾目中箭靑海弓天山槖鞬敵愾杯長河塊泰華樽俎折衝陳六月北伐之詩刻萬年中興之頌式歸幾幾晉位巖巖某隃睇齋壇阻陳賀履星輝翼軫莫隨東野之雲龍月滿關河尙策祁山之流馬衷旌揺曳舌筆單疏

廣西李經略經過迎狀

圭裳東覲牙纛西來畫鷁鏡秋懸桂林之明月繡屏帳曉拂石廩之行雲雷馭先驅天吳起舞某摩挲脫屨飛繞前茅逐東野之龍久懷上下拜北平之馬重覩傑魁

請廣帥防

傳皷上淸湘桂舟度曉舉杯邀明月楚觀生秋輒扳千乘之光華重話六年之契闊舳龍飛動豈敢爲從者之淹檣燕慇懃且爲盡故人之飲

折送諸監司巡歷防

問楚囚而返棹幸接席間傳酃淥以稱觴幾成瓦後欲洊邀於金轡恐重混於冰壺獻芹而效野人顏之厚矣折枝以奉長者禮亦宜之區區捲俎不腆僭易馳獻如沐肯畱萬有餘榮

回朱帥參

疇庸紅斾贊書油幢羅帶玉簪捲嶺麾之雲气銀濤靑壁籌湘栁之春風五朶施先七襄禮後某官舂容之度贍蔚之文颷起雷轟揭修名於千佛霜懸雪跨斂神气於九仙弓矛洛下之耆英領袖湖南之賔客月暗秋城燈明夜觀日臨仙掌煙傍衮龍小駐籌帷促歸輦路某居慚未見切幸寅同訪赤字於山尖喜陪新雨望冰壺於幕下隃結飛霞繾綣情深敷棻詞約

回劉運管志叔

周隰馳駰恍波濤之移繡祁山流馬催帷幄之運籌一介施先七襄報後某官鞭駕英雄之意气攢吸霞雨之文章云杏露桃艶神仙於蓬島燈碁月柝重賔客於湖南小泛紅蓮佇歸靑瑣某俯慚小艸仰辱儷花逢故人於瀟湘尙珎金玉毀天孫於云漢莫報襜褕

回葉茶場

車來今雨載徵濡轡之塵旗展春山逺聽杖藜之句感君雙尺華我六絲捧云漢之織裳莫將瑤報撫波濤之舊繡回借瑱規

賀桂陽劉守

防綸鼇掖作鎭熊湘天上仙班猶帶觚稜之月湖南道院新行茶防之春條貫昭蘇耄倪驩舞恭惟某官眞霄漢士爲文章翁神五老之風煙揷天秀色卷三神之霧雨搏海壯圖自騰翔殿角之云已錯落班心之玉飽看芙蓉之輝媚尋歸芍藥之從容記大史之名山金匱石室籌將軍之武庫紫電淸霜小橫桂水之煙歡戲萊衣之防乘騏驥道夫路雷動先聲驅蛇龍放之菹春生敏手歌鼎鼎綈召堂堂某息蔭載騏叨恩便養東馳西驚迹將逺於江湖夜醉曉行心相望於霄漢輪囷抒謝槀稭包羞

賀寶慶王守

丹詔起家彤幨就國跨茅山鶴來從勾曲之洞天分竹使符出領濂溪之霽月感先未識樂在寅同恭惟某官鴈蕩孤峯梅溪的激龍湫而和妙墨箋古史倚相之書執牛耳而主齊盟負太學何蕃之望大車九軌砥柱百川峩峩天上之神仙佩蒼鳴曉纚纚水邊之花气防畫闈春風行蘭國之江山燠轉梅峯之艸木銀菟出色畫鹿生光川暖玻瓈小駐揷天之紅斾花深翡翠佇馳度漢之紫泥某舊繡顏新麾照眼九州地接獨先鄰燭之光一水江連聽今之頌衷旌揺曳舌筆單疏

賀道州王守

鳯檢揚庭熊旂赴鎭翩翩趙公子星煥九霄粲粲元道州風行千里騷蘭香度童竹歡傳恭惟某官簫鐘瑤簴之音金井玉輪之操當家淸白撫千佛之靑氊上界防蒼接九仙之玉佩出則蟺蜿於湖海入而黼黻於周行衣冠照須女之珠樽俎總從戎之柝捲紫電淸霜之气主光風霽月之盟駈龍蛇放之菹春生敏手乘騏驥當夫道雷動驩聲發防刄於新硎走神丸於迅阪民歌來暮公快行春香防凝淸和墨剰吟於碧落璽書照渥追鋒促覲於紅雲某鼯技已窮牡驅何補九州襟帶喜親鄰燭之輝萬井旌旗滿聽今之頌溶溶新雨亹亹下風

賀永州袁守交割

春生騎竹吉耀菟銀揚照軫之旌旗布先庚之條貫風行千里庭迅三吾某喜滌籕之辰良卽盍簪而申慶亟馳頴預訊轅和

回前人

懷紱湘源榮分半竹飛書楚觀光挹前茅爲華緑淨之江山猶帶紫淸之煙霧沸歡聲於稚籜浮喜气於寒薌瞻鸞鵠於北平跫然擊節爲雲龍於東野幸甚執鞭槀稭占酧輪囷覿謝

請雷州虞守

領紱海邦低簪楚觀太史防金石契闊十年故人逢瀟湘防並一日喜來今雨願款淸風

送前人別禮

剪燭空涼喜話巴山之雨解維浩莫追溟海之風隃聞傳鼓之麾呵曷究執祛之繾綣折梅花於岣嶁愧我騷騷隨雲气於蓬萊爲君娓娓

回諸郡守冬

陽气應黃鐘時哉南至兵衞森畫防貺我東風昭黼黻於魯臺噓塵埃於楚觀恭惟某官陽明人物雷動聲名麗曉旌旗照映壺冰之防行春鼓角發舒圭影之和近七日之朋來進三朝之元防某坐馳梅影隃借蕓香宮綫添長正靦顏於挹繡雲門入奏惟洗耳於歌襦

回諸郡送年酒

開荊楚之畫雞舊梅如夢賦蘇州之淸燕新麯生香挹宮錦之淋漓醉屠蘇之先後從太守樂知同元日之春爲細民斟願廣東風之賜

回諸郡賀年

條風開獻節雄律鳴春防衞森淸香雌堂麗曉茨梁介祉艸木生輝恭惟某官气度陽明精神雷動玉珂舊影光揺白獸之尊皂蓋淸塵彩照蒼龍之角小聽歌襦之暖卽來召綍之溫某坐閱一基隃瞻五馬回車云近方懷卭阪之思化犢日長尙味海瀕之譜

送徐權府折俎

舟溯鴈回載沐瀟湘之雨雲連燕寢渴陪桃李之春恐廢聽棠薄言羞藻乞爲寒水玉恨莫對於冰淸走置錦屠蘇敢坐將於酃緑

回前人請宴折俎

防浦乍歸沐東風之飛錦鈴齋相望荷北海之開樽淸來畫防之香緑折瓊芝之艸碧筩隃捲如坐使君之林玉案無酬有愧美人之繡

回前人送轉官折俎

影縻下隰奚補毫釐步進員階忽僥分寸正自憐於磨蟻乃特枉於緘魚感折寄之慇懃佩相期之汗漫共明月千里肯分此光賦終日七襄若何爲報

回前人送冬

陽气應黃鐘時哉南至兵衞森畫防貺我東風昭黼黻於魯云噓塵埃於楚觀蕓香在手梅意彌襟日表迎長正靦顏於把繡雷鞀入奏惟洗耳於歌襦

回柯權郡謝舉薦

爲仲舉題坐彼美監州薦侯喜有詩薄言報國度淸風於燕寢灑今雨於鴈回大丈夫卽眞佇膺兔紱我鄕人未免聊謝貂褕

回前人賀得贑

對岣嶁之行雲何功將指沐崆峒之新雨爲飬叨恩志甫遂於循陔音首勤於傳驛某官以錦裳手誦緇衣詩王事靡盬豈敢定居同心心而體國君子不匱永錫爾類推老老以及人遂令回卭阪之車亦猥捧江城之檄某感深烏哺愧�鵜濡顧影躊踷漸有云東西之迹懷人飛越相望斗南北之輝

回李潭倅謝上

渥渙紫泥光紆朱紱蓬萊雲气隨太祝之輕裘湘水月明照監州之緹軾玆憑回鴈薄謝來魚某官大雅孤標眞淸偉度玉珂金鑰聨天上之神仙靑壁銀濤重湖南之賔客佇攜風幘歸趂星靴某隃奉儷花相輝芳杜拂山尖之科斗敬襲淸霜聽江上之琵琶更傳白雪

回諸郡倅賀冬

九寸黃鐘律和動緹帷五丈畫堂旗春生錦段蕓香在手梅意彌某官气類陽明精神冰防賡庾樓之曲聲徹雷鞀續湓浦之吟文裁宮綫淸露曉濡於驥尾韶風夜度於鴛行某隅繡何工屏泥借潤瀟湘波暖照明月於胡牀岣嶁煙寒倚行雲於仙韈

回諸郡倅賀正

攝提貞孟陬靑規絢防風流半刺史朱紱生輝陽徳斯升元气之防恭惟某官聲名雷動气度春溫緹軾淸塵色照蒼龍之角玉珂舊影光揺白獸之樽小分千里之辰旌卽下十行之夘詔某坐驚歲始隃贊州端波暖江湖求趣東西之駕風和山水相望南北之樓

回諸簽幕賀冬

黃鐘陽气應緹幔香深冰壺幕下淸彩毫燠轉蕓香在手梅意彌襟某官气類陽明聲名雷動胸蟠五色捲舒宮綫之紋音度九韶出入云和之瑟小分光於烏幕卽翔舞於鴛行某軫野相望繡隅何補招呼和气隃看仙韈之華上下春輝密贊賔帷之勝

回諸司諸郡幕賀正

閱雞戶之年頓驚元日賞龍門之雪隃企光風暖透荔蕓意行蘭芷某官聲名雷動气度春融緑幕生輝光照龍杓之彩朱奏雅音諧鳯律之陽衣冠小立於金臺環佩卽趨於玉府某相逢甲換猶喜寅同夜醉曉行漸作江湖之隔雲飛川泳永言霄漢之期

回施帥準送別

望冰壺於幕下遙結飛霞映赤宇於山尖喜來垂露寵先一介禮後七襄某官冰雪孤標雲霄名閱玉珂金鑰接江左之衣冠靑壁銀濤贊山南之鼎軸籌帷小駐輦路遄歸某服膺夾袋之儲決意緇衣之好南轅北轍迹遽隔於江湖左弭右鞬心相期於霄漢輪囷欲謝槀稭是慚

回洪準遣到任

衮鉞掄材油幢防渥花明湘水分曉月於紅牙柝靜郾城生春風於色筆一箋愧後六儷施先某官威鳯鳴陽神駒奔電貂金奕奕發五彩之芝英簪玳翹翹結九歌之蘭佩小駐淸壺之下卽陪赤舄之東某隃企芳塵喜聞新雨從軍古云樂剰羨燈棊織女不成章莫酧裳錦

回趙檢法

馳絲無補愧行湘水之春贊幕多奇逺灑縉雲之雪施先一介禮後七襄某官瑚璉英姿泉阿神物洛陽龍門之淸賞吞吐風雲軒轅鳯樂之妙音鏗鍧金石小防緑水卽近紅雲某久徯寅同未諧辰見云云

回諸郡教官賀冬

吹琯動浮灰時哉南至講道出新貫貺我東風梅意彌襟蕓香在手某官精神冰凜气類陽明文鐸聲揚一片雲和之瑟書氊色麗五花宮綫之紋徑攜三鱣之春入慶六鼇之曉某何功把繡徒愧織裳岣嶁煙寒自笑庭揚之影瀟湘波暖第傳泮藻之淸

回諸郡教官送別

星馳隰轡宮浮棘影之塵日麗堂氊喜邇槐陰之翠輒憑回鴈占謝來魚某官蓬萊文章華嶽瑚璉曉開云纚纚聲猷淸涖泮芹源源教思聊汲淸湘而變鄒魯行瞻黃繖而講唐虞某將指何功同心有味南轅北轍迹似逺於江湖左圖右書情相期於霄漢

回桂陽劉教授

日麗鱣堂喜近枌楡之翠星華鴈嶠有來芹藻之淸知在歲寒舞慚地窄謂艸木吾味賦聊誦於梅花毋金玉爾音振隃聆於杏鐸七襄匪報三宥爲榮

回林教授

時雨鶴峯新蕤度曉淸風鴈嶠塵臬生秋不言而意己傳未識而气先感謂艸木吾味賦聊誦於梅花毋金玉爾音振隃聆於杏鐸

回張教授

春滿鱣堂覃藻芹之教思書來鴈嶠出艸木之味言先舉所知豈非吾願南轅北轍迹遽逺於江湖左弭右鞬心相期於霄漢

回胡山長

挹西山之新雨如見其人納北窻之淸風喜有此客亟憑回鴈占謝來魚某官蓬萊文章華嶽瑚璉曉開云杏文采九霄淸照川花書香五色重濯濂泉而浴洙泗行趨廣廈而講唐虞某恍舊繡之濡絲捧儷花之盈防永爲好也愧莫稱於報瓊能無誨乎尙有聞於振鐸

回邢山長

開帝館之云秋蕤度曉織天孫之錦晴綺絢空一介施先七襄禮後某官岷峨鋒鍔蓬萊文章紅杏碧桃艶神仙於天上粉墻紫界重賔客於湖南小對檐花卽歸院栁某幸償未見且賀寅同自笑黔驢難策再衰之鈍相逢衡鴈願聞三益之規

回衡州江判官

從軍帷幄欣云近於蓬萊贈我瓊瑤喜露承於霄漢施先一介禮後七襄某官玉尺懸冰金莖淪露紫霄縻頂扶揺溟海之風緑水彯纓談笑郾城之月佇看飛鶚卽遂造鴛某欣捧色絲有華舊綉擷瀟湘之艸隃寄鴈回望江漢之云莫將貂報

回趙判官

芙蓉幕畫見推三語之淸桑梓年情僅效一言之鴈舞袖方慚於地窄織裳乃遂於云來瀟湘逢故人薄酬今雨霄漢瞻佳士徒竚下風

回郭判官

云近熊山有美芙蓉之影書來鴈嶠頓生杜若之香三語施先七襄愧後某官瑚文采冰雪聰明空冀比之羣神行贔屭望湖南之幕鋒淬鉅鉟小贊凝森遄班淸切某偶諧聚軫多幸同寅意重冰淸深謝宜敖之句贈隆錦織莫酬幼婦之辭

回陳撫屬張監倉

馳絲何補媿岣嶁之春風畫幕多奇賁瀟湘之華月施先一介禮後七襄某官絕俗精神識時俊傑洛陽龍門之淸賞吞吐雲煙軒轅鳯樂之好音鏗鍧金石少憑玉帳卽覲璧璫某多幸寅同有懷未見南轅北轍迹似間於江湖左弭右鞬心相斯於霄漢

回黎知錄李司理

駈馳逺使空搴杜若之云俊逸參軍辱贈梅花之雪舞慚地窄知在歲寒某官巧鑄鉅鉟淸摩贔屭剛風度筆廣平賦之淋漓寒露照襟何遜詩之灑落小需鞠艸卽看攢花某共客瀟湘期君霄漢重緹錦段莫酬明月之珠空羨紫鱗擬結橫江之网

回永州司理司戶

梅花鐵石心相知己晚金薤琳瑯字多謝何厪味也同吾惠而好我緇兮又攺嘆舞袖之地寒白也不羣喜錄屏之天近

回謝司法

星馳周隰將爲養以懷歸春度燕臺乃覽輝而來下載憑回鴈薄謝來魚某官華嶽淸冰海水明月鏗鍧金石軒轅鳯樂之好音上下風雲洛陽龍門之淸賞小吟蕖緑徑照藜靑某夙幸同寅隃瞻聚軫南轅北轍𨿽遽隔於江湖左弭右鞬正相期於霄漢

回諸縣宰賀冬

觀臺云物曉看五色之書彭澤風流春度一同之詠駢花委艶芳杜生香某官气類陽明精神冰潔霞飛錦織捲舒宮綫之紋春落聲上下云和之瑟佇翔鳬影晉簉鵷行某邇只畫簾翛然隅繡撫庭揚於岣嶁空負分陰培浦栁於瀟湘隃看一碧

回諸縣宰賀正

攝提貞孟陬八荒開壽連城得茂宰萬象皆春花栁無私茨梁有慶某官聲名雷動韻度天和文艶錦機光照龍杓之彩風生玉軫音諧鳯律之陽舒舒蒲谷之香進進蓬萊之武某坐驚甲換猶喜寅同爲秋浦官孰禦春風之舄送長沙客相望明月之舟

回衡山趙宰孟傃【謝舉陛陟】

效顰一鶚力何補於培風照眼雙鳬手忽承於垂露一謙過矣三復跫然某官文采瑚歌聲金石融峯九千餘丈气埒靑蒼郎垣二十五星光生銅墨裒時正直簡在凝嚴某借助鞭長汲淸綆短頌言美瑞知麟鳯之在郊趣覲通明戒鸞鳯兮先路

回善化韓宰

出宰山水縣喜調新琴爲織云錦裳有華舊繡載憑回鴈占謝來魚某官玉尺金方金莖晶潤融峯九千餘丈气埒靑蒼郎垣二十五星光生銅墨暫翔鳬影佇入鵷行某自賀寅同豈云未見姢姢一碧共看貫索之沈耿耿七襄莫效聨珠之報

回縣曼宰

移繡波濤愧將絲轡出宰山水先度歌隃寄鴈回敬酬魚遺某官琳珪淸越冰雪聰明云傍碧桃千丈蓬萊之光气月明緑野一簾秋浦之淸風小種縣花佇歸院栁某俯慚舊斧仰辱聨珠味黃絹之辭永爲好也乏貂楡之報受言藏之

回攸縣郭宰

舊繡塵深閱八蓂於楚觀晝簾花度飛五朶於云陽新雨同心淸冰照目某官光華尙錦盤錯投刀橫巴水之野舟肯煩期防聞楚萍之更鼔終覺分明邇只鳬飛翩其鵠立某馳駈技短磋切意長皎皎織女終不成章駕言匪報駪駪徵夫毎懷靡及尙克相規

回湘潭張權縣

云移松影調新韻於宓堂春滿桃隆來淸風於周轡懷哉今雨遺此華星小生欲相吏耶願同衷協丈夫卽爲眞耳佇聴除音一水姢娟七襄耿耿

回永興趙權縣

鶴岑琴好相望明月之心鴈嶠書來不隔同年之面以雍容之雋軌將慷慨於公車北轍南轅遽江湖之相逺左鞬右弭尙霄漢以爲期占對甚臯垂孚爲寵

回瀏陽任丞

晴紋照綬曉入新花逺素飛雲春回舊繡辱施先於一介愧禮後於七襄跂天孫之織云莫將瑤報望美人兮明月尙借瑱規

回寧逺簿到任

地鄰棲鳳喜聆千玉之吟風度鳴鸞恍聴九韶之奏縣花出色汀若生香然太乙之藜佇聽令業織天孫之錦莫敵腴施

回浟縣趙簿衡陽易尉

馳隰無功愧行雲於岣嶁佐琴有韻捧明月於瀟湘小車來映於縣花春佩相輝於岸芷某喜瞻聚軫樂在同寅北轍南轅漸覺江湖之隔左鞬右弭尙爲霄漢之期

回衡陽歐陽尉

挹春花於拂綬喜見靑撐垂星字於乘槎有華緑淨重此湖南之賔客美哉日下之神仙牲轡何功自笑再衰之技貂防莫報更求三益之規

回楊料院

司防名藩有美同年之子委書下隰聿來異事之僚峩簪玳於賔筵粲糜瓊於騷圃湖南幕貴良懷支使之賢水北價髙寧久山人之索薄憑回鴈隃謝來魚

回宋稅院萬年

篁竹嘯鼪鼠僅免失刑岣嶁拏虎螭劃傳得句怒飛鐵畫光照錦機撫劍首於漆園敢當一吷聞簫聲於赤壁莫遂倚歌

回劉學錄【胡石壁客】

我馬維駒訪岣嶁之奇字有鶯其羽發蓬萊之妙音亦來見我乎嘗有此客否某人語洗煙火書籠山川張生手持石鼔文气防緑淨揚雄自有河東賦聲透明光亟呼熊耳之云立近鼇頭之日某味同艸木影合江湖扶揺萬里南溟相期污漫上下四方東野此意輪囷

通交代寥提刑邦【號恕齋】

共審防恩象魏易節熊湘星度天囷光照武陵之雪風生春繡神開衡嶽之雲翠蕩淩煙華絲絢曉恭惟某官傳心正學行世淸規雲霄閥之髙寒蜿蜒浦劍湖海樓之突兀坱圠參旗屹砥柱於中流行大車於九軌出擁康沂之駕入提建禮之門犀監重弓武絢將軍之電金曹曳組輝聨須女之珠佩聲雜遝於蓬萊麾影橫斜於牛斗誰謂寒露淸冰之勝屑爲春山暑露之行收海若之波濤定夫正學布淛江之雨露朱子常平便當跨汗漫而擺雷硠於以經駘蕩而出馺樂屬天顏之西顧念民命於南維不有仁人孰長王國乃輟神仙於海上乃移星宿於軫中惟君子之祥刑自聖門之恕學推廣不寃之條貫發揮無訟之本原轉陽和於芙容薜荔之間沛生意於槢接桁楊之外蓋以臯防之長者而行孔孟之本心皇華咨度咨詢盡展平反之業淸問惟明惟畏卽陪啟沃之聨某久把短鑱偶塵繡斧撫王事而集苞杞坐隔白雲望美人而結幽蘭喜逢今雨俯仰十年之同味夤緣百世之交情尊叱馭陽回車豈是秋春之鴻燕貢彈冠朱結綬尙將上下於雲龍意筆疏單衷旌揺曳

與袁州安守到狀

叨符便養假道言歸西水分江喜接九河之潤東雲捲雨重瞻三峽之春卽遂摳趨預深欣抃

回袁守不赴請

馳白雲之下幸甚假途捲今雨而來言將授館華之典刑甚厚淸風之籩豆有加薄言還歸何速卭崍之馭願安承教第懷臺峽之春方命負慚嗣音抒謝

回交代權贑州孫提刑炳炎

南節易麾爲慈親而拜命西臺就牧屈膚使以論交溫朝花雨別之盟惜堂艸春暉之色施先一介禮後七襄恭惟某官大雅風流眞淸人物冰懸雪跨吐吞禹穴之玉書鳯躍韶鳴鏗戛天臺之金賦雷轟欻起山立徐行巍冠參卿月之班雜佩峻郎星之直侍女護衣雞人傳箭擬翠殿之賦詩衞兵森防燕寢凝香肯芝山之攜酒豈弟十萬家之春意精神三百里之湖光前席興思此佳吏部西人則曰眞好監司寧遲履接於星辰便報緩行於霄漢春風扉影艸臥桁楊夜雨灘聲云銷貫索暫屈玻瓈之六轡更聨虹玉之半符昔淸獻典州而三川之琴有韻而濂溪行部則五嶺之獄無寃毎惟八境之有緣皆著兩賢之遺迹盛徳可稱於百世明公乃合於一人麾蕩照江劍刀易俗玉節靑絲纜小駐虎頭白馬金盤陀遄陪豹尾某無功將指有味陳情王陽回刺史車庶乎爲子毛義捧郡守檄專以爲親昔隨振鷺之英遊今忝傳之雅好夣回舊繡恍慚揚秕之前手挹新符早托絕塵之後防趣綸之來下辱飛檄之逺臨皇華之禮有加南陔之詩復作安有十一州之防察屑爲二千石之交承行縣錄平反喜不隔望云之舍詣府受約束願遂依近月之臺舌筆單疏衷旌揺曳

回陳侍郎篤齋

回車卭阪請自效於林烏得郡江南取已捐之竹馬綢繆錦制緹襲衮華恭惟某官麾斥八極之風雷捲懷九天之星斗古靈神中之槀屢薦時賢溫公洛下之評不遺人物遂使忝求芻之寄從而諧啜菽之私某半竹奚堪儷花甚寵想五畆靑山之樂願請訂金懷四方明月之詩曷酬贈璧

賀曽京尹淵子【號畱逺】

露綸渙渥星履陞華東澗西瀍冠十連之元帥南昌北斗表六典之地官丹屏雲開紅牙日麗某官抉分云漢吞吐江湖直气摩空金天晶之錯落淸規照世玉井水之甘寒自噦噦於鸞聲遄峩峩乎豸角文章大手南丰先生政事十條小範老子袖出摩霜之鉞坐吟捲雨之簾眞侍從歸拜於甘泉慈父母來臨於京兆乃由太乙徑陟文昌冰懸雪跨而朝望孚日暖潮平而民气樂儼衣冠於建禮坐鎭千畿籌帷幄於延和遄歸兩地某喜傳除綍阻趂賀綦五緯明霄望龍泉之秋色九河流潤懷虹翠之春暉

回曽主簿淸老【曽玉堂秀溪之孫】

千里明月隃企停鸞一字華星劃開湧翠惠而好我粲然有文某官地冑穹華天資潤美北平王之閥閱梧竹蒼蒼東山民之衣冠芝蘭奕奕盍騎麒麟而淩厲乃從猿鶴以徜徉展也怒飛翩其孰禦某頃馳楚傳切志綿田卭阪回車庶乎爲子江城捧檄正以便親永懷寸艸之暉更感粲花之寵式相好矣莫酧錦繡段之華遡洄從之如此玻瓈江之碧

回吉州權府賀新除

某寢防棨座倐被絹封身到木天誤辱九重之眷詞垂金薤過蒙十部之臨方切循墻敢勤褒衮蓋如庸晚徒抱迂愚山林自分於投深畎畝空存於愛上朝淸道泰幸遭際於明時小往大來慶挽回於正气猥令忝竊例沐登崇恭惟某官瑞毓長庚福移子駿家有甘棠之笏凜凜典刑人蒙別駕之春陶陶生遂適郡符之初綰覩帝綍之誤頒蓋惟大夫之曰賢遂令小子之有造正明一字恐慚讀祕閣之書肅使載還尙擬致監州之謝

回吉守李寺丞芾

光膺芝檢榮剖竹符吉爲大邦望二天之正急公有異政爲百姓而一來新令風馳歡聲雷動恭惟某官雪山冰壑天球河圖居南嶽風土之奇夙鐘淸淑得西堂議論之正綽著典刑早啟雋途薦升華貫天官宮正持衡稍食之平穡臣司農挈領扈丞之重惟絕海迅颿可以開鯨浸惟倚天長劍可以破浮雲故當搶攘杌之秋常任撫字澄淸之寄昔四郊洶洶帝毎興當饋之嗟今二水湯湯公迄收按堵之效惟我廬陵郡之劇爲今東蒙主之難莫非王事我獨賢勞旁諸縮手所謂世臣必有喬木上遂傾心向來二千石之除曽擬六一翁之裏惟蒼生之有福故珠浦之重還期防余間𨿽異坡老作詩之舊道理最大喜聞韓王有徳之言今庶幾乎侯來暮矣靑原鷺渚未容坐席之溫紫殿鵷班正恐召環之速某幸備受防之數得同載道之歡已進迓於前驅乃退慚於後至欲陳情而未果先賜汗而謂何謝劉公紙書姑附鴻翔之便望皇甫壁記卽修燕賀之恭向戀深深敷陳防旣

回前人

某薦蒙顓翰再遺駢緘辭遜一出於肺肝義理各存於肯綮螺浦之珠旣去復返足以爲奇夜光之璧無因至前受之甚懼輒裁尺素庸敍寸丹仰冀融淸俯埀澄察

回前人送冬禮

周曆紀正魯臺書至袴謡雷動恰先七日之來棨座春生共慶一陽之長頌聲盈耳和气滿城某未薦賀言猥厪餽禮岸容待臘正棲寂寞之濱谷律先春多謝溫存之貺赧然登受略此控酧余俟別陳仰幹情亮

回黃主簿

伏以春花如水驚三紀之流光夏緑滿園又一年之初度方拾薪而煮瀑卽嚼茗而咽花敢意一謙有來多貺厚之廚珍以起其牢落將之篚實以申其慇懃童喜相誇爲裏中之羊酒兒癡不了笑門外之桑蓬拜而受之我之懷矣輪囷感臆拍塞謝言

回監魁錢升叟賀新除

天祥偶膺光寵實沐庇庥將爲行人之辭先承君子之餽樽來工部有光臨別之桮荷鵝贈右軍以比大鳴於鴈木登嘉以往感徳惟深姑此占酧嗣容稟謝伏乞臺照

賀府簿錢升叟

玆審錫命中朝職書大府密運良畫協贊大功伏惟慶愜天祥正深防賴倍切忻愉函此敍賀切幾委照

回大庾縣尉劉天聲

昨因歸雁獲附殷勤歲月如馳曠音弗嗣五朶雲箋翩翩復來山林那記初度桑梓拳拳黼藻過矣就審一麾知已三尺司平揚州梅花何如庾嶺本色吟哦小駐倚聽橫飛庭實磊落分不得拜興言逺意若之何速之肅使知慚襄拜不敏何當裔狀

文山集卷十一

欽定四庫全書

文山集卷十二

宋文天祥撰

記

吉州州學貢士莊記

物之在天地間自銖粟以上莫不有主名獨貢士莊所儲以擬夫三嵗大比士之送上春官者有司不知誰宜得之取什伯於千萬亦無敢自必爲己得其予奪之殆有物焉逸史稱隋末一書生所居抵官庫有數萬錢欲取之神人訶之曰此尉遲公錢也泉者天之利器惟天能以與人則夫任貢士莊者殆爲天守利器以俟夫天之所以與人者充是心以往眞無所爲而爲之其爲仁豈不至而爲義豈不盡乎咸淳六年簡池趙君必禴來爲廬陵教授作興斯文教養畢具則按貢士莊之舊稽其所出內嵗錢谷幾何廬陵士甲江右一科數路資送四五百人裒多益寡稱物平施末之云耳於是有增田之議一之日置尹氏租爲米八十斛二之日置彭氏租爲米一千一百九十二斛趙君猶以爲未足則曰傳而益之其來者之事哉添差教授畨陽程君申之繼至相與詣郡請蠲賦吏持難易閣弗下永嘉繆侯元徳甫下車二君申其請侯慨然曰柰何與吾黨校乎復之不崇朝予聞而異之以爲侯與廣文之用心皆所以奉天道之不及者也古之爵人言必稱天國家謹惜名器自他蹊者悉名僥幸惟進士科使四方寒畯操瓢而進付得失於外有司而定髙下於殿陛之親擢公卿大夫由此其選當是時天子宰相一不容心於其間予嘗謂今之世惟科舉一事爲有天道行焉士修於家試於鄕如探籌然以信夫天命之所遭而爲貢士計者積倉裹糧共其道路先事而爲之備隨天命之所與而後與之是心也豈復有內交要譽之私哉予故曰皆所以奉天道之不及者也是宜書且云取士於天下將以爲天下用人之常情其窮也不爲利疚則其逹也不可以非義屈後之臨大節斷大事決非異時簞食豆羮見於色者之所能也夫使郡國上其賢能而漢人續食之意隠然寄於學校士得以直走行都而無僕馬后顧所望於人也輕則所以全於己也大是邦學者世修歐周之業人負胡楊之气如有用我執此以往是舉也世道防有賴焉蓋益可書也己是莊創始於尙書胡公槻於學者米二千二百斛有奇前丞相葉公夢鼎爲郡增六百三十斛有奇前教官黃君愷伯增一千三百六十斛有奇前趙侯與椯增四百一十斛有奇自二教創後施君郁鄭君師臯增二百五十斛有奇合今所增通爲米六千一百斛有奇以學諭提防莊事劉少南張敏子云八年八月記

吉州右院獄空記

吉州右司理院廼開慶元年五月獄空九月又空明年五月又空吉爲州凡三獄曰州院曰左司理院右院其一也方千里之國未易爲理而物之不齊其情固然省刑罰止獄訟賢者𨿽欲爲之而格於其勢之所不可長老傳說以爲自南渡百餘年惟乾道庚寅嘉定甲申獄嘗空乾道事不知何如嘉定間南昌張別駕被防攝廬陵郡初張宰淸江得米南宮獄空二字勒諸瑉以詔不朽洎來吉摹本徧付諸獄不三月遂皆以空告由今推之謂長民者一念之善感召和气可也上有所好下從而逢之是未可知夫以百餘年兩見之事可謂稀濶而其可疑又如此然則𨿽謂之絕無僅有可也今司理君爲政寛允嘗平反死事二法應賞君不自以爲功當路論功亦不及人謂君超然利害之表君曰吾盡吾心而己而何賞之較君實有愛人利物之心哀矜庻獄無所不用其至人人自以爲不寃獄空遂爲常君書三考代者未至嵗月有奇獄空之事其二在考內其一在代時院之設久矣官此者幾人得闕而來受替而去其間可紀之盛百餘年僅僅兩見今君受任三考己能配此曠絕之蹤而書滿己後迄臻三美君職於其事可謂能無愧矣此而不書後將何觀𨿽然予嘗上下世變觀之自畫像之化逺人心之朴日以散惟成康時曰刑措不式漢文時幾致刑措下此則唐初死囚歸獄之事人以爲奇蓋唐虞後至今三千餘年而斷獄之省數不過三四海之大兆民之眾不可以一院比也然聖人得國而爲之持之以道使民遷善逺罪而不自知其效驗近卜於期月三年而逺亦不過於必世夫古今刑措之日旣如此其難而區區空一院之獄又如此其不數聖人之志其遂不可行邪𨿽然由君之事則百餘年間職業之可書曽不一再而君以嵗月爲之有餘天下事信不可爲乎神而明之存乎其人此予所以初爲世道感而以其尙可爲者深幸也嗚呼君其毋以自足哉君姓洪名松龍嚴陵人

龍泉縣太霄觀梓潼祠記

龍泉邑治左出門行數百步有太霄老子宮焉辛酉之春予登其巓四山拱趍天宇髙曠會令方營度作梓潼君君祠邀予爲字曰元皇之殿旣爲從事六月殿成明年令若士以書諗曰役之初興君實來辱爲之書請卒記之邑爲吉上游山川淸拔民秀而文天聖以來髙科鼎鼎出有位至侍從以忠直自奮尙論文獻者歸焉維郴實接壤桴鼔數震令初至適江上有警郴防益乘以噪周旋軍旅不得以間事平令謂吾幸爲禮義邑𨿽倥傯不容不爲俗化地況少須暇乎稽諸圖志庭廟鱗立吾黨之士獨無所敬祀會賔興詔下乃進諸生謀曰今三嵗大比試者以文進將文而己乎意必有造命之神執其予奪於形聲之表者蓋元皇是也士之所自爲行爲上文次之神所校壹是法合此者陟違此者黜人謂選舉之權屬之有司不知神之定之也久矣蜀山七曲神所宅之國衣冠文物莽爲風塵惟神元命寔始吳會英靈赫赫將從君父所在而依之是以江湖以南神迹多著此固士之所當欽崇而景仰者捨而不祠惟缺典是懼議遂決予按詩曰相在爾室尙不愧於屋漏又曰昊天曰明及爾出王昊天曰旦及爾遊衍夫人一動之防必有神明焉得其情於幽隠易肆之地玆其所以體物而不可遺也惟經傳統謂之神未有所指名近世貴進士科士以得失爲病自元皇廟食於是始有司桂籍之說化書所謂九十四化變遷推移曠千百嵗𨿽渉於不可測知然神生爲忠臣孝子歿爲元皇眞人取士本末實昉於人心義理之正明有禮樂幽有鬼神果哉其不誣矣孟子曰天爵仁義忠信人爵公卿大夫古之人修其天爵而人爵從之聖賢不語怪而教人先內後外未嘗非神之意神𨿽遊於太虛而考徳問業初無戾於聖賢之言其在祭法茍有以明民成教宜與祀典則神之有祠豈緇黃之宮之埒邑有先民典刑大冠逢掖爭志策勵爲臣止忠爲子止孝此其內心固油然不自已而況髙山仰止明神在前則其戒謹恐懼工力當倍他日拔起諸生彬彬知名則居公卿大夫之位必將有仁義忠信之人令之此舉於人才甚有功於方來世道非無所關系豈曰以區區科目望其人而惠徼福於神之一顧哉祠翼殿以廡丹堊具鐘鼓供器如式像設居中內而父母婦子事親之道孝之屬也外而侍禦僕從爲臣之道忠之屬也費錢七十萬有奇十萬爲令俸余裒多迄於成觀下古曰龍頭裏因其名爲坊扁額校書郎姚君勉筆也令方爲逺者計防用積余市田以奉祠事繼今邑之士其受令之賜永永無斁令陳氏名升三山人初攝事繼辟今任云

文山觀大水記

自文山門而入道萬松下至天圖畫一江橫其前行數百步盡一嶺爲松江亭亭接堤二千尺盡處爲障東橋橋外數十步爲道體堂自堂之右循嶺而登爲銀灣臨江最髙處也銀灣之上有亭曰白石靑崖曰六月雪有橋曰兩峯之間而止焉天圖畫居其西兩峯之間居其東東西相望二三里此文山濵江一直之大槪也戊辰嵗余自禁廬罷歸日往來徜徉其間蓋開山至是兩年餘矣五月十四日大水報者至時館中有臨川杜伯揚義山蕭敬夫吾裏之士以大學試羣走京師惟孫子安未嘗往輙呼馬戒車與二客疾馳觀焉而約子安後至未至天圖畫其聲如疾風暴雷轟豗震蕩而不可禦臨岸側目不得注視而隔江之秧畦菜隴悉爲洪流矣及松江亭亭之對爲洲洲故垤然隆起及是僅有洲頂而首尾俱失老松數十本及水者爭相跛曳有偃蹇不伏之狀至障東橋坐而面上游水從六月雪而下如建瓴千萬丈洶湧澎湃直送乎吾前異哉至道體堂堂前石林立舊浮出水面如有力者一夜負去酒數行使人六月雪可進與否圍棋以待之復命曰水斷道遂止如銀灣山勢回曲水至此而旋前是立亭以據委折之會乃不知一覽東西二三里而水之情狀無一可逃遁故自今而言則銀灣遂爲觀瀾之絕奇矣坐亭上相與諧謔賦唐律一章縱其體狀期盡其气力以庶幾其萬一予曰風雨移三峽雷霆擘兩山伯揚曰雷霆眞自地中出河漢莫從天上翻敬夫曰八風捲地翻雷穴萬甲從天驟雪惟子安素不作詩聞吾三人語有會於其中輒拍掌捋須捧腹頓足笑絕欲倒蓋有淵明之琴趣焉倚闌逾時詭異卓絕之觀不可終極而漸吿晚矣乃令車馬從後四人擕手徐步而出及家而耳目顫手足飛動形神不自寧者久之他日予讀蘭亭記見其感物興懷一欣一戚隨時變遷予最愛其說客曰羲之信非曠逹者夫富貴貧賤屈伸得喪皆有足樂蓋於其心而境不與焉欣於今而防其前欣於後則防其今前非有餘後非不足是故君子無入而不自得豈以昔而樂今而悲而動心於俯仰之間哉予憮然有間自予得此山予之所欣日新而月異不知其幾矣人生適意耳如今日所遇霄壤間萬物無以易此前之所欣所過者化己不可追紀予意夫後之所欣者至則今之所欣者又忽焉防之故忽起奮筆乘興而爲之記且諗同遊者發一噱

鄒文叔垂芳堂記

吾鄕上游有佳木連理生於鄒公長者之地不知幾何年益公取以補廬陵圖志木濵水如老蛟夭矯有騰驤怒起之勢咸淳八年秋一夕大雷電以風木隨水而飛又二年秋有蓮一蔕雙華出於文叔北窗下苔池中文叔長者曽孫也連理表章於幹淳間鄒氏始享有其瑞予聞長者一再傳皆恂恂友愛同气並根旣碩且蕃實生來仍今文叔之庭二季競爽兩孫端美天將昌之其殆視同穎兩岐絪緼坱圠而未有己乎文叔喜而命予題其堂曰垂芳夫一艸一木之防比於太虛僅同毛髮而鄂不韡韡兄弟之親小雅所爲賦也於吾心得無感乎予旦夕尙徘徊新堂爲君賡棠棣之一章

李氏族譜亭記

蘇老泉有族譜引又有族譜亭記引専言父祖子孫出於一本不可忽防記則以鄕人不義不睦者爲戒愚嘗謂引之詞極論骨肉之所從而動其內心之愛此宜與賢者道至於記之所載其言他人戕賊之故而惟恐族陷於不淑羞惡之心人皆有之則此訓又親切焉西山李氏家於龍泉數百年先世有諱谷者與潁濵遊老泉之譜引自以爲得於面授而切意其亭記尙未及見也今其族放蘇氏作族譜亭以不防先世潁濵之交以庻幾老泉之意有名繼祖者又修復之以紹前志爲予求序予爲之書而樂道其美夫其譜引先世旣自得之以遺其子孫今其子孫固巳識先世之用心矣予猶以爲未也則吿諸繼祖嵗時聚族拜奠亭下更願與蘇公亭記各各觀誦一過使爲長上者復申吿之曰謹毋爲鄕之某人者

蕭氏梅亭記

廬陵貢士蕭元亨江西帥平林公之孫贛州龍南縣丞之子蚤孤有立克肖厥世於其讀書遊息之暇有自得焉乃作亭於屋之西偏周之以徑被徑以梅亭後有廊有詩畫壁間前方池廣五尺飼魚而觀之鄰墻古樹蔽虧映帶淸風徐來明月時至君領客於此上下談笑客多乃祖父舊遊而君樂從之稱其家兒也君名亭曰梅而屬其客請記於予予昔者登平林公之門入其園臺觀沼渚卉木竹石曲折靡曼登覽幽逺公緩步徐坐杯酒流行古君子也退從贊府與其次子江陵支使昂然野鶴粲然華星南金荊玉應接不暇佳公子也今是園也亭館日以完美艸樹日以茂密元亨兄弟又從而增大之夫髙臺曲池百嵗倐忽此孟嘗君之所以感慨於雍門周者也予於君不十年間俯仰三世昔也念其門之遭今也賀斯園之幸則吿於元享曰天地閉塞而成冬萬物棣通而爲春方其閉塞也陰風觱栗寒气贔屭眾芳景滅萬木僵立何其防也及其棣通也木石所壓霜露所濡土膏墳起芽甲怒長何其盛也天地生意無間容息當其己閉塞之後未棣通之前於是而梅出焉天地生物之心是之謂仁則夫倡天地之仁者蓋自梅始今君之樂斯亭而賞斯梅也其何以哉天地莫不有初萬物莫不有初人事莫不有初人心莫不有初君從其初心而充之無非仁者使梅而有知吾知其爲君欣然矣昔東坡記靈壁張氏園亭推本其先人之澤而拳拳然望其子孫且將買田泗上以與張氏遊焉予里人辱君好舊矣宜其甚於坡之愛張氏也

衡州耒陽縣進士題名記

衡州進士題名記設於學耒陽焉去年曆兵火浸湮毀來陽宰郴江王某始與其士刻石邑庠以自爲一同人物記邦人郁林教授周君道興介予曰縣之立是碑屬嵗大比將作興士气也兾子爲之記予嘉其勤不得辭按衡進士姓名可考者自祥符省元鄭向而始景祐八人俱擢第郡人侈爲渾化時耒陽居其三嘉定郡貢十八人來陽又半之間嵗往往多得士今邑人於花州之防翹乎其未憗也𨿽然科第之末不足爲儒者道天下事固有大於此者矣衡有石鼓書院朱文公實爲記其論世俗之書進取之業以爲志於已者所羞言至謂學校科舉之害不可以是爲適然而莫之救先生所以正人心破俗學者頎乎其至也前輩之流風未逺學者之分內何限屬邑之士其得無所聞乎然則縣之此碑將以紀姓名也豈曰使人歆慕誇羨矻矻然爲務外之歸哉夫在上有師道則在下有善人修於家有正學則天子之庭有眞儒此令尹與凡邑之士兢兢終日而不能已者也若夫茍焉而學泛焉而仕冒焉而題則後人指之曰某也若何某也若何嗚呼是可不凜凜乎哉

撫州樂安縣進士題名記

撫領縣五進士題名記自太平興國樂公史始以迄於今班班然𨿽然此記諸郡者縣又各有記郡縣皆以本人物之出而縣又近也樂安自紹興十八年始置縣於時士文富義丰頭角嶄出志气凜然蓋文物之發越久矣三嵗大比由是而計偕者始而二三人繼而四五六七人擢奉常第者始而一人繼而二三人斯盛矣而記未立闕也予同年新贛州教授何君時以書來京師曰薦於鄕而仕於國皆士之逹也追其己往之不及記待其方來之不勝記將托諸石以詔不朽願假之一言辭不獲按圖志縣始創實割崇仁三鄕與吉之永丰一鄕斯土也蓋文明之會也山川之英扶輿淸淑之所藏是故名世出於其間歐陽子之於永丰文恭羅公之於崇仁是其人也今縣東跨西並收拾奇山水以爲一國風气磅礡且百年於此斯文之運防以張王此豈偶然之故邪𨿽然二君子所長非科第也有大焉者矣登斯記也髙山仰止景行行止當何如哉當何如哉

瑞州三賢堂記

瑞有三賢祠堂三賢余襄公蘇文定公楊文節公祠堂舊在水南闤闠景定庚午燬於兵前守嚴陵方君逢辰遷之稍西垂成而去某爲君代相遇於上饒君語及斯堂曰瑞人之敬三賢也如生二年無所於祠意閔閔焉予是以亟新之也然塗塈未畢像設未備子其成之成則爲之記某至郡旣敬奉君之教遂率諸生行釋菜禮而君書三至諗記之成某不得辭夫瑞爲郡號江西道院然在汴京盛時爲逺小故余蘇二公皆以謫至淳熙間郡去今行在所爲近而楊公江西人𨿽自蓬監出守殊不薄淮陽也地一而時不同又守郡者與他謫異然瑞人矜而相語聚曰吾郡以三賢重余公坐黨範文正蘇公坐救其兄東坡先生後又以執政坐元祐黨楊公坐爭張魏公配饗事使此三賢者皆無所坐安得辱臨吾土噫甚矣瑞人之好是懿徳也然三賢所養猶有可得而竊窺者乎範公忤呂丞相而去也未幾復用前日寅緣被斥者以次召還襄公自瑞徙秦乃獨請嶺南便郡以歸愈去愈逺豈非所謂同其退不同其進者耶蘇公世味素薄其記東軒謂顏氏簞瓢之樂不可庻幾而日與郡家收錙銖之利曽不以爲屈辱異時再謫三徙之餘退老潁濵杜門卻掃不怨不尢使人之意也消若楊公則肆意吟哦筆墨淋漓在郡自爲一集與疇昔道山羣賢文字之樂無以異也若三賢者豈以擯斥疎逺累其心哉夫擯斥疎逺不以累其心者其流或至於翛然逺舉超世遺俗而三賢又不然余公用於慶曆蘇公用於元祐蹇蹇匪躬皆在困躓流落之後楊公當權姦用事屢召不起報國丹心竟以憂死凜然古人屍諫之風嗚呼此其所以爲三賢歟由前言之吾知在瑞之時樂天安土由後言之吾知在瑞之時乃心防不在王室嗚呼此其所以爲三賢歟詩曰髙山仰止景行行止太史公曰𨿽爲之執鞭所忻慕焉瑞人之敬三賢也又於此思之當有以稱方君所爲欲記斯堂之意某於先正無能爲役

建昌軍靑雲莊記

大農簿趙侯守旴之明年建靑雲莊成侯旦夕受代行矣移書請記於廬陵文某曰大江以西搢紳衣冠旴爲盛旴賔興薦士三十七江山奇气發天地之藏未艾也郡有庫邑有莊皆以貢士名賦鹿鳴與計偕者僕馬道路而無虞矣則後自念士方奏名待對皇帝王伯之規模造端發軔如火始然柰何以旅病寒畯乎會南丰有寺曰安禪燬於冦田若干無所於屬於是復其租稅爲屋四楹廼積廼倉於寺之廢址命曰靑雲莊錢谷有司三嵗一會幾旴之試禦前者贐各有差所爲厚士於方來蓋庶幾焉其復於侯曰自異學興緇黃之宮徧天下其徒蠶食阡陌相望有志之士嘗欲磨以嵗月聽其消亡士大夫蔽於福田利益之私非惟無救於獘更張大之侯也炳然大觀右儒而左釋制其膏腴移彼予此正合前賢建置可謂執徳而不回者矣孟子曰我善養吾浩然之气夫浩然者際天地而常存不假外物而爲消長士豈以侯爲凂己哉詩云菁菁者莪在彼中陵旣見君子錫我百朋釋者曰古者貨具五貝爲朋百朋得祿多也小雅之序菁菁者美其育材變小雅之次菁莪者傷其廢禮以君師在上取其長育人材者禮如何其廢之矧諸侯奉天子命守土有國士賢者能者悉上送春官勸駕續食固其所也侯推廣國家樂育之意知盡禮而巳與之者非以爲恩受之者豈以爲不屑哉莊生論鵬搏扶揺而上者九萬里風斯在下本放曠者寓言自隋唐以來世人尊異科第若靑雲者放之而爲之辭古之人其身益髙其心益危人以爲瞻望不可企及乃其憂責之始士之於一旦豈眞以發身爲汗漫乎哉易之象云上於天需君子以飲食宴樂士待對時也云雷屯君子以經綸士澤物時也侯誠有望於人物有意於世道有以爲需之飲食侯事也無以爲屯之經綸士責也侯不負士士亦不負侯是爲不負所學不負天子侯名孟藡董莊事者前通判臨江軍曽君積新袁州萬載縣主學徐君應午貢士庫名存而實湮以白金二十鎰補其籍攺庫爲田以利久逺其出內則是云

贑州重修淸獻趙公祠堂記

郡所在祠先賢之爲守者守得祠以遺愛然而百世之下君子之澤有存焉者寡矣而聞其風爲之興起屍而祝之不謀同辭識者於是上下世道而觀其大節焉故防知政事贈太子少師淸獻趙公抃歷事仁宗英宗神宗以忠亮純直爲時名臣公嘗治防治益治杭治越其政本之以淸淡行之以簡易寬不爲弛嚴不爲殘使在漢氏課功第能當不在循吏下抑公所爲大過人者不寜惟是當王安石變更祖宗法海內騷動廷臣惟諾趍走莫敢後公獨與司馬文正光範忠文鎭言質肅介介頟頟爭論不少假借至上疏言財利於事爲輕民心得失爲重不罷靑苖使者非宗社之福公卒去位小人相繼用事濁亂天經蘗牙禍根荊舒之罪穢污簡冊如有一个臣斷斷猗無他技中原遺老炳然元龜天下後世感憤追想猶凜凜有生气嗚呼此其所調大節關系於世道治亂升降而不可誣也咸淳六年知贑州大宗丞番昜李侯雷應以公嘗辱爲是邦始至訪公祠所在郡治故有祠與濓溪並自濓溪移祀於學前守陳公宗禮始建公廟於城之東偏嵗時妥侑習爲故常屋敝且壓神不顧享侯慨然曰是不可憚攺會嵗丰人和庭無徴發於是棟楹欄檻之腐敗撓折者瓴甓丹雘之疏漏漶漫者神位祭器之缺失不如禮者所費節約一日新美又更爲之門俯臨大衢非徒侈觀使過者敬恭焉明年夏五落成侯時己除湘南刑獄使者將行走書屬某記之某惟吏道茍且逐末防本久矣侯之先公忠淸有風裁於世侯得之見聞獨能尊事文獻景行先哲風示邦人以繹教思其淵源有自來哉淸獻距今二百餘年贑石公所鑿也章貢臺公所創也公之事逺矣而其山川猶有衣被其餘者贑人之思之曰公生而徳澤在吾土公之賜也公死而典刑在吾土公之賜也嗚呼公之在熙寧也當時小人號爲得志富貴澌盡終歸無有贑何地也而公祠在焉後公而爲贛者相望亦豈無可以系去思者而公之祠巋然靈光何其懿也嗚呼士大夫之於當世其大節可不謹哉可不謹哉

贛州重修嘉濟廟記

今天子咸淳六禩大宗丞權侍左郎官李雷應被防知贑州贑地大而俗囂山寬而田狹俗囂故易以噪田狹故易以饑侯未至以爲難將至以爲憂廼七月下車膏雨霈流嘉气坌集民聲大和四郊以寧侯恱莫諭所從來也百姓歌之曰我土沨沨黍稷芃芃孰啟我侯我神之功我氓蚩蚩牛犢熙熙孰相我侯我神之威侯驚召父老進而問故曰是何神也父老相率告於庭曰州之東有廟曰嘉濟自秦漢以來血食至今我民司命匪神其孰尸之侯憮然曰我何以得此於神哉抑神實徳我我其有不致力於神廼肅籩豆乃潔牲牷晨起詣廟以謝以祈旣竣事周視庭宇不遑於寧始建議營度刋木於厓浮竹於津厥材旣堅厥工惟時植圮支僕撤去庳陋傭力奔走咸勸於事堂皇言言廊廡嚴嚴有門秩然有亭翼然於是神位具宜廟制大備王公皇皇衮冕裳衣祠旣畢則以其餘修道逵以便來遊者葺三浮梁以便絕江者錢奇二百萬粟奇二百碩悉出侯所節縮故役成而人不知明年四月侯除荊湖南路提防刑獄未行粟米在市蠶麥滿野雞犬相聞逹於嶺表訖侯去視始至如一日焉百姓復歌之曰奕奕廟貌我侯新之侯爲我民匪神是私田有稻粱野無干戈防侯之賜胡以室家避舞僊僊伐鼓淵淵何以報侯萬有千年予時臥山中州從事具本末來屬予書其事予按祭法能禦大菑則祀之能捍大患則祀之神之爲靈昭昭矣謹敍次下方納諸廟門爲記

贑州興國縣安湖書院記

贑興國縣夫子廟在治之北門縣六鄕其五鄕之人來遊來歌被服儒雅東二百里曰衣錦鄕其民生長斗絕險塞或爲龍蛇瀆於邦經有司黽勉以惠文從事咸淳八年宣教郎臨川何時來爲宰憫然曰使人不可化則性命之道熄矣顧邑校曠越不克施廼夏四月卽其地得山水之勝議建書堂以風來學召其豪長率勵執事堂庭畢設講肄有位彚試館下錄爲生員凡二十八人又拔其望四人爲之長冬十月令率諸生以牲幣薦於先聖先師樽俎旗章等威孔嚴環視愕眙屏息胥抃黧老婦子轉相傳呼然後翕然以儒者爲重令曰吾教可行矣載命胥正秩其比伍家使有塾人使有師如黨庠術序之意置進學日記令躬課其凡督以無怠又上諸府攺其鄕曰儒學植之風聲於是山長谷荒人是用勸咸願進向文事率由訓程傳曰天地之道浸言化以漸也風俗之積幾千百年而令一朝變之固若是速歟共惟國家五星聚奎實開文明皇祖制詔天下州縣立學所在表章儒先復創書院三代以下斯文彬彬焉先民有言地气自北而南粵從衣冠正朔啟我吳會自江以南悉爲鄒魯今也遐荒陋僻沐浴教恩如狂得瘳如迷得呼王澤之滲漉日深地气之推移日至此豈偶然之故哉予於令爲同年進士適守是州令奉天子明訓以字民爲職能廣學愛宣徳化是爲不辱威命將上其事於朝復諗之諸生曰昔有文翁興學於蜀受業博士時則張叔學官弟子畏而懷之彼何人哉叔兮叔兮又進諸生之長諗之曰昔有文公設教於潮潮人趙徳以士見招維文與行倡於齊民其則不逺徳哉若人諸生拱而前曰某等幸生明世惟師帥不鄙夷之俾獲有聞𨿽不敏敢不受教請刻諸石以詔百世書院之制前爲燕居直以杏壇旁爲堂左先賢祠祠後爲直捨繚齋以廡不侈不隘臨溪爲之門堂名絜矩齋名篤志求敏明辧主善率性成徳其門總曰安湖書院某山中所題云

道林寺衍六堂記

余行部長沙道湘西登道林寺舊有四絕堂指沈傳師裴休筆札宋之問杜甫篇章也堂之顏吾鄕益國周公書之至是百二十年公又有記述蔣之奇語之奇取歐陽詢書韓愈詩而黜裴宋公獨合古今異同有衍四爲六之說人之意度相逺如此僧志茂以屋壓字漫壽公字於石取公之意易名衍六將掲於新堂士嘉其有二善焉補唐賢故事寶幹淳遺墨非俗衲所爲爲之嘉嘆而記其後

五色賦記

孟春之二十五日發舟石皷越三日過衡山宰趙孟傃送縣誌遺逸門一段云冦豹與謝觀同在唐崔裔孫門下以文藻知名豹謂觀曰君白賦有何佳語對曰曉入梁王之苑雪滿羣山夜登庾亮之樓月明千里觀謂豹曰君胡不作赤賦豹曰田單破燕之日火燎於原武王伐紂之年血流漂杵前輩遊戲文字足以解人頤如此客曰更仿之作黒賦如何予應聲曰孫臏防枚之際半夜失蹤逹磨面壁以來九年閉目客絕倒予曰君盍賦黃賦靑如何一客雲杜甫柴門之外雨漲春流衛靑塞馬之前沙含夕照又一客云帝子之望巫陽逺山過雨王孫之別南浦芳艸連天曰黃曰靑不於其迹而於其神亦一時興致所到因反觀冦謝前作惟月明千里得白之神曰雪曰火曰血皆不免著迹且漂杵是武王一處事燎原與田單不相干一客攺之曰堯時十日並出爍石流金秦宮三月延燒照天燭地一客又曰夜登庾亮之樓月明千里如何對或對曰秋泊袁宏之渚水浸一天予謂前作已是劣劇後來者又進乎滑稽矣因次第其髙下赤豪雄第一黒深妙第二黃神俊第三白脫灑第四靑風韻第五或以黒爲冠予亦莫知其定因記之以諗觀者

衡州上元記

嵗正月十五衡州張燈火合樂宴憲若倉於庭州之士女傾城來觀或累數捨竭蹷而至凡公府供張所在聽其往來一無所禁蓋習俗然也咸淳十年吏部宋侯主是州予適忝陳臬事常平以王事詣長沙會攺除於是侯與予爲客主禮是晚予從城南竟城東夾道觀者如堵入州從者殆不得行旣就席左右楹及階階及門駢肩累足如魚頭其聲如風雨潮汐咫尺音吐不相辧侑者集三面之人趨而前執事幾不可曲折酒五行升車詣東防防之後稍偏爲燕坐俎豆設焉主人旣肅賔車不得禦乃步入燕坐之次至則兒童婦女雜襲而爭先男子冠以上往往引去及獻酬州民爲百戲之舞擊皷吹笛斕斑而前或家倛焉極其俚野以爲樂遊者益自外至不可復次序婦女有老而禿者有羸無齒者有傴僂而相擕者冠者髽者有盛塗澤者有無飾者有擕兒者有負在手者有任在肩者或哺乳者有睡者有睡且蘇者有啼者有啼不止者有爲兒弁髦者有爲總角者有解後敍契濶者有自相笑語者有甲笑乙者有傾堂笑者有無所覩隨人笑者跛者倚者走者趍者相牽者相扶擎者以力相拒觸者有醉者有勌者咳者唾者者欠伸者汗且扇者有正簮珥者有整冠者有理裳結襪者有履閾者有倚屏者有攀檻者有執燭跂惟恐墮者有酒半去者有方來者有至席徹者兒童有各隨其親且長者有無所隨而自至者立者半坐於地者有半坐杌下者有環客主者有坐復立者有立復坐者視婦女之數多寡相當蓋自數月之孩以至七八十之老靡不有焉其望於燕坐之門外趑趣而不及近者又不知其幾千計也當是時舞者如儺之奔狂之呼不知其防也觀者如立通都大衢與俳優上下不知其肆也予與侯頽然其間如爲家人之長坐於堂而驕兒騃女充斥其間不知其偪也予起而舉酒祝侯曰以平易近民而民近之豈弟父母侯之謂矣侯釂且執爵前曰惟使者使民不寃無湮郁其和我是以大有民予避且謝則復諸侯曰使時和嵗丰日星明槪舉海內得以安其生而樂其時衡與賜焉維天子之功臣等何力之有侯拱而立侯蜀人也因與予言益州承平時元夕宴遊其風流所親見蓋出於祖宗徳澤天地涵育之久而今不可復得矣予湣然私念之開慶景定間衡以中州不得免於難今城郭室廬公私文物猶艸創綿蕝云爾然以幾世幾年所爲郡而十數年間卒然修復得其大體非國家忠厚積累於民力愛養有素豈望如今所成立哉蜀自秦以來更千餘年無大兵革至於本朝侈繁鉅麗遂甲於天下不幸蕩析若鬼神之忌盈者今衡之民務本而勤力嵗時一觀遊之外衣食其耕桑儉而不泰風气淳厚猶南方建徳之國其將進而未已者乎予爲親懷歸得郡且行侯選表於朝有日矣惟一時民物之槪得於目擊相與嗟嘆濶絕而欣喜不厭於心者不當無所紀具懼夫可愛可愕之狀俯仰蹉跌忽不可以復追也燕之明日亟奮筆記之以庶幾觀風之意且使後來者於侯政有考焉侯名遇今居延平

雷州十賢堂記

國朝自天禧幹興迄建炎紹興百五十年間君子小人消長之故凡三大節目於雷州無不與焉按雷志丞相宼公準以司戶至丁謂以崖州司戶至紹聖後端明翰林學士蘇公軾正言任公伯雨以渡海至門下侍郎蘇公轍以散官至蘇門下正字秦公觀至樞密王公巖叟𨿽未嘗至而追授別駕猶至也未幾章惇亦至其後丞相李公綱丞相趙公鼎參政李公光樞密院編修官胡公銓皆由是之瓊之萬之儋之崖正邪一勝一負世道與之爲軒輊雷視中州爲逺且小而世道之會乃於是觀焉我度皇之九年詔大府寺簿虞侯應龍知雷州侯雍公曽孫有文學凡登朝必與史事諸所衮得春秋大防植之風聲尙有典刑其至雷也考圖諜訪耆老顧瞻山川惄如有懷乃黜丁氏章氏自萊公以至澹庵凡十賢爲祠於西湖之上使海邦興起前聞一朝皂白知所以勸敬賢如師疾惡如仇侯所爲豈刀筆細故哉嗟乎雷何地也諸賢冠冕於此儼然而威自太守諸生以下敬共登降制幣薦奠如先聖先師人有常言惟是風馬牛不相及也諸賢何以得此於南海南海何以得此於諸賢乎哉我祖宗待士大夫忠厚而有禮稽諸司敗嶺海則止此事上配帝王非漢唐所及𨿽施之姦回容有傷惠而賢者失路靡不獲全祈天永命萬有斯年噫嘻盛徳事也祠經始於十年九月十月吉日落成侯謂予同館走書數千里至贑屬予記予不敏敍其凡復爲迎送神辭使祀則歌之辭曰颷風起兮云黃萬里兮故鄕桃茢兮祓不祥何懷乎斯宇兮惟獨有此眾芳海可竭兮神不可防五嶽爲質兮三辰爲光保我有國兮萬年其昌

雷州重建譙樓記

凡並海而爲州皆有風而雷爲甚中州多山地气固密城郭公府茍非水火兵革之難𨿽累數千百年存焉可也南方嵗有風拔大木蜚大屋以爲常矧雷三面際海當風之衝豈獨城樓難哉太史氏虞侯應龍來爲守是爲咸淳十年六月十有二日夜半風作厥明視譙壓而城壊方風之來也其暈如虹有蜃气如樓臺及其歘霍淩轢訇哮撞搪其聲不可名狀侯曰斯樓郡以晝夜者非大且壯無以支永久乃筏鉅材鳩工並興設爲巍峩下臨鯨波予聞而憮然曰天下猶海也世變猶風也昔人有言大廈非一木可支又曰震風淩雨而後知廈屋之帡幪也侯所建立有安天下之道焉侯之爲雷也寛而有制嚴不爲暴始至搜軍明律戮澤中爲龍蛇者獄有三年淹破其貨內者覈丁籍實民賦老壯以時富貧有經又爲之表賢哲興學校開其倫常示人有恥陶爲淸淳訟是用希凡此皆侯所爲反風徙鱷之本也天子神聖文武克有天命祝融受職海若順令侯爲政知所本價人維藩式是南邦城樓云乎哉

文山集卷十二

欽定四庫全書

文山集卷十三

宋文天祥撰

序

孫容庵甲槁序

容庵孫先生早以文學自負授徒裏中門下受業者常數十晚與世不偶發其情性於詩今其家集甲乙丙彚爲三帙當先生無恙時乙官湖王公介爲序丙今念齋陳公彬筆也獨甲篇首無所屬太史公將以自序云爾不幸未就賫志以歿後二十二年先生之子演之孫應角出其本命予序以補其遺先生之爲詩縱橫變化千態萬狀前二公模寫極矣後生小子於前輩畦徑不能窺也獨嘗往來容庵知先生所以爲詩者今夫山一卷石之多及其廣大艸木生之禽獸居之寶藏興焉今夫水一勺之多及其不測黿鼉蛟龍魚鱉生焉貨財殖焉天下之奇觀莫具於山水山水非有情者莫之爲而爲何哉傳曰山藪藏疾江海納污則其所容者眾也先生之庵介於闤闠敞二尋髙爲楹不逾丈求其領略江山收拾風月則亦無有乎爾然先生讀書白首不輟皇王帝覇之迹聖經賢傳之遺下至百家九流閭閻委巷人情物理纎悉委曲先生旁搜逺紹蓋朝斯夕斯焉是百世之上六合之外無能出於尋丈之間也以一室容一身以一心容萬象所爲容如此此詩之所以爲詩也先生名光庭字懋【闕】居廬陵富川以詩書世家今其子惟終放情哦諷爲詩門再世眷屬其孫懋於文學方翹翹自厲發矢於持滿流波於旣溢以卒先生爲詩之志詩之道其昌矣乎予里人也知先生爲詩之故與其所以積累繼述者因發之以補二序之未及云

危恕齋論序

近世有驪塘巽齋二危論行於世予讀其文庶幾前輩之彷佛者矣吾州恕齋危先生其所爲論積成帙學者爭傳爲矜式先生學爲桑梓之宗行爲章甫逄掖之望放而爲文所謂仁義之人其言藹如臨川廬陵之危是或一道也抑二危以此決科發身而先生不偶於埸屋以死則所遇之足悲也𨿽然遇不遇無足計也於其人而已然則學恕齋爲文尙從其人求之

金匱歌序

金匱歌者鄕前輩王君良叔之祕醫方也初良叔以儒者涉獵醫書不欲以一家名一日遇病數十輩同一證醫者曰此證陰也其用某藥無疑數人者駢死醫者猶不變良叔曰是證其必他有以合少更之遂服陽證藥自是皆更生焉良叔寃前者之死也遂發念取諸醫書研精探索如其爲學然久之無不通貫辧證察脈造神入妙如庖丁解牛傴僂承蜩因自撰爲方劑括爲詩歌艸紙蠅字連帙累牘以遺其後人曰吾平生精神盡在此矣其子季浩以是爲名醫其子庭舉蚤刻志文學中年始取其所藏讀之今醫遂多奇中一日出是編予然後知庭舉父子之有名於人其源委蓋有所自來矣天下豈有無本之學哉世道不淑淸淳之時少乖戾之時多人有形气之私不能免於疾世無和扁寄命於嘗試之醫斯人無辜同於巖墻桎梏之歸者何可勝數齊髙疆曰三折肱知爲良醫楚辭曰九折臂而成醫言屢嘗而後知也曲禮曰醫不三世不服其藥言嘗之久而後可信也人命非細事言醫者類致謹如此然則良叔齊楚人所云醫也若庭舉承三世之澤其得不謂之善醫矣乎予因謂廷舉曰凡物之精造物者祕之幸而得之者不敢輕然其久未有不發周公金縢之匱兄弟之祕情也至成王時而發藝祖金匱之誓母子之祕言也至太宗時而發君所謂金匱歌者𨿽一家小道然祖宗之藏本以爲家傳世守之寶其爲祕一也子之發之也以其時考之則可矣庭舉曰大哉斯言予祖之澤百世可以及人予爲子孫不能彰悼先志恐久遂沈泯上貽先人羞敢不承教以廣之於人予嘉庭舉之用心因爲序其本末如此良叔諱朝弼季浩諱淵庭舉名槐云

張宗甫木雞集序

三百五篇優柔而篤厚選出焉故極其平易而極不易學予嘗讀詩以選求之如曰駕言陟崔嵬我馬何虺隤我姑酌金罍維以不永懷如曰自子之東方我首如飛蓬豈無膏與沐爲誰作春容詩非選也而詩未嘗不選以此見選實出於詩特從魏而下多作五言耳故嘗謂學選而以選爲法則選爲吾祖宗以詩求選則吾視選爲兄弟之國予言之而莫予信也一日吉水張彊宗甫以木雞集示予何其酷似選也從宗甫道予素宗甫欣然便有平視曹劉沈謝意思三百五篇家有其書子歸而求之所謂吾道東矣

趙維城洗寃錄序

漢法殺人者死我國家式敬由獄尢於人命重致意焉情法輕重相去一毛轉移蔽欺其謬千里吾儒坐論書史誌其大者固自以司空城旦之書柱後惠文之學爲不必講不必講可也而一日臨事懵然受成其爲誤不少愛人利物之心謂之何哉近世宋氏洗寃錄於檢覆爲甚備宋氏多所敭歷蓋履之而後知吾邦趙君與揲甫階一命而能有志乎民反覆駁難推究其極於宋氏有羽翼之功矣使君自此有中外之迹日增月益豈曰小補之哉書曰獄貨非寶惟府辜功又曰無或私家於獄之兩辭祥刑之本也讀趙君此編而於書再三焉𨿽不中不逺矣

龔知縣帥正錄序

訟九五曰尙中正下四爻竟至於不訟子曰子帥以正孰敢不正惟上九一爻犯終凶至錫帶三禠豈帥之者之罪哉居卦之終爲險健之極兾其矯揉非百倍其力有所不能玆易所以爲憂患之書也龔君子輝宰廬陵其聽訟必據經守法不肯少委折以二民聽凡斷筆備書之冊逾年幾三帙名曰帥正錄大哉君之用心乎廬陵訟最繁自君視事日以銷殺從所帥也然猶不免於有錄而錄不免於再且三風俗所積其囂也久矣夫豈一朝一夕之故縣古諸侯也使君私其土子其人教化之入人也深則是錄可以無作今之縣三年一替君之所試曽幾何時讀是錄也庶幾期月而可者矣子路問政子曰先之勞之請益曰無倦君而以無倦行之是錄也固筌蹄之粗也歟君名日升豫章人

蕭燾夫采若集序

選詩以十九首爲正體晉宋間詩𨿽通曰選而藻麗之習蓋日以新陸士衡集有擬十九首是晉人已以十九首爲不可及十九首竟不知何人作也後江文通作三十詩擬晉宋諸公則十九首邈乎其愈逺矣予友云屋蕭君燾夫五年前善作李長吉體後又學陶自從予遊又學選今則駸駸顏謝間風致惟十九首悠逺慷慨一唱三嘆而有遺音更數年云屋進又未可量也十九首上有風雅頌四詩俟予山居旣成俯仰溫故又將與君細評之

羅主簿一鶚詩序

詩所以發性情之和也性情未發詩爲無聲性情旣發詩爲有聲閟於無聲詩之精宣於有聲詩之迹前之二謝後之二蘇其詩瓌偉卓犖今世所膾炙然此句之韻之者耳夢艸池塘精神相付屬對牀風雨意思相怡愉傳曰立見其參於前在輿見其倚於衡謝有焉樂則生生則惡可已蘇有焉東溪君嗜詩叔曰北谷而雲谷又其弟鶴鳴子和塤龡箎應天和流動雍和一堂所謂無聲之詩也噫謝之樂不能兼蘇蘇之樂不能兼謝東溪君合蘇謝而一之其樂庸有旣乎若夫君所以句之韻之者予非能詩又焉能評其歸問之二谷

新淦曽季輔杜詩句外序

杜詩舊本病於篇章之雜出諸家注釋人爲異同淦北山子曽季輔平生嗜好於少陵最篤編其詩仿文選體歌行律絕各爲一門而紛紛注釋自以意爲去取意之所合列於本文下方如東萊詩紀例而總目之曰少陵句外予受而讀其凡蓋甚愛之旣錄其副則復慨然曰世人爲書務出新說以不蹈襲爲髙然天下之能言眾矣出乎千載之上生乎百世之下至理則止矣虛其心以觀天下之善凡爲吾用皆吾物也是意也東萊意也而北山子得之觀舞劍而悟字法因解牛而知養生予也受教於北山子矣

忠孝提綱序

江流滔滔日夜無聲水之常也至於石觸之鳴風激之爲波則水之所遭拂乎常矣爲臣忠爲子孝出於夫人之內心有不待學而知勉而行者古之人都兪吁咈定省溫凊行乎忠孝之實而不必以名知於人此人道之自然也若夫處時之變遭事之不幸始有不得已而忠孝之名歸焉則亦有可憫者矣帚齋郭君某有感於忠孝之事旣取古人之大節臚分而爲之書又裒皇朝事爲後卷君之用心所謂先立其大者吾讀其書蓋世變存焉非徒纂集之末而已抑有願與君講者率土之濵莫非王臣守孰爲大守身爲大士君子之於天下固不必食君之祿而後爲忠親存而後爲孝也語曰仁以爲己任死而後己義理之責庸有旣乎君更以是推廣其說使人人知忠孝之爲切已事常也由其道變也不失其節則於世教豈曰小補之哉

八韻關鍵序

八韻關鍵者義山朱君時叟所編賦則也魏晉以來詩猶近於三百五篇至唐法始精晚唐之後條貫愈密而詩愈漓矣賦亦六藝中之一觀雅頌大約可考騷辧作而體已變風气愈降賦亦愈下由今視幹淳以爲古由幹淳視金在鎔有物混成等作又爲古矧長楊子虛而上胡可復見然國家以文取人亦隨時爲髙下𨿽有甚奇傑之資有不得不俛首於此若朱君立例嚴用功深蓋亦深逹於時宜者朱君執此以往一日取先場屋然後捨而棄之肆力於爲文其於古也孰禦𨿽然又豈惟文哉

壬戌童科小錄序

景定壬戌童子十人挑誦國子監旣中試中書如初考吾裏王元吉爲首該恩許兩試太常以次九人一試童子歸而課業當爲來科新進士否則再試能文中卽待年出官矣噫其亦咄嗟乎哉山林之士白首占畢有終身不得名薦書齒下士於朝者童子未離防學已得以所長頡頏當時𨿽其得於天者不凡而貴之也人無異辭然世之厄於命者何限若此獨不以自幸哉童子嵗月方來而未艾也天下事有大於科目之學者矣則將何如韓子送張童子序曰暫息乎其所已學者而勤乎其所未學者予謂童子其所已學者經也經載道書也童子向記其言語而已而沈潛義理變化气質蘊之爲徳行行之爲事業未之及也童子而能自其所已學者溫習維繹深加履踐希賢希聖求之有餘師而其所未學者徐徐而勤之不爲後也大學之法禁於未發之謂豫當其可之謂時童子有之予也有志乎競辰者日斯邁而月斯徵愧悔多矣敢無以相童子童子倘有利於予言矣乎

題家保狀序

吾鄕孫幼賔善與人周旋受人托必忠吾黨之士多與爲知識三嵗大比其欲結保就試者率以狀轉授俾上之有司幼賔無所愛力每科輒結至數百保榜掲之日籍中多得人由是中禮部者常有之從事數科今又將詔嵗人爭以幼賔爲有驗𨿽幼賔亦不能自己一日持其籍以告予曰君疇昔籍中人也其爲我序之予不能辭焉按周禮大司徒以鄕三物教萬民而賔興之此鄕舉裏選之風也考諸族師則五家十家五人十人又使相保相愛刑罰慶賞相及相共凡保必有連坐古以徳行取人於此猶有取爾周官之法度與關雎麟趾之意固不相悖也進士始於隋唐本朝沿襲不攺日引月長獘幸浸出上之所以關防禁制者務盡其術若家保狀其一也科目與鄕舉裏選自不同然其所以立法之意殆相似然吾州士風接歐周胡楊之遺知所自愛其麗於族師之禁固鮮矣防賔作事必履實其所受托亦不輕所任刑罰之相及相共者吾又固爲幼賔一保吉爲州鉅應試二萬餘然他日得之率是知名之翹翹者幼賔自此网羅無遺使千佛之名盡萃於一籍則防賔繼今皆慶賞之日也吾爲子賀不旣多乎幼賔曰嗜欲將至有開必先君言且驗矣吾籍屢驗不一驗將徼福於君請執此以往

又家保狀序

吾嘗觀李肇記唐科舉事都會謂之舉塲通稱謂之秀才投刺謂之鄕貢俱捷謂之同年有司謂之座主籍而入選謂之春關將試相保謂之合保旣防列姓名於慈恩寺塔謂之題名大宴於曲江亭謂之曲江會進士之爲貴於天下其來尙矣某吉水人肯爲吾黨裒梓家保狀使不煩自投於官殆好事者介予所知識以其籍求序予前一夕夢有持一卷來曰桂籍得此夢若驗焉者是籍之人由秀才試舉塲由鄕貢試春關拜座主敍同年赴題名所入曲江會將必自此合保始𨿽然使君籍而止得科目人也吾何觀焉天下事蓋有大於此者矣仁山蒼蒼文水泱泱歐周胡楊休有耿光獨無追遺芳而昌之者歟吾之望君籍也如此

新淦曽叔仁義約籍序【名公】

財利在天地間爲義理之賊三代以下選舉不以徳行則士𨿽爲聖賢猶將從科目以進舉於鄕裏固得時行道之發軔也然士方窮時驟得一舉屬有千里之役無所取資不得已俛首屈意以爲此之求是不待仕固已賊其心矣此義約之所以不可廢也予至新淦親黨曽君叔仁出其所謂靑雲約魁星約者其爲約視他郡特有寓公助送之例可以觀是邦之風矣吾黨之士九與斯籍名薦書走在所居者無深責行者無復顧昌其气以從事於文蹇蹇諤諤進奉天子之對由此培植爲他日賢公卿大夫殆此籍有助焉然則區區周急義之末者耳其於人才有關系則於後之世道不爲無益其爲義不亦大哉

送隆興鄒道士序

新吳昭徳觀或傳西晉劉仙人飛升之地其觀前井猶仙人時丹井也今鄒髙士居其觀亦以煉丹名或曰髙士仙人之徒與予詰其所以爲丹則髙士之丹非仙人之丹也仙人之所謂丹求飛升也髙士之所謂丹求伐病也仙人之心狹於成已髙士之心溥於濟人且夫兼人已爲一致合體用爲一原吾儒所以爲吾儒也重已而遺人知體而防用異端之所以爲異端也髙士非學吾儒者而能以濟人爲心噫髙士不賢於仙人歟

送彭叔英序

彭叔英以秀才精躔度推予命謂剛星居多意若他日可爲國家當一面者巽齋歐陽先生以三命折之具爲之說與叔英辧予命叔英旣錯下一算又累先生齒頰顧區區何足以當之抑叔英所以許予謂主命得火行限得金孛羅計故至於有主殺伐等語𨿽然此以論項籍關侯敖曹擒虎之流則可而世固有不必如此而爲名將帥者矣非叔英之所知也予獨以爲陰陽大化絪緼磅礡人得之以生其爲性不出乎剛柔而變化气質則在學力如叔英之說某星主剛某星主柔得剛者必不能柔得柔者必不能剛則是學力全無所施而一切聽於天命聖賢論性等書俱可廢已予性或謂稍剛殆栁子厚所謂奇偏者凜焉朝夕惟克治矯揉懼防於惡敢以命爲一定不易之歸乎叔英憮然曰予言命君言性命之矣抑予所以爲君言者自謂不誣士固各有志子之志願聞所向請轉與巽齋直之諸葛孔明與石廣元徐元直孟公威遊學荊州嘗曰卿三人仕進可至郡守刺史三人問其所志孔明笑而不言予非孔明也予之志豈叔英得窺哉

送王山立序

官湖王先生以文章名家其子山立無忝於弓冶之業蚤擕琴書相從諸公筆硯間旣而曰士不爲司馬子長遊不足以爲學於是上下四方者幾年於行今遊且倦矣湖海之風波浸惡山林之嵗月漸長斂其如川方至之銳以就於霜降水涸之實山立將從事乎此昔孫泰山爲養索遊範文正公給以月俸三千遂得畱意於學卒爲一世師表誠齋素貧得劉氏館以故旁捜逺紹及讀世間未見之書南渡以來稱儒宗焉二先生之事夫人而可爲也防有拈出故事以嘉惠山立者其靜以待之

與山人黎端吉序

與癡兒說夢終日悶悶使人欲索枕僵臥明者了了不逾頃刻能解人數百年中事恨相見晚矣山人黎端吉客吾門旬日風雨旦稍霽入吾山一瞬而還若有徳色問之則山川巨細情狀變態信手圖畫如山中生長然者何其敏也黎氏祖爲吾鄕羅氏葬地百年效驗翁不見端吉食其報又能以術世其家翁信未死哉端吉遺予地予方撰屨出郊而端吉又溯十八灘上矣臨別敍其說其歸也爲予復來乎

贈林梅所序

何所無花屈擅蘭陶擅菊林擅梅乃若有定所然古者以功爲地之封建後世以文爲花之封建屈之騷陶之辭林之詩皆有功於花是故花托於斯文而後得其所焉噫九畹三徑今無復存林之孫羲獨能世襲孤山與花周旋所謂居其所而不遷者君充拓門庭於詩道益進豈惟克有土地抑亦光昭其先君之功懋哉懋哉

送項巽可入南序

東坡作韓文公廟碑詩云作書詆佛譏君王要觀南海窺衡湘坡在南方亦云玆遊最奇絕又云玆遊奇絕冠平生當文公諌佛骨豈故欲爲揭陽之行坡不幸罹黨禍乃以炎方爲誇自古詩人大言而非情往往如此吾鄕項兄巽可與權之度嶺也訪予於玉虹予問子非不得已是行何爲則曰巽可生也有四方之志弱冠時嘗一至畨禺已而走上饒參疊山拜東岡古爲然後經潯陽出赤壁登黃鶴樓今也又將往見東岡吾所學子長遊也他時入南者以風土爲憚與權年未三十神澤而气彊擔簦行數千里如適其東家是其要觀南海而從奇絕之遊者非詩人大言類也子長南遊江淮上會稽闚九疑浮於沅湘北涉汶泗講學齋魯過梁楚以歸而平生車轍獨未至廣與權今遊子長之所未遊從而徧歷吳楚按子長東南故迹登淮山以望中原以庶幾盡見天下之奇子長作史記序三千年事爲五十萬言漢至今又千有餘年不知與權後之所書其詳略如何書成以諗我

送賴伯玉入贑序

賴君成孫伯玉號竹澗五云人自幼已好詩長而浸癖有甲乙槁行於人戊午出宜春道中得詩三十歸而裒以附於乙自是以行爲趣一日以書抵予曰某也將溯十八灘踐空同非子寵玆行彼之山靈水神未易屈降賴君之行殆不茍然贑之勝處如郁孤如八境如亷泉如塵外寺則如慈云天竺在唐有香山品題至今墨迹如新入本朝東坡山谷之流交有以發其奇而長其光價而東坡蹤迹之密精神之著又其尢者也賴君觸目爲思開口成句而騷人墨客之遺又有以動其亹亹焉者虛而往實而歸此行稡宜春章貢之得其自足之成丙槁可知也君之玆役予何能贊一辭抑予有請焉君方盛年於詩之道其所造已非他人以一句一字名世者比以君之資其當他有所進乎司馬子長足迹幾徧天下後來竟能成就史記一部或議子長所用小於所得少陵號詩史或曰讀書破萬卷止用資得下筆如有神耳頗致不滿韓昌黎因爲文章浸有見於道徳之說前輩譏其倒學然猶不爲徒文卒得以自附於知道橫渠早年縱觀四方上書行都超然有淩厲六合之意範文正因勸讀中庸遂與二程講學異時徳成道尊卓然爲一世師表其視韓公所爲蓋益深逺矣今君挑包負笈將四方上下以來爲詩予也不止望其爲前所稱騷人墨客者因誦言諸公之失得如此君且行矣歸而求之有餘師

送李秀實序

三月二日予有行役宿郊外次日昧爽有來謁者視之李君秀實也李君初不之識一見察其爲能言士坐定出詩三首其自序末句曰他事無求求者道莫教徒手只空轅今人有好爲尊大以道統屬已自任終日瞑目夜半授佞已者二三言曰道在是矣隠君授書孺子取履昔人以爲近於鬼物往往類是李君之求其諸此之求歟李君曰予知不及此予丈夫也桑弧蓬矢之志將於子長遊發之噫嘻子長盡天下之觀一部史記取資於此先民有言杜子美讀書萬卷止用資得下筆有神耳予固爲子長惜也橫渠先生早年英邁之气奮不可禦上書行都縱觀四方後乃精思力踐以其學接孔孟之緒朱文公贊之曰早恱孫吳晚逃佛老勇徹臯比一變至道懿哉淵乎李君所欲求者道也則子長之終身不足師法橫渠何可當也顏何人哉晞之則是於李君之別也書此以贈

送彭和父遊學序

彭江西三瑞之一和父其孫也家傳讀書半世以教人爲業以兩嵗無所於館將遊學以問於四方命予曰可行乎今夫大冠峩如大裙襜如談道理非不纚纚可聽一旦有飲食之累則棄三尺蕩四維茍可以求無饑者無所不至和父𨿽失館夷然無慼容所爲皇皇問館之外無他算此之謂不失其本心悠悠穹壤獨無知心者歟

贈談命朱斗南序

天下命書多矣五星勿論若三命之說予大槪病其泛而可以意推出入禍福特未可知也惟太乙統紀鉤索深逺以論世之貴人鮮有不合然閭閻賤防有時而適相似者倉卒不可辧予曽謂安得一書爲之旁證以窺見造化之庶幾哉最後得朱斗南出白顧山人祕傳書一卷以十干十二支五行二十七字旁施午竪錯綜交互之中論其屈伸刑沖六害察其變動生旺官印空而爲衰敗死絕衰敗死絕破而爲生旺官印祿馬不害爲貧賤孤刼未嘗不富貴盈虛消息觀其所歸和平者爲福反是爲禍其言親切而有證予切愛之獨其所著之文可以意得不可以辭解乃循其本文變其舊讀槪之以其凡表之以其例其不可臆見者闕疑焉統紀十干幹各一詩其辭𨿽若專指一干而云而十干取用無不相通故詩𨿽以百數其大指數十而已亦復如白顧之例別爲之篇以附見其後使二書貫穿於一人之手彼此以補其所不及年月日時𨿽相去一字之差而於銖兩輕重爲不可誣矣斗南吉水拔起田間談命皆自得之妙予謂初事統紀失之者十之二三也繼得白顧書失之者百之二三也予觀斗南用二書奇中所不在論偶然而不中則反求之吾書書未嘗失顧用書者或未盡耳予又恨白顧書有闕疑也天命之至矣出於人之所俄度者不可一言而盡也吾所見斗南論命就其一家眞白眉哉是爲序

又贈朱斗南序

甲巳之年生月丙寅甲巳之日生時甲子以六十位類推之其數極於七百二十而盡以七百二十之年月加七百二十之日時則命之四柱其數極於五十一萬八千四百而無以復加矣考天下盛時九州主客戶有至千四五百萬或千七八百萬荒服之外不與焉天地之間生人之數殆未可量也生人之數如此而其所得四柱者皆不能越於五十一萬八千四百之外今人閭巷間固有四柱皆同而禍福全不相似者以耳目所接推之常有一二則耳目之所不接者安知其非千非百而命亦難乎斷矣且夫五十一萬八千四百之數散在百二十期中人生姑以百嵗爲率是百嵗內生人其所受命止當六分之四有奇則命愈加少而其難斷亦可知矣嘗試思之宇宙民物之眾謂一日止於生十二人豈不厚誣而星辰之向背日月之逺近東西南北天地之气所受各有淺深則命之布於十二時者不害其同而吉凶壽夭變化交錯正自不等譬之生物松一類也竹一本也或千焉或萬焉同時而受气也然其後榮者枯者長者短者曲者直者被斧斤者歷落而傲年嵗者其所遭遇了然不侔夫命之同有矣而其所到豈必盡同哉然則防天地之運關盛衰之數此其間气或數百年或百年或數十年而後一大發泄必非常人所得與者於五十餘萬造化之中不知幾何可以當此而天地寶之不常出鬼神祕之不使世人可測知也嗚呼論至此則命書可廢也耶因書於歐陽先生贈月窓說後

贈曹子政劍客序

江西劍客吾鄕曹子政算命標榜也予曰子卜也而取劍何居曰世人賣卜事諂媚捐苦口皇皇於一食之末予恨其道之不直也如是而福如是而禍一無所回防故予剛者之爲也予言必剛者而後能聽劍是以得名予曰噫嘻昔人有學字觀公孫大娘舞劍而神劍無與於字而廻翔赴僕之間乃足以相發今子𨿽爲卜而有取於劍之剛者亦詎曰不宜哉或曰然則是腹劍也予曰惡是何言子政豈口如蜜者邪或人語塞因書以遺之

贈山人黃煥甫序

黃景文煥甫乃祖贑風水名術也予裏大家祖地多出其手而煥甫以術世其家前十三四年予嘗以詩送之又數年覺煥甫小異亟取詩更其辭而實未深知煥甫也煥甫遊從日以密講辧日以多今也而後探其胸中之所存果有大異乎時人者噫知煥甫晚矣煥甫嘗與予上下阡隴凡予動心駭目以爲奇詭雄特輒掉頭不謂然至淡然平夷漫不起人意往往稱不容口予始甚訝之久而服其爲名言也大槪煥甫之術以爲崇岡復嶺則傷於急平原曠野則病於散觀其變化審其融結意則取其靜勢則取其和地在是矣捨是而求地亦固有之而非煥甫之所謂地也山人之獻地者日至吾門予使煥甫往觀常不滿一笑煥甫曠數年始獻一地所獻眞如其說予爲山人所欺者多矣若煥甫眞不我欺者惜也煥甫汲汲糊口以奔走於四方以予之近且久幾不相知卒然使人一見使人愛其術而不疑斯亦難矣予嘗謂能爲煥甫百指計使煥甫安居一年必能時發天地之藏以使予欣然而不厭予方煮石山中計必不能及此姑遂其說庻幾有因予而信煥甫煥甫必能出所學以報所知是楚人亡弓楚人得之予又何幸焉

贈黃璘翠微序

黃璘吾鄰人得祖父風水之學間與之登山鋪張造化口角瀾翻亦可愛吾館人議以翠防名之翠微山之腰蒼蒼鬱鬱之象山人所得稱抑微乎微者地理書所謂隠隠隆吉在其中此則粗心者所不能得其彷佛黃生齒新而意銳更下入細工夫以庻幾吾所謂微者

贈仰顚峯拆字序

顚峯仰宗臣以拆字之術行京師諸公贈言陳往驗甚悉予未卽信試之且數年每言輒酧奇矣哉予問顚峯曰禍福將至必先知之吾聖人則有教矣就字而言字心畫也得於心應於手夫固動乎四體之一也由此而推資稟之彊弱操術之邪正生死壽夭貧賤富貴之理於其字畫之大體而夫人之平生可一言而盡是則予固能知之今夫卒然而遇人曰請所欲書夫人者亦倘然應之曽不經意而子於其偏旁上下之間防繹解說曰某宜禍某宜福則其臨書之際豈亦有鬼神壓乎其上誘其中而運之肘歟不然字而字耳何靈之有顚峯曰未也天下禍福之占於其動而已木之榮枯康節不能索之於其靜一葉之墜算法生焉世人見墜葉多矣誰知大化寄此眇末子之觀字也於其心某之觀字也於其心之動是法也得之異人異人誡勿言君退思之予推其理不可得而又動於顚峯之異則思夫聖人之於事其存而弗論者不少矣相視一笑就用其言贈焉

送僧了敬序

萬安僧了敬丙辰年來謁示予以夫子像予初怪之與之語彷佛儒者气象閱諸公賞音則知其能爲詩能讀先儒語錄又能築讀書堂以與邑之逢掖者處而後嘉其來意之有以也越五年予至其宮求其所謂讀書堂者觀之則方裒緡斂材召審曲面勢者而商度焉因知諸公所以亟稱之者書其志也敬師之竟就是役者志之不防也自佛入中國其徒牢護其說遂與儒者之教並立於天下大顚上於海上韓公屈與之交當時覊窮寂寞之餘以其聰明識道理姑與之委曲於人情世故之內其於變化其气質移易其心志攘除其師之教未必有焉以今敬觀之則其崛起於浮屠之中而若有得於聖賢君子之說而凡精業勤行以學韓之學者又與之周旋一室以上下於其間其爲聰明識道理也多矣陳良楚產也恱周公仲尼之道北學於中國孟子推爲豪傑然則敬師非僧之豪傑也歟

吉水縣永昌鄕義役序

吉水縣永昌鄕某都建義役復淳熙成規也予同升陳君某旣爲序則貽書於予曰願贊一言使鄕黨鄰里有所慿依且庶幾徼福於君之筆俾勿壊予懼不敢當以其爲義設不得辭鳴呼義役之不行而差役之紛紛何甚也民無以相友助相扶持乙曰甲當役甲推之乙乙復曰甲展轉而聽命於長民者之一語時則其權在於官官無以自爲也鴈鶩行鉗紙尾而進曰某宜差某有以私其人則攺曰宜某時則其權在於吏一方之版籍一胥主之髙下其手索於多寡之實時則其權在於鄕胥閭閻之間紛爭之防桀黠者乘間而起吿訐因之而差法以亂時則其權在於姦民受役者有二三年迄無一事有不幸而殺傷盜賊麗於其境不旋踵家破時則其權在於天今吾陳君與其鄕約曰爾役月日若干爾末減若干爾費若干至若干以上助若干一切惟公是據處之者無媿辭承之者無拒色是役之權不在官與吏與鄕胥與姦民與適至之天而在吾鄕裏和气間義之用大矣哉利久逺而無訟仁也使人知有遜譲禮也不以資姦智也盟而無敢後先信也一舉而五常備焉豈惟義哉鄕之長上其申吿子弟曰如是而福如是而禍守約者久處敗羣者交罰使一守是法永永無斁則其於是邦之風俗不爲無小助噫亦安能下其法於天下哉

龍泉縣監漕鄕舉題名引

恭惟祖宗以取士爲國三嵗大比所謂從數路得人古遂江吾廬陵佳山水邑也廬陵諸老發身六一公澹庵以學捨益公誠齋以鄕舉獻簡公以漕貢而獻簡生遂江文獻風流又其最近且親者山川毓靈人物代興髙山仰止景行行止是爲題名引

文山集卷十三

欽定四庫全書

文山集卷十四

宋文天祥撰

題跋

敬書先人題洞巖觀遺墨後

按先君作此詩時天祥甫七嵗後十五年知觀任道士始摹本以來又越三年以次道士朱山月復爲軸以相遺維先君子天韻衝逸神情簡曠使一日脫人事之累黃冠野服逍遙林下眞所甘心焉爲子不徳使先志不獲遂捧軸卻立爲之然

跋曽子美萬言書槁【名士倬】

菊坡天人文溪菊坡樣人菊坡不可作已願見文溪五仙如在天上寶辰夏五集英殿賜某等進士第入局一日同年曽兄子美來訪議論慷慨知非凡人扣其所宗則傳菊坡法衣密文溪講席者也當布衣時春宮一疏已能發菊坡之所欲言他日爲天子禦史直气凜凜必能赤文溪幟悠悠風塵安得若人寶祐丙辰書於期集所

跋李景春紹興萬言書槁

吾鄕布衣李君景春上書於紹興累累萬言盡疏閭閻隠微之故可謂知無不言矣厥亦惟我髙宗皇帝仁厚惻怛勤求民瘼是以旁通下情庶幾古者詢於蒭蕘之遺意凡我有官君子曁於國人式克於勸讀君之言當時州縣間可嗟嘆者如此今去之百有餘年孰知又有過於君所觀者識者於此又重爲世道感

跋劉翠防罪言槁

崔子作亂於齊太史以直筆死其弟嗣書而死者二人書者又不輟遂捨之崔子豈能捨書已者哉人心是非之天終不可奪而亂臣賊子之暴亦遂以窮當檜用事時受密防以私意行乎國中簸弄威福之柄以鉗制人之七情而杜其口胡公以封事貶王公送之詩陳公送之啟俱貶檜之窮凶極惡自謂無誰何者矣而翠微劉公猶作罪言以顯刺之公固自處以有罪而檜卒無以加於公噫彼豈捨公哉當其垂役凡一時不附和議者猶將甘心焉公之罪言直未見爾由此觀之賊檜之逆猶浮於崔而公得爲太史氏之最後者祖宗教化之深人心義理之正檜獨如之何哉公之孫方大出遺槁示予因感而書

跋繆上捨萬年論丁相大全詞案【被黜爲沙溪塞巡檢】

讀繆言詞案世固有如此寃事哉掩卷爲之太息

跋歐陽公與子綿衣帖

東坡跋歐陽公與其侄通理書云凡人勉彊於外何所不至惟考之其私乃見眞僞今觀此帖綿衣之外一語不及其私以此見前輩心事未有不可對人言者

跋胡景夫藏澹庵所書讀書堂字

此澹庵所以與壽亭者也壽亭於澹庵爲累從弟澹庵臨大難決大議不負所學於國爲忠臣於親爲孝子斯讀書之所致也公崇敍宗族復以讀書惠幸其弟固曰使之有所顯揚也於其先與有榮焉詩云孝子不匱永錫爾類澹庵以之壽亭曽孫景夫世其家寶澹庵眞墨徹堂而新之復其扁用詔於子若孫以追孝也考作室旣底法厥子乃弗肯堂景夫逭斯責矣𨿽無老成人尙有典刑藏修於此者尙勉之哉

跋呂逢徳所收平園文字

此石刻司馬文正呂正獻爲翰苑時贊書跋槁則鄕衮平園周公爲直院時手筆也平園此跋屬意於文正之曽孫淳熙距今幾年善本存否未可知而其刪攺塗注初槁爛然然則呂氏得之逢徳以示余噫其謹藏諸

跋誠齋錦江文槁【知瑞州日作】

誠齋當淳熙之季以少蓬出守距今七十有七年矣某他日嘗讀道院集見所品題甚多及來此則先生一字之迹無復存者惟亭閣尙畱其名而屋亦化爲烏有矣有則嵚嵌老壓亦未知其爲當時屋否也一日得先生錦江尺牘一帙大率吏楷而爲先生手筆者四其三蓋在郡時作其一作於還朝以後而附諸帙尾者典刑逺矣於此尙庻幾見之嗚呼庚申一變瑞之文物煨燼十九修復以來得十年間殘編斷簡不啻足矣而況出於七十年之前者乎且方其文物具備之時此帙非郡之所得有收拾散亡之餘乃能有前日之所未嘗有斯不謂之益奇矣乎旣勒諸石書以識之

跋崔丞相二帖

菊坡翁盛徳淸風跨映一代歸身海濵當相不拜天下之士以不得見其秉鈞事業爲無窮恨今觀兩帖所稱規模意向局西話頭者則文武之道具是矣一朝踐其位固皆舉而措之者也後書論邊計尢切是時楚叛一矣而公以不得盱眙爲憂若不可終日者嗚呼寧知三十年後楚之餘燼復然而漣水之迫乃有過於盱眙者乎考引昔今爲之永嘆

跋李世修藏累科狀元帖

國朝逾三百年所謂進士第一者何止百數披圖而觀某如何某如何夫人得而知之李君世修先世多與其顯者遊今其家藏墨迹僅十數紙而其可愛敬可鑑戒者已粲然可見李君又欲厠予語於其間不知後之視予又以爲何如也嗚呼是可不凜凜哉

跋李龍庚殿策

三代以下無良法取士者因仍科舉不能變士𨿽有聖賢之資倘非俯首時文無自奮之路是以不得不屑於從事而其所謂文蓋非其心之所甚安故茍足以訖事則已矣丰城李君彛甫有文學旦評所尊稱晚乃屈就南廡試名在第三眾共惜之門人好事者取君所對策刻諸梓予得而讀之君信能事矣然由君言之當時寸晷之筆何啻芻狗君姑借此脫韋布蓋將有所行於時而豈以是爲有餘哉此非好事者之所得知也君非碌碌意積蓄必有深厚故予獨探其心表而出之

跋王元髙詞科擬槁【號稼村後國正添倅】

我朝言治者曰慶曆元祐幹淳厥亦惟歐陽子蘇公兄弟周益國三洪氏以其宗工大手掌朝廷文字以爲之繅籍粉澤功光當時垂休無窮豈曰小補之哉國於天地必有與立而尙論其盛則其渾厚醲郁光明俊偉百世之下想望風采必於斯文卒是稽傳曰鼓天下之動者存乎辭辭之不可已也如是往時有博學科有宏詞科士各知所崇尙近世此學寖少於是而小詞科之制立其望於人甚約也而應令者迄亦落落人才於是少衰矣豫章王君義山元髙自爲舉子時獨有志於此國家大制詔大誥令擬諸其形容者叢鉅冊其能出章逢占畢之士矣元髙登進士乙科調永州司戶參軍意若不自滿謀卒業以大科致身乃已予謂元髙一命以上皆將有世道之責子歸而求之他日中興太平之盛所謂號令文章煥然可述以與三代同風者安知責不在子而正不必曰吾不得志於進士而退爲是也元髙欣然納之遂存其說於帙尾云

跋呂元吉先人介軒記後

巽齋先生曰䢐徠石先生名介質肅唐公名介鄭公俠字介夫半山老人字介甫凡有取乎介者其人必可觀也予嘗評之䢐徠之介爲孤峭質肅之介爲直方鄭公之介爲敢決荊公之介爲執拗三公之介純於天資荊公之介雜於客气介則一而其所以介則不同也予獨悲夫彊辧堅忍虛名僞行介甫以誤於其君以厲於其時至今天地易位人極不立皆此介之流也䢐徠不得爲諌官唐公爭新法不勝發憤死鄭以一跌碌碌州縣不復能自振迅介美徳也三公得其純坎坷於當世彼其角血气之私竊名譽之盛而遺毒迨今日而未已嗚呼僞行之誤人而直道之難行久矣呂元吉之先人名介軒予不及識其人諸君品題類以爲言和而行果色溫而气剛然則是介也視前三君子有光焉然君止於布衣懷其耿耿不見於用則君之所遇又爲不幸者𨿽然介在我幸不幸在天吾求無怍乎本心可矣何外物之較風气淺薄其能刻厲矯揉以竊毅然丈夫之名者已不多見若夫以直自懟而毀方爲圓以就外物者多矣外物卒不可得見而本心空自喪失是則介軒之罪人也元吉重念之哉

跋周蒼崖南嶽六圖

扶欹植傾補空續髙吾欲觀於嵩恆岱華其放六合於秋毫也邪

跋李孟博東山夢境圖

昔有得湘中老人誦黃老之詩於恍惚中者前輩謂其語非太白不能道今圖中武士所授孟博帙甚鉅庻幾亦有格力如此詩者列其中乎願出以示予當許君親見太白何但夢也然萬一太白訝其孫輕發藏寶或復遣六丁下問泄者書何在仍取以去君將無以爲東山鎭則不如勿出

跋周一愚負母圖

己未之變周君一愚家於狗咬石之下最先遇禍君從其兄負母越溪以逃妻子溺死不能救也事平君爲圖紀其狀諸公嘉其臨難識所輕重褒之不絕口予謂人子之事其親不幸而處人事之變急所急而緩所輕本心之不能不爾其於天則蓋非有一毫之增益也一愚之處見豈其欲以爲髙哉正可悲耳嗚呼自狗咬石之失險江右之父母妻子離棄不知幾人覽君之圖豈獨爲其一家哭哉誰謀不臧一至於此昔魏陵繪防樊之戰爲於禁屈伏龎徳怒罵之狀將恥禁也彼禁敗事者見之宜發慚以死然龎憤憤就殞使其骨肉見所畫像尙復何忍君此圖一開卷當一流涕毋爲自苦予將請之轉示前之玩敵抽戍者使誤國者死有餘媿而君其庶少寛乎

題陳尙書昉云萍錄

公守建陽人和政成皇曰來歸從槖斯榮我時在館望公佩珩公不我遐我徳公誠公錄班如友朋公卿維公下士敬附氏名

題中書直院劉左史震孫云萍錄

忠肅公朔人以直節名一代今中書左史負沈厚剛峭之气以朔名齋蓋於髙曽規矩焉某始聞其風今見其人輒書氏名昭與潔也

跋辛龍泉行狀

予昔待罪館閣辛君應始攺官受龍泉來訪予語以山川風俗之故君離坐傾聽若謹識之他日予持節君適在部內知君防且明於縣百姓有恩也會予罷歸後來者於予尋仇幾累君賴仁聖在上君與予俱得免去年予忝爲郎君來受倅相見甚歡俯仰且兩年君季子過予則知予去國未幾而君逝矣君仕宦淮襄間勤勞辛苦徳於人者深予生晚不及悉龍泉予父母旁國予親友在焉能言君終始無一日簠簋帷簿之迹事實而有證予是以信君之爲賢悼君之不可作也君季子以君狀示予捧卷三讀爲之哽塞

跋蕭敬夫詩槁

累丸承蜩戱之神者也運斤成風伎之神者也文章一小伎詩又小伎之遊戲者秋屋蕭君自序其詩乃有不克盡力之恨昔人謂杜子美讀書破萬卷止用資下筆如有神耳讀書固有爲而詩不必甚神予謂秋屋槁亦云可矣顧何足恨哉予聞君之爲學沈濳堅忍其自得者深充而至之有耿耿詩之上者

跋李敬則樵唱槁

三百五篇之詩間出於田夫野叟之作當時樵者固多能詩自晉唐來詩始爲一道而作者有數矣今李敬則莊翁於詩大用工力然猶不敢自以爲傑謙而托諸樵今樵安得此可人其古樵之流亞歟抑君嘗從蔡覺軒學庸齋復贈詩曰男兒不朽事只在自身心君生武夷山下此晦翁理窟山林之日長學問之功深君非徒言語之樵也身心之樵何幸從君講之

跋劉玉窻詩文

予嘗造玉窻之廬環堵蕭然靑山滿戶眞詩人之資也唐人之於詩防謂窮故工本朝諸家詩多出貴人往往文章衍裕出其餘爲詩而气勢自別予觀玉窻不特工於詩諸所爲文皆嘗用意而其爲人又魁梧端秀疑非久於唐人之窮其駸駸於本朝之風气者乎玉窻劉氏名芳潤字元方五云人

跋周汝明自鳴集

天下之鳴多矣鏘鏘鳳鳴雝雝鴈鳴喈喈雞鳴嘒嘒蟬鳴呦呦鹿鳴蕭蕭馬鳴無不善鳴者而彼此不能相爲各一其性也其於詩亦然鮑謝自鮑謝李杜自李杜歐蘇自歐蘇陳黃自陳黃鮑謝之不能爲李杜猶歐蘇之不能爲陳黃也吾鄕周君性初善爲詩署其集曰自鳴予讀之能知其激揚變動音節之可愛而已予亦好吟者然予能爲予之言使予髣髴性初一語不可得也予以予鳴性初以性初鳴此之謂自鳴𨿽然凡音生於人心其所以鳴則固同矣

跋胡琴窻詩卷

琴窻遊吾山所爲詩凡一卷或謂遊吾山如讀少陵詩平淡奇崛無所不有或謂讀琴窻詩如行山陰道中終日應接不暇詩猶山邪山猶詩邪琴窻善鼔琴髙山流水非知音不能聽然則觀琴窻詩必如聽琴窻琴琴窻胡氏名日宣

跋趙靖齋詩卷

趙史君以靖名齋其與世澹然相防而寄思於詩有衝邃閒逺之韻以靖爲受用也公歿其壻丞簿段君裒其其詩爲帙出示於人而公之所以爲靖者始復表暴由公之本心豈計後人之知己哉段君所爲其盛徳之不可掩也然則其翕也固所以爲張也歟

跋王道州仙麓詩卷

讀仙麓詩詩材政自滿天地間也杜太苦李太放變踔厲憀慓從李杜間分一段光霽如長慶集中君尊臣卑賔順主穆仙麓疑甚近之香山天資倜儻樂易其居又有疏泉鑿石之勝與一時名輩爲宮爲商九老圖中槪可想見仙麓屋九仙下其騎气禦風風流正自相接至其當舂陵龍蛇起陸之際山窓晝永石鼎茶香微一日攺其吟詠之度是丸倒囊矢破的無地不然也神人瑞士其气爲淸淑者爲一故心常得其自律自呂之妙仙麓此集宜與長慶並行無疑

題勿齋曽魯詩槁

勿夫子語顏以作聖工夫也作詩亦有待於此乎曰詩三百一言以蔽之曰思無邪詩固出於性情之正而後可曽君魯擇言未爲不精尙勉之哉

跋惠上人詩卷

齊已賦梅鄭谷爲攺一字師不覺下拜予材不及谷逺甚讀惠上人編不能措一詞然則谷不可於齊己之不可予則可於惠之可

跋道士婁君復詩卷

余去年行嶽麓下遇山人譚彌明出處謂八桂堯廟有彌明題墨在焉世見石鼎聯句髙右奇崛謂是昌黎寓言今觀婁君三卷則知彌明嫡孫正自堂堂也何寓言之疑之有

跋彭道士虛碧房

虛碧天夢境也黃州之夢遊於斯夢夢境也志和結房於山虛碧其顏援黃州夢也命予爲之辭記累夢也𨿽然予焉得以爲夢乎夫有大夢有大覺君其問諸希夷先生

跋番昜徐應明梯云帙

易之坎爲水爲雨爲雲而云之象獨著於屯與需屯曰云雷屯君子以經綸言陰陽始交而未暢猶世道方險阻之日時則君子奮其經綸有亨屯之道焉需曰云上於天需君子以飲食宴樂言陰陽之气交感而未成雨猶君子蓄其才徳而未施於用時則君子養其气體和其心志而居易以俟命焉易象云者二一以爲君子用世之象一以爲君子樂天之象易於進退行藏之義各有攸當予聞之聖人畏天命而悲人窮未嘗不皇皇於斯世然方其初也守其義不隨世而變晦其行不求知於人修其天爵無所怨懟一日逹可行之天下正已而物正而所性不存焉嗚呼聖賢非坐視民物之屯者而安於需若此則其道之所存也後之學古者宜可以觀矣讀豈華梯云帙有感而書

跋隆興王邦立所藏元祐關書

昔者嘗讀圬者王承福傳見其自言操鏝以入貴富之家有一至再至三至而皆爲墟焉問之或刑戮也或子孫不能有也或歸之官也圬者棄官勲喪其土田手鏝衣食其色若自得疑若貴富者不可常而不如不有土田之愈也今觀王氏居豫章世守先緒保有元祐關書以迄於今子孫業詩書其門且將有興者則圬者終身親歷之所感慨豈眞足以斷千古而信方來也邪𨿽然圬者爲不克肖者言也予爲善繼者言也韓公存圬者之辭戒也予爲王氏言勸也

題賈端老不防室

凡道各有入處凡學各有悟處程氏以敬張氏以禮示人以從入也而遊於程張之門者或得於靜坐或得於主一或得於去一矜字悟之不必同也凡入皆以悟凡悟皆可入鹿巖賈君得不防二字於水心先生之詩以名其室先生之詩崇好修而黜徇外賤決科而尊天爵一則因言而有悟一則因悟而示之以所入師友淵源之懿去之幾年猶將見之今其孫子純寶其祖訓二字勿替引之知悟幾矣讀水心詩尙求所以入門也哉

題張徳從畏心堂

徳從取其家橫渠翁畏心一語爲心法稱鄕前輩其子希明肯堂取而名諸爲家法稱賢士夫抑天下危莫危者心天下樂莫樂者心操而存之防其危優而柔之會其樂徳從講學無不盡希明有所受之矣

題戴行可進學齋

幹稱進徳者三而象曰天行健君子以自彊不息聖人復申之曰終日幹干行事也君子之所以進者無他法天行而已矣進者行之驗行者進之事進百里者吉行三日進千里者吉行一月地有逺行無有不至不至焉者不行也非逺罪也戴君行可以進學名齋垂二十年前之進予不得而考也後之進予不得而量也獨有一言願獻於君者曰行行固君字也書曰行之惟艱語曰仃有餘力中庸曰利行曰勉行曰力行皆行也皆所以爲進也不行而望進前輩所謂遊心千里之外而本身卻只在此𨿽欲進焉得而進諸戴君求進者也而予言行予將有逺役其知行之理固審君之俯仰是齋也其亦反覆於字之爲義也哉

跋周應可爲蔡徳夫幹藥物目子後

蔡徳夫病且貧硯庵周應可過而顧之曰是不可坐視問藥於所知斯可謂知義之士矣予方杜門守約於所親厚未能以徧愛其何力及此顧交道久薄硯庵能崇篤如此是亦足勸厲薄俗敢不罄竭以爲之從臾云

跋彭和甫族譜

莆中有二蔡其一派君謨其一派京傳聞京子孫慚京所爲與人言每自詭爲君謨後孝子慈孫之心固不應爾亦以見世間羞恥事𨿽爲人後猶將愧之彭和甫之派來自博士齊非玕後也今其譜牒並二族爲一本爲君謨之後而引京以混之人情固大相逺哉予聞晉沈勁恥其父陷於逆致死以滌之卒爲忠義唐柳玭有言門地髙者一事墜先訓則無異他人是以修己不得不至諸公皆勸和甫以自立和甫而祖玕猶當爲沈勁和甫而祖博士栁玭之言得不勉乎哉

跋吳氏族譜

自魏晉以來至唐最尙門閥故以譜牒爲重近世此事寢廢予每爲之浩嘆今觀吳氏譜源於禾川之燕市派於西昌之白沙自宋興以來衣冠燦然蓋升學者二十有二舉於鄕者五十有七薦於漕者三奏於禮部及精究科賢良科者九而特科恩封世賞拜爵者又三十有四人盛哉可覩矣自昔以知力持世功利起家有道所忌傳不數世惟詩書之澤綿綿延延愈久而愈不墜赫赫而蹶孰與循循而至者哉天下之理可久者必可大吳氏代有人焉其將有尢者出以其時可矣

跋楊宰記曽氏連理木

右連理木記誠齋先生叔父百里君筆也乾道距今幾年墨迹如新曽氏之父祖子孫其藏之也謹也季淵來京師擕其所謂連理圖及諸名公詩記凡一軸而是記編於圖詩之間季淵蓋將求表章於當世之有道以廣大其瑞以昌其先志會有取之以往而鄰火夜不戒是軸並以煨燼季淵悼前輩之不復作而家世百年之寶一朝而失之蓋於是記重致意焉初予讀其文愛之命吏私識之別帙以備遺防季淵不之知也及善本羽化而楊子精神心術之然者獨在吾帙間曽氏之故氊似墜而不墜猶賴有此則予昔也讀而愛之愛而識之固黙有以開其衷者夫物之存亾莫不有數而其旣亾而不遂亾不存而復終存者𨿽人力之偶及於是而識者不敢諉之於數之外季淵喜予存曽氏之舊就俾書之而予亦自以爲有功於楊子不敢辭季淵得此於郁攸當無所憾楊子而知斯文之不泯也吾知其亦爲子欣然矣豈獨木哉

跋彭叔英談命錄

命者令也天下之事至於不得不然若天實使我爲之此之謂令而自然之命也自古忠臣志士立大功業於當世往往適相解後而計其平生有非夢想所及蓋不幸而國有大災大患不容不出身扞禦天實驅之而非夫人之所欲爲也當天下無事仕於是時者不見兵端豈非命之至順蓋至於不得已而用兵犯危渉險以身當之則命之參差爲可閔矣士大夫喜言兵非也諱言兵亦非也如以爲諱則均是臣子也彼有王事鞅掌不遑啟居至於殺身而不得避是果何辜吾獨何爲而取其便如以爲喜則是以功業爲可願鰓鰓然利天下之有變是誠何心哉是故士大夫不當以爲諱亦不當以爲喜委贄於君惟君命所使君命卽天命惟無所茍而已星翁歷家之說以金火羅計孛皆爲主兵之象遇之者卽以功業許人十一曜之行於天無日不有無時不然人物之生亦無一日可息是適相值者亦時而有之也治亂本於世道而功業之顯晦關於人之一身審如其說則人之一身常足爲世道之軒輕有是理哉聖賢所謂知命俟命致命皆指天理之當然者而言是故非甘石所曉彭叔英儒者也而星翁歷象之說尙不免膠固歐陽巽齋先生旣具爲之辧予復備論之叔英持以復於先生

跋王金斗談命錄

萬鐘浮雲我有靈龜季子伯仁得印奚爲俯仰利害桔橰夏畦彼昏不知彼昏不知噫王君又從而鼔之舞之邪

跋劉父老季文畫像

州有父老員若干月給廩俸若干太守嵗二月出郊號爲勸農則召是二三父老者俾聽勸戒之辭吾農實無所聞其代而聞之者斯人也田裏有疾痛或水旱則父老以其職得轉聞之長民者然則其事亦不輕矣劉季文齒望八袠蓋父老之一以一州之人髙年者蓋多矣而劉得以壽考官之籍且其得祿如在官晚節有光焉一日以其喜像來求贊予觀其田裏淳厖之狀山林朴茂之气得壽於世非曰偶然嗚呼鳶肩火色騰上必速者非人間永器虎頭燕頷當封侯萬里外亦幾勞苦拂亂之甚劉𨿽貌若甚朴者然終身田裏無辛苦之態以至於壽富貴之樂顧足易康寧哉是亦云足矣予未暇贊因備誦其爲人聞者倘有利於斯言乎

跋李氏譜

族譜昉於歐陽繼之者不一而足而求其鑿鑿精實百無二三原其所以蓋由中世士大夫以官爲家捐親戚棄墳墓往往而是𨿽坡公不免焉此昌黎公所以有不去其鄕之說也友人李希元示予家傳自唐西平忠武王子憲至其先人十數世墳墓皆在目睫亦可尙哉使昌黎公見之亦將以美楊少尹者美之矣予家本石室蓋無可疑而自出蜀以來未免與蘇公同是一慨方擬乞身後卽六七世墳墓可考者取蘇公族譜引而損益之使世之子孫執爲典要且以楊侯不去其鄕而未能也觀李氏之族譜重有感於昌黎之說云

贊

巽齋先生像贊

歐陽巽齋望宗六一辛丑掇科親老謝職色難愉惋思報親恩學通經史有本有根司戶防州化被蠻貊別駕建昌益樹名節轉官祕著不爲茍防說書崇政講貫唐虞都官刑曹讞獄羣備考文成均濟濟多士疏抗龍顏宜絕嗜好欲心一萌良心遂耗天子嘉納年髙與祠橫經論道一世宗師及門之徒不將卽相河汾王通雲龍下上名齋以巽殊非過情六一之學實傳先生

贊龔知縣龍

龍猶有欲垂頤就豢孰知吾龍頭角霄漢舜卿之筆子輝之徳往來淸風霖雨八極

贊程縣丞龍

蟄於滄洲驤於海垠憫四域之焦枯遽奮爪而張鱗固將神變化水下土豈直嗔蛙躁蟹役役於形气也邪

贊何了翁帳龍

淵蟄其眞云發其神爲道不泥遇止乘行是爲龍之靈是何君之所以名

贊三山莊之龍魁星

太極初開卽有星紀字始蒼頡科始漢氏後人因之爲鬼爲斗乾元坤元非徳非有朂哉莊君明辧密察在邦必達在家必達

贊沈俊之筆

厥體孔良厥心孔端資汝心匠達我心官

銘

彭叔英砥齋銘

爵祿之石厲世磨鈍頑夫奔走防隅蕩盡中流之柱障山回瀾巖巖具瞻千古如山嗟今之人稜義利金銀銅鐡攪爲一器淬去穢濁刮出光明他山之石有如斯銘

黃山人羅鏡銘

陟彼髙岡相其陰陽因以箴之終然允臧

辭

劉良臣母哀辭

維婦徳之中正兮昉乎人彛彼美其盛壯兮甘白首於一夫仁者必有壽兮及耄而望期頤夫有徳者必有後兮紛四世其蕃滋嗚呼全而生之兮必全而歸之從一以終兮尙得正其何悲

贈人鑑蕭才夫談命

嵗單閼人鑑蕭才夫過予以予命推之言頗悉是秋迄次年予所遭無有不與其言相符噫人鑑其神已爲之辭曰眇陰陽之大化兮布濩垓埏出王遊衍之度思兮曽淺淺乎爲天自靑紫食窮經之心兮怪詭乘之而相挻竊掠五緯之膚兮誑其愚以自賢方疾其拂耳騷心兮羌作炳於綿將事實與行會兮抑抉幽而鉤予將窺前靈之逸迹兮就有道而正焉

鄒翠屛攺葬哀辭

霜露成冰兮寒谷悲陽春歸兮艸萋萋君一去兮何之造舟爲梁兮車馬悠悠朝出遊兮暮歸休君一去兮誰畱君故人兮如雲白髮兮繽紛髙臺曲榭兮如昨歌舞兮成陳君自蒔兮桂花昔芳稚兮今婆娑秋香飄兮九霄君不見兮柰何

吳伯海自號滄浪爲徐徑畈所喜擕諸公詩來訪因有感作滄浪歌並呈巽齋先生

世混濁而不淸兮蟬翼爲重千鈞爲輕彼滄浪其無據兮何纓非足何足非纓嗟靈均之好修兮安能受物之汶汶淈泥揚波以相從兮羌不知漁父之用心筦爾而歌鼔枻而行噫漁父其何如兮掉頭乎靈均

文山集卷十四

欽定四庫全書

文山集卷十五

宋文天祥撰

說

答歐陽祕書承心制說

龍溪友議好事者爲之不知其誰何也巽齋歐陽先生爲之辯以書來曰君所處變之又變而或者於無過中求有過援經引古皆不類而又鋟木摹紙流傳四方莫曉用意所在君於國於家公私得失自了然於心𨿽不必較畢竟此於世教人倫有關系不可以流俗誤方來所以怫然不能自已於言也嗟夫先生所以主張名教愛惜後學至矣抑先生就其爲說區別禮文之隆殺極其精微只如此固已明甚然兩家事實猶有非先生所盡知者若某初於倉皇中處此則不過從吾事實順事理之本然者而行之固不待如此鉤索精微而其當然之路自粲然可見也初此母嫁先伯祖生男三長曰行是爲先伯次爲先人又次曰信是爲先叔女一是爲吾姑先人生嵗余嗣先祖後先叔旣生而伯祖方歿已邜而後此母適劉鞠劉前室之子曰敏曰午而自生二女一男二女今各有歸男曰欽出繼於黃塘劉氏在文在劉通男女爲七非適劉之日淺於適文文有子而劉無所出也當先祖存先人篤於生母則衣食敬共之丙午先祖歿先人始迎致就養然劉之子諱得不養之名嵗輒取養二三月至丙辰以後某始專其飬而嵗時劉之子孫族黨絡繹起居曰母也伯叔母也祖母也伯叔祖母也此母非以在文而諱其在劉劉亦非以其在文而不之母也當其在文特文有能養之資得以遂其敬愛之情而名義之爲劉自若也是以歿之日其子午其孫伯參奔喪於西昌其二女各以逺近來赴其劉之族黨縞素哭於道書銘旌曰劉吾鄕人見者以爲是固當然無所不安也固非曰未屬纊爲文旣屬纊而名之曰劉而制禮爲是嚴也彼好事非爲文爲劉之族黨姻親又非里巷父老知事之悉生於騰謗故亦不問事實如何而侮經慢法茍可以媒蘗者不遺餘力若曰文致綱常之說以壓之則可覆其終身云爾險哉其用心乎先生辯之得其槪矣要其肯綮數語可以破之彼之說曰在某當書申心制侄孫而銘旌當書故伯祖母某氏此十一字殊不類學者語此母從其實則先人本生母也平居無所於名則從其前日之位曰伯祖母如以義斷於稱謂亦恐未安而欲自名曰侄孫得乎心制而曰申稽之禮律曰子爲所生父母也曰弟子爲師也茍曰侄孫矣則何爲下得申心制三字乎劉午之於幾筵書曰先妣某氏之靈而書疏謝其鄕人自書曰孤哀子劉某以孤哀子爲妣作喪主不爲當乃欲書侄孫以主伯祖母之喪語之三尺之童然乎否乎以四十七年婦於劉母於劉而一旦暝目乃使之不得爲劉母則劉之子若女哭劉母乎哭文母乎使劉之廟祀文母乎祀劉母乎且夫在文氏則生先人而出繼於先祖在劉氏則生欽而出繼於黃塘之劉其事體一也今欽爲人後不得而服本生母亦止於申心制某方之於欽情義若何而曰意其必衰麻其服而乃寂無聞焉何其無稽之甚乎親喪人所自盡以義起禮此母爲先父本生母在先父不及申心制在某遂承心制吾所自盡何與乎或人而或人詆毀之至此某非惟不必辯彼亦不足辯也獨此心不可不明於先生故具述於此以復命而不傳焉

吳郎中山泉說

子在川上曰逝者如斯夫不捨晝夜道體流行之妙往來而易見者惟川流爲然聖人發其端倪欲學者體認省察而無一息之間斷也後千數百年程子始黙識而指以教人曰其要只在謹獨聖人言道之防學者入道之門於是而深切著明矣尙書郎吳君正夫名防因名取象有合於下坎上艮之卦遂自命曰山泉君所以從事則又取二程上蔡和靖晦翁凡諸言敬者識諸座右易以養正爲聖功而養之方未之及也吾獨見自得乃從敬入則豈泛然而用吾力也歟夫川之水道之體也山之泉性之象也是故善盡道者以敬而操存之則猶之川而不息焉善盡性者以敬而涵育之則猶之泉而不雜焉蓋有欲則息惟敬爲能不息有欲則雜惟敬爲能不雜君之所以見易其猶程子之所以見天子歟𨿽然川上之事純亦不已誠者之天也泉猶性也泉動而出猶性動而爲情也是則有幾焉誠無爲幾善惡始以敬而持此幾終以幾而逹此誠則山泉其川水之源川水其山泉之流會而通之混然一貫故曰敬者聖學成始而成終者也君講切熟矣愚也不敏方願學乎此尙從君質之

徐應明恕齋說

自漢儒以大中訓極而極之流遂爲茍容至先儒以極爲四外標準而學者始知極自唐儒以博愛謂仁而仁之道遂爲小惠至先儒以仁爲包四徳而學者始識仁自漢唐以來有恕已恕人之說而恕之獘遂爲姑息至先儒以恕爲如心而學者始明恕聖人浸逺道學無傳於是漢人之中庸唐人之摸稜皆足以自附於此三字之義天下之不見聖久矣尙賴伊洛諸君子出而抉聖經千載之祕而後之學者遂得襲其遺余以求進於道畨易徐君應明有志於學特以恕爲入門則其幸生於道學之世而不至涵忍混貸以淪於漢唐之陋也審矣𨿽然如心之事亦有所用力焉按傳専言恕者其事有二子曰已所不欲勿施於人大學言上下前後左右有絜矩之道此言如愛己之心而愛人者也大學言有諸己而後求諸人無諸己而後非諸人此言如治己之心而治人者也然而如愛己之心而愛人則先儒必歸之窮理正心如治己之心而治人則先儒必以彊於自治爲本蓋未能窮理正心則吾之愛惡取捨未必得正而推己及物亦必不得其當然未能彊於自治則是以不正之身爲標的將使天下之人皆如吾之不正而淪胥以陷則吾之爲恕者豈不相逺而吾夫子所謂終身可行者豈若是哉故夫論語一貫之恕中庸違道不逺之恕又必以忠並言蓋惟忠而後所如之心無往非正而凡窮理正心彊於自治皆求以不悖乎忠而已也抑予聞之論語之忠恕至誠無息而萬物之各得其所也聖人之事也中庸之忠恕盡己之心而推以及人也學者之事也吾儕小人由前之所以用力者求之以進於中庸之忠恕則聖人忠恕之天豈曰已之菲薄而無足以進諸曽子之惟哉願與徐君講之

勉耘說

百聖在天六經行世譬之五穀皆美種也錢鎛必庤荼蓼必薅旣堅旣好實穎實栗不然略閩蜀之蹲防拾燕趙之棗栗而吾未嘗不飽也嗚呼此豈樂饑常法哉彭君奇宗之爲學也知所以種而以勉耘顏其堂其必自五穀始是穮是蓘必有丰年奇宗之

何晞程名說

予同年何君時任廬陵縣尉尉防洛人太中大夫程公珦嘗辱居之後人爲建公祠又建堂曰晞程志遺迹也何君生子吏捨溫公之父生於池溫公生於光名之所起率從其地君之名子以吉宜也而官於吉者多也顧瞻斯堂取義甚大名之以晞程程本爲太中設何君名其子則以太中之子望之徴說於予予曰大哉名乎其何如而塞之哉漢司馬慕藺相如自名曰相如本朝有錢希白之類希樂天者也功名文藝之士事爲之粗迹筆墨小技抵掌馳志刻心苦思步驟之不難若夫正心修身窮理盡性通天地之化逹聖賢之蘊如程夫子者其何以望於孩提哉𨿽然大中之在黃陂二夫子生焉其初固亦區區一尉之子耳洎其來廬陵二夫子年甚防則亦童防也初何以自別於常兒然其後受學於舂陵追繼孔孟卒以其性命道徳之說爲諸儒倡聖賢豈別一等天人爲之茍有六尺之軀皆道之體不可以其不可能而遂自暴自棄也且夫昔之爲程也難今之爲程也易中庸之學千數百嵗不傳二程獨發關鍵直睹堂奧此其事百倍其力而後能今讀程之遺書考程之行事作聖塗轍了然可尋一日用力事半而功倍吾儕小人獲生斯世講聞私淑之緒餘非如漢唐儒者之寡陋蒙賴福澤深自慶幸不敢以不自勉況夫靑原之山川不攺少府之堂宇如故二程事親從兄於此誦詩讀書於此思其居處思其笑語思其志意思其所樂思其所嗜百世之下居乎此者猶聞風而起況去之二百年之近乎此何君義方之所爲汲汲也至於晞程之工夫當自主敬入然此大學之事今其爲赤子何君養其气質莫重於習古有胎教況於𦇤褓自其能言能行以至於入小學使之灑掃應對進退周旋先知其所以爲敬周匝而無欠深穏而有本然後可以語晞程之事習於上則上習於下則下是一幾也何君謹之哉謹之哉君字了翁臨川人晞程生己未三月

王通孫名說

王君元剛生子名曰通孫初元剛夢有通守來謁排闥入堂閫驚窹已而左右遂有娠旣生名之志所夢也予謂元剛名子之義甚大而其有意於斯夢也殆不其然人者天地之徳陰陽之交鬼神之會五行之秀也人以其血肉之軀而合乎太虛之生气夫然後絪緼化育人之質已成而健順五常之理附而行焉其聚也翕然其散也霍然天地之化盈虛消息往過來續流行古今如此而已輪回之說佛者有之茍自孔氏不當以爲信然且夫人有此身卽有此理詩曰有物有則孟子曰形色天性也聖賢之學主乎踐形而不願乎其外元剛之教子望之以通於性命之正以無負乎天之所以與我者其獨善也邪其遂符所夢也邪其復過之也邪皆非所必計也人之得形於父母而母忝爾所生逹不離道窮不失令名決性命之情以饕富貴富貴未必可得而性命已失其正此天下人子所以陷於失身者多矣予也不敢不勉而有知也不敢不吿諸爲人子者元剛爲人之父而亦爲人之子者也其逹此悉矣予也言之其子之長也庻幾其有聞乎因豫定其字曰思爲其長子也以伯冠之濂溪著書曰通微生於思不思則不能通微嗚呼思則得之人人有貴於己者弗思耳尙勉之哉元剛名義端丰城人通孫生戊午今四嵗云

陳逢春肖軒說

陳逢春景茂介軒先生之子也介軒名鳳官至朝奉郎監行在丰儲倉其爲人剛直有守與趙東野齊名於玉虹翠浪間平生遊吳履齋包宏齋嚴華谷諸公之門諸公器之不置也未及用不幸早世景茂幼孤長而有立自號曰肖軒有志乎其先人也夫孝者善繼人之志善述人之事者也世之所謂狼疾人不肖子豈其性然哉志不存焉耳志之所至事亦至焉夫肖之道亦不一矣奮建肖其性者也談遷肖其業者也彪固肖其文者也羲獻肖其書者也瓌頲肖其位者也凡爲人子者茍有一節不忝乎其前其亦無愧於名父之子哉蠱初九之象曰乾父之蠱意承考也易之所謂意景茂有之矣書曰若考作室厥子乃弗肯堂景茂必無是也尙勉旃哉

送呂元吉麥舟說

呂元吉廬陵之名族東萊之近裔也皇皇充充以母喪淺土未畢大事將以石曼卿自命而求以忠宣麥舟之事望於人自薄者而觀今世可復得麥舟乎以愚論之麥舟固可復得借令不得聚麥成舟猶可及也傳曰凡民有喪匍匐救之又曰孝子不匱永錫爾類中原文獻前輩典刑遐乎邈哉不可尙已然親親以及物愛其父母以愛人人心天理油然於不忍人之際者豈以宇宙隔而古今問哉呂君行矣昔人有言子母謂秦無人

龍泉縣上宏修橋說

修橋辟路佛家以爲因果世之求福田利益者所以樂爲之趨而佛家者流所以積心竭力勤苦奉承而不之厭也予過泉江道上宏聞有郭公者主石橋之役蓋毀家以成之而僧曇發則朝夕爲之督其事頗難其力不倦其心蓋可取焉邀予爲之疏惟予不得以與斯舉也郭老矣迫於其請則念儒書中是亦有溱洧濟人之事𨿽其事之偏而視夫拔一毛不以利人而且朘人以肥已者爲有間矣郭公之所爲若此是邦之人若士觀感動悟其能以自己於心乎夫善者性之所自然爲善者人之所同欲罔俾郭公専美是邦可也而豈必曰福田利益之故哉因書以畀曇發使持示邦之可語者

葉校勘社倉說

社倉之法阜陵下之四方而周人委積之意復續於二千嵗之後文公請也公畏天命悲人窮汲汲焉於當世天之所以予之者不輕而得於其時者復厚天其有以行之也校勘葉君重開無一命爲之階而倡率同志嘉惠閭封已能鑿鑿精實使君得志於世文公之議將次第而充之昔劉煇僉判時得俸不以自贏輒買田贍族或謂範文正公此志三十年非參大政則有不愜焉者矣煇爲小官乃能隨力爲義可不謂賢乎煇之於文正君之於文公事有大小世有難易心之所推則吾無間然矣君𨿽布衣尙何不滿乎哉

與濟和尙西極說

天有南極北極北極天帝所居南極惟南海上髣髴可見非天之南北也自中土而論爲人世南北之極耳天之所極實不可知淮南子言禹使大章步自東極至於西極竪亥步自北極至於南極此亦姑舉地之極而言觀禹貢所載禹迹不爲甚逺淮南子之說信有之乎惟漢張騫曽窮西方幾萬里而還不知是時騫何以未嘗及佛土後佛自西域來又不知佛生處與騫所經歷相隔幾何敢問濟和尙西方有極處無極處作麼生和尙未對旁有童子謂予曰日入處不知去人幾千萬里吾舉目卽見吾不學佛佛何必西方和尙合掌作禮而退

慧和尙說

予裏南禪寺上座曰慧慧早爲通人得畫法於裏之名手挾是出四方會畱京師乃復得相與傳神法於異人自此覽觀山川之勝遊歷人物之會足目髙逺迥長數格旣數年厭薄世俗謂天下事止如是觀不如削髮遂爲僧蓋收湖海豪气一歸山林者也然技癢卒不能自禁嵗爲星源神像軸若干春夏輒有逺役初鬻本祠下神與慧若相宜者大家豪人見輒動心亹亹不愛金繒以致之得之者咸指目以爲川僧所爲自是四方遊山上者無畫以歸謂爲徒行爭致饋槖中約隔嵗取償慧輒如期往讙曰川僧來矣取畫者塡門慧徐開篋笥如約分付不半日畫盡矣若是者年久遂爲例今人親戚交友之間才有一錢利害寄諸其手皇皇然惟恐人負之以數千里不相知之僧相期於一嵗之外求之也若懇寄之也如棄人情豈大相逺哉藝之動人一至於此慧之畫其流傳多矣獨相與傳神祕其術不輕售間與予言相頗肯傾臆事多如其言然每會聚輒睥睨不已予知其欲傳神也越數年竟不下一筆予今春偕弟過山中坐定慧忽躍然起倉皇索筆不再注視描畫不逾刻而予兄弟二人嵚之狀已宛宛如活一坐烘堂一日用繒一幅置予於前予弟於後冠八角巾著道服前者垂臂以執袂後者斂手以銜袪又作幼弟背像手持孝經一卷上紀移忠孝一章若將獻諸二兄左爲海潮淘湧澎湃濤頭有數丈之勢一金龜隠見出沒於沆漭之間題曰忠孝歸朝慧之用意亦勤矣因聚觀者與慧共評之爲之大噱廼指潮而言曰予寜駕絕海之颿以突魚龍之變怪乎將極目於南龕北赭望洋而不濟乎寧揚淸激濁以弔防夷子之遺乎將波流瀾趍以嬉戲於杭人之旗鼓乎寧依乘於鰲遊鯤化之會乎將有咸有腥有滑有腯姑茍膳羞以自活乎寧泅不已以取衝擊乎將知止知足與汐水俱爲縮乎寧與波上下屑屑於朝夕之往來乎將觀陰陽之進退察日月之盈虛翶遊於六極之表乎質之予弟予弟笑而不言問之慧慧曰區區何足以知之予於是服慧之得予貌而知慧之猶未得予心也因爲紀其能事之本末以謝其勤並具予之所以言者噫亦安得知心之士而與之語哉

深衣吉凶通服說

深衣篇大槪三節第一節

言其制短無見膚長無被土以下是也第二節

言其義規者行舉手以爲容以下是也第三節

言其用可以爲文可以爲武以下是也此𨿽三節然畢竟義爲之主故篇首曰以應規矩繩權衡其文坦易明白前輩解之悉矣獨吉凶通服猶有可疑或謂考之本篇曰可以爲文可以爲武可以擯相可以治軍旅而不曰可以弔喪可以受弔曰善衣之次而不曰喪服之次𨿽其間有孤子則純以素一語近於喪服則又曰鄭氏注年三十以下無父稱孤則是無父而服此衣當用素純耳非孤子於居喪之中可以此代喪服也其必以爲吉服之說如此然愚嘗參五經傳博采旁證則此𨿽吉服未見其不可通於凶事也按擅弓將軍文子之喪旣除喪而後越人來弔主人深衣練冠待於廟垂涕洟注云深衣練冠凶服變也蓋旣除喪則不當復衣喪服故以深衣受弔以喪服一變而卽用深衣則深衣𨿽謂之喪服之次可也𨿽與善衣之次之說相反正足以見其互相發明耳按曽子問親迎女在塗而壻之父母死如之何孔子曰女攺服布深衣縞總以趍喪注云婦人始喪未成服之服蓋成乎婦則成乎婦服惟其未成婦也不可以衰故趍喪以深衣然則此亦凶服之變也今世女子未聞有服深衣者然以此事考之凶事而可服其服於吉事可知也注云禮教久廢故女遂廢此衣耳按雜記大夫卜宅與葬曰有司麻衣布衰注曰麻衣白布深衣而著衰焉此服非純吉亦非純凶也夫衰凶服也深衣吉服也衰之下有深衣焉故非純凶深衣之上有衰焉故非純吉由此論之深衣不専用於吉事又可見也按間傳大祥素縞麻衣注曰麻衣十五升布深衣謂之麻者純用布無采飾也蓋大祥已除衰杖本須服吉然使便用采飾之服則孝子之餘哀未防必不安於此故魯人朝祥而暮歌子路笑之有子旣祥而絲屨組纓記禮者譏之此所以用深衣者蓋在不衰不采飾之間也按喪服記公子爲其母麻衣縓緣注云麻衣小功布深衣以麻爲小功布者以大功降云公子之庶昆弟爲其母若父卒爲母大功父在降大功一等用小功布深衣以此証之深衣固爲大祥之服而亦爲小功之服但大祥緣以布小功緣以縓耳夫以深衣正篇本専爲吉服而言然略以此數節推之其於凶服亦自可通大槪喪服皆用布而以精粗爲輕重之等鄭氏云深衣用十五升布鍛濯灰治斤八十縷則是千二百縷爲經此今世極細之布也然則深衣之所以爲吉服者以其布之精密又布易得而難損取其貴賤可以通服經所謂完且弗費注所謂可苦衣而易有者也而揆之喪服則用布適同而爲色又相似且經鍛濯灰治故止可用於服之輕者耳非如他衣服用繒帛防色則専當施於吉而不可通於凶也此正如近世涼衫耳阜陵以前士大夫皆以爲會聚之常服其後遂於弔喪用之則亦以其顏色可通之故正此類也但是深衣之制領緣不同其間純以績者乃是以盡飾爲美此恐専爲吉服而不當與凶服通至於用素用縓自是喪服本色獨用靑者則通於吉凶之間皆無舛耳若夫冠屨一節卻欠商議今人謂服深衣必須用某冠某屨此恐未明蓋冠屨之制深衣正篇旣不曽見明言而其散見於他傳者其冠亦各有變如將軍文子之喪主人深衣練冠是受弔之時方用練冠也其施之吉則固有他冠矣如女用深衣之縞總則趍喪而後變用縞總也其在平時必他有以爲之總者矣又如漢制乘輿服深衣則用通天冠髙九寸是天子而後有此冠也推而下之諸侯大夫士以至庶人豈當拘於一冠矣乎切意深衣有一定不易之制而本篇所以不載冠屨者恐冠屨當是從時耳何以辧之夏之冠曰母追殷之冠曰章甫周之冠曰委貌又曰元冠三代之冠其制已各不同有虞氏深衣而養老則深衣自虞氏已有之此時自須用虞氏之冠尙不及有三代之冠也又安得所謂某冠者以是推之深衣則古矣而冠屨當無定制也孔子少居魯衣逢掖之衣長居宋冠章甫之冠衣少所居之服冠長所居之冠二者參用各隨其宜初不必曰魯服則魯冠宋冠則必宋服也以聖人之於時且然況今世而服深衣者其爲冠屨也旣不載於經則其隨時也爲得矣必欲用某冠某屨則恐又失之泥也然則所謂隨時者宜何如其以深衣爲吉服則今之緇冠爲不必易也如其以爲凶服則受弔者固當以檀弓練冠爲法而往弔者亦須如之冠不以弔故也嗚呼禮之時義大矣哉器數之精微制度之詳密𨿽以夫子之聖不敢自謂生知而屈意於一問區區何人乃敢率其胸臆評論千載之上多見其不知量也𨿽然亦識其所見云爾尙以俟有考者

講義

西澗書院釋菜講義【知瑞州日】

孟子曰人之患在好爲人師韓子犯之而世怪且罵桞子厚所爲惴惴然而不敢也某承乏此邦其於教化號爲有一日之責蓋嘗吉朔而履乎學宮得聞諸君之所以授受者而親陟臯比與逢掖講師弟子禮則僣之爲尢書堂有事乎先賢諸君不鄙而固以請則𨿽寡陋夫焉得辭某初被命來守嘗啟政路曰古之爲諸侯先政化而後簿書期會世之不淑乃倒置此則相與病夫風俗之獘而士行不立且傷夫教道之久廢而未有以救之也固嘗有及於君子徳業之義而重反覆焉輒誦所聞並繹其防與諸君茂明之

易曰君子進徳修業忠信所以進徳也修辭立其誠所以居業也中心之謂忠以實之謂信無妄之謂誠三者一道也夫所謂徳者忠信而已矣辭者徳之表則立此忠信者修辭而已矣徳是就心上說業是就事上說徳者統言一善固徳也自其一善以至於無一之不善亦徳也徳有等級故曰進忠信者實心之謂一念之實固忠信也自一念之實以至於無一念之不實亦忠信也忠信之心愈持養則愈充實故曰忠信所以進徳修辭者謹飭其辭也辭之不可以妄發則謹飭之故修辭所以立其誠誠卽上面忠信字居有守之之意蓋一辭之誠固是忠信以一辭之妄間之則吾之業頓隳而徳亦隨之矣故自其一辭之修以至於無一辭之不修則守之如一而無所作輟乃居業之義徳業如形影徳是存諸中者業是徳之著於外者上言進下言修業之修所以爲徳之表也上言修業下言修辭辭之修卽業之修也以進徳對修業則修是用力進是自然之進以進徳對居業則進是未見其止居是守之不變惟其守之不變所以未見其止也辭之義有二發於言則爲言辭發於文則爲文辭子以四教文行忠信𨿽若岐爲四者然文行安有離乎忠信有忠信之行自然有忠信之文能爲忠信之文方是不失忠信之行子曰言忠信行篤敬行篤敬則忠信進徳之謂也言忠信則修辭立誠之謂也未有行篤敬而言不忠信者亦未有言不忠信而可以語行之篤敬者也天地間只一个誠字更攧撲不碎觀徳者只觀人之辭一句誠實便是一徳句句誠實便是徳進而不可禦人之於其辭也其可不謹其口之所自出而茍爲之哉嗟乎聖學浸逺人僞交作而言之無稽甚矣誕謾而無當謂之大言悠揚而不根謂之浮言浸潤而膚受謂之遊言遁天而倍情謂之放言此數種人其言不本於其心而害於忠信不足論也最是號爲能言者卒與之語出入乎性命道徳之奧宜若忠信人也夷考其私則固有行如狗彘而不掩焉者而其於文也亦然滔滔然寫出來無非貫串孔孟引接伊洛辭嚴義正使人讀之肅容斂袵之不暇然而外頭如此中心不如此其實只是脫空誑謾先儒謂這樣無緣做得好人爲其無爲善之地也外面一幅當𨿽好裏面卻踏空永不足以爲善蓋由彼以聖賢法語止可借爲議論之助而使之實體之於其身則曰此迂濶也而何以便吾私是以心口相反所言與所行如出二人嗚呼聖賢千言萬語教人存心養性所以存養此眞實也豈以資人之口體而已哉俗學至此遂使質實之道衰浮僞之意勝而風俗之不競從之其陷於惡而不知反者旣以妄終其身而方來之秀習於其父兄之教良心善性亦漸漬汨沒而墮於不忠不信之歸昔人有言今天下溺矣吾黨之士猶幸而不盡溺於波頽瀾倒之衝纓冠束帶相與於此求夫救溺之策則如之何噫宜亦知所勉矣或曰至誠無息不息則久積之自然如此豈卒然旦暮所及哉今有人焉平生無以議爲而一旦警省欲於誠學旋生用工夫則前妄猶可贖乎曰無傷也溫公五六嵗時一婢子以湯脫胡桃皮公紿其女兄曰自脫也公父呵之曰小子何得謾語公自是不敢謾語然則溫公腳踏實地做成九分人蓋自五六嵗時一覺基之溫公猶未免一語之疵也元城事溫公凡五年得一語曰誠請問其目曰自不妄語入元城自謂予初甚易之及退而自櫽括日之所行與凡所言自相掣肘矛盾者多矣力行七年而後成然則元城選成一个言行一致表裏相應蓋自五年從遊之久七年持養之熟前乎此元城猶未免乎掣肘矛盾之媿也人患不知方耳有能一日渙然而悟盡攺心志求爲不謾不妄日積月累守之而不懈則凡所僞人爲者出而無所施於外入而無所藏於中自將銷磨泯沒不得以爲吾之病而縱橫妙用莫非此誠幹之君子在是矣或曰誠者道之極致而子直以忠信訓之反以爲入道之始其語誠若未安曰誠之爲言各有所指先儒論之詳矣如周子所謂誠者聖人之本卽中庸所謂誠者天之道蓋指實理而言也如所謂聖誠而已矣卽中庸所謂天下至誠指人之實有此理而言也溫公元城之所謂誠其意主於不欺詐無矯僞正學者立心之初所當從事非指誠之至者言之也然學者其自溫公元城之所謂誠則由幹之君子以至於中庸之聖人若大路然夫何逺之有不敏何足以語誠抑不自省察則不覺而陷於人僞之惡是安得不與同志極論其所終以求自拔於流俗哉愚也請事斯語諸君其服之無斁

熙明殿進講敬天圖周易賁卦

彖曰賁亨柔來而文剛故亨分剛上而文柔故小利有攸往天文也文明以止人文也觀乎天文以察時變觀乎人文以化成天下

臣聞賁文飾也色相間則成文故柔來文剛上文柔剛柔相間所以爲賁賁離下艮上離之體中以一柔間兩剛是柔來文剛艮之體上以一剛乘兩柔是剛上文柔使獨剛獨柔不相爲用則不成文矣此言賁之卦義也天之文爲二曜五行象緯交錯故曰觀乎天文此言天之賁也人之文爲三綱五常倫理次序故曰觀乎人文此言人之賁也以上系易彖大意臣竊窺先皇帝作圖之防以敬天爲名其於賁卦實摘取觀乎天文以察時變一條臣謹案圖義而爲之辭臣竊惟天一積气耳凡日月星辰風雨霜露皆气之流行而發見者流行發見處有光彩便謂之文然有順有逆有休有咎其爲證不一莫不以人事爲主時時世也彖易聖人不曰天變而曰時變蓋常變𨿽麗於天而所以常變則系於時人君一身所以造化時世者也故天文順其常則可以知吾之無失政一有變焉咎卽在我是故天文者人君之一鏡也觀鏡可以察妍媸觀天文可以察善否且如歷家算日食云某日當食幾分固是定數然君徳足以消弭變異則是日陰雲不見天𨿽有變而實制於其時又如旱魃災也才側身修行則爲之銷去熒惑妖也才出一善言則爲之退舍天道人事實不相逺自古人君凡知畏天者其國未有不昌先皇帝深識此理故凡六經之言天文者類聚而爲之圖以便觀覽且恐懼修省焉聖明知敬嚴父之圖卽敬天在此矣嗚呼曷其柰何不敬

此先生兼崇政殿說書日講篇也講篇非一如講詩之定之方中一篇諷當時修繕事今亾其辭云道體堂謹書

與府理錢升叟

天祥此畨京師聚會相與有加於丙辰極以爲奇遇在他鄕得此可謂甚幸依依之意至今使人不防執事去之一日姦腐恰有復用之命國事至此誼不容黙遂上封章以求一去當國者調停數四迄未能動三乞祠三不允正以爲苦天生聖明從諫不咈初給之以假繼許以假滿去之於是而仍令復供本職吾君之美不容不將順遂亟亟只承今一切又如初矣執事才離國門猶未至鄕國詎料此半月中乃有一陣如此之擾疇昔侍教幾曽有一語及此等事變輪云非人能測有如此者封事槁拜呈不敢效孔光秉畀炎火於以彰吾君天地之爲量也方巖造化初甚危之後來左司過堂一稟化地乃謂初判聚字失記已曽稟來前旣有兩編校恩例今合當照行更不必啟矣前此兩月徒爾皇皇天下事皆不容人算度吾徒作事只信天去初無毫髮計校或謂失策觀方巖之事益以自信周起宗者送至申狀紙見說內有差符謹謹緘納所有餘文俟其趂逐到手又以見授當又訪問遣歸也明禋之後區區之迹必可得請一出此時梅嶺行事尙或少遲猶可合並傾敍契闊前數日待罪甚有餘間日勝方巖棋不以局數計今玆再入市叢又如前日倥傯不給乘間作此殊不能擇語伏乞臺照

文山集卷十五

欽定四庫全書

文山集卷十六

宋文天祥撰

行實

先君子革齋先生事實

先君子諱儀字士表生嘉定乙亥八月二十四日寶祐丙辰五月二十八日歿於京次年九月九日封於鄕之佛原嗚呼天乎仁者壽有徳者祿先君子乃止是耶不肖孤上累先君子久於旅飲膳醫藥失節用速禍非天實不徳有惡子至此釁戻丘淵身百莫贖柴骨藥心不自意偸視息至今日得黽勉圖大事猶瀝血苫塊以字先徳嗚呼尙忍言之先君子嘗考次譜系文氏繇成都徙吉五世祖炳然居承和鎭髙祖正中繇永和徙富川曾祖利民妣郭氏祖安世妣劉氏考時用妣鄒氏繼母劉氏世有吉徳鄕以君子長者稱一是方寸畱耕於子子孫孫先君子嘗言滯學守故化學來新以一革字志韋佩人皆稱革齋性愛竹依竹辟一室傍竹居或稱竹居不肖孤聞之諸父先君子幼穎慧器質端重進止如有尺寸書經目輒曉大義越時舉全文不一遺見鄕曲前輩必肅容請益曁長天才逸髮志聞道嗜書如飴終日忘飲飱夜擎燈密室至丙丁或達旦黎明挾冊檐立認蠅字不敢抗聲愕寐者人𨿽苦之甘焉蕃書山如經史子集皆手自標序無一紊朱黃勘防纎屑促密靡不到至天文地理醫卜等書遊騖殆徧手錄積帙以百揮汗呵凍弗斁鉤引貫穿舉大包小各有條間質難疑剖析響應某事出某書某卷且指數以對爲文發持滿無不的中機軸必已出命意時娓娓談他事若莽於尋繹一防筆雲行水流無凝滯中年文气益老拾汗漫歸諸約不峭峭刺目有溫醇渾厚之風焉閒居侃侃春意溢出顏面蚤事祖盡敬祖母優遊暮齒視藥膳臥興扶持華髮鐘愛父嚴母慈侍夙夜省煥寒一出忱意不視顏色爲肅愉事繼母篤至始終無纎芥間一家气象藹如和風鄕黨稱孝於宗族厚待季父削藩町悲忻同情季父歿不幸子病廢經紀其家撫幼侄等已子防從遺孤振翼之俾防於成辟居居無居者歲時衣粒各有節度嘗謂宗族一本誼不得不卹愛範文正義田記規模次第曰吾得志當放此行之親婣孤貧者哀矜勞苦撫字無遺力防不克理辦之棺至已所服用捐以斂𨿽在疏末次序情文各惟其稱與人交好大體不爲細家廹速戶外屨皆滿絕甘分少無疏宻皆被和气交誼天至聞貧困患難赴急如不及忱意感人有臨終握手欷歔流涕托之以孤者歲大比凢與大夫待博士選者皆有約首誼綿數科間不能與自捐貲籍其名曁充賦就奉爲助約所不及以意告傾已有爲行資至貸以應誼聲錚然對人气語和易鄙夫寡人亦曲加體接無一失聲气去裏有蹈非彛悉忠愛援誼開陳聞者感動見後進片善奬予不容口孜孜誘掖如子弟給數畝畊者多不輸寧令負已不忍直於有司蒔園漁池相效無一償亦不較間嗤不武則曰彼貧且殆吾柰何攟之有竊負其貲去旣而困還不惟不加責卹其人終身將作室絫木齋垣時癘死多露骼惻然曰吾可無居人不可無斂匠棺恵貧者歲賑饑隨所有不給至市粟以應顚連無告過目輒怵惕隨力爲誼一日讀書至晏子敝車羸馬事愀然曰使吾族吾親吾鄕人休休有餘至願也惜嗟再三家居門防茂木暇日相羊芳陰間惟嗜茶煎瀹多手出時邀朋遊文字語移日樂極浩歌縱奕視世間融融沄沄漠不介胸次性凱樂惟恐咈人事經然諾𨿽不利於已不悔一言語願盡肺腑無畱藏應酬一切任眞事不可直濟或道以詭禦寧事不濟不爲恥已勝語及不卑辭和气舒無忤色有以欺心至知其私不發且無章於人欺者多愧悔感泣人皆嘆爲有徳君子謂當於古人中求之誄者曰我公之徳言矩行規世智黃間我心坦夷市利血刃我範驅馳生平所爲事皆可質鬼神而無疑嗚呼是得其槪矣始天祥兄弟幼且長先君子不疾其不令昭蘇防滯納之義方日授書痛策礪夜呼近燈誦日課誦竟旁摘曲詰不使早恬以習於弗解小失睡卽示顏色𨿽盛寒暑不縱檢束天祥兄弟栗栗擎槃水無敢色於偸自此名師端友招聘仍年至粥先疇給費久之室罄力弗逮廼率天祥兄弟藏修於竹居陳所裒籖軸俾抉精剔華鉤索遐奧董网要竟日久弗倦𨿽貧浩然自怡有未見書輒質衣以市得書注意鉆研又以授天祥俾轉教諸弟繇是程督益峻書警語徧窻壁如三尺在目見爲文章撥斸正气輒不懌必維以法度天祥兄弟奉嚴訓蚤暮侍膝下惟諾怡愉不趐師友或書聲吾伊或斂襟各靜坐潛諷或掩卷相與戚嗟人情世道此時气象父母俱存兄弟無故天下之樂莫加焉歲乙卯天祥璧俱叨與計偕時仲弟霆孫年十有六未試墨於窻曰出師未捷身先死長使英雄淚滿襟竟以疾先撤棘一月卒先君子及是擥涕竚眙悒悒痛憚天祥璧將進禮部欲董於徵顧先君子哭子方新天祥璧復去左右恐益重哀出可寛襟抱且且夕定省得不缺不敢辭以臘月望行次年天祥璧俱僥幸奏名夏五戊戌廷對逾挾先君子病暑投涼劑立蘇方徙一靜室規便攝理甲寅集英賜第天祥以不肖冒首唱歸拜寓館移時之期集所越一日聞病復侵告於朝不俟命亟去侍藥省札下玉音給假三日時先君子𨿽病神色不攺視脈者聚伺變僉曰無虞戊午向申忽病革進藥郤弗服曰度吾不能起此疾汝兄弟勉之天祥璧震怖號慟請命於天祈促齡壽親算不獲命惟心禱呼冀殞滅以代又不獲命入夜寂然而逝嗚呼痛哉嗚呼痛哉厥明畿漕聞於朝朝命官吏來治防事六月庚申朔天祥璧奉柩出國門以歸鄕士庶人無不失聲痛嗟路祭巷哭以返於先廬時七月癸丑也嗚呼先君子一至此耶不肖孤生二十有一載弟方冠且髫承顏菽水歲月幾何天乎不使終養而蹙之於中身耶慘焉逆旋睇親捨越在二千里外天乎不使終於正寢而忍至於客斂耶往時徵衣拜堂上舉觴飲餞親賔祖道外期向何許天乎遂以是爲永訣耶天祥璧奉貢剡時先君子已哀仲弟不見孰謂方階祿釡先君子才見而禍遄作天乎天祥璧何以竊第爲耶嗚呼不肖孤事先君子不孝奉起居無狀有疾病而闇不知不能積忱衷臆倉卒無以動天聴罪生不贖皆血被面摧決肝胸願頓躑躅裁以必死顧屬纊一語忍痛受命不敢不勉恐無以祗訓於前人以忝盛徳廼相宅兆筮曰吉排土濡涕墳以竣役將奉體魄安焉嗚呼音容隔幽陰終天而止矣先君子妃曽氏今男三人天祥璧璋女三人懿孫淑孫順孫遺墨有寶藏三十卷隨意錄二十卷痛惟先君子利澤不施於人名聲不昭於時匪石遺徳恐久遂沈泯天祥不揆不孝裒錄事實沈痛刺骨荒忽惝怳世有大手筆能表章幽潛光昭於無窮稽首百拜以請

知潮州寺丞東巖先生洪公行狀

東巖先生洪公蓋陽巖先生文谷公族諸弟也文毅公以孤忠遺直著聞當世其平生言論風旨講切上下公未嘗不在其間文毅公屢召不赴公浸向用輒落落不合去時論稱爲二洪文毅公旣歿泉南文獻之望盡屬公識者謂文毅公未爲者將有爲也而公又不及大用以死天之生才倐忽代謝安得不深慨於此敍次行事諗諸方來門人之責奚以辭公諱天驥字逸仲自號東巖世晉江縣人嘉定戊辰七月庚戌公以生生有異質沈靜專一自少講求微言通念曉析乃已故於經史諸子百家之辭無不貫串文章自成一家以紹定攺元薦於鄕名聲振一時學子蹐門願求模楷者日眾公坦明夷粹專以宿於道爲教逮事王大母一夕疾甚殆公不解帶不交睫至剔股肉雜湯藥進公一念之切通於神明然終身不以語人登淳祐七年進士第初筮邵武軍建寧縣尉發摘姦伏當官無所回撓時有刼寇王若曾嘯聚千餘人騷動兩路諸所委捕多畏沮公奮不顧身提兵搗其巢一舉空之僞造成風爲楮幣蠧公宻設方略動中肯綮李若聶凡三大黨與無不各就縛薙狝之石壁胡公頴秋崖方公嶽交章以公善狀聞於朝十二年循從政郎調連州推官未上寶祐攺元防差監惠民南局四年較藝南宮公考鏡詳宻精力不間晝夕所賞防士多根抵理致當時號明有司公𨿽浸近周行然無所附麗恂恂侃侃望之山立徐公淸略吳公燧馬公光䢐顏公頤仲俱剡上其能將用矣會有言者徒步西歸泊如也六年淮閫擇士自從首辟致公爲屬景定二年通班授宣教郎知廣州香山縣至之日以教養人才爲第一義修復大成殿明倫有堂主敬美身賓賢登俊有齋皆捐俸入爲之斂不及民其爲政一裁於義俗嘩健戢其尢桀黠者曰此囚牙訟師去則吾民妥矣邑以大治洪公勲趙公汝曁雷公宜中及倉憲交以邑最上咸淳元年轉奉議郎二年差監行在防貨務都都茶場四年吳公革馮公夢得趙公順孫劉公黻皆以吏才爲薦差監都進奏院轉朝奉郎馮公時爲刑侍及戶侍劉公應龍交委以書擬本部文字公皆樂爲知己盡於時上卽位逾年初政新美公輪當陛對宿齋豫戒兾積忱意悟上心取虞廷君臣時幾之說寓規焉其一曰君心勤怠之幾二曰人心離合之幾三曰君子小人消長之幾四曰中國外夷彊弱之幾及朱文公天理人欲之辧首尾二千餘言其辭諄復懇切深刺腧髓玉音嘆美又言泉有屯成左翼一軍之興之害米舟捜糴生變之虞而朝廷籍沒翁林二氏之田可歲得谷萬斛以紓戍卒兩月廩食或有不濟寺院及單丁住持令本州覈實區處並撥爲軍餉之助餉足則糴寛糴寛則米通民永無貴糴患矣朝論翕然以爲論事有陽巖風除大理寺簿五年轉朝散郎知潮州公之在潮也視民事如家視敝政如已疾捐金以裕學廩傾囷以果饑氓梁川以利病涉知無不爲爲無不盡潮與漳汀接壤鹽寇民郡聚剽刼累政以州兵單弱山徑多蹊不能討公應變設奇降者相屬又欲於接境置屯多者三百人少者二百人犄角爲援郡爲創樽節庫以贍之具有條畫悉以言於朝並下之漳汀放此且嚴保伍之令以澄其源大抵公智慮深逺如宿將持重而規畫綿絡不以鄰爲壑也又潮有防田舊堤多嚙於水貤俸與民築石爲堤民號之曰洪公堤且刻賦頌其傍曰此我公東巖生佛所爲也去之日垂髫戴白者擁車下不忍去公雅意林壑至是則曰吾可優防樂吾眞矣九年得防主管華州雲臺觀公時益暢於詩數與姻族觴詠從容而學徒有志於考徳問業者多授以外聲利及終身受用之要暇日登臨徜徉愛南安之間風气明秀取所謂小陂山者曰樂哉斯丘我死則葬焉預飭美檟治壽藏澹然塵外蟬蛻之意十年正月公始屬微疾卽乞以本官生前致仕八日忽索水自浴衣冠休於正寢翛然而逝嗚呼若公者可謂啟手足而不亂其風流篤厚眞足以追配文毅公於九原而無怍者矣某於公之門實丙辰省屋諸生戊辰之春待罪中朝諗日拜公牀下矣未及而去國然於公之踐修出處之槪蓋心識之恭惟穆陵丰菁莪之澤涵育天下天下士蝟然勃興溫陵邈在海隅人物相望陽巖之气節煥發乎其前東巖之抱負翼承乎其後使二公誠得盡展拓又未知孰後孰前也嗚呼今復見斯人哉曾祖遇妣陳祖徳明妣李父伯通贈宣教郎妣陳贈安人元妃陳先二十六年卒贈安人繼趙封安人先三年卒子男應午應申應壽俱業進士女四適胡登龍丘公賜王毓奇一尙幼應午力學克肖收拾公遺槁若干捲曰東巖集藏於家將以是年十月已未奉治命以葬趙安人祔殯應午千里貽書俾某狀行姑序其本末以俟立言之君子謹狀

墓志銘

知韶州劉容齋墓志銘

咸淳四年四月十二日容齋先生劉公元剛卒於家年八十有二先生官至郡守死之日幾無以爲斂附於身者稱家之有無鄕黨之士莫不髙先生之風而哀其志焉其邑子文天祥與人言欷歔慷慨重懼前輩言行久遂沈泯無以訓來者會其子昌孫以先生狀來請銘某𨿽不敏其可以辭先生字南夫一字南彊世爲吉州吉水縣人治毛氏詩早爲鄕校知名士嘉定一年入太學後六年登進士第授廸功郎信州永丰縣主簿陞從政郎調靜江軍節度推官丁外艱服除差江州教授兼濂溪書院山長自故丞相董公槐今丞相江公萬里以下舉親民五員淳祐五年班見以通直郎知撫州崇仁縣縣政以理民以佛子爲謡先生奉母天人在官間日與其弟自提板輿相羊爲娯邑人化之以憂去十年通判鄂州以磨勘轉奉議郎承議郎董丞相當國入爲左藏東庫時將薦先生試館職會董丞相去不果初東庫日進會子紙若干丁丞相以趣辦爲才風有司須增十萬先生以職力爭忤其意展磨勘兩年出爲泰州添差通判景定元年某月差知韶州皇上登極轉朝奉郎適郡當次稱疾不果行防差主管建昌軍仙都觀居二年再任自江上平凡權姦用事所擯斥朝廷奬抜殆盡時論以先生爲屈未幾詔還磨勘月日駸駸向用而先生前一月逝矣嗚呼豈非命耶早刻意詞科書無不讀其於佛老精言亦各深到平生居官所至淸謹家無餘貲蕭然環堵四方學者執經問字相繼於門先生誘掖懇懇不啻父兄之遇子弟尢工爲文章𨿽遊戱之筆鮮不奇古江湖之士得品題一語足自表於其徒與人盡恭應接終日無倦意客至雅言之外談演空聞者往往忘去世人以聲利爲門戶先生惡之如惡惡臭登第垂五十年郡縣官吏知敬先生不見其可畏出入不設車徒閒步行井陌中不以爲苦其心屢空以至死而不悔噫此眞所謂善人長者矣曾祖致道妣周氏祖圭妣李氏考次朔累贈至奉直大夫妣陳氏熊氏俱贈恭人妃塗氏先十六年卒贈安人子男三人昌孫其長也次信孫愚孫皆蚤世女三人長夭次適大學生陳應發又次適進士胡淵孫男一人洵武女一人許適龍氏以某年某月某日葬某縣某鄕某里之原遺墨有詩書孝經論語孟子衍義若干捲詞科類稿若干捲容齋雜著若干捲家庭謾錄若干捲任左藏日以孝經論語孟子演義上進有防降付資善堂銘曰文彪彪徳恂恂貴如單門死如齊民約而家丰而身我作銘詩永懷古人

義陽逸叟曾公墓志銘

公諱玨字天錫號義陽逸叟天祥外王父也天祥不肖賴公教誨由記事以來周旋二十年於公無所不知蓋至於其處死生之變然後知他日觀公者未盡而公誠有大過人者焉嗚呼異哉公性頴悟志不樂凡近讀書百家𨿽涉獵靡不通達所自得往往於佛老氏其見之服行敬恭神天一言動不輕口不禦肉月常十四五對人敷闡寂四座輒悚然傾聴最後遇異人與語幾欲棄人間事求長生之術年逾六十始聞正學恍然自失死生之說鬼神之情狀講探幽頓攺吾意旣臥疾服藥外無所問戒左右勿以巫祝從事間祈禳厭勝揜公不知公覺輒撫牀怒呼病且久骨立如束聲吐精爽不變兾猶足支歲月一日召天祥至公乃鉤稽卜筮指諸掌曰今日老夫當訣故令爾來時聞命震愕止公勿易言公曰吾豈不省事哉形神合則爲人吾形憊久矣今腰足如斷心火益燥神且遊散居常謂不識死死則如是又曰始吾崇信異說今且死目中無怪見顧二子令必不爲佛事周身一切𨿽絲縷亦公所處分殯宮哭位與凡防葬祭具有成說天祥弟璧任京府戶掾公口授數十言令爲書遺之彊起字紙尾句讀筆畫曾不顚錯集諸孫各付謹飭語令羅拜牀下辭去眾泣漸揚公曰死生如晝夜不足多憾麾止之索酒飲之三連三言曰吾眞去矣聲脫口而逝嗚呼陰陽魂魄升降飛揚气之適至𨿽夢寐莫適爲主公幽明隔呼吸而從容若此世能言死者不少此非嘗試事臆度料想靡所依據公去來一息實天祥所親見道之粲然莫此深切嗚呼異哉嗚呼異哉公事父母孝待族姻以厚與人交久要不忘倜儻尙義不事生產作業惻隱貧困能推食解衣議論剛正好面折人不藏怒宿怨有古君子之風焉公有子有孫早授家政天祥旣奉偏慈迎公就養居數年甚適間出徐步幅巾野服人羨其優遊公亦論文賦詩圍棋命酒自謂天壤間陶陶人也得疾於景定辛酉二月九日始復正寢歿之日壬戌二月癸醜得年七十有二曾氏世家盱江徙吉之太和梅溪族號長者曾祖邦寧祖知和考昌權妃張氏先公十九年卒子二棐榘女四適錢光延康師顏於天秩其仲天祥母也孫男六端孺淳孺文孺俊孺良孺明孺女一適郭泳曾孫男甫申以次年九月丙午葬吉水縣永昌鄕藥陂之原成公志也初公先世重卜葬葬師譸張爲幻封鬛無定居公憮然曰吾詎忍吾先至此吾不可自求之乎乃從兄瑾載資越境旁參博扣逾十年得其說以歸由是髙曽而下一奠不再徙公對葬師言嘗斷斷不可不售不傳故祕莫得聞焉公命未革命天祥曰老夫一日不起無潛徳傳世記歲月非爾其誰屬臨終申其詞再三天祥泣不敢當重念靖節作孟長史傳東坡書程公逸事往迹漫滅猶勤追述矧公面命惡得辭顧方系官於朝不獲哭拜塡祖營視丘窆南望欷歔輒紀家世行實而表其死生大事爲志並爲銘銘曰維二氏之蔽於死生兮小其用於一身一陷溺而忘返兮鮮不惑於怪神公日昃之離兮羌出駁而入純微臨絕之瑯瑯兮公幾混於常人朝聞而夕死兮何憾乎幽防藥陂之鬱鬱兮遺躅之所經存而以爲志兮歿將以爲寧旣固旣安以利嗣人兮萬古萬古如斯銘

羅融齋墓志銘

廬陵有隱君曰融齋羅公嗚呼可謂有徳人矣予嘗詣公入其門肅肅如也僮僕防防如也公出雍雍如也坐申申如也語愉愉如也予聞公燕居之槪晨起與櫛畢正衣冠堂中就胡牀坐不惰不倚儼然終日𨿽盛寒暑以爲常不好狎不侵悔無易由言對賔客賔客或不自持左右置司馬公家訓一通保家擇婦常自以爲名言閨中無敢疾呼女無敢近幾席執事左右惟諾無敢涕唾諸子無敢晏起早臥聞公攬衣謦欬就學惟恐後夜至公所各以所業次第誦說奬掖磨厲交發互出凜然義方之意由是吾裏之言家法與善教子者皆曰羅公羅公云公生而頴發五歲卽篤志彊記容止如成人旣長嗜書忘寢食爲文不事銛巧惟意所到自然成章學書入楷得蔡氏風度蚤有意塲屋四詣京師試諸生晚年始以此事付兒輩然公所爲彊學者𨿽老且病不衰也公未弱冠而孤經紀門戶卽不爲細家廹速先世積逋劵如疊一日悉畀炎火曰是先人所親厚其一切勿問聞者義其勇宗族親黨孤子者貧乏者或給之田或予之金終其身恩意浹至外內無間言四方屨滿戶外設榻無虛日推食解衣至者無不得分願而去歲靑黃不接會其閭裏輟時直幾半隆寒給散有差環公之境無以饑告鄕鄰有難畢力排解幾微不見顏面不摘抉人過有負公者未嘗示以聲色其人久之自愧悔有愧悔且死而卹其妻子益恩者與人語傾盡肺腑已諾必誠不以利害爲二三其忠信如此戒庖廚勿殺凡登諸爼者悉自外致有生饋禽魚必解放之其仁厚如此自奉不逮中人衣服有十餘年不攺亦不煩澣濯其儉素如此裏之稱公無大小必曰君子長者有不善相戒勿爲公所知嗚呼眞可謂有徳人矣公之中身諸子各防穎而起其一兩名薦書登開慶元年第調臨江軍淸江縣主簿公時敕簿君曰汝爲廉吏卽不辱吾子簿素修謹聞訓益厲有名聲於時生母蕭氏以上壽錫封孺人諸孫競秀長幼五葉人世樂事畢赴一門天之扶持信順不爽哉予按春秋名卿賢大夫視其國君諸侯容貌辭气吉防悔吝先定如蓍龜以公平生孰不可書獨嚴重整肅能使人鄙慢消去福徳莫盛於此昔伊川見人靜坐輒嘆其善學徐節孝因安定頭容直一語自此不敢有邪心使公得二先生爲之依歸因其資以至於道所成其可限量乎哉公諱士友字兼善一字晉卿融齋所自號景定元年該明堂恩誥授承務郎致仕咸淳二年二月十四日終於正寢年六十有八遺文有史編十卷諸家詩體十五卷羅氏由金陵徙吉之吉水五世祖居廬陵之新安曾祖暉祖時英考莘老妣孫氏趙氏妃蕭氏封孺人子男五人濬煜植畊垕畊簿君也再調贑州濂溪書院山長女一人汝順適今文林郎新廣南東路提防刑獄司幹辦公事周壽申先公卒孫男十人女六人曾孫男二人女一人俱幼卜以四年某月某日歸於順化鄕三坡周家山之原其孤前期請銘於予予視公丈人行也公之子於予同充賦於予弟璧同年進士予之任江西臬事也以公子上之公車通家孰先焉矧公行誼著於鄕則所欲稱美而論撰之者豈獨孝子慈孫之心哉銘曰不言躬行萬石君教子義方竇禹鈞行其庭不見其人𨿽無老成人尙有典刑

封孺人羅母墓志銘

廼咸淳九年廬陵融齋居士羅氏生母滿百歲融齋之夫人時年七十六白髮在堂事百歲母如婦禮子孫孫子環侍起居焉男女三十有奇予鄕稱慶門必曰新安羅氏其年二月朔予從裏中士奉幣載酒拜百歲母堂上母答拜諸孫皆拜飲母母釂酢賔諸孫各執爵從旣成禮夫人視予年家子不聴去爲之畱三日爲詩以歌其事好事者或爲圖以傳國家承平休養生息用康於人眉壽無有害傳曰丰水有數世之仁也夏予將指於湘未數月聞夫人訃欷歔失聲問百歲母安乎曰安母於今蓋百逾一矣夫人將葬其孤以是母命來請銘予後母生六十三年得載筆承命銘夫人自昔能言所未有廼敍次其凡系之辭夫人姓蕭氏吉水人曾祖琢祖曹父異鄕貢進士妣廖氏繼張氏徐氏歸承務郎致仕士友是爲融齋居士先七年卒子男五濬先五年卒煜植畊修職郎前監行在奉口酒庫垕女一適儒林郎侍班周壽申先二十九年卒孫男九寀窩官實寓宜紹顥平女十一長適張棟曾孫男七舉孫頴孫元孫滿孫怡孫眞孫復孫女二夫人以庚申明禋恩封孺人卒之年七月十日次年十二月某日封於所居裏柘逕之原銘曰昔唐夫人之爲崔母兮逮事長孫皇姑兮姑年髙齒落以枯兮升堂乳之劬劬兮姑曰婦恩之不可孤兮願世世子孫之不渝兮夫人吾世崔如兮母年逾百崔所無兮胡不與壽爲徒兮爲此母憮兮爲夫人吁兮

鄒月近墓志銘

廬陵南方之上游支水自贑興國而下曰富川鄒氏族焉鄒故出範陽五季始有籍斯土有昶者富而禮瀘溪王公平園周公誠齋楊公艮齋謝公皆與之遊川流在門能不愛重貲疊石爲屋以脫往來於戹周公記之一時稱爲長者其歿也文敏洪公銘其墓鄒氏福祿方來而未艾長者之所種植也昶生將仕郎時飛嘗伏闕上裕民十防時飛生大淵大淵生澹是爲月近君月近云者君以名亭而鄕人因之以爲號也君蚤孤母張氏勤儉自樹立紹定辛卯該東朝恩以壽封安人君於其時奉親愉愉無子弟之失張氏歿始經紀家事循循如不勝衣人不見其聲色而充盈裕大之福自然日進而不止族黨之不自給者親戚之無所歸者友朋之逺役而不能行者君意性所到皆能隨事爲義若夫修浮梁甃通逵歲發廩以倡賑荒守望有警則裒丁以耀於眾皆義之凡也俯仰三十年矣君於其間無鄕曲之過君性最緩或以佩進曰吾豈不知出此吾所見叫呼號呶自取僨敗者眾吾誠緩不失事蓋老而益審焉然君終自無惡名變容動色之警不及乎其門優防和平永保終吉嗚呼眞可謂長者孫矣君字次淸登仕郎生嘉定元年六月丁酉歿咸淳元年九月已未配吳氏廸功郎江州司戶參軍懋之女子三文孫振孫俱登仕郎癸孫幼卜以四年正月葬於順化鄕新安社之原其孤前期以奉議郎劉君惠祖狀來乞銘劉君戚也聞而知之予君鄰也見而知之敢無以銘銘曰長者之澤子孫賴之去之百年有以似之天於善人曷不壽之善人有後天將與之

鄒仲翔墓志銘

景定五年餘奉親髙安除提防江西刑獄謝弗拜適寇起興國之東廬陵犬牙相錯所在騷動余所居鄕一閧千室大家以去爲望鄒君仲翔中人之金也率鄕人柵東門山爲備山下阻衣帶水君恐倉卒渉者爲魚架浮梁以濟明年春冦一日蓐食行三百里薄大和之王山距余鄕半捨而近鄕人扶擕老稚走險微一不善脫君經紀山寨當是時一鄕之命懸於君訖寇去君保防無有害時余避節弗獲命會樞宻督以捕逐文移旁午餘以鄕部嫌將重以請慨然曰柰何以我辭受坐視龍蛇爲赤子困乎於是卽日受印下令會兵諸山寨皆署長君與焉未幾寇平余罷歸裏於溪之上防斬荊莽燔椔翳得奇觀焉君欣然從余山中匹馬一童朝至而暮忘歸率以爲常余每集賔從君輒在其間聞余語中理解未嘗不解頤間從餘言人生何爲碌碌棄家事從公遊可乎余謝非余所知君曰吾意決矣乃盡以伏臘屬其子而頹然以休訪余南北厓某水某丘若將終身焉癸酉夏四月餘行湘君送余於香城後一月君以疾死余聞之欷歔不自禁湘之歸也未及門望見其子來哽不能言嗚呼余豈私君君與人必以情聞義輒赴見有不善面折不少回而不藏怒不宿怨曠如也君𨿽赤手起家而好施出其性歲饑發粟給其比鄰二百戶能捐殖以自損道太和甃十里道廬陵甃六十里衣寒者食餓者病者饋藥死者予棺防無歸者葬其土度其能爲輒不少君之族前有長者以善植門爲益國周文忠公所知去之百年風流相接焉余嘗謂君慈而樂捨大率浮屠家所尙至臨難急病能禦災捍患以有徳於鄕閭大夫士或愧之君名鳯仲翔其字世爲富川人曾祖大明祖人傑考世興妣梁氏娶蕭氏梁氏皆先卒子男一人曰成女三人適郭鏐王鎔劉鋒孫男二人夢龍復生君得年六十有四以甲戌十一月某日葬於其鄕沙洲平之原治命也君之先人嘗卜地於東門山之下曰吾父葬於是溯山而上爲龍頭得一丘焉曰吾藏骨焉吾後其有興乎君晚而復遊有子治生有孫業於學咸以爲驗銘曰東門之原君之父兮東門之麓君之母兮東門之巓君所構兮瞻彼東門相爾後兮

劉翁樂庵老人墓志銘

余讀陸賈傳甚美予鄰翁樂庵劉氏賈擇田地家好畤出槖中千金析其五男安居過之數擊鮮十日而更以壽終予嘗謂人生晚福優遊宜莫如賈當是時彭韓葅醢鄼侯周勃猶不免械系求爲賈一日得乎翁生四子皆有才智四十年卽棄家政就養諸子以次第循環五日一更其設饌務爲相髙惟恐不得其懽心翁饑來得食渴來得飲早眠晏起一切不顧人間事惟時時接方外士講鉛汞之術間取松柏惟意咀啖翁年過七十而顏色如童攝生有助焉或謂陸生作新語爲漢達官非翁匹余曰不然賈艱難嬴頃間從馬一公爲客一再使越﨑嶇萬里翁生於世長於世老於世不出鄕終其天年有樂於其身無憂於其心設賈復生校翁失得未必以彼易此翁又有數事異甚裏傳鬼車鳴者未夜相戒滅明屏息戶內翁開樓大呼願見鬼車卒無有有神以禍福驚人翁過其祠持牛炙如常人莫不危恐翁休休如也嘗有所營造忌某星直某方翁曰犯者殆乎請身當之某星迄不驗爲子納婦或云婦不利於長翁不爲奪自是諸昏嫁歷家說格不用中年臥疾家人私召女巫謀爲厭勝翁亷知之彊起逐之出門未屬纊翁黙自念作其像贊若辭而逺遊者顧左右曰吾死勿事緇黃吾志也醫以藥進麾使去問日入乎曰然反面而逝江南之俗尙鬼其人畏死而信巫翁能自不惑非由耳傳口授殆一至之性然也翁名邦美字才卿樂庵其自號也始祖邽長沙人爲吉州刺史家西昌九洲後徙廬陵富川三世曰徳逺文煥子玉妣曾氏娶陳氏先三十七年卒繼祁氏其子孫實蕃濟生機洪生桂槐植模深生朴柚鄕貢進士浩生樞楫槐復生癸孫女二適於夢牛曹雷應孫女五適鄒曹許曹羅一幼翁八歲防母十六歲防父移其事父母事長兄終身歲時上丘塜拜祖禰率諸後生尙有典型翁富壽安逸推其一念孝友殆命物所知諸孫方將以詩書大其門翁必爲人宗乎翁生慶元戊午二月庚午歿咸淳癸酉正月丙辰後二年正月葬於淳化鄕鳬塘之原余家距翁一垣翁年吾祖之下吾父之上諗翁有年數矣深與余遊且厚來請銘銘曰其生也有涯其死也有時爾世其昌匪我銘其誰

劉定伯墓志銘

予東家詩人劉君定伯類晉宋間曠達自予辟山水南北厓落然不可人意君時從予招或不約徑造至則善爲言譚名理蠭出意所左右辯者不可詰江山朝暮四時之變嘲詠賞嘯興出物外常使人諷念不可忘嗜奕最入幽兔起鶻落目不停瞬解剝推擊其勢如風雨不可禦勝敗不落一笑飲酒可一二斗酒酣浩歌聲振林木或投冠袒裼旁若無人或鼻息雷鳴徑臥坐上君豪縱沛然以爲自得當其樂時不知天之髙地之下老之將至焉爾予前在宣州君以詩來思致淸邁恨不卽投印綬從君煙霞之表旣歸君好日以怡詩日以張大於是蓋年五十三矣廼孟夏二日過予極論當世事抑揚不少挫詰旦報曰君痰厥逝矣予駭亟視之不復可爲哭失聲狂三日不能止非予爲然凢與君交者談君輒揮涕裏之人不問倪旄嘆傷如出一口噫可人在天地間鬼神所忌耶君長身五尺餘堅壯耐寒暑須髮如漆性落魄不問家事家才三四口粗了伏臘不爲求贏有錢輙不惜雞黍送客無虛日朋友有無相通急難於我乎赴平生於人無詰責鄕人有爲芥蔕君一語輙化有不善開譬之無以爲望和气薰浹蒸然善鄰一歲半爲四方客主君者所至投轄惟恐亟去𨿽兒童僕廝無不誠愛君者君破崖岸削邊幅不爲拘拘孑孑至道理所在確然守之不變其執防爲孝子按防禮門內不入緇黃一子二侄命以先疇分而三無贏縮薄厚子曰敢不共命侄曰敢固辭一家興仁興遜鄕曲相傳爲盛門非好徳疇至是君始祖邽長沙人爲吉州長史家於西昌之九洲十世祖徳逺徙廬陵富川君之三世曰文煥子玉邦賢妣鄒氏娶張氏子男梓女淑容適彭天麟卜以次年咸淳癸酉十一月壬辰封於淳化鄕扶竹坑楓樹塘之原君名澄定伯字也自號前村有詩集自編曰前村初槁君詩不爲深苦而淸抜雄健如其爲人有子能力學不墜義方君死何憾予所憾者君死獨何蚤泣而爲之銘銘曰臧其堅也驟折其勁也蚤推命之吉防匪系其材生也達死也何怛君墓我銘我心則結

王推官母仇氏墓志銘

東廬王先生母垂葬命其門人文某銘噫某何以銘先生之母之墓哉廼景定三禩進士防禦前某以覆校待罪殿廬一日初考官第一卷

擬上乙覽某稍細復之傳觀同官驚訝得人會一字近廟中嫌名某以才難白詳定官請所以處臨軒之日賜出身乃吾東廬先生也嗚呼使先生以名第取先天下歸拜母堂上斷機調熊庶幾夙昔乃累先生以不釋乎此某其何以銘先生之母之墓哉𨿽然事孰爲大事親爲大守孰爲大守身爲大使先生失身爲親憂𨿽髙科如之何先生𨿽不得髙科爲臣忠爲子孝身在焉親固榮也諗先生曰然銘無所辭銘曰母姓仇氏世居廬陵之白沙考諱彥誠生二十二歲歸於贈廸功郎致政君諱化權逮事姑兩世左右無違祭葬以禮相夫子貞調娛中和靡失節度子始就學篝燈夜分督厲吟諷及負笈從師端以正手自紉綴連寒暑彌不倦以子入大學甲寅明禋封孺人從子赴永州戶曹祿養壽康稱其命服咸淳七年二月十九日終於家年八十有三子二長大琮先孺人一年卒次國望從政郎前袁州軍事推官四女一夭二適李穆之三適蕭應祥四適劉起巖一與四先卒孫男六長囦余未名五女長適劉煥次許彭麟余幼九年三月壬申厝於城西黃腴山之原是爲銘

贈承事郎徐溪莊墓志銘

咸淳九年夏六月壬午朔天子親擢徐君卿孫爲監察禦史旌縣最也於是母不佞適叨一節按部湖右親見衡山之父老子弟歌思遺愛余績於嶽雲湘波間皆曰徐公字我民六年我父母之其敢忘及聞聖天子所以褒擢選表又皆手額距踴爲朝端賀爲天下賀某退以語客曰麟仲信才且賢何以得此於邑之人去而不忘如此哉木則有本水則有源若靈芝俄現醴泉滃出居然瑞世其鐘和孕秀豈伊一夕之積盍相與論其世可乎客曰徐氏居淸江於廬陵東西家禦史君之考曰溪莊公溪莊公厚徳人也余聞而心識之亡何麟仲自京以書走湘抵某曰卿孫不夭生而二十有五年而先妣卽世又五年先人棄其孤露濡霜降於今二十有五年祿養弗可及已欲報之徳罔極柰何今不肖孤借先人之教有位於朝乃去秋九月天子有事於明堂推錫類恩我先考妣實該初贈惟先世之志行事治未有以詔子孫傳無窮敢稽顙下拜以請某發書愴然念所見聞不謬因不果辭乃撫禦史君所撰行述而書之徐氏祖伯翳宗偃王偃王子孫散處徐揚二州間江右之徐以南州髙士重其後溯豫章而上今家淸江縣崇學鄕之檀溪溪莊公諱森字壽叔曾祖諱徹祖諱源皆隱而能詩考諱大經桂山謝公題其所居曰溪云小隱里人因稱爲溪云先生溪云性嚴介家人嗃嗃然好客車轍滿門溪莊天分寛平春和玉溫撰杖屨侍琴瑟書冊左右色養無違族居千指融融怡怡無一間言少遊鄕校文聲借甚嘉定丙子待試成均繼以詞賦爲郡諸生第一士論翕然中年幹蠱用譽晚謝場屋益雅淡謙謹疏戚一致未嘗言人過失其尊尊親親賢賢老老幼幼無不得其歡故鄕裏逺近一以吉徳厚善歸之而徐爲徳門矣淳祐壬子得未疾越五年歿實寶祐丙辰十二月三日也享年六十有七妃熊氏丰城著姓旣歸奉尊章相夫子主饋治家延師教子賔嘉喪祭常黽勉有亡間必如禮乃止有昔人剪髮斷機風子男二稺孫先七年卒女二適黃一鶚鄭一防孫男三垕震必茂震亦早卒女二曽孫男二以開慶已未十二月奉二柩合葬於所居之西園嗚呼家之將興非必其先世有奇節異事足以聳動流俗耳目也風流篤厚之意多孝友睦婣之味長君子長者之澤有餘而不盡所謂有是父有是子或曰非此母不生此子者非偶然也徐氏之澤始基於溪云浸大於溪莊今禦史君玉立山峙川增日起由邑最結主知歲中三遷遂陟臺端爲國綱紀駸駸且大任少頃暇之隴岡之阡何患不表顯墓上之刻不鄙以余屬余其敢不銘諸以昭徐氏徳盛流光之懿以對揚天子之休命銘曰江西徐宗宗處士介臨洪門蓋其徙檀溪源委深且長溪云爲父溪莊子溪莊恂恂允誠篤溫兮如玉天鐘美融爲瑞芝溢爲醴積慶綿綿開禦史朝爲卓魯暮汲魏公朝旌擢淸風起西阡𨿽舊命則新我銘宰上材可梓立身揚顯殊未已木杪龜趺此其始

蕭明允墓志銘

君初名堅字子固後攺應新字明允廬陵珠川人廬陵故多蕭氏而珠川亦望族君防起其間自幼岐嶷長益嶄絕種績文學與逢掖爭鳴三赴天子學鋭不少衰气岸孤聳與人棘棘不阿號其讀書室曰介林嘗謂吾幸守先人廬弗克規拓是不肯堂構樓其前曰逼云復出其旁相我攸宇通之爲園花竹橫從朋賔嘯歌翛然有物表之趣會予釣遊荒閒位置水石君時一造沛然若自得予以是知君所自負翹如也咸淳二年十二月九日以疾終年四十六曾祖炳文祖國老父景伯妣李氏繼母曾氏妃劉氏男曰宋翁女曰淑慈淑慧淑懿皆幼卜以四年正月八日歸於淳化鄕王田雙園之原前期其弟至與其孤造門以銘請銘曰嗟予介林兮孑孑而無成大輿之壯兮羗中道而折衡意衣冠之𨿽葬兮不能葬其英英瞻雲山之莽蒼兮尙骯髒之如生

觀察支使蕭從事墓志銘

徳安府觀察支使蕭君安中中大夫江南西路安撫副使兼知吉州諱逢辰第二子撫使公發聞顯庸克開厥家於時爲鉅人長徳自其宗族鄰里鄕黨待公而舉火者百數十家咸淳四年六月不幸公捐館君於是年四十有五矣持抱孤侄臨喪如不勝至經紀其家上下調娯是似是續罔有越厥度哭撫使公者繼於門哭已則私相語曰我公未遽亡乎迄服除如其初邦人士莫不嘉君之志而嗟嘆感發以爲撫使公之有子云君字和仲號介軒儼然端重人也喜讀書爲文辭倜儻有才气在膝下幹蠱服勤左右無違及論世事有奮然自樹立事功之意咸淳十二年領江西漕舉寶祐二年以恩授登仕郎後三年銓試第一授修職郎袁州宜春縣主簿開慶元年以撫使公兼鄕郡奏充書寫機宜文字明年攺注壽昌軍武昌縣主簿景定五年取舉江西漕咸淳攺元循從事郎授支使自呂武公以下舉關陞三員親民四員六年十月以疾卒於正寢乃卜葬於永丰百蛟之原朝奉郎文天祥以其子元永哭請銘爲之銘語曰三年無攺於父之道可謂孝矣嗚呼蕭君克蹈聖言

𨿽不得祿與不得年見於先人無忝爾生有子有孫亦莫不承

祭文

祭歐陽防齋先生

維歲次癸酉正月乙卯朔越七日辛酉學生具位文某謹致祭於故先生殿講大著刑部防齋歐陽公棺前嗚呼先生將安歸耶先生之學如布帛菽粟求爲有益於世用而不爲髙談虛語以自標榜於一時先生之文如水之有源如木之有本與人臣言依於忠與人子言依於孝不爲曼衍而支離先生之心其眞如赤子寧使人謂我迂寧使人謂我可欺先生之徳其慈如父母常恐一人寒常恐一人饑而寧使我無卓錐其與人也如和風之著物如醇醴之醉人及其義形於色如秋霜夏日有不可犯之威其爲性也如槃水之靜如佩玉之徐及其赴人之急如雷電風雨互發而交馳其持身也如履冰如奉盈如處子之自潔及其爲人也發於誠心摧山嶽沮金石𨿽謗與毀來而不悔其所爲天子以爲賢縉紳以爲善類海內以爲名儒而學者以爲師鳯翔千仞遙增擊而去之柰何一蹶而不復支以先生仁人之心而不及試一郡以行其恵愛以先生作者之文而不及登兩制以彷佛乎盤誥之遺以先生之議論而不及與聞國家之大政令以先生之學術而不及朝夕左右獻納而論思抑童而習之白首紛如也𨿽孔孟聖且賢猶不免與世而差池先生官二著不爲小年六十五不爲殀有子有孫而又何憾於斯死而死耳所以不死者其文在名山大川詔百世而奚疑某弱冠登先生之門先生愛某如子弟某事先生如執經蓋有年於玆先生與他人言或終日不當意至某𨿽拂意逆意莫不爲之解頥世有從師於千里尙友於異代而同人於門適相值而不違其死也哀斯文之不幸弔生民之無祿其葬也只雞斗飯竊慕古人之義匍匐奔走然而哭吾私嗚呼已而已而哀哉尙享

祭都承胡石壁文

嗚呼世婉孌以偸生公指九天以爲正也人巵蠟以自矜公玉雪而不曜明也俗鬼蜮以誑人於防防公揭日月而撐雷霆也石壁之鋒神入天出金鐵可摧孰爲公直石壁之蘊尊華賤質防華可移孰爲公筆四海一云我捲我舒大川獨航予紼予纚萬微未燭吾蓍吾龜更幾千百載之祝融而復爲此奇嗟乎余乎登門何晚哭野何遽操幾杖兮焉從持佩玦兮何所紛云委兮川流化經綸兮爲土羗蘭艾兮荃茨蹇離騷兮宿莽茍餘情乎得當質九京兮千古余有言兮孰聞寄浪浪兮雕爼

祭郭正言閶

維公防起海隅有志天下處膩如冰知徳者寡鳯音防防朝光作之烏臺峩峩霜气薄之公遷諫坡歲月幾何白首丹心之死靡他吁嗟人生死見眞實如公一節天地可質神畀東返返於五羊曲江吾師菊老未亡不愧二賢公可千古爲酌廉泉一涕如雨

祭道州徐守宗斗【溫州人文武兩科】

嗚呼龍虎變化兮人物之英風霆流行兮宇宙之名天下之嗇兮一州之贏三年而一日兮侯度是程及召馹之垂駕兮胡疢之嬰沒而可食於南邦兮憂民憂國之誠某交誼兮云仍王事兮弟兄樂莫樂兮知心悲莫悲兮余哭之防防下神輿兮臨東桂棹兮積雪斵冰操弧矢兮上徵絕虎虺兮縱橫噫至人兮無死歆余奠兮如生

祭鄒主簿寧孫

嗚呼徳元少吾三歲自其應門及我交際徳元之賢服我以義以我爲兄我胡不弟折節讀書收科入仕子簿臨武語子初筮時予赴宣亦有行事同日出戶舉觴祝子自予汰歸子告還裏雍容進趍循循唯唯士別三日刮目相視人十已千其進未止子之復往得於吏師幕謀邑事勉焉孜孜子替已久子歸何遲輿疾在寢忽不自持子方壯年何質之衰瞀於鬼神淫於禱祠死不相聞斂不與知殯不及夕棄禮如遺哀哀徳元而至於斯弱稚惸惸靑燈一吾甚憐子亦復何爲子尙有後念無已而吾欲匍匐哭子墓垂適有王事載驅載馳明發不寐永懷吾私寄情一奠臨文涕洟

祭祕書彭止所

嗚呼仲至气和色莊如水之淸如玉之剛出而瑞世麒麟鳯凰南宮第一今世歐陽方其退居深自晦藏蟬蛻眾濁視世如忘展如之人衣錦防裳覽徳斯下吾道彌章頃者刑臣再玷天綱善類相顧驚疑徬徨君首丐去其气昂昂聞者爲奮進言始昌貽書司諫陳義慨慷表表愈偉於歐有光我年視君匪鴈其行第也同年居也同鄕仕也同館志也同方用折輩行腹心腎腸我之出守君酌我觴君亦有志方外翺翔王宮爲師祕書爲郎君𨿽欲去志不果償由此而升紫微玉堂道以光大亦我所望誰歟西來遽報膏肓旦旦引領已劑其良好音不嗣我心皇皇柰何哲人竟罹於殃嗚呼仲至今也則亡如瑳如磨其孰我相凡百君子罔不盡傷況我孔厚如我淚滂我有官守我縶我韁君疾云革莫造牀君柩來歸莫哭道傍嗟我有心遡風茫茫嗚呼仲至婉其淸揚其命也短其存也長生芻一束我意其將庶幾監玆尙有洋洋嗚呼哀哉

祭安撫蕭檢詳【名逢辰號平林】

嗚呼江右之望偉哉我公驅馳白首惟孝惟忠異時廊廟謀選元戎惟公老成必在其中開慶之警四國交訌吉爲樂邦飄風其衝拜公於家麾節崇崇公起倉卒談笑從容臣有一死惟義之從不敢震鄰不敢震躬事平上印訖不言功優遊裏居惟以壽終嗚呼尙論公之平生兮撫蒼莾而歔欷命之通塞兮毀譽隨之議論之所從始兮惟桑梓之不可欺方淮漢之落落兮猶日風馬牛之不相追亦旣與我父兄同生死兮寧不我知天有萬分於人兮而或猶有怨咨自公之旣歿兮使人方感激而追思曰何爲予室之不漂搖兮予子之不流離思而不可作兮父老至於涕洟豈非生而有定論兮尙或接於愛憎之私死而愛憎無所麗兮忽天定其奚疑嗟乎見危臨事而不茍兮所以委質而爲臣吾亦自盡乎吾心兮固非欲求知於人然自古固非抱屈於一世兮俟百世而方伸亦有百世不可俟兮聴諸天地與鬼神公死而有遺思兮斯人豈不靈是不爲無所遇於當時兮尙何憾乎防防議論定於其鄕兮而傳之天下後世無不本諸人心禦大災捍大患而得祀兮以不忘其徳音贈以嘉有功兮諡以尊名天下有道兮天王聖明吉山之陽公魄所歸素車盈盈白馬累累我思古人兮鬥酒只雞尙不憚於千里兮何百里之辭卽公墓兮酹酒以致哀作文以諗地下兮尙有信於方來

祝文

過家告廟文

昔忝荊臬單車載馳家祀孔嚴曠歲弗治靡室靡家中心悵而始告廟朝是縶是維畏此簡書王事敢違悃悃再疏天髙聴卑解我湘組易贑一麾贑實近止神人具宜人豈及是神之相之載欣載奔薄言還歸千里息肩於廟矢辭

代富川酹魁星文

維極有鬥兮垂河漢以耀芒耿眾星之環向兮儼黃道之開張瞻前杓之烜赫兮束枕乎龍角之蒼一水盈盈兮咫尺相望一舉手而髙摘兮搴萬丈之虹光吐奇气於六合兮夕閬風而翊扶桑宇宙之焰焰兮其將見於吾水之涯吾山之陽擊雷鼓兮電煌煌酌金罍兮天漿

代酹解星文

維庖人之中肯綮兮奏刀騞然若有物以黙運其肘兮故利器排割而彌堅矧斯文之新發硎兮淬磨乎仁義之淵斫月桂兮髙五百丈剸蛟斷犀兮奚足言視一朝解十二牛兮直遊刃乎吾前於戱神哉使我頭角露崢嶸相我筆下生雲煙靡靈旗兮風翩翩舉天瓢兮酌天泉

文山集卷十六

欽定四庫全書

文山集卷十七

宋文天祥撰

樂府

古樂府【壽人母】

珊瑚香防胭脂雪芙蓉帳壓春云熱明朝早弄燈前月防灔九霞碧藕折璇杓髙聳婺女明金波漾曉輝郎星赤瓊曲里長眉靑頭上更有瑤池君六九五十四東風西蟠桃花花未紅鳴鸞敲玉聲玲瓏緑毛蒙茸蓮水斒斕五色人間稀春多瑞葉不敢飛冰壺光滿魚龍轉笑中低舞玉釵燕明年今日長秋殿安輿入侍金桃宴

齊天樂【慶湖北漕知鄂州李樓峯】

南樓月轉銀河曙玉簫又吹梅早鸚鵡沙晴蒲萄水暖一縷爇香淸裊瑤池春透想桃露霏霞菊波沁曉袍錦風流禦仙花帶瑞虹繞玉關人正未老喚磯頭黃鶴防巾談笑劍拂淮靑槊橫楚黛雨洗一川艸印黃似斗防半硯薔薇滿鞍楊桞沙路歸來金貂蟬翼小

齊天樂【甲戌湘憲種徳堂燈屏】

夜來早得東風信瀟湘一川新緑桞色含晴梅心沁暖春淺千花如束銀蟾乍浴正沙鴈將還海鼇初矗云擁旌旗笑聲人在畫闌曲星虹瑤樹縹緲佩環鳴碧落瑞籠華屋露耿銅虯冰翻鐡馬簾幙光搖金粟遲遲倚竹更爲把瑤樽滿斟醽醁回首宮蓮夜深歸院燭

樂語

宴交代寧國孟知府致語

粉省望郎來向雙溪領牧玉堂學士將從五馬歸班文章太守兩風流新舊使君仝意气三生結習千里逢迎差吉日以交龜秩初筵而式燕恭惟某官一中體叚萬卷工夫風來湖靣月到天心眼小衡勘破是間造化胸吞震澤充開里許規模靜觀時仁意無邊自得防生香不斷那許山房獨樂便須朝步髙騫澹月疏星繞建章步淩紫界燕寢淸香森畫防駕熟朱轓東逰方喜於行春西向又歌於來暮好是當年孟夫子肯爲今日謝宣城況也江云鄰哉雩冰鳯凾飛下又傳嶽牧得詞人熊軾馳來重見神仙逰碧落少遲表選卽看中環我判府報政趍朝及時受代子孫永好非徒契結金蘭賔主相歡要是味同艸木說賣劍買牛故事誦無襦有袴新謡眞成宮羽相宣正好豆籩有踐地衣繡毯風袖瑤琴海棠開後燕子來時楊栁舞低猶自靑春未減桃花歌徹莫令紅影空搖且從容東野雲龍更領防醉翁山水陽坡好此畨賸講齊盟西掖花香他日重尋舊約某等四工樂部執藝臺堦上奉淸歡下陳俚語

玉堂學士催班鷺粉省潛郎趣佩麟來往神仙同碧落後先嶽牧總詞人陽坡共喜時及朝路相期桞色新握手論交拼一醉東風散作滿城春宴交代湖南提刑李運使致語

錦帳尙書郎手持金節繡衣直指使面授銀二十年虎榜同盟第一叚熊湘佳話豆籩初秩英簜增輝某官紫薇垣裏星辰太華頭霜雪黃簾緑幕閉朱戶天子門生冰壺玉衡懸淸秋神仙人物揷天髙雲霄閥防地起湖海樓湧翠浪流玉虹璽書濕濕拊翠濤拍靑壁琴轡垂垂依然彈壓舊江山總是快活新條貫綸巾羽扇便追赤壁功名流馬木牛要做中原事業了卻燕然山勒石歸來文徳殿宣麻我提刑同看長安花新聼衡陽鴈茅舍竹籬玉堂金馬到防無心靑天白日芝艸鳳皇舊時相識自是平生管鮑合成一會蕭曹共讀禮樂字三千好吞云夢澤八九瀟湘雨煙寺鐘洞庭月遙看八面玲瓏蓬萊盞金蕉葉海山螺散作九州歡喜某等居叨伶部幸際華筵欲助歡顏敢承韻語

河漢防星會使槎分明徹夜照長沙轡絲曉轉金影衣繡春隨錦鵲花云杏舊陰浮緑淨野萍新韻度朱華明年共侍蓬萊宴回首丹墀日未斜宴朱衡守致語

粉省郎星來坐朱陵堂上繡衣公子相逢紫蓋云邊麾莭同春豆籩永夕某官寶劍防意气錦機五色文章北斗丹梯我玉皇香案吏西方云界公佛地位中人旗蓋東南雲龍上下羅軒冕朝天闕秉刀尺贊仙防荒政七州祕閣常平再見勝防三峽吏部刺史重來移太微垣二十五星照祝融峯九千餘丈朝樹夜濤入詠汀蘭防芷生香桑麻深燕雀成須信陰崖轉暖虎豹逺蛟龍遁從今後戶無塵袴歌春腳方新絲綸閣天風又下我提刑交情四海王事一家石鼓話頭謾對芳洲杜若玉堂何意要歸茅屋梅花一堂聚防天人千里逢迎地主細話巴山雨共酌古酃春好將席上歡聲散作人間和气鮮鯽銀絲香芹碧澗小對歌筵宮花玉仗禦水金溝同催宣宴敬陳吉語聊贊歡顏

翩翩紫馬絢銀潢春入梅花新雨香牛鬥劍芒浮翼軫岷峨佩影度瀟湘東南麾節精神合上下風雲意气長且爲緑酃拚一醉傳呼聨轡覲明光宴湖南董提舉致語【前知瑞州】

碧落使君來坐皇華堂上繡衣公子相逢紫蓋云邊二十年虎榜同盟第一叚熊湘佳話招呼風月酬獻豆籩恭惟某官精神緑水天河節操丹崖鐡筆一椿獨老霜皮澑黛色參天雙萼齊芳紅杏倚云碧桃和露揷天髙雲霄閥防地起湖海樓心白玉堂肘黃金印劍池丹井提攜翠越風流天柱祝融脫活靑雲標格盡道常平老子移來上界神仙英簜照空霜飛暑路鋒車度曉煙傍衮衣我提刑同看長安花共聼衡陽鴈風雲一气朱結綬貢彈冠車馬同途翰卜鄰邕識面霄漢瞻佳士瀟湘逢故人共談禮樂字三千好吞云夢澤八九度鬥牛跨麟鶴襟期交注樽罍縹鸞鳯拏虎螭勲業同刋彛鼎某等叨居伶部聊獻工歌

西風八月楚江濵爭看星槎防漢津露紅綾旗影舊云連翠簜轡華新東西杜若洲邊月先後瑞芝堂上春回首瓊林拚一醉使還總是鳯池人宴交代權贑州孫提刑致語

太守奉親歡迎防鷁使臣領牧新收銀莵班行兩度襟期臺郡百年交好豆籩酬獻金石綢繆某官一襟禹宂冰霜萬大剡溪玉雪淡墨慈防塔光射鬥牛妙音蓬萊宮淸諧韶鳯入領圜橋冠帶出聼湓浦琵琶捫左角歷天田記方流防玉水旌旗日暖下太薇垣裏星辰鼓角云和種千越亭前花木袴方歌夜雨幨帷又轉春風白馬金盤陀摩挲贑石三百里玉節靑絲纜約束江城十一州金池與玉節相輝綉斧共朱轓出色崆山絕防移來琴鶴髙寒防水光中洗出劍刀淸淨巖開曉日灘蟄晴雷小駐英凾歌虹流吟翠浪快持荷槖飛鳯尾來虎頭我判府勇撤楚車新依冀部白雲捨近移來簾繡輿藤先月防髙記得朝花院桞喚起十年膠漆盡歸一日樽罍麾節同春笙歌永夕海山螺金蕉葉散爲八境和風禁苑鳯靑闈行共九天淸露某等叨居伶部敢獻俚歌

麾節東南防一堂蘭亭昨日記流觴六絲星度銀潢影五彩春浮玉翠香院桞舊云懷燕語野蘋新挹虹光鳳池對秉他年事佇防天街接佩璫又宴前人致語

粉省望郎繡衣弭節碧山學士防袖分符好防翠浪垂虹重酌亷泉飛雪某官凾關老子姑射仙人金鐘冰壺玉衡精神流麗靑天鳯凰芝艸表裏光明昔爲天子好門生今是玉皇香案吏移下半空水鏡淸照鄱湖鎔成萬疊冰花春浮贑石澄江分一道老气橫九州明弼堂中快活條貫籌思樓外逺大規模發輝淸獻江山張王濓溪風月人行曉日吏立秋霜使節上靑霄有華冠蓋吏部提英鑑佇入鈞樞我判府金石交情塤箎王事上堂拜家慶方報行春知府見監司來依先月更醉燈前花共防云外煙林肯爲二千石徘徊散作十一州歡喜鮮鯽銀絲香芹碧澗小對歌筵宮花玉仗禦水金溝同催春宴某等敢陳吉語上贊臺顏

簾影晴絲落舞茵崆峒云晚聚星辰翠虹光度樓臺月香燕先浮霄漢春一道淸風華轡逺防江緑水防衣新相逢屢有朝花約又防貂蟬會紫宸上梁文

山中堂屋上梁文

戴符尋隠久矣買山潘嶽奉親昉玆築室未說胸中之全屋姑營靣北之一堂凡私計之綢繆皆上恩之旁薄自昔園林防館之勝難乎溪山泉石之全瑯琊兩峯似太行之盤谷建陽九曲類武陵之桃源然而有而深者無曠而夷有淸而厲者無堆而峭所在罕並於四美其間各擅於一長而況索之於杖屨之餘去人逺甚未有納之於戶庭之近奉親居之主人白髮重闈防衣四世出隨園鵠付軒冕於何心歸對林烏覺簞瓢之有味頃辟上防之叢翳偶逢小隱之坡陀江村八九家得重洲小溪澄潭淺渚之勝山行六七里有詭石怪木奇卉羙箭之饒攀飛雪而窺空谾度修蕪而陟穹巘云奔虎闘根穴相呀斗折蛇行嵁巗差互看川畫如登南垞過華子岡讀黃溪詩如上西山至袁家渇其遐詭足以騁懷而逰目其深靚足以飬道而棲眞自天作之非人力也未爲仙翁釋子之所物色惟有樵童牧豎之相往來偶然幻出種竹齋見山堂尙欲敞爲拂云亭澄虛閣先生酒壺釣具無日不來夫人步輿輕軒有時而至乃若波濤洶歘雪月紛披煙雨吐吞虹霞變現將使山間四時之樂盡爲堂上百嵗之娯啜菽水盡其歡先廬固在得諼艸植之背別墅何妨乃相南隅乃規中奧有防田一水排闥兩山之勢得栽芋百區種魚千里之基問之陰陽天與我時地與我所若有神物水增而廣山增而髙不管相如四壁之蕭條且作樂天三間之瀟灑窓中列岫庭際俯林捨北生云籬東出日或積土室編蓬戶防通竹防柴門宛然林壑坻島之中更有花木樓防之意眼前突兀見此屋人生富貴須何時茍美苟完爰居爰處謳吟月露供燕喜之詩判斷煙霞博平反之笑何必瑤池昆侖閬風圃方是神仙不須終南太華天臺赤城亦雲山水被褐而環堵郤而杜門彈琴以詠先王之風髙臥自謂羲皇之上不知老將至聊復得此生今日幽居便可號爲祕書外監他年全宅亦無華於昌黎先生小住郢斤齊聼巴唱

東紅日照我茅屋東繞盡湖陰橋上防世間無

水不流東

南說與山人住水南江上梅花都自好莫分枝

北與枝南

西隄東千頃到隄西往來各任行人意湖水東

流江水西

北濁酒一杯北北白雲去住總何心或在山

南或山北

上莫道靑天在屋上靑山一疊又靑山有錢連

屋靑山上

下試看流水在屋下他時戱防畫堂前褔防來

崇更來下

伏願上梁之後千山歡喜萬竹平安舉壽觴和慈顏兒童稚齒昆弟斑白濯淸泉坐荗木虎豹逺迹蛟龍遁藏陰陽調而風時神祗安而祖考樂一新門戶永鎭江山

山中防屋上梁文

捨一畆之白雲已開別業屋四圍之流水更啟前榮發揮已定之規模展拓方來之閥閱有相之道乃績於成主人未了書癡頗有山癖先人之敝廬在茍安風之餘慈母以輕軒來亦愛園林之近頃斸蒼苔之地昉營諼艸之堂𨿽環堵之間粗云具體然闔廬之制未畢全功相恊厥居聿來胥宇階戺所以行僎價屏著所以肅賔嘉不日成之以時可矣是用戒良梓筮吉辰茀蚴蟉於水端架蜿蜒於云表然後翼之以廡承之以門移石而立庭臯通泉而周戶外淸湍峻嶺爲不斷之藩垣野艸幽花作自然之丹雘老之將至訖可小休昔晦翁愛武夷而不能家歐公卜潁水而非吾土余何爲者乃幸得之未問君王便比賜鑑湖之宅何須將相方謀歸緑野之堂凡與同工齊聴善頌

東日光穿竹翠玲瓏【坡】茅屋柴門在半【荊】風

袂欲挹浮丘翁【谷】

南水面沙邊緑正涵【荊】道人爲作小蒲庵【坡】山

上仙風舞檜杉【坡】

西過橫塘水滿堤【豊】漁蓑背雨向前溪【荊】水

聲秋碎入簾幃【豊】

北澄碧渟涵玉色【歐】夜深山月吐半璧【谷】誰

來共枕溪中石【坡】

上亂峯深防開方丈【歐】風戶牖當塞向【谷】五

更曉色來書幌【坡】

下門前白練長江瀉【坡】鼓吹卻入農桑社【坡】翠

浪舞翻紅防防【坡】

伏願上梁之後山輝川媚神比天同俾耆俾艾俾熾俾昌壽母多祉爰居爰防爰笑爰語君子攸寕自此定居永爲安宅

代曽衢教秀上梁文【居香城初任衢教日永新歐陽楚芳自其邑買見屋除拆浮江而來】

兒郎偉香城防地爲廬陵之名山大廈連云新廣文之甲第結廬在人境幽居近物情竊以買宅買鄰元號千百萬之價有廬有屋或待三十年之勤未有不崇朝之間而能使二美之具誰爲之地乃有此奇一片乾坤澹庵先生之裏隔墻鐘鼎文昌兄弟之家況方其何蕃之在齊已有爲戴公而起宅至今日歸之斯受亦有數行乎其間川浮陸運以無遺水到渠成而甚易移彼置此換舊添新疑半天之飛來忽平地而卓起尋引防墨防矩曰用舊人丹雘塗塈垣墉特其餘事多助之至不日而成彼有室築而道謀此則事半而功倍我府博才髙一柱胸洞八窓太學館中飛黃騰去大成殿下釋褐歸來安能鬱鬱居乎是以汲汲如也向時荼壘曽寫千萬間之心此日規模便作十二樓之樣由柯山而徑上遡木天而橫飛何官不爲餘地甚綽靑山如許聊且號工部艸堂緑野後來以此爲太祝防事輒陳韻語共舉修梁

東穹秀崢嶸華蓋卓筆雲霄天下獨曹劉班

馬避詞鋒

南翡翠英中碧玉篸一抺罘罳生畫色府中气

象已潭潭

西鄰有文昌瑞色齊乃祖紹興光價在重噓眞

气磔鯨鯢

北山腰帶曵淸江曲滄江歷歷現防魚彷佛黃

金系橫玉

上一朶紅雲只尋大瓊樓髙防不勝寒轇轕幹

坤萬象

下不是求田並問捨要令突兀在眼前俯拾八

荒歸廣廈

伏願上梁之後閥閱增髙室家向用堂前親見金桃天上麒麟聨輝玉樹大耐官職自立門庭以無媿於前修用永傳於佳話

公牘

與湖南大帥江丞相論秦冦事宜札子

某干犯帥嚴輒有申請秦冦之在廣西擾動二十五郡爲梗累年去年破賀之富川官民荼毒不細經司不問今破我永明殺死知縣殺傷縣尉主學捲去縣印屠居民擄婦女掠去財物繼而又破永明之下澤又冦我江華移某所以毒廣西者施之湖南此而不討失刑莫大廣西以前獨力不能捕防今何幸湖南肯與防合宿兵以待師期朝廷之主張方新言路之指陳甚力此掃淸巢穴之一機爲兩路官民舒泄寃憤不可失之時也前經帥不足望滿望新經帥之來不料意見參差施行矛盾玆得經司牒報補賊以官授賊以職犒賊以酒賞賊以錢凡懷忠憤無不彈指自昔化賊爲民固有稱爲盛徳事者蓋賊有出於田裏之饑荒激於官吏之貪黷弄兵之情出不獲已故仁人處之念其爲赤子姑惟安之勿庸勝之今秦冦招募亡徒建置將校橫行兩路嘯聚千羣天子之命吏刼公府之鑄印殺人盈野罪如丘山旣非脇從又非烏合渠魁縱有求降之說官司亦在不受之科而況初無出首之眞情僅取攺過之文狀謾曰回鄕而安業何曽束身以歸官得之廣人所云一靣受招一面刼殺刑政無章宜其至此天下之大勢相維所仗名義而已若名義不著大之不可以立國小之不可以立家今觀廣西成何宇宙先生不忍斯人之塗炭一再調兵必欲罪人斯得然後已此眞扶持人極綱維世變盛心之所推也但今來廣西旣作此可笑舉措未必不以龔遂渤海之事自詭上惑聖聴本路冒然進兵非惟蹊徑不熟乏隅總鄊導之助有悔吝之慮亦恐鄰閫反以本路爲張皇壊其見成之前功或者陰設防穽今直須申審朝省看指揮如何若朝防主招諭本路只得撤兵後有衝突廣西當任其咎朝防如以招諭爲不然自是督兩路會合至時湖南不求廣西而廣西自當約湖南共事此利害自是坦然謹具公申欲望備申朝省仍乞鈞翰與當揆商訂必須計一例斷行下曰招則招曰捕則捕使人無中立之疑則亦無事後之悔所有永明縣見駐札有使閫之兵有本州之兵有謝隅官之義丁約近千人日費舂陵供億比來徐守已費支吾郡力凋薄亦可爲念今髙節所部兵若到山前不過又是坐食愚意謂不若候朝防行下許討捕然後調往今乞且喚回髙節一行軍兵歸營聴候朝命某非敢違使閫約束本司去山前頗近的見利害如此恃師門相與之眞故敢傾臆以請拱聼處分以凴遵守

授刑節制司與安撫司平冦循環歷

某猥以迂疏承乏湘臬適值冦發昭賀兩路弗寕玆承大使丞相與廣西經略都承選將調兵各以重僚爲之督是行賊不足平矣某偶以職事獲忝與聞奉令承教於兩閫間自是無虛日公移失幾宻私櫝近文貌求其脈絡貫穿報應迅速莫若循環歷爲便司存以紫袋從郵置往來去潭日有半去桂可三日從其中而稟命焉庶幾昔人道二國之言無私之義云爾某謹書於歷首爲序

十月十三日○某薦準牒報大閫調兵一千人以宇文帥參玉環衛任其事甚盛舉也自秦防之作廣西前此調兵不過五百人以下去年呂帥方調一千人而皆委之小小將校气勢單薄不能爲功今南窻調三千人以唐貳軍督之以趙總制統之而使閫與之掎角大作規模賊授首行有日矣事闗西戶國家之所嘉賴豈直兩路之所防福而已然聞之兵家利鈍不能逆覩蜂蠆有毒困獸猶鬭語曰臨事而懼好謀而成某數月以來職思其憂亦頗采取眾議薄有管見及今山前之所當行者因悉數之於前乞賜鈞照

一秦孟四者累據山前探報其狡兔之窟稱在賀州管下地名下界然實無一定可攻之巢穴亦無一定可撃之隊伍前此經司非不起兵臨之然兵來則賊散兵去則賊聚見吾彊則避之知吾弱則乘之方官軍之始至也整齪精明部分齊一問冦則失之矣無可蹤迹者而秦之黨或爲平民買賣於軍市之間甚者秦孟四亦在焉及淹旬越月之後我軍气竭意裒防零落冦則忽以百十輩突出艸莽以掩我軍從前往往僨軍蹶將大率坐此今兩間會兵鼓行而前冦出故智必且散去及其久也則有乘虛襲我之憂此一不可不知也

一秦孟四所出沒巢穴處其山重岡復嶠連跨數州林翳深宻薈蔚延袤山猺木客聚族其間將四面而裹之則山腳綿亙無合圍之理將赭山而蹙之則林木疏曠無延燎之勢我軍望之遙遙空駐山下而彼之軼出他境猖獗自如且如近年嘗遣二將曰吳曰孫屯駐屏山者年餘僅能免靜江境內之擾而不能禁昭賀諸州之剽掠是也我軍若入其巢捜原剔藪豈不甚快然彼又竄入大山愈去愈逺迄不可誰何如近年蕭路分日張者提兵徑搗其巢而不獲一人是也今兩閫兵力甚重非前此千百人單弱之比𨿽山勢連延不可合圍只是一步防一步可直造其所謂下界者然吾極其辛苦得至其間彼則又已遁散且兵在山前又無救於彼之橫出此二不可不知也

一所在平冦專借土人惟今廣西則不然方秦冦之起也某村被害訴於閫閫爲之調兵已而賊不可追撒軍而去未幾而冦已復至尋仇於所訴之家曰汝敢訴我從而盡殺滅之官不能爲之主而適重其荼毒自此應有被刼者皆不復告官此一類是主人畏賊而不敢與爲敵者也又秦冦所至攫剽財物之外出其餘以散之貧者善良被害惡少蒙利是以鄕井間略無被髮纓冠之義常有幸災樂禍之心此一類是土人喜賊而不復與爲仇者也今兩閫會兵而前若無土人向導是猶盲者索途何往而可然由前言之則或平民畏冦後禍而不欲爲我軍之用或惡少以冦爲防而不樂爲我軍之役縱彊而驅之未必不首防二三陽順官而陰附賊此處最是誤事此三不可不知也

一今日之事全在兩路督捕察前三者之獘各作一防防之必使有以避三者之病然後一舉而得志不然必墮賊計中南方用兵如今日大舉者自有數此行必須如狄武襄之於儂蠻了事而後可已君子作事謀始則籌之也可不熟而講之也可不精乎

一聞有張虎者石壁嘗遣之將兵幾擒秦孟四嘗有張大虫來我便怕之語若取賊之所怕者表而用之亦破賊膽之一也張虎者近爲郭察所劾押下邕管效用今以鈞閫求之以屬王環衛使之以功補過其人勇悍有餘必能自效此上計也

一今自湖南入昭賀有兩塗一曰全州灌陽自灌陽入昭賀皆經縣鎭卽近日被擄去處而去秦孟四下界巢頗逺一曰道州永明自永明入昭州界曰平源便是賊巢自平源至下界賊寨連珠相望其去秦孟四巢甚近今兩督捕先合商量打並附和諸賊此卻宜以告諭爲先告諭之說以爲兩路之所誅者惟秦孟四汝曹脇從在不殺之科若得一寨下我軍直是不殺則所謂連珠賊寨必從風而靡非惟可以離賊之黨因而用之則擒秦孟四或在此徒未可知也但一賊寨來降其中有老幼有財物軍人不免殺戮攫拏此須督捕總統先明秋毫無犯不殺一人之令使降者以我爲信則可此收捕之第一機也

一昨來使閫所調不過戍寨二百人又令本司擇將當時頭勢稍輕所以且差桂文政總統桂𨿽淮將體統不爲嚴重故鈐束倍覺費力向嘗以紊鈞聴乞賜攺差未蒙垂許今幸王環衛此來卽當抽回桂文政盡以其兵付王環衛伏乞鈞照

一髙節二百人今在全州灌陽駐札合系王環衛總統伏乞鈞照

一聞諸軍取十六日戒嚴以行二十後可到衡陽應平冦之說筆舌所不盡者候宇文帥參王環衛相防又得對面較量伏乞鈞照

大使司回

萬里承示循環歷讀之綱目備具公而幾宻之周防私而文貌之簡約甚徑便也所當遵而守之

十月十六日報十二日所批畫如後

一來示前四畫備見臨事好謀詳謹之至已卽語之帥參計議其至明防必親從節下求商確也

一所諭張虎者使防旣聞其可用必詳審之矣但其人爲言路所劾朝防押下邕筦自效本司若只求之桂閫恐桂閫亦必以申取朝防爲辭且桂閫若知其人可用彼必自取而用之亦應未必肯以與我也但得其能辦此賊則州來在吳猶在楚正不必付王環衛也更惟髙明裁之

一行師之道亦須任事者擇利而行當令就節下決所向

一抽並桂路分一項軍人付王環衛此具見使司欲使歸一之意卻亦須王環衛至使司熟議然後聴使司處分

一髙節一項三百人前此系聴使司調用亦合更俟王環衛議之惟使司所防分

右報如前其詳已共帥參計議籌之當以靣控也萬里糊塗書鴉不宜載之於櫝輒次第所爲對口占以授替此筆者膚率必在所恕也

十月二十二日

一二十一日宇文帥參王環衛至衡是日畱議軍事至三鼓而別二十二日早軍已行

一前此奉大閫之命調戍塞兵四項共二百人令本司擇將本司遂差杜通判督捕桂路分總統此一時也今則大閫調兵千人輟元僚貴將以行與廣兵大爲掎角此又一時也以事體論之所合抽回佳路分盡以其兵屬王環衛又須令杜通判觧督捕職事盡以軍務屬之宇文帥參庻幾事權盡屬大閫司存不過奉行防揮毎事無所專輒此則尊大閫之體也而宇文丈之來傳諭鈞意與其所以自處一切欲使某與聞某以職事而言則盜賊正屬司存固自無以諉其責但當如廣西章憲之所以自處者章憲但爲其憲司之所能爲若軍事皆是經閫任之章不與知也今某自有章憲樣子豈敢事事干與犯僣越之誅而宇文丈堅謂長沙去山前迢逓報應不免遲緩恐誤事機必欲凡事從本目予決行又謂鈞意所望正如此某舊出門墻先生待某如子弟某事先生如父師今不自意以一節趍走閫部之內適門戶間有酬應以子弟自命則所當爲父師代勞豈所敢辭者然事固有輕重大小難於槪言今已與宇文丈斷應山前文字申到本司在某可以予決不犯專輙者某徑自區處報山前卻申大閫照防其有非司存所得擅處者則取鈞筆防揮如此不失門墻奔走之誼又不失大閫崇重之體所有靣與宇文丈講論數項今一一乞鈞防速作施行

桂路分已牒報從王環衛調用乞作批牌鈞判更札付桂路分照應庶一切出於閫命而後事體歸一桂文政只是衡州路分名位尙小鈞判中或加一權攝名色在路分向上者以寵之蓋旣減其實姑華其名鼓舞之術也

一宇文丈自謂以客軍深入實不知地分賊情苦不容本司觧杜通判督捕職事以爲杜文任事數月講切諳熟今日正要資其用欲以同督捕處之又道州錢糧倍費支吾山前若有不繼立見利害須得一人通融於其間則杜通判其人也此說亦甚有理欲乞徑作批牌判令杜通判充司督捕職事兼督發錢糧糧官卻望鈞茟褒拂數句庶其樂於趍事赴功此一大節奏也

一近日道州只供億戍塞二百人錢糧已自斷續可憂今驟添千餘人劵食支遣小郡气力何以堪之若不念其痛癢先與區處將來必坐困乏關系不細昨得倉漕書亦閔然及此不知還可申明朝廷於苖糴內作一道理否先生寫與都堂必無不從乞鈞照

一山前事體重大臨機喝犒爲費不貲恨司存寡薄不能出气力問之宇文丈所攜似少宇文丈子細應非妄費者望更那融發下若干就山前凖備若無所扵用仍是庫中之物宇文丈於此甚以爲憂而不敢請軍無財士不來軍無賞士不往勝負之防權所系其不敢不備言之取鈞防

一應山前事宜凡可以助臨事好謀之槪悉從大帥參環衛亹亹道之不必以凟鈞聴者皆不布於此乞鈞照

大使司回

十月二十九報二十一所批教者畫一如後

一勦暴除凶固在兵力之彊尢在心力之一前此或招或捕議論未一故使此賊得延旦夕之命今旣一於討矣所謂選將調兵餽糧本司當思一一措置但司存於山前逺而使臺爲近周匝體探量度應酬惟使司協一是望來示以廣西經憲爲比非所願聞鄭丙爲廣西憲激厲流人降卒世堅立功贖罪卒擒劇賊章憲果以是爲心前所謂張虎者豈不能率以自效往往南窻不以是勉章憲耳萬里舊見胡致堂與張紫巖書云永明之冦未平桂郴之盜方作帥司兵力不支憲司計無從出未嘗不嘆當時旣不彊於力又不一於謀致使防軰猖獗今官軍气勢已合我軰心事素孚崇臺可徑予決者毋以迹嫌本司所合施行者卻望賜報庻不致久以賊貽中朝之憂幸甚

一杜通判桂路分各以處之兼職見之公移矣師克在和更望嚴賜勉勵總統不總統均是要立功督捕同督捕均是要敵愾宇文參議及王環衛之行也萬里嘗以是語之矣

一道州錢糧前已申到已札令其於有系官錢內那融應副卻與備申朝省出豁又考之前比例系是運司措辦並告之公朝其申撿亦已見之公移矣

一宇文總督所攜備用錢特司存遣兵之舊比政恐支遣未敷見議措置樁管俟其申到便與科撥也

一山前事宜凡有可以運掉扶植者切望徑自行下總督司防是王事防是僚屬政不必以本司差官爲礙余有誨日拱俟垂示萬里

十一月初五日

一當來廣西止有秦孟四一夥賊只因稽於勦捕致上下相挺於是徧昭賀境皆冦今防山前連日所申則秦孟四已遁杳不知其蹤迹如近日廣西所報禽毛丫頭唐督捕所約夾攻倪崇七桂路分所申打扶靈源寨皆枝葉去處而渠魁則失之矣某前嘗畫稟以此冦必祖故智逃散今乃果然重兵爲錢糧所牽無持久之理班師則禍本仍存頓兵則吾力不繼此事大欠結束今宇文帥參王環衛兵此時方至山前且防申來如何

一秦冦實未易驅除若下得細宻功夫千百人亦可取若只持堂堂之陣則髙飛逺舉無如之何今廣西旣失了秦賊看來諸軍逢一賊村便打遇一賊寨便攻此等相挺脇從卻使得招諭前日之所謂招諭乃是姑息之政若兵臨其境告以禍福使降宜有必下之理此時若憤招安之非策只一槪殺去卻又欠斟酌主其事在廣西本路又不得而專大閫以爲如何

一本路所仇者秦冦耳今兵入廣之後秦不可蹤迹於是亦不免到一處攻一處恐壊生靈過多而失吾尋仇於秦賊之意艸間狐兔無盡滅之理大要當去其渠旣失其渠所在而專泛及扵其他心甚念之大閫何以處此

一廣西備白札子所陳牒報本路全州有鹽田峒秦小九窟穴在其中此事誠有之陳巡檢者與賊通鹽則未必可信訪聞此峒形如葫蘆前尖後闊所以秦小九入而防之蓋以其地形險巧故寄迹於其間而前後則不擾全州之境賊不欲召兵意將以自存也今亦安知秦孟四不竄其間但其地旣有一夫當關萬夫莫前之勢未容輕於進攻須以術而後可破之前日見王環衛申將來乘破竹之勢一掃空之詞气若容易然凡言語輕率便有取敗之道當一面報山前子細調用仍與全州土人宻議措置若不甚煩兵力尢爲上上防也伏乞鈞照

大使司回

十一月初七日領十一月初五日所批歷備悉本司去山前逺不若使司去差近所報當得其實一行出師皆難坐籌隃制向已申諭帥參及王環衛在行者遇機應變先申使司一聴行不若一一從本司施行則不貴巧遲矣王事一家政不必以形迹拘也嗣有當從商確者卽垂示如前所批則髙明自了了矣萬里冗不及親染十一月十八日

一秦冦竟無蹤迹分曉公文中或曰在大明村小明村或曰在大花山或曰在螺溪源南上坪或曰在南團平山白石山腳其說不一已難信慿今得王總統報直謂二十餘日秦孟四全無風路則兩路用兵以來此賊之出沒可謂神矣大槪平賊全要地腳土兵之謂也今本路以客軍望望而前固已失之廣西爲地主而全無地人問探𨿽東兵甚多要亦徒孟浪耳某前嘗采之南土皆謂秦賊狡猾詭祕之甚見吾彊則避之知吾弱則乘之固嘗畫一塵徹鈞聽矣今果出避他所則目下工夫止當探實秦孟四所在然後可言進計不然泛泛而往果何所爲廣西牒報謂湖南兵不當越界深入止宜在兩界上伺候會合殆有所激而云今已報山前且回兵駐泊湖廣界上一面遣人闗會唐督捕探問秦孟四所閃著實若秦賊有的所唐倅有密約方可鼓行而前緣兵在昭賀境內則糧運在路亦不無憂虞偶或爲賊所梗立見狼狽是以回師界上乃十分持重之舉亦已語之僉舎載之公文當必先徹鈞覽不免専輙伏乞鈞察

一廣西昨報本路荗於生事可畏遇人則殺遇屋則燒遇財則搶此輩素不知紀律所至殘賊可惡已行下杜督捕桂路分嚴與禁戢今續得廣牒以義丁越界深入肆行刼殺大不可令眾庶見只得抽回緣昨來桂路分初遣之時止有二百兵故須義丁爲助今使閫調兵旣多則亦不須此輩吾運掉自有餘故抽回義丁者所以隨時取中也伏乞鈞照

一扶靈源打寨之舉頓覺泛泛當來本路止於問罪秦賊朝廷防揮所討亦秦賊耳諸軍在扶靈源枉費辛苦一畨可謂失本防是役也王總統申來是一說桂分路申來是一說見之宇文帥參防對二將覺已防不和又義丁乃桂路分所彈壓而廣西累有云云今旣抽回義丁則桂路分亦不當更任事已別作稟議名色喚桂路分赴司而其本兵則令戍將髙成統之一則二將若果不和末流必費處置不若觧於其防一則以其不能鈐轄義丁卽奪其職亦禦諸將之防權也伏乞鈞照

一道州供億委有可憂緣自七月以來郡中已極其剗刷至近日覺運斡之術漸窮𨿽曰於有管錢米內通融支遣然苖糴亦自無多此豈可動不得已盡指凖爲劵米亦無可繼之防若劵錢一項一日須三百千則十日三千緍其何所措畫而可徐守不幸末路當自重擔秋冬間無日不病此月十二日忽至大故𨿽有數行焉而其因於憂勞亦云至矣甚可痛念今幸而王守已來數日過從欲脫而去之前日得其肯往約二十四日可交事忽得徐守訃山前生劵間斷中間新守未到已前有數日無官主張於是亟差教授防印而以十日軍劵責都副吏以私財應副違從軍制此從權甚不得已之行移也今旣抽回義丁約千人旣可爲道州解小半支吾然尙有千四五百兵畱竟上軍劵不可謂少頃刻不容稽違方來者亦不知所措使閫𨿽申朝廷從運司應辦然防揮遲速未可必今合有救急之防不全仰於道州若因循處之則道州必有一日乏絕誤事此時噬臍何濟於難此最關系幸先生深入思慮亟謀所以救此某不勝拳拳

一全州鹽田峒爲秦小九所防其峒地形險絕未易以兵力取昨王總統申來云俟回軍掃淸言之甚易某殊以爲未然今得宇文帥參公文果亦訝其輕發山前得宇文丈以審重持之亦大濟事此峒中百姓皆耕他人之田田主皆在峒外秦小九不過寄巢其間峒民元不隨從之爲冦盡可從土人上作工夫某近已得一全州土豪與之計事已畫爲三說或誘或逐或擒於中忽濟焉則禍本防矣柯倅赴全州迂道來訪已悉計授之若不動聲色而集事又羅飛之者安九五也伏乞鈞照

大使司回

十二月二十日答十八日所批畫於後

一秦賊蹤迹兩路皆不得其的大率擒賊無出地腳之說此李愬用李祐取吳元濟之防也以地分言之廣西督捕司體探爲便此中旣出兵防合亦不當專諉其責須是重賞購募土人爲之向導間探全在軍前審察其人而用之又恐因此反落賊計故不欲見之公移今使司因廣中文移檄回竟上駐札固便於運餉然若俟廣西的報而後遣兵使其果知秦賊所在則彼欲自取之以爲功其肯先聞於我乎回軍竟上以示持重厚募土人以圖進取二說並行計之善者也

一廣西所報義丁越界生事恐或有之但此項義丁元與桂路分所部軍參錯在彼不應縱容如此借使桂路分受欺於其黨杜督捕亦豈得全然不知本司頗疑其說故只行下道州宻切契勘或謂廣西以我兵旣入彼界連日攻打頗獲賊徒又無軍前申說廣將陳明見賊不捕遂爲此說不欲本司兵在彼特借義丁騷擾之名並欲退我師耳蓋在彼則自欲飬冦扵我則欲害成或出於此今義丁旣已放散固西人之所欲但恐自此脫有緩急再調又難惟髙明審之

一道州錢糧切切在念且如軍劵增支一項本司已行下總督司於隨軍錢內移文但所憂者朝廷科降之命猝未得分曉又撥一項錢赴軍前恐本州或有不繼今總督司與之暫時挨那支遣近又從司存剗刷別項窠名少應本州乏絕以俟朝廷之命方此降遣已見之公移矣玆承開論敢詳以聞

一鹽田峒近見軍前所申欲乘破竹之勢談何容易同官唐書記說鹽田𨿽號曰峒而實非峒其間多是冨人所居今秋亦有領舉者只擒秦小九一人政不須如此鄭重今臺諭土豪三說已得要領矣

一永明之冦自廣閫易招安之說爲防兵之舉其名甚正且疊承諄諭不容不發兵應之桂去賊近兵又先發更不俟本軍之至故秦賊得以逃散今廣兵遇賊不捕本司軍連日攻打終未得其要領使司檄回境上又抽回桂路分放散義丁而桂倅自徑回舂陵豈逆料此賊爲終不可得故示以班師之漸耶重兵屯駝不容越境而問可否之機須要早決若果不可以月日圖當早議撤戍只慮撤戍之後賊復猖獗則本司有諸處戍寨之例斟酌畱兵亦可行也使司去山前稍近事體必所深悉幸細籌之萬里不克親染乞恕

十一月二十六日

一數日前諸處報來事體襞積一則道州以糧道爲苦山前謂昭賀路梗宜寄糧於扶靈源口殊覺未便一則我軍連日或打扶靈源或打伸家峒於秦賊不相千而陣亡石損者多恐攻擊不已或落賊姦非細故也一則義丁不依紀律人眾難於加刑廣西報得旣可畏而宇文督軍中來亦去然恐末流猖獗難制一則道州以供億爲病覺已窘束不可當如人數可減亦是爲道州略省人數之一端一則王總統與路分所申扶靈源事言語參差見之宇文丈防對覺已有釁昨與師參議以髙成易之宜及此時舉行元說所以本司一畨區處事冝欲諸軍駐界上欲義丁且抽回欲桂路分來稟議此一時也累日不見山前報來繼得歷中鈞批則未以所行爲照某退伏自念殊坐專輙方議所以稟承鈞命今得宇文帥參申到則已提兵越昭賀入靜江之南團與督捕聲迹相聞矣防備述陳忠所報雲南團十八村村老陳伏乞免洗蕩自認捉出秦孟四則是秦孟四已見端的所在村老旣認捉出此卽鈞諭所謂地腳者卻有可望捕獲之期目今我軍如唐督捕之說與廣軍同在南團西路匝住不容透漏以待村老捉其渠魁是機鋒相湊漸有著落此又一時也卽已飛報山前旣是唐督捕有明報秦賊有實迹當乘機進矣

一義丁昨者抽回爲在昭賀境生事且前無秦賊可攻故隨時施宜如此今旣同大軍深入靜江見匝住南團賊路則此時亦無緣可以抽回矣已飛報山前盡從便宜調用如仍前生事作過則照元行放散仍十分丁寧頭目極意鈐束以自贖矣

一昨以秦賊無蹤迹檄桂路分赴司稟議面授方略今髙成暫總本軍不曽明其有過今覺鈞意亦不欲抽回亦已報桂路分旣是山前已見秦賊蹤迹不妨乘機集事知未離軍不須稟議如已在道稟議復任

一以前言之秦孟四杳無風路我軍深入眞有未便以今日言之村老旣認捉出秦孟四我軍又已得廣回報向前防合獲賊有期班師有漸累月爲此憂窘今不得伸眉耳

一杜通判聞徐守之訃篤同官之誼歸理其後事申來云一見新太守卽復往山前此時想已離舂陵矣

一凖牒報已借道州二萬芝楮二千石米中流一壺爲濟不小昨見道州申來謂山前一日支錢二百貫米百石以此數凖之使閫所借之錢可支七八日所借之米可支二十日今覺嵗前此事須可結束姑以嵗前約之尙有三十餘日道州盡有米特錢未有從出使閫所申朝廷從運司應辦若早晚便得回降道州尙庻幾焉

一鹽田峒之事昨已面與柯權郡議以土豪誘之或誘或逐或擒只消得如此措置卻未見柯權郡申來容更宻叩之

一伏凖使閫行下議置寨畱屯此乃是湖南防制廣冦之第一防聞全道州邊廣去處無嵗不避冦大抵兵來則去兵去則來極以爲苦若建寨更戍有數百人常在界上則廣冦無敢復犯湖南此一勞永定之規模非但禦今日秦冦而已是議也王判官壵嘗與董倉漕言之倉漕已見報防王判官到司已與面議見歸道州與王守條畫申來今不待道州有請而使閫計慮已及之此事甚計緊切不論秦冦已獲未獲此一舉乃是湖南永久保障計公文申析甚詳更在鈞意裁處

大使司回

二十九日答二十六日所批畫一於後

一承報軍前所申事與前日規模又異大率兵難隃度只得隨機應變使十八村村老果能任責束防渠賊以來則撤戍可期豈非深望近度此兩日必有防報尙快聞之亦須宻諭山前所認捉出秦冦者是眞秦冦乃可

一畱屯之議本司固有舊比今詳公移尢爲縝宻不妨行下道州及宇文總督一靣商議庻獲賊之後便可摘畱兵將伺其回報又從而審訂之

一科撥一事已嘗三申公朝至今未凖回降見議申催更得使司備道州所申與之申請亦一助也

一餘說不殊前稟髙明區畫已得其當矣萬里別已專布

後來先生授將校以計擒秦孟四冦遂平道體堂謹書文判

宣州勸農文

太守到郡逾月被命造朝辭允不免且旦夕去矣猶以職事得出郊與爾農父老告語一次因記李防政莊簡公名光曽守此土後有一帖云僕頃守宣州今已二十八年東望防溪疊嶂之勝感嘆而已因見諸父老爲祝率勵子弟爲士爲農仰事俯育爲忠爲孝戮力以事田疇先時而畢租稅立身掦名以顯父母是所望也李參政去郡已久尙拳拳於宣人如此今太守與爾父老方比相處然去之其拳拳又可知因取李參政之意衍爲勸農五詩又別爲五詩以寓戒酌酒與爾父老誦之爾父老其以轉語鄕曲子弟能從吾戒而不爲惡卽能從吾勸而爲善矣他日太守在他所遇宣人來必問曰爾父老安否爾農曽從吾勸戒否爾等尙勉旃以副太守去後之思

第一勸爾勤耕作布種及時休落魄惟有耡頭不悞人飽食暖衣良快樂

第二勸爾行孝弟敬重爺娘比天地前人做樣後人看滴滴相承檐澑水

第三勸爾勤教子有子讀書家道起若還飽暖不知書十萬莊田不禁使

第四勸爾常修善糶米救荒極方便但從心上做陰功管取兒孫多貴顯

第五勸爾了王租莫教人喚作頑都年年早納早收鈔那有公人來叫呼

第一戒爾莫妄狀須知官府難欺誑從來反坐有專條重者徒流輕者杖

第二戒爾莫避役旣有田園那避得今朝經漕明朝倉到底費錢又何益

第三戒爾莫拒追擔刀使棒欲何爲有事到官猶可說殺人償命悔時遲

第四戒爾莫旡賴故殺子孫罪名大縱逃人禍有天刑害人不得翻自害

第五戒爾莫奪路做賊不休終敗露斬斫徒配此中來能得幾錢受此苦

湖南憲司咸淳九年隆冬疏決批牌判

本司照朝省指揮見以隆冬委官諸州縣疏決凡情輕當放釋者從所委官逐名防對取判施行其有情理重惡累經疏決及防赦不原而手足未經槌折膂力正自精彊者與其幽囚於牢柵之中駸尋而死不若驅於極邊被堅執鋭庶幾死中求生此一種人請所委官令項分剔作一狀指實申來以憑喚上赴司審視發往荊蜀淮海古之彊兵猛將得之於盜賊髠囚者正自不少此亦推明國家忠厚之一事也取各官遵稟申

斷配典吏侯必隆判

近世以來天下以吏姦爲病士大夫臨事惴惴然惟恐吏之欺已馭之以束濕事無大小一切以法防之當職以爲不必立的無罪不必尋有罪不必恕爲得之矣本司諸吏頗似謹畏從前固有違慢者當職諒其不及每毎止於薄懲爾軰非但不敢欺直不忍欺可也侯必隆何爲者輙敢於呈押之時脫套花字於行移之後揍掇公文顯然面謾行其胸臆此非先有無忌憚之心而後動於惡乎送之有司自稱爲無他情獘殊不思情莫惡於脫套獘莫大於揍掇豈必計囑取受而後謂之情獘哉防來此吏於諸吏中頗機警而膽最大以小人之小有才不施之於奉公而施之於罔上若以姑息行之畱此人在案中將來必爲司存無窮之蠧矧所犯關系臺綱𨿽欲恕之不可得也侯必隆決脊杖十五刺配千里州軍本當更槌碎右指以爲箝紙尾作者之戒姑以贓狀未明特免斷訖長枷臺前五日押發仍牓

委僉幕審問楊小三死事批牌判

使職一日斷一辟事今日看楊小三身死一欵防頗不入不能無疑一則當來無大緊要驟有謀殺似不近人情二則殺人無證只防三人自說取安知不是揑合三則捉發之初乃因楊小三揣摩而訴三名何爲三名恰皆是凶身似不入官信今文字已圓只爭一行字則死者配者一成而不可變矣今仰僉防一看此欵盡夜入獄喚三名一問若問得果無翻異明日便斷如囚口有不然只得又就此上平反文字是宻封來忽然而往人所不覺則囚口得矣

平反楊小三死事判

律諸謀殺人已殺者斬從而加功者絞又律故殺人者斬又律諸同謀共毆傷人者各以下手重者爲重罪元謀減一等從者又減一等至死者隨所因爲重罪今楊小三之死也施念一捽其胸塞其口顏小三斧其脇羅小六擊其吭其慘甚矣再三差官審究則三人者於楊小三元無深忿特其積怨之深故伺其間而共捶打之則謂之同謀共毆至死宜不在謀殺之例顏小三者施斧於脇肋之間爲致命是下手重者也然其不用斧之鋒而止以斧腦行打是殆非甚有殺心者羅小六𨿽不加之以縊楊小三亦必以肋斷致死然始也謀毆之終也遂縊之是其心處以必死非獨下手重而已是故以下手論之顏小三之先傷要害當得重罪以誅心論之羅小六獨坐故殺不止加功準法皆當處死以該咸淳八年明禋霈恩特引貸命顏小三羅小六各決脊杖二十刺配廣南逺惡州軍施念一於同謀爲元謀於下手爲從合減一等決脊杖十七刺配千里州軍牒州照斷訖申

門示茶陵周上捨爲訴劉權縣事判

孟子曰有人於此其待我以橫逆則君子必自反也我必不仁也必無禮也此物奚宜至哉此君子處已法度也子曰居是邦也事其大夫之賢者子貢曰禮居是邦不非其大夫此居鄊法度也今茶陵劉權縣申周監稅父子爲豪彊把持且謂不法不可枚舉必非無故而爲之辭者使周監稅父子果善人也則曰我無是事何卹人言關門逺嫌人誰得以瞷我如此則處已居鄊皆得之矣今因權縣所申周上捨不勝其忿訐其短以相攻擊一則曰劉某二則曰劉某自反之君子肯然乎不非其大夫當如是乎抑大學曰有諸已而後求諸人無諸已而後非諸人並備詞帖劉權縣果如所訴則宜盡與攺更布過失於境內洗手以勤公砥行以爲政如此而盜賊不畏威豪彊不屏迹吾不信也仍門示周上捨宜知自愛

文山集卷十七

欽定四庫全書

文山集卷十八

宋文天祥撰

指南前錄

自序

予自吳門被命入衛守獨松闗廼王正二日除浙西大制撫領神臯予辭尹引帳兵二千人詣行在日夕贊陳樞使宜中謀遷三宮分二王於閩廣元夕後予所部兵皆聚於富陽朝廷擬除予江東西廣東西制置大使兼廣東經略知廣州湖南防應大使未及出命陳樞使已去國十九日太皇除予右丞相兼樞宻使都督諸路軍馬時北兵駐臯亭山距修門三十里是日北帥卽引董防政以兵屯木教塲城中兵將官紛紛自往納降予欲召富陽兵入城已不及事三宮九廟百萬生靈立有魚肉之憂防使轍交馳彼約當國相見諸執政侍從聚於吳左丞相府不知計所從出交贊予一行國事至此予不得愛身且意彼尙可以口舌動也二十日至臯亭山詰其帥前後失信其帥辭屈且謂決不動三宮九廟決不擾京城百姓畱予營中旣而呂師孟來予數罵其叔侄愈不放還賈餘慶者逢迎賣國乘風旨使代予位於是北兵入城所以誤吾國陷吾民者講行無虛日比知賣國非予所容也相戒勿令文丞相知未幾賈餘慶吳堅謝堂家鉉翁劉岊皆以府第爲祈請使詣北方蓋空我朝廷遂將甘心焉二月八日諸使登舟忽北帥遣館伴逼予同往予被逼脇欲卽引決又念未死以前無非報國之日姑隠忍就船方在京時富陽兵已退趨婺州予欲俟間還軍若不自脫至是欲從道途謀遁亦不可得至京口畱旬日始得鹽商小舟於二月晦夜走眞州朔日守苖再成相見論時事慷慨流涕予致書兩淮閫合兵興復苖贊之甚力初三日早制司人來廼出文書謂丞相爲賺城欲不利於我苖不以爲然送予出門勸奔淮西予謂此北反間也否則托辭以逐客也李公仁人使見予必感動遂之維揚苖遣五十兵四騎從行夜抵西門欲待旦求見呵衛嚴宻鼔角悲慘杜架閣謂李公必不可見徒爲矢石所陷不如渡海歸從王室予然之自是日夜奔南出入敵衝犯萬萬死道途苦難不可勝述嗚呼予之得至淮也使予與兩淮合北人懸軍深入犯兵家大忌可以計擒江南一舉而遂定也天時不齊人事好乖一夫頓困不足道而國事不競哀哉予至通聞二王建元帥府於永嘉陳樞使與張少保方以李郭之事爲己任狼狽憔悴之餘喜不自制跋涉鯨波將躡屩以從意者天之所以窮餓困乏而拂亂之者其將有所俟乎徳祐二年閏月日廬陵文天祥自序

後序

徳祐二年二月十九日予除右丞相兼樞宻使都督諸路軍馬時北兵已迫修門外戰守遷皆不及施縉紳大夫士萃於左丞相府莫知計所出防使轍交馳彼邀當國者相見眾謂予一行爲可以紓禍國事至此予不得愛身意彼亦尙可以口舌動也初奉使往來無畱北者予更欲一覘北軍而求救國之策於是辭相印不拜翌日以資政殿學士行初至北營抗辭慷慨上下頗驚動彼亦未敢遽輕吾國不幸呂師孟搆惡於前賈餘慶獻諂於後予羈縻不得還國事遂不可収拾予自度不得脫則直前詬其帥失信數呂師孟叔侄爲逆但欲求死不復顧利害彼𨿽貌敬實則憤怒二貴酋名曰館伴夜則以兵圍所寓捨而予不得歸矣未幾賈餘慶等以祈請使詣北彼驅予並往而不在使者之目予分當引決然而隠忍以行昔人云將以有爲也至京口得間奔眞州卽具以北虛實告東西二閫約以連兵大舉中興機防庶防在此畱二日維揚帥下逐客之令不得已變姓名詭蹤迹艸行露宿日與北騎相出沒於長淮間窮餓無聊追購又急天髙地迥號呼靡及已而得舟避渚洲出海道然後渡揚子江入蘇州洋展轉四明天臺以至於永嘉嗚呼予之及於死者不知其防矣詆大酋當死罵逆賊當死與貴酋處二十日爭曲直屢當死去京口挾匕首以備不測幾自剄死經北艦十餘里爲巡船所物色幾從魚腹死眞州逐之城門外幾徬徨死如揚州過洲楊子橋竟使遇哨無不死揚州城下進退不由殆例送死坐桂公塘土圍中騎數千過其門幾落賊手死賈家莊幾爲巡徼所陵迫死趍髙郵迷失道幾陷死質明避哨竹林中邏者數十騎幾無所逃死至髙郵制府檄下幾以捕系死行城子河出入亂屍中舟與哨相後先幾邂逅死至海陵如髙沙常恐無辜死道海安如臯凡三百里敵與宼往來其間無日而非可死至通州幾以不納死以小舟涉鯨波出無可柰何而死固付之度外矣嗚呼死生晝夜事也死則死矣而境界危惡層見錯出非人世所堪痛定思痛痛何如哉予在患難中間以詩記所遭今存其本不忍廢道中手自抄錄使北營畱北闗外爲一卷髮北闗外歷吳門毗陵渡洲復還京口爲一卷脫京口趍眞州揚州髙郵泰州通州爲一卷自海道至永嘉來三山爲一卷將蔵之於家使來者讀之悲予志焉嗚呼予之生也幸而幸生也何爲所求乎爲臣主辱臣死有餘僇所求乎爲子以父母之遺體行殆而死有餘責將請罪於君君不許請罪於母母不許請罪於先人之墓生無以救國難死猶爲厲鬼以撃賊義也賴天之靈宗廟之福修我戈矛從王於師以爲前驅雪九廟之恥復髙祖之業所謂誓不與賊俱生所謂鞠躬盡力死而後已亦義也嗟夫若予者將無往而不得死所矣向也使予委骨於艸莽予𨿽浩然無所愧怍然防以自文於君親君親其謂予何誠不自意返吾衣冠重見日月使旦夕得正丘首復何憾哉復何憾哉是年夏五攺元景炎廬陵文天祥自序其詩名曰指南錄

赴闕

楚月穿春袖吳霜透曉韉壯心欲塡海苦膽爲憂天役役慙金注悠悠嘆瓦全丈夫竟何事一日定千年

所懷

予自臯亭山爲敵所畱深悔一出之誤聞故人劉小村陳蒲塘引兵而南流涕不自堪

只把初心防休將近事論誓爲天出力疑有鬼迷魂明月夜推枕春風晝閉門故人萬山外俯仰向誰言

自嘆

正月十三夜予聞陳樞使將以十五日防巴延於長堰予力言不可陳樞使爲尼此行予自知非不明後卒自蹈殊不可曉也

長安不可詣何故防髙亭倦鳥非無翼神龜弗自靈乾坤增感慨身世付飄零回首西湖曉雨餘山更靑

鐵錯

貅十萬眾日夜望南轅老馬翻迷路羝羊竟觸藩武夫傷鐵錯逹士笑金昏單騎見回紇汾陽豈易言

和言字韻

予以議論太烈人愈疑憚不得歸闕將校官屬日有叛去世道可嘆

悠悠天地濶世事與誰論淸夜爲揮涕白雲空斷魂死生蘇子節貴賤翟公門前輩如瓶戒無言勝有言

愧故人

九門一夜漲風塵何事癡兒竟誤身子產片言圗捄鄭仲連本志爲排秦但知慷慨稱男子不料蹉跎愧故人玉勒雕鞍南上去天髙月冷泣孤臣

求客

眼防銅駝燕雀羞東風花栁自皇州白雲萬里易成夢明月一間都是愁男子鐵心無地著故人血淚向天流雞鳴曽脫函闗厄還有當年此客不

紀事

予詣北營辭色慷慨初見大酋巴延語之云講觧一段乃前宰相首尾非予所與知今太皇以予爲相予不敢拜先來軍前商量巴延云丞相來勾當大事說得是予云本朝承帝王正統衣冠禮樂之所在北朝欲以爲國歟欲毀其社稷歟大酋以奉詔爲觧說謂社稷必不動百姓必不殺予謂爾前後約吾使多失信今兩國丞相親定盟好宜退兵平江或嘉興俟講觧之說逹北朝防區處如何卻續議之時兵已臨京城紓急之策惟有欵北以爲後圗故云爾予與之辧難甚至云能如予說兩國成好幸甚不然南北兵禍未巳非爾利也彼辭漸不遜予謂吾南朝狀元宰相但欠一死報國刀鋸鼎鑊非所懼也大酋爲之辭屈而不敢怒諸酋相顧動色稱爲丈夫是晚諸酋議良久忽畱予營中當時覺彼未敢大肆無狀及予旣縶維賈餘慶以逢迎繼之而國事遂不可収拾痛哉痛哉

三宮九廟事方危狼子心腸未可知若使無人折狂焰東南那个是男兒

春秋人物類能言宗國常因口舌存我亦瀕危専對出北風滿野負乾坤

單騎堂堂詣敵軍古今禍福了如陳北方相顧稱男子似謂江南尙有人

百邑無厭不可支甘心賣國問爲誰豺狼尙畏忠臣在相戒勿令丞相知

慷慨輕身墮蒺藜羝羊生乳是歸期豈無從史私袁盎恨我從前少侍兒

英雄未肯死前休風起雲飛不自由殺我混同江外去豈無曹翰守幽州

紀事

正月二十日晚敵畱予營中云北朝處分皆面奉聖旨南朝每傳聖防而使者實未曽得到簾前今程鵬飛面奏太皇親聽處分程回日卻與丞相商量大事畢歸闕旣而失信予直前詰責之辭色甚厲不復顧死譯者再四失辭予迫之益急大酋怒且愧諸酋羣起呵斥予益自奮文煥輩勸予去彼之左右皆唶唶嗟嘆稱男子心

狼心那顧防銅盤舌在縱橫撃可汗自分身爲虀粉碎彼中方作丈夫防

紀事

正月二十日至敵營適與文煥同坐予不與語越二日予不得回闕詬北人失信盛气不可止文煥與諸酋勸予坐野中以少遲一二日卽入城皆紿辭也先是予赴平江入疏言叛逆遺孽不當待以姑息乞舉春秋誅亂賊之法意指呂師孟朝廷不能行至是文煥云丞相何故罵煥以亂賊予謂國家不幸至今日汝爲罪魁汝非亂賊而誰三尺童子皆罵汝何獨我哉煥云襄守六年不救予謂力窮援絕死以報國可也汝愛身惜妻子旣負國又隤家聲今合族爲逆萬世之賊臣也孟在傍甚忿直前云丞相上疏欲見殺何爲不殺取師孟予謂汝叔侄皆降北不族滅汝是本朝之失刑也更敢有面皮來做朝士予實恨不殺汝叔侄汝叔侄能殺我我爲大宋忠臣正是汝叔侄周全我我又不怕孟語塞諸酋皆失色動顏索多以告巴延巴延吐舌云文丞相心直口快男子心索多間云丞相罵得呂家好以此見諸酋亦不容之

不拚一死報封疆忍使湖山牧虎狼當日本爲妻子計而今何面見三光

虎頭牌子織金裳北面三年蟻夢長借問一門朱與紫江南防世謝君王

梟獍何堪共勸酬衣冠塗炭可勝羞袖中若有撃賊笏便使凶渠面血流

麟筆嚴於首惡書我將口舌擊姧諛𨿽非周勃安劉手不愧當年產祿誅

信云父

信世昌字云父東平府人公子無忌之後嘗爲元太常丞北方之儒也索多索多使之來伴予云父知古今識道理可語中原遺黎甚惓惓於本朝頗輸情焉作詩見贈內兩句云宗廟有靈賢相出羣黎無害大皇明京師爲之傳誦云父大意以爲髙麗地方數千里昨防其半遂稱藩大元喜其不拒並侵疆歸之今傳世如故大宋衣冠正統非髙麗比北必不敢無禮於吾社稷也云父念本朝亦願望之辭

東魯遺黎老子孫南方心事北方身防多江左腰金客便把君王作路人

信云父好爲詩而辭極俚近一日問予詩法予因舉宮詞數章比興悠長意在言外云父恍有所得明日袖出一絕云東風吹落花殘英猶戀枝莫怨東風惡花有再開時言予之不忘王室而王室之必中興也云父居近闕裏漸染孔氏之遺風故其用意深厚而超悟如此

肯從悟室課兒書嚙雪風流卻減渠我愛信陵冠帶意任教句法問何如

則堂

敵入京城賈餘慶迎逢賣國旣令學士降詔俾天下州郡歸附之又各州付一省札惟樞宻則堂家先生翁於省札上不肯押號吳丞相堅號老儒不能自持一切惟賈餘慶之命其愧則堂甚矣程鵬飛見則堂不肯奉命堂中作色欲縛之去則堂雲中書省無防執政之理歸私防以待執彼竟不敢誰何予在營以忠義孤立聞其事以自壯云

山河四塞舊甌金藝祖髙宗實鑑臨一日盡將輸敵手何人賣國獨甘心

中書堂帖下諸城搖首庭中號獨淸此後方知樞宻事從今北地轉相驚

思蒲塘陳

揚旌來冉冉捲斾去堂堂恨我飛無翼思君濟有航麒麟還共處熊虎已何鄕南國應無恙中興事防長

思方將軍

始興溪子下江淮曽爲東南再造來如虎如熊今固在將軍何處上金防

索多

索多爲予言大元將興學校立科舉丞相在大宋爲狀元宰相今爲大元宰相無疑丞相常說國存與存國亡與亡這是男子心天下一統做大元宰相是甚次第國亡與亡四个字休道予哭而拒之索多常恐予之伏死節也

虎牌氈笠號公卿不直人間一唾輕但願扶桑紅日上江南匹士死猶榮

二王

索多防古岱一日問度宗防子答曰三子問皇帝是第防子答曰第二子立嫡也問第一子三子封王乎曰一吉王一信王問今何在曰大臣護之去矣駭云去何處曰非閩則廣宋疆土萬里盡有世界在云旣是一家何必逺去曰何爲恁地說宗廟社稷所闗豈是細事北朝若待皇帝好則二王爲人臣若待皇帝不是卽便別有皇帝出來二酋爲之愕眙不能對

一馬渡江開晉土五龍夾日復唐天內家苗裔眞隆凖奠鼎從知萬億年

气槪

索多一日問予何以去平江予曰有詔趣入衛問予兵若干予對五萬人喟然嘆曰天也使丞相在平江必不降予問何以知之云相公气槪如何肯降但累城內百姓予謂果廝打亦未見輸贏唆都大笑

气槪如虹俺得知畱吳那肯豎降旗北人不觧欺心語正恐南人作淺窺

使北

北兵入城旣刼詔書布告天下州郡各使歸附又逼天子拜表獻土左丞相吳堅右丞相賈餘慶樞宻使謝堂參政家鉉翁同知劉岊五人捧表北庭號祈請使賈幸國難自詭北人气焰不可向邇謝無識附和吳老儒畏怯不能爭劉狎邪小人方乘時取美官揚揚自得惟家公非願從者猶以爲趙祈請意北主或可語冀一見陳說爲國家有一綫故引決所未忍也五人之行皆出北意吳初以老病求免且已許之故表中所述賈謝家劉四人吳不與焉二月初八日四人登舟忽巴延趣予與吳丞相俱入北予不在使者列是行何爲蓋驅逐之使去耳予陷在難中無計自脫初九日與吳丞相同被逼脇黽勉就船先一夕予作家書處置家事擬翌日定行止行則引決不爲偸生及見吳丞相家參政吳殊無徇國之意家則以爲死傷勇祈而不許死未爲晚予以是徘徊隠忍猶冀一日有以報國惟是賈餘慶凶狡殘忍出於天性宻告巴延使啟北庭拘予於沙漠彼則賣國佞北自謂使畢卽歸愚不可言也謝堂已宿謝村初九日忽駕舟而回或謂索多爲之地巴延得賄而免堂曲意奉北可鄙惡尢多詩記其事

自說家鄕古相州白麻風防出狂酋中書盡出降元表北渡黃河衣錦逰【賈】

至尊馳表獻燕城肉食那知以死爭當代老儒居首揆殿前陪拜率公卿【吳】

江南浪子是何官只當空廬雜劇看撥取公卿如糞土沐猴徒自辱衣冠【劉】

公子方張奉使旗行行且尼復何爲似聞傾盡黃金塢辛苦平生只爲誰【謝】

廷爭堂堂負直聲飄零沙漠若爲情程嬰存趙眞公志賴有忠良壯此行【家】

初修降表我無名不是隨班拜發人誰遣附庸祈請使要教北國識忠臣

客子漂搖萬里程北徵情味似南徵小臣事主寜無罪只作幽州謫吏行

使旃盡道有回期獨陷羇臣去牧羝中爾含沙渾小事白雲飛處楚天低

杜架閣

天臺杜滸字貴卿號梅壑糾合四千人欲救王室當國者不知省正月十三日見予於西湖上予嘉其有志頗奬異之十九日客贊予使北梅壑斷斷不可客逐之去予果爲北所畱後二十日驅予北行諸客皆散梅壑憐予孤苦慨然相從天下義士也朝防特攺宣教郎除禮兵架閣文字

仗節辭王室悠悠萬里轅諸君皆雨別一士獨星言啼鳥亂人意落花銷客魂東坡愛巢谷頗恨晚登門昔趍魏公子今事霍將軍世態炎涼甚交情貴賤分黃沙揚暮靄黑海起朝氛獨與君攜手行吟看白雲

聞雞

自入北營未嘗有雞唱因泊謝村始有聞是夜幾與梅壑逃去二更遣劉百戶二三十人擁一舟來逼下船遂不果

軍中二十日此夕始聞雞塵暗天街靜沙長海路迷銅駞隨雨落鐵騎向風嘶曉起呼詹尹何時脫蒺藜

命裏

二月初十夜爲劉百戶者所迫中原人尙可告語也賈餘慶語特穆爾曰文丞相心腸別翌日早特穆爾自駕一舟來令命裏千戶押予上船凶焰嚇人見者莫不流涕命裏髙鼻而深目面毛而多須回回人也

熊羆十萬建行防單騎誰教免冑來一日捉將沙漠去遭逢碧眼老回回

畱逺亭

十一日宿處岸上有畱逺亭北人然火亭前聚諸公列坐行酒賈餘慶有名風子滿口罵坐毀本朝人物無遺者以此獻佞敵惟亹亹笑劉岊數奉以淫防爲北所薄文煥云國家將亡生出此等人物予聞之悲憤不已及是諸酋専以爲笑具於舟中取一村婦至亭中使薦劉寢據劉之交坐諸酋又嗾婦抱劉以爲戲衣冠掃地殊不可忍則堂尢憤疾云

甘心賣國罪滔天酒後猖狂詐作顚把酒逢迎酋長笑從頭罵坐數時賢【賈】

落得稱呼浪子劉樽前百媚佞旃裘當年鮑老不如此畱逺亭前犬也羞【劉】

平江府

予過吳門感念淒愴向使朝命不令入衛嚴速予以死守不死於是卽至今存可也予托病臥舟中舊吏三五人來遺民聞吾經過無不垂涕者舟到一時頃卽觧防夜行九十里北似防我云

樓防俯舟楫城郭滿干戈故吏歸心少遺民出涕多鳩居無鵲在魚网有鴻過使遂睢陽志安危今若何

無錫

己未予攜弟壁赴廷對嘗從長江入裏河趍京口回首十八年復由此路是行驅之入北感今懷昔悲不自勝

金山冉冉波濤雨錫水泯泯艸木春二十年前曽去路三千里外作行人英雄未死心爲碎父老相逢鼻欲辛夜讀程嬰存趙事一回惆悵一沾巾

弔五木

予初以朝廷遣張全將淮兵二千救常州以其爲淮將必經歷老成遂遣朱華將三千人從之張全無統馭之材自爲畦町十月二十六日提淮軍自往橫林設伏虞橋北兵至麻士龍死之張全不救走回五木五木乃朱華軍所駐如掘溝塹設鹿角張全皆不許朱華措置殊不曉其意二十七日北兵薄朱華自辰至未朱華與廣軍與之對北兵自路塘直來死於水者不可勝計至晚北兵繞山後薄贑軍尹玉當之曽全胡遇謝云曽玉先遁走尹玉死焉張提軍隔岸不發一矢有利災樂禍之心吾軍渡水挽張全軍船張全令諸軍斷挽船者之指於是溺死者甚眾張全並宵遁惟尹玉殘軍五百人與北兵角一夕殺北兵及馬委積田間質明止有四人得歸今易崇尙存嗚呼使此戰張全稍施援手可以大勝防一夫無意而事遂闗宗社嗚呼天哉余初欲先斬張全然後取一時敗將並從軍法以張全爲朝廷所遣請於都督乃宥張全使自贖予遂不及行法後詣余杭發京師姑取曽全以徇眾而噬臍多矣過五木弔戰塲爲之流涕不可禦續聞張全者淮東之僨將也昨隨許文徳復淸河兵已入城張全鳴金散眾許不敢戰斬將自縛觧赴制閫李公以使過期之得不死予不知受其誤其免罪又出於第二次僥幸卒爲降賊可嘆恨云

首赴勤王役成功事則天富平名委地好水淚成川我作招魂想誰爲掩骼緣中興須再舉寄語慰重泉

哭尹玉

尹玉江西憲司將官五木之戰手殺七八十人其麾下與北兵戰並死無一降者朝廷贈濠州團練使立廟與二子官承節下江西安撫使撥賜良田二百畝其間以捕寇死者何限惟玉得其死所卹典非細哀榮備焉

團練濠州廟贑川官其二子賜良田西防捕逐多亡將還有焚黃到墓前

常州

常州宋睢陽郡也北兵憤其堅守殺戮無遺種死者忠義之鬼哀哉

山河千里在煙火一家無壯甚睢陽守寃哉馬邑屠蒼天如可問赤子果何辜唇齒提封舊撫膺三嘆吁

鎭江

至京口予以十八年曾自鎭江趍京今自京趍鎭江俯仰感嘆爲之流涕

鐵甕山河舊金甌宇宙非昔隨西日上今見朔塵飛豪傑非無志功名自有機中流懷士稚風雨濕雙扉

渡洲

諸祈請使十八日至鎭江府阿珠在洲卽請十九日渡江至則鮮腆倨傲令人裂眥諸公皆與之語予始終無言後得之監守者云阿珠言文丞相不語肚裏有僂防彼知吾不心服也

跨江半壁閱千帆虎在深山龍在潭當日本爲南制北如今翻被北持南

眼前風景異山河無柰諸君笑語何坐上有人正愁絕彼中便道是僂防

弔戰場

連年淮水上死者亂如麻魂魄丘中土英雄糞上花士知忠厥主人亦念其家凶徳寜堪久皇天應不差

回京口

予回京口幸得間問舟爲脫去計連日不如志賦是詩

早作田文去終無蘇武畱偸生寜伏劍忍死欲焚舟逸驥思超乘飛鷹志脫鞲登樓望江上日日數行艘

思小村劉

春云慘慘兮春水漫漫思我故人兮行路難君轅以南兮我轅以北去日以逺兮憂不可以終極蹇予馬兮江臯式燕兮以逰遨念我平生兮思君郁陶在師中兮豈造次之可離忠言不聞兮思君忸怩毫釐之差兮天壤易位駟不及舌兮臍不可噬思我故人兮懷我親懷我親兮思故人懷哉懷哉不可忍兮不如速死慨百年之未半兮胡中道而遄止魯連子兮義不帝秦負徳兮闗不名爲人委骨艸莽兮時廼天命自古孰無死兮首丘爲正我行我行兮夢寐所思故人望我兮胡不歸胡不歸

沈頤家

予回京口北人欵之府中予不得離岸上得沈頤家坐臥固不意予爲逃計也

孤舟霜月迥曉起入柴門斷岸行簮影荒畦落履痕江山渾在眼宇宙付無言昨夜三更夢春風滿故園

脫京口

二月二十九夜予自京口城中間道出江滸登舟溯金山走眞州其艱難萬狀各以詩記之

定計難

予在京城外日夜謀脫不得間者謝村幾去至平江欲逃又不果至鎭江謀益急議趍眞州杜架閣滸與帳前將官余元慶實與謀元慶眞州人也杜架閣與予云事集萬萬幸不幸謀泄皆當死死有怨乎予指心自誓云死靡悔且辦匕首挾以俱事不濟自殺杜架閣亦請以死自效於計遂定

南北人人苦泣岐壯心萬折誓東歸若非斫案判生死夜半何人敢突圍

謀人難

杜架閣如顚狂人醉遊於市遇有言本朝而感憤追思者卽捐金與之宻告以欲遁之謀無不願自效以無舟而輟前後毋慮十數其不謀泄眞幸耳

一片歸心似亂雲逢人時漏話三分當時若也私謀泄春夢悠悠郭璞墳

踏路難

京口無城通衢多隘去江尙十里偶得一老校馬引間道出三數巷卽荒涼野走至江岸路頗近若使不知間道只行市井正路無可出之理

煙火連甍鉄甕闗要尋間道走江幹何人肯爲將軍地北府老兵思漢官

得船難

北船滿江百姓無一舟可問杜架閣與人爲謀皆以無船長嘆而止是後余元慶遇其故舊爲北管船遂宻叩之許以承宣使銀千兩其人云吾爲宋救得一丞相回建大功業何以錢爲但求批帖爲他日趍承之證後授以一批帖約除廉車乃彊委之白金義人哉使吾無此一遭遇已矣

經營十日苦無舟慘慘椎心淚血流漁父疑爲神物遣相逢楊子大江頭

紿北難

自至鎭江卽謀船不可得至二月二十九日方得之喜甚是午催過洲賈餘慶諸人皆渡矣惟予與吳丞相在河次得報最遲於是托故以來日同吳丞相渡江幸而彼不見疑驅迫稍緩是夕遂逃若非得此一紿從前經營皆枉用心惟有死耳豈不痛哉

百計經營夜負舟倉皇誰趣渡洲若非行紿成宵遁哭死界河天地愁

定變難

老兵卽踏路之人杜架閣日與之飲顏情甚狎是夜逃者十二人二人坐舟猶有十人作一陣走恐出門太冗則事易知覺路必過老兵之門於是遣三人先就老兵家伺過門同遁忽老兵中變醉不省其妻詰問之欲喚四鄰發覺一人亟走報杜架閣亟呼老兵出來直至吾前蔵之帳中三人者同時而回老兵酒醒以銀三百星系其腰云事至與之遂至二更引路而行是舉垂成防爲老兵老嫗所誤全得杜架閣機警故狙詐之將作敵者又隨作使耳危哉危哉

老兵中變意差池倉卒呼來朽索危若使阿婆眞一吼目生隨後悔何追

出門難

元始欵諸宰執於鎭江府惟吳丞相以病不離舟予爲遁計宿府治一夕卽托故還裏河舟中彼亦不之疑予遂於河近得沈頤家坐臥初彼分遣諸酋監諸宰執從予者曰王千戶狼突可惡相隨上下不離頃刻予在沈頤家彼亦同臥席前後是夜予醉居停主人復醉王千戶者伺其寢熟啟門而出使防有知覺吾事殆哉

羅剎盈庭夜色寒人家燈火半防珊夢回跳出鐵門限世上一重人鬼闗

出巷難

敵遣兵齪巷禁夜不得往來先是有一酋忽入沈頤家予問何人劉百戶問何職管夜禁問官勾當何如曰官燈提照往來從便杜架閣聞之卽隨劉百戶出彊與之好已而約爲兄弟拉之飲於妓捨杜彊劉宿劉俾杜歡杜云我隨丞相在此夜安置後方可出怕禁夜耳唵送爾燈唵送小畨隨著不妨事杜遂約後夕果如約予變服色隨杜出諸巷皆不呵問杜至人家漸盡處卽以銀與小畨約之便歸來日於某所小畨方十五六嵗無知於是得遁

不時徇鋪路縱橫小隊戎衣自出城天假漢児燈一炬旁人只道是官行

出隘難

敵於市井盡處設險以十餘馬欄路予等至隘所馬驚意甚恐幸北軍皆睡因得脫

袖攜匕首學銜枚橫度城闗馬欲猜夜靜天昏人影散北軍鼾睡正如雷

船難

予先遣二校坐舟中宻約待予甘露寺下及至不知所在意窘甚交謂已失約柰何予攜匕首不忍自殘甚不得已有投水耳余元慶褰裳涉水尋一二里許方得至各稽首以更生爲賀

待三五立江幹眼欲穿時夜漸防若使長年期不至江流便作汨羅防

上江難

予旣登舟意溯流直上他無事矣乃不知江岸皆北迷亙數十里鳴梆唱更气焰甚盛吾不得已皆從北船邊經過幸而無問者至七里江忽有巡者喝云是何梢答以河魨船巡者大呼云歹歹者北以是名反側姧細之稱巡者欲經前適潮退閣淺不能至是時舟中皆流汗其不來僥幸耳

防衝兩岸夾長川鼠伏孤篷掉向前七里江邊驚一喝天教潮退閣巡船

得風難

予方爲七里巡所驚忽有聲如人哨齒甚淸麗梢立船頭拜且禱曰神道來送問何神曰江河田相公也卽得順風送上

空中哨響到孤篷盡道江河田相公神道自來扶正直中流半夜一帆風

望城難

初得順風意五更可達眞州城下風良久遂靜天明尙隔眞州二十餘里深恐敵自後追躡又懼有哨騎在淮岸一時憂迫不可言在舟之人盡力搖槳撐篙可牽處防岸拽防然心急而力不逮旣望見城又不克進甚矣脫虎口之難

自來百里半九十望見城頭路愈長薄命只愁追者至人人搖槳渡滄浪

上岸難

眞州濠與江通然潮長舟方可到城是日泊五里遂上岸城外荒涼寂無人影四平如掌一無闗防幸而及城門無他慮當行路時盻盻回首惟恐有追騎之猝至旣入城門聞昨日早晨哨馬正到五里頭時三月朔云

岸行五里入眞州城外荒荒鬼也愁忽聴路人嗟嘆說昨朝哨馬到江頭

入城難

旣至眞州城下問者羣望告以文丞相在鎭江走脫徑來投奔城子諸將校皆出卽延入城苗守迎見語國事移時感憤流涕卽欵之州治中住淸邊堂然後從者之始至也引至直司捜身上軍器旣知無他然後見信其闗防之嚴宻如此向使恐疑橫於胸中閉門不受天地茫茫何所歸嘻危哉

輕身漂泊入鑾江太守欣然爲避堂若使閉城呼不應人間生死路茫茫

眞州雜感

予旣脫虎口至眞州喜幸感嘆靡所不有各系之以七言自正月二十羈縻北營至二月二十九一夜京口得脫首尾恰四十日一入眞州忽見大宋衣冠如流浪人乍歸故鄕不意重覩天日至此

四十羲娥落虎狼今朝騎馬入眞陽山川莫道非吾土一見衣冠是故鄕

予入眞州聚觀者夾道如堵東坡云被天津橋上人看殺久無此境界矣

聚觀夾道捲紅樓奪得南朝一狀頭將謂燕人騎屋防而今馬首向眞州

京口與梢人北人皆有籍予所得乃並緣北販私鹽者與二水手皆籍所不及予是以得濟豈非天哉

賣卻私鹽一舸回天教壯士果安排子胥流向江南去我獨倉皇夜走淮

予以夜遁北人來早方覺而吾已在汶上矣

便把長江作界河負舟半夜溯煙波明朝方覺田文去追騎如雲可柰何

予逃之明日北人大索民間累南人甚多然予逝矣不可得矣

十二男兒夜出闗曉來到處捉南冠博浪力士猶難覓要覓張良更是難

三月朔旦予在眞州城內賈餘慶在洲皆淮境也而南北分焉哀哉

我作朱金沙上游諸君冠蓋渡洲淮云一片不相隔南北死生分路頭

諸宰執自京城陷後無復逺略北人之驅去皆俯首從之莫有謀自拔者予犯死逃歸萬一有及國事志亦烈矣

公卿北去共低眉世事興亡付不知不是謀歸全趙璧東南那个是男兒

天下趙

予至眞苖守再成爲予言近有樵人破一樹樹中有生成三字曰天下趙亟取木視之果然木一丈二尺圍其字靑而深半樹觧揚州半樹畱眞州三字了然不可磨也以此知我朝中興天必將全復故疆眞州號迎鑾藝祖發迹於此非在天之靈所爲乎

皇王著姓復炎圗此是中興受命符獨向迎鑾呈瑞字爲言藝祖有靈無

議糾合兩淮復興

予至眞州守將苖再成不知朝信於是數月矣問予京師事慷慨激烈不覺流涕已而諸將校諸幕皆來俱憤極不自堪兩淮兵力足以復興惜天使李公怯不敢進而夏老與淮東薄有嫌隙不得合從得丞相來通兩淮脈絡不出一月連兵大舉先去敵巢之在淮者江南可傳檄定也予問苖守計安出苖云先約夏老以兵出江邊如向建康之狀以牽制之此則以通泰軍義打灣頭以髙郵淮安寶應軍義打楊子橋以揚州大軍向洲某與趙刺史孟綿以舟師直搗鎭江並同日舉彼不能相救灣頭楊子橋皆防江脆兵守之且怨彼王師至卽下聚而攻洲之三面再成則自江中一面薄之𨿽有智者不能爲之謀此策旣就然後淮東軍至京口淮西軍入金城彼在兩浙無路得出其帥可生致也予喜不自制不圗中興機防在此卽作李公書次作夏老書苖各以覆帖副之及欲予致書戎帥及諸郡並曰此意予已作朱渙姜才防亨等書諸郡將以次發時與議者皆踴躍有謂李不能自拔者又有謂朱渙姜才各做起來李不自由者又有謂李恨不得脫重負何幸有重臣輔之予旣遣書盻盻焉望報天之欲平治天下則吾言庶幾不枘鑿乎

淸邊堂上老將軍南望天家雨濕巾爲道兩淮兵定出相公同作防盟人

揚州兵了約廬州某向洲某鷺洲直下南徐侯自管皇親刺史統千舟

南八空歸唐壘陷包胥一出楚疆還而今廟社存亡決只防元戎進退間

出眞州

予旣爲李制所逐出眞州艱難萬狀不可殫紀痛哉

予至眞州第三日苖守約云早食後防城子予欣然諾之有頃陸都統來導予至小西門城上閒看未幾王都統至迆出城外王忽云有人在揚州供得丞相不好出制司小引視之乃脫回人供營中所見云有一丞相差往眞州賺城王執右語不使予見予方嘆惋間二都統忽鞭馬入城小西門閉矣不復得入彷徨城外不知死所

早約戎裝去防城聮鑣壕上嘆風塵誰知闗出西門外憔悴世間無告人

制使遣一提舉官至眞州疑予爲敵用苗守貳於予云決無宰相得脫之理縱得脫亦無十二人得同來之理何不以矢石撃之乃開城門放之使入意使苗守殺予以自明哀哉

揚州昨夜有人來誤把忠良按劍猜怪道使君無見觧城門前日不應開

制使欲殺我苖守不能決將信將疑而憐之之意多也

瓊花堂上意茫然志士忠臣淚徹泉賴有使君知義者人方欲殺我猶憐

予幸脫身至眞州卽議糾帥兩淮以圗恢復制使乃疑予爲敵用欲見殺江南與敵營皆知予爲忠義而兩淮不予信予平生仕宦聲迹比比不曽至淮天地茫茫與誰語哉

秦庭痛哭血成川翻訝中行背可鞭南北共知忠義苦平生只少兩淮緣

予少時曽遊眞州至是十八年矣初望糾合復興爲國家辦大事乃不爲制臣所容天乎哀哉

一別迎鑾十八秋重來意气落旄頭平山老子不収拾南望端門淚雨流

始見制臣小引偹脫回人朱七二等供云有一丞相往眞州賺城予頗疑北有智數見予逃後遣人詐入揚州供吐以行反間旣而思之揚州遣提舉官來眞州見害乃三月初二日午前發予以二月晦夕逃朔旦敵方覺然不知走何處是日便遣人詐入揚州殆無此理看來只是吾書與苗守覆帖初二日早到制使不暇深省一槪以爲姧細而欲殺之哀哉何不審之甚乎

天地沈沈夜溯舟鬼神未覺走何州明朝遣問應無是莫恐元戎逐客不

予在門外久之忽有二人來曰義兵頭目張路分徐路分也予告以故二人云安撫傳語差某二人來送看相公去那里予云必不得已惟有去揚州見李相公路分云安撫謂淮東不可往予謂夏老素不識且淮西無歸路予委命於天只往揚州二路分云且行且行良久有五十人弓箭刀劍來隨二路分騎馬以二馬從予予與杜架閣連轡而發

人人爭勸走淮西莫犯翁翁按劍疑我問平山堂下路忠臣見詘有天知

予在小西門外皇皇無告同行杜架閣仰天呼號防赴壕死從者皆無人色莫知所爲予進不得入城城外不測有兵露立荒坰又乏飲食予心自念豈予死於是乎爲之踟躕心膂如割後得二路分從行苖守又遣衣被包復等來還遂之揚州是日上已日也

千金犯險脫羈囚誰料南冠反見仇記取小西門外事年年上已哭江頭

二路分引予行數里猶望見眞州城五十兵忽齪刀於野駐足不行予自後至二路分請下馬云有事商量景色可駭予下馬問云商量何事云行幾步行稍逺又云且坐且坐予意其殺我於此矣與之立談二路分云今日之事非苗安撫意乃制使遣人欲殺丞相安撫不忍加害故遣某二人來送行今欲何往予云只往揚州更何往彼云揚州殺丞相柰何曰莫管信命去二路分云安撫今送往淮西予云淮西對建康太平池州江州皆敵所在無路可歸只欲見李制使若能信我尙欲連兵以圗恢復否則卽從通州路道海還闕二路分云李制使已不容不如只在諸山寨中少避予云做什麼合煞生則生死則死決於揚州城下耳二路分云安撫見辦船在岸下丞相從江行或歸南歸北皆可予驚曰是何言歟如此則安撫亦疑我矣二路分見予辭眞確乃云安撫亦疑信之間令某二人便宜從事某見相公一个恁麼人口口是忠臣某如何敢殺相公旣眞个去揚州則某等部送去乃知苖守亦主張不過實使二路分覘予語言趍向而後爲之處使一時應酬不當被害原野誰復知之痛哉痛哉時舉所攜銀一百五十兩與五十兵且許以至揚州又與十兩二路分則許以分賜金百兩遂行

荒郊下馬問何之死活元來任便宜不是白兵生眼孔一團寃血有誰知

二路分旣信予忠義與予中路言眞州備判司行下有安民牓云文相公已從小西門外押出州界去訖爲之嗟嘆不已嗚呼予之不幸乃至於斯其不死於兵豈非天哉

戎衣嘖嘖嘆忠臣爲說城頭不識人押出相公州界去眞州城裏牓安民

杜架閣防赴壕以救免一行人皆謂當死於眞州城下矣後得二路分送行惟恐有敵哨追之危哉危哉

有客倉皇欲赴壕一行性命等鴻毛白兵送我揚州去惟恐北軍來捉逃

二路分所引路乃淮西路旣見予堅欲往揚州遂復取揚州路時天色漸晚張弓挾矢一路甚憂疑指某處洲也又前某處楊子橋也相距不逺旣暮所行皆敵境惟恐彼遣人伏路上寂如銜枚使所過彼有數騎在焉吾等不可逃矣

洲相望隔山椒煙樹光中楊子橋夜靜銜枚莫輕語艸間惟恐有鴟鴞

是日行至暮二路分先辭只畱二十人送揚州二十人者又行十數里勒取白金亦辭去不可挽揚州有販鬻者以馬載物夜竊行於途曰馬垜子二十人者但令隨馬垜子卽至揚州西門予一行如盲悵悵然行嗚呼客路之危難如此

眞州送駿已回城暗裏依隨馬垜行一陣西州三十里摘星樓下打初更

至揚州

予至揚州城下進退維谷其傍徨狼狽之狀以詩志其槪

予夜行銜枚至揚州西門憊甚有三十郎廟僅存墻堦屋無矣一行人皆枕藉於地時已三鼓風寒露濕淒苦不可道

此廟何神三十郎問郎行客忒瑯璫荒堦枕藉無人問風露滿堂淸夜長

揚州城中打四更一行人遂入近城西門坐漫地上啟門者無慮百數城上問何人從他人應答予等莫敢語恐聲音不同卽眼生隨後

譙鼓咚咚入四更行行三五入西城隔壕喝問無人應怕恐人來捉眼生

予出眞州實無所往不得已趨揚州猶兾制臣之或見諒也旣至城下風露淒然聞鼓角有殺伐聲傍徨無以處

悵悵乾坤靡所之平山風露夜何其翁翁豈有甘心事何故髙樓鼓角悲

制臣之命眞州也欲見殺若叩揚州門恐以矢石相加城外去楊子橋甚近不測又有哨進退不可

城上兜鍪按劍看四郊防騎繞團團平生不觧楊朱泣到此方知進退難

杜架閣以爲制臣欲殺我不如早尋一所逃哨一日卻夜趨髙郵求至通州渡海歸江南或見二王伸報國之志徒死城下無益

吾戴吾頭向廣陵仰天無告可憐生爭如負命投東海猶防乘風近玉京

金路分謂出門便是哨五六百里而後至通州何以能逹與其爲此受苦而死不如死於揚州城下不失爲死於南且猶意使臣之或者不殺也

海云渺渺楚天頭滿路煙塵不自由若使一朝俘上去不如制命死揚州

予方未知所進退余元慶引一賣柴人至云相公有福相公有福問能導至髙沙否曰能曰何處可暫避一日曰儂家可曰此去幾里曰二三十里曰有哨否曰數日不一至曰今日哨至如何曰看福如何耳

路傍邂逅賣柴人爲說髙沙可問津此去儂家三十里山坳聊可避風塵

予從金之說恐制臣見殺從杜之說恐北騎見捕莫知所決時曉色漸分去數步則金一邊來牽住回數步則杜一邊又來拖行事之難從違未有如此之甚者

且行且止正依違髣髴長空曙影防從者倉皇心緒急各持議論泣牽衣

同行通十二人行止未決余元慶李茂吳亮蕭發遽生叛心所懷白金各一百五十星上下竟攜以走

問誰攫去槖中金僮僕雙雙不可尋折節從今交國士死生一片嵗寒心

予危急中隨行四人背負而逃外旣顚隮內又饑困行數十步喘甚不能進倒荒艸中扶起又行如此數十而天曉矣

顚崖一陷落千尋奴僕偏生負主心饑火相煎疲欲絕滿山荒艸晚沈沈

予不得已去揚州城下隨賣柴人趍其家而天色漸明行不能進至十五里頭半山有土圍一所舊是民居毀蕩之餘無椽瓦其間馬糞堆積時惟恐敵有望髙者見一隊人行卽來追逐只得入此土圍中暫避爲謀拙甚聴死生於天矣

戴星欲赴野人家曙色紛紛路愈賖倉卒只從山半住頽垣上有白雲遮

旣入土圍中四山閴然無一人影時無米可飯有米亦無煙火可炊懷金無救也哀哉

路逢敗屋作雞棲白屋荒荒鬼哭悲袖有金錢無米糴假饒有米亦無炊

土圍糞穢不可避但掃淨數尺地以所攜衣服貼襯地面睡起復坐坐起復睡日長難過情緒奄奄哀哉

掃退蜣蜋枕敗墻一朝何止九回腸睡餘捫虱沈沈坐偏覺人間白日長

北軍惟午前出哨午後各歸若是日起程至午後懽曰今日得命矣忽聞人聲喧啾甚自壁窺之乃敵騎數千自東而西於是追咎不死於揚州城下而被捉於此苦矣苦矣時大風忽起黑雲暴興數防防雨下山色昏防若有神功來救助也

飄零無緒嘆途窮搔首踟躕日已中何處大聲似潮溯黑雲驟起滿山風

數千騎隨山而行正從土圍後過一行人無復人色傍壁深坐恐門外得見若一騎入來卽無噍類矣時門前馬足與箭筒之聲歷落在耳只隔一壁幸而風雨大作騎兵徑去危哉危哉哀哉哀哉

晝防萬騎忽東行防伏荒村命羽輕隔壁但聞風雨過人人顧影賀更生

予與杜架閣及金應張慶夏仲呂武王靑鄒防共八人在土圍中時已過午謂哨不來山下一里有古廟廟中有丐婦居之廟前有井遂遣呂武鄒防下山汲水意或可以得米菜少救饑餓不料哨至二人首被獲二人觧所腰白金近三百兩悉以與之敵受金得不殺及哨過二人方回相向哀泣又幸性命之茍全

靑衣山下汲荒泉道遇腥風走不前向晚歸來號且哭遊軍只爲觧腰纒

早從賣柴人行不能前遂至於土圍中約賣柴人入城糴米救性命云不柰何忍饑一日城中衙晡後方開門米至則黃昏矣是日敵數百騎薄西城於是門不開賣柴人竟不得出予等饑窘失措又以土圍中露天不可睡臥於是下山投古廟中與丐婦人同居焉

眼穿只賣柴回今日堡城門不開糴米已無消息至黃昏惆悵下山來

旣至廟中坐未定忽有人擕梃至良久三四人陸續來吾意不免矣乃知其人自城中來夜討柴來早入城赴賣無惡意也數人煮糝羮出其餘以遺我有未冠者一夕於庭中燒火照明諸樵亦不睡予等且困且睡是不可言

旣投古廟覓藜羮三五樵夫不識名僮子似知予夢惡生柴燒火到天明

予等饑甚樵者飲食輙乞其餘破廟何所風露淒然僅存一身猶不自保哀哉

苦作江頭乞食翁一層破廟五更風眼前境界身何許始悟人間萬法空

予見諸樵夫幸而可與語吿以患難厚許之使導往髙沙賴其欣然見從謂此處不是髙沙路方駐堡城北門賈家庒少駐一日卻爲入城糴米買肉以救兩日之饑又雇馬辦漧糧以備行役於是五更隨諸樵夫往焉時樵夫知予無聊又有所擕使不肖心得財豈不多於所許淮人依本分感激豈亦有天意行其間乎

樵夫偏念客途長肻向城中爲裹糧晚指髙沙移處泊司徒廟下賈家庒

賈家庒

予初五日隨三樵夫黎明至賈家庒止土圍中臥近糞壤風露淒然時枵腹已經兩夕一日半懇三樵夫入城糴米買肉至午而得食是夜雇馬趍髙沙

行邊無鳥雀臥處有腥臊露打須眉硬風捜顴頰髙流離外顚沛饑渴內煎熬多少偸生者孤臣嘆所遭

揚州地分官

初五至晚地分官五騎咆哮而來揮刀欲撃人凶焰甚於冦亟出濡沫方免毒手急令離地分去告以入城云入城必被殺幸而脫北方之難不意困折於我土地天地𨿽大無所容身哀哉

五騎馳來號徼巡咆哮按劍一何嗔金錢買命方無語何必豺狼罵北人

便當縞素駕戎車畏賊何當畏虎如看取摘星樓咫尺可憐城下哭包胥

思則堂先生

初四日予在桂公塘北騎數千東行莫知其故賈家庒有樵夫云昨夜敵營甘泉西去城四十里有白須老子設靑罣罳飯於救生寺竈前稱南朝相公問其何如曰面大而體肥以意逆之則堂家先生也因知昨日敵驅奉使北去與其所掠老小輜重偕行予𨿽不免顚踣道路較諸先生不以彼易此也先生嘗云某四十規行矩步今日乃有此厄流涕二十八字

白須老子宿招提香積廚邊供晚炊借問魚羮何處少北風安得似南枝

髙沙道中

予雇騎夜趍髙沙越四十里至板橋迷失道一夕行田畈中不知東西風露滿身人馬饑乏旦行霧中不相辧須防四山漸眀忽隠隠見北騎道有竹林亟入避須臾二十餘騎繞林呼噪虞張慶右眼內中一箭項中二刀割其髻裸於地帳兵王靑縛去杜架閣與金應林中被獲出所擕黃金賂邏者得免予蔵處距杜架閣不逺北馬入林過吾傍三四皆不見不自意得全僕夫鄒防臥叢篠下馬過踏其足流血縂轄呂武親隨夏仲散避他所是役也予自分必死當其急時萬竅怒號雜亂人聲敵倉卒不盡得疑有神明相之馬旣去聞其有焚林之謀亟趍對山復尋叢篁以自蔽旣不識路又乏糧食人生窮蹙無以加此未幾呂武報敵騎已還灣頭又如路邊鮎魚埧傳聞不盡信然他無活策黽勉趍去僥幸萬一倉皇匍匐不能行先是自揚州來有引路三人牽馬三人至是或執或逃僅存其二二人出於無聊各操梃相隨有無禮之志逡巡行路無可柰何至晚西忽遇樵者數人如佛下降偶得一籮以繩維之坐於籮中雇夫六人更疊負送馳至髙郵城西天已曉不得渡常恐追騎之奄至也宿陳氏店以茅覆地忍饑而臥黎明過渡而心始安痛定思痛其涕如雨

三月初五日索馬平山邊疾馳趍髙沙如走阪上圎夜行二百里望望無人煙迷途呼不應如在盤中旋昏霧腥且濕怒飈狂欲顚流澌在須髮塵沬滿櫜鞬紅日髙十丈方辧山與川冦行疾如鬼忽在林之巓誰家苦竹園其葉靑戔戔倉皇伏幽篠生死信天緣鐵騎俄四合鳥落無虛繞林勢奔軼動地聲喧闐霜蹄破叢翳出入相貫穿旣無遁形術又非縮地仙猛虎驅羣羊兔魚落蹄筌一吏射中目頸血僅可濺一防上馬無路脫糾纒一廝躪其足吞聲以自全一賓與一從買命得金錢一伻與一校幸不逢戈鋋嗟予何薄命寄身空且懸蕭蕭數竹側往來度飛韉逰鋒防及膚怒興空握拳跬步偶不見殘息忽復延當其蹙迫時大風起四邊意者相其間神物來蜿蜒更生不自意如病乍得痊須臾傳火攻燃眉復相煎一行輙一跌奔命度平田幽篁便自托仰天坐且眠晴曦正當晝焦腸火生咽斷罌吸勺水天降甘露鮮靑山爲我屋白雲爲我椽彼艸何荒荒彼水何潺潺首陽旣無食陰陵不可前便如失目魚一似無足蚿不見道傍骨委積萬有千魂魄親蠅蚋膏脂飽烏鳶使我先朝露其事亦復然丈夫竟如此吁嗟彼蒼天古人擇所安肯蹈不測淵柰何以遺體糞土同棄捐初學蘇子卿終慕魯仲連爲我王室故持此金石堅自古皆有死義不污鮏羴求仁而得仁寜願溝壑塡秦客載張祿吳人納伍員季布走在魯樊期托於燕國士急人病倜儻何拘攣彼人莫我知此恨付重泉鵲聲從何來忽有吉語傳此去三五里古道方平平行人漸復出哨馬覺已還回首下山阿七人相牽連東野禦已窮而復加之鞭跰足如移山擕持姑勉旃行行重狼顧常恐追騎先揚州二防手面目輕且儇自言同脫虜波波口流涎白日各持挺其來何翩翩奴輩殊無聊似欲爲鷹鸇逡巡不得避黙黙同寒蟬道逢采樵子中流得舟船竹畚當安車六夫共赬肩四肢與百骸屈曲如桮棬路人心爲惻從者皆涕漣星奔不可止暮逹城西阡饑臥野人廬借艸爲鍼氊詰朝從東渡始覺安且便人生豈無難此難何迍邅重險復重險今年定何年聖世基岱嶽皇風煽垓埏中興奮王業日月光重宣報國臣有志悔往不可前臣苦不如死一死尙可憐堂上太夫人鬢髮今猶江南昔卜宅嶺右今受防首丘義皇皇倚門望惓惓波濤避江介風雨行淮堧北海轉萬折南洋溯孤騫周遊大夫蠡放浪太史遷倘復防吾盤終當畊我綿夫人生於世致命各有權慷慨爲烈士從容爲聖賢稽首望南拜著此泣血篇百年尙哀痛敢謂事已遄敵以髙郵米贍濟維揚故自灣頭夜道騎截諸津鮎魚埧其一予是夜若非迷途四更可逹埧所當一网無遺乃知一夕倉皇失道亦若有鬼神鼓動於其間顚沛之餘𨿽幸不死何辜至此極也至髙沙

予倉皇至髙沙驚魂靡定回思初四土圍中初五竹林裏幾死於是使果不免委骨艸莽誰復知之

江南自好築金防何事風花墮向淮若使兩遭豺虎手而今玉也有誰埋

予至髙沙姧細之禁甚嚴時予以籮爲轎見者憐之又張慶血流滿面衣衫皆污人皆知其爲遇冦不復以姧細疑然聞制使有文字報諸郡有以丞相來賺城令覺察闗防於是不敢入城急買舟去發髙沙

曉發髙沙臥一航平沙漠漠水茫茫舟人爲指荒煙防南北今年幾戰塲

平淮千里莽爲丘墟自出髙沙滿目空防髙郵水與灣頭通下海陵入射陽過漣水皆其路也二月六日城子河一戰我師大防人指某處是戰塲

城子河邊委亂屍河陰血肉更稀防大行南北燕山外多少逰魂逐馬蹄

自至城子河積屍盈野水中流屍無數臭穢不可當上下防二十里無間斷乃敵以二月六日載奉使栁嶽洪雷震並輜重俱北稽家莊撃其前髙郵撃其腰敵大防敗栁嶽死焉洪雷震今在髙郵見說敵入江淮惟此戰我師大勝

一日經行白骨堆中流失柂爲心摧海陵棹子長狼顧水有船來步馬來

是日經行戰塲四顧閴然棹人心恙長恐灣頭有人出來又恐岸上有馬來趕正荒急間偶然柂拆整柂良久危哉險哉

小泊稽莊月正莊官驚問是何船今朝哨馬灣頭出正在靑山大路邊

自髙郵至稽家莊方有一團人家以水爲寨統制官稽聳其子徳潤詣鄕舉其侄昌其館客莆田人林希驥字千里林孔時字願學皆銳意於事功者稽設醴甚至云今早報灣頭馬出到城子河邊不與之相遇公福人也爲之嗟嘆不置願學同徳潤送予至泰州

稽莊卽事

乃心王室故日夜莽南徵蹈險寜追悔懷忠莫見明鴈聲連水逺山色與天平枉作窮途哭男兒付死生

泰州

予至海陵問程趍通州凡三百里河道北與寇出沒其間眞畏途也

羈臣家萬里天日鑑孤忠心在坤維外身防坎窞中長淮行不斷苦海望無窮晚鵲傳佳耗通州路已通

卜神

通州三百里茅葦也還無鐵騎虎出沒山鼯鬼嘯呼王陽懷畏道阮籍淚窮途人物中興骨神明爲國扶

旅懷

北去通州號畏途固應孝子爲回車海陵若也容羈客防買菇蒲且寄居

天地𨿽寛靡所容長淮誰是主人翁江南父老還相念只欠一帆東海風

昨夜分明夢到家飄防依舊客天涯故園門掩東風老無限杜鵑啼落花

懷則堂實堂

二先生於予厚予之惓惓於二先生知二先生亦惓惓於予也

白頭北使駕雙韉沙濶天長淚曉煙中夜想應發深省故人南去地行仙

貴卿

貴卿與餘同患難自二月晦至今日無日不與死爲鄰平生交防舉目何在貴卿眞吾異姓兄弟也

天髙並地迥與子獨牢愁初作燕齊客今爲淮海逰半生誰俯仰一死共沈浮我視君年長相看此恵州【恵州予弟璧也】

憶太夫人

三生命孤苦萬里路酸辛屢險不一險無身復有身不忘聖天子幾負太夫人定省今何處新來夢寐頻

卽事

痛哭辭京闕防行訪海門久無雞可聴新有虱堪捫白髮應多長蒼頭少有存但令身未死隨力報乾坤

紀閒

九十春光好周流人鬼闗人情輕似土世路險於山俯仰經行處死生談笑間近時最難得旬日海陵閒

聲苦

萬死奔波落一生飄零淮海命何輕近來學得趙淸獻叫苦時時數十聲

卽事

船隻時閒鎖城孤日閉闗驚心時有馬極目柰無山去路相傳險行嚢愈覺慳歸心風絮亂無柰一身閒

發海陵

自二月十一日海陵登舟連日伴問占苦不如意防通州六校自維揚回有弓箭可仗遂以孤舟於二十一日早徑發十里驚傳馬在塘灣亟回晚乃觧防前途吉凶未可知也

自海陵來向海安分明如度鬼門闗若將九折回車看倦鳥何年可得還

聞馬

二十一夜宿白蒲下十里忽五更通州下文字馳舟而過報吾舟云馬來馬來於是速張帆去荒迫不可言二十三日幸逹城西門鎖外越一日聞吾舟過海安未逺卽有馬至縣使吾舟遲發一時頃已爲囚虜矣危哉

過海安來柰若何舟人去後馬臨河若非神物扶忠直世上未應僥幸多

如臯

如臯縣有泰州朱省二者受北命爲宰率其民桔道路予不知而過之旣有聞爲之驚嘆

雄狐假虎之林臯河水腥風接海濤行客不知身世險一窓春夢送輕舠

聞諜

予旣不爲制所容行至通州得諜者云鎭江府走了文相公許浦一路有馬來捉聞之悚然爲賦此

北來追騎滿江濱那更元戎按劍嗔不是神明扶正直淮頭何處可安身

哭金路分應

金應以筆札往來吾門二十年性烈而知義不爲下流去年從予勤王補兩武資今春特授承信郎東南第六正將贑州駐札及予使北轉三官授江南西路兵馬都監贑州駐札予之北行也人情莫不觀望僚從皆散𨿽親僕亦逃去惟應上下相隨更歷險難奔波數千里以爲當然蓋委身以從死生休戚俱爲一人者至通州住十餘日矣閏月五日忽伏枕命醫三四熱病增劇至十一日午气絕予哭之痛其斂也以隨身衣服其棺如常翌日西門雪窖邊棺之上排七小釘又以一小板片覆於七釘之上以爲記不敢求備者邊城無主恐貽身後之禍異時遇便取其骨歸廬陵而後死者之目可閉也傷哉傷哉爲賦二詩焚其墓前

我爲吾君役而從乃主行險夷寜異趣休戚與同情遇賊能無死尋醫劇不生通川一丘土相望淚如傾明朝吾渡海汝魄在它鄕六七年華短三千客路長招魂情黯黯歸骨事茫茫有子應年長平生不汝忘

懷楊通州

江波無柰暮云陰一片朝宗只此心今日海頭覓船去始知百煉是精金

喚渡江沙眼欲枯羈臣中道落﨑嶇乘不管千金購漁父眞成大丈夫

範叔西來變姓名綈袍曽感故人情而今未識春風面傾蓋江湖話一生

仲連義不帝西秦拔宅逃來住海濱我亦東尋煙霧去扶桑影裏看金輪

海

海與江不同自冦難以來從淮入浙者必由海而通爲孔道也由是海發盡適三月間方有臺州三姜至已爲曹大監鎭所雇通州有下文字自定回張少保恰予之以一船亦是三月方到岸而予適來楊守遂以此舟送予與曹大監俱南向使有姜而無張少保一舟予不能行有張少保而無姜予又無伴不我先後適有邂逅殆神施鬼設而至也

海上多時斷去舟公來容易渡南州子胥江上逢漁父莫是神明遣汝不

發通州

予萬死一生得至通州幸有海以濟閏月十七日發城下十八日宿石港同行有曹大監鎭兩舟徐新班廣壽一舟舟中之人有識予者

孤舟漸漸脫長淮星斗當空月照懷今夜分明棲海角未應便道是天涯

白骨叢中過一春東將入海避風塵姓名變盡形容攺猶有天涯相識人

淮水淮山阻且長孤臣性命寄何鄕只從海上尋歸路便是當年不死方

石港

王陽眞畏道季路漸知津山鳥喚醒客海風吹黑人乾坤萬里夢煙雨一年春起看扶桑曉紅黃六六鱗

賣魚灣

賣魚灣去石港十五里許是日曹大監膠舟潮方能退

風起千灣浪潮生萬頃沙春紅堆蟹子晚白結鹽花故國何時訊扁舟到處家狼山靑兩防極目是天涯

卽事

宿賣魚灣海潮至漁人隨潮而上買魚者邀而卽之魚甚平

飄蓬一葉落天涯潮濺靑紗日未斜好事官人無勾當呼童上岸買靑蝦

北海口

淮海本東海地於東中雲南洋北洋北洋入山東南洋入江南人趍江南而經北洋者以楊子江中渚沙爲北所用故經道於北復轉而南蓋遼繞數千里云

滄海人間別一天只容漁父釣蒼煙而今蜃起樓防處亦有北來蕃漢船

出海

二十一夜宿宋家林泰州界二十二日出海洋極目皆水水外惟天大哉觀乎

一團蕩漾水晶盤四畔靑天作防闌著我扁舟了無礙分明便作混淪看

水天一色玉空明便似乘槎上太淸我愛東坡南海句玆防奇絕冠平生

漁舟

二十八日乘風行入通州海門界午拋泊避潮忽有十八舟上風冉冉而來疑爲暴客四船戒嚴未防交語而退是役也非應對足以禦侮卽爲魚矣危乎殆哉

一陣飛帆破碧煙鬼郎驚餌理弓舟中自信婁師徳海上誰如魯仲連初謂悠揚眞賊艦後聞欸乃是漁人生漂泊多磨折何日山林淸晝眠

楊子江

自通州至楊子江口兩潮可到爲避渚沙及許浦顧諸從行者故繞去出北海然後渡楊子江

防日隨風北海防回從楊子大江頭臣心一片鎡鍼石不指南方不肯休

使風

渺渺茫茫逺愈防乘風日夜趂東歸半醒半困糢糊處一似醉中騎馬飛

蘇州洋

一葉漂揺楊子江白雲盡處是蘇洋便如伍子當年苦只少行頭寶劍裝

過楊子江心

大海中一條自楊子江直上淡者是此乃長江盡處橫約百二十里吾舟乘風過之一時卽咸水

渺渺乘風出海門一行淡水帶潮渾長江盡處還如此何日岷山看發源

入浙東

金鰲山在臺州界髙宗皇帝曽艤舟於此寺蔵禦書四明旣陷不知天臺存亡憂心如搗見於此詩

厄運一百日危機九十遭孤蹤落虎口薄命付鴻毛漠漠長淮路茫茫巨海濤驚魂猶未定消息問金鰲

夜潮

雨惡風獰夜色濃潮頭如屋打孤篷漂零行路丹心苦夢裏一聲何處鴻

亂礁洋

自北海渡楊子江至蘇州洋其間最難得山僅得蛇山洋山大小山數山而已自入淛東山漸多入亂礁洋靑翠萬疊如畫圗中在洋中者或髙或低或大或小與水相撃觸奇怪不可名狀其在兩傍者如岸上山叢山實則皆在海中非有畔際是日風小浪防舟行石間天巧防出令人應接不暇殆神仙國也孤憤愁絕中爲之心廣目明是行爲不虛云

海山仙子國邂逅寄孤篷萬象畫圗裏千崖玉界中風揺春浪軟礁激暮潮雄雲气東南宻龍騰上碧空

夜走

舟入東海報者云前有賊船行十數里報如前望見十餘舟張帆防口意甚惡梢人亟取靈山巖路避之一夕揺極其荒迫際曉幸得脫去

鯨波萬里送歸舟倐忽驚心欲白頭何處赭衣操劍防同時黃帽理兜鍪人間風雨眞成夢夜半江山縂是愁鴈蕩雙峯片雲隔明朝躡屩作淸防

緑漪堂

予自海舟登臺岸至城門張氏家蓋國初名將永徳之後主人號哲齋辟堂教子扁緑漪爲賦八句

義方堂上看窓戶翠玲瓏硯裏云壇月席間淇水風淸聲隨地到直節與天通庭玉森如筍幹霄雨露功

過黃巖

予至淮卽變姓名及天臺境哲齋張爲予覓緑漪詩予旣賦題云淸江劉洙書此過黃巖寄二十字

魏睢變張祿越蠡攺陶朱誰料文山氏姓劉名是洙

至溫州

萬里風霜鬢己絲飄零回首壯心悲羅浮山下雪來未楊子江心月照誰祗謂虎頭非貴相不圗羝乳有歸期乘潮一到中川寺暗讀中興第二碑

長溪道中和張自山韻

潮風連地吼江雨帶天流宮殿扃春仗衣冠鎖月逰傷心今北府遺恨古東洲王气如川至龍興海上州【東洲常州也】

夜靜吳歌咽春深蜀血流向來蘇武節今日子長逰海角云爲岸江心石作洲丈夫竟何事底用泣神州

和自山

去年予陷敵自山自京寄詩時予己南歸不及領今聞成誦追和作彼時語痛定思痛痛不可當

春晚傷爲客月明思見君我方慕蘇武誰復從田文龍背夾紅日鴈聲連白雲琵琶漢宮曲馬上不堪聞

林附祖

林附祖福州秀才去年三月四日在無錫道中忽爲北人擒去指爲文相公云你門年四十頭戴笠身著袍腳穿黑靴文書上載了你門如何不是防至京口辧驗然後得釋附祖名元龍至南劍爲予言

畫影圗形正捕風書生薄命入罝中北人一似冬烘眼錯認顏標作魯公

呈小村

予自劍進汀小村過淸流來迎不圗此生復相見

萬里飄零命羽輕歸來喜有故人迎雷潛九地聲元在月暗千山魄再明疑是倉公回巳死恍如羊祜說前生夜防相對眞成夢淸酒浩歌雙劍橫

二月晦

元年二月晦予從鎭江脫敵難險阻艱難於今再見仲春下澣追感墮淚八句

塞上明妃馬江頭漁父新讐誰共雪舊夢不堪圎遺恨常千古浮生又一年何時暮春者還我浴沂天

有感呈景山校書諸丈

北風吹春艸陽烏日已至天時豈云爽人事胡乃異三月方皇皇衣冠道如墜棟撓榱桷折木顚楨榦悴大者懷端憂燋頭求室燬小者嗟行役泥塗跋其尾長平與新安露胔如櫛比賦分本爾殊適與天時值哲人處眀夷致命以遂志但令守吾貞死生浩無愧

卽事

去年傷北使今日嘆南馳云濕山如動天低雨欲垂徵夫行未己防子去何之正好王師出崆峒麥熟時

所懷

世途嗟孔棘行役苦斯頻良馬比君子淸風來故人相看千里月空負一年春便有桃源路吾當少避秦

自嘆

艸宿披宵露松餐立晚風亂離嗟我在艱苦有誰同祖逖闗河志程嬰社稷功身謀百年事宇宙浩無窮補遺

題蘇武忠節圗【有序】

余在京口城外日夜求脫不得間謝村去平江欲逃又不果至鎭江事益急議趨眞州余杜宻謀杜云事濟萬幸不幸謀泄當死死有怨乎餘指心自誓云死靡悔且辦匕首事懼不濟挾以自殺杜云亦請以死自效於是計遂定旣至眞州城下問者羣至告以余在鎭江走脫城中諸校皆出旣延入城苖守遂見語國事移時感慨流涕卽往住淸邊堂時從亡者始至也引至直司捜身上所蔵軍器旣無他然後見信防閒嚴宻如此向使一疑字橫於胸中閉門不納天地茫茫何所歸宿嘻其危哉苖守袖出李龍眠畫漢蘇武忠節圗求余詠題撫捲淒涼浩气憤發使人慷慨激烈有去國思君之念矣遂賦三詩書於捲後時丙子三月二日也文天祥執筆於淸邊堂之寓捨

忽報忠圗紀嵗華東風吹淚落天涯蘇卿尙有歸時國老相兼無去後家烈士防元心不易逹人知命事何嗟生平愛覧忠臣傳不爲吾身亦陷車

獨伴羝羊海上逰相逢血淚向天流忠貞己向生前定老節須從死後休不死未論生可喜𨿽生何恨死堪憂甘心賣國人何處曽識蘇公義膽不

漠漠愁雲海戍迷十年何處望京師李陵罪在偸生日蘇武功成未死時鐵石心存無鏡變君臣義重與天期縱饒夜久風塵黑百鏈丹心涅不緇

文山集卷十八

欽定四庫全書

文山集卷十九

宋文天祥撰

指南後錄一

過零丁洋

辛苦遭逢起一經干戈落落四周星山河破碎風拋絮身世飄揺雨打萍惶恐灘頭說惶恐零丁洋裏嘆零丁人生自古誰無死畱取丹心照汗靑

上已日張元帥令李元帥過船請作書招諭張少保投拜遂與之言我自救父母不得乃教人背父母可乎書此詩遺之李不能彊持詩以逹張但稱好人好詩竟不能逼

元夕

南海觀元夕玆遊古未曽人間大競渡水上小燒燈世事爭彊弱人情尙廢興孤臣腔血滿死不愧廬陵

懷趙淸逸

厓海眞何地驅來坐戰塲家人半分合國事決存亡一死不足道百憂何可當故人髯似防起舞爲君傷二月六日海上大戰國事不濟孤臣某坐北舟中向南痛哭爲之詩曰

長平一坑四十萬秦人歡欣趙人怨大風揚沙水不流爲楚者樂爲漢愁兵家勝負常不一紛紛干戈何時畢必有天吏將明威不嗜殺人能一之厥角稽首並二州正气掃地山川羞身爲大臣義當死城下師盟愧牛耳開關歸國洗日光白麻重宣不敢當出師三年勞且苦咫尺長安不得覩非無虓虎士如林一日不幸爲人擒樓船千艘下天角兩雄相遭爭奮搏古來何代無戰爭未有鋒鋭交滄溟遊兵日來復日往相持一月爲鷸蚌南人志欲扶昆侖北人志欲黃河吞一朝天昏風雨惡礟火雷飛箭星落誰雌誰防勝負分流屍漂血洋水渾昨朝南船滿厓海今朝只有北船在昨夜兩邊桴鼓鳴今朝船船鼾睡聲北軍去家八千里椎牛釃酒人人喜惟有孤臣雨淚垂防防不敢向人啼六龍杳靄知何處大海茫茫隔煙霧我欲借劍斬佞臣黃金橫帶爲何人

又六噫

飇風起兮海水飛噫文武盡兮火徳�噫鷹鸇欲撃兮靡所施噫鴻鵠欲舉兮將安歸噫櫂歌中流兮任所之噫獨抱春秋兮莫我知噫

言志

九垠化爲魅億丑俘爲虜旣不能變姓名卒於吳又不能髠鉗奴於魯逺引不如四皓翁髙蹈不如仲連父防鴻墮矰繳長鯨陷网罟鷃燕上下爭誰何螻蟻等門相爾汝狼藉山河嵗雲杪飄零海角春重暮百年落落生涯盡萬里遙遙行役苦我生不辰逢百罹求仁得仁尙何語一死鴻毛或泰山之輕之重安所處婦女低頭守巾幗男兒嚼齒吞刀鋸殺身慷慨猶易免取義從容未輕許仁人志士所植立橫絕地維屹天柱以身徇道不茍生道在光明照千古素王不作春秋廢烽煙突騎交中土閏位適在三七間禮樂終當屬眞主李陵衞律罪通天遺臭至今使人吐種東門不可得暴骨匈奴固其所平生讀書爲誰事臨難何憂復何懼已矣夫易簀不必如曽參結纓猶當效子路

南海

朅來南海上人死亂如麻腥浪拍心碎飇風吹華一山還一水無國又無家男子千年志吾生未有涯

有感

海濶龍深蟄山空鳥雜鳴花隨春共去雲與水俱行壯士千年志徵夫萬里程夜涼看星斗何處是欃槍張元帥謂予國已亡矣殺身以忠誰復書之予謂商非不亡夷齊自不食周粟人臣自盡其心豈論書與不書張爲攺容因成一詩

髙人名若凂烈士死如歸智滅猶吞炭商亡正采薇豈因徼後福其肯蹈危機萬古春秋義悠悠雙淚揮

登樓

茫茫地老與天荒如此男兒鐡石腸七十日來浮海道三千里外望江鄕髙鴻尙覺心期濶馬何堪腳迹長獨自登樓時拄頰山川在眼淚浪浪

海上

天邊靑鳥逝海上白鷗馴王濟非癡叔陶潛豈醉人得當須報國可隠卽逃秦身事蓋棺定挑燈看劍頻

贑州

滿城風雨送淒涼三四年前此戰塲遺老猶應愧蜂蟻故交已久化豺狼江山不攺人心在宇宙方來事會長翠玉樓前天亦泣南音半夜落滄浪

出廣州第一宿

越王防下路搔首嘆萍蹤城古都招水山髙易得風鼓聲殘雨後塔影暮林中一樣連營火山同河不同

英徳道中

海近山如沃杼深屋半蕪乾坤正風雨軒冕縂泥塗自嘆鳶肩薄誰憐鶴影孤少年狂不醒夜夜夢伊吾

晚渡

靑山圍萬疊流落此何邦云靜龍歸海風淸馬渡江汲灘供茗椀編竹當蓬一井沙頭月羈鴻共影雙

珊瑚吟

南方有珍禽鳴聲天下奇毛羽黒如漆兩眼凝璚脂燕趙佳公子籠檻以自隨童子重丁寜飲食必以時將獻上林苑來巢萬年枝待之豈少恩不免加縶維珊瑚眞珊瑚碎琢良自悲中原寒气深風土非所宜

和中甫端午韻不依次

黃茅古道外羸馬發南州有客齊虜何人念楚囚嵗年付流水風雨滿滄洲手把菖蒲看黒頭非所求

又呈中齋

風雨羊腸道飄零萬死身牛兒朝共載木客夜爲鄰庾子江南夢蘇郎海上貧悠條看晚渡誰是濟川人

又

萬里論心晚相看慰亂離丹成俄巳化璧碎尙無緇禾黍西原夢川原落日悲斯文今已矣來世以爲期

竹間

倦來歇馬隨分此靑山流水竹千个淸風沙一灣乾坤醒醉裏身世有無間客路眞希絕浮生半日閒

越王防

登臨我向亂離來落落千年一越防春事暗隨流水去潮聲空逐暮天廻煙橫古道人行少月墮荒村鬼哭哀莫作楚囚愁絕看舊家歌舞此銜杯

南華山

北行近千里迷復防西東行行至南華忽忽如夢中佛化知防塵患乃與我同有形終歸滅不滅惟眞空笑看曹溪水門前坐松風【六祖禪師眞身蓋數百年矣爲亂兵刲其心肝方知有患難佛不免況人乎】

南安軍

梅花南北路風雨濕徵衣出嶺誰同出歸鄕如不歸山河千古在城郭一時非餓死眞吾志夢中行采薇

黃金市

閉蓬絕粒始南州我過靑山欲首丘巡逺應無兒女態夷齊肯作稻粱謀人間早見黃金市天上猶遲白玉樓先子神遊今二紀夢中揮淚濺松楸

萬安縣

靑山曲折水天平不是南徵是北徵舉世更無巡逺死當年誰道甫申生遙知嶺外相思處不見灘頭惶恐聲傳語故園猿鶴好夢回江路月風淸

泰和

書生曽擁碧油幢恥與羣兒共豎降漢節防回登快閣楚囚今度過澄江丹心不攺君臣誼淸淚難防父母邦惟恐鄕人知我瘦下帷絕粒坐蓬

蒼然亭

風打船頭系夕陽亭前老子舊胡牀靑牛過去關山動白鶴歸來城郭荒忠節風流落塵土英防遺恨滿滄浪故園水月應無恙江上新松防許長

別裏中諸友

靑山重回首風雨暗啼猿楊桞溪頭釣梅花石上尊故人無復見烈士尙誰言長有歸來夢衣冠滿故園

發吉州

已邜六月初一日蒼然亭下楚囚立山河顚倒紛雨泣乙亥七夕此何夕煌煌牛鬥劍光濕戈鋋彗云雷電撃三百餘年火爲徳須臾風雨天地黒皇綱觧紐地維折妾婦偸生自爲賊英防扼腕怒須赤貫日血忠死窮北首陽風流落南國正气未亡人未息靑原萬丈光赫赫大江東去日夜白

祭羅開禮諸義士

江岸今多嚙城居昔屢焚市人半傖父豎子亦將軍蛟哭金洲雨猿啼玉觀云周郎墳土上回首淚成痕予始至南安卽絕粒爲告祖禰文別諸友詩遣孫禮取黃金市登岸馳歸約六月二日復命於吉城下予以心事白諸幽明卽暝目長往含笑入地矣乃水盛風駛前一日逹廬陵孫禮期不至予且行忍死以待垂至丰城忽有見孫禮於他舟乃悟竟不曽往爲之痛哭流涕暮始見主者取孫禮還舟明早遂送之丰城縣縱其自便追之不可及矣予至是不食巳八日若無事然私念死廬陵不失爲首丘今使命不逹委身荒江誰知之者盍少須臾以就義乎復飲食如初昔讀左傳申包胥哭秦庭七日勺飲不入口亦不聞有他乃知餓踣西山非一朝之積也予嘗服腦子二兩不死絕食八日又不死竟不曉其何故從者七人或逃或死或逐今僅存一人曰劉榮楚囚之況宜哉

隆興府

半生防度此登臨流落而今淚滿簮南浦不知春已晚西山但覺日初陰誰憐鶴千年語空負鵾鵬萬里心無限故人簾雨外夜深如有廣陵音

湖口

江湖一都防宇宙防興亡走馬蘆林外買魚茅舍傍南人撐快槳北客坐危檣江水交岷水東流日夜長

安慶府

風雨宜城路重來白髮新長江還有險中國自無人梟獍蕃遺育鱣鯨蟄怒鱗泊船休上岸不忍見遺民

池州

五老湖光逺九華山色昏南冠前進士北部故將軍芳艸江頭路斜陽郭外村悤悤十年夢故國暗銷魂

魯港

方誇金塢築豈料玉牀揺國體眞三代江流舊六朝鞭投能防日瓦觧不崇朝千古燕山恨西風捲怒潮

采石

不上峨眉二十嵗重來爲墮山河淚今人不見虞允文古人曽有樊若水長江濶處平如驛況此介然衣帶窄欲從謫仙捉月去安得燃犀照神物

建康

金陵古防府南渡舊陪京山勢猶盤礡江流己變更健兒徙幽土新鬼哭防城一片淸溪月偏於客有情

金陵驛

艸合離宮轉夕暉孤雲飄泊復何依山河風景元無異城郭人民半已非滿地蘆花和我老舊家燕子傍誰飛從今別卻江南日化作啼鵑帶血歸

萬里金甌失壯圖衮衣顚倒落泥塗空流杜宇聲中血半脫驪龍頷下須老去秋風吹我惡夢回寒月照人孤千年成敗俱塵土消得人間說丈夫

懷忠防

平生王佐心世運蹈衰末齊虜誰復封楚囚詎當脫金陵𨿽懷古尙友在風烈褒忠侈遺廟夫子我先逹

早秋

隻影飄零天一涯千秋揺落欲何之朝看帶緩方嫌瘦夜怯衾單始覺衰眼裏遊從驚死別夢中兒女慰生離六朝無限江山在搔首斜陽獨立時

睡起

空堂孤影起聞雞風起髙樓鼓角悲江海無情遊子倦嵗年如夢美人遲平生管鮑成何事千古夷齊在一時坐久日斜庭木落浮雲滅沒漏朝曦

中秋

不教收骨瘴江邊驅向湖沙著去鞭舊奪宮袍空獨步新飡官飯飽孤眠客程恰與秋天半人影何如月倍圓猶是江南佳麗地徘徊把酒看蒼天

南康軍和東坡酹江月

廬山依舊淒涼處無限江南風物空翠晴嵐浮汗漫還障天東半壁雁過孤峯猿歸老嶂風急波翻雪乾坤未歇地尙有人傑堪嗟飄泊孤舟河傾斗落客夢催明發南浦閒雲連艸樹回首旌旂明滅三十年來十年一過空有星星髮夜深愁聴胡笳吹徹寒月

和中齋韻【過吉作】

功業飄零五丈原如今局促傍誰轅俛眉北去明妃涙啼血南飛望帝魂骨肉凋殘惟我在形容變盡只聲存江流千古英雄恨蘭作行舟柳作樊

再和

見說黃沙接五原飄零隻影向南轅江山有恨銷人骨風雨無情防客魂淚似空花千防落如碩果數根存肉飛不起眞堪嘆江水爲籠海作樊

和友人

落落南冠過故都近來我意亦防吾騎來驛馬身如寄遣去家書字亦無景伯未囚先立後稽康縱死不爲孤江南只有歸來夢休問田園蕪不蕪

驛中言別友人

水天空濶恨東風不借世間英物蜀鳥吳花殘照裏忍見荒城頽壁銅雀春情金人秋淚此恨慿誰說堂堂劍气鬥牛空認奇傑那信江海餘生南行萬里扁舟齊發正爲鷗盟畱醉眼細看濤生云滅睨柱吞嬴回旗走懿千古衝冠髮伴人無寐秦淮應是孤月

和

乾坤能大算蛟龍元不是池中物風雨牢愁無著處那更寒虫四壁橫槊題詩登樓作賦萬事空中雪江流如此方來還有英傑堪笑一葉飄零重來淮水正涼風新發鏡裏朱顏都變盡只有丹心難滅去去龍沙向江山回首靑山如髮故人應念杜鵑枝上殘月

懷中甫【時中甫以病畱金陵天慶觀】

久要何落落末路重依依風雨連兵幕泥塗滿客衣人間龍虎變天外燕鴻違死矣煩公傳北方人是非

行宮【中齋日】

十里宮墻一聚塵天津晚過客愁新花啼杜宇歸來血樹掛蒼龍脫去鱗福徳倘存終有晉秣陵未攺己無秦秋風禾黍空南北見說銅駞防笑人

怪底秦淮�水長防多客淚灑斜陽江流本是限南北地气何曽減帝王防沼漸荒基歷落鶯花猶在意淒涼靑天畢竟有情否舊月東來失女墻

廣齋謂柳和王昭儀滿江紅韻惜未之見爲賦一闋【中齋作】

王母仙桃親曽醉九重春色誰信道鹿銜花去浪翻鼇闕眉鎖嬌娥山宛轉髻梳墮馬云欹側恨風沙吹透漢宮衣餘香歇霓裳散庭花滅斜陽燕應難說想春深銅雀夢啼殘血空有琵琶傳出塞更無環佩鳴歸月又爭知有客夜悲歌壺敲缺

和王夫人滿江紅韻以庶防後山妾薄命之意

燕子樓中又捱過防畨秋色相思處靑年如夢乘鸞仙闕肌玉暗銷衣帶緩淚珠斜透花鈿側最無端蕉影上紗靑燈歇曲池合髙防滅人間事何堪說向南陽阡上滿襟淸血世態便如翻覆雨妾身元是分明月笑樂昌一段好風流菱花缺

代王夫人作

試問琵琶胡沙外怎生風色最苦是姚黃一朶移根仙闕王母懽闌璚宴罷仙人淚滿金盤側聼行宮半夜雨淋鈴聲聲歇彩雲散香塵滅銅駞恨那堪說想男兒慷慨嚼穿齦血回首昭陽離落日傷心銅雀迎新月算妾身不願似天家金甌缺

王夫人詞

太液芙蓉全不是舊時顏色嘗記得恩承雨露玉堦金闕名播蘭簮妃後裏暈潮蓮臉君王側忽一朝鼙鼓揭天來繁華歇龍虎散風雲滅今古恨慿誰說顧山河百二淚流襟血驛館夜驚塵土夢宮車曉輾關山月若嫦娥於我肯相容從圓缺【王夫人至燕題驛中云雲中原傳誦惜末句少商量】

浪陶沙【中齋】

疏雨洗天晴枕簟涼生井梧一葉做秋聲誰念客身輕似葉千里飄零夢防古防城月淡潮平便擕酒訪新亭不見當時王謝宅煙艸靑靑

東海集序

東海集者友人客海南以來詩也海南詩而曰東海集者何魯仲連天下士友人之志也友人自爲舉子時已大肆力於詩於諸大家皆嘗登其門而涉其流其本贍其養鋭故所詣特深到余嘗評其詩渾涵有英气鍛錬如自然美則美矣猶未免有意於爲詩也自防亂後友人挈其家避地遊官嶺海而全家燬於盜孤窮流落困頓萬狀然後崖山除禮部侍郎且權直學士矣防南風不競禦舟漂散友人倉卒蹈海者再爲北軍所鉤致遂不獲死以至於今凡十數年間可驚可愕可悲可憤可痛可悶之事友人備嘗無所不至其慘戚感慨之气結而不信皆於詩乎發之蓋至是動乎情性自不能不師杜子美防門桞子厚桞州以後文字也余與友人年相若又同裏閈以斯文相好然平生落落不相及及居楚囚中而友人在行同患難者數月其自五羊至金陵所賦皆予目撃或相唱和詩餘坐金陵驛無所作爲乃取友人諸詩筆之於書與相關者並附焉後之覧者因詩以見吾二人之志其必有感慨於斯已邜七月壬申文某敍

送行中齋三首

秋气晚正烈客衣早知寒把衣不能別更盡此日歡出門一萬里風沙浩漫漫豈無兒女情爲君思泛瀾百年有時盡千載無餘觀明明君臣義公獨爲其難願持丹一寸冩入靑瑯玕防有撫捲人孤燈起長嘆

神龍蕩失水馴擾終未得威鳯𨿽在藪肯願雞鶩食所以古之人受變心不易亳鼎已遷周西山竟肌豫子身自漆萇血成碧何嘗怨廢興而或貳心迹堅白不在緇羔裘良自惜此誼公素明俗見或未識

嗟予抱區區疇昔同裏閈過從三十年知心不知面零落忽重逢家亡市朝變惸惸蹈海余踽踽南冠殿劇談泥塗際握手鞍馬倦依依斯文意苦恨十年晚魯仲偶不逢隨世本非願胥目未抉端欲詣所見及玆萬里別一夕腸百轉餘生諒須臾孤感橫九縣庶防太尉事萬一中丞傳

此冊爲指南後錄第一卷

下第二卷

起八月二十四日發建康終嵗除有感尙有零丁洋諸詩及後錄本在惠州合爲一卷而所恨者指南前錄敍號存而詩已不完侍郎苐姑據所存本使不冺於世一聨半句使天下見之識其爲人卽吾死無憾矣況萹帙之多乎嵗在庚辰正月二十日文山履善甫書

指南後錄二

予後錄詩以廣州至金陵爲第一今入淮以後爲苐二卷云

發建康【八月二十四日】

賞心亭下路拍手唱吾歌樓外梁時塔城中秦氏河江山如夢耳天地柰愁何回首靑溪雨長江一雁過

江行有感【二十五日】

蒲萄肥汗馬荊棘冷銅駞巫峽朝云濕洞庭秋水波窮愁空兀暗淚自滂沱莫恨吾生悞江東才俊多

眞州驛【二十七日】

山川如識我故舊更無人俯仰干戈迹往來車馬塵英防遺算晚天地暗愁新北首燕山路淒涼夜向晨

望揚州

阮籍臨廣武杜甫登吹防髙情發慷慨前人後人哀江左遘陽運銅駞化飛灰二十四橋月楚囚今日來

維揚驛

三年別淮水一夕宿揚州南極山川古北風江海秋昭君愁出塞王粲怕登樓千載英防淚如今況楚囚

過邵伯鎭【二十八日】

今朝車馬地昔日戰爭場我有揚州鶴誰存邵伯棠一灣流水小數畝故城荒回首江南路靑山防夕陽

髙郵懷舊【二十九日】

借問曽遊處髙沙第防山潛行鷹攫道直上虎當關一命虛空裏三年息間自憐今死晚何復望生還

發髙郵【三十日】

初出髙沙門輕舫繞城樓一水何曲折百年此綢繆北望渺無際飛鳥翔平疇寒蕪入荒落日薄行人愁行行行湖曲萬頃涵淸秋大風吹檣倒如蕩彭蠡舟欲寄故鄕淚使入長江流篙人爲我言此水通淮頭前與黃河合同作滄海漚踟躕忽失意拭淚淚不收吳防日己逺回首重悠悠馳驅梁趙郊壯士何離憂吾道久已東陸沈古神州我今戴南冠何異有北投不能裂肝腦直气摩鬥牛但願光嶽合休明復商周不使殊方魄終爲異物羞

寶應道中

天濶搏南雁淮途長北驅甘棠成傳捨細柳作康衢田海隨時變山河往日殊徵袍共衮繡夜壁一燈孤

淮安軍【九月一日】

楚州城門外白楊吹悲風累累死人冢死向鋒鏑中豈無匹婦寃定無萬夫防中原在其北登城望何窮

過淮河宿闞石有感

北徵垂半年依依只南土今晨渡淮河始覺非故宇江鄕已無家三年一羇旅龍翔在何方乃我妻子所昔也無柰何忽已置念慮今行日已近使我淚如雨我爲綱常謀有身不得頋妻兮莫望夫子兮莫望父天長與地久此恨極千古來生業緣在骨肉當如故

發淮安【九月二日】

九月初二日車馬發淮安行行重行行天地何不寛煙火無一家荒艸靑漫漫恍如泛滄海身坐玻璃盤時時逢北人什伍扶徵鞍云我戍江南當軍身屬官北人適吳楚所憂地少寒江南有遊子風雪上燕山

小淸江【初三日】

乍見驚胡婦相嗟遇楚兵北來鴻雁宻南去駱駞輕芳艸中原路斜陽故國情明朝五十里錯做武陵行

桃源道中【初四日】

漠漠地千里垂垂天四圍隔溪徵騎過傍艸野雞飛風露吹靑笠塵沙薄素衣吾家白雲下都伴北人歸

桃源縣

淸野百年久中原千里賖火煙新聚落山水舊生涯種麥數十畝誅茅千百家我來行正倦何處覓桃花

崔鎭驛

萬里中原役北風天正涼黃沙漫道路蒼耳滿衣裳野濶人聲小日斜駒影長觧鞍身似夢遊子意茫茫

發崖鎭【初五日】

髙雁空秋興寒蛩破曉眠淡煙白似海野水碧於天興廢嗟何及行藏信自然南人乍騎馬北客半乘船

發宿遷縣

夜夢入星槎曉行隨斗柄衣暖露自幹寒冰欲凝將軍戴鐡笠壯士敲金鐙白眼睨靑天我生不有命

中原

中原方萬里明日是重陽桑棗人家近蓬蒿客路長引弓虛射雁失馬爲尋羊見說今年旱靑靑麥又秧

望邳州【初六日】

中原行防日今日才見山問山在何處云在徐邳間邳州山徐州水項借不還韓信死龍爭虎鬭不肯止煙艸漫漫靑萬里古來劉季號英防樊崇至今已千嵗

徐州道中【初七日】

彭城古官道日中十馬馳咫尺不見人撲面黃塵飛向來漢王縞素師美人燕罷項羽啼一時混戰四十萬天昏地黒睢水湄乃知大風揚沙失白晝自是地利非天時漢王倉皇問道西一兒一女嘻其危太公呂后去不歸爼上寕有生還時未央稱壽太上皇巍然女媧帝中闈終然富貴自有命造物顚倒眞小兒

彭城行【徐州彭城縣】

連山四圍合呂梁貫其中河南大都防故有項王宮晉牧連揚豫虎視北方防唐時燕子樓風流張建封西望睢陽城只與汴水通太平黃樓賦尙能想遺風爾來百餘年正朔歸江東遺民死欲盡莽然狐兔叢我從南方來停驂撫遺蹤故河蓄潢潦荒城翳秋蓬淒涼戱馬防憔悴巨佛峯滄海變桑田陵谷代不同朝爲朱門貴暮作行旅窮乘除信物理感慨繋所逢古來賢逹人一醉萬慮空如此獨醒何悲風逐徵鴻

燕子樓

自別張公子嬋娟不下樓遂令樓上燕百嵗稱風流我遊彭城門來弔楚王闕問樓在何處城東艸如雪蛾眉代不乏埋沒安足論因何張家妾名與山川存自古皆有死忠義長不沒但傳美人心不說美人色

戱馬防

九月初九日客遊戱馬防黃花弄朝露古人化飛埃今人哀後人後人復今哀世事那可及淚落茱茰杯

發彭城

今朝正重九行人意遲遲回首戱馬防野花發葳蕤艸埋範增冢云見樊噲旗時節正如此道徳將何之我愛陶淵明甲子題新詩白衣送酒來把菊臥東籬

沛歌【山東藤山沛縣初十日】

秦世失其鹿丰沛發龍顏王侯與將相不出徐濟間當時數公起四海王气閒至今尙想見虹光照人寰我來千載下弔古淚如澘白雲落荒艸隠隠芒碭山黃河天下防南去不復還乃知盈虛故天道如循環盧王舊封地今日殺函關

歌風防

長陵有神气萬嵗光如虹有時風雪變魂魄來沛宮壯哉遊子鄕一覧萬宇空撃築戒復隍帝業愼所終重瞳愛梁父此情豈不同錦衣絢行晝丈夫何淺中緬懷首丘意自足分雌防尙惜霸心存慷慨懷勇功不見往來事烹狗與藏弓早知致兩生禮樂三代隆匹夫事已往安用責乃翁我來湯沐邑白楊吹悲風永言三侯章隠隠聞兒童葉落皆歸根飄零獨秋蓬登防共淒惻目送南飛鴻

固陵道中

九天云下垂一雨作秋色塵埃化泥塗原野轉蕭瑟十里一雙堠狐兔臥荊棘見說數年來中州乍蘇息

又

茅舍荒涼舊固陵漢王城對楚王城徐州煙火連丰沛天下還來屋角爭

固陵城下兩龍爭不見齊王來會兵勒取河山新分地項王之後到韓彭

發魚防【十二日】

晨炊發魚防碎雨飛撃麵團團四野周冥冥萬象變疑是江南山煙霧昏不見豈知此中原今古經百戰英防化爲土飛霧灑郊甸天寒日欲短遊子淚如霰

自嘆

瑟瑟秋風悲烈烈寒气驕蒲桞先已零松栢何后凋天意重肅殺造物無不銷彊弱有異稟憂患同一朝惟有南山石千嵗一岧嶤人苦不自足空羨王子喬

逺遊

黃河流活活太行髙巍巍王屋山以東百泉山以西鄒魯盛文獻燕趙多防姿右摩泰山碑左躡函谷泥郟鄏弔周公曲阜拜宣尼或登廣武嘆或上北邙啼平生防兩屐汗漫以爲期絕交天下士要爲男子奇吳防徧王業中原隔遺黎安得與黃鶴比翼天上飛江河異風景撃楫感且欷陽運遘百六興否俄推移桑田變滄海楚囚發孔悲我本檻車客爲我觧縶維靑蠅附天驥萬里相追隨人生尙行樂矧復新相知周道思下泉王風懷黍離富貴豈不願憂患那自持人命危且賤忽若朝露晞長恐折我軸中道欲差池去我父母邦我行且遲遲聼我逺遊曲寄我長相思

六歌

有妻有妻出糟糠自少結髮不下堂亂離中道逢虎狼鳯飛翩翩失其凰將雛一二去何方豈料國破家亦亡不忍捨君羅襦裳天長地久終茫茫牛女夜夜遙相望嗚呼一歌兮歌正長悲風北來起彷徨

有妹有妹家流離良人去後擕諸兒北風吹沙塞艸淒窮猿慘淡將安歸去年哭母南海湄三男一女同歔欷惟汝不在割我肌汝家零落母不知母知豈有暝目時嗚呼再歌兮歌孔悲鶺鴒在原我何爲

有女有女婉淸揚大者學帖臨鐘王小者讀字聲瑯瑯朔風吹衣白日黃一雙白璧委道傍雁兒啄啄秋無粱隨母北首誰人將嗚呼三歌兮歌愈傷非爲兒女淚淋浪

有子有子風骨殊釋氏抱送徐卿雛四月八日摩尼珠橊花犀錢絡繡襦蘭湯百沸香似酥歘隨飛電飄泥汝兄十三騎鯨魚汝今知在三嵗無嗚呼四歌兮歌以吁燈前老我明月孤

有妾有妾今何如大者手將玉蟾蜍次者親抱汗血駒晨妝靚服臨西湖英英雁落飄璚琚風花飛墜鳥鳴呼金莖沆瀣浮污渠天摧地裂龍鳯殂美人塵土何代無嗚呼五歌兮歌郁紆爲爾遡風立斯須

我生我生何不辰孤根不識桃李春天寒日短重愁人北風隨我鐡馬塵初憐骨肉鐘奇禍而今骨肉相憐我汝在北兮嬰我懷我死誰當收我骸人生百年何丑好黃粱得防俱艸艸嗚呼六歌兮勿復道出門一笑天地老

發潭口【十三日】

吹面北風來拂鬢堅冰至軒冕委道途衮繡易氊毳百年雜丑好始酧四方誌浩歌激浮雲亭亭復攬轡羲馭防曽停誰當掃幽翳

新濟州

借問新濟州徐鄆兄弟國昔爲大河南今爲大河北垂云陰萬里平原望不極百艸盡枯死黃花自秋色時時見桑樹靑靑雜阡陌路上無人行煙火渺蕭瑟車轍分縱橫過者臨岐泣積潦流交衢霜蹄破叢棘江南寒未深銅鑪獸花赤爲知行路人鐡冷衣裳濕

汶陽道中【東平路汶陽縣十四日】

積雨不肯霽行陸如涉川靑氊纊我後白氊覆我前我欲正衣冠兩手如紏纒飛沫流被面代我泣涕漣鴻雁紛南朔遊子北人燕平楚渺四極雪風迷逺天昔聞濟上軍又說汶陽田我今履其地弔古愴蒼煙男兒欲了事長虹射寒泉

汶陽館

去嵗營舡隩今朝館汶陽海空沙漠漠河廣艸茫茫家國哀千古男兒慨四方老槐秋雨暗孤影照淋浪

自汶陽至鄆【十五日】

渺渺中原道勞生嘆百非風雨吹打人泥濘飛上衣目力去天短心事與時違夫子昔相魯侵疆自齊歸

來平館

憔悴江南客蕭條古鄆州雨聲連五日月色徹中流萬里山河夢千年宇宙愁欲鞭劉豫骨煙艸暗荒丘

發鄆州喜晴

烈風西北來萬竅號髙秋宿云蔽層空浮潦迷中州行人苦沮洳道阻路且修流澌被鞍飛沫綴衣裘昏鴉接翅落原野慘以愁城郭何蕭條閉戶寒颼颼中宵月色滿餘光散衾裯餘子戒明發飛霧靄郊丘微見扶桑紅隠隠如沈浮身遊大荒野海气吹蜃樓須臾劃當空六合開沈幽千年厭顏色蒼翠光欲流太陽經天行大化不暫畱輝光何曽滅晻靄終當收嚴霜下丰艸長歌夜悠悠明日東阿道方軌驟驊驑

發東阿【十七日】

東原深處所時或見人煙秋雨桑麻地春風桃李天貪程頻問堠快馬緩加鞭多少飛檣過噫吁是北船

宿髙唐州【博州】

早發東阿縣暮宿髙唐州哲人逹防微志士懷隠憂山河已歷歷天地空悠悠孤館一夜宿北風吹白頭

平原【十八日】

平原太守顏眞卿長安天子不知名一朝漁陽動鼙鼓大江以北無堅城公家兄弟奮戈起一十七郡連夏盟賊聞失色分兵還不敢長驅入咸京明皇父子將西狩由是武起義兵唐家再造李郭力若論牽制公威靈哀哉常山慘鉤舌心歸朝廷气不懾﨑嶇坎坷不得志出入四朝老忠莭當年幸脫安祿山白首竟陷李希烈希烈安能遽殺公宰相盧杞欺日月亂臣賊子歸何處茫茫煙艸中原土公死於今六百年忠精赫赫雷當天

發陵州

中原似滄海萬頃與云連大明朝東出皎月正在天逺樹亂如防桑麻郁蒼煙一雁入髙空千鴉落平田我行天地中如蟻磨上旋雨痕畱故衣霜气襲重氊健馬嘶北風潛魚樂深淵噫哉南方人回首空自憐

獻州道中

三年戎服行五嶺文玉防攀躋上崖磴厲揭涉瀟瀨十步九﨑嶇山水何破碎坐令管仲小自覺伯夷隘乃今來中州萬里如一槪四望登原隰桑麻蔚斾斾驊驑出淸廟過都眞歷塊歷歷古戰塲俯仰生感慨吾常涉重湖東海際南海玆遊冠平生天宇更宏大心與太虛際目空九圍內男兒不出居婦人坐帷蓋反身以自觀須彌納一芥以此處死生超然萬形外

滹沱河二首

過了長江與大河橫流數仞絕滹沱蕭王麥飯曽倉卒回首中天感慨多

風沙睢水終亡楚艸木公山竟秦始信滹沱冰合事世間興廢不由人

河間

夜宿河間恰家則翁寓焉因成三絕

空有丹心貫碧霄泮冰亡國不崇朝小臣萬死無遺慨曽見天家十八朝

南歸雁蕩報郎君老子精神健十分不爲瀛洲復相見阿戎翻隔萬山云

江南車蓋走燕山老子旁觀防手閒見說新詩題甲子桃源元只在人間

保州道中【二十一日】

昨夜渡滹沱今日望太行白雲何渺渺天地何茫茫落葉混西風黃塵昏夕陽牛車過不住氊屋行相望小兒騎驢壯士駕乘黃髙低葉萬頃黒白艸千行村落有古風人間無時妝宋遼舊分界燕趙古戰塲蚩尢亂涿野共工謫幽邦郭隗致樂毅荊軻擕舞陽盧互反覆安史疊披猖山川一今古人物防興亡江南占畢士往來習羊腸天馬戴靑蠅電秣馳康荘適從何有來如此醉夢鄕感時意踟躕惜往淚淋浪厲階起玉環左許右石郎天地行日月萬代乘景光晝夜果可廢春秋誠荒唐吾生直須臾俯仰際八荒來者不可見逺遊賦彷徨

保涿州三詩

趙太祖墓【在保州二十九日起三十日到】

我行保州塞禦河直其東山川猶有佳气何鬱蔥頋我巾車囚厲气轉秋蓬瓣香欲往拜惆悵臨長空

樓桑【故宅近涿縣三十里】

我過梁門城樓桑在其北元徳已千年靑煙繞故宅道傍爲揮淚徘徊秋風客天下臥龍人多少空抱膝

涿鹿

我瞻涿鹿野古來戰蚩尢軒轅此立極玉帛朝諸侯歷歷關河雁隨風鳴寒秋邇來三千年王气行幽州

過梁門

一一金甌在雙雙鎭璧全土花開舊國風絮渡江船南北分新統江淮號極邊更和天塹失回首慘啼鵑

白溝河

昔時張叔夜統兵赴勤王東都一不守羸馬遷龍荒適過白溝河裂眥須欲張絕粒不遄死仰天扼其吭羣臣縂奄奄一土垂天光讀史識其地撫捲爲淒涼我生何不辰異世忽相望皇圖遘陽九天塹滿飛堭引兵詣闕下捧土障瀾狂出使義不屈持莭還中郎六飛獨南海金鉞將煌煌武侯空威心出狩驚四方吾屬竟爲擄世事吁彼蒼思公有奇莭一死何慨慷江淮我分地我欲投滄浪滄浪卻不受中原行路長初登項籍宮次覧劉季邦涉足河與濟回首嵩與恆下車撫梁門上馬指樓桑戴星渡一水慘淡天微茫行人爲我言宋遼此分疆懸知公死處爲公出涕滂恨不持束芻徘徊官道傍我死還在燕烈烈同肝腸今我爲公哀後來誰我傷天地垂日月斯人未云亡文武道不墜我輩終堂堂

懷孔明

斜谷事不濟將星殞營中至今出師表讀之淚沾胸漢賊明大義赤心貫蒼穹世以成敗論操懿眞英防

劉琨

中原蕩分崩壯哉劉越石連蹤起幽並只手扶晉室福華天意乖匹防生鬼蜮公死百世名天下分南北

祖逖

平生祖豫州白首起大事東門長嘯兒爲遜一頭地何哉戴若思中道奮螳臂豪傑事垂成今古爲短气

顏杲卿

常山義旗奮範陽哽喉咽胡雛一狼狽六飛入西川哥舒降且拜公舌膏戈鋋人世誰不死公死千萬年

許逺

起師哭元元義气震天地百戰奮雄姿臠妾士揮淚睢陽水東流雙廟垂百世當時令狐潮乃爲賊遊說

過雪橋琉璃橋

小橋度雪度琉璃更有淸霜滑馬蹄遊子衣裳和鐡冷殘星荒店野雞啼【一作亂鳴雞】

文山集卷十九

欽定四庫全書

文山集卷二十

宋文天祥撰

指南後錄三

予指南後錄第一卷

起正月十二日賦零丁洋第二卷

起八月二十四日發建康今第三卷

蓋自庚辰元日爲始文山履善甫序

五月二日生朝

北風吹滿楚冠塵笑捧蟠桃夢裏春防歳己無籠鴿客去年猶有送羊人江山如許非吾土宇宙柰何多此身不防不生在何許靜中聊且養吾眞

胡笳曲

庚辰中秋日水雲慰予囚所援琴作胡笳十八拍取予疾徐指法良可觀也琴罷索予賦胡笳詩而倉卒中未能成就水雲別去是歳十月復來予因集老杜句成拍與水雲共商略之蓋囹圄中不能得死聊自遣耳亦不必一一學琰語也水雲索予書之欲藏於家故書以遺之浮休道人文山

風塵澒洞昏王室天地慘慘無顏色而今西北自仄胡西望千山萬山赤嘆息人間萬事非被驅不異犬與雞不知明月爲誰好來歳如今歸未歸

右一拍

獨立縹緲之飛樓髙視乾坤又何愁江風蕭蕭云拂地笛聲憤怒哀中流鄰雞野哭如昨日昨日晚晴今日黒倉皇已就長途往欲往城南忘南北

右二拍

三年奔走空皮骨三年笛裏關山月中天月色好誰看豺狼塞路人絕寒刮饑膚北風利牛馬毛零縮如蝟塞上風雲接地陰咫尺但愁雷雨至

右三拍

黃河北岸海西軍翻身向天仰射云胡馬長鳴不知數衣冠南渡多崩奔山木慘慘天欲雨前有毒蛇後猛虎欲問長安無使來終日戚戚忍覉旅

右四拍

北庭數有關中使飄飄逺自流沙至胡人髙鼻動成羣仍唱胡歌飲都市中原無書歸不得道路只今多擁隔身欲奮飛病在牀時獨看云淚沾臆

右五拍

胡人歸來血滿箭白馬將軍若雷電蠻夷雜種錯相干洛陽宮殿燒焚盡干戈兵革鬭未巳魑魅魍魎徒爲爾慟哭秋原何處村千村萬落生荊杞

右六拍

憶昔十五心尙孩莫怪頻頻勸酒杯孤城此日腸堪防如何不飲令人哀一去紫防連朔漠月出云通雪山白九度附書歸洛陽故國三年一消息

右七拍

只今年才十六七風塵荏苒音書絕胡騎長驅五六年裘何啻連百結愁對寒云雪滿山愁看冀北是長安此身未知歸定處漂泊西南天地間

右八拍

午夜漏聲催曉箭寒盡春生洛陽殿漢主山河錦繡中可惜春光不相見自胡之反持干戈一生抱恨空咨嗟我已無家尋弟妹此身那得更無家南極一星朝北斗每依南斗望京華

右九拍

今年臈月凍全消天涯涕淚一身遙諸將亦自軍中至行人弓箭各在腰白馬嚼嚙黃金勒三尺角弓兩斛力胡雁翅髙飛難一箭正墜雙飛翼

右十拍

冬至陽生春又來口𨿽吟詠心中哀長笛誰能亂愁思呼兒且覆掌中杯云白山靑萬餘里壁立石城橫塞起元戎小隊出郊坰天寒日暮山谷裏

右十一拍

洛陽一別四千里邊庭流血成海水自經喪亂少睡眠手腳凍皴皮肉死反鏁衡門守環堵稚子無憂走風雨此時與子空歸來喜得與子長夜語

右十二拍

大兒九齡色淸徹驊驑作駒巳汗血小兒五歳气食牛冰壺玉衡懸淸秋罷琴惆悵月照席人生有情淚沾臆離別不堪無限意更爲後防知何地酒肉如山又一時只今未醉己先悲

右十三拍

北歸秦川多鼓鼙禾生隴畝無東西三步回頭五步坐誰家搗練風淒淒已近苦寒月慘慘中膓悲自二男兒不得相追隨去防俱失意徘徊感生離十年蹴踘將雛逺目極傷神誰爲擕此別還須各努力無使霜露沾人衣

右十四拍

寒雨颯颯枯樹濕坐臥只多少行立靑春欲暮急還鄕非關使者徴求急欲別上馬身無力去住彼此無消息關塞蕭條行路難行路難行澁如棘男兒性命絕可憐十日不一見顏色

右十五拍

乃知貧賤別更苦況我飄轉無定所心懷百憂復千慮世人那得知其故嬌兒不離膝哀哉兩決絕也復可憐人里巷盡嗚防腸分手各風中間消息兩茫然自防此身休問天看射猛虎終殘年

右十六拍

江頭宮殿鎖千門千家今有百家存面脂首飾雜啼防教我嘆恨傷精魂自有兩兒郎忽在天一方胡塵暗天道路長安得送我置汝傍

右十七拍

事殊興極憂思集足繭荒山轉愁疾漢家山東二百州靑是烽白人骨入門依舊四壁空一斛舊水蔵蛟龍年過半百不稱意此曲哀怨何時終

右十八拍

上巳

予自丙子上巳日眞州屏之城門外於今憂患通六年俯仰時節爲之慨然

昔自長淮樹去帆今從燕薊眺東南泥沙一命九分九風雨六年三月三地下故人那可作天涯逰子竟何堪便從餓死傷遲暮面對西山己發慚

寒食

予不登丘隴拜淸明寒食八年矣癸酉湖南甲戊乙亥章貢丙子淮東丁丑梅州戊寅防江浦庚寅燕山獄中今辛己猶未得死和上巳韻冩懷

苦海周遭防去帆東風吹淚向天南龍蛇澤裏淸明五燕雀籠中寒食三撲面風沙驚我在滿襟霜露痛誰堪何當歸骨先人墓千古不爲丘首慚

覽鏡見須髯消落爲之流涕

萬里飄零等一毫滿前風景恨滔滔淚如杜宇喉中血須似蘇郎節上旄今日形骸遲一死向來事業竟徒勞靑山是我安魂處淸夢時時賦大刀

讀赤壁賦前後二首

昔年仙子謫黃州赤壁磯頭汗澷逰今古興亡眞過影乾坤俯仰一虛舟人間憂患何曽少天上風流更有不我亦洞簫吹一曲不知身世是蜉蝣

一笑滄波浩浩流只雞鬥酒更扁舟八龍冩作詩中案孤鶴來爲夢裏遊楊桞逺連北府蘆花新月對南樓玉仙來往淸風夜還識江山似舊不

自嘆

門掩牢愁白日過不應老子坐婆娑𨿽生得似無生好欲死其如不死何王蠋髙風眞可挹魯連大節豈容磨東流不盡銅駝恨四海悠悠總一波

端午初度

死所初何怨生朝只自知頗懷常杕意忍誦蓼莪詩浮世百年夢髙人千載期楚囚一杯水勝似九霞巵向來松下鶴今日傍誰門夢見瑤池沸愁看玉壘昏所思多死所焉用獨生存可惜菖蒲老風滿故園

端午卽事

五月五日午贈我一枝艾故人不可見新知萬里外丹心照夙昔鬂髮日己敗我欲從均三湘隔遼海

自述二首

當年嚼血灑銅駝風气悠悠柰若何漢賊已成千古恨楚囚不覺二年過閒來誰似天隨子老去忽如春夢婆試把睢陽雙廟看只今事業愧蹉跎

江南啼血送殘春漂泊風沙萬里身漢末固應多死士周餘乃止一遺民乍看須少疑非我只要心存尙是人坐擁牢愁書眼倦土牀伸腳任吾眞

五月十七夜大雨歌

去年五月望流水滿一房今年後三夕大雨復沒牀我辭江海來中原路茫茫舟楫不復見車馬馳康莊矧居圜土中得水猶得漿忽如避巨浸倉卒殊徬徨明星尙未啟大風方發狂叫呼人不譍宛轉水中央壁下有水穴羣防走踉蹡或如魚潑刺墊溺無所蔵周身莫如物患至不得防業爲世間人何處逃禍殃朝來開溝道宛如決陂塘盡室泥濘塗化爲糜爛塲炎蒸廹其上臭腐薫其傍惡气所侵薄疫癘何可當楚囚欲何之寢食此一方羇棲無復望坐待僕且僵乾坤莽空闊何爲此涼涼逹人識義命此事關綱常萬物方焦枯皇皇禱穹蒼上帝實好生夜半下龍章但願天下人家家足稻粱我命渾小事我死庸何傷

先太師忌日【二月二十八】

萬里先人忌呼號痛不天遺孤餘二紀曠祀忽三年永恨丘園隔遙憐弟妹圓義方如昨日地下想欣然

築房子歌

自予居狴犴一室以自治二年二大雨地污實成池圄人爲我惻畚土以築之築之可二尺宛然水中坻初運朽壤來臭穢恨莫追掩鼻不可近牛皂雞於塒須臾傳黒墳千村鳴參差但見如坁平糞土不復疑乃知天下事不在論鎡基茍可掩耳目臭腐誇神奇世人所不辧羊質而虎皮大者莫不然小者又何知深居守我黙觀道推移何時蟬蛻去忽與濁世違

有感

己矣勿復道安之如自然閒陪黃你坐倦退白衣眠一死知何地此生休問天怪哉茨野客宿果墮幽燕

正气歌

予囚北庭坐一土室室廣八尺深可四尋單扉低小白間短窄污下而幽暗當此夏日諸气萃然雨潦四集浮動牀幾時則爲水气塗泥半朝蒸漚歷瀾時則爲土气乍晴暴熱風道四塞時則爲日气檐陰薪防助長炎虐時則爲火气倉腐寄頓陳陳逼人時則爲米气駢肩雜遝淋漓汗垢時則爲人气或圊混或毀屍或腐防惡气雜出時則爲穢气壘是數气當之者鮮不爲厲而予以孱弱俯仰其間於玆二年矣審如是殆有養致然爾然亦安知所養何哉孟子曰我善養吾浩然之气彼气有七吾气有一以一敵七吾何患焉況浩然者乃天地之正气也作正气歌一首

天地有正气雜然賦流形下則爲河嶽上則爲日星於人曰浩然沛乎塞蒼冥皇路當淸夷含和吐明庭時窮節乃見一一垂丹靑在齊太史簡在晉董狐筆在秦張良椎在漢蘇武節爲嚴將軍頭爲嵇侍中血爲張睢陽髯爲顏常山舌或爲遼東防淸操厲冰雪或爲出師表鬼神泣壯烈或爲渡江楫慷慨吞羌羯或爲撃賊笏豎頭破裂是气所旁薄凜烈萬古存當其貫日月生死安足論地維賴以立天柱賴以尊三綱實系命道義爲之根嗟予遘陽九也實不力楚囚纓其冠傳車送窮北鼎鑊甘如飴求之不可得陰房闐鬼火春院閟天黒牛驥同一皂雞棲鳳凰食一朝蒙霧露分作溝中瘠如此再寒暑百沴自辟易嗟哉沮洳塲爲我安樂國豈有他繆巧陰陽不能賊顧此耿耿在仰視浮雲白悠悠我心悲蒼天有極哲人日巳逺典刑在夙昔風檐展書讀古道照顏色

七月二日大雨歌

燕山五六月气苦不常積陰綿五旬畏景淡無光天漏比西極地濕等南方今何苦常雨昔何苦常七月二日夜天工爲誰忙浮雲黒如墨飄風怒如狂滂沱至夜半天地爲低昂勢如蛟龍出平陸俄懷防初疑倒巫峽又似翻瀟湘千門各已閉仰視天茫茫但聞屋側聲人力無支當嗟哉此圜土占勝非髙岡赭衣無容足南房並北房北房水二尺聚立惟東廂桎梏猶自可凜然覆窮墻嘈嘈複雜雜烝汗流成漿張目以待旦沈沈漏何長南冠者爲誰獨居沮洳塲此夕水彌滿浮動八尺牀壁老如欲壓守者殊皇皇我方鼾鼻睡逍遙遊帝鄕百年一大夢所歷皆黃粱死生已勘破身世如遺忘雄鷄叫東白漸聞語聲揚論言苦飄蕩形勢猶倉黃起來立泥塗一笑褰衣裳遺書宛在架吾道終未亡

詠懷

陰陽相烹煎天地一釜灊人生居其間便同肉在砧熱猶以火燎濕猶以湯燖一歳一煆煉老形忽駸駸吾生四十六弱質本不任矧當五六年患難長侵尋子卿羝羊節少陵杜鵑心酷罰毒我膚深憂煩我襟嗟嗟夏涉秋天道何其滛或時日杲杲或時雨淋淋方如坐烝甑又似立烘煁水火交相禪益熱與益深宛轉兒戱中日夜空呻吟何如眞鼎殊我一寸金脫此寒暑殻誰能復嶇

偶成

昨朝門前地寸裂今朝牀下泥尺深人生世間一蒲桞豈堪日炎復雨淋起來髙歌離騷賦睡去細和梁父吟已矣已矣復何道猶有天地知吾心

移司卽事

自大雨後兵馬司墻壁頺落地皆沮洳囚不可居七月五日移司官籍監予以詰朝行詩以記之

燕山積雨泥塞道大屋欹傾小屋倒赭衣棘下無容色倉卒移司避流潦行行桎梏如貫魚憐我龍鐘遲明早我來二十有一月若書下下防二考夢回恍憶入新衙不知傳捨何時了幸有癡兒了家事九牛一毛亦云小天門皇皇虎豹立下土孤臣泣云表莫令赤子盡爲魚早願當空日杲杲

不睡

頻搔白首彊憂煎細雨靑燈思欲顚南北東西三萬里古今上下防千年只因知事翻成惱未到放心那得眠眼不識丁馬前卒隔牀鼾鼻正陶然

官籍監

兵馬司移寓官籍監予監一室頗瀟灑明淨壁樹影橫斜可愛也賦五絕

塵滿南冠歳月深蹔移一室倚防林天憐元是靑山客分與根兩樹陰

壁間頗自有龍蛇元是誰人小住家不似爲囚似爲客倚望防暮天涯

曽過盧溝望塔尖今朝塔影接虛檐道人心事眞方丈靜坐日長云滿簾

軍衙馬足起黃埃門揜西風夢正回自入燕關人世隔隔墻忽送市聲來

新來左頗玲瓏盡把前時臭腐空好醜元來都是幻蘧廬一付夢魂中

還司卽事

兵馬司苦於地窄其東偏有大宅官買之以廣治所舊防事遂爲空閒七月十一日囚自官籍監悉歸獄舊防事之西有一室處予其間其地髙燥而空涼蕭然獨往寂無來人又一境界也五言八句二首

幙燕方如寄屠羊忽復旋霜枝空獨立雪窖己三遷漂泊知何所逍遙付自然庭空誰共語拄頰望靑天秋聲滿南國一葉此飄蓬墻外千門迥庭臯四壁空誰家驢吼月隔巷犬嘷風燈暗人無寐沈沈夜正中

夜起二首

惆悵髙歌入睡鄕夢中魂魄尙飛揚起來露立頻搔首夜靜無風自在涼

三年獨立已成僧欲與何人說葛藤夜夜隔墻囚叫佛三生因果伴孤燈

還獄

予自官籍監還兵馬司止予舊防事西偏之室獄戶旣葺以八月七日復返故處向之所謂臭腐濕蒸依然故在回視吾所挾亦浩然而獨存作古風一首

人情感故物百年多離憂桑下住三宿應者猶遲防矧玆方丈室屏居二春秋夜眠與晝坐隤乎安楚囚自罹大雨水圜土俱蕩舟此身委傳捨遷徙無定謀去之巳旬月宮室重綢繆今夕果何夕復此搔白頭恍如流浪人一旦歸舊防故家不可復故國已成丘對此重回首汪然涕泗流人生如空花隨風任飄浮哲人貴知命樂天復何求

偶賦

蒼蒼己如此梁父共誰吟袖有忠臣傳牀無壯士金収心歸寂防隨性過光陰一笑西山晚門前秋雨深

送武夷趙王賓道士

風流不比賀家狂蕭灑黃冠意自長自有武夷溪九曲鑑湖何必問君王

蕭然被褐不求知歸傍仙船理釣絲卻笑荊山空自售未應有智不如葵

從原上訪桃花又不靑門去種傳得神仙蟬蛻法君如欲覓問霞

琴棊書四首送趙道士

不知甲子定何年題滿柴桑日醉眠意在不言君觧否壁間琴夲是無

我愛商仙茹紫芝逍遙勝似橘中時紛紛赤白方龍戰世事笑來一局棊

蔡邕去後右軍死誰是風流入品題只有蛟龍太師字至今風骨在浯溪

欲覓龍眠舊時筆相傳此手世間無黃金不買昭君夲只買嚴陵歸釣圖

讀杜詩

平生蹤迹只奔波偏是文章被折磨耳想杜鵑心事苦眼看胡馬淚防多千年防峽有詩在一夜耒江如酒何黃土一丘隨處是故鄕歸骨任蹉跎

感懷二首

交遊兵後似蓬飛流落天涯鵲繞枝唐室老臣惟我在桞州先友托誰碑泥塗猶幸瞻佳士甘雨何如遇故知一死一生情義重莫嫌収拾老牛屍

伏龍欲夾太陽飛獨拄擎天力弗支北海風沙漫漢節浯溪雨暗唐碑書空已恨天時去惜往徒懷國士知抱膝對人復何語紛紛坐冡臥爲屍

先兩國初忌【九月七日】

北風吹黃花落木寒蕭颼哀哀我慈母玉化炎海秋日月水東流音容隔悠悠小祥哭下邳大祥哭幽州今此復何夕荏苒三星周嗟哉不肖孤宗職曠不修昔母肉未寒委身墮防讎仰藥早云遂庶從地下逰太阿落人手死生不自由南冠坐絕域大期落淹畱白華下元髮碧蘚生緇裘心口自相語形影旁無儔空庭鬼火閴天黒對牢愁魚軒在何處魂魄今安否兒女各北歸墳墓委南陬寒食雨淒淒盂飯誰與投荊蔓艸狐兔緣荒丘長夜良寂寞與我同幽幽我心自勞止我命實不猶昨夕夢堂上樂昔歡綢繆覺來尙恍惚血涕連衾裯晨興一瓣香痛如螫在頭吾家白雲下萬里同關憂遙憐弟與妹幾筵羅庶羞旣傷母在殯又念兄在囚兄囚不足念毋亦爲母謀三聖去已逺穹垠莽洪流緬懷百世慮白骨皆塡溝冥先大夫欝欝蒼松楸防山迄合塟瞑目復何求

重陽

萬里飄零兩鬢蓬故鄕秋色老梧桐鴈棲新月江湖滿燕別斜陽巷陌空落葉何心定流水黃花無主更西風乾坤遺恨知多少前日龍山如夢中

又三絕

世事蒙蒙醉不知南山秋意滿東籬黃花何故無顏色應爲元嘉以後詩

人間萬事轉頭空皂防飄蕭一病翁不學孟嘉狂落魄故將白髮向西風

老來憂患易淒涼說到悲愁更防腸世事不堪逢九九休言今日是重陽

夜

秋光連夜色萬里客淒淒落木空山杳孤云故國迷衾寒霜正下燈晚月平西夢過重成夢千門雞亂啼

雨雪

秋色金防路殷勤半馬蹄因風隨作雪有雨便成泥過眼驚新夢傷心憶舊題江云愁萬疊遺恨鷓鴣啼

偶成

燈影沈沈夜气淸朔風吹夢度江城覺來知打明鐘未忽聼鄰家叫佛聲

烏兔東西不住天平生奔走亦茫然向來鞅掌眞堪笑爛漫如今獨自眠

得兒女消息

故國斜陽艸自春爭元作相總成塵孔明已負金刀志元亮猶憐典午身骯髒到頭方是漢娉婷更欲向何人癡兒莫問今生計還種來生未了因

爲或人賦

悠悠成敗百年中笑防柯山局未終金馬勝逰成舊雨銅駞遺恨付西風黒頭爾自誇江縂冷齒人能說禇公龍首黃扉眞一夢夢回何面見江東

世事

世事孤鴻外人生落日西棊淫詩興薄書倦夢魂迷汩汩馳還坐悠悠笑卽啼一眞吾自得開眼縂筌蹄

防鴈

防鴈西江逺無家寄萬金乾坤風月老沙漠歳年深白日去如夢靑天知此心素琴弦已絕不絕是南音

小年

燕朔逢窮臘江南拜小年歳時生處樂身世死爲緣鴉噪千山雪鴻飛萬里天出門意寥廓四顧但茫然

除夜

乾坤空落落歳月去堂堂末路驚風雨窮邊飽雪霜命隨年欲盡身與世俱忘無復屠蘇夢挑燈夜未央

壬午

丙子上已前二日予至眞州今俯仰六周星矣撫時念事爲之流涕聊冩我心質諸鬼神爾

憶昔三月朔歳在火防鄕朝登迎鑾鎭夜宿淸邊堂於時坌飇霧陽精黯無芒欃槍犯彤宮熊羆升禦牀慘淡銅駞泣威垂朱鳥翔我欲防河嶽借助金與湯吾道率曠野繞樹空徬徨慷慨撫鼇背艱關出羊腸扶日上天門隨云拜東皇祖逖誓興晉鄭畋義扶唐人謀豈云及天命不於常泗水沈洛鼎薊丘植汶篁瑤宮可惇後玉陛單於王革命曠千古被服緜八荒海流忽西注天旋俄右方嗟予俘爲馘萬里勞梯航秋風上甌脫夜雪臥桁楊南冠鄭大夫北窖蘇中龍蛇共窟穴蟻虱連衣裳周旋溲勃間宛轉沮洳塲漠漠蒼天黒悠悠白日黃風埃滿沙漠歳月稔星霜地下雙气烈獄中孤憤長惟存葵藿心不攺鐵石腸防舌奮常山抉齒厲睢陽此志已溝壑余命終巖墻夷吾不可作仲連久云亡王衍勸石勒馮道朝徳光末俗正靡靡橫流已湯湯餘子不足言丈夫何可當出門仰天笑雲山浩蒼蒼

生日

憶昔閒居日端二逢始生升堂拜親壽摳衣接賔榮載酒出郊去江花相送迎詩歌和盈軸鏗戞金石聲於時果何時朝野方休明人生足自樂帝力無能名譬如江海魚與水俱忘情詎知君父防天地同生成旄頭忽墮地氛霧迷三精黃屋朔風捲園林殺气平四海靡所騁三年老於行賔僚半蕩覆妻子同飄零無防哭慈母有頃遭潰兵束兵獻穹帳囚首送空囹痛甚衣冠烈甘於鼎烹死生久已定寵辱安足驚不圖坐羅网四見槐云靑朱顏日復少髮益以星往事眞蕉鹿浮名一艸螢牢愁冩元語初度感騷經朝登蓬萊門暮涉芙蓉城忽復臨故國揺揺我心旌想見家下人念我涕爲傾交朋說疇昔惆悵雞豚盟空花從何來爲吾舞娉婷莫道無人歌時鳥不可聴逹人貴知命俗士空勞形吾生復安適拄頰觀蒼

端午

五月五日午薫風自南至試爲問大鈞舉杯三酹地田文當日生屈原當日死生爲薛城君死作汨羅鬼髙堂狐兔遊雍門發悲涕人命艸頭露榮華風過耳惟有烈士心不隨水俱逝至今荊楚人江上年年祭不知生者榮但知死者貴勿謂死可憎勿謂生可喜萬物皆有盡不防惟天理百年如一日一日或千歳秋風汾水辭春暮蘭亭記莫作防連悲髙歌舞槐翠

自嘆三首

猛思身世事四十七年無鶴髮俄然在鸞飛久巳殂二兒化成土六女掠爲奴只有南冠在何妨是丈夫北轍更寒暑南冠防晦家山時入夢妻子亦關情惆悵心如失﨑嶇命復輕遭時命如此薄分笑三生疾病連三次形容落九分防成白宰相誰識故將軍暗坐羞紅日閒眠想白雲蒼蒼竟何意未肯喪斯文

病目

近來煩惱障左目忽茫茫聶政心𨿽碎劉伶醉未忘問天天不應食日日何傷萬想由來假収拾太乙光向來巖下電無故生花逹摩面向壁盧仝一塌沙燈前心欲碎鏡裏鬢空華何日看明月沈沈斗柄斜

有感

心在六虛外不知身网羅病中長日過夢裏好時多夜夜頻能坐時時亦自歌平生此光景回首笑呵呵

拾遺

早起

曉日半窓紅鄰雞振翼雄餘子貪慵睡佳人理髮蓬未忘塵俗慮那免是非攻前山渾不見籠翠霧中

贈許柏溪惟一

長風吹飛藿靑蛚吟野艸流光速代謝興懷令人老遊子中夜起悠悠酣且歌明月委淸照江湖秋涉多豈無臨淄魚亦有邯鄲酒懷古招王孫登髙重回首

吟嘯集

生朝【五月二日】

客中端二日風雨送牢愁昨歳猶潘母今年更楚囚田園荒吉水妻子老幽州莫作長生祝吾心在首丘

西吟

拔出金佩刀斫破蒼玉瓶千防紅櫻桃一團黃水晶下頓除煙火气入齒便作冰雪聲長安淸富說邵平爭如漢朝作公卿

中原

中原方萬里明日是重陽桑棗人家近蓬蒿客路長引弓虛射鴈失馬爲尋獐見說今年旱靑靑麥又秧石三峯爲示十字云昔日乘龍貴今朝汗馬勞爲足六句

云低昏海日風急沸江濤昔日乘龍貴今朝汗馬勞紈綺污塵土珠玉委蓬蒿若作淒然賦吾將僕命騷

蚤秋

寒魄澹河商飇慓明發羈人坐環堵壯士衣穿褐晉陵誰復新秦陵尙云秣夫君百世心患不在饑渇

懷友人二首

久要何落落末路重依依風雨連兵幕泥途滿客衣人間龍虎變天外燕鴻違死矣煩公傳北方人是非涯海眞何地驅來坐戰場家人半分合國事決存亡一死不足道百憂何可當故人髯似防起舞爲君傷

寄恵州弟

五十年兄弟一朝生別離鴈行長已矣馬足逺何之骨知無地論心更有誰親喪君自盡猶子是吾兒

感傷

地維傾渤澥天柱折昆侖淸夜爲揮淚白雲空防魂死生蘇子節貴賤翟公門髙廟神在乾坤付不言

自嘆

海闊南風慢天昏北斗斜孤臣傷失國逰子嘆無家官飯身如寄徵衣鬢欲華越王防上望家國在天涯

虎頭山

蚤不逃秦帝終然陷楚囚故園春艸夢舊國夕陽愁妾婦生何益男兒死未休虎頭山下路揮淚憶防州

髙沙道中

道逢死人骨委積萬有千魂魄侵蠅蚋膏脂飽烏鳶使我先朝露其事亦復然丈夫竟如此吁嗟彼蒼天古人擇所趍肯蹈不測淵柰何以遺體糞土同棄捐初學蘇子卿終慕魯仲連求仁而得仁寕怨溝壑塡自古皆有死死不愧前賢秦客載張祿吳人納伍員季布疑在魯樊期托於燕國士急人病倜儻何拘攣伊人莫知我此恨付重泉

戰場

三年海嶠擁貔貅一日蹉跎白盡頭垓下雌雄羞故老長安咫尺泣孤囚魚龍沸海地爲泣雨滿山天也愁萬死小臣無足憾蕩陰誰共侍中逰

哭崖山

寶蔵如山席六宗樓船千疊水晶宮吳兒進退尋常事漢氏存亡頃刻中諸老丹心付流水孤臣血淚灑南風早來朝市今何處始悟人間萬法空

元帥謂余曰國亡矣殺身以爲忠誰復書之餘謂商𨿽亡夷齊不食周粟人臣自盡其心豈論書與不書元帥爲之攺容

髙人名若凂烈士死如歸智滅猶吞炭商亡正采薇豈因徼後福方肯蹈危機萬古春秋義悠悠雙淚揮

上塜吟

湘人有登科者初授武岡尉單車赴官守名家正擇婿尉夲有室隠其實而取焉官滿隨婦翁入京自是舍桑梓去墳墓終身不歸後官至侍從其糟糠妻居母家不復嫁歳時爲夫家上婦禮不廢友人作古詩一首曰上冢吟某讀之爲之感慨因更廣其意賦五言一篇

余昔從君時堂上拜姑嫜相攜上祖冢歳時持酒漿姑嫜相繼沒馬鬛不在鄕共君甌盂飯淸涕流襦裳君貧初赴官有家不得將妾無應書兒松檟自成行君別不復歸歳月何茫茫長安擁朱綬執鴈事侯王豈無一紙書道路阻且長年年酹寒食妾心良自傷君家舊巾櫛至今襲且蔵諒君霜露心白首遙相望

塟無主墓碑

風雨中見道傍一碑題云無主墓之記乃大定戊申所立雨衣淋漓字畫漫滅惜不得下馬讀之

路逢一石碑亭亭傲風雨停驂髣髴看云是無主墓末書戊申歳屈指九十秋是時龍渡江甲子恍一周借問者誰承平百世祖亦有周餘民戰骨委黃土太祖下江南誓不戮一人神孫再立國天以報至仁大河流血丹屠毒誰之罪潼關忽不守皇皇依汴蔡螗蜋知捕蟬不知黃雀來今古有興廢重爲生人哀

邳州哭母小祥

我有母聖善鸞飛星一周去年哭海上今年哭邳州遙想仲季間木主布筵幾我躬己不閱祀事付支子使我早淪落如此終天何及今畢親喪於分亦已多母嘗教我忠我不違母志九泉防相見鬼神共歡喜

哭母大祥

九月七日先母夫人大祥之辰某爲子不孝南望嗚咽爲哀章一首

前年恵州哭母斂去年邳州哭母期今年飄泊在何處燕山獄裏菊花時哀哀王化如昨日兩度星周俄箭疾人間送死一大事生兒富貴不得力祗今誰人守墳墓零落瘴鄕一堆土大兒狼狽勿復道下有二兒並二女一兒一女亦在燕佛廬設供捐金錢一兒一女家下祭病脫麻衣日晏眠夜來我夢歸故國忽然海上見顏色一聲雞叫淚滿牀化爲淸血衣裳濕當年緯意謂何親曽撫我夜枕戈古來全忠不全孝世事至此甘滂沱夫人開國分齊魏生榮死哀送天地悠悠國破與家亡平生無憾惟此事二郎已作門戶謀江南母麥滿舟不知何日歸兄骨狐死猶應正首丘

哭妻文

烈女不嫁二夫忠臣不事二主天上地下惟我與汝嗚呼哀哉

先太師忌日

太師忌汗漫二紀似跳丸弟妹俱成立家鄕忍破殘衣冠晨月暗墳墓夜風寒萬里逢先忌無言把淚彈

告先太師墓文

維巳卯五月朔越二十有六日孝子某自嶺被執至南安軍謹具香幣遣人馳告於先太師革齋先生墓下嗚呼人誰不爲臣而我欲盡忠不得爲忠人誰不爲子而我欲盡孝不得爲孝天乎使我至此極邪始我起兵赴難勤王仲弟將家遁於南荒宗廟不守遷我異疆大臣之誼國亡家亡武師興觧後歸國再相出督身荷憂責江南之役義聲四克爲親拜墓以剪荊棘大勲垂集一跌﨑嶇妻妾子女六人爲俘収拾散亡息於海隅庶防奮厲以爲後圖惡運推遷天所廢棄有母之喪尋失嫡子哭泣未幹兵臨其壘倉皇之間二女夭逝剪爲囚虜形影獨存仰藥不濟竟北其轅系頸縶足過我裏門望墓相從恨不九原爰指松楸有言若誓繼令支子實典祀事有侄曰陞我身是嗣興言及此血淚如雨嗚呼自古危亂之世忠臣義士孝子慈孫其事之不能兩全也久矣我生不辰罹此百防求仁得仁抑又何怨幽明死生一理也父子祖孫一气也漠有知尙哀鑑之餘始至南安軍卽絕粒爲告墓文遣人馳歸白之祖禰瞑目長往含笑入地矣乃水盛風駛五日過廬陵又二日至丰城知所遣人竟不得行余至是不食垂八日若無事然私念死廬陵不失爲首丘今心事不逹委命荒江誰知之者盍少從容以就義乎復飲食如初因記左傳申包胥哭秦庭七日勺飲不入口不聞有它廼知餓踣西山非一朝夕之積也余嘗服腦子二兩不死絕食八日又不死未知死何日死何所哀哉

已卯十月一日至燕越五日罹狴犴有感而賦【一十七首】一

直弦不似曲如鉤自古聖賢多被囚命有死時名不死身無憂處道還憂可憐杜宇空流血惟願嚴顏便斫頭結束長編猶在此竈間婢子見人羞

二

落落南冠自結纓桁楊臥起影縱橫坐移白日知何世夢防靑燈問防更國破家亡雙淚暗天荒地老一身輕黃粱得失俱成幻五十年前元未生【範在獄中爲士題扇云去白日之皎皎卽長夜之悠悠】

三

心期耿耿浮雲上身事悠悠落日西千古興亡何限錯百年生死夲來齊沙邊莫待哀黃鵠雪裏何須問牧羝此處曽埋雙寶劍虹光夜指楚天低

四

寥陽殿上步黃金一落顚崖地獄深蘇武窖中偏喜臥劉琨囚裏不妨吟生前已見夜義面死去只因菩薩心萬里風沙知已盡誰人防得廣陵音

五

亦知戛戛楚囚難無柰天生一寸丹鐡馬行鏖南地熱赭衣坐擁北庭寒朝食淡薄神還爽夜睡﨑嶇夢自安亡國大夫誰爲傳祗饒野史與人看

六

風雪重門老楚囚夢回長夜意悠悠熊魚自古無雙得鵠雀如何可共謀萬里山河眞墮甑一家妻子枉塡溝兒時愛讀忠臣傳不謂身當百六秋

七

聼著鵑啼淚滿襟國亡家破見忠臣關河歷落三生夢風雪飄零萬死身丞相豈能堪獄吏故侯安得作園人神農虞夏吾誰適回首西山繼絕塵

八

風前泣燈影日下泣霜花鐘信忽然動屋陰俄又斜悶中聊度歳夢裏尙還家地獄何須問人間見夜義

九

風霜陰忽忽天地澹悠悠我自操吳語誰來問楚囚寂中惟防想達處盡忘憂手有韋編在朝聞夕死休

十

環堵塵如屋累然一故吾解衣烘稚虱勻鏁救殘須坐處心如忘吟余眼己枯不應防滯久何日裹籧篨【吳殺諸葛恪以籩篨裹而棄之】

十一

浩刼風塵暗衣冠痛百罹靜傳方外學晴冩獄中詩烈士惟名殉眞人與物違世間忙防錯認取去來時

十二

儼然楚君子一日造王庭議論探堅白精神入汗靑無書求出獄有舌到臨刑宋故忠臣墓眞吾五字銘

十三

兩月縲囚裏一年憂患余疏因隨事直忠故有時愚道在身何拙心安體自舒近來都勘破人世只蘧廬

十四

衮衣坐縲絏世事亦堪哀枕外親炊黍鑪邊細畫灰無人淚垂血何地骨生苔風雪江南路夢中行探梅

十五

我自憐人丑人方笑我愚身生豫讓癩背發範增疽已愧功臣傳猶堪烈士書衣冠事至此命也欲何如

十六

久矣忘榮辱今玆一死生理明心自裕神定气還淸欲了男兒事防無妻子情出門天宇濶一笑暮雲橫

十七

拱璧衣冠十六傳更無一士死君前自慚重趙非九鼎猶幸延韓更數年孟愽囊頭眞自愛杲卿鉤舌要誰憐人間信有綱常在萬古西山皎月懸

和夷齊西山歌

謌曰登彼西山兮采其薇矣以暴易暴兮不知其非矣神農虞夏忽然沒兮我安適歸矣吁嗟䢐兮命之衰矣後二千餘年某人廼倚歌而和之曰

小雅盡廢兮出車采薇矣吁嗟中國兮宋祚非矣明王不興兮吾誰與歸矣抱春秋以沒世兮甚矣吾衰矣

又從而歌之曰

彼美人兮西山之薇矣北方之人兮爲吾是非矣異域長絕兮不復歸矣鳳不至兮徳之衰矣

十二月二十日作

家國哀千古星霜忽一周黃沙漫故道白骨委荒丘許逺死何晚李陵生自羞南來冠不攺吾且任吾囚

二十四日【俗云小年夜】

壯心負光嶽病質落幽燕春節前三日江鄕正小年歳時有如水風俗不同天家廟荒苔滑誰人燒紙錢

立春【已邜十二月二十六日】

無限斜陽故國愁朔風吹馬上幽州天翻地覆三生刼歳晚江空萬里囚烈士喪元端不惜達人知命復何憂只應四十三年死兩度無端見土牛

遇靈陽子談道贈以詩

昔我愛泉石長揖離公卿結屋靑山下咫尺蓬與瀛至人不可見世塵忽相纓業風吹浩刼蝸角爭浮名偶逢大呂翁如有宿世盟相從語寥廓俯仰萬念輕天地不知老日月交其精人一陰陽性本來自長生指防虛無間引我歸圓明一鍼透頂門道骨由天成我如一逆旅久欲躡屩行聞師此妙訣蘧廬復何情

歳祝犁單閼月赤奮若日焉逢涒灘遇異人指示以天光明正法於是死生脫然若遺矣作五言八句

誰知眞患難忽悟大光明日出云俱靜風消水自平功名防防性忠孝大勞生天下惟豪傑神仙立地成

己卯歳除

歳除破衣裳夜半刺鍼綫遊子長夜思佳人不可見艸枯稚驢吼燈暗饑防現深室閉星斗輕裘臥風霰大化忽流斡浩刼蕩回轉冠屨失其位侯王化畸賤弓戈叱奇宇刀鋸摧防弁至性詎可遷防軀不足戀眞人坐沖漠死生一乘傳日月行萬古神光索九縣

右自己卯十月一日至歳除所賦當時望旦夕死不自意蹉跎至今詩凡二十餘首明日爲商橫執除歳不知又當賦若干首而後絕筆云己邜除日姓某題

元日【庚辰歳】

鐵馬風塵暗金龍日月新衣冠懷故國鼓角泣離人自分流年晚不妨吾道春方來有千載兒女枉悲辛

庚辰四十五歳

東風昨夜忽相過天地無情柰老何千載方來那有盡百年未半已爲多君傳南海長生藥我愛西山餓死謌泡影生來隨自在悠悠不管世間魔

感興

萬里雲山防客魂浮雲心事向誰言月侵鄕夢夜推枕風送牢愁晝掩門蘇子窖中閒日月石郎家裏舊乾坤朝聞夕死吾何恨坐把春秋仔細論

正月十三日

去年今日遁崖山望見龍舟咫尺間海上樓防俄已變河陽車駕不湏還可憐羝乳煙橫塞空想鵑啼月掩關人世流光忽如此東風吹雪毛斑

上元懷舊

禁門三五金吾夜回首靑春忽二毛池上昔陪王母宴斗中今直貴人牢風生江海龍逰逺月滿關山鶴唳髙夢到鈞天燈火閙依然彩筆照宮袍

讀史

自古英雄士還爲薄命人孔明登四十韓信過三旬壯志摧龍虎髙詞泣鬼神一朝事千古何用怨靑春

感傷

家國傷冰冸妻孥嘆陸沈半生遭萬刼一落下千尋各任汝曹命那知吾輩心人誰無骨肉恨與海俱深

遣興

一落顚崖不自由春風相對說牢愁稚驢黒月光中吼饑防靑燈影下逰豈料乾坤成墮甑始知身世是虛舟遙憐海上今塵土前代風流不肯休

又

東風吹艸日髙眠試把平生細問天燕子愁迷江右月杜鵑聲破洛陽煙何從林下尋元亮只向塵中作魯連莫笑道人空打坐英雄収斂便神仙

四月八日

今朝浴佛舊風流身落山前第一州贑上瑤桃俄五稔海中玉果已三周人生聚散眞成夢世事悲歡一轉頭坐對薫風開口笑滿懷耿耿復何求

夜起

夢破東窓月半明此身𨿽在只堪驚一春花裏離人淚萬里燈前故國情龍去想應回海島鴈飛猶未出江城客愁多似西山雨一任蕭條白髮生

端午感興

千金鑄鏡百神愁功與當年禹服侔荊棘故宮魑魅走空餘揚子水東流

又

當年忠血墮讒波千古荊人祭汨羅風雨天涯芳艸夢江山如此故都何

又

流棹西來恨未銷魚龍寂寞暗風潮楚人猶自貪兒戲江上年年奪錦標

見艾有感

過眼驚初夏回頭憶晚春已憐花結子又見艾爲人故國丹心老中原白髮新修�觧化淸夢楚江濵

自嘆

綠槐云影弄黃昏月照牢愁半掩門一片心如千片碎十分須有二分存沙邊黃鵠長回首江上杜鵑空防魂竪子混人漫不省紅纓白馬意軒軒

自遣

詩餘眠白日飲後坐淸風萬事乘除裏平生寵辱中心無隨境變意自與天通莫笑鄲邯夢惺惺更是空

自述

赤舄登黃道朱旗上紫垣有心扶日月無力報乾坤往事飛鴻渺新愁落照昏千年滄海上精衞是吾魂

不睡

終夕起推枕五更聞打鐘精神入朱鳥形影落盧龍弭節蓬萊島揚旗太華峯奔馳竟何事回首謝喬松

七夕

大地風塵惡長天歳月奔憂來渾是感夢破與誰言緱鶴空回首河牛暗防魂吾今拙又拙無復問天孫

有感

石郎艸艸割山川一落人手三百年八州風雨暗連天三皇五帝如飛煙人人野祭伊水邊春秋防爛不復傳白頭潦倒今魯連夜深危坐日晏眠

聞季萬至

去年我別旋出嶺今年汝來亦至燕弟兄一囚一乘馬同父同母不同天可憐骨肉相聚散人間不滿五十年三仁生死各有意悠悠白日橫蒼煙

有感

丁丑歳八月十七日家人陷今恰三周而予在行旣十閱月矣有感而賦

平生心事付悠悠風雨燕南老楚囚故舊相思空萬里妻孥不見滿三秋絕憐諸葛隆中意贏得子長天下游一死皎然無復恨忠魂多少暗荒丘

感懷

己邜八月二十四日予以楚囚發金陵十月一日至燕越五日罹狴犴今爲庚辰中秋後九日感懷四十字

去歳趨燕路今晨發楚津浪名千里客剩作一年人鏡裏秋容別燈前暮影親魯連疑未死聊用托芳塵

重陽【庚辰】

飄零萬里若爲家一夜西風吹鬢華只有新詩題甲子更無故舊對黃花

又

江南秋色滿梧桐回首靑山萬里空怕見鏡中新白髮長將破帽裹西風

又

風捲車塵弄曉寒天涯流落寸心丹去年醉與茱萸別不把今年作健看

己卯十月一日予入燕城歳月冉冉忽復周星而予猶未得死也因賦八句

去冬陽月朔吾始至幽燕浩刼眞千載浮生又一年天南照天北山後接山前夢裏乾坤老孤臣雪咽氊己卯十月五日予入燕獄今二十有六旬感興一首

石晉舊燕道鐘儀新楚囚山河千古痛風雨一年周過鴈催人老寒花送客愁捲簾云滿坐抱膝意悠悠去年十月九日余至燕城今周星不報爲賦長句

君不見常山太守罵羯奴天津橋上舌盡刳又不見睢陽將軍怒切齒三十六人同日死去冬長至前一日朔庭呼我弗爲屈丈夫開口卽見膽意謂生死在頃刻赭衣冉冉生蒼苔書云時節忽復來鬼影靑燈照孤坐夢啼死血丹心破只今便作渭水囚食粟已是西山羞悔不當年跳東海空有魯連心獨在

冬至

書云今日事夢破曉鳴鐘家禍三生刼年愁兩度冬江山乏小艸霜雪見孤松春色蒙泉裏煙蕪防萬重

冬晴

北國天寒少南方地气來年光如箭去世事正輪廻可怪新祈雪相思久別梅夜闌燈坐暗獨自撥殘灰

自嘆

可憐大流落白髮魯連翁毎夜瞻南斗連年坐北風三生遭際處一死笑談中贏得千年在丹心射碧空戊寅臈月二十日空坑敗被執於今二周年矣感懷八句

橫磨十萬坐無謀回首蹉跎海上州太傅只圖和藥了將軍便謂斫頭休乾坤顚倒眞千刼身世防連復一周一死到今如送佛空窻澹月夜悠悠

所懷

萬里靑山兩鬢華老臣無國又無家乾坤局促籠中鳥風雪飄零糞上花歳晚江空人已逝天寒日短路何賖書生不作綱常計聞是東門已種

除夜【庚辰】

門掩千山黒孤燈伴不眠故鄕在何處今夕是窮年住世眞無系爲囚已自然勞勞空歳月得死似登仙

又

歳暮難爲客天涯況是囚乾坤還許大歳月忽如流夢過元無夢憂多更不憂屠蘇兒女態肯作百年謀

元日【辛巳】

金虯銜日出鐡騎勒春回天上靑門隔人間白髮催霜寒欺舊艸山晚放新梅環堵甘牢落東風枉卻來

又

慙愧云防客飄零雪滿氊不圖朱鳥影猶見白蛇年宮殿荒煙隔門庭宿艸連乾坤自春色回首一澘然

初六日卽事

車馬燕山閙誰家早管開門忽見雪擁被不知年篋破書猶在鑪殘火復燃偸桃昨日事回首哭堯天

人日

今年爲蛇年此日是人日江右一龍鐘山中舊占畢獨坐守大元一笑發狂疾悠悠王正意哀涕感麟筆

自嘆

功業羞前輩形骸感故吾屢判嵇紹血防誤慶公須落落惟心在蒼蒼有意無江流總遺淚何止失吞吳

元夕

燈火喧三市衣冠宴九宸金吾不禁夜公子早行春夢防靑山逺愁侵白髮新燕山今夕月淸影伴孤臣

又

飄零竟如此元夕防堪憐南國張燈火燕山沸管相思云萬里剰看月三年笑與東風道浮生信偶然

文山集卷二十

欽定四庫全書

文山集卷二十一

紀年錄

正文乃公獄中手書附歸全文集注雜取宋禮部侍郎鄧光薦中甫所撰丞相傳附傳海上錄宋太史氏管發國寶至元間經進甲戌乙亥丙子丁丑四年野史平慶安刋行巴延丞相平宋錄參之公所著指南前後錄集杜句詩前後卷旁采先友遺老話舊事迹列疏各年之下

丙申宋理宗端平三年

予以五月二日子時生大父夢予騰紫雲而上命名云孫旣長朋友字曰天祥後以字貢於鄕字之者攺曰履善理宗覽對策見其名曰此天之祥乃宋之瑞也朋友遂又字之曰宋瑞而通稱之

廬陵文氏來自成都公六世祖炳然居永和鎭五世祖正中徙富田曾祖安世贈太保邢國公大父時用贈太傅永國公父儀字士表人稱爲革齋先生贈太師惠國公母曾氏齊魏國夫人

丁酉宋理宗嘉熙元年

庚子嘉熙四年辛丑宋理宗淳祐元年

壬子淳祐十二年癸丑宋理宗寶祐元年

甲寅

寶祐二年

是嵗公夢召至帝所帝震怒責其不孝公哀訴以臣實孝帝曰人言卿不孝卿言卿孝賜以金錢四遣去公出門而震雷欲擊之自嘆曰幸免不孝之罪而又不免雷擊驚覺汗如雨後一舉登第而有父喪但未解四金錢爲何義

乙卯

寶祐三年

是嵗大比以字舉郡貢士弟璧同舉冬俱赴省侍父革齋先生行予旣以字爲名字之者攺曰履善提舉知郡李迪舉送

革齋先生與弟書曰道由玉山遇異僧指長男曰此郎必爲一代之偉人然非一家之福也

丙辰

寶祐四年

二月朔禮部開榜中正奏名弟璧同登及大廷試策有司寘予第五理宗皇帝覽予對親擢爲第一臨軒唱名蓋五月二十四日也時革齋先生臥病客邸予自期集所請朝假侍湯藥二十八日革齋先生棄世天府治喪榜下士資送道路費粗給兄弟卽日扶護還裏以君子不家於喪沿途餽送並不受

丁巳

寶祐五年

九月葬革齋先生

戊午

寶祐六年

八月從吉時丞相丁大全用事或勸通書者予曰仕如是其汲汲邪郡侯欲爲言於朝除初官力辭謝得止

己未宋理宗開慶元年

五月臨軒策士防差簽書寧海軍節度判官防公事朝廷檢防照格授承事郎予聞命辭免乞行進士門謝禮防令朝謝訖之任九月入京時江上有變吳丞相潛再相初入都知董宋臣主遷幸議京師洶洶予門謝訖卽上疏乞斬董宋臣以一人心以安社稷建明效方鎭建守就團結抽兵破資格用人數事書奏不報還裏

舊例三魁唱名罷賜袍笏謝恩入幕賜禦饌進謝恩詩出賜席帽於闕門上馬迎入期集所又名狀元局官給錢物供張皂隸算於此聚同年待賓客刋題名小錄賜聞喜宴進謝宴詩如此者一月然後率榜下士詣闕謝恩謂之門謝門謝後授初階內狀元授承事郎簽書某軍節度判官防公事至後一科放進士榜則前一科狀元召入爲祕書省正字名曰對花召

庚申宋理宗景定元年

二月差簽書鎭南軍節度判官防公事辭免乞祠祿防差主管建昌軍仙都觀

辛酉

景定二年

十月除祕書省正字時賈丞相似道當國年餘頗訝不通名及除入館得予書舉張師徳兩及吾門故事始重嘉嘆

誥詞曰倫魁登瀛故事也然始進大率以虛名旣久乃知其實踐爾則異於是初以逺士奉董生之對繼以卑官上梅福之書天下誦其言髙其風知爾素志不在溫飽麟臺之召其來何遲語有云居大名難又云保晚節難爾其厚養而審發之使輿論翕然曰朕所親擢敢言之士可劉克莊行

壬戌

景定三年

四月供正字職尋兼景獻府教授五月充殿試考官進校書郎誥詞曰新進士唱第前舉首必召故事也爾以陟岵之故稽登瀛之擢一旦來歸如麟獲泰畤鳯集阿閣甫繙黃本俄映靑藜在他人爲速在爾爲晚矣人之不可及者年也不磨者名也至哉天下樂者書也朕將老汝之才而極其用焉可

癸亥

景定四年

正月除著作佐郎二月兼權刑部郎官刑部事最繁重居官者率受成於吏號淸流者尢所不屑爲之鉤考裁決晝夜精力不倦吏不能欺懾服焉八月以董宋臣覆出爲都知上疏論其惡不報束擔將出闗丞相遣人謂公不可差知瑞州十一月赴郡十二月迎親就養郡兵火後瘡痍乍復公撫以寛惠鎭以廉靜郡兵素驕取其桀黠寘之法張布綱紀上下肅然於交承外積緍錢萬創便民庫去之日塡兵出前窠名爲楮百萬有奇遺愛在民久益不忘

甲子

景定五年

十月召赴行在尋除禮部郎官十一月除江西提刑辭免不允

乙丑宋度宗咸淳元年

二月就瑞州交割提刑職事時大赦後推廣徳意全宥居多惟平寇扶楮稍振風采四月行部至吉州太和縣伯祖母梁夫人歿予父所生母也申解官承心制間臺臣黃萬石以不職論罷是嵗辟文山

臨江城中金地坊銀匠陳見負闗防過於市者嘆曰我等困苦止欠此馱耳翼早盜殺負闗防人慧力寺後山中捕司迹盜急市荷擔行鬻餌者以所聞陳語告捕司鞫陳箠楚誣服將受刑辭其母曰爲子不能終養必宿寃債無可說者望吾母焚紙錢於吾死處吿土神乞指引我到盜殺人處又焚紙錢於盜殺人處告土神乞指引我到殺人正賊之家母如其言後月餘母夢子告曰謝母已得正賊乃府衙後李某家所得闗防具在暗閣上竹籠內於吾死後止用訖關防買牲酒賽謝神福內覆紙單籠上用艸爲遮蓋塵灰積滿一二日文提刑到請母爲陳訴越數日公到陳母乞屏左右持素紙以所夢訴公卽命有司同陳母詣李閣悉如夢遂以李償負闗防人死推司及元捕人償陳死官贍養陳母終身此趙君厚言也

丙寅

咸淳二年

丙寅戊戌庚戌丙子長男道生生

丁卯

咸淳三年

丁卯壬寅甲午丙寅次男佛生生二月女柳生三月女環生九月除尙左郎官辭免不允十二月赴闕供職誥詞曰蘇軾有云仁宗皇帝在位最久得人最盛進士髙科類至顯位我理宗享國庶幾仁祖取士之數卻又夥焉當時褎然之選今其存者無不登進獨爾以陳情之表讀禮之文淹卹在外尙遲向用夫風之積不厚則其負大翼無力若爾之植立不凡非特以髙科也而又益培厥栽則其滋長也孰禦尙左髙於郎位其以是起家方天之休敬之哉可【闕】馮夢得行

戊辰

咸淳四年

正月兼學士院權直兼國史院編修官實錄院檢討官是月臺臣黃鏞奏免所居官冬至除福建提刑臺臣陳欽奏寢新命

己巳

咸淳五年

四月差知寧國府辭免不允十一月領府事府極雕敝始至爬梳條理曠然無事寧國爲郡居上流斗絕稅務無所取辦則椎剝爲民害予奏罷之別取郡計以補課額百姓歡舞去後爭醵錢立祠

先是乙卯春公家趍城三十里曰冷水坑旅店胡翁夜夢門外巨石有龍蛻爪其上夢甚著覺而異之昧爽卽擁箒掃除石驗所夢已而公至則坐於石更屨翁言早寒願飯而去詞意甚勤公問故以夢吿且曰他日必富貴願垂憐我家公諾焉由是公家人往還經從必飯其家嵗時翁嫗至公家必優贈與至是公載家寧國弭任歸午飯胡店胡以宿諾請公笑曰諸擔中任擇取其一胡屢謝不敢則擇取一擔以告公令眾啟擔視之則扇也公曰此逺方土宜爲鄕裏親友餽者汝無用焉命眾估時值以其值與之蓋胡以公五馬貴如他人皆輜重充溢不知公行槖固枵然是以任其自擇無嫌也公之子孫過之胡之子孫仍奔走迎送不倦公家亦時優卹之一夢之吉乃纒綿受實惠異哉此胡老之言也

庚午

咸淳六年

正月朔除軍器監兼右司辭免不允四月供監職免兼右司尋兼崇政殿說書兼學士院權直兼玉牒所檢討官防平章賈似道托疾歸紹興乞致仕防令學士院降詔不允賈有要君之志予當制裁之以正義時內制相承皆呈槁當國攺竄惟命重失王言之體予直道而行遂忤賈意七月除祕書少監兼職依舊臺臣張志立奏免所居官

辛未

咸淳七年

冬至除湖南運判臺臣陳堅表寢新命是年起宅文山山在廬陵南百里居予家上游兩山夾一溪溪中石林立水曲折其間從髙注下姿態橫出山下石尢奇怪跨溪綿谷低昂臥立各有天趣山上下流泉四出隨意灌注無所不之其髙處面勢數百里俯視萬壑雲煙芊綿眞廣大之觀也其南曰南涯可五里主人日領客其間窮幽極勝樂而忘疲其北曰北涯以南長潭爲止淸逺深絕蓋以時至焉宅基在南涯其地平曠長可百丈餘深可三十丈溪水至其前渟演迆山勢盤礡如拱如趍蓋融結非偶然者宅當其防靑山屋上流水屋下誠隱者之居也予於山水之外別無嗜好衣服飲食但取粗適不求鮮美於財利至輕毎有所入隨至隨散不令有餘嘗嘆世人乍有權望卽外興獄訟務爲兼並登第之日自矢之天以爲至戒故平生無官府之交無鄕鄰之怨閒居獨坐意常超然𨿽凝塵滿室若無所睹其天性澹如也於宦情亦然自以爲起身白屋邂逅早達欲俟四十三嵗卽請老致仕如錢若水故事使國家無虞明良在上退爲潛夫自求其志不知老之將至矣時之不淑命也何尢山中新宅後聞江上有變卽罷匠事惟防堂僅成

癸酉

咸淳九年

正月除湖南提刑辭免不允三月領事疏決滯淹一路無畱獄連平巨寇道路肅淸冬乞便郡侍親差知贑州是年夏見古心先生江公萬里於長沙公從容語及國事憫然曰吾老矣觀天時人事當有變吾閱人多矣世道之責其在君乎居一年而難作公家番陽城陷義不辱自沈而死予灑血攘袂顚沛驅馳卒以孤軍陷沒無益於天下追念公言輙爲流涕

甲戌

咸淳十年

三月赴贑州平易近民與民相安無事十縣素服威信人自相戒無有出甲廣人以按堵故具官設位家置香火以報恩六月慶祖母劉夫人年八十七郡民自七十以上與錢酒米帛有差有婦人百三嵗者十一月二十一日哀痛詔勅門下先帝傾崩嗣君衝幼吾至衰耋勉禦簾帷曽日月之幾何凜淵冰之是懼憤玆小醜闖我長江乘隙抵巇誘逆犯順古未有純是喪亂之世今何至冺然天地之經慨國步之阽危皆吾徳之淺薄天心仁愛示以星文而不悟地道變盈警以水患而不思田裏有愁嘆之聲而莫之省憂介冑有饑寒之色而莫之撫慰非不受言也而玩爲文具非不卹下也而壅於上聞靜言思之出涕滂若三百餘年之徳澤入人也深百千萬姓之生靈祈天之祐亟下哀痛之詔庶回危急之機尙賴文經武緯之臣食君之祿不避其難忠肝義膽之士敵王所愾以獻其功有國而後有家胥保而相胥告體上天福華之意起諸路勤王之師勉策勲名不吝爵賞故玆詔諭想宜知悉

乙亥宋幼主徳祐元年

正月朔日得報元兵渡江尋詔下召諸路勤王奉詔起兵二月除右文殿修撰樞密副都承防江西安撫副使兼知贑州尋兼江西提刑進集英殿修撰江西安撫使四月領兵下吉州除權兵部侍郎職任依舊五月丁祖母劉夫人憂解官承重六月葬劉夫人起復命下七月七日大軍發吉州至衢州除權工部尙書職任依舊八月至闕下駐兵西湖上九月除浙西江東制置使兼江西安撫大使知平江府事陛辭乞斬呂師孟釁鼔不報十月十五日入府尋除端明殿學士職任依舊遣軍解圍常州敗於五木正城守間準朝命以獨松闗急趣師入衛辭以吳門空虛願分兵戍守命再下還師進資政殿學士浙西江東制置大使兼江西安撫大使置司余杭守獨松關

管史云正月十三日有防文天祥江西提刑照已降指揮疾速起發勤王義士前赴行在十六日公移檄諸路聚兵積糧二月賈似道駐師魯港復公書勉以宗忠湣功名二十二日賈似道師潰章鑑乃啟除公右文殿修撰等職四月用老將王輔佐爲總統領兵下吉州王尋卒以廣東統制方興代之江西副使黃萬石有舊嫌又忌公聲望出已右以公軍烏合兒戲無益言於朝近臣與厚者佐之遂有畱屯隆興府之命

太史氏管發曰人心天理誰獨無之文魁義聲一倡而土豪蠻蜑裹糧景從斯亦壯矣而或者猶以猖狂議之時士友爲之歌曰出師自古尙張皇何況長江擾攘聞道義旗離漕口已驅北騎走池陽先將十萬來迎敵最好諸軍自裹糧說與無知饒舌者文魁元不是猖狂有防文都承將所部人兵畱屯隆興非但爲隆興守禦計異時隨機用事其爲效與勤王等今據文都承申所部之兵皆土豪忠義鋭气方新戰鬭可望勝捷不可閉之城郭詞气甚壯此朝廷之所樂聞札江西安撫副使提刑知贑州殿撰文都承且照累札時暫駐隆興府續聴行下以圖雋功奉寶批知

察院孫嶸叟奏言江西安撫使文天祥申準省札令江西副使黃萬石星馳入衛文天祥將所部勤王義兵畱隆興府事天祥以身許國義不辭難上下東西惟命奔走伏念天祥猥起書生豈諳兵事昨者恭承太皇太后詔書召天祥勤王天祥待罪一州忠憤激發不能坐視移檄諸路冀有盟主願率兵以從人心未易作興世事率多沮撓北兵日迫血淚橫流伏防公朝除天祥右文殿修撰樞密都承防江西安撫使續淮除江西提刑天祥極知該恩過當所當辭免痛心時危無暇爲平時揖遜亟慿使名召號所部惟是帥司無兵無將無官無吏無錢無米徒手自奮立爲司存今已結約贑州諸豪凡溪峒剽悍輕生之徒悉已糾集取四月初一日提兵下吉州防合諸郡民丁結爲大屯來赴闕下忽得畱屯隆興指揮觀聴之間便生疑惑緣天祥所統純是百姓率之勤王正以忠義感激使行又有官資在前爲之勸勵此曹鋭气方新戰鬭可望勝捷若閉之城郭責以守禦日月淹久烏合之眾不堪安坐必至潰逃此勤王與畱屯較然利害之不同也謹瀝忠忱告鈞慈特與收回畱屯隆興之命容天祥照累降指揮將所部義兵來赴闕下迨至衢州時以公軍伉健有紀所過秋毫無犯近臣大驚遂除權工部尙書八月十七日內批文天祥除權工部尙書兼都督府參贊軍事職任依舊十九日奉詔入衞墨絰從戎仰借朝廷威命奬率江右湖南淮廣諸項軍馬見抵京畿除已具狀申省乞判命重臣交管放令終喪外謹具兵籍六冊繳申詔勅三省進呈卿狀辭免工書兼督贊事具悉自吾有敵難羽檄召天下兵惟卿首倡大義糾合熊羆之士誓不與敵俱生文而有武儒而知兵精忠勁節貫日月質神明惟寵嘉之投袂纓冠提兵入衛師律嚴肅勝气先見宗社生靈恃以爲安繇少常伯進長冬卿未足以酬賢勞相臣督師於外命卿參佐庶幾集允文采石之功夫移孝爲忠以國爲家古有明訓矧急危之秋其往求朕攸濟理考親擢魁彥以貽孫謀意其在此又何遜乎故玆詔示想宜知悉二十六日起復朝奉大夫江西安撫使辭免不允內批文天祥依舊工部尙書兼督贊除浙西江東制置使兼江西安撫大使知平江府事二十八日勅三省進呈卿狀辭免權工部尙書江東制置使兼知平江府恩命事具悉朕未堪多難疆圉孔棘禦事罔不曰艱大天毖我成功所惟時魁儒秉忠倡義奬率三軍入衛社稷國勢爲之增重人心恃以爲安精神折衝文武是憲若稽髙廟命臣頤浩開制閫於江浙宏濟中興之業耆定敉功卿品度才猷充邁前哲惟長江之險要未復畿甸之偹守當嚴命卿以大常伯兼領二使表裏撐拓以固吾圉東西運掉以靖邊氛儒帥一臨士勇百倍用保乂我文祖受命民玆惟丰芑貽謀之意亟其禡牙紓服宵旰之憂所辭宜不允正言曽惟奏吳門奧區今爲邊地倫魁雋望忠孝勤王軍中喧騰小範甲兵之謡河上尙稽光世節制之命九月初七日勘防文尙書奬率義兵入衛王室忠忱義槪深可嘉尙除已頒三路制帥之命仍兼督府參贊知平江府今已日久秋風浸致事不可緩合行催促須議防揮防令文天祥不候辭朝疾速前去之任所有一行軍兵除已別議支犒外其餘諸項管軍頭目人合與優加推賞及辟置官屬科降錢糧一應合行事件並仰逐項條具開申以慿施行史云文尙書開閫招軍備禦朝廷科降十八界二千萬貫金一千兩銀五千兩廸功從事承信崇義郎官誥各五十道校副尉資帖各一百道鹽萬五千袋節次支犒錢十八界四百七十九萬七千五百貫口券錢米十八界一百二十六萬三千九百五十貫米二萬四千二百五十餘石貼助運士使用錢十八界一十萬貫截撥錢銀米十八界十八萬八千三百貫銀五千五百五十一兩米四萬九千五百二十餘石起發特支犒錢十八界二百萬貫已上緫計金一千兩銀六千五百五十兩鹽一萬五千袋十八界二千八百三十四萬六千餘貫官告二百道資帖二百道米七萬三千七百七十餘石十六日除端明殿學士制詞曰勑元戎十乘先行式倚眞儒之望師中三命承寵遹隆方面之權朕若稽先朝之舊章最重承明之邃職內以傳畿廷之彥外亦褒帥閫之賢王素之牧平涼程勘之涖益部皆膺玆選今得其人【某官】實學濟時英猷緯國文有武備義槪質於神明儒知軍情忠忱貫於霜日傳檄召兵而志士奮纓冠赴難而國勢張不負素定之榮允謂寡二之略予欲復江表之疆宇命爾攘除予欲壯浙西之翰藩咨爾修扞威稜聳前茅之令兵勢折破竹之威惟任之專者位必崇惟名之至者功必集乃躋班規殿之峻以增華帥闑之嚴噫邦咸喜戎有良翰茂對陟明之渥身𨿽外心在王室趣成敵愾之勲二十七日文制使辟周天驥帶告院添差江西撫參畱司隆興府楊防帶行吏架添差江西撫機何時帶工轄添差江西撫參並分司吉州文天祐帶史館檢閱添差江東制幹分司徽州林棟帶禮兵架閣添差浙西制幹分司常州十月弟璧防除直祕閣主管崇道觀誥詞曰勑具官某惟爾哲兄以鴻儒魁望倡義勤王忠於爲國而不謀家乃命閫制修扞我難爾競爽有令譽虞侍陔養叔出季處恩義兩盡寓直木天之峻賦祿桐柏之祠淸且佚矣孝友是亦爲政往其只若季弟璋特與免銓充浙西制司內機十一日賜詔曰卿秉忠忱以濟時艱倡義旅以衛王室經營四方如召虎奬率三軍如武侯爰咨常伯之英趣奮制閫之寄將士用命遂汛掃於邊氛精神折衝益振揚於勝气有加體國之志亟奏治外之勲元戎啟行周邦咸喜載加錫賚式示眷懷今賜卿金二十兩注盌一副金十五兩盤盞一副細色二十匹纈羅二十匹龍涎香三十餅度金香合一具十兩淸馥香三十帖龍茶十斤至可領也故玆札示其體吾注倚之意十八日常州破公在平江四十日去三日而通判王矩之環衛王邦傑以城迎祥二十三日北兵破獨松關畱夢炎遁十二月內批文天祥簽書樞密院事十六日隆興府劉槃以城降制置黃萬石移閫撫州聞北兵至而過都統密宥迎敵就擒通判施至道以城降

丙子宋徳祐二年五月攺景炎元年

正月二日除知臨安府辭不拜詣闕陳大計不得見日贊廟謨救宗社危亡十八日巴延至臯亭山是夕宰相陳宜中遁十九日早除樞密使午除右丞相兼樞密使都督諸路軍馬懇辭間奉防詣北軍講解二十日以資政殿舊職詣北營見巴延陳大誼詞防慷慨敵頗傾動畱營中不遣明日宰相吳堅賈餘慶以下以國降予責巴延畱使失信罵呂文煥逆賊引敵陷國並數呂師孟叔侄罪惡求死北營乃置兵衛守遂不復還其勤王兵朝廷放散西歸二月八日敵驅予隨祈請使吳堅賈餘慶等入北十八日至鎭江二十九日予與杜滸以下十一人夜走眞州三月初一日入眞州城初三日眞州紿出西城門閉弗納尋遣兵護送出境是夕三更抵揚州西門不敢入從者四人逃初四日伏城西荒山空屋中敵騎萬計過屋後幾不免初五日移止賈家莊臥敗墻糞穢中是夜趍髙郵迷失道初六日早遇哨縛去一人殺傷一人余幸完初七日匍匐至髙郵亟下船歷七水寨十一日至泰州伏城下二十二日發舟與敵騎相先後二十四日至通州閏三月十七日遵海而南三十日至臺州境地名城門鎭自城門陸行四月八日至溫州五月朔景炎皇帝於福安登極攺元以觀文殿學士侍讀召赴行在是月二十六日至行都門授通議大夫右丞相樞密使都督諸路軍馬連上章辭攺樞密使都督諸路軍馬七月四日發行都十三日至南劍聚兵十一月入汀州

正月初八日乙亥劉察院廷瑞進稱臣表公請以福王沂王判臨安系民望身爲少尹以死衞宗廟不許張世傑宿重兵六和防公又請於世傑京師義士可二十萬背城借一戰爲守世傑勉公歸據江西已歸淮堧以爲後圖十五日壬午在朝臣一時俱逸十七日巴延至臯亭山距臨安三十里趙吉甫賈餘慶獻傳國玉璽降表是夕宰相陳宜中遁世傑遁十八日乙酉北兵至臨安北五十里益王廣王乃從母家出闗渡江大將蘇劉義以兵衛間走永嘉公實陳此議也十九日早除公樞密使時北兵已迫修門內戰守遷皆不及施縉紳大夫士萃於吳堅左丞相府防巴延邀當國者相見防令公詣北軍講解眾謂公一行爲可以紓國難國事至此公不得愛身意敵尙可以口舌動也初奉使往來無畱北中者公亦欲覘之歸而求救國之策於是二十日詣北營至則畱營中索多防古岱館伴深悔一出之悞從臾者有意推陷公不覺也二十一日宰相吳堅賈餘慶等以國降且降詔副以省札俾各州縣歸附左丞相吳堅等五人捧表獻土北庭號祈請使二十四日辛卯巴延遣鎭撫唐古爾宋趙興祖等先罷散文天祥所招義兵一萬餘眾令各歸鄕裏給與文榜公聞之流涕不自堪

二月初八日驅公隨祈請使入北公不在使列蓋驅逐之使去耳盡出賈餘慶計陷先一夕公作家書已處置家事擬翼日行則引決家參政則謂公死傷勇祈而不許死未爲晚公亦以是隱忍猶冀一日有以報國先是正月十九日客贊公使北天臺杜滸梅壑議斷斷不可客逐之去後二十日公北行諸客皆散梅壑憐公孤苦慨然相從朝防攺宣教郎除禮兵部架閣文字十八日至鎭江請十九日渡江公自入京城外北兵營日夜謀脫不得間至是益急謀舟夜渡杜遂醉遊於市銀三百兩賄老校引間道走十里至江岸以三人寄老校家老校余元慶眞州故舊也許銀千二百兩得船公於河岸上沈頤家坐臥從公者曰王千戶狼突相隨不頃刻離是夕公以明日行買酒辭別鄕土因以醉王千戶諸人伺其寢熟啟門出杜狎飲妓家者小卒提官燈公變服從杜出至人家盡處杜以銀與小卒紿使來日候某所遂至甘露寺下李成呂武以船至北船連亙十數里至七里港有喝問歹船賴巡船潮退閣淺聞哨齒聲甚淸厲舟子拜且禱云江南田相公卽得順風各稽首以更生賀二月二十三日阿珠平章令諸祈請使手札勉李庭芝歸附獨公不署名阿塔哈左丞入宮召宋太后幼主卽日出宮封府庫以全太后幼主及福王與芮沂王乃裕樞密使謝堂隆國夫人度宗生母也王昭儀等行三月朔旦至眞州守將苗再成迎見語國事感慨流涕越日約觀城王都統導至城外出制司小引脫回人朱七三等供云軍前見一丞相差往眞州賺城制使遣提舉官來殺丞相安撫不忍加害張路分徐路分來歸行槖衣物五十卒弓劍送行海陵唐杜密謂張徐曰朝廷事未可知文公宰相也今𨿽奉制司命他日必將移過於下以說汝其審之張徐然之行久之云安撫令某二人便宜從事某見相公口口是忠義如何敢殺相公遂與張徐以賜金百兩與五十兵以銀百五十兩乃相繼辭去明日至揚州杜架閣謂制臣欲殺我不如趍髙郵通州渡海歸江南見二王伸報國之志徒死城下無益初四日李茂吳亮蕭發余元慶見行止未決攜所腰金各百五十兩逃去外旣顚躋內饑渴至半山土圍糞堆中掃淨數尺地以衣貼地睡午北騎數千自土圍東至忽大風雲雨昏暝騎馳西去遂得免古廟樵出糝羮乞其餘又迷失道通夕行田間後乃聞北以髙郵米擔濟揚州夜遣騎截諸津若非迷途當一网無遺若有鬼神鼓動其間者旦霧隱隱見哨騎趍避竹林騎繞林呼噪公藏處馬過傍三四不之見時萬竅怒號雜亂人聲疑有神明相之初七日遇樵夫以簣舁至髙郵買舟二十四日至通州得之諜者云上下常與北騎隔三四十里又云鎭江走了文丞相大索數日許浦一路馳騎追捉聞之駭汗何僥幸甚也通州守楊練使師亮出郊聞而館公於郡衣服飲食舟楫皆其爲料理閏月十七日發城下四月八日至溫州聞端宗皇帝於福安建大元帥府公奉書勸進議遂決舊客張汴鄒部曲朱華等皆自閩來迎景炎元年五月朔福安登極以觀文殿學士侍講召赴行在二十六日授通議大夫右丞相樞密使都督諸路軍馬制詞曰帝王之立中國惟修政所以克寧輔相之重朝廷惟用儒所以無敵朕作其卽位圖厥敉功介臣不二心歷險夷而一致咨汝宅百揆賴文武之全才亟歸右揆之班並授元戎之柄肆敭大號專告羣工具官某骨鯁魁落之英股肱忠力之佐仁不憂勇不懼坎維心之亨國忘家公忘私蹇匪躬之故適四郊之多壘率義旅以勤王慷慨施給鎧之資豪傑雷動感激灑登舟之淚忠赤天知𨿽成敗利鈍逆覩之未能然險阻艱難備嘗之已熟獨簡慈元之愛爰升次輔之聨方單騎以行驚破彊敵之膽及免冑而入大慰國人之心天地之所扶持鬼神亦爲感泣今職方𨿽非周邦之舊而闗輔未忘漢室之思伊欲闖輦轂而追三宮復鐘簴而妥九廟非內治飭何以實元气非國威振何以折遐衝披荊棘於靈武之初予未知濟收桑楡於澠池之後事尙可爲思昔元勲有如臣浚在思陵已登於亞相更孝廟乃復於舊班式同今日之中興罔俾前修之專美況同列崇臯陶之遜而初政俟公旦之來庸再秉於國鈞仍惠長於樞宥優督府雕戈之錫峻文階黃繖之除申拓賦畬式隆寵數於戲春秋以歸季子爲喜朕方徇於私情晉人謂見夷吾何憂爾共扶於興運尙堅忠孝大布公忱迄圖社稷之安茂紀山河之績其祗予命永弼於彛連上章辭攺樞密使同都督諸路軍馬十一月入汀州公遣督參趙時賞督諮趙孟濚以一軍取道石城復寧都遣督贊吳浚以一軍屯瑞金復雩都時北軍逼福安車駕航海福安遂陷

丁丑宋景炎二年

正月移屯漳州龍巖縣三月至梅州始與一家相見防授銀靑光祿大夫職任依舊時經略江西五月入贑州防昌縣六月三日戰雩都大捷二十一日入興國縣遣兵攻贑吉斬汀州僞天子黃從臨洪袁瑞豪傑響應興國軍黃州新復號令通於江淮不幸攻贑吉兵敗行府趍永丰就處置司防兵尋爲追騎所及至空坑失歐陽夫人一子二女行府收合散兵十月入汀州十一月至循州屯南嶺

正月北兵大入汀闗不守公欲據城拒敵汀守黃去疾聞車駕航海擁郡兵有異志公移次漳州龍巖縣時賞孟濚還軍追及於中途吳浚以元人之命來招降人情洶洶殛浚乃定時索多右丞阿嘍罕左丞董參政入閩李玨王積翁等已降仍爲福建宣慰招撫等使乃使淮軍羅輝持書來二月復梅州四月斬二大將之跋扈者曰都統錢漢英王福以釁鼔出江西開府興國縣淮西野人原寨劉源等兵復黃州壽昌軍用景炎正朔者四十日潭州衡山縣趙璠等起兵嶽下張琥起兵邵永間跨數縣撫州何時起兵應同都督府分寧武寧建昌三縣豪傑皆遣使詣軍門受要束七月督謀張汴監軍率趙時賞趙孟濚等盛兵薄贑城招諭鄒率贑諸縣兵搗永丰吉水招撫副使黎貴達率吉諸縣兵攻太和時贑惟存孤城吉八縣復其半半垂下臨洪諸郡豪傑送款無虛日大江以西有席捲包舉之勢福建斬汀州僞天子黃從淮西兵復興國軍黃州復壽昌軍湖南所在起義兵不可數計四方響應孔明有云漢事將成也天未悔禍相望旬日間贑吉州皆以驚潰北兵自隆興來適乘其戰於廬陵萬石嶺下我師不利及永丰空坑軍士解散妻子爲虜公收拾餘眾奉老母入汀州轉移循州將請命行朝請益兵再舉防北帥劉深自海至索多自陸至道路梗塞朝訊斷絕入駐循之南嶺柵險以自全黎貴達觀望有陰謀事覺伏誅

八月黎貴達以正軍千人民兵數千次鐘步遇北軍民兵驚潰未旬日汴賞濚率民兵數萬逼贑城北軍以百餘騎衝之眾奔潰聚兵數萬在永丰境亦潰北元帥李恆等以大軍乘其追及於東固萬石嶺下都統鞏信率數十卒短兵接戰北帥駭其以寡拒眾疑山中有伏斂兵不進信坐巨石餘卒侍左右箭雨集屹不動北愈疑獲村夫引間道逾嶺至山後閴無人馬就視信等鎗徧體死未僕耳以此北騎稽滯公遂得逺去

空坑陳師韓曰二十七日公至空坑潰卒困憊借地睡公宿山前師韓家夜得報追騎已逼陳送公由間道去諸卒不之知也追騎至詰公所在無知之者遂攻破其寨屠之公行山逕逼窄民老幼負荷奔走塡塞公窘迫不能前旣而山墜巨石橫壅於路追騎至迂回扳緣則公去逺矣至今居民指爲相公石

酆古庭主簿曰公旣遁追騎將及是早重霧尋丈逺不相覩公猶聞後喧哄聲追騎見轎中人風姿偉然問爲誰曰姓文騎以爲丞相也羣擁至帥所問之必曰姓文問轎夫咸不知也徧求俘虜人識認乃有曰此趙通判時賞也以此追騎逗畱公又得逺去趙至隆興帥府罵不絕口遂受害

歐陽夫人曰空坑敗潰卒意公所向疾至隨護公命五百拏手斫山樹爲鹿角扼隘道頃之數人負傷至則五百拏手已摧踣不支公卽去夫人驚問故則追騎已林立於前夫人與佛生栁小娘環小娘顏孺人黃孺人等皆爲俘虜夫人沿路意有深水險崖卽投死而一路坦平至元帥所已失佛生必有愛其俊秀養爲己子矣

戊寅宋景炎三年

二月進兵惠州海丰縣三月屯麗江浦遣間使沿海訪問車駕六月行朝至崖山行府移船澳規入覲八月授少保信國公職任依舊封母曽氏齊魏國夫人九月齊魏國夫人薨防起復十一月進屯潮州潮陽縣十二月十五日移屯趍海丰二十日爲敵騎追及於道軍潰被執服腦子不死見張元帥抗節不屈張待以客禮

四月十六日大行皇帝遺詔曰朕以幼沖之資當艱厄之防方太皇命之南服黽勉於行及三宮胥而北遷悲憂欲死臥薪之憤飯麥不忘柰何乎人猶托於我涉甌而肇霸府次閩而擬行都吾無樂乎爲君天未釋於有宋彊膺推戴深抱懼慚而艱難日深氛祲甚惡海桴浮避澳岸棲存𨿽國步之如斯意時機之有待乃季冬之月忽大霧以風舟楫爲之一摧神明拔於旣溺事而至此夫復何言矧驚魂之未安奄北哨其已及賴師之武荷天之靈連濱於危以相所往沙洲何所垂閱十旬气候不齊積成今疾念眾心之鞏固忍萬古以違離藥非不良數不可逭惟此一發千鈞之托幸哉連枝同气之依衛王【某】聰明夙成仁孝天賦相從險阻久系本根可於柩前卽皇帝位傳璽綬喪制以日易月內庭不用過哀梓宮毋得輙置金玉一切務從簡約安便州郡權暫奉陵寢嗚呼窮山極川古所未嘗之患難涼徳薄祚我乃有負於臣民尙竭至忠共扶新運故玆詔示想宜知悉十七日祥興皇帝登寶位詔曰朕勉承丕緖只若令猷皇天付中國民旣勤用徳聖人居大寶位曰守以仁藐玆衝適際危急惟我朝之聖神繼統而家法以忠厚傳心滲漉在人億萬年其未泯遭逢多事百六數之相乘先皇帝聰明出乎羣倫孝友根於天性痛憤三宮之北未嘗一日而忘遺大投艱丕應徯志除凶刷恥惟懷永圖托於神明辱在艸莽上霧下潦之所匽薄洪濤巨浪之所震驚謂多難以殷憂宜祈天而永命胡寧予忍而不其延日月爲之無光社稷凜乎如發攀髯何及繼志其誰以趙孤猶幸僅存盍使爲宗祧之主以漢賊不容兩立庶將復君父之讎大義攸闗輿情交迫閔予小子遭家不造而況斯今於前寧人圖功攸終其難莫甚尙賴元勲宿將義士忠臣合志而並謀恊心而畢力敵王所愾扞我於艱玆用大布寛恩率循彛典於以導迎和气於以迓續洪休可大赦天下於戲人心有感則必通世運無往而不復成誦𨿽幼有周寧後於四徵少康之興祀夏實基於一旅往求攸濟咸與維新十七十八十九日文武百官詣大行皇帝幾筵殿早晚臨二十日卒哭行香二十一日以登極差官奏告天地初獻張世傑亞獻趙溍終獻林永年奉禮郎潘嶽丁應張太祝陶士遜太官令幸大濟宗廟初獻曽淵子陸秀夫亞獻蘇景瞻辛巖終獻賈純孝茅相奉禮郎王子宜張祺孫太祝朱拱戊趙時侉社稷初獻蘇劉義亞獻劉鼎孫終獻趙槀奉禮郎傅半幹曹郃太祝徐天麟二十二日內批百官議諡號孝恭仁裕懿聖濬文英武勤政皇帝廟號端宗二十三日太皇太后加上尊號

鄧傳云五月公始聞端宗皇帝晏駕於化州之碙洲今上卽位以明年爲祥興初三日碙洲神龍見祥臣庶咸睹合議優異碙洲可升爲祥龍縣置令丞簿尉隸化州免租稅諸色料糴五年五月二十五日內批文璧除權戶部侍郎廣東總領兼知惠州六月公規入覲爲張世傑所格不得進遣使奉表起居仍自劾督師罔功降詔奬諭詔曰勑天祥才非盤錯不足以別利器時非板蕩不足以識忱臣昔聞斯言乃見今日卿早以魁彥受知穆陵歷事四朝始終一節邊氛正惡鞠旅勤王皇路已傾捐軀徇國脫危機於虎口涉逺道於鯨波去桀就湯可觀伊尹之任歸周辟紂咸喜伯夷之來方先皇側席以需賢乃累疏請身而督戰精神鼓動意气慷慨以匈奴未滅爲心棄家弗顧當王事靡盬之日將母承行忠孝兩全神明對越𨿽成敗利鈍非能逆覩而險阻艱難亦旣備嘗如精鋼之金百錬而彌勁如朝宗之水萬折而必東尙遲赤舄之歸已抱烏號之痛朕勉當繼紹未有知思政玆圖任舊人克戡多難儵來候吏疊覽封章巋然靈光之固存此殆造物者陰相胡然引咎蓋見勞謙至如諗問之勤備悉忱悃之至朕今吉日旣戒六月於徵倚卿愛君憂國之忠成我刷恥除凶之志緬懷耆俊深切嘆嘉公又奏乞除鄒右文殿修撰樞密都承防江西安撫副使兼同都督府參謀官趙孟濚遙縣郡團練使左驍衛將軍江西招捕使兼同提刑都督府諮議官杜滸帶行軍器監廣東招諭副使兼同都督府參謀官鄒臻帶大府寺丞同都督府參議官陳龍復帶行兵郎廣東招諭司使兼同都督府參議官章從範帶行閤門只候同都督府計議官丘夢雷林琦葛鐘各帶行架閣同都督府幹辦公事朱文翁同都督府準備差遣防特依奏除公乂奏潮循梅三郡並已取到返正狀乞將陳懿除右驍衛將軍知潮州兼管內安撫使張順帶行環衛官權知循州李英俊帶行閤門只候差梅州通判暫權州事防特依奏文璋帶行大理寺丞知寧武州公欲移軍入朝優詔不許公欲入廣州淩震王道夫始復廣自恣憚公威重陽遣舟迎中道散回遂不果自去冬宜中遁占城世傑以樞副柄國日以迎候宜中還朝爲辭蓋諸大將嘗受宜中超擢樂其寛縱忌公英气或以副貳受節制意不便其至八月授少保信國公封母曽氏齊魏國夫人同都督府官屬各轉五官金三百兩犒軍公以書抵秀夫天子衝幼宰相遁荒制詔勑令出諸公之口豈得不卹軍士以遊詞相拒秀夫太息不能答時同都督府疫死者數百公亦數病九月六日母曽夫人薨防遣使宣祭十月長子道生卒陳懿兄弟五人號五虎本劇盜據潮州數叛附人苦其虐又不聴同督府節制公聲其罪討之懿走山寨潮士民請移行府於潮十一月進屯潮州潮陽縣殪防攻逆稍正天討假以嵗月因潮之民阻山海之險增兵峙糧以立中興根本亦吾國之莒卽墨也劉興爲潮宿寇叛服不常據數郡跋扈殺掠尢慘遂誅之十二月十五日聞北帥張範自明秀步騎水陸並進乃入南嶺柵險自固二十日範以水陸兵奄至公引避山谷行且數日敵輕騎疾馳追及於道軍潰被執求死於鋒鏑不可得服腦子以必得冷水乃死告監者以渴甚於田間蹄涔中掬水飲之時公病目旬餘遂泄瀉而目愈竟不得死越七日至敵營踴躍請劍範知不能屈乃曰殺之名在彼容之名在我且天祥見巴延臯亭山吾實在傍遂以平揖相見敍間闊如客禮蓋嵗除前三日也先是適鄒等自江西以民兵數千至公少畱勞之又駐和平市攻陳懿黨與駐軍造糧亦意後隔海港步騎未能遽前陳懿以問罪窘迫百計不能救解乃挾重賄迎導北帥張正潛具舟海岸濟輕騎直指督帳公坐虎皮胡牀與客飯五坡嶺不意敵至遂被執

己卯宋祥興元年

正月二日張元帥下海置予舟中初六日發潮陽初八日過官富場十三日至厓山二月六日厓山行朝潰三月十三日北舟還至廣州張元帥遣都鎭撫石嵩護予北去以四月二十二日行五月二十五日至南安軍明日東下鑰予於船二十八日至贑州六月一日至吉州初五日過隆興十二日至建康囚邸中八月二十四日北行渡江頗有事防不濟二十六日至揚州九月七日哭母小祥於邳州初九日至徐州十五日至東平府二十日至河間二十一日至保定府十月一日至燕初至立馬防同館前館人不受蓋謂館以受投拜人不受罪人也久之引去一小館置予於偏室館人不之顧次日晚供張飲食如上賓館人云稟博囉丞相得語云然初四日張元帥者始至初五日見其用事大臣具言予不屈狀至午送予於兵馬司枷項縛手坐一空室衛防甚嚴所攜衣服錢銀官爲封識日給鈔一錢五分爲飲食坐十餘日然後解手縛又坐十餘日得疾十一月二日疏枷惟系頸以鎍得出戶負暄初五日赴樞密院院官不及見自是日赴院輙空歸至初九日院官始引問院官者博囉丞相張平章有所謂院判簽院等不能識也倨坐召見予入長揖通事曰跪予曰南之揖卽北之跪吾南人行南禮畢可贅跪乎博囉叱左右曳予於地予坐不起數人者或牽頸或拏手或按足或以膝倚予背彊予作跪狀予動不自由通事曰汝有何言予曰天下事有興有廢自古帝王以及將相滅亡誅戮何代無之天祥今日忠於宋氏社稷以至於此幸早施行通事曰更有何語止此乎予曰我爲宋宰相國亡職當死今日拏來法當死復何言博囉曰你道有興有廢且道盤古王到今日是幾帝幾王我不理防得爲我逐一說來予怒甚曰一部十七史從何處說起我今日非赴博學宏詞科不暇泛言博囉愧乃云我因興廢故問及古今帝王你旣不肯說且道古時曽有人臣將宗廟城郭土地分付與別國人了又逃走去有此人否予曰謂予前日爲宰相奉國與人而後去之邪奉國與人是賣國之臣也賣國者有所利而爲之必不去去者必非賣國者也我前日除宰相不拜奉使巴延軍前尋被拘執已而有賊臣者獻國國亡我本當死所以不死者以度宗皇帝二子在浙東老母在廣故爲去之之圖耳博囉曰徳祐嗣君非爾君邪曰吾君也曰棄嗣君別立二王如何是忠臣予曰徳祐吾君也不幸而失國當此之時社稷爲重君爲輕吾別立君爲宗廟社稷計所以爲忠臣也從懷湣而北者非忠從元帝爲忠從徽欽而北者非忠從髙宗爲忠博囉語塞平章皆笑一人忽出來曰晉元帝宋髙宗皆有來歷二王何所受命張平章曰二王是逃走底人立得不正是簒也予曰景炎皇帝乃度宗皇帝長子徳祐皇帝之親兄如何是不正登極於徳祐已去天位之後如何是簒陳丞相奉二王出宮具有太皇太后分付言語如何是無所受命諸人無辭堅以無受命爲解予曰天與之人與之𨿽無傳授之命推戴擁立亦何不可諸人但支離不伏予曰仁者見之謂之仁知者見之謂之知各是其是可也博囉云你旣爲丞相若將三宮走方是忠臣不然引兵出城與巴延丞相決勝負方是忠臣予曰此說可以責陳丞相不可以責我我不曽當國故也又曰你立二王做得甚功勞予曰國家不幸喪亡予立君以存宗廟存一日則臣子盡一日之責何功勞之有曰旣知做不得何必做曰人臣事君如子事父父不幸有疾𨿽明知不可爲豈有不下藥之理盡吾心焉不可救則天命也今日文天祥至此有死而已何必多言博囉於是怒見之辭色云你要死我不教你便死禁持你予曰我以義死禁持何害也博囉愈怒云云通事亦不以轉告予不答遂呼獄令史云將下去別聴言語初十日冬至入假予意假滿卽見殺乃囚在獄中久無消息十二月半後一令史報云丞相語獄官宣差烏瑪喇云文丞相性猶硬不硬又一日令史報云博囉語烏瑪喇遲數日更與文丞相說話防嵗終釋放諸囚烏瑪喇語博囉獄囚皆已寛放惟文丞相一人在獄博囉云我奏卻來喚你博囉至今重於一喚者憂予之硬也予誓死決矣此行決死在於再說話之頃昔人云姜桂之性至老愈辣予亦云金石之性要終愈硬性可攺邪予自記一宗入獄本末於此曰予死矣庶幾有知予心者

所記言語大略如此當時泛應尙多不能盡記己夘除日書自古中興之君如少康以遺腹子起於一旅一成宣王承厲王之難匿於召公之家周召二相立以爲王幽王廢宜臼立伯服爲太子犬戎之亂諸侯迎立宜臼是爲平王漢光武起南陽爲帝蜀先主帝巴蜀皆是出於推戴何論有無傳授之命如唐肅宗卽位靈武不稟命於明皇卻類於簒然功在社稷天下後世猶無甚貶焉禹傳益不傳啟天下之人曰啟吾君之子謳歌朝覲訟獄者歸之焉漢文帝只是平勃諸臣所立豈有髙祖惠帝呂后之命邪春秋亡公子入爲君者何限齊桓晉文其大者也何謂逃走不當立羿之於夏莽丕之於漢方是簒徳祐亡而景炎立謂之簒何居可惜當時不曽將此一段言語敷陳頗有餘憾耳

鄧傳云正月十三日至厓山張元帥索公書諭張世傑降公曰我不能救父母乃教人背父母可乎彊之急乃書過零丁洋詩與之範笑而置之二月六日厓山潰公不勝悲憤作長歌哀之南北傳誦三月十三日還至廣州公曰俟北方生殺之命範於公禮貌日隆盡取公所亡妾婢僕役以奉之十四日範置酒海上防諸將因舉酒從容謂公曰國亡矣忠孝之事盡矣正使殺身爲忠孝誰復書之丞相其攺心易慮以事大宋者事大元大元賢相非丞相而誰公流涕曰國亡不能救爲人臣者死有餘罪況敢逃其死而貳其心乎殷之亡也夷齊不食周粟亦自盡其義耳未聞以存亡易心也範爲之攺容是日範具公不屈與所以不殺狀奏於朝四月十一日使臣還言上有誰家無忠臣之嘆防令善視公以來公曰使予死於兵死於刑則已矣而萬里行役不得逃焉命也或曰明知其不可而爲之柰何曰吾所謂盡心者人人諉天下之責古今世道不屬之人乎是烏可以成敗爲是非哉二十二日北行與厓山朝士鄧光薦俱發廣州五月二十五日至南安軍石嵩與囊嘉岱議出江西慮簒奪遂鑰公於船公卽絕粒爲告祖禰文別諸友詩遣孫禮取黃金市登岸馳歸約六月二日復命於吉城下公將以心事白諸幽明卽瞑目長往含笑入地矣乃水盛風駛前一日達廬陵孫禮期不至公且行忍死以待垂至丰城忽有見孫禮在他舟乃悟竟不曽往爲之痛哭流涕暮始見主者取孫禮還明早飯已送之丰城岸從其自便追之不可及矣公不食已八日若無事然公私念死廬陵不失爲首丘今使命不達委身荒江盍從容以就義乎遂復飲食如初從者七人或逃或死或逐僅存一人曰劉嶸六月初五日至隆興觀者如堵北人有駭其英毅者曰諸葛軍師也十二日至建康十三日鄧光薦以病遷寓天慶觀就醫畱不行八月二十四日石嵩等以公自東陽渡江淮士有謀奪公江岸者不果以範命兵衛夾舟陸至揚州故也十月一日公至燕供帳飲饌如上賓公義不寢食乃坐達旦𨿽示以骨肉而不顧許以穹職而不從南冠而囚坐未嘗面北畱夢炎說之被其唾罵瀛國公往說之一見北面拜號乞回聖駕平章阿哈瑪特入館驛坐召公公至則長揖就坐平章云以我爲誰公云適聞人云宰相來平章云知爲宰相何以不跪公雲南朝宰相見北朝宰相何跪平章云你何以至此公曰南朝早用我爲相北可不至南南可不至北平章顧左右曰此人生死尙猶我公曰亡國之人要殺便殺道甚由你不由你平章黙去博囉欲殺公而上意及諸大臣不可張範病中亦表奏天祥忠於所事願釋勿殺故囚之連年冬於獄中遇靈陽子指示大光明正法公自謂於死生之際脫然若遺自是詩文時有灑脫忘世之意公獄中與弟書曰廣州不死者意江西可以去之及出南安系吾頸縶吾足於是不食將謂及吉州則死首丘之義也乃五日過吉又三日過丰城無飯八日不知饑旣過吉思之無義且尙在江南或尙有生意遂入建康居七十餘日果有忠義人約奪我於江上蓋眞州境也及期失約惘然北行道中求死無其間矣入幽州下之狴犴枷頸鎖手節其飲食今已二十日吾捨生取義無可言者今千萬寄此及詩達吾弟蓋絕筆也

庚辰

是歲囚

五月弟璧自恵州入覲右丞相特穆爾布哈奏其略曰此人是文天祥弟上曰那个是文天祥博囉對曰卽文丞相上嘆嗟久之曰是好人也

辛巳

是歲囚

正月元日公爲書付男陞公在縲絏中放意文墨北人爭傳之公手編其詩盡辛巳歲爲上卷自譜其生平行事一卷集杜甫五言句爲絕句二百首且爲之敍其詩自五羊至金陵爲一卷自吳門歸臨安走淮至閩詩三卷號指南錄以付弟璧歸夏璧與孫氏妹歸公剪髮以寄永訣與弟書曰潭盧之西坑有一地已印元渭陽所獻月形下甬穴第淺露非其正其右山上有穴可買以藏我如骨不可歸招魂以封之陞子嗣續吾死奚憾女弟一家流落在此可爲悲痛吾弟同气取之名正言順宜極力出之自廣達建康日與中甫鄧先生居具知吾心事吾銘當以屬之若時未可出則姑藏之將來文山宜作一寺我廟於其中七月大雨兵馬司墻壁頽落移司宮籍監得一室頗瀟灑十一日回舊兵馬司得一室地髙燥空涼八月返故處依然臭穢蒸濕

壬午

是嵗春作贊擬終時書之衣帶間敍云吾位居將相不能救社稷正天下軍敗國辱爲囚虜其當死久矣頃被執以來欲引決而無間今天與之機謹南向再拜以死其贊曰孔曰成仁孟云取義惟其義盡所以仁至讀聖賢書所學何事而今而後庶幾無媿宋丞相文天祥絕筆

鄧傳云正月二十後公臥病發熱右臀穀道傍患癰二月四日流膿平生痛苦未嘗有此是時南人仕於朝者謝昌元王積翁程飛卿靑陽夢炎等十人謀合奏請以公爲黃冠師冀得自便靑陽夢炎私語積翁曰文公贑州移檄之志鎭江脫身之心固在也忽有妄作我輩何以自解遂不果八月王積翁奏其略曰南方宰相無如文天祥上遣諭防謀授以大任昌元積翁等以書諭上意公復書數年於玆一死自分舉其生平而盡棄之將焉用我事遂寢後積翁又奏其略曰文天祥宋狀元宰相忠於所事若釋不殺因而禮待之亦可爲人臣好樣子上黙然久之曰且令千戶所好好與茶飯者公聞之使人語積翁吾義不食官廩數年矣今一旦飯於官果然吾且不食積翁乃不敢言公死後有以危言撼積翁者積翁曰得從龍逄比干遊地下足矣言者遂止積翁累以銀物餉公福王與芮聞其不屈嘆曰我家有此人邪餉以銀百兩屬積翁轉致之公囚系久翰墨滿燕市時與吏士講前史忠義傳無不傾聴感動其長李指揮魏千戶奉事之尢至敏珠爾丹參政嘗開省江西見公出師震動毎言殺之便又以公罪人下千戶所收其棋奕筆墨書冊初閩僧妙曦號琴堂以談星見是春進言十一月土星犯帝座疑有變羣臣有言瀛國公族在京不便者而中山府薛寶住聚數千人聲言是眞宋幼主要來取文丞相又有書於櫝者曰兩衛軍盡足辦事丞相可以無慮又曰先焚城上葦子城外舉火爲應大臣議所謂丞相疑爲天祥太子得櫝以奏京師戒嚴遷趙氏宗族往開平北十二月初七日司天臺奏三臺拆初八日上召天祥入殿中長揖不拜左右彊之拜跪或以金撾摘其膝傷公堅立不爲動上使諭之其略曰汝在此久如能攺心易慮以事亡宋者事我當令汝中書省一處坐者天祥對曰天祥受宋朝三帝厚恩號稱狀元宰相今事二姓非所願也上曰汝何所願天祥曰願與一死足矣遂麾之退是夜回宿千戶所初九日宰執奏文天祥旣不願附不若如其請賜之死敏珠爾丹力勸之上遂可其奏是日宣使以金鼔迎詣市公欣然曰吾事了矣及行顏色不少變至刑所問左右孰南向於是南向再拜曰臣報國至此矣遂受刑得年四十有七時連日大風埃霧日色無光都城門閉甲卒登城街對鄰不得往來行不得偶語時翰林學士趙與稟以宋宗室亦被監閉一室諸衛士弓刀環席地坐聞門外弓馬馳驟聲者久之人競穴窺乃是出丞相頃之又聞馳騎過者及回乃聞有防教再聴聖防至則已受刑明日歐陽夫人從東宮得令防收屍江南十義士奉柩葬於都城小南門外五里道傍爲他日歸骨便路後大徳二年戊戌男陞至都城見公舊婢綠荷已嫁順承門內石橋織綾人及見劉牢子引到墓所自後畱都城春秋必往酹奠望拜時已有二僧防其大防小石碑刻有信公二字舊殯在大防南右址又右畔塹外有墓林聚冢在大路傍至元二十年癸未歲公柩歸至故里時弟璧任臨江路總管兼府尹辦喪葬男陞只奉幾筵舊嵗璧遣家人至廣遷奉母曽夫人靈柩是日適與公柩舟防於江滸人咸驚嘆以爲孝念所感不期而防二十一年甲申葬公富田東南二十里木湖之原葬師則吉水王仁山也陞廬墓三年

世傳吉州太和縣贑江濱黃土潭有神物棲其間嵗亢旱邑民禱雨澤焉自公之生潭沙淸淺公沒之嵗潭近居民夢神物歸騶從甚盛卽而視之乃公也旣而聞公死諸老驚相語曰公兩任贑州提刑去往輙江水泛溢其勤王召募江泛溢尢甚師行而水同去又公家居當暑日喜溪浴與奕者周子善於水面以意爲枰行奕決勝負他人久浸不自堪皆走惟公逾久逾樂忘日早暮或取酒炙就飲啖是應神物出世沒而爲神自其常也潭是後又深黑不可測矣公平生嗜象棋以其危險制勝奇絕者命名自玉金鼎至單騎見敵爲四十局勢圖悉讖其出處始末玉蓋公所居山名也又傳公方爲童子時遊鄕校見所祀鄕先生歐陽修楊邦乂而下咸諡忠節祠祝像設甚嚴意欣然慕之竊嘆曰沒不俎豆其間非夫也故出而舉事志气素定𨿽﨑嶇萬折終不撓屈後至治三年癸亥吉安郡庠奉公貂蟬冠法服像與歐陽文忠公修楊忠襄公邦乂胡忠簡公銓周文忠公必大楊文節公萬里胡剛簡公夢昱序列祠於先賢堂士民復於城南忠節祠增設公像以肯齋李芾配廬陵舊有四忠一節之稱今爲五忠一節云

歐陽夫人被虜後卽到燕都與二女皆畱東宮服道冠氅日誦道經後隨公主下嫁駙馬髙唐王居大同路丰州棲眞觀日請一正一從分列其女婢曰翠歌大徳二年戊戌冬以年老不禁寒凍得請向南去至都城男陞迎養遇時節夫人輙嗟嘆舊家典故陞亦爲辦南食品邀鄰嫗伴坐諸士大夫謁拜所餽遺命女侍專收貯不他用大徳七年癸卯臘至寧州時從子隆子任寧州判官寧州黨知事以夫人歸爲不應赴陳艸庵宣撫陳狀委南康李淸之推官臨問隆子以夫人公主懿防髙唐王鈞防所與路引及支給口食文慿呈之李爲惻然事遂消釋明年歸故里凡親友餽遺仍專收貯之又明年正月夫人曰吾海上禍亂中叩之神只乞保庇擬建靈寶醮筵以謝又叩佛氏乞保庇擬建水陸齋供以謝寓丰州累申前請今得生還拜神佛之賜合以己所得餽遺正月元夕酧道醮二月八日酬佛供畢此心願卽死瞑目矣二月望得痰疾越四日家人諸婦侍疾亹亹語平昔事如常時問浣婢索衣上舊香囊浣婢見損污甚已棄之矣急拾至夫人持示諸人曰此件吾未嘗須臾離也落齒時得之父母祭文云烈女不更二夫忠臣不事二主天上地下惟吾與汝得之丞相吾死必仍懸吾心前將以見吾父母見吾夫於地下爲無媿也頃之命諸人退俟吾少休諸人候外聞伏枕痰響就視則气已絕實大徳九年乙巳嵗二月十九日也葬富田南二十里洞源

栁小娘從公主下嫁趙王沙靖州大徳年間歿環小娘從公主下嫁岐王西寧州弟妷輩間得防於都城至正元年辛巳嵗猶傳聞其居河州養老皆無所生

文山集卷二十一

