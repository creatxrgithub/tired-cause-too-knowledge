

欽定四庫全書

集部六

靑谿漫稿目錄

別集類六【明】

卷一

賦

辭

樂府

卷二

七言古詩

卷三

五言律詩

五言長律

六言律詩

卷四

七言律詩

卷五

七言律詩

卷六

七言律詩

卷七

七言律詩

卷八

七言律詩

七言長律

卷九

五言絕句

七言絕句

詩餘

致語

卷十

經筵講章

卷十一

奏議

卷十二

奏議

卷十三

奏議

卷十四

奏議

卷十五

頌

表

贊

箴銘

卷十六

記

卷十七

序

卷十八

序

卷十九

序

卷二十

書

說

題跋

策問

卷二十一

碑

神道碑

卷二十二

墓表

墓志銘

卷二十三

墓志銘

卷二十四

傳

哀辭

誄

祭文

臣等謹案靑谿漫稿二十四卷明倪嶽撰嶽字舜咨由錢唐徙上元中天順甲申進士歷官吏部尙書贈少保諡文毅事迹具明史本傳嶽父謙官至南京禮部尙書明代父子入翰林俱有文集傳世者自謙嶽始嶽敏而好學居官不徇名譽銓政平允與王恕彭韶等俱爲孝宗時名臣史稱其爲禮部長貳時禮文制度率待嶽而決論事未嘗茍同前後陳請百餘事軍國獘政剔抉無遺疏出人多傳錄之今集中疏議共五十九篇與所謂百餘事者不合疑刋集時已有所刪擇然如正祀典陳災異及論西北用兵諸奏皆建白之最大者已具在其中所言簡切明達得告君之體頗有北宋諸賢奏議遺風他文亦浩瀚流轉而不屑爲追章琢句之習蓋當時正人在位爲明治極盛之時故嶽𨿽不以文名而乘時發抒類皆經世有本之言如布帛菽粟之能切於日用亦可知文章之闗乎气運矣乾隆四十三年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

靑谿漫稿卷一

明倪嶽撰

賦

楨陵雪霽賦【天順辛巳】

楨陵之爲地乃宣平之故疆居帝京之北鄙當朔漠之中央爲十九衛之都會羌百萬姓之保障池之深兮削數仭之峻岸城之堅兮連萬雉於髙岡實國家之藩屏邊陲之禁防者也予親罹患遠謫於斯嵗月云邁裘葛兩移逝冉冉其秋候屆烈烈之冬期顓帝主令元防布威日𨿽可愛寒則已祁惟十月之載廿正小雪之應時訝滕神之一駕俄濃云之四垂風聲颯兮凜冽日色慘兮蔽虧天地復混沌之始乾坤張醖釀之機犬吠於戶雞棲於塒是則天時之向暮而雪意之先施者也頃之云旣同風始息一白呈祥六花如席玊龍敗而飛鱗鹽虎臥而畱迹光揺揺兮撲簾而下聲簌簌兮緣堦以積萬里飛璚頃刻盈尺予方擁布裯以髙眠覺天地之爲窄旣而鐘聲遠度云影漸開驚譙角之一奏俄旭日之東來旣晴景之可愛仍吟興之滿懷於是登鎭朔之樓俯淩雲之檻驚萬物之不緇縱六合於一覽以言其遠也則洋河東逝白虹逶迆燕然南峙玊防參差望飛狐之口兮眇琳瑯之委籍顧長城之壘兮積琬琰之崔嵬雲中居其西兮皎白雲之縹緲龍門居其東兮粲素練之離披以言其近也則粉堞櫛比而有耀鴛瓦鱗次而生妍銀爲城兮辟重門以若璧玊爲道兮夾萬井而如是以三農鼓舞於窮櫩之下莫不占其爲大有之年也嗚呼是胡爲乎然哉蓋是雪之降旣當小雪之節且値臘前之后土以之而潤澤宿麥因之而暢茂蝗種滅兮誅遺育於泉壤民疫蠲兮獲生全於宇宙衣食遂於飽暖田疇易於耕耨則夫是雪以時而降得非佳瑞自天而授者乎然而撫玩旣久寒威轉惡盻旅捨以來歸慨朔風之如割遂呼肴命酒舉觴獨酌圍紅鑪擁厚貉俯仰無拘襟懷恢廓睹丰年之有徵心烏得而不樂哉酒旣酣乃捧腹而爲之歌曰楨陵兮邊城羽檄停兮時升平丰年呈瑞兮達旦而晴諒聖徳之所致兮非一言之可名

耕借田賦【二月十六日內閣試題】

臣聞籍者蹈籍也人君躬蹈於田也或曰借者借也借人力以終之者也蓋人君事神明勸農務禮之不可缺者焉粵昉於周有典有則然弄於漢昭廢於晉恵禮其紊矣開元肆赦端拱錫爵禮其瀆矣爰稽舊章夫何足取之肆惟聖皇以卽位之明年攺元成化采春分之令辰舉耕借之大禮誠有以超往古而軼成周者也臣叨職明時躬逢盛美望朱紘之光聽鑾輅之音𨿽無雅頌之才以繼載芟良耜之作然宣鴻勛推明效竊有志焉謹拜手稽首而獻賦賦曰

欽惟皇明受天休命我髙祖乃禦神龍而奮飛感民心之丕應揮天戈而九鼎歸一戎衣而四海定於是創制立法敍禮和樂廼輯民生廼求民瘼式命耆宿朝以望朔天顏俯臨誨諭諄恪念無逸稼穡之囏考周禮天官之制而耕借之禮所由以作也欽若太宗宣光重離拯頽綱以復振撫皇運以雍熈穡事惟重憲章是稽昭皇章皇善繼於玆英宗當天務農不遺亦有事於千畆嘗輟勤於萬幾迨我聖皇紹統率舊不愆鴻恩滲漉海隅覃延大明重熈成化紀元王正之吉禮崇祀天乃追五朝之著令開千畝之借田維時仲春土膏脈起東作方興宜事疆理帝乃禦前殿頒睿防將順時以勸耕舉先農之祀禮先朝致齋省心潔己於是冬官撰播殖之器則維耒維耜其制孔嘉維朱其柄維金其牙烜赫巧麗流耀生華錦衣列鹵簿之駕則越象重寶宛馬玊輅羽旄連空旌旗拂露飛蓋方圓執戈上下肆繽紛而雜防備乘輿之服禦維彼圉官耕犢謹飼角端領厚首巨形魁飽以芻粒絡以靑絲俟當舉趾驅焉以隨若乃師旅列衛都門戒嚴萬騎駢駐兵矛利銛京師警肅聳乎具瞻是日也雞鳴告晨尙衣盛服免視朝於百辟迎扶桑之朝旭帝乃出宮時暄景淑於是駕蒼龍遵皇衢士女快覩臣工奔趨貔貅雷動而方駟驊驑魚麗而前驅和鸞鏘鳴劍佩陸離亦曰至止維田之墟駐皇轡以歷覽睠畎畆之有制溝洫決乎四同疆埸連乎無際町塍棊布原隰鱗次甫縱觀之方周俄陳滌之已備觀夫巍巍靑壇築之東方奠祼旣列執事雁行帝乃禦衮冕鏗珩璜秉圭璧將幣筐以享以祀維牛維羊精誠通乎防防雅樂奏乎洋洋兾先農之歆格祈我田之旣臧神曰不畱雍徹以退帝降靈壇乃撫禦耒紺轅旣駕黃縚斯委靑原俶載沃壤維融司農陳靑箱內宰奉稑穜民耆相犁以先邁司徒執筞而後從乃舉玊趾乃披防茸澤澤其耕南畝之中我疆我理必親必躬展盛禮於三推效勞役於九農𨿽禮官之告止羌千畝之願終載登於門於焉以憇侏儒效能乃陳百戲同斯樂於臣民召至和於天地爾其三公肅事九卿駿奔庶士禦事進趨惟勤而五推九推之禮於是乎行焉庶民子來喜色忻忻樂於趨事荷鍤成云而終畆之績於是乎成焉羣臣輟耕帝心垂眷乃臨齊宮勞之以宴良醖瀉乎黃封大官供乎玊膳陳振鷺之萬舞奏鈞天之九變歌在鎬之豈樂申旣醉之祝願禮成宴罷鳳駕回鑾彌文闊典千古幸瞻其盛徳大業實所以立生民之命而騰萬姓之歡者也若乃黍稷彧彧丰年穰穰是割是獲乃積乃倉精糳於以供粢盛芻槁於以餉犧牛或奉天地之獻享或備宗廟之烝嘗肆昭假於上下惟降福之皇皇綿子孫於不替延聖壽於無疆臣嘗聞之周之立國本之於農后稷粒生民以開基公劉篤前烈而纘功文王九一行於岐丰武王有借諸侯朝宗成康繼立越在幼沖方作詩以深勅重嗟嗟於臣工駿發爾私噫嘻勉終四夷賓服海內時雍藹泰和之盛治致比屋之可封於惟聖朝與周方駕列聖相傳一徳流化帝初嗣服首務躬稼抑工商之末業興農作於防防於戲盛矣哉嗟夫五禮之事惟祭爲大用已力於勤勞薦神明以馣馤固有以昭孝誠致明賚矣然而萬民以勸稼穯是親棄末反本法於一人則田無閒曠之地國無遊惰之民帛戔戔以在笥粟陳陳而相因由是衣食之計足亷恥之心生風俗由之而歸厚禮義於焉而聿興會極歸極蕩蕩平平民日懷於遠法治益臻於措刑若乃葉气融液蒸爲休祥景星耀而泰階平玊燭調而卿雲光麒麟遊於郊藪阿閣巢乎鳳凰器車在山醴泉可觴則億萬斯年臣有以知皇圖之固如日升而月恆帝歷之綿同地久而天長者矣復系之以辭曰帝乘六龍以禦天兮協風回春農祥躔兮瞻彼南郊開借田兮順動法豫時行應干兮靑壇致祀舉趾長阡兮耒耜云釋廻旌郊廛兮粢盛有備致孝防兮穡事用勸作黎元兮春生八荒大有年兮化行民勤力本專兮俗用丕變道平平兮載芟作頌播詩篇兮巍巍赫赫百世其傳兮

炎暑賦【內閣試】

作噩之嵗六月旣望余退自公朝假憇玊堂有客從余而登焉余乃喟然嘆曰皇天平分四時兮夏隆赫而當陽時生育以長養將旣阜而旣昌羌振威以肆虐物胥焉而用傷揆薫熇之所由知孰司其崇綱炎帝降兮乘離紛巍巍兮執衡前燭龍使先驅兮後熒惑使從行【葉】羲和攬轡以雜進兮驂回祿與畢方火旗獵獵以當空兮傘熖熖以髙張獨丹烏彌節而後殿兮白日之彌長使丰隆屏气而不得伸兮何飛亷之顚狂飛塵隘土井泉竭縮鱗捲鬛蛟龍藏沙石兮銷鑠艸木兮枯黃山延燌【焚】以凝煙兮水洶湧其如湯盡六合以爲鑪兮豈獨炎乎昆岡委借乎殷紫兼蕪穢之紅芳詬絺綌以爲重兮豈天時而不當揮霜紈而脫余腕兮何仁風之可揚緬河朔之嘉會兮思解釋乎冠裳拊煩襟而太息兮汗汨汨以翻漿晝旣蒸炊之如甑兮夜復蚊蚋之在房顧何以寧吾軀兮謇餘熱乎中腸吾將東浮於滄海兮棹溟渤而擊空明【葉】嗟扶桑爲日之出兮更酷烈而無所藏吾將登昆侖之絕頂兮窮天上之銀潢折玊井之蓮葉以爲舟兮駕淸風於一航恨不得假羽翰於兩腋倐忽舉身而西翔顧南溟之可泛兮又瘴毒之匪常鳶跕跕以下視兮援溘死以流亡吾聞陰山積冰之可鑿兮步餘馬於北荒何地皮防烈凍防渴鬼方暍死空邊疆東西南北皆不可以往兮禹方之廣徒茫茫夫維木天之爽塏兮寔冠絕乎帝鄕崇垣繚以兮長河繞以汪洋比萬乘之武庫兮靣萬雉之宮墻花雜樹之百卉兮槐周植以千章布佳防於館閣兮含笑語之微涼亶炎暑之去避兮豈康娯而自忘曲肱枕以髙臥兮渺夢揖乎羲皇顧此之可樂兮又何必遠遁而奔忙快矣哉客之適兮又孰知余樂之未央客起而正色曰是非余之所知也夫陽極而暑炎矣皇天道之孔昭故曰萬物並生於天地豈余身之獨遭任寒暑之自然兮成嵗功而不勞【歐陽公暑賦】而子亦物耳胡病此而呶呶且天下食力者眾豈盡閒逸如吾曹彼菑畬之田父兮冒烈日之熬熬挽泉流以下灌兮聲密連乎桔橰手耒耜而戴笠兮肆藨蓘以立苗幾垂气而不蘇兮又奚啻爆熇而灼或牽牛以服賈兮睠徵途之迢迢旣壤之若燎兮又逆旅之無聊方駕言以行邁兮曾不計夫銷骨而流膏若乃邊關戍卒稱幹立旄夕枕藉乎金革兮朝並驅乎兩峱想敵夫王之愾兮而擬絕乎天驕日擾擾而不得息兮徒哀鳴以謷謷嗟露處之鬱蒸兮益心曲之如燒彼秉忠以圖報兮𨿽炎暑其亦何逃予徒食祿亦何補兮重淸職之逍遙捨民困之弗卹兮而欲據此以自豪余肅然而興愕然而駭顧無詞於復客乃作歌以自解歌曰維時長夏兮極炎暑人之靡寧兮汗如雨嗟余鬱鬱兮困不蘇仰捫皇天兮獨號呼南薫一奏兮發幽韻阜民之財兮解民慍天心聿昭兮聖躬勞四輔弼成兮勤爕調亢陽隠伏兮鮮颷鼓淸音均溥兮徧寰宇功及物兮祥氛淸陰陽循環兮以常行余竊職以何爲兮惟詠歌乎升平

辭

望雪辭【內閣試題】

夫何雨雪之愆期兮羌有失於天職云何爲兮不同霰何爲兮不集悵仰天而馳望極餘懷之郁悒風不凜兮淒其气不嚴兮烈栗何顓頊之不亷兮奪彼陽春之煦日煦日兮融融念匪春兮伊冬睠連云兮宿麥及在地之遺螽茍一雪兮有靳曷由致兮年丰年不順成兮曷怙札瘥多兮沴气布步璿衡以推測求蒼天之何故天漠漠兮莽無垠目渺渺兮徒傷神嗟三農之渴想何滕六之不仁冬之日兮苦短節序邁兮非緩恨不得起逝波於銀潢煩此天孫之一剪天與民兮情自符徳潛感兮非我誣況嵗臘兮尙遠更聖皇之馭圖將天心兮上格驅丰隆兮命風伯霏繽紛兮素英大雪降兮三白跂予兮望之盡六合兮登春熈承上天之嘉惠皆吾皇之恩私

白雲辭

寅友謝先生鳴治謂余曰鄕人趙廷時讀書好古善吟詠居樂淸海濱其地曰花塢花塢之山自雁山延迆而至海岸東行杳然如入無人之境因扁其居曰白雲深處且稱其頗好知音非艸艸者要余爲白雲之辭以發其山中之趣遂爲之作短辭三疉塡其捲尾云

白雲兮英英渺雁山兮深谷顧縈紆兮芳林忽舒徐兮前麓聊棲遲兮終嵗何髙軒兮華屋列圖書兮壺觴日吟嘯兮相屬謇山中兮樂只望羙人兮幽獨

白雲兮悠悠睠花塢兮少畱時逍遙兮采芝羌窈窕兮經丘獨行無友兮吾將安求出與云俱兮歸與雲遊鳥交交兮鹿呦呦原可田兮水可以舟謇山中兮樂只望羙人兮獨幽

白雲兮翩翩海之湄兮山之巓煮溪中兮白石酌屋上兮淸泉嗟淸時兮嘉遁信夫君兮獨賢紛華俗兮超忽維白雲兮周旋謇山中兮樂只望羙人兮悠然

忠愛廟迎送神曲

福汀忠愛廟在郡東龍山之麓祀故推官謝侯汀以正統己巳有冦賊之擾侯極力捍禦又原其脇從者縱遣之因卒於軍中民思其徳爲請於朝立廟祀之其子翰林學士大韶求詩以祀爲作迎送神曲

南風來兮汀水波蒼龍伏兮郁嵯峨簫鼓喧兮廟門啟伺吾侯兮山之阿孔蓋張兮振翠珂旌斾遝兮軒從都侯治汀兮政不頗犴狴淸兮布陽和汀民擾兮侯荷戈活汀民兮侯功多報功有祀兮頌徳有歌願終惠兮永矢弗他

靑山隠兮龍欲翔汀谿澄兮南風涼幸侯至兮設侯牀蕙殽蒸兮薦椒漿侯神遊兮橫八荒民徳侯兮何時忘侯之生兮嶽降祥享汀祀兮紛洋洋侯有子兮步玊堂握文魁兮挾天章侯之來兮時雨暘侯之去兮降福穰云軿遠兮不可望願終惠兮傳無疆

瀛洲別意送賓之

賓之旣得請南歸諸友咸出祖東郊而惜別之意形之詩聲者甚富餘不揣聊述短詞歌以侑觴深愧其辭之拙也

春風起兮潞水彌彌蘭棹發兮揚桂旗悵羙人兮懷歸往送之兮水之湄云娟娟兮連延栁嫋嫋兮蔫綿望羙人兮髙翔防余馬兮空還君山兮靑靑下中流兮溯洞庭君歸來兮故國撫楸梧兮嬰情我思君兮悠悠閶闔開兮倚淸秋承後皇兮嘉惠君之來兮不可以淹畱

樂府

中秋大雨無月作嫦娥怨時會陳師召宅

憶自奔歸月宮裏來往東西若流水崖前丹桂千度花海底魚龍幾回死年年獨守廣寒宮玊殿瓊樓相映空羙人悠悠懷永夕孤影眇眇臨悲風泣血號天目欲瞽丰隆磔云送寒雨淨洗鉛華入素秋始覺孀居心轉苦瑣聽雨度寒宵擬借芳樽酬寂寥空慚偸得長生藥此日淸魂誰爲招

元宵會吳鼎儀宅分得將進酒

將進酒黃金杯東風揺蕩春葳防淸宵對此燈燭輝明月皎皎當中閨將進酒夜未央日月逝矣嗟流光年時感此雨雪狂羙景不及今晨良將進酒一再行醉來爾汝俱忘形交分藹若弟與兄豈直傾蓋論平生將進酒伐木詩倚歌而和心孔夷我𨿽不飲彊倒巵永懷白首同襟期將進酒君莫辭

五言古詩

題竹石

湘江不可渡披圖開我心萬玊倚晴碧彷佛湘山陰淸商聳毛髮蒼雪何蕭森霜寒白石瘦林迥靑煙深危梢拂層巘遠黛迷孤岑泠泠發天籟悠悠引鸞音幽貞良足娯宻防還相臨懷哉冰雪沍挺挺紛難侵佳境渺在望何當遂招尋臨風意無限因之感微吟

晴檐鬭鵲

晴日煦而麗修檐下輕風維鵲肆摶擊上下虛庭中奮然各賈勇喧啾若爭雄一或寂垂翅奔敗潛無蹤一或奮翼起气勢摩蒼穹得失果何在角力徒自憃微物尙知競人心將焉窮覽之增餘悲回首雲天空

題蘭四首寄浦城故人潘醫學廷瑞

猗蘭在空谷蕭蕭泛幽香白石與偕處翠篠時在傍寂寞意不失塵俗已相忘但惜無人知徒然負孤芳猗蘭在空谷幽人時采之采之結爲佩將以遺所思楚水有餘波湘累有深辭孤貞諒自保白首以爲期猗蘭在空谷托根窅以深羣然伍眾艸水石自蕭森宣尼旣雲遠千載無知音臨風發長嘯聊以動微吟猗蘭在空谷葳防粲玊芳對此懷故人然天一方安得遠相過擊枻下沅湘嵗寒結深契遺余防鳴璫

上巳會尙質宅時雨雪交集得日字

四時有更謝逝者一已疾冉冉暮春至和風轉陽律感子共寮寀歡會聊暇日宿雨朝未休途潦莽四溢躊躇立前庭恐玆節序失駕言防駑馬西瞻子云室髙樓廠云漢良朋三與七逍遙綜壺奕談笑散書帙勝負誰爲謀詼諧不可詰舉爵長檐下移榻更促膝酒酣气益防凴闌撫吟筆西山涵暮景峯嶂眇卒東園桃李花繁華互防宻四顧蕩心胸黙黙意已悉山陰極淸賞遠駕亦超軼幽鳥林外歸新月雲間出頽然忽復醉觴詠信非一攜手各辭去娯樂難具述顧玆交分情豈云甘縱逸朝陽倚桐樹可以成琴瑟茍無朴斵勞終爲負嘉質人生俯仰間飄忽等郵馹緬懷用世心劬勞那足卹但惜千載前古道有彀率壯志共相勉老矣徒喞喞

題鮮於囦學士遺墨

皇頡久不作史籕亦已塵古學旣凋喪古制遂沈湮文繁世愈降作者日維新春蛇復秋蚓萎薾何足珍有羙囦學士運筆如有神翰墨盈海內聲華重儒紳悠悠百年後繼之更何人開卷撫遺迹黯然忽悲辛商惇與周鼎此器誰爲陳圖書道如在會見風俗淳

冬至會彭敷五宅詠史分得余忠宣

米田將北轅元祚日以衰豺虎忽遘患江淮遂紛披偉哉靑陽公毅然振蕃維孤城扼勍敵白日蔽旌麾小大數百戰徵袍血淋漓豈論天道還矢死志靡移援絕城亦陷長號赴淸漪妻子及賓客矢心相追隨亦有帳下士隕首甘如飴憶昔勤武備猶能事文詞轅門罷攻守朝夕談書詩遂使忠義心不以喪亂移江水嗚咽流幽魂渺何之至今舒州城獨有忠節祠

答李賔之見寄

結客少年塲詡詡日追逐如何伐木詩雅韻竟難續緬懷金石交仰止聖賢躅直諒資麗澤燕辟承恥辱所以善道之詎云惜忠告吾生已壯齒沈尙幽谷譬之百疾攻良藥久未服端居發深省愴然抱慚恧昨感吾子言一一道衷曲豈同心背負甘爲手翻覆膏肓托砭箴茅塞借鉏劚願言堅此盟吾志當共朂

愚軒爲髙都憲【時沈侍禦來致意】

客從江南來遺我愚公書盛徳每韜晦深藏匪中虛知巧紛以屏直行恥乖紆永懷心齋人雅志遵聖途黙識諒亦早允踐乃良圖願起九原下執鞭與爲徒寥寥千古意此道今何如

挽楊茂都閫

神劍出歐冶勁利久超羣葳防百寶裝錯落七星文倚天發寒采鳴匣袪妖氛一動蛟龍驚再鼓霄漢分往隨明主用累累建奇勛一朝隨變化髙飛入靑雲遂令千載下獨有名相聞長歌撫遺迹佇立悲斜曛神物渺何許嗟哉楊將軍

效古意一首與王遜之秀才謝答誨言兼致別意

故人北方來贈我錦繡段繚繞芝蘭光防葳華采爛豈獨佩服佳亦足奉娯玩我欲裁爲裳衣冠並煇煥踟躕下刀尺割裂畏譏彈借以紫雲綃置之靑玊案珍重不敢狎日夕起深憚感此無以報執別倚增嘆髙情托金石雅誼薄雲漢所以十年心不假一詞贊徵車難久畱摶沙聚而散忠告日已疏叢責詎能逭及時期努力敢以污淸貫臨岐意無窮引領令人惋

警庵

聖警日以新賢警日以省動警泛應時靜警獨知境好惡警沈溺取予警偏秉言行警而飭衣冠警斯整人生貴警厲弗警欲易逞詎云警其外能警心廼靖惟修知警者箴警心耿耿我勒警庵銘朝夕眎爲警

送劉都閫景昌西徵

桓桓羆虎羣見此劉將軍敢戰眾莫敵勇力時所聞從徵二十載巍然樹髙勲腰間千金劍手中七星文摩挲冰雪寒揮攉曰月昏攜之向西極願言靜妖氛遠渉靑海波近躡玊關云壯遊方在玆破敵何足云

古意一首送曲阜三氏學錄公璜赴任

客從孔林來遺我楷木杖云文紆欲騰虯髯迄相向重是聖門物操執不敢放平生借扶持履險若夷曠我聞植根地枝葉紛以暢磅礡千載余挺抜層霄上小用豈其宜斤斧來俗匠疇能事栽培但恐日凋喪成材古云難珍防夙所尙懷哉孔公璜道遠不及訪微言願有托臨風重怊悵

和傅曰川止酒

止酒之章深愜鄙懷不獨仰知吾兄自重之意而愚子亦得以奉爲明戒其益非淺淺矣苐恐不能以卒止其亦止其太甚可乎用是次韻二章一以導吾兄之飲一以戒不肖之飲髙明諒之

淵明性嗜酒未必因詩止傳君病痰熱乃在深冬裏酒豈爲君患自責固君子昨過髙坡寓已報勿藥喜東風暢春和正及病新起捲冊未忘倦尊罍尙可理茍非沈湎失數酌亦由已醒然坐終日於君亦迂矣朝下北門直竚望西江涘客中且爲樂誰能閱千祀

流水本無窮遇坎亦須止人非江海量獨事深桮裏昨奉止酒詩雅意謝吾子麗澤久相資新惠尢可喜麯蘗豈佳味百疾所由起調攝偶違和累匕未能理君懲覆車余惓惓惟悔已我感同心言箴戒亦明矣無爲嗜觴酌泛濫無涯涘酒經有明訓百拜惟賓祀

雲松髙隠圖爲淸江鄒彥和賦

靑松郁成林上與浮雲連云來松漠漠云去松娟娟苓珀下深固雨露通重兩意忽有合相托成千年不謂雲松交轉增丘壑妍淸江有幽士志隱耽林泉巢云臥松頂手拂靑山巓芳陰日已遠雅操日已堅空對髙隱圖載賦雲松篇

題鮑栗之同知江山無際捲

渺渺天東南中與一綫侔上出岷峨根下合瀛海流乾坤幾今古日月爭沈浮沆漭巫峽春汨沒匡廬秋金山有遺剎漢陽多髙樓平生丈夫志雅慕子長遊披圖興無際擬溯靑谿舟遲回不可往望望雙飛鷗

蘇武牧羊圖爲劉閣老祐之

子卿重遠使武皇侈邊功如何常勝徒竊搆單於中身拘志弗移抱節甘長終牧羝豈望乳聊以安其窮迢迢北海上終見南飛鴻廿年歸絕域千古憐孤忠麒麟耿遺像丹靑照旻穹翻嗟茂陵樹落日生悲風

讀晦翁詩有感輒次其韻

六月十日晨興盥櫛之暇忽憶人言走筆述志疾讀一過爲之快然不知識者以爲何如耳

望望逋仙梅眷眷陶令菊空懷杞人憂寧論賈生哭寸心能幾何百事日相觸遁迹豈不嘉靦顏良自辱君恩浩難酬身計老始足靑雲謝榮途白駒賦空谷乾坤遂容與軒冕脫覊束乃知江漢遠亦有鴻獨洗垢從索瘢疑璞任嗤玊長歌歸去辭詹尹何勞卜

尼山春曉圖爲衍聖公題

尼山郁嵯峨孕靈慨千古深根起西周防鎭自東魯方春生意敷潤澤回厚土朝陽麗層巓煙霞互吞吐林姿日萬變奇秀不可數豈獨泰岱宗聳特出寰宇云孫國上公雅志紹遐武攬勝入圖畫埜色在庭戶羮墻有至念仰止亦堪覩乘間如一登羣峯固應俯

溧陽史侯廟詩

杜陵重戚裏壯侯挺人傑溧陽推始封建武仰雄烈嘗聞冀靑政夐與龔黃埒就國奉新命出治遵舊轍功徳本寛大勲名益昭揭云仍遠相承簮組遂不絕防山旣喬聳洮水亦澄澈屍祝啟祠宇躬衮嚴象設顯惠神有靈報祀禮無闕迢迢千載余紀成在碑碣【侯名榮漢外戚之賢封溧陽侯廟號顯惠子孫在溧陽者甚盛】

上巳出遊甕山分得處字

宻勿金閨籍逍遙玊堂署承平荷君恩倐忽感時敍夙約猶未忘遠遊孰爲拒晴日散微暄晨景及初曙共出西郭門相尋舊行處物生遂敷榮民居樂繁庶望望出林麓迢迢轉湖漵艸色迷斷岸山光接孤嶼輕風吹客衣閒雲擘晴絮冠裳驚雜遝鷗鳥忽軒翥羸馬行復嘶野花粲如語前途不可詰幽寺渺何許逢人試借問攬轡重延佇隔林見僮僕展席具尊俎懸崖費躋攀佳境足依據午橋晉公莊輞川右丞墅煙嵐宿軒風雲入毫楮覽眺豁心目推敲失杯箸歡呼非放曠觴詠亦容與詎云禮法疏聊得江山助淸賞殊未酣歸興一已遽白日不可畱靑春漸將去懷哉望三益憮然增百慮豈不惜燕樂神交媿雞黍願言結同心勉旃永終譽

擬上乞休之疏復疊前韻

伏伺恩命未下益用悚然疏稿旣成遂復著筆用識鄙懷而已

穠華逞桃李孤芳笑蘭菊剖心誰與明刖足空自哭愁夢積雨驚望眼浮雲觸已判百念冷寧遣一身辱媚時非所能守已聊亦足行藏固由天進退詎雲谷薄田猶可畊大帶那須束遐哉謝交防允矣樂幽獨絕弦韜我琴韞櫝全吾玊擬辦季鷹舟豈待巫咸卜

答玊署交情四首

體齋東山西涯三同年以舊日同預吉士之選交誼深篤乃各賦古詩四章以贈題曰玊署交情遣人逓於舟中予感其意亦賦四章以復遂因阜弟別歸以寄時五月望日雨中也

靑雲三十年追隨鵷鷺行葭玊夙相倚永記金蘭芳知心志自合同道非殊方獨愧頑鈍質幸不忝冠裳家學不可負友誼不可忘黽勉效時用直道古所臧

讀書貴知道處公必忘私茍焉惟身圖君子恆賤之居然廊廟尊榮祿復如斯豈不念瓦合媕婀將奚爲夙承切磋益日夕事箴規植已茍無媿去住亦隨時

迢迢城東餞孤亭臨水雲知心二三友惆悵惜離羣詩長不忍讀酒美難成醺念玆交已久感玆意何勤麗澤日已遠誨言寧復聞繼今尙有贈吾方望諸君

朝霞結浮陰輕風送疏雨扁舟溯安流颯爽不知暑推篷坐淸曉展轉思延佇夙荷聖皇恩防鴻遂髙舉渺然江湖心耿耿方自許懷哉眷念情因之寄斯語

喜雨和沈司空時昜二十韻【時方約出遊以禱雨而止故詩云然】

經春苦炎旱終日厭埃林幽空啼鳩池涸絕吠蛤連檐勢如焚曲突計欲防羣趨舞雩禱三謁元榻天心始肸蠁云影互開闔精誠諒無間惠澤欣有答初爲細雨霏漸作濃陰合亷纎徧長原淅瀝鳴虛閤潤色回柱礎爽思動巾匼詩興已謝沈酒狂尙輸蓋擬續郊野遊稍遠城市雜平蕪翳荒臺蓊木防孤塔農畝生意敷僧捨淸香匝飄灑惜新捲沾濕愧破衲芳茵坐堪借落英行可踏古井暗泉沸髙榭輕風颯樂事豈汗漫詞華方馺遝將車夙所期折簡明須拉駐景亟揮戈秉燭頻銷蠟往聞桃李園應費謫仙榼

銅瓶行和答少司空沈時昜

谿臨千文流下有百尺泥銅瓶偶墜此至寶中道遺思之弗能置朝夕顰防眉洗濯忽在手把玩不忍離汲深固有用履險眞如夷神物豈終失笑歌欲忘饑行當薦淸廟永結千載期

靑谿漫稿卷一

欽定四庫全書

靑谿漫稿卷二

明倪嶽撰

七言古詩

墨梅

嵗華欲宴嚴冰霜山林萬木皆摧傷天意獨爾儲孤芳根柯屈鐵何堅剛冰花競發先春陽傲睨六雪紛廻翔珠璣錯落生夜光天風習習飄淸香姑射仙人整靚妝鉛華淨洗曵素裳江妃緩步鳴佩璫縞袂輕舉聲鏗鏘翠禽飛來月色涼玊笛吹斷空徬徨舉桮澆我鐵石腸浩歌一曲天茫茫

蘆雁

秋霖初霽水滿湖西風颯颯吹黃蘆垂楊嫋嫋葉已枯沿堤尙帶煙糢糊沙洲薄暮多黍菇畢羅之患應絕無隨陽有鳥羣相呼食兮宿兮眞足娯

謝惠菊

八月秋髙天宇淸東籬菊綻黃金英感君惠我紛數莖根連宿土何敷榮爲愛晚節風霜更妍華不肯靑春爭閒來移植臨軒楹晴對坐逸興生有時憑闌詩欲成幽香馥馥供吟情有時歌嘯淸樽傾佳色粲粲堦前呈夕餐落英聞屈平古來不獨陶淵明何當過我解我酲與君同結嵗寒盟

題鶴仙爲諸鏈師

湘江水深流不竭湘山雲間還峍屼黃鶴樓頭鐵笛聲一聲吹落長空月主人獨倚防幹望仰見一鶴西南翔上有仙人醉不醒也知倒盡瑤池觴瑤池宴罷日色晚跨鶴歸來不知遠霞裾行逐天風長放浪人間會須返相逢相別君莫愁遲當攜爾登瀛洲攬衣上鶴復飛去但見湘山寂寂江悠悠

赤壁圖歌

武昌東來古赤壁摩空斷岸涵淸秋下有長江一萬頃朝宗到海無回流曹瞞昔此振戎旅虎視吳會期全收舳艫千里付煙燼未必黃蓋多奇謀從來勝負非人力自是東風惟便周坡仙豪放久無匹明時左謫來黃州遠尋赤壁極淸賞夜棹一葉之扁舟匏尊獨與二客共迎波擊槳還夷猶共指遺蹤弔千古山川鬱鬱如含羞沈沙折防自銷滅覇業荒涼土一丘異代興亡已飄忽寓形宇內眞蜉蝣浮生過眼倐萬變人苦不樂將何求洞簫吹殘江月小扣舷歌罷聲啾啾霜葉飛紅暮煙紫潛蛟起舞孀姬愁欲挾飛仙不可得但覺兩腋風颼颼臨臯歸來從雪堂鬥酒鱸魚追舊遊酒酣就睡客已去老鶴一聲魂夣幽回首那堪復陳迹惟有二賦人間畱玊堂退食見圖畫飄然使我懷前修招黃鶴兮乘翠蚪憑虛浩浩淩鬥牛吁嗟風景賦中識欲繼玆賞知誰儔閒來翹首騁長望乾坤蒼莽東南浮嗚呼坡仙去矣不可作江流無盡長悠悠

夣仙吟【羅明仲夣中得碧潭夜浸瑚冷之句因足成之】

我昔夣到蓬萊宮三山對峙滄海東玊樓十二接天上地位不與塵寰通蕭蕭亦有緑髮者羣居豈獨黃眉翁我揖仙翁問寶訣喜我骨相非凡庸招我驂鸞跨白鶴神遊八極乘長風飄飄防袖淩雲起霞裾星佩聲瑽瑢振羽扶桑倐萬里淩絕倒影衝鴻蒙才經弱水已璚島忽歷太華仍崆峒人間𨿽有八駿足奔騰何處追奇蹤興倦歸來動觴酌落日送盡西山紅仙城迢迢拂衣入繡褥坐我靑芙蓉紅蓮萬炬光奪目雲霧閣相玲瓏金光分遺萬年艸沆瀣瀉落琉璃鐘冰盤異饌雜麟脯瑯璈雅樂卑絲桐謂我飯我絕佳味斫鱠欲取靈鼇供舟人深入破煙水漁竿一掣驚蛟龍碧潭夜浸瑚冷銀絲削出鱗甲空酒酣大嚼發眞趣竦身長嘯聲如鐘耳邊授我鏈藥說還丹有術輕防同昆侖瑤樹亦可折何必遠遊尋赤松我拜仙翁謝嘉惠誓將脫屣長相從鄰雞喔喔忽驚覺滿庭落葉霜華濃起望瀛洲不可見悵然極目孤飛鴻

挽棠谿處士肅庵江先生【子純同年進士】

誅茅結屋臨棠谿閉戶讀書人未知雄才不復爲世用致君有術嗟無時壯志空然成白首獨與棠谿作賔友有酒可酌詩可吟脫落煩覊肯輕受神遊何處招不還西風薤露歌聲殘魂去棠谿谿月白魂返棠谿谿水寒廿年葬骨黃甘道隴樹淒迷多宿艸靑雲不負舊衣冠白靣孤兒致身早我歌爲君重慘神古來豪傑多沈淪埋光鏟采老丘壑千載悠悠知幾人

春閨怨

憶妾與君初見時烏雲挽髻橫娥眉嬋娟恩義兩相得偕老有願天應知年來何事輕離別君向江南妾江北夣魂常逐暮雲飛音書久與秋鴻絕淸明三月見春殘深閨猶自怯春寒臨妝漸覺鉛華攺閉戶誰憐花鳥闌脈脈愁來心欲死空向春風怨羅綺沈沈簾幙易黃昏月光獨照紗裏年年見月缺復圓獨怨夫君去不還尋君欲抱琵琶去一曲相思和淚彈

題湖山雨意圖【五月廿日題時久無雨】

湖雲欲雨濕不飛千山萬山煙霧迷翻崖擁壑忽已暝白日半沒靑天低糢糊亂壓云夣澤掩映乾坤漸昏黑浦漵爭投漁子舟嵐光淨鎖幽人宅雷輷電走風更豪彷佛捲去檐頭茅幽人驚起不敢睡耳邊但覺蒼龍號蒼龍變化鼓餘勇瞥起直上驚洶湧山木微茫猿狖啼虹霓明滅蛟鼉恐霹靂列缺乘雲來連峯峭壁皆崩摧靑浩蕩不可測沈沈一鏡當中開魚蝦帶去半空落水天頃刻皆回薄勢淩五嶽自崢嶸忽轉孤巖已防寞影響奔騰雨意深須臾過眼气蕭森定知四海沾濡意足慰三農渴望心秖今炎炎苦天旱退食披圖發長嘆誰解爲霖振槁枯空對遺編讀云漢

晚泊魏家灣【月夕大風有盜賊之驚舟中戒嚴至旦乃解】

魏家灣頭水淸淺十里長堤栁如綫舟行且止不須牽明月已照長堤前狂風俄然動坤軸雪浪雲濤互奔逐灣頭有客輕遠人彎弓縱矢誇入神滿目荒煙轉愁棘鏗鍧金鼓傳呼急共判相與坐天明已喜平安及曉晴人生得失豈足計柰此驚憂非客意恨不乘風一夜歸船頭畫鷁長如飛

古木寒鴉爲錫山王敏行

空山古木煙霧迷髙枝直與浮雲齊垂蘿落落綰晴黛寒竹蕭蕭含晚淒好鳥飛來喜相托爭向夕陽深處棲風霜不厭老幽谷羽翼自可淩秋蜺空憐返哺起深思正爾月明聞夜啼

題秋江歸棹圖

落日未落懸林梢西風蘆荻秋蕭騷秋江水淺石齒齒古堤楊柳淩雲髙三老長年何促速百丈牽船過林麓布防無恙晚初收急篙撐向前村宿家住前村深復深翩然誰識歸來心脫身風浪老亦足放迹雲山何處尋君不見陶潛松菊荒蕪久張翰蒓鱸果何有鄕思方濃宦味輕防鴻一去空翹首此圖不辧陶與張吳淞遠矣更柴桑我生竊祿愧無補時望白雲懷故鄕

題胡馬圖

大磧飛沙白於雪北風怒號海冰裂髯胡把控正愁寒地上騏驎汗成血騏驎元出窪水中朝刷天河暮崆峒飄飄四駿盡龍種風神各異筋骨同紫燕飛兔思騰踏走狗蒼鷹气蕭颯雄姿自足畵圖傳奇材豈與駑駘合一匹𨿽瘦標格存試出還空冀北羣伏櫪誰能保終惠行邊猶解防髙勛可憐共飽沙塲艸無由一騁千里道天涯霜露莽蕭條秪恐驊驑易衰老髯胡髯胡不敢騎好從重譯獻彤墀玊臺閶闔閱淸峻卻看黃帕蓋鞍時

三鷥圖

新荷織風翠如剪屬玊孤鳴水波捲何時舊侶防飛來並逐滄浪弄淸淺羽雪經春猶未消頂絲颺日輕飄飄窺魚來往思無限髙潔不受漁人招君不見畫圖彷佛差相儗千古長憐魯文子

賀英國張公射防歌

文皇報功銘太常異姓獨數河間王上公茅土傳無疆矯矯孫子承其芳文韜武略眾所臧中朝注倚麟鳳祥先皇召見七寶牀尋常雨露沾濡滂我皇繼統禦明堂熈熈民物歸虞唐豈以盛治忘豫防簡閱戎備心皇皇維時四月天艶陽勅開射圃西苑傍黃屋左纛臨中央虎賁貔貅侍兩廂旌旗捲云白日黃金鼔殷地晴雷鏜諸侯劍佩紛以蹌裝束繡帽云錦裳雕弓韔服矢插房拱翼趨進仍雁行惟公年少思奮攘況復第一爵序當揮鞭縱轡意气揚蹴踏神駿驚髙驤瞥若掣電流晶光手中白羽鳴秋霜參連破的相鏗鏘飛鳥退伏兔走藏應落彀非蹶張卻笑一箭空穿楊眾目愕顧風回颺懽呼振耳聲洋洋後來繼者誰頡頏鵬鵾斥鷃難爲翔天顏有喜寵命將勞宴特賜流霞觴更有寶鏹來上方明日恩詔傳貂璫內帑蕃錫禮數章黃金腰帶蟠龍香擎出里巷增輝煌受之百拜喜欲狂眼前紈綺惟膏粱惟公令望如圭璋巧力小試詎足量胸藏甲兵十萬彊風雲千載逢明良天生老將登巖廊隱然與時爲津梁威名震懾戎與羌天山大定四海康由基仁貴何足長我歌𨿽短意則詳慶源已擬後寖昌河間之水通天潢千秋萬嵗同湯湯

禦隄煙栁

東風二月千門曉紫禁暄妍暖云繞玊河隄畔赤欄橋髙栁依依得春早柔條裊娜百尺垂蘸水防破靑玻璃晴煙一抹鎖深碧曉色正與春相宜暖風忽聽黃鸝囀入望糢糊迷近遠鮫綃帳薄疑未收翡翠簾輕不堪捲日髙忽覺散浮陰無限韶華連上林紛紛萬卉足生意自是皇家雨露深

喜雨詩

都門二月東風早布谷聲聲弄淸曉農作將興土脈融田翁屈指春多少黃塵飛揚白晝昏暖日漸烈天無雲商巖何人慰渴望爲我一洗枯槁根兀坐書齋深嘆息忽聽新雷起西極霢霂微施造化權空蒙已謝沾濡力起來細數檐頭聲隨風潤物如有情東郊多稼足生意上林芳樹抽繁榮萬彚生成借時雨優渥今看遽如許擊節長歌云漢詩閔雨憂勤荷明主

田家喜雨歌

韶華蕩漾三月天緑楊枝上噓晴煙田家望雨心正渴鳴鳩數聲風颯然墨云低覆塍頭樹好雨彌空下如注潤物潛看霢霂流及時溥謝甘霖布宿麥芃芃穂漸黃新荷簌簌初抽秧總爲朝來一犁足坐令終嵗成丰穰丰穰有兆懽聲作擊壤長歌物咸若四海均沾造化功題詩爲紀田家樂

冬雨嘆

近山茫茫遠山黒萬里乾坤同一色前亂腳雨如麻裏孤蹤淚成血嵗雲暮矣三日雪冰凝初晴地猶裂不堪兩日雨經宵一防一聲心寸折新墳已築髙嵯峨舊墳猶作荒坡陀長鑱欲出泥沒脛對此踟躕將柰何靑松初長三尺過買栽遠自南山阿一時委積不復數防奴失喜炊薪多年來苦恨窮愁續把卷煢然不能讀寒燈冷雨愁轉長忍聽東鄰夜深哭曉起鄰翁來致辭丈人𨿽苦何足知誰家葬母水盈坎臘月庚申從師己亥十二月予宿墓所躬築先曾祖以下諸塜兼手植松檜百餘本於墓道之旁兩日爲雨所阻旣不敢登壠又小樹移自遠地生意蕭然坐成愁嘆忽有工人來云此庚申日也者甚眾苦於冒雨幾弗克襄事且嘆慕先君之盛福云予因憶向亦幾用此日幸不爲師所誤語畢漫記於此

防鳳行壽李裕之秀才父母

金烏刷羽扶桑曉蜃閣龍樓海天杳眼中指防望蓬萊波心一防靑山小蓬萊壽翁須髮蒼霞裾獨速揺璚璫手持雲笈控朱鶴來訪李耳長生堂爲言仙李蟠根久丹實輪囷大於斗上有髙巢防鳳凰相對如賓復如友老雄文采光陸離朝陽噦噦呼其雌並飲瑤池飽玊液聨步瑤階餐玊芝莫道春流緑如剪已見蓬萊水淸淺莫道蟠桃幾度花不把繁華掛防眼閒來共憇丹山梧夣遊圓嶠仍方壺逍遙忘卻老將至慰意更有二靈雛大雛已負衝霄志覽徳將爲太平瑞小雛羽翼亦已成相逐相隨閱淸世壽翁語罷呼麯生冰弦醉弄南薫聲夜涼如洗不知暑寶婺正映弧南明忽傳翁姥佳期共泥椷擬致長生頌仙軿望盡鶴飛遙聊向尊前詠防鳳

喜雨謡

辛丑之嵗自春䢐夏亢陽不雨流河不通水脈幾絕農事弗修漕綱且沮徧禱羣祀天意弗答乃五月九日癸未始雨達旦未止也喜而忘寐因效裏謡一章

寒芒萬丈飛天鋒東西交射層霄中【歲暮十二月廿二日夜有天鋒見十數莖】火雲盤礡不肯散焰光時作燒天紅【自後恆有火災人皆夜夜防之】六鰲屓屭撼坤軸【二月十日地大震】卻送江南三月風【一春皆大風】喧豗捲塵蔽白日咫尺浮翳成昏防【恆有霾翳】兩丸黒白互蕩激十日始憐后羿功【三月四月間日間毎有黒气如丸相蕩且多】相逢盡道水脈涸巢湖有路行人通【人自江北來者雲巢湖幹人自湖中行如陸地云】髙田低田總如赭踏車不救秧苖空廟堂祝幣來羣公紛紛走謁緇黃宮癡童呼天口欲裂天亦不聞如耳聾我意天應憫赤子似惡此舉眞愚庸片雲不生暑威熾嗟我絕望心力窮五月九日水羊舞忽然雨腳來蒙蒙夜深蕭颯飛轉急決渠湧壑來神工我知此雨豈人力枯槁振起生意融我不願天能雨豆【時有雨豆之異】誰解作粥蘇疲癃我不願天能雨鍼【時有雨鍼之異】誰解補衮爲華虫但欲此雨滂沱足三日叱吒海若鞭蒼龍河流滔滔通萬漕田疇拍拍酬三農擬效周詩賦云漢載仰帝徳歌年丰

戲題素扇短歌

君不見秋空月十二闌干照圓缺金波半瀉落蒼茫欲與人間洗炎熱又不見春空云捲舒重疉成氤氳一片飛來不盈把翛然殿閣生微薫匠意經營削寒玊方寸機關巧裝束云靑月白指掌間伐盡剡藤猶未足我欲揚仁風置之懷袖中乘時致身貴有用乾坤闔辟誰爲功赤日遲遲駐南陸卻憶閭閻苦蒸溽咫尺一動揺引領望淸肅云有陰月有陰捲舒圓缺皆天心安得春云秋月十萬里盡令四海除煩襟

送劉時雍赴閩藩參政

新栁初黃新水緑兩槳如飛片帆速使君欲髮須少畱聽我離歌寫中曲與君結交二十春重是同年兄弟親玊堂退直共書史金闕趨朝聨佩紳我慚迂朽百無用君向戎曹轉增重白靣書生久議兵赭衣將士皆知頌指揮籌防功業多一官濡滯如君何閩粵分藩信小試金緋皆恩波海道澄淸借賢守亦是同袍舊時友【時同年姜用貞爲汀守善捕盜有聲】烽煙不試瘴煙銷君往臨之復何有喜君雅識毫髮精喜君雅操冰霜淸獨憐君今別我去千里萬里難爲情短歌易盡斜陽暮執手踟躕立中路男兒壯志輕別離極目靑雲渺鵷鷺

分題得西湖送張亞參公實還浙

西湖淸湖波萬頃防空明鳶魚鷗鷺自出沒芙蓉楊栁交敷榮丰樂樓前船裏散滿丰年弦管聲李相遺功存六井蘇守新隄直如綆善政應垂千載名豈爲遊歌樂風景使君淸操西湖同使君作宦西湖東十年惠澤被民物湖水迢迢寧有窮來朝曾踏湖邊雪歸去重看湖上月好挽天河一問津星槎早與西湖別

八月四日五鼓大雷雨達旦感之因題白宗璞戶部畫龍

八月四日秋始分霹靂忽送千山云星斗無光天地黑須臾雨捲銀河渾似驚神龍起揮霍夭矯中霄露頭角眼光掣電滅復明鼻息轟雷止還作鱗虫變化龍獨靈下上碧落蟠滄瀛有時奮迅雨寰宇坐令四海歌秋成我聞秦關旱未已安得甘霖徧千里擬續坡翁起伏龍何必吳縑寫形似

題九馬圖

穆王八駿名天下此馬雄瓌豈其亞渥窪夜墮房星精神物應隨牝龍化纎離騄駬少爲貴三十六蹄更堪詫想當閶闔辟淸曉霓旌隊引鑾和駕朝回初遣脫金覊呈了曽看覆黃帕天廐深嚴日正長奚官出牧乘閒暇晴隄水滿栁陰森芳艸防茸猶可借長嘶深浴各有適俊骨奇姿本無價只今承平息邊燧戎壘徵鞍不須跨長嗟健步何由騁騏驥駑駘等衰謝王良伯樂會有合足下風雲生叱吒追電終輕萬里程直歷蓬瀛蹴嵩華

送友趙景芳以鄕進士出宰商河

君不見鸞刀出冶新發硎鋒芒揮霍孰敢嬰庖丁購得寶如玊十牛一日無完形又不見輕車載舝初發軔駿馬翩翩駕雙靷乘風攬轡隨所之萬里亨途在俄瞬趙君夙負冰玊姿淩雲早折蟾宮枝尋常不遇若有待四十作宰元非遲牛刀小試君休惜一叚堅剛在操執剖決何妨及隠防肯綮仍期剸繁劇名駒伏軛歷太行欲行未行猶自傷一朝推轂伯樂手卻看馳騁趨康莊遠到從今亦何有明日商河獨翹首驅車在道劍橫腰且醉都門一尊酒

題胡騎縱獵圖四首

淸霜落盡塞艸黃驚飛山鵲東南翔飄然棲息自有適海天一色秋茫茫紫袍白馬者誰子玊鞭半綰靑絲韁自遠望之重太息𨿽有矰繳安能將

黃沙漠漠吹西風髙原艸樹交深叢嗟哉狡兔自三窟失身何處潛其蹤獵人手挽明月弓追逐更騁胡靑驄眼中得喪君莫訝歸來欲慰君庖充

野濶天空云影孤白沙淺水經霜枯聨翩何防起防雁稻粱謀遠思江湖忽然見此蚪髯胡雕弓滿控金僕姑何當健翮快髙舉莫遣朔風吹緑蕪

胡兒匹馬明霜臂韝正立孤鷹蒼舉頭防影夕陽外野鴨相呼雲水鄕蒼鷹欲奮鴨驚逝披圖不覺增慨慷天生萬物貴得所同類相殘徒自傷

題唐子華枯木爲曰川學士

傳君好畵欲成癖長縑巨軸堆滿家江南鐘沈動連幅更有吳興唐子華子華筆力獨蒼古參天老木紛如麻雲中蛟龍怒且攫海底瑚欹復斜大者時聞撼風雨小者恍若迷煙霞柔柯蔽空積蒼翠老幹礙日爭槎牙根蟠怪石起突兀谿流斗谷隨低窪初疑三軍罷遠獵旌旄十里猶防又疑八月渡河漢彷佛博望初廻槎吳興公子墨妙者往往落筆人驚誇松雪齋中脫見此亦且退避相咨嗟蕭條異代感陳迹至寶鄭重誰能加還君此卷掛君壁一掃凡品眞塗鴉

雨中題徐州蘇指揮湘江暮雨竹

孤舟夜聽蕭蕭雨兩岸垂楊翠如許恍訝湘江暮雨中只欠鉤輈鷓鴣語舡囪偶爾披新圖長汀短渚相縈紆瑯玕一望渺無際淋漓尙覺煙糢糊髙者淩空鳳將起下者垂垂采鸞尾更憶湘君過九疑羽葆參差亂雲裏明朝放棹徐州洪不須局促仍推蓬赤壁江中地遠近問訊彭城蘇長公

題白紙扇

缺月飛從東海來吳刀斫破冰蟾胎寒光迸人不敢近星斗錯落雲中開老夫拾得不盈把一夜涼風滿天下成化辛卯六月苦雨浹旬民以大困感今懷昨良用惻然因扺掌放歌聊以泄激烈之悲耳詩云乎哉

去年六月足霖雨頑雲蔽天長不收官衢水淖車馬絕野樹巢空魚鼈遊直沽南北混海道畿甸遠邇同川流秋來百錢一斗粟民饑更著寒無裘昨日已鬻乳下兒今日又殺田中牛嗷嗷僅博一飽耳轉眼亦復塡深溝郁塞那堪沴仍作北邙棄骨成髙丘掩骼埋胔有遺令嗟嗟守牧誰爲謀乘軺賑貸出旁午宵旰乃爾勞宸猷卽今皇皇民稍蘇麥已秀實禾欲抽上下鼓舞望丰稔飽暖已判歌有秋如何六月雨不止連綿恐欲傷田疇豈但羣蛾蠧麥穗亦復有耳生禾頭奔馳徒費雨師力淋漓不解農夫憂早寒暮熱人重困兒童往往成悲謳端居對食不下咽天意豈與斯民仇姦人猾吏試一殛亦足以見天所尢何須連年病赤子尫羸佝僂誰當瘳我願天公放白日照耀四海袪煩愁蠶得帛兮田得粟樂以卒嵗心悠悠小臣無能竊君祿卻把大筆歌天休【時有早寒晚熱人死至七八月之謡】

傅曰川曰會雁行待漏像圖限韻短歌

君家兄弟知名早渝川地靈到今好才看連璧產荊山又聞防鳳鳴周鎬金榜防名次第書彤墀峻級逡巡造伯也久系翰苑銜季兮仍占中書考褒鄂空傳侈舊圖軾轍誰傳入新艸不用麒麟列髙閣總謂驊驑在馳道防染丘壑意轉妍脫落山林迹俱掃更喜閒官共儒素亦幸淸時際熈皥聨佩同趨曉漏遲揮毫直對朝陽杲螭頭晴雲明象服雉尾香煙瞻翠葆百年華萼相光輝千載詩書互探討英標傑峙衡霍峻勁气雄翻江漢浩錦繡盤旋五色腸珠璣錯落三軍纛文采差差已外弸華腴仍中抱當年殷鼎重鹽梅今日舜衣資大藻從來特行乃國琛孰若二難爲世寶久知芝蘭合競秀亦許松柏宜同老靑雲有路已連升白首無渝矢相保

陳汝玊安江樓詩次沈時昜司空韻

長江如塹防天府十萬水軍盡羆虎樓船自有壁壘固鯨鱷總無窟穴阻髙皇開基親定亂列聖纘圖猶重武昨日中丞猶奉詔到處先驅爭負弩已聞號令隨玊節便訝風威生繡斧帳前戈甲喜森森座上衣冠驚楚楚舊操戰艦控中流新建危樓當水滸帆檣夐爾出霄漢波浪恬然靜風雨秪緣彈壓息烽燧卻任喧闐動簫鼓範老元知富甲兵謝公豈謂耽歌舞還聞什伍精訓練亦望尋常詢疾苦入朝有日期大拜畱取淸風繼房杜

送楊應寧赴南京太常

去年曾醉回仙衙禮寺幽閴多名花北來忽此春欲暮顚風滿目惟塵沙始知良會不易得漫爾逢人時嘆嗟楊君別我去南省占此佳勝樂亦賖君家京口本鄰壤丹陽郭外人將車金陵佳麗古所重聖祖創業今京華奉常淸卿縉紳表詞苑相承俱大家多君文采繼芳躅斯地因人尢可嘉鐘山秀色在庭戶日髙方始聞朝鴉品題隨意徧花鳥瀟灑豈直淩煙霞宦途優遊此其防口不能語心常誇送君復動故園想敝廬遠市無喧嘩過門珍重一枉駕靑谿咫尺天之涯

靑谿漫稿卷二

欽定四庫全書

靑谿漫稿卷三

明倪嶽撰

五言律詩

贈李都閫士章

玊帳坐生風將軍冠世雄雕弓控明月寶劍撫晴空笳鼓軍容肅旌旗敵陣空淸朝有麟閣行見紀元功

中秋明日重會吳鼎儀宅分得光字

昨已中秋過如何更舉觴謾勞頻會合未許太疏狂宦路憐同宦鄕心感異鄕明年今夜月誰復共淸光

曉發女兒寺

帆開天欲曙星斗尙招揺漸覺村居遠方驚客路遙不禁風獵獵相送水迢迢夜泊知何防晴雲隔暮潮

晚泊新口飲章太僕舟中

落日下新口遠帆時見收應判同秉燭相與更移舟海內經時別天涯一醉畱遲明各分袂去住兩悠悠過奉新復與章太僕會遂邀飲驛中觀壁間日本碧照野釋所題有作

驛舍在河滸拂衣聊與登獨憐身似燕共醉酒如澠好客金閨彥能詩碧海僧相看成一笑聚散亦難憑

過髙郵湖

晴湖三十里杳渺絕雲天漁艇浪中出客帆風外懸經逰非偶爾飄泊正依然極目東南道孤村起暮煙

沙河遇便風遂至龍江關

已擬沙渚泊忽來風雨聲人皆催早發我亦厭孤徵浪駭千峯出舟憐一葉輕此時𨿽甚防猶是險中行

挽太僕沈少卿【珤】

宦路憐騰踏都來十四年有親驚白髮無子負靑氊客夣成蕉鹿鄕心逐紙鳶淮陰舊遊處門巷總依然

三月晚泊和合驛【戊戌二月】

晚投和合驛地近久知名茅屋孤村斷煙波一棹輕冰痕沙半折春色栁初榮自信儒官冷無勞吏迎

送陳師召侍講陞南京太常少卿

載酒都門道春風花滿園永懷別後事須憶醉中言求友長憐子居官屢得孫何時尋舊約聨佩掖西垣九關辭曉仗匹馬逐春帆暫解詞垣直榮題禮寺衘龍江天縹緲鳳嶺雨巉巖到處供吟眺何時寄一緘詞垣二十載友道托深知閩海來防鳳秦淮見一夔聖皇元重禮士子待談詩明日河橋別停雲有所思行歌動驪駒畨直別金馬啣杯復踟躕把袂此傾瀉交情固同陳文采豈殊賈容臺借增重江南慕風雅九日遊陳氏西園卽席次鏡川楊學士韻

左掖候朝回西谿共客來陶翁思對菊杜老慰登臺山近秋屏列池淸晚鏡開似忘紅日墮猶欲盡餘杯紅葉明孤嶼黃金媚一川山童供午餉野老刈秋田歸鳥髙還下閒雲往復旋試看村社日扶醉說丰年穿巖結疏屋接隴布秋菑出郭路非遠還家心自遲最宜春雨後又近夕陽時彷佛靑谿曲悠然千里思酣余步遠塍暮景自淸澄籬菊未堪摘谿魚猶可罾竹間挑晚稻荷底拾秋菱欲盡登髙興攀崖更一層艸庭都尉西涯學士兩以正月四日同復命奉天殿有詩紀之輒賦一首

南北馳驅異東西奏對同翻思三載上又是五更中好事傳靑瑣新編出防筒如聞防鳳語翽翽在梧桐

寄和屠元勲都憲巡邊再用韻之作

建節風霜地驚心塞艸秋弓刀深警戍鼓角遠鳴樓詩爲籌邊得名因制敵畱長城今有托髙爵會須酬荒涼臨絕塞揺落値髙秋古鎭山當壘孤城樹映樓戍兵深可念驛騎暫須畱卻憶勞行役淸吟誰與酬

五言長律

送陳直夫赴南臺理刑

玊署初開講靑衿舊執經深林嗟豹隱空谷見蘭馨詞俊驚翻峽名成訝震霆聲華金貴重丰采玊晶瑩戎幕分繁政親闈慰晚齡天曹俄捧檄秋水遽揚舲柱下榮周史臺端典漢刑東山沾惠雨南斗煥文星遙望天邊鵠相看水上萍分攜猶繾綣惜別重丁寧椿府移歸棹霜堦盡落蓂久違憐寂寞獨立嘆伶俜目斷遠山隔淚俱淸露零平安煩兔穎椷識托鴻防落日沙頭酒西風驛外亭有懷渾不盡翹首暮云停

謁孝陵有作用子美昭陵韻

烽煙從蕩滌華夏愜依歸海嶽趨戎馬星辰上衮衣舜文千載治湯武一時威運撫乾坤永明揚日月輝山陵今窅漠寢殿故霏微螻蟻空瞻拜神龍仰奮飛

臘月二日諸同年會飲予家因作圖以紀終會云

憶歸鰲禁直愛說杏園圖【時因舉三楊諸先生杏園雅集圖以爲之倡】諸老畱遺事中朝仰盛謨文章臻道妙勲烈應時須允矣推先達因之啟後塗傾心瞻斗嶽拭目見眉須曠邈宜重續招邀不再呼會當淸燕合身及太平娯髙節偏怡晚深期直過晡香山借居易洛社重寛夫江右來三俊【明仲曰川敷五皆江右人】吳中得二儒【亨父鼎儀皆吳人】暉才更逸【鳴治】原甫志非迂【尙質】獨貢荊山璞【賔之】連收閩海珠【師召汝賢皆閩人】洋洋懷泌水【孟陽】落落恥齊竽調律防音協封山舜業符【是會凡十二人】奇逢如有待雅集幸無渝詩話呈新艸歌詞據槁梧永懷蘭在室盡醉酒盈壺防染爭毫末觀瞻動座隅丹靑差可托卷帙自應俱翠竹鸞儀整蒼松鶴骨臒何勞問工拙聊足記形模異產關河隔同升雨露濡論交千古尙投分寸誠孚藝苑聨珂入經帷接佩趨冰銜今豈遠天路昔非殊禮法從容地才猷次第攄正緣師孔孟端合謝軒虞張弛遵前軌荒涼愧此區流傳從竹帛想念在桑楡厚意知堪信蕪言恐未愚

南京大司冦周荘懿公挽詩

蒼姬初肇姓陽曲始分支簪紱家聲遠松筠骨相奇泮宮虯在蟄鄕榜鳳來儀宦迹驚鵬徙文名憶駿馳遂聨靑瑣籍眞授白雲司被賜逢康伯無寃付釋之平反用輕典推鞫盡單詞執法何曾刻存仁豈但慈聖皇更化日司冦拜官時殊擢由公論孤忠結主知老成符大用謹厚見優爲懇款惟謀國辛勤復賑饑栢臺厪簡命斧扆慰疇咨公庾丰新積畱都肅舊規三遷權益重八座位偏宜總憲平如水持衡信若蓍貫城星采淡嘉石露華滋惠澤人皆洽雄才世共推勲庸端可紀度量詎能窺縱獄追唐史封山陋漢祠乞休𨿽屢屢倚注正孜孜裕後非他術承休並美姿庭堦茁蘭桂伯仲協塤箎身向淸朝健心於暮景怡抗章還自切解組未爲遲北覲終吾事南歸遂所期潁中歐相逸洛下潞公嬉大嚼仍加飯微屙忽問醫謝安才夣酉傅說竟騎箕未滿羣生望徒傷一老遺防隆天府詔訃動士林悲白壁終成瘞靑山不費貲孤卿傳顯諡太史樹穹碑夙荷通家愛長懷共裏私賔筵三爵又客路片帆隨後進深防誨前修素願師幾年嗟遠別終夕系遐思太息音容隔無從涕泗垂不堪千古恨聊托五言詩何日經佳兆臨風酹一巵

六言律詩

題江景便靣

客舟欲渡未渡僧鐘似聞不聞北固羣山遠隔南零一水中分

和鏡川楊先生齋居之作

十里春流繞戶半輪晴月當檐齋閣獨眠小榻書髙捲疏簾自笑宦情淡泊還驚詩律淸嚴試問謝家艸色東風已動柔尖

瀛洲舊會承鄭東園邀飲神樂道觀卽席次韻二首

瀛洲舊約始會神樂福地重來最愛乘風琳館何妨步月瑤臺杏園芳躅可繼鳳城雅倡宜裁卻羨斯文風味不負翰苑情懷

南國新看合袂北門舊憶垂紳自是交遊誼重更看傾倒情眞便判詩酒娯我莫遣風花笑人回首玊堂天上江湖未遠嚴宸

靑谿漫稿卷三

欽定四庫全書

靑谿漫稿卷四

明倪嶽撰

七言律詩

甲申元日奉天殿早朝

漏咽銅龍鬥已橫儀鸞仗簇近朱甍九光燈下千官影五鳳樓前萬嵗聲浩浩君恩沾海宇熈熈王气擁神京微臣何幸瞻天表願結丹心答聖明

藥園幽趣爲四明醫士馮半軒

狂客芳園何處尋半軒東去莫雲深雨餘修竹春多瀝月到零楡夜有陰昌歜盆池森緑玊菊花籬落爛黃金眼前藥物皆成趣卻笑廬山只杏林

遊西山詩

答謝鳴治【鳴冶以無騎不果行詩以送別因賦以答與時雍同居故詩及之】

玊堂深幸一官閒曾許山行並錦鞍禹錫自應先致約暉何事惜追歡地靈無恙重遊易宦路多岐一會難試問匆匆百年內好山能得幾同看

出城

太平時節好閒行侵曉聨鑣出帝城涼露拂衣雞唱早香塵擁靣馬蹄輕佳山秀水如迎客煙栁鶯花盡弄晴勝地不常人易老莫教碌碌過平生

遊玊泉華嚴寺

門外寒流浸碧虛玊泉山上老僧居芙蓉云瑣前朝殿耶律詩存古洞書曲澗正當虹飲處好山相對雨晴初笑攀石磴臨髙頂浩蕩天風襲翠裾

晚回

登臨興倦欲忘還歸到重城半掩關仰見明星環北極回看爽气滿西山空過白日應何補老向紅塵總是閒我遂淸遊皆帝力願將丹悃謝天顏

和鳴治別後有懷韻

春山窈窕帯春城公暇追遊逐伴行幽壑雨晴泉響近隔林風細鳥飛輕經過不盡山中寺歸去空題石上名獨羨謝家芳艸句鏘然猶自向人鳴

奚元啟復中乙榜詩以慰之

鏡裏流年四十過獨憐猶自困儒科功名有分嗟塗漆嵗月無情感逝波天上風雲初志在眼中朱紫故人多臨岐莫苦傷懷抱梁灝名成鬢已皤

雨結愁雲曉未收仲宣乘醉彊登樓天涯又作三年別客裏那禁兩鬢秋宦迹眞成蕉下鹿鄕心應逐海中鷗相逢莫笑儒官冷絕勝靑衫汗漫遊

送董壽卿吉士赴南京戶部

淸髙自是玊堂仙拜命驚看去日邊身屬地曹官六十心違天陛路三千半山亭館閒春雨六代臺城瑣暮煙同宦更逢摩詰在思鄕懷古共依然

送程熈同知汀州

拜命榮看佐一州平沙南去路悠悠蠻煙曉入鄞江合瘴雨晴分贑水流五馬秩崇新貳守專城任重古諸侯郡齋正對防淸閣雪月霜風謾倡酬【郡有防淸閣】

丁亥元宵前三日宿院中分得金字

四海升平逢令節百寮休暇荷綸音畫橋遊客看行馬玊署閒官笑盍簮花滿樓臺春簇簇月明燈火夜沈沈不眠更盡今宵話共惜流光抵萬金

元宵會鳴治宅大雪得催字

玊堂風雪坐崔嵬欵叚衝寒入夜回鯨海有塵飛弱絮鰲峯無地著疏梅云深不礙燒燈去春早何煩擊鼓催卻笑儒官貧到骨也來相對一銜杯

新春感事

烽火邊城鼓角悲黃沙漠漠北風吹關山遠隔雲中戍車馬新屯防上師賈誼有才思報國杜陵多病尙憂時侍臣誰有如椽筆擬撰燕然第二碑

賞李景信東軒瑞香花次韻

淡抹輕妝弄晚晴花開簇簇影亭亭天培仙骨呈淸瑞風吐龍涎出素馨碧筍攢云初破蕋紫茸含露正當庭怪來詩思淸如水吟倚防幹醉眼醒

臨到開時日正陽倚風渾似舞霓裳十年不見江南種三月驚看薊北芳穠艷未容誇國色髙標應許占春光日長相對如佳客絕勝紅妝詠海棠

曲防日上影玲瓏香气薫人亦自融滿室春風回綺席一簾晴霧散雕櫳花攢淡白團圞宻葉簇輕靑防綴工好是羽衣歌舞罷天仙淸倚廣寒宮

送周徳源南還兼柬沈仲律

相看未久還相別把袂臨岐不可畱正是驪駒驚客思更禁燕子說鄕愁雲開潞水靑防杳雨過鐘山紫翠浮到處定應逢沈約春城無事好同遊

錦袍著處帶春暉家住南都信有依鄕裏更無同榜在衣冠獨與故人違天涯已作三年別江上徒聞一棹歸報國無能親捨遠送君空有夢魂飛

四月八日遊西山道中有作呈奚元啟

匹馬行春到郭西遠山無數暮煙迷林間已覺飛花少風外還看落絮低宿麥帶黃應半熟新蒲抽緑未全齊舊遊又是三年別此日重來取次題

醉歸漫成二章

遠尋幽境過湖西入眼雲煙萬樹迷水到中流驚地防山臨絕頂覺天低殘花防徑紅猶在新竹過墻翠欲齊醉裏已忘身是客興來那惜一分題

相攜同出鳳城西沈醉歸來路欲迷馬蹴香塵風轉急鳥啼深樹日初低耳邊已覺泉聲遠眼底空憐艸色齊分手殷勤重寄語明朝還擬續新題

端午會孟陽宅分得石橊

五月薫風送晚涼海橊成子日初長參差半向花間出錯落偏宜葉底藏紅玊暈肌空賦色驪珠充腹半含漿遙知嵗暮重來賞醉裏須分一顆嘗

同寅章徳懋黃仲昭荘孔昜以言事去職爲之太息書此自示不寄三人

悠悠往事不堪論黙黙窮愁淚暗吞敢向明時傷遠謫獨憐壯志付空言楚人但識湘閭去漢室誰知汲黯存愧我同官未同事端居眞已負君恩

戊子新春日寄上谷諸舊遊

故人底事久無書塞徼天髙雁影疏寂歷冰霜驚嵗晚芳菲風日又春初幾廻常見百年內千里相思一夢餘卻憶舊時詩社客於今倡復何如

雪中憶張亨父次賓之韻復用韻寫懷

坐看初雪轉霏微已覺尖寒到客衣嵗事半於愁裏過鄕心全在夣中歸經秋寥落慵開卷長日蕭條靜掩扉卻怪故人音信絕海天空闊雁來稀

曉色侵人已細微早寒眞欲詠無衣蕭蕭病葉驚風墮冉冉昏鴉帶雪歸卓筆且從臨艸韻提壺誰爲款柴扉故人多在經年別嵗晚方嗟聚晤稀

聞防後值雪喜而有作二首用韻柬賓之

西徵烽火照金微東望兵戈動鐵衣一道渠魁皆手防三邊酋長定心歸馬肥塞艸空鳴柝犬臥山村不掩扉從此軍中知小範平胡歌頌未容稀

近猶簌簌遠全微半欲隨風半防衣沴气定從今日去凱歌偏與一時歸朝回客捨初分火睡起鄰家尙擁扉可信春來農事早丰年三白故應稀

曉發張家灣【以下歸省之作】

一別家園二十秋寧親今日始歸舟笳聲半欲衝風起帆影遙應逐浪浮官裏故人情眷眷天涯遊子夢悠悠鐘山何許三千里望入白雲天際頭

晚泊天津望海有作

船南望路漫漫一曲滄洲俯碧湍水國云深帆影斷海門天濶雁聲寒離憂未信江湖遠醉眼全驚島嶼寛回首帝京三百里不勝淸夢繞長安

過南旺湖望防嶧諸山

十里靑湖一棹通夾堤楡栁受東風漁人出沒菇蒲裏客子謳吟煙雨中東望龜防余魯甸西來鳬繹閟秦宮寒寂寂空懷古此日經遊嘆轉篷

過淮陰

寥落城西謁舊祠王孫蹤迹正堪悲功名過眼應誰惜籌防驚人秪自疑走狗𨿽亡秦鹿在牝雞未死漢雛危傷心欲問淮陰水隴樹蕭蕭沒斷碑

至龍江關望京

一江晴漲風煙合萬里春山紫翠浮虎踞龍蟠皆舊迹雨香雲淡足新遊扁舟且爲畱行色尊酒憑將洗別愁二十年前曾著眼不知猶識舊吾不

謁先母夫人墓

靑山鬱鬱隱佳城一上新亭百感生口澤荒涼空在眼淚痕零落正吞聲斑衣竟失當年飬錦誥虛違此日榮再拜松楸心寸折不勝遺恨負生成

送陳員外致仕歸吳

已喜相逢在帝鄕忽聞相別意淒涼彈冠早負心如水解組才驚鬢未霜千里有懷憐去住百年無計感行藏秪須預卜林間地聊與重開見一堂

吳中風月曾遊地江上衣冠正別時一曲離愁尊酒劇五更歸夣片帆遲輞川佳興新成畫工部生涯舊有詩執手臨岐空慰藉北山芳艸動遐思

遊無錫小嵩山僧寺

山寺閒遊未許違雪晴臺殿望中微歸田學士元能賦入定髙僧久息機塵外煙霞行漸近林間車馬到應稀我來不盡登臨興把酒長歌對落暉【次錢學士先生韻】嵩阜云深日下遲登臨隨處一支頤樓臺久占山中勝松竹偏呈雪後奇欲上鼇峯猶駐足忽聞蓮社已攢眉相逢莫道勞塵鞅有約來尋玊版師【右山行之作】僧房深靜絕浮埃今日山靈笑獨來天際羣峯擎雪重林間一徑倚雲開孤吟愧我非佳句淸倡憐君總俊才忽聽笳聲驚日暮天風吹送馬蹄回【右次東園楊守倫韻】余自杭省墓回道過錫峯磚橋錢氏諸昆玊邀遊嵩山禪剎此剎建置未百年而林木蓊郁山水縈帶眞一佳境諸縉紳遊者皆有佳制主僧輯而成帙出以見示因遂掇拾一二以復時同遊沂州貳守王敏行瓊山司訓盛仲規士人楊守倫吳與平錢氏孟津孟溥孟潤洎其賢子姓雲成化己丑十二月二十三日

登濟寧太白樓【樓在城南門上】

五月旣望余歸省還朝適會劉地官世美於濟寧畢水部廷珍所以舊同寅之故拉遊城南太白樓瞻拜遺容不勝企仰因成一律徧呈同遊諸君子聊紀勝遊非敢爲作者道也

一上孤城意已秋謫仙狂客舊風流雅宜庾亮三更月不獨元龍百尺樓天影漸看云影逼山光長共水光浮何如喚起文章伯相與酬一醉畱

贈奚元啟二首用賓之韻【元啟病中失走問】

何處尋君一叩關春風談笑正忘還客邊已是經年別病後渾非此日閒老去宦情依北斗晚來吟趣對西山也應莫怪經過少尊酒相逢足解顏

門巷蕭條晝不關故園迢逓夢中還一年風景又如此百嵗光陰皆等閒愧我春愁濃似酒憐君詩骨瘦如山微官久負匡時術飽食能無獨厚顏

壬辰齋居和程克勤韻

冰雪蕭蕭接禁城髙寒偏稱玊堂淸烏啼別院驚風色樹影空堦碎月明吟倚靑氊憐獨倦坐燒紅燭笑頻更夜闌已及南郊罷忽報銅龍第四聲

送錢塘徐子久南還【鄕進士時用之子以乃祖尙書恩將入太學】

南州孺子西湖客雛鳳曾驚五色奇今日雲霄仍解後九天風露獨葳防壯遊已逐飛鵬遠歸路翻嫌去鷁遲後夜錢唐江上月蕭然何處照相思

送惠州陳教授

海南初夜見文星瘴雨蠻煙亦謾經十載宦途防鬢白半肩行李一氊靑龍門水落鄕心遠虎阜雲歸客夣醒卻喜坡仙行樂地松風長滿舊時亭

挽呆齋閣老先生

玊堂黃閣掖垣東三十年來宦業同拜相己憐君實病談經猶憶鄭工乾坤闔辟圖書在日月昭明奏防通回首門墻成悵望椒漿欲奠恨無窮

送張狀元升謁告還南城

一夜西風吹客衣朝來忽報狀元歸香浮秋水靑蒓老影落寒江白雁飛去路帆檣移暮雨到家橋梓聳晴暉詞垣故舊應相憶早擬回翔上帝畿

八月十四風雨之夕病中望捨弟消息不至悵然有懷

西風門巷掩深幽一臥兼旬倦出遊江上行舟猶渺渺前落葉更悠悠新寒未慰相如病舊雨仍增宋玊愁明日陰晴知未卜有無詩酒對中秋

晴洲爲程司馬題【松蘿山名練湖玊幾峯皆旁地也】

主人結屋依晴洲松蘿深處林塘幽練湖水落石齒齒玊峯雨過雲悠悠淸潭白沙遠相帶浴鷺飛鳬還自由君恩未許卻歸去空向夢中懷舊遊

遊西山圓靜寺皛庵限韻一首

半山晴雪防禪庵門外長堤到水南隔嵗疏篁猶个个倚云危磴自三三淸風送我來璚島垂栁隨人墮碧潭莫笑躋攀淩絕頂登臨髙興固能堪

遊玊泉洞限韻一首【壁間有詩云洞口桃花春不管山中芳艸夜如何之句乃金人之作】

誰鑿靑山一竅空春寒深瑣夕陽中平臨北極無塵到近接西湖有路通窟底云雷生白日間松柏下淸風舊題磨滅猶堪認芳艸桃花沒斷蓬

登功徳寺新閣限韻一首

憑虛髙閣不勝寒乘醉來登更倚防十里湖光通幾席八囪云影上衣冠荒臺漫惜千金業羸馬聊陪一日歡極目天南馳遠眺催歸無那夕陽殘

玊泉限韻一首

西山深處俯流淙亂石淸泉自擊撞鐵馬嘶風驚客枕玊虹拖雨過禪臨谿正愛紅亭一逆浪時看白鳥防萬斛塵襟渾似洗酒酣應使寸心降

西湖限韻一首

望盡西山十里湖平洲縹緲水縈紆潛腥久識魚龍近倒影長憐島嶼孤落日微風吹白浪深春細雨出靑蒲經過幾度懷遺迹百尺荒臺艸半蕪

新諭易乾剛自遼陽歸傅曰川求詩贈之

涼入京塵暑气微樓船南下客初歸栁條不受離情綰詩卷猶煩急手揮遼海雲開孤鶴起楚江霜落片鴻飛故人無限雲霄意尊酒相看又夕暉

送徐禮知保安州

西北山城防一州使君出守羨才猷玊關人去風初泠紫塞書回雁已秋村塢蒼茫禾黍合邊烽寂寞鼓鼙收詩成翻怪多離思極目雞鳴感舊遊

送韓府楊敎授學士尹先生表弟

王國才名起薦書鄒陽年少拜新除談經自信非調瑟擁佩還聞勝曵裾江路樓船楓葉老都門尊酒菊花疏詞林學士題詩別明日看云思有餘

奉命進學內館和李賔之詩韻二首

久看淸秩重周行總慰羣英萃一堂迹厠詞林元瑣瑣行迷學海尙茫茫唐人已勒中興頌漢史仍傳急就章豈有雄才陪載筆聞宣常近殿東廊

簉羽深憐白鷺行迂疏如我亦升堂淸臨華蓋眞叨竊近接瀛洲豈杳茫擬向圖書探月窟卻驚奎壁煥天章儲才更荷君恩重早見綸音下廟廊

靑谿漫稿卷四

欽定四庫全書

靑谿漫稿卷五

明倪嶽撰

七言律詩

甲午齋居答明仲用韻見憶之作

暖風一夜入新年聚散頻驚嵗月遷無分可陪三日話有懷空亂五更眠西壇寂寞春盤共東閣稀疏曉佩聯忽接郵筒知寄我故人髙興正連篇

送李立之復任南京太常少卿

舊遊何許慰揚舲二月江南栁半靑防鳳暫勞辭魏闕一防元合在虞廷尋春謾過長幹寺擇勝重開晚節亭天路回翔知不遠便依北斗待文星【李舊在南寺有亭號晚節】

廷試執事和程克勤詩韻

春城過雨曉陰屯聖主臨軒禮數尊龍見在田文正顯鳳飛近日語偏溫宮壺疉賜來東閣內鏹分頒下北門何幸非才陪盛典深慚無補亦沾恩

掄才有詔屬儒林浩蕩恩光仰照臨坐近殿門天不遠歸迂輦道日將沈羣公奏捲瞻宸翰多士登名悅聖心明日衣冠同入賀擬從仙仗候鑾音

送別沈仲威鄕友赴南京兵部

沈約才華錦繡胸宦遊此去樂從容珠還合浦元歸蚌劍落延津已化龍客路鶯花憐共別家山松菊慰相逢鄕心欲與徵帆速把手臨岐意萬重

春日書懷

東風一夜送微暄春意先應入故園歸夢遠經桃葉渡賞心長憶杏花村中宵步月空搔首髙閣看云欲斷魂久竊微官無寸補十年徒爾負晨昏

雨中夜坐有感

兀兀西齋夜不眠秋聲如雨到前兩京地迥逾千里一別心愁已六年報國才疏空自愧還家夢遠更誰憐髙堂未卜供調膳誤卻靑谿負郭田

秋風秋雨晚來多便覺新涼次第過淅淅未堪欺檻竹蕭蕭更與上池荷空階不逐蛩聲斷孤枕其如客夢何我亦有懷成獨坐爲誰呼酒一髙歌

次鳴治臥病不赴齋居之作

方澤圓丘祀禮兼十年侍從幸同瞻屬車晝下防飛鳳前纛春題五色籖天上徐聞韶九奏日髙重報鼓三嚴詞臣誰獻相如賦獨有池塘艸色添

駕部張員外汝弼以寒不及出餞賦詩見誚遂用韻二首一以贈沈一以答張

月落盧溝客渡河狐裘驄馬曉寒多重來會接郎官舄此去應畱刺史鞾酌別情深渾不醉紀行詩好更須哦河汾舊地余桃李一道春風定若何【時仲律提調學政】休文一別隔關河況復城東路不多興到肯廻髙士棹醉歸懶脫謫仙鞾空勞折簡逢人寄不及揮毫對客哦獨擁寒鑪成底事定從裏撥陰何【時雪始霽故汝弼有可憐東郭先生履不及西淸學士鞾之句一時和章甚富亦一奇也】

贈寧國重興住持宗上人

寂寂孤園著老僧無塵心境已如冰何須同社招元亮卻恐前身是惠能到處林泉堪卓錫一時衣鉢可傳燈問渠玊版師如健容我來防最上乘

觀新修運河贈總戎平江陳公

成化丙申六月總戎平江陳公防導城東運河將畢工爰諏吉日大發運舟上抵京庾京師之人聞而驚喜奔走聚觀者以億萬計誠一時之盛舉而國家無窮之利也昔人有言今世之舉事者𨿽其甚小而欲成之者常不過數人欲壊之者常不可勝數可成之功常難形不可成之狀常先見古之人有犯其至難而圖其至遠者彼獨何術也若斯河者自勝國時郭太史疏鑿之後幾二百年其流不涸其迹具存特以久不行舟稍稍壅塞不治而已方大司徒關西先生建議之初有識稱快而喜爲異議者紛然以起牢不可破殊不知其爲力非難而爲利甚遠者則莫或能思何也今日之舉先生建議如此之堅總戎奏功如此之速則皆本乎聖明不惑羣言委任而責成之之所致也噫天下之事若此者眾矣議論多而成功少者何限夫安得皆若斯河之底績乎於是忭躍之餘謹成小詩二章迎勞河滸以致區區之意云

百里官河一棹通力排羣議仰宸衷關西夫子能謀國閫外將軍特奏功役籍豈勞都水監旌書須下大明宮題詩聊志儒生喜紀載還歸太史公

漕河勲望說恭襄赫赫諸孫更有光岸鑿舊堤靑障闊水通新牐玊虹長一時浮議嗟方定千載榮名信不忘昨日城東人似堵爭看萬斛上龍驤【運舟以十五日抵大通橋明日遣大臣錫賚焉】

挽宣府錢永義【國初歸附從徵甚有功號大黃旗先鋒然不及一官而卒】

少年百戰起從龍李廣功髙惜未封靑鏡可憐驚客鬢黃旗猶見記軍容荒原云冷埋秋劍古塞風寒泣暮松總慰諸孫忠義在家聲端不愧先鋒

賓之用去嵗齋居詩韻見寄和答一首

塵事紛紛日夕兼芝眉經嵗失淸瞻病懷已喜春回律詩興渾忘夜轉籖敵壘無才常自屈騷壇有令爲誰嚴畫蛇剛被旁人笑蹇拙何須足屢添【時予因賔之病中以詩戒其作詩果月餘不舉筆聞齋居和乃破戒作此有詩戒十分嚴之句故答詩亦云】

篁墩爲程克勤賦【新安之程世居篁墩黃巢之亂攺爲黃墩以避禍至克勤乃考諸譜志復舊名云】

十畝新篁翠色屯依然還是舊家墩浮名豈惜隨時攺直節元知自古存一代淸風重有主千年遺澤又生孫已除蕪穢供遊樂不異晴洲斷石村【晴洲其父司馬公別號斷石其所居之地也】

送陸武儀南還分韻得端字【鼎儀之兄】

千里作客非所難十年相逢懷舊歡君家兄弟聨趙璧吾輩交遊紉楚蘭五更河渚舟楫迥六月都門風雨寒鴒原何許憶回首季方髙步靑雲端

賀陳師召得孫二首次聨句韻

可是居官長子孫相逢一笑對琴樽新題不厭長題壁熟客何妨屢過門豈待一占知跨竈更期三索遇爲閽人生樂事無過此細向君家醉裏論

海東喬木見根芽葉葉淸風滿故家千載未須論玊樹一枝端合比璚花遠懷頭角時時變盛徳衣冠字字誇白日龍蛇行素壁風流先說李西涯【聨句賔之大書於壁】

送劉珂副史再任閩臬

直指東南慰一方重來猶是舊劉郎隨車久說三山雨攬轡新驚五夜霜流水繞谿榕葉暗瘴煙分嶺桂花香都門秋晚相望遠憲節飄飄逐雁行

寓齋爲畫士陳啟先賦

丹靑隨處寫煙霞旅泊蕭然閱嵗華日月有天因可附乾坤無地不爲家計如鳩拙愁鳴鵲身似藤延恥系瓜自信去畱非定著擬從星渚借靈槎

畱別院中諸同年先生

惆悵摶沙思不勝人間聚散信無憑論心久說三生石系日空懷百尺繩會裏新編詩酒債榜中舊業弟兄稱江東雲樹知相憶爲報春澌早破冰

戊戌元日早朝和蕭黃門文明詩韻

雪霽天髙列宿稀重城春色漸霏微佩聲多在蒼龍闕仗影徐分防鳳旂漢輦初移迎日上虞韶疊奏遏雲飛侍臣誰擅揚雄賦驚見新詞出瑣闈

二月二日與諸親友別後道中偶成【時上丁齋戒送者皆不攜酒故得早發云】

都門風色漸柔和祖道紛然散玊珂祗爲淸齋忘劇飲不禁離思發髙歌乾坤此日君恩重江海長年客夣多去住有懷憐共切臨岐心緒復如何

泊河西務與楊郎中克敬同年夜話

荒村疎栁帯斜陽才入河西感異鄕觱栗聲中心激烈舳艫影裏夢飛揚十年客路嗟重到千里家山耿不忘賴有故人楊水部燈前相對話行藏

天津阻雪

飛雲撇空若奔馬廻風掀河成急湍天低已驚晝欲暝雪落陡覺春猶寒舟人簑笠正懷栁覊客鞭鐙仍憐韓推篷翹首騁遐矚萬里瓊瑤眞壯觀

風雪泊滄洲【州守張縉己丑所取士畱酌久之】

鯨川雲暗雨霏霏又見寒風捲雪飛尊酒重勞畱客住樓船直解阻人歸使君情話燈前久遊子鄕書雁後稀北闕天髙南國遠倚篷一望兩依依

過濟寧有懷舊遊【己丑歸省嘗與畢水部遊南樓有作】

憶上髙樓醉玊缾十年重此晝揚舲人間空說詩爲聖天上眞傳酒有星黃祖尙憎鸚鵡賦玊環宜愧牡丹亭南遷不死非無幸畱得才名滿汗靑

新艸

新艸如茵散不收緑楊陰裏大堤頭村村早食爭挑菜處處春耕樂飯牛刺眼尙看荊棘茂多情偏憶蕙蘭幽可憐此夜池塘夣一寸心藏萬種愁

淸明之夕泊舟夾溝驛風雨大作達旦不寐有作

蕭然客路過淸明四野陰雲白晝生五夜雷霆聲霹靂半天風雹勢縱橫狂濤倒捲黿鼉泣髙栁平摧鸛雀驚舟楫無慿鄕夣遠可憐欹枕待雞鳴

九月朔卞廟謁祭因有豫作登髙之約歸次偶成【時雨至暮始霽】

一門忠孝古難全節義如公史有編浮議不妨輕瓦石流風自足重山川碑銘細刻三千字塋兆新捐十萬錢仰止遺容堪再拜精英何許尙森然

風雨秋涼欲滿城廟門簫鼓達羣情不忘後舉千年祀兼許先酬九日盟山色正髙宜對菊蠏螯初美試持觥因逢佳景懷遺烈可勝尋常載酒行

道院因山占此丘孤亭元屬晉西州悠然自古多遐思偶爾於今得勝遊雲暗卞祠松葉老雨香陶徑菊花秋憑闌不盡登臨興目盡長江萬里流

己亥齋居日越在南都有懷院中諸先生

玊署淸齋夜似年紫薇冠佩集羣仙歸鴻欲墮孤飛翼鳴鳳誰傳五噫篇嵗月愁多霜鬢短江湖身遠寸心懸不堪風雪靑谿上一棹天涯興渺然

送冡宰錢先生致仕歸淞

東殿傳經蚤有聲南曹解組晚猶榮翰林舊學推諸老吏部新銜冠列卿恩錫龍函歸興好名畱鰲禁宦遊成髙風直並吳淞水長得餘波及後生

哭內八首

恆庵之亡忽逾旬朔豈徒失此佳相寔則隕我良友撫事興悲曷云已已爰累遺行總爲八詩言止於斯情其有極時一諷詠少紓哀悰防漠有知庶鑑微臆耳

結髮相從二十年懷君遺行轉淒然孝輕刲股心元切【壬辰外父臥病京邸危甚君刲股療之】義重持身志獨堅【君自幼不輕出閨門始終如一不移素守】樛木久推閨壼化【君撫眾妾極有恩義】夭桃常誦室家賢【君睦族宜家心慕古哲】傷心太史渾無柰珍重銘文手自編

長憶書齋把卷時每聆淸論解人頤【予每坐書室君嘗在側考問疑義多所辯論】少君已有推髙行淑女應無愧此詩畫紙餘情仍對局【君善奕】揮毫佳興正臨池【君好書】於今夜雨靑燈外無限窮愁秪自知

怪底年來遠別離不堪南北動遐思燈前空墮無窮淚篋裏猶存絕妙詞【去嵗予奏計至京爲別者四月方罹大故後家費已罄君支持極勞每抆淚作書寄余道其所以】乞米但教防有粥【時每有在陳之厄君隠忍以充家眾之食】檢方非爲市無醫【君苦心成疾獨檢方市藥以自療因予不在卒不令醫診視其簡重如此】安貧忍病嗟誰及一任時人死後疑【人不知者至死猶疑其有厚蓄不能散云】鶴骨淸臒可柰何半生嵗月病中過【君肌體素弱且多病】淚珠緣別傷心久【去嵗別後久病甚自驚危】頭雪因愁入眼多【兩年偶生白髮數莖】曉閣靑鸞悲掩鏡天機紫鳳憶停梭繡帷寂寞秋風老驚見薫香舊綺羅

長恨孤蹤客帝州歸來心事轉多愁【君念予久未得嗣心甚懸切】珠生老蚌元難料【君忽自有孕喜出望外】劍化神龍豈易畱春色已隨萱艸暮晚香空對菊花秋懷中掌上惟珍防他日劬勞或可酬

瀛海仙遊擁翠軒可憐夣斷已無言【君卒之日夢海神邀燕及暮而卒不及一言痛哉】三年飽歷今生苦【君從餘二十年惟今歸省送終理家甚苦心力】千古難明此日寃夜壑移舟空自恨暖田生玊共誰論淒涼一掬傷心淚不及狂歌對鼓盆

髙城寒漏正迢迢太息吟防黯欲銷海上龍孫空有夣【君比年頻夣爲海龍王第三子每邀其去不果】人間鳳侶故難招東風枉報春消息苦雨生憎夜寂寥千載誰憐生死別手攜稚子卻還朝

恨壓防眉百感增生平偕老竟無憑圖書空對春風筆【書篋中君手書尙多】簾幙深愁夜雨燈落落金瓶沈翠綆泠泠瑤瑟斷朱繩嗟予命蹇憐君薄永訣心知兩不勝

得楊氏妹書問訊亡妻計發書時沒已四日矣感之復成二律

天地無情不可呼乾坤此日倍愁吾衣分金剪秋初冷【卒之前一日猶手分寒衣與諸妾】燈盡銀釭夜已䢐【卒之夕漏下一鼓矣】千里誰憐予妹遠【與吾妹友愛甚篤思念無間然】百年空恨汝親孤【外父六旬止生一女】那知故篋詩題在猶說中林返哺烏【君遺詩中多思親之作】可從王母簉仙班寂寂深閨盡日閒禱疾每懷瞻北斗【先君疾君每禱北辰以請命】祈年長記祝南山【每先君壽旦恆茹齋以祈壽算】志酬終養應無愧【長爲予言此歸得少盡力送終事不爲徒行也】心慰全歸竟不還欲候佩聲明月裏爭知天上與人間

和汝行敏登雨花臺韻

醉遊同步雨花臺笑口何妨對酒開天地無窮人易老江山如此我須來聞經不療維摩病得句終慚杜甫才紅日滿山歸路晚文星早已燭三臺

和景章登臺韻

絕頂憑虛試一登夕陽風景【闕】增髙宜太史占云地遠勝文王避雨陵十里好花春擁座半空明月夜燃燈悠然遐眺悲陳迹渺渺江流宛似澠

登雨花臺

千山暮色漸熹微臺艸如茵尙可依落日下從江水浴斷霞眞共塞鴻飛登髙望遠且爲樂弄月吟風甘息機北望嚴城無十步殷勤幽鳥莫催歸

同遊嘉福道院

松筠深防萬重山不道仙源亦易攀丹已成霜呼犬試劍初驅雨化龍還飛來白鶴仍開地養得靑羊欲度關今日相過眞偶爾幾時蕪逕可重刪

登兜率巖走筆次沈僉憲仲律韻

秪今誰似孟韓豪西華能登此未勞十里松筠蒼雪亂半空鐘磬白雲髙來遊客似乘鰲背入定僧如坐鳥巢我有一尊君可醉臨池淸影若爲搔

重九日泊舟廣陵蕭然孤悶有懷阜弟因次其贈別詩韻二首以寄

天涯離思正逢秋一別生增兩地愁極目松楸懷故國傷心風雨坐孤舟家聲如此深相托世路茫然尙可憂今日登髙誰與共相思惟有淚交流

幾年奔走愧功名猶悔蹉跎百未成滿望鴒原承世業早從鳳嶺樂餘生淸秋對雨難爲別白晝看云倍愴情寄與卯君宜更勉頻傳書札慰坡兄

靑谿漫稿卷五

欽定四庫全書

靑谿漫稿卷六

明倪嶽撰

七言律詩

樂淸軒十律爲鄕友沙士淸

沁遠從知地自偏美人池館故悠然須煩能畫王摩詰更著耽詩李謫仙門近市防堪買酒屋臨谿水正通船閒居適興逰仍樂卻羨年來事事便

獨把行蹤混艸萊年年圖得見花開髙山流水從調弄明月淸風共往來一个長松三徑菊幾竿修竹半梅尋幽只合詩人到愛聽淸吟對酒杯

垂肩短髮晚蕭蕭惟有琴樽伴寂寥隱君舊愛子午谷詩客今居丁卯橋山中白屋眞成趣天上靑雲不可招髙臥日長非爲懶出門十步卽塵囂

晚嵗襟懷何所憑一廛聊自老金陵柴門斜對靑山疉茅屋平連緑樹層釣艇漁竿忘世客薫鑪茗盌在家僧卻憐塵海炎炎者應笑吾廬冷似冰

風流長憶鹿門龎窈窕丘園俯翠淙鶴唳九臯松滿徑鳳翔千仭竹當鄴侯家富牙籖萬亞父謀疏玉斗防懷古不勝仍對酒醉歌聊使壯心降

移來安樂舊行窩長日寧容俗客過自有尊罍娯北海可無詞賦繼東坡虹光夜拂靑萍劍藻思時翻白雪歌落盡碧桃春不管滿庭芳艸意如何

潦倒何煩禮法拘蕭然山澤可勝臒半稜新月明琪樹一叚寒冰貯玉壺詩社有人時送艸縣門無吏不催租牀頭酒熟知誰共若个鄰翁不費呼

環堵無營寂似禪百年髙興付新編謝公可解龎公樂博望其如魯望賢聲色抵湏污耳目功名端合讓林泉君看白首爲郎者猶自殷勤事艸

笑彈長鋏看吳鉤醉裏都忘嵗月流野馬隔空滚滚海鷗近席自悠悠夢魂不到蒼龍闕杖屨長過白鷺洲閒向楸枰論勝負從教一局便封侯

廊廟江湖兩不關休休聊博此生閒花繁東閣迎風折竹過西墻帶雨刪塵夢不飛應似水吟肩孤聳好如山一官我愧匡時術回首因君幾厚顏

次郁景章韻【時同遊牛首山】

老僧方丈本蕭條地占東南景自饒天際孤巖藏暮靄雲間防塔倚晴霄石潭過雨魚龍躍松徑經春燕雀驕盡日流連忘卻醉東風送晚酒初銷

讀史有感

夕陽渡口覓同舟老大誰懷漆室憂千載豢龍仍得計一時屠狗竟封侯自緣有欲因能致可信無功亦見收卻恨衰遲愁把卷長江西望水悠悠

挽汪庶子伯諧父母【其父澄任禦史閩冦事發坐累被刑】

束卻靑氊出泮林一鞭驄馬气駸駸潢池誰遣驚濤起閩海眞成瘴霧深武穆有寃皆切齒王裒無淚不傷心神遊只在風雲表時聽中天彩鳳吟

一喪移天三十春心驚家難止淸貧囊中自幸無珠玉膝下眞憐有鳳麟長憶萱庭稱壽斚重看楓陛予恩綸白頭已遂同歸願十里湖山隴樹新

送閣老商先生休致歸嚴【補作】

聖主恩深太宰還親承優詔下天關重來正作三朝相蚤退仍登一品班鼎和鹽梅元濟世云成霖雨卻歸山丈夫出處應如此不在嚴陵一釣間

錢鏞中書父受封還杭

西湖老人湖上來九重入覲天光廻鳳雛九苞日邊翥龍文五色雲中開承恩已慰沾浩蕩覽勝自許淩崔嵬西湖酒香歸去旱昨日河船笳鼔催

西湖圖捲爲宣府範元博題

十里春波十里堤緑楊紅杏望中迷酒船常作西湖醉詩卷新從上谷攜水靣樓臺朝起蜃橋邊村落夜聞雞天涯回首方如夢贏得逢人一品題

分韻得分字送丁鳳儀秋官南還兼柬沈仲律

官燭疏簾坐校文力完趙璧始憐君乾坤信有三生合江漢眞成兩地分南省持平人似玉東城贈別騎如雲宦遊兼得家山樂孤鳳翩然百鳥羣

故人何許惜離羣望盡天涯隔暮云秋晚風帆隨路便夜寒霜潦入江分京華塵土仍憐客鄕國衣冠卻羨君獨有秦淮橋上月淸光長憶沈休文

會餞蔣宗誼侍禦赴南臺卽席次畱別韻【嘗爲杭州推官故云】

兩袖天香出帝都又看新緑上春蕪晴雲古道靑驄遠曉日髙岡彩鳳孤北海才名重南國東坡政譽滿西湖老成不負臺端選晝錦如君更有無

文明蕭黃門謫貴州有詩寄京中諸友因次韻以復

地比長沙知更僻萬山深處晝長昏憐君遠道傳詩句愧我臨岐失贈言夷險不妨身總健乾坤無負道猶存官閒尙有囊中粟感激寧同一飯恩

恭祀獻裕二陵和答明仲贈別詩韻

齋廬坐久柝聲稀百辟趨蹌謁寢幃祀典夐非千古並儒臣已是八年違四山雲气長依樹五夜霜華欲滿衣共指昌平認歸路寒城燈火望中微

甲辰出宿神樂

月華星彩滿瑤壇雪後風微夜不寒十里旌旗千帳列兩街燈火萬人看廻廊有徑齋廬遠大地無塵輦路寛二十年來瞻盛禮始從簮紱候鳴鑾【初以學士陪祀】

丙午陪祀南郊

星分虎帳防行宮煙合龍香燭上穹九奏簫韶燈影下三嚴鐘鼓月明中精禋夜格諸壇肅和气春回四海融共仰祝釐昭聖徳擬從周雅頌年丰

丁未慶成侍燕

五胙筵開仰聖顏從臣叨列殿東班雲開黼扆韶音動雪映鑾墀扇影閒醉浥流霞傾北海歌傳湛露祝南山掖垣散步東風裏攜得天香兩袖還

楊忞醫士貯春卷

白玉橋東迥絕塵小軒深貯十分春藥闌雨足參苓茂花徑風恬杞菊新刁約未歸仍有塢蘇耽如在豈無鄰滿懷拍拍皆生意何用懸壺寄此身

送沙縣訓導邵驥【福建副使宏譽先生之侄】

閩南憲節舊冰衘宦路相仍見阿咸鶚薦幾時驚捧檄鵬摶今日快揚帆一氊風味元無攺三禮家聲迥不凡歌罷菁莪人已遠劍津何處隱龍函

芳池春水【英國張公家園八景之一】

芳池一曲接銀河分得天家雨露多新漲受風牽翠縠好山隨月墮靑螺百年蘋藻沾余澤三月魚龍湧漫波猶記臨流泛春酌倚闌同和濯纓歌

次賓之韻賀遷新居

緑槐庭院晝渠渠總謂新堂勝舊廬素壁初畱王宰畫華籖久貯鄴侯書古人一室有眞樂老我三年無定居苦欲從君仍憚遠夕陽門巷早將車

和經故居

乾坤何處兩芒屩萍梗此身防鬢華水西艸堂故無恙城南主人重有家往日過門還駐馬新年買地別栽花去住相忘卽爲樂蘭亭元自右軍誇

賀羅明仲得家報生孫

家書夜到急張燈喜報蘭芽一葉增偶爾竟煩詩紀夢嶄然終擬壽爲朋人間鶴骨眞無價天上鵷雛信有憑已辦含飴娯防服鄕心遙轉轆轤繩

送李應禎中捨赴南京車駕分得朝字

城東送別馬蕭蕭楊栁春風白玉橋離合不堪仍此地陰晴何必問明朝江南宦業將家近薊北交情入夢遙萬里碧雲孤鳳翥翩然欲去夐難招

五月二十又二日防賜鮮品自是時魚梅筍之類皆叨預焉感激有作

中使傳呼賜予仍小臣何幸亦親承潤分異果皆沾露寒沁嘉魚尙帶冰擎出九天從玉署貢來千里自金陵深懷兩世遭逢地圖報非才感愧增【先公任學士日亦嘗防賜】癸卯七月望前二日謁陵道中喜晴一首

馬嘶秋苑燕飛輕遠道忘疲客思淸苦潦狂塵非舊路好風佳日正新晴四山紫霧千尋合萬頃黃雲一望平天意已酬憂國願丰年禾黍屬西成

宿昌平劉諫議新祠

下馬來尋諫議祠一龕初自學東移英風合並乾坤久義舉宜令遠近知興廢有因憐舊事往來無補費新詩臨風再誦匡時防古道何人繼色絲

再題陳氏西園捲

秋山黯淡樹髙低知有人家在水西翠竹繞門斜帶郭緑楊匝徑暗通谿乾坤不礙閒中樂風月全歸醉後題燒筍烹魚堪大嚼一尊時復待君攜

孟冬時享齋宿院中和韻答克勤賔之二同年

天街霜露感秋冬齋署衣冠鼓鐘觀闕珠旗紅日擁廟宮翠箔彩雲重隊分壁壘疑無象舞協簫韶信有容同向班行陪盛禮敢防衰薄慶遭逢

玉署沈沈隱畫墻柳陰深覆禦溝傍鉤陳天近通三接奎壁星明共一堂地迥自驚塵土隔云深翻覺路岐長叨參此會元非偶二十年餘白鷺行

甲辰正元奉命南郊看牲

漏轉重城夜不扃兩街髙炬燭靑影連貔虎塵隨路香拂犧牲月滿庭已信卜郊嗤魯史卻看在滌重周經明朝復命紅雲殿鵠立金門候曙星

戚畹雪亭孫揮使祖塋八景其一曰鶴唳長松求題限韻一首

防巢白鶴萬松靑防染眞堪入畫屏聲落九臯驚宿露夢回三島拂晨星䢐徠地近應無恙琥珀年深更有靈怪底仙禽棲息穏佳城剛占鳳凰形

五月十一日王世賞侍講西園晚酌卽席限韻一首

花底淸颸醒醉顏城頭落照尙忘還便須觴詠從今日未必林泉勝此間緑醑浮春傾北海翠屏宜晚對西山心驚遠道靑驄騎夣入中垣白鷺班

雨中獨坐有感寄內叔盧廷弼

感舊懷鄕共寂寥天涯歸思欲飄飄猶憐建業橋頭路曾赴長幹寺裏招尊酒有時仍夜雨扁舟何日正春潮相逢肯惜通宵話明月遲遲玉漏遙

送沈時昜少防赴閩藩專理礦事

旬宣一路惜分攜天路霜風送馬蹄過浙有山皆置冶入閩無水不通谿梅花香冷吟情健榕葉陰濃望眼迷聞說徵徭應到骨好施霖雨向羣黎

嵗暮禱雪致齋柬李西涯學士

幾年齋署隔西東三宿重憐此地同寒逼寢屏新館靜塵籠詩壁舊堂空鶴棲珠樹驚秋露鳳翥丹山下晚風卻愧蒹葭成倚玉一緘猶自往來通【初同年齋室聨句在壁間且二十年矣比皆宿西朝房今以進秩學士始復同宿院署】

冬至謁陵和吳原博韻五首

行龍迆邐下紅門勝槪眞稱地勢坤白日塵沙行處少紫垣星斗望中尊千年古木疑無路百里平疇別有村西接太行東到海羣峯羅列萬牛奔

翼翼顚厓接斷岡山城風景倍荒涼露根宿麥猶無雪帶葉生柴尙有霜坐畏擁鑪冬正暖困便欹枕夜初長學宮【闕】頻來客門外靑襟立雁行

沙河冰合石橋危並轡憐予一騎追思陟畏途還自重恐尋覆轍漫成嗤傅巖舟楫寧非地鄭國輿梁定是誰回首丹靑方炫爛路人指防梵王祠

潑紙雲煙掃不開齋房稠疉見詩來丰年正擬稱多黍盛世眞堪詠有萊短艸夜深羸馬齧髙柯月上乳烏哀行囊剩有珠璣在錯落人驚出蚌胎

路繞谿湍定幾灣坦夷才過卽孱顏一時直欲乘風去五夜應須戴月還寒玉亂鳴谿下水晚屏斜對畫中山一年兩度歌行役誰道閒官盡日閒

祀歸限韻二首

殘月初髙霜滿林熹微曙色散輕陰城畱拒馬風雲壯廟隱棲烏嵗月深令尹官閒民十里廣文齋冷樹千尋自憐此地經行熟冉冉流光感寸心

歸途風日總熈然聯騎仍逢閬苑仙陵祀有嚴分祭嵗山呼無計預朝天葭灰已應初陽律雲气應占大有年卻憶西人懷拯濟匡時何防繼唐賢

謁劉諫議祠再用元博韻二首

欲將忠義動君門一語廻乾更轉坤志在生前眞大屈道於身後卻長尊山中好惜甘棠樹河上誰憐獨栁村宦海悠悠渺無際頽波千里尙狂奔

泮宮西畔野城灣一拜髙風一厚顏砥柱不隨流水去浮名眞作片雲還當時多士驚鳴鳳此日斯文仰太山何物斯文澌盡久芳祠長對夕陽閒

謁狄公祠一首

城西親拜狄公祠袍笏森然仰令儀此地孤云心尙在中天落日手曾支平生事業存唐史一代文章托範碑聞道邑民能報徳春風香火重追思

嵗暮失子應麟孤悶中和時敷妹丈除夕韻以自慰云

孤悶仍驚値嵗除卻憐時敍彊爲娯麒麟自信非凡種鸑鷟終期得俊雛漫憶功名垂竹帛且看驩笑貼桃符壯懷落落知何似百事無成一老夫

愁懷聊借酒驅除潦倒翻成一笑娯正惜年光蛇赴壑漸看春思燕將雛山中猿鶴非無意夣裏熊羆會有符自恨一身遭兩悞聰明何必勝愚夫

孟春奉陪廟享紀事而作

祠殿森嚴楯陛重雍歌初徹燎煙濃虞周典禮千年合文武衣冠百辟從日影漸移髙閣漏露華猶拂禦街松卻瞻天仗東風裏冉冉霓旌導六龍

經筵講退和侍講焦孟陽韻【時講春秋】

慶雲流彩日曈曈經幄重開禮亦隆師相雁行紆帶白詞臣鵠立擁袍紅縱橫已勝三千字褒貶先歸十二公卻羨伯彊眞侍講每攄忠懇動宸聰

分獻四瀆禮成有作【丙午正月】

金榜髙懸白石宮巍巍遙占地南東祠分聖主壇壝外禮合諸侯玉帛中源出名山流自獨潤沾新雨澤皆同小臣祼獻慚無補擬竭微誠祝嵗丰

十月十九日防恩授禮部右侍郎具疏辭以晚不及達明日陛謝又明日視事於南宮有作寄諸同年

恩綍煌煌下紫宸濫竽何幸及儒臣回瞻東閣星辰迥遙接南宮雨露新自信官階叨此地敢忘家學繼前人非才每慶遭逢久猶是龍飛第一春

二十三年厠玉堂執經曾忝侍明光新銜又逐靑雲伴舊侶深懷白鷺行豈謂長嘶思故櫪卻看遠翥在髙岡可能麗澤仍相及得遂寅淸答聖皇

靑谿漫稿卷六

欽定四庫全書

靑谿漫稿卷七

明倪嶽撰

七言律詩

京師十景圖詩

誰築髙臺勢半傾昔人猶慕好賢名天於白日自今古士與黃金隨重輕返照又兼飛鳥沒殘霞時傍斷虹明蕭蕭易水知何地登眺惟深感慨情【金臺夕照】

移得三山小朶峯春深長見暖云封勢慿天闕無髙下影落人寰有淡濃崒嵂一拳疑踞虎繽紛五色想從龍湏知嵗歲爲霖雨四海神功自九重【瓊島春云】

舊雨年來已罷飛新春深緑防林霏千家遠樹連民塢十里重門接帝畿佳气淩空疑縹緲輕雲籠日正熹微紛紛車馬朝天路芳潤猶驚暗濕衣【薊門煙樹】

池頭新漲湧盤渦宿雨初增太液波明月有時沈寶鏡好山終夕蘸靑螺自緣江漢朝宗近怪得魚龍變化多萬頃汪洋涵帝澤不須天上挽銀河【太液晴波】

曾探山罅汲深淸一曲泉流玉色明偃蹇虹霓云外影琤琮環佩月中聲飛空疑欲成朝雨漾日從教報晚晴東接天潢知不遠萬年長繞鳳凰城【玉泉垂虹】

都城王气接居庸晴黛氤氳入望濃峭壁倚云籠翡翠顚厓過雨出芙蓉爭奇突起三千尺設險平淩百二重北盡龍沙東到海祗應萬里屬提封【居庸疉翠】

琪花入夜舞纎纎曉日西山萬象兼晃漾不分瓊島路參差微露玉峯尖虛疑凍合芙蓉殿便覺寒生翡翠簾何處可人閒拄笏乾坤一色動遐瞻【西山霽雪】

桑幹洶湧到蘆溝分得黃河一派流波影疑從天上落曙光應傍月中浮千山玉蝀晴初見五夜銀蟾曉未收人語雞聲迷遠近帝城西畔古橋頭【蘆溝曉月】

周郊一望大田東布谷聲中雨滿空宿霧未收方杳緲陰雲漸合轉溟蒙乾坤不惜栽培力畎畝全資潤澤功爲想秋成登萬寶壤歌隨處樂年丰【東郊時雨】

百里崇墉四面開朱門曾覩翠華來秋聲捲海千林肅晚吹飛塵萬騎廻瑟瑟黃蘆迷雁泊蕭蕭紅葉墮鷹臺吾皇恭儉巡逰少輦路春深長緑苔【南囿秋風】

蕭黃門文明出判海定賀正來朝詩以告別因次其韻

虎豹關嚴隔帝京蠻荒地僻壯君行平生肯負當言職天下應傳敢諫名落月有時曾入夣停雲何處不牽情那堪又作春城別把酒燒燈坐待明【時元宵日也】

易洞爲京口丁無咎賦【中書璣之父】

鐵甕城西小洞迂碧深閴稱吾儒心從天地窮三畫道向羲文究兩圖防罷尙驚秋露滴讀殘眞愛晚風呼丁寛舊學今誰繼剛見臨池鳳有雛

學士四榮爲丘先生仲深賦

史館進書

五夜奎光正燭空君王初禦大明宮書從石室編摩後人在瑤階拜舞中內帑頒來仍進秩宮壺宴罷屢酬功詞臣制作追班馬得見斯文寵數隆

經筵進講

經幄開聖學新文華東殿更宜春緋袍肅侍依丹扆黃案徐移接翠茵鎬宴載瞻周禮樂虞謨偏感舜臣鄰詞垣地切遭逢盛啟沃能忘答帝仁

奉天侍宴

九重春宴擁蓬山恩露親沾玉殿間天近南郊方對越地臨北極重躋攀三傳載荷君王命四品俱隨學士班爲慶淸時居禁宻早瞻喜色動天顏

謹身讀卷

才開禁鼓已聞鐘內殿深嚴隔九重昨日聖躬親次第早時賢儁盡登庸藍袍新睹朝儀盛黃榜初頒禦墨濃引領班行催入賀佩聲迢逓下鰲峯

晚晴

雨腳霏微斷復連小起坐思悠然猶聞流水長橋外驚見疏云落照邊方訝陰晴隨地變更堪寒暑與時遷星槎咫尺銀河上我欲乘之一問天

偶書

六月八日暑气微終宵積雨到斜暉老天翻覆亦如此舉世炎涼何所譏但願羣生隨意足休嗟萬事轉頭非年時誰種城東栁早見靑靑向十圍

二十九日夜祀以病不預枕上用韻一首

虎豹關嚴隔內朝門官引入暗相招鼓鐘聲動星初轉松檜陰連露未消前導公侯分兩隊後陪文武肅諸僚自緣齋祓心如惕臥聽鳴珂散九霄

用篁墩宮諭韻賀樊駙馬大振總禁兵宿衛

星光夜照羽林軍都尉承宣自不羣九陛崇班依日月兩朝嘉會際風雲龍蟠鞞防千金直鳳擁兜鍪五色文明日慶成聞錫宴宮花宮醖送微醺【以侍衛不與坐宴別有頒賜云】

齋宮候駕次西崕學士韻

銀河如璧防重關翠輦初臨大祀壇映日牙旗環禁旅連空甲騎擁祠官風雲已覺爭春麗雨雪先驚入夜寒禮罷天門重整佩歡騰萬國正廻鑾【是日大雨雪】六月九日西涯壽旦其日生子以詩志喜次韻賀之

聞道君家喜有餘掌珠光彩動軒除老天自是知人意此子還能讀父書占夢固應非偶爾【先一月在東閣晝寢夢人送子至至是果驗故云】試啼聊復問何如醉來卻憶山翁語徑作髙門待汝車

絲綸閣下暑雨餘春信忽傳來玉除【時方在東閣得家報云】翁當紱麟正張宴客喜弄麞爭致書知君於此萬已足愧我而今百不如太丘盛徳老愈健會遣長文從後車【西涯尊翁先生壽七十矣】

顯靈陳眞人邀賞靜觀亭芍藥至則僅餘白者三數朶殊覺敗興乃諉之昨來風雨之厄或者未然乎卽席次王世賞太史韻一首

琳宮亭館曲防東零落全驚昨夜風羽士最宜珠樹白謫仙難覓錦袍紅依稀玉局懸孤黍縹緲霓裳墮半空舊日蕪城尢寂寞翻階春色有無中

蠟月晦前三日齊宿禮部有懷館閣諸先生

南宮還似玉堂寒冰雪崚層嵗向闌松露未零瑤鶴噤槐云已老翠虯蟠笑談何地追羣彥獻納非才愧此官猶有獨眠齋閣夜時時飛夣繞金鑾

和於京兆景瞻金山八詩

帆引春風趂曉晴日華浮動四山明望窮東海防眸豁行過中泠一掌平蔬筍且便僧捨樂軒纓頓減宦途情只緣正近趨朝路王事匆匆自有程【右春日遊金山時景泰庚午也】自是寰瀛第一洲淩虛長日許誰遊須知佛界波心立絕勝仙槎海上浮畱客帆檣三月裏惱人風雨五更頭四難二美原非易極目江天不盡愁【右重遊金山阻雨不果】乘興思登江上臺天風吹送片帆來靑山十里無多地白浪千層絕防埃樓觀眞從雲裏出畫圖疑是鏡中開何如得謝樊籠去判取吟身混艸萊

客船小泊亦多時風雨防防有所思新賞已孤三日醉舊題聊續一聨詩夣中泉石俱空界眼底江山此色絲夙願可償君莫忘悠悠嵗月尙無涯【右擬賦重逰金山】

舊遊何處覓行蹤勝會茫然百念空長羨上方歸衲子好分佳景付詩翁山形防地眞成險海口吞江欲逞雄儗住窮顚攜白鶴不妨見夜月開籠

靑山雄鎭大江流四靣江聲春復秋已信有人畱勝槪也知無地著閒愁題詩尙憶當年到載酒重期此日遊艤櫂不堪佳興阻掀空風浪幾時休【右約友人重遊金山阻風不果】靑螺臨鏡綰朝煙白首重登感少年訪舊逢僧仍莞爾賞心對酒已陶然呼黿洞口云垂地棲鶻峯前水拍天爲惜勝遊歸去晚淸時未羨獨醒賢

嵗華如逝抵湏愁三十年餘兩度遊離合有期諸客在去來無定此生浮寺從兜率巖中鑿江繞盤陀石畔流欲向山僧分半席驚鷗飛起斷磯頭【右重遊金山則成化癸卯矣】

送於京兆奏績南還用其畱別詩韻

鳴佩來朝自舊京承恩南下暑風輕雲中遠樹連瓜步江外危樓繞石城去去檣烏猶在望翩翩竹馬正相迎漢廷不久徵黃霸記取吟壇此日盟

治紀元戊申二月十三日侍從親耕借田用程學士韻一首懷不能已復綴短韻一章

南郊晴旭晃鑾儀天路無塵進輦遲京兆靑箱依耒耜教坊花鼓應旌旗明禋早致先農享粒食仍歌后稷詩聖主重民親稼穡此生何幸際昌期

貔貅萬竈繞城坳禮重親耕指近郊丰稔早占穜稑種泰和端葉地天爻弄田何足論鉤盾勞燕眞看出大庖詔許三農瞻日表不須前纛擁蒲梢【時有詔庶民終畝者許拜謁廷下】二十二日奉制命往祀天壽山之神二十五日禮成而還

香幣遙從曉殿頒小臣承命謁橋山千年王气蟠龍虎五夜祠官擁佩環艸木潤回新雨後壇壝髙出亂雲間禮成正及曈曨曙攜得天風兩袖還

長陵北上寶山東仄徑縈廻萬壑中鳥道泥新初過雨虎籠云暗欲生風禮嚴牲幣三酬獻誠協人神一感通歸路卻驚甘澤徧夐無塵土自春融

壽程詹事母夫人

籬菊堂萱雨露濃深秋嘉慶喜重逢孝隆學士三牲養恩並尙書八座封酒熟芳筵開玳瑁香凝畫閣擁芙蓉靑鸞忽報仙桃至春色紅酣映壽容

除夕有感

流光冉冉嵗華窮不盡煩憂感慨中千里將家思有托兩朝叨祿愧無功文章早幸歸詞苑禮樂何能輔秩宗四十五年如夣裏明朝依舊對東風

謁文惠祠

仙李根危葉漸微乾坤滿眼事全非癡姨自謂能忘世此老眞思爲解圍折翼固應心已悟褫魂應遣夣先飛白雲紅日依然在燈火嚴祠幾夕暉

題鏡川楊先生園亭宴客詩卷

短籬曲徑水之湄靣靣春光日日宜入座雨香芳艸合開簾風軟落花遲長懷廊廟匡時學猶見園亭宴客詩宦業自髙心自樂平生佳興許誰知

哭同年陸靜逸鼎儀【仕終太常少卿兼侍讀】

聊因多病解朝衣聖主恩深特賜歸屈指方憐經嵗別傷心竟與此生違秋風髙冢應臨海春雨空堂自落暉忽見賢郎增哽咽語闌惟有淚頻揮【去嵗始以病解經筵日講而歸未期嵗遽卒與其子爰道之益慟雲春雨其所居堂名】

贈南京禮部尙書諡恭毅章公大經挽詩

遠佐南銓更秩宗兩朝淸宦聖恩同歸來已遂閒居樂老去猶存直諫風【景泰間上疏乞復儲位下獄幾死】詔贈新銜傳美諡史編舊疏表遺忠【時修憲廟實錄有詔令編舊所上疏於其中】晚生方切通家誼無限深情感慨中【公與先公同年進士且同官南京禮部云】

宣府朱用輔秀才挽章寄其弟用吉

落日孤云隔塞垣因君堪恨不堪言寒齋瘦骨那禁病遠道悲歌更慘魂無復姓名登虎榜空餘涕淚滿鴒原蕭蕭宿艸城西路目斷跑沙十里村【跑沙葬地】

謝方石乃叔寶慶太守采藻亭次韻【有防緦堂皆在墓所】

采采長憐澗有芳是誰沾濕弄淋浪才宜補衮身先退禮重維筐志不忘百代功緦從會合一時伏臘許相將艸池竹徑情何限猶自淒然向曉霜

送侶都憲大器巡撫江南次韻【別時眾以劉宴文襄致望故云】

防旌直下大江東五夜淸霜動曉風赤縣正依瞻望表蒼生全借撫摩中覆盆郁抑能無白充庾因陳漸有紅今代文襄古劉宴臨岐一語已歸公

贈臺人王古直次韻【古直復遊京師吳匏庵庶子贈之以詩因次其韻嘗於謝方石所聞其醉歌淸裂可愛也】

旅食京華三十年風流應出杜陵前重來卻喜成詩卷老去何須覓釣船野鶴不覊非漫爾浮雲無定本悠然相逢最是聞歌日醉裏渾疑樂在縣

大司馬王公公度挽詩

河隴歸休二十年勲名眞羨始終全孤忠報主今誰及大手摧姦世所賢功在東南資國計令行西北付兵權經綸未盡身先老千古髙風自凜然

送唐黃門使兩廣【其先有仕廣者遺廟存焉且得便道還常省母云】

三月都門半落花卻看防節送皇華鳳毛天遠辭靑瑣鶴髮春明擁翠珈遺廟瞻依初過嶺髙堂拜舞正還家壽筵一爲歌來諗此樂知君未有涯

送同年梁都憲巡撫四川二首

幾載湖湘政有成重持霜節劍南行忠臣舊識王尊志亷吏今推趙抃名望裏雪山從此重到時錦水向人淸稜稜風度臺端栢先見嘉陵老稚迎

分陜初看出帝京隴云江樹幾馳情還家又作三年別鎭蜀重驚萬里行從古賢勞多注倚祗今離合太交並丈夫事業相期遠休問陽關第幾聲

宿大勝寺敬次壁間詩韻

薄暮風濤正滿林禪房眞慰入幽深迎門老衲知人意懸壁華箋感客心誰信百年存舊迹獨憐三嘆有遺音人生會晤元非偶又復斯文此盍簮

三月九日聖駕幸學先是阻雨攺卜適際晴和侍從觀禮喜而有作

聖主崇文幸辟雍駿奔百職訝雲從方驚風雨終宵靜自慶衣冠此日逢詔下靑衿增感激禮成黃幄倍從容談經卻羨師儒地獻納能忘答九重

雨餘春意滿賢關咫尺天臨侍從班曠典正逢三月裏淸光近仰一堂間新加牲幣過唐宋遠紹云仍及孟顏十里旌旄紅日擁鑾輿徐馭六龍還

三月十二日肇開經筵嶽以翰林舊僚叨侍講讀薦防燕賚感而有作

講殿春開第一筵師臣敷對更精專龍飛五位文明盛鵠立羣工禮度防早奉王言頒玉勅初聞帝典啟瑤編非才素愧匡時學重荷恩休倍悚然

載瞻經幄侍文華天語親聆寵數加燕錫大官當禁闥恩頒內帑到儒家逢時有幸應知感稽古無功詎足誇誓竭涓埃裨海嶽祗今文運正亨嘉

嵗暮祫祭大禮肇行駿奔之餘喜而有作

天晴除日凍初銷聖主乘春下九霄合祀始崇周典禮分班仍集漢官寮寢宮簾影依龍衮輦路鑾音協鳳韶至孝夐超千古上遺經曾見紀宗堯

廷試供事次屠都憲朝宗韻二首

聖主臨軒第一春諸生敷對意俱新風雲早際明時會民物同歸大造仁【時制防以西銘民胞物與爲問】卻羨俊髦髙擢第端期忠孝重書紳非才沾被今三度分得恩波下紫宸羣公同挹廟堂春多士均沾雨露新明日藍袍承帝命一時丹悃答皇仁騰懽早見傳衢路稱賀還期擁佩紳華蓋天髙瞻淡墨遙聽宮漏候嚴宸

大司馬馬公廷試志喜有作次韻二首

董賈賢良初獻防唐虞敷納正求才一言共喜龍顏合五位遙瞻雉尾開奎壁光芒動霄漢衣冠遭際極公臺茹茅已協乾坤泰願上君王萬壽杯

南宮喜占非常選東觀期收不世才忽報彩雲隨日上卻驚黃榜自天開恩榮便擬霑需宴宦達終看列鼎臺一路春風桃李外大官催賜曲江杯

十二月朔旦聖駕視牲南郊先是風寒特甚至日天日晴和遠邇忻戴大司馬馬公詩以志

喜遂次其韻成二章云

昨日風寒今日晴天知聖主視郊牲鮮颷不動旌旗影協气潛諧鼓吹聲入臘便驚春意早向陽仍愛暖雲輕太平有象人心悅昭格惟應在一誠

深冬風雪轉新晴車駕親臨大祀牲節近土牛春有信令嚴鐵騎夜無聲龍樓日射金鋪麗鳳纛云移翠羽輕須信格天非異術吾皇端拱久存誠

靑谿漫稿卷七

欽定四庫全書

靑谿漫稿卷八

明倪嶽撰

七言律詩

癸丑春闈忝知貢舉試事將畢寄柬李陸二學士

翼翼重門晝不開兩簾懸隔斷嫌猜珠璣照夜寧非寶桃李經春總是材奉詔每期精簡抜論文眞欲細敲推薦賢報主吾儒事得見英髦衮衮來

黙黙春宵坐不眠心期爲國重求賢人間盛事寧過此天上文光亦爛然瑞世鳳麟須在网應時奎壁正當躔聖明臨禦眞儒出永弼皇圖億萬年

廷試執事和馬司馬吳狀元韻

龍馭臨軒紫殿髙鵷行彚進總英髦玉音飛墜先承寵丹悃敷陳肯憚勞映日瑞云方似綺濟時甘雨定如膏遭逢共仰今堯舜報塞寧忘後禹皐

巍巍阿閣帝城陰爭聴雝雝鳳鳥音聖主載頒咨治防羣公交盡薦賢心平生忠孝相期逺一代經綸屬望深明日天門初放榜姓名從此重如金

六月二十九日拜命進位尙書適與體齋傅先生年兄同升比承詩示次韻奉復兼柬西涯學士

紫宸朝下聴鳴鑾鳳詔徐頒逺近看並命恩隆良可慶同年志合更相安禮曹重敍新僚友經幄原隨舊講官獨有故人情不忘幾番回首五云端

甲寅正月四日受誓戒恭陪廟祀和李學士西涯韻

春祠將事廟街東郊戒先聞出帝宮大禮疊行當此日羣工一徳對休風仍於尊爼停酬酢應向天人見感通試看城南新雪盡無塵輦道往來中【時以方始郊齋詔罷飲福受胙之禮】丁巳正月郊祀齋居和鄭廷綱少司徒二首

長憶郊齋傍紫垣禁城春色正氛氳龍輿欲下千官肅鳳纛徐移萬騎奔銀漢云收防有影瑤臺月轉淡無痕畱都散局今叨竊不及嚴趨向帝閽

奉引長時下掖垣禦街瑞靄自氤氳六師環衛看如翼萬姓遙瞻喜欲【以下闕】

東莊行樂

東莊小隔渝水東縈紆仄徑遙相通春雨初過亂松碧曉日欲上浮雲紅耕餘閒步引孤鶴睡起行吟攜短笻回首蕭然忽陳迹長林瑟瑟生悲風

送蕭文明僉事致仕號海釣

拜表來朝便拂衣闗山如故決然歸諫垣忠鯁驚先擢宦路炎蒸喜暫違白首無機鷗鳥狎靑雲有繼鳳雛飛袖中爲惜經綸在海上聊尋舊釣磯

戶部李尙書挽詩【有紫雲書院】

早從藩嶽陟都臺司馬仍推佐武才地卜紫雲思獨往詔承丹鳳見重來功如劉宴存南國位比張華歷上臺徳業總看靑史在蒼生懷恵不勝哀

幾載班行接令儀雄才眞足輔明時任隆八座經綸地恩荷三朝際遇時奏計頻繁傳防典發潛輝赫著丰碑迢迢欲致生芻意極目嵩髙有所思

和傅體齋李西涯二年兄屏風燈詩韻兼致謝意

小屏燈燭夜熒煌錦帳圍春在一堂剪刻無痕渾類織品題有幸復成章寄來迢逓三千里妝就分明十二方但擬長年供雅玩肯辭奕世爲深藏

云錦分張自一機座中人訝眼中稀風前仙侶開珠幌月裏孀娥按羽衣畫比白縑元異品詩於金雀可同歸開緘急爲燃藜讀從此蓬門爛有輝

奉次屠都憲韻賀篁墩學士領教翰林兼柬西涯學士二首

巍巍聖徳仰如天學士承恩重養賢虎榜舊名金作字鳳樓新制玉爲椽道根伊洛從今盛教本蘇湖自古傳二妙正當天下選最宜霄漢領羣仙

桃李春風二月天栽培深倚濟時賢講筵宻勿逾三接大廈優容必萬椽一代文章從指授兩行衿佩望心傳業成不日看髙步同是鰲峯頂上仙

題衍聖公東莊捲

郡城西接泮池頭別墅新成望野樓登罷有山還小魯遷余無地可存周牕迎曉日人初起座擁春風客自畱不獨課農知稼穡浴沂歸詠亦優遊

會賀五宮保於部堂用屠都憲韻

霄漢人瞻五鳳來東堂今始爲公開絲綸烜赫先同拜簮紱從容此共陪豈樂任傾千日醖光儀如接九英梅斯文盛會元非偶一醉何妨踏月回

題瘦竹捲

骨立稜稜玉一枝玉河人自渭川移休文閒賦郊居日子美孤吟飯顆時饞守𨿽貧還易得俗夫非病亦難醫首陽絕粒於今逺猶似臒然力不支

乙卯郊祀分獻北海禮成有作

北海分祠曲徑西瑤壇第一費攀躋天中星斗應相近宇內山川孰可齊已信朝宗歸漭沆還期流潤徧町畦禮成欲獻祈年頌擬重城報曉雞

送九江潘同知赴任【工部郎中傑之子二親在堂】

水部潘翁老聖朝卻看雛鳳起衝霄一官髙占人中選二守尊居郡上僚地接江東民最朴水通湖口路非遙榮親志遂堪迎養百斛方舟穏趂潮

盆梅一本二榦開紅白花

雙榦分開二色花孤山晴雪絢朝霞有奇有偶自人作爲李爲桃從客誇亞父鴻門撞玉斗葛翁勾漏鏈丹砂移根換骨非難事兩種元來是一家

謝餞行諸門生二首【以下皆南行】

五月八日癸卯京闈所取士之仕於京者若給事中於瑁屈伸禦史張綸張天衢郭鏞戶部歐信錢敬張舉張定鄭洪刑部熊祥周東光祿趙竤方鼒中書李棨郭旵行人王雄南京刑部張贊進士張彧翁玉聶瑄何俊合二十二人會餞於城東茶庵之新祠因賦二詩以謝且致望焉

長憶京闈抜俊英喜看先後步雲程求賢報主應無愧列職分曹更有名總謂鳳麟呈世瑞豈殊桃李擅春榮臨期一語仍相勉永竭忠貞答聖明

叨典南銓荷帝宣一帆初上潞河船方驚逺道三千里卻憶髙科十五年雲路蜚騰元濟濟天涯離合正懸懸靑尊緑酒城東館無限深情對別筵

寄阜弟

惆悵鴒原話別難河西風雨曉猶寒扁舟欲發仍畱纜疋馬將行屢據鞍客邸有懷惟夢逺徵途無恙且心寛平生家學君須記只把淸忠守一官

道傍栁樹多爲風雨所抜橫僕水濵無復理者見之憮然

隄栁何因厄閏年坐驚摧折動逾千空憐翠色猶橫水不見淸陰可拂天自昔冰霜非爾耐於今風雨爲誰顚前人久費栽培力可向樵蘇惜棄捐

直沽道中有感

暑雨南行已見霜扁舟來往爲人忙河流渺渺今俱淺栁色靑靑忽漸黃有幸尙看冰未合無眠眞覺夜偏長宦途風味渾如此卻笑今年始備甞

承西涯閣老以銅雀硯見恵且謂驗其眞贗舟中試筆知爲故物無疑乃用前所贈韻復成二首以寄

銅雀臺髙倚鄴城欲從歌舞樂餘生侵吳兵老終先破禪漢謀深卒未行物古人憐陳迹在基危天遣霸圖傾千年瓦礫漳河底太息空勞用力成

一槖蕭然出鳳城硯磚分恵眼猶生當年可爲笙歌混此日聊隨楮墨行藻飾如存新制攺波頽不復舊臺傾明淨幾閒揮拂弔古文從感慨成

途中復見新月有感

隄栁經霜葉半凋客途風景夜蕭條不堪亂柝驚孤枕擬借輕帆送短橈玉宇髙寒心豈逺金陵佳麗夢還遙推篷見月增離思可信深閨共此宵

雨後過甲馬營時陰雲未解南風方急云

細雨輕雲不放晴南風應阻客孤徵秋髙槐栁隨霜落水逆魚龍鼓浪行厭聴舟人吹野調喜從津吏問郵程帝京回首逾千里今日方經甲馬營

過濟寧有作

孤城忽見濟寧州今日重驚得順流飄泊未須論斷梗別離何許謝行舟醉鄕方憶金酒月夜仍懷紫綺裘一曲棹歌天已暮憑誰喚起謫仙遊

至淮安李都憲不至詩以寄意

畫舸乘風夜渡淮孤吟聊遣客中懷行臺玉節應難賔館金尊不易偕愧我匆匆還故里看君衮衮歷崇階須知國計通融地天上恩波想未涯

十月旣望又二日夜渡寶應諸湖適謝水部中流見訪

湖光晃漾水波平夜半舟人靜不驚霜斾近於天上轉風帆遙向月中行一淸淺魚龍隠兩岸空寒鸛鶴鳴猶勝坡翁雪堂夢相逢有客未知名

龍潭驛小憩

背負層巒面俯江水光山色動軒遷移自昔知逾幾建置如今信少雙岸近也應便北渡地雄端可殿南邦遙思來往皇華節能賦何人筆似杠

觀燈有作

鐘阜山髙王气增元宵景象稱丰登萬家門巷銀河繞九陌樓臺火樹層天上鳳韶乘月動人間鰲駕繞云騰舊遊何許今如夢二十年前記所曽

宗家燈火帝城西閩海親勞客逺攜五色雲霞籠薄霧兩輪日月貫晴霓魚龍照眼春猶蟄燕雀迎人夜不棲一笑相逢成四美興來聊與醉分題【是夕宗人彥和家賞鎭東燈】

遊牛首山將至佛窟寺有作

野寺尋僧客到稀馬頭時見小虫飛十分深處初聞磬百尺髙臺好振衣山聳兩尖牛礪角江橫匹練鳳停機欲窮往牒探奇勝千載稱雄拱帝畿

不及登兜率巖因寄同逰諸公

兜率巖髙紫翠層酒酣無力倦重登探奇騁望君方始涉險畱題我已曽弔古謾尋前代寺逢人頻問舊時僧山林城市俱成幻千刼維摩總浪稱

和梁少宰韻

上元春滿鳳凰城爭似山居況味淸一徑欲迷行處險羣峯如伏望中平未論竹院逢僧話且愛松聴鳥聲卻笑諸公總吟癖驚人佳句一時成

和鄭司徒韻

山繞春城水繞谿暖煙如抹樹如迷虛疑古塔淩空小最愛長松出磵齊晴色撲簾知日近輕陰過檻覺云低老僧方丈淸如許不見危梁落燕泥

和董宗伯韻

牛頭山在帝城西古道登登去不迷挺秀總看松作徑憑虛全借石爲梯休驚白日淹駒隙且勝紅塵沒馬蹄指防六朝遺迹遠欲從何處問梁齊

寄傅體齋

鴻雁南來不見書故人天上遂忘予雷陳膠漆知何似韓孟雲龍恐未疎猶憶三同存舊捲方憐一榻寄新居皇恩如海容樗散自幸優閒已嵗余

趙淮江東轉運判官死於賊二妾防雲翠蓮抱焚屍於缶投水死因附於祠

轉運江東更典兵矢心不與賊俱生絕憐防節從夫志無愧孤忠抱主名雲散任教風力勁蓮枯終見水波平須知抱缶沈身意合深淵見此情

醉後重題玉亭一首

拂石從容認舊題玉亭幽迥鳳常棲雨餘最愛靑如洗煙暝渾疑翠欲齊倚醉盡堪畱筆札乘閒還可駐輪蹄瀛洲不隔三山路明日重來酒賸攜

郊祀分獻星辰二壇有作

西列瑤堦第二班禜星壇迥費躋攀心通蠁三臺上耳接聲歌九奏間象緯漸看天外轉鑾儀仍月中還禮成總慰繁禧集喜動臣工仰聖顏

奉次西涯閣老分獻韻

禮重南郊聳萬方禜壇淸切紫微傍銀河影隔珠簾影壁月光分寶炬光已擬年登歌大有卻看春早報殊祥五星順軌天心協昭假精誠仰聖王

慶成宴再用前韻

縹緲韶鈞動尙方羣工分候紫微傍伶官舞戲魚龍隊力士班聨劍佩光气協乾坤知應感瑞呈麟鳳待呈祥擬從旣醉歌周雅萬國承恩奉一王

十年叨侍殿中班坐羣公幸始攀八佾舞傳千古上九歌聲落五雲間早看鳳歷頒春罷徐候龍輿捧日還天語親承三賜爵恩沾夷夏總懽顏

七言長律

承李士常進士以所和與李賓之內翰潘時用秀才冬夜聯句之作見示用韻以答

風度書帷月度蕭然相對倒秋缸寒聲屢報重城柝孤影頻揺客捨缸共惜離懷傷舊約卻聨長句托新腔潘郎遠裔騷人一防叟諸甥國士防久向文名知俊逸更於交誼見淳龎情如元酒眞堪酌音出黃鐘不在撞總慰詩壇傳檄定自驚敵壘豎旗降錦囊遺學寧慚賀防筆雄才豈亞江量隘五湖憐浩渺口翻三峽訝琤淙好殫儒術禆元化聖主隆文理萬邦

昨者問嘗以不作詩奉戒歸途欲聨數語馳上未果也明日使來復辱和章豈謬言不足信耶抑興到落筆自不爲勞耳輒復借韻一首以終致鄙意

先生晏臥讀書孤負新醅發舊缸寒極不禁揮健筆夜深猶爲擁淸釭聊將卷帙銷余悶卻任歌詞疉故腔藥裹欲勞丹竈一詩筒空報玉盤防心旌漾漾還增劇愁緒紛紛亦轉龎最愛虛檐明月上慣聞髙閣暮鐘撞長時病榻憑誰遣今日詩壇擬自降瘦骨秪憐頭戴笠渴懷終慰夢吞江气鐘嶽麓山靈閟派出長沙水勢淙一代才華煩鄭重少年功業在經邦

送致仕袁太守士瑩訪舊南歸

結屋深依鐵甕城可堪鄕思忽然生逢人便與畱詩別爲客何妨載酒行薊北交遊仍在望淮南父老正相迎永懷五馬聲華遠爭羨孤鴻羽翼輕六月長途眞耐暑七旬暮景豈干名久知宦味如雲薄卻笑吟身似鶴淸白日到門淹杖屨淸風滿座倒瓶罌猶驚明發還分手四十年來故舊情

靑谿漫稿卷八

欽定四庫全書

靑谿漫槁卷九

明倪嶽撰

五言絕句

西涯雜題十二首爲李賓之

西涯

城北一西涯城南一西涯身外無窮地相安卽是家

海子一名積水潭

積水千年在寒潭一鏡開樓臺渺煙霧何處近蓬萊

西山

君住西山下時來卻望君不見山中樹只見山中云

慈恩寺

樓閣雲中出丹靑水靣開江南何事者寂寞雨花臺

飲馬池【居人汲水飲馬因之乞錢】

汲水足飲馬索錢還濟貧可憐一掬地於物復於人

楊柳灣【灣中居者多吳人】

髙柳抱晴灣疎籬匝煙渚猶記泊楓橋隔水聞吳語

桔橰亭

桔橰在平林遼遼懷漢陰灌園者誰子可解息機心

鐘鼓樓

髙樓嚴擊柝可憐更漏明夜半人語絕忽聞鐘鼓聲

響閘

奔濤鳴春雷閘口疾如箭懷哉百步洪使我心膽戰

月橋

夜色落長橋片月波心淨不見影娥池魚龍自窺映

稻田

腐儒常苦饑問糴竟如玉僧田不自耕終嵗飯亦足

蓮池

蓮生失其地羞與眾芳伍獨笑采蓮人不識蓮心苦

詩送朱用輔北歸省墓

暑雨發新霽徵車在都門之子別我去行逐燕然云燕然髙揷天煙霞日來往而君處其間飄淩動遐想君家好兄弟玉樹森以敷季也更超特落落瑚株我昔有遠遊逢君慘覊旅異鄕感新知義气兩相許結交未三載一別今十年相見詎云疏相思長自憐君今得亨途輕帆遇風便龍門海之湄超忽駛如箭客路良已達客懷亦以深防親渺何許傷此平生心歸來一杯酒聊慰九泉下秋深有良賈擬報連城價舊遊二三子長才久爭雄相期桂子府同上蓬萊宮重閽天上遙長橋霧中閣葛陂一丈竹倐忽弄頭角君行急回首望望黃金臺寄語謝諸君爲我聯翩來

七言絕句

丙子新秋

梧葉驚風報早秋天邊時見火星流深閨涼夜碪聲起總是關山客裏愁

雨秋思

秋雨蕭蕭向晚天小坐久獨忘眠風前楊柳今揺落一別鄕關又幾年

居庸道中

浮雲出沒翠微中淡紫深靑遠近同此景崢嶸眞可畏愁懷鬱鬱正無窮

春日漫興

吟懷黙黙喚愁生舊賞新逰總未成燕子不來春欲暮蕭然又過一淸明

十月十一日夜雪有感二首

每憑魚雁問平安一紙書回帶淚看最是夜深成獨坐白雲南望雪漫漫

白雲南望雪漫漫遙想親闈夜正寒安得西風生兩翼一樽春酒奉淸歡

紀事

一自開殘上苑花十年春色老京華臨風滴盡傷心淚悔殺從前願有家

別院窮居嵗月深重門榛棘已森森前一任春風去誓不今生負此心

心事無端重郁紆更看寒燕引防雛世人不戒前車覆浪說程嬰可托孤

聞道花開樹樹新璚林地遠絕風塵獨憐嵗月催遲暮肉食無人惜此春

晚泊流河

迢迢客路近流河漁浦風晴起棹歌夾道短籬村巷小兩行疎栁夕陽多

晚泊東光縣

斜日陰陰起暮笳船頭畫鼓不停撾縣門東去剛三里正及郎官放晚衙

過故城遂泊八里屯

蕭條門巷不成村細栁深藏衛尉屯回首故城三十里月明風冷送黃昏

題竹二首

湘云流盡水痕幹玉骨傷秋露气寒饑鳳夜深飛不去也隨羣鳥宿江幹

【闕】

穩楚江秋靈瑟聲寒淚不收明月莫隨流水去好應長照夣中遊

對雪有感

慈母恩深不可追嚴親猶隔大江隈獨憐灑泣東風裏惟有孤腸日九廻

三十光陰猶冉冉尋常心事亦勞勞叮嚀說與檐頭雪休逐東風上鬢毛

題嶽防泉葡萄畫

往年曾說蔡中郎唾落驪珠顆顆香卻憶涼州辛苦地个中滋味亦親嘗

遠道歸來把一麾轉頭零落又成悲舊家只有葡萄在從此無勞說荔支

不寐

一話孤身萬斛愁貧來偏易上心頭無端客枕難成夣臥聽寒更報曉籌

悠悠心事總堪愁三十年來一轉頭只恐蹉跎成老大不知何處覓良籌

閒中偶題蘆雁遂成十絕

雁飛初到楚江頭叫破衡陽一叚秋寂寞西風明月夜蘆花如雪防汀洲

回雁峯前湘水頭隨陽來往自春秋月明遠度黃龍塞夜靜長鳴白鷺洲

滿地蘆花笑白頭客懷牢落正驚秋雁聲和月回殘夣寒影翩翩下遠洲

月明十二碧峯頭霜落沅湘水似秋涼思也驚鴻雁侶相呼相喚在河洲

燕尾沙長出水頭瀟湘風月正新秋翩翩寒雁投荒渚簌簌霜蘆帯淺洲

蕭蕭涼月墮樓頭雁影初傳紫塞秋叫得客愁無處著卻隨蘆荻老孤洲

梧葉驚秋落井頭天涯旅客正悲秋更堪月夜寒聲起江上菇蒲落雁洲

一曲淸溪帶石頭夜涼歸思不勝秋卻憐遠夣隨徵雁飛落江南第幾洲

水淸沙碧沒磯頭歸雁聲中兩度秋欲問稻粱何處好西風彭蠡白蘋洲

楚水悠悠欲盡頭一防歸雁遠鳴秋可應楡塞經過地不及蘋江遠近洲

觀史而倦輙成短句意或有在不復次第覽者幸貸其拙云

妖艷承恩粉黛羞君王一笑老溫柔湏知禍水皆堪戒豈特當時秪滅劉

紈扇西風日日涼淒淸光景斷人腸慈幃供奉身何托冷眼閒看嵗月長

失寵心憐夢亦驚長門詞賦若爲情東風別院笙歌醉遙聽春遊翠輦行

鼇極𨿽傾力可全古來遺事已茫然空懷五色山中石大手何人解補天

行自因循位自崇空勞天下說中庸一時碌碌成何補怪底偏爲世所容

五代悠悠轉盻間安榮不動卻如山但知長樂全身地大節孤忠總是閒

杵臼程嬰事不同托孤猶足亞桐宮髙風千載無人繼一節還宜數霍公

肉食誰能與國謀廟堂風采自優遊卻憐漆室民間女獨抱深憂爲魯侯

抗疏殷勤十九章一時須髮總如霜不知干進希名者今日何人可頡頏

閏月張燈已異常無端災亂起蕭墻倉忙爛額焦頭者剪髮酬功計亦良

題瀛洲學士圖

等閒圖畫亦堪傳身在瀛洲不是仙誰道當年閆立本報功只解寫淩煙

緑楊深處對楸枰黑白虛勞二子爭後著縱髙人亦解可憐功業在登瀛

日長臺閣動絲桐何處南薫續舜風破陣功髙元有曲慿誰譜入七弦中

天榮圖書屬上公衣冠終日仰髙風懸知千載貞觀治不負當時討論功

送薛侍禦志淵使荊襄

荊襄山中壤地饒沃民之流徙者競歸之固其所也然莫非王土莫非王臣因以安定而服役之在此猶在彼耳其有不然去其太甚而已夫去莠所以爲苗莠去而苗自茂忿莠之害並去其苗豈理也哉柰何急於成功者綏輯無幾而遏絕已甚遂使赤子駢首就斃豈不有以傷天地委和之气失朝廷好生之仁也耶侍禦薛君志淵復有荊襄之行寅友陸君亷伯相率賦詩以贈余廼學爲俚歌四絕以續驪唱云

流離赤子最堪憐房竹山中有廢田畊鑿幾年皆帝力豈煩膏血污戈鋋

嗟君此去意如何一道蒼生望撫摩往事已非空浩嘆功名豈爲殺人多

深山平地總王臣莫論區區舊與新但使熈然同樂業使車到處卽陽春

十年兩度說班師此去人心恐見疑傳檄早須堅信約君行休厭奏功遲

道中栁枝詞

聞道吳儂歌竹枝阿誰爲續栁枝詞栁枝裊裊三千尺解與行人綰別離

官河兩岸插新楊揷得成行更望長縱長只拂官河水不似離人九曲腸

垂楊隄下水悠悠欲行未行人自愁髙堂空憶兒歸早日日江頭望客舟

楊栁新靑拂水齊牽舟人正滿長堤推篷忽見中天月遊子愁聞烏夜啼

墨筆牡丹

京路緇塵欲滿叢嬌羞無語立東風夜深聊向燈前看顏色𨿽殊骨格同

一朶蕭然帶墨痕玉闌干畔倚黃昏也知不作金稜碧何用韓郎爲染根

白馬

春艸芊綿栁拂隄玉驄翹立不聞嘶祗緣一入神龍廐閒卻沙塲萬里蹄

題夏太常竹

冉冉雲煙墮墨池隔疏影弄參差淸卿老去風流在得見當年第一枝

四時貓四首

玉雪娟娟好羽衣小山花竹正晴暉翻盆倒甕無心問閒看東風蛺蝶飛

養得貍奴解防勲可憐小雀已離羣生平威力才如此莫遣君家防輩聞

步出花陰野雀髙驚心短翼免相遭主人莫更穿魚待田叟迎貓已自勞

猙猛貍奴乳虎同菊邊髙臥飽霜風養威好作他時用一舉須令防穴空

詩餘

望海潮題水仙扇靣

冰玉爲肌沈檀爲骨天然素體傾城鼓瑟湘潭捐璫澧浦淩波微度飛瓊何處是蓬瀛正忍寒送目借水成名東閣官梅兩般標格一般淸嬌黃膩粉輕盈有心安冷淡節抱幽貞壓倒酴醿攙先桃李花時爭遣交幷臨鏡漸分明但半奩掩靣千里關情山谷山礬出門一笑大江橫姻叔盧廷弼文以水仙扇索題久未之復暑雨公務稍簡因塡望海潮詞一闋於其上所謂觀音老人堅坐不去者亦此意耳

致語

皇太后聖節回宴皇上致語

東朝開壽域又當十月之中北闕啟華筵正在九重之內極崇奉之典敬先於以卑而事尊推親愛之誠恩始於自上而逮下一時盛事千載奇逢恭惟皇太后陛下功齊山嶽福並乾坤禮絕漢儀儼褘翟輿鸞之備舉慶鎬燕紛烹龍炮鳳以交呈廼暢宸懽式回皇眷仰惟皇帝陛下志隆愛日心切祈天承歡竭虞舜之防夔侍膳盡周文之翼翼親顏有喜聖徳無疆協萬國於熈和昭兩宮之慈孝日復日而嵗復嵗瑤池醖不老之觴樂其樂而親其親金殿譜長生之曲秪陳口號庸引心聲慈皇宮內錦筵開先進君王萬壽杯天意正教春意轉風聲初送樂聲來珠簾影隔黃金殿寶鼎香籠白玉臺何用別尋仙境界湏知此地卽蓬萊

萬壽聖節致語

時逢聖誕昭日月之光華世際丰年溥乾坤之熈皥欲獻千秋之唐鑑先陳萬壽之漢觴凡在生成曷勝懽蹈恭惟皇帝陛下福萃禹疇道延姬籙龍河虹渚旣早協於殊祥華祝嵩呼復屢臻乎嘉慶肆璚筵之載啟迓寶輅以徐臨扇影分班便覺瑞云之擁樂音交奏正逢愛日之長蕩蕩難名共祝岡陵之算巍巍莫並遙瞻箕翼之輝寶輦初移防鳳翔開壽域自無疆九成初奏虞廷樂萬嵗先呈漢殿觴恩溥華夷天浩蕩陽回宇宙日舒長年年仰贊南山頌百辟攄誠拱聖皇鴻圖熙洽世久際於昌辰寶籙綿延時再逢乎誕節率土罄祈天之祝層空增繞電之輝歡蹈所同遐邇無間恭惟皇帝陛下聖由天縱徳本日新懋隆祖宗之丕基遠紹帝王之大統功敷絕俗蠻夷戎狄之咸歸治召殊祥龍鳳龜麟之畢至茂對生陽之月聿臨載育之期日重光而月重輝宜降年之益永天與長而地與久惟申命之用休禦黃屋以受朝瞻扆龍於五位捧玉巵而爲壽來褘翟於六宮慶溥椒房恩覃楓陛啟虞廷之九奏上凟宸聰效嵩嶽之三呼載陳俚語天開壽域壽吾皇聖徳兼隆寶歷長萬國有秋逢嵗稔三邊無警荷時康和風徐度鈞天樂瑞靄輕籠玉殿香喜溢宮闈爭獻頌年年願捧紫霞觴

重陽節致語一首

舉周官之舊職味增糗餌之籩修漢室之新儀香散茱囊之佩九月應九日之候萬邦仰萬嵗之歡載詠肅霜均沾湛露恭惟皇帝陛下道隨陽長徳與天孚値令節於有年協淸商於無射過堯蓂之八葉瓊樓玉宇早臨朝列陶菊以千叢金盞玉臺先獻壽設四筵之芳醴啟九陛之繁音嵩嶽懽聲雷動飛龍之輦彭城遺話颷馳戱馬之臺登髙覽八荒與乾坤而並永乘時居五位率夷夏以同歸擬將歌頌於神功莫罄名言於造化敬陳芻蕘之語用伸螻蟻之誠聖主休民禦總章喜逢時序屆重陽紫萸先獻霜前色黃菊兼呈雨後香授服已知風颯爽食糕應兆嵗丰穰宮庭大啟登髙宴萬嵗山中萬壽觴

靑谿漫稿卷九

欽定四庫全書

靑谿漫稿卷十

明倪嶽撰

大學講章

古之欲明明徳於天下者先治其國欲治其國者先齊其家欲齊其家者先修其身欲修其身者先正其心欲正其心者先誠其意欲誠其意者先致其知致知在格物

這是大學經文孔子說大人之學其明徳新民工夫都有个先後次第孔子意思說明徳是人心同得於天的道理自古大人旣自明其明徳又要使天下之人都有以明其明徳不爲私欲昏蔽這个工夫卻先從治國起蓋天下之本在於一國國便似今京都地方一般天下人所視效處必先使一國的人明其明徳方可由近而逺以及天下所以說欲明明徳於天下者先治其國一國之本在於一家家是家庭之內又一國所視效處若要使一國的人都明其明徳必先將一家親屬教訓他明其明徳方可由親而疏以及一國所以說欲治其國者先齊其家一家之本又在於身若要整齊一家必須先從己身上做工夫使一身所行無一件不合理方才做得一家凖則而家可齊所以說欲齊其家者先修其身一身之主又在於心若要修飭一身必須先從己心上做工夫使一心所存無一毫不端正方才做得一身的主宰而身可修所以說欲修其身者先正其心心上念頭發動處便是意誠是眞實不欺若要正心必先從心上動念處用工夫好善如好好色惡惡如惡惡臭好惡都是眞實無一毫虛假如此念頭方才不差則心可得而正所以說欲正其心者先誠其意心中虛靈知覺處便是知致是推到那極處若要誠意必先從心中知覺用工夫將那自家心上知覺處務推到至極無一件道理不通貫透徹如此知識方才不雜則意可得而誠所以說欲誠其意者先致其知然致知的工夫卻又全在格物上格是至物是事物天下事事物物都有个當然的道理這道理務要窮究到那至極處方才自家的知識無有不盡所以說致知在格物大抵格物致知誠意正心修身五件是明明徳的條目齊家治國平天下三件是新民的條目聖賢相傳爲學次第莫備於此故孔子於大學之首言之臣甞論這八條目皆以正心爲主從天下國家推到修身上無不統於一心從誠意推到致知格物上無不由於一心而帝王之治天下尢以正心爲急心正則眾欲不能攻天下可得而治漢儒董仲舒甞說人君正心以正朝廷正朝廷以正百官正百官以正萬民而四方逺近莫敢不一於正卽此意也伏惟皇上懋隆聖賢之學講明正心之功日就月將純一不已則理無不明身無不修由是以睦九族以和萬邦而治平之效端可以比隆於古帝王矣宗社臣民不勝幸甚

所謂誠其意者毋自欺也如惡惡臭如好好色此之謂自謙故君子必愼其獨也

這是大學第六章

曽子解孔子經文中誠意的道理誠是實意是心上所發的念頭毋是禁止之辭曽子說孔子經文中所言誠意這兩字如何做工夫蓋人的常性莫不有善而無惡故其本心莫不好善而惡惡只因被這私欲把心來蒙蔽了𨿽知善而不肯著實爲善𨿽知惡而不肯著實去惡這便是欺瞞了自家的心所以誠意工夫只要禁止了這自欺之務使心上念頭發出來好善惡惡無一毫不著實才能盡修身頭一件工夫故曰所謂誠其意者毋自欺也慊是快足的意思曽子又說臭穢的東西是人人著實憎惡的人若惡惡之心由中及外無一毫之不惡便如惡這惡臭一般務要決去了他美好的顏色是人人著實喜好的人若好善之心由中及外無一毫之不好便如好這好色一般務要必得於已這等呵好善惡惡方才都著實爲已不是虛假爲人私欲盡淨天理俱存心中豈不快然滿足故曰如惡惡臭如好好色此之謂自慊愼是謹愼獨是己所獨知的去處指心上說曽子又說這好善惡惡的心實與不實他人如何得知只是自家心裏知道所以君子於這心上念頭發動處務要仔細審察若是惡惡便要著實惡決定去了這惡若是好善便要著實好必求得了這善這等用工才是不自欺才到得誠意地位所以又說故君子必愼其獨也臣甞考之大學八條目中誠意是第一件切要的事蓋意誠則心可正身可修由是推之家齊國治而天下平矣所以唐虞三代之君修己治人都從這誠意上來如克勤克儉者處已之誠惟和惟一者用人之誠好問好察者聴言之誠惟欽惟卹者用刑之誠凡此一念之發表裏如一一事之行始終無間其意之誠如此所以治隆俗美而臻於雍熈泰和之盛也降及後世如漢武帝之施仁義而怒汲黯之對唐太宗之喜諫諍而悔魏徴之言皆其意有不誠所以推之天下卒不能比隆上古之治然則誠意之功實萬世帝王爲治之本伏惟聖明畱意

論語講章

子曰大哉堯之爲君也巍巍乎惟天爲大惟堯則之蕩蕩乎民無能名焉巍巍乎其有成功也煥乎其有文章

這是論語中記孔子贊帝堯聖徳與其治功如天的意思巍巍是髙大之貌則是凖則比並的意思蕩蕩是廣逺之貌無能名是不能指言稱贊的意思孔子欲贊帝堯之爲君而首以大哉爲言以見自古人君惟堯之徳至大而無以加有非其他聖人所能及如何見得帝堯之徳至大處蓋天之爲天巍巍髙大無物可以比並惟有帝堯與之爲凖正以帝堯之徳巍巍髙大與天一般卽史臣說其仁如天是也天之大能使萬物各遂其生然其蕩蕩廣逺處萬物不能以言語而形容之帝堯之徳能使萬民各得其所然其蕩蕩廣逺處也與天一般萬民不能以言語而稱贊之卽史臣說帝力何有於我是也天之大如此堯徳之大也如此故說惟天爲大惟堯則之蕩蕩乎民無能名焉成功是已成的事業煥是光明之貌文章是政績中有文采可見的指禮樂法度而言孔子又說堯之大徳如天固人所難名而堯之治功如天乃人所共見故指其功業而言如九族旣睦便是他齊家的成功百姓昭明便是他治國的成功黎民於變時雍便是他平天下的成功堯之成功巍然髙大如此可見與天之髙大一般指其文章而言如制器尙象而天道以正頒歷授時而人事以修垂衣裳作咸池而禮樂以備堯之文章煥然光明如此又可見與日月星辰之光明一般蓋天之徳不可得而窺卽其四時生成之功日月星辰之文而天徳亦可得而窺矣聖人之徳不可得而名卽其成功之髙大文章之光明而聖徳亦可得而名矣此帝堯之聖所以與天爲一而孔子尊稱之辭至於如此也臣惟自古帝王之徳莫盛於堯而孔子贊堯之辭莫大於此且又切切以天爲言蓋天以至仁之徳發育乎萬物堯以至仁之徳覆被乎萬民天與帝堯脗合而無間而萬世人君繼天出治者皆當取以爲法也仰惟皇上嗣祖宗之尊位繼帝堯之大統蓋必徳協上天心潛往聖誦堯之言而使發號施令罔有不臧行堯之行而使出入起居罔有不敬聖徳旣與堯而爲一則治功亦與天而無二將見雍熈之治端有在於今日而帝典所書不得専美於前古矣臣等不勝顒望之至

顏淵問仁子曰克己復禮爲仁一日克己復禮天下歸仁焉爲仁由已而由仁乎哉顏淵曰請問其目子曰非禮勿視非禮勿聽非禮勿言非禮勿動顏淵曰回𨿽不敏請事斯語矣

這是論語第十二篇

孔子答顏淵問仁的事顏淵是孔子的弟子名回一日以爲仁之道問於孔子孔子答他說克己復禮爲仁一日克己復禮天下歸仁焉爲仁由已而由人乎哉克字解做勝字已是己身的私欲復字解做還字禮是天理之節文仁是本心的全徳仁義禮智都是本心之徳惟仁卻包得義禮智故仁爲本心全徳孔子說人心本都有這全徳只爲私欲昏蔽故有時喪失了若能克去己身的私欲使所行的事件件合乎天理則本心之徳復全於我這便是克己復禮爲仁是說爲仁的工夫歸是稱許的意思孔子又說人能一日之間克去己身私欲所行的事都合乎天理則天下的人便都稱許其仁蓋天下人心都有這仁的道理有能全得這仁的道理便合得天下的人心所以天下之人一時都稱許其仁如仁莫大於孝我能事奉父母天下人便都許我能孝親仁莫切於弟我能恭敬兄長天下人便都許我能弟長這便是一日克己復禮天下歸仁焉是說爲仁的效驗孔子又說這爲仁的機括都只在自已不在他人克己是自家能克復禮是自家能復如事奉父母須是自家事奉恭敬兄長須是自家恭敬別人如何替得以見爲仁之功在已當盡如此故曰爲仁由已而由人乎哉顏淵一聞孔子之言便見得天理人欲分明故無所疑問就請問克己復禮先從何處用工夫孔子答他說克己復禮的工夫只要禁止那不合禮的勾當凡人有目不能不視若非禮的顏色便禁止了不要看他人有耳不能不聴若非禮的聲音便禁止了不要聴他人有口不能不言若非禮的言語便禁止了不要妄說人有體不能不動若非禮的事務便禁止了不要妄動這等的則視聴言動都不徇私日用之間一身之事莫非天理爲仁之功豈有加於此哉於是顏淵深達孔子之意就謙辭說我顏回資質𨿽不聰敏請服行夫子今日教我的言語此乃顏淵眞能克己勝私所以進於聖人地位也臣甞考之此章乃孔門傳授心法切要的言語不止爲學者事自古帝王皆從這里做工夫蓋非禮勿視卽是視逺惟明的意思若視而非禮則爲美色所亂凡事見得不明而淺近易蔽矣非禮勿聴卽是聴徳惟聰的意思若聴而非禮則爲滛聲所溺凡事聴得不聰而邪佞易惑矣非禮勿言卽是發號施令罔有不臧的意思蓋一言非禮則出乎身而加乎民者不能無召禍之憂非禮勿動卽是出入起居罔有不欽的意思蓋一動非禮則發乎邇而見乎逺者不能無致災之咎是則人君之於視聴言動其可以不謹哉由此而推可見上古聖賢修身是這道理齊家也是這道理治國平天下也只是這道理所以孔子之言有功於萬世者正謂此爾伏惟聖明畱意

子曰無爲而治者其舜也與夫何爲哉恭己正南面而已矣

這是論語第十五篇

孔子稱贊帝舜的言語無爲是無所作爲治是天下平治人君君臨天下一日二日萬幾必須兢兢業業有所作爲如何卻說無爲而治孔子的意思蓋說聖人徳極其盛足以感動人心天下的百姓自然人人向化所以不待有所作爲而天下自無不治譬如天以一元之气黙運於上自然四時流行萬物發生天何甞有一毫安排布置來這便是無爲而治自古三皇五帝都是聖人惟舜繼帝堯之位以有天下堯是大徳的聖人舜也是大徳的聖人以聖繼聖自然不見他有爲的形迹而帝舜又能任用那許多賢才如大禹平水土后稷播百谷把土谷的事都付托與大禹后稷這兩个人臯陶明刑契敷五教把刑教的事都付托與臯陶契這兩个人至於伯夷典禮後夔典樂益典山澤垂典百工龍作納言與那天下的方嶽侯伯都付托得人舜但考察賢否舉行黜陟之典一一推心委任要其成功所以當時庶績咸熈萬邦咸寧全不見他有爲之迹這便可見無爲而治者惟舜爲然爾恭己是敬徳的容貌南面是人君聴治之位人君向明而治故稱南面孔子又說帝舜無爲而治人旣不見其有爲之迹所可見的不過只是聖人敬徳的容貌觀其端冕凝旒處九重之上垂衣拱手居五位之尊身心內外恭敬謹嚴一毫邪僻之事不幹於中一時惰慢之气不形於外這便是恭己正南面的气象謂之而已矣者竭盡無餘之辭蓋言帝舜恭己正南面之外別無所爲所以贊其徳極盛治極隆而非其他帝王可比也臣甞考之舜典所載帝舜之時朝覲巡狩封山濬川舉元凱誅四凶皆在攝位二十八載之間固不可謂之無爲及其一踐天子之位不過只是命九官咨十二牧而已眞可謂無爲而天下自治矣然其所以能成無爲之治者實本於任賢而其所以能知賢才而任之者又本於敬徳皆非偶然之所致也後之人君欲敬徳者必絕耳目之玩而遊佃土木之役不興禁侈靡之習而珍奇詭異之物不禦出入起居之必時發號施令之惟一如此則心有所主是非易明所用必賢非賢不用又必逺邪佞之徒使正人不至於間沮斥防譛之說俾君子不至於動搖如此則事有所托政務修舉君徳流行民心感化而天下之大不待有爲而自治矣然則欲法帝舜之無爲當以任賢爲本欲法帝舜之任賢當以敬徳爲先誠於徳無不敬賢無不任則天下自理治化自隆帝舜無爲之盛不在有虞而又在今日矣伏惟聖明畱意

寛則得眾信則民任焉敏則有功公則說

這是論語第二十篇

孔子論帝王爲治的道理如何是寛則得眾寛是寛容眾是眾人孔子說人君統禦四海務要度量寛洪但凡事物都在所包含如天之無所不覆如地之無所不載這等呵天下的人自然心恱誠服樂於歸向故說寛則得眾如何是信則民任焉信是誠信任是倚仗孔子說人君主宰天下務要誠實不欺但凡言動都有个準信如出一令不易如四時行一政不變如金石這等呵天下的人自然有所遵守都倚靠替他做主故說信則民任焉如何是敏則有功敏是勤敏功是事的成效孔子說人君一身萬事的根本但凡政事務要行之以勤不可隳廢如天行至健無一時止息這等呵工夫日進積少成多功業所就自然極其髙大矣如何是公則說公是公道說是人心喜恱孔子說人君一身天下的父母但凡政事務要體之以公不可偏向如天道至公無一毫間雜這等呵公道服人私議自息人心喜恱莫不極其親愛矣故說敏則有功公則說臣謹考之孔子於論語終篇歷敍堯舜湯武之言與其施諸政事者以明萬世帝王相傳之道如此然始之以允執其中終之以公則說之二言蓋帝王治天下之道合乎中者無有不公不合乎中未有不出於私者也故寛而失中則如有罪者當刑或私於嬖幸而故縱無功者不賞或私於親愛而濫施此寛之非公也信而失中則如虐民之政當革或緣私請而尙存病國之人當去或因私暱而不逐此信之非公也勤而失中或肆爲異端聲色之事而講學聴政則怠騁乎犬馬土木之役而任賢聴言則倦此又勤之非公也如此則人心怨尢災害駢至天下何由而治所以自古帝王一徳相傳惟中惟公不用他道而我朝列聖相承所以爲萬世子孫之法者率皆遵行此道也仰惟皇上逺承帝王之統近守祖宗之業蓋必執此中以立政事之體秉此公以服天下之心則治道之隆可與古帝王爲一而綿太平之休於萬萬年矣臣等不勝惓惓顒望之至

中庸講章

舜其大知也與舜好問而好察邇言隠惡而揚善執其兩端用其中於民其斯以爲舜乎

這是中庸第六章

子思引孔子論帝舜之知以明道所由行的意思如何是舜其大知也與知是人的知識帝舜聖人於天下道理無不周知然不自滿足又取天下人的知識以爲一已的知識所以其知廣大人莫能及這一句是孔子首先稱贊之如此下文好問好察擇善用中便是大知的實事問是詢問察是審察邇言是淺近的言語善與惡是這言語中有說得好的有說得不好的孔子說凡人小有聰明的多訑然自足不肯問人惟舜以爲一已聰明有限天下道理無窮豈可便自滿足還要孜孜問人使人有所知的都來與他說庶幾得聞天下之善也凡人聞言語淺近的多忽略厭煩不肯審察惟舜以爲人的言語𨿽是淺近也有至理存焉豈可便不審察還要切切講求他說的道理之所在庶乎不遺天下之善也舜又以爲凡人之言未必皆合道理其中有說得不好的若不與他遮掩則使人皆羞愧誰肯再來說因此將那不好的言語與他遮掩不肯阻了人來說的心這可見舜之心廣大能容也人言有說得好的若不播揚於眾則人無所感發誰肯喜懽來說因此又將那好的言語與他播揚務要作起人敢言的心這可見舜之心光明不蔽也故曰舜好問而好察邇言隠惡而揚善兩端是眾論不同之極處如小大厚薄之類中是合中的道理舜於人言𨿽是好的卻又有不同處於是執其小大厚薄之兩端而量度以取中譬如賞有功之人或說當厚些或說當薄些便要度量看理上當厚便厚當薄便薄又如刑有罪之人或說當輕些或說當重些便也要度量看理上當輕便輕當重便重凡事都如此度量也無過也無不及只合乎中道的便依著行所以行之無獘也故曰執其兩端用其中於民蓋舜之所以能此者由其見理明白故心胸廣大而光明權度精切而不差凡所行皆能合乎中庸之道故曰其斯以爲舜乎以見舜之大知如此非他人之所能及也大抵中庸之道如通衢大路人所共由豈有不明不行之理只因人有知愚賢不肖之分故於道有過與不及之所以子思歷言知仁勇三達徳爲入道之門而於此首引孔子之言以帝舜之知明之然其言帝舜之知又不在乎他惟在聴言一事其垂訓後世之意可謂切矣臣甞因是而論之自古聖賢之君以行道爲己任者莫不以聴言爲急誠以人君深居九重之上日覽萬幾之繁在外之事豈能周知在下之情豈能盡達故必廣詢眾論博采羣言以來天下之善然又慮阿諛順防之言常易入激切逆耳之言常難受故不以人之緘黙而謂無言之可聴不以人之狂直而謂其言不足聴每賞直言以銷諂佞之風宥妄言以開忠讜之路是以當時鰥寡無告寃抑獲伸上下之情意相通逺近之視聴不蔽人君無失徳朝廷無失政生民無失所中庸之道常行天下之治極盛爲此故也洪惟我朝太祖髙皇帝法古爲治首開言路設六科十三道以爲言官而五府六部內外諸司皆許實封言事猶且延訪大臣以求闕失引見耆民以詢疾苦列聖相承率循是道此卽帝舜好問好察隠惡揚善之盛心也仰惟皇上聰明天縱聖學日新臨禦以來勤於求言而不遺乎淺近樂於聞諫而不厭其煩瀆是以政之所行無過與不及之差令之所出得大中至正之理於以隆祖宗列聖之基業繼唐虞三代之道統端在於今日斯世斯民不勝慶幸

武王周公其達孝矣乎夫孝者善繼人之志善述人之事者也

這是中庸第十九章

子思引孔子所言武王周公之孝在於善繼善述的意思達是通達孝是事奉父母的道理孔子說這孝的道理本是眾人能知能行的但眾人有之而不能盡惟有武王周公能盡這道理所以通天下人都稱贊他孝而無異辭這便是達孝故曰武王周公其達孝矣乎如何又見得他達孝實事處卽下文善繼善述是也繼是繼續志是心之意向述是遵守事是事業這兩个人字都指祖宗而言孔子又說這孝的道理不在乎他只是爲人子孫的當以祖宗之心爲心祖宗心志有欲爲的好勾當當時不曽爲得爲子孫的卽當繼其心志務要黽勉成就了這便是善繼人之志祖宗在時有已爲的好事業後世可以爲法爲子孫的卽當遵守而行不要廢墜變更了這便是善述人之事如武王繼其祖考太王王季文王的統緒伐罪救民以有天下尊爲天子富有四海宗廟饗之子孫保之這是武王善繼善述處所以武王謂之達孝周公輔佐成王靖安天下推廣文王武王不暇爲與不及爲之志追王太王王季上祀先公以天子之禮又制爲禮法以及天下使後世爲子孫的皆盡奉先之孝敬這是周公善繼善述處所以周公也謂之達孝大抵眾人之孝不能盡繼述之大天下人安得通稱之惟武王纘前緒以定天下周公成先徳以定禮制其所繼述事功極盛有非眾人所能及所以天下之大人人稱贊其孝無有異辭此非達孝而何子思於此引之以見武王周公能合乎中庸之道其垂世立教之意切矣臣甞因是論之武王之孝莫大乎定天下然拜丹書之戒而不忽細行納旅獒之諫而不寶逺物訪洪範之書而不忘聖學所以修於己者無不至故功成而孝益顯周公之孝莫大乎定祀禮然執圭幣以事上帝則思竭其誠奠醆斚以奉祖宗則思致其敬頒制度以行天下則思推其仁所以示諸人者無不周故禮行而孝益著武王周公之孝上足以光乎祖宗下足以傳之後世如此及成王營建洛邑欲如武王之意康王報誥諸侯用宣文武之業又可見他的子孫也能盡繼述之孝所以周家綿八百年靈長之祚有由然也蓋自古帝王創業垂統必有功徳及天下必有法制遺子孫由其得之艱難故慮之深逺慮之深逺故行之周宻𨿽其一言一行之防皆足以爲後世子孫法惟在繼體守成之君當盡奉行遵守之責固不可有我所變更亦不可使之廢墜則國家之政事常修祖宗之基業可保而繼述之孝亦無加於此矣洪惟我朝太祖髙皇帝恢復華夏之土宇掃蕩冦盜之縱橫治邁百王功髙萬古然精神之運則具存乎祖訓之條政令之懿則悉載於國史之筆創業垂統於斯爲盛太宗文皇帝奠安萬姓肅淸四方凡所施行務遵成憲故詔誥臣民諄諄以申明舊章爲言榜諭天下惓惓以紊亂舊制爲戒蓋與武王周公之孝後先一揆所以貽謀宏逺垂法無窮列聖相承益隆繼述式克至於今日休豈偶然哉恭惟皇上以至聖之資嗣大寶之位徳由天縱孝與日新逺鑑武周之心近守祖宗之法每延訪三事裁決萬幾必率循祖訓考求故實是以庶政惟和萬邦咸服於以衍祖宗太平之歷於以紹帝王中庸之傳而區區成康守成之賢有不足言矣臣等何幸躬際其盛

孟子講章

居惡在仁是也路惡在義是也居仁由義大人之事備矣

這是孟子盡心篇說人之所存所行都要在仁義上的意思居是人的住居惡字解做何字仁者謂心之徳愛之理也路是人行的道路義者謂心之制事之宜也這居字是以居處而言由謂由行大人是公卿大夫有大徳的人孟子因齊王子墊問他士何事推言至此乃自設爲問答之詞說道人所當處的住居在於何處卽這个仁便是蓋仁的道理有个天理自然的安樂無那人欲陷溺的危殆便如髙堂大廈一所好房屋一般人當常居其中而不可離所以說居惡在仁是也人所當行的道路在於何處卽這个義便是蓋義的道理乃天理之當行無人欲的邪曲便如通衢廣陌一條好道路一般人當常行其上而不可違所以說路惡在義是也人若果能心純乎理愛周於物只在這仁中居著一時也不離了這才是能居天下廣居的人蓋見得這仁是个安而可處的所以不到那卑污險僻的地上去了人若果能心有所制事必合宜只在這義上行著一步也不達了這才是能行天下正路的人蓋見得這義是个正而可遵的所以不到那旁岐曲徑的路上去了居於仁則存諸內者有本而大人之體立由於義則應乎外者有制而大人之用行體用兩全內外一致士𨿽未得夫公卿大夫之位而公卿大夫之事尙何所不備哉孟子以是告王子蟄其開示之意明且切矣臣甞考之孟子生當戰國之時以救時行道爲己任故凡開口論事便以仁義爲言非但於此舉以答王子墊如欲人君躬行仁義以率臣下則曰未有仁而遺其親者也未有義而後其君者也如欲人臣以仁義佐君上則曰君仁莫不仁君義莫不義誠以仁義二者乃天地間一个大道理其本原於一心其用則周乎萬事故天下之安危國之治亂家之興衰身之賢愚都只在仁與不仁義與不義兩端上若古昔堯舜禹湯文武之爲君臯陶伊傅周召之爲臣所以治隆俗美垂萬世之法者良由其施仁惇義故耳及乎夏桀商紂之爲君蜚亷惡來之爲臣所以失身亡國而爲後世之戒者亦由其賊仁戕義故耳孟子之言豈無所稽哉伏惟皇上聖由天縱徳與日新嗣位以來仁以育萬民舉世遂飽食暖衣之願義以正萬民普天興遵道慕義之風然猶望之若未至行之以至誠每簡居仁由義之賢益修漸仁摩義之政於以紹二帝三王休聲於旣往於以隆一祖四宗洪緒於無疆天下臣民不勝慶幸

人皆有所不忍達之於其所忍仁也人皆有所不爲達之於其所爲義也

這是孟子盡心篇說人當推行仁義的意思不忍是惻隠而有所不忍的心卽仁的道理髮見處不爲是羞惡而有所不爲的心卽義的道理髮見處達是推行的意思孟子說人有此身便具有天地生物之理所以慈愛萬物的心人人都有若見了可傷可痛的事如孺子入井之類便都心中惕然驚動不能忍他這是仁的道理在心上所以發見出來如此但人有稟得气質偏的又被私欲遮蔽將這惻隠的本心昏昧了遇著殘忍害人的事便可傷痛也都忍得這便是不仁所以人要因這不忍之心一有發見時便推廣行將去直到那忍得的事都能不忍並不做一毫殘忍害人的事這等呵此心所發方才都是仁的道理故說人皆有所不忍達之於其所忍仁也孟子又說人心至靈故能分別是非所以憎惡不善的心人人也都有若遇著可羞可恥的事如穿窬爲盜之類便都心中怫然憎惡不肯去做這是義的道理在心上所以發見出來如此但人有稟得气質偏的又被私欲牽引將這羞惡的本心昏昧了遇著不合道理的事便可羞恥也都去做這便是不義所以人要因這不爲之心一有發見時便推廣行將去直到那所爲的事都要合宜並不做一件不合道理的事這等呵此心所發方才都是義的道理故說人皆有所不爲達之於其所爲義也這一章書重在達之一字上要人察識這不忍不爲之心有時發見便用力推行如有一星之火引之使其燎於原如有一勺之泉導之使其流於海務使仁義之心沛然行乎天下這才是達的意思孟子開示於人可謂至明切矣臣甞因是而論之孟子一書専言仁義然仁義之心𨿽人所同有而推行之功則於人君爲甚大何也人君一身爲天下之主必當推一心以行天下之政故其他章論王天下之道亦曰古之人所以大過人者無他焉善推其所爲而已矣如推行不忍之心便省刑罰而不忍嚴刑峻罰以傷民生薄稅斂而不忍暴徵橫斂以窮民命節財用而不忍濫賞妄費以竭民財卑宮室而不忍勤興土木以勞民力使天下百姓無一而不安於仁卽所謂先王有不忍人之心斯有不忍人之政也如推行不爲之心便兢業萬幾而不爲逸樂之娛緝熈一徳而不爲聲色之好親近正人而不爲狎暱羣小務行民義而不爲諂瀆鬼神使國家政事無一而不由於義卽所謂人有不爲也而後可以有爲如此則政事得宜百姓得所天命佑助人心歸向海宇乂安蠻民懾服天下無不太平矣蓋仁義之效廣大無窮故古昔帝王與我祖宗列聖皆以推行不忍不爲之心以成治平之休豈徒然哉恭惟聖明體念孟子之言推行仁義之道以丕隆祖宗列聖之洪圖以逺紹古昔帝王之盛治天下臣民不勝至願

周易講章

君子學以聚之問以辯之寛以居之仁以行之

這是周易乾卦九二爻的文言乃孔子所作發明聖人進徳修業的意思君子是指九二聖人說九二聖人於出潛離隠之時當進徳修業以養成君徳蓋徳乃人所稟於天固有之理然散見於萬事萬物之間無有窮盡故𨿽聖人亦必學而後知之今日窮一理明日窮一理日日窮之無少間斷然後有以會萃眾理於心這便是學以聚之物理旣會於心若不取正於有道的人則是非邪正未免有差故必咨問於先知先覺以審其所學何者是天理所當從何者是人欲所當去然後是非邪正了然明白不至於紊亂這便是問以辯之這兩句是說聖人進徳的工夫學問旣進若度量淺狹易至滿足則不能包容萬善故又當寛廣此心擴充此量使所學所問之理皆涵養於中不至遺失這便是寛以居之寛以居萬善而或持守不固則必奪於私欲故又當以天理爲主措之行事自日用彞倫之間以至齊家治國平天下之道皆本乎一心之徳則所行莫非天理之正這便是仁以行之這兩句是說聖人修業的工夫君子學問之功至是可謂無餘蘊矣臣謹論之孔子於此旣以學問之功爲言下文又引爻象而斷之曰君徳也誠以人君之身所系尢重故必養成大人之徳而居大人之位則可以乘龍徳正中之時以建天下文明之治若帝舜當徳升聞之初大禹在祗承於帝之後惓惓乎允執厥中之相傳惟精惟一之相授學問之功莫切於是是以君徳旣隆治化益盛雍熈泰和萬世莫及宋儒程頥之傳此章亦曰進居其位者舜禹也正謂此耳伏惟皇上毓徳於舊學之時體道於臨禦之日契羲文作經之防成舜禹致治之功是以仁義之澤覃及於萬方文明之化光被乎四表天下臣民不勝慶幸

尙書講章

戒爾卿士功崇惟志業廣惟勤惟克果斷乃罔後艱

這是周書周官篇成王申戒卿士的言語戒是戒勑卿卽是前面說的六卿士是六卿的屬官功是百官的功績崇是髙也業是百官的職業上文成王旣已訓迪百官了至此又申戒卿士說爾等各官尊則爲六卿卑則爲六卿的屬官𨿽有尊卑莫不各有當成的功績然要這功績崇髙惟在於立志蓋必専心向這職事上畱意務要期於有成不可有一毫因循茍且之失如此則功可得而崇故曰功崇惟志職𨿽有大小莫不各有當務的職業然要這職業廣大惟在於能勤蓋必竭力向這職事上用功務要進而不已不可有一毫懶惰怠慢之失如此則業可得而廣故曰業廣惟勤克是能果斷是勇於決斷的意思後艱是後日艱難成王又說功𨿽以志而崇業𨿽以勤而廣然當事幾之來又要以勇而斷毅然剖決不可疑慮然後事皆有成不貽後患茍或優遊不斷狐疑不決則志𨿽髙大而爲之不勇虛用其志勤𨿽勉勵而事不能成虛用其勤又何以望其功崇業廣而無後艱乎故曰惟克果斷乃罔後艱成王戒勑卿士而以是爲言可謂精切而著明矣臣甞考之虞周君臣更相責難之際必惓惓曰志曰勤曰斷這三者伯益告帝舜曰疑謀勿成百志惟熈召公告武王曰志以道寧又曰夙夜罔或不勤其與成王之言如出一律虞周之治所以爲盛後世如漢唐宋季世之主不能立志心無所主或爲聲色犬馬所誘或爲土木禱祠所惑勤所不當勤斷所不當斷治功廢弛事業卑陋後艱之患有不能免由是而觀則此三言者豈獨卿士之所當盡哉仰惟皇上嗣大歷服有年於玆道遵帝王法守祖宗而大厲有爲之志禦講有常臨朝無倦而恆持不息之勤日照月臨風飛雷厲而獨秉剛明之斷是以百僚承式四海向風功業所就巍乎其盛虞周泰和復見於今日區區漢唐宋不足言矣天下幸甚萬世幸甚

春秋講章

四年春正月公狩於郎

這是春秋責魯君不當逺出田獵的意思四年是魯桓公卽位之四年春正月是周時建子之月卽今之十一月公是指桓公說狩是冬月田獵之名郎是邑名在魯疆埸之間非常狩之所古者天子諸侯當國家無事之時不敢忘了武備故每嵗必行田獵之事用民力以訓習軍旅示之以武以威天下取品物以供祭宗廟示之以孝以順天下由是兵戎祭祀這兩件國家的大事無不講矣然田獵必有其時不可妨了農業又必有其地不可傷了物命如仲春二月教民振旅於內遂搜取鳥獸之不孕育的故其田獵之名曰搜仲夏五月教民茇捨於野遂除去鳥獸之害苗的故其田獵之名曰苗仲秋八月教民治兵於外遂順天气嚴肅以殺鳥獸故其田獵之名曰狝仲冬十一月教民大閱軍實遂守取鳥獸無所揀擇故其田獵之名曰狩這便是有其時但凡田獵之所皆擇山林翳宻地土閒曠去處如魯的大野鄭國的原圃秦國的具囿皆不出郊甸之內這便是有其地魯桓公卽位未久不知古人田獵講武之意乃於十一月逺狩於郎其時𨿽是可狩之時其地則非常狩之地肆其驕侈逺出田獵過用民力而不知大傷物命而不卹孔子修春秋以爲先王之世田獵之舉必於農隙之時而不傷於農必於閒曠之地而不傷於物故當時之民見其田獵莫不欣然喜色有愛戴之心茍惟以習於田獵爲賢騁其馳逐爲能用民非所教取物非所用或非其時或非其地則民見其田獵莫不疾首蹙額而有愁怨之意一田獵之防而政治得失民心向背有如此而桓公不知也故書曰四年春正月公狩於郎所以譏其怠棄國政荒於逰田之失其垂戒之意逺矣臣甞因是而考之田獵之事一則教民習軍旅一則取物供祭祀誠爲國家的急務但不可過過則爲淫故周公作無逸之書以告成王有曰文王不敢盤於遊田以庶邦惟正之供蓋以逰田國有常制文王不敢盤逰無度上無濫費則下無橫取而能以庶邦惟正之供又曰嗣王則其無淫於觀於逸於遊於田以萬民惟正之供無皇曰今日耽樂乃非民攸訓非天攸若則以人君奉天子民當法祖徳戒逰田蠲橫斂兢兢業業非禮勿動然後足以正國而治人一或從事耽樂下則非民之所法上則非天之所順非細故也成王謹守周公之訓爲守成令主用延八百年之祚蓋有由矣桓公乃周公伯禽之後反不能遵其先訓勞民動眾逺事田獵大失爲君之道春秋特筆書之明有天下國家者必當循禮遵法以桓公爲監戒也伏惟皇上臨禦以來逺宗聖賢之訓近守祖宗之法垂拱穆淸動循禮度所以比隆成周之盛治而益綿太平之丕圖者端有望於今日宗社臣民不勝慶幸

五月癸丑公會晉侯齊侯宋公蔡侯鄭伯衛子莒子盟於踐土

這是魯僖公二十八年晉文公率諸侯攘楚以尊周的事公是魯僖公晉侯是晉文公齊侯是齊昭公宋公是宋成公蔡侯是蔡莊公鄭伯是鄭文公衛子是衛叔武莒子是莒世子踐土是鄭地當時楚以荊蠻之國恃其彊橫侵陵諸夏滅黃而伯主不能卹敗徐而諸大夫不能救執宋公而諸侯不敢與之爭以至戍谷逼齊合兵圍宋戰勝中國威動天下其勢如水橫流無人止遏於是晉文公奮然以攘夷狄安中國爲心率諸侯之兵敗楚師於城濮乃還兵踐土致周襄王下勞其功文公於是作王宮以獻楚俘襄王加之以防命之榮命之爲諸侯之長賜以大輅戎輅彤弓彤矢盧弓盧矢秬鬯之酒虎賁之士且勉其敬服王命以安中國文公拜受天子之命會諸國之君盟於王庭戮力同心以奨王室無相侵害一時諸侯翕然信從不敢有貳於此可以見晉文公有攘夷狄尊王室之功矣然文公之爲是盟初不能率諸侯以朝王而獻俘乃致天子屈尊而下勞則非禮矣故春秋削而不書所以正名責實以見天子無下勞諸侯之禮諸侯無上致天子之道此孔子筆削深意也臣甞考之孔子曰天下有道則禮樂徵伐自天子出天下無道則禮樂徵伐自諸侯出周自東遷王綱不振夷狄侵陵諸侯彊橫故荊楚有猾夏之罪旣不能如采薇之遣戍役以禦之諸侯有攘夷之功又不能如出車之勞還率以美之蓋因文武之政不修以致冠屨之勢倒置以天子之尊而下勞諸侯其於君道父道也謂何以諸侯之卑而上致天子其於臣道子道也謂何所謂上無道揆則下無法守矣後世人主失統禦之權人臣挾跋扈之勢以至興不當興之兵行不必行之賞啟釁召禍往往有之未必不昉於此孔子修春秋斟酌王法損益時宜以明尊卑大分以正君臣大倫於城濮略文公勝楚之功於踐土削襄王勞晉之實於是名實不至於俱喪禮制由之而永存其爲天下萬世慮豈淺淺哉伏惟聖明畱意

通鑑綱目講章

劉備以龎統爲治中從事

這是通鑑綱目紀漢先主能用賢才的事龎統字士元是襄陽人治中是刺史以下官初先主至襄陽訪求賢士於司馬徽司馬徽說此間自有伏龍鳳雛先主問是誰徽對說諸葛亮爲伏龍龎士元爲鳳雛先主旣領荊州牧乃以龎統守耒陽縣令統在縣不治事遂罷其官吳將魯肅聞之作書遺先主說龎士元非百里才使處以治中別駕之任始當展其驥足耳諸葛亮亦言之於是先主召與談論大加器重遂拜統爲治中親待亞於諸葛亮時法正陰勸先主取益州先主疑慮未決龎統勸先主說今荊州荒殘人物殫盡東有孫權北有曹操難以得志益州戶口百萬土沃財富誠得此地以爲資則大業可成先主初未然其言統又說亂離之時固非一道所能定且兼弱攻昧古人所貴今日不取終爲他人之利先主遂從其計乃畱諸葛亮闗雲長守荊州自將步卒數萬而西遂取益州凡劉璋所用及姻親之人皆處以顯任盡其才能故有志之士無不競勸益州之民由是大和先主尋卽大位以成天下三分之勢者皆由龎統之一言宋儒朱熹修通鑑綱目特書其事以見先主之能用才而龎統果能不負所用也臣謹論之人臣才能各有不同要在知之明用之當則人無棄材而官無廢事唐虞之時三徳而爲大夫六徳而爲諸侯故當時有九徳咸事之效成周之世選士用爲鄕遂之吏進士命爲朝廷之官故得人有濟濟之盛降及後世便如漢髙帝之用三傑其知之無不明而處之無不當亦彷佛乎帝王用人之意矣先主當間闗用人之際咨詢訪察不拘一途及得其人乃能隨材器而使之諸葛亮以伊呂之儔而爲相龎統以謀議之才而爲治中從事其卒成大業以紹漢祚四十年之久不亦宜哉仰惟皇上以至聖之徳居大寶之位稽前古用人之典而立賢無方遵祖宗黜陟之公而用才有制是以人才效用天下治平大業鴻休眞足以垂萬代而無替矣臣民何幸躬逢其盛

靑谿漫稿卷十

欽定四庫全書

靑谿漫稿卷十一

明倪嶽撰

奏議

禮儀一

一爲禮儀事勑諭禮部朕惟古者天子九廟而祖功宗徳百世不祧其他則以次祧遷有常制焉恭惟我太祖髙皇帝混一區宇肇正綱常追祀徳懿熈仁四祖同殿異位情文具稱列聖相承昭穆有序至於皇祖考英宗睿皇帝九廟已備玆者皇考繼天凝道誠明仁敬崇文肅武宏徳聖孝純皇帝山陵將畢升祔有期當定祧遷之制矧惟皇妣孝穆慈慧恭恪莊僖崇天承聖皇太后祔葬畢日宜有奉享神主之禮爾禮部其會文武大臣並詹事府國子監翰林院堂上左右春坊及科道掌印官詳稽古制斟酌情文議處來聞務遵典禮足垂萬世用成朕尊祖敬親之大孝欽哉故諭欽此欽遵會同太傅兼太子太師英國公等官張懋等議得禮必緣情而立義事當據古以證今謹按成周之制天子七廟三昭三穆與太祖之廟而七文王武王爲宗不在數中故爲九廟蓋以後稷爲始祖文武爲世室皆百世不遷其餘則以次而祧前乎周則商以契爲祖而湯與三宗百世不遷後乎周則宋以僖祖爲祖而太祖與太宗百世不遷彼時僖祖祧遷𨿽曰疊有異議而大儒程頥朱熹皆以奉僖祖爲祖爲得禮之正而合於人心之同所謂有其舉之莫之敢廢者也國朝太祖髙皇帝肇建丕圖追祀四祖迨至英宗睿皇帝龍馭上賔遂備九廟在當時則徳祖尊爲髙祖以上蓋無可推之親在今日則徳祖尊爲始祖以下固有可祧之主洪惟太祖髙皇帝太宗文皇帝功徳隆盛如周文武萬世不祧懿祖而下以次逓遷實惟古制今伏遇憲宗純皇帝升祔之日所有懿祖皇帝神主義當奉祧仍於太廟寢殿之後略仿古者夾室之意別建一殿九室以事奉藏況古有祫祭謂合祧廟與未祧之主於太祖之廟而祭之故謂之祫祫者合也今亦宜於嵗暮享祭之日奉迎懿祖皇帝神主仍居舊位以享祫祭之禮則每嵗一祭視古三年一祫於禮有加近該欽天監選到成化二十三年十二月二十四日憲宗純皇帝神主升祔太廟後殿未及營建合無暫請懿祖皇帝神主安奉於徳祖皇帝室內以伺後殿之成此卽所謂毀廟之主藏於太祖之廟於義亦安又按周禮春官大司樂之職歌中呂舞大濩以享先妣謂姜嫄也是帝嚳之妃后稷之母故特立廟以祭之至宋則元徳懿徳二皇太后俱有別廟之享章獻章懿二皇太后遂有奉慈之建每嵗五享四時薦新上食並同太廟玆者恭遇孝穆慈慧恭恪莊僖崇天承聖皇太后祔葬茂陵所有神主宜於奉先殿傍近宮室攺爲別廟以禮安奉嵗時祭享悉如太廟奉先殿之儀仍乞勑奉遷官於祔葬畢日暫奉神主於茂陵獻殿以伺二十四日憲宗純皇帝祔享太廟禮畢然後啟行於二十六日文武百官各具素服出城奉迎自大明門進入就赴別廟安奉如儀以是防稽乎情文庶幾咸合乎典禮緣系節該欽奉勑防會官議處來聞事理未敢擅便定奪謹題請防成化二十三年十一月二十一日於西角門題奏本月二十三日奉聖防是奉先殿旁近無宮室堪攺別廟恁還再議來說欽此欽遵成化二十三年十一月二十六日禮部會官議擬題奉聖防你每旣考論明白準議欽此欽遵後於奉先殿之東別辟門攺一殿仍扁曰奉慈殿以奉神主云

祀典一

一爲裨補名教事禮科抄出禮科右給事中張九功題臣惟孔子之道與天地相爲悠久述六經以教萬世其功無窮是以有國者莫不尊崇而奉祀之以報其功於萬一當時及門弟子得正派而分餘波者皆得與焉後世儒者有能踐履眞實學術純正希蹤前哲有功來學者亦得以從祀於廟廡用表當時崇儒重道之意此典於名教所闗甚大豈可茍哉臣甞觀國學及郡縣學從祀儒先有當黜者而後之眞儒有當入者若蘭陵伯荀況言或近於黃老術實雜於申韓身托黃歇不羞悖亂之人學傳李斯遂基坑焚之禍以性爲惡以禮爲僞以堯舜爲矯飾以子思孟軻爲亂天下者是以程子譏其甚偏駁而朱子書爲蘭陵令乃系之以楚以深鄙之也扶風伯馬融髠徙穢士糟粕陋儒黨附梁冀害忠良而不顧自比毛遂甘輕賤而不羞旣失於西第之作頌何補於東觀之校書髙堂絳帳沈酣女樂逞豪門驕奢之風破純儒莊士之矩是以當時正直羞稱而深見斥於趙岐也偃師伯王弼唱和何鄧祖述老莊遺落世事以萬物爲天下之粗迹崇尙虛無謂六經爲聖人之糟粕淸談之流蕩人心傷敗風俗卒使人國家隨以淪喪而不可救者此輩也成都伯揚雄以善惡混論性學識舛錯以安漢公比伊周志向昏諛雕虫之技於道何闗覆醤之物於世何補貪生畏死寧免投閣之嘲臣事新室難逃逆節之黨是以朱子莽大夫之筆大書爲綱昭垂後世也之數子學失大本身虧大節有玷名教得罪聖門昔山楊時建議斥王安石不使配享孔廟而今之儒臣亦有欲黜揚雄輩者夫如是則此數子豈宜列諸從祀哉臣觀今之儒臣禮部左侍郎兼翰林院學士文淸公河東薛瑄篤志好學於道有見貴眞知實踐之益黜矯僞浮靡之病入仕與人同而爲國則不同講學與人同而爲己則不同述文與人同而爲道則不同接人處事與人同而忠信嚴正則不同河汾文集固其英華讀書一錄實爲根本立徳立言考諸此錄綽有明驗是蓋濓洛之流波覃懷之步武人所共知也昔洪武宣徳年間甞增董仲舒吳澄入從祀矣今薛瑄無愧二子可不列諸従祀哉恭惟皇帝陛下講求聖學以孔子之道治天下必於此辯其眞僞別其純駁而使斯人知所向背取舎庶有以正人心明道化而無失如防乞勑禮部進與內閣大臣定議於可黜者黜之可入者入之則孔廟淸名教正而斯文幸甚等因具題治元年七月二十四日奉聖防這本所言禮部會各部都察院通政司大理寺詹事府國子監翰林院春坊科道官詳議來說欽此欽遵抄出到部會議間又於禮科抄出詹事府少詹事兼翰林院侍講學士程敏政奏爲考正祀典事臣聞古聖王之治天下必以祀典爲重所以崇徳報功而垂世教淑人心也故有功徳於一時者一時祀之更代則已有功徳於一方者一方祀之逾境則已然猶欲以勸一時範一方而不敢輕議也況先師孔子有功徳於天下於萬世天下祀之萬世祀之則其廟庭之間侑食之人豈可茍焉而已必得文與行兼名與實副有功於聖門而無疵於公議者庶足以稱崇徳報功之意若侑食者非其人則豈惟先師臨之神不顧歆將使典模範者莫知所教爲弟子者莫知所學世教不明人心不淑通乎天下而施及後世其爲闗系豈特一時一方之可比哉邇者言官欲黜文廟從祀諸賢之有罪者詔禮部集議臣愚亦在預議之列疑其所言尙有未盡而議者相持憚於攺作臣考之於書揆之於心不敢妄爲異同謹畫一條陳上瀆聖覽伏乞皇上丕顯文謨主張斯道仍下禮部通行集議采而行之一洗前代相習之陋永爲百世可遵之典使世教有興起之益人心得趨向之公其於治道未爲無補

一唐貞觀二十一年始以左丘明等二十二人從祀孔子廟庭蓋當是時聖學不明議者無識拘於舊注疏謂釋奠先師如詩有毛公禮有髙堂生書有伏生之類遂以専門訓詁之學爲得聖道之傳而並及馬融等行之至今誠不可不考其行之得失與義之可否而釐正於大明有道之世也臣考歷代正史馬融初應鄧隲之召爲祕書歷官南郡太守以貪濁免官髠徙朔方自刺不殊又不拘儒者之節前授生徒後列女樂爲梁冀艸奏殺忠臣李固作西第頌以美冀爲正直所羞卽是觀之則眾醜備於一身五經爲之掃地後世乃以其空言目爲經師使侑坐於孔子之庭臣不知其何說也劉向初以獻賦進喜誦神仙方術甞上言黃金可成鑄作不驗下吏當死其兄陽城侯救之獲免所著洪範五行傳最爲舛駁使箕子經世之防言流爲陰陽術家之小技賈逵以獻頌爲郎不修小節専一傅會圖防以致貴顯蓋左道亂政之人也王弼與何晏倡爲淸談所注易専祖老莊而範追究晉室之亂以爲王何之罪深於桀紂何休則止有春秋解詁一書黜周王魯又注風角等書班之於孝經論語蓋異端邪說之流也戴聖爲九江太守治行多不法懼何武劾之而自免後爲博士毀武於朝及子賔客爲盜系獄而武平心決之得不死則又造謝不慙先儒謂聖禮家之宗而身爲贓吏子爲賊徒可爲世鑑王肅在魏以女適司馬昭當是時昭簒魏之勢已成肅爲世臣封蘭陵侯官至中領軍乃坐觀成敗及毋丘儉文欽起兵討賊肅又爲司馬師畫防以濟其惡若好人佞已乃其過之小者杜預所著亦止有左氏經傳集解其大節亦無可稱如守襄陽則數饋遺洛中貴要語人曰懼其爲害耳非以求益也伐吳之際因斫癭之譏盡殺江陵之人以吏則不亷以將則不義凡此諸人其於名教得罪非小而議者謂能守其遺經轉相授受以待後之學者不爲無功臣竊以爲不然夫守其遺經若左丘明公羊髙谷梁赤之於春秋伏勝孔安國之於書毛萇之於詩髙堂生之於儀禮後蒼之於禮記杜子春之於周禮可以當之蓋秦火之後惟易以卜筮僅存而余經非此九人則幾乎熄矣此其功之不可泯者以之從祀可也若融等又不過訓詁此九人所傳者耳況其書行於唐故唐姑以備經師之數祀之今當理學大明之後易用程朱詩用朱子書用蔡氏春秋用胡氏又何取於漢魏以來駁而不正之人使安享天下之祀哉夫所以祀之者非徒使學者誦其詩讀其書亦將論其人而使之尙友也臣恐學者習其訓詁之人於身心未必有補而考其姦諂淫邪貪墨怪妄之迹將自甘於效尢之地曰先賢亦若此哉其禍儒害道將有不可勝言者矣至於鄭眾盧植鄭服防範五人𨿽若無過然其所行亦未能以窺聖門所著亦未能以發聖學若五人者得預從祀則漢唐以來當預者尙多臣愚乞將戴聖劉向賈逵馬融何休王肅王弼杜預八人褫爵罷祀鄭眾盧植鄭服防範五人各祀於其鄕後蒼在漢初說禮數萬言號後氏曲臺記戴聖等皆受其業蓋今禮記之書非後氏則不復傳於世矣乞加封爵與左丘明等一體從祀則僞儒免欺世之名賢者受専門之祀而情文兩得矣

一孔子弟子見於家語自顏回之下七十六人家語之書出於孔氏當得其實而司馬遷史記所載多公伯寮秦冉顏何三人文翁成都廟壁所畫又多蘧瑗林放申棖三人先儒謂後人以所見增益殆未可據臣考宋邢昺論語注疏申棖孔子弟子在家語作申續史記作申黨其實一人也今廟庭從祀申棖封文登侯在東廡申黨封淄川侯在西廡重復無稽一至於此且公伯寮愬子路以沮孔子乃聖門之蟊螣而孔子稱瑗爲夫子決非及門之士林放𨿽甞問禮然家語史記邢昺注疏朱子集注俱不載諸弟子之列秦冉顏何疑亦爲字畫相近之誤如申棖申黨但不可考耳臣愚以爲申棖申黨位號宜存其一公伯寮秦冉顏何蘧瑗林放五人旣不載於家語七十子之數宜罷其祀若瑗林二人不可無祀則乞祀瑗於衛祀放於魯或祔祭於本處鄕賢祠仍其舊爵以見優崇賢者之意亦庶乎名實相符而不舛於禮也

一洪武二十九年行人司司副楊砥建議請黜揚雄進董仲舒太祖髙皇帝嘉納其言而行之主張斯道以淑人心可謂大矣然荀況揚雄實相伯仲而況以性爲惡以禮爲僞以子思孟子爲亂天下以子張子夏子遊爲賤儒故程子有荀卿過多揚雄過少之說今言者欲並黜況之祀宜也然臣竊以爲漢儒莫若董仲舒唐儒莫若韓愈而尙有可議者一人文中子王通是也通之言行先儒之論已多大約以爲僭經而不得比於董韓云爾臣請斷之以程朱之說程子曰王通隠徳君子論其粹處殆非荀揚所及若續經之類皆非其作然則程子豈私於通哉正因其言之粹者而知其非僭經之人耳朱子曰文中子論治體處髙似仲舒而本領不及爽似仲舒而純不及又曰韓子原道諸篇若非通所及者然終不免文士之習利達之求若覽觀古今之變措諸事業恐未若通之至懇惻而有條理也至於河汾師道之立出於魏晉佛老之餘迨今人以爲盛則通固豪傑之士也今董韓並列從祀而通不預疑爲闕典臣又按宋儒自周子以下九人同列從祀而尙有可議者一人安定胡瑗是也瑗之言行先儒之論已詳大約以爲少著述而不得比於濓洛云爾臣亦請斷之以程朱之說程子看詳學制曰宜建尊賢堂以延天下道徳之士如胡瑗張載邵雍使學者得以矜式朱子小學書亦備載瑗事以爲百世之法臣以爲自秦漢以來師道之立未有過瑗者矧程子於瑗之生也欲致其與張邵並居於尊賢之堂其沒也乃不得與張邵並侑於宣聖之廟其爲闕典或有甚焉況宋端平二年議增十賢從祀以瑗爲首若以謂瑗無著述之功則元之許衡亦無著述但其身教之懿與瑗相望誠有不可偏廢者臣考之禮有道有徳而教於學者死則爲樂祖祭於瞽宗鄕先生沒則祭於社若通瑗兩人之師道百世如新得加封爵使與衡同列於學宮最得禮意

一自唐宋以來以顏子曽子子思孟子配享坐堂上而顏子之父顏無繇曽子之父曽防子思之父孔鯉皆坐廡下臣考之子𨿽齊聖不先父食而三代之學皆所以明人倫也夫孔子之所以爲教與諸弟子之所以爲學不過明此而已今乃使子坐於上父坐於下豈禮也哉若以爲此乃論傳道之功則自古及今未有外人倫而言道者縱出於後世之尊崇非諸賢之本意臣恐諸賢於防防之中必有不安於心而不敢享非禮之祀者臣考之元至順三年甞封顏無繇爲杞國公諡文裕孟子之父孟孫氏亦甞封邾國公臣愚乞下有司於各處廟學如鄕賢祠之制別立一祠中祀啟聖王以杞國公顏無繇萊蕪侯曽防泗水侯孔鯉邾國公孟孫氏配享庶不失以禮尊奉聖賢之意臣又竊觀聖學失傳千五百年至程朱出而後孟氏之統始續則程朱之先亦不可缺況程子之父太中大夫封永年伯程珦首識濓溪周子於屬掾之中薦以自代而又使二子從逰朱子之父韋齋先生追諡獻靖公朱松臨沒之時以朱子托其友籍溪胡氏而得程氏之學珦以不附王安石新法退居於洛松以不附秦檜和議奉祠於閩其歷官行已俱有稱述臣愚乞將永年伯程珦獻靖公朱松從祀啟聖王使學者知道學之傳有開必先明倫之義不爲虛文等因開坐具奏本年八月初三日奉聖防這本禮部照例會官議欽此欽遵抄出到部會同太子太保吏部尙書王【闕】等謹按唐太宗貞觀二十一年詔以左丘明卜子夏公羊髙谷梁赤伏勝髙堂生戴聖毛萇孔安國劉向鄭眾杜子春馬融盧植鄭服子愼何休王肅王弼杜預範賈逵二十二人代用其書垂於國冑自今有事於太學並令配享尼父廟堂宗開元八年始增孔子弟子十哲從祀二十七年追贈顏子以下八十三人爲公侯伯爵宋初增修先聖及亞聖十哲塑像七十二賢及經師左丘明等二十一人皆畫像於東西廊之板壁春秋二丁行釋奠之禮皆如舊典眞宗大中祥符二年詔封左丘明等皆伯爵神宗元丰七年禮官言荀況揚雄韓愈皆發明聖人之道有益學者請自今春秋釋奠荀況揚雄韓愈並加封爵以世次先後從祀於左丘明等二十一賢之間詔如禮官議洪惟我朝太祖髙皇帝汛掃前朝之陋俗丕顯隆古之文風定鼎金陵之初首卽應天府學以爲國子監顧其隘陋擇地於雞鳴山下乃以天子學制授諸冬官今考學士宋訥所撰碑文有曰廟在學東亢以層臺大成有門七十二賢有廡自經始以來大駕臨役者不一當時學士宋濓方被知遇任討論之責乃上孔子廟堂議亦欲罷七十二賢之祀罷漢唐諸儒之祀正顏無繇曽防孔鯉之祀上皆不從國子助教貝瓊乃作釋奠解末云聞有言於上破貞觀之制者旣斥而不用矣余恐其惑人也故辯之至洪武二十九年特從行人司左司副楊砥之請罷黜揚雄從祀成化元年該內閣大臣議奏禮部左侍郎兼翰林院學士薛瑄直躬慕古談道淑徒進無附麗退不慕戀勤學好問可謂文矣歸潔其身可謂淸矣是以存蒙聖知沒賜美諡其爲皇朝名臣夫何間然然論其於道所得以與朱子諸徒相比並若黃直卿輔廣之親承防言金履祥許謙之推衍緒說尙未知可伯仲其間否也而遽欲從祀竊恐世之君子將以建言者爲非愚則諛孰敢附和其說哉故以爲瑄可無施行等因奉憲宗純皇帝聖防是欽此欽遵今該前因除揚雄先已罷黜從祀薛瑄難以再議外今議得給事中張九功少詹事兼侍講學士程敏政所奏其間考論固爲明白但自貞觀肇興祀典以來歷代相承八百五十餘年中間經歷有宋名儒周程張朱數輩一皆尊禮未甞斥議蓋自周室東遷世入春秋諸侯僣王夷狄猾夏陵遲至於戰國王道不明人心喪失而荀況首明王道推尊孔子況六經之道火於秦黃老於漢佛於魏晉之間而馬融王弼之徒守其遺經専門講授故唐之諸經注疏咸祖其言而今之經傳引用尙多其說蓋語其立身之節不無可貶語其羽翼聖學之功亦有可褒用其言固不可以廢其人大其功則當有以略其過庶幾瑕瑜不至相掩而筌蹄亦豈容盡棄也哉至於孔門弟子若以家語所書爲得其實然朱子乃雲家語只是王肅編古錄雜記其書𨿽多疵然非王肅所作是則家語之書未必眞出於孔氏若夫司馬遷之作史記文翁之刻石室圖乃在漢武帝之時去古未逺未必爲無據也今卽一圖二書論之公伯寮秦冉顏何司馬遷何據而書蘧瑗林放申棖文翁何據而刻申棖申黨何以知其一人秦冉顏何何以知其字誤歷嵗滋久莫之可考矧夫後蒼𨿽能明髙堂生之禮然漢以二戴慶普三家立於學官而蒼之禮無聞焉宜乎貞觀不以附於經師之列至於王通河汾之師道𨿽存而其於聖人之經固不免吳楚僣王之罪胡瑗蘇湖之教條𨿽立而其於聖人之道亦安望覃懷迓續之功遽欲躋之從祀固未敢以爲然也迨若啟聖王叔梁紇泗水侯孔鯉各爲廟以祀於闕裏者舊矣今欲通祀天下而遂升孟子程朱之父則於禮爲太過置無繇防鯉於別廟而遂弗克預享孔子萬世之祀則於義爲不及況宋儒洪邁容齋隨筆亦云子𨿽齊聖不先父食特相承旣久莫之敢議爾或以荀況馬融王弼戴聖劉向賈逵何休王肅杜預功防過鉅疑於可黜殊不知朱子甞因釋奠申禮部狀內備舉孔鯉孔伋左丘明賈逵公羊髙荀況十哲兩廡諸賢考正位次亦未甞一言論其非所當祀之意此非愼於闕疑則必志於從厚者也卽今南京國子監乃我太祖髙皇帝之所經畫至精至備廟庭之祀除黜揚雄外其他悉從前代之舊是則南京文廟之制天下所當視效者也太祖髙皇帝之神謨聖斷萬世所當遵守者也且生乎千百載之下而欲究明於千百載之上誠爲不易或者前代之所去取蓋必有深意存焉今皆不可得而知矣顧欲捨我聖祖崇文之盛典又將安所從乎詩云不愆不忘率由舊章書云監於成憲其永無愆所有文廟祀禮宜從其舊臣等讀書未至康成敢謂髙議之能及所願則學孔子允惟舊貫之可仍緣系從祀重典及節該奉欽依禮部會官詳議來說照例會官議事理未敢擅便定奪謹題請防治元年八月初十日題奏本月十二日奉聖防是從祀諸賢都照舊不動欽此欽遵

祀典二

一爲釐正祀典事祠祭淸吏司案呈奉本部送禮科抄出太子少保兵部尙書馬文升題載考帝舜紹堯之後肇十有二州封十有二山蓋每州必封表山之髙大者以爲一州之鎭如五嶽五鎭之神東封泰山爲東嶽在今山東泰安州沂山爲東鎭在今靑州府臨胊縣南封衡山爲南嶽在今湖廣衡山縣會稽山爲南鎭在今浙江會稽縣西封華山爲西嶽在今陜西華陰縣又封吳山爲西鎭在今隴州北封恆山爲北嶽在今大同府渾源州又封醫巫閭山爲北鎭在今遼東廣寧衛中封嵩山爲中嶽在今河南府登封縣又封霍山爲中鎭在今山西霍州又封四海四瀆之神東海之神在今萊州府南海之神在今廣東南海縣西海之神在今蒲州北海之神在今懷慶府濟源縣誌載以其濟水源通北海故祭於此淮瀆之神在今南陽府泌陽縣江瀆之神在今四川成都府河瀆之神亦在蒲州濟瀆之神亦在濟源縣三代而下歷秦漢隋俱於原封之山致祭至五代失有河北之地宋有天下未能混一北爲契丹所有後以白溝河爲界所以祭北嶽恆山於眞定府曲陽縣俗傳有飛來峯之說不知祭醫巫閭山於何處蓋宋建都於汴而眞定在汴京之北是亦不得已權宜之道也迨我太祖髙皇帝膺天眷命應天順人奄有萬方建都金陵視眞定逺在京都之北所以因循未曽釐正迨我太宗文皇帝遷都北平而眞定卻在京都之南當時禮官亦未建明猶祭北嶽於曲陽縣惟北鎭仍祭於廣寧若以爲北嶽原在眞定則周禮載恆山爲並州之鎭在正北我朝一統志亦載恆山在渾源州南二十里卽北嶽以此觀之則北嶽當在渾源州爲無疑矣今本州北嶽廟迹猶存故老猶能相傳我朝洪武初定嶽鎭海瀆之神封去歷代褒加之帝號眞可爲萬世之法獨北嶽猶祭於帝都之南非其故封之山誠爲缺典臣非禮官考校未眞但系國家重事不可不爲釐正如防乞勑禮部再加詳考如臣所言爲是明白具奏行移山西並大同巡撫官員時年丰稔措置錢糧於渾源州恆山舊趾去處修蓋北嶽之神殿宇務在不侈不隘若舊殿猶存不必從新蓋造止可修葺工完之日有司具奏更乞勑翰林院撰文勒之堅石豎之廟前以垂永久今後凡祭北嶽之神於此行禮庶數百年之缺典得以正於今日而我朝之盛事亦可昭於後世矣等因具題奉聖防禮部看了來說欽此欽遵抄出送司考得北嶽祠事錄內附載渾源州誌一段云恆山在南二十里乃古北嶽也上有嶽廟乃陶唐氏所建至舜時十有一月北巡狩至於北嶽駕詣大茂山谷值大雪巖壑沍寒駕不能進而遙祀之忽嶽廟之右飛一石墜帝前因名曰安王石乃建廟於大茂山又五載復巡狩其石飛於曲陽復建廟於曲陽今州之恆山有觀乃唐武徳中道士髙明素所建也其言陶唐建廟帝舜遙祀事屬無稽飛石之說亦出諺語不足爲據別無其他碑記可考止有本朝洪武十二年重修古北嶽廟碑一通內載渾源恆山爲古北嶽粵自有虞氏受禪嵗十一月北巡狩帝躬行望祀厥後飛石東遷卒建祠於曲陽歷代因之永以爲典於是恆山之祠廢不復舉是則北嶽之紀於渾源州者如此及考得禹貢內冀州恆衛旣從注雲恆水地誌出常山郡上曲陽縣恆山北谷在今定州曲陽縣西北恆山也周禮職方氏正北曰並州其山鎭曰恆山今眞定府乃禹貢冀州之域周爲並州地又爾雅河北恆注云恆山北嶽是也鄭云在上曲陽縣又文獻通考云漢恆山郡十八縣有上曲陽避文帝諱攺曰常山又云定州曲陽縣北嶽常山在焉漢宣帝神爵元年詔太常祠祀五嶽四瀆北嶽常山於上曲陽卽常山郡之縣也唐武徳貞觀之制祭北嶽恆山於定州蓋至唐復置恆山郡宋初緣舊制亦祭北嶽恆山於定州漢碑不存無所於考唐宋碑刻具載其事則曲陽之祀北嶽實非始於五代之際明矣至於元起朔漠正宜祀於渾源而至元以來代祀北嶽碑記仍在曲陽迨至國朝洪武二年正月內藏庫副使魏士舉首奉太祖髙皇帝之命肇祀北嶽及三年六月降詔正名定祀著爲常典列聖繼統有事必告丰碑鉅刻林立祠下是則北嶽之著於曲陽縣者如此及考得曲陽縣在隋爲恆陽縣恆山在縣西北一百四十里渾源州元初爲恆陰縣恆山在州南二十里山南曰陽山北曰陰或者皆指恆山而名未可知也今該前因案呈到部看得北嶽恆山之神祀於曲陽曆漢唐宋以至國朝上下幾二千年未之有攺其渾源州𨿽有恆山亦名北嶽然祀典不聞碑志無考曲禮云凡祭有其廢之莫敢舉也有其舉之莫敢廢也正謂此爾況今恆山實爲畿內鉅鎭孕靈已久一旦廢此舉彼恐有窒礙所據渾源州恆山旣爲一方之望古迹間存復有洪武年間重修廟宇但恐年久或至頽敝合無行移山西布政司轉行彼處官司量加修葺春秋告報以時祭祀庶爲兩便緣系釐正祀典及奉欽依禮部看了來說事理未敢擅便定奪謹題請防治六年七月二十四日於奉天門題奏二十六日奉聖防是欽此

祀典三

一爲正祀典事禮科抄出本科右給事中張九功題仰惟陛下初登大寶郊天告廟又徧及古之聖帝明王嶽鎭海瀆是卽大舜類帝禋宗望山川徧羣神之意臣於治元年二月二十二日欽承上命遣祭北嶽恆山之神臣恐敬不足以接神明誠不足以答聖明有孤陛下懷柔百神之意是以齋明戒懼不敢遑寧也臣惟國之大事在祀與戎祀典不正則神人瀆亂妖誕所由興人心所由不正也故祭必有義君天下者祭古先聖王以其有功徳於民也祭日月星辰以其民所瞻仰也祭山嶽河海以其利澤及人也祀典所載惟此族類考之祭法槪可見矣方今聖明禦極欲其首正人心必先修明祀典不然則人祭非鬼神姦惑人焄蒿妖誕之說紛起欲天下務民義而正風化也難矣如防乞勑禮部通行天下有司除祀典應祭者依例致祭外若神非其地者气非其類者非有功徳於民者非天地之正者悉皆除去勿使惑人務效狄梁公毀淫祀之法推西門豹投妖巫之心凡民間拜天告斗修齋設醮假降邪神妄稱彌勒一切佯修善事扇惑人心者嚴加禁約有犯如律若視爲泛常縱容不謹一體治罪於以正人心於以淸風俗然朝廷者天下之本欲正其末先正其本臣觀朝廷常祭之外又有釋迦牟尼文佛之祭有三淸三境天尊之祭有九天應元雷聲普化天尊之祭有金闕眞君之祭有玉闕眞君之祭有金闕元君生辰之祭有神父神母之祭宮觀中水官星君諸天諸帝之號之祀不可枚舉凡此皆異端茫昧之說祀典所不載者也夫人之所戴者一天而已漢儒鄭五天六天之說乖謬不經況此黃冠之徒諸天諸君之號豈不尢爲妄誕天有二日且不可豈復有如是之多天哉借曰有之不郊而祭則爲瀆瀆固不可也如知其無徒然而祭則爲妄妄亦不可也昔秦漢四帝五畤諸神怪荒惑之禱祀非此類乎如防乞勑禮部於諸宮觀寺廟中此等不在祀典非禮之祭逐一查出盡行罷去及一切逢七逢九之齋淸醮火醮之類通行禁止如此則朝廷正而天下無不正矣臣今與祭祀之事故言及此冒乾天聴不勝竦懼之至等因具題該通政司官於奉天門奏奉聖防禮部會官稽詳何神立於何代何神有功於國何神澤及生民如今應否祭祀明白來說欽此欽遵會同太傅兼太子太師英國公等官張懋等謹詳古制天子祭天地祭宗廟祭社稷祭天下名山大川祭五祀凡載於祀典者皆有功徳垂世如祭法所謂法施於民以死勤事以勞定國能禦大菑能捍大患則祀之非此族類不在祀典故孔子曰非其鬼而祭之諂也又曰淫祀無福而先儒亦曰帝王無妄祭無徼福又曰明於天地之性不可惑以神怪知萬物之情不可罔以非類皆謂此也自秦以降乃多淫祠歷漢至元有因有革迨至國朝太祖髙皇帝卽位之三年首詔天下有曰夫禮所以明神人正名分不可以僭差今命依古定制凡嶽鎭海瀆並去前代所封之號止以山水本名稱其神郡縣城隍神號一體攺正歷代忠臣烈士亦依當時初封以爲實號後世溢美之稱皆與革去用稱朕以禮事神之意其天下神祠無功於民不應祀典者有司毋得致祭欽此欽遵及大明律內一欵凡私家告天拜斗焚燒夜香燃防天燈防瀆神明者杖八十若僧道修齋設醮而拜奏淸詞誄文及祈禳火災者同罪還俗又一欵凡師巫假降邪神書符咒水扶鸞禱聖自號端公太保師婆及妄稱彌勒佛白蓮社明尊教白雲宗等會一切左道亂正之術或隠藏圖像燒香集眾夜聚曉散佯修善事扇惑人民爲首者絞爲從者各杖一百流三千里欽此欽遵其所以拯獘俗於千古垂至戒於萬世至深切矣列聖相承恪遵成憲間有因所感應之事而增益祠祭或以萬壽千秋等節而修建齋醮一時行之不察後遂襲以爲例因循莫攺增置益繁異端之徒轉相鼓扇怪誕相乘矯誣殊甚夫非禮之祭非類之禱近代帝王固不能無然絕地天之通嚴幽明之分在帝舜以爲當務之急蓋非聖明之君卓然有見必不能深禁而痛絕之此給事中張九功之言所以深有望於今日者也伏乞聖明敬事天地孝事宗廟嚴事山川百神捨此之外凡有一應齋醮禱祠之類通行革罷不惟屏斥異端之姦亦可節省無益之費該部仍通行天下除應祀神只照舊致祭外其餘非有功徳利澤及民及不經奏勘不合祀典者卽系淫祠俱各查考盡行革去僧道修齋設醮師巫假降邪神左道亂正者嚴加禁約敢有故違依律問罪其在京各宮觀寺廟神只出處不載於正經功澤莫稽其顯迹但系非時遣祭者並皆停免中間有經累朝崇建難於輙廢亦宜釐正其名號減殺其禮儀庶幾朝廷之上允合乎聖祖以禮事神之心至於祀典之存亦足致乎帝舜至諴感神之妙和气協應國祚綿長人心以明風俗以正其於治道誠非小補今將查到在京各項祭祀除太倉之神漢壽亭侯闗某宋丞相文天祥俱祀典應祭外其餘各寺宮觀神只應否致祭緣由逐一議擬開坐伏乞聖明裁處緣節該奉欽依禮部會官稽詳明白來說事理未敢擅便定奪謹題請防

計開

釋迦牟尼文佛

三淸三境天尊

謹按傳記西方有佛國曰天竺天竺有五中天竺乃釋迦所生之地後漢明帝時其法始入中國後之宗其教者遂以釋迦爲師其曰三世佛者則以釋迦之本性爲法身徳業爲報身並其眞身而爲三其實本一人耳今乃分爲三像而並列之失其指矣唐儒韓愈有曰三代之時天下太平百姓安樂壽考中國未有佛也明帝時始有佛法其後亂亡相繼運祚不長宋齊梁陳以下事佛漸謹年代尢促惟梁武帝捨身施佛其後餓死臺城事佛求福乃更得禍由此觀之佛不足事亦可知矣至於道家以老子爲師其所謂三淸者蓋仿釋氏三身而爲之尢爲謬妄宋儒朱熹有曰玉淸元始天尊旣非老子之法身上淸太上老君又非老子之報身設有二像又非與老子爲一而老子又自爲上淸太上老君蓋仿釋氏之失而又失之者也況莊子明言老耼之死則耼亦人鬼爾豈可僣居昊天上帝之上哉由此言之三淸三境天尊實無所據況躬親祠醮傾心崇奉如宋徽宗者可謂至矣卒之陷身沙漠覆亡宗社千載之下可爲明戒但緣異端佛老之徒轉相模仿惑世誣民歷代因之莫之有廢是以逓年以來凡遇萬壽千秋等節奉欽依修建吉祥好事或遇喪七七修建薦揚好事俱先期一日遣官詣大興隆等寺祭告釋迦牟尼文佛朝天宮祭告三淸三境天尊此皆因襲而行不合祀典今議得齋醮旣合停止其前項祭告俱各罷免

北極中天星主紫防大帝

謹按象緯書有曰北極五星在紫防垣中一名天極一名北辰其北第五星名天樞蓋極星之在紫防垣萬神所宗七曜三垣二十八宿眾星所拱爲天文之正中又曰紫防大帝之坐天子之常居也卽今朝廷宮殿所在乃其象焉國朝正統初年建紫防殿一所於大徳觀之東設立大帝之像每遇萬壽聖節正旦冬至俱遣大臣一員祭告今議得日月星辰並曜於天故古有大明祭日夜明祭月幽禜祭星之文祖宗以來每嵗南郊大祀內壇已有星辰壇合祭之禮今乃像之如人稱之爲帝以極星之正祠於異端之宮稽之祀典誠無所據所有前項祭祀伏乞罷免

九天應元雷聲普化天尊

謹按傳記有曰凡陰气凝聚陽气在內而不得出則奮擊而爲雷霆非如異端所謂龍車石斧鬼鼓火鞭怪誕之難信也雷聲普化天尊者道家以爲玉霄一府總司五雷而雷部諸神皆其所主而又托以六月二十四日爲天尊示現之日故朝廷嵗以是日遣官詣大徳顯靈宮致祭今議得風雲雷雨皆陰陽之妙用鬼神之盛徳祖宗以來每嵗南郊大祀外壇已有合祭之禮而八月望後山川壇復有秋報之祭況自二月發聲之後無非雷霆震奮之日顧乃止於六月二十四日於義何取至於像設名稱禮亦無據所有祭告伏乞罷免

梓橦帝君

謹按圖志英顯王廟在劍州卽梓橦神姓張諱亞子其先越嶲人因報母仇徙居劍州之七曲山仕晉戰沒人爲立廟唐宗西狩追命左丞僖宗入蜀封濟順王宋咸平中攺封英顯又按文昌六星在北斗魁前爲天之六府道家謂上帝命梓橦神掌文昌府事及人間祿籍故元加號爲輔元開化文昌司祿宏仁帝君而天下學校亦多立祠以祀之京師舊有廟在北安門外景泰五年辟而新之勑賜文昌宮額嵗以二月初三日爲帝君誕生之辰遣官致祭今議得道家謂梓橦以孝徳忠仁顯靈於蜀廟食其地於禮爲宜祠之京師不合祀典至於文昌之星殊與梓橦無干今乃合而爲一誠出傅會所有前項祭祀伏乞罷免仍行天下學校如舊有文昌祠者亦令拆毀

祖師三天扶教輔大法師眞君

謹按傳記張道陵字輔漢光武十年生於吳之天目山善以符治病桓帝永壽元年於靈峯白日上升百二十嵗唐天寶七年冊贈太師中和四年封三天扶教大法師宋熈寧中加號三天扶教輔元大法師大觀二年冊號正一靖應眞君子孫歷代相傳皆有封號迨入國朝仍令傳襲正一嗣教眞人之封秩視二品嵗以正月十五日爲祖師示現之辰遣官詣大徳顯靈宮告祭又按宋邵伯溫聞見錄建安二十年曹操破張魯定漢中魯祖陵順帝時客蜀學道鳴鶴山中造作符書惑百姓受其道者輒出五斗米時謂之米賊陵子衡衡子魯以法相付授自號師君其眾曰鬼卒曰祭酒大抵與黃巾相類朝廷不能討就拜魯漢寧太守鎭夷中觀此則陵本非異人而道家祖陵爲天師者特因天寶詔稱漢天師而然爾今議得正月十五日乃其生辰自宜其子孫祭於其家所有前項祭祀伏乞罷免

大小靑龍之神

謹按碑記昔有僧名盧自江南來寓西山之屍陀林祕魔巖一日二童子來拜於前盧納之鬻薪供奉𨿽寒暑無怠時久旱不雨二童子白於盧能限雨期言訖卽委身龍潭須臾化二靑龍一大一小至期果得甘雨事聞賜盧師號曰感應禪師建寺設像立碑以記其事又別設祠於龍潭之上春秋遣官祭二靑龍神國朝宣徳中勑建大圓通寺二靑龍出現禱之有應於是加以封號至今春秋二時遣順天府官致祭及遇嵗旱遣官祭告蓋因舊傳二龍能致雲雨故累朝崇奉如此然𨿽稱二龍其實蛇也蛇有神蛇其名曰蜦亦能致雨今此二蛇西山寺院處處有之略無靈異近者京師連年亢旱累累祭告祈禱杳無應驗則此亦非蜦蛇乃凡蛇耳蓋妖由人興久自衰息無足崇奉明矣昔宋祥符中天慶觀有蛇極怪異人以爲龍孔道輔以手板擊其首死之其患遂息程明道爲上元主簿茅山池有小龍如蜥蜴崇奉以爲神物明道捕而脯之使人不惑後亦不聞如何則此二龍之怪誕正此類也所有前項春秋祭告之禮伏乞罷免

東嶽泰山之神

謹按圖志東嶽者魯之泰山在今山東濟南府泰安州山下有廟自黃帝以來封禪者七十二君唐宋元皆加神以封號曰王曰帝若祀人鬼國朝洪武三年詔去封號稱爲東嶽泰山之神有司春秋致祭有事則遣廷臣祭告今京師朝陽門外亦有東嶽廟實自元延祐中教大宗師張畱孫買地爲宮奉祀東嶽天齊仁聖帝國朝仍而不廢嵗以三月二十八日及萬壽聖節遣官致祭夫鎭嶽海瀆以其山川靈气有發生潤澤之功故歷代祀之而泰山在魯封內嵗時已有常祭況每嵗南郊大祀壇八月山川壇俱有合祀之禮所據前項祭告稽之祀典煩瀆無據合當罷免

北極佑聖眞君

謹按傳記北極佑聖眞君蓋眞武神也眞武本元武宋眞宗尙道教避聖祖諱攺爲眞也武蛇也此本北方武七宿虛危星形似之故因而名後乃以武爲眞聖而作蛇於下靖康初詔加號助順曰佑聖助順眞武靈應眞君及考圖志乃云眞武爲淨樂王太子也生而神靈長而勇猛志除邪魔遇紫虛君授以道祕東逰遇天神授以寶劍入武當山修煉功成白日飛升奉上帝命往鎭北方被髮跣足建皂纛旗統攝武之位此則道家傅會之說殊爲誕妄再考國朝禦制碑文太祖髙皇帝平定天下兵戈所向神陰祐爲多及定鼎金陵乃於雞鳴山建廟以崇祀事載在祀典太宗文皇帝肅靖內難以神有顯相又於京城艮隅幷武當山各重建廟宇而兩京嵗時春秋及京師每月朔望各遣官致祭武當山則命內外官員専一在彼提督列聖崇奉之意可謂至矣憲宗純皇帝在位甞範金爲像屢遣內官陳善賫往武當山安奉蓋亦不過承先志以祈神休耳豈期陳善援引左道之人鄧常恩等上則熒惑聖聴糜費內帑下則搔擾道路虐害生民且又奏請重修京城廟宇攺號靈明顯佑宮日居其間引進邪術遂使香火之地幾爲姦盜之區固非朝廷崇奉之本意使眞武有神亦豈其所樂聞哉今議得神旣有功於國則累朝崇奉之禮固不可廢但本以一神而一嵗之間兩京俱有春秋之祭京師復有朔望等祭過於煩瀆合照南京洪武年間以來事例以每年三月三日九月初九日各用素羞遣太常寺官致祭其餘祭禮並行停止其武當山神像之類頻年賫送不無太繁況已有內外官員領勑在彼一應供奉之禮自合責令各官嚴加整辦所有襄陽府縣三年一次額辦給散道士濶白綿布二千四百疋濶白薴布二千四百疋祀神油蠟香炷三萬七千二百八十四斤𨿽稱送用日久皆系正稅所出卽今民力憊敝亦宜量爲裁減合行湖廣巡撫巡按官員徑自酌量奏請定奪今後差遣內官鑄送神像等事並乞一例禁革庶幾神祀不替而國用少節矣

崇恩眞君

隆恩眞君

謹按道家之言有曰崇恩眞君姓薩氏諱堅西蜀人在宋徽宗時甞從虛靖天師張繼先及王侍宸林靈素傳學道法累有靈驗而隆恩眞君則玉樞火府天將王靈官也又甞從薩眞君傳授符法國朝永樂中有杭州道士周思得以靈官之法顯於京師附體降神禱之有應乃於禁城之西建天將廟及祖師殿宣徳中攺廟爲大徳觀封薩眞人爲崇恩眞君王靈官爲隆恩眞君又建一殿崇奉二眞君左曰崇恩殿右曰隆恩殿成化初年攺觀曰宮加顯靈二字逓年四季更換袍服三年一小焚化十年一大焚化又復易以新制珠玉錦綺所費不貲每嵗萬壽聖節正旦冬至及二眞君示現之辰皆遣官致祭其崇奉可謂至矣今就其言議之薩眞人之法因王靈官而行王靈官之法因周思得而顯而其法之所自皆宋徽宗時林靈素輩之所傳一時傅會之說淺謬如此本無可信況近年附體降神者乃欽發充軍顧玒顧綸之父子其爲鄙防尢甚往往禱雨祈晴杳無應驗則其怪誕可知但經累朝創建一時難便廢毀所有前項祭告之禮俱各罷免其四時袍服宜令本宮住持並庫役人等於每年應換之日仍會同道錄司掌印官照舊依期更換如法收貯不必焚化永爲定例仍乞勑內府各該衙門以後袍服等件不必再行制造如此則國用不至於妄費而邪術亦可以少貶矣

金闕上帝

玉闕上帝

謹按大明一統志福建福州府閩縣南舊有洪恩靈濟宮一所祀二徐眞人卽今之金闕玉闕二眞人也眞人五代時徐溫子曰知證封江王曰知諤封饒王甞提兵平福州福父老戴之圖像以祀宋賜今額又考之禦制碑文云太宗文皇帝臨禦之十有五年適遘疾弗豫百藥罔效或有言神靈驗者禱之輒應脫然平復於是大新閩地廟宇命有司春秋致祭嵗易時衣給戶灑掃又於京師立廟以祀之加封金闕眞人玉闕眞人十六年又加封金闕眞君玉闕眞君賜廟額曰洪恩靈濟宮正統初年重新宮宇進號金闕崇福眞君玉闕隆福眞君成化二十二年重加尊號伯曰九天金闕總督魁神洪恩靈濟慈恵髙明上帝仲曰九天玉闕總督罡神洪恩靈濟仁恵靜上帝逓年以來每月朔望並萬壽聖節正旦冬至及二眞君誕辰俱有祭祀遣官行禮及時食獻新至今不缺四時已有皮弁冠大紅紗羅紵絲織金雲龍朝服近又加以平天冠明黃紗羅紵絲衣服其黃服五年一次更換焚化紅服十年一次更換焚化夫神之世系年代可考如此本非有甚異也先年止因有功於閩廟食一方後以保防太宗文皇帝聖躬故京師有別廟之奉但本處旣有春秋二祭而京師一年之間復有前項數次祭祀不無煩瀆且惟皇上帝主宰於天而兄弟並稱上帝其爲僣擬可知至於袍服等件在京更換焚化其費已爲不貲又每每差遣內官前往福建賫送道路搔擾虐害人民不可勝言今議得廟之創建旣始於閩則神如有靈固當往來於閩所有福建舊廟祭祀宜仍其舊其京師聖節並朔望等項祭祀及時食獻新俱乞罷免若以有廟無祭爲嫌則於二眞誕辰各遣本宮住持致祭一次仍乞革去帝號照依永樂年間加封事例止稱眞君冠袍仍用本等服色在京者聴令本宮住持廟戶人等於每年應換之日會同道錄司掌印官依期更換如法收貯不必焚化直待敝壊之日方許奏請更制將不堪者照舊焚化其在福建者亦同此例但遇有敝壊者聴令布政司督屬就彼處置修理以後再不差人前去永爲定例所有見在平天冠明黃袍服責付本宮庫內收貯仍行內府各該衙門無得再行制造如此旣不失報功之典而祀禮亦不至於煩瀆矣

神父聖帝

神母元君

金闕元君

玉闕元君

謹按徐仙眞錄及國朝禦制碑文神父神母者卽徐二眞之父母金闕玉闕元君者蓋其配也宋理宗朝封父齊王爲忠武眞人母田氏仁壽仙妃配許氏助順仁恵仙妃陶氏善助慈懿仙妃國朝永樂中加封父翊亮眞人母淑善仙妃許氏眞應仙妃陶氏恭靜仙妃繼又進封其父爲眞君成化二十二年神父加封髙上神主慈悲聖帝神母加封安寧防國恭靜元君金闕妃天房衛保節靜元君又有妃天房眾母顯佑元君每嵗萬壽聖節正旦冬至俱遣官祭祀而金闕玉闕元君又有誕辰之祭皆因二眞君一時禱應之功故推及而崇奉之如此今議得神父徐溫乃五代時吳國之臣専權弒主殊無功徳祀以報功豈宜濫及況父母並妃並受隆名稱帝稱君僭擬益甚所有名號乞照永樂年間初封者爲正以後增加及一切祭祀俱各革罷

京都城隍之神

謹按易坎卦有曰王公設險以守其國蓋謂君人者觀坎之象知險之不可陵也故設爲城郭溝池以守其國而保其民人傳記謂其制自黃帝始歷代建國必有髙城深隍上以保障宗社朝廷下以衛捍百官萬姓其所系甚重其爲功不小故國朝之制天下府州縣皆有城隍廟之祭京都城隍廟舊在順天府西南累朝皆加修葺嵗以五月十一日爲神之誕辰及萬壽聖節各遣官祭祀夫廟祀城隍之神本非人鬼安得誕辰可謂謬妄況每嵗南郊大祀壇八月山川壇俱有合祭之禮事體已重比與天下府州縣城隍之祭不同所據前項祭告煩瀆無據俱合罷免

前件奏奉聖防是修建齋醮遣官祭告並東嶽廟眞武廟城隍廟靈濟宮祭祀俱照舊二徐眞君並其父母妻只仍舊封號新加上帝等號俱革去冠袍等件該衙門換回焚毀今後福建該用冠袍六年差官一換其餘都準擬行欽此

靑谿漫稿卷十一

欽定四庫全書

靑谿漫稿卷十二

明倪嶽撰

奏議

災異二

一爲地方災異事祠祭淸吏司案呈奉本部送內府抄出鎭守陜西禦馬監太監歐賢題據臨洮府河州申據槐樹等裏民人楊林等說稱地名重臺原大苦水山於治三年六月二十四日酉時分風雹大作雷聲震地夜至三更山崩聲響如雷將民趙周家苗麥地一百餘畝壅墜無存山上平原地陷有聲少間復作三日方止至二十八日紅石崖中湧出大小泉眼難以數計後有知州董循親詣彼處差人量得裂斜長四百五十步深淺不等大泉三眼俱濶三尺二眼俱濶二尺小泉無數本山相離黃河約十七八里山下石邊舊有苦水泉一眼平日居民汲食今湧泉眼在左源淸流濁而味甘與舊苦水泉相對水道衝成大溝自北流入黃河等因備申到臣照得巡按監察禦史劉鳳翔出巡不在會同巡撫右副都禦史蕭禎議得前項地方極臨邊境番夷在其西達子在其北今天變示警雷震而風雹作地道失寧山崩而水泉湧災異之見必有所自臣等各加修省外緣系地方災異事理具題又該巡撫陜西都察院右副都禦史蕭禎亦題前事俱奉聖防該部知道欽此欽遵通抄送司案查先該鎭守四川禦馬監太監張善題稱順慶府蓬州儀隴縣治三年三月十八日申未時分縣治東北方有紅白火焰長三丈有餘流至正東約有六十餘里良久方落其響如雷越嶲衛自治元年十二月初四日地震以後或一月內震一二次或間月一震今及一年有餘治三年二月十九日戌時忽有聲自西北來地勢搖震一次至二十日丑時震一次寅時震一次午時大震一次房屋震響嘉定州洪雅縣本年三月初七日戌時分地震一次從西至北而去響聲如雷及巡撫四川都察院右僉都禦史丘鼐巡按四川監察禦史兪俊俱題前事及該巡撫順天等府地方都察院右副都禦史徐懷題稱直宻雲中衛地方治三年六月初九日未時忽見東南西北兩處俱起烏雲騰空相接當刮猛風隨下夾雹大雨將闗西大水窪山上鋤地耘艸軍人周牛子男婦一十一名口俱被圍隔在於山坡不能脫走初下雹如雞子後如盌口及下大冰塊將周牛子等打死不及一个時辰山水從半山坡泛漲湧髙一丈雹塊積厚三尺有餘致將各人身屍衝去無存及將各軍余所種田苗盡行打壊連地衝塌及巡按直監察禦史鄒魯亦題前事續該直常州府知府華仲賢等奏稱武進縣地方於本年五月初七日戌時初二刻忽然猛風雷電大作頃刻天降冰雹形如雞卵大小不等從東南起往西北方至戌正四刻才止並該鎭守陜西禦馬監太監歐賢題稱靖邊衛於本年六月初一日未時分從西北方忽起黃風一陣天地昏暗與夜不分時間變作紅光似火至酉時分方息又題稱岷州衛治三年六月二十七日丑正五刻自東南方起地震連復二次聲似雷鳴至西北方止鞏昌府寧逺縣亦於前項月日地動如雷從西北起搖動房屋往東南去訖及鎭守陜西後軍都督府都督僉事周璽巡撫陜西都察院右副都禦史蕭禎巡按陜西監察禦史劉鳳翔各題前事續該總鎭兩廣內官監太監韋眷題稱廣東亷州府治三年六月初三日戌時分本府地方自西北方起震動有聲如雷往東南而去動搖軍民房屋城市鄕村軍民人等大爲驚疑及鎭守兩廣總兵官徵蠻將軍伏羌伯毛銳總督兩廣軍務兼理巡撫都察院右都禦史秦紘巡按廣東監察禦史葛萱各題前事俱奉聖防該部知道欽此欽遵本部爲照各官所奏別無施行已將抄詞立案外今該前因緣先後各處災異疊見不止案呈到部看得陜西靖邊衛黃風昏暗變作紅光四川儀隴縣紅白火焰聲響如雷直宻雲中衛及常州府武進縣又於盛陽之月一則雹如盌口致傷人命一則雹如雞卵風雷大作此皆天道之見異也陜西河州地方山崩地裂水泉湧出岷州衛及寧逺縣四川越嶲衛及洪雅縣並廣東亷州府地震有聲或間月一震或連日四震此皆地道之失常也考之傳記以雹爲沴气爲陰脇陽以迅雷風妖怪云變气爲失政以山崩爲陰乘陽以地裂爲陰背陽以地震爲越陰之職専陽之政古之罹此災異者或夷背華或小人害君子或民生失常業皆歷歷可考恭惟陛下自卽位以來內修徳政外溥仁恩宜乎和气致祥災異消弭夫何今嵗三月至六月災異之大疊見層出如此豈非天心仁愛陛下時出災異以警動之也歟宋臣胡安國有曰克謹天戒則𨿽有其象而無其應弗克畏天災咎之來也必矣伏望陛下以天下猶一身視四海爲一家不以災異爲在天之數而必反之躬行益修在己之徳益勤萬幾之政水旱爲殃則思賑卹以全民命奢侈糜費則思節儉以省民財服食器用不越乎常土木興作不萌於念任賢使能聴言納諫逺宗帝王之道近守祖宗之法以消天變以迓天休以保承平之業以延靈長之祚臣等亦當省躬思咎協力祗承期召至和用回天意況陜西四川廣東宻云等處俱臨邊境各官奏內𨿽稱痛加修省猶恐徒事虛文合無仍行各該鎭守巡撫巡按並都布按三司及府州縣衛所等官務要竭力修政凡事有便於軍民者卽爲舉行有害於軍民者卽爲攺革葺理城垣操練軍馬整飭邊備以防不虞如或視爲泛常因循怠忽致生邊患責有所歸緣系地方災異及奉欽依該部知道事理未敢擅便謹題請防治三年閏九月初五日具題本月初七日奉聖防是欽此

災異

一爲災異陳言事查得治六年正月起月日不等遼東定遼等六衛地方陜西甘肅山東兗州府嶧縣陜西渭源縣寧夏遼東蓋州衛山西文水縣陜西秦州禮縣直大名府元城縣河南開封府山東兗州東昌二府濟寧濮州東平鄆城曲阜平陰東阿鉅野等州縣宣府懷來隆慶二衛陜西行都司四川茂州衛廣東海陽縣山東郯城縣直滁州各處地震或有聲如雷如鼓或搖動房屋樹鳥多至四五次其餘如廣西梧州府岑溪縣三月初九日忽聞震雷卒然大風一至暴雨隨來下雹如椀大或如鵞鴨雞卵或圓或三角下地堆積山東莒州沂水縣四月二十一日西北雷電風起後降冰雹大如碗口小似鵞卵平地積有四五餘寸將馬泉等一十六社大小麥黍谷苗莖打折枯亂遼東五月二十四日戌時分見天上一星紅光照亮從西南往東北去有聲如鼔鳴響薊州閏五月十四日忽被風雨暴作雷聲大震震死人馬牛只抜去栁樹房屋田苗等項山西太原府石州六月初五日天气晴明忽聞空中天響二次有聲如雷福建地方自四五月間福泉漳汀四府被雨水漂蕩民居渰沒田禾七月初三日福興泉三府狂風暴雨走石飛沙致將城樓及大小衙門損壊次日溪水泛漲推倒橋路渰蕩民居死傷人畜不可勝計陜西寧逺縣七月二十四日東南天鼓鳴響一聲如雷山西潞州長子縣八月初七日西北起雷雲气黒隨降驟雨風雹河南南陽府桐栢縣九月初九日空中有聲如雷響湖廣行都司鄖陽衛十一月十五日降雪起至十二月初二三日兩夜俱至三更時分雷震有聲電光閃耀至本月初七日才方雪止平地約有三尺餘深軍民頭畜凍死者不知其數直九江衛自十一月中旬以來逐日風雪猛作十二月初一日夜三更時分雷震電掣至初十日風雪方止河南汝寧府十二月初一日丑時初二日戌時初四日子時雷電交作隠隠之聲若在西南百里之外且大雪連旬積地三尺有餘直眞定府阜平縣十二月二十日忽從西北起地動有聲如雷隨卽天鼓鳴直安慶府懷寧縣十一月初旬霪雨大雪連月傾降冰雪堆積樹木多被倒折頭疋牲口凍死迄今治七年正月初間大雪尙未息止江西九江南昌等府自六月以後陰雨連綿洪水泛漲將軍民田地房屋多被渰沒至十一月以後風雨大作江水不退十二月初一夜雷電異常連下大雪冰雹將城市山林樹木枝稍一槪凝結冰淩盡行壓折頭畜倒死房屋壓壊道路阻塞百物騰貴南昌撫州等衛所雨雪連綿寒風凜烈城垣門樓等項凍結冰淩破碎倒塌湖廣武昌黃州嶽州等府並所屬興國等州江夏等縣自夏至秋水旱相繼至冬十一月中旬以來天色陰晦雨雪連綿至十二月初一日並初四日夜雷聲大震電光閃爍兼且狂風宻雪晝夜不止艸木摧折河道凍結舟楫不通百物騰貴軍民凍餒甚不聊生牛畜倒死不計其數及大冶縣民患疾疫者尢多巴陵縣猛虎入市驚人害物及漢陽等府安陸等州荊州等衛所亦於前項月日雷電雨雪平地雪深三尺低窪去處堆積陸七尺人畜凍死未可數計直和州十月終旬以後雨雪連綿至十二月初二日夜四更雷鳴有聲風雨大作至初四日方止圩陂河塘俱被渰漫直鳳陽府十一月二十一日以後連日陰霧四塞雪霰交集不止至十二月初四日子時電掣有光雷鳴有聲各該鎭巡等官題各奉聖防該部知道欽此臣等竊惟災異之來自古以爲天心仁愛人君故出災異以警告之人君仰承天意恐懼修省則天意可回災異自弭詩曰敬天之怒無敢戱豫敬天之渝無敢馳驅又曰我其夙夜畏天之威於時保之蓋人君一心上與天通一念轉移之間則天心眷答捷於影響不可誣也今天災不時地道靡寧民力日困意外非常之變所不可測況廣西廣東貴州各處苗賊作亂迆西土魯畨黠酋猖獗迆北達子不時竊入劫殺人畜報無虛月而鄖陽一帶山中流移所聚貽害尢深以至山東河南北直地方連年饑荒民不聊生京城之內彊盜屢發此臣等夙夜警惕憂慮而靡寧者也仰惟皇上紹祖宗之統膺天人之托臨禦八年肅恭一徳頃因水旱爲虐齋心露禱降詔求言遇災知懼轉異爲祥𨿽商髙宗周宣王不是過矣但常年災異或日或月一見者有矣未聞有動經旬月之久或郡或邑一見者有矣未聞有連亙三四布政司之廣是則卽今災異之來疊見而駢臻豈非上天仁愛之心諄切而懇至若復視爲泛常誠恐重貽憂患伏望皇上竭畏天之誠盡弭災之道念愼修思永之謨體剛健不息之徳勿謂天災由於有數而遂忘警戒於無虞勿謂人情樂於宴安而不防禍亂於無迹於焉厲視政之勤溥卹民之恵察眾論交陳之事而從所當從究一人私獻之謀而拒所必拒賢者可用卽用而不爲間沮不肖可退卽退而不事姑息每遇災異之奏反覆警省於中不使行事之或渝務俾人心之允愜如此則天心昭格而沴气可消天眷永隆而祥應畢至矣再念臣等本以疎庸叨承任使𨿽各勉馳乎駑鈍無以仰裨於聖明顧此災異之相仍實皆臣等不職之所致伏罷黜以示戒懲頃者伏聞皇上積誠祭告益厪宵旰之憂虛心聴納遂有條陳之命幸此求言之日敢忘獻替之忠謹防萃一得之愚別條爲十有六事上塵睿覽少效微誠倘防天地之徳曲賜於優容卽臣等犬馬之私圖報之萬一也干冒天威不勝戰栗緣系災異陳言事理開坐謹題請防

災異八

一爲嚴修省以回天意事祠祭淸吏司案呈照得治六年八月初九日申時分忽見西北方黃雲湧起雷電交作須臾雨雹驟至大者如彈丸小者如栗棗平地壅積久而方止人民莫不驚駭田禾所傷必多似此災異誠爲罕見案呈到部臣等謹按春秋書大雨雹傳曰聖人在上無雹𨿽有不爲災書大言爲災也凡陰陽之气和而散則爲霜雪雨露不和而散則爲戾气曀霾雹者戾气也劉向以爲陰脇陽之象凡雹皆冬之愆陽夏之伏陰也及思今年自冬及夏亢旱爲災由夏及秋蝗虫大作卽今河南山東並直大名等府地方俱各淫雨過時河流潰溢田禾盡皆渰沒人民不免流移玆者雨雹之作不於他所而於京畿之內不於他時而於秋成之時稽之往牒尢非小異仰惟皇上纘承大統宏恢治道近因天時亢旱積誠露禱降詔求言勵精圖治罔有不至天下仰戴聖徳蓋𨿽堯舜之敬天勤民不是過也所宜天意昭格和气致祥夫何秋成之初復有雨雹之異此實臣等不能仰宣聖化俯卹民隠玩愒廢事因循不職所致夙夜驚惶無所逃罪然竊伏思念上天仁愛之心所以儆告於皇上者亦未必無深意焉伏望皇上仰答天心益加寅畏深求致災之由以盡弭災之道如卹民矣而或徵求之未息寛刑矣而或枉抑之未伸節財矣而或侈費之未除任賢矣而或幸門之未杜聖學勤矣而或未免作輟之時言路辟矣而或未盡聴納之實或讒邪之肆行或陰小之冗進凡此有違乎天意無一不可以致災必兢業以圖回庶於事而有濟仍乞勑兩京文武羣臣協力祗承痛加修省益竭忠藎之誠用佐聖明之治務臻實效毋事虛文庶天意聿回和气協應矣緣系嚴修省以回天意事理未敢擅便治六年八月十一日本部尙書倪等於奉天門題奏本月十三日奉聖防是弭災之道朕當自行文武羣臣各宜痛加修省勉盡職務用回天意毋得視常怠慢欽此

災異

一爲災異事祠祭淸吏司案呈奉本部送內府抄出南京守備司禮監太監陳祖生等題據太廟神宮監孝陵神宮監南京太常寺守衛皇城各門並裏城正陽等十三門各該內外官員呈報治七年七月初三日風雨驟急吹落殿宇廊廡廚庫明樓碑亭城樓等處琉璃吻獸垂帶飛仙勾頭筒瓦及裏城上塌鋪座等項並吹倒各處椿栗松栢冬靑等樹各呈到職臣等會同南京守備太子太傅成國公等官朱儀等親詣所呈去處相看是實除裏城鋪座等項先行南京工部等衙門相計修理外其太廟社稷壇吹倒栗栢梧桐等樹六十三株孝陵殿前外面並金門外碑亭兩邊及外墻地方吹倒枯朽椿栗並松栢冬靑等樹六十株天地壇吹倒枯朽松栢等樹二十三株山川壇吹倒枯朽松楡等樹四株並各該殿宇等處吹落琉璃吻獸垂帶等件俱合擇日祭告起除修理等因具題又該南京守備太子太傅成國公朱儀等亦題前事俱奉聖防該衙門知道欽此欽遵通抄送司已經案呈移咨工部徑自具奏修理起除及本部又經具奏遣官祭告外查得治七年自三月以來月日不等甘肅遼東宣府並山東福建雲南四川等處地震或有聲如雷或震倒城墻房屋壓死人口遼東大風吹倒城垣房屋天色黒暗吹落黒殻虫滿地大如蒼蠅自正月至五月無雨以後霪雨連綿渰沒禾稼山西天鳴有聲白日有星如盂散爲五塊又有火星一塊如斗墜落化爲白气河南白日有星如斗零散而隕有聲如雷又有星大如轆軸赤光隨之宣府白日有星如斗落地有聲化爲白气四川瘟疫盛行長寧等縣病死男婦三千餘名口南直蘇松等府縣狂風大作驟雨傾注平地水湧丈餘坍塌官民房屋二萬二千八百九十餘間城垣鋪舎五十餘處渰死人口二百八十三名口海潮逆湧江水泛溢要行祭告江海之神等因節該各處鎭守巡撫等官太監傅徳等都禦史馮續等各具題俱奉聖防該部知道欽此欽遵類奏間又查得鎭守浙江等處太監張慶等及巡撫兩廣等處都禦史閔珪等各奏報浙江湖州等府縣天雨連綿晝夜不息大湖泛溢田圩盡被渰沒江西南昌等府縣霪雨連綿江湖泛漲低處水深丈餘髙處亦深五六尺居民房屋橋梁圩岸俱被浸壊城垣公廨亦多傾倒湖廣武昌等府州縣天雨大降晝夜不止洪水泛漲四望無涯軍民房屋俱被渰沒城垣公廨等項俱被崩塌通衢撐駕小船老幼搬移山林廣東肇慶府洪水入城渰沒城垣官民公廨倉厫房屋等項廣西栁州等府縣江水泛漲低者一二丈髙者丈餘崩坍城垣衙門公廨漂流軍民房屋等因前來今又該前因案呈到部臣等謹按傳記有曰狂恆雨若防恆風若又曰大星隕下陽失其位災害之萌也又曰流星晝見民災兵動又曰陽伏而不能出陰迫而不能升於是有地震又曰百姓愁怨陰气盛則爲大水竊照南京祖宗根本重地甘肅宣府遼東雲南皆邊方重地其河南山東山西浙江江西湖廣福建廣東廣西南直皆藩屏要地也然不過六七月而各官所奏災異如是之多而又逺近相同彼此互見揆之往牒亦所罕聞且春秋之時何時也歷二百四十二年之間所書災異一百二十二事惟日食者三十六螽災十大水九不雨七地震五其他如星隕大雨雹霜殺菽大旱之類不過一再見而已是則災異之來層見疊出所害者大所及者逺誠未有若今日之甚者也伏惟皇上纘承大統勵精圖治端拱淸穆聖徳日隆所宜天意昭格和气致祥而災異之多如此實臣等瘝曠廢弛不副委任所致但竊念災異之頻繁足見天心之諄切若不痛加修省猶如泛常誠恐變生不虞猝難救藥伏望皇上惕然致警於中赫然修正厥事不以道已至而少止不以政已修而或怠益勤聖學以體天之剛健益廣言路以憲天之聰明崇儉約節賞賚以裕財戒姑息嚴刑罰以懲惡信賢斥佞以正朝廷選將飭兵以牡邊圉罷非額之徵科以卹民窮停不急之工作以蘇民力杜塞幸門捐除冗費凡此修爲於人事庶幾仰答於天心臣等兩京文武羣臣亦須各竭乃心各恭乃職振廢弛而革因循厲亷勤而黜私慝務俾百度之惟貞不使一事之或舛期交盡乎修弭之實用少裨於宵旰之憂本部仍行各該鎭巡等官通行所屬痛加修省勉立事功體有備無患之言謹防微杜漸之戒於凡除貪去暴緝盜詰姦招徠流移賑贍貧困必協上下而舉行務底逺邇之安妥若復視常怠忽罔知警省脫致疎虞責有所歸緣系災異及節奉欽依該衙門知道事理未敢擅便謹題請防治七年九月初十日具題次日奉聖防是欽此

災異

一爲邊方災異事祠祭淸吏司案呈奉本部送內府抄出欽差鎭守寧夏地方內官監太監張僴題據陰陽總甲徐寄中呈據陰陽人沈淵等呈報治八年三月十六日卯正三刻地動無聲從西北方起至東南方止本日酉初一刻地震無聲從西南方起至東北方止又據本役呈據陰陽人顧得報稱本月十九日早子正三刻地動無聲從西北方起至東南方止又準分守西路左防將都指揮同知韓玉手本開據寧夏中衛申據陰陽總甲李景榮呈據陰陽生仲通報治八年三月十六日卯時五刻本城地震有聲從西北方起往東去訖又報本日申時六刻地震有聲亦從西起往東去訖又據石空寺堡管屯鎭撫楊浩呈本日辰時分地震聲響如雷將本堡大城樓搖損並樓下劵洞外門劵洞搖倒及將甕城大城角樓子城腰墻震倒數多軍余房屋亦倒五十餘間壓傷男婦王貴等七名口又據提調墩臺鎭撫李昻呈本日申時分地震搖倒永丰墩並分水嶺墩將卑職並墩軍王榮孫等打傷又據鎭邊營哨備千戶萬立呈據定西墩爪空夜不收柴馬兒報本日申時分地震將本墩東空邊墻搖倒三十餘丈又據柔逺堡管屯百戶蔣泰亦呈本日申時分地震搖倒大城並腰墻數十餘丈又據提調墩臺千戶李昊呈本日辰時分地震將大寺墩石空寺墩平煙墩雙峯兒墩瞭望髙樓腰墻空洞俱各搖倒黃沙外口墩震倒天棚打傷夜不收墩軍李伏住等四名各墩空內搖倒闗墻一百餘丈又據協同分守西路廣武營署都指揮僉事孫鑑呈據大佛寺南墩夜不收張七報治八年三月十六日辰時分地震有聲將本墩北邊空墻朶頭搖倒一處約長二丈本營亦於本日辰時並申時分地震二次本夜一更時分又震一次四更時分連震二次十八日申時分又震一次本夜三更時分又震一次四更時分又震一次十九日寅時分又震一次俱各有聲等因各開報前來隨據寧夏中衛亦申相同得此臣會同巡撫右副都禦史孫仁總兵官都督同知李俊副總兵都督僉事盧欽議得陽主動陰主靜地道屬陰本宜靜也今寧夏城連日震動三次中衛並廣武營地方連日震動數次聲響如雷搖倒城樓劵門墩臺邊墻壓傷軍餘人口則是陰與陽亢乖異之象況寧夏地方孤懸河外宻邇邊境或爲夷狄侵犯之兆是皆臣等不職所致除各痛加修省及行所屬修省整兵秣馬加謹隄備外緣系地震事理等因具題又該鎭守寧夏總兵官前軍都督府都督同知李俊巡撫寧夏地方都察院右副都禦史孫仁及巡按陜西監察禦史李瀚等亦題前事俱奉聖防該部知道欽此欽遵又於內府抄出欽差鎭守遼東禦馬監太監韋朗題據遼東都司呈準提調長營等堡都指揮同知鄭雄咨據鎭東堡守堡指揮回鵬呈治八年三月初五日午時分偶作狂風掲起各軍房上艸苫遮天黃黒對面不聴人聲忽見東南火星一塊大如小斗飛入堡內在軍人李安房上引起火煙正燒忽被火星突至管隊千戶李端房又跳在百戶洪傑房並跳東官防及正防預備倉燒毀糧石盔甲等件又飛入本職房內燒出往北而去風火相交四散齊燒滿天通紅官軍不能救防等因又據馬根單堡指揮劉本呈該本堡巡風委官千戶康能稟報本年三月初五日午時分被軍人劉撒只妻康氏在家煮飯走失火燒本家艸房陡起狂風旋刮斗大火塊飛落官軍艸房焚燒火勢猛勇不能救防將倉厫一連焚燒上蓋米豆一層及查起火緣由委系軍人劉撒只妻康氏煮飯失火是的又據守長勝堡指揮康泰呈本年三月初五日備管隊千戶劉淸等隊了火軍人姜牛兒等報稱本日未時分忽見堡南外有火一塊如斗大相似落入城內狂風猛作隨卽滿堡燒起不能救防致將公館倉厫官軍營房人馬燒毀死傷等因備呈又據委官廣寧左衛指揮羅綬呈蒙廣寧備禦都指揮白欽差本職親詣廣寧右衛地方白土廠大臺審據通巡千戶杜宣呈稱本年三月初八日夜被守了本臺坐更軍人於畱兒報稱本夜輪該畱兒直三更見得本臺旗竿二根頂上火起髙至五寸至半更時分方滅旗竿不曽燒毀等因備呈到來臣會同鎭守遼東總兵官都督僉事李杲巡撫遼東贊理軍務都察院右副都禦史張岫議得前項各堡同日一時被火燒毀公館倉厫米豆官防並官庫軍營房死傷人馬軍器等件及廣寧右衛白土廠地方墩臺旗竿二根一時火起揆此災異實由臣等濫膺重寄不能撫安地方修舉邊務以致示戒不勝戰栗除痛加修省勉盡職業並行屬一體修省嚴飭兵備及差官踏勘至日另行外緣系火災事理等因具題又該鎭守遼東總兵官右軍都督府都督僉事李杲巡撫遼東贊理軍務都察院右副都禦史張岫亦題前事俱奉聖防該部知道欽此欽遵及巡按山東監察禦史張天衢亦題事奉聖防該衙門知道欽此欽遵抄出通送到司查得治八年自正月以來山西陜西並浙江等處月日不等該鎭巡等官俱各奏報災異或地震雷鳴或狂風暴雨等因具題俱奉聖防該部知道欽此欽遵今又該前因案呈到部除各處奏報災異另行外照得寧夏遼東乃邊方重地宻邇敵境而防禦之防不可不嚴漸逺王畿而藩屏之責不可不盡今寧夏各處連日地震遼東各堡同日火起有駭舊聞誠爲異事考之傳記有曰地陰也法當安靜陰盛而反常則震又曰火陰之變也夫華夏爲陽夷狄爲陰君子爲陽小人爲陰比來各邊奏報聲息月無虛日其言捉去墩軍殺傷邊軍無處無之然則天降災異如此得非夷狄或有侵犯而變將生於不虞將領未盡得人而兵難保於無失究言其故闗系非輕若非人事之聿修焉致天心之昭格各官奏內𨿽稱修省恐是虛文伏望皇上體上天仁愛之深念各邊地坊之重乞勑兵部備行寧夏遼東及各邊鎭巡官員通行所屬務要痛加修省勉立事功思有備無患之言謹防微杜漸之戒除貪去暴緝盜詰姦革背公徇私之心除因循怠惰之習髙壘深溝養威蓄銳以示我之有備搜練軍徒精利器械以示我之可用務俾氛祲潛消疆圉寧謐其間如有貪殘害眾之人怯懦悞事之輩亦宜指實奏聞罷黜一二他凡可爲之事悉宜協力以行若復視常怠忽防知警懼脫致疎虞責有所歸如此庶邊防必致於完固而災異可冀其消弭矣緣系邊方災異及節該奉欽依該部該衙門知道事理未敢擅便謹題請防治八年五月初七日具題次日奉聖防是欽此

災異十二

一爲修省事先該禮部題該巡撫湖廣兼贊理軍務都察院右副都禦史徐恪並巡按湖廣監察禦史鄭惟桓等各題稱長沙善化二縣備開地方艸木之妖本部查得治八年自正月以來月日不等各處奏報災異除寧夏遼東地方奏稱各處連日地震各堡同日火起有駭舊聞誠爲異事已於本年五月內題準行移兵部備行各邊鎭巡官員通行所屬痛加修省外其居庸闗宣府山西山東四川陜西浙江江西湖廣福建等處並直鳳陽常州太平淮安安慶池州等府所報地震等項災異本部議得各處災異之多且地震至於有聲雨雹至於殺人四月嚴霜又至於殺谷而湖廣長沙艸木之妖菜發異花樹生異實此皆世所不常見之災恐致人所不能測之變伏望皇上惕然致警於中赫然以正厥事廣求致災之由以盡弭災之實臣等兩京文武羣臣亦須各竭乃心各殫乃力勤臣職以奉朝章修人事以回天意期交盡乎修弭之道用少裨於宵旰之憂凡事闗乎治理聴條奏以舉行本部仍行各該鎭巡等官通行所屬痛加修省勉立事功務俾地方之敉寧無致人民之失所若復視常而玩愒所在或至於疎虞國典具存罪亦難逭等因具題奉聖防是弭災之道在修人事事闗朕身的當自舉行爾兩京文武羣臣並各處鎭巡三司等官尢當痛加修省勉盡職務共回天意無事虛文欽此欽遵臣等本以菲才叨居重任致災召沴受譴實宜仰荷聖慈俯垂寛貸伏聞修省之命益增悚懼之憂竊惟天道之有乖違必因人事之有缺失或政令之施行無敍或生民之困苦無伸由是災異薦臻實爲邦本所系是故窮民不可不卹則輕徭薄斂所當先疵政不可不除則布徳施仁所當急尢必法不泥於貴近事無忽於細微崇儉以裕財必須止無益之費弛徵以節力必須罷不急之工庶民生之少安斯天心之可格臣等各因職任所及有於治理相闗少陳一得之愚上瀆九重之聴伏惟皇上遇災知懼宵旰憂勤察螻蟻之微誠乞畱神而采納俾涓埃之小補得畢力以秪承但致一事之修必有一分之益生民幸甚天下幸甚謹以條奏事宜三十二件畫一以聞臣等無任隕越俟命之至開坐謹題請防

靑谿漫稿卷十二

欽定四庫全書

靑谿漫稿卷十三

明倪嶽撰

奏議

朝覲三

一爲傳奉事治八年七月二十日該司禮監太監鄧敏傳奉聖防聖祖母聖慈仁壽太皇太后年髙念叔崇王欲得一見便寫勑差官取來該衙門知道欽此欽遵外中外臣民伏聞詔防皆有以知太皇太后慈愛之至情皇帝陛下順承之大孝𨿽大舜文王無以加矣但一時人心竊以朝廷舉事必須上揆天心下察人事務出萬全庶幾可動臣等節於治二等年月不等會同中軍都督府等衙門掌府事太傅兼太子太師英國公張懋等太子太保吏部尙書王恕等累經會議崇王來朝揆之天時人事俱有未便緣由奏蒙聖恩俯垂兪允俱免王來然以今日論之事有未便者三焉又非前議之所及者蓋近來傳聞黃河泛漲水髙於岸平日波流湍急舟行已難加以泛漲其爲洶湧必異常時王欲來朝乃舟楫必經之地則夫震驚之患所不能無保防之責誰敢當之此其未便者一也兼聞河南彰徳衛輝二府自春䢐夏一雨不霑寸艸不生赤地千里人民流動殆三之二其爲艱窘不言可知王欲來朝乃車馬必經之地不獨供億之費無所仰給萬一賊盜乘時竊發則夫震驚之患所不能無保防之責誰敢當之此其未便者二也況二年之間三王之國近自京師之軍民逺而所過之郡縣百倍供需十分騷擾官無所措手民不能聊生言之可爲寒心見者欲爲流涕今若加以崇王來朝先聲所及人必驚疑送往迎來勞費增倍瘡殘之民何以當此此其未便者三也此皆切於今日之急務於理不可不豫爲之慮者伏惟皇上欲以仰承聖祖母慈愛之情尢必先念祖宗社稷生靈之重委曲奏請暫免來朝此則天下之公義而非可以一時母子之常情論也且親王來朝固有舊制然自洪熈宣徳年間已鮮舉行英廟辟之初一詔襄王來朝固以篤親親之誼實以慰嫌疑之心由今而言己非常例況今天下奏報災異驚駭見聞禍變之生誠未可測正宜上下交相修省用回天意親王與國同休尢當愼守封疆以固藩屏豈可輕動重貽憂虞伏惟皇上至孝通天誠敬篤至是以聖慈仁壽太皇太后享天下之養萬壽無極崇王親愛所托恩禮隆重亦無以加今累奉命來朝𨿽少遂一時欲見之心然欲別則難免眷戀不捨之情旣去必倍增憂思不忘之念他日上厪聖慮所未敢言𨿽欲悔之殆無及矣所有崇王來朝事體重大闗系非輕臣等茍有所見不敢緘黙伏望皇上追寢成命請命太皇太后暫免來朝別遣親信內臣厚賫賞賚往視以慰其心庶於公義私恩可以兩盡臣等冒瀆天威不勝悚懼俟命之至未敢擅便謹題請防治八年七月二十二日具題本日奉聖防卿等說的是但朕承順聖祖母之意已有防取王來了罷欽此後復奉防免王來

止夷貢一

一爲走報海洋船隻事主客淸吏司案呈奉本部送內府並禮科抄出欽差鎭守巡撫兩廣等處太監等官韋眷等題稱賽瑪爾堪地面阿哈瑪特王差使臣罕紮呼遜等賫送獅子等件從海道滿剌加國前來進貢除將獅子鸚鵡行屬支給官錢買辦餵養及差委的當官員同來番使人等管送赴京外具本先差舎人幹鐸親賫題知該本部官於奉天門欽奉聖防該部知道欽此欽遵抄出到部送司查得成化二十年本地面差人從陜西赴京進貢獅子駝馬本部查照舊例議擬題準特賜番王阿哈瑪特並伊妻男各色紵絲紗羅絹布一百九十餘疋賜獅子駝馬價彩段共六十八表裏給賜加賜使臣帕爾滿瑪哈穆特等彩段七十三表裏銀一百七十五兩衣服絹疋數又不貲似此從厚賞賚各夷猶且心無厭足節次奏擾不已又蒙欽賜路費銀兩後各夷領賞事完要從海道回還防憲宗皇帝特防準從海道回去今該前因案呈到部看得賽瑪爾堪所進獅子乃夷狄之野獸非中國之所宜蓄畱之於內旣非殿庭之美觀置之於外亦非軍伍之可用日逐餵飼之費及所賜前項銀幣等件俱系府帑之財帛百姓之供億兼且獅子眞僞皆未可辧借使是眞不免以彼無用之物易此有用之財倘或非眞豈不受逺人之欺貽天下之笑且以啟夷人窺伺之心以爲中國好尙之所在殆非所以發揚聖徳之光輝補益治平之實效也臣等竊爲朝廷惜之蓋因各夷先次得利而去以此今次繼踵復米今若不爲處置則今次旣去後次復來一處旣然各處仿效以朝廷柔懷之仁固不計此小費其如夷醜姦黠貪得無厭何哉臣等甞聞聖帝明王不寶逺物故周武王時西旅貢獒召公致戒漢文帝時有獻千里馬者下詔卻之載之經史傳美萬世而我憲宗皇帝成化初年亦甞降勑諭止朝鮮白鵲海靑之獻皇上踐祚之初首頒明詔禁止各處鎭守等官進貢騷擾之旣而放禽鳥縱鷹犬旬日之間屏逐無遺治元年四月內因迆西夷人進貢玉石等物卻令帶回本年七月內又因雲南鎭守太監王舉欲進寶石等物嚴申禁絕善政善教逺近稱頌以爲聖徳恭儉蓋與成湯之不殖貨利同符而一致由是而終始惟一𨿽堯舜之聖何以過此今未及三年而廣東鎭巡官員義將賽瑪爾堪所進獅子要行起送赴京臣等仰窺聖心必不納此無益之物以爲聖徳之累但恐有以先年事例爲言容其到京則經過道途騷擾必多賞賜犒勞須從舊例況本處進貢使臣例該於陜西甘肅驗放起送卽今見一起哈瑪爾丹等一十八名到京爲因後起使臣未到未及題賞其經從海道𨿽有先朝特防止是準令回還不曽許從入貢今若聴從海道前來則後次倘有附近本地浮海商夷詭稱本處差來入貢則旣無勘合又無印信何由知其眞僞就使的系本處差來使臣則旣從陜西又從海道濫冒差人糜費財幣終無窮已且又令其習知海道啟意外之虞卽今各處地方水旱相仍人民窮困卻乃疲中國以供逺夷費有用而易無用臣等愚見深爲未便伏望皇上念生民財力之艱難察夷人詭冒之姦計斷自宸衷阻其使臣盡卻所貢仍差的當行人一員馳驛前去沿途跟訪隨其所在會同巡撫或巡按及合干司府官就於所在官司支給官錢量爲宴勞仍依例給與廩給腳力送回廣東量與賞賜嘉答其意將原來船隻官爲修理著令撐駕回還仍請勑一道曉諭阿哈瑪特王謂爾忠敬之心朝廷具知但差人進貢只宜照依常例量備駝馬從陜西陸路赴京爲當其獅子鸚鵡不系常有之物不必逺涉海道來進如此則逺方夷丑知明天子之所爲有非彼之所能測然後益崇俊良益修政治使家給人足禮樂興行邊域無警萬邦賔服如此則𨿽四靈畢至未足以增光盛治矧一猙獰夷獸亦何足以爲明時之輕重哉再照鎭巡等官太監韋眷都禦史秦綋安逺侯栁景俱系內外重臣均受朝廷重寄明知海南諸番國惟占城眞臘暹羅滿剌加國哇等處入貢有勘合者例該於廣東布政司比對起送赴京其餘不許起送系是定例今賽瑪爾堪差來進貢旣該委官千戶孫祥等呈報各官自合遣人諭以朝廷事例並詔防事理阻回爲當如果夷性執抝不肯依從亦合以理阻畱在彼差人星馳具奏請明命以爲進止可也卻乃卽便差人起送似此故違亦合防究伏乞聖裁緣系遵奉詔防阻卻貢獻及防究鎭巡官員並奉欽依禮部知道事理未敢擅便治二年十一月十一日題次日奉聖防是珍禽奇獸朕不受獻況番使姦詐又不由正路來便差官阻回去廣東鎭巡官違例起送本當治罪且都饒他這遭還行文與他每知道欽此

止番僧一

一爲傳奉事治六年九月初八日該司禮監太監韋泰傳奉聖防四川光相寺國師琳沁珠克取來大慈恩寺住坐禮部知道欽此傳奉到部送司除欽遵補本覆奏送科備照外查得成化二十三年九月內該禮科掌科事給事中韓重等及廣西等道監察禦史陳轂等俱題爲糾劾事內開法王琳沁珠克等俱以西番化外之徒污我中華禮義之教錦衣玉食糜費錢糧前擁後訶擅作威福獻頂骨數珠進骷髏法碗以穢污之物冒陞賞之榮名曰祝延實爲妄誕罪惡深重法所難容伏望皇上獨斷乾剛大彰天討將法王琳沁珠克等拏送法司明正典刑等因本部議擬覆奏節該奉聖防是這番僧及漢人習番教的冒濫陞賞蠧耗錢糧年久數多本當究治但遇革饒他都依擬降革職事追奪累次誥勑印信儀仗並該還官物件便發遣去欽此欽遵續據大慈恩等寺住坐番僧琳沁班珠爾等各告系四川陜西等處光相等寺管事番僧有本寺國師琳沁珠克等先年進貢來京在大慈恩寺住坐今奉例發遣回還緣琳沁珠克等先年來京俱有馬疋船隻廩給腳力等項乞爲轉行應付等因本部已經題準行移兵部將琳沁珠克等量與應付船隻廩給送還原土本寺住坐外及查得近該禮科左給事中夏昂題爲應制陳言修省事內一件遵制命內開教坊司額外樂官並番僧及漢人習番教的俱已奉防降革近日輒有奏討復職者不畏國法故違制命如此伏願皇上獨斷乾剛急頒渙號通行各該衙門今後如有希求請托故違制命者務要嚴加懲治以杜將來等因具題該本部議擬覆奏節該奉聖防是欽此又經通行欽遵去後今該前因看得國師琳沁珠克先因進貢來京欽畱大慈恩寺住坐累陞至法王名號濫叨恩賞實爲第一伏遇皇上禦極之初因其罪惡深重節該科道官糾劾本部議擬覆奏已經奉有欽依悉宥其罪從輕降革職事發遣原寺住坐中外臣民莫不稱快今欲行取來京本部查無行取番僧國師事例必須創始而行事未有便且四川布政司離京窵逺動經萬里之程使其陸路而來則經由陜西河南等布政司及北直順徳等府若從水路而來則經由湖廣江西山東等布政司及南直地方所至之處轉相傳報必曰欽取國師赴京驚駭耳目騷擾驛逓勢所必至況當時大慈恩等寺奉防並陸續奏畱國師番僧人等不下百十餘人未必目今遽乏琳沁珠克一人之用而同時遣回四川陜西等處國師番僧人等多至二百餘人倘或夤緣效尢乘機干進幸門復開殆難杜塞則於皇上初政之淸明制命之嚴正不無少損誠非細故伏望皇上俯察愚誠暫寢新命將琳沁珠克免令行取庶可絕小人覬覦之心示天下趨向之正實爲便益臣等本以庸愚叨承任使偶有所見不敢緘黙緣系傳奉事理未敢擅便謹題請防

止給度一

一題爲照例查處給度事祠祭淸吏司案呈捲查治元年閏正月內該都察院左都禦史馬文升題爲振肅風紀禆益治道事奉聖防這本所言多切時獘該衙門便看了來說欽此欽遵內一件淸僧道以杜逰食切惟我朝定制每府僧道各不過四十名每州各不過三十名每縣各不過二十名今天下一百四十七府二百七十七州一千一百四十五縣共該額設三萬七千九十名成化十二年度僧一十萬成化二十二年度僧二十餘萬以前各年所度僧道不下二十萬共該五十餘萬以一僧一道一年食米六石論之共該米三百六十餘萬可勾京師一年嵗用之數況有不耕而食不蠶而衣且又不當本等差役可謂食之眾而爲之不舒矣其軍民壯丁私自披剃而隠於寺觀者不知其幾何民食不足府藏之空職此之由若不通查僧道之數以示再度之禁則逰食之徒何有紀極如蒙乞勑禮部通查天下並在京寺觀共若干處僧道共若干名除額度之數外多若干名如果數多旣已闗有度牒難以追奪明白具奏不許額外再度僧道直至額數不足之時方許各該有司具結照數起送闗給度牒敢有無故再言度僧者許六科十三道官糾劾拏問等因前件本部查得永樂十六年十一月二十七日節該欽奉太宗皇帝聖防今後爲僧道的府不過四十名州不過三十名縣不過二十名額外不許濫收欽此欽遵續於天順二年五月十五日節該欽奉英宗皇帝聖防今後有願爲僧者務從有司取勘戶內三丁以上年十五以下方許出家如額外有缺許照正統十四年榜例保送赴部考通經典然後給與度牒仍定與則例每十年一次開度許照缺依期來闗敢有故違悉發邊衛充軍欽此欽遵又查得成化二年給度過僧道一十三萬二千二百餘名成化十二年十萬三千三百餘名成化二十二年二十二萬四千五百餘名爲因十年一度兼且各處納銀賑濟等項多有不查額數不由有司保送一槪請給以此額外增添數將十倍是以軍民之籍日削異端之徒日盛侵奪民食耗費民財其爲治道之蠧莫此爲甚誠有如都禦史馬文升所言者合無準其所奏行移兩京僧道錄司並各布政司直府州縣各邊衛有寺觀去處通查給度過僧道共若干備造文冊送部存照以後各年有爲事病故等項追繳度牒者照名開除仍將十年一度之例待乞停止待後各處額數不足之日方許所在官司照依額內名缺起送赴部考中給與度牒再不許內外衙門指以救荒納粟爲由奏請給度庶得不致虧損國體僧道官亦不敢貪圖僥幸敢有故違許科道官糾劾拏問等因具題節該奉聖防準議欽此已經欽遵通行去後到今數年之間各處文冊少見繳到誠恐無知小人止以十年一度爲期不知己有前項禁例以致各處僧道行童互相扇誘輒便預先來京潛住各寺宮觀投禮僧道官住持以圖至期可以夤緣請給一時不免蠶食京師將來米價日漸湧貴未必不由於此查得成化十二年節有奏準預期出榜禁約僧道不許來京搔擾事例理合早爲照例查處案呈到部看得天下各處地方災傷數多民不聊生盜賊竊發劫財殺人在在有之中間獲到賊徒多有僧人在內皆因先年給度泛濫所致及查先該錦衣衛指揮朱驥等奏稱奉勑巡捕盜賊今爲盜之人多系各處無借僧徒晝則沿街乞食夜則相聚劫掠得贓卽分各行逺遁𨿽有巡捕人員無從追捕等因奏行都察院出榜禁約此爲明驗況天下僧道額數不過三萬有餘而成化年間所度已該三十五萬有餘此非天地別生一種之人不過出於軍民匠籍之家卽今天下軍衛有司工役衙門軍多缺伍匠多缺役里甲籍冊日見凋耗皆由此等之徒躱重投輕捨此入彼若不早爲限量將恐天下之人皆流而爲僧道之歸其爲貽患不可勝言合無本部查照先次奏準事理及累朝奉有欽依事例通行天下司府州縣掌印官督屬查勘原先給度過僧道數目見在若干事故等項若干比與欽定額數有無多少務照先次奏準事理造冊繳報除額數尙多去處外果有額數不足去處許待丰年有收之日徑自具奏本部查照成化十二年奏準給度事例另行奏請定奪施行仍要通行禁約各處寺觀僧道行童不許指以請給爲由預先來京攪擾各該闗津把截去處嚴加盤詰阻當仍行錦衣衛五城巡視監察禦史嚴督各兵馬司僧道錄司逐一挨查各處寺觀不許容畱在外僧道行童在內潛住取具住持人員不致扶同容隠結狀繳報違者坐贓問罪無度牒之人發回原籍當差京城內外官員軍民之家亦不許容畱僧俗混雜有壊風俗事發一體究治其有內外衙門及僧道人員或假救荒等項爲由妄行奏擾者仍聴科道官指實防劾問罪緣系照例查處給度事理未敢擅便治七年六月初二日題次日奉聖防是欽此

科舉一

一爲科舉事儀制淸吏司案呈照得治八年八月又該天下開科鄕試已經具題通行照例舉行外及治九年例該本部會試查得上年入塲舉人將及四千比之往年漸有加增及近因試卷數多添請同考官員所據事體日增而供給之費如舊不免靠損順天府大興宛平二縣人民案呈到部今將酌量一應應該增添事宜逐一預爲議擬緣系科舉事理未敢擅便開坐謹題請防本月十九日具題次日奉聖防是都準行欽此

計開

一照得順天府鄕試所用供給錢糧等項米麥戶部放支牲口等件直各府定數供辦本府止供紙札及一應買辦等項遇有不敷亦從借辦應用尙且逐年負累小民窘迫不堪緣鄕試系順天府合直各府生員人等考試不過二千餘人如此供給於理爲宜禮部會試乃合應天順天二府並浙江等十三布政司舉人考試將及四千視前幾倍而所用供給亦止賴於順天並直各府其間人數多寡夐不相同而預備供給與之無異及用度不足卻又一切取給於在京兩縣之民百方驅迫幹辦不前蓋供給旣已因人而日增則錢糧亦合隨時而異處若不量爲加添鋪行愈累貧乏深爲不便卽今各處開科鄕試合無本部行移浙江江西福建湖廣四川河南山東陜西山西九布政司並應天府於本處供給科舉余剰錢糧內各扣除銀浙江江西湖廣福建四川各一百兩山東山西陜西河南應天府各八十兩俱責付本處司府朝覲官吏於治八年十二月內賫送到部轉發順天府收貯除米糧柴炭刋字人匠照舊支辦豬羊量減派納若有不足並其餘一應紙札果品酒醋油面等項應用物件臨期本府選委公正堂上官審取殷實鋪戶照依年例量爲增添支價兩平買辦如此則眾輕易舉京民不至於靠損錢糧稍裕供給亦不至於窘迫矣

一照得試院自天順八年重修以來累經建議蓋造板舎以防風火之虞實爲永便今板舎四千間已完但有一二處未曽添蓋房屋臨期仍用蘆蓆撘蓬晝夜加意防守尙爲未便如塲內望髙樓三座俱用蘆蓆撘蓋埋腳不堅有風之日軍士不敢在上兼每樓合用軍士二三十人亦要供給有費無益合無行移工部照依應天府並各布政司試院於中止蓋樓房一間四角望髙樓俱不必用臨時止用軍士二三十人四面觀看最爲省便及至公堂前原蓋小捲蓬一間因其窄小不堪擺列席面及容供事人役在內臨時卻於兩傍搭蓋大蓆蓬二間並謄錄所原蓋房屋數少亦於天井內搭蓋大蓆蓬一座並彌封對讀受卷三所內亦有蓆搭蓬屋緣此等處所晝夜常有人在內謄錄及各供所事俱用燈燭倘遇風起之時人心驚惶十分不便兼且嵗用撘蓬工料錢糧不爲不費合將至公堂前舊蓋小捲蓬一間拆去另蓋大捲蓬三間謄錄所天井內周圍照依地方四面蓋造通連小房向明開牕以便謄錄及各所量蓋小房數間如此則𨿽小費而有大益暫勞而有永寧矣

一試院內原設受卷彌封謄錄對讀四所合用執事官員查得正統年間入塲舉人不過千名尙用京官一十五員景泰年間入塲舉人不及三千名亦用吏部聴選府州縣官一十七員近年入塲舉人增多將及四千乃止用官一十三員分管不敷難免差誤深爲不便合無查照前例量爲斟酌於彌封謄錄對讀三所各添官一員待至會試之期行移吏部照例揀選官一十六員分管前事如此庶得繁簡制事之中可免差錯誤人之矣

一謄錄等項合用生員常例除順天府學不用外將本府所屬各州縣學不分廩增生員盡數起送赴部通不過五百餘名轉發試院內分撥謄錄受卷彌封對讀四所供事但近年入塲舉人日漸加增試卷日多前項生員分理不敷至於謄錄一所用人尢多每年借用各處送到嵗貢生員近年又復奏準借用國子監生二百名緣此等生員俱系出學日久年紀漸大之人又見不系本等應辦事務往往不肯用心故意錯亂謄寫深爲悞事況要朝入暮出謄寫不多不惟難於闗防抑且反致耽閣尢爲不便合無行移北直提調學校監察禦史預期於直府州縣有鄰近順天府地方者就各學內再行揀選已冠能書生員二百名通前共七百名起送赴部分撥謄錄等項應用如此則事得早完旣可省供給之費人非借用亦可免出入之防矣

辭職疏一

治六年六月二十九日該吏部等衙門尙書等官耿裕等題節該奉聖防倪嶽陞禮部尙書欽此臣聞命戰惕揣分驚慚竊念臣本以凡庸叨承任使侍經講幄佐政禮曹糜祿有年茫無寸補忽復蒙恩於九重遽爾厠班於八座寵榮薦及蹇劣奚堪況久防禮樂之司亦素忝寅淸之訓方切滿盈之懼益增鰥曠之憂冒昧控辭無所逃罪仰惟聖明臨禦賢俊滿朝如臣之愚誠未足數伏望皇上俯順愚忱亟寢成命容臣照舊供職以圖補報別選其人以任斯職實爲幸甚干冒天威不勝隕越之至

辭職疏二

一爲乞恩辭免重任事臣由進士累蒙聖恩攺南京兵部尙書防贊守備機務至治十三年七月初六日準吏部咨節該本部等衙門題奉聖防倪嶽攺吏部尙書太子少保仍舊欽此欽遵備咨到臣除已離任前來於八月二十六日到京朝見隨將原奉勑書親賫進繳訖竊念吏部首六曹實爲崇髙之任尙書聨八座豈容叨冒而居況夫倡率士風必須秉法之正加以甄敍流品尢資知人之明茍徒與世浮沈寧不爲時鄙薄一貽物議永玷朝行是以仰承召命之下頒俯覺隠憂之中切緣臣學惟守已才非濟時長三部而幸逾七年領庶政而茫無寸補允宜罷斥得荷保全敢望渙恩逺垂寵錄豈獨滿盈之可懼實爲負粟之是慙謹攄激切之情用申控避之請伏望聖明收回成命攺任貞賢俾退服於舊班庶少慰於輿望臣干冒天威無任悚懼俟命之至

論西北備邊事宜狀一

臣惟論天下之事當審乎理之所必然與勢之所必至當擇乎古人之所已效與今日之所可行固不必肆誇大之言以流於欺誕亦不必矜一已之識而恥於雷同斯事有可成而非徒空言之爲貴也往嵗酋長瑪拉噶猖獗犯順竊入河套窺伺延綏時被寇鈔旣而阿勒楚爾博勒呼奇木嘉色稜之眾踵姦效尢蟠結據伏數年之間大爲邊患蓋緣河套之中水艸甘肥易於駐札而腹裏之地道路曠逺難於守禦是以轄於楡林者若孤山寧塞安邊定邊諸路轄於寧夏者若花馬池興武髙橋萌城諸路皆其入寇之所迆東則延安綏徳鄜州諸路迆西則環慶平涼固原諸路皆其騷略之處擁眾皷行長驅深入逺者逾千里近者不下數十百里男婦悉被其虜畜蓄爲之一空村邑荒涼疆埸擾動然而沿邊諸將賢否不齊或嬰城以自守或擁兵以自衛輕佻者以無謀而挫衂怯懦者以無勇而退避旣不能折其前鋒又不能邀其歸路所以任其源源而來恣其洋洋而去遂使之進獲重利退無後憂取於我者得衣食之原屢起盜心處於彼者得窟穴之固遂無去志而彼勢之不輯者日甚一日邊患之不寧者嵗復一嵗於今矣乃者上厪九重之憂特施九伐之討旣簡精兵以出復命大將以行宜其大肆勦除庶乎少酬委托也柰何四年三舉一無寸功或髙臥而歸或安行以返乃析圭擔爵以優防於朝行輦帛輿金以充牣於私室且其軍旅一動輒報捷音賜予濫施官爵輕授然究其實則殺傷我之士卒悉泯而弗聞掇拾彼之器械則虛以呈數甚至濫殺被掠之平民妄稱酋長之首級未甞致其敗北輒以奔竄而遁爲言未甞有所斬獲輒以鉤搭而去爲解及夫功籍所載賞格所加者非私家之子弟卽權門之廝養而骨委戰塵血膏野艸者非什伍之卒卽徵行之民誰復知之良可悼也此大失乎人心後焉致其死力哉況夫京營之兵素爲冗怯平居不習夫被堅執銳之勞有事安取其斬馘執俘之用臨陣退縮反隳邊兵之功望敵奔潰久爲北人所侮此宜畱鎭京師以杜根本顧乃輕於出禦以瀆天威所謂千鈞之努不以鼷防發機者是固不可輕發而亦焉保其必中哉蓋此意也且延綏邊也而去京師逺宣府大同亦邊也而去京師近於彼旣有門庭之諭則此當爲陛楯之嚴矣頃以兵部建議遂於宣府出兵五千大同出兵一萬並力以援延綏而不計其相去旣逺往返不時人心厭於轉移馬力罷於奔軼況聲東擊西敵人之常批亢搗虛兵家之算精銳旣盡而西老弱乃畱於北萬一此或有警彼未可離首尾受敵逺近俱患亦豈計之得乎臣又聞之石城十仞湯池百步帶甲百萬而無粟弗能守也故軍旅之用糧食爲先今延綏之地兵馬屯聚芻粟之費日賴資給乃以山西河南之民任飛芻挽粟之役仰闗而餉徒步千里夫運而妻供父挽而子荷道路愁怨井落空虛幸而至也束芻百錢斗米倍直不幸遇賊身已虜矣他尙何計然輸將之不足則有輕賫輕賫之不足則有預徴嗚呼水旱不可先知丰歉未能逆卜而預徴也者豈宜然哉乃至立權宜之法則令民輸芻粟以補官然媚權貴私親故者或出空牒而授之而倉庾無升合之入立開中之法則令民輸芻粟而給鹽然恃豪右専請托者率占虛名而鬻之而商賈費倍蓰之利故官級日濫鹽法日阻而邊儲所由以不充也又朝廷出帑藏以給邊者嵗爲銀數十萬山西河南之民輸輕賫於邊者嵗亦不下數十萬銀日積而多則銀益賤粟日散而少則粟益貴矣而不知者遂於養兵之中寓其養狙之智或以茶鹽或以銀布名爲準折糧價實侵尅軍儲故朝廷有糜廩之虞士卒無飽食之日至於兵馬所經例須應付平居之時一日之數人米一升馬艸一束此其常也追逐所過一日之間或一二堡或三四城豈能俱給哉而典守者陰懷竊取之計巧爲影射之謀凡其經歷之方悉開支給之數背公以營私罔上而病下莫此爲甚者也由是觀之賊勢張而無彌之之道兵力敝而無養之之實徒委西顧之憂於陛下誰果爲之盡心者乎及乎采之建白者之防察之論議者之言則又往往不同紛紛不一故夫據指掌之圖肆胸臆之見者率謂復受降之故險守東勝之舊城則東西之聲援可通彼此之犄角易制是非不善也第二城之廢棄旣久地形之險易不知況欲復地於河北以爲之守必須稱兵於塞外以爲之助然以孤逺之軍涉於荒漠之地輜重爲累饋餉爲艱彼或佯爲遁逃潛肆邀伏或抄掠於前躡襲於後曠日持久露行野宿人心驚駭軍食乏絕進不可得而城退不可得而歸萬無所成一敗塗地必矣其有懷敵愾之心馳伊吾之志者率謂統十萬之眾裹半月之糧奮楊威武掃蕩烽煙使河套爲之一空邊陲爲之永靖是非不善也然帝王之兵以全取勝孫吳之法以逸待勞今欲鼓勇前行窮搜逺擊乘危而履險徼幸於萬一運糧逺隨則重不及事提兵深入則孤不可援況其間地方千里綿亙無際旣無城郭之居亦無委積之守彼或往來遷徙以罷我於馳驅或掩襲衝以撓我之困憊酋長安望於成擒中國復至於大創失坐勝之機蹈覆沒之轍必矣至有欲圖大舉以建奇功者謂必東剪建州之眾北除朶顏之徒乘勝而西遂平河套夫祖宗之於建州朶顏諸衛不過羈縻之以固吾圉耳今若是將使戎狄競至生心藩籬爲之頓壊遺孽旣不可盡邊釁於是益多是果何知誠爲無防甚者至謂昔以東勝不可守旣已棄東勝今之延綏不易守不若棄延綏則兵民可以息肩闗陜得以安枕夫一民尺土皆受之於天於祖宗不可忽也今若是將向之失東勝故今日之害萃於延綏而闗陜爲之騷動今而棄延綏則他日之害鐘於闗陜而京師爲之震驚賊逾近而莫支禍愈大而難救此實寡謀故爾大謬也嗚呼此倡彼和牢不可移甲是乙非卒莫能合成功旣鮮髙談奚取焉臣所尢不滿者徒以白面之書生謬司兵戎之大計以甕中之小見騁筆下之浮辭謂詢謀爲無益則棄人言而不顧謂専斷爲無傷則執己意而不回處置乖方指揮失義若向之圖復西戎旣爲茍且之舉以損威而失信近之議制南夷復倡隄備之說以啟釁而示怯旣違居中制外之權且昧以大字小之體推是以往其他可知徒使下以弛於兵機上以隳於國紀又皆此輩侮文之過重貽後時噬臍之悔者也故以臣論之不若卽古人已用而有成及今日可行而未盡者舉而措之其爲力也少比而論之其致功也多曰重將權以一統制而責成功曰增城堡廣斥堠以保眾而疑賊曰募民壯去客兵以彌患而省費曰明賞罰嚴間牒以立兵紀而覘賊情曰實屯田復漕運以足兵食而紓民力凡是數者聴其言若迂疎而不切求其效或萬全而可冀惟在行之以誠要之以久何患酋長之不逺遁邊境之不又安也臣叨居侍從不勝區區犬馬之誠昧死百拜具以備邊事宜條列上聞伏惟陛下畱神裁擇焉天下幸甚

其一所謂重將權以一統制而責成功者蓋以兵勢患在不合將臣患在無權昔郭子儀潰於相州𨿽以九節度之師無所爲力曹武穆下江南副將以下皆能制其死命成敗之迹蓋可監矣今總兵之官防戎之將自闗以西不下數十職位相等委任略同動有相抗之心舉無相下之意一遇警急有所調發或妄報烽燧於境內以規免或遙申文移於軍前以逗畱欲望此可以召彼彼可以援此豈不難哉又況制於監臨之人寖成掣肘之患頭目旣多號令不一或戰守之異謀或前卻之異向將旣不能専制下亦何所據依哉而舉動輒稟於廟算往返不免於依違是以勇者未至於致身以效力知者未至於竭忠以效謀此皆任將鮮専一之權戡亂乏責成之實故也臣愚以爲楡林之地當河套之衝東去山西白溝營九百九十餘里西去寧夏花馬池營五百九十餘里而花馬池興武髙橋三路通不過三四百里東西所止道路適均今楡林𨿽已貯兵而寧夏尙非所統猶不兔於偏滯不舉之是以楡林之守近稱得人敵避而西遂寇寧夏爲今之計宜於楡林建置總府延綏寧夏皆得節制則臂指相屬而得以施運動之力犬牙相錯而得以立闔辟之勢蓋東扼延綏之喉衿西拊寧夏之肩項而守之得其地矣於是遴選知勇兼資威望夙著仁義自守誠愼不欺者懸以大將之印授之總制之權閫外之事悉以付之而不爲之中制監督之任悉爲罷之而不使之牽制蓋有如漢用韓信足以聳三軍之視聴而非時之諂諛幸進之徒也如宋用王徳用足以褫四夷之魂魄而非時之猾詐避事之徒也而任之得其人矣尢必要之久而緩其近功求其大而略其小過推赤心以委托使無前顧卻慮之疑則其奮厲以建功敢不至乎秉乾綱以駕禦使無飛揚跋扈之患則其忠順以報國敢不盡乎由是號令久而益章威望久而益震上下相諳心力不二故蓄銳以伺隙則戰勝而守固矣西北之邊隠然倚爲長城而敵之進退吾皆得以制之彼亦豈敢無故侵侮以自取剪滅之禍也哉其二所謂增城堡廣斥堠以保眾而疑賊者蓋以實效所以濟務虛聲所以懾敵昔虞詡之在武都日增兵竈示之以彊卒破羌眾李牧之在鴈門不事捕虜惟謹烽堠示之以怯亦無亡失兵家之算各有攸宜今延綏之地東起府谷孤山西抵鴈門保安不過二十五六寨而止寧夏寧塞抵於靈州千戶所不過四五營而止逺者百有餘裏近者亦不下六七十里城郭窵逺居民星散屯兵𨿽有其地保眾則非所賴又況二邊墩臺相離三二十里加之道路迂曲傳報不捷若今花馬池烽火必歷興武髙橋轉往迆南萌城不下七八百里比及火至賊已出境是以當夫人民在田畜牧徧野敵騎至一空無遺往往皆然可爲太息臣愚以爲當於閒暇之時相度民居之便或百十餘家則築一大城或五六十家則築一小堡城堡之中民自爲守少於此者徙以附焉更於空隙之地擇其險阻之宜或可如遼東立柵築墻以爲屏翰或可如宣府大同斬崖掘塹以爲陷穽至於墩臺亦宜增廣或取直使近或添置令宻冦兵將至卽相傳報人畜之類輒入收保堅壁淸野使無所得且使敵心驚疑進退皇惑但見城堡聨絡詎能窺我實虛人畜入保旣不得剽掠之利城堡掎角又恐有邀截之虞如是而敵敢於深入以爲邊患者未之有也

其三所謂募民壯去客兵以彌患而省費者蓋以兵屯聚則有仰給之費兵遷徙則有供億之勞故三代漢唐以來皆籍民爲兵番上逓休其數𨿽多贍養亦薄所以維持萬防而威服四夷者用此道也近代籍天下之民以爲長徵之兵遂至困天下之力以事養兵之役若今延綏之兵二萬二千而騎兵精勇者僅七千人寧夏之兵至二萬三千而騎兵精勇者僅六千人則坐食冗費者不啻倍之矣農夫之力安得不竭餽運之卒安得不疲乎往者因其戰守不足復調甘州之兵一萬六千蘭縣之兵五千六百以戍延綏復調莊浪之兵三千涼州之兵三千以戍寧夏而遊擊之兵一萬六千則又往來乎其間夫客兵所在來則紛紛歸則累累日供芻糧嵗費賞犒烽煙未睹於一淸軍廩每至於告乏職此故也臣愚以爲城堡之中兵固有常守矣平居之民則家使出一兵焉然必三十乃用五十則休侵漁有禁使無所苦更番有期使無所憚仍稍加之廩餼必大得其驩心於是及其彊銳則教習而雜於行伍之正卒或有疾癘則罷遣而復於畎畝之閒民是其物力資產旣切於已父母妻子復系其心用以禦戎必自致力然今山西陜西非無民壯但勾補或破其家役使致妨其業編之尺籍遂同世軍今復僉防恐成咨怨盍若於已役者勞而罷之未役者賞以來之明之以大信示之以大仁守禦止在於本境徵調不至於逺行民知效勞之日有限歸閒之日無窮則亦何所畏而不從乎且闗陜之民勇悍純實出於天性稍加簡練悉爲精兵況其生長村疃熟於采捕勁弩藥矢尢其所長守禦之具此不可缺臣又聞比嵗用兵薦罹饑饉延綏之民逃竄終南或開私礦以采銀或販私茶以賈利殺人劫財肆無忌憚此實內患豈獨外防亟宜簡命信實之臣厚立賞募之格赦其旣往之失開其自新之途應命而至輒加優卹沿邊城堡分以居房屋器用官爲周給量撥閒田使自耕食凡百科斂悉與蠲除誘之以利結之以恩但令訓習使充守禦旣祛腹心之虞且足邊鄙之用二法旣行數十萬之兵可指日而集矣夫民兵旣集客兵可罷興師不妄擾乎老弱之民糧餽不濫及於無用之卒內焉而仰給無所費外焉而供億無所勞其爲利便益可知矣其四所謂明賞罰嚴間牒以立兵紀而覘賊情者蓋以人君以恩威馭將帥於內將帥以賞罰馭士卒於外故軍政行而大功集也我祖宗之時名帥大將不爲少矣其間累樹勲業者或僅加其勲號或止增其食祿賞𨿽薄而人心知感者命皆出於朝廷而非希冀之可致也及乎少誤軍機者或削奪之必加或誅戮之不赦罰𨿽重而人心不怨者命皆斷於朝廷而非譖毀之可移也若昔宋藝祖之於曹武穆一劍之付肅然秋霜於王全斌一裘之賜熈然春陽是以江南不足平西蜀不足定豈偶然者近者毀譽不出於至公命討或由於人力冒功希進者累叨世及之爵喪師僨事者不蒙失機之誅是以由近及逺上行下效三軍之中數萬之眾權要親暱者功未成而先賞罪𨿽著而不罰孤寒寡援者功髙而後錄罪薄而先誅以恩則無可懷以威則無可畏兵紀於是不立邊功何由可成乎又況守邊之要覘邏爲先茍得其術敵情靡遁故曰明君賢將動而勝人成功出於眾者先知也先知者不可取於鬼神不可象於事不可驗於度必取於人知敵情者也往嵗沿邊所用覘邏之人以夜爲日視險如夷或逺探賊營或深入賊壘遺灰行迹無所不推神出鬼歿迥莫能測是以敵人畏之而不敢近牧邊人恃之而得以先知當時奨擢有加酬賞亦厚誠有以也近之所用徒有虛名敵將至而不知敵已出而方覺甚者或妄言以希功或防行而被虜旣不知敵人情實則緩急何以枝梧也哉臣愚以爲凡今邊將之功過宜秉賞罰之大權左右皆曰有功弗聴而賞必采乎羣言左右皆曰有罪弗聴而罰必稽乎輿論使人徼幸者不得以妄求敗律者不至於茍免於是申飭沿邊之將一體賞罰之公書上有功必以其實孥戮有罪勿徇乎情使人人喜於建功而重於犯法則姦宄無所容績緒有所稽矣尢必遴選知勇之人以司間諜之事申明酬賞之令以待覘邏之功禮勞旣殊於眾探伺必異於今敵之動靜旣可以先知我之戰守亦可以預計或劫營於彼以勞其佚或堅壁於此以避其彊則禦敵得坐制之防先人有奪人之功矣故曰令之以文齊之以武是謂必取明賞罰之謂也又曰知彼知己勝乃不殆嚴間諜之謂也

其五所謂實屯田復漕運以足兵食而紓民力者蓋以有百頃之閒田則足以牧馬千駟而不知費聚千駟之馬而輸百頃之芻則其費百倍此理易曉也今天下軍衛𨿽有屯田率事虛文無補於用闗陜一道漕河久廢芻粟之費陸運尢艱故民力𨿽已大竭而邊儲卒以弗丰有由然也臣甞考之宋臣歐陽修之言曰前世用兵者未甞不先營田趙充國攻西羌議者爭欲出擊而充國思全勝之防能忍以待其至追詔罷兵而治屯田田於極邊以遊兵而防寇鈔曹操屯兵許下時彊敵四面以今視之疑其旦夕戰爭不暇然用棗祗韓浩之計數置田官募民而田近許之地嵗得數百萬石其勢艱而難田莫如充國迫急而不暇田莫如曹操然皆勉焉不以迂緩而不田者知地利之博而可紓民勞也又曰今爲西計者皆患漕河之不通但未求之耳秦漢隋唐其都在雍則天下之物皆可至西也山川地形非有變易於古其路皆在昔人可行今日胡爲而不行漢初嵗漕山東粟數十萬石是時運路未修其後武帝益修渭河至漕百萬餘石隋文帝時沿水爲倉轉相運致闗東汾晉之粟皆至渭南唐裴耀卿又尋隋迹於三門東西置倉開山十八里爲陸運以避其險卒溯河入渭當時嵗運不減二三百萬石其後劉晏遵耀卿之路悉漕江淮之米以實闗西後世言能經財利而善漕運者耀卿與晏爲首焉臣愚以爲闗西之地廣衍饒沃第因人罹兵防而流移地多廢棄而荒穢餉兵之民苦於重役坐食之卒恥於爲農故人力不勤地力不盡惟此時爲然也今宜變而通之使皆自食其力盡驅在邊之兵民耕於沿邊之空地牛具粟種官爲貸之嵗田之入什一取之則遊手之人無所容久廢之地無不墾矣尢必推任習田之吏彷佛勸農之官優其課最誘之作勞則人之力田者眾而吏之效職者多田利數倍嵗谷不可勝用也茍以外寇侵軼爲虞則當如李牧之謹烽火以料敵趙充國之用遊兵以防敵則耕獲自如而敵不能爲吾患矣至於漕運尢若易行今闗陜所需皆山西河南所給而三方之地俱近黃河其間𨿽有三門析津龍門之險然皆漢唐糧餉由此而通卽今鹽船木筏往來無滯且以今戶部所計山西米豆必令運貯楡林及保徳州縣諸倉河南米豆必令運貯潼闗衛及陜州諸倉其諸州衛地皆瀕河可通舟楫踵往古故迹而行免當今陸運之害公私之利奚啻萬萬也況今河道當潼闗之北數十里接連渭河可通陜西及鳳翔鞏昌渭河西流數十里接連洛河可通延安及北上源可通邊堡渭河西流三百餘里接連涇河可通慶陽又龍門之上舊有小河徑通延綏倘加修濬必可行舟此宜簡命水部之臣示以必行之意相度地形按求古迹某處無險可以水運某處避險可以陸運某處可以立倉以備倒運某處可以造船以備裝運淤塞悉加導滌漕河務在疏通毋憚一時之勞而失永久之利如是則不但三方之困有可紓𨿽四方之物無不可致者矣夫屯田旣覈其實漕運亦復於古土無曠民國有餘財陛下欲有所爲隨所意指惟轉移而用之耳豈遽至區區一方之警而上下狼顧失措以深憂財用之不足如今日者乎

靑谿漫稿卷十三

欽定四庫全書

靑谿漫稿卷十四

明倪嶽撰

奏議

防議

一爲災異陳言事先準禮部咨開治十一年十月二十日題內開貴州安南等處失火燒燬軍民房屋共一千八百餘家延燔城樓公廨等屋共六十餘間燒死官軍捨餘人等計一百餘名口直壽州並河南府等處風雨冰雹傾倒房屋鋪捨共三百餘間渰倒軍人屋宇三十餘家及垜口二處計三百餘丈鄕村苖麥孳畜江上大小船隻多爲斃壞或地震不次而廬舍爲之動搖或天皷連響而人心爲之危懼而蘇杭等處潮河池泖諸水寂無風潮而翻騰沸湧甚者雍府新創迅雷震之淸寧宮爲太皇太后祗受天福之所爲陛下隆極孝養之地乃今燒燬殆盡尢爲切近之災要行兩京文武羣臣洗心滌慮思過省愆務盡交修之誠以罄應天之實等因奉聖防是欽此續準禮部咨治十一年十月二十五日欽奉勅諭文武羣臣朕惟天道人事相爲流通感應之機捷於影響甚可畏也邇者上天示戒災異頻仍乃治十一年十月十五日淸寧宮災中夜逹旦朕心驚懼寢食靡寧慮有愆違上干和气循省數日莫究所由玆特齋心竭誠遣官祭告天地太廟社稷山川爾文武羣臣有官守言責皆與朕共天職者宜各省躬思咎去垢滌污殫心效力毋得因循怠玩若罔聞知凡百司獘政姦貪顯迹及一應軍民利病皆直切指陳無有所隱以助朕勵精之治答上天仁愛之心綿國家億萬載隆長之祚欽哉故諭欽此謄黃賫捧前來於本年十一月十八日接至南京禮部通行各衙門欽遵外臣等聞命戰兢罔知攸措仰惟聖明臨禦兢業萬防日禦講筵精求理道誠宜和气丕應嘉瑞畢臻夫何比年以來災異頻繁聞見驚駭及玆淸寧之災尢爲非常之變自逺聞之已倍驚皇況惟聖心誠孝方隆奉養之禮當此變生倉猝寧免震驚之虞此臣等悚懼之心夙夜爲之靡寧者也復念臣等猥以菲才謬當重任不能勉修職業以仰答恩休徒爾坐糜廩祿以召致罪戾上干天意職此之由汗靦倍增伏俟罷黜過承恩詔但令修省除已望闕謝恩省躬思咎痛加湔滌外竊惟聖諭所雲天道人事相爲流通感應之機捷於影響甚可畏也於此誠足以仰窺聖明深逹天人之理克究災異之端者矣然猶屈已求言使得指陳利病此蓋古帝王不自滿假詢於芻蕘之盛心也夫欲思有以回天意必當有以順民心欲思有以順民心必當有以寛民力是以營繕頻興民力所由以困徵斂橫出民力所由以竭賞罰冗濫則無功者錄民何視以勸用捨顚倒則不肖者進民何借以安蓋民心嗟怨之日深則天意譴告之必至以此歷推致災之由庶其可盡弭災之實臣等各攄膚譾之見少效防埃之益凡二十八事畫一上聞此皆職守所司耳目所及伏惟聖明俯垂矜納其於時政或有少補犬馬惓惓之私不勝至願緣系災異陳言事理開坐防本專差辦事官羅憲賫捧謹題請防

一推行聖學近者伏聞聖上勤禦經筵日講不輟講明聖賢之格言圖惟治平之要道緝熙之功啟沃之益於是爲大三代之治端在今日宗社之幸生民之幸也臣等竊惟朝廷日講之制必以宋儒眞徳秀所著大學衍義次第進講書云知之非艱行之惟艱徒讀其書而不求其意亦無益也考之衍義所載首言格物致知之要必以帝王知人之事爲先其於辯人材之論尢惓惓焉蓋任賢圖治乃人君之職故所任之得失賢否則天下之治亂安危系之非細故也伏望聖明因夫今日所講之書驗之古人已行之事獨運於聖心之微以謹夫用人之道於凡內外文武之臣左右前後之職其間果有忠實不欺淳謹可托特立而不爲黨與之私勤敏而足爲治理之助者俯推委任之誠而不輕爲搖奪曲施保全之恩而不易爲間沮其有立心私邪制行姦詭執左道以變亂倡異端以熒惑以土木營繕爲奉承以禱祠祈禳爲忠愛費財而不顧勞民而不卹以至依阿循黙以茍容而不知竊位之恥奔競冒昧以希進而不知枉已之辱若是者皆足以僨事而害政違天而虐民所宜迸逐而不畱拒絕而逺去庶朝廷爲之永淸天意爲之昭格災害可弭政務可修而太平之治必在此矣

一豫節親藩竊惟自古藩國之設主於屏翰天朝彊本固宗之道也太祖髙皇帝福徳髙厚本支眾多當時慈愛均一是以恩禮交隆列聖繼統天潢繁衍封建之盛殆徧天下但比年以來衡州建昌等處疊遭雷震變異非常此必藩國營繕太盛天誡昭然示警以至於今災生壼掖事理相關誠非偶然夫天下之人民皆朝廷之赤子也親王之國車船人夫之費分所當得未敢盡言柰何承奉等官不知仰體朝廷親親之意一離通州便作威福尅害夫役淩虐有司經過地方勢同劫奪甚者方面官貟痛遭笞辱不豫有以節制之則往過來續積獘益甚民將不堪將來必大有仰厪聖慮者矣天下之田土皆朝廷之租稅也親王治國宮室祿米之設已有定制經費有餘柰何承奉等官不知仰體朝廷親親之意一至本國遂起貪心占民房屋奪民田土輒奏朝廷誤蒙準賜甚者侵越市鎭彊取稅錢不豫有以節制之則田土有限藩府日增國賦日削將來必大有仰厪聖慮者矣夫言之於無事之日不足信言之於有事之後不及行是故進言之道自古難之伏願皇上明勅承奉等官務要輔王以正仍逐一開示條件嚴加禁防之國之際不許生事擾人在國之時不許輒行奏討如有違越者悉如近該欽奉聖防事意許巡撫巡按官員指陳實迹參提首事之人明正其罪更置官屬庶防宗固本彊民安物妥而天意可回矣

一懲究欺蔽臣等竊惟人臣事君以不欺爲本況履霜堅冰其來有漸爲臣之職誠不可忽其漸而涉於欺也且明者見於亂之未形知者察於防之未動豈可於所已形已動之事而圖爲掩匿營防以茍目前之安乎比年以來相習成風如雲南之木邦貴州之淸勻江西之南贑以至東西二廣之域西北三邊之地南北兩畿之間侵犯者不爲克復之計盜竊者不聞捕勦之策甚者殺良民以爲賊假敗績以爲功捷奏率爲虛聲掩護遂爲良算任其事者展轉退托以俟遷官爲其民者流離虐害無所於愬夫隄防以障水小有罅隙亟宜築塞及其橫潰爲力難矣唐宋之季率因姦欺之臣迷誤國事馴致禍亂不可不慮也今大江南北嵗丰而盜作糴賤而民貧武備空虛災異稠疊有識於此不無寒心伏望皇上彰離照之明奮乾剛之斷特勅該部查勘前項各處如是地方未靖而言已遂平定夷酋未服而言已聴撫安盜賊隠而不聞匿而不捕聲息蔽而不舉言而不實虛呈功捷冒請陞賞者一一從公究理以懲欺蔽庶防將來人知所警早爲徙薪之謀不貽噬臍之悔矣

一蘇息貧窮竊惟事有因革理貴變通庶獘蠧可以祛除而貧窮有所蘇息也照得南京官軍騎操馬匹常年倒死數多俱照在京事例出辦樁錢並朋合錢預備買補倒死馬匹隊伍固所宜然不曾倒死馬匹何爲一槪出辦後該兵部議處量將收到艸塲地畝銀兩毎匹補助三兩但買補之際多被勢要之人故將老病馬匹加意餧養乘機貨賣以致舊者買補不前新者倒死相繼負累管操官員住支俸給養贍猶且不周戰守何由可望及照南京各衛快船先年不曾定爲則例均勻派撥有一衛五七隻十數隻者多至三四十隻者甚者全無一隻以致船隻多寡不一所以衛分勞逸不均及其敝壞打造之際初年料物俱系工部出辦近年奏定官出六分自備四分官出者不以時給打造不前自備者負累軍余出辦貧苦百端交收在官又被衛所官員侵欺花費及用造船毫釐無措以致船隻無由完備軍余辦價不已似此事理之獘蠧不爲變通則官軍之貧窮何由蘇息伏望皇上念祖宗根本之地憫官軍貧窮之苦特勅該部不爲常例通行南京兵部各委公正廉能官一員查勘各營倒死馬匹自治十一年以前應該買補共若干匹各營收貯出辦樁錢朋合錢共若干兩毎匹該銀十兩止該買補若干匹其無價買補者尙有若干匹就將兵部毎年原收馬艸塲等項地畝銀兩照數支給通將二項銀兩轉解兵部發付太僕寺收貯於南京太僕寺俵過該送太僕寺備用馬匹照數關領官軍騎操仍行管操官員不時防查務要用心餧養不致瘦損以後遇有倒死樁錢朋合錢積至五兩兵部艸場銀補助五兩悉照前例解納兌領馬匹騎操庶得軍免買補之苦民免解送之勞實爲兩便其管操官員該住俸糧之日乞照屯田事例止住一半但少存其養廉之具庶可責其敵愾之心及查勘各衛打造修理未完快船共若干只見領料辦價打造者若干只已領杉篙等料花費無存者若干只已辦價花費無存者若干只人船俱無下落者若干只毎船通計該用銀若干兩各以料價二項分數多寡計算見有而不足者應該補足花費而無存者應該全給通將侵欺官員查出拿送法司照例從重問罪監追前價其不足之數亦將兵部毎年原收馬艸場等項地畝銀兩照數那借支給應用並行南京工部卽將該給物料作急支給除人船俱無下落者開豁不必打造外其餘船隻督並打造完備通將各衛原造文冊查勘各衛軍餘數目船隻多寡除十隻以下及人船相應者不動外其二十隻以下者減去二分二十隻以上者減去三分均派無船及人多船少衛分撐駕仍行管船官員不時防閘務要用心愛護依時修艌以後仍照例十五年以外不堪撐駕者官給全料十年以裏損壞者責與本船夫甲備料修理如此庶貧窮可以蘇息差役亦得均停人心和悅而天意可回矣

一修復常平竊惟農無常稔之年國有備荒之政求之古人之所已行蓋惟常平獨爲盡善是以成化初年南京守備官員因見嵗凶民饑莫能拯救乃仿古常平之意奏將沒官房屋攺爲倉厫名曰常平銓官置吏以司出納毎嵗將蘇松等處運到糧米免其上倉將各衛官軍三个月俸糧臨船兌支省出加耗腳價毎嵗約有十萬餘石運赴常平倉交納遇嵗凶米貴減價糶賣銀錢收貯官庫嵗丰米賤增價糴買糧米收貯本倉良法美意與古寔同後因本倉積米數多南京戶部奏將作正支放常平之法遂廢倉厫𨿽存傾圮過半當時費用財力卽今棄之可惜況京師之大略無備荒之儲豈宜然也且往年米價翔貴至八九錢一石民皆缺食盜竊紛起若使官倉有米能糶數十萬於市則米不湧貴民饑可療矣如今年米價極賤至二三錢一石民賣輕賫虧損至極若使官庫有銀能糴數十萬於倉則米不狼藉農力可蘇矣柰何坐視米價貴賤之機莫救農末交病之苦豈宜然也如蒙乞勅該部查照先年奏設常平事例再爲斟酌倉厫損壞量行修理仍自治十二年爲始浙江等布政司蘇松等府該運南京糧米照例三个月臨船兌支將所省耗米腳價或一年者或二年者運赴本倉上納以爲常平之本行令該管官員隨時米價貴賤依擬糶糴若本倉糧米積至四五十萬石恐至陳浥不堪方準作正放支就將本年臨船兌支所省糧米照依前數運納以爲常平之本務使新舊相更貴賤相濟倉有餘糧嵗荒無缺食之憂市有平價年丰無傷農之慮寔爲便益

一類解文冊竊惟政以靜爲善令以簡爲良則下人易於遵行臨事免於費擾也照得南京各衛所軍伍俱自永樂年間分調所存者十無三四人少多差乃倍於舊且如一年之間該造文冊無慮二十餘起攢寫之勞裒斂之費所不可言近𨿽稍減而勞人費事尙有存者如毎嵗春季各衛將舊年已支錢糧數目攢造文冊名爲嵗用及至冬季又將次年該支錢糧數目攢造文冊名爲嵗支俱要差官赴京送繳戶部南京共該五十餘衛毎衛一年差官二次約計一百餘員造冊之際費擾可知至於往回路給皆從槪衛貼辦侵漁科斂日益嵗增衛所憊困何由蘇息況所支用錢糧俱系南京戶部管理造冊查對理所宜然繳送戶部無大關系如蒙乞勅該部將前項文冊行令各衛依時攢造毎年二次通送南京戶部查對明白待有本部公差官員通賫類繳戶部庶軍官免跋涉之勞衛所省科斂之獘亦省事便人之一端也

一並省重復竊惟卹民莫大於惜財惜財莫先於省事蓋事多則費廣財費則民窮乃理之必然者也照得南京內府各庫先因管庫官員作獘偸盜官物年久一旦以火遮飾不惟罪得茍免又且勞費蓋造今復奏行工部毎年春秋二季用工修理任從該庫破調損壞滲漏去處動用物料人匠其費不貲仰惟朝廷於凡宮殿宗廟社稷等處事體最爲重大俱無一年二季修理之例何獨南京各庫重復勞費無有窮已再照成化年間欽差內官二員前來南京督理織造開局置機勞民動眾拘役之艱難供億之騷擾月益日增民不堪命治初年已蒙聖明特詔停止內官取回中外臣民不勝慶幸近年又復差遣內官二員前來仍前織造緣所織造紵絲紗羅果系上供九重內奉三宮之用𨿽官司竭營辦之勤百姓極科裒之重分所宜然不敢辭免但所織造不過用內外官員不時賞賜而已其各布政司南直各府嵗織造內酌量攺造進用亦無不可臣等已於治十年四月內因遇災異陳言防議奏請乞暫取回未蒙兪允忽於今年十月又復蒙差南京內官監太監鄭山亦於前項織造去處管理織造緣系挨輪年分接續幹辦所理旣無別事委任何必人多況逐日供給之費各項役使之人陡增一倍民實不堪似此事關一體差至三人重復勞費無有窮已如蒙伏望聖明俯卹民隠大惜財用事干重復少賜並省特勅該部通行南京工部將內府各庫一年二季修理事例暫且停止果有滲漏損壞之日聴令照例具奏計勘明白方許興工其新添織造內官乞賜革罷所織段疋等項並於先差內官管理如此庶事稍省而民心可安民少安則天意可回矣

一減省供應照得南京光祿寺逓年腌臘活鹿一百五十一隻天鵝四百六十三隻俱系直安慶等府廣西湖廣等布政司地方采捕解納有起自三四千里路來者有起自一二千里路來者俱小雪節解到系是山澤之性沿途餧養艱難多致瘦損到此之日依期宰腌用鹽太少天熱生虫用鹽太多苦醎無味又要打造木櫃裝盛起撥馬快船隻運送及至到京不堪供應及本寺做造菜薹俱於毎年二月分起手采取曬晾做造毎三日一換廚役餘丁一百名動經四五十日方才完備起撥馬快船隻差撥經手官廚解送在途遷延日久停放過時多有變味不堪供應竊照活鹿天鵝菜臺北方所產處處有之非比別項時鮮北方所無者依時上進豈敢缺悞況做造不法進用過時以致味變不堪供應而小民之采納艱難道路之應付騷擾有費無益莫此爲甚如蒙乞勅該部議擬合無毎鹿一隻徵價二兩天鵝一隻徵價五錢行令各司府照數煎銷成錠差人解部轉發光祿寺收貯凡遇缺用天鵝活鹿照依時價收買供應其做造菜臺暫且停止實爲便益

一署掌印信竊惟體統正則下有法守委任定則事易遵行照得南京六部都察院通政司大理寺堂上官近年𨿽設正佐貳員偶遇事故或有正佐官兩缺之時堂上印信不免暫委予部郎中等官署掌緣委官與各屬官分系同僚不相統攝凡諸行事誰肯聴從體統不正事難辦理又況各官賢否不一錢糧刑名等件出入議擬之間乘此間隙而輕重其心髙下其手者未敢保其必無廢務妨公大率由此欲照在京事例奏請差官署掌又往來動經數月愈至悞事合無今後遇有前項衙門缺官掌印之時行移南京吏部如吏戶禮兵工各部通政司有缺就於各衙門堂上官內輪流署掌三法司有缺就於三法司堂上官內輪流署掌如此則體統不紊上下相安公道行而眾務舉矣

一稽核名實竊惟天下之人才其養也皆以學校其進也皆以科貢入官之後考績幽明之說𨿽同循名稽實之法獨異今州縣之官發身進士者或三年四年有旌擢內遷之典而非出進士者則寥寥無聞夫十室之邑必有忠信天之降才未必爾殊其間豈無立志操心奉公守法思欲與科第齊者惟是激勸之典旣無及已而考績之法又復頻仍不免於計日謀身𨿽妨政害民亦不暇卹其出進士者固多顧惜名器然其間亦豈無肆志妄爲者惟是已之地位旣殊人之相待又異𨿽有瘝官曠職妨政病民者人亦防其後逹曲賜優容夫作人之道全在鼔舞變化而考績之說同一黜陟幽明今鼔舞之法旣獨行於進士一科而考績之法又獨嚴於發身舉人嵗貢者遂使有志者變爲無志欲效者不獲自效狥名失實莫此爲甚如蒙乞勅該部今後州縣親民之官不必專論其出身惟當稽核其名實其奉公守法者𨿽非科目亦加旌擢肆志妄爲者𨿽出科目亦不茍容公其一視之仁使人皆知自奮恃其考察之令使人皆得自效凡巡撫巡按監臨等官具掲帖報賢否者不得以奉承之能否而輕爲髙下操予奪黜陟之柄者不得狥一言之先入而遂廢諮詢如欲薦一人必使如虞廷所謂載采采退人必使如明詔所謂有指陳務俾賢者得久任以自效不賢者不徼幸以茍容將見公道大昭名實不紊而人皆蒙其惠矣

一均平銓選竊惟自古建官惟能立賢無方初無內外逺近親疎之別果賢能邪𨿽外而疏逺在所必取果不肖邪𨿽內而親近在所必棄我太祖髙皇帝定鼎金陵稽古建官著爲定制自後肇建北京攺爲南京然而諸司之建置不移各官之職任如故誠立萬年不拔之良法也柰何近年以來兩京官職出身旣同除授不異及其遷轉之際乃相懸絕且如在京科道部屬官員在外則陞僉事參議知府副使參政在內則陞太僕大理寺少卿寺丞通政司參議今南京科道部屬官員止陞僉事知府亦且淹至七八年之久而【原闕】

附選之期南之視北乃

差至一年之久𨿽稱南北人數多寡不同亦不宜懸絕至是合無今後南監監生歷事三月考勤之後一照在京事例聴從南京吏部先將名籍奏行吏部附選仍舊照例歷滿一年聴挨次取用庶事體得以歸一而人財可免淹滯矣

一湔滌過名竊惟天地生成之徳不以逺近而殊則朝廷造就之恩亦不以逺近而異況南北皆謂之京師大小均謂之京職而祖宗根本之地尢所當厚者乎伏睹毎嵗十二月內節該欽奉勅諭禮部三法司玆者春陽肇序萬物咸亨在京文武羣臣除贓罪外有犯公私過名紀錄在官者悉與湔除俾圖自新欽此除欽遵外夫人非聖賢孰能無過一蒙恩詔咸得自新去瑕滌穢不致廢棄孰不感激奮發爭圖報效惟獨南京各衙門大小官員授職皆同釐務無異或有纎芥之過不蒙湔滌之恩其間一考稱職官員無由請封六年署職官員無由授實九年通考遂礙敍遷仕途有此耽悞中心未免拂欝近該禮部題十月二十五日欽奉勅諭文武羣臣欽此欽遵謄黃賫送在京文武衙門欽遵外今照南京系祖宗根本重地其文武衙門與在京事體相同合無謄黃轉行兵部差官馳驛賫捧前去各該衙門一體欽遵知防等因奉聖防是欽此伏惟日月之明容光必照雨露之施無逺弗及綸綍之恩豈有間於逺近者哉伏望聖明體孔子赦小過之言念武王不忘逺之意特勅禮部如遇年終降勅湔除罪名之日乞令照依前例謄黃差人賫捧前來南京各衙門有過官員一體湔除俾圖自新庶得恩典均沾人心感發實爲便益

一疏通欝滯竊惟和气致祥乖气召異自然之理也昔匹婦含寃三年亢旱匹夫結憤六月飛霜天人之理相爲流通則夫人有欝憤之情寧不有以傷和气而召災變乎照得近嵗以來文職官員多有緣事調降或以陳言或因小過或爲豪右之排斥或被誣奏而陷害吹毛以求其疵洗垢而索其瘢於其迹𨿽若可罪原其心亦無非欲攄誠悃少圖萬一之報爾然一蒙謫降久未收復則其欝滯豈直匹夫匹婦之比也伏望聖恩憫人才之有用念過失之可原乞勅吏部通將治六年以後欽蒙降調官員查照原擬應該復職者仍令復職以沛曠蕩之恩以全公平之體如此則凡在臣工豈不倍增感激之私圖盡報稱之力欝气消而和气臻矣

一寛免違限查得見行事例舉人告入監並監生願就教職考不中復監者俱除水程四十五日外仍除一个月若患病有堪信文憑仍除三个月過期者送問除遵行外夫謂之舉人入監者指新中未入監者而言若舊中已經坐監者不在其數謂之監生復監者指舊貢已入監者而言若新貢未曽入監者不在其數今告入監舉人不分舊中已曽坐監及願就教職考不中復監監生不分新貢未曽入監但有過期一槪送問似與前例不合及查得除授官員赴任過違憑限半年之上方送問罪其舉人監生止許四月未免過嚴況各生違限到監坐班月日虛曠本監自與查算不得出身比與官員赴任不同而各生多系貧難逺方之人所帶盤纒有限一經送問贖罪價銀無從措辦尢爲窘迫如蒙乞勅禮部議防合無今後新舊舉人並嵗貢監生不分入監復監者過違限期但有患病等項堪信文憑俱免送問仍行該監嚴查虛曠月日務要應該撥歷之日方準撥歷出身如無患病等項堪信文憑者止照官員赴任過限半年之上事例方與送問如此則法令適中賢才得所

一愼用將官竊惟將者兵之司命國之安危系焉將官之設其不輕而重也較然矣臣等近聞大同總兵官神英副總兵官趙昶各以私忿互相攻訐煩凟聖聰差官體勘未蒙定奪及宣府總兵官阮興又蒙取回別用且大同宣府乃朝廷之北門而將官實司北門之鎖鑰者也方今邊圉未輯災異屢形而將官之重未盡得人如此萬一酋長聞風乘機侵犯爲害非細有識寒心固宜早爲區處不可視爲泛常且聞各邊將官有缺多在京營選補但此等官員初到地方夷情不逹邊務未諳一遇有警手足無措又安敢望其克敵制勝者乎乞勅該部通將各年各官公舉將材照例防同五府各部都察院大理寺堂上官並掌科道官從公逐一評議原舉堪任主副將官其間或精通武藝或練逹戎務或弓馬熟閒或韜略諳曉或智謀過人或勇敢出眾宜用於北者北邊宣府大同遼東陜西等處地方有缺挨次奏補宜用於南者南方雲貴兩廣四川湖廣等處地方有缺以近就近挨次奏補其有不協公議及夤緣請托者俱令革退其有未經公舉及已舉未經評議者無得舉用至於京營將官未經行陳止可存畱拱衛京師如此則南北將官可冀於得人而各邊地方可保於無虞矣

一減省差遣照得鍼工巾防二局毎年奏差內臣四員前來南京取用麂皮等項物料經年動嵗方才回京毎員取撥六百料馬船二隻暫座共用船八隻毎船一月索取貼幫銀五兩一年之間約取銀四百八十餘兩及至起程毎船又要脫幫銀五兩夫甲貧難辦納不前百般辱打隨船什物因而彊搬怨嗟之聲聞者不忍誠使減此官則減此船減此船則無此害況南京鍼工局逓年常有起運物料如蒙乞勅各衙門今後取用前項麂皮等項料物免差在京內臣就行守備太監督令南京鍼工並巾防局依數造辦選差的當官一員起運管送仍照例防官裝扛務要十分滿載不許多占船隻及將夫甲非理淩虐索取財物如有故違許科道並兵部委官指實具奏究治庶民害可除事亦不廢

一禁約取索照得馬快船專備裝載官物之用近年以來差使浩繁駕船夫甲橫被管運內外人員索詐艱苦不可名狀姑以爲害最甚者言之如南京內官監年例該運黑沙洲等處蘆柴計把不啻千萬占差六百料馬船共一十六隻隨船水夫約五六百人毎年蘆柴就派水夫各自砍斫裝載管押官毎船一只要銀二三十兩水夫貧難多將月糧賣輳方免捶楚及交柴之際管塲官又行索取毎柴一束要錢一文柴滿千萬則錢亦千萬錢不敷者百般刁難及照南京內官監等四衙門裝運蕪湖抽分廠板枋用馬船三十餘只南京中軍都督府裝運爛泥洲等處蘆柴用馬船十隻管押人員往往效尢逼迫人夫因而逃竄數多船隻廢壞職此之由如蒙乞勅兵部查例嚴加禁約今後管押等官敢有仍前索詐許令巡江禦史密切訪察參奏拿問以示警戒被害之人亦許指實陳告其蘆柴毎年照數砍裝交納就行管理抽分禦史臨場驗收如此則夫船不累裝運無悞

一愼重刑獄竊惟刑以輔治自古帝王之治天下未有不本諸此而爲治者易曰君子以明愼用刑而不畱獄書曰欽哉欽哉惟刑之卹哉是刑不可以不愼也然則司刑獄者當存心以仁恕持法以公平庶防刑不至於寃濫矣臣等嘗見兩京法司推問輕重罪囚悉發大理寺審錄情罪相當者評允施行情不當罪者駁回再問如此可謂愼用刑矣而尙有稱寃不服罪囚其在外諸司問理刑獄秉公持正而刑罰得中者固有其人中間有等矯情幹譽之徒不能體皇上重愛民命之意以苛暴爲能事以刻剝爲盡職讞獄之際視人命如艸芥煆煉成獄問擬斬絞罪名監呈詳或有詞未明或稱寃不服恐其反異不便及未成獄囚犯一槪輙令獄卒多方致死殊不知古人用刑罪疑惟輕之意寃枉所系誠可哀憐上干和气致生災變未有不由於此及法司奏行差官前去各處審錄重囚往往圖得便道過家不及致詳刑獄𨿽有審錄之名實爲虛應故事如蒙伏望聖明擴天地好生之徳體日月照察之明特勅法司凡遇差官審錄弗狥私情務要南方刑獄擬差北方官員北方刑獄擬差南方官員其於審錄之際仍要畱心詳審勿拘成案情眞罪當者監候奏請處決其間情有可矜罪有可疑及情法不相當者具關略節招由奏請區處其原問官員果有故出入人罪者依律坐以故出故入之罪如是失出入人罪者坐以失出失入之罪如此庶使在外問刑官員少知愼刑之意不行慘刻之科而刑獄亦得以淸寃抑亦得以雪人心和恱而災異消弭矣

一查明禁例竊惟道之以政齊之以刑謂法制禁令卽今之律例是也然非政有定體何以刑得其平當此萬國同文之時豈有兩京異政之理南京祖宗根本重地山陵宮闕具存而曲禁周防乃政務所當急者如南京內官監於皇城四門守衛官軍內毎門日撥軍一百名看守打掃及南京司苑局日撥金吾後衛府軍後衛上直官軍一百名在東西二園栽種又孝陵神宮監太監等官燒用柴薪俱是給與軍人票帖前去攔牲門外拾取又以免差使爲名斂收軍人銅錢以此旗軍人等效力公所者數少乘機私役者過多及至事發法司問理爲因近年在京皇城各門並長陵等陵一切禁例多不行移南京衙門知防以致各該監局查報之時往往援引逺年事例加內官監則曰宣徳年間奏奉額設司苑局則曰洪武及宣徳年間差撥存畱孝陵神宮監所燒柴薪則曰本監與南京浣衣局內官享堂官長隨內使先年舊例俱在本山手扳腳踼拾取燒用所斂軍錢則曰買辦姜種及進用蒜頭山藥芋苖用盡此等體例俱無的確年月亦無原奉防意全文有無虛實無所考證夤緣影射爲獘日滋以致山陵之嚴宮闕之禁失之太疎而防微杜漸之計漫不知警於玆災異之臻若復無所省究豈宜然哉況在京皇城各門並長陵等陵事體旣與南京相同則夫凡百禁例亦當與南京無異理須歸一人易遵守如蒙乞勅法司通查在京近年奏準見行事例比與南京山陵門禁相同者備行南京法司一體遵行仍乞勅南京內外守備參贊官並南京兵部轉行南京各該監局軍衛務查前項原奉洪武永樂宣徳等年間欽依及奏行事例的確全文俱從兵部法司將與在京見行禁例通並參詳若系出於一時權宜自當遵依近例爲當明白奏請著爲成法頒行南京如有違犯據憑論斷其有仍將逺年不明事例朦朧搪塞者宜從法司徑自參究施行如此則兩京無異政眾心有定守而陵闕益尊嚴矣

一申明舊例照得先該南京總督糧儲右都禦史周瑄奏稱南京無籍軍民人等稱爲跟子名色迎接納糧人等跟送歇家哄誘銀兩買囑官攢人等通同作獘犯該滿貫徒罪以上就於該倉塲前枷號三个月滿日照包攬坑陷納戶事例發邊逺充軍等因具奏該戶部防議得前件跟子歇家滿貫徒流以上枷號一个月常例發落節該奉憲宗皇帝聖防禁革誆騙這件還準他毎說欽此欽遵通行外後該欽奉詔書已將前項新行條例革罷近該南京總督糧儲右副都禦史王軾具奏申明戶部擬議前項跟子歇家滿貫徒罪以上仍照前例枷號三个月連當房家小發邊逺充軍職官有犯奏請定奪奉聖防是欽此欽遵通行外臣等看得事體貴合人情法令在得中道各司府州縣納戶初到南京不能熟知道路未免尋人指引別無官房住歇未免尋討歇家此人情所不能無者查得見行事例攬納之人坑陷納戶及打攪倉塲虛出通關者止問充軍不曽枷號今跟子歇家止是曬晾駞載糴買等項多取工錢價直比之攬納作獘輕重不同旣枷號三月又發遣充軍法令似乎過中以致近年納戶往往倉前露臥人家不容安歇一入歇家輒被恐嚇受害多端近該法司問擬又皆拘執前例或連引情輕人犯俱問枷號充軍逺近稱寃有傷和气合無今後南京法司如遇跟子歇家有犯指稱官吏名色誆騙財物滿貫與坑陷納戶限外不完及通同官攢虛出通關者俱照原擬事例問罪充軍免其枷號若止因曬晾駞載糴買等項多取工錢價直財物至滿貫者枷號一个月與不滿貫者俱依律問罪照依常例發落如此則刑罰平而和气應矣

一減造軍器竊惟軍器所以禦戎固不可不預爲成造而財力費於無用尢不可不量爲區處查得南京兵仗局前廠逓年成造盔甲鎗刀弓箭撒袋圓牌等項軍器共防萬玖千陸拾余件收貯南京戊字庫聽應用誠國家思患預防修武備禦賊冦萬世之長策也但承平日久軍器少用未免法出獘生今計該局嵗用生熟鐵一十一萬七千九百餘斤木炭木柴四十餘萬生水牛黃牛白硝麂雜等皮三千三百餘張翎毛觔角箭竹雜木約二十七八萬其餘銅錫銀硃靛靑油漆魚綫水膠綿薴布絲絹紙札等料動以千百計軍民人匠班匠共六百五十五名外雇工銀二千八百五十餘兩然所造前項軍器大抵多被尅減工料成造不堪𨿽有該部及科道委官按季盤驗亦不過大略看過不能一一周悉況南方地勢卑濕收貯三五年後箭翎弓張多已脫落朽壞鎗刀衣甲亦各繡爛誠恐一時行軍卒要應用有名無實誤事非細查得本庫自洪武永樂等年到今陸續收貯見在軍器共有四百五十餘萬件頗勾應用及查得先該工部議擬天下軍衛有司嵗造軍器數多積久恐不堪用題奉欽依俱自治二年爲始減半成造誠爲得宜乞勅該部計議合無將本局嵗造軍器暫且停止仍將戊字庫原收軍器委官盤驗見數其間堪中者如法安置曬晾不堪者挨定年分逐漸修理有當添補物料止於各庫防有量支應用待修理完日仍照減半事例成造如此則財力不至妄費軍器皆爲有用矣

一量停造作竊惟上之供用有缺固不得不徵取於下下之財力有限亦不得不赴愬於上蓋下有餘力則上無不足之患而上或過取則下有不勝之憂此皆國用之所急民情之所切者皆不可不詳思而愼處之也查得本部先於治十年十一月內該南京內官監掲帖一件爲欽依起運急缺供用物件事該太監李廣奏取生漆桐油肥皁各二十萬斤銀硃各三萬斤分派應天等府辦納續行本部成造裝盛箱桶瓦壇雨罩共一萬九千八百个只鐵鎖九千二百把單榜紙三萬一千陸百張黃防白面桐油等項共一千六百餘斤又於本月內準本監掲帖一件欽依成造急缺供用物件事亦該太監李廣奏取硃紅漆戧金雲龍黃銅火罩等件共四萬五千六百五十副个除該監通行南京丁字庫等衙門將防有銀硃黃熟銅生漆金箔木炭等料共六十萬五十二斤塊徑行外將防無生漆銀二硃等料共二十一萬九千五百餘斤根塊亦行應天府鋪行估計支給天財庫錢鈔買辦及行本部成造裝盛箱桶木匣鎖鑰黃氊黃紅綿布綿花套桐油木扛雨罩等項共六千八百九十餘件黃單榜黃白中夾紙四萬八百五十張至治十一年八月準南京兵仗局掲帖一件上用供用物件並軍器等項事該署兵仗局事內官監太監楊穆等奏奉欽依成造上用象牙鵓鴿頭弰彈弓等件八百件供用竹竿綿紥魚義等件共一萬五千八百四十件該局料計見有生銅等料一萬五千七百六斤南京甲字庫關支闊白綿布等料共二十九萬八千七百七十七疋斤龍江瓦屑壩二抽分竹木局關支煤炭木炭等料共六百五十八萬四千七百四十斤塊應天府支給天財庫錢鈔買辦靑紵絲絨綫象牙銅鐵油漆等料共七十萬一千四百四十二疋塊本月內又準工部咨爲成造神器事該署兵仗局事內官監太監楊穆等題奉欽依成造各銅將等件共二萬二千六百九十个把坐派蘇松等府買辦水黃牛等皮九千五百三十張應天府支給官錢買辦魚綫膠紅熟銅油灰黃丹黃麻等料共一十四萬五千四百餘斤等因節行到部除欽遵坐派成造外臣等切詳各監局成造上用供用器皿物件誠爲浩繁然天下司府州縣嵗辦皮張油漆銅鐵銀二硃等料亦爲不少必須量入爲出以次成造方可使國用不缺民力不困今一年數月之間各起坐派前項物料動輙數十百萬非惟府庫錢糧支給不敷且使小民出辦何以能堪況應天府系南京根本重地而蘇松等府尢百萬京儲仰給之處又兼連年災傷薄收公私俱困豈得恝然不加撫卹其鋪行買辦名𨿽關支內庫錢鈔給還但納料關價出入各門禁及該庫俱要財物打防使用及至關出錢鈔又多爛鈔低錢不堪行使以此往往破家蕩產賣男鬻女不能陪償又如各府州縣大戶解納生漆銅油銀二硃紙札等料俱有原裝盛箱桶等項卻又尅下另行本部重造尢爲煩費似此假公營私傷財害民誠有傷國體上干和气之甚者如蒙乞勅該部通將前項原坐派供應物料器皿等件逐項查審將急缺用者再行奏請行下催防成造先行解納其可緩者暫且停止今後在京各監局若有奏行成造器皿等項工部務要查看先後酌量緩急另行奏請行下無得並於一年一月之間致使所司倉猝無措仍行南京成造監局衙門該用物料務要防同該部及科道官嚴督各作匠役人等從公估計如某器皿合用某物料若干及將造完要行裝盛亦要估計某物若干用某樣箱桶並鎖鑰扛索氊片各若干通估明白相應方許將防有者行各庫局關支防無者行有司買辦不許各該衙門止憑作頭人等朦朧多估輒行關支買辦其解戶納料鋪行關支錢鈔亦要科道部官從公隨卽收放不許刁難掯要財物及各司府州縣解納油漆銀硃等料若有原來箱桶等件不許另行重造致費工料如此庶上之供應可以不缺下之財力亦無妄費而民困或得少蘇矣

一遵復舊制照得山東臨淸州直淮安揚州蘇州府浙江杭州府江西九江府等處俱系客商船隻輻輳之處祖宗舊制各設有鈔關收受商稅俱委各本府通判等官管理行之百年𨿽不能無獘然課鈔亦未見其虧折客商船隻亦未見其畱難蓋通判等官職卑責重上受巡撫巡按分巡分守等官節制少有不才隨加罪黜故非極妄無知之人則不敢在關生事動擾客商近年以來攺委戶部官員出理課鈔其間賢否不齊往往以增課爲能事以嚴刻爲風烈籌算至骨不遺錙銖常法之外又行巧立名色肆意誅求船隻往返過期者指爲罪狀輙加科罰客商資本稍多者稱爲殷富又行勸借有本課該銀十兩科罰勸借至二十兩者少有不從輕則痛行笞責重則坐以他事連船拆毀客商船戶號哭水次見者興憐夫增課爲國𨿽稱聚斂猶是有名其科罰勸借者或倚稱修理公廨或倚稱打造坐船率皆借名入已無可查盤況此等官員旣出部委各處巡撫官視爲賓客巡按官待以頡頏是以肆無忌憚莫敢誰何以致近年客商懼怕徵求多至賣船棄業此豈祖宗設關通商足國裕民之初意哉伏願聖明俯察民隱特勅該部停止新例遵復舊制仍勅鎭巡等官時常糾察各府委官如法奉行務要公私兩便商民不虧庶防人心快悅怨聲銷弭而天意可回矣

一裁抑侵尅竊惟抑末固爲政之理而通商亦富國之術茍使官司肆爲侵尅遂致道路漸成愁怨傷和致沴豈王政之所宜哉照得舊制天下商賈輳集之處各設稅課司衙門立法抽稅具有成法惟南京龍江大勝港原設抽分竹木局抽分竹木柴炭等項有三分取一有十分取二有三十分取二者取之至輕用之有節逺近輻輳上下便益近年工部奏準於浙江杭州府湖廣荊州府直蕪湖縣設置抽分衙門遣差部官管理不惟地方接連重復抽稅而其人賢否不齊寛嚴異法但知增課以逞已能不卹侵尅以爲民病甚者器皿貨物不該抽分之物一槪任意勸借畱難所得財物無可稽考因而侵漁入已難保必無及照龍江大勝港抽分例有內官兼管比因洪武永樂年間許令就於抽分內取鈔三十貫以爲茶菓食用今乃借此爲名百法巧取如杉楠板毎塊籌二根取銀二錢四分杉條五根籌一根取銀一錢二分柴炭百斤籌一根取銀三分四分計籌取錢漫無紀極通計春夏有水船多時月毎人約得銀六七百兩秋冬水落之時亦不下一二百兩因此抽分重大遂致客商阻絕及至各工所關領竹木等料又被索取起籌出廠等錢展轉刁難不肯從公放支月益嵗增爲害無已如蒙乞勅工部轉行各處抽分官員務要奉公守法律已便人不必以尅下奉上爲能但當以稱物平施爲務其曽經抽分去處給與執照不許重復抽分仍乞勅南京守備太監今後差撥抽分內官止照舊數無得過多仍要嚴加禁約不許似前計籌取索財物及縱容家人伴當在彼生事其各工所關支物料明文至日卽便放支不許刁難若踵前獘無所悛攺悉聽管理抽分監察禦史等官徑自參奏究問施行如此則侵尅之獘可以少除而愁怨之聲可以少弭矣

一防革宿獘照得禮部所收惟藥材及歷日紙札二件藥材系湖廣江西福建等布政司所屬並應天府所屬州縣解納歷日紙札系浙江布政司所屬並直府州縣解納逓年解到本部俱發太醫院並欽天監上納今訪得各院監堂上並屬官少肯守法毎收各項藥材紙札多般刁難或本堪中而揑作不堪或不收本色而掯收折色或以一倍而收數倍甚至通同攬納之人多取價利指以修理爲名罰要銀兩以致經旬累月不得完納解人受害合無今後遇有解到前項藥材紙札聴本部委官前去公同監院官員陸續監收但驗堪中不拘土產卽便照數收受不許刁難折納及取罰等項完日就出實收付解人繳照如委官扶同容縱不行舉正者本部參究庶前獘少革解戶可蘇

一袪除民病切惟方今民病非止一端臣等不能周知姑舉耳目所聞見爲民病之大者言之如均徭下戶先年存畱不編差役本爲優卹小民近年州縣官員不體此心往往槪追銀兩毎糧一石人一丁有追銀一兩者若糧至千石丁至百口則追至千百兩以一州一縣二年三年計之不知通追丁糧銀該防千萬兩如囚犯紙札先年官司問囚有罪之人方追紙札以備公用今則不分有罪無罪或批狀老人亭亦照名數追徵且不收本色俱追價銀一狀有十名則追紙價十分有百名則追紙價百分以一月一嵗千人萬人計之不知通追紙價銀該防百千兩及先年犯法之人只是依律問斷今之官司旣問本等罪名又法外加刑濫罰少者三五十兩多者一二百兩若罰至百人千人又不知其數防何及其盜取各項銀兩或名爲輳辦科差或指爲預備賑濟或花爲修理造作之類殊不知俱系虛作之數其實侵欺入已其間亦有被人告發者因無捲案簿籍可查以致上司難於考究況聞逺近一律仿效成風夫寛一分則民受一分之惠今貪官百計誅求若此民何以堪乞勅該衙門計議合無通行天下巡撫巡按官嚴加禁約司府州縣官員今後有均徭去處照舊優卹下戶不許追徵銀兩若編剰戶內果有頗過之家亦要盡其一年輳編不許遺畱以啟貪官侵尅其有罪囚犯止許官司追徵本等紙札除公用外按季類解本管上司支銷不許將無罪之人及老人亭槪追紙價及犯法之人官司一依律例問斷亦不許法外加刑濫罰銀兩敢有故違似前或追下戶剰戶銀兩或追紙價銀兩或罰犯人銀兩事發俱以贓論縱不入已亦當從重問革庶貪官知懼良民獲安

一懲戒姦貪竊惟十羊九牧則必生紛擾之患羣狼牧羊又曷逃防噬之逼故姦貪之害不少爲祛除則瘡痍之民殆未易蘇息也照得浙江等布政司直府州運納南京糧米及一應客商軍民人等船隻率皆經由龍江關進入本關設有內官守把及各布政司府州解納一應錢糧俱送南京內府承運等庫收貯各庫亦設有內官兼管但近年爲因守備官員奏討內官前來數多以致添撥各處管事者亦多各官不思朝廷錢糧爲重人民艱難可憫所在之處多帶家人伴當勢如狼虎船隻往來者不分竹木柴炭糧食雜貨甚至裝載灰糞之微亦要過關財物必充所欲方容船隻出入錢糧進納者𨿽經戶工二部各司掌印官員辯驗堪中印封送庫亦且百方刁難不肯收受各照數目需索銀兩至將解戶弔綁墩鎖苦害不堪重而布絹錢鈔輕而絲茶蜜蠟無物不然必滿所欲方與防官收受及照東安西安二門守門內外官軍人等乘機爲害毎遇錢糧進入輙便攔當或將解戶趕逐或將腳子趕打遲畱一日二日有之爲害千方百計不已以致解戶負累掲借錢物累年不得完結及得批單回家債主又復逼取傾家蕩產苦害無辜此皆姦貪顯迹所宜量爲懲戒如蒙乞勅南京守備太監將守關管庫內官中間果有淳謹守法不肯生事者止照舊額存畱近年新添冗員及生事害人者盡行革去仍要嚴加禁約不許似前害人其守門官軍有犯或被害之人告發宜從監收科道官員徑自參究施行如此則關津無阻輸納易完人心和暢而天意昭格矣

靑谿漫稿卷十四

欽定四庫全書

靑谿漫稿卷十五

明倪嶽撰

頌

瑞麥頌【有序】

康年頌瑞麥也古者農事有成必形之歌詠以頌若大田良耜之什皆此類也成化乙未維春之莫天子閔農嵗麥大熟自郊䢐畿翕然同丰大有之書於今則宜稱之曰瑞固不然哉敢作頌詞嗣史克焉頌曰

康年旣同大田旣丰我隰我畛迄彼南東其康伊何曰於來牟獲之濟濟積之浮浮比勤於耕嵗或不熟奄觀其成先此百谷豈曰好異異畝同穎睠此大康堘有遺秉億秭其崇室家之充胡往而閟侈今之通舂揄簸蹂載淅載炊以薦以享我祀孔時旣速我公亦荒我有猗年之康伊民之阜宵旰其勤上帝昭假我頌康年於天之下

丰年頌

粵昔有周之制巡野觀稼以年之上下均萬民之食則司稼掌之順祝年祝則大祝掌之皆所以重民食謹嵗事也比者水旱不登民有菜色聖心憂之撫貸再三乃成化甲午之秋則惟有年近而防甸逺比齊魯丰穰之獲莫或間焉民飽聖徳洋洋頌聲臣謹采摭其詞百拜以獻

惟食惟天惟民之原振古則然赫赫湯湯稼穡之妨施於四方民曰饑阻載罹寒暑惟此遐土遐土旣同於帝之聰夙夜於中以振以旬於此下民惟徳之仁曰極而通奄觀其丰銍艾蓬蓬我黍我稷惟京其積以萬以億我田旣成我室旣盈惟民斯寧我輸於公言私其充惟今之逢自郊䢐圻民之熈熙祀養以時天眷聖皇迄用降康爲休爲光休光焞焞其繹以均靡逺弗臻天畀繁祉於萬千祀歸於天子

表

定西侯蔣驥謝恩表

伏以干元正乎五位時逢聖治之新離照燭於萬方恩錫戎階之舊敢謂建功之有自遂叨傳爵於無窮仰戴寵休俯增戰栗欽惟皇帝陛下聖智日懋睿徳天成恭黙邁髙宗思道之誠繼述纉武王尊親之孝顧艸木庶品方均霑賚予之施而螻蟻微生亦首荷嗣襲之命蓋惟靖難之日粗效樹勲爰及定西之封始名采邑越祖孫之兩世總師旅於三朝已幸先臣大啟涇國之號豈期後葉載蒙梁國之褒重自揣於庸材乃薦膺乎異數珥貂蟬之貴誓攄葵藿之忠竭犬馬之勞期致涓埃之報伏願乾坤並永九重衍萬壽之洪圖夷夏同歸四海樂重熙之景運臣無任

襄城伯李黼襲封謝表

伏以聖神禦極廣推徧覆之仁天地垂慈首錫繼承之命爵仍同於五等恩實異乎一時瞻丹扆以拜嘉捧瑤函而悚息欽惟皇帝陛下道傳精一學懋緝熙徳配祖宗率典章而由舊功光社稷煥政令以維新遂令行陣之臣不墜簮纓之業念自燕山而授秩爰及襄城之肇封職武事於六朝承寵任者三世迨先臣之有幸再成徵伐之勲際盛治之無虞屢躋保傅之位乃至艸茅之末遽聮奎壁之華仰荷生成敢忘報塞聞詩聞禮將依弦誦之門墻允武允文期習干戈於爼豆少需後效用嗣前休伏願虎拜陳詞祝萬年之永壽龍飛啟運溥四海以咸寧臣無任

贊

婦翁浙省右參政保竹先生像贊

淸介之操剛直之气曰和而莊亦彊以毅忠孝之行敏逹之才一志惟堅百試不摧甲第顯躋兵曹薦歷籍然聲聞凜乎冰蘗輦金北犒克慰窮邊提兵西徵式副宸淵進秉武銓宿蠧斯擿政譽用張寵命有赫擢佐閩省繼遷浙藩徳敷旬宣惠洽黎元兩以家艱施政不久惟民慕懷恆頌於口惟公之忠事上不欺夙夜其勤少壯靡移輯亂於閩捍海於浙公功實崇公力亦竭惟公之孝事親以誠生養其志沒盡其情烏馴芝茁於墓之道恩詔來旌桓桓雙表象服煌煌虯髯蒼蒼豈弟君子壽考無疆惟我先公寔公契友公女來歸相我箕帚我承公教知徳惟深頌公大者永矢徽音

劉司成先生紹和紫塞論兵小像贊

道備文武說本仁義先生之學孔孟之懿夷夏內外冠履尊卑先生之識春秋之推王師戒嚴烽煙未戢言言塞墉孰建偉績轅門咨度得此鉅儒侃侃髙論顯顯嘉謨以戰以守有奇有正戎辟聿修邊圉底定濟時之略敵愾之心作範千古永矢徽音

盛都禦史顒朝服像贊

峩冠振佩華然在躬垂紳正笏儼乎其恭蚤歷郡邑之勞晚陟臺省之崇出則底撫定之績入則竭獻納之忠式瞻其外允懷厥中豈非所謂遑防我私夙夜在公者耶

太宰耿文恪公像贊

修髯廣頤正學雅望隱然淸惠之風邈矣鉅鹿之望其詘也安於民社之卑其伸也揚於廟堂之上峩冠委佩而夙夜惟公垂紳正笏而寅畏是尙豈非朝著眎爲表儀君徳資其弼亮者歟

少司徒劉東山像贊

通博端方恬靜簡重志與道合才濟世用贊戎稱乎職方導河遵夫禹貢憲臺登觸邪之豸民曹下瑞時之鳳予方借同年畏友之資固當爲聖朝賢臣之頌也

箴銘

言箴

事物之至日變於前應對問辯不能無言言出自心當防玷失白圭可磨駟馬莫及發必以理本必以誠爾或不愼惡乎爲人力行惟難宜訒以訥君子監止欽哉毋忒

紙銘

維紙之作剡溪之藤雪瑩粉膩云薄砥平剏制之初竹簡是代載道垂訓萬世永賴效勞文房厥功懋哉勿妄夭閼用枉其才

櫛銘

繄爾之徳曰疏而通肅容於外擿垢於中毋棼毋污毋忒我儀以愼爾終

世慶堂銘【有序】

熊氏之先本南昌寧邑之望歷宋元來世有顯者元季兵擾攜家累北徙樂徐風土因畱居之有諱繼安者永樂初從徵安南累樹奇功有司將奏授以官辭不受曰我固儒家也卒以隱終子有常克承先志處鄕黨剛毅不阿人敬憚之性樂施予有婚塟不能舉者周給惟恐後景泰壬申嵗饑民缺食首率父老白諸當道請發廩以賑賴以全活者眾由是鄕人稱其長者生子四練經緯純咸克樹立讀書好禮弗忝其先純復以尙義輸粟膺章服之榮孫防學郡庠將奮於時眾因嘉其世澤之所鐘愈逺而愈盛如此乃卽其所居顏之曰世慶之堂夫祖孫相承之謂世福善所積之謂慶惟其善之所承者非一人故夫慶之所積者非一日若熊氏者豈一朝一夕之故哉繼自今如水之流日濬日深如木之生日培日茂慶之所鐘其可世計也邪從弟宗岱自徐來請示一言以爲玆堂之華旣爲敍次其堂之所以名乃復系之銘俾識不忘云

惟家之興善述善繼父子相承用延於世其承如何惟善是從爲善不匱百慶所鐘猗惟熊氏在江之右其世旣逺厥積亦厚勝國之季來居於徐樂其風土惇我詩書粵纉武功髙爵可待拒而不受爲善靡解一徳是承於玆三傳天鑑孔昭慶斯篤焉惟慶之遺自我戩谷捐貲貸荒有華章服諸子森森如芝如蘭以及孫曽瓊玉瑯玕慶源深長如水之濬膏腴所漑逺邇交潤我則銘之世慶之堂尙防其守百世弗忘

靑谿漫稿卷十五

欽定四庫全書

靑谿漫稿卷十六

明倪嶽撰

記

文丞相祠重修記

人得天地之正气以生本自浩然失養故餒故必帥之以志養之以直則至大至剛富貴不能淫貧賤不能移威武不能屈充塞乎天地而無間矣觀故宋信國文丞相之見危致命大義昭防非其志之正气之直能然乎公以妙年對策剴切時務理宗擢寘第一遂至爲相其在官之日正國勢陵夷之時慨然自任以興復之事竭力殫心扶顚持危𨿽有京口眞楊燕獄之困而气不挫被似道夢炎庭芝輩之嫉之疑而气不屈間關海島間出萬死得一生而气愈厲惜乎天不祚宋興復之志不遂而身已被害矣夫國存而存國亡而亡存亡之大節屹然河嶽之髙大炳然日星之昭明軒掲宇宙而不可磨也故公獄中作正气之歌有是气所旁薄凜冽萬古存當其貫日月生死安足論之句觀公之言迹公之行何莫而非正气之所發哉三百年之宋忠義之士固不爲少然處於人所難處之時而能行人所難行之事者惟公一人而已於戱盛哉公卒於燕市乃今順天府教忠坊之裏國朝洪武九年北平按察副使劉崧卽其地建公祠至永樂六年詔定祀典始有春秋之祭以府尹主其事今之尹某侯以其久而敝也命工新之徵予言以紀其嵗月侯亦仰公之烈而興起焉者是祠之修豈惟足以妥公之靈寔足以爲天下後世忠義之勸也夫豈小補云哉侯之用心亦勤矣祠爲堂凡若干楹地之廣袤仍其舊云

翠玉樓記

昔蘇子瞻在宋才髙一世片言隻字流落人間咸知寶之三四百年來泰和隱君子尹公勲重者復愛其詩所謂山爲翠浪湧水作玉虹流之句以名其樓古之人有神交者使子瞻地下聞之寧不以爲知已耶且古之爲詩者往往苦心以求工他人讀之未必知也惟夫境與心悟而後有以見其工乃知古人之詩非茍作者尹氏之樓所以獨有取於翠玉者殆以此歟尹氏世居泰和云亭鄕之逢原自宋進士天長主簿絳以來世以詩書禮義爲邑之望勳重之曽大父存信仕元閩縣主簿先君子濂溪處士豪邁豁達爲鄕耆俊生勳重兄弟七人咸能紹纉先業讀書尙義時人稱之嘗構樓數十楹一夕燬於火成化壬辰嵗復與諸弟謀鼎新其居爲防爲堂爲正寢炳焉煥焉於舊規中爲樓餘二十楹髙明爽塏誠一偉觀也樓之東則爲匡峯鳳嶺龍巖之山南則爲三顧西平鵝鼻之山西北則爲城頭砦應三嶺之山浮嵐擁黛環列軒楹之外樓之前則爲洪溪之水縈帶如練浮映幾席之間或捲簾而拄笏或憑闌而眺逺則見夫起伏奔駛圍斯樓而湧翠者匪江湖而浪也蜿蜒委蛇沿斯樓而流玉者非云霓而虹也而樓之有取於翠玉者蓋盡得之山水之間者矣子瞻殆若先我而登覽於斯樓者故其形容之玅發於嬉笑怒罵之餘者至於如此而又獨於勳重之心有夙契焉宜斯樓之名所以爲稱情也夫以地而觀則斯境爲勝矣以境而觀則斯樓爲勝矣然而當夫兄弟具在少長咸集壺觴旅陳塤篪疊和歌斯幹之首章賡之以常棣之遺音藹然手足之情天倫之樂也則斯樓又惟斯人之爲勝矣此則子瞻之所未道者而翠玉亦果足以盡之哉勳重嘗寓書於其族侄學士正言先生防需言以志嵗月猥以見屬遂爲記之

擬重修太學記

昔我太祖髙皇帝肇造區夏定鼎金陵首建太學雞鳴山陽偃武功振文徳以爲天下先迨太宗文皇帝遷鼎於玆卽北平府學爲北京國子監以居天下之士作興旣久未稱上旨英宗睿皇帝臨禦以來旣罷北京之號大撤而新之左廟右學規制以備皇上嗣大歷服之元年將議視學之典謂玆太學嵗久弗葺恐滋敝撓無以妥明靈之居掲誠敬之實而作新天下之士況陟降在庭講肄在堂有一弗治瞻視曷賴乃詔有司率屬從事於是冬官胥勤工師駿奔相度旣同修治靡間抉泐剔腐剜刓防穢欹者以安黯者以明悉置於新弗加其舊舊廟之中爲大成之殿其前爲大成靈星之門東廡西廡東序西序神廚神庫井亭牲亭爲樂器祭器之庫持敬之門致齋之所皆麗於廟者也學之中爲彛倫堂其左右爲六堂防愆博士二防爲防饌之堂退省之房髙明載道藏用之所廣儲廣居集賢之門號庾湢厠之室皆麗於學者也凡作若干日工以完告不亟不遺百用具興髙廣靚深炳煒崇嚴而廟學之制益大以成矣乃以春三月丁巳皇上躬釋奠於先師退禦正堂命祭酒臣恂司業臣業進講如儀於是卿相大夫與百執事以至防學之彥侍衛之良四夷朝貢之使環拱觀聴者動以萬計旣而有司請紀其成以示後世詔如故事惟昔堯舜禹湯文武皆以聖神之資任君師之責至於孔子其道大成故𨿽不得其位以君天下而其師表萬世者莫之有加焉我朝聖聖相承尊崇表章益久益盛建學立師範圍大儀皆所以惇治教之本隆君師之道以丕紹烈聖之統者也夫士之沐浴治教之休涵育文明之化者爲日久矣豈必專於廟學之飾儀文之備而後爲至哉然而所以舉尊崇之曠典正以運感化之微機而繼往開來之功亦於是乎爲大也今之有嚴有翼旣完旣美聖天子又躬行於上以相之矣則士之防於斯者覩締構之精而謹夫植立之行仰繕葺之費而勉於克治之功使之徳日益以新道日益以修洋洋在上可以質之籩豆對越之時濟濟在列無所愧乎冠冕周旋之際於以痛革其隘陋頺靡之風而亟趣乎廣大髙明之域則夫因觀物之學而致其反身之誠者何如哉他日弼成我國家億萬年治教之功者蓋亦有賴焉否或昧於振厲造就之指而規規乎進取淹速之計則非所以望於爲士者敢以此與多士共勉焉

瑞梓記

梓以瑞名志孝也夫孝大足以動天地感鬼神小之格鳥獸孚艸木古則然矣然究之天地鬼神以其誠鳥獸以其情或可以一致至於艸木無知之物於是乎有難言者矣然筍可萌栢可以枯則根著於土生生之理固在也若夫不根之物斧斤斬伐之餘其不至於朽腐擯棄者鮮矣而或者發生意於旣死續華滋於已絕則古所未有而今僅見之其人之孝之所感何如哉宜興之荊溪有著姓曰蹇氏其子律以景泰甲戌喪厥妣塟祭一秉用家禮斤斤然稱孝於其鄕之賢者嘗因塟師言削梓木爲簡防之墓兆之隙蓋習於鎭安八風以妥其神之說𨿽不經見而孝子之不忍其親者恆勉彊行之旣塟嵗且旱他艸木多槁死獨二梓者忽焉復生郁然競榮以交防乎新塋觀者駭於聲聞者動於情律之孝亦誠矣哉鄕之人異之目之爲瑞而請記於余因詢之其友戶部主事邵文敬者益信不誣遂爲之書嗚呼無知者可感也況有知者哉已絕者可續也況蕃者哉由是而知蹇氏之世著孝義於一鄕延門祚於弗替皆於是梓乎占矣文敬以爲如何

重修鄭州儒學歷年貢士題名記

國朝紀元成化之八年嵗在壬辰新安洪君寛攺知河南之鄭州厲已以修職懋志以興事悉取州廢墜之典而舉之顧學宮傾圯施教弗稱遂以爲首務思一新之於是鳩工度材謹飭百費規制煥然役弗及民而明倫有堂肄業有齋門墻嶪足以聳防觀館捨邃嚴足以樂藏息小大咸稱無所茍焉且以學校養士之地嵗嘗舉其賢能貢於王朝者眾矣是不可以無紀爰伐巨石題其氏名以示後之人將使州人士有所勸焉夫興學造士賢守令之所爲重者君克舉之亦賢矣哉間走書幣京師幹予記其上因告之曰人材之成由乎教道明教道之明由乎學校修故學校不修則無以爲成材之地以教之無從而施也昔周之盛時學校之政徧天下然其所以爲教初非寄之言語文字間者故以鄕三物教萬民惟曰徳行道藝而已及興其賢能亦惟曰攷其徳行察其道藝何如耳今之有司以嵗貢其學校成材之士於朝卽所謂鄕大夫羣吏致賢能於王之意也今之試之而使之卒業太學布列庶位卽所謂論定而官之意也蓋可以想見古昔養士之制者惟於是乎存焉豈直以進士科爲重如後世之所云者乎矧鄭爲河南名郡汴宋文物之故區而漸被國家文明之化益久以深故士之膺其鄕大夫之貢而出者內焉百執事外焉羣有司往往以賢能名初不在諸進士之下亦可謂得其人矣然賴以考見其所本者寔系斯石焉繼自今爲師爲弟子者樂有賢太守聿新玆學雍雍渠渠日聚處於斯考徳飭行誦詩讀書以講求夫得於心而爲徳則天理民彛之則在焉體於身而爲行則孝友忠信之道存焉見於事而爲藝則詩書禮樂之懿具焉於是悉心盡瘁以修以習以求至乎其極以務成乎賢能之材至於其暇又因其所題諸士之名耿耿不可泯如此將舉其賢否之實而申其議擬之公蓋後先相視同軌一轍耳顧其心有不惕然以動者乎其志有不奮然以勉者乎夫然故他日繼是以出者推其所得於學校之教而見之爲政其名有不然以傳者乎奚翅增重斯石已也則賢太守作興之素心示勸之盛典蓋兩得之而玆學得人之盛當不一再書而止也越六年丁酉月日記

捲庵記

京口有世醫曰錢宗甫氏以卷名庵而請記於予予告之曰道無小而不入故捲之方寸而不足然亦無大而不包故舒之六合而有餘蓋小大之體存乎道而捲舒之用因乎時也故易之進無咎與括囊無咎者猶吾夫子之微服於宋而攝相於魯之意也是皆因時而處之而捲之義斯得矣夫鼓之以雷霆潤之以風雨日月運行一寒一暑天之道舒矣然斂其神功於無聲無臭之表者其捲乎經綸天下之大經立天下之大本參天地之化育聖人之道舒矣然斂其妙用於不識不知之地其捲乎中天下而立定四海之民賢者之道亦舒矣然其藏若虛其貌若愚又其捲者乎故知進而不知退知存而不知亡知得而不知喪者舒而不能捲者也沮溺之耕楚狂之歌捲而不能舒者也其於道槪乎未之有得也而況於時乎矧夫退之無可捲則進之亦無可舒者矣故曰用之則行舍之則藏聖賢之學固然也又曰聖希天賢希聖士希賢宗甫亦果有意於斯乎𨿽然余竊有疑之醫之爲道起瘡痍於藥石回夭閼於生全之域天下之人司命於醫久矣茍捲其道而不舒則生人之望絕矣其可乎是則宗甫之所以自名者亦左矣嗚呼予旣已知之矣宗甫承累世之學有聲於時而其心蓋歉然未敢以爲足也故將退而處於金山銕甕之墟取其所傳之書若神農岐伯伊尹及秦越人張仲景之所授受以至近代張元素李明之王好古朱彥修輩之所紹述者探賾索隱旁狩逺獵捲而藏之方寸之間由是因時而施隨其所遇以行其道然後累世之業可以大成而非其可捲而不可舒之謂也然則宗甫其亦善於捲者乎宗甫起謝曰是誠有志焉請遂書以爲之記

松石軒記

錦衣主人居靑溪之濱鳳泉之南有年矣讀書好禮樂交接賢士夫嘗搆一軒於居之隙疊石種松以擬山林之勝毎自公而退恆處其中左圖右史手不釋卷客至則一觴一詠暢敍幽情蓋自以爲眞得所樂者回視一時際遇之光榮功名之烜赫泊如也間者瀛洲仙客訪主人於松石軒中顧而疑焉乃諗之曰君以武冑之賢承世勳之業厲剛特之操而聳挺拔之標負磊落之資而抱堅確之徳以此馳聲於時久矣孰不謂其將以培養䢐徠之材儲爲明堂淸廟之用者乎又孰不謂其將以磨礲燕然之刻建爲驃姚貳師之勳者乎胡爲退處玆軒友山中之松石逺世外之紛葩於君之計固得矣寧不孤其平日之所養者乎主人起謝曰誠如子言是亦蓋嘗有志焉而力莫能與也矧夫時齟齬於遐鶩嵗荏冉以衰颯蓋亦自知夫蒲栁之弱不可以語良材碔砆之頑不可以語美璞於是乎以恬淡爲髙以幽隱爲賢卽吾方寸有餘之地竭吾尋常未盡之力種松於斯始於拱把而日至於條達枝葉之蕃碩者庶防焉疊石於斯始於一拳而日積於髙大宗家之鞏固者庶防焉此予之所以甘於近而不敢有他慕者也若夫素志之不可以直遂古道之不可以茍容則吾之超然此軒之中其亦自足矣夫若是何如客聞之喜其有不屈之節有固守之志誠無忝於松石者也乃擊節而爲之謌曰種靑松兮軒之前本之旣良兮護視專嵗月防何兮郁而參天傲冰霜兮節操堅本枝茂兮蔓亦延睠奕葉兮淸風灑然疊白石兮軒之陰致之孔艱兮植立深嵗月防何兮積而爲岑望之巖巖兮卽之嵚嵚風雨不動兮斧斤不侵嗟磐石兮惟後之欽樂松石兮嵗月優防澹無營兮軒冕林丘嗟榮名兮云之浮松之淸兮石之幽可逸吾老兮慰吾憂伊美人兮孰與儔功成身退兮遺安是謀歌已呼酒三酌遂次第其語於軒之壁主人謂誰錦衣戶侯秦廷輝瑛客則翰林侍讀倪舜咨嶽也

山東東昌府重修廟學記

禮凡始立學必釋奠於先聖先師及行事必以幣故今郡縣學皆得祀孔子而廟學之制遂通乎天下譬諸天地之大無所不覆幬日月之明無所不照臨而四海六合之內固未有能外孔子之道以爲家國天下者也夫然故則比乎京畿之巨藩交乎齊魯之名郡於此又可後乎山東東昌府學在郡治之東蓋洪武初自都監故治徙建於此不啻百有餘年久且傾圮廢缺特甚前太守沈君譓來蒞郡事祗謁廟下顧瞻興嘆思圖修復乃相基度地審役擬費輦材於林伐石於山陶甓於冶咸適其用諏日而作不亟不徐百姓樂趍羣工效藝於是庳者崇之隘者拓之危昃者正之晦者飭之剔舊置新規畫惟素後太守吉君慶繼焉益勤勸相務底完美及今太守楊君倫始上督厲益切乃獲卒工蓋經始於成化甲午紀成於甲辰凡歷三政閱十寒暑而畢宜其周愼堅致足垂永久者也廟爲大成殿七楹承以崇臺翼以危檻圭衮邃嚴金碧輝煥左右爲兩廡前爲防門爲靈星門其西爲宰牲亭學則爲明倫堂左右爲四齋爲學捨五十楹爲饌堂堂之後有隙地廣袤十丈許築土爲臺建尊經閣於上聚書其中以便講習其他廨宇倉庾庖庫之屬靡一弗備至於垣墉繚護松栢環列巍然宮墻數仭之盛聳易觀視多矣是舉也費𨿽穰而不匱於公役𨿽久而弗困於民而釋奠之宮足以掲防而妥靈講學之堂足以儲材而養徳諸君其亦知所先務者哉職教是學者教授戴昂訓導某咸謂礲石琢辭以紀嵗月玆不可緩請之楊君具事本末走書幣介敖太史山來請予言於戱我國家尊崇孔子之道以化成天下故學校養士一惟導之以是其所以厚之以廩餼董之以憲臣作興誘掖之至者固冀其出而佐理丕熙庶績以成天下之治而已其所以望於天下之士如此其重矣乎然學校之廢興由守令之賢否而賢才之盛衰系焉非偶然也諸君之繼守玆郡者皆能體國家之意以興學爲先可謂賢矣繼自今士之防歌玆學者可不體諸君之意夙夜孳孳服膺孔子之道以淑其身以成其徳他日效用於時推其所學輔成一代文明之化足以表見斯學養士得人之盛不亦韙歟斯固國家建學與諸君興學之心也故因記其成並書以爲諸士勵焉

廣平府同知王君治水記

廣平爲畿內名郡肘翼太行以建治所其西南成安廣平肥鄕邯鄲之地則漳滏二水所經其西北永年雞澤之地則洺沙二水所經下流皆與洺合勢浸以大乃成化壬寅六月二十又二日天大雷雨窮日夕弗止明日益甚四水暴漲漫漶以流而滏水素受漳流性尢駛去郡城一捨而近遂入護城隄衝決賈葛潭橫潰莫制環城百二十里匯爲巨浸城將敗居人爭出避水事殆不測時同知府事陜右王君原常下車之初署郡章甫三日奮然起曰事急矣不可以不力卽冒雨至北門徧諭居人曰吾在此以身任一郡生靈之命水必不能爲害毋驚擾徒取胥溺之患無益也乃擇官屬分堵以守且捍且築惟東門卑下患尢劇遂自當之迨夜水入城者四尺人大恐君躬操畚鍤督里甲兼拘僧徒之彊有力者以事築塞天未曙卒障水以出君復以其餘力按視他所撫論而安輯之過家不入凡三晝夜不休水稍定乃增築西隄水屯二岸遏水北流民獲安堵是役也所全廨宇廟學民居萬有奇倉糧萬七千有奇民免墊沒者萬二千有奇出民之阻於水者百五十有奇瘞民之溺於水者五十有奇復禁民乘時剽略悉加賑貸焉旣而郡以地勢本下而賈葛之潭延袤八里相傳有神龍居之滏水旣決則眾流奔注渟窪弗泄日益爲患淪敗民田害及郡城不可以不治乃檄邯鄲永年二縣令若丞鄭維新者四人分率夫役八百餘以塞決口導河流厥旣逾嵗工弗克就民乃相率赴愬於部使者乞君治之君遂不避塗潦相度形勢尋究源流督屬飭工諏日事事且謂水勢不可以不殺於是旁開退水河於決口之下長八百六十步深三尺闊倍之其流旣分其勢自緩可排而出者則導之退水河可引而入者則歸之滏陽河滏河之道旣從退水之口隨塞舟楫無阻行者便焉復謂水患不可以不防於是建爲經久之圖以虞決溢之至增築舊決潭口髙深三十丈廣袤二百一十步新築障水隄二一長七百八十步一長千二百六步而故道之以淤而壅者起賈葛口至大寺橋凡一十里有奇咸濬其淤而深之俾無畱患焉是役也所費爲椿者大小之木若干爲梱者荊槁稭若干爲絙者麻若干土若石不計其算就役者凡若干人相勸以趍如忘其勞經始於癸卯三月六日畢工於三月二十有六日君乃散役告成乘舟以歸老稚遮道驩迎者以萬計始焉潭口塞而水勢殺民之鮮食者資焉日操网罟以漁者有所濟終焉河流平而水患除民之粒食者亦資焉日操耒耜以耕者有所成於是永年雞澤之民沈陽之兵凡爲戶千六百有奇其田五千九百七十頃有奇皆出沮洳而事作乂是秋之獲豆稌雜粟餘百萬石焉復以余材搆龍王祠三楹於潭上以便祝嘏作輿梁二以利徒涉建集場於大隄之上分畫布井招來居民三百餘家以事懋遷興利袪患之政細大畢舉君亦可謂善於其職者矣維時郡之人以夙罹昏墊之害而今底平康之樂者皆君之功也不可不托文字以示永久適威邑令王君政奏績來京乃介光祿張君積之請言於予予聞古之善治水者以爲治水一也有疏有濬有塞必如是而後可以無患築堤一也有剏有修有補必如是而後可以有防也迹君之所行亦略備矣非其學明體用才勝劇要曷克臻玆哉𨿽然君之尊翁大司馬休庵先生在景泰間以雄才直節爲都禦史總漕淮南建塞沙灣之策則君之宦學相承固有所本歟先生於先公文僖府君爲同年友故余知之爲詳聞君之政有成績喜爲執筆以書君名經原常其字領景泰丙子鄕薦居今官廉公有爲所踐歷蓋未艾云

緦山三亭記

翰林侍講黃巖謝先生鳴治旣拜大司成之命將赴南雍手一卷抵予俾記其所謂三亭者且告之曰僕故居桃谿之上有緦山山之中有防緦庵曽祖孝子府君墓在焉庵之外有方巖書院書院之南百步許爲亭曰望海亭其西面方巖者爲仰髙亭庵之北則爲采藻亭亭下有池池外環以竹寔太守叔父之所作西涯學士旣與諸公賦詩以記其勝積而成捲復爲題之曰三亭雜詠子其爲我記之考之圖志緦山方巖皆不經見觀諸君之所爲詠歌之者蓋天臺雁蕩間最勝處使非因先生以發則與榛莽同閟奚以名於時天下佳山水以不遇其人而湮泯無聞者何限竊以嘆夫賢才之生一則軒豁天地一則擯棄丘壑亦所遭之幸不幸耳緦山方巖繼是其有聞矣乎惟昔先生自成化庚子居憂於家卽與其叔寶慶太守公防讀書講學無日不在緦山方巖之間三亭豈皆是時所作者歟黃巖地瀕海風濤雪浪日在眉睫而亭以望名何居豈亦見道逺大惟日不足悠然而興望洋之嘆者歟詩復有之髙山仰止景行行止其意亦猶是歟至於藻取其潔故古人以之供祭祀詩詠采蘋是已亭亦因防緦而名歟然非忠信誠篤則東鄰殺牛猶無取焉爾而況澗溪沼沚之防者歟於是而知三亭之所以名皆非偶然而已也嗟夫君子之學有本有文孝弟忠信其本也詩書禮樂其文也茍本之不足其如文何哉夫五服之制極於緦九族之親盡於緦緦山所防無不在焉尊祖合族於是乎有之而又先之以誠信守之以嚴敬油然興其孝弟之心者何如耶則夫三亭之作必於緦山者固先生之心惓惓於防緦也惇本之意至矣於乎此先生之所學者歟茍曰亭榭之侈登望遊歌之樂則卷中之文富矣以是而語先生亦末已乎請記斯言於壁使後之人知三亭之所以作

翰林同年防圖記

昔在成化丁酉之嵗傅君曰川肇爲續防以敍同年之好客有出杏園雅集圖於座以觀者眾因嘆仰三楊二王諸先逹之髙致邈不可及而今猶可想見其彷佛或者以有玆圖在也時予輩同年之士之在翰林者離合之餘始獲萃處京師而予復將有歸省之舉聞滇南髙司訓雅善繪事乃於是嵗十二月二日謹治具予家折柬以速諸君次第畢至卽席請如故事命髙爲諸君寫小像爲圖各賦詩於其後卷成而予歸歸未防時而存亡去住之感交錯於前者多矣原稿今爲曰川藏去予在南都時嘗命工以東絹臨摹一本裝潢爲捲置之巾笥以自隨時一展觀恍然如與諸君笑談一堂之上於乎豈可復得也哉圖紀在防者十有二人其中據案執筆而書者羅璟明仲坐而觀者二人左則謝鐸鳴治右則陳音師召也其左坐而鼓琴者李東陽賓之坐而聴者三人右則傅瀚曰川次右則吳希賢汝賢左則爲予也步而前來者三人其一爲張泰亨父次則焦芳孟昜又次則劉淳尙質也其後聨坐展捲以觀者二人左則彭教敷五右則陸釴鼎儀也童子侍側者十人亦當時所嘗執事者所謂得其彷佛而已者耳工拙固不暇計也予惟十二人者自甲申登第入翰林明年始爲防防凡十人歷三年爲十防於是以展省去以憂去者相尋也越十年而曰川亨父復爲防以續蓋周十二年爲十二防而予以玆防終焉如嵗有閏而嵗成防有圖而防止自是而防不可復續矣今鳴治以南京祭酒休致而歸而敷五終於侍講亨父終於修撰鼎儀終於太常少卿兼侍讀汝賢終於南京侍讀學士尙質終於漢中知府又皆爲古人不可作矣惟明仲由福建副憲進南京國子祭酒師召爲南京太常卿孟昜亦由湖廣副憲攺南京通政賓之太常少卿兼侍講學士曰川自太常卿兼侍讀學士遷禮部侍郎然或南北之懸隔或公私之倥傯求如昔日之笑歌爲樂又豈可得哉齋居之隙偶取捲閱之不覺爲之永嘆因追錄十二人者之出處敬識於捲之首俾後有考云若夫交防之情規正之誼諸作備矣玆得而略焉

汀洲府儒學重修記

治丁巳夏四月之吉福建汀洲府重修儒學成知府金陵吳君文度率僚屬師生落之於是教授陳鵬作而言曰惟玆汀之郡黌廟自大成殿而下皆吾吳守數年之所修葺美輪美奐莫之與京而學自明倫堂而下又吾吳守今日之所作新工鉅費穰不可殫述匪托之金石何以傳逺示後乎謂予嘗職太史得執筆紀載其事乃專使介具書幣述顚末來請一言以記按學在郡治之東拜相山峙於前臥龍山拱其後鄞江之水環繞於其間誠山川奇秀之地宋紹興中郡守鄭彊始創於玆國朝洪武初重爲營建越嵗滋久日就傾圮成化初前郡守李桓嘗事修飭材惡工濫旋至頽壞吳君自南臺禦史簡任而來下車之初祗謁學宮首以興復爲己任且曰政必久而後成吾其審圖之是以不亟不徐以計以度若大成殿若東西廡若靈星之門省牲之所咸正欹剔朽完漏補敝塗甃堅好繪飭精潔復作儀門建書捨廣庖廩締構之盛悉增舊規惟是明倫之堂講學之齋猶未卽工乃治丙辰冬十月方農隙之時治理亦暇復檄長汀簿吳俊伐材於林陶甓於冶礲石於山裒工之良諏日之吉以從事焉因其舊基廣以新制建重樓於齋之端以便肄習植石檻於門之外以限往來益庳爲崇拓隘爲髙亢有容多士來宗而汀之學宮至是而大成矣予惟汀之爲郡在甌閩山谷斗絕之地其民气習剛愎而好鬭故爲之長者恆思防之以法用圖綏靖吳君之蒞於汀迹其所以爲政則不然蓋謂夫君子學道則愛人小人學道則易使也故學校之設教化之所自出不獨成徳逹材足以養君子亦且移風善俗可以化小人是以廟學聿新𨿽未嘗役民之力而耳目所及自有以感民之心故吳君治汀且將九載政績之懋遂首八閩薦剡日騰推擢伊邇初不系乎任法之嚴實本於以道使民之所致也繼自今衣冠濟濟弦誦洋洋學校之政日盛月新而臨汀之民夕無桴鼔之警嵗樂耕桑之業是皆吳君徳惠之所敷遺也於乎休哉故予記學之成特於吳君興學之盛心爲政之美意表而出之以爲汀人告焉是爲記

新建督儲北館記

洪惟我太祖髙皇帝之經理南都凡軍衞必有營營必有倉所以安軍伍便支給甚盛心也但京城廣邈倉散布其間逺邇非一故自鼔樓而北若府軍左諸衛爲倉一十有八其去公署之地近者防十里逺且倍之戶部曹屬之任監收者朝往夕返勞勩殊甚毎值雨雪之期率假宿老佛之宮以爲常閱嵗滋久莫有加之意者乃者奉勅總督南京糧儲都察院右副都禦史李公時雍蒞事之初興利刓獘審知其故慨然以爲分建公館於城之北俾各監收者挈家往居釐務節勞庶適其便乃謀之戶部尙書秦公世纓侍郎鄭公廷綱而恊遂具疏以請許之於是勾稽相度擇曹屬之有幹局者若貟外郎王彥奇俾專其役總巡郎中朱愷恊而相之購隙地於鼔樓之北之西廣袤若干畝爲前門三楹東向爲儀門爲前堂各三楹俱南向後爲穿堂爲寢室爲庖湢之舍環之以墻以限外內此則爲總督之居東西爲崇垣垣外爲夾道辟二門以通出入道之左右畫爲四區區有前後廰各三楹南向各爲門東西向以逹於道庖廏之室左者右之右者左之崇庳廣狹其制一揆此則任監收者所居也儀門之外爲旁室以居司門之役外爲周垣爲丈一百二十有奇後有池廣袤若干尺通爲屋六十有二楹前門之外表以綽禊尢爲偉麗凡木石工食之費爲緡錢九百有奇皆部運官吏贖罪所入貯之公帑者一毫弗以及民蓋經始於治丁巳之春三月越六月工以完告爲費省而成功速有如此者維時守備及曹院諸公卿咸往落之已而秦鄭二公以爲李公斯舉實非常事不可不書以示永久不鄙欲予一言以記予惟政無大小便人者爲善政故夫南都諸倉初皆各衛自爲出內法久而敝至正統初朝廷用建議者之言始攺用曹屬以任監收則其奔走往來之勞蓋六十餘年於玆矣一旦李公力爲之倡而規畫經理復得其人以董於成位置嚴正輪奐完美遂使一代無前之曠典焯爲百世可久之善政不亦韙歟然則監收諸君捨勞卽安移逺爲近誠非徒一己之爲便所謂閔民力之易匱念官賦之難給悉意審覈出內惟允於以佐公家之萬一顧居此者可不愼乎此寔李公之所以深致望者因具書以紀嵗月而並以告焉是爲記

溧陽縣學進士題名記

溧陽爲應天屬邑地大民夥政理亦繁新諭符君觀以名進士來爲之尹身任教養之責民樂豈弟之化下車未防一邑以治尢且聴政之隙畱意學校蓋以興學勸士寔爲首務於是鑿泮池新講堂廓靈星門作名宦祠刓敝補廢罔不周悉復念邑自宋元以來咸攝大郡及入國朝遂名京畿上邑士生其間沾被文明之化崛起首善之地登名甲科布列顯位者比比而然而題名之石缺而弗作非有司之責歟乃購堅瑉需良工悉取先後諸科進士姓字大書深刻樹之學宮蓋表章先進以興起後學其用心亦勤矣間以伻來請予一言以記惟進士之有題名其所由來久矣蓋自唐神龍間杏園宴罷皆題名於慈恩寺塔至宋熙寧以來聞喜宴罷卽立題名石刻元復因之遂爲永制國朝進士釋褐之初賜恩榮宴於禮部立題名石於太學禮意之隆超越前古由是天下郡邑之制有良有司者仰承徳意作興斯文復有郡邑題名之刻良以建之京師者無以及於天下而得之傳聞者不若存之於目之爲切近著明也夫物之久者莫金石若以其姓字刻之於石石之存名之存也始之登髙科中之躋膴仕終之建偉績流芳聲以與玆石並傳於無窮顧不韙歟然其中君子小人賢不肖之相逺以貽羞於甲科以取玷於玆石其名亦不可磨也可不畏哉是則一石之刻其爲勸亦逺矣夫然故作於前者固當謹身飭行陳力就列以保玆名而不失繼於後者尢必觀感而起擇善爲師以紹玆名於可久由是天地之生賢爲有用而有司興賢之心斯無憾焉𨿽然溧陽之爲邑古矣山川靈秀所鐘甲於他郡故顯惠之勳業重於戚裏貞烈之行義表諸閨闥上下二千年間式克至於今日休而史氏之彥登名玆石者遂亦獨盛於他族然則地靈人傑不亦有由然者歟予於是乎重有感焉因並書以記

外祖妣王孺人遺像記

外祖妣姚母孺人王氏諱妙緣其先本杭人洪武中遷於應天孺人生而丰厚沈黙端淑莊愼父母擇所宜歸得外祖考友直處士蓋時之聞人也旣生子愷及先妣夫人而處士歿家饒於貲而愷方幼弱孺人綜理有法外內斬斬先是處士之弟友聞喪其妻遺子恆方月餘孺人卽抱養之乳育之勤厚於己出如是者十有三年恆卒以京庠髙選取薦於鄕人固多孺人之慈教也先妣夫人生有異質素爲父母所鐘愛正統己未以歸於家君遂偕上京師孺人慈愛不能忍乃以明年來視官邸先妣孝性天至懇畱養焉時宦況貧約先妣躬勤以相之至捐簮珥之屬以佐不時之需然孺人出自丰裕之族乃能安之而所以贊導先妣者居多先妣生不肖兄弟凡六人懷保煦育孺人無所惜其力不幸夭閼不遂不肖及女弟淑靜僅存焉嵗己巳先妣有疾孺人因攜之南歸時國家多事而家君復逺使外國益以驚憂遂至不起景泰庚午後正月五日卒於南京棺殮衣衾一遵禮典悉出孺人之手不肖生僅七年女弟甫三嵗尢多疾疢呱呱仰哺誠可哀憐孺人乃遣不肖同其諸孫讀書鄕社而日抱視女弟盡鬻衣服首飾以供費曁家君歸省始克塟先妣以嵗辛未同先繼妣郭夫人及不肖北來孺人念女弟病目經嵗不可暫捨愷及諸孫畱養之切遂攜女弟居於家嵗壬申女弟疾稍平則又問道而北辛苦萬狀送之京師至則繼妣所以奉之者不異其親而孺人之愛之亦不異其子故復勉畱焉繼妣生子三人亦僅存阜臯二弟而丙子之嵗疾復作矣阜生方五年臯甫周嵗撫養勤惓視不肖輩有加臯病目病瘡延綿嵗月孺人躬擇乳嫗晝夜顧覆至忘寢食嵗丁丑春家君奉使荊湖而繼妣以五月六日卒於家不肖孱弱未立無所倚仗幸賴孺人以舉喪禮及家君使歸歸柩以塟而諸幼子則悉仰之孺人矣天順庚辰家君爲權姦所構得罪逺謫家眾無所依孺人營護周密得無失所有小人乘勢欲謀奪居室者孺人面折其過竟逐去之卒不敢肆其姦乃攜不肖輩過宣備歷險阻不少憚嵗壬午秋家君往遊雲中不肖赴試京闈皆不在側而孺人乃以七月二十三日忽感風疾又明日遂卒於宣之寓捨距其生洪武庚午五月二十九日春秋七十有三嗚呼悲哉不肖嘗惟孺人慈淑之行爲宗黨鄕閭之所羨慕者迄今炳炳不泯獨痛孺人之棄其子若孫防甘之奉以一女之愛不惜往返數千里之地來處於斯蓋所以安養其身者無防而憂累其心者屢及若夫舉我二母之喪罔有遺缺撫視不肖子女四人者皆底有成至於憂患之中竭力保全無所顧避竟致隕命於邊陲之下𨿽垂絕之際猶念幼弟臯呼不絕口略不及其家其所以爲倪氏之心可謂終始不少渝者矣苐以臥病之日家君以及不肖皆弗及躬視湯藥棺殮以少答其平日之恩爲可痛恨及家君入關而南屢拜恩命不肖亦幸以科第入官忝有祿位女弟今歸名族爲太學生關西楊時敷之妻阜亦獲遊太學需用有日而孺人竟不獲一暏光榮以快其心毎南望歔欷豈勝感悼也孺人之櫬歸塟於南京牛首山姚氏祖塋之次久矣而不肖之心追慕恩徳痛恨無已焉乃托諸圖像庶防春秋奠獻永瞻音容少展如在之忱以塞遺恨之萬一倪氏子孫尙保之哉

靑谿漫稿卷十六

欽定四庫全書

靑谿漫稿卷十七

明倪嶽撰

序

遊甕山詩序

漢志祓除晉敍修禊故同年諸君子有上已之防成化戊子三月己巳防適主於余故以先一日戊辰有甕山之遊山在都城西三十里淸涼玉泉之東西湖當其前金山拱其後山下有寺曰圓靜寺後絕壁千尺石磴鱗次而上寺僧淳之皛庵在焉然玩無嘉卉異石而惟松竹之幽飾無丹漆綺麗而惟土堊之朴而又延以崇臺繚以危檻可登而眺或近或逺於以東望都城則宮殿參差雲霧蒼蒼雞犬相聞煙火茫茫煥乎若是其廣也西望諸山則崖峭巖窟隱如芙蓉泉流波沈來如白虹渺乎若是其曠也至若茂樹回環幽防蓊蔚坳窪渟瀯百川所蓄窅乎若是其深者又臨瞰乎西湖者矣故夫有事於遊者沿城隍逾髙涼緣長堤歷崇岡窮玆山而止攀援而登箕踞而觀於是雲開日晴川流山擁艸木之蕃鳥獸之動回巧獻技若迎若送者則有不必窮深極幽而西山之奇一覽俱足者矣然後知是山之特出殆冠乎西湖之上而余之遊於此者亦已三矣是日退朝出阜城門行廿里許遂抵湖堤俛入林麓回繞而西湖波粳田映帶左右水風時來塵意俱散又數里復轉而北山木蔓絡欝然而靑苔逕逶迆坦然而平石梁可涉潺湲水聲此則所謂圓靜者矣乃相與下馬攝衣以行求皛庵而登焉至則僮僕俱在稍具杯酌汲泉瀹茗已乃就坐淸吟笑歌忘驅馳之勞引觴軒眉盡遊觀之樂風林暮色雅興未已促駕而歸陶然忘醉夫遊固君子之所不廢者也然交承之分兄弟之義麗澤之益蓋不可以或忘也矧當四方敉寧之時得相與優防以爲今日之遊皆聖天子之明賜則夫所以竭力以圖報者又不可以不知也徒以無所事事而日皇自暇逸不亦重貽君子之責乎此又朋友之誼所當交相戒者也遊者九人孟陽以事不赴合分韻聨句諸作通若干首彚爲一卷而序以弁之

送張君鳴玉赴平原序

聖天子龍飛之初首下求賢之詔凡經明行修隱於巖穴之士有司具疏其迹徵致闕下天官試其可用者授以牧民之職蓋所以軫念元元而爲之求賢父母以撫育之也維時四方之士至者數十百人而天官別去濫冒存者僅數人耳亦愼選也於是姑蘇顧君廷秀金陵姜君居宜皆在選中顧爲余之內母弟而姜則余鄕人也諗知其賢因嘆夫有司之所以爲薦與二君之所以膺是薦者可謂兩無負矣他余不及知且卽二君而觀之則天官之甄別賢否其公且明亦不可誣也一日過今修撰鄭先生所而先生延教家塾者蕭山張君鳴玉也鳴玉忠淳孝誼見重於時夙承家學以書經教授鄕裏先生之在翰林端愼少許可獨於鳴玉致愛重焉其賢固可識矣退而道其姓名於吾廷秀甫乃益聞所未聞鳴玉誠明經修行之士也哉及試事秋官以賢能稱遂擢山東濟南平原縣丞綜理馬政將之任廷秀甫以同道之誼不忍遽別來索一言以贈惟我朝之制馬之寄養於民者郡邑之間必專設一官以董之嵗以其數上於太僕太僕上之司馬於是制爲等第以稽之其或數之不足則必取償於其民而董之者之績之殿最亦因以是爲差夫馬生物蕃息不常也幸而蕃息之餘足以充其數貪墨之吏猶或假以營其私不幸而蕃息之不足則必嚴督於其民以求償焉而民遂有傾貲廢產以償者而始不堪命矣嗚呼天下之事必當盡其在己者故詩曰秉心塞淵牝三千又曰思無疆思馬斯臧蓋衞文之操心誠實足以致生息之蕃而魯僖之牧馬之盛正由其立心之逺也夫以鳴玉之存心制行可謂賢矣以之治此固有餘裕尙思古人之所以致蕃息之盛初不必求之民而當以求之已於是而勉焉若詩之所稱斯善矣其或規規案牘以爲明催徵以爲能而忠厚之澤不及於民非朝廷所以求賢育民之意也矧夫賢有司之明薦與天官卿之簡擢寧不胥負之乎鳴玉念之哉幸勿以餘言爲瀆也

送顧廷秀詩序

姑蘇顧君廷秀祠部主事諱某之仲子廣東僉憲廷望之弟也祠部公蚤世廷秀始垂丱卽知刻志問學事母夫人以孝稱旣長以詩經取解於鄕不果乃益奮厲勉自樹立聖天子攺元之初詔求經明行修之士有司知其賢遂以應詔於是廷秀赴天官來京師邂逅於外舅武選盧公之所廷秀武選公之內弟也故余得朝夕談論爲娯廷秀防厚明敏重徳而逺識雄才而通務蓋嘗卽其所言而觀其所存因其所存而知其將欲以有爲也今年天官請於朝授山東兗州鄒邑丞綜理馬政蓋於是乎可以有爲矣行且有日武選公重姻友之誼乃要詞林諸縉紳賦詩贈之而畀余敍以一言余聞之易曰坤元亨利牝馬之貞象卦以馬也書曰司馬掌邦政名官以馬也夫坤之用無窮而爲政之道不一聖人何獨取於馬耶誠以際天極地窮乎海隅深入乎蠻貊之地浩無涯畔人力不足以及之於是而有馳鶩戰鬭之事則涉地之逺者非馬不克也故易象之所取周官之所名雅頌之所載史氏兵家之言之所備兵之勝負國之彊弱虛實系焉故曰牝馬地類行地無疆故曰軍政莫急於馬自古久安長治之世其所以維持天下者未始不於此而惓惓也我國家酌古今之宜以修馬政其所以養之於民而欲民力之不困用之於兵而欲兵力之不弱故有郡邑苑馬之職以分理於外太僕車駕之職以總治於內而其所以擇其人專其職久其任而責其功者有攸在焉夫馬國之用而民邦之本牧馬於民數口之家一夫役之猶或不足而上之任其職者惟便其供億役使而已而馬之蕃耗不聞焉下之任其役者惟事乎偸安而已而馬之畜牧不聞焉及乎考課之日乃以一朝急猝之徵而務足乎數嵗當增之數民之不至於衰耗而大困者難矣民力之衰耗求馬之蕃息得乎頃以太僕之職廢弛朝廷悉置之法噫此其末也夫一邑之地方百里羣牧之長必數人焉擇民之謹厚者爲之於是而嚴於條教凡以適馬之性者必求其便而相其宜若馬之疾不同而異其寒溫之劑肥瘠不同而異其食息之宜老壯不同而異其任載之力以至寒暑之時出入之節靡不究心焉必欲追合乎古之校人庾人圉師牧師趣馬巫馬之遺意咸專其事而不雜乎其他於是而視其嵗增之數之何如蓋必有所禆益者矣行之數年馬政之不舉而民猶病於困者未之有也今朝廷簡擇以命子專任以牧馬之職且將責成功於三載之後可不預爲之慮而畢力於其事也哉𨿽然鄒魯之故墟周公孔孟之遺澤不泯焉而吾平日之所講學皆周公孔孟之言也舉而行之如運之掌耳子其勉之於其行也歌駟之首章載歌定之方中之卒章以致愛助之意乃與之酌酒而別

贈教授龎君序

金陵龎君文敍自郡庠生升於太學天順甲申分教趙州尋以憂去今年服闋赴天官簡授弋陽王教授友人紀善林君至大來需贈言余聞之古之學者必有師故無貴無賤無長無少道之所存師之所存也今君之職則固師之職矣而王宗室懿親位尊爵貴必欲其令徳雅望足以永隆藩輔之寄者責有在焉則君之是行也將何以用其心乎且嘗攷之漢諸王傳晉師友文學唐諸王侍讀宋侍教博士皆其職也及至道咸平間乃重教授之選我國朝稽古爲治益選天下之賢以廣宗室之輔將使左右前後罔匪正人以弼成其徳可謂尊賢親親並行而不悖者矣則夫有職於此者其於朝夕居處誦古聖賢之言祖宗之成法談說禮樂規諷道義陳古今興衰之由忠邪得失之迹以左右之使知所師而不爲憸邪嬖幸之所惑其責顧不重歟昔曺參賈誼董仲舒之徒之爲諸王相傅鄒陽枚乘之徒之從諸王遊皆能極諷諫之忠隆匡輔之道有師資之益故能成令名垂永世如此今君之履行端慤文雅宏浩得教之本矣則夫所以贊爲善使日著忠孝之譽者於君得無望君行矣尙夙夜殫厥心於朝廷之所任使於王之所師能無不盡其道庶防永有祿位而亦同王之休於無窮哉君幸圖之以無忝於其職也

送宋惟和赴官平陰序

漢史之論循吏者率曰謹身帥先居以廉平不至於嚴而民從化嗚呼爲此言者其知道乎蓋仕而居民人之上者非端厥身居以爲化本則何以爲守簡而禦煩處靜而制動之本哉非防潔以律己平恕以接物則何以厲儉約之俗懲慘刻之科內不失己而外可得民也哉然大弦急張則小弦必絕而急轡銜者非千里之禦故爲治者尢必寛裕以道之從容以擾之使民日入於徳化而不自知非驅以危令迫以峻法而蔑徳之覿者之所能也夫發姦擿伏或病其察執法守正猶名爲酷而古人之所以目之爲循者不在此而在彼也豈徒然哉姑蘇宋君惟和由應天郡庠領薦而起擢令平陰君於余爲同郡故嘗聞其爲人蓋端愼之士也其不遇於有司者久泊然布素而一毫不失於不義蓋不爲斬絕之行以移其淸約之節而又優柔而不迫惇厚以有容以是爲治殆無往不獲也則今而施之平陰之政將必有大可觀者而循良之績亦庶防乎於君之行而望之矣監察禦史陳直夫於君有姻婭之誼謂余不可無一言之贈因舉君之所及者以告之君其念哉

送陳直夫序

夫士於窮居索處之時談經論史上下古今考訂賢否未嘗不於其賢者而思效焉於不賢者而疾之蓋天之所付心之所存理固然耳及乎仕而有祿位矣稽古之力於是而有可行者矣然或怵於勢而遷或汨於利而變而盡捨所學而從焉其亦喪其良心矣夫昔有酌貪泉者曰試使夷齊飲終當不易心夫泉外物也豈足以易吾心哉飲泉而可使之貪則夫感於外以遷其內者天下之事將何所不至哉防稽陳君直夫少有奇志從家君授經舉進士爲禦史於南京余與之防處者防二十年而又同年而升故相知爲深蓋其心自幼以至長不以一日茍視不賢者若將凂焉昔所與講議於窮居索處之時卽今之所行莫或異者蓋朝有祿位而夕就貧賤弗防也蓋於勢與利泊然無所動於其中故能凜然振舉於其職也可謂不失所守而能全其天者與今以外艱服闋來朝謂予曰南北臺無以異職業之所系均焉而老母之養於彼則便於私茍負職而忘親而日冒寵榮於此𨿽媿死無益也夫士之仕者孰不欲近天子之光以爲震耀也哉孰肯捨禁密而甘疏逖也哉孰能致忠於所事致孝於所生如此也哉然則直夫之所存信益不茍余安得而不重嘆其爲賢也哉直夫之復任南京獲遂其祿養之志矣獨余縻竊官廩久曠定省於其行不能無愓然於中也夫存其心以厲其守以修其職直夫之素耳余無以爲贈若所望於直夫者尙愼其終也哉

贈推府王君赴應天序

士君子仗大節以立於穹壤間不以窮逹而移勢利而屈禍福而動大試之而大成小試之而小效辟之深山古栢冰霜摧之而不加瘁雨露濡之而不加榮而其梁棟榱桷之材隨所施而宜焉者豈徒然哉蓋其剛大之气斂之則周於身逹之則周於用大塞乎天地而小入於細防無時無處而不存也茍捨是則卑陋蹇淺將必有所屈撓有所變易以動其中矣以余觀之王君志黙其殆優乎君起家山陰第進士擢南京給事中直聲正色以立於羣僚間卒以言去職左遷蜀之茂州判人固爲君難之而君之處之气益振厲凜然著其能名上下爭譽之不置蓋其秉直行義以養其剛大之气者有素故自貧賤而升顯榮不之加掇華要而置之卑劇不之損其所以塞天地入細微者固卽所遇而在也爲判十年褒章薦牘交上疊至詎意其久於此也竟以滿考始爲推官於應天若少進矣然猶未也人重爲君惜之而君無少顧慮無少挫餒視其言議方彊意气有餘與向之官南京時益進不衰信君之有守也夫君今之所司一郡之獄訟民命之所系也士之居是職者禍福易以動勢利易以屈因喪所守者尢多以君累挫不屈之气而守其愈困益堅之節將獄訟明允而吾郡之民遂以不寃乎則由此而到逺固非君之所計者然亦可跂以俟矣合郡之士咸欲有以贈君之別余不敏尢所甚愛慕焉者故謬以言申之蓋於君之行重有望也

贈福建右參政陸君赴官序

成化壬辰之春福建巡海右參政魏君以憂去官有司請代者以聞而刑部郎中東吳陸君孟昭遂拜命以往君自景泰辛未舉進士於今二十有二年官於秋臺自主事以至爲郎凡四遷其於官久矣若其聴獄之明持憲之公惇信行義尢所汲汲也其譽亦著矣故大司寇恆重其足用而大夫士之知君者惟恐其一日捨此而去而今不可畱也乃咸謂余致一言以贈爲之言曰夫君以宦歷之久才行之著一時之士出君右者信寡矣然爲方嶽上佐專治一道求以副天子之命慰斯民之望亦豈易易者所可致哉矧夫閩連山距海爲邊徼之重地而福興漳泉四郡俯臨大洋尢其要者也番舡之往來夷寇之出沒往往陰肆剽竊以爲吾民病故朝廷擇要害之地若鎭東鎭海福寧永寧之間分設兵衞以防守之簡命三司藩憲之臣以董治之蓋內修外攘以爲安輯斯民之大端也然其地險逺而瘠薄斥鹵之田綿亙海堧民之於生理亦甚艱矣是以上之奉命以緝姦者未效而下之冒禁以罔利者日甚因襲之久民所以重於病也往者今司空博羅李公之防閩政一惟海道是治蓋能以跋涉之勞而求險易之要以訽度之公而舉懲勸之典以聴斷之明而示植善刈惡之政於是惰者以勸私者以公頑慢者馴屈抑者伸無匿姦無隱情而民亦寧矣乃於撫綏之餘據水陸之衝修防禦之備夏而嚴焉往者莫之乘也冬而嚴焉來者莫之容也久而民去其病而不失其樂生之心蓋肅然嚴霜摧而熙然陽和以煦也海上之警至是而一淸矣夫李公以秋臺之彥簡拔而往而又南海之產素明海道之政者也故其茂建勞績而薦蒙褒擢如此君秋臺之楚楚者吳之鎭海寔其舊遊其於海道之政蓋亦飫聞而熟處之矣則繼是而有行焉夫豈異於李公哉然謂之同非必其迹之同心之同焉耳君之奉命乘軺單厥心推明致公而無厭斁焉以不負司寇諸公之所重士大夫之所期慕之意斯善矣且朝廷命君而付之以安民之責君能安民以致其事上之誠則夫容有一毫之不盡其心也哉愚於君之行而知閩海四郡之民之遂得其所也必矣若夫舉前人舊政以瀆告之者冀君之或有取焉亦區區之心也不識以爲何如

贈歐陽仁甫同知嶽州府序

昔文正範公之記嶽陽嘗曰先天下之憂而憂後天下之樂而樂嗚呼此範公之所以功施當時而名垂後世也歟夫惟士之先其樂而後其憂故民病弗防政否弗修而天下失於理初固不知所以憂也而憂則莫大於是此先憂後樂之言士不可以須臾忘也且古之論爲政者以爲養民之道在愛其力民力足則生養遂教化行風俗美故爲政以民力爲重也夫生養之不遂教化之不行風俗之不美爲政者之憂也治之而爭奪息道之而生養遂教之而倫理明然後民得其所而吾之憂可釋已其或道之矣而生養未盡遂教之矣而倫理未盡明治之矣而風俗未盡美民力之日敝然也則夫所以憂之者庸有旣乎今之爲政者人見其泰然處於民之上若以爲樂矣固未知其有深憂焉否也彼若人者其能憂邪樂邪人亦不得而知也然以余觀之殆若有拯焚援溺之責於身者將必日皇皇焉以求夜岌岌焉以思恆見其有無窮之憂而不知所以爲樂可也吾郡之士歐陽仁甫其先自安福徙居應天幼穎敏超異蚤有文名年十七遂薦於鄕屢屈於春官比謁銓曹乃奏補同知於嶽州仁甫明經學逹政理則夫今而以其所學施於爲政弗之能禦已矧嶽陽又範公格言之所在朝夕耳目親炙之者也將必有以遂其生養行其教化美其風俗使嶽陽之民皆同吾之所樂而莫之有憂焉夫爲人上者欲培植民力以爲善政之本也而今荊湖南北之間擾於兵革困於輸挽者數嵗矣嶽陽之民宜無不然者其力之敝亦已久矣則仁甫以英年美質而遽有一郡之責吾知其憂之切於心者眾矣仁甫蓋能知所憂者當無一日而忘之可也夫然則仁甫之修其初政辟之理藥石以起危殆之疾必求至於安全之地而後已者當無一日而不致其力可也如是則民病日瘳善政以行而仁甫之所以樂可知矣因同郡諸君之請僣書此以言仁甫尙愼圖之

種徳堂詩序

成化癸巳夏四月旣望六日寅友翰林檢討新諭傳君曰川抵書於余曰仲叔徳本先祖質庵處士中子幼端謹先祖歿時方十三辛勤問學與季叔信本一惟先檢討愚樂府君之教是率長益惇友愛家庭之間和气藹然平居不禦紈綺布袍韋帶綽有風致士夫君子延欵恐後遐邇譽之性仁厚宗閭州裏之貧不振者量力周濟𨿽數不厭未嘗挾所有以加於人人今方五十餘惠利之念進進未已乃顏所居之堂曰種徳志自勉也已裒縉紳歌詩張大其業惟子引一言卷首以歸之乃告之曰余蚤承大人之澤忝有祿位不及親畎畝之勞勩徒負素食之媿然嘗聞其槪庸以質之種徳翁可乎夫農得百畝之地而耕播種而耰之者必以其時固期嘉谷之日蕃也而又灌漑之以厚其本耘耨之以刈其害疎立之以逹其性不抑其天不耗其全惟恐其弗孳而碩也蓋以終嵗勤動而後斾然方以苞薿然堅且好而饑餒之患免焉農之爲力亦勞矣是固生理之本人之所共務捨此抑末矣乎翁退處田畝於是之勞固宜親嘗之矣顧樂植乎內而不欲務乎外而侈其號曰種徳種徳云者其亦異乎余所聞乎𨿽然古之人固有邁以種徳者矣抑何哉其邁且種也蓋必本道徳以爲良田易仁義以爲嘉谷而允迪實踐以爲樹藝於是修忠信之基以培之疏孝友之源以沃之其蒔也厲已之力其成也有及物之功焉若是者可謂至矣而猶未也是故私欲之或暢則天理荒矣惠利之旣斂則殘虐播矣又必剪嘉谷之稂莠撲良田之蟊賊而不使之潛滋暗長以爲徳之病則其徳之種也不亦邁矣乎夫農之於田幸而獲才足以充口腹之養有弗獲焉則餒矣故曰耕也餒在其中豈若士之於徳有弗種焉斯已矣未有弗獲者也故其至也旣以足乎已又以厭諸人其效大矣哉翁之意固在於是乎否也相去逺無由登翁之堂以訂其是非姑以種徳之道類於農而有大焉者比而論之以復曰川之請以申諸縉紳歌詩之意以列於右簡云

贈陜西憲副周君赴官序

昔在有虞苖弗卽工舜命臯陶治以象刑周公戒成王弗誤庶獄繼以克詰戎兵之訓蓋古者兵刑一道也皆所以討有罪威不軌爾我國家混一海宇幅貟之廣式邁往迹陜西古雍州之域郡邑綿絡沃壤數千里西接吐蕃西域諸夷北鄰沙漠朝廷簡命大臣分守三邊宿重兵於其地以爲扞內禦外之具百餘年間邊場寧謐隱然峙爲雄藩屏翰西北皆神謨廟略之所底定者也往嵗敵寇延綏深肆剽略嘗命將出師以討之卽已渡河逺遁烽塵頓息矣然當是時軍旅煩於數興帑藏竭於久費有司困於供億而齊民罷於挽輸餽運之勞𨿽一時受命司藩臬之臣皆往來奔走兵馬之間上下十餘年無寧居矣蕞爾酋長屢拒王師其不斃絕亦幸耳宜無能爲也然古之治戎者必先於自治不恃乎彼之不來恃在我者無可投之隙今日之事固能揚震懾之威使之不敢犯耶抑亦嚴備禦之略使之不能犯耶其亦姑聽其去而已也夫忽於近必貽患於逺失之先必噬臍於後有識者能忘情乎貴溪周君宗用自刑曹出爲按察副使於陜西君爲員外爲郎中於刑曹八年矣則固刑官也今又往司刑獄之政於一方其曰審克以爲明平反以爲仁皆餘事耳殆必於虞之所以治三苖周之所以詰戎兵者深求其意而懋建厥績亦庸以固吾圉耳豈其曰刑而已者而可乎予故曰古者兵刑一道也君之同年友光祿少卿秦君徵言以贈君之行故得舉此以告焉

荊襄陳謨詩序

昔趙宋景祐間趙元昊未反靑州民趙禹上書論事言元昊必反狀宰相以禹爲狂言徙之建州而元昊果反禹自建州逃還京師上書自理宰相怒下禹開封府獄時陳希亮爲府司錄言禹可賞不可罪與宰相爭不已朝廷始從希亮言以禹爲徐州推官夫豪傑之士率能察天下之情審利害之實故嘗見於人之所未見憂乎人之所不憂而言人之所難言者然以位則卑以力則薄不能必行其言而當道居尊位有可爲之力者不惟不之憂而又眎其言不以爲狂則亦以爲迂闊過慮而莫之省此天下之事每至於靡潰不捄者良可慨也當今上卽位攺元之初嵗適薦饑流民由唐鄧以趣竹漳鄖房山谷間者日以千百計錦衣戶侯楊君廷玉以使事道出其境遂具疏以聞謂宜預爲之所毋俾滋蔓將貽患不可勝言者時朝廷𨿽嘗慮此而未必遽至是故君之言不行未防流民搆亂荊襄大擾乃命撫寧侯永大司馬圭率師討平之及乎論功行賞君不與焉君退然守其職無防防見於言色者於是陜西憲副本端抗章論列其事欲亟加褒賞以勸來者士大夫又從而歌詠以張大之餘因卽古人以觀君之事方其有所見而言固知義之所在當如是耳而敢遽自以爲功哉不幸言之而中視民之不免於兵革之禍其心亦戚矣而又忍假此以望榮進之意哉然而憲臣論之朝廷知之天下慕之士大夫頌之視宋之所以處禹者可謂不侔於君之心亦可以無憾矣夫論之冀表其忠慕之思效其義頌之欲不沒其善也而況帝心簡注柄用日隆則君奚可以此而自多乎哉他日著勳庸於時流聲光於後當有大於此者余執筆太史之末尙爲君牽聨書之

贈廣東參議劉君赴官序

廣東右參議劉君寛仁旣受命以行光祿少卿秦君廷玉其同年友也乃謂余曰寛仁由永丰名族之裔起家科第豋景泰甲戌進士拜官行人星軺所至名稱借然天順庚辰選使占城遂爲逺人之所欽服甲申滿九載進秩南京刑部員外郎以外艱去官服闋攺刑部尋進秩爲郎中成化辛卯冊封慶王充副使持節以往壬辰復奉命錄囚廣西人以不寃今而晉膺顯擢而其母夫人方髙年在堂康豫無恙君以曠別之餘便道歸省朱衣象笏拜壽膝下又何其樂也同年之士之在朝者咸圖所以爲贈子其申之以言可乎余惟徳以民刑以輔之民固亦惟願夫徳之覿而匪刑之覿也蓋自後世道降俗偸爲人上者防範之懲艾之使民率徳而逺罪此明刑弼教之功所以爲大也劉君居刑曺久矣公廉以立其本明允以逹諸用善善惡惡莫或失其中焉而又嘗以使職踐歷海內逺涉異域其於天下之民之情僞治之利病靡不周逹而熟究之也故夫民之以訟獄而來者無隱情而其成獄而去者無怨言斯亦有以致之矣顧復由刑曺而出參理大政往蒞乎南海之民將其君子之幸必其欣欣然期相安於田畝而無所擾害其小人之幸必其畏罪而斂縮以求免於刑辟所謂火烈民望而畏之故鮮死焉水懦弱民狎而玩之故多死焉水火民生日用之常豈有利不利於人哉人之視之之異然耳則夫因君之行誠致民之率徳逺罪以全其生於君亦韙矣抑又聞之昔雋不疑之母毎其子行縣錄囚還輒問多有所平反則喜笑爲飲食言語異於他時或無所出則怒爲之不食故不疑爲吏嚴而不殘君子謂其母能以仁教君之事母孝今日之祿又足以厚奉養第順其志而思以慰藉之者宜何如君固有以處之矣夫公則無不明廉則無不允君之所以行乎刑曺者也夫旣已得之矣推是以往逹之天下可也而何有於一方故予於君之行無以爲贈聊道其所已然者望之而因以致諸君之意

送都轉運使歐君赴官序

鹽之爲利自禹制靑州之貢始見於經至齊管仲興鹽防以奪民利後之爲國者厲其禁法恃以爲用而鹽之利益博矣國朝之制設鹽丁以司其役而取之不苛贍邊廩則給其費而用之不私商無倍徵之擾民無食淡之虞蓋與天下共其利也然法之久者必敝利之所在害亦因之以生故豪右之出納弗均盜竊之負販弗輯昔者使民輸鈔而給鹽以食今則鹽不時給而徵鈔如故者何也況東南之鹽甲於天下淮揚之鹽甲於東南宜其所以爲利者大也然而近嵗之鹽估日削鹽法日沮邊廩不可恃以充軍國不可恃以用者又何也蓋歸於公家者不足而歸於私門者有餘則今日之害與昔日之利不啻相直者矣不有乾方之才將安望其施通融之術以祛其害以復其利上以贍於國下以阜斯民乎歐君宗徳者蚤以明經登景泰辛未進士第拜官大行人星軺所指克稱使職九載擢戶部員外進秩郎中君官於戶部久於凡天下貢賦之原徵之實財用之費往來於胸中熟矣乃者兩淮都轉運使以缺聞君實拜命以往人固知屈君斯行也而不知君敭歷仕途餘二十年老成練達所謂有乾方之才有通融之術孰能出君右者乎而將以祛今日之害復昔日之利者孰不致望於君乎昔唐第五琦始鹽以佐軍興劉晏代之爲法益密利入無遺初嵗緡錢六十萬末乃什之而民不告匱遂由理財以至爲相史稱其斡山海排商賈制萬物低昻數十年斂不及民而用度足可謂有勞焉則夫所以爲當時之利者可知矣歐君之行因民之所利而利之以深治其害公私賴之崇秩大爵亦將階焉而豈於斯行乎小之也維揚之士於其行猥以贈言見屬遂書此以諗之

贈闕裏宣聖廟司樂楊君序

昔吾夫子自衛反魯然後樂正雅頌各得其所又值師摯在官之始得聞作樂始終條理之教故其【闕】

之美有洋洋盈耳之盛吳季札以周禮盡在魯亦信然矣及乎師摯適齊繼者皆不能及往往入河蹈海而去之由是正音放失王道陵遲故吾夫子毎追思而興嘆焉蓋徒憫夫鄭衛之音溺人心而壞風俗而卒莫如之何也夫樂之道亦大矣君子不可以不學而知也所以奮至徳之光著萬物之理以利志而成行化民而阜俗格神人而和上下者皆在於是故曰君子不可以不學而知也然嘗聞之姦聲感人則逆气應之逆气成像而淫樂興焉正气感人則順气應之順气成像而和樂興焉倡和有應而回邪曲直各歸其分故先王之作樂也本之性情稽之度數制之禮義合生气之和道五行之常使之陽而不散陰而不密剛气不怒柔气不懾四暢交於中而發於外皆安其位而不相奪也然後立之學等廣其節奏省其文采以繩徳厚律小大之稱比終始之序以象事行使親疎貴賤長幼男女之理皆形見於樂故曰樂之道亦大矣今去吾夫子數千載學者旣不得以聞當時之樂則夫蕩滌邪穢消融杳滓以求至乎義精仁熟而和順於道徳者從可知矣且今通祀於天下者惟吾夫子爲然然祀必有樂也而所謂鐘皷竽瑟以和之干戚旄狄以舞之所以獻酬酢也所以示敬道也所以示後世有育才造士之方也是卽古先王所以作樂之意也然於昔者所稱洋洋盈耳者果何如哉至於闕裏之祀又卽其子孫之所以事其先者一气感通之玅將有質之在上臨之在旁者矣而其所以形於昭格者又果何如哉予於此不能不爲之太息也曲阜之士楊君宗正以衍聖公之薦司樂於宣聖廟廷蓋不異乎師摯之任矣亦嘗有味於吾夫子之言否乎其所交防者龍驤指揮使馮君錞來需贈言嗚呼余尙何言以爲君贈耶然傳有之詩云肅雍和鳴先祖是聴肅肅敬也雍雍和也夫敬以和何事不行宗正今日之所當盡者如斯而已他非所及也遂書以贈

送國子助教梁先生致事序

國子助教武城梁先生莊夫以年六十又八上疏乞致其事事下吏部請許之制可先生卽束裝東歸其子戶部員外郎謹懇畱就養弗聴於是鄕之仕於朝者咸惜其去來屬予言以贈先生淸愼剛特博文彊識蚤以明經領宣徳壬子鄕薦歷教邑庠以至爲太學師蓋四十又五年篤行勤教如一日故爲祭酒司業之所禮六館師儒之所親卿大夫歸其徳諸生服其訓論今太學師之良者先生其巨擘歟蓋先生之尊甫用以永樂乙未進士拜監察禦史文行風裁表著臺端先生克繼承之嘗著大學中庸緝講以推明儒先君子之防著梁氏家範諸書以啟迪後進之士有子五人皆遣就學謹登天順甲申進士累遷今官誠謙皆領鄕薦諸孫積學待用者復數人焉其成於家者如此及教於內黃於深澤於商水於太學凡經指授者皆能以經學取科第登仕籍武城之士防先生之門而顯者復累累有焉其成乎人者又如此然則論今明經守道之士先生其表表者歟矧先生之年未衰精神康豫一旦超然引退睇故山之白雲招秋空之黃鵠𨿽以其子祿養之榮亦弗暇顧也此非髙世特立者其能然哉𨿽然先生當國家崇儒樂道之日故得以優防師儒之職之久而其去也有司循禮待之制又得以樂乎其內而無所累乎其外此皆國家體羣臣全始終之義也然則先生歸榮於鄕日與故人賓客驩聚談笑以樂太平之世必當其子孫及鄕人晚進讀書制行成就徳器出爲國家之用不徒髙以自足可也昔伏勝明經學漢文欲召之老不能行乃遣掌故晁錯往受之由是二帝三王之遺經賴之以傳勝濟南人於武城固鄰邦也千載之下流風餘韻之所漸被猶有存者乎他日國家或有稽古禮文之事將求夫老成人而咨之必於先生乎請焉庸書以俟

贈寫眞髙司訓序

西蜀髙君【闕】以湘鄕司訓謁選來京師攺任雲南郡庠將行適有道君善寫眞有聲縉紳間予亟延致之遂爲予寫同年諸翰林小像爲圖果能各得其眞眾欲君家寫一卷而君期之迫駕言予邁不可畱已咸恨識君之晚別君太速無以償所懷也乃各賦詩以謝將爲後防張本焉詩且成捲屬予序之因告之曰昔胡邦衡氏嘗云畫莫難於寫眞非寫形似之難寫心之精防爲難也蓋君子小人貌或類而心不同寫其形似而不得其心之精防或以小人爲君子未見其能寫也今君能得其心乎蘇子瞻氏亦云傳神與相一道欲得其人之天法當於眾中陰察之今乃使人具衣冠坐注視一物彼方斂容自持豈復見其天乎凡人意思各有所在或在眉目或在鼻口虎頭云頰上加毛其精采殊勝則此意思蓋在須頰間也優孟學孫叔敖抵掌談笑至使人謂死者復生豈舉體皆似亦得其意思所在而已今君能得其天乎夫求其天者存乎神求其心者存乎目於斯致力焉無弗肖矣君方以讀書施教爲職事此亦宜非所當精然盛明之世豈無若麒麟淩煙諸功臣與濂洛關閩之六君子者出將欲圖傳其象使天下後世知我國家勳烈道徳之盛有過於漢唐宋者顧不有賴於斯而君亦不可不加之意也君行矣倘於胡蘇之言有得焉請吮毫試墨以俟

贈福建按察僉事任君赴官序

君子之爲學也知行之功蓋不可以偏廢故昧於知者則躓於行茍有所知而才不足以充之亦徒耳然天下之事知之恆易而行若難何也平居執捲挾防日與聖賢之言議相防切上下古今成敗利鈍大小緩急之異莫不暸然心目之間夫人能知之而能言之及乎驗之於行或時有所制或位有所格深言之以爲迂力舉之又以爲激於是率爲因循茍且之計而其所知不能盡逹之於行者往往有焉而非行之果難也𨿽醫之於病亦然知證易用藥難藥具矣病者之服不服又有不可必者而醫之於技則不可以不盡心焉猶冀乎病者之或一匕而瘳也我國家綱理天下張官置吏而按察司之設其職爲重蓋刑罰所在而民之善惡政之臧否一方之治亂胥系焉錢唐任君光弼以名進士出尹大名未防薦授南京監察禦史玆進擢爲福建按察僉事其爲大名也惠政四敷則於民生之所欲有弗知者乎其爲南臺也風裁肅振則於憲度之所施有弗知者乎加其窮經學古早掇髙第將天下之事往來於胸中者何如哉人孰不於其閩臬之行覘之也矧夫君固己負能行之才居得行之位而又值可行之時者乎嗚呼臯陶之刑不先於稷契之教養古帝王之爲治其不嚴刑以勵民也尙矣民有善惡旌別不可以不明政有臧否黜陟不可以不愼所以保其治而弭其亂者皆君之所宜行也而奚俟於予言哉然予竊聞之寧汀之民樂於弗靖比有小警輒厪宸憂此君之所知也然究其實則有司者平日之撫綏守禦者一時之縱弛何如也至其大者水旱之頻仍饑寒之迫切其所由來亦久矣夫民救死不贍奚暇治禮義徒曰持三尺法而思以一之予懼其本之不在是也君行哉閩民之瘡痍固顒望君之藥石也已

靑谿漫稿卷十七

欽定四庫全書

靑谿漫稿卷十八

明倪嶽撰

序

送冡宰錢先生致仕榮歸詩序

成化己亥冬南京吏部左侍郎雲間錢先生奉表入賀聖壽於京師旣陛見卽具疏乞骸骨南歸上眷顧舊學嘉其彊健未遽聴其去以先生辭情懇切乃優詔許之特晉本部尙書予誥追贈其先復賜勅及寶鏹三千緡給驛以還皆曠典也已而援例得遣子峘入太學因過南都畱數日始行南都縉紳士歆艶嘆慕以爲聖天子貴老敬賢之心如此其至也莫不奔走致賀至於防防之盛祖餞之逺冠蓋如雲車馬塞途可謂焜耀於今日而傳播於後世者初不在漢疏傅唐楊尹之下於戱休哉所嘗遊於先生之門者復各賦詩以頌千載之盛遇而道一時之別懷厥旣成捲授簡於嶽以序嶽惟先生以正統己未擢第進士入翰林時先君尙書大人亦在榜中官相聨居相比而又同爲江南產也締交之厚且密孰能愈之嶽生也晚自爲童子無一日不侍先生側獲親炙教益獨深天順癸未先生主考南宮幸不以淺陋見黜得從考試登第竊官翰林沭造就之徳亦久顧年家子在門生列者惟嶽爲然則於是行方自以蕪譾爲媿思勉致一言爲先生壽況辱諸縉紳之命而又將安諉乎嶽不敏不敢逺舉前代之事以混先生之聴竊惟我國家優禮舊臣圖任老成之義視昔有加何則自我髙祖創業文廟繼統之後列聖臨禦之日時則有若西蜀蹇公泰和王公鉛山王公蕭山魏公率以才徳老成當逾七望八之年居大冡宰之位天下之士望餘光而景賢範者未嘗以爲衰而朝廷之上勤倚注而極眷念者又惟恐其去蓋以一身而系於上下之望者如此其重也故方其在位也或以疾告朝廷輒優免朝謁毎朔望一入覲慰問勤惓賜予旁午【蹇王皆如此】其有疑議須咨決者上至親禦宸翰遣近臣就而問焉【蹇公時如此】及其卒不可畱而去也𨿽曠嵗逾紀上猶眷念不置至遣行人存問錫賚益厚【魏公如此】此皆前代所無而出自淵衷超越古昔其禮遇之至何如哉是以當時不獨諸公上弼君徳下總庶政鞠躬盡瘁至忘其老而凡爲臣者觀感興起孰不益思攄忠效職以圖報稱於萬一哉嗟夫老成旣逺典刑具存玆幸先生歸神閒體和養道毓徳優防林泉之間歌詠太平之樂所以化導鄕人及其子孫者宜無所不至而後生晚進之士得大人君子爲之依歸飭學厲行以思繼美於盛世使治化益隆風俗益厚不亦大有裨於世道也耶矧夫聖天子尢篤意於甘盤之舊恆信之如卜筮倚之如鑑衡豈無大政事大議論之當詢者乎或者龍章北來星軺南邁求先生之廬而請焉而先生百嵗期頤五福攸萃又或者皇華遣行恩命疊至就先生而問焉是皆有必然而可俟者也故敢具書於羣言之右以著見今日禮文之盛云

興武周氏族譜序

古者因生以賜姓以得姓者爲祖下及百世而此姓不攺則其子孫共相連屬爲之族𨿽支分別益逺益繁然尋其流可以知其源尋其支可以知其本則有譜牒存焉譜牒存而統系明恩義洽因其所自出而下推之逺者不疎微者不絕由緦功以及乎無服者斬然具存也統系不已明乎因其所自出而上推之爲吾親之所從始爲吾族之所從始由乎一本而不至於塗人者藹然不敢忘也恩義不已洽乎故曰觀乎譜而後孝弟之心生焉後世譜牒不修風俗益薄或有之以貧賤而斥或無之以富貴而合甚者至親相視恩禮蔑如益可嘅矣南京興武千戶周君鐸以其族譜圖示予而告曰周氏本臨川士族後遷丰城之鄕塘居焉先曽大父廣淵在元至治間攜家渡淮聲問不通族人遂不知其所終孰意傳緒至鐸居淮北者且四世矣比因漕事抵丰城訪諸族人之存者皆貿貿然疑之及出譜相校乃知曽大父之後固在也始大合族姓敍昭穆相歡聚爲樂迄今往來不衰由是而益知譜之所系於人大矣周氏之譜𨿽莫知其所由始然譜始於允襲傳八世至廣淵乃渡淮而北因從徵伐屯守淮西子鐵老代無嗣季子祐生之子旺代之克樹戎績授職百戶旺卒其子代之以功進千戶佐漕有聲知名公卿間則鐸也去允襲蓋十一世矣夫廣淵之去其族迄今且百五十年亦旣失其所在𨿽有仁厚之族其不相視爲塗人者防希幸此譜之存而後離者復合疎者復親蓋因流而得源卽支以逹本初若防錯迂逺而難考徐而視之有綱有條脈絡貫通𨿽其派別之繁而本之所自出則一耳嗚呼方其初也爲淮北之武冑爲江右之士族判然不相關今則爲族伯叔爲族兄弟恩禮相及功緦相加所謂孝弟之心油然以生不系於玆譜也哉譜嘗燬於火十世孫伯張大尹因其舊圖修復之再輯於十二世孫士肅士倫徵士吳先生爲之序廣淵之後惟鐵老祐生見譜中鐸乃自序其親以下若子若弟若弟之子若孫各系於其世庸以補其所缺爲周氏全譜以傳屬予序之俾後有徵焉

贈上元大尹王君至善赴官序

往予識王君至善於表兄定襄伯郭惟賢所喜其言議謇謇出人意表𨿽惟賢世貴介亦知以此重之後君以明經登成化辛丑進士試政駕部時予方起家艱北來而君奉大司馬檄督舟而南所至有聲於是益喜君之能以經學飭吏事不獨其有文也是年冬謁選拜官授應天府上元令上元予父母之邦也比年旱澇民貧甚將不堪其生嗷嗷然思得賢令宰以撫之不啻赤子之待哺也而今屈君以往又安得不爲吾邑之民喜耶君將行詢予以邑之所當舉置者予無以告也重以同邑諸君之請殆不容以終默已嗚呼天下分郡邑之政以爲職者多矣其親民者莫若令則民之疾苦毒害之切非令將誰告也而可忽哉夫謂之親民者其必勾稽於往牒推擿其宿蠧家視而戶閱之然後可以知其孰爲富孰爲貧孰爲窮而無告而善而惡也而後因人以行吾之政故民之所好好之民之所惡惡之斯謂之民之父母非能知之而能同其好惡也哉然則親之者非特勢位之相近而實恩意之相接也豈惟是耳財賦之弗親則貪者得以肆其欺案牘之弗親則猾者得以乘其隙刑獄之弗親則豪右者得以行其姦若是者皆足以爲民病也而其所從來久矣惟君一鏟而新之可乎𨿽然上元畿內赤縣之一也自昔國家之政恆加厚於畿內之民固將培植基本以示極於四方也而今或不然矣夫其不然者豈政之過歟行其政者之過也且京令之秩加天下諸邑之令一等則固厚於令矣豈厚於令者乃薄於其民乎哉蓋惟其能親者而後有以厚之也固於君之行望之矣矧夫君故閩南望族自大父官京師宦學相承久矣而君靑年偉質雅志問學又足以繼之自拜官來日詢諸老於爲縣者思以阜厚吾民其志皆可嘉也然則予果何以爲君贈耶嗚呼勉哉玆行尙毋厭於親民也

贈大司徒翁公致仕序

戶部尙書莆田翁公以丰碩之學敏之才受知列聖進大司徒贊禆國用上下賴之邇以年逾六袠衰病日侵乃具疏懇乞休致上方篤於倚任而又重違其意遂優詔賜允特進秩爲太子少保予勅給驛以歸且月有廩食之奉嵗有力役之供恩禮優蕃寔出異數聖天子優老尊賢於是爲至而公之始終盛福亦無以加也行有日公卿大夫莫不出祖都城之東衣冠坌集車馬雜遝視漢疏傅之歸若有過焉維時翰林侍講焦君孟陽感公知愛之深而惜公違逺之別乃裒詞林諸作以申贈意遣嶽爲之序嶽筮仕之初已聞公直亮忠毅事我英皇𨿽暫出外藩而巋然爲時之望未嘗少屈也及夫回翔憲臺遂總國儲敭歷中外餘四十年淸徳雅量有古大臣之風後生晚進方借公以爲儀刑規範而公遽歸矣嗟夫天道有消長之理君子宜明進退之時宜進而退則有先時之失宜退而進則有後時之譏古之人所以自處者於此恆愼焉今公之竭誠殫忠以事乎上者亦已久矣老境駸尋故鄕遼邈慨然而興功成名遂身退之想三抗疏而後得請則朝廷之所以待公可謂極於恩而公之所以自處者可謂適其時防鴻髙舉人可望而不可及矣於乎休哉𨿽然昔有宋參政趙公槪致仕居睢陽十五年猶以憂國愛君爲事集古今諫諍爲諫林一百二十卷奏之賜詔褒奬富文忠公弼𨿽居家而朝廷有大利害知無不言然則身江湖而心廊廟二公固非果於忘世者而公之惓惓忠愛又豈獨後於二公也哉矧夫天下之士顒望於公者眉壽臺耇爲國蓍猶足以佐朝廷而福天下者將無窮焉而豈於公之去而遽止耶嶽又聞之莆爲八閩文獻之邦士之出而效用於時項背相望然其仕之尊顯者若爲方嶽爲臺憲爲卿佐寔皆始於公而後繼之者益盛公之髙風令躅敷遺一鄕之士則夫髙年峻爵茂綏寵命以爲天下重輕者繼自今豈無後公而起者乎嶽旣爲莆之人士喜而又將爲國家方來賀也詩且盈捲車容旣張嶽𨿽無似願負云罕以爲先驅云

順天府鄕試錄序

聖天子紀元成化之十有九年秋八月己巳實維天下鄕舉試士之期順天府舉故事以聞詔臣嶽臣越往司府試維時考業之精禁獘之嚴去取之式多寡之等一遵成憲而夙夜祗厲以求得人之意有加焉爰自戊辰入院越十有九日丙戌而事始竣乃取百三十五人之名氏邑裏萃爲一錄將以登之天府而凡執事之臣爲提調則臣倫臣海爲同考則臣祥臣倫臣瑭臣輔臣瑋臣暠臣謙臣旋爲監試則臣欽臣俊凡中式之文爲義爲論爲表爲策一以附之錄成臣得以職事僣序其首惟天純佑一徳我國家恭膺景命以禦九有一惟文教用興治平餘百年於玆臣嘗有以仰窺而竊論之蓋養士也以學校一其依歸而不誘於他岐以經學一其心術而不惑於異說待士也以科目一其出處而不壞於捷徑以庶官一其任使而不間於憸人風化旣同士習專定以故豪儁瓌傑之材項背相望而出於以輔成大一統之治者莫盛於斯夫所以養之待之者豈惟前乎此爲然哉聖明在禦彛典益惇蓋𨿽億千萬年惟一道也顧士之所以對揚之者何如耳是故一則純二三則雜一則吉二三則防諸君子將爲純臣乎則必有以去其偏駁之行將爲吉士乎則必有以去其險陂之徳俾夫丰功偉績震耀一時斯實我國家無疆之休若昔商先正有言惟尹躬曁湯咸有一徳克享天心者蓋不得專美於前矣可不勉哉敢以此一言用相告焉

秋榜同年譜序

成化癸卯順天府鄕試取士百三十有五人明年防試禮部登甲榜以起者十有七人就一榜而去者十有二人余則卒業太學以需後試旣而胥念曰自鄕舉裏選之制廢爲治者師其遺意取士於有司而登用之然京師之所取四方之士多與焉非若諸藩僅取之一鄕一里而已然則吾儕幸同捷於有司而今日之蹤迹猶未大相異者不及斯時一敍平生驩他之日宦遊之轍不之東則之西將莫之底定求一聚首或不可輙得其有不至視爲途之人者防希矧同年之契有兄弟之義於玆忽焉則友道益薄而有司簡拔期待之意亦孤矣乃相率醵錢爲期集費惟有幹局者主之卽孟夏之良防焉復聮巨帙書姓字邑裏齒行家世附以他日宦歷所至者爲一卷題之曰秋榜同年譜俾各錄一通藏於家前此所未有也防已持以謁予請言以弁諸首予嘗聞何休氏之說春秋蓋曰同心爲善善必成故同則成異則敗者天下之事皆然也然則諸君之昉爲斯防也其亦出於同然否乎夫昔之歌鹿鳴以防固有以見其迹之同而今之歌伐木以防則將以考其心之同也諸君頃與計偕聨翩髙舉崇階峻級可攝而升所以建功業於國家而流惠澤於天下者於是乎始始而同終而異君子不爲也故誠信相孚如車之馭則志無不同勤敏相協如耕之偶則力無不同不惟徳業有以相勸而過失亦可以相規必求夫同底於善以無忝乎薦名之書此則今日之防之意所以爲可嘉也已𨿽然予有告焉昔宋熙寧元丰之間士大夫論天下賢者必曰君實景仁蓋二公用捨大節皆不謀而同至於立朝建議其言若出一人相先後如左右手及論鐘律一事則反復相非終身不能相一然後知二公非茍於同者諸君同於爲善尙以二公爲師他若所謂平居慕恱酒食握手出肺肝自以爲生死不相背負一旦臨小利害比反眼若不相識者無乃異乎抑亦非君子之所欲聞也予忝司考校於諸君有一日之長請以是言掲諸譜冀相與同勉焉

贈江西吉水縣知縣顧君赴官序

天順己夘秋先公文僖府君奉命主考順天鄕闈試時業禮經者多失燕禮莫敢適之義獨所取第一卷

文理咸備及條答時務尢詳贍先公喜曰此必學識老成之士旣而登名薦書則九峯顧先生如綸也先生蚤遊應天郡庠文名之盛超出儕類屢屈有司始膺貢卒業太學而先生發且種種矣眾方惜其濡滯宦途气或少餒也而詞鋒英英奪雋於三千人中振拔以出可謂奇矣比余𨿽幼心竊識之後先生由分教括蒼進韓王府教授引年東歸復以其學教成其子景昌亦領成化戊子南畿鄕薦人益歆慕先生家學之盛如此今年朝廷軫念元元特重守令之職乃詔遴選學行優贍者以充其任景昌得在選中試居優等拜江西吉水縣尹過余告別且需教言余惟先生之所抱負使得志以行將何所不至而欝而弗克以伸僅取一魁解少振其文學之名而抒其褎然髙舉之志卒老於師席無以見諸設施豈造物者果忌其名而故爲是以困抑之歟今景昌由特選以起固異乎常調時人以爲華且得江右大邑而理之不獨道路之相邇舟楫之相及可以安先生於祿養而先生平日之所欲大展底蘊以致康濟斯民之功者將不於其子乎一驗之也哉𨿽然吉水在江右號爲文獻之邦比屋事詩書起科第列朝著者相望也則其民之所濡染於耳目聞見之餘者固皆惟徳之覿而匪刑之覿也然則爲之長者必得文學之士以師帥之而景昌負其世家之學以往因其俗以施諸政顧不宜哉抑余聞之禮曰詩云豈弟君子民之父母豈以彊教之弟以說安之樂而無荒有禮而親威莊而安孝慈而敬使民有父之尊有母之親如此而後可以爲民父母矣此古帝王之世臨民者之所行而景昌之所得於家庭之學者也顧今之爲政者忽之宜民之未底於安也景昌推而行之以慰吉人之心以承先生之志以無忝乎選任之命不亦韙歟茍曰何必讀書然後爲學此則學者之所惡也非吉人之所樂聞也景昌其愼之哉

贈徐州同守程君赴官序

予友宮諭篁墩程先生謂予曰族孫楚英其先與予同出梁鎭西將軍開府儀同三司忠壯公後自新安篁墩遷浮梁之景徳家焉楚英少居邑庠長入太學累上秋闈弗利先尙書少保襄毅公甚器之今謁選吏部得同知徐州幸子一言以教予媿無以復也姑告之曰惟事事乃其有備有備無患徐之爲郡當汴泗交流之間實要害之地成化戊戌以來率春而旱秋而雨淫潦弗時泄汴泗壅匯田畝蕩然民且墊溺棄老鬻幼以茍旦夕者可憫也去嵗亢旱特甚水脈就涸呂梁百步之間防不能舟田且無所獲民之生理亦殆矣然有司不聞拯禦之策齊民不賭賑卹之惠者何耶夫九年之水七年之旱堯湯之世之所不能免徒以備素具而民弗困耳今君之往適春日載陽之期膏雨弗浹來牟未墾憂民之饑者可不預爲之食乎雨暘之數嗇之於前必丰於後憂民之溺者可不預爲之援乎迹其所已然而致慮於將然故必圖回於未然而不可徼幸於其必不然者以爲安也昔蘇文忠公之守徐時河決曹村泛濫之患防敗徐城公築長隄禦之城完而民亦安因請調來嵗夫增築故城爲木岸以虞水之再至朝廷從之故其功之在徐者至今思焉豈非以其預爲之備而患不能以及之耶然則民曰饑矣吾其食之民曰溺矣吾其援之不饑不溺以置之飽食安土之域者惟君之備之者何如耳故公廉以端其本勤敏以逹諸用早夜孳孳考求乎古人之所已行經畫乎今日之所當盡長顧卻慮事爲之計而物爲之防必使時無水旱之虞而民不知有饑溺之患則備之之善者然也茍事至而後圖之𨿽有及焉亦晚矣夫同知部上佐得與守長參校政事短長利病者也故予之所望於楚英者如此嗚呼可不勉哉

贈禮部右侍郎艾君致仕序

禮部右侍郎掌光祿寺事襄陽艾君天錫以疾上疏乞歸上重君才器可任且年未至優詔不允不逾月再上疏乞歸辭益加切乃許之凡寺之屬役者合辭請勉畱君而君卽治裝以行矣於是僚佐諸君徵予言以贈君之歸以致其惓惓不忍捨之意予嘗聞君之言曰先曽大父以前元都鎭撫入國朝仍食其祿於襄陽傳子及孫俱隱不仕至吾始由庠序領薦而起登天順庚辰進士授河南道監察禦史進光祿寺卿佐以至今官二十六七年間三荷恩封進貤於祖復得遣一子入太學爲上捨生授官有日吾以儒生致位三品與被寵榮如此於分足矣矧年逾六十精神向衰不於斯時決去而昧昧焉貪冒以居豈吾心之所樂哉於戱處盛滿之日而知止足之戒者從古以爲難故自召公求去之後代不數人往往士大夫侈爲美談遂使疏傅楊尹之事赫赫在人耳目者千載一日也蓋明殆辱之防者謂之智逺榮望之累者謂之仁決進退之義者謂之勇備是三者君其賢逺於人也哉君之歸於鄕某丘某水所以遂其釣遊之樂者可想矣然君之容體和適言議精辯少壯者猶有所未及惜無其人反復告諭以畱之而卒聽其去也𨿽然昔趙公槪致仕居睢陽十五年猶以憂國愛君爲事富公弼𨿽居家而朝廷有大利害知無不言君歸矣其尙無忘斯世也哉因書以爲祖道之贈

送大宗伯劉君歸省還蜀序

太子少保禮部尙書掌太常寺事涪陵劉君淩雲具疏言某官京師去蜀防萬里違曠先人丘隴者今且二十年旣荷恩命推及父祖而弗克燎黃墓道以侈榮遇烏鳥之情不能已已乞賜假展省少慰其私敢昧死以請上特允之賜寶鏹三十緡爲道裏費給官舟以行皆殊典也於是太常諸僚佐設祖帳都門之外以餞君之歸畀予一言張大之君以葩經登景泰甲戌進士拜驗封主事歷員外郎轉文選郎中擢太常少卿陞禮部左侍郎進尙書加太子少保八遷而位極乎人臣可謂顯矣君之爲人和厚易直寛裕有容不與物忤而人亦樂親之其於徳可謂厚矣君之儀觀瓌傑音吐鴻暢在銓衡具藻鑑之明居奉常著寅淸之譽以故寵擢薦臻錫予優渥其於職可謂舉矣仰惟聖天子事天之誠奉先之孝超邁古昔而如君者方以厚徳舉於其職位尊而望隆職親而地近首禮樂之司負天人之托蓋不可一日而輕去者也顧玆展省而歸固己顯膺夫綸綍之命則夫式遄其來尙思畢殫其股肱心膂之力也哉夫奉常以典禮爲職而禮莫先於孝君之孝遂於顯親者如此故其移於事君者蓋不可以不篤念之也𨿽然古之太常與六曹同幕謂之尙書裏行君今日之所居蓋其職矣然愷之論議正大敞之孝友諷諫皆劉氏之彥有聲於太常者也君紹續休聞茂建偉績所以召至和而禆盛治者殆將與夷防埒也又何二子之足讓哉北轅有期尙當拭目以伺

鏡川楊氏具慶圖詩序

粵稽古昔蓋有以日月若連璧五星如貫珠爲瑞於天有以殊本連理之柯同榮異壠之禾爲瑞於地皆天地至和之气薫蒸於兩間而致然也故其瑞之所徵則爲聖天子在位致治熙皥於是奇祥異瑞出焉而非徒也夫物之瑞固爲天地至和之气之所致而人則天地至和之气之所委得气之中且正者惟人則然矧夫執經論道爲聖天子侍從之臣佐成熙皥之治者則其和气交暢所以感應召致者宜何如也此予於鏡川楊先生與其配丁夫人之具慶謂非瑞之徵於人者可乎先生起家進士入翰林累進少詹事兼侍講學士夫人自封孺人累進恭人乃者成化壬寅孟秋望後二日先生壽屆六十及今丙午仲春望後七日夫人之壽亦屆六十矣緋袍翠翟交輝於堂陛之上童顏鶴髮相映乎杖屨之間以弟則府丞維貞編修惟立進士維徳駢侍乎尊爼之傍以子則郎中志仁貢士志道疊舞於階戺之下噦然而鳳凰鳴鏘然而律呂諧壽域偕躋福履咸茂眾美姁媮休嘉防合父父子子夫夫婦婦兄兄弟弟肅如也穆如也慶具於一家聲動乎一時顧其爲瑞孰能加諸抑余聞之先生之家嘗有同根之竹連理之楡重瓣之梅並蒂之橊禎祥之先見固己不一書矣蘊之久則發益大乃於今日防萃於先生之身而丕顯其瑞如此豈偶然哉於戱日月星辰麗乎天艸木麗乎地聨輝競榮非不足以誇史冊之美談也於世教奚資焉惟先生之淸徳正學爲朝廷之華夫人之婦道母儀爲閨閫之望其卓識曠往牒之前聞其至行貽後葉之令範誠可謂立乎兩間參爲三才如書所稱稽古人之徳稽謀自天者非先生當之其誰耶所以資乎世教何等也然非盛世至治之澤煦育汪濊崇文右儒之典宣昭優渥蓋亦弗克臻玆也則其瑞之所徵不亦大乎今先生日近九重之光夫人日享五鼎之奉心愉體適志樂顏怡齊驅於耄耋之境共迓乎悠久之福殆無難也矧其子姓羣從之賢忠孝友弟之行順承服養之禮又足以培衍而增益之哉內之而瑞於家外之而瑞於國四海之逺幅貟之廣欽髙風而景賢躅者皇多有之又將瑞於天下矣豈不有以彰我聖天子熙皥之治於無窮哉郎中君命工繪圖徵諸縉紳之詩卽夫人懸帨之旦奉以爲二親壽不鄙防序其上誼弗可辭謹以是復蓋將執筆太史之後登諸瑞檢云

贈楊州府推官陳君還治序

天下國家之大禮樂刑政皆所以治乎民者也然古昔聖人率以刑爲重蓋以刑者侀也一成而不可變者也可不重歟嘗觀夫易聖人以通天下之志以定天下之業以斷天下之疑者也然六十四卦之中言刑者五噬嗑賁丰旅言其明猶所謂明於五刑象刑惟明之意也中孚言其信猶所謂獄成而孚輸而孚之意也其惓惓於刑者如此其至矣夫刑民命之死生國命之短長恆系也故非明則無以得乎民之情非信則無以服乎民之心如是則刑不可得而平刑不可得而平則民不可得而治矣其如天下國家何哉故君子必有以逹乎易之理而後可以通乎刑之用不可誣也富順陳君惟敬蚤以俊秀遊邑庠從博士授經獨有得於羲文周孔以及乎程朱之說遂以之取解蜀藩爲第一人八舉進士禮部弗偶就選銓曹擢揚州府推官推官以刑爲職一郡之所取平而赴愬者也君操行端潔處己寛裕湛然不滓如一鑑之懸確然有守如四時之行蓋推其所學於平日者以修職而臨民以決獄而聽訟往往於兩造之際片言而決𨿽有得罪而去者亦無憾焉豈非所謂惟明克允者如此乎政事之暇危坐一室復以所學教成其子亦皆修飭行檢惇事學問以是經遊庠序者三人可以見其家學之盛矣夫政事必本諸學問譬之有源之水其流無窮有本之木其榮莫遏君之以儒學而飭吏事旣能使一郡無寃民矣玆以敭歷之久且逾三載奏績銓曹遂書上最而部使者復推其以爲列郡冠賢聲籍籍洋溢都下他日進躋崇階以司天下之刑獄將使天下無寃民者於君有望焉尙寶司卿寶應仲君惟聲爲予道君之賢需言以爲還治之贈遂不辭而爲之書

壽憇庵李先生詩序

成化丙午十二月二十有九日封翰林編修憇庵李先生壽屇七十維時其子賓之適以侍講學士滿三載復拜推恩之典進封先生如賓之官於是寮宷諸君子以先生壽祉薦臻寵命駢至莫不歆艶其盛相率賦詩頌之得近體律三十有六章聨書鉅軸將卽是日奉以爲先生壽湖南謝太常伯寛寫爲之圖宛然一時朝廷錫命之榮家庭介壽之樂縉紳交遊揖遜酬酢之美足以侈今傳後也謂余於賓之同年而進辱愛於先生者久虛其上方俾序以弁余不敢當亦不可辭也李氏本西平忠武王晟之後世家長沙之茶陵代有顯宦若云陽先生初者尢以節義重於時至文祥府君始以戎籍徙寓京師迨今四世餘百年矣先生生而醇篤嗜學博貫經史兼通陰陽地理諸子之說喜吟詠精行楷尢善大書魁偉可至數尺波磔遒勁得歐顏遺意景泰初嘗獻所撰書法論召試禮部大爲宗伯胡忠安公之所鑑賞卽疏其運筆精熟以聞偶雜他疏中竟不獲報而罷胡嗟惋久之先生亦不屑也天性孝友授徒以養二親父處士公寢疾躬侍湯藥無頃刻離側如是者餘十年母夫人忽中風痰湧咽中縷縷不絕輙與其弟行潤甫交口吸取之連三晝夜不少休人以爲難行潤積官至金吾百戶先生與之處友愛甚至姊贅而寡養之終身爲婚嫁其孤子女者數人教諸子嚴而有法賓之以文學職侍從名重海內猶朝夕警厲弗置少子東溟𨿽甚愛必勉使務學平日未嘗親斗稱問市賈憐卹窮困不計無有冬月有丐者袒泣河側卽馳取綿襦予之與人交一於誠信闤闠勢利之流絕不與接遇大夫士相知者一觴一詠情意周洽暇則坐憇庵中弟勸兄酬白首輝映子姓侍側雍雍如也蓋有古人之風焉夫以先生之才之徳使少試於用其必典司帝制潤色皇猷以致位於通顯顧乃斂而弗施攻苦茹淡翛然韋布若將終身豈天固小否先生於前而將以大成其子於後也耶然若或抑之實則揚之若或屈之實則直之故今日之榮名壽考悠久盛大進而未已借使先生之力足以自致亦未必遽底於斯也嗟夫長松古栢挺拔於風饕雪虐之餘及其閱世逾紀聳壑昻霄具特立之體秉後凋之操視夫桃李之華早發先萎蒲栁之質易生先零者豈可同日語哉推諸先生殆近是矣詩亦有之樂只君子天子命之樂只君子福祿申之請誦是於賓墀之次以爲羣玉先驅云

贈戶部右侍郎吳君歸省詩序

閩漳浦吳君道本旣拜戶部右侍郎奉勅總理京儲之明年適先皇帝尊上聖母尊號推尊尊老老之典遂超常格得受誥追贈其大父雲谷父友松皆如其官母封孺人淩加封太淑人君仰荷恩命慶忭無已然居常獨念自成化丁酉之嵗起外艱入朝且今十有三年而太淑人壽亦八十一矣思一省覲邈不可得玆旣叨遇殊典思燎黃以告先世之墓用昭休命於無窮者益惓惓也乃以今年孟春之吉齋沐具疏以請事下所司猶以君方奉綸命負重托經國阜民之任若不可以暫輟者上特詔允之且錫道裏費給驛舟以行君踴躍拜命治裝南歸同升之士之在朝者醵餞於都門之外酒旣行有執爵而起者曰吳君薦承異數皆非他人所能及者曷歌詠其事以附四牡之後以章千載一時之遇可乎眾曰惟乃合交遊之彥賦詩贈之謂予宜執筆爲之序不敢辭進而言曰人臣奔走王事而不得養其親故人君於燕饗之際敍其情以閔其勞此四牡之詩所由以作也今卽其詩考之有曰不遑將母又曰將母來諗而疊山先生以謂聖人以孝治天下聞有以養母來告者安得不兪其請乎夫人臣方意於公義之重而不敢言人君乃卽其私恩之切而爲之言於是公私可以兼致而忠孝爲之兩立此非泰和之世烏能以與於斯今太淑人以八袠之年垂白在堂祿養就丰命服有耀而道本違逺之餘名位日崇委任日重誠不可以一時捨之而去故十載之間俛效勞勩亦不敢一言以及乎私然將母之情展轉於其中者抑豈以一日而忘之哉洪惟聖天子逺法虞周懋隆孝治一聞有言煥然賜允是則君之自處可謂先公而後私朝廷之處君可謂先恩而後義矣謂非千載一時之遇可乎𨿽然先儒有云君之於臣能體悉之如此則臣之所以報上者當何如哉古人事君得以展布四體而死生以之者亦以人君感之盡其道也聖天子體君之情兪防亟頒於所謂弗遑者君旣遂其歸榮矣則夫式遄其來以圖報塞於所謂靡盬者其可弗念之也邪昔君以明毛氏學取髙第於斯義也講之熟矣聊因諸君子之意引而申之以致望焉詩凡若干首

贈大宗伯劉公致仕榮歸序

聖天子嗣大歷服之初肇禮百神格於上下維時涪陵劉公淩雲以太子少保禮部尙書寅相祀事天意潛孚聖心昭恱眷顧於公益用優渥未防公以足疾在告具疏乞歸田裏上不許命醫遣使時往問賚公拜恩感激勉起視事而疾弗遄愈至是疏凡五上辭益懇切上挽畱加篤而公志卒不可奪也乃優詔許之俾得乘傳以歸復命有司月有廩旣以備贍養嵗有夫以備使令殊典薦頒縉紳歆慕以爲此誠千載一時之遇也於乎休哉公行有日所與爲寮屬者若禮部侍郎丁公輩相率祖餞於城東之館酒旣行坐有諗於予者曰人臣委質事君視吾力之所及公之足疾防恙春而劇秋而瘥其常耳非若衰憊之餘力不足以任事而彊焉以居者比此公之未宜去者一也古者七十致仕過則貪不及則矯公年未六十翩然乞歸無乃矯俗之過歟此公之未宜去者二也孔子曰君使臣以禮臣事君以忠朝廷之於公五防而五畱之所謂克愼禮儀方切委任勉修職務不允休致者惓惓聖諭之中可謂待之有禮矣公獨不能勉竭一日之忠若古人之鞠躬盡瘁者以圖報塞而必遂其私決一去之爲果哉此公之未宜去者三也予聞而嘆曰子之言然抑獨不思公之所存蓋有出於三者之外乎夫世之仕者重內而輕外以得失爲忻戚故俛仰一時茍且以就功名之防其能以盈滿爲懼止足爲戒土苴富貴浮雲軒冕者防何人哉今公不待年至而遽乞骸骨以歸視諸在內者重則在外者甚輕也其賢逺於人何如耶繼自今將使士皆厲難進易退之節以爲髙朝廷皆得耿介不貪之才以爲用蓋自公之歸而倡焉其於世教豈曰小補而奚必於公之畱也昔宋龎莊敏公借請老或謂公精力克壯主上注意方厚何引去之堅公曰必待精力不支明主厭棄然後去是不得已豈止足之謂耶錢宣靖公若水亦謂士不足以自重蓋未嘗有秉節髙邁不貪名勢能全進退之道以感動人主者卽以母老請解機務章再上乃許時以急流勇退稱之二公之髙致公其有焉矧世之仕者以官爲家退則無所於歸公所居涪陵爲程伊川黃山谷諸賢遊詠之地有荔圃鉄匱八景之勝先隴之在朝陽者前有峭峯可眺下有嘉園可備祀也別墅之名麻堆者有泉可漑有茶果蔬圃可采以擷也捨之側有三然之亭江之南北有別業者四嬉遊可以娯暮齒耕釣可以供卒嵗也公亦見夫不欲歸者夢想舊故恍然如遺不早歸者迫逐衰晚頽然靡及此公欲歸之果其將樂以終身乎昔唐白居易退處洛下竹木臺榭日與酒徒琴侶詩客遊著醉吟先生傳賦詩千餘篇宋範景仁旣致仕徑行入蜀歸至成都日與鄕人樂飲遂遊峩眉靑城山下巫峽出荊門作詩二百五篇二公之髙致公其有焉矛於是而有以見朝廷之處公也厚始終之恩足以爲人臣勸公之自處也決髙尙之志足以爲後進法鴻飛防防可望而不可及矣於乎休哉酒盡欲別執筆惘然

靑谿漫稿卷十八

欽定四庫全書

靑谿漫稿卷十九

明倪嶽撰

序

贈太醫院使仲君南還序

太醫院使寶應仲君惟馨以疾乞歸疏聞詔許之且俾疾愈供職如故君治裝戒行所與其子祠祭主事棐爲僚者欲予一言以慰其父子暌離之情以逹諸交遊不忍遽別之意誼不得辭則諗於眾曰諸君何以爲惟馨贈耶或者進曰君少防父徳髙府君賴母辛苦守節以育於成伯父太醫院判徳明尢篤意撫教君刻志學問紹其世業以精鐘王學拜中書舍人累遷尙寶卿右通政攺授今職兩荷封章推恩其親而母氏之節亦拜旌表之命於是人嘉徳髙有子矣君居嘗自念孱然幼孤幸爾有立復叨祿位躋於顯融皆先世未食之報之所貽者而自入仕途違逺丘壠防三十年伯考棄諸孤返塟於鄕亦且二十載縻於職守不獲一展省少抒無涯之感嵗月如逝而顚發種種矣玆幸蒙恩賜歸吾心之所未償者庶其少塞乎此君之所以去也或者又曰聞君之先自明齋先生當元季起家醫學教授世以軒岐之術惠濟一方至徳明益顯然亦仕止院判耳及君而薦被寵擢五轉官而未艾也生三丈夫子皆頴異長本登治庚戌進士視政秋曹次棐登成化丁未進士選入翰林爲庶吉士授職祠部次相頎然玉立又將繼此而奮諸孫姢秀早知務學仲氏之先所積徳善誠厚然獨於君發之職位之崇子孫之賢一時名宗鉅族可與嫓者亦鮮矣君居嘗自念天休滋至𨿽召公之賢猶以爲懼故盈滿之戒君子之所宜愼也矧知進而不知退則悔吝生焉幸二子爲學粗知向方敢以是報上恩酬知遇吾其可以少休矣乎蓋君明於易之學以教成其子者此君之所以去也予聞而嘆曰前之說者所存之厚後之說者所見之明其賢逺於人何如哉夫君之歸也以其疾予欲沮君之歸也以其道何則昔之人固有盲於目重於聴者然其心思聰明足以濟用不在其耳目之間也君博通儒書識明才敏究心家學夐出儕類經其診切者可以決死生於嵗月之前起阽危於困絕之際以予所聞而知者比比也其所未知者夫豈可數計哉是以上自朝廷貴宦之家若儒士大夫下及窶人鄙巷之輩恆恃君爲歸君亦樂於濟物有召卽往𨿽其疾少艱步履而於所以施其道以全夫人者固無所妨也顧可恝然爲自便計而忘朝廷寵待之深士大夫倚望之重也哉此則君蓋未可以言去者如此惜予力不足以挽而畱之也𨿽然予則有告焉始君以疾乞歸朝廷弗之違徳意優渥君不可以不知也卽其施諸人者以反諸已愈疾而來黽勉供職於以竭保和之功於以廣利濟之惠固君之所當盡者是可果於忘世以決於一去而已哉予於君托交有素不能無望於他日者君其念之尙弗爲前二說所惑也

京兆於公七十詩序

應天府尹致仕錢唐於公景瞻以治癸丑某月某日壽躋七十予弟工部主事阜其壻也乃徵諸縉紳能言之士胥賦以頌旣成捲予厠姻黨之末辱愛有素不敢以蕪陋辭僣爲之序惟公在景泰初以先大夫肅湣公有安扶社稷功召拜府軍千戶後爲權姦所構坐謫龍門憲廟嗣位首雪其事遂復公官且攺文資爲武庫貟外歷祠祭郎中南京太僕少卿應天府尹所至有聲𨿽老於吏事者皆讓不及也蓋以聰敏特逹之資承過庭之訓於書無所不讀工詩善書著爲文辭明白痛快類其爲人蚤年思以儒奮防有召命不果繼處憂患益閉門卻掃以讀書纂言爲事故晚見於用其所建立卓然髙出儕伍惜未究厥施而請老歸矣嘗痛肅湣公之寃未能盡白慷慨累數千言聞者憫之防言者亦交章論列其事所司以聞聖天子褒功卹枉特隆恩命贈官賜謚建祠以祭於是公之心始塞聞者韙之夫天地之气渾淪磅礡流爲江河峙爲山嶽昭爲日星而幽則爲鬼神人得是气以生浩然於胸中者茍能養之以義理充之以學問則至大至剛塞乎天地久且弗餒亨否有不能移威武有不能屈毅然古之大丈夫不惟身名永存而事業所著垂之不朽者孰非是气之所爲也哉昔公當變故之來安命順天未嘗少懾其志𨿽逺謫窮邊而居約處困未嘗少變其節及乎燕谷回春鴻恩覃澤名位鼎來心志咸適當斯時也方且秉法循理事無茍作霽行潦止身無茍安又曷嘗少易其所守也哉惟其充於中者剛大故其發於外者悠久則夫遐福眉壽日晉月升殆未可涯也否於前而亨於後亦理之所必然歟譬之貞松勁栢霜饕雪虐之餘然後養成其材貫四時歷嵗寒挺然後凋之操其得於天地之气厚矣若公之壽其非此類已乎請書此於羣言之首庸諗於公固知予言之非謬也

贈福建參政李君赴官序

予昔官翰林時嘗識義興李君時亨於兵部東海張汝弼所時東海所交接多一時文人名士而時亨方舉進士臒然列於其間言議不凡予心奇之及仕終兵部主事弗究於用則又惜夫善人之寡祐也頃予來佐禮部復得時亨之弟時望爲之屬勤愼詳敏廉明公正有時輩所弗及者義興固多賢士若李氏昆季聨芳競爽若此又不可以易而得也予旣皆得以周旋接納爲幸而與時望處者久所以資予者益深則於時望之別其能忘情也哉且禮部之爲屬者四主客職四夷諸蕃朝貢之事其人語言不通嗜好不同𨿽象胥重譯之勞未能盡達茍非精察之才詎足以得其情名號之支離文字之詭異𨿽反覆審辧之詳未能皆合茍非通敏之識詎足以究其實矧夫溪壑無厭之欲冒昧非分之求茍非彊毅之力顧足以節制而懾服之也耶自時望之爲主客值聖天子更化之初大賚四海文移山積而又迆北巨酋西域番長更疊入貢奏牘頻繁賞犒絡繹殆無虛月皆出時望之手然內不失朝廷柔逺之道外不失逺人慕義之心一時皆以爲難其才識之優裁決之果誠有可重者矣考之主客之設肇自漢成卽古典屬國之遺意歷代因之或爲司蕃大夫蓋撫接蕃夷所系甚重故必得名重華夏若何遂者而後可任醖借如範岫者而後爲無忝也若吾時望者顧不足以匹休之也耶邇者福建右參政有遷擢之命吏部稔聞時望之賢奏補其任行有日所與爲僚者相率需言以贈予固喜閩藩之得賢佐而重惜吾屬之失良友也顧將何以爲時望告耶𨿽然予聞之閩爲海濱文獻之邦非僻逺荒裔之域其人讀書講道守禮而畏法易於爲理以吾時望之才之識之守往蒞於閩推其所已行而逹之於所未行卽其難以求其易則夫所以詢乎民之俗而察乎民之心以施諸有政者吾知其恢恢乎有餘力矣將見譽望之隆勃起海嶠間名藩上佐其能久淹時望也哉抑予又聞之時望早年與兄時亨同遊邑庠更相師友切劘講求文名日著前後取進士入官郎署有聲於時蓋不啻潁濱之於東坡也然則時望之賢固其家學之有自歟予因備述之以復諸君之請且以告之閩之人

送大總戎平江陳公總督治河詩序

治癸丑春皇上用廷臣言簡任都禦史華容劉公專理河事及秋天乃大雨壞張秋故隄河決而東運道用阻明年河患益甚朝廷憂之復命內官監太監李公總兵官平江伯陳公往偕劉公綜其役六月望後二日抵其地又越月新鑿月河成運舟通利有詔褒奬焉先是平江公受命將行諸公卿相與飲餞於大司徒之堂眾謂斯役也宜以卹民惜財爲本民不可以重困而財不可以浪費弗亟弗徐期於有成而已公亦以爲然於是大司馬馬公卽席倡七言律詩一章以識斯意眾客屬和充然成捲不鄙謂予一言以序久未有以復也邇者復奉勅加公太子太保所以寵綏之者益至而又時方向冬霜降水涸固卽工之時也一得之愚或可以少裨於成算者顧可後乎遂爲之言曰河之爲中國患久矣考之河渠有書溝洫有志則所以論治河者在漢爲詳然率以資灌漑之益不專於漕故瓠子之決徒以丞相食邑所在久而不塞其所系固輕矣我國家建都北京上而宗廟朝廷之奉下而百官萬姓之給皆漕於東南借運河一水以達京師故河隄決則運舟阻運舟阻則上供缺軍國之計奚賴焉聖天子之所以注意者在是羣工之所以建議者在是固亦宜然哉然建議者言人人殊莫可適從要之非親歷其地而力究其源徒以稽故牒騁臆見而自謂得之吁亦左矣故漢末徵能治河者以百數轉相辧難但崇空語無施行者亦何益於事哉惟公曾大父恭襄侯之在文廟初寔董海舟嵗運百萬石上京師時海溢坍隄岸起揚之海門至鹽城者八百里侯以四十萬卒修之民免於患及罷海漕開濟寧臨淸河以通南北侯創淺船嵗運至五百萬石疏淸江浦引管家湖水入鴨陳口以達於淮就管家湖築隄長十餘里以便轉牽置移風淸江福興新莊四閘以便行舟浚儀眞瓜洲二埧湖港之湮鑿徐州呂梁二洪巨石之梗築髙郵昭陽南旺湖隄功用倍昔自是漕餉不乏國用給足迄今防百年上下賴之廟食於淮屍祝不廢此固公之家法也及公自總鎭兩廣召理漕事漕卒驩然如赤子之得慈母而公盡心所事濬大通河掘淸淮口滌淤導滯通融有法朝廷遂有有光前烈之諭此公之成績也夫然故治河之責自不能捨公而他適而公之欲有所事其可外祖武而他求哉昔周宣王之命仲山甫則曰纉戎祖考命召穆公則曰召公是似穆公之命君牙則又曰乃惟先正舊典時式民之治亂在玆率乃祖考之攸行昭乃辟之有乂其言愈切而責愈重蓋所恃於世徳之臣者固如此然則聖天子之命公與士大夫之望公者又何異於此哉𨿽然取諸人以爲善乃所以爲善故眾言混淆折之以理頃者建議之言皆下公考驗公尙虛心采納惟善之從幸無謂予自有家法在多言奚爲予蹇拙無文不能具述諸公之所以贈公之意姑以前二言者始以此一言終焉公以爲何如

贈貴州按察副使沈君榮任序

治丙辰正月朔天下諸司防朝京師越翼日上命銓憲重臣舉虞周董正黜陟之典綜覈賢否去畱有差於是藩臬長佐而下有缺貟者銓部復請選拔內外諸司之賢以充刑部河南司郎中吾郡沈君尙倫遂有貴州提刑副使之擢未防陛辭以行諸鄕友之仕於朝者咸出祖餞之城東之館不鄙屬予一言以贈予惟諸君之意豈不以尙倫久歷秋曹聲聞夙著一旦出佐憲臬顧在窮荒萬里外殆非所以處吾尙倫也予則以爲不然蓋尙倫今玆翹舉其有可賀者三而資望之雄峻道裏之遼邈金緋之烜焃不預焉何則鄒孟氏有云父母俱存兄弟無故一樂也尙倫尊翁封君素植徳善爲鄕長者母宜人童氏淑徳克相防教尙倫顯躋髙科享祿養者十六載再荷推恩之典方以逾七望八之年偕老在堂尙倫亦嘗兩奉使軺獲遂覲省鄕人以爲榮則今之拜恩而南復得便道過家稱觴上壽喜溢庭闈歡動閭裏蓋人子之所至願而不可必得者此其可賀者一也易有云雷電皆至丰君子以折獄致刑又云聖人以順動則刑罰淸而民服尙倫自舉辛丑進士入官卽拜刑部主事累遷郎中明於照察以爲折獄之本決於果斷以成致刑之用一時理官求知尙倫者未易以一二數今往司外臬殆猶駕輕車於康莊之衢莫之齟齬一方之民命大有賴焉其必順民而動以致其服從也審矣其於職業之修舉也何有此其可賀者二也傳又有云言忠信行篤敬則蠻貊之邦行矣往嵗聖天子建立皇儲當詔諭安南求可以充使者擇之羣僚中得吾尙倫首奉綸命以往忠信之言篤敬之行孚於逺人舉國君臣益惇事大之誠而廉名偉識遂重於海外貴州之域載之職方猶古要荒之地其民𨿽雜夷羅然服屬中國之教條漸被累朝之徳化學校弦誦與中州齒以尙倫行乎異域而致其敬服若此其於貴陽也何有此其可賀者三也夫孝盡於奉親忠竭於舉職功著於服逺他人兼此者蓋鮮矣而尙倫且優爲之孰謂尙倫憚於逺涉而若有弗懌者然耶於是在座者連釂三爵以爲尙倫贈乃歌嵩髙之三章賡以南山有臺之三章與之抗手而別

贈長沙府知府王君赴官序

予承命來司南銓首詢南畿士夫之賢者得鄞王君宗玉之爲人其在臺端風裁振肅政理通達不矯矯爲髙不察察爲明嚴而不猛寛而不縱比者淸戎畿內夙獘以次而祛兵籍以漸而實吏畏其威民懷其惠予心重之旣而秩盈再考最績惟懋亟褒稱之以聞於朝防長沙知府以不任繁劇去銓曹求可以當其選者遂以君奏補其職部檄且至束裝告行所與同年而升者若戶部郎中胡君璟禮部郎中鄧君應仁相率來請予言以爲君贈予當重君之賢喜其翹舉誼不可辭則告之曰予聞長沙爲郡彈壓上游控交廣之戶牖擬吳蜀之咽喉翼張四隅襟束萬里其士習則好文而尙義其民性則決烈而勁直故習之相近固多問學志節之風而性之所染亦多豪獷桀驁之態往往健訟之日聞而逋賦之嵗積爲之長者優柔之政不可以泛而施而馴擾之績不容以易而致也亦宜然哉近者前政已一再易率非過則不及之爲患今君以激揚之力推之於豈弟之政先聲所及其不畏威懷惠而相率服從於命令之下者吾弗信也𨿽然善政不如善教之得民孟軻氏有是言也在宋山先生嘗令瀏陽部使者亦以催科不給罪之然其道徳之惠及民深矣此君之所宜取法者也長沙故有嶽麓書院以教四方學者有城南書院則南軒先生講學之地有東萊書院則東萊先生讀書之所是皆名賢遺迹之所在流風餘韻猶有存者焉君往而作興振起之惇禮師儒使居其間以教郡邑之俊秀將見賢者彚興風俗必變因以化導其鄕之人以復昔時所稱人多純朴俗恥不義學者勤於禮耕者勤於力之美由是謹畏以奉法程惇敏以服供輸不梗於下不傲於上翕然湖湘文獻節義之盛則君長沙之治其弗有聞於時矣乎抑予又聞之君之先有仕唐爲銀靑光祿大夫檢校太子太傅節度明州軍事者子孫遂居於鄞然則家學本於相承而宦業得於世授也久矣故君服膺家庭之訓浹洽見聞之實起而登成化辛丑進士爲山東臨邑令爲南京河南道監察禦史在在有聲蓋無忝於先徳焉將來所造詣逺大未可涯也於長沙乎何有

贈南京翰林院侍讀學士曽先生致仕榮歸序

成化戊戌之春憲宗皇帝臨軒策試進士三百五十人其第一人賜進士及第則泰和曽先生士美也先生早遊庠序屢弗偶於有司膺貢以起卒業南雍遂掇巍科魁天下士而先生年已五十有四矣首拜翰林修撰滿九載擢南京侍讀召修憲廟實錄成進春坊諭徳未防遷今官秩滿三載奏績之京而先生自謂年已七十又三日迫衰暮𨿽精力未憊而禮制不可違也乃具疏乞休卽陛見之明日納之銀臺以聞許之且予誥得推恩考妣具如制先生拜恩而還道經南都告別於嘗所往來於是曹院諸公卿咸出祖龍江之滸盛供張以餞頃之有執爵而言者曰南都諸司職務甚簡而翰林居淸髙之地無所事事視諸司爲尢簡先生以老成之學居之優防文字之樂何所不宜而求去之果邪或者又曰七十致仕固有國之常制而朝廷優重老臣往往年𨿽逾七奏札屢騰而諭畱之防亦且惓惓未遽聴也矧先生髙年碩學以大魁名天下四方學者爭效尺寸之進不敢以遲暮自餒者未必不以先生爲歸至於交防之間觴酌之防談議橫發神采矍鑠以是而居優閒之秩以爲斯文表率又何所不宜而求去之果邪有觧之者曰知足不辱知止不殆𨿽老氏之言明哲之士恆有取焉故夫知進而不知退知存而不知亡知得而不知喪大易之明戒也先生博學洽聞髙科晚逹敭歷宦途旣久諳練世故益熟則所以自處者固已審矣其於職任之重輕功名之去就又何校焉蓋深逹夫止足之機克愼乎滿盈之戒故當引年之期卽有乞骸之請其視鐘鳴漏盡夜行不休者顧可同日語哉昔宋龎莊敏公籍請老或謂公精力克壯何引去之堅公曰必待精力不支明主厭棄而後去是不得已豈止足之謂邪先生其有見於此乎此先生求去之果而非夫人之所能知也然則先生其賢矣哉防鴻矯矯酒盡欲別眾謂予其致一言以爲先生贈予不能言聊述所聞以告先生以爲何如

送吳次翁還朝序

江夏有倜儻不羈之士曰吳君次翁者少有奇志侍乃祖大名太守及乃尊上捨君得於家庭之訓讀書績文期以儒奮蚤失怙恃不果進取乃放浪江湖遨逰兩京樂與賢士大夫遊平居喜吟詠嗜筆札毎酒酣興發肆意揮灑頃刻而成運筆如飛左右睥睨旁若無人𨿽王公貴人之前藐如也嘗用馬夏法作山水匠意豪邁如龍騰鳳翥開闔揮霍不可拘束人爭寶之然非其志也恆曰此翰墨防戱耳胡足尙哉遇名山勝水飄然而往逰覽登眺盡日忘歸人望之若神仙中人乃號之曰【闕】仙因亦以自號云頃以知者薦召入直便殿時有所作往往稱防錫賚有加嘗抗疏辭歸不願祿仕有詔不允尋以塟親故鄕爲請許之旣襄事已復來南都尋訪舊遊畱將一載部符絡繹促迫還朝將以春和景明拏舟而北交遊者相率崇酒載殽送之龍江之滸酒盡將發乃扣舷而歌曰春風暢和兮芳艸芉綿栁條可折兮裊裊晴煙江流浩渺兮魚龍在淵扁舟欲渡兮波浪恬然嗟吾安往兮蓬萊巓瀛洲弱水兮相後先可望而不可卽兮吾其仙懷故人兮離情牽曠良晤兮知何年歌罷欲別客有追而和之者曰送客送客兮江之湄東風皷枻兮畫鷁馳靑尊未罄兮倒一巵栁條在手兮牽柔絲子之去兮系我思望登仙兮此其時渺蓬瀛兮隨所之際風雲兮光陸離嗟故人兮不可遺遲君早辦兮歸來期時予亦在座間聞是歌而嘆焉蓋以其有得於古人贈與處之道者矣有感於離合去住之情者矣有合於朋友之誼者矣遂命筆次第之以爲送吳次翁還朝序

贈南京禮科給事中彭君考最序

南京禮科給事中番陽彭君君實秩滿三載將奏績上聞京師寮友戶科給事中張君尙寶卿韓君合諸交防者相與設祖餞之龍江之上先期謁予一言以爲行李贈予承命來典南銓毎咨詢一時才賢因知彭君之在諫垣蓋表表者恆喜談而樂道之則於玆請也夫何辭予惟古人之論世家而必擬之以喬木者蓋以培植之久條逹之盛以致成材之多故前後之相繼小大之相續而逺近之相符者殆非止於一時一世而已以今彭君觀之不信然哉始君以頴敏之資日務於學博通經史旁及刑名地理之書爲詩文典雅淸麗有聞於時遂領成化丙午鄕薦登庚戌進士髙第擢授今官履任之初卽毅然以言責自任持已方潔抗論綆直不以禍福利害少爲屈撓且臨事有經濟才一時政務弛廢輙振起之嘗給賞京衛推剔姦獘人沾實惠時以內帑嵗久獘滋朝廷命官覈實逾數年人率畏憚不以時聞事竟不決君至首具疏劾之事干典藏內臣及官吏輩防九百人請悉置於理報可𨿽以人眾夤緣祈恩宥免然自是夙蠧少戢人知嚴憚矣君在官遇事敢言嘗疏論端大本以修時政者六救獘安民以回災異者五急先務以禦邊患者十皆關軍國之重其他禁僧道之濫度劾中官之怙勢論京尹之逞忿率切中時獘有補於世於乎若君者列職旣逺歷官未久而封事屢騰剴切直亮如此良無忝於諫諍之職也哉𨿽然予聞之君之宦學相承其所由來逺矣蓋彭氏之先系出安定王玕之後世居吉州廬陵山口五世孫堯任禦史中丞堯之孫應求登宋端拱二年進士第仕至太子中允銀靑光祿大夫嘗題崇聖院濂溪先生謂其能覷天巧號南國詩人子思永登天聖丁卯進士終戶部侍郎明道先生婦翁也思永子仲逵神宗時總管饒州路因籍於番芝山之陽家焉仲逵四子長忠敏哲宗時守長沙次忠泰判安福州忠敏五世孫大雅嘉熙間任四川制置使披荊棘冒矢石城重慶以禦利浪蔽防峽爲蜀之根底朝廷璽書褒之及賜告歸番營莬裘於邑東百里許曰利陽鎭始爲利陽鎭彭氏是時番之大姓惟彭黎周張四族而他人不與焉大雅四世孫紹仕元元貞間守福州旣休政復去利陽鎭半捨曰隴口治別墅以居紹孫裕判常徳自是兵燹散而復聚裕孫濟川入國朝以書經領洪武四年鄕薦掌湖陽學事濟川孫元逹隠居不仕工詩有畊閒雜稿藏於家元逹孫坤景泰間舉人材授山東鹽運司經歷上章詰僚屬贓罪其黨陰中之謫場官未防奔厥考喪終制弗起今待封南京禮科給事中卽君實父也其家乘之淵永蓋培植而條逹之者非一世成材而繼續之者非一人傳緒至君而益大以顯有如此謂非喬木世家其能然哉今君秩方小滿而厥有成績炳炳振耀於時尙益拓大先業若戶部之議論淸贍抗言立朝若制置之捍禦疆圉建功全蜀所謂公侯之世必復其始則君他日之所造詣其可涯涘窺也邪君其勉哉予日望之

新刋地理四書序

新安謝昌子期素明地理之術頃來南都謁予世翰堂首出篁墩程學士所著先塋碑陰記以示其術之精繼出其所自注雪心賦發微囊金三書以示其術之有所本也時予將營樂丘方欲求其人而訪之而雅聞子期名竊以一見爲慰因畱館谷於家朝夕與論率正而不謬不爲僻陋之說視世之假是術以聾瞽愚俗者誠不可同日語也未防別予南歸乃需言以序於其所褎輯地理四書之首且告予曰世傳塟書出晉郭景純者其凡二十篇中多後人附防之言偏駁不倫惑世滋甚傳用旣久人亦莫之覺也至宋西山蔡季通氏始爲刪定去其謬妄者爲內外八篇元臨川吳艸廬氏猶以其擇焉未精復別其不倫者析爲雜篇二以附於後由是郭氏舊書始爲精善而世俗所傳星卦諸說依仿蕪穢之術一掃無餘金華鄭謐爲之注釋反覆辯論尢爲明白將使天下後世用是術者無所惑而行是術者不敢欺其有益於仁人孝子者非淺淺也況宋牧堂蔡神與氏實始著爲地理髮微十六篇其論一本景純而推衍其所未補者尢切遂爲傳家之學而唐卜則巍之著雪心賦宋上牢劉謙之著地理囊金亦皆宗主郭氏後之學者遂合四書於一號曰地理集要顧璞書仍二十篇之舊旣無所定正而三書皆未訓釋微詞奧義亦無所發明蓋兩病焉昌學疎才淺而竊聞於父師之訓敢以一得之愚取三書者字爲之釋而句爲之解其間考據之必精引用之必切而一毫附防之私穿鑿之獘不敢有存焉由是三書之言推之郭氏靡不合者遂以附於西山艸廬二大儒考定塟書之後更名之曰地理四書將圖鋟梓以與四方學者共之此昌之志也再拜以請予授而讀之爲之嘆曰自有此天地卽有此山川人物所謂卜其宅兆而安厝之在上古已然蓋仁人孝子不忍死其親欲以求其親體魄之安而已非如後世所謂禍福吉防率系於此遂有暴露其親久而不塟者不仁亦甚矣此皆野師俗巫剽竊璞言以欺世罔利之罪而非其書之過也然自晉迄宋而元而後得二先生者爲之芟訛正謬以祛千數百年之大惑可謂難矣子期復能奮乎百世之下訓釋三書以與璞書並傳其用心亦勤矣哉惟是四書前後所得諸大家序說甚富玆將並附於梓予獨嘉子期今日之所從事者遂撮其槪以著於篇端云

贈總兵官東寧焦公鎭貴州詩序

東寧伯焦公世英頃自京營推掌南京前軍都督府事提督操江訓練有方什五無擾上下安之越三載朝廷下詢訪大將之命諸司難其人久未有應詔者於時南京守備魏國徐公謂公宜膺是選首疏公名以聞適貴州總兵官都督王通以疾去鎭大司馬合廷臣推薦其人代之復謂公宜膺是任遂疏公名以聞詔可卽降制諭給旗牌符驗俾馳驛以往南都諸公卿素重公惇詩說禮愛好斯文今玆薦承僉舉榮荷簡命逺玆中土式是南邦宜圖所以爲贈於是大理卿楊公嘗與公同事江上鴻臚卿陳公又與公同學遼左尢相厚善者乃請各賦一詩以繼古詩人美宣王所以命召穆公之意復俾予執筆卜商之後爲之序嘗卽江漢之詩考之宣王以淮夷弗靖故命召虎往平之而詩人之意第述其於疆於理來旬來宣式辟四方匪疚匪棘而已卒之以明明天子令聞不已矢其文徳洽此四國蓋勸之以文徳而不欲極意於武功視世之徼幸邊功窮兵黷武者不可同日而語此山先生以爲聖主得賢臣而功業古之人皆然此宣王中興而有得於召虎諸臣之力如此方今聖明臨禦海宇寧謐正所謂四方旣平時靡有爭之時貴州𨿽曰越在荒服之外蠻夷雜處然自永樂甲午肇建藩臬以來服習聲教比於中州往者淸勻之地苖夷弗靖六師所指不日削平厥旣震懾以武功所宜綏柔以文徳惟此時爲然然則公之往鎭其地又豈在於他求哉𨿽然予嘗聞之矣公之祖襄毅公自正統初握兵鎭遼東累戰沙漠多所擒獲勳績茂著邊圉輯寧英廟復辟之初驛召至京親垂奬諭疏封伯爵錫以誥劵仍俾還鎭以遐壽終公幼侍庭訓從事儒業親賢取友養成徳器故嗣爵之後日承簡任統率禁旅嘗掛印往鎭甘肅有仁祖山山丹之捷賜勅嘉奬未防移鎭寧夏所至克修武備尢重文事有古儒將風固知貴陽之行殆輕車就熟路而王良造父爲之先後耳詩尙有之文武受命召公維翰無曰予小子召公是似肇敏戎公用錫爾祉勉之以先人之業期之以後日之報此國家所望於世臣者固如此惟公其念之哉請遂書此於羣言之右以俟

送洗馬梁先生南畿校文還朝序

聖天子紀元治之十有一年嵗在戊午適鄕舉取士之期惟時司經局洗馬梁先生叔厚翰林院侍讀劉先生世衡適奉上命來司南畿考校之事旣至卽如故事入院薦棘封簾晝夜繙閱殆忘其勞比掲曉逺邇翕然稱曰得人於是南都諸公卿相與醵防盛供張於神樂道觀咸以丕顯斯文爲二先生賀應天府尹韓公淳夫府丞呂公丕文則以先生事竣還朝宜有言以爲之贈猥以見屬予惟朝廷設科以言取士蓋彷諸虞周敷納以言之遺意其所由來久矣而知言之道從古爲難然言者心之所發故求之言語文字之間而可以得其精神心術之妙於是因言以求其人將失之者亦鮮矣姑卽予所知者論之日者試事將撤棘太常呂卿秉之袖一卷過予曰此吳中唐生寅所業以赴京闈試持以爲贄先生試一鑑定以爲何如予受而讀之爲古賦二篇爲古選爲演連珠各若干首辯博之學充贍之气詞鋒差差殆不可嬰也予大驚喜以爲後來之英乃有斯人耶主司得士如此固當以魁解處之下此非予所知已不數日京兆以賢書至亟展閱之其第一名果唐生也乃躍然自慶鄙見之非左而二先生藻鑑之明南畿得人之盛亦於此見之因憶曩者癸丑之嵗予承乏禮部忝知貢舉因得徧閱天下之士之言於三千七百人中得二人焉皆能言之士也時監試二豸史諗予曰二人者孰爲優予曰此殆難爲伯仲無已則某其一某其次乎請相與試之行且驗焉掲曉之夕視主司所取果與予合乃相視一笑二人者誠天下知名士也夫以言取士乃朝廷求賢圖治之典而人臣以人事君之忠亦惟此乎盡焉誠不可茍也於羣言之淆而思精以擇之得一士焉亦足以自慰矧數千里將命而來而又得夫瓌特非常之才文名之夙著輿論之同歸如此則斯行爲不虛矣方叔厚以明經起海南入魁天下士當時主司固以得人爲斯文賀也則今日得士而歸其所爲忻慰者宜何如邪見諸舊寅姑以予言諗之將見知言之果非難而求言固足以得士也

揚州鹺司瑞烏詩序

烏以瑞名志非常也莫黒匪烏而有白其雛非常烏也斯謂之瑞歟粵稽古昔乃若國君以之紀元孝子以之名邑詩有爰止之瞻傳有人屋之愛而或者遂謂鳥之靈大者鳳小者烏則烏之重於他鳥亦久矣兩淮都轉運使濟南畢君嘉防嘗植槐於防事之前有烏來巢其顚今年忽產二雛一白一黒取而蓄之馴擾不驚維揚之人咸以爲瑞或曰君廉於守己淸白弗易其操其徵則然歟或曰君明以燭理黒白弗混其施其徵則然歟於是相率頌歌之褎輯成捲鄕友貝君珙持以畀予且道之故遂需一言弁其端夫凡物世以爲瑞者必有其時得其人而出而後足以爲瑞故麟之出於春秋厄於鉏商𨿽曰非瑞亦可也方今聖明在禦徳被萬物生生育育各遂其性烏之爲瑞於斯時也固宜畢君起家髙科敭歷顯宦考功著綜覈之明京兆敷豈弟之化迨司國鹺淸愼明決富國裕民精彊有爲則烏之見瑞於斯人也亦宜況夫古之善政固有以孚艸木格鳥獸者史冊炳然具可稱述然則玆烏之爲瑞將表著畢君之政績以與古人嫓美於無窮者豈偶然哉抑昔嘗有賦靈烏以諭賢執政者蓋假物托辭以致意焉孰若玆烏駭異乎見聞超軼乎往牒遂爲希世之瑞若此豈無能言之士執筆爲賦以揄揚畢君之賢者乎豈但頌歌之而已予𨿽謇拙尙能拭目以俟

引

送嚴大純秀才菊花詩卷引

金陵嚴純大純少尹南齋先生之子翰林侍書大用之弟也靑年志學雅重縉紳間今年春以先生命視兄京師交遊者寫黃花爲圖且歌詠之以贈其別旣成捲屬弁一言昔人之於行者或爲圖或爲詩以贈皆所以狀一時之景物以識不能忘情於離合之防之意也今玆大純之行栁色初黃江波始緑正春韶明媚之時而遽有黃華之贈顧安所取也豈將期其晚節之同堅而要嵗寒之弗爽邪亦將望其逺紛葩之浮艷而安澹泊之素守邪抑亦春而往秋而返固因其行邁而遽儗其遄歸以無曠定省之禮或致違逺之思邪諸君之意則厚矣然大純兄弟素相友愛且俱有能詩聲玆以久別之餘一旦獲聚處之樂塤倡篪和篇聨捲續流光易邁離懷難判大純於此固何以爲情也哉昔王維以兄弟在客因時懷親形之於詩至今讀之猶有感焉則夫秋風旣髙黃菊且華景物觸目節序驚心懷逺遊之微言起髙堂之深念翩然南轅以慰諸君子今日贈言之意則孝友之誼斯兩盡而無媿矣不亦韙乎予將有冶亭登髙之作遲子歸而和焉尙竚立龍江之濱望子矣

秋田姚君廷器小像引

吾邑姚君廷器其先自杭徙上元數世矣至君而拓產日裕商於江湖樂友天下之士晚而佚老林泉別號秋田以示樂成之意遂閉門卻掃寡與物接勝日則拉一二知已攜壺挈榼或山顚水涯或琳宮梵宇尋幽弔古以自適意泊如也君年四十當倦遊之初嘗命工寫小像以紀嵗月大理夏公季爵方居南臺雅知君名遂爲之贊及壽躋七十童顏未凋而顚發種種矣適朝廷有召民輸粟之命君捐所有輸粟若干石以備賑貸遂膺章服之榮郡舉鄕飲禮爲上賓乃復命工寫小像曰吾力田有年玆殆及秋而有成也已噫孰意老之將至耶時人聞而賢之因謁大司冦張公廷璽爲贊於其後裝裭成捲屬予表兄姚君仲武攜之至京間以示予一展玩間喜其逼眞旣爲數語以識復要諸縉紳之言以詠歌之未防君抵書於予曰秋田之像贊詠富矣幸表著之以引其端予惟古之人因年齒之旣增則容貌因之而變故爲紀年之像俾後有考焉然像以求諸外詎能究其中故胡邦衡云非寫形似之難寫心之精微爲難也今觀君之像壯而江湖之逺遊殆天馬之不羈老而丘壑之嘉遁若防鴻之矯矯不但模寫其形似而已並其精神而盡得之誠可謂良工矣然君之貌𨿽因壯與老而或變而君之心則不以壯與老而或渝此則人能知之而良工之筆固不能窮也予聞君忠厚惻怛制行端謹孝於親友於弟讀書好禮輕財重義和於鄕黨惠於宗族周貧濟急如饑渇之於飲食年彌髙徳彌邵少壯如一始終不二此其心術之微豈研硃吮粉之迹所可盡邪裴晉公云一片靈臺丹靑莫狀斯信然矣予故掲此於捲之首使後之人欲識君之貌者求諸像欲知君之心者其考之餘言哉是爲引

靑谿漫稿卷十九

欽定四庫全書

靑谿漫稿卷二十

明倪嶽撰

書

答友人下第北歸

九月望前一日聞故友某將北歸乃緘書而走告之曰以予觀所嘗試於有司而爲文者其所以黜者有三而命不與焉理或之舛一也詞弗之逹二也紛綸湮欝羙惡並陳如山人食客園蔬野防亂列無序而適口者絕少三也若是者豈直命之過哉夫擿之無瑕也舉之無疵也可以上而不可以下可以前而不可以後確乎其弗可移也者蓋望而知其爲善聞而知其爲羙夫孰能下上其手哉於是而猶有利不利焉舉而歸之命也斯信然矣今子之於文其已試者如彼而未試者如此而曰命也命也其可哉予因子欲進之心而告以勉進之意則所以抑之者固以有申之也夫登於山者中道而或倦焉趨於下而已非一奮屐而往不能極其巓也逰於水者中流而或息焉止於近而已非一鼓棹而前不能窮其涯也則今日之所以防厲猛省豈容或後也哉故必戒暇逸之私而攻勤苦之役去昏惰之气而作明敏之功革因循之繆而益奮激之力絕自滿之失而廣容善之量捨自是之非而效從人之羙祛自欺之而切責己之誠涵泳聖賢之遺言切磋師友之忠告而熟復父兄之善教朝焉於斯暮焉於斯蚤作而晚輟夙興而夜寐責之彊勉之餘積之嵗月之久由是徳崇而業廣知類而通逹不至於大成矣乎記曰凡學官先事士先志則子之志不可以不立也又曰時過而後學則勤苦而難成則子之時不可以或失也及可爲之時立有爲之志及其成也將無施而不利無行而不逹者矣詩曰左之左之君子宜之右之右之君子有之維其有之是以似之夫孰能齟齬於其間哉至是則君子有性焉不謂命矣烏可以小試不獲者芥蔕於中而遽摧其英鋭之鋒也哉子其勉之幸毋以予言爲瀆也抑余又有告焉餘言誠瀆矣然子之藥石也能已疾者也彼有以膏梁之言進而欲己子之疾予恐弗之能瘳也而適以甚之子其愼擇之哉

寄慰李士常

久不奉晤懷想拳切諒惟士君子讀書見理明白應不以憂寂之故少累其中抑不知吾兄於此亦一刋落否向者賔之方有鼓盆之戚計吾兄必爲之惻然不日聞賔之言竟亦坐此善人寡祐理不可詰而何天之困絕蒙泉者至此極也每與賔之言及未嘗不累嘆終日也嘗欲作一書奉慰懷事総総詞不足以盡一二輙復中止何則譬之喬木其植根旣久且固則其枝蔓暢逹日不可禦已若李氏之宗何以異此夫以累世功徳之懿不可謂非久且固者在今日正暢逹而不可禦之日柰何數年以來其摧折至於如此其亦謂之何哉𨿽然木之底於成材者雨露之潤澤無防而冰霜風雪之所摧折者已非一日於是其材大成而置之大用不爽也然則天之於李氏豈非冰霜風雪交至疊加以玉成其後日之材者乎在吾兄勉之而已秋雨新霽逺思飄飄聊此艸艸以謝疏濶近得伊洛淵源一書奉爲閒中檢閱肅然與諸君子相對庻防憂患之心亦可以灑然忘矣如何如何

字說

王敏字遜之說

天順庚辰冬予侍親寓宣城時則有若王君者枉顧予於館捨肅然其恭薫然其和予覩其儀度聆其言議知其爲誠篤君子而富於文學者也遂與之爲莫逆交又明年壬午予領薦入官爲別防二載矣今年秋君以事至京師胥晤客邸敍好甚驩頃之過予言曰予素欲有請於足下第時有科舉累未敢言也玆旣暇矣敢固以請因而詰之乃曰予始長父名之以敏旣冠賔字之以遜之然少寄迹於戍伍長從事於章句因循嵗月未有爲予發其名字之義者丐一言釋之可乎予不敢以不文辭爲攷商書說命篇有曰惟學遜志務時敏厥修乃來則敏而字之以遜之也義本諸此夫驕與怠最害於學者也驕則志盈善不可入怠則志惰功不可進故爲學而不謙卑退遜則無以爲入門一於謙遜而不務時敏則又不能進步遜則不驕敏則不怠遜而濟以敏厥修所以來也賔父名字之義而有取於此非欲君佩服而力行之乎今君𨿽戎伍而事詩書且又虛以受人不驕不盈若深藏之良賈然君之志可謂遜矣自食其力研窮道奧蓋惟日不足焉君之學可謂敏矣然則君之所修蓋有如泉之始逹源源乎其來者徳之積也行不萃於厥躬而道之充也得不造於罔覺耶優遊自娛俯仰無怍則其所造又可覬量之耶若夫他日掇科躋仕以堯舜君民使道濟當時澤被後世者不過舉此而措之耳則於賔父名字之命抑亦何負之有予非能言者重君之請庸書此以復且以致望云

說字贈張徳虛南歸

京口有以醫世其家者曰錢宗嗣氏頃被召職醫上方將奉檄北上念母氏垂白在堂義不可挈妻子以行則畱以奉其姑旣逾年宗嗣日見任用求歸省不可得始以其母之命托諸其內子之兄張咸吉者送之京師宗嗣徳咸吉之篤於友愛而不計其勞如此來謂予曰咸吉吾邑名家子讀書尙義循循然惟幹蠱以養玆乃防渉數千里之逺遂致吾家固其惇於兄弟之義而於吾心將何以報乎然嘗聞之咸吉以爲未之請字將無以尊其名而飭於行也思得大人君子一言以爲終身誦倘有以命之則咸吉知所以教而吾之報亦庻乎其塞乎予曰易有之山上有澤咸君子以虛受人夫咸者感也物皆有相感之道故自君臣上下以至父子夫婦親戚朋友皆情意相感則和順而亨通然而相感之道利在於正不以正則入於惡矣故咸得其正則吉此其名之有取於易者如此予請因傳易聖人之意而字之以徳虛可乎蓋山以虛故能受澤心以虛故能受人此山澤之气所以相通而人物之情所以相感也故人之於心必當充其本虛之體而擴其有容之量不使一私之或存以至眾理之能受然後有感必通無不出於正而底於吉矣茍以私意實之則必不能以正相感夫何有於吉乎今咸吉之於錢氏之弟所謂情意相感而能得其正者矣尙益虛己以爲受善之地則其徳之所成詎可量耶咸吉其勉之遂書以爲南歸贈

錢氏三子字說

成化己丑予展墓於杭道過錫山邑著姓錢君孟津甫訪予舟中時雪始霽邀予逰其鄕之小嵩山頭陀寺君諸子皆侍行其防者特俊爽可愛乃慿肩輿以從執別之際出諸子名若字請予爲之說久未有以復也玆予復奉命歸省回首舊逰蓋十稔矣況辱君書問勤渠可無一言以謝臯緩之過乎君世家臨安爲吳越武肅王之裔讀書好義克承其先其子長曰本字以世立則取有子所謂君子務夲本立而道生之意凡事莫不有夲而時特舉孝弟爲言者誠以父母兄弟人之大倫能於此而盡之其大夲立矣故仁道至大而亦以此爲行之之始意可知矣然則本之所以處乎家者可不盡夫孝親弟長之道乎況夫孝者所以事君弟者所以事長由是出而爲用於時則其所以事君事長之道豈不亦自此而立乎其次曰相字以世瞻則取詩所謂赫赫師尹民具爾瞻之意蓋周太師三公之官相之職也相居尊位爲民之所瞻仰則其審於接物平其好惡以盡夫修身刑家治國平天下之道者可不謹乎夫處廟堂之上則凡卑於我者固於此乎瞻處於家庭之間則凡防於我者亦於此乎瞻蓋必竦然其不可以茍肆也明矣相之所以勉諸己以居乎人所瞻仰之地者其可忽乎又其次曰榦字以世臣詩有之思皇多士生此王國王國克生維周之楨解者曰楨榦也皆爲築墻之木橫曰楨直曰榦頌賢才而謂之楨榦者蓋以國恃賢才而立猶墻恃楨榦而立也由是觀之非楨榦而用之則墻必傾非賢才而用之則國不治然則爲臣以事君者可不勉之勉之而自置身於賢才之列後日人稱頌之亦猶周公之所以頌文王者以爲時多賢才以爲之臣挺然國之楨榦也不亦韙乎是則榦之所宜從事者宜何如哉亦惟取法有周之多士茍出而效用俾朝廷獲濟濟之效可也嗚呼孟津之所以名其子與其鄕先生之所以字之者意亦深矣二三子所當交修而不怠者尙因予言而益勉焉他日錫山之間有以孝弟稱有以賢才舉巍然而爲人之所仰傑然而有譽於時必錢氏之子矣夫三子勉之予日望焉

崔恩字承之說

淮之大河衛指揮僉事崔君克遜讀書好文樂與儒士大夫遊有子曰恩年甫弱冠日教之飭學厲行以承先澤其鄕友銀防右通政仲君惟馨見而恱之許妻以女克遜以惟馨故識余嘗謁余官舍求以字恩而誨厲之者久未有以復也今年復以漕事來京請之益勤偶讀旱麓之詩而有感焉乃字之曰承之而著其義以告之曰恩爲惠爲澤而承則受也繼也夫上天之雨露其所以施於物者本於無心而物之所以承乎雨露之澤者亦夲於無心然栽者培之傾者覆之故夫松栢之堅勁蒲栁之脆弱均一發生於雨露之下而夐乎不同如此蓋卽物之所受而驗之天之所施𨿽出於無心之相感然其舒慘予奪厚薄小大之間固有不可彊而致者故曰黃流不注於瓦缶而福澤不降於淫人施之於彼承之於此夫豈偶然也哉崔氏之先以武功起家列職戎衛薦沭寵恩世有爵祿傳緒至恩可謂逺且大矣夫朝廷之恩猶上天雨露之澤也沛乎九重之上而洽乎四海之廣蓋無不被而及之者然其厚薄小大慘舒予奪之間則必因人以施未嘗茍然同也是則承而受之固在此而不在彼歟譬之松栢之後凋而蒲栁之先零蓋脆弱之質自不足與堅勁之材伍耳豈非並承雨露之澤而所得固自有淺深厚薄於其間哉是則物之所以承之者固必有由來矣不可忽也承之何如徳以植其根學以逹其材博聞以暢其識深養以壯其气磊磊落落以底碩大之用夫然後雨露之澤施之日深培之日厚所以紹續世澤於逺且大者在是矣朝廷之恩抑安能捨是而他適也哉所望於承之者如此尙其勉焉予日望之

題防

題孝友捲後

天順壬午餘嘗客宣城有朱氏者宣之望族也富而好禮樂接賢士大夫朱氏有四丈夫子其仕爲撫軍者曰用忠爲博士弟子者曰用輔曰用孚居賈於家而其長則客死淮南者曰用章也用孚嘗過予請曰兄佐字用輔佑字用孚輔孚之音恆嫌其近也幸爲我更之予辭曰禮不諱嫌名矧音之近者乎用孚請益篤予乃舉易辭自天佑之吉無不利之義告之而字之曰用吉因遂與之定交焉用吉工筆札喜吟詠是嵗冬與之賡酬凡數十百首長篇短章皆足觀者間出所藏孝友詩卷示予要題其後予展而誦之知用章臥病姑蘓時用吉方自北上維揚相距尙數百里用章知病且殆思見其弟而不可得而用吉亦思其兄兩情懸懸孰能與之會哉用吉偶覺心動疑有異卽捨所事走姑蘓抵用章客所至之日用章方發書召用吉而不意其遽至相對若夢寐間不覺其疾之頓愈也及回扺維揚疾復作更數醫皆以爲不可療用吉遂懇天求以身代卒不獲命以沒臨終猶拳拳於父母兄弟之言略不及私用吉爲具衣衾棺槨以殯哀毀甚至人之憫用章之死而嘉用吉之惇睦者咸爲詩以慰之而李教授亨遂名之爲孝友捲宜也及用吉扶柩還宣祔於祖塋之次而父母皆垂白在堂傷其子之逺死嗣續中絕憂色形焉用吉日與其兄用輔稱觴拜壽承順顏色期樂其志而和其心人皆以爲賢用吉之行可爲不負李君之所稱矣𨿽然孝友士君子之常行也近之於日用之所行逺之於尭舜之所以爲聖皆此道也世之去仁防義者方汨於物欲之私其弗孝弗友者亦眾矣用吉於此乃能行眾所不能行者要不可以爲難哉用吉尙益勉焉力行而不怠使塞垣朔漠之地以至窮荒遐逖之人其不相視而歸厚寧不益見其賢歟予與用吉南北之人也交甫旬月而一別已數載今始獲求桃溪謝翰林以下諸公詩以張大其事而贅以是言

題印局陸嵩所藏徐武功詩後

鄕友陸先生元泰詞翰妙一時以布衣遊諸公卿間有重名而仕卒不顯是亦命矣此稿乃先生自太學南歸時武功先生方在翰林爲侍講因贈此詩緬懷疇昔嶽以童子侍二先生側獲聞言議而古人不復作矣且詩語有懷家君尙書大人藹然交分之誼前輩風流蓋如此可重矣槁故藏趙戶部孟麟所先生之子嵩求得之持以示嶽莊誦之餘有感於中者多矣嵩方仕有祿位能世其業觀此亦能知所重者先生其有子矣故書以畀之

武功詩有云年來離思正紛紛可忍重爲送別文張翰風流今復見何蕃行義昔曽聞天街十二多春雪客路三千隔暮云日下若逢倪侍講煩君爲我致殷勤

題羅徳安集【明仲洗馬之曾大父也】

羅徳安集者泰和子理先生之遺文也先生在國初居則負隱君子之操出而成賢貳守之名亦韙矣今讀其書足以窺其心術之正見其賢子孫足以占世澤之逺也昔楊文敏公謂先生修諸己施諸人皆當追配古人而今之人知者寡其所感深矣嗚呼百世之下欲知先生者不有賴於是編耶

題全未了上人佛印後身捲

有一比丘未了號曰一完住報恩大藍若梅檀林中以自在身修無上法得淸淨門絕塵垢想以如是故逹官長者見是比丘生歡喜心眾相愛敬以是因緣稱其名字徧滿世間時復有人作是念言昔有比丘名曰了元有大居士號曰東坡稱是比丘爲佛印師有大智慧以一磨衲視無量世界盡入其中此一衲故永刼不壊應是人者不可思議後於金山說法廣惠眾生是居士者亦復隨喜因聞生悟捨所愛寶是二人者假是語言自相顯見若今未了師亦復如是我聞一性圓通周逥生死億千萬劫變化無窮信如是言了元未了前後出世惟一了義因稱之曰佛印後身師人皆生敬信心眾口同聲稱如是言於是未了合掌向予問如是因恐墮惡業客塵妄想及事理障一切罪根恐因是故予告未了言我聞如來說第一了義無受想行識無口耳鼻舌身意無聲色香味觸法無色無相不生不滅何有於身身旣無有何有前後昔大悲觀世音以無身之身化而爲千萬億身以千萬億而歸於一以一歸於無無聞無見以示妙法何有此身是名前後身者卽墮妄語我亦復聞觀世音現大神通應以一切身得度者卽皆見之而爲說法應是了元爲大比丘以至未了亦爲比丘因所得度而見是身是名無盡義及諸世尊過去未來至於見在亦以一身周流二世𨿽一佛不見二身而以一身見大金剛力歷千萬刼不壊如大法輪轉轉莊嚴以一相故變出諸相如大法鐘撞撞鳴吼以一聲故散爲眾聲如是二師能以一身幻出前後身者亦復如是是名眞正覺歷劫無窮盡何必前後身止此兩菩提永徧沙河身身身歸佛道師聞是偈已嘆未曾有再拜作禮而退

防荊公絕句

右荊公天童山溪絕句一首思致幽曠有唐人風愛者書之縑素筆法淸勁可謂二羙矣吾鄕陳君明逺實先世所藏因裝褫成捲屬題其後昔之論者謂公令鄞時行靑苖法甚便於民及入相遂欲推之天下竟以爲民害聖賢所行良法羙意並施而不可者此說其信然歟明逺與兄聖逺皆爲令佐郡邑間久其於民情亦稔矣政令之行固有宜於此而不宜於彼者歟此詩正公令鄞時所作故因明逺之請聊與論之

恭題宣廟禦制後

仰惟宣宗皇帝天縱聖明萬機之暇畱意文藝一時天葩睿藻垂賜臣工者莫不極古今之妙誠有前代帝王之所不能及者猗歟盛哉時則有若錦衣衛指揮臣李效良起家三衢執藝尙方忠實純謹深沭寵眷前後所賜宸翰甚多其孫臣防謹錄副爲冊以傳眞希世之寶也伏聞憲宗皇帝亦嘗卽其家取入禁中展閱累日後復畀之命之寶藏是則李氏薦承恩賚固非一世矣然則爲之子若孫者於此可不百拜什襲保之於無窮也哉其子鄕貢士臣棨出示臣嶽拜觀之餘謹書此以識

題盛虞鐘硯捲

錫山盛虞舜臣得端溪石硯斵爲鐘形置諸端友齋四硯之首請予一言以識蓋硯之用以端石爲貴鐘以象形豈其用之尢貴者乎夫樂以鐘而鳴文以硯而鳴其用正相等耳至其所以鳴則亦惟人之所用之豈必若坡老所記彭蠡之口噌吰鏜者然後謂之石鐘哉君之歸尙益琢磨他之日大江之南有大叩之而大鳴小叩之而小鳴其必子也夫其必子也夫

防問

鄕問試防問三首

問尭舜之道載諸方防典謨之書莫加焉皆足以垂萬世之明法者也三代有作胥此焉凖其亦有可言者歟然上資乎君道下切於臣職何者爲最詳歟我太祖髙皇帝定天下之初首以彰善癉惡之政條成大誥三篇復以經傳之義意深長儒先之注釋不一特爲緫其確論以著於篇名之曰資世通訓用詔後人本末不遺鉅細畢舉大聖人之制作固出尋常萬萬也然意指之所托條目之所著可以仰窺而縷析之歟且曰君道而君道之所當事者云防果尭舜禹湯文武之爲君其所行者止於此耶粵稽古昔何者爲可見邪抑外此無復可事者邪又曰臣用而臣用之所當戒者云防果唐虞三代之臣皆必絕乎此邪其所尢切者爲何事邪抑外此無所當戒者邪以至論士而獨舉伊尹而下六臣者爲士之善然六臣之所以爲善者顧何所取後之欲成有用之士者抑何所事諸士子祗服聖訓有年其知所以爲士之道審矣則夫於此六臣者其出處之詳優劣之等與夫歸依向往之所在殆必有以處也幸以告我庻他日勉修臣職以輔成君道者亦於是乎稽焉

問刑以輔治崇古尙焉虞典五等之刑周訓三千之屬不可以有加也然八辟五禁何所施三典三刺何所用耶約法三章與三百五十九章者孰得約法十二條與七千四百八十條者孰失耶我國家有律令有條例付之有司者詳矣然稽之古孰合乎虞周漢唐之制行之今孰得乎輕重煩簡之中耶帝舜欽卹之言穆王哀敬之教不可以不念也然除肉刑定箠令者何所始除斷趾禁鞭背者何所昉耶除誹謗法與除文致之請者孰是下減死詔與立覆奏之制者孰非耶我國家有審錄有湔滌行之朝廷者久矣然麗乎原發者何以逭出入之科列於外任者何以覬澡雪之路耶伯夷播刑之功蘓公敬獄之效不可以不重也然長者正人何以名持正守法何以別耶天下無寃民與民自不寃孰優平反遷官與平反辭賞者孰劣耶我國家有刑部都察院有大理寺按察司責之鞫讞者眾矣然觀望風指何以得情罪之實牽合律例何以盡評駁之允耶夫長我王國匪刑曷恃具嚴天威惟刑則然此固不可以不講也願聞所以得刑獄之道

問識時務者在俊傑諸士子固其儔也輙舉一二試相與論焉民習或有未純何以一之吏職或有未修何以懲之古有以五術省風俗八計聼吏治者今可行乎選舉淹濫何法可以淸經費虛竭何道可以阜古有以三科登防乂四賦經財實者今可用乎無告之民其拯援何先不急之政其汰格何切古有以六徳保罷瘵五要簡官事者今可施乎夫究其理而皆合逹諸政而必通斯善論事者其審量以言亦將以觀用世之學

武學公試防問二首

問周官大司馬凡制軍則軍有將師有帥卒伍有長其數可稽乎小司徒會萬民之卒伍而用之伍兩師旅以起軍旅其制可考乎以至馬牛之所出車乘之所供自畿內以及諸侯之國卿大夫之家其法又可得而聞乎列國兵爭周制漸變齊管仲作內政以寓軍令晉防公捨二軍以復三軍魯之丘甲楚之六卒其視周之制何如漢有材官羽林而復有南北之軍唐有驃騎車騎而復有折衝之府其視周之制何若夫事必師古而後可久矧兵爲事之大者乎其考古制之詳與今制之善庻無沗於善言兵者

問兵不貴乎多貴乎精然非訓練有素則亦無由而精且勇也成周四時有振旅茇捨治兵大閱之法漢承秦制三時不講其十月之幸五月之膢猶此意也唐則顯徳之習射滍水之講武宋則築講武堂立校試諸軍伎藝格亦猶此意否歟抑行於何時舉於何人歟其詳略之等精勇之效有可得而聞歟請著其說

與兵部論快舡事宜書

竊見南京快舡差使第一艱難積年負累甲余貧乏每僉一人充當展轉哀告不已一至領舡中人之產不久卽破蓋緣每差押運官員需索幫錢數多衛所又無餘丁撥補必湏顧人撐駕𨿽有附搭人貨所得不償所費回還之日別無所得能事者得隨有差內臣販賣私鹽少思陪補及至到此被其算帳扣除依舊一空生親見一新僉小甲初頗殷實一年兩差房產隨盡遂爲貧戶似此夙無力可除誠可憫念因循嵗久將成不可救藥之病今因徐貢郎中所奏事件竊爲議處條陳上請萬乞俯察愚悃深軫下情一與復奏準行不勝至幸其舡每只𨿽原設小甲餘丁共二十名其實有名無實反成獘端宜照糧舡人數量爲增減若得十五名的實親丁駕舡庻免欺但湏亦照糧舡事例加與月糧一石方可系畱人心所慮戶部以費糧見阻因查江淮濟川二衛馬舡夫逃已萬人以上皆系食糧人數以彼擬此不爲別費然此亦湏夲部並作處分始克有濟若行戶部必無可望倘人力旣減糧復不給其爲負累愈甚於前矣至於量支租銀一莭猶恐執事逺慮日後買馬支陪或有不足之患以此前次奏內不以爲然生亦於此反覆籌之矣緣累年所積應天府見寄庫租銀二萬一千四百九十三兩三錢七分一釐八毫六絲各府州縣衛所每年大約該納租銀四千九百八十五兩七錢八分九釐三毫今查得治十一年分已支過買馬租銀二千九十六兩治十年十一年二年上廠攺造快舡共五十四隻惟治十二年告上廠快舡三十八隻縱以此多者爲率每只給銀三十兩共不過一千一百四十兩今以十一年買馬已支價銀並十二年上廠舡數計之二項大約不過共支銀三千二百三十六兩比之每年租銀之數尙餘有一千七百五十餘兩借使以後年分或有災傷免徴只以此有徴之年支用所餘之數接續支用亦無不足之患況累年所積二萬餘兩之數仍舊不動乎此則所謂裒多益寡捐有餘以濟不足舡只易完而差遣之用不乏軍余稍寛而衛所之用可救在上無纎毫之損在下有永久之益矣伏惟臺照不勝切之至

靑谿漫稿卷二十

欽定四庫全書

靑谿漫稿卷二十一

明倪嶽撰

碑

重修都城隍廟之碑

都城隍廟者祀都城隍之神者也廟故在都城之西南隅設像以祠國家水旱之禱百官萬姓疾癘禍福之祈禳於是乎宗防百年於斯靈響赫然蓋神之所憑者大而靈之顯亦逺也天順間廟燬於火旣懲守者遂大庀工以新之土木瓦石之制金壁丹堊之飾視昔有加今年夏久雨水溢廟用堙圯弗安神棲掲誠妥靈視以爲歉我皇上復命冬官加修焉正欹益庳徹攺撓崇嚴炳煥益侈舊觀未防而工以完告史臣嶽奉命爲文於麗牲之碑以昭示無極乃拜言曰古有功於民則祀之惟玆都城上焉朝廟社稷之所屬下焉百官萬姓之所依外焉四方萬國之所仰式表九圍保障庻類根本之地倚之爲重惟神相之敷佑國家雨晹時若沴祲不興恊祥錫休上下攸賴故卽其功名之爲神廟而祀之以答嘉貺列聖繼作不懈益防禮固宜哉乃作迎享送神詩系而刻之以續登歌焉詞曰繄重城兮雄八荒又繚之兮以深隍亶國家兮保障仰神氛兮不可忘結神居兮桂爲堂白石陛兮緑綺房神之來兮齊速駕兩龍兮霞裳敷瑤席兮玊鎭紛進奠兮淑漿憺忘歸兮周章神保合兮樂康睠深固兮如金如湯民安阜兮惟神之光神之去兮洋洋玊鸞鳴兮鏘鏘望神君兮安極杳防防兮雲飛揚期終焉兮嘉惠後皇承兮無疆

書重修卞忠貞公廟碑陰

昔卞忠貞公墓在金陵冶城之趾墓前有祠洪武初移置雞鳴山列諸祀典而墓祠如故百餘年來以鄰於道宮日就侵穢今南京吏部左侍郎九峯錢先生過而憫之亟命道錄李靖觀者拓其墓新其祠以妥其靈邦人拜瞻悚然起敬於是紀成有碑告成有文皆出先生之手金陵善吟之士復有所作以頌公之大莭與先生倡義之盛心立石有期適嶽奉命歸省祗謁墓下不勝髙山景行之思睹玆盛舉其能無言嗚呼昔公赴敵而死也其子眕盱相隨以沒時人謂其忠孝之道萃乎一門不已烈哉𨿽然兩晉有國之際一時號衣冠貴逰士莫不輕棄禮法以淸談放逹爲賢𨿽王謝軰勲庸之盛亦不免此獨公正色立朝不肯茍同時好其所論列所施行一切裁之於正則其所養可知矣所以從容就義視死如歸髙風勁節震耀無極回視王謝軰不啻飈馳澌盡然天下後世正議有在其去彼而取此也亦審矣然則公之體魄所托廟食斯土千餘載間流風遺韻之所在所以興起斯人儀刑後進者何如哉職斯土者固宜知所重矣夫往者不可諌也繼自今尙胥珍防以永玆舉於弗墜庻先生惓惓之用心不徒然也而於世道計亦豈淺哉

神道碑

大明故少保兼兵部尙書贈特進光祿大夫柱國太傅謚肅湣於公神道碑

憲宗皇帝紀元成化之初故少保兼兵部尙書於公之子冕歸自謫所卽銜哀列疏以訟父寃上聞而憫之追復故秩遣行人司行人馬暶往祭其墓其文有曰當國家之多難保社稷以無虞惟公道而自持爲權姦之所害在先帝已知其枉而朕心實憐其忠由是天下稱快曰此誠天日開明公道暴白之秋也於乎休哉已而杭之父老白於巡按監察禦史請卽公所居建祠祀公榜曰憐忠遵制詞也今上皇帝紀元治之初訓導儲衍奏公功績宜賜贈謚立廟以祀言甚剴切禮部將上其事會給事中孫孺復言古之節義則諸葛孔明張巡文天祥今之節義則李時勉劉球與公宜一體報祀以厲後來廷臣合議以聞詔嵗一祀公於鄕民所立祠未防冕以應天府尹致仕歸復列公平生行業請如制贈諡以慰泉下累數千言事下禮部議僉謂古今人臣能爲國家建大議成大功者生則有旌擢之恩沒則有褒卹之典若前嶽飛盡忠報國死非其罪其追諡祠祀在宋具已舉行公之受寃𨿽同而功業所就則大過之宜如其子所請制可賜諡曰肅湣建祠於墓表曰旌功命有司春秋致祭其文有曰逄時艱危安內攘外社稷之功世永不忘復賜贈官誥其略曰當皇祖北狩之時正國步艱危之日乃能殫竭心膂保障家邦回鑾有期論功應賞不幸爲權姦所搆乃隕其身輿論咸寃卹恩已錫玆復贈特進光祿大夫柱國太傅用昭旌崇之典天語丁寧垂之萬世蓋至是而公之寃以白公之功以著矣於乎休哉於是冕抵書京師謂嶽在裏姻之末又適官禮曹親承徳音宜爲具述其事勒之墓碑以昭示無極嶽不敏何足以知之按狀公諱謙字廷益姓於氏號節庵其先家河南七世祖某仕金爲汾州節度使知開封府六世祖某階朝請大夫延津令五世祖某定逺大將軍沁水令金末兵亂譜牒散佚僅存官秩而亡其諱四世祖諱伯儀金亡奉母遷雲中元初収括新附復遷薊州仕至朝列大夫太常丞兼法物庫使累贈禮部尙書上輕車都尉追封河南郡侯妣晉贈河南郡夫人髙祖諱防起家中書掾累贈中奉大夫河南江北等處行中書省參知政事護軍追封河南郡公妣張贈河南郡夫人曾祖諱九思階中奉大夫湖廣道宣尉使都元帥延祐間爲杭州路總管致仕遂家於杭故今爲錢塘人祖諱文入國朝仕爲兵部主事攺工部父諱彥昭隠徳不仕自曾祖而下皆以公貴累贈榮祿大夫少保兵部尙書曾祖妣馬楊祖妣施妣劉皆贈一品夫人公生有異質甫七嵗僧蘭古春奇之曰此他日救時宰相也長遊邑庠領永樂庚子鄕薦明年登進士第宣徳紀元丙午拜山西道監察禦史公風儀峻整音吐鴻暢每日侍奏對上必注聼院長都禦史顧佐風紀甚嚴獨器重公巡按江西奏白誣獄出數十百人於死劾治王府之以和買害民者一道肅然比還復同錦衣官校往理官舡之貨私鹽者公不避權貴河道以淸上親徵武定州罪人旣得命公數其罪公辭嚴義正肆口而成大稱上防師還受賚與從徵大臣等自是受知於上屬意用公矣庚戌河南山西災廷議必得大臣兼理之上親署公名擢兵部右侍郎賜勑以往年方三十有三朝野榮之公感上知遇夙夜經畫徧歷梁晉間問民之所欲惡而興革之民大感悅九載秩滿進左侍郎公在鎭久多善政在河南者尢著若勸民糶粟官爲収糴以備賑荒預擬河患督采近地艸束以備築堰公庾積久易敗卽減價而糶旁省亦獲以濟徵輸脫有贏餘卽以鈔折納官民交以爲便嵗旱奏減存畱糧艸積誠以禱雨澤民忘其災河流嵗衝土城遂築大隄以障植栁以固立鋪設夫役以備修補復植栁於道以防行旅鑿井以濟道渇迄今存焉時議者欲移山東薪炭及大名牧馬於河南公抗防止之山東陜西民流徙其地公爲立裏以居給田以耕不使貽患地方後皆視以爲法其在山西奏革大同鎭將役軍耕種之盡入其田爲軍屯復以大同逺在北邊乞專差禦史一員巡歷其地庻姦可革遂爲永例議處修築鴈門軍役議柴炭人夫通融有法仍奏減七分之一以蘇民困時災傷流移公設法招徠又恐復業者殫於徴輸無復固志卽奏免所欠稅糧復請著令有司考績以有無流民爲殿最使知警焉其地霜早田薄収當輸邊者多折賫金銀姦民恆竊以逃公奏遣官解以懲其且請免煎銷以便分給尢爲民利公嘗自河南抵山西夜經太行山有羣盜持兵喊而前從者駭愕公厲聲叱曰汝何爲者邪盜聞公言大驚散去其徳威所著如此有參議劉孔宗者律己甚嚴頗與流軰寡合眾搆贓罪污之公知其誣卽奏白其事恆以盈滿爲懼請舉參政孫原貞王來以自代時中璫王振方用事有禦史姓名類公者嘗忤之意以爲公遂乘機嗾言者劾公擅舉自代罷爲大理左少卿二省之民倍道赴闕交章乞畱親藩亦以不可無公爲請乃復命巡撫實正統丙寅嵗也明年復爲兵部右侍郎畱理部事公考妣相繼歿皆命奔防兩遣行人汪琰抵杭賜祭治塟事懇乞終制不許又明年己巳酋長額森冦獨石馬營至秋遂猖獗上下詔親徵公與尙書鄺公埜上言邊防將士皆可托以制敵不必上煩六師且皇帝宗廟社稷主無親臨戎懇畱不聼八月望日師次土木冦奄至主將失律王師敗績皇輿北狩宣府懷來僅以自保沿邊城堡奔潰一空京師大震時公獨任部事北望號泣誓以防冦將議集兵爲守防京師計會皇太后命郕王監國以系人心於時臺諫廷論土木之變罪歸王振王始攝朝倉卒未定處分錦衣衛指揮馬順素附振意頗不平眾起捽順擊死復索振所親信二內侍將擊之班行諠雜無復朝儀王疑懼屢欲退諸大臣亦多斂避公堅立不動時掖王請畱且請降防宣諭羣臣無擅動振罪俟請命太后行誅順罪應死勿論命將軍亟擊二內侍死眾乃定退朝漏過午刻公袍防爲裂吏部尙書王公直執公手曰今日正賴公等若某百軰何能爲公辭謝不敢當進兵部尙書固辭不獲始就職公受任多事之際首劾扈從失律者武臣顧興祖軰皆宜議罪以聞庻後之任事者知所用命從之王嗣位尊上太上皇帝號攺明年庚午爲景泰元年公入見泣對曰額森不道犯我邊疆遮畱大駕彼旣得志將有長驅深入之勢不可不豫爲計邇者各營精鋭兵械且盡宜亟募兵易漕卒以偹調令工部分局治兵器以偹用京師九門尢爲要地宜令都督孫鏜衛穎張軏張義雷通分兵以守選給事中禦史王竑軰佐之列營於外以振軍威徙郭外居民於城內隨地安挿無爲冦所掠通州所積糧數百萬挽運固難棄之或以資冦宜令在官食糧者悉詣闗支人以多寡受糧而歸坌集京師庻防兩便大同宣府常經冦剽掠請勑各地守臣協力防鎭訓練修飭務使有偹至於選任人才尢爲至務文臣如軒防者宜令巡撫武臣如楊洪栁溥者宜爲將帥軍旅之事臣請身任其責不效則治臣之罪上皆嘉納行之時邊報絡繹訛言萬端公先事豫防逹權制變眾視公以爲安危太監喜寧北種也土木之潰降歸額森因爲之用導之冦邊冦奉車駕趨紫荊闗京師戒嚴朝臣至有挈家南奔者侍講徐珵因謬言占象倡議南遷事聞六宮人心動揺公爲慟哭抗言於廷曰京師天下根本宗廟社稷山陵在此百官萬姓帑蔵倉儲在此此而不守去將何之一動則大勢去矣宋南渡之事可監也上是公言守議遂定主將石亨復爲異議欲盡閉九門堅壁以避賊鋒公言不可請率先士卒躬擐甲冑出營徳勝門外閉門以示必死泣以忠義諭三軍人人感奮勇气自倍十月朔額森入紫荊闗傳言送駕還京前驅突至我軍堅不爲動知我有偹稍自引卻額森次至城下對我壘而陳駕亦在北營覘我軍嚴肅不敢有加於我我亦不敢向冦輕發一矢喜寧嗾額森邀大臣出議和且需金帛萬萬計蓋彊所難從以起釁耳對壘凡七日是爲十月旣望冦移蹕漸逺乃舉炮擊冦營冦死炮下者萬計額森大沮宵遁京師解嚴時謂不戰而屈冦兵實天生公以爲社稷也論功加少保總督軍務固辭久之乃受嘗謂人曰四郊多壘卿大夫之恥今日惟有聲罪討賊復還車駕乃臣子之職他復何言大同參將許貴奏欲遣使議和以緩冦兵徐爲討伐計公謂去冬嘗遣都指揮季鐸指揮嶽謙厚賫金帛以往冦輙深入繼遣通政王復少卿王榮往議迎復亦不見鑾輿而回冦譎詐叵測和不足恃況與彼不共戴天之讐和則背君父而忘大義理不可萬一可和彼肆無厭之求從之則害遣之則變勢亦不可也莫若選將練兵養威蓄鋭無輕遣使以取其侮從之公以涿鹿眞保定易州皆京師近地兵力單弱𨿽嘗遣都督劉安率兵巡視猶恐冦方逺遁或肆剽掠力弗能及卽奏遣都指揮陳旺石端王信王虹軰分益以兵往爲之援復請勑右都督楊俊節制之民恃以安又以冦之深入必先攻犯白羊紫荊倒馬諸闗復奏撥京兵與原守官軍互爲應援俾無僨事諜報冦逼總兵朱謙於闗子口明日復報追石亨於鴈門闗烽火甚急逺邇騷動眾謂宜急發兵往援公不爲動卽奏上方略宻授亨等仍令各營選調軍馬若將尅日大舉者旋報冦已出境乃服公料敵之審公謂喜寧不除冦卒弗靖乃以計授楊俊擒送京師公廷劾其罪誅之自是防竟畏憚悔禍不敢復犯矣辛未額森遣使入貢請送大駕還京朝廷疑未之信下廷臣議公曰此天意也君臣大義兄弟至親當速遣使奉迎以承天心萬一冦果懷詐我有辭矣議乃決秋九月大駕至自北營眾韙公一言之重時邊事稍寧公益修安內攘外之政河間東昌諸處永樂間安置降冦甚眾方冦入邊勢欲乘機而動公因南徵奏遣其有名號者以行遂畱於彼以爲潛消之計天壽山祖宗陵寢所在而無城郭防嘗犯其地乃奏起成山伯王通城昌平徙兵民其中以衛陵寢且重邊闗之援臨淸漕舡所經商舶輻輳實喉襟之地冦入邊時嘗有往據之謀乃奏遣平江伯陳豫築城以守遂爲重鎭尋諜知爲冦謀者乃我亡命小田兒也適雜北使中來瞰虛實公奏授計於侍郎王偉因使大同道誅之初北邊獨石馬營八城爲冦所據公謂此不可棄卽奏起都督孫安授以方略率兵度龍門闗且戰且守由是八城復完公謂京兵分五軍神機三千諸營者𨿽各有總兵然不相統一或遇調發動相選摘兵將不識卒難濟事乃議以諸營馬步兵擇其精者十五萬人分爲十營各立名號每營以都督一員總領之每五千用把總都指揮一員每千用把總指揮一員每隊用管隊官二員團詰訓練體統旣定兵將相識有警當調某營則自其總領都督以下督率以行號令専一行伍不亂兵制之善者也故其法迄今守之楊俊議奏盡出京營兵並調三邊各路軍馬大舉勦冦可以得志公執不可曰如此則京師各邊皆空冦或分兵牽制何以應之非兵家全勝之謀也上從公言俊素防扈時謂公此議足以奪其心是時浙江福建則有鄧茂七葉宗流廣東則有黃蕭養乘時竊發殘破郡邑一時命將出師皆出公籌畫𨿽逺處千萬里之外懸制切中不啻親歷其地卒用勦平貴州苖賊作亂侍郎何文淵奏乞罷布按司復置宣慰司以土官蒞其地畱都司以轄諸衛遣大將鎭之公謂貴州自祖宗開創餘八十年顧因小冦隳成功況土地人民皆受之祖宗者豈可輕棄事遂寢公念北冦旣平軍國之務可緩懇辭兵柄復以天變乞罷皆不許初額森犯京師石亨因公成功驟躋侯爵心不自安乃奏公功宜官一子朝廷卽授冕府軍前衛副千戶累疏懇辭且曰縱欲爲子求官亦不當假手於亨不許旣受命語冕曰我本書生當聖主憂勤之日分以死報顧功微報腆爾宜砥礪名節毋忝恩命朝廷復於京師之西賜公第一區公上疏辭謂國家多事之秋豈臣子安居之日況星文示變正宜貶損豈可厚享以重咎愆不許乃以平日所得賜物盔甲袍帯之屬移置第內封識加謹時一往視焉公素苦痰喘恆寓直房以便朝謁一日疾作上遣太監興安太醫院使董宿來視宿云此非竹瀝不可愈安爲上言且奏公自奉儉約上親幸萬壽山伐竹以賜仍命計公所用悉給自尙方蓋異寵也病少間復懇乞罷歸不許特降勑諭畱免公朝參屢遣中使促公出視事爲上所倚重如此公握兵久號令賞罰皆出於公言議所及宿將斂伏亨等不能措一辭亨素貪縱尢爲公所裁積成嫌隙亨侄彪本驍將時皆慮其一門同握京兵公乃奏遣彪充逰擊將軍往戍大同二人不得遂所私益切齒於公思有以傾之矣丁丑正月景皇帝不豫公同廷臣上章乞復皇儲未報英宗皇帝復正宸極此實天與人歸之會亨等貪天之功掩爲己有卽誣公等迎立外藩以爲罪與大學士王文六七大臣俱下獄所司以金牌勑符具存他無顯迹可據亨等必欲置公於死會徐珵者以倡南遷爲公所斥久不獲進因易名有貞尢銜公者廷鞫之日力言大肆拷掠宜無不承文不勝忿力辯不已公曰亨等意已如此辯之何益所司承亨風指乃以意欲二字附會成獄蓋卽秦檜莫湏有之故智也是月二十三日狀上上猶豫良久曰某實有功眾未及對有貞直前曰若不置謙於死今日之事爲無名上意乃決時錦衣指揮劉敬方帯刀在宿衛目睹其事每言及未嘗不以爲恨公沒之日天日無輝朝野寃之太監吉祥麾下逹官托爾者聞公死慟哭都市以壺觴酧公祥聞之切責焉明日往哭如初此實忠義感激人心𨿽異類而天理固不冺耳先是杭之湖水竭土裂人驚異之孫原貞方以尙書鎭浙語人曰賢才之生實鐘山川之秀今日之兆哲人其萎乎蓋指公也至是卒驗云公之生爲洪武戊寅四月二十七日得壽六十而已惜哉所司籍公家自朝廷所賜外他無一物蓋公平日自律之嚴也未防陳汝言代公爲兵部以賄敗上命陳所籍物於大內廡下召大臣入視且曰景泰間謙任事久且專沒無餘物汝言未期何得賄無算耶上色變久之亨等俛首不敢動撫寧伯朱永出謂人曰今日觀上意亨軰將無所逃矣一日邊報甚急集廷臣議恭順侯吳瑾進曰於謙在邊患不至此上爲之黙然初公被害時皇太后未及知比聞嗟悼累日上聞之益悟

其寃深悔之旣而有貞獲罪逺竄【闕】

此皆上心有所懲而亦天道好還之明驗也初公之遺骸賴都督陳逵憫公無辜宻賂守者収瘞逾年冕遣義兄康詣逵逵乃具棺衾俾康扶歸杭塟於祖塋卽今建祠地也公天性狷介不立私黨一以忠誠結主知分謗任怨無所顧忌不貸贓吏而恆宥小過急於薦賢不遺一善凡公所甄防如孫原貞王來皆在巡撫時所舉其他文臣武將功名顯著者尢多蓋公知人之明如此所至聲績懋異遺愛不忘故江西祀公郡學名宦祠河南祀公開封庇民祠二省之民家有公像飲食必祝皆至於今不廢及己巳之變軍旅方興中外論事者紛然議下兵部公悉裁之以理可者行之否則止之知無不言言無不盡一時克詰戎兵登崇智勇卒之肅淸大憝迎復乘輿以安社稷以固邊圉此誠不世之功也歷事三朝位極人臣然故廬之在杭者未嘗增飭尺寸丁內外艱歸蕭然不異寒士孤忠峻節夷險弗渝可謂難矣平居好學手不釋卷爲文有奇气詩詞淸麗在江西時和祭酒胡頥庵山居十詠在河南時和馮海粟梅花百詠詩皆頃刻而就膾炙人口尢長於奏疏至今視以爲凖當政務旁午章日數上累千萬言揮筆如流一皆切中事機人服公明決率推爲天下奇才焉平生著述甚多今僅存節庵詩文稿奏議各若干捲禍變之餘蓋千百之什一耳配董氏累贈一品夫人翰林庻吉士永丰知縣某之女柔惠靜專克謹內助先公十一年卒公未五十遂不娶亦無媵侍人皆義之生子一卽冕自副千戶攺受兵部員外郎進禮部郎中南京太僕少卿應天府尹文學政事無忝家法女一適錦衣千戶朱驥坐公累戍邊比宥還累官都指揮使掌錦衣衛事孫女六吏科給事中張晟工部員外郎倪阜益都知縣孫武卿徳淸縣學生徐九萬杭州府學生沈繼榮其壻也嗚呼公之功業在天下公論在人心傳在國史列聖眷卹恩命屢頒一時之屈萬世之伸一時之寃萬世之雪公於此可以無憾也已嶽生也晚𨿽自童丱得之見聞之日久然才力綿弱不能揄揚朝廷褒忠錄功之曠典與公忘身爲國之大莭姑卽冕所述掇拾其槪俾立石墓道以示後世以爲他日爲臣者勸焉惟公諱與先考同未敢以私故闕而不書蓋公之所闗者大也臨文悚然銘曰惟天純佑賢俊挺生實商昭周爲國之禎惟公之生允濟斯世雄才卓識孤忠正气始鎭兩藩迄主五兵民困畢蘇邊塵肅淸時方宴安冦忽竊發皇曰往哉執梃以撻公疏懇畱六師已陳越闗而北曾未浹旬冦敢犯順皇輿逺狩公獨治兵痛心疾首浮議譊譊公斥正之人心揺揺公鎭定之內決廷論外當冦衝一時安危萬目視公國步載寧皇輿遂復名髙毀來功大弗錄公存以功公亡以寃於惟聖明克俾昭宣萬世之名一日之厄失短獲長公亦何責穹祠顯號報祀無窮四湖之防嶽廟攸同廟貎儼然公其如在嗟嗟後人守視無懈大明故嘉議大夫禮部右侍郎費公廷言神道碑

廷言之卒予率諸僚往哭之越八日其子衍衡軰至自其家奉其同年友圭峯董學士所述狀乞銘於西涯李學士以塟復奉狀請予文諸墓道之石因憶成化己丑春予爲翰林編修時與西涯及篁墩程學士同以書經考禮部會試掲曉之前一夕拆所取第一卷

則廷言也明日退朝賜宴於禮部大宗伯姚文敏公舉酒屬賀曰此崔吏部巡撫南畿所得士也可謂得人矣去今二十五六年忽忽如昨日事豈謂遽爲古人不可作也悲夫按狀廷言諱誾姓費氏廷言其字別號補庵世居京口之丹徒譜牒散佚莫究其所自獨傳宋季兵變閉城者十七日民且饑死費有諱篁者爲粥食之賴以全活民徳其惠名其所裏曰簧祐今譌爲黃以時考之或其五世祖云四世祖天起髙祖仁夫曾祖文盛祖仲榮考淑髙妣朱氏廷言生有異質年十一選爲郡庠生治詩經試不偶乃攺治書時崔公方蒞其地及林侍郎一鶚爲之守皆名知人雅重廷言咸以禮待之領天順壬午鄕薦登己丑進士簡入翰林爲庻吉士得閱中祕書學有造詣辛邜授編修甲午滿考得賜勑贈考妣如制妻封孺人乙未二月同考禮部會試丙申選與經筵丁酉擢國子監司業庚子乞歸省祭賜寶鏹千貫爲道裏費丁未滿九載進左諭徳仍理司業事十二月進祭酒明年戊申攺元治聖天子肇開經筵爲講官賜白金三十兩文綺二表裏寶鏹三千貫車駕幸太學進講如儀賜大紅金織衣二襲降勑奬諭仍宴於禮部己酉命充日講官攺少詹事兼翰林侍讀入史局纂修憲廟實錄辛亥八月書成進詹事兼侍讀學士賜白金三十兩寶鏹三千貫文綺四表裏大紅金織羅衣二襲仍賜宴於中軍都督府十月進禮部右侍郎廷言平日謹畏自持自爲日講官及爲禮部當奏恆栗若不能出諸口嘗謂予曰某自夙興當造朝卽心掉足弱不可忍迄退朝始安早暮憂惕因以得疾在告將三月具疏乞停祿養病以去上不允俾在任調攝給祿如故明日增劇越五日而卒蓋癸丑六月三日也廷言儀度魁梧丰頥羙髯善談論議事理周旋世務若無不可爲者始官文翰弗克少見於用其在國學教法有度士子悅服及佐典大禮每郊祀爲分獻官廷試爲提調官親王妃主嘉行之禮皆以贊相其間宴賚有加然不七嵗而官五轉眾方期其逺到而遽止是也惜哉廷言早失怙事諸兄盡禮與人交克全信義自處儉約平居善檢飭未嘗妄費一錢恆以訓諸子性尢曠逹始病卽爲治棺經紀後事甚悉會暑月倉卒含斂靡一弗備識者稱之作文有奇思詩亦飄灑所著有自考集瀛洲奇處錄向陽書舎稿補庵稿藏於家作費氏宗譜斷自所知事信而核編聖駕臨雍錄著一代儀文之盛梓行於時其生以正統丙辰三月四日得年五十有八娶張氏有淑行男子五衍衡銜衒張出庶子衑側室徐出衍衡俱郡庠生衒出後伯兄譲子女五吳鑄李旦張凖歐陽璉程孝同其壻也孫女五衍等扶柩歸予復遣人護視以行將以甲寅九月日塟於郡之京峴山朝廷命工部爲營塜壙命長貳諭祭於其家哀榮終始廷言於是乎可以無憾矣銘曰

江東有木楩與章根蟠厚地摩靑蒼匠石睥晲喜欲狂萬年必致歸明堂輪囷旁礡登巖廊巍然屹立時之望風雨侵淩蠧且傷用之未久嗟淪亡生承帝眷夐異常沒錫塟祭恩尢霶前途若短後則長翩翩五鳯嗟諸郎偉其繼者孰可量京口之山惟故鄕噫千萬年此其藏嘉議大夫南京太常寺卿愧齋陳先生神道碑

治甲寅六月二十有六日南京太常寺卿莆田陳先生以疾卒於長安西街之第先是南京禮部董亞卿尙矩以書來報先生疾可憂咸爲駭愕徐而思之先生厚徳君子天將錫以遐福宜無他未防竟以訃至相與悼慟無已也旣而其子舉來請於朝詔工部營墳以塟復賜祭於其家舉拜恩將歸乃遵先生治命奉南京鄭通政廷綱所述事狀乞文於碑樹之神道顧予言曷足爲先生重然誼不可辭乃按狀而爲之序曰先生諱音字師召姓陳氏別號愧齋世家閩莆之涵江宋明州觀察使淬與子仲剛俱死靖康之難旌其裏居曰忠孝坊則涵江之祖也曾大父宗義大父光逺父崇澄號耕樂俱有隱操以先生貴初贈耕樂翰林編修進南京太常少卿妣黃氏亦自孺人進恭人先生生而惇朴嗜學少長補郡庠生有文名牟都憲俸時僉閩臬一見奇之遣諸子從之遊舉天順壬午鄕薦登甲申進士第入翰林爲庶吉士成化乙酉簡授編修丁亥預修英廟實錄成賜白金文綺進祿一階壬辰乞歸省墓賜寶鏹爲道裏費丙申滿九載陞侍講入侍經筵辛丑同考禮部會試癸邜推擢南京太常少卿治己酉南京翰林學吉員缺命兼掌院事壬子滿九載始進今官僅越一載遂得疾以卒先生天性孝友痛二親不逮祿養每忌日悲泣不自勝仲弟祖理家政爲輸粟給邊授以冠帯季弟員事舉業親爲指授遂領鄕薦叔母居孀力爲贍給遺孤子女爲之婚嫁族裏之貧者周卹恐後平生和易坦率與人交誠意懇切或與論事知莫可如何率曰也罷遂以此稱之弗校也至其操履則剛介堅定不爲勢利屈在翰林時西廠初建方用事其爪牙韋英者乘之鼓扇宻捕兵部主事楊仕偉於家並箠掠其妻事叵測人皆閉門避之先生與之鄰卽登墉大呼曰汝何人斯非奉上命敢擅辱朝臣耶其人詰之曰汝爲誰而言乃若是復抗聲曰我翰林侍講陳某也懼汝軰壊國法禍福非所憚其人爲之少戢在太常時守偹中貴究理樂器嵗久損失益多欲歸咎先生然實無預也同事者亦宻諭俾少俯就先生與之抗禮益辯論不顧其人怒甚遂並劾於朝所司覆覈卒無所及蓋仁者之勇其不可奪率類此居官詳愼於義所當爲不遺餘力爲編修疏上時政千事皆切治體時論韙之及任卿佐於凡祀享薦獻必躬爲閱視務竭誠敬舉用僚屬一秉至公人不敢幹以私先生素明經學四方之士爭欲出門下京邸至不能容經其指授往往取髙第嘗有一登其門兩魁多士者則先生造就人才可知矣今太常齊卿章春坊王諭徳鏊皆顯名者其他布列中外尢多所作詩文肆筆而成略不搆思南京士夫公卿之家凡有慶弔之禮必借一言爲重委幣而請者無虛日焉先生始入官余沗同升得朝夕聚處談經論史未嘗少間至相約逓爲主以會箴規之資切磋之益親芝蘭而醉醇酎者久矣及官於南書問往來不絕嘗遣防弟從之遊教愛深篤蓋先生之處友久而益敬忠信篤厚非他人所能及而今不可見矣每繙閱篋笥見其遺墨爲之愴然嗚呼惜哉先生以正統丙辰三月十有七日生春秋五十有九配黃氏繼配林氏皆贈封爲恭人子男二長舉黃出娶廖氏次華林出娶鄭氏通政君女也二子同領壬子鄕薦時以爲榮女二長適翁司徒之子汝次適卓按察之子文浚孫男五湏孝湏友湏政湏教舉子也湏禮華子也塟以某年某月某日墓在莆田某鄕之原銘曰

陳有仲弓曰漢名士一徳不羣二方有子嗟嗟愧齋猗是之似學足成人行不失已外示以朴內灼於理文以華之而不爲靡翰苑容防冰銜並擬官久始遷不爲慍喜恢乎其中莫可涯涘曷錫眉壽曷介繁祉孰謂斯人乃阨於此旣承卹恩以塟以祀亦有故人以志以誄穹碑深刻永昭厥羙嗚呼先生斯無憾矣

大明故平羌將軍後軍都督府右都督諡僖周公神道碑

洪惟我國家統禦六合鎭撫四夷奠中國於泰山盤石之安固聖徳神功無逺弗被如雨露之潤如風霆之威然亦有宣力禦侮之臣分布藩閫如金湯之壯如羆虎之猛是以夷狄聞之而畏服邊圉恃之而敉寧其所系豈輕也哉若今平羌將軍甘肅總兵官後軍都督府右都督周公廷璧蓋其一人也而今則已矣惜哉公自鎭以疾請命東歸歸抵宣而卒其中子鐸茹哀具疏以聞詔禮官致祭者五賜衰布以疋計齋糧以石計者各五十工部營墳以塟賜之諡曰武僖近代將臣鮮有及者蓋異數也鐸復請予在天順間侍親於宣嘗及識公且知其爲人乃奉宣人王少卿遜之所述狀來請予文勒石神道以昭示久逺予謝不敏而宣之人士繼爲之請者沓至乃受其狀序而銘之公諱玉字廷璧姓周氏世家滁之南湖髙祖庇哥在國朝定天下初起從大將樹戰功遂有戎籍於永平衛曾祖禮始以功再進秩爲宣府前衛正千戶卒祖安嗣尋以疾罷父賢嗣勇略善戰以功七遷至後軍都督府都督僉事充右參將分守獨石等城天順攺元之明年戊寅冦掠延綏勢頗猖獗上驛召至京命提兵往援至則日與賊戰多所斬獲己邜正月朔哨賊野馬澗接戰四日賊益擁眾迎敵乃挺身直前爲流矢所中死之事聞贈都督同知賻賚有加特命公嗣授萬全都司都指揮同知公時甫弱冠痛父歿於王事感激自奮期以報仇居官亷愼自持督理屯田邊庾充贍甲申少宰文莊葉公巡撫其地首薦公掌都司事公勤於職業剸繁理劇若老於吏事者政譽借然成化攺元乙酉前威寧伯王公方以都憲總制諸路兵馬復薦公志气英鋭號令嚴明亷而不苛謀而有勇宜任逰擊將軍統領奇兵以靖地方上賜璽書命公具如所請是嵗秋延綏有警公提兵往援斬獲甚眾癸巳正月冦入漫天嶺公率所部拒之北眾大敗斬首七十餘級奪獲逹馬兵仗以萬計兵部論公功在優等進都指揮使仍加賜白金防幣總制諸公遂建議以爲冦𨿽挫衂然尙據楡林河套以爲巢穴非潛兵之無以使之畏懾逺遁時各路將領聞議莫有任其事者公乃奮然與前總兵都督許寧統兵出境直抵紅鹽池賊巢殺敗賊眾擒斬三百五十餘人屠其妻子焚其輜重奪其駝馬什器三萬有奇殘冦奔竄渡河而北朝廷降詔嘉奬有運謀奮勇成此克防之功之褒進後軍都督府署都督僉事甲午秋宣府西路屢報賊警勑公往援八月戰賊馬營齊家溝再戰赤城袁家墩斬獲甚眾追賊出境而還復賜勑嘉奬尋與實授明年乙未奉勑充副總兵官鎭守宣府丁酉遂奉勑佩鎭朔將軍印充總兵官鎭守宣府庚子春堠兵屢報冦賊近邊窺伺者公率兵自靑邊口出追賊至紅崖兒復至龍門獅子衝累敗賊眾追奔出境至水磨灣等處乃還以功進署都督同知癸夘秋賊自柴溝堡出沒公率兵追奔至白腰山斬獲賊級奪其馬疋而還未防賊自大同天城許家堡出沒勑公率兵往援追奔至定安營等處斬獲賊級奪其馬疋而還勑嘉奬積二功與實授仍署右都督秋八月奉勑掛徵西將軍印移鎭寧夏冬十月殺賊棗兒溝丙午冬復奉勑有曰以爾久任邊陲累著勲績克副委托卽今甘肅賊冦騷擾特命爾掛平羌將軍印充總兵官鎭守甘肅尢湏振作軍威攘除邊患以安境土以寛朕西顧之慮蓋至是而委任益隆矣明年奉詔實授右都督先是迆西土魯畨賊嘗於成化初刼哈宻王母金印而去至是復殺都督哈尙占據其城朝廷將議討罪之師公請因彼使之還者使賫詔往諭庶或有濟已而果遣使入貢並獻金印城池及所虜人口悉如公所籌上大悅賜勑嘉奬有不勞士馬軍餉而坐収成功由爾平日運謀所致之褒公曆鎭三邊勞於計畫𨿽所至有功兵民賴之然亦坐是嬰疾日思東歸矣前後六七防乞觧兵柄詞意懇切上皆不允甲寅疾增劇其請益堅議者遂謂公有辭難便安之意賴聖明知公特置羣議詔俾回京料理秋九月聞命卽日就道十二月抵宣疾益委頓弗克造朝明年正月望前一日竟卒實治乙邜也其生爲正統己未後二月望日得壽五十又七而已公性孝友事親處族各盡其分讀書不事章句而能了渉大義以防入官遽處尊位卑已下賢爲時所稱器宇凝峻自偏禆爲大將隱然邊閫之望愛養士卒撫循有恩訓練有方統馭有制茍不用命必罰不貸每遇賊計定而後戰往往克敵制勝功績爲多敵人至見其旗幟卽驚呼遁走公處之裕如未嘗有徳色平居蕭然韋布不異寒士不喜麯蘗不近聲色亷公自守不爲詭隨見理明察洞燭物情請謁不行亦不容物故人莫不敬而愛之而亦或以致嫉云嘗謂久荷知遇期以盡瘁報國因大書不敢負朝廷處六字掲之退食之署朝夕視以自警士大夫多從而歌詠之其所存可知矣嗚呼若公者求之一時邊將之賢殆未敢以一二數將微恙旣祛大任可冀殆必若召虎南仲之於周愬之於唐瑋之於宋以辟四方以肇戎功以無沗世臣之後而遽止此耳不亦重可惜哉公配夫人唐氏有淑行子四曰鎭曰鋐先卒曰鐸曰鉞女四孫男三漳淸淇女三塟以卒之年某月某日墓在城西沙嶺原祖塋之次銘曰

寶劍之精上騰於天下蟠於淵取而試之光采四出功用萬全此誠國家之利器而幹將莫耶又何尙焉猗歟公兮雅望則然受命作藩由裨而專三佩虎符世領將權塞塵肅淸兵威聿宣屹如長城噫孰與肩倐以疾歸髙閌遽捐豈囿於理者不可防而扼於數者不能前卹典頒足慰九泉燕然之石其功可鐫永鎭玆丘何千萬年

大明昭武將軍上輕車都尉南京錦衣衛掌衛事都指揮僉事丁公神道碑

國朝有世功之臣曰丁公夢吉者以疾卒於金陵官舍其子福旣卜吉壌於安徳鄕石子岡之原以塟復奉工科毛給事所述事狀泣請予文刻諸墓道之石予嘗知公父子最久誼不可辭按狀公諱固宗姓丁氏夢吉其字也世爲揚州江都人髙祖成國初起從髙廟徵伐四方韓元師麾下旣克北平遂有籍於燕山右防衛以孫信貴贈驃騎將軍右軍都督府都督僉事妣許贈夫人曾祖勝累功陞金吾都指揮贈右軍都督僉事妣劉贈夫人祖信在宣徳間累功陞右軍都督僉事妣張封夫人考瑄嗣軄指揮天順初元迎駕有功進都指揮攺錦衣衛憲廟在東宮選官舍千人立隨侍營奉命統之得賜金牌侍衛后以薦分守寧夏封昭勇將軍妣王封淑人公始娠昭勇公夢異人授之子曰是將固汝宗也公生遂以名焉公丰姿娟秀舉止異常兒漸長知讀書樂從賢士夫遊成化庚寅嗣軄指揮蒞政忠義衛以明察見稱大司馬白公大總戎太傅會昌侯孫公皆愛重之甞以邊將薦尋選總神機右哨復以薦來掌南京錦衣衛事先是衛多政公至多所釐正且更置其人用之有不悅者搆言以沮公公不爲動久之眾乃懾服今上嗣位之初盜起贑州於是大司馬余公與太師英國張公會廷臣議以爲必遴選其人使爲參將往守其地且謂非公不可遂以名上詔許之進署都指揮僉事賜勅給符驗旗牌以行公受命兼程而往至會昌乃賊往來之衝公卽相地險易駐軍於斯精訓練謹斥堠以備之仍出榜諭以饑寒逼廹之故茍能自新卽爲良民賊聞之陰散其黨三年之間不聞警報公乃累防乞謝事歸復以當路薦召還仍蒞錦衣復奉恩例與實授僚屬喜公復來公亦以自慰蓋衛屬皆公素所委任至是惟總其成若輕車熟路無復事事矣上下安之未防得疾以治乙邜十二月二十五日卒訃聞上悼惜命禮部致祭於其家距生爲正統壬戌正月二十七日得年五十有三而已公性孝友事二親克盡子軄處諸弟怡怡如也平居自處矜飭無所茍與人交恂恂退抑一於禮譲喜親儒素禦下有恩故卒之日人多惜之配杜氏中軍都督淸之女封淑人先公卒一女適錦衣指揮周鵬側室梁氏生子一卽福嗣爲錦衣指揮使娶黃氏錦衣指揮琳之妹塟以卒之明年某月某日以先夫人祔惟公之先纉武功都顯位代有其人傳緒至公克起而承之出則參戎閫入則總禁衛使天假之年則其懋建勲績逺防祖武所謂肇敏戎公以爲國世臣也必矣顧弗及大施而遽止於斯何耶是誠可惜也已旣次序其事復系之以詩曰

石子之岡峩峩新墳其塟者誰曰丁將軍桓桓將軍起自武冑建閫授鉞將略惟舊神龍初飛風動雲從丁氏之先實奮於戎四世相承咸以功顯督府之勳開拓益逺將軍紹業賢聲日聞禁衛載縂兵柄斯分搶攘旣寧桀驁胥服祿秩方增疾疢胡速驊驑緑耳騁乎康莊霜蹄一蹶孰不防傷崇封在玆山水深固麗牲有碑以識公墓

大眀故太子少保禮部尙書兼翰林學士贈資政大夫太子少傅謚文思彭公神道碑

治丙辰十月六日太子少保禮部尙書兼翰林院學士彭公以疾卒於家訃聞上悼惜詔禮官賜祭者四冬官營墳以塟仍加贈資政大夫太子少傅賜諡文思適公弟彥恭以工部侍郎攺左副都禦史巡撫南畿乃以公門人禮部侍郎掌國學事林公亨大所述事狀俾予撰次爲神道碑將以立石墓次念予初入翰林幸與公同官及同事經筵史局又獲同侍今上於春宮從公後者二十餘年辱愛頗厚苐愧才譾筆弱無以揄揚厥羙其不敢以不敏辭按狀公諱華字彥實姓彭氏別號素庵世爲吉之安福鉅族安福之彭二宗其一自畨易而來再遷鐵冶巷梅樹下世稱梅下彭氏其一自髙安而來有曰隠君者擇勝於大志居焉梅下之彭傳十餘世有諱芳逺者生二子長古淸生務威卽少保吏部尙書兼文淵閣大學士贈太師諡文憲諱時之祖也次復安與隠君之裔伯樞同壻於龍云劉氏無子以復安季子同升爲之嗣號蒼山翁則公之祖父諱貫號一齋浙江按察僉事俱以公貴累贈至資善大夫太子少保禮部尙書兼翰林院學士祖妣郭妣伍俱累贈至夫人公生而頴秀異常兒蒼山嘗坐堂上公趨而過問爲誰具以名對翁奇之尋侍一齋宦逰於外或爲嬰孺態一齋課以詩書俾續過輙口誦手揮沛然莫禦益大奇之正統丁邜一齋居憂於家公時方十五六嘗過邑城坐客有持故劵證以爭產者辯論不已公齒坐下獨抗聲曰此贗也眾驚問故公曰劵果出革除庚辰年則當以建文三年書乃云洪武三十三年非贗而何爭者赧然而罷景泰攺元庚午年十九以春秋家學領江西鄕薦甲戌會試第一人主司所梓程式之文不易一字及廷試名在二甲景皇帝疑之遣中官詢焉內閣諸老以爲防有渉上皇語蓋權詞以對耳詔取防上覧竟畱中被選爲翰林庶吉士復召入纂修寰宇通誌丙子書成授翰林

編修有白金文綺之【闕】

丁丑奉命祭告靖江王便道歸省還朝秩滿三載得賜勑命辛巳丁內外艱歸合塟如禮是年以預修大明一統志成賜寶楮五百緡甲申服闋選侍經筵成化攺元乙酉奉命主考南畿鄕試丁酉英廟實錄成陞侍讀有白金文綺之賜戊子充經筵講官復奉命主考順天鄕試己丑充經筵日講官有襲衣冠帯韈履之賜自是時節頒賜鮮品及端午牙扇與諸大臣等嵗以爲常辛邜以嘗表請建儲賜文綺一表裏壬辰廷試充受卷官禮部恩榮宴日文憲公爲讀卷官仲兄彥充爲儀制郎中季弟禮卽彥恭舉進士與公同預宴席時以爲榮未防進侍讀學士掌詹事府事每嵗恆奉命視牲分獻於南郊癸巳賜羅衣一襲金廂玳瑁束帯韈履及新刋貞觀政要皆慰日講之勞也甲午賜新刋通鑑綱目乙未廷試充讀卷官皇太子立賜文綺一表裏冬三載秩滿賜誥有操履端純才學宏防秉筆盡紀述之公積成多啟沃之益之褒丁丑續資治通鑑綱目成進學士以災異上疏乞歸不允戊戌奉命主考禮部會試皇太子出閣首進講大學有寶楮之賜遂進詹事府詹事己亥賜續通鑑綱目辛丑廷試充讀卷官冬三載秩滿旣陞奏上謂公何以無兼官詔吏部具履歷以聞特命兼翰林院學士仍賜誥推恩其先悉如制壬寅冬禦制文華大訓書成陞攴從二品祿甲辰復奉命主考禮部防試有權貴子已在中列而朱墨卷互異眾莫能處公曰此簾外失防閒耳竟黜之乙巳冬進吏部左侍郎仍兼學士入內閣參預機務防辭不允自是賜予優渥寵任有加丙午六月感風疾不能造朝上愕然亟命禦醫來視時遣中官賫賜羊酒米菜慰問者絡繹於道旣三月疾未愈卽上防辭祿乞歸上不允命食祿如故又三月進太子少保禮部尙書兼職如故公愈不安曰因疾乞身乃益冒寵榮如此復上防辭不允有繡麒麟衣及冠履之賜丁未三月再上防乞歸詞益加切上重違其意特賜璽書慰勉俾馳傳歸就醫藥疾已卽來其勿自便復命有司月給廩四石嵗給輿六人瀕行復有白金寶楮襲衣之賜皆異數也四月上防辭謝輿疾出長安道過大門望闕稽顙曰聖恩曷能報也因泣下交頥觀者感動五月在道恭遇上太皇太后尊號覃恩蒙賜誥且得追贈其先悉如制旣抵家仰遵詔防以安心頥气愼節飲食勉進藥餌爲事嵗惟祀先力疾從事暇則黙坐一室手不釋卷恆諭諸子曰吾負國厚恩爾軰能少樹立勉圖報塞庶補吾之不逮耳至是疾加劇遂不起其生爲宣徳壬子十一月十日得年六十又五而已元配劉氏同邑梅林望族先公四十年卒子一勉政繼室分宜李氏先十五年卒俱累贈至夫人子三勉斆勉敬側室河間宋氏子一勉肇敷國子生斆輸粟授千戶政肇敬俱邑庠生孫男女幾人塟以卒之後某年某月某日墓在某山之原惟公才識髙邁深沈簡重人莫測其際事親孝處兄弟友愛甚至伯參洪家居公謹事之仲卽儀制長公二嵗自同硯席以至宦逰而歸始終無間言季彥恭早失怙恃賴公造就以至今日爲時名卿公初入官文憲公實奉命司教事旣秉鈞軸亦聮官禁近相處𨿽益親而未嘗有私暱之幹與人交不茍合不事嬉謔至於辯論古今疑義時事當成與敗人賢否隠伏之微亹亹如河決燭照百不失一恆謂以春秋起家而近嵗學者不根經傳妄意比附大失聖人筆削之防故其出主試事命題必以經傳相合爲主取人必以得胡氏家法者爲主由是天下翕然從風多公倡率之力四方及門之士曾經指授者多以科第顯若今大宗伯謝公維章大司成林公亨大尢傑出者也爲文章力追古作者用意謹嚴稿必數易而後成𨿽詩亦然有素庵稿若干捲藏於家昔我太宗文皇帝入正大統之初首開內閣召學士解先生者七人入典機務偹顧問時五人同出江右其三人則同吉安也後獨楊文貞公以淸節雅望爲中流砥柱者餘四十年未防文憲公繼之淸方介特無忝前烈迄今天下仰焉而公復以昆弟之賢嗣羙於其後固山川靈秀所鐘間見疊出以副廟廊臺鼎之用然吉之文章政事卓乎一代之盛有如此者豈偶然也哉嗚呼公今不可作矣嗣徽音而景芳躅者豈無其人歟予於是乎有感爰序次之而系之以銘銘曰

黃閤防嚴從古則稱猗吉多賢濟濟以登弼亮皇圖潤色帝制百年於斯繼羙無替惟文貞公介特不移遼遼文憲式克似之嗟歟文思用不克究曷紹於前曷嗣於後仰曷以酬帝眷之隆匪公之厄悲人之窮崇封在原穹碑在麓焯徳矢辭百世以告

靑谿漫稿卷二十一

欽定四庫全書

靑谿漫稿卷二十二

明倪嶽撰

墓表

文林郎四川道監察禦史張君墓表

成化乙巳閏四月二十九日監察禦史張君世用卒於南薫客捨予旣與諸友往哭之其孤立將扶柩歸塟乃奉君同年友中書舍人楊一淸所爲狀蹐門請文以表諸墓惟君自正統丁邜充邑庠弟子員至成化戊子始克舉於鄕遂登壬辰進士拜太常愽士簡授四川道監察禦史歷官才十有四年𨿽一再遷不過七品得年四十有九而已平日所抱負自視當如何卒亦不能究厥施豈非命耶君防頴敏讀書過目成誦學易於鄕先生深有造詣年十七試藝京闈弗利督學憲臣恆奇其文以魁解期之文名然起淮揚間然往試輙北蓋久而後防云君負才識有幹局初試政戶部恊理軍儲給賞河南潼闗有功官軍因事裁畫時稱其能爲博士有事郊廟禮度閒習每以郊恩膺白銀文幣之賜爲禦史巡視光祿不刻不縱出按福建鋤惡植善風裁凜凜聼獄明決庭無畱訟審錄重刑多所平反嘗奏黜閩帥之不軄者上從之一道肅然閩故多文獻憲節所至訪求先賢遺迹存問其子若孫多作興而振起之尢以重學校惇風化爲首務登覽山川感今懷古不廢吟詠時以勞勩得疾猶彊起巡歷弗敢自逸及之日案牒一淸然亦未始以才辯自雄旣抵京師疾小愈忿時之冒進者多名器淆冗卽具防率同列論之朝廷嘉納焉甲辰地震京師君復欲條舉時政之者以聞會疾作乃已自是𨿽歸臥牀褥乃心王事未嘗少置每與人言政事得失人才賢否上下古今治與亂有不當詞色俱厲气勃勃不平如是者𨿽經日不厭人勸之亦不止以是疾益劇今年春上防乞歸事下吏部未及覆可而君卒矣君性至孝能事其親疾且殆獨呼其子曰吾死不足恨獨吾二親七十在堂不及終養所恨者此耳君明爽勁直遇人無賢不肖皆驩然無間而胸中了不可混至與朋友處所論與事是是非非輙靣加詰難不爲退言故久而益信視義所在必竭力赴之不復顧忌周窮賑急恆恐不及兩任皆淸要然未嘗增拓故業服食儉朴如未仕時惟於賔客之奉輙致盈腆觴酌笑歌必盡其情及其持憲嚴肅𨿽至親亦不可幹以私眀易學有經指授者輙能取科第爲詩文防意超逸格律深穩而於辯識體裁評別髙下皆出人意表識者亦以君爲知言所著有竹西稿凡若干捲藏於家君諱稷世用其字別號竹西居士世居揚之寶應孝義鄕曾大父谷成大父仲仁父彥明以君貴封太常博士母鄭封孺人配孺人許氏戶部檢校文誠之女子一曰立敏而知學女二適古文陸全其防在室其生爲正統丁巳二月五日塟以卒之年某月某日墓在某之原君之中表弟尙寶司卿仲君惟馨予友也故君之交於予亦深以平日所聞於惟馨稽之於狀其行誼表表可書以傳者蓋多矣惜余不能以盡之也若君者豈非慷慨不羣之士也耶君子謂君之志極髙才極贍使大所遇其所建立豈不偉歟而年不待之也悲哉是爲表

安成王處士墓表

處士諱緝字紹熈姓王氏其先撫之金溪人始祖徳載李唐時刺史吉州按歷安成南裏之金田愛其地勝因家焉傳至十六世孫曰鳯儀生文源文源生命仁命仁生敏忠則處士之髙曾祖考也處士生而警敏气豪邁有志事功家素饒於貲甫弱冠卽出商逰荊嶽間遂寓居華容之板橋拓產益盛每得一羙味必寓歸二親度未及嘗不以入口嵗時供饋者往來相望於道每歸省於家克勤子軄二親安焉嘗謂其配劉曰經營在外以供甘防吾之事也朝夕供養不違親志汝其任之故處士久處於外無內顧憂亦劉之能相之也成化甲午有司選充萬石長防士歸督賦有方催科無擾有逋負而貧者輙爲代輸故上足公稅下逺私怨人皆賢之壬寅楚民大饑處士應詔輸谷七百斛華容陳尹將舉章服榮身之令處士曰某不敢當必不得已願移吾父陳稱賞欲成其志而二親相繼卒矣奔防歸號痛防絕塟祭一以禮治戊申楚又饑處士輸谷視壬寅倍之時知縣梁澤欲循例授以散官處士曰公家急難有財者輸委臣子軄也況所輸者楚地之產敢以此冒寵乎力辭不受梁嘆服焉時逺近居民恃以舉防者數百家流徙日過其門傾所有濟之不少吝賴以存活者甚眾旣而以寓居卑隘將事營拓由是蒙惠者悉來趍役不約而同落成之日仍計功以償人尢感徳戶部侍郎劉公大夏程公萬里布政使王公儼邑人也聞而嘉之皆爲詩文以紀治壬子甲寅嵗復連歉處士復出白金一百六十兩糴谷以賑視壬寅不啻倍蓰矣邑有板橋官道東西二橋嵗久傾圯行者病渉處士獨任修葺蓋捐貲數百金知縣聞君嘉其義親詣賞勞仍令儒學教諭舒珪爲文立石以識至今名之曰安成王處士橋人有急難告乏者周給恐後貸者貧不能償輙焚其劵好禮接賢士過逄觴酌必盡懽乃罷待鄕黨防鄰里曲盡恩意丙辰嵗以久客於外浩然思歸卽日趣裝以行逺近送者遮道至垂泣不忍捨抵家不旬日卽嬰疾以十月旣望競卒人皆謂得正首丘實陰徳之報非偶然也其生爲正統庚申二月望後二日享年五十有七塟以某月某日墓在某山之原配劉氏有淑行生子一君佩能世其業女一裕眞孫男二長朝彥補縣學生次朝用孫女二塟有期日君佩走南都懇於大司成劉公奉其族兄刑部郎中懋中所述狀來請予文表諸墓上之石劉公其邑顯者懋中族子姓其言處士之賢宜信不誣乃爲按狀序次之而爲之表曰昔漢卜式以田畜爲事方漢事匈奴願輸家財助邊復持錢二十萬與河南太守以助貧民當時北邊有釁西河嵗惡富豪皆爭匿財惟式尢欲助費故朝廷獨尊顯式以風百姓而史亦稱其防於芻牧亦曩時版築飯牛之朋至與倪寛並列亦賢矣哉夫世之擅利以厚殖忍物而吝予者何限若式所行誠不可以多得今觀處士𨿽於客寓之逺不異鄕邑之厚捐貲賑貸至再至三惟急於施而遂隱其迹獨有其實而亟辭其名則式之崇階顯爵率繇於此不已泰乎其於處士之所存宜非所能及矣語曰不謀其利不計其功處士有焉故予特論著之以爲來者勸云是爲表

明故承事郎順軒錢君墓表

南京少司空徐公公肅抵書於予曰吾錢氏之甥奉不幸以疾卒其子奎將卜吉以塟旣得裏姻李司成爲志其藏敢乞一言表諸墓道以示久逺謹礱石以俟予惟司空之請切而勤司成之志核而信乃受而序次之以爲之表曰君諱奉字思孝姓錢氏別號順軒系出吳越武肅王之後有諱邁者仕宋守通州子亨父從建炎南渡家常熟之奚浦常熟之錢相傳自亨父始至諱本忠者後遷祿園以仲子衡貴贈吏部稽勲主事自是族聚而居甲於一邑子伯璵隠徳弗耀生子景豫少頴敏年僅二十三而沒則君之曾祖祖父也母徐氏贈副都禦史同邑敏叔之女景豫沒時君僅三齡實惟母氏撫育保防劬心瘁力君亦早慧有志繼述卓然樹立老成愼重鄕長者咸器之錢氏族大而繁競以丰阜稱君方防孤弗任勞勩處乎其間若無所事事者而故產開拓田園之辟輪奐之羙日盛而月增人咸謂景豫之後爲有人矣君性孝友防父時祖母周尙無恙奉養甚偹及沒防塟亦盡禮痛父早世言及輙悲建祠堂以奉四時之祭竭誠殫慮務於精防事母承顏養志克盡子軄極力顯揚母節有司具以防聞成化初有詔旌表其門君慨然曰吾無以報國乃捐粟千斛以資賑貸得授承事郎從六品散官君眞實無僞義理昭融而不事表襮應事接物咸得其宜人有不平者多就質君一言而決靡不信服𨿽處富足而儉於自奉至於義舉則汲汲恐後祖墓頽圯時加修葺龎趙寡姑恆迎養於家姻防之親與閭裏之賢者困躓則扶植之患難則拯濟之以至施善藥以己人之疾者給槥以塟人之死者捐衣食以予人之饑寒者修輿梁道路之病人之行者蓋不遺餘力焉邑嘗發民濬黃泗浦之淤區畫供餉君獨任之其行義蓋如此君年四十卽不入城市惟以治生教子爲事諸子讀書飭行克亢厥家家僮千指各授以業外內斬斬賔友過從禮意欵洽士大夫咸樂親之以治乙邜九月十四日卒臨終惟以老母爲念不及其他距生爲正統壬戌三月五日得壽五十有四而已初配龔氏先卒繼陳氏子男八奎壁翼軫婁參星亢奎義官翼國子生女三孫男三儼侃偉女八塟以卒之明年正月晦日墓在來鳯裏涸岡之原以龔氏祔嗟乎自古世家鉅族衣冠累葉益隆而弗替𨿽祖考積善之基深厚而不防亦其子孫多賢繼承之不乏而後能然耳故古之論世族者嘗謂敝化奢麗萬世同流蓋怙侈防義者將由惡終而惟徳惟義惟以永年固其理也惟錢氏自吳越有國以來五百餘年於玆子孫散處天下者夥矣而吳中之錢獨盛若思孝君又其表表者然其所以稱賢於時則惟以孝義之行勤儉之徳泊然以居丰亨裕大之業所謂世俗驕侈之習一鏟而去之譬之喬木之植其本旣固其枝榦柯葉日蓊欝而暢逹者由於培之者之有道故也錢氏之澤其有涯哉故予因徐公之請嘉思孝之行有可書者遂大書而掲之以爲世家之子孫告俾亦知所式焉是爲表

墓志銘

江西永丰縣儒學教諭楊先生墓志銘

成化庚子九月一日教諭楊先生卒嶽走哭之惟先生少與先考文僖府君爲同友先考無恙時嘗爲之作傳爲著朋友相知之誼故敍述加詳蓋曰先生諱逹景通其字楊其姓也山西平陽之臨汾者其世族應天之江寧則國初之所遷也諱伯林其祖純篤端厚爲邑耆宿爲鄕飲上賔諱彥用者其父也先生事彥用及母範克盡子軄沒能塟以禮兄執役京師事其嫂尢謹且爲嫁其女如已女其孝友之行也宣徳丁未從大理胡公槪所選防俾遊京校學日益進爲詩文有奇思知名公卿間卒業太學大司成重其賢同捨者推譲之及門授經之士多所造就𨿽侯門世冑之子亦各成其材爲時名臣其修之已而及之人者也旣久爲塲屋困年益長乃自太學援例而起俯就校官之選景防乙亥始得司訓溫之永嘉居九載徳孚教明士子懷服守宰以下亦知尊禮去之日人不忍捨以績最進秩永丰教諭其教永丰如永嘉未防卽謝事歸則其小試於仕者也夫進不偶於有司仕不竟其所負位不稱其徳落落才賢齟齬以沒固其命也春秋七十有一永樂庚寅十二月二十五日其生也配某氏有淑行曰宗錫曰天錫京庠生其子也都城之南鳯西鄕之原其墓卒之年某月日其塟也銘曰

修髯丰頥有偉於儀韞珍其奇出也後時卒尼於施伊後之遺

山東東昌府臨淸縣知縣顧公墓志銘

成化十八年六月十六日知縣顧公卒於臨淸廨宇越十有二日甲子訃至京師其弟僖聞之泣走告余相向哭盡哀已乃問故曰望之夕旣飯而浴出宿外寢比曙卒有所中遽卒嗚呼痛哉明日僖奔公防俾予爲銘以塟公予妻母弟辱愛最深往來京師日輙主予家情好深防也去年春公自滕始遷嘗墜馬傷足在告者數月予心憂之九月予入朝道臨淸見公於東嶽祠驩聚信宿公戱擲杖以行示予無恙期以十月上任別來屢以書問之又數詢諸南來者聞公初政之詳不獨喜其足疾之瘳也豈意其遽至是哉公諱俊字廷秀別號肅庵姓顧氏世爲蘓之吳縣人曾大父某大父至善封中書舍人考諱謙禮部精膳主事妣安人朱氏公生而聰頴凝重精膳卒時甫成童哀毀盡禮煢然如老成人安人嘗遘疾頻殆公奉湯藥惟謹夜輙焚香吁天乞以身代疾尋已甚稱之少長從同邑嚴教諭翰授朱氏詩大有造詣兩舉秋闈弗偶成化攺元詔求遺才縣尹田某首以公薦天曹試在優等試事冬曺亞卿愽羅李公優以客禮庚寅拜兗州府鄒縣丞綜理馬政邑羣長軰素豪猾每刻民以自植馬耗不能償民日益困殆兩病之公下車首擿其姦惡者懲之其大袪律已亷公吏民畏服未期月償耗馬千餘疋邑不知擾時方迎母就養尋卒於官卽日奉柩南歸民上章乞畱者再格於例弗果起復調滕縣滕於兗爲巨邑素號難治邑有守禦千戶所所官軍恃其驕悍視有司每挾其短長而制之去官之日率閉闗攘奪輜重以爲利習爲故常民茹其虐莫敢誰何公始上邑有盜刼人李百戶者方職警捕旣受盜賄而縱之顧執邑民誣以掠其財公聞而奮身往直之李大以爲恨乃脇其長將交搆公以禍公宻詢其平日所爲不法事聞之朝下藩臬亷得實悉置諸法別選其良者以蒞所事蓋數十年之蠧一舉而去之民胥慶焉壬辰山東饑巡撫都憲牟公推公能俾易粟東南就饑者所在而賑之民賴全活者眾徳府奏建宮室藩臬檄公董其工二年始畢武城縣尹缺復命公署其事所至借借有聲部使者交章薦其賢辛丑三月天曹以臨淸重鎭當南北之衝往往爲邑者非貪則暴迄無善政玆非審擇其人不可乃特防舉公超拜臨淸知縣爲丞蓋未九載人以爲非公固不足以致此也時邑令缺久事叢脞不治使軺往來坌集需掊百出民亦貿貿無所赴愬公至率五更卽出視事退食公堂不及私室迄暮乃休剖決如流獄無淹系比民苦供億使檄至隨所欲悉取於民民益不堪公皆預爲區畫以待民不預焉至如首新學宮作興士類鋤彊植善周窮濟乏他善政尢多民方如赤子煦煦之得慈母而公不起矣惜哉公性至孝處諸兄弟極友愛仲兄廣東僉憲廷望有文名雅愛重公公自防從之逰家學所得尢深精膳公旣沒家漸落公克自勤厲折莭事學與今狀元吳元愽綉衣林朝信諸公遊處故能切磋有成精膳公子四人偉俊傑僖皆挺挺振防而公尢傑然以出者也配吳繼張子一曰某早夭以正統丁巳六月一日生得年四十有六卒以無嗣嗚呼痛哉公墓在邑西陽寶山祖塋之側塟以卒之年某月某日云銘曰

宜嗣而絕方進乃止彼賢則然孰主張是鳯羽中鎩梟音髙翔茫茫者天嗚呼何傷噫

大明故翰林院侍讀學士贈學士謚文僖張公合塟墓志銘

正統己巳秋北冦犯順擾我邊圉英廟赫怒親率六師以徵時內閣重臣扈蹕者二人皆宿徳重望上所簡命者其一則姑蘓張先生也師次土木敗績先生死之實是嵗八月之望得年五十有五而已嗚呼痛哉旣而朝廷錄死事之臣特贈先生翰林院學士階奉議大夫賜謚文僖遣官卽其家以祭錄其二子恩至渥也後三十七年爲成化已巳其季子太僕寺丞翔奉先生繼室太宜人宋之防歸金陵鳯防鄕西顧村祖塋之原啟其先配孺人王之竁以祔始具先生衣冠神主合窆焉謂嶽忝通家之義俾一言以銘諸幽嶽惟先少保文僖公以正統已未及第入翰林時內閣楊文貞文敏文恪三公謂之曰汝同庠張先生士謙文章徳行爲時之望汝其朝夕相切劘可也先生登進士已二十有五年方爲翰林修撰所居旣相邇日往還益宻每論文講學鑿鑿不妄先公敬服焉嶽自爲童子時恆爲嶽言之而老成典刑逺矣嗚呼惜哉按狀先生諱益字某別號惷庵其先吳人洪武初徙閭右實京師遂爲應天之江寧人防而聰頴儀觀丰碩讀書過目輙成誦甫成童下筆爲文辭咄咄過人稍長入遊應天郡庠登永樂乙未進士以精鐘王學授中書舍人受勅命贈考豫如先生官母倪妻王皆封孺人宣徳初預修文廟仁廟實錄成賜白金防幣進大理左評事正統初預修宣廟實錄成賜白金防幣進翰林修撰九載進侍讀學士侍講經筵尋召入文淵閣參決機務日見委任特賜金帯錦繡衣以寵之明年而先生遇禍矣先生先配孺人王監察禦史同庠賔之女淑徳克相稱於閨門具於先生所撰志其卒爲正統庚申六月望日享年四十有五後以翔貴加贈宜人繼配宋封太宜人貞順自將一節靡忒撫諸子女不異所生其卒爲成化甲辰正月三日享年七十有三先生防於孝友七嵗防父賴母倪守節以教育之倪性嚴先生承順無違供養亦偹撫弟晉極有恩義庭無間言先生於書無所不讀文章丰縟坦易類其爲人居安朴儉𨿽貴顯不異儒生詞翰名一時四方求者坌集得片紙隻字什襲以去所著文集凡若干捲藏於家嗚呼先生碩學雅度足以經濟邦家表儀朝著然弗防厥施奇禍中沮遂使從容廊廟之賢往當疆埸搶攘之事忠義所激竟以身殉嗟亦烈矣先生有男子二人長以防授鴻臚序班進中書舍人大理左評事直文華殿卒次翔亦以防補國子生授四川簡縣知縣進今官有亷能聲女子四人長適都察院進士鄒和次適鄕進士周宗次適太僕寺卿朱奎皆王出也又次適武學生謝賔宋出也孫男三弼麒麟孫女三長適章丘縣丞叚璟次適錦衣千戶焦裕次適內閣中書舍人劉棨曾孫女一尙防惟昔出京校官翰林者惟先生與先公才二人耳及朝廷賜先公諡適與先生同殆亦非偶然也矧嶽又嘗與翔同講學於是銘也其敢以不文辭銘曰

先生之文海澄山崇先生之徳天和日融先生之節抱義死忠鳯防之原龍江之東衣冠儼然兩淑挾從歸兮故鄕乘雲馭風用世弗竟裕後則丰掲潛琢辭以詔無窮

大明故榮祿大夫後軍都督府都督同知陳公墓志銘

榮祿大夫同知後軍都督府事陳公奉命鎭守通州威徳兼著盜賊屛迹居民安堵行旅晏然上下倚之爲重在鎭三十年如一日以老乞歸罷鎭者七年爲成化乙已二月丁邜卒於京師之第家嗣珦以訃聞上甚悼惜遣官諭祭工部營墳以塟復命珦嗣公舊職爲指揮同知蒞事南京錦衣衛蓋異數也塟有期乃奉中書舍人黃璨所述事狀謁予請銘諸幽先少保文僖府君官翰林時常與公往還餘因得拜公每瞻其容止之彊毅聼其論議之嚴重恆竊識之而今則已矣惜哉按狀公諱逵字道姓陳氏世爲應天六合人大父晟自小校起從髙廟定天下累功至袁州衛指揮同知坐事落軄卒於京父啟坐累謫戍大寧從文廟靖內難復累功至忠義左衛指揮同知守遵化有功進階懷逺將軍子孫世襲還京師以卒宣徳丙午公襲父職爲指揮同知仍蒞忠義庚戌奉命督造黃舡於南京景防攺元庚午大司馬遴選充中軍營把總五月以薦進署都指揮僉事坐五軍左掖營時承已已兵變之後通州宻邇京師地大且重往往盜賊竊發厪廟堂之憂適鎭守員缺僉謂宜得知勇有爲者始勝其任於是大司馬以公名聞遂進實授都指揮僉事奉敕往鎭兼督天津諸衛地方壬辰有白金文綺之賜天順攺元丁丑英廟復辟賜勑奬諭有克效勤勞之語且有金幣之賜戊寅錄其累捕彊盜功進都指揮同知庚辰上念公久效勞勩特賜白金十五兩防叚二表裏鎧冑弓矢各一辛巳錄其累捕刼殺兵馬範質等彊盜薛英等及越城叛賊之黨都督哈哈等三十餘起授以流官誥命成化丙戌今上卽位之初重公舊臣益隆委任復錄其自壬午迄今前後所捕彊盜六十餘起計二百一十五名功績惟懋遂進擢榮祿大夫後軍都督府都督同知領鎭如故時以直各衛京操馬匹往來馳突飼牧不時以致瘦損遂命兵部同總兵官遴選精兵二萬官給馬仗令回各衛以便飼牧其天津通州七衛者則勑公提督訓練云庚寅八月久雨水溢天津以北河堤衝決水利分泄舟行維阻朝廷憂之特命都督歐信工部侍郎李顒同公督京營並順天等處軍民夫役築塞公同心協謀工賴以濟壬辰上念公久勞於外特遣中貴以大紅織金蠎龍紵絲紗羅衣各一襲馳至通州賜之人嘖嘖稱嘆以爲朝廷優禮勲舊如此之至然亦公之忠勤足以迓承之也己亥公以年至乞休防上者再上重違其意允之至是卒距生爲永樂辛邜十月十有二日春秋七十有五先配夫人林氏錦衣指揮某之女繼配夫人王氏左軍都督某之女側室四人子男八人珦琇琦瑋璨玹璟璥孫男七人孫女六人曾孫男一人以卒之年七月某日塟於城北昌平之原從先兆也公儀觀魁傑外和內嚴忠孝之誠端一無間與朋友交信義懇切靣折人過不爲茍合蚤防父賴母撫鞠遣從里社師讀書精敏不懈舉動如成人母慮其以勤致疾恆泣止之公抱持膝下亦泣曰兒奉獲慈訓不墜先業卽陳氏之澤逺矣脫或縱逸何以自立聞者奇之處諸兄弟皆防恩義其在忠義居僚友間和而不隨多所規正有豪卒恃其狡獪挾持官吏者公卽重防以法眾服其能祭酒李忠文公冡宰王文端公皆公先執友公恆侍請益二公亦喜公日騖於進惓惓啟廸旣領黃舡事告別以行皆以亷公勉之故公於道路所經常廩之外一無所受至於鳩工庀才繕度有法事易集而人不擾及抵儀眞壩官吏弗謹舟有損者懼得罪思夤緣賂公以祈免公盛怒斥之明日諭之曰汝之不謹罪不可宥然亦悞耳苐修治之尙懲其後也莫不感悅服公之明比還二公聞之躍然曰陳氏有子矣景防初北冦陸梁爲邊患少保於公爲大司馬與公語大悅資其贊畫故一嵗三薦而位益崇時論惟允其鎭通州以惇風化正民俗爲首務前政務爲姑息事積不治公一矯之以嚴信賞必罰逺邇畏服時境內多盜公愼擇才勇之士分督悍卒蹤迹捕治有所獲卽置諸法由是一道肅淸民至於今思之所鎭當水陸之衝公卿大夫之賢薦紳韋布之士日往來其間公未嘗不曲爲欵納咸盡其情故公之賢聲亦借然於時罷鎭家居手不釋卷見古忠義之士擊莭慷慨惜不與之相上下遇姦惡軰怒气勃勃思唾其靣善善惡惡蓋天性然也防於故舊有所匱乏賙貸惟恐後諸子森然玉立莫不修飭行檢無貴富習人固知公義方之教如此卒之日猶呼諸子訓之曰吾自防至老荷國厚恩誓竭心力以稱任使猶懼無以自塞爾珦其服勤職業諸子亦恪恭朝夕庻乎無忝於前人言訖翛然而逝於此亦可以見公之所存矣噫方今朝廷內修外攘經理邊圉思得方叔召虎之臣宣力四方以佐戎辟而如公老成忠實日就凋謝不亦重可惜哉故爲之銘曰

陳氏之先載僕載興有偉榮祿克纉以承﨣﨣帥桓三以薦升節鎭通州閫寄是膺威名聿昭姦宄畢懲皇曰休哉鍚予頻仍宜進而止徳望彌增豈不大施斂其才能繄後之貽子孫繩繩昌平之封如丘如陵太史銘斯百世其徴

大明故奉政大夫修正庻尹南京尙寶司卿白君墓志銘

南京尙寶司卿白君旣上八日以前戶部郎中秩得通理滿九載卽觧任獻績馳赴闕下未及入覲竟以疾卒於南薫坊之寓捨鄕友工部毛員外珵經紀其防以歸旣歸將塟其子金復緘其邑人朱昱所述狀抵書於君僚友吳主事彥華俾來請銘君予成化己丑考禮部會試所取士惜羣早世銘烏可辭按君諱玢字宗璞姓白氏其先本洛陽人當宋南渡時有諱繼升者始遷於常占籍武進因家焉曰明逺均寶守中君髙曾祖也考希原以君貴贈承徳郎戶部主事加贈奉直大夫戶部員外郎妣錢氏初贈安人加贈宜人君生而聰敏少防父母落落無所依遂挾書往金陵之句曲山寄迹朱陽館從黃冠師遊忽感悟自奮乃之京師學於翰林編修徐先生文式及今閣老大宗伯徐先生之門久之大有所得補府庠博士弟子員益刻厲問學竟以書經領成化戊子鄕試明年試禮部賜進士出身觀政都察院授戶部浙江司主事主納通州軍儲以勞疾賜告歸抵家逾年復起轉貴州司主事主納內庫銀絹壬辰奉勑給賞遼東邊軍往時銀積羨余所司多所侵匿君悉歸之官癸巳南京公幹遂勘理浙江諸路鹽鈔時權貴私索累數十萬商人大沮君極力裁革人稱便焉比還陞本司員外郎甲午夏持節充副使往湖防封王及妃有所賜予悉辭不受陞陜西司郎中癸邜朝廷以運舟稽緩命君催督首責香藥綱運之爲姦者其徒斂避事賴以濟山陜歉荒人相食議舉納粟之令他如僧道度牒生員入監各以差等入銀以實官帑其所出納皆君主之人稱亷公未防遂有南京尙寶之命君體素瘠而才識丰贍遇事立辦談議風生故爲時所推許性孝友自傷蚤失怙恃因名其讀書之軒曰思親示終慕之意事諸兄敬愛處友和易持身謹慤人未嘗見其過初在鄕裏或嫉其新進君謙以處之旣仕貴顯益置不校人多其有容嘗買婢見其有戚容問之知其官人女也旣養以爲女擇良以配之兄姊老分俸以贍侄鎧爲郡庠生卽捐俸金入官俾得援例補南京國子生其行義多類此君起孤寒矻矻嗜學無所慕乎其外旣仕久始買宅於興仁坊之西凡祖遺業悉與兄姊居之旣進列卿復得南畿宻邇鄕邑乃於興仁之第築圃鑿池種竹構小軒三楹榜曰隔塵且曰吾得釋去繁劇將營莬裘計焉豈意遽止是耶惜哉君生於宣徳庚戌四月十三日卒於成化丙午四月六日得年五十有七而已配髙氏累封宜人子一卽金補郡庠廩生積學有文能世其業輯君平生之作有逺行稿思親軒稿若干捲藏於家其塟以某年某月某日其墓在邑某鄕之原銘曰

其體則臒其才則丰噫始之困而仕之通期進於崇而以終我辭銘之昭掲無窮

大明故驃騎將軍錦衣衛掌衛事都指揮使朱公墓志銘

治庚戌十二月朔上視牲南郊公職侍衛得佩刀翼輦以行走趨過勞比暮疾作越十又五日夜漏下二皷卒所與爲僚屬及族裏親舊駭愕奔視相與嗟咨灑泣朝之公卿大夫亦皆弔祭相屬傷善人之奄忽也訃聞上悼惜遣禮部諭祭命工部治墳以塟蓋特恩云葬且有日其孤宸奉公之友田侍禦所述狀泣請余銘以掩諸幽按狀公諱驥字尙徳姓朱氏世爲京邑大興下馬社右族至曾祖大始因子貴贈武徳將軍管軍正千戶妣郭贈宜人祖喜洪武中起家儀衛司積功至錦衣衛右所正千戶卒考鏞嗣未防亦卒俱以公貴追贈驃騎將軍都指揮使祖妣張妣丁俱贈夫人公生而气質龎厚性寛大不喜刻核甫成童卽從栝蒼潘流淸習儒生業長益嗜讀書喜學問樂與學士大夫遊痛蚤失怙事母極孝養旣嗣職掌所事公勤明敏借然有聲同列久更事皆譲不及也嘗使湖浙一毫不茍取少保兵部尙書於公方在重位名知人有女婉淑爲擇佳偶聞公賢乃以妻焉天順攺元丁丑遂坐累謫戍威逺貲產蕩析公不以爲意知者賢之甲申蒙恩召還任成化丙戌以兵部薦擢指揮僉事佐理衛事戊子畿內盜不時發敕公提督官校捕緝時以五城職巡邏者率玩愒怠事乃命吏部偕公遴選去畱擇才以充不拘故常而公復摘發渠惡逺近肅然辛邜民饑攘奪以茍朝夕所司逮捕得斗粟者輙坐死犴狴至不能容公爭曰此窮民非得已者其情可憫也獄上多從末減有妖人眞惠者僞爲書以誘惑同類多不道語事覺逮系數十百人皆當死公曰可罪者獨惠耳余愚民何辜事聞惠竟坐死余釋戍邊有衛卒從公者當畨休聞其鄰偶以妖書傳觀者亟告公期因詗發得賞公斥曰此妄耳取書焚之滅其迹仍遣卒歸諭其父老始大驚悟散去先是公在謫北冦入邊因從總兵官髙陽伯往禦之就陳斬獲酋長巴圖王以歸至是兵部論功進世襲指揮同知戊戌進指揮使命掌衛事尋進都指揮僉事甲辰上察公忠實可任特勅兼理機務公小心愼宻未嘗妄興一事亦未嘗輙因事奏遣官校使外上下安焉冬進都指揮同知前後所積擒捕功甚夥公有所奏列率推諸官校以故從公蒞事者多累階至顯官而公不與也丙午上嘉公勞勩特詔褒奨進都指揮使仍掌衛事累荷繡春刀防幣寶鏹時新珍味及續綱目諸書禦制連環諸詩之賜每進講經筵輙得入侍與宴嵗南郊大祀輙蒙賜蠎龍衣以爲常公在位久恩眷優渥委任甚至公亦端確有守不爲勢利怵嘗奉命撻忤防者或誣公用小杖上怒命中使詰責數四公具以實對卒不易自持甚謹而待人極恕諸屬中有可用者維持與進任之不疑凡有重獄茍可以求其生者必爲之盡心焉邇以兵部遴選軍政大司馬獨奏防稱公老成得體惇厚不刻時以爲得其實云公生於宣徳庚戌八月二十四日得壽六十又一配於氏封夫人以淑徳相少保公女也子男四長卽宸次宏中書舍人於出次完翰林院四夷館秀才次宥尙防側室劉出女一嫁義勇右衛指揮同知王軏側室王出孫女二墓在下馬社原塟以卒之明年二月某日嗚呼世之仕者以得防爲忻戚萎薾奪气揮霍動色轉移俄頃耳甚則陵轢扇毒取快一時其爲人賢不肖何如邪公窮之在謫逹之在朝其內其外終始弗渝寵任隆赫處之泊如也書有之無依勢作威無倚法以削寛而有制從容以和公於此蓋無愧焉余知公惟素是固可書以銘矣銘曰

徳厚而寛亦信以端惟時則賢退無所絀進有可述惟賢則然功也弗矜寵也懼盈益愼以防宜茂遐福奄玆不祿胡奪其年卹典優崇噫孰與同有命自天我撮其槪琢石以載於公之阡

南京前軍都督府掌府事定防伯郭公墓志銘

公諱嵩字惟賢姓郭氏其先鳯陽臨淮世家始祖某追封汾陽伯髙祖陸曾祖英國初從髙廟起淮甸累功至武定侯追封營國公諡威防祖鈺追封定防伯父珷尙寶司丞季父登由勲衛進爵定防伯追封定防侯諡忠武先是忠武公乏嗣以公器識不凡具名上聞請以爲後制可景防間拜散騎舍人侍衛禁中成化壬辰忠武公薨遂嗣伯爵癸巳命分督五軍營尋奉命持節充正使冊封沂陽王於荊州乙未命往北直山東河南印錄馬匹丙申再奉命持節充正使冊封趙王妃於彰徳丁酉上以南京根本地新江戰艦尢保障要務也乃命公掌南京前軍都督府事專督操江戊戌春痰疾作薨於官舍守偹重臣以聞上震悼輟視朝一日遣官諭祭者再工部營塟事給舟歸其家皆殊典也公資性明逹軀幹魁偉自防喜讀書好吟詠樂交接賢士大夫忠武公文武兼資名重海內然性剛介少許可旣以公爲嗣愛養偹至擇名師訓誨日督課如儒生不少假貸公亦克承其志益加奮勵借然稱賢於時其在宿衛日近寵光乃痛斥紈綺習謹飭益至旣嗣爵日俛焉思所報塞兩使王藩以禮自持凡所賜予悉辭弗受比蒞馬政一淸宿上下稱之訓練營卒咸有方略寛嚴適中人無怨言以戰艦行故事非其實及兵事當舉廢者爲六條防請行之生平防於孝友諸伯叔母無嗣者咸迎養於家待宗防以和馭卑下以惠嵗時祠享合族助奠恩禮藹然嘗念尙寶公忠武公所遺詩文甚富乃搜輯成編爲聮珠錄若干捲壽梓以傳其善行可書者率此類人方期公逺到必將有爲於時以弗沗厥世而止於此惜防距生爲正統丙辰七月一日薨以戊戌正月二日得年四十有三夫人孫氏太傅會昌侯繼宗弟錦衣都指揮使顯宗女也有賢行先公卒子男一曰參聘李氏丰城男之女女一在室參以卒之年某月某日塟公江寧聚寶山祖塋之原乃奉其姻友都督府都事王逹所爲狀泣請予銘予固其姻黨也爲之銘曰

皇明開基羣賢彚起赫赫威防元祀載紀忠武繼作樹功自已世勲王家宜莫與比古亦有言必復其始公實承之以續以似胡然傾孰秉玆理方俾之通乃尼而止聚寶之原川流山峙歸妥於斯何千萬祀

東臯處士錢君墓志銘

先少保文僖府君與故南京吏部尙書贈太子少保諡文通遺庵錢公同年入翰林契誼惟篤嶽爲童子時卽獲侍公幾杖深辱教愛且嘗接交公之諸子惟時二季某某皆績學英發不幸相繼淪逝獨公伯子景髙甫承公命歸綜家政卓然老成稱賢於時豈意方哭公之訃曽防何時而景髙亦復長往其子啟宏初掇髙第甫享榮養而爾捐棄不亦可痛也哉啟宏將奔防歸防大事謂予世交且厚乃衰杖蹐門泣請爲銘以掩諸幽乃談其所自述狀而爲之序曰景髙諱岡姓錢氏景髙其字也別號東臯世家淞之華亭東郭至文通公徙郭東三里汀居焉曾大父南梁府君妣許氏大父永思府君妣趙氏皆以公貴贈資善大夫南京吏部尙書妣贈夫人景髙公冢子母封夫人莊氏生景髙防岐嶷異常兒長從司訓李敬之授春秋日騖於進景泰初侍親官翰林大比嵗將歸就試公謂曰汝脫覊於官孰可任家事乎於是歸而杜門不出惟以葺產課農爲事或勸之仕不應曰父命也公仕日顯撫按重臣至淞者必過其門景髙蕭然韋布不事干謁或有所訽應對鑿鑿必據於理識者韙之二弟學日有成景髙喜曰此足以紀先業矣資給偹至及疾竭力醫療沒爲營塟與人言及輙慟二妹防爲擇佳婿歸之甲戌嵗饑盜入其家語之曰汝豈樂爲是防廹於饑寒耳遺以粟帛盜卽攺行爲善至相率來謝時有富翁以槖物寓景髙所不數月有回祿之變爲救防得存翁商歸度已煨燼矣及完壁付之其人感激欲分其半以謝力拒絕焉成化丙戌公自東廣奉詔歸閒乃建迎薫同善二堂以爲娛侍之所凡事先意順承無所違咈嘗有疾晝夜侍湯樂衣不觧帯疾已乃止癸巳公奉詔復起南京翰林載轉吏部毎嵗三月值公壽旦必率諸子往致稱觴之敬人嘉其孝庚子公歸榮於家所以娛侍之者益至莊夫人病疽危甚毎夜禱於北辰祈以身代遂愈治攺元戊申公以髙壽終景髙時已六十哀毀逾節棺殮防塟務遵於禮景髙事親孝與諸防弟處友愛彌防交友誠信不欺倜儻有爲識見超卓人有不平者得其一言卽解殖產𨿽丰然以勤儉自處不事華靡尢急於義嘗輸粟闗中以資賑貸獲膺冠帯之命至於宗族鄕黨之有貧乏者周贍恐後婚防不能舉必爲給助逋負不能償必折其劵聞啟宏登進士卽致書勉以厲節愼行無沗所生蓋名家詩禮之教其所承傳固如此爾啟宏觀政禮部得朝夕相處喜其學行端飭且晉膺華秩以馳恩於親諒非逺者而景髙不之待也惜哉其生以宣徳己酉三月三日卒以治癸丑八月二十七日春秋六十又五配袁氏淑徳克相子四人啟宏啟寅國子生啟容郡庠生啟賔女一人孫九人文綬文曄文組文暐文曜文昞文恬女三人塟以卒之明年某月某日墓在某之原銘曰

喬木之室其本孔碩允茂其植雪幹霜柯輪囷婆娑卒隠於阿材羨弗售復厄於壽以防其後我斯銘之用昭於時永寧於玆

姚仲武墓志銘

嗚呼此予表兄仲武君之墓予母黨止君一人而今復已矣痛防今年春君客京師病气疾聞予奉命南來遂欲附舟而還時方五月炎暑乃求巨艦處之及舁至潞渚卽昏憒不復能飲食行及漷縣益殆囑予爲治後事適予弟員外阜尙送予行俾過其所爲之經紀復遣人夜馳至河西務訪醫購木以俟旣至卽延醫與論脈藥所宜不一二劑卽解自後漸能飲食予日令人防視已乃平復如常惟肌肉未充腴耳比渡淮君過予舟謝曰此眞賴子復生予因丁寧以寛裕自處無更爲怒气所攻庻免後虞君亦以爲然抵家不數日猶以家務縈心疾復作醫誤投以補劑乃更困殆逾於昔予聞之急諭醫以前藥之功乃復一劑而安及八月旣望予考績將赴京過君告別聞君日三飯爲之喜甚計必全愈豈意別後疾復作醫且誤下之遂以十月十日卒於家予歸及淮陽始聞君訃嗚呼痛防君諱桓字仲武姓姚氏其先杭之錢塘世家國初徙閭右實京師乃有籍於應天之上元祖友直倜儻好義有名於時殖產饒裕貲累萬金妣王氏生子女二人女爲先母夫人子則君之考諱愷字秉和妣陳氏生君子女五人兄相早卒姊若妹皆有歸獨遺君在齠齓時祖考沒旣久家累罹欝攸之變日益衰替賴君卓然自立如老成人力幹蠱以爲養拓復故業旣圖而新之復別購屋以居君負材局處事不茍往來京師樂交接賢士大夫名公鉅卿率愛重君有事恆托爲料理君亦爲之竭盡心力迄無所失以是君遂有聞於縉紳間四方之商於江湖者恆願納交於君性孝友早防母念及輙悲事父克盡子軄𨿽逺客於外嵗時供餽之具偹爲儲蓄未嘗少乏二姊寡居収養於家日夕所供莫不充贍與人交篤於信義臨財取予惟義是視周貧濟急汲汲恐後卒之日姻防交遊靡不惜之君初娶再娶皆吳氏生子一曰女一三娶何氏生子一曰環女二旣長授室遘疾而卒君以是重傷中抱亦不可療嗚呼痛哉昔在正統初先母夫人旣歸先少保府君外祖妣王夫人實來視於官邸因畱久之而予不肖獲蒙撫育有成至景防初先府君歸省始同還南都遂與君兄弟同遊鄕校兩族多故淪謝相仍幸嵗時一接見君得敍情欵近嘗謂君疾旣良已宜謝逺逰以自適況予守官於南朝夕聚處爲樂亦足矣豈意至是哉君之生爲正統辛酉九月四日其卒爲治丙辰十月十日得年五十又六而已君祖考以下皆塟之大山之原或云墓地不吉故子孫多不壽今乃攺卜地於長崗山之原以卒之年十二月十一日塟焉惟君之克振家聲再隆世業善行炳炳不可使之無聞於後顧知君莫予若者乃爲敍而銘之銘曰

易僕爲興故業聿增匪才曷能孝義著稱芳聞四騰匪賢曷氶疾厄侵淩子父相仍彼蒼瞢瞢新塋可凴惟後之防百世是徴

靑谿漫稿卷二十二

欽定四庫全書

靑谿漫稿卷二十三

明倪嶽撰

墓志銘

明故湖廣長沙府通判陳君墓志銘

成化初予官翰林時郡人陳君堅逺領南畿鄕薦來謁予世翰堂臒然若不勝衣而言動不茍溫然君子人也再試春官不偶卽挈家京師僦屋隆福橋西蕭然一室兀兀以事問學四方之士多從之防如是者蓋十餘年卒以不偶有司乃棄去就選銓曹拜黔陽知縣九載秩滿進長沙府通判其弟鏡亦以某知縣爲鄖陽通判兩郡相望二難競爽時以爲榮未幾予奉命來典南銓乃聞君丁內艱歸以憂勞致疾遂至不起惜哉葬且有期其孤溯謂予知君惟素乃奉夏銀臺所述事狀介鄕友郁景章衰絰蹐門泣請爲銘予方期君逺到而遽至此方爲悼惜不已其忍執筆銘君墓哉然諠不可辭遂按狀序而銘之君諱鋼字堅逺姓陳氏別號遲宜子其先居考亭宋相秀國升之之第升之仕至昭化軍節度使子澤補京秩以言靑苖謫明州子孫遂爲鄞人至祖珤國初以名醫徴詣京復有籍應天考諱愷號艾庵醫益有名以君貴贈文林郎黔陽知縣妣張繼盧俱孺人君生而性質淸粹族兄都憲濂奇之謂艾庵宜篤意以教因遣從金克明先生授經日有造詣遂占成化乙酉京闈髙第積學旣久文名益彰辛丑往蒞黔陽邑邇夷俗輕刑喜訟君力諭觧之民知所向鞭朴不施公庭寂然乃搆堂曰面山日坐其中若無事者至於置飬濟院使窮者有所歸立社學使防士有所教辟山田餘千畆積義倉至萬石使貧無力者饑無食者皆有所濟沅水廹城毎春輙泛溢爲患君鑿石爲隄而患遂息猺獠肆掠毎夜輙驚疑爲害君堅臥不起而害亦除楚俗居喪多擊鼓爲歌而詞甚鄙君取古哀詞梓行邑中以正之使民知送終之禮建寶山書院以祀唐死節張扞宋縣令饒敏學使民知崇徳報功之意他如遇歳旱禱雨輙應定賦役公正有法山夷與編民爭田久不服得君一言卽決老稚爭肩輿送君其見信異類如此及他善政尢多不可殫述部使者累以懋異之績聞於朝遂膺推恩之典錫之勑命有撫字有方操修弗懈累書上最之褒尋亦有長沙之擢矣去任之日民攀泣不忍捨蓋得民之深云及爲長沙作來湘賦以自見藹然忠愛之誠殆與賈生弔屈原者相先後善讞疑獄民有寃者皆赴愬於君修嶽麓書院以祠文公南軒作極髙明亭以待來學之士奉詔重修親藩府第費億萬計君撙節有法公私不擾王甚重之藩臬亦倚君爲用聞母太孺人訃卽日奔防歸哀毀逾節竟以是卒得壽六十有四其生爲宣徳某年某月某日卒以治丙辰七月十四日先配周氏贈孺人繼金氏封孺人子男四沂濬皆嗜學淳潮尙防孫男二時應時閏塟以卒之年某月某日墓在某山原君性孝友少防母事艾庵盧孺人克盡子職與兄鐘弟鏡處恩誼尢篤平居喜好文事適興山水所蓄法書名畫甚多有適齊紀行防溪江臯湖南諸稿若干捲藏於家居官淸白始終不渝然畱意民事所至有聲使天下郡邑皆得如君其人布列於其間民病其有弗瘳者乎乃至循良如君而又不獲大究厥施如此誠可惜也銘曰

淸廟之玉曰久在匵猗蘭之馥泛乎幽谷用之弗足毀折胡速豈弟膏沭郡邑具錄靑山之麓以瘞賢淑銘焯芳躅百世是告

故朝列大夫四川等處承宣布政使司右參議致仕朱公墓志銘

治丁巳正月七日四川布政使司右參議致仕朱公以疾卒於金陵之第其子嗣隆告訃於公館甥湖廣按察司僉事曹君玉且曰葬必有銘然知吾父者莫子若子其狀列事行將奉以干於當代執筆者玉旣聞訃而哭已乃述公平生履歷之詳歸於嗣隆於是衰絰踵門謁予文以銘其幽公爲吾鄕先進誼不得辭按狀公諱貞字惟正姓朱氏別號息軒其先揚之泰興人勝國時髙祖某任龕山巡檢慕錢唐山水之勝因往卜居焉曾祖復嵊縣尉祖綝入國朝爲大都督府宣使黔寧昭靖王沭公重其學行爲請於上延爲塾師攺授學錄始家金陵考皥以家學嗣居師席故黔寧之世克篤忠貞蓋有由也母平氏虎林仲防先生之女有淑行通小學女教諸書尢善敎子子四人公其仲也少聰頴異常兒甫十二卽辭父母從國子助敎張山觀先生授詩經毎朔望始一歸省及張去任復從禮部主事謝廷輔卒業授書經補應天郡庠弟子員益力於學景泰癸酉領京闈鄕薦天順丁丑登進士髙第擢河南彰徳府磁州知州時朝廷遣中官取異魚磁地所產不多民苦逼廹貳守以下將引避公不可曰朝廷設官以爲民也乃秉誠禱於河異魚湧至且委曲調防民免於擾內閣南陽李公鄧州人聞公政績遂薦爲鄧州知州天順壬午歳也公嘗聞鄧州及所屬內鄕新野二縣之人往與本省閿鄕及陜西一帶驛夫更易走逓但彼土著之人素號貪狼故至者輙被抑勒捶辱並施財力俱困歳以爲常無所於愬公乃具疏乞各於本土應役庶免斯患遣人以聞報可自是民享其便李公聞之緘詩以賀甲申以公務過磁民具壺漿以迎者數十里時南陽守適與偕行見而嘆曰世之仕者旣去而不敢復造其地者有矣君何去思之深也成化丙戌荊襄劉千斤作亂朝廷命將討之兵行所至供億百出稍遲則典守者輙被叱辱且攘奪一空將次鄧州民皆蹙首以俟公乃擇儒學生員有幹局者令各具衣巾分主其事至則叱辱無所施仍極力營辦軍用不乏害弗及民是年冬丁外艱明年丁內艱起復陞南京刑部郎中仁恕明允獄以無寃三載考防得賜誥贈考如其官母妻贈封皆宜人尋陞四川布政使司右參議奉勑總督松潘等處糧儲松潘地極險逺毎歳防計邊儲民憚轉輸之艱寧甘拖欠甚者逃去以爲常間能運至而前之官此者或厭於煩不以時受坐候旣久姦獘滋甚民益苦之邊庾不充率由於此公至勤已卹下凢轉輸至者卽與收受不以多寡爲限民樂趨焉嘗欲奏請東西二路每於中途設一倉俾得兩次倒運以便民封事已具以與巡撫所議處者不合而止恆以爲恨公又以沿邊守哨多以免死罪者充但去家旣逺衣食俱乏彊者則逃弱者則死公嘆曰此豈立法備邊卹刑之意況舊有量給口糧例乃逹之巡撫旗軍月五斗舎餘月三斗自是至者得安其生無逃亡之患矣松潘地與西畨諸種相鄰不時剽掠爲患公撫禦有方不復肆虐惟黒虎一寨獨肆桀驁招懷不服公與總戎者謀宻爲勦捕闔境以寧事聞賞典將行而公遽以老具防乞歸矣瀕行軍民攀送不忍舎鎭巡大臣及諸司縉紳皆爲詩章歌詠其美盛供張以餞觀者榮之癸卯春抵家躬葺田廬爲娛老計郡舉鄕飲必惇請以爲介賔勝日則與鄕士夫故老效古人眞率防以爲樂𨿽年逾七望八而康彊若少壯惟以詩酒自適於林泉之下意泊如也性至孝痛親蚤世毎歳時祀享未嘗不泣下沾襟保重遺體不棄膚髮愼於交際𨿽遇童子必以禮以故居鄕居官與物無忤尢樂賙卹親鄰有防貧不能舉者率爲資給有舊識某者稱貸久不能償公召其子以故劵與之去祖塋數里許別擇隙地以葬臧獲之亡者其所存長厚蓋如此自防工楷法晚變爲行書駸駸古人所著有息軒稿若干捲藏於家公旣嬰疾度不起卽召嗣隆語之曰我敭歷中外不爲不顯優防桑楡不爲不壽多福令終幸兼有之玆復何憾惟汝讀書飭行勉圖立身之計吾目瞑矣遂卒距所生永樂辛丑二月一日享年七十又七先是三二年公於壽藏衣衾棺槨之類悉爲營建務底堅美肆今無倉卒之慮人益髙公之識云配唐氏封宜人燕山右衛千戶禮之女側室楊氏子二長卽嗣隆應天郡庠生娶王氏錦衣衛指揮俊之女次嗣賢蚤卒女五長適卽曹僉事王次梁玉陳裸胡鑑陳節皆京衞指揮孫男一臣忠孫女二皆幼葬以卒之年某月日墓在江寧縣長泰北鄕鷂子山之原銘曰

朱氏之先世以儒顯有賢嗣興蘭茁於畹徳馨發聞優入時選班資屢升恩命亦腆郡以惠施獄以平讞於蕃於宣素蘊畢展倦遊東歸世累斯遣宦業之承惟後之衍鷂山之墟卜宅非逺焯行著銘百祀其闡

中奉大夫江西等處承宣布政使司右布政使致仕秦公墓志銘

江西布政使司右布政使致仕秦公旣卒之又明年爲治丁巳越【闕】月【闕】日其孤鋭始克奉公柩葬於邑惠山聽松庵之南乃具裏彥李舜明所述狀伻來請銘昔公之以微恙去官吾黨縉紳之士咸爲之惋嘆而今則已矣按狀公諱防字廷韶姓秦氏別號中齋宋淮海先生少遊之裔先生之子湛倅常州乃有籍於常先生初葬髙郵後遷於錫至公六世祖瑞依墓以居遂爲錫人旣而遷今所居鳯光橋者公曽祖諱彥和諱季升者公之祖以厚徳重於鄕以能詩名於時始封兵部主事進武昌知府諱景暘者公之父其配殷封安人贈恭人者公之母也公生數歳以頴敏稱武昌遣從楚府伴讀余季樞防卒業於東平知州劉超逺之門學有造詣遂領天順己卯京闈鄕薦登庚辰進士第奉詔賜歸明年入朝拜南京兵部武庫主事進職方員外郎再轉武庫郎中成化壬辰出爲武昌知府以內艱去服闋轉江西之建昌乙巳擢福建右參政嘗在告者逾三月丁未進江西右布政使遂以疾致仕此公曆官之槪也公始筮仕勤勵弗懈有志事功其在武庫卽奏革卒之冗者以杜請托迄今民受其惠其在武昌地大政繁且藩臬所蒞事恆掣肘公至首除姦惡植良善興學課農積谷緩刑創飬濟院定均徭法一意愛民如恐不及巡撫都禦史繁昌吳公永新劉公前後至皆禮重公仍下其均徭法於列郡行之嘗祀神至江滸見一婦反按投沙中气將絕頃之少蘇扣之則曰妾杭人栁氏隨夫商於外爲盜劫殺將污妾拒不從因投於此公卽收置屏處蹤迹得盜寘之法歸婦於其家優人李昆寓長沙見陸氏女美而多貲乃百計求得之其族兄來赴秋試具愬於公公按正其罪女還陸氏由是巡撫巡按及藩臬之長交章疏公治行爲湖南第一旌擢將行而公以憂去先是郡中百需皆取辦諸市久不酬直民用怨咨公乃閱帑藏之以贓罰名者爲銀若干兩卽散給市民歡動閭巷或曰公且去宜私其餘公怒斥之悉籍其數置故處乃歸民至攀轅不忍捨有役均訟平之謡其在建昌民尢健訟公治之如武昌始皆懾服廣昌有何姓者與令有隙他民將訟令令疑之乃陰令人首何罪惡宻捕得之論以極典何族訴於公公疑焉詢之人曰寃也乃逮首者詰之曰爾胡得厚誣平人吾固知非爾心也第以情言之否且得罪其人流涕吐實何遂免死吉水彭伍二大姓相奏詰逮者百餘人歳久不決憲臬以屬公擇曠地人相距數丈則立一木系之使不得相耳語乃次第鞫之語或矛盾輙加考掠不旬月盡得其情獄成民伏辜聞者快焉其治瑞州獄亦然此公政績之著也公自防嗜學於書無所不讀爲文章下筆累數百言滔防無滯詩淸麗有唐人風書法趙松雪景仰先哲所至考求遺迹修舉廢墜如武昌新張乖崖祠葺黃鶴樓建昌復李泰伯曽南丰祠皆措置有法役弗及民遇山川佳勝處登臨懷古形之賦詠尢多性剛直善善惡惡無所茍故平生所交防必淸介有文之士待寮友一以信義處鄕黨遇族姻和而有禮平居簡約未嘗輕渉公府此公學行之優也性孝友以殷恭人沒弗及奉含斂毎言及輙慟事武昌敬愛備至在金陵建昌皆迎就養及致政歸尙無恙乃作五峯艸堂天全亭於九龍山下建隆壽堂於所居之坎隅日與二弟旦奭奉武昌防衍其間武昌喜談詩好登山臨水爲樂毎遇勝日必延致騷人墨客親奉杖屨以從鄕人榮之如是者數年及卒公哀毀逾節疾復作瀕殆乃執二弟手索筆爲書惟以弗克躬襄大事爲恨言不及他此公孝友之實也其卒以治乙卯十二月十二日距生則宣徳癸丑五月三日得壽六十有三所著中齋集若干捲藏於家配沈氏封安人進恭人子男一卽鋭攻舉進士業爲邑庠生女五皆適儒族初公旣得吉壤茂林修竹秀蔚而深窈心且樂之將營壽藏而未果至是鋭乃卽其地營建塋域具如法式蓋逾年而後成遂以葬焉惟公卓犖之才淸粹之行勲名炳炳方將追軼古人而弗及大施遽以疾沮豈造物者亦有意於其間乎否耶嗚呼惜哉銘曰

惟貌之臒惟徳之腴揚於天衢焯乎令譽其進也徐雄藩載居公望未逾公才有餘忽然懸車公體之瘉若彼龍駒扼於馳驅孰不欷歔公心則娛山水盤紆以爲親愉九龍之墟爰有幽廬擅美一隅惟公所須我其銘諸百世弗渝

故味菜居士沈翁墓志銘

治丁巳九月五日金陵沈翁文實卒於家其孤武昌同知景聞訃奔喪歸卜以十二月十八日奉公柩葬之安徳鄕大山之原啟厥配芮孺人之竁合窆焉復奉同庠鄧秋官存徳所述事行介兪大尹黼衰絰謁予泣請爲銘以掩諸幽予於翁有裏姻之舊因憶丙辰春景以述職之京嘗幹予言歸爲翁八十之壽遽忍銘翁墓哉按狀翁諱誠姓沈氏文實其字別號味菜居士世家浙之錢唐國初徙閭右實京師始有籍於應天之江寧祖某生二子長徳字本道次貴本道生二子長容次卽翁容隨貴執役北京以卒遺翁父子煢然獨存翁防聰慧嗜學蚤有知識父母鐘愛焉甫七歳選補京庠弟子員未幾而本道甫遽卒奉母徐以居孤孱相倚克自樹立服闋尙垂髫內理家政外供公役日不暇給遂無意進取日以侍親治家爲務攻苦茹淡艱辛備嘗旣長授室淑徳協相竭力營養徐安其孝翁天性淳朴酷嗜淡泊不爲侈靡習勤儉自律拓產日裕然臨財施予不少吝蚤事儒業晚乃究心佛老之典畱心課誦若有所得自防不嗜肉味蔬食菜意泊如也間喜繪事興到落筆自成一家防甞有言祿命者謂其數厄四九翁憂之乃黙叩於天曰某不幸九歳防父母方三十撫育有成母子二人更相爲命無他兄弟備養脫如數言母將安歸願天少假數年畢志終養得朝掩母壙夕死無憾矣卒之旣奉母終復享遐壽人皆謂翁孝誠所感也居常無所事遇佳時勝日集子孫於前引觴小酌聊以自娛或歌道情或誦古人嘉言善行以暢懷抱且以示庭訓焉興有所感輙形賦詠不求工致適意而已手錄爲編題曰居家日記其敎子者有曰休負男兒七尺身乾坤道合始成人龍豬分別由勤惰切莫蹉跎競寸陰其自詠味菜有曰毎日三飡把甚甞家園挑菜作羮湯肥甘適口𨿽云好曽似根頭滋味長語意眞切不事繩削率類此嘗諭諸子曰吾父沒時屬吾母曰汝守此子宜令讀書爲善人時伶仃孤寡窘廹無柰毎思遺言痛恨入骨爾曹其務進修以成先志乃吾願也翁之配芮氏有淑行先翁卒生子五升昱旻景杲升旻杲蚤世今存者昱克事干蠱以世其業景資聰敏翁敎之亦篤遂以明經領成化辛夘鄕薦擢廣東潮州府同知起內艱攺武昌所至有冰蘗聲女二孫男三泰和雍曽孫男一女一翁生於永樂丁酉十月十日享年八十有一初江寧尹劉傳知翁髙年篤行請爲鄕飲饌賔翁辭不獲自是在賔席者二十年後以輸粟賑邊得奉恩詔有冠帶之榮然景歷佐二郡政績著聞貤封可跋而翁不待也惜哉銘曰菜根可齩信民之言味菜以老終謝囂喧失怙胡蚤曷雪煩寃孤孱僅保竟沮髙騫家聲再造孰爲之援天錫壽考亦有雛鵷世澤如潦克濬其源山水環抱大山之原我銘墓道百世弗諼

封南京戶部福建淸吏司主事曹公墓志銘

南京戶部福建淸吏司署郎中事員外郎曹君祥聞其父以能公訃號痛欲絕已乃匍匐歸襄大事屬其僚友浙江司郎中胡君璟狀公事行詣予乞銘以葬按狀公諱祖才姓曹氏以能其字世家徽州婺源髙祖英芝始遷徽城南市遂爲歙人英芝生彥忠彥忠生永卿又遷歙之南雄川生忠仁壽九十餘恩詔授以冠帶娶張氏生子四長卽公也自防賦性淳朴彊毅有爲甫冠卽能代父綜家政克亢厥宗旣壯客防於外上下江湘京邑間所至親賢取友人亦敬愛焉積貲日裕一毫不以自私弟觀爲郡庠生資給周至俾得一意於學遂領成化辛卯鄕薦人多公之力居嘗辟田園廣第宅墾山數百畆植以嘉木今賴其用自奉儉約歳時伏臘祀先待賔必極丰潔與人處鯁直不茍同鄕人有不平者多就質公爲譬觧之罔不信服遇宗黨有禮撫臧獲有恩其教子侄則嚴祥以禮經領薦京闈遂登成化甲辰進士侄禎防前後領薦而起皆出公訓祥旣授南京戶部福建司主事治辛亥之歳以績最得推防於公授承徳郎迎養官邸適壽七十同官者嘉其榮壽相率繪圖賦詩以賀時人榮之未幾歸歙悉付家事於子孫日與故人賔客放浪山水間步履輕防不異少壯襟度坦夷𨿽遇童子語溫而气和鄕人重其雅量焉眾方期其壽考殆過於父不意以防恙遽卒實治丁巳十一月二十一日也享年七十有六距生則永樂壬寅閏十二月十八日娶陳氏有淑徳先公卒贈安人子二長卽祥次祺女五孫男五漢海澄深瀅孫女三曽孫男女各一葬以卒之來年某月某日墓在某山之陽銘曰

植木於原克培厥根雨露所滋以茂以蕃孫枝挺出匠石旁授梁棟榱桷其用則繁猗翁種徳式大其門嘉樹在玆髙誼弗諼世澤敷遺以裕後昆我銘其藏不朽者存

大明勑封孺人亡妻盧氏墓志銘

嗚呼吾尙忍銘君之墓哉痛惟先考太子少保文僖府君在宣徳初與今浙江布政司右參政盧公雍同以垂髫之年防京校相好也𨿽兩家祖若父亦交愛重之不啻親子弟居嘗戲相謂曰他日授室生子必講姻好旣而果然嗚呼孰虞斯好之不終也哀哉君諱允貞字徳恆別號恆庵其先本吳人國朝徙閭右實京師籍於江寧參政公其父封兵部主事諱淸其祖也母封安人顧氏廣東按察僉事諱儼其舅淇學諭贈監察禦史諱敬其外祖也君本宦家產稍有知卽熟聞諸大人詩書之訓五六嵗時輙能動遵禮則不妄逾戶閾言笑斬斬知自貴重內外族稱愛爲奇女公在學宮不時歸安人晝視膳夜事紡績君率能佐其勞安人恆苦疾至不解帶以侍湯藥如老成人讀書攻女紅皆如素習不煩姆訓天順丁丑公登進士明年君隨親上京師又明年先君爲怨家所搆下獄君聞之隱痛成疾甲申予忝進士君年十有八公以歸予時先君尙在謫君朝夕北望不忘修饋未幾有詔賜歸君執婦道惟謹先君喜謂公曰吾兒婦殆女中狀元也又數數謂人如謂公者成化丙戌先君自禮部侍郎休致南還己丑予乞省覲君在行歸杭展墓亦請偕往明年家值回祿居業蕩然先君弗懌予圖所以慰釋其意者甚切而未得計君謂予曰吾舅甫脫憂患豈可重擾其心君𨿽初仕甚貧然非有以安之不可也吾盡斥簮珥屬或可貲費其先置屋數楹奉居之而急就職借祿以飬何如予曰然明日卽攜以出市大屋三楹建之故基防制敞先君大悅乃還任得請祿以歸於親嘗念予未得嗣屢召媒妁多爲之置妾曰以廣後也且厚撫之曰吾固惡夫妬者然非懷之以惠亦烏能安其心有識皆以爲難恆以不及逮事姑又違逺先君之養日往來於中毎誕日輙先期制袍服以獻必自已作極精乃已四時之祭躬視烹芼以丰以潔丙申先君賀萬壽畱京一月君竭力侍養親致甘輭以夜繼日不知爲勞因益重其孝明年疾解尙書政予亟圖歸侍君復謂予曰君侍經帷講明春春坊進學君或預選則未可言私幸早圖之遂以季冬拜疏以行旣歸予日以迎醫問藥爲事朝夕起居之宜衣飲之節君獨任之如是者逾年醫禱無效易簀之夕惟予與君侍側襲斂服用多自君手將殯君病未能興大慟曰天乎胡不佑吾使吾病弗獲協相夫子以襄大事終天之恨柰何發引日力疾彊扶以出攀號欲絕悲動行路及反哭則宿恙灑然去體矣亦君孝誠所致也庚子春君病飲食嘔逆醫診之曰此孕脈也不月愈予心異之自玆體履康和大勝疇昔秋八月二十又二日君產得男頃之君遽卒兩族環視一七莫施嗚呼痛哉始予嘗謂君曰君久乃字殆天授也其亦先人在天之靈有以陰相其後然歟豈謂其遽至是也嗚呼痛哉君頴異慈淑孝友之行淸純之質本於天賦自防爲大父母父母所偏愛而君能心其心公無嗣實厚借君而君委曲承順亦至公參閩藩君始與親違夣寐其側靡一夕間壬辰公來朝感疾幾殆君露禱北辰刲股和糜以進疾乃愈迄不令公知公歸閩安人歿先是君夣不祥甚憂之卒以訃聞驚絕久乃蘇蓋其一念之篤恆相通也君之待姊妯和而以恩處宗黨愼而有禮禦羣下周悉而無失制行有常終始無二𨿽有負其徳者亦不爲變親禮賢淑如嗜飲食避逺醜惡至不欲視仁聲義烈著於壼彛族姻戚疏莫不法式平居把卷執防不異儒生毎考論疑義及古人賢否事善惡成敗亹亹不倦家有國朝重編列女傳視舊書爲詳君日繙閱不暫去手恆取賢母貞婦事圖置座隅曰此吾無言之師也善吟詠而不時作謂非閨闥所宜遇防意處毎有佳句多棄不錄及卒搜其書篋得數紙焉其於星歷醫卜亦畱意嘗訂正圖書手自校讎恆市善藥以已姻識者之病善繪事而不屑拈弄粉墨至所臨冩若杏園璿璣九歌諸圖專門者稱賞其精組紉刺繡之藝少搆思卽出人意表𨿽至巧者莫能及見事超防胸中大有衡尺族眾以時見遇事可否是與非必就質君得一言帖帖信服𨿽予亦得以咨決所疑供職暇可肆力問學無家政之擾者蓋君贊成於內多矣一旦失此良佐顧何以爲情也哉君未卒之前三日通江何生爲予占得豫之上六曰孕生男未祥也卒之日君謂予曰吾夣登山見泉竇焉其流甚防旁有人曰將發卒開濬其流始大且有後福有頃而海神者邀吾燕供張甚盛也至是追占二象曰雷出地奮陽出於陰生男也防豫有渝樂極而變災咎至也水陰類其流之防不通逹也海神之召去而僊逰也嗚呼其告之矣君嘗因予任編修滿三載得賜勑封爲孺人距其生則正統丁卯正月十有六日得年三十有四而已君之子彌月見於祠堂名之曰孝孫亦曰應麟因朝奠以告君以是歳十二月庚申葬君於江寧縣新亭鄕祖塋之次去先君先夫人之封二武銘曰

維質之淸維行之貞天聿成只壽不孚徳匪君宜得天或瞢只遺親於獨禍我亦酷孰司平只命服在躬舅姑之從於新塋只我揚君休向傳其收抑稱情只天錫爾後君尙篤祐永厥承只承後其延維千萬年徴玆銘只

金母王氏墓志銘

金陵有以嬰醫世其家者曰金氏至某尢精其業著聲於時諸子亦讀書秉禮克惇士行余以裏姻故獲交其父子間恆羨金氏之多賢也豈其先人之積之教有以成之如此哉乃成化庚子十一月【闕】某之母卒明日命其子琮持狀謁予泣請爲銘以掩諸幽予受而讀之而後知其世徳之深長慈訓之篤至也母姓王氏諱妙智考徳名妣樂氏先故杭族永樂初隨親徙京師家於金陵金於王有同裏之好母生而柔淑其親爲擇佳配得金氏之良曰彥端者歸之歸僅旬月舅剛中府君以禦醫隨文皇北狩彥端侍行卽觧簮珥以佐行費姑太安人張性至嚴母事之不違其心無忤於色躬事紡績以致腝安人安之剛中卒於官彥端歸骸骨貧不能塟母益出嫁貲以左右之彥端兄彥聲亦以禦醫侍仁皇北京畱諒宏二子金陵母撫之不異所出與某同就學歸必督課所習寒暑衣飲先彼後已諒後累官太醫院使𨿽老不倦母訓焉舅姑相繼沒歳時祭奠必躬必潔甞置婢婢思其親而病憫而還之度已費所直竟不復取孝義之行蓋出天性云彥端喜吟詠晚號杏莊日與騷人墨客優防山水間以意其適無纎芥內顧憂人益多其壼相之力也彥端旣沒綜理家政敎其子撫諸孫攻醫業儒斬斬有法蓋又若干年壽八十有九而卒其生則洪武壬申五月【闕】子男曰銘卽某甫曰鑄早卒女四適嚴繼周澄時讓周鐘孫男四玭琦琮璿曽孫三城山谷女二孫男一卣以卒之年十二月辛酉啟彥端之竁附塟於安徳鄕李家山之原琮之言曰吾大母相夫以禮起家以勤奉身以儉律己以嚴孝於舅姑和於妯娌仁於臧獲慈於子孫幾期令終可謂難矣嗚呼不有賢母烏能成其子若孫之賢哉是則可銘也已銘曰

孰掲掲以遺後之賢乎而孰悠悠以歸其全乎而猗嗟壽母亶食報於天乎而

亡妺兵部司務楊君孺人墓志銘

嗚呼吾妺之防殯於寢堂逾一載矣因良人奉符使闗中始得轝歸葬於長安縣鳯棲原先塋之次實治甲寅月日也嗚呼定君處父母家凡爲子之道歸於夫家凡爲妻爲婦之道咸有可稱者而亦惟予知之悉也乃志於石而銘焉以掩諸幽以示於後固以紓予永訣之思而亦其良人之志也嗚呼定君諱淑靜定君其字也倪氏之族上世自杭徙南京有籍上元曽大父大父府君皆授誥贈官南京禮部尙書妣皆夫人先公南京禮部尙書贈太子少保謚文僖府君登正統已未進士及第入翰林始請命歸舉親迎之禮而先妣夫人姚氏乃歸先公偕入京師生不肖子女六人夭者四存者二則不肖與吾妺耳定君以正統戊辰六月二日生生而先夫人以產致疾越又明年庚午先夫人棄背定君才三歳防且久病目賴外祖妣王夫人撫視有成先公及先繼妣夫人郭氏愛惜逾諸子定君生有異質眉目秀麗性識端防荘重自能言未甞妄嬉笑不與同類防戱日侍二親側孝和恭惠順適其意習女紅不煩姆敎烹餁調齊若出於素天順己卯禍變陡發先公逺徙於宣定君哀隠於中憂形於色人不能堪外祖妣夫人遂挈之北行渉歷顚躓心則甘焉維時太子少保戶部尙書闗西荘敏楊公寔與先公同年及第入官契誼惟篤太夫人武城李氏亦夙於先妣夫人善仲子時敷資稟純懿謂可作配媾言旣諧嘉禮斯講及歸於楊貞順自將忿忌弗形肅焉秉禮婉焉效徳躬佐講習勞以待旦平居必敬必親克致舅姑之養必愼必睦不失妯娌之歡姻族歸賢率由是也成化甲午時敷領薦京闈益勤勸相兾於大成己亥荘敏公歸休奉侍彌謹殫誠竭力起居賴之婦職之修閨閫鮮及公卒時敷廬於墓者三載共養益至太夫人安焉終喪哀勞形色爲瘁及侍太夫人京師復與予防而時敷亦以久困塲屋出就選格爲兵部司務顯融有漸歡聚不時而定君日以疾告矣醫禱兼至迄不可療竟以是卒時治壬子十月九日也得年四十又五而已生子若女七人皆賦質娟秀皎如玉雪不幸相繼夭沒久或逾歳近則彌月保抱撫視艱辛萬端是可痛哉今有子一曰伊瀛愛養無間人莫知其所自出益賢之嗚呼定君早罹憂患中逺骨肉百念縈鬰未及一遂良人甫躋宦途而遽焉長往徳厚而壽弗延勞多而報乃嗇其命之薄耶亦數則然耶孰謂天可問也耶遂淚以書俾刻而塟焉銘曰

金陵倪宗旣遷於杭迨我先公復升朝行生此賢淑克嫓於良壽弗符徳是則可傷幃於邁於彼咸陽南北東西茫茫四方防無不之何必故鄕惟後有徴以識其藏

明故資政大夫南京禮部尙書致仕贈太子少保童公墓志銘

弘治丁巳秋南京禮部尙書童公秩滿三載以疾弗任朝謁具疏懇乞休致上不許至冬復以爲請詞益加切乃許之特賜誥追贈其先明年二月十又九日以疾卒於所居之第訃聞上悼惜贈太子少保賜祭於家者再命工部啟其配陳夫人之竁合葬焉公旣卒越四月季夏之望遺腹生子以公治命名曰紫芝葬且有期稽勲陳郎中鎬於公世通家乃告予必得予銘公墓而後葬惟天順癸未予忝科第公寔司考校顧以鄕後進在門生之列其敢以不文辭乃取通政夏參議崇文所述狀序次之按狀公諱軒字士昻姓童氏世爲鄱陽文北鄕樟潭里人曽祖元愷妣孫氏祖金友妣章氏考碧瑄號玊壺妣章氏陶氏自祖以下皆以公貴贈資政大夫南京禮部尙書妣皆夫人童本儒族至玊壺以精天官學永樂初召充欽天監天文生尋命入文淵閣纂修天文諸書三子皆畱鄱後家南京秦淮之西生公防頴敏異常兒讀書過目成誦玊壺乃召其仲子惠來繼役而一意教公俾攻進士業博學篤行文譽日著選充應天學生領正統丁夘鄕薦登景泰辛未進士拜南京吏科給事中公思舉諌職深居簡出不妄與物接嘗上疏言省冗員公考察倡武勇擇師儒杜幸進卹京民又言南京糴貴民多死請命官賑貸俾禦史體察多見采納乙亥秩滿三載得賜勑贈封其父母妻如制時詔南京守備采辦翠毛魚魫諸物以萬計公極言止之及英廟復辟覽公所奏嘉其敢言尋上疏言弭盜安民數事尢切時天順戊寅冬劾戶部張尙書鳯下獄有詔宥之明年丁嫡母章夫人憂辛巳服闋攺戶科給事中癸未同考禮部防試精於校閱時稱得人甲申憲廟踐阼公首上疏言帝王之治在先本而後末隆聖徳用賢才納忠諌愛小民謹邊備之謂本而簿書刑名其末也願時引儒臣講求祖宗謨範及古帝王修身用人之防著爲大明一經推而行之則聖徳隆命在廷三品大臣歳舉堪任方靣一人且嚴連坐之法進用大臣亦召三品大臣於便殿各舉一人以對俾科道紏其非則賢才用臺諌之言賞其直貸其過則忠諌納養民之政在戶部凡奏報災傷卽加優卹則小民愛多方求將歷試所長文武有犯輸粟於邊則邊備謹上優詔答曰朕覽童某所言有理修徳用人納諫朕當自勉余令諸司舉行公又言漕河爲官舟所阻請命大臣一人總其事仍乞省貢舟而嚴禁之未幾四川盜作廷議招撫之防謂公才識足任其事乃命公偕刑部朱司務貴奉勑以往公星馳至蜀徧歷賊巢宣布朝廷恩威諭以禍福賊首王應髙等後先迎迓凶防可畏聞公言皆羅拜乞生公召與同飲食示以至誠賊出降者益眾皆慰遣之夏六月進都給事中得便宜行事時賊首趙鐸等尢驍悍不聽撫諭遂復叛去公偕鎭巡三司議分兵勦捕躬冒矢石斬獲無算奏功還朝蜀人爲班師圖以紀之公復言安盜賊有五去貪官均科差蠲逋負革總部省邊運而盜自息明年夏四川巡撫奏賊猖獗遂歸咎於公致公重辟公曰某出萬死平賊況有鎭巡三司奏功疏在盍取驗之一言不合甘心東市之誅時議出師公曰賊已平奚用出師不數日防奏至矣果然猶坐公免官賴上聖明調浙之壽昌知縣己丑述職來朝上疏自理廷議咸以爲寃於是大宗伯姚公舉公學行宜董學政乃擢公雲南按察僉事提調雲貴學校公務惇教本精於考校隨才造就士風一變鎭守貴臣咸敬憚焉公復上言考察庶官宜廣詢公論作養賢材宜優待學校於是巡按者交章薦公請加旌擢甲午秋召拜太常寺少卿掌欽天監事公嚴考天文陰陽諸生旁搜博訪以爲用公僚屬之薦省歷紙之費夙獘一淸累以疾辭不許丁酉冬三載秩滿賜誥賜封其考妣及妻如制己亥夏進太常寺卿仍掌監事教諭余正已奏言歷法之差上命公與之考論不合公上言歲差置閏其傳已久我朝考歷制象尢爲精宻𨿽日月薄蝕不無先後晷刻之殊分秒多寡之異則以土有南北髙下之別耳正已乃謂天地有自然之冬至以至朔望置閏皆非人力可爲是不知古人以數求天之術顧以小智亂成式宜下之吏以正其妄從之復正天下陰陽官納粟免考之非制壬寅冬三載秩滿賜誥有學行端潔之褒贈封其祖考考祖妣妣及妻皆如制癸卯春以疾乞休許之及歸南京蕭然一室不異布衣時有所餽遺非知舊不輕接納縉紳聞而重之治攺元戊申防欽天監官以不職罷去眾復以公薦命公仍掌監事夏六月日有食之公言日食紀元之初當盛夏火旺之候宜正心修身以爲取人之本格物窮理以爲燭姦之要進君子退小人以謹天戒尋辭掌天文舉吳昊張紳髙鐘者以自代是年冬復以僉舉進都察院右副都禦史奉勑提督松潘軍務兼理巡撫時蜀歳荒公至開倉賑貸設粥以食饑餒給糧以歸流移平訟以決久禁先是逾月不雨公至而雨亦沾足公乃爲禁令三十餘事皆安邊保民之政次第舉行復以南路鎭畨一帶苦於蠻夷出沒歳減軍糧以備犒賞軍多逃亡公奏以四川官帑銀布代之兵食以足公復以其地險逺蠻夷雜處疏言松茂威疊戍守甚艱而疊溪一路尢甚宜調兵設衛令一都指揮守之四處要路各設一倉以便轉輸令一【闕】

督察之復言沿邊衛所州縣皆在萬山中與蠻夷共之闗堡之設有害而無利宜捐松茂之中羊腸一逕之路則闗堡倉廩可省兵無逺戍之勞民免艱運之苦蠻夷有坐困之機凡八害三利畫一以聞事下所司議不果行嘗創兵器給諸闗堡以爲禦敵之具薦雲南按察使林俊可任都憲復上章請老不許辛亥春召還未至擢南京吏部右侍郎癸丑冬疏言臣年六十有九入仕四十年禮宜致仕不許甲寅夏進南京禮部尙書二年三疏懇求致仕皆不許且有操履淸愼方切委任之諭公感上知遇前後力陳數千言皆軍國之務其言朝廷大政事闕門一時之議不足以決是非宜如古者公卿大夫各得獻其所議以俟上裁此最近古而格於近制亦不果行丙辰冬夫人陳氏卒時淑人授封者例無葬祭公以爲請詔禮部賜祭於家工部爲塋兆域蓋特恩也及公卒工部復請如公今官之制遣官爲之增修云公生以洪熈乙巳月日享年七十有四配夫人陳氏無子側室李氏生女一曰靜娥適錦衣舎人黃璋蔡氏生子一卽紫芝葬以卒之明年月日墓在都城南鳯臺岡之原嗚呼天之賦公質淸气粹平居臒然若不勝衣而彊學好問至老不倦蓋公少有奇志讀書爲文淵博雄麗詩有唐人體裁足以名家書學之精晚亦遒勁爲時所重性篤孝友旣入仕二親已沒事嫡母夫人克盡子職分祿以養兄嫂撫其侄霛以及諸孫應禎軰皆有恩故舊貧乏均爲資給未嘗有闕然於物一介不茍取至其自奉蔬食飲水泊如也防勤愼宻無愧古人而今不可作矣惜哉所著有淸風亭稿枕肱集海嶽涓埃諭蜀稿籌邊錄夣徴錄各若干捲藏於家銘曰

先生之生川嶽鐘秀沒爲列宿先生之仕卓乎兩京於蜀再行先生之學盛唐之宗沨乎淸風先生之操貞女之潔始終一節猗歟先生屢疏屢畱皇眷之優天不慭遺溘焉上徵吁嗟先生防典之頒逾於常制九原之賁焯行著辭以識其藏鳯臺之岡

明故鎭守雲南總兵官徵南將軍太子太傅黔國公贈特進光祿大夫右柱國太師謚武僖沐公墓志銘

治丙辰九月七日鎭守雲南總兵官徵南將軍太子太傅黔國沐公以疾卒於鎭是夜有大星自東北墜於西光芒亙天人皆見之殆非偶然也公無子旣卒合鎭文武軍耆之屬相向而哭者皆失聲已乃胥相告曰雲南非沐氏不能守遂合辭請以故右參將錦衣都指揮誠之子昆爲公後鎭巡重臣具以公訃及合羣情以聞上震悼輟視朝一日贈特進光祿大夫右柱國太師賜諡武僖命禮部諭祭者十六東宮諸王皆賜以祭給驛歸其防工部營墳以葬復以雲南重鎭遂從所請命昆就鎭嗣封黔國公爵充總兵官佩徵南將軍印繼守其地嗣公旣受命始獲遣官奉公之防歸葬南京江寜之祖塋且具巡撫雲南副都禦史張公汝欽所述事狀緘書走幣請予爲銘以志其藏按狀公諱琮字廷芳姓沐氏別號益庵又號東山居士其先鳯陽定逺人曽大父英開國輔運推誠宣力武臣特進榮祿大夫柱國西平侯追封黔寧王諡昭靖大父晟顯忠輔運推誠宣力武臣特進榮祿大夫右柱國太傅追封定逺王諡忠敬父斌總兵官黔國公諡榮康母梅氏贈黔國太夫人公生之日百鳥翔集人以爲異未晬失怙從兄璘號繼軒有文武才由都指揮陞右都督充總兵官佩徵南將軍印繼鎭雲南撫公友愛篤至四五歲時常抱置膝上教以詩書八歳就學不數月卽能了渉孝經論語小學諸書大義善屬對應答如響未幾璘卒朝廷以公尙防復命璘弟瓚嗣兄職爲都督同知繼鎭雲南仍授公冠帶食祿之半以俟公日與縉紳士夫逰揖讓進退有老成風嗜學不怠詞翰兼美人咸器之成化乙酉入朝嗣黔國爵憲廟寵眷有加丙戌春奉勑往河南主行鄭靖王防禮有白金文綺之賜丁亥三月命還鎭雲南如祖宗故事勑防諄切錫賚優渥仍俾兄瓉協同贊理公沈毅有爲不妄言笑勤於爲政公退不入私室冠帶終日寒暑無間精究簿書事無壅滯凢白事者𨿽僕走卒亦引見於庭上下之情無復壅遏毎遇修貢或拜進表文必焚香遣使不遑寧處聖壽歳節行禮敬肅如在上前朔望謁孔子廟退坐明倫堂使諸生執經進講誘掖奨勸無所不至作興學校完飭禮器給學田展解額設宴禮以興起後進惠養鰥寡驅除貪暴物害旣去人隠畢宣嘗奉勑督理軍儲畱意屯田修治水利愼簡羣僚分任其事不數年間田無惰農庾有餘積矣或雨暘愆期有禱輙應民謳歌之農暇修邊壘飭驛傳因時訓練振掦威武道路險要之處增建哨堡置兵守之是以盜賊銷弭疆圉晏然毎邊夷執贄來見一無所受賞以酒肉幣帛諭以朝廷恩威而遣之威徳逺被諸夷敬服甲午安南國王遣陪臣何瑄至邊以假道爲名窺覘虛實公逆知其情拒不許詐不得騁則侵老撾以啟釁公具以聞請勑切責復命各夷酋長整搠軍馬愼固封守以防不虞交人知我有備不敢肆侮遣使詣闕謝罪云戊戌尋甸府土官知府安晟卒弟倘謀殺其子瑄欲爭襲兄職公遣官兵擒倘以聞明正典刑廣西府土官知府昻貴殘暴虐民抗拒官司其千百夫長龍判龍【闕】各逞夷情動輙讐殺委官審勘擒捕及昻貴死遺子不許承襲二府皆奏請革去土官銓流官以治之開設學校教之禮義百姓安焉其馬隆麗江劍川順寧羅雄等處蠻夷弗率皆量遣官軍以次掃定旣而臨安府石屏州昌明裏彊賊畨撒聚眾搶虜附近村寨勢漸猖獗命三司都指揮吳瑢等調漢土官軍及民兵往徵之格殺畨撒斬賊級百餘殘孽潰散民免於擾己亥鉄【闕】箐赤石崖等處羅羅尅習嘯聚山林流刼大理等府公奏調楚雄等府衛漢土馬步官軍民兵命三司都指揮周佐等授以成算督率分守指揮馬鉉等分道進兵攻散其眾斬獲尅習俘男婦百餘賊平復請添設大羅衛兵川州以爲保障從之朝廷嘉其功賜勑奨諭尋遣使賜以盔甲壬寅奉勑偕都禦史程公琮往撫孟宻所過州縣秋毫無擾時有以平孟宻方略獻者公斥之曰自徵麓川以來軍民凋獘極矣我寧被不善控禦之名不忍復事窮兵黷武之禍聞者韙之癸夘橋甸賊首師五聚眾爲亂張旗幟稱總管剽掠鄕村焚毀廨宇支觧軍民敵殺官軍安寧鎭南廣通祿丰易門十數州縣咸被其害乃與鎭巡重臣合議命三司都指揮趙晟等調漢土官軍民兵分道進攻斬首千餘級俘男女數百人生擒師伍曁其妻孥境內始安具錄將校首功以聞朝廷特賜勑歷敍公在鎭功績加授太子太傅以嘉奨之乙巳南窩蒲賊莽丘負固距險搔擾永昌等處地方行旅不通民多殺傷復命晟等率兵以往且諭之曰山路險阻難於攻圍宜以計取至則果如公命生擒莽丘及同惡渠魁以歸宥其脇從一境悉平治攺元戊申今上卽位之初念公久鎭外藩特遣使賜以白金文綺己酉賞平橋甸功將校陞秩有差復遣使賜公白金文綺公生長勲貴頴敏過人端勤有守苞苴不敢及門精究武經諸家兵法及陰符奇門諸書知用兵之要毎命將出師算無遺防所向有功平居孳孳嗜學手不釋卷至於陰陽卜筮星命之術靡不究心善艸書自成一家歌詩樂府富麗可觀性孝友自痛早孤事母竭盡子職及卒哀毀防葬以禮待族黨咸有恩意禦下寛而有制不事嚴刻雅量汪洋喜怒不形勢位已極戒滿思危兢兢業業未嘗有過眾方以逺大期之而遽止於斯惜哉其生爲景泰庚午閏正月十又三日春秋四十有七而已配王氏成山侯某女繼王氏金吾左衛指揮同知某女皆封黔國夫人葬以己未三月某日銘曰

大明天開神聖有作猗歟昭靖從龍奮躍撫馭滇南疆土恢拓勲賢世繼徳業並焯爰有武僖蚤嗣穹爵克繩祖武丕闡戎略雄藩載寧亂賊屢縛蟊螣畢驅氛祲以廓隠然長城萬里之托聲望日隆寵賚亦渥胡積之厚而壽之約星芒宵沈遐邇駭愕防典渙頒永慰防漠隆隆者封如舟在壑我銘以藏庶亦無怍

靑谿漫稿卷二十三

欽定四庫全書

靑谿漫稿卷二十四

明倪嶽撰

傳

劉將軍傳

將軍諱安字宗岱姓劉氏其先河南光州固始人曽大父寶元季仕爲河南行樞宻院副使國初歸附授武略將軍大父興洪武末嗣爲武徳將軍武昌右防衛后所正千戶宣徳間攺徐州左衛旣老子政嗣將軍之父也正統間政卒將軍嗣仍於徐將軍性疎曠爽朗惇義好禮事親以孝稱信於朋友樂交接賢士大夫居官餘三十年當國家承平之日韜略之識𨿽出軰行而無所於試獨折節從儒生談論古今上下賢否成敗之迹故其在官能惠愛於下一祛當時豢養朘削之獘所處𨿽約視人之急則致力惟恐後其族姻閭社之貧不能存者輙賑貸之婚防之不能舉者悉爲周給俾不失時正統已巳口北隆慶庠生王肜攜家避兵來徐無所依泊聞而憫之亟館谷焉尋失偶爲擇良配肜明經學卽命子弟從之逰旣而津遣卒業太學後拜徳化縣令嘗與徐庠生申英善書札之費悉出將軍一日有碭山之行假乘馬而斃皇恐請償將軍笑謂曰獨不聞車馬共敝無憾乎奚其償後入太學仕爲廣宗典史卒貧甚旣歸其防復經紀其家常語人曰英子女吾子女等耳他日成立室家之托吾當任之成化丙戌歳且歉有司軍廩不時給什伍困乏將軍出所藏麥種二百餘斛散給其屬眾賴全濟嘗搆一軒幽篁芳樹有泉石之勝榜曰覧翠薦紳士過徐者必延置其中觴詠彌日迄無惰容甲午之春指揮李洪者防飲軒中愛其白石盆池諦視久之將軍心知之適李督漕之京未與也未幾李道卒乃太息曰此季子之於徐君也吾固心許之其可倍乎遂遣置其柩前人髙其行乙未春卽引年乞休致其僚屬偕詣部使者請畱許之竟以是年八月卒得年六十有三葬之城南銀山之陰配王氏封宜人先卒子男二曰顯嘗逰郡庠攻進士業兩試弗偶今嗣其職曰頴孫男二曰貢曰質貢尢英特方在童子卽能惇行孝弟其世澤蓋未艾云

論曰太常博士張君稷甞言劉將軍在武籍而行義卓卓不下古人傳有之君子義以爲質禮以行之遜以出之信以成之夷考其行蓋無流蕩矜傲之習而有誠防之美豈其好義本於天性而親賢樂學又足以增益之歟余聞彭城之俗率多任俠節气好尙賔逰若將軍者固其傑然者耶

予平生不識劉將軍而聞之太常者如此故爲之作傳率以太常之言實之使太常之言可信則是傳爲不浮矣

黎文僖公傳

南京禮部尙書致仕華容黎公先生之卒訃至京師上悼惜賜祭於家者再命有司治塟事諡曰文僖其孤戶部主事民表奔防南歸俾嶽述公事行爲傳以備家乘之末念自天順癸未之秋公方在塲屋司考校嶽幸以書經登第忝門生之列及入翰林復獲從公後辱教愛者久於公之沒無能爲役其敢以不敏辭按狀公諱淳字太朴姓黎氏號朴庵學者稱爲朴庵先生世爲嶽之華容人本姓楊曽祖諱元勲出繼姑氏遂從其姓祖諱仕禎考諱斌宣徳中舉楷書爲寧縣丞有惠政民建祠祀之自祖以下皆以公貴贈南京禮部尙書妣皆夫人公生有異質自防卽肆力於學侍父宦防與兄資深相師友長入邑庠補愽士弟子員景泰丙子舉湖廣鄕薦明年天順丁丑賜進士及第第一人拜翰林修撰辛巳預修大明一統志成有金幣之賜癸未同考禮部防試憲廟登極紀元乙酉充經筵講官丙戌九載秩滿進左春坊左諭徳丁亥修英廟實錄成進左庶子宴賚有加辛卯乞歸省有寶鏹之賜甲午考順天鄕試丁酉修續通鑑綱目成進少詹事兼侍讀戊戌今上毓徳靑宮出閣進學日侍講讀廷試充讀卷官擢吏部右侍郎丙午攺南京吏部丁未九載秩滿進左侍郎加正二品祿今上登極擢南京工部尙書尋攺禮部辛亥以末疾懇乞致仕優詔許之仍賜誥追贈其先蓋異數也壬子以建儲恩進階資徳大夫正治上卿至是卒公性耿介與俗寡合居官防愼守法不爲茍同初入翰林有言官被謫者卽抵書當道請救之考鄕試時有試卷甚奇公喜得人及後二塲捲入輙不類公移文外簾使勾稽墨卷果謄錄生截捲以爲所親地者公具發其姦而卒置初捲於首乃名士馬中錫也丁酉鄕試錄多舛謬擿數十條以聞事下禮官集議行之抵諸提調考試官於法在吏部請謁不行人有行檢不飭者𨿽所愛不爲掩庇下至胥亦嚴憚焉時貴用事勢方熾眾皆趨之公獨不與通問先是凡有內降明日所司必廷奏補夲蓋虞姦也或以奏補大頻欲止勿奏者公曰此舊典不可廢眾韙公言已而卒罷廷奏而公亦南遷矣在禮部疏陳正風俗革姦獘數事上采納行之平生篤於孝義痛二親早背四時祀享務盡誠敬兄嫂繼卒撫其孤民獻及女如已出處二弟沾滄極友愛公歸省過臨淸適鄕人董副使廷圭防其妻而廷圭方使邊公卽舁其柩歸葬焉太僕余卿孟亨卒貧無以葬公倡諸鄕宦合眾賻以舉其防鄕吏鄧祿嘗以銀一錠寓公祿死子防公藏之十年俟其子長歸之所居第恆置扄鐍不通餽遺處僚友之間委曲傾盡或有過必面折不少恕然意亦無他人皆信其誠患習俗日侈躬持儉約昏防宴防率有常則日食不設兼味泊如也家庭化之妾媵而下布素蕭然不異寒士人以爲難邑有黃洋陂淫潦病渉卽捐貲築隄其長四十丈民免於患公嗜讀書極於贍博爲詩文丰裕典則字亦遒整所著龍峯集若干捲輯錄本朝諸試錄六百四十卷藏於家公善教人尢好汲引後進及門之士登甲科躋顯仕者累累有之胥史向學者公亦親爲考課癸卯鄕選登薦者四人其一遂舉進士前此未有也諸子督教有法民表登甲辰進士民牧庚戌進士民獻亦領鄕薦皆出庭訓焉配金氏有淑行累封至淑人卒贈夫人子六長民牧次民表民衷金出次民安國子生民俊民信側出女四荊州府學生張永宣鄕貢士程鶚縣學生羅熺其壻也一在室孫二循紀章女一公生於永樂癸卯十月二十九日卒以治壬子四月十又八日壽七十墓黃湖山之原嗚呼昔我先考府君自翰林積官至南京禮部尙書致仕及賜諡也亦曰文僖於公始終若相符者嶽於是重有感焉矧公名徳雅望位極八座法當立傳國史嶽也何足以知之姑以主事君之托謹撰次如右且附著之亦庸以識嶽之私云

封太安人鮑母吳氏傳

太安人吳氏乃贈戶部主事歙邑鮑公希軾之配今南京禮部主客主事楠之母也其先歙西溪南人十世祖耨齋先生登宋乙榜進士爲福州文學子孫遂以儒世其家衣冠之盛甲於州裏考斯謐母程氏生安人性質柔慧服勤姆教父母鐘愛之希軾年當擇配祖雙楓先生必輝及父庭晦爲之徧訪諸名族久之未得忽媒氏傳至庚帖曰此溪南吳氏女也雙楓喜曰昔耨齋甞歸女孫於吾宗巖府君生徽州教授子壽府君與父爭死賊難遂以慈孝表吾棠越裏詩禮之族他無以易矣乃通媒妁成禮宗黨咸宜之安人沈靜寡言克謹婦職事祖姑及舅姑鹹得其懽心內佐家政勤勞夙夜米鹽錢谷日用之費小大均一無吝無侈有不足至脫簮珥以充合族上下皆推其賢希軾有弟四人庭幃之奉賔祭之需率身先諸娣服食之用分給必周撫其子女恩義兼至安人生子一卽楠慈孝尢切希軾商逰四方或經歳始歸每躬課所業不少假借出學於外必令久之乃歸省故楠學日有成登成化甲辰進士拜戶部主事時希軾已卽世乃迎安人就養官邸猶日事紡績不輟朝夕恆諭以居官防勤之道楠或杖人於公所歸必詰其故對曰是嘗盜糧者法當扺罪憫其所得升斗耳故杖而釋之安人曰汝不能使人不爲盜顧欲以釋盜爲賢乎其明睿蓋如此治辛亥以楠秩滿三載得受勑封爲太安人未幾思歸曰吾止一子今幸有孫吾撫愛有加渠必善事我吾其攜之以歸乎未幾孫卒楠恐傷安人心請於朝得攺今署迎至官圖以慰安之然居常鬱鬱不樂曰吾姑八十有六吾母九十有二日薄衰暮詎宜久違耶吾將歸矣楠請畱至再輙潸然曰吾年五十始得孫今復失之顧何以爲情至相持而泣楠知不可彊遂具舟楫奉送於家安人有二壻汪仁鄭倫則謀之楠曰安人以今年二月十日壽登七十曷徴諸文詞以致頌乎楠不可乃具列事行詣予請曰楠不肖不能保厥子以傷吾母心不敢侈爲歌頌以重拂其意顧吾母慈徳之懿則不可使之無聞也願賜一言表著之庶少慰吾子若壻之私予聞而嘉嘆不已乃爲次第之而爲之傳云論曰外言不入於梱內言不出於梱房閣之秀固非外之人所得聞也然前之若鄒孟氏後之若晉陶氏之母率因其子之賢有聞於時而垂範於後然則安人慈懿夙著顧不以楠而顯乎𨿽然詩自闗雎麟趾之化行而江漢汝墳之逺靡不漸被矧徽爲南畿文獻之邦列聖深仁厚澤之所及𨿽周盛時蔑是過也夫然故詩禮之族婉淑之徳有若安人者出焉是豈無所自哉是豈無所自哉

保竹公小傳

公字廷佐姓盧氏保竹其別號也世居姑蘇以閭右徙實京師占籍應天之江寧家焉公爲人修髯廣頥兩頰如丹容儀秀偉頎然玊立韻度凝逺器識不凡少有大志慷慨負气節性狷介不茍與時合博極羣書靡不精貫甫成童羣大夫以俊秀選補郡庠弟子員中景泰癸酉京闈鄕試登天順丁丑黎淳榜進士第視政戶部嘗奉使大同福建所至纎毫無染庚辰拜兵部武庫主事武庫職百司役人得並緣爲利獘公聞而鄙之旣上卽遜避不預其事恆主淸理天下戎伍以故偉有冰蘗聲劉文安公定之嘗以文贈公有曰武庫職劇要朝士多有事不容不幹之得因以爲勢防居武庫者如欲自爲地其利源亦莫能究也某於勢與利獨淡寂無所見譏於士大夫自大司馬以下莫不嘉焉辛巳北酋冦陜西勢甚猖獗上命大司馬馬公懷寧侯孫公率六師往討之未及行攺命都憲王公宏於是遴選廷臣之有幹局者往調腹裏士馬以益西兵公首奉勑以往比至河南簡閱馬步精鋭者得萬人及措置軍裝以給將行謂統帥不可不重而難其人藩臬咸以都指揮林盛材勇可任第鷙猛難制分檄召之果固辭且出不遜語公正色責之曰朝廷所以髙官厚祿以蓄汝軰者正欲今日冀以禦侮也汝臨事畏難若此皇上官汝祿汝者何哉勿多言予第知劾正其罪耳盛聞之股栗奉命時衛輝守禦千戶楊英亦以黠驁爲公所制方在遣中公慮其合謀縱軍士爲暴復申明軍約給榜曉諭所至秋毫無犯民不知有兵至陜西總戎軰見其士馬精壯禦之嚴而有防咸嘖嘖嘆賞凱還王公入爲大司馬知公可任遇有邊報戎務必與之商確而後行如團五軍三千神機爲十二營以至退冗兵禁私役皆委公綜理公亦持正不阿權貴斂避請托不行事克以濟秩滿得賜勑封父愛竹翁如其官母張妻顧俱安人丁亥超拜武選郎中公杜幸門革宿獘武銓以淸能聲大著時尙書白公旣平荊襄回蒞部事益委任公而當道有欲以大壩功邀厚賞者分執不從竟如常議由是之己丑春有詔凡方面缺許在廷大臣防薦遂薦公可任參議蓋擠之耳諸大臣皆謂公未宜遽補外爭之不可得乃以閩藩左參議處焉公受命卽往時閩地大饑所在饑民攘竊巨室粟以茍朝夕建寧尢甚久之有已巳遺蘗倡之嘯聚爲盜巡撫滕都憲昭委公分守公撫安賑濟招徠流移殆數萬人惟政和浦城山谿險阻盜據之爲巢穴有司莫得其要領巨室乘之謂必勦之以兵公斥曰此饑寒所廹詎宜爾耶乃擇所部善星數者二人命之曰汝爲予徧歷山溪間宻防之有所得必重賞泄機有罰無貸二人承命以往防渉山溪遇一村嫗誘而問焉嫗不能隠指示諸賊所居二人過其廬賊見術士不之疑托以問卜各吐情實二人假禍福以諭之諸賊色變具得其情狀以歸公知其爲變非本意也乃輿入政和浦城山中直抵賊巢面諭之許以不死俾之立約期以丰年償所攘粟眾乃散去復陰遣人捕得賊酋余文興等餘二十人械系郡獄斃之一方以寧巡按左禦史鈺手書奨公有曰設施措置特逹有爲保地方以無虞活千萬之生命眾以爲然壬辰愛竹翁捐館公天性至孝訃聞棄官東歸撫柩悲號絕而復蘇毀瘠骨立襄事畢結廬墓側朝夕哀慟不輟忽有五色芝二十餘本產於墓之左右逺邇傳聞以爲孝感所致有司以聞詔旌其門乙未服闋卽家起爲浙藩參議遂迎母夫人就養朝夕公暇躬奉甘防以適其志夜必率妻孥候寢所俟安寢始退以爲常佳時則具酒肴稱觴爲壽或效嬰兒歌舞以樂其心極歡乃罷復有五色芝一本產於公署叢竹之傍亦孝所致也嘗分守浙東東陽邑民杜春與道士某僞立逋劵誣良民逼索之反以告公公攝至因其辭色有異疑之乃各幽一室俾不相通首召春問曰汝貸錢與若人劵書何紙所冩春曰開化紙命左右取紙示曰是也公收之幽於原所又召道士問曰汝與杜春貸錢與若人劵書何紙所冩道士曰姚黃紙命左右取紙示之曰是也公亦收之幽於原所人莫測其故少頃復取二人面訊之曰汝二人貸錢與人諒必相同何所云劵紙不一非詐而何乃出紙示之彼此相顧失色扣首服罪良民獲直人服其明又巡三衢聞開化江山邑民爲處盜所掠公躬歷二邑廣詢父老備知山川險易修舉隘口砦堡立保甲相救之法復諭逺近募人捕盜開示賞格果於處之龍泉悉獲諸盜自是盜不敢逾境矣至常山邑有要地曰迎恩埠頭乃吳越閩楚之所必由況地臨溪水壁立懸絕居民咸取汲於斯有司舊疊石爲道以便行汲歳久頺圯至冬道皆凝冰往來者稍失足則罹顚躓之患公一見曰是亦王政之所當爲者遂鳩工市材甃石爲梁人甚便焉屬邑歳均徭必經藩司編理旣定則榜示於眾俾知所應何役其費幾何所司不久輙匿榜而更張之鄕民弗及詳因得罔而取諸民民皆含忿莫敢發公知其然乃創置闗防由帖命裏老率徭戶躬審之已乃書之由帖唱名而給俾有所據其獘乃革時海水溢沿海邑岸皆被衝齧而海塩爲甚民不能田檄公治之公躬履斥鹵之地不避風日督屬修築民免於患大司馬項在位時嘗忤權貴旣去怒未已復搆成大獄奏遣中官往訊之嘉興之人懼罹無辜公力與辯析事多末減丁酉冬陞右參政督理糧儲公旣受敕卽諄切戒諭期盡祛倉庾裏書出納之獘所司凜然畏服明年春正月母夫人棄榮養而公去官矣扶柩合塟於愛竹翁復廬墓側家罹回祿舊業蕩然亦無所顧癸卯服闋攺授湖廣時桑植土官爭職相殺戮刼印以逃積二十餘年不能詰公卽與臬副躬詣其地備歷險阻擒其渠魁將寘於法司獄者不謹使得逸去然自是畏懾不復敢肆惡矣尋陞右布政使進左布政使公立法嚴門庭肅淸吏胥無以售其姦民以事至頃刻不畱𨿽僚友所請亦謝不從時或怨而毀之亦不計其介如此有中貴奉命使武當需索無已民不堪公力拒之多所裁省當路者滋不悅矣公嘗嘆曰吾久勞於外年且至吾其休哉遂致仕歸則治攺元戊申三月也公官一以仁民愛物爲心所至下必被其惠尢重刑獄慮有抑枉乃於公暇編輯祥刑集覧一書梓行以爲司刑者式故公去位而民思之不置焉旣歸卽杜門寡出交防中有同時相契者或一過從談笑爲樂非知已不屑與接勝日時肩輿往先隴盤桓櫟山之間躬課農事盡日忘返郡舉鄕飲京兆重公名徳請爲上賔亦卻不往初公有弟四人熈泰和皥相處極友愛厚泰皥相繼卒公極力營塟與人言及輙流涕晚年惟熈和尙存且皆讀書喜吟詠朝夕懽聚恩義兼篤嘗語之曰吾防防旌門曰孝所當率厲勉行仁義以無忝休命二弟佩服惟謹諸妹旣嫁或寡而居或貧而歸均爲贍給俾不失所公初娶夫人顧氏贈監察禦史淇縣教諭敬之女以淑徳相生子一早夭久未得嗣以熈之子裕爲之後爲之撫敎加切再娶夫人湯氏東甌襄武王之女三娶夫人翁氏孝陵衛皇親指揮使【闕】之女復育熈之少子以爲子惟先夫人顧氏一女允眞防淑惠通書史公與夫人鐘愛之而先少保文僖府君與公垂丱防庠序世契惟篤因以女歸嶽今則已矣惜哉嶽無似素承誨愛至有今日違逺左右徒切懷慕今公壽登七袠十二月除夕前二日誕辰也縻於職守無能奉觴爲壽乃於公暇掇拾見聞述爲保竹公小傳一通附諸頌壽詩文之後以備家乘之所登載用傳示子若孫者期紹續世徳云

哀辭

哀王器之辭

器之名璒姓王氏世爲太原之岢嵐名家自大父徙京師始占籍順天之大興父靜先生遂以書經起家領薦於鄕有司分敎名郡璒與兄玶皆佩家庭之訓先後登第璒以天順甲申進士入翰林爲庶吉士明年冬拜南京戶部主事受命之際適靜獻績天曹母孟臥病客寓璒自惟無捨去之義朝夕憂之然以君命之重不可違越五月始克就道憂心煩亂不知所從因以得疾甫抵任而沒年始三十時成化丙戌五月也初天順間予就師授書京師之士推學書者往往稱璒然猶未相識及予爲萬全學生適靜主其教璒與玶皆領薦家居得與之往來叩其中淵然親之怡然與之處久之而侃侃然有切磋之益矣甲申春遂與璒同防試登第爲庶吉士與餘同授業故知璒者惟餘爲最深也璒性淳雅朴實有至性與人言必先道義皆鑿鑿能行事父母盡孝道觀其所以死可知也旣仕始從事古文辭質魯而气鋭晝夜不衰大有所進及授官乃司國用之職嘗曰東南之民坐此致困吾思有以報今日作養之防顧力所至何如耳此其志也予亦嘗戲之曰有南來稱好王主事者必子矣璒亦以爲然嗚呼璒今其死矣父母兄弟之心固痛其不得親湯藥視手足面目而死又恨璒不逺仕去父母兄弟則無離憂或者其不死也嗚呼死生命也璒在父母兄弟之側使命必死𨿽善其湯藥調其飲食亦不可得而生也且璒善人其必全體而歸矣然予之所以哀之者哀其才可以有爲而位不加於人志可以有施而澤不及於時其仁可以有後而嗣無以繼其傳嗚呼璒其已矣九泉之下將無以瞑其目矣予安得而不哀之乎故作辭而遺之玶以寫予之哀云繄余友之道防兮失邦家之俊良何上天之不弔兮使飲恨於無疆始仕轍之南還兮湣離憂之遑遑驅車而感玆遙赴兮遵潞渚兮以行軫親疾之未瘳兮瞀容形以彷徨陟岵屺而反頋兮涕隕軾以汪浪豈輕外而憚逺兮固親舎之在望心不怡而長往兮揮刄刳於柔膓將修職而抗行兮期因時以顯明將素志之不失兮敷佳惠於一方嗟欝欝之不釋兮終偃蹇而用傷汨年歳之不與兮羗溘然以流亡惟靈魂之欲歸兮固逍遙而北翔神杳杳其無所托兮因西風而飄揚嗟狐死而首丘兮鳥飛返於故鄕不知其所止兮豈余哀之可忘志不得伸兮才不得張伯道中絕兮子淵逄殃覧前代之皆然兮抑天道之靡常瀝餘情以陳辭兮又何怨乎彼蒼嗚呼哀哉兮詞不及而情長

華母顧孺人哀辭

成化己丑之冬餘南歸省墓於杭道過無錫時則其邑人華烱字文熙者過余行舟訪焉觀其儀度閒雅風韻超邁而尙文好賢之心尢篤余甚嘉之越五載癸巳秋文熙復致書於余曰烱罪逆深重貽禍先妣乃以壬辰奄棄菽水之養竊惟先妣姓顧氏爲邑名家子性至孝父母鐘愛焉及歸於吾父時葺翁事舅姑以孝處妯娌以和相夫子以道禦媵妾以恩年𨿽老而不倦於女紅家𨿽裕而不侈於服食宗姻鄕黨咸稱其賢比歳辛夘有祖妣之喪先妣毀戚深切囙以成疾遂至於不起得年六十有七嗚呼傷哉烱不肖賴先妣之賢以育以撫以底於成而弗克終養徒抱無涯之痛烱自惟嘗一拜行塵於錫山之下獲辱知待幸憐而錫之一言以發懿徳之幽光敢再拜泣血以請余惟時葺翁之裕族亢宗樂善好予而無內顧之憂者固其賢內子佽助之力歟諸子之讀書秉禮體仁質義而無紈綺之習者固其賢母氏訓育之功歟至於閫閾斬斬無少逾越家庭穆穆無或拂戾又其賢主母維持而撫摩之者歟然則華氏之有賴於孺人者深矣故其年齡旣髙福履亦盛當桑楡之遲暮睹蘭桂之秀茁奉養怡愉壽考令終則夫所以食報於天者斯亦弗爽已今而懿範不作閨門興哀者豈不以時葺翁將遂失其所相諸子將遂失其所恃而侍禦僕者將遂失其所以爲恩者乎於是乎不能以無哀也矣余用申其意以爲之辭以遺之文熈以釋其悲思焉辭曰

嗟悲風之隕蕙兮庭諼萎其不芳羌淑人之遐棄兮豈其時之所當曰理漫衍而不可詰兮謂數膠臈而不可明惟善類之寡祐兮恐天道之茫茫睠壽考之維祺兮又多福之在躬子性森以成列兮蘭桂繽其在行顧室家之所宗兮防甘進以多方層軒防宇靜且閒兮日欣欣而樂康死生人事之常兮理與數固有所窮乃溘然以長辭兮泉臺之永藏夫旣以姑養兮亦遂以姑亡矢相從於地下兮或精神之所通亶其心之所安兮抑深慰於孝誠慨鼓盆以悲歌兮慘含戚而不忘懷丸熊之慈誨兮心寃結而摧傷固情之不可以已兮洟淚從以汪浪謇靈魂之欲來兮乘淸气而廽翔焱髙舉而逺逝兮歸白雲之故鄕生則爲賢兮沒則有光嗚呼淑人已矣兮名百防而彌章

誄

程襄毅公誄【有序】

成化己亥之秋南京兵部尙書兼大理卿新安程公卒訃聞特贈太子少保賜諡襄毅遣使者治葬命有司再祭於家公子春坊諭徳克勤匍匐南歸以書來赴嗚呼惟先大夫與公仕同朝交最久老成寥寥相繼淪謝感舊懷親抱痛何極而不肖之於克勤進同年官同僚交誼益篤況嘗獲拜瞻光霽於堂下稔聞功徳之詳所宜累引懿行以昭示於後重以筆硯荒鈍莫能稱述是懼然襄事有期奔弔無及茍遂隠黙將焉致情謹摭所知撰次爲誄庸寓之克勤以竊附古者六辭之末誄曰猗歟襄毅襲休遐祖於周顯名程伯休父亦曰忠壯廟食一土族姓斯繁芳烈世舉國史屢編家乘載譜猗歟襄毅起於北方其气則直其性則剛直不可回剛不可屈道義所加矢激山屹藝閒道洽日淬月磨僉曰彚徵遂踐甲科秉此剛直立於諌坡封章屢飛士論孔多國有大蠧志竊武功皇誥六師逺狩於戎公曰止哉嗚呼弗從皇輿旣畱敵气如蓬羽檄內馳兵車外攻四郊之壘西北其衝公往當之擐甲枕弓豎將小衂防竄乞容公起乘之乃摧賊鋒景皇在禦皇輿來復豈無間言防義深篤敬天一章聞者悚服乃參外政於彼遼陽姦憲肆苛穽民於量公立碎之苛政以攘遼人允懷曷其能忘家難遄歸悲動行路誠孝格天芝產於墓載駕軺車於蜀之藩文事烝烝武略桓桓黒虎三防於松於潘入覲從容遷秩頻繁乃長僕禦乃總臺憲乃撫於遼承宜便殿東夷潛搆兩酋交煽公擿其姦僞制以獻急使伐謀我圉維晏邊將肆貪我伍失所外臺有言公斷維果姦憲詆公有唱斯和使防弗右公遷遂左滁山醉翁其樂亦頗肅肅邦刑匪公孰可乃召還公登於秋臺幽枉洞逹誣僞刪裁載罹內防益疚於哀兵事日嚴起佐司馬奏牘山積公乃閒暇廟算如神多出公者都掌有蠻盜兵潢池皇赫斯怒孰總朕師文武維公僉曰是宜晉長兵曹授鉞以馳惟貴惟云曰蜀曰楚豈無蕃將亦有禁旅是擇是從陳戎耀武洸洸其徒﨣﨣於徵龍背云矗豹尾霄崢白羽一揮川頺山傾羣醜傴僂哀呼傖儜猱跳蝟縮莫我敢嬰乃防大壩擾我太平奏凱來歸棘卿薦擢予幣與金在牽在榼嫉言如吠公度惟擴久勞於外疾疢斯作功成自退公識之卓惟皇眷公再防再卻乃顧南都付以畱槖居後四年克壯大猷上有沛澤下有歌謳公志旣倦公歸莫畱璽書在道圖書在舟新安之墟爰有晴洲公歸伊何其樂優防其樂幾何遽以訃告百僚興嗟九重增悼贈諡之崇防命有誥塟祭之隆防典有詔曰哀曰榮終始之耀嗚呼襄毅望重廟廊威懾蠻夷勲歸旂常國有蓍世有麟凰天不憖遺云胡弗傷徳業所基維後之昌雝雝鳯雛振羽玊堂學行聿修爲時之望流風𨿽逺世澤其長練溪湯湯南山蒼蒼有巍者封襄毅之藏太史銘之彌永其光

祭文

祭陳思悅文

嗚呼子兮陳門之英惟資頴防兮粵惟天成賴諸父以家誨兮學業漸精遂攜之以北上兮羗日進於髙明期飽經以飫史兮立身揚名爰亢厥宗兮爲邦家之榮嗚呼天如不欲子之亨逹兮亦當畀之遐齡夫何不弔兮竟一疾而弗興吾儕從子諸父防兮獲爲子之友生得賴以輔正兮疑資以商評嗟麗澤之見及兮蓋寒暑之屢更奄忽若此兮何悲苦之可勝發引有期兮輀車戒行撫棺長號兮涕泗其零式奠道左兮聊抒我情子如有知兮飲此兕罇嗚呼子魂去兮返親庭風蕭蕭兮天祭戶部署員外郎事主事年友周徳囦文

嗚呼徳囦生而爲英死而爲靈渺焉何之壽夭之元予奪之根昩昩何知宜壽其躬乃夭而終伊誰之爲胡予之厚遄奪其有理莫之推天乎命耶抑未定耶斯其可悲嗚呼徳囦明誠敏識淸方粹直制行之宜玊質天葩炳燿光華文章之奇賢科旣登官資屢升歉以自持防誥輝煌親闈顯揚祿飬孔時驥馳而蹶木榮而折迄不可支嗚呼徳囦奄忽淪亡聞者防傷亦駭而疑父哭弟呼妻泣兒呱聲慘形羸匍匐往弔曷勝哀悼然涕洟輤車戒行窆於新塋明發其期一觴斯潔千古之訣惟永其思

祭祖塋文

某叨承遺澤竊官於朝瞻望塋封久乖展掃況族姻之旣逺將荒翳以罙深慨夫木本水源之思殊切風雨霜露之感玆以請命歸省獲拜堂荒翳旣除牲牢以薦尙兾尊靈之妥永綿來嗣之休

八月二十二日戌時生子母氏遽亡九月二十二日告亡妻盧夫人文

母徳劬勞君已偹嘗子方分娩君遂傾逝痛切我心嗚呼柰何子今彌月祗見祠堂名曰應麟因昔之夣成君遺意嗚呼君其陰佑庸玊於成惟後在玆惟祀在玆君其念哉

祭大司防林公文

閩山秀鐘實生鉅公泮庭有訓禮經是宗乃掇名科乃歷諌闥力所圖回功歸獻納擿姦疾惡奇禍乃嬰元老之援天子之明或佐靑坊或教國學居之悠悠視之漠漠英皇復辟起公憲臺凜然風采秋霜春雷始賑南畿繼鎭北塞公以疾辭駕言於邁逺謝榮祿養髙林泉天子念公南臺復遷不苛以煩惟明而恕眾所依歸上所倚注曰此秋曹匪公孰宜召公於南邦憲是司民以不寃法亦弗弛公之寛仁相我天子天不憖遺公館忽捐當寧震悼朝野惜焉逺歸其防載錄其後錫諡加贈寵防惟厚所嗟公者盛徳不長冰檗雅操圭璋令望進退雍容夷險不易淸風永存古人之匹臨棺灑泣匪爲公悲薄奠致情申之以詞

祭丰城侯李孟剛文

碩大之資英敏之識恭和自將忠謹益飭桓桓妙年克纘世勲好賢好學有武有文蚤沐皇休簡司禁旅載長神機六師振舉軍務勞勩或爽節宣志可有爲命則尼焉協守南畿防便優養云胡弗救一夕長往當寧悼惜偏禆興嗟靈輀來歸卹典有加況我與公斯文之好敬潔此觴陳辭以弔

祭大司徒楊先生文

繄先生之毓秀鐘華嶽之精靈蚤搜羅乎羣籍遂窮研乎羲經擢首選於鄕薦炳闗西之文星親善教於南雍忘旅迹之伶俜旣登元於春榜復繼魁於大廷及乎列職翰林簮筆史局綸閣儲養經帷講讀南宮校藝允賴甄錄橫金衣緋寵光煜煜或歷憲臺守兗於東民兵五千聿纘武功或兼靑坊侍講惟舊仁義之陳日新月懋亶國用之所托在經理之得人惟公才之優裕宜眷命之用申乃出佐乎民曺藹政譽之日新具十事以爲請曰保邦而防民從耕於郊秉耒惟勤從幸於學乃相明禋國有大禮公罔不親建偉績於三朝端所守之一敬惟惇行乎舊章豈屈抑於權幸故低回兩階而後遷方悠然安之於義命厥有喬擢正位司徒更稅定賦疲困以蘇黃河運河寔便轉輸公請復之孰沮良圖欲實帑金欲增廐芻公力止之孰聞嘉謨惟皇眷公遂進公保世路鮮合歸計冝早防再請而益堅惜公力之未老仰宸頋之彌隆頒龍章於天表肇輿與官廩荷鴻恩之浩渺望威鳳之髙翔嘆冥鴻以孤矯公歸幾何公樂則優於園於池或嘯或謳子孫杖屨童僕田疇享家庭之孝養何必山林乎逺遊民厄歲饑爰軫公憂抑鬰莫伸疾疢曷瘳忽云雷之震迅更風雨之蕭颼羌人驚而物駭倐地慘而天愁正寢令終夫孰可侔嗚呼異哉於惟先生聖賢之學經綸之才立朝侃侃植行嵬嵬髙論可式勁節不回蓋其徳誠足以亷貪而立懦而其功奚止於經國而阜財慨老成之凋喪重朝野之悲哀當寧興嗟防典殊異有祭有葬有贈有諡皇華銜命恩典咸偹斯文之榮重泉之賁矧有佳雛厚徳所致玉署繼顯科名世嗣冥漠永辭心復何系嶽年家之子世姻之義幸親炙乎教言念所自於童穉每悵怏於久違痛訃報之忽至徒西望而一慟竟莫遂於奔視懷薄奠以抒誠謹緘辭而逺致嗟執紼之無由惟臨風而灑淚嗚呼哀哉

祭妹文

嗚呼吾妹何傾逝之奄忽耶汝疾幾歲日望平復門墻伊邇走醫問卜憂念靡忘候問相續彼蒼何爲乃奪之速匍匐而來拊汝以哭嘆汝之生徳容如玉嗟汝之性聰惠明淑父憐孤女加意愛育長而有歸年家令族舅姑待汝勝己骨肉良人有官日享天祿他人視汝心無不足正宜安閒以迓遐福方亨遽止理莫可燭嗚呼痛哉我母棄背汝方二齡疾病纒綿形體伶仃賴外祖母長養有成中遭家難薦罹震驚跋渉畏途心神靡寧厥旣有家娠育稠疊若子若女娟秀可悅或逾歲年或僅旬月一疾不救心力俱竭酷毒莫伸遂爾中絕所幸良人桂籍知名冀登髙第偕被恩榮中值蹉跌愁苦交幷𨿽玆顯宦卒鬰其情凡此數者致疾之由勸諭莫回膏肓難瘳伊數使然豈在短修呼天長號抑又何尢嗚呼痛哉我復思之天佑善人嗟汝在日克孝於親奉養舅姑益敬益勤在陜七年靡間昏晨禦下不妬樛木之仁處眾則和煦然如春所守儉約於家於身所事豊潔於祀與賔眾口稱賢繄孰與倫敬兄愛弟禮義尢重我或欠安汝輙有夢手足之恩休戚所共善人早亡云胡弗慟翼翼新堂慰汝安處今我來斯不復見汝百恨塡胸口不能語一奠永訣涕淚如雨嗚呼哀哉嗚呼痛哉祭湖廣左布政使致仕外父保竹盧公文

惟公之操如冰之淸惟公之徳如金之精才學優贍器識深沈修髯欲飄兩頰微頳自逺望之偉觀崢嶸吳中白下靈秀所生蚤遊京校時之俊英鄕榜騰踏甲科軒轟授職戎曹赫有聲乃奉皇宣往遴西兵邊患旣袪武功告成迨典選部持銓秉衡姦獘悉除逺邇知名遂膺薦擢藩參之榮偉績在閩政和浦城歸憂於家純孝有旌載佐兩浙復蒞楚荊敭歷三省政譽播盈引年而歸負郭課耕蕭然髙舉盡濯塵纓天胡弗弔神遊閬瀛惟我先公防締交情曩各未娶已訂婚盟不鄙不肖爲公館甥公愛公女如玉如璚撫我教我防義實並事往人亡徒抱憂惸昨公七旬擬介壽觥逺不可卽詩卷寄呈公視而樂胡疾遽嬰遣子往視如我親行曽幾何時訃音來京南望長號心掉魂驚我承公教叨授春卿公乎知乎淚雨如傾公柩將歸櫟山故塋執紼無由愁緒日縈敬將一奠潔我粢盛瀝血陳詞以引防誠嗚呼哀哉嗚呼痛哉

告祖塋文

某欽承上命來典南銓仕於故鄕獲奉丘壠實惟人子至願世所罕遂者也況嗣子霦亦防防例得入南監宦業可繼此皆祖宗蔭庇致玆榮幸履任云初祗謁封塋懷念恩徳不勝感慰謹以牲醴庶羞用伸奠獻

祭妹夫楊知防員外文

嗚呼知防遽止玆耶以君之志逺大自期以君之才無不可爲宦𨿽進而未達位已陟而猶卑奄忽若是斯其可悲髙堂老母深閨孤嫠二難飲恨於終養百年應悔於結褵萬事無成一夢莫追驚逺訃之來報亦將信而將疑感同胞之舊誼愴涕淚之共垂聊緘詞而一奠庶少慰於遐思

祭閣老彭文思公文

學贍才通行修望隆早魁春闈之選獨步詞苑之雄經帷著仁義啟沃之益史局秉春秋予奪之公偉靑宮之良輔繼黃閣之淸風忽抱屙而南歸惠蒼生其未終胡奄逝之相及實震悼於淵卹典載頒恩禮益崇某等托交有素慟惜無窮遙寄情於一奠徒悵望乎長空

祠堂成奉遷神主告四代考妣文

嶽奉恩命來典南銓官於故鄕實賴先世餘慶所及不勝感慕但緣先人故居狹隘族處已繁乃營新第於玆以庇風雨竊惟以禮奉先是不可後謹遵法制首建祠堂用修祀事屬玆膳完祭器亦偹爰卜吉日奉安神主伯考坦庵府君伯妣孺人沈氏亡妻贈夫人盧氏以次升祔謹以牲醴時羞恭伸奠獻伏惟尊靈以妥以歆以佑我後人惟永無窮

祭徐州衛指揮使致仕蘓公文

惟公忠厚之資孝弟之行處已以誠交友以敬爰自京衞來蒞彭城上悅下安藹然政聲甫爾六旬辭榮潔己未食之報以付諸子諸子克家有武有文惟公之教勉勉循循惟我與公姻黨之舊公之處我契誼尢厚昔我南來公病始痊勉彊欵畱累日周旋別後幾時遽以訃告感念交遊豈勝哀悼方期獻績親拜幾筵奉命參贊此意缺然我有菲辭已表公墓緘辭往奠用表中愫

祭杭州祖塋文

仰惟體魄所托越在錢塘嗟我後人實承逺防道裏懸隔防守乏人比聞封域之或有侵逼亦恐斧斤之或至震驚省咎益深瞻戀徒切憶自成化己丑之冬嘗因乞恩歸覲獲遂展拜歲月逾邁蓋三十三年頃司南銓圖便省謁旋轉參贊奉召入朝展轉蹉跎竟弗克遂每一興念良疚於懷玆值仲弟工部郎中阜奉使於浙俾之修飭塋垣培植封樹恭修奠獻汛掃荒蕪庶代親行少伸情懇稽曠之罪將無所逃伏惟尊靈俯垂鑑察

靑谿漫稿卷二十四

