

欽定四庫全書

集部二

李義山詩集注

別集類一【唐】

提要

【臣】等謹案李義山詩集注三卷

國朝朱鶴齡注鶴齡字長孺吳江人李商隠詩舊無注本故元好問論詩絕句有詩家總愛西昆好只恨無人作鄭箋之語明末釋道源始爲作注王士禎論詩絕句所謂獺祭曾驚博奧殫一篇錦瑟解人難千秋毛鄭功臣在尙有彌天釋道安者卽爲道源是注作也然其書徴引𨿽繁實冗雜寡要多不得古人之意鶴齡刪取其什一補輯其什九以成此注一掃諸家穿鑿附防之說繁簡頗爲得當故後來注商隠集者如程夢星姚培謙諸家大抵以鶴齡爲藍本惟商隠以婚於王茂元之故爲令狐綯所擠淪落終身特文士輕於去就苟且目前之常態鶴齡必以爲茂元黨李徳裕綯父子黨牛僧孺商隠之從茂元爲擇木之智渙丘之公然則令狐楚方盛之時何以從之受學令狐綯見讐之後何以又屢啟陳情新舊唐書班班具在鶴齡所論未免爲回護之詞至謂其詩寄托深防多寓忠憤不同於溫庭筠段成式綺靡香艷之詞則所見特深爲從來論者所未及所作年譜排比時事與其詩互相防證亦頗有條理惟於乙卯年有感二首詠文宗甘露之變者引錢龍惕箋以李訓鄭注爲奉天討死國難則觸於明末黨禍有激而言與詩中如何夲初輩自取屈犛誅臨危對盧植始悔用龎萌諸句顯相背觸殊失商隠之本旨又重有感一首所謂竇融表已來闗右陶侃軍宜次石頭者竟以稱兵犯闕望劉從諫所見至爲乖刺鶴齡又引龍惕之語附和其說不加駁正亦未免昧於事理然如據房中曲定錦瑟爲悼亡於無題諸作注家所呶呶而爭者亦闕所不知不主曲說其摧陷廓淸之功固超出諸家之上矣乾隆四十五年正月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

原序

申酉之嵗予箋注杜工部詩於紅豆山莊旣卒業有友人謂予曰玉溪生詩沈博絕麗王介甫稱爲善學老杜惜從前未有爲之注者元遺山云詩家総愛西昆好只恨無人作鄭箋子何不並成之以嘉恵來學予因繙覈新舊唐書本傳以及箋啟序狀諸作所載於英華文粹者反復參考乃喟然嘆曰嗟乎義山蓋負才傲兀抑塞於鉤黨之禍而傳所云放利偸合詭薄無行者非其實也夫令狐綯之惡義山以其就王茂元鄭亞之辟也其惡茂元鄭亞以其爲贊皇所善也贊皇入相薦自晉公功流社稷史家之論每曲牛而直李茂元諸人皆一時翹楚綯安得以私恩之故牢籠義山使終身不爲之用乎綯特以仇怨贊皇惡及其黨因並惡其黨贊皇之黨者非眞有憾於義山也太牢與正士爲讐綯父楚比太牢而深結李宗閔楊嗣復綯之繼父深險尢甚防昌中贊皇擢綯臺閣一旦失勢綯與不逞之徒竭力排陷之此其人可附離爲死黨乎義山之就王鄭未必非擇木之智渙邱之公此而目爲放利偸合詭薄無行則必將朋比姦邪擅朝亂政如八關十六子之所爲而後謂之非偸合非無行乎且吾觀其活獄農則忤廉察題詩九日則忤政府於劉蕡之斥則抱痛巫咸於乙卯之變則銜寃晉石太和東討懷積骸成莽之悲黨項興師有窮兵禍胎之戒以至漢宮瑤池華淸馬嵬諸作無非諷方士爲不經警色荒之覆國此其指事懷忠郁紆激切直可與曲江老人相視而笑防不得以放利偸合詭薄無行嗤摘之者也或曰義山之詩半及閨闥讀者與玉防香奩例稱公以爲善學老杜何居予曰男女之情通於君臣朋友國風之螓首蛾眉云髮瓠齒其辭甚防聖人頋有取焉離騷托芳艸以怨王孫借美人以諭君子遂爲漢魏六朝樂府之祖古人之不得志於君臣朋友者往往寄遙情於婉孌結深怨於修以序其忠憤無聊纒綿宕往之致唐至太和以後閹人橫黨禍蔓延義山阨塞當塗沈淪記室其身危則顯言不可而曲言之其思苦則荘語不可而謾語之計莫若瑤防璚宇歌筵舞榭之間言之可無罪而聞之足以動其梓州吟雲楚雨含情俱有托早巳自下箋觧矣吾故曰義山之詩乃風人之緒音屈宋之遺響蓋得子美之深而變出之者也豈徒以徴事奧博擷采妍華與飛卿柯古爭覇一時哉學者不察本末類以才人浪子目義山卽愛其詩者亦不過以爲帷房暱媟之詞而巳此不能論世知人之故也予故博考時事推求至隠因箋成而發之以復於友人且以爲世之讀義山集者告焉順治巳亥二月朱鶴齡書於猗蘭堂

欽定四庫全書

李義山詩集注卷一上

吳江朱鶴齡撰

錦瑟

錦瑟無端五十【周禮樂器圖雅瑟二十三頌瑟二十五飾以寶玉者曰寶瑟繪文如錦曰錦瑟漢書郊祀志秦帝使素女鼔五十瑟悲帝禁不止故破其瑟爲二十五或曰呂氏春秋云朱襄氏作五瑟以采陰气以定羣生瞽叟乃拌五爲十五之瑟命之曰大章舜立乃益八弦以爲二十三之瑟此詩五十當倒其文爲十五與下思華年相應一云五十疑作廿五正用素女事廿人汁切音入古人書二十字多並省爲廿顏之推稽聖賦中山何夥有子百廿但詩家罕用】一一柱思華年莊生曉夢迷蝴蝶【莊子昔者莊周夢爲蝴蝶栩栩然蝶也】望帝春心托杜鵑【水經注來敏本蜀論望帝者杜宇也從天下女子朱利自江源出爲宇妻遂王於蜀號曰望帝蜀王本紀望帝使鼈靈治水與其妻通慚愧且以徳薄不及鼈靈乃委國授之望帝去時子規方鳴故蜀人悲子規鳴而思望帝成都紀望帝死其魂化爲鳥名曰杜鵑亦曰子規】滄海月明珠有淚【文選注月滿則珠全月虧則珠闕郭憲別國洞防記珠勒國在日南其人乘象入海底取寶宿於鮫人之宮得淚珠則鮫人所泣之珠也亦曰泣珠博物志南海外有鮫人水居如魚不廢績織其眼泣則能出珠】藍田日暖玉生煙【長安志藍田山在長安縣東南三十里其山產玉亦名玉山困學紀聞司空表聖云戴容州叔倫謂詩之景如藍田日暖良玉生煙可望而不可置於眉睫之間也李義山玉生煙之句蓋本於此】此情可待成追憶只是當時已惘然

【按義山房中曲歸來巳不見錦瑟長於人此詩寓意略同是以錦瑟起興非専賦錦瑟也緗素雜記引東坡適怨淸和之說吾謂不然恐是僞托耳劉貢父詩話云錦瑟當時貴人愛姬之名或遂實以令狐楚靑衣說尢誣妄當亟正之】

重過聖女祠【水經注武都秦岡山懸崖之側列壁之上有神像狀婦人之容其形上赤下白世名之曰聖女神福應愆違方俗是禱按武都今漢中府略陽縣地】

白石巖扉碧蘚滋上淸淪謫得歸遲【靈寶本元經四人天外曰三淸境玉淸太淸上淸亦名三天太眞經三淸之間各有正位聖登玉淸眞登上淸仙登太淸釋道源注上淸蘂珠宮大道玉宸君居之】一春夢常飄瓦【夢雨用巫山神女事九歌東風飄兮神靈雨】盡日靈風不滿旗【陶貞白眞誥英王夫人歌阿母延軒觀朗肅躡靈風道源注雲笈七籖靈風揚音緑霞吐津】蕚緑華來無定所【眞誥萼緑華者自云是南山人女子年可二十許上下靑衣顏色絕整以晉穆帝升平三年十一月夜降於羊權家自此往來一月之中輙六過其家授權尸解藥亦隠景化形而去】杜蘭香去未移時【墉城仙錄杜蘭香者有漁父於湘江之岸見啼聲四顧無人惟一二嵗女子漁父憐而舉之十餘嵗天姿奇偉靈顏姝瑩天人也忽有靑童自空下集其家攜女去臨升天謂漁父曰我仙女也有過謫人間今去矣其後降於洞庭包山張碩家搜神記漢時有杜蘭香者自稱南康人氏以建業四年春數詣張碩言本爲君作妻情無曠逺以年命未合其小乖太嵗東方卯當還求君】玉郎防此通仙籍【眞誥北元中道君太保玉郎李靈飛之小妺道源注雲笈七籖登命九天司命侍仙玉郎開紫陽玉笈云錦之囊出九天生神玉章】憶向天階問紫芝【茅君內傳句曲山有神芝五種其三色紫形如葵葉光明洞徹服之拜爲太淸龍虎仙君】

寄羅劭興【一作輿】

棠棣黃花發【棠棣疑卽唐棣本艸不言花黃考】防憂碧葉齊【博物志合歡蠲忿萱艸忘憂】人閒微病酒燕重逺兼泥混沌何由鑿【莊子鑿七日而混沌死】靑防未有梯【楚詞據靑冥而攄虹兮注靑防云也謝朓詩共登靑雲梯】髙陽舊徒侶【史記酈生叱使者曰入言沛公吾髙陽酒徒也】時復一相攜

令狐舍人說昨夜西掖翫月因戲贈【唐書令狐綯字子直楚之子大中三年拜中書舍人襲封平陽男初學記中書省在右因謂中書爲右曹又稱西掖】

昨夜玉輪明【一作門誤○李賀詩玉輪軋露濕團光】傳聞近太淸【世說防稽王道子齋中夜坐於時天月明淨都無纎翳嘆以爲佳謝景重曰意謂不如防云防綴王因戲謝曰卿居心不淨乃復彊欲滓穢太淸耶】涼波衝碧瓦【漢郊祀志月穆穆以金波劉騊駼詩縹碧以爲瓦】曉暈落金莖【廣韻暈日月旁气也漢武故事帝作金莖擎玉杯承云表露和玉屑服之以求仙西都賦擢雙立之金莖注金莖銅柱也】露索秦宮井【廣韻綆井索古樂府桃生露井上曹植述行賦濯予身於秦井】風漢殿箏【杜甫詩風箏吹玉柱丹鉛錄古人殿閣檐稜間有風琴風箏皆因風動成音自葉宮商】幾時緜竹頌擬薦子虛名【漢書緜竹縣屬廣漢郡蔡夢弼杜注綿竹產漢州綿竹縣之紫巖山揚雄甘泉賦序孝成帝時客有薦雄文似相如者翰注雄嘗作綿竹頌成帝時直宿郎楊莊誦此文帝曰似相如之文莊曰非也此臣邑人揚子云帝卽召見拜黃門侍郎按子云答劉歆書云先作縣邸銘王佴頌階闥銘及成都四隅銘蜀人楊莊爲郎誦之於成帝帝以爲似相如後又作繡補靈節龍骨之銘詩三章成帝好之遂得盡意不及緜竹頌翰注云云不知何本五臣注極爲東坡所譏然間有可采者如此事義山亦引用之矣】

崔處士

眞人塞其內夫子入於機【莊子萬物出乎機入乎機】未肯投竿起惟歡負米歸【家語昔者由也爲親百里負米】雪中東郭履【史記東郭先生行雪中履有上無下足盡踐地】堂上老萊衣【列士傳老萊子行年七十作嬰兒娯親著五采斒斕衣】讀徧先賢傳如君事者稀

自喜

自喜蝸牛捨【古今汪蝸牛陵螺也野人爲圓捨如其殻曰蝸捨魏志焦先自作一蝸牛廬淨掃其中】兼容燕子巢緑筠遺粉籜【韻防筠竹靑皮白居易詩筠粉污新衣】紅藥綻香苞【謝朓詩紅藥當階翻】虎過遙知穽魚來且佐庖慢行成酩酊鄰壁有松醪【本艸松葉松節松膠皆可爲酒能已疾裴硎傳奇酒名松醪春】

題僧壁

捨生求道有前蹤乞腦剜身結願重【道源注知三昩懴捨頭目髓腦如棄涕唾報恩經有婆羅門往乞其頭王許之婆羅門尋斷王頭持還本國又轉輪聖王爲求佛法有一婆羅門言若能就王身上剜作千瘡灌滿膏油安施燈炷然以供養者我當爲汝解說佛法】大去便應欺粟顆【陳啟源曰佛偈一粒粟中藏世界卽此句義】小來兼可隠鍼鋒【道源注維摩經如持一鍼鋒舉一棗葉而無所嬈涅槃經尖頭鍼鋒受無量眾】蚌胎未【一作永】滿思新桂【呂氏春秋月望則蚌蛤實羣陰盈月晦則蚌蛤虛羣陰缺吳都賦蚌蛤珠胎與月虧全虞喜安天論俗傳月中有仙人桂樹今視其初生見仙人之足漸巳成形桂樹後生李賀詩新桂如蛾眉】琥珀初成憶舊松【陳藏器本艸舊說松脂入地千年化爲琥珀今燒之亦作松气○按新桂舊松卽未來過去之諭】若信貝多眞實語【酉陽雜俎貝多出摩伽陀國西土用以寫經長六七丈經冬不凋齊民要術嵩山記云嵩髙寺中忽有思維樹卽貝多也一年三花翻譯名義集貝多形如北方防櫚直而且髙長八九十尺花如黃米子西域記雲南印建那補羅國北不逺有多羅樹林三十餘里其葉長廣其色光潤諸國書寫無不采用般若經如來是眞語者實語者】三生同聽一樓鐘【道源注過未現爲三生】

霜月

初聞徵雁已無蟬百尺樓髙水接天靑女素娥俱耐【文苑英華作柰】冷【淮南子秋三月靑女乃出以降霜雪髙誘注靑女靑腰玉女主霜雪也謝莊月賦集素娥於後庭注嫦娥竊藥奔月月色白故曰素娥】月中霜裏鬭嬋娟

異俗二首【原注時從事嶺南○本傳給事中鄭亞廉察桂州請爲觀察判官檢校水部員外郎】

鬼瘧朝朝避【後漢書禮儀志注顓頊氏有三子生而亡去爲疫鬼一居江水爲瘧鬼賓退錄髙力士流巫州李輔國授謫制力士方逃瘧功臣閣下則避瘧之說自唐巳然】春寒夜夜添未驚雷破柱【世說夏侯太初嘗倚柱作書時大雨霹靂破柱衣服焦燃神色無變】不報水齊檐虎箭侵膚毒【桂海虞衡志蠻箭以毒藥濡箭鋒中者立死藥以蛇毒艸爲之】魚鉤刺骨銛【嶺表志鱷魚大如船牙如鋸齒尾有三鉤極利遇鹿豕卽以尾防之】鳥言成諜訴【一作詐韓愈文小吏十餘家皆鳥言夷面北山移文牒訴倥傯裝其懷注牒文牒也訴告也】多是恨彤幨【一作襜○周禮巾車有容蓋鄭司農云容謂幨車山東謂之裳幃以幃障車旁如裳爲容飾其上有蓋四旁垂而下謂之幨職原皂蓋分輝彤幨昭彩】

戶盡懸秦网【地理誌桂林郡本秦置网罟之利開於秦故曰秦网】家多事越巫【漢郊祀志命越巫立越祝祠安臺無壇亦祠天神帝百鬼而以雞卜】未曾容獺祭【月令孟春之月獺祭魚然後虞人入澤梁】只是縱豬都【酉陽雜爼伍相奴或擾人許於伍相廟多已舊說一姓姚二姓王三姓汪昔值洪水食都樹皮餓死化爲鳥都皮骨爲豬都婦女爲人都在樹根居者名豬都在樹半可攀及者名人都在樹尾者名鳥都南中多食其巢味如木芝窠表可爲履治腳气】點對連鰲餌【列子龍伯之國有大人一釣而連六鰲】搜求縛虎符【抱朴子道士趙昞能禁虎虎伏地低頭閉目便可執縛眞誥道家有制虎豹符南中多虎故求符禁之】賈生兼事鬼【漢賈誼傳上方受釐坐宣室因感鬼神事問以鬼神之本誼具道所以然之故】不信有洪鑪【莊子今一以天地爲大鑪賈誼鵬鳥賦天地爲鑪兮造化爲工杜甫詩汨沒聴洪鑪】

歸墅【按詩有逾南極之句時必歸自桂林】

行李逾南極旬時到舊鄕楚芝應徧紫【十道志商洛山在商州東南九十里亦名楚山髙士傳四皓避秦入商洛山作歌曰煜煜紫芝可以療饑】鄧橘未全黃【唐書地理誌鄧州南陽郡屬山南東道王維詩商山包楚鄧張衡南都賦穰橙鄧橘】渠濁村舂急【杜甫詩村舂雨外急】旗髙社酒香【廣韻靑簾謂之酒旗張載酒賦擬酒旗於象白居易詩靑旗沽酒趁梨花】故山歸夢喜先入讀書堂

商於【唐書商州上洛郡屬闗內道卽古商於地】

商於朝雨霽歸路有秋光背塢猿收果投巖麝退香【埤雅麝絕愛其香爲人追逐卽自投髙巖舉爪剔出其香】建瓴眞得勢【漢書髙帝紀下兵於諸侯譬猶居髙屋之上建瓴水也】橫防豈能當割地張儀詐【史記張儀說楚能閉闗絕齊請獻商於之地六百里楚果絕齊求地儀與六里】謀身綺季長【三輔舊事漢惠帝爲四皓立碑一曰園公二曰綺裏季三曰夏黃公四曰甪裏先生】淸渠州外月黃葉廟前霜今日看云意依依入帝鄕

和孫朴韋蟾孔雀詠【唐詩紀事韋蟾字隠珪下杜人表微之子大中七年進士爲徐商掌書記咸通末官尙書左丞○按義山樊南乙集序云大中二年自桂府歸爲盩厔尉與孫朴韋蟾同官詩當作於是時】

此去三梁逺【三梁在桂管本集爲鄭亞桂州謝上表三梁路阻九嶠山遙】今來萬里攜西施因网得【西谿叢語吳越春秋云吳亡西子被殺杜牧之詩西子下姑蘇一舸逐鴟夷後人遂云範蠡將西子去嘗疑之別無所據楊愼曰修文禦覧引吳越春秋逸篇云吳亡後越浮西施於江令隨鴟夷以終浮沈也反言耳隨鴟夷者子胥譛死盛以鴟夷西施有功焉今沈之江所以報子胥之忠○按西施沈江事容有之但此云西施因网得他詩又云莫將越客千絲网网得西施別贈人皆言初得西施非吳亡後事也其故實未詳疑出小說家今逸之耳】秦客被花迷【秦客未詳集內贈人詩豈知一夜秦樓客偸看吳宮苑內花疑卽此秦客】可在靑鸚鵡【山海經黃山有鳥焉靑羽赤喙人舌能言名曰鸚鵡南方異物志鸚鵡有三種一種靑大如鳥鶹一種白大如鴟鴞一種五色大於靑者交州巴南盡有之】非闗碧野雞【漢郊祀志秦文公獲若石於陳倉北阪城祠之其神從東方來若雄雉其聲殷殷云野雞皆鳴又云宣帝時或言金馬碧雞之神可醮祭而致於是遣王褒持節求焉○言孔雀如靑鸚鵡之可玩非若碧野雞之形聲恍惚也】約眉憐翠羽【登徒子好色賦眉如翠羽】刮目【一作膜】想金箆【湼槃經有肓人詣良醫醫卽以金鎞刮其眼膜】瘴气籠飛逺蠻花向坐低【續漢書西南夷曰滇池出孔雀是從蠻瘴中來也稗雅博物志云孔雀尾多變色有金翠始春而生三四月後復凋與花蕚相榮衰杜甫詩翠尾金花不辭辱】輕於趙皇后【西京雜記趙后體輕腰弱善行步進退白帖飛燕體輕能爲掌上舞】貴極楚懸黎【戰國防梁有懸黎楚有和璞】都防矜羅幕【杜氏通典漢置西域都防唐永徽中始於邊方置安東安西安南安北四大都防府】佳人繡袿【音圭○釋名婦人上服曰袿廣雅長襦也沈約詩先表繡袿香】屏風臨燭扣【說文扣金飾器口】捍撥倚香臍【樂府雜錄琵琶以蛇皮爲槽厚二寸餘鱗介亦具以楸木爲面其捍撥以象牙爲之海錄碎事金捍撥在琵琶面上當或以金塗爲飾所以捍防其撥也說文麝如小麋臍有香】舊思牽云葉【陸機云賦金柯分玉葉散梁簡文帝詩雲開瑪瑙葉】新愁待雪泥【盧綸送張少府詩判詞花落紙擁吏雪成泥】愛堪通夢寐畫得不端倪地錦排蒼雁【鄭嵎津陽門詩錦鳬繡雁相追隨注溫泉湯中縫綴錦繡爲鳬雁】簾釘鏤白犀【李賀詩玳瑁釘簾薄東觀漢記章帝元和元年日南獻白雉白犀廣志犀角之好者稱雞昩白】曙霞星斗外涼月露盤西【三輔故事武帝於建章宮立銅柱髙二十丈上有仙人掌承露盤】妬好休誇舞【紀聞孔雀自喜其尾而甚妬遇婦人童子好衣服必逐而啄之聞管笙歌必舒張翅尾盼睇而舞】經寒且少啼【顧有孝曰北地多寒戒之以少啼卽子美花鴨詩作意莫先鳴意也】紅樓三十級【酉陽雜俎長樂坊安國寺紅樓睿宗在藩時舞榭也李白詩紫殿紅樓覺春好王建宮詞禁寺紅樓內裏通】穏穏上丹梯【謝靈運詩躧步淩丹梯注丹梯陛階也○後四語全是寓意】

人欲

人欲天從竟不疑莫言圓蓋便無私【劉氏正歷問黃帝爲蓋天以天象蓋宋玉大言賦方地爲車圓天爲蓋】秦中久巳烏頭白【藝文類聚燕丹子曰秦止燕太子丹爲質曰烏頭白乃可歸丹仰天嘆烏卽白頭】卻是君王未備知

華山題王母祠

蓮華峯下鎖雕梁【華山記山巓有池生千葉蓮花服之羽化因名華山】此去瑤池地共長【穆天子傳天子觴王母於瑤池之上】好爲麻姑到東海勸栽黃竹莫栽桑【神仙傳麻姑謂王方平曰接侍以來見東海三變爲桑田向到蓬萊水淺於往時略半也豈將復還爲陸陵乎方平笑曰聖人皆言海中行復揚塵也穆天子傳天子遊黃臺之丘獵於蘋澤有陰雨天子乃休日中大寒北風雨雪有凍人天子作詩三章以哀之曰我䢐黃竹負�寒】

華淸宮【唐書天寶六載攺驪山溫泉宮曰華淸宮治湯爲池環山列宮殿】

華淸恩幸古無倫【唐書太眞得幸進冊貴妃三姊皆美帝呼爲姨帝幸華淸貴妃與三夫人皆從遺簮墮舄瑟瑟璣琲狼籍於道香聞數十里】猶恐蛾眉不勝人未免被他褒女【一作氏】笑只教天子暫防塵【言褒姒能滅周而宗不久便歸國是貴妃之傾城猶在褒氏下也二語深著色荒之戒意最警防】

楚澤

夕陽歸路後霜野物聲幹集鳥翻漁艇殘虹【一作紅】拂馬鞍劉楨元抱病【劉楨詩餘嬰沈痼疾竄身淸漳濱】虞寄數辭官【南史虞寄字次安性衝靜有棲遁志大同中閉門稱疾惟以書籍自娯陳寶應旣擒文帝敕章昭達發遣還朝衡陽王出閣手敕用爲掌書記後除東中郎建安王諮議加昭戎將軍寄辭以疾王於是命長停公事其有疑議就以決之】白袷經年捲【說文袷夾衣無絮亦作裌眞誥許長史著葛帴單衣白袷李賀詩白袷王郎寄桃葉】西來及【一作又】早寒

蟬

本以髙難飽徒勞恨費聲五更疎欲斷一樹碧無情薄宦梗猶泛故園蕪已平煩君最相警我亦舉家淸

江亭散席循栁路吟歸官舍

春詠敢輕裁銜辭入半杯巳遭江映栁更被雪藏梅寡和眞徒爾殷憂動卽來從詩得何報惟感【一作看】二毛催潭州【唐書潭州長沙郡屬江南西道元和郡國志隋平陳攺湘州曰潭州取昭潭爲名】

潭州官舍暮樓空今古無端入望中湘淚淺深滋竹色【博物志舜二妃曰湘夫人舜崩二妃啼以淚揮竹竹盡斑】楚歌重疊怨蘭叢【楚詞九歌稱澧蘭秋蘭者不一故曰重疊怨蘭叢】陶公戰艦空灘雨【晉陶侃傳劉爲荊州刺史以侃爲江夏太守又加督防使與諸軍並力拒陳恢侃乃以運船爲戰艦所向必破後討杜弢進克長沙封長沙郡公】賈傅承塵破廟風【西京雜記賈誼在長沙鵩鳥集其承塵俗以鵬鳥至人家主人死誼作鵩鳥賦釋名承塵施於上以承塵土也寰宇記賈誼廟在長沙縣南六十里廟卽誼宅宅中有井上圓下方】目斷故園人不至松醪一醉與誰同

贈劉司戶【蕡○唐書劉蕡字去華昌平人太和二年防試賢良蕡切論黃門太橫將危宗社考官不敢畱蕡在籍中人讀其文至有相對垂泣者令狐楚在興元牛僧孺在襄陽皆辟爲從事中人嫉之誣以罪貶栁州司戶】

江風吹浪動云根【張協詩云根臨八極注云根石也云觸石而生故曰云根】重碇危檣白日昏【韻會碇鎭舟石】已斷燕鴻初起勢更驚騷客後歸魂漢廷急詔【一作召】誰先入楚路髙歌自欲翻萬里相逢歡復泣鳳巢西隔九重門【帝王世紀黃帝時鳳凰止帝東園或巢於阿閣九辧君之門兮九重道源曰東坡詩九重新掃舊巢痕本此】

哭劉司戶二首【蕡卒於貶所】

離居星嵗易失望死生分酒甕凝余桂【楚詞奠桂酒兮椒漿】書籖冷舊蕓【杜甫詩書籖映夕曛魚豢魏略蕓香辟紙魚蠧故藏書臺曰蕓臺】江風吹鴈急山木帶蟬曛一叫千回首天髙不爲聞

有美扶皇運無誰薦直言已爲秦逐客復作楚寃魂【謂屈原杜甫詩應共寃魂語投詩贈汨羅】湓浦應分派【廬山記江州有靑盆山故其城曰湓城浦曰湓浦一統志湓浦在今九江府城西江賦流九派乎潯陽】荊江有防源並將添恨淚一灑問乾坤

悼傷後赴東蜀辟至散闗遇雪【本傳栁仲郢鎭東川辟爲節度判官檢校工部郎中方輿勝覧大散闗在梁泉縣爲秦蜀要路通誌在鳳翔府寶雞縣城南通褒斜大路屬漢中府】

劍外從軍逺【劍外劍閣之外也杜甫詩艸木變衰行劍外】無家與寄衣散闗三尺雪回夢舊鴛機

樂遊原【兩京新記漢宣帝樂遊廟一名樂遊苑亦名樂遊原基地最髙四望寛敞】

向晚意不適驅車登古原夕陽無限好只是近黃昏

北齊二首

一笑相傾國便亡何勞荊棘始堪【一作悲】傷【吳越春秋夫差聽讒子胥垂涕曰以曲爲直捨讒攻忠將防吳國城郭丘墟殿生荊棘】小憐玉體橫陳夜【北齊書後主馮淑妃名小憐大穆後從婢也穆後愛衰以五月五日進之號曰續命慧黠能彈琵琶工歌舞後主惑之願得生死一處宋玉諷賦主人之女爲臣歌曰內怵惕兮䢐玉牀橫自陳兮君之旁釋徳洪楞嚴合論引司馬相如好色賦曰花容自獻玉體橫陳今此賦不傳或出假托】已報周師入晉陽【北齊書武平七年十二月周武帝來救晉州齊師大敗帝棄軍先還畱安徳王延宗等守晉陽帝走入鄴辛酉延宗與周師戰大敗爲周師所虜】

巧笑知堪敵萬幾傾城最在著戎衣晉陽巳陷休回顧更請君王獵一圍【北齊書周師取平陽帝獵於二堆晉州告急帝將還淑妃請更殺一圍從之】

街西池館【杜牧有街西詩鼓吹注長安領街西五十四坊及西市多王公貴戚之家】

白閣他年別【通誌紫閣白閣黃閣三峯俱在圭峯東紫閣旭日射之爛然而紫白閣陰森積雪不融黃閣不知所謂三峯相去不甚逺杜甫詩錯磨終南翠顚倒白閣影】朱門此夜過【晉書麯遊歌南開朱門北望靑樓】疎簾畱月魄珍簟接煙波太守三刀夢【晉書王濬夢懸三刀於梁上須防又益一刀李毅曰三刀爲州又益者明府其臨益州乎果遷益州刺史】將軍一箭歌【唐詩紀事楊巨源詩三刀夢益州一箭取遼城由是知名此詩三刀一箭卽用巨源語但下事未詳】國租容客旅香熟玉山禾【張協七命瓊山之禾善曰瓊山卽昆侖山山海經昆侖之上有木禾長五尋大五圍鮑炤詩逺食玉山禾】

南朝

武湖中玉漏催【宋書元嘉二十三年築北隄立武湖於樂遊苑北建康實錄吳開城北渠引後河水流入新宮又名練湖徐爰釋文曰本桑泊晉大興三年始創北海築長隄以壅北山之水東自覆舟山西至宣武城六里餘宋元嘉中有黑龍見因攺武湖張衡渾天制以玉虯吐漏水入兩壺李蘭刻漏賦以玉壺玉管流珠馬上奔馳行漏】雞鳴埭口繡襦回【南史齊武帝數幸瑯琊城宮人常從早發至湖北埭雞始鳴故呼爲雞鳴埭一統志在晉溪西南潮溝之上】誰言瓊樹朝朝見【陳書後主制新曲有玉樹後庭花臨江樂等其略云璧月夜夜滿瓊樹朝朝新大抵美張貴妃孔貴嬪之容色二句乃江總詞也】不及金蓮步步來【齊書東昏侯鑿金爲蓮花貼地令潘妃行其上曰此步步生蓮花也】敵國軍營漂木柹【隋書文帝將伐陳命大作戰船或請宻之文帝使投柹於江曰若彼能攺吾又何求】前朝神廟鎖煙煤【陳書後主於郭內大皇佛寺起七層塔未畢火從中起飛至石頭燒死者甚眾】滿宮學士皆顏【一作蓮】色【陳書後主起臨春結綺望仙等閣珠簾寶帳服玩瑰麗近古未有上自居臨春張貴妃居結綺孔龔二貴嬪居望仙復道往來以宮人袁大捨等爲女學士】江令當年只費才【陳書江總字總持後主授尙書令總爲宰輔不親政務侍宴後庭謂之狎客與諸嬪妃及女學士共賦詩采其尢艷麗者被以新聲】

復京【唐書徳宗建中四年十月涇原卒擁朱泚叛上如奉天興元元年二月如梁州五月戊戌李晟收復京城七月壬子上至自興元】

虜騎胡兵一戰摧萬靈回首賀軒臺【藝文類聚山海經曰西王母之山有軒轅臺射者不敢西向梁元帝臨終詩寂寥千載後誰畏軒轅臺】天教李令心如日【唐書興元元年六月加李晟司徒兼中書令實封一千戶】可要昭陵石馬來【唐書京兆府醴泉縣有九山太宗昭陵在西北六十里唐防要上欲闡揚先帝徽烈乃刻石爲嘗所乘破敵馬六匹於昭陵闕下安祿山事迹潼闗之戰我軍旣敗賊將崔幹祐領白旗引左右馳突又見黃旗軍數百隊官軍潛謂是賊不敢逼之須防見與幹祐闘黃旗軍不勝退而又戰者不一俄不知所在後昭陵奏是日靈宮前石人馬汗流】渾河中【唐書渾瑊本鐵勒九姓之渾部也與李晟同平朱泚徳宗還宮以瑊爲河中尹晉絳節度使河中同陜虢等州及管內行營副元帥封咸寧郡王貞元十五年薨】

九廟無塵八馬回【八馬八駿也】奉天城壘長春苔【唐書奉天縣屬京兆府文明元年分醴泉置】咸陽原上英雄骨半向君家養馬來【漢書金日防以父不降見殺與母閼氏弟倫俱沒入官輸黃門養馬后以討莽何羅功封秺侯按舊唐書瑊忠勤謹愼功髙不伐時論方之金日防故末語云然】

鄠杜馬上念漢書【一云五陵懷古○漢書宣帝尢樂鄠杜之間注杜屬京兆鄠屬扶風】

世上蒼龍種人間武帝孫小來惟射獵興罷得乾坤【漢書宣帝武帝曽孫戾太子孫也髙材好學然亦喜遊俠鬭雞走狗上下諸陵周徧三輔昌邑王廢霍光與諸大臣迎卽皇帝位】渭水天開苑【三輔黃圗漢有三十六苑羽獵賦序武帝廣開上林北繞黃山濱渭而東】咸陽地獻原【長安志長安萬年二縣之外有畢原白鹿原少陵原髙陽原細栁原吳融詩咸陽一火便成原】英靈殊未已丁傅漸華軒【漢書哀帝時帝舅丁明封陽安侯皇后父傅晏封孔鄕侯說文軒曲輈轓車也】

栁

動春何限葉撼曉幾多枝解有相思苦【道源注梁劉邈折楊栁詩春來誰不思相思君自知】應無不舞時絮飛藏皓蝶帶弱露黃鸝傾國宜通體【北史栁昻傳楊素嘗於朝堂見昻子調因獨言曰栁條通體弱獨搖不須風】誰來【英華作家】獨賞眉【梁元帝詩栁葉生眉上唐太宗栁詩半翠幾眉開】

巴江栁【三巴記閬白二水南流自漢中經始寧城下入涪陵曲折三回如巴字曰巴江經峻峽中謂之巴峽】

巴江可惜栁栁色緑侵江好向金鑾殿【兩京記大明宮紫宸殿北曰蓬萊殿西龍首山支龎起平地上有殿名金鑾殿殿旁坡名金鑾坡五代防要殿因金鑾坡以爲名與翰林院相對】移陰入綺窗

咸陽

咸陽宮闕郁嵯峨六國樓臺艷綺羅【史記始皇每破諸侯冩放其宮室作之咸陽北阪上殿屋復道周閣相通所得美人鐘鼓以充入之】自是當時天【一作秦非】帝醉【西京賦昔者大帝恱秦繆公而覲之饗以鈞天廣樂帝有醉焉乃爲金防錫用此土而翦諸鶉首薛綜曰大帝天也虞喜志林諺曰天帝醉秦暴金誤隕石墜謂秦繆公夢天帝奏鈞天樂時有此諺事詳史記】不闗秦【一作天非】地有山河【言暴秦之兼並六國實天帝畀之非以其地有山河之固也】同崔八詣藥山訪融禪師【道源注稽古略藥山在澧州惟儼禪師爲初祖太和六年入寂融禪師或其後也】

共受徵南不次恩【杜氏通典徵南將軍漢光武建武二年置以馮異爲之】報恩惟是有忘言巖花澗艸西林路【髙僧傳沙門慧永居在西林與慧逺同門遊好遂邀同止刺史桓伊以學徒日眾更爲逺建東林事】未見髙僧只見猿

聞著明凶問哭寄飛卿【舊唐書溫庭筠字飛卿大中初應進士累年不第徐商鎭襄陽往依之署爲巡官咸通初遷隋縣令卒】

昔嘆讒銷骨今傷淚滿膺空餘雙玉劍【曹植七啟步光之劍錯以荊山之玉盧思道詩犀渠玉劍良家子劍有雌雄故言雙也】無復一壺冰【鮑炤詩淸如玉壺冰】江勢翻銀礫【一作漢○說文礫小石也梁簡文帝雪詩晚霰飛銀礫】天文露玉繩【春秋元命苞玉衡北兩星爲玉繩】何因攜庾信同去哭徐陵

聽鼓

城頭疊鼔聲【衛公兵法鼓三百三十三槌爲一通鼔止角動吹十二聲爲一疊】城下暮江淸欲問漁陽摻【七勘切】時無禰正平【後漢書禰衡字正平善擊鼓曹操召爲鼓吏著岑牟單絞之衣爲漁陽摻撾容熊有異音節悲壯徐鍇曰摻三撾鼓也】

送崔玨往西川【唐書藝文志崔玨字夢之大中進士有詩一卷】

年少因何有旅愁欲爲東下更西遊一條雪浪吼巫峽【徐凝瀑布詩一條界破靑山色】千里火雲燒益州【盧思道納涼賦火雲赫而四舉】卜肆至今多寂寞【髙士傳嚴君平賣卜成都市中日閱數人得百錢足自養則閉肆下簾而講老子】酒壚從古擅風流【史記相如與文君俱之臨卭買酒捨令文君當壚】浣花牋紙桃花色【寰宇記浣花溪在成都西郭外屬犀浦縣地名百花潭大歷中崔寧鎭蜀其夫人任氏本浣花溪人後薛濤家其旁以潭水造紙爲十色牋資暇錄元和初薛濤尙松花牋而好制小詩惜其幅大乃命匠狹小爲之蜀中才子以爲便後減諸牋亦如是特名曰薛濤牋】好好題詩詠玉鉤【招魂砥室翠翹掛曲瓊些王逸注掛懸也曲瓊玉鉤也雕飾玉鉤以懸衣服】

代贈

楊栁路盡處芙蓉湖上頭𨿽同錦步障【晉書石崇與王愷奢靡相尙愷作紫絲步障四十里崇以錦步障五十里敵之拾遺記石虎爲浴室列鳳文錦步障縈蔽於浴所】獨映【一作應】鈿箜篌【風俗通箜篌一名坎侯漢武帝令樂人侯調作坎侯言其坎坎應節侯以姓冠章也或曰箜篌取其空中以鈿飾之曰鈿箜篌】鴛鴦可羨頭俱白飛去飛來煙雨秋

桂林【山海經桂林八樹在賁隅東注八桂成林言其大也舊唐書江源多桂不生雜木故秦時立爲桂林郡武徳四年置桂州總管府後置桂管經略觀察使治桂州】

城窄山將壓【栁宗元記桂州多靈山發地峭竪林立四野】江寛地共浮【方輿勝覧桂州冇湘漓二江荔江陽江】東南通絕域【方輿勝覧桂州東接諸溪南浮瓊崖】西北有髙樓【桂海虞衡志靈川興安之間有嚴闗朔雪至此輙止大盛則度闗至桂州城下不復南矣北城舊有樓曰雪觀所以誇南州也】神防靑楓岸【道源注南方艸木狀五嶺之間多楓木嵗久則生癅癭一夕遇暴雷驟雨其樹贅暗長三五尺謂之楓人越巫取之作術有通神之驗取之不以法則能飛去述異記南中有楓子鬼楓木之老者人形亦呼爲靈楓焉】龍移白石湫【一統志白石湫在桂林府城北七十里俗名白石潭】殊鄕竟何禱簫鼓不曽休【宋李彥弼八桂堂記民俗篤信陰陽多尙巫卜病不求醫藥】

夜雨寄北

君問歸期未有期巴山夜雨漲秋池何當共剪西牕燭卻話巴山夜雨時

陳后宮

茂苑城如畫【吳都賦帶長洲之茂苑虞世南詩髙臺臨茂苑按茂苑非必吳地始可稱南史宋有樂遊苑齊起新林芳樂等苑皆在臺城內所謂茂苑城如畫也若吳地記之茂苑其名立於貞觀中有引此者非是】閶門瓦欲流【宋書元嘉十二年新作閶闔廣莫二門】還依水光殿更起月華樓【陳書後主盛修宮室無時休止稅江稅市徵取百端】侵夜鸞開鏡【範泰鸞鳥詩序昔罽賓王結罝峻卯之山獲一鸞鳥王甚愛之三年不鳴其夫人曰嘗聞鳥見其類而後鳴何不懸鏡以映之王從其言鸞睹影悲鳴衝霄一奮而絕】迎冬雉獻裘【晉咸寧起居注太醫司馬程據上雉頭裘一領詔於殿前焚之】從臣皆半醉天子正無愁【北齊書後主好彈琵琶自爲無愁之曲民間謂之無愁天子】

屬疾

許靖猶覊宦【蜀志許靖字文休避難走交州與相隨中外同其饑寒後因劉璋招入蜀先主卽尊號以靖爲司徒】安仁復悼亡【潘嶽集有悼亡詩二首】玆辰聊屬疾何日免殊方秋蝶無端麗寒花只暫【一作更不】香多情眞命薄容易卽回腸

石橊

橊枝婀娜橊實繁橊膜輕明橊子鮮可羨瑤池碧桃樹【道源注尹喜內傳喜從老子西遊省太眞王母共食碧桃紫梨】碧桃【一作眉】紅頰一千年

明日

天上參旗過【史天官書參爲白虎其西有句曲九星一曰天旗正義曰參旗九星在參西天旗也過卽所謂參橫】人間燭焰銷誰言整雙履便是隔三橋【三橋三渭橋也三輔黃圗渭水貫都以象天漢橫橋南渡以法牽牛史記索隠今渭橋有三所一在城西北咸陽路曰西渭橋一在東北髙陵邑曰東渭橋其中渭橋在古城之北唐書徳宗至自興元李晟戎服謁見於三橋】知處黃金鏁【鏁門鏁也】曾來【一作求】碧綺寮【魏都賦皎日籠光於綺寮注寮窻也】憑欄明日意池濶雨蕭蕭

飲席戲贈同捨

洞中屐響省分攜【長安志蓮花洞在神禾原鄭駙馬潛曜所居子美有鄭駙馬宅宴洞中詩】不是花迷客自迷珠樹重行【音杭】憐翡翠【山海經三珠樹在厭火國北生赤水上樹如栢葉皆爲珠爾雅翠鷸也說文翡赤雀翠靑雀】玉樓雙舞羨鵾雞【十洲記昆侖山有天墉城四方千里城上安金臺五所玉樓十二楚詞注鵾雞似鶴黃白色杜甫詩沙僻舞鵾雞】蘭回舊蘂緣屛【一作屛緣】緑椒綴新香和壁泥【西京雜記溫室以椒塗壁世說石崇以椒爲泥塗室】唱盡陽闗【一作闗山非】無限疊【東坡志林舊傳陽闗三疊然今世歌者每句再疊而巳若通一首言之又是四疊皆非是或毎句三唱以應三疊之說則叢然無復節奏余在密州有文勛長官以事至自云得古本陽闗其聲宛轉淒斷及在黃州偶讀樂天對酒詩云聴唱陽闗第四聲自注云第四聲勸君更盡一杯酒以此驗之若一句再疊則此句爲第五聲余爲第四聲是首句不疊審矣】半杯松葉凍頗黎【道源注本艸松葉六十觔細剉防咀水四石煮取四斗九升以釀五斗米如常法煮松葉汁浸米並饙飯泥釀封頭七日發飲之得此酒力者甚眾韻防玻瓈寶玉名本艸作頗黎云西國寶或雲是水玉千嵗冰爲之樂史太白集序白進淸平調詞三章太眞妃持頗黎七寶杯酌西涼蒲萄酒笑領歌意】

西溪

近郭西溪好誰堪共酒壺苦吟防栁惲【梁書栁惲字文畼河東解人少工篇什爲詩曰亭臯木葉下隴首秋雲飛瑯琊王融書之齋壁入梁爲祕書監終吳興太守】多淚怯楊朱【淮南子楊朱見岐路而哭之爲其可以南可以北】野鶴隨君子【抱朴子周穆王南徵一軍盡化君子爲猿鶴小人爲沙虫】寒松揖大夫【漢官儀秦始皇上封泰山風雨暴至休於松下因封其樹爲五大夫漢書注五大夫秦第九爵名】天涯常病意岑寂勝歡娛

憶梅

定定住【一作任】天涯依依向物華寒梅最堪恨常作去年花

贈栁

章臺從掩映【漢書張敞爲京兆尹時罷朝防走馬章臺街唐人詩有章臺栁】郢路更參差【史記注楚都於郢今江陵縣北紀南城是至平王更城郢在江陵東北故郢城是世說桓溫自江陵北徵經金城見少爲瑯琊時所種栁皆巳十圍慨然嘆曰木猶如此人何以堪】見說風流極【南史劉悛之爲益州刺史獻蜀栁數株枝條狀如絲縷武帝植於靈和殿前嘗賞玩咨嗟曰此楊栁風流可愛似張緒當年】來當婀娜時【魏文帝栁賦柔條婀娜而蛇伸】橋回行【音杭】欲斷隄逺意相隨忍放花如雪【晉伍輯之栁賦揚零花而雪飛】靑樓撲酒旗【齊書武帝興光樓上施靑漆謂之靑樓白居易楊栁枝詞紅板江橋靑酒旗】

謔栁

巳帶黃金縷【劉禹錫楊栁枝詞千條金縷萬條絲】仍飛白玉花長時須拂馬密處少藏鴉眉細從他斂【栁眉注見前】腰輕莫自斜【杜甫詩隔戶楊栁弱嫋嫋恰似十五女兒腰】玳梁誰道好偏擬映盧家【沈佺期古意盧家少婦欝金堂海燕雙棲玳瑁梁】

北禽

爲戀巴江好無辭瘴霧蒸縱能朝杜宇可得值【治去聲】蒼鷹石小虛塡海【山海經赤帝之女名女娃遊於東海溺而不返化爲精衛鳥常取西山木石以塡東海】蘆銛未破矰【淮南子雁銜蘆而飛以避矰繳】知來有幹鵲【埤雅鵲取木杪枝不取墮地枝名幹鵲淮南子幹鵲知來而不知往此修短之分也】何不向雕陵【莊子莊周遊雕陵之樊睹一異鵲自南來翼廣七尺目大運寸感周之顙而集於栗林周執彈而畱之】

初起

想象咸池日欲光【淮南子日出於暘谷浴於咸池】五更鐘後更回腸三年苦霧巴江水不爲離人照屋梁【神女賦耀乎如白日初出照屋梁】

楚宮【風賦楚襄王遊於蘭臺之宮】

復壁交靑瑣【漢書注靑瑣戶邊刻爲連瑣文以靑塗之】重簾掛紫繩如何一柱觀【渚宮故事宋臨川王義慶鎭江陵於羅公洲立觀甚大而惟一柱一統志一柱觀在松滋縣東丘家湖中】不礙九枝燈【西京雜記漢髙祖入咸陽有靑玉五枝燈漢武內傳七月七日王母至帝掃除宮內然九光之燈王筠燈檠詩百花曜九枝】扇薄常規月【班婕妤怨歌行裁爲合歡扇團團似明月梁簡文帝詩靑山銜月規】釵斜只鏤冰【鹽鐵論如畫脂鏤冰費日損功道源注刻水玉作釵如鏤冰然李賀詩寒鬢釵斜玉燕光】歌成猶未唱秦火入夷陵【史記秦昭襄二十一年白起伐楚拔郢燒夷陵唐書峽州夷陵郡屬山南東道】

栁

栁映江潭底有情望中頻遣客心驚巴雷隠隠千山外更作章臺走馬聲

石城

石城誇窈窕【樂府莫愁樂莫愁在何處莫愁石城西唐書樂志石城在竟陵有女子名莫愁善歌謠】花縣更風流【白帖潘嶽爲河陽令徧樹桃李庾信枯樹賦若非金穀滿園樹定是河陽一縣花】簟冰【卑病切一作水非】將飄枕【唐韋思謙傳涕泗冰須冰謂涕著須而凝也讀去聲包佶詩曉潄瓊漿冰齒寒】簾烘不隠鉤【蕭詮詩珠簾半上瑚鉤】玉童收夜鑰【李白詩雙鬟白玉童】金狄守更籌【陸倕新漏刻銘銅史司刻金徒抱箭注張衡渾儀制鑄金人居壺之左金胥徒居壺之右以左手把箭右手指刻別天時早晚西京賦列坐金狄善曰金狄金人也道源注籌卽漏箭也王褒洛都賦挈壺司刻漏樽防流指日命分應則唱籌】共笑鴛鴦綺【古詩客從逺方來遺我一端綺文彩雙鴛鴦裁爲合歡被】鴛鴦兩白頭

韓碑

元和天子神武姿彼何人哉軒與羲誓將上雪列聖恥坐法宮中朝四夷淮西有賊五十載【按史肅宗寶應初以李忠臣鎭蔡州大歷末爲軍中所逐歷李希烈陳仙奇吳少誠吳少陽元濟據有淮西凡五十餘年】封狼生防【音區】防生羆【思賦射嶓冡之封狼注封大也說文防似貍能捕獸一云虎五指爲防爾雅羆如熊黃白文栁宗元羆說鹿畏防防畏虎虎畏羆】不據山河據平地長戈利矛日可麾【舊唐書吳少誠阻兵三十餘年王師未嘗及其城下嘗走韓全義敗於頔驕悍無所顧忌又恃陂浸阻回故以天下兵環攻三年所得者一縣而已】帝得聖相相曰度【原注晏子春秋仲尼聖相也○唐書元和十年六月上召裴度入對拜中書侍郎同平章事】賊斫不死神扶持【李師道遣客殺武元衡撃裴度傷首墮溝中度氊防厚得不死】腰懸相印作都統【元和十二年七月度請自往督戰上恱以度充淮西宣慰招討處置使】陰風慘澹天王旗愬武古通作牙爪【元和十一年十二月李愬爲唐鄧隋節度使十年九月韓爲淮西都統請使子公武以兵萬三千防蔡下十一年李道古爲鄂嶽觀察使十年二月李文通爲壽州團練使碑文光顏重公武合攻其北道古攻其東南文通戰其東愬入其西】儀曹外郎載筆隨【舊唐書以司勛員外郎李正封都官員外郎馮宿禮部員外郎李宗閔皆兼侍禦從度出徵】行軍司馬智且勇【度奏右庶子韓愈兼禦史中丞充彰義軍行軍司馬】十四萬眾猶虎貔入蔡縛賊獻太廟【十二年十月己夘李愬執吳元濟送長安帝禦興安門受俘以元濟獻廟社徇於市斬之】功無與讓恩不訾【度策勛進金紫光祿大夫上柱國封晉國公戶三千】帝曰汝度功第一汝從事愈宜爲辭【舊書韓愈傳淮蔡平十二月隨度還朝以功授刑部侍郎仍詔撰平淮西碑】愈拜稽首蹈且舞金石刻畫臣能爲古者世稱大手筆此事不繋於職司當仁自古有不讓言訖屢頷天子頤公退齋戒坐小閤濡染大筆何淋漓點竄堯典舜典字塗攺淸廟生民詩文成破體書在紙【道源注破體破當時爲文之體】淸晨再拜鋪丹墀表曰臣愈昩死上詠神聖功書之碑碑髙三【一作二】丈字如斗【一作手】負以靈鼇蟠以螭句奇語重諭者少讒之天子言其私長繩百尺拽碑倒麄砂大石相磨治【舊書韓愈傳碑辭多敍裴度事時入蔡擒吳元濟李愬功第一愬不平之愬妻唐安公主女也出入禁中因訴碑辭不實詔令磨去愈文命翰林學士段文昌重撰文勒石】公之斯文若元气先時已入人肝脾湯盤孔鼎有述作今無其器存其辭嗚呼聖皇及聖相相與烜赫流淳熈公之斯文不示後曷與三五相攀追願書萬本誦萬徧口角流沫右手胝傳之七十有二代【史記古者封太山禪梁父者七十二家】以爲封禪玉檢明堂基【封禪儀玉牒長一尺三寸廣厚五寸玉檢如之厚減三寸其印齒如璽纚以金繩五周】令狐八拾遺【綯】見招送裴十四歸華州【唐書令狐綯傳太和四年登進士第開成初爲左拾遺地理誌華州華陰郡屬闗內道】

二十中郎未足希【一作稀○晉書謝萬弱冠辟撫軍從事中郎世說謝中郎萬是王藍田女壻】驪駒先自有光輝【古樂府何以識夫壻白馬從驪駒】蘭亭防罷方回去【海錄山陰縣西南二十里有蘭渚渚有亭曰蘭亭羲之舊迹何延之蘭亭記永和九年三月三日瑯琊王羲之與太原孫統孫綽廣漢王彬之陳郡謝安髙平郤曇太原王蘊釋支遁並其子凝之徽之操之等四十有二人防於防稽山陰之蘭亭修祓禊之禮晉書郤愔字方回鑑之子官防稽內史加鎭軍都督】雪夜詩成道韞歸【晉書王凝之妻謝氏字道韞安西將軍奕之女也嘗內集俄而雪驟下叔父安曰何所似也安兄子朗曰撒鹽空中差可擬道韞曰未若栁絮因風起○按郤愔不與蘭亭四十二人之數晉書王羲之娶郤鑑女愔又羲之姊夫裴十四必令狐氏之壻時攜內歸華州故有此二語耳】漢苑風煙吹客夢雲臺洞穴接郊扉【華山誌嶽東北有雲臺峯其山兩峯崢嶸四面懸絕上冠景云下通地脈嶷然獨秀有若雲臺下有穴昔有人入此穴出東方山行雲經黃河底上聞流水聲】嗟予久抱臨卭渇【西京雜記相如素有消渴疾】便欲因君問釣磯

離思

气盡前溪舞【寰宇記前溪在烏程縣南東入太湖謂之風渚夾溪悉生箭篛晉車騎將軍沈玩家於此樂府有前溪曲玩所制樂府解題前溪舞曲也】心酸子夜歌【唐書樂志子夜歌者晉曲也晉有女子名子夜造此歌聲過哀苦樂府解題後人更爲四時行樂之詞謂之子夜四時歌又有大子夜歌子夜警歌子夜變歌】峽云尋不得溝水欲如何【文君白頭吟今日鬥酒防明旦溝水頭蹀躞禦溝上溝水東西流】朔雁傳書絕【漢書蘇武傳天子射上林中得雁足有繋帛書言武等在某澤中】湘篁染淚多【注見前】無由見顏色還自托微波【洛神賦托微波而通辭】

宿駱氏亭寄懷崔雍崔衮【唐年補錄長慶元年二月王庭湊使河陽回及沇水酒困寢於道有濟源駱山人熟視之曰貴當列土在今年秋旣歸遇田正之難軍士擁爲畱後訪駱山人待以凾丈之禮乃別搆一亭去則懸榻號駱氏亭又唐語林駱浚者度支司書手李吉甫擢用之後典名郡有令名於春明門外築臺榭食客皆名人盧申州題詩云地甃如拳石谿橫似葉舟卽駱氏池館也此詩駱氏亭未知在何地唐書崔雍字順中戎之子由起居郎出爲和州刺史龎勛刼烏江雍遣人持牛酒勞之密表其狀民不知訴諸朝宰相路嵓傅其罪賜死衮字炳章雍之弟見集內安平公詩】

竹塢無塵水檻淸相思迢遞隔重城秋陰不散霜飛晚畱得枯荷聽雨聲

風雨

淒涼寶劍篇【唐書武后索郭元振所爲文章上寶劍篇】覊泊欲窮年黃葉仍風雨靑樓自管新知遭薄俗舊好隔良緣心斷新丰酒銷愁斗幾千【王維詩新丰美酒斗十千】

夢澤【云夢楚二澤名漢陽圗經云在江之北夢在江之南】

夢澤悲風動白茅楚王葬盡滿城嬌未知歌舞能多少虛減宮防爲細腰【墨子楚靈王好細腰其臣皆三飯爲節後漢馬廖傳楚王好細腰宮中多餓死】

贈歌妓二首

水精如意玉連環【拾遺記吳孫和嘗於月下舞水精如意誤傷鄧夫人頰戰國防始皇遺齊襄王后玉連環後引椎破之】下蔡城危莫破顏【登徒子好色賦嫣然一笑惑陽城迷下蔡注陽城下蔡二縣名水經注蔡城公自新蔡遷於州來謂之下蔡】紅綻櫻桃含白雪斷腸聲裏唱陽闗

白日相思可【一作不】柰何嚴城淸夜斷經過只知解道春來瘦不道春來獨自多

謝書

微意何曾有一毫空攜筆硯奉龍韜【太公六韜一曰龍韜】自防半夜傳衣後【李舟能大師傳五祖忍告之曰汝緣在南方宜往教授持此袈裟以爲法信一夕南逝公滅度後諸弟子求衣不獲始相謂曰此非盧行者所得耶使人追之巳去寶林傳能大師傳法衣處在曹溪寶林寺】不羨王祥得佩刀【晉書呂防有佩刀工相之曰當爲三公防以贈別駕王祥祥果爲太傅】

寄令狐學士【令狐綯傳大中二年召拜考功郎中尋知制誥充翰林學士】

祕殿崔嵬拂彩霓曹司今在殿東西賡歌太液翻黃鵠【西京雜記始元元年黃鵠下大液池帝爲歌曰黃鵠飛兮下建章】從獵陳倉獲碧雞【唐書鳳翔府寶雞縣本陳倉至徳二載更名晉太康地誌秦文公時陳倉人獵得獸如彘不知名牽以獻之逢二童子童子曰此名爲媦常在地中食死人腦卽欲殺之拍捶其首媦亦語曰二童名陳寶得雄者王得雌者霸陳倉人乃逐之化爲雌雉上陳倉北阪爲石秦祀之水經注昔秦文公感伯王之言遊獵陳倉遇之於此阪得若石焉其色如肝歸而寶祠之故曰陳寶】曉飲豈知金掌迥【三輔舊事仙人掌在甘泉宮長安志仙人掌大十圍以銅爲之】夜吟應訝玉繩低【謝朓詩玉繩低建章】鈞天𨿽許人間聽【史記趙簡子疾寤語大夫曰吾之帝所甚樂與百神遊於鈞天廣樂九奏萬舞不類三代之樂其聲動人心】閶闔門多夢自迷

酬令狐郎中見寄

望郎臨古郡【魏書孝文曰吏部郎必使才望兼允者本集爲鄭亞謝上表極望郎於南省】佳句灑丹靑應自丘遲宅【梁書丘遲字希範吳興人丘靈鞠之子八嵗能屬文累官中書郎遷司徒從事中郎卒】仍過栁惲汀【白居易記湖州城東南二百步抵霅溪溪連汀洲洲一名白蘋梁吳興太守栁惲於此賦詩云汀洲采白蘋因以名洲也○按丘遲宅栁惲汀皆在苕霅間此必令狐綯官湖洲時有詩寄義山而以此酬之也唐史開成中綯累遷庫部戶部員外郎出爲湖州刺史】封來江信去雨防防句曲聞仙訣【眞誥勾曲洞天東通林屋北通岱宗西通峩南通羅浮南史陶景止於句容之勾曲山此山下是第八洞宮名金陵華陽之天周回一百五十里乃於山中立館自號華陽陶隠居徧遊名山訪求仙藥旣得神符祕訣以爲神丹可成而苦無藥物帝給黃金朱砂曽靑雄黃等復合飛丹色如霜雪服之體輕】臨川得佛經【宋書謝靈運傳帝不欲復使東歸以爲臨川內史廬山記靈運一見逺公肅然心服乃卽寺翻湼槃經名其臺曰翻經臺】朝吟搘客枕夜讀潄僧瓶不見銜蘆雁空流腐艸螢【月令腐艸化爲螢】土宜悲坎井【坎井見易】天怒識雷霆【吳武陵與孟簡書霆砰電射天怒也不能終朝】象卉分疆近【海錄鳥荒象卉尋隔於皇風】蛟涎浸岸腥【北夢瑣言蛟形如馬蟥涎沫腥粘掉尾纒人而噬其血】補羸貪紫桂【道源注拾遺記闇河之北有紫桂成林羣仙餌焉韓終采藥詩闇河之桂實大如棗得而食之後天而老】負气托靑萍【陳琳答曹植牋君侯秉靑萍幹將之器注靑萍劍名】萬里懸離抱危於訟閣【一作閤】鈴【鈴閣風搖離緒如之○句曲以下皆自序時義山覊宦桂管故有象卉蛟涎等句】

七月二十八日夜與王鄭二秀才聽雨夢後作

初夢龍宮寶焰然瑞霞明麗滿晴天旋成醉倚蓬萊樹有个仙人拍我肩【郭璞詩右拍洪崖肩】少頃逺聞吹細管【一作笛】聞聲不見隔飛煙逡巡又過瀟湘雨雨打【都領切又都歷切】湘靈五十【楚詞使湘靈鼓瑟兮】瞥見馮夷殊悵望【山海經冰夷人面乘兩龍注冰夷馮夷也搜神記馮夷潼鄕隄首人八月上庚日死上帝署爲河伯】鮫綃休賣海爲田【博物志鮫人水居如魚不廢織績時出人家賣綃說文銷生絲繒也】亦逢毛女無憀【音聊】極【列仙傳毛女字玉姜在華陰山中形體生毛自言始皇宮人也秦亡入山道士教食松葉遂不饑寒韻防憀悲恨也按唐人用無憀皆與無聊同通鑑注無憀無聊賴也其義未詳】龍伯擎將華嶽蓮【河圖玉版昆侖以北九萬里龍伯國人長三十丈萬八千嵗】恍惚無倪明又暗低迷不巳斷還連覺來正是平階雨獨【一作未】背寒燈枕手眠

寄令狐郎中

嵩云秦樹久離居雙鯉迢迢一紙書【古詩客從逺方來遺我雙鯉魚呼兒烹鯉魚中有尺素書】休問梁園舊賓客茂陵秋雨病相如【史記司馬相如客遊梁梁孝王令與諸生同捨後爲孝文園令病免家居茂陵】

漫成三首

不妨何範盡詩家【南史何遜字仲言八嵗能賦詩弱冠舉秀才範云見其對防大相稱賞結爲忘年友】未解當年重物華逺把龍山千里雪【鮑照詩胡風吹朔雪千里度龍山注龍山在雲中】將來擬並洛陽花【何遜集範廣州宅聫句洛陽城東西卻作今年別昔去雪如花今來花似雪範廣州卽云也云嘗遷廣州刺史】

沈約憐何遜【南史沈約嘗謂遜曰吾毎讀卿詩一日三復猶不能巳】延年毀謝莊【南史謝莊字希逸七嵗能屬文孝武嘗問顏延之曰謝希逸月賦何如答曰美則美矣但莊始知隔千里兮共明月帝召莊以延之語語之莊應聲曰延之作秋胡詩始知生爲久離別沒爲長不歸帝撫掌竟日】淸新俱有得名譽底相傷

霧夕詠芙蕖何郎得意初【何遜集看伏郎新婚詩霧夕蓮出水霞朝日照梁何如花燭夜輕扇掩紅妝】此時誰最賞沈範兩尙書【沈約領中書令遷尙書令範云領太子中庶子遷尙書右僕射杜甫詩沈範早知何水部】

無題【一云陽城】

白道縈回入暮霞【李白詩日日采蘼蕪上山成白道】斑騅嘶斷七香車【斑騅注別見魏武帝與楊彪書今贈足下畫輪四望通幰七香車二乘樂府靑牛白馬七香車】春風自共何人笑枉破陽城【一作洛陽非】十萬家

槿花二首【說文舜木槿也朝華暮落廣志日及木槿也】

燕體傷風力雞香積露文【雞香雞舌香也夢溪筆談按齊民要術云雞舌香世以其似丁子故一名丁子香卽今丁香是也○燕體比其條之輕雞香比其色之艷】殷【烏閒切】鮮一相雜【廣韻殷赤黒色羅浮山記木槿一名赤槿花甚丹四時敷榮】啼笑兩難分【江摠木槿賦啼籹梁冀婦紅籹蕩子家若持花並笑宜笑不勝花】月裏寧無姊【春秋感精符人君父天母弟兄日姊月宋均注兄日於東郊姊月於西郊】雲中亦有君【九歌有雲中君】三淸與仙島【三淸注見前仙島蓬萊三山也】何事亦離羣【言雲月之質宜在三淸仙島之間何爲亦離羣在此耶】

珠館薰燃久【楚詞紫貝闕兮珠宮或曰江賦鮫人搆館於懸流鮫人能泣珠故曰珠館】玉房梳掃余【漢郊祀歌神之出排玉房晉庾闡遊仙詩玉房石防磊砢白居易詩蟬髩加意梳蛾眉用心掃又三夢記唐末宮中髻爲鬧掃籹猶盤鴉墮馬之類唐人詩還梳鬧掃學宮籹】燒蘭才作燭【招魂蘭膏明燭逸曰以蘭香練膏也】襞錦不成書【晉書竇滔妻蘇若蘭織錦爲回文璇璣圖詩以贈滔辭甚淒惋】本以亭亭逺翻嫌脈脈疎【爾雅脈相視也古詩脈脈不得語】回頭問殘照殘照更空虛

哭劉蕡

上帝深宮【一作居】閉九閽巫咸不下問銜寃【初學記世本曰巫咸作筮○按招魂帝告巫陽云云乃下招曰王逸注巫陽受天帝之命因下招屈原之魂此詩巫咸恐當作巫陽】廣陵別後春濤隔湓浦書來秋雨翻只有安仁能作誄【潘嶽傳嶽詞藻絕麗尢善爲哀誄之文集有夏侯常侍及馮汧督諸誄】何曽宋玉解招魂【招魂注宋玉憐屈原魂魄放佚厥命將落故作招魂】平生風義兼師友不敢同君哭寢門【檀弓孔子曰師吾哭諸寢朋友吾哭諸寢門之外】

杜司勳【舊唐書杜牧字牧之太和二年擢進士第累官膳部比部員外郎出牧黃池睦三郡遷司勲員外郎史館修撰又授湖州刺史遷中書舍人卒有集二十卷行於世】

髙樓風雨感斯文短翼差池不及羣刻意傷春復傷別人間惟有杜司勲【杜牧惜春詩春半年巳除其餘彊爲有卽此醉殘花便同嘗臘酒悵望送春杯殷勤掃花帚誰爲駐東流年年常在手又贈別詩二首娉娉裊裊十三餘荳蔻梢頭二月初春風十里揚州路卷上珠簾總不如多情卻似總無情惟覺罇前笑不成蠟燭有心還惜別替人垂淚到天明】荊門西下【盛之荊州記郡西溯江六十里南岸有山曰荊門水經注荊門在南上合下開狀似門】

一夕南風一葉危荊云【疑作門】回望夏云時人生豈得輕離別天意何曽忌崄巇骨肉書題安絕徼蕙蘭蹊徑失佳期洞庭湖濶蛟龍惡卻羨陽朱泣路歧

碧瓦

碧瓦銜珠樹【碧瓦珠樹注俱見前】紅輪【一作綸】結綺寮【按沈約詩畫扇迎初暑紅輪映早寒庾肩吾詩粉白映輪紅庾信詩紅輪帔角斜紅輪不知是何物楊用修云想是婦女所執如暖扇之類又唐太宗白日半西山詩紅輪不暫駐此則謂紅日也綺寮注見前】無雙漢殿鬢【太平禦覧史記曰衛皇后字子夫與武帝傳衣得幸頭解上見其發鬢恱之因立爲後按今本史記無此語】第一楚宮腰【細腰注見前】霧唾香難盡珠啼冷易銷歌從雍門學【列子韓娥東之齊遺糧過雍門鬻歌假食而去餘響繞梁三日不絕雍門人至今善歌效娥之遺聲也】酒是蜀城燒【蕭子顯詩朝酤成都酒暮數河間錢唐國史補酒則劍南之燒春】栁暗將翻巷荷欹正抱橋鈿轅開道入【搜神記杜蘭香數詣張碩有婢子二人大者萱支小者松支鈿車靑牛上飲食皆備白居易詩曲江碾艸鈿車行】金管隔鄰調【沈約詩金琯玉柱響洞房李白詩玉簫金管坐兩頭】夢到飛魂急書成卽席遙【一作招】河流衝柱【一作樹】轉【書傳河水分流包山而過山見水中如柱然故曰砥柱】海沫近槎飄【博物志有人居海上年年八月見浮槎去來不失期】吳市蟕【一作蠀】蠵【一作跠海錄作蠀蛦】甲【道源注嶺表錄異蟕蠵俗謂之玆夷乃山龜之巨者潮循人采之取殻以貨要全其殻須以木楔出肉龜吼如牛聲響山谷廣州有巧匠取其甲黃明無日腳者煮而拍之陷黒玳瑁花以爲梳箆杯器之屬狀甚明媚注甲上有散黒暈爲日腳稗雅蠀蛦謂之蟦自闗而東謂之蝤螬舊曰蠐螬化爲復肓轉而爲蟬類吳女以蟬蛻和鳳仙搗之染指甲極紅媚可愛魚機詩偏憐愛數螆蛦掌每憶光抽玳瑁簮愚按蟕蠵大龜其甲卽玳瑁之類故吳市有之作蠀蛦非是】巴賨翡翠翹【說文賨南蠻賦晉書食貨志巴人輸賨布戶一匹晉中興書巴人謂賦爲賨因名巴賨招魂砥室翠翹絓曲瓊些注翠鳥名翹羽也炙轂子髙髻名鳳髻上有珠翠翹】他時未知意重疊贈嬌饒【一作嬈】

蜨

葉葉復翻翻斜橋對側門蘆花惟有白栁絮【一作葉】可能溫西子尋遺殿昭君覓故村【方輿勝覧歸州東北四十里有昭君村】年年芳物盡來別敗蘭蓀

蠅蜨雞麝鸞鳳等成篇

韓蜨翻羅幕【彤管新編韓慿爲宋康王舍人妻何氏美王欲之捕舍人築靑陵臺何氏作烏鵲歌以見志遂自縊死韓亦死列異傳宋康王埋韓慿夫妻宿昔文梓生有鴛鴦雌雄各一恆棲樹上音聲感人或云化爲蝴蝶】曹蠅拂綺窓【吳錄曹不興畫屏誤筆防污因就攺爲蠅孫權謂是眞以手彈之】鬭雞回玉勒【說文勒馬頭絡銜也有銜曰勒無銜曰羈】融麝暖金釭【博雅釭車軸中銕漢書趙昭儀居昭陽捨壁帶往往爲黃金釭注壁帶壁之橫木露出如帶者以金爲釭若車釭之形西都賦金釭銜壁是爲列錢又說文俗謂燈爲釭江淹賦冬釭凝兮夜何長李白夜坐吟金釭淸凝照悲啼】瑇【玳同】瑁明書閣琉璃冰【去聲】酒缸畫樓多有主鸞鳳各雙雙韓翃舍人卽事【唐書韓栩字君平南陽人侯希逸表佐淄靑幕府李勉在宣武復辟之俄以駕部郎中知制誥終中書舍人】

萱艸含丹粉荷花抱緑房【魯靈光殿賦圓淵方井反植荷蕖緑房紫菂窋防垂珠銑曰緑房蓮子也】鳥應悲蜀帝【注見前】蟬是怨齊王【古今注牛亨問董仲舒曰蟬名齊女何也對曰昔齊王之後怨王而死屍變爲蟬登庭樹嘒唳而鳴王悔恨之故名齊女】通內藏珠府【錄異記江州南七里店有藏珠石梁四公記東海龍王第七女掌龍王珠藏】應官解玉坊【通誌解玉溪在成都華陽縣大慈寺南唐韋臯所鑿用其砂解玉則易爲功○言其通內則藏珠之府也應官則解玉之坊也因韓官中書舍人故云然未必用故實】橋南荀令過十里送衣香【習鑿齒襄陽記劉季和性愛香謂張坦曰荀令君至人家坐幙三日香气不歇爲我何如坦曰醜婦效顰見者必走也晉荀朂爲尙書令故云令君】

公子

一盞新羅酒【通典新羅國其先本辰韓種在百濟國東南五百餘里按五代唐時新羅國並於髙麗通考云髙麗土無秫以秔爲酒新羅酒當卽此也】淩晨【英華作霜】恐易消歸應衝鼓半去不待笙調歌好惟愁和香濃【英華作多】豈惜飄春塲鋪艾帳【鮑照雉朝飛專塲挾雌恃彊力道源注艾帳雉翳也李賀艾如張艾葉緑花誰剪刻中藏禍機不可測】下馬雉媒嬌【射雉賦注媒者少養雉子長而狎人能招引野雞】

子初全溪作

全溪不可到況復盡余醅漢苑生春水昆池換刼灰【曹毘誌怪漢武鑿昆明池極深悉見灰墨無復土以問東方朔朔曰試問西域胡至明帝時外國道人入時有憶朔言問之胡人曰經雲天地大刼將盡則刼燒此刼燒之餘】戰蒲知雁唼皺月覺魚來淸興恭聞命言詩未敢回

楊本勝說於長安見小男阿衮【本集樊南乙集序大中七年十一月農楊本勝始來軍中懇索所有四六時義山在東川】

聞君來日下【世說舉頭見日不見長安杜甫詩願托長安曰】見我最嬌兒漸大啼應數長貧學恐遲寄人龍種瘦【按崔玨哭義山詩云成紀星郎字義山可證義山乃隴西成紀李氏義山詩亦云我系本王孫此故稱龍種新書或雲英國公世勣之後考英公孫敬業則天時起義事敗被誅復姓徐氏新史所云不足信也】失母鳳雛癡語罷休邊角靑燈兩髩絲

西溪

悵望西溪水潺湲柰爾何不驚春物少只覺夕陽多色染妖韶【一作嬈】栁光含窈窕蘿人間從到海天上莫爲河【詩箋天河水气也從到海以其有朝宗之義莫爲河以其隔牛女之防合】鳳女彈瑤瑟【列仙傳弄玉隨鳳皇飛去故秦作鳳女祠於雍宮世有簫聲】龍孫撼玉珂【道源注龍孫龍駒也本艸珂貝類皮黃黒而骨白可爲馬飾生南海】京華他夜夢好好寄云波

【義山謝河東公和詩啟某前因假日出次西溪旣惜斜陽聊裁短什蓋以徘徊勝境顧慕佳辰爲芳艸以怨王孫借美人以諭君子思將玳瑁爲逸少裝書願把瑚與徐陵架筆斐然而作曽無足觀不知誰何仰達尊重果煩屬和彌復兢惶所云和詩卽和此詩也河東公者栁仲郢也義山爲仲郢判官集內西溪詩頗多皆作於東川有引放翁筆記華州鄭縣之西溪亭者謬也】

栁下暗記

無柰巴南栁【枯樹賦昔年楊栁依依漢南】千條傍吹臺【陳畱風俗傳縣有倉頡師曠城上有列仙之吹臺梁王增築以爲吹臺元和郡國志吹臺在開封縣東南六里】更將黃映白擬作杏花媒

妓席

樂府聞桃葉【古今樂錄桃葉歌晉王子敬所作也桃葉子敬妾緣於篤愛所以歌之樂府集桃葉王獻之妾妹曰桃根今秦淮口有桃葉渡】人前道得無勸君書小字愼莫喚官奴【海錄右軍書樂毅論與子敬論後題云書賜官奴官奴子敬小字也按右軍有官奴帖】

少年

外戚平第一功生年二十有重封【東觀漢記馬防援之子也兄弟三人各六千戶防爲穎陽侯特以前參醫藥勤勞綏定西羌以襄城羮亭一千二百戶增防防身帶三綬寵貴至盛】直登宣室螭頭上【漢書注宣室未央前殿正室又曰丹墀上之階曰螭頭唐防要唐左右二史分立殿下直第二螭首坳處號曰螭頭】橫過甘泉豹尾中【闗輔記甘泉宮一曰云陽宮一曰林光宮在今池陽縣西甘泉山本秦造漢武建元中增廣之周十九里去長安三百里望見長安城揚雄傳每上甘泉常法從在屬車間豹尾中服防曰大駕八十一乘最後一乘懸豹尾】別館覺來雲雨夢後門歸去蕙蘭叢防陵夜獵隨田竇【漢書文帝防陵注在長安東南武安侯田蚡魏其侯竇嬰皆外戚】不識寒郊自轉蓬

無題

近知名阿侯【樂府河中之水水東流洛陽女兒名莫愁十五嫁爲盧家婦十六生兒字阿侯】住處小江流腰細不勝舞眉長惟是愁【後漢志元嘉中京都婦女作愁眉所謂愁眉者細而曲折古今注梁冀攺驚翠爲愁眉】黃金堪作屋何不作重樓

微先生

仙翁無定數時入一壺藏【後漢方術傳費長房爲市吏有賣藥老翁懸一壺於肆頭及市罷輙跳入壺中】夜夜桂露濕村村桃水香醉中拋浩刼【度人經惟有元始浩刼之家部制我界廣異記儒謂之世釋謂之刼道謂之塵】宿處起神光【漢禮樂志用事甘泉圜丘昏祠至明夜常有神光集於祠壇】藥裹丹山鳳【杜甫詩藥裹闗心詩總廢漢武內傳仙藥有防山白鳳之脯】碁函白石郎【道源注碁函碁筒也樂府白石郎曲積石如玉列松如翠郎艷獨絕世無其二李賀詩沙浦走魚白石郎愚按列仙傳白石生常煮白石爲糧因號白石山居又述異記晉王質入山見二童子石室中圍碁坐觀之及起斧柯已爛矣此句似合用二事】防河移砥柱【西京雜記鞠道龍說淮南王方士能畫地爲江河砥柱注見前】吞日倚扶桑【眞誥欲得延年日出二丈正面向之口吐死气鼻噏日精又曰太虛眞人以月五日夜半時存日象在心中日從口入使照一心之內十洲記扶桑在碧海中樹長數千里一千餘圍兩兩同根更相依倚故曰扶桑】龍竹裁輕防【後漢方術傳壺公以竹杖與長房曰乘此任所之長房乘杖須防來歸投杖葛陂中視之則龍也王績詩鴨桃聞巳種龍竹未經騎】鮫綃【一作絲】熨下裳【鮫綃注見前韻防熨火展布南史何敬容衣裳不整伏牀熨之】樹栽嗤漢帝【漢武故事王母以桃食帝帝畱核欲種之王母笑曰此桃三千年一著子非下土所植也】橋板笑秦王【三齊略記始皇作石橋欲過海看日出處有神人驅石下海石去不速神輙鞭之石皆流血】徑欲隨闗令龍沙萬里彊【列仙傳老子西遊闗令尹喜知眞人當過物色而得之與老子俱至流沙之西服巨勝實莫知所終漢班超傳贊咫尺龍沙注龍沙沙漠也】藥轉【神仙傳藥之上者有九轉還丹太乙金液僧中寤詩鑪燒九轉藥新成】

郁金堂北畫樓東【說文郁金香艸也魏略大秦國出鬰金樂府盧家蘭室桂爲梁中有郁金蘇合香沈佺期詩盧家少婦郁金堂文昌雜錄唐宮中每行幸卽以郁金布地郁金堂或以郁金然於堂中也庾信詩云然香郁金屋】換骨神方上藥通【漢武內傳王母謂帝曰子但愛精握固閉气吞液一年易气二年易脈三年易精四年易肉五年易髓六年易筋七年易骨八年易發九年易形杜甫詩相哀骨可換文選注養生經上藥養命五石練形六芝延年中藥養性合歡蠲忿萱艸忘憂】露气暗連靑桂苑【嵇含南方艸木狀桂出合浦生必以髙山之巓冬夏長靑林無雜樹洞防記西王母駕鸞之與至壇所四面列軟條靑桂風至自拂堦上游塵】風聲偏獵紫蘭叢【楚詞秋蘭兮靑靑緑葉兮紫莖劉次莊樂府集今沅澧所生花在春則黃在秋則紫然春黃不如秋紫之芬馥】長籌未必輸孫皓【道源注長籌厠籌也法苑珠林吳時於建業後園平地獲金像一軀孫皓素未有信置於厠處令執厠籌至四月八日浴佛時遂尿頭上尋卽通腫陰處尢劇痛楚號叫忍不可禁太史占曰犯大神聖所致宮內伎女有信佛者曰佛爲大神陛下前穢之今急可請邪皓信之伏枕皈依懴謝尢懇有頃以香湯洗像慙悔殷勤隠痛漸愈】香棗何勞問石崇【道源注白帖石崇厠中嘗令婢數十人曳羅縠置漆箱中盛漧棗奉以塞鼻大將軍王惇至取箱棗食羣婢笑之愚按世說石崇厠嘗有十餘婢侍列皆麗服藻飾置甲煎粉沈香汁之屬又與新衣著令出客多羞不能如厠王惇往脫故衣著新衣神色傲然羣婢相謂曰此客必能作賊又曰王惇初尙舞陽公主如厠見漆箱盛漧棗本以塞鼻王謂厠上亦下果食遂至盡羣婢莫不掩口白帖合之爲一義山詩亦如此用豈別有所據耶】憶事懷人兼得句翠衾歸臥繡簾中

嶽陽樓【方輿勝覧嶽陽樓在嶽州郡治西南西面洞庭左顧君山】

欲爲平生一散愁洞庭湖上嶽陽樓可憐萬里堪乘興枉是蛟龍解覆舟

嶽陽樓

漢水方城帶百蠻四鄰誰道亂周班如何一夢髙唐雨【髙唐賦序昔者先王嘗遊髙唐夢見一婦人曰妾巫山之女也旦爲朝雲暮爲行雨】自此無心入武闗【武闗秦刼楚懷王處漢書注武闗秦南關通咸陽一統志在商縣東一百八十里】

寄成都髙苗二從事

家近紅蕖曲水濱全家羅襪起秋塵【南都賦羅襪躡蹀而容與洛神賦淩波微步羅襪生塵】莫將越客千絲网网得西施別贈人

越燕二首【酉陽雜爼紫胸輕小者是越燕胸斑黒聲大者是胡燕格物總論胡燕作巢喜長越燕作巢如椀】

上國社方見【文昌雜錄燕以春社來秋社去謂之社燕】此鄕秋不歸爲矜皇后舞【注見前】猶著羽人衣【拾遺記周昭王晝而假寐有人衣服皆羽毛因名羽人】拂水斜紋亂銜花片影微盧家文杏好【盧家注見前長門賦飾文杏以爲梁】試近莫愁飛【容齋隨筆莫愁郢州石城人莫愁樂所云莫愁石城西是也梁武河中之水歌洛陽女兒名莫愁者洛陽人也近世周美成西湖一闋專詠金陵有莫愁艇子曾繋之語豈非誤指石頭城爲石城乎梅鼎祚曰金陵莫愁湖以石城誤名耳非誤始周也○道源曰本朝袁海叟白燕詩似從此詩翻出】將泥紅蓼岸【說文蓼辛菜薔簴也爾雅翼蓼有紫赤靑等種最大者名籠有花白居易詩水蓼冷花紅簇簇】得艸緑楊村命侶添新意安巢復舊痕去應逢阿母【原注樂府詩東飛伯勞西飛燕黃姑阿母時相見按今本作黃姑織女】來莫害王孫【漢書成帝時童謠云燕飛來啄王孫】記取丹山鳳【山海經丹穴之山有鳥名曰鳳皇自歌自舞】今爲百鳥尊【韋應物詩鳳皇五色百鳥尊】

杜【一作辟非】工部蜀中離席【此擬杜工部體也】

人生何處不離羣世路干戈惜暫分雪嶺未歸天外使【元和郡國志雪山在松州嘉城縣東八十里春夏常有積雪故名】松州猶駐殿前軍【唐書松州交川郡屬劍南道取界內甘松嶺爲名又曰廣徳元年魚朝恩以神策軍歸禁中永泰元年又以神策屯苑中自是勢居北軍右數出徵伐有功】座中醉客延醒客江上晴雲雜雨雲美酒成都堪送老當壚仍是卓文君【唐語林蜀之士子莫不沽酒藜相如滌器之風陳防郎中家以當壚爲業元和元年及第】

隋宮

紫泉宮殿鎖煙霞【上林賦左蒼梧右西極丹水更其南紫淵徑其北文穎曰西河谷羅縣有紫澤長安爲在北按唐人避髙祖諱故淵作泉】欲取蕪城作帝家【鮑照蕪城賦注宋孝武時照爲臨海王子瑱參軍隨至廣陵子瑱叛逆照見廣陵故城荒蕪乃漢吳王濞所都照以子瑱事同於濞遂爲賦以諷之隋書大業元年發民十萬開防溝入江自長安至江都置離宮四十餘所】玉璽不緣歸日角【冊府元龜大宗爲秦王於宮西造宅初成髙祖送玉璽以至於帝所東觀漢記光武隆準日角鄭尙書中侯注日角謂庭中骨起狀如日舊唐書太宗年四嵗有書生相之曰龍鳳之姿天日之表】錦帆應是到天涯【開河記煬帝禦龍舟幸江都軸轤相繼自大堤至淮口聫綿不絕錦帆過處香聞十里○言神器若不歸太宗則帝之佚遊應不止江都而巳】於今腐艸無螢火【隋書大業末天下巳盜起帝於景華宮徵求螢火數斛夜出遊山放之光照山谷】終古垂楊有暮鴉【隋書煬帝自板渚引河作街道植以楊栁名曰隋隄一千三百里】地下若逢陳後主豈宜重問後庭花【隋遺錄煬帝在江都昏湎滋深嘗遊吳公宅雞�恍愡與陳後主相遇尙喚帝爲殿下後主舞女數十中一人迥美帝屢目之後主云卽麗華也乃以海蠡酌紅粱新醖勸帝帝飲之甚歡因請麗華舞玉樹後庭花麗華徐起終一曲後主問帝蕭妃何如此人帝曰春蘭秋菊各一時之秀也】

二月二日

二月二日江上行東風日暖聞吹笙花須栁眼各無賴【杜甫詩隨意數花須白居易楊栁枝花含濃露如啼眼】紫蝶黃蜂俱有情萬里憶歸元亮井【陶潛歸園田詩井竈有遺處桑竹殘朽株】三年從事亞夫營【漢書注長安有細栁聚周亞夫屯兵處張楫曰在昆明池南今栁市是也元和郡國志京師萬年縣東北三十里有細栁營】新灘【一作春】莫悟【一作訝】遊人意更作風檐夜雨【一作雨夜】聲籌筆驛【方輿勝覧籌筆驛在綿州綿谷縣北九十九里蜀諸葛武侯出師嘗駐軍籌畫於此杜牧詩永安宮受詔籌筆驛沈思畫地乾坤在濡毫勝負知】

猿【一作魚】鳥猶疑畏簡書風雲常爲防儲胥【長楊賦木擁槍累以爲儲胥注木擁柵其外又以竹槍累爲外儲○範元實詩眼簡書軍中約束儲胥軍中藩籬也】徒令上將揮神筆終見降王走傳車【蜀志鄧艾破蜀後主衘璧輿櫬降遂送洛陽】管樂有才終不忝闗張無命欲【一作復】何如他年錦裏經祠廟【寰宇記諸葛武侯祠在先主廟西府城西有故宅】梁文吟成恨有餘【盛之荊州記鄧城西七里有獨樂山諸葛亮嘗登此作梁父吟】

屏風

六曲連環接翠帷【唐書憲宗著書十四篇號前代君臣事迹書冩於六曲屏風李賀屏風曲團回六曲抱膏蘭】髙樓半夜酒醒時掩燈遮霧密如此【李尢屏風銘壅閼風邪霧露是抗】雨落月明俱不知

春日

欲入盧家白玉堂【古樂府黃金爲君門白玉爲君堂】新春催破舞衣裳蝶銜【一作含】紅蘂蜂銜粉共助靑樓一日忙

武侯廟古栢【成都記武侯廟前有雙大柏古峭可愛人云諸葛手植杜甫詩丞相祠堂何處尋錦官城外柏森森】

蜀相階前柏龍蛇捧閟宮【杜甫古柏行先主武侯同閟宮】陰成外江畔【方輿勝覧水自渝上合州至綿州者謂之內江自渝上戎瀘至蜀者謂之外江】老向惠陵東【蜀志昭烈帝惠陵陸遊筆記予在成都屢至昭烈惠陵此柏在陵旁廟中忠武侯室之南】大樹思馮異甘棠憶召公葉凋湘燕雨【湘中記零陵有石燕遇風雨則飛舞如燕止則爲石】枝拆【一作坼】海鵬風【見莊子】玉壘經綸逺【蜀都賦注玉壘山名湔水出焉在成都西北寰宇記在茂州汶川縣北三里汶水所經】金刀歷數終【王莽傳劉之爲字卯金刀也】誰將出師表一爲問昭融【道源注昭融天也杜甫詩契合動昭融】

風

撩釵盤孔雀惱帶拂鴛鴦羅薦誰教近【漢武內傳帝以紫羅薦地燔百和之香以待王母】齋時鎖洞房

卽日

一嵗林花卽日休江間【一作門】亭下悵淹畱重吟細把眞無柰已落猶開未放愁山色正來銜小苑春陰只欲傍髙樓金鞍忽散銀壺漏【一作滴】更醉誰家白玉鉤【丁仙芝詩簾垂白玉鉤】

李義山詩集注卷一上

欽定四庫全書

李義山詩集注卷一下

吳江朱鶴齡撰

九成宮【唐書九成宮在鳳翔麟遊縣西五里本隋仁壽宮貞觀間修之以避暑因更名焉】

十二層城閬苑西【按十洲記水經注俱言昆侖天墉城有金防五所玉樓十二郊祀志亦言五城十二樓義山詩每用十二城未詳所本西王母傳王母所居在昆侖之圃閬風之苑十洲記昆侖山有三角其一角正北名曰閬風巓】平時避暑拂虹霓【西都賦虹霓回帶於棼楣】云隨夏后雙龍尾【山海經太欒之野夏后啟於此舞九代馬乘兩龍博物志夏徳之盛二龍降之禹使範成光禦之行域外旣周而還】風逐周王八駿【二作馬】蹄【穆天子傳八駿之乘曰赤驥盜驪白義逾輪山子渠黃驊驑騄耳王融曲水詩序夏后兩龍載驅璿臺之上穆滿八駿如舞瑤池之陰】吳嶽曉光連翠巘【周禮雍州鎭曰嶽山注吳嶽也漢志吳山在汧縣西秦都咸陽以爲西嶽元和郡國志吳嶽在汧陽縣西南五十里】甘泉晚景上丹梯【甘泉注見前】荔枝盧橘沾恩幸【上林賦盧橘夏熟善曰盧黒也張勃吳錄朱光爲建安太守有橘冬月樹上覆裹之至明年春夏色變靑黒味絕美上林賦所云殆近是乎海錄花木志給客橙出蜀土若柚而香冬夏花實相繼或如彈圓或如拳通嵗食之名盧橘郝天挺注荔枝盧橘皆當夏而熟故貢於九成宮】鸞鵲天書濕紫泥【杜甫詩紫誥鸞回紙漢舊儀天子信璽六皆以武都紫泥封之靑囊白素裹兩端無縫西京雜記漢以武都紫泥爲璽室加緑綈其上】

少將

族亞齊安陸【蕭子顯齊書安陸昭王緬字景乘宣皇帝之孫也太祖受禪封安陸侯累遷雍州刺史加都督永明九年薨贈司徒】風髙漢武威【漢書武威郡故匈奴休屠王地武帝太祖四年開道源注神仙感應錄漢武威太守劉子南從道士尹公授務成子螢火九佩之隠形辟疫鬼及五兵白刃盜賊凶害永平間與虜戰矢下如雨未至子南馬數尺輙墮地終不能傷劉禹錫詩不逐張公子應隨劉武威】煙波別墅醉花月後門歸靑海聞傳箭【十三洲記允吾縣西有卑禾羌海代謂之靑海杜甫詩靑海休傳箭】天山報合圍【史記索隠祁連山一曰天山亦曰白山在張掖酒泉二郡界唐書西州交河郡有天山】一朝攜劍起上馬卽如飛

詠史

歷覽前賢國與家成由勤儉破由奢何須琥珀方爲枕【西京雜記趙飛燕爲皇后其女弟在昭陽殿上襚三十五條中有琥珀枕龜文枕宋書武帝時寧州嘗獻琥珀枕光色甚麗價盈百金】豈得眞【一作待珍】珠始是車【史記梁惠王謂齊宣王曰寡人國小尙有徑寸之珠炤車前後各十二乘者十枚華覈騧馬賦鞍罽緝裘珠輪玉光】運去不逢靑海馬【隋書吐谷渾靑海中有小山其俗至冬輙放牝馬於其上言得龍種有波斯艸馬放入海因生驄駒日行千里故時稱靑海驄馬】力窮難拔蜀山蛇【蜀王本紀蜀五丁力士能徙山秦獻美女於蜀王蜀王遣五丁迎之還至梓潼見一大蛇入山穴中五丁共引蛇山崩五丁皆化爲石】幾人曾預南薰曲終古蒼梧哭翠華【上林賦建翠華之旗以翠羽爲旗上葆也】

贈白道者【一作詠史第二首誤】

十二樓前再拜辭靈風正滿碧桃枝壺中若是有天地又向壺中傷別離

無題二首

昨夜星辰昨夜風畫樓【一作堂】西畔桂堂東身無彩鳳雙飛翼心有靈犀一防通【南州異物志犀有神異表靈以角抱朴子通天犀角有白理如綫置犀粟中雞見輙驚南人呼爲駭雞犀漢西域傳通犀翠羽之珍如淳曰通犀謂中央色白通兩頭】隔座送鉤春酒暖【道源注漢武故事鉤弋夫人少時手拳帝披其手得一玉鉤手得展故因爲藏鉤之戲後人效之別有酒鉤當飲者以鉤引杯白居易詩酒鉤送盞推蓮子是也】分曹射覆蠟燈紅【漢東方朔傳上嘗使諸數家射覆置守宮盂下射之注於覆器之下置諸物令暗射之故云射覆】嗟余聽鼓應官去走馬蘭臺類斷【一作轉】蓬【唐六典漢禦史中丞掌蘭臺祕書圗籍故歷代建臺省祕書與禦史爲鄰杜氏通典禦史大夫所居之署謂之憲臺後漢以來亦謂之蘭臺寺按義山釋褐祕書省挍書郎王茂元辟爲掌書記得侍禦史故此用蘭臺事】

聞道閶門蕚緑華【注見前】昔年相望抵【一作尙】天涯豈知一夜秦樓客【列仙傳用秦樓客蕭史事注別見】偸看吳王苑內花

漢宮詞

靑雀西飛竟未回【道源注漢武故事七月七日上於承華殿齋忽靑鳥從西來上問東方朔朔曰西王母欲來有頃王母至洞防記東方朔望見巨靈目之化靑雀飛去帝乃起靑雀臺】君王長在集靈臺【三輔黃圖集靈臺在華陰縣界武帝所造】侍臣最有相如渇不賜金莖露一杯【金莖露注見前】

【按史憲宗服金丹暴崩穆宗武宗復循其轍義山此作深有托諷與後瑤池詩同防】

無題四首

來是空言去絕蹤月斜樓上五更鐘夢爲逺別啼難喚書被催成墨未濃蠟照半籠金翡翠【江淹翡翠賦糅紫金而爲色劉遵詩金屏障翡翠】麝燻微度繡芙蓉【崔顥盧姬詩水晶簾箔繡芙蓉】劉郎巳恨蓬山逺【李賀金人辭漢歌茂陵劉郎秋風客】更隔蓬山一萬重

颯颯東風細雨來芙蓉塘外有輕雷金蟾齧鏁燒香入【道源注蟾善閉气古人用以飾鏁】玉虎牽絲汲井回【按玉虎是井欄之飾或以施汲器者老杜銅瓶詩蛟龍半缺落猶得折黃金舊注云蛟龍刻鑄瓶上玉虎亦此類耳絲井索也庾丹詩銀牀素絲綆】賈氏窺簾韓掾少【世說韓受美姿容賈充辟以爲掾賈女於靑瑣中見壽悅之與之通充見女盛自拂拭又聞壽有異香之气是外國所貢一著人衣歷月不歇充疑壽與女通取左右婢拷問之婢以狀言充祕之以女妻壽】宓妃畱枕魏王才【洛神賦序黃初三年予朝京師還濟洛川古人有言斯水之神名曰宓妃善曰宓妃宓犧氏之女溺洛水爲神又曰魏東阿王求甄逸女不遂太祖回與五官中郎將植殊不平黃初中入朝帝示甄后玉鏤金帶枕植見之不覺泣時巳爲郭后讒死帝意尋悟因令太子畱宴仍以枕賚植植還度轘轅將息洛水上忽見女子來自言我本托心君王其心不遂此枕是我嫁時物前與五官中郎將今與君王遂用薦枕席歡情交集又云豈不欲常見但爲郭后以穅塞口今披髮掩面羞將此形貌重睹君王耳言訖不復見所在王悲喜不自勝遂作感甄賦後明帝見之攺爲洛神賦元稹詩班女恩移趙思王賦感甄】春心莫共花爭發一寸相思一寸灰

【窺簾畱枕春心之搖蕩極矣迨乎香銷夢斷絲盡淚幹情焰熾然終歸灰滅不至此不知有情之皆幻也樂天和微之夢遊詩序謂曲盡其妄周知其非然後返乎眞歸乎實義山詩卽此義不得但以艷語目之】

含情春晼【紂逸切】晚【楚詞白日晼晚其將入兮】暫見夜闌干【古樂府月沒參橫北斗闌干闌干橫斜貌】樓響將登怯簾烘欲過難多羞釵上燕【洞防記元鼎元年起招靈閣有神女畱一玉釵帝以賜趙婕妤元鳳中宮人謀欲碎之視釵匣惟見白燕升天宮人因作玉燕釵】眞愧鏡中鸞【注見前】歸去橫塘晚華星送寶鞍【魏文帝詩華星出雲間】

何處哀箏隨急管櫻花永巷垂楊岸東家老女嫁不售【樂府捉搦歌老女不嫁只生口】白日當天三月半溧陽公主年十四【梁書溧陽公主簡文帝女也年十四有美色侯景納而嬖之大寶元年三月請簡文褉飲於樂遊苑上還宮景與公主共據禦牀南面坐】淸明暖後同墻看歸來展轉到五更梁間燕子聞長嘆

赴職梓潼畱別畏之員外同年【唐書梓州梓潼郡屬劍南道乾元後分東西川梓爲東川節度治所時義山爲梓州節度判官畏之韓瞻也唐詩紀事韓偓父瞻開成二年李義山同年】

佳兆聨翩遇鳳凰【左傳懿氏卜妻敬仲其妻占之曰吉是謂鳳皇於飛和鳴鏘鏘】雕文羽帳紫金牀【江總詩新人羽帳掛流蘇洞防記上起神明臺有金牀象席】桂花香處同髙第柿葉翻時獨悼亡烏鵲失棲長不定鴛鴦何事自相將京華庸蜀三千里送到咸陽見夕陽【時韓畱京師】

桂林路【一作道】中作

地暖無秋色江晴有暮暉空餘蟬嘒嘒猶向客依依村小犬相防沙平僧獨歸欲成西北望又見鷓鴣飛【禽經子規啼必北向鷓鴣飛必南翔】

無題

照梁初有情出水舊知名【何遜詩霧夕蓮出水霞朝日照梁】裙衩【楚懈切】芙蓉小【釋名裙下裳也婦人蔽膝曰香衩楚詞集芙蓉以爲裳】釵茸翡翠輕【宋玉諷賦以其翡翠之釵掛臣冠纓】錦長書鄭重眉細恨分明莫近彈碁局中心最不平【後漢梁冀傳注萟經曰彈碁兩人對局白黒碁各六後先列碁相當更相彈也其局以石爲之魏丁廙彈碁賦文石爲局金碧齊精隆中夷外致理肌平古今詩話彈碁局方五尺中心髙如蓋其顚爲小壺四角微起義山詩莫近彈碁局中心最不平謂其中尊也樂天詩彈碁局上事最妙是長斜謂持角長斜一發過半局中具有此法栁子厚序用二十四碁者卽此戲也今人罕爲之矣】

蝶三首

初來小苑中稍與瑣闈通逺恐芳塵斷【拾遺記石虎太極殿樓髙四十丈舂雜寶異香爲屑使數百人於樓上吹散之名曰芳塵臺庾闡揚都賦結芳塵於綺疎】輕憂艷雪融【韋應物詩艷雪淩空散】只知防皓【一作灝】露不覺逆尖風回首雙飛燕乘時入綺櫳

長眉畫了繡開碧玉行收白玉臺【樂府有情人碧玉歌一云碧玉宋汝南王妾梁簡文帝對燭賦碧玉舞罷羅衣單玉鏡臺注別見】爲問翠釵釵上鳳【拾遺記石崇愛婢翾風縈金爲鳳冠之釵】不知香頸爲誰回

壽陽公主嫁時妝【雜五行書宋武帝女壽陽公主人日臥於含章殿檐下梅花落公主額上自後有梅花妝】八字宮眉捧額黃【海錄唐明皇令畫工畫十眉圖一曰鴛鴦眉又名八字眉張蕭逺詩玉指休勻八字眉梁簡文帝詩同安鬟裏撥異作額間黃庾信詩額角輕黃細安楊愼曰溫飛卿詩豹尾車前趙飛燕栁風吹散蛾間黃王荊公詩亦云漢宮嬌額半塗黃其制巳起於漢特未見所出耳】見我佯羞頻照影不知身屬冶遊郎

無題二首

八歲偸照鏡長眉已能畫十歲去踏靑芙蓉作裙衩十二學彈箏銀甲不曾卸【杜甫詩銀甲彈箏用按銀甲繋爪之類萟林伐山妓女以鹿角琢爲爪以彈箏曰繋爪】十四藏六親懸知猶未嫁十五泣春風背面秋千下【荊楚嵗時記春節懸長繩於髙木女子袨服立其上推引之名曰打秋千漢武帝千秋節日以之戲於後庭】

幽人不倦賞秋暑貴招邀竹碧轉悵望池淸尢寂寥露花終裛濕風蝶彊嬌饒此地如攜手兼君不自聊王十二兄與畏之員外相訪見招小飲時予以悼亡日近不去因寄【按王十二必茂元之子義山娶茂元女故詩有謝傅門庭舊末行之句通玩前赴職防潼畱別畏之員外詩及後韓同年新居餞西迎家室詩蓋畏之與義山爲僚壻此云悼亡日近疑所悼卽茂元女也】

謝傅門庭舊末行【晉書謝安薨贈太傅諡曰文靖世說謝道韞曰一門叔父則有阿大中郎杜甫詩謝瞻不逺逺】今朝歌管屬檀郎【李賀詩檀郎謝女眠何處或曰檀奴潘安仁小字後人因號曰檀郎】更無人處垂地欲拂塵時簟竟牀【潘嶽悼亡詩長簟竟牀空】氏防男猶可憫【晉書紹字延祖康之子十歲而孤】左家嬌女豈能忘【左思嬌女詩左家有嬌女皎皎頗白晳小字爲織素口齒自淸歷】秋【一作愁】霖腹疾俱難遣萬里西風夜正長

隋宮【一云隋堤】

乘興南遊不戒嚴九重誰省諫書函【隋書大業十二年幸江都奉信郎崔民象表諫上大怒先解其頥乃斬之】春風舉國裁宮錦半作障泥半作帆【道源注障泥以披馬鞍旁者西京雜記武帝時貳師得天馬以緑地五色錦爲蔽泥晉書王濟所乘馬不肯渡水曰馬必是惜障泥解之乃渡】

落花

髙閣客竟去小園花亂飛參差連曲陌迢遞送斜暉腸斷未忍掃眼穿仍欲歸【一作稀】芳心向春盡所得是沾衣【謝朓詩鄕淚盡沾衣】

月【文苑英華作秋月】

池上與橋邊【一作樓上與池邊】難忘復可憐簾開最明夜簟捲已涼天流處水花急吐時云葉鮮姮【一作嫦】娥無粉黛只是逞嬋娟

贈宗魯笻竹杖

大夏資輕防【漢書張騫至大夏見笻竹杖問之云賈人市之身毒國】全溪問所思靜憐穿樹逺滑想過苔遲鶴怨朝還望【北山移文蕙帳空兮夜鶴怨】僧閒暮有期風流眞底事常欲傍淸羸

垂栁

娉婷小苑中婀娜曲池東朝佩皆垂地仙衣盡帶風七賢寧占竹【晉書阮籍康向濤向秀劉伶王戎阮咸共爲竹林之遊】三品且饒松【白居易詩九龍潭月落杯酒三品松風飄管】腸斷靈和殿【宋武帝植蜀栁於靈和殿前詳前注】先皇玉座空【江淹詩玉座猶寂寞】

曲池

日下繁香不自持月中流艷與誰期迎憂急鼓疎鐘斷分隔休燈滅燭時【淳於髠傳堂上燭滅主人畱髠而送客】張蓋欲判【拚同】江灩灩【搜神記趙昞嘗臨水求渡船人不許昞乃張帷蓋坐其中長嘯呼風亂流而渡】回頭更望栁絲絲從來此地黃昏散未信河梁是別離【李陵別蘇武詩攜手上河梁】

代應二首

溝水分流西復東【注見前】九秋霜月五更風離鸞別鳳今何在【西京雜記慶安世年十五爲成帝侍中善鼓琴能爲雙鳳離鸞曲陶潛詩上弦驚別鶴下操孤鸞】十二玉樓空更空

昨夜雙鉤敗【周處風土記義陽臘日飲祭之後叟嫗兒童爲藏鉤之戲分爲二曹以挍勝負庾闡賦嘆近夜之藏鉤賞一時之戲望】今朝百艸輸【初學記荊楚嵗時記五月五日四民並踏百艸今人又有鬭百艸之戲】闗西狂小吏惟喝繞牀盧【晉書劉毅於東堂聚樗蒱大擲餘人並黒犢以還惟劉裕及毅在後毅次擲得雉大喜繞牀叫曰非不能盧不事此耳裕因援五木久之曰老兄試爲卿答旣而四木俱黒一子轉躍未定裕厲聲喝之卽成盧】

席上作【原注予爲桂州從事故府鄭公出家妓令賦髙唐詩一本題作席上贈人注云故桂林滎陽公席上出家妓○鄭公鄭亞也注見迎弔桂府常侍詩】

澹雲輕雨拂髙唐玉殿秋來夜正長料得也應憐宋玉一生惟事楚襄王【一雲淡煙微恣髙唐一曲淸塵繞畫梁料得也應憐宋玉只因無柰楚襄王】

訪隠者不遇成二絕

秋水悠悠浸墅【一作野】扉夢中來數覺來稀蟬去【一作脫】盡葉黃落【杜甫詩蟬無停號】一樹冬靑人未歸

城郭休過識者稀哀猿啼處有柴扉滄江白日樵漁路日暮歸來滿衣

破鏡

玉匣淸光不復持菱花散亂月輪虧【飛燕外傳飛燕始加大號婕妤奏上三十六物以賀有七尺菱花鏡一奩庾信鏡賦臨水則池中月出照日則壁上菱生駱賓王詩妝鏡菱花暗愁眉栁葉顰】秦臺一照山雞後【西京雜記髙祖初入咸陽宮有方鏡廣四尺髙五尺九寸表裏洞明人直來照之影則倒見以手掩心卽見腸胃五臟杜甫詩秦臺鏡欲臨異苑山雞愛其毛羽映水則舞魏武時南方獻之公子倉舒令置大鏡其前雞鑑形而舞不知止遂乏死】便是孤鸞罷舞時【注見前】

無題

紫府仙人號寶燈【抱朴子項曼都言到天上先過紫府金牀玉几晃晃昱昱道源注佛有寶燈之名神仙無此號然佛亦稱金仙故可通用】云漿未飲結成冰【庾信溫湯碑序其色變者流爲五云之漿其味美者結爲三危之露】如何雪月交光夜更在瑤臺十二層【離騷望瑤臺之偃蹇兮拾遺記昆侖山傍有瑤臺十二各廣千步皆五色玉爲臺基】

贈庾十二朱版【原注時庾在翰林○舊唐書大中三年九月以起居郎庾道蔚充翰林學士疑卽此人也】

固漆投膠不可開【古詩以膠投漆中誰能別離此】贈君珍重抵瓊瑰君王曉坐金鑾殿只待相如艸詔來

李花

李徑獨來數愁情相與懸自明無月夜彊笑欲風天減粉與園籜分香沾【一作活】渚蓮【道源注李開不與蓮同時此只彷佛其色耳】徐妃久巳嫁【南史元帝徐妃諱昭佩天監十六年十二月拜湘東王妃與瑤光寺智逺道人及帝左右曁季江淫通帝逼令自殺初妃嫁夕車至西州夕風大起發屋折木無何雪霰交下帷皆白帝以爲不祥後果不終婦道】猶自玉爲鈿

栁

曾逐東風拂舞筵樂遊春苑斷腸天如何肯到淸秋日已帶斜陽又帶蟬

【楊愼曰形容先榮後悴之意】

三月十日流杯亭【方輿勝覧巴州西龕寺唐乾元間嚴鄭公武所剏其水曲折可以流觴一統志流觴亭在巴縣西龕山上】

身屬中軍少得歸木蘭花盡失春期【本艸木蘭大樹皮似桂而香花粉紅色二三月間開述異記木蘭川在潯陽江中多木蘭吳王闔閭植此搆宮殿又七里洲中魯班刻木蘭爲舟至今在】偸隨栁絮到城外行過水西聞子規

過招國李家南園二首【招國裏在京師白居易傳自皇子陂歸招國裏】

潘嶽無妻客爲愁新人來坐舊妝樓春風猶自疑聫句雪絮相如飛不休【用謝道韞事】

長亭歲盡雪如波【哀江南賦十里五里長亭短亭】此去秦闗路幾多惟有夢中相近分臥來無睡欲如何

畱贈畏之【原注時將赴職梓潼遇韓朝回三首○第二首絕句唐人選入才調集注云遇韓朝回】

淸時無事奏明光【漢官儀尙書郎直宿建禮門奏事明光殿三秦記未央宮漸臺西有桂宮中有明光殿珠璣爲簾箔金戺玉階晝夜光明】不遣當闗報早霜【東觀漢記汝郁載病徵詣公車臺遣兩當闗扶入拜郎中絕交書臥喜晚起而當闗呼之不置】中禁詞臣尋引領【杜甫詩詔許辭中禁】左川歸客自回腸【左川卽東川】郎君下筆驚鸚鵡【後漢禰衡傳黃祖大防賓客人有獻鸚鵡者衡攬筆作賦文無加防辭采甚麗按此語謂韓瞻子偓也偓小字冬郎嘗卽席爲詩一座盡驚】侍女吹笙防鳳凰【漢武內傳王母命侍女董雙成吹云和之笙】空寄【一云當作記】大羅天上事【雲笈七籖最上一天名曰大羅在都玉京之上合三十六天總是三尊所統故經云三界之上眇眇大羅萟林伐山世傳大羅天放榜於蘃珠宮故稱蘂榜】眾仙同日詠霓裳【異聞錄開元六年八月望上與申天師洪都客作術夜遊月宮榜曰淸虛廣寒之府少前見素娥十餘人乘鸞舞於廣庭桂樹之下音樂淸麗遂歸制霓裳羽衣之曲津陽門詩注葉法善嘗引上入月宮聞仙樂及歸但記其半遂於笛中寫之防西涼節度使楊敬述進婆羅門曲聲調相符遂以月中所聞爲散序敬述所進爲腔名霓裳羽衣也蔡寛夫詩話唐開成初尉遲璋嘗仿古作霓裳羽衣曲以獻詔以曲名賜貢院爲題是歲榜首李肱所試詩卽此題也此曲世無譜好事者每惜之○或云義山與畏之疑皆李肱榜進士故有末句其年髙鍇權知貢舉按新舊書皆云義山開成二年進士集中有李肱畫公詩亦不云同年】待得郎來月巳低寒暄不道醉如泥【後漢周澤傳一日不齋醉如泥】五更又欲向何處騎馬出門烏夜啼

戶外重陰黯不開含羞迎夜復臨臺瀟湘浪上有煙景安得好風吹汝來

爲有

爲有云屏無限嬌【西京雜記趙飛燕爲皇后女弟昭儀遺雲母屏風琉璃屏風】鳳城寒盡怕春宵【梁戴暠詩丹鳳俯臨城趙次公杜注秦繆公女吹簫鳳降其城因號丹鳳城其後言京都之盛曰鳳城】無端嫁得金龜壻【唐書天授二年攺佩魚皆爲龜三品以上龜袋飾以金】辜負香衾事早朝

無題

相見時難別亦難東風無力百花殘春蠶到死絲方盡蠟炬成灰淚始幹【庾信對燭賦銅荷承淚蠟鐵鋏染浮煙】曉鏡但愁雲鬢攺夜吟應覺月光寒蓬山此去無多路靑鳥殷勤爲探看

碧城三首

碧城十二曲闌干【道源注太平禦覧元始天尊居紫雲之閣碧霞爲城】犀辟塵埃玉辟寒【道源注南越志髙州巨海有大犀出入有光其角開水辟塵嶺表錄異辟塵犀婦人爲簮梳塵不著發天寶遺事寧王有暖玉杯防昌年間扶余國貢火玉三鬥色赤光照十步寘之室中不復挾纊】閬苑有書多附鶴【道源注錦帶仙家以鶴傳書白雲傳信褚載詩惟教鶴探丹丘信不遣人窺太乙鑪】女牀【一作墻非】無樹不棲鸞【山海經女牀之山有鳥焉其狀如翟五彩文名曰鸞鳥見則天下安寧東京賦鳴女牀之鸞鳥】星沈海底當窓見雨過河源隔座看若是曉珠明又定【飛燕外傳眞臘夷獻萬年蛤不夜珠光彩皆若月照人無妍醜皆美艷帝以蛤賜後以珠賜婕妤後以蛤裝成五色金霞帳中常若滿月久之帝謂婕妤曰吾晝視後不若夜視之美每旦令人忽忽如失婕妤聞之卽以珠號枕前不夜珠爲後壽】一生長對水晶盤【太眞外傳成帝獲飛燕身輕欲不勝風恐其飄翥帝爲造水晶盤令宮人掌之而歌舞】

對影聞聲巳可憐玉池荷葉正田田【沈約東武吟誓辭金門寵去飲玉池流古詩江南可采蓮蓮葉何田田】不逢蕭史休回首【列仙傳秦穆公以女弄王妻蕭史日於樓上吹簫作鳳鳴】莫見洪崖又拍肩【神仙傳衛叔卿與數人博其子問向與博者爲誰叔卿曰是洪崖先生郭璞遊仙詩古拍洪崖肩】紫鳳放嬌含楚佩【禽經鸑鷟鳳之屬也五色而多紫楚詞離騷紉秋蘭以爲佩又云折瓊枝以繼佩】赤鱗狂舞撥湘【別賦聳淵魚之赤鱗道源曰此句暗用瓠巴鼓瑟遊魚出聽語】鄂君悵望舟中夜繡被焚香獨自眠【說苑鄂君乘靑翰之舟張翠羽之蓋越人擁楫而歌曰山有木兮木有枝心恱君兮君不知於是鄂君揄袂而擁之舉繡被而覆之】

七夕來時先有期【漢武內傳帝閒居承華殿忽見一女子美麗非常曰我墉宮玉女王子登也七月七日王母暫來帝下席跪諾於是登延靈之臺盛齋存道以候之至七月七日二更後王母果至】洞房簾箔至今垂玉輪顧初生魄【玉輪注見前天問夜光何徳死而又育厥利維何而顧兔在腹王逸注言月中有兔何所貪利居月之腹而顧望乎書惟三月哉生魄傳始生魄月十六日明消而魄生漢志死魄朔也生魄望也】鐵网瑚未有枝【本艸瑚似玉紅潤生海底盤石上一嵗黃三嵗赤海人先作銕网沈水底貫中而生絞网出之失時不取則腐】撿與神方教駐景【音影○漢武內傳上元夫人命侍女紀離容徑到扶廣山靑眞小童出六甲左右靈飛致神之方十二事以授劉徹乃告帝曰夫五帝者方面之天精六甲六位之通靈佩而尊之可致長生王母因授以五嶽眞形圗帝拜受俱畢王母與夫人同乘而去集仙錄舜以駐景靈丸授王玅想】收將鳳紙寫相思【漢武內傳王母遣侍女郭密香與上元夫人相問云王九光之母敬謝但不相見四千餘年矣夫事勞我致以愆面劉徹好道恐非仙才夫人可暫來否若能屈駕當停相須上元夫人遣一侍女答問云阿環再拜上問起居】武皇內傳分明在莫道人間總不知

對雪二首【原注時欲之東】

寒气先侵玉女扉【魯靈光殿賦玉女窺窓而下視哀江南賦倚弓於玉女窓扉】淸光旋透省郎闈【白帖諸曹郎署曰粉署劉孝綽對雪詩浮光亂粉壁積照朗彤闈】梅花大庾嶺頭髮【舊唐書東嶠縣卽大庾嶺屬韶州一名梅嶺白帖大庾嶺上梅南枝落北枝開】栁絮章臺街裏飛【注見前】欲舞定隨曹植馬【洛神賦車殆馬煩】有情應濕謝莊衣【宋書符瑞志大明五年正月戊午元日花雪降殿庭時右衛將軍謝莊下殿雪集衣還白上以爲瑞於是公卿並作花雪詩】龍山萬里無多逺畱待行人二月歸旋撲珠簾過粉墻輕於栁絮重於霜已隨江令誇瓊樹【注見前】又入盧家妒玉堂【注見前】侵夜可能爭桂魄【唐太宗望月詩魄滿桂枝圓】忍寒應欲試梅妝【注見前】闗河凍合東西路腸斷斑騅送陸郎【說文騅馬蒼黒雜色一曰蒼白色陳樂府明下童曲陳孔驕赭白陸郎乘斑騅按陳孔謂陳暄孔範陸謂陸瑜皆後主狎客李賀詩陸郎去兮乘斑騅又牽云曳雪畱陸郎皆用此】

蜂

小苑華池爛熳通後門前檻思無窮宓妃腰細才勝露【洛神賦腰如約素宓妃卽洛神】趙后身輕欲倚風【飛燕外傳帝臨太液池後歌歸風送逺之曲帝以文犀簮擊玉甌酒酣風起後揚袖曰仙乎仙乎去故而就新乎帝令馮無方持後裾風止裾爲之縐他日宮姝或襞裙爲縐號畱仙裾拾遺記每輕風至飛燕殆欲隨風入水帝以翠纓結飛燕之裾】紅壁寂寥崖蜜盡【本艸石蜜又名崖蜜人以長竿刺出多者至三四石味醶色緑比他蜜尢勝】碧簾迢遞霧巢空靑陵粉蝶休離恨【靑陵蝶注見前】長定相逢二月中【古樂府蛺蝶行蛺蝶之遨戲東園柰何卒逢三月養子燕接我苜蓿間】

公子

外戚封侯自有恩平明通籍九華門【西京雜記漢掖庭有雲光殿九華殿洛陽宮殿簿魏有九華殿】金唐公主年應小【金唐公主未詳】二十君王未許婚

賦得雞

稻粱猶足活諸雛妒敵專塲好自娛【韓詩外傳雞有五徳敵在前敢鬭者勇也曹植鬭雞詩願防貍膏助常得擅此塲】可要五更驚曉夢不辭風雪爲陽烏【張衡靈憲日陽精之宗積而成烏烏有三趾蜀都賦陽烏回翼於髙標】

明神

明神司過豈令寃暗室由來有禍門莫爲無人欺一物他時須慮石能言【左傳石言於晉魏楡】

【錢龍惕箋此詩爲甘露之變作也當時事起倉卒王涯賈餗等實不與聞仇士良執而訊之五毒俱備涯等誣伏遂族誅之一時不以爲寃實以涯等執政時招權僣侈結怨於民故曰明神司過決無寃濫暗室禍門自招之也然涯等國之大臣一旦以無辜之事駢首就戮專殺者自謂舉世無人一物可欺抑知其取精多而用物憑石而言得無慮乎訓注之咆虓於中國也士大夫咸怨忿之及其敗也又以畏中官之勢未有言其寃者豈惟不寃之又從而快之如杜牧之詩曰元禮去從緱氏學江充來上犬臺宮又曰其冬三凶敗渙汗開湯罟他可知矣獨義山於此事抑揚反覆致其不平之意以示誅戮不出於文宗其人𨿽惡猶然寃也況履霜堅冰其漸可無深戒哉然猶不敢顯言特於是詩微寓其意可見當時奄人暴橫士林脇息如此悲夫】

辛未七夕

恐是仙家好別離故教迢遞作佳期由來碧落銀河畔【道源注度人經昔於始靑天中碧落空歌注東方第一天有碧霞徧滿是名碧落白帖天河謂之銀漢亦曰銀河】可要金風玉露時【李密詩金風蕩初節玉露凋晚林】淸漏漸移相望久微云未接過來遲豈能無意酬烏鵲【淮南子烏鵲塡河成橋而渡織女】惟與蜘蛛乞巧絲【荊楚嵗時記七夕人家婦女結采縷穿七孔鍼陳果於庭中以乞巧有蟢子网於上者則以爲得巧】

壬申七夕

已駕七香車【七香車注見前何遜七夕詩仙車駐七襄鳳駕出天潢】心心待曉霞風輕惟響佩日薄不嫣花桂嫩傳香逺【謂月中桂樹】楡髙送影斜【古詩天上何所有歷歷種白楡】成都過卜肆曾妒識靈槎【博物志舊說天河與海通有人居海上年年八月見浮槎去來不失期多賫糧乘槎而往十餘日至一處遙望宮中多織婦一丈夫牽牛渚次飲之其人還至蜀問嚴君平曰某年某月有客星犯牽牛宿計年月正此人到天河時也杜甫詩滄海有靈槎】

壬申閏秋題贈烏鵲【通鑑日錄宣宗大中六年閏七月乙未朔八月一日甲子秋分】

繞樹無依月正髙【魏武樂府月明星稀烏鵲南飛繞樹三匝無枝可依】鄴城新淚濺云袍【魏武都鄴唐書相州鄴郡屬河北道乾元二年攺爲鄴城】幾年始得逢秋閏兩度塡河莫告勞

端居

逺書歸夢兩悠悠只有空牀敵素秋【梁元帝纂要秋曰白藏亦曰素秋】堦下靑苔與紅樹雨中寥落月中愁

夜半

三更三防萬家眠露欲爲霜月墮煙鬭防上堂蝙蝠出玉琴時動倚窓弦【嵇康琴賦徽以荊山之玉杜甫詩收書動玉琴】

玉山

玉山髙與閬風齊【穆天子傳天子北徵東還至於羣玉之山閬風巓注見前】玉水淸流不貯泥【尸子凡水方折者有玉圓折者有珠淸水有黃金龍淵有玉英沈約詩玉水記方流】何處更求回日馭此中兼有上天梯珠容百斛龍休睡【莊子千金之珠必在九重之淵驪龍頷下能得珠者必遭其睡也】桐拂千尋鳳要棲【詩疏鳳皇非梧桐不棲】聞道神仙有才子赤簫吹罷好相攜【三十國春秋涼州胡安盜發晉文王張駿墓得赤玉簫紫玉笛】

張惡子廟【北夢瑣言梓潼縣張惡子神乃五丁拔蛇之所也或云巂州張生所養之蛇因而立祠時人謂爲張惡子其神甚靈方輿勝覧張惡子廟卽梓潼廟在梓潼縣北八里七曲山按圖志神姓張諱亞子其先越巂人也因報母仇遂陷縣邑徙居是山其墓在隆慶府梓潼縣東二十里】

下馬捧椒漿【楚詞奠桂酒兮椒漿】迎神白玉堂【樂府白玉爲君堂】如何鐵如意獨自與姚萇【道源注梓潼七十五化云建興末作儒士稱謝艾爲張主簿張重華嗣位石季龍使將麻秋侵冦命艾以千人擊之秋單騎宵遁繼而往闗中與姚萇爲友然厭處凡世思歸蜀峯約萇曰苟富貴無相忘後萇以龍驤將軍使蜀至鳳山訪予予禮待之假以鐵如意祝之曰麾之可致兵萇疑予予爲之一麾戈盾戎馬萬餘列之平坡今試兵埧是也後萇以苻堅死卽帝位因號秦焉卽其地祝之廟先號九曲蓋梓潼來朝九折而去後號七曲迨至隋唐其靈尢著加封至八字王廟號靈應云】

雨

摵摵度園【盧諶詩摵摵芳葉零】依依傍竹軒秋池不自冷風葉共成喧窓迥有時見檐髙相續翻侵宵送書雁應爲稻粱恩【廣絕交論分雁鶩之稻粱】

菊

暗暗淡淡紫融融冶冶黃陶令籬邊色【陶潛詩采菊東籬下】羅含宅裏香【晉羅含傳含致仕還家堦庭忽蘭菊叢生以爲徳行之感】幾時禁重露實是怯殘【英華作斜】陽願泛金鸚鵡【道源注嶺表錄異鸚鵡螺旋尖處屈而朱如鸚鵡觜故以名殻裝爲酒杯奇而可玩亦有範金爲其形者梁簡文帝書車渠屢酌鸚鵡驟傾】升君白玉堂

牡丹

錦幃【英華作帷】初捲衛夫人【原注典略云夫子見南子在錦幃之中】繡被猶堆越鄂君【注見前】垂手亂翻雕玉佩【樂府解題大垂手小垂手皆言舞而垂手也書顧命雕玉仍幾注雕刻鏤也】招【當作折】腰爭舞【英華作細腰頻換】郁金裙【西京雜記戚夫人能作翹袖折腰之舞歌出塞入塞望歸之曲王僧逹詩縷金羅袖欝金裙】石家蠟燭何曾剪【世說王愷以糒澳釡石崇以蠟燭代薪】荀令香鑪可待燻【荀令香法見前劉向有燻鑪銘】我是夢中傳彩筆【南史江淹嘗夢一丈夫自稱郭璞謂淹曰吾有筆在卿處多年可見還淹乃探懷中得五色筆一以授之爾後爲詩絕無妙句】欲書花葉【英華作片】寄朝云【朝云用神女事】

北樓

春物豈相干人生只彊歡花猶曾斂夕酒竟不知寒異域東風濕中華上象寛此樓堪北望輕命倚【英華作俯】危欄擬沈下賢【唐詩紀事沈亞之字下賢吳興人登進士第太和初李同捷反授柏耆行營計防使亞之以殿中侍禦史爲判官諭防耆誅同捷諸將嫉其功譛之耆貶循州司戶參軍亞之貶南康尉有集九卷】

千二百輕鸞春衫瘦著寛倚風行稍【上聲】急含雪語應寒帶火遺金斗【道源注金斗熨斗也隋書李穆奉熨鬥於髙祖曰願以此熨安天下梁簡文帝詩熨斗金塗色】兼珠碎玉盤【白居易詩大珠小珠落玉盤】河陽看花過曾不問潘安

蝶

飛來繡戶陰穿過畫樓深重傅秦臺粉【古今注蕭史與秦穆公鏈飛雪丹第一轉與弄玉塗之今水銀膩粉是也道書蝶交則粉退】輕塗漢殿金【漢書趙昭儀居昭陽捨殿上髹漆切皆銅沓冒黃金塗注切門限也杳冒其頭也塗以金塗銅上也】相兼惟栁絮所得是花心可要淩孤客邀爲子夜吟【子夜注見前】

飲席代官妓贈兩從事

新人橋上著春衫舊主江邊側帽檐【原注隋獨孤信舉止風流曽風吹帽檐側觀者塞路】願得化爲紅綬帶【說文綬韍維也紅綬卽朱紱白居易詩鶻銜紅綬繞身飛】許教雙鳳一時銜

代魏宮私贈【原注黃初三年巳隔存沒追代其意何必同時亦廣子夜吳歌之流】

來時西館阻佳期【魏志陳思王傳黃初二年植貶爵安鄕侯攺封鄄城侯四年來朝帝責之置西館未許朝上責躬詩】去後漳河隔夢思【水經注魏武引漳流自城西東入逕銅雀臺下】知有宓妃無限意春松秋菊可同時【洛神賦榮曜秋菊華茂春松】代元城吳令暗爲答【魏志吳質字季重濟陰人以文才爲文帝所善出爲朝歌長遷元城令封列侯】

背闕歸藩路欲分【洛神賦背伊闕越轘轅又曰余從京師言歸東藩】水邊風日半西曛【洛神賦日旣西傾車殆馬煩】荊王枕上原無夢莫枉陽臺一片雲【寰宇記巫山縣西有陽臺古城卽襄王所遊之地亦曰陽雲臺髙一百二十丈南枕長江西谿叢語楚襄王與宋玉遊髙唐之上見雲气之異問宋玉玉曰昔先王夢遊髙唐與神女遇玉爲髙堂賦先王謂懷王也玉是夜夢見神女寤而白王王使爲神女賦後人遂言襄王夢神女非也愚按宋玉作賦本假夢爲詞卽懷王亦豈眞有夢乎西谿此辧尙是囈語○此詩爲洛神辧誣明思王感甄之說未足深信】

牡丹

壓逕復緣溝當窓又映樓終銷一國破【比其艷於佳人之傾國】不啻萬金求【唐國史補長安貴遊尙牡丹每春暮馬若狂人種以求利一本有數萬者】車鸞鳳戲三島【史封禪書海中有三神山曰蓬萊方丈瀛洲】神仙居十洲【十洲記四方巨海之中有祖洲瀛洲元洲炎洲長洲充洲鳳麟洲聚窟洲流洲生洲】應憐萱艸淡卻得號忘憂

百果嘲櫻桃

珠實𨿽先熟瓊莩縱早開【漢書葭莩注葭蘆也莩其筒中白皮至薄者】流鸎猶故在爭得諱含來【呂氏春秋仲夏之月羞含桃注含桃櫻桃也鸎鳥所含食故曰含桃】

櫻桃答

眾果莫相誚天生名品髙何因古樂府惟有鄭櫻桃【樂府集石季龍寵惑優僮鄭櫻桃而殺郭氏防納淸河崔氏櫻桃又譛而殺之櫻桃美麗擅寵宮掖樂府由是有鄭櫻桃歌十六國春秋石虎鄭後名櫻桃晉冗從僕射鄭世達家妓也】

曉坐【一云後閤】

後閤【一作閣】罷朝眠前墀思黯然梅應未假雪栁自不勝煙淚續淺深綆【廣韻綆井索】腸危髙下【道源注急則絕以比愁腸易斷】紅顏無定所得失在當年

詠史

北湖南埭水漫漫【北湖卽武湖注見前道源注金陵志南埭上水閘也王荊公贈段約之詩聞君更欲通南埭非雞鳴埭也】一片降旗百尺竿【劉禹錫金陵懷古詩一片降旗出石頭】三百年間同曉夢鐘山何處有龍盤【徐爰釋問建康東北十里有鐘山舊名金山後更號蔣山諸葛亮以爲鐘山龍盤卽蔣山也】

一片

一片非煙隔九枝【孫氏瑞應圖非气非煙五色絪緼謂之慶雲九枝燈注見前】蓬巒

仙仗儼云旗天泉水暖龍吟細【齊地記齊有天齊泉漢書注臨菑城南有天齊水五泉並出】露畹春多鳳舞遲【離騷旣滋蘭之九畹兮注十二畝爲畹】楡莢散來星斗轉【春秋運斗樞玉衡星散爲楡元命苞三月楡莢落】桂花尋去月輪移人間桑海朝朝變莫遣佳期更後期

日射

日射紗窓風撼扉香羅掩手春事違回廊四合掩寂寞碧鸚鵡對紅薔薇【碧鸚鵡卽靑鸚鵡也注見前】

題鵝

眠沙臥水自成羣曲岸殘陽極浦云那解將心憐孔翠【一作雀○孔翠孔雀翡翠也杜甫詩孔翠望赤霄秋思雕籠養】羈雌長共故雄分【謝靈運詩羈雌戀舊侶魯陶嬰黃鵠歌夜半悲鳴兮想其故雄○言孔翠之羈孤不若鵞羣有眠沙臥木之適也】

華淸宮【注見前】

朝元閣迥羽衣新【道源注雍錄朝元閣在驪山天寶七載元皇帝見於朝元閣攺名降聖閣太眞外傳天寶四載七月於鳳凰園冊太眞宮女道士楊氏爲貴妃半後服用進見之日奏霓裳羽衣曲】首按昭陽第一人【漢書飛燕立爲皇后寵少衰女弟絕幸爲昭儀居昭陽捨李白詩宮中誰第一飛燕在昭陽】當日不來髙處舞可能天下有胡塵

梓潼望長卿山至巴西復懷譙秀【道源注方輿勝覧長卿山在梓潼縣治西南舊名神山唐明皇幸蜀見山有司馬相如讀書之窟因攺名長卿山譙周巴記劉璋分巴以永寧爲巴東郡墊江爲巴郡閬中爲巴西郡是謂三巴孫盛晉陽秋譙秀字元彥巴西人譙周孫李雄盜蜀安車徵秀不應桓溫平蜀返役上表薦之】

梓潼不見馬相如更欲南行問酒壚行到巴西覓譙秀巴西惟是有寒蕪

齊宮詞

永壽兵來夜不扃【齊書廢帝寶卷別爲潘妃起神仙永壽玉壽三殿皆帀飾以金璧蕭衍兵入建康王珍國張稷引兵入殿禦刀丰勇之爲內應寶卷方在含徳殿作笙歌兵入斬之稷召僕射王亮等令百僚署牋以黃油裹寶卷首遣博士範云等送詣石頭】金蓮無復印中庭【金蓮注見前】梁臺歌管三更罷【按晉成帝七年作新宮輿地圗云卽臺城也容齋隨筆晉宋後謂朝廷禁省爲臺故稱禁城爲臺城】猶自風搖九子鈴【西京雜記昭陽殿上設九金龍皆銜九子金鈴每好風日幡眊光影照耀一殿鈴鑷之聲驚動左右齊書莊嚴寺有玉九子鈴外國寺佛面有光相禪靈寺墖諸寶珥皆剝取以施潘妃殿飾】

十一月中旬至扶風界見梅花【唐書鳳翔府扶風郡屬闗內道至徳二載號西京】

匝【一作雨】路亭亭艷非時裛裛香素娥惟與月靑女不饒霜贈逺虛盈手【說苑越使諸發執一枝梅遺梁王荊州記陸凱自江南寄梅花一枝詣長安與範煜贈詩云云】傷離適斷腸爲誰成早秀不待作年芳

靑陵臺【詳前注一統志臺在開封府封丘縣界】

靑陵臺畔日光斜萬古貞【英華作春】魂倚暮霞莫訝【英華作許】韓慿爲蛺蝶【注見前】等閒飛上別枝花

東還

自有仙才自不知十年長夢采華芝【抱朴子華芝赤蓋白莖上有兩葉三實服之可以長生】秋風動地黃雲暮歸去嵩陽尋舊師【唐書河南登封縣神龍元年攺曰嵩陽嵩山有中嶽祠有嵩陽宮】

酬崔八早梅有贈兼示之作

知訪寒梅過野塘久畱金勒爲回腸謝郎衣袖初翻雪【謝莊衣見前又謝惠連雪賦紈袖慙冶】荀令薰鑪更換香何處拂胸資蝶粉幾時塗額借蜂黃【注見前】維摩一室𨿽多病亦要【英華作要舞】天花作道塲【英華本原注時余在惠祥上人講下故崔落句有梵王宮地羅含宅賴許時時聽法來○維摩經長者維摩詰以其方便現身有疾因以身疾廣爲說法佛告文殊師利汝詣維摩詰問疾時維摩詰室有一天女見諸大人聞所說法便現其身卽以天花散諸菩薩大弟子上而爲供養】

春風

春風𨿽自好春物太昌昌若教春有意惟遣一枝芳我意殊春意先春巳斷腸

蜀桐

玉壘髙桐【一作梧】拂玉繩上含非【一作霏】霧下含冰【潘嶽賦天霏霏以垂霧】枉教紫鳳無棲處斵作秋琴彈壞【英華同一作廣】陵【琴操十二曲曰壊陵伯牙所作壊一作懷應璩與劉劭書聽廣陵之淸散】

蜀桐

通靈夜醮達淸晨【王褒云陽記鉤弋夫人從至甘泉而卒旣殯屍香聞十里帝哀悼乃起通靈臺於甘泉宮有一靑鳥集其上往來】承露盤晞甲帳春【漢武故事上以琉璃珠玉明月夜光雜錯天下珍寶爲甲帳其次爲乙帳甲以居神乙以自居】王母不來方朔去更須重見李夫人【漢書李夫人早卒帝思念不已方士齊人李少翁言能致其神乃夜張燈燭設帷帳陳酒肉而令帝居他帳望見好女如李夫人之貌還幄坐而步又不得就視帝益相思悲感】

判春

一桃復一李井上占年芳【古樂府桃生露井上李樹生道旁江總李花詩當知露井】

【上復與夭桃鄰】笑處如臨鏡窺時不隠墻【登徒子好色賦此女子登墻窺臣三年】敢言西子短誰覺宓妃長【神女賦穠不短纎不長】珠玉終相類同名作夜光【搜神記隋珠盈徑寸夜有光明可以燭室十洲記周穆王時西湖獻玉杯是百玉之精明夜照夕】

促漏

促漏遙鐘動靜聞報章重疊杳【一作字】難分【唐書內官有掌書二人掌符契經籍宣傳啟奏杜甫詩宮女開函近禦筵是也】舞鸞鏡匣收殘黛【通俗文染靑石謂之點黛】睡鴨香鑪換夕燻【李賀詩深幃金鴨冷】歸去定【一作豈】知還向月【淮南子羿請不死之藥於西王母姮娥竊之奔月注姮娥羿妻也服藥得仙奔入月中爲月精江總經故妃殿詩若令歸就月照見不須疑】夢來何處更爲雲南塘漸暖蒲堪結【樂府西州曲采蓮南塘秋李賀樂詞官街栁帶不堪折早晚菖蒲勝綰結】兩兩鴛鴦防水紋【道源注言縱如姮娥入月終是獨居神女爲云徒成幻夢豈若南塘之鴛鴦長匹不離哉】

【髙曰此詩擬深宮怨女而作】

江東

驚魚撥【方割切】刺【力達切】燕翩翾【謝靈運賦魚水深而撥刺杜甫詩船尾跳魚撥刺鳴鷦鷯賦肓翩翾之陋體兮】獨自江東上釣船今日春光太漂蕩謝家輕絮沈郎錢【謝絮注見前晉食貨志吳興沈充鑄小錢謂之沈郎錢此以比楡莢也漢有小錢名楡莢錢李賀詩楡莢相催不知數沈郎靑錢夾城路】

讀任彥升碑【南史任昉字彥升樂安博昌人雅善屬文尢長載筆入梁歷官禦史中丞出爲新安太守卒】

任昉當年有美名可憐才調最縱橫梁臺初建應惆悵不得蕭公作騎兵【梁書武帝與昉遇竟陵王西邸從容謂昉曰我登三府當以卿爲記室昉亦戲帝曰我若登三事當以卿爲騎兵以帝善射也】

荷花

都無色可並不柰此香何瑤席乘涼設【楚詞瑤席分玉瑱】金羈落晚【英華作曉】過【曹植樂府白馬飾金羈】回【英華作覆】衾燈照綺【雪賦援綺衾兮坐芳縟】渡襪水沾羅【注見前】預想前秋【英華作愁前】別離居夢櫂歌【漢武帝秋風辭簫鼓鳴兮發擢歌】

五松驛【按白氏長慶集有望秦赴五松驛詩此驛在長安東】

獨下長亭念過秦【賈誼有過秦論】五松不見見輿薪只應旣斬斯髙後尋被樵人用斧斤

灞岸

山東今歲點行頻【杜甫詩行人但云防行頻】幾處寃魂哭虜塵灞水橋邊倚華表【三輔黃圗霸橋在長安東灞水上說文亭郵表徐曰表雙立爲桓今郵亭立木交於其端或謂之華表按橋柱亦曰華表杜甫橋成詩天寒白鶴歸華表是也】平時二月有東巡

送臻師二首

昔去靈山非拂席【水經注靈鷲山胡語云耆闍崫山山是靑石逺望似鷲鳥形故曰靈鷲法顯親宿其山誦首楞嚴香花供養道源注法華釋注靈山靈鷲山也又名狼迹山前佛今佛皆居此地旣是靈聖所居故呼爲靈山法華經爾時世尊告舍利佛汝今諦聽吾當爲汝分別解說爾時防中有比丘比丘尼優婆塞優婆夷五千人等卽從座起禮佛而退所以者何此輩罪根深重及增上慢未得爲得未證爲證有如此失是以不住拂席而起】今來滄海欲求珠【譬諭經王捨國人欲作寺錢不足入海得名寶珠杜甫詩僧寶人人滄海珠】楞伽頂上淸涼地【翻譯名義集西域記云僧伽羅國東南隅有防迦山嵒谷幽峻神鬼遊捨昔佛於此說防迦經書曰楞伽訛也道源注閣筆記梵云楞伽此云不可往惟神通者能至其上峯頂有夜義城佛於此說楞伽經】善眼仙人憶我無【楞伽經大慧菩薩白佛言世尊於大眾中唱如是言我是過去一切佛及種種受生爾時作曼陀轉輪聖王六牙大象及鸚鵡鳥釋提桓因善眼仙人如是等百千生經說道源注善眼仙人以比臻師也】

苦海迷途去未因【楞嚴經引諸沈冥出於苦海莊子七聖皆迷無所問途去未因過去未來之因】東方過此幾微塵【法華經假使有人磨以爲墨過於東方千國土乃下一防大如微塵又過千國土復下一防如是展轉盡地種墨是諸佛土若算師知其數否】何當百億蓮花上一一蓮花見佛身【傳燈錄釋迦佛生剎利王家放大智光明照十方世界湧金蓮花梵网經一華百億國一國一釋迦各坐菩提樹一時成佛道】

七夕

鸞扇斜分鳳幄開【庾信詩思爲鸞翼扇願備明光宮】星橋橫過鵲飛回爭將世上無期別換得年年一度來

謝先輩防記念拙詩甚多異日偶有此寄【國史補互相推敬謂之先輩】

曉用云添句寒將雪命篇良辰多自感作者豈皆【一作徒】然熟寢初同鶴含嘶欲並蟬【梁褚云蟬詩天寒響屢嘶】題時長不展得處定應偏南浦無窮樹【楚詞送美人兮南浦】西樓不住煙【鮑照詩始出西南樓】攺成人寂寂寄與路綿綿星勢寒垂地【栁子原集序粲然如繁星麗天而芒寒色正】河聲曉上天夫君自有恨【楚詞望夫君兮歸來】聊借此中傳

馬嵬二首【通誌馬嵬坡在西安府興平縣西二十五里】

冀馬燕犀動地來【左傳冀之北土馬之所生燕犀燕地之犀甲也鄭周禮注燕近彊胡習於甲冑或曰謂弓也列子燕角之弧朔蓬之幹郭璞毛詩拾遺今西方有以犀角及鹿角爲弓者長恨歌漁陽鞞鼔動地來】自埋紅粉自成灰【國史補宗幸蜀至馬嵬驛縊貴妃於佛堂梨樹之前太眞外傳妃死瘞於西郭之外一里許道北坎下時年三十八嵗】君王若道能【英華作堪】傾國玉輦何由過馬嵬

海外徒聞更九州【原注鄒衍云九州之外復有九州】他生未卜【英華作決】此生休【長恨傳宗命方士致貴妃之神旁求四虛上下跨蓬壺見最髙仙山上多樓閣署曰玉妃太眞院玉妃出揖方士問天寶十四載以還事言訖憫然取金釵鈿合各折其半授使者還獻上皇將行乞當時一事不聞於他人者爲驗玉妃曰昔天寶十年秋七月牽牛織女相見之夕時夜始半獨侍上上慿肩而立因仰天感牛女事密相誓願世世爲夫婦執手各嗚咽此獨君王知之耳方士還奏上皇嗟悼久之此詩起二語正指其事言夫婦之願他生未卜而此生先休徒髣髴其神於海外耳能無悲乎】空聞虎旅傳宵柝【西京賦陳虎旅於飛亷】無復雞人報曉籌【周禮雞人夜呼旦以班百官漢官儀宮中不得畜雞衛士於朱雀門外傳雞唱王維詩絳幘雞人報曉籌○按仙傳拾遺云宗屬念貴妃往往廢寢則虎旅雞人皆增感愴矣】此日六軍同駐馬【舊書肅宗紀楊國忠諷宗幸蜀至馬嵬頓六軍不進大將軍陳禮請誅楊氏於是誅國忠賜貴妃自盡長恨歌六軍不發可柰何宛轉蛾眉馬前死】當時七夕笑牽牛【見上】如何四紀爲天子【宗紀詔曰聿來四紀人亦小康】不及盧家有莫愁

可嘆

幸防東城宴未回年華憂共水相催梁家宅裏秦宮入【梁冀傳冀愛監奴秦宮官至太倉令得出入妻孫壽所壽見宮輙屏禦者托以言事因與私焉】趙后樓中赤鳳來【飛燕外傳後所通宮奴燕赤鳳雄健能超觀閣兼通昭儀赤鳳始出少嬪館後適來幸是日連臂蹋地歌赤鳳來曲】冰簟且眠金鏤枕【杜甫詩恩分夏簟冰洛神賦注東阿王入朝帝示甄后玉鏤金帶枕】瓊筵不醉玉交杯【李白序開瓊筵以坐花】宓妃愁坐芝田館【拾遺記昆侖山第九層山形漸狹小下有芝田蕙圃皆數百頃羣仙種耨焉洛神賦秣駟乎芝田】用盡陳王八斗才【陳思王謝靈運曰天下才共一石曹子建獨得八斗自古及今共用一鬥奇才博識安可繼也】

【秦宮赤鳳以刺當時之事也陳思之於宓妃情通而不及亂作者殆以自況歟】

望喜驛別嘉陵江水二絕【寰宇記嘉陵水一名西漢水又名閬中水周地圗雲水源出秦州嘉陵因名嘉陵江】

嘉陵江水此東流望喜樓中憶閬州若到閬中還赴海閬中應更有髙樓

千里嘉陵江水色含煙帶月碧於藍今朝相送東流後猶自驅車更向南

別薛嵒賓

曙爽行將拂晨淸坐欲淩別離眞不那【奴臥切】風物正相仍漫水任【英華作淸】誰照衰花淺自矜還將兩袖淚同向一窓燈桂樹乖眞隠【淮南王招隠桂樹叢生兮山之幽】蕓香是小懲【二語義山自謂也義山釋褐祕書省枝書郎旋調補農尉故有蕓香之句】淸規無以況且用玉壺冰

富平少侯

七國三邊未到憂【七國謂漢景時七國隋明餘慶詩三邊烽亂驚】十三身襲富平侯【漢書張安世封富平侯子延壽嗣延壽卒子放嗣放敬武公主所生娶皇后弟平恩侯許嘉女與上臥起寵愛殊絕】不收金彈拋林外【西京雜記韓嫣以金爲彈丸一日失數十每出兒童隨之長安語曰苦饑寒逐彈丸】卻惜銀牀在井頭【樂府淮南篇後園鑿井銀作牀金瓶素綆汲寒漿吳曽漫錄山海經昆侖墟九井以玉爲檻銀牀者以銀作欄猶所云玉檻耳名義考銀牀非井欄乃轆轤架也廣韻轆轤圓轉木用以汲水】防樹轉燈珠錯落【開元遺事韓國夫人上元夜然百枝燈樹髙八十餘尺之髙山百里皆見】繡檀回枕玉雕鎪【拾遺記魏明帝檢寶庫中得一玉虎頭枕單池國所獻其頷下有篆書云帝辛之枕嘗與妲已同枕之是殷時遺物也語林王武子從荊州來惇欲殺之平子恆持玉枕以自防古詩玉枕龍須席郎眠何處牀魏都賦木無雕鎪】當闗不報侵晨客【當闗注見前】新得佳人字莫愁

腸

有懷非惜恨不柰寸腸何卽席回彌久前時斷固多熱應翻急燒【去聲】冷欲徹微波隔樹澌澌雨通池點點荷倦程山向背【湘中記衡山如陣云九向九背乃復不見】望國闕嵯峨故念飛書及新懽借夢過染筠休伴淚【用湘妃事】繞雪莫追歌【鮑照詩蜀琴抽白雪郢曲繞陽春杜甫詩朱繞白雪】擬問陽臺事年深楚語訛

贈宇文中丞【舊唐書太和六年八月以禦史中丞宇文鼎爲戶部侍郎判度支】

欲構中天正急材【列子西極化人見周穆王王爲攺築宮室其髙千仞臨終南之上名曰中天之臺】自緣煙水戀平臺【漢書梁孝王治復道自宮連屬於平臺三十餘里注平臺在大梁東北】人間只有延祖最望山公啟事來【原注公感嘆亡友張君故有此句○晉書嵇紹傳紹字延祖康之子以父得罪靖居私門山濤領選啟武帝請爲祕書郎帝謂濤曰如卿所言乃堪爲丞何但郎也山濤傳所奏甄拔人物各爲題目時稱山公啟事】

曉起

擬杯當曉起呵鏡可微寒隔箔山櫻熟褰帷桂燭殘【庾信對燭賦刺取燈花持桂燭】書長爲報晚夢好更尋難影響輸雙蝶偏過舊畹蘭

閨情

紅露花房白蜜脾【鄭谷蝶詩微雨宿花房王元之蜂記蜂釀蜜如脾謂之蜜脾本艸蠟是蜜脾底也】黃蜂紫蝶兩參差春窓一覺【古效切】風流夢卻是同袍不得知

月夕

艸下陰虫葉上霜朱欄迢遞壓湖光兔寒蟾冷桂花白此夜姮娥應斷腸

杏花

上國昔相值【秦中記唐人舉進士防杏園謂之探花宴】亭亭如欲言異鄕今暫賞眽眽豈無恩援【去聲】少風多力【謝靈運集有田南樹園激流植援詩注援衛也】墻髙月有防爲含無限意遂對【英華作到】不勝繁仙子玉京路【靈樞金景內經下離塵境上界玉京元君注玉京者無爲之天也玉京之下乃昆侖北都太霄隠書無上大道君治無極大羅天中玉京之上七寶臺金牀玉几】主【一作佳】人金穀園【水經注金穀水出河南太白原東南流歷金穀謂之金穀水經石崇故居】幾時辭碧落【注見前】誰伴過黃昏鏡拂鉛華膩【洛神賦鉛華不禦善曰博物志燒鉛成胡粉】鑪藏桂燼溫【拾遺記王母取緑桂之膏然以照夜張協詩尺燼重尋桂】終應催竹葉【張衡七辧酒白醴蒲萄竹葉張華輕薄篇蒼梧竹葉淸宜城九醖酒】先擬詠桃根【王獻之桃葉歌桃樹連桃根】莫學啼成血【禽經子規夜啼達旦血漬艸木】從教夢寄魂吳王采香徑【方輿勝覧姑蘇靈嵒山有西施采香徑】失路入煙村

【此詩因杏花而寓失路之感玩首末語可見】

燈

皎潔終無倦煎熬亦自求【阮籍詩膏火自煎熬】花時隨酒逺雨後背牕休冷暗黃茅驛暄明紫桂樓【鮑昭詩鳳樓十二重桂樹玉盤龍】錦囊名畫揜玉局敗碁收何處無佳夢誰人不隠憂【詩耿耿不寐如有隠憂】影隨簾押轉【漢武故事上起神屋以白珠爲簾箔玳瑁押之象牙爲篾蕭貫曉寒歌海牛押簾風不入】光信簟文流【梁簡文帝詩簟文生玉腕香汗浸紅紗】客自勝潘嶽儂今定莫愁固應畱半焰回照下幃羞【陳啟源曰梁紀少瑜燈詩惟餘一兩焰才得解羅衣結語從此化出】

淸河

舟小回仍數樓危憑亦頻燕來從及社蝶舞太侵晨絳雪除煩後【一作俊○漢武內傳上藥有霜絳雪】霜梅取味新年華無一事只是自傷春

韈

嘗聞宓妃襪渡水欲生塵好借嫦娥著淸秋踏月輪

追代盧家人嘲堂內

道卻橫波字【傅毅舞賦目流睇而橫波】人前莫謾羞只應同楚水長短入淮流【道源注橫波同楚水謂其情之長也以淮代懷乃隠語如古樂府石闕銜碑之類】

代應

本來銀漢是紅墻隔得盧家白玉堂誰與王昌報消息【襄陽耆舊傳王昌字公伯爲東平相散騎常侍早卒婦任城王曹子文女也】盡知三十六鴛鴦【道源注古樂府入門時左顧但見雙鴛鴦鴛鴦七十二羅列自成行此云三十六純舉雌言之】

離亭賦得折楊栁二首

暫慿樽酒送無憀莫損愁眉與細腰人世死前惟有別春風爭擬惜長條

含煙惹霧每依依萬緒千條拂落暉爲報行人休盡折半畱相送半迎歸

寄永道士

共上雲山獨下遲陽臺白道細如詩【眞誥王屋山仙之別天謂陽臺也始得道者皆詣陽臺是淸虛之宮也】君今並倚三珠樹【注見前】不記【一作計】人間落葉時

華州周大夫宴席【西銓○舊唐書周墀字徳升長慶二年擢進士第開成四年正拜中書舍人武宗卽位出爲華州刺史鎭國軍潼闗防禦等使海錄唐制吏部三銓尙書中銓兩侍郎分東西兩銓】

郡齋何用酒如泉【裴秀詩有肉如丘有酒如泉】飲徳先時巳醉眠若共門人推禮分戴崇爭得及彭宣【漢書張禹弟子尢著者淮陽彭宣沛郡戴崇宣爲人恭儉有法度而崇愷悌多智禹心親愛崇敬宣而疎之崇每禹禹將入後堂餘食婦女相對優人管鏗鏘極樂昏夜乃罷而宣之來也禹見之於便坐講論經義日晏賜食不過一肉巵酒相對未嘗得至後堂及兩人皆聞知各自得也】

荊山【唐書虢州湖城縣有覆釡山一名荊山寰宇記荊山在鼎湖縣南出美玉卽黃帝鑄鼎之所一統志在陜州闦鄕縣南二十五里○此詩一統志收入富平荊山非是】

壓河連華勢孱顏【相如大人賦放散畔岸驤以孱顏注不齊貌】鳥沒雲歸一望間楊僕移闗三百里【漢書元鼎三年冬徙函谷闗於新安應劭曰時樓船將軍楊僕數有大功恥爲闗外民上書乞徙東闗以家財給用武帝意亦好廣濶於是徙闗新安去農三百里】可能全是爲荊山

次陜州先寄源從事【唐書陜州陜郡本農郡屬河南道】

離思羈愁日欲晡東周西雍【上聲】此分途回鑾佛寺髙多少【唐書代宗廣徳元年十月吐蕃入冦奉天上出幸陜州十二月上還京】望盡黃河一曲無【物理論河百里一小曲千里一大曲一直一曲九曲以達於海】

過鄭廣文舊居【唐書宗愛鄭防才更置廣文館以防爲博士長安志韓莊在韋曲之東退之與孟郊賦詩又送其子讀書處鄭莊又在其東南鄭十八防之居也】

宋玉平生恨有餘逺循三楚弔三閭【離騷序屈原與楚同姓仕於懷王爲三閭大夫三閭之職掌王族三姓曰昭屈景】可憐畱著臨江宅異代應教庾信居【西谿叢語唐余知古渚宮故事曰庾信因侯景亂自建康遁歸江陵居宋玉故宅宅在城北三里故哀江南賦云誅茅宋玉之宅穿徑臨江之府老杜云防聞宋玉宅每欲到荊州李義山亦云可憐畱著臨冮宅異代應教庾信居是也然子美移居夔州八宅詩云宋玉歸州宅云通白帝城又有江山故宅空文藻之句蓋歸州亦有宋玉宅也】

東下三旬苦於風土馬上戲作

路繞函闗東復東【水經注潼闗歷北出東崤通謂之函谷闗防岸天髙空谷幽深澗道之峽車不容軌】身騎徵馬逐驚蓬天池遼濶誰相待日日虛乘九萬風【天池九萬風見莊子】

莫愁

雪中梅下與誰期梅雪相兼一萬枝若是石城無艇子莫愁還自有愁時【樂府莫愁在何處莫愁石城西艇子打兩槳催送莫愁來】

夢令狐學士

山驛荒涼白竹扉殘燈向曉夢淸暉右銀臺路雪三尺【李肇翰林誌翰林院在銀臺門北麟徳殿西廂重廊之後學士院在翰林之南別戶東向引鈴門外𨿽宣事不敢入又曰學士毎下直出門相謔謂之小三昩出銀臺門乘馬謂之大三昩】鳳詔裁成當直歸【鄴中記石虎詔書以五色紙銜木鳳皇口中飛下端門令狐綯傳綯爲翰林承防夜對禁中燭盡帝以乘輿金蓮華炬送還院吏望見以爲天子來及綯至皆驚】

涉洛川

通谷陽林不見人【洛陽記城南五十里有大谷舊名通谷洛神賦經通谷淩景山又曰容與於楊林流眄乎洛川善曰楊林地名多生楊因名五臣本作陽】我來遺恨古時春宓妃漫結無窮恨【洛神賦恨人神之道殊怨盛年之莫當】不爲君王殺灌均【原注灌均陳王典籖譛諸王於文帝者○魏志植與諸侯並就國黃初二年監國謁者灌均希防奏植醉酒悖慢刼脇使者有司請治罪帝以太后故貶爵安鄕侯】

有感

中路因循我所長古來才命兩相妨勸君莫彊安蛇足一醆芳醪不得嘗【戰國防有祠者賜其舍人酒一巵舍人相謂曰數人飲之不足一人飲之有餘請畫地爲蛇蛇先成者飲酒一人蛇先成乃左手持酒右手畫地曰吾能爲之足未成一人蛇成奪其巵曰蛇故無足子安能爲遂飲酒爲蛇足者終亡其酒】

宮妓【宮妓內妓也教坊記西京右教坊在光宅坊左教坊在延政坊右多善歌左多工舞妓女入宜春院謂之內人亦曰前頭人嘗在上前也】

珠箔輕明拂玉墀【三秦記明光殿皆金玉珠璣爲簾箔晝夜光明】披香新殿鬭腰支【三輔黃圗武帝時後宮八區中有披香殿雍錄唐慶善宮有披香殿王諲詩披香殿裏薦蛾眉梁邵陵王詩軟媚著腰支】不須看盡魚龍戲【漢書武帝作魚龍角抵之戲師古曰魚龍者爲舍利之獸先戲於庭極畢乃入殿前激水化成比目魚跳躍潄水作霧障日化成黃龍長八丈出水敖戲於庭炫燿日光西京賦海鱗變而成龍卽爲此色也】終遣君王怒偃師【列子周穆王西巡狩道有獻工人名偃師偃師所造能倡者輙步俯仰顉其頤則歌合律捧其手則舞應節千變萬化惟意所適王以爲實人技將終瞬其目而招王之左右侍妾王大怒欲誅偃師偃師立剖散倡者以示王內外肝膽支節等皆假物也】

栁

爲有橋邊拂面香【李白詩風吹栁花滿店香】何曾自敢占流光後庭玉樹承恩澤不信年華有斷腸

寄在朝鄭曹獨孤李四同年

昔歳陪遊舊迹多風光今日兩蹉跎不因醉本蘭亭在兼忘【去聲】當年舊永和【道源注法書要錄永和九年王右軍與親友四十二人修禊於蘭亭揮毫制序興樂而書遒媚勁健謂有神助醒後日再書數十百紙終不能及右軍自珍愛之祕藏於家七傳而至智永子徽之派也捨俗爲僧居越之永欣寺後授弟子辧才人所罕見唐太宗遣禦史蕭翼以計賺取太宗不豫命太宗以此本從塟昭陵愚按南部新書云蘭亭序武徳四年歐陽詢就越詐求之始入秦王府麻道嵩奉教搨兩本一送辧才一王自收貞觀十三年褚遂良請入昭陵其說與此不同】

李義山詩集注卷一下

欽定四庫全書

李義山詩集注卷二上

吳江朱鶴齡撰

南朝

地險悠悠天險長金陵王气應瑤光【春秋運斗樞北斗七星第一天樞第二璇第三機第四權第五衡第六開陽第七揺光江淹詩瑤光正神縣南朝爲正朔所歸故曰應瑤光也】休誇此地分天下只得徐妃半面妝【南史徐妃諱昭佩無容質不見禮帝二三年一入房妃以帝眇一目毎知帝將至必爲半面妝以俟帝見則大怒而出】

題漢祖廟

乘運應須宅八荒男兒安在戀池隍君王自起新丰後【漢書京兆新丰秦曰驪邑髙祖七年置三輔舊事太上皇不樂闗中思慕鄕邑髙祖徙丰沛酤酒煮餅商人立爲新丰】項羽何曽在故鄕【項羽傳富貴不歸故鄕如衣繡夜行】

韓冬郎卽席爲詩相送一座盡驚他日余方追吟連宵侍坐徘徊久之句有老成之風因成二絕寄酬兼呈畏之員外【南部新書冬郎韓偓小字父瞻字畏之義山同年】

十嵗裁詩走馬成冷灰殘燭動離情桐花萬里丹山路【張正見詩丹山下威鳳來集帝梧桐薛道衡詩集鳳桐花散】雛鳳淸於老鳳聲劍棧風檣各苦辛【劍棧謂劍閣棧道】別時冰雪到時春爲憑何遜休聫句【何遜嘗於範廣州宅聫句】瘦盡東陽姓沈人【原注沈東陽約嘗謂何遜曰吾每讀卿詩一日三復終未能到余𨿽無東陽之才而有東陽之瘦矣】

評事翁寄賜粥走筆爲答

粥香白杏花天【玉燭寶典寒食節今人悉爲大麥粥硏杏仁爲酪引沃之孫楚祭子推文云黍飯一盤醴酪二盂是其事也】省對流鸎坐綺筵今日寄來春已老鳳樓迢逓憶秋千

東阿王【魏志明帝太和二年植復還雍丘三年徙封東阿】

國事分明屬灌均【注見上卷】西陵魂斷夜來人【鄴中故事魏武帝遺命諸子曰吾死之後於鄴之西崗媫妤美人皆著銅雀臺上施六尺牀下繐帳朝脯上酒脯粻之屬每月朔十五輒向帳前作伎樂汝等時登防望吾西陵墓田】君王不得爲天子【魏志植旣以才見異丁儀丁廙楊修等爲之羽翼太祖狐疑幾爲太子者數矣而植任性而行不自雕厲文帝禦之以術矯情自飾宮人左右並爲之說遂定爲嗣】半爲當時賦洛神【注見上卷】

聖女祠【注見上卷】

松篁臺殿蕙香幃【英華作花闈】龍防瑤鳳掩扉無質易迷三里霧【謝承後漢書張楷有道術居華山谷中能爲五里霧時闗西人裴優亦能作三里霧】不寒長著五【一作六】銖衣【博異志貞觀中岑文本於山亭避暑有叩門云上淸童子文本問曰衣服皆輕細何土所出對曰此上淸五銖服又問曰比聞六銖者天人衣何五銖之異對曰尢細者則五銖也出門忽不見惟得古錢一枚】人間定有崔羅什【道源注酉陽雜爼長白山有夫人墓魏孝昭之世淸河崔羅什被徴夜過此忽見朱門粉壁一靑衣出遇什曰女郎須見崔郎什恍然下馬入兩重門靑衣引前曰女郎乃平陵劉府君之妻侍中吳質之女府君先行故欲相見什遂前入就牀坐其女在戶東立與什敍溫涼女曰比見崔郎息駕庭樹嘉君吟嘯故欲一敍玉顏什與論漢魏時事悉與魏史符合什曰貴夫劉氏願告其名女曰狂夫劉孔才之第二子名瑤字仲璋比有罪被攝乃去不返什下牀辭出女曰從此十年當更相逢什畱玳瑁簪女以指上玉環贈什什上馬行數十步回顧乃一大冡後十年什在園中食杏忽云報女郎信俄卽去食一杏未盡而卒】天上應無劉武威【注見上卷】寄問釵頭雙白燕【注見上卷】每朝珠館幾時歸

獨居有懷

麝重愁風逼羅疎畏月侵怨魂迷恐斷嬌喘細疑沈數急芙蓉帶【梁元帝烏棲曲芙蓉爲帶石橊裙】頻抽翡翠簪【後漢輿服志太皇太后皇太后入廟簪以玳瑁爲擿長一尺端爲花勝上爲鳳雀以翡翠爲毛羽梁費防詩日照茱萸領風揺翡翠簪】柔情終不遠遙妬已先深浦冷鴛鴦去園空蛺蝶尋蠟花長逓淚箏柱鎭移心【傅箏賦序柱十二擬十二月梁王臺卿詠箏詩促調移輕柱顧野王箏賦旣畱心於別鶴亦含情於采蓮】覓使嵩雲暮【道源注漢武內傳武帝夜夢與李少君俱上嵩髙山半道有錦衣使者乘龍持節從雲中下言太乙君召覺卽告近臣曰如朕夢少君將舎朕去矣】廻頭防岸陰【王粲詩南登防陵岸回首望長安】只聞涼葉院露井近寒砧

過景陵【唐書憲宗服方士柳泌金丹毒發多躁怒元和十五年正月暴崩謚曰聖神章武孝皇帝景陵在蒲城縣金幟山】

武皇精魄久仙升帳殿淒涼煙霧凝【梁庾肩吾詩廻川入帳殿唐六典凡大駕行幸設三部帳幕帳皆烏氊爲表朱綾爲覆】俱是蒼生畱不得鼎湖何異魏西陵【漢書黃帝鑄鼎荊山之下有龍垂胡防下迎黃帝騎龍上天后世名其地名鼎湖西陵注見前】臨發崇讓宅紫薇【宣室志崇讓裏在東都西谿叢語洛陽崇讓坊有河陽節度使王茂元宅義山乃茂元之壻】

一樹濃姿獨看來秋庭暮雨類輕埃不先揺落應爲有已欲別離休更開桃綬含情依露井【應劭漢官儀二千石綬靑地桃花縹三采張正見詩竹葉當鑪滿桃花帶綬輕古樂府桃生露井上】柳綿相憶隔章臺【陳祖孫登詠柳詩飛綿亂上空】天涯地角同榮謝豈要移根上苑栽【西京雜記初修上林苑羣臣逺方各獻名果異卉三千餘種植其中】

及第東歸次防上卻寄同年

芳桂當年各一枝【晉郤詵傳臣對策爲天下第一猶桂林一枝昆山片玉】行期未分壓春期江魚朔雁長相憶秦樹嵩云自不知下苑經過勞想象【漢書注宜春下苑卽今京城東南隅曲江池是寰宇記本屬下杜故云下苑】東門送【英華作追】餞又差池【水經注長安城東出北頭第一門曰宣平門亦曰東城門其郭門亦曰東都門】防陵柳色無離恨【三輔黃圖文帝防陵在長安城東七十里防橋跨水作橋漢人送客至此橋折柳贈別】莫枉【一作把】長條贈所思

野菊【此詩又見孫逖集題作詠樓前海石橊】

苦竹園南椒塢邊【齊民要術竹之醜者有四曰靑苦白苦紫苦黃苦】微香冉冉淚涓涓已悲節物同寒雁忍委芳心與暮蟬細路獨來當此夕淸樽相伴省他年紫雲【一作微】新苑移花處不取霜栽近禦筵

板橋曉別

廻望髙城落曉河長亭戶壓微波水仙欲上鯉魚去【列仙傳琴髙趙人也行涓彭之術浮游冀州郡間二百餘年後入水中取龍子與諸弟子期曰明日皆潔齋候於水旁果乘赤鯉來畱月餘復入水去】一夜芙蓉紅淚多【拾遺記薛靈蕓別父母以玉唾壺承淚皆爲紅色】

過伊僕射舊宅【唐書伊愼兗州人善騎射大歷間以軍功封南兗郡王歷官檢校尙書右僕射兼右衛上將軍元和六年卒贈太子太保】

朱邸方酬力戰功【玉海郡國朝宿之舎在京者謂之邸朱邸邸有朱戶也謝朓辭隋王牋朱邸方開效蓬心於秋實】華筵俄嘆逝波窮廻廊檐斷燕飛去【英華作出】小閣【一作閤】塵凝人語空幽淚【英華作砌】欲幹殘菊露餘香猶入敗荷風何能更涉瀧【閭江切】江去【水經注瀧水又南出峽謂之瀧口又南逕曲江縣東一統志在韶州府樂昌縣】獨立寒流【英華作沙】弔楚宮【按楚宮在荊南疑此詩乃自桂林奉使江陵時作故有末二句】

闗門柳

永定河邊一行柳依依長髮故年春東來西去人情薄不爲淸陰減路塵

酬別令狐【英華有八字】補闕【令狐綯傳開成初爲左拾遺二年丁父喪服闋授本官尋攺左補闕史館修撰】

惜別夏仍半回途秋已期那修直諫艸更賦贈行詩錦段知無報【張衡四愁詩美人贈我錦繡段何以報之靑玉案】靑萍肯見疑【靑萍注見上卷○言已𨿽無報令狐必無按劍之疑也】人【一作吾】生有通塞公等系安危警露鶴辭侶【稗雅鶴性警八月白露降流於艸上防滴有聲則髙鳴相警】吸風蟬抱枝【溫嶠蟬賦饑噏晨風渴飲淸露】彈冠如不問【漢書王陽在位貢禹彈冠】又到掃門時【史記魏勃欲見齊相曹參家貧無以自通早夜掃齊相舎人門舎人見之參拜爲內史】

銀河吹笙

悵望銀河吹玉笙樓寒院冷接平明重衾幽夢他年斷別樹羈雌昨夜驚月榭故香因雨發風殘燭隔霜淸不須浪作緱山意【列仙傳王子晉善吹笙七月七日乘白鶴於緱氏山頭舉手謝時人而去】湘瑟秦簫自有情

與同年李定言曲水閒話戲作

海燕參差溝水流同君身世屬離憂相攜花下非秦贅【賈誼傳秦人家貧子壯則出贅師古曰言其不出妻家如人身之有贅疣也】對泣春天【一作風前】類楚囚【左傳晉侯問曰南冠而縶者誰也有司曰鄭人所獻楚囚也王導傳何至作楚囚相對泣耶】碧艸暗侵穿苑路珠簾不捲枕【去聲】江樓莫驚【一作經】五勝埋香骨【漢律曆志秦推五勝自以爲獲水徳注五行相勝秦以周爲火用水勝之按秦本紀二世始皇驪山後宮無子者皆令從死故云埋香骨】地下傷春亦白頭

彭城【當作陽】公薨後贈杜二十七勝李十七潘【文集作藩】二君並與愚同出故尙書安平公門下【舊唐書令狐楚傳元和十四年楚拜同平章事太和中歷任宣武天平河東節度使七年入爲吏部尙書九年十月守尙書左僕射進封彭陽郡開國公開成元年四月出爲興元尹充山南西道節度使二年十一月卒於鎭新書杜勝宰相黃裳之子寶歷初擢進士第宣宗大中朝拜給事中遷戶部侍郎判度支欲倚爲宰相及蕭鄴罷爲中人沮毀更用蔣伸以勝檢校禮部尙書出爲天平節度使不得意卒李潘未詳舊書崔戎字可大裴度領太原戎爲參謀遷劍南東西川宣慰使還拜給事中攺華州刺史遷兗海沂密都團練觀察使太和八年五月卒贈禮部尙書世系表戎封安平縣公本集有爲安平公兗州奏杜勝李藩等充判官狀】

梁山兗水約從公【唐書漢中郡屬山南西道本梁州漢川郡天寶元年攺漢中兗州魯郡屬河南道梁山謂彭陽兗水謂安平也】兩地參差一旦空謝墅庾村相弔後【謝安傳苻堅冦淮淝安命駕出與圍棊賭別墅庾村未詳】自令岐路各西東【錢龍惕箋杜李二君旣同出安平之門又同爲彭陽從事故二公沒而贈之以詩也詩中並感二公故有梁山兗水謝墅庾村之目】

聞歌

斂笑凝眸意欲歌髙云不動碧嵯峩【髙云不動用秦靑響遏行雲事】銅臺罷望歸何處【魏武西陵事見前】玉輦忘還事幾多【拾遺記穆王禦黃金碧玉之輦迹轂徧於四海西王母乘翠鳳之輦而來與穆王歡歌】靑冡路邊南雁盡【歸州圖經胡地多白艸昭君冡獨靑鄕人思之爲立廟香溪一統志昭君墓在古丰州西六十里】細腰宮裏北人過【細腰注見上卷杜牧詩細腰宮裏露桃新】此聲腸斷非今日香灺【斜上聲】燈光柰爾何【說文灺燭燼也世說桓子埜聞淸歌輒喚柰何】

贈華陽宋眞人兼寄淸都劉先生【句容句曲山名曰華陽之天詳上卷列子淸都紫微鈞天廣樂上帝之所居】

淪謫千年別帝宸至今猶謝【英華作識】蕋珠人【道源注黃庭內景經太上大道玉宸君閒居蕋珠作七言祕要經仙宮中有寥陽之殿蕋珠之闕李白詩傳詩蕋珠宮】但驚茅許同仙籍【英華作多分○洞仙傳茅蒙字初成咸陽南闗人卽東卿司命君盈之髙祖也師北郭鬼谷先生受長生之術入華山修道白日升天集仙傳大茅君盈南至句曲之山南嶽眞人赤君西城王君及諸靑童並從王母降於盈室天皇大帝命五帝君賜以紫玉之板黃金刻書九錫之文拜盈爲東嶽上卿司命眞君太元眞人王母命上元夫人授盈之二弟茅固茅衷太霄隱書丹景道精等四部寶經命侍女張靈子執交信之盟以授於盈固及衷事訖升天而去十二眞君傳許遜字敬之祖琰父肅世慕至道師大洞君吳猛傳三淸法要太康二年八月一日於洪州西山抜宅上升晉尙書郎邁散騎常侍防軍長史穆皆遜之族子後俱得道晉書許邁字叔丹陽句容人志求仙道立精舎於余杭懸霤山往來茅山洞室父母旣終乃遣婦孫氏還家徧遊名山】不道【英華作記】劉盧是世親【劉盧劉琨盧諶也文選琨答諶詩郁穆舊恩嬿婉新婚善曰臧榮緒晉書琨妻卽諶之從母諶贈琨詩申以婚姻著以累世向曰婚姻謂諶妹嫁琨弟】玉撿賜書迷鳳篆【英華作籙○漢書注封禪有金泥玉撿謂以玉爲撿束也禦覽三元玉撿經三臺玉檢紫文九天眞書在其內眞誥二侍女持錦囊囊盛書十許捲以白玉檢緘囊口古今篆文體鳳篆白帝朱宣氏有鳳鳥之瑞文字取以爲象三洞經道家字曰雲篆曰天書曰龍章曰鳳文】金華歸駕冷龍鱗【神仙傳皇初平丹溪人年十五家使牧羊有道士見其良謹將至金華山石室中四十餘年兄初起尋索不得後見一道士求得之問羊何在曰近在山東初起往視但見白石初平叱曰羊起於是白石皆變爲羊初起便棄妻子就初平學修功徳二十七年忽見虎駕龍車二人執節下庭中顧謂友曰此迎我也道士卽鄧紫陽】不因杖屨逢周史【神仙傳老子姓李名耳字伯陽楚國苦縣賴鄕人周文王時爲守藏史至武王時爲柱下史】徐甲何曽有此身【神仙傳徐甲禦老子靑牛出闗西升中路乞顧直求去老子曰汝年不長吾以長生符與汝吞之故能至此汝欲去耶甲不悟必欲求去老子以水噀之便成白骨一具眾爲甲哀求老子復以水噀之甲復形如故遂隨老子仙去】

楚宮二首

十二峯前落照微【天中記巫山十二峯曰望霞曰翠屏曰朝云曰松巒曰集仙曰聚鶴曰淨壇曰上升曰起雲曰飛龍曰登龍曰聖泉】髙唐【一作堂】宮暗坐迷歸朝雲暮雨長相接猶自君王恨見稀

月姊曽逢下彩蟾【月姊注見上卷】傾城消息隔重已聞佩響知腰細更辧聲覺指纎暮雨自歸山悄悄秋河不動夜厭厭王昌且在墻東住【王昌注見上卷樂府人生富貴何所望恨不早嫁東家王】未必金堂得免嫌【後漢桓帝時童謡曰以錢爲室金爲堂陳啟源曰東家王爲盧莫愁詠也】

和友人戲贈二首【英華作和令狐八戲題】

東望花樓防【英華作事】不同西來雙燕信休通【道源注開元遺事長安郭紹蘭嫁任宗宗爲商於湘中數年音問不達紹蘭語梁間雙燕欲憑寄書於壻燕子飛鳴似有所諾遂飛泊膝上蘭乃吟詩曰我壻去重湖臨泣血書殷勤憑燕翼寄與薄情夫任宗得書感泣而歸張說其事】仙人掌冷三霄露【仙掌注見上卷道源注三霄神霄玉霄太霄也】玉女虛五夜風【漢郊祀志鄠縣有仙人玉女祠魯靈光殿賦神仙嶽嶽於棟間玉女闚而下視衛宏漢舊儀中黃門持五夜五夜者甲夜乙夜丙夜丁夜戊夜】翠袖自隨回雪轉【杜甫詩天寒翠袖薄洛神賦飄飄兮若流風之廻雪】燭房尋類外庭空【謝莊月賦去燭房卽月殿】殷勤莫使淸香透牢合金魚鏁桂叢【金魚魚鑰也梁簡文帝詩夕門揜魚鑰芝田錄門鑰必以魚取其不瞑目守夜之義】

迢逓靑門有幾闗柳梢樓角見南山明珠可貫須爲佩白璧堪裁且作環子夜休【一作欲】歌團扇揜【子夜注見上卷樂府有白團扇歌】新正未破剪刀閒【荊楚嵗時記正月七日剪防爲人或鏤金箔爲人帖屏風上亦戴之頭鬢像人入新年形容攺新○新正未破言未入正月也用字本沈佺期詩別離頻破月又杜詩二月已破一月來】猿啼鶴怨【英華作望】終年事未抵燻鑪【英華作鑪香】一夕間【道源注言終嵗相思不如一夕佳防】

題二首後重有戲贈任秀才

一丈紅薔擁翠筠羅不識繞街塵峽中尋覓長逢雨月裏依稀更有人虛爲錯刀畱逺客【漢書王莽更造錯刀以黃金錯其文曰一刀直五千四愁詩美人贈我金錯刀】枉緣書札損文鱗遙知小閣還斜照羨殺烏龍臥錦茵【搜神後記防稽句章民張然滯役在都養一狗甚快名曰烏龍後其婦與奴私通遂謀殺然然拍膝大呼曰烏龍與手狗應聲傷奴奴失刀杖然因殺奴以婦付縣殺之白居易詩烏龍臥不驚靑鳥飛相逐】

有感二首【原注乙卯年有感丙辰年詩成○唐書文宗以宦者權寵太盛繼爲禍胎元和末弒逆之徒尙在左右思欲芟除本根以雪讐恥李訓旣因鄭注得幸上密以誠告之擢爲禮部侍郎同平章事訓旣秉權衡卽謀誅內豎以注爲鳳翔節度使先之鎭又以郭行余鎭邠寕王璠鎭太原未赴鎭間廣令召募豪傑太和九年乙卯十一月二十一日上禦紫宸班定金吾街使韓約不報平安奏曰金吾左仗院石橊開夜來有甘露臣已進狀訖乃舞蹈再拜宰相百官稱賀李訓請上親幸左仗觀之班退上乘軟輿出紫宸門升含元殿令宰相兩省官先往視旣還曰臣等恐非眞甘露不敢輕言上曰韓約妄耶命左右中尉仇士良魚志帥諸內臣往視旣去訓召王璠郭行余曰來受勅防璠恐悚不能前行余獨拜殿下時兩鎭官健皆執兵在丹鳳門外訓已令召之惟璠從兵入邠寕兵竟不至士良等至左仗聞幕下有兵聲驚恐走出閽者欲扄鎖之爲士良所叱闗不得上士良等回奏曰事急矣請陛下入內卽舉軟輿迎帝訓呼金吾衛士曰來上殿防乘輿者人賞百千內宮決殿後罘罳舉輿疾趨訓攀呼曰陛下不得入內金吾兵已登殿京兆尹羅立言中丞李孝本率臺府從人四百餘人上殿縱擊內官死傷者數十人乘輿入宣政門訓攀呼益急宦者郤志榮奮拳擊其胸訓僕地乘輿旣入門卽闔須臾內官率禁兵五百人露刃出東閤門遇人卽殺訓璠行余約立言孝本及宰相王涯賈餗舒元輿等皆族誅注爲鳳翔監軍所殺傳首京師】

九服歸元化【周禮有九服侯甸男采衛蠻夷鎭藩也】三靈葉睿圖【典引答三靈之繁祉注天地人也】如何本初軰【後漢袁紹傳中常侍段珪等殺何進刼帝及陳畱王走小平津紹勒兵捕諸閹人無少長皆殺之死者二千餘人急追珪等珪等悉赴水死】自取屈誅【漢書劉屈中山靖王子也徵和二年爲左丞相郭穰告與貳師共禱祠欲令昌邑王爲帝有詔載屈廚車以狥腰斬東市】有甚當車泣【魏志嘉平六年景王廢帝遣使者授齊王印綬當出就西宮帝受命遂載王車與太后別垂涕始從太后殿南出羣臣送者數千人司馬孚悲不自勝餘多流涕】因勞下殿趨【梁武本紀大通中諺曰熒惑入南斗天子下殿走】何成奏云物【左傳分至啟閉必書云物此謂金吾街使奏石橊甘露】直是滅雈苻【左傳鄭國多盜聚人於雈苻之澤子太叔興兵攻之】證逮符書密辭連性命俱【舊唐書李訓事敗王涯等蒼皇步出爲禁兵所擒並其家屬奴婢皆系獄仇士良鞫涯反狀涯實不知其故械防旣急榜笞極酷乃令手書反狀自誣與訓同謀獄具腰斬】竟緣尊漢相【漢書王商容貌過人單於大畏之天子曰此眞漢相矣】不早辧胡雛【晉書石勒年十四倚嘯上東門王衍顧謂左右曰向者胡雛吾觀其聲視有異志恐將爲天下患遣使收之防勒已去】鬼籙分朝部【魏文帝與吳質書親故姓名多爲鬼籙】軍烽照上都【唐書至徳元載號西京曰上都】敢云堪慟哭未免怨洪鑪【洪鑪注見上卷】丹陛猶敷奏彤庭歘戰爭臨危對盧植【原注是晚獨召故相彭陽公○後漢書大將軍何進謀誅宦官乃召董卓以懼太后植知卓凶悍難制必生後患固止之進不從及卓至果陵虐朝廷議欲廢立羣臣無敢言植獨抗議不同卓怒罷防舊唐書訓亂之夜文宗召右僕射鄭覃與令狐楚宿禁中商量制勑】始悔用龎萌【後漢書平敵將軍龎萌爲人遜順帝信愛之使與蓋延共擊董憲詔書獨下延而不及萌萌疑遂反帝大怒自將討之與諸將書曰吾嘗以萌爲社稷臣將軍得無笑其言乎】禦仗收前殿【一作隊】兵徒劇背城蒼黃五色棒【魏志太祖除洛陽尉造五色棒各十餘枚懸左右犯禁者不避豪彊棒殺之京師斂迹】掩遏一陽生【甘露事在十一月正冬至時】古有淸君側今非乏老成素心𨿽未易此舉太無名誰瞑銜寃目寧吞欲絕聲近聞開壽防不廢用咸英【樂緯黃帝樂曰咸池帝嚳樂曰六英道源曰舊書開成元年上元賜百寮曲江亭宴令狐楚以新誅大臣不宜賞宴獨稱疾不赴時論美之此詩結句蓋有譏也】

【錢龍惕箋甘露之變從古所未有也閹豎橫行南司塗炭當時士大夫深疾訓注之姦邪反若假手宦寺殱除大憝者一時如鄭覃李石以不忤中人而命相矣李徳裕李宗閔以訓注所逐而量移矣令狐楚號爲仇士良所不悅而上問王涯手書反狀則應曰然矣節度使兵仗參辭則乞停罷矣汲汲然惟恐得罪宦官以取禍後世不咎文宗之不密失臣則恨訓注之狂躁誤國而當日情勢未有寃論之者可異也自古以來宦官盜竊國柄莫橫於漢之十常侍故何進等謀誅之不勝反爲所殺然進之謀進始之非命於靈帝也訓內與文宗謀而外連藩鎭以誅宮奴謂之奉天討可也詭言甘露衷甲帷幄謂之謀勇可也事已敗裂猶攀呼乘輿投身虎口謂之死事可也迨奄人得志身分族此時文宗稍欲救之則有閻樂望夷之禍天道至此不可問矣何獨區區罪訓也使非平日傾險君子猶將與之不成之責何乃甚乎其時設國有重臣不畏彊禦倡言訓等之無辜士良諸凶猶未必刃加其頸也乃箝口不言而請王涯三相罪名僅僅出於劉從諫亦可恥矣義山詩云古有淸君側今非乏老成素心𨿽未易此舉太無名誰暝銜寃目寜吞欲絕聲其感憤激烈有不同於眾論者予故表而出之】

重有感

玉帳牙旗得上游【抱朴子外篇兵在太乙玉帳之中不可攻也唐萟文志兵家有玉帳經一卷張淏雲谷雜記按袁卓遁甲專徵賦或倚直使之遊宮或居貴神之玉帳蓋玉帳乃兵家厭勝之方位主將於其方置軍帳則堅不可犯猶玉帳然其法出於黃帝遁甲以月建前三位取之東京賦牙旗繽紛薛綜曰牙旗者將軍之旌古者天子出建大牙旗竿上以象牙飾之南部新書詩祁父予王之爪牙祈父司馬象獸以爪牙爲衛故軍前大旗謂之牙旗出師則有建牙禡牙軍中聴號令必立牙旗之下與府朝無異近俗尙武通呼公府門爲牙門字訛轉爲衙】安危須共主君憂竇融表已來闗右【後漢書竇融爲眾所推行河西大將軍事遙聞光武卽位心欲東向遣長史劉鈞奉書獻馬帝授融爲涼州牧】陶侃軍宜次石頭【晉書蘇峻作逆溫嶠要陶侃同赴朝廷因推爲盟主侃戎服登舟直指石頭】豈有蛟龍愁【一作曽一作長】失水更無鷹隼與髙秋晝號夜哭兼幽顯早晚星闗雪涕收【道源注天官書兩河天闕間爲闗梁索隱曰宋均云兩河六星知逆邪言闗梁之限知邪僞也正義曰闕丘二星在河南金火守之主兵戰闕下】

【錢龍惕箋太和九年十月以前廣州節度使王茂元爲涇原節度使逾月李訓事作茂元在涇原故曰得上游也昭義節度使劉從諫三上疏問王涯等罪名仇士良聞之惕懼故曰竇融表已來闗右也初獲鄭注京師戒嚴涇原鄜坊節度使王茂元蕭皆勒兵備非常故曰陶侃軍宜次石頭也士良輩知事連天子相與怨憤帝懼僞不語宦人得肆志殺戮則蛟龍而失水矣曰豈有者諱之也涯等旣死舉朝脇息諸藩鎭亦皆觀望不前誰爲髙秋之鷹隼快意於一擊乎曰更無者傷之亦望之也至於晝號夜哭雪涕星闗而感之者益深悲夫】

壽安公主出降【舊唐書開成二年六月丁酉以成徳軍節度使王元逵爲駙馬都尉尙壽安公主新書鎭冀自李惟嶽以來拒天子命至王庭湊恣凶悖不臣不仁𨿽夷狄不若也庭湊死其次子元逵襲節度識禮法嵗時貢獻如職帝悅之詔尙綘王悟女壽安公主元逵遣人納聘闕下進千盤食良馬主妝澤奩具奴婢議者嘉其恭】

潙水聞貞【一作眞】媛【書釐降二女於潙汭】常山索鋭師【唐書鎭州常山郡屬河北道本恆州恆山郡成徳節度使治恆州】昔憂迷帝力今分送王姬事等和彊虜恩殊睦本枝四郊多壘在此禮恐無時

夕陽樓【原注在滎陽今遂寧簫侍郎牧滎陽日作○按蕭侍郎蕭澣也舊唐書太和七年三月以給事中蕭澣爲鄭州刺史】

花明柳暗繞天愁上盡重城更上樓欲問孤鴻向何處不知身世自悠悠

春雨

悵臥新春白祫衣白門寥落意多違紅樓隔雨相望冷珠箔飄燈獨自歸逺路應悲春晼晚殘宵猶得夢依稀玉璫緘札何由達【風俗通耳珠曰璫張正見詩誰論白玉璫玉璫緘札猶今所云侑緘】萬里云羅一雁飛

中元作

絳節飄颻宮【一作空】國來【梁邵陵王祀魯山神文絳節陳竿滿堂繁防杜甫詩上帝髙居絳節朝】中元朝拜上淸廻【道經七月十五中元之日地官挍勾搜選人間分別善惡諸天聖眾普詣宮中】羊權須【一作𨿽】得金條脫【眞誥蕚緑華以晉升平二年十一月十日夜降羊權家權字道學簡文帝黃門郎羊欣祖也緑華贈以詩一篇並致火澣布手巾一條金玉跳脫各一枚】溫嶠終虛玉鏡臺【世說溫嶠從姑劉氏女美托嶠覓壻嶠密有自婚意答曰佳壻難得但得如嶠比何如姑曰何敢希汝比也後少日嶠報云已覓得壻處因下玉鏡臺一枚姑大喜旣婚交禮女大笑曰我固疑是老奴玉鏡臺嶠爲劉越石長史北徵劉聰所得】曽省驚眠聞雨過不知迷路爲花開有娀未抵瀛洲逺【離騷望瑤臺之偃蹇兮見有娀之佚女呂氏春秋有娀氏有二佚女爲九層臺飲食必以鼓】靑雀如何鴆鳥媒【靑雀注見上卷離騷吾令鴆爲媒兮鴆告予以不好注鴆惡鳥也有毒殺人以諭讒賊】

鴛鴦

雌去雄飛萬里天云羅滿眼淚澘然不須長結風波願鎖向金籠始兩全

楚宮

湘波如淚色漻漻【水經湘水出零陵始安縣陽朔山東北過酃縣西又北至巴江山入於江說文漻淸深也莊子漻乎其淸】楚厲【一作禲古通】迷魂逐恨遙【禮祭統七祀曰泰厲疏泰厲古帝王無後者此鬼無所依好爲民作禍故祀之】楓樹夜猿愁自斷【招魂湛湛江水兮上有楓目極千里兮傷春心】女蘿山鬼語相邀【楚詞山鬼若有人兮山之阿被薛荔兮帶女蘿】空歸腐敗猶難復更困腥臊豈易招【屈原自況於魚腹故曰困腥臊】但使故鄕三戶在【項羽傳楚𨿽三戶亡秦必楚】防絲誰惜懼長蛟【續齊諧記屈原五月五日投汨羅死楚人每至此日竹筒貯米投水祭之漢建武中長沙歐回白日忽見一人自云三閭大夫謂回曰聞君當見祭甚善但常年所遺並爲蛟龍所竊今若有惠可以楝樹葉塞其上以五色絲縛之此二物蛟龍所憚回依其言世人作粽並帶五色絲及楝葉皆汨羅遺風也】

妓席暗記送同年獨孤云之武昌

疊嶂千重叫恨猿長江萬里洗離魂武昌若有山頭石爲拂蒼苔檢涙防

宿晉昌亭聞驚禽【長安圖自京城啟夏門北入東街第二坊曰進昌坊進亦作晉朱泚傳姚令言迎泚於晉昌裏第】

羈緒鰥鰥夜景淸【釋名愁悒不能寐目常鰥鰥然】髙不掩見驚禽飛【英華作行】來曲渚煙方合過盡南塘樹更深胡馬嘶和楡塞笛【漢書衛靑西定河南地按楡溪舊塞注長楡塞名或謂之楡中】楚猿吟雜橘村砧【水經注湘水又北逕南津城西對橘洲又龍陽有泛洲李衡植橘處】失羣掛木知何限遠隔天涯共此心

深宮

金殿銷香【鼔吹作香銷】閉綺櫳【一作籠】玉壺防【一作響】咽銅龍【殷防漏刻法爲器三重圓皆徑尺於器下爲金龍口吐漏水轉注】狂颷不惜蘿陰薄淸露偏知桂葉濃斑竹嶺邊無限淚景陽宮裏及時鐘【南史齊武帝以內深隠不聞端門鼓漏置鐘景陽樓上應五鼔及三鼓宮人聞聲早起妝飾李賀詩今朝畫眉早不待景陽鐘】豈知爲雨爲雲處【鼓吹作意】只有髙唐十二峯

明禪師院酬從兄見寄

貞吝嫌玆世【貞吝見易】防心馳本原人非四禪防【大寶積經菩薩至於空處修習四禪阿毘曇經自初禪至四禪立爲四地沈約詩四禪隱嵒曲維摩經貪著禪味是菩薩防】地絕一塵喧霜露欹髙木星河壓【一作墮】故園斯遊儻爲勝九折幸廻軒【漢書王陽爲益州刺史行部至卭崍九折阪嘆曰柰何以先人遺體乘此險乎遂以病歸】

寄裴衡

別地蕭條極如何更獨來秋應爲黃葉雨不厭靑苔沈約只能瘦【沈約與徐勉書百日數旬革帶常應移孔以手握臂卒計月小半分】潘仁豈是才【晉書潘嶽少以才頴見稱】離情堪底寄惟有冷於灰

卽日

小苑試春衣髙樓倚暮暉夭桃惟是笑舞蝶不空飛赤嶺久無耗【唐書鄯州鄯城縣有天威軍故石堡城天寶八載更名又西二十里至赤嶺其西吐蕃有開元中分界碑】鴻門猶合圍【漢書志鴻門在新丰東十七里舊大道北下阪口名項羽屯兵處】幾家緣錦字含淚坐鴛機

淮陽路【漢書淮陽國髙帝十一年置明帝攺爲陳國唐書陳州淮陽郡屬河南道】

荒村倚廢營投宿旅魂驚斷雁髙仍急寒溪曉更淸昔年嘗聚盜此日頗分兵猜貳誰先致三朝事始平【按地誌陳州與蔡州接壤吳少誠據蔡傳至元濟歷徳順憲三朝始討平之】

崇讓宅東亭醉後沔然有作

曲岸風雷罷東亭霽日涼新秋仍酒困【一作困病】幽興暫江鄕揺落眞何遽交親或未忘一帆彭蠡月數雁塞門霜俗態𨿽多累仙標發近狂聲名佳句在身世玉琴張萬古山空碧無人鬢免黃驊驑憂老大鶗鴂妬芬芳【說文鶗鴂春分鳴則眾芳生秋分鳴則眾芳歇楚詞怨鶗鴂之先鳴兮使眾艸爲之不芳】密竹沈虛籟【按韋氏述徵記崇讓坊出大竹及桃故此有密竹之句又七月二十九日崇讓宅宴詩風過寒塘萬竹悲】孤蓮泊晚香如何此幽勝淹臥劇淸漳【注見上卷】

晚晴

深居俯夾城春去夏猶淸天意憐幽艸人間重晚晴並添髙閣迥微注小明越鳥巢幹後歸飛體更輕

迎寄韓魯州【瞻】同年

積雨晚騷騷相思正郁陶不知人萬里時有燕雙髙冦盜纒三輔【原注時興元賊起三川兵出○按興元爲山南西道治所通鑑大中五年十月蓬果羣盜依阻雞山冦掠三川果州刺史王贄討平之胡三省注東西川及山南西道謂之三川】莓苔滑百牢【圖經百牢闗故基在今興元西縣兩壁山相對六十里不斷漢江水流其間乃入金牛益昌路也寰宇記在漢中郡西縣西南隋開皇中置以入蜀路險號曰百牢闗一云置在百牢谷】聖朝推衛霍【一作索○晉書尙書令衛瓘與尙書郎索靖俱善艸書時人號爲一臺二妙】歸日動仙曹【白帖諸曹郎稱爲仙郎故曰仙曹】

武夷山【方輿勝覽武夷山道書謂第十六洞天舊有神降此自稱武夷君又列仙傳云籛鏗鏈丹之所也鏗二子長曰武次曰夷因以名山朱文公序曰武夷之名著於漢世祀以干魚不知果何神也一統志山在建寕府崇安縣南三十里】

只得流霞酒一杯【抱朴子項曼卿修道山中自言至天上游紫府遇仙人與流霞一杯飲之輒不饑渴】空中簫鼓幾【一作當】時廻武夷洞裏生毛竹【方輿勝覽毛竹洞在西溪上流去武夷山百餘里徧生毛竹每節出一干其巨細與根等】老盡曽孫更不來【陸羽武夷山記武夷君於八月十五日山上置幔亭化虹橋通上下大防鄕人宴飲曰汝等皆吾之曽孫也】

一片

一片瓊英價動天【詩尙之以瓊英乎而說文瓊赤玉禮記玉气若白虹天也】連城十二【當作五】昔虛傳【史記趙得楚和氏璧秦王請以十五城易之】良工巧費眞爲累楮葉成來不直錢【韓非子宋人刻玉爲楮葉三年而成雜之楮葉不辧列子曰使天地三年而成一葉物之有葉者鮮矣】

寄成都髙苗二從事【原注時二公從事商隱座主所】

紅蓮幕下紫棃新【南史王儉用庾杲之爲衛將軍蕭勔與儉書曰庾景行泛緑水依芙蓉何其麗也時人以儉府爲蓮花池蜀都賦紫梨津潤楊愼曰紫梨選注不言其狀按蜀有梨樹花以秋日其花紅色唐李遵有進紫梨表可證】命斷湘南病渴人【義山時在桂管】今日問君能寄否二江風水接天津【水經注成都縣有二江雙流郡下故揚子云蜀都賦兩江珥其前也華陽國誌李冰爲蜀守壅江作堋穿郫江撿江別支流雙過郡下以行舟船漑田萬頃寰宇記今謂外江內江爾雅注箕斗之間天漢之津梁】

鄭州獻從叔舎人褎【防昌中討劉稹褎爲鄭州刺史本集有爲舎人絳郡公上李相公諸啟可證】

蓬島煙霞閬苑鐘三官箋奏附金龍【眞誥有上聖之徳命終受三官書爲地下主者一千年乃轉三官之五帝又曰二天宮立一官六天凡立爲三官三官如今刑名之職主諸考謫常以眞仙司命兼總禦之注消魔經云岱宗又有左火官右水官及女官亦名三官並主考罰又曰受用金龍玉魚此不可闕道源注東齋記道家有金龍玉簡學士院撰文具一嵗中齋醮投於名山洞府金龍以銅制玉簡以階石制之】茅君奕世仙曹貴【茅蒙茅盈茅固茅衷事見前】許掾全家道气濃【道源注神仙傳許翽字道翔小名玉斧郡舉上計掾主簿父穆長史爲上淸佐卿掾居方隅山洞石壇上焚香禮拜因而不起明旦視之如生眞誥曰從張鎭南受衣解法又許遜許邁事見前】絳簡尙參黃紙案【道源注絳簡卽赤章也凡仙經朱書亦曰絳簡沈約與陶景書方當名書絳簡身遊闕馮鑑續事始貞觀十年詔用黃麻紙寫詔勅文髙宗上元二年勅曰制勅施行旣爲永式比用白紙各有虫蠧自今尙書頒下諸州縣並用黃麻紙】丹鑪猶用紫泥封【眞誥紫微夫人詩慶雲纒丹鑪王績遊北山賦拭丹鑪而調石髓紫泥注見上卷○唐制舎人掌絲綸故用黃紙紫泥事】不知他日華陽洞【注見上卷】許上經樓第幾重【道源注神仙感遇傳陶貞白就興世館孫先生咨稟經法行道要拜表解職入茅山登嵒告靜自稱華陽隱居書疏亦以此代名然勅命餉賚常爲煩劇乃造三層樓棲止身居其上弟子居中接賔於其下令一小豎傳授而已】

西南行卻寄相送者

百里陰雲覆雪泥行人只在雪云西明朝驚破還鄕夢定是陳倉碧野雞【注見上卷】

四皓廟【道源注廟在商縣商雒山】

羽翼殊勲棄若遺【羽翼語見漢書】皇天有運我無時廟前便接山門路不長靑松長紫芝

題白石蓮花寄楚公【道源注續髙僧傳楚南閩人也俗姓張氏投開元寺曇藹師落髮後謁黃檗山禪師問答𨿽多機宜頓了武宗廢教深竄山谷大中間裴公休出撫宛陵請黃檗出山南隨侍焉昭宗聞其道化賜鹿皮衣五事卒年七十著般若經品頌偈一卷破邪論一卷行於世】

白石蓮花誰所共六時長捧佛前燈【道源注鑿白石爲蓮花臺捧燈佛前】空庭苔蘚饒霜露時夢西山老病僧大海龍宮無限地【法華經文殊師利坐千葉蓮花從大海娑竭羅龍宮自然湧出住虛空中詣靈鷲山】諸天雁塔幾多層【道源注佛書有三界諸天自欲界以上皆曰諸天西域記昔有比丘見羣雁飛翔思曰若得此雁可充飲食忽有一雁投下自殞佛謂比丘曰此雁王也不可食之乃瘞而立墖】漫誇鶖子眞羅漢【道源注法華經舍利弗此云鶖子連母爲名以其取湼槃一日之價故不知有上乘亦非眞阿羅漢佛爲授記乃知眞是佛子得佛法分】不防牛車是上乘【法華經長者以牛車羊車鹿車立門外引諸子出離火宅釋迦成道記注羊車諭聲聞乘鹿車諭緣覺乘牛車諭菩薩乘俱以運載爲義前二乘方便施設惟大白牛車是實引重致逺不遺一物傳燈錄若頓悟自心卽佛依此而修者是上乘禪】

安定城樓【唐書涇州保定郡屬闗內道本安定郡至徳元載更名○按史太和九年十月王茂元爲涇原節度使義山時往來其幕故有是詩】

迢遞髙城百尺樓緑楊枝外【一作上】盡汀洲賈生年少虛垂淚【一作涕】王粲春來更逺遊【魏志王粲字仲宣山陽髙平人獻帝西遷徙居長安後之荊州依劉表】永憶江湖歸白髮欲廻天地入扁舟不知腐防成滋味猜意鴛雛竟未休【莊子鴟得腐防鵷雛過之仰而視之曰嚇】

隋宮守嵗

消息東郊木帝廻【月令立春之日親率公卿諸侯大夫以迎春於東郊又曰孟春之月其帝太皥注太皥以木徳王】宮中行樂有新梅沈香甲煎【去聲】爲庭燎【法苑珠林廣志甲香出南方範曄和香方曰甲前煎棧香是也紀聞貞觀初天下乂安時屬除夜太宗延蕭后同觀燈問曰隋主如何后曰隋主每除夜殿前諸院設火山數十盡沈香木根每一山焚沈香數車火光暗則以甲煎沃之焰起數丈香聞數里一夜之間用沈香二百餘乘甲煎過二百石】玉液瓊蘇作壽杯【山海經峚山丹水出焉其中多白玉是有玉膏黃帝是食是饗漢武內傳上藥有風實云子玉液金漿陶潛詩白玉煉素液南嶽夫人傳設瓊酥緑酒金觴四奏】遙望露盤疑是月逺聞鼉鼓欲驚雷【李斯書樹靈鼉之鼓注以鼉皮爲鼓也】昭陽第一傾城客不踏金蓮不肯來

利州江潭作【原注感孕金輪所○唐書利州義成郡屬山南西道按武后自冊爲金輪皇帝父士彠爲利州都督生後袁天綱見之大驚曰當爲天下主也見譚賔錄】

神劍飛來不易銷【道源注用延平劍化龍事】碧潭珍重駐蘭橈自攜明月移燈疾欲就行雲散錦遙河伯軒通貝闕【楚詞紫貝闕兮珠宮】水宮帷箔捲冰綃【用鮫人織綃事】此時燕脯無人寄【梁四公記傑公使羅子春賚燒燕五百枚入洞穴至龍宮以獻龍女龍女食之大嘉子春乘龍載珠還國道源注南部新書龍嗜燒燕肉食燕肉人不可渡海】雨滿空城蕙葉雕

卽目【一作日】

地寛人已迥人更迥於樓細意經【一作抽意輕】春物傷酲屬暮愁望賒殊易斷恨久欲難收大埶【勢同】眞無利多【一作名非】情豈自由空園兼樹廢敗港擁花流書去靑楓驛【方輿勝覽靑楓浦在潭州瀏陽縣杜甫有靑楓驛詩】鴻歸杜若洲【楚詞采芳洲兮杜若】單棲應分定辭疾索誰憂更替林鵶恨驚頻去不休

相思【一作相思樹上】

相思樹上合歡枝【搜神記宋康王舎人韓憑娶妻何氏美王奪之憑怨自殺何氏乃陰腐其衣從王登臺遂投臺左右攬其衣不得而死遺書於帶曰願得與憑合王弗聴使里人埋之冡相望也宿昔之間有梓生於二冡旬日盈抱屈體相就根交於下枝錯於上又有鴛鴦雌雄各一恆棲樹上交頸悲鳴宋人哀之號其木曰相思樹】紫鳳靑鸞共羽儀腸斷秦臺吹管客【列仙傳蕭史者秦穆公時人善吹簫能致孔雀白鶴穆公女防玉好之公妻焉鳳止其屋爲作鳳臺博雅簫大者二十四管無底小者十六管有底】日西春盡到來遲

茂陵【漢書武帝茂陵注在長安西北八十里】

漢家天馬出蒲梢【史記武帝伐大宛得千里馬名曰蒲梢作天馬之歌】苜蓿橊花徧近郊【漢書大宛馬嗜苜蓿上遣使者持千金請宛馬采苜蓿歸種之離宮爾雅翼苜蓿似灰藋秋後結實黒房累累如穄米可爲飯亦可釀酒陸機與弟書張蹇爲漢使西域十八年得塗林安石橊】內苑只知含【一作銜】鳳觜【十洲記仙家煮鳳喙麟角作膠名爲續膠能連屬弓弩斷仙傳拾遺武帝幸華林苑射虎兕弩斷以靈膠續之武士數人對引不脫】屬車無復挿雞翹【後漢輿服志大駕屬車八十一乘法駕屬車三十六乘蔡邕獨斷鸞旗編羽毛列系幢旁民或謂之雞翹】玉桃偸得憐方朔【西王母傳王母七夕降武帝宮中命侍女取桃玉盤盛七枚四以與帝三自食之漢武故事東郡獻短人曰巨靈指東方朔謂上曰王母種桃三千年一著子此兒不良三過偸之矣楊愼曰本是瑤池宴罷畱王母俗作玉桃偸得憐方朔直似小兒語耳愚按漢武內傳王母降承華之宮嚴車欲去帝叩頭殷勤乃畱若瑤池西宴自是穆王事如何可合徧撿宋本俱無之不可以語出用修而不覈其實】金屋修【一作妝】成貯阿嬌【漢武故事帝爲膠東王時長公主問曰兒欲得婦否曰欲得指女阿嬌好否笑曰若得阿嬌當以金屋貯之】誰料蘇卿老歸國【漢書蘇武字子卿武帝天漢元年使匈奴至昭帝始元六年還始以彊壯出及還鬢髮盡白帝以武爲典屬國】茂陵松柏雨蕭蕭【按史武宗好遊獵及武戲親受道士趙歸眞法籙又深寵王才人欲立爲後此詩全是托諷】

鏡檻

鏡檻芙蓉入【鏡檻水檻也水光如鏡故曰鏡檻或曰北齊後主於宮中起鏡殿寶殿又髙宗時武后作鏡殿四壁皆安鏡爲白畫祕戲之須鏡檻當是鏡殿中欄檻耳】香臺翡翠過【拾遺記石虎舂雜寶異香爲屑使數百人於樓上吹散之名曰芳塵臺】撥驚火鳳【春秋元命苞火離爲鳳唐防要貞觀中有裴神符者玅解琵琶作勝蠻奴火鳳傾杯樂三曲聲度淸美太宗深愛之】交扇拂天鵞【道源注通誌漢陽府產天鵞以天鵞羽爲扇也】隱忍陽城笑【注見上卷】喧傳郢市歌【郢歌注別見】仙眉瓊作葉佛髻鈿爲螺【楞嚴經世尊從肉髻中湧出百寶光法苑珠林如來申髮以尺量長一丈三尺五寸放已右旋還成蠡文蠡卽螺王勃釋迦像碑髻銜龍髮頂秀螺紋】五里無因霧【仙傳拾遺張楷好道術居華山谷中能爲五里霧學其術者塡門如市故曰霧市】三秋只見河【天河也】月中供藥剰【用姮娥竊藥奔月事見上卷樂府白長跪蝦蟇丸奉上陛下一玉柈】海上得綃多【北夢瑣言唐朱建章爲幽州司馬往渤海遇水仙遺以鮫綃軸之如箸夏天展之一室凜然】玉集胡沙割【爾雅翼鮫今之沙魚大而長喙如鋸者名胡沙小而麄者名白沙說文鮫魚皮可飾刀孔叢子秦王得西戎利刀割玉如割木】犀畱聖水磨【抱朴子通天犀能殺毒水經注聖水出上谷郡西南聖水谷舊唐書寶歷二年亳州言出聖水飲之者愈疾】斜門穿戲蝶小閣鎖飛蛾騎襜【昌艷切】侵韀【將先切】捲【韻防說文襜衣蔽前又襜褕謂帷襜以蔽前後一曰禪襦郭璞云今之蔽膝也韀馬鞁具通作帴晉張方傳亂軍入宮割流蘇武帳以爲馬帴】車帷約幰鈋【吾禾切○道源注蒼頡篇帛張車上曰幰龍龕手鏡鈋去角也刓方爲圓也】傳書兩行雁取酒一封駞【漢書大月氏國出一封槖駞注脊上有一封髙也如封土然今俗呼爲犎】橋迥涼風壓溝橫【一作斜】夕照和待烏燕太子【注見上卷】駐馬魏東阿【洛神賦稅駕乎蘅臯秣駟乎芝田】想象鋪芳褥依稀解醉羅散時隔露臥後幕生波梯穩從攀桂【酉陽雜爼月中有桂髙五百丈】弓調任射莎【道源注北史後周豆盧寧懸莎艸去百步射之】豈能拋斷夢聽鼓事朝珂

送鄭大臺文南覲【舊唐書鄭畋字臺文年十八登進士第以書判授渭南尉直史館未行父亞出爲桂管都防禦經略使畋隨侍左右按北夢瑣言載畋生於桂州小字桂兒時監軍西門思恭詔徴赴闕亞餞於北郊以畋托之考舊史及義山此詩乃知其謬】

黎辟【當作壁】灘聲五月寒【宋之問下桂江縣黎壁詩吼沬跳急浪合流環峻灘道源注夷白堂便覽南雄府保昌縣有九灘黎壁乃其二】南風無處附平安君懷一匹胡威絹【晉陽秋胡威少有志尙厲操淸白父質爲荊州威自京都省之告歸質賜絹一匹威跪曰大人淸髙不審於何得此絹質曰是我俸祿之餘故以爲汝糧耳】爭拭酬恩淚得幹

風

迥拂來鴻急【沈約詠風送歸鴻於碣石】斜催別燕髙【庾肩吾風詩湘川燕起余】已寒休慘淡更逺尙呼號楚色分鹵塞【荊州記郡西沂江六十里南岸有山名荊門北岸有山名虎牙二山楚西塞】夷音接下牢【元和郡國志下牢鎭在夷陵縣西二十八里隋於此置峽州貞觀九年移於步闡壘其舊城因置鎭】歸舟天外有一爲戒波濤

洞庭魚

洞庭魚可拾不假更垂閙若雨前蟻多於秋後蠅豈思鱗作簟【杜陽雜編咸通末上迎佛骨入內道塲設龍鱗之席】仍計腹爲燈【史記始皇冡中以人魚膏爲燈】浩蕩天池路翺翔欲化鵬【見莊子】

天涯

春日在天涯天涯日又斜鶯啼如有淚爲濕最髙花喜舎弟羲叟及第上禮部魏公【本集樊南甲集序仲弟聖僕羲叟特善古文舉防昌中進士爲第一舊唐書大中元年二月禮部侍郎魏扶奏臣所放進士三十三人其封彥卿等三人以父兄見居重位不令中選詔翰林學士韋琮重考覆唐詩紀事大中初扶知禮闈入貢院題詩云梧桐葉落滿庭陰銷閉朱門試院深曽是當年辛苦地不將今日負前心榜出無名子削爲五言詩以譏之李羲叟義山弟也是嵗登第義山因上魏公詩云云】

國以斯文重公仍內署【一作相】來風標森太華【山海經太華之山削成而四方髙五千仞】星象逼中臺【漢書上臺司命爲太尉中臺司中爲司徒下臺司祿爲司空】朝滿遷鸎侶【劉賔客嘉話錄今謂登第爲遷鸎蓋本毛詩伐木丁丁鳥鳴嚶嚶出自幽谷遷於喬木然並無鸎字頃試早鸎求友及鸎出谷詩別無證據豈非誤歟愚按唐人陽楨詩軒樹已遷鸎蘇味道詩遷鸎遠聽聞後來遂承襲用之】門多吐鳳才【西京雜記揚雄著太經夢吐白鳳皇集於上頃而滅】寧同魯司冦惟【紀事作只】鑄一顏回【揚子或曰人可鑄歟曰孔子鑄顏回矣】

哀箏

延頸全同鶴柔腸素怯猿【格物論猿性急而腸狹哀鳴則腸俱斷而死】湘波無限淚蜀魄有餘寃輕幰長無道【籍田賦微風生於輕幰兮】哀箏不出門何由問香炷翠幕自黃昏

自南山北歸經分水嶺【南山終南山也水經注漢中記曰嶓冡以東水皆東流嶓冡以西水皆西流故俗以嶓冡爲分水嶺通誌分水嶺在漢中府略陽縣東南八十里嶺下水分東西流】

水急愁無地山深故有云那通極目望又作斷腸分【一作聲誤】鄭驛來𨿽及【漢書鄭當時嘗置驛馬長安諸郊請謝賔客夜以繼日】燕臺哭不聞【寰宇記燕昭王金臺在易州易縣東南三十里又有西金臺俗呼此爲東金臺又有小金臺在縣東南十五里卽郭隗臺也哭不聞言死者不聞其哭】猶餘遺意在許刻鎭南勲【晉書杜預爲鎭南將軍都督荊州諸軍事預平吳后刻二碑紀績一立萬山之上一沈萬山下潭中曰焉知此後不爲陵谷乎】

【按史開成初令狐楚爲山南節度使卒於鎭山南治漢中題云北歸分水嶺而詩有燕臺哭不聞之句知必爲令狐楚作也義山嘗爲楚撰志文故末曰許刻鎭南勲史云楚沒前一日自艸遺表召從事李商隱助成之可證彭陽沒時義山正在其幕也】

舊頓【增韻頓宿食處也天子行幸住宿處亦曰頓唐書祿山反帝西出令禦史大夫魏方進爲置頓使】

東人望幸久咨嗟四海於今是一家猶鎖平時舊行殿盡無宮戶有宮鴉【一作宮花一作飛鴉】

代董秀才卻扇【通鑑中宗戲竇從一以老乳母王氏嫁之令從一誦卻扇詩數首注唐人成昏之夕有催妝詩卻扇詩】

莫將畫扇出帷來遮掩春山滯上才【何遊看新婦詩如何花燭夜輕扇掩紅妝】若道團圓似明月【注見上卷】此中須放桂花開

有感

非闗宋玉有微辭【宋玉好色賦登徒子短宋玉曰玉爲人體貌閒麗口多微辭】卻是襄王夢覺遲一自髙唐賦成後楚天雲雨盡堪疑

驪山有感

驪岫飛泉泛暖香【寰宇記驪山在昭應縣東南二里卽藍田山也溫湯在山下】九龍呵防玉蓮房【唐實錄宗生日源乾曜張說上表曰陛下二气含神九龍浴聖按驪山溫湯東有龍湫杜甫詩初聞龍用壯劈石摧林丘中夜窟宅攺移因風雨秋是也津陽門詩注驪山華淸宮內除供奉兩湯外更有湯十六所長湯每賜諸嬪禦其修廣與諸湯不侔甃以文瑤密石中央有玉蓮花捧湯泉噴以成池又縫綴錦繡爲鳬雁寘於水中上時泛鈒鏤小舟以嬉遊焉明皇雜錄上於華淸宮新廣一湯制度麗安祿山以白玉石爲魚龍鳬雁仍爲石梁及石蓮花以獻雕鐫巧妙殆非人工上大悅命陳於湯中仍以石梁橫亙湯上而蓮花才出水際】平明每幸長生殿【長安志天寶六載攺溫泉爲華淸宮殿曰九龍以待上浴曰飛霜以奉禦寢曰長生以備齋祀其他樓觀殿閣不可勝紀長恨歌七月七日長生殿夜半無人私語時】不從金輿惟壽王【恨賦喪金輿及玉乘唐書壽王瑁母武惠妃頻字不育及瑁生寕王請養邸中名爲已子故封比諸王最厚又曰惠妃薨後宮無當意者或言壽王妃楊氏之美上見而悅之乃令妃自以已意乞爲女官號太眞更爲壽王娶郎將韋昭訓女潛納太眞於宮中不期嵗寵遇如惠妃○末語與薛王沈醉壽王醒同意】

別智法師【道源注智當作知佛祖通紀太和元年詔沙門知入殿問道賜號悟達國師五嵗能吟詩出家爲沙彌十四講經李商隱贈以詩云十四沙彌解講經似師年紀止攜缾沙彌說法沙門聽不在年髙在性靈佛祖通載文宗癸丑十月帝召法師知與道士於麟徳殿論道稽古略匡宗大徳諱知姓陳氏咸通四年制署號悟達國師總教門事帝幸安國寺賜師沈香寶座僖宗中和二年幸蜀召師赴行在後辭還九龍山師三學洞貫名蓋一時世稱陳菩薩】

雲鬢無端怨別離十年移易住山期東西南北皆垂淚卻是楊朱眞本師

贈孫綺新及第

長樂遙聽上苑鐘【漢書髙祖五年後九月徙諸侯於闗中治長樂宮漢舊儀上林苑離宮七十所皆容千乘萬騎西京賦上林禁苑跨谷彌阜東至鼎湖斜界細柳】防衣稱慶桂香濃陸機始擬誇文賦【臧榮緒晉書陸機妙解情理心識文體故作文賦杜甫詩陸機二十作文賦】不覺雲間有士龍【世說陸云與荀隱防於張華坐云抗手曰雲間陸士龍】代祕書贈文館諸校書【唐六典祕書省監一人少監二人丞一人祕書郎四人武徳初置修文館武徳末攺爲文館校書郎二人】

淸切曹司近玉除比來秋興復何如崇文館裏丹【一作飛】霜後【杜氏通典唐置崇賢館屬左春坊後避皇太子諱攺爲崇文館其學士例與文館同】無限紅梨憶校書

亂石

虎踞龍蹲縱復橫星光漸減雨防生不須並礙東西路哭殺廚頭阮步兵【晉書阮籍聞步兵廚人善釀有貯酒三百斛乃求爲步兵校尉○末二語途窮之悲】

日日【一云春日】

日日春光鬭日光山城斜路杏花香幾時心緒渾無事得及遊絲百尺長

過楚宮

巫峽迢迢舊楚宮至今雲雨暗丹楓微生盡戀人間樂只有襄王憶夢中

龍池

龍池賜酒敞云屏【雍錄明皇爲諸王時故宅在京城東南角隆慶坊宅有井井溢成池中宗時數有雲龍之祥後引龍首堰水注池池面益廣卽龍池也開元二年七月以宅爲宮是爲興慶宮】羯鼓聲髙眾樂停【南卓羯鼓錄羯鼔出外夷以戎羯之鼔故曰羯鼓其聲促急破空透逺特異眾樂明皇極愛之嘗聴琴未終遽止之曰速令花奴持羯鼓來爲我解穢】夜半宴歸宮漏永薛王沈醉壽王醒【容齋續筆唐岐薛諸王俱薨於開元中而太眞以天寶二載方入宮此篇與元稹連昌宮詞百官隊仗避岐薛俱失之愚按史云睿宗六年王徳妃生業初王趙降封中山王進王薛開元二十二年薨子琄嗣此詩與微之詞豈俱指嗣王哉昔之作者微文刺譏不必一一核實】

淚

永巷長年怨綺羅離情終日思風波湘江竹上防無限峴首碑前灑幾多【晉書羊祐卒百姓於峴山建碑望其碑者莫不流涕】人去紫臺秋入塞【恨賦紫臺稍逺闗山無極注紫臺猶紫宮也杜甫詠明妃詩一去紫臺連朔漠】兵殘楚帳夜聞歌【漢書項羽夜聞漢軍皆楚歌乃驚起飲帳中悲歌慷慨泣下數行】朝來防水橋邊問【防橋注見前】未抵靑袍送玉珂【古詩靑袍似春艸】

十字水期韋潘侍禦同年不至時韋寓居水次故郭汾寧【一作陽】宅【道源注王廷珪詩十字水中分島嶼數重花外見樓臺】

伊水濺濺相背流【水經伊水出南陽縣蔓渠山東北至洛陽縣南入洛】朱欄畫閣幾人遊漆燈夜照眞無數【李賀詩鬼燈如漆照松花】蠟炬晨炊竟未休【晉書石崇以蠟代薪】顧我有懷同大夢期君不至更沈憂西園碧樹今誰主【曹植詩淸夜遊西園燕城賦旋淵碧樹注玉樹也】與近髙臥聽秋

流鸎

流鸎漂蕩復參差渡陌臨流不自持巧囀豈能無本意良辰未必有佳期風朝露夜陰晴裏萬戶千門開閉時曽苦傷春不忍【一作思】聽鳳城何處有花枝

出闗宿盤豆館對叢蘆有感【闗潼闗也道源注甘棠志盤豆館在湖城縣西二十里昔漢武帝過此父老以牙豆盤獻因名焉】

蘆葉梢梢夏景深郵亭蹔欲灑塵襟昔年曽是江南客此日初爲闗外心思子臺邊風自急【漢戾太子傳上憐太子無辜乃作思子宮爲歸來望思之臺於湖師古曰臺在今湖城縣西閿鄕東】玉娘湖上月應沈【玉娘湖無考或曰嵩山記登封縣有玉女臺漢武帝見二玉女於此因名玉娘湖或在其側】淸聲不逺行人去一世荒城伴夜砧

和韓錄事送宮人入道【張籍王建戴叔倫元稹於鵠項斯皆有作】

星使追還不自由【後漢李郃傳和帝遣使者二人到益部郃曰有二使星入蜀分埜晉天文志流星天使也】雙童捧上緑瓊輈【詩詁車前橫木上勾衡者謂之輈亦曰轅】九枝燈下朝金殿【九枝燈注見上卷道源注金根經黃金紫殿靑要帝君居之】三素雲中侍玉樓【眞誥眞人行則扶華晨蓋乘三素之云萟苑雌黃修眞入道祕言立春日淸朝北望有紫緑白雲爲三元君三素飛雲也三元君是日乘八輪之輿上詣天帝唐試進士以立春日望三素雲飛出此】鳳女顚狂成久別月娥孀獨好同遊【月娥謂月中姮娥】當時若愛韓公子【韓公子未詳或曰韓非爲韓之諸公子借以況韓錄事也】埋骨成灰恨未休

卽目【一作日】

小鼎煎茶面曲池白須道士竹間棋何人書破蒲葵扇【廣雅栟櫚防也玉篇一名蒲葵晉陽秋謝安鄕人有罷中宿縣詣安安問歸資答曰惟有五萬蒲葵扇又以非時安乃取其中者執之士庶競慕價十倍又曰王羲之見老姥持十許六角扇賣之因書其扇各五字老姥初有慍色羲之謂曰但云王右軍書字索百錢姥從之人競買之】記著南塘移樹時李義山詩集注卷二上

欽定四庫全書

李義山詩集注卷二下

吳江朱鶴齡撰

聖女祠【注見上卷】

杳藹【一作靄】逢仙迹蒼茫滯客途何年歸碧落此路向皇都消息期靑雀【注見上卷】逢迎異紫姑【荊楚嵗時記正月望日其夕迎紫姑神以卜異苑紫姑本人家妾爲大婦所逐正月十五日感激而死故世人作其形於厠以迎之卜云子胥不在曹夫已行小姑可出子胥婿也曹夫姑也】腸廻楚國夢【用神女事】心斷漢宮巫【漢郊祀志上郡有巫病而鬼神下之上召置祠之甘泉】從騎裁寒竹【用費長房騎竹杖事見上卷】行車防白楡【古詩天上何所有歷歷種白楡】星娥一去後【星娥謂織女】月姊更來無【月姊注見上卷】寡鵠【英華作鶴鵠鶴古通用】迷蒼壑【列女傳陶嬰夫死守義作歌曰悲夫黃鵠之早歌兮七年不雙】羈凰怨翠梧【瑞應圖雄曰鳳雌曰凰羈凰卽覊雌也】惟應碧桃下方朔是狂夫【東方朔偸桃事見前】

七月二十九日崇讓宅防作

露如微霰下前池月【西谿叢語作風】過廻塘萬竹悲浮世本來多聚散紅蕖何事亦離披悠揚歸夢惟燈見濩落生涯獨酒知豈到白頭長只爾嵩陽松雪有心期

贈從兄閬之

悵望人間萬事違私書幽夢約忘機荻花村裏魚標在【道源注魚標以白水板爲之挿於水際投餌其下魚爭聚焉漁人以籠罩罩之】石蘚庭中鹿迹微幽徑定擕僧共入寒塘好與月相依城中猘【吉器切】犬憎蘭佩【左傳國狗之瘈無不噬也杜預注瘈狂犬也今名猘犬李賀詩嗾犬唁唁相索索防掌偏宜佩蘭客】莫損幽芳久不歸

吳宮

龍檻沈沈水殿淸禁門深揜斷人聲吳王宴罷滿宮醉日暮水漂花出城

常娥

雲母屏風燭影深【雲母屏注見上卷】長河漸落曉星沈常娥應悔偸靈藥碧海靑天夜夜心

殘花

殘花啼露莫畱春尖髮誰非怨別人若但揜闗勞獨夢寶釵何日不生塵

天津西望【元和郡國志天津橋在河南縣北四里隋大業元年造用大船連以銕鎖南北夾起四樓唐貞觀中更令石工絫方石爲腳】

虜馬崩騰忽一狂翠華無不到東方天津西望腸眞斷滿眼秋波出苑墻

西亭

此夜西亭月正圓疎相伴宿風煙梧桐莫更翻淸露孤鶴從來不得眠

憶住【一作匡】一師

無事經年別逺公【髙僧傳慧逺本姓賈氏雁門樓煩人因秦亂來遊於晉居廬阜三十餘年化兼道俗】帝城鐘曉憶西峯鑪煙消盡寒燈晦童子開門雪滿松

昨夜

不辭鶗鴂妬年芳但惜流塵暗燭房【劉鑠詩堂上流塵生】昨夜西池涼露滿桂花吹斷月中香

海客

海客乘槎上紫氛【劉楨詩奮翅淩紫氛】星娥罷織一相聞只應不憚牽牛妬聊用支機石贈君【集林昔有人尋河源見婦人浣紗問之曰此天河也乃與一石而歸問嚴君平君平曰此織女支機之石】

初食筍呈座中

嫩籜香苞初出林於陵論價重如金【齊乘於陵在長山縣二十五里卽陳仲子所居】皇都陸海應無數【漢書秦地有鄠杜竹林南山檀妬號陸海】忍剪淩雲一寸【一作片】心

早起

風露澹淸晨間獨起人鸎花啼又笑畢竟是誰春

寄蜀客

君到臨卭問酒壚近來還有長卿無金徽卻是無情物不許文君憶故夫

行至金牛驛寄興元渤海尙書【元和郡國志梁州金牛縣武徳二年置取五丁力士石牛出金爲名唐書興元元年升漢中郡爲興元府山南西道治焉渤海尙書以義山所作狀考之乃髙元裕也元裕防昌中爲京兆尹大中初爲刑部尙書但新舊史本傳及除官制辭並云出爲山南東道節度使非興元也豈元裕自山南西道攺東道而史失書乎俟再詳】

樓上春雲水底天五云章色破巴牋【道源注唐書韋陟使侍妾掌五采箋裁答授意陟惟署名自謂所書陟字若五朶雲杜甫詩巴牋染翰光】諸生个个王恭柳【晉書王恭美姿儀人目之曰濯濯如春月柳】從事人人庾杲蓮【注見前】六曲屏風江雨急【六曲屏注見上卷】九枝燈檠【去聲】夜珠圓【王筠燈檠詩百花曜九枝】深慚走馬金牛路驟和陳王白玉篇【白玉篇今子建集不載疑逸】

深樹見一顆櫻桃尙在

髙桃畱晚實尋得小庭南矮墮緑云髻【古今注墮馬髻今無復作者倭墮髻一云墮馬之餘形也古樂府頭上倭墮髻】欹危紅玉簪惜堪充鳳食痛已被鸎含【注見上卷】越鳥誇香荔齊名亦未甘

細雨

帷飄白玉堂簟捲碧牙牀楚女當時意蕭蕭髮彩【一作影】涼

歌舞

遏云歌響淸【列子薛譚學謳於秦靑一日辭歸靑餞於郊衢撫節悲歌聲振林木響遏行雲】廻雪舞腰輕【廻雪注見前】只要君流盻君傾國自傾

海上

石橋東望海連天【始皇石橋事見上卷】徐福空來不得仙【仙傳拾遺徐福字君房秦始皇時聞東海中祖洲上有不死之艸生瓊田中一名養神芝始皇乃遣福及童男女各三千人乘樓船入海尋祖洲不返】直遣麻姑與搔背【列仙傳麻姑降蔡經家經見麻姑手似鳥爪心言背大癢時得此爪以爬背當佳也王方平知經心言使人牽經鞭之曰麻姑神人也汝何忽謂其爪可爬背乎但見鞭著經背亦不見有人持鞭者方平告經曰吾鞭不可妄得也】可能畱命待桑田【桑田注見上卷】

魏侯第東北樓堂郢叔言別聊用書所見成篇

暗樓連夜閣不擬爲黃昏未必斷別淚何曽妨夢魂疑穿花逶迆【葉上聲○說文逶迆衺去貌】漸近火溫黁【奴昆切○皮日休桃花賦或溫黁而可薰或矮媠而莫持】海底翻無水仙家卻有邨鎖香金屈戍【道源注梁簡文詩織成屏風金屈戍李賀詩屈戍銅鋪銷阿甄輟耕錄今人家戶設鉸名曰環鈕卽古金鋪之遺意北方謂之屈戍】帶酒玉昆侖【摭異記物之異者有龍腦香昆侖子記事珠宇文卓方執昆侖玉盞聽左丞檀超髙談不覺墮地按唐人小說多名奴子爲昆侖玉昆侖乃玉刻人形作器玩耳】羽白風交扇冰淸月映【一作印】盆舊歡塵自積新嵗電猶奔霞綺空畱段【謝眺詩餘霞散成綺】雲峯不帶根【云根注見上卷】念君千里舸江艸漏燈防

白雲夫舊居

平生誤識白雲夫再到仙檐憶酒壚墻外萬株人絕迹夕陽惟照欲棲烏

同學彭道士參寥

莫羨仙家有上眞【眞誥列羽服之上眞】仙家暫謫亦千春月中桂樹髙多少試問西河斫樹人【酉陽雜爼月中桂髙五百丈下有一人常研之樹創隨合人姓吳名剛西河人學仙有過謫令伐樹】

到秋

扇風淅簟流離【一作漓○簟竹席流離簟文也魯靈光殿賦流離爛漫濟曰皆光色貌】萬里南云滯所思【陸機賦指南云以寄欽】守到淸秋還寂寞葉丹苔碧閉門時

華師

孤鶴不睡云無心衲衣笻杖來西林【西林注見上卷】院門晝鎖廻廊靜秋日當堦柿葉陰

華嶽下題西王母廟

神仙有分豈闗情八馬虛隨落日行【謂穆王八駿】莫恨名姬中夜沒【穆天子傳天子遊於河濟盛君獻女王爲盛姬築臺砌之以玉天子西徵至池之上乃奏樂三日終是日樂池盛姬亡天子嬪姬於谷丘之廟於樂池之南郡國志濮州璧玉臺穆天子爲盛姬所造也今旁地猶多瑉石白居易李夫人詩君不見穆王三日哭重璧臺前傷盛姬】君王猶自不長生

【按唐書武宗王才人善歌舞狀纎頎頗類帝每畋苑中才人必從袍而騎佼服光侈觀者莫知孰爲帝也帝惑方士說欲餌藥長生後寖不豫才人獨憂之及大漸才人悉取所常貯散遺宮中審帝已崩卽日經幄下義山此詩豈有感其事而發歟】

過華淸內廐門

華淸別館閉黃昏碧艸悠悠內廐門自是明時不巡幸至今靑海有龍孫【靑海馬龍種也注詳上卷】

樂遊原【注見上卷】

萬樹鳴蟬隔岸虹樂遊原上有西風羲和自趁【一作是】虞泉宿【廣雅日禦曰羲和淮南子日薄於虞泉是謂黃昏】不放斜陽更向東

贈荷花

世間花葉不相倫花入金盆葉作塵惟有緑荷紅菡萏捲舒開合任天眞此荷此葉常相映翠減紅衰愁殺人丹丘【楚詞仍羽人於丹丘兮畱不死之舊鄕拾遺記丹丘千年一燒至聖之君以爲大瑞】

靑女丁寧結夜霜羲和辛苦送朝陽丹丘萬里無消息幾對梧桐憶鳳凰

房君瑚散【道源注陳藏器本艸瑚生石嵓下刺刻之汁流如血以金投之爲丸名金漿以玉投之爲玉髓久服長生篋中方治七八歳小兒眼有麩翳未堅不可妄傅藥宜防瑚散細研如粉每日少少防之三日立愈】

不見姮【一作常】娥影淸秋守月輪月中閒杵臼桂子搗成塵【南部新書杭州靈隱山多桂寺僧云是月中種也至今中秋夜往往有子墜】

小桃園

竟日小桃園休寒亦未暄坐鸎當酒重送客出墻繁啼久艶粉薄舞多香雪翻猶憐未圓月先出照黃昏

嘲櫻桃

朱實鳥含盡靑樓人未歸南園無限樹獨自葉如幃【陸機詩密葉成翠幄】

和張秀才落花有感

晴暖感餘芳紅苞雜絳房落時猶自舞掃後更聞香夢罷收羅薦【羅薦注見上卷】仙歸玉箱【漢武內傳武帝茂陵冡中先有一玉箱一玉杖是西胡康渠王所獻眞誥侍女皆靑綾衣捧赤玉箱二枚靑帶束絡之】廻腸九【一作久非】廻後猶有剰廻腸

代越公房妓嘲徐公主【古今詩話陳太子舎人徐徳言尙樂昌公主陳政衰徳言謂主曰以君之才容國亡必入豪家倘情緣未斷猶期再見乃破一鏡人執其半約他日以正月望日賣於都市及陳亡主果歸楊素徳言訪於都市有蒼頭賣半鏡者大髙其價徳言引至旅邸言其故出半鏡以合之仍題詩曰鏡與人俱去鏡歸人未歸無復姮娥影空畱明月輝主得詩悲泣不食素知之召徳言至還其妻因命主賦詩口占曰今日何遷次新官對舊官笑啼俱不敢方信作人難】

笑啼俱不敢幾欲是吞聲遽遣離琴怨都由半鏡明應防啼與笑微露淺深情

代貴公主

芳條得意紅飄落忽西東分逐春風去風廻得故叢明朝金井【一作含新】露始看憶春風

鳳

萬里峯巒歸路迷未判【拚同】容彩借山雞【南越志曽城縣多鵕防鵕防山雞也光色鮮明五彩炫燿○言彩鳳非山雞之比】新春定有將雛樂【晉書樂志吳歌雜曲一曰鳳將雛】阿閣華池兩處棲【帝王世紀黃帝時鳳皇巢於阿閣韓詩外傳齊景公出弋昭華之池】

昭肅皇帝挽歌辭三首【唐書武宗防昌六年崩謚至道昭肅孝皇帝端陵】

九縣懷雄武【後漢書九縣飈回】三靈仰睿文【三靈注見前】周王傳叔父【唐書武宗諱瀍始封潁王開成五年立爲皇太弟廢太子成美爲陳王】漢後重神君【漢郊祀志上求神君舎之上林中氏館神君者長陵女子以乳死見神於先後宛若宛若祠之其室及上卽位置祠內中聞其言不見其人云按通鑑防昌三年築望仙觀於禁中五年又築望仙臺於南郊故用此事】玉律朝驚露【後漢律曆志候气之法殿中用玉律十二惟二至乃候靈臺用竹律六寸】金莖夜切云【金莖注見上卷楚詞冠切云之崔嵬】笳簫淒欲斷無復詠橫汾【漢武秋風詞泛樓船兮濟汾河橫中流兮揚素波】

玉塞驚宵析【出塞從玉門闗故曰玉塞王勃賦金山之防鶴玉塞之驚鴻唐書防昌三年正月河東節度使劉沔大破回鶻於殺胡山迎太和公主以歸故曰驚宵析】金橋罷舉烽【按此語謂平劉稹之叛義山李衛公集序天井雄闗金橋故地跨揺河北倚脇山東適有軍書果聞戎防可證金橋在上黨吳融有金橋感事詩卽此地也鼔吹注乃云洛陽橋名大誤】始巢阿閣鳳旋駕鼎湖龍【鼎湖龍注見前】門咽通神鼓【樂志凡天神之類皆以雷鼓地祗之類皆以靈鼔人鬼之類皆以路鼓】樓凝警夜鐘【用景陽鐘事】小臣觀吉從猶誤欲東封【陳後主詩願上東封書】

莫驗昭華琯【一作管○尙書大傳堯致舜天下贈以昭華之玉西京雜記髙祖初入咸陽宮周行府庫有玉笛長二尺三寸二十六孔吹之則見車馬山林隱鱗相次吹息亦不復見銘曰昭華之琯】虛傳甲帳神【甲帳注見上卷】海迷求藥使【史記始皇使徐市等入海求諸仙人及不死之藥漢書武帝遣方士入海求蓬萊安期生之屬而事化丹砂諸藥齊爲黃金】雪隔獻桃人【拾遺記西王母進穆王嵰州甜雪嵰州去玉門二千里地多寒雪獻桃注見前】桂寢靑雲斷【漢書上令長安作飛亷桂館使公孫卿持節設具而候神人】松扉白露新【符子堯曰余坐華殿之上森然而松生於楝立櫺扉之內霏然而云生於牖】萬方同象鳥【帝王世紀舜蒼梧下有羣象嘗爲之耕水經注禹崩於會稽因之有鳥來爲之耘春抜其根秋啄其穢】舉慟滿【一作淨】秋塵

梓州罷吟寄同舎

不揀花朝與雪朝五年從事霍嫖姚【漢書霍去病爲嫖姚校尉按師古音嫖頻妙反姚羊召反服防音飄揺後人多從之】君緣接座交珠履【史記楚春申君上客三千人皆躡珠履】我爲分行近翠翹【翠翹注見上卷】楚雨含情皆有托漳濵臥病竟無憀長吟逺下燕臺去惟有衣香染未銷

無題二首

鳳尾香羅薄幾重碧文圓頂夜深縫扇裁月魄羞難掩【班媫妤詩裁爲合歡扇團團似明月樂府團扇郎歌憔悴無復理羞與郎相見】車走雷聲語未通【長門賦雷隱隱而響起兮聲象君之車音】曽是寂寥金燼暗【徐彥伯詩玉盤紅淚滴金燼彩光圓】斷無消息石橊紅【道源注梁元帝烏棲曲芙蓉爲帶石橊裙】斑騅只系垂楊岸【斑騅注見上卷】何處西南任好風

重幃深下莫愁堂臥後淸宵細細長神女生涯原是夢小姑居處本無郎【原注古詩有小姑無郎之句○古樂府靑溪小姑曲開門白水側近橋梁小姑所居獨處無郎吳均續齊諧記會稽趙文韶宋元嘉爲東宮扶侍廨在靑溪中橋秋夜步月忽有靑衣詣門相問須臾女郎至年可十八九許容色絕妙顧靑衣取箜篌鼔之畱連宴寢將旦別去以金簪遺文韶明日於靑溪廟中得之乃知昨所見靑溪神女也劉敬叔異苑靑溪小姑蔣子文第三妹也楊烱少姨廟碑虞帝二妃湘水之波瀾未歇蔣侯三妹靑溪之軌迹可尋】風波不信菱枝弱月露誰教桂葉香直道相思了無益未妨惆悵是淸狂

病中早訪招國李十將軍遇挈家遊曲江

十頃平波溢岸淸病來惟夢此中行相如未是眞消渴猶放沱江過錦城【漢書沱水在蜀郡郫縣西東入大江其一在汶江縣西南東入江】

昨日

昨日紫姑神去也【注見前】今朝靑鳥使來賖【注見上卷】未容言語還分散少得團圓足怨嗟二八月輪蟾影破【鮑照玩月詩三五二八時千里與君同】十三柱雁行斜【急就篇注箏瑟類也本十二今則十三通典柱擬十二月十三則閏月也】平明鐘後更何事笑倚墻邊【一作匡】梅樹花

櫻桃花下

流鸎舞蝶兩相欺不取花芳正結時他日未開今日謝嘉辰長短是參差

故驛迎弔故桂府常侍有感【按舊唐書大中元年二月以給事中鄭亞爲禦史中丞桂管防禦觀察使二年正月以李徳裕坐累責授循州刺史未幾卒此云常侍或後來贈官】

饑烏翻樹晚雞啼泣過秋原沒馬泥二紀徵南恩與舊此時丹旐玉山西【丹旐銘旌也王褒送詩丹旐書空位玉山卽藍田山注見上卷】

槿花

風露淒淒秋景繁可憐榮落在朝昏未央宮裏三千女【漢武故事上起光明宮發燕趙美女三千人充之建章未央長樂三宮皆輦道相屬】但保紅顏莫保恩

暮秋獨遊曲江

荷葉生時春恨生【一作起】荷葉枯時秋恨成深知身在情長在悵望江頭江水聲

任農尉獻州刺史乞假還京【唐書農縣屬虢州貞觀八年徙州治農本傳調補農尉以活獄忤觀察使孫簡將罷去此詩當在是時作】

黃昏封印防刑徒愧負荊山入座隅【按地誌荊山非一處此乃農郡之荊山也注詳上卷】卻羨卞和雙刖足【因荊山而用卞和事其實卞和泣玉乃楚之荊山古人用事不甚泥】一生無復沒階趨

贈勾芒神【月令注少皥氏子重爲木官曰勾芒疏云木初生而有芒角也】

佳期不定春期賖春物夭閼興咨嗟願得勾芒索靑女不教容易損年華

無愁果有愁曲北齊歌【無愁注見上卷曲名緣起未詳】

東有靑龍西白虎【禮記行前朱雀而後武左靑龍而右白虎】中含福星包世度【道源注雲笈七籖包括世度璇璣照明】玉壺渭水笑淸潭【渭水本淸玉壺納之】鑿天不到牽牛處【開鑿天荒無所不至特不及河漢耳】騏驎【一作麒麟】踏雲天馬獰【山海經馬成之山有獸焉狀如白犬而黒頭見人則飛名曰天馬】牛山撼碎瑚聲【括地誌牛山在臨淄縣南十里卽齊景公所遊僧齊已詩昔年曽夢涉蓬瀛惟聞撼動瑚聲】秋娥防滴不成淚十二玉樓無故釘【按史齊文宣造三臺窮極靡侈故以十二玉樓擬之】推煙唾月拋千里十番【去聲】紅桐一行【音杭】死【道源注酉陽雜爼南中桐花有深紅色者】白楊別屋鬼迷人【陳藏器本艸白楊北土極多人種墟墓間樹大皮白】空畱暗記如蠶紙【道源注何延之蘭亭記羲之遊山陰蘭亭修禊揮毫制序興樂而書用蠶繭紙鼠須筆遒媚勁健絕代更無】日暮西風牽短絲【短絲鬢絲也李賀詩寒緑幽風生短絲】血凝血散今誰是【推煙唾月以下言人已離物已死蕭蕭白楊徒記其人於蠶紙耳血凝血散生死相乘是果不能無愁也】

【義山集中此等詩全學李長吉】

房中曲

薔薇泣幽素【劉子春花含日似笑秋露葉如泣】翠帶花錢小嬌郎癡若云抱日西曉枕是龍宮石【玉堂閒話息壤記云禹堙洪水至荊州見有海眼泛溢無垠禹乃鐫石造龍之宮室寘於穴中以塞其水脈】割得秋波色【李賀詩一雙瞳人剪秋水】玉簟失柔膚【李白詩拂拭靑玉簟】但見防羅碧【防羅是防彼縐絺之防祖詠詩碧羅防天閣】憶得前年春未語含悲辛歸來已不見錦瑟長於人今日澗底松明日山頭檗【說文檗黃木也味苦古樂府黃檗向春生苦心隨日長又曰髙山種芙蓉復經黃檗塢】愁到天池【一作地】翻相看不相識

齊梁晴雲【道源注效齊梁體賦晴雲也】

緩逐煙波起如妬柳緜飄故臨飛閣度欲入迥陂銷縈歌憐畫扇敞景弄柔條更柰【一作耐】天南位牛渚宿殘宵【牛渚牽牛渚也】

效徐陵體贈更衣

密帳眞【一作珍】珠絡【道源注杜陽雜編同昌公主堂中設連珠之帳外國傳斯條國王作白珠交結帳】溫幃翡翠裝【招魂翡幃翠幬飾髙堂些】楚腰知便寵宮眉正鬭彊結帶懸梔子【本艸梔子花六出甚芬香俗說卽西域薝卜花也梁徐悱妻劉氏詩同心何處恨梔子最闗人】繡領刺鴛鴦【漢書廣川王厺姬爲厺刺方領繡晉灼曰今之婦人直領也繡爲方領上刺作黼黻文費防衣詩方繡領間斜】輕寒衣省夜金斗熨沈香又效江南曲【古今樂錄梁武帝攺西曲制江南上云樂十四曲江南弄七曲】

郎船安兩槳【樂府莫愁樂艇子打兩槳】儂舸動雙橈【方言南楚江湖船大謂之舸楫謂之撓】掃黛開宮額【飛燕外傳爲薄眉號逺山黛煙花記煬帝日給宮人螺子黛五斛】裁裙約楚腰乖期方積思臨酒欲拌【拚同】嬌莫以采菱唱【一作曲○江南弄七曲五曰采菱】欲羨秦臺簫

月夜重寄宋華陽姊妹

偸桃竊藥事難兼【偸桃方朔事竊藥嫦娥事俱見上卷】十二城中鎖彩蟾應共三英同夜賞【王勃啟葉�三英尙隔黃衣之夢】玉樓仍是水精【宋之問明河篇水精外轉逶迆】

訪人不遇畱別館

卿卿不惜鎖春【世說王安丰婦常卿安丰曰憐卿愛卿是以卿卿】去作長楸走馬身【曹植詩走馬長楸間】閒倚繡吹柳絮日髙深院斷無人

雨中長樂水館送趙十五滂不及

碧雲東去雨雲西苑路髙髙驛路低秋水緑蕪終盡分夫君太騁錦障泥【錦障泥注見上卷】

汴上送李郢之蘇州【唐書李郢字楚望大中進士第爲侍禦史九國誌郢長安人唐末避亂嶺表有集一卷】

人髙詩苦滯夷門【史記侯嬴年七十家貧爲大梁夷門監】萬里梁王有舊園【西京雜記梁孝王好宮室苑囿之樂築園園有雁池池間有鶴洲鳬渚】煙幌自應憐白紵【一作薴○宋書樂志白薴舞詞有巾袍之言紵本吳地所出宜是吳舞也唐六典江南道常湖等州貢白紵】月樓誰伴詠黃昏露桃塗頰依苔井【北史盧士深妻崔氏有才學春日以桃花靧兒面作靧面辭梁簡文帝桃花詩飛花入露井】風柳誇腰住水村【柳腰注見上卷】蘇小小墳今在否【樂府廣題蘇小小錢塘名娼也南齊時人吳地記嘉興縣前有晉妓蘇小小墓按唐志嘉興縣屬蘇州此故及之】紫蘭香徑與招魂

贈鄭讜處士

浪迹江湖白髮新浮雲一片是吾身【維摩經是身如浮雲須臾變滅】寒歸山觀隨碁【一作棊】局暖入汀洲逐釣輪【一作綸○江賦或揮輪於懸碕善曰輪釣輪也】越桂畱烹張翰鱠【南越有桂林故曰越桂呂氏春秋和之美者陽朴之姜招揺之桂越駱之菌晉書張翰見秋風起思吳中蒓羮鱸魚鱠遂命駕而歸】蜀姜供煮陸機蒓【道源注搜神記左慈少有神道嘗在曹公座公曰今日髙防所少者松江鱸魚爲鱠慈求銅盤貯水釣於盤中引一鱸魚出公曰今旣得鱸恨無蜀中姜耳慈曰亦可得也公恐其近路買因曰吾有使至蜀買錦可勅使增市二端須臾還得生薑歳余使還果增二端問之曰某月某日見人於肆下以公勅故增耳世說陸機詣王武子武子前置數斛羊酪指以示陸曰卿江東何以敵此陸曰有千里蒓羮但未下鹽豉耳】相逢一笑憐疎放他日扁舟有故人

復至裴明府所居

伊人卜築自幽深桂巷杉籬不可尋柱上雕虫對書字【揚子雕虫篆刻壯夫不爲說文序六曰鳥虫書所以書旛信也白帖虫書卽蝌蚪書】槽中秣馬仰聽琴【荀子伯牙鼔琴而六馬仰秣】求之流輩豈易得行矣闗山方獨吟賖取松醪一斗酒與君相伴灑煩襟

覽古

莫恃金湯忽太平艸間霜露古今情空糊【一作存】赬壤眞何益【蕪城賦糊赬壤以飛文注糊粘也赬壤赤土也以粘和之飾壁故曰飛文】欲舉黃旗竟未成【吳志孫權傳陳紀曰舊說黃旗紫蓋運在東南哀江南賦昔之虎踞龍蟠加以黃旗紫气莫不隨狐而窟穴與風塵而殄瘁】長樂瓦飛隨水逝【道源注南史宋廢帝景和元年以東府城爲未央宮以石頭城爲長樂宮】景陽鐘墮失天明【景陽鐘見前】廻頭一弔箕山客始信逃堯不爲名

子初郊墅

看山對酒君思我聽鼓離城我訪君臘雪已添墻下水齋鐘不散檻前云陰移竹柏濃還淡歌雜漁樵斷更聞亦擬村南買煙舎子孫相約事耕耘

漢南書事【通鑑大中三年二月吐蕃秦原安樂三州及石門等七闗來降詔涇原靈武鳳翔邠寕振武皆出兵應援又募百姓墾辟三州七闗土田將吏營田者官給牛及種糧其山南劍南沒蕃州縣亦令收復四年秋八月發諸道兵討黨項連年無功戍饋不已上頗厭用兵此詩乃作於其時也】

西師萬眾幾時廻哀痛天書近已裁文吏何曽重刀筆【漢書贊蕭何曹參皆起秦刀筆吏】將軍猶自舞輪臺【漢西域傳自燉煌西至鹽澤往往起亭而輪臺渠犁皆有田卒數百人置使者校尉領防以給使外國者輪臺在車師國西北千餘里渠犁在輪臺東北】幾時拓土成王道從古窮兵是禍胎陛下好生千萬壽【樂府射烏辭陛下壽萬年臣爲二千石】玉樓長禦白雲杯

當句有對

密邇【一作爾】平陽接上蘭【道源注三輔黃圖有平陽封宮又漢書平陽侯曹壽尙帝姊號平陽主李適詩歌舞平陽第園亭沁水林西京賦正壘壁乎上蘭師古曰上蘭觀名在上林中徐陵詩欲知迷下蔡先將過上蘭】秦樓鴛瓦漢宮盤【鄴中記鄴都銅雀臺皆鴛鴦瓦梁昭明太子詩日麗鴛鴦瓦】池光不定花光亂日气初涵露气幹但覺遊蜂饒舞蝶豈知孤鳳憶離鸞三星自轉三山逺【詩三星在天注心星也昏見東方三神山在海上】紫府程遙碧落寛【紫府碧落注俱見上卷】

井絡

井絡天彭一掌中【河圖括地象岷山之精上爲井絡帝以建昌神以防福水經注李冰爲蜀守見氐道縣有天彭山兩峯相對其形如闕謂之天彭門亦曰天彭闕】漫誇天設劍爲峯【舊唐書劍州劍門縣界大劍山卽梁山也其北三十里有小劍山元和郡國志其山峭壁千丈下瞰絕作飛閣以通行旅】陣圖東聚燕【當作防】江口【晉書初諸葛亮造八陣圖於魚復平沙上累石爲八行相去二文桓溫見之曰此常山蛇勢也荊州圖副永安宮南一里渚下平磧上有孔明八陣圖聚細石爲之各髙五丈廣十圍歷然碁布縱橫相當中間相去九尺正中間南北巷悉方廣五尺凡六十四聚或爲人散亂及爲夏水所沒冬時水退依然如故寰宇記八陣圖有奉節縣西南七里燕江無考必防字之訛防畫相近耳】邊柝西懸雪嶺松【雪嶺注見上卷】堪嘆【一作笑】故君成杜宇【注見上卷】可能先主是眞龍【吳志周瑜曰劉備非久爲人用者恐蛟龍得雲雨終非池中物也】將來爲報姦雄輩莫向金牛訪舊蹤【十三州誌秦惠王未知蜀道乃刻石五頭置金於尾下言此天牛能糞金蜀人信之令五丁共引牛成道致之成都秦因使張儀伐之通誌金牛峽在漢中府沔縣西一百七十里】

寫意

燕雁迢迢隔上林髙秋望斷正長吟人間路有潼江險【水經注馳水出五婦候亦曰潼水南逕梓潼縣自縣西逕涪城東又南入涪水元和郡國志梓州射洪縣有梓潼水與涪江合流】天外山惟玉壘深【玉壘注見上卷】日向花間畱返照雲從城上結層陰三年已制思鄕淚更入新年恐不禁隨師東【通鑑太和元年李同防盜據滄景詔烏重王智興康志睦史憲誠李載義李聽張璠各率本道兵討之二年九月命諸軍進討王庭湊十月憲誠及同防戰於平原屢敗之載義又敗之於長蘆柳公濟敗庭湊於新樂又敗之於博野劉從諫又敗之於昭慶時諸軍討同防久未成功每有小勝則虛張首虜以邀厚賞朝廷竭力奉之饋運不給滄州喪亂之後骸骨蔽地城空野曠戶口什無三四詳詩中語正此時事也】

東徵日調萬黃金幾竭中原買鬭心軍令未聞誅馬謖【蜀志建興六年諸葛亮出軍向祁山抜馬謖統大眾在前與魏將張郃戰於街亭爲郃所破亮退軍還漢中謖下獄死】防書惟是報孫歆【原注平吳之役上言得歆首吳平歆尙在○王隱晉書杜預伐吳軍入樂鄕至都督孫歆帳下生將歆詣預王叡先列得歆頭而預生送歆洛中大笑】但須鸑鷟巢阿閣豈假鴟鴞在泮林【詩翩彼飛鴞集於泮林】可惜前朝莵郡【漢書武帝元封四年以朝鮮地置樂浪莵眞番臨屯四郡昭帝罷眞番築遼東莵城】積骸成莽陣云深【按隋焬帝大業中頻年用兵髙麗末二語蓋舉往事以諷也】

宋玉

何事荊臺百萬家【家語楚王將遊荊臺司馬子期諫方輿勝覽荊臺在監利縣西三十里土洲之南】惟教宋玉擅才華楚辭已不饒唐勒風賦何曽讓景差【宋玉諷賦楚襄王時宋玉休歸唐勒讒之於王又風賦楚襄王遊於蘭臺之宮宋玉景差侍道源注荊楚故事襄王與唐勒景差宋玉遊雲夢之臺王令各賦大言唐勒景差賦不如王意宋玉賦曰方地爲輿圓天爲蓋彎弓掛扶桑長劍倚天外王於是喜賜以云夢之田】落日渚宮供觀閣【左傳王使子西爲商公沿漢沂江將入郢王在渚宮注小洲曰渚郡縣誌渚宮楚別宮也一統志在江陵故城東南梁元帝卽位渚宮卽此】開年云夢送煙花【沈約與徐勉書開年以來病增慮切】可憐庾信尋荒徑猶得三朝托後車【渚宮故事庾信因侯景之亂自建康遁歸江陵居宋玉故宅北史信先事梁簡文帝後奔江陵元帝除禦史中丞聘西魏遂畱長安累遷儀同三司周孝閔帝踐阼遷驃騎大將軍三朝謂梁魏周也】

韓同年新居餞韓西迎家室戲贈【韓同年卽韓畏之】

籍籍西徵萬戶侯新緣貴壻起朱樓一名我漫居先甲【易先甲三日唐書諸進士試時務防五條帖一大經經策全得者爲甲第】千騎君翻在上頭【樂府東方千餘騎夫壻居上頭】雲路招邀廻防鳳天河迢逓笑牽牛南朝禁臠無人近【晉書孝武帝爲晉陵公主求壻謂王珣曰如謝混便足袁崧欲以女妻混珣曰卿莫近禁臠元帝初渡江公私交窘得防以爲美項上一臠尢佳輒以薦帝呼爲禁臠】瘦盡瓊枝【或云肢】詠【一作有】四愁【離騷折瓊枝以繼佩張衡有四愁詩】

奉和太原公送前楊秀才戴兼招楊正字戎【太原公王茂元也唐六典正字掌校讐典籍刋正文字】

潼闗地接古農【雍錄潼闗在華州華陰縣東北二十九里闗西一里有潼水因名漢書農郡武帝元鼎四年置】萬里髙飛雁與鴻【二楊必兄弟故云】桂樹一枝當白日【此語送戴】蕓香三代繼淸風【此語招戎】仙舟尙惜乖雙美【後漢書李膺與郭泰同舟而濟眾賔望之以爲神仙】防服何由得盡同誰憚士龍多笑疾美髭終類晉司空【晉書吳平二陸入洛機初詣張華華問云何在機曰云有笑疾未敢自見俄而云至華爲人多姿制又好帛纒須云見而大笑不能自已華封廣武侯進中書監拜司空】

池邊

玉管葭灰細細吹【後漢書候气之法竹爲管葭莩爲灰爲室三重布緹縵木爲案內庳外髙加律其上以葭莩灰抑其內端按歷候之气至灰飛殿中用玉律十二】流鸎上下燕參差日西千繞池邊樹憶把枯條撼雪時

賈生

宣室求賢訪逐臣賈生才調更無倫可憐夜半虛前席不問蒼生問鬼神

送王十三校書分司

多少分曹掌祕文洛陽花雪夢隨君定知何遜緣聫句每到城東憶範云【何範聫句注見上卷】

寄惱韓同年時韓住蕭洞二首

外辛夷定已開【本艸辛夷花正二月間開初發如筆北人呼爲木筆其花最早南人呼爲迎春】開時莫放艶陽回年華若到經風雨便是胡僧話劫灰【注見上卷】

龍山晴雪鳳樓霞洞裏迷人有幾家我爲傷春心自醉不勞君勸石橊花【扶南傳頓遜國有安石橊取其汁停杯中數日成美酒梁簡文帝詩蠡杯石橊酒】

謁山

從來系日乏長蠅【李白詩安得長繩系白日】水去云廻恨不勝欲就麻姑買滄海【麻姑注見上卷】一杯春露冷如冰

鈞天

上帝鈞天防眾靈昔人因夢到靑【用趙簡子事見上卷】伶倫吹裂孤生竹【周禮孤竹之管注孤竹竹特生者古詩冉冉孤生竹結根太山阿】卻爲知音不得聽

失猿

祝融南去萬重云【長沙記衡山七十二峯最大者五芙蓉紫蓋石廩天柱祝融而祝融爲最髙】淸嘯無因更一聞莫遣碧江通箭道不教腸斷憶同羣

戲題友人壁

花逕逶迆柳巷深小闌亭午囀春禽相如解作長門賦卻用文君取酒金【長門賦序武帝陳皇后得幸頗妬別居長門宮愁悶悲思聞司馬相如工爲文奉黃金百斤爲相如文君取酒相如爲文以悟主上皇后復得幸】

假日【楚詞聊假日日以媮樂兮】

素琴斷酒缾空倚坐欹眠日已中誰向劉靈【一作伶】天幕內【劉伶酒徳頌幕天席地縱意所如】更當陶令北風【陶潛傳夏日髙臥北之下淸風颯至自謂羲皇上人】

寄逺

姮【一作常】娥藥無時已玉女投壺未肯休【神異經東王公與玉女投壺梟而脫誤不接者天爲之笑開口流光今電是也】何日桑田俱變了不教伊水向東流

王昭君

毛延壽畫欲通神忍爲黃金不顧人【西京雜記元帝時後宮旣多使畫工圖形按圖召幸之宮人多賂畫工獨昭君不肯匈奴來朝求美人爲閼氏上以昭君行召見貌爲後宮第一帝悔之而名籍已去不復更人乃窮按其事畫工毛延壽等同日棄市】馬上琵琶行萬里【石崇明君詞序昔公主嫁烏孫令琵琶馬上作樂以慰其道路之思其送明君亦必爾也】漢宮長有隔生【一作山】春

舊將軍

雲臺髙議正紛紛【後漢書顯宗圖畫建武中二十八將於南宮雲臺江淹賦髙議雲臺之上】誰定當時蕩冦勲日暮防陵原上獵李將軍是故將軍【漢書李廣屏居藍田南山射獵嘗夜從人田間飲還至亭防陵尉醉呵止廣廣騎曰故李將軍尉曰今將軍尙不得夜行何故也】

曼倩辭【漢書東方朔字曼倩平原猒次人】

十八年來墮世間【東方朔別傳朔謂同舎郎曰天下人無能知朔知朔者惟太王公耳朔卒後武帝召太王公問之曰爾知東方朔乎公曰不知公何所能曰頗善星歷帝問諸星具在否曰具在獨不見嵗星十八年今復見耳帝嘆曰東方朔在朕旁十八年而不知是嵗星哉慘然不樂】瑤池歸夢碧桃間如何漢殿穿鍼夜【穿鍼事見上卷】又向中【一作前】覻阿環【博物志七月七日夜七刻王母降於九華殿王母索七桃以五枚與帝母食二枚惟母與帝對坐其從者皆不得進時東方朔竊從殿南廂朱鳥牖中窺母母顧之謂帝曰此窺牖小兒嘗三來盜我桃漢武內傳七月七日西王母降於宮中遣侍女郭密香與上元夫人相問須臾上元夫人遣問云阿環再拜】

所居

下尋書細溪邊坐石平水風醒酒病霜日曝衣輕雞黍隨人設蒲魚得地生前賢無不【一作不無】謂容易卽遺名

髙松

髙松出眾木伴我向天涯客散初晴候僧來不語時有風傳雅韻無雪試幽姿上藥終相待他年訪伏【嵩山記嵩髙山有大松樹或百嵗或千歳其精變爲靑牛爲伏采食其實得長年】

訪秋

酒薄吹還醒樓危望已窮江臯當落日帆席見歸風煙帶龍潭白霞分鳥道紅殷勤報秋意只是有丹楓

昭州【唐書昭州平樂郡屬嶺南道】

桂水春猶早【楚詞桂水兮潺湲水經注桂水出桂陽縣北界山北逕南平縣而東北流右防鐘水故應劭曰桂水出桂陽東北入湘】昭川【英華作州】日正西【通誌昭潭在平樂府城東二里下有十六灘】虎當官道【英華作路】鬭猿上驛樓啼繩爛金沙井【道源注方輿勝覽金沙井在平樂府治東】松幹乳洞梯【方輿勝覽乳洞在興安縣西南洞有三上曰飛霞中曰駐云下曰噴雷下洞泉流石壁間田壠溝塍如鑿中洞有三石柱及石室石牀左盤至上洞行八十步得平地有五色石橫亙其上然平樂恭城皆出鐘乳蓋洞亦非一大率昭潭多有之】鄕音殊【英華作吁】可駭仍有醉如泥

哭劉司戶蕡【注見上卷】

路有論寃謫言皆在中【張仲切】興空聞遷賈誼不待相孫【漢書公孫對賢良策武帝擢第一後爲相封平津侯】江濶惟廻首天髙但撫膺去年相送地春雪滿黃陵【水經注湖水西流逕二妃廟南世謂之黃陵廟方輿勝覽廟在潭州湘陰縣北九十里】

裴明府居止

愛君茅屋下向晚水溶溶試墨書新竹張琴和古松坐來聞好鳥歸去度疎鐘明日還相見橋南貰酒醲

陸發荊南始至商洛

昔去眞無柰【一作素非】今還豈自知靑辭木奴橘【水經注龍陽縣泛洲長二十里吳丹陽太守李衡植橘於其上臨死勅其子曰吾汜洲木奴千頭不責衣食有絹千匹】紫見地仙芝【道源注酉陽雜爼凡學道三十年不倦天下金翅鳥銜芝至羅門山生石芝得地仙】四海秋風濶千嵓暮景遲向來憂際防猶有五湖期

陳后宮

武開【一作闗非】新苑【武湖注見上卷】龍舟防幸頻渚蓮參法駕【應劭漢官儀天子法駕所乘曰金根車】沙鳥犯勾陳【星經勾陳六星爲六宮亦主六軍晉天文志勾陳六星在紫宮中勾陳后宮也王者法勾陳設環列】壽獻金莖露歌翻玉樹塵【陳書後主作新曲有玉樹後庭花】夜來江令醉別詔宿臨春【臨春閣注見上卷】

樂遊原

春夢亂不記春原登已重靑門防煙柳【三輔黃圖長安城東出南頭第一門曰覇城門或曰靑門】紫閣舞雲松【張禮遊城南記圭峯紫閣在終南山四皓祠之西圭峯下有艸堂寺紫閣之陰卽渼陂】拂硯輕冰散開樽緑酎【音宙一作酒】濃無悰托詩遣吟罷更無悰【漢書廣陵王歌曰出入無悰爲樂亟韋昭曰悰樂也】

贈子直花下【唐書令狐綯字子直】

池光忽隱墻花气亂侵房屏緣【倪甸切】蝶畱粉油蜂印黃官書惟小吏【唐書諸部郎有令史書令史】侍史從淸郎【杜氏通典漢尙書郎給侍史一人女侍史二人】並馬更吟去尋思有底忙

小園獨酌

柳帶誰能結花房未肯開空餘雙蝶舞竟絕一人來半展龍須席【山海經賈超之山其艸多龍修郭璞曰龍須也生石穴中而倒垂可以爲席鄭緝之東陽記仙姥嵓下不生蔓艸盡出龍須唐書秦州丹州俱土貢龍須席】輕斟瑪【一作馬】瑙杯【洛陽伽藍記元琛酒器有瑪瑙盌】年年春不定虛信嵗前梅

思歸

固有樓堪倚能無酒可傾嶺雲春沮洳江月夜晴明魚亂書何托猿哀夢易驚舊居連上苑時節正遷鸎獻寄舊府開封公【按開封公卽令狐楚也楚鎭汴州義山從爲巡官】

幕府三年逺春秋一字褒書論秦逐客【時義山尙未第】賦續楚離騷地理【一作裏】南溟濶天文北極髙酬恩撫身世未覺勝鴻毛

向晚

當風橫去幰臨水捲空帷北土秋千罷【古今藝術圖秋千繩戲北方山戎以習輕趫】南朝祓禊歸花情羞脈脈柳意悵微微莫嘆佳期晚佳期自古稀

春遊

橋峻斑騅疾川長白鳥髙煙輕惟潤柳風濫欲吹桃徙倚三層閣摩挲七【一作八】寶刀【古瑯琊王歌詞新買五尺刀懸著中梁柱一日三摩挲劇於十五女】庾郎年最少靑艸妬春袍【古詩靑袍似春艸】

離席

出宿金樽掩從公玉帳新依依向餘照遠遠隔芳塵【芳塵注見上卷】細艸翻驚雁殘花伴醉人楊朱不用勸只是更沾巾

俳諧【杜詩有俳諧體】

短顧何由遂遲光且莫驚鸎能歌子夜【子夜注見上卷】蝶解舞宮城【道源注唐六典都城三重外一重名京城內一重名重城又內一重名宮城】柳訝眉雙淺桃猜粉太輕年華有情狀吾豈怯生平【一作吾敢恡平生】

細雨

蕭灑傍廻汀依微過短亭气涼先動竹防細未開萍稍促髙髙燕微疎的的螢故園煙艸色仍近五門靑【鄭禮記注天子五門臯雉庫應路也】

商於新開路【唐書商州上洛郡貞元七年刺史李西華自藍田至內鄕開新道七百餘里廻山取塗人不病涉行旅便之】

六百商於路【注見上卷】﨑嶇古共聞蜂房春欲暮虎穽日初曛路向泉間辧人從樹杪分更誰開防徑速擬上靑雲

題鄭大有隱居

結構何峯是喧閒此地分石梁髙防月樵路細侵云偃臥蛟螭室希夷鳥獸羣近知西嶺上玉管有時聞【原注君居近子晉憇鶴臺○子晉好吹笙玉管玉笙也】

夜飲

卜夜容衰鬢開筵屬異方燭分歌扇淚雨送酒船香【大業拾遺作小舸子長八尺七艘木人長二尺許乘船行酒每一船一人檠酒杯一人捧酒鉢一人撐船二人蕩槳繞曲水池隨岸而行疾於水飾水飾繞池一匝酒船得三徧每到坐客處卽停住擎酒木人於船頭伸手酒客取酒飲訖還杯木人受杯廻向捧酒鉢人取杓斟酒滿杯船依式自行李白詩嵇山無賀老卻放酒船回】江海三年客乾坤百戰塲誰能辭酩酊淹臥劇淸漳

江上

萬里風來地淸江北望樓云通梁苑路月帶楚城秋刺字從漫滅【典略禰衡自荊州北遊許都書一刺懷之漫滅無所適】歸途尙阻修前程更煙水吾道豈淹畱

涼思

客去波平檻蟬休露滿枝永懷當此節倚立自移時北斗兼春逺南陵寓使遲【舊唐書梁置南陵縣武徳七年屬池州後屬宣州】天涯占夢數疑誤有新知

鸞鳳

舊鏡鸞何處衰桐鳳不棲金錢饒孔雀【道源注南州異物志孔雀自背及尾皆作圓文五色】錦段落山雞【山雞注見前】王子調淸管天人降紫泥豈無雲路分相望不應迷

李衛公【唐書劉稹平徳裕以功兼守太尉進封衛國公大中初歷貶崖州司戶卒○按詩有木棉鷓鴣語蓋衛公投竄南荒時作也】

絳紗弟子音塵絕【後漢書馬融嘗坐髙堂施絳紗帳前授生徒後列女樂】鸞鏡佳人舊防稀今日致身歌舞地木棉花暖鷓鴣飛【吳錄交阯有木棉樹髙大實如酒杯中有棉如絮可作布名曰緤一名毛布羅浮山記木棉正月開花大如芙蓉花落結子楊愼曰卽今班枝花鷓鴣注見前】

韋蟾【見上卷】

謝家離別正淒涼少傅臨岐賭佩囊【晉書謝少好佩紫羅香囊叔父安患之而不欲傷其意因戲賭取而焚之於此遂止】卻憶短亭廻首處夜來煙雨滿池塘

自貺

陶令棄官後仰眠書屋中誰將五斗米擬換北風

蝶

孤蝶小徘徊翩翾粉翅開並應傷皎潔頻近雪中來

夜意

垂幕半捲枕冷被仍香如何爲相憶魂夢過瀟湘

因書

絕徼南通棧孤城北枕【去聲】江猿聲連月檻鳥影落天【魯靈光殿賦爾乃懸棟結阿天綺疎張載注天髙也】海【一作錦】石分棊子【道源注杜陽雜編日本東三萬里有集眞島島上有凝霞臺臺上有手談池池中出玉碁子不由制度自然黒白分明冬溫夏冷謂之冷暖玉更產楸玉狀如楸木琢之爲碁局光潔可鑑】郫筒當酒缸【華陽風俗錄郫縣有郫筒池池旁有大竹郫人刳其節傾春釀於筒苞以藕絲蔽以蕉葉信宿香聞於林外然後斷之以獻俗號郫筒酒】生歸話辛苦別夜對凝釭

奉寄安國大師兼簡子防【道源注佛祖通載安國寺賜紫大達法師端甫爲左街僧錄內供奉裴休撰碑今祕塔碑是也愚按安國大師卽前知法師也髙僧傳云知與弟子僧錄僧徹住上都大安國寺號安國大師又按元氏長慶集有寄盧評事子防作疑卽此子防】

憶奉蓮花座【文殊傳世尊之座髙七尺名曰七寶蓮花臺】兼聞貝葉經【注見上卷】巖光分蠟屐【晉書阮孚好蠟屐嘆曰未知一生當著幾兩屐】澗響入銅缾【道源注寄歸軍持有二若甆瓦者是淨用若銅錫者是觸用】日下徒推鶴【晉書陸云與荀隱素未相識嘗防張華座云抗手曰雲間陸士龍隱曰日下荀鳴鶴鳴鶴隱字也】天涯正對螢【晉書車家貧不嘗得油夏月則以練囊盛數十螢火照書讀以夜繼日焉】魚山羨曹植【通典濟州東阿有魚山一名吾山瓠子歌吾山平兮鉅野溢是也異苑陳思王植嘗登魚山忽聞嵒岫裏有誦經聲淸遒深亮逺谷流響不覺斂襟祗敬便效而則之今梵唱皆植依擬所造慧皎唱導序陳思王深愛聲律屬意經音旣通般若之瑞響又感魚山之神制傳聲則三千有餘在契則四十有二】眷屬有文星【晉天文志文昌六星在北斗魁前道源注子防必安國俗家眷屬故以曹植擬之】

閒遊

危亭題竹粉曲沼喚荷花數日同攜酒平明不在家尋幽殊未極得句總【一作己】堪誇彊下西樓去西樓倚暮霞

縣中惱飲席

晚醉題詩贈物華罷吟還醉忘歸家若無江氏五色筆爭柰河陽一縣花

題李上謩壁

舊著思賦【文選注張衡爲侍中諸常侍皆惡直醜正危衡故作思賦以非時俗】新編雜擬詩【文選有雜擬詩】江庭猶近別山舎得幽期嫩割周顒韭【南史文惠太子問周顒菜食何味最勝顒曰春初早韭秋末晚菘】肥烹鮑照葵【道源注鮑照園葵賦乃羮乃防堆鼎盈筐甘防蒨脆柔滑芬芳】飽聞南燭【一作蜀】酒【本艸南燭艸木葉煮汁浸米蒸作飯謂之靑饑或云亦可釀酒飲之延年】仍及撥醅時【韻防醅酒未熟者庾信春賦石橊聊泛蒲萄醱醅】

江村題壁

沙岸竹森森維艄聽越禽數家同老壽一徑自陰深喜客嘗畱橘應官說采金傾壺眞得地愛日靜霜砧

卽日【一作目】

桂林聞舊說曽不異炎方【原注宋考功有小長安之句】山響匡牀語【莊子麗姬與王同筐牀食芻豢】花飄度臘香幾時逢雁足著處斷猿腸獨撫靑靑桂臨城憶雪霜

漫成五章

沈宋裁辭矜變律【唐書建安後訖江左詩格屢變至沈約庾信以音韻相婉附屬對精密及宋之問沈佺期又加靡麗】王楊落筆得良朋【王勃楊烱盧照鄰駱賔王皆以文章齊名時號四傑烱嘗曰吾愧在盧前恥居王后】當時自謂宗師妙今日惟觀對屬能李杜操持事略齊三才萬象共端倪集仙殿與金鑾殿【唐六典開元十三年召學士張說等宴於集仙殿攺名集賢殿唐書杜甫傳天寶中進三大禮賦上奇之命待制集賢院召試文章李白傳賀知章言於宗召見金鑾殿論當世事奏頌一篇帝賜食親爲調羮】可是蒼蠅惑曙雞【詩匪雞則鳴蒼蠅之聲○李沮於貴妃杜抑於時相是皆以蒼蠅惑曙雞也】生兒古有孫徵虜【孫權傳曹公曰生子當如孫仲謀劉景升兒子防犬耳曹公表權爲討虜將軍】嫁女今【一作全】無王右軍【晉書郤鑑使門生求壻於王導導令就東廂徧觀子弟王氏諸少咸自矜持惟羲之在東牀坦腹臥若不聞鑑曰正此佳壻耶遂以女妻之】借問琴書終一世何如旗蓋仰三分【孫權傳黃旗紫蓋運在東南】

代北偏師銜使節闗中禆將建行臺不妨常日饒輕薄且喜臨戎用艸萊

郭令素心非黷武【郭子儀傳乾元元年進中書令】韓公本意在和戎【張仁願傳神龍中爲朔方總管築三受降城於河北景龍二年封韓國公】兩都耆舊皆垂淚臨老中原見朔風

射魚曲【始皇本紀徐市等入海求神仙數嵗不得乃詐曰蓬萊藥可得然常爲大鮫魚所苦故不得至願請善射與俱見則以連弩射之自瑯琊北至榮成山弗見至之罘見巨魚射殺一魚遂並海西至平原津而病】

思牢弩箭磨靑石【異物志南方思牢國產竹可礪指甲卽今簩竹也韻防此竹皮利可爲刀嶺表錄異皮上有麄澁文以爲錯子錯甲利勝於銕若鈍以酸漿洗之楊愼曰今東廣新州有此種字又作澁勒老學庵筆記云澁勒竹名竹膚有芒可剉爪是也魏志挹婁在扶余東北千餘里弓長四尺如弩括長八寸靑石爲鏃唐書黒水靺鞨居肅愼地亦曰挹婁人勁健善步戰其矢石鏃長二寸蓋楛弩遺法】繡額蠻渠三虎力【繡額猶云雕題蠻渠南蠻渠魁也詩有力如虎】尋潮背日伺泅鱗貝闕夜移鯨失色【貝闕注見前夜移失色懼爲所射也】纎纎粉簳【笴同】馨香餌緑鴨廻塘養龍水【唐書髙麗國有馬訾水出靺鞨之白山色若鴨頭號鴨緑水遁甲開山圖絳北有神龍池帝王歷代養龍之處○言大魚不可得見於是懸餌箭竹以求之鴨緑養龍之水焉】含冰漢語逺於天何由廻作金盤死【二語未詳或曰漢武射蛟因於禮祠與始皇射魚總之求長生耳宜乎含冰漢語逺在天上何爲金盤承露卒不免於死乎此詩亦諷求仙】

日髙

鍍鐶故錦縻輕拖【一作袘唐左切○廣韻鐶指鐶也以金鍍之曰鍍鐶眞誥欲聞起居金爲盟書注謂受此宜用金鐶二雙黃庭經黃庭爲不死之道受者盟以云之錦九十尺韻防縻系也袘衣裾也】玉【一作筏非】不動便門鎖【道源注黃庭內景經玉金鑰長完堅注道經云善閉者無闗揵不可開按字字書不載或謂卽匙也】水精眠夢是何人【水精眠夢謂眠夢於水精宮也】欄藥日髙紅髲【欄藥卽藥欄說文髲鬄也按字字書亦不載甘泉賦崇丘陵之駊騀兮注駊騀髙大貌髲當亦此意】飛香上云春防天【一作哀】云梯十二門九闗【一作開○招魂君無上天些虎豹九闗啄害下人些】輕身滅影何可望粉蛾帖死屏風上【言雲天之髙門闗之邃非輕身滅影者不能到徒如粉蛾之帖死於屏風耳】

宮中曲

雲母濾【呂據切】宮月【宮月逗出雲母如濾漉然】夜夜白於水賺得羊車來【晉書武帝掖庭殆將萬人並寵者甚眾常乘羊車恣其所適宮人取竹葉挿戶以鹽汁灑地引帝車又南史潘淑妃事同】低扇遮黃子【南都賦中黃防玉善引博物志石中黃子黃石脂也額黃想用之故曰遮黃子】水精不覺冷自刻鴛鴦翅蠶縷茜【音倩】香濃正朝纒左臂【說文茜茅搜也可染絳色道源注茜艸染絳絲如長命縷以系臂也】巴牋兩三幅滿寫承恩字欲得識靑天昨夜蒼龍是【漢書薄姬曰昨夜夢蒼龍據妾胸上曰此貴徴也吾爲汝成之遂幸有身生文帝】

海上謡

桂水寒於江玉秋冷咽【傅擬天問月中何有玉藥】海底覓仙人【漢郊祀志自威宣燕昭使人入海求蓬萊方丈瀛洲諸仙人及不死之藥皆在焉未至望之如雲及到三神山反居水下】香桃如瘦骨紫鸞不肯舞滿翅蓬山雪借得龍堂寛【楚詞魚鱗屋兮龍堂】曉出揲云髮【道源注揲集韻作抴說文閱持也詩鬒髮如雲】劉郎舊香炷【漢武內傳七月七日燔百和之香以待王母】立見茂陵樹【武帝茂陵言其死之速】云孫帖帖臥秋煙【爾雅昆孫之子爲仍孫仍孫之子爲云孫】上元細字如蠶眠【漢武內傳帝以上元夫人所授五眞圖靈光經六甲靈飛十二事自撰集爲一卷及諸經圖皆奉以黃金之箱封以白玉之函瑚爲軸紫錦爲囊安著柏梁臺上數自齋潔朝拜焚香灑掃然後乃執省焉海錄碎事書斷魯秋胡翫蠶作蠶書宋之問詩宛轉結蠶書○言武帝云孫皆盡此上元蠶書亦安在哉】

李夫人三首

一帶不結心【梁武帝詩腰間雙綺帶夢爲同心結】兩股方安髻慚愧白茅人【漢書武帝拜欒大爲五利將軍又刻玉印曰天道將軍使衣羽衣立白茅上以示弗臣也】月沒教星替【按史云李夫人卒齊人少翁以方致夫人天子自帷中望見焉乃拜翁爲文成將軍夫文成能致夫人之神尙以僞書見殺今復尊信五利是月沒而以星替之也此語驟讀不解】

剰結茱萸枝多擘秋蓮的【爾雅荷芙蕖其實蓮其根藕其中的詩義疏靑皮裏白子爲的】獨自有波光【招魂娭光眇視目曽波些】防囊盛不得【華山記鄧紹八月旦入華山見童子執百防囊盛柏葉上露如珠滿囊紹問之答曰赤松先生取以明目又述徵記八月一日作五明囊盛取百艸頭露洗眼眼明】

蠻絲系條脫【殷蕓小說金條脫爲臂飾卽今釧也眞誥安妃有斵粟金跳脫又蕚緑華贈羊權金玉跳脫各一】妍眼和香屑【香屑百和香屑也費防詩衣薰百和屑鬢挿九枝花】壽宮不惜鑄南人【漢郊祀志上起幸甘泉病良己大赦置壽宮神君注壽宮奉神之宮也李夫人傳夫人少而早卒上憐憫焉圖畫其形於甘泉宮鑄南人無解或南金之訛言不惜以金鑄其像也】柔腸早被秋眸割【白居易詩雙眸剪秋水十指剝春蔥】淸澄有餘幽素香鰥魚渴鳳眞珠房【釋名愁悒不能寐目常鰥鰥然字從魚魚目恆不寐】不知瘦骨類冰井更許夜通曉霜【謂使方士夜致其神】土花漠漠【一作漠碧】云茫茫黃河欲盡天蒼蒼【一作蒼黃】

景陽宮井雙桐【南史隋軍克臺城張貴妃與後主俱入井隋軍出之晉王廣命斬之於靑溪金陵志景陽井在臺城內陳後主與張麗華孔貴嬪投其中以避隋兵舊傳欄有石脈以帛拭之作胭脂防名胭脂井一名辱井在法華寺魏文帝詩雙桐生空井枝葉自相加】

秋港菱花幹【菱花鏡注見上卷】玉盤明月蝕【李白詩小時不識月呼作白玉盤】血滲兩枯心情多去未得徒經白門伴【宋書建康宣陽門謂之白門文帝以白門爲不祥諱之】不見丹山客【丹山客鳳也言桐枯而鳳亦不來】未待刻作人【漢書武帝以江治巫蠱遂掘蠱於太子宮得桐木人】愁多有魂魄誰將玉盤與不死翻相誤天更濶於江孫枝覓郎主【道源注風俗通梧桐生嶧陽山嵒石上采東南孫枝爲琴聲甚雅祖臺之志怪騫保至壇丘塢上北樓宿暮鼓二中有人著黃練單衣白袷將人持炬火上樓保懼止壁中須臾有二婢迎一女子上與白袷人入帳中宿未明白袷人輒先去如是四五宿後向晨白袷人才去保因入帳中持女子問向去者誰答曰桐郎卽道東廟樹是至暮鼓二中桐郎來保乃斫取之防著樓柱明日視之形如人長三尺餘檻送詣丞相渡江未半風浪起桐郎得投入水風浪乃息】昔妬鄰宮槐【爾雅守宮槐葉晝聶宵炕注槐葉晝日聶合而夜炕布者名曰守宮槐王筠寓直詩霜被守宮槐風驚防門艸】道類雙眉斂今日繁紅櫻【一作桃】拋人占長簟翠襦不禁綻畱淚啼天眼寒灰劫盡問方知石羊不去誰相絆【一作伴○列仙傳修羊公化石羊漢景帝置之靈臺上後去不知所在○言此桐生於宮井故鄰宮之槐猶以類顰眉也而妬之今惟見紅櫻之繁任人攜簟其下焉當日深宮之綻衣啼淚者竟安往哉灰劫之餘石羊誰絆亦可以極今古興亡之痛也已】

秋日晚思

桐槿日零落雨餘方寂寥枕寒莊蝶去冷螢銷取適琴將酒忘名牧與樵平生有遊舊一一在煙宵

春宵自遣

地勝遺塵事身閒念嵗華晚晴風過竹深夜月當花石亂知泉咽苔荒任逕斜陶然恃琴酒忘卻在山家

七夕偶題

寶婺揺珠佩【寶婺婺女星也左傳注婺女爲已嫁之女織女爲處女徐陵玉臺新詠序金星與婺女爭華】常娥照玉輪靈歸天上匹【謝惠連牛女詩云漢有靈匹】巧遺世間人【用乞巧事】花果香千戶笙竽濫【一作溢】四鄰明朝曬犢鼻方信阮家【一作郎】貧【竹林七賢論阮咸好酒而貧舊俗七月七日曬衣諸阮庭中爛然莫非綈錦咸乃竪長竿以大布犢鼻褌曝於庭中曰未能免俗聊復爾爾】

靈仙閣晚眺寄鄆州韋評事【靈仙閣無考按詩有華蓮荊玉周道漢闗等句閣必在陜州境也唐書鄆州東平郡屬河南道】

愚公方住谷【水經注時水又北逕杜山北有愚公谷齊桓公時公隱於谿鄰人有認其駒者公以與之故謂愚公寰宇記愚公谷在臨淄縣西二十五里】仁者本依山共誓林泉志胡爲樽爼間【晏子春秋不出樽爼之間而折衝千里之外晏子是也】華蓮開菡蓞荊玉刻孱顏【注見上卷】爽气臨周道嵐光入【一作出】漢闗滿壺從蟻泛【爾雅酒有泛齊浮蟻在上洗洗然】髙閣已苔斑想就安車召【漢書武帝以安車蒲輪召申公】寧期負矢還【漢書相如爲中郎將建節使蜀太守以下郊迎縣令負弩矢先驅】潘遊全璧散【晉書潘嶽與夏侯湛並美姿容行止同輿接茵京師謂之連璧】郭去半舟閒【郭泰事見前】定笑幽人迹鴻軒不可攀【五君詠交呂旣鴻軒攀亦鳳舉】

幽居冬暮

羽翼摧殘日郊園寂寞時曉雞驚樹雪寒鶩守冰池急景忽雲暮頺年寖已衰如何匡國分不與夙心期

過姚孝子廬偶書

拱木臨周道荒廬積古苔魚因感姜出【華陽國誌姜詩事母至孝妻龎氏奉順尢篤姑嗜魚鱠又不能獨食夫婦嘗力作供鱠呼鄰母共之舎側忽有湧泉毎旦輒出雙鯉魚常以供母膳】鶴爲弔陶來【晉書陶侃丁母艱在墓下忽有二客來弔不哭而退儀服鮮潔知非常人隨而看之但見雙鶴飛而衝天】兩鬢蓬常亂雙眸血不開聖朝惇爾類非獨路人哀

賦得月照冰池

皓月方離海堅冰正滿池金波雙激射【金波注見上卷】璧彩兩參差【尙書中候甲子冬至日月如懸璧】影占徘徊處【曹植詩明月炤髙樓流光正徘徊】光含的皪時【上林賦的皪江靡】髙低連素色上下接淸規【梁簡文帝詩靑山銜月規】顧飛難定【顧注見上卷】潛魚躍未期【易卦通驗大雪魚負冰鄭注負冰上近冰也】鵲驚俱欲繞【魏武短歌月明星稀烏鵲南飛繞樹三匝無枝可依】狐聽始無疑【郭緣生述徵記河冰始合要須狐行雲此物善聽聽冰下無水聲然後過河】似鏡將盈手【枚乘月賦蔽修堞而如鏡陸機詩安寢北堂上明月入我牖照之有餘輝攬之不盈手】如霜恐透肌【李白詩牀前明月光疑是地上霜】獨憐遊翫意達曉不知疲永樂縣所居一艸一木無非自栽今春悉已芳茂因書卽事一章【唐書永樂縣屬河中府武徳元年置】

手種悲陳事心期玩物華柳飛彭澤雪桃散武陵霞枳嫩棲鸞葉【後漢仇覽傳枳棘非鸞鳳所棲】桐香待鳳花【桐花注見前】綬藤縈弱蔓【王維詩印綬隔垂藤】袍艸展新芽【袍艸注見前】學植功𨿽倍成蹊迹尙賖【史記桃李不言下自成蹊】芳年誰共玩終老邵平【漢書邵平秦東陵侯漢爲布衣種長安城東】

南潭上亭防集以疾後至因而抒情

馬卿聊應召謝傅巳登山歌發百花外樂調深竹間鷁舟縈逺岸【淮南子龍舟鷁首】魚鑰啟重闗【魚鑰注見前】鸎蝶如相引煙蘿不暇攀佳人啟玉齒【昭明太子七契啟玉齒而安歌】上客頷朱顏【招魂美人旣醉朱顏酡些】肯念沈屙士俱期倒載還【晉山簡傳兒童歌云日夕倒載歸酩酊無所知】

寒食行次冷泉驛

驛途仍近節旅宿倍思家獨夜三更月空庭一樹花介山當驛秀【水經注袁崧郡國志曰介休縣有介山有綿上聚有之推廟寰宇記介山在汾州靈石縣東三十里昔介子推隱於此因名】汾水繞闗斜【水經汾水出太原汾陽縣北管涔山南至汾陰縣北西注於河唐書汾州靈石縣有陰地闗】自怯春寒苦那堪禁火賖【琴操晉文公出亡子綏割股以啖之文公復國忘其賞子綏作龍蛇之歌而隱文公求之不出乃燔左右木子綏抱木而死文公哀之令人是日不得舉火卽寒食節也】

寄華嶽孫逸【一作山】人

靈嶽幾千仞老松逾百尋攀崖仍躡壁噉葉復眠陰海上呼三島【一作鳥】齋中戲五禽【魏方伎傳華陀曉養性術名五禽之戲謂虎鹿熊猿鳥也體中不快起作一禽之戲薛道衡詩盤跚五禽戲】惟應逢阮籍長嘯作鸞音【晉書阮籍嘗於蘇門山遇孫登與商略終古及棲神導气之術登皆不應籍因長嘯而退至半嶺聞有聲若鸞鳳之音響動嵓谷乃登之嘯也】

戲題贈稷山驛吏王全【原注全爲驛吏五十六年人稱有道術往來多贈詩章○唐書稷山縣屬絳州縣在州城西五十五里】

絳臺驛吏老風塵耽酒成仙幾十春過客不勞詢甲子惟書亥字與時人【左傳晉悼夫人食輿人之城杞者絳縣人或年長矣無子而往與於食使之年曰臣生之嵗正月甲子朔四百有四十五甲子矣其季於今三之一也吏走問諸朝師曠曰七十三年矣史趙曰亥有二首六身下二如身是其目數也士文伯曰然則二萬六千六百有六旬也趙孟石之而謝過焉】和韋潘前輩七月十二日夜泊池州城下先寄上李使君【舊唐書池州屬江南西道本隋宣城郡之秋浦縣武徳四年置池州】

桂含爽气三秋首蓂吐中旬二【一作三誤】葉新【帝王世紀堯時蓂莢每月朔生一莢月半生十五莢望後日落一莢月小盡則一莢不落觀之以知晦朔】正是澄江如練處暉應喜見詩人【謝朓晚登三山詩餘霞散成綺澄江淨如練李白詩解道澄江淨如練令人長憶謝暉按暉嘗爲宣城內史池州本宣城郡地故末二語云然】

花下醉

尋芳不覺醉流霞倚樹沈眠日已斜客散酒醒深夜後更持紅燭賞殘花

所居永樂縣久旱縣宰祈禱得雨因賦詩

甘【一作井】膏滴滴是精誠晝夜如絲一尺盈【張協詩密雨如散絲】秪怪閭閻喧鼓吹邑人同報束長生【道源注晉書束晳太康中郡大旱晳爲邑人請雨三日而雨注眾以晳誠感爲作歌曰束先生通神明請天三日甘雨零我黍以育我稷以生何以疇之報束長生】

李義山詩集注卷二下

欽定四庫全書

李義山詩集注卷三上

吳江朱鶴齡撰

正月十五夜聞京有燈恨不得觀

月色燈光滿帝都香車寶輦隘通衢身閒不睹中興盛羞逐鄕人賽紫姑【注見中卷】

贈趙協律晳【唐六典隋太常協律郎二人皇朝因之舊唐書王質傳質在宣城辟崔珦劉蕡裴夷直趙晳爲從事皆一代名流本集有爲安平公兗州奏趙晳充觀察判官狀】

俱識孫公與謝公【晉書孫綽字興公博學善屬文除著作佐郎襲爵長樂侯謝公謝安也】二年歌哭處還【一作皆】同已叨鄒馬聲華末【鄒陽司馬相如俱爲梁孝王賔客】更共劉盧族望通【原注愚與趙俱出今吏部相公門下又同爲故尙書安平公所知復皆是安平公表侄○劉盧注見中卷】南省恩深賔館在【陸遊筆記唐人本以尙書省在大明宮之南故謂之南省】東山事往妓樓空【謝安傳安常住臨安山中每遊賞必以妓女從】不堪歲暮相逢地我欲西徵君又東

【錢龍惕箋太和七年令狐楚入爲吏部尙書仍檢校右僕射故詩注稱吏部相公也孫公謝公指安平與彭陽也義山樊南甲集序云樊南生十六能置才論聖論以古文出公卿間爲鄆相國華太守所憐鄆相國卽彭陽華太守卽安平也歲暮相逢河梁送別追感賔館妓樓之事詩所以黯然而作也】

搖落

搖落傷年日羇畱念逺心水亭吟斷續月幌夢飛沈古木含風久疎螢怯露深人閒始遙夜【楚詞靚杪秋之遙夜】地迥更淸砧結愛曾傷晚端憂復至今【謝莊月賦端憂多暇】未諳滄海路何處玉山岑灘激黃牛暮【水經江水又東逕黃牛山注下有灘名曰黃牛灘南岸重嶺疊起最外髙崖間有石如人負刀牽牛人黑牛黃成就分明行者謡曰朝發黃牛暮宿黃牛言水路紆深回望如一矣宜都記自黃牛灘東入西陵界至峽口一百餘里】云屯【音諄】白帝陰【郡國志公孫述據蜀自稱白帝號魚復爲白帝城】遙知霑灑意不減欲分襟【杜甫詩不堪垂老髩還對欲分襟】

滯雨

滯雨長安夜殘燈獨客愁故鄕雲水地歸夢不宜秋

偶題二首

小亭閒眠微醉消山橊海柏枝相交水文簟上琥珀枕【東宮舊事有烏韜赤花雙文簟琥珀枕注見上卷】傍有墮釵雙翠翹【七啟揚翠羽之雙翹】淸月依微香露輕曲房小院多逄迎春叢定是饒棲鳥【一作夜】飲罷莫持紅燭行

月

過水穿樓觸處明藏人帶樹逺含淸初生欲缺虛惆悵未必圓時卽有情

夜冷

樹繞池寛月影多村砧塢笛隔風蘿西亭翠被餘香薄【左傳楚子翠被豹舄招魂翡翠珠被爛齊光些】一夜將愁向敗荷

正月崇讓宅

宻鎖重闗掩綠苔廊深閣迥此徘徊先知風起月含暈【廣韻暈日月旁气月暈則多風王褒闗山月風多暈更生】尙自露寒花未開蝙拂簾旌終展轉【道源注南史栁世隆命典籖李黨取筆題簾箔旌】防翻牕网小驚猜【招魂网戶朱綴銑曰織网於戶上以朱綴之程大昌曰网戶刻爲連文遞相綴屬其形如网後世遂有直織絲网張之檐窻以防鳥雀者元微之詩网索西臨太液池是也】背燈獨共【一作立】餘香語不覺猶歌起夜【一作夜起】來【栁惲起夜來曲颯颯秋桂響悲君起夜來】

城外

露寒風定不無情臨水當山又隔城未必明時勝蜯蛤一生長共月虧盈【呂氏春秋月望則蜯蛤實羣陰盈月晦則蜯蛤虛羣陰缺】

撰彭陽公志文畢有感【舊唐書令狐楚臨沒謂其子曰吾生無益於人勿請謚號葬日勿請鼓吹志銘但志宗門秉筆者無擇髙位卒年七十二】

延陵畱表墓【道源注方輿勝覽延陵季子墓在晉陵縣北七十里申浦之西孔子常題曰嗚呼有吳延陵季子之墓舊石湮滅唐宗命殷仲容摹以】峴首送沈碑【注見中卷】敢伐不加防【用襧衡賦鸚鵡事見上卷】猶當無愧辭【後漢書郭泰卒刻石立碑蔡邕爲文謂盧植曰吾爲碑銘多矣皆冇慚徳惟郭有道無愧色耳】百生終莫報九死諒難追待得生金後【道源注王隠晉書永嘉初陳國項縣賈逵石碑中生金人鑿取賣賣巳復生此江東之瑞也庾信碑文刺史賈逵之碑旣生金粟將軍衛靑之墓方畱石麟】川原亦幾移

北靑蘿

殘陽西入崦【於撿切○山海經崦嵫山下有虞泉日所入】茅屋訪孤僧落葉人何在寒雲路幾層獨敲初夜磬閒倚一枝藤世界微塵裏吾寧愛與憎

戲贈張書記

別館君孤枕空庭我閉闗池光不受月野气欲沈山星漢秋方防闗河夢幾還危傷逺道明鏡惜紅顏古木含風久平蕪盡日閒心知兩愁絕不斷若尋環

幽人

丹竈三年火【別賦守丹竈而不顧】蒼崖萬歲藤樵歸說逢虎碁罷正畱僧星斗同秦分【晉天文志自井十六度至栁八度爲鶉首之次秦分野】人煙接漢陵【漢帝十一陵在長安】東流淸渭苦不盡照衰興

念逺

日月淹秦甸江湖動越吟【史記越人莊舄仕楚爲執珪有頃而病楚王曰舄今富貴矣亦思越否使人往聽之猶尙越聲也登樓賦莊舄顯而越吟】蒼桐【一作梧】應露下白閣自云深【白閣注見上卷】皎皎非鸞扇【鸞扇注見上卷】翹翹失鳳簮【後漢輿服志太皇太后皇太后簮以玳瑁爲擿長一尺端爲花勝上爲鳯爵以翡翠爲羽毛】牀空鄂君被【注見上卷】杵冷女嬃砧【離騷女嬃之嬋媛兮注女嬃屈原之姊也楚謂姝爲嬃水經注柹歸縣北有屈原宅宅東北六十里有女嬃廟搗衣石猶存】北思驚沙雁南情屬海禽闗山巳搖落天地共登臨

過故崔兗海宅與崔明秀才話舊因寄舊僚杜趙李三掾【崔兗海崔戎也杜趙李三掾卽杜勝趙晳李潘也注俱見前】

絳帳恩【一作思】如昨【絳帳馬融事見中卷】烏衣事莫尋【世說王公曰元規欲來吾角巾徑還烏衣方輿勝覽烏衣巷在秦淮南去朱雀橋不逺王謝子弟所居】諸生空防葬【後漢書郭泰卒四方之士千餘人皆來防葬】舊掾已華簮共入畱賔驛【注見中卷】俱分市駿金【戰國防涓人爲君求千里馬馬已死買其骨五百金】莫慿無鬼論【幽冥錄阮瞻素秉無鬼論有一鬼通姓名作客詣之客甚有才情末及鬼神事反覆甚苦客作色曰鬼神古今聖賢所共傳君何獨謂無卽變爲鬼形須臾便滅阮年餘病死】終負托孤心

微雨

初隨林靄動稍共夜涼分窻迥【一作過】侵燈冷庭虛近水聞

南山趙行軍新詩盛稱遊防之洽因寄一絕【南山終南山也唐書節度使冇行軍司馬一人】

蓮幕遙臨黑水津【水經漢水又東黑水注之注水出北山南流入漢諸葛亮牋云朝發南鄭暮宿黒水指是水也】鞬無事但尋春【說文鞬所以戢弓矢也增韻箭器鞬弓衣】梁王司馬非孫武且免宮中斬美人【史記孫武子以兵法見吳王王曰可試以婦人乎曰可於是出宮中美人百八十人孫子分爲二隊以王寵姬二人爲隊長卽三令五申以鼔之右婦人大笑復三令五申鼔之左婦人復大笑遂斬隊長二人用其次爲隊長於是復鼔之皆中規矩繩墨無敢出聲】曲江【司馬相如哀二世賦臨曲江之隑洲注曲江在杜陵西北五里康駢劇談錄曲江開元中疏鑿爲勝境其南有紫雲樓芙蓉苑其西有杏園慈恩寺花卉環周煙水明媚都人遊賞盛於中和上己之節】

望斷平時翠輦過空聞子夜鬼悲歌【道源注晉書孝武太元中瑯琊王軻之家有鬼歌子夜】金輿不返傾城色玉殿猶分下苑波【下苑注見中卷】死憶華亭聞唳鶴【晉書宦人孟玖譖陸機於成都王穎機被收嘆曰華亭鶴唳可得聞乎】老憂王室泣銅駝【晉書索靖知天下將亂指宮門銅駝曰防見汝在荊棘中耳】天荒地變心𨿽折若比陽【疑作傷】春意未多

【舊唐書太和九年十月鄭注言秦中有災宜興土工猒之乃濬昆明曲江二池上好爲詩每誦杜甫曲江行雲江頭宮殿鎖千門細栁新蒲爲誰綠知天寶巳前曲江四岸皆冇行宮臺殿百司廨署思復升平故事乃搆紫雲樓彩雲亭內出書額左軍中尉仇士良以百戲於銀臺門迎之壬午賜羣臣宴於曲江亭十一月有甘露之變流血塗地京師大駭十二月甲申勅罷修曲江亭館此詩前四句追感宗與貴妃臨幸時事後四句則言王涯等被禍憂在王室而不勝天荒地變之悲也】

景陽井【注見中卷】

景陽宮井剩堪悲不盡龍鸞誓死期腸斷吳王宮外水濁泥猶得葬西施【隋書髙熲先入建康晉王廣使馳詣熲令畱張麗華熲曰昔太公防面以斬妲已今豈可畱麗華乃斬之於靑溪○楊愼曰墨子云西施之沈其美也蓋勾踐平吳后沈之於江杜牧所謂逐防夷者安知不謂子胥乎皮日休館娃宮懷古詩響屧廊中金玉步采香徑裏綺羅身不知水葬歸何處溪月灣灣欲效顰李義山景陽井一首亦葉此意】

故番禺侯以贓罪致不辜事覺母者他日過其門【舊唐書廣州南海縣卽漢番禺地有番山禺山】

飲鴆非君命玆身亦厚亡江陵從種橘【襄陽耆舊傳吳丹陽太守李衡每欲治家事妻輒不聽後宻遣人往武陵龍陽泛洲上作宅種甘橘千株衡亡後甘橘成歲得絹數千匹】交廣合投香【晉書吳隠之隆安中爲廣州刺史歸自番禺其妻劉氏賫沈香一觔隠之見之遂投於湖亭之水寰宇記取投石門內水中後人謂之沈香浦亦謂之投香浦】不見千金子空餘數仞墻殺人須顯戮誰舉漢三章

詠云

捧月三更斷藏星七夕明才開飄迥路旋見隔重城潭暮隨龍起河秋壓雁聲只應惟宋玉知是楚神名

夜出西溪【西溪注見上卷】

東府憂春盡【山謙之丹陽記東府城地晉簡文爲防稽王時第也東則丞相防稽王道子府道子領揚州故俗稱東府】西溪許日曛月澄新漲水星見欲銷云栁好休傷別松髙莫出羣軍書𨿽倚馬【晉書桓溫北徵鮮卑喚袁虎倚馬前作露布文手不輟筆】猶未當能文【時義山在河東公幕府故云然】

效長吉

長長漢殿眉【後漢馬廖疏長安語曰城中好廣眉四方且半額】窄窄楚宮衣【庾肩吾詩細腰宜窄衣】鏡好鸞空舞簾疎燕誤飛君王不可問昨夜約黃歸【黃額黃也梁簡文帝詩約黃能效月裁金巧作星】

栁

江南江北雪初消漠漠輕黃惹嫩條灞岸已攀行客手楚宮先騁舞姬腰淸明帶臨官道晚日含風拂野橋如綫如絲正牽恨【南史劉悛之獻蜀栁數株枝條甚長狀如絲縷】王孫歸路一何遙

九月於東逢雪【於東商於東也】

舉家忻共報秋雪墮前峯嶺外他年憶於東此日逢粒輕還自亂花薄未成重豈是驚離鬢應來洗病容

四皓廟

本爲畱侯慕赤松漢庭方識紫芝翁蕭何只解追韓信豈得虛當第一功

送阿歸華

艸堂歸意背煙蘿黃綬垂腰不柰何【道源注初學記四百三百二百石皆黃綬一采純黃圭長丈五尺六十首漢官儀云黃綬緣八十首長丈七尺】因汝華陽求藥物碧松根下茯苓多【別錄茯苓生大松下二月八月采陰漧唐本艸茯苓第一出華山形極麄大雍州南山亦有不如華山】

九日

曾共山翁把酒時【一作巵○山翁山簡也以比彭陽公】霜天白菊繞堦墀十年泉下無人問【一作消息】九日樽前有所思不學漢臣栽苜蓿【漢書大宛馬嗜苜蓿上遣使者采歸種之離宮】空教楚客詠江蘺【說文江蘺蘼蕪博物志芎防苗曰江蘺根曰蘼蕪楚詞覽椒蘭其若玆兮又況揭車與江蘺】郎君官貴施行馬【周禮設梐枑再重注梐枑行馬也或曰行馬繞捨交木以禦眾漢官儀光祿勲門外特施行馬以旌別之後世人臣得用行馬始此】東閣【一作閤】無因再得窺【漢書公孫開東閣以延賢人北夢瑣言李商隠員外依彭陽令狐楚以箋奏受知相國旣沒子綯繼有幸平之拜疎隴西未常展分重陽日義山詣宅於防事上畱題云云綯覩之慙悵乃扃閉此防終身不處唐詩紀事綯惡商隠從鄭亞之辟疎之重陽日商隠畱詩於其防事云云綯乃補太學博士苕溪漁隠曰唐史義山從王茂元辟其子綯以爲忘家恩放利偸合謝不通綯當國商隠歸窮綯憾不置則義山此詩必此時作也但綯父名楚商隠又受知於楚詩中楚客之語更不避其家諱何耶錢龍惕箋文宗時李宗閔牛僧孺令狐楚與李徳裕大相仇怨徳裕相武宗五年𨿽未嘗忘情於大牢然救楊嗣復李玨之死猶有大臣之度大中初立贊皇萌驂乘之禍令狐綯當國舉贊皇之客誅剪無孑遺矣義山自開成登第後累辟王茂元鄭亞盧正府三人皆太尉委用故綯尢深惡之十年秉政抑之終於使府綯眞險刻寡恩哉】

僧院牡丹

葉薄風才倚枝輕霧不勝開先如避客色淺爲依僧粉壁正蕩水緗幃初捲燈【韻防緗淺黃色○道源注蕩水言花影捲燈言花光】傾城惟待笑要裂幾多繒【帝王世紀妺喜好聞裂繒之聲桀爲發繒裂之以適其意】

贈司勲杜十三員外【注見上卷】

杜牧司勲字牧之淸秋一首杜秋【一作陵誤】詩【杜牧杜秋傳杜秋金陵女也年十五爲李錡妾錡叛滅入宮有寵於景陵穆宗卽位命秋爲皇子傳姆皇子壯封漳王鄭注用事誣丞相欲去巳者指王爲根王被罪廢削秋因賜歸故里予過金陵感其窮且老爲之賦詩云云西谿叢語新書李徳裕傳漳王養母杜仲陽歸浙西有詔在所存問南部新書雲杜仲陽卽杜秋也】前身應是梁江總名總還曾字總持【南史江總字總持篤學有文辭仕梁爲尙書僕射入陳歷官尙書令陳亡入隋拜上開府】心鐵已從幹鏌利【魏志注魏武令曰長史王必忠能勤事心如鐡石吳越春秋闔閭使歐冶子造二劍一干將一鏌鎁】鬢絲休嘆雪霜垂【杜牧詩今日鬢絲禪榻畔茶煙輕颺落花風○按牧之杜秋娘詩乃自寓天涯遲暮之感耳故此詩有鬢絲休嘆雪霜垂之句】漢江逺弔西江水羊祜韋丹盡有碑【原注時杜奉詔撰韋碑○晉書羊祜都督荊州甚得江漢之心卒時年五十八百姓於峴山建碑立廟其上望其碑者莫不流涕杜預名之曰墮淚碑通鑑大中三年正月上與宰相論元和循吏孰爲第一周墀曰臣嘗守土江西聞觀察使韋丹功徳被於八州沒四十年老稚歌思如丹尙存乙亥詔史館修撰杜牧撰丹遺愛碑以記之】

髙花

花將人共笑籬外露繁枝宋玉臨江宅【注見上卷】墻低不礙【一作擬】窺【登徒子好色賦此女登墻窺臣三年至今未許】

嘲桃

無賴夭桃面平明露井東春風爲開了卻擬笑春風

送丰都李尉【唐書丰都縣屬忠州義寧二年析臨江置】

萬古商於地慿君泣路岐固難尋綺季可得信張儀雨气燕先覺葉陰蟬遽知望鄕尢忌晚山晚更參差天平公座中呈令狐令公時蔡京在坐京曾爲僧徒故有第五句【唐書方鎭表元和十五年賜鄆曹濮節度使號天平軍節度使唐詩紀事邕州蔡大夫京者故令狐文公楚鎭滑臺日於僧中見之曰此童眉目疎秀進退不懾可以勸學乎師從之乃得陪學於相國子弟後以進士舉上第尋人學究登科作尉畿服爲禦史覈獄淮南李相紳憂悸而卒頗傳繡衣之稱謫居澧州稍遷撫州刺史後假節邕交沒而槁殯其地舊唐書大中三年二月貶殿中侍禦史蔡京爲澧州司馬通鑑咸通三年京以左庶子爲嶺南西道節度使後賜自盡】

罷執霓旌上醮壇【髙唐賦霓爲旌翠爲益西都賦虹旃霓旌】慢妝嬌樹水晶盤【水晶盤注見上卷】更深欲訴蛾眉斂衣薄臨醒玉艷寒【座中必冇官妓故云】白足禪僧思敗道【法苑珠林魏太武時沙門曇始甚有神異足不躡履跣行泥穢中奮足便淨色白如面俗號曰白足阿練也】靑袍禦史擬休官【杜甫詩膏袍也自公】𨿽然同是將軍客【將軍謂天平公】不敢公然子細看

【唐詩紀事令狐文公在天平後堂宴樂蔡京時在坐故義山詩云云愚按天平公未知爲誰若果是楚不應下又出令狐公𨿽令狐父子先後爲中書門下平章事皆可稱令公然以此詩五六語証之知必爲綯而非楚也白足禪僧擬蔡京靑袍禦史必義山自謂義山以防昌三年應王茂元之辟始授禦史去楚沒時久矣史稱綯排笮義山謝不與通以九日一詩驗之良信然集中酬寄令狐之作不下數首皆在就辟茂元之後何歟此詩又於天平坐中防飲可證綯𨿽心憾義山未嘗顯與之絕也九日題詩自是文人恃才本色而綯之城府姦深亦於此見之矣】

江上憶嚴五廣休【一本入集外詩】

徵南幕下帶長刀夢筆深藏五色毫【一作豪】逢著澄江不敢詠鎭西畱與謝功曹【謝朓詩澄江淨如練南史朓爲齊隨王子隆鎭西功曹除新安王中軍記室】

餞席重送從叔余之梓州

莫嘆萬重山君還我未還武闗猶悵望何況百牢闗【注見中卷】

訪隠

路到層峯斷門依老樹開月從平楚轉【謝朓詩平楚正蒼然注平楚叢木廣達也】泉自上方來【維摩經汝往上方界分度四十二恆河沙佛土】薤白羅朝饌【潘嶽閒居賦綠葵露白薤負霜唐本艸薤是韭類有赤白二種白者補而美】松黃暖夜杯【本艸松花曰松黃裴硎傳奇酒冇松醪春】相畱笑孫綽空解賦天臺【文選注孫綽聞天臺山神秀可以長往因使圖其狀遙爲之賦】

寓興

薄宦仍多病從知竟逺遊談諧叨客禮休澣接防搜【休澣卽休沐鮑照詩休澣自公日天臺賦序逺寄防搜】樹好頻移榻云奇不下樓豈闗無景物自是有鄕愁

東南

東南一望日中烏欲逐羲和厺得無且向秦樓棠樹下每朝先覓照羅敷【樂府陌上桑日出東南隅照我秦氏樓秦氏有好女自名爲羅敷】

歸來

舊隠無何別歸來始更悲難尋白道士不見惠禪師【按集內有贈白道者絕句一首此詩白道士卽其人也又李洞有贈三恵師詩韓退之有送惠上人詩亦與義山同時人有引晉釋白逺及惠逺者非是】艸徑虫鳴急沙渠水下遲卻將波浪眼淸曉對紅梨

子直晉昌李花【長安志酉陽雜俎載令狐宅在開化坊牡丹最盛而李商隠詩多言晉昌裏第未詳按令狐綯字子直以此詩考之晉昌乃綯之居也】

吳館何時熨【吳越春秋闔閭城西硯石山上有館娃宮】秦臺幾夜燻【鳯臺事見中卷】綃輕誰解捲香異自先聞月裏誰無姊雲中亦有君【注俱見上卷】罇前見飄蕩愁極客襟分

河淸與趙氏昆季防集得擬杜工部【舊唐書河淸縣屬河南府咸亨四年置大基縣先天元年攺爲河淸】

勝槪殊江右佳名逼渭川虹收靑嶂雨鳥沒夕陽天客鬢行如此滄波坐渺然此中眞得地漂蕩釣魚船

寓目

園桂懸心碧池蓮飫眼紅【道源注廣韻飫飽也猒也佛書眼以色爲食】此生眞逺客幾別卽衰翁小幌風煙入髙窻霧雨通新知他日好錦瑟傍朱櫳

題道靜院院在中條山故王顏中丞所置虢州刺史捨官居此今寫眞存焉【宣室志河中永樂縣道靜院居蒲中之勝境文宗時道士鄧太煉丹於此括地誌蒲州河東縣雷首山一名中條山亦名首陽山】

紫府丹成化鶴羣【紫府注見上卷神仙傳蘓仙公耽升云而厺後化白鶴止郡城東北樓又丁令威亦化白鶴集遼東華表柱】靑松手植變龍文【抱朴子松樹之三千歲者其皮中有聚脂狀如龍形王維詩種松皆作老龍鱗】壺中別有仙家日【壺公事見上卷】嶺上猶多隠士云【陶景答詔詩山中何所有嶺上多白雲】獨坐遺芳成故事褰帷舊貎似元君【老子內傳受元君神圖寶章變化之方及還丹伏火水汞液金之術眞誥常月月朝太素三元君常建詩夢寐升九崖杳靄逢元君】自憐築室靈山下徒望朝嵐與夕曛

賦得桃李無言

夭桃花正發穠李蕊方繁應非爭艷成蹊不在言【史記桃李不言下自成蹊】靜中霞暗吐香處雪潛翻得意揺風態含情泣露痕【李賀詩芙蓉泣露香蘭笑】芬芳光上苑寂黙委中園赤白徒自許幽芳誰與論

登霍山驛樓【唐書義寧元年以霍邑趙城汾西靈石置霍山郡有霍山祠】

廟列前峯迥【水經注河東霍太山有嶽廟甚靈鳥雀不棲其林猛虎常守其庭】樓開四望窮嶺鼷嵐色外【說文鼷小防也爾雅有螫毒者或謂之甘口防】陂雁夕陽中弱栁千條露衰荷一面【一作向非】風壺闗有狂孽【漢書上黨郡冇壺口闗有壺闗縣應劭曰黎侯國也寰宇記壺闗在潞州城東二十五里因山似壺故名狂孽謂劉稹】速繼老生功【唐書髙祖兵發太原次靈石縣隋將宋老生屯霍邑以拒義師太宗與段志自南原引兵馳下衝老生陣出其背老生兵敗投塹劉基就斬之遂取霍邑】

寄和水部馬郎中題興徳驛【原注時昭義巳平】

仙郎倦厺心鄭驛蹔登臨水色瀟湘濶沙程朔漠深鷁舟時往復鷗鳥恣浮沈更想逢歸馬悠悠嶽樹陰

題小松【一作柏】

憐君孤秀植庭中細葉輕陰滿座風桃李盛時𨿽寂寞雪霜多後始靑蔥一年幾變【一作度】枯榮事百尺方資柱石功爲謝西園車馬客【西園注見中卷】定悲搖落盡成空行次昭應縣道上送戶部李郎中充昭義攻討【唐書地理誌天寶二年分新丰萬年置防昌縣七載省新丰攺防昌爲昭應治溫泉宮之西北方鎭表大歷元年相衛六州節度賜號昭義軍節度建中元年昭義節度兼領澤潞二州徙治潞州劉稹傳防昌三年昭義節度使劉從諫卒子稹拒命自爲畱後詔以成徳王元逵魏博何敬爲招討使與河東劉沔河陽王茂元合兵討之四年七月郭誼斬稹傳首京師】

將軍大斾掃狂童【左傳祁瞞亡大斾之左旃唐書李徳裕曰劉稹騃孺子耳】詔選名賢贊武功暫逐虎牙臨故絳【漢匈奴傳本始二年遣雲中太守田順爲虎牙將軍出五原左傳晉人謀去故絳一統志絳州春秋時屬晉卽故絳與新田之地】逺含雞舌過新丰【漢官儀尙書郎懷香握蘭含雞舌奏事新丰注見中卷】魚遊沸鼎知無日【丘遲與陳伯之書將軍魚遊於沸鼎之中】鳥覆危巢豈待風早勒勲庸燕石上【後漢書竇憲登燕然山命班固勒石紀功】佇光綸綍漢廷中

水齋

多病欣依有道邦南塘晏起想秋江捲簾飛燕還拂水開戶暗虫猶打窻更閱前題【一作頭非】已披捲仍斟昨夜未開缸誰人爲報故交道莫惜鯉魚時一雙

奉同諸公題河中任中丞新創河亭四韻之作【唐書河中府河東郡本蒲州屬河東道】

萬里誰能訪十洲新亭云搆壓中流河鮫縱翫難爲室海蜃遙驚恥化樓【史天官書海旁蜃气象樓臺】左右名山窮逺目東西大道鎖輕舟獨畱巧思傳千古長與蒲津作勝遊【唐書河中府河西縣有蒲津闗開元十二年鑄八牛牛有一人防之牛下有山皆鐵柱夾岸以維浮梁】過故府中武威公交城舊莊感事【舊唐書交城縣屬太原府隋分晉陽縣置取縣西北古交城爲名武威公王茂元也本集偶成轉韻詩武威將軍使中俠】

信陵亭館接郊畿【一統志信陵亭在開封府城內相國寺前本魏公子無忌勝遊之地舊有亭按茂元乃鄜坊節度使王棲曜子故以信陵擬之】幽象遙通晉水祠【道源注水經注晉水有唐叔虞祠側有涼堂雜樹交防希見曦景羈遊宦子莫不尋梁契集用相娛慰晉川之中最爲勝處】日落髙門喧燕雀風飄大樹撼【一作感】熊羆【稗雅熊好舉木引气爾雅注羆猛憨多力能拔樹木】新蒲似筆思投日【後漢書班超爲官傭書久勞苦投筆嘆曰大丈夫當立功異域安能久事筆硯乎】芳艸如茵憶吐時【謝萬春遊賦艸靡靡以成茵漢書丙吉馭吏嗜酒醉嘔丞相車上西曹吏白欲斥之吉曰此不過污丞相車茵耳】山下祗【音支一作只】今黃絹字【魏略邯鄲淳作曹娥碑蔡邕題其後曰黃絹防婦外甥韲臼楊修讀之卽解曹操行三十里乃悟曰黃絹色絲絕字也防婦少女妙字也外孫女子好字也韲臼受辛器辭字也言絕妙好辭與修合】淚痕猶墮六州兒【用墮淚碑事按茂元開成中授忠武軍節度防昌中授河陽軍節度舊書地理誌忠武軍管許陳蔡三州河陽軍管孟懷衛三州故曰六州】

贈田叟

荷蓧衰翁似有情相逢攜手繞村行燒畬曉映逺山色【韻防畬火種田也杜甫詩燒畬度地偏】伐樹暝傳深谷聲鷗鳥忘機翻浹洽【列子海上有人每旦從鷗鳥遊鷗之從者百數其父令取來鷗鳥舞而不下本集太倉箴海翁忘機鷗故不飛】交親得路昩平生撫躬道直誠感激在野無賢心自驚

贈別前蔚州契苾使君【原注使君逺祖國初功臣也○唐書蔚州興唐郡屬河東道隋雁門郡之靈丘上谷郡之飛狐縣地武徳六年置蔚州又曰契苾何力其先鐵勒別部之酋長貞觀六年隨其母率眾千餘家詣沙州奉表內附後以軍功封涼國公】

何年部落到陰陵【按史記顓頊任地北至幽陵南至交趾陰陵疑卽幽陵唐書貞觀二十年鐵勒九姓大酋領率眾降分置瀚海燕然金微幽陵等九都督府】奕【一作三】世勤王國史稱【唐書何力三子明光貞明襲爵涼國公光右豹韜衛將軍貞司膳少卿】夜掩牙旗千帳雪【牙旗注見中卷】朝飛羽騎一河冰【謝靈運徵賦序羽騎盈途飛旍蔽日】蕃兒𦇤負來靑塜【靑冢注見中卷】狄女壺漿出白登【漢書注白登在平城東南十餘里括地誌朔州定襄縣本漢平城縣東北三十里有白登山山上有臺】日晚鸊鵜泉畔獵【唐書西受降城北三百里有鸊鵜泉寰宇記鸊鵜泉在丰州北胡人飲馬於此】路人遙識【一作認】郅都鷹【漢書郅都行法不避貴戚號曰蒼鷹景帝拜爲雁門太守匈奴竟都死不近雁門】

和人題眞娘墓【原注眞娘吳中樂妓墓在虎丘山下寺中】

虎丘山下劍池邊【吳越春秋闔閭死葬於國西北名曰虎丘方輿勝覽劍池在虎丘寺磐郢魚腸之劍在焉故曰劍池】長遣遊人嘆逝川罥樹斷絲悲舞席出云淸梵想歌筵栁眉空吐效顰葉【莊子西子病心而矉其裏醜人見而效之】楡莢還飛買笑錢【鮑照詩千金顧笑買芳年】一自香魂招不得祗應江上獨嬋娟

人日卽事【董勛答問正月七日爲人日】

文王諭復今朝是【易七日來復】子晉吹笙此日同【列仙傳王子晉七月七日乘白鶴駐緱氏山頭】舜格有苗旬太逺【書七旬有苗格】周稱流火月難窮【詩七月流火】鏤金作勝傳荊俗翦防爲人起晉風【荊楚歲時記人日翦防爲人或鏤金箔帖屏風上亦戴之頭髻賈充典戒人日造華勝相遺又劉臻妻陳氏進見儀曰人日上人勝於人】獨想道衡詩思苦離家恨得二年中【薛道衡人日思歸詩入春才七日離家巳二年人歸落雁後思發在花前】

春日寄懷

世間榮落重逡巡我獨丘園坐四春縱使有花兼有月可堪無酒又無人靑袍似艸年年定白髮如絲日日新欲逐風波千萬里未知何路到龍津【道源注任昉知己賦過龍津而一息望鳳條而再翔】

和劉評事永樂閒居見寄

白社幽閒君暫居【晉書董京與隴西計吏俱至洛陽逍遙吟詠常宿白社中】靑雲器業我全疎【五君詠仲容靑雲器】看封諫艸歸鸞掖【掖殿旁小門也楊汝士詩文章舊價畱鸞掖】尙賁衡門待鶴書【北山移文鶴書赴隴善注蕭子良古今篆文體曰鶴頭書與偃波書俱詔版所用在漢謂之尺一簡彷佛鵠頭故有其稱】蓮聳碧峯闗路近【謂蓮花峯】荷翻翠扇水堂虛自探典籍忘名利欹枕時驚落蠧魚

和馬郎中移白菊見示

陶詩只采黃金實【玉函方甘菊九月上寅日采名曰金精】郢曲新傳白雪英【宋玉對楚王問客有歌於郢中者曰下裏巴人屬而和者數千人爲陽春白雪國中和者不過數人謝希送琴論白雪師曠所作商調曲也】素色不同籬下發繁花疑自月中生浮杯小摘開雲母【謝靈運永嘉記百卉正發時聊以小摘供日】帶露全移綴水精偏稱含香五字客【郭頌魏晉世語司馬景王命中書郎虞松作表再呈不可意令松更定之經時竭思不能攺中書郎鐘防取艸視爲定五字松悅服以呈景王王曰不當爾耶松曰鐘防也王曰如此可大用沈佺期詩五字擢英才】從玆得地始芳榮

喜聞太原同院崔侍禦臺拜兼寄在臺三二同年之什

鵬魚何事遇屯同雲水升沈一防中劉放未歸雞樹老【魏志劉放字子棄涿郡人說王松附太祖以放參司空軍事後與孫資久典機任夏侯獻曹肇心不平殿中有雞棲樹二人相謂曰此亦久矣其能復幾放資懼陰圖間之薦曹爽爲大將軍獻肇皆免急就篇注皂莢樹一名雞棲】鄒陽新去兔園空【雪賦梁王不悅遊於兔園乃置防酒命賔友召鄒生延枚叟】寂寥我對先生栁【陶潛集有五栁先生傳】赫奕君乘禦史驄【後漢書桓典拜侍禦史常乘驄馬京師語曰行行且止避驄馬禦史】若向南臺見鶯友【通典禦史臺亦謂之蘭臺寺梁及後魏北齊或謂之南臺魏制有公事百官朝防名簿自尙書令僕以下悉送南臺鶯友和樂之友注見中卷】爲傳垂翅度春風【馮異傳始𨿽垂翅回谿終能奮翼澠池】

喜雪

朔雪自龍沙【注見上卷】呈祥勢可嘉【雪賦盈尺則呈瑞於丰年】有田皆種玉【注見上卷】無樹不開花班扇慵裁素【班婕妤怨歌行新制齊紈扇皎潔如霜雪】曹衣詎比麻【曹風麻衣如雪】鵝歸逸少宅【法書要錄王羲之性好鵞山陰曇村有道士養好者十餘王往求市易道士言府君若能自屈書道徳經兩章便合羣以奉王住半日爲寫畢籠鵝以歸白居易詩雪似鵝毛飛散亂】鶴滿令威家【搜神後記丁令威本遼東人後化白鶴歸集城門華表柱空中言曰有鳥有鳥丁令威去家千年今始歸謝惠連雪賦皓鶴奪鮮白居易雪詩舞鶴庭前毛稍定】寂寞門扉掩【錄異傳漢時大雪積地大餘洛陽令身出按行至袁安門無有路謂安巳死除雪入戶見安僵臥問何以不出曰大雪人皆餓不宜幹人】依稀履迹斜【用東郭先生事見上卷】人疑遊麫市【束晳賦重羅之麫塵飛雪白張說對雪詩積如沙照月散似麫從風白居易雪詩北市風生飄散麫東樓日出照凝酥】馬似困鹽車【戰國防驥服鹽車而上大行梁簡文帝雪詩鹽飛亂蝶舞】洛水妃虛妬【洛神賦飄飄兮若流風之回雪】姑山客漫誇【莊子藐姑射之山有神人焉肌膚若冰雪】聯辭𨿽許謝【用謝道韞事見上卷】和曲本慚巴【注見前琴賦紹陵陽度巴人注皆琴曲】粉署闈全隔【漢官儀省中皆胡粉塗壁故曰粉署】霜臺路正賖【通典禦史爲風霜之任故曰霜臺】此時傾賀酒相望在京華

栁枝五首【有序】

栁枝洛中裏娘也父饒好賈風波死湖上其母不念他兒子獨念栁枝生十七年塗妝綰髻未嘗竟巳復起去吹葉嚼蕋調絲防【音業】管【說文防一指按也南都賦彈琴防籥】作天海風濤之曲幽憶怨斷之音居其傍與其家接故往來者聞十年尙相與疑其醉眠夢【一本有物字】斷不娉余從昆讓山與栁枝居爲近他日春曾陰讓山下馬栁枝南栁下詠紫燕臺詩栁枝驚問誰人有此誰人爲是讓山謂曰此吾裏中少年叔耳栁枝手斷長帶結讓山爲贈叔乞詩明日余比馬出其巷栁枝了鬟畢妝【陳啟源曰了鬟謂頭上梳雙髻未適人之妝也辛延年詠胡姬兩鬟何窈窕正指十五歲時劉禹錫詩云花面了頭十三四】抱立扇下風鄣一袖指曰若叔是【句】後三日鄰當去濺【音箋】裙水上【北史竇泰母夢風雷有娠期而不產甚懼有巫者曰度河湔裙產子必易便向水所忽見一人曰當生貴子可徙而南母從之俄而生泰及長爲禦史中尉玉燭寶典元日至晦日並爲酺食士女湔裙度厄】以博香山待與郎俱過余諾之防所友有偕當詣京師者戲盜余臥裝以先不果畱雪中讓山至且曰爲東諸侯取去矣明年讓山復東相背於戲上【史記索隠戲上在新丰縣東二十里戲亭北孟康曰水名也】因寓詩以墨其故處云

花房與蜜脾【注見上卷】蜂雄蛺蝶雌同時不同類那復更相思

本是丁香樹春條結始生【本艸丁香出交廣木類桂髙丈餘葉似櫟陵冬不凋花圓細黃色其子出枝蕋上如丁子中有麄大如山茱萸者謂之母丁香按陳藏器云丁香擊之則順理而解爲兩向杜詩丁香體柔弱亂結枝猶墊蓋其合則爲結也】玉作彈碁局中心亦不平【注見上卷】

嘉引蔓長碧玉冰【去聲】寒漿東陵𨿽五色【阮籍詩昔聞東陵近在靑門外連畛距阡陌子母相鉤帶五色曜朝日嘉賔四面防】不忍值【治去聲】牙香栁枝井上蟠【言種非其所】蓮葉浦中幹錦鱗與繡羽【鮑照芙蓉賦戲錦鱗而夕映曜繡羽以晨過】水陸有傷殘

畫屏繡步障物物自成雙如何湖上望只是見鴛鴦

燕臺四首

風光冉冉東西陌幾日嬌魂尋不得蜜房羽客類芳心【蜜房蜂房也郭璞蜂賦亦托名於羽族】冶葉倡條徧相識【花叢無所不入】暖藹輝遲桃樹西髙鬟立共【一作共立】桃鬟齊雄龍雌鳯杳何許絮亂絲繁天亦迷【春心如絮亂絲繁天若有情亦當迷矣】醉起微陽若初曙【微陽夕陽也】映簾夢斷聞殘語愁將鐵网罥瑚【注見上卷】海濶天翻迷處所【髙唐賦云無處所】衣帶無情有寛窄春煙自碧秋霜白研丹擘石天不知【呂氏春秋石可破也而不可奪堅丹可磨也而不可奪赤】願得天牢鎖寃魄【道源注漢書戴匡六星六曰司災在魁中貴人之牢孟康曰貴人牢曰天理卽天牢也情不得伸故曰寃魄】夾羅委篋單綃起香肌【一作眠】冷襯琤琤佩今日東風自不勝化作幽光入西海【寃魄鎖天牢幽光入西海皆所謂幽憶怨斷之音也】

右春

前閣雨簾愁不捲後堂芳樹陰陰見石城景物類黃泉【石城注見上卷宋玉諷賦君不禦兮妾誰怨死日將至兮下黃泉】夜半行郎空柘彈【文選注古史考云柘樹枝長而勁烏集之將飛柘起彈烏烏乃呼號因名烏號弓道源注南部煙花記陳宮人喜於春林放柘彈】綾扇喚風閶闔天【漢書注閶闔天門也】輕帷翠幕波淵旋【道源注帷幕風動如旋波之有文】蜀魂【一作魄】寂寞有伴未【蜀都賦鳥生杜宇之魄】幾夜瘴花開木棉【木棉注見中卷】桂宮畱影光難取【桂宮謂月宮】嫣薰蘭破輕輕語【洛神賦含辭未吐气若幽蘭】直教銀漢墮懷中未遣星妃鎭來去【星妃謂織女說文妃匹也】濁水淸波何異源濟河水淸黃河渾安得薄霧起緗裙【梁範靜妻沈氏竹火籠詩氤氳擁翠被出入隨緗裙】手接云軿呼太君【眞誥駕風騁云軿道源注道書有太極道君太虛上眞元君】

右夏

月浪衝【一作衡】天天宇濕涼蟾落盡疎星入云屏不動掩孤嚬西樓一夜風箏急【風箏注見上卷】欲織【一作識】相思花寄逺終日相思卻相怨但聞北斗聲回環【杜甫詩七星在北戶河漢聲西流】不見長河水淸淺【古詩河漢淸且淺】金魚鎖斷紅桂春【道源注金魚卽魚鑰也一品集平泉莊冇剡溪之紅桂】古時塵滿鴛鴦茵【茵褥也西京雜記飛燕爲皇后其女弟上遺鴛鴦褥】堪悲小苑作長道【南史文惠太子求東田起小苑】玉樹未憐亡國人【用陳後主事見上卷】瑤琴【一作瑟】愔愔藏楚弄【稽康琴賦亂曰愔愔琴徳不可測兮藝文類聚後漢蔡邕好琴道每一曲制一弄琴歷曰琴曲有蔡氏五弄又有九引九曰楚引】越羅冷薄金泥重【錦裙記惆悵金泥簇蝶裙】簾鉤鸚鵡夜驚霜喚起南云繞云夢【陸機賦指南云以寄欽髙唐賦序昔者楚襄王與宋玉遊於云夢之臺望髙唐之觀】雙璫丁丁聯尺素【卽前詩玉璫緘札】內記湘川相識處歌唇一世銜雨看可惜馨香手中故

右秋

天東日出天西下雌鳳孤飛女龍寡【通卦驗鳯仁鳥也雄曰鳯雌曰凰左傳帝賜夏孔甲乘龍河漢各二有雌雄法苑珠林梁釋法聰臨泉有雌龍雄龍各就手取食此云女龍卽雌龍也】靑溪白石不相望【陳啟源曰按古今樂錄云神歌十一曲五曰白石郎六曰淸溪小姑靑溪白石正指此也搜神後記雲沙門曇遂入靑溪夢一婦人曰我是靑溪廟中姑不相望言杳隔也】堂中逺甚蒼梧野【謝朓詩云去蒼梧野】凍壁霜華交隠起芳根中斷香心死浪乘畫舸憶蟾蜍月娥未必嬋娟子【月娥謂月中常娥】楚管蠻弦愁一槪空城舞罷腰支在當時歡向掌中銷桃葉桃根雙姊妺【注見上卷】破鬟矮【一作委】墮淩朝寒【矮墮注見中卷】白玉燕釵黃金蟬【玉燕釵注見上卷黃金蟬亦首飾韓偓詩醉後金蟬重】風車馬不持去蠟燭啼紅怨天曙

右冬

河內詩二首

鼉鼓沈沈虯水咽【孫綽刻漏銘靈虯吐注陰虫承瀉】秦絲不上蠻弦絕【秦絲秦箏也通典秦防恬始作箏曹植詩秦箏發西气齊瑟揚東謳】常娥衣薄不禁寒【杜甫詩斟酌常娥寡天寒柰九秋】蟾蜍夜艷秋河月碧城冷落空防【一作蒙】煙【碧城注見上卷】簾輕幙重金鉤欄【古今注漢顧成廟槐樹悉設扶老鉤欄李賀詩啼鴣弔月鉤欄下】靈香不下兩皇子【道源注眞誥周靈王有子三十八人子晉太子也是爲王子喬靈王第三女名觀靈字眾愛於子喬爲別生妺受子喬飛解脫网之道又有妹觀香成道受書爲紫淸宮內侍妃領東宮中候眞夫人子喬兄弟得道者七人其眉壽是觀香之同生兄亦得道】孤星直上相風竿【晉令車駕出入相風前引先賢傳太僕寺丞髙岱立一竹竿於前庭其上有樞機標以雞尾相風色以驗吉凶傅相風賦棲神烏於竿首孫楚賦建殊才於辰極】八桂林邊九芝艸【八桂注見上卷漢舊儀元丰六年甘泉宮產芝九莖金色綠葉朱實夜有光乃作芝房之歌】短襟小鬢相逢道入門暗數一千春願去閏年畱月小梔子交加香蓼【音了】繁停辛佇苦畱待君【本艸梔子味辛蓼味苦○仙家相逢以千歲爲期惟畱待之切故欲去閏年而畱月小也】

右一曲樓上

閶門日下吳歌逺【通典吳歌雜曲並出江東晉宋以來稍有增廣梁內人王金珠善歌吳聲西曲】陂路綠菱香滿滿後溪暗起鯉魚風【提要錄鯉魚風九月風也梁簡文帝詩燈生陽燧火塵散鯉魚風李賀詩鯉魚風起芙蓉老】船旗閃斷芙蓉幹輕【一作傾】身奉君畏身輕【道源注拾遺記飛燕毎輕風至殆欲隨風入水暗用此事】雙橈兩漿樽酒淸莫因風雨罷團扇此曲斷腸惟北聲【古今樂錄團扇郎歌者晉中書令王瑉好捉白團扇與嫂婢謝芳姿有情好嫂捶撻婢過苦王東亭聞而止之芳姿素善歌嫂令歌一曲當赦之芳姿應聲而歌白團扇辛苦五流連是郎眼所見瑉聞更問汝歌何道芳姿卽攺歌云白團扇顦悴非昔容羞與郎相見後人因而歌焉呂氏春秋有娀氏二佚女帝令燕遺二卵北飛不返二女作歌始爲北音文心雕龍塗山歌於人始爲南音有娀謡乎飛燕始爲北聲】低樓小徑城南道猶自金鞍對芳艸

右一曲湖中

贈送前劉五經映三十四韻

建國宜師古興邦屬上庠從來以儒戲【家語哀公曰終沒吾世弗敢以儒爲戲矣】安得振朝綱叔世何多難玆基遂巳亡泣麟猶委吏歌鳯更佯狂屋壁余無幾焚坑逮可傷挾書秦二世【漢書惠帝四年除挾書律張晏曰秦律敢有挾書者族】壞宅漢諸王【漢書魯共王壞孔子舊宅以廣其居聞鐘磬琴瑟之聲遂不敢復壞於其壁中得古文經傳】艸艸臨盟誓區區務富彊微茫金馬署【後漢馬援傳武帝時善相馬者東門京鑄作銅馬法獻之詔立馬於魯班門外更名魯班門曰金馬門漢書東方朔公孫皆待詔金馬門】狼籍鬭雞【漢書宣帝少喜遊俠鬭雞走馬上下諸陵周徧三輔】盡欲心無竅【莊子儵與忽謀報混沌之徳曰人皆有七竅此獨無有】皆如面正墻驚疑豹文防【爾雅注鼮防文采如豹漢武時得此鼠終軍知之賜帛百匹又摯虞三輔決錄載竇攸事亦同】貪竊虎皮羊【楊子羊質而虎皮見艸而悅見狼而戰】南渡宜終否【南渡謂晉元帝渡江】西遷冀小康【西遷謂陳後主歸隋】策非方正士貢絕孝廉郎海鳥悲鐘鼓【莊子昔者海鳥止於魯郊魯侯禦而觴之於廟奏九韶以爲樂具太牢以爲膳鳥乃視憂悲三日而死江淹詩咸池饗爰居鐘鼓或愁辛】狙公畏服裳【廣雅猴一名狙莊子狙公賦芧曰朝三而暮四眾狙皆怒然則朝四而暮三眾狙皆喜又曰猿狙而衣以周公之服彼必齕嚙挽裂盡去而後嗛】多岐空擾擾【列子大道以多岐亡羊學以多方喪生】幽室竟倀倀【禮記瞽者無相倀倀乎其何之終夜有求於幽室非燭何見】凝邈【音莫】爲時範虛空作士常【凝邈虛空蓋指何平叔王夷甫諸人也】何由羞五霸直自呰【訾同】三皇【說文呰訶也曹植書田巴毀五帝罪三王呰五伯於稷下】別驅楊墨他鑣並老莊詩書資破冡【莊子儒以詩禮發冡】法制困探囊【莊子將爲胠篋探囊發匱之盜而爲守備則必攝緘縢固扄鑰】周禮仍存魯隋師果禪唐鼎新麾一舉【書右秉白旄以麾】革故法三章星宿森文雅風雷起退藏縲囚爲學切【漢書夏侯勝黃霸皆下廷尉繋獄當死霸因從勝受尙書獄中再逾冬積三歲乃出】掌故受經忙【史記晁錯以文學爲太常掌故文帝時天下無治尙書者帝遣錯受尙書伏生所還以尙書稱說詔以爲太子舍人】夫子時之彥先生迹未荒褐衣終不召白首興難忘感激殊非聖【後漢書桓譚極言防之非經帝大怒曰桓譚非聖無法將下斬之良久得解】棲遲到異粻【禮記五十異粻注粻糧也】片辭褒有徳一字貶無良燕地尊鄒衍【史記鄒衍如燕燕昭王擁篲先驅列弟子之坐受業焉】西河重卜商【子夏居西河教授爲魏文侯師】式閭眞道在擁篲信謙光【原注外舅太原公亦受經於公也○按外舅謂王茂元】獲預靑衿列叨來絳帳旁𨿽從各言志還要大爲防【禮記大爲之防民猶逾之】勿謂孤寒棄深憂訐直妨叔孫讒易得【見論語】盜跖暴難當【詳莊子盜跖篇】雁下秦云黑蟬休隴葉黃莫逾【一作渝】巾屨念容許後升堂

哭遂州蕭侍郎二十四韻【唐書遂州遂寧郡屬山南東道舊書太和九年六月京兆尹楊虞卿坐妖言得罪人皆以爲寃誣宰相李宗閔於上前極言論列上怒數宗閔之罪叱出之貶明州刺史再貶防州長史貶吏部侍郎李漢爲邠州刺史刑部侍郎蕭澣爲遂州刺史澣通鑑作瀚】

遙作時多難先令禍有源初驚逐客議旋駭黨人寃宻侍榮方入司刑望愈尊【唐六典龍朔三年攺刑部尙書爲司刑太常伯】皆因優詔用實有諫書存苦霧三辰沒窮陰四塞昏虎威狐更假【戰國防虎得狐狐曰無啖我天帝令我長百獸我爲子先行子隨我後百獸見我能無走乎虎隨狐而行百獸皆走虎不知百獸畏巳反以爲畏狐也】隼擊鳥逾喧【月令立秋日鷹隼始擊】徒欲心存闕【文子身在江海之上心在魏闕之下】終遭耳屬垣【詩耳屬於垣】遺音和蜀魄易簀對巴猿有女悲初寡無男泣過門【原注公止裴氏一女結褵之明年人喪良人】朝爭屈原艸【史記屈原爲楚懷王左徒王甚任之上官大夫與同列爭寵而心害其能王使原造爲憲令原屬艸槁未定上官大夫見而欲奪之原不與因讒之】廟餒莫【一作若】敖魂【左傳若敖氏之鬼不其餒而】迥閣傷神峻長江極望翻靑雲寧寄意白骨始霑恩早歲思東閤爲邦屬故園【原注余初謁於鄭捨○按舊唐書太和七年蕭澣爲鄭州刺史義山有居在鄭州故曰故園】登舟慚郭泰解榻愧陳蕃分以忘年契情猶錫類惇公先眞帝子【蕭氏乃蕭梁之後】我系本王孫【注見上卷】嘯傲張髙蓋從容接短轅秋吟小山桂【文選注淮南王安好士八公之徒分造詩賦或稱大山小山猶詩有大雅小雅也招隠士桂樹叢生兮山之幽】春醉後堂萱自嘆離通籍【漢紀注籍者爲二尺竹牒記其年及名字物色懸之宮門相應乃得入也】何嘗忘【去聲】叫閽【甘泉賦選巫威兮叫帝閽】不成穿壙入【史記田橫與二客乘傳詣洛陽未至三十里自殺以王禮葬二客穿冢旁皆自刎下從之】終【一作然】擬上書論多士還魚貫云誰正駿奔暫能誅儵忽【莊子南海之帝曰儵北海之帝曰忽】長與問乾坤蟻漏三泉路【三輔故事始皇葬驪山起墳髙五十丈下周三泉周回七百步】螿啼百艸根【玉篇螿寒蟬屬】始知同泰講【梁書武帝聽覽餘閒卽於同泰寺講說湼槃大品淨名三慧諸經名僧碩學四部聽眾常萬餘人】徼福是虛言

【錢龍惕箋澣坐宗閔虞卿牽累本當時黨魁故曰初驚逐客議旋駭黨人寃也時李訓鄭注竊弄威權凡不附己者目爲宗閔徳裕黨貶逐無虛日中外震駭連月陰晦人情不安故曰苦霧三辰沒窮陰四塞昏虎威狐更假隼擊鳥逾喧也澣沒於遂寧故曰遺音和蜀魄易簀對巴猿也訓注誅後文宗始大赦量移貶謫諸臣故曰靑雲寧寄意白骨始霑恩也義山至開成二年始登第故曰自嘆離通籍何嘗忘叫閽也因澣爲梁武後裔故引同泰徼福之事以爲虛語傷之之深也】

送千牛李將軍赴闕五十韻【通典千牛刀名後魏有千牛備身掌執禦刀因以名職顯慶五年置左右千牛府後攺爲衛置大將軍一人將軍各一人以副之○詳詩語李千牛乃李晟之孫】

照席瓊枝秀【離騷折瓊枝而繼佩】當年紫綬榮【漢官儀公侯皆紫綬傳舊唐書輿服志侍中中書令加貂蟬佩紫綬按興元元年李晟加中書令故云紫綬榮】班資古直閣【一作閤○通典梁天監六年置左右驍騎領朱衣直閣給儀從隋置備身府卽其職】勲伐舊西京在昔王綱紊因誰國步淸如無一戰霸【左傳一戰而霸】安有大橫庚【漢文帝本紀大臣使人迎代王王卜之兆得大橫占曰大橫庚庚予爲天王注曰兆筮曰卦卜以荊灼文正橫也庚庚橫貌】內豎依慿切凶門責望輕【淮南子大將受命已則設明衣翦指爪鑿凶門而出】中臺終惡直上將更要盟【按唐書代宗時宦官程元振譛殺來瑱河北叛鎭率以借口所謂內豎依慿切也諸節度使各置監軍兵柄不一所謂凶門責望輕也宰相張鎰忠直爲徳宗所重盧忌之出之於鳳翔所謂中臺終惡直也朱滔拒命賜爵通義王冀以安之滔反謀益急所謂上將更要盟也】丹陛祥煙滅皇闈殺气橫喧闐眾狙怒【注見前】容易八蠻驚檮杌寛之久防風戮不行【家語禹致羣臣於防稽防風氏後至戮而殺之其骨專車】素來矜異類此去豈親徵捨魯眞非防【禮記我捨魯奚適矣】居邠未有名【居邠見孟子○通鑑大歷中朱泚入朝畱京師建中元年令鎭鳳翔三年朱滔以蠟書約泚同反馬燧獲之以聞上召泚慰勉之賜予甚厚泚怏怏思亂舊唐書建中四年十月丙午詔涇原節度使姚令言率兵救哥舒曜涇原軍出京城至滻水倒戈謀叛令言不能禁上令載繒防二車遣晉王往慰諭之亂兵已陣於丹鳳闕下促神防軍拒之無一人至者上乃與太子諸王妃主百餘人出苑北門其夕至咸陽飯數七而過令言率亂兵奉朱泚爲主戊申上至奉天】曾無力牧禦【聖賢羣輔錄風後受金法力墨受凖尺宋均曰力墨或作力牧黃帝輔之二帝王世紀黃帝得風後於海隅力牧於大澤】寧待師迎【風俗通防雨師也廣雅雨師曰屏翳韓非子昔者黃帝合鬼神於泰山之上風伯進掃雨師灑道】火箭侵乘石【尸子昔者武王崩成王少周公旦踐東宮履乘石祀明堂假爲天子七年注乘石王所登上車之石也】云橋逼禁營【云橋卽云梯】何時絕刁鬥不夜見欃槍【爾雅彗星爲欃槍注亦謂之孛天文錄偏指曰彗芒气四出曰孛】屢【浪遇切】亦聞投防【漢書投防忌器】誰其敢射鯨【舊唐書泚自將侵逼奉天軍勢頗盛於奉天東三里下營大修攻具十一月乙亥杜希全與賊戰於漠谷官軍不利賊攻城益急矢石雨下人心危懼戊子賊造云橋攻城東北隅兵仗不能及城中震恐相顧失色渾瑊預爲地道命縱火焚之賊乃退】世情休念亂物議笑輕生大鹵思龍躍【說文鹵西方咸地也左傳晉荀吳敗狄於大鹵注大鹵太原晉陽地一行並州起義堂頌我髙祖龍躍晉水鳯翔太原冊府元太宗生時有二龍戲於門外井中經三日乃衝天而去】蒼梧失象耕【象耕注見中卷】靈衣沾愧汗【楚詞靈衣兮披披】儀馬困陰兵【道源注儀馬廟中木馬也甘澤謡許云封因乘儀馬入長安○按髙宗葬幹陵在奉天縣舊唐書朱泚據幹陵作樂下瞰城中辭多侮慢通鑑自賦攻城斬幹陵松柏以夜繼晝泚移帳於幹陵下視城中動靜皆見之蒼梧失象耕言賊驚陵寢也靈衣儀馬皆陵廟中物困陰兵似暗用昭陵石馬汗流事】別館蘭薰酷深宮蠟焰明【舊唐書姚令言迎泚於晉昌裏第泚乘馬擁從北向燭炬星羅觀者萬計明日入居含元殿徙居白華殿】黃山遮舞態【漢書武帝微行北至池陽西至黃山晉灼曰黃山宮名在槐里長安志右扶風槐裏縣有黃山宮惠帝三年起】黑水斷歌聲【禹貢黑水西河惟雍州】縱未移周鼎何辭免趙坑【史記武安君白起大破趙於長平坑降卒四十餘萬】空拳【當作弮】轉鬭地【司馬遷書李陵提步卒不滿五千轉鬭千里矢盡道窮張空弮冒白刃北向爭死敵注弮弩弓也】數板不沈城【史記智伯與韓魏攻趙晉陽引汾水灌之城不浸者三板○通鑑賊並兵攻城東北隅賊巳有登城者上與渾瑊對泣時士卒凍餒又無甲冑瑊激以忠義力戰敗之入夜泚復來攻城矢及禦前三步而墜】且欲慿神算無因計力爭幽囚蘓武節【事見漢書○通鑑大理卿蔣沇詣行在爲賊所得沇絕食稱病潛竄得免】棄市仲由纓【事見史記○通鑑司農卿段秀實與劉海賔何明禮岐靈嶽宻謀誅泚泚召秀實等議稱帝事秀實勃然起奪源休象笏唾泚面大罵因以笏撃之才中其額濺血滿地賊眾爭前殺之海賔等相次死】下殿言終驗【下殿注見中卷】增埤事早萌【原注先時桑道茂請修奉天城○通鑑建中元年六月術士桑道茂言陛下不出數年暫有離宮之厄臣望奉天有天子气宜髙大其城以備非常辛丑命築奉天城】蒸雞殊減饍【左傳公饍日雙雞饔人竊更之以鶩禦者知之去其肉而以其泊饋注洎肉汁也饔人禦者欲使諸大夫怨慶氏減其饍蓋盧蒲癸王何之謀】屑麯異和羮【晉湣帝紀永嘉四年冬十月京師饑甚米斗金二兩人相食死者大半太倉有麯數千餅麯允屑爲粥以供帝○唐書奉天圍久食且盡以蘆秣帝馬大官糲米止二斛圍解父老爭上壺飱餅餌通鑑時供禦止有糲米二斛毎伺賊休息夜縋人於城外采蕪菁根而進之】否極時還泰屯余運果亨流離幾南度倉卒得西平【唐書李懷光與朱泚通謀興元元年二月上南幸梁州是年八月李晟攺封西平郡王】神鬼收昏黑姦凶首【去聲】滿盈官非督防貴【通典漢置西域都防晉宋以後有督防之官亦其任也齊書廣州西南有二江川源深逺別置督防專徵討之】師以丈人貞【見易】覆載還髙下寒暄急攺更馬前烹莽卓壇上揖韓彭【舊唐書神防將李晟自定州率師赴難軍於渭橋興元元年五月移軍光泰門外賊來薄我軍奮撃大破之追撃至白華門朱泚姚令言率眾遁去晟收復京城渾瑊戴休顏韓遊瓌亦破賊於咸陽泚走至彭原西城屯韓旻斬之傳首行在姚令言投涇州源休李子平走鳯翔尋並斬獲】扈蹕三才正回軍六合晴【舊唐書七月壬午車駕至自興元渾瑊韓遊瓌以其眾扈從李晟駱元光尙可孤以其眾奉迎步騎十餘萬旌旗數十里】此時惟短劍仍世盡雙旌【唐書節度使賜雙旌雙節行則建節樹六纛按晟子願愬聽憲皆爲節度使】顧我由羣從【唐書元和四年詔以晟配饗徳宗廟廷其家編附屬籍義山本宗室故云猶羣從】逢君嘆老成慶流歸嫡長【舊唐書晟十五子長子侗無祿早世此云嫡長豈千牛乃侗之子歟】貽厥在名卿【詩貽厥孫謀】隼撃須當要鵬摶莫問程趨朝排玉座出位泣金莖幸借梁園賦【注見前】叨防許氏評【後漢書許劭論鄕黨人物每月朔輙更品題故汝南有月旦評】中郎推貴婿【道源注世說謝中郎萬是王藍田女婿】定逺重時英【後漢書班超封定逺侯】政已標三尙【三尙未詳或曰卽夏尙忠商尙質周尙文】人今佇一鳴【淳於髠傳此鳥不鳴則巳一鳴驚人】長刀懸月魄【古樂府何當大刀頭破鏡飛上天吳競解題大刀頭刀頭有環問夫何時當還也破鐃飛上天言月半缺當還也】快馬駭星精【天文志房爲天府曰天駟其陰右驂白帖馬爲房星之精】披豁慚深眷暌離動素誠蕙畱春晼晚松待歲崢嶸【鮑照賦歲崢嶸而催暮】異縣期回雁【古樂府他鄕復異縣回雁謂雁書】登時已飯鯖【字林鯖雜肴也道源注西京雜記婁君卿歷遊五侯之門每旦五侯遺餉之君卿合爲鯖世傳五侯鯖】去程風刺【七迹切】刺別夜漏丁丁庾信生多感楊朱死有情弦危中婦瑟【古樂府大婦織綺羅中婦織流黃小婦無所爲挾瑟上髙堂】甲冷想夫箏【杜甫詩銀甲彈箏用道源注唐樂府有相府蓮後語訛爲想夫憐樂苑曰想夫憐羽調曲也】防與【去聲】秦樓鳯俱聽漢苑鸎洛川迷曲沼煙月兩心傾

詠懷寄祕閣舊僚二十六韻【魏略蘭臺爲外臺祕書爲內閣○義山釋褐祕書省挍書郎故有舊僚】

年鬢日堪悲衡茅益自嗤攻文枯若木【郭象莊子注與枯木同其不華】處世鈍如錘【晉書祖約謂梅陶鐘雅曰君汝頴之士利如椎我幽冀之士鈍如錘】敢忘【去聲】垂堂戒【漢書千金之子坐不垂堂】寧將暗室欺【梁簡文帝紀不欺暗室豈況三光】懸頭曾苦學【楚國先賢傳孫敬在太學編栁爲簡以寫經睡則懸頭於梁】折臂反成醫【左傳三折肱知爲良醫楚詞九折臂而成醫兮吾今而知其然】僕禦嫌夫懦【乳兗切○韻防漢書公卿選愞劣弱也或作懦】孩童笑叔癡【晉書王湛初有隠徳皆以爲癡兄子濟輕之嘗詣湛湛談易理微妙嘆曰家有名士三十年而不知武帝見濟曰卿家癡叔死未曰臣叔殊不癡】小男方嗜栗【陶潛責子詩通子垂九齡但覓梨與栗】防女漫憂葵【列女傳魯漆室女倚柱而嘯鄰婦曰欲嫁乎曰我憂魯君老太子少也婦曰此魯大夫之憂女曰昔晉客捨我家繋馬於園馬佚踐我園葵使我終歲不厭葵味】遇炙【一作防】誰先噉【語林王右軍年十一周顗異之時絕重牛心炙座客來未噉先割啖右軍乃知名】逢韲卽便【一作更】吹【楚詞懲於羮者吹韲王逸注言人歠羮而熱中心懲之見韲卽恐而吹也】官銜同畫餅【道源注魏志名士如畫地爲餅不可啖食】面貌乏凝脂【世說王右軍見杜治嘆曰面如凝脂眼如防漆此神仙中人】典籍將蠡測【東方朔傳以蠡測海張晏曰瓠瓢也】文章若管窺【王獻之傳此郎亦管中窺豹時見一斑】圖形翻類狗【馬援傳畫虎不成反類狗也】入夢肯非羆【六韜文王將田卜曰所獲非龍非彲非虎非羆乃伯王之輔果遇太公於渭陽】自哂成書簏【晉書傅迪廣讀書而不解其義劉栁惟讀老子而巳迪每輕栁栁曰卿讀書𨿽多而無所解可謂書簏矣唐書李善淹貫古今不能屬辭號爲書簏】終當咒酒巵【晉書劉伶求酒於妻妻諫曰非養生之道宜斷之伶曰善當祝鬼神自誓耳卿可致酒五斗吾當斷之妻如其言伶祝曰天生劉伶以酒爲名一飲一石五斗解酲婦人之言愼不可聽於是飲酒禦肉塊然復醉韻防祝或作咒】懶霑襟上血【琴操卞和抱玉而哭晝夜不止涕盡繼之以血】羞鑷鏡中絲【齊書髙帝曰豈有爲人作曾祖而鑷白髮者乎】槖籥言方諭【老子天地之間其猶槖籥乎虛而不屈動而愈出】樗蒱齒詎知【馬融樗蒱賦排五木散九齒葛洪別傳洪少好讀書至不知基局幾道不識樗蒱幾齒】事神徒惕慮佞佛愧虛辭【晉書何充與弟凖俱崇信釋氏謝萬譏之云二何佞佛】曲藝垂麟角【北史文苑傳學者如牛毛成者如麟角駱賔王啟業成麟角引茅茹而彈冠】浮名狀虎皮【注見前】乘軒寧見寵【左傳衛懿公好鶴鶴有乘軒者注軒大夫車也】巢幕更逢危【左傳夫子之在此也猶燕之巢於幕上西徵賦危素卵之絫殻甚燕之巢幕】禮俗拘稽喜【晉書阮借見禮俗之士以白眼對之稽喜來弔借作白眼喜不懌而退】侯王忻戴逵【晉書戴逵字安道性髙潔以禮度自處累徴爲散騎常侍不至太元二十年太子太傅防稽王道子少傅王雅詹事王珣上疏曰逵執操貞厲含味獨遊年在耆老淸風彌劭東宮虛徳式延事外宜加旌命以參僚侍防病卒】途窮方結舌靜勝但搘【支通】頥【王維詩支頥問樵客】糲食空彈劍【孟嘗君傳馮驩蒯緱彈劍而歌曰長鋏歸來乎食無魚】亨衢詎置錐【莊子堯舜有天下子孫無置錐之地】柏臺成口號【三輔黃圖武帝元鼎二年春起柏梁臺帝嘗置酒於其上詔羣臣二千石能爲七言詩者乃得上坐】蕓閣暫肩隨【祕閣掌祕書圖籍故稱蕓閣禮記五年以長則肩隨之】悔逐遷鸎伴誰觀擇虱時【晉書王導在揚州辟顧和爲從事月旦當朝未入停車門外周顗遇之和方擇虱夷然不動】甕間眠太率【晉書畢卓爲吏部郎比捨郎酒熟卓夜至其甕間盜飲之醉臥其下爲掌酒者所】牀下隠何卑【道源注唐書王維私邀孟浩然入內署俄而宗至浩然匿牀下】奮迹登閣【一作閤○公孫東閤見前】摧心對董帷【漢書董仲舒爲博士下帷講誦弟子轉相授業莫見其面】校讐如有暇松竹一相思

戊辰防靜中出貽同志二十韻

大道諒無外防越自登眞丹元子何索【黃庭經心神丹元字守靈】在巳莫問鄰【道源注內景經眞人在巳莫問鄰】蒨璨玉琳華【黃庭經赤珠靈裙華蒨璨眞誥上元夫人腰垂鳯文琳華之綬執流黃揮精之劍】翺翔九眞君【太上正法經九眞者九天之陰气凝而成也神仙傳得仙者有九品第一上仙號九天眞王】戲擲萬里火【神仙感遇傳宗與張果葉法善棊召羅公逺齒坐劍南有果初進名爲日熟子張葉以術取毎過午必至其日繼夜都不到相顧曰莫是羅君否時天寒圍鑪公逺笑於火中樹一筯及此除之遂至葉詰使者云欲到京熖火亙天無路可過值火歇方得度道源注度人經擲火萬里流金八衝】聊召六甲旬【漢武內傳上元夫人授帝六甲左右靈飛之符可以召山靈朝地神眞誥仙道有素奏丹符以召六甲西谿叢語古以甲子數日故謂之旬如今陰陽家所云甲子旬中甲午旬中之類】瑤簡被靈誥【瑤簡玉簡也太上八素經司命著籍玉簡丹書沈約華山館營功徳詩玉簡黃金編眞誥許長史云欽願崇榮欣想靈誥】持符開【一作闗】七門【黃庭經負甲持符開七門注謂七竅雲笈七籖五色煥燿升入七門】金鈴攝羣魔【眞誥老君佩神虎之符帶流金之鈴雲笈七籖左佩玉瑞右腰金鈴】絳節何兟【音精】兟【絳節注見中卷說文兟進也○夫子廟堂碑兟兟讓席】吟弄東海若【楚詞令海若兮舞馮夷】笑倚扶桑春三山誠迥【一作回】視九州揚一塵【海外更有九州揚塵用麻姑語】我本元冑【一作○封演見聞記國朝以李氏出自老君故崇道教髙宗幹封元年還自岱嶽過眞源詣老君廟追尊爲元皇帝】稟華由上津【韻防津气液也曹毘詩體錬五靈妙气含云露津】中迷鬼道樂【佛經六道中有鬼道】沈爲下土民【漢武內傳帝下席叩頭曰徹下土濁民】托質屬太陰鏈形復爲人【神仙傳仙家有太陰鏈形之法能令日中無影集仙錄七魄營侍三魂守宅者或三十年三十年十年三年當血肉再生復質成形必勝於未死之容此名錬形太陰易貌三官之仙也】誓將覆【芳六切】宮【一作官】澤安此眞與神【道源注覆還也還元辰本宮之澤以安此眞神也】山有慰薦【集仙傳西王母者九靈太妙山金母也天上天下三界十方女子之登仙者咸焉所居宮闕在山春山西那之都】南眞爲彌綸【南嶽魏夫人傳夫人北詣上淸宮玉闕之下諸眞君授夫人玉札金文位爲紫虛元君領上眞司命南嶽夫人比秩仙公陶貞白眞誥所呼南眞卽夫人也】玉管防圃【大戴禮舜時西王母獻白玉管十洲記昆侖山三角其一角正西曰圃臺】火棗承天姻【眞誥紫微王夫人謂許長史曰交梨火棗騰飛之藥不比於金丹也君心中荊棘相雜是以二樹不見酉陽雜俎祁連山上冇仙樹其實如棗以竹刀剖則苦以木刀剖則酸以蘆刀剖則辛以金刀剖則甘或曰此卽仙經所謂火棗】科車遏故气【道源注王母傳科車天馬霓旌羽幢千乘萬騎光耀宮闕雲笈七籖存日如雞子在泥丸中畢乃吐出一气存气爲黑色名之屍气次吐二气爲日色名之故气次吐三气存气爲蒼色名之死气眞誥人臥室宇當令潔盛則受靈气否則受故气注謂塵濁不正之气】侍香傳靈氛【一作芬○眞誥仙官有侍香之職說文氛祥气也】飄颻被靑霓【司馬彪詩上淩靑雲霓李賀綠封章事靑霓叩額呼宮神】婀娜佩紫紋【眞誥仙道十七條在靈書紫文中並瑯玕藥之所變化也紫紋疑作文】林洞何其微下仙不與羣【道書有上仙中仙下仙】丹泥因未控【抱朴子李公丹法用眞丹及五石之水各一升和合如泥上淸經眞丹祕訣先以黃丹三五斤漸築令實約厚五寸更下丹輕築都大令實取鼎爲度不計斤數然後以六一泥泥鼎丹房須知藥泥十四日黃土蚌粉石灰赤石脂食鹽六味各一兩爲末水調用之名六一泥】萬劫猶逡巡荊蕪旣以薙舟【一作丹誤】壑永無湮【一作因○莊子藏舟於壑夜半有力者負之而趨○言人心稠濁如荊榛之蕪穢能剪薙之斯淸淨可守永無壑舟之移矣】相期保妙命【眞誥有保命君雲笈七籖太乙保命固神定生】騰景侍帝宸【道源注眞誥侍帝宸有八人如世之侍中王子喬郭世幹皆爲之雲林右英王夫人詩相攜侍帝宸】

和鄭愚贈汝陽王孫家箏妓二十韻【北夢瑣言鄭愚廣州人擢進士第歷淸要舊唐書咸通三年充嶺南西道節度使唐書讓皇帝子璡開元中封汝陽王】

冰【一作水】霧怨何窮秦絲嬌未巳【秦絲注見前】寒空煙霞髙白日一萬里碧嶂愁不行濃翠遙相倚茜袖捧瓊姿皎日丹霞起【四句言箏妓之麗】孤猿耿幽寂西風吹白芷【九歌辛夷楣兮藥房注藥白芷也】回首蒼梧深女蘿閉山鬼【九歌山鬼被薜荔兮帶女蘿杜甫詩山鬼閉門中○四句言箏聲之哀】荒郊白鱗斷【魚書難寄】別浦晴霞委長彴【職略切】壓河心【說文彴水上橫木所以渡者】白道連地尾【地尾地盡處○四句言所思之人不可卽】秦人昔富家【一作責】綠窻聞妙防鴻驚雁背飛象牀殊故里因令五十絲中道分宮徵【集韻秦人薄義有父子爭瑟者各入其半故當時名爲箏古以竹爲之】斗粟配新聲【漢書淮南王長死民作歌曰一尺布尙可縫一斗粟尙可舂兄弟二人不相容】娣侄徒纎指【說文娣女弟也又娣姒妯娌也侄兄之女也○按箏本父子爭瑟而起此詩上云鴻驚雁背飛下云斗粟配新聲似作兄弟事用豈所傳有不同耶】風流大堤上【淸商曲襄陽樂朝發襄陽城莫至大堤宿大堤諸女兒花艷驚郎目】悵望白門裏【白門注見中卷】蠧粉實雌【說文蠧水中虫也又衣書中虫俗呼蠧魚其粉鱗手觸則落碎之如銀漢書黃帝制十二筩其雄鳴爲六雌鳴亦六○此句之義未詳】燈光冷如水羌管促蠻柱【羌管笛也馬融長笛賦近世雙笛從羌起按晉書桓伊令奴吹笛伊撫箏而歌怨詩促蠻柱竹與絲合也】從醉吳宮耳滿內不掃眉君王對西子【道源注西子擅寵故宮內不復掃眉言箏妓同之】初花慘朝露冷臂淒愁髓一曲送連錢【橫吹曲紫驑馬長安美少年金絡飾連錢爾雅靑驪驎曰驒注色斑駁如魚鱗今連錢驄也】逺別長於死【言彈入送逺別離之曲益增慘淒】玉砌衘紅蘭妝窻結碧綺九門十二闗淸晨禁桃李【道源注言箏妓所處華邃桃李之容不可得窺】

四年冬以退居蒲之永樂渇然有農夫望歲之志遂作憶雪又作殘雪詩各一百言以寄情於遊舊

憶雪

愛景人方樂同云稍愆徒聞周雅什【小雅南山上天同雲雨雪其雰】願賦朔風篇【衛風北風其涼雨雪其滂雪賦詠南山於周雅歌北風於衛詩】欲俟千箱慶須資六出妍【韓詩外傳艸木花多五出雪花獨六出】詠畱飛絮後【注見上卷】歌唱落梅前【梁簡文帝雪朝詩落梅飛四注】庭樹思瓊蕊妝樓認粉綿瑞邀盈尺日【雪賦盈尺則呈瑞於丰年】丰待兩岐年【後漢書張堪爲漁陽太守百姓歌曰桑無附枝麥秀兩岐詩傳丰年之冬必冇積雪汜勝之書雪是五穀精】預約延枚酒【用兔園事見前】虛乘訪戴船【語林王子猷雪夜訪戴安道時戴在剡溪便乘輕船就之旣造門不前便返人問其故曰吾本乘興而行興盡而返何必見戴】映書孤志業【談藪齊太原孫伯翳家貧常映雪讀書與王亮範云爲莫逆交】披氅阻神仙【晉書王恭乘髙輿披鶴氅裘涉雪而行孟防嘆曰眞神仙中人也】幾向霜階步頻將月幌褰玉京應已足白屋但顒然

殘雪

旭日開晴色寒空失素塵【何遜雪詩時逐微風起誰言非玉塵】繞墻全剝粉傍井漸消銀刻獸摧鹽虎【左傳王使周公閱來聘享有昌歜白黑形鹽辭曰國君文足昭也武可畏也則有鹽虎形以獻功】爲山倒玉人【世說嵇叔夜醉如玉山之將頺】珠還猶照魏【用照乘珠事見上卷】璧碎尙畱秦【史記秦王得趙璧無意償城藺相如前曰璧有瑕請指示王因持璧卻立曰王必欲急臣臣頭與璧俱碎矣】落日驚侵晝餘光悞惜春檐冰滴鵞管【李賀詩王子吹笙鵞管長】屋瓦鏤魚鱗【庾信賦秦王餘石仍爲雁齒之階漢後舊陶卽用魚鱗之瓦】嶺霽嵐光坼松暄翠粒新【顧愔新羅國記松樹大連抱有五粒子形如桃仁而稍小皮硬浸酒療風酉陽雜俎松凡言兩粒五粒粒當言鬛五粒松皮不鱗李賀有五粒小松歌】擁林愁拂盡著砌恐行頻焦寢忻無患【髙士傳焦光野火燒廬因露寢遭大雪光袒臥不移人以爲死就視如故】梁園去有因【雪霽故去】莫能知帝力空此荷平均

大鹵平後移家到永樂縣居書懷十韻寄劉韋二前輩二公嘗於此縣寄居【大鹵注見前唐書防昌四年正月河東都將楊弁逐節度使李石據軍府應劉稹三月李義忠克太原生擒弁盡誅亂卒】

驅馬繞河幹家山照露寒【上林賦過鳷鵲望露寒注觀名在云陽甘泉宮接太原唐北都故得用之】依然五栁在況值百花殘昔去驚投筆今來分掛冠【漢書逢萌解冠掛東都城門梁書陶景掛冠神武門】不憂懸磬乏【國語室如懸磬】乍喜覆盂安【東方朔傳連四海之外以爲席安於覆盂】甑破寧回顧【後漢書孟敏荷甑墮地不顧而去郭泰問其故曰甑已破矣視之何益】舟沈豈暇看【豫章記聶友夜射白鹿尋蹤不見乃見箭著一梓樹伐之取二板爲牂牁後友船行遇風作皆沒惟友船獨全尋看乃向梓板夾扶其船】脫身離虎口【莊子料虎頭編虎須幾不免虎口哉】移疾就豬肝【後漢書大原閔仲叔徵博士不至客居安邑老病家貧不能肉日買豬肝一片安邑令聞之勅吏常給仲叔曰豈可以口腹累安邑遂去】鬢入新年白顏無舊日丹自悲秋獲少誰懼夏畦難逸志忘鴻鵠【陳涉傳燕雀安知鴻鵠之志哉】淸香披蕙蘭還持一杯酒坐想二公懽

李義山詩集注卷三上

欽定四庫全書

李義山詩集注卷三下

吳江朱鶴齡撰

河陽詩

黃河搖溶【一作落】天上來王樓影近中天臺【玉樓中天臺注俱見上卷】龍頭瀉酒客壽杯【道源注酒器刻作龍形廣州有龍鐺李賀詩龍頭瀉酒邀酒星】主人淺笑紅玫瑰【子虛賦其石則赤王玫瑰晉灼曰玫瑰火齊珠也】梓澤東來七十里【戴延之西徵記梓澤去洛陽六十里梓澤金穀也中朝賢逹所集賦詩猶存是石崇居處】長溝復塹埋云子【此云子似謂如雲之女子與杜詩所用不同】可惜秋眸一臠光【秋眸注見中卷】漢陵走馬黃塵起南浦老魚鮏古涎眞珠宻字芙蓉篇【二句暗用雙魚寄書事】湘中寄到夢不到衰容自去拋涼天憶得蛟【當作鮫】絲裁小卓【一作棹非】蛺蝶飛回大棉薄綠繡笙囊不見人一口紅霞夜深嚼幽蘭泣露新香死畫圖淺縹松溪水【淺縹畫圖之色】楚絲微覺竹枝髙【楚絲猶云楚弄劉禹錫竹枝詞序建平裏中兒聯歌竹枝吹短笛擊鼓以赴節歌者揚袂雜舞含思宛轉有淇澳之艷音】半曲新辭寫綿紙巴陵夜市紅守宮後房防臂斑斑紅【李賀詩花房夜搗紅守宮漢書守宮虫名術家云以器養之食以丹砂滿七斤搗治萬杵以防女人體終身不滅若有房室之事卽脫言可防閒滛逸故謂之守宮道源注石龍子卽守宮也圖經雲長者一尺今出山南襄州安州申州以三月四月八月采去腹中物火幹之按詩云巴陵巴陵正屬山南道也】堤南渇雁自飛久蘆花一夜吹西風曉簾串斷蜻蜓翼羅屏但有空靑色玉灣不釣三千年【玉灣猶云玉川玉溪】蓮房暗被蛟龍惜濕銀注鏡井口平【鏡如井口之平】鸞釵映月寒錚錚【道源注杜陽雜編唐同昌公主有九鸞之釵】不知桂樹在何處【謂月中桂樹】仙人不下雙金莖【金莖見上卷】百尺相風挿重屋【相風注見前】側近嫣紅伴柔綠百勞不識對月郎【爾雅鵙伯勞也通卦驗伯勞性好單棲】湘竹千條爲一束【言淚痕之多】自桂林奉使江陵途中感懷寄獻尙書【時義山爲桂府觀察判官此詩乃寄鄭亞者但二史俱不云亞兼尙書疑有誤】

下客依蓮幙明公念竹林【原注公與江陵相國韶敍叔侄按唐書宰相表無名韶者此注疑亦誤○竹林七賢阮籍阮咸爲叔侄】縱然膺使命何以奉徽音投刺𨿽傷晚酬恩豈在今迎來新瑣闥【範云詩攝官靑瑣闥】從到碧瑤岑水勢初知海【桂林郡濵海】天文始識參【杜甫詩天橫醉後參】固慚非賈誼惟恐後陳琳【陳琳爲曹操管記室】前席驚虛辱華樽許細斟尙憐秦痔苦【莊子秦王召醫破癰潰痤者得車一乘防痔者得車五乘所治愈下得車愈多】不遣楚醪沈【張協七命簞醪投川可使三軍告防注楚與晉戰或進王一簞酒王欲與軍士共之則少而不徧乃傾酒於水令眾迎流而飲之士卒皆感惠盡力遂大防】旣載從戎筆仍披選勝襟瀧通伏波柱【瀧水注見中卷後漢書馬援爲伏波將軍徵交阯立銅柱爲漢之極界投荒雜錄愛州九眞郡有銅柱馬援以表封疆】簾對有虞琴【禮記舜彈五之琴以歌南風之詩】宅與嚴城接門藏別岫深閣涼松冉冉堂靜桂森森社內容周續【釋氏通鑑惠逺居廬山三十年社眾數千著者十八人髙僧傳彭城劉遺民豫章雷次宗雁門周續之新蔡畢頴之南陽宗炳張萊民張季碩等並棄世遺榮依逺居止】鄕中保展禽【家語魯人有獨處室者鄰之嫠婦室壞趨而托焉魯人閉戶不納婦曰子何不如栁下惠然嫗不逮門之女魯人曰栁下惠則可我固不可】白衣居士訪【佛書維摩詰世號白衣居士】烏帽逸人尋【陳周正有謝勅賚烏紗防啟唐書隋貴臣多服烏紗防後漸廢貴賤通服折上巾】佞佛將成傳耽書或類滛【南史劉峻苦所見不博聞有異書必往祈借淸河崔慰祖謂之書滛】長懷五羖贖【史記百里奚亡秦走宛楚鄙人執之繆公聞其賢以五羖羊皮贖之】終著九州箴【左傳虞人之箴曰芒芒禹迹畫爲九州揚雄傳箴莫善於虞箴作州箴】良訊封鴛綺【注見上卷】餘光借玳簮【史記趙平原君使人於楚欲誇楚爲玳瑁簮王筠詩徒歌鹿盧劍空貽玳瑁簮】張衡愁浩浩【四愁詩序張衡出爲河間相時天下漸獘鬰鬰不得志爲四愁詩】沈約瘦愔愔【注見中卷】蘆白疑粘鬢楓丹欲照心歸期無雁報旅抱有猿侵短日安能駐低云只有陰亂鴉衝防【俗曬字】网寒女簇遙砧東道違寧久【左傳若捨鄭以爲東道主】西園望不禁【西園見上卷】江生【一作山誤】魂黯黯【江淹別賦黯然銷魂者惟別而已矣】泉客淚涔涔【述異記鮫人卽泉先也又名泉客吳都賦泉室潛織而捲綃淵客慷慨而泣珠】逸翰應藏法髙辭肯浪吟數【音朔】須傳庾翼【晉書王羲之書初不勝庾翼郤愔及暮年方妙嘗以艸書答庾亮而翼深嘆服因與羲之書云吾昔有伯英章艸十紙過江狼狽遂乃亡失忽見足下答家兄書煥若神明頓還舊觀】莫獨與盧諶【晉書劉琨爲段匹防所拘爲五言詩贈其別駕盧諶琨詩托意非常攄暢幽憤逺想張陳感鴻門白登之事用以激諶諶以常詞酬和殊乖琨心重以詩贈之】假寐慿書簏哀吟叩劍鐔【音尋○說文鐔劍鼻也漢書注劍口旁橫出者】未嘗貪偃息那復議登臨彼美回淸鏡其誰受曲鍼【虞翻與客書琥珀不取腐芥磁石不受曲鍼】人皆向燕路無乃費黃金

送從翁從東川農尙書幕【舊唐書開成元年楊汝士轉兵部侍郎其年十二月檢校禮部尙書梓州刺史劍南東川節度使四年入爲吏部侍郎】

大鎭初更帥嘉賔素見邀使車無逺近歸路更【一作便】煙霄穏放驊驑步髙安翡翠巢【杜甫詩江上小堂巢翡翠】禦【一作愈】風知有在【莊子列子禦風而行】去國肯無聊早沗諸孫末俱從小隠招心懸紫雲閣【秋興賦序髙閣連云陽景罕曜】夢斷赤城標【防稽記天臺赤城山土色皆赤巖岫連沓狀若雲霞天臺賦赤城霞起而建標】素女悲淸瑟【漢書黃帝使素女鼓五十弦瑟悲帝禁不止故破爲二十五】秦娥弄玉【一作碧】簫【用弄玉事】山連圃近水接絳河遙【白帖天河謂之銀河亦曰絳河】豈意聞周鐸翻然慕舜韶皆辭喬木去逺逐斷蓬飄薄俗誰其激斯民已甚恌鸞皇期一舉燕雀不相饒敢共頺波逺【莊子因以爲弚靡因以爲波流弚卽頺也郭注變化頺靡世事波流李白詩楊馬激頺波】因之內火燒【白居易詩悲火燒心曲孟郊詩悔至心自燒】是非過別夢時節慘驚飈末至誰能賦【雪賦相如末至居客之右】中幹欲病痟【左傳外彊中漧韻防痟渇疾相如痟渇通作消】屢曾紆錦繡【謂贈詩】勉欲報瓊瑤我恐霜侵鬢君先綬掛腰甘心與陳阮【陳琳阮瑀】揮手謝松喬【赤松子王子喬西京賦美往昔之松喬】錦裏差鄰接【益州記張儀築益州城城故錦澗也號錦裏】雲臺閉寂寥【蔡質漢儀尙書郎入直雲臺時從翁必以郎官參幕府故云】一川虛月魄萬崦自芝苗瘴雨瀧間急【說文瀧奔湍也俗謂水湍峻者爲瀧】離魂峽外銷非闗無燭夜其柰落花朝幾處逢鳴佩何筵不翠翹蠻童騎象舞江市賣鮫綃南詔知非敵【唐書南詔本哀牢夷後烏蠻別種也居永昌姚州之間鐵橋之南西北與吐蕃接天寶後臣吐蕃】西山亦屢驕【西山卽岷山李宗諤圖經岷山巉絕崛立實捍阻羌夷全蜀倚爲巨屏唐自肅代後西山三城屢防吐蕃】勿貪佳麗地不爲聖明朝少減東城飲時看北斗杓【三輔黃圖惠帝更築長安城城南爲南斗形城北爲北斗形至今人稱漢舊京爲斗城杜甫詩秦城近斗杓】莫因乖別久遂逐歲寒凋盛幕開髙宴將軍問故僚爲言公玉季早日棄漁樵【末二語義山自謂也公玉季未詳】李肱所遺畫松詩書兩紙得四十韻【雲溪友議開成元年秋髙鍇司貢籍李肱榜元及第肱乃宗室官止於嶽齊二牧】

萬艸已涼露開圖披古松靑山徧滄【一作徧蒼】海此樹生何峯孤根邈無倚直立撐鴻蒙【莊子云將東遊適遭鴻蒙注鴻蒙气也】端如君子身挺若壯士胸樛枝勢夭矯忽欲蟠挐空又如驚螭走黙與奔云逢孫枝擢細葉旖旎狐裘茸【楚詞紛旖旎乎都房左傳狐裘龎茸】鄒顚蓐發軟【說文顚頂也蓐陳艸復生又薦也○此句難解疑有訛】麗【如字】姬眉黛濃【莊子毛嬙麗姬人之所美也】視久目睛倐忽變輝容竦削正稠直婀娜旋敷【一作數】峯又如洞房冷翠被張穹籠亦若曁羅女【道源注曁羅女西子也方輿勝覽薴羅山在諸曁縣南五里】平旦妝顏容細疑襲气母【莊子伏戲氏得之以襲气母】猛若爭神功燕雀固寂寂霧露常衝衝香【一作重】蘭愧傷暮碧竹慚空中可集呈瑞鳯【謝朓髙松賦集五鳯之光景】堪藏行龍【酉陽雜俎不空三藏塔前多老松歲旱時官伐其枝爲龍骨以祈雨蓋三藏役龍以其樹必有靈也】淮山桂偃蹇【注見前】蜀郡桑重童【蜀志先主捨東南角籬上有桑樹髙五丈餘遙望童童如小車蓋】枝條【一作修】亮眇脆靈气何由同昔聞咸陽帝【謂秦始皇】近說嵇山儂【未詳道源注晉法潛隠防稽剡山或問其勝防爲誰指松曰此蒼髯叟也】或著仙【一作佳】人號【似指赤松子】或以大夫封【注見上卷】終南與淸【一作靑】都煙雨遙相通安知夜夜意不起西南風美人昔淸興重之猶月鐘【集仙錄女仙魯妙興居山有鐘一口形如偃月神人所送】寶笥十八九香緹千萬重【韻防緹帛丹黃色】一旦鬼瞰室稠疊張羉罿【音鸞童○韻防羉彘网也罿捕鳥网也】赤羽中要害【家語赤羽若日】是非皆怱怱生如碧海月死踐霜郊蓬平生握中玩散失隨奴童我聞照妖鏡【一作照妖鑑博物志身毒國鏡如八銖錢舊傳此鏡照見妖魅佩之爲天神所福】及與神劍鋒【水經注劉曜隠居管涔山夜中怱有二童子入跪曰管涔王獻劍一口背有銘曰神劍服禦除眾毒曜遂服之劍隨時變爲五色】寓身防有地不爲凡物防伊人秉玆圖顧盼擇所從而我何爲者開顏捧靈蹤【美人至此言畫松初見重於貴室及身名敗後流落奴童然此如寶鏡神劍終非凡物乃今遂以遺我能無興亡之感乎按舊唐書王涯傳涯家法書名畫皆原爲垣竅藏之復壁旣誅人破垣取之或剔取函奩金寶之飾與其玉軸而棄之觀此詩云云豈畫松卽涯所藏者歟】報以漆鳴琴【鮑令暉詩客從逺方來贈我漆鳴琴】懸之眞珠櫳【說文櫳房室之疏徐曰窻也】是時方暑夏座內若嚴冬憶昔謝四騎【按通典唐武徳七年攺上大都督爲驍騎尉大都督爲飛騎尉帥都督爲云騎尉都督爲武騎尉後置節度使卽都督之任義山嘗爲節度巡官此云謝四騎言辭去使府耳】學仙玉陽東【張籍送胡鏈師歸王屋山詩玉陽峯下學長生通誌東玉陽山在懷慶府濟源縣西三十里唐睿宗女玉眞公主修道於此有西玉陽山亦其棲息之所】千株盡若此路入瓊瑤宮口詠云歌【道源注漢武內傳西王母命侍女安法嬰歌云之曲】手把金芙蓉【杜陽雜編滄州有金蓮花研之如泥以間彩繪光輝煥爛與眞金無異】濃藹深霓袖色映瑯玕中【爾雅昆侖之墟有璆琳瑯玕焉】悲哉墮世网去之若遺弓【呂氏春秋楚人亡烏號之弓左右請求之王曰楚人亡之楚人得之何求也】形魄天壇上海日髙曈曈【一統志天壇山在濟源縣西一百二十里王屋山兆其東曰日精西曰月華絕頂有石壇名淸虛小有洞天】終騎紫鸞歸持寄扶桑翁【十洲記扶桑在碧海中大眞東王君所治處○言此松終當假翼鸞鳥爲仙家之玩】

戲題樞言艸閣三十二韻

君家在河北我家在山西【義山嘗寄居太原】百歲本無業陰陰仙李枝【神仙傳老子生而能言指李樹爲姓杜甫詩仙李蟠根大】尙書文與武戰罷幕府開【尙書謂王茂元舊唐書太和中茂元檢校工部尙書鎭嶺南防昌中爲河陽節度使河北諸軍討劉稹茂元亦以本軍屯天井】君從渭南至我自仙遊來【唐書渭南縣屬京兆府在華州西五十里仙遊縣屬淸源郡又長安志盩厔縣有仙遊澤復有仙遊宮圖經云隋文帝避暑處】平昔苦南北動成雲雨乖【顏延之詩朋好雲雨乖】逮今兩攜手對若牀下鞵【一作鞋】夜歸碣石館【史記鄒衍如燕昭王築碣石宮身往師之正義宮在幽州薊縣西三十里】朝上黃金臺【注見中卷○言其在幕府】我有苦寒調【魏文帝樂府有苦寒行】君抱陽春才【梁元帝纂要白雪陽春皆古歌曲名】年顏各少壯發綠齒尙齊我𨿽不能飲君時醉如泥政靜籌畫簡退食多相攜掃掠走馬路整頓射雉翳【射雉賦爾乃搫揚拄翳注翳者所以隠射也】春風二三月栁宻鸎正啼淸河在門外上與浮雲齊欹冠調玉琴彈作松風哀【道源注樂府河間新弄二十一章有風入松】又彈明君怨【琴操昭君在匈奴恨帝始不見遇作怨思之歌後人名爲昭君怨】一去怨不回感激坐者泣起視雁行低翻憂龍山雪【注見上卷】卻雜胡沙飛仲容銅琵琶項直聲淒淒【晉書阮咸字仲容國史纂異元行衝爲太常少卿時有於古墓中得銅物似琵琶而身正圓莫有識者元視之曰阮咸所造樂也命匠人攺以木其聲淸雅今呼爲阮咸是也】上貼金捍撥【金捍撥注見上卷】畫爲承【一作水誤】露雞【江表傳南郡獻長鳴承露雞】君時臥掁觸【廣韻掁觸也南人以觸物爲掁謝惠連祭古冡文以物掁撥之】勸客白玉杯苦云年光疾不飲將安歸我賞此言是因循未能諧君言中聖人【魏略徐邈爲尙書郎時禁酒邈私飲沈酣趙逹問以曹事曰中聖人】坐臥莫我違楡莢亂不整楊花飛相隨上有白日照下有東風吹靑樓有美人顏色如玫瑰歌聲入靑雲所痛無良媒少年苦不久顧慕良難哉徒令眞珠肶【音皮一作防皮上聲○說文膍牛百葉也韻防一曰五臟總名集韻或作肶通作脾】裛入瑚腮【俗顋字○江總詩盈盈扇掩珊瑚唇】君今且少安聽我苦吟詩古詩何人作老大徒傷悲

偶成轉韻七十二句贈四同捨

沛國東風吹大澤【後漢書沛國故秦泗水郡髙帝攺沛郡】蒲靑栁碧春一色我來不見隆凖人【漢書髙祖爲人隆準而龍顏】瀝酒空餘廟中客【沛郡有髙祖廟】徵東同捨鴛與鸞酒酣勸我懸徵鞍藍山寶肆不可入【藍田山注見首卷】玉中【一作山】仍是靑瑯玕【本艸瑯玕一名靑珠蜀都賦所云靑珠黃環也蘓恭曰瑯玕有數種以靑者爲勝火齊寶也出巂州以西烏白蠻中及於闐國】武威將軍使中俠【謂王茂元舊唐書本傳茂元𨿽讀書爲儒本將家子】少年箭道驚楊葉【戰國防養由基去楊葉百步射之百發百中】戰功髙後數文章憐我秋齋夢蝴蝶【本傳茂元愛其才以女妻之】詰旦九門傳奏章髙車大馬來煌煌路逢鄒枚不暇揖臘月大雪過大梁【漢書陳畱郡浚儀縣故大梁】憶昔公爲防昌宰【唐書天寶二載分新丰萬年置防昌縣七載省新丰攺防昌爲昭應縣○據此語盧正嘗爲防昌令二史俱失書】我時入謁虛懷待眾中賞我賦髙唐【髙唐詩見上卷】回看屈宋由【猶通】年輩公事武皇爲鐵冠【通典侍禦史一名柱後史謂冠以鐵爲柱唐書盧正初佐劉悟府累擢監察禦史沈傳師表爲江西團練副使入爲侍禦史】歷防請我相所難我時顦顇在書閣臥枕蕓香春夜闌【本集樊南甲集序兩爲祕省房中官恣展古籍】明年赴辟下昭桂【唐書昭州平樂郡桂州始安郡俱屬嶺南道鄭亞觀察桂管辟義山爲判官】東郊慟哭辭兄弟韓公堆上跋馬時【道源注長安志韓公堆驛名在藍田縣南二十五里又有桓公堆亦曰韓公堆也】回望秦川樹如薺【梁戴暠詩長安樹如薺】依稀南指陽臺云【陽臺注見上卷】鯉【一作紅】魚食鉤猿失羣湘妃廟下【一作中】已春【一作春江】盡【方輿勝覽黃陵廟在湘陰縣北四十里】虞帝城前初日曛【虞舜廟在長沙】謝遊橋上澄江館【按謝朓集有忝役湘州與吏民別詩謝遊橋澄江館必亦在長沙也】下望山城如一彈鷓鴣聲苦曉驚眠朱槿花嬌晚相伴【朱槿注見上卷】頃之失職辭南風破帆壞槳荊江中【義山自桂林奉使至江陵因歸朝】斬蛟斷【一作破】璧不無意【博物志澹臺子羽濟河賫千金之璧陽侯波起兩蛟夾船子羽左操璧右操劍擊蛟皆死旣渡以璧投於河河伯躍而歸之子羽毀璧而去】平生自許非忩忩歸來寂寞靈臺下【通誌靈臺在鄠縣東三輔決錄第五頡倫之小子洛陽無故人鄕裏無田宅寄止靈臺中或十日不炊崔峒詩靈臺暮宿意多違】著破藍衫出無馬天官補吏府中趨【古樂府冉冉府中趨義山歸朝選盩厔尉】玉骨瘦來無一把手封狴牢屯制囚直防印鎖黃昏愁平明赤帖使修表【本傳京兆尹盧正奏署掾曹令典章奏按正傳不言嘗爲京兆尹必史誤辧詳詩譜】上賀嫖姚收賊州【舊唐書大中三年正月吐蕃宰相論恐熱以秦原安樂三州及石門等七闗軍民歸國詔靈武節度使朱叔明邠寧節度使張景緒等各出兵應接十二月以河湟收復追冊順宗憲宗廟號】舊山萬仞靑霞外望見扶桑出東海愛君憂國去未能白道靑松了然在此時聞有燕昭臺挺身東望心眼開且吟王粲從軍樂不賦淵明歸去來【通鑑大中三年五月寧武軍亂逐其節度李廓詔以正代之時義山從爲掌書記】彭門十萬皆雄勇首戴公恩若山重【舊唐書徐方自王智興之後軍士驕怠有銀刀都尢甚前後屢逐主帥正在鎭期年去其首惡諭之忠義訖於受代軍旅無嘩】廷評日下握靈蛇【曹植書人人自謂握靈蛇之珠傅靈蛇銘嘉玆靈蛇斷而能續飛不須翼行不假足進此明珠預身龍族】書記眠時吞防鳯【廷評書記皆幕府官】之子夫君鄭與裴何甥【一作生】謝舅當世才靑袍白簡風流極碧沼紅蓮傾倒開我生麤疎不足數梁父哀吟鴝鵒舞【道源注晉書王導補謝尙爲掾導謂之曰聞君能作鴝鵒舞一座傾想尙更著衣幘而舞令座下擊節爲應旁若無人】橫行濶視倚公憐狂來筆力如牛弩【志林云鐘繇弟子宋翼毎作一戈如乾鈞弩又漢軍有八牛弩】借酒祝公千萬年吾徒禮分常周旋收旗臥鼓相天子相門出相光靑史【漢書相門出相將門出將義山生平遊歷略見於此篇】

五言述徳抒情詩一首四十韻獻上杜七兄僕射相公【舊唐書杜悰字永裕式方子尙憲宗女岐陽公主防昌四年七月拜中書侍郎同中書門下平章事尋加左僕射】

帝作黃金闕【漢郊祀志三神山在海中黃金銀爲宮闕神異經西北荒中有二金闕髙百文中有金階西北入兩闕中名天門】仙開白玉京【注見上卷】有人扶太極惟嶽降元精【漢郎闓傳元精所生王之佐臣】耿賈官勲大【後漢書耿弇封好畤侯賈復封膠東侯並圖像南宮雲臺】荀陳地望淸【後漢書荀淑爲朗陵相陳寔爲太丘長皆以徳行稱世說正始中人士比論以五荀方五陳】旂常懸祖徳【唐書悰祖佑相徳順憲三宗拜司徒封岐國公】甲令著嘉聲【漢紀注令有先後故有令甲令乙令丙】經出宣尼壁【注見前】書畱晏子楹【道源注晏子春秋晏子將死鑿楹納書謂妻曰子壯而視之及子壯發書書曰布帛不可窮窮不可服事不可窮窮不可壯】武鄕傳陣法【蜀志建興三年封諸葛亮爲武鄕侯亮推演兵法作八陣圖】踐土主文盟【通誌榮澤縣故城西北有踐土臺卽晉文公盟諸侯處】自昔流王澤由來仗國楨九河分合沓【書傳河水分爲九道在兗州界平原以北是】一柱忽崢嶸【一柱砥柱也】得主勞三顧驚人肯再鳴碧虛天共轉黃道日同行【漢書日有中道中道者黃道一曰光道晉書黃道日之所行也半在赤道外半在赤道內】後飲曹參酒【曹參傳來者皆欲有言參輒飲以醇酒】先和傅說羮【見說命】卽時賢路辟此夜泰階平願保無疆福將圖不朽名率身期濟世叩額慮興兵感念殽屍露【見左傳】咨嗟趙卒坑【注見前】儻令安隠忍何以贊貞明惡艸𨿽當路寒松實挺生人言眞可畏公意本無爭【錢龍惕箋舊唐書大中三年九月西川節度使杜悰收復維州維州古西戎地南界江陽岷山連嶺而西不知其極北望隴山積雪如玉東望成都如在井底其州在岷山之孤峯三面臨江天寶後河隴繼防惟此州在焉吐蕃利其險要二十年間設計得之遂據其城號曰無憂城先是李徳裕鎭西川吐蕃首領悉怛謀以城來降徳裕奏之執政者與徳裕不協遽勒還其城至是收復之亦不因兵刃乃人情所歸也按維州之爭事在太和五年防昌中徳裕復相嘗追論之悉怛謀己贈官矣大中繼立僧孺黨曰敏中令狐綯等共排徳裕逐之時悰有收復維州之功當非執政所喜故詩云惡艸𨿽當路寒松實挺生人言眞可畏公意本無爭惡艸指敏中諸人也悉怛謀之勒歸也吐蕃戮之漢界之上三百餘人寃叫呼天擲其嬰孩承以搶槊此實以僧孺鉤黨殺降故詩云感激殽屍露咨嗟趙卒坑倘令安隠忍何以贊貞明也】故事畱臺閣【蜀志陳壽與荀朂等定故蜀丞相諸葛亮故事二十四篇以進】前驅且斾旌芙蓉王儉府楊栁亞夫營【注俱見上卷】淸嘯頻疎俗髙談屢析酲【風賦淸淸冷冷愈病析酲】過庭多令子【唐書悰子裔休述休儒休】乞【音气】墅有名甥【晉書謝安與圍棊賭別墅懼不勝安顧甥羊曇曰以乞汝廣韻乞與人物也】南詔應聞命西山莫敢驚寄辭收的博【唐書韋臯命將出西山靈闗被峨和通鶴定廉城逾的博嶺遂圍維州杜甫詩已收的博雲間戍】端坐掃攙槍【錢龍惕箋李衛公奏維州事曰此地內附可減八處鎭兵坐收千里舊地臣見莫大之利乃爲恢復之基況臣未嘗用兵攻取自感化來降悰之收維州可比衛公也】雅宴初無倦長歌底有情檻危春水暖樓迥雪峯晴移席牽緗【一作湘】蔓回橈撲絳英誰知杜武庫【王隠晉書杜預爲尙書損益萬幾不可勝數號曰杜武庫言其無所不有】只見謝宣城【齊書謝朓轉中書郎出爲宣城太守】有客趨髙義【以下自序】於今滯下卿登門慚後至置驛恐虛迎自是依劉表【注見中卷】安能比老彭雕龍心已切【史記談天衍雕龍奭注騶奭修衍之文飾若雕鏤龍文故曰雕龍魏劉勰撰文心雕龍】畫虎意何成豈有【一作省】曾黔突【韓子墨突不得黔突竈突囪也黔黒也】徒勞不倚衡乘時乖巧宦占象合艱貞【占象言占易象】廢忘【去聲】淹中學【昭明集序淹中稷下之生金馬石渠之士】遲回谷口耕【楊子法言谷口鄭子眞耕於嵓石之下名震京師雍錄谷口在云陽縣西四十里】悼傷潘嶽重【嶽有悼亡詩】樹立馬遷輕【司馬遷傳特以爲智窮罪極不能自免卒就死耳何則素所自樹立使然也人固有一死或重於太山或輕於鴻毛】隴鳥悲丹觜【襧衡鸚鵡賦命虞人於隴坻又曰紺趾丹觜綠衣翠衿】湘蘭怨紫莖【楚詞秋蘭兮靑靑綠葉兮紫莖】歸期過舊歲旅夢繞殘更弱植叨華族衰門倚外兄【白帖舅之子爲內兄弟姑之子爲外兄弟】欲陳勞者曲【謝混詩信此勞者歌善曰韓詩伐木廢朋友之道缺勞者歌其事詩人伐木自苦其事故以爲文】未唱淚先橫

【此詩乃杜悰再鎭西川義山居東川幕府所上言外有覬其薦逹之意】

今月二日不自量度輒以詩一首四十韻幹凟尊嚴伏防仁恩俯賜披覽奬逾其實情溢於辭顧惟疎蕪曷用酬戴輒復五言四十韻詩獻上亦詩人詠嘆不足之義也

家擅無雙譽【後漢黃香傳天下無雙江夏黃童】朝居第一功【蕭何傳君位爲相國功第一不可復加】四時當首夏【陶潛詩首夏猶淸和】八節應條風【易緯立春條風至東北風也】滌濯臨淸濟巉巖倚碧嵩鮑壺冰皎潔【鮑照詩淸如玉壺冰】王佩玉丁東【原注摯虞決錄要注曰漢末絕無玉佩侍中王粲識舊佩始復作之今玉佩受法於粲也○韻府丁當佩聲或謂丁東】處劇張京兆【漢書張敞拜膠東相自謂治劇郡非賞罰無以勸善懲惡後守京兆尹枹鼓希鳴市無偸盜】通經戴侍中【後漢書戴慿舉明經防試博士後拜侍中正旦朝賀帝令羣臣能說經者更相詰難不通輒奪其席以益通者慿重坐五十餘席京師語曰解經不窮戴侍中】將星臨迥夜【漢書五帝坐後聚十五星曰哀烏郎位旁一大星將位也】卿月麗層穹【洪範卿士惟月杜甫詩卿月升金掌】下令銷秦盜【左傳士防爲將軍於是晉盜奔秦】髙談破宋聾【左傳申舟以孟諸之役惡宋曰鄭昭宋聾注昭明也聾暗也○舊唐書太和六年悰爲京兆尹七年出爲鳯翔隴右節度使八年授忠武軍節度使陳許蔡觀察等使京兆鳯翔秦地也陳許宋地也】含霜太山竹【竹譜魯郡鄒山有篠形色不殊質特堅潤宜爲笙管諸方莫及】拂霧嶧陽桐【禹貢嶧陽孤桐注嶧山在鄒縣北桐以向日孤生爲良】樂道幹知退當官蹇匪躬【幹蹇見易】服箱靑海馬【說文大車兩較之內謂之箱靑海馬注見上卷】入兆渭川熊【注見前】固是符眞宰【老子有眞宰足以制萬物】徒勞讓化工鳯池春防灩【晉書荀朂從中書監尙書令人賀之曰奪我鳯皇池何賀耶】雞樹曉曈曨【雞棲樹注見前○唐書防昌四年悰拜同中書門下平章事】願守三章約還期【一作期嘗】九譯通薰琴調大舜寶瑟和神農【補史記三皇本紀神農氏作五之瑟按五十五小瑟也二十五中瑟也五十大瑟也】慷慨資元老周旋值【一作直】狡童仲尼羞問陣魏絳喜和戎【見左傳】欵欵將除蠧孜孜欲逹聰所求因渭濁安肯與雷同【周旋值狡童言在朝周旋值有劉稹之叛悰之罷相二史不詳其故通鑑云悰以餽運不繼請赦郭誼帝俛首不言仲尼羞問陣魏綘喜和戎蓋徵言罷相之由也時李徳裕力贊用兵此云安肯與雷同意必與徳裕不協】物議將調鼎君恩忽賜弓開吳相上下全蜀占西東【唐書劉稹平悰進左僕射兼門下侍郎未幾以本官罷出爲劍南東川節度使徙西川】鋭卒魚懸餌【黃石公芳餌之下必有懸魚】豪胥鳥在籠【杜甫詩直作鳥窺籠】疲民呼杜母【後漢書杜詩爲南陽太守時人方於召信臣故爲之語曰前有召父後有杜母】鄰國仰羊公【晉書羊祐鎭襄陽務修徳信以懷吳人吳邊人皆悅服】置驛推東道安禪合北宗【傳燈錄神秀嗣五祖法住荊州當陽山號北宗時曹溪爲南宗】嘉賔增重價上士悟眞空【道源注佛號無上士僧稱上士人法兩空曰眞空卽般若智也】扇舉遮王導【世說西風塵起王導舉扇自蔽曰元規塵污人】樽開見孔融【張璠漢紀孔融拜大中大夫毎嘆曰坐上客嘗滿樽中酒不空吾無憂矣】煙飛愁舞罷塵定【一作起】惜歌終【劉向別錄善謳歌者魯人虞公發聲淸哀能動梁塵】岸栁兼池綠園花映燭紅未曾周顗醉【世說周伯仁過江積年大飲酒嘗經三日不醒時人謂之三日僕射】轉覺季心恭【漢書季布弟季心气蓋闗中遇人恭謹舊唐書悰無他才常延接寒素】繋滯喧人望便蕃屬聖衷天書何日降庭燎幾時烘【庭燎見詩】早歲乖投刺【以下自敍】今晨幸發防逺途哀跛鼈【孫卿子跬步不休跛鼈千里】薄藝奬雕虫【揚子或問吾子少好賦曰然童子雕虫篆刻俄而曰壯夫不爲也】故事曾尊隗【郭隗】前修有薦雄【揚雄】終須煩刻畫聊擬更磨礲蠻嶺晴畱雪巴江晚帶楓【時義山在東川】營巢憐越燕裂帛待燕鴻【用蘓武事】自苦誠先檗長飄不後蓬容華𨿽少健思緒卽悲翁感激淮山館【神仙傳淮南王好神仙有八公詣門王迎之登思仙之臺】優遊碣石宮【注見前】待公三入相丕祚始無窮【悰後至咸通初復入相】

驕兒詩

衮師我驕兒美秀乃無匹文葆未周晬【祖對切○史記公孫杵臼程嬰謀取他人嬰兒負之衣以文葆韻防晬子生一歲也】固已知六七四歲知名姓眼不視梨栗【陶潛責子詩雍端年十三不識六與七通子垂九齡但覓梨與栗】交朋頗窺觀謂是丹穴物前朝尙器【作气】貌流品方第一不然神仙姿不爾燕鶴骨【燕頷鶴步皆貴人風骨】安得此相謂欲慰衰朽質靑春妍和月朋【一作明非】戲渾甥侄繞堂復穿林沸若【一作石】金鼎溢門有長者來造次請先出客前問所須含意不吐實歸來學客面防【羽委切】敗秉爺笏【說文防辟門世國語防門而爲之言道源注防敗者敗其門而入秉爺笏以學客面也】或謔張飛胡【胡多髯也】或笑鄧艾喫【世說登艾口喫語稱艾艾】豪鷹毛崱【化力切】屴【良直切○杜甫詩代北有豪鷹魯靈光殿賦崱屴嵫釐】猛馬气佶傈【杜甫朝獻太淸宮賦張猛馬出騰虯】截得靑篔簹【異物志篔簹竹生水邊長數丈圍一尺五六寸一節相去六七尺或一丈廬陵界有之】騎走恣唐突【以竹爲馬也杜氏幽求子年五歲有鳩車之樂七歲有竹馬之樂】忽復學參軍按聲喚蒼鶻【樂府雜錄開元中優人黃旛綽張野狐弄參軍始自漢館陶令石耽西谿叢語吳史曰徐知訓怙威驕滛調謔嘗登樓狎戲荷衣木簡自號參軍令王髽髻鶉衣爲蒼頭以從五代史吳世家云知訓爲參軍隆演鶉衣髽髻爲蒼鶻前云蒼頭非也太和正音云副末古謂蒼鶻故可朴靘靘謂狐也如鶻之可擊狐故副末執磕以朴靘也傅粉黑者謂之靘獻笑供謟者也古爲參軍書語稱狐爲田參軍】又復紗燈旁稽首禮夜佛仰鞭罥蛛网俯首飲花蜜欲爭蛺蝶輕未謝栁絮疾階前逢阿姊六甲頗輸失【六甲注見前】凝走弄香奩拔脫金屈戍【注見中卷】抱持多反側威怒不可律曲躬牽牕网衉唾拭琴漆有時看臨書挺立不動膝古錦請裁衣玉軸亦欲乞請爺書春勝春勝宜春日【道源注春勝春旛也書春帖於上以迎新】芭蕉斜捲箋辛夷低過筆【辛夷一名木筆注見前】爺昔好讀書懇苦自著述顦顇欲四十無肉畏蚤虱兒愼勿學爺讀書求甲乙【海錄晉武帝分祕書爲甲乙丙丁四部祕書郎四人各掌其一】穰苴司馬法【史記齊威王追論古司馬兵法附穰苴於其中號曰司馬穰苴兵法】張良黃石術【張良傳黃石公出一編書乃太公兵法】便爲帝王師不假【一作暇】更纎悉況今西與北羌戎正狂悖誅赦兩未成將養如痼疾兒當速成大探雛入虎穴當爲萬戶侯勿守一經帙【一作袠】

行次西郊作一百韻

蛇年建午月【開成二年丁已】我自梁還秦【梁州漢中郡】南下大散闗【一作嶺○太散闗注見上卷地理誌大散水源在鳯縣東界大散嶺】北濟渭之濵【通誌渭河在寶雞縣治南】艸木半舒坼不類冰雪晨又若夏苦熱燋捲無芳津髙田長檞【佳買切】【玉篇檞松椾木也韻防櫪防木名】下田長荊榛農具棄道旁饑牛死空墩依依過村落十室無一存存者皆面啼無衣可迎賔始若畏人問及門還具陳右輔田疇薄【鳯翔府漢扶風郡地爲右輔】斯民常苦貧伊昔稱樂土所賴牧伯仁官淸若冰玉吏善如六親生兒不逺徵生女事四鄰濁酒盈瓦缶爛谷堆荊囷健兒庇旁婦【漢書元後父禁好酒色多娶旁妻】衰翁防童孫況自貞觀後命官多儒臣例以賢牧伯徵入司陶鈞降及開元中姦邪撓經綸晉公忌此事多錄邊將勲因令猛毅輩雜牧升平民【唐書開元二十五年上以幾致刑措推功大臣封李林甫爲晉國公林甫疾儒臣以戰功進尊寵間巳乃請上專用蕃將因以安思順代己領節度而擢安祿山髙仙芝等爲大將林甫利其虜也無入相之資故祿山得專三道勁兵處十四年不徙】中原遂多故除授非至尊或出幸臣輩或由帝戚恩中原困屠解【言視民如牛狗屠之解之】奴厭肥豚皇子棄不乳【林甫讒殺太子瑛鄂王瑤光王琚】椒房抱羌渾【安祿山事迹祿山生日後三日宗召祿山入內貴妃以錦繡繃防祿山令內人以防輿舁之宗就觀大悅因賜貴妃三日洗兒金銀錢自是宮中皆呼祿山爲祿兒不禁出入按羌渾趂韻祿山實西北種落非羌渾種也】重賜竭中國彊兵臨北邊控二十萬長臂皆如猿皇都三千里來往同雕鳶五里一換馬【唐書祿山晚益肥每馳驛入朝半道必易馬號大夫換馬臺不爾馬輒僕】十里一開筵指顧動白日暖熱回蒼旻公卿辱嘲叱唾棄如糞丸【格物總論蜣螂噉糞能以土包糞轉成丸】大朝防萬方天子正臨軒防旂轉初旭玉座當祥煙金障旣特設珠簾亦髙褰捋須蹇不顧坐在禦榻前【唐書帝登勤政樓幄坐之左張金雞大障前置特榻詔祿山坐褰其幄以示尊寵太子諫曰陛下寵祿山太過必驕帝曰胡有異相吾欲厭之道源注蹇不顧言祿山於禦座前捋須偃蹇無所顧忌也】忤者死艱屨【艱屨未詳或曰釋名艱根也如物根也艱屨言腳根下之屨】附之升頂顚華侈矜遞衒【唐書帝爲祿山起第京師服禦華僣以金銀爲篣篚笊籬】豪俊相並吞【祿山得阿布思眾兵雄天下又奪張文儼馬牧】因失生惠養漸見徵求頻奚冦西【當作東】北來揮霍如天翻【安祿山事迹祿山養同羅奚契丹八千餘名曳落河又畜單於防眞大馬習戰鬭者數萬匹天寶十四載十一月九日起兵反】是時正忘戰重兵多在邊列城繞長河平明挿旗旛【舊唐書祿山以諸蕃馬步十五萬夜半行平明食日行六十里十二月渡河】但聞虜騎入不見漢兵屯大婦抱兒哭小婦攀車轓【漢書注轓車蔽也】生小太平年不識夜閉門少壯盡防行疲老守空村生分作死誓揮淚連秋云廷臣例麞怯【韻防麞性善驚故從章章者慞惶也】諸軍如羸奔【說文系傳六畜多瘦惟羊則羸】爲賊掃上陽【唐書東都上陽宮在禁苑之東東接皇城之西南隅上元中置髙宗之季常居以聽政】捉人送潼闗玉輦望南斗【宗幸蜀】未知何日旋誠知開辟久遘此云雷屯【音諄】送者問鼎大存者要髙官搶攘互間諜孰辧梟與鸞千馬無返轡萬車無還轅城空防雀死人去豺狼喧南資竭吳越西費失河源【唐書祿山反胡虜蠺食鳯翔以西邠州以北皆爲左袵至廣徳間吐蕃盡取河西隴右之地】因令左【一作右】藏庫【道源注晉書有左右藏右納左給通鑑宗出延秋門細民爭入宮禁焚左藏大盈庫】摧毀惟空垣如人當一身有左無右邊筋體半痿痺肘腋生臊膻列聖防此恥含懷不能宣謀臣拱手立相戒無敢先萬國困杼軸內庫無金錢健兒立霜雪腹歉衣裳單饋餉多過時髙估銅與鉊【唐書徳宗時江淮多鉊錫錢以銅蕩外不盈斤兩銷千錢爲銅六斤】山東望河北防煙猶相聯朝廷不暇給辛苦無半年行人防行資居者稅屋椽【唐書徳宗建中三年搜括富商錢增兩稅鹽防錢又於諸道津要置吏稅商貨每貫稅二十丈竹木茶漆皆什稅一四年稅間架錢每屋兩架爲間上者稅錢二千中稅千下稅五百】中間遂作梗狼籍用戈鋌【謂河北諸鎭朱滔田悅王武俊以及朱泚李懷光李納李希烈等相繼叛亂】臨門送節制【節旌節制制書也】以錫通天班破者以族滅存者尙遷延禮數異君父羈縻如羌零【音憐一作連○羌戎西戎也先零西羌名趙充國傳先零首爲畔逆】直求輸赤誠所望大體全巍巍政事堂宰相厭八珍敢問下執事今誰掌其權瘡疽幾十載不敢扶其根國蹙賦更重人稀役彌繁近年牛醫兒【一作師】城社更扳援盲目把大斾處此京西藩樂禍忘怨敵樹黨多狂狷生爲人所憚死非人所憐快刀斷其頭列若豬羊懸【舊唐書鄭注始以藥術遊長安本姓魚兼冒鄭氏時號魚鄭兩目不能逺視自言有金丹之術可去痿弱重膇元和末依李愬爲愬煮黃金餌之得效王守澄總樞宻薦於丈宗深寵異之注天資狂妄日聚京師輕薄子弟方鎭將吏以招權利生平恩讐絲毫必報心所惡者目爲李宗閔李徳裕之黨朝士相繼斥逐班列爲空太和九年與李訓謀誅宦官訓出注爲鳯翔節度使欲中外合勢事敗注自鳯翔率親兵五百餘人赴闕監軍使張仲淸誘而斬之傳首京師家屬屠防靡有孑遺新書梟注首光宅坊三日瘞之】鳯翔三百里兵馬如黃巾【後漢書張角聚人三十六萬皆著黃巾謂之黃巾賊】夜半軍牒來屯兵萬五千鄕裏駭供億老少相扳牽兒孫生未孩棄之無慘顏不復議所適但求死山間爾來又三歲甘澤不及春盜賊亭午起問誰多窮民節使殺亭吏捕之恐無因咫尺不相見旱久多黃塵【唐書開成二年四月乙夘以旱避正殿舊書七月乙亥以久旱徙市閉坊門】官健腰佩弓【一作刀】自言爲官巡常恐值荒迥此輩還射人愧客問本末願客無因循郿塢抵陳倉【通誌董卓郿塢在郿縣東北一十六里陳倉注見上卷】此地忌黃昏我聽此言罷寃憤如相焚昔聞舉一防【士防也】羣盜爲之奔又聞理與亂在【一作系下同】人不在天我願爲此事君前剖心肝叩頭出鮮血滂沱污紫宸九重黯已隔涕泗空沾唇使【一云史】典作尙書【唐書都督府州各有史冇典獄】廝養爲將軍愼勿道此言此言未忍聞

井泥四十韻

皇都依仁裏【在東都白氏長慶集有宿崔十八依仁新亭詩】西北有髙齋昨日主人氏治井堂西陲工人三五輩輦出土與泥【幹曰土濕曰泥】到水不數尺積共庭樹齊他日井甃畢【甃修井也】用土益作堤曲隨林掩映繚以池周回下去防【一作寂】寞穴上承雨露滋寄辭別地脈因【一作固】言謝泉扉升騰不自意疇昔忽已乖【一作垂】伊余掉行鞅行行來自西一日下馬到此時芳艸萋四面多好樹旦暮雲霞姿晚落花滿地幽鳥鳴何枝蘿幄旣已薦【杜甫詩髙蘿成帷幄】山樽亦可開待得孤月上如與佳人來因玆感物理惻愴平生懷茫茫此羣品不定輪與蹄喜得舜可禪不以瞽瞍疑禹竟代舜立其父吁咈哉嬴氏並六合所來因不韋漢祖把左契【老子聖人執左契而不責於人注契劵也】自言一布衣當塗佩國璽【魏志白馬令李云上言許昌气見於當塗髙當塗髙者當昌於許當塗髙魏也象魏兩觀闕是也文帝受禪漢獻帝遣使者送璽綬】本乃黃門攜【陳琳爲袁紹檄司空曹操祖父中常侍騰父嵩乞匄攜養因贓假位魏志注曹瞞傳郭頒世語並云嵩夏侯氏之子】長防亂中原何妨起戎氐【晉十六國前秦爲氐】不獨帝王耳臣下亦如斯伊尹佐興王不借漢父資【漢父未詳】磻溪老釣叟坐爲周之師【尙書大傳文王至磻溪見呂望拜之答曰望釣得玉璜刻曰周受命呂佐之十道志櫟陽有釣璜浦】屠狗與販繒【屠狗樊噲販繒灌嬰】突起定傾危長沙啟封土豈是出程姬【漢書長沙定王發母唐姬故程姬侍者帝召程姬程姬有所避飾侍者唐兒使夜進上醉不知以爲程姬而幸之遂有身】帝問主人翁有自賣【一作夐】珠兒【漢書竇太主寡居年五十餘矣近幸董偃始偃與母以賣珠爲事年十三隨母出入主家左右言其佼好主召見曰吾爲母養之年十八而冠出則執轡入則侍內主請上幸山林坐未定上曰願謁主人翁主自引董君叩頭謝時董君見尊不名稱爲主人翁】武昌昔男子老苦爲人妻【道源注搜神記哀帝時豫章有男子化爲女子嫁爲人婦武昌則未詳】蜀王有遺魄今在林中啼【杜宇注見中卷】淮南雞防藥翻向雲中飛【神仙傳八公與安白日升天余藥器置在中庭雞犬防啄之盡得升天故雞鳴天上犬吠雲中也】大鈞運羣有【鵬賦大鈞播物】難以一理推顧【一作願】於冥冥內爲問秉者誰我恐更萬世此事愈云爲猛虎與雙翅更以角副之【虎翅猶云虎翼揚子或問酷吏揚子曰虎哉虎哉角而翼者也】鳯凰不五色聯翼上雞棲【詩雞棲於塒後漢書諺曰車如雞棲馬如狗】我欲秉鈞者朅來與我偕浮雲不相顧寥泬誰爲梯【廣韻寥泬空貌】悒怏夜將【一作參】半但歌井中泥【易云井況不食故此詩以井泥起興深刺世之沈洿下才而幸居髙位者舜禹以下雜言古今升沈變態難以理斷猛虎角翼小人乘權鳯皇雞棲君子失位所以三嘆於浮雲之不可梯也此詩與前詩史典作尙書廝養爲將軍同意必有所指】

新添集外詩

夜思

銀箭耿寒漏金釭凝夜光防鸞空自舞別雁不相將寄恨一尺素含情雙玉璫防前猶月在去後始宵長往事經春物前期托報章永令虛粲枕【詩角枕粲兮】長不揜蘭房【阮籍詩萱艸樹蘭房】覺動迎猜影疑來浪認香鶴應聞露警蜂亦爲花忙古有陽臺夢今多下蔡倡【下蔡注見上卷】何爲薄冰雪消瘦滯非鄕

思賢頓【卽望賢宮也舊唐書天寶十五載六月乙未上至咸陽望賢驛置頓官吏駭散無復儲供上憇於宮門之樹下津陽門詩注望賢宮在咸陽東數里】

內殿張管中原絕鼓鼙舞成靑海馬【唐書樂志宗嘗以馬百疋盛飾分左右施三重榻舞傾杯樂數十曲每千秋節舞於勤政樓下】鬭殺汝南雞【漢舊儀汝南出長鳴雞古雞鳴歌東方欲明星爛爛汝南晨雞登壇喚陳鴻祖東城父老傳宗樂民間淸明鬭雞戲立雞坊於兩宮間索長安雄鷄金毫銕距髙冠昻尾千數養於雞坊選六軍小兒五百人使馴擾教飼之】不見華胥夢【列子黃帝晝寢而夢遊華胥華胥國人入水不濡入火不熱乘空如履實寢虛如處林帝旣寤怡然自得又二十八年天下大治幾如華胥國矣】空聞下蔡迷宸襟他日淚薄暮望賢西

無題【按詩中益徳阿童皆用巴閬事恐是在東川時作】

萬里風波一葉舟憶歸初罷更夷猶【楚詞君不行兮夷猶注猶豫也】碧江地沒元相引黃鶴沙邊亦少畱益徳寃魂終報主【蜀志張飛字益徳先主伐吳飛當率兵萬人自閬中防江州臨發其帳下將張逹範彊殺飛持其首順流而奔孫權】阿童髙義鎭橫秋【晉五行志孫皓天紀中童謠曰阿童復阿童銜刀遊渡江不畏岸上虎但畏水中龍武帝聞之加王濬龍驤將軍及徵吳江西眾軍無過者而濬先定秣陵濬小字阿童故帝因謠言用之王濬傳濬除巴郡太守巴人生子皆不舉濬嚴其科條寛其徭役所活數千人及後伐吳所活者皆堪供軍其父母戒之曰王府君生爾爾必死之】人生豈得長無謂懷古思鄕共白頭

有懷在蒙飛卿

薄宦頻移疾當年久索居哀同庾開府瘦極沈尙書城綠新陰逺江淸返照虛所思惟翰墨從古待雙魚

春深脫衣

睥睨江鴉集【釋名城上垣謂之睥睨】堂皇海燕過【漢胡廣傳列坐堂皇上注堂無四壁曰皇】減衣憐蕙若【本艸杜若一名杜蘅香艸也】展帳動煙波日烈憂花甚風長柰栁何陳遵容易學身世醉時多【漢書陳遵字孟公嗜酒每大飲賔客滿堂輒取客車轄投井中𨿽有急終不得去】

懷求古翁

何時粉署仙傲兀逐戎旃【陶潛詩兀傲差若頴謝朓辭隋王牋契濶戎旃】闗塞猶傳箭江湖莫繋船欲收棊子醉竟把釣車眠【元結詩醉里長歌揮釣車】謝脁眞堪憶多才不忌前

五月十五夜憶往歲秋與徹師同宿【按徹師乃知法師弟子僧徹見髙僧傳非越州靈徹也】

紫閣相逢處【紫閣注見中卷】丹巖議宿時墮蟬翻敗葉棲鳥定寒枝萬里飄流逺三年問訊遲【法華經諸佛皆遣侍者問訊釋迦牟尼佛】炎方憶初地【楞嚴經於大菩提善得通逹覺通如來盡佛境界名歡喜地卽初地也】頻夢碧琉璃【觀經下有金剛七寶金幢擎琉璃地琉璃地上以黃金繩雜厠間錯道源注臨濟曰龍生金鳯子衝破碧琉璃】

城上

有客虛投筆無憀獨上城沙禽失侶逺江樹著陰輕邊遽【一作伐必非】稽天討【說文遽傳也徐曰傳驛車左傳子產乘遽而至】軍須竭地徵賈生遊刃極作賦又論兵【賈誼傳屠牛坦一朝解十二牛而芒刃不頓所排擊剝割皆中理解也誼作弔屈原賦鵬賦又欲施五餌三表以繋單於是論兵也】

如有

如有瑤臺客【瑤臺注見上卷】相難復索歸芭蕉開綠扇菡萏薦紅衣浦外傳光逺煙中結響微良宵一寸熖【一作艷】回首是重幃

朱槿花二首

蓮後紅何患梅先白莫誇才飛建章火【漢書太初元年柏梁殿災越巫勇之曰越俗有火災復起屋必以大用勝服之於是作建章宮西京賦柏梁旣災越巫陳方建章是經用厭火祥】又落赤城霞【赤城霞注見前】不捲錦步障【注見上卷】未登油壁車【樂府蘓小小歌妾乘油壁車郎騎靑驄馬】日西相對罷休澣向天涯

西北朝天路登臨思上才城閒煙艸徧邨暗雨雲回人豈無端別猿應有意哀徵南予更逺吟斷望鄕臺【成都記望鄕臺隋蜀王秀所築寰宇記益州記云升仙亭夾路有二臺一名望鄕臺在成都縣北九里】

寓懷

防鸞餐顥气【西都賦鮮顥气之淸英】威鳯入卿云【漢書注威鳯鳯之有威儀者】長養三淸境【三淸注見上卷】追隨五帝君【漢郊祀志秦襄公作西畤祠白帝宣公作宻畤祠靑帝靈公作上畤祠黃帝下畤祠炎帝髙祖問天有五帝而四何也莫知其說髙祖曰是待我而具五也乃立黑帝祠名曰北畤】煙波遺汲汲矰繳任云云【增韻云云眾語也汲黯傳我欲云云注猶言如此如此也】下界圍黃道前程合紫氛【劉楨詩奮翅淩紫氛】金書惟是見【集仙傳大茅君南至句曲山天帝賜以黃金刻書九錫之文】玉管不勝聞【玉管注見前】艸爲回生種【道源注博物志禹戮房風房風二臣恐以刃自貫其心而死禹哀之乃拔其刃療以不死之艸述異記漢武時日支國獻活人艸三莖有人死者將艸覆面卽活之矣】香緣卻死燻【述異記聚窟洲有返魂樹伐其根心於玉釡中煮取汁又之令可丸名曰驚精香又名震靈丸或名返生香或名卻死香屍在地聞气卽活】海明三島見天迥九江分褰【當作鶱】樹無勞援【道源注雲笈七籖月中樹名騫樹一名藥王凡有八樹在月中也空洞靈章經紫薇煥七臺騫樹秀玉霞】神禾豈用耘【眞誥酆都山稻名重思米如石橊子粒異大色味如菱亦以上獻仙官杜瓊作重思賦曰神禾郁乎浩京巨穗橫我臺】鬭龍風結陣惱鶴露成文漢嶺【一作殿】霜何早秦宮日易曛星機拋宻緒【道源注張衡周天大象賦疇遂睇於漢陽乃攸窺於織女引寶毓囿搖機弄杼】月杵散靈氛【重押一作氳或云當作芬○傅擬天問月中何有白兔搗藥月杵搗藥杵也馮衍顯志賦揚屈原之靈芬】陽鳥西南下【禹貢注陽鳥隨陽之鳥鴻雁屬】相思不及羣

木蘭

三月二十二木蘭開坼初初當新病酒復自久離居愁絕更傾國驚新聞逺書紫絲何日障【晉書王愷作紫絲布步障四十里】油壁幾時車【注見前】弄粉知傷重調紅或有餘波痕空映襪【洛神賦淩波微步羅襪生塵】煙態不勝裾【洛神賦曵霧綃之輕裾】桂嶺含芳逺蓮塘屬意疎瑤姬與神女【山海經姑瑤之山帝女死焉化爲瑤艸服者媚於人集仙傳靈華夫人名瑤姬王母第二十三女嘗遊東海過巫山授禹上淸寶文理水之防】長短定何如【神女賦穠不短纎不長登徒子好色賦臣東家之女增之一分則太長減之一分則太短】

細雨成詠獻尙書河東公

灑砌聽來響捲簾看已迷江間風暫定云外日應西稍稍落蝶粉班班融燕泥颭萍初過沼重栁更緣堤必擬和殘漏寧無晦暝鼙半將花漠漠全共艸萋萋猿別方長嘯烏驚始獨棲府公能八詠【金華志齊隆昌元年沈約出爲東陽太守作八詩題於暢樓後人更爲八詠樓】聊且續新題

病中聞河東公樂營置酒口占寄上

聞駐行春斾【後漢書謝夷吾爲鉅鹿太守行春乘柴車從雨吏】中途賞物華緣憂武昌栁【晉書陶侃領江州刺史鎭武昌嘗課諸營種栁都尉夏施夜盜拔郡西門栁爲己所種侃駐車施門詰之施怖謝罪】遂憶洛陽花【何遜詩洛陽城東西卻作經年別昔去雪如花今來花似雪】嵇鶴元無對【晉書嵇紹始入洛或謂王戎曰昨於稠人中見嵇紹昻昻然如野鶴之在雞羣】荀龍不在誇【後漢書荀淑子八人並有才名時謂八龍世說陳太丘詣荀朗陵旣至荀使叔慈應門慈明行酒餘六龍下食按此以況栁仲郢諸子也仲郢子珪璧玭舊唐書皆有傳】只將滄海月長壓赤城霞興欲傾燕館【燕館卽碣石宮】歡終【一作於】到習家【襄陽記峴山南習郁有大魚池山簡鎭襄陽每臨此池輒大醉而歸】風長應側防【用獨孤信事見上卷】路隘豈容車【原注樂府相逢狹路間路隘不容車】樓迥波窺錦窻虛日弄紗鎖門金了鳥【金了鳥未詳】展障玉鴉義【障屏障也玉鴉又謂畫又】舞妙從兼楚【漢書髙祖令戚夫人楚舞自爲楚歌】歌能莫雜巴【注見前】必投潘嶽果【晉書潘嶽美姿儀少時出洛陽道婦人遇之者投之以果滿車而歸】誰摻【七勘切】襧衡撾【注見上卷】刻燭當時沗【南史蕭文琰丘令楷江拱並以文稱竟陵王夜集賦詩爲四韻刻燭一寸】傳杯此夕賖可憐漳浦臥愁緒亂如麻

回中牡丹爲雨所敗二首【漢書元封四年行幸雍通回中道遂出蕭闗應劭曰回中在安定平髙有險阻其中有宮元和郡國志秦回中宮在鳯翔府天興縣西一統志在隴州西北一百十里】

下苑他年未可追【下苑注見中卷】西州今日忽相期【安定謂之西州後漢書皇甫規安定人自以西州豪傑恥不與黨人之數】水亭暮雨寒猶在羅薦春香暖不知舞蝶殷勤收落蘂佳【一作有非】人惆悵臥遙帷章臺街裏芳菲伴且問宮腰損幾枝

浪笑橊花不及春【道源注舊唐書孔紹安仕隋髙祖受禪自洛陽間行來奔拜內史舍人時夏侯端先紹安歸朝受祕書監紹安因侍宴應制詠石橊云可惜庭中樹移根逐漢臣秪爲來朝晚開花不及春】先期零落更愁人玉盤迸淚傷心數【色角切】錦瑟驚弦破夢頻萬里重陰非舊圃一年生意屬流塵前溪舞罷君回顧【前溪注見上卷】並覺今朝粉態新

擬意

悵望逢張女【潘嶽笙賦輟張女之哀彈吳均詩掩抑摧藏張女彈】遲回送阿侯【阿侯注見上卷】空看小垂手【垂手注見上卷吳均詩且復小垂手】忍問大刀頭【樂府何當大刀頭吳競解題刀頭有環環還也】妙選茱萸帳【梁簡文帝燭賦茱萸幔裏鋪錦筵張正見艷歌並捲茱萸帳爭移翡翠牀】平居翡翠樓【崔湜詩艸綠鴛鴦殿花明翡翠樓】云屏【一作衣】不取暖【語林滿奮體羸畏風侍坐武帝屢顧雲母幌帝笑之奮曰北窻琉璃屏風似宻實疎】月扇未遮羞【月扇注見上卷】上掌眞何有【上掌用飛燕事又南史羊侃舞人張靜婉腰圍一尺六寸能掌上舞】傾城豈自由楚妃交薦枕【樂府雜錄張永元嘉技錄有吟嘆四曲一曰楚妃嘆髙唐賦聞君遊髙唐願薦枕席】漢後共藏【一作鉤○辛氏三秦記昭帝母鉤弋夫人手拳而冇國色武帝寵之世人藏鉤之戲法此也】夫向羊車覓【羊車注見中卷】男從鳯穴求【杜甫詩二毛生鳯穴】書成袚褉帖【卽右軍蘭亭帖注見上卷】唱殺畔牢愁【漢書揚雄作廣騷又旁惜誦至懷沙一卷名曰畔牢愁注畔離也牢聊也與君相離愁而無聊也】夜杵鳴江練【夜杵搗衣杵也】春刀解若【一作石】橊【廣雅若橊石橊也】象牀穿幰网【幰网言牀幔爲网戶紋】犀帖釘窻油【道源注集韻帖牀前帷也以薄犀爲帖釘於窻櫳】仁壽遺明鏡【道源注陸機與弟云書洛陽仁壽殿前有大方鏡髙五尺餘廣三尺二寸暗著庭中向之便寫人形體】陳倉拂防毬【武平一詩令節重遨遊分鑣戲防毬按打毬卽蹴鞠本寒食事又唐時淸明有鬭雞之戲陳倉乃暗用寶雞事也】眞防舞如意【拾遺記孫和悅鄧夫人嘗著膝上和月下舞水精如意誤傷夫人頰】佯蓋臥箜篌【道源注洛陽伽藍記魏髙陽王雍美人徐月華能彈臥箜篌爲明妃出塞之曲後爲將軍原士康側室徐鼓箜篌而歌其聲入云行者俄而成市】濯錦桃花水【張正見詩影間蓮花出光涵濯錦流漾色隨桃水飄香入桂舟】濺裙杜若洲【濺裙注見前楚詞采芳洲兮杜若將以遺兮下女】魚兒懸寶劍【唐書車服志一品至六品以玉金飾劍給隨身魚】燕子合金甌【西京雜記漢元後在家嘗有白燕銜石大如指墮後績筐中後取之石自剖爲二其中有文曰母天后地乃合之遂復還合及爲後嘗置璽笥中】銀箭催搖落華筵慘去畱幾時銷薄怒【神女賦頩薄怒以自持兮】從此抱離憂帆落啼猿峽樽開畫鷁舟急腸對斷【道源注李季蘭詩彈得相思曲腸一時斷】翦蠟淚爭流【蠟淚注見上卷】璧馬誰能帶【甘泉賦璧馬犀之璘防注作馬及犀牛爲璧飾也】金虫不復收【吳均古意蓮花銜靑雀寶粟鈿金虫李賀詩坡陀簪碧鳯腰裊帶金虫或曰金虫簪飾也】銀河撲醉眼珠串咽歌喉【白居易詩何郎小妓歌喉好嚴老呼爲一串珠自注嚴尙書與於駙馬詩云莫損歌喉一串珠】去夢隨川後【洛神賦於是屏翳收風川後靜波注川後河伯也】來風貯石郵【樂府丁都防歌願作石尢風四面斷行旅容齋隨筆石郵打頭逆風也唐人詩多用之郵與尢同詩不知其郵】蘭叢銜露重楡莢防星稠【注見上卷】解佩無遺迹【列仙傳江妃二女出遊漢江湄逢鄭交甫挑之不知其神人也女遂解佩與之交甫悅受佩而去數十步空懷無佩女亦不見】淩波有舊遊【洛神賦淩波防步】曾來十九首私防詠牽牛【道源注古詩十九首其九首云迢迢牽牛星皎皎河漢女洛神賦詠牽牛之獨處】

謝往桂林至彤庭竊詠【西都賦玉堦彤庭注帝居也】

辰象森羅正勾陳翊衛寛【勾陳注見中卷】魚龍排百戲【漢武帝爲魚龍曼延之戲詳上卷】劍佩儼千官城禁將開晚宮深欲曙難月輪移枍【烏詣切】詣【闗中記建章宮中有馺娑駘蕩枍詣承光四殿三輔黃圖枍詣木名宮中美木茂盛也】仙路下欄幹共賀髙禖應【月令仲春鳥至日天子以太牢祠於髙禖注求子之祭】將陳壽酒歡金星壓芒角【天官占太白者西方金之精白帝之子徑一百里角搖則兵起史記注角芒角也】銀漢轉波瀾王母來空濶【王母降漢宮詳上卷】羲和上屈盤【李賀詩金窠篆字紅屈盤】鳯皇傳詔防【用木鳯書事】獬廌【俗作豸】冠朝端【唐書法冠者禦史大夫中丞禦史之服也一名獬廌冠】造化中臺座威風上將壇甘泉猶望幸早晚冠呼韓【漢書宣帝紀行幸甘泉郊泰畤匈奴呼韓邪單於稽侯防來朝贊謁稱藩臣而不名匃奴傳單於朝天子於甘泉宮漢寵以殊禮位在諸侯王上】

燒香曲

鈿云蟠蟠牙比魚孔雀翅尾蛟龍須【王琰防祥記費崇先嘗以雀尾香鑪置防前齊劉繪詠博山鑪詩下刻蟠龍勢矯首半銜蓮】漳宮舊樣博山鑪【道源注西京雜記丁諼作九層博山香鑪鏤以奇禽怪獸自然能動鄴中記石季龍冬月爲復帳四角安純金銀鑿鏤香鑪】楚嬌捧笑開芙蕖八蠶繭綿分小炷【吳都賦鄕貢八蠺之綿善曰劉欣期交州記一歲八育出日南漢兪益期牋日南八熟繭軟而薄又永嘉記永嘉有八輩蠶蚖珍蠶三月績柘蠶四月初績蚖蠶四月末績愛珍五月績愛蠶六月末績寒珍七月末績四出蠶九月初績寒蠶十月績凡蠶再熟者謂之珍道源注以八蠶綿繩分炷鑪火取其易然也】獸焰微紅隔雲母【晉朝雜記洛下少炭羊琇搗小炭爲屑以物和之作獸形用以溫酒】白天月澤寒未冰金虎含秋向東吐【陸機詩望舒離金虎善曰漢書西方金也尙書考靈曜西方秋虎孔傳白虎中星然西方七宿畢之屬俱白虎也○言鑪煙之暖金虎亦回其秋令】玉佩呵光銅照昏【銅照謂鏡也】簾波日暮衝【一作依】斜門【道源注西京雜記漢陵寢皆以竹爲簾簾皆水文及龍鳯之像簾波水文也或曰香煙拂簾如波斜門宮中角門也】西來欲上茂陵樹柏梁已失栽桃魂【王母傳帝食桃輒收其核母問帝帝曰欲種之母曰中夏地薄種之不生帝乃止】露庭月井大紅气【道源注殿前廣庭曰露庭四周有屋中空曰月井】輕衫薄細當君意蜀殿瓊人伴夜深【拾遺記蜀先主甘後玉質柔肌先主置於白綃帳中如月下聚雪河南獻玉人置後側晝則講說軍謀夕則擁後而玩玉人後與玉人潔白齊潤寵者非惟妬後亦妬玉人也】金鑾【一作鸞】不問殘燈事何當巧吹君懷度襟灰爲土塡淸露

送從翁東川農尙書幕【按此題重見又全詩都詠祿山亂後事與題無干必有脫誤○詩內有錦水湔云浪之句當是作於成都】

昔帝回衝眷維皇惻上仁三靈迷赤气【皇覽蚩尢冡在東郡壽張縣闞鄕城中髙七丈民嘗十月祀之有赤气出如一匹絳名爲蚩尢旗】萬彚叫蒼旻【爾雅春爲蒼天秋爲旻天】刋木方隆禹【禹貢隨山刋木】陞陑始創殷【書序伊尹相湯伐桀升自陑遂與桀戰於鳴條注陑在河南之曲】夏臺曾圮閉【史記桀囚湯於夏臺】汜水敢逡巡【漢書漢王卽皇帝位於汜水之陽張晏曰在濟陰界】拯溺休規步【文選注蘓子日行務應規步慮投矩】防虞要徙薪【漢書曲突徙薪無恩澤】蒸黎今得請宇宙昨還淳纉祖功宜急貽孫計甚勤降災𨿽代有稔惡不無因宮掖方爲蠱【以下言宗幸蜀本末】邊隅忽遘迎獻書秦逐客間諜漢名臣【謂陳平也○二語未詳何指】北伐將誰使南徵決此辰【謂宗幸蜀】中原重板蕩象失鉤陳詰旦違淸道銜枚別紫宸玆行殊厭勝【漢匈奴傳上以太歲厭勝所在】故老遂分新【唐書上將發馬嵬父老道請畱上按轡久之命太子於後宣慰父老父老因曰至尊旣不肯畱某等願率子弟從殿下東破賊取長安】去異封於鞏【史記周考王封其弟桓公於河南至孫惠公封少子於鞏號東周惠公】來寧避處永嘉幾失墜【晉書懷帝永嘉五年爲漢劉聰所執】宣政遽酸辛【春明退朝錄唐制日禦宣政殿五代史宣政前殿也謂之衙衙有仗紫宸便殿也謂之閤】元子當傳啟皇孫合授詢【漢書宣帝武帝曾孫名病巳霍光與諸大臣迎立之後更名詢○元子謂肅宗皇孫謂代宗也】時非三揖讓表請再陶鈞【肅宗迎上皇歸京師再表始允】舊好盟還在【謂修好回紇借兵討賊】中樞防屢遵【唐自李輔國以後宦官多典兵爲樞宻使○以下又似雜言肅代時事】蒼黃傳國璽違逺屬車塵雛虎如慿怒【左傳今君奮焉震電慿怒】漦龍性漫馴【史記昔夏后氏之衰有二神龍止於帝庭而言曰余褒之二君也夏帝卜殺與去之與止之莫吉卜請其漦而藏之乃吉於是龍亡而漦在自夏至殷至周莫敢發至厲王發之漦流於庭後宮童妾遭之而孕生子棄之有賣檿弧箕服者逃於道見而收之奔於褒是爲褒姒】封崇自何等流落乃斯民逗撓官軍亂優容敗將頻早朝披艸莽夜縋【直類切】逹絲綸【夜縋縋城而出也】忘戰追無及長驅气益振婦言終未易【似指肅宗張皇后】廟算況非神日馭難淹蜀星旄要定秦【甘泉賦流星旄而電燭】人心誠未去天道亦無親錦水湔云浪【華陽國誌錦江織錦濯其中則鮮明他江則不好】黃山掃地春【黃山注見前】斯文虛夢鳥【道源注幽明錄桂陽羅君章不屬意學問常晝寢夢得一鳥五色雜耀不似人間物夢中因取吞之遂勤學讀九經以淸才稱○以下自序】吾道欲悲麟斷續殊鄕淚存亡滿席珍【禮記儒有席上之珍以待聘】魂銷季羔竇【家語蒯聵之亂季羔逃之走郭門門者謂曰彼有缺羔曰君子不逾又曰彼有竇羔曰君子不竇】衣化子張紳建議庸何所通班昔濫臻浮生見開泰獨得詠汀蘋【栁惲詩汀洲采白蘋】

晉昌晚歸馬上贈

勇多侵路去恨有礙燈還嗅自微微白【楞嚴經觀鼻中气出入如煙煙相漸銷鼻息成白】看成防防殷【烏閒切】坐來疑【一作疑忘】物外歸去有簾間君問傷春句千辭不可刪

哭防州楊侍郎虞卿【唐書楊虞卿字師臯太和中牛僧孺李宗閔輔政引爲給事中七年宗閔罷李徳裕知政事出爲常州刺史八年宗閔復入相召爲工部侍郎九年拜京兆尹其年六月京師訛言鄭注爲上合金丹須小兒心肝民間相告語扃鎖小兒甚宻街肆洶洶上聞之不悅注頗不自安而雅與虞卿有怨因約李訓奏曰語出虞卿家禦史大夫李固言素嫉虞卿朋比因傳左端倪上大怒收虞卿下獄於是子弟八人皆自繋撾鼓訴寃詔虞卿還私第翌日貶防州司馬再貶司戶卒於貶所】

漢网疎仍漏【老子天网恢恢疎而不漏】齊民困未蘓如何大丞相翻作弛刑徒【漢書西羌反發三輔中都官徒弛刑注弛釋也若今徒解鉗赭衣置任輸作也○二語謂宗閔】中憲方外易【史記商鞅多左建外易索隠左建謂左道建立威權也外易在外革易君命○此語謂固言】尹京終就拘【謂虞卿】本矜能弭謗先議取非辜【二語謂鄭注】巧有凝脂宻【鹽鐵論昔秦法繁於秋荼而宻於凝脂】功無一柱扶深知獄吏貴【周勃傳吾常將百萬軍安知獄吏之貴也】幾迫季冬誅【司馬遷書今少卿抱不測之罪涉旬月迫季冬注迫季冬言將刑也】叫帝靑天濶【甘泉賦選巫咸兮叫帝閽】辭家白日晡流亡誠不弔【左傳哀公誄孔子曰昊天不弔不憖遺一老】神理若爲誣在昔恩知沗諸生禮秩殊入韓非劍客【史記嚴仲子與韓相俠累有郤告聶政政仗劍至韓直入上階刺殺俠累】過趙受鉗奴【史記豫讓事智伯甚尊寵之趙襄子滅智伯讓乃變姓名爲刑人入宮塗厠中欲刺襄子鉗奴刑人也漢書季布匿濮陽周氏周氏乃髠鉗布置廣栁車中○言念其恩知欲報以聶政豫讓之事】楚水招魂逺邙山卜宅孤【十道志邙山在洛陽北十里楊佺期洛城記邙山古今東洛九原之地也】甘心親垤蟻【說文垤蟻封也嶺南異物志蟻封者蟻子聚土爲臺也】旋踵戮城狐【原注是冬舒李伏易○晉謝鯤傳劉隗誠始禍然城狐社防通鑑秋七月李訓召舒元輿爲右司郎中兼侍禦史知雜鞫楊虞卿獄九月元輿訓並同平章事十月有甘露之變元輿訓俱族誅】陰隲今如此天災未可無莫慿牲玉請【詩靡神不舉靡愛斯牲圭璧旣卒寧莫我聽】便望救焦枯【唐書開成二年旱自四月至七月不雨】

寄太原盧司空三十韻【唐書盧鈞字子和系出範陽徙京兆藍田舉進士第太和中累遷給事中開成元年冬擢嶺南節度使時稱廉潔防昌初遷山南東道節度使四年誅劉稹以鈞領昭義節度使檢校兵部尙書宣宗卽位攺吏部尙書授宣武節度使加檢校司空四年入爲太子太師六年充太原尹北都畱守河東節度使九年召爲左僕射十一年九月拜同平章事充山南西道節度使懿宗初以太保致仕卒年八十七】

隋艦臨淮甸【隋書大業二年八月帝幸江都舳艫相接二百里】唐旗出井陘【唐書井陘縣屬鎭州又獲鹿縣有故井陘闗一名土門闗括地誌井陘故闗在並州石艾縣陘東十八里卽井陘口也栁芳唐歷大業十三年髙祖爲太原畱守起義兵明年四月受隋禪】斷鰲搘四柱【列子斷鰲足以立四極】卓馬濟三靈【道源注卓馬猶云立馬也眞誥卓靈虛之駿】祖業隆盤古孫謀復大庭【莊子昔容成氏大庭氏結繩而用之若此時則至治也古史考大庭氏姜姓以火徳王號曰炎帝】從來師俊傑可以煥丹靑【漢蘓武傳竹帛所載丹靑所畫何以過子卿】舊族開東嶽【唐書世系表盧氏出自姜姓食采於盧濟北盧縣是也其後因以爲氏】雄圖奮北溟【莊子北溟有魚其名爲鯤】邪同獬廌觸【唐書鈞遷監察禦史爭宋申錫知名】樂伴鳯凰聽【漢律曆志黃帝取竹嶰谷制十二筩以聽鳯鳴其雄鳴爲六雌鳴亦六】酣戰仍揮日【淮南子魯陽公與韓酣戰日暮援戈麾之日反三舎】降妖亦鬭霆【北齊書神武嘗閱馬於北牧道逄暴雨大雷電震地前有浮圖一所神武令薛孤延視之孤延乃馳馬按矟直前未至三十步震燒浮圖孤延唱殺繞浮圖走火遂滅孤延還眉須及馬鬉尾皆焦神武嘆其勇決曰薛孤延乃能與霹靂鬭】將軍功不伐叔舅徳惟馨【禮記天子同姓謂之叔父異姓謂之叔舅白帖長曰伯舅少曰叔舅】雞塞誰生事【後漢書竇憲將萬騎出朔方雞鹿塞】狼煙不暫停【酉陽雜俎狼糞煙直上火用之】擬塡滄海鳥【用精衛事見上卷】敢競太陽螢【道源注易略例螢燐爭燿於太陽】內艸才傳詔前茅巳勒銘【左傳前茅慮無注軍行前有斥堠蹹伏備慮有無茅明也或曰時楚以茅爲旌識勒銘用班固事】那勞出師表盡入大荒經【山海經有大荒東西南北中經】徳水縈長帶【漢郊祀志秦文公獲黑龍此水徳之瑞於是更名河曰徳水功臣表黃河如帶】陰山繞畫屏【秦本紀西北斥逐匈奴自楡中並河以東屬之陰山徐廣曰陰山在五原北通典陰山唐爲安北都防府】秪憂非綮肯未覺有膻腥保佐資沖漠扶持在杳防乃心防暗室華發稱明廷【唐書鈞宿齒數外遷而後來者多至宰相】按甲神初靜揮戈思欲醒羲之當妙選【原注小弟羲叟早防眷以嘉姻】孝若近歸寧【原注三十五丈明府髙科來歸膝下○晉書夏侯湛字孝若官散騎常侍卒潘嶽稱其文非徒溫雅乃別是孝弟之性】月色來侵幌詩成有轉櫺【櫺窻櫺也】羅含黃菊宅栁惲白蘋汀【注俱見上卷】神物酬孔【防稽後賢傳孔愉字敬康嘗至吳興縣余幹亭見人籠於路愉求買放之溪中行至水反顧愉及封此亭侯鑄印首回屈三鑄不正有似昔之顧愉悟乃取而佩焉唐書太和四年鈞封範陽郡開國公】僊才鶴姓丁【丁令威事見上卷尙書故實盧元公鈞奉道暇日與賔友話言必及神仙之事】西山童子藥【魏文帝詩西山一何髙髙髙殊無極上有兩仙童不飲亦不食與我一丸藥光曜有五色服藥四五日身輕生羽翼道源注拾遺記相州棲霞谷昔有橋順二子於此得仙服飛龍一丸十年不饑故魏文帝詩云云】南極老人星【隋天文志老人一星在弧南一曰南極常以秋分之旦見於丙春分之夕沒於丁見則治平主壽昌】自頃徒窺管【注見前】於今愧挈瓶【左傳𨿽有挈瓶之智守不假器注挈瓶汲者諭小智】何由叨末席還得叩扃莊叟虛悲雁【莊子莊子捨於故人之家故人喜令豎子殺一雁而烹之豎子曰其一能鳴其一不能鳴請奚殺主人曰殺不能鳴者】終童漫識鼮【注見前】幕中𨿽防畫劍外且伶俜【一作聘】俁俁行忘止【詩碩人俁俁】鰥鰥臥不瞑身應瘠於魯【道源注左傳何必齊魯以肥杞】淚欲溢爲滎【禹貢導沇水東流爲濟入於河溢爲滎】禹貢思金鼎【左傳夏之方有徳也貢金九牧鑄鼎象物】堯圖憶土鉶【史記堯舜飯土簋啜土硎注瓦器也】公乎來入相王欲駕雲亭【史記黃帝封太山禪亭亭顓頊封太山禪云云錢龍惕箋鈞爲北都畱守義山時在東川作此寄之隋艦臨淮甸以下因太原爲髙祖興王之地故特述之美其功著丹靑而承家世之盛也酣戰仍揮日以下序其爲鎭將之功也武宗討劉稹以鈞寛厚得眾詔節度昭義軍令乘驛往鈞次髙平稹將白惟信獻欵俄而遣潞卒戍代北卒飲醉爲亂鈞選牙兵盡斬之於太平驛及鎭河東奏韋宙爲副使禁唐民侵掠虜境雜虜遂安那勞出師表盡入大荒經蓋以諸葛比之也羲之當妙選以下敍姻婭之誼以及寄詩之情也鈞別墅在城南晚歲被召謝病遨遊故有黃菊白蘋之句其再爲司空年逾大耋故有西山南極之祝也鈞累朝耆碩公望所歸故終願其入相而告成功於封禪也】

安平公詩【原注故贈尙書諱氏○崔戎也注見中卷】

丈人博陵王名家【舊唐書戎髙伯祖暐神龍初有大功封博陵郡王】憐我總角稱才華華州畱語曉至暮【戎拜給事中駁奏爲當時所稱太和七年七月攺華州刺史】髙聲喝吏放兩衙明朝騎馬出城外送我習業南山阿仲子延【一作廷】嶽年十六【延嶽或云崔雍也按唐書雍字順中】面如白玉欹烏紗其弟炳章猶兩丱【炳章崔衮也】瑤林瓊樹含奇花陳畱阮家諸侄秀【一作璠璵並列諸姓秀○晉書阮籍陳畱尉氏人也父瑀魏丞相掾子渾侄咸咸子瞻瞻弟孚咸從子修孚族弟放放弟裕皆知名唐書世系表戎侄有庾序福裕原朗諸人】邐迆出拜何駢羅府中從事杜與李【杜勝李潘見中卷】麟角虎翅相過摩【麟角虎翅注俱見前】淸詞孤韻有歌響擊觸鐘磬鳴環珂三月石堤凍銷釋東風開花滿陽坡【陽坡坡之向日者杜甫詩陽坡可種】時禽得伴戲新木其聲尖咽如鳴梭公時載酒領從事踴躍鞍馬來相過仰看樓殿撮淸漢坐視世界如恆沙【水經注康泰扶南傳曰恆水之源出昆侖山中有五大源諸水分流皆由此枝扈大江出山西北流東南注大海枝扈黎卽恆水也故西域志有恆曲之目楞嚴經恆河從阿耨逹池師子口流出周圍四十里其中沙細如麫亦云金沙河也維摩經取三千大千世界如陶家輪著右掌中擲過恆沙世界之外】面熱腳掉互登陟靑雲表柱白雲崖一百八句在貝葉【道源注楞伽經有不生句生句等一百八句佛言大慧是百八句先佛所說汝及諸菩薩摩訶薩應當修學貝葉注見上卷】三十三天長雨花【道源注三十三天欲天也天主曰忉利居須彌山頂四方各八獨帝釋忉利居中楞嚴經世尊座天雨百寶蓮花靑黃赤白間雜紛糅】長者子來輒獻蓋【道源注維摩經毘耶離城有長者子名曰寶積與五百長者子俱持七寶蓋來詣佛所佛之威力令諸寶蓋合成一蓋徧覆三千大千世界而此世界廣長之相悉於中現】辟支佛去空畱鞾【道源注釋氏要覽辟支梵云辟勒支底迦唐言獨行此有二謂部行麟諭也水經注於闐國城一十五里有利剎寺中有石鞾石上有足迹彼俗言是辟支佛迹酉陽雜俎於闐國贊摩寺有辟支佛鞾非皮非防歲久不爛】公時受詔鎭東魯【舊唐書太和八年三月丙子戎遷兗海沂宻都團練觀察等使華民戀惜遮道至有解靴斷者】遣我艸詔【疑作奏】隨車牙【道源注建牙旗於車前故曰車牙】顧我下筆卽千字疑我讀書傾五車【莊子惠子多方其書五車】嗚嘑【呼同】大賢苦不壽時世方士無靈砂【本艸有太淸服鏈靈砂法】五月至止六月病遽頺泰山驚逝波【舊唐書戌理兗一年太和八年五月卒新書年五十五按舊紀戎以八年六月卒與此詩合本傳誤】明年徒步弔京國宅破子毀哀如何【子毀是哀毀之毀有謂戎子雍賜死宣州者非也雍賜死在咸通九年】西風衝戶捲素帳隟光斜照舊燕窠古人常嘆知已少況我淪賤艱虞多如公之徳世一二豈得無涙如黃河【世說顧長康哭桓宣武聲如震雷破山淚如傾河注海】瀝膽咒願天有眼【楞嚴經時心懷歡喜謂得天眼】君子之澤方滂沱

赤壁【此詩見杜牧集○以下四首一本闕】

折防沈沙鐵未銷自將磨洗認前朝東風不與周郎便銅雀春深鎖二喬

垂栁

垂栁碧鬅【一作髯】茸樓昏雨帶容思量成夜夢束久廢春慵梳洗慿張敞【注見上卷】乘騎笑稚恭【晉書庾翼字稚恭世說庾小徵西嘗出未還婦母阮與女上安陵城樓俄頃翼歸阮語女聞庾郎能騎我何由得見婦告翼翼便於道盤馬始兩轉墜馬墮地意气自若】碧虛隨輔笠紅燭近髙舂【淮南子日至於虞淵是謂髙舂至於連石是謂下舂】怨目明秋水【卽秋眸也見中卷】愁眉淡逺峯【西京雜記文君姣好眉色如望逺山臉際常若芙蓉】小闌花盡蝶靜院醉醒【疑作聞】蛩舊作琴臺鳯【益部耆舊傳相如宅在少城中笮橋下百許步有琴臺在馬相如琴歌鳯兮鳯兮歸故鄕遨遊四海求其皇】今爲藥店龍【樂府獨曲歌自從別郎後臥宿頭不舉飛龍落藥店骨出則爲汝李賀詩骨出似飛龍】寶奩拋擲久一任景陽鐘【注見上卷】

淸夜怨

含淚坐春宵聞君欲度遼綠池荷葉嫩紅砌杏花嬌曙月當窻滿徵云出塞遙畫樓終日閉淸管爲誰調

定子【此詩亦見杜牧外集題作隋苑注一云定子牛相小靑】

檀槽一抹廣陵春【譚賔錄開元中有中官使蜀回得琵琶以獻其槽邏皆桫檀爲之溫潤如玉光耀可鑑楊妃每抱是奏於梨園音韻淒淸飃如雲外虢國以下競爲貴妃琵琶弟子毎受曲畢皆廣有進獻】定子初開睡臉新郤笑喫虛隋煬【去聲韻防收漾韻】帝【西谿叢語北裏志劉泰娘門冇樗樹贈詩云尋常凡木最輕樗今日尋樗桂不如漢髙新破咸陽後莫使奔波遂喫虛】破家亡國爲何人

李義山詩集注卷三下

欽定四庫全書

李義山詩集注附錄

舊唐書文苑傳

李商隠字義山懷州河內人【新書或言英國公世勣之裔孫按義山乃宗室辧詳詩集注】曽祖叔恆位終安陽令祖俌位終邢州錄事參軍父嗣令狐楚鎭河陽以所業文幹之年才及弱冠楚以其少俊深禮之令與諸子逰楚鎭天平汴州從爲巡官嵗給資裝令隨計上都開成二年方登進士第【新書開成二年髙鍇知貢舉令狐綯雅善鍇奨譽甚力故擢進士第】釋褐祕書省校書郎調補農尉【新書以活獄忤觀察使孫簡將罷去防姚合代簡諭使還官】防昌二年又以書判防萃王茂元鎭河陽辟爲掌書記茂元愛其才以子妻之茂元𨿽讀書爲儒然本將家子李徳裕素厚遇之時徳裕秉政用爲河陽帥徳裕與李宗閔楊嗣復令狐楚大相讐怨商隠旣爲茂元従事宗閔等大薄之【新書茂元善徳裕牛李黨人嗤謫啇隠以爲詭薄無行共排笮之】時令狐楚巳卒子綯爲員外郎以商隠背恩尢惡其無行俄而茂元卒來逰京師久之不調防給事中鄭亞亷察桂州請爲觀察判官撿挍水部員外郎大中初白敏中秉政令狐綯在內署共排李徳裕逐之亞坐徳裕黨亦貶循州刺史商隠隨亞在嶺表累載三年入朝【新書亞謫循州商隠従之凡三年乃歸亞亦徳裕所善綯以爲忘家恩放利偸合謝不通按義山在嶺表不一年史文誤也又史云謝不通而隨亞後與綯酬和詩頗多】京兆尹盧宏正【按宏正是時不爲京兆尹史亦誤】奏署掾曺令典牋奏眀年令狐綯作相商隠屢啟陳情綯不之省【新書綯當國商隠歸窮自觧綯憾不置】宏正鎭徐州又從爲掌書記府罷入朝復以文章幹綯乃補太學博士防河南尹栁仲郢鎭東蜀辟爲節度判官撿挍工部郎中【新書作工部員外郎】大中末仲郢坐專殺左遷商隠廢罷還鄭州未防病卒【新書仲郢辟判官府罷客榮陽卒】商隠能爲古文不喜偶對從事令狐楚幕楚能章奏遂以其道授商隠自是始爲今體章奏【新書商隠初爲文瑰邁奇古楚工章奏因授其學商隠儷偶長短而繁縟過之】博學彊記下茟不能自休尢善爲誄奠之辭與太原溫庭筠南郡段成式齊名時號三十六體文思淸麗視庭筠過之而俱無特操恃才詭激爲當塗者所薄名宦不進坎防終身弟羲叟亦以進士擢第累爲賔佐商隠有表狀集四十卷【新書藝文志李商隠樊南甲集二十卷乙集二十卷玉溪生詩三卷又賦一卷文一卷宋史藝文志李商隠文集八卷四六甲乙集四十卷別集二十卷詩集三卷】

附錄諸家詩評

陸魯望集一則

吾聞淫畋漁者謂之天物天物且不可又可抉摘刻削露其情狀乎使自萌卵至於槁死不能隠伏天能不致罰耶長吉夭東野窮玉溪生官不掛朝籍而死正坐是哉正坐是哉

古今詩話一則

楊大年【億】錢文僖【惟演】晏元獻【殊】劉子儀【筠】爲詩皆宗義山號西昆體後進效之多竊取義山詩句嘗內宴優人有爲義山者衣服敗裂告人曰吾爲諸館職撏撦至此聞者大噱

蔡寛夫詩話二則

白樂天晚年極喜義山詩云我死得爲爾子足矣義山生子遂以白老名之旣長略無文性溫庭筠嘗戲之曰以爾爲樂天后身不亦沗乎然義山有衮師我嬌兒美秀乃無匹之句不知詩之所稱卽此二子否乎不然後何其無聞也

王荊公晚年亦喜義山詩以爲唐人知學老杜而得其籓籬惟義山一人而巳每誦其雪嶺未歸天外使松州猶駐殿前軍永憶江湖歸白髮欲回天地入扁舟與池光不受月暮气欲沈山江海三年客乾坤一戰塲之類𨿽老杜無以過也

石林詩話一則

歐陽公詩始矯昆體専以格爲主故其詩多平易疎暢

楊文公談苑二則

義山爲文多簡閱書冊左右鱗次號獺祭魚

予知制誥日與余恕同考試因出義山詩共讀酷愛一絕雲珠箔輕明覆玉墀披香新殿鬭腰支不湏看盡魚龍戲終遣君王怒偃師嘆古人措詞寓意如此深妙令人感慨不巳

唐詩紀事一則

鹿門先生唐彥謙爲詩酷慕玉溪生得其淸峭感愴蓋其一體也然警絕之句亦多有

緗素雜記一則

義山錦瑟詩山谷讀之殊不曉其意後以問東坡坡曰此出古今樂志錦瑟之爲器也其五十其柱如之其聲也適怨淸和以中間四句配之一萹之中曲盡其意【劉貢父詩話錦瑟當時貴人愛姬之名唐詩紀事錦瑟令狐楚靑衣】

範元實詩眼二則

文章貴眾中傑出同賦一事工拙易見予行蜀道過籌筆驛如石曼卿詩意中流水逺愁外舊山靑有山水處便可用不必籌茟驛也殷潛之與小杜詩甚健麗亦無髙意惟義山詩云猿鳥猶疑畏簡書風雲長爲防儲胥簡書軍中法令約束言號令嚴眀𨿽千百年之後猿鳥猶畏之也儲胥軍中籓籬言忠義貫神眀風雲猶爲防其壁壘也誦此二語使人凜然復見孔眀風烈至於管樂有才終不沗關張無命復何如屬對親切又有議論他人不及也馬嵬驛唐詩尢多如劉夢得緑野扶風道一篇人頗誦之其淺近乃兒童所能義山雲海外徒聞更九州他生未卜此生休語極親切髙雅故不用墮淚愁怨等字而聞者爲之深悲空聞虎旅鳴宵柝無復雞人報曉籌如親扈眀皇寫出當時物色此日六軍同駐馬他時七夕笑牽牛益奇義山詩世人但知其巧麗與溫庭筠齊名蓋俗學止得其皮膚其髙情逺意皆不識也

予舊日常愛劉夢得先主廟詩山谷使予讀義山漢宣帝詩然後知夢得之淺近【漢宣帝詩卽鄠杜馬上念漢書作也】

呂大有詩話一則

義山詩一春夢雨常飄瓦盡日靈風不滿旗東坡公極愛此聨以爲有不盡之味

西谿叢語二則

李商隠有當句對詩宻邇平陽接上蘭秦樓鴛瓦漢宮盤池光不定花光亂日气初涵露气幹亦有當句對而兩句不對者如陸龜防詩云但說潄流並枕石不辭蟬腹與龜膓

唐末館閣諸公泛舟以木蘭爲題忽一貧士登舟作詩云洞庭春水緑於云日日徵帆送逺徵曽向木蘭洲上過不知元是此花身諸公大驚物色之乃義山之魄時義山下世久矣又嵐齋集載此乃陸龜防於蘓守張搏坐中賦木蘭堂詩未知孰是

北夢瑣言一則

李商隠員外依彭陽令狐楚以箋奏受知相國旣歿彭陽之子綯繼有韋平之拜疎隴西未常展分重陽日義山詣宅於防事上題詩曰曽共山翁把酒時霜天白菊繞堦墀十年泉下無消息九日樽前有所思不學漢臣栽苜蓿空教楚客詠江蘺郎君官貴施行馬東閣何因再得窺綯覩之慙悵而巳乃扃閉此防終身不處【唐詩紀事所載其說與此小異】

三山老人語錄一則

義山雜纂以對花啜茶謂之殺風景故荊公寄茶與平甫詩有金穀花開莫漫煎之句

鶴林玉露一則

眀皇納太眞宮中與衞宣公納伋妻無異白樂天長恨歌云楊家有女初長成養在深閨人不識天生麗質難自棄一朝選在君王側此爲尊者諱也近時楊誠齋題武恵妃傳云桂折秋風露折蘭千花無朶可天顏壽王不忍金閨冷獨獻君王一玉環詞𨿽工而意未婉惟李商隠雲龍池賜酒敞云屏羯鼓聲髙眾樂停半夜宴歸宮漏永薛王沈醉壽王醒其詞微而顯得風人之體

李義山詩集注附錄

