

欽定四庫全書

集部二

杼山集

別集類一【唐】

提要

【臣】等謹案杼山集十卷唐僧皎然撰案唐書藝文志皎然字淸晝湖州人謝靈運十世孫居杼山顏眞卿爲刺史集文士撰韻海鏡源預其論著貞元中取其集藏集賢禦書院刺史於頔爲序此集卷數與唐志合頔序亦存蓋猶本前有贊寜所爲傳蓋自髙僧傳錄入末有集外詩則毛晉所補緝也皎然及貫休齊已皆以詩名今觀所作弱於齊已而雅於貫休在中唐作者之間可厠末席集末附載雜文數篇則聊以備體非其所長矣別本附刋杼山詩式一卷按唐志晝公詩式詩評皆載文史類中不附本集今亦析出別著錄焉乾隆四十一年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

杼山集原序

詩自風雅道息二百餘年而騷人作其旨愁思其文婉麗亡楚之變風歟至西漢李陵蘇武始全爲五言詩體源於風流於騷故多憂傷離逺之情梁昭明所撰文選錄古詩十九首亡其名氏觀其辭蓋東漢之世亦蘇李之流也洎建安中王仲宣曹子建皷其風晉世陸士衡潘安仁揚其波王曹以气勝潘陸以文尙气勝者魏祖興武功於二京已覆文尙者晉武亡帝圖於劉淵肇亂觀其人文興亡之迹人焉廋哉人焉廋哉宋髙祖平桓定江表文帝繼業五十年間江左寧謐魏晉文章欝然復興康樂矦謝靈運獨步江南俯視潘陸其文炳而麗其气逸而暢驅風雷於江山變晴昏於洲渚煙雲以之慘淡景气爲其澄霽信江表之文英五言之麗則者也迨於齊世宣城守謝暉亦得其辭調涵於气格不侔康樂矣梁陳已降𨿽作者不絕而五言之道不勝其情矣有唐吳興開士釋皎然字淸晝卽康樂之十世孫得詩人之奧旨傳乃祖之菁華江南詞人莫不楷範極於緣情綺靡故辭多芳澤師古興制故律尙淸壯其或發明理則深契眞如又不可得而思議也貞元壬申嵗余分刺吳興之明年集賢殿禦書院有命徵其文集余遂采而編之得詩筆五百四十六首分爲十卷納於延閣書府上人以余嘗著詩述論前代之詩遂托余以集序辭不獲已略誌其變上人之植性淸和稟質端懿中祕空寂外開方便妙言說於文字了心境於定惠又釋門之慈航智炬也余遊方之內者何足以扣關謝氏世爲詩人豈佛書所爲習气云爾於頔撰

欽定四庫全書

杼山集卷一

唐釋皎然撰

五言奉酬於中丞使君郡齋臥病見示一首

宿昔祖師教了空無不可枯槁未死身理心寄行坐仁公施春令和風來澤我生成一艸木大道無負荷論入空王室明月開心胸性起妙不染心行寂無蹤若非禪中侶君爲雷次宗比聞朝端名今貽郡齋作眞思凝瑤瑟髙情屬云鶴抉得驪龍珠光彩曜掌握若作詩中友君爲謝康樂盤薄西山气貯在君子衿澄澹秋水影用爲字人心羣物如鳬鷖遊翺愛淸深格居第一品髙步淩前躅精義究天人四坐聽不足伊昔栁太守曾賞汀洲蘋如何五百年重見江南春公每省往事詠歌懷昔辰以玆得髙臥任物化自淳還因訪禪隠知有雪山人

附郡齋臥疾贈晝上人【上人早名皎然晚字畫】

湖州刺史於頔

夙陪翰墨徒深論窮文格麗則風騷後然公我詞客晚依方外友極理探精賾曶合南北宗書公我禪伯光明性不染故我行貞白隨順令得解故我言芳澤霅水漾淸潯吳山橫碧岑含珠復蘊玉價重雙南金的皪曜奇彩淒淒流雅音商聲發楚調調切諧瑤琴吳山爲我髙霅水爲我深萬景徒有象孤云本無心眾木豈無聲椅桐有淸響眾耳豈不聆鐘期有眞賞髙潔古人操素懷夙所仰覿君水雪姿祛我淫滯想常吟栁惲詩苕浦久相思逮此逺爲郡蘋洲芳艸衰逢師年臘長值我病容羸共話無生理聊用契心期

五言贈李中丞一首

深沈閫外略奕世當榮寄地裂大將封家傳介珪瑞至今漳河俗猶受仁人賜公初鎭惟邢決勝無精兵重圍逼大敵六月守孤城政用仁恕立恩繇賞罰明遂令麾下士感徳不顧生於時聞王師諸將兵頗黷天子狩南漢煙塵滿凾谷純臣獨耿介下士多反覆明公仗忠節一言感萬夫物性如蒺防化作春蘭敷見說金被爍終期玉有瑜移官萬里道君子情何如伊昔避事心乃是方袍客頓了空王旨仍髙致君防安知七十年一朝值宗伯言如及淸風醒然開我懷宴息與遊樂不將衣褐乖海底取明月鯨波不可渡上有巨蟒吞下有毒龍防一與吾師言乃於中心悟咄哉防防子胡爲自塵污五言杼山禪居寄贈東溪吳處士馮一首

靑雲何潤澤下有賢人隠路入菱湖深迹與黃鶴近野風歌白芷山月揺淸軫詩祖吳叔庠致君名不盡身當靑山秀【詩曰家住靑山下靑山有吳筠故宅後攺爲吳筠山】文體多郢聲澄澈湘水碧泬寥楚山靑時人格不同至今罕知名昔賢惇師友此道君獨行旣得廬霍趣乃髙雷逺情別時春風多掃盡雪山雪爲君中夜起孤坐石上月悠然遺塵想邈矣逹性說故人不在玆幽桂惜未結

五言妙喜寺髙房期靈澈上人不至重招之一首

晨起峯頂心懷人望空碧掃雪開寺門灑水淨僧席言笑形外阻風儀想中覿馳心驚葉動傾耳聞泉滴豈慮咆虎逢乍疑崩湍隔前期或不顧知爾隳常格如今誰山下秋霖步淅瀝吾亦聊自得行禪荷輕防松聲暢幽情山意導遐迹舉目無世人題詩足奇石貧山何所有特此邀來客

五言奉和薛員外誼贈湯評事衡反招隠之迹兼見寄十二韻

喜友稱髙儒曠懷美無度近爲東田誘遂耽西山趣庭有介隠心得無雲泉誤府公中司貴頻貽咫尺素郡佐仙省髙亦贈瓊瑤句誚玆長往志紆彼獨遊步禪子方外期夢想山中路艱難親稼穡晨夕苦煙霧曷若孟嘗門日榮國士遇鏗鏘聆綺瑟攀折邇瓊樹幽踐隨鹿麋久期怨蟾兔情同不系舟有迹道所惡

五言答黎士曹黎生前適越後之楚

楚木紛如麻髙松自孤直願得苦寒枝與君比顏色故鄕渺天末羇旅滄江隅委質在忠信苦心無變渝何繇表名義贈君金轆轤何以美知才投我懸黎珠遽爲千里別南風思越絕愛君隨海鷗倚棹宿沙月不棲惡木上肯蹈巴蛇穴【臺人表朝逆命故君不踐其土】一上蕭然峯擬蹤幽人轍晨興獨西望郢水期溯沿夜到洞庭月秋經云夢天黎生知吾道此地不澘然欲寄楚人住學拏漁子船柰何北風至攪我窓中遊子動歸思江蘺亦綿綿篋中封禪書欲獻無繇緣豈乏晨風翼翻飛到日邊

五言答豆盧次方

吾愛道交論爲髙貴世名昔稱柴桑令今聞豆盧生彼生淸淮气獨鐘文中彩近作公防詩如逢何栁在吾用古人耳采君四坐珍賢士勝朝暉溫溫無冬春朝暉爍我肌賢士淸我神微爾與云鵠幽懷何繇申別來秋風至獨坐楚山碧髙月當淸防禪心正寂歷增波徒相駭人逺情不隔有書遺瓊什以代貂襜褕風教淩越絕聲名掩吳趨懸壁安可酧徙倚還踟躕

五言答蘇州韋應物郎中

詩教殆淪缺庸音互相傾忽觀風騷韻防我夙昔情蕩漾學海資欝爲詩人英格將寒松髙气與秋江淸何必鄴中作可爲千載程受辭分虎竹萬里臨江城到日掃煩政況今休黷兵應憐禪家子林下寂無營迹隳世上華心得道中精脫略文字累免爲外物攖書衣流埃積硯石駮蘚生恨未識君子空傳手中瓊安可誘我性始願愆素誠爲無鸑鷟音繼公云和笙吟之向禪藪反媿幽松聲

五言答鄭方回

獨禪外念入中夜不成定顧我顦顇容澤君陽春詠詞貞思且逸瓊彩何暉映如聆云和音況覩聲名盛琴語掩爲【去聲】聞山心聲宜聽是時寒光澈萬境澄以淨髙秋日月淸中气天地正逺情偶玆夕道用增寥夐思君處虛空一操不可更時美城北徐家承谷口鄭軒車未有轍蒿蘭且同徑莊生誡近名夫子罕言命是以耕楚田曠然殊獨行萎蕤鸞鳯彩特逹珪璋性通隠嘉黃綺髙儒重荀孟世污【平聲】我未起道蹇吾猶病逸翮思防防潛鱗樂游泳宗師許學外恨不逢孔聖說詩迷頽靡偶俗傷趨競此道誰共詮因君情欲罄

五言答兪校書冬夜

夜閒禪用精空界亦淸迥子眞仙曹吏好我如宗炳一宿覿幽勝形淸煩慮屏新聲殊激楚麗句同歌郢遺此感予懷沈吟忘夕永月彩散瑤碧示君禪中境眞思在杳防浮念寄形影遙得四明心【答四明】何須蹈岑嶺詩情聊作用空性惟寂靜若許林下期看君辭簿領

五言妙喜寺逹公禪齋寄李司直公孫房都曹徳裕従事方舟顏武康士騁四十二韻

我祖傳六經精義思朝徹【莊子曰守之九日而後能外生外生而後能朝徹】方舟頗周覽逸書亦備閱墨家傷刻薄【墨流刻薄而不仁可以理身不可以濟世】儒氏知優劣弱植庻可雕苦心未嘗輟中年慕仙術永願傳其訣嵗駐若木景日飡瓊禾屑嬋娟羨門子斯語豈徒設天上生白楡葳蕤信好折實可反柔顏花堪養髮求之性分外業棄金亦竭藥化成白雲形雕辭素穴【素穴山名】一聞西天防初禪已無熱【第四禪中有天名無熱無三災之患故以爲名今初禪卽得蓋詩人美已證超出常】涓子非我宗然公有眞訣卻尋邱壑趣始與纓紱別野飯敵膏梁山楹代藻棁與君北巖侶遊寓日常昳靜對春谷泉晴披陽林雪境淸覺神王道勝知機滅詣寂長杳防忘歸暫采擷物生豈有心麗容俟予別桂子何蓂苓琪葩亦皎潔此木生意髙亦與眾芳列賞墨識屢換省躬悟彌切防尙若不虧足以全吾節北風吹蕙帶蕭寥聞蜻蛚宿昔廬峯期流芳已再歇不有淸屏鑑使我商絕願寄千里心月髙不可掇優遊邦之直逺矣踵前烈立俗忘毀譽遇物遺巧拙眞气獨翛然軒裳詎能紲都曹風韻整綱紀信明決於交必傾寫立行豈矜伐政與淸渭同分流自澄澈裴侯資亮直中誠豈徒說古人比明義淸士願交結溫溫躬珪彩終始聲不缺顏生烱介士有志不可越仗義冒險難持操去淄涅世論髙二賢【卽魯公猶子也】賢賢繼前哲四子遭明盛裒然皆秀傑理名𨿽殊迹悟道寧異轍愛爾竹栢姿爲予寒不折

五言遙酬袁使君髙春暮行縣過報徳寺見懷

江春行求瘼偶與眞境期見說三陵下前朝聞佛祠停舟仰麗剎繡組發香墀咫尺空界色天人花落時盛遊限羸疾悚疏瞻旌旗峯翠羨閒步松聲入遙思素髙淮陽理況負東山姿迨此一登覽深情見新詩

五言冬日遙和盧使君幼平綦母居士遊法華寺髙頂臨湖亭

仁坊標絕境防守躡髙蹤天曉才分剎風傳欲盡鐘城中歸路逺湖上碧山重水照千花界雲開七葉峯寒空艾綬滿空翠白綸濃逸韻知難繼佳遊恨不逢仍聞撫禪石爲我久従容

五言秋日遙和盧使君遊何山寺宿上人房論涅槃經義

江郡當秋景期將道者同迹髙憐竹寺夜靜賞蓮宮古磬淸霜下寒山曉月中詩情緣境發法性寄筌空翻譯推南本何人繼謝公

五言酬秦山人系題贈

出齋步杉影手自開禪扉花滿不污地云多従觸衣思山石蘚淨欵客露葵肥果得宗居士論心到極微五言奉酬袁使君髙寺院新亭對雨【其亭卽使君所創】

玆亭迹素淺勝事並隨公法界飄香雨禪窓灑竹風浮煙披夕景髙鶴下秋空防寂四山久寧期此防同五言奉酬顏使君眞卿見過郭中寺寺無山水之賞故予述其意以答焉

州西栁家寺禪捨隠人間證性輕觀水棲心不買山履聲知客貴云影悟身閒彥防前賢事方今可得攀五言酬烏程楊明府華雨後小亭對月見呈

夜涼喜無訟霽色揺閒情暑退不因雨陶家風自淸凝停片景發詠靜秋聲何事禪中隠詩題忽記名五言自蘇州訪醫廻酬盧士關判官見贈

尋醫初疾理忽憶故山云逺訪桑公子還依栁使君周旋承惠愛佩服比蘭薫従事因髙唱秋風起處聞

五言題沈道士新亭

何處好攀躋新亭俯舊溪坐中千里近檐下四山低小浦依林曲廻塘繞郭西桃花春滿地歸路莫相迷

五言送盧仲舒移家海陵

世故多離散東西不可嗟小秦非本國楚塞後移家海島無鄰里鹽居少物華山中吟夜月相送在天涯五言陪盧使君登樓送方巨之還京一首

萬里汀洲上東樓欲別難春風潮水漫正月栁條寒旅逸逢漁浦淸髙愛鳥冠雲山寧不起今日向長安

五言同裴錄事樓上望

食髙樓上湖山向晚晴桐花落萬井月影出重城水竹涼風起幃暑气淸蕭蕭獨無事因見蒞人情

雜言寓興

天下生白楡白楡直上連天根髙枝不知防萬丈世人仰望徒攀援誰能上天采其子種向人間笑桃李因問老仙求種法老仙咍我口不答始知此道無所成還如瞽夫學長生

七言寄常一上人

鴈塞五山臨汗漫云州一路出靑防何因請住嘉祥寺內史新修湖上亭

五言送祕上人遊京

共居方異路山伴與誰同日冷行人少時淸古鎭空暖瓶和雪水鳴錫帶江風撩亂終南色遙應入夢中

五言賦得啼猿送客

萬里巴江外三聲月峽深何年有此路幾客共沾襟斷壁分垂影流泉入苦吟淒涼離別後聞此更傷心

五言南樓望月

夜月家家望亭亭愛此樓纎雲溪上斷疏栁影中秋漸映千峯出遙分萬流關山誰復見應獨起邊愁

五言尋陸鴻漸不遇

移家𨿽帶郭野徑入桑麻近種籬邊菊秋來未著花扣門無犬吠欲去問西家報道山中去歸時每日斜

五言懷舊山

一坐西林寺従來未下山不因尋長者無事到人間宿雨愁爲客寒花笑未還空懷舊山月童子念經閒

五言宿吳匡山破寺

雙峯百戰後眞界滿塵埃蔓艸緣空壁悲風起故臺野花寒更發山月暝還來何事池中水東流獨不回

五言九月十日

愛爾柴桑隠名溪近訟庭掃沙開野步揺舸出閒汀宿簡邀詩伴餘花在酒瓶悠然南望意自有峴山情

七言晚秋破山寺

秋風落葉滿空山古寺殘燈石壁間昔日經行人去盡寒云夜夜自飛還

七言靑陽上人院說金陵故事

君說南朝全盛日秣陵才子更多人千年秋色古池館誰見齊王西邸春

七言送僧之京師

綿綿渺渺楚云繁萬里西歸望國門禪子初心易淒斷秋風莫上少陵原

七言送許丞還洛陽

剡茗情來亦好斟空門一別肯沾襟悲風不動罷瑤軫忘卻洛陽歸客心

七言題湖上艸堂

山居不買剡中山湖上千峯處處閒芳艸白雲畱我住世人何事得相關

五言酬李司直縦諸公冬日遊妙喜寺題照昱二上人房寄長城潘丞述

逹賢貴貞隠常懼迹不滅遂與永公期遺身坐林樾華軒何轔轔爲我到幽絕心境寒艸花空門靑山月潘生獨不見淸景屢盈缺林下常寂寥人間自離別何時解輕佩來稅邱中轍

五言贈烏程李明府伯宜沈兵曹仲昌

水國苦雕瘵東臯豈遺黍云陰無盡時日出常帶雨昨夜西溪漲扁舟入檐廡野人同鳥巢暴客若峯聚嵗晏無斗粟寄身欲何所空羨鸞鶴姿翩翩自輕舉

五言奉酬顏使君眞卿王員外圓宿寺兼送員外使廻

魯公邀省客貧寺人過少錦帳惟野花竹屏有窗篠朝行石色淨夜聽泉聲小釋事情已髙依禪境無擾超遙長路首悵望空林杪離思従此生還將此心了

五言杼山上峯和顏使君眞卿袁侍禦五韻賦得印字仍期明日登開元寺樓之防

道情寄逺嶽放曠臨千仞香路延絳騶華泉寫金印日欹諸天近雨過三華潤畱客云外心忘機松中韻靈嘉早晚期爲布東山信

五言同薛員外誼喜雨詩兼上楊使君

積旱忽飛澍烝民心亦傾郊云不待簇雨色飛江城燋稼濯又發敗荷滋更榮時隨霧縠重乍集栁絲輕一宿恐魚飛數朝徵鸛鳴毒暑澄爲冷髙塵滌還淸乃知陰隲數制在造化情及此接歡賀臨風聞頌聲

五言南湖春泛有客自北至說友人岑元和見懷因敍相思之志以寄焉

故人隔楚水日夕望芳洲春艸思眇眇徵雲暮悠悠心期無形影迹曠成阻修有客江上至知君佐雄州鏗鏘佩蒼玉躞蹀驅絳騶伊昔中峯心従來非此流資予長生訣【予嘗授以胎息之訣】希彼髙仙儔此情今如何宿昔師吾謀別後謁禪老更添石室籌深見人間世飄如水上漚蟬號齊王邸月苦隋帝樓聲華盡防寞麋鹿徒呦呦我有一字教坐然遺此憂何煩脫珪組不用辭王侯秪在名位中空門兼可遊

五言同薛員外誼大旱感懷寄兼呈上楊使君

皇天鑑不昧愐想何亢極絲雨久愆期綺霞徒相惑陰雲舒乂捲濯枝安可得涸井不累瓶幹溪一憑軾赤地芳艸死飈塵驚四塞戎寇夜刺閨民荒嵗傷國賴以王猷盛中原無凶慝楊公當此晨省災常旰食獨感下堂雨【自州南諸鄕降甘澤長城顧堵平地雨一尺水分流澤數鄕也】偏嘉越境或秋郊天根見我疆看稼穡請廻云漢詩爲君歌樂職

五言兵後早春登故鄣南樓望昆山寺白鶴觀示淸道人並沈道士

新陽故樓上眇眇傷遐睠違世情易忘羇時得無倦春歸華栁發世故陵谷變擾擾陌上心悠悠夢中見蒼林有靈境杳映遙可羨春日倚東峯華泉落西甸鐘聲在空碧幡影揺蔥蒨緬想山中人神期如防面別離芳月積岐路浮雲徧正値入空門仙君依苦縣隳形捨簮紱烹玉思精鏈事外宜我心人間豈予戀身遺世自薄道勝名必賤耳目何所娯白雲與黃卷

五言酬烏程楊明府華將赴渭北對月見懷

釋印及秋夜身閒境亦淸風襟自瀟灑月意何髙明聞說武安君萬里驅妖精開府集秀士先招士林英晉家用元凱亦是魯諸生北望撫長劍感君知已行邊塵昏玉帳殺气凝金鐙大敵折齊爼一書下聊城翻飛靑雲路宿昔滄洲情【答云詩中悠然顧山侶之句】

五言酬邢端公濟春日蘇臺有呈袁州李使君兼書並寄辛陽王三侍禦

大賢當佐世堯時難退身如何丹霄侶卻在滄江濵栁色變乂徧鸎聲聞亦頻賴逢宜春守共賞南湖春營道知止足飾躬無緇燐家將詩流近迹與禪僧親放曠臨海門翺翔望云津𨿽髙空王說不久山中人【上句答端公學無爲之句】

五言奉和裴使君淸春夜南堂聽陳山人彈白雪

春宵凝麗思閒坐開南圍郢客彈白雪紛綸發金徽散従天上至集向瓊臺飛上疑颯颯虛中想霏霏通幽神駭合道精鑑稀變態風更入含情月初歸方知阮太守一聽識其微

五言答孟秀才

羸疾依小院空閒趣自深躡苔憐靜色掃樹共芳陰物外好風至意中佳客尋虛名誰欲累世事我無心投贈荷君芷馨香滿幽襟

五言酬崔侍禦見贈

市隠何妨道禪棲不廢詩與君爲此說長破小乘疑五言贈栁喜得嵩山法門自號嵩山老

一見嵩山老吾生恨太遲問君年幾許曾出上皇時

五言酬李補闕紓

不住東林寺雲泉處處行近臣那得識禪客本無名

五言湖南蘭若示大乘諸公

未到無爲岸空憐不系舟東山白雲意嵗晚尙悠悠七言兵後經水安法空寺寄悟禪師【其寺賊所焚】

常說人間法自空何言出世法還同微蹤舊是香林下餘燼今成火宅中後夜池心生素月春天樹色起悲風吾知世代相看盡誰悟浮生似影公

七言春日杼山寄李員外縦

南山惟與北山鄰古樹連拳伴我身黃鶴有心多不住白雲無事獨相親閒持竹錫深看水嬾系麻衣出見人欲掇幽芳聊贈逺郎官那賞石門春

七言酬秦山人贈別二首

知君髙隠占賢星捲葉時時注佛經姓被名公題舊裏【秦君裏】詩將麗句號新亭【麗句亭】來觀新月依淸室欲漱香泉防觸瓶我有主人江太守如何相伴住禪靈【江淹爲宣城守常防禪靈寺】

又

誰知臥病不妨禪迹寄詩流性似偏葉示黃金童子愛書題靑字古人傳時髙獨鶴來云外每羨閒花在眼前對此畱君還欲別應思石瀃訪春泉

七言山居示靈澈上人

晴明路出山初暖行踏春蕪看茗歸乍削栁枝聊代札時窺云影學裁衣身閒始覺隳名是心了方知苦行非外物寂中誰似我松聲艸色共無機

七言遙和康錄事李侍禦蕚小寒食夜重集康氏園林

習家寒食防何頻應恐流芳不待人已愛治書詩句逸更聞従事酒名新庭蕪暗積承雙履林蘤雷飛灑幅巾誰見柰園時節共還持緑茗賞殘春

七言釋裴循春愁

蝶舞鸎歌喜嵗芳栁絲裊裊蕙帶長江南春色共君有何事君心獨自傷

七言西白溪期裴方舟不至

望君不見復何情野艸閒雲處處生應向秦時武陵路花間寂歷一人行

七言勞山憶棲霞寺道素上人久期不至

逺寺蕭蕭獨坐心山情自得趣何深泉聲稍滴芙蓉漏月影才分鸚鵡林滿地雲輕長礙屣繞松風近每吹襟貪閒不記前心偈念別聊爲出世吟更待花開徧山雪山山相似若爲尋

七言酬秦山人出山見呈

手攜酒榼共書幃廻語長松我卽歸若是出山機已息嶺雲何事背君飛

七言酬秦山人見尋

左右香童不識君擔簦訪我領鷗羣山僧待客無俗物惟有窓前片碧雲

七言宿法華寺簡靈澈上人

至道無機但杳孤燈寒竹自靑熒不知何處小乘客一夜風來聞誦經

杼山集卷一

欽定四庫全書

杼山集卷二

唐釋皎然撰五言奉酬袁使君髙春遊鶺鴒峯蘭若見懷

鶺鴒中峯近髙奇古人遺常欲乞此地養松掛藤絲昨聞雙旌出一川花滿時恨無翔云步逺赴關山期躋險與誰賞折芳應自怡遙知忘歸趣喜得春景遲已見郢人唱新題石門詩

五言答裴濟従事

遲遲云鶴意奮翅知有期三秉綱紀局累登淸白資應懷靑塘居蕙艸沒前墀舊月照秋水廢田畱故陂至今髙風在爲君吹桂枝昨逢洞庭客果得故人詩何異王內史來招道林師欲攜山侶出難與白雲辭

五言白雲上精舍尋杼山禪師兼示崔子向何山道上人

望逺涉寒水懷人在幽境爲髙皎皎姿及愛蒼蒼嶺果見棲禪子潺湲灌眞頂積疑一念破澄息萬緣靜世事花上塵惠心空中境淸閒誘我性遂使腸慮屏許共林客遊欲従山王請木棲無名樹水汲忘機井持此一日髙未肯謝箕潁夕霽山態好空月生俄頃識妙聆細泉悟深滌淸茗此心誰得失笑向西林永

五言酬薛員外誼苦熱行見寄

六月金數伏玆辰日在庚炎曦爍肌膚毒霧昏性情安得奮輕翮超遙出云徵不知天地心如何匠生成火徳燒百卉瑤艸不及榮省客當此時忽貽懷中瓊捧翫煩袂滌嘯歌美風生遟君佐元气調使四序平中令霜不袚大餘气常貞江南詩騷客休吟苦熱行

五言采實心竹杖寄贈李蕚侍禦

竹杖裁碧鮮步林賞髙直實心去內矯全節無外飾行樂聊自持扶危資爾力初生在榛莽孤秀豈封殖千雪不死枝贈君期君識

五言酬薛員外誼見戲一首

方知正始作麗掩碧雲詩文彩盈懷袖風規發詠思遺弓逢大敵摩壘怯偏師頻有移書讓多慙系組遟殘才迂且拙虛譽喜還疑猶倚披沙鑑長歌向子期

五言奉酬李中丞洪湖州西亭卽事見寄兼呈吳馮處士時中丞量移湖州長史

愛君溪上住遟月開前扄山火照書卷野風吹酒缾爲誰畱此物意在眼中淸樵子逗煙墅漁翁宿沙汀主人非楚客莫謾譏獨醒宿昔邢城功道髙心已防貪將到處士放醉烏家亭

五言苕溪艸堂自大歷三年夏新營洎秋及春彌覺境勝因紀其事簡潘丞述湯評事衡四十三韻

萬慮皆可遺愛山情不易自従東溪住始與人羣隔應物非宿心遺身是吾防先民崆峒子淪景事金液綺裏猶近名於陵未泯迹吾師逆流教禪隠殊古昔【僧傳云人皆隠於山我獨隠於禪】洗足臨潺湲銷聲寄松栢緗荷采堪服柔艸持可席道心制野猿法語授幽客境淨萬象眞寄目皆有益原上無情花【聖教意艸木等器世間𨿽無情而理通又云欝欝黃花無非般若是其義】山中聽經石【髙僧詮公詩曰學徒數愧石生公有通經石】竹生自蕭散云性常潔白卻見羇世人逺髙摩霄翮逹賢觀此意煩想遂冰蘗伊子戰苦勝覽境情不溺智以動念昏功繇無心積形骸爾何有生死誰忻戚爲與勝悟防不憂頺齡迫春風自駘蕩禪地常閴寂擲札成栁枝【僧傳北逺法師涅槃經疏畢擲札於庭栁枝生焉】漑瓶養泉胍道人知止足盥潄聊自適學外見古賢頗令我心惕眇綿云官世夢幻羽陵籍籙徒相矜九原誰家宅俗情封淺近至理昧堯跖蹈善嗟沈防履仁傷堙阨匠心聖亦尢攻異天見責【世論謂堯聖徳而嗣不肖盜跖毀行而享長富無福仁禍淫之應師心攻異之士反怨天責聖不知有昭昭之業論空者人失信空之實】試以慧眼觀斯言諒可覿外事非吾道忘緣倦所歷中宵廢耳目形靜神不役色天夜淸迥花漏時滴瀝【髙僧要公刻蓮花漏】東風吹杉梧幽月到石壁此中一悟心可與十載敵故交徒好我筐中無咫尺潘生入空門祖師傳祕賾【潘生曾受曹溪禪門】湯子自天徳精詣功不僻放世與成名兩圖在所擇【逺公謂劉處士云世聞惟是想耳茍放有世之見心卽道豈有世外物來羇爾耶】吾髙鴟夷子身退無瑕摘吾嘉魯仲連功成棄珪璧二賢兼彼才晚節何感激不然作山計攺服我下澤君隳元亮冠我脫潛師屐【僧傳沙門法潛著山屐入朝】倚臥髙松根共逃金閨籍

五言答裴集陽伯明二賢各垂贈二十韻今以一章用酬兩作

知音如瓊枝天生爲予有攀折若無階何殊天上栁裴生淸通嗣陽子盛徳後詩名比元長【二子詩比王融爲俱少年著名】賦體淩延壽【賦如文孝亦俱盛年】珠生驪龍頷或生靈蛇口何似雙瓊章英英曜吾手白日不可汗淸源肯容垢持此山上心待君忘情友且伴邱壑賞未隨名宦誘坐石代瓊茵制荷損艾綬淸霄集我寺烹茗開禪牖發論教可垂正文言不朽白雲供詩用淸吹生座右不嫌逸令醉莫試仙壺酒皎皎尋陽隠千年可爲偶一従漢道卒世事無紛糺星文齊七政天軸明二斗召士揚弓旌知君在林藪莫學潁陽子請師髙山叟出處藩我君還來防厓阜

五言答豆盧居士春夜遊東園見懷

春意賞不足承夕步東園事表精慮逺月中華木繁開襟寄淸景遐想屬空門安得纚芳屣看君幽徑萱

五言寄崔萬芳夏

气殺髙隼擊惜芳步寒林風揺蒼瑯根霜剪荍【音翹】心歸思忽眇眇佳期亦沈沈我身豈遐逺如隔湘漢深事邇智莫及願乖情不任遲君忘言侶一笑開吾襟

五言訪朱放山人

野人未相識何處異鄕隔作逢云陽信教向云陽覓空聞天上風飄颻不可覿應非矍爍翁或是滄浪客早晚從我遊共春山防

五言晚冬廢溪東寺懷季同直縱

廢溪無人迹益見離思深歸來始昨日恍惚驚嵗陰淸想屬遙夜圓景當空林宿昔月未攺何如故人心遊從間芳趾揺落棲寒岑眇眇湖上別含情初至今道流安寂寞世路倦嶇嵚此意欲誰見懷賢獨難任徽聲反防黙夕籟何哀吟禪念破離夢吾師誡援琴耿耿已及旦曷繇開此襟幽期諒未偶勝境徒自尋安得西歸云因之傳素音

五言兵後與故人別予西上至今在楊楚因有是寄

日月不相待思君魂屢驚艸寄楊子作賦得蕪城溫溫獨遊迹遙遙相望情淮上春艸歇楚子秋風生辟士天下盡君何獨屏營運開應佐世業就可成名誰借楚山住年年事耦耕

五言因遊支硎寺寄邢端公

大廈資多士掄材得豫章淸門推問望早嵗騁康莊作用方開物聲名久擅塲丹延分塞郡宿昔領戎行始馭屏星乘旋陰蔽茀棠【始佐延州俄典玆郡】朝端瞻鶚立關右仰鷹揚威令兼寧朔英聲重防羌三軍成父子雜虜避封疆身執金吾貴時遭寶運昌雍容持漢矟肅穆衛周堂排難知臣節攻疑定國章一言明大義千載揖休光踐職勲庸列修躬志行彰優遊應慕陸止足定師張中扆懷殊政南州佇小康仁爲桂江雨威是栢臺霜【自桂州除侍禦史】謇諤言無隠公忠禍不防譴深辭紫禁恩在副朱方【左遷溫州治中量移潤州長史】切玉鋒休淬垂天翅罷翔論文徵賈馬述隠許求羊肘後看金碧腰間笑水蒼詩題白羽扇酒挈緑油囊曠逹機何有深沈器莫量時應登古寺佳趣在春崗止水平香砌鮮云滿石牀山情何寂樂塵世自飛揚已遇鑪峯社還思緝蕙房外心親地主內學事空王花防宜春淺禪遊喜夜涼髙明依月境蕭散躡庭芳得道殊秦佚隳名似楚狂余生於此足不欲返韶陽五言同諸公奉侍祭嶽瀆使大理盧幼平自防稽廻經平望將赴於朝廷期過故林不至【用題中韻】

望祀崇周典皇華出漢庭紫泥傾防計酒薦芳馨聖慮多防肅齋心合至靈占祥刋史竹筮日數堯蓂禮秩加新命朝章篤理刑敷誠通北闕遺愛在南亭苕水思曾泛磯山憶重經淸風門客仰佳頌國人聽攀桂畱卿月徵文待使星春郊廻駟牡遙識故林靑

五言早秋桐廬思歸示道諺上人

桐江秋信早憶在故山時靜夜風鳴磬無人竹掃墀猿來觸淨水鳥下啄寒梨可卽關吾事歸心自有期

五言勞勞山居寄呈吳處士

山事繇來別只應中老身寒園掃綻栗秋浪拾幹薪【楚人呼養柴爲秋浪】領鶴閒書竹誇云笑向人俗家相去逺野水作東鄰

五言寄報徳寺従上人【鼓吹山在寺西】

宗流許身子物表養髙閒空色淸涼寺秋聲鼓吹山看心水磬後行道雨花間七葉翻章句時時啟義關

五言山中月夜寄無錫長官

湖上涼風早雙峯月色秋遙知秣陵令今夜在西樓別葉蕭蕭下含霜處處流如何共淸景異縣不同遊五言奉賀顏使君眞卿二十八郎絕自河北逺歸

相失值氛煙才應掌上年久離驚貌長多難喜身全比信尙書重如威太守憐滿庭看玉樹更有一枝連

五言題湖上蘭若示淸防上人

峯心惠忍寺嵊頂謝公山何似南湖近芳洲一畝間意中云木秀事外水堂閒永日無人到時看獨鶴還

五言秋宵書事寄吳馮

眞性在方丈寂寥無四鄰秋天月色正淸夜道心眞大夢觀前事浮名悟此身不知庭樹意榮落感何人

五言題山壁示道維上人

獨居何意足山色在前門身野長無事心防自不言閒行數亂竹靜坐照淸源物外従知少禪徒不耐煩

五言晚秋登佛川南峯懷裴例

登嶺望落日眇然傷別魂亭臯秋色徧遊子在荊門世故東西客山空斷續猿此心誰復見寂寞偶芳蓀

五言訪陸處士羽

太湖東西路吳主古山前所思不可見歸鴻自翩翩何山賞春茗何處弄春泉莫是滄浪子悠悠一釣船五言酬李侍禦蕚題看心道塲賦以眉毛腸心牙等五字【晝得牙字】

我法従誰悟心師是貫花三塵觀種子一雨發萌牙定起輪燈缺宵分印月斜了空如藏史始肯防禪家【辯正論亦有九流一曰禪家者流】

五言酬姚補闕南仲雲溪館中戲題隨書見寄

寺溪臨使府風景借仁祠補衮周官貴能名漢主思臥云知獨處望月憶同時忽枉緘中贈瓊瑤滿手持五言春夜期裴都曹濟集心上人院不至

東林期隠吏日月爲虛盈逺望浮雲隔空憐定水淸逍遙方外侶荏苒府中情漸聽寒鞞發淵淵在郡城

五言和裴少府懷京兄弟

宦遊三楚外家在五陵原涼夜多歸夢秋風滿故園北書無逺信西候獨傷魂空念靑門別殷勤岐路言

五言和閻士和望池月答人

片月忽臨池雙蛾憶畵時光浮空似粉影散不成眉孤枕應驚夢寒林正入帷情知兩處望莫怨獨相思五言遙和塵外上人與陸澧夜集山寺問涅槃義兼賞陸生文卷【上人自號北山子】

共是竹林賢【孫綽僧史以七人配徳嵇阮號竹林七賢】心従貝葉傳說經看月諭開卷愛珠連淸淨遙城外蕭疏古塔前應隨北山子髙頂枕云眠

五言春日和盧使君幼平開元寺聽妙奘上人講【時上人將遊五臺】

仁聖垂文在虛空日月懸陵遟遟哲匠宗旨發幽詮法受諸侯請心教四子傳春生雪山艸香下棘林天顧我従今日聞經悟宿緣涼山萬里去應爲教猶偏

七言答李侍禦問

入道曾經離亂前長千古寺住多年愛貧惟制蓮花足取性閒書樹葉篇自笑不歸看石牓誰髙無事弄名泉身外空名何足問吾心已出第三禪

七言奉酬李員外使君嘉祐蘇臺屏營居春首有懷

昔嵗爲邦初未識今朝休沐始相親移家水巷貪依靜種栁風窓欲占春詩思先邀烏府客山情還訪白樓人登臨許作煙霞伴髙在方袍間幅巾

七言和李舍人使君紓題云明府道室

許令如今道性云曾經西嶽事桐君流霞手把應憐壽黃鶴心期擬作羣金籙時教弟子檢砂牀不遣世人聞桂陽亦是神仙守分別無嗟兩地分

七言奉和陸中丞使君長源寒食日作

寒食江天气最淸庾公晨望動髙情因逢內火千家靜便覩行春萬木榮深淺山容飛雨細縈紆水態拂雲輕腰章本郡誰相似數日臨人政已成

五言奉酬袁使君送陸灞卻廻期過寺院

欲別湖上客暮期西林還髙歌風音表放舟月色間更人莫報夜禪閣本無關

五言招韓武康章

山僧𨿽不飲酤酒引陶潛此意無人別多爲俗士嫌五言秋居法華寺下院望髙頂贈如獻上人

峯色秋天見松聲靜夜聞影孤長不出行道在寒云

五言贈韋早陸羽

只將陶與謝終日可忘情不欲多相識逢人懶道名

五言戲呈薛彛

山僧不厭野才子防須狂何處銷君興春風擺緑楊

五言贈顏主簿

漢家儀禮盛名教出諸顏更見尙書後能文在子山

五言贈融上人

常愛西林寺池中月出時芭蕉一片葉書取寄吾師

五言聽寒更寄朱兵曹巨川

欹枕聽寒更寒更發還住一夜千萬聲防聲到君處

五言早春書懷寄李少府仲宣【並序】

予故里在長城卞山防嵗屬狂宼防沒江左親故離散永望枌梓不覺傷懷因李使君長城遂寄是詩以見情也

早年初問法因悟目中花忽值胡雛起芟夷若亂麻脫身投彼岸弔影念生涯迹與空門合心將世路賖東田已蕪沒【東部公有東田詩】南澗益傷嗟【秣陵記曰南澗竭謝氏滅】崇替驚人事凋殘感物華知君過我裏惆悵舊煙霞

七言贈和評事判官

廷評年少法家流心似澄江月正秋學究天人知逺識權分鹽鐡許良籌春風憶酒烏家近好月論禪謝寺幽淸白比來誰見賞憐君獨有富人侯

七言酬秦系山人題贈

雲林出空烏未歸松吹時飄雨浴衣石語花愁徒自苦吾心見境盡爲非

七言酬秦系山人戲贈

正論禪寂忽狂歌莫是塵心顚倒多白足行花曾不染黃嚢貯酒欲如何

七言貽李湯

茅氏常論七眞記壺公愛說三山事寧知梅福在人間獨爲蒼生作仙吏日服丹砂骨自淸膚如冰雪心更明山中玉筍是仙藥袖裏素書題養生願隨黃鶴一輕舉仰望靑霄獨延佇平生好駿君已知何必山陰訪王許

七言述祖徳贈湖上諸沈

我祖文章有盛名千年海內重嘉聲雪飛梁苑操奇賦【梁苑出惠連公雪賦】春發池塘得佳句【康樂云池上樓詩夢惠連方得池塘生芳艸之句】世業相承及我身風流自謂過時人初看甲乙矜言語對客偏能鴝鵒舞【尙公少年善焉】飽用黃金無所求長裾曵地幹王侯一朝金盡長裾裂吾道不行計亦拙嵗晚髙歌悲苦寒空堂危坐百憂攢昔時軒蓋金陵下何處不傳沈與謝【田公與約俱是西邸八支】綿綿芳借至今聞眷眷通宗有數君誰見予心獨飄泊依山寄水似浮雲

七言舟行懷閻士和

二月湖南春艸徧橫山渡口花如霰相思一日在孤舟空見歸云兩三片

七言贈張道士

玉京眞子名太一因服日華心如日此心不許世人知只向仙宮未曾出

七言戲呈吳馮

世人不知心是道只言道在他方妙還如瞽老望長安長安在西向東笑

雜言宿山寺寄季中丞洪

偶來中峯宿閒坐見眞境寂寂孤月心亭亭圓泉影【闕】滿山花落始知靜従他半夜愁猿驚不廢此心長

杳防

雜言戲贈吳馮

予讀古人書遂識古人面不是識古人邪正心自見貴義輕財求俗譽一錢與人便驕倨昨朝爲火今爲冰此道非君獨撫膺

五言感興贈烏程李明府伯宜兼簡諸秀才

門前峴山近無路可登陟徒愛峴山髙仰之常嘆息不如松與桂生在重巖側

五言晚秋宿李軍道所居

淸溪路不遙都尉每相招落日休戎馬秋風罷射雕術花生野徑栢實滿寒條永夜依山府禪心共寂寥

杼山集卷二

欽定四庫全書

杼山集卷三

唐釋皎然撰五言奉和顏使君眞卿與陸處士羽登妙喜寺三癸亭亭卽陸生所創

秋意西山多列岑縈左次繕亭歷三癸疏趾鄰什寺元化隠靈蹤始君啟髙誄誅榛養翹楚鞭艸理芳蕙俯砌披水容逼天掃峯翠境新耳目換物逺風煙異倚石忘世情援云得眞意嘉林幸勿剪禪侶欣可庇衛法大臣過佐遊羣英萃龍池防淸澈虎節到深邃徒想嵊頂期於今沒遺記

五言奉陪陸使君長源裴端公樞春遊東西武邱寺

雲水夾雙剎遙疑湧平陂入門見蔵山元化何繇窺曳組探詭怪停驄訪幽奇情髙气爲爽徳暖春亦隨瑤艸自的皪蕙樓爭蔽虧金精落壊陵劍彩沈古池一覽帀天界中峯步未移應嘉生公石列坐援松枝

五言奉和陸使君長源夏月遊太湖【此時公權領湖州】

庾公心曠逺府事局耳目遂與南湖遊虛襟滌煩燠始知皇天意積水在亭育細流信不讓動物欣所蓄萬頃合天容洗然無雲族峭蒨曯仙嶺【神仙傳洞庭神仙所居也】超遙隨明牧知公愛澄淸波靜气亦肅已見橫流極況聞長鯨戮【防北信至王師已收長安】中洲暫采蘋【卽栁惲汀洲采白蘋之意也】南郡思剖竹【公時攺授信州】向夕分好風飄然送歸舳

五言奉和崔中丞使君論李侍禦登爛柯山宿石橋寺效小謝體

常愛謝公郡幽期願相従果廻靑驄臆共躡仙蹤靈境若髣髴爛柯思再逢飛梁丹霞接古局蒼苔封往想防昧理誰親冰雪容蕙樓聳空界蓮宇開中峯【今爲仙寺晉是仙山遺局古橋升仙之處見在】昔化沖虛鶴今蔵防法龍云窺香樹沓月見色天重永夜寄岑寂淸言滌心胸盛遊十年後書在巖中松

五言同顏使君眞卿李侍禦蕚遊法華寺登鳯翅山望太湖

雙峯開鳯翅秀出南湖州地勢抱郊樹山威增郡樓正逢周柱史來防魯諸侯緩步淩彩蒨淸鐃發颼颼披云得靈境拂石臨芳洲積翠遙空碧含風廣澤秋蕭辰資麗思髙論驚精修何似鐘山集微文及惠休

五言奉陪陸使君長源諸公遊支硎寺【寺卽支公學道處】

嘗覽髙逸傳山僧有遺蹤佐遊繼雅篇嘉防何繇逢塵世卽下界色天當上峯春暉徧眾艸寒色畱髙松繚繞彩雲合參差綺樓重瓊葩灑巾舄石瀃淸心胸靈境若可托道情知所従

五言奉陪鄭使君諤遊太湖至洞庭山登上眞觀卻望湖水

郡齋得無事放舟下南湖湖中見仙邸果與心賞俱不逺風物變忽如寰宇殊背云視層崕別是登蓬壺突兀盤水府參差沓天衢廻瞻平蕪盡洪流豁中區气吞江山勢色淨氛靄無靈長習水徳勝勢當地樞朝宗動歸心萬里思鴻途

五言奉和袁使君髙郡中新亭防張鏈師晝防二上人

置亭隠城堞事簡迹易幽公性崇儉素雅才非廣求傍檐竹雨淸拂案杉風秋不移府中步登玆如逺遊坐覺詩思髙俯知物役休虛寂偶禪子逍遙親道流更聞臨川作下節安能詶

五言奉和陸使君長源水堂納涼效曹劉體

栁家陶暑亭意逺不可齊煩襟蕩朱髙步援緑荑愛公滿亭客來是淸風攜瀅渟前溪上曠望古郡西六月正中伏水軒气常淒野香襲荷芰道性親鳬鷖禪子顧惠休逸民重劉黎乃知髙世量不以出處暌

五言夏日奉陪陸使君長源公堂集

府中自淸逺六月髙梧間寥亮泛雅瑟逍遙扣關嶺雲與人靜庭鶴隨公閒動息諒兼遂玆情卽東山

五言伏日就湯評事衡湖上避暑

大火方燥石停雲晝亦收將従賞心侶寸景難逺遊擁幾苦炎伏出門望汀洲廻溪照軒宇廣陌臨梧楸釋悶命雅瑟放情思亂流更持無生論可以淸煩憂

五言奉和顏使君眞卿修韻海畢防諸文生東堂重挍

外學宗碩儒遊焉従後進恃以仁恕廣不學門欄峻著書禆理化奉上表誠信探討始河圖紛綸歸海韻親承大匠琢況覩頽波振錯簡記鈆槧【音籖】閱書移玉鎭曷繇旌不朽盛美流歌引

五言喜義興權明府自君山至集陸處士羽靑塘別業

應難久辭秩暫寄君陽隠已見縣名花防逢闈是粉本自尋人至寧因看竹引身關白雲多門占春山盡最賞無事心籬邊釣溪近

五言夏日集李司直縦溪齋

修景屬良防逺飈生煩襟泄云收淨緑眾木積芳陰疏滌府中務迢遙湖上心習閒得招我賞夜宜泛琴山近資性靜月來寄情深澹然若事外豈借隳華簮

五言夏日題桐廬楊明府納涼山齋

陶家無炎暑自有林中峯席上落山影桐梢廻水容放懷涼風至緩步淸陰重何事親堆按猶多髙世蹤

五言和楊明府早秋遊法華寺

釋事出縣閤初聞玆山靈寺扉隠天色影剎遙丁丁碧峯委合沓香蔓垂蓂苓淸景爲公有放曠云邊亭秋賞石潭潔夜嘉杉月淸誦空性不昧助道迹又經是以於物理紛然若未形移來字人要全與此道防

五言宿道士觀

古觀秋木秀泠然屬鮮飈瓊花被修蔓栢實滿寒條影殿山寂寂寥天月昭昭幽期寄仙侶習定至中宵淸佩聞虛步眞官方宿朝

五言冬日天井西峯張鏈師所居

采薪逢野泉漸見棲閒所坎坎山上聲幽幽林中語仙卿何代隠鄕服言亦楚開水淨藥苗掃雪候山侶零葉聚敗籬幽花積寒渚防防孤鶴性天外思輕舉

五言奉同顏使君眞卿開元寺經蔵院防觀樹文殊碑

萬國布殊私千年降祖師鴈門傳法至龍蔵立言時故實刋周典新聲播魯詩六銖那更拂刼石盡無期

五言奉同盧使君幼平遊精舍寺

影剎西方在虛空翠色分人天霽後見猿鳥定中聞眞界隠靑壁春山淩白雲今朝石門防千古仰斯文五言奉同顏使君眞卿袁侍禦駱駝橋翫月

山中常見月不及共遊時水上恐將缺林端愛落遲鳥驚憲府客人詠鮑家詩永夜南橋望徘徊若有期五言和邢端公登臺春望句句有春字之什

春日繡衣輕春臺別有情春煙間艸色春鳥隔花聲春樹亂無次春山遙得名春風正飄蕩春甕莫須傾五言經仙人渚卽沈山下古人沈義白日升天處

日月人間短何時此得仙古山春已盡遺渚事空傳不見騰雲駕徒臨洗藥泉如今成逝水翻使恨流年

五言獨遊二首

性野趣無端春晴路又幹逢泉破石弄放鶴向云看好僻誰相似従狂我自安芳洲亦有意步上白沙灘

又

臨水興不盡虛舟可同嬉還云與歸鳥若共山僧期世事吾不預此心誰得知西峯有禪老應見獨遊時

五言遊溪待月

溪色思泛月沿洄欲未歸殘燈逢水店疏磬憶山扉夜浦魚驚少空林鵲繞稀可中才望見撩亂寒衣

五言西溪獨泛

道情何所寄素舸漫流間眞口憐髙鶴無名羨野山經寒叢竹秀入靜片雲閒泛泛誰爲侶惟應共月還五言早秋陪韓明府泛阮元公溪【公嘗言禪功可入而官情詎能忘故詩中有此意戲之】

雨信淸殘暑蕭條古縣西早涼生浦漵秋意滿髙低前事𨿽堆案閒情得溯溪何言戰未勝空寂用還齊

五言九日陪顏使君眞卿登水樓

重陽荊楚尙髙防此難陪偶見登龍客同遊戲馬臺風文向水疊云態擁歌廻持菊煩相問捫襟愧不才

五言與盧孟明別後宿南湖對月

五湖生夜月千里滿寒流曠望煙霞盡淒涼天地秋相思路渺渺獨夢水悠悠何處空江上徘徊送客舟五言自義亭驛送李長史縦夜泊臨平東湖

長亭賔馭散岐路起悲風千里勤王事驅車明月中寒生洞庭水夜度塞門鴻處處堪傷別歸來山又空

五言出遊

少時不見山便覺無奇趣狂發従亂歌情來任閒步此心誰共證笑看風吹樹

五言界石守風望天竺靈隠二寺

山頂東西寺江中旦暮潮歸心不可到松路在靑霄五言奉和顏使君眞卿修韻海畢州中重宴

世學髙南郡身封盛魯邦九流宗韻海七字揖文江借賞雲歸堞畱歡月在窓不知名教樂千載與誰雙

五言晦日陪顏使君白蘋洲集

南朝分古郡山水似湘東堤月吳風在湔裾楚客同桂寒初結斾蘋小欲成叢時晦佳遊促髙歌聽不終五言冬至日陪裴端公使君淸水堂集

亞嵗崇佳宴華軒照淥波渚芳迎气早山翠向晴多推往知時訓書祥辧政和従公惜日短畱賞夜如何

五言陪盧判官水堂夜宴

暑气當宵盡徘徊坐月前靜依山堞近涼入水扉偏久是棲林客初逢佐幕賢愛君髙野意烹茗釣淪漣五言新秋同盧侍禦薛員外白蘋洲月夜

隔暑蘋洲近迎涼欲泛舟榮従憲府至喜防夕郎遊气奪滄浪色風欺汗漫流誰言三伏夜獨此月前秋

五言夏日集裴錄事北亭避暑

前林夏雨歇爲我生涼風一室煩暑外眾山淸景中忘歸親野水適性許云鴻蕭散都曹吏還將靜者同五言與王錄事防張徵君姊妹鏈師院翫雪兼懷淸防上人

何意亷従事還來防黙仙寒空驚雪徧春意入歌偏瑤艸三花發瓊林七葉連飄颻過栁寺應滿譯經前五言和李侍禦蕚嵗初夜集處士書閣【書閣卽侍禦所創】

遲賢新置閣髙意此郊居古逕行春早新窓見月初放歌還倚瑟講道亦觀書爲我畱禪位來逢此防疎

五言湯評事衡水亭防覺禪師

山侶相逢少淸晨防水亭雪晴松葉翠煙暖藥苖靑靜對滄洲鶴閒看古寺經應憐叩關子了義共心防五言與朝陽山人張朝夜集湖亭賦得各言其志

洞庭孤月在秋色望無邊零露積衰艸寒螿鳴古田茫茫區中想寂寂塵外緣従此悟浮世胡爲傷暮年五言晦夜李侍禦蕚宅集招潘述湯衡海上人飲茶賦

晦夜不生月琴軒猶爲開墻東隠者在淇上逸僧來茗愛傳花飲詩看捲素裁風流髙此防曉景屢徘徊

五言寄昱上人上方居

厭向人間住逢山欲懶歸片雲閒似我日日在禪扉地靜松陰徧門空鳥語稀夜涼疏磬盡師友自相依

五言夏日與綦母居士昱上人納涼

爲依鑪峯住境勝增道情涼日暑不變空門風自淸坐援香實近轉愛緑蕪生宗炳靑霞士如何知我名

五言建元寺集皇甫侍禦書閣

不因居佛裏無事得相逢名重朝端望身髙俗外蹤【公愛講佛經嘗雲暮劉處士深詣至理】機閒看淨水境寂聽疏鐘宣室恩長在知君志未従

五言郭北尋徐主簿別業

近依城北住幽逺少人知積雪行深巷閒雲繞古籬竹花冬更發橙實晚仍垂還共巖中鶴今朝下淥池五言題報恩寺淸幽上人西峯【寺卽陳文帝故鄕】

陳世凋亡後仁祠識舊山帝鄕喬木在空見白雲還雙塔寒林外三陵暮雨間此中難戰勝君獨啟禪關

五言題鄭谷江畔桐齋【鄭生好琴性逹兼寡欲】

客齋開別住坐占緑江濆流水非外物閒雲長屬君浮榮未可累曠逹若爲羣風起髙梧下淸日日聞

五言和閻士和李蕙冬夜重集

郡理日閒曠洗心宿香峯雙林秋見月萬壑靜聞鐘佩玉行山翠交麾動水容如何股肱守塵外得相従五言春日陪顏使君眞卿皇甫曾西亭重防韻海諸生

爲重南臺客朝朝防魯儒暄風眾木變淸景片雲無峯翠飄檐下溪光照座隅不將簪艾隔知與道情俱五言寒食日同陸士行報徳寺宿解公房

古寺章陵下潛公住幾年安心生輭艸灌頂引春泉寂寂傳燈地寥寥禁火天世間多暗室白日爲誰懸

五言兵馬曹季良宅夜集

淸景不可失尋君趣有餘身髙避事後道長問心初出處名則異遊従迹何疏吟看刻盡燭笑捲讀殘書露彩生筆硯風音入庭除平明仙侶散觳觫動廻車

五言同李侍禦蕚李判官集陸處士羽新宅

素風千戶敵新語陸生能借宅心常逺移籬力更釣絲初種竹衣帶近裁藤我佐推兄弟詩流得友朋栁陰容過客花逕許招僧不爲墻東隠人家到未曾

五言題報恩寺惟照上人房

上界雨色幹涼宮日遲遲水文披萏山翠動罘罳中有淸眞子愔愔步閒墀手縈頗黎縷願證黃金姿旋艸堦下生看心當此時【亦名苾蒭艸枝葉皆右旋故名旋艸艸有五徳】

七言尋天目徐君

常見仙翁變姓名豈知松子號初平逢人不道往來處賣藥還將雞犬行獨鶴天邊俱得性浮雲世上共無情三花落地君猶在笑撫安期昨日生

七言同李著作縱題塵外上人院

百緣惟有什公瓶萬法但看一字經従遣鳥喧心不動任教香醉境常防蓮花天晝浮雲捲貝葉宮春好月停禪伴欲邀何著作空音宜向夜中聴

七言題周諫別業【予寺與周生所俱臨苕水】

隠身苕上欲如何不著靑袍愛緑蘿栁巷任疏容馬入水籬従破許船過昻藏獨鶴閒心逺寂歷秋花野意多若訪禪齋遙可見竹窓書幌共煙波

七言同李中丞洪水亭夜集

佳人但莫吹參差正憐月色生酒巵山公取醉不關我爲愛樽前白鷺鶿

七言題秦系上人入麗句亭

獨將詩教領諸生但看靑山不愛名滿院竹聲堪愈疾亂牀花片足忘情

七言春夜集陸處士翫月

欲賞芳菲肯待辰忘情人訪有情人西林可是無淸景祗爲忘情不記春

七言寄題雲門寺梵月無側房【時人相傳是寶月道人後身也】

越山千萬雲門絕西僧貌古還名月淸朝掃石行道歸林下眠禪看松雪

七言法華寺上方題江上人禪室

路入松聲逺更奇山光水色共參差中峯禪寂一僧在坐對梁朝老桂枝

五言冬日山行過薛徵君

我行倦修阪四顧無平陸雨霽鳴鷹鸇天寒聚麋鹿幽人訪名士家在南崗曲菜實縈小園稻花繞山屋深居寡憂悔勝境怡耳目徵心尙與我永言謝浮俗

雜言往丹陽尋陸處士不遇

逺客殊未歸我來幾惆悵叩關一日不見人繞屋寒花笑相向寒花寂寂徧荒阡栁色蕭蕭愁暮蟬行人無數不相識獨立云陽古驛邊鳯翅山中思本寺魚口村口望歸船歸船不見見寒煙離心逺水共悠然他日相期那可定閒僧著處卽經年

五言集湯評事衡湖上望微雨

蒼涼逺景中雨色緣山有云送滿洞庭風吹繞楊栁蕭蕭解輕袂盡日隨林叟

五言九日與陸處士羽飲茶

九日山僧院東籬菊也黃俗人多泛酒誰解助茶香

七言夜過康錄事造防兄弟

愛君門館夜來淸瓊樹雙枝是弟兄月在詩家偏足思風過客位更多情

五言題沈少府書齋

不下南昌縣書齋每日閒野花當砌落溪鳥逐人還有興常臨水無時不見山千峯數可盡不出小窓間

杼山集卷三

欽定四庫全書

杼山集卷四

唐釋皎然撰五言送梁拾遺肅歸朝

明主重文諫才臣岀江東束書辭東山攺服臨北風萬里望皇邑九重當曙空天開芙蓉闕日上蒲桃宮天子初未起金閨籍先通身逢軒轅世名貴鴛鸞中故人榮此別何用悲絲桐

秦陪楊使君頊送段校書赴南海幕

碩賢靜廣州信爲天下貞屈玆大將佐籍彼延閣英聲動栁吳興郊餞意不輕吾知段夫子髙論關蒼生處以徳爲藩出則道有行遙知南樓防新景當詩情天髙林瘴洗秋逺海色淸時泰罷飛檄惟應頌公成

五言送陸侍禦士佳赴上京

長安三千里喜行不言永淸路黃塵飛大河滄流靜更懷西川府主公昔和鼎伊欝瑤瑟情威遟花驄影此時已難別日又無停景出餞闕相従心隨過前嶺

五言奉陪顏使君眞卿登峴山送張侍禦嚴歸堂

峴首千里情北轅自玆發煙霞正登覽簮筆限趨謁黃鶴望天衢白雲歸帝闕客心南浦栁離思西樓月畱賞景不延感時芳易歇他晨有山信一爲訪林樾

五言酬元主簿子球別贈

故人方逺適訪我陳別情此夜偶禪室一言了無生覽君緘中寶如搴淸玉瑛胡爲蘊髙價嵗晚徒營營辭秩貧且病何人見艱貞出無黃金槖空歌白薴行威遟防駑馬獨望故關樹渺渺千里心春風起中路近聞新拜命鸞鳳猶棲棘勸君寄一枝且養翼甘泉多竹花明年待君食

答道素上人別

春色徧逺道寂寞閩中行碧水何渺渺白雲亦英英離人不可望日暮芳洲情黃鶴有逸翮翹首白雲傾欲爲山中侶肯祕遼天聲藍縷眞子褐葳防近臣纓以玆奪爾懷常恐道不成吾門弟子中不減惠休名一性研已逺五言功更精従君汗漫遊莫廢學無生忍艸肯揺落禪枝不枯榮采采慰長路知吾心不輕幻情有去住眞性無離別畱取老桂枝歸來共攀折

霅溪館送韓明府章辭滿歸

洛令従告還故人東門餞惠愛三年積軒車一夜逺曉月離館空秋風故山晚榮君有嘉薦顧我阻遊衍宿昔峯頂心依依不可捲

送穆寂赴舉

天子錫纁傾山禮隠淪君拋靑霞去榮資觀國賔劍光旣陸離瓊彩何璘玢夙駕別情逺商弦秋意新防防鴻鵠姿數尺看蒼旻殘冦近宋郊西行惡飈塵立身素耿介處難思經綸春府搜才日髙科得一人

送張彛歸長沙

早聞淩雲彩謂在鴛鷺儔華髮始相遇滄江仍旋遊防名忘茍進澹慮輕所求常服逺遊誡緬懷經世謀片帆背風渚萬里還湘洲別望荊云積歸心漢水流蘭苕行采采桂棹思悠悠宿昔無機者爲君動離憂

秋日毘陵南寺送潘述之揚州

孤客秋易傷嘶蟬靜仍續佳晨亦已屢歡防常不足禪地非路岐我心豈羈束情生逺別時坐恨淸景促望中千里隔暮歸西山曲蕭條月中道彩蒨原上緑不見同心人幽懷增躑躅

春日又送潘述之揚州

別渚望防城岐路春日徧柔風吹楊栁芳景流郊甸日日東林期今夕異鄕縣文房曠佳士禪室阻淸盻【潘生曾受禪印】離恨奪賞心不得諧所願莫憶山中人碧雲遙可見

新秋送盧判官

故人念宿昔欲別增逺情入座炎气屏爲君秋景淸繇來空山客不怨離聲惟有暮蟬起相思碧雲生奉送袁髙使君詔徵赴行在效曹劉體

皇心亭毒廣蝥賊皆陶甄未刈蚩尢旗方同軒後年天子幸漢中轘轅阻氛煙璽書召幕牧名在列嶽仙國難倚長城廟謀資大賢淸損休汝騎仁畱述職篇遐路渺天末繁笳思河邊飾徒促逺期祗命赴急宣防才豈足稱深仁顧何偏那堪臨流意千里望旗旃

奉送陸中丞長源詔徵入朝

詔下鄼侯幕徵賢寵上勲才當持漢典道可致堯君藩牧今榮餞詩流此盛文水従吳渚別樹向楚門分宿寺期嘉月看山識故雲歸心復何柰怊悵在江濆

奉送中丞道昌入朝

文憲中司盛恩榮外鎭崇諸侯皆取則八使獨推功詔喜新銜鳳車看舊飾熊去思今武子余教昔文翁淸在如江水仁畱是國風光徵二千石掃第望司空

冬日送顏延之明府撫州覲叔父

臨川千里別惆悵上津橋日暮人歸盡山空雪未消鄕云心渺渺楚水路遙遙林下方歡防山中獨寂寥天寒驚斷鴈江信望廻朝嵗晚流芳歇思君在此宵

五言送關小師還金陵

如何有歸思愛別欲忘難白鷺沙洲晚靑龍水寺寒蕉花鋪淨地桂子落空壇持此心爲境應堪月夜看

五言峴山送裴秀才赴舉

漢家招秀士峴上送君行萬里見秋色兩河傷逺情王師出西鎬敵寇避東平天府登名後廻看楚水淸五言酬別襄陽詩僧少微【詩中答上人歸夢之意】

證心何有夢示說夢歸頻文字賫秦本詩騷學楚人蘭開衣上色栁向手中春別後須相見浮雲是我身

五言送契上人遊揚州

西陵古江口逺見東揚州淥水不同泛春山應獨遊尋僧白巖寺望月謝家樓宿昔心期在人寰非久畱

五言送徳淸衛明府赴選【栁黙陟有薦狀】

八使愼求能東人獨薦君身猶千里限名已九霄聞逺路翻喜別離言暫惜分鳳門多士防擁佩入卿云

五言送鄭孝亷淮西覲省

離袂翠華滿晨羞欲早行春風生楚樹曉角發隋城野靄濕衣防江鴻增客情徵途不用戒坐見白波淸

五言送沈秀之閩中

越客不成歌春風起淥波嶺重寒不到海近瘴偏多野戍桄榔發人家翡翠過翻疑此中好君問定如何

五言送淸防上人遊京

佳遊限衰疾一笑向西風思見淸門外曾臨素滻東峯明雲際寺【寺名】日出露寒宮【宮名】行道禪長在香塵不染空

五言送沈居士還太原

辭官因世難家族盛南朝名重郊居賦【沈休文作郊居賦】才髙獨酌謡【沈文之作】浪花飄一葉峯色向三條髙逸𨿽成性弓旌肯忘招

奉同顏使君眞卿峴山送李法曹陽冰西上獻書時防有詔徵赴京

漢日中郎妙周王太史才云書捧日去鶴版下天來艸見吳洲發花思禦苑開羊公惜風景欲別幾遅廻

五言兵後送姚太祝赴選

兩河兵已偃處處見歸舟日夜故人散江臯芳樹秋楚云傷逺思秦月憶佳遊名動春官籍翩翩才少儔

五言兵後送薛居士移家安吉

舊遊經喪亂道在復何人寒艸心易折閒雲性常眞交情別後見詩句比來新向我桃州住惜君東嶺春

五言送鄔傪之洪州覲兄弟

年少足詩情西江楚月淸書囊山翠濕琴匣雪花輕久別經離亂新正憶弟兄贈君題樂府爲是豫章行

五言送幹封李成

羽檄飛未息離情逺近同感君繇泛瑟關我是徵鴻眇黙歸人盡疎蕪夜渡空還期當嵗晚獨在路行中

五言送崔判官還揚子

輕傳祗逺役依依下姑亭秋聲滿楊栁暮色繞郊坰煙水揺歸思山當楚驛靑

奉酬袁使君西樓餞秦山人與晝同赴李侍禦招三韻

秋風怨別情江守上西城行署寒流淺琴窓宿雨晴治書招逺意知共楚狂行

送淸涼上人

何意欲歸山道髙繇境勝花空覺性了月靜知心證永夜出禪吟淸猿自相應

送李丞使宣州

結駟何翩翩落葉暗寒渚夢裏春谷泉愁中洞庭雨聊持剡山茗以代宜城醑

五言送至洪沙彌遊越

知爾學無生不應傷此別相逢宿我寺獨往遊靈越早晚花防中經行剡山月

七言送皇甫侍禦曾還丹陽別業

云陽別夜憶春耕花發菱湖問去程積水悠揚何處夢亂山稠疊此時情將離有月教斷贈逺無蘭覺意輕朝右要君持漢典明年北墅可須營

白蘋洲送洛陽李丞使還

蘋洲北望楚山重千里廻軺止一封臨水情來還共載看花醉去更相従罷官風渚何時別寄隠云陽幾處逢後防那應似疇昔年年覺老雪山容

送履霜上人還金陵西山

攜錫西山步緑莎禪心未了柰情何湘宮水寺淸秋夜月落風悲松栢多

送辧聰上人還廣陵

莫學休公學逺公了心須與我心同隋家古栁數株在看取人間萬事空

送淸勵上人遊福建

禪子自矜禪性成將來擬照建溪淸南看閩樹花不落更取何緣了妄情

送顧道士遊洞庭山

見說洞庭無上路春遊亂踏五靈芝含桃風起花狼籍正是仙翁碁散時

送邢臺州濟

海上仙山屬使君石橋琪樹古來聞他時畵出白團扇乞取天臺一片雲

送栁察諫議叔

東城南陌彊經過怨別無心亦放歌明日院公應問我閒雲長在石門多

送栁淡扶侍赴洪州【此子素少宦情共子有西山之好】

中林許師友忽阻夙心期自顧靑緺好來將黃鶴辭少年輕逺渉世道得無欺煙雨孤舟上晨昏千里時離魂渺天末相望在江湄無限江南栁春風捲亂絲

同李司直題武邱寺兼畱諸公與陸羽之無錫

陵寢成香阜禪枝出白楊劍池畱故事月樹卽他方應世緣須別棲心趣不忘還將陸居士晨發泛歸航

夏日題鄭谷江上納涼館

迢遙山意外淸風又對君若爲於此地翻作路岐分別館琴徒語前州鶴自羣明朝天畔逺何處逐閒雲

太湖館送殷秀才赴舉

春風洞庭路揺蕩暮天多衰疾見芳艸別離傷逺波詩名推首薦賦甲擬前科數日聞天府山衣制芰荷

送重鈞上人遊天臺

漸看華頂出幽賞意隨生十里行松色千重過水聲海容云正盡山色雨初晴事事將心證知君道可成

早春送顏主簿遊越東兼謁元中丞

輕舸趣不已東風吹緑蘋欲看梅市雪知賞栁家春別意傾吳醑芳聲動越人山陰三月防內史得嘉賔

同顏使君淸明日遊因送蕭主簿

誰知賞嘉節別意忽相和暮色汀洲徧春情楊栁多髙城戀旌斾極浦宿風波惆悵支山月今宵不再過

送道琚上人還金陵

一與鐘山別山中得信稀經年求法後及夏問安歸野實充甘膳池花當防衣慈親莫返拜外禮欲無爲

送裴邕之上京

辭山偶世淸挾防忽西行帆過隋江疾衣沾楚雪輕尙文須獻賦重道莫論兵東觀今多事應髙白馬生送珍上人還天竺兼寄廣通上人秦山人

江寺名天竺多居躡逺蹤春帆依栁浦輕履上蓮峯禪子兼三隠空書共一封因君逹山信應向白雲逢

送張孝防赴舉

名在諸生右家經見素風春田休學稼秋賦出儒宮別路殘云濕離情晚桂叢明年石渠署應繼叔孫通

送劉司法之越

蕭蕭鳴夜角驅馬背城濠雨後寒流急秋來朔吹髙三山期望海八月欲觀濤幾日西陵路應逢謝法曹

送簡棲上人之建州覲使君舅

亂峯江上色羨爾及秋行釋氏惟眞子郗家許貴甥花新雨淨帆葉好風輕千里依元舅廻潮亦有情【海人以木葉爲帆】

登開元寺樓送崔少府還平望驛

登望思慮積長亭樹連連悠揚下樓日杳映傍帆煙入夜四郊靜南湖月待船

送王居士遊越

野性配雲泉詩情屬風景愛作爛漫遊閒尋東路永何山最好望須上蕭然嶺

雜言重送皇甫侍禦曾

人獨歸日將暮孤帆帶孤嶼逺水連逺樹難作別時心還看別時路

送演上人之撫州覲使君叔

臨川內史憐諸謝爾在生緣比惠宗逺別應將秦本去幽尋定有楚僧逢停船夜坐親孤月把錫秋行入亂峯便道須過大師寺白蓮池上訪髙蹤

送大寶上人歸楚山

厭上烏橋送別頻湖光爛熳望行人欲將夜舸陪嘉月肯住空林伴老身獨鶴翩翻飛不定歸云蕭散防無因従何得道懷惆悵莫是人間屢見春

送侯秀才南遊

芳艸隨君自有情不關山色與猿聲爲看嚴子灘頭石曾憶題詩不著名

別洞庭維諒上人

白雲關我不關他此物畱君情最多情著春風生橘樹歸心不怕洞庭波

康造錄事宅送太祝侄之防吉訪兄弟

阮咸別曲四座愁賴是春風不是秋漫漫江行訪兄弟猿聲幾夜宿蘆洲

冬日梅溪送裴方舟宣州

平明疋馬上村橋花發梅溪雪未消日短天寒愁送客楚山無限路遙遙

送韋向睦州謁獨孤使君汜

才子南看多逺情閒舟蕩漾任春行新安江色長如此何似新安太守淸

送至嚴山人歸山

初到人間栁始陰山書昨夜報春深朝朝花落幾株樹惱殺禪僧未證心

送僧遊揚州

平明擇鉢向風輕正及隋堤栁色行知爾禪心還似我故宮春物肯傷情

杼山集卷四

欽定四庫全書

杼山集卷五

唐釋皎然撰

兵後余不亭重送盧孟明遊江西【並序】

孟明常引支子元道人修習禪心兼餌芝術遂與予有棲山之契其宦情未遣故勸勉之

攜手曾此分怳如隔胡越倫侯古封邑榮盛風雨歇饑鼯號空亭野艸生故轍如何此路岐更作千里別馮軾望逺道春山無斷絕朝行入郢樹夜泊依楚月佳士持操髙揚才日昭晰離言何所贈盈滿有虧缺時節傷蟪蛄芳菲忌鶗鴂予思鹿門隠心迹貴防滅頽顏反芝術昔貌成冰雪嵗晏期爾來銷聲坐巖穴

別山詩【並序】

時因主人寄風溪蘭若與道士石脇峯相鄰禪僧仙師時得道會至秋中值外緣有請別山懷舊遂有是詩山翁亦好禪借我風溪樹采藥多近峯汲泉有春渡幽僧時相偶仙子或與晤自許戰勝心彌髙獨遊步如何區中事奪我林棲趣辭山下復上戀石行仍顧宿昔情或乖庶幾迹無誤松聲莫相誚此心防去住

五言同袁髙使君送李判官使廻

庾公歡此別路逺意猶賖爲出塘口栁榮歸府中花馳陽照古堞遙思凝寒笳延步下前渚溯觴流淺沙湖光引行色輕舸傍殘霞

五言陪顏使君餞宣諭蕭常侍

江濤凋瘵後逺使發天都昏墊宸心及哀矜詔命敷卹民驅急傳訪舊枉徵艫外鎭藩條最中朝顧問殊文皆正風俗名共溢寰區已事方懷闕歸期早戒塗繁笳咽水閣髙蓋擁云衢暮色生千嶂秋聲入五湖離歌猶宛轉歸馭已踟躕今夕庾公意西樓月亦孤

奉陪顏使君修韻海畢東溪泛舟餞諸文士

諸侯崇魯學羔鴈日成羣外史刋新韻中郎定古文【魯公著書依切韻起東字腳皆列古篆】菁華兼百氏縑素備三墳國語思開物王言欲致君研精業已就歡宴惜應分獨望西山去將身寄白雲

五言今上初登極嵗送皇甫孝亷赴選【孝亷卽故大夫之子】

行應防府春欲勸及芳辰北極天文正東風漢律新少年逢聖代歡笑別情親況是勲庸後恩榮襲爾身五言同楊使君白蘋洲送陸侍禦士佳入朝

久愛吳興客來依道徳藩旋師聞枤杜歸路憶轘轅舊佩蒼玉在新歌白芷繁今朝天地靜北望重飛翻五言雪夜送海上人常州覲叔父上人殷仲文後

繼世風流在傳心向一燈望云裁衲慣翫雪步花能交戰情忘久銷魂別未曾明朝阮家集知有竹林僧

五言送常淸上人還舒州

【徐林反】人思爾法楚信有廻船估客親宵語閒鷗偶晝禪經聲含石瀲塵尾拂江煙常說歸山意誅茅廬霍前五言峴山送崔子向之宣州謁裴使君

楚思入詩淸晨登峴山情秋天水西寺古木宛陵城琴匣應將往書車亦共行吾知江太守一顧重君名

五言送嚴明府入關謁黎京兆

春日異秋風何爲怨別同潮廻芳渚沒花落晝山空旅候聞嘶馬殘陽望斷鴻應思右內史相見直城中

五言送邱秀才遊越

山情與詩思爛熳欲何従夜舸誰相逐空江月自逢春期越艸秀晴憶剡云濃便擬將輕錫攜居入亂峯

五言送楊校書還濟源

妖烽昨日靜故里近嵩邱楚月揺歸夢江楓見早秋鄕心無逺道北信減離憂禪子還無事辭君買沃州

五言送楊遂初赴選

秋風吹別袂客思在長安若得臨觴醉何須減瑟彈秉心淩竹栢防信越波瀾春防文昌府思君每北看

五言送贇上人還京

久遊春艸盡還寄北船歸沙鳥窺中食江云入淨衣秦原山色近楚寺磬聲微見說翻經館多聞似者稀

五言送廣通上人遊江西

香鑪七嶺秀秋色九江淸自古多禪隠吾常愛此行尋師經鄂渚受請到靑城離別人間事何關道者情

五言送羅判官還壽州幕

君章才五色知爾得家風故里旋歸駕壽春思奉戎天寒長虵伏飈烈文虎雄定頌張徵虜桓桓戡難功

五言送李秀才赴婺州招

山開江色上孤賞去應遲淥水近吳榜秋風入楚詞猿淸獨宿處木落逺行時見說東陽守登樓爲爾期

五言送薛逢之宣州謁廢使

六月鵬盡化鴻飛獨防防秋烽家不定險路客頻經牛渚何時到漁船幾處停遙知詠史夜謝守月中聽五言送徳守二叔侄上人還國淸寺覲師

道賢齊二阮俱向竹林歸古偈穿花綫春裝捲葉衣僧墟廻水寺佛隴啟山扉愛別吾何有人心彊有違五言同明府章送沈秀才還石門山讀書

身爲郢令客心許楚山云文墨應經世林泉漫誘君欲隨樵子去惜與道流分肯謝申公輩治詩事漢文

五言送吉判官還京赴崔尹幕

江南梅雨天別思極春前長路飛鳴鶴離帆聚散煙淸晨趨九陌秋色望三邊見說王都尹山陽辟一賢

五言送裴判官赴商幕

商洛近京師才難赴幕時離歌紛白紵候騎擁靑絲防喜疲人息應逢猾虜衰看君策髙足自此煙霄期

五言送李諭之處士洪州謁曹王

獨思賢王府遂作豫章行雄鎭廬霍秀髙秋江漢淸見聞驚苦節艱故傷逺情西邸延嘉士遺才得正平

五言送唐贊善遊越

田園臨漢水離亂寄隋關今日煙塵盡東西又未還長亭百越外孤棹五湖間何處遊芳艸雲門千萬山

五言送韋秀才

晨裝行墮葉萬里望桑幹舊說涇關險猶聞易水寒黃雲戰後積白艸暮來看近得君苖信時教旅思寛

五言送陳秀才赴舉

諸侯懼削地選士皆不羈休隠脫荷芰將鳴矜羽儀甲科爭玉片詩句擬花枝君實三楚秀承家有淸規五言烏程李明府水堂同盧使君幼平送奘上人遊五臺

身將劉令隠經共謝公翻有此宗師在應知我去存問心常寂樂爲別豈傷魂獨訪華泉去秋風入鴈門

五言送李季良北歸

風吹殘栁絲孤客欲歸時掩抑楚絕離披湘葉衰前軍猶轉戰故國杳難期北望鴈門雪空吟平子詩

五言送淳於蘭陵覲省

歡言欲忘別風信忽相驚栁浦歸人思蘭陵春艸生擷芳心未及視枕戀常盈此去非長路還如千里情五言送至洪沙彌赴上元受戒【上元江中蔡州有梁戒壇】

不肯資章甫勝衣被木蘭今隨秣陵信欲及蔡州壇野寺鐘聲逺春山戒足寒歸來次第學應見後心難五言九日同盧使君幼平吳興郊外送李司倉赴選

重陽千騎出送客爲踟躕曠野多揺落寒山滿路隅晴空懸舊斾秋色起菱湖幾日登司防揚才盛五都

五言送盧孟明還上都

江臯北風至歸客獨傷魂楚水逢鄕鴈平陵憶故園徵驂嘶別館落日隠寒原應及秦川望春華滿國門

五言送李少賔赴舉

豈謂江南別心如塞上行苦云揺陣色亂木攪秋聲周谷雨未散漢河流尙橫春司遲爾防方用靜妖兵

五言畱別閻士和

不慣人間別多應忘別時逢山又逢水只畏卻來遲

五言送李道士

常隨山上下忽限江南北共是忘情人何繇肯相憶

七言送裴參軍還下邳舊居

北望煙鋪驃騎營虜烽無火楚天晴此時千里西歸客泗上春風得及耕

七言送文防上人還富陽

悠悠渺渺屬寒波故寺思歸意若何長憶孤洲二三月春山偏愛富春多

七言送維諒上人歸洞庭

従來湖上勝人間逺愛浮雲獨自還孤月空天見心地寥寥一水鏡中山

七言九月八日送蕭少府歸洪州

明日重陽今日歸布帆絲雨望霏霏行過鶴渚知堪住家在龍沙意有違

七言同顏魯泛舟送皇甫侍禦曾

維舟若許暫従容送過重江不厭重霜簡別來今始見雪山歸去又難逢

五言送孫侍禦遊越

不知持斧客吟防是何情丹陛恩猶在滄洲賞暫行江橈隨月泛山防逐云行佳句傳零雨詩流許盛名

五言送顏處士還長沙覲省

西候風信起三湘孤客心天寒漢水廣鄕逺楚云深服防將侍膳擷芳思滿襟歸人忘艱阻別恨獨何任

五言送還本上人遊江西

欲廣分何教心將江漢期云招望寺處月待溯杯時眞侶誰傷別降猿汝自悲多應過廬阜幽賞卻來遲

五言送路少府使京兼覲侍禦兄

國賦推能吏今朝發貢湖佇瞻雙闕鳯思見栢臺烏樹向秦關逺江分楚驛孤榮君有兄弟相繼騁長途

五言於成原従送盧士舉

落日獨歸客空山走馬嘶蕭條古關外岐路更東西大澤云寂寂長亭雨淒淒君還到湘水寒夜滿猿啼

五言送烏程李明府得陟狀赴京

驛吏滿江城深仁見此情士林推玉振公府薦冰淸爲政移風久承恩就日行仲容綸綍貴南巷有光榮

五言送裴秀才往防稽山讀書

一身賫萬卷編室寄煙蘿硯滴穿池小書衣種楮多吟詩山響答泛瑟竹聲和鶴板求儒術深居意若何

五言送崔詹事論之上都【崔嘗典吳興】

金虎城池在銅龍劍佩新重看前浦栁猶憶舊洲蘋逺思秦雲暮歸心臘月春靑園昔遊處惆悵別離人

五言京口送盧孟明還揚州

蕭蕭北風起孤棹下江濆暮客去來盡春流南北分萋萋禦亭艸渺渺蕪城云相送日千里空山獨望君

五言送沙彌大智遊五臺

童年隨法侶家世本儒流章句三生學淸涼萬里遊雲歸龍沼暗木落鴈門秋長老應相問傳予向祖州

五言送稟上人遊越

雲泉誰不賞獨見爾情髙投石輕龍窟臨流笑鷺濤折荷爲片席灑水淨方袍剡路逢禪侶多應問我曹

五言送潘秀才之舒州

楚水淸風生揚舲泛月行荻洲寒露彩雷防曙潮聲東道思才子西人望客卿従來金穀集相繼有詩名

五言送王山人遊廬山

千里訪靈奇山資亦相隨葉舟過鶴市花漏宿龍池峯頂應閒散人間足別離白雲將世事吾見爾心知

五言送道契上人之越覲大夫叔

楚僧推後輩唐本學新經外國傳香氎何人施竹瓶秋風別李寺春日向柯亭大阮今爲郡防君眼最靑

五言送沙彌長文遊京

白版年猶小黃花褐已通若爲詩思逸早欲似休公邁俗多眞气傳家有素風應須學心地宗旨在關東五言秋日送擇髙上人往江西謁曹王

超然獨遊趣無限別山情予病不同賞雲閒應共行齋容秋水照香防早風輕曾被陳王識遙知江上迎

七言送如獻上人遊長安

關中四子教猶存說新經待爾翻爲法應過七祖寺忘名不到五侯門閉尋鄠杜防修竹獨上風涼望古原髙逸詩情無別怨春遊従遣落花繁

七言日曜上人還潤州

送君何處最堪思孤月停空欲別時露茗猶芳邀重防寒花落盡不成期鶴令先去看山近云愛初飛到寺遲莫倚禪功放心定蕭家陵樹誤人悲

七言寺院聽胡笳送李殷

一奏胡笳客未停野僧還欲廢禪聽難將此意臨江別無限春風葭菼靑

七言送僧繹

斜日揺揚在栁絲孤亭寂寂水逶迆誰堪別後行人盡惟有春風起路岐

七言答裴評事澄荻花間送梁肅拾遺

波上荻花非雪花風吹撩亂滿袈裟如今嵗晏無芳艸獨對離樽作物華

七言送勝云小師

昨日雪山記爾名吾今坐石巳三生少年道性易流動莫遣秋風入別情

雜言誚士和別

今日同明日隔何事悠悠久爲客君憐溪上去來云我羨燐燐水中石

五言送吳馮遊京

北期何意促蕙艸夜來繁淸月思淮水春風望國門此時休旋逸萬里忽飛翻若憶山陰防孤琴爲我援

七言送僧遊宣州

楚山千里一僧行念爾初緣道未成莫向舒姑泉口泊此中嗚咽爲傷情

五言宿支硎寺上房

上方精舍逺共宿白雲端寂寞千峯夜蕭條萬木寒山光霜下見松色月中看卻與西林別歸心卽欲閒

杼山集卷五

欽定四庫全書

杼山集卷六

唐釋皎然撰五言従軍行五首

雙騎出紛紛元戎霍冠軍漢鞞秋聒地羌火書燒云萬里戈城合三邊羽檄分烏孫驅未盡肯顧遼陽勲韓斾拂丹霄漢軍新破遼紅塵驅鹵簿白羽擁嫖姚戰苦軍猶樂功髙將不驕至今丁零塞朔吹空蕭蕭百萬逐呼韓頻年不解鞍兵屯絕漠暗馬飲濁河幹破敵功未錄勞師力巳殫須防肘腋下飛禍出無端飛將下天來奇謀閫外裁水心龍劍動地肺鴈山開望气燕師鋭當鋒敵陳摧従今射雕騎不敢過云堆黃紙君王詔靑泥校尉書誓師張虎落選將擐犀渠霧暗津蒲失天寒塞栁疎橫行千萬騎欲掃塞塵余

五言隴頭水二首

隴頭水欲絕隴水不堪聞碎影揺槍壘寒聲咽慢軍素従鹽海積緑帶栁城分日落天邊望逶迆入塞云秦隴逼羌徵人去未央如何幽咽水並欲斷君腸西注悲窮漠東分憶故鄕旅魂聲攪亂無夢到咸陽

七言塞下曲二首

寒塞無因見落梅羌人吹入笛聲來勞勞亭上春應度夜夜城南戰未廻

都防今年破武威塵沙萬里鳥空飛旄竿瀚海掃云出氊騎天山踏雪歸

五言覽史

黃綺皆皓髮秦時隠商山嘉謀匡帝道髙步遊天關不愛珪組紲卻思林壑還放歌長松下日與孤雲閒

五言詠史

獨負髙世姿防防寄浮俗卞子去不歸何人辯荊玉鬻舂意不淺污迹身豈辱鸞鎩樂迍邅虯蟠甘窘束五噫譎且正可以見心曲

雜言詠史

田氏門下客馮公眾中賤一朝市義還百代名獨擅始知下客不可輕能使主人功業成借問髙車與珠履何如卑賤一書生

五言讀張曲江集

相公乃天蓋人文佐王成立程正頽靡繹思何縦橫春杼弄緗綺陽林敷玉英飄然飛動姿邈矣髙簡情後輩驚失步前修敢爭衡始忻耳目逺再使機慮淸體正力已全理精識何妙昔年歌陽春徒推郢中調今朝聽鸞鳯豈獨羨門嘯帝命鎭雄州待濟寄上流才兼荊衡秀气助瀟湘秋逸蕩子山疋經奇文暢儔沈吟未終捲變態紛難數曜耳代明璫襲衣同芳杜愔愔聞玉磬寤寐在靈府

五言奉詶陸使君見過各賦院中一物得江蘺

江蘺生古砌花每落禪牀嘉客未采掇空門自馨香名因詩目見色對道心忘不遇陸內史誰知殊眾芳五言賦得謝墅送王長史【其墅卽晝七代祖吳興守舊居】

世業西山墅移家長我身蕭疎遺樹老寂寞廢田春車巷傷前轍蘺溝憶舊鄰何堪再過日更送北歸人五言夏日同崔使君論登城樓賦得逺山

逺山湖上小靑翠望依稀才向窗中列還従林表微色濃春艸在峯起夏雲歸不是蓬萊島如何人去稀

五言詠數探得七

鄒子談天嵗黃童對日年求眞初作傳鏈魄巳成仙鶴駕迎緱嶺星橋下蜀川逢君竹林客相對弄淸五言奉同顏使君眞卿送李侍禦蕚賦得荻塘路

落日車遙遙客心在歸路細艸暗回塘春泉縈古渡遺蹤嘆蕪沒逺道悲去住寂寞荻花空行人別無數五言賦顏氏古今一事得晉仙傳送顏逸【梁湘東王國常侍顏協著晉仙傳五篇】

曾看顏氏傳多記晉時仙卻憶桐君老俱還桂父年靑春畱鬢髮白日向雲煙逺別賫遺簡囊中有幾篇

五言賦得石梁泉送崔逵

架石通霞壁懸崖散碧沙天晴虹影渡風細練文斜舉陟幽期阻沿洄客意賖河梁非此路別恨亦無涯五言賦得夜雨滴空堦送陸羽歸龍山【同字】

閒堦夜雨滴偏入別情中斷續淸猿應淋漓候館空气令煩慮散時與早秋同歸客龍山道東來雜好風

五言賦得燈心送李侍禦蕚【光字】

燈心生眾艸因有始知芳防妓窗偏麗金桃動更香花驚春未盡焰喜夜初長別後空離室何人借末光

五言賦得竹如意送詳師赴講【靑字】

縹竹湘南美吾師尙毀形仍畱負霜節不變在林靑每入楊枝手因談貝葉經誰期沃州講持此別東亭

五言聽素法師講法華經

法子出西秦名齊漆道人才敷藥艸義便見雪山春防講龍來逺聞經鶴下頻應機如一雨誰不滌心塵

五言詠上人座右畫松

寫得長松意千尋數尺中翠陰疑背日寒色欲生風眞樹孤標在髙人立操同一枝遙可折吾欲問生公

五言夏日登觀農樓和崔使君

片雨拂檐楹煩襟四坐淸霏微過麥隴蕭散傍莎城靜愛和花落幽聞入竹聲朝觀趣無限髙詠寄深情五言妙喜寺逵公院賦得夜磬送呂評事

一磬寒山至凝心轉淸越細和虛籟盡疎繞懸泉發在夜吟更長停空韻難絕幽僧悟深定歸客忘逺別寂歷無性中眞聲何起滅

五言詠小瀑布

瀑布小更奇潺湲二三尺細脈穿亂沙叢聲咽危石初因智者賞果防幽人迹不向定中聞那知我心寂

五言仙女臺

寂寂舊桑田誰家女得仙應無雞犬在空有子孫傳古木花猶發荒臺路未遷暮來云一片疑是欲歸年

五言靈澈上人何山寺七賢石詩

七石配七賢隠僧山上移石性殊磊落君子又髙奇跂禪服宜壊坐客冠可隳夜倚月樹影晝傾風竹枝集質患追琢表頑用燐緇佚火玉亦害塊然長在玆

五言潘丞孩子

愛子性情奇初生玉樹枝人曾天上見名向月中知我識嬰兒意何須待佩觿

五言南池雜詠五首【並序】

余艸堂在池上洲昔栁吳興詩汀洲采白蘋卽此地也左右雲山滿目一坐遂有終焉之志防廣徳中寇盜淮海騷動宵人肆志吾屬不安因賦南池五詠聊以自適

水月

夜夜池上觀禪身坐月邊虛無色可取皎潔意難傳若向空心了長如影正圓

溪云

舒捲意何窮縈流復帶空有形不累物無迹去隨風莫怪長相逐飄然與我同

虛舟

虛舟動又靜忽似去逢時觸物知無迕爲梁幸見遺因風到此岸非有濟川期

寒山

侵空撩亂色獨愛我中峯無事負輕防閒行躡幽蹤眾山揺落盡寒翠更重重

寒竹

裊裊孤生竹獨立山中雪蒼翠揺動風嬋娟帶寒月狂花不相似還共淩冬發

度前溪

不意入前溪愛溪従錯路淸淸鑑不足非是深難度

望逺村

林杪不可分水步遙難辧一片山翠邊依稀見村逺

惜暮景

疏陰花下動片景松梢度黃昏破梅信南枝漸噪烏

待山月

夜夜憶故人長教山月待今宵故人至山月君何在

五言效古【天寶十四年】

日出天地正煌煌辟晨曦六龍驅羣動古今無盡時誇父亦何愚競走先自疲飲幹咸池水折盡扶桑枝渴死化爝火嗟嗟徒爾爲空畱鄧林在折盡令人嗤

雜言古別離【代人答閻士和】

太湖三山口吳王在時道寂寞千載心無人見春艸誰識緘怨者持此傷懷抱孤舟畏狂風一夜宿煙島望所思兮若何月蕩漾兮空波云離離兮北斷鴻眇眇兮南多身去兮天畔心折兮湖岸春風胡爲兮塞路使我歸夢兮撩亂

五言擬長安春詞

春信在河源春風蕩妾魂春歌雜鶗鴂春夢繞轘轅春絮愁偏滿春絲悶更繁春期不可定春曲嬾新翻

七言效古

思君轉戰度交河彊弄胡琴不成曲日落應愁隴底難春來定夢江南數萬丈遊絲是妾心惹蝶縈花亂相續

七言昭君

自倚嬋娟望主恩誰知美惡忽相翻黃金不買漢宮貌靑冢空埋胡地魂

七言銅雀妓

彊開罇酒向陵看憶得君王舊日歡不覺餘歌悲自斷非關艶曲轉聲難

七言長門怨

春風日日閉長門揺蕩春心似夢魂誰遣花開只笑妾不如桃李正無言

五言哭吳縣房聳明府

仁人邁厚徳可謂名實全撫迹若疎曠防心極精研履危節詎屈【廣徳初江南寇盜充斥賊通名宰長城縣屢至害而竟不就】著論識不偏【公著道性論一篇】恨以榮級淺嘉猷未及宣伊人期逺大志業難比肩昭世旣合並吾君籍陶甄柰何明明理與善徒空詮徵教或稽聖窮源反問天一官自吳邑六翮委江壖始是牽絲日翻成撤瑟年金膏果不就【房公昔日就沈道士學長生之術書以佛理難之】玉佩長此捐倚伏信防盻夭修驚後先安知忘情子愛网素已褰爲有深仁感遂令眞性遷心悲空林下淚灑秋景前夫子寡兄弟撫孤傷藐然傾云爲慘結弔鶴共聯翩割念命歸駕訣詞向空筵樹桃陰始合愛客位常懸幡然逺行時崇望歸朝旋悟玆歡宴隔哀被嵗月延書帶變芳艸履痕移緑錢防期儻可逢生盡防無緣【王坦之與生法師爲防期前死者歸報其罪福】幸願示因業代君運精專【沈約死後防中見十因師云師急爲我造經捨我苦難】相思轉寂寞獨往西林泉欲見故人心時閱所贈篇素髙陶靖節今重楚先賢芳躅將遺愛可爲終古傳

五言哭覺上人

憶君南適越不作買山期昨得耶溪信翻爲逝水悲神交如可見生盡杳難思白日東林下空懷步影時

五言題余不溪廢寺

武原離亂後眞界積塵埃殘月生秋水悲風起故臺居人今已盡棲鴿暝還來不到無生理應堪賦七哀五言同李洗馬入余不溪經辛將軍故城

慘慘寒城望將軍下世時髙墉暮艸徧大樹野風悲壁壘今惟在勲庸近可思蒼然古溪上川逝共淒其

五言憶天臺

篛溪朝雨散雲色似天臺應是東風便吹従海上來靈山遊汗漫仙石過莓苔誤到人間世經年不早廻

五言萬回寺

萬里稱逆化愚惷性亦全紫紱拖身上妖姬安膝邊見他拘坐寂故我是眠禪吾知至人心杳若靑防天

五言禪詩

萬法出無門紛紛使智昬徒稱誰氏子獨立天地元實際且何有物先安可存須知不動念照出萬重源

五言哀教

本師不得已彊爲我著書知盡百慮遣名存萬象拘如何工言子終日論虛無伊人獨防防時人以爲愚

五言聞鐘

古寺寒山上逺鐘揚好風聲餘月樹動響盡霜天空永夜一禪子泠然心境中

五言溪上月

秋水月姢姢初生色界天蟾光散浦漵素影動淪漣何事無心見虧盈向夜禪

五言山雪

夕陽在西峯疊翠縈殘雪狂風捲絮廻驚猿攀玉折何意山中人誤報山花發

雜言江上風

江風西復東飄暴忽何窮初生虛無際稍起蕩漾中應吹夏口檣竿折定蹙湓城浪花咽今朝莫怪沙岸崩昨夜聲狂捲成雪

雜言山雨

一片雨山半晴長風吹落西山上滿樹蕭蕭心耳淸云鶴驚亂下水香凝不然風廻雨定芭蕉濕一滴時時入晝禪

雜言問遙山禪老

天與松子壽獨飲日月精復令顏子賢胡爲天其生吾將尋河源上天問天何不平吾將詰仙老大道無私誰彊名仙老難逢天不近世人何人解應盡明朝欲向趐頭山問取禪公此義還

五言禪思

眞我性無主誰爲塵識昏柰何求其本若拔大木根妄以一念動勢如�波翻傷哉子桑扈虫臂徒虛言神威與外論宗邪生異源空何妨色在妙豈廢身存寂滅本非寂諠嘩曽未諠嗟嗟世上禪不共智者論

七言支公詩

支公養馬復養鶴率性無機多脫略天生支公與凡異凡情不到支公地得道繇來天上仙爲僧卻下人間寺道家諸子論自然此公惟許逍遙篇山陰詩友喧四座佳句縱橫不廢禪

七言述夢

夢中歸見西陵雪渺渺茫茫行路絕覺來還在剡東峯鄕心繚繞愁夜鐘寺北禪岡猶記得夢歸長見山重重

七言赤松

緣防蒙籠出見天晴沙瀝瀝水濺濺何處羽人長洗藥殘花無數逐流泉

七言戲題松樹

爲愛松聲聽不足每逢松樹遂忘還翛然此外更何事笑向閒雲似我閒

七言戲題二首

看飲逢歌日屢曛我身何以系浮雲時人不解野僧意歸去溪頭作鳥羣

喧喧共在是非間終日誰知我自閒偶客狂歌何所爲欲於人事彊相關

五言雜寓興

嗟嗟號呶子世稱謫仙儔媚俗被蛟綃欺天薦昫修奔景謂可致馳齡言易畱燕昭昧往事嬴政亡前籌三山果不見九仙忽悠悠君看牛山樂君見麋浦遊昨日千金子聯綿成古邱居將攬明月照爾生死流至樂亭爰居慙貽達者尢防防光塵內機喪成海漚

五言雜興六首

吾觀談天客工言喪其精萬物資廣庇此中何有情若爲昧顏跖修短怨太淸髙論讓鄒子放詞徵屈生請從象外推至論尢明明

短齡役長世擾擾悟不早嬪女身後空歡娯夢中好從教西陵樹千載傷懷抱鶴駕何防防鼇洲去浩浩柔顏感三花凋發悲蔓艸月中伐桂人是誰翻使年年不衰老誰髙齊公子泣聽雍門琴死且何足傷殊非達人心獨髙庭中鶴意逺貴氛埃有時靑防遊顧我還下來白雲瑯玕色一片生虛無此物若無心若何捲還舒疎散遂吾性棲山更無機寥寥髙松下獨有閒雲歸精意不可道防然還掩扉

五言偶然五首

樂禪心似蕩吾道不相妨獨悟歌還笑誰言老更狂偶然寂無喧吾了心性源可嫌虫食木不笑鳥能言隠心不隠迹卻欲住人寰欠樹移春樹無山看畫山居喧我未錯眞意在其間

禪語嫌不學梵音従不翻說禪顚倒是樂殺金王孫眞隠須無矯忘名要似愚只將兩條事空卻漢潛夫

五言問天

天公何時有談者皆不經誰道賢人死今爲傅說星

五言寓言

吾道本無我未曾嫌世人如今到城市彌覺此心眞

五言前溪作

春歌已寂寂古水自涓涓徒誤時人輩傷心作逝川

五言戲作

乞我百萬金封我異姓王不如獨悟時大笑放淸狂

雜言浮雲三章【並序】

浮雲刺讒也蓋取夫盛明之時爲浮雲所防非不明也小人比於君側讒言熒惑亦如浮雲之害明�覽古史極觀君臣之際敗亡之兆生於讒慝遂作是詩

浮雲浮雲集於扶桑扶桑茫茫日暮之光匪日之暮浮雲之污嗟我懷人憂心如蠧

浮雲浮雲集於咸池咸池微微日之時匪日之昊浮雲之惑嗟我懷人憂心如織

浮雲浮雲集於髙舂髙舂蒙蒙日夕之容匪日之夕浮雲之積嗟我懷人憂心如慗

七言寓言

人生百年我過半天生才定不可換東海釣鼇鼇不食南山坐石石欲爛

五言若邪春興

春生若邪水雨後漫流通芳艸行無盡淸源去不窮野煙迷極浦斜日起微風數處乘流望依稀似剡中

五言晨登樂遊原望終南積雪

淩晨擁獘裘徑上古原頭雪霽山疑近天髙思若浮瓊峯埋積翠玉嶂掩飛流曜彩含朝日揺光奪寸眸寒空標瑞色爽气襲皇州淸眺何人得終當獨再遊

杼山集卷六

欽定四庫全書

杼山集卷七

唐釋皎然撰

弔靈均詞

昧天道兮有無聽汨【音覓】渚兮躊躇期靈均兮若存問神理兮何如願君精兮爲月出孤影兮示予天獨何兮有君君在萬兮不羣旣水心兮皎潔上問天兮胡不聞天不聞神莫覩若云防防兮雷霆怒蕭條杳眇兮余艸莽古山春兮爲誰今猿哀兮何思風激洌兮楚竹死國殤人悲兮雨颸颸雨颸颸兮望君時光茫蕩漾兮化爲水萬古忠貞兮徒爾爲

步虛詞

�因覽眞訣遂感西城君玉皇下靑防人間未曾聞日華鏈精魄精魄無垢氛謂我有仙骨且令餌氤氳俯仰媿靈顏願隨鸞鵠羣俄然動風馭縹渺歸靑雲

奉應顏尙書眞卿觀眞子置酒張樂舞破陣畫洞庭三山歌

道流迹異人共驚寄向畫中觀道情如何萬象自心出而心澹然無所營手援毫足蹈節披縑灑墨稱麗絕石文亂防急管催云態徐揮慢歌發樂【音洛】縦酒酣狂更好攢峯若雨縦橫埽天波澶漫意無涯片嶺崚嶒勢將倒盻睞方知造境難象忘神遇非筆端昨日幽奇湖上見今朝舒捲手中看興余輕拂逺天色曾向峯東海邊識秋空暮景防防容翻疑是眞畫不得顏公素髙山水意常恨三山不可至賞君狂盡忘逺遊不出軒墀坐蒼翠

答韋山人隠起龍文藥瓢歌

野人藥瓢天下絕全如渾金割如月彪炳文章智使然生成在我不在天若言有物不繇物何意中虛道性全韋生能詩兼好異獲此靈瓢逺相遺仙侯王帖人漫傳若士靑囊世何祕一捧一開如見君藥盛五色香氛氳堦上驪龍蟠不睡張鱗擺頷生風雲世人彊知金丹道黙仙不成穢仙老年少紛如陌上塵不見吾瓢盡枯槁聊將系肘步何輕便有三山孤鶴情東方小兒乏此物遂令仙籍獨無名

桃花石枕歌贈康従事

卞山幽石產奇璞荊人至死采不著何人琢枕持贈君片片桃花開未落劍工見兮可爲劍【昆吾石鐵可鑄爲劍】玉工辯兮知非石至寶繇來覽者稀今君獨鑑應欲惜何辭集與章天眞幸得提攜近玉人可中棄置君不顧天生秀色徒璘玢四座喧喧爭目悅巧過造化稱一絕莫言昨日因錯磨看取従來無防缺六月江南暑未闌一尺花冰試枕看髙窗正午風颯變室中不減春天寒主人所重重枕徳文章外飾徒相惑更有堅貞不易心與君天下爲士則

張伯英艸書歌

伯英死後生伯髙朝看手把山中毫先賢艸律我艸狂風雲陣發愁鐘王須臾變態皆自我象形類物無不可閬風遊雲千萬朶驚龍蹴踏飛欲墮更覩鄧林花落朝狂風亂攪何飄颻有時凝然筆空握情在寥天獨飛鶴有時取勢气更髙憶得春江千里濤張生奇絕難再遇【王小令艸書古今稱艸絕】艸罷臨風展輕素陰慘陽舒如有道狀魑容若可懼

寒棲子歌【曾居廬山欲有事羅浮之行】

君在廬山知有疑是鶴又是云生死塵埃污不得眼前榮利徒紛紛今日惠然來訪我酒榼書囊肩背荷拂除衣上餌煙霞昨夜胥門宿蔡家天然不飲亦不食拋名換姓覓不得且向人間作酒仙不肯將身生羽翼停形爲餌天地根【胎息道成】世人皆死我獨存洗慮因答淸明籙世人皆貪我常足棲子妙今道已成手把樞心運防能令哭神效靈身如飄風不可絆朝遊崆峒夕汗漫向來坐客猶未散忽憶羅浮欲去時遙指孤云作路岐海上仙遊不可見人間日落空桑枝

翔隼歌送王端公

古人賞神駿何如秋隼擊獨立髙標望霜翮應看天宇如咫尺低廻拂地淩風翔鵬鶵敢下鴈斷行晴空回顧忽不見有時獨出靑霞傍窮陰萬里落寒日气殺艸枯增奮逸云塞斜飛攪葉迷雪天直上穿花疾見君髙情有所屬贈別因歌翔隼曲離亭慘慘客散時歌盡路長意不足

白雲歌寄陸中丞使君長源

一見西山云使人情意逺憑髙發詠何超遙道妙如君有舒捲縈空疉景多麗容眾峯峯上自爲峯潔白不繇陰雨積髙明肯共雜煙重萬物有形皆有著白雲有形無系防黃金被爍玉亦瑕一片飄然污不得或逢天上或人間人自營營云自閒忽然飛去莫能攀逸民對云效髙致禪子逢云增道意白雲遇物無偏頗自是人心見同異閶闔天門宜曙看爲纓作蓋擁千官従龍合沓臨淸暑【殿名】就日逶迆繞露寒【宮名】誰憐西山云亭亭處幽絕坐石長看非我羈手中欲攪待君說貞白先生那得知只向空山自怡悅

裴端公使君淸席賦得靑桂歌送徐長史

昔年攀桂爲畱人今朝攀桂送歸客秋風桃李揺落盡爲君靑靑伴松柏謝公南樓送客還髙歌桂樹淩寒山應憐獨秀空林上空賞敷華積雪間昨夜一枝生在月嬋娟可望不可折若爲天上堪贈行徒使亭亭照離別

周長�昉畫毗沙門天王歌

長史畫神獨感神髙步區中無兩人雅而逸髙且眞形生虛無忽可親降魔大防縮在手倚天長劍橫諸紳慈威示物𨿽凜凜在徳無秋惟有春吾知眞象本非色此中妙用君心得茍能下筆合神造誤防一防亦爲道寫出霜縑可舒捲何人應識此情逺秋齊淸寂無外物盥手焚香聊自展憶昔胡兵圍未解感得此神天上下至今云旗圖我形爲君一顧煙塵淸

奉和顏魯公眞卿落眞子舴艋舟歌【楚章華臺成影願諸侯落之】

滄浪子後眞子防防釣隠江之汜刳木新成舴艋舟諸侯落舟自玆始得道身不系無機舟亦閒従水逺逝兮任風還朝五湖兮夕三山停綸乍入芙蓉浦擊汰時過明月灣太公取璜我不取龍伯釣鼇我不釣竹竿嫋嫋魚簁簁此中自得還自笑汗漫一遊何可期後來誰遇冰雪姿上古初聞出堯世今朝還見在堯時

鄭容全成蛟形木機歌

萬物貴天然天然不可得渾朴無勞剞劂工幽姿自可蛟龍質欲騰未去何翩翩揚袂爭前誰敢拂可中風雨一朝至還應不是池中物蒼山萬重采一枝形如器車生意奇風號雨噴心不折眾木千藂君獨知【廣徳中鄭生避賊吳興毗山於稠人之中遇予獨見稱賞】髙人心多越格有時就月吟春風持來座右驚神客愛君開閤江之濵白雲黃鶴長相親南郭子綦我不識非君獨是是何人

奉同顏使君眞卿淸風樓賦得洞庭歌送吳鏈師歸林屋洞

名山洞府到金庭三十六洞稱最靈不有古仙啟其祕今日安知靈寶經中山鏈師棲白雲道成仙秩號元君【安之髙仙者有元君次有夫人元有君秩比左仙公】三千甲子朝玉帝世上如今名始聞吐納靑牙養肌發花冠玉舄何髙潔不聞天上來謫仙自是人間授眞訣吳興太守道家流仙師逺放淸風樓應將內景還飛去且従分風當此畱湖之山兮樓上見山防防兮水悠悠世人不到君自到縹緲仙都誰與儔黃鶴孤雲天上物物外飄然自天匹一別千年未可期仙家不數人間日

戛銅椀爲龍吟歌【並序】

唐故太尉房公琯早嵗嘗隠終南山峻壁之下往往聞龍吟聲淸而靜滌人邪想時有好事僧潛戛之以三金寫之惟銅聲酷似他日房公偶至山寺聞林嶺間有此聲乃曰龍吟復遷於玆矣僧因出其器以告公命戛之驚曰眞龍吟也大歷十三祀秦僧傳至桐江手使童兒戛金仿之亦不減秦聲也緇人或有譏者曰此逹僧之事可以嬉娯爾曹無以瑣行自拘因賦龍吟歌以見其意

逸僧戛椀爲龍吟世上未曾聞此音一従太尉房公賞遂使秦人傳至今初戛徐徐聲漸顯樂音不管何人辯似出龍泉萬丈底乍怪聲來近而逺未必全繇戛者功眞生虛無非椀中寥亮掩淸笛縈廻淩細風遙聞不斷在煙杪萬籟無聲天境空聽専一境則眾音乍向天臺防華頂秋宵一吟更淸迥能令聽者易常性憂人忘憂躁人靜今日鏗鍠江上聞蛟螭奔飛如得羣聲過陰嶺恐成雨響駐晴天將起雲坐來吟盡空江碧卻尋向者聽無迹人生萬事將此同暮賤朝榮動還寂

飲茶歌誚崔石使君

越人遺我剡溪茗采得金牙防金鼎素瓷雪色縹沫香何似諸仙瓊蘂漿一飲滌昬寐情來朗爽滿天地再飲淸我神忽如飛雨灑輕塵三飲便得道何須苦心破煩惱此物淸髙世莫知世人飲酒多自欺愁看畢卓甕間夜笑向陶潛籬下時崔侯啜之意不已狂歌一曲驚人耳孰知茶道全爾眞惟有丹邱得如此

買藥歌送楊山人

華陰少年何所希欲餌丹砂化骨飛江南藥少淮南有暫別胥門上京口京口斜通江水流徘徊應上靑山頭夜驚潮沒鸕鷀堰朝看日出芙蓉樓揺蕩春風亂帆影片雲無數是揚州揚州喧喧賣藥市浮俗無繇識仙子荷間婉女直千金紫陽夫人服不死吾於此道復何如昨朝新得蓬萊書

薛卿教長行歌【時量移湖州別駕】

桂楊仙栁道家說昔傳蘇君今是薛聊將握槊偶時人便被人間稱冠絕黃楊文局龜螭蟠琢成骰子雙瑯玕初疑月破雲中墮復怪星移指下攢誰識兵奇勢可保坐看將軍上一道【長行有將軍梁】有時彩王【去聲】非所希笑擎單於出重圍鳬驚隼擊疾若飛左顧右盻生光輝家本聯姻漢戚裏身是長安貴公子名髙藝絕何翩翩幾廻決勝君王前扈遊長樂與祈年人望靑雲白日邊謫宦江南嵗陰晚還將此道聊自遣繇來君子行最長【長行經有君子行小人行】予亦知君寄心逺

桃花石枕歌送安吉康丞【並序】

安吉古桃州也今爲吳興右扈士遐副焉於南山獲桃花石異而重之珍於席上士遐將赴京師故帥詩人以君所寶之物髙歌贈行

君吏桃州尙奇迹桃州采得桃花石爛疑朝日照巳舒含似春風吹未坼珪璋特逹世所珍吾知此物亦其倫應羨花開不凋悴應嘉玉片無緇燐立性堅剛平若砥君子偏將交道比何人亦秉堅剛姿吾見君心得如此君心所好我獨知別多見少長相思従來賞翫安左右萬里提攜君莫辭

賦得吳王送女潮歌送李判官之河中府

見說吳王送女時行宮直到荊溪口溪上千年送女潮爲感吳王至今有乃知昔人繇志誠流水無情翻有情平波忽起二三尺此上疑與神仙宅今人猶望荊之湄長令望者增所思吳王已歿女不返潮水無情那有期溪艸何艸號帝女溪竹何竹號湘妃靈濤旦暮自堪傷的皪嬋娟又爭發客歸千里自玆始覽古髙歌感行子不知別後相見期君意何如此潮水

觀李中丞洪二美人唱歌軋箏歌【時量移湖州長史】

君家雙美姬善歌工箏人莫知軋用蜀竹楚絲淸哇【哇音娃歌聲也】宛轉聲相隨夜靜酒闌佳月前髙張水引何淵淵美人矜名曲不誤蹙響時時如迸泉趙琴素所嘉齊謳世稱絕箏歌一動凡音輟凝且莫停金罍滛聲已闋雅聲來遊魚噞喁鶴徘徊主人髙情始爲開髙情放浪出常格偶世有名道無迹勲業先登上將科文章已冠諸人籍每笑石崇無道情輕身重色禍亦成君有佳人當禪伴於中不廢學無生愛君天然性寡欲家貧祿薄常知足謫官無慍如古人交道忘言比前躅不意全家萬里來湖中再見春山緑吳興公捨幽且閒何妨寄隠在其間時議名齊謝太傅更有奴似東山

陳氏童子艸書歌

書家孺子有奇名天然大艸令人驚僧防老時把筆法孺子如今皆暗合飈揮電灑眼不及但覺毫端鳴颯颯有時作防險且能太行片石看欲崩偶然長掣濃入燥少室枯松欹不倒夏室炎炎少人歡山軒日色在闌干桐花飛盡子規思主人髙歌興不至濁醪不飲嫌昬沈欲翫艸書開我襟龍爪狀奇防須鋭水牋白晳越人惠王家小令艸最狂爲予灑出驚騰勢

飲茶歌送鄭容

丹邱羽人輕玉食采茶飲之生羽翼【天臺記云丹邱出大茗服之羽化】名蔵仙府世空知骨化雲宮人不識雲山童子調金鐺楚人茶經虛得名霜天半夜芳艸折爛漫緗花啜又生賞君此茶祛我疾使人胸中蕩憂栗日上香罏情未畢醉踏虎溪云髙歌送君出

花石長枕歌答章居士贈

楚山有石郢人琢琢成長枕知是玉全疑冰片坐恐銷間發花藂驚不足贈予比之金瑯玕瓊花爛爛浮席端吾師道吾不執寶今日感君因執看試叩鏗然應淸律纎塵不畱蠅敢拂萬物皆因造化資如何獨負淸貞質南山有云鵠在空長松爲我生涼風髙友朗詠樂其中行住四儀皆道意不學小乘一曲士惟將此物安座隅取次閒眠有禪味

觀王右丞維滄洲圖歌

滄洲誤是眞萋萋忽盈視便有春渚情褰裳掇芳芷颯然風至艸不動始悟丹靑得如此丹靑變化不可尋翻空作有移人心猶言雨色斜拂座乍似水涼來入襟滄洲說近三湘口誰知春得在君手披圖擁褐臨水時翛然不異滄洲叟

洞庭山維諒上人院堦前孤生橘樹歌

洞庭仙山但生橘不生凡木與梨栗眞子無私自不栽感得一株堦下出細葉繁枝委露新四時常緑不關春若言此物無道性何意孤生就來人二月三月山初暖最愛低檐數枝短白花不用烏銜來自有風吹手中滿九月十月爭破顏金實離離色殷殷一夜天晴香滿山天生珍木異於俗俗士來逢不敢觸淸陰獨步禪起時徙倚前看看不足

春夜賦得漉水囊歌送鄭明府

吳縑楚練何白皙居士持來遺禪客禪客能裁漉水囊不用衣工秉刀尺先師遺我式無缺一濾一翻心敢賖夕望東峯思潄盥曨曨斜月懸燈紗徙倚花前漏初斷白猿爭嘯驚禪伴玉瓶徐瀉賞涓涓濺著蓮衣水珠滿因識仁人爲宦情還如漉水愛蒼生聊歌一曲與君別莫忘寒泉見底淸

湛處士枸架歌

天生靈艸生靈地誤生人間人不貴獨君井上有一根始覺人間眾芳異拖綫垂絲宜曙看徘徊滿架何珊珊春風亦解愛此物裊裊時來傍香實濕云綴葉擺不去翠羽銜花驚畏失肯羨孤松不凋色皇天正气肅不得我獨全生異此輩順時榮落不相背孤松自被斧斤傷獨我柔枝保無害黃油酒囊石棊局吾羨湛生心出俗擷芳生影風灑懷其致翛然此中足

觀裴秀才松石障歌

誰工此松惟拂墨巧思丹靑營不得初寫松梢風正生此中勢與眞松爭髙柯細葉動颯颯乍聽幽飅如有聲左右雙松更奇絕龍鱗麈尾仍半折經春寒色聚不散逼座陰陰將下雪荊門石狀淩璵璠蹙成數片倚松根何年蒨蒨苔黏迹幾夜潺潺水擊痕裴生詩家後來客爲我開圖翫松石對之自有髙世心何事勞君上山屐

送顧處士歌【卽吳興邱司儀之女聓卽況也】

吳門顧子予早聞風貌眞古誰似君人中黃憲與顏子物表孤髙將片雲性背時人髙且逸平生好古無儔匹醉書在篋稱絕倫神畫開廚怕飛出謝氏檀郎亦可儔道情還似我家流安貧日日讀書坐不見將名幹五侯知君別業長洲外欲行秋田循畎澮門前便取觳觫乘腰上還將鹿盧佩禪子有情非世情禦荈貢余聊贈行滿道喧喧遇君別爭窺玉潤與冰淸

水精數珠歌

西方眞人爲行宻臂上記珠皎如日佛名無著心亦空珠去珠來體常一誰道佛身千萬身重重只向心中出

兵後西日溪行【並序】

沈羲仙記銅峴地肺可以逃水又聖桃源記天地攺花源在卽此地也此一章靈澈上人可以志之

一従淸气上爲天仙叟何年見幹海黃河幾度濁復淸此水如今未曾攺西尋仙人渚誤入桃花穴風吹花片使我迷時時問山驚踏雪石梁丹竈意更奇【石梁丹竈銅峴仙人渚靈迹有四所】春艸不生多故轍我來隠道非隠身如今世上無風塵路是武陵路人非秦代人飯松得髙侶濯足偶淸津數片昔賢磐石在幾廻並坐戴綸巾

姑蘇行

古臺不見秋艸衰卻憶吳王全盛時千年月照秋艸上吳王在時幾廻望至今月出君不還世人空對姑蘇山山中精靈安可覩轍迹人蹤麋鹿聚嬋娟西子傾國容化作寒陵一堆上

短歌行

古人若不死吾亦何所悲蕭蕭煙雨九原上白楊靑松葬者誰貴賤同一塵死生同一指人生在世共如此何似浮雲與流水短歌行短歌無窮日已傾鄴宮梁苑徒有名春艸秋風傷我情何爲不學金仙侶一悟空王無死生

山月行

家家望秋月不及秋山望山心萬境長寂寥夜夜孤明我山上海人皆言生海東山人自謂出山中憂虞歡樂皆占月月本無心同不同自従有月山不攺古人望盡今人在不知萬世今夜時孤月將明誰更待

顧渚行寄裴方舟

我有雲泉鄰渚山山中茶事頗相關鶗鴂鳴時芳艸死山家漸欲收茶子伯勞飛日芳艸滋山僧又是采茶時繇來慣采無近逺陰嶺長兮陽崖淺大寒山下葉未生小寒山中葉初捲【二山名】吳婉攜籠上翠微防防香防罥春衣迷山乍被落花亂度水時驚啼鳥飛家園不逺乘露摘歸時露彩猶滴瀝初看怕出欺玉英更取煎來勝金液昨夜西峯雨色過朝尋新茗復如何女宮露澀靑芽老堯市人稀紫筍多紫筍靑芽誰得識日暮采之長太息淸泠眞人待子元【仙傳淸泠眞人斐君與道人支子元爲友】貯此芳香思何極

武源行贈邱卿岑

昔年羣盜阻江東吳山動揺楚澤空齊人亦戴蜂蠆毒美稷化爲荊棘藂洶洶四顧多窟穴浮雲白波名不同萬人死地當虎口一旦生涯懸彀中昨日將軍狥死節悉向生民陷成血胸中豹略張陣云握內虵矛揮白雪長洲南去接孤城居人散盡皷噪驚三春不見芳艸色四面惟聞刁鬥聲此時狂寇紛如市君當要衝固深壘縦橫計出皆獲全士卒身先每輕死埽平氛祲望吳門人閒嵗美桑柘繁比屋生全受君賜連營罷戰賴君恩如何棄置功不錄通籍無名滯江曲灞亭不重李將軍漢爵猶輕蘇屬國荒營寂寂隠山椒春意空驚故栁條野戰攻城盡如此卽今誰是霍嫖姚

長安少年行

翠樓春酒蝦蟇陵長安少年皆共矜紛紛半醉緑槐道躞蹀花騘驕不勝

風入松

西嶺松聲落日秋千枝萬葉風飅飅美人援琴弄成曲寫得松間聲斷續琴聲淸我魂流波壊陵安足論美人夜坐月明裏含少商兮防淸徵風何淒兮飄飄攬寒松兮又夜起夜未央曲何長金徽更促聲泱泱何人此時不得意意苦悲聞客堂

杼山集卷七

欽定四庫全書

杼山集卷八

唐釋皎然撰唐杭州靈隠山天竺寺故大和尙塔銘【並序】

水之性不動而鑑得非無實相之體耶𨿽積爲洪溟而未嘗變其眞我自在之妙致也如來大師獨秉至教羣聖拱手俾防防倒識破堅冰之惑豈逾一念之眞哉靈隠大師𨿽外精律儀而第一義諦素所長也故小子志之大師生緣錢塘範氏諱守眞字堅道齊信安太守瑝之八葉禮旣冠眾君子器之夙有邱園之期不顧纁之錫遂詣蘇州支硎寺圓大師受具足戒是夜眼中光現長一丈餘久而方沒蓋得戒之禎也後至荊府依眞公三年苦行尋禮天下二百餘聖教所至無不至焉至無畏三蔵受菩薩戒香普寂大師傳楞伽心印講起信宗論三十餘徧南山律鈔四十徧平等一雨小大雙機在我圓音未嘗異也乃發殊願誦持華嚴遂於中宵嘗夢神人施珠一顆及覺惘然如珠在握是嵗入五臺山轉華嚴經二百徧追宿心也又轉大蔵經三徧廣正見也至開元二十六年有制舉髙行道俗請正名大林寺後移籍天竺住靈隠峯時大歷二年也至五年三月寓於龍興淨土院謂左右曰夫至人乘如而來亦乘如而去示其必然也而瞽夫欲以長繩系彼白日安可得乎非至人而有其盡以此月二十九日告終於玆地春秋七十一僧臈四十五其間臨壇旣多度人無數今不復紀也顯名弟子蘇州辧秀湖州惠普道莊越州淸江淸源杭州擇鄰神常州道進如何鸑鷟之彩共集旃檀之枝江淮名僧難出其右晝之身戒亦忝門人幸參四子之科獨許一時之學斯文在我何敢讓焉詞曰房星在天降爲應【平聲】眞好爵縻我視如埃塵旣投其簪亦壊其服戒月才佩禪香乃沐四十餘夏振振盛名大江東南爲【平聲】法長城宣尼旣歿微言乃絕我師云亡眞乘亦輟靈隠峯上春日秋天風生松柏如師存焉持教門人楚英吳傑儒方荀孟道比文列宿習未盡妄涕猶雪宿已忘眞師眞如月古之君子名盡彞器大師不書將墜於地紀功者銘傳心者燈蔵諸名山不騫不崩

唐蘇州東武邱寺律師塔銘【並序】

律者聖道遊入之津爲心見所瑕多溺近果不然則極地之階乎武邱律師諱齊翰字等至通教之士也吳興沈氏之子髙祖陳國子祭酒曾祖某隋魏州司馬祖考二世不仕律師綺嵗従大人至山寺覩髙靜無塵之防惻然有宿命之知因請出家大人従之至天寶八年八月五日奉制度配名永定九年十月依分壇受具足戒後移名開元大歷中移名武邱皆兩州道俗所請也律師道性淵黙水則淡然迹不近名身不關事長在一室寂如無人豈比夫駢行鼓簧之士哉晝始疑斯人未造精極因問業報之理如何師對曰夫鼓毗嵐之風有物皆壊而靈空不動蓋無相也心且無相業何累焉但懼陷於偏空妄撥無耳繇是始知律師心之所至精相部義窟洞法華經王蘇湖戒壇每當諸首大歷十年某月入流水念佛道塲是夜西方念中頓現蓋精誠之所致也至某年春秋六十八僧夏四十七遇疾之日謂弟子曰有鶴従空飛下徊翔我前爾曹見乎必謝之期小聖猶病安能免哉卽以某年某月終於本院受業門人如隠壇場門人宣兌誠肅禪心律已有時譽晝則律師之鄕僧也戒有一日之長許爲法兄昔媿隨肩今傷分影有淸規之可采則文石而言焉銘曰

漫漫【去聲】情海多生沒兮超超我師一念越兮舊寺龜溪爲僧傑兮新居武邱匠時哲兮適來示生亦示滅兮山上人間有遺轍兮故云茫茫餘水泱泱畱廢房兮黃蘗心苦靑松節寒對空壇兮升堂門人結社居士依屝履兮或刻貞石或書勝幡思師存兮

唐蘇州開元寺律和尙墳銘【並序】

至人於生死一也物有之我亦有之若日月可蝕靈空可污乎在至人爲宅心之地誡瞽夫不返之瀑流哉於戲我法自五天揚於漢廷八俊四賢橫世傑出後之學者聆休風企髙躅何吾師之穆其芬馥歟吾師諱某字某先劉氏之子漢楚王交三十一代孫列祖某永嘉南遷爲相丞掾四代祖逺隨東陽守顯其遺榮之迹略載本枝全其拔俗之髙不書後葉蓋亦垂訓之意乎吾師幼孤伯父哀字禮如教立孝自天生而宿植緣深心田欲稔因請伯父従師出家伯父哀而捨之事靈隠某禪師因問師入道之次師語曰夫爝火大明乎太虛以爝火之心當太虛之境境非心外心非境中兩不相存兩不相廢今我所證是爾所知曷有萬法之深淺優劣乎畢如涼風入懷醒然淸悟天寶四年受戒於東海大師覽眞傳講於防稽大師曇一至徳中舉髙行名開元乾元中有詔天下二十五寺各定大徳七人長講戒律吾師其選也頃年淨土一門不愆於念嘗謂人曰昔聞西方之行是有相大乘此乃蓬心不直逹之說何者夫出言卽性發意皆如而一色一香無非中道況我正念乎於時六十七天年三十六僧夏十六壇場孤制律樞正持僧綱自緝湖南北皆宗仰焉以建中元年六月十五日寢疾而逝其時有庭樹一本枝葉扶疎及吾師將亡之朝花正新而遽萎條始繁而方折亦恆河水上旃檀樹枝榮枯之意也其年七月五日遷靈龕於武邱西寺松門之右嗚呼靑山不歸日林長謝秋原之上萬境皆悲雨防防而晝陰水浼浼而東逝門人道亮道該淸防亮以毗尼繼其行會以才學儔其賢該以詞華蹤其美三子之外居廊廡者充江漢焉故觀察使韋公元甫觀察使李公棲筠今虢州刺史李公紓今禦史中丞李公道昌林下之迹可追山陰之遊尙想懷人撫事相顧然晝實謏才曷足揄揚盛美以吾釋門之事安敢讓焉銘曰

本師示終兮綱絕香山崩兮香海竭大地動兮旃檀折人天防兮千光滅我師出嗣兮遺教張如何斯人兮天不臧星旣雨兮地亦霜生涯昧昧兮四流長捧遺言兮循往迹庭無人兮月寂寂百年遐壽兮日長夕萬春上服兮塵已襞門人慟兮世人悲瞻影塔兮山之垂宿昔經行兮舊路岐云眇眇兮雨霏霏方域盡兮長桑移樂石香名兮不騫不虧

唐石圯山故大禪師塔銘【並序】

天作髙山山孕人靈其間气則賢人當之而動用有異夫黃鶴遊乎天驪龍樂乎淵従其性也賢人治世則匡贊我後出世則誕敷上乘圯山禪祖其人也師諱神悟字通性隴西李氏之子其先屬西晉版蕩遷家於吳之長水世襲儒素幼爲諸生及冠忽嬰業疾有不可救之狀咎心補行力將何施開元中詣前溪光律師請醫王之方執門人之禮師示以遣業之教一日理懴二日事懴此仁聖所授行必有徵遂於菩提像前秉不屈之心爇難捨之指異光如月朣朦紺宮極苦可以感明神至精可以動天地蓋菩薩之難事歟洎天四中受具足戒身始披緇天八中舉尢異行名寺逮其晚節益見苦心每嵗置法華道塲九旬入長行禮念觀佛三昧於斯現前因語門人曰夫陰薄日而何傷風運空而不動茍逹於妄誰非性耶方結宇於勞勞山東中據石圯逹分仙渚猛獸馴於禪榻祥雲低於法堂中夜有山神現謂禪師曰弟子卽隋故新成曹世安生爲列侯死典南嶺今和尙至止願以此永奉經行言訖隠而不見故吏部員外李公華今殿中侍禦史崔公益嘗問孔老聖教優劣於吾師師對曰路伽耶典籍皆心外法味之者勞而無證其猶澤朽思春幹水取月之相去天何逺乎去辛夘年春寢疾大漸於戲悼死樂生下士之事吾師了性空豈關情哉便趺坐告終歸於寂樂其時世壽六十三惠壽二十六闍維之日獲舍利五百餘粒珠顆累累粲然在矚蓋繇専精所致門人湛一圓一潔身力行夏淺功崇亦分河不絕之意也吾聞古之君子生有名而死有諡勲業昭乎彜器箴規煥乎方冊何有哲匠作人天師遺徳不書吾誰仰則銘曰

聲傳於籥剖之無根象出於鑑窮之不源至人應物體寂名存寂可神照名宜性泯妙用無生示生而盡燈畱火續骨化珠分眞子徒仰慈聲不聞堂披遺影地起方墳萬木春析諸天晝臐年年世上空望歸云

唐杭州華嚴寺大律師塔銘【並序】

魏晉中穎邁之士多尙出塵白足髙步於海隅靑目遐視於湘表千有餘祀禪律宗師吾知若人出秉伊說之鈞處躡黃綺之躅亦躬珪之與和璞隠顯之殊乎我律師其人也法諱道光俗姓褚氏逾齔出家方冠受具詣光州和尙學通毗尼於時夏淺徳崇壇場屬望蓋天賚眞士爲東南義虎雲雨慈味笙鏞道聲常持法華兼創佛廟洎沒身不怠也世壽七十九惠壽五十八上元庚子嵗秋仲月示滅於本寺是日馳陽昧昧滛雨颸颸冽風崇朝嘉木爲折乃東土福盡之徵也俄然憙气五色亭亭如蓋移晷不散偏映精廬卽西方往生之意也初吾師未歿其月三日質明支疾凝神依色身觀彌陁其相忽現師前滿庭碧花昔所未覩其四日昧爽有異人請師爲和尙遂開目彈指曰但發菩提心五之日曼陁羅花自天而雨悲夫非哲匠去世安至是耶門人神烈義津等攝齋何仰繞塔徒哀履名迹而可師書琬琰之不墜詞曰

我法未季哲人是生眞慈在物澤灑飈淸髙戒嚴身佩月與瓔貽訓徒張逝不可作瑞花防蒙卿云縈薄靈輀何止於此山椒寒鼯斷續影塔蕭寥五峯諸子泣望終朝

唐湖州佛川寺故大師塔銘【並序】

夫萬有朝徹獨立而不攺其玅空乎洎鴻蒙已還民溺情海安不幻之迹喪全眞之旨若識浪不作幻何有哉我釋迦本師獨開宗極遽而告滅降蘊魔也在而言逝爲狂子也以八萬四千正法首付飲光飲光已下二十四聖降及菩提逹磨繼傳心教有七祖焉第六祖曹溪能公能公傳方巖策公乃永嘉覺荷澤防之同學也方巖卽佛川大師也大師諱惠明俗姓陳氏漢太邱長寔之後世居順顯祖某永嘉南遷爲司徒掾陳氏受禪四代祖仲文有佐命之勲封丹陽公祖某雙溪谷熟二縣宰考某蘭陵人也大師𨿽世有榮閥而未嘗自稱蓋處塵世之餘累矣先夫人初感之日如持佛戒足惡履於葷圃口不嘗於鱻器神夢髣髴長聞法音旣而誕焉年漸及丱方祈捨俗大人従之至受具時卽開元七年也耳未誘於聲界眼不瑕於色塵淸行尅終如鑑寒玉嘗謂人曰昔者繁刑首作伯成子髙遁焉吾𨿽不捨律儀而惡乎淨論紛若心卽心之法至矣哉西詣方巖頓開心地於戲防防其機赫赫其師寂乎大空之淵而不疑放乎萬緣之律而不變天寶年將有願於淸涼山淮汴阻兵師乃旋防偶與禪侶西之宛陵闕文於上石爲神明柰何使我蒼生每被血食豈知此事殃爾業耶神曰非弟子本意人自爲之禮懴再三大師乃授以菩薩戒神欣然曰若和尙移寺弟子願捨此處永奉禪居言畢不見其後果移寺焉於祠側獲銅盤之底篆文是吾師法號更有異器略而不書建中元年春忽顧左右愀然而嘆曰夫人生百年蓋一念耳昧者安知掲日月以趍新哉吾將往淨方爾曹勉之於時報年八十四僧臈五十一以其年正月十一日有疾其日庭木春悴山雨晝防猛虎繞垣悲嘯而去十二日奄然長往二月十二日建塔於佛湘川西山有慈烏滿林舉眾驚異受法門人自湘淮楚不逺而至有若孤秉律网黙持心印惠解比邱卽其人也徳與物敷言隨性寢聲采不飾世謂渾金惠敏比邱卽其人也外學以文內修心行迹不疑聖機能造微如知比邱卽其人也菩薩戒弟子刺史盧公幼平顏公眞卿獨孤公問俗杜公位裴公淸惟彼數公深於禪者也謝太傅之通於宗要殷淵源之造於精微常恐大師之言將墜於地顧謂小子志之予曰必使覩至人之奧知地位之極則未敢聞命若盛美之迹人所見聞何嘗敢忘請退而記之刻諸靈石詞曰

靑山我廬白雲我曹吾師處焉人遐迹髙迹髙伊何降心鏈魔傳教方巖傾珠竭河持而不檢放而不過匪云異月如水與波見獨超超證法無兩生死誰羈我不可鞅若揺空輪如蹵風響何爲告滅亦繇狂子忽示雙桐空棺只履佛去川在人亡寺畱使吾舊境寂寞長秋泣露艸繁悲風樹滿此物無心盡如淒斷門人千萬昔爲法來悟者不蹙常情自哀祥花雨墜靈峯晝開眞子相顧謂全身在哉

塔銘【並序】

東漢始有佛塔之制或冶金埏壞琢琰雕杼觸類可作蓋惠門之扄鐍也我唐大歷丁已嵗建子月某日沙門某洎居士若干人於思村東北古堤之上樹修塔焉粉欞素檐炯如雪積𨿽埃氛晝晦月魄宵淪重重入空千里可矚使夫倦鳥有托迷客知歸燎叟弢弧以革心漁童捲緡而易慮作者之志其仁溥哉

崇崇靈塔埽氛孤出平砌沓雲層輪麗日瓊容皓曜鴈影依稀初驚地踴忽視天飛塔何情矣監惡斯止塔何言哉誘善不回至人黙黙與我同徳寂語忘教而人自效明明者【闕】曷可齊焉上階於天下窮於淵深谷爲陵其功不騫

唐洞庭山福願寺律和尙墳塔銘【並序】

道賢上游其徳如陽和亭毒萬物生而不子成而不繇或曰異於是蓋繇無生空惠防乎其間哉曁洪唐盛明之朝我法尢重五教四分飈揚景張南山律宗居天下第一後弟子如大師鮮矣大師望出徐氏諱神皓字度八代祖摛齊竟陵王西邸學士子陵梁尙書左僕射其文與庾子山齊名逮陳氏革命因佐吳邑遂家姑蘇髙祖碩學通三禮中年卽世曾祖曇隨王府咨議參軍祖徳恭潯陽郡詞曹考君定深於釋典不屑名宦大師天情耿潔風韻朗邁幼負脫俗之姿嘗有言曰沙門者髙潔其道秉空王平等之性一念不昧坐登佛階吾自知此生履龍淵取明月曷有三圭之責重侯之髙而能動我心哉乃依杭州龍泉道塲一和尙出家敗髮損容越出流輩鏗然法器如琢玉焉天寶六年天降板詔精擇眞行一州許度三人獨居薦首吾以是知大師初扳佛教滌心地也今奉國恩正世名也因僧籍於包山福願道塲初進具於興大師次通鈔於曇一大師五夏未登學精三蔵天臺宗旨難爲等夷淵絕思之科如良庖之導大窽也十講律鈔五升壇塲傾江而東願禮其足後生學者仰其聰明惠性如追騏驎之步大師嘗引錫西望想包山舊居包山卽洞庭仙都之一峯湖澄气淸日出水上疊嶂合沓生乎影中得非天遺此中與師成道耶乃命舟而還使野童誅茅山童埽石顧左右昔者如來崇飾塔廟乃是啟發羣信開人天淨境豈爲已哉此少隳廢久之非先師本意乃辟僧院創食堂眾有怠慢者醜其行而理之舍有傾者惡其邪而正之墾田置莊開畎泄澮功旣成矣業亦博矣百千人俱皆受其賜曩日洞山水滸業湖之氓罾咽川繒繳亙渚大師以如來不殺之戒黜彼鱻食廻小人之腹爲君子之慮乾元祀有詔天下二十七寺各奏大徳七人長講律戒因請住開元寺欲果願具且懼簡書遂僶俛従命奉戒弟子開州刺史陸公向前給事中嚴公涗服道弟子禮部侍郎劉公太眞前大理評事張公象欽風弟子前亷使亞相李公棲筠天誘厥俾揚我法精識通敏言爲世程謝太傅之流也其時常熟地偏僧多闕行李亞相欲以徳撫乃請大師綂而正之一化而革心再化而知道三化而闔邑従風大師末年工於圓宗縦心皆是以文字而用不以文字爲病是念佛寫經備行教法置西方社廣淨土因専誦法華經九千餘匝遊四大寺登五老峯徧欲觀古僧得道之所此亦至人之餘事應物如動自視缺然貞元六年十月春秋七十五僧臈四十三其月在開元遇疾忽言曰吾愛夫得道者心如澄溟知如晨曦不染如浮雲自在如遊鴻吾𨿽非斯人亦未肯以有生爲累其月十一日顧門人維諒我去世後汝若置塔可歸洞庭故山言畢而逝是夜琉璃色天星霣如雨往往有西方之應覩而不書奉遺命也門人維諒有文有道獨步當時執師之喪不以證而廢教也列座門人道超靈俊道濬道稜維誠皆積解以詣空門邁徳以藩象教吾聞古之僧髙者述誄與碑自晉朝始也二三子思吾師盛徳將欲鎔黃金勒貞石垂裕後使昭昭之教長燭於人天銘曰

於穆大師立言可經身佩戒光髙月亭亭怖魔以祛襲智以醒如何斯人忽號防防天樹春折云花夜零空畱一燈寂寂靑熒伊昔行道坦坦素履迹難可攀行不可擬乃知我師應世無已優遊人天自在生死門人維諒躡彼髙塵嶷嶷靈塔紀功與人於山之峯於湖之濵風淒逺鐸月慘重輪瞻禮云上如逢化身

畫救苦觀世音菩薩贊【並序】

繪工匠意通幽若菩薩出現湛兮凝心於內怡然示相於表非法王妙用何哉誰其主人卽湖州刺史諫議大夫樊公夫人範陽縣君盧氏所造也初夫人有卹之兆常念觀音夢云初懷育月方誕命曰是女且不正名蓋取宜子之意也公以積徳樹仁膺其錫羨𨿽菩薩大慈不昧亦江漢間气所鐘詩云維嶽降神生甫及申之儔乎於戱至誠旣敷上願思答乃於寶勝殿內按經圖變祗於壁上觀示現之門不捨毫端禮分身之國祠曰至人之體兮有而無迹至人之心兮用而常寂公之小君兮惠性造微我之大士兮慈心莫違保幼子兮永貞無悔覿眞儀兮常明不昧慈爲雨兮惠爲風灑芳襟兮襲輕佩

畫藥師琉璃光佛贊【並序】

佛以大慈療生死巨瘵示藥師名以大智證圓明妙身受琉璃稱無私之鑑湛乎不動誠懇之至感而遂通湖州刺史諫議大夫樊公夫人範陽縣君盧氏得之矣頃因懷妊黙念於心先徵佩印之祥載見懸弧之志遂圖此變以答佛慈光射金扉日月不開於天上影朧珠綴煙霄自出於壁間東方如來瞻仰長世輙揚盛美有愧防才詞曰

藥師之光隨心至兮十二上願慈不遺兮琉璃之身爲我示兮八十種好相畢備兮繪象報徳公夫人兮初祝防子果克禋兮早見才童邁人倫兮將成大器應甫申兮如來惠父長可親兮貽厥孫謀壽萬春兮

蘭亭古石橋柱贊【並序】

山陰有古臥石一枚卽晉永和中蘭亭廢橋柱也大歷八年春大理少卿盧公幼平承詔祭防稽山攜至居士陸羽因而得之生好古者與吾同志故贊云

古橋石柱亭亭殊類渾璞璘玢亂錢蒼翠遺在蘭渚遷於客位云狀未銷水痕猶潰在物頗重則人無棄石豈有心求人所貴若瓊與玉呈蘊異如彼陸生不文其器此猶可轉豈君同志

烏程李明府水堂觀眞子置酒張樂叢筆亂揮畫武城贊

烏程魯邑異日同風洋洋歌復聞我公眞跌宕筆狂神王楚奏鏗鍧吳聲瀏亮舒縑雪似頒彩霞狀防不誤揮毫無虛放藹藹武城披圖可望咫尺之內天髙水淸月疑山吐風恐松聲晴雨雲住春冬艸榮比公爲政徳暖生成盛烈暉暉雙揚厥靈

逹磨大師法門義贊

我師西來傳乎眞訣大輪當路小乘亡轍防防世人初見日月權迹有歸光云不滅

天臺和尙法門義贊

我立三觀卽假而眞如何果外彊欲明因萬象之性空江月輪以此江月還名法身

二宗禪師贊

裁玉爲璧一體殊稱二聖淵淵異名同證安贊天后寂佐宗捲道就迹與時従容邈邈安公行越常致髙天無言九有咸庇大海無心百川同味【不授心印但以無言應世而物無不化】曈曈大照有迹可覩不異六宗無慙七祖禪岡一傾人天何怙

能秀二祖贊

二公之心如月如日四方無雲當空而出三乘同軌萬法斯一南北分宗工言之失

志公贊

大動之地我安其中髙景無氛靈鶴在空出生死泥隨物有終形駭俗借繢開蒙常攜刀尺精息誰通

唐大通和尙法門義贊

觀淨之筌斯言不住四色蓮花白花爲諭應知離相或未圓通吾師惠心雲開天空

唐鶴林和尙法門義贊

眞見之體知而不知性猶無主禪何有支我本圓寂湛而不移聿來化人慈力所爲

大云寺逸公寫眞贊

盡與理防兩身不異淵情洞識眉睫斯備欲發何言正思何事一牀獨坐道具長隨缾執堪瀉珠傳似移淸風拂素若整威儀

洞庭山福願寺神皓和尙寫眞贊

虎頭將軍藝何極但是風神非畫色方顙明眸亦全得我豈無言道貴黙雙扉曙啟趺坐時百千門人自疑惑

沈君寫眞贊

誰識英姿披圖宛在月動光芒風生神彩勻毫防�天質無攺聽似欲言窺不敢怠佩可鳴玉冠宜附蟬鸞翔鶴顧志气翛然侯伯之量於斯鑑焉

王安吉寫眞贊

性正气髙外爽神徹逺水瀅渟秋天寥泬鋭工傳逸防漆開頤風儀秀發毫髮無遺當獨立處似不言時如嚬如顧何慮何思披影相對眞身是誰

楊逵處士寫眞贊

識洞才髙天貸神與霜縑之上逢君不語聳聳山立翹翹鶴舉置之巖石邈然無侶

杼山集卷八

欽定四庫全書

杼山集卷九

唐釋皎然撰蘇州支硎山報恩寺法華院故大和尙碑【並序】

我先大師曰佛嘉言孔碩大造人天張無生極宗懸衡於羣教之表自第一義諦皆我之蘧廬也況儒墨名法道家之流哉教之斯行資乎哲匠今大師卽其人也師諱道遵字宗逹吳興張氏之子崇勲茂徳世爲吳中右族大師夙負殊操潔士稱之榮耀不足關其心聲塵未曾觸其性其年二十詣天竺威大師初受具戒事報恩興大師首宗毗尼依佛教也常愀然而嘆曰孔老之學不明三世昭昭之業何異夫適郢而求防山哉先大師則不然觀萬象無根我獨以無生一念覆疑山之峻知四流妄有我獨以妄動二字停倒海之波室是逺而悟者天隔昔在漢明永平之際大教洋溢霈然而東與生靈滌心觀天地更始正士自摩騰已降持法有如關中者秉律有如南山者海內髦士亟歸乎我如凱風微揚嘉木先發北齊惠文大師傳龍樹智論一性之教教卽我釋迦如來九世祖師文殊所承也惠文傳南嶽南嶽傳天臺授一心三觀之防以十身佛剎防塵數修多羅如懸帝网不出正念無違卽中蓋如來一期教之扄鐍也天下經之士窺我宗者不得其門而入天臺去世教傳章安章安傳縉雲縉雲傳東陽東陽傳左溪自龍樹已還至天臺四祖事具諫議大夫杜正倫傳教記今大師則親承左溪一受心宗方造其極物有凋折而苦節不衰時有晦明而至行不變法華三昧淵乎我嘗從容謂門人曰堯舜之民不必獨義教之至也教若不至民何咎焉吾恐大教未周羣機未發陷諸子於邪見之网吾徒得無過乎乃欲廣寫法華經置道塲辟經院以燭繼景揚大雄慈聲蓋平生之願歟一之日發其心二之日規其趾作不逾序厥功成焉居山之福地於戲羣峯合沓以就我當大蔵而孤峙疑天作以待用此持經之境也及以淸晝山空杉吹不動眞念凝乎寂寞經聲在乎窅防此持經之心也大歷元祀州將韋公元甫兵部尙書劉公晏侍禦史王公圓開州刺史陸公向殿中侍禦史陸公迅大理評事張公象境誘眞心共獲殊勝乃相與飛表奏聞詔書特下署名曰法華道塲焯哉盛乎經王之恵日升於天乎自江以東惣一十七所皆因大師之首置也舉釋行大徳二十七人常持法華報王恩也大師以無緑慈眼極觀四生多溺空見乃鑄盧捨那及毗盧遮那像明智身不有法體非無將欲顯古佛證經之繇乃起多寶妙塔開淨土當生之業遂作彌陁色身法華一經駭聲聞得記方等四部喜廣教盡收無垢淨光蓋是如來極開方便迹𨿽有作功乃無爲接人天機使知有殊常之福又寫天臺一教溢乎道塲眞詮昭昭與淸景不極大師有言佛法壽命其惟常住乎常住不存我法安寄於是置莊二所世田爲義俟嘉谷以登身田是修期聖和不絕非夫大師平等之施孰能於事理雙全哉物投我慈日用不足門人有懈廢者接彼退機講法華義天臺止觀四分鈔文臨壇度人授心揚律願盈乎石室之籌天寶年於靈嵓道塲行法華三昧忽覩大明上燭天界我身正念儼在光中異日問天臺然公公曰智惠光明従心流出非精志之所致耶又於本寺入法華道塲忽覩此身在空中坐先證者知是大師滌垢之相不然則萬法有無礙之用哉其年春秋七十一僧臈四十六以興元元年七月二十九日告終於支山本寺嗚呼像法梁壊苦流增波無數人天従今失怙初當寺蓋公輪公一夜同夢大殿忽崩得非法匠將亡之應乎示疾之日驕陽久嘉苖若燎辭世之夕風號雨暴天地慘黷亦我法淩遲之變也傳教門人靈輸法盛道欣可入如來之室豈惟宣父之室哉俾厥鴻猷張而未弛奉教門人猶子靈源等髙志警拔徳鄰先賢精細行以撿儀敷大乘以基性予𨿽後學夙聆徳聲曷云不騫貽諸藥石銘曰

澄吳江靜幾於道淸气蓄焉誕我僧寶洸洸大師與道爲藩義天無孛慈釭不昬巋然支山繄公所履建塔辟院夷荒而趾乃基靈峯靈峯崇崇乃啟祕蔵祕蔵彤彤天色在下日輪當中眞經無言至象非象防理徹性不昧不朗三觀一心如懸帝网雪山嵳峩有時而裂香樹蹇有時而折世相若斯師何示滅示滅何之天泣人悲髙邱漠漠細雨霏霏攜履西去相逢是誰見海未幹疑山尙阻囂囂魔民爰得其所吾師寥寂空畱法語入室數子皆我經安公如月逺公如星恭恭秩秩釋氏儀形塔影亭亭長在寒樹天上花落人間日暮猶飄苦云與我爲諭

唐湖州大云寺故禪師瑀公碑銘【並序】

昔在穆天子我如來大聖沒於西土蓋示身也其聲教紛綸湮滅而復紀者九十六種外道持衡於五天是僭佛號俾戒月生魄寶星爲彗涅槃河水汨泥揚波而天下騰口襲心夐然而防精矣我本師爰敕大士中興南州激童防竅檮杌摧異道破邪黨彼日月是出爝火不息其爲光也不亦難乎有其躡淸气種性雲龍相召與蒼生爲眷則我大師矣大師諱瑀字眞瑛俗姓沈氏吳興徳淸人也其先仕國於沈因以爲氏按春秋沈子之後也五代祖敏梁東陽太守不言而理不猛而威揚之以和風灑之以甘雨殷氏旣喪公其嗣焉髙祖某勇而仁直而信少好理體機若缸轉六嵗讀孝經至參不敏略而不讀師問之故曰此大人稱之而小子曷稱之十七州舉孝亷陳侍中徐陵特相器重名位不達終於邱園曾祖某學蔵於晦辧守於訥大業之際州辟不起祖某考三教之源精一貫之旨結廬於金鵝山下怡然獨得父某湖山是傑言行孔臧裏有不爽而訓之鄰有不給而之燠兮春風凜兮寒松心可以育物徳可以垂裕以五世樹善而瑀公生而聰惠不以師受年未總角辭親出家患身之資忘若遺迹爽口之味飲如我仇以如意年大赦度人壊衣削髮煤口世事怡懌至道弱冠遊東京大福先寺厥受大戒懇懇勤勤不遑假寐三日之夕戒相出焉見有神人假然在目倐來忽往或同或異得非至誠乎於是燭如來燈佩菩薩印證聖中歸於大云道塲堅執律柄僧綱釐舉不亦宜哉公素履純龎無咎無譽使天下之士有外道焉有闡提焉心如飄風言若泉湧撓我聖教擠我妙門公示以従容誘以方便莫不稽首挫色而聞命焉常禮一萬五千佛名兼慈悲懴日夜一匝或二日或三日一匝苦節貞勵飲冰茹霜夜有聖僧九人降於禮懴之所相與行道彈指而去或夜無燈燭心口是念圓光照室如坐月中如此則往往有之公常喟然曰自明帝夢金人孫權獲舍利茫茫中土是有正法而徳淸偏邑罕有塔寺使蒼生蒙昧罔知所之悲夫至人無名陶鑄而名之耳安可糠粃有爲金璧無相二見齊楚瞽性者流豈知履如之功萬法無外此大菩薩自在之盛行吾將爲爾行焉於是繕以香臺作以茝殿卿云蓄泄於戶外麗月昭回於檐下是知觀象大壯法悞云室豈不宜哉前後寫經二蔵凡一萬六千卷不以皮爲紙不以血爲墨是身臰穢靡潔書寫非難捨哉晚節工於禪門頓入懸解言越性靈之外心防文字之表天寶初臨安足法師死經三宿將入地獄防見瑀公引至王所謂王曰此師解講涅槃經大王宥之王曰惟聞嚴能講不聞此師名何也如此再三王不能屈因赦之嗟乎至人之作用不動此身而流形於彼非無緣慈力何哉曾是鄕人施防【音桃】牛者天然不孕因而出乳及瑀公寢疾日有饋之非夫人含動植徳感明神亦何能致此希有之事也他日蹙然攺容據梧而嘆昔孔子蚤作悲歌於門者此聖人所以同我生亦同我死莊生曰適去夫子順也吾亦何懼哉以十一年秋禪坐滅度嗚呼婉婉蓮步應隨白雲寥寥香林空見孤月餘不知其至人幽機妙用髣髴化爲天星乎飛爲白霓乎不然將有異名於他國乎某月某日飾以靈龕崇以寶塔擊以法皷吹以法螺門人號慟於是葬斂十二年春將欲啟靈龕遷寶塔炎炎金火以求舍利豈知容色不壊凜然如生識者以爲涅槃本義絕動渉之知窮寂照之惠存不壊之身滅大化之體此四者而公得之昔少林孕須蘄春育髮何獨嘉也寺主等皆秉大明惠開道區中吠琉璃天移夕爲晝彼什公四子亦季孟之間歟大理評事攝監察禦史姚澹主客郎中姚沛稟龜溪之靈鵝山之英門多才傑世著匡佐而瑀公善焉刺史楊惠才識深敏器宇調暢虞譚之流也今吳測微淸愼有度姧回無欺賀循之流也皆入境問俗飲風眷徳徘徊歔欷有恨來暮嗟乎法本無名是歸寂樂門人垂淚願刻丰碑予誠不敏哀以見托銘曰

法本無生示生兮法本無名彊名兮大師振振衝邈兮蒼生茫茫啟覺兮堅持律蔵是非兮深入禪門杳微兮鵝峯岑崟莫渉兮龜渚澹蕩莫測兮五千佛懴是禮兮十二經文是啟兮聖僧異人降語兮防【音桃】牛非孕垂乳兮同眾生病同差兮同眾生沒罔壊兮門徒病矣號絕兮姻族澘然嗚呼兮烏臺華省思人兮邦君邑宰敬神兮無言可象湛寂兮身謝名飛刻石兮

唐杭州靈隠出天竺寺大徳詵法師塔銘

西周之叔世本師淪迹於拘屍那城千有餘年教行東漢綱遐屬殆如綴旒而先經異時至機終義故我唐聖歷中大方廣梵文四譯斯備雷霆始懼於魔耳天地再造於人心瞳瞳無邊佛日正出其時私道之士有燉煌公得他心稱是文殊後身洎四葉傳於吾師本孫氏之子長沙桓王十有三世孫母也初感夢吞明珠遂黜鱻惡葷誕彌厥月生有異表中嵗若成寥兮眞姿不棲於俗願移榮於道忘錫羨於家至十五辭親従師依年受具行學一集郁爲教宗終捲伊呂立功之致陋黃綺肆志之適遺形理性與山木爲羣故地思貞大師屬我以華嚴經菩薩戒起信論心以靜鋭智與經防徹照淵萬法一念宵景盈空而不見晨曦溢目而何有有而不可有者吾其見眞師之心哉受經彌時乃疑未契其夕夢乘大艑直截滄溟橫山當前峻與天極不覺孤帆鳶戾懷襄止濟峯竦竦而忽焉云溶溶而在下旣寤形若委衣流汗輕醒自此句義不思而得一部全文常現心境事事無礙之旨如貫花焉天寶六年於蘇州常樂寺畫盧捨那像寂念初明十身並現日月何咎惟吾師自知大歷三年講於常州龍興寺才登法座忽有異光如曳紅縷漸大縈於香空久修行者防中光覩前後講大經十徧制義記十二卷誠感之事此類固多今略而不載受業比邱大初付以香鑪談柄知其意有歸深於吾道者則有尋陽正覺防稽神秀亦猶儒氏之有遊夏荀孟雔賢議徳其造形之異乎至大歷十三年十一月七日沙門惠覺夢巨塔橫僕陷地二級無何如吾師示疾顧門人曰死生者眾人之桎梏至人之作用昔尼父逍遙曳杖發太山之歌蓋欲顯本知終示動歸靜吾𨿽不敏幸異夫流遁不返者乎言巳奄然與物而化春秋六十一惠命三十二以其年某月日甲乙建塔於某處終終之義也噫素旌晨出異昔經行眾籟啾啾以風號細雨茫茫而天泣世流有逝法流何逝而常淸世土自騫法山何騫而常存吾知夫一貫而何言時防城肅公得離性之文代�爲銘刻石松門辭曰【銘無本】

贈李舍人使君書

自湖上一辭十有餘載公貴爲方伯晝迹在空林出處殊疎音塵不接蓋理然也晝従辭後自謂年多志固名疎道親惟慕空門若有所詣然未曾遇知已一知常戲爲一章自詠曰樂【音落】禪心似蕩吾道不相妨獨悟歌還笑誰言老更狂昔謝太傳每賞支公喜摽宗要若九方堙之相馬略其黃而取其駿逸晝今日於公卽道林逢太傳之秋也又晝於文章理心之外或有所作意在適情性樂雲泉亦何能苦健羨於其間哉頃者目疾相嬰蒙蒙如隔煙霧患腳气行李不迨昨承至止病中不獲躬詣門闌披敍離闊形礙神往有所恨也謹狀兼簡雜文晝性野思拙機淺忽若偶中風律終期匠者賞鑑不遺幸甚釋晝白

贈包中丞書

攺年伏惟永感罔極晝之理心本在忘情及經節序惘然悲愴去嵗馬王往已奉狀計上逹孟春猶寒伏惟中丞尊體萬福卽此晝防一昨見扶起離披菊一章使晝卻顧鄙拙盡欲焚燒凝思三復彌得精旨中丞寄重任大堆桉日盈而言詩至此豈非凝心悉到耶今海內詩人以中丞爲龍門賢與不肖雷同願登仰測中丞之爲心固進善而拒不工也晝無西施之容不合輙議西施之美然心之服矣其敢蔽諸今之馳疏實有所薦有防稽沙門靈澈年三十有六知其有文十餘年而未識之此則聞於故祕書郎嚴維隨州劉使君長卿前後殿中皇甫侍禦曾常所稱耳及上人自浙右來湖上見存並示制作觀其風裁味其情致不下古手不傍古人則向之嚴劉皇甫所許疇今所覿則三君之言猶未盡上人之美矣贊其道邊古墳詩則有松樹有死枝塜上惟莓苔石門無人入古木花不開答範降書作則有緑竹嵗寒在故人衰老多雲門雪夜則有天寒猛虎叫巖雪松下無人空有月千年像教人不聞燒香獨爲神說石帆山作則有月色靜中見泉聲深處聞題李尊師堂則有古觀茅山下諸峯欲曙時眞人是黃子玉堂生紫芝題曹溪能大師奘山居則有禪門至六祖衣鉢無人得登天姥岑望天臺山作則有天臺眾山外嵗晚當寒空有時半不見崔嵬在雲中傷古墓作則有古墓碑表折荒壠松柏稀福建還登梨嶺望越中作則有秋深知气正家近覺山寒九日則有山僧不記重陽日因見茱茰憶去年宿延平懷古則有今非古獄下莫向斗邊看又有歸湖南詩則有山邊水邊待月明暫向人間借路行如今還向山邊去惟有湖冰無行路此僧諸作皆妙獨此一篇使老僧見欲棄筆硯伏惟中丞髙鑑量其進諸乎其捨諸乎方今天下有故大賢勤王輒以非急干請視聽亦昭愚老不逹時也然上人秉心立節不可多得其道行空惠無慙安逺嘗著律宗引源二十一卷爲緇流所歸至於言道理應接靡滯風月之間亦足以助君子髙興也晝疾獘未期奉展伏深瞻望近應府公三五首謹憑澈上人呈上年暮思蹇多慮迷錯所希宗匠一爲指瑕幸甚晝白

答權従事徳輿書

權三従事足下傳吏至辱書謬防發揚殊增悚恧觀其立言典麗文明意精實耳目所未接也幸甚幸甚貧道隳名之人萬慮都盡彊畱詩道以樂性情蓋繇瞥起余塵未泯豈有健羨於其間哉初貧道聞足下盛名未覩制述因問越僧靈澈簡古豆盧次方僉曰楊馬崔蔡之流貧道以二子之言心期足下日已久矣但未識長卿子云之面所恨耳先輩作者故李員外遐叔故皇甫補闕茂正故嚴祕書正文故房吳縣元警故閻評事士和故朱拾遺長通故處士韋此數子疇昔爲林下之遊遐叔當時極許貧道四十韻之作其略曰中宵發耳目形靜神不役色天夜淸迥花漏明滴瀝東風吹杉梧幽月到石壁此中一悟心可與千載敵又曰不然作山計攺服乘下澤君隳元亮冠我脫潛師屐各倚髙松根共逃金閨籍又能秀二祖義門贊其略曰二公之心如月如日四方無雲當空而出遐叔因此相重元警著道交論比於髙云獨鶴意謂關於詩而不關於事貧道亦無推焉今再遇足下見知則東山遺民時免檘琴絕於知已矣靈澈上人足下素識其文章挺拔瓌奇自齊梁已來詩僧未見其偶但此子迹防累遣心無營營𨿽然至於月下風前猶未廢是公逺之友豆盧次方才識超邁所得經奇飄飄然有淩雲之气而不輕浮此乃山僧惠眼見亦嘗與論物理極天人之際言至簡正意不虛誕足下精鑑豈無此子乎在於貧道不得不言耳承索獘文見已繕寫問元二十一判官木夾中緘封甚難以此未及寄上彼來使無限請近作三五章至至之言旁通我法佇以適山情助禪教耳幸甚十二月二十日皎然白

報應傳序

語曰死生有命富貴在天蓋垂教之意也或曰盜跖日殺不辜而終天年顏回積仁累行而不幸短命天之報施是耶此皆本於天也今請以釋氏論之夫生生之理罔有不關於業則報施有歸報施有歸則因果不爽因果不爽則空見不生有去來三世之殊故巨細必顯有染淨二心之別故涇渭旣分性自我能命自我有豈神授而天與乎涅槃經云無有自作他人受累豈怨天尢聖乎知徧計有如龜毛角決定無也依他緣生非自然也圓成寶性體則妙有相乃眞空其一切恆沙功徳不周靈空無爲而無用也右若沙門法海字文允俗姓張氏朱方人也圓入一性學階空王擅當代獨悟之名剖先賢不決之義一時學外儒釋該通六書究其源流三易窮於變化嘗謂予曰佛法一門獨開心地皆推輪也於戲天造溟涬惑网髙張非大圓眞詮曷能示明明之業俾羣生知正修之路哉日者象季之數吾道陵夷朋溺妄空謂無因果公乃救將弛【式紙反】之教哀弱喪之子其報應昭驗見聞可憑者因采而記之編爲三卷鱗羽有性之類亦皆附焉以爲動物尙爾而況於人乎況於神乎下以軌正於邪宗上以禆益於眞理若佛日未墜於地庻幾將有證焉

彊居士傳

人生性靜而遷乎可欲可欲萌乎憂喜憂喜者病之原也故至人觀其性見萬物之眞觀其動見萬物之過客有彊君隠山之儔也理昭淈俗寄於和扁之伎而時人無能知者予嘗問君以上毉之術君對曰夫妙有綂於心而通於理其靜爲性其照爲覺覺也者日月之謂乎性也者太虛之謂乎故理世爲儒可以敷五典理性爲釋可以越四流理病爲醫可以空六腑使定命可逭業疾可亡而世教罕能迨之故醫王未悉辧也予曰至哉斯言命小子志之

座右偈

水月無根緣生則有莫辧其端莫窺其後以有爲瑕以無爲垢不廢不立誰觸誰受寂念淵紛然何咎

杼山集卷九

欽定四庫全書

杼山集卷十

唐釋皎然撰

四言講徳聯句【潘述湯衡釋畫】

先王設位以正邦國建立大官封植有徳【述】二南敷化四嶽述職其言不朽其儀不忒【衡】曁於嬴劉乃創程式罷侯置守剖竹分域【晝】赫矣皇唐康哉立極精選藩翰庸資正直【述】爰命我云東王作則克己恭儉疲人休息【衡】濟濟閭閈油油黍稷旣富旣教足食足兵【晝】卹其凋瘵翦其荊棘威懷逋叛撲滅蝥賊【述】疾惡如讐聞善不惑哀矜鰥寡旌禮儒墨【衡】乃修隄防乃濬溝洫以利通商以漑嘉谷【晝】徵賦以節計功以時人胥懷惠吏不能欺【述】我政載孚我邦載綏猛獸不暴嘉魚維滋【衡】肅恭明神齋沐不虧嵗或驕陽雨無期【晝】帝嘉有庸寵命來斯紫紱載綏金章陸離【述】資忠履孝閱禮惇詩明徳惟馨自天祐之【衡】

四言講古文聯句【潘述裴濟釋晝湯衡】

帝出於震文明始敷【述】山嶽降气龜龍負圖【濟】爰有書契乃立典謨【晝】先知孔聖飛步大衢【衡】漢承秦獘尊儒尙學【述】百氏六經九流七略【濟】屈宋接武班馬繼作【�】或頌燕然或贊麟閣【衡】降及三祖始變二雅【】仲宣閒和公幹蕭灑【濟】士衡安仁不史不野【晝】左張精奧稽阮髙寡【衡】曁於江表其文郁興【衡】綺麗爭發繁蕪則懲【】詞曄春華思淸冬冰【述】景純跌宕遊仙獨步【衡】靑雲其情白璧其句【衡】靈運山水實多奇趣【述】逺派孤峯龍騰鳳翥【述】陶令田園匠意眞直【晝】春栁寒松不凋不飾【晝】江淹雜體方見才力【衡】擬之信工似而不通【衡】鮑昭従軍主意危苦【述】气勝其詞雅愧於古【述】隠侯似病創制規矩【晝】時見琳瑯惜哉榛楛【晝】謝朓秀發詞理翩翩【衡】孤標爽邁深造精研【衡】惠休翰林別白離堅【述】有防必愜無慚曩賢【述】吳均頗勁失於典裁【晝】竟乏波瀾徒工邊塞【晝】彼栁吳興髙視時輩【衡】汀洲長篇風流寡對【衡】何遜淸切所得必新【述】緣情旣宻象物又眞【】江總徵正未越常倫【晝】時合夙興或無淄燐【晝】二杜繁俗三劉瑣碎【衡】陳徐之流陰張之輩【衡】伊數公者閫域之外【述】吁此以還有固自鄶【述】

五言項王古祠聯句【潘述釋晝湯衡】

遺廟風塵積荒途嵗月侵【述】英靈今寂寞容衛尙森沈【晝】霸楚志何在平秦功亦深【衡】諸侯歸復背靑史古將今【述】星聚分已定天亡力豈任【�】采蘩如可薦舉酒瀝空林【衡】

五言還丹可成詩聯句

羽化自仙骨延年資養生【晝】金經啟靈祕玉液流至精【述】八石思共鏈九丹知可成【衡】吾心茍無妄神理期合幷【晝】封竈用六一置門考休京【述】浮光含日彩圓質煥雲英衡持此保壽命服之頤性情【晝】跂予望仙侶髙詠升天行【述】鶴駕方可致霓裳定將迎【衡】不因五色藥安著七眞名【晝】揮妙在微宻全功知感誠【述】與君棄城市攜手遊蓬瀛【衡】

五言建元寺晝公與崔秀才見過聯句與鄭奉禮說同作

人閒宜嵗晚道者訪幽期獨與寒山別行當暮雪時【皇甫曾】栢臺辭漢主竹寺寄潛師荷防知君待開門笑我遲【晝】暮堦縣雨足寒吹繞松枝理辯塵心妄經分梵字疑【鄭說】久承黃紙詔曾賦碧雲詩然諾驚相許風流話所思【崔子向】筌忘心已黙磬發夜何期願結求羊侶名山従所之【曾】

五言建元寺皇甫侍禦院寄李員外縦聯句一首

寄隠霜臺客相思粉署人【子向奉上侍禦】誠知阡陌近無柰別離頻【曾奉奉禮】夜色迷雙樹鐘聲警四鄰【說奉崔秀才】散才徒仰鮑歸夢逺知秦【臺上】雨帶靑笳發花驚夕漏春【晝】超隨步錫髣髴聽行輪【子向奉侍禦】要路推髙足空林寄一身【曾奉奉禮】盛名知獨擅良防憶相親【說奉崔十二】稍滌心中垢都遺陌上塵【子向奉】今霜此堂集何事少遺民【晝】

五言冬日建安寺西院喜晝公自吳興至聯句一首

宗系傳康樂精修學逺公【祠部郎中兼侍禦史王遘】相尋當暮嵗行李犯寒風【駕部員外李縦】累積浮生裏機慚半偈中【前太常寺奉禮部鄭說】傳家知業墜繼祖忝聲同【晝】云與輕防至山將本寺空【崔子向】向來忘起滅畱我宿花宮【前吏部郎中兼括州刺史齊翔】五言建安寺西院喜王郎中遘恩命初至聯句【時郎中正入西方道塲】

迹就空門退官従畫省遷住持良有願朝謁冗無緣【遘】身淨金繩內心馳玉扆前【晝】榮添一兩日恩降九霄年【翔】慕法能輕冕追非欲佩【縦】棲閒那可久鴛鷺待行聯【子向】

五言建安寺夜防對雨懷皇甫侍禦曾聯句

相思非是逺風雨遣情多【晝】願欲披云見難堪候曉過【縦】夜長同嵗月地近極山河【說】戒相初傳授文章舊切磋【遘】時稱洛下詠人許郢中歌【子向】惆悵徒延首其如一水何【珝】

五言泛長城東溪暝宿崇光寺寄處士陸羽聯句

篛水靑似篛玉山碧於玉【子向】逼霄沓萬狀截地分千曲【晝】萍解深可窺林豁遙在矚【子向】已髙物外賞稍滌區中欲【晝】野鶴翔又飛世人羈且局【子向】沈吟迹所悞放浪心自足【晝】緬懷虛舟客願寄生蒭束【子向】說詩整頺波立義激浮俗【晝】荊吳備登歷風土隨編錄【子向】恨與淸景別擬教長路促【晝】溪鳥語鸝嘍寺花翻躑躅【子向】印圍水壇淨香防蓮衣觸【晝】捧絲啟紗燈收袵禮金粟【子向】安得扣關子言對吾屬【晝】

五言與崔子向泛舟自招橘經篛裏宿天居寺憶李侍禦蕚渚山春遊後期不及聯一十六韻以寄之

晴日春態深寄遊恣所適【晝】寧妨花木亂轉學心耳寂【子向】取性憐鶴髙謀閒任山僻【晝】倚舷息空曲捨屨行淺磧【子向】渚篛入裏逢野梅到村摘【晝】碑殘飛雉嶺井翳潛龍宅【卽陳帝宅子向】壊寺鄰壽陵古壇畱刼石【晝】穿階筍節露拂瓦松梢碧【子向】天界細云還墻陰雜英積【晝】懸燈寄前焰遙月升圓魄【子向】何意淸夜期坐爲髙峯隔【晝】茗園可交袂藤澗好停錫【子向】微雨聽濕巾迸流従防席【晝】戲猿隔枝透驚鹿逢人躑【子向】覩物賞巳奇感時思彌極【晝】芳菲如馳箭望望共君惜【子向】

五言渚山春暮防顧丞茗捨聯句效小庾體

誰是惜暮人相攜送春日因君過茗捨畱客開蘭室【陸士修】濕苔滑行屐柔艸低借瑟鵲喜語成雙花狂落非一【崔子向】煙濃山焙動泉破水舂疾莫抝掛瓢枝防移閬書帙【晝】頗容樵與隠豈聞禪兼律欄竹不求疎网藤従更宻【士修】池添逸少墨園雜莊生漆景晏枕猶欹酒醒頭懶櫛【子向】云教淡機慮地可遺名實應待禦荈靑幽期踏芳出【晝】

七言與李司直令従荻塘聯句一首

畫舸悠悠荻塘路眞僧與我相隨去寒花似菊不知名霜葉如楓是何樹【李令従】倦客經秋夜共歸情多語盡明相顧遙城候騎來仍少傍嶺哀猿發無數【晝】心閒淸靜得禪寂興逸縦橫問章句虫聲切切艸間悲螢影紛紛月前度【令従】撩亂雲峯好賦詩嬋娟水月堪爲諭與君出處本不同従此還依舊山住【晝】

三言擬五雜爼聯句八首

五雜爼盤上葅往復還頭懶梳不得已罾裏魚【李蕚】五雜爼郊外蕪往復還櫪上駒不得已谷中愚【殷左明】五雜爼繡與錦往復還興又寢不得已病伏枕【顏眞卿】五雜爼星與辰往復還有情人不得已客傷春【晝】五雜爼酒與肉往復還東籬菊不得已醉便宿【袁髙】五雜爼闤闠間往復還門上關不得已鬢毛斑【陸士修】五雜爼繡紋綫往復還春來燕不得已入徵戰【蔣至】

三言重擬五雜爼聯句四首

五雜爼四豪客往復還阡與陌不得已長沙謫【廌】五雜爼五辛盤往復還馬上鞍不得已左降官【蕚】五雜爼甘醎醋往復還烏與不得已韶光度【眞卿】五雜爼五色絲往復還回文詩不得已失嘉期【晝】

三言重擬五雜爼

五雜爼篋中綫往復還雙飛燕不得已長門怨【晝】

五言月夜啜茶聯句一首

泛夜邊坐客代飲引情言【陸士修】醒酒宜華席畱僧想獨園【張廌】不須攀月桂何暇樹庭萱【李蕚】禦史秋風動尙書北斗尊【崔萬】流華淨肌骨疏瀹淸心源【眞卿】不似春醪醉何辭緑菽繁【晝】素瓷傳靜夜芳气滿閒軒【袁髙】

五言夜宴詠燈聯句一首

桂酒牽詩興蘭缸照客情【士修】詎慚珠乘朗不讓月輪明【廌】破暗光初白浮雲色轉淸【眞卿】帶花疑在樹比燎欲分庭【晝】顧已慚微照開識近汀【髙】

三言喜皇甫侍禦見過南樓翫月聯句一首

喜嘉客辟前軒天月淨水雲昬【眞卿】雁聲苦蟾影寒聞裛浥滴檀欒【陸羽】歡宴處江湖闊【皇甫曾】捲翠幕吟佳句恨淸光畱不住【李蕚】髙駕動淸角催惜歸華重徘徊【�】露欲�客將醉猶宛轉照深意【陸士修】

七言重聯句一首

須持憲簡推髙步獨占詩流橫素波不是中情深意好誰能千里逺經過【眞卿】詩書宛似陪康樂少長還同宴永和夜酌此時看振玉晨趍幾日重鳴珂【曾】萬井更深空寂寞千方霧起隠嵯峨熒熒逺火分漁浦歷歷寒枝露鳥窠【蕚】漢朝舊學君公隠魯國今従弟子科只自傾心慚喣嚅何曾將口恨蹉跎【羽】獨賞謝吟山照曜共知殷嘆樹婆娑華轂苦嫌云露隔网衣長向雪峯何【晝】

五言送李侍郎聯句一首

吾友駐行輪遲遲惜上春【眞卿】東西出餞路惆悵獨歸人【晝】歡防期他日驅馳恨此身【薦】須知貴公望従此願相因【蕚】

五言翫月重送聯句一首

春溪與岸平初月出溪明【薦】璧彩寒仍潔金波夜轉淸【蕚】孤光逺近滿練色往來輕【眞卿】望望隨蘭棹依依出栁城【晝】

五言重送橫飛聯句一首

春田艸未齊春水滿長溪【蕚上十元兄】出餞風初暖攀光日漸西【眞卿】歸期江上逺別思月中迷【晝】

七言大言聯句

髙歌閬風步瀛洲【晝】燂鵬防鯤飱未休【眞卿】四方上下無外頭【蕚】一啜頓涸滄溟流【廌】

七言小言聯句

長路遙遙蠶吐絲【眞卿】焦螟蚊睫察難知【晝】

七言樂語聯句一首

苦河旣濟眞僧喜【蕚】新知滿座笑相視【眞卿】戍客歸來見妻子【晝】學生放假偸向市【廌】

七言饞語聯句一首

拈防防指不知休【蕚】欲炙侍立涎交流【眞卿】過屠大嚼豈知羞【晝】食店門外彊淹畱【廌】

七言滑語聯句一首

雨裏下山踏楡皮【眞卿】莓苔石橋步難移【晝】蕪荑醬醋喫煮葵【令白】縫靴防綫油塗錐【蕚】急逢龍背須且騎【益】

七言醉語聯句一首

逢糟遇麯便酩酊【令白】覆車墜馬皆不醒【眞卿】倒著接防髮垂領【�】

七言逺意聯句

家在炎州往朔方【疾】豈知於闐望瀟湘【澄】曾經隴底復遼陽【巨川】更憶東去采扶桑【晝】楂客三千路未央【伯均】燭龍之地日無光【疾】將遊莽蒼窮大荒【晝】車轍馬足逐周王【均】

七言暗思聯句

斜風飄雨三十夜【疾】鄰女餘光不相借【巨川】迹滅塵生古人畫【晝】洞房重扉無隟罅【均】燭滅更深月西謝【従心】

七言樂意聯句一首

良朋益友自逺來【均】萬里鄕書對酒開【晝】子孫蔓衍負奇才【疾】承顏弄鳥詠南陔【澄】鼓腹擊壤歌康哉【巨川】

七言恨意聯句

同心同縣不相見【疾】猶采蘼蕪詠團扇【均】莫聽東鄰霜練【晝】逺意徵人淚如霰【澄】長信空階荒艸徧【従心】明妃初別昭陽殿【杭】

六言秋日盧郎中使君幼平泛舟聯句一首

共載淸秋客船同瞻皂蓋朝天【盧藻】悔使比來相得如今欲別澘然【防平】漸驚徒馭分散愁望雲山接連【晝】魏闕馳心日日吳城揮手年年【陸羽】送逺已傷飛雁裁詩更切嘶蟬【潘述】空懷鄠杜心醉永望門欄脰捐【李恂】別思無窮無限還如秋水秋煙【鄭述誠】

七言重聯句一首

相將惜別且遲遲未到新丰欲醉時【防平】去郡獨攜程氏酒入朝可忘習家池【羽】仍憐故吏依依戀自有淸光處處隨【述】晚景南徐何處宿秋風北固不堪辭【晝】吳中詩酒饒佳興秦地關山引夢思【藻】對酒已傷嘶馬去衘恩只待掃門期【惸】

五言與潘述集湯衡宅懷李司直縦聯句

幽獨何以慰友人顧茅茨【衡】已忘嵗月念載說淸閒時【述】旭日舒朱槿柔風引緑葹【晝】迢迢靑溪路耿耿芳樹枝【衡】執袵空躑躅來城自逶迆【述】相思寄掇掇景晏獨驅馳【晝】

三言安吉崔明府山院聯句一首

人不擾政已和世慮寡山情多【晝】禪客至墨卿過興旣洽情如何

四言重聯句一首

肅肅淸院翛翛碧鮮已見心逺何關地偏【晝】自公退食升堂艸紛紛已隔云心澹然【逵】

五言重聯句一首

瀑澑聞窗外晴風逼座間掛冠徒有意芳桂杳難攀【逵】

六言重聯句一首

淸髙素非宦侶疎散従來道流今日還輕墨綬知君意在滄洲【晝】浮雲任従飄蕩寄隠也信沈浮不似漳南地僻道安爲我淹畱【逵】

七言重聯句一首

劉令興多常步履柴桑事少但援琴閒招法侶従山寺每掇幽芳傍竹林【晝】捲簾只愛荊峯色入座偏宜郢客吟誰許近來輕印綬因君昨日悟禪心【逵】

五言秋日潘述自長城至霅上與晝公湯評事遊集累日時司直李公瑕往蘇州有阻良防因與二公聯句以寄之

離念非前期秋風忽巳至【述】蕓黃眾芳晚揺蕩居人思【晝】白霜淒似積髙梧颯而墜【衡】悠然越山川復此恨離異【述】時景易遷謝歡【缺】難兼遂【晝】惜分緩廻舟懷遙企歸駟【衡】休澣情自髙來思日云未【述】

五言喜晝公尋山廻相遇聯句一首

幾年無此防今日喜相従【述】後夏仍多病前書逹幾封【晝】水華迎暮雨松吹引疎鐘【晝】出谷隨初月尋僧說五峯【】

五言道觀中和潘丞觀靑溪圖聯句

畫得靑溪樣宜於紫府觀【晝】日明煙靄薄風落水容寛【萬】畫野髙低接商工井邑攢【述】疏川因稼穡出使問艱難【晝】

五言春日對雨聯句一首

春煙帶微雨漠漠連城邑桐葉生微陰桃花更宜濕【韓張】蕭條暗楊栁散漫下原隰歸路不我従遙心空佇立【晝】林低山影近岸轉水流急芳艸自堪遊白雲如可揖【章】尋山禪客意苦雨陶公什遊衍情未終歸飛暮相及【晝】峯髙日色轉潭淨天光入卻欲學神仙空思謝朋執【章】爲道貴逍遙趍時多苦集瓊英若可飱靑紫徒勞拾【晝】

五言春日防韓武康章後亭聯句

後園堪寄賞日日對春風客位繁陰下公墻細栁中【晝】坐看靑嶂逺心與白雲同【韓張】林暗花煙入池深逺水通【楊秦卿】井桃新長蘂欄藥未成叢【仲文】松竹宜禪客山泉入謝公【晝】砌香翻芍藥檐靜倚梧桐【章】外慮隨簾捲忘情與道空【秦卿】楚僧招惠逺蜀客挹揚雄【仲文】便寄柴桑隠何勞訪剡東【晝】

五言送晝公聯句

相逢情不厭惜別意難爲【章】吾道應無住前期未可知【晝】輕霜凋古木寒水縮荒陂【章】賔雁依沙嶼浮雲慘路岐【晝】林疎看野迥岸轉覺山移【章】寄賞驚揺落歸心嘆別離【晝】艸堂思偃蹇麈尾去相隨【顧以】勿謂光音逺禪房防一窺

五言康錄事宅送僧聯句

蓮衣宜著雨竹錫好隨云【晝】見鶴還應養逢鷗自作羣【崔子向】

五言與邢端公李臺題庭石聯句

共題詩句徧爭坐蘚文稀

五言奉同顏使君夜集聯句

寒花護月色墜葉占風音

四言與昻上人

有一鳥雛淩寒獨宿若逢雲雨兩兩相逐

次日

野外有一人獨立無四鄰彼見是我身我見是彼身補遺

九日和於使君思上京親故

霽景滿水國我公望江城碧山與黃花爛熳多秋情揺落見松柏嵗寒比忠貞歡娯在鴻都是日思朝英

陪盧中丞閒遊山寺

野寺出人境捨舟登逺峯林開明見月萬壑靜聞鐘擁燭明山翠交麾動水容如何股肱守塵外得相逢

湖南艸堂讀書招李少府

削去僧家事南池便隠居爲憐松子壽還卜道家書藥院常無客茶樽獨對余有時招逸吏來飯野中蔬

答李季蘭

天女來相試將花欲染衣禪心竟不起還捧舊花歸

酬鄭判官湖上見贈

嵗嵗湖南隠已成如何星使忽知名沙鷗慣識無心客今日逢君不解驚

杼山集卷十

