

欽定四庫全書

集部三

慶湖遺老集

別集類二【宋】

提要

【臣】等謹案慶湖遺老集九卷宋賀鑄撰鑄字方回衛州人唐諫議大夫知章之後元宗時知章致政詔賜鏡湖據謝承防稽先賢傳謂慶湖以王子慶忌得名後訛爲鏡故鑄自號慶湖遺老初以婚於宗女授右班殿直元祐中李淸臣奏換通直郎通判泗州太平州卒事迹載宋史文苑傳其詩自元祐巳夘以前凡九卷自制序文是爲前集己夘以後者爲後集合前後集二十卷同時程俱爲之敍今後集已佚惟前集僅存鑄子檁跋稱後集經兵火散失則南宋已無完本故書錄觧題所載卷數與今本同也方回作瀛奎律髓稱鑄每詩題下必詳注作詩年月與其人之裏居姓氏今觀此本與回所說相符蓋猶舊刻之未經刪竄者矣鑄以塡詞名家世傳其靑玊案詞梅子黃時雨句有賀梅子之稱然其詩亦工致修潔時有逸气格𨿽不髙而無宋人悍獷之習苕溪漁隠叢話稱其以望夫石詩得名詩人玊屑稱王安石賞其定林寺絕句王眞方詩話載回論詩之言曰平淡不涉於流俗奇古不鄰於怪僻題詠不窘於物義敍事不病於聲律比興深者通物理用事工者如已出格見於成篇渾然不可鐫气出於言外浩然不可屈【案此段以叶韻成文】觀其所作𨿽不盡如其所論要亦不甚愧其言也陸遊老學庵筆記曰賀方回狀貌奇醜俗謂之賀鬼頭喜校書朱黃未嘗去手詩文皆髙不獨工長短句也今其文則不可睹矣乾隆四十五年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

集部三

慶湖遺老詩集目錄

別集類二【宋】

卷一

歌行

卷二

古體上

卷三

古體中

卷四

古體下

卷五

近體五言

卷六

近體詩長句上

卷七

近體詩長句下

卷八

五言絕句

六言絕句

卷九

七言絕句

拾遺

補遺

附錄

慶湖遺老詩集原序

慶湖遺老者越人賀鑄方回也賀本慶氏后稷之裔太伯始居吳至王僚遇公子光之禍王子慶忌挺身奔衞妻子迸度淛水隠會稽上越人哀之予湖澤之田俾擅其利表其族曰慶氏名其田曰慶湖今爲鏡湖傳譌也漢孝安帝時避帝本生諱攺賀氏水亦號賀家湖焉家牒載謝承會稽先賢傳敍略如此唐代旣頒勲格百家圖譜並爲煨灺元和中林寶集著姓纂臆謂賀氏慶封之後非是按封刼專齊政田氏患之聚三族甲環其宮而夷其族封僅身免走魯遷吳卒被屠戮安有遺種哉吾家特會稽一族他州之賀蓋賀蘭賀若賀防賀婁賀魯賀葛賀賴賀述賀兒賀略孤吐賀諸姓省焉鑄十五代祖乃祕書外監之後祖弟諱知止少味老易躬耕不仕開元末興崇學本道三以道舉薦送不赴會有聞於朝者起家拜上虞丞秩滿試任城令時李翰林白寓遊是邑與公相從於詩酒間譔其羙政書公堂之壁後人鑱詩石今或存焉久之遷陽谷令卒官民懷其惠遮畱喪車不得時發因權窆縣之北原三孤卽壠爲廬免喪按安史之亂縣又攺東平尋爲李正已巢據之寖用非法遊民浮房禁不聽還伯仲定居陽谷俾季陰歸防稽以持先業皆力田自潔不復爲仕宦計季實吾祖也嵗一北走省展存歿且自誓約生𨿽居死當祔骨先壠之次逮七世孫遵約不墜後屬董昌盜越民罹其毒因棄業北遷合族焉國朝緣外戚賜第開封隆和裏六代祖廣平王始別於浚儀固子陂之原髙門平州府君受命北徵卽誥其家嗣曰吾家本慶氏昔王子嘗寓於衞而子必以舊氏名之吾死必封樹衞郊示不忘本府君竟死事朔野曽門以哀毀廢於家但名其子而重誥之天聖初大門總北道坰牧之正遂卜府君之新阡於衞屬邑共城東原仍徙貫焉行先志也鑄少有狂疾且慕外監之爲人顧遷北已久嘗以北宗狂客自況今寖老且疾念歸何時而亟更舊稱者亦首丘之義耳鑄生於皇祐壬辰始七齡防先子專授五七言聲律日以章句自課迄元祐戊辰中間蓋半甲子凡著之槁者何啻五六千篇前此率三數年一閱故槁爲妄作也卽投諸煬竈灰滅後巳者屢矣年髮過壯志气日衰落吟諷𨿽夙所嗜亦頗厭調聲儷句之煩計後日所賦益寡而未必工於前念前日之防燼爲妄棄也始裒拾其餘而繕寫之後八年僅得成集以雜言轉韻不拘古律者爲歌行第一卷

以聲義近古五字結句者爲古體詩第二第三第四卷

以聲從唐律五字結句者爲近體五言第五卷

以聲從唐律七字結句者爲近體長句第六第七卷

以不拘古律五字二韻者爲五言絕句第八卷

以聲從唐律七字二韻者爲七言絕句第九卷

隨篇敍其嵗月與所賦之地者異時開卷回想陳迹喟然而嘆莞爾而笑猶足以起予狂也倘夢境幻身未遽壞滅嗣有所賦斷斷自巳夘嵗列爲後集云丙子十月庚戌江夏寶泉監阿堵齋序

鑑湖遺老詩序

鑑湖遺老詩凡四百七十二篇其五字八句詩鍛煉出入古今爲集中第一其餘大抵名家作也予少讀唐實錄與會稽石刻見賀季眞棄官本末方開元天寶之間天下號無事文學士見貴重季眞出入禁省冠道山友儲副極當世華寵然一旦不顧去爲千秋觀道士使人視之超然如雲漢登秦望行剡川未嘗不悠然遐想也季眞去後四百二十載建中辛巳嵗始其孫方回江湖上蓋鑑湖遺老也方回落落有才具觀其詩可以知其人中間累官錢塘及通守兩郡輙謝病去爲祠嶽吏又一旦掛衣冠客吳下窮逹𨿽不同其勇退樂間故有鑑湖餘味然予謂方回之爲人蓋有不可觧者方回少時俠气蓋一座馳馬走狗飲酒如長鯨然遇空無有時俛首北窗下作牛毛小楷雌黃不去手反如寒苦書生方回儀觀甚偉如羽人劍客然戲爲長短句皆雍容好麗極幽閒思怨之情方回忼慨多感激其理財治劇之方亹亹有緒似非無意於世者然遇軒裳角逐之會常如怯夫處女予以謂不可解者此也予奇窮骯髒可憎方回多交遊乃獨以集副授予曰子好直美惡無溢言爲我詳而敍之此亦豈其不可解之一端耶政和三年癸巳嵗十月朔信安程俱敍

欽定四庫全書

慶湖遺老詩集卷一

宋賀鑄撰歌行三十九首

叢臺歌按邯鄲縣譜叢臺趙武靈王築起地三百尺今故址猶十仭在縣中東北隅元丰辛酉七月同邑令濮人杜儼仲觀登杜先有此詩要予同賦

累土三百尺流火二千年人生物數不相待摧頽故址秋風前武靈舊壠今安在禿樹無陰困樵采玉簫金鏡未銷沈幾見耕夫到城賣君不見叢臺全盛時綺羅成市遊春暉一從雕輦閉荒艸蕭散行雲無復歸招魂想象風流在晴華露蔓猶依稀盤紆棘逕撩人衣禾黍晚成貊貉肥層檐碧瓦碎平地夢作鴛鴦相伴飛登臨弔古將語誰城郭人民今是非指君看取故時物南有淸流西翠微彷徨華表不忍去豈獨遼東丁令威

黃樓歌熈寧丁巳河決白馬東注齊宋之野彭城南控呂梁水滙城下深二丈七尺太守眉山蘇公軾先詔調禁旅發公廩完城堞具舟檝拯溺療饑民不告病增築子城之東門樓冠其上名之曰黃取土勝水之義樓成水退因合防以落坐客三十人皆文武知名士明年春蘓公移守吳興是冬謫居黃岡後五年轉徙汝海予因賦此以道徐人之思甲子仲冬彭城作

君不見熈寧丁巳秋靈平未塞河橫流澶漫勢欲浮東州斯人坐有爲魚憂當時賢守維蘓侯厭術不取三犀牛跨城岧嶤起黃樓五行相推土勝水鼉作黿驚走鞭箠三丈橫流變淸泚南來船車鷁尾使君登覽興如何舞劍吟箋賓從多水平照影見雁下山空答響聞漁歌樓下汀洲長芳艸一麾南出彭城道昨日春遊詠白蘋後夜秋風悲服鳥黃岡汝海心悠哉靑山白髮多塵埃采菱伎女今何在騎竹兒童望不來望不來碧雲明月長徘徊

彭城三詠元丰甲子予與彭城張仲連謀父東萊宼昌朝元弼彭城陳師中傳道臨城王適子立宋城王羾文舉采徐方陳迹分詠之予得戱馬臺斬蛇澤歌風臺三題卽賦焉戱馬臺在郡城之南斬蛇澤在丰縣西二十里歌風臺在沛縣郭中

秦蛇已中斷劉項方龍戰叱吒沮風雲睢盱走霆電鴻溝一畫天地開楚王洗劍東歸來新都形勝控淮泗籠山絡谷營髙臺重瞳登覽何爲者不知招賢知戱馬上如激矢下投丸蘭筋霜腕便回盤半夜悲歌騅不逝明日陰陵行路難騋牝三千歸漢閒粟豆尢聞蠧縣官君不見華山之陽古坰牧春風吹艸年年緑

右戱馬臺歌

君不聞泗濵亭長送徒如咸陽徒夫懷歸多道亡澤中置酒飲相訣吾亦從此奔芒碭陰風蕭蕭導者懼前有修蛇怒橫路酒酣防劍肎畱行劃斷蛇蜒不回顧河明月出人踵來彼媼何寃號且哀謂遭赤帝屠吾子語竟莫知安在哉眞人聞此自心許茫茫四海吾其主虎變龍飛十二年馘項梟英蓋狐鼠半夜雄鋩飛上天幾見長陵一抔土

右斬蛇澤歌

漢祖髙風百尺臺千年客土生蒿萊何窮人事水東去如故地形山四來江淮猶沸鯨鯢血八十一車枉歸轍白首逄迎皆故人牢酒歡呼惜將別崤澠迢遙非我鄕死生此地何能忘酒闌鳴築動云物靑衿兒曹隨抑揚爾時可無股肱良端思猛士守四方君不聞淮陰就縛何慨慷【平聲】解道鳥盡良弓藏

右歌風臺詞

漁歌甲子十二月張謀父陳傳道王子立會於彭城東禪佛祠分漁樵農牧四題以代酒令予賦漁歌

嚴公桐江上呂父淸渭濵出處兩能事寥寥乎若人擁蓑芘笠吳儂子身偶一竿生寄水侯庖富饌美鰣鱸寸鬛分鱗辱刀幾吾將一鉤縣十犍笑倚扶桑不計年鯢鯨懷餌脫相得坐使東南飲食鮮

江南曲乙丑三月彭城分題得江南曲

遊倡搴杜若別浦鴛鴦落向晚鯉魚風客檣【闕】泊當時桃葉是新聲千載長余隔水情烏衣巷里人誰在白鷺洲邊艸自生

三鳥詠元祐戊辰三月之官歷陽石磧戍日從事於田野間始聞提壺竹雞子規三鳥其聲殊感人因賦之以寄京東朋好

緑野帶江春漠漠露濕花蔫朝暮薄年芳婉娩欲辭人啼鳥殷勤勸行樂提壺眞起予十千美酒當賸沽金龜寶貂家所無持底可過黃公壚調官東來今幾日謂有公田宜種秫朝廷未除私釀律安得一試焦革術提壺鳥嘆吾與爾皆悠悠君不見長安兩市多髙樓大書酒旂招貴遊脫聞提壺鳴樹頭論槽買甕更獻醻庶幾此聲知所投胡爲南鄕長滯畱端使北宗狂客羞【北宗狂客方回自號也】

右提壺引

東南澤國陂塘濶旱嵗少逢晴五月田間鼃喜雨冥冥竹下雞啼泥滑滑而予不耕陂下田田臯驅馬揮長鞭稻塍微茫絕復連如躡鏡面流鮫涎植蹏沮洳不敢前何暇顧惜靑連幹竹雞鳥汝幸飛翔羅罻外安知此途吁可畏雄雌更鳴方自慰汝不能言臆爲對君不見日圍赫赫是長安大明宮闕開云端雞人唱漏辰三刻左右相君朝謁還前騶誰敢幹後乘不可攀飄飄靑蓋望已逺緑堤陰下沙堤間長堤千步沙漫漫風不驚塵雨亦幹君能馳騖此其所何事江鄕行路難

右竹雞詞

長江靡迆山坡陁旅竹荒松防蔦蘿蠶初眠起風日暖梅弄黃時煙雨多山間有逕行逶迆倦客據鞍生睡魔柰爾思歸啼鳥何子規鳥不如歸去好誰家西北最髙樓幾爲王孫怨芳艸子規憐爾觧歸飛我獨何心長不歸十年迹絕蘇門道夢裏舊遊知是非一官竊食官倉米十口之家飽而已金印錦衣耀閭裏少年此心今老矣問捨求田從此始

右子規行

東華馬上懷寄淸涼和公兼簡社中王拙居士東華在歷陽郡北八十里隔江與金陵相

直王字間叟巳巳十月賦

雞鳴紞五鼓驅馬東華路月落潮上時云披日生處揺揺漁艇子掛席淩江去送目思悠然橫槊聊一賦鴻雁南飛江北流亭亭雙塔是升州前朝物色今何見白鷺平沙接石頭石頭城上淸涼國中有彌天大比邱右軍逺孫傲時者巾鉢久從蓮社防吾亦明年及代一庵見寄外何求

廣四愁寄李譓李字智父時爲白馬從事庚午七月歷陽賦

夜如何其夜未央斗星燦兮河蒼涼微月入牖窺曲房虫刺促鳴我牀離憂歘來煎人腸夜如何其夜何長緑琴在薦兮擬楚奏之沈湘朱弦濕露兮聲戾指而不揚屏琴浩歌兮屑涕泗之浪浪我有所思兮在河之陽僾而不見兮衷難弭忘騄驥騰躍兮鴻鵠翺翔明璫玉案兮爾不我將緘誠結惠兮久莫汝償永如牛女兮南北相望昔燕處兮靈蕓之堂紉蘭爲佩兮集芰爲裳西風淒兮淩百艸以殞黃蘭萎芰裂兮恐被服之不芳念汝玉立兮賤組繡之文章節日厲兮柰慘栗之冰霜胡不乘白雲兮歸來乎帝鄕尙何所徯兮畢永嵗而彷徉

舟次金陵懷寄歷陽王掾相王字元胥庚午十二月賦

昨時江北望江南把酒離愁已不堪今夜江南望江北抵掌淸談安可得歷陽白下非吾鄕官身俗眼禁人狂後日扁舟更西去江北江南兩何處

贈道士拱辰

嘗觀妙手禦風圖想象斯人世所無今識黃冠葆光子爽气飄颻畵不如岷峨東來九千里眼飽髙山與流水乘春更擬訪天臺晨肇當年偶然耳葆光子胡爲乎鼎中龍虎煉成寶筆下鬼神驅作奴須君且置是等事三復元皇帝書

艤舟秦淮雪中訪侍其瑀侍其字服之庚午十二月賦

北風破雨初成雪齋舫蓬牕吹紙裂藍舁觸冷訪圓廬得把一杯聊耳熱人生自適待何時矧君與我皆衰遲會待晴天暖風日杖藜同赴北山期

寄墨代書贈楊時楊字中立彭城僚友也爲南康刑獄掾庚午十二月金陵偶便因以詩墨寄之

䢐來雪壓蒼松顚淪膏根柢蟠蜿蜒樵斤翦防石火曲突百步凝梢煙蒲萄秋顆累累縣海膠九煉堪續力搗萬杵臼欲穿劑成圭璧隨方圓防漆比色石比堅坐令李韋羞居前陳臺潘谷老且賢授惟識者不計錢是翁觧化如蛻蟬後可繼此無聞焉付君一圭欵識全保防宻何千年君家淸風宜世傳不特談須艸

畱別僧訥辛未正月金陵賦

冗從兩班誰比數牛儈馬醫猶爾汝詩觧窮人未必工苦調酸聲效梁父滎陽道人方外交謂我有言追屈騷驪珠不惜彈黃雀狗尾何堪聨晉貂秦淮潮上扁舟發後日相思一書札千里同風了了然人間無處無明月畱別道士許自然自然山陽人喜談老易早爲荊國王公所知嘗被召對於延和殿賜號葆光掌中太乙宮文籍未幾謝病來茆山辛未正月相逢於金陵求予詩因賦此

東晉髙賢許逺遊裔孫今不墜風流還有臨川大太傅每思與語卽登樓浮名何啻如雲薄鐘鼓爰居非所樂潄石枕流知善謔友月朋風差不惡吾亦塵間無所求終期采藥棲羅浮異日歸來遼海鶴不見人民見城郭贈趙防軍滂趙字沛然工書得鐘王楷法辛未二月髙郵賦

髯參軍髯參軍平昔相好書相聞妙兼八法嗤五云一字僅課三年勤春回玉樹生蘭筋驊驑气壓千羸羣庾家之雞安足云君子硯漁而筆耘桓扇兮羊帬柰何不書蘂珠祕錄之眞文寶廚鈿軸緘靈蕓閬居淸絕無世紛誰其觀者紫陽君後日人間偶流落猶得標題持鍵鑰

畱別田晝田字承君始名至明字君義元丰初滏陽同官也辛未二月邂逅於髙郵因賦此以贈別

君家陋巷一尺泥吾車有輪馬有蹄犯寒踏雨重相過明日扁舟吾遂西回首邯鄲迹如掃離索十年成潦倒兔葵燕麥春日妍蟬腹腸气方飽云逵窅窅謝攀躋長鋏與人還故棲異時結駟來南畆耕者老夫鋤者妻調北鄰劉生辛未六月京師賦時將爲衡陽之行

荒園老墻百堵破北鄰劉子南鄰賀今兩相望不相過端怯衡陽芒屩【闕】吾庖無魚未必餓晏飯糠覈煩脾磨吾牀何容凡物坐書爲睡媒卽牀臥彼子劉子何所作【佐】方學商聲哦楚些細君戞瑟與之和相忘之樂在江湖最靈者人情不無此日可惜難再圖秋風西來莫挽吾後日相思幾千里書不盡言徒耗紙

答靳生生名馳嗜酒而狂自號爲酒隠翁壬申正月遣人持兩詩見投日索具報因賦此

軒軒陸士龍卓卓荀鳴鶴雲間日下逢此段殊不惡方君嗜狂藥而吾窮病縛相望不相過賦詩聊爾謔知君酒隠慕先賢誰何合【閤】作飲中仙金陵妙唱丹砂弦當日新聲傳不傳莫學滄波弄雲月老鮫哆口饞流涎訪吾之居在何許春明門東大道邊靑鞵布韈不妨步何待東家蹇驢乃著鞭我屋眞無坐客氊蒲團檉機共蕭然鬭雞走狗春風顚付與垣東惡少年

亡女勝璋哀辭適汶陽邾氏子彥修三年而死甲戌三月海陵賦

百屙沈頓彌兩年何圖壯女死我先失聲忍號气窒咽淚如綆縻汲九泉嗚呼尙敢尢諸天托非其人死失所父孱母嚚猶棄汝吞卒咀楚申何許萎荑殞英春不主嗚呼萬古爲寃土

老鶴嘆海陵蘇氏卽居之南鑿小池以畜雙鶴甲戌夏旱池涸如陸是鶴饑立庭除間主人莫卹也因賦詩以嘆之

華表華表歸來乎出無車兮食無魚懿公之遇難再圖卑棲俛啄同羣雛誰謂嵇氏子不孤彊顏市井交屠沽巨源宻啟亦已疏嗚呼衞侯旣不可作道林今也則無露鳴風舞何區區夙夜供君耳目娯西山二子饑相似南國三閭放不如端慮盤飱懷異味並隨焦尾付庖廚送王安節赴武康尉荊國公族弟也甲戌六月海陵賦

江左風華推第一王氏堂堂文獻出烏衣諸郎能少屈尙執中司三尺律君方色飬白頭親吳興水陸饒甘新卞山之下苕溪濵一洗長安肥馬塵君不見昔人負米長勤捧檄喜敢論州縣徒勞耳

送海陵周太守邠受代還朝周字閈祖嘗宰管城有聲甲戌六月賦

湯湯水東流柰何載此西行舟紞如五鼓鳴城頭使君去矣不可畱前日使君來天子惠此州傳道管城政先聲走羣偸不闗外戶息吠犬悉把鉤鋤誰帯牛雨暘不違禱舃鹵數倍収吏卻一錢賄獄無五木囚黃堂坐嘯有餘暇八詠新詩追隠侯斯民幸使君畢世爲吾休俄及時代本朝官重內舊通金門籍行奉玉宸對問君何以治海陵但陳聖主之徳臣何能狂生有意水衡丞送僧云還吳興雲喜作小詩稍不俗甲戌七月海陵賦

吳興道人美風度月下滄浪翹白鷺晝公詩律尙能傳間有赤烏黃耳句海角相逢一笑新懷歸不待白蘋春寄聲故國羣兒軰潦倒塵埃賀季眞

答許景亮許永嘉人字少明力學喜爲詩惠然出長篇見投況我以鄧髙密謝太傅卽賦以答時予將爲江夏之行兼與之別乙亥九月京師賦

東嘉海上孕瓌怪之子人英晦當代發之辭章聊一噫【下界反】雷鼓霜鐘警聾瞶投吾夜光敢下拜相期過髙幸少殺君家風鑑嚴簡汰顧吾衰遲積尫瘵久隠墻東慕牛儈絕望仲華安石輩老矣狂奴猶故態淸思屢遭俗子敗絮衣棘徑動罥礙京塵浼人更難柰行拏一舟犯滂湃五斗無餘雜糠稗全家飫飱云夢防黃鶴登臨指天外燕子西飛書可待訪吾少明安好在

贈僧孚熈寧末予罷官趙郡日與僑人竇了然遊後十年復相遇於徐之蕭縣丙子三月之官江夏舟次長蘆有僧永孚見過乃了然也將之廬阜予要偕行乞一詩遂賦

北道交遊竇了然手持丹訣口談禪吾年方少不解事貪酒狂歌相助瘨十載驅車道梁楚汲水之陽一壞堵著書直上窺鬻熊鄭圃潦園聊爾汝旋聞瞥作去鄕行聲迹相遼掃風雨我遭官縛未渠央君割塵緣遽如許扁舟三月遡長川故人投謁俄童顚周妻何肉敗吾事成佛定輸靈運先此行歷渉佳山水隨牒不妨行樂耳與君更結蓮社遊徑取盂囊付舟尾

送章邦傑移家余杭包家山章字子才熈寧中僚友也自江州瑞昌令休官居城中十三年不與人事爲道友築室相招遂有是行丙子五月道由九江邂逅章登舟南浦因賦是詩

九江賢令尹千載兩相望昔也陶彭澤今之章瑞昌拂衣置五斗髙興挹羲皇避俗陶無悔逹生吾與章淵明三徑荒松菊我攜一瓢寓僧屋淵明乞食踵人門我賣神丸辦蔬粥淵明爲酒接休元我每移書謝州牧淵明紙筆課兒曹我子長歌紫芝曲蕭閒門戶十三年尙畏塵緣生處熟行將卜隠包家山誓與蒼生鏈大還願君門外誅榛菅來者勿拒容躋攀鏡湖遺老老且孱猶堪防鼎訶神姦功成防宅自仙去惟餘井臼畱人間題漢陽招眞亭亭在大別峯頂郡守吳興劉誼宜翁營構以招江夏黃鶴之仙劉毎自稱有不死術亭成後二年物故於淮陰道中予適見之一無它異丙子八月獨登因賦此

大別山顚淸沔尾飛亭岧嶤帶雲起淸狂使君初燕喜拍手招呼黃鶴子津煉出太陽酥丰茸胎髮防頭顱每誇久落北鄷籍豈意賫恨歸黃壚越客登臨興何有愁不能言病妨酒殘陽云夢窅然深尙欲開襟吞八九羽駕飄颻安在哉使君余迹已塵埃但見庾令樓橫煙樹杪角聲催月渡江來

晚出江城聞角丙子九月晦江夏作

古濠沮洳荷葉枯矍鑠禿鶖行且漁山銜日腳水闗掩孤樓引角吹單於胡馬西風興非淺壯圖舊迹隨塵捲秋盡湖邊雁不來流落方悲去人逺十月之交五夜長河橫斗直天蒼涼蘇門故里斗杓下豈無伯仲勤相望君不見剡蓬爲矢弧桑男兒落地誌四方履屐無根著家巷道梁適楚猶吾鄕雊鵒不逾濟橘渡淮爲枳吾心況物未應然隨牒官身聊爾耳

寄漢陽趙尉沔趙字道原滂之從兄丙子十月江夏賦

慶湖遺老坐詩窮彊仕之年百病攻誰謂南昌祿隠翁伏枕呻吟四壁空相思限此江西東寄聲毎托江頭風斯言近俳聊一笑江水方淸饑可療人生奇偶類探籌造物豈容人數料君初試吏或當然我大半生眞不調昔不願起家百日登三司今不願還家六印金絫絫但願官糧辦親養歸來尙餘三徑資鄰墻晏起訪安否爾酌我歌堯舜時咄嗟此願良難必吞聲食蘗甘如蜜送武庠歸隠終南武字明叔近號今是翁銜命巴峽還道由江夏過我乞詩爲賦丙子十二月

君不見南朝豪儁有郤生自厭出身時网嬰樂聞棲遁去人者傾金累百贈其行闗西武郎將家種心實慕儒官冗從春走巴東歳暮還逢迎偶在江南夢過門把酒豁淸襟行將歸隠南山陰終焉之計咄嗟辦願賦一詩輕百金吾聞自古咸秦稱陸海六印可求田莫買別墅三千畆上腴將軍部曲猶多在未應親手把鉤鋤嵗事經營付家宰一官換得今是翁昔何所縛今誰解擕琴領鶴白雲鄕身世相遼自兩忘北窗仰枕安足道未知何者爲羲皇豈不聞俛首塵埃百僚底南北推遷隨尺紙摩肩接武半臺輿誰謂淮陰非噲比君家鼎甲盛先唐兩都朱邸森相望天道惡盈幾赤族當時賴有安平王慶牒蟬聨今幾代云孫庠繼遊方外他時野史逸民篇鑄也磨鉛跂而待

送鄂州刑獄掾王懋元功罷官還海陵兼簡金陵和上人前此三年予客海陵送王之官酌別於橫塘山此詩丁丑二月賦

暖云芳艸橫塘路送客何之官鄂渚江臯暑濕气如蒸別來何之還海陵海陵鄂渚非吾土每後君來先我去人無根蔕本悠悠況指滄波是舟路君方少健我衰遲局蹙轅間不自持因行寄聲雁門逺歳敢忘林下期好去將無同語掾行見春風花滿縣隱顯他年不我遺爲續白蓮社中十八傳

玉鉤環歌諸王孫士濘澄源以蒼玉環螳螂鉤見貺助飭野服因以瑉玉盤博山鑪成氏箭建琖龍茶五物並此歌爲報丁丑十月江夏賦

良工得玉藍溪窟相璞命形心匠出螳螂倔彊【平】疑有骨頸系一環猶莫屈鏡湖老狂厭袍笏素裰纁縚須此物價比連城不容乞王侯輟好人所難何以報之明月盤薰鑪波面山防岏吾鄕美笴鵾雞翰閩甆兔盌霜毛寒稱是頭貢雙龍團聊送公齋增冗長短歌粗可評珍貺吾方野裝事遊放局步顏曵藜杖薄暮微吟江漢上彼漁丈人誤相訪謂似三閭大夫樣

南樓歌送武昌愼太守還朝愼名宗傑吳人其先錢氏貴戚戊寅三月江夏賦

君不見鄂渚山環少【去】城半髙牙之衝仰飛觀徘徊華月天一隅縹緲靑山江兩岸題榜南樓非昔時今人可復識元規惟餘在得昔明月與此江山常住持公堂坐嘯無畱事淸夜登臨誰辦此流風逸響殆千年初見東吳貴公子剸繁健手付方州迎刃未始逢全牛潢池小兒歸田疇田無髙下乃多収每尋不淺胡牀興更有歌人行酒籌明日云颿望嶤闕鏡湖老生愁欲絕一錢何敢浼劉公送行聊以南樓月照見金閨待漏時結佩正冠勤曉謁公乎莫負鱸魚菇菜期衣錦東還使持節題黃岡東坡潘氏亦顏齋潘豳老昆仲躬耕於東坡葺亦顏齋以偃息求詩於我爲賦之元符戊寅六月江夏作

東坡有田誰料理黧面蒼毛潘氏子結茅題榜亦顏齋農隙把書聊自喜潘乎潘乎信是顏之徒終日何所論難眞如愚世無孔父四科友猶辦簞食瓢飲陋巷環墻居百畆之収粒可數天南有待東坡主更輸什一補官倉余勺幾何供雀鼠會須不攺其樂媚而翁力田水旱由天公大勝心迹相違阮校尉東西南北哭途窮

慶湖遺老詩集卷一

欽定四庫全書

慶湖遺老詩集卷二

宋賀鑄撰古體詩上四十首

故鄴按鄴都記漢建安十二年曹操滅袁氏始大築鄴當時京兆洛陽南陽許皆大都而鄴爲之長操子丕代漢復定都洛陽此後僣竊更據鄴而未始殘破元魏孝文帝自代南巡駐蹕鄴下久之以南望柏人山北接柏人縣非善地遂去之河南將作掛飯罌於城樓上識者解之掛飯懸飡也豈待孫宅此乎至孝靜帝果爲髙歡刼遷都鄴齊五主營建宮室規模壯麗逺逾前魏周武平齊焚撤略盡及楊堅克尉迥遂洿瀦之築京觀於葛屨山徙郡汝安陽鄴猶爲屬邑熈寧間始廢之戊午九月獨遊晚歸馬上賦

魏武昔恢圖北平譚尙孽卜鄴築新都非徒三狡穴將行遷鼎志遽有分香訣落日繐帷空奠終歌舞闋旋聞瀍洛上載起蒼龍闕四葉不歸東苔花馳道絕食槽防終【闕】掛飯期先決擾攘百年間覆車尋此轍山川气象變朝市防華歇白露復靑蕪茫茫換時節陰風吹葛屨燐火走兵血木葉下西陵寒虫助騷屑當時陪骨馬鬛猶環列隧碣僕縱橫防文久殘缺帛砧與柱礎螭首隨分裂指此一抔間賢愚兩何別悠悠鳳漳水寂寂雀臺月千古配英魂未隨埃盡滅田臯訪遺老謂有興亡說但聽黍離篇叱牛耕不輟

喜雨己未予官滏陽渉春旱熱四月晦雨始大澍而二麥已稿死采老農之言賦是詩

終春久旱暵渉夏俄溽暑垢污凂衣襟梅津蒸柱礎黃霾閉赤景測錯辰午沙燕逐風鳶翻飛遡來雨紛紛白羽箭齊發萬牛弩落瓦復鳴堦浮漚如沸煮崇朝已沛浹枯渴防淸瘉田父喜過從迎門好相語蠶桑薄可具豚酒與簫鼓擇吉謝叢祠巫娘罷狂舞晨炊飽丁壯庇笠耕防鹵少緩麥租期庶將秋稼補輸入太倉中蕃肥任黃鼠

老槐邯鄲郡南滏水上有大老槐無復生意人偶夜休其下聞吟嘆之聲發空腹中蓋梟狐所憑而里人輙以爲神也因築壇建社祀禱甚勤予感而賦是詩巳未八月

老樹久枯禿俯臨淸路塵曽無席地防庇暍及斯民梟巢與狐穴凶怪相憑親嘷嘯屬陰黒驚揺旁近人周環築級壇立社祀秋春旣享不材壽濫當有土神勿惑巫婦言請揮樵夫斤猶疑終竊據復作後來薪

過鼂掾端智鼂字祖禹滏陽法曹掾巳未九月賦

西風吹晚雨饑雀噪寒叢文舉對談客坐慚觴豆空咄嗟宦遊子貧病略相同斗俸折腰得醉錢常不供君看北裏兒髙堂燕歌鐘𨿽誇酒無算飽徳何由丰吾豈乞墦者不爲妻妾容永懷冰檗操未媿屠酤雄

春行庚申三月滏陽賦

風俗喜嘉辰行樂東城春人歌芍藥章馬渡楊栁津田畆久枯渴麥芒棲暗塵焦心戴白叟日望西郊云

對酒庚申三月晦滏陽賦

白駒不可駐尺璧非所珍獨挹一樽酒悲歌送䢐春歌闌酒亦盡回首迹已陳自笑十年仕尙迷天下津豈無濯纓水柰爾長路塵命也復何道今人猶昔人

閒情二首庚申四月同滏陽田參軍至明賦

靑窗隠夕曛玉甃紫苔春佳人久不見翠被銷檀薰長巾拂緑綺上有三年塵聊彈別燕弄寄謝陽臺云秋風動朱箔流塵污鴛綺念昔合歡人兩心今萬里冰霜變松竹況復如桃李欲寓相思文無多右軍紙題巫山圖滏陽張氏出此圗蓋唐人盡庚申四月賦

巫山彼美【闕】秀色發朝云絢麗不可挹飄颻去無痕楚夢一夕後蒼山秋復春目斷腸亦斷往來今古人

詛蚊庚申五月滏陽賦

公捨踞陰溝維蚊得所在朝昕滅聲迹曛暮相期會挾是黨與繁豈資軀力大饑心過狼貪毒喙甚蜂蠆侜張巧中【去】人勇悍將何柰貧無綃葛綢拙計燃蕭艾徒自取燻蒸舉家更【平】欬煙銷尙鼓箑夜久禦益懈坦腹恣交攻煩癢如搔疥神疲復夢悸少不容淸快如何造物工種此生民害安得長風驅投諸四荒外斷之嚴霜誅並命不可貸醜類倘一遺餘孽行當再

燭蛾庚申五月滏陽席上賦

鬼蛾來翩翩慕此堂上燭附炎竟何功自取焚如酷感彼萬動微保生在無欲不見淸林蟬飲風聊自足

病暑庚申六月滏陽賦

旱夏景延永烈日天中央歘歘燎原野中【去】人如探湯病肺苦焦渴吐舌生喉瘡蔗漿與茗飲未易蘇膏肓稍驚气象變云物來防茫仰枕視檐際浩浩浮滄江忽得灌頂偈灑然心地涼雷公未鼓怒風伯何猖狂掃蕩太宇空萬影才斜陽俯辭楚臺上拱立齊鼎旁一介命螻蟻敢幹私雨暘田夫信無罪觸熱正驅蝗

暑夜庚申六月滏陽賦

渴蟬鳴中夜木葉【闕】無風襟薴不加帶猶如被防茸三庚信可畏一扇曾何功安得觧民慍蒼梧理古桐

問內庚申六月滏陽賦

庚伏厭蒸暑細君弄鍼縷烏綈百結裘茹繭加彌補勞問汝何爲經營特先期婦工乃我職一日安敢墮嘗聞古俚語君子毋見嗤癭女將有行始求燃艾醫須衣待僵凍何異斯人癡蕉葛此時好冰霜非所宜

食芡實作庚申六月邯鄲郡從事錢景棻徳父席上賦

錢侯官舍旁走水來方塘暑雨過初伏斜陽生晚涼風翻芡盤卷萬觜爭低昻猶疑秦雞暴擅此六國塲下榻延密客開樽薦新嘗金刀剝老蚌玉沙磨夜光殷勤煩飣餖未咀悲生腸引領鄘衛西百泉乃吾鄕水產富此物數錢論斗量朝飡取饜飽無復炊黃粱貪嗜比羊棗況乎惟味良十年去國仕遇得才微芒季鷹思蒓羮拂衣謝齊王我亦散浪者未許斯人狂長歌定行矣千載會相望

烹雞嘆庚申七月客過滏陽道近時有人觀庖人宰三雞一雄就縛而鳴不輟因嘆曰禽鳥將死知時且鳴吾安得黙黙求容於世因極口肆言俄抵機穽幾不得免予感而賦此云

膳夫縛三雞二雌先就烹一雄置機上不廢知時鳴有客見之嘆人情猶物情寧昌言卽死何噤口偸生愚聞此客言退思因竊評雞實鼎爼資殺身非罪聲人忘樞機械鼓舌爲禍萌宜念千金軀與雞何重輕

題華陽公主碑陰按碑公主名季艷魏孝文帝之孫年十四降髙歡弟琛主與琛皆蚤死齊建國琛追王趙郡主爲王妃碑表其墓盧思道文姚淑書在滏陽之南七里庚申八月晦日賦

王姬乘鳳去春色一朝空昔怨綺羅月今無松柏風千年見白日狐穴入幽宮玉鏡古塵滿落梅誰復容峩峩當隧碑寶刻一何工文擅色絲美但書膏邑封惜非丈夫烈不得傳無窮好在故時物淸漳流自東

題蘭陵王碑陰碑載王名肅字長恭北齊文襄之子按北史直書長恭而沒其名蓋當時以字行而史失其詳爾王有武略善撫士每得一數李必分甘餌眾金墉之戰免冑先登推功第一今蘭陵王曲卽凱歌也爲後主所忌得疾不治而卒以鴆薨碑陰刻王弟延宗一詩甚哀墓在滏陽西南十里道占其東夏潦所湊壠已半圮碑字大兼寸法有古气而不著書人名文乃盧思道也庚申九月十日賦

齊室生武賢蘭陵乃頗牧防饗虎士饜飫比粱肉金墉免冑戰破陣何神速樂府有遺聲當歌凱旋曲盤宗旣不壽霸祚宜爾促十代六百年人間換陵谷荒途接幽壠誰復禁樵牧窆石半欹摧鉤鋤斷鼇足蒼苔蝕琢刻仰睇塵目操翰無媿辭千言不爲辱流湍齧馬鬛客土日危蹙霪潦並年間彌漫卽川陸昔多萬兩送今無一抔築人生妄區別共盡同艸木何待雍門彈令君淚盈匊

邯鄲郡樓晚望庚申九月賦

新涼防軒檻艸木帶秋聲濶水倒嵐影洗磨刀防明百虫莫吟動一鳥歸思輕晚律駭䢐景羇懷念勞生去國亦已久已年今復庚官倉容雀耗世路忌蝸爭顧我實荒浪誤拋樵與耕竹木微逕在奚獨古人行

答杜仲觀登叢臺見寄庚申九月滏陽賦

髙風蕩河漢白露被寒菊下有絡緯虫淒酸生意促華年不相待去我何流速老步失騰驤短轅甘局蹙伊人濮陽秀方厭折腰辱仕途塞榛蕪低徊避蚖蝮邯鄲古都會陳迹武靈築興發卽登臨西南幾窮目新詩琢璠琰疊寄三兩幅一聽郢中歌陽春回艸木行將及代暫喜擺羈束鞭馬徑相過連朝奉遊矚只雞與鬥黍禮意未爲足何以遇髙陽多營甕頭醁

冬夜寓直庚申十月滏陽賦

落月半侵窗蛩聲寒到牀羇人不堪此夢後夜仍長結衣出庭戶河漢正蒼涼浮陰暝四野來雁不知行陳物愁莫節畏塗懷故鄕十年泥滓賤半生靴板忙豈不志事功筋骸難自彊壯毛抽寸霜烈膽磨尺鋼素尙竟誰許行歌追楚狂

送武桓之安陽辛酉七月冠氏席上賦

黃金絡徵轡之子待明發樽酒少遲畱禪林見涼月歌鬟結蛾黛怨此佳期濶去去栁堤風靑蟬催白髮寄杜邯鄲予寓居魏之冠氏杜仲觀以詩相招屬大河北徙莫知其津竟不果赴但賦此答之時辛酉八月也

窮巷厭多雨頽垣藜藿生蜩螗飽風露晏景一何淸坐指歳芳歇羈人心骨驚所懷不可見東州聞政聲三年但歌百里稱神明風月動髙興詩章時一鳴天葩落健筆直與春工爭渾河失故渠怒水方縱橫難憑束葦濟跬步萬里程夢想不知逺笑談何可並賴有西飛翰尺紙緘馳情

訪周沆郭忱周字文淸郭字天輔皆吾僚壻也辛酉仲冬自魏趨闕始及北郊首訪二子於葫蘆園延欵連日因賦是詩

前日去薄官驅車望城闕情親周與郭契濶多年別徵袍未及觧徑造郊扉謁存問審安娛芝眉慰懷渴家飽具羮炙笑我猶饕餮野色夜蒼茫松陰步微月悲風應長嘯灑面若冰雪狹室燭光淸壞鑪擁駝褐歡呼講舊好鄰夢憎驚聒念昔初冠年朋從事顚蹶忽忽一回首身志老成拙居諸信遄邁又值陽生節春物行可期良遊須屢結婦家酒醅美升斗容丐輟斟酌挹東君手選時芳折樽前有餘樂身外無所切欲尋玉淸路難訪金丹訣修短三萬朝黃塵共埋滅

除夜嘆辛酉京師示周沆

壯發忽種種華年今復窮客懷少安適況乃京塵中病肺厭斟酌疲筋謝過從閒坊稅老屋車馬無來蹤日俸才百錢鹽虀猶不供夜榻覆龍具晨炊燻馬通出門欲貸乞羞汗難爲容安得一扁舟浮家乘興東江山北深隠終老爲田翁春秧二頃苗秋獲期百鐘稚子課樵汲壯妻兼織舂行歌滄浪淸臥快柴桑風神明飬內觀憂患無旁攻有客聞此言誚予何不衷玆行果勇決誰攬冥鴻安知祿籍間去就如樊籠微尙良自信所悲君不同

寄杜仲觀辛酉二月予罷官滏陽訪仲觀於邯鄲屬雨後晴和城邑人已衣袷旣登叢臺風色淒尙如隆冬時臺下有佛祠庭中得斷碑乃蔡有鄰書嚴挺之叢臺懷古賦也因請仲觀樹之壁間佛祠西去二三里有王氏園偶諸俳倡將祀神者因置酒按之邑人丘巖起次說與焉明日相別是冬仲觀亦受代復調南康舡官壬戌八月予至彭城登髙有懷因賦此以寄

中春雨収霽與子登叢臺形勝宛然在太行西北來無情百尺土千載未摧頽四顧發悲嘯淒風振頥頦淩髙气象變似不容徘徊下出破禪剎斷碑生紫苔嚴公賦懷古復使後人哀西尋王氏園一徑趨城隈老竹未萌筍繁花如雪開惠然丘少年逸躅欣攀陪小榭羅醼豆開簾按俳詼招呼縹緲人晚鐘催梅水調唱金縷云罍浮玉醅傾觴敢惜醉忘著接防回明日遂分手舊遊安在哉我爲東徐官客鬢棲塵埃君調南康吏江山役淸才西風吹去雁尺紙爲君裁我已困摧辱壯心如濕灰行將隠名姓采藥孫登嵬【共城山名】異日儻相過衡門剪蒿萊

遊雲龍張氏山居雲龍山距彭城郭南三里郡人張天驥聖途築亭於西麓元丰初郡守眉山蘇公屢登燕於此亭下畜二鶴因以放鶴名亭復爲之記亭下有小屋曰蘇齋壁間榜眉山所畱二詩及盡大枯株亦公醉筆也亭上一徑至山腹有石如礱治者公復題三十許字記戊午仲冬雪後與二三子擕惠山泉烹鳳團此巖下張卽鑱之壬戌秋予初至徐張惠然見臨繼相招與山中遊八月晦日遂往暮歸馬上賦此

昔聞張逸民卜築雲龍山東望結遐想喜得彭城官一語定襟契宛如平生歡招攜屬休沐投此蘿薜間女僕門巷【闕】桂雙翠鬟蘇齋軒戶明餅火焚椒蘭寶墨鬼神防淸詩冰玉寒森然拱檐霤架石排瑯玕東趨放鶴亭磴道披茅菅指頋百村落炊煙林莽間日腳灑平陸兩山如斷鬟淒風振晚葉坐怯衣裘單引領紫霄極飄颻如可幹緬懷眉山公五馬來遊盤酣興走顚筆蒼崖卽鑱刋午年仲冬月雪野雲彌漫掃石坐舒嘯惠泉烹鳳團當時詫盛集千古陋逵安俛仰迹遂陳斯人久泥蟠我來後千日逸防何由攀遇勝不能賦俯尋塵路還山英移未勒時欵白雲闗

登黃樓有懷蘇眉山時公謫居黃岡壬戌八月彭城作

登黃樓望黃州黃州望不見樓下水東流水流何可畱浮雲更悠悠傷心澤畔客憔悴楚蘭秋

秋懷二首壬戌九月彭城賦

室邇人尙逺況乎千里間豈徒道路長重水復重山淸霜老芳物嘉樹不堪攀欲寄隴頭信春風殊未還蕭蕭庭木落格格雞聲惡荒檐日影斜饑貓捕黃雀窗間養屙客起念邱園樂欲賦歸去來西風老藜藿燕子樓唐徐牧張建封晚得姬人眄眄寵嬖之爲起燕子樓於使宅北城上以處焉後更兵火樓不復存天聖中故相濮陽李公出守彭城復樓於故址壬戌重九後一日予與二三僚友置酒樓上分韻賦詩偶得如字而侍酒官妓亦有名眄眄者蓋竊希唐人因爲見於卒章

城據山川勝千年楚故都髙樓臨汳水楊栁防芙蕖唐室中多故將軍老鎭徐毬場朝戱馬玉帳夜投壺白雪徴淸唱黃金得緑珠春風樓上醼三日極歡娯紅粉夢雲散白楊兵火余當年賀廈燕老盡防畨雛曲徑擁黃葉西風時掃除寒鴟蹲老樹睥睨女墻狐有客晚登覧傍徨思壯圖荊榛閉銅雀麋鹿遊姑蘇陳迹豈足道舊歡何日無朱闌開酒塲寶勒迎官奴醉袖舞雊鵒艷聲歌鷓鴣遲畱故時月桂影來座隅回首一相詫今人如不如

快哉亭彭城郡城之東南隅提防刑獄官廢廨也熈寧末魏郡李公持節來此構亭上郡太守眉山蘇公命名曰快哉亭下有爽塏數十步卽唐人薛能陽春亭故址也癸亥六月始登此亭因賦是詩

飛亭冠城隅空濶延四望夙昔兩文雄胡牀此相向山川气美詩酒風神王彈壓許昌侯陽春慙俚唱麾車忽南北榮辱生譽謗一躐云逵間一落江湖上我來得陳防伏檻徒怊悵可畏此塵籠歸哉養荒浪

飛鳴亭彭城南禪佛祠據戱馬臺之麓有巖山出其上方廣信倍尋可立柱石癸亥秋九月太守河南王公說命僧起亭冠焉亭成置酒以落之而未得嘉名以稱也時天晴木落旅雁南下復有聲琴於座者公偶誦嵇叔夜目送歸鴻手拊五之詩因以飛鳴榜之是冬十二月十日復與李昭玘成父楊中立同登因賦是詩

禪林跨山脇飛構鑿崚嶒千里寄雙睫百憂消一登斯遊屬公暇曉日東南升霜野明練甲云陰垂海鵬東州地陽暖臘月川無冰大船出洪口突去如騫騰趺坐思方寂桐魚聞飯僧生臺飽馴鴿散上浮圖層矯首發長嘯淸風鼓塵膺寥寥紫虛路鴻雁正憑陵仿像中散公俯手朱絲繩粉繪久零落爽靈呼不譍顧予識尢寡況復無才稱行且置纓笏庵棲宗大乘二子勿多誚有心何不能

上已後一日登快哉亭作甲子年賦

上已信嘉辰流觴傳舊俗良遊悵不遂吏局方有屬東風吹曉雨萬竅嘷林麓疑有泊舟人狂歌河女曲逾朝始澄霽物色如新沐城角趨【去】危亭登臨尉幽獨紛華掃不見胡蝶飛平緑竚倚窮夕曛悠哉此心目

讀李益詩甲子夏與彭城詩社諸君分閱唐諸家詩采其平生人賦一章以姓爲韻君虞益字也見從軍詩序

君虞興聖孫詩律早專美樂府度新聲宮酺奉天子鮮風獵蘭苕華月濯桃李獨有連眉郎才稱劣相比頗聞竹窓句流落綺紈耳吏曹久失調幕府感恩起從軍五十篇王粲慙率爾胡沙動霜艸開卷得千里騫翔大蓬拜轉頋觸排毀晚升八座崇謝事知所止髙文茂支庶埋滅長已矣斯人今不亡正賴數畨紙咄嗟齒逾壯日就無聞恥勉哉課謡吟請自田居始

田園樂甲子八月與彭城詩社諸君會南臺佛祠望田畆秋成農有喜色誦王摩詰田園樂因分韻擬之予得邨字

昔我未去園幽棲淇上村分辭俠少事喜與農老言農老孰追從四鄰皆世婚機中工織婦籍上成丁孫靑駒自走磨黃犬長門昨日春大開道遙望髙原西照牛羊下東風花艸繁今朝夏雞鳴麥熟田頭喧歸來息樹防課汲灌中園秋賽方及辰釀秫烹膏豚叢祠響腰鼓免杖奉神樽冬雪斷門巷蠶廬淸且溫地借熊豹席鑪明荊櫪根起居就安適非復系晨昏不識百裏面不知千騎尊供輸先眾期於我何威恩太上復淳古坐起羲與軒敢忘天地施擊壤聲如塤畢此百嵗願泰然長夜魂避秦誰氏子客死武陵源

此日足可惜甲子九月彭城防元弼席上賦

此日足可惜此樽何可辭人生信浮寓老境將安之念昔靑衿嵗九七殊未知忽忽俯仰間復見趨庭兒名系冗從籍顧亦何能爲撫此多病軀敢有黃髮期毎虞斃奔走明哲永見嗤後日賣刀劍買牛耕故陂不但力作勤農事有間時慨想無心子淸言眞我師

部兵之狄丘道中懷寄彭城社友甲子十二月賦

駕言出北門徒禦何遲遲日气方洶湧霜陰亦紛披役夫前驅行少婦痛不隨分攜仰天哭聲盡有餘悲𨿽非逺行邁要之爲別離顧我豈無家從公難遂私且懷二三友缺此文酒期臨分各有贈婉思見乎詞吟風一回首煙林失城池相思重相過斗黍爲君炊

三月二十日遊南臺與陳傳道張謀父王文舉乙丑同賦互取姓爲韻予得陳字

晴春六十日不與酒杯親吏事豈無閒風雨復兼旬始作南城遊時物固已陳君不見桃李濃緑迷荊榛登髙暫逍遙引目淸泗濵向田有交逕俯城皆要津得意屬禽魚可愛不可馴顧予千里客眷此十日春胡不念爾生筋骸勞欠伸二十起丁籍一官初爲貧侜張西復東甑滿萊蕪塵黃綬彼何物豕苓安足珍山園有芳蘭幽佩手自紉長哦白雲謡遐想紫陽眞去矣南昌尉庶幾乎若人

夏夜懷寄傳道陳攝領雙溝戍稅局乙丑彭城作

疲筋任藜杖行藥下僧坊月出河漢白雨餘艸木涼有懷社中子引首東南望髙韻少諧結何心事徵商泗濱六七月萬栁鳴蜩螗大艑岢峩來迎風坐胡牀投錢授赤券豈所試君長申退尙多暇不無金玉章而予方執熱思得濯滄浪云牋儻寫寄珍重未相忘

慶湖遺老詩集卷二

欽定四庫全書

慶湖遺老詩集卷三

宋賀鑄撰古體詩中四十首

和張謀父遊石佛山觀魏太武書按南北史彭城圖經魏太平眞君十一年太武南侵至埠築宮駐蹕聲欲渡江宋人患之遣使請婚饋百牢以犒師明年春旋師渡淮復畱連徐方再旬始北去今彭城南五里因山鑱佛髙十許丈東北百步有大盤石攲枕小溪劃然四字曰阿彌陀佛皆徑尺餘特陀佛兩字爲逸筆結之其長倍尋下落溪中蓋當時太武以鐵箠畫是字非刋刻也乙丑秋張謀父摹墨本見惠兼賦一詩要予屬和焉

中夏昔屯否代邦天所開鴻圗屬太武不世英雄才南洗洛陽血西蕩長安灰氊車十萬乘略地驅風雷一葦濟長淮築宮步隈東鄰拜牢餼走使爲婚媒云旗卽歸路覧勝此徘徊俯揮鐵馬鞭頑石同陶壞劃成四大字屹栗陰虹摧淪精入崖壑怒气羞蟠回茫茫六百年風雨生莓苔偉迹寖銷冺威靈安在哉生存貴無上零落等塵埃君爲訪古遊賦詩追七哀人生誰不爾莫負手中杯

夜行鄒縣道中遇雨作乙丑八月被外計檄自徐趨鄆道中賦

昨日秋遂分邨邨斂禾黍半夜宿田人相嘑【去】深陂雨駸駸馬上客厭浥投何所暮發鄒子城朝期飯東魯據鞍思假寐顚墜慙不武俯畏道傍石穨然如伏虎逺驚喬麥花白水漫洲渚安能叱吾馭親闈寄西楚念昔臥蘇門夙興猶及午豈謂從一官羈離遽如許歸歟惜遲暮幽愫將誰語賴爾艸根虫助我長吟苦

行路難乙丑八月被外計檄召徐鄆往反千二百里由荒山廣澤皆畏途也而期會甚嚴夜不遑息因賦是詩命曰行路難

驚飈獵榛莽西山匿頽陽四五陰魄晚防星亦光芒驅車何所投卻顧歸路長挾轅兩羸牸犯此豹虎場安得渥窪駿皎旦遊康莊豈徒寫我憂要使塵不揚

送宼元弼王文舉文舉乃元弼女兄之子而復妻以女宼之官符離之荊山戍王亦從行乙丑八月彭城賦

無端嵇氏叟早結曹家偶不遂龍蛇藏翻從牛馬走東西祗彊顏淸鏡笑人頑攲枕知歸路開屏認舊山甘心折腰膂爲飽來西楚始驗釡生魚還悲厠中鼠兩君冰玉人傾蓋許相親何意塵埃地歘遊雲漢津佳時第行樂不與華年約大白酒交醻長箋詩間作俄報戍期秋扁舟去莫畱臺鄕淮水北和氏玉坑頭飄颻同李郭到岸逢揺落俱是長年人得忘彌日惡勞生不自知會合復何時籠鳥檻猿思烹雞炊黍期此期諒難必幸勿忘今日固有夢依依可無書一一徐國壯山河黃樓入望多後時三五夕柰爾月明何

人生七十稀元祐丙寅正月彭城賦寄朝中三二知舊

人生七十稀行年今已半事功貴及時遲暮復何算嗟吾夙多負失怙在童丱詩禮思有聞飄颻辭祖貫慈親念衰緒猝猝營婚宦名姓系西班星霜亟䢐換未築黃金臺長歌白石爛豈無同心契相望渺云漢毎虞狂飈至摧折澗底榦異日偶班輸抱柯徒永嘆

和杜仲觀靑字詩二首丙寅四月京師賦

靑袍少年子獨出靑門遊逢人少靑眼凝笑望靑樓窗中靑娥女正爲靑春愁心事屬靑鳥靑驄能少畱白馬靑絡頭靑萍寶帶鉤靑溪流水急獨上靑翰舟佳人靑雀釵手把靑荷遊慕君靑雲器靑發結綢繆

送李主簿夷行之官河陰四首李字易初翰林邯鄲公孫少年苦學元丰壬戌任東平戶曹掾攝彭城錢官予實爲代元祐丙寅相遇於京師九月溯洛之官索詩爲別遂賦彭城予贈李詩有他年會相訪分臥北山云之句詩在別捲

夙昔一尊酒相從淸泗濵回首歘四載長安逢故人交情久益淡辭筆老加新送子復西去勞生悲重陳古來英特士往往沈下僚念君鸞鵠姿俛首棲蓬蒿霜气斂陂澤伊流半舟行何以尉酌酒誦離騷君才本髙絕流俗固難諧桂生樗櫪林寧免相突排勾稽諒多暇簾箔蔽公齋聖賢在黃卷差可遣人懷少小縻一官身世兩相補爲飽西復東志願劣兒乳不無同心友頗壓折腰膂寄語北山云異時吾與汝擬南梁慧偘法師杵搗衣丙寅十月京師賦

嶧陽桐杵鳴蓮嶽石跕平待罪相應節要自不勝情吹衣風稍急弔影月微明今有不眠客聽此斷腸聲擬阮步兵夜中不能寐丙寅十月京師賦

夜久不成夢張燈開故書淸霜屏云物有月來庭除良時悵難再不與佳人俱掩卷長太息望子城之隅擬鮑溶寒宵嘆丙寅十一月京師賦

孤缸照愁眠明滅知夜久熒熒月落牀摵摵風入牖美人悵何許寤言不相偶心寄南徵鴻云漢長回首遊雍丘燕溪分韻作丁夘二月領大匠屬治事至雍丘與故人吳擇仁智夫趙子漪澄之同遊因分韻賦詩予得漪字

捨轡步平陸解衿俯淸池微風度修竹琴瑟生淪漪梨華照晴影暖雪正紛披把酒久沈想況與玉人期

擬王少伯新興丁夘四月京師賦

西北云悠悠東南日杲杲浪語問陰晴懸知行雨少桃溪換靑防夙昔一何好臨牖思茫然微風動萱艸送陳傳道之官下邳丁夘九月京居病中賦兼簡彭城張謀父宼定應之

昔也官彭城日與君子親俱遊大梁下不見輙兼旬衣食牽廹人汗走長街塵相逢立馬語愁面如含辛朝來忽叩門頗驚黃綬新告我卽東下得官淮泗濵方吾病中暍藥物苦殫貧故人復捨去此懷難重陳想見經舊廬節屬蕭辰朝尋張翁墅暮投宼叔鄰二子亦吾好尺書坐因循交情定相訪爲話正迷津

東畿舟居阻雪懷寄二三知舊三首丁夘仲冬抱病之官歷陽次陳畱賦

舟路江淮永歳寒冰雪深戍期良惇廹王畿方滯淫疲筋苦跧臥行藥長川陰雲物接平陸不見西飛禽風從城闕來如聞鐘漏音昕霽更東邁區區子牟心

寒洛未澌結東趨江海深舟人驚朝鼓斂繂逗長林林端落滯雪沙際起鳴禽病客坐長嘆攝衣涕流衿親朋自玆逺可是慕山陰興盡莫回檝何人知此心

沄沄淸川流冉冉浮雲陰天寒日雲暮魚鳥方潛沈吾豈厭安隠東浮違宿心一官未足養老境行侵尋牛歌感白石馬骨要黃金慙無子虛作萬里懸知音

畱侯廟下作按畱侯本封沛國之畱城今古祠存焉晉義熈中宋公鎭徐嘗下教修繕今祠中石刻𨿽破裂猶可識予官彭城日欲賦一詩忽忽不暇及丁夘冬防洛東下阻冰於陳畱舟次有神祠特嚴防榜曰漢畱侯廟蓋邑人誤謂侯封爲陳畱也予時抱疾困因黙有禱焉歳暮疾平賦此詩具冠笏拜謁髙吟神坐前償宿志也

文成念韓痛破產伺彊秦千金募健士雄斷屬車塵東去變名姓浮游淮泗濵忍恥奉遺履得書何老人十年風雲會赤帝資經綸鴻門禍端結一言卽觧紛英彭旣合縱楚項提孤軍偉哉借箸談豎儒無復陳分疆餌兩將來若從龍云釋怨俾侯印謀銷蛇豕羣定都天府國推功歸奉春四老落吾術拂巾辭隠淪東朝羽翼就楚調徒悲辛出處能事畢致君終乞身豈眷萬戶封僅與蕭鄼均淮陰敗晚節顧亦非吾倫願訪赤松子逍遙云漢津彊飯示終歿爽靈方上賔嚴祠鎭川湄余澤及斯民客子老將至低回冗從臣慙無應時策肝膈空輪囷可教固無類慨然輙求伸未應終萬古黃石獨能神遊靈壁蘭臯園集賢張校理治此園以奉親因名蘭臯戊辰二月予舟行次靈壁訪張氏子碩於園中諸亭壁間得故人東萊宼元弼三四詩因繼題十八韻兼簡元弼

集仙昔榮養卜築循蘭陔深徑萬株合淸池百畆開飛梁防菡萏攢棟跨崔嵬淮海斸紅藥瀟湘移翠栽岱松佩蘿蔦海石糊莓苔車馬逺驚聒魚鳥忘嫌猜病客倦舟檝尋春此徘徊閏年物遲前日已聞雷薄景未稀雪東風新破梅主人京洛舊杖屨容參陪指我艮隅地方營秋月臺眼明壁間字醉墨題東萊短句頗淸絕早推能賦才殷勤捲白薴爲爾拂塵埃安得一擕手更傾林下杯酒闌話平昔豈復顧形骸行役浸相逺人生信悠哉薄暮重回首長哦歸去來

題楊子王輅故居淸軒戊辰上巳日賦

卜築負南郭褰開臨要津舟輿占集地柰爾獨淸人坐上一樽酒江南千里春何須茂扇何患元規塵遊子感陳躅怳如平生親九原不可作歸老復誰鄰

遊金陵雨花臺在城之西南蓋生公講堂故址也南卽石子岡登覧盡江南之勝戊辰三月舟次金陵與同行李延永遊西望石磧戍如數里之許耳

迢迢朱雀航飛蓋共淩越東風石子岡芳艸防徑絕生公法堂在淸夜貯明月回認城郭遊春華爛晴雪長煙動江隩防云泊山脇連檣去遲回白鳥屢明滅江山信淸麗人物久銷歇戍堡定荒涼投身計何拙塵衫與汗馬端爲老生設李侯朱門俊許與盡時哲俛首就防班剛腸頗摧折人生特眠飯似是此生切歳晚賦歸田非君復誰結

宿法惠寺在歷陽西南九十里戊辰四月七日防事至順天裏越斗峴山冷泉澗薄晚投宿此寺寺三隅面山而豁其西北竹樹防宻如不與人境相接庭中有泉如輪淸冽而甘跨山起小閣榜曰餘翠登望曠快因賦是詩題其上

驅馬越飛澗揚旌下回岡歘見層浮圖髙風振瑯璫重門壯且深老柏森然行佛子出延客投鞭步長廊中庭汲新泉一飲生淸涼孤坐興登覧危梯趨上方蕭蕭荒竹林檐外如環墻樵木斷行徑龍蛇知所藏山禽喜喧暘嘯侶何瑯瑯子規特殷勤使人懷故鄕引領落西北暮色來蒼茫一官早見縻防尙久未償明發復東去斯遊良不忘

題香社寺平屙湯泉在歷陽西北四十里泉石山東麓周環三十許步淸澈而香或以竹木投其中漬之一昔渥然如丹蓋靈砂伏其下故飲之並浴者疾多愈因名平屙湯戊辰四月十日防事至泉上遂賦是詩

驪山禦湯殿歳久玉蓮傾誰謂大江北有泉溫且淸相傳白雲竇中閟丹砂英澡濯浹肌骨沈屙亟能平豈特滌吾足徑當潔吾纓築廬俯源上涵泳鳬鷗輕非復罣塵禦風朝玉京賦詩投楚澤用弔懷沙生

宿靈泉山慧日寺在烏江東北七十里戊辰中元日入夜防事至此邂逅越客嚴生因賦是詩

日入不遑息驅車更之東回蹊出防密解袂迎長風風從何許來歷歷江南鐘頓轡阿蘭若虛庭月正中流螢逗深竹白鳥巢靑松華燈耿翠箔瑤花擢春叢絕境美淸夜怳非塵界逢惜無一樽酒幸與之子同明發卽南北浮生兩飛蓬

曉渡黃葉嶺東谷懷寄金陵王居士閒叟在烏江之北八十里戊辰七月十六日自寶泉慧日寺之茅塘邨路由此

陰谷不寓暑風松朝露零乳溪逗緑篠琴築聲泠泠老石漬金碧窅然沈列星酌此石上泉餌彼松下苓倐歘振飛步豈徒制頹齡何須歷五嶽卽蹈神人庭顧予方有役俗駕不敢停寄音采眞子來訪白雲扃

腰疼山浮圖下作在歷陽西北五十里戊辰十月賦

玆山非峻極名不載圖譜投策一躋攀未覺病腰膂蒼松帶寒白交陰層窣堵儼然黃面師粉繪色如古我貪五斗米磬折向兒乳復著鞍馬勞疲筋劇苦楚此身異金石能渉幾寒暑誅茅結圓廬晏坐此其所淸心日焚誦庶拔未來苦望塵彼何人碌碌安足數

曉登柏子岡回望金陵懷寄鐘山泉禪師在烏江東北二十里己巳四月賦

晨徵念王事駑駕煩屢咄旣陟崔嵬髙稍辭叢薄宻烏牛霑宿露白鳥明初日淸川舴艋遲緣岸浮圖出緬懷秣陵遊曽綴秦淮繂曳舄白下門供【去】香金粟室得聞四句偈如奉三尺律損益非所知婚嫁行且畢庶幾追老龎薄暮徼萬一誓將遷枳根待變江南橘

歷陽十詠己巳五月歷陽張令夢以采縣境陳迹十題要予同賦

麻湖縣西二十里按縣譜本城邑漢明帝時一夕淪爲湖湖中有明府主簿魚甚美皆昔人所化也今俗呼訛爲麻湖焉

昔也萬家邑今爲無底淵城郭泯遺迹人民安得全弔古一回首薄暮愁風煙拯溺不無意吾生後千年雞籠山縣西四十里按縣譜昔城邑將淪沒神獨告一姥使西走卽擕籠雞登是山籠化石形猶然湖之東南有姥廟

楚姥昔奔迸餘生脫沈淪家禽不忍置信謂婦人仁空籠歘變化千載髙嶙峋可待麻湖水復生桑下塵濡須塢縣西南百里按縣譜孫仲謀築偃月城以拒曹孟徳卽此塢也

孫郎昔鷹揚曹瞞方虎視敢忘版築勤逺挫兵鋒鋭俄聞靑蓋謡無復金陵气六代疊傾亡長江亦平地遏胡城縣西北三十里按縣譜昔石虎南侵晉相王導築此壘以遏之

狂胡昔馮淩濶步長淮外難【去】此百雉城萬甲屯要害時平一登望江山互襟帶想象文獻公淸風宛如在當利港縣東二里下通大江按縣譜晉王濬徵吳乘便風趨石頭王渾招之不顧卽此地此詩當在遏胡城之前

龍驤乘上游鋭气吞敵境風便趨吳京収功在俄頃平生負雄圖晚嵗方獲騁何必傳鼎彛江山與之永天門山縣東南五十里江導兩山之間殊湍悍按縣譜宋孝武嘗駐蹕此山上閱水軍發因建二石闕以誇武功今遺迹在焉

天門束箭流北注據牛弩淩髙駐翠華舟師耀威武當時侍幃幄誰復徴往古虞舜有苗徵端爲兩堦舞采石磯縣東南二十里瀕江兩磯相對按縣譜李太白嘗隠東磯上故址存焉

東西采石磯山水兩淸絕漁舠與商舶今古幾防越飄颻翰林主長笑弄明月難訪物外遊飛雲眇天末百福寺與縣廨鄰按縣譜卽唐詩人張司業籍之故居也籍繪像今存

文昌西郭居修竹閉壊堵琴樽不復存靑蓮開梵宇塵紛晦遺像粉繪才可睹拜奠媿無言長哦君樂府桃花塢縣西二里麻溪上按縣譜張司業之別墅也籍與孟郊載酒屢逰焉茂林修竹尢占近郭之勝

種樹臨溪流開亭望城郭當年孟張軰載酒來行樂斯人久埃滅節物今猶昨看取不言華春風自相約平屙湯縣西北四十里按縣譜湯泉下伏丹砂浴之能愈疾故有平屙之名卽劉夢得歷陽記所謂沸井者也

文礎防淸漪炯若涵冰玉澡滌起沈屙功參靈劑速荒唐桑氏經碎桐君錄利物本無窮何須塵簡牘

慶湖遺老詩集卷三

欽定四庫全書

慶湖遺老詩集卷四

宋賀鑄撰古體詩下四十一首

三山在金陵西南百里崛起大江之中昔王龍驤順流鼓棹徑造三山謝暉登三山望京邑皆此地也戊辰三月始遊金陵置酒於鳳凰臺引望此山如落天外雅符大中詩中語旣渡江至石磧戍門適與山對巳巳六月賦

南朝鳳凰臺置酒昔髙會酒酣望三山宛在靑天外長哦謫僊吟如啖鯨鯢鱠明日信東風孤帆出其背荒戍接江濵開門適相對鼎足峙長川不爲舟檝礙雨暘雲吞吐早晏潮進退萬古免浮沈曾微抃鼇戴伊予厭塵坌閉目何可柰爽气豁衿靈山乎吾有賴嘗聞晉阿童萬艣飛戈快徑造此山陲滄波爲之隘【闕】我疲軟姿功名讓前輩暉昔憑眺物色頗有在他時掛武冠刀劍行且賣山價略可酧庵棲謝當代逺持三山磯況彼七里瀬猶得傲狂奴吾無故人待

望夫石在當塗北山上與歷陽當利門相直巳巳八月賦

亭亭思婦石下閱幾人代蕩子長不歸山椒久相待微云防髮彩初日輝蛾黛秋雨疊苔衣春風舞蘿帶宛然姑射子矯首塵外陳迹遂忘窮佳期從莫再脫如魯秋氏妄結桑中愛玉質委淵沙悠悠復安在

題烏江湯泉寄老庵庚午七月賦

兩庵松竹深薄暮更微雨山禽不畏人嘲方對語而予倦宦者罷日今何數京邑夙所懷其如惡塵土行復念斯遊回頭悵何許

罷官有期懷寄歷陽朋好庚午八月賦

迅雨蕩防暑層飈披滯云汀川繚楚甸新陽曆秋旻物豈不嘉中懷愴離羣親朋滿城邑系滯此江濆及信非遙遂作河梁分何人具供帳樽酒展殷勤一聆雪兒歌載【闕】逰子魂津鼓警朝夢【闕】煙生夕曛所悲紫蘭纓復【闕】京洛塵春風有歸雁報我相思文

檥舟秦淮雨中寄侍其服之庚午十二月賦

蓬卑每礙幘倉狹容席淒酸擁膝吟柰此風雨夕欣聞鐘漏旦懷彼南城客欲往從之遊塞塗沒吾屐方君慕棲遁顧已淹行役後夜嵗云除畸辰良足惜何當斥氛閉新暘被東陌壺觴殿兩驂聊取一日適

金山遊辛未二月舟次廣陵同建安黃材成伯黃樞集虛郡人陳庾敏善武寧張思永子修爲金山遊賦詩得上字

輕舠放中岸逺春風壯檝師俯仰呼天水爭簸蕩吾方扣其舷聊賡小海唱稍回卽東麓側磴聫屨杖危剎表層巓疲筋【闕】牽彊斜廊繚復殿魚脊分背向放目四垠寛秋毫入吾望侵云鐵甕壘崛起去緣傍映日海門山不蔕滄波上吾𨿽百石吏平昔有防尙【闕】得金仙徒剪蘿開岫幌誓投桑楡年浮玉翁自況

金山化成閣望焦山作辛未二月與二黃陳章四子同賦予得中字

朝登化成閣冩睇滄江東巋然瘞鶴山屏截橫流中雲煙生蔽虧水石相磨礱飛構結巖腹天龍嚴佛宮初無刳木智不與塵界通曠莽天地間勝事豈易窮將謀乘興人難【去】此迎潮風可信浮桴約僅有由也同我亦念行役翻如徵北鴻他日一漁艇悠悠浮玉翁

金山夜集招米芾元章不至作辛未二月與二黃陳章四子同賦予得王字

芳洲擷蘭佩淸夜棲寶坊晚風駕飛濤柱石揺長廊微月逗檐際助我燈燭光黃童天下才亹亹陳與章狂歌間險語捧腹屢烘堂惜無杯中物可以延楚狂興防半道去浪學山陰王明發吾將還滄波渺相望如何方外徒漫仕煩官倉端爾涼秋節白雲來帝鄕

廣陵山光寺夜集畱別黃材昆仲辛未二月賦予得平字

維舟山光步卻顧廣陵城十里春風外夾津芳艸生漁篷尾來媿爾故人情更卜連牀語神房溫自淸語防夜自久淚燭翦復明撒樽兀相視酸涕流金纓我本山海士誤遭時网嬰出身兩紀余何等爲浮名矧此一分首幾年當合並離憂如驚瀾蕩潏未易平疎親系逺邇斯言出荒傖音郵無禁限動訪白雲兄

題崇勝寺無心庵辛未六月京師賦

老鶴依林表孤云寓山間結茅窮釋子著身如許閒有心卽塵紛無心猶石頑有無心並置日暮客來還和錢適徳循寓懷二首辛未七月京師賦時與錢鄰居

悠悠北山云苒苒東門艸紛吾起故居與邇卽逺道巓崖博錙銖得不償所耗寄語鄰墻翁嵗晚從吾好魯酒味自薄楚歌聲更悲曽無忘憂用安事酒歌爲西風激商序流芳廹衰遲寄語鄰墻客玆非行樂時題天淸寺安上人北軒辛未八月京師賦

南城繁【音婆】氏臺維昔孝王築歌吟寂無聞萬楹聨佛屋道人開北牖俯就百喬木八月鳴淸蟬槐蛾委平緑客來借榻臥吹睡俄頃足防雨隔斜陽垂虹跨長陸良遊悵遲後回謝三更速痩馬尾華軒汗顏塵一掬昨非勿復道佳約猶可續載酒定何時新黃糝庭菊

感庭棗辛未七月京師賦

昔來花纂纂遽許實離離西風會揺落行復見空枝嵗物感流駛事功傷暮遲咄彼身後名前人端自欺書殫南山竹奄奄定何知賢哉張生翰千載與心期

送表侄趙子億之官滄州兼簡通守李延寧字叔永辛未十月京師賦

吾昔遊浮陽童心初辦狂淩髙瞰海日徑欲窮扶桑嵗紀忽再周此圖竟莫償今適送子往臨風但彷佯之子公族秀祖基維懿王成吾家宅相裂封復吾鄕汝翁同谷守視吾猶雁行後生古所畏之子未易量筦庫方試吏事役須更【平】嘗譬彼汗血駒齒齊卽騰驤是宜勤夙夜動虞三尺坊勿憚川陸遙千里如鄰墻勿計晦余俛仰度三霜邊朔昔云苦今歌海隅康正賴別駕賢不減晉王祥依投得吏師行見售所長爲吾語故人曩契想未忘願致雙魚封繼以一鶚章

夏夜雨晴遣懷癸酉嵗京師春夏厭雨吾居望春門東牛行街故西樞渤海公之髙齋嘉樹淸風殊不知暑濕時臥病杜門毎把書自適五月望雨始収霽疾亦少間因賦是詩

積涼被廣陌誰過牛儈翁閉闗養尫瘵藥石収良工髙齋俯嘉樾疎箔延淸風左右列圖史披張俄一通從嗤獺祭魚聊學蠧書虫坐挹古人語孰云吾道窮浮生夢境間不蔕之驚蓬生死猶物化今昔賢愚同分陰賤垂棘白日莫再中薄暮紛滓澄寥寥還太空爲問此何夕涼蟾生自東荒哉西園士聨蓋追輕鴻行樂以至斯不知息微躬側聆天雞鳴凡耳初破聾吾從汗漫遊遡景鞭垂虹濯纓咸池淵晞發若木叢親串不我忘惠音赤鯶公長哦賦來歸閱【闕】世上雄

寄題栗亭縣名嘉亭邑令趙洋更此新亭名取杜甫同谷紀行詩栗亭名更嘉之句因其親能希邈求吾詩癸酉九月將扶疾東下感而爲賦

少陵昔避地幽棲鳳皇川始願獲其所賦詩此終焉睠彼美林麓防膏腴上田陽陂鏡垂珠陰谷繁玉延長鑱勤采斸服食攀飛仙兵祲奪和气力耕無善年林坰開冰雪旬浹斷庖煙嗚呼歌七章暮【闕】西南遷環堵久蕪沒斯亭名尙傳茂宰愴懷古增崇殊過前雕甍揭長簾下容十客筵嫩嵐隔春叢淸竹鳴夏蟬風月有髙興寫之武城弦狂客屬尫廢駑筋難彊鞭何暇逺登覽但哦鯨海篇尙苦八口累依稀仝曩賢餘齡寄幻境未斷東西緣江淮米價平一舸去悠然幸此嵗丰樂浮游吾所便異時訪陳躅復使後人憐

遊盱眙南山示楊介楊善方藥著書甚多癸酉十一月與之同遊賦

曉霜無輕颸長淮淨如眼招擕南山遊老子興不淺不從千步橋飛渡一漁舠中流鼔素檝魴鱮歘驚跳禪叟延遊客匆匆問行色千里逺京闗浮驂去安適長笑指滄浪濯纓湔我裳朱門曵裾地槐栁自成行多年困靴板未立中人產沈痼廹衰遲求田咄何晚神丸儻駐延投此寄餘年鑿室鄰揚氏然薪系太

酬別盱眙杜輿杜字子師方築淮上東山之居寄詩要予檥舟以待其還時聞楊子江潮不應輟浙右之遊將訪親於海陵因賦此告別癸酉十一月也

君希謝太傅築室臥東山應擕玉人去爲問何時還扁舟欲之東霜落江潮慳難從京口渡且轉廣陵灣與君合復離怳若愁夢間嬰疾再寒暑醫師憐我頑頽齡未遽盡解組誓投閒幽巖有芳桂晚節約同攀

畱別山白禪老兼簡楊居士介癸酉十一月癸巳遡風下淮晚次山白禪老見臨乃歷陽之舊也因賦此詩以別

汴尾望山人煙了可數長淮斷【音鍛】日風浩若千里阻舟無百石載兩腋憂雙艣鷁首蕩頽波中流幾翔舞維梢追曛暮坎坎禪林鼓曵錫辱來過依然識眉宇靑熒燈火畔再得親軟語多慙晚聞道忠義夙自許剛腸憤激際赤手搏豺虎過壯纒百屙餘生托兒乳羸軀假死緩豈復勝冠組會約子云孫西巖兩庵主

題海陵開元寺棲雲庵寺卽唐王屋禪師道場甲戌五月郡守周開祖要予同賦

道人猶浮雲發彼王屋岑朝見膚寸合暮爲四海霖造物一戱耳浮雲本無心永謝應龍召深棲雙樹林蒼生地千載仰慈陰皎月示晦淸風何古今誰舉甘露頌轟然海潮音支離病居士和以無弦琴

寄題潯陽周氏濓溪艸堂周本江華人名惇頥字茂叔仕至尙書郎累使嶺表中年投節退居湓城之南溪上因名濓溪以自況二子壽字元翁燾字次元相踵登進士丙子五月予檥舟漢陽始與元翁相際求予賦此詩

濓溪之水淸未足濯公纓平生抱苦節成就此溪名長笑置符傳孤雲歸思輕溪頭四壁居溪下百畆耕量汲奉晨盥課樵共夕烹希逢杖屨遊但聽歌聲爲客剪三徑傳家通一經雙珠交照乘合璧倍連城被褐有餘樂問縑無隠情桂林兩枝秀借爾俗眼明昔仰名父子今推難弟兄不應文範裔遽謂公慙卿如襲帶礪封毋爲權利傾地實寢丘比有力安得並勒詩髙岸石敢告後代生

送周壽元翁西上丙子七月賦予時臥病漢陽

露艸蔓前庭防虫思明月宵分耿不寐懷我友生別舟師望箕宿綴幔須明發鷁首托歸風安知川路濶夫君靑雲士行奉紫宸謁一鶚抉塵籠騫軒應霜節仰追鸞鶴駕顧狐兔穴越客寓荒城卑棲慕鳩拙衰遲積尫獘未死人事缺嬾制一緘書寄聲彼朝列方今百廢舉衮職補何闕毎自幸餘齡江湖傲華髮躬耕固難彊五斗代薇蕨摩腹遡南薰蒼生解煩暍

題陶靖節集後丙子七月寓居漢陽手校陶集因題其後

淵明不樂仕解組歸柴桑遡風北窗下坦腹傲羲皇儲粟旣屢空乞食何惶惶有身卽大患斯語聞伯陽顧我亦多忤丘樊思退藏慙無辟粒術圭勺耗官倉

補感遇詩予熈寧元丰間嘗賦感遇十數詩久忘其槁丙子七月因曝藥紙得此篇半已裂去不可記因補成之時寓居漢陽

猛虎未出柙擾如搏防貍蒼鷹方在鞲孱甚伏卵雌弭戢以違禍孰云爾無知幸遭縱釋仁返謂人可欺豈復念前辱揺尾垂翅時擇肉斃儕類戕忍猶天姿吾將罪虞者柰何生致之南山有重阻鄧林無樛枝機穽與蘿罻今也將安施

黃鶴樓在鄂州使宅之西南隅唐閻伯程記云圖經載費禕登仙嘗駕黃鶴返憇於此遂以名樓焉並見於神仙傳述異記按蜀書傳本江夏鄳人也爲刺客郭循所害豈道家所謂兵解者與丙子九月始登此樓因賦

登眞者誰子昔有費公禕白日玉書下靑天駕鶴飛此地少畱憇神標悵依依振裾謝塵濁與爾方逺違層樓寵陳迹江山長四違登臨美商素雨气薄西暉水落洲觜嫩風豪帆背肥飄然起遐想琳館閟巖扉明月識悠闊白雲疑是非金桃未遽熟薤露虞先晞髙樹兩華表長招羽駕歸靈瓢五色劑定與遺民揮自顧非仙質延生猶可希刀圭儻不恡如飽首陽饑

鸚鵡洲在鄂州南浦上按圖經云因禰衡賦鸚鵡於此洲遂得名後黃祖殺衡投屍此洲下胡曽詩禰衡珠翠逐江流是也丙子九月賦

鸚鵡隴下鳥能語奇羽毛羅罻巧相致雕籠闗鐍牢長懷故園樹煙雨落空巢萬里遷澤國舟與【闕】勞正平托物賦健筆不停操千載訪陳防晴沙葭菼髙珍禽不復見慨想若人豪處士起河朔英風防時髦文章儷墳誥俛就猶詩騷兒女命楊孔奴兵視劉曹姦雄可柰此束之投楚郊忤俗竟非命惜哉時不遭非無擇木智天下方滔滔遺幹泯魚腹浮魂誰復招近結屈平好佩蘭雜申椒逺慙子胥烈怒气翻秋濤空餘芳艸碧恨血滿江臯

懷寄周元翁十首丙子十月江夏賦

周郎假沔官我偶來沔居得閒定相過談笑沈屙祛俄聞戍樓角曉引吹咿嗚自君居湓城怳怳一夢餘復求若輩人陶竈搜璠璵誠爲天下士豈特江漢無

周郎嗜茗飲偶與吾好同贈行發吾寶紫璧雕雲龍此實大官物分甘玉堂公我曹百石吏藜菽毎不充詩人盍得嘗可以驕萬鐘願君間一歠十里共淸風

周郎塵外人冰甃立寒玉去我千里餘炯炯長在目有徳且有言可采篆縑竹未爲造物憐方狥斗筲祿司晨屬羣雞安事彼鸞鵠聊自況疲駑鹽車不爲辱

周郎妙雅道五字可人師許與非不嚴柰何取我詩我詩如秋虫徒增長年悲指疵固有望逐臭得無嗤詩鳴人必窮我窮豈可宜願君勿閡此晚節益經奇

周郎歸濓溪旱燥害嘉谷仰飽百指余嗷然坐空屋應書乞米帖得繼朝來粥行陞大夫籍月賜萬錢祿振顯屬他年盤飡羅海陸毋忘佛子言不食大夫福

周郎西笑時疊寄兩函書情親語懇到骨肉所不如妙翰騁遒放抵突黃與蘇黃臒曵羸筋蘇厚凝腯膚我於季孟間增少損有餘家雞敢復道儲此槖中珠

周郎走王都馬足塵翻波賀老宦江夏無人驚雀羅出處躁靜間柰此貧病何平生解指誓晚境勿婆娑廹死不得休前言食已多尙敢厭閒冷歘爲赴火蛾

周郎彊仕年藥石甘苦口得無耗天和湯劑禦衰朽空華與【闕】色種種竟何有妄愛溫柔鄕蕩然不回首坐令松桂姿凋脆等蒲栁幸勿易斯言前車鏡湖叟

周郎有史才班馬可並驅紛紛防諂人畏君筆削誅我恨接君晚要亦君之徒沈屙積嵗月顧此畱須志我壙中石賴君文不防庶乎陵谷變名字見君書

周郎貫江華而復厭湖湘我亦非樂此西歸計茫茫頽年抱沈痼生理豈得長後期眞何時存沒兩相忘懷君輙賦詩落筆聨十章他年一掩卷爲我涕浪浪

題武昌鄭判官直節亭鄭名深字文通植竹開亭於官舍東南隅名直節以自況丙子十月落成求詩爲賦

開亭榜直節寵爾靑瑯玕嵗晚傲霜雪不同天下寒挺立百丈夫被之古衣冠春華白粉澤正色莫敢幹越客與登覧防吟復長嘆六鼇方抃戱雲海翻狂瀾儻逢龍伯公何憚翦一竿岐山鳴鳳雛久刷五色翰何以慰朝饑美實來加飡髙材陋時用自持良獨難不願載樂管伶倫非古官浪遭野王輩三弄爲人懽願制殺靑簡燦然漆與丹褒貶約魯史終古垂不刋顧此托根地辱哉久泥蟠

題潘大臨東軒潘字豳老隨親官漢陽辟公舎之東軒著書名左史賦詩見寄因答之丁丑八月江夏賦

陳公少荒誕一室未遽掃事功竟何成老魅死不早潘郎治寓捨箒禿無遺蚤庭砌蒔蘭萱未霜除惡艸明窗幕輕素朝日上杲杲煙蔓擢燻鑪松腴浮墨沼著書代魯史百傳見晚槁賊亂久逋誅吾方力窮討不應兩觀下僅獲少正夘坐可驕素臣俾渠眸子了而翁晏退食筆削日課了伯仲詠南陔余風颯林杪安知自娛適聊慰堂上老起居侍杖藜寒燠躬煬澡昏定仰屋眠是中亦大好

送咸寧陳令完夫移官吳郡陳字保神丁丑十月江夏賦

蒿萊東郭居長者車成轍禮經尙往來豈爲我輩設臨分懷出錢津逺舟速發十月雁啼寒滄波灑微雪送君一樽酒孤飲聊耳熱會取屈平書商聲歌九闋開正到是郡暘暖張燈節兩地見梅花相思不同折官閒羈絏【闕】陳迹得捜閱虎去丘隧空燕驚宮火滅廊傾罷鳴屧蘭斸香逕絕逮【闕】故時人惟餘劍池月名城見圖繪丹墨殊滅裂細與賦新詩長封寄天末老狐守丘志客子敢忘越未死定歸東柴荊晝常閟右軍領妙語年大不堪別況復魚鳥情飛沈方此訣

和潘豳老漢上屬目戊寅四月江夏賦

白雲防山頭淸川山下流芳洲采香女薄暮漾歸舟並蔕雙荷葉逢迎一障羞持情不得語大婦在髙樓

慶湖遺老詩集卷四

欽定四庫全書

慶湖遺老詩集卷五

宋賀鑄撰近體詩七十二首

雨餘晚望熈寧丙辰五月臨城賦

相應乳鳩鳴桑間返照平明津小舫度髙隴一牛耕林藪歸心健塵埃病骨輕屈騷魂爽在未許獨君淸

自訟元丰戊午六月滏陽賦

朝聽明鐘出暮隨衙鼓歸朝朝復暮暮是是與非非迹寄升沈路言投禍福機何窮百年事端使一心違待曉朝謁天慶作巳未下元滏陽賦

望曉謁琳宮荒庭霧气濃曽陪羽林仗如待景陽鐘薄宦情無幾勞生夢不容樵朋與漁伴他日會相從送李易初還汶陽癸亥正月彭城賦

客宦愴離羣徐方復得君靑衫初試吏白面頗能文盡舸浮春水淸樽醉舞裙他年會相訪分臥北山云

重送張澤樂郊皆汶陽遊燕之地

夾岸雪初消靑靑見麥苗傳聲汶陽客已解木蘭橈春水生張澤春風動樂郊良遊知不負回首念無聊

春書癸亥二月彭城

新蠶經浴罷舊燕未來前吏局坐如夢物華行可憐生南浦釣雨足東臯田故國負歸約塵埃年復年擬溫飛卿甲子七月彭城代王文舉賦

露网朱甍上風簾翠鎖前宿衾燻萏菡朝鏡拂漪漣津潤銷金筆香依撲粉綿度閒雙陸子撥恨十三鸚鵡殷勤語旃檀委曲煙鮫綃幹玉筯魚鑰限金蓮團扇訓桃葉烏絲代杏箋朱門長窅窅白馬自翩翩難釣三珠樹徒拋七寶鞭酒闌應有待夢破卽無緣信鵲新秋去孤蟾後夜圓浪言墻外地的是洞中僊

快哉亭朝暮寓目二首

風起喜舒曠徑趨城上樓初陽動禾黍積雨失汀洲水牯負鴝鵒山樞懸栝蔞坐慙眞隠子物我兩悠悠積潦際危堞登臨西照中苔衣罥白羽槐防懸靑虫不淺胡牀興無多團扇功目窮猶起羨演漾一漁蓬題張氏白雲莊彭城張謀父居泗州之東山耕田數百里中擇爽塏列樹松竹結茅其間榜曰白雲莊甲子九月置酒招予與防陳王李四子酒酣賦詩予得云字

江左陶徴士髙風昔所聞應慙五株栁難比一溪云我有乘桴約君方植杖耘悠悠竟何得晚嵗盍同羣賦得枕上聞雁用天字甲子冬至日宼元弼席上賦

朔吹飄驚雁寒聲徹枕前逺違沙漠雪不下汶陽田客夢悲中夜歸期隔故年莓苔與菇米何處是湘天和人遊白雲莊二首乙丑正月晦日與予鄕段詢愼從成父宼元弼步出彭城之上洪門泛舟訪張謀父於白雲莊晚歸皆被酒段集古人句成二首示同遊予因走筆和之以送謀父後旬愼從感疾物故張復出是詩使人泣嘆彌日

原野正春風登臨一醉同陰晴時未定今古思何窮山勢落還起溪流噎復通隠君方自得可羨爾冥鴻可愛白雲翁前溪檥釣篷耕樵一逕下井臼四鄰同倦宦終何得餘生寄此中預煩多種秫毋使酒桮空

早夏乙丑彭城賦

吏役初無補端令樂事妨不知春遂去但愛日何長薄雨梅含核溫風麥擢芒須容退食暇一枕夢吾鄕

辭酒乙丑正月彭城南丰席上賦

魯酒一樽薄吾愁萬斛多塵埃斬馬劍涕泗飯牛歌髀肉生如許顚毛黒幾何功名可復道身世兩蹉跎送陳傳道攝官雙溝乙丑六月陳發彭城檥舟漢祠下者累日予方抱疾不遑出餞因賦是詩

弭節想登臨開云防日陰靑蒲泗水濶古木漢祠深應醉杯中物誰聞澤畔吟禪房飬屙客輕別若爲心

遊滕縣時氏園池乙丑八月賦

珍重西園主開門待子猷城隅樹交防樓下水通流鴝鵒鳴深竹蜻蜓駐小舟可能忘夢想塵土滿徐州

自鄆還徐道中乙丑八月賦

八月過新雨行雲弄晚涼山川乍明晦禾黍半靑黃西去眞何事東還非故鄕悠悠塵土裏無路不亡羊早發王邨道中寄李智父乙丑八月賦

雞鳴戒徒禦驅馬度前陂得雨人耕早邊山日上遲罷休何復道會合邈無期賴有西來水悠悠慰我思

暮投葛墟馬上乙丑八月賦

旬浹走千里塵埃如有緣慙無季子印可挾洛陽田廣澤雁行去荒山雨腳縣長亭猶未見疲馬不勝鞭汴渠夜泊示紹彥祖元祐丙寅二月永城賦

耿耿度中夜浩歌誰與詶屋頭風罨岸枕底浪澎舟春物行飄忽鄕心久滯畱須明投吏部一醉驛西樓

丙寅舟次宋城作

水館四邊邨登臨柰斷魂黃花開小徑紅粉哭髙原舟檝逢新火松楸老故園斜陽一千里依約是蘇門京居感興丁夘正月賦時領將作屬

爲問長安客何人識要津長持一馬箠浪走六街塵城闕煙中曉闗河雪後春故園桃李在樽酒願相親

玉津晚歸馬上丁夘淸明京師賦

落日南城陌東風禁火時醉醒皆自得單袷正相宜緑樹侵髙閣繁花灑曲池未應判節物可柰故園思西城有懷舊好丁夘七月予以將作屬日至瓊林金明督察營繕偶懷陳迹惘然因賦

西郭天泉裏依依得舊遊綺羅紅芰曉絲管萬蟬秋栁礙秋千陌萍沈祓禊舟年華勿復道誰爲駐東流苦竹邨南馬上戊辰四月晦日曆陽賦

楚澤燻風後林臯夕照間漁舩防緑岸鳥道轉荒山久負杯中物長偸馬上間悠悠白門路何日杖藜還題諸葛谼田家壁地名諸葛亮谼在烏江北八十里與石頭城相望戊辰九月賦

晚度孔明谼林間訪老農行衝落葉逕坐聽隔江鐘後舎燈猶織前溪水自舂無多遊宦興卜隠幸相容詶桂林從叔戊辰十一月歷陽遣使還賦

江到三湘盡山圍八桂深龍蛇塞下蟄霧露晝多陰迢逓馳楳信殷勤訪竹林淮南風土美畱滯亦何心寄金陵倉官趙令毣通宜趙諸王孫戊辰十二月歷陽賦

嵗律倐雲暮王孫興可堪羨雲歸日下隨雁滯江南卑濕求長健登臨柰半酣西州眼中近早晚寄華緘懷寄潘孝本兼簡其子言潘字景仁時遊宦嶺外己巳正月歷陽賦

春色先梅嶺秋聲後桂林溪通五羊險云近九疑陰無雁難逢信有猿能伴吟一樽燒酒美應對阿戎斟送張商老西上張名夢臣吳郡人巳巳九月歷陽賦

霧气斂陂澤鼓聲催客航蒹葭靡宿露鸛鶴盤朝陽行役自玆逺離愁安可忘黃華一樽酒何處望吾鄕題烏江東隆山鄧氏亭巳巳九月賦

逋客今何許空餘接隠亭舟隨潮水上門背夕陽扄兔策塵生蠧漁蓑雨化螢題詩巖下石聊代艸堂靈登烏江柏子岡懷景仁己巳十月賦

驅車柏子岡引首東南望孤戍帶寒日長江流大荒故人越五嶺旅雁畱三湘好待春風暖相期還北鄕宿黃葉嶺田家巳巳十一月烏江賦

聚落荒山裏畬田歳不登牛衣障隙雪鼠穴見鄰燈愁信魚難暝寒凝酒亦冰悵然歌白石椎枕待晨興遊六合定山眞如寺達摩第一道塲巳巳十二月賦

隻履西歸逺何年此布金地寒蒼檜老嵗晏白雲陰燒隔溪冰斷樵穿徑雪深祖心無處問俗駕晚駸駸同道通師之香林馬上庚午正月歷陽賦通喜爲詩從吾遊甚久

冰霜節遲淮楚早春時白艸風頭急黃雲日腳垂鳥聲投古戍馬力倦長陂吾有官箴畏勞生爾浪爲題烏江丘氏昆仲歳寒亭植柏亭下故命是名庚午正月賦

新甫移根逺蒼然對兩翁閉門三尺雪仰枕一庭風東郭顏何厚西來意莫窮未應輸狹小釀酒待春叢送左禹赴江夏尉左字塗叟庚午四月烏江賦

泛泛靑翰舟亭亭黃鶴樓江山信淸灑人物想風流美酒遣歸思新詩題勝遊有魚知不食端作置書郵

髙望道中庚午五月烏江賦

積雨漲陂塘田塍挿晚秧逺山宜薄暮髙燕弄防涼馬革非吾願魚飡饜此鄕歸期知近在猶待菊花黃

湯泉道中庚午七月烏江賦

靑石岡西下靈泉產藥苗山英如有待木客可相招蟬帶風移樹塵隨馬度橋颺鞭吟舊句歸路不知遙畱別王掾元胥庚午十二月歷陽賦

之子貫東牟靑衫試宦遊顚非小賀比爽自阿戎流未卽蕓香拜俄先戍秋孤篷別夜思霜月滿滄洲檥舟當利口待風累日懷寄城中朋遊二首庚午十二月歷陽賦

一葉寄津口怒濤安可乘朝風占酒斾夜防乞漁燈牛渚逢新月秦淮想結冰故人他夕夢歌吹滿金陵離憂不可解罷酒獨登臨潮落江空濶云繁嵗晏陰愁鴟守漁罧怒犬突神林觸目增淒斷聊爲澤畔吟重別王掾庚午十二月六日自歷陽當利口放舟至沙夾王元胥載酒旋訪別因畱宿不發重賦此詩以貽

訪別難遽了不知寒夜長回燈撤杯案抱被宿舡倉載聽逺雞唱稍分徵雁行臨風滿掬淚吟落一衿霜投宿淸涼寺庚午十二月望日自秦淮亭信馬出石城門賦

建業衣冠集秦淮舟楫屯東西萬里客朝暮兩潮渾何處契心賞片時淸耳根僕夫浪見問但出石城門

金陵寄懷王掾庚午十二月賦

徵虜亭邊路望夫山下舟長江不隔夢明月祗供愁促席歌塵斷閒窗醉墨畱惜芳橋畔栁誰系木蘭舟

秦淮夜泊辛未正月賦

官栁動春條秦淮生暮潮樓臺見新月燈火上雙橋隔岸開朱箔臨風弄紫蕭誰憐逺逰子心斾正揺揺鐘山法云彥上人畱中飡罷遊艸堂寺寺卽周顒故居辛未正月金陵賦

弭楫秦淮尾登臨殊興回難消蔬飯飽更過艸堂來日轉嵓扉暝風披蕙帳開吾非海鹽令猿鳥莫相猜詶別法堂彥上人辛未正月金陵賦

將別雁門師殷勤訪所之江湖懷北闕鷗鳥戀南枝朝隠非吾所山英不汝欺明年東下約春水漾蘋時

易官後呈交舊辛未九月京師賦

當年筆漫投說劍气橫秋自負虎頭相誰封龍頟侯聊辭噲等伍濫作詩家流少待髙常侍功名晚嵗収辛未龍興節日懷王掾元胥昨嵗是日予解舟渡江此詩京師賦

昨嵗東溪口扁舟欲下江伴愁燈映幔欺睡月侵窗漫寄書連紙誰同酒一缸何當見之子聊使我心降

廣津門東馬上壬申二月京師賦

津頭落帆鼓薄暮尙蓬咚疑是秦淮口扁舟醉夢中不堪隋岸北塵土一鞭風傳語端能否伯勞飛自東久病寄二三親友壬申八月京師賦

早昧攝生理百勞戕至眞藥靈翻佐病詩癖竟窮人終負黃壚恨長違白首親一囊安可得四壁未應貧燈下塵編淚風前墓艸春倘忘雞酒設腹痛勿多嗔

秋夜聞雨晨興偶書癸酉八月京師賦時欲扶疾東下

故國心馳北扁舟計漫東寒生一夜雨病渉兩秋風落泊籬根葉幽憂屋角虫何情悲節物聊自況衰翁謝米雍丘元章見過米名芾癸酉八月京師賦

今古兩妙令雍丘與太丘當時號淸白後日想風流吏鼾庭陰午農歌野色秋吾非荀氏老愧爾徳星畱畱別米雍丘二首米辧博有才具者山林集數十卷爲人知者特水淫書學而已淸狂多忤嘗上章援予祠史之請不報輙已因以激之癸酉十月雍丘賦

明缸通夜語累塊寫胸中水癖推劉令書名凂魯東忌猜悲廩鼠逐熱賤云鴻不乏佳山水東南著兩翁好住楚公子山林何處逢官身須自乞俗眼可相容叔夜爛猶鍛伯鸞傭且舂多慙方祿隠爾汝傲吳儂

寶應夜泊癸酉十二月賦

伏枕漳濵後維舟楚澤邊筋骸非壯日節物廹窮年夜雨侵牀漏晨炊湊鼻煙勞生我其分十口亦飄然題甘露寺淨名齋兼寄米元章米舊嘗居此齋甲戌九月京口賦

日出天垠露江橫地軸分馳年悲落木羇思托孤云重掃淨名室長招漫仕君悠悠徳璋軰未辦勒移文

山晚泊乙亥二月賦

春半寒溫維舟淮上村長林補山豁靑艸際潮痕久厭浮家役重招去國魂禪房欲舒冩煙雨促黃昏嵗暮舟居臥病懷寄金陵和上人乙亥十二月淮上賦

野泊嵗雲暮念歸期更賒津童爲過客商舶是鄰家雪宻漁依罧潮廻蚌委沙南洲人健否不寄早梅花寓泊臨淮有懷杜修撰丙子二月賦杜公名紘去嵗總漕於此屢開燕寶訓堂

幕捲歌鬟列堂深宻炬然臨風鳴羯鼔待月戱秋千短韻吟牋出長檐醉防偏斯人違薄俗何減孟公賢

舟發金陵望歷陽作丙子四月賦

尙識歷陽道依然西照間風煙石磧戍林麓楚王山隔水一凝佇當年百往還誰憐躍馬客衰病再投閒

江行寫望丙子四月當塗道中賦

斜照侵疎箔微涼逗小窗靑蒲故依渚白鳥屢橫江遣興詩三百煎愁艣一雙前舟定未逺疊鼓聽逢逢郎官湖按李白詩序云乾元嵗流夜郎遇故人尙書郎張謂使夏口沔州杜太守漢陽王令觴於江城之南湖張公四望超然請白標之嘉名白因號之郎官湖席上文士輔翼岑靖以爲知言今所謂郎官湖者占郡城之北束於兩山間縱廣百許步固不足四望而超然也已知其非是郡南瀕江之人持南唐時地券尙指郎官湖爲鄰蓋湖爲江水所並而去城裏余猶有洲渚隠然未泯乃湖之故防也予丙子五月舟次沔陽求訪遺老始得其詳因賦志之

當年賢守令載酒沔南遊涼月呈新霽明湖涵素秋郎官夏口使仙客夜郎囚促膝靑螭舫連觴紫綺裘髙讙隨雨散餘防想風流芳艸失靑履滄波浮白鷗江吞百頃盡石刻一篇畱宜有沈碑者前懷陵谷憂

題寶泉官舎壁寶泉監在夏郡城東三里黃鵠山之陰丙子八月到官後賦

偶著彊名字非才但鑄金不妨稱外監況復住山陰勝日聊披捲淸風故解衿餘生偸祿隠何等是升沈江夏寓興二首前篇丙子十二月賦後篇丁丑五月賦

風與檣烏便儂先塞雁來山經七澤斷潮自九江回漁父猶知隠騷人枉才朋遊正相逺梅信爲誰開陂湖蹙坊市江漢復縱橫沮洳莎城阽晴暘竹瓦鳴新文添鵩賦異味識黿羮豈復悲流落官糧寓此生九月十日寄潘邠老丁丑江夏賦潘嘗許中秋重九渡江見過竟不至因以誚之

明月昔如許懷人殊不來徒歌桃葉曲又負菊華開尺紙緘愁去扁舟載夢回他年雞黍約千里信悠哉送蒲圻陳主簿彥升歸越陳字登之丁丑十月江夏賦

好在稽山北因君訪故園風流久衰歇湖水自淸渾可得千秋觀相傳百代孫時聞祖【闕】客不減漢東門送金壇愼令瓛戊寅三月江夏賦愼字獻玉年少寡欲奉佛甚嚴

淸素復多聞天涯晚得君相延蒲塞饌細演貝多文世味淡如水身謀散勝云謾爲花縣約聊慰此臨分寄題盱眙杜子師東山艸堂丙子二月臨淮賦偶亡之庚辰十月再道臨淮復得於子師因附卷末

東山與物逺松竹防茅茨信有防鴻志難藏霧豹姿會招安石起何患徳璋移後日嵓扉下遊人想履綦

慶湖遺老詩集卷五

欽定四庫全書

慶湖遺老詩集卷六

宋賀鑄撰近體詩長句上五十首

上已有懷金明池遊賞熈寧乙夘臨城賦

西城小雨宿塵消春水溶溶拍盡橋拾翠汀洲白蘋發披香宮殿紫雲髙防舟日晚綺羅醉油幕風晴絲管焦俠少朋遊應念我一年佳賞負今朝

贈張士元張字善長善爲詩丙辰十月臨城賦

夫子長貧五十年年來生事更茫然靑衿稚子彼何有白首故人誰見憐霜後鶉衣寒綻綫日髙魚釡凍無煙冗官猶愧蘇司業不得時時送酒錢

雨晴西郊寓目丁巳五月趙郡賦

城中厭雨過淸和偶出西郊野思多蠶蔟趂晴初摘繭麥場經潤欲生蛾營巢黃鳥啼深樹引犢靑牛飲暮河老圃念人畱佇久挽衣沽酒願相過

寄周文淸周時流寓海陵丁巳八月趙郡賦

節物驚心不久畱故人相望海邊州芰荷老盡池塘晚鴻雁來多雲漢秋誰共淸尊尋樂事獨將長幅寫離憂明年芳艸靑門道好試靑衫伴俠遊

寄王岐王鉅野人黃州曽孫熈寧初京師朋遊也字夷仲戊午滏陽賦

未從名宦兩蹉跎可但詩狂與酒魔紫陌塵埃日【闕】逐靑樓燈火夜經過當時豪縱年方少今日疎慵病更多惟見憑闌復敧枕往來方寸柰情何

和答鄭郎中見寄鄭臨城人名淵字鄰幾登進士第仕至職方郎中年垂七十卽謝事居近泜水自目爲泜川逸老性嗜詩𨿽老不廢與予詶唱累數十百篇旣來滏陽復有詩見寄因和答之予詩用他人韻者皆不取特錄此篇欲見斯人於集中耳時元丰己未重陽日賦

客子由來懷故鄕蘇門冷落白雲旁夢隨夜月鐘前斷詩入秋風艸共荒操板鎌靴遊宦厭開尊揮麈舊歡長泜川逸老應相念爲倚闌干向夕陽

和田錄事君義詠雪己未十一月滏陽賦

千里龍沙失舊荒四來云物助蒼涼直疑見月應無影未必因風始解狂枉費鉛華【闕】楚女不禁湯餅試何郎回中自是人間世怊悵臺去路長

和田錄事新燕庚午三月滏陽賦

新巢故國兩依依似與春光秋葉期雨過池塘得泥近日髙臺榭捲簾遲秋千節後初相見祓禊人歸有所思雙侶多情擬憑杖小牋封就碧雲詩

冠氏縣齋書事寄滏陽朋遊魏之西園在滏陽南漳水上辛酉四月賦

小閣燒香麝煎濃翠苔庭院緑陰風捲簾燕自雙飛去攲枕人方半夢中秋鬢先於懷縣令春愁多似義城公西園酒伴無消息欲寄魚牋水自東

冠氏寺居書懷辛酉五月賦

古剎荒涼晝掩門鳴雞吠犬接西村窗間自記曽歸夢樓外誰招欲斷魂漫汗新詩題琬琰少逢佳客佩蘭蓀更堪愁肺經春病負爾商歌酒一尊

題彭城張氏放鶴亭亭有石刻蘇眉山制文唐之陽春亭故址在徐城之東薛能尙書有詩見集中壬戌九月賦

曾見君家亭上碑東望風月動閒思昔無卜築如相待今遂登臨是不期萬頃白雲山缺處一庭黃葉雨來時許昌應負重泉恨當日陽春枉賦詩

九日登戱馬臺

當時節物此山川倦客登臨獨惘然戱馬臺荒年自久射蛇公去事空傳黃華半老淸霜後白鳥孤飛落照前不與興亡城下水穏浮漁艇入淮天

九日呈李成父癸亥彭城賦

城中霧雨曉冥坐失城頭百尺亭行樂固知非我事苦吟猶得有君聽未應白髮饒新貴任使黃華笑獨醒異日尋雞黍約太行長繞故園靑

題彭城南臺寺蘇眉山詩刻後癸亥十月徐之走卒還自京師誤傳蘇黃州被召南臺寺公舊題數詩先摹刻諸石因賦此書其左

秋風幾度老江籬鼎水眉峯隔夢思下走誤傳宣室召上前誰進子虛辭東坡麋鹿同三徑西掖鵷鸞占一枝獨有野僧違一俗翠瑉新勒舊題詩

春懷甲子二月彭城賦

東風吹雪陰復晴西日冉冉林間明著水苔衣漸涵緑向陽竹鞭初引萌官糧得飽酒不足春物有意人無情馳書相謝五陵俠汗板塵鞾今半生

登快哉亭有屬甲子三月二十五日登快哉亭偶聞舟中吹楊華者有懷京師昔遊因賦

南浦東風拂水文汀洲芳艸緑羅裙桃花舊葉應相望楊栁新聲我獨聞酸鼻可憐香欲絕斷腸不待酒初醺斜陽歸去書窗下一幅蠻牋賦夢云

和彭城王生悼歌人眄眄眄眄馬氏善書染死葬南臺卽鳳皇原也生賦詩十篇因和其一甲子四月望日

東園花下記相逢倩眄偸回一笑濃書簏尙緘香豆防鏡奩初失玉芙蓉歌闌燕子樓前月魂斷鳳皇原上鐘寄語虞卿謾多賦九原無路達魚封

臨汳亭送客還馬上作甲子九月彭城賦

衮衮塵埃與願違可堪持酒送將歸壯心已服駑駘老羇思常先鴻雁飛十口無厭太倉粟四鄰分采故山薇何時偃臥柴桑裏自訟淵明昨日非

送陳傳道攝雙溝戍商稅乙丑六月彭城賦

墻外長川擁萬舟門前山色入南州風來浦口客爭發日下庭陰印未収乍厭折腰從吏役屢應回首念朋遊病夫頗有東流興預約淸尊爲少畱

送彭城周主簿建中移黃縣令周字元通乙丑七月賦予方抱疾

客館逢迎泗上州酒籌詩卷慰淹畱九層燈火偃王塔四面溪山彭祖樓此去君辭棲棘地年來吾有負薪憂終期一過河陽縣相對春風話舊遊

寄題狄丘李偉官舍東齋李字子微新葺東齋成有書求詩因次書中語以題之乙丑七月彭城賦

樹竹開窗小屋東低檐卻日竹通風長年馳騖欲何往終日退藏於此中未厭睡魔常有在苦思人事卽無窮躬耕不是悠悠計來作蘇門鄰捨翁

病後登快哉亭乙丑八月彭城賦

經雨淸蟬得意鳴徵塵見處見歸程病來把酒不知厭夢後倚樓無限情鴉帶斜陽投古剎艸將野色入荒城故園又負黃華約但覺秋風鬢上生

送李宗古錄事謝病南歸李字從已乙丑八月彭城賦

十旬病免謝雞羣収得閒身付白雲南浦少畱【闕】別賦北山相待敢移文松舟桂楫曉將發菇葉鱸魚秋未分異日有懷長笑客西飛燕子一相聞

汶上畱別李智父乙丑八月賦

一馬西投汶水濵自驚愁鬢帶塵紛秋風盡日吹黃葉心事經年寄白雲去矣尺書勤訪我醉來尊酒彊歡君北窗絡緯寒聲急明夜傷心獨自聞

答陳傳道陳以予領寶丰錢官每有賀監之呼因賦此詩戱爲答乙丑九月彭城作

吾家季眞登大篷我爲斗筲來寶丰公乎時以監呼我自笑名同實不同樽酒相望今夜月鱸魚又負一秋風少須婚嫁匆匆畢會買扁舟下淛東

懷寄宼元弼時宼官荊山戍乙丑九月彭城賦

君投筦庫可知非我飽官糧又願違舊國秋髙鴻雁過長淮水落白魚肥西風吹夢端相覓南物畱人也念歸何日蘆軒下雙榻滿持樽酒洗塵機

招宼元弼兼呈白雲莊張隠居乙丑九月彭城賦

長鋏長鋏歸來乎十口想厭淮南魚遊宦非徒飽而已浮生且問樂何如定無佳客淸尊酒賴有古人黃卷書我亦塵埃同病者與君長愧白雲居

答王文舉王詩有何日面靑山相並兩茅屋之句乙丑九月彭城賦

茫茫塵土欲安之珍重吾人个處期綠野相隨一藜杖靑山正對兩茅茨自憐悾愡負平昔尙敢婆娑臨莫遲第恐阿戎猶喜仕他時不與五君詩

題淵明軒陳傳道葺雙溝官舍瀕水之北軒索名於我因命曰淵明軒陳卽日去職予髙斯人爲賦是詩寄題軒上乙丑十月彭城作

淵明軒榜揭門眉夫子髙情俗不知未仰秫秔供嵗計本於松菊有心期臥來不淺羲皇興歸去何慙鄕裏兒窗破檐傾從此始祗應風月解相思

將發彭城作元祐丙寅正月作

四年吟笑老東徐滿目溪山不負渠得米徑須償酒債有田便擬卜吾廬明朝門外扁舟雪別夜燈前滿紙書會問匆匆解擕客相思命駕定何如

畱別張白雲謀父丙寅正月彭城賦

三年官局冷如冰炙手權門我未能賴與白雲之隠者不持黃卷卽尋僧蕭蕭簾箔風披竹艸艸杯盤雪灑燈塵土浮游漫相逺吳魚燕雁兩難憑

畱別宼定字應之元弼兄子丙寅正月彭城賦

不見步兵今一秋年來復與仲容遊蒼顏白髮慙衰暮縱飲狂歌作輩流顧我宦情眞漫浪爲君行計幾淹畱能尋三月皇州約拍手同登賣酒樓

永城邂逅周元通再索詩贈別周將海道之官黃縣丙寅二月賦

泛泛流萍衮衮蓬偶然南北偶然逢一樽通濟橋邊酒兩夜臨濉驛外鐘行矣風波宜尙愼歸哉塵土不相容事功早立須知退學稼他年訪老農

寄題泉南陳氏步云亭永城主簿陳琳字伯防居泉南之東山有亭名步云出圖求詩於予丙寅二月賦

紫翠峯前水一灣趣亭微徑白雲闗漁樵不見擕笻去猿鶴相隨采藥還晚月帶潮來海上春風吹雨到人間恨君輕爲蒼生起曾得東山幾日閒

題永城園水亭丙寅二月賦

詰曲池塘碧玉流禊亭孤占小汀洲長紉洲上芳蘭佩不系檐前盡鷁舟好泛羽觴修舊事爲書繭紙記淸遊季眞待得東還日初見紅蕖十畆秋

招同畢紹寓泊永城招李深昆仲畢字彥祖李字道源丙寅二月賦

滿城楊栁正黃防幾處秋千出短垣經雨河流識淸淺帶云春色乍寒暄從來嵇阮眈琴酒況得機云好弟昆咫尺津亭望齋館杖藜相過莫辭煩

送畢彥祖先之京師丙寅二月賦

日日東風吹旱云弄鞭低防送西曛客亭五里復十里春物三分今二分但解徵衣平酒債莫隨肥馬作塵紛扁舟不及淸明約紫筍朱櫻未負君

將發永城畱題李齋壁丙寅閏月賦

匹馬扁舟寄此身可憐投老尙迷津黃塵是處隨遊子明月相逢卽故人東道琴尊能惜夜西園花絮欲傷春分擕後日匆匆去燈火虹橋夢更頻

京居春日遣懷丙寅二月賦

靑梅小葉栁長條相對春風各動揺物色依依如有待人情忽忽自無聊五陵劍俠知誰健三徑車弓不我招好去廣津門下水新秋穏送木蘭橈

送趙令畤之官陳州兼簡周文淸趙字景貺越懿王孫時蔡僕射鎭淮陽丙寅十二月望京師賦

朱衣白面懿王孫好去淮陽事相君已放扁舟下南浦更持尊酒醉西曛靑雲計自此行始明月惜從今夜分擬仗短書裁不及但傳窮逹報知聞

汴上有懷李易初丁夘三月京師賦時予請罷大匠屬爲淮南行

何處經行特惘然津頭曾送木蘭船桃花春水生前夜楊栁秋風憶故年驛路尺書疑斷絕官倉斗米愧畱連飄颻復作江湖計從此長安是日邊

詶宗室令率惠墨令率字景道丁夘四月京師賦

麝煤新劑黝而堅誰謂奚生法不傳信是文房希代寶益知公子過人賢蔡中郎老喜飛白揚執防窮耽艸雅意要瓊玖報十丸聊以助吾顚

陳畱南城馬上簡李公年李字之茂戊辰二月賦

南郭何人卜築幽平田髙樹帶淸溝隔墻野鳥啼晴晝駐馬行人照白頭二頃難尋歸老計一尊宜結探春逰步兵不惜供廚寶更作東風數日畱

寓泊金陵尋王荊公陳迹戊辰三月賦

晚泊扁舟一問津依然節物思羈人江山月照六朝夢桃李風吹三月春宅枕謝公墪下路詩尋蕭寺壁間塵可須尊酒平生約長望西州淚滿巾

答孫休兼簡淸涼和上人二首孫岐山人字安之戊辰三月邂逅於金陵淸涼寺休家流以兩篇見投因答之

聲迹相聞忽此逢杖藜蕭散一相從平生詩酒眞吾事何處江山不爾容芳艸自生南北路孤云難系往來蹤異時荒戍長回首風送石城樓上鐘

渭北人逰楚水東論詩說舊偶從容鄕闗此日幾多逺春酒與愁相勝濃且免牛衣愧妻子莫將羊酪詫吾儂哀王孫賴彌天釋學揚州飯後鐘

春懷有寄代同行作戊辰三月金陵賦

未應一笑爲千金且解尊前綠綺琴歸雁不將書北去行雲長伴日西沈楚蘭徑逺飛黃蝶湘水簾空對緑陰無復賞心詶節物斷腸翻詠白頭吟

送潘景仁之官嶺外兼寄桂林從叔戊辰三月金陵賦

夜銜舟尾晝聨檣齊發都門到楚鄕我欲塵埃投衮衮君方湖海去茫茫傷心客路逢寒食回首家園但夕陽想見步兵應訪問仲容無復竹林狂

同王克愼宿淸涼寺兼示和上人孫安之王字周臣寺有白雲上方戊辰三月賦

六代風流不可尋石頭勝槪古猶今疎鐘答響江山迥啼鳥忘形松竹深借問白雲誰卜築擬要明月共登臨終投逸少興公社蔬粥麻衣事道林

答王拙見寄王字閒叟戊辰五月石迹戍賦

好在金陵王隠君尺書忽與我相聞蒓鱸久負秋風約猿鶴終尋舊日羣橫笛臥吹南浦月杖藜笑度北山云六朝陳迹何須問一曲滄浪酒十分

慶湖遺老詩集卷六

欽定四庫全書

慶湖遺老詩集卷七

宋賀鑄撰近體詩長句下五十首

寄別僧芝吳僧法芝字曇秀姓錢氏戊辰九月邂逅於烏江湯泉佛祠將爲京都之逰旣相別馬上賦此以寄

不見江南湯惠休芝錢今也嗣風流燒香弄筆一生事躡屐佩囊千里遊乞酒未還黃菊晚擬詩初就碧雲秋臨髙跂馬君行矣從此安期始欲愁

度黃葉嶺懷寄淸涼白雲庵主戊辰九月烏江賦

黃葉嶺頭黃葉飛白雲庵伴白雲歸葉隨逰子終相失云伴禪翁得所依會解腰間斬馬劍尋江上釣魚磯焚香掃地雙林下願贖今生種種非

與張歷陽追懷從禽之樂因賦戊辰十月

宜秋門外飬鷹坊好艸坡頭射雉場油幕氊廬張野飲錦袍貂防結戎裝興防落日黃塵斷夢後西風白髮長誰念江湖獨流寓此情難話與漁郎

歷陽姥下馬上有懷京都遊好戊辰十月晦日賦

楚澤初冬正獲田孤鴻欲下卻翻然人煙隠約靑山郭云物離披小雪天送別桮盤猶昨日勞生鞍馬遂窮年故人多在金閨籍誰念心如寸斷弦

烏江石跋觜晚望有懷故園戊辰十二月賦

山色相銜類太行江流東去亦渾黃鱸魚鱠美招來客鴻雁書遲夢故鄕五斗月支何足道一帆風便可能忘歸田有計非今日莫把移文揭艸堂

登烏江寶泉寺南山望金陵作巳巳三月賦

我愛金陵望不厭獨尋微徑躡晴嵐柔霜淺艸三月尾踴塔飛樓一水南苒苒流云牽仿像遲遲艷日助醺酣何須拊手歌桃葉已覺王郎思不堪

烏江東鄕往還馬上作二首巳巳七月賦

黃塵隨馬染徵衣十里江臯送客暉廢井艸荒鼃黽怒下田沙漲芋魁肥解纓拂樹弄淸淺橫榻掃雲飛翠微人生事事不如意終日念歸何日歸

悠悠東去欲何之艸艸西還可是歸殘日兩竿荒戍逺靑山滿眼故園非江田經雨菇蔣熟石路無風蠛蠓飛回羨耕夫閒勝我早収雞犬閉柴扉

送歷陽潘司戶瑤移令歸東魯巳巳八月賦

衰俗紛紛務近功幾人心迹與君同低回州縣靑衫列踴躍聖賢黃卷中牛渚江山空夜月河陽桃李再春風相望魯衛無多逺異日能尋賣藥翁

再送潘仲寶兼寄彭城交舊巳巳九月賦

風雨扁舟幸少畱爲君持酒話徐州白魚紫蟹秋初美戱馬飛鳴夢屢遊二阮年來知健否季眞老去盡歸休白雲莊畔多閒地不惜橫刀直換牛

九日懷京都舊遊巳巳石迹戍賦

昔年九日登臨處把酒梁王舊吹臺今年九月登臨處江上黃華殊未開一川落日隨潮下萬里西風送雁來節物可驚人易老宦情歸計兩悠哉

戱答張商老己巳九月賦

楊子江頭兩信潮送君西去木蘭橈依依暮雨鴛鴦夢嫋嫋春風豆防梢細字碧牋隨雁到小簾朱戶抵天遙長安觸緒牽情地不特魂消骨亦消

題定山寺法逺上人壁己巳十二月賦

支郎風味喜相親乘興來尋雪後春夾徑竹陰疑礙馬隔江山色似招人豈無暇日容髙臥如有閒田願卜鄰預約東城二三子嵗時相過莫辭頻

自歷陽泛江至赤埭訪別曹解庚午正月賦

我訪故人不待招滄江謂廣容舠離城五防寒更急著岸兩竿晴日髙別來書尺正坐懶老去鞍馬何堪勞明年淮上更擕手醉步臥虹千丈橋

再由赤埭有懷曹夢得庚午正月晦日賦

江上顚風倒客檣江豚舞浪捲渾黃故人漂泊知何處何日平安到故鄕野色蒼茫春尙淺夢魂惝恍夜仍長可無百斛兵廚醖此段離憂未易忘

宿芥塘佛祠壁間得魏湘畢平仲張士宗回所畱字皆吾故人也庚午三月賦

靑靑麰麥欲抽黃浩蕩東風晚更狂微徑斷橋尋古寺短籬髙樹隔橫塘開門未掃楊花雨待曉先燒柏子香底許暫忘行役倦故人題字滿長廊

送畢平仲西上畢字夷直庚午五月歷陽賦

吟鞭西指鳳皇州好趁華年訪昔逰新樣春衫裁白薴舊題醉墨滿靑樓鳴鼃雨細生楳潤颺燕風髙報麥秋須念江邊桃葉女定從今日望歸舟

烏江廣聖寺虛樂亭庚午六月賦

避雨孤篷泊栁陰潮回溪曲稻花深有時白鷺窺魚下竟日靑鼃伴我吟酒敵無人情落莫云鄕何處老侵尋誅茅擬卜終焉計不爲淸風暫解衿

烏江北道中作庚午八月賦

寒麥田疇雪糝花舊潮洲渚水吞沙鳬鷖長作漁舟伴桑柘深藏老圃家濁酒縱賢誰與醉靑山有價不容賖南來學得滄浪唱卻著徵衣袖馬撾

烏江泛舟寓目庚午九月賦

滄江浩渺寄星槎望極紛紛兩眼花但見潮頭防木杪直疑山背落天涯鴟夷信得平生樂仲禦尢宜抵死誇傖父慙非能賦手漁郎若个是詩家

遷家歷陽江行夜泊黃泥潭懷寄馮善淵庚午九月賦

黃泥潭口檥舟篷回指東城祗眼中半夜鳬鷖先覺雨連江葭菼自生風靑燈解作無眠伴白酒難招一醉同從此相思寖相逺便憑歸櫂附詩筒

檥舟當利港作庚午至日賦

爲問溪頭潮淺深片帆長掛北歸心夜風吹雪曉尢怒午日破云寒復陰江淮行役殊未已京洛朋遊安事尋何時穏坐飽粗飯鼔腹東臯農【闕】吟

放舟下江畱寄王元胥庚午十二月賦

檜楫淹畱已渉旬小窗猶得酒相親寒潮不應溪流澁病客未行舟子嗔揮手便分今夜月斷腸先見隔江春鳳皇臺上長回首何處髙城與故人

興龍節日渡江懷寄二友弟兼示同行元祐庚午賦

燕庭冠佩拜鑪香丸劍紛紛想定塲江上烹魚猶得信座中驚雁已離行澆愁酩酊一尊酒破睡咿啞兩艣牀不特賦詩懷二仲故呈幾韻惱支郎

訪金陵王閒叟不遇畱別庚午十二月賦

歌成五噫賃舂者藥不二價奪牛翁衰俗何知貴公子淸貧頗有昔人風君方上塜渡沔去我適乘舟投剡中差池相失重回首好住海鷗忘塞鴻

題金陵長幹寺塔庚午十二月賦

南國長幹古佛祠浮圖鴛瓦碧參差欲追東閣登髙作非復六朝全盛時檐角西風掛星斗墻陰寒雨嘯狐貍刼灰終換人間世石甃金棺好防持

題金陵天慶觀鐘阜軒辛未正月賦

霞構云扉不著闗甍檐開處見人間斷墻廢井連東第白塔靑松對北山昨夜桂娥奔月去經秋芝蓋禦風旋玉虛眞籍家聲在再熟金桃願一攀

再詶訥師兼簡淸涼和上人辛未正月賦

莫謂功名是可希定知求法不求衣此身於世百無用異日與君同所歸遮眼何闗黃卷在安心更悟白牛非淸涼有道平如掌豈比他方大鐵圍

阻風白鷺洲招訥上人辛未正月賦

鳳皇臺下鳳皇巢白鷺洲邊白鷺濤舟未解維先望見風能傳語更相招江南春物爲誰好淇上歸心不自聊何日結茅鐘阜尾幅巾相對一方袍

晚泊長蘆有懷金陵歷陽朋好庚午十二月賦

犀照亭邊兩艣催鳳棲臺下片帆開龍蟠虎踞行逺矣牛渚雞籠安在哉無端鞍馬三年役有意蒓鱸異日來尊酒故人誰待我故應風月尙徘徊

上已晚泊山作元祐辛未作

薄暮東風不滿帆遲遲未忍去淮南故園猶在北山北佳節可憐三月三蘭葉自供遊女佩蕓編聊對故人談洛橋車騎相望客曽爲吳兒幾許慙

揚州敍遊辛未二月賦

迷藏九曲屬樵耕野艸閒花故有情廢苑春風遽如許隔江山色可憐生新聲度曲復誰道古井酌泉聊獨淸杜紫微靈定相笑靑樓薄幸不知名

和錢徳循書懷辛未四月京師賦

咄嗟世與我相防嵗月推排負壯圖狂客大難兼外監方回小得勝常奴胸中累塊亦何有鬲上督郵非所須徑買一舟歸自好五雲溪接當家湖

席上呈錢徳循辛未四月京師賦

棗華纂纂桑葉肥老蠶起眠雛雀飛南鄰買酒勸行樂越客廢書歌式微式微式防胡不歸明日會知今日非舊溪手種水楊栁長與秋風掃釣磯

壬申上已有懷金陵舊遊

瓦官大庭幹步方燈如流螢月如霜髙僧共禮栴檀像遊女來焚燻陸香舊國破亡何物在少年逐樂个儂狂別來白社更牢落回首衡湘春夢長

送周元通昆仲官蜀壬申正月賦

周郎弟兄皆可人外朗內潤連城珍尊酒逢迎記梁宋聨驂行邁度咸秦寶雞道上冰雪晚金雁江邊梅栁春公暇樂遊須念我靑衫白髮倦京塵

夢遊金陵設堂故基

燕堂遺址壓西州剪徑捫蘿出石頭老木駸駸大相逼連岡衮衮欲東流歌鐘誰話前朝事風雨魂驚別夢逰夢境浮生更多病結茅歸老信悠悠

寄淸涼和上人二首壬申十月京都賦

吾家無擔石之儲朝四暮三如有餘北嶽官糧飽妻子南朝僧寺寓圖書迎船春色情親我坌馬京塵笑謝渠莫作江東步兵待翻然端不爲鱸魚

南國風流百不存石頭今是給孤園山連雉堞猶侵路潮送漁舟自到門方文豈容居士病貝多應待客兒翻縣知後日逢迎際桃李春風兩不言

寄李趙二友生

東風掠地百艸靑顚毛餘幾今星星長年嬰疾斷還往無處避愁徒醉醒聫馬尋芳狹斜道銜舟待月滄浪亭遙輸此興二公子漲海未應沈一萍

呈李之儀癸酉二月賦

淹臥疲筋快曉晴屋頭相報鵓鴣鳴病侵老境可憐許春入故園何似生坐想蘭亭通曲水行聞上已接淸明明年彊健陪嘉集定奪三觥賦不成

贈張之才癸酉五月賦

夙齡垂耳慕飛黃晚嵗相逢兩漫郎凂我靑衫柰塵土誤君白首坐文章折腰僅厭米五斗滿腹莫驕錢一囊多病勞生余有幾買山築室願鄰墻

載病東歸山陰詶別京都交舊癸酉十月賦

我家湖水接山溪載病東歸路不迷城郭依然遼海鶴鵷鴻邈矣防稽雞可須印綬懷中出幸有珠璣袖裏擕行賦漁歌寄親串春風吹度淛江西

舟次淮陰呈邑令田望癸酉至日賦

狂吟醉約昔悠悠衰病方諧散浪逰蔬粥滿懷供我飽蘭舟系岸判君畱塵埃古剎尋遺篆香火樷祠謁故侯晚具不須烹赤鯉聊憑別後作書郵

髙郵舟居對雪癸酉十二月賦

天涯晚嵗客無歡擁鼻微吟行路難三楚浮程波渺渺五陵歸路雪漫漫兔園授簡心猶壯剡曲挐舟興久闌病骨支離仍禁酒漁蓑重緝待春寒

畱別王景通二首

早年放學五云鄕逺笑垣東俠少場憲也但貧猶未病公乎非酒自能狂塵埃輦路春遊散燈火僧窗夜話長後日相思枉緘幅茱茰灣北付漁郎

遊宦差池大半生君方倥傯我伶俜官銜轉落百僚底衫色渾偸兩鬢靑張掾官曹拋勝日向平家事汩餘齡相逢一段孟城夢明發扁舟是浪萍

舟次廣陵懷寄京都交舊

朋遊冠蓋滿京華病客東流迹自賖音驛未聞來日下鄰墻不見亦天涯尙慙斗粟煩官廩已指扁舟是我家莫謂因風無可寄雪梅開徧臘前花

廣陵茱茰灣晚泊

冷云拋雪未成花過埭東風凍著沙荻浦漁歸初下雁楓橋市散只啼鴉舊聞南國饒春事行見東風換物華老病心情亦何有藥囊詩卷是生涯

題杜仲觀南康遺編後

髙吟晚節動江闗自況孤云豈易攀賦鵩一篇傳日下騎鯨半夜去人間知音誰復稱流水招隠吾方擬小山固有淸風千古在不應空伴月明閒

慶湖遺老詩集卷七

欽定四庫全書

慶湖遺老詩集卷八

宋賀鑄撰五言絕句百二首六言附

感興六首乙丑六月寓居彭城東禪佛祠有雛雀集於庭樹爲靑鵳搏而食之予感而賦六詩

雛雀學翻飛不知毛羽微靑鵳笑髙樹待爾飽朝饑靑鵳噉雀雛飫飽侮鳶烏不知皂雕力拏殺北城狐皂雕獰觜爪飛走披肝腦不知遊獵兒必爾鞲上老獵兒燕楚俗得意惟馳逐不知廟堂上坐飽萬錢肉廟堂擊鮮食日負天下責不知五湖上自有扁舟客扁舟彼何人國霸始謀身不知釣魚翁羞作故人臣懷寄宼元弼王文舉十首乙亥八月彭城

尊酒津亭別還城何所投無情是流水斷送到南州

右初別後

東軒美風月詩酒伴歡呼昨日墻陰過依依見碧蘆

右過碧蘆軒

小市門南路舊逰聨馬行祗從前日別秋艸一畨生

右出小市門

南京一登望朔雁正來賔好去長淮北殷勤訪故人

右登飛鳴亭

百步洪頭水秋霖一夜渾相期濯纓去無復履綦痕

右遊百步洪

何處延明月東城百尺樓故人那得見後夜是中秋

右登黃樓

不見西街客歸來卽閉門胡牀面南樹鳥雀啅黃昏

右局中歸

暑雨茅柴熟秋風淮白肥畱連阮校尉何日跨驢歸

右招元防

後夜溪山雪臨門望子猷莫因淸興盡半道卻回舟

右招文舉

偶得悲秋句還驚舊社空中庭步明月朗詠與西風

右賦後詩

馬上重經舊遊六言丙寅三月京師賦

淺淺東流宛溪當年罷酒分擕認得橋邊楊栁春風幾度鴉啼

題惠崇畫扇二首丙寅正月賦

春雪霏霏晚梅抱枝寒雀毰毸隴下有人腸斷爲銜芳信東來

右梅花雪雀

塞南秋水陂塘蘆葉蕭蕭半黃直北飛來鴻雁端疑个是瀟湘

右秋水蘆鴈

答陳傳道五首丙寅九月京師作以目送歸鴻難爲韻

客子厭京塵長街風迷目安得臥南陽淸潭漬寒菊防梁復歸宋南北更相送失得兩如何勞勞不如夢防宦幾人逹不如彊健歸未容誇晝錦幾見化緇衣聞有髙秋興淸尊醉飛鴻應悲故人逺薄晚面西風倒槖黃金盡方悲行路難桂薪炊玉粒可是樂長安擬劉孝勝詠安仁得果丙寅九月京師賦

果盡猶招手車停更起塵固應持一笑先答近轅人和王文舉玉臺體丙寅九月京師賦

南城空目送西館斷心期縣知今夜思明燈半下帷

夢後聞蛩丙寅九月京師賦

籠燈耿欲滅枕下虫聲切底許事相闗煎人腸斷絕

寒宵嘆丙寅十月京師賦

可憐明月光委曲照空牀自是元無夢更悲今夜長

春晚樓上丁夘京師賦

楊花吹後盡春色但悠揚獨立西樓上持情向夕陽

和王文舉別館初夏丁夘京師賦

薫風酣緑樹午日思黃鸝的的羅窗夢西鄰可得知和陳傳道秋日十詠丁夘九月京師賦

近砌擲鳴籖長檐縣素綆濕翅暝鴉歸髙梧落深井

右秋雨

歸云去悠悠長風來獵獵檐角兩長楸斜陽黃葉

右秋晴

病骨倦空牀曳杖間庭步暗燭與寒虫迢迢思風露

右秋夜

未捲半簾霜猶疑在庭月倚樹汲淸泉疏風獵華發

右秋曉

霜空出華月尊酒聊相對別夜復嬋娟故人千里外

右秋月

紛紛脫柯葉衮衮防根蓬不待吹楊力隨風亦自東

右秋風

宿雨塵霾靜寒原黍稷空臨風聊放目不爲送飛鴻

右秋望

擬從康樂公雙躡登山屐晴夜宿天臺披云看初日

右秋興

梅梁巢已空去此復何從勿憚歸飛逺冰霜不爾容

右秋燕

不復怒飛聲朝雞得擅鳴婆娑猶有地媚竈畢餘生

右秋蠅

和同行潘生悒悒悠悠二首戊辰三月金陵賦

悒悒復悒悒愁眠成夢泣薄暮落花天髙樓面風立悠悠復悠悠淚寄東風流所思悵何許西北齊雲樓長安在何許二首戊辰八月歷陽賦

長安在何許疑是靑天上矯首遡西風溪云斷人望長安在何許疑在白日下徘徊天一隅華月生新夜懷寄淸涼和上人二首戊辰十月歷陽賦

不見江南客願聽江南鐘傾耳度遙夜天寒多北風試問江南客何時度淮多情是湖水毎自石頭來梅華寄淸涼和上人己巳十二月廿三日石磧戍北馬上賦

石頭城上客領取一枝梅何事春消息今從江北來送僧法印智因西上庚午正月烏江賦

千里長淮北東風破雪寒此行休問路驀直到長安懷寄彭城朋好十首庚午九月歷陽賦

元防今安健音塵久濶疏早年傾蓋意白首復何如

右寇三別五年始再通問

努力張謀父躬耕老白雲無年儉足用此外柰何君

右張大寄聲有田居食不足之嘆

子仲安貧者毘陵久罷歸秋風一相憶賴有燕西飛右劉四名士眞謫官毘陵罷歸已久

好在張居士雲龍寄夢頻西齋見風月連榻復何人右張十七聞廢雲龍山居增構城中西齋甚宏邃

希逺來彭澤聊爲三徑資拂衣歸底處命駕定何時右董大名初甞攝沛長累月解印去職

逺計陳傳道窮秋亦罷官還驅欵段馬吟雪向長安

右陳二先予之官下邳今已受代

不見防之久每思詩酒豪扁舟由甬上乘興可須招

右王十三期予罷官防甬上

子敏超龍級得官何處州他時趨洛下獨與士龍遊右王七名遹方第進士而喪其兄子立

寇叔情何厚郵筒數得書前春應上塜能訪酒家無右寇十一應之毎嵗上塜道由京都必訪予於酒壚

試吏王文舉俄纒風樹哀明年道濉上爲爾一徘徊右王三始調華亭刑獄掾以家艱罷今執喪宋城

和錢徳循古意二首辛未五月京師賦

駕犁豈知耕布谷不入田大農坐官府百吏飽窮年維漢南有箕垂象列三辰長司簸揚職糠粃居前塵送王西樞出鎭鄭圃八首壬申六月京師賦

千載君臣防將圖不世功捲収天下福偏厚古扶風帷幄參神算邊塵萬里淸西藩聊偃息猶是一長城公論由來重髙懷此去輕吾非厚知已感嘆此蒼生新書許從事狡穴蕩應空寄語徵西將無矜獵犬功前日神州尹聲華掩趙張春風長有待難樹是甘棠來暖西樞席斯民賴已多前春鳯池水四海漲恩波門闌曳裾客皆自許人豪今日宸廷下誰知北郭騷衮繡行將復沙堤百里東病夫𨿽老矣猶解賦豳風

題海陵寓捨二首甲戌正月賦

池上千條栁依依解占春自憐衰颯鬢不與物爭新池上雪初消春鴉已占巢自憐流寓迹無物可誅茅追和亡友杜仲觀古黃生曲三首甲戌四月海陵獲仲觀遺編追和此

朝爲去山雲暮爲還山雨誰謂物無情歡期不如許歡歸夜何其月照臨門別後夜待歡來開門但明月要知兩儂心等是他山石此誠不可轉彼情無自入京居感興五首丙寅秋彭城陳傳道見寄五詩以目送歸鴻難爲韻尋和答之乙亥八月食貧京師復取手拊五易爲韻五詩俟他日示陳也

壯圖可復道罄折營五鬥負郭二頃田何時落吾手平生感激心炯炯徒自許塵埃五十弦難爲齊人拊稠人致髙位一二難遽數驃騎彼將軍未應賢第五擾擾塵籠下容身亦是賢橫屍道邊子共笑直如弦長言與短調誰謂髙遊藝謾賦芳艸篇長安居不易和豳老郎官湖懷古五首事見第五卷

中丁丑八月江夏賦

郎官老辭筆得爾壽春碑姦賊余靈在斯人是僇屍白也遭時网臨年放夜郎何妨去物逺當道橫豺狼昔人冺黃壤陳迹變滄波刼火洞然壞無如佳句何杜守王明府吾知夫不凡解持余酒胾一飫逐臣饞岑輔何爲者當年唱不譍名隨詩石在附驥兩靑蠅江夏八詠丁丑九月采江夏陳迹未著於時者賦之以補郡圖經之闕焉

祖龍礪長劍昔道此南巡徒挾雄鋩利湘川柰水神右磨劍池在頭陀峯頂相傳始皇南巡磨劍於此石亦存焉

孟公泣竹地今是布金園不保五畆宅非無百代孫

右靈竹寺相傳孟宗故居也

髙岸已爲谷斯人如蛻蟬固應畱寶刻信是當家仙右祖貫墓銘祖字子元元和乙亥年過吾家外監授丹及訣後六十年始化去壽九十五門人許鼎爲其埋銘載季眞天臺升仙事甚詳後爲瓦官殘子元墓棺已空矣此銘今在天慶觀中

亡一章

右舒元輿榜舒依郤士美僑居江夏太和二年登朝方盡室去此將行題榜畱於頭陀佛祠之殿梁上至元祐中郡守王得臣始命李康年序其事而摹刻於石榜失所在

亭掲奇章榜斯民孰去思多慙羊叔子涕泗峴山碑右奇章亭在黃鵠山最髙頂牛僧孺登燕於此後人因榜奇章云

南津趙陀石云是昔人舟長懷精衛志不擬長江流右趙陀石在鄂之南浦長十許丈髙亦半焉相傳昔人沈舟之所化也

西戍夕陽晴東城石鏡明有山名八字供作兩眉橫【八字山見戴洋傳】

右石鏡亭黃鵠磯有石明瑩可鑑亭占其上榜爲石鏡云

應龍昔此去雷雨助騰升舊穴潛蛟蜃風波橫要津右龍穴渡相傳有龍出於此今爲津步

變竹枝詞九首戊寅上巳江夏席上戱爲之以代酒令

莫把雕檀楫江淸如可涉但聞歌竹枝不見戱桃葉隔岸東西州淸川拍岸流但聞竹枝曲不見靑翰舟露濕云羅碧月澄江練白但聞竹枝歌不見騎鯨客北渚芙蓉開褰裳擬屬媒但聞竹枝曲不見莫愁來西戍長回首髙城當夏口但聞竹枝歌不見行吟叟南浦下漁筒孤篷信晚風但聞竹枝曲不見滄浪翁勝槪今猶昨層樓棲燕雀但聞歌竹枝不見乘黃鶴危構壓江東江山形勝雄但聞竹枝曲不見胡牀公蒹葭被洲渚鳬鷖方容與但聞歌竹枝不見題鸚防題畫卷後二首元祐壬申京師爲宗室令鼒文煥賦後八年文煥物故二圖爲他人有復見此詩錄之

蹇驢烏帽禪客落日黃塵故闗已悔棄繻昔去更逢挈履今還

右闗路逢僧圖

結茅百尺荒臺杖藜一徑莓苔謝絕雞羣老鶴不應端爲琴來

右鳴琴召鶴圖

慶湖遺老詩集卷八

欽定四庫全書

慶湖遺老詩集卷九

宋賀鑄撰七言絕句六十首

淸燕堂丁巳四月趙郡賦

雀聲嘖嘖燕飛飛剰得殘紅一兩枝睡思乍來還乍去日長披卷下簾時

北園初夏丁巳趙郡賦

天气淸和樹防濃防蒙薄雨濕簾櫳蔫紅半落生香在向晚珻瑰架上風

秋風登城樓巳未七月滏陽賦

襲人風露覺秋初臨水髙樓更雨餘天幕鮮明河影淡行雲流月兩徐徐

初見白髮示內庚申三月滏陽賦

安能屈指計封侯西日東風見白頭信是色身非我有若論身外更悠悠

局中歸庚申五月滏陽賦

心火成灰不復然故園笑別十三年晚涼退食無餘事坐與兒曹挽紙鳶

野步庚申七月滏陽賦

津頭微逕望城斜水落孤村格嫩沙黃艸庵中疎雨濕白頭翁嫗坐防

和崔若拙四時田家詞四首崔字至之庚申八月滏陽賦

皷聲迎客醉還家社樹團欒日影斜共喜今年春賽好纒頭紅有象生花

野蔓牽花過短墻麥秋時節倂蠶忙迎門父老延行客井汲淸甘樹防涼

雞聲犬吠逺相望社酒登槽喚客嘗曉日晴明陂更濶風吹喬麥宻花香

晚雪漫漫沒兔罝滿桮豆粥餉鄰家夜長少婦無舂織一防靑燈伴緝麻

西城馬上辛酉正月滏陽賦

燭冷塵消過上元晴明風日栁初防偸閒偶到西城陌喜見靑山似故園

再逰西城辛酉二月賦

栁條破眼已堪攀鷺下城隅水一灣後日重來寒食近杏花林外見靑山

東城送客馬上辛酉二月滏陽賦

向午孤煙起客檣一陂春水兩鴛鴦漁童解唱滄浪曲應笑塵埃馬上郎

魏城東辛酉二月元城賦

短短宮墻見杏花霏霏晚雨濕啼鴉欲將今夜思歸夢憑仗東風吹到家

成安道中懷寄馮惟逸馮字日休趙郡滏陽兩爲僚友辛酉二月賦

蒼面黃須過壯時欲投閒處兩難期人生自是無根物南北東西任所之

李固道中懷寄杜邯鄲靑堂在縣廨中辛酉三月賦

西望叢臺百尺間車輪無角不知還大夫庭下長無訟誰伴靑堂整日閒

僧居對雨二首辛酉四月冠氏賦

檐雨濺濺滴砌沙緑叢深處一橊花小窗隠幾俄成夢堪笑無功飯後茶

平沙四繞防城隄小雨經旬不作泥似與幽人慰牢落一雙黃鳥隔墻啼

再渉南羅渡辛酉八月賦是夏大河西徙遂可徒渉

滯水生苔沒馬蹄漲沙隠約見【現】金隄禹功寖久人無繼未信東流不復西

金隄客捨望南樂城辛酉八月賦

黃流漫渙浸城根煙火依微日欲昏禾黍不登【闕】政罪居人猶得飽魚飡

過澶魏被水民居二首辛酉八月賦

帶沙畎畆幾經淤半死黃桑繞故墟未必鄰封政如虎自甘十室九爲魚

莫問居人溺與逃破籬攲屋宿漁舠中庭老樹秋風後鸛鶴將雛奪鵲巢

離冠氏道中辛酉十月賦

別酒厭厭一據鞍逺林微逕雪迷漫傷心不似來時路栁擺東風絮作團

冬夜寄懷周文淸郭天輔辛酉十一月賦

壁缸向滅硯生澌仰屋重哦舊卷詩懸想北園閒散伴靑錢堆坐賭官棊

病告中畣王錡見招王字誠之臨城故人也時駑馬亦病足壬戌正月京師賦

伏櫪駑駘伏枕人不應俱是厭京塵東城自有乘肥客白薴新裁探春

檥舟廣津門外作壬戌七月賦

防蝀橋西七日畱幾回回首鳳皇樓如何一葉扁舟裏載得離人萬斛愁

晚泊會亭壬戌七月賦

後日符離復捨舟馬蹄塵土入徐州祗應明月曾相識伴我時登燕子樓

題承天寺竹軒癸亥五月永城賦

徵衫初解就僧牀惠我翛然一枕涼赤日黃塵畏途裏此君風味可能忘

楊栁枝詞二首癸亥五月汲郡席上歌人楊柔出二白團扇求吾詩

方過淸明雨後天回塘照影弄躚躚深情擬屬風光主愛惜長條待少年

楊栁東風盡日吹柔條應是不禁持都門三月傷心地彊半靑靑贈別離

自衛還徐憇永城王氏園癸亥六月賦

歸路塵埃懶著鞭北窗仰枕碧雲天柴桑此興無人學負爾淸風七百年

席上分韻寄陳傳道得懷字乙丑二月彭城賦

忍穿布襪與靑鞵困走京塵十二街擬仗飛雲與招隠東風吹送落君懷

東平周村驛觀臨川吳公題乙丑八月賦

頓轡揮毫墨尙新碧紗從此壁生塵可憐庭下長楊樹猶有淸陰待路人

九日畣張謀父見招乙丑彭城賦

昨夜新霜滿菊叢起來何靣待西風白衣送酒無消息賴有西鄰張長公

九日張謀父席上乙丑彭城賦

浪竹低枝掃隙塵到簾淸月欲畱人西家一斛黃花酒沈醉吳音賀季眞

早發斜溝道中寄王有元王字會之有詩見寄云應無好夢到彭城因此畣丙寅二月賦

處處春林有鳥啼恨無芳酒一尊擕何緣復得彭城夢日日東風送我西

泊舟永城寄京都朋遊丙寅閏二月賦

正西千里是靑門橋下春流帶雨痕想見舊遊芳艸合有誰樓上與銷魂

將發永城題陳伯儁防軒丙寅閏月賦

幾對春風把酒懷小舟臨發更徘徊四明狂客重來日庭下橊花開未開

京居暮春感興二首丙寅三月賦

閒坊稅屋逺人羣晨鴉昏鴉亦厭聞無柰春風作多事滿庭花絮正紛紛

擾擾奔蹄與疾輪九街尋勝作狂人東風漫送朝來兩可柰長安自古塵

春夜對月丙寅三月京都賦

麗景門頭初月明淸川燈火兩橋橫一舟若許東南去何啻西風羽翼生

逰夷門資福佛祠園丙寅四月京師賦

百根髙樹掛淩霄題飛來深處巢心喜他年有歸著白衣居士此誅茅

夘醉口號十二月廿日賦

丙寅元祐初年冬賀老因寓京塵中無心炙手權門熱曝背晴陽坐屋東

汴下晚歸丙寅十一月京師賦

隋渠經雪已流冰乘興東防恐未能試問何人知夜永一樽相伴小窗燈

陳畱道中丁夘二月賦

彊半春風掩戶庭出門惟見麥靑靑從來赤白歌桃李曽與何人伴醉酲

過曹氏園馬上作丁夘三月京師賦

香風細細出重墻不見繁枝已斷腸知有何人捲簾箔臥防零落滿斜陽

和人傷春丁夘三月京都賦

入簾輕絮故依人夢後題詩欲判春縱使相思解銷骨此情終未作黃塵

重賦京居暮春感興丁夘三月賦

怒風狂雨信悠悠収拾春花不少畱只有栁綿吹未盡墻陰落泊伴人愁

送人朝饗裕陵丁夘三月賦

三年不見鼎湖龍弓劍塵埃玉座空白髮孤臣心斷絕滿山明月柏城風

登興國寺樓丁夘五月京師賦

怪槐風動綠鬅鬠廊外風聞演梵僧怊悵無人共樽酒可憐明月最髙層

李氏池上丁夘七月京師賦

湖外西風吹雨絲半隨楊栁拂漣漪女郎偸折藕花去沙上鴛鴦睡不知

逰莊嚴寺園戊辰五月歷陽賦

石橊花落小池淸獨下平橋弄扇行蔽日緑陰無覓處不如歸去兩三聲

黃埭魏氏見江亭戊辰七月歷陽賦

浮生欲寄酒桮間馬上誰容一日閒不是登髙粗能賦老夫眞負爾江山

題贈芥堂老僧遇來戊辰八月歷陽賦

嵗計江邊二頃田不能多應世間緣閉門宻竹荒松裏桮粥鑪香六十年

茅塘馬上戊辰九月烏江賦

壯圗忽忽負當年回羨農兒過我賢水落陂塘秋日薄仰眠牛背防靑天

阻風小孤山晚晴丙子五月四日賦

小孤山下晚波恬妥墮靑鬟玉鏡奩借與彭郎作眉樣西南初月正尖纎

題漢陽寓捨老桑丙子六月賦

曽無沃若飽吳蠶腹蠧聊供啄木饞底事殷勤喭元緒不應有意附炎炎

秋江晚望丙子九月江夏賦

黃蘆洲渚赤楓林林外斜陽疊障深記得廣陵城裏市董源橫障賣千金

和吳達夫見過畱題丁丑淸明江夏賦

雀羅門巷不容車杖屨相過一試茶後日相思會乘興五雲溪上是儂家

題詩卷後戊寅三月江夏賦

詩豈窮人窮者工斯言聞諸六一翁端慙少作老更拙不廢汝詩吾固窮

慶湖遺老詩集卷九

欽定四庫全書

慶湖遺老詩集拾遺

宋賀鑄撰古風一首

答僧訥守訥鄭氏子字敏中三代第進士訥亦兩至禮部旣壯祝髮事師圓照本公庚午十二月相遇於金陵以長篇見投其自敍於此因答之

唐代衣冠髙四姓天宗之亞滎陽鄭不墜家聲五百年桂籍相望三葉慶上人猛謝區中緣破冠投櫛還童顚寸灰已滅五經笥來入辧才無礙禪我竊官糧眾人後相逢宛是平生舊一聞南國白頭吟萬媿西風碧雲陋老鶴終辭雞鶩羣誰將斷綆絆浮雲他日傳衣度梅嶺解畱何語與將軍

近體長句五十八首

登海陵齊雲樓甲戌五月賦

樓外浮雲何可攀聊持尊酒共消閒歸心歘起登臨際春色來從想象間晚雪晞時見芳艸滄波盡處見靑山長安桃李行應好解笑劉郎底未還

酬別曽忱曽字誠之嘗任共城尉相聞蓋久而未始相際甲戌二月曽自通川放還邂逅於海陵將行爲賦是詩

昔年室邇嘆人遐少日相逢別日賒聊寄歸心天北雁會乘髙興斗邊槎雷驚白晝龍蛇起風蕩靑春艸木華誰念渠伊獨憔悴豈容平世賦懷沙

送張師常之官南雄張累官嶺外結婚於海陵因識之甲戌三月賦

爰居蹭蹬海西頭紫鳳求皇亦少畱持酒一尊明日別題詩幾處舊年逰春風白芷江南岸暑雨黃梅嶺上州卻望衡陽十里逺縣知無雁記音郵

送方安行之官髙宻令方字必中有通籍休官之志甲戌三月海陵席上賦得童字

平世功名輸阿童束書洗劍棲漁篷晚交東武百里長想見桐廬三拜風白雪興闌吟社逺綠槐陰合訟庭空他年朱紱來東道試訪釣鼇浮玉翁

送江與京歸山陽江字茂宗甲戌三月海陵席上賦得仙字

山陽澤國四無山百雉危城兩水闗楊栁遙知紫極路滄波長羨白鷗閒病來藥裹爲吾累興盡漁舟送子還風月異時何限思區區並入尺書間【紫極宮在郡城西南隅楚人遊觀之地】

海陵書事甲戌三月賦

海濱流浪胡爲乎況復支離百病餘三月逢梅識春色半年無雁托歸書老烏啄屋巫呼鬼野艇橫門米換魚回首揚州百里盡橋風月可憐渠

聞鸎有懷故園甲戌四月海陵賦

海陵春後雨冥冥耳厭鼃嘷鸛齒鳴何意東亭好風日流鸎忽作故園聲故園千里常牽夢老病三年不廢情想見楊花収捲盡綠苔池院落朱櫻

海陵西樓寓目甲戌四月賦

天涯尊酒與誰開風外䢐春挽不回掃地可憐花更落卷簾無那月還來王孫莫顧漳濵臥漁父何知楚客才彊策駑筋懷故國浮雲千里思悠哉

寄興化黃主簿杞黃字原禹少年奉道世味殊薄甲戌四月海陵賦

何凖第五不足稱黃童無雙非自名卑棲鸞鳳安初仕葆練虎龍希長生明月髙吟紫芝曲紅塵先老白雲兄莫辭一力走三捨遽未能來頻寄聲

海陵喜雨甲戌四月晦日賦

閏年四月之相交旱天云物何蕭騷淸風捲地換塵世白雨入林翻海濤殊勝農兒踏車健少寛病夫揮扇勞須晴徑買一漁艇想見橫塘深半篙

食鰣魚甲戌閏月有人饋此因賦詩

雨長沙田三尺蘆截江邏釣待嘉魚上鉤一尾誇先得下筯千錢忍棄余倦客罷彈腰下鋏故人忘寄腹中書知機何待張生翰不俟秋風已起予【鰣魚初得尾直千錢】

題海陵寓捨四首甲戌閏月賦

藜藿荒庭微徑通支撐破屋古池東暮涼百燕抵突雨晝靜一蟬饕餮風隠幾敢希南郭久移文方誚北山空森然槐栁相差地他日低徊憶个中

近濕籬根歌蟪蛄向明屋角网蜘蛛黃葵紫莧雨張王【二字並去聲】花蚊白蟻風驅除輾轉猶增夏夜久支離何堪春病餘預愁還作舊年調兩眼京塵滿鏡湖

倒嶂開窗面曲池塵襟初喜豁然披淸風殊不去人逺明月端能與我期鼓吹靑鼃聊自喜歌謳白鳥漸相欺紛紛利害朝昏出閉目忘言是住持

千里家園安在哉羇棲猶喜占池臺酒非從事斷年別風是故人彌日來黃鳥綿蠻紫椹熟白鷗瀺灂綠萍開頗知老子機心廢畱得渠伊興盡回

聞蘇眉山謫守英州作甲戌五月海陵賦

嶺首登臨楚粵分披襟先喜得南薰座隅鵩鳥敢要賦溪下鱷魚知畏文酒洗黃茅瘴時雨嘯驅碧落洞中云髙才何假江山助未擬區區詠五君

寄金陵和上人前嵗嘗以二詩寄和有卜居之約久未見報

舊年問米欲東流先賦新詩寄石頭赤鯶久沈江上信雜縣誤落海邊州想君道眼遙相識顧我官身可自由香火因緣知有在艸庵蔬粥不他求

許永席上賦許字子長家釀甚美名十八仙時予抱病節酒而歡亦同之甲戌中元日海陵賦

流浪江湖跨兩年西風猶駐木蘭舡可人方外二三子與爾樽中十八仙處女妄同公子議麯生未減索郎賢自憐衰病方轟飲也在劉家幕下天

詶別道師許自然許山陽人嘗爲郡道正後補茅山都正懷土北歸寓紫極宮將謀西上求試所學以詩投因詶之乙亥正月山陽賦

早慕浮雲恥系匏冷然風馭起三茅靑菁可種無閒地黃鶴歸來失舊巢石鼎可傳驚俗句醉圖未免取僧嘲何須西望長安笑誰是平生莫逆交

題任氏傳徳集任中立承制旣死交親賦詩弔其不遇者凡百人集而名之曰傳徳二子廣廱亦有學術乙亥三月與吾相際於永城求吾一詩

釣魚公子學屠龍潦倒西班八品中鼠目獐頭登要地雞鳴狗盜策奇功儀刑防士無光祿經術傳家有聖童慨想斯人安可作九原松檟幾秋風

送周開祖出守鄱陽乙亥六月京師賦

三尺京塵衮衮中略無閒地貯淸風鱸魚菇米經年別皂蓋朱轓一日東俗眼彊分靑白在芳樽未覺聖賢空鄱陽不乏江山助髙興都盧屬謝公

贈僧彥彥字純老庚午冬泊舟秦淮屢與純老過鐘山泉禪師丙子三月再由金陵泉公化去已累月賦此詩以示純老

昔年杖舄幾相從同遇彌天漢上翁早恨舲南浦別俄驚掃地北山空壯心脫落浮雲外病骨支吾夢境中賴有西巖舊桃李異時應許共春風

秦淮官栁二首丙子四月賦

秦淮兩潮西復東淮邊楊栁酣薫風送春白花去漠漠避日黃鳥啼匆匆陶彭澤多倦宦嘆桓瑯邪今衰病翁此身會復有健日擬就綠陰橫釣篷

西來載病一扁舟建業江山負勝逰楊栁經眼方自得蒲帆臨掛復淹畱長條似舞前溪曲捲葉宜翻出塞愁想見南朝舊人物可憐能个樣風流

和別淸涼和上人和結西庵招吾歸老故有落句丙子四月賦

明朝解擕白鷺洲後日相望黃鶴樓建業水淸供白酌武昌魚賤足音郵著身物外不無處俛首人羣非有求願報西庵落成防待公退臥儂歸休

重別和上人和以予扶病之官臨分屑涕予因畱舊寫眞以結西庵之緣丙子四月賦

分手風波路幾千侵尋老境百屙纒一官得飽亦勞矣大士忘情獨然北道音塵長斷望西庵香火不無緣是身脫使先朝露圖像聊依十七賢

畱別彥上人丙子四月金陵賦

道人臨別重畱連應念吾生汩世緣拄笏看山猶故態量船載酒異常年興來不計逺千里休去可須持一錢會作淸涼老庵主兩盂分粥對牀眠

畱別王閒叟王方閉闗誦佛書丙子四月賦

婆娑晚境不知還邂逅故人增厚顏次道志包宇宙外子牟身寄江湖間一乘妙義想冰釋九死餘生非石頑敢負淸涼阿師約西庵先辦十年閒

烈洲守風丙子四月賦

張防早發石頭城淹泊風波百里程白芷汀洲潮進退黃梅村落晝陰晴官糧牽廹少休日藥物扶持多半生深閉船扉謝漁老自慙塵垢滿衿纓

晚泊三山懷古兼寄歷陽朋遊丙子四月賦

三山春水拍江流六代余風掃地収破國龍驤復安在賦詩宣城難與詶傷心逺宦北宗老滿眼舊遊南豫州寄聲好住數君子一別相忘風馬牛

晚泊東采石磯丙子四月賦

謝衛將軍憐苦吟袁臨汝郎遭賞音風流人物豈如昨形勝江闗畱與今控鯉直思淩浩渺然犀何暇照幽深莫招捉月翰林老屈曲塵間猶陸沈

檥舟姑熟溪丙子四月賦

潮來姑熟半篙深帆落溪口檣如林謝氏靑山失故井桓郎白薴無遺音良遊躡屐負登覧衰病伏枕方呻吟个中二頃了吾事怊悵十年懷此心

蕪湖王惇城下作丙子四月賦

斗立孤城日四圍賊奴曽未懾天威風生虎帳犲聲厲塵犯龍顏魚服歸首掲大航遺臭在歌流樂府舊音非當時不慕桓文舉艸滿中原胡馬肥

題皖山北瀕江田舍丙子四月賦

江轉皖公山北流蕭閒人物美田疇一溪春水百家利二頃夏秧千石収小市竹樓張酒斾平橋松島防漁舟莫知農老何爲者幾葉傳封樂國侯

晚泊小孤山作山與彭浪磯相對沐猴鸕鷀分占其上丙子五月賦是晚大風

江勢東南陡折回兩山屹立地維開顚風裂石轟雷下駭浪澎舟捲雪來捫虱王孫初睥睨飽魚烏鬼但毰毸物情豈識忘形樂嘯倚檣幹獨快哉

得周元翁蘄春道中書丙子八月漢陽賦

離離赤棗墻東林開窗下榻依墻陰杖藜相頋賴之子隠幾忘言知我心晚契初逢一東野淸詩屢擲雙南金官身爲米自南北世路亡羊無古今夢澤艸荒孤驛逺洞庭雨入滄江深相思何以祝髙韻桂樹秋風吟玉琴送漢陽刑獄掾鄒永年解官歸飬鄒字天錫其父以朝散郎告老因補此官會有大臣薦其文再起造朝天錫復落仕籍將行求吾詩丙子八月賦

髙歌每憶故山薇笑擲靑山換防衣竟爲蒼生安石起本來男子次君歸脫冠弭櫂興非淺戴笠乘車誓莫違明日渡江聊贈別武昌官栁尙依依

登頭陀寺峯頂庵丙子八月江夏賦

磴道淩虛掛白虹頭陀上方黃鵠東滄溟五夜浴新日老木三伏來淒風北夢南云展張濶縱江橫漢並吞雄楚鄕絕境此其一付與微吟多病翁

九日寄維劉明仲劉字衝光淮南故人也丙子江夏賦

揚舲步背洲底處孤亭是玉鉤蠟燭有心啼別夜布防無恙到南州黃華嘉節與【去】何事白髮故人分取愁賴有滄江知客恨長年西北望京流【江至鄂渚卽西北流】

江夏秋懷三首丙子九月賦

陳物紛然眼界中長年何與偶書空滄浪難爲俗子唱絡繹漫催貧女工風月少容休吏役煙波長與濟途窮功成身退非吾事猶辦扁舟東復東

人物駸尋廹暮遲秋風萬里來如期幽虫切切竟何道羈燕怱怱將安之洛下微吟聊擁鼻西山爽气爲支頥將翰墨悲流落寄語三閭彼一時

此身豈復繋西東流浪江湖伴塞鴻曲突非圖三爵客直鉤何羨六鼇翁幹年陳迹祗今日萬里故園【闕】个中冗散偶逃人指數未應吟嘯坐妨公

書國志陳登事後丙子九月江夏賦

求田問舍良可嘉元龍偶未思之邪黃鼠長爲太倉耗白雲猶有靑山家人生歘爾待鑽石世故紛然勞算沙銷磨髀肉亦何事竟作子陽同井鼃

寄別秦觀少遊秦南遷桂陽舟過沔上隔江不及見因寄是詩予三爲錢官丙子十月江夏賦

沔陽湖上小畱連疑是前時李謫仙流向夜郎才半道經還江夏樂當年个儂生以才爲累阿堵官於老有緣待得公歸吾亦罷春風先辦兩漁船

潘豳老出十數詩皆有懷蘇儋州者因賦二首

丁丑四月江夏作

人煙寂絕鬼門闗更指儋州杳莽間三四月交天漏雨東南地盡水浮山依迷春艸鴒原失響像秋風鶴馭還回羨河陽賢父子雪堂曽作十年閒

舊隠江城東復東堂前楊栁付春風猶傳白雪興中曲俄失黃粱夢後翁儋耳吉音無雁使蛾眉爽气屬狙公不應更廣窮愁志悟取平生坐底窮

有僧自峽中來持黃黔州手制茶兼能道其動靜與潘豳老賦二首豫章人聚白金十餘斤以寄魯直付一士子竟隠之不送故有黃犬之句丁丑五月江夏賦

未聞東觀奏書成俄見西南萬里行從坐何闗李都尉補亡猶待褚先生心縣黃犬沈來耗耳慣靑駒祗舊鳴時節私庭差自慰鳳將雛去雁隨兄

平生得祿僅榮親持底天涯料理貧夜戶不闗無長物晨炊待火乞諸鄰山頗俠能來虎水弩何知枉中人少減家園舊年調擕籠先采雨前春

中秋日懷寄潘豳老潘將歸黃岡獲田故有落句丁丑江夏賦

西戍角聲淸且哀東城鼓動殷然雷雨闌伏檻月可待風橫艤舟君不來得酒未容歡獨伯把書端與睡爲媒雪堂斂谷急還捨更約頭陀黃菊開

重寄潘豳老丁丑中秋以少酒欲致潘來答云侍親燕甚歡翼日再賦此寄

輕舠驀水帆如弓一伸臂頃來江東聊持美酒致吾子方事防衣娯汝翁懸榻可容他客坐閉闗正與無月同夙興行樂竟何有醒醉陰晴皆夢中

潘豳老以長篇求假吾書以副本送之丁丑九月江夏賦

元凱有言君盍知借書還書皆可嗤家傳五載亦勤矣吾與兩雛當共之吏役豈容方外駕古人端在个中期聊分副本天隨子輯綴來歸是一奇

示王泌王歷陽之舊也相別八年會於鄂渚憐吾衰病因以示之丁丑十月賦

違離南北幾星霜短髮蕭蕭帶尺長執防郎效官落拓楚邱生觸緒悲涼雙鳬乘雁誰比數拉虎批熊猶健彊端恨飬屙妨廢酒尊前都屬个儂狂

答致仕吳朝請潛登黃鶴樓見招吳字逹夫與吾爲忘年之友兼示愼獻玉故有落句丁丑十一月賦

城隅黃鶴莫登臨端使悲翁動楚吟日下長安人共逺天圍夢澤嵗方陰北風欲雪雁飛急南渚始冰魚伏深誰似艸堂安隠客下帷隠幾不求心

雪後同逹夫愼獻玉登黃鶴樓丁丑十二月賦

嵗律崢嶸臘盡頭風吹朔雪到南州三湖簸蕩蛟鼉恐七澤迷漫狐兔愁狂客定回靑雀舫獵兒初試皂貂裘江樓伏檻迎新霽羣玉峯前練帶流

曹永州哀詞曹名暐字季明昔相際於永城防過武昌歸余杭卜靈隠山諸子來求吾詩爲此賦戊寅二月旦日

老眼春風兩淚傾繐帷樽爼異生平可驚人與琴俱絕但見肴晞酒復淸相合水邊傳美政飛來峯下啟佳城翩翩五六奇男子使髙門墜厥聲

登黃鶴樓懷古兼寄潘豳老昆仲豳老弟大觀字仲逺戊寅五月賦

漢大將軍楚國材半生倦韻凂塵埃徐夫人匕首安在丁令威華表歸來紫府無蹤勞仿像白雲有待久裴徊樓標空濶天垠露川勢縱橫地軸開隴鳥賦成洲共永越人歌斷櫂先回會招物外二三子長嘯披襟挹快哉寄武昌方令臨李尉援兼簡黃岡二潘昆仲方字孝能李字文舉戊寅六月江夏賦

好在桐江三拜翁謫仙之裔好應同如聞花縣兩郎子興發能來一水東共醉南樓故時月斷無庾令凂人風季眞老病不堪酒澤畔微吟懷四儂

二月二日席上賦乙亥江夏時推官陳扶將之荊南法曹萬遘彥亨罷官歸鄱陽予亦抱疾此詩偶亡去庚辰十月邂逅同席客復得之因附卷末

仲宣何遽向荊州謝恵連須少畱二日舊傳挑菜節一樽聊觧負薪憂向人艸樹有佳色帶郭江山皆勝逰載酒賦詩從此始他年耆老話風流

七言絕句二十首

斗峴山馬上戊辰九月歷陽賦

西來投策倦躋攀晚葉寒華一逕間盡日閒雲不畱雨斜陽還照隔江山

登如方山戊辰十月歷陽賦

楚郊十月尙聞蟬傍道黃華亦可憐特上西山最髙處長安應在夕陽邊

渡泠水澗投宿萬歳嶺戊辰十月歷陽賦

蕭蕭黃葉一淸溝白鳥飛來故少畱今夜行人短亭宿小窗風雨夢漁舟

重遊寄老庵懷僧芝戊辰九月望與僧法芝同遊芝有詩雲淡防聊得慰孤悶誰問當年寄老心後月許日復爲是逰芝公西上已達京都矣

淡遊已恨失芝公陳防空畱夢境中欲問孤云何處去庭前雙樹自西風

寄有防上人防鄱陽人嘗住杭州安樂山戊辰二月與吾相際於盱眙畱七日稅舟西上巳巳三月有書見寄因以此謔之四月望日烏江作

防也當年避畏途寄身一葉泛隋渠定須慙愧操舟子千里風波汝渡吾

曉晴西郊馬上巳巳九月歷陽賦

夜雨蕭蕭徹曉聞不應爲我掃塵紛弄鞭十里西郊道但見靑山納白雲

重遊梵行院巳巳十月歷陽賦

曉渡南岡五里松精廬未見已聞鐘門前拂地垂楊栁掃淨秋來過馬蹤

同張漢求宿升中院西寮巳巳十二月烏江賦

僧閤窗扉學畫船靑熒燈火對牀眠北風帶雪披檐竹渾似瀟湘夜泊天

送僧法印志因西遊京師庚午正月烏江賦

刻雪裁冰物外人彊隨肥馬走京塵未應無地栽桃李江北江南一樣春

重遊鐘山定林寺辛未正月金陵賦

破冰泉脈潄籬根壞衲遙疑掛樹猿蠟屐舊痕尋不見東風先爲我開門

題賈氏廢園辛未二月京師賦

丞相園林半手栽淸尊曽爲幾人開荒榛野蔓換桃李慚愧春風如故來

東城馬上壬申二月京師賦

防虹橋下水闗東接畛園林狹逕通繁杏半開隨半落短墻無計礙春風

重送曹誠之兼簡兪澹陳庾兪字淸老陳字敏善皆維揚故人甲戌三月海陵賦

春風漠漠老江籬行矣騷人好自持半百幻身如且健石頭城下兩茅茨

陳顚兪散舊朋遊尊酒相從定少畱衰病故情猶有在春風一夜夢揚州

平野堂重送江茂宗甲戌三月海陵賦

東風南浦雨瀟瀟欲去行人不自聊誰道垂楊攀折苦過春猶有最長條

追永杜仲觀詠蝶甲戌四月海陵賦

黃蝶尋花日百廻荒庭多雨漫莓苔老狂能似徽之輩借宅猶應乞竹栽

題芭蕉葉甲戌五月海陵賦

十畆荒池漲綠萍南風不見芰荷生隔窗賴有芭蕉葉未負瀟湘夜雨聲

畱別僧永乙亥二月盱眙賦

三處分擕跨兩年浮雲生計本悠然江山勝地端相待大有東南未盡緣

折中倉觀米元章題字時米客揚州乙亥六月京師賦

銀鉤入木揜鐘王拂眼淸風識楚狂淮海京塵兩流落與君大是覺身妨

放舟過津門外作乙亥十月

國門欲去尙遲遲況復淒風落照時猶有京塵坌舟尾惱人無幾庾元規

慶湖遺老詩集拾遺

欽定四庫全書

慶湖遺老詩集補遺

宋賀鑄撰

廩伏讀前集序云自巳夘嵗嗣有所賦別爲後集所謂後集以經兵火散失不復得近捜故槁所遺及於佛祠廟宇題詠洎碑刻鐫勒並士大夫親戚傳誦得其一二皆此集中無者故續書卷尾爲後集之補遺廩老矣不復得全其集後之子孫續有得者當綴其末

黃山席上別當塗僚友

自昔有宇宙便應有此山如我與君者幾輩來躋攀聲迹兩磨滅寥寥千古間短生一浮漚妄比金石頑五福人所願九齡神所慳著身名利塲寵辱如循環不見倦飛鳥翻然亦知還酒闌解袂去老矣遂投閒

右見遺槁

九日雨中作

九夏赤旱百井枯三秋積雨釡生魚淩髙徑醉不易圗問底黃葉今有無願致皎白來庭除昏瞳爛捲勤捲舒管中一班聊自娯未羨北裏鳴笙竽少日用壯膽力麄六鼇可取負而趨誰謂衰遲百病餘雀鼠入屋不受驅長鋏長鋏歸來乎泥深沒踁行無車咄嗟蠟屐非雙鳬安得翩然過故都

右見遺槁

送何安中之官新安錄事

帶郭荒山百匝牢躋攀幾見病猨猱官糧可數才雞肋吏事縣知倍馬曹蕓閣有書行且召萱堂須飬未容髙慶湖老子何堪別隠幾僧坊更寂寥

右見遺槁

送時適歸彭城兼寄王會之並張白雲

壯年客宦樂徐州五見黃華戱馬周無復登山拋舊屐不堪臨水送歸舟東城公子猶三逕南野先生久一邱爲話吳門非樂土鱸魚菇黍漫淹畱

右見遺槁

方明古免防西上山陰賀鑄方回以詩送行非敢贈言聊書美志

西上遲遲誰挽畱了君方寸慕松楸三年旣盡亦當起五斗有餘非所求早嵗向風勞企羨殘生指日願依投得官倘近柴桑裏應許江邊著釣舟

右見遺槁

淸明病中

寒食晴暘少江南此同侵晨潑火雨薄暮駕潮風目力書籖上生涯藥裹中可憐佳節物似不系衰翁

右見遺槁

題葉翰林道卿手書唐人唱和集

翰客文房萬卷余詵詵翻是蠧書魚載薰載曝徒爲爾秦築長城錯備胡

右見遺槁

題項羽廟三首

分張天下付羣雄回首咸陽捲地空六國三秦隨擾攘錦衣何暇到江東

楚都陳迹久灰埃一曲虞兮尙寄哀不作偸生渡江計可須千里更西來

三戶睢盱竟破秦君王武略世稱神途窮一夜無遺恨挈首殷勤予故人

錢塘海潮

髙防如陵累石頑一支漲海橫中間九軍雷鼓震玉壘萬里墨云驅雪山秦政維舟羞膽怯史遷防筆恨才慳錢郎幾許英雄气彊弩三千擬射還

右見遺槁

吳門秋懷

吳門客鬢再經秋城郭籃輿久倦遊平靜松江三萬頃不應無處著漁舟

右見遺槁

丹陽客捨示曾紆公衮

眼裏鉛華今日見胸中冰炭幾時除欲知老子消懷處靜夜靑燈一卷書

右得於兩浙漕曽紆公衮

鑄年五十八因病廢得旨休致一絕寄呈姑蘇毘陵諸友

求田問舍向吳津欲著衰殘老病身未拜君恩賜剡曲歸來且醉鑑湖春

鑄六代祖廣平郡王在五代間久從宣祖皇帝遊因納女事太祖皇帝封孝惠皇后賜第在開封隆和裏當時宣祖太祖太宗潛在邸中毎喜飲臣家酒後來鑄髙祖六宅使嘗一日預內晏內有旨宣索遂進舊酒並釀法就賜名鑑湖春鑑湖先生酷志嗜書未老掛冠告歸滿朝榮慕眞漢之二疏也以詩卜居於姑蘇毘陵兩郡親舊和之者皆一時名公柄於先生門下有姻契亦嘗作兩韻今豫登欲補完後集記錄以呈豫登倘不棄孤陋許以柄詩附先生集尾使晚生厠名於其間抑何榮幸也晉陵鄔柄徳久詩云淸監風流賀季眞先生端是昔人身如何未老催歸去要臥煙霞兩郡春其他名公和者柄失記

題毘陵僧捨二首

古寺相畱跨兩年窮通出處固天然短檠燈火掩書卷屢聽芭蕉夜雨眠

秋風忽起家山意流落天涯嘆憔悴古寺不掛寰瀛圖終南山翁何處至

右得於晉陵孫覿仲益

和題毘陵薦福寺紅梅

一種梅生禪老家屋檐古榦恣敧斜詩人莫訝深紅色可勝尋常桃杏花

右得於孫仲益再得於僧惟訥雲從教盡作深紅色絕勝尋常桃杏花

吳江送客

送別松陵道輕舟助客拏湖空剪葭菼市隘集魚蝦薄雨啼殘雪新潮蝕嫩沙鏡中羞沓防行復見春花

右得於屯田郎官範雩伯逹

題流香亭

秋色朝來已十分逺山淸痩露云根芙蕖昨夜驚風雨葉葉流香有淚痕

右得於屯田郎官範雩伯達

王迥子髙挽章五首

我昔官房子長懷忠穆賢裏無行馬第山有臥牛阡當代三公後維君五福全桐棺逺歸祔追舊幾澘然卓爾金閨彥頎然玉筍班周旋三友益零落十年間轣轆靈輀動悠揚素旐還暮年懷抱愛應未辧追攀蕭散竹林風平生略約同官班魏叔夜年輩晉安丰民詠濡須政朝推防功九原無復作埋玉恨何窮南浦維舟訪東堂抵榻眠後期猶指日輕別遂終天墨妙今初貴詩鳴久已傳淸風知未墜諸子更翩翩已矣知無憾賢愚共此途白駒馳白日黃髮掩黃壚和氏終還趙幹將不吳駑屙如可彊猶擬奠生芻

右見王公治行集

約十客同集金山米芾元章約而不至坐中分題以元章未至分韻作詩拈韻應口便作滯思卽罰巨觥予得章字

九客相逢思楚狂停歌罷鋏緩行觴座中那更添嚴令分韻吟詩招阿章

右得於將作監米友仁元暉

題秦觀少遊寫眞

淮海多才士徒希爲少遊誰容老蕓閣自識死藤州狀貌披圗爽陽春掩卷愁湛郎長鬛爾殊不嗣風流

右廩省記

別王銍性之

吾老無北裏子能詎南來臨分卽間訣薄暮更徘徊晚節狥微尙方剛患多才此生南與北出處兩悠哉

右廩省記

慶湖遺老詩集補遺

欽定四庫全書

慶湖遺老詩集附錄

元丰末年始筮仕與方回俱在彭城爲同僚友自是一別聲迹不相聞蓋三十餘年矣政和甲午秋八月予還自京師過平江謁方回披腹道舊相視惘然如昨夢耳方回之詩予見之舊矣復出鑑湖集示予其辭義淸逺不見雕繪之迹渾然天成殆非前日詩也方回自少有奇才其器業足以自表於世意功名可必也逮今流落州郡不少振豈詩眞能窮人邪然方回詩益工名日益髙其傳不朽矣與世之酣豢富貴與艸木同腐者豈可同日議哉以此易彼可以自釋也是年冬十有二月庚申楊時書

宋故朝奉郎賀公墓志銘

信安程俱撰並書信安毛友題額

公諱鑄字方回其先吳公子慶忌避公子光亂犇衞妻子散走越越人與之湖澤之田表其族曰慶氏漢避安帝諱攺氏賀至唐有爲陽谷令名知止者於方回爲十五代祖其後北徙終止開封孝惠皇后克配昌陵家世仍以才武顯曽祖維能左侍禁祖維慶東頭供奉官閤門只侯贈左千牛衞將軍父安世內殿崇班閣門祗贈右監門衞大將軍母秦氏贈令人方回幼孤立不羣濟良恪公克彰擇妻以女授右班殿直貧廹於養非其好也監軍器庫門臨城某酒稅磁州都作院徐州寶丰監和州管界巡撿辭所當遷東頭供奉官封其母永年縣太君元祐七年學士淸臣百祿軾薦於朝攺承事郎請監北嶽廟監鄂州寶泉監丁母憂服除以宣徳郎通判泗州遷宣徳郎通判太平州管勾亳州明道宮再遷至奉議郎遂請老以承議郎致仕時年五十八二年從臣薦起之以故官管勾杭州洞霄宮遷承議郎賜五品服以后族恩遷朝奉郎明年復致仕又六年年七十四以宣和七年二月甲寅卒於常州之僧捨夫人趙氏前宜興縣淸泉鄕東篠嶺之原至是以九月甲申公同六穴方回豪爽精悍書無所不讀哆口疎眉目面鐵色與人語不少降色詞喜面刺人短遇貴執不爲從防然爲吏極謹細在筦庫常手自會計其於窒罅漏逆姦欺無遺察治戎器堅利爲諸路第一爲巡撿日夜行所部歳裁一再過家盜不得發攝臨城令三日決滯訟數百邑人駭嘆監兩郡狡吏不得指其私蓋仕無小大不茍要使人不能欺而用不極其才以老自右選易文階時薦者皆有文名且當路顧願爲嶽祠吏退居海上三年乃復就筦庫元符靖國間除太府光祿寺主簿辭不赴卒請補外自去姑熟及告老再仕凡十五年不離宮祠吏觀其骯髒任气若無所顧忌者然臨仕進之會常如臨不測淵覷覷視不敢前竟疾走不顧其慮患乃如此與蹈污險徼幸不爲明日計者殊科有鑑湖遺老前後集二十卷予爲序尙可考樂府辭五百首他文數十百篇方回姓氏聞天下其詩詞雅麗有古樂府之風讎書至萬卷無一字一畫譌闕老且病猶搰搰不置云二子曰房承節郎監保州酒稅曰廩將仕郎二女皆嫁士族孫男女五人政和間予居吳方回病要予曰死以銘委公矣今年春病甚見予毘陵復理前約且曰平生果於退懼危辱耳今知免矣將葬其子又以治命來求銘銘曰

其進踖踧若將越於谷其退若逝惟危辱是畏依隠傲世世亦莫吾厲卒安其所是以無悔

公娶濟良恪公之女公之子提幹君廩復娶良恪公之孫實外姑之親姊故予獲識其子省幹君承祖者嘗從訪公遺文曰先祖昔寓毘陵中間擾攘凡所著文編悉爲虜酋擕去獨巾箱有別錄慶湖詩前集在固假傳寫正其字畫訛舛而疑者因之又從趙氏得公墓刻並書於卷末庶知公之出處本末云乾道丙戌嵗仲夏望日邯鄲宼翼令威父記

畱題左顧亭二首孔愉放之所

余不【平】亭下檥歸舟訪古懷賢百刻畱辦得千金脫元緒此心端不爲封侯

亭際髙樅滿百圍不無山鬼此焉依咿呦爲話當年事曽見將軍佩印歸

賀公詩詞妙天下防年每竊聞諸老稱其名章俊語今詞盛行於世詩則罕見予傳錄此編久矣意俟後集並爲鋟木念未易得恐失因循廼以所積節儀折色等錢刻置郡齋頃爲徳淸令邑子以公畱題左顧二絕相示嘗揭之亭上今附載於是紹興壬子七月朔晉陵胡澄題

慶湖遺老詩集附錄

