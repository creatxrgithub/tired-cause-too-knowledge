

欽定四庫全書

集部四

石湖詩集目錄

別集類三【宋】

卷一

詩

卷二

詩

卷三

詩

卷四

詩

卷五

詩

卷六

詩

卷七

詩

卷八

詩

卷九

詩

卷十

詩

卷十一

詩

卷十二

詩

卷十三

詩

卷十四

詩

卷十五

詩

卷十六

詩

卷十七

詩

卷十八

詩

卷十九

詩

卷二十

詩

卷二十一

詩

卷二十二

詩

卷二十三

詩

卷二十四

詩

卷二十五

詩

卷二十六

詩

卷二十七

詩

卷二十八

詩

卷二十九

詩

卷三十

詩

卷三十一

詩

卷三十二

詩

卷三十三

詩

卷三十四

賦

楚辭

跋

【臣】等謹案石湖詩集三十四卷宋範成大撰成大有吳郡誌已別著錄案陳振孫書錄解題成大有集一百三十六卷宋史藝文志亦載石湖大全集一百三十六卷與陳氏著錄同又石湖別集二十九卷又石湖居士文集亡其卷數明代刻本僅一百三卷未詳其故此本長洲顧嗣立等所訂乃於全書之中獨摘其詩別行而附以賦一卷前有楊萬里陸防二序然萬里所序者乃其全集不專序詩防所序者乃其西徵小集亦非序全詩以名人之筆嗣立等姑取以弁首耳據萬里序集乃成大所自編考十一卷末有自注云以下十五首三十年前所作續得殘稿附此卷末其餘諸詩亦皆注以下某處作今所傳者猶自編之舊本矣詩不分體亦不分立名目惟編年爲次然送洪邁使金詩凡四首其兩首在第八卷

列於邁使還入境以詩迓之之前其兩首乃列於第十卷

何溥挽詞之後邁未嘗再使金則送別之詩不應前後兩見又南徐道中詩下注曰以下赴金陵漕試作則是當在第二卷

之首不應孤贅第一卷

之末疑後人亦有所竄亂割並故與宋本卷數不符歟成大在南宋時與尢袤楊萬里陸防齊名袤集久佚世所傳者僅尢侗所輯之一卷篇什寥寥未足定其優劣今以楊陸二集相較其才調之健不及萬里而亦無萬里之粗豪气象之濶不及防而亦無防之窠臼初年吟詠實沿溯中唐以下觀第三卷

夜宴曲下注曰以下二首效李賀樂神曲下注曰以下四首效王建巳明明言之其他如西江有單鵠行河豚嘆則雜長慶之體嘲里人新婚詩春晚三首隆師四圖諸作則全爲晚唐五代之音其門徑皆可覆按自官新安掾以後骨力乃以漸而遒蓋追溯蘇黃遺法而約以婉峭自爲一家伯仲於楊陸之間固亦宜也乾隆四十四年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

石湖詩集原序

予疇昔之晨與客坐堂上遙見一健步黃衣負一笈至庭下呼而諏其奚自曰自參政公範氏也發其笈公之文集在焉索其書讀之則公之子莘叩頭請曰莘不夭不自霣越而先公一夕奄忽棄其孤莘欲死而不敢者有先公付托之重任在方先公之疾而未病也日夜手編其詩文數年成集凡若干捲逮將易簀執莘手而授之且曰吾集不可以無序編有序篇非序篇寧無序篇也今四海文字之友惟江西楊誠齋與吾好且我知微斯人疇可以屬斯事小子識之若莘則何敢請而先公之治命不敢墜惟先生哀而諾之予執書抱遺編而泣曰萬里與公同年進士也公先進至爲朝廷大臣與天子論道發政坐廟堂進退百官而萬里環堵荒寒之士也何敢與公友公不我薄陋而辱友之萬里不敢拒公亦不敢以執政俟公也今忍死丁寧之托其何敢辭初公以文學材气受知壽皇自致大用至杖漢節使彊敵卽其庭伏穹廬不肯起袖出私書切責之君臣大驚有自階闥之嬖竊位樞臣者其勢方震赫公沮之竟不奉詔而去其所立又有不凡者矣若夫劌心於山水風月之埸雕龍於言語文章之囿此吾輩羈窮酸寒無聊不平之音也公何必能此哉古語曰爭名者必於朝爭利者必於市是二人者使之以此易彼或以彼易此二人者其肯乎哉非不肯也不願也非不願也亦各樂其樂也詩人文士挾其所樂足以敵王公大人之所樂不啻也猶將愈之故王公大人無以傲夫士而士亦無所折於王公大人今公乃自屏其所可樂而復力爭夫士之所甚樂所謂不虞君之涉吾地者其不多取乎然公之詩文非能工也不能不工耳公風神英邁意气傾倒防新領異之談登峯造極之理蕭然如晉宋間人物他人戛戛喫喫而不能出諸口者公矉呻噫欠之間猝然談笑而道之則其詩文之工豈十日一水五日一石之謂也哉甚矣文之難也長於臺閣之體者或短於山林之味諧於時世之嗜者或漓於古雅之風牋奏與記序異曲五七與千百不同調非文之難兼之者難也至於公訓語具西漢之爾雅賦篇有杜牧之之刻深騷詞得楚人之幽婉序山水則栁子厚傳任俠則太史遷至於詩大篇決流短章斂芒縟而不釀縮而不僒淸新嫵麗奄有鮑謝奔逸儁偉窮追太白求其隻字之陳陳一倡之鳴鳴而不可得也今海內詩人不過三四而公皆過之無不及者予於詩豈敢以千里畏人者而於公獨斂袵焉於是文士詩人之難者易偏者兼矣其不盛矣乎嘻人琴今俱亡矣廣陵散今此聲遂絕矣惠子不生莊子不死復何道哉公之別墅曰石湖山水之勝東南絕境也壽皇嘗爲書兩大字以揭之故號石湖居士云公諱成大字至能世爲姑蘇人其世次言行職官則有少保大觀文大丞相益公周公之銘詩在紹熙五年六月十一日誠齋野客楊萬里謹序

石湖居士範公待制敷文閣來帥成都兼制置成都潼川利夔四道成都地大人眾事巳十倍他鎭而四道大抵皆帶蠻夷且北控秦隴所以臨制捍防一失其冝皆足致變故於呼吸顧盻之間以是幕府率窮日夜力理文書應期防而故時巨公大人亦或不得少休及公之至也定規模信命令施利惠農選將治兵未數月聲震四境嵗復大登幕府益無事公時從其屬及四方之賓客飲酒賦詩公素以詩名一代故落紙墨未及燥士女萬人己更傳誦被之樂府歌或題寫素屏團扇更相贈遺蓋自蜀置帥守以來未有也或曰公之自桂林入蜀也舟車鞍馬之間有詩百餘篇號西徵小集尢雋偉蜀人未有見者盍請於公以傳屢請而公不可彌年乃僅得之於是相與刻之而屬防爲序淳熙三年上巳日朝奉郎成都府路安撫司參議官兼四川制置使司參議官山陰陸遊序

欽定四庫全書

石湖詩集卷一

宋範成大撰

行路難

贈君以丹棘忘憂之艸靑棠合歡之花馬腦遊仙之夢枕龍綜辟寒之寶紗天河未翻月未落夜長如年引春酌昔人安在空城郭今夕不飲何時樂

西江有單鵠行

西江有單鵠托身萬里云猥爲稻粱謀墮此鷗鷺羣朝遊楓葉杪暮宿蘆花根懷安浦漵暖忘記雲海寛忽有孤徵鴻驚飛落江濵眼明見黃鵠解後傾情眞羽毛𨿽不同意气頗相親言鵠有六翮何不髙飛翾水鳥不足羣朝暮徒嘲喧相將乘風去一上盤秋旻渴飲顥露滋饑吸晴霞暾方知翅翎俊可以淩埃塵東風昨解凍春光暖如薫陽鳥當北鄕行止倐已分儻欲相逐去關山隔吳秦兩鳥竟分飛鳴聲動行人豈不有歳晚鴻當復來賔但愁山海闊岐路多糾紛復來失故道那得相知聞鴻歸有儔侶鵠住長悲辛

車遙遙篇

車遙遙馬憧憧君遊東山東復東安得奮飛逐西風願我如星君如月夜夜流光相皎潔月暫晦星常明畱明待月復三五共盈盈

放魚行

水落塘枯魚臥陸小兒抱取不濡足昂藏赤鯶亦垂頭背負鱗三十六家人滌砧不辭勞云有素書金錯刀嗟予贖放豈儌福忍把汝命供吾饕如今已脫張胡子好上龍門飲湖水不然崛起載飛仙切莫顚狂稱長史

晚步東郊

水墨依林寺靑黃負郭田斜陽猶滿地片月早中天防防鴉飛急冥冥樹影圎西山元自好那更著雲煙

元夜憶羣從

愁裏仍蒿徑閒中更蓽門靑燈聊自照濁酒爲誰溫隙月知無夢窓梅寄斷魂遙憐好兄弟飄泊兩江村

登西樓

少年豪气合摧鋒靑鬢朱顏萬事慵疇昔四愁無夢到及時一笑有誰供詩情飲興如雲薄艸色花光似酒醲千里春心吟不盡下樓分付晚煙鐘

不寐

南風釀卑濕滑病履舄竟日隱幾坐拳局不得適丹田恍澒洞銀海眩眵黒髀弱類跨鞍臂彊如運甓合體競酸嘶莫夜輒增極奏牀不得眠耿耿到明發黃你共住久來夢乃其職睡魔吾故人曩是不速客招呼各偃蹇莫效尺寸力周公無由來咫尺今古隔彭屍不得去罡騎無行色主客兩愁緒虛室浪生白人言老禪師兩脇不到席玆事恐未暇但願了今夕平生北窓眠栩栩卽聖域睡僊吾所慕行步亦鼾息

河豚嘆

鯫生藜莧腸食事一飽足腥腐色所難況乃衷酖毒彭亨彊名魚殺气孕慘黷旣非養生具冝謝砧幾酷吳儂眞差事网索不遺育捐生決下箸縮手污童僕朝來裏中子饞吻不待熟濃睡喚不譍已落新鬼錄百年三寸咽水陸富肴防一物不登爼未負將軍腹爲口忘計身饕死何足哭作俑者誰與至今走末俗或云先王意除惡如萟菽逆梟與毒獍歳歳參幣玊芟夷入薦羞蓋欲殱種族生死有定數斷命烏可續適丁是時者未易一理局黿鼎子公怒羊羮華元防異味古所珍無事苦畏縮駢頭訌此語戒諭袛取瀆聾肓死不悟明知諒己燭

續長恨歌七首

金杯瀲灔曉妝寒國色天香勝牡丹白鳯詔書來已暮六宮鉛粉半春闌

紫薇金屋閉春陽石竹山花卻自芳莫道故情無覓處領巾猶有隔生香

聞道蓬壺重見時瘦來全不耐風吹無端卻作塵間念己被仙官聖得知

別後相思夢亦難東虛雲路海漫漫仙凡頓隔銀屏影不似當時取次看

人似飛花去不歸蘭昌宮殿幾斜暉百年只有云容姊畱得當時舊舞衣

驪山六十二髙樓突兀華淸最上頭玉羽川長湘浦暗三郎無事更神遊

帝鄕云馭若爲畱八景三淸好在不玉笛不隨雙鶴去人間猶得聽梁州

雷雨鄰舎起龍

雨工避事欲蟠泥帝遣丰隆執以歸連鼓一聲人失箸不知掛壁幾梭飛

次韻唐致逺雨後喜涼

老陽作气再三衰鼓竭之餘不支雨搴旗拔幟埽迹空一防新涼破殘暑飛蚊薨薨已無奇蜻蜓翅淨摩天嬉竹窓日暮轉蕭瑟喜有促織鳴聲悲

秋日二絕

碧蘆靑栁不冝霜染作滄洲一帶黃莫把江山誇北客冷雲寒水更荒涼

新秋病骨頓成衰不度溪橋半月來無事閉門非左計饒渠屐齒上靑苔

窓前木芙蓉

辛苦孤花破小寒花心應似客心酸更憑靑女畱連得未作愁紅怨緑看

嘲里人新婚

冷艷頩容一笑開休將鸞扇更徘徊箜篌細寫歸舟字彷佛遊仙夢裏來

過松江

長虹斗起蛟龍穴朱碧欄幹夜明滅太湖三萬六千頃多少淸風與明月靑鷁驚飛白鷺閒丹楓未老黃蘆折誰將橫笛叫蒼煙無限驚波翻白雪洞庭林屋舊遊處玉柱金庭路巉絕水仙逢迎摻修袂問我歸計何當決去年匹馬兀春寒今此孤篷窘秋熱人生意气得失間輕重劍頭吹一吷莫將塵土涴朱顏卻待丹砂回白髮

過平望

寸碧闖髙浪孤墟明夕陽水桞揺病緑霜蒲蘸新黃孤嶼乍舉网蒼煙忽鳴榔波明荇葉顫風熟蘋花香雞犬各村落蒓鱸近江鄕野寺對客起樓陰濯滄浪古來離別地淸詩斷人腸亭前舊時水還照兩鴛鴦

長安閘

斗門貯淨練懸板淙驚雷黃沙古岸轉白屋飛檐開是間袤丈許舳艫蔽川來千車擁孤隧萬馬盤一壞篙尾亂若雨檣竿束如堆摧摧勢排軋洶洶聲喧豗偪仄復偪仄誰肯少徘徊傳呼津吏至獘蓋淩髙埃囁嚅議譏徵叫怒不可裁吾觀舟中子一一皆可哀大爲聲利驅小者饑寒催古今共來往所得隨飛灰我乃畸於人胡爲乎來哉

榮木【並序】

臥病十日緑陰滿庭因誦淵明榮木詩其序曰日月推遷已復有夏緫角聞道白首無成犁然有感乃和其韻

薰風南來木榮於玆木榮幾時黃落從之逝其須防坐成四時今我不學殆其已而天旋地遊日月其根形息气䢐不亡者存去鄕離家莫肯過門猗歟先師不我疵陋褰衣示珠俾我復舊自我來歸十年不富孰蠧孰蠱惟汝自疚冉冉榮木霜華將墜天黒路長屹蹶可畏隸也不力奚取六驥脂車著鞭一息而至

兩木【並序】

壬申五月臥病北窓惟庭柯相對手植緑橘枇杷森然出屋枇杷已著子橘獨十年不花各賦一詩

枇杷昔所嗜不問甘與酸黃泥裹余核防擲籬落間春風拆勾萌朴如榛菅一株獨成長蒼然齊屋端去年小試花瓏瓏犯冰寒花成黃金彈同登桃李盤大鈞播羣物斡旋不作難樹老人何堪攬鏡覓朱顏頷髭爾許長大笑欹巾冠

緑橘生西山得自髯翁家云此接活根是歳當著花俛仰乃十霜垂蠧紛相遮芳意竟寂莫枯枝謾槎牙風土諒非冝翁言豈予誇防令返故山髙深謝污邪石液滋舊根山英擢新葩黃團掛霜實大如崆峒瓜當有四老人來駐七香車

道中

月冷吟蛩艸湖平宿鷺沙客愁無錦字鄕信有燈花蹤迹隨風葉程途犯斗槎君看枝上鵲薄暮亦還家

落鴻

落鴻聲裏怨關山淚濕秋衣不肯亁只道一番新雨過誰知雙袖倚樓寒

題山水橫看二首

煙山漠漠水漫漫老栁知秋渡口寒盡是西溪腸斷處憑君將與故人看

霜入丹楓白葦林橫煙平逺暮江深君看鴈落帆飛處知我秋風故國心

瑞香花

萬粒叢芳破雪殘曲房深院閉春寒紫紫靑靑雲錦被百疊薫籠晚不翻酒惡休拈花蘂嗅花气醉人醲勝酒大將香供惱幽禪恰在蘭枯梅落後

讀史

登壇防劉項臥廬料曹孫探懷取事業一一如印圈英豪蓋天資八極入控摶由來事成毀只系手覆翻玉虹朝貫日劍气夜燭天𨿽欲避功名何處蟄龍鸞我生後千載愚暗難具言長大但食粟閔凶不能文麥豆已難辧楣棁固不分抱甕灌圃畦截竿避城門智略類如此何以超籬籓刳始神防木斷方犧尊朝市有機穽冠裳或鉗髠玆事定不【原闕】吾其老泥蟠敢云善用短聊復彊自寛

浙江小磯春日

客裏無人共一杯故園桃李爲誰開春潮不管天涯恨更捲西興暮雨來

代聖集贈別

一曲悲歌水倒流尊前何計緩千憂事如夢斷無尋處人似春歸挽不畱艸色粘天鶗鴂恨雨聲連曉鷓鴣愁迢迢緑浦帆飛逺今夜新晴獨倚樓

二月三日登樓有懷金陵宣城諸友

百尺西樓十二欄日遲花影對人閒春風已入片時夢寒食從今數日間折栁故情多望斷落梅新曲與愁關詩成欲訪江南便千里煙波萬疊山

寒食郊行書事二首

野店垂楊步荒祠苦竹叢鷺窺蘆箔水烏啄紙錢風媼引濃妝女兒扶爛醉翁深村時節好應爲去年丰隴麥欣欣緑山桃寂寂紅帆邊漁蕝浪木末酒旗風信步隨芳艸迷途問小童賞心添腳力呼渡過溪東

初夏二首

淸晨出郭更登臺不見餘春只麼回桑葉露枝蠶向老菜花成莢蝶猶來

晴絲千尺挽韶光百舌無聲燕子忙永日屋頭槐影暗微風扇裏麥花香

夏夜

脈脈惜佳夜泠泠成浩歌儻無詩句子將柰月明何露气蒙花重風聲入樹多淸歡殊未辦桂影墮江波與時敍現老納涼池上時敍誦新詞甚工

防心不在逺頃步便得之長風吹月來淸影落半池屋頭見木葉玲瓏剪琉璃紅塵絆兩足大笑兒輩癡老禪挽我遊髙論方軒眉潘郎忽鼎來談詩解人頤晚誦云髻篇濯濯餘春姿想見篇中人淸潤如君詩笑我兩枯木獨與三冬期

林元復挽詩

胸次崢嶸滿貯書十年名字徧江湖張公閱世詩千首揚子傳家宅一區謾道春風須得意那知秋雨不成珠自從雪魄冰魂散魯國今誰更服儒

戲贈少梁

屈膝銅鋪晝掩關薫鑪誰伴夕香寒秋來合有相思字防待風前片葉看

南徐道中【以下赴金陵漕試作】

生憎行路與心違又逐孤帆擘浪飛吳岫湧云穿望眼楚江浮月冷徵衣長歌悲似垂垂淚短夢紛如艸艸歸若有一廛供閉戶肯將篾舫換柴扉

石湖詩集卷一

欽定四庫全書

石湖詩集卷二

宋範成大撰

望金陵行闕

聖代規模跨六朝行宮臺殿壓金鼇三山落日靑鸞近雙闕淸風紫鳯髙石虎蹲江蟠王气玉麟湧地鎭神臯太平不用千尋鎖靜聽西城打夜濤

金陵道中

山晚黃羊隨日下天寒白犢弄風歸愁埃百轉西州路笑憶沙湖一棹飛

晚行【官塘驛】

篝燈驛吏喚人行寥落星河向五更馬上誰驚千里夢石頭岡下小車聲

秦淮

不將行李試間關誰信江湖道路難腸斷秦淮三百曲船頭終日見方山

重九獨登賞心亭

誰教佳節滯天涯彊展愁眉管物華每歳有詩題白鴈今年無酒對黃花悠悠造化占斜日艸艸登臨記落霞宇宙此身元是客不湏彈鋏更思家

賞心亭再題

天險東南重兵雄百二尊拂云千雉繞截水萬崖奔赤日吳波動蒼煙楚樹昏向無形勝地何以控乾坤

宿義林院

暝气昏如雨禪房冷似冰竹間東嶺月松杪上方燈驚鶻盤金剎流螢拂玉繩明朝窮腳力連夜斬崖蕂

荊公墓二首

百歳誰人巧拙一丘底處虧成半世靑苗法意當年雪竹詩情

本意治功徙木何心黨禍揚塵報讎豈教行刼作俑翻成害仁

十月朔客建業不得與兄弟上冡之列悲感成詩

歳已看成暮身今未得歸風塵孤淚盡霜露寸心違南磵新流水西山舊落暉煙松應好在宿艸定成非逝水方東去浮雲浪北飛危魂先自斷不待更沾衣

白鷺亭

倦遊客舎不勝閒日日淸江見倚闌少待西風吹雨過更從二水看淮山

胭脂井三首

昭光殿下起樓臺得山河付酒杯春色已從金井去月華空上石頭來

午醉醒來一夢非怱怱玉樹逐春歸胭脂卻作千年計不似愁魂四散飛

腰支旅拒更神遊桃葉山前水自流三十六書都莫恨煩將歌舞過揚州

秦淮【並序】

自金陵復泛秦淮宛轉數百曲世傳始皇東巡自江乘渡望气者以爲金陵有天子气乃鑿長岡引潮水入焉號曰秦淮逶迆屈曲不類人功故又傳爲龍所開也

祖龍驅羣龍防此萬丈溝雨工戀故棲十步九回頭至今秦淮曲蜿若春蛇遊舟師厭回互嘆息倚柂樓維昔東巡初八極圍寸眸天端有佳气鬱鬱東南浮卜云當興王在後五百秋叱吒召六丁慘淡風雲愁鑿渠斷地脈自謂神與謀乾坤有端倪已露不可收大帝開吳天定鼎臨江陬融融秣陵日始照十二斿經營曁六代玆地稱神州乃知歷數定昧者徒私憂玆事故老傳未知信然不姑置勿重陳作詩嘆遲畱

九月三日宿胥口始聞鴈【以下歸昆山作】

故人久不見乍見雜悲喜新鴈如故人一聲驚我起把酒不能觴送目問行李曽云行路難空蒙千萬里塞北多關山江南雲水風髙吹汝瘦旅伴今餘幾斜行不少駐滅沒蒼煙裏羈遊吾亦倦客程殊未已扁舟費年華短纜系沙尾物生各有役冥心聽行止江郊匝地熟場圃平如砥歸期且勿念共飽丰年米

欲雪

烏鴉撩亂舞黃雲樓上飛花已唾人說與江梅須早計馮夷無賴欲爭春

讀史三首

百歳虧成費械機烏鳶螻蟻竟同歸一檠燈火挑明滅兩眼昏花管是非

堂堂列傳冠元功紙上浮雲萬事空我若材堪當世用他年應只似諸公

鏤冰琢雪戰毛犛畫餅聲名骨朽時汗簡書靑已兒戲峴山辛苦更沈碑

宴坐庵四首

油燈已暗忽微明石鼎將幹尙有聲衲被蒙頭籠兩袖藜牀無地著功名

五更風竹閙軒窓聽作江船浪隱牀枕上翻身尋斷夢故人待漏滿鞾霜

粥魚吼罷鼓逄逄臥聽饑鼯上曉釭一防斜光明紙帳悟知檐雀已穿窓

跏趺合眼是無何靜裏惟聞鳥雀多俗客叩門稱問字又煩居士起穿鞾

靑靑磵上松送致逺入官

靑靑磵上松鬱鬱磵底栢松森上曽云柏局抱幽石偃植𨿽不同臭味乃相得千霜與百雪偶立眾芳側眾芳豈不好歳晏埽無迹廣廈罩羣木萬牛挽山澤松材可世用攀援入王國艸木豈有情亦復念離析君看此翠栢錯莫無顏色孤陰愁月夜獨籟怨風夕蒼官何當歸相望長相憶

除夜感懷

松楸百年哀霜露終歳悲天地豈汝偏鬼神諒無私孤窮罪當爾我今怨尢誰噎絕夢自語伶俜影相隨豈無一經傳政坐五鬼嗤鑿枘共齟齬榛荊費耘耔付畀逾丘山奉承劣毫釐生男九族歡所願作門楣時命有大謬生男竟何禆匏瓜謾枵腹蒲柳無眞姿蹙縮髙顴頰蕭騷短髯髭貧病老歳月斗杓坐成移曉風淒以寒簾幕相紛披月星炯我冠霧雨泫我衣焄蒿奉祠事苦淚落酒巵逝者日已逺生者日以衰羸驂駕九折日暮抱長饑岐路正巉絕耿耿誰當知

次韻唐子光席上賞梅

玉枝橫斜照淸空纎手撚香【原闕】公水部無人廣平去後來我輩猶情鐘誰噴昭華送愁絕叫云三弄怨斜月徑須踏雪問前村莫待馬蹄如踣鐡春風壓盡百花橋尊前仍有董嬌嬈惜無楚客歌成雪空有蕭郎眼似刀夜行上沙見梅記東坡作詩招魂之句

玉妃謫人世乃在流水村天風吹嬋娟飄墮寂莫濵芳心怨命薄玉色淒路塵佳人來無期日暮多碧雲溪聲爲咽絕月亦低微顰相逢倦遊子一笑不復珍脈脈問不語亭亭意彌眞要我冰雪句招此欲斷魂蘇仙上賔天妙意終難陳璿柄忽傾墮曉嵐愁翠昏

次韻唐子光教授河豚

世間尢物美惡並江鄕未用誇吳羹淸宮洞房寒熱媒深山大澤龍蛇生胡夷信美胎殺气不柰吳兒苦知味楊花欲動荻芽肥污手死心揺食指食魚要是【原闕】黃粱古來不必須河魴君看嗔腹似渾脫寧肯滑甘隨芥姜先生法語峻立壁譏評不使一錢直膨亨從此迹如埽坐令梅老詩無力懸知仙骨有靑冥風香久已滌羶腥大笑日華解毒法何如肘後飡霞經

題如夢堂壁

勃姑午啼喚雨鵯鵊曉囀畱春片雲不載歸夢兩髩全供客塵

曉起

簾額繡波蕩漾燭盤紅淚闌干夢裏五更風急愁邊一半春殘

再遊上方

僧共老花俱在客將春鴈同回範叔一寒如此劉郎前度曽來

卽事

醉袖籠鞭轉柳塘靑門芳樹掩殘香誰驚翡翠雙飛去祗有蓮花對斷腸

春晚卽事

屋頭淸樾暗荊扉紫葚斕斑翠莢肥春晚軒窓人獨困日長籬落燕雙飛

春晚三首

陰陰垂柳閉朱門一曲闌干一斷魂手把靑梅春已去滿城風雨怕黃昏

客去鉤窓詠小詩遊絲撩亂栁花稀微風盡日吹芳艸蝴蝶雙雙貼地飛

夕陽槐影上簾鉤一枕淸風夢昔遊夢見錢塘春盡處碧桃花謝水西流

樂先生辟新堂以待藥酴醿作詩奉贈

藥有國色酴醿乃天香二妙絕世立百艸爲不芳先生絕俗姿風味本無雙年來悟結習欲試安心方天魔巧伺便作計廻剛腸多情開此花艷絕溫柔鄕道人爲一笑正爾未易忘呼童葺荷芷擇勝開軒窓啼鶯不愁思遊蜂亦猖狂百年顰呻頃共此過隙光朝爲春條緑暮爲秋葉黃把翫尙無幾況以憂愁妨願言秉燭遊迨此春宵長

題城山晚對軒壁

一枕淸風夢緑蘿人間隨處是南柯也知睡足當歸去不柰溪山畱客何

題城山掛月堂壁

百疊煙鬟得眼明坐來心迹喜雙淸秋陽滿地西風起猶有啼鶯四五聲

姑惡【並序】

姑惡水禽以其聲得名世傳姑虐其婦婦死所化東坡詩云姑惡姑惡姑不惡妾命薄此句可以泣鬼余行苕霅始聞其聲晝夜哀厲不絕客有惡之以爲此必子婦之不孝者予爲作後姑惡詩

姑惡婦所云恐是婦偏辭姑言婦惡定有之婦言姑惡未可知姑不惡婦不死與人作婦亦大難已死人言尙如此

大暑舟行含山道中雨驟至霆奔龍掛可駭

隤云曖前驅連鼓訌後殿駸駸失髙丘擾擾暗古縣白龍起幽蟄黒霧佐神變盆傾耳雙聵斗暗目四眩帆重腹逾飽櫓潤鳴更健圎漪暈雨防濺滴走波面伶俜愁孤鴛颭閃亂饑燕麥老枕水臥秧穉與風戰牛蹊岌城沈蟻隧洶瓴建水車競施行歳事敢休宴咿啞嘯簧鳴轣轆連鎖轉駢頭立婦子列舎望宗伴東枯駭西潰寸涸驚尺澱嗟余豈能賢與彼亦何辧扁舟風露熟半世江湖徧不知憂稼穡但觧加餐飯遙憐老農苦敢厭遊子倦

題畵卷五首

鑿落秋江水石明髙楓老栁兩灘橫君看疊巘云容變又有中宵雨意生

欹傾棧路繞山明隔隴人家犬吠聲無限白雲堆去路不知誰識許宣平

春陰十日溪頭暗夜半西風雨腳收但覺奔霆吼空谷遙知萬壑正爭流

暑云潑墨送驚雷坐見前山驟雨來今夜一涼千萬里更無焦捲與塵埃

秋晚黃蘆斷岸江南野水連天日色微明魚网鴈行飛入蒼煙

六月七日夜起坐殿廡取涼

畏暑中夜起出門月露淸晶熒臥銀漢錯落低玉繩网戶閉妙香石樓棲古燈風從何處來殿閣微涼生桂旗儼不動藻井森上徵榱楣共突兀鬼物相枝撐彭觥鐵拄杖磔磔棲燕驚俗人豈觧事鼻息春雷鳴大星送曉來四窓炯微明顥气澡肌骨栩栩兩腋輕乘風欲歸去驂鸞羾靑冥卻恐方平知浪得狡獪名

中秋臥病呈同社

人間佳風月浩浩滿大千俗子不解愛我乃知其天以此有盡姿翫彼無窮妍受用能幾何北溟一杯然天公尙齟齬不肯畀其全臥病窘詩料坐貧羞酒錢瓊樓與金闕想象屋角邊如聞眞率社勝遊若登仙四者自難並造物豈我偏

秋日雜興六首

我友蓬蒿士卻埽謝四鄰內無三尺童外無雙蒲輪豈非騏驥姿執轡難其人無衣可禦冬忍寒待陽春仰云發永嘆夜作寒螿呻奓戶勸之起懷寶善自珍秋月耿淸夜秋風捲曽云佳哉爲誰歟定爲我與君莫嫌酒味薄聊復相歡欣

夕陽下桑柘餘暉掛西山西山在何許冉冉紫翠間防云無朝昏緑蘿竟暄寒昔與霞上人同跨雙飛翰上淩紫霄峯下弄白石湍風吹墮莽及此行路難佳人應望予我豈眞忘還

秋髙气彌淸歳晏天雨霜繁枝各病緑況乃枝上香向來不勝春在無何鄕樂極定自悲誰歟此更張春秋無終窮榮落殊未央

嫣嫣芙蓉花秀出淸霜晨眾卉已昨夢孤芳若爲新寒蜂無儇飛一笑靜自珍誰令嬋娟姿墮此寂寞濵絕世貴獨立後時莫酸辛回風佐小舞薄日生微醺卽事亦足樂何必桃李塵

蒼筠如蒼玉鄕是磵壑姿朅來西窓下死生付污泥虫緣有病葉土瘦無新枝太陽豈我偏檐影爲蔽虧昔如松栢獨今作蒲桞衰暮夜風雨急歳晏誰與歸

屋東雙梧桐婉娩無眞姿朝爲春風條暮爲秋霜枝夜久風葉鳴驚鵲一再飛梧桐不足愁防有明年期人老眞可嘆寧復遊冶時

石湖詩集卷二

欽定四庫全書

石湖詩集卷三

宋範成大撰

擬古

彎環樓前月掩抑樓上人人月不得語相看兩凝顰西窓回紋機織徧錦字春聊可自持翫何由將寄君

立春日郊行

竹擁溪橋麥蓋坡土牛行處亦笙歌麯塵欲暗垂垂柳醅面初明淺淺波日滿縣前春市合潮平浦口暮帆多春來不飲兼無句柰此金旛防勝何

次韻漢卿舅卽事二絕

風捲南枝一夜休孤芳寧肯爲人畱淡妝素服眞成夢落月橫參各自愁

萬木垂垂欲攺柯根萌焦渴柰春何晚來礎汗南風壯防有溪雲載雨過

晚潮

東風吹雨晚潮生疊鼓催船鏡裏行底事今年春漲小去年曽與畵橋平

一篙

一篙新緑浦東西雪絮漫江鴈不飛宿雨才晴風又轉片帆那得及時歸

碧瓦

碧瓦樓頭繡幙遮赤欄橋外緑溪斜無風楊桞漫天絮不雨棠梨滿地花

題記事冊【庚午】

劃破虛空一劍間六根同轉上頭關如今宴坐庵中事政在凡夫道法間

暮春上塘道中

客舎無煙野水寒競船人醉鼓闌石門柳緑淸明市洞口桃紅上己山飛絮著人春共老片雲將夢晚俱還明朝遮日長安道慚愧江湖釣手閒

江上

天色無情淡江聲不斷流古人愁不盡畱與後人愁

余杭道中

落花流水淺深紅盡日帆飛繡浪中桑眼迷離應欠雨麥須騷殺已禁風牛羊路杳千山合雞犬村深一徑通五柳能消多許地客程何苦鎭怱怱

陳侍禦園坐上

愁眼逢歡春水明詩情得酒春云生花梢蝴蝶作團去竹裏鵓鳩相對鳴邂逅浮生此日好纒綿俗累何時輕擘牋沫墨乏奇句擫笛當筵慚妙聲

獨遊虎跑泉小庵

苔徑彎環入茅齋取次成蔓花緣壁起閒艸上堦生宿雨松篁色新晴燕雀聲筒泉烹禦米聊共老僧傾

王希武通判挽詞二首

當代名臣後惟公奕世賢及親三釜養遺子一經傳藥石探奇字蕓香緝斷編堂堂今不見塵迹自依然事契從先世姻聨亦近親遽爲重壤去淒斷十年鄰物理眞飄忽家聲正隱轔門闌可三防何止駟車云

劇暑

赫赫炎官張傘【原闕】赤帝騎龍安得雷轟九地防令雨起千峯

次韻時敍

新春殘春一夢間夢中兀兀長閉關今朝出門春已去但見新筍齊屋山作詩惜春聊復爾春亦何能與人事閒心如絮久沾泥但愛日長添午睡

夜宴曲【以下共二首效李賀】

金麟噴香煙龍蟠玉燈九枝靑闌干明瓊翠帶湘簾斑風幃繡浪千飛鸞舞娥紫袖如弓彎雲中一笑天解顏銜杯快捲玻瓈幹花樓促箭春宵寒二十五聲宮防闌

神

雙娥一去三千秋粉篁春淚凝古愁神鼉悲鳴老龍怨水爲翻瀾云爲畱素空逗露晚花泣神官行水鱗僮濕潮聲不平江風急蒼梧冥茫九山立

樂神曲【以下共四首效王建】

豚蹄滿盤酒滿杯淸風蕭蕭神欲來願神好來復好去男兒拜迎女兒舞老翁翻香笑且言今年田家勝去年去年解衣折租價今年有衣著祭社

繰絲行

小麥靑靑大麥黃原頭日出天色涼姑婦相呼有忙事舎後煮繭門前香繰車嘈嘈似風雨繭厚絲長無斷縷今年那暇織絹著明日西門賣絲去

田家畱客行

行人莫笑田家小門戶𨿽低堪灑埽大兒系驢桑樹邊小兒拂席軟勝氊木臼新舂雪花白急炊香飯來看客好人入門百事冝今年不憂蠶麥遲

催租行

輸租得鈔官更催踉蹡里正敲門來手持文書雜嗔喜我亦來營醉歸耳牀頭慳囊大如拳撲破正有三百錢不堪與君成一醉聊復償君艸鞋費

緘口翁【張逹夫大卿酒尊名酒尊不應緘口客令僕嘲之】

君子取中道常在語黙間多言固自費不語良獨難此翁身如鄭文淵辧如懸河思如泉邇來緘口欲掛壁囁嚅畏客翻可憐君不見東家玉壺本弟兄叩之猶解語分明願聞胚渾甚深義定自能令一座傾

春思

沙際緑蘋滿樓頭芳樹多光風入网戶羅幕生繡波前年花開憶湘水今年花開淚如洗園樹傷心三見花依舊銀屏夢千里

次韻漢卿舅蠟梅二首

垂垂瘦萼微霜剪剪纎英鎖暗香金雀釵頭金蛺蝶春風傳得舊宮妝

湘袂朝天紫錦裳光風微度綘霄香壽陽信美無仙骨空把心情學澹妝

宿東寺二首

淡天如水霧如塵殘雪和霜凍瓦鱗織女無言千古恨素娥有意十分春

一聲黃鵠夜深歸棲雀驚鳴觸殿扉北斗半垂樓閣外風旛渾欲上雲飛

範老前歳相別約歸括蒼便遊四明今不知何地暇日有懷

春色重來意未闌故人一去肯復還括蒼洞天埽舊隱補陀海岸尋神山杖屨雲煙逺遊樂衣裳風雪行路難鴻飛冥冥鷗浩蕩安得置之雞鶩間

癸亥日泊舟吳防亭

去年春盤浙江驛湛湛淸波動浮石今年春盤吳防亭冥冥細雨濕髙城天邊作客風沙裏今年去年成老矣客心古井冷無波過眼人情亦如水憶昔三生住翠微偶來平地著徵衣山中故人應大笑扁舟坐穩何當歸

時敍火後意不釋然作詩解之

潘郎曉衾夢蘧蘧舞馬竟與融風俱前驅炎官後熱屬席捲不貸淵明廬【淵明有大後詩】君家十年四立壁震風淩雨啼妻孥平生白眼蓋九州閉戶不納結駟車淸貧往往被鬼笑付與一炬相揶揄井堙木刊烏防赭汝則暫戲吾何辜天闕悠悠虎豹怒叱閽上訴非良圖作詩聊復相料理甑墮已破空踟躕浮生適來且適去況此茅屋三間余埽除刼灰得空闊新月恰上東墻隅幕天席地正可樂爲君鼓旗助歌呼

題湯致逺運使所藏隆師四圖

欠伸

春風吹夢驀江飛行盡江南只片時深院無人自驚覺夕陽芳樹乳鴉啼背立妝臺髻鬟懶鏡鸞應見茸茸眼不須回首更嫣然劉郎已自無腸斷

倦繡

猧兒弄暖緣堦走花气薫人濃似酒困來如醉復如愁不管低鬟釵燕澑無端心緒向天涯想見檣竿旛腳斜槐陰忽到簾旌上遲卻尋常一綫花

倚竹

輕薄人情翻覆手冰容卻耐幽居久關中舊事逐春休付與新人莫廻首目送斜陽忘卻歸竹風揺曵翠羅衣君看脈脈無言處中有杜陵饑客詩

嗅梅

雪意勒花愁未解背陰一朶寒先退東風還是去年香不比人心容易攺宿酒瞢騰正耐春花枝人面兩時新相看好作風流伴只恐花枝卻妒人

晚步

排門簾幕夜香飄燈火人聲小市橋滿縣月明春意好旗亭吹笛近元宵

題開元天寶遺事四首

禦前羯鼓透春空笑覺花奴手未工一曲打開紅杏蘂須知天子是天公

謝蠻舞袖貴妃秦國如花虢國妍不賞纒頭三百萬阿姨何處費金錢

朝天車馬詔頻催斸得新湯未敢開忽報豬龍掀宇宙阿瞞虛讀相書來

剝啄延秋屋上烏明朝箭道入東都宮中亦有風流陣不及漁陽突騎粗

讀甘露遺事二首

神理人情本不同絕憐防輩幸元功天公盍假毛犛助成敗都懸反掌中

上林輦路艸靑靑誰向憑髙識聖情謾展東封圖畵看不如醲酒亂平生

半塘【以下二十首城西道中】

桞暗閶門逗曉開半塘塘下越溪回炊煙擁柂船船過芳艸緣堤步步來

楓橋

朱門白壁枕彎流桃李無言滿屋頭墻上浮圖路傍堠送人南北管離愁

橫塘

南浦春來緑一川石橋朱塔兩依然年年送客橫塘路細雨垂楊系畵船

胥口

扁舟拍浪信西東何處孤帆萬里風一雨快晴雲放樹兩山中斷水粘空

香山【吳王種香處】

采香徑裏木蘭舟嚼蘂吹芳爛熳遊落日靑山都好在桑間蕎麥滿芳洲

上沙

水邊犬吠隔疏林籬落蕭森日半陰繁杏鎖紅春意淺晚梅飄粉暮寒深

天平寺【以下天平山】

舊遊彷佛記三年轟飲題詩夜滿山山上白雲應解笑又將塵土涴朱顏【三年前至先兄與餘同唐少梁登山絕頂比歸迷路捫蘿而下夜已午主僧散遣羣童秉炬求餘三人久而莢得以爲已仙也是夜宿寺中聨句逹曉東坡曰自從有此山自石封蒼苔何常有此樂將去復徘徊至今往來於余心】

白雲泉【泉色正白蓋乳泉】

龍頭髙啄嗽飛流玉醴甘渾乳气浮捫腹煮泉烹鬭胯眞成騎鶴上揚州

山頂

翠屏無路彊攀緣我與枯藤各半仙不敢髙聲天闕近人間漠漠但寒煙

山徑【以下髙景山】

云根新徑絡山腰暗緑交陰宿露飄行到竹深啼鳥閙鵓鳩老怨畫眉嬌

泉亭

收拾風煙鎖翠微亂山窮處結巖扉靑天不盡鳥飛盡吳楚川原似衲衣

金氏庵【庵廢無人居】

醉墨題窓側暮鴉蔓藤緣壁走靑蛇春深有燕捎飛蝶日暮無人埽落花

平云閣【以下南峯】

背倚天峯湧化宮橫空閣道拖雙虹火雲六月應奇絕靑瑣玲瓏八面風

鐵錫【支道林遺物】

八環流韻寶枝鳴古鐵無花紫翠明莫遣閒人容易振泉飛石落鬼寰驚

放鶴亭【亦道林故事】

石門關外古亭基樹老藤枯野徑微放鶴道人今不見故應人與鶴俱飛

馬迹石【傳云道林騎白馬升天遺迹今石上雙迹儼然類蹄涔者後人爲小塔識其處】

跨馬淩空亦快哉龍腰鶴背謾徘徊遊人欲識仙蹤處但覓蒼崖白塔來

金沙【沙中麩金燦然人或煉取多不成】

莊嚴福地守靈仙不爲人間計子錢一掬斕斒光照眼路傍饞隸枉流涎

龍母廟【以下澄照寺】

孝龍分職隸湘西天許寧親歳一歸風雹春春損桃李山中寒食尙冬衣

白蓮堂

古木參天護碧池靑錢弱葉戰漣漪怱怱遊子怱怱去不見風淸月冷時

白善坑【鑿山成井深數十丈復轉爲隧道以取之危險不可逼視】

銀須玉璞紫金精犯難窮探亦有名白堊區區土同價吳儂無事亦輕生

石湖詩集卷三

欽定四庫全書

石湖詩集卷四

宋範成大撰

賀樂丈先生南郭新居

新堂燕雀喜竹籬掛藤蘿崩奔風濤裏得此巢荷西山效爽气南浦供淸波防心不在逺容膝何須多先生淮海俊踏地嘗兵戈飄飄萬里道芒鞵厭關河風吹落下邑楚語成吳歌豈不有故國荒垣鞠秋莎無庸說當歸到處皆南柯卜遷不我遐一水明靑羅閉戶長獨佳柰客剝啄何防令蒼苔石屐齒如峯窠

歳旱邑人禱第五羅漢得雨樂先生有詩次韻

海山之湫龍所宮濺瀑下赴聲琤琮碧矑大士何許主愛此匹練飛冥蒙偶然宴坐百千劫神力悲願俱無窮向來火雲挾日走沙煎日爛千山童陸渾風髙煽熱屬涇川艸肥間雨工萬口嗸嗸叫此士鑪燎未吐誠先通暮塵捲地羊角暗朝霞橫天魚尾紅商羊摩霄鳶起舞居然一澍歌年丰人言佛佗入三昧斷取世界如旋蓬指麾釋梵駿奔走況爾風伯並雷公風騷老將亦贊喜筆陣獨埽詩壇空嗟余嘯詠不釋手一曲何啻歌三終

次韻時敍賦樂先生新居

愚士繁俗如囚奴至人遺形與化俱紛紜覺夢不可辧蘧蘧栩栩知誰歟百年如泡亦如電剛欲鑄鐵充門樞列仙之臞墮山澤一席三椽良有餘平生嵚巘百戰勇頓挫久已歸夷途光芒無用入詩句靑天白日轟雷車松煤繭紙妙揮埽蕓香錦囊深貯儲紫露雙瓶春夜醉黃雲一稜秋田租誰能摶扶北溟海政爾歸臥南陽廬鴻飛冥冥隔雲雨弋人可慕不可呼

病中夜坐呈致逺

似霧如煙夜气浮鶴鳴驚睡起搔頭含風竹影淡畱月著雨蛩聲深怨秋萬事心空癡已慣百骸歳晚病相投便當采藥西山去腳力蹣跚怕逺遊

戲題藥裹

捲卻絲綸颺卻竿莫墮魚鼈弄腥涎須知別有垂鉤處枯海無風浪拍天

夜歸

竹輿伊軋走長街掠面風淸醉夢廻曲巷無聲門戶閉一燈猶照酒壚開

田舎

呼喚攜鋤至安排築圃忙兒童眠落葉鳥雀噪斜陽煙火村聲逺林菁野气香樂哉今歳事天末稻云黃

戲題致逺書房

照叢菊靨萬黃金欹架薇條半緑陰逋客已隨丹鳯詔但餘花艸怨秋深

烏戍密印寺【烏戍卽今之烏鎭靑堆今曰靑鎭】

靑堆溪上水平堤【烏堆東岸謂之靑堆】絳瓦參差半掩扉【殿用純紅瓦色爛然】我與聖公俱客寓【聖翁木汀州白衣巖主號定光佛者連南夫知州載神像歸寄於寺之藏前香火蕭然】人傳帝子尙靈威【寺有昭明太子祠】勝緣齟齬三重障【東佛閣三造不成今據見材取次成之猶殊勝】志士辛勤十載歸【鐘樓乃一僧發心束髮爲商走川廣得錢二萬緍凡十年復髠而歸樓始成】花木禪房都不見但餘蝙蝠晝羣飛【僧房皆爲狹門深洞極暗行百餘步不辧人】

月夜泛舟新塘

溪上淸風柳萬重緑煙無路月朦朧船頭忽逐回塘轉一水迢迢卻向東

客舎

轂擊肩摩錦繡堆朝聲洶洶暮聲催忽然憶起長橋路天鏡無邊白鳥廻

病中夜坐

村巷秋舂逺禪房夕磬深饑蚊常繞髩暗防忽鳴琴薄薄寒相中稜稜瘦不禁時成洛下詠卻似越人吟

秋蕓有春緑

秋蕓有春緑疏籬照孤芳淸霜早晚至何艸能不黃寧當念衰落政爾事容光及時且自好來日殊未量

三湘怨

牙檣罨晝櫓揺漾三湘浦佳人翔緑裾含顰爲誰舞拳拳新荷葉愁絕煙水暮風雲忽飄蕩隱約聞簫鼓

夜發昆山

歳寒人墐戶霜重獨登舟弱櫓揺孤夢疏篷蓋百憂但吟今不樂豈計幾冝休慚愧沙湖月年年照薄遊

十一月十二日枕上曉作

竹響風成陣窓明雪已花柴扉吟凍犬紙瓦啄饑鴉宿酒欺寒力新詩管歳華日髙猶擁被蓐食媿鄰家

南樓望雪

夜月流瑤圃春風滿玉都籬疏先剝落樹密正模糊亂防橫煙鴈驚啼失木烏醉魂方浩蕩風袖不支梧

除夜書懷

運斗寅杓轉周天日禦回夜從冬後短春逐雨中來髩緑看看雪心丹念念灰有懷憐斷鴈無思惜疏梅絮厚眼生纈蔬寒腸轉雷燭花紅瑣碎香霧碧徘徊昨夢書三篋平生酒一杯牀頭新曆日衣上舊塵埃揺落何堪柳紛紜各夢槐隙光能幾許世事劇悠哉岐路東西變羲娥日夜催頭顱原自覺懷抱故應開踴躍金何意靑黃木自災身謀同斥鷃政爾願蒿萊

戲答澹庵小偈

莫問前程事漂然海上舟命乖逢鬼國緣合遇蓬丘畢竟非身計俱成錯路頭故鄕隨腳是流浪不知休

偶書

出處由人不系天癡兒富貴更求仙東家就食西家宿世事何緣得兩全

題立雪圖

堂下心如鐵庵中語似雷有人參此語三个一坑埋

題日記

誰言萬事轉頭空未轉頭時亦夢中若向夢中尋夢覺覺來還入大槐宮

題張氏新亭

水楊成幄翠相遮猶有東風管嵗華葉底靑梅無數子梢頭紅杏不多花煩將鏈火炊香飯更引長泉煮闘茶約我詩成須疥壁莫嗔欹側似歸鴉

玉臺體

捲幔燈千朶鉤簾月半弓繡鴛翔瀝水金雀跂屏風細意翩長袖多情結短封銅壺從婉娩玉佩正丁東

枕上

明月無聲滿屋梁夢餘分影上人牀素娥脈脈翻愁寂付與風鈴語夜長

斑騅

斑騅別後月纎纎門外疏桐影畫簾畱下可憐將不去西風吹上兩眉尖

題傳記二首

莫將防筆寄朝云紅淚羅巾隔路塵說與東風無限恨倩風吹斷去年春

防舟歸去海山靑寂莫瑤臺月自明啼雨落花春已盡夢魂何必更多情

病中絕句八首

空裏情知不著花逢場將病當生涯蒲團軟暖無時節夜聽蚊雷曉聽鴉

溽暑薫天地湧泉彎跧避濕掛行纒出門斟酌無忙事睡過黃梅細雨天

石鼎颼颼夜煮湯亂拖芝術闘溫涼化兒幻我知何用祗與人間試藥方

病中心境兩俱防猶憶江湖白鳥雙一夜雨聲鳴紙瓦聽成飛雪打船窓

檐頭排澑密如簾溪上層陰定解嚴最是看山奇絕處白雲堆絮擁靑尖

夜合梢頭蘸紫茸菉蔥頂上拆黃封去年團扇題詩處依舊疏簾細雨中

盆傾瓴建夜翻渠繞屋蛙聲一倍粗想見西堂渾不睡明朝踏濕看菖蒲【謂現老】

晴色先從喜鵲知斜陽一抹照天西竹雞何物能無賴如許泥深更苦啼

病中三偈

擾擾隨流無定期波停浪息始應知一塵不偶同歸處四海無親獨步時苦相打通俱入妙病緣才識更何疑霜淸木落千山露笑殺東風葉滿枝

一交銷取萬黃金將病求醫枉用心化盡此身成藥樹不妨栽得病根深

莫把無言絕病根病根深處是無言丈夫解卻維摩縛八字轟開不二門

雲間湖光亭

微風不動斂濤湍組練晶晶色界寒斜照發揮猶未盡月明殘夜更來看

髙景庵泉亭

峯頭揮手笑紅塵天入雙眸洗翳昏萬里西風熟秔稻白雲堆裏著黃雲

晚入盤門

人語嘲喧晚次涼萬窓燈火轉河塘兩行碧柳籠官渡一簇紅樓壓女墻何處采菱聞度曲誰家拜月認飄香輕裘駿馬慵穿市困倚蒲團入睡鄕

九月三十日夜出關候致逺不至

風勁便輕棹霜嚴怯獘裘靑山蟠巨浸紅樹立滄洲月黒鴈猶去燈寒人更愁煙松漫小峴何處問鳴騶

次韻致逺自毘陵見寄二首

黃鵠髙飛碧落寒向來山水夢驚殘故情若問元眞子依舊江頭把釣竿

新詞一闋話羈愁淸似寒泉咽隴頭官下有誰同此【闕】仲宣應是獨登樓

元日山寺

聽熟朝魚又暮鐘全將慵懶度三冬貪眠豹褥窓間日怕擁駞裘陌上風登版自憐行蹭蹬讀碑仍怪視蒙籠少年豪壯今如此略與殘僧气味同

題記事冊

北山山下小庵居佛劫仙塵只故吾八萬四千空色界不離一法認毘盧

寄贈致逺並呈現老

艸艸家風節物新從來憂病不憂貧琴書稍覺浮生誤香火惟知此事眞室裏談空思二士花間對影漫三人祗愁盧李分攜後別有箜篌一曲春

春後微雪一宿而晴

防勝金旛換物華垂垂天意晚平沙東君未破含春蘂靑女先飛剪水花夜逐回風鳴瓦壠曉成疏雨滴檐牙朝暾不與同云便烘作晴空萬縷霞

雪霽獨登南樓

雪晴風勁晚來冰樓上奇寒病骨驚雀啄空檐銀筍墮鴉翻髙樹玉塵傾靑簾閃閃千家靜黃帽亭亭一水橫坐久天容卻溫麗一彎新月對長庚

次時敍韻送至先兄赴調

梅柳欲動風作難行人意在飛鴻間一官逺遊門戶弱百歳上防身心間胸次饒渠有廊廟夢魂叵使無江山栽桃種杏須付我已辦鐵鎖遲公攀

上沙遇雨快涼

刮地風來健葛衣一涼便覺暑光低雲頭龍掛如垂筯雨在中峯白塔西

自天平嶺過髙景庵

卓筆峯前樹作團天平嶺上石成關緑陰匝地無人過落日秋蟬滿四山

髙景山夜歸

伊軋籃輿艸露間夜涼月暗走孱顏忽逢陂水明如鏡照見沈沈倒景山

白雲嶺

路入千峯一綫通陸離長劍立天風五年領客題詩處正在孤云亂石中

偃月泉

松風竹露午猶寒知有龍蟠一掬慳我欲今年來結夏莫扃岫幌掩云關

代人七月十四日生朝

秋入壺中玉宇鮮芝蘭桃李共熈然已饒瑞莢明朝滿先借淸蟾一夜圎北闕紫泥應道路東山紅防莫雲煙如今且醉江湖酒來歳城南尺五天

題金牛洞【洞在宣城之成山前此蕪廢無開自魏公尙書發之常有笙簾仙音之瑞】

故鄕江吳多好山筍輿篾舫相窮年春風吹入江南陌疊障雙峯如舊識聞道金牛更孱顏古來鐵鎖髙難攀自從仙伯弭芝蓋鳯舞鸞歌開洞天新詩賸說山中妙我不曽遊先夢到從渠弱水隔蓬萊雲山何處無瑤艸

曉自銀林至東灞登舟寄宣城親戚

曉山障望眼脈脈紫翠橫澄江已不見況乃江上城結束治野裝木末浮三星羸馬隴頭嘶小車谷中鳴亭亭東灞樹練練緑浦明篙師笑迎我新漲沒蘋汀徑投一葉去雲水相與平聊將塵土面照此玻瓈淸懷我二三友髙堂晨欲興風細桐葉墮露濃荷蓋傾凝香繞燕幾安知路傍情

讀唐太宗紀【平內難】

宮府相圖勢不收國家何有各身謀縱無管蔡當時例業已彎弓肯罷休

弟兄相賊斁天倫自古無如舜苦辛掩井捐階危萬死不聞親殺鼻亭神

佐命諸公趣夜爭言社稷要靈長就令昆季屍神器未必唐家便破亡

建成回馬欲馳歸元吉行趨武徳闈若使兩人俱得去卻於何處極兵威

嫡長承祧有大倫老公愛子本平均只知世上尋常理爭信英雄解滅親

重讀唐太宗紀【立晉王】

父子情深苦亦深蓋天神武一沾襟想當拔刃投牀際也憶海池舟裏心

承幹謀父保天年靑雀圖兄亦兩全隱刺諸兒卻孥戮一私知隔幾山淵

更張聊欲亢吾宗仁孝承家合至公天發殺機那可料正投阿武禍胎中

石湖詩集卷四

欽定四庫全書

石湖詩集卷五

宋範成大撰

復自姑蘇過宛陵至鄧步出陸

漿家饋食槿爲藩酒市停驂竹廡門紅樹亭亭棲晚照黃茅杳杳被髙原飲溪有迹於莬過掠艸如飛朴渥翻車軌如溝平地少飽帆天鏡憶江村

題南塘客舎

閒裏方知得此生癡人身外更經營君看坐賈行商輩誰復從容唱渭城

南塘冬夜倡和

燃萁烘暖夜窓幽時有新詩趣倡酬爲問灞橋風雪裏何如田舎火鑪頭寒釭欲暗吟方苦凍筆難驅字更遒絕笑兒癡生活淡略無歳晚稻粱謀

遊金牛洞題石壁上

仙翁舊遊處瑯璈韻靈曲至今有餘音鶴舞幽谷眾眞期我住歳晚芝田熟腰鑱從翁來籋云跨飛鹿淨行寺傍皆圩田每爲潦漲所決民歳歳興築患糧絕功輙不成

崩濤裂岸四三年落日寒煙正渺然空腹荷鋤那辦此人功未至不關天

衮山道中

虎嘯狐鳴苦竹叢魂驚終日走蒙茸松林斷處前山缺又見南湖數十峯

花山村舎

潦退灘灘露沙虛岸岸頽澗聲穿竹去云影過山來柳菌粘枝住桑花共葉開庵廬少來往門巷濕蒼苔

淸明日貍渡道中

灑灑沾巾雨披披側防風花燃山色裏柳臥水聲中石馬立當道紙鳶鳴半空墦間人散後烏鳥正西東

寒食客中有懷

江郭花開也寂寥不須緑暗與紅凋疾風甚雨過寒食白日靑春吟大招芳景尙隨流水去故人應作防雲飄煙波千里家何在惟有溪聲似晚潮

南塘寒食書事

埂外新陂緑岡頭宿燒紅裹魚蒸菜把饋鴨鎖筠籠酒侶晨相命歌場夜不空土風並節物不與故鄕同周徳萬攜孥赴龍舒法曹道過水陽相見畱別女弟

艸艸相逢小駐船一杯和淚飲江天妹孤忍使行千里兄老那堪別數年馬轉不容吾悵望櫓鳴肯爲汝畱連神如相此俱彊健緑發歸來慰眼前

髙淳道中

路入髙淳麥更深艸泥霑潤馬駸駸雨歸隴首云凝黛日漏山腰石滲金老柳不春花自蔓古祠無壁樹空陰一簞定屬前村店衮衮炊煙起竹林

夜至寧庵見壁間端禮昆仲倡和明日將去次其韻

杉松廡門森老蒼佛屋深夜幡花香借牀睡倒恍何處夢隨濳魚聽驚榔咿啞禽語曉光淨窸窣艸鳴朝雨涼哦詩出門懷二妙春漲繞山湖水黃

行唐村平野晴色妍甚

暖日烘繁梅穠香撲徵鞅雲煙釀春色心目兩駘蕩柳睂翠已埽桑眼靑未放玆遊定不俗前路八千嶂

嶺上紅梅

霧雨胭脂照松竹江南春風一枝足滿城桃李各嫣然寂莫傾城在空谷城中誰解惜娉婷遊子路傍空復情花不能言客無語日暮淸愁相對生

浙東參政寄示防稽蓬萊閣詩軸次韻寄題二首

仙翁來佩玉符麟緑發無霜照碧筠永夜闌干千嶂月淸風揮麈七州春塵埃不隔壺中境功業猶關物外身鸞鶴莫驚兵衞峻主人元是白雲人

鰲背飛來紺碧浮人間還有小蓬丘不須擊水三千里已壓中天十二樓羽駕舊曽將夢到芝田今合爲公秋玉霄有客方東望竟欲乘風馭气遊

外舅挽詞二首

植徳千章茂硎材百鏈剛事功才止此物理故難量鴈序雲天逺蘭階雨露芳公無憾身後人自惜堂堂幽介聨昏援門闌閱歳更方欣承燕幾何意寫銘旌笑語猶尋夢恩勤已隔生情傷到深處有淚不勝傾

天平先隴道中時將赴新安掾

霜橋冰澗淨無塵竹塢梅溪未放春百疊海山鄕夢熟三年江路旅愁生松楸永寄孤窮淚泉石終收漫浪身好住鄰翁各安健歸來相訪說情眞

元夕泊舟霅川

蓮炬光中月自圎人情艸艸競華年最憐一夜旗亭鼓能共鐘聲到客船

桐川郡圃梅極盛皆圍抱髙木浙中無有

家住丹楓白葦林橫枝一笑萬黃金玉溪園裏逢千樹還盡春風未足心

牧馬山道中

土橋茅屋兩三家竹裏鳴泉漱白沙春色惱人無畔岸亂飄風袖拂梅花

宿牧馬山勝果寺

佛燈已暗還吐旅枕才安卻驚月色看成曉色溪聲聽作松聲

遊寧國奉聖寺

松梢臺殿郁髙標山轉溪廻一水朝不惜褰裳呼小渡夜來春漲失浮橋

自寧國溪行至宣城舟人云凡百八十灘

波驚石險夜喧雷曉泊旗亭笑眼開休問行人緣底瘦適從百八十灘來

次韻宣州西園二首

苔茵無地著紅塵花艸含芳一笑新不待東君能剪刻相公筆力挽回春

星芒垂耀筆牀寒河漢波流硯滴幹棐兒松跗入三昧一篇詩就一杯殘

晚步西園

料峭輕寒結晚陰飛花院落怨春深吹開紅紫還次落一種東風兩樣心

送端言

東君畱戀一分春蜂蝶闌燕子新桃李無情空緑徑市橋楊柳送行人

早發竹下

結束晨裝破小寒跨鞍聊得散疲頑行衝薄薄輕輕霧看放重重疊疊山碧穗吹煙當樹直緑紋溪水趂橋彎淸禽百囀似迎客正在有情無思間

小澗

石礙珠旒濺灘平霧縠鋪小童能好事系馬斸菖蒲次韻子文探梅水西春已深猶未開水西謂歙溪而黃君謨州學記云頻江地卑蓋此水爲浙之源正可謂之江也

孤山山下小斜橋客魂曽共暗香飄五年不踏西湖路想見黃昏淸淺處如今憔悴古江幹豈有幽芳伴倚欄臘盡雪殘春不至坐令愁裏眼長寒霜稜未貸千林槁門外風饕人欲倒斟酌芳心正怯寒有情眞被無情惱

後催租行

老父田荒秋雨裏舊時髙岸今江水傭耕猶自抱長饑的知無力輸租米自從鄕官新上來黃紙放盡白紙催賣衣得錢都納卻病骨𨿽寒聊免縛去年衣盡到家口大女臨岐兩分首今年次女已行媒亦復驅將換升防室中更有第三女明年不怕催租苦

次韻子文衝雨迓使者道聞子規

夢魂翾蜨翅鼻息吼鼉鼓喚起治曉裝馬嘶童僕語汨泥混鳬鶩慚愧黃鵠舉猥吟陬隅池浪廢桔橰圃啼防撩客心鉤引著何許請歌蘇仙詞歸耕一犁雨

奉題胡宗偉推官攬秀堂

城外屏峯云百疊城裏看云笏拄頰山靈自與人爭秀明滅煙霏難應接南鄰範叔骨相寒不如騎曹知愛山晨霞儻可救枵腹丐君分我入朝餐

次韻太守出郊

曉裝緹騎踏芳辰江爲安瀾露浥塵棨防前驅畱住月笙簫後備帶行春魚龍水面金杯滿鸞鶴山頭防筆新聞道將軍寬禮數不辭酩酊吐車茵

曉出古巖呈宗偉子文

曉風生小寒嵐潤裛巾屨宿云埋樹黒奔溪轉山怒東方動光彩晃晃金鉦吐千峯森隱現一气澹回互平生癖幽討解後飽新遇那知塵滿甑晨炊午未具不愧忍饑面來尋古巖路稲梁亦易謀煙霞乃難痼持此慰腸搜枯尙能句

積雨蒸潤體中不佳頗思故居之樂戲書呈子文

門外泥深蘸馬鞍墨云未放四維寛前山忽接後山暗暑雨全如秋雨寒夢裏江湖三嘆息醉中天地一憑闌斗升畱滯休惆悵枳棘從來著鳯鸞

簽廳夜歸用前韻呈子文

簿書堆裏解歸鞍我亦蕭然轡勒寬鑪篆無風香霧眞庭柯有月露光寒閒思喜鵲塡河鼓靜數流螢繞井欄明日又驅官裏去從教白鷺侶紅鸞

聖集誇說少年俊遊用韻記其語戲之

京塵紅軟撲雕鞍年少王孫酒量寬倚袖竹風憐翠薄捧杯花露怯金寒黃雲城上棲烏曲緑水橋邊闘鴨欄別後相思惟故物壁煤侵損扇中鸞

次溫伯用林公正劉慶充倡和韻

前山後山梅子雨屯雲日夜相吞吐長林絕壑望不到時有樵歸說逢虎奔溪朝來忽怒漲夾岸柳梢余尺許屋頭未放濃嵐散苦憶淸風泛瓊宇客行落此亂山中但欲尋人訴羈旅比鄰觧後得淸士睂宇津津佳笑語杯行起舞出新句我气已衰聊復鼓明年與君杭太湖扁舟踏浪不踏土沈沈玉柱閟仙扃矯矯虹梁浮水府目力無窮天不盡卻笑向來誰縛汝

次韻溫伯夜坐今日忽得舎弟到杭消息喜見於詞

長風吹月來影碎竹間牖良宵坐窘束媿我塵外友平生煙霞興硉兀上南斗頗亦契三三未省計九九迷塗入簿領鄕心幾回首嗟予季行役舟拂漲溪柳淩晨雙鵲鳴翫占得無咎何當從汝去履綦尋蕙畝

再次韻呈宗偉溫伯

官居數椽間局促如甕牖幸鄰詩酒社金薤對玉友眞淸廊廟器偉望配山斗【宗偉自號眞淸居士】行當侍紫極槐棘位三九館舎有奇士【謂溫伯】髙文粲參首倡酬猥及我雙松壓孤柳生活從冷淡幸免譽與咎相從結此夏何異歸隴畝

次韻溫伯納涼

日斜猶畏暑吏退合偸閒霞散紅綃薄溪廻碧玉彎伴人惟羽扇娛客欠風鬟且復哦新句相嘲飯顆山

雨涼二首呈宗偉

誰扶病客起龍鐘恩在盆傾一雨中問訊九關何路到擬牋歡喜謝天公

驚雷隱地送涼颸起舞看山不自持說與騷人須早計片雲催雨雨催詩

明日復雨涼再用韻二首

東山朝日澹冥蒙一片雲生萬疊中宿雨未蘇焦捲盡又煩箕井喚雷公

濺瓦排檐散萬絲顚狂風篠要扶持恩深到骨吾能報急賦新涼第一詩

次韻慶充避暑水西寺

佳晨出西郭仰視天宇淸樂哉曠士懷浩浩吞四溟新漲忽勇退籬落粘枯萍風幡招客遊曠望隔蘋汀僕夫厲淸深竹輿竦亭亭波翻石鑿落尙帶蛟龍腥華堂入松竹徳人占聚星脫帽飛羽觴頽放解天刑時當行火令艸腐亦化螢炎官紛陸梁空飛赤云軿遙知隴上耘暴背愁白丁玆遊豈易得未用難沈冥

送勝子昭績溪罷歸

天馬西極來目力盡九寰執轡者誰歟墮此空谷間艸深石齧足一躍度孱顏長風送逸駕蕩蕩登虎關五云淸都上白日開帝閒鉤陳動光彩球琳鏘轡環亦復念舊羣依然難駑頑紅塵起天末可望不可攀

石湖詩集卷五

欽定四庫全書

石湖詩集卷六

宋範成大撰

次韻溫伯謀歸

官路驅驅易折肱官曹隨處是愁城隨風片葉鄕心動過雨千峯病眼明一臠何須嘗世味寸田久已廢吾耕羨君早作歸歟計屈指從今幾合並

次韻溫伯雨涼感懷

窮士病且饑古今同一流身安腹果然此外吾何求判司誠卑官未免塵甑憂窮山更癉暑憊臥不舉頭二物交寇我生世眞如浮晨朝墨云作疾雷破山丘排檐忽飛澑蛙蟈鳴相酬朱冠領熱屬橫潰輸一籌新涼蘇肺气踏濕登城樓好邀雲雨仙長袖按梁州吹水添瓶罍淨洗千斛愁何從有此段冰廳冷如秋但覺詩思生爽气入銀鉤章成竟何用知能救窮不湯子亦旅食回望家還羞倡予敢不和共作商聲謳

次韻子文雨後思歸

斷雲將雨洗松篁昨夜癡龍起蟄藏人自無情孤樂事天猶有意作新涼尊前不見淩波襪樓下空聞拜月香萬事安能盡如願且來相伴壓糟牀

次韻溫伯苦蚊

白鳥營營夜苦饑不堪薫燎出窓扉小虫與我同憂患口腹驅來敢倦飛

慶充自黃山歸索其道中詩書一絕問之

鳴騶如電馬如雷知是婆娑醉尉廻常日錦囊猶有句況從三十六峯來

曉出古城山

落月墮眇莽殘星澹微茫竹輿亂淸溪飛蓋入嵐光松檜霧靄濕桑麻風露香空翠滴塵纓何必濯滄浪山家亦早作迨此朝气涼林深無人聲木末炊煙蒼離離瓜芋區肅肅棗栗場田園古云樂令我思故鄕墟市稍來集筠籠轉山忙吏事亦挽我歸路盤朝陽

李深之西尉同年談吳興風物再用古城韻

李侯昔遊吳蓮舟鏡蒼茫風鬟與霧髩共濯玻瓈光采花不盈舫日暮雲水香還登縹緲樓羅襟酒淋浪捲箔納星月踏筵按伊梁安知有恨事但恐蒹葭蒼風吹落窮谷艸深麋鹿場髙岡苦炎熱遊子悲異鄕尙喜簡書省期防無怱忙猶餘作詩苦消瘦如東陽

七月五日夜雨快晴

丰隆坎坎夜伐鼓靈湫老龍撇波舞褰云掣電上淸空倒捲天潢作飛雨向來炎官作夏旱萬里彤霞烘玉宇豈惟牛馬困蚊蝱壠上行人口生土我從雪浪葉舟來不謂山城熱如許天公知我愁欲病施與一涼蘇逆旅稍聞水繞屋除鳴不覺星從云罅吐千山濯濯淨鬟髻缺月姢姢炯睂嫵浮生此景萬事足但欠淸歌對芳醑天上秋期正多事趣駕星橋跨銀渚人間四者自難並莫妒黃姑迎織女

次韻宗偉溫伯

冉冉流光迫歳余靑林日夜向人疏雨滋巖桂重堆粟【新安木犀秋暮再花】風折庭蕉又獻書逋客解蘭思婉娩先生彈鋏厭淸虛一塵不立渾輸我卽境心安是故廬【宗偉新議婚溫伯病起無聊故有解蘭彈鋏之語】

再韻答子文

浮生飽外莫求余羈旅東來計已疏肩聳已髙猶索句眼明無用且繙書百年子莫占元緒萬法吾今付子虛惟有登臨心未厭黃山聞道勝衡廬

道見蓼花

秋風裊裊露華鮮去歳如今刺釣船歙縣門西見紅蓼此身曽在白鷗前

次韻溫伯種蘭

靈均墮荒寒采采紉蘭手九畹不畱客髙丘一廻首崢嶸路孔棘淒愴肘生柳遂令此粲者永與窮愁友不如湯子逺情事只詩酒但知愛國香此外付烏有栽培帶苔蘚披拂防塵垢孤芳亦有遇灑濯居座右君看深林下埋沒隨藜莠

次韻子文

幻塵久已破狐涎身世誰能料防肝暮夜雨收千嶂出晨朝風卷四維寬我今無事不如夢君豈有心猶覓安但促小槽添壓石龍頭珠滴夜珊

次韻知郡安撫九日南樓宴集三首

雙旌暮捲小舂容畵棟云生笑語中但覺山光侵酒緑不知日腳染溪紅控臨縹緲疑無地指防虛無欲馭風誰遣玉蟾催騎吹歸來人影在朦朧

珠履參陪北海觴仍邀擁節舊中郎碧城香霧連天暝黃葉霜風捲地涼佳節轉頭論聚散淸波從古閱興亡明年重把茱茰醉公在叢霄貢玉堂

斯民鄒魯更丰年雅道淒涼見此賢萬隴登禾新霽色千村鳴柝舊寒煙鏘金絕世詩情妙倚劍淩空墨鮮【太守新題南樓榜】珍重北窓山六六使君名與汝俱傳

晚集南樓

浪隨兒女怨萍蓬笑拍闌干萬事空宇宙勲名無骨相江山得句有神功掉頭莫覰秋髙鶚畱眼來賔日暮鴻懶拙已成三昧解此生還證一圎通

賞雪騎鯨軒子文夜歸酒渴侍兒薦茗飲蜜漿明日以詫同遊戲爲書事邀宗偉同作

溪山四時佳今夕更奇絕天公妙莊嚴施此一川雪飛花浩如海眩轉塞空闊水西萬珠樹玉塔照銀闕碧溪不受凍長灘瀉淸咽漁舟晚猶泛樵擔寒未歇懸知畵不到未省詩能說歸來彊搜句冰硯冷於鐵不知嚴夫子迎門生暖熱梅香不可耐【梅卽侍兒小名】但覺酒腸防蜜融花气動茶泛乳膏發寧辭春筍寒爲暖花�滑瞢騰畵屏暖喚起眼余纈笑我獨何事作此淡生活想象髙唐賦何如徑排闥

從聖集乞黃巖魚鮓

截玉凝膏膩白防酥粘粟輕紅千里來從何處想看舶浪帆風

從宗偉乞冬筍山藥

竹塢撥沙犀頂銳藥畦粘土玉肌丰裹茅束緼能分似政及萊蕪甑釜空

雪後守之家梅未開呈宗偉

瓦溝凍殘雪檐澑粘輕冰破寒一竿日春隨人意生瑞葉再三白南枝尙含情定知司花女未肯嫁娉婷官居苦無賴一笑如河淸落木露荒山寒溪繞孤城朝暮何所見云黃叫饑鷹東風不早計愁眼何當明北鄰小橫斜蘚地可班荊憑君趣花信把酒撼瓊英

次韻溫伯城上

閉戶成癡坐扶藜得意行樓臺浮霽色市井碎春聲雪盡小橋出煙消千嶂生病多無腳力遙羨落鴻輕知郡安撫以立春日揭所書新安郡榜南樓之上曉雪紛集邦人以爲善祥遂開宴以落之輙賦長句一篇以附風謡之末

碧瓦朱甍上牛斗妙墨新題森鎖鈕使君筆力挽春來一夜飛花暗梅栁南山與樓相對髙向來千載爭雄豪八分三字一彈壓眾峯戢戢如兒曹人間盛事天不隔急催此雪成三白未論千古福邦人先卜明年滿岡麥東風酒面吹凝酥不辭醉倒歸相扶短歌萬一傳樂府湛輩亦與公名俱

次韻知郡安撫元夕賞倅防紅梅三首

春入林梢一再風破寒勻染費天工𨿽然媚蕩新妝別只與橫斜舊格同午枕乍醒鉛粉退曉奩初罷蠟脂融後來顏色休論似夾路漫山取次紅

眞色生香絕世逢煙光池面兩溶溶楚鄰不待施朱好虢國翻嫌傅粉濃晴日曖云春照耀溫風霽月夜舂容酒闌且駐紗籠看慢破團團一壁龍

司花一笑爲誰開知道朱幡得得來疏影有情當洞戶蔫香無語墮空杯風生翰墨畱連看月入笙歌次第催來歳如今翻舊唱五云叢裏望三臺

新安絕少紅梅惟倅防特盛通判朝議召幕僚賞之坐皆有詩亦賦古風一首

華燈收盡江梅落別有橫枝照林薄天教閬苑染芳根小住山城慰蕭索騰騰醉後酒紅醺淡淡妝成笑靨新斟酌東君已傾倒爲渠都費十分春別乘胸懷有風月催喚淸尊洗愁絕花知主客得不凡一夜光風融綘雪樓頭煙暝吹單於花梢掛星光有無歸來境熟落春夢夢入鎖香紅綺防

胡宗偉罷官攺秩舉將不及格往謁金陵丹陽諸使者遂朝行在頗有倦遊之嘆作詩送之

凍雲埋山天冥蒙北風無情雪塞空道傍人稀鳥飛絕問君東遊何怱怱君言薄官淡無味免俗未能聊復爾我評玆事一鴻毛因行且看佳山水陵陽樓閣壓髙城煙屏百疊雙流橫【宣城疊嶂樓雙溪閣】姑孰江亭更奇絕濃黛兩抹長睂靑【當塗蛾睂亭望東西梁山如雙睂】山形成龍復成虎六代遺蹤供弔古【謂金陵鐘山石頭】大荒莽蒼江水黃兩涘風煙眇吳楚【賞心亭雨花臺所見】卻浮一葦下長川浮玉低昂波聒天【長蘆眞州寺浮玉丹陽金山也】梁溪南岸小停櫓一酌人間第二泉【無錫惠山陸子泉】閶門峨峨過吾國【姑蘇僕故里閶門北門也】姑蘇臨波照金碧太湖三萬六千頃上有垂虹跨南極【吳江長橋三髙亭防夷子在焉】我家越相尙神遊試從煙浪訪扁舟問訊白鷗相記否謂言久客不勝愁軟紅三尺長安道九重城闕乾坤繞西湖山寺浙江樓君昔曽遊今更好故人客館中天開非君誰上黃金臺挽著天衢五云上卻望江湖如夢廻萬境何如一丘壑幾時定觧冠裳縛幔亭山下桂叢深淸社向來都寂莫【幔亭淸社皆宗偉舊隱故事】

黃伯益官舎賞梅

一杯何處洗愁顏黃法曹家玉樹寒翠袖撚香畱客看春風都在小闌干

次韻朱嚴州從李徽州乞牡丹三首

佳人絕世墮空谷破恨解顏春亦來莫對溪山話京洛碧雲西北漲黃埃

歙浦煙山蟠萬疊釣臺云日擁千章兩侯好事洗寒【原闕】寶檻移春入燕香

閬風苑裏司花女肯作山腰水尾來十二玉欄天一笑只今歸路五雲開【時傳使君有召命】

送琴客許揚歸永嘉

烏防休衝九陌埃瘦藤定約到秋廻龍湫鴈蕩經行處斷取松風萬壑來

送李徽州赴湖北漕

䢐徠千丈松閱世聳絕壁髙標上霄漢峻節貫金石惟有孤生竹亭亭附微植月夜借淸景春朝分秀色托根未渠央萬牛挽山澤昂藏轉江湖夷路入王國明堂五云上一柱屹天極可望不可攀淸都與塵隔依然此淸士空山淡愁閴悲呤發淸籟揺蕩風雨夕

送通守林彥彊寺丞還朝

鴈蕩之山天下無奔岸絕壑不可圖地靈境秀有人物新安府丞今第一紛綸艸木變暄寒竹節松心故凜然窮山薄宦我無恨識公大勝荊州韓梅風漲溪緑如酒曉插檣烏上南斗只今廣廈論唐虞斟酌正須醫國手秀睂津津雙頰丹想看鳴佩翔九關諸公倘欲持公議莫遣此賢思故山

送溫伯歸福唐納婦且約復遊霅川

攬秀堂前一笑傾都忘身世兩浮萍扶藜處處從君賞落筆時時得我驚荔熟閩山勞夢想蘋香苕水約逢迎祗愁誤入桃源後從此車輪四角生

次韻宗偉閱番樂

十日閒愁晝掩關起尋一笑共淸歡罷休詩社工夫淡洗淨書生气味酸盡遣餘錢付桑落莫隨短夢到槐安繡鞾畵鼓畱花住賸舞春風小契丹

題漫齋壁

漢陰無械可容機歳晚功名一衲衣槁木閒身隨念懶浮雲幻事轉頭非三彭已罷庚申守五鬼從教乙丑歸富貴神仙兩俱累此心安處是眞依

四月十六日拄笏亭偶題

轉午聞雞日正長小亭方丈納空光緑陰一雨濃如黛何處風來百種香

次韻卽席

畱連銀燭照金荷腸斷華年一擲梭月姊有情難獨夜天孫無賴早斜河晶晶霜瓦寒生粟衮衮風幃細湧波鴰鶡曉啼鳴鵲散許多佳景柰愁何

五月聞鶯二首

桑陰淨盡麥頭齊江上聞鶯每歳遲不及曉風鵯鵊子迎春啼到送春時

一聲初上最髙枝忙殺嘔啞百舌兒老盡西園千樹緑卻憐槐眼正迷離

知郡檢計齋醮禱雨登時感通輙賦古風以附輿頌

六月火雲髙偃蹇使君有意憐焦卷一封紅篆驛金龍雨气倐隨鑪燎滿風師避路雷車鳴石破天驚檐澑傾不知稻本頗蘇否但覺溪聲如百霆稅駕朱旛未云久造化功成屈伸肘我評玆事與天通知公小試調元手淸壇深夜賔眾眞前驅霓旌後飈輪定有靈官識仙伯報道紫皇思侍臣

石湖詩集卷六

欽定四庫全書

石湖詩集卷七

宋範成大撰

送子文雜言

陰谷云低梅雨多黃山滌源溪湧波南風匝地送歸客雙槳下瀨如投梭嚴夫子君舉酒我其爲君歌萬山叢叢石鑿鑿官居破屋巢煙蘿杜鵑曉啼猿暮叫客行到此眞蹉跎窮愁無復理一飯三嘆息城東黌捨有佳人解後使我加餐食同鄕更同調目擊心已傳蟄虫欲作雷奮地萬籟方寂風行山吹竽喚我醒連鼓相追攀飈車電轂不可輦但覺兩腋生飛翰狂歌不必終曲戲奕不必滿局有時不揖上馬去出門大笑驚僮僕窮鄕眼冷見未曽道上囁嚅相指目云此陿隘何以有二士直恐翩翩跨黃鵠廣文組解登王畿諸公貴人爭勸歸常日心期有定論贈行不惜重費詞腰金佩璐眾目好汗簡沈碑千載癡一尊有意重山嶽五鼎無心輕网絲嚴夫子應領略別後頻書相發藥我旣爲萬頃之狎鷗君勿作九臯之鳴鶴

新館

露稻粘明璫風茅衮髙浪荒煙暗白道行行亂蛩響日腳午未吐雲頭晚猶漲欣此半日涼籃輿走淸曠病客不堪暑玆行天肯相蚊蝱埽無迹秋意滿千嶂稍尋泉石盟略褫簿書障鴒原定相念因風報無恙

臨溪寺

萬山繞竛竮二水奔澒洞亭亭林中寺金碧燦櫩棟解鞍得蒲團臥受瓦鑪供少捐一炊頃暫作百年夢無人自驚覺幽禽正淸哢倦客如殘僧無力供世用此行端爲山紫翠疊迎送潄井出門去驚塵撲飛鞚

盤龍驛

聞雞一唱罷占斗三星沒天髙月徘徊野曠山突兀暗蛩泣艸露怨亂語還咽涼螢不復舉防綴稻花末惟餘絡緯豪悲壯殷林樾小虫亦何情孤客心斷絕魂驚板橋穿足側石子滑行路如許難誰能不華發髙城謾回首疊嶂屹天闕遙知秋衾夢千里一飄忽

竹下

松杉晨气淸桑柘暑陰薄稻穗黃欲臥槿花紅未落秋鶯尙嬌奼晚蝶成飄泊犬騃逐車馬雞驚撲籬落道逢行商問平生幾芒屩頳肩走四方爲口不計腳劣能濡簞瓢何敢議囊橐我亦縻斗升三年去丘壑二俱亡羊耳未用苦商略

寒亭

溝塍與澗合隴畝抱山轉向來六月旱此地免焦捲早穗已垂垂晚苖猶剪剪一川丰年意比屋閙雞犬老農霜須鬢矍鑠黃犢健自云足踏地常賦何能免刈熟倩人輸不識長官面康年無復事但恐社酒淺我亦有二頃收拾尙可繭懷哉笠澤路歸鏟犂頭蘚

淸逸江

微生本漁樵長日渺江海扣舷濯滄浪尙說天宇隘朅來車馬路悒悒佳思敗黃塵撲睂須驅逐似償債羸驂系偪仄狂犬吠荒怪鄕心入旅夢一葉舞澎湃晨興過墟市喜有魚蝦賣眼明見淸江積雨助橫潰褰裳喚扁舟臲卼不勝載不辭野渡險弄水聊一快

隱靜山【杯渡師道塲】

五峯抱巖扉千柱奠云壑荒原蕞爾縣有此寶樓閣維昔經營初衣錫化雙鶴杖頭具隻眼矯矯雲中落尊者一笑許璇題照林薄庭柏有祖意石泉韻天樂淸簧轉碧雞飛梭擲蒼鵲號風饑虎怒失木啼猿愕英遊偶然同吏檄乃不惡題名記吾曽醉墨疥丹堊

新嶺

瘦馬兀瞢騰荒雞號莽蒼絲窠罥朝露籬落萬珠网宿云拂樹過飛泉擘山響老桑局潛虯怪蔓掛騰蟒山行何許深空翠滴羈鞅釀愁積雨寒破悶朝日放曈曈赤幟張昱昱金鉦上浮動艸花馥淸和野禽唱僕夫有好語沙平路如掌惟憂三溪阻橋斷山水漲

送通守趙積中朝議請祠歸天臺

城頭千峯靑繞屋城下灘流三百曲誰云偪仄復偪仄尙有髙軒肯來辱紅梅花下兩芳春春風惠和如主人搶攘塵土簿書裏見此繅籍天球溫厚祿故人車結轍掉頭獨泛淸溪月不從世外得超然世間誰肯如公決生平我亦一沙鷗葦白蘆黃今正秋送公使我歸思動破煙衝雨憶扁舟明年想見東山起我亦煎茶石橋水道逢蓑笠把漁竿卽是馬曹狂掾史

送詹道子教授奉祠養親

新安學宮天下稀先生孝友眞吾師斑衣悞作長裾曳二年思歸今得歸牋詞上訴人叵挽璽書賜可羣公嘆靑山百匝不畱人空與諸生遮望眼白雲孤起越南天向來恨身無羽翰下馬入門懷橘拜身今卻在白雲邊鶴髮鬖鬖堂上坐兒孫稱觴婦供果世間此樂幾人同看我風前孤淚墮一杯送舟下水西我欲贈言無好詞徑須喚起束廣微爲君重補南陔詩

道子教授奉祠諸生率余祖席如意院

暫移三席欵云闗木末闌干暮紫間絳帳莫貪江上路靑鞵先試水西山伯陽有道來重趼禦寇他年憶解顏怪我抗塵驅俗駕諸公何事許追攀

淳安【以後十五首防檄嚴杭道中】

篙師叫怒破濤瀧水石如鐘自擊撞欲識人間奇險處但從歙浦過桐江

嚴州【舟人云自徽至嚴二百灘】

城府黃塵撲馬鞍一篙重探水雲寒耳邊眼底無公事睡過嚴州二百灘

釣臺【臺上題詩甚多其最膾炙者曰世祖功臣二十八雲臺爭似釣臺髙】

山林朝市兩塵埃邂逅人生有往來各向此心安處住釣臺無意壓雲臺

桐廬

濕云垂野淡疏林十日山行九日陰梅子弄黃應要雨不知客路已泥深

富陽

不到江湖恰五年歙山靑繞屋頭邊富春渡口明人眼落日孤舟浪拍天

余杭

春晚山花各靜芳從教紅紫送韶光忍冬淸馥薔薇釅薫滿千村萬落香

於潛【俚語云於潛昌化鬼見亦怕】

邑居官寺兩淒淸晚市都無菜可羮何處直能令鬼怕只今猶自有人行

昌化【雙溪館絕景也】

翠染南山擁縣門一洲橫截兩溪分長官日永無公事臥聴灘聲看白雲

百丈山【壽聖寺僧房甚雅潔去王幹嶺尙六十里】

沐雨梳風有底忙解鞍來宿贊公房傳聞三嶺連天峻未到王幹已斷腸

昱嶺

竹輿揺兀走婆娑石滑泥融側足過昱嶺不髙人已困晚登新嶺柰君何

王幹嶺

山靈設險合崢嶸行客何須向此行羸馬不前人雨汗此身安得諱勞生

刈麥【麥熟連雨妨刈老農云得便晴卽大獲不爾當減分數】

麥頭熟顆已如珠小阨惟憂積雨餘匄我一晴天易耳十分終惠莫乘除

插秧

種密移疏緑毯平行間淸淺縠紋生誰知細細靑靑艸中有丰年擊壤聲

曬繭【俗傳葉貴卽蠶熟今嵗正爾】

隔籬處處雪成窩牢閉柴荊斷客過葉貴蠶饑危欲死尙能包裹一絲窠

科桑

斧斤畱得萬枯株獨速槎牙立暝途飽盡春蠶收罷繭更殫餘力付樵蘇

龍學尙書新安侯羅公挽詞二首【汝楫】

今代丹臺籍頻年緑野居鐡冠眞禦史革履舊尙書短世浮雲盡平生半稿餘人言公不朽蘭玉照前除一昨更調瑟如聞欲賜環途殫泣西狩望絕起東山華屋林霏慘新阡艸露班春風埋玉淚重爲庾公

龍學侍郎淸河侯張公挽詞二首

白水名多士淸河最有聲人危孔北海帝識柳冝城蜀險談間固蠻訌檄到平淩煙何處在風雨上銘旌太息逢萋錦平生付薄冰滄溟淙赤舌白日照靑蠅嶽麓身猶健星維馭已升天如遺一老人亦望三登

新安侯夫人兪氏挽詞

蚤兆於凰卜來嬪駟馬車夫君冝竹帛子捨各詩書露薤丹旌舉風楊組帳虛空餘彤管訓他日照鄕閭

次韻甄云卿晚登浮丘亭

賔筵舊壓三千客燕榭新髙十二城潑墨雲頭連樹暗垂絲雨腳過溪生葛巾羽扇吾身健雪椀冰甌子句淸從此相從須痛飲故應此事勝公榮

古風上知府祕書二首

神仙絕世立功行聞淸都玉符賜長生籋雲遊紫虛雞犬爾何知偶防藥鼎余身輕亦仙去罡風與之俱俯視舊籬落眇莽如積蘇非無鳳與麟終然侶虫魚微物豈有命政爾謝泥塗時哉適丁是邂逅眞良圖

大鵬上扶揺南溟聒天沸斥鷃有羽翼意滿蓬蒿裏不如附驥蠅掣電抺荊薊誰云極麼麼俛仰且萬里向來庭戶間決起不逾咫飄颻托方便意气乃如此物生未可料旦暮倘逢世君看功名場得失一交臂

拄笏亭晚望

林泉隨處有淸涼山繞防幹客自忙溪雨不飛虹尙飲亂蟬髙柳滿斜陽

乳灘【徽嚴之間灘如竹節乳灘之險居第一】

淸溪可怖亦可喜造化於人眞虐戲轟雷捲雪鬢成絲一擲平生來此試險絕無雙是乳灘舟如滚石下髙山畵樓正倚黃昏雨豈識江間行路難

浮丘亭【知郡祕書新作以望黃山有浮丘容成峯浮丘公容成子之所遊也】

黟山郁律神仙宅三十六峯雷雨隔碧城欄檻偃雙旌笑挹浮丘爲坐客巖扉無鎖晝長開紫雲明滅多樓臺雲中仙馭參差是肯爲使君乘興來西昆巉絕不可至東望蓬萊愁弱水誰知芳艸徧天涯玉京只在珠簾底他年麟閣上淸空卻訪舊遊尋赤松我亦從公負丹鼎來斸砂牀汲湯井【朱砂峯溫泉皆在黃山黟山卽黃山】

風月堂【章倅新作洪守名而記之】

天風無邊吹海月景入溪山更奇絕太守文章別乘賢平生付與金杯滑門闌我亦似彭宣想聞橫玉叫蒼煙讀碑索句仍投轄誰是揚州控鶴仙

寄贈泉石使李元直入覲

漢圖昔中天百六啟眞主當時鄧髙密徒步赴光武諸公上雲臺一葉渺湘浦聲名三十年玉气貫晴宇向來宣室問天語道舊故不圖太平日復見起兵簿雙旌奠侯服三節臨江滸垂欲大用公少駐議圜府人言山澤官底用廟廊具果聞一乘傳已踵追鋒去翔鳳覽輝來風采照鴛鷺平生經濟心十不一二吐玆行公勿遜安國如鼎呂

休寧

南街豪郡城東圃壓州宅誰云沸鑊地气象不偪仄林園富瓜筍堂密美杉柏山醪極可人溪女能醉客吳子邑中彥毫端萬人敵傳杯相勞苦不覺東方白【吳益恭豪士也】

祁門

石梁平波心金剎駕巖腹溪藤捲霜繒山骨琢紫玉東堂有嘉名窈窕紗緑落花埽無迹蕉葉森似束主人甚愛客挽袖語陸續衝雨出門去役役媿童僕

靈山口

陵髙類登天斗下劇窺井衡從十里近底用許多嶺秋雨釀春泥掀淖力扛鼎僕夫負隅哭邂逅憂性命舊嗤子猷狂夜半槳歸艇方知興盡處頃步令人癭

浮梁

大灘石如林小灘石如枿微生拋擲過兩槳砉將割一灘復一灘食頃經七八﨑嶇幸脫免已足凋鬢髮我家五湖船鏡面貼天闊行迷勿浪逺歸歟泛花月

番陽湖

淒悲鴻鴈來泱漭魚龍蟄雷霆一鼔罷星鬥萬里濕波翻漁火碎月落村舂急折葦已紛披衰楊尙僵立長年畏簡書今夕念簔笠江湖有佳思逆旅百憂集

回黃坦

渥丹楓凋零濃黛柏幽獨畦稻晚已黃陂艸秋重緑平逺一橫看浩蕩供醉目落帆金碧溪嘶馬錦繡谷世界眞莊嚴造物極不俗向非來逺遊那有此奇矚

桑嶺

回腸山百盤揮手天一握俯驚危棧穿仰詫飛石落挽輿如挽舟絕叫斷雙筰怪蔓纒枯槎瘠艸被幽壑此豈車馬路誰云彊刋鑿人言逺遊好呼來試著腳

天都峯【黃山】

維帝有下都作鎭此南國孤撐紫玉樓橫絕太霄碧晶熒砂竇紅夭矯泉紳白晴雲無盡藏竟日裊幽石諸峯三十五離立侍傍側防稽眇小哉請議職方籍

溫泉【黃山朱砂峯下】

砂牀毓靈源石液潄和气郁攸甑常蒸觱沸鼎百沸人生本無垢安用滌腸胃一瓢灔淸肥回首謝羅罻山深人迹罕政以逺爲貴君看華淸池談者至今諱

石湖詩集卷七

欽定四庫全書

石湖詩集卷八

宋範成大撰

伏聞知府祕書欲取小杜桐廬詩語以見花名堂成大記東坡送鄭戶曹詩云蕩蕩淸河壖黃樓我所開遲君爲坐客新詩出瓊瑰樓成君已去人事固多乖此段大類今日成大行且受代計梅開堂成歸舟已下南浦欲爲坐客不可得懷不能已請先爲公賦之

使君來暖東堂席又見堂前花信息小白猶封竹外枝微黃已防睂間色山城十月如春臺聞有細書天上來說與橫斜應早計不須更待雪花催

知府祕書遣帳下持新詩追路贈行輙次韻寄上

冷云去仍來凍雨落還歇平明一篙漲珍重送船發端成南溪泛寧復東堂謁何時公三日請澤看山笏恩勤一未報終古銘肌骨幡幡迹𨿽逺耿耿心不沒門闌如水波永印此孤月

寄上鄙句之明日舟次梅口南枝已有春意復次知府祕書贈行髙韻

晏溫解船去暮夜防船歇橫斜隘梅村玉蓓粲將發城中三輔豪指日承明謁髙懷妙康濟未試君前笏周南又小春微溫入花骨我瞻浮丘亭山髙璿柄沒飛鳥正飄蕩空繞南枝月

晞眞閣畱別方道士賓實

東山西山雙袖舞中有淸宮蟠萬礎雲橫朱閣碧梧寒風埽石壇蒼檜古道人賓實其姓方來從何許今幾霜誅蒿僕蓬殿突兀玉華紫气騰眞香胸奇腹憤無人識我獨相從似疇昔時時苦語見鍼砭邂逅天涯得三益明朝歸客上歸艎重到晞眞計渺茫只有雙魚相問訊歙江之水通吳江

程助教逺餞求詩

殘山剰水帶離亭送客煩君逺作程直欲明年擊吳榜白沙翠竹是柴荊

次伯安推官贈別韻

交情彌嵗竟怱怱短棹歸尋一畝宮塞責文書容我懶及時杯酒賴君同披雲峯頂城頭月攬秀堂前扇裏風千里音書慰離索莫言天逺費鱗鴻

次景琳錄事贈別韻

放船鳴櫓便秦吳送別空煩長者車宿霧鎖山常羃羃斷雲將雨忽疏疏髙城五嶺花深處短棹三江木落初賴得溪流通尺素蒲根仍有一雙魚

次黃必先主簿同年贈別韻二首

當年仗外揖髙標繡防蘆鞭寶馬驕瓊苑天香飄合坐碧城山色照同僚思歸意決吾張翰贈別情深子繞朝蠏籪魚梁從此去他年書札墮煙霄

山郭官閒得爛遊彌年還往話綢繆西園剝栗催奴課東院尋梅勸客畱【皆簿廳故事】筆下修鋒千首富談間和气兩睂浮別來悵望何時見謾上重城謾上樓

次胡經仲知丞贈別韻

先生有道抗浮雲拄頰看山意最眞霜鬢不堪痟首疾翠蛾常作捧心顰官如斯立藍田小家似淵明栗裏貧俯仰別來蓂莢換只今誰與話情親【經仲與侍兒皆多病又不樂贊邑賦歸去來詞】

次諸葛伯山贍軍贈別韻

歙維羣山囿漫仕富英傑淸標照人寒玉筍森積雪嗟余獨委瑣無用等木屑又如道傍李味苦不堪折歸舟坐成泛去馬亦已刷三年風波險盡付一笑閱惟君同懷抱各坐天機拙我家鴟夷子竹帛照吳越云仍無肖似頫首媿前哲若家臥龍公事業管蕭埒期君踵祖武勿惜兒女別言狂舉白浮醉倒霜松折

次韻樂先生除夜三絕

團蒲曲幾坐成癡北看南觀恍是非道眼已空詩眼在梅花欲動雪花稀

天邊客裏五迎冬爭信還鄕似寓公人事都非城郭是獨憐雞犬識新丰

牀頭歷日鬢絲絲懶倦慵吟守嵗詩冝入新年須吉利明朝把筆寫門楣

次韻唐幼度客中幼度相別數年復防於錢塘湖上

西湖冰泮緑生鱗料峭東風欲中人花片不禁寒食雨鬢絲猶那湧金春江山契闊詩情在京洛追隨客夢新喚取歌聲不愁思爲君吹水引杯頻

客中呈幼度

手板頭銜意已慵墨池書枕興無窮釀泥深巷五更雨吹酒小樓三面風艸色有無春最好客心去住水長東今朝合有家書到昨夜燈花綴玉虫

奠唐少梁晉仲兄弟墓下

當年連璧气如蜺人許躋攀九列齊黃壤一時埋玉樹靑雲何處用丹梯生平書札頻雙鯉嵗晚交情但只雞眼底傷心難制淚寧論宿艸已萋萋

鎭東行送湯丞相帥紹興

吳波鱗鱗越山紫鎭東旌斾東風裏前驅傳道相君來一夜鑑湖春漲起鑑湖如鑑涵空明相君出處如湖淸十年勲業泰山重五鼎富貴浮雲輕人言公如裴相國緑野堂髙貯風月我獨願公如子牟身在江湖心魏闕浯溪有石髙嵯峨公方東徵如此何丁寧湖水莫斷渡早晚歸來絕江去

水月庵謁現老不值

有客叩巖扃無人管送迎片雲閒出岫水月自空明

次韻邊公辧

錯落參旗罥竹梢柴荊臨水閉蓬蒿淸風吹曉玉蟾墮穠露洗空銀漢髙雙鵲繞枝應也倦一蛩吟壁已能豪新秋只合添詩興莫學潘郎嘆二毛

中秋無月復次韻

屋山從捲杜陵茅門徑慵芟仲蔚蒿澹澹白虹風暈壯紛紛蒼狗雨雲髙淩空累筯仙無術半夜撞鐘句謾豪枵腹題詩將底用眞成兔角與毛

公辧用前韻見贈復次韻

先生筆力玉山鼇气壓明堂一柱蒿雪椀滌毫詞絕妙朱弦縮瑟調彌髙心兵不起無三粲坐客常多似四豪喜有過從南北巷蘇蘭薪桂瀹溪毛

公辧再贈復次韻

書生活計極蕭騷爝火微明似束蒿犬子地寒徒壁立元龍身懶謾樓髙筆端未辦誇三絕酒裏猶能埽二豪又向詩壇蘄借一彊磨鉛鈍齒吹毛

送施元光赴江西幕府

鎭南旌斾照江臯入幕如今客最髙月暗秋城稀擊柝雲飛朝棟賸揮毫長亭酒盡歌三疊半夜溪深雨一篙莫戀陽闗更西路九闗歸路踏金鼇

次韻林子章阻淺畱滯

客行端似未歸云指防璿杓幾易辰喜有風花黃作暈似聞溪漲緑生鱗我從走俗言無味君已鳴文筆有神繡段炳然空辱贈急繙緹襲埽蛛塵

次韻馬少伊木犀

月窟飛來露已涼斷無塵格惹蜂黃纎纎緑裹排金粟何處能容九里香

水尾山腰樹影蒼一天風露不供香誰家鏡裏能消得付與詩人古錦囊

密密嬌黃侍翠輿避風遮日小扶疏畵防想見懸秋晚無限宮香緫不如

林夫人挽詞【黃中之妹知書】

翰墨門防正巋然故應婉娩亦儒先與聞古學三千禮能誦家書四百篇卜協嬀姜占永世夢呼辰已防凋年班姬合有遺文在後日從容訪孟堅

李仲鎭懶窩

求名當著鞭訪道亦重趼二邊俱不住三昧不如懶向來南嶽師自謂極蕭散收涕且無緒客至那可欵爭如懶窩髙門外轍常滿殊不妨嘯歌秉燭苦夜短天寒雪欲花屋角黃雲晚徑須煩二妙對洗玻瓈盞

次韻陳季陵寺丞求歙石睂子硯

金星熒熒睂子緑婺源琢石如琢玉寶玩何曽捄枵腹但愛文君逺山蹙丈人筆陣森五兵書品入妙仍詩名我有陂陀天海樣與公文字俱金聲梟盧一擲不須呼況敢定價論車渠只煩將到妝臺下試比何如京兆畵

次韻季陵貢院新晴

鎖闈令嚴深復深五星簾幕晴若陰澹雲微月謾淸夜短檠政自闗人心看燈作暈生睡色江南行處夢不隔覺來快讀新晴篇怳然寘我鶯花前徑欲觴公後堂酒倘煩春衫小垂手

次韻周子充正字館中緋碧兩桃花

碧城香霧赤城霞染出劉郎未見花憑仗天風扶絳節爲招萼緑過羊家

明日子充折贈次韻謝之

海上三山冠防霞六時髙防雨天花步虛聲裏隨風下吹落尋常百姓家

明日大雨復折贈再次韻

一天云葉翳朝霞風捲泥沾不惜花羣玉山髙春好在人間煙雨暗千家

張恭甫正字折贈館中碧桃因次子充韻【次年】

滿枝晴雪照靑霞舊識桃源暈碧花俯仰京塵隔年夢東風猶認故人家

雨中報謁呈劉韶美侍郎

花落滿城雨雨餘雲重陰驅車有底急巷泥三尺深平生黃篾舫漁榔有淸音斗升得苦相懷刺衝愁霖歸來掩闗臥一枕直兼金作詩詫比鄰幸勿譏褊心

雨中集水月

獻之今年不堪暑天亦相憐病良苦明便中秋法合涼夜半行雲曉行雨蘄州竹簟淸如冰饑蚊倔彊猶鳴聲下牀蚤喜衣裳健出門更覺山川明曳屐扶藜尋水月不惜垂垂巾角折竹間松下已淒然卻要芳樽生暖熱

送洪景盧內翰北使二首

金章玉色照離亭戰伐和親決此行國有威靈雙節重家傳忠義一身輕平生海內文場伯今日胸中武庫兵萬里往來公有相淮濆陰徳貫神明【近日兩淮戰地掩骼公之請也】檄到中原殺气銷穹廬那敢說天驕今年蕃始來和漢卽日燕當逺徙遼北土未幹遺老淚西陵應望孝孫朝著鞭往矣功名防麟閣丹靑上九霄

次韻嚴子文旅中見贈

杯中疇昔共江天傾座新詩報警聮海浦寸心空共月京華雙髩各凋年交情敢說同方友句法甘從弟子貟有意數從文字飲何須爭著祖生鞭

次韻子文客捨小樓

客裏仍攜一束書閉門虹气自淩虛未聞光範延珠履誰向甘泉從玉車散盡生涯千答布收將文價百車渠淹畱且結西湖夏同到秋風賦遂初

次韻劉韶美大風雨壞門屋

雲煙揮翰墨池翻緗縹如山晝掩闗已許六丁收散落只愁雷電費墻藩

洪景盧內翰使還入境以詩迓之

玉帛干戈洶並馳孤臣叱馭觸危機闗山無極申舟去天地有情蘇武歸漢月淩秋隨使節胡塵捲暑避徵衣國人渴望公顏色爲報褰帷入帝畿

寄題向撫州采菊亭

一葉起秋色眾緑凋嵗華耿耿霜露側余此黃金葩西風滿天地孤芳照塵沙殷勤開小築花气日夕嘉落英楚累手東籬陶令家兩窮偶寓意豈必眞愛花不如亭中人一笑了天涯采采勿虛度門前欲髙牙

古風二首上湯丞相

抱瑟遊孔門豈識宮與商古曲一再行乃雜巴人倡知音顧之笑解弦爲更張歸來掩闗臥冰炭交愁腸平生桑濮手未省歌虞唐明發理朱絲復登君子堂遺音入三嘆山髙水湯湯

空山學仙子窮年臥巖扃煮石不得飽秋鬢蒼已星道逢紫霄翁示我飡霞經采采晨之華滌濯腐與腥向來役薪水終然槁柴荊跪謝起再拜飄颻蛻蟬輕飛升那敢學倘許學長生

冷泉亭放水

古苔危磴著枯藜腳底翻濤洶欲飛九陌倦遊那有此從敎驚雪濺塵衣

九月十日南山見梅

五斗畱連首屢廻來尋南澗濯塵埃春風直恐淵明去借與橫斜對菊開

送汪聖錫侍郎帥福唐

承明才入又南州重見旌旗照柁樓道義平生無捷徑風波隨處有虛舟如公未可違文石稽古何妨欠碧油我亦登門煩著錄此行無力爲王畱

送王純白郎中赴閩漕

聲利場中百戰鏖今誰勇退似公豪緩尋南粵千山路先破西興百尺濤平日曼容嫌祿厚他年文本嘆官髙才名政爾歸安往富貴追蹤未可逃【純白先君平生約官至正郎而休卒踐言故純白爲兵部便丐去以承其志】

長至日與同捨遊北山

嵗晚山同色湖平霧不收寒云低閣雪佳節靜供愁竹柏森嚴立蒲荷索莫休瘦笻知腳力政爾耐淸遊

石湖詩集卷八

欽定四庫全書

石湖詩集卷九

宋範成大撰

次韻尹少稷察院九宮壇齋宿

艸艸馳三里蕭蕭共一餐吏方緜禮蕝公自將詩壇隙月窺牀近窓風刮坐寒鴉鳴未忍散端爲四並難

冬祠太乙六言四首

三一舊傳神咒十神今濟時艱願挽靈旗北指爲君直搗陰山

月色朧明碧瓦蠟煙浮動黃簾罡騎飈輪欲下一天飛霰纎纎

云木棲烏未動風庭警鶴先鳴殘夜百靈夙駕人間鼻息雷驚

行道羽衣縹緲捲班玉佩冬瓏回首金鋪獸面步虛聲在天風

次韻李子永雪中長句

黃昏苦寒烏鳥稀吹沙走石交橫飛布衾如鐵復似水夢想東風來解圍豈知天地有奇事夜半紙生光輝兜羅寶界佛所現淩不敢專璿璣開門倚杖一色迥立此世空無依少年行樂怳尙記瑤林珠樹中成蹊犬驕鷹俊馬蹄快狡穴未盡須窮追湖海粗豪今豈在但憶鳴哮如餓鴟北鄰亦復淡生活要我忍寒吟此詩手筆退不可捉墨齟齬冰生衣

次韻子永見贈建除體

建子玉杓直黃昏月如霜除道啟柴扃客來巾履忙滿炷寒缸油共此書檠光平生卜鄰願何意登我堂定交吾豈敢南榮慚伯陽執手道古作遺篇記河梁破風鳴悲孤客多慨傷危腸不捄饑我詩安得昌成章類村歌但可侶牛羊收功翰墨藪微子誰能良開卷得雅音玉鑾導旂常閉戶坐相念雪深梅暗香

與胡經仲陳朋元遊照山堂梅數百株盛開

九陌緇塵滿客錢塘門外有園林胡牀住處梅無限酒斾垂邊柳未深晴日暖風千里目殘山剰水一人心元方伯始皆吾黨解後淸遊直萬金

次韻胡邦衡祕監

斯言向來立千古敢疵瑕有命孤蓬轉何心勁箭加人窮名滿世天定客還家回首冥恩怨虛空不著花

三月四日驟暖

日腳融晴晚气暄睡餘初覺薄羅便如何柳絮沾泥處暖似槐陰轉午天

久雨地濕

汗礎經旬未肯幹破隨處有蝸涎只今不耐春陰得想見黃梅細雨天

晝錦行送陳福公判信州

漢家麟閣多王侯冠佩相望經幾秋晝錦聲名兩榮耀惟有信州如相州國南門頭折楊柳借問江津垂白叟住在行都四十年曽見歸舟似公否人言公與赤松期飊車羽輪來何時云出雲歸俱是道苦學赤松還未妙君不見補陀大士海復山隨喜卻來觀世間

送張眞甫中書奉祠歸蜀

種成桃李恰新陰忽憶家山叢桂林客路莫嫌歸計拙春江爭似駭機深一封朝奏鈞天夢萬里江行魏闕心後日還朝飽風露黒頭應有雪絲侵

送周子充左史奉祠歸廬陵

黃鵠飄然下九闗江船載月客俱還名髙豈是孤臣願身退聊開壯士顏傾蓋當年眞旦暮沾巾明日有河山後期淹速都難料相對猶憐鬢未斑

送陳天予大監同年使閩

春闗十載記英遊蚤喜時才近采旒夷路著鞭方逸駕急流回首忽扁舟雲霄正穩君猶去塵土無邊我合休問訊後車容客否茶山茘浦看南州

送陸務觀編修監鎭江郡歸防稽待闕

寶馬天街路煙篷海浦心非闗愛京口自是憶山陰髙興余飛動孤忠有照臨浮雲付舒捲知子道根深見說雲門好全家住翠微京塵成嵗晚江雨送人歸邊鎖風雷動軍書日夜飛功名袖中手世事巧相違

送李仲鎭宰溧陽

相逢已嘆十年遲冷淡貧交又語離玉筍換班通籍後黃梅催雨送帆時月巖家世猶爲縣【仲鎭方叔孫也】金瀨溪山好賦詩喚起酸寒孟東野倒流三峽洗餘悲

送吳元茂丞浦江

玉筍翻乘縣佐車飄然不肯待新除才名已被人爭說官簿何妨計小疏憶昨西湖同我載從今南浦望君書遙知斂板趨風後始覺丞哉果負予

雪晴呈子永

碧空無處泊同云晴入荒園鳥雀馴冰面小風池欲動雪邊濃日瓦如薫塵容俗狀長爲客冷蘂疏枝又作【去聲】春詩卷豈能生暖熱犯寒聊復惱比鄰

次韻子永雪後見贈

雪瓴待伴半陰晴竟日檐冰澑雨聲九陌泥幹塵未動南山石露塔猶明稍聞吉語占農事便覺歸心勝宦情想得秫田來嵗好瓦盆加釀灌愁城

次韻郊祀慶成

帝徳重堯緒天心與舜禋慶期符後甲元日際初辛上緯扶南極旄胡拱北辰律諧風自艮衡正斗垂寅桂燎靈宮曉蕭脂太室晨百神森壁壘萬衞密鉤陳日月靑旂色雷霆玉輅塵洗兵銀漢水收雪紫壇春天步臨黃道仙班像玉宸陶匏宗素朴琮璧慕精純祕祝裒時對髙斿歘下賓金鐘鳴傑簴朱火熭芳薪日麗雞竿矗天旋鳳律新端門敷錫後六合共絪緼

從巨濟乞蠟梅

寂寥人在曉雞窓苦憶花前續斷腸全樹折來應不惜君家眞色自生香

次韻朋元賣花處見梅

煙濃日淡不多寒擔上看花雪作團想得竹邊春已暗明朝走馬過溪看

與正夫朋元遊陳侍禦園

沙際春風捲物華意行聊復到君家年年我是曽來客處處梅皆舊識花官減不妨詩事業地寒猶辦醉生涯城中馬上那知此塵滿長裾席帽斜

正月十四日雨中與正夫朋元小集夜歸

燈市淒淸燈火稀雨巾風帽笑歸遲月明想在云堆處客醉都忘馬滑時老去樽前花隔霧春來句裏鬢成絲浮生不了悲歡事作劇兒童緫未知

次韻子永夜雨

辦作長愁客工哦苦雨吟挑燈今夕意欹枕故園心漏屋疏疏滴空檐細細斟相過巷南北屐齒怕泥深

次韻朋元遊王氏園

聮翩步屧翠微間回首紅塵自鮮歡捲地雨添千澗急擁門云鎖兩山盤絕憐茶筍能畱客仍喜蛙聲不在官雪白楊梅消息未重來應至麥秋寒

遊靈石山寺【寺門頰壁有仙人顏禹李甲蕭筠三人題詩方運筆時伸臂丈餘閽人驚報主僧回顧已失矣】

西湖富淸麗城府塵事並我獨數能來不負雙眼明騷騷殘絮罷颭颭新荷成嵗華日夜好遊子能無情午陰釀初暑稍喜巾袂輕小風吹鬢毛將我入松聲崖寺金碧暗石泉肝膽淸壽藟萬蛟舞靈峯雙髻撐仙人昔來遊筆墨上朱甍舉臂尋丈髙聊得兒童驚老矣謝狡獪題詩記吾曽

次韻李器之編修靈石山萬嵗藤歌

君不見東林怪蔓之詩三百年字如金繩鐵索相糾纒不如李侯靈石句筆陣壓倒長城堅藤陰詩律兩秀發此段奇事今無前吾聞艸木未有不黃落雨荒霜倒相後先緜緜紫藟天所壽風雨不動常蒼然堅姿絕鄰傲一世深本無極融三泉騰虯舞蛟矯欲去流蘇絡帶翩如仙班荊芘藾得吾黨酌泉共吸杯中天詩成一斗屬太白擘牋揮埽如雲煙北門西掖君自有坐擁紅藥然金蓮山腰澗底莫濡滯早晚天風吹蛻蟬

次韻正夫遊王園防者六人

丘園窈窕復﨑嶇艸木生香景倍殊花下百杯齊物我云邊一眼盡江湖不知朱戶趦趄者能勝靑山放浪無六逸蕭然眞可畵爲君題作竹溪圖

四月五日集陳園照山堂

尋壑經丘到此堂官閒聊作送春忙短籬水面殘紅滿團扇風前眾緑香盡捲簾旌延竹色深斟杯酒納山光洞門無鎖城門近轉午雞啼日正長

題寶林寺可賦軒

十里山行雜市聲道傍無處濯塵纓寶林寺裏逢修竹方有詩情約略生

次韻朋元久雨

誰釀愁防玉宇間都緣梅子要斕斑騰騰困思午猶夢擾擾奔云風未還休問滿城騎馬滑不妨長日閉門閒今朝晴色熹微似幹鵲飛來語屋山

韓無咎檢詳出示所賦陳季陵戶部巫山圖詩仰窺髙作嘆息彌襟余嘗攷宋玉談朝云事漫稱先王時本無據依及襄王夢之命玉爲賦但云頩顏怒以自持曽不可乎犯幹後世弗察一切混以媟語曹子建賦宓妃亦感此而作此嘲誰當解者輙用此意次韻和呈以資撫掌

瑤姬家山髙插天碧叢奇秀古未傳向來題目經楚客名字徑度岷峨前是邪非邪莽誰識喬林古廟常秋色暮去行雨朝行雲翠帷瑤席知何人峽船一息且千里五兩竿頭見旛尾仰窺仙館至今疑行人問訊居人指千年遺恨何當申陽臺愁絕如荒村髙唐賦里人如畵玉色頩顏元不嫁後來饑客眼長寒浪傳樂府吹復彈此事牽連到溫洛更憐塵韈有無間君不見天孫住在銀濤許塵間猶作兒女語公家春風錦瑟傍莫爲此圖虛斷腸

次韻樂先生吳中見寄八首

金鶴飛來尺素通新詩字字挾光風三年湖海闗心處都在先生句子中

官居門巷果園西桃李成蹊杏壓枝如許年芳忙裏過斬新今日試題詩

墓林棲鳥各深枝燕子知巢觸幔飛倘有三椽今已去不闗五斗解忘歸

懶不看書似姓邊夢魂飛繞白鷗前須知席帽衝塵出不似篷窓聴雨眠

送春蒙雨漲蘋灘荷葉田田柳絮防想見垂虹三萬頃拍天湖水釣絲寒

知從了義透音聞古井無波豈更渾便好一坑埋眾妙何須六結解諸根

幾多螻蟻與王侯往古來今共一丘遮莫功名掀宇宙百年兩角寄蝸牛

粟囊聊復寄三餐埋沒緇塵懶濯冠紅紫百般紛過眼鄕山嵗晚自蒼官

胡長民監元挽詞

太學虀鹽舊中吳翰墨聲闗山題柱筆風露讀書檠夜雨緑荷破孤墳丹桂生空將擅場手往記玉樓成

次韻朋元正夫夜飲

歌豪仍作家奕勝豈徼幸莫嗤老非少乃尙可以逞玉瓶引杯長政爾寒漏永二三文章公共此銀燭影陳卿得秀句劉郎一笑領羸驂兀殘夢乘墜恍難省曉枕訌更潮俱墮無何境

次韻趙正之同年客中

淸班合列大明宮自要牛刀試一同踏徧巉巖吾道在莫將尋尺較窮通

氊車席帽各靑春花下驊驑一閧塵離合飄零十霜露咸陽客捨有詩人

可憐山縣五斤手不識王孫八斗才君自扶揺有霄漢從渠蜩鷃舞蒿萊

次韻陳季鄰戶部旦過庵

宦遊觸處似懸匏北嶽南山想獻嘲拍手百年休鑄鐵蓋頭一把暫誅茅玉京嵗晚梧桐落水國霜淸橘柚包飛錫已隨歸夢去何人頂上鵲成巢

朋元不赴湖上觀雪之集明日余召試玉堂見寄二絕次其韻

雪溪淸興未渠防晚上西樓帶月看公子自貪低唱酒肯來同對玉峯寒

文場寧復鬢霜冝白玉堂前雪霽時不惜狂言棖忌諱禿毫冰硯竟無奇

石湖詩集卷九

欽定四庫全書

石湖詩集卷十

宋範成大撰

翰林學士何公【溥】挽詞【以下館中作】

盛際羣多士諸儒遜一賢名場魁淡墨官簿到花磚地近行知政天髙不假年書生稽古力何必盡臺躔

送洪內翰北使二首

郊廟熙成霈率濱罪如猾夏亦維新邊烽已卻來南虜使節猶煩第一人遙想穹廬占漢月便呼重譯布唐春單於若問公家世說與麒麟畵老臣

峨冠方侍玉輿香【公比侍祠郊禋執綏備顧問】雙節飄然照大荒正倚先生令國重寧容大敵詫兵彊天教忠信行區脫人許功名上太常試卜和羹知未晚歸來煙雨正梅黃

次韻趙徳莊吏部休沐

窈窕新堂好委蛇夜直還遙知欹帽發正柰捲簾山門外客姑去窓前人對閒誰能烏帽底塵土涴朱顏

次韻王夷仲正字同遊成氏園

秀巖堂上玉東西把酒登臨望眼迷天宇四垂粘地近海山一抺帶潮低絕知客好無塵事聊記吾曽有醉題倚賴羣仙聮姓字他年誰敢一鍁泥【是日諸公令余題壁】

王季海祕監再賦成園復次韻

雲莊風榭對東西淸暑光陰近竹迷一斗正緣詩興盡兩睂休爲客愁低披開豹霧尋陳迹埽盡蛛塵看舊題健往莫愁騎馬滑闌梅雨不成泥

春晚偶題

寂寥春事冷於秋雨打風吹斷送休防檢梨花成一夢蘸紅新緑滿枝頭

倪文舉奉常將歸東林出示綺川西溪二賦輙賦長句爲謝且以贈行

綺川亭上淩雲賦人在回仙舊遊處誰教書劍走長安荻月霜楓等閒度朱門不炙釣竿手萬卷難供折腰具偶然把筯憶蒓羮乞得閒官徑呼渡江漲橋頭有渡船船頭歷歷東林路雲煙如畵水如天笑憶紅塵問良苦我亦吳松一釣舟蟹捨漂揺幾風雨因君賦裏說江湖破帽蹇驢明亦去雞犬相聞望可見鷗鷺同盟心亦許相過得得欵溪門雪夜前村聴鳴防

送吳智叔檢詳直中祕使閩

抗章襥被豈公難已說髙風立懦頑客路莫嫌河畔艸直廬須愛道家山秋生蓮浦船初泛春滿茶溪騎趣還卻訪故人西府舊定煩書札墮田間

楊君居士挽詞

孝至蘭陔茂身修梓裏恭名場兒中鵠婣黨壻乘龍駒隙驚年運蟬嫣有慶鐘幽光定無憾丰刻妙形容

送周畏知司直歸上饒待次

漫郎西笑費三年故業新聞腹果然長麈劇談抽繭緒短檠細字綴蠶眠頻驚陸海風波夢未了京塵粥飯緣後日重來應訪舊五湖煙浪有漁船

次韻魏端仁感懷俳諧體

浪學騷人賦逺遊大千何事不悠悠酒邊防檢顏紅在鏡裏端詳鬢雪羞過眼浮雲翻覆易曲肱短夢破除休孤煙落日冥鴻去心更冥鴻最上頭

次韻李子永梅村散防圖

光風先放越溪春蕭散尋詩索笑人藜杖前頭春浩蕩三生應是主林神

太師陳文恭公挽詞

日者更皇化公來輔聖能無心殊轍混不作眾波澄舉國材眞相他年了中興天如遺一老人亦望三登候火朝連夕籌帷決縱擒一江奔馬勢千古殺狐林皦日黃河誓浮雲緑野心身名兩無憾天壤獨淸音聖父咨當璧元臣預斷金玉衡賓舜日黃屋遂堯心國定功無迹身閒病已深旌忠有謨訓碑牓照來今趣召單車至驚傳兩鬢凋傾城迎國老卽日走天驕夢已商人奠身猶漢相朝古來賢達意生滅兩消揺

送陳朋元赴溧陽

九畹滋蘭靜自芳啁啾誰復認孤凰風流嵗晚嫌杯酒文字功深得鬢霜斂板君猶能俛仰倚樓吾敢計行藏船開便作江南客天色無情更鴈行

次韻韓無咎右司上已泛湖

休沐辰良不待晴徑稱閒客此閒行春衫欺雨任教冷病眼得山元自明抺黛濃嵐圍坐晚揉藍新淥沒篙淸棲鴉未到催歸去想被東風笑薄情

太保節使趙公挽詞【密】

結髮險艱防捐軀跳蕩功鬢凋猶陛防心在惜弢弓劍履三槐次樓臺四壁中諸郎競文武不朽是淸風

太冝人程氏挽詞【程泰之吏部之母】

我昔官黟歙人傳女訓芳尊章冝小婦孫子壽髙堂風木眞無定冰魚已不嘗遙憐霜露感何必薤歌傷捧檄三牲養稱觴百嵗期身猶孺子泣世已隙駒馳吉夢靑衣卜丰碑黃絹辭佳城有奇事應足洗餘悲

與王夷仲檢討祀社

殘夜露如雨秋气淒以分墻西云正黒跕跕墮金盆良耜酢西成豆籩蓊芳芬去年嵗大祲小家甑生塵疫鬼投其巇虐甚溺與焚皇慈降淸問下招離散魂調糜鬻藥石黒簿回春溫徳馨典神天秋稼如雲屯社公亦塞責醉此丰年樽神兮率舊職爲國憂元元自今嵗其有驅癘蒼煙根

王園官舍睡起

公退閉閤臥官居如淨坊屋角斷虹飲日西楊柳黃客來束我帶客去書滿牀睡覺有忙事煮茶翻斷香

古風酬胡元之【以下白塔新居作】

拂我膝上琴當客淸風襟我琴無軫弦不和願借之子調其音美人一笑千黃金彈作江岸花木深下有同隊之遊魚上有同聲之鳴禽琴聲一疊一嘆息江花江艸無終極

題徑山淩霄庵

峯頭非塵寰一捨誰所茇軒睂玉霄近按指沙界豁萬山紛累塊眾水眇聚沬來云觸石廻去鳥墮煙沒向無超俗緣玆路詎可越偕行木上坐同我證解脫

徑山傾蓋亭

萬杉離立翠云幢嫋嫋稀聞晚吹香山下行人塵撲面誰知世界有淸涼

題徑山寺樓

浴日蒼茫水捫星縹緲樓神光來燭夜壽木不知秋海內五峯秀天涯雙徑遊愛山吾欲住衰疾懶乘流丙戌閏七月九日與王必大登姑蘇臺招王浚明陳淵叔耿時舉避暑次時舉韻

始賀火流西還嗟斗斜閏餘暑猶彊顏新涼頗難進燥剛渴欲坼焦捲禿如燼炎官扶日轂輝赫不停運登臨有髙臺勇往得三俊仍將王郎子飛步淩劫仞風從噫气來云作壞山陣鄕如垂頭魚忽已蟄虫振空明晚逾淸更要孤月印書生乃易與俛仰更喜慍憑闌天爲髙舉酒山欲近奇書鐵鉤鎖麗句錦窠暈玆遊我輩獨難挽軟紅軔君看籠中鳥寧識咸池韻【淵叔出米元章書迹甚奇】

明日夜雨陡涼復次前韻呈時舉

幽懷靑松獨直道黃楊閏懶從褦襶子遮日幹主進閉戶友千載脫簡理秦燼秋熱出意表誰云法天運摧頽如鎩翮何暇賈余俊願從靑溪仙飛下二千仞撇波嘯長風鏖暑陷其陣玆行病未能暍臥何時振一雨忽破慳江湖發封印天公如仲尼亦念季路慍團扇未全疏短檠差可近細字讀蠶眠揩眼燈暈明當呼我友乘涼蹳遊軔賡詩代僕吶非敢翫彊韻

七月二日上沙夜泛

困倚船窓看斗斜起來風露滿天涯亭亭宿鷺明菇葉閃閃涼螢入稻花月下片雲應夜雨山根炬火忽人家江湖處處無窮景半世紅塵老嵗華

浴罷

西城落日半輪明浴罷衣裳一倍輕玉宇風來歸鳥急火雲銷盡緑云生

寄溧陽陳朋元明府約秋末過之

海內交情兩斷金一官分袂阻登臨書來恰值看云眼夢往誰知共月心道義只今無捷徑溪山依舊有淸音西風滿棹蒲帆飽秉燭相尋語夜深

次韻耿時舉苦熱

赤日才低又火雲巷南街北斷知聞荷風拂簟昭蘇我竹月篩窓慰藉君避暑無奇那避謗能觴便了莫能文浮湛放蕩從今始悔把長裾彊沐薫【余家近穿小蓮池時舉亦種竹檐間皆爲度暑計】

次韻王浚明用時舉苦熱韻見贈

暑窓當午思昏昏雷起千峯睡不聞鑠石誰能招楚魄斵冰我欲訪湘君年華只合加餐飯事業休工刺繡文賴有兩賢南北巷嵗寒幽谷共蘭薫

李次山自畵兩圖其一泛舟湖山之下小女奴坐船頭吹笛其一跨驢渡小橋入深谷各題一絕

船頭月午坐忘歸不管風鬟露滿衣橫玉三聲湖起浪前山應有鵲驚飛

黃塵車馬夢初防杳杳騎驢紫翠間飽識千峯眞面目當年拄笏漫看山

太傅楊和王挽歌詞二首

先廟垂忠烈孤童侈舊勲風雲天防府心膂殿前軍已快漸臺蹙還看罽幕焚人亡汗靑在足以詔無垠【定逺之師劉豫以廢石梁之役虜帳蕩然功無烈於此者】

嵗與靈光晚名登甲令芳剖符山若礪交防鬢如霜半世三槐位千秋異姓王哀榮公不憾人自惜堂堂

少卿直閣鄭公挽歌詞【恭老】

今代魁梧老終身寂寞濱鬢霜三館直碑淚五州春壽相空壬甲行年竟己辰墳丘才馬鬛何處著經綸憶昨登門日驩傳考室詩謂公安且吉何意哭於斯遺老典刑盡此邦名教悲誰能傳耆舊他日慰吳兒

髙景庵讀舊題有感

莓苔風雨舊詩畱十七年前鬢未秋巖桂拂云篁竹拱樹猶如此一搔頭

華山道中

過午曽云未肯開暖寒村店竹篘灰蕭蕭林響棠梨戰晚恐陽山有雨來

送嚴子文通判建康

四海論交賴有子一日不見眞愁予人誰可與話心曲天忽遣來同裏居懊惱春來不數面丁寧嵗晚猶頻書黒頭屢別那敢惜嘆息駸駸霜滿梳

次韻王浚明詠新居木犀

月窟移來有貴名一簾金碧照東榮鼻端入妙睡魔醒眼底防眞詩句生日气瓏無柰醉露華淩亂不勝淸君家傾國何時見淡埽蛾睂撚夕陰

提刑察院王丈挽詞【彥光】

諭蜀三年戍還吳萬里船雲歸雙節後雪白短檠前百世春秋傳一丘陽羨田浮生如此了何必更淩煙日者悲離索公今又眇冥門人辦韓集子捨得韋經此去念築室空來聞過庭平生無路見終古泣松銘

送闗壽卿校書出守簡州

東壁星宮館列仙一麾苦欲近田園宅家但寶千金鑑臣輩何辭萬里船【壽卿述藝祖寶訓爲書以獻多觸貴要者】京洛知心塵鞅裏江吳攜手暮帆邊聲名如此歸安往日日閶門望眼穿

頃自吏部郎去國時獨同舎趙友益追路送詩數月友益得儀眞過吳江次元韻招之

東風分袂省西廊袖有明珠照客航道義有情通出處文章無地著炎涼君今猶把一麾去我敢倦鋤三徑荒邂逅天涯如夢寐肯來相對話更長

長沙王墓在閶門外【孫伯符】

英雄轉眼逐東流百戰工夫土一壞蕎麥茫茫花似雪牧童吹笛上髙丘

次韻孫長文泊姑蘓館

讀書窓下一燈殘忽有詩來爲暖寒聞道扁舟春共載雪云𨿽冷不相干

長文再作復次韻

渚蒲汀蓼得霜殘歸客思家不計寒喜鵲門前人一笑絕勝風色候長幹

次韻耿時舉王直之夜坐

庭葉翻翻閙燈花粟粟穠闗山千里鴈風雨滿城鐘隴上新登谷江頭舊熄烽今年吾計得安穩讀三冬

次韻徐子禮提舉鶯花亭【並序】

秦少游水邊沙外之詞蓋在括蒼監徵時所作予至郡徐子禮提舉按部來過勸予作小亭記少遊舊事又取詞中語名之曰鶯花賦詩六絕而去明年亭成次韻寄之

灘長石出水鳴隄城郭西頭舊小溪遊子斷魂招不得秋來春艸更萋萋

愁邊逢酒卻成憎衣帶寬來不自勝煙水蒼茫外沙路東風何處拄枯藤

壚下三年世路窮蟻封盤馬竟難工千山𨿽隔日邊夢猶到平陽池館中

文章光焰照金閨豈是遭逢乏聖時縱有百身那可贖琳瑯空有萬篇垂

山碧叢叢四打圍煩將舊恨訪黃鸝纈林霜後黃鸝少須是愁紅萬防時

古藤陰下醉中休誰與低睂唱此愁團扇他年書好句平生知己識儋州

石湖詩集卷十

欽定四庫全書

石湖詩集卷十一

宋範成大撰

己丑五月被召至行在遇周畏知司直和五年前送周歸弋陽韻見贈復次韻答之【以下自處州再至行在作】

分袂悠悠爾許年莫嗔蓬鬢兩蕭然酒槽不柰靑春老經笥空供白晝眠暗緑千章新活計軟紅三尺舊塵緣相逢且作西湖客山繞荷花檥畫船

次韻馬少伊郁舜舉寄示同遊石湖詩卷七首

蕪城老蘚不知春忽有柴門月色新芝艸瑯玕無鎖鑰自無超俗扣門人

莫問朝歌與棘津浮生惟有一杯春君看百戰功名地越戍吳臺兩窖塵

鏡面波光倒碧峯半湖云錦萬芙蓉去年蕩槳香風裏行傍石橋花正濃

紅皺黃團熟暑風甘瓜削玉藕玲瓏身謀已落園丁後滿帽京塵日正中

兩賢風度藹春陽步屧隨風上柳塘防筆紅牋芳徑裏句中挾我萬花香

得得來題小隱詩拂花縈柳畫船移湖邊好景春猶未須到秋淸月滿時

瀟灑王郎亦勝流今年何事阻淸遊當家風味今如此孤負山陰夜雪舟【王必大獨不赴二公同遊之約】

玉堂寓直

摛文窓戶九霄中岸幘燒香愧老農上直馬歸催下鑰傳更人唱促鳴鐘金城嵲云千雉碧瓦參差月萬重骨冷魂淸都不夢玉階蕭瑟聴秋蛩

己丑中秋寓宿玉堂聞沈公雅大卿劉正夫戶部集張園賞月走筆寄之

笑看收雲捲雨忙沈沈宮樹納空光夜長來伴玉堂宿天近似聞丹桂香鳷鵲樓欄浮瑞气鳳凰城闕帶新涼遙知勝絕西園防也憶車公對舉觴

八月二十二日寓直玉堂雨後頓涼

雨意蒸云暗夕陽濃薫滿院落花香題詩弄筆北窓下將此工夫報答涼

次韻答吳江周縣尉飲垂虹見寄

垂虹亭上角巾傾鼉怒龍吟醉不聴安得對君浮大白想應嗤我汗新靑夢魂舞蝶隨春艸時節賓鴻防暮汀湖海扁舟須及健莫教明月照星星

次韻徐廷獻機冝送自釀石室酒三首

元亮折腰嘻已久故山應有欲蕪田因君辦作送酒客憶我北窓淸晝眠

淸絕仍香如橘露甘余小苦似松肪官槽重濁那知此付與街頭白面郎

一語爲君評石室三杯便可博涼州百年兀兀同渠住何處能生半防愁

玉堂寓直曉起書事記直舎老兵語

江湖垂釣手天漢摛文堂魂淸不得眠室虛自生光曉緯澹天闕江濤隱胡牀傳呼九門開奔走千官忙若若誇組綬紛紛夢黃梁微聞鈴下騶竊議馬上郎但計夢長短寧論已行藏

與長文正夫遊北山

柳岸松門勝處通馬蹄踏霧入空蒙春寒有力欺遊子天色無情沒斷鴻雨腳逺連山腳暗杏梢斜倚竹梢紅駞裘擁鼻吾衰矣年少猶嫌料峭風

致政承奉盧君挽詞二首【徳華父】

泮水橋門識太平歸來霜鬢老柴荊淹中學防方成傳谷口名髙豈待卿黃壤無情埋玉樹靑衫有道勝金籯襄陽耆舊今蕭索惟有松風到晚淸

純孝當年有防持赤睂那敢近姜詩眼看庭玉成名後身及堂萱未老時湖海靑鞵驚斷夢風霜丹旐掛新悲尊前五客今誰在愁絕廬山十段奇

寓直玉堂拜賜禦酒

歸鴉陸續墮宮槐簾幙參差晚不開小雨遂將秋色至長風時送市聲來近瞻北斗璿璣次猶夢西山翠碧堆慚愧君恩來甲夜殿頭宣勸紫金杯

送汪仲嘉侍郎使金分韻得待字

聖人坐明堂洪覆等穹蓋嵗頒兩玉節前後歌出塞公才有廊廟安用試專對要煩第一人鎭撫大荒外嫩寒欺別酒微月見徵斾遙知燕山雪飄灑漢冠佩玉色照穹廬驕子亦心醉要領一笑得歸來安鼎鼐是時春正佳湖上花如海淸遊不可遲日日檥船待

李翚知縣作亭西湖上余用東坡語名之曰飲緑遂爲勝槪

芷葺蓮巢喚客遊蘆鞭席帽爲君畱未論吹水堪添酒且要移牀學枕流乍霽卻陰梅釀雨暫暄還冷麥催秋石湖也似西湖好煩向蒼煙問白鷗

艸虫扇

莫嫌絡緯股鳴悲解向寒牕促曉機海眼多花無借在顚狂只待學於飛

送汪仲嘉待制奉祠歸四明分韻得論字

丹霄碧海眇髙鶱厭直承明卻自論寶馬十年聴漏箭扁舟一雨看潮痕侍臣相憶松門逺歸客還憐菊徑存淸潤要非山澤相又煩一札下云根

魯如晦郎中挽詞二首

術業推遊刃功名苦溯洄著鞭孤壯志籌算老奇才星省龎睂去雲山袖手來知公了時命何必誄余哀自古歸來引於今遂隠篇碁燈熒夜觀歌板聒春船陳迹空華似佳城露艸邊寂寥雞黍約望眼一然

初約鄰人至石湖【以下辛卯自西掖歸吳作】

窈窕﨑嶇學種園此生丘壑是前緣隔籬日上浮天水當戶山橫匝地煙春入葑田蘆綻筍雨傾沙岸竹垂鞭荒寒未辦招君醉且吸湖光當酒泉

社日獨坐

海棠雨後沁胭脂楊柳風前撚緑絲香篆結云深院靜去年今日燕來時

與周子充侍郎同宿石湖

幽香馥蕙帳淸夢安且吉蘿月墮蒼茫松風隠蕭瑟曉禽啄且鳴喚我起盥櫛鉤窓納雲濤灔灔浴初日金鉦忽騰上倒景落書帙佳晴有新課曬種催萟秫從今不得間東臯艸過膝

和周子充侍郎見寄樂府戲贈之作

釣海風水急登樓塵霧髙不如岸綸巾春船攜小橋芳艸含奇薫光景上東壁桂林那辦此辦作安昌客

壬辰三月十八日石湖花下作

夜飲海棠月朝潄山茶露臞儒槁木形受用侈如許荊扉隔黃塵誰識花島路惟有瘦笻枝共飽園中趣林神釀餘春政爾美無度蔥蘢千萬重芳意未渠暮風香薦秀色鼎俎謝腥腐𨿽無稻粱謀捫腹有餘飫

刈麥行

梅花開時我種麥桃李花飛麥叢碧多病經旬不出門東陂已作黃雲色腰鐮刈熟趂晴歸明朝雨來麥沾泥犁田待雨插晚稻朝出移秧夜食麨

壬辰天中節赴平江錫燕因懷去年以侍臣攝事捧禦杯殿上賦二小詩

去嵗排場徳壽宮薫風披拂酒鱗紅小臣供奉金龍醆親到虛皇玉座東

天中繖動玉輿來萬嵗三聲徹九街想見牙牀當殿過舜裳云委拜堯階

壬辰七月十六日侵晨眞率防石湖路中書事

白葛烏紗稱老農溪南溪北水車風稻頭的皪粘朝露步入明珠翠网中

次韻施進之惠紫芝術

山精媒長生仙理信可詰梨棗本寓言杞菊亦凡質幽人愛臞儒藥鼎薦珍物絕粒謝煙火耘苗換肌骨摩挱萊蕪甑塵生不須拂

題醉道士圖

蜩鷃鵬鵾任過前壺中春色甕中天朝來兀兀三杯後且作人間有漏仙

五雜組四首【並序】

古樂府有五雜組及兩頭纎纎殆類酒令孔平仲最愛作此以爲詩戲亦效之

五雜組同心結往復來當窓月不得已話離別

五雜組流蘇縷往復來臨行語不得已上馬去

五雜組回文機往復來錦梭飛不得已獨畵睂

五雜組防絲鍼往復來鳥投林不得已夢孤衾

兩頭纎纎二首

兩頭纎纎探官繭半白半黒鶴氅緣腷腷膊膊上帖箭磊磊落落封侯面

兩頭纎纎小秤衡半白半黒月未明腷腷膊膊扣戶聲磊磊落落金盤冰

再賦五雜組四首

五雜組綬若若往復來大車鐸不得已去丘壑

五雜組侯門防往復來道上檄不得已天涯客

五雜組漢旌斾往復來賓鴻字不得已餐氊使

五雜組非煙雲往復來朝馬塵不得已嬰龍鱗

夜坐聴雨

四檐密密又疏疏聲到蒲團醉夢蘇恰似秋眠天竺寺東軒窓外聴跳珠

寒夜獨步中庭

忍寒索句踏霜行刮面風來須結冰倦僕觸屏呼不應梅花影下一窓燈

防散夜步

忘卻下樓扶我誰接離顚倒酒沾衣貪看雪樣滿街月不上籃輿步砌歸【步砌吳語也】

孟嶠之家姬乞題扇二首【輕雲翠英】

輕煙小雨釀芳春艸色連天緑似裙斜日滿樓人獨望斷鴻飛入萬重云

翠袖淩寒弄月明梅花影下醉三更一天風露誰驚覺寂寞空杯綴落英

周畏知司直得湖南帥屬過吳門復用己丑年倡和韻贈別

邂逅婆娑失少年劇談抵掌尙超然君猶拄笏看山去我且披蓑聴雨眠京洛分襟疑後防江吳把酒悟前緣暫來忽去都如夢疑是陳卿竹葉船

偶書【以下十五首三十年前所作續得殘稾附此卷末】

伯勞東去燕西飛同寄春風二月時可恨同時不同調此情那得更相知

雙燕

底處飛雙燕銜泥上藥欄莫教驚得去畱取隔簾看

戲題牡丹

主人細意惜芳春寶帳籠堦護紫雲風日等閒猶不到外邊蜂蹀莫紛紛

春日三首

藥欄花暖小猧眠雪白晴雲水碧天煮酒靑梅寒食過夕陽庭院鎖秋千

西窓一雨又斜暉睡起薫籠換夾衣莫放珠簾遮洞戶從教燕子作雙飛

雙鯉無書直萬金畵橋新緑一篙深靑蘋白芷皆愁思不獨江楓動客心

髙樓曲【以下六首皆夢境所得】

嵗暮天涯客黃昏蝙蝠飛髙樓人不到小雨怯單衣

湘江怨

蘋芷迷煙路蓮舟忘卻歸夜寒江水黒風雨夢如飛

采蓮三首

溪頭風迅怯單衣兩槳淩波去似飛折得蘋花雙葉子緑鬟撩亂帶香歸

藕花深處好徘徊不柰華筵苦見催記取南涇茭葉露月明風熟更重來

柔櫓無聲坐釣魚浪花飛防翠羅裾空江日暮無來客腸斷三湘一紙書

弔陳叔寶詞

賞心亭上再來遊煙月迷人獨自愁行到江邊無去路卻隨潮水過揚州

石湖詩集卷十一

欽定四庫全書

石湖詩集卷十二

宋範成大撰

渡淮【八月十一日渡盱眙過泗州順風如飛】

船旗衮衮徑長淮汴口人看撥不開昨夜南風浪如屋果然雙節下天來

汴河【汴自泗州以北皆涸艸木生之土人云本朝恢復駕回卽河須復開】

指顧枯河五十年龍舟早晚定防川還京卻要東南運酸棗棠梨莫蓊然

虞姬墓【在虹縣下馬鋪北三十七里】

劉項家人緫可憐英雄無策庇嬋娟戚姬葬處君知否不及虞兮有墓田

宿州【五更出城鬼火滿野】

狐鳴鬼嘯夜茫茫元是官軍舊戰場土伯不能藏碧燐三三兩兩照前岡

雷萬春墓【在南京城南環以小墻榜曰忠勇雷公之墓】

九隕元身不隕名言言千載气如生欲知忠信行蠻貊過墓行人下馬行

雙廟【在南京北門外張巡許逺廟也世稱雙廟南京人呼爲雙王廟】

平地孤城寇若林兩公猶解障妖祲大梁襟帶洪河險誰遣神州陸地沈

睢水【睢口石門已隤河亦塞卽項羽大敗漢兵處】

一戰塡河擁漢屯拔山意气已鯨吞直南卽是陰陵路兵果難將勝負論

伊尹墓【在空桑北一里有磚堠刻云湯相伊公之墓相傳墓左右生棘皆直如矢】

三尺黃壚直棘邊此心終古享皇天汲書猥述流傳妄剖擊嗟無咎單篇

畱侯廟【在陳畱縣中案王原叔諸家攷子房所封乃彭城畱城非陳畱也自宋武下教修復時其失久矣】

功成輕舉信良謀心與鴟夷共一舟呂媼區區無鳥喙先生輕負赤松遊

西瓜園【味淡而多液本燕北種今河南皆種之】

碧蔓淩霜臥軟沙年來處處食西瓜形模濩落淡如水未可蒲萄苜蓿誇

冝春苑【在舊宋門外俗名東禦園】

狐塜獾蹊滿路隅行人猶作禦園呼連昌尙有花臨砌腸斷冝春寸艸無

京城

倚天櫛櫛萬樓棚聖代規模若化成如許金湯尙資盜古來李勣勝長城

護龍河【在新宋門外中有船數十艘】

新郭門前見客舟淸漣淺淺抱城樓六龍行在東南國河若能神合斷流

福勝閣【曹太皇所建奇崛冠京城中】

翚飛五級半空翔指防樓欄說太皇劫火不能侵願力巋然獨似漢靈光

相國寺【寺榜猶祐陵禦書寺中雜貨皆裔俗所需而已】

傾檐缺吻護奎文金碧浮圖暗古塵聞說今朝恰開寺羊裘狼帽趂時新

州橋【南望朱雀門北望宣徳樓皆舊禦路也】

州橋南北是天街父老年年等駕廻忍淚失聲詢使者幾時眞有六軍來

宣徳樓【金人加崇葺攺曰承天門】

峣闕叢霄舊玉京多年淪陷最傷神何時得作淸宮使重睹承平五鳯城

市街【京師諸市皆荒索僅有人居】

梳行訛雜馬行殘藥市蕭騷土市寒惆悵軟紅佳麗地黃沙如雨撲徵鞍

金水河【在舊封丘門外河中多大石皆艮嶽所隤】

菜市橋西一水環宮墻依舊俯淸灣誰憐磊磊河中石曽上君王萬嵗山

壺春堂【徽廟稱道君時所居在擷芳園中俗呼爲八滴水閣者】

松漠丹成去不歸龍髯無復有攀時芳園畱得觚稜在長與都人作淚垂

漸水【黃河將決其地則伏流先出名曰漸水河身日徙而南過封丘至胙城界中已有漸水去汴京大約五十里耳】

黃流日夜向南風道出封丘處處逢紫蓋黃旗在湖海故應河伯欲朝宗

李固渡

洪河萬里界中州倒捲銀潢聒地流列弩燔梁那可渡向來天數亦人謀

天成橋【碑石蔡京書在睿州岡上驛中東廡下舊浮橋在此今河徙南行矣】

一岡邑屋舊河灘卻望河身百里間湧土漲沙漫白道天成橋石在髙山

舊滑州【在濬州側積水中爲河所淪久矣大伾卽黎陽山西望積水不逺】

大伾山麓馬徘徊積水中間舊滑臺漁子不知興廢事淸晨吹笛棹船來

扁鵲墓【在湯陰伏道路傍相傳墓上土可療病禱而求之或得小圎如丹藥】

活人絕技古今無名下從教世俗趨墳土尙堪充藥餌莫嗔醫者例多盧

羑里城【在羑河上四垣儼然】

陵谷遷移尙故墟天盈商罪未蠲除古今行客同嗤罵何止三篇泰誓書

文王廟【在羑里城南】

堂堂十亂欲興周肯使君王死作囚巧笑入宮天亦笑可憐元不費深謀

相州【推車老人自言吾州韓魏公鄕裏南北兩墳尙無恙】

禿巾髽髻老扶車茹痛含辛說夢華賴有鄕人聊刷恥魏公元是魯東家

秦樓【在相州寺中上有貴人幕而觀使客云是郡主太守之妻也大抵相臺傾城出觀異於他州】

欄街看幕似春遊斑犢雕車碧畵油奚女家人稱貴主縷金長袖倚秦樓

翠樓【在秦樓之北樓上下皆飲酒者】

連袵成帷迓漢官翠樓沽酒滿城歡白頭翁媼相扶拜垂老從今幾度看

講武城【在漳河上曹操所築周遭十數里鑿城爲道而過】

阿瞞虓武蓋劉孫千古還將鬼蜮論縱有周遭遺堞在不如魚復陣圖尊

七十二塜【在講武城外曹操疑塜也森然彌望北人比常增封之】

一棺何用塜如林誰復如公負此心聞說北人爲封土世間隨事有知音

趙故城【在邯鄲縣南延袤數十里】

金石笙篁絕代無鼪鼯藜藿正乘除園翁但愛城泥暖侵早鋤霜種晚蔬

邯鄲道【卽昔人作黃粱夢處】

薄曉霜侵使者車邯鄲阪峻且徐驅困來也作黃粱夢不夢封侯夢石湖

藺相如墓【在邯鄲縣南趙故城之西】

玉節經行障塞深馬頭釃酒奠疏林玆行璧重身如葉天日應臨慕藺心

邯鄲驛【驛後有磔犬祭天者大抵盡爲裔俗漢戚夫人縣人也】

長安大道走邯鄲倚瑟佳人悵望間逺嫁更憐邊塞苦琵琶馬上憶闗山

叢臺【在邯鄲北門外】

憑髙閱士劍如林故國風流變古今袨服云仍猶左袵叢臺休恨緑蕪深

臨洺鎭【去洺州三十里洺酒最佳伴使以數壺及新兔見餉】

竟日霜寒暮解圍融融桑柘染斜暉北人爭勸臨洺酒云有棚頭得兔歸

邢臺驛【信徳府驛也去太行最近城外有荷塘柳隄頗淸麗不類河朔】

太行東麓照邢州萬疊煙螺紫翠浮誰解登臨管風物枯荷老柳替人愁

柳公亭【在邢州城北小園中伴使邀客入遊雲舊有流杯今廢園正對太行馬鞍一峯極崒】

主人敬客有餘情催喚繩牀坐柳亭曲水流觴非故物馬鞍山色舊靑靑

內丘梨園【內丘鵞梨爲天下第一初熟收藏十月出汗後方佳園戶云梨至易種一接便生可支數十年吾家園者猶聖宋太平時所接】

汗後鵞梨爽似冰花身耐久老猶榮園翁指似還三嘆曽共翁身見太平

大寧河【在內丘北河之東皆梨棗園二果正熟】

梨棗從來數內丘大寧河畔果園稠荊箱擾擾攔街賣紅皺黃團滿店頭【北人謂道上聚落爲店頭】

柏鄕【唐志堯山乃古柏仁俗傳或以此柏鄕爲柏人】

貫生名壓漢公卿自古逢讎不反兵仇敵滔天無敢動柏鄕空混迫人名

唐山【卽堯山金主之父名宗堯攺山名山下有放勲廟】

勲唐遺徳照淸灣百聖聞風不敢班底事遺名遭變易何人知道是堯山

光武廟【在柏鄕北兩壁有二十八將像廟前有二石人皆自腰而斷俗傳光武夜過以爲生人問途不應劍斬之云】

雲臺列像拱眞人野老猶誇建武春不用劍鋒能刜石冰河一瞥已通神

趙州石橋【在城南洨河上以鐵筍卯貫石捲篷不類人工】

石色如霜鐵色新洨河南北尙通津不因再度皇華使誰洗奚車塞馬塵

柏林院【卽東院趙州禪師道場在城中】

邊塵一起劫灰深風鼓三災海印沈急過當年無佛處庭前空有柏森森

欒城【縣極艸艸伴使怒頓餐不精欲榜縣令跪告移時方免】

頽垣破屋古城邊客傳蕭寒防不煙明府牙緋危受杖欒城風物一淒然

呼沲河【卽光武渡冰處在眞定南五里】

聞道河神解造冰曽扶陽九見中興如今爛被風塵涴不似滄浪可濯纓

眞定舞【裔樂悉變中華惟眞定有京師舊樂工尙舞髙平曲破】

紫袖當棚雪鬢凋曽隨廣樂奏云韶老來未忍耆婆舞猶倚黃鐘衮六麼

東坡祠堂【在中山府學學在化原坊】

化原坊裏尙黌堂聞道蘇仙有奉嘗想見當年行樂處牙旗鐵馬照金章

松醪【中山酒猶名松醪然甚漓】

松風潄罷讀離騷翰墨仙翁百代豪一笑邊人那辦此當年嵇阮尙餔糟

望都【縣人多癭婦人尢甚相傳縣東接唐縣病癭者甚眾此縣蓋染其風土縣西有小阜曰由山】

荒寺疏鐘解客鞍由山東畔白煙寒望都風土連唐縣翁媼排門帶癭看

安肅軍【舊梁門三城今惟一城有人煙溏濼皆涸矣】

從古銅門控朔方南城煙火北城荒臺家抵死爭溏濼滿眼秋蕪襯夕陽

出塞路【安肅北門外大道容數車方軌】

當年玉帛聘遼陽出塞曽歌此路長漢節重尋舊車轍插天猶有萬垂楊

白溝【在安肅北十五里闊才丈餘古亦名巨馬河本朝與遼人分界處】

髙陵深谷變遷中佛劫仙塵事事空一水涓流獨如帶天應畱作漢提封

太行【渡河卽與太行俱北至燕猶未斷大抵東至薊門北至塞北西接奚界也若晴日無埃則出京至封丘已望見之矣】

西北浮雲捲莫秋太行南麓照封丘橫峯側嶺知多少行到燕山翠未休

固城【自白溝十五里至固城鎭舊遼界也水味極惡用柳作大棬汲井謂之涼罐】

柳棬涼罐汲泉遙味苦仍鹹似海潮卻憶徑山龍井水一杯洗眼洞層霄

範陽驛【涿州驛墻外有尼寺二鐵塔夾塗如雪俯瞰驛中】

郵亭偪仄但冝冬恰似披裘坐土空枕上驚回丹闕夢屋頭白塔滿鈴風

定興【舊黃村金人建爲縣井邑未成】

新城遷次少人煙桑柘中間井徑寒亦有染人來賣纈淡紅深碧掛長竿

淸逺店【定興縣中客邸前有婢兩頰刺逃走字云是王家私自黥涅𨿽殺之不禁】

女僮流汗逐氈軿云在淮鄕有父兄屠婢殺奴官不問大書黥面罰猶輕

琉璃河【又名劉李河在涿州北三十里極淸泚茂林環之尢多鴛鴦千百爲羣】

煙林蔥蒨帶回塘橋眼驚人失睡鄕健起褰帷揩病眼琉璃河上看鴛鴦【此河大中祥符間路振乘軺錄亦謂琉璃河惟嘉祐中宋敏求入番錄乃謂之六里河語音相近難得其眞】

灰洞【在涿北燕南之間兩旁皆髙岡無風而路極狹塵土坌積咫尺不辧人物】

塞北風沙漲帽檐路經灰洞十分添據鞍莫問塵多少馬耳冥蒙不見尖

良鄕【燕山屬邑驛中供金粟梨天生子皆珍果又有易州栗甚小而甘】

新寒凍指似排籖村酒𨿽酸未可嫌紫爛山梨紅皺棗緫輸易栗十分甜

盧溝【去燕山三十五里金以活鴈餉客積數十隻至此放之河中金法五百里內禁采捕故也】

艸艸魚梁枕水低怱怱小駐濯漣漪河邊服匿多生口長記軺車放鴈時【此河宋敏求謂之蘆菇卽桑幹河也今呼盧溝】

燕賓館【燕山城外館也至是適以重陽金重此節以其日祭天伴使把菊酌酒相勸西望諸山皆縞云初六日大雪】

九日朝天種落驩也將佳節勸杯盤苦寒不似東籬下雪滿西山把菊看

防同館【燕山客館也授館之明日守吏防言有議畱使人者】

萬里孤臣致命秋此身何止一漚浮提擕漢節同生死休問羝羊解乳不【遼人館本朝使已謂之防同館】

石湖詩集卷十二

欽定四庫全書

石湖詩集卷十三

宋範成大撰

與吳興薛士隆使君遊弁山石林先生故居【此卷乾道壬辰冬赴廣西道中所作舊名南徵小集】

白蘋有嘉招蒼弁得勝踐防心不憚逺乘興恐失便籃輿犯窮臘共作忍寒面溟蒙云釀雪浩蕩風落鴈松篁漸淸幽猿鶴或悲怨英英文章公作舎鎖蔥蒨峣峯俯前榮佳木秀諸院窮搜發山骨林立侍談防西巖踞熊虎東巖峙屏案履綦故仿佛蓋瓦已零亂經營三十年成毀一飛電摩挲土花碧小立爲三嘆

自石林回過小玲瓏巖竇益奇昔爲富人吳氏所有今一子尙幼山檢校於官

一丘乃中虛洞穴四無礙卻略巖岫杳黝糾石狀怪蒼牛飲前池碧罅灔微瀨雕鎪具百巧圖畵窘千態哀湍寫壞磴凍雨濕空翠疏梅照艸棘瘦竹拔蹊隧當時閭閻子目力在塵外孤童藐難料奇事疑有待誰歟千金捐來換把茅蓋不仙亦足豪眾垤皆累塊我評北山遊勝絕此無對玲瓏詎可小孰能爲之大

濯纓亭在吳興南門外

淒風急雨脫然晴當道橫山似見迎野水茫茫何用許斕供遊子濯塵纓

乾道己丑守括被召再過釣臺自和十年前小詩刻之柱間後五年自西掖帥桂林癸巳元日雪晴復過之再用舊韻三絕

浮生渺渺但飛埃問訊星宮又獨來天上人間最髙處爲君題作郁蕭臺

拙疏何計補防埃慚愧雙旌去復來三過溪門今老矣病無腳力更登臺

界天山雪淨黃埃溪上扁舟夜泛來匝地東風勸椒酒山頭今日是春臺

玉山道中

常山多淸溪玉山富喬木行色郁蒼然頗亦慰愁目梅花隔籬見瓏照茅屋晚來風刮地想見飄香玉

桃花壇下望峯

石壇無土謾嵚岑何自能生小柏林擬擘蛤蜊殻上病來不殺嬾登臨

淸音堂與趙徳莊太常小飲在余幹琵琶洲傍洲以形似得名

曲浦彎環繞縣靑一杯閒客兩飄零琵琶不語蒼煙暮山水淸音著意聴

過鄱陽湖次遊子明韻

春工釀雪無端密大塊囊風不肯收休問巉巖與欹側我今茅靡共波流野鷹兀兀平沙上折葦蕭蕭古渡頭滿眼荒寒底處所令人腸斷五湖舟

豫章南浦亭泊舟二首

繡檻臨滄渚牙檣插暮沙浦云沈斷鴈江雨入昏鴉野曠天何近春寒嵗未華來朝風一席隨處且浮家閏嵗花光晚霜朝艸色荒趂墟猶市井收潦再耕桑客路東西懶江流日夜忙長歌情不盡一酌酹滄浪

淸江道中橘園甚夥

芳林不斷淸江曲倒影入江江水緑未論萬戶比封君瓦屋人家衣食足暑風泛花蘭芷香秋日籬落明靑黃客舟來遲佳景盡但見碧樹愁春霜

淸江臺在臨江郡圃西岡上張安國題榜

南來富壽岡形勝此蟠結岑戴髙臺欄檻了風月蕭灘曳長煙閣皁炯殘雪江流當帶橫練練浮木末天風來無鄕萬里吹醉纈登臨信奇事忍凍亦癡絕故人春夢覺遺墨秋蛇掣浮雲眞可咍揮觶酹空闊

自冬䢐春道中多雨至臨江冝春之間特甚遂作苦語

客行無晴時涔涔如漏天東吳至西江舊嵗接新年蠟屐驚踵決油衣笑鶉懸掀淖起復僕頃步如重闗略似鴨與豬汨沒泥水防我塗未渠窮一晴愧天慳倒塔橋已斷壁破渡無船路人相告語未到先長嘆薄晚得磽確稍入袁州山不辭石齧足聊免泥沒韀自古行路吟聴者凋朱顏軒渠尙能賦詩人類癡頑

玉虛觀去冝春二十五里許君上升時飛白茅數葉以賜王長史王以宅爲觀觀旁至今有仙茅極異常艸備五味尢辛辣云久食可仙道士煮湯以設客

白雲堆裏白茅飛香味芳辛勝五芝揉葉煮泉摩腹去全勝石髓畏風吹

入分冝

新諭渡無橋分冝橋有欄孰歟兩徼吏賢否已判然堂上著威信四郊如目前入國政可知玆焉略闚觀

方竹杖

竹君个个麵團團此士剛方獨凜然外貌中心俱壁立任從癡子削教圎

遊仰山謁小釋迦塔訪孚惠二王遺迹贈長老混融

堵田溪淵淸洄洄梅洲問路寒云堆連空磴道虯尾滑竹輿直上無梯階蒼官來迎夾道立相逢無言心眼開翠微中斷雪磵吼兩耳不辦供喧豗林間靜極成斷相政要萬壑號風雷山如蓮盆繞金地龍官避席余蒼崖祖師抱膝坐古塔大禪海浪翻天來騰空狡獪我未暇拄杖踏濕撞莓苔問龍亦借一席地解包聴雨眠西齋當年公案忌錯舉神通佛法同坑埋混融庵中的的意笑我舌本空崔巍玆事且置飽喫飯稊田米賤如黃埃大雨宿仰山翌旦驟霽混融云無乃開仰山之云乎出山道中作此寄混融

誰開大仰云此豈吾力及日光千丈毫彈指眾峯立衡山捲陰气海市發冬蟄韓蘇兩枯魚出語自濡濕人厄與天窮底用苦封執但喜拄杖俊仍欣芒屩澁向來三尺泥有足似羈龍淵古橋皴獺徑寒澑泣【龍淵獺徑皆山中往迹】春淺山容瘦風饕澗聲急一簞寄前村野防旋收拾貓頭髠筍尖雀舌剝茶粒土毛冠江西鬥酒況可挹聊同一笑粲緩賦百憂集

初入湖南醴陵界

崖樹陰陰夾暝途出山歡喜見平蕪一春客夢飽風雨行盡江南聞鷓鴣

醴陵驛

緑水橋通縣【縣前浮橋名】門前柳已黃人稀山木壽土瘦水泉香乍脫泥中滑還嗟堠子長櫧州何日到鼓枻上滄浪

湘潭道中詠芳艸

積雨倐然晴秀野若新沐芳艸徑寸姿中有不勝緑萋萋路傍情頗亦念幽獨驅馬去不顧斷腸招隠曲

初見山花

三日晴泥尙沒鞾幾將風雨過年華湘東二月春才到恰有山櫻一樹花

櫧洲道中

煙凝山如影云褰日射毫桃間紅樹迥麥裏緑叢髙客子嘆遊倦田家甘作勞乘除吾尙可未擬賦離騷

浮湘行

湘山中間湘水橫緑蘋葉齊春漲生盤渦沄沄去無聲吾乘桂舟溯中揚波擊汰雙擼獰轆轤引笮如牛鳴篙師絕叫疊鼓轟潛魚跳奔乳猿驚暖煙浮空晝夢騰山長水逺天無情吹簫拊瑟弔湘靈水妃風禦繽來迎問客良苦逺徵行昨者斧鉞下靑冥命我盡護安南兵嶺海一視如王庭布蕩陽春濯腐腥王事靡盬來有程匪躬之故惟爾甿芳洲杜若空靑靑九歌淒悲不可聴願賡楚調歸和平

湘江洲尾快風掛帆

船頭雪浪吼奔雷十丈髙帆滿意開我自只憑忠信力風應不爲世情來兒童屢惜峯巒過將士猶教鼓笛催明日祝融天柱去更煩先捲亂雲堆

泊湘江魚口灘

知時社燕語檣竿遊子奔波自鮮歡趂客賣魚雙漿急隔林沽酒小旗寒瀟湘渾似日南落嶽麓已從天外看薄暮灘前收百丈臥聞三老報平安

謁南嶽

湘中固多山夾岸萬馬屯坡陀無敢髙似遜喬嶽尊曉投望云亭眾丘拱墻藩濃嵐忽飄蕩積翠浮雲端天柱已峻極祝融更髙寒紫蓋郁當中岡勢洶崩奔峙爲赤帝峯下直宮壖垣角樓捧雙闕圎方模九閽炎符撫中興南正實司天艸木薰協气山林奠神姦妥靈有備物龍捲鸞旗軒走忝桂林伯與神俱南轅上謁禮亦冝爲國憂元元心空禍福相古井寒無瀾杯珓不用擲但願歸田園相傳壁畵好拂拭塵埃昏弓刀立壯士劍佩班靈官後宮行樂處窈窕千雲鬟錦地舞月晝珠櫳侍春閒武氏筆已絕梗槪猶淸妍【後宮壁畵武洞淸筆極禁籞富貴之趣紹興二十年火後爲雨所敗後人摹舊迹更畵猶有彷佛】旋車闔廟去頗厭山市喧勝果招客遊徑排集賢闗梵庋絢雜組【衡嶽藏經皆錦絲竹簾護之孟蜀時捨簾乃其戶部侍郎彬所造】錫杖鏘古鐶【開山善果尊者所遺】避雨勝業閣【在嶽祠之南】晚晴畱憑欄石廩暎岣嶁望眼增孱顏上封眇孤絕南臺半雲煙碧岫有靈藥朱陵巢洞仙【晚晴乃盡見諸峯】病倦懶幽討山僧鐫我頑松樛唐季枝柏局隋初根奇事不勝紀重遊當細論【廟路三十里夾岸大松五季時馬氏所植勝業寺柏不見根偃於地出八榦龍蟠占數畝世所未之見傳爲隋時物】

兩虫

鷓鴣憂兄行不得杜宇勸客不如歸天涯羈思難繪畵惟有兩虫相發揮

衡陽道中二絕

桑下蕪菁晚髙花出短籬茅檐少春事惟記浴蠶時黒羖鑽籬破花豬突戶開空山竹瓦屋猶有燕飛來

衡州石鼓書院

古磴浮滄渚新黌鎖碧蘿要津山獨立巨壑水同波俎豆彌文肅衣冠盛事多地靈鐘傑俊寧但拾儒科

合江亭【並序】

合江亭卽石鼓書院今爲衡州學宮一峯特立踞兩水之防湘水自右蒸水自左俱至亭下合爲一江而東有感而賦韓文公所謂淥淨不可唾者卽此處今有淥淨閣

石鼓郁嵯峨截然踞滄洲有如古盟主勤王防諸侯蒸湘伯叔國稟命防葵丘敢不承載書戮力朝宗周混爲同軌去崩奔不敢畱冝哉百谷王博大無與儔氊毳昔亂華車馬隔中州未聞齊晉勲包茅費誅求桓文亦規尙取童子羞安知千載後但泣新亭囚我題石鼔詩願言續春秋

沈家店道傍棣棠花

乍晴芳艸競懷新誰種幽花隔路塵緑地縷金羅結帶爲誰開放可憐春

邵陽口路麤惡積雨餘濘難行

平生春夢境俛仰撫八極湖南天盡頭夢亦未常識豈知多病身今乃著腳歷山泉澄不淸崖土璺而赤坳堂滑勝油累塊硬逾石貪夫一回顧壯士三嘆息不知淸淑气果復曽郁積我豈鄙夷之短詠聊一劇

馬鞍驛飯罷縱步

食飽倦輿馬散防步前岡意行踏芳艸蕭艾蓊生香春事甚寂寥山桃帶松篁遊蜂入菜花此豈堪蜜房今年蠶出遲柘葉分寸長好晴才數日嵗事未渠央

黃羆嶺

薄遊每違已玆行遂登危峻阪蕩胸立恍若對鏡窺傳呼半空響蒙蒙上煙霏木末見前驅可望不可追躋攀百千盤有頃身及之白雲叵攬擷但覺沾人衣髙木傲燒痕蔥蘢茁新荑春禽斷不到惟有蜀魄啼謂非人所寰居然見鋤犁山農如木客上下翾以飛寧知有康莊生死安崄巇室屋了無處恐尙橧巢棲安得拔汝出王路方淸夷

衡永之間山路艱澁薄晚吏卒閧云漸近祁陽路已平夷皆有津津之色

朝登赤土嶺暮入黃泥谷春江弄花月歸夢恍在目覺來行路難杜宇叫髙木凹中泥沒踝凸處石齧足坐輿我尙病想見肩輿僕衡陽復祁陽可暫不可宿晚來出前岡路坦亭堠促將士走相賀喜色如膏沐人生本無悶逆境要先熟不從憂患來安識平爲福夷塗不常遇歷險始知足

書浯溪中興碑後【並序】

乾道癸巳春三月餘自西掖出守桂林九日渡湘江遊浯溪摩挲中興石刻洎唐元和至今遊客所題竊謂四詩各有定體頌者美盛徳之形容以其成功告於神明者也商周魯之遺篇可以槪見今元子乃以魯史筆法婉辭含譏蓋之而章後來詞人復發明呈露之則夫磨崖之碑乃一罪案何頌之有竊以爲未安題五十六字刻之石傍與來者共商略之此詩之出必有相詬病者謂不合題破次山碑此亦習俗固陋不能越拘攣之見耳余義正詞直不暇卹也

三頌遺音和者希丰容寧有刺譏辭絕憐元子春秋法都寓唐家淸廟詩歌詠當諧琴搏拊防書自管璧瑕疵紛紛健筆剛題破從此磨崖不是碑

愚溪在零陵城對岸渡江卽至溪甚狹一石澗耳蓋眾山之水流出湘中

一水彎環羅帶闊千古零陵擅風月取名如許安得愚因病成妍卻奇絕至今鏡淨不可唾猶恐先生遺翰墨澤及溪流不庇身付與後來商巧拙我欲扁舟窮石澗春漲未生寒瀨咽紛紅駭緑四山空惟有風篁韻騷屑淸溪東去客西徵鈷鉧潭邊聊駐節何時隨汝下瀟湘歸路三千櫓伊軋【鈷鉧熨斗也潭形似之】

宿淸湘城外田家

驅馬力猶彊奏牀身始疲浮浮雲拂帳潏潏水鳴籬未熟燈前夢閒尋道上詩湘中多夜雨客枕最先知

宿深溪驛去廣右界只一程

北戶書頻到南云鴈不飛試評騎馬路何似釣魚磯擊柝黃茅店篝燈白竹扉故園桑柘暖亦有稻粱肥

石湖詩集卷十三

欽定四庫全書

石湖詩集卷十四

宋範成大撰

晚春二首【以下桂林作舊在乙稿】

靜極聞檐佩慵來愛枕幃隙虹飛永晝簾影碎斜暉燕踏花枝語蜂縈柳絮歸輕颸冝白紵時節近淸微好事憐春老無愁耐日長鑪煙驚扇影酒面舞花光照水雲容嬾移牀竹意涼更煩紅槿帽促拍打山香

紅荳蔲花

緑葉蕉心展紅苞竹籜披貫珠垂寶珞剪防倒鸞枝且入花欄品休論藥裹冝南方艸木狀爲爾首題詩

偶題

檐雨初幹團扇風夕陽芳樹緑蔥蔥蕉心橊萼俱無賴要與春衫相並紅

次韻郭季勇機冝雪觀席上畱別

勝絕尊前萬事休縱非吾土且登樓山迎雨腳俄飛過風約江聲欲倒流野水漸堪添酒面夕陽依舊滿簾鉤憑防從此遲歸鞅能及中秋對月不

次韻許季韶通判雪觀席上

把酒臨風瑞露傾瓊漿何用謁雲英捲簾雨腳銀絲掛倚杖江頭緑漲生嶺海一涼蘇暑病山林千籟試秋聲玆遊奇絕忘羈宦慚愧煙中短棹橫

送周直夫敎授歸永嘉

靑燈相對話儒酸老去羈遊自鮮歡昨夜榕溪三寸雨今朝桂嶺十分寒知心海內向來少解手天涯良獨難一笑不須論聚散少焉吾亦跨歸鞍

贈趙廉州

馬羣雜沓艸蒙茸刮目權奇一洗空天末也煩行李到嵗寒聊得酒尊同梅花夜夜湘南雨榕葉年年海北風少待佳晴看山去玉篸髙插翠云叢

去年過弋陽訪趙恂道通判話西湖舊遊因題小詩近忽刻石寄來謾錄

紅塵寶馬碧湖船一夢如今費十年卻照淸溪尋緑鬢但餘衰雪兩蕭然

送唐彥博宰安丰兼寄呈淮西帥趙渭師郎中

唐子皦自鮮水淸石粼粼繡腸五車書不鄙簿領塵黟山與桂嶺一笑二十春天涯防面難嵗晚情話眞五管無賢侯但有嵐煙昏此豈功名場往戍淸淮濱北門詩書帥平生吾故人問訊今何如淩煙上星辰爲言落南客病作寒螿呻飄飄北歸夢夜繞吳淞云

燕堂後盧橘一株冬前先開極香

盧橘花殘細細飛滿枝晴日閙峯兒霜餘有此香無柰合與稱題賦小詩

乾道癸巳臘後二日桂林大雪尺餘郡人云前此未省見也郭季勇機冝賦古風爲賀次其韻

憶昔北徵秋遇雪穹廬苦寒不堪說飛花如席暗燕然把酒悲歌度佳節異邦館客類西河鐍戶不容浮蟻泄當時已分餐氊莩寧復夢遊炎嶺熱忽逐梅花行萬里又與故山輕話別天公恐我愁瘴霧十日號風吹石裂同云乃肯度嚴闗一夜玉峯髙嵲老榕蓊密最先縞穉竹枵虛時一折須知桂海接蓬灜滿目三山白銀闕不管樓髙翠袖單但嫌酒淺金杯凸東郭先生履𨿽敝詩情卻鬭冰壺潔歸撚凍髭搜好句山館靑燈對明滅爲憐葉气到黃茅何止森森松柏恱丰年作守防飽暖羈宦思歸自愁絕豈無菊徑樂琴書亦有秫田供麯糵東岡雪後一犁春誰在陂頭憶調燮

次韻陳仲思經屬西峯觀雪

仙人漓江遊剪水馮夷宮賓友來鄒枚寒轡揺冬瓏起望天南陲玉沙滿長風越人未省識把酒酹層空從來嶠南北人謂將無同那知梁園霰飛入瑞露中幕府有淸士尋僧上西峯六花信姢巧未及五字工我亦滌冰硯課虛貴新功莫嗤兩臞儒毫端尙淸丰

喜雪示桂人

臘雪同云嶺外稀南人北客盡冬衣從今老杜詩猶信梅片飛時雪也飛

寄題商華叔心逺堂用卷中韻

示我新詩卷知君遁俗情安流視巫峽灰劫笑昆明徽外夜弦語甕頭春蟻生藍橋卽仙窟何況有雲英

送郭季勇同年歸衡山

天壤郭有道文獻今在玆啄啄家雞羣見子野鶴姿塵籠萬里心擇食中夜饑拙宦避捷徑瘴風吹鬢絲平生杏園友把酒天南陲何敢吏朱浮但喜見紫芝問君今何適舊圃余荒畦提攜漢陰甕嵗晚俱忘機勿開衡山云恐驚隠淪棲定肯從君遊嵗晚攀桂枝我亦理吳榜春湘緑蘋齊風蒲爲誰落之子同襟期丁寧祝融峯將迎兩枯藜一望五千里共洗蠻煙悲

甲午嵗朝寓桂林記去年是日泊桐江謁嚴子陵祠迆度嶺感懷賦詩

去年曉纜解江臯也把屠蘇泛濁醪一席飽風漁浦闊千山封雪釣臺髙將軍老矣鳴孤劍客子歸哉詠大刀早晚扁舟尋舊路柁樓吹笛破雲濤

癸水亭落成示坐客長老之記曰癸水繞東城永不見刀兵余作亭於水上其詳具記中

天將福地鞏嚴城形勝山川表裏明舊說桂林無瘴气今知漓水辟刀兵云深銅柱邊聲樂月冷珠池海面平願挽江流接河漢爲君直北洗欃槍

緩帶軒獨坐

午日烘開荳蔲苞檐塵飛動雀爭巢蒙蒙困眼無安處閒送鑪煙到竹梢

食罷書字

甲子霖涔雨東南濕蟄風茘枝梅子緑荳蔲杏花紅捫腹蠻茶快扶頭老酒中荒隅經嵗客土俗漸相通【蠻茶出修仁大治頭風老酒數年酒南人珍之】

次韻平江韓子師侍郎見寄三首

自古四愁湘水深誰將城郭啟山林有情碧嶂團欒繞無數朱樓縹緲臨蚺鼓揭天驚客坐象鍪航海厭蠻琛三千客路長安逺故舊書來直萬金【南人以蚺蛇皮作腰鼔響徹異常交趾以象革爲兜鍪皆異事】

靈泉杖屨浙江頭經濟長懷尙典州堂上讀書朝气爽臺前呼月海光浮交情尺素勤雙鯉筆力枯松挽萬牛已把三章翻樂府爲君擊節變蠻謳【子師新作小築於浙江號靈泉讀書堂呼月臺皆其處也】

前年衝雪過雙溪風帽泥韀騎吹隨爛醉依前逢錦瑟好音惟是欠黃鸝功名未試玉璜玦離別頻傾金屈巵疇昔北徵煩吉夢南徵合有夢歸時【頃年北使時朝野多妄傳被畱不歸子師家中人忽夢予歸翌日過界報到故末句及之鶯鶯子師家善歌者前年過婺劵滿已去】

冝齋雨中

秀麥一番冷送梅三日霖緑肥新茘子紅浥舊蕉心映竹千絲舞垂檐一綫斟終朝盤膝坐卑濕恐相侵

次韻許季韶通判水鄕席上

靑山緑浦竹間明彷佛苕溪好處行解慍風來如故舊催詩雨作要將迎休兵幕府烏鳶樂熟稻邊城鼓笛聲摹寫个中須防筆句成仍挾水雲淸

水鄕酌別但能之主管能之將過石康

南郭河橋市井喧緑荷香處有江天一簾梅雨鑪煙外三疊陽闗燭淚前馬耳西風君並海船頭北渚我歸田後期只恐參商似且醉金槽四十弦

六月十五日夜泛西湖風月溫麗

暮檥金潭追隨今夕涼波紋挾月影揺蕩舞船窓夜久四山髙松桂黯以蒼長煙界巖腹浮空餘劍鋩棹夫三弄笛跳魚翻素光我亦醉夢驚解纓濯滄浪多情芙蕖風嫋嫋吹鬢霜會心有奇賞天涯此何方淸潤不立塵空明滿生香過淸難久畱俛俯墮渺茫

燕堂書事

嵗稔齋鈴閴年深屋塈摧貍爭雷瓦過螘化雨窓來盡日風常籟無時地不梅耳邊情話少笑口若爲開

酒邊二絕

團扇香中嫋嫋風斷腸聲裏看羞紅不須過處催幹盞聴徹歌頭盞自空

日長繡倦酒紅潮閒束羅巾理六麼新樣築毬花十八丁寧小玉慢吹簫

枕上作

繞枕蚊相聒翻釭防自忙早衰秋夢亂不寢曉更長賦擬騷人屈吟成病客莊安心無可覓隨處且爲鄕

思歸再用枕上韻

老覺觸事懶病添歸計忙行年心已化疇昔意空長五柳栗裏宅百花錦城莊何時去檢校一棹水雲鄕李正之提防行至郴用予忙字韻寄和答

天涯逢我病秋晚送君忙感槪交情厚畱連別恨長賓筵猶雪觀客路已雲莊揺落郴江路應須憶醉鄕

曉出北郊

偪仄深巷中蔥蘢緑陰交山家不早起閉戶如藏逃濃露蛻蟬咽小風饑燕髙新渠厪涓流壞陂方怒號遐甿病瘠土不肯昬作勞滅裂復滅裂晚秧如牛毛空餘朝气白浮浮濕弓刀官稱勸農使臨風首頻搔

甘雨應祈三絕

晚稻成苞未肯肥鵓鳩啼曉雨來時黃防被冷初眠覺先向芭蕉葉上知

數日𨿽蒙霢霂霑浥塵終恨太廉纎今朝健起巡檐看恰似廬山看水簾

髙田一雨免飛埃上水綱船亦可催說與東江津吏道打量今晚漲痕來

與鄭少融趙養民二使者訪古訾家洲歸憩松闗二君欲助力興廢戲書此付長老善良以當防頭

飄飄竹雨潤輕裘嫋嫋松風系小舟安得從容興廢手越人重上訾家洲

淳熙甲午桂林鹿鳴燕輒賦小詩少見勸駕之意

維南吾國最多儒聳看招招赴隴書竹實秋風辭穴鳳桃花春浪脫淵魚月宮移種新栽桂江水朝宗舊鑿渠況有狀頭坊井在明年應表第三閭【郡人曹鄴及第詩云我到月宮收得種爲君移向故園栽今嵗用故事植桂正夏進徳二堂之下又復朝宗古渠以應文章應舉之防趙觀文王世則亦郡人皆魁天下故詩中悉及之】

逍遙樓席上贈張邦達敎授張癸未省闈門生也同年進士俱防樓上者七人

疇昔金門看選賢一星終矣半英躔誰憐蠻府淸池句不著南山捷徑鞭作者七人茅瘴地肅霜九月菊殘天浮生聚散如風雨同倚東樓豈偶然

畵工李友直爲余作冰天桂海二圖冰天畵北使渡黃河時桂海畵遊佛子巖道中也戲題

許國無功浪著鞭天敎飽識漢山川酒邊蠻舞花低帽夢裏胡笳雪沒韀收拾桑楡身老矣追隨萍梗意茫然明朝重上歸田奏更放岷江萬里船

耳鳴戲題

歷歷從何起泠泠與耳謀人言衰相現我以妄心求逺磬山房夜寒蜩隴樹秋圓通無別法但自此根修

復作耳鳴二首

至音豈寂透希夷珍重幽田爲發揮妙用何闗新捲葉圓通自有倒聞機夢中鼔響生千偈覺後舂聲失百非寄語爵陰吞賊道玉牀安穩坐朱衣

東極空歌下始靑西方寶网奏韶英不須路入兜元國自有音聞室筏城牛蟻誰知牀下鬭雞蠅任向夢中鳴如今卻笑難陁種無耳何勞彊聴聲

碧虛席上得趙養民運使寄詩約今晚可歸次韻迓之

偶攜尊酒上孱顏忽憶行人瘴霧間便好來分蒼石坐已敎不鎖翠云闗

寒夜

萬象閴無語一蛩吟獨嘩肅肅月浸樹滿庭穠李花風從月中來吹我兩鬢華北斗聲廻環南斗亦橫斜人生幾良夜吾行久天涯離居隔江漢何由寄防麻

甲午除夜猶在桂林念致一弟使金今夕當宿燕山防同館兄弟南北萬里感悵成詩

把酒新年一笑非鶺鴒原上巧相違墨濃云瘴我猶住席大雪花君未歸萬里闗山燈自照五更風雨夢如飛別離南北人誰免似此別離人亦稀

乙未元日用前韻書懷今年五十矣

浮生四十九俱非樓上行藏與願違縱有百年今過半別無三防但當歸定中久已安心竟飽外何須食肉飛若使一丘並一壑還鄕曲調盡依稀【盡乃俗字】

再用前韻【時被命帥蜀】

休論今昨緫皆非世味誠甘與我違蜀道𨿽如履平地杜鵑終勸不如歸三冬自苦坐毛穎一夢微官陪螱飛夜久南枝翻倦鵲茫茫月白眾星稀

與同僚遊棲霞洞極深逺中有數路相傳有通九疑者燭將盡乃還飲碧虛上陳仲思用二華君韻賦詩卽席和之

竹杖芒鞵俗网疏每逢絕勝更踟躕但隨岐路東西去莫計光陰大小餘彷佛桃源猶舞鳳辛勤李白謾騎魚今朝眞作遊仙夢不似騷人賦子虛

施元光在昆山病中逺寄長句次韻答之

四海飄蓬客捨邊幾多雲水與風煙絕無膂力驅長轡空有孤忠誓大川參井忽隨徵馬上鬥牛應掛故山前親交情話知何許詩到天涯喜欲顚

次韻趙養民碧虛坐上

已將山色染睂黛更挽江波添酒罍珍重江山勸人醉笑人驅馬惺惺廻

贛州明府楊同年挽歌詞二首

拱璧溫無纇深蘭逺自芳淸班孤玉筍薄宦老銅章傳業麒麟子承家鴻鴈行門防自簪笏吾獨憾堂堂憶昔龍門化曽容鴈塔陪逡巡九閏過迢遞一書來未報錯刀贈驚傳丹旐廻辰陽隔江渚空些楚詞哀

石湖詩集卷十四

欽定四庫全書

石湖詩集卷十五

宋範成大撰

初發桂林有出嶺之喜但病餘更覺登頓至靈川疲甚自嘆羸軀乃無一可偶陸融州有使來書此寄之

桂林獨宜人無瘴古所傳北客守炎官恃此以泰然堂髙愜宴坐訟簡容佳眠不計身落南璿柏三回天今朝逐出嶺歡呼系行纒罝兔脫丰艸池魚躍淸淵那知多病身久靜反懷安長風蕩籃輿簾箔飄以翾靈泉路喫蹶僕夫告頳肩我亦頭岑岑中若【原闕】蟻旋走投破驛宿彊飯不下咽玆事未渠央萬里蜀道難十年故倦遊況乃成華顚蠶老當作繭不繭夫何言

甘棠驛

萬里三年醉嶺梅東風刮地馬頭回心勞政拙無遺愛慚向甘棠驛裏來

靈泉【驛後有龍惠泉】

泉螭無語笑經過欲拊焭鰥柰拙何孤奉明思𨿽出嶺歡顏終少汗顏多

嚴闗【或謂之炎气迥人守險處朔雪多不入闗闗內外風闗桂殊人以爲南北之限也】

回看瘴嶺已無憂尙有嚴闗限北州裹飯長歌闗外去車如飛電馬如流

施進之追路出嚴闗且寫予眞戲題其上

喚渡牂柯瘴水濱嚴闗闗外又逢春神仙富貴俱何在且作全家出嶺人

興安乳洞有上中下三巖妙絕南州率同僚餞別者二十一人遊之

山水惇夙好煙霞痼奇懷向聞乳洞勝出嶺更徘徊雪林縞萬李東風知我來華裾繡髙原故人紛後陪系馬玉溪橋嵌根豁崔嵬蕩蕩碧瑤宮水泉漱墻隈芝田漑石液深畦龍所開匄我一掬慳颒此炎州埃仍呼輪袍舞醉倒瑞露杯但恐驚山林腰鼔轟春雷薪翁雜餉婦圜視歡以咍玆巖何時鑿閱世幾刼灰始有此客往後防眞悠哉南遊冠平生已去首猶回嵗月可無紀三洞俱磨崖防有好事者摩挲讀蒼苔

鏵觜【在興安縣五里所秦史祿所作也迎海陽水疊石爲壇前銳如鏵沖水分南北下爲湘漓二江功用奇偉子交代李徳逺嘗修之】

導江自海陽至縣乃彌迆狂瀾旣奔傾中流遇鏵觜分爲兩道開南漓北湘水至今舟檝利楚粵徑萬里人謀敓天造史祿所經始無謂秦無人虎防用否耳紫藤纒老蒼白石澑淸泚是間可作社牡酒百世祀修廢者誰歟配以臨川李

大通界首驛

愚悃無華敢自欺寸誠珍重吏民知東風重倚庭前樹送別人情似到時

陳仲思陳席珍李靜翁周直夫鄭夢授追路過大通相送至羅江分袂畱詩爲別

相送不忍別更行一程路情知不可畱猶勝輕別去二陳拱連璧僊李瑚璉具周子雋拔俗鄭子秀風度嗟我與五君曩如棲鳥聚偶投一林宿飄揺共風雨明發各飛散後防何處棲鳥固無情我輩豈漫與班荊一炊頃聽此昆弟語把酒不能觴有淚若兒女修程各著鞭慷慨中夜舞功名在公等臒儒老農圃

懷桂林所思亭

篸山奇絕送歸時曽榜新亭號所思桂水秪今湘水外他年空有四愁詩

羅江

嶺北初程分外貪驚心猶自怯晴嵐如何花木湘江上也有黃茅似嶺南

初入湖湘懷南州諸官

今晨入湖南岡土絳以紫厥壤旣殊異風气當稱此回思始安城舊籍贅楚尾實惟荊州零陵之南鄙時雪度嚴闗物色號淸美倘以土宜觀尙非淸湘比何況引而南焦茅數千里向我作牧時客過不停軌憧憧走官下旣至輒咎悔書來無別語但說瘴鄕鬼我今幸北轅又念泉君子懷哉千金軀博此五斗米作詩諷方來南遊可以已車輪倘無角吾詩亦金柅

淸湘縣郊外雜花盛開有懷石湖

午行淸湘縣妍暖春事嘉柴荊閙桃李冥冥一川花故園豈少此愈此百倍加我寧不念歸顧作失木鴉百年北窓涼安用天一涯君恩重喬嶽敢計徵路賖鄕心與官身鑿枘方聱牙橘柚走珍貢何如系匏瓜明當復露奏天日臨幽遐倘許淸江使曳尾還污邪

珠塘【未至淸湘二十里】

茂林鳥烏急坡長驢防鳴坐輿猶足痺負笈想肩頳廢廟藤遮合危橋竹織成路傍行役苦隨處有柴荊

題湘山大施堂【山中祖師號無量壽眞身塔在焉】

重倚春林淚竹枝南遊風物鬢成絲難尋桂海千峯夢更了湘山一段奇來去別無心外法行藏休問塔中師若論大施門前事竿木逢場且賦詩

淸湘驛送祝賀州南歸

海內交情兩斷金離歌倡和俱吳音桃花如雨暮春酒竹箭有筠他日心萬里書來蜀道易四愁詩成湘水深田園將蕪各蚤計一棹五湖能見尋

淸湘驛送王栁州南歸二絕

南歸北去路茫茫不是行人也斷腸可惜湘江春夜月落花時節照離觴

我已兼程無腳力君猶追路有襟期從今月下共花下誰復醉吟先和詩

七里店口占

分手暮江寒徘徊立馬看尋常相見易倍覺別離難全守支耀卿飲錢七里倅楊仲宣復攜具至深溪酌別且乞余書走筆作此兼寄耀卿

店舎煙火寒塵沙亭堠逺嫣紅糝蕓緑春事亦已晚年芳去踆踆江水來兗兗故人瀟湘逢畱落一笑莞已張七里飲更出深溪餞艸間艷紅粉竹裏趣防傳故意如許長由來共鄕縣愧我不能觴負此離歌囀別愁滿天末不醉何由遣卻憶支使君風前白波捲

深溪鋪中二絕追路寄呈元將仲顯二使君

賀州歸去栁州還分路千山與萬山把酒故人都別盡今朝眞个出陽闗

祗有南風捲路塵斷無南客送車輪故人合在瀟湘見卻向瀟湘別故人

戲題愚溪

碧湍潄白石沄沄復湯湯旣爲人所愚安用爾許忙我昔曽經過重來已三霜無事趼雙足奔走寧非狂溪流到江平翻笑客路長豈不有嵗晚乞身還故鄕

初泛瀟湘

六槳齊飛急下灘碧琉璃上雪花翻越來溪色淸如此只欠磯頭一釣竿

湘口夜泊南去零陵十里矣營水來自營道過零陵下湘水自桂林之海陽至此與營防合爲一江

我從淸湘發源來直送湘流入營水故人亭前合江處暮夜檣竿矗沙尾卻從湘口望湘南城郭山川恍難紀萬壑千巖詩不徧惟有蒼苔防屐齒三年瘴霧亦奇絕浮世登臨如此幾湖南山色夾江來無復瑤篸插天起坡陀狠石蹲淸漲澹蕩光風浮白芷騷人魂散若爲招傷心極目春千里我亦江南轉蓬客白鳥愁煙思故壘逺遊𨿽好不如歸一聲鶗鴂花如洗

南臺瑞應閣用壁間張安國韻

衝雨上山頭臨云看山腳松間一彈指開此寶樓閣艸鞵方費錢拂子不暇握小偈出雷音千古驚猿鶴

湘潭

暮雨檣竿縣一灣長官立馬水雲間風吹江沫浮浮去誰在沙頭閉戶閒

泊長沙楚秀亭

雨從湘西來波動南楚門不知春漲髙但怪江水渾舟行風打頭陸行泥沒鞍且登裴公臺半日心眼寛

題嶽麓道鄕臺

山外江水黃江外滿城緑城外杳無際天低到平陸長煙貫楚尾逺勢帶吳蜀故園東北望遊子防幹曲

寄題潭帥王樞使佚老堂

孺子滄浪濯纓處千載新堂來卜鄰潦收無波徹底靜東湖之水堂中人蒙陽花譜勝洛下竹西藥防來海瀕新篁緑沈桂丹渥嶽立奇石蒼苔皴賞心滿眼伴閉戶天風夜下扶車輪胸中種蠡妙經濟鬢須白雪朱顏春蒼生未佚身未老斯堂未可忘斯民四年西略可萬世孤撐獨立扛千鈞匹馬幡幡恃天日危言岌岌愁鬼神浮生蚤休信不惡持此欲去非吾聞客遊瀟湘逢騎吹知公已爲蒼生起公今少勞佚者多湛輩乃可寒江蓑【王公自言堂去東湖頃步新得彭州牡丹揚州芍藥丹桂貓頭竹並徐氏五怪石列堂下】

湘陰橋口市別遊子明

馬首欲東舟欲西洞庭橋口暮寒時三年再別子輕去萬里獨行吾蚤衰遙憶美人湘水夢側身西望劍門詩老來不灑離亭淚今日天涯老淚垂

竈渚

白魚出水臥銀刀紫筍堆盤脫錦袍捫腹將軍猶未快棹船西岸摘蔞蒿

大波林

湖路荒寒又險艱大千空水我居間篙師晚始分南北指防靑靑漢口山

連日風作洞庭不可渡出赤沙湖

金沙堆前風未平赤沙湖邊波不驚客行但逐安穏去三十六灣漲痕生滄洲寒食春亦到荻芽深碧蔞芽靑汨羅水飽動荊渚嶽麓雨來昏洞庭大荒無依飛鳥絕天地惟有孤舟行慷慨悲歌續楚些彷佛幽瑟迎湘靈黃昏慘淡檥極浦𨿽有漁舎無人聲冬湖落此暫住春潦怒長隨傭耕吾生一葉寄萬水況復揺落浮滄溟漁蠻尙自有常處羈官方汝尢飄零

寄題贑江亭【陳季陵贑州書云新作此亭泉使李正之題其榜要予詩】

二水之防新作亭主人文章子墨卿我記斯亭且不朽千載當與文俱鳴題榜誰歟漢使者風流好事飾儒雅平生兩君吾故人安得系馬亭堦下鼔旗西徵上奔瀧所思不見心難降瞿塘縱有文鱗雙愛莫致之章貢江

浯溪道中

江流去不定山石來無窮步步有勝處水淸石玲瓏安得扁舟系絕壁臥聽漁童吹短弄水看山到月明過盡行人不相識

夜泊灣舟大風雨未至衡州一百二十里

阿香攪客眠夜半驅疾雷空水受奇響如從船底來嘈嘈雨窓閙軋軋風柁開睡魔走辟易耳界愁喧豗有頃飄驟過灘聲獨鳴哀燈婢燭囊衣篙師理檣桅煩擾到明發村雞亦喈喈

泊衡州

客裏仍哦對雨吟夜來星月曉還陰空江十日無春事船到衡陽栁色深

步入衡山

應有人家住隔溪緑陰亭午但聞雞松根當路龍筋瘦竹筍漫山鳯尾齊墨染深云猶似瘴絲來小雨不成泥更無騎吹喧相逐散誕閒身信馬蹄

重遊南嶽【焚香鎭南殿過銓徳觀醮注生祠庭觀道君玉符王七及八角玉印經方四寸許文日注生眞君玉印雨中登山遊南臺福嚴至瑞應擲鉢天柱諸峯之上寒甚病衰不至上封而返】

捨舟得馬如馭气步入靑松三十里我從蠻嶺瘴煙來不怕雨雲埋嶽趾憶昔南徵欵廟庭往來無恙神所祉當時巳有歸田願帝臨此心如白水煌煌南正館於東手握八觚溫玉璽駿奔灊霍左右輔好生不殺扶炎紀崇禋竣事曉壇空躋攀小試靑鞋底不知云磴幾千丈但見漫山白龍尾石頭招我上南臺瑞應防乾天半倚福嚴鐘聲過橋來彷佛三生如夢裏堂中尊者已先去苔鎖巖扉何日啟竹嫌磽確老逾瘦松畏髙寒蟠不起臒儒尙病怕深登幽討未窮行且止我評七十二髙峯郁律穹窿少觀美儼然可瞻不可玩往往雄爭如負扆乃知嶽鎭蓋深厚不與他山爭秀偉區區獻狀兒童乳洞淡巖眞戲耳

四明人董嶧久居嶽市乞詩

祝融峯下兩逢春雨宿風餐老病身莫笑五湖萍梗客海邊亦有未歸人

三月十五日華容湖尾看月出

云銷澧陽風月生嶽陽水誰推赤金盤湧出白銀地徘徊忽騰上蹀蹀恐顚墜稍髙輪漸安飛彩到篷背晶晶浪皆舞靨靨星欲避兜羅世界网普現無邊際官居束戶庭有眼如幻翳向非行大荒寧有此巨麗乘除較得失漂泊非左計妻孥競驩嘩渠亦知許事

釣池口阻風迷失港道

回風打船失西東柁癡防弱無適從三老號呼鐵纜墜招頭撾鼓驅魚龍千篙撐折百丈斷日暮稍與洪相通推移尋尺力千里時有黃防來言功康莊大逵世不乏乃獨蹇產濤波中一官橫起險易相剎那憂喜隨兒童漲湖連天逺目斷且復加飯追萍蓬蒲團坐暖看香作止任滅如頑空

鼎河口枕上作

漂泊離巢燕彎跧負殻蝸瘦嫌莞席硬老覺畫屏奢報道帆當落傳呼鼔已撾且投人處宿未到已聞蟇

安鄕縣西晚泊

水濶鳥烏倦墟寒童僕饑一灣村縣過百折暮江遲曉夢孤燈見春陰病骨知簡書寧不畏旅力柰先疲

澧陽江

順流下沅江溯流上澧浦水深蘭芷寒漂揺憚風雨采采不盈掬何由寄逺渚洞庭浮天白遐矚莽吳楚有懷獨晤嘆防聲與人語暮夜卽維舟蒼茫定何許

澧浦

葦岸齊齊似碧城江船罨岸逆風行緑蘋白芷俱憔悴惟有蔞蒿滿意生

澧江漁舎【安鄕澧陽之間自兵火後瘡殘猶未復】

狡窟空來四十年沿江猶自少炊煙茫茫曠土無人問蘆荻春深緑滿川

孫黃渡【自此登陸至公安渡江過沙頭】

捨舟從陸更間闗徑仄仍荒亦未幹刺近人牢閉眼泥塗兀馬緊扶鞍茶山盜藪路程惡麥壠人家懷抱寛擔僕輿夫盡劬瘁病翁那得更加餐

潺陵

舟橫攸河水馬滑潺陵道百里無鉏犁閒田生春艸春艸亦已瘦棲棲晚花少落日見行人愁煙沒孤鳥老翁雪髯鬢生長識羣盜歸來四十年墟裏迹如埽莫訝土毛稀須知人力槁生聚何當復玆事恐終老人言古戰場瘡痍猝難療誰使至此極天乎吾請禱

將至公安

前村後村啼杜宇伴人憂煎與人語云寒日薄春一夢地濶天低淚如雨我馬虺隤我僕痡豈不懷歸畏簡書公安縣前酒可沽不如且聽提胡盧

公安渡江

食罷雨方作起行泥已深伴愁多楚些吟病獨吳音莫怨馬蹄滑須愁蠶事侵梅黃時節是未可決晴陰

荊渚堤上

原田何莓莓野水亂平楚大堤少人行誰與藝稷黍獨木且百嵗骯髒立水滸當年識兵燼見赦幾樵斧摩挲欲問訊恨汝不能語薄暮有底茫沙頭聽鳴防

渚宮野步題芳艸

艸色沐新雨緑潤如得意披拂欲生煙苒苒著巾袂天涯各芳春秦吳千萬里故人攀桂枝今夕念遊子

發荊州【自此登舟至夷陵】

初上篷籠竹笮船始知身是劍南官沙頭沽酒市樓暖徑步買薪江墅寒自古秦吳稱絕國於今歸峽有名灘千山萬水垂垂老只欠天西蜀道難

虎牙灘【又名金門十二倍屬夷陵】

傾崖澑雨色慘淡水墨畫辛夷碎花縣瘣木老藤掛翠莽楚甸窮黃流蜀江下一灘今始嘗三峽此其亞雨防鼔士摻云騰挽夫跨驚心度石林破眼見村舎牛眠艸色裏犬吠竹林罅步頭可檥船安穏睡殘夜

峽州至喜亭

斷崖臥水口連岡抱城樓下有吳蜀客檣竿立滄洲雨後漲江急黃濁如潮溝時見出峽船鐃鼓噪中流適從稠灘來白狗連黃牛渦濆大如屋九死爭船頭人鮓尙脫免虎牙不須憂

初入峽山效孟東野【自此登陸至秭歸】

峽山偪而峻峽泉湍以碕峽艸如毨毛峽樹多樛枝峽禽惟杜鵑血吻日夜啼峽馬類黃狗不能長鳴嘶峽曉虎迹多峽暮人迹稀峽路如登天猿鶴不敢梯僕夫負嵎哭我亦呻吟悲悲吟不成章聊賡峽哀詩

土門

污泥汨峻阪狠石臥中路睥睨無敢前趦趄屢卻顧長繩引籃輿前挽後推去吏士更叫號作气欲飛度顚墜較分寸商略營蹞步須防气亦竭一一汗如雨

桃花鋪

老蕨漫山鳯尾張靑楓直榦如攢槍山深嵐重鼻酸楚石惡淖深神慘傷陰崖風生吹客急艸中枯株似人立昳晡卓幕先下程將士黃昏始相及

覆盆嶺

三登三降岡始斷一步一休日欲斜濁酒半瓶不得暖覆盆有鋪無漿家

小望州

峯頭髙絕鄰四瞰若窺井小山萬蟻垤大山拊其頂叢霄一握近罡風振衣冷似聞天人語笑我雪垂領曩侍玉案香委佩太淸境獨下赤城戲俯仰一枰頃豈其厭晨華嗅此腥腐鼎揮手謝天人伶俜愧孤影來償繭足債尙欠界天嶺老矣且勌遊歸期行可請

大望州

望州山頭天四低東瞰夷陵西秭歸峽江微茫細如帶江外千峯靑打圍黃牛廟磯石如劈想看驚湍虎須白水行陸走俱險艱安得如鳥有羽翼

一百八盤

疇昔辭桂林自謂已出嶺蛻蟬蠻煙中恍若醉夢醒今來峽山路步步躡雲頂仍聞蚯蚓瘴顧與嶠南等平生行路難驚浪兀漂梗迷塗玆益逺鳥道非人境老矣法當佚懷哉迹可屏拜手天東南亟上歸田請

火墨坡下嶺

淸晨入岑蔚嵐重寒颼飅忽聞黃鸝語方悟麥始秋旅食法當瘦逺行人所愁況復深山中不與和气遊苦辛那敢憚病悴良可憂徒憂亦無益聊作商聲謳

八平聞猿

淸猿泠泠鳴玉簫三聲兩聲髙樹梢子母聯拳傳枝去忽作哀厲長鳴號天寒林深山石惡行人舉頭雙淚閣雪澗琴心未足悲須寫峽中腸斷時【琴曲有雪澗聞猿】

鉆天三里

非岡非嶺復非坡黃鵠不度吾經過妻孥下行啼且笑聯手相攜如踏歌風吹汗幹人力盡屐齒與石方相磨鉆天三里似千里四十八盤將柰何

蛇倒退

山前壁如削山後崖復斷向吾達隴首如海到彼岸那知下嶺處栗甚履冰戰牽前帶相挽縋後衣盡綻健倒輒尋丈徐行厪分寸上疑緣竹竿下劇滚金彈豈惟蛇退舎飛鳥望崖反稍喜一徑平猶有千石亂仍逢新燒畬約略似耕畔心知人境近顰末百憂散山民茒數把鬼質犢子健腰鑱走迎客再拜復三嘆謂非人所蹊官來定何干倘爲饑火驅平地豈無飯意者官事迫如馬就羈絆我乃不能答付以一笑粲

大了隘

峽行五程無聚落馬頭今日逢耕鑿麥苗疏瘦豆苗稀椒葉尖新柘葉薄家家婦女布纒頭背負小兒領垂癅山深生理卻不乏人有銀釵一雙插

石湖集卷十五

欽定四庫全書

石湖詩集卷十六

宋範成大撰

麻綫堆【峽口驛前大山崛起舊路攀援而上縈紆如綫十五年前浮圖徳寶始沿澗伐木作新路不復登山余觀峽路皆未嘗經修感徳寶之事作麻綫堆詩一首以風防路使者及歸峽二州長吏沈葉管熊四君】

云木蕩胸起郁峩一峯危上有路千折縺縷如縈絲是爲麻綫堆厥險天下稀偪仄容半足顚墜寧復稽騰猱尙愁苦遊子將安之浮屠徳寶者悲智緒等慈隨山刋古木尋壑得長磯輿梁防飛度布石綿階梯自從新路攺重趼無賫咨縣有孫少府琬琰劖文詞勿云此事小惟有行人知況觀峽山路由來欠平治官吏旣弗迹誰肯深長思天險固自若當令路成蹊土工運畚鍤石工操鑿椎烈火敗磽確築沙塡隙巇多用百夫力逺無五旬期但冀米鹽給不煩金幣支非客敢竊議道傍詢旄倪身𨿽雪山戍亦願助毫釐工費嗟小哉政須賢有司東有管夷陵西有葉秭歸上維沈隠侯防臺今吏師下維熊繹孫長材佐州麾豈吾金閨彥不如林下緇懸知議克合了此一段奇舟檝避潢潦置郵疾飛馳憧憧吳蜀客來往當無時仍磨鉆天石大書四賢詩不佞願秉筆逺寄峽口碑

戲書麻綫堆下

一身半世走奔波疑是三生宿債多折劵已饒麻綿嶺責償難免竹竿坡

胡孫愁

傾崖當胸石齧足失勢毛犛槗幽谷王孫卻走斷不到惟有哀猿如鬼哭僕夫酸嘶訴塗窮我亦付命無何中悲風忽來木葉戰落日虎嗥枯竹叢

判命坡

鉆天嶺上已飛魂判命坡前更駭聞側足三分垂壞磴舉頭一握到孤云微生敢列千金子後福猶幾萬石君蚤晚北窓尋噩夢故應含笑老楡枌

千石嶺

晨光掛髙嶺晴色媚逺客哀湍吼叢薄宿霧裊絕壁露重薊花紫風來蓬背白迷塗朴渥跳飲澗於莵迹層巓多折木迮磴有飛石不知山幾重杳杳入叢碧

九盤坡布水

莫惜縈回上九盤洗心雙瀑雪花寒野翁酌水煎茶獻自古人來到此難

荒口

十步九喫蹶百夫半跚豁然鳥道窮努力造其巓謂是嶺頭了一峯復當前旣無反顧法仰望心茫然

四十八盤

詰曲不前如宦拙欹傾當面似交難若將世路比山路世路更多千萬盤

紫荷車【峽山此藥甚多】

緑英吐弱綫翠葉抱修莖矗如靑旄節艸中立亭亭根有卻老藥鱗皺友松苓長生不暇學聊冀病身輕

錦帶花【東南甚珍此花峽中漫生山谷】

妍紅棠棣妝弱緑薔薇枝小風一再來飄颻隨舞衣吳下嫵芳檻峽中滿荒陂佳人墮空谷皎皎白駒詩

入秭歸界

山根系馬得漿家罙入窮鄕事可嗟蚯蚓祟人能作瘴茱茰隨俗彊煎茶幽禽不見但聞語野艸無名都著花窈窕﨑嶇殊未艾去程方始問三巴

蚤發周平驛過淸烈祠下【屈平祠也祠前有獨醒亭】

物色近人境喜歡嚴曉裝山月雞犬聲野風麻麥香登嶺旣開豁入林更淸涼三呼獨醒士倘肯釂我觴

白狗峽【陸路亦自峽上過西岸有玉虛洞】

江紋圎復破樹色昏還明連灘竹節稠洶怒奔夷陵石磯鐵色頑相望如姦朋踞岸意不佳當流勢尢獰山回水若盡但見靑竛竮慘慘疑鬼寰幽幽無人聲顚沛安危機艱難古今情俯窺得目卻立恐神驚白雲冒巖扉下維玉虛庭神仙坐閱世應笑行人行

秭歸縣【周封楚子熊繹於此縣宇宋玉宅東山淸烈祠屈原宅也】

永日貪程客長年弔古詩悲秋荒故宅負石慘空祠峻壁鴉翻倦髙畬麥秀遲窮山熊繹國偪仄建邦時

歸州竹枝歌二首

東鄰男兒得湘累西舎女兒生漢妃城郭如村莫相笑人家代閱似渠稀

東岸艬船拋石門西山炊煙連白雲竹籬茅舎作晚市靑蓋黃旗稱使君

昭君臺【在興山界中鄕人憐昭君築臺望之下有香溪然三峽女子十人九癭】

天生尢物元無種萬里巴村出靑塜髙臺望思臺已荒東風溪漲流水香嬋娟鐘美空萬古翻使鄕山多醜女炙眉作瘢亦不須人人有癭如瓠壺

人鮓甕【在歸州郭下長石截然據江三之二水盛時濆淖極大號峽下最險處東岸卽屈原宅自此復登舟至巫山】

懷沙祠下鐵色磯中流束湍張禍機與賫俱入彼可弔乘流而行吾亦危江河難犯一至此天地好生安取斯朝歌勝母古尙諱我其覆醢航秭歸

巴東峽口

水宿頻欹側徒行又險艱舟危神女峽馬瘦鬼門闗照夜燒畬隴緣云種笮山催成頭雪白休說鬢絲斑

初入巫峽

鉆火巴東岸摐金峽口船束江崖欲合潄石水多漩卓午三竿日中間一罅天偉哉神禹迹疏鑿此山川將至巫山遇雨【數日快時水落丈餘舟人方以爲喜雨作卽水又長矣】

峽行水落惟憂雨通昔淋浪怨行旅千山萬山生白煙陽臺那得云如許牋詞騰告翠帷僊匄我一晴翻手間放開十二峯頭色重賦碧叢髙插天

巫山髙【並序】

余舊嘗用韓無咎韻題陳季陵巫山圗攷宋玉賦意辧髙唐之事甚詳今過陽臺之下復賦樂府一首世傳瑤姬爲西王母女嘗佐禹治水廟中石刻在焉

濕云不收煙雨霏峽船作灘梢廟磯杜鵑無聲猿叫斷惟有饑鴉迎客飛西眞功髙佐禹迹斧鑿鱗皴倚天壁上有瑤簪十二尖下有黃湍三百尺蔓花虯木風煙昏蘚佩翠帷香火寒靈斿飄忽定何許時有行人開廟門楚客詞章元是諷紛紛餘子空嘲弄玉色頩顏不可幹人間錯說髙唐夢

刺濆淖【並序】

濆淖盤渦之大者峽江水壯則有之或大如一間屋相傳水行峽底遇暗石則濆起已而下旋爲渦然亦未嘗有定處或無故突然而作叵測也舟行遇之小則欹傾大則與賫俱入險惡之名聞天下

峽江饒暗石水狀日千變不愁灘瀧來但畏濆淖見人言盤渦耳夷險顧有間仍於非時作未可一理貫安行方熨縠無事忽翻練突如湯鼎沸翕作茶磨旋勢迫中成窪怒霽外始暈已定稍安慰儵作更驚漂漂浮沫起疑有濳鯨噀勃勃駭浪騰復恐蟄鼇抃篙師瞪禠魄灘戶呀雨汗逡巡怯大敵勇往決鏖戰幸免與賫入還憂似蓬轉驚呼招竿折奔救竹笮斷九死船頭爭萬苦石上牽旁觀兢薄冰撇過防飛電前余叱馭來山險固嘗徧今者擊檝誓豈復憚波面澎澎三峽長颭颭一葦亂旣微掬指忙又匪科頭慢天子賜之履江神敢吾玩但催疊鼔轟往助雙防健

嘲峽石【並序】

峽山江濱亂石萬狀極其醜怪不可形容舉非世間諸所有石之比走筆戲題且以紀異

峽山狠無情其下多醜石頑質賈憎唾傀狀發笑啞粗類墳壤黃沈漬鐵矢黒或如溝泥涴或似凍壁坼堆疑聚廩粟陊若壊城甓槎牙鏤朽木狼籍委枯骼礧砢包蠃蚌淋漓錮鉛鍚縱文瓦溝壠橫疊衣折襞鱗皴斧鑿余坎窞蹴踏力云何淸淑气孕此詭譎迹我本一丘壑嗜石舊成癖端溪紫琳腴洮河緑沈色階冊截肪膩泗磬鳴球擊嵌空太湖底偶立韶江側眞陽劖千巖營道鏟寸碧倦遊所閱多未易一二籍朅來玆山下刺眼昔未覿或云峽多材奇秀郁以積絕代昭君村驚世屈原宅東家兩兒女气足豪萬國山石何重輕奚暇更融液我亦味其言作詩曉行客

勞畬耕【並序】

畬田峽中刀耕火種之地也春初斫山眾木盡蹶至當種時伺有雨則前一夕火之借其灰以糞明日雨作乘熱土下種卽苖盛倍收無雨反是山多磽確地力薄則一再斫燒始可蓺春種麥豆作餅餌以度夏秋則粟熟矣官輸甚微巫山民以收粟三百斛爲率財用三四斛了二稅食三物以終年𨿽平生不識秔稻而未嘗苦饑余因記吳中號多嘉谷而公私之輸顧重田家得粒食者無幾峽農之不若也作詩以勞之

峽農生甚艱斫畬大山巓赤植無土膏三刀財一田頗具穴居智占雨先燎原雨來亟下種不爾生不蕃麥穗黃剪剪豆苖緑芊芊餅餌了長夏更遲秋粟繁稅畆不什一遺秉得饜餐何曽識秔稻捫腹嘗果然我知吳農事請爲峽農言吳田黒壤腴吳米玉粒鮮長腰瓠犀瘦齊頭珠顆圎紅蓮勝雕胡香子馥秋蘭或收虞舜余或自占城傳早秈與晚防濫吹甑甗間【長腰米狹長亦名箭子齊頭白圎淨如珠紅蓮色微赤香子亦名九里香斗米入數合作飯芳香滿案舜王稻焦頭無須俗傳瞽瞍燒種以與之占城種來自海南防防秈禾價最賤以上皆吳中米品也】不辭春養禾但畏秋輸官姦吏大雀防盜胥眾螟蝝掠剰增釡區取盈折緍錢兩鐘致一斛未免催租瘢重以私債迫逃屋無炊煙晶晶云子飯生世不下咽食者定遊手種者長流涎不如峽農飽豆麥終殘年

巫山縣【自此復登陸至防門縣前掉石灘最險登岸以過舟謂之盤灘城樓對髙唐門此去瞿唐不百里縣人以郭西流石堆爲水信流石沒則灩澦如馬矣】

借馬巫山縣盤舟掉石灘梅肥朝雨細茶老暮煙寒門對髙唐起江從灩澦難流堆三尺在旅夢一枝安自巫山遵陸以避黒石諸灘大雨不可行泊驛中一日吏士自秭歸陸行者亦防

巫山信是陽雲臺客行五日云不開陰晴何嘗有朝暮夜雨少休明復來今朝水長不知數沒盡山根蒼石堆東磯西磯盡如削大灘小灘俱若雷不知瞿唐復何似想見萬頃淙一杯袛今水劑已壯矣聞道陸程尢艱哉摩圍隘口石生角蹋颯坡前泥似醅眼前安得故園路江沙江艸便靑鞋

燕子坡

大山如墻缺小山如塜累眾山直下看方知此峯危木末見防峽一溝盎春泥中有天下險造化眞兒嬉峯頂不滿笑舟中鬢成絲登髙尙超覽況乃絕俗姿

鬼門闗

天作隴頭石闕人言要隔塵樊百年防須作鬼無事先穿鬼闗

離巫山好晴午後入瞿唐闗憇髙齋半日

一昨題詩訴苦霖果然連夜捲曽陰盡收行雨瑤姬賜不徇世情巫峽心喜鵲滿枝朝日淡哀猿何處宿雲深水門山徑髙齋外一枕淸風屏萬金【髙齋卽杜詩所謂暝色延山徑髙齋次水門者】

灩澦堆

灩澦之石誰劖鐫惡駭天下形眇然客行五月潦始漲但見匹馬浮黃湍時時吐沫作濆淖灂灂有聲如粥煎蜀江西來已無路鑿山作澮方成川瞿唐之口狹如帶乃欲納此江漫漫奔流下赴故偪仄汝更爭道當其前舟師欹傾落膽過石孽水禍吁難全山川丘陵皆地險惟此險絕余難肩東坡筆端喙三尺願與作賦評嘲喧云非此石峽更怒臼頭忽作傾城妍我從巫山飛一棹歡喜偶脫蛟龍涎是非信否未暇詰且上髙齋淸晝眠

防州竹枝歌九首

五月五日嵐气開南門競船爭看來云安酒濃麯米賤家家扶得醉人回

赤甲白鹽碧叢叢半山人家艸木風橊花滿山紅似火荔子天涼未肯紅

新城果園連瀼西枇杷壓枝杏子肥半靑半黃朝出賣日午買鹽沽酒歸

癭婦趂墟城裏來十十五五市南街行人莫笑女麤醜兒郎自與買銀釵

白頭老媼篸紅花黒頭女娘三髻丫背上兒眠上山去采桑已閒當采茶

百衲畬山靑間紅粟莖成穗豆成叢東屯平田秔米軟不到貧人飯甑中

白帝廟前無舊城荒山野艸古今情只餘峽口一堆石恰似人心未肯平

灩澦如朴瞿唐深魚復陣圗江水心大昌鹽船出巫峽十日溯流無信音

當筵女兒歌竹枝一聲三疊客忘歸萬里橋邊有船到繡羅衣服生光輝

云安縣

春暮子規少日斜紅鵠飛兩山多布水一島幾柴扉蚓吐無窮壤人行不斷磯巴陽昨夜雨灘上水先肥【杜子美詩云涪萬無杜鵑云安詩云終日子規啼今萬州界固不聞杜鵑而云安已自少矣紅鵠飛時滿背純赤或云卽黃鶴也峽中蚯蚓之盛無如雲安江濱濆壤戢戢無際又多大石岸有一石長里許者杜子美詩云禹功多斷石其實甚長兩山間雨後瀑泉樓千百處尢可觀】

萬州【自此後登陸州號南浦郡】

晨炊維下巖晚酌檥南浦波心照州榜云腳響衙鼓前山如屏墻得得正當戶西江朝宗來循屏復東去【此萬州形勢也惟親歷者當知此言之工】官曹倚巖棲市井喚船渡瓦屋仄石磴猿啼聞人語剔核杏余酸連枝茶賸苦窮鄕固瘠薄陋俗亦寒窶【土人賣杏皆先剔其核取仁以爲藥也土茶甚苦不簡枝葉雜苿萸煎之】營營謀食艱寂寂懷甎訴昔聞吏隠名今識吏隠處

橫溪驛感懷

行徧天涯與地隅筋骸那比十年初朱顏有酒且畱住白髮無方能掃除未得歸田先作賦專攻種樹已成書祗今飛到南山下猶解淸晨出荷鋤

午夜登嶓山

癉暑嚴夜裝乘涼躡危嶠猿依黒林號鬼閃靑炬嘯驚鳥動危葉吟虫滿荒艸泉聲逺相隨山色近如杳夢猶風燈前身已云木杪浮生固有役逺道何時了豈惟失寢興亦自倒昏曉恭惟天心仁頗議民力槁我懷漢制詔來尉蜀父老熙如春臺登沃若時雨膏須知簡書急勿厭蓐食蚤但勤筆力淬時助詩腸攪

峽石鋪【萬州至此山頂皆有長石如城壁亙數峯不斷峽山至是亦稍開廣間有稻田】

峯頭壁立偉天造萬雉石城如帶繞山骨鱗皴火種難山下流泉卻宜稻新秧一稜緑茸茸茅花秋生雪揺風後皇嘉種不易熟野艸何爲攙嵗功

蟠龍嶺【自峽歸防萬至於梁山五郡間不知其幾嶺梁山之蟠龍峯門尢爲髙峻然下嶺卽有平陸吏皆相賀云】

夷陸至防復嶺苦絲亂初程尙勇往少日還委頓安得長劍揮盡鏟疊嶂斷𨿽云北山愚聊快南冥運此意竟蕭索勞歌謾淒曼日日望平陸念念到彼岸人言束馬險但欠蟠龍峻摧頽彊弩末閔勉焚舟戰譬如已償逋猶有未折劵山根治曉裝峯頂寄朝飯稍脫蚓瘴染還探虎窠翫性命乃可憂防力何足算【嶺半塗有饅頭山以形得名其上多鷙獸土人謂之彪窠】

蟠龍瀑布自山頂漫汗淋漓分數道而下望之宛從天降當爲城中布水第一

銀漢來從左界天天風吹浪落蒼巓人間只見秋田潤喚作嶓龍洞裏泉

峯門嶺遇雨泊梁山

窮鄕誰與話悲酸駐馬看云彊自寛酒力無端妨宿病詩情不淺任塵官虎狼地僻炊煙晚風雨天低夏木寒行盡峯門千萬丈梁山鼔角報平安

邡驛大雨

暮雨連朝雨長亭又短亭今朝騎馬怕平日系船聽竹葉垂頭碧秧苖滿意靑農疇方可望客路敢遑寧

墊江縣【屬忠州】

靑泥沒髁僕頻驚黃漲平橋馬不行舊雨雲招新雨至髙田水入下田鳴百年心事終懷土一日身謀且望晴休入忠州爭米市暝鴉同宿墊江城

巾子山又雨

百日籃輿困局跧三晨泥阪兀躋攀晚晴幸自墊江縣今雨柰何巾子山樹色於人殊漠漠云容憐我稍班班如今只憶雪溪句乘興而來興盡還

鄰山縣

山頂噓云黒似煙修篁髙栁共昏然鳥啼一夜勸歸去誰道東川無杜防

沒水鋪晚晴月出曉復大雨上漏下濕不堪其憂

晚色熹微暖似薫兒童歡喜走相聞無端星月照濕土依舊山川生雨雲【吳諺曰星月照濕土明朝依舊雨蓋雨後微晴星月粲然必復雨占之每驗】旅枕夢寒涔屋漏徵衫潮潤冷鑪薫快晴信是行人願又恐田家暴背耘

金山嶺

阪峻身頻偃崖深首屢回云浮平地出路拂半天來但閱闗山過都忘嵗月催湘南初上馬猶插蚤春梅

明日至鄰水又雨

昨日方無雨今朝又不晴滿山皆屐齒隨處有泉聲頗怪陰霖差應催老病成泥塗千騎士與我共勞生

殘夜上峯頂上

片月掛髙嶺我行至其巓舉手欲攬擷恐驚垂鸞仙菲菲桂香動肅肅露腳寒北斗已到地南斗猶闌干但聞浮黎音來從始靑天大星與之俱曉色明旗旛素煙渺陸海中有人所寰想見地上友咨明膏火煎星落玉宇白日生綺霞丹冰輪未肯去相看尙團團

望鄕臺

千山已盡一峯孤立馬行人莫疾驅從此蜀川平似掌更無髙處望東吳

蚤晴發廣安軍晚宿萍池村莊

夜雨洗煩蒸曉風薦淸穆雲頭隤鐵山日腳迸金瀑暑塗一日涼逺客萬事足羈人正奔波觀者何陸續翠蓋立嚴妝靑裠行跣足俗陋介南徼物華入東蜀竹萌苦已靑荔子酸猶緑修蘆密成籬直柏森似纛泥幹馬蹄松路坦亭堠速暮投何人莊窓戶暗修竹

巴蜀人好食生蒜臭不可近頃在嶠南其人好食檳榔合蠣灰扶畱藤一名蔞藤食之輒昏然已而醒快三物合和唾如膿血可厭今來蜀道又爲食蒜者所薰戲題

旅食諳殊俗堆盤駭異聞南飡灰薦蠣巴饌菜先葷幸脫蔞藤醉還遭葫蒜薰絲蒓鄕味好歸夢水連云

嘉陵江過合州漢初縣下

井徑東川縣山河古合州木根挈斷岸急雨沸中流闗下嘉陵水沙頭杜老舟江花應好在無計防江樓

新晴行郪水上與涪江相近

塗泥初幹雨不落日色未出暑光薄畏途得晴天復涼眞是腰錢更騎鶴渾渾郪水流未平悄悄涪江如鏡淸過盡江沙穿麥壠忽有靑蜩扶葉鳴

小溪縣【屬遂寧】

刈麥千平壠橫槎一小溪梓花紅綻碎粟穗緑垂低村婦猶多跣山猿遂少啼東川雉已過錦裏尙云西

茸山道中感懷

侍臣筆槖舊西班大將麾幢又百蠻掛席南箕宿昔事閃旗東井何時還日增衰病復一日山隔舊遊知幾山倦拂盤陀蒼石坐歸心聊與石俱頑

曉發飛鳥晨霞滿天少頃大雨吳諺云朝霞不出門暮霞行千里驗之信然戲紀其事

朝霞不出門暮霞行千里今晨日未出曉气散如綺心疑雨再作眼轉云四起我豈知天道吳農諺云爾古來占滂沲說者類恢恑飛雲走羣羊停雲俗三豨月當天畢宿風自少女起爛石燒成香汗濋潤如洗逐婦鳩能拙穴居貍有智蜉蝣彊知時蜥蝪與聞計垤鳴東山觀堂審南柯蟻或加陰石鞭或議陽門閉或云逄庚變或自換甲始刑鵞與象龍聚訟非一理不如老農諺響應防如鬼哦詩敢誇博聊用醒午睡

遂寧府始見平川喜成短歌

峽之西遂之東更無平地二千里惟有髙山三萬重不知誰人鑿混沌獨此劖結何其工我本江吳弄水月忽來踏徧西南峯不知塵界在何許但怪星辰浮半空直疑飛入蝶夢境此豈應有人行蹤今朝平逺見城郭云是東川軍府雄原田坦若看掌上沙路淨如行鏡中芋區粟壠潤含雨楮林竹徑涼生風將士驩呼馬蹄快康莊直與錦裏通半年﨑嶇得夷路一笑未暇憐飄蓬

石湖集卷十六

欽定四庫全書

石湖詩集卷十七

宋範成大撰

九月十九日衙散回畱大將及幕屬飲淸心堂觀晚菊分韻得噪暮字【暮字作樂府】

甲光射層雲雨腳不敢到西山明古雪秋日一竿照先偏井絡密後拒參旗掉分弓滴博平鳴劍伊吾小君看天山箭狐兔何足了開邊吾豈敢自治有餘巧歸來翠帷捲聊共黃花笑𨿽無落防風亦復接防倒餘閒校筆陣刻燭龍蛇埽毛錐乃更勇我亦鼓旗噪

冬至日銅壺閣落成

走徧人間行路難異鄕風物雜悲歡三年北戶梅邊暖萬里西樓雪外寒已辦鬢霜供嵗籥仍髀肉了徵鞍故園云物知何似試上東樓直北看

十二月十八日海云賞山茶

追趂新晴管物華馬蹄松快防檐斜天南臘盡風晞雪冰下春來水潄沙已報主林催市栁仍從掌故問山茶丰年自是驩聲沸更著牙前畫鼔撾

雨後東郭排岸司申梅開方及三分戲書小絕令一面開燕

雨入南枝玉蘂皴合江云冷凍芳塵司花好事相邀勒不著笙歌不肯春

鞭春微雨

旛勝絲絲雨笙歌步步塵一年新樂事萬里未歸人云薄竟慳雪酒濃先受春送寒東作近慚愧耦耕身

緑萼梅

朝罷東皇放玉鸞霜羅薄袖緑裙單貪看修竹忘歸路不管人間日暮寒

玉茗花

折得瑤華付與誰人間鉛粉弄妝遲直須逺寄驂鸞客鬢腳飄飄可一枝

張正字母夫人朱氏挽詞

蘋藻儀邦媛詩書了嵗華籯金寧遺子羣玉竟傳家厚施心無斁浮生自有涯空餘報恩子三載亦苴麻

十二月二十四日西樓觀雪

一夜珠簾不下鉤徹明隨雪上西樓瑤池萬頃昆侖近玉壘千峯滴博收已報春回南畆潤從教寒勒北枝愁四筵都爲丰年醉錄事何須校酒籌

丙申元日安福寺禮塔【成都一嵗故事始於此士女大集拜塔下然香掛旛以攘兵火之災】

嶺梅蜀栁笑人忙嵗嵗椒盤各異方耳畔逢人無魯語【蜀人鄕音極難解其爲京洛音輒謂之虜語或是僣僞時以中國自居循習至今不攺也旣又諱之攺作魯語尢可笑姑就用其字】鬢邊隨我是吳霜新年後飲屠蘇酒故事先然窣堵香石筍新街好行樂與民同處且逢【余新甃石筍街】初三日出東郊碑樓院【故事祭東君因宴此院蜀人皆以是日拜埽】

逺栁新晴暝紫煙小江吹凍舞淸漣紅塵一哄人歸後跕跕饑鳶蹙紙錢

郊外閱驍騎剪栁【亦曰槎栁】

千騎同瞻白羽揮驚塵一哄響金鞿不知掣電彎弓過但覺栁梢隨箭飛

初四日東郊觀麥苖

去嵗秋霖麥下遲臘殘一雪潤無泥相將飽喫滹沱飯來聽林間快活啼

櫻桃花

借暖衝寒不用媒勻朱勻粉最先來玉梅一見憐癡小教向傍邊自在開

再出東郊

晚景增年慣官身作客諳大都緣偶熟豈是性能堪昔者開三徑他時老一龕越溪親種竹蕓緑想毿毿

三月二日北門馬上

新街如拭過鳴騶芍藥酴醿競滿頭十里珠簾都卷上少城風物似州

上巳前一日學射山萬嵗池故事

北郊徵路記前回三尺驚塵馬踏開新漲忽明多病眼好風如把及時杯靑黃麥壠平平去疎密榿林整整來遊騎不知都幾許長堤十里轉輕雷

上巳日萬嵗池上呈程詠之提刑

濃春酒暖絳煙霏漲水天平雪浪遲緑岸翻鷗如北渚紅塵躍馬似西池麥苗剪剪嘗新麫梅子雙雙帶折枝試比長安水邊景祗無饑客爲題詩

新作景亭程詠之提刑賦詩次其韻二首

飛鴻銜子謾紛紛萬里西遊始識眞不管吳霜微防鬢來看蜀錦爛爭春倚闌定有司花女秉燭仍畱主夜神異日賞心誰與共故人新作坐中賓

小築聊鋤艸棘荒遊人錯比召南棠花邊霧鬢風鬟滿酒畔云衣月扇香燦爛吟牋煩索句淋漓醉墨自成行報章遲鈍吾衰矣終日冥捜謾七襄

錦亭然燭觀海棠

銀燭光中萬綺霞醉紅堆上缺蟾斜從今勝絕西園夜壓盡錦官城裏花

寶相花

誰把柔條夾砌栽壓枝萬朶一時開爲君也著詩收拾題作西樓錦被堆

三月二十三日海云摸石

勸耕亭上往來頻四海萍浮老病身亂插山茶猶昨夢重尋池石已殘春驚心嵗月東流水過眼人情一哄塵賴有貽牟堪飽飯道逢田畯且眉伸

四月十日出郊

約束南風徹曉忙收雲捲雨一川涼漲江混混無聲緑熟麥騷騷有意黃吏卒逺時間信馬田園佳處忽思鄕鄰翁萬里應相念春晚不歸同插秧

納涼

雨洗新秋夜气淸悴肌無汗葛衣輕畫檐分月下西壁絡緯飛來庭樹鳴

西樓獨上

竹日駐微暑松風生蚤秋閒尋來處路獨倚靜中樓老景驅雙轂鄕心挽萬牛相隨木上坐腳底亦云浮

曉詣三井觀

路轉市聲逺寛閒古城東適從紅塵來忽入蒼煙叢槿心傾穠露芋葉翻微風秋陽澹籬落殘暑不必攻野老熟睡起日髙首如蓬官身騎官馬君應笑龍鐘

曉起

黠防緣鈴索饑鴉啄井欄不眠秋漏近多病曉屏寒咄咄渠何怪休休我自闌牙門朝日上簫鼔報平安

舫齋晚憩

心作萬緣起境生千劫忙誰同油幕靜獨對篆煙長有盡天魔力無窮海印光雨餘月上塵界本淸涼

秋雨快晴靜勝堂席上

一笑憧憧鴈鶩行簿書堆裏賦秋陽心如墜絮沾泥懶身似飛泉激石忙雨後蹲鴟先稻熟霜前浮蟻鬭棖香天涯節物遮愁眼且復隨鄕便入鄕

新涼夜坐

吏退焚香百慮空靜聞虫響度簾櫳江頭一尺稻花雨窓外三更蕉葉風日日老添明鏡裏家家涼入短檠中簡編燈火平生事雪白眵昏柰此翁

秋老四境雨已沛然晚坐籌邊樓方議祈晴樓下忽有東界農民數十人訴山田卻要雨須長吏致禱感之作詩

嵗晚羈懷有所思秋來病骨最先知鏡中公案已甘老紙上課程休諱癡西堰頗聞江漲急東山猶說雨來遲錦城樂事知多少憂旱憂霖蹙盡眉

西樓夜坐

抗塵懷抱若爲寛繞屋蛙聲亦在官巖桂無香秋遂晚江鱸有約嵗將寒文書散亂嘲癡絕燈火淒淸語夜闌病倦百骸非復我但思禪板與蒲團

立秋月夜

已放新涼入簟紋更驅余溽避鑪薰穿雲竹月時時見咽露莎蛩院院聞稍喜雪山無斥堠但虞煙驛有移文行藏且付蘧蘧夢明發還親鴈鶩羣

前堂觀月

箕踞繩牀政自豪逺遊何暇續離騷蕭森萬竹秋逾瘦突兀雙楠夜更髙東郭風喧三鼓市西城石洶二江濤色塵聲界如如現本自無禪不用逃

有懷石湖舊隠

浩蕩沙鷗久倦飛摧頽櫪馬不勝鞿官中風月常虛度夢裏闗山或暫歸橘社十年霜欲飽鱸江一雨水應肥冷云著地塘蒲晚誰爲披蓑暖釣磯

太平瑞聖花

雪外捫參嶺煙中濯錦洲密攢文杏蘂髙結防云毬百世嘉名重三登瑞气浮挽春同住夏看到火西流

無題

聞道明朝送舊官無情更鼔夜將闌此生見面知何日忍淚須防子細看

晁子西寄詩謝酒自言其家數有逝者詞意悲甚次韻解之且以建茶同往

我讀晁子詩十語九慨傷長川日夜逝鬢髮空蒼浪君家出世學無生亦無亡鄕謂法幢立何乃槁木僵起滅不滿笑古來共楸行豈其揑目華解翳海印光我酒愧薄薄未能暖愁腸申以春風芽一瀹萬慮忘慧刀倘未割防且掀禪牀錦裏有逢迎謹避舎蓋堂居然足音跫好在故意長啁耳念一洗遲君鳯鳴岡

蚤衰不寐

官事拘攣似力田作勞歸晚意茫然按摩合體俱非我展轉通宵似逺年一叟披衣惟兀坐羣兒得枕便佳眠人生元是華胥客休向迷塗更著鞭

晚步宣華舊苑

喬木如山廢苑西古溝疎水靜鳴池吏兵窸窣番更後樓閣崔嵬欲暝時有露冷螢猶照艸無風驚雀自遷枝歸來更了塵書債目眚昏花燭穗垂

西樓秋晚

樓前處處長秋苔俛仰璿杓又欲回殘暑已隨梁燕去小春應爲海棠來客愁天逺詩無托吏案山橫睡有媒晴日滿窓鳬鶩散巴童來按鴨鑪灰

明日分弓亭按閱再用西樓韻

眼看白露防蒼苔嵗月飛流首屢回老去讀書隨忘卻醉中得句若飛來聞雞午夜猶能舞射雉西郊不用媒自笑支離聊復爾丹心元未十分灰

丁酉重九藥市呈坐客【余於南北西三方皆走萬里皆遇重九每作水調一闋燕山首句云萬里漢家使桂林云萬里漢都防成都云萬里橋邊客今嵗倦遊甚矣不復更和前曲乃作此詩以自戲】

莫向登臨怨落暉自緣羈宦阻歸期年來厭把三邊酒此去休哦萬里詩烏防不辭欹短髮黃花終是欠東籬若無合坐揮毫健誰解西風楚客悲

防慶節大慈寺茶酒

霜暉催曉五云鮮萬國歡呼共一天澹澹暖紅旗轉日浮浮寒碧瓦收煙銜杯樂聖千秋節撃鼔迎冬大有年忽憶捧觴供玉座不知身在雪山邊

冬至日天慶觀朝拜云日晴麗遙想郊禋慶成作驩喜口號

浙浙霜風不滿旗紫煙黃气捧朝曦五更貫索埋光後萬里鉤陳放仗時畱滯周南無舊事布宣漢徳有新詩丰年四海皆溫飽願把歡心壽玉巵

十一月十日海云賞山茶

門巷歡呼十里村臘前風物已知春兩年池上經行處萬里天邊未去人客鬢花身俱嵗晚妝光酒色且時新海云橋下溪如鏡休把冠巾照路塵

海云回按驍騎於城北原時有吐番出沒大渡河上

古道風沙捲夕霏小江煙浪皺春漪天於麥壠猶慳雪人向梅梢大欠詩頓轡靑驪飛脫兔離白羽嘯寒鴟牙門列校俱剽銳檄與河邊禿髮知

合江亭隔江望瑤林莊梅盛開過江訪之馬上哦此

何處春能蚤疎籬限激湍竹間煙雪迥馬上晚香寒喚渡聊相覓巡檐得細看極知微雨意未許日烘殘

新作官梅莊移植大梅數十本繞之

臘前催喚主林神玉樹飛來不動塵契濶西湖慚處士飄零東閣似詩人一天午夢空花碎滿地春愁月影新埽淨宣華藜藋逕他年誰記石湖濱

丁酉正月二日東郊故事

椒盤宿酒未全醒擾擾金鞍逐畫軿麥雨一犂隨處緑栁煙千縷幾時靑客愁舊嵗連新嵗歸路長亭間短亭萬里松楸雙淚墮風前安得諱飄零

二月二十七日病後始能扶頭

復幕重簾苦見遮暮占棲雀曉占鴉殘燈煮藥看成老細雨鳴鳩過盡花心爲蚤衰元自化髮從無病已先華更防厲鬼相提唱此去山林屬當家

病中聞西園新花已茂及竹逕皆成而海棠亦未過

梅塢桃蹊斫竹初三旬髙臥信音疎春𨿽與病無交渉雨莫將花便破除祗合蘧蘧隨夢去何須咄咄向空書頗聞蜀錦猶相待去嵗今朝已雪如

枕上

一枕經春似宿酲三衾投曉尙淒淸殘更未盡鴉先起虛幌無聲鼠自驚久病厭聞銅鼎沸不眠惟望紙窓明摧頽豈是功名具燒藥鑪邊過此生

初履地

扶頭今日彊冠篸餘燼收從百戰酣長脛閣軀如瘐鶴衝風奪气似枯柟客來慵抆懶殘涕老去定同彌勒龕何處更能容結習任教花雨落毿毿

密室憊坐

如許頭顱莫振矜但尋曲幾與枯藤餘生不直一彈指此病寧論三折肱何處丹房癡火誰家籌室彊傳燈本來識字耕夫耳今嵗仍添百不能

春晚初出西樓

試倚枯藤似籋云堂階微步小逡巡忽逢巖桂新抽葉屈指黃防睡一春

春晚臥病故事都廢聞西門種栁已成而燕宮海棠亦爛漫矣

軒窓深窈似禪房竟日虛明裊斷香詩債無邊春已老睡魔有約晝初長市橋煙雨應官栁墟苑池臺自海棠遊騎行歌莫相笑遨頭六結已藏

病起初見賓僚時上疏匄祠未報

浪將冠服衣猿狙因病偸閒稍自如時有好懷誇得句略無情語怕回書邊城晏閉稀傳箭村巷春遊未荷鋤迨此良辰公事少天恩倘許賦歸歟

陸務觀云春初多雨近方晴碧雞坊海棠全未及去年

遲日溫風防海棠十分顏色醉春妝天公已許晴教好說與鳴鳩一任忙

報事碧雞坊裏來今年花少似前回笙簧冷落遨頭病不著梁州打不開

淸明日試新火作牡丹防【蜀人以洛中千葉種爲京花單葉爲川花】

再鉆巴火尙浮家去國年多客路賖那得靑煙穿禦栁且將銀燭照京花香鬟半醉斜枝重病眼全昏瘴霧遮錦地繡天春不散任教檐雨捲泥沙

三月十九日夜極冷

誰勒餘寒不放回春深猶暖地鑪灰鄕心忽向燈前動夜雨先從竹裏來鶗鴂已如鶯百囀酴醿那得雪千堆調糜煮藥東風老慚愧茶甌與酒杯

垂絲海棠

春工葉葉與絲絲怕日嫌風不自持曉鏡爲誰妝未辦沁防猶有淚胭脂

浣花戲題爭標者

淩波一劇便捐生得失何曽較重輕蝸角虛名人尙愛錦標安得笑渠爭

鹿鳴宴

岷峨鐘秀蜀多珍坐上儒先更逸羣墨沼不憂經覆瓿琴臺重有賦淩雲文章小技聊幹祿道學初心擬致君富貴功名今發軔願看稽古防髙勲

陸務觀作春愁曲悲甚作詩反之

東風本是繁華主天地元無著愁處詩人多事惹閒情閉門自造愁如許病翁老矣癡復頑風前一笑春無邊糟牀夜鳴如落泉一杯正與人相闗

種竹了題愛山亭

灑埽宣華舎此君煙中月下緑生塵他年葉葉淸風滿莫忘今年借宅人

題錦亭

手開花徑錦成窠浩蕩春風載酒過來嵗遊人應解笑甘棠終少海棠多

石湖詩集卷十七

欽定四庫全書

石湖詩集卷十八

宋範成大撰

初發太城畱別田父【西蜀夏旱未行前數日連得兩父老云今嵗又熟矣】

秋苖五月未入土行人欲行心更苦路逢田翁有好語競說宿來三尺雨行人𨿽去亦伸眉翁皆好住莫相思流渠湯湯聲滿野今年醉飽雞豚社

入崇寧界

桑間三宿尙回頭何況三年濯錦遊艸艸郫筒中酒處不知身已在彭州

懷古亭【在永康離堆之上離堆分岷江水一派漑彭蜀而支流道郫縣以入於府江】

朝來冩得故人書雙鯉難尋鴈亦無付與離堆江水去解從郫縣到成都

離堆行【沿江有兩崖中斷相傳秦李太守鑿此以分江水又傳李鎖孽龍於潭中今有伏龍觀在潭上蜀旱支江水涸卽遣官致祭壅都江水以自足謂之攝水無不應民祭賽者率以羊嵗殺四五萬計】

殘山狠石雙虎臥斧迹鱗皴中鑿破潭淵油油無敢唾下有猛龍跧鐵鎖自從分流注石門西州秔稻如黃雲刲羊五萬大作社春秋伐鼔蒼煙根我昔官稱勸農使年年來激西江水成都火米不論錢絲管相隨看蠶市欵門得得酹淸尊椒漿桂酒刪羶葷妄欲一語神豈聞更願愛羊如愛人

崇徳廟【李太守廟食處也】

雪山南風融雪汁化作岷江江水來不知新漲髙幾畫【離堆石壁舊有水則記漲防占嵗事一畫爲一則】但覺樓前奔萬雷天教此水入中國兩山辟易分道開我家長川到海處卻在發源傳酒杯人生幾屐辦此役逺遊如許神應咍東歸短棹昨已具明日發船撾鼔催灘平放澑日千里已夢鱠鱸如雪堆丹楓系纜一回首玉壘浮雲安在哉

戲題索橋

織簟勻鋪面排繩彊架空染人髙曬帛獵戶逺張罿薄薄難承雨翻翻不受風何時將蜀客東下看垂虹靑城山防慶建福宮【宮舊名丈人觀予爲請於朝賜今名入山前數日勅書至自行在予就設醮以祝聖人壽云】

墨詔東來洶驛傳璇題金榜照山川祥開聖代千秋節響動仙都九室天觸石湧云埋紫邏流金飛火燭蒼巓祗應老宅龎眉客長記新宮錫號年【老宅卽老人村也舊名潦澤疑傳之誤余爲更此名】

再題靑城山

萬里淸遊不暇慵雙旌換得一枝笻來從井絡直西路上到江源第一峯海內閒身輸我佚山中佳气爲人濃題詩試刻巖前石付與他年蘚暈重

玉華樓夜醮【靑城觀殿前大樓制作瑰麗初夜有火炬出殿後峯上羽衣云數年前曽一現已而如有風吹滅之比同行諸官至則無見矣予黙禱云此燈果爲我來者當再明使眾共觀之語訖復現】

丈人峯前山四周中有五城十二樓玉華仙宮居上頭紫雲澒洞千柱浮剛風八面寒颼飅靈君宴坐三千秋蹻符飛行戲元洲下睨濁世悲蜉蝣桂旗偃蹇澹少休知我萬里遙相投暗蜩奏樂鏘鳴球浮黎空歌淸夜遒參旗如虹歘下流化爲神燈燭巖幽火鈴洞赤淩空斿誰歟蔽虧黯然收禱之復然爲我畱半生縛塵鷹在鞲豈有骨相肩浮丘山英發光洗羈愁行迷未逺夫何尢笙簫上云神欲遊揖我從之驂素虯

上淸宮【自靑城登山所謂最髙峯也】

歷井捫參興未闌丹梯通處更躋攀冥蒙蜀道一雲气破碎岷山千髻鬟但覺星辰垂地上不知風雨滿人間蝸牛兩角猶如夢更說紛紛觸與蠻

最髙峯望雪山

大面峯頭六月寒神燈收罷曉云班浮空忽湧三銀闕云是西天雪嶺山

範氏莊園

夕陽塵土漲郊墟六六峯頭夢覺余竹色喚人來下馬亂蟬深處有圗書

靑城縣何子方使君同年園池

榿塍芋壠意中行浩蕩薫風不計程雨腳背人歸玉壘江聲隨馬入靑城五橋今日新知路千佛當年舊綴名水竹光中同一笑丏君荷露濯塵纓

何同年書院【有丹竈甚雅】

竹色侵晚帙泉聲潄嵌根試通丹竈路應到老人村江源縣張季長正字家善頌堂【季長盡出先世所藏圖書壁有趙淸獻公爲令時題名是日食新米坐中皆贊喜夏初嘗大旱也】

我窮江源來名勝頗追逐薰風秀沃野在處得奇矚頌堂有佳士文字照縑竹圗書抱世守古錦韜玉軸黃金不滿籯故國有喬木逡巡酒如澠霍霍具水陸田頭新谷升一飯香滿屋回思閔雨時敢望遽炊玉摩挲壁間題明府遂州牧山髙江水長百世照屍祝我來坐琴壇【琴壇在成都西園淸獻公彈琴宴坐處】靦汗媿前躅空餘煙霞痼未許是公獨請歌靑城遊或附耆舊錄

蜀州西湖【荷花正盛開水月登舟亭也湖陰亭外別有白蓮尢奇蜀中無菱至此始見之】

閒隨渠水來偶到湖光裏仍呼水月舟徑度云錦地誰云不解飲我已荷香醉湖陰玉嬋姢夐立紅妝外何須東閣梅悠然自詩思驚風入午暑水竹有秋意采菱不盈掬興與蒓鱸防遙知新津宿魂夢亦淸麗

新津道中

雨後郊原淨村村各好音宿云浮竹色淸澑走榿陰曲沼擎靑蓋新畦藝緑鍼江天空濶處不受暑光侵次韻陸務觀編修新津遇雨不得登修覺山徑過眉州三絕【新津館舎上漏下濕送客皆不堪憂修覺一望人云可見劍門杜子美所謂西川供客眼處眉山城中悉是污池】

送客多情難語離僕夫無情車載脂平生飄泊知何限少似新津風雨時

離合紛紛怕逺遊逺遊仍怕賦登樓何須一望三千里望盡西州轉更愁

雨後蟇頤山色開玻瓈江淸已可杯緑荷紅芰香四合又入芙蓉城裏來

中巖【去眉州一程諾詎羅尊者道塲相傳昔有天臺僧遇病僧與之木鑰匙云異時至眉州中巖扣石筍當再相見後果然今三石屹立如樓觀前兩樓純紫石中一樓蘿蔓被之傍有寶瓶峯甚端正山半有喚魚潭慈姥龍所居世傳鴈蕩大小龍湫亦諾詎羅道塲豈化人往來無常處耶】

赤巖倚竛竮翠邏森戍削岑蔚嵐气重稀間暑光薄聊尋大士處往扣洞門鑰雙撐紫玉闗中矗翠云幄應供華藏海歸坐寶樓閣無法可示人但見雨花落不知龍湫勝何似魚潭樂夜深山四來人靜天一握驚看松桂白月影到林壑門前六月江世界塵漠漠寶瓶有甘露一滴洗煩濁捫天援斗杓請爲諸君酌

慈姥巖與送客酌別風雨大至涼甚諸賢用中巖韻各賦餞行詩紛然擘牋淸飲終日𨿽無絲竹管而情味有餘

山靈知我厭塵土喚起蟄雷鏖午暑松風無力雨絲長散作毿毿雪塵舞巖前懸澑珠簾傾安得吹來添玉觥詩成酒盡腸亦斷休喚佳人唱渭城

次韻陸務觀慈姥巖酌別二絕

送我彌旬未忍回可憐蕭索把離杯不辭更宿中巖下投老餘年豈再來

明朝眞是送人行從此闗山隔故情道義不磨雙鯉在蜀江流水貫吳城

次韻代答劉文潛司業二絕

平羌江上首空回慈姥巖前定把杯縱使石腸都忘卻也應風雨送愁來

回廊月下短歌行惟有知音解有情一曲紅窓聲裏怨如今分作兩愁城

玻瓈江一首戲效陸務觀作

玻瓈江頭春淥深別時沄沄流到今祗言日逺易排遣不道相思翻苦心烏頭可白我可去菖花易靑君易尋人生若未免離別不如碌碌無知音

余與陸務觀自聖政所分袂每別輒五年離合又常以六月似有數者中巖送別至揮淚失聲畱此爲贈

宦途流轉幾沈浮雞黍何年共一丘動輒五年遲逺信常於三伏話羈愁月生後夜天應老淚落中巖水不流一語相開仍自解除書聞已趣刀頭

萬景樓【在漢嘉城中山上登覽勝絕殆冠西州予令畫工作圗以歸山谷來遊時但有安樂園未有此樓也】

左披九頂云右送大峨月殘山剰水不知數一一當樓供勝絕玻瓈濯錦遙相通指麾大渡來朝宗川靈胥命各東去我亦順流呼短篷詩無傑語慚風物賴有丹靑傳小筆仍添書客倚闌看令與山川相暎發龍彎歸路繞烏尢棟雲簾雨邀人畱若爲喚得涪翁起題作西南第一樓

淩雲九頂【卽大石佛處初登山時巖壁上悉劖爲小佛不知其數山前佛頭灘受雅江之衝最爲艱險】

聊爲東坡載酒遊萬龕迎我到峯頭江揺九頂風雷過云抹三峨日夜浮古佛臨流都坐斷行人識路亦歸休酣酣午枕眠方丈一笑閒身始自由

戲題方響洞【漢嘉廣福院中水洞有聲瑯然莫知其所在舊名丁東水山谷易今名且題詩云古人名此丁東水自古丁東直至今我爲攺爲方響洞要知山水有淸音】

隔凡冰澗不可越眾眞微步壺中月徙倚含風玉佩聲何須聽作防賓鐵

問月堂酌別

半明燈火話悲酸此防情知後防難四海宦遊多聚散一生情事足悲歡鬢絲今夜不多黑酒量徹明無數寛醉夢登舟都不記但聞風雨滿江寒

別後寄題漢嘉月榭【陸務觀所作同年謂王子蒼萬景嘉州酒名湖亭明月湖也在州治前方作旗亭月榭正直大峨取太白峨眉山月之語以名傍有一巖景趣尢佳子蒼欲作樓未果】

隱吏詩情卜築幽同年惜別勸淹畱試傾萬景湖亭酒來看半輪江月秋川路𨿽長猶共此夜船空載且歸休碧巖勝處頻回首好事誰能更小樓

過燕渡望大峨有白气如層樓拔起叢雲中

圍野千山暑气昏大峨煙靄亦繽紛玉峯忽起三千丈應是兜羅世界云

蘇稽鎭客舎

送客都回我獨前何人開此竹間軒灘聲悲壯夜蟬咽並入小窓供不眠

峨眉縣【縣出符文布婦女人人績麻且行且觀田家束蒿然於門口爲香气以迎客】

窮鄕未省識旌旄雞犬歡呼巷陌騷村媼聚觀行績布野翁迎拜跽然蒿泉淸土沃稻芒蚤縣古林深槐癭髙珍重裏儒來獻頌盛言千載此丘遭

初入大峨

煙霞沈痼不須醫此去眞同汗漫期曽欵上淸臨大面仍從太白問峨眉山中緣法如今熟世上功名自古癡賸作畫圗歸掛壁他年猶欲臥遊之

華巖寺

眾峯攢壁立中有路一綫攀援白雲梯食頃已天半我本紫芝曲誤落靑芻棧向來脫新羈恍已還舊觀花煙辭少城暑雪對大面來從太白西更走三峨徧風生兩腋輕泉吼四山今晨第一程莫嘆輿僕倦

中峯【有普賢閣背倚白崖峯餘七十峯共環之茂眞尊者舊庵在峯下其傍一峯最秀號呼應孫思邈所往來傳云茂眞與孫常相呼而應故名】

淩髙蹋危峯斗下頫幽谷仙英馥椒蘭嘉防矗旄纛空翠元不雨泄雲自膏沐暑綌森有稜瘁肌淒欲粟白崖如負依金界奠蒼麓眾峯拱二八娟妙繞重屋眞人與尊者幽居接松竹呼之倘肯應畱我試餐玉

雙溪【在白水寺前兩溪各自一山來齊出橋下前行入林數十步合爲一水洄向深潭以入寶現溪僧云此景猶在廬山三峽鴈蕩龍湫之上溪中舊常有兩石子鬭日照溪中常有五色光相】

冷風騷騷木葉低洞淵阻深生怪奇碧琳雙澗黒無底中有玉龍相對飛雷轟雪捲入林樾化爲一龍潭底沒摩尼鬭罷四山空時有寶光巖下發

寶現溪【雙溪合而一旣出巖竇散爲此溪叢語三藏自西域歸過溪見兩石子鬭攬得其一今藏黑水寺石上有一目端正透底溪以此得名】

粲粲罨畫沙粼粼麯塵水朝陽相發揮光景艷孔翠寧聞雙溪號但見縠紋細神魚不謀食終日印潭底躍珠本具眼聊共阿師戲收藏更傳寶一笑落第二

防心山【在白水寺後自此登峯頂】

入山窘宿雨上山賀朝霽跬步便歷險轉盼已呀气豈惟膝防心固已頭搶地遊人貪勝踐姑吟蜀道易

大扶

身如魚躍上長竿路似鏡中相對看珍重山丁扶我過人間踽踽獨行難

小扶

食時方了大扶前逢仄徑仍﨑嶇懸崖破棧不可玩輿丁挾我如騰狙平生行路險艱足如今雪鬢應難緑卻憐苔髮鎭長靑千古掛髙木

胡孫梯【峽山有胡孫愁予常過之】

木磴鱗鱗滑帶泥微生欹側寄枯藜胡孫愁處我猶過个裏如今幸有梯

雷洞平【七十二洞皆在道傍大旱有禱投香花不應卽以大石或死彘及婦人獘履投而觸之雷雨卽至】

行人魄動風森森兩崖奔黒愁太陰不知七十二洞處側足下窺雲海深聞有神龍依佛住棖觸須防召雷雨兩川稻熟須好晴我亦閒遊神勿驚

八十四盤

冥鴻無伴鶴孤飛回首塵籠一笑嬉八十四盤新拄杖萬三千乘舊牙旗石梯碧滑云生後木葉紅斑雪霽時說與同行莫惆悵人間捷徑轉嵚巇

婆羅平

仙聖飛行此是家路逢眞境但驚呀神農嘗外盡靈藥天女散餘多異花嵐雨逼衣寒似鐵冰泉炊米硬於沙峯頭事事殊塵世缺甃跳梁笑井蛙

思佛亭曉望

栗烈剛風刮病眸登臨何啻緩千憂界天暑雪靑城外湧地晴雲瓦屋頭浩蕩他年誇北客蒼茫何處認西州千巖萬壑須尋徧身是江湖不系舟

光相寺

峯頂四時如大冬芳花芳艸春自融苔痕新晞六月雪木勢舊偃千年風雲物爲人布世界日輪同我行虛空浮生元自有超脫地上可憐悲攓蓬

七寶巖【大峨絕頂白水寺已在山半由白水陡上至巖又六十里】

天如碧玉甌下覆白玉盤晶光相射我獨居兩間正視不勝瞬卻立聊少安但覺風浩浩骨毛森以寒神仙杳無處寧論有塵寰身輕一槁葉兩腋如飛翰同行挽我衣何往何當還少防作詩去奇哉此憑闌

淳熙四年六月二十七日登大峨之巓一名勝峯山佛書以爲普賢大士所居連日光相大現賦詩紀實屬印老刻之以爲山中一重公案

勝峯髙哉摩紫靑白鹿導我登化城住山大士喜客至兜羅布界繽相迎圓景明暉倚云立艴如七寶莊嚴成一光未定一光發中有墨像隨心生白毫從地插空碧散燭象緯天龍驚夜神受記亦修供照世洞然千百燈明朝銀界混一白咫尺轉寒淩兢天容野色儵開閉慘澹變化愁仙靈人言六通欲大現洗山急雨如盆傾重輪疊采印巖腹非煙非霧非丹靑我與化人中共住鏡光覿面交相呈前山忽湧大圓相日圍月暈浮靑冥林泉艸木盡含裹是則名爲普光明言詞海藏不勝贊北峯復有金橋橫眾慈久立佛事竟一塵不起山竛竮向來無法可宣說爲問有耳如何聽我本三生同行願隨緣一念猶相應此行且復印心地衣有寶珠奚外營題詩說偈作公案亦使來者知吾曽神通佛法須判斷一任熱椀春雷鳴

詣佛閣晚望雪山數十峯如爛銀晃耀暑光中

累塊蒼然是九州大千起滅更悠悠雪光正照天西角日影長浮雨上頭峯頂何曽知六月塵間想已別三秋佛毫似欲防人住橫野金橋晚未收

淨光軒【白水寺】

翳華銷盡八窓明雨竹風泉演妙聲身世只今髙幾許北峯渾共倚闌平

虎溪【黑水寺前𨿽不及雙溪亦佳處也開山僧至此斷渡一虎踞前因跨之亂流以濟今作橋其上水嵗推蕩輒更新之】

水本無心作浪波經行偶與石相磨不須更問橋安否喚取於菟載我過

白雲峽【牛心寺】

雙溪疑從銀漢下我欲窮源問仙舎飛瀾濺沫潄籃輿卻望兩崖天一罅疏疏暑雨滑危梯防防山風掖髙駕幽尋險絕太奇生莫笑退之號太華

孫眞人庵

何處仙翁舊隱居靑蓮巉絕似蓬壺云深未到淘朱洞雨小先尋煉藥鑪磵下艸香疑可餌林間虎伏試教呼閒身盡辦供薪水定肯分山一半無

龍門峽

插天千丈兩碧城中有玉塹穿巖扃瀑流懸布不知數亂落嵌根飛白雨瑤琨爲室云爲闗龍君所居朱夏寒不辭擊棹更深入萬一龍驚雷破山

旣離成都故人送者逺至漢嘉分袂其尢逺而相及於峨睂之上者六人範季申郭中行楊商卿嗣勲李良仲譚徳稱口占此詩防別

我本住林屋風吹來錦城錦城亦何樂所樂多友生相從不知久相送不計程橫絕峨睂巓欲去有餘情吾宗蓋難弟李郭人中英二楊懿文徳譚子資粹淸相視心莫逆劇談四筵輕明朝各回首雲水相與平我今投紱去行且扶藜耕淒涼別知賦慷慨結客行後防豈不好路長恐寒盟諸賢乃不凡骨相有功名大廈罩羣木明廷朝萬靈王畿坦如砥結綬當同登道傍石湖水誰能叩柴荊夢中儻相見秉燭聽殘更

聞威州諸羌退聽邊事已寧少城籌邊樓開檻修葺亦畢工作詩寄權制帥髙子長

籌邊樓上美髯翁赤白飛笑語中勃律天西元采玉蓬婆雪外昨分弓踏筵舞罷平防月橫槊詩成滿袖風諸校各能歌破陣何須琴裏聽平戎【破陣平戎皆有本事子長當一笑領】

石湖詩集卷十八

欽定四庫全書

石湖詩集卷十九

宋範成大撰

犍爲江樓

河邊堵立看歸篷三老開頭暮欲東漲水稠灘連峽內淺山浮石似湘中無人驛路榛榛艸有客江樓浩浩風種落塵消少公事賸裁新語寄詩筒【縣令師永錫同年能詩】

宣化道中

瘦艸蕭疎已似秋盤陀山骨束江流兩崖若不頑如鐵爭得狂瀾拍岸休

將至敍州

亂山滿平野漲水豪大川仄徑無轍迹疎林有炊煙山農旦燒畬蠻賈暑荷氈窮鄕足荒怪打鼓催我船七夕至敍州登鎖江亭山谷謫居時屢登此亭有詩四篇敬用其韻

水口故城丘壠平新亭乃有縆鐵橫【舊戎州在對江山趾下臨馬湖蠻江路蠻自江出必過城下故寘鎖以爲限今遷城過江已失形勝而猶於亭下鎖江特以攔稅而已非本防也】歸艎擊汰若飛渡一雨徹明秋漲生東樓鎖江兩重客筆墨當代俱詩鳴我來但醉春碧酒星橋脈脈向三更【郡醖舊名重碧取杜子美東樓詩重碧酤春酒之句余更其名春碧語意便勝】

江安道中【近瀘州最險處號張旗三灘言張旗之頃已過三灘其湍急如此瀘戎之間有渡瀘亭然不知孔明竟出何路今鎖江對岸廢城下臨馬湖有韋臯紀功碑巋然荒搸中疑此或是古迹】

穠緑連村荔子丹瘴雲將雨暗前灣張旗且喜三灘駛叱馭曽驚九折艱瀘水舟聞迷古渡馬湖碑缺伴荒山威名功業吾何有無事飄飄犯百蠻

瀘州南定樓

歸艎東下興悠哉小住危闌把一杯樓下沄沄內江水明朝同入大江來

題譚徳稱扇【徳稱與楊商卿父子送余逺至瀘之合江以扇求詩各爲題一絕】

蠻風吹雨瘴江肥短艸荒山鳥不飛盡是瀘南腸斷句如今分與故人歸

題楊商卿扇

君歸我去兩銷魂愁滿千山鎖瘴云後夜短檠風雨暗誰能相伴細論文

題楊子容扇

雙竹軒窓聽讀書垂天云翼要摶扶與君只作三年別射防東來過石湖

譚徳稱楊商卿父子送余自成都合江亭相從至瀘南合江縣始分袂水行逾千里作詩以別

合江亭前送我來合江縣裏別我去江流好合人好乖明日東西南北路千里追隨不忍歸一杯重把知何處臨岐心曲兩茫然但祝頻書無別語

發合江數里寄楊商卿諸公

臨分滿意說離愁艸艸無言祗淚流船尾竹林遮縣市故人猶自立沙頭

過江津縣睡熟不暇梢船

西風扶櫓似乘槎水濶灘沈浪不花夢裏竹間喧急雪覺來船底滚鳴沙

恭州夜泊

萆山磽確彊田疇村落熙然粟豆秋翠竹江村非錦裏靑溪夜月已渝州小樓髙下依盤石弱纜西東戰急流入峽初程風物異布裙跣婦總垂癅

大熱泊樂溫有懷商卿徳稱

暑候秋逾濁江流晚更渾瘴風如火焮嵐月似煙昏城郭廩君國山林妃子園故人新判袂得句與誰論

涪州江險不可泊入黔江檥舟

黃沙翻浪攻排亭濆淖百尺呀成坑坳窪轉久乃平一渦熨帖千渦生篙師絕叫敺川靈鳴鐃飛渡如奔霆水從岷來如濁涇夜榜黔江聊濯纓玻瓈徹底鏡面淸忽思短棹中流橫釣絲隨風浮月明

妃子園【涪陵荔子天寶所貢去州裏所有此園然峽中荔子不及閩中逺甚陳紫又閩中之最也】

露葉風枝驛騎傳華淸天上一嫣然當時若識陳家紫何處蠻村更有園

丰都觀【在丰都縣後三里平都山舊名仙都觀相傳前漢王方平後漢陰長生得道處陰君上升時五雲從地湧出丹竈古柏皆其故物晉隋殿宇無恙壁畫悉是當時遺迹內王母朝元隊仗尢奇道士云此地卽所謂北都羅丰所住又名平都福地也】

神仙得者王方平誰其繼之陰長生飄然空飛五云軿上賓寥陽畱玉京石鑪丹气常夜明寵光萬柏森千齡峽山偪仄岷江縈洞宮福地古所銘云有北陰神帝庭太陰黒簿囚鬼靈自從仙都啟巖扄明霞流電飛陽晶暉景下墮鑠九冰塞絕苦道升無形至今臺殿棲竛竮隋圬唐堊畱丹靑十仙怪奇溪女淸瑤池仙仗紛娉婷瑯璈赴節鏘欲鳴我來秋暑如炊蒸汗流呀气扶枯藤摩挲眾迹不暇評聊記梗槪知吾曽

萬州西山湖亭秋荷尙盛

叢薈忽明眼山腰灩湖光列岫繞云錦深林防風香西山卽太華玉井餘秋芳隔江招岑仙共擘雙蓮房

下巖

疇昔中巖一夢殘下巖風景亦髙寒峽中無處堪停棹雨後今朝始憑闌不用苦求毫相現祗教長掛水簾看山僧勸我題蒼壁坡谷前頭未敢刋

魚復浦泊舟望月出赤甲山山形斷缺如鼉龍坐而張頤月自缺中騰上山頂

月生赤甲如金盆蹲龍呀口吐復吞長風浩浩挾之出影落半江沈復翻天髙夜靜四山寂惟有灘聲喧水門髙齋詩翁不可作我亦不眠終夕看

防州卽事【自東川入峽路至恭州便有癭俗夾岸山悉痺小入防界山皆傑然連三峽防水不可飲取之臥龍十里之外云安麯米春自唐以來稱之今防酒乃不佳】

峽行風物不堪論袢暑驕陽雜瘴氛人入恭南多附贅山從防子盡侵云竹枝舊曲元無調麯米新篘但有聞試覓淸泠一杯水筒泉須自臥龍分

瞿唐行【七月十九日至防子灩澦撒髮不可犯是夜水漲及山腹詰旦視灩澦則已在水中土人云此靑艸齊也可以冒險而入遂鼔棹略其頂而過郡中遣兵立山上每一舟平安則揺幟以招後舟白鹽赤甲皆峽口大山黃嵌黑石皆峽中至險處入峽西岸有聖泉舟人或向之疾呼曰人渴也泉卽迸下一杯許復幹余舟過甚急未之試也】

川靈知我歸有程一夜漲防千丈生中流撃楫洶作气夾岸簸旗呀失聲不知灩澦在船底但覺瞿唐如鏡平鑿峽疏川狠石破號山索飲飛泉驚白鹽赤甲轉頭失黒石黃嵌命輕艸齊增肥無泊處竹枝凝咽空餘情人間險路此奇絕客裏驚心吾飽更劍閣翻成蜀道易請歌範子瞿唐行

夜泊歸州【州有宋玉宅昭君臺】

舊國風煙古新涼瘴癘淸片雲將客夢微月照江聲細和悲秋賦遙憐出塞情荒山余閥閱兒女擅嘉名

秭歸郡圃絕句二首

花竹蕭騷小圃畦官居翻似隠淪棲巴山四合秋陽滿杜宇黃鸝相對啼

孤城偪仄復偪仄前山後山靑欲來市聲蕭條衙鼓靜惟有叱灘喧萬雷【叱灘卽黃魔灘下連人鮓甕】

宋玉宅【相傳秭歸縣治卽其舊址縣左旗亭好事者題作宋玉東家】

悲秋人去語難工揺落空山艸木風猶有市人傳舊事酒壚還在宋家東

後巫山髙一首【余前年入峽常賦巫山髙今復作一篇十二峯中東西各一峯最奇不可繪畫左右前後餘峯之可觀者尙多不止十二峯也不問陰晴雲物常相暎帶尢爲勝絕但以漲江湍怒難檥泊鼓棹而過不復登廟前余以水暴漲得下瞿唐至巫山縣人云卻須水退始可入巫峽一夜水落十餘丈遂不復滯畱】

凝眞宮前十二峯兩峯姢妙翠插空餘峯競秀尙多有白壁蒼崖無數重秋江潄石半山腹倚天削鐵荒行蹤造化鐘奇矗瑤巘眞靈擇勝深珠宮朝云未罷暮雲起陰晴竟日長冥蒙瑤姬作意送歸客一夜收潦仍回風仰看館禦飛檝過回首已在虛無中惟餘烏鴉作使者迎船送船西復東

黃牛峽【廟爲黃牛神所居卽石馬繋祠門處東坡所書歐公詩及本事碑石在東廡祠後髙峯之上有黃牛迹客舟甚敬之以歐公故石馬亦有靈扄防甚嚴】

朝離悲秋宅午榜疊石磯小畱黃牛廟細讀石馬詩黃牛隠見蒼山裏石馬至今猶馘耳當年夢境識仙翁馬爲迎門神爲起物生不朽系所逢歐詞蘇筆蒼苔封山髙水長翁之風石馬亦與翁無窮

假十二峯【卽黃牛峽山自此直至平喜埧千峯重復靡不奇峭】

巴東三峽數巫陽山入西陵更郁蒼何以假爲非確論直疑溟涬弟髙唐

扇子峽【兩岸山尢奇殆過巫峽蝦蟇碚在南岸】

玆行看山眞飽諳今晨出峽仍窮探南磯北磯白鐵壁千峯萬峯蒼玉篸橫前直疑江已斷崛起競與天相攙蜀山欲窮此盤礡禹力且盡猶鐫劖望舒宮中金背蟾泥塗脫盡余老饞下飲岷江不知去流涎落吻如排髯挈瓶檥棹防淸甘未暇煮茗和姜鹽聊將滌硯濡我筆恍惚詩律髙巉巖

荊渚中流回望巫山無復一防戲成短歌

千峯萬峯巴峽裏不信人間有平地渚宮回望水連天卻疑平地元無山山川相迎復相送轉頭變滅都如夢歸程萬里今三千幾夢卽到石湖邊

魯家洑入沌【三江口卽嶽陽路水大難行遂入沌行沌中最空夐處名百里荒盜區也】

過盡巴東巫峽長荊川鼔棹更茫茫避風怕入三江口乘月貪行百里荒夜後逢人盡刀劍古來踏地皆耕桑可憐行路難如此一簇寒蘆尙稅場

鄂州南樓

誰將玉弄中秋黃鶴飛來識舊遊漢樹有情橫北渚蜀江無語抱南樓燭天燈火三更市揺月旌旗萬里舟卻笑鱸鄕垂釣手武昌魚好便淹畱

題黃州臨臯亭

夏口風帆赤壁磯雪堂釃酒竹樓棋系舟一日黃州下只辦登臨不辦詩

江州庾樓夜宴【前瞰大江後臨廬山登臨名勝殆甲他處庾亮南樓乃在武昌非此也亮常刺江州後人制此名非斯樓之要】

岷江潄北渚廬阜窺南窓名山復大川超覽玆樓雙何必元規塵自足豪他邦使君秫田熟新涼篘酒缸落景澹碧瓦長虹吐金釭客從三峽來噩夢隨奔瀧小畱聽琵琶船旗捲修杠請呼裂帛爲拊洮河腔曲終四憑闌倦遊心始降明發掛帆去曉鐘煙外撞

東林寺【慧逺師白蓮社也傍有樂天艸堂對山絕頂卽天池文殊現燈處李成焚劫南北山獨不毀二林】

談易繙經宰木春三生猶自裊煙燻客塵長隔虎溪水劫火不侵香谷云老矣懶供蓮社課歸哉忺讀艸堂丈山頭一任天燈現个事何曽落見聞

過虎溪對東林蒼巖翠樾下浸大澗宛似靈隠冷泉囑長老法才作亭名曰過溪且爲率山丁薙艸定基一朝而畢

過溪無限翠屏開大笑從教虎子猜不獨山中添故事仍教題作小飛來

病倦不能過谷簾三峽寄題

白龍靑峽紫煙鑪山北山南只半塗說與同來緑玉杖他年終補臥遊圗

湖口望大孤

廬阜岡勢斷江流漭相通大孤如小冠插入奫淪中我欲蛻濁浪往馭揚瀾風晃晃銀色界濙濙水晶宮濯足望八荒列宿羅心胸客帆詎肯駐搔首蒼煙叢

澎浪磯阻風

浦口藏舟尋丈慳篙師抱膝朝暮閒逆風來從水府廟濁浪欲碎小孤山太白猶髙缺蟾墮長江未盡歸鬢斑短歌聊復怨行路當有聽者凋朱顏

馬當洑阻風居人云非五日或七日風不止謂之重陽信

柏岸回流逆上磯枯楊折葦靜相依趂墟漁子晨爭渡賽廟商人晚醉歸重九信來風未憗大千行徧昨俱非羈愁萬斛從頭數帶眼今秋又減圍

放舟風復不順再泊馬當對岸夾中馬當水府卽小說所載神助王勃一席淸風處也戲題兩絕

萬里東隨倦客東馬當山觜勒孤篷無才解賦珠簾雨誰肯相賖一席風

禁江上口柏山東三日荒寒繋短篷卻憶宮亭湖裏去隨人南北解分風

守風嘲舟子

奪命稠灘百戰餘守風端坐恰乘除日長飽飯佳眠覺閒傍蘆花學釣魚

佛池口大風復泊

碧葦無思連天生靑山有情終日橫風聲洶怒木朝拔川气流光珠夜明誰能坐守白頭浪我欲往騎金背鯨俛仰之間撫四海可憐步步愁江程

長風沙

夕陽明逺帆髙浪兀孤嶼綿綿淮山來閃閃沙鳥去落木兩三家炊煙南北渡眉伸擊汰行夢愕阻風處

九月八日泊池口

斜景下天末煙霏酣夕紅餘暉染江色瀲灩琥珀濃我從落日西忽到大江東回首舊遊處曛黃錦城中藥市並樂事歌樓沸晴空故人十二防豈復念此翁

池州九日用杜牧之齊山韻

年年佳節歌式微秋浦片帆還欲飛萬里蜀魂思逺道九歌楚調送將歸杯中山影分秋色木末江光借夕暉細撚黃花一枝盡霏霏金屑滿徵衣

離池陽十里淸溪口復阻風

恰從秋浦掛籧篨又泊淸溪十里餘愁水愁風吹帽後作雲作雨授衣初逺尋艸市沽新酒牢閉篷窓理舊書行路阻艱催老病騷騷落雪滿晨梳

梅根夾

辛苦淩波棹平安入夾船日明漁浦网風側瓦窯煙老圃容挑菜村巫橫索錢且投人處宿終夜得佳眠

宿長蘆寺方丈

塔廟新浮水汀洲舊布金聊憑一葦力與障萬波侵帆影窺門近鐘聲出院深夜防雷破夢欹枕聽潮音

將至吳中親舊多來相迓感懷有作

望見家山意欲飛古來燕晉一沾衣回思客路豈非夢乍聽鄕音眞是歸新事略從年少問故人差覺坐中稀不須更說桑楡晚霜後鱸魚也自肥

石湖詩集卷十九

欽定四庫全書

石湖詩集卷二十

宋範成大撰

淳熙五年四月二日直宿玉堂懷舊二絕句

桂海冰天老嵗華直廬重上玉皇家當年曾識靑靑惟有東墻一架花

雪山刁鬥不停撾夜把軍書敢顧家珍重玉堂今夜夢靜聞宮漏隔宮花

初歸石湖

曉霧朝暾紺碧烘橫塘西岸越城東行人半出稻花上宿鷺孤明菱葉中信腳自能知舊路驚心時復認鄰翁當時手種斜橋栁無限鳴蜩翠埽空

寄蜀州楊道人

老來萬事緫蕭然猶憶西州暑雪邊爲報岷峨山水道如今眞个得歸田

送同年萬元亨知階州

老我曾頒萬里春憐君飛棹也浮秦當年千佛名經裏又見西遊第二人

路入南山舊漢畿油油淸渭照牙旗古來百戰功名地正是雞鳴起舞時

十年關隴困科輸聖徳如天盡埽除臨遣中和二千石好乘春日下寛書

次韻蜀客西歸者來過石湖並寄成都舊僚

走徧塵埃倦鳥還故鄕元在水雲間黃粱飯裏夢魂醒靑篛笠前身世閒鷗鷺飛來俱玉立松篁嵗晚各蒼顏岷峨交舊如相問鐵鎖無扃任客攀

十一月大霧中自胥口渡太湖

白霧漫空白浪深舟如竹葉信浮沈科頭晏起吾何敢自有山川印此心

靈祐觀【卽古神景宮也相傳舊宮廊百間繞三大殿謂之百廊三殿今不復有堂前有垂檜三本】

谷西門鎖洞宮古苔斑駁檜防茸百廊三殿惟眢井萬壑千巖有瘦笻

林屋洞【仙經一名左神幽虛洞天正洞閂左觀中出觀左門又有二門一名雨洞一名暘谷洞】

擊水摶風浪雪翻煙銷日出見仙村舊知浮玉北堂路今到幽墟三洞門石燕翾飛遮炬火金籠深阻防嵌根寶鐘靈鼓何須叩庭柱宵晨已黙存

包山寺【在毛公壇前別峯下慈受深老所作深老入山時手植二竹今遂成林山上松多非種植風吹松子自成謂之飛松】

仙塢遜半坐精廬遷古幢槁衲昔開山至今坐道場熾然說慈忍椫海薰戒香穉竹暗寒碧飛松盤老蒼船鼓入宴坐紅塵隔滄浪藤杖嬾歸去共倚蒲團牀

毛公壇福地【西山最深處毛公劉根也身生緑毛故云有劉道人作小庵在隱泉之上】

松蘿滳翠白晝陰七十二峯中最深緑毛仙翁已仙去惟有石壇畱竹塢竹陰埽壇石槎牙漢時風雨生蘚花山中笙鶴尙遺響湖外人煙驚嵗華道人眸子照秋色邀我分山築丹室驅丁役甲莫兒嬉渴飲隱泉饑餌術

上方寺【在銷夏灣上】

檥棹古銷夏搘笻新上方珠灣銷員折冰鏡沈空光楓纈醉晴日橘黃明蚤霜閒門松竹徑隨處有淸涼

銷夏灣【吳王避暑處平湖循山一灣雲水勝絕】

蓼磯楓渚故離宮一曲淸漣九里宮縱有暑光無著處靑山環水水浮空

橘園

橘中有佳人招客果下游胡牀到何許坐我金碧洲沈沈剪防山垂垂萬星毬奇采日中麗生香風外浮折贈黃團雙珍逾桃李投拆開甘露囊快吸冰泉甌熱腦散五濁豈止沈屙瘳未知商山樂能如洞庭不

華山寺【在西山盡處多泉僧房數處有之有湯岐公胡茂老樞宻孫仲益尙書諸公題詩】

五湖西岸孤絕處旃檀大士來同住性空眞水徧淸涼隨緣出現無方所防泉新潔鑑泉明瀹茗羮藜甘似乳何須苦問蓮開未桂子菖花了今古三翁防筆照靑霞從此他山都不數我今閒行作閒客暫借云窓觧包具魂淸骨冷不成眠徹曉跏趺聽粥鼓腳力有餘西塢盡明日灣頭更鳴櫓卻上東山喚徳云別峯應在銀濤許

縹緲峯【西山最髙峯】

滿載淸閒一棹孤長風相送入仙都莫愁懷抱無消豁縹緲峯頭望太湖

鎭下放船過東山二首

打頭風急鼻雷鼾醉夢閒心鐡石頑惟有愛山貪未厭西山才了又東山

老禪竿木各逢場詩客端來共葦航一任顚風聒髙浪滿船歡笑和詩忙

翠峯寺【在東山雪竇顯老道山半有悟道井庭下大羅漢木兩株虯屈蟠壯甚奇古】

來從第九天橘社系歸船借問翠峯路誰參雪竇禪應眞庭下木說法井中泉公案新翻出諸方一任傳

社山放船

社下鐘聲送客船淩波撾鼓轉滄灣橫煙裊處雞豚社落日濃邊橘柚山八表茫茫孤鳥去萬生擾擾一舟閒湖心行路平如鏡陸地風波卻險艱

東山渡湖

渡船帆飽如張弓倐忽世界寒浺瀜堪輿無垠日夜泛浩浩元气蓬蓬風湖光日色不可辧但見水精火齊合集成虛空波臣川後敬愛客約束祕怪驅魚龍大千緫作大圓鏡光中飛度迷西東蒼茫一身無四壁八方上下惟孤篷毛仙出迎笑相問何乃自苦荒寒中吾生蓋頭乏片瓦到處漂揺稱寓公猶嫌塵土礙人眼玆遊勝絕余難同九卿車馬恍昨夢付與一笑隨飛鴻

與遊子明同過石湖

契闊相逢一笑歡當年森桂共驂鸞試談舊事醒村酒仍趂新晴暖客鞍梅粉都皴啼宿雨桞黃不展噤春寒從今鼎鼎多幽事仍喜蛙聲不在官

次韻同年楊廷秀使君寄題石湖

儀凰當瑞九韶成何事棲鸞滯碧城公退蕭然眞吏隱文名借甚更詩聲句從月脇天心得筆與冰甌雪椀淸書到石湖春亦到平堤梅影縠紋生

半世輕隨出岫云如今歸作臥云人小山有賦招遊子大塊無私佚老身禪版夢中千嶂曉鬢絲風裏萬花春新年杜甕鵞黃滿賸醉田頭紫領巾

自閶門騎馬入越城

日影穿雲亦未濃夜來疏雨洗淸空村前村後東風滿略數桃花一萬重

斷橋隤岸數家村雨少晴多減漲防雪白鵞兒緑楊栁日髙猶自掩柴門

姚夫人挽歌詞

衿帨虞鰥後詩書孟母鄰髙懷琴意靜晚福詔恩新自古悲風木於今詠澗蘋松銘無溢美百世考堅瑉北山艸堂千巖觀新成徐叔智運使吟古風相賀次韻謝之

北山松竹堪怡顏千巖觀前多好山誰云都無卓錐地亦尙有此茅三間洞門無鑰常不關小徑百曲蒼龍盤眾芳述人不知處片雲與我俱防還花前一杯重鼎呂明日戽田並灌圃種苖種豆從此忙昨夜驚雷送膏雨

贈舉書記歸云丘

一枕淸風四十霜孤生無處話淒涼相看只有龎睂客還在云丘舊艸堂

四股澗松雷斧碎十圍巖桂燒痕枯不知堦下跳珠處舊竹春來有筍無

靑山面目想依依水石風林入夢思白髮蒼顏心故在只如當日看山時

題查山林氏庵

戶庭淸深宅翠微雪如佳壁喚題詩煙梢矗矗靑圍屋露葉鮮鮮緑滿籬宿雨一春才泛鴨新蕪防日已藏碑山僧見客如枯木疑是懶殘南嶽師

木瀆道中風雨震雷大作

惡風奔云何壯哉溪水欲立山欲摧石岸迸裂纜邊樹胡牀動揺船底雷靈巖塔後雨腳掛胥口廟前浪花來篷漏衣沾不足惜酒瓶傾倒愁空罍

光福塘上

指防炊煙隔莽蒼午餐應可寄前莊雞聲人語小家樂木葉艸花深巷香春去已空衣尙絮雨來何晚稻初芒秪今農事村村急第一先陂貯水塘

與至先兄遊諸園看牡丹三日行徧

桂杖無邊處處過粉圍紅繞柰春何閶門昨日看不足今日婁門花更多

蜂蝶蕭騷艸露漫小家籬落閉荒寒欲知國色天香句須是倚防燒燭看

次韻同年楊使君回自毘陵同泛石湖舟中見贈

客舫中流下人家夾岸看洛花堆錦暖吳藕鏤冰寒莫厭淸歡暫須知後防難小詩煩本事任禿防毫端曲誤不須顧客狂當好看日斜雙奬急風駛夾衣寒賸說歸田樂休歌行路難石湖三萬頃何處覓憂端北渚乘風渡西山帶霧看防單嫌翠薄杯淺怯金寒宿雨收全易春酲解卻難且畱行色住重肯過蘇端頃乾道辛卯嵗三月望夜與周子充內翰泛舟石湖松江之間夜艾歸宿農圃距今淳熙己亥九年矣余先得歸田復以是夕泛湖有懷昔遊賦詩紀事

石湖花月浮春空憶共仙人同短篷三更半醉吹笛去櫂入濕銀夭鏡中鶴鳴喚歸斗未沒卻步扶疏花底月不知行到碧桃邊但見夭風吹積雪月圓月缺今幾回依舊滿湖金碧堆仙人還上玉堂宿合有片時淸夢來一笑流光飛電抺嫦娥相對兩愁絕桂枝應亦老無花蟾兔不須疑鶴髮

嬾牀午坐

晴霄垂北窓臥我翠幄中不知幾斧鑿成此太虛空前云稍過盡後云來無窮鳥雀有底忙激彈過墻東不如雙飛蝶欵欵防微風我亦困思生拋書眼防茸

秋前三日大雨

暑殘堪喜亦堪憎恰似沙場喋血兵縱有背城餘燼在能禁幾度瀉檐聲

秋前風雨頓涼

秋期如約不須催雨腳風聲雨快哉但得暑光如寇退不辭老景似潮來酒杯觸撥詩情動書卷招邀病眼開明日更涼吾已卜暮云渾作亂峯堆

立秋後二日泛舟越來溪三絕

西風初入小溪帆旋織波紋縐淺藍行入閙荷無水面紅蓮沈醉白蓮酣

一川新漲慰秋光掛起篷窻受晚涼楊桞無窮蟬不斷好風將夢過橫塘

飯後茶前困思生水寛風穩信篙撐不知浪打船頭響聽作淩波解佩聲

采菱戶

采菱辛苦似天刑刺手朱殷鬼質靑休問荷渉江曲只堪聊誦楚詞聽

曉起聞雨

老來稍喜睡魔淸兀坐枯株聽五更蕭索輪囷憐燭燼飛揚跋扈厭蚊聲登髙事了從教雨刈熟人忙卻要晴莫道西成便無慮大須濃日防香秔

說虎軒夜坐

白雲深處臥癡頑掛起東窻水月寛但得好詩生眼底何須寶剎現毫端一身莫作官身想萬境都如夢境看蠏捨鄰翁能日醉呼來分與一蒲團

偶書

太行巫峽費車舟休向滄溟認一漚日下冰山難把玩雨中土偶任漂流元無刻木牽絲技但合收繩捲索休惟有酒缸並飯甑卻須秔秫十分收

睡覺

漏箭聲中斷角哀界窻猶有月徘徊心兵休爲一蚊動句法卻隨孤鴈來潄罷玉池甘似醴夢餘金鼓辯如雷夜長展轉添許事推枕蕭然一笑咍

閶門行送胡子逺著作守漢川

前年送君朝明光今年送君還故鄕錦官樓上一樽酒萬里閶門折楊桞吳波沄沄蜀山蒼人生行路如許長相逢相送鬢如雪人生能禁幾離別房湖風月開春防石湖水雲歸去來西棹東帆君未了相逢還向閶門道

嘲蚊四十韻

暑魃方肆行羽孽亦厲習肖翹極麼魔坱圠累辟翕濕生同糞蠍腐化類宵熠初來鬧郭郛少進亙原隰嚶如蠅聲薨聚若螽羽揖俄爲殷雷哄遂作密霰集口銜鋼鍼鋒力洞衲衣襲啾聲先計議著肉便噓吸立豹猶未定卓錐已深入血隨姑嘬升勢甚轆轤汲沈酣尻益髙飽滿腹漸急晶晶紫蟹眼滴滴紅飯粒拂掠倦體煩爬搔瘁肌澁捄東不虞西擒一已竄十新瘢蓓蕾漲宿暈斑斕浥竟夜眠轉展連牀嘆於悒云何人戚欣乃系汝張歙驅以葵扇風燻以艾煙濕檠長鎭藏遮帳隙亟補葺火攻憚穢臭手拍嫌腥汁伏翼佐埽除网蛛助收拾薄暮洶交攻大明訌未戢牛革厚逾氊鱟介銛勝鈒遭汝若欲困嗟人何以給夏虫𨿽眾多罪狀相百什蜂蠆豈房櫳蟣虱但禈褶羊羶蟻登爼驥逸蝱附蠓惟舞醯甕蟫止祟書袠蚤爲鵂所撮蠅亦虎能執彼愆可貰死汝罪當獻級涼飊倐然至醜類殆哉岌一吹觜吻破再鼓翅翎縶三千蹀頡利百萬走尋邑快哉六合內蔑有一塵立虛空旣淸涼家巷得寧輯雞窻夜可誦蛩機曉猶織雨簾繡浪捲風燭淚珠泣客來添羽觴人靜拂塵笈恍還神明觀似啟壞戶蟄消長誰使然智力詎能及

閶門戲調行客

日夜飛帆與跨鞍閶門川陸路漫漫人生自苦身餘幾天色無情嵗又寒萬事惟堪六如觀一杯莫信四並難重陽𨿽過黃花少尙有遲開玉雪團

九月二十八日湖上檢校籬落

村北村南打稻聲荒園屐齒亦嬉晴菊邊更覺朝陽好松下偏聞晚吹淸一嵗無非吾樂事千金不博此閒行周遭踏徧芙蓉岸足痺腰頑栩栩輕

晚步吳故城下

意行殊不計榛菅風防飄然勝羽翰掛杖前頭雙雉起浮圖絕頂一雕盤醉紅匝地斜曛暖熨練涵空漲水寒卻向東臯望煙火缺蟾先暎槲林丹

上沙田舍

更無雲物起微陰壠畝人家各好音嵗晚陽和歸稻把夜來霜力到楓林兒童笑裏丰年面烏鳥聲中落日心釀秫炊秔都入手賸腰腳辦登臨

與現壽二長老遊壽泉因話去年林屋之遊題贈

何年錫杖劚淸甘天遣深源壽此庵金靨萬枝浮倒影爲君題作菊花潭

松風放浪入云關二衲相從一士閒人與瘦笻俱老健去年今日在包山

渡太湖

囊風閣雨半晴陰慘淡誰知造化心委命浮沈惟一葉計身輕重亦千金紅塵猶道不勝險白浪莫嗔如許深晚得薌山堪寄纜臥聽鼉吼與龍吟

再渡胥口

古來此地快蓬心天繞明湖日照臨一鴈云平時隱現兩山波動對浮沈衰髯都共荻花老醉面不如楓葉深罾戶釣徒來問訊去年盟在肯重尋

跨馬過練墟喜晴

稻穗初幹怕雨時晚來蒸暖欲霏微西風若肯吹云盡不惜飄飄側防歸

晚歸石湖

何須駟馬衒鄕關只作歸農老圃看夢裏曾腰綪結佩年來新著惰遊冠和煙種竹聊醫俗帶月聞蛙不在官久矣此心恬不動如今並與此身安

北山堂開鑪夜坐

困眠醒坐一龕多竹洞無關斷客過貪向鑪中煨榾柮懶從掌上看庵摩閒無雜念惟詩在老不甘心柰鏡何八萬四千安樂法元無祕密可伽陀

入城

十里淸風一餉間片帆眞欲解人顏林家莊近聞鵞鴨船到閶門盡未關【盡字俗用已久據理只合用盡字】

次韻蚤蚊

羽虫麼魔塞區寰造化胡爲弗疾頑長養污泥艸木處縱橫大地山河間夜聲雷動人力屈秋喙花開天理還但願江湖無白鳥何須金鼎鑄神姦

冬至晚起枕上有懷晉陵楊使君

新衣兒女閙燈前夢裏莊周正栩然騎馬十年聽曉鼓人生元有日髙眠

多稼亭邊有所思冬來撚卻幾行髭也應坐擁黃防被斷角孤鴻緫要詩

寒雨

何事冬來雨打窻夜聲滴滴曉聲淙若爲化作漫天雪徑上孤篷釣晚江

戲贈腳婆

日滿東窻照被堆宿窻猶自暖如煨尺三汗腳君休笑曾踏鞾霜待漏來

除夜前二日夜雨

雪不成花夜雨來壠頭一洗定無埃小童卻怕溪橋滑明日先生合探梅

次韻章秀才北城新圃

方流桃花塢窈窕入壺天碧城當巖岫淸灣如澗泉風月欲無價聊費四萬錢雪後春事起紅雲蜂蝶邊西城如西塞桃花古來多釣艇鱖魚肥前身張志和煙霏幾白鷺風雨一緑蓑淸江韻新引淸絕勝陽阿

夢中作

漠漠人間一气平虛無宮殿銷飛瓊碧雲萬里海光動何處書來金鶴鳴

北城梅爲雪所厄

凍蘂粘枝瘦欲幹新年猶未有春看雪花祗欲欺紅紫不道梅花也怕寒

雪後六言二首

雨聲和深巷屐風力到短檠燈可惜滴殘檐雪從教漂盡河冰

嵗寒破屋萬卷風急疏窻一燈髙臥眼生醉纈逺遊須有堅冰

元夕大風雨二絕

東風無賴妒華年一夜淒寒到酒邊放盡珠簾遮畫炬莫教檐雨濕靑煙

河傾海立夜翻盆不獨妨燈更損春凍澁笙簧猶可耐滴皴梅頰勢須嗔

春懷

桞顰梅笑各相惱詩債棋讎俱見尋莫道幽居無一事春來風物緫關心

自橫塘橋過黃山

陣陣輕寒細馬驕竹林茅店小簾招東風已緑南溪水更染溪南萬桞條

次韻謝李叔玠追路送筍

墮地錦防茁解衣溫玉姿來償食竹債大勝伏雌炊少日羮藜子老來煨芋師盤餐登異味指動已先知

石湖詩集卷二十

欽定四庫全書

石湖詩集卷二十一

宋範成大撰

秀州門外泊舟

拍岸淸波撲岸埃黑頭霜幾徘徊禾興門外官楊栁又見扁舟上堰來

臨平道中

煙雨桃花夾岸栽低低渾欲傍船來石湖有此紅千葉前日春寒緫未開

夜過越上不得遊覽

王程公事兩相催衝雨片帆連夜開千巖萬壑在何處山陰道中無好懷豈有酒船尋賀老興盡那能訪安道鑑湖春色漫芳菲付與靑靑湖畔艸

道中古意二絕

桃李寂無言垂楊照溪緑不見薴蘿人空吟若邪曲浣紗寂不好辛苦觸戰箭東施無麗質安穩嫁鄕縣

觀禊帖有感三絕

古人賦多情無事輒愁苦蘭亭一觴詠感慨乃如許寶章薶九泉摹本範百世白鵞滿波間誰識腕中意三日天气新禊飲傳自古今人不好事佳節棄如土

浙東舟中

處處槿樊圃家家桃廡門魚鹽臨水市煙火隔江村雨過張帆重潮來汲井渾彎跧短篷底休說兩朱轓

初赴明州

四徵惟是欠東徵行李如今忽四明海接三韓諸島近江分七堰兩潮平擬將寛大來宣詔先趂淸和去勸耕頂踵國恩元未報驅馳何敢嘆勞生【昌國縣圖障於海中題字云自此與髙麗國接界蓋宇內極東處也】

寄虎丘範長老

誰云簪紱坐成禽亦漫爲官漫好音身已備嘗生老病心何曾住去來今一波不動月空照萬籟無情風自吟持此東歸似同志故應分我半山林

次韻汪仲嘉尙書喜雨

雨雲渾似雪云同天意人心本自通吏役驅驅騎馬滑何如欹枕閉門中

老身窮苦不須憂未有毫分慰此州但得田間無嘆息何須地上見錢流

曉起

窻明驚起倒裳衣鈐索頻揺定怪遲卽入簿書叢裏去少畱欹枕聽黃鸝

大風【四明亦有颶風】

颶母來從海若家靑天白地忽飛沙煩將殘暑驅除盡只莫顚狂損稻花

大黃花

大芋髙荷半畝陰玉英危綴碧瑤簪誰知一葉蓮花面中有將軍劍防心

進修堂前荷池

方池畱水勝埋盆露入蓮腮沁粉痕鈴索無聲人不到小禽飛入閙荷根

州宅堂前荷花

淩波仙子靜中芳也帶酣紅學醉妝有意十分開曉露無情一餉斂斜陽泥根玉雪元無染風葉靑蔥亦自香想得石湖花正好接天云錦畫船涼

新茘枝四絕

茘浦園林瘴霧中戎州沽酒擘輕紅五年食指無占處何意相逢萬壑東

海北天西兩蓬閩山猶欠一枝笻鄞船茘子如新摘行腳何須更雪峯

甘露凝成一顆冰露穠冰厚更芳馨夜涼將到星河下擬共嫦娥鬭月明

趠泊飛來不作難紅塵一騎笑長安孫郎皺玉無消息先破潘郎玳瑁盤【四明海舟自福唐來順風三數日至得茘子色香都未減大勝戎涪間所產莆陽孫使君許寄蜜茘過期不至貳車潘進奏餉玳瑁一種亦佳並賦之】

角東道院午坐

一夜西風轉酒旗午餘殘暑不多時緑荷半蝕霜前葉丹桂全封雨後枝忙裏有詩償日課老來無賦爲秋悲梳頭小隸那知此彊向窻前數絲

東門外觀刈熟民間租米船相銜入城喜作二絕

菊莎棘防無煙日日文書橫索錢今日甬東官況好東津門外看租船【文書謂諸司督逋者】

潮到靈橋緑繞船海邊力穡屢丰年淡靑山色深黃稻恰似胥門九月天

探木犀

秋半秋香花信遲攀枝擘葉看纎微昨朝尙作茶槍瘦今雨催成粟粒肥

九月五日晴暖步後園

海气烘晴入斷霞半空云影界山斜輕羅小扇遊蜂畔只比東風有菊花

九日憶菊坡

菊坡長恨隔橫塘城郭山林自不雙放棹松江花已逺濤江之外更鄞江

重陽九經堂作

俗間佳節自悤悤老去悲秋又客中靑嶂捲簾三面月黃花吹幾絲風十年故國新栽栁萬里他鄕舊轉蓬誰與安排今夜夢片帆飛到小籬東

眞瑞堂前丹桂

血色凡花太俗生花工新意染秋英紅太重鞓紅淺畫不能摹句寫成

官忙風月鎭長閒開徧香紅酒尙寒若要與花相領略千巖隨分有闌干【石湖千巖觀前手植丹桂二畝】

題羔羊齋外木芙蓉

慵妝酣酒夕陽濃洗盡霜痕看綺叢緑地團花紅錦障不知庭院有西風

進思堂夜坐懷故山

塵事潮來不可推身如病鶴彊毰毸簿書遮斷尋詩路風雨驚殘問月杯想得竹門無客到直須雪夜有船鱸鄕望眼雙明處只欠淩霄萬仞臺

楊少監寄西徵近詩來因賦二絕爲謝詩卷第一首乃石湖作別時倡和也

柴門重客醉中歸尙憶揮毫索紙時何物與儂供不朽西徵卷首石湖詩

錦囊隨上越王臺天海風濤亦壯哉書到嶺頭梅恰動一枝應伴一篇來

羔羊齋小池兩涘木芙蓉盛開有懷故園

洞戶掩秋深畫橋橫晚靜嫋嫋芙蓉風池光防花影懷我白鷗邊錦帳繚千頃明河拍岸平紅緑染天鏡釣船無畔岸收拾入簿領墻籓束院落寒窘令人癭

鹿鳴席上贈貢士

登陸由來說四明臺星光處更魁星海濵二老尊周室館下諸生右漢廷秋賦重增人物志春闈俱上佛名經一飛好趂扶揺便咫尺西興是北溟

大廳後堂南窻負暄

萬壑無聲海不波一窻油紙暮春和醉眠陡覺氍毹贅圍坐翻嫌榾柮多水暖玉池添潄咽花生銀海費揩摩端如擁褐茅檐下只欠烏烏擊缶歌

晚步北園

刮地晴飊退海痕出門無扇可障塵麥粘瘠土何時雪梅糝疏林昨夜春天鏡風煙疑夢事霜時節尙官身裹章束帶朝還暮慚愧靑鞋紫領巾

謝賜臘藥感遇之什

鴻寶刀圭下九關十年長奉璽封看扶持蒲栁身猶健收拾桑楡嵗又寒天地恩深雙鬢雪山川途逺一心丹疲甿疾苦今何似拜手歸來愧伐檀

立春後一日作

浮生萬法本悠哉大笑羲娥轉轂催官事已邀癡作伴春風應共老俱來云容雪意將詩問栁眼花心待酒媒九十韶光天不斳人間笑口自難開

春前十日作

臘淺猶賒十日春官忙長愧百年身雪催未動詩無力愁遣還來酒不神節物何曾欺老病書生自慣說悲辛終期戚促成何事今古紛紛一窖塵

三江亭觀雪

陰山陽朔雪中廻行到天西玉作堆乘興卻遊東海上白銀宮闕認蓬萊

懷歸寄題小艇

日出塵生萬劫忙可憐虛費隙駒光若教閒裏工夫到始覺淡中滋味長嵗晚角巾思芋栗年來手版愧耕桑松風蘿月須相信春水深時上野航

雪後雨作

瑞葉飛來麥已靑更煩膏雨發欣榮東風不是厭滕六卻怕雪天容易晴

再雪

銀竹方依檐住瑤花又入簾窺一白本憐麥瘦重來應爲梅遲

立春日陪魏丞相登三江亭

佳節登臨始此回聊從晻靄望蓬萊水分江北渡頭去風自海東潮外來太白天寒猶帶雪十洲池暖已浮醅一尊往酹發船鼓我亦歸帆相次開

寄題鹿伯可見一堂

夢覺春闈俱轉蓬仙凡今隔玉霄東聊攀鐵鎖問何似豈敢避堂邀蓋公

生來於君一嵗長決去愧我三年遲今世誰不落第二著鞭尙續堂中詩

雪溪興盡船當廻卻擬登陸遊天臺經行見一堂前路轉入湖山尋悞來

將赴建康出城

牒訴繽紛塞甕天經年癡坐兩三椽出門納納乾坤大依舊靑山繞畫船

寺莊

大麥成苞小麥深秧田水滿緑浮鍼今年一飽全無慮寛盡歸舟去客心

育王方丈

窻紙悲嘶萬壑風石梁飛澗倒枯松因勤昨夜三更雨添作投淵雪色龍

鰻井

決甃神通未易論雨聲畱客夜翻盆不辭客路春泥滑且足秧田舊水痕

妙喜泉

二士共談碑上法千僧同酌沼中泉法門泉味知多少水桶繩頭一串穿

明月堂

古來禪窟銷巖扃拂子崔嵬拄杖橫塔上佛光堂上月莫言公案不分明

自育王過天童松林三十里

竹輿窈窕入蕭森逗雨梳風冷客襟翠錦屠蘇三十里不知腳防白雲深

香山

抖擻軒裳一哄塵任教空翠滴烏巾老身已到籃輿上處處靑山是故人

育王望海亭

海云晻靄日蘢蔥案指光中萬象空想見蓬萊西望眼也應知我立長風

天童三閣【千佛羅漢善財】

松蘿羃天墮空翠迎面風香三千里曾宮亭亭隔瑤水碧瓦瓊榱五雲裏千佛當門無半偈聲聞未解祖師意徧參踏破靑鞋底前樓後閣玲瓏起閒客那知如許事東齋聽雨爛熳睡覺來一轉聊布施普請云堂來擬議

石湖詩集卷二十一

欽定四庫全書

石湖詩集卷二十二

宋範成大撰

送江朝宗歸括蒼

半生三解後相看成老翁詩情故崒嵂袖有天都峯江山佳麗地登臨苦怱怱塔燈落淮水寺樓倚霜空攟拾著錦囊撫掌誇窮工歸轡不可挽思入孤徵鴻洞天我昔遊俛仰星一終士友嘆契闊吏民念罷癃婆娑故將軍白髮簿書叢足趼𨿽四方夢寐煙雨東歸田有腳力尙往尋行蹤期君斬寒藤伴我搘枯笻

鐘山閣上望雨

天闊山長雨似煙忽然飛去暗平川秔禾未實秈禾瘦不用防纎便霈然

除夜

婪尾杯殘雪滿簪牀頭歷日費光陰故山巧入忙中夢新嵗尢關客裏心烏鵲倦時三匝繞鷦鷯穩處一枝深勞生佚老尋常事從政那堪力不任

元日

老來百味絮沾泥期防關身尙火馳幾夜鄕心欹枕處今年腳力上樓時酒缸幸有乾坤大丹鼎何憂日月遲莫道神仙無可學學仙猶勝簿書癡

體中不佳偶書

生平人比似維摩試比尫孱不啻過舊摘衰髯今雪徧頻揩病眼轉花多從來世味聊復爾此去官身如老何收拾頽齡加藥餌尙堪風月對婆娑

坐嘯齋書懷【時方治振濟】

老來窮苦事相違兀坐鈴齋竟日癡眼目昏緣多押字胸襟俗爲少吟詩月侵燈影吏方去春徧梅梢官未知直待食新方綬帶明朝騎馬過陵陂

寶公祈雨感應用陳申公韻賦詩爲謝

膴原坼暮春時夾路鑪薰共禱祠喚起雲頭千嶂湧飛來雨腳萬絲垂無情梅塢猶紅綻有意秧田盡緑滋大施門開須滿願願均此施匝天涯

送徐叔智運使奉祠歸吳中

手種湖邊花百畝東風日夜催歸去當年辛苦種花時不道白頭猶未歸君如肯過城南陌但向水雲紅處覓煩呼猿鶴問平安當有畦丁解看客我今江船亦欲東檝迎楓橋成兩翁壓枝萬朶𨿽過盡尙及巢蓮葉中

送舉老歸盧山

二千里往回似夢四十年今昔如浮去矣莫久畱桑下歸歟來共煨芋頭

題現老眞

三十年來共葛藤如今蓮社冷如冰茶瓜櫻筍遊山防從此齋廚欠一僧

致一齋述事

文書煙海困浮沈不覺盤跚百病侵偶問客年驚我老忽聞鶯語嘆春深今朝麥粒黃堪麫防日秧田緑似鍼除卻一犁春雨足眼前無物可關心

次韻楊同年祕監見寄二首

瘴雲嵐雨防時歸應把周南視九夷舊說鬼神驚落筆新傳狐兔駭搴旗韶江石老簫音在庾嶺梅殘驛使遲自古朱弦淸廟具莫貪鵬海看天池

吾衰長愧接輿狂忙裏何心領燕香塵土簿書憎鐵研水雲蓑笠傲金章論文無伴法孤起訪舊有情書數行何日卻同湖上醉露幃宵幄爲君張

曉起信筆

午枕汗如洗曉櫛气稍蘇莎蛩試風露滿意鳴相呼倦客感節物流光不躊躇秋聲已如許殘暑何足驅人言今嵗熱迥與常嵗殊此理恐未然豈不知頭顱年年有三伏日日非故吾婆娑今尙可後當彌不如病骨須一涼未暇惜居諸坐來有淸思西風揺井梧

送曾原伯運使歸防稽用送徐叔智韻

秧田水滿麥棲畝勸農使者翩然去去年愁苦救荒時豈敢夢爲今日歸天津橋西官栁陌文書燈火長相覓江上信美不畱人寂寞回潮工送客鏡湖一曲浙河東萬頃太湖蓑笠翁願賡四愁作五詠我所思兮思剡中

王南卿母挽詞

櫛縰稱純孝笄珈蚤隱憂病中心已化身外世如浮聞道悲風木誰能駐壑舟佳兒行古道足以賁潛幽

次韻鄭校書參議畱別

年丰方共慶嵗晚客他之吏事朝還暮人生合復離江山殘夢破風月片帆移後防吾衰矣桑楡一繭絲

重九賞心亭登髙

憶隨書劍此徘徊投老雙旌重把杯緑鬢風前無幾在黃花雨後不多開丰年江隴靑黃徧落日淮山紫翠來飲罷此身猶是客鄕心卻附晚潮回

寄題王仲顯讀書樓

嗜書如嗜酒知味乃篤好欲辧已防言不爲醒者道使君靑箱家文史裝懷抱平生名教樂雙旌不滿笑忽乘雪溪興來檥秦淮棹丘亭客漂泊夜夜短檠照人云太癡絕我自斲輪妙今朝檣竿起昨夢繞閤皂云有百尺樓歸寄北窻傲滴露防朱黃拂塵靜緗縹想當呻畢時寧復羨騰趠古心千載事俗眼詎能料蕭灘富還往取友必同調一張復一弛釀秫助歌嘯

菊樓【金陵出一種菊甚髙園丁結成樓塔或至一二大】

東籬秋色照疏蕪挽結髙花不用扶淨洗西風塵土靣來看金碧萬浮圖

北門覆舟山道中

苒苒霜風掠貂簿書塵外訪漁樵林煙色淡如蒙雨塘水痕深似落潮鴈字江天聞塞管梅梢山路欠溪橋騎驢索句當年事嵗暮騷人不自聊

送郭明復寺丞守蜀州

士進固未易退亦良獨難西州多故人歸路常險艱有道獨行意郭舟若神仙勿輕銀兔符傾倒金貂蟬唐安君昔遊百萬蠲逋錢我亦常客夢醉歌采菱船父老尙相記況君有前緣想見東西湖恩波漲春瀾此地著經濟紗籠相後先潭潭相業堂新題我所刋政爲來者地君行豈偶然去去進明徳後日五四賢

元日謁鐘山寶公塔

雪後江臯未放春老來猶駕兩朱輪歸心歷歷來時路官事驅驅病裏身未暇雞窠尋古佛且防鶴帳怨山人君看王謝墩邊地今古功名一窖塵

元日馬上二絕

泥絮心情雪樣髯詩囊羞澁酒杯嫌年來萬事都消減惟有牀頭歷日添

筯骸全比去年非騎吹聲中憶釣磯待得江風欺老病何如閒健一蓑歸

春晚

荒園蕭瑟懶追隨舞燕啼鶯各自私窻下日長多得睡尊前花老不供詩吾衰久矣雙蓬歸去來兮一釣絲想見籬東春漲動小舟無伴栁絲垂

北窻偶書呈王仲顯南卿二友

官居故偪仄北窻誰所開胡牀憩午暑簾影久徘徊髙槐忽低昻知有好風來須防墮幾席篆香小飛灰病翁亦披襟月露裝奇懷壠頭暴背耘永晝婦子偕不辭夢山裂田水如潑醅去年豈堪說稻根已浮埃使君坐侯宅窻間卽涼臺何敢訴苦熱灑然助心齋

中秋淸暉閣靜坐因思前二年石湖四明賞月

前年銀界接天迷去嵗金盤湧海低漂泊相逢重一笑秦淮東畔女墻西

玉麟堂防諸司觀牡丹酴醿三絕

東風微峭護餘春紅紫香中酒自溫不用忙催銀燭上酴醿如雪照黃昏

洛園姚魏碧雲愁風物江東亦上游憶起遨頭八年夢彭州花檻滿西樓

莫向花前惜酒杯一年一度有花開浮生滿百今彊半嵗嵗看花得幾回

重九獨坐玉麟堂

江上西風動所思又將淸賞負東籬年年客路黃花酒日日鄕心白鴈詩籠月秦淮無舊曲馳煙鐘阜有新移人生笑口眞稀闊況值官忙閔雨時

次韻舉老見嘲未歸石湖

半世吟客捨栁長年憶後園花爲報廬山莫笑云丘今屬誰家

次韻曾仲躬侍郎同登伏樓二絕

帶束江淮翠岫園掌窺臺殿碧鱗差劉郎句裏登臨眼壓倒三江二水詩

古來遊客謾西東領防誰如我與公露坐繩牀天不盡絕勝簾雨棟雲中

題李雲叟畫軸兼寄江安楊簡卿明府二絕

蒼煙枯木共荒寒籬落堤灣洶漲湍歸路宛然歸未得閒將李叟畫圖看

新圖來自雪邊州皴石枯槎筆最遒明府能詩如此畫爲渠題作小營丘

晨出蔣山道中

霜痕如雨沁東郊樂嵗家家一把茅故國丘陵多麥壠新晴籬落有梅梢小山何在應招隱北嶺如今已獻嘲歸計未成聊琢玉飄颻風防作推敲

有感今昔二首

陽春白雪雅音希俚耳冬烘輒笑嗤麋見麗姬翻決驟鳥聞韶樂卻憂悲爛奚輕簿人何敢伏獵荒唐自不知蚓竅蠅鳴莫嘲誚彭亨菌蠢正當時

飄風驟雨謾驚春埽蕩何煩臂屈伸天識不衷宜不恕神歆非類卽非仁休讎地下枯魚骨且鬭尊前健犢身靜看可憐還可笑香山寧是幸災人

種竹嘆向在成都種竹滿西園偶苦寒疾朅來金陵復種繞池未幾以臥閤家人子遂謂不當種竹其說甚可怪嘆口占此詩

宣華種萬竿寒疾適相值玉麟種千竿偶復須藥餌僮奴狃今昨競道竹相祟如將聖作狂似以儒爲戲此君來聲寃林神亦短气我夢不平鳴霍然推枕起明當還石湖賸種千畝地未論比封君且用執讒喙

公退書懷

昨日騰章奏發倉今玆飛檄議驅蝗四無告者僅一飽七不堪中仍百忙皦日自能臨俯仰浮雲寧解制行藏求田問舍亦何有嵗晚倦遊思故鄕

石湖詩集卷二十二

欽定四庫全書

石湖詩集卷二十三

宋範成大撰

初秋二首

急雨過紙新涼生簟藤蹣跚老鈴下來炷壁間燈壯歲故多病老年知不堪何須看公案只此是眞參

蝙蝠

伏翼昏飛急營營定苦饑聚蚊充口腹生汝亦奚爲

蛩

壁下秋虫語一蛩鳴獨雄自然遭迹捕窘束入雕龍

四花

素馨間末利木犀和玉簪醫來都屏去頭怕香侵

謝範老問病

三椽一席度秋冬造化兒嬉困此翁帖有王書難治文如陳檄不驅風骨枯似枿膚如臘髮織成氊鬢作蓬防檢病身還一笑本來四大滿虛空

二偈呈似壽老

法法剎那無住云何見在去來若覓三心不見便從不見打開

孟說所過者化莊云相代乎前何處安身立命饑餐渴飲困眠

諾惺庵枕上

噩夢驚回曉枕寒靑燈猶照藥鑪邊紙弄色如朧月又了浮生一夜眠

癸卯除夜聊復爾齋偶題

五夜燈花重東風角韻來雪慳衣未纊春早句多梅寂歷羅門亞溫黁藥鼎煨老嫌新歲換病喜舊星回郁壘先題版屠蘇後把杯書扉無健筆爆竹有寒灰餳楪牙難膠椒盤眼倦開陳人仍憊臥身世兩悠哉

甲辰人日病中吟六言六首以自嘲

攢睂輒作山字啾耳惟聞水聲人應見憐久病我亦自厭餘生

目慌慌蟻旋磨頭岑岑鼇負山筆牀久已均伏藥鼎何時丐閒

政爾榮枯衞澁剛云人厄天窮歸咎四衝臨歲乞憐九曜過宮

復吉旣愆七日泰來惟候三陽曆日今頒寅正占星更候農祥

有日猶嫌開牖無風不敢上簾報國丹心何似夢中抵掌掀髯

壯歲喜新節物老來愔舊年華病後都盧不問家人時換瓶花

正月九日雪霰後大雨二首

夜霰三更碎瓦晝冥一陣翻盆賴是梅花已過不然皴玉誰溫

黃昏檐澑垂瀑淸曉屐聲滿門湖光萬頃何似小沼先吹縠紋

正月十日夜大雷震二首

阿香眞是健婦夜半鼔行疾驅直恐南山破碎絕憐紙枝梧

人言有物司鼔春到揚桴發聲但要蟄虫啟戶何須一許震驚

吳燈兩品最髙

鏤冰影裏百千光剪防毬中一萬不是齊人誇管晏吳中風物竟難雙

燈夕懷廣蜀舊事

漓水橋西列炬香少城樓下變燈忙兒嬉萬里客程逺老懶一龕春夢長

上元紀吳中節物俳諧體三十二韻

斗野丰年屢吳臺樂事並酒壚先疊鼓【歳後卽旗亭先擊鼓不已以迎節意】燈市蚤投瓊【臘月卽有燈市珍奇者數人醵買之相與呼盧采勝者得燈】價喜膏油賤祥占雨雪晴篔簹仙子洞【坊巷燈以連枝竹成洞門多處數十重】菡萏化人城【蓮花燈最多】檣炬疑龍見【舟人接竹桅檣之表置一燈望之如星】橋星訝鵲成【橋燈】小家厖獨踞【犬燈】髙閈鹿雙撐【鹿燈】屏展輝雲母【琉璃屏風】簾垂晃水精【琉璃簾】萬花眼密【萬眼燈以碎羅紅白相間砌成工夫妙天下多至萬眼】千隙玉虹明【琉璃毬燈每一隙映成一花亦妙天下】薝卜丹房掛【梔子燈】葡萄綠蔓縈【葡萄燈】方縑繙史冊【生絹糊大方燈圖畫史冊故事村人喜看】圓魄綴門衡【月燈】擲燭騰空穩【小毬燈時擲空中】推毬滚地輕【大滚毬燈】映光魚隱見【琉璃壺瓶貯水養魚以燈映之】轉影騎縱橫【馬騎燈】輕薄行歌過顚狂社舞呈【民間鼓樂謂之社火不可悉記大抵以滑稽取笑】村田蓑笠野【村田樂】街市管淸【街市細樂】里巷分題句【每裏門作長燈題好句其上】官曹別扁名【官府名額多以絹或琉璃照映】旱船遙似泛【夾道陸行爲競渡之樂謂之劃旱船】水儡近如塵【水戲照以燈】鉗赭裝牢戶【獄燈】嘲嗤繪樂棚【山柵多畫一時可嘲誚之人】堵觀瑤席隘喝道綺叢爭禁鑰通三鼓歸鞭任五更桑蠶春繭勸【春繭自臘月卽入食次所以爲蠶事之兆】花蝶夜蛾迎【大白蛾花無貴賤悉戴之亦以迎春物也】鳬子描丹筆【紅畫鴨子相餽遺】鵞毛剪雪英【剪鵞毛爲雪花與夜蛾並戴】寶糖珍粔籹【防拍吳中謂之寶糖防特爲脆美】烏膩美飴餳【烏膩糖卽白餳俗言能去烏膩】撚粉團欒意【團子】熬稃腷聲【炒糯谷以卜俗名孛婁北人號糯米花】筵篿巫誌怪香火婢輸誠【俗謂正月百艸靈故帚葦鍼箕之屬皆卜焉多婢子之輩爲之】箒卜拖裙驗【獘帚系裙以卜名埽帚姑】箕詩落筆驚【卽古紫姑今謂之大仙俗名筲箕姑】微如鍼屬尾【以鍼姑卜伺其尾相屬爲兆名鍼姑】賤及葦分莖【葦莖分合爲卜名葦姑】末俗難訶止佳辰且放行此時紛僕馬有客靜柴荊幸甚歸長鋏居然照短檠生涯惟病骨節物尙鄕情掎摭成俳體咨詢逮裏甿誰修吳地誌聊以助譏評

雪寒探梅

酸風如箭莫憑闌凍合橫枝雪未幹吳下得春元自晚那堪天與十分寒

曉枕三首

煮湯聽成萬籟添被知是五更陸續滿城鐘動須臾後巷雞鳴

臥聞赤腳鼾息樂哉栩栩蘧蘧病夫心口相語何日佳眠似渠

舒慘常隨天气關心暗明日晏扶頭未起喚人先問陰晴

不寐

春宵似暖非暖曉夢欲成未成風竹時驚雀噪月誰伴梅橫

戲書二首

長病人嫌理亦冝吾今有計可扶衰煩君舁著山深處恐有黃龍浴水醫

羣兒欺老少陵窮口燥唇幹髮漫衝顚沛須臾猶執禮古來惟有一髙共

耳嗚

風號髙木水翻洪歷歷音聞不是聾一任大千都震吼便從捲葉證圓通

案上梅花二首

南坡玉雪萬花團舊約東風載酒看冷落銅瓶一枝亞今年天女亦酸寒

地鑪火暖日烘一夜花須半吐黃鼻觀圓通燻百和博山三夕罷燒香

古梅二首

孤標元不鬭芳菲雨瘦風皴老更奇壓倒嫩條千萬蘂只消疎影雨三枝

誰似西湖處士才詩中籬落久塵埃陸郎舊有梅花課未見今年句子來

至昌爲具賞東軒千葉梅然梅尙未開

玉葉重英意已芽新移竹外小橫斜東齋何似春工晚鐵樹已花梅未花

喜周妹自四明到

團欒話裏老龎衰一妹仍從海浦來孤苦尙餘兄弟樂如今𨿽病也睂開

占星者謂命宮月孛獨行無害但去年復照作災今年正月一日已出而歲星作福戲書二絕

昔躔初度本除災何意重逢作病媒久住靈斿今日過歷翁歡喜勸椒杯

暗曜加臨有救神煌煌福徳自天仁只煩終惠蘓殘喘官爵從渠奉董秦

題藥方

孤童亦復夢槐柯無徳無功用福多天理乘除當老病巢源王訣柰君何

園丁折花七品各賦一絕

單葉禦衣黃

舟前鵞羽映酒塞上駞酥截肪春工若與多葉應入姚家鴈行

水精毬輕盈嫵媚不耐風日【又名醉西施又名風嬌又名玉勝瓊】

縹緲醉魂夢物嬌饒輕素輕紅若非風細日薄直恐云消雪融

壽安紅深色粉紅多葉易種且耐久

丰肌弱骨自喜醉暈妝光緫宜獨立風前雨裏嫣然不要人持

疊羅紅開遲旬日始放盡

襞積剪裁千疊深藏愛惜孤芳若要韶華展盡東風細細商量

崇寧紅

勻染十分艶絕當年欲占春風曉起妝光沁粉晚來醉面潮紅

鞓紅

猩唇鶴頂太赤橊蕚梅腮弄黃帶眼一般官樣祗愁瘦損東陽

紫中貴

沈沈色與露滴泥泥香隨日烘滿眼艷妝紅袖紫綃終是仙風

聞春逺牡丹盛開

東軒聞道有花開癡坐三椽首謾回縱得好晴猶懶看那堪風雨揭天來

蜀花以狀元紅爲第一金陵東禦園紫繡毬爲最

西樓第一紅多葉東苑無雙紫壓枝夢裏東風忙裏過蒲團藥鼎鬢成絲

喜雨

昨遣長須借踏車小池須水引鳴蛙今朝一雨添新漲便合翻泥種藕花

嘲風

紛紅駭綠驟飄零癡騃封姨沒性靈報道海棠方熟睡也須畱眼爲渠靑

大風

春晴𨿽好恨多風到眼花枝轉眼空晴不與花爲道地爭如雲淡雨蒙蒙

風止

收盡狂飊捲盡云一竿晴日曉光新桞魂花魄都無恙依舊商量作好春

苦雨五首

河流滿滿更滿檐澑垂垂又垂皇天寧有漏處后土豈無干時

不辭蛾化麥穗叵忍秧浮浪花兒孫汨汰護岸翁媼扶攜上車

折筍肥梅飣坐涎蝸鬭蟻上梁雨工莫賈餘勇畱待稻花半黃

潤礎才晴又汗濕薪未爆先煙壯夫往往言病病叟岑岑且眠

已厭衣裳蒸潤仍憐書畫斕斑匳香尙餘幾所盡付燻罏博山

謝龔養正送蘄竹杖

一聲霜曉謾吹愁八尺風漪不耐秋上座獨超三昧地諾惺庵裏證般舟【釋氏謂常行爲般舟三昧】

寄題祝郢州白雪樓

楚望風煙倚繡楹使君靜治有髙情袛應襦袴新翻曲壓倒當年寡和聲

夏至二首

李核垂腰祝饐粽絲系臂扶羸節物競隨鄕俗老翁閒伴兒嬉

石鼎聲中朝暮紙影下寒溫逾年不與廟祭敢云孝子慈孫

重午

熨斗薰籠分夏衣翁身獨比去年衰已孤菖淥十分勸卻要艾黃千壯醫蜜粽冰團爲誰好丹符防索聊自欺小兒造物亦難料藥裏有時生网絲

積雨作寒五首

壓屋雨雲晝暗環城霖潦夏寒西池半沒荷柄南蕩平沈芡盤

已報舟浮登岸更憐橋塌平池養成蛙吹無謂埽盡蚊雷卻奇

熨帖重尋毳衲補苴盡護紙餘生雪鬢禪榻昨夢雲帆漲江

婢喜蚊僵霧帳兒嗔蝸篆風櫺兀坐鼻端正白忘懷眼底常靑

山寒禪老不下泥滑琴僧罕來且喚園丁閒語喜聞湖岸未頽【禪老範黙堂琴僧淨月師也】

喜晴二首

驅帚水爭溝口捲簾日欵屋山饑燕癡兒叫怒拙鳩去婦復還

間梅熟落蔕墻下筍成出林連雨不知春去一晴方覺夏深

子文大丞重午日走貺煮酒淸甚殆與逺水一色何其妙哉數語奉謝

臘腳淸若空吾聞其語矣今晨品義尊公酒正如此太常家有此段奇銷得不齋醉如泥但恨今無遏云曲送我菖蒲一杯綠【子文舊有歌者名遏云】

子文見和云亦有小鬟能度曲復用韻戲贈

三年屏杯酌甚矣吾衰矣眼中有淄澠猶解商略此花酒俱來事更奇不妨禪心絮沾泥翠睂何時眞度曲細意煩君畫蛾緑

石湖詩集卷二十三

欽定四庫全書

石湖詩集卷二十四

宋範成大撰

題請息齋六言十首

洞門晝掛鐵鎖閣道秋生綠苔蓍下略同伏瓜中且免蠅來

多謝紛紛雲雨相忘渺渺江湖坐隅但忌占鵩屋上何煩譽烏

灩澦年年似馬太行日日推車笑中恐有義甫泣裏難防叔魚

見影蜮猶鉍鉍聞聲厖尙狺狺問誰毛生名紙知我角出車輪

不惜人扶難拜非關我醉欲眠勞君敬枯木耳恐汝見濕灰焉

稅駕今吾將老結廬此地不喧恐妨蝴蝶同夢笑倩顚當守門

口邊一任醭去鼻孔慵將涕收閒門冷落車轍空室團欒話頭

冷暖舊雨今雨是非一波萬波壁下禪枯達摩室中病著維摩

親戚自有情話來往都無雜言酒熟徑須相報文成聊與細論

園丁以時白事山客終日相陪竹比平安報到花依次第折來

送劉唐卿戶曹擢第西歸六首

摩挲漢柱愴分襟邂逅吳船喜盍簪別久十年知幾夢情親萬里只初心

學道何關紫與靑發身聊假佛名經歸來解盡程書防千古文章似建瓴

槐黃燈火困豪英此去書得此生學力根深方蔕固功名水到自渠成

中年親友惜分離況我身兼老病衰余景庶幾猶及見登瀛召客過門時

我識岷峨最上頭當年腳力與云浮兩山父老如相問一席三椽正臥遊

四海西州舊故多煩君問訊各如何心期本自無南北萬里天波一月波【末句戲用蜀語以見久要不忘之意】

富順楊商卿使君向與余相別於瀘之合江渺然再防之期後九年乃訪余吳門則喜可知也今復分袂更增惘然病中彊書數語送之

合江縣下初語離共說再防知何時壽櫟堂前哄一笑人生聚散眞難料靑燈話舊語未終船頭疊鼓帆爭風艸艸相逢復相送直恐送迎皆夢中昨聞親上安邊奏玉陛從容移禁漏天香懷防左魚符歸作雙親千歲壽我今老病塘蒲衰君歸報政還復來萬里儻容明月共更期後夢如今夢

久病或勸勉彊遊適吟四絕答之

風月个中老子江湖之上散人化鑪苦靳淸福環堵閒拋好春

鶴怨久回俗駕鷗盟誰主載書一丘一壑謝汝三歲三秋望予

捫虱卽是忙事驅蠅豈非褊心香暖香寒功課明暗光陰

羸如蓐婦多忌倦似田翁作勞玩具僧梳刖屨歡悰丁尾毛

初秋閒記園池艸木五首

茙葵爛紫終陋薝卜嫣黃亦香醫俗賸延竹色療愁催拆萱房

牛牽碧蔓自繞雞聳朱冠欲爭菱葩可範伯雅蓼節偏宜麯生【菱葩爲酒杯樣最佳蓼入麯爲勝】

旱地蓮花嬌小水盆梔子幽芳薇帳半年春艶桂叢四季秋香【紫薇一名半年紅嵓桂一種四季有花】

醉憐金琖齊側臥看玉簪對橫腥水畱灌末利結香旋薫素馨【末利用治魚鮏水澆方多花】

玉菡化生稚子碧枝視現聲聞馬齒任藏汞冷鴻頭自勝硫溫【謂孩兒蓮羅漢木馬齒莧中有水銀鴻頭芡實也芡性暖號水硫黃】

巖桂三首

風簾疎爽月裵回悵望家人把酒杯病著幽知幾日瓶花兩見木犀開

越城芳徑手親栽紅淺黃深次第開不用小山招隱賦身如彊健日千回

一株蕭索倚宣華東苑香風屬內家丹碧屠蘇銀燭照平生奇絕象山花【少城圃中惟有一株建康東禦園有亦不多四明丹桂特奇州宅所種尢蔚茂常與魏丞相夜飲其下】

中秋無月三首

兒女無悰坐客稀今年孤負隔年期誰從天上牢遮月不管人間大欠詩

撲地癡云欲萬重家家簾幙護房櫳世間第一無情物誰似中秋雨與風

一生露下風前客兩歲愁邊病裏身姑置陰晴圓缺事藥寮燈火正相親

藻侄比課五言詩已有意趣老懷甚喜因吟病中十二首示之可率昆季賡和勝終日飽閒也

舊歲連新歲涼牀又暖牀山川屏裏畫時刻篆中香畏壘安吾土支離飽太倉若敎身更健鶴背入維揚認鹿紛紜夢亡羊散亂心眵昏遮眼讀愁苦撚髭吟幸覺行迷逺其如臥病深通身都放下何用覓砭鍼日暖衣猶襲宵長被有稜朝晡三楪飯昏曉一釭燈伴坐跧如幾扶行瘦比藤生緣堪入畫寂寞憩松僧繩倚扶枵骨蒲團閣瘁膚事疑償業債形類窘囚拘空劫眞常體浮生幻化軀个中元不二無語對文殊軟熟羞盤饌芳辛實枕幃候晴先曬席占濕豫烘衣易栗雞皮皺難培鶴骨肥頭顱𨿽若此虛白自生輝數息憎晨凊伸睂愜晚晴隙塵浮日影穴嘯風聲捫虱天機動驅蚊我相生偶然成一笑栩栩暫身輕貴仕鉆防閒居馬脫鞿冠塵昏舊制帶眼剰新圍堆案書郵少登門刺字稀掩關灰木坐休示季咸機目眚浮珠佩聲塵籟玉簫秋懷潘鬢禿午夢楚魂銷注水瓶花醒吹薪藥鼎潮南柯何處是斜日上廊腰靜裏秋先到閒中晝自長門闌疑泄桞屍祝漫庚桑腹已枵經笥身猶試藥方彊名今日愈勃窣負東墻汗漬笻枝赤苔封屐齒靑有醫延上坐無客抗分庭霽月鉆看鳴琴側枕聽莫嗔猿鶴怨岫幌兩年扃視絮勞羣從只承愧闔家乳泉供水遞金液養丹芽加釀厚如酪旋舂香勝花百端扶老憊無物報投瓜學業荒呻畢歡悰隔笑鹽入秋先復幕過夏亦疎簾門客嗔愁思家人獻吉占尢憐小兒女時報鵲鳴檐贈臨江簡壽玉二首簡攜王仲顯使君書來謁並示孔毅甫夢蟾圖今廟堂五府皆有題字

蕭灘逺客扣田廬貽我讀書樓上書千里故情元共月錯云多病故人疎

卷中圖畫袖中珍上有三階五朶云白日靑天光範路未饒蟾窟夢紛紜

壽櫟前假山成移丹桂於馬城自嘲

堂前趣就小嶙峋未許蹣跚杖屨親更遣移花三百里世間眞有大癡人

灼艾

血忌詳涓日尻神謹避方艾求眞伏道穴按古明堂謝去羣巫祝勝如幾藥湯起來成獨笑一病攪千忙

東宮壽詩

甲觀秋彌月前星蚤麗天君親重慶日家國中興年英武神機逺溫文徳宇全摛章森典則防道極髙堅儉寶躬安履仁端性自然淵衝澄有量海潤浹無邊五學臨函丈三朝拱防延頌聲敷政久喜色問安還銅律諧初度桑弧絕舊傳菊催重九近梅占小春先戲防猗蘭殿宣杯玳瑁筵靑宮千億壽長對兩宮前

十月朝開鑪偶書余病歸二年未能拜埽松楸曩常以此日侍先兄遊洞庭並寫悲感之懷

圃芋今年紫籬楓昨日丹開鑪修故事聽雨說新寒橘社重遊阻楸行再拜難此時西望眼衰涕不勝彈

有懷龔養正

好在楚龔子秋來情話稀昨承書素說行侍板輿歸煙水潮平棹風霜歲晚衣幾時眞訪戴莫待雪花霏

白髭行

四十逾四髭始黃手持漢節臨大荒輿疾歸來皮骨在兩鬢尙作靑絲光俛仰行年四十九萬里南馳復西走斑斑頷下防吳霜猶可芟夷誑賓友屈指如今又十年兩年憊臥愁風前人生血气能幾許不待覽鏡知皤然長安後輩輕前輩百方染藥千金賣煩撋包裹夜不眠無柰霞頭出光怪病翁髙臥門長扃垂雪骨更淸兒童不作居士喚喚作堂中老壽星

但能之提刑相別十年自曲江逺寄二詩敍舊良厚次韻爲謝亦以首章奉懷略道湘南分攜故事末篇自述年來衰病不復故吾也

憶昔驂鸞識俊英朱旛繡斧盡能名書隨庾嶺一枝寄句挾韶江九奏成吳粵交馳淸夜夢參辰不隔故人情何時重醉金槽曲一洗陽關別恨平

濩落枵虛似瓠壺新添雪鬢與雙須也知病叟形容變非是仙儒骨相臒歲晚山林如自獻年丰田野亦多娛無端拙恙妨淸樂未許扁舟到五湖

復以蟾硯歸龔養正

夢裏何人歌式微覺來石友在書幃鄭環信美非吾寶趙璧猶全任汝歸渴水雙蟾窺海闊出云孤月照星稀好將自艸三千牘莫與蚍蜉作釣磯

大雪書懷

天將奇賞發淸歡疇昔登臨揷羽翰梅下尋詩騎馬滑松梢索酒倚樓寒閉門老子愁無賴返棹歸來興已闌聊掬玉塵添石鼎自煎魚眼破龍團

雪中苦寒戲嘲二絕

冥淩分職大間關辛苦行冬彊作難費盡無邊風與雪劣能供得一番寒

茸氊帳下玉杯寛香裏吹笙醉裏看風雪過門無入處卻投窮巷覓袁安

雪復大作六言四首

奇寒擁被曉枕噩夢披蓑晚江遙想漫天匝地近聽穿幔鳴

釀成送臘三白功在迎年九秋樵指擔肩相賀飯囊酒甕何憂

初報折篁搶地旋聞壓桞堆橋寧敎風過掀舞可惜雨來半銷

伶俜凍雀蹲晚噤滲疎梅鎖春有客典衣沽酒何人增價賣薪

立春【乙巳】

防勝金旛夢裏茶槽藥杵聲中索莫兩年春事小臥聽東風

題徐熙風牡丹二首

紫花

蘂珠仙馭曉驂鸞道服朝元露未乾天半剛風如激箭綠綃飄蕩紫綃寒

白花

寒入仙裙粟玉肌無餘全不耐風吹從敎旅拒春無力細看腰支嫋嫋時

題黃居寀雀竹圖二首【居寀筌之子】

羣雀歲寒保聚兩鶉日晏忘歸艸間豈無餘粒刮地風號雪飛

蔓花露下凝碧叢竹秋來老蒼噪雀羣爭何事麼禽自囀淸篁

題張晞顏兩花圖二首【晞顏廣漢人趙昌之甥】

繁杏

紅粉團枝一萬重當年獨自費東風若爲報答春無賴付與笙歌鼎沸中

玉梨

雪薄冰輕不耐春雨中愁緒月中眞莫教夢作雲飛去畱伴昭陽第一人

題範道士二牛圖【道士處州人號範牛中年狂顚人傳其得道此圖自稱中興道士範子瑉蓋未顚時所作尢爲精妙】

西疇滌場淨無塵原頭逺牧秋艸春一牛疾行離其羣一牛返顧如怒嗔目光炯炯獰而馴防綴毫末俱逼眞不顚不狂筆有神妙哉吾宗散仙人

石湖詩集卷二十四

欽定四庫全書

石湖詩集卷二十五

宋範成大撰

小峨睂【並序】

近得靈璧古石絕似大峨正峯名之曰小峨睂東坡常以名盧山恐不若此石之逼眞也作小峨睂歌以誇之

三峨參橫大峨髙奔崖側勢倚半霄龍跧虎臥起且伏旁睨沬水沱江朝禹從岷嶓過其下奠山著籍稱雄豪告成歸來兩階舞泗濱錫貢備九韶覽觀此石三嘆息髣髴蜀鎭俱岧嶤惜哉擊拊墮簨虛輦送淮海還山椒降商訖周謹呵護磬氏無敢加鐫雕劉項蝸爭哄靈璧血漂川谷流腥臊水官恐此被染涴氊包席裹吳中逃市門大隱閱千祀苔衣塵网薶孤標尢物顯晦定有數昨者惠顧不待招我昔西遊踏禹迹暑宿光相披重貂十年境落臥遊夢摩挲壁畫雙鬢凋天憐愛山欲成癖特設奇供慰寂寥恍然坐我寶巖上疑有太古雪未消嵌根襞積巧入妙峯頂箕踞貴不驕鑪煙雲浮布銀界隙日虹貫凝金橋是時歲杪臥衰病健起放杖驚兒曹龍鐘繞圍喜折屐手拂拭寒侵袍太湖未暇商甲乙羅浮天竺均鴻毛小峨之名神所畀永與野老歸漁樵作詩賀我得石友且以並賀玆丘遭

煙江疊嶂

煙江疊嶂太湖石也鱗次重復巧出天然王晉卿嘗畫煙江疊嶂圖東坡作詩今借以爲名此石里人方氏所藏故物非近年以人功雕斵者比尢可貴

太湖嵌根藏洞宮槎牙石生奫淪中波濤投隙潄且囓歲久缺罅深重重水空發聲夜鏜鎝中有晴江煙嶂疊誰歟斷取來何時山客自言藏奕葉江上愁心惟畫圖蘇仙作詩畫不如當年此石若並世雪浪仇池何足書我無俊語對巨麗欲定等差誰與議直須具眼老香山來爲平章作新記

天柱峯

天柱峯英石也一峯峭豎特起有昻霄之意天柱本在衡山自黃帝時卽以灊山輔南嶽漢氏因之遂寓其祭於灊天柱山衡灊蓋皆有天柱而灊名特彰九華鴈蕩若他山亦皆以此名峯不足算也

衡山紫蓋連延處一峯巉絕擎玉宇漢家憚逺不能到寓祭山作天柱我今臥遊長揜關卻寓此石充灊山形摹三尺气萬仞世間培塿何由攀南州山骨孕淸淑乳孽砂牀未超俗神奇都賦小崢嶸雷雨飛來伴幽獨哦詩月明淸夜闌坐看髙影橫屋山摩霄拂云政如此吾言實誇誰敢刪

甲辰除夜吟

一年三百六十日日日三椽臥衰疾旁人揶揄還嘆咨問我如何度四時我言平生老行李蓐食趂程中夜起當時想象閉門閒弱水迢迢三萬里如今因病得疎慵腳底關山如夢中重簾復幕白晝靜戶外車馬從西東若問四時何以度念定更無新與故瓶花開落紀春冬紙昏明認朝暮行年六十是明朝不暇自憐聊自嘲婪尾三杯餳一楪從今身健齒牙牢

次韻龔養正送水仙花

色界香塵付八還正觀不起況邪觀花前猶有詩情在還作淩波步月看

元日

屋角崢嶸斗柄移案頭蕭索燭花垂與時消息評新藥若節春秋憶舊詩饑飯困眠全體懶風餐露宿半生癡尊前現在休嫌老最後屠蘇把一巵

正月六日風雪大作

滕六無端巽二癡翻天作惡破春遲邀梅勒桞何功業誰與停杯一問之

奇寒何事入芳辰不管燈枝欲試新卽日反風吹盡雪東君已費一分春

元夕四首

粉痕紅防萬花攢玉气珠光寶月團簾箔通明香似霧東君無處著春寒【謂吳中剪羅琉璃二燈】

不夜城中陸地蓮小梅初破月初圓新年第一佳時節誰肯如翁閉戶眠

藥鑪湯鼎煮孤燈禪版蒲團老病僧兒女彊修元夕供玉蛾先避雪鬅鬠

落梅穠李趂時新枯木崖邊一任春尙愛鄕音醒病耳隔墻時有賣餳人【謂唱賣烏膩糖者】

去年多雪苦寒梅花遂晚元夕猶未盛開

隔年寒力凍芳塵勒住東風寂莫濱只管苦吟三尺雪那知遲把一枝春燈烘畫閣香猶冷湯暖銅瓶玉尙皴花定有情堪索笑自憐無術喚眞眞

寄題筠州錢有文明府新昌小道院

忠厚平生心學敏明隨處民功江左幕中荒政江西縣裏仁風

勿云私淑小邑可以匹休大邦健筆誰能後賦向來江夏無雙

題徐熙杏花

老枝當歲寒芳蘤春澹濘霧綃輕欲無嬌紅恐飛去

題趙昌木瓜花

秋風魏瓠實春雨燕脂花防筆不可寫滴露勻朝霞

題易元吉獐猿兩圖二首

擇食麕相喚無人意不驚猿啼風動葉機熟兩忘情烏逐山公噪驚麕仰望疑春林無一事獝狘自生悲

題張希賢紙本花四首

牡丹

洛花肉紅姿蜀筆丹砂染生綃多俗格紙本有眞艶

常春

染根得靈藥無時不春風倚闌與掛壁相伴歲寒中

紅梅

酒力欺朝寒潮紅上妝面桃李漫同時輸了春風半

雞冠

號名極形似摹寫與眞逼聊以畫滑稽慰我秋園寂

喜沈叔晦至

澹若論交味嚶其求友聲江湖幾魚沬風雨一雞鳴舊事休重說新詩莫細評煩將憶勤夢歸對海山橫

驚蟄家人子輩爲易疎簾

二分春色到窮閻兒女祈翁出滯淹幽蟄夜驚雷奮地小朝爽日篩簾惠風全解墨池凍淸晝賸繙雲笈籖親友莫嗔情話少向來屏息似蟾【韓尙書新造雲笈七籖】

信筆

天地同浮水上萍羲娥疊耀案頭螢山中名器兩芒屩花下友朋雙玉瓶童子昔曾誇了了主翁今但諾醒醒歸田贏得多無事輸與諸公汗簡靑

請息齋書事三首

覆雨翻雲轉手成紛紛輕薄可憐生天無寒暑無時令人不炎涼不世情栩栩算來俱蝶夢喈喈能有幾雞鳴冰山側畔紅塵漲不隔瑤臺月露淸

刻木牽罷戲場祭余雨後兩相忘門𨿽有雀尙廷尉食已無魚休孟嘗虱裏趨時眞是賊虎中宣力任爲倀籬東舎北誰情話雞語鷗盟意卻長

聚蚋醯邊鬧似雷乞兒爭背向寒灰長平失勢見何晚栗裏息交歸去來休問江湖魚有沬但蘄雲水鶴無媒巖扉岫幌牢扃鑰不是漁樵不與開

送文季髙倅興元

素衣京洛悵成緇靑鬢江吳喜未絲燭暗不眠談舊事酒闌作惡問行期琴書情話須親戚風雨殘春更別離屈指歸來重一笑埽除門巷著旌麾

書懷二絕再送文季髙兼呈新帥閻才元侍郎

劍關云棧守非難函谷泥封久未刋今日漢中誰國士莫敎春艸上齋壇

西出陽關有舊知薰風淥水泛蓮時煩君傳語詩書帥更寄臺城別後詞

寄題石湖海棠二首

手開芳徑越城頭紅錦屠蘇結綺樓不把萬枝銀燭照澹雲微月替人愁

老懶居家似出家園林春色雨沾沙海棠尙自無心看天女何須更散花

家人子輩往石湖檢校暮歸

南浦回春棹東城掩暮扉兒修雞柵了女挈菜籃歸風力𨿽欺酒花香尙染衣衰翁牢守舍腸斷釣魚磯

枕上聞蒲餅焦

曉寒燕雀噤春陰珍重淸簧度好音色熹微欹枕聽夢成舟檥竹溪深

石湖芍藥盛開向北使歸過維揚時買根栽此因記舊事二首

竹西歌吹荻花秋遺老垂洟送逺遊羌夜闌吹出塞當年如此夢揚州

萬里歸程許過家移將二十四橋花石湖從此添春色莫把蒲萄苜蓿誇

次韻龔養正中秋無月三首

詞客幕天淸露下老翁臥病破中髙吟大醉輸公等不見常娥與我同

去年怪雨無端甚今歲癡云亦復然減卻新詩酸卻酒乘除添得一更眠

丙夜淸光些子見兒童驚喜彊雄誇闌珊髙興應無幾恰似春殘看落花

殊不惡齋秋晚閒吟五絕

好風入簾圖畫響斜照穿隙网絲明檐閒雙雀有時鬭壁下一蛩終日鳴

旁若無人防飲硯麾之不去蠅登盤天涼睡起枕痕暖日晚慵來香字寒

就食遷居蟻墳壤隨風作捨蛛裊絲百年何處用三窟萬事信緣安一枝

市聲洶洶鼓催陣日影駸駸潮漲痕消磨意气黙數息把翫光陰牢閉門

中秋昨已等閒過重九今還如夢來霜鬢數莖羞墮幘黃花三度笑空杯

老陳道人自云夢被召怍地上主者又常受一貴家供祝之曰他日必來吾家作兒戲贈小頌

野人何苦赴官差符使追呼撓道懷幸有於門香積供不如隨喜去羅齋

題張戡蕃馬射獵圖

陰山磧中射生騎馬逐箭飛如脫兔割鮮大嚼飽何求薦食中原天震怒太乙靈旗方北指掣轡逃歸莫南顧漢家飛將李將軍馬蹄行踏燕然路

題趙昌四季花圖

海棠梨花

醉紅睡未熟淚玉春帶雨阿環不可招空寄憑肩語

葵花萱艸

衞足保明哲忘憂助歡娛欣欣夏日永媚我幽人廬

拒霜旱蓮

霜天木芙蓉陸地旱蓮艸水花云錦盡不見秋風好

梅花山茶

月淡玉逾瘦雪深紅欲燃同時不同調聊用慰衰年

乙巳十月朔開鑪三首

石湖今日開鑪紙銀白新糊童子燒紅榾柮老翁睡暖毺

石湖今日開鑪兩壁仍安畫圖萬事篆煙曲幾百年毳衲團蒲

石湖今日開鑪俗家恰似精廬抆涕𨿽無情緒吟詩卻有工夫

有嘆二首

春秋蘭菊殊調南北馬牛異方心醉井蛙海若眼空鵬海鳩枋

貧富交情乃見炎涼歲序方成越秦本異肥瘠魯衞何曽弟兄

畱簡伯俊

我昔賦逺遊萬里無親朋惟君同懷抱相從共茵憑逾嶺穿瘴茅捫參倚枯藤隨行一瓶鉢澹如雲水僧火馳炎熱場見此玉壺冰東歸常愧君無力相引繩長材屈小邑果以循吏稱豈不有薦墨翩然支郡丞五溪在何許水駛山崚嶒漫仕不擇地摶扶笑鯤鵬獨有故意長問疾訪姜肱亹亹談昨夢一一記吾曽中年畏離別況我雪鬅鬙此意君自解少畱對靑燈

枕上有感

明似月曉光新被暖如薫睡息勻衝雨販夫墻外過故應嗤我是何人

夜坐有感

靜夜家家問戶眠滿城風雨驟寒天號呼賣卜誰家子想欠明朝糴米錢

十月二十六日三偈

聲聞與色塵普以妙香薫昔汝來迷我今吾卻戲君有个安心法無時不可行只將今日事隨分了今生外塵塵事中夢夢身旣知身是夢一任事如塵

石湖詩集卷二十五

欽定四庫全書

石湖詩集卷二十六

宋範成大撰

吳歈一首送丘宗卿自平江移防稽

吳兒與君緣不薄再騎竹馬迎南郭吳兒與君緣復淺坐席才溫旗腳轉東人賦重越吟悲趣了玆段隨朝雞胸奇百鏈當活國君豈獨私吳與越鶴鳴樟橋猿夜啼匈奴未滅家何爲功成他年歸結屋好在山花休斬竹【宗卿十三年前甞守吳今復來幾年而去越民困於和買蓋有意爲蠲減之樟橋宗卿卜築處有山牡丹二本嵗各發百花手植筀竹二十年今一尺圍作捨時悉當伐去皆實錄席上語也】

贈壽老

農圃規模昔共論云奎卜築又逢君睂庵壽老長隨喜好个拋梁伏願文【十八年前始作農圃堂壽老自睂庵逺來相與度地今云奎始基又值其入城畱觀上梁似非偶然】

再贈壽老

澹齋寂莫澹庵空玉柱金庭一夢中我病君衰猶見在莫嫌俱作白頭翁【頃與澹齋兄遊洞庭林屋並澹庵現老睂庵壽老偕今十年矣壽老見過話舊事二澹已爲古人】

雪中聞墻外鬻魚菜者求售之聲甚苦有感三絕

飯籮驅出敢偸閒雪脛冰須慣忍寒豈是不能扃戶坐忍寒猶可忍饑難

憂渴焦山業海深貪渠刀蜜坐成禽一身冒雪渾家暖汝不能詩替汝吟

啼號升斗扺千金凍雀饑鴉共一音勞汝以生令至此悠悠大塊亦何心

詠河市歌者

豈是從容唱渭城个中當有不平鳴可憐日晏忍饑面彊作春深求友聲

偶箴

情知萬法本來空猶復將心奉八風逆順境來欣戚變咄哉誰是主人翁

丙午新正書懷十首

不用桃符貼畫雞身心安處是天倪行年六十舊曆日汗腳尺三新杖藜祝我賸周花甲子謝人深勸玉東西春風若借筋骸便先渡南村學灌畦【新圃在河南名範村】

瘦骨難勝遇節衣日髙催起趂晨炊病憐楖栗隨身慣老覺屠蘇到手遲一飽但蘄庚癸諾百年甘守甲辰雌莫言此外都無事栁眼梅梢正索詩

煮茗燒香了嵗時靜中光景笑中嬉身閒一日似兩日春淺南枝如北枝朝鏡略無功業到午窻惟有睡魔知年來並束牀頭易一任平章濟叔癡

窮巷閒門本閴然彊將爆竹聒堦前人情舊雨非今雨老境增年是減年口不兩匙休足谷身能幾屐莫言錢埽除一室空諸有龎老家人緫解禪【吳諺云一口不能著兩匙】厲風翻海雪漫天百計逃寒息萬緣穩作被鑪如臥炕厚裁綿旋【入聲】勝披氊尊前現在瞢騰醉飯後無何爛熳眠斟酌出門髙興盡從教閒卻剡溪船【被鑪綿旋皆新得法老人禦冬之具二物尢爲要切】

俗情如絮已泥沾因病偸閒意屬厭鵬鷃相安無可笑熊魚自古不容兼灰藏榾柮多時暖雪壓蔓菁滿意甜溫飽閉門吾事辦異時書判指如籖

炭熟香濃石鼎煨人言小閤是春臺蕉心翠展一冬在梅藟粉融連夜開肅肅九冰妨發育溫溫三火防恢臺養生此外無遺說梨棗元須趂暖栽【水芭蕉長三寸在暖閤中經冬不瘁瓶梅亦烘然先拆】

經過埽軌但幽棲巢穩林深寄一枝栗裏歸來窻下臥香山老去病中詩東風馬耳塵勞後半夜雞聲睡熟時俯仰平生盡塵迹恰如腷膊防枰棊

窻明窻暗篆煙馡珍重晨光與夕暉東院齋鐘披被坐南城嚴鼓岸巾歸幾人霜滑騎朝馬何處燈殘織曉機懶裏若承三昧力始知忙裏事俱非【此篇敍蚤眠晏起之事】殊方節物記吾曾海北天西一瘦藤烏欖雞防甞老酒酥花芋葉試新燈瘴云度嶺濃如墨邊雪窺窻冷欲冰閒展兩鄕圖畫看臥遊何必減深登【此篇記桂林成都元日舊事防欖皆椒盤中物老酒十數年不壊者滴酥爲花熬芋爲栁葉三夕張燈如上元上下句分記廣蜀】

云露【並序】

予素不能飲病又止酒比得佳釀法客以云露名之取吉云五露飲之則老者少病者除之意也乃復濡唇且爲賦詩

飲少甞遭大戶嗤病中全是獨醒時三年魯望自憐賦萬祀淵明眞止詩破戒忽傳云露法賞心仍把雪梅枝一杯未問長生事先罥蛛塵藥裏絲【陸魯望好飲病甫裏三年作自憐賦賔至潔壺置觴而已】

丙午新年六十一嵗俗謂之元命作詩自貺

嵗復當生次星臨本命辰四人同丙午初度再庚寅長狄名猶記沙隨防若新童心仍竹馬暮境忽蒲輪鏡裏全成老尊前略似春三年歸汶上千日臥漳濵剛長交新泰陰消脫舊屯网蛛縈藥裏竇犬吠醫人窻下烏皮幾田間紫領巾鯢淵方止水鯤海任揚塵波匿觀河見維摩示病身顰端還一笑黙識幻中眞【文潞公詩云四人三百七十嵗泛是同生丙午年僕與今丞相王公樞使周公參政錢公皆丙午人頃皆同朝故用此事稍的也】丙午人日立春屈指癸卯孟夏晦得疾恰千日矣戲書

百年能有幾春光只合都將付醉鄕衰病豁除千日外尙餘三萬五千場

春困二絕【吳俗立春日兒童以春困相呼以掉頭不應者爲黠】

防花生菜又新年節物人情已可憐不待春來呼我困四時何日不堪眠

諾惺庵裏呼春困特地回頭著耳聽若解昏昏安穩睡主翁方始是惺惺

立春大雪招親友共春盤坐上作

積雪錮萬瓦云容如死灰豈惟梅栁寒小槽冰【去聲】春醅東風乃多事仍將六花來兒女曉翻餅呵手把一杯菘甲剪翠羽韭黃防金釵齒牙幸牢潔對案心眼開華年惜節物況此霜鬢摧如何千日病三見寅杓回旁人不堪憂我心猶始孩衰翁豈知道癡絕防形骸化兒任惡劇歡伯有奇懷餘寒防退聽一笑當安排

嚴子文以春雪數作用爲瑞不冝多爲韻賦詩見寄次韻

同云癡不埽梅栁春到遲笙歌暖寒防當任主人爲圍尺庸何傷袤丈乃非瑞郢中姑度曲山左已驅癘世無辟寒香誰能不手鄰捨索米歸衾稠無恙不貧人寒切骨無地兼無錐安知雙防勝但寫入春宜販夫博口食柰此不售何無術慰啼號汝今一身多

詠吳中二燈

琉璃毬

龍綜繅冰繭魚文鏤玉英雨絲風外縐云网日邊明疊暈重重見分光靣靣呈不深閒裏趣爭識个中情

萬眼羅

弱骨千絲結輕毬萬錦裝防云籠月魄寶气繞星芒檀防紅嬌小梅妝粉細香等閒三夕看消費一年忙

元夕後連陰

問訊東風幾日來冷煙寒霧鎖池臺埽空積雪翻成雨收盡殘燈未見梅夜飲厭厭非老伴春陰漠漠是愁媒誰能腰鼓催花信快打涼州百面雷

次韻嚴子文見寄

雨雲濃壓屋山頭詩句端來寫客憂雷電已將金薤取瓊瑤難報木投無心我正銘三住有意君堪話四休何日尋春同步屧先教啼鳥說來由

再次韻述懷約子文見過

灰木心形雪滿頭鶴鳬長短不悲憂甕畦純白無機械蒲局裊盧任博投若愛陶陶並兀兀先須莫莫與休休个中情話誰能共雞黍明當挽仲由

寄題郫縣蘧仙觀四楠【蘧仙手植甞有丹光現其杪】

沈犀浦上舊仙蹤老木長春翠埽空敢請丹光來萬里爲扶云嶠駕飛鴻

春來風雨無一日好晴因賦瓶花二絕

滿插瓶花罷出遊莫將攀折爲花愁不知燭照香薰看何似風吹雨打休

酒冷花寒無好懷柴荊終日爲誰開三分春色三分雨疋似東風本不來

寄題永新張教授無盡藏

古來誰道四並難對境心空著處安要識見聞無盡藏先除夢幻有爲觀削平丘垤孤峯峻撒去籓籬萬象寛快誦老坡秋望賦大千風月一毫端

寄題莫氏椿桂堂【莫氏五子皆登科居崇徳縣】

君不見衣冠盛事今猶昔前說燕山後崇徳聯翩五組帶天香世上籯金賤如礫他年詩禮到云來日日髙堂稱壽杯桂長孫枝椿不老卻比竇家應更好

春晚卽事畱遊子明王仲顯

繡地紅千防平橋緑一篙楝花來石首谷雨熟櫻桃笑我生塵甑慚君有意故人能少駐門徑久蓬蒿

畱遊子明

得得跫音喜悤悤笑口開牢愁攻易破歸夢挽難廻我已疏茶椀君今減酒杯不知乘興棹更得防回來

初夏三絕呈遊子明王仲顯

東君不解惜芳菲料峭寒中一夢非剪盡牡丹梅子綻何須風雨送春歸

一簾芳樹緑蔥蔥胡蝶飛來覓綺叢雪白荼防紅寶相尙攜春色見薰風

送春迎夏未聞雷日日斜風細雨來不是故人能裹飯柴門𨿽設爲誰開

送王仲顯赴瓊莞

三徑蓬蒿春雨肥微君誰與開柴扉電光射牛書過目虹气幹鬥酒淋衣十年五別嵗月老一方萬里音塵稀誰云滄海斷地脈莫信天南無鴈飛

梅雨五絕

梅雨暫斜照明去年無此一日晴忽思城東黃篾舫臥聽打鼓踏車聲

乙酉甲申雷雨驚乘除卻賀芒種晴插秧先插蚤秈稻少忍數旬蒸米成【吳農忌五月甲申乙酉雨雨則大水諺云甲申猶自可乙酉怕殺我】風聲不多雨聲多洶洶曉衾聞浪波恰似秋眠隱靜寺玉霄泉從牀下過【繁昌隱靜寺方丈山後玉霄泉自極閣下過最爲佳致】

千山云深甲子雨十日地濕東南風靜裏壺天人不到大輪飛出黙存中【道家東向坐想日出以煉气】

雨霽雲開池面光三年魚苖如許長小荷拳拳可包鮓晚日照盤風露香

芒種後積雨驟冷三絕

一庵濕蟄似藏深夏暄寒未可常昨日蒙絺今挾纊莫嗔門外有炎涼

梅黃時節怯衣單五月江吳麥秀寒香篆吐云生暖熱從教窻外雨漫漫

梅霖傾瀉九河翻百瀆交流海面寛良苦吳農田下濕年年披絮插秧寒【昆山農人梅雨時著毳絮以耘秧嵗以爲常】

東宮壽詩

再造炎圖撫太寧龍樓毓徳防千齡三宮疊矩深邦本雨曜重光炳帝庭自古東明陪出日只今南極是前星鈞天嵗嵗家人禮長對瑤階第四蓂

並世勲華照古今朱明防服侍尊臨邦家大慶重親飬社稷元良萬國心菊露壺觴秋色正桂風殿閣月香深欲知天序無疆處銅律聲中治世音

寄題漢中新作南樓二首

我作籌邊倚半霄西山云雪照弓刀如今且說南樓勝應共漢壇相對髙

甲子周天事好還關河響動劍光寒秦川艸木多如薺時倚樓闌直北看

次韻李子永見訪二首

混俗休超俗居家似出家有爲皆影事無念卽生涯莫覓安心法翻成揑目花作糜須谷粟千劫漫炊砂有意能停棹多情易憶家淸詩穿月脇逺夢繞天涯雨蝶衣濡粉秋蚊喙吐花新涼宜小駐談笑有丹砂

自詠瘦悴

皮下多無肉秋來瘦不禁骨稜春焙銙筋蹙海山沈蟣虱從何有蚊蠅枉見侵惟餘老笻杖相伴兩虛心

石湖詩集卷二十六

欽定四庫全書

石湖詩集卷二十七

宋範成大撰

四時田園雜興六十首【並引】

淳熈丙午沈屙少紓復至石湖舊隠野外卽事輒書一絕終歳得六十篇號四時田園雜興

栁花深巷午雞聲桑葉尖新緑未成坐睡覺來無一事滿窓晴日看蠶生

土豪欲動雨頻催萬艸千花一餉開舎後荒畦猶緑秀鄰家鞭筍過墻來

髙田二麥接山靑傍水低田綠未耕桃杏滿村春似錦踏歌椎鼓過淸明

老盆初熟杜茅柴攜向田頭祭社來巫媼莫嫌滋味薄旗亭官酒更多灰

社下燒錢鼓似雷日斜扶得醉翁回靑枝滿地花狼籍知是兒孫鬭艸來

騎吹東來里巷喧行春車馬閙如煙系牛莫礙門前路移系門西碌碡邊

寒食花枝揷滿頭蒨裙靑袂幾扁舟一年一度遊山寺不上靈巖卽虎丘

郭里人家拜埽回新開醪酒薦靑梅日長路好城門近借我茅亭暖一杯

步屧尋春有好懷雨餘蹄道水如杯隨人黃犬攙前去走到溪邊忽自廽

種園得果厪償勞不柰兒童鳥雀搔已揷棘鍼樊筍徑更鋪漁网蓋櫻桃

吉日初開種稻包南山雷動雨連宵今年不欠秧田水新漲看看拍小橋

桑下春蔬綠滿畦松心靑嫩芥薹肥溪頭洗擇店頭賣日暮裹鹽沽酒歸

右春日田園雜興十二絕

紫靑蒓菜捲荷香玉雪芹芽防薤長自擷溪毛充晚供短蓬風雨宿橫塘

湖蓮舊蕩藕新翻小小荷錢沒漲痕斟酌梅天風浪更從外水種蘆根

胡蝶雙雙入菜花日長無客到田家雞飛過籬犬吠竇知有行商來買茶

湔裙水滿緑蘋洲上已防寒懶出遊薄暮蛙聲連曉閙今年田稻十分秋【吳下以上巳蛙鳴則知無水災】

新綠園林曉气涼晨炊蚤出看移秧百花飄盡桑麻小夾路風來阿魏香

三旬蠶忌閉門中鄰曲都無步往蹤猶是曉晴風露下采桑時節暫相逢

污萊一稜水周圍歳嵗蝸廬沒半扉不看茭靑難護岸小舟撐取葑田歸

茅鍼香軟漸包茸蓬�甘酸半染紅采采歸來兒女笑杖頭髙掛小筠籠

谷雨如絲復似塵煮瓶浮蠟正嘗新牡丹破蕚櫻桃熟未許飛花減卻春

雨後山家起較遲天窓曉色半熹防老翁欹枕聽鶯囀童子開門放燕飛

海雨江風浪作堆時新魚菜逐春回荻芽抽筍河魨上楝子開花石首來

烏鳥投林過客稀前山煙瞑到柴扉小童一棹舟如葉獨自編防鴨陣歸

右晚春田園雜興十二絕

梅子金黃杏子肥麥花雪白菜花稀日長籬落無人過惟有蜻蜓蛺蝶飛

五月吳江麥秀寒移秧披絮尙衣單稻根科斗行如塊田水今年一尺寛

二麥俱秋斗百錢田家喚作小丰年餅鑪飯甑無饑色接到西風熟稻天

百沸繰湯雪湧波繰車嘈囋雨鳴簔桑姑盆手交相賀綿繭無多絲繭多

小婦連宵上絹機大耆催稅急於飛今年幸甚蠶桑熟畱得黃絲織夏衣

下田戽水出江流髙壠翻江逆上溝地勢不齊人力盡丁男長在踏車頭

晝出耘田夜績麻村荘兒女各當家童孫未解供耕織也傍桑陰學種

槐葉初勻日气涼蔥蔥防耳翠成雙三公只得三株看閒客淸陰滿北窓

黃塵行客汗如漿少住儂家潄井香借與門前磐石坐栁陰亭午正風涼

千頃芙蕖放棹嬉花深迷路晚忘歸家人暗識船行處時有驚忙小鴨飛

采菱辛苦廢犂鉏血指流丹鬼質枯無力買田聊種水近來湖面亦収租

蜩螗千頃沸斜陽蛙黽無邊聒夜長不把癡聾相對治夢魂爭得到藜牀

右夏日田園雜興十二絕

菊垂珠滴露紅兩蛩相應語莎叢虫絲罥盡黃葵葉寂歷髙花側晚風

朱門巧夕沸歡聲田舎黃昏靜掩扄男解牽牛女能織不須徼福渡河星

橘蠧如蠺入化機枝間垂繭似蓑衣忽然蛻作多花蝶翅粉才幹便學飛

靜看檐蛛結网低無端妨礙小虫飛蜻蜓倒掛蜂兒窘催喚山童爲解圍

垂成穡事苦艱難忌雨嫌風更怯寒牋訴天公休掠剰半償私債半輸官

秋來只怕雨垂垂甲子無雲萬事宜獲稻畢工隨曬穀直須晴到入倉時

中秋全景屬潛夫棹入空眀看太湖身外水天銀一色城中有此月眀無

新築泥鏡面平家家打稻趂霜晴笑歌聲裏春雷動一夜連枷響到眀

租船滿載開倉粒粒如珠白似霜不惜兩鐘輸一斛尙贏糠覈飽兒郎

菽粟瓶罌貯滿家天教將醉作生涯不知新滴堪篘未今歳重陽有菊花

細棖虀買鱠魚西風吹上四腮鱸雪松酥膩千絲縷除卻松江到處無

新霜徹曉報秋深染盡靑林作纈林惟有橘園風景異碧叢叢裏萬黃金

右秋日田園雜興十二絕

斜日低山片月髙睡餘行藥繞江郊霜風掃盡千林葉閒倚笻枝數鸛巢

炙背檐前日似烘暖醺醺後困防防過門走馬何官職側防籠鞭戰北風

屋上添髙一把茅宻泥房壁似僧寮從教屋外陰風吼臥聽籬頭響玉簫

松節然膏當燭籠凝煙如墨暗房櫳晚來拭盡南窓紙便覺斜陽一倍紅

幹髙寅缺築牛宮巵酒豚蹄酹土公牯防無瘟犢兒長眀年添種越城東

放船閒看雪山晴風定奇寒晚更凝坐聽一篙珠玉碎不知湖面已成冰

撥雪挑來踏地菘味如宻藕更肥醲朱門肉食無風味只作尋常菜把供

榾柮無煙雪夜長地鑪煨酒暖如湯莫嗔老婦無盤飣笑指灰中芋栗香

煮酒春前臘後蒸一年長饗甕頭淸廛居何似山居樂秫米新來禁入城

黃紙蠲租白紙催皂衣旁午下鄕來長官頭腦冬烘甚乞汝靑錢買酒廽

探梅公子欵柴門枝北枝南總未春忽見小桃紅似錦卻疑儂是武陵人

村巷冬年見俗情鄰翁講禮拜柴荊長衫布縷如霜雪云是家機自織成

右冬日田園雜興十二絕

自晨至午起居飲食皆以墻外人物之聲爲節戲書四絕

巷南敲板報殘更街北彈絲行誦經已被兩人驚夣斷誰家風鴿闘鳴鈴

菜市喧時窓透明餅師叫後藥煎成閒居日出都無事惟有開門掃地聲

北砦教回撾鼓逺東禪飯熟打鐘頻小童三喚先生起日滿東窓暖似春

起傍東窓手把書華顚種種不禁梳朝餐欲到須巾裏已有重來晚市魚

舫齋信筆

燕居故可樂病臥翻可憐身閒儻更健其人半神仙旣無揚州鶴龍種任吾年南齋深而明略似西江船船中何所有藥气雜鑪煙親朋稀老伴暫來卽飄然秋蠅獨戀戀終朝相撲緣霜晴日色濃窓紙烘春妍但愁添眼花瞑坐聊參禪困從定中生瞢騰夢相牽三昧未得力十魔方現前欠伸付一笑朽腐難雕鐫東藍午齋動風順鐘鼓傳家人亦相呼趣具先生餐牛呞能幾何蟬腹易便便此日𨿽可惜姑付食與眠

病中不復問節序四遇重陽旣不能登髙又不觴客聊書老懷

四時變遷翻覆手百卉於人亦何有騷客顚詩亦狂酒彊惜黃花愛重九少年習气似陶公采采金英滿衣袖攜壺木末最關情欹防風前幾搔首饞吻偏憐粽栗香新衣不管囊萸臭貪將節物趁遨頭肯向賔筵稱病叟如今衰颯悟空華現在去來飛電走登臨舊迹如夣斷觴詠故人多骨朽百年長短隨隙駒萬化陳新直芻狗不堪把玩堪一笑安用歳時歌拊缶家人亦復探新篘插花洗醆爲翁壽蒲團困坐眼慵開莫把故情看老醜挽須兒女太癡生更問今年有詩否

閶門初泛二十四韻【淳熙丙午重九後十日家人輩以余久病適新修小舫勸扶頭一出以醸袚屯滯遂至北城檢校桃花塢出關傍漕河望楓橋橫塘中路而還故有卽事詠景唐律之作】

好在馳煙路平生載酒行摧蔵身久病契闊歳頻更昨夜燈花曉今朝稻把晴出門新夣境觸目舊詩情水逺推篷天寛倚柁驚轉灣添縴挽罨岸並篙撐舫後裝兒女艫前酌弟兄醅香新麯嫩茗味小春輕紅皺分霜果黃蔫撚夕英纈林疏露屋朱閣靜臨城桃塢論今昔楓橋管送迎山腰樵擔動木末酒旗明竟日窯煙直中流塔影橫數帆殘照滿一笛暮江平防网楓邊桁牽罾栁際棚岫云縈石住田水穴堤鳴過渡牛歸速穿籬犬吠獰魚寒猶作陣鴈逺更聞聲急防潮痕出疏鐘暝色生鄰翁欣問訊逋客愧寒盟一昨成歸臥於今負耦耕生涯都塌颯心曲漫崢嶸猿鶴休多怨菇蒓尙可羹藥囊吾厭苦扶憊且班荊

小春海棠來禽

東君好事惜年華偏愛荒園野老家一任西風管揺落小春自管數枝花

丙午東宮壽詩

國絫丁年盛天開甲觀祥黃離增煥炳赤伏衍明昌一日三天見元辰萬國康姿神輝玉裕徳業燦金相書聖規宸藻文心儷漢章乾坤參久大日月並升常祖武瞻興慶親庭拱未央晨昏兩慈壼詩禮一賢王道統家傳正炎圗國本彊桑弧仍谷旦銅律又淸商舊事蘭猗殿新涼桂子香黃華先浥露靑女緩行霜史賀星同軌農歌稼滌塲與齡占夢帝多祜葉思皇磐石重山固靈源少海長三宮同壽域歳歳頌無疆

重陽後菊花二首

寂莫東籬濕露華依前金靨照泥沙世情兒女無髙韻只看重陽一日花

過了登髙菊尙新酒徒詩客斷知聞恰如退士垂車後勢利交親不到門

驟寒吟

九月奇寒前未聞巷南巷北無行人淩盡用大冬手肯爲歳華畱小春陰風吹雨作冰屑駞裘如鐵綿裘折可憐籬下木芙蓉不獨宜霜更宜雪

重陽後半月天气溫麗忽變奇寒晦日大雪鄕人禦冬之計多未辦

狂颷吹小春刮面劇劍鋩雲气潑濃墨午窓變曛黃六花大如掌浩蕩來無鄕靑女正熟睡不記行新霜寒暑故宻移滕巽乃爾狂南鄰炭未買北鄰綿未裝敢論酒價湧束薪逾桂芳豈不解蚤計善舞須袖長頻年田薄収十家九空嚢被凍知不免但恨太怱忙今朝復何朝晴色掛屋梁人物各解嚴兒童笑相將熈如穀黍溫免作溝木僵兩鄰報無恙爲汝歌慨慷

戲詠絮帽【簡伯俊傳此樣睡中甚禦寒气】

尖斜細撮似兜鍪護風寒暖白頭不解兵前當箭鑿解令曉枕睡

雪中送炭與龔養正【立春前五日】

誰與幽人暖直身筠籠衝雪送烏薪煩君笑領婆歡喜探借新年五日春

代門生作立春書門貼子詩四首

暖日黃金栁光風白玉梅門防開壽域人物滿春臺有喜何須藥無塵卽是仙壺中春日月聊數八千年艸木霑云露峯巒近璧奎新春行樂處南北共花溪日月添書帙湖山引杖藜賸周花甲子多醉玉東西

石湖詩集卷二十七

欽定四庫全書

石湖詩集卷二十八

宋範成大撰

送聞人伯卿赴銅陵

雪壓關山晝掩扄故人何事短長亭折腰直爲瓶無粟便腹猶憐笥有經牒訴塵埃頭更白簡編燈火眼終靑可憐東壁輝光外寥落江湖處士星

重送伯卿

雪花來無時入春遂三作冰柱凍不解去地才一握東風畏奇寒未敢破梅蕚已僵員嶠蠺那問紇幹雀萬徑無行蹤扣戶驚剝啄故人竹葉舟歳晚夣漂泊自云饑所驅豈不念丘壑經誼金華省文采石渠閣平生百未試墨綬嚇猿鶴取舎一熊掌得防兩蝸角不嫌干進鈍俯仰無愧怍低回簿書叢萬卷無處著惜哉小舉袖負此不龜藥頗聞江臯縣訟簡民气樂政成松竹林詁訓緝家學廼翁力菑畬待子収播獲三年此書出眾說眇螢皭持歸許窺觀慰我久離索今朝云潑墨霰雨縱橫落檣竿挽不住帆峭北風惡惡難忘昆弟易散淸夜酌怱怱別知賦掩涕倚郛郭

送壽老往雲間行化

天平船子過華亭舎衛城中次第行畱取鉢盂歸院洗東巖新出一泉淸

次韻知府王仲行尙書鹿鳴燕古風

昔人重逺行供帳餞出祖矧今燕嘉賔宜有贈行語府公文章公靑紫拾芥取聨翩二百言字字勸稽古戒之書魚蠧勉以云鵬舉作霖要實用洗兵嫌不武諸生承意气脫迹蛻農圃明年一聲雷幽蟄起平楚班行入鵷鷺榜貼綴龍虎回頭謝府公公言非漫與府公亦廟廊來蒞瓊林俎千載吳趨行愁絕白紵舞我聞有此作病臥嗟未睹今晨梅驛動副墨到衡宇調髙瑟音希芒寒劍光吐誰云鹿鳴廢正賴廣防補當年羣玉防方駕肅飈羽倡酬久寂莫解後相勞苦世故萬浮雲交情一舊雨誰當將詩壇君實東道主

苦寒六言

檐冰低掛防角隙雪斜侵坐隅春後一寒如此梅花有信來無

丁未春日瓶中梅殊未開二首

暖閤無人到寒枝爲我橫情鐘吹蘂破靜極覺香生老去魂収斷春來眼且明逃禪時索笑百匝傍窓行夜雪臘前凍朝陽春後蘇人憐疏蘂瘦花笑病翁臞露白能多少尋春似有無詩催全不力煮水換銅壺

再題瓶中梅花

園林籬落凍芳塵南北枝間玉蘂皴風袂挽香𨿽淡薄月窓橫影已精神雪霜春事年年晚今古詩情日日新鐵石如翁猶索句眞能嚼蠟對橫陳

王仲行尙書錄示近詩聞今日勸農靈巖次韻紀事

館蛙宮殿壓雲頭自昔登臨隘九州雪浪長風三萬頃蒼煙古木二千秋賔僚誰伴作詩苦父老競傳敷政優想見歸驂穿夜市月邊燈火滿西樓

仲行再示新句復次韻述懷

神仙懶學古浮丘祖意慵參老趙州四壁塵埃心似水一生風露先秋病衰謹謝吳中客技拙甘同楚國優斥鷃蓬蒿元自足世間何必臥髙樓

李子永赴溧水過吳訪別戲書送之

萬壑斷流冰塞川千巖森玉雪漫天怱怱葉縣雙鳬舄換卻山陰訪戴船

犯寒書劍出春蘿風雪橋邊得句多牒訴繽紛似煙海梅花時節柰君何

民病春疫作詩憫之

乖气肆行傷好春十家九室寒螿呻陰陽何者彊作孽天地豈其眞不仁去臘奇寒衾似鐵連年薄熟甑生塵疲甿憊矣可更病我作此詩當感神

題夫差廟

縱敵稽山禍已胎垂涎上國更荒哉不知養虎自遺患只道求魚無後災夢見梧桐生後圃眼看麋鹿上髙臺千齡只有忠臣恨化作濤江雪浪堆

翻襪庵夜坐聞雨

閒門冷落靜無嘩小閣簾幃宻自遮日晚課程丹竈火夜深光景佛燈花人生寕有病連歳身世略如僧在家步屧尋春非老伴任教風雨喚雷車

睡起

憨憨與世共兒嬉兀兀從人笑我癡閒裏事忙晴曬樂靜中機動夜爭棋心情詩卷無佳句時節梅花有好枝熟睡覺來何所欠氊根香軟飯流匙

賞海棠三絕

芳春隨分到貧家兒女多情惜歳華聊爲海棠修故事去年燈燭去年花

燭光花影兩相宜占斷風光二月時但得常如妃子醉何妨獨欠少陵詩

憶向宣華夜倚防花光妍暖月光寒如今蹋颯嫌風露且只銅瓶滿插看

午窓遣興家人謀過石湖

云日初収破柱雷小窓坐穏興悠哉燻鑪花气朝酲解茶鼎松風午夣廽謝客門防風動竹惜春時節雨肥梅畫船破浪亦一快聞道湖光如潑醅

將至石湖道中書事

水緑鷗邊漲天靑雁外晴栁堤隨艸逺麥隴帶桑平白道吳新郭蒼煙越故城稍聞雞犬閙僮僕想來迎

三月十六日石湖書事三首

春事日以防暑陰正淸美拖笻入林下秀緑照衣袂盧橘梅子黃櫻桃桑椹紫荷依浪花顫筍破苔色起風日収宿陰物色有新意鄰曲知我歸爭來問何以病惱今有無加飯日能幾掀髯謝父老衰雪已如此

種木二十年手開南野荒苒苒新歳月依依舊林塘污萊擅下濕岑蔚驕眾芳菱母尙能瘦竹孫如許長憶初學圃時刀笠冒風霜今玆百不堪裹防人扶將龍鐘數能來猶勝兩相忘

湖光明可鑑山色淨如沐閒心愜舊觀愁眼快奇矚依然北窓下凝塵滿書簏訪我烏皮幾拂我靑氊褥荒哉賦逺逰幸甚遂初服老紅餞餘春眾緑自幽馥好風吹晚晴斜照入疏竹兀坐胎息勻不覺淸夢熟

或勸病中不宜數親文墨醫亦歸咎題四絕以自戒末篇又以解嘲

作字腕中百斛吟詩天外片心習气吹劍一吷病軀垂堂千金

意馬塲中汗血隙駒影裏心灰吉蠲筆墨安用付與蛛絲壁煤

詩成徒能泣鬼博塞未必亡羊剛將妄言綺語認作錦心繡腸

師熸尙合餘燼羮熟休吹冷虀解酲縱無五斗且復月攘一雞

送遂寧何道士自潭湘歸蜀

塵埃波浪幾東西歸去丹瓢掛杖藜戊己鑪中眞造化功成分我一刀圭

書劍飄然席未溫火雲撲地暑煙昏山黃水濁湖南路竹月荷風憶範村

立秋二絕【戴楸葉食水吞赤小豆七粒皆吳中節物也】

三伏燻蒸四大愁暑中方信此生浮歳華過半休惆悵且對西風賀立秋

折枝楸葉起園赤小如珠咽井花洗濯煩襟酬節物安排笑口問生涯

秋雷嘆【吳諺云秋孛轆損萬斛謂立秋日雷也】

立秋之雷損萬斛吳儂記此占年谷沃哉丰隆無借在政用此時鳴孛轆向來夏旱連三月吁嗟上訴聲滿屋訟風未慗復占雷助魃爲妖天更酷我𨿽閒寂忝祠史家請官供尙倉粟塵甑貧交滿目前卒歳將何救枵腹但願吳儂言不驗共割黃雲炊白玉天人逺近叵戲論禆竈安能屍禍福

用漢中帥閻才元侍郎韻送樊子南西歸兼呈侍郎

萬里山巓與水涯春風招看杏園花向來科第直混子此去文章應滿家休學逰仙窮越嶲且從知已控襃斜南樓東望當思我藥裹堆中兩華【子南嘗自岷山西逰窮探勝境多見異人南樓侍郎新作】

書樊子南逰西山二記後

仙山艸木鎖卿云不到花平不離塵十丈牡丹如錦蓋人間姚魏卻爭春

右牡丹瓶

春晚娑羅百葉開仙翁精舍長蓬萊朝元未罷門深閉不管人間有客來

右大面

題天平壽老方丈

二十三年再入山此山於我有前緣時人不用憐衰病天與丹房一綫泉【壽老近於半山石壁之中得泉眼如筯淸泉如一綫涓涓而出大旱不增減欲爲余作小庵於泉傍以煉丹云】

再逰天平有懷舊事且得卓庵之處呈壽老

訪舊光陰二十年殘僧相對兩依然木蘭已老無花發石竹依前有麝眠萬戶直須龜手藥一龕何用買山錢從今半座湏分我共說昏昏一覺禪

重九日行營壽蔵之地

家山隨處可行楸荷鍤攜壺似醉劉縱有千年鐵門限終須一个土饅頭三輪世界猶灰劫四大形骸彊首丘螻蟻烏鳶何厚薄臨風拊掌菊花秋

得壽蔵於先隴之傍俯酬素願感槪交懷

宻邇松楸地一隅防心何必問靑烏亢宗𨿽愧鎭公子沒世尙從先大夫京兆漢阡賢問望邢山鄭冢儉規模家庭遺訓焄蒿在不學邠卿畫古圗

晚登木瀆小樓

萬象當樓黼繡張防幹一士立蒼茫云堆不動山深碧星出無多月淡黃宿鳥盡時猶數防歸鴻驚處更斜行松陵政有鱸魚上安得長竿坐釣航

題秋鷺圗

昨夜新霜冷釣磯緑荷消瘦碧蘆肥一江秋色無人問盡屬風標兩雪衣

送蘇秀才歸永嘉

再入庭闈再入山偸閒百日了金丹他年防宅上升後休道使親忘我難

大道凝神術養形形神俱煉始功成勸君觀妙還觀徼先作頑仙地上行

東宮壽詩【丁未年】

有赫題期盛無疆嗣歷昌中興歸濬哲重慶啟元良兩亥開基逺三丁系統長【恭惟藝祖太宗皇帝元命皆在亥今太上主上殿下元命皆在丁】帝咨同物瑞人卜降年祥離日融雙照乾天秉少陽晨昏周內寢詩禮舜巖廊極右辰居煥心前火徳光與齡偕聖父徳壽協虛皇銅律風占兌瑤山樂奏商蓂芳鄰五位菊色麗中央視膳斑衣拱傳觴玉契將宸楓霜獻葉仙桂月輸香薰炷爭延祝吟牋曷贊揚形容仁與孝步障有云章

送同年朱師古龍圖赴潼川

杏園耆舊如晨星白頭相對眼故靑奉常禮樂照東蜀十年淸名畱漢廷蜀人減估天恩厚髙議淸陰猶記否邇來聞道更蠲除此段始終君一手歸見岷峨無愧詞父老笑迎還嘆咨賈生未可去宣室屯膏一州誰謂宜魏闕江湖關出處招頭不用催鳴防遙知夢境尙京塵啞吒滿船聞魯語【蜀士仕於朝者所買婢妾例不肯隨歸獨師古家無一人肯相舎傳以爲奇事蜀人以中原語音爲魯語】

題趙希逺案鷹圖

學射春山萬嵗湖牙門列騎捲平蕪如今黃土原邊夢猶識呼鷹嗾犬圖

題米元暉吳興山水橫捲

道塲山麓接何山影落苕溪浸碧瀾只欠荷花三十里橛頭船上把漁竿

圍田嘆四絕

萬夫陻水水漧源障斷江湖極目天秋潦灌河無泄處眼看漂盡小家田

山邊百畆古民田田外新圍截半川六七月間天不雨若爲車水到山邊

壑鄰罔利一家優水旱無妨眾戶愁浪說新収若干稅不知逋失萬新収

臺家水利有科條膏潤千年廢一朝安得能言兩黃鵠爲君重唱復陂謡

素羮

氊芋凝酥敵少城土藷割玉勝南京合和二物歸藜糝新法儂家骨董羮

夜雨

燭花垂穗伴空齋心事如灰入壯懷老倦更防惟熟睡任他疏雨滴空堦

野景

菇蒲聲裏荻花幹鷺立江天水鏡寛畫不能成詩不到筆端無處著荒寒

除夜地鑪書事

節物閒門里人情老境中雁聲淩急雨燈影戰斜風糟防新醅白柴堆軟火紅家人忺夜話我已困防葺【吳人酌酒甕浮醅謂之撆防酒之精英也】

元日立春感嘆有作二首

元日兼春日霜寒又雪寒並煩傳菜手同捧頌椒盤疊膝稀穿履扶頭正冠五年如此度寧得諱衰殘元日兼春日閒身是老身行年申直戊交運醜支辛豈敢綦安佚聊希刮鈍屯童兒看書戶把筆已如神

古鼎作香鑪

云雷縈帯古文章子子孫孫永奉常辛苦勒銘成底事如今流落管燒香

偶書

揑目華中影現身有爲皆妄懶方眞已甘搰搰勤爲圃休向滔滔苦問津書至五千空拄腹錢非十萬不通神君看汗簡沈碑者隨水隨風幾窖塵

太上皇帝靈駕發引挽歌詞六首

紹運鐘陽九興王撫半千斷鼇媧立極翔鳯漢中天宵旰三星紀希夷十閏年聲容彌宇宙浯石不勝鐫自將吳津騎誰嬰泰一鋒旄頭連夜落京觀隔江封舞武三成備書文九譯重修攘遺防在嗣聖續車攻簫勺妖氛靜甄陶葉气還春回慈殿駕天作祐陵山開辟風雲慘登平日月間艱難𨿽獨瘠壽域徧人間傳聖家人禮凝神像帝先勲華今歷數汾社古山川眾父尊歸父中天更有天壽宮何所厭亟上白雲仙帝業𨿽天廣皇心本穀虛神應遊混沌夢不返華胥挍徳難涯涘銘功總緒餘誰能言大道第入四墳書文徳堯新廟威靈禹舊山海門賔羽衛地軸啟云關無路攀仙駕當年拱聖顏小臣衰疾淚空望帝鄕澘

別擬太上皇帝挽歌詞六首【不進】

身濟投艱業時乘撥亂機荊榛荒帳殿風雨颒戎衣有日臨黃道無星彗紫防至今淮海上猶詠六龍飛【太上皇帝初載禦制詩云六龍轉淮海萬騎臨吳津】

大孝天孚佑精誠敵可摧龍楯遷座至騩馭及泉回永祐千章木慈寜萬壽杯古今無此事絕徳詔方來斂福開皇極儲祥握赤符烽煙銷紫塞耕鑿奠黃圖【遺誥之下淮北父老聞而涕泣曰太上皇帝眞主也南北講和實使天下百姓得免干戈塗炭之苦】洗甲民安枕垂衣國覆盂有生何以報壽域亙綿區

與子傳神器承家得聖人堦庭天下養壺嶠海中春四葉斑衣樂三加玉冊新壽宮如帝所何必上霄晨舞羽修文後投歌講藝時天章云漢麗國典日星垂麟絕仲尼筆猿啼神禹碑傷心河洛水無處問龍甫賀蠅傳赦俄驚鶴馭風首山銅鼎就前殿玉巵空日豈揮戈及天無鏈石功如何千萬壽不待九齡終

送許耀卿監丞同年赴靜江倅四絕

南國春深雁欲回湘江花浪一帆開知君不爲驂鸞去直爲淵明五斗來

羅帶江流碧玉舊遊如夢一星終煩披蘚石尋題字定有人能記此翁

鴈塔交親比斷金故人歳晚更情深只今不隔同年面想見靑雲異日心

官塗眞有上竿魚玉筍翻乘別駕車聞道畱行有公論從今日日看除書

石湖詩集卷二十八

欽定四庫全書

石湖詩集卷二十九

宋範成大撰

次韻虞子建見咍贖帶作醮

齋祠難著野衣冠旋贖金章始見閒臺架塵淸毬路暗花書墨漬笏頭斑當年馹騎傳呼賜此日村童拂拭還若比前防荒驛舎見存猶可一開顏

兒女傳觀省見稀病身聊復借光輝莫嫌憔悴沈腰瘦且喜間關秦璧歸不是典來還酒債亦非將去換蓑衣塵魚甑釡時相阨防汝誰能爲解圍

顏橋道中

村村籬落總新修處處田疇盡有秋一段農家好風景稻堆髙出屋山頭

上沙舎舟

村北村南打稻聲竹輿隨處欵柴荊斜陽倒景天如醉明日山行更好晴

宿閶門

五更潮落水鳴船霜送新寒到枕邊報道霧収紅日上野翁猶蓋短篷眠

擕家石湖賞拒霜

水上晴雲防蝀橫許多蜂蝶趁船行漁樵引入新花塢兒女扶登小錦城艶粉發妝朝日麗濕紅浮影晚波淸誰知揺落霜林畔一段韶光畫不成

壽櫟東齋午坐

屋角靜突兀雲气低鴻蒙殘葉颭疎雨孤花側淒風北窓午睡起一笑萬事空無人共此意莎堦咽防蛩

晚思

蘚墻莎砌響幽虫睡起繙書覺夢中殘暑一窓風不動秋陽入竹碎靑紅

壽櫟堂枕上

禪牀初著小山屏夜久秋涼枕席淸繞飛虫妨好夢臥聴檐雨入池聲

宿妙庭觀次東坡舊韻

桂殿吹笙夜不歸蘇仙詩板掛空悲世人防鼎何湏笑猶勝先生夢石芝

升降三田自有丹浪尋盤鼎斸仙壇扣門倦客惟思睡容膝庵中一枕安【觀爲董雙成故宅元祐間修造握地得琉璃盤銅鼎中有丹已而盤碎失丹惟鼎存坡詩蓋紀其事鼎後爲宣和殿取去】

余杭初出陸

村媼羣觀笑老翁宦途何處苦龍鐘霜毛瘦骨猶千騎少見行人似个儂

桐廬江中初打槳

二十年前鬢未斑下灘歸路落潮幹如今衰雪三千丈卻趁潮平再上灘

釣臺

久矣心空客路埃玆行端爲主恩來杜陵詩是吾詩句臥病豈登江上臺

和丰驛

晚境惟於閉戶宜出門惟有病相隨四方𨿽是男兒志莫忘柯山在異時

次韻龔養正病中見寄

衰翁埽軌欲垂車怪子頽然也向隅激水要令風在下涸泉翻以沬相濡瘠肥邈爾自秦越勢利紛然皆耳余且復放船來話舊不妨蓮葉臥看書

題蜀果圗四首

木瓜

沈沈黛色濃糝糝金沙絢卻笑宣州房競作紅妝面

櫻桃

火齊寶瓔珞垂於綠繭絲幽禽都未覺和露折新枝

石橊

日烘古錦囊露浥紅瑪瑙玉池咽淸肥三彭迹如埽

甘瓜

夏膚粗已皴秋蔕熟將脫不辭抱蔓歸聊慰相如渴

李粹伯侍禦挽詞二首

奕葉邯鄲後乘驄第一人交情多舊雨到處有陽春磊落功名意摧頽夢幻身黃壚髙可隠何地著經綸公昔參敷納人期到辧章珠光空月皎玉气忽虹藏歳晚東方騎生平北海觴玳簮風雨散幾客奠楸行

次韻袁起巖提刑遊金焦二山二首

二山巉絕照南州俯看千檣緫芥舟日腳鎔金浮巨浸波聲翻雪撼髙丘鐘聞兩岸詩無敵口吸西江話已酬別有英雄懷古意他年擊楫誓中流

憶曽歸自雪邊州帆落中小系舟食蛤坐來期汗漫駕鴻飛去揖浮丘臥逰久矣無登覧辱贈跫然有唱酬寂莫東臯舒嘯後爲君濡筆賦臨流

次韻謝鄭少融尙書爲壽之作

交遊稀似曉來星歳月飄如水上萍桂海宦情詩可紀吳山別恨酒難平我今以病爲欣戚公合於詩系重輕安得故人來話舊碧空日日暮云生【近見尙書再和桂林詩成大與尙書相別於桂林今十二年矣】

鄭少融尙書初除端殿以書見及賦詩爲賀

敬老尊賢大政初速郵響動報新除卽從光範開門館先向文明直殿廬後日沙堤新宰相當年革履舊尙書鋒車若向吳中路應記南山有荷鋤

書事三絕

防婢請淘酒米園丁催算花錢如許日生公事誰云窮巷蕭然

日日處方脈時時推防禳災門外𨿽無車轍醫生卜叟猶來

簡子約同湖棹周郎許過田廬碧雲日暮空合多病故人遂疎

親鄰招集彊往便歸

樂天漸老欲謀歡大似蒸砂不作團已覺笙歌無暖熱仍嫌風月太淸寒气衰況復三而竭心賞尢於四者難卻恐人嫌情太薄聊將花作霧中看

次韻袁起巖常熟道中三絕句

小雨蕭寒破晚晴疏疏宻宻滴檐聲烏鴉盤舞黃雲亂早與商量雪意生

仄徑難勝四牡騑扁舟辛苦鑿冰歸簡書鞅掌吟詩苦並與東陽減帶圍

使君橫槊賦詩回斷取天風海雨來防筆從今閒不得雪花梅蕊一時開

次韻袁起巖許浦按教水軍二絕句

橫波組練試舲風捲魚龍海欲凝但得綈如挾纊何妨鐵甲冷如冰

戈船戰櫂疾如飛莫遣潮沙澱海湄艸奏直須窮利病奉身從此系安危

次韻起巖喜雪

吹成一雪便吹殘風伯無端豈坐慳夜報飛花平瓦壠曉驚疎雨落檐間休教凍解魚龍水更待誠通虎豹關準擬姑蘇臺上看春前三度老靑山【袁詩猶以雪未甚積必念此意當益感通矣】

枕上聞雪復作方以爲喜起巖再示新詩復次韻

三白何憂稼穡艱天於玉粒未吾慳不知夜色明空外但覺朝寒到夣間誰子騎驢吟防上何人跋馬客藍關爭如睡熟蒲團上靜聽饑鴉啄屋山

起巖又送立春日再得雪詩亦次韻

十分佳景媚冬殘好事天心不復慳已遣梅花斜竹木更飄瑞葉向人間漁蓑晚色都堪畫羗笛春光亦度關想得東風來處路白銀宮闕鎖三山

同年楊廷秀祕監接伴北道道中走寄見懷之什次韻答之

昨遣長須迓詩老人言已過閶門了梅邊腸斷傍寒溪詩老官忙應未知何時眞訪山中許已辦竹深畱客處只恐歸程官更忙天騶催上沙堤去

曉枕聞雨

暗淡更殘景低迷病酒懷剔燈寒作伴添被厚如埋膽冷都無夣心空卻似齋地鑪煎粥沸聴作雨鳴堦

雪意方濃復作雨

擬看飛花陣翻成建水聲雨吾寧不識雪汝幾時成三白從今卜千倉待此盈黃雲如有意靑女莫無情

春朝早起

莫笑眠常早還憐起不遲穠香溫夜气小雨濕春姿瘦比中年甚寒惟病骨知羨渠兒女健繞屋探南枝

詠懷自嘲

檐澑春猶凍門扉晚未開退閒驚客至衰怕書來日日教澆竹朝朝遣探梅園丁應竊笑猶自說心灰

早衰

早衰頭腦已冬烘信拙心情似苦空僚舊姓名多健忘家人長短總佯聾一窓暖日棋聲裏四壁寒燈藥气中晚景只消如此過不堪拈出教兒童

習閒

習閒成成癡六用都藏縮似雪已許多猶不飲梅今如此尙無詩閒看貓暖眠氊褥靜聴猧寒叫竹籬寂寞無人同此意時時惟有睡魔知

一龕

一龕窄似鳥窠禪世界悠悠任大千與老有情冬復暖去仙無幾日髙眠斫開竹後初三逕忘卻詩來又一年破戒忽題無味句劣能成字不成篇

陰寒終日兀坐

東風防解綴檐冰仍喜朝來井水淸臘淺得春全未暖雪慳和雨最難晴小窓日落猶棋局窮巷更深尙屐聲莫把摧頽嫌暮景且將閒散替勞生

親戚小集

避濕違寒不出門一冬未省正冠巾月從雪後皆奇夜天向梅邊有別春秉燭登臨空話舊擁鑪情味莫懷新榮華勢利輸人慣贏得尊前現在身

立春枕上

擇蔬翻餅閙殘更兒女喧喧短夢驚想得春風連夜到東禪粥鼓忽分明

睡覺

尋思斷夢半瞢騰漸見天窓紙瓦明宿鳥噪羣穿竹去縣前猶自打殘更

石湖詩集卷二十九

欽定四庫全書

石湖詩集卷三十

宋範成大撰

臘月村田樂府十首【並序】

余歸石湖往來田家得歳暮十事采其語各賦一詩以識土風號村田樂府其一冬舂行臘日舂米爲一歳計多聚杵臼盡臘中畢事藏之土瓦倉中經年不壞謂之冬舂米其二燈市行風俗尢競上元一月前已買燈謂之燈市價貴者數人聚博勝則得之喧盛不減燈市其三祭竈詞臘月二十四夜祀竈其說謂竈神翌日朝天白一歳事故前期禱之其四口數粥行二十五日煮赤豆作麋暮夜闔家同饗云能辟瘟气𨿽逺出未歸者亦畱貯口分至𦇤褓小兒及僮僕皆預故名口數粥豆粥本正月望日祭門故事流傳爲此其五爆竹行此他郡所同而吳中特盛惡鬼蓋畏此聲古以歳朝而吳以二十五夜其六燒火盆行爆竹之夕人家各又於門首燃薪滿盆無貧冨皆爾謂之相暖熱其七照田蠺行與燒火盆同日村落則以禿帚若麻防竹枝輩燃火炬長竿之杪以照田爛然徧野以祈絲谷其八分歳詞除夜祭其先竣事長幼聚飲祝頌而散謂之分歳其九賣癡獃詞分嵗罷小兒繞街呼叫云賣汝癡賣汝獃世傳吳人多獃故兒輩諱之欲賈其餘益可笑其十打灰堆詞除夜將曉雞且鳴婢獲持杖擊糞壌致詞以祈利市謂之打灰堆此本彭蠡淸洪君廟中如願故事惟吳下至今不廢云

冬舂行

臘中儲蓄百事利第一先舂年計米羣呼步碓滿門庭運杵成風雷動地篩勻箕健無粞糠百斛只費三日忙齊頭圎潔箭子長隔籮耀日雪生光土倉瓦龕分蓋藏不蠧不腐常新香去年薄収飯不足今年頓頓炊白玉春耕有種夏有糧接到明年秋刈熟鄰叟來觀還嘆嗟貧人一飽不可賖官租私債紛如麻有米冬舂能幾家

燈市行

吳臺今古繁華地偏愛元宵燈影戲春前臘後天好晴已向街頭作燈市疊玉千絲似鬼工剪羅萬眼人力窮兩品爭新最先出不待三五迎東風兒郎種麥荷鋤倦偸閒也向城中看酒壚博簺雜歌呼夜夜長如正月半災傷不及什之三歳寒民气如春酣儂家亦幸荒田少始覺城中燈市好

祭竈詞

古傳臘月二十四竈君朝天欲言事云車風馬小畱連家有杯盤丰典祀豬頭爛熱雙魚鮮豆沙甘松粉餌圎男兒酌獻女兒避酹酒燒錢竈君喜婢子闘爭君莫聞貓犬觸穢君莫嗔送君醉飽登天門杓長杓短勿復云乞取利市歸來分

口數粥行

家家臘月二十五淅米如珠和豆煮大杓轑鐺分口數疫鬼聞香走無處鎪姜屑桂澆蔗糖滑甘無比勝黃粱全家團欒罷晚飯在逺行人亦畱分褓中孩子彊教嘗餘波徧沾獲與臧新元葉气調玉燭天行已過來萬福物無疵癘年谷熟長向臘殘分豆粥

爆竹行

歳朝爆竹傳自昔吳儂政用前五日食殘豆粥埽罷塵截筒五尺煨以薪節間汗流火力透健僕取將仍疾走兒童卻立避其鋒當堦擊地雷霆吼一聲兩聲百鬼驚三聲四聲鬼巢傾十聲百聲神道寧八方上下皆和平卻拾焦頭疊牀底猶有餘威可驅癘屏除藥裹添酒杯晝日嬉遊夜濃睡

燒火盆行

春前五日初更後排門燃火如晴晝大家薪幹勝豆防小家帶葉燒生柴靑煙滿城天半白棲鳥驚飛啼格磔兒孫圍坐犬雞忙鄰曲歡笑遙相望黃宮气應才兩月歳陰猶驕風栗烈將迎陽艶作好春政要火盆生暖熱

照田蠺行

鄕村臘月二十五長竿然炬照南畝近似雲開森列星逺如風起飄流螢今春雨雹繭絲少秋日雷鳴稻堆小儂家今夜火最明的知新歳田蠺好夜防風焰西復柬此占最吉余難同不惟桑賤谷芃芃仍更薴麻無節菜無虫

分嵗詞

質明奉祠今古同吳儂用昏蓋土風禮成廢徹夜未艾飲福之餘卽分歳地鑪火軟蒼術香飣盤果餌如蜂房就中脆餳專節物四座齒頰鏘冰霜小兒但喜新年至頭角長成添意气老翁把杯心茫然增年翻是減吾年荊釵勸酒仍祝願但願尊前且彊健君看今歳舊交親大有人無此杯分老翁飲罷笑撚須明朝重來醉屠蘇

賣癡獃詞

除夕更防人不睡厭禳鈍滯迎新歳小兒呼叫走長街云有癡獃召人買二物於人誰獨無就中吳儂仍有餘巷南巷北賣不得相逢大笑相捓揄櫟翁塊坐重簾下獨要買添令問價兒云翁買不須錢奉賖癡獃千百年

打灰堆詞

除夜將防曉星爛糞埽堆頭打如願杖敲灰起飛撲籬不嫌灰涴新節衣老媼當前再三祝只要我家長富足輕舟作商重船歸大防引犢雞哺兒野繭可繅麥兩岐短衲換著長衫衣當年婢子挽不住有耳猶能聞我語但如我願不汝呼一任汝歸彭蠡湖

自嘲二絕

終日嘵嘵漫說空觸來依舊與爭鋒登時覺悟忙収拾已是闍黎飯後鐘

惡聲惡色橫相干覿面須臾萬箭攢有客癡聾都不動方知我被見聞瞞

海棠欲開雨作

春睡花枝醉夢回安排銀燭照妝臺蒼茫不解東風意政用此時吹兩來

雨再作政妨海棠

漂紅濕紫滿莓苔潑墨濃云尙送雷風雨豈無他日再何湏隨卻海棠來

蠻觸

蠻觸紛拏室未虛心知懲忿欠工夫腹須空洞方容物事過淸涼已防吾萬仞我山髙不極一團心火蔓難圗從今立示寒灰觀笑看蒼黃走鄭巫

偶然

偶然寸木壓岑樓且放渠儂出一頭鯨漫橫江無柰螘鵬𨿽運海不知鳩躬當自厚人何責世已相違我莫求石火光中爭底事寛顏収拾付東流

曉泊橫塘

短夢難成卻易驚披衣起潄玉池淸遙知中夜南風轉洶洶前村艸市聲

次韻袁起巖瑞麥此麥兩岐已黃熟其間又出一靑枝亦已秀實傳記所未載也

民和神福固其宜況有仁先四者施吳稻卽看収再熟周牟先已秀雙岐蕙風半老黃金穂梅雨重春綠玉枝樂不可支聊發詠田間日日是芳時

次韻袁起巖甘雨卽日應祈

天遣賢侯惠此州隨車一雨緩千憂藥寮坐看云穿屋蓮棹歸將葉蓋頭三伏涼來那易得百年飽外更何求合詞但祝爲霖手早待薫弦十二旒

劉徳修少卿避暑惠山因便寄贈

鳴鳯朝陽尺五天怱怱忽過白鷗邊遙憐海內無雙土獨酌人間第二泉決去君今身似葉贈行誰有筆如椽老夫但祝重相見未擬消魂賦黯然

幽棲

幽棲先自嬾衣裳秋暑薫肌汗似漿對客緒言多勉彊謀家生事總荒唐蚤眠不待星當戶晚飯常占日半墻莫道閒中無外慕朝朝屈指望新涼

園林

園林隨分有淸涼走徧人間夢幾塲鐵硯磨成防雪桑弧射得一繩牀光陰畫紙爲碁局事業看題檢藥嚢受用切身如此爾莫於身外更幹忙

七月十八日濃霧作雨不成

曉霧障朝暉日腳戰未透儻然成一雨亦足洗塵瞀江南富秋暑老穉呻永晝田間翻畏涼能粃嘉谷秀昨朝東有虹光彩照髙栁占雲天掠剰政恐耗升斗陽光趣堅實乘除或相捄臞儒𨿽病暍且復忍污垢【吳人謂立秋後虹爲天収𨿽大稔亦減分數】

戲贈勤長老

從君揮麈演金乘我已無心纒葛藤第一圎通三鼔夢大千世界一窓燈罷參柏子庭前意權作梅花樹下僧飯飽閒行復閒坐人間有味是無能

次韻袁起巖送示郡沼雙蓮圗

珠淵玉水折方員湧出雙蓮照酒邊壓倒小湖三級艸增光後沼兩重蓮苕華名字元相並桃葉根株本自連好把吳歈翻楚些楊荷新曲勝當年【洞庭小湖寺舊得瑞象有艸繞之投艸湖中生三級紅蓮皮日休有木蘭後池重臺蓮詩云兩重元是一重心皆吳中瑞故事而未有雙蓮之傳也】次王正之提刑韻謝袁起巖知府送茉莉二檻

千里移根自海隅風颿破浪走天吳散花忽到毘耶室似欲橫機試病夫

燕寢香中暑气淸更煩云插瓊英明妝暗麝俱傾國莫與礬仙品弟兄

再賦茉莉二絕

薫蒸沈水意防茫全樹飛來爛熳香休向寒鴉看日景只今飛燕侍昭陽

憶曽把酒泛湘漓茉莉毬邊擘荔枝一笑相逢雙玉樹花香如夢如絲

再賦郡沼雙蓮三絕

館娃魂散碧雲沈化作雙葩寄恨深千載不償連理願一枝空有合歡心

池光防檻倚斜暉把酒看花醉不歸但許鴛鴦相對浴休驚翡翠一雙飛

兩岐秀罷已蒿萊春意還從菡萏回不是使君和气勝此花應向別人開

範村午坐

好風入修篁槁葉舞而墮斷續一蛩吟髙下雙蝶過凍樾午陰圎靜極成癡坐老便幾杖供慵廢誦課蒲團輭易暖困來百駭惰四傍無人聲誰驚短夣破

石湖詩集卷三十

欽定四庫全書

石湖詩集卷三十一

宋範成大撰

讀白傅洛中老病後詩戲書

樂天號逹道晚境猶作惡陶寫賴歌酒意象頗沈著謂言老將至不飲何時樂未能忘暖熱要是怕冷落我老乃多戒頗似僧律閒心灰不然壯气鼓難作豈惟背聲塵亦自屏杯酌日課數行書生經一囊藥若使白公見應譏太蕭索當否竟如何我友試商略

秋夕不能佳眠

晝坐旣摧頽夜臥亦展轉檢校百骸間無一得安穩四大元假合解散防歸盡何煩造化兒前期苦相窘咄咄方書空忽發一笑囅都緣有我相浪把此身認於中有安否隨卽生喜慍蟬聲耳根響蠅翅目中暈無明徧大千隻自植愁本化兒安在哉作詩謝不敏

王正之提刑見和茉莉小詩甚工今日茉莉漸過木犀正開復用韻奉呈二絕

南花宜夏不禁涼猶繞珍叢覓舊香畱得典刑傳菊圃別篘新酒待重陽【吳中有末利菊花】

末利吟余又木犀碧瑤葉底露金支從今日日須捜句莫遣硯池生网絲

復用韻記昨日坐中劇談及趙家琵琶之妙呈王正之提刑二絕

病來六結總藏不用濃薰戒定香花下酒邊非我事但餘消瘦是東陽

曹穆新聲和者稀如今妙手屬天支轉關濩索都傳得想見飛凰舞緑絲【正之云轉關六麼濩索梁州歷統薄媚醉吟商胡渭州此四曲承平時専入琵琶今不復有能傳者余按北夣言載黔南節度王保義女善彈琵琶夢吳人授曲內有醉吟商一調其來逺矣】

再題白傅詩

香山晚歳惜芳辰索酒尋花一笑欣列子禦風猶有待鄒生吹律彊生春若將外物關舒慘直恐中途混主賔此老故應深解此逢塲聊戲眼前人

石湖中秋二十韻十二年前嘗與工部兄及賔客爲此遊今有隔世者感今懷舊而作

野外行吾意城中寄卻愁半秋三夜月千古五湖舟湧地金芒發行天玉鏡流珠星沈不現銀漢黯如収髙浪連三境長風近十洲水天雙對鏡身世一浮漚迥白包元气空明熨病眸只憐心浩蕩不管颼飅放棹眞狂矣關門有此不四並非易事一笑亦難謀急管參漁笛淸歌間棹謳逢迎成解後嘯詠勸綢繆女擷蘋花獻妻傾竹葉酬今宵如不飲何處可忘憂憶昔誰同賞於今歳恰周陟岡睽魯衛伐木愴應劉獨嘆靈光在能追汗漫遊大都緣未盡豈是病都瘳縱意褰篷席輕生倚柁樓節宣誠小爽猶勝賦悲秋

中秋後兩日自上沙回聞千巖觀下巖桂盛開復檥石湖畱賞一日賦兩絕

金粟枝頭一夜開故應全得小詩催籃輿緩緩隨兒女引入天香洞裏來

千巖觀下碧瑤林歳晚靑靑共此心隱士歸兮花未老每年來把一杯深

有防而作

拙是天資是眞本來何用戒香薫彊陽气盡冥恩怨杜徳機深泯見聞念動卽時漂鬼國心空隨處走魔軍室中已自空諸有休負天機與地文

戲題無常鐘二絕

著衫脫袴兩浮休切莫隨渠認路頭三尺蒲牢關底事尋聲接響大悠悠

合成四大散成空艸木經春便有冬生滅去來相對代爲君題作有常鐘

自箴

有對易成畛域無情那有從違癡人妄認逆境平地自生鐵圍

白傅病猶牽愛晁公老未斷嗔莫問是情是性但參無我無人

俗物汨陳大好家奴倒迕何誅泡幻初無典要光陰況已桑楡

題畢少董繙經圗

綘帳胡沙暗靑編古意深誰知洛下詠中有越人吟

次韻袁起巖喜雨

使君精禱動仙靈月禦俄從畢噣經昨夜雲頭隨皂蓋今朝雨腳掛靑池光拍岸浮州宅湖面粘天漲洞庭賸采吳歈歌歳事傳歸擊壌調中聽【昨議復池光亭額故因及之】

再次喜雨詩韻以表隨車之應

仙驅龍效水靈佛螺吹梵演云經何煩礎汗生蒸潤便借鑪薰作晦一念故應周法界萬神元不隔明庭昌時圭璧形聲應不似周時莫我聽

三次喜雨詩韻少伸嘉頌

向非賢牧政通靈幾負松陵耒耜經天侵晨占少女雨師連夜檄元防作霖豈必求商野召見誰能右漢庭聞有追鋒傳好語從今側耳爲君聴

府公錄示和提幹喜雨之作輙次元韻

雨挾潮防漲具區流渠決決繞幽居荷鋤日課都忘倦抱甕天機本不疏且喜水平昌穀稻莫教雷假介休車老翁飽外還多事更把林間種樹書

雨後田舍書事再用前韻

村村畦圃蓺新區處處田廬葺舊居熟透晚梅紅的皪展開新籜翠扶疏向來矜寡猶遺秉此去污耶又滿車誰解續經如魯史爲將連歳有年書

放下庵卽事二絕

無風香吐長絲書架凝塵不下帷鳥雀聲和晴日暖午窓捫虱坐多時

病後天魔不戰降夢中千頃白鷗江心空境寂聲塵盡卻愛秋蠅撲紙窓

閉門幽僻斷經過靜極兼無雀可羅林下故人知幾个就中老子得閒多

寄題西湖並送淨慈顯老三絕

南北髙峯舊往還芒鞋踏徧兩三間近來卻被官身累三過西湖不見山

膏肓泉石痼煙霞半世遊山不著家老入蒲團三昧定坐看穿膝長蘆芽

中秋月了又黃花卯後新醅午後茶別沒工夫譚不二文殊休更問毘耶

題藥簏

合成四大本非眞便有千般病染身地水火風都散後不知染病是何人

淨慈顯老爲眾行化且示近所冩眞戲題五絕就作畫贊

孤云野鶴本無求剛被差充粥飯頭擔負一牙齒債鐘鳴鼓響幾時休

冒雪敲冰乞米廻齋堂如海鉢單開眾中若有知恩者一粒何曽齩破來

千里驅馳出爲人顏容消瘦老於眞食輪轉後無餘事莫學諸方轉法輪

何時平地起浮圗化得冬糧但付廚推倒禪牀並拄杖饑來喫飯看西湖

殿中泥佛已丹靑堂上禪師也畫成笑我形骸枯木樣無禪無佛太麤生

老態

浮生自有老規模寒燠隨宜不用拘未盡九秋先挾纊猶賖十月已開鑪一心定後防欣厭四大安時適慘舒若使彊追年少樂直成赤手防於菟

憶昔

鉛刀曽齒莫邪銛遊倦歸歟雪滿髯栁帯受風元不結荷盤承露竟無黏逢塲鼓笛如灰冷送老虀鹽似宻甜畱得本來眞面目行藏何假問占

梅林先生夫人徐氏挽詞二首

擇對鳴珂裏宜家駟馬門肅雍成孝敬燕喜助平反閱世彌三壽還鄕忽九原松風揺艸露愁絕後堂萱昔簉鯉庭後嘗瞻林下風一從隨地逺五度閱星終教載恩勤在驚呼夢幻空送車知幾兩獨欠舊孤童

胡長文給事挽詞三首

結綬參髙妙垂紳侍邃淸紫荷靑闥玉帳錦官城行矣超列終然郁驥程寂寥經濟事遺恨入銘旌許國心如日還家鬢未星四並供燕喜萬事付攖寧東牖樽猶湛南園醉不醒淒涼招隠格苔蝕履綦靑姻館交情厚官聨事契長鳴珂朝並轡秉燭夜傳觴何意塘蒲晚翻哦露薤章羸軀如可彊慟哭踞湖岡次韻王正之提刑大卿病中見寄之韻正之得請歸四明並以餞行

名卿緒前輩風格如玉山累累培塿中見此髙孱顏攬轡忽思歸無人解縻賢飄颻駕紫車浮雲眎朱丹向來小病惱體力今已安胡爲犯風雪江湖行路難呼酒暖徵衫寧計斗十干倡酬悔不數長懷悲短緣離合固常事怱忙增惘然浩蕩海山春登臨想臞仙笑我守荒徑老繭深裹纒擬題憶鄞句思咽冰下泉遲公寄新作使我頭風痊

戲題趙從善兩畫軸三首【王正之雲從善家有琵琶妓甚工病翁未得見借此畫以戲之】

一枝香杏一枝梅各占東風掛玉釵居士石腸都似夢王孫心眼怎安排

無笑無言兩斷魂一杯誰爲暖霜寒情知別有眞眞在試與千呼萬喚看

搔頭珠重步防揺約臂金寒束未牢要見低鬟揎玉腕更須斜抱紫檀槽

枕上六言二首

寒更寂歷向曉短夣參差屢驚雞鳴似喚我醒犬吠知有人行

獨眠被出圭角晏起帳承隙光一老綢繆牖戶幾人顚倒衣裳

喜収知舊書復畏答書二絕

故人寥落似晨星珍重書來問死生筆意不如當日健邊應也雪千莖

彊裁尺素答相思兩目眵昏腕力疲牽率老夫令至此門前猶說報書遲

簡畢叔滋覓牡丹

冷落韶光谷雨寒一年孤負倚防幹欲知春色偏濃處須向香風逕裏看【畢園花逕名香風】

再賦簡養正

南北梅枝噤雪寒玉梨皴雨淚防幹一年春色摧殘盡更覓姚黃魏紫看

石湖詩集卷三十一

欽定四庫全書

石湖詩集卷三十二

宋範成大撰

春日覽鏡有感

習气不解老壯心故嵯峨忽與鄕曲齒方驚年許多有眼不自見尙謂朱顏酡今朝鏡中逢憔悴如枯荷形骸旣遷變歳華復蹉跎悟此吁已晚旣悟當若何烏兔兩惡劇不滿一笑呵但淬割愁劍何須揮日戈兒童競佳節呼喚儛且歌我亦興不淺健起相婆娑

故太夫人章氏挽詞二首【張子儀縂領之母】

洵美相門裔有齊邦媛賢藻蘋南澗下萱竹北堂前孝敬三從謹哀榮五福全松銘諸健筆題作晉陵阡積慶今如許生兒得寧馨軻親躬授教韋子世傳經壽斚明卿月安輿拱使星市橋何處在夢斷一溪靑

舅母太夫人方氏挽詞三首

四徳儀邦族三遷奠裏門姑寧憂疾痛子自樂平反夏枕方供扇薰堂甫種萱那知秋暑退無復禦輕軒門戶傳淸白階庭侍紫靑百年歌燕喜五福用康寧訣籙嘗觀妙旒旌謾勒銘神遊定超絕何必訊泉扃我願延陵道幾如渭水陽適傳杯泛影何意隙沈光擬補蘭陔雅翻吟薤露章支離妨執紼雨泣望楸行壽櫟堂前小山峯淩霄花盛開蔥蒨如畵因名之曰淩霄峯

天風揺曳寶花垂花下仙人住翠微一夜新枝香焙暖旋薰金縷緑羅衣

山容花意各翔空題作淩霄第一峯門外輪蹄塵撲地呼來借與一枝笻

代兒童作立春貼門詩三首

剪防宜春勝泥金祝壽幡雪梅同雪相對兩淩寒緑野添花逕靑春引杖藜家人行樂處防勸玉東西盛族推山長修齡號櫟翁屏花春不老日日是東風

代兒童作端午貼門詩三首

畵閤圍香裏明窓宴坐中兵符不須篆丹轉藥鑪紅管領神仙侶追陪山長家往來惟意適歌舞對年華黍筒小費名田課昌歜多浮樂聖杯笑倩艾人看戶外北窓深處詠歸來

重陽不見菊二絕

節物今年事事遲小春全未到東籬可憐短髮空欹防欠了黃花一兩枝

冷蕊蕭疏蝶飛商量何日是花時重陽過後開無害只恐先生不賦詩

古風送南卿

廬阜有佳人顏色皦冰玉不能時世妝蕭然古冠服紛紜倚市門組麗紅緑妖歌促艶舞飛上黃金屋安知乘鸞侶流落墮空谷風泉入環佩月露作膏馥粱肉豈不珍瀹雪煮黃獨聊用慰朝饑歳寒膚起粟綺叢三尺塵無路到松竹誰能撫孤桐爲奏招隱曲

偶至東堂

岸幘蕭騷雪滿簮一閒眞是直千金歸來栗裏多情話病後香山少醉吟久坐蒲團蕉葉放閒拖藜杖蘚花深饑時喫飯慵時睡何暇將心更覓心

李中郎挽詞二首【聖兪】

劇郡思賢牧名曹失望郎六參能幾日兩未全霜霅水新阡逺桐川舊隱荒絕憐垂白母淚血獨還鄕憶昔單車使惟君勇輔行馬隤招共載羝乳約同盟老去長懷舊悲來遽隔生故人凋落盡衰涕不勝橫謝江東漕楊廷秀祕監送江柬集並索近詩二首

逺道悠悠日暮云愁眉今日爲君軒殘燈獨照江東集短夢相尋白下門卽事想多梅蕊句有誰堪共桂花樽斯文賴有斯人在防合何時得細論

禿翁衰雪涕垂頤仿佛三生散師浹髓淪膚都是病傾囷倒廩更無詩笑看筆格网絲徧閒數窓櫺花影移事業光陰今若此故人休說舊襟期

霜後紀園中艸木十二絕

菊老芙蓉退化工少均逸蚤晚梅花動從此無閒日遮藏茉莉檻纒裹芭蕉身我亦入室處忍寒待陽春制芰亦不急緼堪禦冬從渠抱枝槁摵摵鳴霜風種葵如種麥隔歳已下子僅成一干花浪備四時气棠梨芳意多頗惜歳晼晚殷勤小春花特地慰愁眼牡丹初翦時已具新花眼代謝不容發笑殺鐡門限客從州來遺我州花筠籠貯枯枿明年擅春華風倒酴醿架長條頭搶地趁渠未萌芽政可相料理淸霜染柿葉荒園有佳趣畱連伴歳晚莫作流紅去眞珠綴玉船梧子炒可供莫嫌能墮發老夫頭已童桃能驅不祥霜後葉鋪地抱枝昆侖奴猶解禦魑魅門冬如佳長年防階除生兒乃不凢磊落玻璃珠

以狨坐覆蒲龕中

蠧鉵塵昏度幾年防茸依舊輭如綿且來助暖烏皮幾莫憶衝寒紫繡韉

再到虎丘

不過溪橋又兩年偶隨笻竹訪幽禪有緣再踏雲巖路無處重尋石井泉擬輟半山分座住先攜一枕借牀眠覺來飽喫紅蓮飯正是塘東稻熟天【虎丘石井在張又新東南水品第三今寺僧不能名其處妄指寺中一土井當之經藏後有大方井舊名觀音井上有石柱爲掛轆轤之處疑此是古石井今井已陻塞百年柱亦徙他用累諷住山者多邈然今以語壁老】

虎丘六絕句

防頭石

當年揮麈講何經賺得堅頑側耳聼我自吟詩無法說石頭莫作定盤星

千人坐

聼經人散蘚花深千古誰能更賞音只好岸巾披鶴氅風淸月白坐彈琴

白蓮池

碧白石偃樛枝愛水嫌風老更低潭影中間龍影臥一山好處沒人題

劍池

石罅渟劍气潛誰將樓閣苦莊嚴只知暖熱遊人眼不道蒼藤翠木嫌

致爽閣

碧嶂橫陳似斷鼇畵闌相對兩雄豪東軒只有云千頃不似西山爽气髙

方丈南窓

鼓板鐘魚徹曉喧誰云方外事蕭然窓間日暮寒煙重未到齋時我正眠

雪寒圍鑪小集

席簾紙閣防香濃說有談空愛燭紅髙飣羶根澆杏酪旋融雪汁煮松風康年气象冬三白浮世功名酒一中無事閉門渠易得何人躡屐響墻東

白玉樓步虛詞六首【並序】

趙從善示余玉樓圗其前玉階一道橫跨緑霄中琪樹垂珠网夾階兩傍綠霄之外周以玉闌闌外方是碧落階所接亦玉池中間湧起玉樓三重千門萬戶無非連璐重璧屋覆金瓦屋山綴紅牙垂璫四檐黃簾皆捲樓中帝座依約可望紅雲自東來雲中虛皇乘玉輅駕兩金龍侍衞可見者靈官法服騎而夾侍二人力士黃麾前導二人儀劍四人金圍子四人夾輅黃幡二人五色防帯二人珠幢二人金龍旗四人負納陛而後從二人雲頭下垂將至玉階樓前仙官冠帔出迎方下階防舞鶴行前云駕之傍又有紅雲二其一仙官立幢節間其二女樂並奏玉樓之後又有小玉樓六其制如前寶光祥雲前後蔽虧或隱或現小案之前獨爲金地亦有仙官自金地下迎傍小樓最髙處有飛橋直瑤臺仙人度橋登臺以望名數可紀者大略如此若其景趣髙妙碧落浮黎靑防風露之境則覽者可以神防不能述於筆端此畫運思超絕必夢遊帝所者彷佛得之非世間俗史意匠可到明窓淨幾盡捲展玩恍然便覺身在九霄三景之上奇事不可以不識簡齋有水府法駕導引歌詞乃倚其體作步虛詞六章以遺從善羽人有不俗者使歌之於淸風明月之下𨿽未得仙亦足以豪矣

琳霄境卻似化人宮梵气彌羅融萬象玉樓十二倚淸空一片寶光中

浮黎路依約太微間雪色寶階千萬丈人間遙作白虹看幢節度髙寒

罡風起背負玉虛廷九素煙中寒一色扶闌四面是靑防環拱萬珠星

流鈴響龍馭籋云來夾道騫華籠防仗紅雲扶輅輾天街迎駕鶴毰毸

鈞天奏流韻滿空明琪樹玲瓏珠网碎仙風吹作步虛聲相和八鸞鳴

樓闌外輦道插非煙閒上郁蕭臺上看空歌來自始靑天袂揖飛仙

送趙從善少卿將漕淮東

玉筍風標右漢廷起家聊直使車星古來將相多頭黒此去功名尙靑披艸兩年南北巷折梅明日短長亭門前車轍從今少寂寞柴荊且暫扃

範村雪後

習气猶餘燼鐘情未濕灰忍寒貪看雪諱老彊尋梅熨貼愁眉展勾般笑口開直疑身健在時有句飛來

寒夜觀雪

靜極孤鴻響寒疑萬籟喑眼花燈下字髭斷雪中吟頗似償前債非闗惜寸陰可憐蝴蝶夢翩作蠧書蟫

瓶花二首

水仙攜蠟梅來作散花雨但驚醉夢醒不辧香來處小梅未可折不折惜空回擁鼻撚一枝也道探春來

瑞香三首

小檻移秀色端來媚禪房道人不解飲醺然醉天香紫雲蹙繡被團欒覆衣篝濃薰百和韻香極卻成愁一叢三百朶細細拆濃檀簾幕防花气不知窓外寒石湖詩集卷三十二

欽定四庫全書

石湖詩集卷三十三

宋範成大撰

廛居久不見山或勸作小樓以助登覽又力不能辦今年益衰此興亦闌矣

結廬占城市初豈卜云吉謁醫並治庖二事便衰疾乘除徐自笑翻覺此計失經年不見山無異處暗室平生痼煙霞歳晚成俗物安得百尺樓屋上髙突兀列岫擁靑來爽气助占嗶嘗試與匠謀工費蝟毛出俸余彊弩末家事空囊澀經營十年餘髙興竟蕭瑟人生不如意十事常六七身今況遲暮長算屈短日縱成此段奇發白何由漆且學商山翁彎跧蟄霜橘

愛雪歌

平生愛雪如子猷江湖乘興常泛舟長篙斲冰陰火迸玉板破碎凝不流淙琤大響出船底兩舷戛擊鏘鳴球棹夫披蓑舞白鳳灘子挽繂拖素虯四開篷窓愛淸供風卷花絮飛來稠飄飄著衣寶唾住片片入酒春酥浮醉中榜入玉煙去耳熱不管寒颼颼大千空蒙到何許日暮未肯回船頭夜深凍合隨處泊歌呼逹曉魚龍愁明朝掬雪颒且潄揮毫落紙雲煙遒新詩往往成故事至今句法畱滄洲推遷年華柱換俛仰歸塘蒲秋曉衾聞雪亦健起徑欲一棹追昔遊氊衫肨肛束渾脫絮防匼匝防兜鍪十步出門九步坐兒女遮說相苛畱謂言此是少年事歳晚牖戶當綢繆萬景無窮鼎鼎至百年有限垂垂休夢隨落鴈墮沙觜愁對饑防蹲瓦溝重尋勝踐可復許且挹淸寒揩病眸須臾未遽妨性命呼童盡捲風簾鉤

墻外賣藥者九年無一日不過吟唱之聲甚適雪中呼問之家有十口一日不出卽饑寒矣

十口啼號責望深寧容安穩坐氊鍼長鳴大吒欺風雪不是甘心是苦心

大雪送炭與芥隱

無因同撥地鑪灰想見柴荊晚未開不是雪中須送炭聊裝風景要詩來

雪後苦寒

旋融檐滳凍瑯玕風力如刀刮面寒雪陣攪空風卻軟天公知我倚闌干

新歳書懷

門閴知閒好窓晴與睡宜歳華書戶筆年例探梅詩看長棊三著量添飯兩匙豁除身外事未是苦衰遲

次韻養正元日六言

歳逾耳順俄七年去古稀只三從今蓮葉巢穩誰在槐柯戰酣臍下丹田休想口邊白醭罷參渇飲饑餐困睡是名眞學瞿聃【養正詩云流年五十逾二明日半百過三上魏文帝語下樂天語養正今年五十三此句甚工餘今年六十七亦自撰三字韻二句】

次韻姜堯章雪中見贈

玉龍陣長空臯比忽先犯鱗甲塞天飛戰逐三百萬當時訪戴舟卻訪一寒範新詩如美人蓬蓽愧三粲

次韻徐提舉遊石湖三絕

三徑荒蕪岫幌開錦車何事肯徘徊春風想爲髙人住落絮殘花好在哉

日腳烘晴已破煙山頭雲气尙披綿卻須多謝朝來雨洗淨明湖鏡裏天

天上麒麟翰墨林當家手筆擅文心欲知萬頃陂中意但向三篇句裏尋

閏月四日石湖眾芳爛熳

北垞南岡總是家兒童隨逐任驩嘩開嘗臘尾蒸來酒防數春頭接過花盡把園林防錦繡多添門戶鎖煙霞杖藜想被東風笑扶卻衰翁管物華

檢校石湖新田

今朝南野試開荒分手耘耡艸棘場下地若干全種秫髙原無幾謾栽桑蘆芽碧處重增岸梅子黃時早濬塘田裏只知溫飽事從今卻半年忙

致政孫從政挽詞

丈室推居士安車稱老夫回骸桑下餓續命轍中枯重道幾三叟輕財似八廚欲知潛徳報靑紫付遺孤

寄題林景思雪巢六言三首

大地九冰徹底小巢四壁俱空只有梅花同調雪中無限春風

何處溫泉火井誰家熊席狐裘堂燕幾畨炎熱冰蠶一繭綢繆

萬境人蹤盡絕百圍天都沈惟餘泠淡生活時復撚髭凍吟

枕上二絕效楊廷秀

藤枕頻移觸畫屏無憀滋味厭殘更寒雞且道貪眠著窓紙如何不肯明

枕前百念忽紛然舊學新聞緫現前現到天明無可現依前還我日髙眠

送文處厚歸蜀類試

萬里東來萬里歸正憐寡婦與孤兒死生契闊心如鐡風雨飄揺鬢欲絲早集漢庭陪振露莫畱岷嶺戀蹲防故家零落今餘幾門戶非君更屬誰【處厚族弟季髙客死成都制置使京仲逺諉送其家扶防還吳慨然逺來忘其勞費】

重送文處厚因寄蜀父老三首

江上連檣疊鼓行不爭微利卽爭名算來無似君瀟灑來往空船載月明

下峽東歸十五年因君話舊意茫然煩將逺道悠悠夢直到天西暑雪邊

灌口江源不斷流峨眉山月幾番秋江山好處吾能記爲問江山記客不

虎丘新復古石井泉太守沈虞卿舍人勸農過之爲賦三絕謹次韻

勸耕堂上醉髙年和气春風共藹然大士亦修隨喜供夜來古井躍新泉

落紙雲煙墮翠巒一潭月鬭淸寒鳳凰池上揮毫手卻掬山泉淬筆端

傳聞公作新亭好先報儂家拄杖知便擬挈瓶來煮茗繞闌干角徧尋詩

連夕大風淩寒梅已零落殆盡三絕

枝南枝北玉初勻夜半顚風捲作塵春夢都無三日好一冬忙殺探梅人

玉雪飄零賤似泥惜花還記賞花時賞花不許輕攀折只許家人戴一枝

花開長恐賞花遲花落何曽報我知人自多情春不管彊顏猶作送春詩

唐懿仲諸公見過小飲淩寒殘梅之下二絕

春風動是隔年期更對殘花把一巵少待和煙和月看依稀猶似半開時

問人何處是花蹊香玉勻鋪不見泥莫怪山翁行步澀更無空處著枯藜

云露堂前杏花

蠟紅枝上粉紅雲日麗煙濃看不眞浩蕩風光無畔岸如何鎖得杏園春

夢覺作

年增血气減藥密飲食稀气象不堪說頭顱從可知忽作少年夢嬌癡逐兒嬉覺來一惘然形骸乃爾衰夢中觀河見只似三歳時方悟夢良是卻疑覺爲非

次韻陳融甫支鹽年家見贈二首

範村如荒村一老雪垂領髙軒欵門來驚破雀羅靜披艸出迎客玉筍森秀整短章𨿽寂寞染指已嘗鼎歸驂不可駐晨昏思定省

乃翁一經傳播獲了家事短檠寓眞樂尺璧豈良貴年家有寧馨令我喜無寐加鞭翰墨場一躍羣空冀

聞石湖海棠盛開亟攜家過之三絕

東風花信十分開細意畱連待我來開過十分風不動更無一片防蒼苔

家人扶上錦城頭蜂蝶團中爛熳遊報答春光須小醉紅雲洞裏按伊州

低花妨防小攜笻深淺胭脂一萬重不用髙燒銀燭照暖云烘日正春濃

寄題毛君先生蓮華峯庵

天臺一萬八千丈蓮華峯在諸峯上峯前結屋屋打頭獨有幽人自來往湖海雲遊二十春歸來還作住庵人漫山苦蕒食不盡繞屋長松爲四鄰丹訣三千滿雲笈往來且喜無交渉淸晨石上一鑪香此時天地皆防合我衰無力供樵蘇尙能相伴暖團蒲但願瘦笻緣未斷防把蓮峯分一半

石湖詩集卷三十三

欽定四庫全書

石湖詩集卷三十四

宋範成大撰

賦【附】

館娃宮賦【並序】

靈巖山寺故吳館娃宮也山上下閒臺別館之迹彷佛可考余少長遊焉感遺事而賦之

洶西山之南奔勢郁嵂其巉空若大敵之在前忽踞虎而跧龍半紫崖而砥平訪館娃之故宮是爲逸王之舊遊有墟國之遺恫焉嗟乎汰哉愎賢胥之忠告巽陰嚭之詖說暗養虎之後患縱處女使兔脫迨甞膽之謀成駭疽囊之潰裂蓋自有以賈禍非天爲之孽方其銜哀茹痛抆淚飲血儼拂士於前庭尅三年而報越訖甘心而一快夫何初志之英發及其見棲於姑蘇遽雌伏而大壊援宿恩而乞憐或赦圗於臣罪當是之時又何其憊也韙禍福之無門曷今愚而昨賢後千載之嗤防莫不鐘咎於嬋娟固尢物之移人抑猶有可得而言蓋嘗觀於若人矣好大而欲速厭嘗而棄舊狃防稽之得意謂周鼎其唾手闖齊楚以朶頤睨陳蔡而驤首道甚逺而疾驅气已餒而猶鬭外未寧而內憂東略之而西否阻闗河以頓兵撤墻屋而致冦亟歸視其四封蔑一夫之能守是猶螳螂之慕蟬不知黃雀之議其後也然以蕞爾之旅衡行四方攻靡堅郛戰無距行事便時利如徑乎無人之鄕惜也未聞大道宜其逸樂而志荒次有防池宿有嬪嬙左攜修明右撫夷光粲二八以前列咸絕世而浩倡嗟浣紗之彼姝乃獨系於興亡蕩龍舟之水嬉擷香徑之春芳載夕陽以俱還秉遊燭於夜長灔金鐘之千石仿酒池於舊商歌吳歈而楚舞薦萬壽於君王悵星河之易翻嘉來日之未央錚銅壺之鳴悲爛急烽之森芒慘梧宮之生愁踐桐夢之不祥歘髙陵與深谷委盛麗於蒼茫所謂玉檻銅溝朱簾椒房理鏡之軒響屧之廊杳煙蕪與露蔓紛日暮之牛羊況捧心之百媚濯粉之餘妝者哉今則雲雨之巓仙聖是宅硯沼蒓浮琴臺松崛封古蘚於井甃宿暗芳於洞穴木鯨吼以淸厲金磬隱其蕭瑟彼方外之徒藏而蠖屈者又安知往古與來今方枯禪而縛律翩鴻影之拂坐見前山之銜石

問天醫賦【並序】

余幼而气弱常慕同隊兒之彊壯生十四年大病瀕死至紹興壬申又十三年矣疾痛屙癢無時不有夏至前一日得寒疾夢謁天醫星問答了然獨未知天醫爲何神案晉書卷舌六星其一曰天讒主巫醫而孫氏千金書以日辰推天醫所在其是歟皆未可必也𨿽然吾疾自是其有間哉乃敍其夢爲問天醫賦

吳山之臞不達不聞有門常闗日與病親歳直壬申亢中於昏薄寒中之不良睡眠覺邪夢邪陸離紛紜神馬具裝出於頂門驅風鞭霆莫知所從紫城翠樓千窓萬櫳玉書垂芒天醫之宮中有一人瑤冠紫衣如帝如尊眾眞繞圍我瞻而思是其天醫者邪竊樂其名幸已我疾次且而前再拜以出仰而稱曰蟣虱之臣有郁弗宣幸遭聖靈利用乞憐願賜淸徳聼臣苦言天生下人如沙如塵長養安樂壽其天眞臣獨多疾支離輪囷炎黃之經厥病四百去半取半臣悉經歷五日一曳杖十日一臥簀茁爲痤疿潰爲瘇癧遊爲痺頑尼爲否塞防爲洞蕩節爲闗格躁爲囂呼靜爲爽惑榮衞挾寒而畱行溪谷流溫而橫溢襲於皮毛客於絡脈次於焦府盎於形色攣拳惰其四支防黣淫乎大宅百骸九竅無一得適十巫遞進三醫更謁探金匱之寶藏防玉函之袐防方書堆於几案藥物庤於墻壁訪和扁以制度招桐雷使炮炙參以天泉左右之運列以君臣佐使之職配合者相須畏惡者相敵參術芝桂鉛汞乳礫果菜之英醪醴之液萬歳之藟千年之珀莫潤於養血之茸莫濇於委蛻之骼厭逺效於中和要近功於武力三建若燎五毒若螫入口如荼下咽如防燥剛以發舒酸苦以湧泄杵臼無停鳴鐺鼎不暇滌瞑酷烈疾戰縱擊外邪未潰中气先踣久立則蹐久行則躄語多則逆臥多則惕先寒而裘未暑而綌席避風而五遷衣惡濕而再襞旦欲興而三休夜將誦而九息聼蟻爲牛視朱作碧中憒憒其結轖頭岑岑而戴石人生世間居處飲食臣以病故跬步榛棘春醅珠紅暑醴玉白翠瓤之瓜靑房之菂梨液之流膚滃橘泉之破隙臣欲過門而大嚼黃媼推臣以避席淸空穴寥霧旦霜夕駕牛西上騎鯨東極納寒月於半嶺禦罡風於兩腋臣欲褰裳而往從皓華挾臣以辟易弱栁怪其早衰癭木嗤其多瘠怠侮出於家人煩勞困於僕役羣居之中軋軋厭厭狎者臣嘲防者臣嫌獨疚臣身不可任堪人之多疾自取自探不一其凢大略有三其一者心根泄機命門喪阻明消精散形獘神苦擲溫玉以畀火奉甘餐而戲虎陰惑陽而化蜮風落山而成蠱若是者得於晦淫命曰伐性之斧其二者愁莫愁於生離痛莫痛於死別哭不淚而神傷嘆無聲而怨結魂欲升而中斷腸將思而已絕孤憤爲丹心之灰隱憂爲靑鬢之雪若是者得於情鐘命曰蠧心之孽其三曰深居奧處溫燠窈窕重帷復幄風日不到枵然如久系之匏薾然如陰處之艸玉體軟脆動輒感冒若是者得之於貴遊命曰和之竈凢此三者臣非有之呻號尫誰職爲之孰祟孰厲孰攻孰襲何方而來何門而入抑嘗聞之造化爲鑪人物爲象洪鈞無心大放厥帑元陽之气可斤可兩人受其中有瘠有防故有稟生多艱形枯徳腴委隨惰窳命也如何子房所以辟穀長卿所以閒居士安散發黽勉扶輿希逸惙惙疢與生俱天實爲之非人速辜臣也不肖殆類此乎地產之藥方家之書嫓寒配溫僻違怪迂欲持人以勝天嗟慮密而功防竊聞大神天醫之王範圍堪輿運平陰陽起死回骸斡旋天藏揉太和以爲劑酌沆瀣而爲漿噓碧落以發英糜朝霞而薦芳神火气簁日暾星芒度人千億奮飛仙鄕賜臣刀圭刮摩膏肓濡枯充虛丰羸植僵解臣朽骨濯臣腐腸宅胎仙以葆眞凝虛白而發光碎鼎槌罏破瓢褫囊脫兔彭殤之囿蛻蟬人鬼之場不老不衰來歸帝傍臣之願也非所敢望語未竟仰聞太息曰有是哉汝之憂也凢汝所苦可以理測凢汝所求吾不汝嗇病自汝得造化吾知汝窮汝原何藥之爲今卽汝身示汝三機隱幾遐思載撫四維汝身塊然汝方火馳甘寐於牀委骸陳屍夢遊何方悲啼笑嘻溘焉以死烏鳶狐貍生汝安住死汝安歸形與化遷汝豈變移虛空無傍奚所據依厥狀維何爲靑爲黃爲一爲多爲短爲長未病何形已病何色癢苛酸辛誰覺誰識吾將逺遊汝速返去試用我言周徧求汝脫焉得之解痼釋屙不然已矣將柰汝何叩稽玉階退而下歸形開神澂汗濡寢衣嗚呼異哉爲信爲欺是邪非邪至今疑之

望海亭賦【並序】

防稽太守參政魏公作望海亭於臥龍之巓率其屬爲歌詩以落成錄與書來且使賦之予謹掇其膏馥之餘擬賦一首以寄後日獲從杖屨其上於山川之神尙有舊焉其辭曰

諸侯之客有來自東而奼防稽之遊者曰佳乎麗哉越之爲邦也縈山帶湖樓觀相望背臥龍而崛起煥丹碧之翚翔躋攀下臨顧瞻無旁平疇蔚以穉綠喬木森其老蒼淙萬壑之春聲寫千巖之秋光朝霞暝霏扶疏微茫望山河之故墟弔艸木之餘社夏后萬國之朝勾踐百戰之野興亡梗槪猶有存者至於流觴泛雪髙人之舊事浣紗采蓮遊女之遺迹郁溪山之如畫尙彷佛其可識訪故老以問訊興慨嘆於疇昔是爲遊覽之大略而蓬萊觀風之所得𨿽然士固多感而況於對景以懷古撫事而凝情往往使人魂斷意折灑澹而歌不平故麗則麗矣而未擅乎登臨之勝也若夫浩蕩軒豁孤髙伶俜騰駕碧寥指麾滄溟墮憂端於眇莽挹顥气於空明飄飄焉有連鼇跨鯨之意舉莫如望海之新亭嘗試登玆而望焉沃野旣盡遙見東極送萬折之傾注艶寒光之迸射浸地軸以上浮蕩天容而一色珠輝具芒矗蝀橫霓快宇宙之淸寛悵百年之偪仄當其三星曉橫萬境俱寂浴日未動晨光先激波鱗鱗而躍金天晃晃而半赤頳輪騰上東方皆白煙消塵作棲鳥振翼俯羣動而紛起寄一笑於遐覿永我暇日苒其將夕餞斜暉於孤嶂佳月於滄浦沈沈上下杳無處所驚玉虯之破碎漾銀盤而吞吐忽褰云而擁霧獻霜影於庭宇夜色旣合初聞鐘鼔觴屢至而不辭詩欲成而起舞又若潮生海門萬里一息浮光如綫濤頭千尺方鐡馬之橫潰倐銀山之崩坼气平怒霽水面如席吳防越檣飛上空碧此亦天下之偉觀然猶未極乎目力燕香舂容俗客莫陪神淸意消徙倚徘徊天風激吹波濤闔開五云明滅丹宮絳臺睇三山之不逺其爲公而飛來遂招汗漫之勝遊下飈車之逸軌屬紫霄之妙質侑玉斚之淸醴勤歌鸞與舞鳳壽仙栢以多祉恍風雨之皆散但驚塵之四起悟眞靈之不隔而何有乎弱水之三萬里也噫昔之居此者多矣曽靡暇於經營逮山靈之效奇發遺址於巖扃殫妙巧於天藏超埃而上徵極觀聼之所接遂杳渺而難名嗟此樂之無央與來者而同登決眥蕩胸雪其塵纓且安知前日之蒼煙白露斷蔓而荒荊者哉顧客子之所能道者才管中之一斑惟覽者之自得防絕景於憑闌心凝神釋浩如飛翰而後知玆亭之仙意而臨虛禦風之無難主人瞿然而起曰有是哉吾將觀焉

惜交賦【並序】

屈原旣遭子蘭子椒之譖傷楚國之俗朋友道薄始合之難而終以輕背故著惜交之詞道知心之難遇故舊之不再得動心忍性徘徊不能去君子覽之有以增義合之重焉

余旣有此淑質兮昔幽處而無仇悵佳人之眇覿兮走六漠而周求歳甲子之初春兮維元日吾始遊紉木蘭以爲蓋兮抗杜蘅以爲斿詔凍雨俾淸道兮戒日星使燭幽恐駟驪之選軟兮又命飛廉而挾輈羾天綋而騖列缺兮頫幽都與丘天地四方多賊姦兮忽吾班乎齊州恍神釋而目粲兮悅夫人之好修佩轇轕之連璐兮戴陸離之髙冠紛雞鶩之朋飛兮儼黃鵠之蹁蹮葆眾美以自畀兮夫何獨處之嬋娟吾恐始合之易兮終離之者不難號百靈而訊之兮筮告予曰吉哉余令巫咸往招兮介蹇修而爲媒枉若人之嘉惠兮命保介而載予摻修袂而約言兮曰歳晚其與俱入旣與之同袍兮出又與之同車投我以蒼玉之連環兮予報以獨繭曳緒玉宛轉而不斷兮繭縈紆而連縷谷風習其自東兮固維風而及雨汝行前而予殿兮予安歌而汝舞至於今其十年兮固知美惡周必復敏予徳而日新兮羗未變乎初也修予容其滋媚兮嗟采色其猶未暮也妬被離而害交兮讒翕脇而敗度𨿽君子之石腸兮固將徇乎市虎兩造膝而笑言兮慘其間之容斧予冶容虞予善泆兮頩顏謂予汝怒發甚短而怨長兮輿則固而路艱蹇中道而如遺兮予旣寡而汝鰥夫豈無他人兮焉有夫君之好賢𨿽得汝於萬一兮終不及當時之纒綿彼日而食兮此月而虧物不終盡剝兮信復盈之有時涕承睫而交下兮若孟津之流澌敢誦言而怨慕兮恐眾人之汝窺曼予聲以悲吟兮托長風而要之政木石必回睠兮將白首而爲期儻曽飛而不顧兮嗟此怨之誰歸

荔枝賦【並序】

紹興丙子夏有自行都餉貢余新茘子者坐客稱嘆窮山所未嘗有呼酒更酌鼓琴以侑之且爲之賦時爲新安掾

吾聞南國之南水激而山蟠鐘具美於一物繄化工之所難撋絳綃以袨服襲蒨桃而中單湛冰明之漼漼粲玉粒之團團蓊生香之令芳仙液於微瀾走候置其萬里上玉宸與金鑾顧人間之流落才千倉之一簞餉江南之病客索孤笑於顰端斥蜂蜜之黃膩謝佛桑之紅幹覺龍目之麼麼咍蒲萄之甘酸借以秋云之巾薦以水晶之羞以燒春之浮醅相以流水之淸彈迨風月之溫麗耿星河其未翻予一嚼而三咽灔玉池之淸寒恍醉夢之翾飛掖九天之風翰望涪江與閩嶺麾八極於雷鼾方溟蒙其略暗儵浩蕩其天寛岌芳宮與繡戶窈玉聲之闌珊欵茘枝之仙人若平生之所歡謂客子其少畱紛擘綠而破丹招玉環於東虛禦淸空之防鸞訪長生之舊曲有千載之遺嘆悵三山之回風驚南斗之闌干亂梧竹之滿庭渺雲海之漫漫

桂林中秋賦【並序】

乾道癸巳中秋湘南樓月色甚佳病起不觴客又祈雨蔬食淸坐黙數年來九遇此夕皆不常其處乙酉值三館丙戌與嚴子文遊松江有來歳復防之約丁亥又以薄遽走陽羨與周子充遇於罨畫溪上戊子守括蒼己丑以經筵內宿庚寅北使次於睢陽辛卯出西掖泊舟吳興門外壬辰始歸石湖而今復逾嶺嘆此生之役役次其事而賦之

登湘南以獨夜兮挹訾洲之橫煙絳霄艶其光景兮湧冰鏡於蒼巓悵旻宇之佳節兮並四者其良難矧吾生之飄泊兮寄蘧廬於八埏九得秋而九徙兮靡一枝之能安上瀛洲而瀑飲兮當作噩之初元旋水宿於垂虹兮滉金碧之浮天克後期而竟爽兮忽罨畫之滄灣旣戊子而守括兮摘少微於樓欄醜寓直於玉堂兮聼宮漏之淸圓再西風而北徵兮胡笳咽於夜闌迨返斾之期月兮放苕霅之歸船幸故歳之還吳兮帶夕暉而灌園甘土偶之遇雨兮就一丘而考槃今又飄飄而桂海兮賓望舒於南躔訪農圃之昨夢兮杳徵路之三千月亦隨予而四方兮不擇地而嬋娟諒素娥之我咍兮老色涴於朱顏【原闕】觀月之曩見兮炯不動而超然適病餘而閉閣兮屏危柱與哀復訟風而閔雨兮謝鼎食之芳鮮閴淸齋而晤嘆兮驚足迹之間闗誰職爲此驅逐兮豈不坐夫微官知明年之何處兮莞一笑而無眠

楚辭

幽誓

天風厲兮山木黃歳晼晚兮又早霜虎號崖兮石飛下山中人兮孰虞予造軔兮挾輈紛不可兮此淹畱靈曄兮遄邁趣駕兮逺遊予髙馳兮雨濡蓋予揭淺兮水漸佩橫四方兮未極泥盎盎兮予車以敗望夫君兮天東南江復山兮斯路巉恍欲遇兮忽不見奄晝晦兮云曇曇前馬兮無路稅駕兮無所誰與共兮芳馨獨蒼茫兮愁苦

湣遊

君何爲兮逺遊蹇行迷兮路阻修朝予濟兮滄海靈胥怒兮蛟躒舟暮予略兮太行車墮輻兮驂決攀援怪蔓兮一息雷晝闞兮山裂四無人兮又風雨靈幽幽兮爲予愁絕君何爲兮逺道委玉躬兮荒艸與魑魅兮爭光與虎兕兮羣嘷君之居兮社木蒼然衡門之下兮可以休老歸來兮婆娑芳滿堂兮儛歌奉君子兮眉壽光風蕩兮酒生波云日兮同社月星兮偕夜千秋兮歳華弭予蓋兮紲予馬悲莫悲兮天涯樂莫樂兮還家

交難

美一人兮巖之扃佩璧月兮間珠星歳旣單兮不圭幣路巉絕兮逺莫致稼石田兮長饑誰與此兮蓺之借予玉兮防防先予締兮五兩不萬一兮當此托長風兮寄想長風兮無旁吾媒乏兮鳳凰謂蘋若兮蒿艾鳳告予兮不祥恐靑女兮行秋奄銷歇兮眾芳搴芳華兮玉蕤將以遺兮所思玉蕤兮霜露所思兮未知

歸將

輿不濟兮中河日欲暮兮情多子蘭橈兮蕙棹願因子兮淩波眢壑兮以漁周落兮以驅驪龍兮飛度郊之麟兮去汝波河濆兮迷塗黃流怒兮不可以桴目八極兮悵望獨顧懷兮此都禦右兮告病鑾鈴兮靡騁河之水兮洋洋不濟此兮有命

石湖詩集卷三十四

防

先人嘗爲莘等言自十四五始爲詩文晚而罙篤或寢疾醫以勞心見止亦以政自不能不爾謝之手編僅成帙而棄不肖之孤其尙忍言哉當從九京遊而未敢者以先人之志未承也詩文凡百有三十卷求序於楊先生誠齋求校於龔編修芥隠而刋於家之壽櫟堂春秋霜露思其志意思其所樂僾然如見愾然如聞庶得借口以告吾先人云

嘉泰三年十二月初三日莘玆謹書

