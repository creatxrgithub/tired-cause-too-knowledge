

欽定四庫全書

集部四

可齋雜槁

別集類三【宋】

提要

【臣】等謹案可齋雜槁三十四卷續槁前八卷續槁後十二卷宋李曾伯撰曾伯字長孺丞相邦彥之孫南渡後流寓嘉興邦彥庸材具位時有浪子之稱而曾伯則能以事功顯由著作郎兩分漕節七開大閫通知兵事所至皆有寔績官至觀文殿學士集中多奏疏表狀之文大抵深明時勢究悉物情多可以見諸施用惟詩詞才气縱橫頗不入格而要亦戞戞異人不屑拾慧於牙後其雜槁編於淳祐壬子續槁前編於寶祐甲寅皆有曾伯自序續槁後爲甲寅以後至辛酉之作不知誰編考曾伯卒於寶祐戊辰則亦所自定也其子杓嘗彚三槁刻之荊州湖北倉使劉籈又刻之武陵咸淳庚午書肆又爲小本刋行其序卽杓所作蓋其人其文並爲當時所重故流傳之廣如是也然三槁皆各自爲編至元嘉禾志始稱爲可齋類槁蓋後人合而名之殊非宋刻之舊今仍存三集之本名從其朔焉乾隆四十三年七月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

可齋雜槁原序

槁以雜名非純也余自弱冠共子職旣而從諸公幙歷中外頴不靈終其身吏俗中間隨事以醻應托意於模寫自少而壯壯而老天閼剡藤者多矣其棄而醤防藥褚不復可記憶篋中斷語零落本無足采年來憂患摧折思致愈不逮前一日與書塾親友偶閱舊作一二有勸以刋諸梓示兒曹者姑俾芟次之杜園綴緝淺近卑陋終不及君房語譬諸山肴野防聊爾雜陳倘俎諸五侯之鯖當囅然一笑淳祐壬子夏五旦日可齋書於荊州杞梓堂

士君子生斯世功業文章其本𨿽一而不能兩全者天也本朝功業之盛莫如韓範忠獻春雨桔橰之篇膾炙人口至辧論新法一防精於經術諸儒有所不逮而上之人以出於彊至疑之矣文正嶽陽樓記精切髙古而歐公猶不以文章許之然要皆磊磊落落確實典重鑿鑿乎如五穀之療饑與世之絺章繪句不根事實者不可同年而語也可齋李公早以功業自許而詩文操筆立就精妙帖妥夐出時流余曩與朝夕每嘆其得於天者厚一別將二紀而公功業赫奕於時一日貽書以其在荊襄著述二編見示且曰蠧魚活計我尙願畱情焉余熟觀而嘆曰功業文章難兩全久矣而公之志欲兼之顧今邊事孔棘公以一身橫當荊蜀之衝屹然如長城萬里上之倚公不啻韓範豈當復與書生文士校短長於繩尺間哉諸葛孔明出師一表前輩以爲與伊訓說命爭光才徳之盛固有不期然而然者此余所期公於異日者也余旣以此意復於公仍書以遺湖北倉使劉和甫籈俾刋之編首益相勉勵以盡朋友之義云寶祐二年龍集甲寅閏月上澣翰林學士中大夫知制誥兼祕書監兼修國史實錄院修撰兼侍讀尢焴序

欽定四庫全書

可齋雜槁卷一

宋李曾伯撰表

代蜀總賀皇帝登極

鴻圖有永生上哲以應時龍徳更新握休符而禦極華夷悅服宗社安榮竊惟以命舜而命禹者由歷數之歸不之益而之啟者以謳歌之屬莫匪天人之與乃臻名位之傳恭惟皇帝陛下緝熈光明聖神文武震雷未作休聞已彰離日初升鴻聲逺播克承祖烈祗奉母儀豈惟開平治之期將見廣規恢之業臣身逢盛際職守遐方作之君作之師益綿統系莫非臣莫非土倍切懷愉

代賀皇太后

王謨烈啟後人罔輕付托帝孝慈奉太后式顯尊榮天扶宗社之傳風動臣民之仰恭惟皇太后陛下令儀恭肅柔徳含洪母道增光詒孫謀而翼子聖躬膺歷爲天下以得人思齊逺繼於太任得位並隆於大舜益躋盛美克壯皇圖臣濫綴外臺恭逢華旦身居劍棧愧抃蹈之無從目睇觚稜惟傾瞻之冞切

代賀郊祀慶成

九重肇祀黃宮推迎日之長五畤用成蒼璧重禮天之敬神人胥恱夷夏聳觀恭惟皇帝陛下順慶垂基體元立極湯有一徳爲皇天眷命之符禹立三年正百姓遂仁之日爰躬緝幄載見紫壇精忱寓槁稭之間和气溢豆籩之際宥民沛澤禦丹鳳之端闈尊祖告功肅翠鑾於淸廟乾坤寧晏宗社靈長臣繆董賦輿濫兼郡鑰駿奔百執莫遑祗事於圜丘鼇抃一心惟贊受釐於宣室

代賀皇太后

報本南郊謹小心而饗帝告功東闕新大典之承親慶協神人懽騰海宇恭惟皇太后陛下離明麗正坤徳靜專位處時龍視舜邦於敝屣謀詒翼燕錫禹命以圭屬泰畤之儀宜慈闈之歸美一時雝肅永傳任姒之徽音千嵗治安逺邁商周之丕祚臣吹竽粟挽越俎竹符思助祭於臣工葵傾萬里受介福於王母栢恱一心

代賀紹定攺元

事國陽甫畢祠官之典更端嵗統載新太史之編慶格天人懽騰海宇恭惟皇帝陛下膺圖出震體道乘幹審已察文允協舜璣之政卜年過歷益綿周鼎之休屬紫畤之肇禋命淸臺而定嵗謂紹興洪烈當昭祖武之繩而嘉定成規盍繼孫謀之翼用重光於鳳紀斯永保於龜圖臣給竈戍薇代庖符竹荷美名都顯號欣逢正始之初揚偉績鋪宏休莫防無前之盛

代賀皇太后

五畤儀天子展事親之孝一元謹始日官新紀嵗之文凡屬華夷欣同正朔恭惟皇太后陛下二南王化四海母儀遹駿有聲克贊武王之聖徳肅雝在廟端由太姒之徽音屬皇邸之肇禋命淸臺而更歷繩其祖武仰循紹興英主之規詒厥孫謀上接嘉定眞人之統更新顯號昭示明時臣繆總兵儲濫兼郡守一宣漢防蜀父老以俱知三祝華封堯君民之共壽

代賀壽慶節

日舒南陸麗天占離位之重星拱東朝彌月闡坤珍之瑞慈闈光啟寰宇歡騰恭惟皇太后陛下賢邁虞嬪行齊周姒遵燕謀而啟佑翊駿命以照臨子育羣生上體髙穹之眷母儀四海中存太極之神繼元祐之徽音舉長寧之彛典茂膺純嘏益衍丕基華封祝聖人共喜堯民之擊壤皇帝奉太后未誇唐殿之稱觴臣身系賦輿心馳象闕薰風入五之奏欣際阜財嵩嶽傳萬嵗之呼永祈介壽

代荊閫賀天基聖節

舜璿始序王正開泰象之三禹紐發祥君位應干龍之五人欣熈旦世衍丕圖恭惟皇帝陛下剛健日新聰明時憲隆漢基於億載新文政於七年禮備東朝問寢樂龍樓之曉衣垂南靣授民頒鳳歷之春對太皥之執規慶孟陬之揆序惟天佑於一徳有永曆年夢帝與我九齡無疆嗣服臣防風於楚向日猶葵再拜稱觴阻預嵩嶽三呼之列中興作頌願賡江漢萬壽之詩

代賀皇帝禦正殿

聖徳無加於孝已臨純吉之期王位前正於朝端履太昕之禦宸居髙拱寰宇聳瞻恭惟皇帝陛下克長克君盡倫盡制雞鳴寢門之問悵慈極之浸遙鸞噦庭燎之光略彜儀而未舉曁易纎而紀旦斯負扆以答陽丕顯離明式符幹健臣縻身邊閫矯首闕庭聽長樂之鼔鐘阻陪星拱息甘泉之烽熳願防風寒

代賀誕皇子

珠躔聮彩楓宸陳亞嵗之儀瓊榦叢休蘭殿毓皇支之瑞慶流廟社歡浹宮闈臣聞兩明作離重暈啟日升之象一索得震初陽應雷復之時肇國夲以無疆知天心之有屬恭惟皇帝陛下仁均動植孝格神明繼統守文仰奉燕謀之翼垂基順慶丕承駿命之隆玆洪圖綿積累之基果朱芾發嶷岐之秀祉流甲觀允開振振蟄蟄之祥壽舉未央益遂怡怡愉愉之樂臣迹縻荊渚心切華封子孫千億宜君宜王復見假樂太平之雅皇帝萬年爲父爲母願賡元和聖徳之詩

代襄閫賀誕皇子

離兩明而麗正如日之升震一索而得男與雷偕復義符匕鬯喜浹宮闈恭惟皇帝陛下孝格際蟠仁霑動植人心天命有開遹駿之聲宗徳祖功方懋延洪之業曦馭玆臨於昴宿星輝宜動於尾躔雅播周邦本支肇文王之百賦陳漢殿春秋小武帝之三基祚瓜緜華夷栢恱臣誤叨重寄欣遇昌辰奉太后怡怡愉愉遙想龍顏之喜宜爾孫繩繩蟄蟄願賡螽羽之詩

代賀皇太后

尊推文母久詠思齊瑞啟湯孫有開長髮慶闗九廟喜對一陽恭惟皇太后陛下道極希夷神遊沖淡蟬蜎髙蹈舜心猶棄屣之輕燕翼親詒堯治拱垂衣之盛玆黃屋遂怡愉之樂宜緑車啟岐嶷之祥世嫡承家奚遜甲觀畫堂之瑞嵩呼稱壽益增未央前殿之歡臣迹阻楚封心馳魏闕綿綿詠瓞永延蒼籙之基采采歌芣復見闗雎之化

江東漕賀誕皇子

離重明而繼照式對恢臺震一索而得男篤生岐嶷福綿九廟喜動六宮仰惟二祖開基千齡垂統載考流虹之旦實皆紀亥之年謨烈之啟後人於昭丕顯元良以正萬國聿應昌期恭惟皇帝陛下何寵駿厖詒謀燕翼祖功宗徳傳天下以爲家帝命人心屬吾君之有子吉占熊夢慶衍龜圖臣縻迹周原傾心漢闕星輝海潤有開社稷之靈長華祝嵩呼但與臣民而鼓舞

淮西憲賀天基聖節

龍躔啟序防爻開羲畫之三虹渚紀辰乾位應箕疇之五華封載祝薄海同詞恭惟皇帝陛下輝光日新勇智天錫守文繼統承祖宗熈洽之基申命用休衍社稷和平之福緯延國算赫奕治功臣將指兵間馳心闕下淮壖息警幸迎一气之春回嵩嶽齊呼驩聽三軍之雷動

廣西漕賀天基聖節

月臨太簇慶逢行夏之時天啟皇圖瑞紀生商之旦淸寧葉順率普祗歡恭惟皇帝陛下學進光明道臻悠久嗣億萬斯年之歷服休命用申當二十七載之登平成功髙拱乾剛不息坤載無疆臣兼節南州馳心北闕凢海隅之出日孰不葵傾與天下以爲春同然椿祝

廣西漕賀正

虯漏平明布太乙東皇之令龍墀嘉防正九重南靣之朝泰道亨通幹端呈露恭惟皇帝陛下如天之覆何地非春輔相財成獨運兩儀之化哲謀肅乂允諧庶証之和斗杓載轉於蒼祗日轂永行於黃道臣猥司藩閫兼領賦輿籍貢三朝敢嘆山川之逺璽傳萬里願令正朔之同

荊閫賀收復襄樊

圖披南雍本吾國之封疆斷出中宸復舊時之城郭聲揚師旅喜溢乾坤眷惟京右之區古稱天下之脊每念蚡冒山林之如昔不虞駒支荊棘之至玆一陥鮏羴幾更裘葛固有撫故碑而涕者詎容以墮甑而視之宜我聖明布昭神武命相臣而指授飭將士以前驅皇威一伸舊物斯得臣謬膺閫寄幸奉廟謨撫南北離合之機豈不揆時而量力當公私疲之際敢云表以出師顧分義有所當爲而事防誠恐易失倘爲身慮則負國恩端策拂龜賴一二臣之允協銜枚擁騎越六七日以先登一麾而挹山甫之流風再鼔而洗羊祜之餘恨平明整斾重賡營將之吟落日揚鞭猶記里人之賦豈臣愚之能效皆聖防之有功玆蓋恭遇皇帝陛下授任不疑好謀能斷念惟天惟祖全付豈宜玷闕於金甌曰有土有邦在今皆欲整齊於玉斧堅持定見爰底成功然始至未有百日之糧而後爨方當千里之饋分財用平版榦非暫費何以久寧礪鋒刅鍜戈矛必有備乃能無患豫謹秋冬之計庶寛宵旰之憂觀趙鼎之奏謂必爭所防敵釁餉嶽飛之車使無闕其法祖規

荊閫進僖祖諡寶

駿命萬年啟璿源於涿郡龜書十字來珍貢於荊州徳應中天懽同下土竊以赤伏四七宜陽效祥紫蓋東南江寧闡瑞觀史諜具嘉於往昔豈休圗虛出於當今洪惟欽陵肇我炎祚諡定太常於建隆之始號加六室於祥符之間鳳翥其章瑩矣溫純之質龍蟠厥紐美哉追琢之工幾經刼火以不灰有待天河之淨洗致遺黎之欣若望中國以來之想當修玉之時聿懷藝祖載稽遺寶之嵗允協寧王可占祖功宗徳之無窮抑見天意人心之有在玆蓋恭遇皇帝陛下丕承前烈宏濟中興宣重光而襲緝熈育羣生而恢疆宇謂子孫必復其始趙璧將奉以全歸玆帝王之興開先宋禮於玆而足證月星明槪海宇肅澄臣猥備閫謀幸陳廟獻離朱索而象罔得端猶黃帝之珠后稷傳而天府司永作周家之寶可齋雜槁卷一

欽定四庫全書

可齋雜槁卷二

宋李曽伯撰表

代蜀總謝到任

萬里觀風方誤領梓東之憲六曹分屬乃今給劍北之師力靡遂於回天身幾容於亡地竊以坤維之重莫如井賦之難闗中之積久乏於粟紅渭上之耕半爲之葦白矧從南渡尢倚西門及今百年之間不知幾變於此井蛙內釁封豕外貪自開禧以來兵民財三者以俱困凡紹興所置茶鹽酒一孔以不遺重以漏巵極於酒轍二絲五穀農已剝牀一馬十牛軍未解甲月計不足嵗入幾何士方杞魯以視之人必蕭葛而可也伏念臣挈瓶智小窺管材疏邊鄙艱難翻成螘磨江湖流落久負鷗盟三年驚楚戶之霜萬里訪蜀山之雪甫持滂轡俾防晏鞭僅能問米價於晉人不過收戶籍於秦府腠理深疾正扁鵲之寒心血指汗顏𨿽屠牛而束手中朝過聽外計驟頒炊沙作糜終無奇畫樵蘇後防適有隠憂匱已告於大農問徒勤於內史龍光赫若蚊負凜然玆蓋恭遇皇帝陛下歷數傳堯謳歌之啟光紹延鴻之業克承詒燕之謀遵修車備器之規方恢輿地念守邊積粟之議尢重民天俯眷愚臣服勞先帝不以一介疆之吏付之四路兵賦之權謂臣以才以亷過加於褒譽戒臣無病無餒使革於蠧源命播防申恩隆幹覆臣敢不勉殫綿力仰答明時癸巳於徵庚戌告成願踵下武繼文之績戊申奏上甲寅報可庶期孝宣興漢之圖

代謝皇太后

祥刑東劍曽防鞠艸之勞防餉西門兼冒握蘭之寵祗奉防申之命悉歸坤極之恩惟蜀一隅去天萬里自渡江已越於百載今宿師且及於七期蚌鷸尙持蜂蟻猶聚易一敵人之首不知幾縑費十耕牛之資僅絡匹馬問𨿽勤於內史匱屢告於大農民嘆白催官虞赤立矧方添於詡竈正宜問於晏鞭伏念臣僅有朴忠它無技巧𨿽皦皦之心如日而種種之鬢已霜州縣塵埃幾成俗吏邊疆機防徒有壯懷一麾叨熊軾之華雙節問鶴

林之役【闕】

五月谷二月絲嗟瘡痍之未復三年艾七年病正腠理之是憂防計徒上於元和方略莫陳於神爵誤頒宸綍遽總賦興念蝸殻之涎久枯而龜背之毛難刮張弓勢極覆轍憂深玆蓋恭遇皇太后陛下徳贊乾元明彰離照王化思齊之太姒母儀長髮之有娀求賢審官佐先朝之洪業理兵足食垂後世之良規俯眷愚臣嘗膺隆委遂率由於帝訓俾往給於軍儲自揣麼防恐孤推擇臣敢不服勞薇戌圖報楓宸九賦斂民當體麟趾闗雎之意三軍作气庶全魚麗鵝鸛之師

代謝郊祀肆赦

肅五畤於漢壇用成熈事去三靣於湯网誕布湛恩歡動邇遐徳霑中外恭惟皇帝陛下與天同覆如日初升立極體元衍宗社靈長之慶垂基永命本帝王欽卹之仁屬宣室之受釐卽端門而孚號鰥寡孤獨誰非舉手加額之人動植飛潛不翅浹髓淪肌之賜臣逺聞艸偃喜切葵傾一代緝熈未遜詩書之盛十行寛大咸欣詔令之觀

代謝皇太后

泰畤八觚禮畢紫煙之燎細書一札令頒湛露之恩慶集慈宮歡騰寰宇恭惟皇太后陛下道侔坤載力贊乾綱有徳克享天心屬新熈典介祉亦右文母遂及嘉生虞庭當舞獸之餘漢网廣漏魚之恵聿遵明訓誕布仁聲凡聞渙汗之敷咸仰解當之作臣偶兼使事祗播王言四海爲家已均被蓼蕭之澤萬年介福將益綿瓜瓞之基

代謝明堂肆赦

合宮云靉百靈賔柴燎之儀細紮星流四海霈蓼蕭之澤歡騰中外慶浹幽明恭惟皇帝陛下守位以仁視民如已祈天永命悉遵累朝忠厚之規饗帝事親爰舉一代緝熈之典玆受釐於紫幄乃肆於綘幡沙漠烏孫豈但聞風而棄過潢池赤子亦令與日以自新臣逺在戍薇欣同偃艸若時蜀道歡傳諭檄之文願與堯民共覩畫冠之化

代荊閫謝加煥章閣因任

楚藩作牧曽無補於分毫堯閣陞班廼俾仍於方靣吁天莫避蹐地知慙竊惟中興擾古之規邃在上界藏書之府文章煥有與云漢以昭回方防舉行卽羮墻之親見祖述已然之龜鏡經營未一之服圖宜有鴻儒克承龍渥某學非用世材不逮人一第奉常已溢布韋之分十年幕府無禆樽俎之疇誤防旒冕之深知猥備疆陲之煩使內聫省寺外玷節麾繼寓直於禹謨獲承流於周翰力小任重猶蟁蝱而負山政拙心勞甚精衛之塡海矧當連年一水二旱之後不勝吾民千瘡百孔之憂許寛嵗時姑茍旦夕丹心報主𨿽惟知國爾之謀白髮奉親未免動家焉之想敢期新命俾領舊邦載陞奎宿之躔不易軫星之分僥逾越望俯仰銜恩玆蓋伏遇皇帝陛下剛健日新聰明時憲雞鳴問寢昭慈孝於兩宮燕翼承休垂典章於萬世廼顧荊襄之形勢將恢建紹之規摹稽大訓於寶書獨詳戎備貳洪名於玉帳庸示睿衷遂使防臣亦叨異數臣敢不弗移故步益謹初心潁川一嵗之畱𨿽有慙於子翼江漢萬年之祝願有似於召公

代謝皇太后

十連罔效敢期陟舜嶽之明一紮示畱乃俾寓堯章之直誕敭渙號繇出坤闈臣聞錫壤中邦重四方之屏翰寶書大訓垂萬世之典謨茍惟乏已試之功何以被維新之命臣一叨末第百不如人生長窮邊𨿽功名早以自許奔走下謂分量不過若斯十年幕府之棲遲再命麾軺之逾越省蘭位棘繼陸鴛鷺之行營栁戍薇載董貔貅之旅第用班超平平之防幸臻陽城下下之書然而旱潦中更星霜六歷政以鷗盟之淸夢有闗烏哺之私情云漢九天敢意晉圗書之府風煙萬里仍令貳轅帳之權何所飭修有此際值玆蓋恭遇皇太后陛下心遊太古道運無爲繩祖武於累朝示母儀於萬國詒謀燕翼業方啟於顯承求賢審官志素存於輔佐將取中興之謨略大恢外治之規模遂使愚臣亦叨聖渥臣敢不恪勤夙夕圖報涓塵竊比潁川𨿽愧神爵鳳凰之日願令江漢益彰闗雎麟趾之風

淮西憲謝到任

充閫僚於江左莫贊中權司臬事於淮壖誤將上指況俾晉丞於武庫復叨陪議於軍營祗命惟新撫躬莫稱伏念臣地望俱下天分不髙疆半生險阻艱難之備歷家門多難零丁孤苦之僅存每惟世受於國恩靡憚身先於王事風霜久薄齒髮早凋比一札之起家預十建之命佐了無末議可補前籌敢期升蘭錡之班遽獲玷軺車之選且令列屬其贊視師聫唐相之鑣文墨敢儕於韓愈持漢使之斧威名尢慊於勝之屬方董虎旅之徵罔敢狥鴒原之急戴天恩厚蹐地慚深玆蓋恭遇皇帝陛下治舉修攘仁宣欽卹當玆大刑甲兵之問正切顧憂寵以小雅禮樂之華不經臨遣爰疇咨於政路並共二於戎行臣敢不肅奉條章勉殫規畫布之蠻貊俾知九重惻怛之心於彼隰原誓竭一介驅馳之力

淮西總謝到任

乘傳東臺僅及轉江沱之漕升班左戶遽令峙天塹之糧請莫遂於再三職乃叨於共二感恩隆厚服命兢慚竊以江淮財賦之淵素推前代廟堂錢谷之問始自近年蓋由疆陲耗於蕩搖根本虧於朘削邊農廢業壽昌之斛糴弗行私鬻害公劉晏之鹽亦壞楮幣輕而莫知措手米艘截而有類搤吭炊沙未易以作糜捧巵詎堪於沃釜有洛陽處士將哀痛以深憂非江左名賢豈淸談之可辧如臣者迹寒寡援分薄多艱齷齪泥塗何有濟時之略驅馳塞漠未殫報主之忠自憂患之燻心幾功名之絕念疊更使轡猥玷闈防河腹之已盈狐丘首而是望不圗思綍驟畀賦輿惟前車之戒未逞而後爨之憂愈亟腠理深疾正扁鵲之寒心血指汗顏將屠牛之貽笑龍光渥矣螡負凜然玆蓋恭遇皇帝陛下綜核臣工修明軍實丰財和眾聿新外治之規模立政用人宏建中興之事業愛惜日力選拔時材知臣久在戎行險夷備歷謂臣曩承父訓調度粗知遂俾庸流亦叨煩使臣敢不勤勞庀職精白承休諾首山庚癸之糧願竭懦衷而經畫奏湟水寅申之冊敢祈淵聽之矜容

江東漕謝詔書建督府宣諭

命丞相以董師肇新督鉞遣使臣而有禮例被詔綸奉睿旨之丁寧撫懦衷而激烈維昔姬旦任東徵之貴吉甫專北伐之權十夫圖功尙形大誥之訓三事就緒猶勤常武之詩蓋當疆多壘之時必賴臣子同舟之濟星馳一札風動四方恭惟皇帝陛下廣舜武文錫湯勇智始勤終逸全采薇天保之規模內修外攘懋吉日車攻之事業憤裔夷之肆侮建徵府以宣威爰飭小大之臣各勉驅馳之力臣敢不仰祗列命益竭愚忠聽山東之書士卒且思於共奮上淮西之雅朝廷行慶於太平

淮閫謝宸翰奨諭【癸夘兵退】

成役外攘僅逭風寒之責恩言下逮過形云漢之章服命先榮將躬激烈伏念臣觕習爲吏未嘗知兵不待人言懼忝祈父牙之任適有天幸乃當季龍骨肉之爭慮敵侮之仍窺奉宸謨而先發樓船東下瀚海飈回虓旅北徵汴河響應猶鴟張而突至倐防竄以亟旋良由我勢之扼吭足使彼謀之掣肘秋聲早寂少休鴻雁之民晝防委馳端賴熊羆之士防臣何力溫詔遽褒玆蓋恭遇皇帝陛下深略緯文有常立武佑者順助者信開皇天欲治之期彼以暴我以仁撫異域將衰之運操成功而不有掞睿藻以肆頒然而中原之機防𨿽來萬里之戎情難測蚌鷸相持固爲吾利豺狼不噬其可謂仁毋近狃於膚公願益加於聖慮臣方圖解戍擬丐歸田平淮西紀蔡功所願上韓愈之雅使河南皆晉土政須擇祖逖之才

淮閫謝宸翰奨諭【甲辰解壽圍】

聖策有功釋嚴圍於邊壘閫臣何力拜溢奨於宸奎沐寵優隆拊躬危栗眷是州來之舊扼於淮浦之衝謝昔臨此以卻淝水之堅紀瞻亦據此以走葛陂之勒古今要地南北必爭自再於版圖嘗一新於城邑蛇豕薦食旅復荒殘狐貍所嘷未遑經理比奉廟謨而載葺正虞邊圉之肆窺孰雲乘春水之未生乃至及南風而猶競橋中流而據險柵兩岸以分屯鋒蝟斧螗逞其羣醜釡魚幕燕凜若孤墉凡玆貽宵旰之憂寧免受春秋之責臣才疏守鑰勇愧屬鞬𨿽重門擊柝之粗周恐被髮纓冠之弗及不能以日所恃者天幸而將一乃心籌不驚於夜唱士百其勇勞靡憚於暑行舟師登岸以夾攻騎旅斫營而追勦艸薙禽狝旣執訊之連連防竄獸奔屹全城之頟頟君之訓也臣何功焉玆蓋恭遇皇帝陛下宻運神機於昭聖武烽火連於三月𨿽睿算之上勤干羽格於七旬終戎心之自革操成功而不伐發明詔以肆頒臣敢不仰體丁寧深加勉勵第三復必守之訓將大爲先具之防光陰無多事力有限必得勝兵之三萬與夫積粟之一年則我庶幾鐺腳之安而彼豈敢靴尖之侮上金城之略更須求充國之才動玉闗之思願俾遂班超之志

淮閫謝詔書奨諭【同諸將帥】

幹城獻凱責粗逭於封疆賜璽示褒恩徧覃於營壘十行誕布羣聽具孚竊以淮右之區壽陽爲重內則蔽遮於餉道外而遏截於敵衝當版築之甫周倐敵圍之肆合所賴將士戮力戎醜畏威愬武古通分三方而並進蘇辛李蔡罄十萬以齊呼𨿽始貽旰食之憂而終奏晝同之防臣忝司戎律肅奉皇靈僅能郤敵以全城不過因人而成事宸奎載錫華衮增榮玆蓋恭遇皇帝陛下聖武布昭神謨宻運赫怒整旅震萬里之天聲序情閔勞作三軍之風采防臣何力溫奨幸頒臣敢不祗若訓詞廣宣徳意如雷感動已同士卒之懽未雨綢繆益謹藩籬之備

謝臣寮上言降一官

分閫積愆幸曲從於薄責杜門省已忽再致於煩言非聖明赫若以鑑臨則麼麼凜乎其危殆罰輕恩重感極涕零竊惟公論廢置實系乎朝綱私情是非則闗乎天理昔馬援以武陵之役梁松防之終身王尊以京兆之勞楊輔擠之非罪類皆攄其宿憤曽弗念於厚誣每思古人猶有餘恨臣不幸孤危之迹適墮朋比之科閱二紀於官塗靡憚捐軀而報國徧三邊之防府豈專阿意以從人僥逾尺寸以孔艱祗懼簡書而敢犯凝旒過聽授鉞於徵猶蟁蝱不足以負山而蛇豕屢當於犯塞綢繆陰雨渉歷星霜奉廟算之有靈保邊封之無失豈謂東知之過厚致聞忌之兢生𨿽譴不可逃以牽連而及已然疾之太甚則媒孽之有人【闕】

交情本無於他憾職業不能

以茍同其於彼時皇卹異日欲報怨之以直豈加罪之無辭然而意不疑盜金則具存府藏之籍曰虞公求玉殆誤聞道路之言邊報必以實謂欺則無利權歸之公謂貪其可使冉求果附益詎能當小子鳴鼔之攻以曽參爲殺人必欲啟慈母投杼之惑嗾從風防扇使謡言不思張奐坐梁冀免官存皇甫交舊之薦乃訝僧孺付張鷺代去從徳裕私怨之傷罪狀如斯刑章曷逭恕而孰不可恕誅之幾弗勝誅賴淵聽之昭回賜宸奎之處分免投四裔僅削一階當山嶽動搖艸木無不摧折俄雷霆威霽雨露轉而涵濡釋大戾於鼎鈇脫防生於虀粉過深擢發徳厚淪肌玆蓋恭遇皇帝陛下總攬權綱作新政治掲日月之明而畢照恢乾坤之量以兼容甄別忠邪𨿽眾惡而必察燭知幽隠憐一介之無他力賜保全務行寛貸臣仰戴無私之造猶虞不測之淵非容如地蓋如天焉保負荊而免咎凡生之年死之日誓圖結艸以酬恩

謝再降官【時奉禦札李某連年守邊粗無他失若加竄斥何以勸後可與鐫一秩】

楡邊夙譴賴聖造之兼容栢府新除復煩言之首及凜人心其可畏幸天語之曲回薄責僅加隆恩深厚竊以罰而當罪國憲難逃議匪狥私輿情斯服仰稽前志逺想古人伐讐者弗及公敵怨者不在嗣誰毀譽而行直道仲尼所以深思以睚眥而入黨人漢史爲之竊嘆孰謂紀綱之要地乃先蔕芥之小嫌伏念臣父先臣某嘗任蜀憲方其去當時稂莠之害豈暇爲後人荊棘之憂亦旣歷時適相參防緣臣比共武服上累宸旒匆遽初年突若敢彎弓之入周章末路輕於不俟駕之行中因疾以丐歸嘗抗章而予告玆人言不一謂臣罪凢三獨防黼扆之深知獲免槁街之加戮丹書未洗白簡再騰寂然已冷之灰殆無影響甚矣將枯之骨幾委炎荒正大聲無自以呼天而五體甘爲之投地幸乾坤淸穆日月無不照臨𨿽雷霆震驚雨露轉而潤澤遂逃深穽姑削防階昭回十有六字之奎章萬世傳誦報復二十五年之宿憾一旦開明保全孤立之危蹤銜戴再生之大賜銘恩浹髓感涕交頥玆蓋恭遇皇帝陛下徳並兩儀光被四表權輕重之宜而應變躬予奪之柄而馭臣建皇極以布斯世之至公了無偏黨用人物必察平時之大節明示勸懲如臣此心惟帝所鑑不忍俾陷縉紳之禍以其嘗更介冑之勞悉略短長務全終始臣當夙宵省咎香火酬恩𨿽鳬雁之在江湖寧有忘機之日倘犬馬未先溝壑無非結艸之年

可齋雜槁卷二

欽定四庫全書

可齋雜槁卷三

宋李曾伯撰表

謝廣西經略使到任

三載黜幽甘投閒於東裏再命作牧俾祗役於南邦循墻靡徇於辭入境具宣於徳意俯慚忝竊仰戴生成睠桂海之奧區介蠻傜之絕徼昔稱樂土今視並邊旣獸蹄之迹可通豈馬腹之鞭不及迨天之未陰雨責及是時如人之防風寒何止數處況藩落賴烏孫之掎角而潢池易赤子之跳梁匪惟豺狼之不仁抑亦蜂蠆之有毒聿寬憂顧正費圖回我方隃度以制敵之淺深彼且圜視以覘吾之虛實情僞頗滋於互市用度浸竭於牢盆民皆戴白而不知兵吏每拱黙以幸無事欲先自治宜屬重臣如臣者已試罔功何能爲役徵鞍陳迹不堪臆於闗山嫠緯寸心猶未防於畎畞自弗容於公議謂永棄於明時朽木垂凋老將至矣鉛刀再割誰復使之賴皇恩曲賜之保全然愚分詎希於抆拭倐頒新綍盡復舊氊祠庭甫玷於親除藩服遽膺於申命柬知至厚奔走奚辭爰觸熱以問行玆飲水而就列念三邊形勢險阻固僃嘗之苦五筦事情夢寐所不到此被龍光而榮甚顧螡負以凜然自揣疎庸若爲稱塞玆蓋恭遇皇帝陛下明見萬里徳照百官在知人在安民聿崇先務不泄邇不防遠獨運宏謨將令八荒如在畿甸之間弗以一而棄封疆之士致叨誤渥仍畀乾方臣敢不激勵乃心恪恭厥職立銅柱以布威徳敢希馬援之功至金城而上便宜願仿營平之奏

謝兼廣西漕

遵誨以南曾未幾於作牧從天而下俾共二於將輸揆微分之僥逾感隆恩之防厚伏念臣材疎弗穎器小易盈起廢拜州賴主知之未棄扶衰度嶺顧王事以奚辭提封逺在於一方惟政甫更於三月暫令給餽正愧代庖旣各有於司存其敢云於近比略無報上乃畀兼人眷西漕之攸分實外銓之所屬熬波出素關百貨之嬴虛挽粟腐紅系三軍之調度專其任猶虞於曠闕選諸眾盍付於英髦赫若龍光欿然螡負玆蓋恭遇皇帝陛下照臨若日溥博如天加恵逺民視每同於畿甸誕宣明指遣尢重於隰原遂叨委寄之榮曲示通融之力臣敢不於斯二者謹乃一心此蕭何寇恂佐漢之宏規豈臣敢企守馬援葛亮撫蠻之舊地賴國之靈

謝京湖制置使到任

授鉞以南甫服嚴關之役攺轅而北且加邃閣之華揆分逾涯感恩隕涕睠惟全楚中立並邊自春秋而號經營用武之區歷魏晉而爲馳騖爭衡之所拊英雄之陳迹慨今古之殊時金湯千里𨿽若覆盂瓦礫諸城幾如墮甑方將興耕築以植上流根本之計輯蕃漢以系中原豪傑之心匪得英材曷副妙柬如臣者迂疎淺識牢落孤蹤僃更鞭弭之勞略無報效盡釋簡書之累賴有鑑臨方賡一冬炎嶺之吟詎作六月太原之想從天而下易地則然城郭重來猶記人民之舊山河無異秪驚風景之殊矧當夏潦之非常且值秋聲之已逼老馬𨿽粗知於故道鉛刀恐莫發於新硎凡此生成若爲稱塞玆蓋恭遇皇帝陛下躬持幹斷掌運坤輿惟天全付予有家將復祖宗之業無日不申儆諸國疇咨文武之臣肆頒細札之丁寧密示成規之經理謂其已試俾爾來宣臣敢不勉竭愚忠恪遵聖訓上策莫如自治謹當蔽防於風寒明主可爲忠言願益綢繆於陰雨

謝兼湖廣總領並京湖屯田使

受任乾方一其可再防耕董餉二者得兼上恩昭示於通融小已深增於激烈伏念臣猥蒙拔擢洊玷蕃宣猶童子而舉烏獲之鈞方虞弗稱以庖人而越屍祝之俎豈是能勝敢期眷倚之有加不以庸愚而就畀旣給庚癸之呼且修戊已之屯祗誦王言方愧防遜瑜之任載思使事正須付蕭葛之流已試何功兼收並用恭惟皇帝陛下獨持睿斷丕顯皇靈國家刑政之明深懷牖戶錢谷甲兵之問每飭廟堂顧非共二之材亦被錫三之寵臣敢不勉殫駑技仰報鴻私將令奏湟水之勳未能期月若曰課峴山之績願俟季年

謝轉正議大夫【平黎寇賞】

潢池肆擾奉王略以格姦丹扆疏恩陟文階而示奬循墻莫避局地奚勝伏念臣頃蒞桂封適乘黎警動干戈於邦內伐以何爲賣刀劍於海瀕安之而已姑遣師而揚武果納款以請降皇靈所加臣愚何及敢謂論功之次例膺增秩之褒奮漢將之樓船慚防顯績施隋官之門防濫被新榮玆蓋恭遇皇帝陛下徳奉三無明照九有恩威並用得龍蛇赤子之拊循慶賞誕頒極犬馬老臣之勞徠𨿽其已去猶且弗遺臣敢不精白承休龎洪載賜付卿南方事愧未淸嶺嶠之塵寬上北顧憂玆願罄封疆之責

謝除寶文閣學士京湖制置大使

睠錫壤之中邦僅還舊物司寶書之大訓俾荷美名靡容累防之控辭曷稱明綸之加奬淩兢祗命感戴塡膺伏念臣本乏技能誤當委寄轍環幾老悵朝華之已披鼔至再衰懼暮气之將惰由桂林之奉詔來荊渚以於蕃惟祖宗全付予家自宇宙便有此峴畫遵玉斧缺補金甌朝廷惟庾冰意同嗟何及矣公卿豈營平議是孰與守之其敢望於階升曁所居之官大夢寐九天之隔忽到邃淸封圻十國之連增雄廣永職仍共二恩厚函三玆蓋恭遇皇帝陛下獨運離明於昭幹斷圖回區宇幾同行酒而議太原慨想人材何啻每飯不防鉅鹿玆聖策有功而底定顧愚臣何力以叨榮臣敢不拜手承休鞠躬盡瘁固辭南城郡得無愧羊祜之心願入西域關所冀憫班超之老

謝除龍圗閣學士依舊職

揆江漢之雅藩翰何功占河洛之符論思進職循墻防避連茹叨榮臣聞彥博鎭秦如膺眞授仲淹分陜僅以直除豈惟彰儒者之華實以重邊臣之體如臣者素非淸望猥荷殊知迹渉揚荊兩玷元戎之寄光依奎壁四聯學士之班正虞鼠技之五窮倐被龍文之三防從天而下誕頒溫潤之辭爲日幾何再陟凝嚴之秩遭逢千一感戴萬斯玆蓋恭遇皇帝陛下剛健體幹裁成用泰舉嵗終羣吏之防爰飭周官當月旦四嶽之咨以新舜治致令塵瑣亦與階升臣敢不拜手揚休捐軀效報圗陳湟水倘遂畢於馳驅夢入瀛洲願許承於顧問

謝轉正奉大夫【和糴賞】

朝家廣塞下之儲未嘗靳賞計吏辦湟中之糴何足言勞遽膺增秩之榮秪負逾涯之愧伏念臣猥分戎翰兼董賦輿問晉人之米價若何幸皆樂售給漢闗之糧道有此粗免乏供猶鬥升之水僅蘇豈尺寸之地敢望奉寬一分之詔惟恐失之叨正三品之階斯爲過矣綸言垂奨綿力增慙玆蓋恭遇皇帝陛下明足食之大經先僃邊之急務俾與民爲市斷無谷貴賤之傷農凡爵人於朝必以功重輕而示賞遂令嵬瑣亦忝寵綏臣敢不刻骨銘恩縻軀誓報倘首山相呼自今飽於宿師恐鉅鹿不忘其上寛於旰食

謝男杓除耤田令兼制機

防師外閫慙防橫艸之勞分命底僚猥及荷薪之子聫鵷誤渥防犢防恩臣睠兵機當弗容間之時而屬掾許不避親之舉必祁午可則祁奚進之勿疑非魏戍能將魏舒置而靡用眇焉無似彼此曷勝伏念臣疲甚守邊男臣杓癡未了事殆猶阿買僅堪使寫以張軍敢謂添丁果遂充耘而爲國旣特徇幕府文書之辟復令陪奉常弟子之員方載鼷以車愧莫稱便蕃之寵俾沐猴而冠才幾出假借之私玆蓋恭遇皇帝陛下以父母心作民物主仁之至義之盡隨小大以用人老者安少者懷與髙厚而合徳致令弱息亦玷殊休臣敢不益謹教忠使知由禮驅之千畆必能奉東作之勤瞻彼方城豈敢望西平之績苐相告語誓竭報圗

淮西憲謝賜歷日

武監綴班誤玷皇華之節淸臺頒序寵兼細札之書歲月肇新吏民胥抃恭遇皇帝陛下仁參化育道妙財成格庶證以致和熈百工而凝績漢正誕布羣方同慕義之心周曆嗣承千歳衍垂基之慶誕修人紀敬授民時臣恪掌刑章謹宣徳意奉行詔旨載揚春日之寬申儆邊防願備秋風之急

淮閫謝賜歷日

象闕攽常誕布萬年之歷蝟淮率職恭承一札之書凡在幅舉同正朔恭惟皇帝陛下體元禦歷審已察文躬一徳以享心與天同運撫五辰而凝績如日之新律布靑陽軌循黃道臣敢不對休命敬授人時三年有成愧乏守邊之效一日必葺誓殫報國之忱

桂閫謝賜歷日

賜書北闕君臨用九之幹授歷南交民遇登三之泰丕昭王度協用人時恭惟皇帝陛下道妙範圍仁參發育新日而又日益加行健之剛後天而若天克謹履端之教璿璣順序玉燭致和臣敢不祗服蕃宣奉行寬大仰占鶉尾相安禹貢之山川逺曁龍編同稟漢家之正朔

桂漕謝賜歷日

嵗應三登載紀淸臺之歷文成一札聿頒方國之書式謹邦條以前民用恭惟皇帝陛下與天同運如日方中審已察文翼小心而事上帝勵精爲治建大政以興太平律播靑陽軌循黃道臣敢不對休命敬授人時魚夢維丰願協金穰之應鯨波不動敢期冰解之勲

荊閫謝賜歷日【辛亥】

江漢來旬猥任周疆之舊嵎夷賔日誕頒堯歷之新四達成書一遵彞令恭惟皇帝陛下體天行健受命溥將四七際之珍符有開景運億萬年之寶祚立闡重光況側身銷變之餘正恭已當陽之暇春回黃道閏課淸臺臣敢不欽授人時聿宣王度云章昭若威無咫尺之違日監在玆陰謹寸分之惜

荊閫謝賜歷日【壬子】

紫塞防寒甫畢防冬之候淸臺頒朔又逢行夏之時四達幹文一遵常令恭惟皇帝陛下法天不息嗣歷無疆咨汝羲敬授人時曰爲攺嵗命冢宰通制國用何待來年未雨而先綢繆無日而不戒懼俾恭爾事爰示此書臣敢不恪謹布宣深懲翫愒聽首山之庚癸正急軍儲數湟水之寅申願承聖防

江東漕謝彗星降赦

幹文示戒軫睿慮於昕朝解澤除瑕賜寬書於方國驩騰八表和召兩間恭惟皇帝陛下濬哲文明嚴恭寅畏在璣衡而齊政聿謹厥修菲飲食以卑宮敢淫於樂旣廣開於言路尢勤卹於民生誕布湛恩潛消咎證臣濫兼使指祗奉詔條貫索沈輝鹹與洗心而滌穢欃槍絕迹願觀轉異以爲祥

荊閫謝宣賜夏藥【庚戌】

六月飭戎猥玷中權之寄十行賜札遽蒙上藥之頒假寵優隆拜嘉激烈伏念臣防功嘗試多病早衰五嶺煙嵐正作痡瘏之賦七澤云夢又爲褦襶之行甫躬錫壤之初榮賚寶奩之實珍良博濟疲苶頓蘇玆蓋恭遇皇帝陛下視民如傷躋俗於壽禹疇攸敍徵臻燠若之休舜治無爲慍賴薫兮之解誕施嘉恵俾衞微生臣敢不祗荷眷慈勉殫勞瘁講求民瘼庶無咨暑之聲消弭客邪共罄惜陰之力

荊閫謝宣賜臘藥【庚戌】

采薇守衞當北尺之寒時尙藥匪頒被內廷之溫旨對隕越捧戴淩兢伏念臣質令且孤品難共二水淺土薄嗟一方之病未蘇嵗晚風髙正六尺之軀當防敢期睿眷特軫支離珍劑實匳俾禦折綿之候緑綈賜璽頓回挾纊之和晝錫光華夙痎蠲愈玆蓋恭遇皇帝陛下躋民仁壽保治平康理國猶身視郡下癢屙而若切以恩撫士念三軍皸以不忘肆覃露湛之仁庸勉雪霏之役臣敢不服之無斁庶其有瘳願畢凋年不敢體膚之愛力扶疆證庶消腠理之憂

荊閫謝宣賜夏藥【辛亥】

上游防閫値周雅之飭戎中禁疏綸按炎經而分劑恩淪弱質感激懦衷伏念臣役久暍侵政多痞悶視南夢北云之域人洊困於產鼃當下潦上霧之時師幾疲於汗馬敢期溫旨爰軫暑行錫之尙藥之珍良借以精鐐之璀璨一沾施濟盡滌郁煩玆蓋恭遇皇帝陛下徳並離明道同幹健生育長養以爲事仁哉天地之心癢屙疾痛若切身壽此邦家之脈肆攽嘉賚俾衛微生臣敢不竭力乾方疚懷報效銷民聲之咨雨庶其有瘳厲臣節之飲冰服之無斁

赴荊閫謝宣賜金器纈羅香茶

易地乾方猥任上流之寄自天錫寵肆頒內府之珍徳厚淪肌感深塡臆伏念臣本無他技幸際明時疆南海以承流未殫微效國西門之作牧誤被親除比甫見以吏民顧曷酬於君父忽膺宻旨加賚丰儀異馥芬芳生淸風於茗椀精鏐璀璨疊香雪於衣椸昭扆眷之優隆煥綸言之勉勵龍光俯逮愚分奚勝恭惟皇帝陛下徳照百官明周四表求文武如不及爵以勸功送禮樂逺有華予以馭幸遂令塵陋亦被恩榮臣敢不拜手登嘉鞠躬思稱凡服用之頃永言何日之忘惟薰瀹其中以報如天之賜

謝特賜香茶縷金花

上流承乏倐逢夏五之書中旨傳宣恭被晝三之錫詫榮凡目增盛懦衷伏念臣猥備驅馳每慚玩愒時辱軫懷於邊役過勤頒賚於尙方郁散龍煤帶禦鑪之霏霧珍分鳳誇來官焙之淸風借之奩金夏鑄之精侑以剪防春工之巧縟儀鼎重睿眷益昭玆蓋恭遇皇帝陛下序情閔勞以予馭幸髙拱離明之正如日方中逺渙汗之充從天而下自惟庸瑣曷稱優隆臣敢不滌慮薫心斂華就實無一毫而非君賜何以將之惟終身而荷聖情未知報所

謝特賜銀絹

逢震夙之期職修篚貢頒晉晝之錫禮重幣余示外服之光華極中扄之愧懼臣任分方嶽報乏淸塵頌江漢之萬年瑞開電繞效荊衡之三品忱寓風宣幸沐優容敢圗蕃賚侈精鐐之交粲與戔帛以橫陳恩厚如天感深無地恭惟皇帝陛下垂衣而治所寶惟賢市駿馬骨以千金感召翕來於國士易敵人首以一絹經營足繼於祖規顧惟何功拜此大賜臣敢不祗承寵渥勉勵愚衷解以衣韓豈但詫一身之飾捐而間楚庶幾得萬里之情

謝宣賜香茶

薇戍防功方忝便蕃之錫梅壬在候又頒芳潤之珍服命優隆感恩激烈伏念臣再鼔愈淡一畫無奇字國金湯類鄙竆儒之臭味屬時烽火曷驅醜類之鮏羴忽月團分官焙之餘而煙縷輟禦鑪之賸來由黼座借以寶奩洗菀勃於塵心侈光華於凢目玆蓋恭遇皇帝陛下因時行恵以禮遇臣明徳惟馨格逺人於萬里大亨以養來賢士於四方致使孤蹤亦叨殊賚臣敢不望咫威而下拜銘寸臆以中藏嘉與戎行無載渴載饑之嘆恭辭君賜有三薰三沐之辭

謝宣賜臘藥【辛亥】

一札細書逺下楚熊之域萬金良藥聿來周蠟之時聖恵優隆愚衷激烈伏念臣徒勞寖老再試防功蒙犯風寒固知與士卒而同甘苦因仍水潦未能使田裏之無嘆愁敢期濟眾之仁俯賚衛生之劑出綸錫晝挾纊回春玆蓋恭遇皇帝陛下視民如傷使臣以禮布徳行慶元元庶有瘳乎序情憫勞溫溫和可知矣遂令疎逖亦被匪頒臣敢不稽首拜嘉鞠躬盡瘁維持弱質頓諭丹砂赤箭之儲歌詠殊恩願續翠管銀甖之句

可齋雜槁卷三

欽定四庫全書

可齋雜槁卷四

宋李曾伯撰啟

代蜀總賀史丞相拜太師魏國公

大庭播告上衮登庸定鼎相成師禮重周公之徳分圭啟魏國名嘉畢萬之封昭宗臣佐策之勲示明主報功之寵古今盛事中外歡心竊以六典作姬首三公而始置百官表漢非一職以爲稱自尙父得於磻溪而子房奮於黃石寥寥千載落落幾人迄我皇朝尢爲曠典惟淳化眞人之紹述禮趙普以勳勞至元祐天子之幼沖拜潞公以年徳中興而後未見如斯考國史之所聞獨防稽之先烈然在孝廟十年庚戌之旦始疏魏社之封迄於光皇三月甲寅之辰初演師坦之命非以欽崇於舊學則由擁佑於重光方蔚爲寶訓之首稱況繙以金甌之全羙超前越後僅有絕無恭惟某官社稷重臣國家元老正權綱於聖化更張之日運籌策於王室規恢之時事能應物能名持蓍龜之先見剛不吐柔不茹存金石之誠心坐扶茂陵三十載之治功益衍炎祚萬億年之休命赤舃獨隆於左右黃旗浸盛於東南屬開歷數之紹堯方卜謳歌之歸啟天擎鼇柱金縢藏代武之書日洗虞淵玉几任保康之寄遂定一代延長之計克彰兩宮仁孝之忱以至義質鬼神息四海鴟鴞之難信行蠻貊格五胡狼虎之姦國勢無山嶽之動搖人心有松栢之茂悅矧登鴻碩葉贊燕貽奉廣姒之徽音伏繼文之丕烈屹然於從容密勿之頃隠若有憑藉維持之基斯克享於天心宜莫隆於人爵竊聆奎翰親發玉音道慈訓之丁寧示元勲之尊顯謂先朝眷倚之意當示褒崇而今日擁翊之功豈容謙抑所以彰兩朝不世之績慰二祖在天之靈異數肆攽僉言惟允山川世胙方益增茅土之封巖石民瞻當愈重槐庭之位然且秉樞機之周密運鼎軸之尊安被之詩歌宜在烝民崧髙之雅編之史冊無愧伊訓說命之書自親見之民生幸甚某謬司井絡久屬秦階矧竊聽於黃麻喜欲賡於綠竹丹心報國敢忘雨露之深恩白首逢時未分江湖之終老

代蜀總賀興元丁帥除利路安撫副使

簡在上心全付方靣錫馬侈康侯之庶將膺接晉之榮執禽戒子弟之輿遂主帥師之寄觀朝廷之善處知四境之何憂蓋嘗竊聞道路之言妄測廟堂之算謂今蜀棧重在漢闗有如蛇之首尾不可分毋以鹿之犄角爲足守故𨿽二閫之設是特一時之宜豈能無脈絡之不通或者謂體統之當一昔邲之役林父不能克而相之師之儀亦無成近而授劍一令浮梁之防聞舉扇一言符離之事去用兵之大率如此謀帥之不專可乎以古事言爲今日賀恭惟某官兵民司命國家精神夷險屢更惟義可以落姦雄之膽忠誠一致惟信可以服蠻貊之心中外所恃以安宗社所倚以重比陞卿列咸傒公歸獨以禮樂𨿽吾儒之至榮然在春秋於外夷而必斥凡使華之逺有以帝眷之方深此實髙祖畱蕭之規少慰周人思旦之望靑氊之帳𨿽舊白羽之麾方新由玆持太一之大權合子午之全勢事無肘掣機不髮容夜雪而入蔡城今得一裴度矣春風而問浯水豈無十元結哉某忽聆檄羽之傳不覺屐齒之折蓋敵國如一行之上勝著在斯凡吾屬皆同舟之中安心可也

代荊閫賀沿江趙制置除煥學

北闕疏恩西淸晉直東壁圖書之府載典堯章金陵帝王之州仍分齊履詔頒元日喜動明庭恭惟某官社稷宗臣詩書碩望闗中畱蕭丞相自膺漢京鎖鑰之權江左有管夷吾盡洗晉國衣冠之陋屹一柱之山立障百川而瀾回天險石頭有虎踞龍蟠之勢波澄淮水無鯨呿鼇擲之驚玆膺蠖濩之知爰進凝嚴之職牙籖玉軸式昭云漢之文玈矢彤弓增重風寒之寄佇垂彜鼎卽正璣衡某矍鑠一翁棲遲三峴方效祁奚之請老仍偕文子以同升耳聽演綸心形折屐盟鷗夢斷祗憐白首於江湖賀燕心傾徒想烏衣之巷陌

代京西漕賀沿江趙制置平寇

孽臣干紀驅烏合以跳踉王旅䢐徵振鷹揚而剪滅去藩籬之允惡幸社稷之雋功吉語星馳歡聲雷動竊以何代無姦雄之患亦惟在人有控制之方鶴唳風前走苻堅於淝水鵝鳴雪裏縛元濟於蔡城至今談者之言固曰偉哉之績然使一時震懼之際萬口恵來之初得裴度則唐業賴之微安石則晉事去矣不圖今日復見古人有如揚楚之近郊自納淄靑之舊俗憂深背脇養成大歷之疽根勢類股腰更甚後元之盭上方廣天地之容貸彼乃抗雷霆而陸梁染蚩血於衣冠扇苗腥於城郭江防海艦攘螳臂以欲登月戍云屯逞聲而肆毒於斯時也疇克任之幸九重奮乾剛之明而十乘任泰平之責合軍於呼吸之頃決策於指縱之間折箠一笞投戈四潰恭惟某官廟堂雅量鼎鼐元勳分寶展親麟趾倚維城之重受社作輔犬牙彊磐石之宗幾年盛宇宙之威名壯志俟風雲之機防自制孫吳之鐵甕每懷梁氏之金甌豢虎狼而拂其心知噬人而且至取鯨鯢而封之觀期逋寇之必誅故盡防於我師卽翕張於士气若元若石若琰勵父子兄弟之謀曰顏曰愬曰宏協將帥賓僚之力遂騰丕績髙掩前聞佛貍果斃於夘年鬼蜮莫窺於大徳月星明槪霾曀淸夷玈矢彤弓盍考召公之命衮衣赤舄亟催姬旦之歸赫常武於淸朝揚耿光於後代某猥乘邊傳欣聽驛書正深嫠緯之過憂倐動儒紳之喜色於疆於理佇還周官禹貢之封可磨可鐫願肆栁雅韓碑之作

代京西漕賀淮東趙安撫平寇轉官陞職

露布奏功宸綸疏渥牙籖玉軸升書殿之淸班紫綬金章陟文階之峻秩增十連之重寄昭一代之殊勳芝誥聨榮棣華胥慶竊臣弭非常之變是必有非常之材建甚盛之功亦宜加甚盛之典遹觀在昔肆伐於淮東山歸勞而榮以衮衣江漢來平而錫之玈矢淝水風聲之役予封邑於旦伊蔡城雪夜之師加大夫於古道每切仰景光於前代不圗見休烈於淸朝自夫楚國之亡猿久矣漢人之養虎負恩干紀攘螳臂以當車衰凶鞫頑逞蜂腰之辱斧不借泰山四維之力孰防長江千里之寒鋤其疽根洗厥妖祲今有勳焉如此顧何賞以報之恭惟某官勁气摩云精誠貫日立狂瀾之砥柱駕長風之孤騫慷慨事機蓋出父子兄弟之素志勤勞王室允爲將相文武之全材華夷知萬福之威名士卒想臨淮之气色踞鞍上馬期慰河南老父之思擊楫中流勉徇江東人士之望出星門而仗鉞指蒲澤以麾戈並轡載馳協鶺鴒之禦侮援桴一鼔隨梟獍之就殱風霆倐其震揚宇宙爲之明槪宜頒異數用答殊勞未誇簟茀鏤鍚之有光盍取鼎鼐旂常而載紀繪功建武重瞻寇鄧之丹靑作雅元和丕邁桞韓之金石某猥乘邊傳欣聽驛書實闗宗社之閎休匪但門墻之私慶懷風景豈嗟有異之山河想見官軍可冀中興之日月

代京西漕賀淮東趙提刑平寇進職

獻防戎車持斧上繡衣之最升班書殿花金下紫綬之榮官名應同穎之禾慶事聫華蕚之棣渙頒成命鼎沸歡謡嘗觀古人伯仲之間其在前代勲名之盛庾亮之有庾翼僅更鎭於武昌謝萬之與謝安應同時於淝水蓋未有二惠競爽一體共功並轡載馳躬提熊虎之旅麾戈並出手戮鯨鯢之姦奠安宗社之基圗淨掃乾坤之氛祲防無虛月賞不逾時並膺甘茂之十官俱受子展之三命竹帛未之有也縉紳孰能任之恭惟某官三光五嶽之英千載一時之瑞尅神州戮力王室皦皦盛心濟大江誓淸中原凜凜英气早著西平之有子允宜北顧之無憂江左衣冠見夷吾而釋慮淮南兵甲賴長孺以寢謀屬狡焉失稂莠之而蠢爾逞蜂防之毒恣其凶虐速我誅鉏遂勤天討之師爰問鬼誅之惡星軺夙駕露布朝馳翕令腹敗以枝披盡使艸薙而禽狝金平雨矢未誇武安兄弟之勲采石風防復見雍國文武之略功成不世報以何官宜紅旗之防奏未幾而黃紙之除書並至歌江漢之是似已裕父功賦東山之盍歸佇恢王業某濫乘邊傳倐聽郵音誕揚千載之景光歡動三軍之舊部縛賊奴而取金印恨莫陪櫜弭於其間與兒童而唱銅鞮但喜同車書之有日

代荊閫賀交代趙侍郎除京湖制置

凝旒親擢授鉞專徵紫橐簉朝甫奏淮頭之新防碧油建閫載臨峴首之舊封郵音四傳士气十倍竊考三軍師帥之重見諸一門父子之榮趙孟繼成季之勲晉典刑之具在李愬踐西平之鎭唐功業之獨隆蓋世徳之素孚斯羣心之攸屬欣逢盛舉夐掩前聞恭惟某官三光五嶽之奇四海萬人之望謂故園必有喬木挺挺髙風濟大江誓淸中原凜凜英气早佐籌帷之畫諾已寛宸扆之顧憂中外幾年始終一節比孽臣之干紀總王旅以䢐徵並轡載馳投戈四潰旣侈京觀鯨鯢之戮甫趨禁墀鵷鷺之班時適西風憂軫丙夜𨿽江左賴夷吾而無慮然襄陽正叔子之興思遂輟貳於六卿俾盡防於諸將麾幟士卒一毫無更城郭人民重來如故耀焜弟兄之華蕚摩挲父老之甘棠碎轒輼破穹廬佇掃淸於朔漠書旂常銘彞鼎卽入輔於昕朝某賦分臒儒受知先哲防風數處歉若汗靑歷星一終頽然頭白久困楡邊之酬應屢陳苕霅之歸休凡而營壘之間盡循諸葛不料藩籬之外又生一秦正綿力之勉支忽綸言之誕播金蘭益締糠粃曷虞占城上之赤云已卜歸期之近望闗中之紫气不勝候吏之瞻

代荊閫賀趙都丞除京湖制副兼京西漕

絲綸錫渥軺鉞登庸次對邇班密布樞機之防元戎小隊交輝禮樂之華新命俶傳舊封肆悅眷乃一門之盛見之再世之間淮南疊居如贊皇之父子武昌繼踵若元規之弟兄然相與以並爲乃昔無而今有縉紳創見竹帛增光恭惟某官蓋代奇材濟時雅志心有如日常存宗社之謀義不共天素得家之論早自氊裘之猖獗已先介冑以馳驅屢更險夷一致忠孝比楓宸之授節指蒲澤以麾戈雪壘夕馳露布朝奏凢梟獍底就殱之速皆鶺鴒專禦侮之勞笳鼓賦歸甫息淮堧之祲羽書告遽忽騰蜀棧之烽上懷叔子之威名士想臨淮之气色遂懸帷幄來建閫臺江山形勢嘗得之目中錢谷甲兵可運之掌上一麾白羽盡復靑氊北平之气無雙固邊人之素服鄼侯之功第一看史冊之相輝某老不如人久焉懷土徒以受令公之薦尙玆守忠武之營萬里封疆不料鄕鄰之警十年精力徒傷風景之瞻幸二恵之肯來庶一臒之知免國事幸甚造物畀之入玉門闗豈望賜環之寵歌銅鞮陌欣聞挾纊之聲

代京西漕賀趙都丞除京湖制副兼京西漕

謀詩書帥遣禮樂臣密防布宣次對屈松階之履使權咨度元戎連蓉府之鑣郵音四傳士气十倍竊以奕代典刑之懿載稽昔賢勲業之隆李愬踐西平之官猶詫唐人之父子庾翼繼武昌之鎭尙誇晉世之弟兄況夫踵閥閱之英規聫閫臺之逸駕於昭盛美實掩前聞恭惟某官文武全材社稷偉器千載英靈之气飄飄如雲一門忠孝之心皦皦猶日早贊庭惟之畫諾已寛廊廟之顧憂險夷百爲始終一節比以金甌之幾玷有勤繡斧之䢐徵雪鵝夜馳風鶴朝奏甫賴淮南之汲黯屬懷江漢之召公謂湟水羌人尙畏後將軍之策而鎭州士卒猶存先太師之衣玆樞機輟紫禁之班而軺鉞問靑氊之舊江山好在壁壘麾幟之無更日月幾何城郭人民之如故目盻五原之艸緑指揮萬竈之粟紅破穹廬碎轒輼一掃黃龍之磧淸廟貌定鐘簴重申白馬之盟看手拍於銅鞮慶腰懸於金斗某絕防籌略猥玷諏謀數載舂陵發爲之白一來襄峴笑未及黔適當擊柝之時旋玷予環之寵欣聆除目幸締交盟雷動歡聲頓釋籓籬之過慮海函宏度庶無糠粃之遺羞

代京西漕賀全大監除京西提舉兼制參

彤墀疏寵玉節陞華省監聯班將建小雅修車之績閫轅佐畫豈惟太史平準之司郵音一傳輿頌四達恭惟某官器全王佐名冠時流抵掌論兵皆暗合孫吳之略抱膝懷古有自比管樂之心早曵裾而客諸侯卽折箠而制千里舂容談笑之頃慷慨功名之津入奉廟謀平楚首來於劇孟出參軍事卻秦盡出於仲連坐揚天討之師立正鬼誅之惡旣騰露布洊陟星闈屬懷蜀棧萬里之憂尢重襄城上流之勢謂二三豪俊久相與於籌帷有百萬甲兵蓋莫如於武庫載厪使事誕布皇靈艸木皆知於威名壁壘喜聞其气色佇恢謨略濟艱難玉帳借籌暫屈轡絲之攬金印如斗亟防笳鼔之歸某弩末技窮刀頭夢切慨念星霜之久精力爲殫顧瞻夙景之殊意料不及玆忝予環之命適丁擊拆之時忽聽除音頓彊懦气願言長策亟澄江漢之波庶俾陳人早問邱園之隱

代蜀總賀桂侍郎除四川制置

紫槖聯班綸綍布王言之命碧油易鎭詩書膺元帥之謀封疆兼四履之雄中外有九鼎之重先庚俶播旁午歡聲敢因名氏之通略敍兵民之系若時西土在國北門自惟往嵗狐鼠之姦甫覺連年鴻雁之集邊牧倐侵於春艸戎亭屢警於夕烽𨿽廟算之全安致老酋之斃去而且苗腥污於隴右蚩血漬於中原失火殃魚藩籬恐及傷弓驚鳥家室爲憂若在自治之方無出不爭之策然闗堡有齒唇之必守而蕭墻有心腹之當防不有人焉孰爲國重恭惟某官兩朝碩徳千載眞儒典刑大雅之遺音學問中庸之至性靑山三百疊眞人傑以地靈丹桂五枝芳由源深而流逺自膺分月卽委防風宣流畫防之仁聲振厲繡衣之精采一塵無聳已寒朔幕之氊十乘有行未暖渚宮之席屬時宵旰逺顧岷峨謂裔夷又起於一秦而將略可無於諸葛遂躋郎位亟渉卿珪載登枚徐侍從之班正重周召方伯之寄夜觀奎壁煥寶儲次對之躔春到井參偉玉帳前籌之智自是定四維安疆之計爲萬里掃淸之期聞範公而西賊驚何憂疆場相司馬而遼人戒佇位廟堂某一總賦輿屢逾嵗籥瓶之罄矣莫供漢桞之屯旌以招之許問吳松之釣伊昔托鄰於玉水今將識靣於寶屏書下日邊喜同雪外𨿽烏檣已辧巾車欲問於田園倘馬首可瞻聚米願陳於山谷遲吾行也猶及見之

代襄閫賀黃漕赴召除卿帥成都

渙頒宸綍晉陟卿珪不俟駕而行甫聽四牡使臣之勞毋疾驅有詔復膺三軍元帥之謀偉中外之歡聲仍山川之舊壤恭惟某官淸廟鐘呂明堂棟梁學問續諸儒之燈文章傳萬古之印剛弗吐柔弗茹山甫髙風撓不濁澄不淸叔度偉量自指錦宮而弭節已兼玉帳以殿邦臺閫七年金湯增重岷峨半壁桃李成陰上方予環以召之公已趣裝而下矣星軺南指謂遼東之白鶴且還月掌西升奚闗上之靑牛再去意者蜀道天難之險靡容雪山人去之輕遂畱蕭何行且殿四封之重無過戴冑豈徒持三尺之平𨿽是行少緩於登仙恐不日爰立而作相某身縻閫寄心荷襟期聽俶播之好音覺倍明於老眼記慈恩五百人之列喜最號於得人望少城幾千里之遙恨莫陪於賀客

代賀四川桂制置除煥學

碧油奏最丹綍防恩元日路朝方聳羣後奉璋之聽淸時冊府載司寧王遺寶之書偉學士之華班表帝心之隆眷一新明命四達歡謡恭惟某官禮樂鉅儒典刑大雅早負經綸之志出逢熈洽之時戮力神州小江左夷吾之志盛心王業繼隆中諸葛之規自繡衣往鎭於淮濵逮茸纛載臨於荊渚赫然偉績簡在睿衷獻納聯班爰荷彤墀之槖詩書謀帥遂分玉壘之弓顧當虛疑澒洞之餘首用安靜和平之防張忠定一个信人心隨見於感孚範老子百萬兵敵膽已聞於驚破玆化日春熈於井絡而胡星夜落於軍營門戶藩籬匪特壯靑天之險介冑幹櫓無非用黃石之柔挽回蜀道之難屹作雪山之重宜陞奎象仍防參墟勒孟陽劍閣銘佇紀功於彞鼎上王褒益州頌卽正位於巖廊某久荷化鈞欣於宸綍矧厠雁鶩行之列敢忘燕雀賀之私闗中之蕭相復畱願竟成於勲業潁川之許丞未去尙終賴於寛

代京西漕賀湖北趙漕

妙柬上心肅將使指金鑾入奏方聯蘭省之班玉節蜚來仍轉桞營之餉臺綱俶振輿頌翕歸恭惟某官帝室宗英儒林師匠丰標立千仞之壁議論回百川之瀾學問淵源傳武夷之正印性命道徳續伊洛之遺燈故凡平時施設之方盡出諸老講明之素分符楚戶尙懷細侯竹馬之思攬轡夔門熟訪忠武木牛之略繼興思於宣室爰上計於甘泉含雞舌之香浸階淸要接豹尾之武盍罄論思時惟洞庭彭蠡之濵莫急金城湟中之漕遂迂熟路來駕輕車席上過師毋薄靑氊之舊樓前訪古細黃鶴之吟恐墨突之未黔有漢泥之卽紫某守邊防效乘傳逾涯正虞寄重於喉襟其孰勢聯於唇齒前旌相望後爨何憂築壽昌之邊倉恨未知於奇畫繼酇侯之糧道願俯示於良規

代賀京西朱憲除閣職

麾軺奏最編綍疏恩道家蓬萊之山峻躋華直方城漢水之地仍縂使權封圻無前日之殊父老有期年之借洊頒巽命允穆師言恭惟某官奧學淵渟孤標山立博通古典不遺九邱八索之書涵詠聖經一洗諸子百家之說赫奕金城之上計光華玉節之乘邊氊畏威夜落旄頭之焰衣冠垂象曉澄貫索之輝逺颺九重欽卹之仁益聳一道澄淸之譽猶君奭分陜召南之化盛行而季梁在隨漢東之國爲大宜膺芝誥爰典竹書光照奎壁之文章位重隰原之禮樂佇歌四牡旣覲六龍某久竊餘光欣聞成命代庖越俎方虞駑乘之貽羞攬轡登車尙賴餘波之借潤

代京西漕賀李工書

疇咨首諫晉陟都臺訓飭邦工爰掌冬卿之典緝熈帝學宻陪昕幄之遊郵音肆傳輿論胥慶恭惟某官气涵剛大識造精微蘊開物成務之才抱尊主庇民之學一時星鳯正中朝人物之英千載雲龍乃南陽帝鄕之彥外庸早著上眷素深旋步武於周行卽王盟於公論烏臺執憲僃更三院之朝儀騎省封囊屢補百張之諫紙盡行所學無隱不言人主爲霽於威顏天下想聞其風采夙夜獻納宜陞畫省之班日月就將仍侍金華之講翊成君徳興起治功聽文石之履聲難淹步武調泰階之鼎佇倚經綸某誤攬轡絲欣於制綍雁門遣戍正虞數處之防風燕廈傾心庶賴萬間之芘雨

代京西漕賀錢祕監兼侍講

渙恩楓扆晉長蘭臺馬融三入之榮盛推東觀丁鴻五論之講宻侍北宮眞儒者之至榮罄輿情而胥悅恭惟某官儒林根柢藝苑精華續性命之遺燈振聖賢之餘響文章藻麗有三代兩漢之風學問淵源洗諸子百家之陋外庸早著上眷久隆由驥足之來旋卽鴛行之闊步太乙靑藜之閣爰屈校讎中書紫薇之垣久瞻儀羽玆任大蓬之寵式彰丹扆之知虎觀曉趨帝學賴緝熈之益麟臺晝直皇猷資黼黻之工已聫論思獻納之班佇錫輔相弼諧之命某遙分使傳欣聽除音引領蓬萊知是幾塵之隔依身廈屋庶無淩雨之憂

代京西漕賀趙侍禦除大諫

疇咨橫榻峻陟上坡聖天子從善如流久資風憲諫大夫憂國猶渴式罄箴規禦筆親除儒紳交慶恭惟某官气涵剛大學造精防蓍彰先見之明金石厲匪躬之節閉邪陳善竊自比於孟軻正色立朝咸謂今之汲黯外庸早著上眷素隆由步武於周行卽主盟於正論五花天近聳峩豸之威稜兩栢霜凝振乘騘之精采中外爲之嚴憚朝廷賴以尊安有三代遺直之風再瞻淸獻當八年敢言之日允賴陽城喜賡慶曆之歌詩更費元和之諫紙益殫剴論共起太平想集書囊作漢文之帷障倚持色綫補虞舜之衣裳某誤攬轡絲欣聆制綍當日月之亭午坐底陰消誦江漢之朝宗願祈海納

代京西漕賀何宗博除正言

龍墀渙渥騎省升華正色立朝重見元和之諫紙眞賢得路共賡慶曆之歌詩吾道光亨太平立致恭惟某官气涵剛大識造精微抱開物成務之才存陳善閉邪之敬慷慨論事賈誼陸贄之流鯁切愛君魏誼王珪之右外庸早著上眷久隆粵登鴛序之華甫典麟宗之籍屬時當寧勤八年望治之心咨我正人賴一言興邦之益爰資鴻碩來訂箴規白筆抗詞士想聞於風采靑蒲入奏上必霽於威顏朝端愈見於淸明國勢佇期於寧謐身倚文石奚拘一月之上封目送延英不待數年而入相某遙分使指欣聽除書數處防風正雁門之遣戍萬間芘雨惟燕廈之傾心

代京西漕賀陳少監兼殿講

中宸疏寵內殿論經五兵法度之嚴甫推武庫三代詩書之彥宜在講帷除當四傳士論胥慶恭惟某官詞林宗匠治道津梁續性命之遺燈振聖賢之餘響文章典麗有三代兩漢之風學問深純洗諸子百家之習蚤逢熈洽妙柬眷知槐市橫經久積師儒之望蓬山接武寖升臺省之班玆由戎監之華爰侍細氊之讀書聖問而付史館丕邁昌朝成君徳而在經筵式資正叔由是贊緝熈之學此其爲輔相之基紫荷立登白麻可俟某遙分使傳欣聽除音數處防風正雁門之遣戍萬間芘雨惟燕廈之傾心

代賀陳洋州

黼座疏恩朱轓作牧十年出幕府望久積於旌麾千里得湖山令將新於庭戶嶓冢重東流之地漢闗寬西顧之憂金湯有人紳笏胥慶恭惟某官閬苑錦屏之秀雪山玉壘之英自臥大牀元龍有湖海之气安事一室仲舉非塵埃之人自驥騁於康衢卽鵬摶於溟渤以身徇國亶存忠孝之規趨事赴功靡擇險夷之任談笑河陽之幕從容單父之琴月駕佐邦淸徹一杯之水星臺贊餉飽供萬竈之煙士方相爲斯世勲業之期上盍趣登中朝獻納之選屬時劍棧重在洋川南褒北斜直指子午之谷前隴後蜀正嚴戊己之屯遂膺玉帳之剡聞亟畀銅符而作鎭山川人物旣素得於目中保障繭絲斯可運於掌上玆未促行春之駕果已騰來暮之謡石硯牙籖細和詞人之佳句橙亭秋浦重尋賢守之舊遊第朝廷已深知於弱翁恐郡國難久屈於黃霸靡需黔突卽渙紫泥某癡未了官少寧更事一行作吏已慚揚州梅閣之吟再轉爲丞尢愧藍田松庭之記𨿽凡骨勉期於丹換而俗容尙費於藥醫碌碌家庭見謂厥菑而弗播棲棲嵗月眞成不穡以取囷政有畏於簡書乃獲承於棨防庶依召父未去許丞毋失名譽善事上官尙當謂大府而受約束豈無他人不如同姓庶期知廣廈之爲帡幪

可齋雜槁卷四

欽定四庫全書

可齋雜槁卷五

宋李曾伯撰啟

賀太傅鄭右相

明廷播告元老奮庸立傅惟其人用聿昭於舊徳作相置諸右俾兼總於中樞以道亨世運之屯於易得君子之復八紘豫動九鼎安疆惟前代訓廸厥官亦舊人圖任共政當景祐際則有若沂公在隆興朝則有若岐國𨿽皆因於首鉉旋晉陟於中台光於前聞未若今日密勿君臣之好雍容師保之間恭惟某官公溥而明通徳盛而仁熟求多聞典於學甘盤之於殷邦持眾美效之君元齡之起秦府學力定而誠心貫金石世故熟而先見猶蓍佐昔端平爲小元祐眾正有彚升之喜皇穹開將泰之機一時規模三代气象正爾斡斗樞而在手倐焉付云岫之無心若旱作霖天子形之夢想如農望嵗國人喜其來歸自解瑟而更張久覆甌而有待不扶其顚危將焉用彼今欲其平治捨我其誰一月三至經筵𨿽已罄謀猷而告後十年再登相位何如陳徳義以佐王緇衣斯美於武公黼冕載加於十防雷霆久蟄宇宙更春第上心方望於太平而國事愈殷於疇昔境日蹙而狄難孔棘士風靡而黨論尙騰漢幣壞矣無子母相權之宜唐防壅矣乏淵泉流通之術哀鴻愁嘆封豕縱橫挽回陽九之艱難舉看臺三之運掉眞儒無敵吾屬何憂猶醫用藥審已試之方如奕舉棋回屢更之局自是寄安危於八柱平輕重於一舟以弼丕基以熈庶績畢天下之能事集古人之大成防俾周召專美有姬當與文富齊芳我宋器非舊人惟求舊式副具瞻周有終相亦惟終其永無斁某自憐頑鑛久出洪鑪𨿽畎畆若將終身未忘嫠緯如鈞陶之轉一气忽聽制麻駑駘惟戀主之懷小艸有逢時之幸魚鰕侶迹燕雀馳誠望太階兩兩之符固煙霄之絕想賴廈屋渠渠之芘知風雨之無虞

賀鄭左相除太師魏國公【辭免太師】

制麻誕播魁柄載持不必僃官惟其人謙處維垣之貴爰立作相置諸左晉封大國之榮九鼎尊安八埏誾懌睠本朝之上宰圖共政以舊人命潞國於至和之二年則乃首臺之重陟復岐公於隆興之初禩亦由次輔以後升大冊聳聞前修不邁恭惟某官器閎而用博誠立而明通有王佐才務引其君於當道曰大人者將以先知而覺民公論恃之以統盟善類倚之爲宗主自還公衮葉輔宸旒持勁節之冰霜締隆知於金石慨念治功之遼邈圖回世運之艱屯酬酢幾防堅凝力量統百官而撫夷夏遂萬物以理陰陽咨爾股肱比三年而爲國隆吾體貎咸一徳以享心上方待之以不名公愈退然而毋伐玆頒九命式副羣情然且陳善責難俯陋姚崇十事之說辭榮就列逺愈鄧彪三遜之髙對揚帝訓之丁寧宻勿阿衡之倚賴冠榮樞斗衍賦公圭蓋將畢大儒熈載之工了以副明主仰成之意第惟事防尙費謨猷治善化更𨿽類解以方調之瑟師老財匱殆如張而未弛之弓抑猷闗尺脈之證深未易方七劑之效速旁觀泛論𨿽非賈誼陸贄以能言畢志盡忠孰識如晦元齡之不易竊窺幸奏敬嘆盛心譬彼中流駕萬斛之航而必屆戛乎行道審六馬之馭以何難天其開治平之期時則賴扶持之力器舊人求舊無疆惟休徳新日又新永膺多福某窮閻屏迹大廈囿身夙防化治之生成今覩明倫而鼔舞譴名未洗豈敢希人才冊子之收慶頌喧傳猶願效儒士歌詩之作

賀鄭丞相克復襄樊

郡國披圖贊九重之英斷巖廊授策還三峴之舊疆喜動河山慶闗社稷眷昔光堯之南渡首嚴襄漢之西門艱難經理𨿽賴臣飛維持主張實繇相鼎曾謂金湯之全勢洊罹榛莾者歷年幸明良之相逢運神武於不殺遂收舊物允邁前修恭惟某官膺狄壯猷卻萊儒效身任國家之泰道亨天地之屯撫禦時機運掌中之造化圖回區宇起心上之經綸謀謨宻契於宸衷科瑣曲詳於邊吏自許以中立將成李愬之功無愧乎弱翁每是營平之策此三軍之奮勇爰一舉以酬勛城郭皆是人民則非無復形於浩嘆廟貎不移鐘簴如故玆可冀於中興某猥備馳驅幸附鱗翼不揣敢輕於斯動自知獨犯於眾難復古銅鞮賴公玉斧敢不增碑浚隍以固吾圉繕兵積粟以伐敵謀曹翰孰可繼之願重幽燕之守張仲侯誰在矣庶臻江漢之成

賀別參政

渙恩丹扆復位黃扉九重回日月之明載新大政四海切云霓之望爰起勛世運亨屯人情悅豫竊以國朝之大拜每由政府以平躋潞公相於慶曆際之八年先逾年而進任文簡擢於景徳初之七月後闕月以登庸曾不逾時付之大柄玆誕敭於明制將丕邁於前聞恭惟某官享帝精忠救時才略琦有奇骨聲气晏若而下自安沆眞貴人風範凝然爲上所重早歷藩方之委寄屢騰王室之勲庸徳望著於朝廷威名在於夷狄昨陪宰席妙東宸旒下斧鉞於靑宜猶以門戶藩籬之倚重樂鼔鐘於緑野孰知江湖廊廟之同憂若大旱用汝作霖凡國人望公如嵗天其欲治捨孟子當其誰哉吾乃今知曰周禮盡在是矣用歸赤舄爰整靑氊眷帝心渴見之頻年而時事轉艱於疇昔賈生所謂公私哀痛之日孔明所謂疲獘危急之秋地旣赤而益以重離鴻之哀嗸野𨿽靑而不能弭封豕之洊食人材狃於朋黨議論勝於事功漢壞矣無子母相權之方唐防壅矣乏淵泉流通之術凡此更醫之屢試居然當局之愈難將以挽回陽九之危孰不徯望臺三之出克艱厥臣乃又允賴和衷爰立作相輔臺倚需置左某魚鰕侶迹燕雀傾心顧𨿽防北部之黨人何幸覩東山之相業僃王導百六掾之舊諒尙軫於履簮置江淹四十人之間猶有希於埏埴

賀王參政

擢自本兵晉陞次輔聞樂正子爲政豈惟慰善類之心見王茂洪何憂足以壯中國之勢幸新鼎象允協巖瞻仰惟皇朝稽諸唐制下丞相之一等參天子之萬機自幹徳初命居正而副普曁至道際待冦準以同端凡而政本之與聞玆實鈞衡之徯用除書誕播盛典親逢恭惟某官學者宗工國之元气中流砥柱力回瀾倒之百川繁星麗空人仰芒寒之五緯根源道徳運量精神調瑟問寛猛之弦審局靣安危之著凡幾防之奏須髮盡白歷兩地而上悃愊愈丹以眞實之意答天心用和平之方壽國脈扶持公是主君子之夏盟翊贊神謨銷外邪之客气世萬賴之底治上爰仰以責成開天章閣以疇咨復見仲淹於今日坐退思巖而自任肯若宗道之下風濟興功不邁前哲克艱厥臣乃又允賴和衷爰立作相輔臺倚需置左某猥安野處欣聽郵傳昔從鞭策之下塵已識廟堂之偉器望泰階六符之采但知拭目於太平持南丰一瓣之香惟有傾心於宏覆

賀吳僉書

升華書殿晉位樞庭賚良弼其代予言甫新王度有常徳以立武事爰贊廟謨天相斯文國有元气竊者昭陵之盛際每推宥府之得人命範曁韓士夫喜而酌酒以弼副衍儒者爲之獻歌用能寛西北之顧憂措中外於寧謐玆時並拜再見前修恭惟某官第一流英賢五百嵗間气自晁董公孫之對人已知爲經濟之才在臯朔吾邱之間上允待以弼諧之寄根源世徳土苴民庸以渙乎風水之文豈屯此云雷之澤狂瀾砥柱野渡橫舟士每以深源之出處卜安危公不以子文之仕己形喜慍股肱寄重喉舌歸班日月論思載視禁扉之艸夙夜宥宻遂聯公府之槐蓋當邊柝之風寒尙軫宸旒之旰食彼後將軍十二便將施行之非小老子百萬兵孰主張是斯至兩地已遲十年子房用而漢業興司馬相則遼人戒利害在俯仰請借前箸籌之道徳成安彊則可髙枕臥矣佇登道揆宏濟興功某素辱殊知欣聆異用何幸見東山之相業秪憐在北部之黨人迹侶魚鰕心陪燕雀昔吳公治河南而嘗薦豈敢弭忘今李廣老霸陵以何爲所祈加芘

賀王僉書

渙明制晉興本兵受嘉師監祥刑久登喉舌有常徳立武事爰陟股肱九鼎尊安八紘闓懌在昔昭陵之盛際豈無疆圉之外虞若稽儒英副乃兵柄富文忠用而弭契丹之犯塞韓魏公進而致元昊之請盟當時士夫之間共爲社稷之慶或酌酒交賀或濃墨獻歌我思古人復見今日恭惟某官棟梁偉器韶濩遺音正色立朝簡靖得重臣體據經引古傳治爲世儒宗去來富貴之云浮出處聲名之山重孤忠霜雪闊步星辰曵尙書之履以來歸前天子之席而渴見朝夕獻納修秋典以明刑日月就將啟辰猷而輔徳屬當邊柝軫慮中宸逾春水之已生尙南風之不競人知小範老子胸次萬兵上謂司馬端明腳跟一實借精神之聚防成道徳之安彊於以轉旋世運之屯扶持君子之泰以回國勢以折寇衝天欲治今世捨我其誰帝賚予良弼爰立作相某夙登墻仭欣聽郵傳𨿽其在北部之黨人何幸覩東山之相業魚鰕侶迹燕雀傾心問李廣於霸陵今其老矣見王導於江左夫何憂哉

賀應同知

渙顯冊晉典本兵賚良弼代予言甫新王度有常徳立武事爰贊廟謨相業聿開師言允穆觀昭陵之盛際值疆圉之外虞敷求耆英俾副樞柄富文忠用而弭契丹之犯塞韓魏國進而致元昊之請盟若時搢紳之間同然宗社之慶或酌酒相賀或濃墨獻歌緬思古人復見今日恭惟某官宏深而肅括簡重而裕和爲世儒宗獨振斯文於千古負公輔望已遲兩地之十年外夷傳誦其詞章多士想聞其風采自更政瑟首聘賢旌起霖雨之蟄龍儀雲霄之祥鳯朝夕獻納僃殫告後之猷日月就將允借敬王之學洪筆兼唐之兩制皇文作宋之一經煥然討論潤色之工隱若輔相弼諧之益屬嚴邊瑣爰借帷籌少出百萬兵甲於胸中足制十二便宜於圖上精神聚防道徳安彊上曰朕太平必斯人久聞心屬敵謂相中國毋生事當見膽寒旣無競以訓四方卽奮勇而宅百揆某幸依墻仭喜聽廷魚鰕之侶江湖亦與乾坤之生育燕雀之賀廈屋冀無風雨之漂搖

賀史同知

渙膺明制晉貳本兵日月論思久爲天之喉舌夙夜宥密爰作帝之股肱宗社安彊華廈闓懌竊考昭陵之盛治每推右府之得人命範曁韓士夫喜而酌酒以弼副衍儒者爲之獻歌用能消西北二寇之慿陵致中外百年之寧謐於皇親擢再見前修恭惟某官識洞萬微才兼數器親承文獻邁呂氏之兩申自致勲勞偉䢐徠之一卨素熟開濟治朝之籌略飽諳中興故府之典章僃歷外庸益隆上眷宻勿丹墀之步武維持黃閣之紀綱調瑟間小大之事事畢舉審局靣安危之勢著著皆髙方將綜防計銀於元和況值上屯田圖於神爵以嚴科項以佐乏興登之二三執政之聫賴爾百萬甲兵之助我先後綏乃祖乃父式副疇庸其永世惟一徳一心庶臻底績克趾累朝之弼亮用基四海之升平吾不如蕭何不如子房允資人傑時有若巫賢有若伊陟佇相王家某投老餘生受知再世𨿽以杜門而屏迹不勝賀廈之傾心望泰階六符之躔恨阻瞻於公衮持南丰一瓣之敬尙希芘於化鈞

賀應同知兼參政

渙被贊書晉陞次輔上開天章閣方將責任於希文公坐退思巗奚止比蹤於宗道聿新鼎象允協輿情恭惟某官社稷股肱道學元气據經引古博洽爲世儒宗正色立朝靖重得大臣體協調政瑟妙柬宸旒從容禁槖之論思密勿細氊之講誦彌綸兩制一新建武之詔書領袖諸賢盡取正元之朝士以此巖瞻之共屬必知柄用之有期命子房以運籌足以褫外夷之魄用樂正以爲政斯其慰善類之心自玆贊襄一二日之機於以扶植億萬年之命以持國是以濟興功作宰相湏讀書若祖有訓戒遼人毋生事彼敵何憂我儀山甫以圖之今捨孟軻其誰者大鈞播物寰宇皆春某素辱殊知欣聞異數𨿽以杜門而屏迹不勝賀廈之傾心望泰階六符之躔恨阻瞻於公衮持南丰一瓣之敬願希芘於化鈞

賀吏部趙尙書

誕上防正陟中臺典三禮作秩宗任均隆於常伯統百官掌邦治位尢重於冢卿正人得時薄海蒙福恭惟某官明堂柱石淸廟鼎彞河間之所好惟書外無他嗜沛獻之尢窮於易深造其微由管鑰於龍蟠爰荷囊於豹尾力辭夕拜恬處春官甄拔人才嘗試山公之啟憂勤宗社備殫劉向之忠鑑裁歸水鏡之公誦讀重金華之侍尙書爲天喉舌式副具瞻執政猶吾股肱立躋近輔某迹縻逺嶠芘竊崇墻跕跕墮鳶徒羨煙霄之翔翥渠渠賀燕冀無風雨之震淩

賀禮部徐尙書

疏恩宸扆正位春官司馬統六師方用眞儒之武秩宗典三禮聿新昭代之文帝眷郅隆師言咸穆恭惟某官吾道元气公論主盟機軸一家之言典刑丞弼根源六藝之學師友聖賢自正色之立朝罄精忠而報國賜履投鉞幾半天下封囊荷槖不愧古人細氊尙論於唐虞直筆濃重於班馬聿資砥柱以障狂瀾晉司臺閣之大儀益聳巖廊之顧望尙書爲天喉舌式副具瞻執政猶吾股肱立躋近輔某迹縻逺嶠芘竊崇墻萬里梅花共徯早調於商鼎十年棠防尙知不廢於蕭規

賀董侍郎權給事

彤墀錫寵靑瑣陞華位重論思甫進夏卿之亞任專封駁仍兼夕拜之榮正人得時薄海蒙福恭惟某官气融光嶽道續濓伊武侯五月渡瀘南方已聞於底定周公三年歸洛東山何可以久畱起熊旂犀甲之元戎還豹尾雞翹之法從竊小百工之事載參九伐之謀惟精神心術動悟於上前宜風采言論聲聞於天下綸除防至柄用可覘批尾抗顏允賴回天之力竿頭進步便當秉國之均某竦聽好音驩塡衷臆梅花寄逺惟祈商鼎之早調棠防瞻前知守蕭規而弗墜

賀陳中書禮侍

承恩宸陛進貳頌臺蘭省典封應列星於天上薇垣儤直現一佛於人間輔國本以尊安昭聖心之簡注恭惟某官金鏗逸韻玉立淸標相如之賦得同時久聞於上仲舒之文宜爲誥獨步無前自依日月之光卽峻雲霄之步勾稽冑監丞佐帝宗屬資天下之端人贊決朝廷之大計咨夷而典朕禮爰借討論賚說以代予言並煩潤色以綸除之防至知柄用之可占維時保防之功羽翼成矣不日奮庸之命股肱喜哉某縻迹嶺隅馳心墻仞墮鳶跕跕萬山逺隔於煙霄賀燕渠渠大廈不憂於風雨

賀吏部倪侍郎

渙膺帝制晉貳天官位外府之上卿久贊鈞陶之化作中臺之小宰載司衡鑑之公君子得輿善類舉笏恭惟某官英韶雅韻嵩華淸標名姓禦屏屢奏毫符之最典刑家笏熟諳臺閣之儀載依日月之光益峻星辰之武二省政事之自出科正是資三銓人物之攸司鑑裁久屬喜哉勅命必也正名一新金鏡之掄才仍輔玉衡之齊政前裴後李豈專美於唐朝左臯右夔行亮工於帝室某墮身逺嶠舞手好音對雁飛不到之天煙霄殊絕依燕賀有成之地風雨奚憂

賀吏部袁侍郎

渙號大廷升華小宰螭坳載筆獨優二史之才豹尾聯班爰典三銓之寄聿昭帝眷允副輿瞻恭惟某官瑞世鳯麟識時蓍蔡考師友一家之譜丕邁前聞續聖賢千古之燈以詔後學早結楓宸之眷倚久登荷槖之論思賴時端人定國大計赤墀記事肆煩君舉之書朱邸談經僃罄師資之訓玆人物盡歸於水鏡在上心實屬於金甌漢宮羽翼之成正資保防虞廷股肱之作佇陟贊襄某迹系嶺陬心依墻仞墮鳶跕跕萬山逺隔於煙霄賀燕渠渠大廈不憂於風雨

賀刑部趙侍郎

渙恩宸陛晉貳秋臺執丹筆以平反晉司憲典佩紫囊而獻納聿正從班端人得時薄海防福恭惟某官英才寡二大雅不羣天子知向之精忠足補當世朝廷有勉之鯁亮可表宗臣比由東諸侯以來歸卽以小司寇而入侍謂獄者民之命允資忠信慈恵之師而君子法之源尢軫哀矜惻怛之意康哉勅命必也正名呂侯惟哲人旣灼四方而教徳臯陶弼予治更凝庶績以亮工某縻迹嶺陬馳心墻仞墮鳶跕跕萬山逺隔於煙霄賀燕渠渠大廈不憂於風雨

賀陸常卿兼修注

擢由內相陟乃上卿議主曲臺任稽古禮文之事書嚴直筆爲禦朝言動之司丕顯龍光以華鴻碩恭惟某官學航聖瀆材棟詞林祥麟威鳳之在庭藹然人瑞拱璧天球之照幾展也儒珍條冰淸瑩於筍班羣玉久儀於蓬省以旃廈則得講師之三昧以蘭臺則僃書法之五難將俾立螭日近八磚之影肆煩司蕝風生九棘之華上心愈切於倚毗國典聿資於潤色起居名爲史將垂法於後來太常不是卿竚躋班於邇列某縻身閫寄洗耳郵傳瞻紫宸香案之前欣欣廈賀憐玉闗樂府之嘆望望鄕情

賀饒左司

演綸西掖振領中臺郎官上應列星久資贊化都司學爲宰相爰俾正名帝眷郅隆師言允穆恭惟某官珩璜粹徳韶濩正音事熟理明气挹風霜之久量宏識逺襟存湖海之寬自步武於周行早搴華於漢省樞機輔贊粵由佐鼎以調梅事物剸裁幾若迎刃而破竹宜膺妙東載錫眞除臺轄二十四司暫煩綱紀屬車八十一乘更借論思某逺在嶺陬阻趨墻仞燕雀賀廈冀無風雨之虞鵷鷺充庭徒作雲霄之夢

賀右司汪祕丞

肆疇儒望榮陟宰司祕書堪爲丞爰畀淸華之任都曹學爲相仍資毗佐之功除目翕傳師言允穆恭惟某官周彞古範荊璞希珍曵組羣工之間芒寒色正振衣千仞之表實茂聲蜚締異眷於九重贊宏謨於兩地掌丞轄十二司之事旣所優爲任冊府第一人之官宜其妙選班筍浸髙於步武鼎梅允葉於調登道家蓬萊之山風塵夐絕歷臺斗璣衡之位日月可期某逺在嶺陬阻趨墻仭燕雀賀廈冀寛淩震之虞鴛鷺充庭知慶亨嘉之防

賀陳都丞

顯膺睿眷峻陟隆名堯閣通班光中興之籌略漢帷導旨壯外治之精神溫綍一傳輿情四洽恭惟某官周彞古範荊璞希珍曵組羣工之間如玉斯治振衣千仭之表不雷以同茂著淸規洊儀華貫夙夜宥宻之命允賴彌縫日月獻納之猷將資啟沃玆陞華於東壁仍佐畫於西樞柳渾知萬里情折衝餘事元凱有五經庫應變奚難陸續綸除權輿枋用某猥縻藩閫阻造賔閎方君子之得時云胡不喜爲朝家而致賀遑及其私

賀陳檢詳除戎少監

渙奉宸綸晉登戎監樞機列屬久毗經武之謀蘭錡陞華爰領訓工之寄有隆異眷益鬯英猷恭惟某官韶濩正音珩璜粹徳理明識定竹迎刃以不畱局熟機圓珠走盤而莫諭凡今日運奇於掌上皆曩時親得於目中以柳渾識萬里之戎情恔然余略如元凱擅五經之武庫皆所優爲宜被扆知益隆班望函人矢人之事咸精其能天官地官之遷各率其屬某逺縻藩服阻造賔閎方君子得時自可折衝於異域幸故人加念毋令投老於炎陬

賀盛編修

疇庸外府佐畫中樞財貨出納之司旣煩贊貳基命宥密之地爰借編摩溫綍一傳輿情交慶恭惟某官珩璜粹徳韶濩正音曵組羣工之間芒寒色正振衣千仞之表實茂聲蜚早締眷於龍宸已徧儀於鵷序典匭廣言路無幽枉之不通以貢致邦財每受藏之惟謹念邊防之重事伏樞筦之東僚書成賜經武之名暫勤削潤地峻列洪文之館卽喜登庸某逺聽除音倍增慶臆折衝千里知彊本之有人托芘萬間爰抒毫而奏記

賀桂侍郎除四川制置

丹綍疏恩碧油分閫登庸荷槖輟楚封鎖鑰之權候對松階重蜀道藩垣之寄風傳除日雷動散聲敢因三軍謀帥之初僣進一介憂邊之論惟時井絡接壤要荒彼方虎視以窺秦此復獸窮而竄洛黃河未泮烏猶知他木之棲靑艸一生馬豈計誰田之牧頃焉其擾職此之由以國威若喬嶽之安而士論尙驚濤之駭藩鄰有閫𨿽無待於纓冠門戶或闚恐未容於奠枕非得五百年山川之秀孰寛六十州屏翰之憂恭惟某官郤谷詩書吉甫文武人物三槐之望家聲五桂之華範老子百萬兵素負平西之略張忠定一个信蓋在用蜀之規自怒翮之培風卽貴名之起日緹屏展驥冀北之羣遂空畫防慿熊漢東之國爲大繼奏霜臺之最爰登月寺之丞受瑞析珪肆陟列嶽保釐之任握蘭位棘載彰公朝登用之階屬坤維當夜柝之餘而帝扆切宵衣之顧謂洞庭八百里已息鯨波而岷峨半壁天可無鼇柱荊楚𨿽資於叔子褒斜必賴於孔明左右論思乃進承明之侍從兩班顧問洊膺延閣之圖書暫遲康侯晉接之榮俾正長子帥師之重甫開玉帳已聳金城自是置京洛於目中運梁益於掌上醫治根本奕定規模一伊呂之復生百符石之何慮淸廟貎而定鐘簴佇洗甲兵詠幾舄而歸衮衣徑躋鼎鉉某頃叨餉幕獲便親庭辟屬茗臺正愧荷薪之弗克綴貟蓉府尢慚據蒺之非宜方玆俟報於公車未敢遽辭於鞅掌歌昌黎郾城之句從軍敢與於笑談勒孟陽劍閣之銘珥筆願書於勲業

賀湖北嶽漕除帥

漢節疇庸楚都宅牧班聯玉筍載陞九扈農正之華略倚金城式重十乘元戎之望眷隆旒冕喜動紳緌維是荊州素稱督府控三流之上孫劉之所必爭踞二長之中吳蜀之所胥防豈特襟帶咽喉之自昔尢爲堂奧心腹之在今總百萬兵甲而指縱由之環十五郡國而生齒系是要必得嵩華終南鎭時之望庶克副洞庭彭蠡傒恵之情恭惟某官名閥甘棠中原喬木說禮崇書之雅尙牧人禦眾之長才斯民望爲福星未誇涑水百子駿之譽萬物得以吐气逺邁舂陵十元結之思學術障百川瀾而東之事業摶萬里風而上矣公車通籍便宜登淸要之津邊徼揚鞭廼益勵忠孝之節自沸袴襦於侯國卽煩領袖於籌帷國有人焉藜藿爲之不采誰可使者原隰逆以有光舂容鄼侯給饟之規修舉中丞平糴之政有條井井餘地恢恢屬陜以東陜以西寄欲分於周召謂洛之南洛之北效已試於石溫遂躋鴛鷺之行同防熊羆之旅山川艸木熟知萬福之威名鼔角旌旗重見孔明之營壘苐恐紫皇香案之注想靡容太乙玉帳之久勞不俟突黔卽湏綈緑某箕裘謾學樗櫟散材辱拔茅嘗以其彚徵愧析薪弗克於負荷贅之幕底顧童子何知焉援以階升微公賜不及此感懷惟舊聞命載新駑駘方息於長塗賀燕亟鳴於廣廈前茅後勁願承晏禦之驅馳小桷大杗尙借郢斤之斵削

賀別安撫再任

疇庸外閫錫寵中宸一代堯章爰晉東壁圖書之府十連周陜仍分西門鎖鑰之權俶播先庚歡聲旁午恭惟某官朝家柱石江漢金湯楚璞韜奇秦氏十五城之莫易郢歌調古巴人數千曲之難追頃繇禮樂之皇華來作詩書之元帥撫摩饑饉轉而爲丰年樂嵗之時宣布慈祥溫然如春風和气之際遂使黎人賴賢牧之徳不翅赤子幹慈母之心玆潁川方借寇君而闗中復畱蕭相牙籖玉軸丕昭云漢之文玈矢彤弓增重風寒之寄秪虞荊渚難泊商舟某久出恩墻近詹帥鉞𨿽阻陪於廈燕亦與喜於屋烏春滿桃源自恨凡蹤之難再日長棠捨庶幾淸防之終依

賀別畱守除兵書兼淮西制置

穆卜剛辰肇開大閫曵文昌之星履不移龍盤虎踞之都建太乙之云旗兼防鶴唳風聲之旅全藩維之脈絡新壁壘之精神麾幟晶明鼔角雄亮眷是淮堧之統部久懷江左之恩波蟻戍踐更勤我師徒之命雁民托處賴吾父母之歸上下千里聲勢相連南北一天封畛何限是必猶身之使臂庶幾如齒之有唇屬之鉅儒韙哉盛舉防惟某官貫日精誠之照世格天厚徳之在躬裘帶臨戎文武作萬邦之憲鈞樞入輔儀刑積四海之瞻由臥防於陪京寛顧憂於中扆屹若喬嶽泰山之不動了無洪濤巨浪之或驚然烽火隔江屢費舉鞭之問𨿽舳艫列岸未酬擊楫之心玆正司馬九伐之權益重元戎十乘之寄瞻言大勢蓋兼呂防滿寵之舊規尙論古人當以安石茂而自許了碧油之整頓登黃閣以經綸某夙受殊知欣聞新令偹履杖於徵西府猶未忘執禦之陳迓車馬於上東門行且展望塵之拜

賀趙京尹升大資

陞華書殿視秩政塗經四方以尹王都久聫班於喉舌間兩社而爲公輔爰進位於股肱京邑增崇紳緌胥抃竊以輦轂浩穰之政實爲鈞衡晉用之階在天聖時劉沈自玆而登相位逮寶元際祁公由此而踐樞廷中興而來近比固有然未若著八方之顯績膺九陛之深知寵渥防來前聞創見恭惟某官璇源毓若木翹英六鼇戴山身可任天下之重萬馬駐足力能回世道之衡應變若珠之走盤剸劇如竹之迎刃平生歷一片忠勤自表則於神臯佐更張之聖化江濤如此磐石晏然發姦摘伏以如神厲善抱公而弗擾況侍便殿從容之禦久推中臺啟沃之猷邦計裕而賴劉晏之算鞭銓衡公而服山濤之藻鑑宜加典冊式重封幾朝廷有範君京師有希文固輿情之素屬走卒知司馬兒童知君實玆柄用之允諧自是相鴻業之金甌紀駿勛於玉鉉躋時乃又垂聞無窮某昔受氓廛嘗陪宰旅荷殊知之不薄聞異數以惟欣夜雨江湖自分老魚鰕之侶春風廈屋不勝馳燕雀之心

賀浙西憲兼嘉興兼提領田事趙寶謨

晉直禹謨出將漢指上臨軒載遣俾令有邦有土以祥刑公弭節一行豈止厥賦厥田之底績班邇三階而暫輟令行數道以維新成命風傳先聲雷動恭惟某官沛易楚詩之望晉桐衛梓之英一貫親傳師友淵源之莫及兩科自奮文學治理之咸精鵬騫牛斗之津驥騁雲霄之武丹書讞議釋之定國之並稱赤縣馳聲卓茂魯恭之亟召遂卽丞郎之步武特贊軍國之紀綱周旋幾年儀刑二監都曹學爲宰相方資鼎味之調刺史國之外臺爰賴轡絲之攬以斯地去尺五天之不逺並煩公兼丈二組以恵臨刑章佇見於修明事力何憂於凋瘵司政典獄惟作牧暫上徳之來宣立相納誨以輔臺非宗臣其誰屬某壯心零落病骨支離橫槊馬頭竟成何事帶經牛背將老此生當杜門省咎之時有受廛爲氓之幸此獲誦榻前之再疏固已窺管中之一班公在朝廷在江湖諒文王用心之無間我有田疇有子弟得鄭僑爲政以何憂

賀廣西丰憲

星使乘軺指碧篸而行部日官差谷拂紅籕以建臺敢肅鯉緘用申燕賀恭惟某官人門具美天分素髙靑防彊箭之威稜紫霓神鋒之材刃舊家風烈此笏乃今之甘棠闊步雲霄華蕚相輝於唐棣髙騫雞省洊剖菟符暫焉覩嶺嶠之風正以逺長安之日蜑蠻交錯類容蒲澤之姦狴犴多寃罕見艸扉之鞠潔冰壺而載涖洗煙瘴之一淸杜頌甫賡荷囊立召某猥公藩服幸際使華當弛擔之方新正代庖之非據先庚聳聽旁午騰歡相傳五嶺之宜人不妨叱馭自此二天之獨我何幸交

賀鄭少卿知嘉興府

疇咨卿月易鎭扶風駕丈二紐以恵臨新民視聽去尺五天而不逺重帝股肱俶播先庚歡聲旁午恭惟某官家康成之學世子產之才一貫親傳師友淵源之莫及兩科自奮文學法理之咸精鵬騫牛斗之津驥騁雲霄之武棘庭讞議釋之定國之不寃棠捨撫摩渤海頴川之可紀頃自玉階之入覲亟由金掌以升班方邇列之屬心乃外庸之馳志眷玆檇李近拱京畿邦計昔素號於從容民力近頗聞於凋瘵今得老成之彥庶消愁嘆之聲屈汲黯於淮陽寧久私於玆土著望之於馮翊行當造於本朝墨突未黔漢囊卽紫某壯心牢落病骨支離塞上分弓竟成何事田間荷鍤將老此生當杜門省咎之時有受廛爲氓之幸薤本水盂之獻決無上補於吏師桑枝麥岐之歌尙願相賡於儒館

可齋雜槁卷五

欽定四庫全書

可齋雜槁卷六

宋李曾伯撰啟

代蜀總通四川崔制置

望紫荷槖九重端寄於腹心依碧油幢一節幸聯於臂指方涓日交之云始豈趨風貢鯉之可稽恭惟某官商周渭巖嶺蜀雪日有碩徳雅望士論之所同歸無智名勇功君子可以大受出處淵乎似道富貴了不闗心久矣踐敭結於柬注擁節梅花之外逺有光華含香錦帳之中寖躋淸切小駐平山之欄檻屹成萬里之金湯峻召來歸席遽前於夜半聯班侍從位實亞於冬卿屬上念井絡之區以公任藩垣之寄輟枚徐於禁內借重西陲得韓範於軍中寛憂北顧然而系雪山之輕重孰若佩天下之安危趙淸獻由玆而踐政塗文潞公亦入而居宰路此衮衣繡裳所以趣覲而靑簾畫舫行且朝宗舊軌旣同新麻可必某轡絲謾攬韈綫無長幸於十乘未行之先知有萬間可托之所燕來鴻去防達尙及於此時翼附鱗攀依向尢深於他日

代通興元丁帥

雙節觀風蜀部玷轡絲之選十連作牧漢闗專鎖鑰之雄官塗何異徑之分國事有同舟之幸不腆邑敝敢致邦交恭惟某官蓋代英名昂霄偉志得天地正直之气爲社稷中興而生四十圍澑雨霜皮凜持勁操九萬里摶風雲翼蚤入壯懷不辭州縣之勞已有廊廟之器道徳流於璧水教條著於蘇臺接武郎闈多士出權衡之當疏榮匠監百工稱技巧之精績用旣彰柬知益謂畫江以東不足以究中流擊楫之志而分陜以西粗可以成髙屋建瓴之形及究觀防上眞人經營棧道之區又自昔隆中宰相指麾斜谷之地邱墟之陸沈在望山河之風景不殊播一韓之謡遂開大閫下三秦之檄已動中原適罹小雅蓼莪之悲爰用春秋墨絰之典一致忠孝斯世重輕書殿陞華位望已登於紫橐政塗錫命姓名行覆於金甌某久矣遊邊晚而溯峽念刑獄之寄已重而錢谷之問方殷幸竊富鄰宻依廣廈緯不遑卹誰其念嫠婦之憂藥俾有瘳庶或借良醫之恵

代通瀘南楊帥

修門筮官久瞻文昌八座之尊涪部祥刑幸托元帥十連之重信夤緣之厚矣豈際會之偶然恭惟某官學問儒宗禮樂王佐岷峨之山幾千丈與雪俱淸坡潁之文二百年遺風再見不事州縣鴈鶩行之問卽躋朝廷鵷鷺序之聯槐省蓬萊屢更淸要粉闈蘭錡洊著聲華遂陳犴狴之箴爰直螭坳之史典舜五禮繼持槖於甘泉位周六官方防書於東觀上思命相如之檄以諭蜀公乃抗諸葛之表以渡瀘繻傳登朝若水以同州推官而去錦衣過裏魏公以武康節度而還坐寛九重殿西之憂抑使六詔雲南之服第虞銀信促正鼎司某自揣譾材謬將臬寄甫抵司存之所決獄幾何偶膺王事而來防計而已正懼中流之罔濟喜於外閫之方新詹彼帳轅但切聽尙書之履芘之廈屋庶幾安使者之車

代通瀘南曹帥

詠太白上蜀之難誤將繡節誦孔明渡瀘之表幸托碧幢𨿽九天趣駕之莫畱而一日同舟之亦幸在禮有贄不文何辭恭惟某官相國參之規摹陳思植之藻翰文字五千卷胸中浩有於江河才名三十年學者指之爲山斗巍科角立要路鼓行金閨焜燿於聲華璧水周流於道徳訪沙洲之鸚鵡雪泛千艘聽云安之杜鵑月分別乘爰擬伊川之易傳廼持子產之書徳星移駐於遂州益隆臺節愛日均孚於涪部大啟轅門扇以羽而蠻夷自服於孟降檄不艸而父老皆諭於漢指西門之鑰固矣東山之衮歸兮公之此行登仙上且爰立作相某蚤爲邊役晚效蜀遊問決獄之幾何曰防計而已矣殊無拆綫曷理亂絲君去我來眼喜謝公之墩在事繁交冷心隨工部之舟歸有以教之抑又幸甚

代京西漕通四川桂制置

蜀道分弓夙仰詩書之帥漢庭出節猥膺禮樂之華瞻屏翰之上游喜闗河之相望屬新祗命敢後修辭恭惟某官一徳老成兩朝鴻碩靑山三百疊鐘簮槖之名流丹桂五枝芳極衣冠之盛事分九重之天顧防萬里之風寒忠定之治似諸葛公人服神明之見淸獻之名過蕭太傅士知亷節之規況能持力量之堅凝運精神之靜定雲山玉壘翕令自得於蠶鳬湯池金城足制方張之蛇豕我車旣防公衮盍歸勛名了劍閣之銘事業看沙堤之築某志𨿽徇國材愧承家十年佐幕之何功一障乘邊之已老東西阡陌手披荊棘之防茸咫尺穹廬身歷煙蕪之蒼莾正恐習俎豆而未能軍旅之學當干戈而盍圖襏襫之功敢期濩蠖之誤知乃俾駱駰之俶駕甫丞蘭錡遽直木天旣付之轉輸斂防之權仍寄以參佐蕃宣之任凜然一發引以千鈞賴大閫之幸逢有餘波之可及攬轡而馳江漢懷問俗之淸芬踞鞍而望褒斜願示足兵之良畫

代通四川桂制置

玉壘殿邦茸纛擁四封之重珠曹筮仕靑衫玷三語之微天開際遇之機地在按臨之下依棲樾防荏苒瓜期不虞厥足之趦趄敢布此心之附麗恭惟某官兩朝碩望千載眞儒典型大雅之遺音學問中庸之至性靑山三百疉挺人傑以地靈丹桂五枝芳詫源深而流逺早際明昌之運亟登淸要之途十里淮源甫膺分月一麾狄障卽委防風宣流黼衮之仁聲振厲繡衣之精采三邊煙靜已寒朔幕之氊十乘星馳未暖渚宮之席屬時宵旰逺顧岷峨營桞戍薇將建碧油之旗鼓省蘭位棘峻陞黃道之衣冠繼登枚徐侍從之班爰重周召方伯之寄兩年秉鉞四塞維城敵聞裴度之威名人樂子儀之寛厚比聆元日果錫贊書用陞眞學士之班益聳小朝廷之望淸廟貎而定鐘簴佇洗甲兵詠幾舃而歸衮衣經躋鼎鉉某少不更事癡未了官秖堪玉川耘耔之充詎知柴桑紙筆之好肯堂肯獲厥父若是勤勞爲箕爲裘其子乃弗負荷不圗冒昧玆在趨承版籍憒然決無河東三絕之譽條章懵若焉有斗南一人之稱不逺蜀道萬里以敢前恃有冀州二天之在上假之歳月厚若邱山自今鵲或許於枝依庶俾燕少安於巢戀詣大府而受約束又當聽命於馳驅知廈屋之爲帡幪尙冀芘身於淩震

代蜀總通夔路王漕

擔登作蜀雪之遊比嘗假道臺節接漢星之分敢後修盟毋曰幾於費辭所謂未能免俗恭惟某官活民敏手蓋代英材閥閱摩云鳯閤三賢之華冑聲猷起日花溪八詠之淸風彯纓富貴之津迎刃事機之地早遊幕府西南已識於相如旋擁藩符江漢共稱於申伯踐旣久眷倚益隆謂瞿灔一門之衝踞吳蜀二長之防萬貨盈虛之計旣資於鞭笏三等能否之林仰賴於權衡暫煩轡絲原隰之華果著水鏡金湯之詠惟流馬方殷於斜谷俾杜鵑少聽於云安畱丞相於漢闗顯膺明陟用夷吾於江左會見疇庸某猥以樗材領玆臬寄甫抵司存之所卽爲王事之行𨿽家貧幸有於富鄰念民瘠若何而肥國緯不遑卹自憐嫠婦之愚藥俾有瘳正借良醫之術

代通李達州

二千石以殿邦方獨總六條之寄百八珠而試吏況令兼三尺之科辱知辱眷𨿽再世已然受察受容實今日以始敬修鴈贄庸闖龍門竊惟郡國之設官𨿽曰掾曹之卑列然而版籍登耗之任法律重輕之司必善判如韋嵩始能稱河東三絕之譽非賢才若仁傑何以副斗南一人之稱儻俾孺子共之其愧昔人多矣伏念某受材弗穎渉世未深正猶雛燕之尙巢彊以沐猴而使冠室肯堂菑肯獲恐玷前修弓爲箕冶爲裘已荒初訓僥逾一秩周曆五霜𨿽銓闈久若先拾之樵而選限尙如未熟之果適因禦李切願依劉夜月繞枝姑卜棲於弱羽春風擇木果大契於夙心顧手非霹靂之是長而身豈塵埃之敢避望蜀山萬里之逺欲進未能微冀州二天之依何恃不恐恭惟某官中朝徳望斯世典型家聲仙李之盤根材價荊山之片玉堂髙瓢樂人稱冰檗之淸風樓記籌邊世蘊金湯之偉略果以壯猷而自見亟爲當路之深知萬廩腐紅致貔貅之宿飽千山擷秀與騏驥以翕來旣藹著於事功合徑躋於華要一同撫字半刺回翔天下玉泉山眾聳觀於墨妙壺中蓬萊郡政咸樂於香凝江漢幾期星霜一節玆疇咨於緑野爰起爲於蒼生翠色龍盤餘暇不妨於拄笏紫泥鳯詔褒陞佇看於荷囊何幸麼微獲在奔走某敢不激昂鈍質澡雪懦衷毋失名譽善事上官當首持於勤謹豈無他人不如同姓尙有望於品題

通京湖陳制置

制閫掄材幕府盡収於淸望帥垣設屬陶鈞猥及於庸人向𨿽膺特達之知今始遂趨承之願方將只役敢後修辭眷惟襄楚之鉅邦自昔人材之防府陪叔子於峴首必鄒湛而後從依劉表於荊州非仲宣而奚稱況今兩道實總一司𨿽微而麯蘗之官亦俾在樽俎之列匪求雋異曷副捜羅如某者賦性棗昏受材樗防謬繼勤勞之父稼未能負荷於子薪鉛槧荒蕪洊玷有司之辱塵埃汩沒已甘俗吏之歸頃爲蜀道之遊就服萊庭之役塞井夷竈國事焉知食蘗飲冰家訓是守偶辱憐於當路獲交辟於公車數月閫僚眞成畫餅逾年茗掾徒愧濫竽𨿽薦負頗類爭先之樵而資考尙猶未熟之果適捧便親之檄已棄入蜀之繻迹陋轅駒方懷於舊主身隨巢燕知復傍於誰家不圖化冶之收乃在羅致之選杯傾竹葉豈徒賡進酒之歌角聽梅花且遂賦從軍之樂恩深蒙籥感激輪囷恭惟某官六經儒宗三代王佐直方大取諸坤道仁智勇得乎中庸泰山巖巖復見聖賢之气象源泉混混孰窺學問之津涯盛名著而遐邇知有範公徳望隆而兒童亦誦君實精忠一節翊贊兩朝自朱幡奏保障之功而繡斧擅平反之譽路車乘馬爰分維屏之權鬯卣彤弓屢錫有功之典由蘭闈之步武卽棘路之光華紫荷持囊遂晉西淸之獻納碧油建閫愈隆南紀之保釐畱屯舉而野有餘秉滯穗之嬴壁壘修而邊無遺矢亡鏃之費勢雄蛇首不聞淮壖尾大之虞威戢狼心自絕劍棧齒寒之懼玆十有星霜之換而一無烽火之驚銘彛鼎銘旂常已書勲於盟府作鹽梅作舟楫佇正位於宰廷何幸麼微獲奉奔走某敢不恪恭厥職勉勵乃心奉上官而無失名寧恃昔經於題品儻癡兒之不了事尙期終賜之帡幪

通江陵別帥

烏幙禮賢嘗獲剡薦書之墨阮廚設屬且將吹賔席之竽念辱知辱眷𨿽閱於有年而受察受容始遂於今日方當祗役敢後修詞恭惟荊楚之鉅邦自昔人材之防府龍山落防孟嘉之醖借猶存漳水登樓王粲之文章具在況今帥閫尢重禮羅𨿽微而麯蘗之司亦俾在樽俎之列匪求英異曷副選掄如某者窺管材疎挈瓶智小少也箕裘之粗習壯而鈆槧之就荒萬里馳驅僅濟艱難於父稼一官漫浪未能負荷於子薪偶當路之垂憐辱公車之交辟贅員油幙秖成畫餅之羞列掾茗臺徒有取囷之愧適捧毛義便親之檄已棄終軍入闗之繻列剡箋天𨿽浮圗之旣合計資積日猶累土之尙虧嗟鵲枝方夜月之依俄燕壘有春風之托杯傾竹葉豈徒賡進酒之歌角聽梅花且遂賦從軍之樂采葑過望據蒺增慙恭惟某官郢水鐘神荊山孕秀人物玉壺之冰貯風姿金掌之露凝白雪陽春絕世想淸髙之韻太羮元酒存心皆澹泊之眞惟力量大斯有大規摹惟議論正斯有正施設自登巍級立上要津繼陪湖南賔客之遊卓冠冀北士卒之選飛書走檄十年贊轅帳之籌出幕持旌千里沸袴襦之詠忠孝靡容於二致險夷不間於一心歌皇華遣使臣爰攬周原之轡作中軍謀元帥載分晉幄之弓遂由月寺之丞峻陟星郎之位旋晉東壁圖書之直益隆西門鎖鑰之權長城屹屹而地聳四維大江沄沄而山立一柱憂顧已頓寛於九陛威名將盡防於三邊銘彞鼎銘旂常佇書勲於盟府作鹽梅作舟楫行正位於宰廷何幸麼防獲奉奔走某敢不恪恭厥職勉勵廼心奉上官而無失名寧恃昔經於題品儻癡兒之不了事尙期終賜之帡幪

通淮西尢帥漕

給饋餉鎭闗中肇開大府求文武致幕下猥及庸人以枌梓之寒荄在芙蓉之華選允由公計固豈私情屬襆被以首途敢擘牋而奏記竊數右淮之參佐盛推先代之材能幼度風鶴之師則謝石元伊贊其夫晉公雪鵝之防則馬揔韓愈相其行佳哉賓主韙在方冊慨遐蹤於往昔圖盛舉於方今內而固吾圉之藩籬外以應中原之機防如介石終日其間發之不容非斷金同心未免肘之或掣故凡引而心腹之助必自擇於耳目之間如某者種學尙蕪賦資不穎非睎驥之乘也類沐猴而冠之薄宦塵棼髩駸駸兮欲雪積憂燻灼心炯坰者幾灰固嘗執櫜弭於戎行供文書於防府祁山斜谷登梁蜀用武之墟漢水方城覧春秋爭雄之迹險阻難更於邊面夢不到於淮頭敢期公方拯溝壑之孤蹤乃值上適有金湯之隆委偶同啐啄遂在驅馳顧無祖生先者鞭之才曷稱慈明未下車之辟一新造化百倍聲光暗月登城再憶從軍之賦平沙列幕重懷出塞之吟撫微分之僥盈佩異知之特達恭惟某官爽邦巨哲經國逺猷文獻典型蔚有乾道淳熈之舊淵源師友親承武夷洛學之傳由涵養熟而踐履純斯力量到而事功偉上第早年之巍占大庭諸老之爭推州縣僃更不作勞人之嘆江湖髙臥每懷憂世之心幸杲日之大明喜片雲之慰望蕭艾去而蘭菊方盛鴟梟伏而鸞鳯飛翔去國幾年直气仍存於凜凜分曹兩地嘉謨克贊於洋洋進退實系於重輕仕已不形之喜慍甫辭北闕復起東山緩帶臨戎膽落藪淵之顫獺輕車轉漕气增壁壘之虎貔意局面今類乎雌雄未決之碁非醫手莫起乎膏盲旣壊之癥艸木素聞萬福此敵何憂朝廷熟知弱翁豈公久外佇洗三邊之氛祲卽攜諸吏以崢嶸曷售蠟鞭亦塵珠履某敢不服膺左右盡瘁始終朝取一人暮取一人非處士之尢而則愧智者千慮愚者千慮有狂夫之畫以願殫

通淮西楊制帥

制閫殿邦新元戎之風采帥藩列屬偹下士之使令以曩爲嘗奉於教條而玆復宻依於統部夤緣甚巧芘覆有歸顧就列之云初豈修辭之敢後恭惟某官岷峨間气沂泗正傳聲華海宇之宗工人物廟堂之儀榘洽聞博物盛談西漢之文章儉徳淸名大振晚唐之風俗由摘髭於巍級卽策足於要津發軔芹宮贊籌蓮幕徑趣周行之武爰膺故籍之司錦制晝簾姑民庸之自詭柝沈夜觀倚邊書以居多舂容驥足之暫馳赫奕隼旟之再駕滄浪千里旣騰管鑰之勛蜀道一方兼總襟喉之重談笑獨當於方面簡知益注於上心戎監勾稽將俾近長安之日庾臺詢度乃仍防楚塞之風方玆披南北之版圖開荊襄之幕府屬將右閫尢重中權訪叔子於峴山𨿽幸晉風流之復見走老瞞於赤壁實爲吳形勢之上游以易地則皆然斯自天之有命峻陞寶閣增重金城果而新號令於臨淮立見沸歡聲於魏博中原在望外域奚憂栁雅韓碑佇紀功於淸廟房謀杜斷卽正位於泰階某素不如人何能爲役艱難之髩早雪少壯之心已灰江漢未歸憂倐纒於風木邱園屏退夣不到於煙蕪昔嘗令會府之充員已力丐公朝而許免出於劵外玆在選中窮猿奚擇木而棲駑馬實戀軒而至二天獨有一介何虞持平日之瓣香喜遂私心之附麗軫昔時之敝履願毋大造之棄捐

通淮西沿江史制置

文昌爲帥長擅江淮形勢之雄別駕曰治中兼藩翰賓僚之列𨿽駢贅無禆於左右然甄陶有賴於始終斂版載趨奏緘敢後眷武昌之巨鎭實江表之上流自昔主賔居多名勝非庾翼爲士衡之佐則殷浩從元規之遊西門栁外余迹尙存南樓月邊淸談可想況巡管今兼於兩道而翹英盛集於一州將俾贊於藩條且與聞於徼畫非才輕畀有靦前修伏念某結約亡奇輪囷寡用早欠書生燈火之力墮在俗吏刀筆之陳幕府幾年曆落嵚之可笑疆陲萬里艱難險阻之備嘗剝落風霜雕零齒髮每念不遑於將母此身何可以許人比奉閫謀入承廟算瓜期待戍𨿽令觀濠上之魚樵隠移文正擬聽華亭之鶴詎意値晉公之向闕首能見王導於過江開新府之芙蓉翕來羣彥収舊時之桃李亦及孤荄致汲引於公朝俾勾稽於武庫置之末席待以副車猶靑氊久去於主人而赤子仍歸於慈父舳艫千里將令備徒卒之驅鐘鼔三更再獲奉元戎之令往未酬於知已今始遂於委身恩遇冞深報圖曷稱恭惟某官渭莘人物燕魯世家出處系斯世之重輕用捨闗生民之休戚文事武備集夫子之大成智名勇功了天下之能事早倫魁於多士卽賓客於諸侯每惟王業之偏安已蘊中原之大志迨更麾節爰建帳轅招懷沙漠之氊裘肅奉寢園之弓劍収功旦夕刷恥古今贊帝王之萬全政務老成之算付山河於一擲肯爲徼幸之圖向使少遲元嘉北伐之師則已克濟建武中興之業間無容發徒有噬臍嗟局面今類乎雌雄莫決之碁非醫手孰拯乎膏盲已壞之癥申伯式是南國疇與保釐安石其如東山遂煩特起攬門戶藩籬之全勢爲華夏蠻貊之主盟威名素孚精采果異當見赤壁走老瞞之魄又將淮淝繼防度之勲紹奕世之三槐屹擎天之八柱佇歸衮舃永著鼎彞以勛庸方赫赫之如斯於寒畯猶拳拳之不捨陜東主周陜西主召𨿽兼二伯之尊洛南曰石洛北曰溫惟恐一士之失致令舊物亦玷後陳某敢不欣巢燕之重棲勉磨牛之故步長江防寒數處庶幾僃維楫之施廣廈大芘萬間尙冀爲桷杗之用

通江陵別制帥

擁元帥之旌旗盡防荊州之地綴冗員於藩翰復依冀部之天寅緣特異於他人造化將開其終恵屬方祗後敢後修辭惟武昌素重於上流而人物舊多於名勝於庾翼爲士衡之佐尙存西門柳外之流風如殷浩從元規之行猶想南樓月邊之雅興矧玆統部兼有江淮將俾贊於藩條且與聞於閫畫非材輕畀有靦前修如某者無以逾人何能爲役萬里身親於絕塞十年客走於諸侯寸挽尺推間舉手而援者數奇分薄輒交臂而失之𨿽戍期將觀濠上之魚而歸夢正憶華亭之鶴屬入陳於兵事廼誤玷於周行曾未息肩俄而易命言念不遑於將母此身何可以許人夜觀燈前徒愧郾城之時雋秋風帽底幸依荊渚之主人貪尋巢燕之重棲勉策磨牛之故步駢足枝手曾何適於驅馳血指汗顏恐必貽於譏誚非前茅之在望顧小艸之何依昧於此來恃以亡恐恭惟某官詩書宿望文武全才淸風周雅之遺音白雪巴歌之寡和洛涯曰溫洛涯曰石早空處士之羣軍中有範軍中有韓久負方伯之略越問津於江漢亟振策於雲霄出幕持麾艸木皆知於名譽登車攬轡隰原逺有於光華險夷一致之備更忠孝兩端之俱盡出處進退了不介於胸中安危重輕常有闗於天下屬時多事軫上深憂謝安其如東山用煩特起申伯式是南國疇與保釐遂繇督府之訏謨爰建制堙之節度甫升於省載晉寶儲繼卽寵以除戎乃峻登於論譔風采如故營壘麾幟之不更日月幾何城郭人民之若此整頓奕枰之壞局調腝藥籠之良方啟蚡冒之山林載鳩楚境剪駒支之荊棘盡狝戎庭自玆了勳績於鼎彞運樞機於廊廟僥逾舊依附下風某敢不益勵疲駑恪恭奔走楚璞𨿽慚於再獻郢斤正待於一揮倘念李蹊未忍彼夷於官道少回別眼尙期自見於師墻

通沿江別制帥

任隆漢鑰新元帥之碧油禮重燕臺取陳人於素登龍門而𨿽早趨燕幙以再春徳厚肺膺感深涕泗若時巨鎭繄古秣陵乃江左之陪京爲人才之防府見諸史牒往在晉朝茂佐興復之初則首招顧榮賀循以収南土之望幼度任徵討之際亦惟得桓伊牢之以贊西淝之功故能新亭把酒慷慨以折楚囚之悲別墅賭碁談笑以致秦軍之卻豈徒天險抑亦眾謀向非得若而人豈不誤乃公事矧惟今日尢重昔時防數處風之寒僅一帶水之隔投鞭淮浦馬常欲於飲江荷擔石頭鴻奚安於遵渚𨿽千里舳艫之在望而三邊牖戶之浸疎幾於虢虞唇齒之可憂或者杞魯瘠肥之猶忍髙談者孰知問東米之價逺慮者未見精北府之兵求文武材能張吾軍者凡幾論中外事不如人意者尙多公於此時上以相屬將爲根本之計正在籌畫之間仰稽前修孰稱末議如某者筆花不潤檄艸甚蕪一官遡上水之船幾防費平生之屐鷗心舞而不下莫適天機馬力盡而猶求徒爲人馭棲遲嵗月剝落風霜一麾俾試於民庸三釡擬酬於親養雨桑方徹風木不停禮甫畢於松楸分永淪於溝壑詎期陶冶未棄涓塵念其小雅蓼莪之悲起以春秋衰絰之典總丱突弁記童子之從遊敝蓋舊帷歸主人之拂拭遂叨渙涯俾贊壯猷二水三山恍對洲前之白鷺十年一夢驚回枕上之黃粱自頂至踵厥有生成以口語心慙無稱塞恭惟某官國之元气學者泰山抗髙節於忠孝之階折遐衝於詩書之府於蕃南國屢騰申伯之勲分正東郊爰任君陳之托壯虎踞龍盤之王气淸鼇呿鯨擲之驚波營壘之精采頓新已竦聞於威令山河之風景不異方坐應於事機自玆障狂瀾於百川何啻賢長城於萬里建大勳業未誇陜右之範韓在小朝廷宜得洛涯之溫石顧居人後亦立客間某敢不収百念於已灰持丹心而如日後狐邱之一死答鴻造以終身寧飲建鄴水不止武昌居苐懼有疑於避就但入玉門關不望酒泉郡所祈終賜之生全

通京湖賈制帥

制閫上流分天子旌旗之半典州兩嶠在王人版籍之中拜手緘藤通名籖恭惟某官稟天間气爲國世臣包羅宇宙之襟懷叱吒風雷之手段兵有百萬之在胸腹夷夏之所竦聞年未四十而秉鉞旄古今曾不多見蓋自建宣室治安之策已共期雲臺將相之才盤錯偏更聲華益茂眾且駭浪驚濤之凜若公猶光風霽月以臨之鸚鵡洲前但見賦詩而釃酒貔貅竈底自令腐粟以流錢旣儒效之翕聞斯上心之愈眷爰自長江之門戶遂開大府之藩垣號令甫更皆謂過汾陽之精采規模旣定孰非服叔子之威名匪由允文允武之兼資安得足食足兵之如是慨懷荊渚宻邇中原西州江水之相通南峴煙沙之在望臨風舉扇能無忠武之思落日登樓應動景升之恨奉玉斧整齊之畫収金甌玷缺之區啟蚡冒之山林載鳩楚境剪駒支之荊棘盡狝戎庭匪公其誰舉世所望酬先正欲酬之大志了諸公未了之雋勳龍作納言已正舜庭之喉舌虎拜稽首當爲周室之股肱某牢落壯心蹣跚蹇步平生幾屐疲疆以何之卒嵗一裘老田園而足矣誤荷上恩之收拭俾分南服之蕃宣冒然一來凜甚百謫念結習久從於先世而揄揚每及於孤蹤玆以小邦幸事大國煙深五瘴秖虞病骨之支離星煥六符正仰英躔之臨照

通成都黃都大

詠豕腹於彌明之鼎莫離瓶罌登駿骨於燕昭之臺誤編皁風塵頓絕雨露所濡未殫足力之驅馳先寓舌端之依向伏念某體輕性滯力小價微揆才無一寸之長揣技乏千里之逸連年侍宦徧更五原秋艸之肥幼嵗學書猶負三月春風之貢比由轅下偶置籠中錫谷尋盟合隨訪家山之鷹爪監車服乘自知非汧渭之龍顱屬巳拜於印封抑未忘於芻豆脫蹤茨棘豈無渴夢之懷聽命縶維寧免饑鳴之想錯莫尙依於主去収藏恐待於客佳閶闔遙瞻尙隔邱陵之逺家庭親敕俾承書傳之香茁萌芽於年窮臘盡之時環奔走於風逐電追之地倘五花之偕判與百卉以向榮恭惟某官雙井名家九衢獨步南州第一蓋得武夷師友之傳北冀空羣早出河陽士夫之選自絲轡膺使華之遣而金甌深相業之思天馬十二閒就俾問揚鑣而追日月團三百片靡勞司擊鼔以助雷化工方有賴於蟄驚人物皆爭歸於蠅附駕騅駓駰駱驪驑之乘不棄凡駑處桂椒柟櫨楓柞之林靡遺小艸遂令款段亦玷封纏某敢不苦硬存心權奇勵節造父夾輈王良執轡願益堅飲冰囓雪之思盧仝敢歌陸羽作經尙願助分江貯月之興

通湖北許憲

名藩弭節聳隰原禮樂之華別駕綴員兼幙府文書之掾以焉一介之疵賤有巍乎二天之照臨受察載新修辭敢後恭惟某官六經正學一代眞儒精誠開衡嶽之云鑑裁炯洞庭之月乘長風破巨浪沛然泛應於事機回狂瀾障百川豈以詭隨於俗習自巍科之拾芥卽雋軌之蜚英拄笏賓筵空冀北士夫之選褰裳眞館爲湖南賓客之光富貴不以介其心進退了弗形之色舂容華轡遊戲夷途方將問臺閣淸要之津姑以佐輦轂彈壓之政適咨閫寄爰借機籌果聞帷幄折千里之衝坐俾江漢無一波之警曁分使竹益茂甘棠屬秋柝之多虞勤宵衣之逺顧寧謂戶牖之過偹毋令罅隙之肆窺𨿽徵鎭相望何啻南北天之恨然巴陵一面正處上下流之中用開詩書元帥之謀俾任甲兵大刑之寄臯陶作士顧何畏乎有苗召公於蕃自可平於玁狁拯生民於華夏躋盛治於虞周歸我公兮相中國矣某早荒鈆槧謾繼箕裘一官客走於諸侯十載身親於絕塞文墨議論碌碌無以瘉人機防功名落落何所集事偶入陳於邊畫乃誤玷於周行曾未息肩遽叨易命勉策磨牛之故步姑從幙燕之後塵附贅懸疣決無堪於適用汗顏血指恐不免於貽譏所賴際逢獲受容察況對離離之芳艸尙存井井之成規願竭駑駘庸奉驅策長江防寒數處一惟指顧之是瞻廣廈大芘萬間庶俾依歸之有所

通淮西羅倉

望原隰禮樂之華肇新容察僃幙府文書之列幸隸照臨以昔嘗辱眷於門墻而玆復棲身於統部夤緣有是冒昧此來方就列之云初豈奏緘之敢後恭惟某官任重道逺色正芒寒先正有若保衡蔚甚一家之文獻後來必有名世藹然諸老之典型自華貫之早登卽休聲之旁達榮途小試已存逺到之規砥柱弗搖獨立流俗之表冰蘗淸名之旣著鼎勲烈之愈彰日轉晝簾籍甚弦歌之譽燈明夜觀居多檄畫之籌玆妙簡於楓宸將承流於荊戶肆頒明詔晉列奉常拳拳致主之素心蹇蹇濟時之讜論上方前賈生之席以嘉納人謂有鄭公之笏以尙存適一衣帶水之防寒指三百疊山而坐嘯令修庭戶頌藹袴大江之西甫政聲之赫赫長淮以右屬民望之暌暌用煩持駰轡以觀風然且駕隼旟而作牧講明平準修舉外攘豈徒效吳人濡湏之築以燕安江沱方將問晉公郾城之勲以汛灑區宇斯世之望非公其誰佇根本之厚培卽精神之逺暢立騰成績經造邇班某素不如人何能爲役艱難之鬢早雪少壯之心已灰江漢來歸憂倐纏於風木邱園退屏夢不到於煙蕪比幾從峴首之舊遊幸已丐朝端而許免出於劵外斯在選中窮猿何擇木而棲駑馬實戀軒而至二天不逺一介奚憂雨雪載塗應念罷牛之騰駕雲霄連廈願容舊燕之重樓

通廣西丰憲

紫綍疏恩繡衣將指天子不鄙夷其逺俗特起名流明公爰詢度以周咨來司臬事占星臨部涓日奏緘恭惟某官昭代奇才濟時敏手數元祐世家之華裔獨有典刑論嘉定人物於先朝猶存風烈遊刃九牛之不頓著鞭萬馬之無前入握省蘭諸曹斂袵出分符竹三輔屬心方催侍臣文石之班乃羨老監鑑湖之樂𨿽欲急流而勇退豈容巧匠之旁觀若時旰憂逺在西嶠謂烏孫部落當昭布於皇靈而赤子海濱或未霑於聖化爰賴甲兵大刑之用庶寛夷夏姦宄之虞霜節一臨煙嵐盡洗碧玉篸之坐對豈待席溫紫荷槖之立登竚頒環召某駸尋暮景牢落壯心𨿽老馬敢憚一行而鉛刀豈堪再割甫玆弛擔幸甚聫臺不惟容察之依光且遂攝承之敍好相逢前十載細論昌黎壯夫之詩我獨有二天尙托孺文故人之芘

通金州徐守

擁十連玉帳之尊久期望履領三尺金科之寄幸預執鞭得非際遇之天爲是趨承之地敬修竿牘仰扣籖曹恭惟某官昭代典型中朝徳望文章千載之正印學問諸儒之一燈名閥甘棠玉骨麒麟之仙種故國喬木鐵面琴鶴之淸風倚天劍泛應於事機下水船通行於官路察物如度之省括運智若珠之走盤不以枳非鳯之所棲方且川與魚而俱泳一同制錦桃李生春別乘岸巾湖山分月熟訪洲前之鸚鵡來吟山外之杜鵑眾水防涪盡是借恂之父老兩峯峙劍尢多迓汲之兒童天願魏興地聫闗表咽喉漢中之全勢唇齒京右之上流疇咨共理之良爰畀已試之效星沈夜柝坐銷彎弓牧馬之驚雨潤春耕足致賣刀買牛之俗然而西土詠襦之𨿽切未若東人望衮之已深賦畫防兵衛之詩尙勞護塞聽孤舟野渡之句行命濟川如某者識字未多讀書有限凡骨豈換仙之分塵容甘走俗之勞祖鉢僅傳父薪莫負如跛鼈之步不能以寸猶雛鷹之羽未可以飛偶叨部使者之公車俾玷郡決曹之末掾顧法家者學非書生所長借有依歸貪於奔走癡兒不了官事必貽腰腹空大之譏寒士廣芘歡顏庶寛箠楚未免之嘆

通史制參監丞

烏幙乘邊千里屹金湯之重楚藩設屬一官在箠楚之微適沿檄以斯來欣執鞭之有便方將委贄敢後修辭恭惟某官昭代羽儀中朝模楷身踵相門之衣鉢胸蟠武庫之甲兵不驕不華一洗房杜子孫之習有典有則蓋由韋平家世之傳以道徳爲志而富貴了不介心以學術爲本而功業視若餘事自英聲之起日卽怒翮之培風要路夷塗寧拂衣而靡顧遐邊絕塞乃掉鞅以肯來由禮羅獲聘於石洪而軍事悉咨於孫楚云黃萬頃首陳渭濱許下之規艸緑五原坐怠棘門灞上之警玆奏功於宣室爰作牧於舂陵出幙持麾隨致藩垣之固圉修車偹器遂繇蘭錡以晉丞矧載參十乘腹心之謀蓋巳聨兩道臂指之勢堂堂風采衮衮事機碎輼轒破穹廬行見了碧油之勲績紀旂常銘彞鼎又將繼黃閣之儀型某癡未了官少寧更事屢玷有司之辱已甘俗吏之歸厥室厥菑見謂弗堂而弗播不稼不穡乃思取億以取囷載瞻粲樓落日之濵甫問嘉防西風之役不圖制命俾列顏行秪憐步兵之廚豈堪屍祝之俎方虞巢幙將擇枝依幸甘棠蔽芾之匪遙庶小艸依歸之有所識韓荊州不願萬戶敢云未挹於聲華見蘇刺史我有二天切冀曲加之覆幬

通江陵楊倅

夙駕油屏知暫剖漢庭之竹濫竽酒室冒焉問齊戍之瓜不圗小已之塵勞獲竊大邦之輝潤通名攸始奏記敢稽恭惟某官粹學淵渟英姿山立幾千仞岷峨之孕秀二百年坡穎之風流同時獨不得司馬哉久矣奏大人之賦後世使復有子云者方將續太元之經自巍級之摘髭卽要津之策足威宣北部判屹南山畫禆儉幕之芙蓉教洽魯宮之芹藻防陳計簿遂由萬里以叩閽班列司書良取一言之利國方隆上眷自詭外庸果乘傳之未西亟攺轅而以北牛刀甫試驥駕卽馳玆海沂已詠於王祥矧襦袴載歌於叔度五月報政未遜昔人滿嵗爲眞且循前制苐恐見思於宣室復將趣侍於甘泉某壯齒𨿽駸童心猶騃屢困有司之辱已甘俗吏之歸始役家庭厥菑而弗肯獲繼叨臺幕不稼而胡取囷甫緣親檄之還忽玷公車之辟未能觴政安贊俎籌猶燕方巢幙之危乃鵲有依枝之喜曾香一瓣惟恐交臂而失之杜廈萬間儻使歡顏而幸甚

通金州晁倅

作詩而餞長史已來騎竹之童讀律而試書生尙與吟梅之客𨿽無三語可之一言恭惟某官金莖露掌之淸標玉壘雪山之名勝自城南垂譽爲宛邱淮谷六君子之遊宜蜀郡知名有老泉坡潁三先生之風雲之懷夙壯霹靂之手冞彰艸茂盈扉花繁滿縣爰頌朱絲之直洊膺墨綬之華便宜泛仙槎而登瀛方且效湓亭而隠吏當壚訪酒平分卭笮之湖山岸幘哦詩一洗峨嵋之艸木曷爲熟路又挽輕車果膺分虎之榮式副化鯤之望紆丈二組暫屏翰於武階奉尺一書行羽儀於文石有如某未之聞道無所取材見謂沐猴而冠顧非睎驥之乘讀子虛烏有賦未能凡骨之換仙習司空城旦書寧免塵容之走俗勿責癡兒之官事庶幾寒士之歡顏夜月枝依正恐鵲棲之未穏春風巢近當隨燕羽之初來毋曰於行遂鄙其俗

通湖北章帥機

佐元戎之幕久瞻名閥之簪纓司步兵之廚幸托賓筵之領袖不謂小人之奔走今惟夫子之步趨事長維新修辭敢後恭惟某官搢紳模楷臺閣羽儀文章皆爾雅之辭學問在中庸之奧故國非謂喬木猶有典型此笏乃今甘棠具存風烈猶芝艸鳯凰而人知其瑞如瑚騄駬而世固所希粵策足於要津卽流聲於上國文章佐聘膚使其猶劣諸廩庾攸司委吏曰當而已逮雷封之奏最由月駕以陞華謂宜召賈誼於席前奚乃屈欒鍼於戎右公𨿽亷取上豈久淹夜觀成吟姑繼荊州仲宣之賦昕庭覽奏已知大名彊至之文凡此時幕謀檄筆之遊皆指日從槖卿珪之選眉黃行見詔紫立頒某壯齒漸駸童心猶騃父稼謾勤勞之襲子薪猶負荷之羞夜雨挑燈嘆書癡之未熟秋風落防顧酒聖以何知不圖烏府之過憐乃以黃壚而分屬材非刈楚憂甚據藜玆焉冒昧以敢前賴有帡幪之在上介石之不俟終日𨿽慙莫贊於機籌揉木而尙遲期年敢冀曲成於規矩

通京湖闕制幹

聽單父之弦聲夙欽上介司荊州之酒品猥玷下僚不圗賤迹之塵埃獲邇名流之步武方將祗役敢後修辭恭惟某官學海回瀾儒林摛藻人物玉壺之冰貯風姿金掌之露凝龍泉太阿久燭丰城之牛斗黃鐘大呂盍調淸廟之宮商自角立於巍科卽鼓行於雋驊驑獨步洗萬馬以皆空鴻鵠一飛累百鷙而莫及屬軍事有咨於孫楚而禮羅遂屈於石洪宻贊前籌千里而折樽俎載稽近轍十年而持旌麾已聞玉帳之上功徑許金閨之通籍𨿽千室之邑可使爲之宰也無一方之憂寧久遺諸侯乎小駐蜚鳬卽陪振鷺某齒將就壯骨未換仙屢折翅於有司已甘心於俗吏一官漫浪厥菑弗獲之懷羞三仕棲遲不稼取防而增愧甫沿親檄忽玷公車疎狂而必將起落防之嘲蕪陋而奚足繼登樓之賦燕危巢幙鵲喜依枝酺其醨啜其糟苐恐貽憂於濡首平如衡淸如水尙期取則於伐柯

通江陵陳僉判

僉幕借賢久仰弓旌之重帥垣置屬猥陳俎豆之間不圖小已之塵勞獲聽大邦之畫諾通名伊始奏記敢稽恭惟某官冀北奇材斗南重望水晶宮之人物玳瑁筵之風流志在掃淸安事仲舉之室气存髙爽自臥元龍之樓由策足於要津卽馳聲於上國始棲枳棘浹湓浦之恩波載泛芙蓉藹仰山之春色逮魯雉繼馴於桑陌謂喬鳬卽覲於楓宸曷屈元僚尙臨防府意者重藩翰賔客之選將以爲臺閣公卿之儲拄笏而對西山豈容席暖聫鑣而向北闕佇有詔溫某壯齒𨿽駸童心猶騃屢困有司之辱已甘俗吏之歸始役家庭厥菑而弗肯獲繼叨臺幙不稼而胡取囷甫沿親檄之還忽玷公車之辟未能觴政安贊俎籌猶燕方巢幙之危廼鵲有依枝之幸登樓作賦喜親王粲之文章吹防貽嘲願恕孟嘉之落拓

通江陵張教授

竊食釀營將近元戎之幙摳衣黌序幸依夫子之墻𨿽一行作吏之久荒然千里得師而何幸通名攸始修贄敢稽恭惟某官學海回瀾詞林摛藻人物冰壺之瑩潔聲猷金薤之琳瑯筆補化工提千古文章之印圗參太極纉諸儒性理之燈自天府之墨濃已京師之紙貴盍徑儀於芝省乃俯屈於芹宮崇雅黜浮由欲起文風之靡受業解惑遂有資師道之隆願毋嘆鄭氊之寒決不容孔席之暖祥鱣蜚下振鷺立登某壯齒𨿽駸童心猶騃屢困有司之辱已甘俗吏之歸始役家庭厥菑而弗肯獲繼叨臺幙不稼而胡取囷甫沿親檄之還忽玷公車之辟未能觴政安贊帷籌𨿽使之從政也與其敢曰讀書何必舞雩鼔瑟倘令俎豆於其間攻木撞鐘願與佩紳之在列

通激賞庫方撫屬

折衝樽俎之間夙推上佐濫觴糟粕之末偶綴下陳不圖小已之麼防乃有同寅之幸防通名攸始奏記敢稽恭惟某官學海回瀾儒林摛藻人物冰壺之瑩潔聲猷金薤之琳瑯王粲文章信是劍南之獨步石洪休譽宜爲冀北之空羣自巍級之摘髭卽要津之策足灘飛雙鷘少親黃綬之勞堂集三鱣洊典靑衿之教珍旣陳於席上穎果露於囊中鸚渚賦詩方夜月訪庾樓之勝龍山弔古復秋風尋嘉帽之遊自閫畫之一施卽薦書之四達安西艸檄暫依緑水之盈池天祿校書佇對靑藜之照閣某齒將就壯骨未換仙屢折翅於有司已甘心於俗吏一官漫浪厥菑貽弗獲之羞三仕棲遅不稼有取廛之誚屬沿親檄忽玷公車未能辯五齊之名無以贊十連之畫賴珠玉之在側庶糠粃於其閒事了而以爲癡安敢拄西山之笏時復而一中聖願同對北海之樽

代蜀總通交代蔡郎中

九重西顧蘭闈供蜀口之師萬里東歸菊徑愜吳頭之夢旣得金箆之刮膜抑資玉屑之滅瘢契托交喜深賀燕恭惟某官晏琦敏手終賈奇才步武絕人如熟路輕車之初試規摹經國無蟠根錯節之遲畱時警淮邊公從儉幕漢烽已急不虞代馬之飲江楚炬幾焚獨脫池魚之及火旣砥中流之柱遂題半刺之輿就膺皂蓋以擁轓兼畀繡衣而持斧鋤其荊棘屏以金湯屬劍北之宿師勤殿西之旰食僉言公可上曰汝欽赤壁雪堂已復坡仙之舊觀靑天云棧更看太白之昔難少遲閶闔之淸班姑舉褒斜之故智近稽唐制度支當佐於軍興逺考周官冡宰佇兼於國用某技窮弩末興切刀頭自供桞塞之貔貅久負蒓鄕之鷗鷺瓶之罄矣弓以招之顧聯父兄枌梓之陰乃締子孫芝蘭之好願馳遵馭俾問蠡舟綽綽餘裕哉巳度秋塞艸肥之候遲遲吾行也恐逾春江桃浪之期

通廣西經略交代董侍郎

閫節奏功絲綸趣覲上疇咨宿望屢催衮衣東下之期公遲俟後人將授襟帶南中之略惟昔素聫於雅好乃今獲沗於交盟爰潔緘藤往塵簽筦恭惟某官中正而肅括公溥而明通言行見於躬行踐履之直事業得於學術講論之素世推王佐繼春秋三策之陳名擅儒林邁禮樂五郊之奏特表裏之一實歷中外之百爲長風孤鶱砥柱屹立九陛柬知之親結四方徵鎭之僃更衡嶽雲開父老愛棠之未替潯江月淡兒童騎竹以載迎陞之鼇禁之邇聫佩以麟符之重寄江無飲馬淵有濳蛟紫蓋黃旗正賴佐中興之業碧簪靑帶乃煩屈外服之遊星軺參鉞之交輝雨瘴煙蠻之盡洗屬時羣丑睨我三陲凢獸蹄之迹可通恐狼子之心叵測用費中朝之區畫尢嚴後戶之綢繆咨爾股肱寛吾心腹爰正予工之命未酬維屛之勞謂諸葛已定南方然後經營於北事倘司馬歸相中國自應戒懼於邊人明公是行睿意有屬延英晝接熟陳當世之宜文徳曉宣大作吾民之福某凋零髩雪牢落心灰不堪入市之椰揄徒爾據鞍之矍鑠淮藩籬江門戶固嘗同管鑰之分公鐘鼎我山林豈敢望車塵之及上恩忽被前躅猥承欣聆夙駕於三階敢憚暑塗之百捨倘其念舊悉以告新山川輿地之何如當盡循於成畫閶闔鈞天之此去冀加恵於孤蹤

通京湖制置交代賈尙書

渙渥九天視儀兩地命贊皇而繼吉甫光增淮甸之前聞舉陸遜以代呂防拈出荊州之遺事祗慚譾技莫紹英猷將乘竹馬之棄余敬卜蓍龜而告至恭惟某官量包流峙響撼堪輿對在天列聖之靈精忠貫日起過江諸賢之弱讜論生風服夏人夷人之心運軍事國事於掌直欲倒溟渤以淨六合是宜植泰華以固四維十年江漢之經營萬里巴渝之聲援网羅天下之士翕若雲從給餉闗中之軍懽然雷動規畫大則事事僃識見逺則著著髙古社稷臣其猶劣諸今公卿間誰出右者西塵劈箭東陜分弓紫電出匣而愈試愈新明月走盤而一轉一活佛貍引避於步戎馬渴望於新塘斬將搴旗奏劉將軍皁林之防班師徹爨收韓宣撫木柵之功瓊花色澤之芳鮮蘆葉聲音之響亮償先正未償之志辦他人未辦之勲起居太夫人視江陵而增耀畱相聖天子曰端殿以登庸某賦分多奇彊顏重出投身煙瘴方藥石之相親受任風寒忽絲綸之誤寵鼔再三而巳竭規畫一而具遵豈敢敍雅好於交抑且觀壯圖於騎鶴前糠粃後瓦礫公其恔若以有容左規矩右準繩僕則守之而勿失

可齋雜槁卷六

欽定四庫全書

可齋雜槁卷七

宋李曾伯撰啟

代上史丞相

鴻鈞播物久被渥於乾坤燕幙綴員尙棲身於江漢念大造廣如天之覆凡小材無在野之遺疇謂麼防乃甘暴棄用輒忘於鈇鑕敢上叩於機緘竊惟古今人物之權盡岀廊廟主盟之地故漢朝賢士得一登翹材館以爲榮而唐代大儒𨿽三伏光範門而靡惜惟上焉汲汲乎取一介之善斯下皆於於然由數路而來何幸孤蹤獲際今日某零丁墜緒漫浪防階誤聯當世之搢紳勉守諸生之門戶十年隨牒誰憐不調之釋之萬里擔簦嘗作依人之王粲繼叨陞於臺屬方勇赴於事機突不及於旣黔義焉當去軌旣歸而卻掃分謂宜休不圖索居荊江寂寞之濵而誤在襄閫捜羅之數一來計幙又見周星嗟蚍蜉蟻子之援舉無而虫臂防肝之防疇取靖循先訓皎在中心謂初分教於稽山早獲依光於相裏拜大越國親從門墻之遊奉小申公巳覘社稷之器厥後受任艱難之際未幾投身閒散之間逮大化之載更及諸賢之並進則巳類徐君之劍特防復王氏之氊繼小子以頃年瞻上公於潭府遭逢幹一問勞再三盛徳弗忘將俾臧孫之有後防衷自慶深期嵇紹之不孤恨未能攀龍阪之鱗近喜聴起鴒原之羽遂憑恩寵庸露悃忱辟剡凡三蓋巳一歸於化筆薦書有五今惟二欠於常員少加大匠之甄陶立起朽株於丘壑終身系是引領望之恭惟某官千載眞儒三朝元老洗日偉虞淵之力擎天髙媧柱之功濟世規模夐出房謀杜斷之上格心事業蓋得伊訓說命之中粵登嘉定之金甌復見淳熈之玉埀紳正笏制大變於聲色不動之間借箸披圖折遐衝於精神黙運之頃方此佐億萬載洪圖之景命豈徒矜三十年黃閣之淸風彞鼎旂常將編摩於不朽鹽梅舟楫政坱圠之無垠然且持眾美以致君收羣材而報國如醫師之用藥不以芝術而棄溲勃之微猶梓人之運斤不以棟梁而廢杗桷之細故凡絲粟毫髮之技悉歸權衡尺度之公斯久斷於溝中亦一鳴於堂下僂躬望賜援手拜恩不惟其官惟其人倘獲備聖代量能之用匪在其身在其子庶幾勸天下爲善之心

代上史丞相

身囿化機不幸自傷於美錦名編謫籍抑知未棄於敝帷懼𨿽蹐地以靡容窮不呼天而孰拯輙披肝膽用冀甄鎔竊以退而不忘進者臣子事君之忠奪而必終予者聖朝愛士之禮故孟明不以一眚掩徳卒拜賜以報秦使下惠或以三黜易心將焉往而去魯緬懷斯世奚復遺材今有生於淸明之時不幸在乎譴戾之域其窮甚矣猶黙可乎伏念某孑立孤生多奇薄分緒有不絕如綫之將墜援無其間以髮之可攀屢試禮闈與百千人而旅退一沈宦海幾四十載之徒勞屬因當路之知憐徧歷長淮之奔走不圖洪造擢試小冠方去蟊正懼於害苗而投防詎知於忌器拾塵惑孔下杼疑參穎甫合於浮圖碑頓轟於薦福騰猨側視旣失木以危行傷雁悲鳴復驚弓之虛發肱可成於三折腸何益於九回顧當風雨震淩之餘賴有乾坤覆防之賜𨿽從沙汰曲示海涵然爲山九仞而寧忍簣虧非中流一壺則將淪舟失況彭澤之瓶無儲粟而東野之鬢可織絲皆命也以柰何將老焉而至矣爰諏小已曷問大鈞斯轉喉忘觸諱之虞而搖尾作乞憐之態正猶噎者豈終身而廢餐譬彼痿人無一日而忘起白骨更肉丹心未灰決此生之升沈在今日之抆拭恭惟某官三朝碩輔千載眞儒虞淵髙洗日之功媧柱屹擎天之勢垂紳正笏不動聲色慶曆大衛國之勲好徳樂善出於性資元祐小申公之望矧使過使功而不拘於防跌凡馭貴馭罪而悉本於至公濟世困窮若將見赤子之入井拯時淪溺不忍視一夫之向隅故𨿽以天下之畸人亦不爲化工之棄物許捐痕玷立離煨塵茍一枝俯借於鷦鷯則十駕願殫於駑馬猶饑者食渴者飲敢蘄賑靈輒於翳桑凡死之日生之年終冀亢杜回而結艸

代上鄭制置

淮左一官思龍門而今老天涯萬里喜燕幙之再春蓋有寅緣將爲終始惟三軍之帥傳檄伊始凡一介之士執防爭先手板倒持嗤晉無人櫜鞬以見仿唐故事是將肅軍禮以新耳目誰不吐愚慮而傾腹心知不以位貌拘故敢爲門墻告維今西南一隅之地累貽宵旰九重之憂一壞於井蛙而气脈之幾危再獘於雨狐而瘡痍者未復民情𨿽固而每猶驚木之鳥兵戍未撤而正如連棲之雞春艸一生夜烽屢警渭上之田皆葦白闗中之餉乏粟紅兵民財三者以俱疲士大夫羣議而安出諉曰機防可矣其如根本者何當如醫之用藥而察脈卽知奕者著枰而舉手可服公之來此吾屬幸歟恭惟某官酇侯諸葛之盛心乖崖淸獻之能事念二百年之天下中限華夷顧八千里之坤維外臨京洛帳中之席未暖塞上之氊已寒誦旌旗色鼔角聲犬羊之魄頓褫對艸木風闗山月貔貅之膽益張惟義故可以伸春秋攘狄之功惟靜故可以得大易制動之理人心所以悅於扶杖一見之頃士气所以張於挾纊片言之間難得之機不容以髮是以善覘勢者知其有成功乎某昔有志焉今無能矣揚州一夢桃李猶榮楚戶三霜萍蓬可笑不謂搖落棲遲之晚嵗復遇賢明忠厚之主人劍遂重彈屐不覺折舟分一楫中流可避於波濤屋聳萬間半夜不憂於風雨

代上鄭制置

楓扆重殿西之寄全付坤維戍給劍北之屯誤司井賦靖念公朝委畀之意正惟師門薦引之由謂脈絡之相通知臂指之可使遂奉命於左右獲效恭於夙宵然而蜀自渡江以來不知其幾變兵由宿邊之後又及於七期公家歉然民力竭矣起於緫計者自爲之肝膽昔之分閫者亦視如瘠肥不思尾之不掉身豈能安皮之不存毛將安傅嘗稽諸易有感於時師以長率而中行謙以卑牧而平施帥實師之主也豈大計之不專財猶謙之象乎宜小心而求益自今以始請事於斯恭惟某官濟時盛心經世大略徳望媧之鰲極足以擎天忠力禹之龍門足以拯溺風霜其手云夢此懷淮陽汲黯禁闥難畱隆中孔明營壘重屈百萬甲兵了不形之聲色十二方略常黙運於精神踞鞍鞭指於褒斜飛矢檄傳於闗洛訪益州之金馬自得湖山洗長安之銅駝佇淸荊棘信可入方叔而出召虎匪伊左伯益而右臯陶某素出公門玆依統府煙未淸於詡竈風幸托於婁舟江東之米價莫知自笑晉人之無防闗中之兵餉不絕亦惟漢相之有規

代上鄭制置

一防近斗牛之天久依鄭裏十乘分井參之地正隸陜封不揣疎庸願奉奔走惟昔範雎入相憐須賈之故人嚴助在朝念買臣之邑子皆以當時之先進不忘舊國之後生曩𨿽嘗聞今幸親見伏念某髩從鏡白身尙衫靑以落落之一官殆棲棲然半世每念不絕如綫之門戶曽無其閒以穟之梯媒袖手無謀拊膺自慨夢不作蓬萊之想分巳甘黍谷之寒適鄕先生大啟於帳轅而天下士爭歸於槖籥不憚禹錫播境之陋來效何遜揚州之遊夜峽孤猿有如行客春風來燕實爲主人一轉語以生成九頓首以皈向恭惟某官淸朝厚望洪鼎宗臣四海重輕不辭身佩一夫饑溺若切已憂蓋由以伊周爲心故能以齊魯致蜀月虧斧斵手段天成霜降鐘鳴人材云應而況互鄕之不肖必防大冶之兼收此一瓣誠自三生結責之驅防老𨿽無用於楡邊假以扶搖歸庶有辭於枌曲

代上鄭制置

片言而乞白玉人方目以狂愚一諾而重黃金天有心乎成就非軫鳴珂之枌梓孰憐躍冶之蒭蕘遂使冷灰頓回生气伏念某勉以門戶辱在泥塗𨿽妻孥貽不振之譏而閭巷有無能之誚卑官牢落垂二十年薄命迍邅僅三四考碑屢成於薦福丹絕想於蓬萊一掾低回萬山僻處正類揀盡寒枝之雁始爲來依宻藻之魚𨿽有周親不如得見君子斯可方拜帳轅之風采遽陪樽俎之笑談勞來平生丁寧好語與其進且保其往觀所由而察所安一夜寒梅不覺春到百年喬木或遂晚成月眼回靑天荒破白恭惟某官位隆衮繡好切緇衣當時之在朝廷士類舉歸於推轂康成之居鄕裏學徒尢願於造門上方寄十連於坤維公將納斯世於泰道飽暖霜雪謦欬風雲念洛中久知敬於端明玆陜外適幸逢乎文正善爲宰宰天下固不私月旦之評酌誰先先鄕人願早賜春秋之筆

代上別帥

望詩書之元帥舊識荊州陪學校之諸生今依蘇部久矣霄塵之濶絕幸也閫翰之照臨斂板而前彈冠自喜屬趨風之伊始詎奏敬之敢稽眷右文莫重於朝家凡分教尢嚴於郡國蓋以爲四方朋友之地豈徒作諸侯賔客之官受業解惑後進所宗講古窮辭前輩且懼況巴陵之勝槪近嶽麓之士鄕老師宿儒猶習淵源之正騷人墨客爭傳文字之香不有當家此非子座伏念某寒哉骨相老矣頭顱蠟鞭屢試於揮虛防璞卒成於誤售猶漆園叟之蓬鷃分固適於低飛若紀渻子之木雞气寖銷於疾視勉續箕裘之家世偶聮冠帶於橋門鐡鑪步之故名每虞將絕薦福碑之防分意謂終轟不期寸進尺退之餘年僅以季考月書而成事猥升前廡叨賜末科繆陳泮水之遊逺役洞庭之壤官何獨冷虀鹽固博士之諳志不在溫粱肉豈廣文之羨特以有二十年知已之當道故弗逺數千里投公而比來𨿽範模慚一日之長賴廈屋有二天之托夢回風雨知幾繞於峴山路辟雲霄喜重遊於蓬島非恃此以無恐將其誰而與歸恭惟某官大雅不羣英標自立肯綮妙郢斤之運韜藏推荊玉之奇擅貞元吏部之名太山其重聴下俚巴人之曲白雪何髙自巍級之摘髭卽華途之防足蜚書艸檄十年贊幕府之籌持節典州九陛賴金湯之力忠孝靡分於二致險夷不間於一心維登太防之星盍近長安之日屬時外閫圖任先朝遂分南北鑰之保釐有若中流柱之屹立澄之不淸撓之不濁諸公孰測其津涯用之則行舍之則藏四海視爲之輕重有爲王而畱者欲用臣而如前父老愛棠方嘆賢侯之輕去兒童騎竹果欣慈母之重來是宜寛旒冕之顧憂褫氊裘之气魄晉陞邃閣益重長城對席上之靑氊精神如故揮帳中之白羽勛業方新佇淸中原鐘簴之塵卽聴東山衮舄之賦小人何幸大造焉依某敢不思展初心願殫末技效鳶魚之飛躍酬鱗翼之附攀帶劍而謁勝之𨿽愧不疑之宿學登樓而依劉表冀收王粲之孤蹤

代上尢帥

髙維嶽以於蕃夙願展互鄕之敬陟彼岡而借役欣聆玷下幕之陳矧方依萬間芘士之恩詎可棄千里投公之便輒忘夷等用徹民名燻平日之瓣香參斯文之正印維昔師儒之立教如人兄弟之用心苟可以作之而使成未嘗不引之而俱進或同辱知於廬陵先生之鑑或皆受業於濂溪夫子之門蔚然前哲之典刑邈甚後來之倫擬天其有造世豈無人恭惟某官吾道津梁諸儒山斗𨿽心所自得一貫之理猶手不停披百家之書埽塲屋之陳言早取元祐正人之則習臺閣之故事儼存淳熈法從之風發揮棠笏之淸芬表倡棣華之逸駕椒蘭蕙不隨流俗以荒蕪酥酪醍醐俱得古人之雋永見謂渡江以南簮纓之最盛蔚爲淛水以西模範之所宗方泉湧云興羣聴舉爲之辟易逮水落石出一眞尢見於從容比聖化之更新爲蒼生而特起調梅佐鼎借箸前籌出胸中之奇者才緒餘了天下之事而已刃解朝逰緑野夕命碧油抑知江湖憂國之素心爰借樽俎折衝之妙略飛艘漕玉得酇侯餽餉之規模小隊攢花付老子甲兵之談笑顧中原之在望久當寧之屬心漢五單於之爭所以開渭上鐘鼔之盛唐一裴度之用佇看成蔡州櫜鞬之迎指期風鶴之效靈不日雲龍之亨防勒銘彜鼎正位鈞衡某朴庸姿棘槐墜緒雛燕未成夫羽翼沐猴彊任以衣冠曉日聽衙敢詭癡兒之丫秋風鼔篋尙隨舉子之忙正玆守先人之故廬將以待防官之逺戍鴒原際幸虎帳前趨永有餘師喜𨿽形於披霧不遑將母念已動於顧云倘容在下風而上之則是有大造於西也取履可教執鞭亦爲伯吹塤仲吹箎捨此復歸於何地大爲杗細爲桷庶幾不出於他門

代上項緫領

望禮樂華制天下兵農之半作文章掾在國中弟子之員旣近而依使節之光且昔者辱契盟之舊投機幸防斂板知歸敢燻平日之瓣香用叩斯文之正印恭惟某官髙標特立大雅不羣一誠遡洛學之源流六典究周官之法度有玉賈而蘊櫝不衒鬻於早年若梓材而塗丹將潤色於前烈繇官塗之防足恥捷徑之呈身轉粟靑天始贊褒斜之畫泛蓮緑水繼馳江漢之勛𨿽推轂爭致之諸公或拂衣不俟於終日上嘉恬退公乃驟升甫掌故於省扉卽登班於帝籍屬時多壘持節典州桁庭沈貫索之輝薇戍落旄頭之焰有季良固可以大漢東之國非酇侯復無以寛闗中之憂蓋四緫在今以俱難而六路視昔爲尢重並塞近罹於靑野中原未埽於黃塵何啻匹馬費十耕牛之資不知幾鐘致一石粟之餽玆興懷於當寧爰妙柬於名門謂昔茂陵有臣鄂閫受任於艱難之際防功於倥傯之衝賴子堂父室之成規有伯塤仲篪之疊唱遂陞郎署往防兵儲羽扇麾軍仍對東門之栁色錦衣過裏重添南國之棠陰果小出於晏鞭已立盈於詡竈佇登簮槖盡總版圖某半老頭顱一寒骨相挑燈夜案鐡幾磨而欲穿負笈春闈璞屢獻而弗售勉勉故家之衣鉢淒淒太學之虀鹽偶前廡之升名玷中宸之賜第踉蹌學步漫浪問津聴泮水之頌聲範模豈稱對巴陵之勝防筆硯增慚官獨冷以正憐風其涼而爲役不圖際遇乃在趨承念蘭金最托於仍原謂葭玉有聮於龍阪玆爲地者庸匪天耶自今鱗翼之附攀庶遂鳶魚之飛躍賦梅花而上味道𨿽不及於廣平帶櫑具以謁勝之願首知於曼倩

代上趙利漕

棄繻出闗來由禦李負笈入學賜以鑄顏念欲進未進尙欲遲之茍當見不見是自暴矣摳衣之始執贄以前恭惟某官伯叔中朝父子上第有正學問故有正議論有大力量故有大規模砥柱岷江回百川之瀾而不動維城雪壘立千仞之壁而愈髙入則王所居州出則邦伯元結收秦相府籍登漢使者車過九折阪之﨑嶇旣厪尊馭望五丈原而經理遂凂葛鞭人方鷹饑虎飽懷三軍之虞公念馬戰牛耕爲一農之計至於教養士類愛惜人材是又甄陶斯世之規豈特轉輸諸道之最僉望所屬爰立可期某萬里一寒十事九拙敢意以文舉之薦禰乃防捨居易而取皇不待眉睫之間遽借羽翼之重教沾時雨將依在泮之藻芹身囿春風願與成蹊之桃李

代上趙防漕

泥金惟在甄鑄舉歸弭節以典銓弓冶必學箕裘玆甫彈冠而幹祿不虞冒昧輒致皈依非敢懷闕黨之速成所冀與互鄕之潔已嘗聞駒之在廏非善禦以不調琴之方弦待良工而後鼔伊物且決擇於肇端之始豈士忘趨向於發軔之初是必得名公諸老以爲適從則其在晚學後生有所歸宿不謂藐焉一介之防賤玆有巍乎二天之際逢捨是不言幾於自棄伏念某賦姿不頴力學未優分甘莊鷃之低飛彊沐楚猴而使冠玉川丁口祗堪耘耔之充彭澤男兒詎知筆墨之好𨿽父稼之勤勞是借而子薪之負荷未能一級僥逾五期涉歷銓闈充賦拾樵徒苦於爭先選部限年取果尙猶於未熟夜雪且諳於螢案春風豈想乎燕巢偶侍歸檣獲希藻鑑不圖今日廼能初筮以得丰何待來年端可先庚而申巽遂忘學步庸致朶頥雛烏但欲得於依枝倦鳥不敢知於擇木倘取履可教也𨿽執鞭亦爲之恭惟某官斯世宗工中朝碩徳有令畤秋陽之潔得晉衰冬日之和棘路持平早接鴛鸞之步武楓宸惠逺暫分駰駱之光華仁聲一洗於巴渝民俗如熈於畿甸揚淸激濁共知部刺史之威名舉滯拔淹已具小天官之材望惟其無訑訑而拒之色是以皆於於而來之人一舉手而作成九頓首以延佇仕未如此其急也尙須畱借於期年論定而後官之庶或歸榮於鄕曲

上鄭丞相

位隆赤舄聿新公道之開禮釋素冠載上大鈞之問顧一介升沈之決在片言寤否之間輒燻瓣香端扣羣玉竊以明良賡歌之防眞千載之幸逢中外戮力之臣有一藝而畢獻猶陽和布而艸木皆甲如時雨降而山川出云辟翹材館以詳延熟閱漢庭之人物伏光範門而願見朋來唐世之儒宗然而易寓辭於茅茹之防根詩垂情於菁莪之細艸良醫不以參苓芝術而廢溲勃巧匠猶待椳闑扂楔而成屋廬矧事防之尙殷尢選用之爲急𨿽朝廷多老成之彥郡邑其可無奔走之才𨿽臺閣皆茂異之流上林猶恐有抱負之士故下而或影響之昧昧在上者亦意向之拳拳挽回古風親見今日恭惟某官道闗天運識覺民先一編而爲帝師舊學賴格心之益十年而至相位眞儒髙秉國之勛規模爲治安千嵗之深思功用自中庸九經而流出殄楚淮之逋寇笑談封京觀之鯨鯢剪河洛之世讐威令及淵叢之鱣獺惟正誼明道平時之定見故開誠布公舉世之共知玆傳業之方隆卽昔人而尙論蕭曹直刀筆吏初何事於詩書房杜以帷幄臣猶有慙於禮樂是殆成湯之於伊尹傅說之相髙宗蔚有典刑如出軌轍然且起一代耆英之望與共扶九重更始之規轉移習俗而使懦夫立頑夫廉收攬豪雋而俾智者謀勇者力於於然而來矣休休焉如有之歷世以還喜諸老風流之再見得人如此知中興日月之可期某骨相郊寒器資李短蹭蹬詩書之燈火劻勷俗吏之塵埃鳬雁去來不系江湖之多少貔貅出入備更疆埸之險夷頃邑債之甫償偶幕寮之濫綴倐罹荼苦卽屏蒿焄三年纒風木之悲萬里斷煙蕪之想琴絕而誰聴金躍冶以非祥天實憐之疇其援者此輒借舍人之一篲獲晉詹泰階之六符辱溫語之丁寧許羈蹤之柬防恩波載沐冷灰復然顧病鶴敢希於乘軒而窮猿何暇於擇木惟筆端之上下視鞭影以東西坱圠少回朽枯立起倘春風所被出東皇布澤之中凡朝露未先皆國士酬恩之日

上四川鄭制帥

三月河陽幸獲綴大夫之幕五日京兆先令解掾史之官義旣盡於始終禮當明於進退介圭將覲吏鞅難縻中心非敢於輕違大意不容於它就恩門曲狥分地知安竊惟上之待士以禮爲羅士之事人以身委質榮辱實相爲之喜戚出處抑亦因其去畱故昌黎賦淮西之歸欣若有向闕聮鑣之詠而子諒寄並州之別悵然形臨路覩絲之嗟蓋晉公方膺命圭相印之新而越石素加騂弓翹馬之舊念五年之待接嘆嘅良勞攜諸吏以崢嶸欣愉乃寓玆人情之常耳在賤隸以曷如顧方資知其主以信其賔又始因善其父而辟其子兩賢舊抱一旦偶同伏念某人品至凡天資不穎見謂庸庸瑣瑣徒勞於州縣不能磊磊落落自取於功名憑藉家庭僥逾仕宦弗播矧肯獲凜詩禮之貽羞不稼胡取禾懼簡書之積譴依棲萬里荏苒五期薦揚備至於再三推挽不遺於尺寸比捜羅於藥籠俾依泛於蓮池自知分素無蓬島之緣若爲夢乃到邯鄲之境臨江橫槊熟親詩酒之淸乘月登樓細侍析棊之適顧綿力未殫於毫髮而好音忽錫於絲綸表上還朝固切喜屋烏之好詩吟出幙誰無悲巢燕之離初期錦纜之行後問防衣之養復於其所已貽軻書入谷之譏退不以時慮失羲易介石之訓鐘鳴霜降舟引風回惟何所不容於大賢斯今而知免於小子恭惟某官徳隆泰華勳蓋堪輿屹成明堂一柱之材來任坤維半壁之寄張忠定一个信人心自爾而相孚範老子百萬兵賊膽聞之而皆破上以堯殿風雲之幸防公其漢闗雨雪之久勞遂頒晉康侯接日之音爰示師丈人承天之寵辟翹材館鄭緇自得於靑氊坐政事堂周衮方歸於黃閤豈特士夫以用韓公社稷之幸將見將相皆出子儀幕府之遊何幸麼防常防料理況近親於訓諭屢復許之驅馳是𨿽未旣於趨承猶冀方來之勉勵饑鷹側翅初無飽則颺去之心駑馬戀軒願使羣無畱良之嘆

上四川桂制帥

油幢建閫封疆新四履之雄茗幙綴員廈屋有萬間之托幸因沿檄獲遂執鞭方當旌旗攺色之初此正搢紳聞風而起身櫜鞬而下拜舉將踴躍以赴功負弩矢以前驅孰匪恪恭而奉職矧登龍之伊始豈執雁之可無恭惟某官禮樂眞儒廟廊元老碩徳屹隆於泰華修名昭揭於羲娥撓之弗濁澄之弗淸黃叔度之偉量剛亦不吐柔亦不茹仲山甫之髙風蚤膺多士之選掄深結兩朝之簡注粵馳驥駕卽剖菟符旣寛黼扆之憂旋任繡衣之寄帝曰陶作士果消蠻夷猾夏之姦王命召公於宣方繼江漢平淮之雅屬帥鉞甫臨於巨鎭而檄書偶警於西邊緩帶輕裘荊楚固資於叔子綸巾羽扇褒斜又賴於孔明遂一再遷而登荷槖之華不三數月而陟松堦之重比聆輿論能誦綸言蓋惟綏和靖重之兼全與夫謀慮廉直之素著故借商巖之雨來淸蜀塞之煙惟梁益在坤靜則合坤之象惟京洛未復動必有復之機是宜鼔角之令修便覺闗山之響撼扶杖一見人心此所以歡欣挾纊片言士气斯爲之鼓舞佇聴銘旂常而銘彜鼎然後作舟楫而作鹽梅此四海之公言非一介之私論某分爲吏俗見謂兒癡越俎代庖嘗吹閫籌之議摘山充廏繆塵臺幕之賔適來省於庭闈乃獲迎於轅帳得非際防有是趨承三匝而繞寒枝正切鵲依之想一過而空北冀惟懷馬鈍之羞

上京湖陳制帥

十國爲連賜履久勤於王室一行作吏曳裾未造於公門威名𨿽艸木之知位分殆霄塵之隔不虞淩躐僣布依皈竊以先進者後進之所師小人者大人之所受故願韓荊州之識在謫仙而亦然上於襄陽之書以昌黎而猶爾或以負天下之望而思顯於當世或不爲他人之歸而期效於防軀以今觀之自昔久矣蓋以處身於貧賤詎無借勢於王公倘不假之語言將莫通其名氏輒緣斯義用致由衷恭惟某官淸廟鼎彜明堂柱石功可以鑿龍門而拯溺道可以立鼇極而補天治事邊防體用得湖門之舊極圖易傳源流爲洛學之宗故其推而議論發而文章形之政事著之功業皆本六經聖人之正見謂三代王佐之材早際防於昌辰卽發舒於賢蘊貴名日起怒翮風培訪秦人之源不憚牛刀之薦試聴鄖子之國共誇驥足之難淹適當天顧於漢闗爰俾地分於荊戶上方意屬公以最聞歌皇華遣使臣乃繡衣而持斧作中軍謀元帥卽玉帳以運籌郎星隨陟於粉闈卿月晉陞於金掌南宮獻納繼膺荷槖之華東壁圖書峻寓松堦之直寵光所被睿眷可知蓋聞道路之言妄議藩垣之迹維時南國實控北門往敵數寇邊自公而無驚沙犯塞之警向民罔樂業自公而有聚廬托處之安莫重於城守而設險固國之交修莫急於軍餉而因田致谷之餘裕以至聲色不動之頃坐銷肝腋未形之憂無非信足以服姦與夫靜足以制動投機之防閒不髮容先物之明甚於卜凡此彰彰之效豈其淺淺之規由陸遜仁人斯不爲於吳患非杜預儒者恐未免於晉憂玆歷嵗之旣深爲累朝之未有入方叔出召虎寧久淹鈇鉞之徵左伯禹右臯陶行卽正鈞衡之拜伏念某挈瓶智小窺管材疎俗容非藥之可醫凡骨𨿽丹而莫蛻室弗肯堂菑弗肯獲漫襲前修弓必爲裘冶必爲箕已荒初學徒久綴家庭之役曽未更州縣之勞蓋自兒童已知誦君實之徳亦有父子皆獲出廬陵之門𨿽人品之不侔而志向之則一許攀鱗翼誓竭駑駘百年幾見以身親逢千里一來惟公所命與湛輩於羊峴倘令置奔走之後塵從隗始於燕臺期仰副作成之大造

上江陵別帥

囿身藥籠𨿽久登夫子之墻厠迹釀營玆始事元戎之幕顧小艸獲依歸之地方大鈞托覆幬之天不矢諸辭曷鳴斯感竊以朝家選用之路莫重閫屬辟舉之權白傅制詞謂臺閣僅下於一等杜陵播詠則旌麾不出於十年必有鶯其語以始宜倘妄虱其間而則媿如某者𨿽學爲冶未能荷薪見謂如沐猴而冠之自知非睎驥之乘也文闈躑躅但知付分之低昂官路浮沈不敢與時而奔競旣離家庭之憑藉祗宜州縣之驅馳涉筆茗臺鷹甫遂脫韝而去吹竽酒室烏亦由擇木而來靡辭濫觴糟粕之餘良以願學俎豆之事二十年之辱眷詎能如朝夕趨承之親數千里以投公豈特爲嵗月茍且之望終身翼附疇昔心降第甫綴於儉池乃難黔於墨突曰疏附曰奔走是𨿽惟命之東西或鞅掌或棲遲實願以身而左右二天是望一日獲安恭惟某官雅志濟時英規激懦文章傳千古之印學問續諸儒之燈撓之不濁澄之不淸黃叔度之偉量剛亦弗吐柔亦弗茹仲山甫之髙風玆輟直於郎闈來保釐於帷幄凡山川也人物也皆平時梓社之討論如保障焉繭絲焉又積嵗籌帷之畫諾講明之詳故設施之效望實之著故威信之孚此一年水二年旱而政曲盡於摩撫彼五月谷二月絲而民舉息於愁嘆气脈內固精神外彰緩帶輕裘旣覩仁人守荊之績垂紳正笏倚觀眞儒相魯之功是宜士皆云合以朋來咸以公爲淵納而皇受璵璠橫道瓴甋並登楩柞成林薪蒸兼刈遂令餘子碌碌之輩亦預諸公衮衮之間某敢不砥礪懦衷切磋鈍質志在彼在此之異迹持厥終厥始以一心如檄畫幙謀𨿽俗吏刀筆筐篋非能也若車塵馬足則小子灑埽應對豈倦焉

上防門李帥

仰師門數仞之髙嘗叨薦禰瞻帥閫十連之重切願依劉若有寅緣以爲終始伏念某儒冠繆學祖鉢濫傳自知漆雕之未能敢謂子羔之何必塵容甚俗豈藥可醫凡骨欲仙𨿽丹莫換昨與諸生而進誤令計吏以偕桂籍香空竟負秋風之吹送桃源夢杳終成春雨之離披漫試一官尙餘三載正類雛鶯學飛之始敢懷跛龞進步之心偶侍萊庭獲拜蓉府愧一戰而已北幸再造以有西捨魚取熊皆云捷徑攀龍附鳳遂起妄圖𨿽官事非癡兒之所能然舊物惟主人之是戀或以取履可教𨿽曰執鞭亦爲恭惟某官禮樂眞儒詩書元帥羣賢標準歐陽子之遺風一貫淵源楊誠齋之正派故𨿽瞿塘灔澦之險亦猶吉水仁山之和致君澤民特其餘事薦賢報國是乃盛心遂令金躍冶以一鳴璞忘刖而三獻倘容奉命受令於車塵奔走之下庶獲聞善服膺於函丈摳趨之間鸚鵡洲邊恨莫對南樓之月杜鵑聲裏冀宻依巫峽之云

上利路胡漕

君遣使送以禮百城瞻澄按之新子仕父教之忠一介有參承之幸矧嘗披於樂霧玆獲戴於蘇天敢以防忱布之短贄竊以外臺位望當路表儀褰帷屬問俗之初斂板重趨庭之敬居職守者以職守進事文墨者以文墨知故宋廣平之爲下僚上梅花賦以謁味道雋曼倩之在文掾帶櫑具劍以見勝之古者如斯今焉敢略恭惟某官才空冀北派出江西文章爲百世之師志气奪三軍之帥早逢聖代親得家傳芝映蘭馨髣髴澹庵先生之節操冰聮玉潤依稀竹坡居士之才名處富貴若布韋取功業如艸芥兩遊烏幕載綰虎符駟馬熟路而駕輕車錯節盤根而別利器政猶迎刃機若應折衝多玉帳之籌防塞肅金城之鑰旣騰膚奏益簡宸衷謂月寺勾稽旣著周行之望玆星臺飛挽宜將蕩節之行遂陞祕宇之華並領價藩之寄載詳使事竊聴輿言邦本宜固而邊備不可疎軍費方殷而公家未易給此最闗於急務其有得於逺圖至於廉訪能否而進退人材存問利病而循行風俗此在大幕府之日已知賢師儒之心內牡此來列雉幸甚第恐持獻納之囊而有待靡容攬澄淸之轡以久畱決非巽堂可淹坤柄某幼烏識事拙昧趨時子弗負薪莫副家庭之望嫠不卹緯徒深畎畝之忠隨地一隅閱時三載正倦蜀山之雪喜占郃捨之星遂以麼防隸於奔走惟未諳於教訓正有冀於帡幪開水利齋以教人幸在涵養作成之列出五峯門而授道豈無摳趨執問之忱

上徐漕

金城西望久造迹於膺門玉節東來獲趨風於範轡恨執鞭之已晚喜擁篲之爭先鳶飛魚躍𨿽匪一朝鳳附龍攀乃在今日遂雲霧靑天快覩之願慰泰華黃河未見之心恭惟某官太羮酒之眞錯節盤根之器中流砥柱障學海之狂瀾熟路駕車馳官途之雋軌早近長安之日未登蜀道之天虎帳運籌時宜周識菟符撫字民瘼悉蘇險夷盡得於目中規模可運於掌上載詠漢陰之襦袴一淸邊檄之氊裘天顧防子之邦地在巴人之境以銓選則必山濤毛玠以餽餉則必酇侯孔明遂以崇臺寄之敏手魚復之江山攺觀蠶叢之艸木知名天子有詔無疾其驅趣裝可也王事靡盬不遑寧處叱馭俟之某猥以樗材常依棠防不特寛功過簿之曠怠抑且置賢材錄之薦揚慿借餘光夤緣末屬適覩皇華之行部獲瞻紫气之浮闗乘傳豫州尙托淸河有二天之覆授書圯上豈無黃石後五日之期

上徐漕

鷙不如鶚往嘗登北海之書鵾化爲鵬今敢啟南溟之想恃靑氊之舊物祈華衮之新知旣有機緣爰勞介紹竊以舉士有良法未嘗限以先後之同取人以片長豈若假之終始之力故善可紀於一介則褒不憚於屢書必若酇侯爲數言則國士禮於南鄭向使人傑不再薦則長史老於荊州是皆槖籥之全仁不忍範圍之棄物罔俾厚徳專美古人伏念某猥以駑駘頃在鞭防曽乏阮瞻之三語首知鬷蔑以一言陶犬瓦雞初何適用車鼷鐘鷃乃爾過榮爰頂踵於師門獲贅癅於計幕恩深鑪韛量溢瓶罍登山正當語於徐行取果固靡容於未熟分蠧魚之活計任鷗鳥之眞機八駿盈庭徒未忘於異顧一兔在野孰能免於得心不憐無地之樓臺更傍誰家之門戶囊中脫穎矧當毛遂之三年圯下授書近在子房之五日倘未揖於簮履庶不墜於箕裘命也矣夫天其或者恭惟某官諸儒山斗吾道津梁褰帷廣咨訪之途攬轡有澄淸之譽別陽秋於皮裏寧賈石衒玉之易欺納云夢於胸中豈工瑟好竽之難合蔽芾憶甘棠之舊攀依嗟小艸之防如初筮發防𨿽已資上善之水非再索得坎恐終陷深入之坑玆進之以寸之機實閒不容髮之防正猶五律皆有待黃鐘之鳴不借九金未必諧神鼎之鑄勿謂成其小而不成其大所祈善於始者必善於終鴈揀寒枝應尙念沙洲之夜月燕來故壘豈須待簾幙之春風望之如天刻以爲嵗

可齋雜槁卷七

欽定四庫全書

可齋雜槁卷八

宋李曾伯撰啟

代除蜀總謝丞相

冢宰建邦六典半理財之計地官設屬三軍分給餉之司抗牘靡容轉鈞有自憑謝緘之輒貢敍時事以略陳竊惟蜀自渡江以來幾及百載兵由宿邊之後又將七期一變於井蛙而元气僅存再瀆於隄蟻而瘡痍未復封豕長蛇之猶梗饑鷹飽虎之難調方當百萬師費千金何啻三十鐘致一石根括行而民有白著錢之慘博糴貴而官無紅腐粟之儲已竭晏鞭未減臏竈問幾何於內史告屢匱於大農士方杞魯視之人必蕭葛可也伏念某絕無技巧僅有朴忠細栁驅馳早諳疆場轉蓬流落晚倦江湖三年假熊楚之麾萬里把鶴林之繡甫奉周官之法度來稽秦府之圖書鹽法𨿽存去唐厚利米價徒問笑晉淸談糧道莫識於闗中屯田難舉於渭上吏姦百出民病多端僅知國事之以公正恐人情之少合腠理深疾扁鵲寒心血指旁觀屠牛束手敢期推擇就玷使令矧公朝刓印以久之顧小已吹竽而慊若民天寄重化地恩深恭惟某官千載眞儒兩朝元老躬振淳熈之玉力扶嘉定之金甌黙運精神存妙算於借箸披輿之頃不動聲色定大變於埀紳正笏之間已恢治內治外之宏規尢重足食足兵之急務俯憐遲鈍粗歷艱難𨿽未必錢谷之知而嘗聞軍旅之事遂防頒渙汗於先帝疇庸之際未幾申巽命於眞主禦圖之初可謂啄菢之恩若爲銜結之報某敢不恪懷淸白勉答髙明固當以國而忘家未免如子之仰父上元和防計之簿諒防吉甫之具知陳神爵方略之圖正賴弱翁之可奏

代蜀總謝樞密

鞠艸無庸方誤領梓東之節握蘭有命乃令給劍北之師寄重民天恩深化地維紹興始創於四總而益昌獨介於一隅百年之間幾變於此井蛙內釁封豕外訌石壕吏歌而民已剝牀兵車行作而軍未解甲備邊積粟當求晁家令之智囊足食理兵宜得陸內相之奏疏非制度紀綱之先立𨿽源流本末以何爲付之庸人敗乃公事伏念某一寒無與百拙奚堪自知州縣庸瑣之流僅副邊鄙驅馳之役三年楚戶熟聽霜砧萬防蜀山來遊雪壘甫持滂轡卽防晏鞭大農屢以匱聞內史幾何所已腠理深疾扁鵲寒心血指旁觀屠牛束手敢期推擇就玷使令然蝸殻之涎久枯恐背之毛難刮龍光厚甚蚊負凜然恭惟某官伊周眞儒韓範元老方九五大人居正之始乃二三執政奮庸之秋搢笏垂紳坐鎭泰山四維之勢披輿借著屹成金城千里之形念備禦古人之經而積貯天下之命遂俾一介疆埸之吏獲叨四路軍賦之權然而元和防計乃吉甫之具知神爵方略非弱翁而誰主勿謂樞密三司之異務正惟冢軍九式之是圖此門墻弟子拳拳之愚於鄕曲父師顒顒之望某謹當鑑深覆轍獘塞漏巵江東之米價莫知正恐晉人之無防闗中之糧道不絕亦由漢相之有規尙以桑楡托之雨露

代蜀緫謝制置

疇咨禁從薦書朝奏於九天命董兵儲除目夕頒於萬里𨿽師門之賜厚矣而國事之憂凜然不腆蕪詞非曰尋禮蓋惟外大府之寄實依大使司之權以一身而言手足之於心腹以一家而論子弟之於父兄未有手足不運掉而心腹之能安未有子弟在急難而父兄之忍視今日之勢大類於斯帑藏竭而涸轍之未蘇用度廣而漏巵之莫塞腠理深疾扁鵲寒心血指旁觀屠牛束手此公朝刓印之旣久俟制閫推轂而後除是曰同心使之稟命正當以四蜀利害奉大計豈特以一已用捨爲私恩恭惟某官淸廟黃鐘函闗紫气暫綴龍墀之履來分虎幄之弓聖上用嘉曰六十州得賢帥士夫嘆服謂二百年無我公若時坤維久有師命首壯褒斜之形險坐寛梁益之顧憂人材奮而盡屬於禮樂民力優而益固於壽脈熊羆之將畏之如秋肅貔貅之士愛之如春溫凡胸中用蜀之規已無遺慮獨目前裕蜀之防尙煩逺猷此上委之以經營而公慨然於薦拔深得慶曆諸老廟堂之气象庶還紹興盛時兵食之規模但虞促上於鴟廰未許久棲於燕幕某一寒無與百拙奚堪老於淮漢之遊晚作井參之役比令防計莫究端倪僅知內史之幾何自謂士師之可去大造者在小已以安重惟昔試於武城早荷兼收於冀北舊氊未冷新席方溫敢圖四嶽之堯咨乃舉庶食而稷遜遂叨宸渥俾防餉司然而髮無可刮於僧顱麪有難施於婦手倘循墻之莫避恐給竈之弗遑芘以萬間士歡顏諒必逃於曠戾寛之一分民受賜尙有冀於通融

代蜀總升大府少卿謝丞相

給餉靑天方久玷廟堂之問轉鈞洪造乃令亞河海之班請莫遂於循墻感惟深於局地恩隆坱圠愧切輪囷竊嘗觀元丰建官之規驗紹興治賦之寄九寺設屬惟外府任出納之繁四總分司實中朝倚轉輸之重稽諸往諜莫匪名流伊井絡之一方自師興之十載洊更多故𨿽載易於王人率止再期久未陞於卿士敢期寵數猥及妄庸伏念某窺管材疎挈瓶智小萬里對西風倚天之劍一官猶春江上水之船使指州麾自更隆委郎潛丞屬已玷周行壘雪一來竈煙載給始類良醫懼見之日寧免巧匠旁觀之譏防列戍之嵗支逾三千萬計一鐘之糴費率數十緡力竭毛著危虎口鼔之以議論風濤之駭迫之以文書星火之驚合制緫漕於一州憂爲至切問茶鹽酒之三法取之已窮不揣疎愚勉膺任使見謂燕巢於幕上殆如魚處於釡中節惟謹於戶庭剝敢傷於膚足廚傳過客悉撤冗浮計簿具文稍除滲漏介恃廟朝之覆幬迄臻疆埸之敉寧野有崇墉邊無遺鏃賦𨿽添於勇爵牒仰給於祠官揆以承平固未覩期年寛裕之積質之近比其少紓旬月倉皇之虞然而精衛不測於海深防蝱已懼於山重髩如此鶴心久猶鷗矧當斜穀子午之衝尙聞首山庚癸之急盤根錯節動拂眾心鼔瑟解尙待來者旣乏上甘泉之計政祈祝宣室之釐詎意甄陶未捐丘壑俾之爲長府以仍舊將使作爰田而圖新節復秉金鞭愈慙於劉晏佩徒鳴玉筆豈逮於尹卿不有生全曷切眷渥恭惟某官兩朝開濟千載間生斷四鼇以擎媧柱之天授五龍以洗虞淵之日埀紳正笏鎭泰山四維之基借箸披圖屹金城千里之勢每念足食理兵之大計實闗守邊備塞之宏規如江淮財賦之淵尙及見唐業中興之盛若巴蜀餽餉之道昔已爲漢人西顧之憂知某素守廉謹而無媿飲冰念某適逢艱難而何啻沐漆屬當九式制用之際乃舉三載陟明之公遂引千鈞復令再鼔某一之已甚二者何先敢不厲於前修其式圖於後效聴魯侯甲戌之誓當益思費邑糧糗之儲陳魏相戊申之圖更冀徇湟水畱屯之議

代謝政府

民天寄重兩年給薇戍之屯化地恩深一札晉棘卿之亞佩大鈞之宻播愧小器之難勝傴僂莫辭淩兢知懼竊以四緫置所實中朝倚調度之司九寺建官惟外府任出納之職稽諸往牒莫匪名流非精明足以算劉晏之鞭非彊敏足以執尹卿之筆則何以內聮佩玉出秉節金豈期三載陟明之公遽畀一介因任之寵伏念某受材樗散賦性棗昏畎畝寸心𨿽皎皎以如日江湖兩髩已種種而將霜州麾使指之薦更丞屬郎潛之已過一來壘雪載給竈煙當巧匠之旁觀政良醫之懼見弓張未弛巵漏莫盈公家穴蟻之難隄民力澤漁之易竭計斛糴之多寡費以數鐘較嵗支之盈虧缺者千萬駭以風濤之議論迫之星火之文書炊沙不可以作糜談河乃欲以療渴因田致谷固豈無紹興闗表之規以米易鹽蓋亦有天聖益州之法然已嵗殊而日異敢云政舉以人存旣靡遑期年根本之圖姑未免旬月支吾之計介恃廟朝之覆幬迄臻疆埸之敉寧牒給祠官賦寛勇爵稍革計簿具文之習盡捐廚傳過客之私鼓瑟解𨿽待來者盤根錯節少異昔時然而赤白囊之備禦方殷朱墨手之勾稽已困夢馳松菊景暮桑楡正祈祝宣室之釐曽乏上甘泉之賦不圖大造未棄明時將使作爰田而圖新遂令爲長府以仍舊木牛流馬復聮蜀道之星印犀紐驟進箕疇之月靖言僥冒端自生全恭惟某官宗社重臣國家碩輔洗日賴虞淵之力擎天髙媧柱之功泰山四維有紀綱之凴借金城千里本道徳之安彊每念治內治外之宏規無出足食足兵之大計上湟水戊申之奏必防漢相之主持呼首山庚癸之糧政值叔疑之急迫嘗切東郊之誓費未容西域之代超遂俾妄庸薦膺煩劇某敢不益圖後效勉厲前修靡辭今日給餽之難上副淸朝制用之意三何先於斯二者第虞民信之不孚一已甚其可再乎更冀已知之終覆

代蜀總得祠謝丞相

萬里予還曽乏上甘泉之計九重出綍俯從祝宣室之釐非大鈞曲賜之甄鎔則小器已捐於槬窳恩深槖籥感極輪囷伏念某智陋挈瓶見疎方鑿髩已羞於霜滿迹每慨於冰寒隨牒淮襄半世在栁楡之境擔簦巴蜀中朝畀蘭棘之班靡量迂愚弗勝任之小能冒任破碎不可支之大計欠逋山積庾藏淵空士知染指於漏巵人戒折肱之覆轍嗷嗷湯火日張萬竈之頥滚滚風濤時掣同舟之肘靖言斯際不敢幾希賴廟社之有靈保封疆之可守𨿽中更多事四五期之經理難全而比近累年數百萬之羨儲皆實吏責方深於甑釡宸恩乃錫於弓旌十載去家固切五湖之鱸興一朝向闕豈爲二頃之鶴謀由官錢校馮翊之疑恐戶口爲膠東之賞匪安私室必玷公門請爰瀝於山林渥乃敷於雨露五原艸緑頃忘漢塞之春回一片雲閒愈荷堯仁之天闊生全厚矣出處賴之恭惟某官萬世元勲四朝碩範鼇柱偉擎天之力龍淵髙洗日之功端委槐庭運乾坤於掌握弼諧楓扆新朝野之精神執生殺予奪之柄而悉付之至公兼長短小大之材而盡歸之善任量包滄海曽弗棄於細勞見屹岱嵩了不搖於異論敷啟丹墀而從欲許令琳宇之問閒遂致孤蹤獲安防分某敢不杜門屏迹擊壤銜恩給香火於三生報丘山於九殞耕田鑿井敢忘帝力之難酬潤艸塗原尙竭臣忠於未冺

代謝政府

總賦西陲萬里玷弓旌之寵疏恩北闕一官尋香火之緣非大鈞曲賜之甄鎔則小器殆捐於槬窳徳逾丘嶽感極肺肝伏念某智巧絕無迂愚僅有𨿽畎畝之丹衷猶日然江湖之兩髩已霜機防功名知落落以難合塵埃州縣分碌碌以徒勞誤防先朝簡拔之恩爰命蜀道驅馳之役驟陞蘭棘俾餉栁薇在當時弗勝獘之餘有一日不可支之勢千倉埀罄莫供曉竈之煙萬戍聮營屢警夕烽之火精衛靡量於塡海蚊蝱姑勉以負山雨雪霏霏敢憚身馳於峻阪風濤滚滚每虞足阱於深淵幸而揆始至四五載之前僅若增終更數百萬之實十年去裏惟愚分之懼盈屢表叩閽祈聖恩而歸老果膺環召獲保璧全𨿽甘泉乏上計之勞而宣室遂祝釐之幸端門星拱曽未諧漢日之瞻眞館雲閒但益覺堯天之濶生成厚矣出處賴之恭惟某官昭代眞儒明時碩輔八柱屹承天之力五龍髙夾日之功一徳以格帝心自是甘盤之舊學數年而至相位無逾秦府之故人方資借帷幄之箸以折衝行且秉廊廟之鈞而當軸進賢退不肖將令無一士之滯淹嘉善矜弗能尢務廣九重之忠厚不特軒陛引鵷鸞之進抑俾園林適鴻鵠之情遂使孤蹤獲投散地某敢不杜門屏迹擊壤銜恩知帝力難酬𨿽鑿井耕田而敢昧使臣忠未殞尙塗原潤艸以自期

代轉朝奉大夫謝丞相

丘園糜祿祠庭甘方外之遊嵗月紀勞郎署正後行之秩坱圠佩大鈞之播輪囷懼小器之盈禮命兢慚撫心激烈竊以舜朝績考始在陟明漢郡最聞乃膺增秩未有聖朝之寛厚不遺散吏之優遊身在江湖𨿽乏毫釐之善恩頒魏闕每升尺寸之資何幸人防亦叨序進伏念某性猶麋鹿援絕蚍蜉早由巖廊特達之知擢自州縣奔馳之賤荊淮環轍幾聴夜月之笳岷蜀擔簦載給曉煙之竈洶湧風濤之萬里煎熬湯火者五年上計簿於元和但知一實較官錢於馮翊敢謂肆欺詎云薏苡之車幾混薫蕕之器三徑彭澤幸歸賦於田園一曲剡溪獲賜閒於香火𨿽已白霜露五分之髮寧忘丹畎畝一寸之心倚樓而問行藏徒存故步踞鞍而嘆矍鑠已負壯圖顧方歷熈寧三十月之官疇謂進元丰從六品之格防褷病鶴正包衛防之羞偃蹇枯松忽冒秦封之寵鈞陶有自銘鏤無窮恭惟某官千載眞儒三朝元老執中庸以立天下之本建皇極以主君子之盟國勢人心屹若盤石四維之固道揆法守繩然紀綱萬目之張𨿽方開風雲魚水之期然靡棄巖穴蒿萊之賤銘功紀績已髙逾中書考之年佚老優賢每或賜上大夫之祿致令野處獲遂階陞某敢不擊壤承休銜環報徳蓋望不及此深慚登髙能賦之可爲倘行或使之敢以歸老乞身而自足

代荊帥進職升副謝丞相

八柄馭臣圖任在周邦之舊再命作牧陟明頒堯閣之新山川無前日之殊雨露有自天之渥僥逾越分俯仰懷慚眷惟太防三光之庭莫盛中興一代之典布在方防煥有文章玉軸牙籖極用儒之華選寶金鏡昭埀世之宏模宜有翹英始承寵渥如某者材疎窺管智陋挈缾一第奉常學術未能飭吏十年幕府議論無以逾人誤辱異知獲備煩使外玷節麾之揚歷內聮省寺之淸華爰畀南荊俾副中峴力小任重猶蚊蝱之負山政拙心勞甚精衛之塡海第守班超平平之防幸叨陽城下下之書忽陟奎躔仍在軫分親年八十方玆動田裏之懷帝命再三未使釋封疆之責拊防蹤而有靦銜大造以知歸恭惟某官千載眞儒兩儀閒气莘野蘊格天之徳咸池髙洗日之勳明正論用正人獨化陶鈞之上定大事制大變不動聲色之間故方隅𨿽千里之或驚而宗社有四維之自固謂漢規久任將循子翼之畱而晉命專徵蓋取臾駢之佐遂令科瑣亦俾階升某敢不佩服新榮謹循素守匹夫之志謂三軍之帥正虞再鼔之衰小人之腹望君子之心願賜一壺之濟

代謝制垣

楚都建牧幸叨貳鎖鑰之權堯閣升華乂俾奉圖書之職俯仰大鈞之賜始終巨屏之依祗渥維新修辭敢後竊以中興一代之典莫盛太防三光之庭煥乎文章布在方防金匱石室垂奕世以愈光玉軸牙籖屬鴻儒之兼掌玆偉績載疇於南紀而穹班甫陟於西淸孰謂亡庸亦從寓直伏念某寒哉下士奮自窮邊一第偶竊於奉常十年幸備於幕府無崇論宏識可以備帷幄借箸之籌有曲謹小廉僅克堪州縣擁篲之役上以知其主而信其客公爰舉之士而薦之朝外獲玷於節麾內載聯於省寺遂叨宸渥俾佐戎旃以十五城郡縣之權付之統治而一二年旱澇之後費甚撫摩仰凴裴度之威名謹奉子儀之號令勤勞夙夜荏苒嵗時超防不過於平平城考幸書於下下丹心報主𨿽惟國爾之謀白髮奉親未免家焉之想奎躔載陟軫分靡移顧小已何以稱斯防大造所不及此恭惟某官兩儀閒气千載眞儒三捷七擒行奏元和平蔡之表十行一札榮頒河西賜融之書帝方喜羊祐杜預之同時公不遺林父臾駢之爲佐取魯人二弓之副猶備使令念齊師再鼔之衰復加激厲遂令科瑣誤玷階升某敢不佩服新榮恪恭素守畱冦潁川一嵗第虞末路之難全依蘇冀州二天允賴師門之終覆

代荊帥兩考謝丞相

冢宰建邦每重嵗終之防藩臣分牧洊叨考下之書凡防蹤尙逭於譴呵皆大造曲爲之覆幬徳猶天廣感與日深眷惟古今考績之規莫謹郡國長人之寄故京房始於魏郡乃能與課吏之條如陽城之在道州猶靡見上功之第凡推異等必著休聲茍惟歷嵗以無聞何有居官之可紀如某者名非赫赫防止平平奉常一級之偶叨幕府十年而罔補分茅弭節疇昔之望不及斯丞棘握蘭書生之分已過矣荷大鈞之播物畀外閫以承流七里郭三里城𨿽山川之素習一年水二年旱適田野之相仍勉殫精衛塡海之愚祗覺蚊蝱負山之重廩粟嵗糜俸錢月費催科政拙徒愧鵜梁撫字心勞已窮鼯技賴廟朝之寛假僅疆埸之敉寧資淺望輕無以大六緊十雄之地力防功寡況其無一最四善之稱幸由領銅虎之兵符玆復上黃龍之計簿生全至此終始賴之恭惟某官柱石重臣巖廊元老手洗虞淵之日身扶媧極之天黙運精神存妙算於借箸披輿之際不動聲色定大變於垂紳正笏之間玆南山愈峻於巖瞻而東海益隆於世胙垂功名於唐室未誇二十四考中書之勲舉法度於周官方率三百六屬羣吏之治遂容嵬瑣未遽棄捐某敢不圖濟中流謹行末路嵗時閒暇益思徹桑綢戶之防夙夜勤勞用效結艸銜環之報

代京西漕轉中奉大夫謝制帥

慶覃慈極布千齡希闊之恩秩進文階示一道光華之寵煥絲綸於吏鞅知陶冶於師門撫已僥逾銘心激烈眷此官名之置實令仕進之榮夢三穗禾而取中類應昔人之佳兆位十樣錦以居左尢爲近世之美談偉斯級之旣崇惟眞人而克稱詎謂一時之沛澤亦同四海之承休蕞若防蹤膺玆徽數伏念某品居下下策僅平平自脫舉子屋之緣偶登明公鞭弭之列爲繭絲抑保障論無甚髙出幕府待旌麾望所不及風景對煙埃之渺嵗時閱江浪之多夜月吟笳聲雜敵樓之刁鬥春疇荷鍤身親農堰之桔橰比叨九重雙節之除見謂一嵗屢遷之速瓶罌幾溢負乘載慚敢期修慶禮於東朝亦俾沐恩榮於南土身霑雨露峻升元士之兩階目睇雲霄近距從臣之一間凡小已之超躐如此皆大鈞之提挈致斯恭惟某官千載蓍兩朝柱石托臣興復漢室皇天鑑諸葛之心爲朕臥防北門外國問晉公之貌歷星霜之一紀屹岱華於三邊方鼎新大元帥之鼓旗而鱗集小朝廷之簮履一士有拔尢者卽羅而致之幕下匹夫不被澤耶若推而納諸溝中遂令嵬瑣之資亦叨曠蕩之典某敢不涵濡厚徳淬礪懦衷力小蚊蝱懼莫載丘山之重報殫犬馬誓圖竭原隰之勞

代京西漕謝蜀帥

一麾乘障甫試外庸雙節行邊誤將上指周覽隰原之伊始顧瞻參井之匪遙推轂有由修函敢緩伏念某志𨿽徇國材愧承家越從幕府之依人少冀疆陲之宣力一親月柝十聽霜砧俎豆嘗聞豈知軍旅之事干戈餘暇相爲襏襫之圖手披荊棘之防茸身歷煙蕪之蒼莽特因人而成事敢積日以計資俄而蘭錡之晉丞乃以藩方而贊閫穹廬咫尺幸無牧馬以彎弓阡陌東西正願買牛而賣劍曽乏刺史中和之頌驟膺使臣禮樂之華道家蓬萊之山猥聮淸切方城漢水之壤俾究馳驅顧轉輸斂散之未能況參佐蕃宣之仍領爲之地者端有人焉恭惟某官五桂家聲三槐人物道徳兩朝之儀榘典刑九牧之老成忠定之治似諸葛公今復見神明之政淸獻之名過蕭太傅士知化廉介之風況能持力量之堅凝運精神於靜定雪山玉壘果安舊俗之蠶鳬湯池金城足制新夷之蛇豕佇命圭之賞度卽公衮之相周何幸麼防亦叨奬拔迹滯舂陵之白水心馳蜀道之靑天國事一家固屬素孚於肝膽封圻千里庶幾獲托於輔車

代京西漕還臺謝荊帥

駕使者軺久膺臨遣上刺史組始遂還歸仰前躅之易遵有餘輝之旁燭敬修柔牘庸謝中涓伏念某防僅平平名無赫赫十載依人之下幕一麾在國之北門落日登樓何有從軍之樂秋風聞笛可堪出塞之愁𨿽叨駰轡之華尙綰菟符之寄玆全趙璧來踵蕭規粟陳陳而腐紅宛存余畫棠藹藹而新緑不攺淸陰厥有寅緣相爲先後恭惟某官中興人物前哲典刑作京東斯民之星無愧百子駿之右回舂陵萬物之气其在十元結之間行將佩紫荷槖以論思奚但擁碧油幢而鎭撫眷懷玉節加惠寶鄰遂令瓦礫之防爰繼紀綱之舊我來公去頓驚局面之新時異事殊願聴帷籌之益

代襄閫得禦書謝京西憲

再命作牧甫晉掌於堯章十行賜書忽渙頒於漢札服宸綸之溫潤知使轡之揄揚恩榮自天感激無地某一來薇戍屢閱桑陰𨿽頭白之已期愧汗靑之無日老癃願見方山東之杖幸逢郡國盡驚豈河西之璽敢望況乃荊襄之千載惟推羊杜之二公大哉王心方之往哲震詟貔貅之動地蜿蜒鸞鳳之衝霄顧老臣何力焉防巨芘不及此恭惟某官以江右諸儒之望有漢東大國之雄狴犴陳箴艸鞠圜扉之緑隼熊作鎭香凝畫防之淸豈徒防沙漠之風寒方且踐道山之雲气猶從臣之在淳化行親膺祕閣之題謂諸將之當紹興僅見賜營平之傳玆揚休命乃拜昌言寶曲阜履藏烏號弓眞無慙於坡記乘下澤車禦欵段馬願早副於援謀

代帳幹謝淮西帥漕

制鉞殿邦藩翰素稱於多士計臺設屬甄鎔猥及於孤蹤煥成命之誕頒撫防衷而莫稱恩深坱圠感極輪囷𨿽戍役之未前豈謝函之敢後眷此帳屬預在幕僚芻粟飛挽之權實贊其長戶口登耗之籍允借攸司泛觀諸道之選掄類取一時之名勝非才輕畀有靦於斯伏念某力學未優賦資不穎彊沐楚猴而使冠分甘莊鷃之棲蓬不稼而胡取囷已荒初志析薪而弗克荷敢企前修甫初筮以發防將再索而得坎靑衫槐笏僅爲蠻語之參軍黃卷檠牕未了豎儒之公事繼彊顏吏部選之調偶綴員郡從事之官趑趄一行俯仰四顧竊自念伯氏獲在桃李之列頃嘗造帥垣而修枌梓之恭𨿽有望於轉鈞猶未遑於躍冶敢期剡牘遽辟公車褒嘉騰華衮之章約束奉靑絲之轡親顏有喜及奚數月之淹吏責無虞斂板得二天之托靖言僥幸敢昧作成恭惟某官道之淵源儒者山鬥負尊主庇民之奧學抱經文緯武之全源在廊廟在江湖憂樂常闗於天下行患難行夷狄中庸不外於人心此一眞始露於水落石出之餘與眾正並登於天開日明之後親結九重之眷倚遂參二柄之謀猷屬時西淮屏我中夏講忠武木牛之規畫爰屈算鞭揚防度風鶴之威聲實專籌幄應變搶攘之事防折衝猖獗之敵情雅歌投壺人識元戎之禮樂麾軍舉扇誰窺老子之甲兵比大匠之峻升知上心之有屬抑資梁棟以正巖廊宜此時蓮池下客之儲皆異日藥籠中物之備左斤右斧無不入於成規大桷小杗未嘗委之棄物致令搜瑣亦備捜羅某敢不山嶽銜恩冰霜厲操第以歸燕有離巢之賦不勝窮猿懷失木之憂無失名譽事上官所願備殫於防力一經品題作佳士尙期依附於終身

可齋雜槁卷八

欽定四庫全書

可齋雜槁卷九

宋李曽伯撰啟

蜀總內機謝丞相

泰階宰物作人新采杞之時井賦命官置屬畀析薪之子萬里遂腹心之委一家均骨肉之恩揆力逾涯撫躬知愧夷考自昔君臣之遇靡分於人父子之私魏戊爲大夫本以魏舒之息祁午將中尉豈謂祁奚之偏得非思王事之勤勞庶獲奉親命以奔走然而安石之用幼度由風鶴之平淮公武之屬韓以雪鵞之搗蔡類許以驅馳疆埸之役固未聞出入錢糓之間如此典之絕無非其人而不可如某者塵容甚俗凡骨非仙泉達火然未能涵飬岸移舟駛敢計行藏金科習城旦之書鐡硯負子虛之賦厥室肯堂厥菑肯獲恐墜前功良冶爲裘良弓爲箕已荒初學每觀蜀道漏巵之極正懷鯉庭卹緯之憂豈期幼吾幼以及人弗以才不才而言子念西陲之重寄復南渡之舊規擢之州縣箠楚之官置之幕府文書之列取周世祿效魯家臣榮衛鶴以乘軒假楚猴而沐冠朝奏暮報畫諾奚勞夏凊冬溫興居攸適志量𨿽已逾於圭竇姓名自是入於鈞陶終身激昂再世遇合恭惟某官表裏伊說左右禹臯力扶嘉定之金甌躬振淳熈之玉省徐而命程伯坐弭變於中原鼎沸之秋諭蜀而遣相如尢加惠於偏方斗絕之地矧逢千一王者之運黙契五三聖人之傳搢笏垂紳定國家於閒暇束帶結髮登巖穴之隠遺故奚爲後我不特北夷而盍歸乎來非止東海𨿽佐域中皇極之主不失天下赤子之心遂使麼防亦防坱圠載念某羽翰未就燕尙戀巢汗血何爲駒徒伏櫪𨿽粗更於愚慮思自見於公朝恐書生未達於時宜而癡兒莫了於公事僅知淸白仰答龎洪天將降任於人何敢體膚之自逸士爲知已者用欣乘齒髮之未衰

謝漕使

試塵埃箠楚之曹久依使節備幕府文書之職獲奉親庭期年仰荷於保全造物端爲之成就始終厚徳俯仰靦顏惟蜀道自外計之司於南人許內掾之置朝奏暮報𨿽與聞席上之畫冬溫夏凊實以便膝下之私顧惟何人乃在玆選伏念某腰腹空大羽翼未成進莫遑斂版以事長官退不能負笈以從師友生芻一束早欲矜持素絲五縫今徒愧恧官甘爲於蠻語習殆類於癡兒幸防二天覆蓋之庥殊乏一日驅馳之力凜然芒刺畏此簡書正虞望太行之云敢謂逺長安之日念厥父之稼值此艱難畀若子以薪輕其負荷致令吏屬無異家居酬惟諾之眞情佩吹之至渥恭惟某官派由丰鎬秀出岷峨早登九重鵷鷺之班暫給一道貔貅之旅涵養人物如防桐梓甄別士類若辧芝蘭謂子其子親其親凡肝膽之情一也故老吾老幼吾幼以骨肉之愛待之遂使公朝獲從私請某敢不恪恭詩禮之訓寅奉政事之師燕欲將雛𨿽免離巢之嘆馬猶認主寧無戀廏之懷

辟制幹謝蜀閫

爲鄭尙書之門下從事久辱愛知命李虞仲以益部庶僚俾承咨度受恩特達撫已僥逾陶鎔𨿽大造之公負乘切小人之懼眷元戎之幕府實人物之羽儀或西山朝爽手板拄頥或南樓夜月胡牀長嘯或擅艸檄飛書之譽或於觀碁聞柝之詩仰稽前修莫非名士故班孟堅從涼州之役乃能勒燕然石以頌漢功而韓昌黎與郾城之徵斯可作淮西碑而紀唐烈又若辟慈明辟文舉而爲豫州之盛事與夫致溫造致石洪而爲河陽之美談類非齷齪之才可在髙華之選如某者挈缾智小窺管學疎分安莊鷃之非鵬迹嫓楚雞之似鳳承顏私室每虞弗獲以弗堂竊祿公家常懼不稼而不獵三生燻習萬里際逢賴防衣疇昔之知辱玉帳提撕之賜靑冥吹送洊防藥籠之兼收緑衣泛依方致茗臺之交辟退揆缾罌之量已深槖籥之恩然而馬寧無戀廏之心鳥亦有擇木之想雲飛川泳特難攀入幕之榮月暗燈明固每羨從軍之樂敢期鈞轉果賜甄收慇懃形樽俎之間委曲示弓旌之命昌言十六光騰橘鶚之書屬掾二三下采曹豚之子捨魚取熊而愈重攀龍附鳳以有歸恭惟某官左右禹臯伯仲伊呂以仁智勇之全徳爲直方大之重臣仗鉞專徵坐鎭泰山四維之勢臨機制勝屹成金城千里之形士當耳掩迅雷而匕筯之爲驚公獨手障狂瀾而砥柱之不動一時妙算萬世成功相印命圭槐位方登於周衮翹車戔帛桃蹊尢篤於鄭緇遂令鯉庭黃口之兒亦預燕臺靑眼之客某敢不激昂志气磨礪精神朝舉一人暮舉一人𨿽莫膺於盛選智者千慮愚者千慮尙思竭於防忠

辟襄陽宰謝制帥

服勤玉帳未酬化冶之恩承乏銅章誤玷公車之辟佩隆知而至厚揆小已以莫勝祗命淩兢捫心激烈竊以襄城之爲邑實居制府之附庸兵屯地險維昔要都民淳事簡乃今樂土況以並塞休息之久且無中州劇煩之難保障繭絲有教條之憑藉簿書期防無督責之煎熬不過約束之奉承然必翹英而任使如某者絕防柝綫姑學爲裘萬里擔簦甫出蜀山之險一枝擇防亟投楚木之棲屬下采於菲葑俾濫觴於糟粕始初意向僥幸期年誤防擢之塵埃箠楚之中亦許置在幕府文書之列粵由服役曾幾何時初無一言之善可以取諸人敢謂百乘之邑乃使爲之宰遂自代庖而越俎亟令制錦以操刀萬仞選坑且有資於援手三年縣債甘自是以埋頭靖言嵬瑣之蹤曷副作成之造恭惟某官中朝柱石諸夏金湯功名竹帛之所無徳業詩書之自出四維磐石重輕端系於人心十載星霜憂樂常闗於天下所以兒童走卒皆稱君實蠻夷酋長每問晉公四塞狼煙獨逺京襄之境五湖鯨浪不侵江漢之波頃焉冠堯閣之圖書行且命商川之舟楫薦賢報國尢出盛心學道愛人每形至訓察某𨿽吏材之未習知某於世務以稍諳致使庸人亦膺煩使某敢不廉隅飭己平易近民河陽之士信多深荷甄鎔之猥及廣都之事不治尙祈轡策之少寛

謝總領

位諸侯之上方棲迹於化鈞幸百乘之家復依光於統部輪囷越分坱圠知恩趨承由是以肇新感激不知於紀極眷斯蕞邑介在附庸期防簿書𨿽無中州繁劇之責繭絲保障則有並塞驅馳之勞歷觀前修載在往牒政修害去僅傳傅子成之碑利舉嵗丰繼有劉道寶之碣寥寥千載落落兩生使非出於時流鮮克堪於民事如某者絕無拆綫姑學爲裘祗宜荷彭澤之籃輿偶獲作步兵之廚吏去來鳬雁曽何系於人哉窮達鷃鵬固所付者分也一行冒昧千里棲遲幸防鶚表之朝騰方擬燕檣之春去使之越屍祝之俎已愧代庖孰謂操學割之刀乃令制錦未脫選坑之汩沒先償邑債之煎熬人或憐之謂迂疎之可笑身其處此豈勞瘁之敢辭賴大造有以照臨於小已顧不幸防恭惟某官詩書儒望廊廟世臣抗雅志於雲霄厲廉聲於冰雪濟時實政不爲晉衍浩之淸談裕國宏規末數唐晏琦之良畫玆屈蘭闈之重望暫分楓扆之顧憂給餽餉鎭闗中王事𨿽當於孔棘求文武致幕下人材方起於如林洗淸江湖氛祲之塵激揚州縣纎悉之吏遂叨推轂亦與執鞭某敢不平易近民廉隅飭已有能一日於此用力正期終賜之挈提比及三年可使足民第恐莫閒於條教皈依未艾傾向如葵

謝荊帥

服勤玉帳政猶小艸之相依承乏銅章乃有甘棠之尙在輪囷越分坱圠知恩𨿽前於趨承之日非長而今亦覆幬之天不逺屬新易次敢後修辭眷惟三峴之附庸實號五方之雜處簿書期防𨿽無中州煩劇之難保障繭絲則有並塞驅馳之責稽諸往牒類畀名賢必利舉嵗丰始克繼劉道寶之碣非政修害去豈無愧傅子成之碑盍觀寥寥乎中興百載以來其間赫赫者先生一人而已自時厥後固不乏材然豈圖庸鈍之蹤而乃望聲華之後如某者絕無拆綫姑學爲裘祗宜荷彭澤之籃輿偶獲作步兵之廚吏淸秋帽底風流𨿽不逮於孟嘉落日樓頭人物乃得陪於王粲初心擇木大喜依枝自謂朝夕於斯不過期月可矣代庖越俎實無一日之善取諸人制錦操刀敢謂千室之邑使爲宰顧選坑未能脫足而縣債先已埋頭幕下芙蓉徒緬懷於緑水堂前楊栁賴猶有於春風顧小已何以得斯防大賜所不及此恭惟某官詩書元帥道徳宗工韓吏部之泰山獨步唐人之三變郢中人之白雪載賡楚調之九歌方將由靑油幕以奏功秉紫荷囊而入侍胸中云夢𨿽涯涘之莫窺皮裏陽秋凡姸媸而坐別知某於十數嵗丱角婉孌之際念某於三千里鞅掌棲遲之餘遂使執鞭亦叨推轂某敢不冰霜自厲風雨不渝燕離巢鷹離韝𨿽惜暫暌於左右衣爲裳莞爲席尙祈勿替於始終

就攺謝襄閫

雙鳬集渚恩波沐江漢之深一鶴箋天選阱脫泥塗之陋繇大閫示附庸之重故小冠忝滿嵗之眞徳厚穹垠感塡悃愊竊某士在郡縣吏之列人望京都官之陞墨綬銅章由斯上矣靑衫白髮吾將老焉玆公朝旣限以薦員而銓省尢循於班序近惟屏翰惠顧邊郵或囊封特剡於九天而閨籍就通於百里然靡拘於常調是必得於當材如某者鹿鹿無奇魚魚自謹素志未酬於鉛槧防官漫襲於箕裘荷彭澤之籃輿祗合侶漁樵之子司荊州之酒品不圖吹樽俎之賓未嘗屬櫜執弭之勞遽玷制錦操刀之選政修害去深慚傅子成之碑利舉嵗丰有靦劉道寶之碣幸托渠渠之夏屋不知衮衮於塵埃六七考之蒞官僅登甲歷數千里而歸省豈暇已謀敢期籓籬躑躅之蹤重費埏埴作成之力俾懷璧往全其蒲糓而攺來續於桐絲遂叨魏闕之寵光不易邯鄲之故步如蟬斯蛻一由造化之機若燕有巢重到主人之幕恭惟某官儒宗山斗王室金湯胸蟠古聖人載籍之傳身佩半天下兵民之寄生聚教訓豈惟修小雅以攘夷輔相彌縫方將用皇極以經世炯雙眸之秋月提一筆之春風梁柱桷榱久著吳興之賢徳楩楠楓柞宜多楚國之眞材故片言可以化溟北之鯤鯨一顧可以仙淮南之雞犬齒牙小借羽翼立生致令一介之防亦脫七階之冗某敢不愈堅素守弗替初心攺邑而井不遷汲引詎忘於修綆近水而月先得植培庶進於層臺

淮西帥機謝丞相

投誠黃閣甫借篲以前陳贊畫碧油俾吹竽於下列陶陽和於孤冷範駑鈍以驅馳播物恩深捫心感著竊數右淮之參佐盛推前代之人材幼度風鶴之師時則謝石桓伊贊其決晉公雪鵞之捷時則馬緫韓愈相其行佳哉主賓馨在方防慨念流風之逺疇咨今日之圖內而固吾圉之藩籬外以應中原之機防譬善奕者茍惟一著之差若同舟然未免俱受其獘故凡爲之掾吏亦公選於廟朝如某者種學尙蕪賦資不穎非睎驥之乘也類沐猴而冠之簿宦塵氛髩駸駸兮欲雪積憂燻灼心炯炯者已灰固嘗執鞭弭於戎行供文書於幕府祁山斜谷登梁蜀用武之場漢水方城覽春秋爭雄之迹險阻𨿽親於邊面夢寐不到於淮頭敢期收防蹤於化鑪坱圠之中備末屬於羽檄蜚馳之所誕揚新綍仍畀舊氊暗月登城再憶從軍之賦平沙列幙敢懷出塞之吟佩鴻造之樂成愧蚊山之負重恭惟某官根源六學表裏一誠下令流水之如元祐司馬措國太山之重慶曆魏公以赤舄之勢隆猶緇衣之好篤量才而任不遺履屐之防厲世以廉盡洗弓靴之習屬意三邊之科瑣硏精多士之選掄致使庸流亦叨誤渥載令某久更楡塞復逺蘭陔𨿽感恩當效於遄驅然撫已未忘於卻顧鼔風雷而成化願起羽鱗誓天日以酬知敬銘肝膽

除監簿倅鄂謝淮西制帥

望小朝廷幸充員於下列出大鑪冶猥叨渥於中朝作成𨿽賴於始終奔走遽暌於左右退方以禮情見乎辭竊嘗聞夫子之言深有慕古人之誼凡士委質如女從人防之不有躬是豈全名而順行屯之正乃字始爲潔已以俟時良由去就有系於終身必也進退無慊於大節此雲長所以不忘於曹劉之際而樂毅所以能處於燕趙之間至今義聲尙有生气況藩垣之列屬尢賔主之相親誦向闕聮鑣之詩所冀若昌黎陪晉公之役發臨路覩絲之嘆豈願如子諒寄並州之行茍惟昧知巳於平時或至遽背恩於俄頃命𨿽上出人謂我何伏念某無所取材焉能爲役早欠書生燈火之力墮在俗吏刀筆之陳鳬雁去來豈系江湖之多少鷃鵬大小固安天壤之低昂黽勉箕裘馳驅櫜弭駭目岷峨之形險驚心荊楚之戰剝落風霜凋零齒髮嗟於役不遑於將母顧此身未可以許人偶自遭逢辱相料理懽然得於眉目之際引而委之腹心之謀假以副車列之賔幄不以涓塵之無補每如金石之相孚訪屯塢於河南對舳艫於赤壁曷資奇畫徒激壯懷聴鶴樓頭未有副東山之委觀魚濠上方將問南華之遊屬玉帳之檄行俾金城之圖上饑鷹側翅初無颺去之心駑馬戀軒何有羣空之望不圖樗質乃污筍班未能聴長樂半夜之鐘又俾對武昌西門之栁衣裳著主籬落寄人魚何負釣釣者負魚不幸入人之羅致鳥能擇木木豈擇鳥是將何地以枝依遲回旣處於兩間引去庶幾於一決成其羽翼出彼樊籠自頂至踵以知恩以口語心而曷報恭惟某官人物模楷師友淵源直淸古井之無波定力太山之不動峻從大匠坐總元戎陜西主召陜東主周暫頒分制洛南曰溫洛北曰石盡出兼收方人門匕筯之驚虞獨堂上兵甲之籌勝出三昧手而應世事皆付之無心以正法眼而閱人取必非於凡品致令庸謬亦在提撕某敢不逺企古風永懷厚徳願謹長子帥師之戒亟膺康侯晉接之光庶幾四海系此以重輕其亦一介視之而出處終歸鞭防圖報甄鎔燕離巢竹離亭恨寄唐人之出幕木爲桐莞爲席情深陶令之歸田

知嶽州謝丞相

廟朝授任一時重邊瑣之科幕府綴員千里玷江城之寄佩隆知之至厚揆綿力以奚堪祗事淩兢捫心激烈眷乃巴丘之壘麗於楚澤之隈偏安一方素恃山川之險承平百載未嘗軍旅之聞是𨿽近失於藩籬謂可逺稽於規畫迨觀形勢緬想古今湖湘在其南此則明徹募艦碎皎舟之所荊峽出其北此則僧辯偃旗燒侯柵之方東蔽沔鄂則魯肅嘗於此置萬人之屯西顧鼎澧則陶侃嘗於此掩五溪之寇信如此地宜付若人況今唇齒之疇依尢賴咽喉之聮絡葦杭相望毋雲春水之已生桑防未移當戒秋風之不逺奚爲推擇輕畀繆庸如某者鐡硯違心鉛刀誤手筆花不潤早孤射防之盟檄艸甚蕪漫作從軍之賦霜雪薄未秋之髩風波摧如水之心慨念驅馳幾瀕險阻平沙列陣備更劍外之闗河落日孤軍猶記峴邊之城郭逮淮頭之奔走復夏口之往還寄薄命於鴻毛脫重圍於虎口周旋四塞終始十年白髮垂垂正切思親之念丹衷耿耿惟勤報主之忠敢圖過聴於非才尙俾彊顏而爲役豺方當道蚊曷負山𨿽未忘懷鄕去國如文正之嗟然自昔出幕持麾乃少陵之羨此恩所在一息亦知恭惟某官淇澳武公磻溪尙父臨大事制大變應萬務之幾防明公道守公心集眾賢之忠益濟艱難之局面翕歸靜定之工夫披郡國之輿圖洞究中外邇遐之勢置人物於夾袋不遺長短小大之才故凡抱一藝之能咸俾備四方之役致如防瑣亦與布宣某敢不銜荷丘山恪恭朝夕防風寒者數處願申儆於封圻芘天下以萬間惟依歸於陶冶

謝臺諫

執右弭於邊城莫陪時議分左符於江國誤被上恩僥逾殊溢於私心吹奬亶由於公論屬方祗役敢後修辭乃眷巴丘實據天險北控荊峽而西扼鼎澧東蔽沔鄂而南接湖湘慨想六朝徒有英雄之迹承平百載未嘗軍旅之聞自虢虞唇齒之旣亡而吳蜀咽喉之所系如玆重地可付庸人如某者鐡硯違心鉛刀誤手黽勉戶門之逼已徘徊籬落之傍人幾屐平生閱歷西風之局千帆過眼棲遲上水之船淒愴煙蕪雕零蒲栁嵗冉冉兮將去心耿耿者徒存望舍下之白雲久擬閒居之賦對樓頭之黑月空成出塞之吟不圖誤聴於非才尙俾彊顏於此役葦杭相望曽日戒之茫然桑防未移且秋期之至矣若爲恃賴有依歸恭惟某官學者泰山國之元气親結龍墀之簡注載新騎省之威儀陳善閉邪振朝廷之綱紀揚淸激濁持人物之權衡知粗材嘗歷於險艱謂小壘或堪於委寄遂叨推擇猥與布宣某敢不寅奉箴常申嚴封守中流艤楫深虞數處之防風廣廈棲巢終賴萬間之芘雨

兵郎江東漕兼督參謝平章

材館疇咨秉大鈞而播物郎闈假寵將隆指以參籌顧負乘之非長爰循墻而防避彊顏交戍矯首知歸以諸道刺史之分轉輸爲急中興督府之建僚屬靡輕矧朝迹之兼榮匪時材而罔畀魏公用蜀趙開專領於計權葉相臨江雍國實參於兵畫凡大勳之共濟皆偉望之素孚孰謂庸流乃堪並任如某者凋零墜緒奇蹇防官足迹所之歷疆郵而殆徧頭顱如許悵嵗月之空磨自憂患之薰心已功名之絕念屬馳邊檄起贊戎旃駰駱驅馳繼辱使華之遣貔貅出入敢辭王事之勞慚無橫艸之功願畢寢苫之制詎期大造未棄孤蹤決獄不知幾何復當錢糓之問軍旅之學未已仍陪俎豆之陳況令雞省之升班益重鵜梁之興刺僥逾溢分感愧塡膺恭惟某官相漢巨臣師周大老黃閣幾年淸風萬古建昔人未有之勲庸洪鈞一气壽域八方流斯世無窮之福澤緫握樞機之柄從容帷幄之謀講兵食之大經坐致三軍之給足急賢才之先務未嘗一士之遐遺遂俾塵勞亦歸器使某敢不激昂素志銜載洪私通江淮表裏之津當恪恭於厥職廣天地始終之造尙對越於宏庥

謝督相

位隆上宰建新府以督師班陟外兵綴舊僚而將漕當多士功名之共赴而四方觀聽之云初小已奚爲大鈞首播旣循墻而防避敢斂版以知皈以部使者之設官轉輸爲急大督府之列屬畫諾攸資況序進於省漕復寵升於朝著中興而後建置靡常魏公用蜀之時則趙開主其計葉相臨江之際則雍國佐其謀是皆偉人克贊前烈然亦未聞於兼任豈容俯畀於非才如某者襪綫短能鬥筲小器一行作吏老嵗月於徵鞍千里依人視家山如傳捨臨書慨嘆撫鋏悲憐比綴幕以佐戎與執櫜而從事曽防毫髮仰答甄鎔政惟馬分之窮思遂鷗盟之適屬黃閣肇登於碩輔而靑氊未棄於陳人給餽餉於闗中曷資奇畫求文武於幕下孰匪名流顧橫艸以何功俾握蘭而在列人物盛魚鱗之集化工先蛇足之成白羽傳麾仍問邊淮之列戍靑絲攬轡聊誇江左之諸公頂至踵以受恩口語心而曷報恭惟某官勲在王室徳格天心冠三階符采以色明握萬里輿圖而掌運相麻初播士夫交慶以舉觴公衮盍歸天子與思於當饋持變通之心法以經世納偏陂於皇極以待人陜西主召陜東主周兼二相保釐之寄洛北曰溫洛南曰石無一士羅致之遺遂俾疎庸仍叨簡防某敢不鏤銘新徳砥礪初心竭駑鈍之馳驅報鴻龎之覆育贊籌帷幄一防文墨議論之長秉軸廟堂尙備錢谷甲兵之問

淮西總領謝平章

東臺將漕已慙聮駰駱之華左戶陞班遽俾給貔貅之餉辭再三而弗獲職共二以奚堪祗事之初歸恩有自惟固圉安邊之要無如理兵足食之謀江淮財賦之淵𨿽傳於古廟堂錢谷之問莫切於今北顧未寛西餉尢窘補瘡剜肉良醫之所寒心血指汗顏巧匠爲之束手況搤吭而或奪其食且掣肘而欲善其書杯水救薪豈能蘇涸籌沙作米安足療饑命令有所難加事力至於俱困使賈生親見必形哀痛之言縱劉晏復生亦無趣辦之術如某者一寒寡與五技易窮半世驅馳笑頭顱之已老連年憂患覺心志之盡凋初無襪綫之長薦辱轡絲之遣莫通驪駕願續鷗盟豈期列戍於地官乃俾給師於天塹碁當壞局豈拙著之能施路有覆車矧前鑑之不逺冒焉承命奚所逃愆非化地力賜於主盟而公朝略加於假借乏興必矣圖報謂何恭惟某官三代眞儒兩朝元老斷朝廷之大議謀謨動中於事機緫軍國之重權念慮旁周於邊瑣知兵儲之非易顧人物之甚難以某久在兵間頗諳利害謂某曩親父訓粗識源流遂俾庸材猥叨煩使某敢不誓殫駑力期稱鴻私望泰階六符之躔所願宻依於覆幬賜中流一壺之力尙祈亟拯於艱難

謝督相

上輔董師國用盡歸於宰制外郎庇職兵儲實系於倚毗恍成命之莫回撫防躬而難稱恩深槖籥感極輪囷越自南渡四總之攸分皆謂西餉一司之獨裕屬更多故大壞前規師徒調度凡費幾金敖廥空虛幾無餘粟士安鹽防之法契鈔虛存籌昌斛糴之規斗升難責楮幣莫知其通變米艘多失於經常猶炊沙何能以作糜而捧漏詎堪於沃釡使洛陽處士將哀痛以深憂非江左名賢豈淸談之可辧如某者迹寒寡援分薄多艱有曲謹小廉僅克周旋於榘矱無髙見偉論可以動寤於搢紳自憂患之燻心已功名之絕念逮叨使轡猥綴郎闈由知已之未酬難奉身而遽退不圖廟堂錢谷之問取諸幕府文書之間旣令越俎於舊官仍且吹竽於下客顧惟駑力曷副鴻恩前車之戒未遙後爨之憂孔亟疾深腠理正扁鵲之寒心愧切汗顏將屠牛之貽笑再三莫避共二曷勝恭惟某官社稷元勲巖廊奠宰開拓乾坤之力量整齊華夏之規模提周旅之雷霆萬里翕爲之響應沛商民之霖雨四方共企於漢瞻廣捜小大之人才濟艱難之事防以某久陪履舄備歷戎行謂某嘗學箕裘俾承世職致令庸繆叨被選掄某敢不恪守初心覬酬大徳撫百姓給餽餉亦當承漢相之畱闗攜諸吏上崢嶸所願侍晉公之向闕

可齋雜槁卷九

欽定四庫全書

可齋雜槁卷十

宋李曾伯撰啟

除廣西帥謝丞相

槐庭播物揭公道以宏開桂筦掄才起陳人於久廢循墻靡徇入境是共佩埏埴之恩榮肅穎而聲謝惟今西廣乃古南交延袤封壤二十五州控引蠻方幾千餘里當皇祐弭寇備勤余狄之經營至淳熈承平相繼範張之鎭靜大槪自渡江之後未嘗爲戍嶺之防財計則轉而上供軍籍亦從而內省倐然近嵗憂及逺人驩言獸蹄之道可通疇謂馬腹之鞭不及迨天之未陰雨貴及是時如人之防風寒不止數處幸寛上顧宜屬重臣如某者百拙奚堪一愚寡與半生疆場驅馳𨿽罄於臣忠連嵗邱樊耕鑿具知於帝力髀肉生而老將至皮毛落而骨僅存嗟人情甚於含沙顧世味已如嚼蠟曲憐小已獨賴大鈞丞相數言將軍宻回上聽朝臣不可光祿力屏羣言方當風霜摧折之餘再有天日開明之望舊氊盡復新綍沓頒壁府圖書陞之華選琳宮香火寵以殊榮已幸獲爲全人詎敢萌夫妄想忽拜九霄之雨露俾臨五瘴之山川昕詔有嚴暑行豈憚百年松壠昔稱上冢之榮萬里梅花獲繼宜人之賦感鴻恩其甚至揆駑力以奚勝冒爾祗承慊然報稱恭惟某官立生民極爲帝者師奉八柄以馭臣運此槖籥鈞陶之妙不一而棄士付之權衡尺度之公凡禦屏間記之人皆夾袋捜揚之數肆求循吏將惠逺民不啻聞片言之善若決江河直欲使八荒之域如在畿甸察某昔素無於大過知某尙可勉於後圖遂使疎庸仍叨柬拔某敢不洗心奉職畢力酬恩如錢糓甲兵未敢瀆廟堂之問惟忠信篤敬庶期行蠻貊之邦

謝參政

巖廊播物不一以棄人嶺嶠掄材俾十連而作帥服龍光之抆拭佩鴻造之作成領篆云初奏緘敢後惟今西廣乃古南交延袤封境二十五州控引蠻方幾千餘里當皇祐弭寇備勤余狄之經營至淳熈承平相繼範張之鎭靜大槪自渡江之後未嘗爲戍嶺之防財計則轉而上供軍籍亦從而內省倐然近嵗憂及逺人驩言獸蹄之道可通疇謂馬腹之鞭不及千慮而得可一寧過綢繆四隅而備其三詎容疎略其於此際可付非才如某者已試罔功至懦不武驅馳半世平生對越者此心憂患中年生意凋零而如髮結艸莫知於報國食芹徒抱於愛君敢意休明未忍擯絕俯念皮毛之剝落盡還面目之本來特畀祠官已叨宸寵載峻西淸之直遽分南服之權昕詔有嚴暑行敢憚上冢拜松楸之舊及郊覩巖洞之奇不謂衰齡乃獲繼驂鸞之賦祗慚綿力恐將重騎之譏如痿人𨿽起於刀圭而駑駕懼顚於轡防孰爲之地我有此天恭惟某官命代眞儒熈朝碩輔下丞相之一等佐天子之萬幾建大政興泰平千載可占於今日躋吾民納仁壽八荒無間於同云維持公論之主盟培植人才之气脈成已成物幾同茅茹之彚升使過使功不忍邱樊之終棄遂令衰朽載玷寵榮某敢不惟旣乃心恪恭厥職如忠信篤敬之行蠻貊𨿽不敏願學焉倘甲兵錢糓之問廟堂防大賜弗及此

謝侍從

杜門省咎甘投東裏之閒分閫疏恩俾趣南州之戍旣循墻而弗遂爰領篆以服勞戴徳有歸修辭敢後睠今五筦在國一方井分滄海之封圻星布靑邱之蠻落當皇祐弭寇備勤余狄之經營逮淳熈承平相繼範張之鎭靜大槪自渡江之後未嘗爲戍嶺之防財計則轉而上供兵籍亦從而內省倐然近嵗憂及逺人驩言獸蹄之道可通疇謂馬腹之鞭弗及迨天之未陰雨毋失是時如人之防風寒何止數處幸寛上顧宜屬重臣如某者鐡硯違心鉛刀誤手歷諸邊之幕府功絲毫任兩道之藩垣罪彌頂踵耿耿孤忠之如日蕭蕭雙髩之已霜旣幸投林詎萌出岫方嘆皮毛之剝落忽還面目之本來特畀祠官已叨宸寵旣峻西淸之直遽膺外屏之權昕詔載嚴暑行敢憚上冢拜松楸之舊及郊覩巖洞之奇不謂衰齡乃獲繼驂鸞之賦祗慙綿力恐重貽騎鶴之譏如痿人𨿽起於刀圭而駑駕懼顚於轡防孰爲之地我有此天恭惟某官二南股肱西東冠冕虞秩宗典三禮禁甬班髙楚倚相讀九邱經帷任重愛士有如於桐梓持心無異於權衡謂大廈非一木之功而八荒如我闥之內奬拔不遺於餘力寵榮遂及於孤蹤惟旣乃心以稱知已煙嵐瞇目祗虞疲苶之難支風雨棲身所恃帡幪之終賴

謝給捨都司

笠澤訪漁甘驚鱗之深逝桂林選牧命老馬以載驅屢慊若以循墻玆冒焉而及境作成有自推謝敢稽伏念某蹇步蹣跚壯心凋落平生幾屐疲疆場以何之卒嵗一裘老田園而足矣嫠緯不遑於夜緝娥眉方逞於春姸旣幸投林豈應出岫誤玷上恩之抆拭復膺外屏之蕃宣睠粵一方去吳百捨星布靑邱之蠻落井分滄海之封圻驩言獸蹄之迹可通或慮狼子之心叵測正資經畫上釋顧憂痿人𨿽起於刀圭駑駕懼顚於轡防嗟戲衫已脫豈堪鮑老之笑人顧碁局方新未見奕秋之出手凜其責任孰是主張恭惟某官禮樂宗工巖廊碩輔詞頭曉播摛毫皆華國之文勅尾夕披論事有回天之力愛士等圭璋之重持心猶砥石之平謂大廈非一木之功而八荒如我闥之內奬拔不遺於餘力寵榮遂及於孤蹤惟旣乃心以稱知已煙嵐瞇目祗虞疲苶之難支風雨棲身所冀帡幪之終賴

謝尙書

東裏投閒知已愆之退省南邦選任奉王命以來宣凡公朝抆拭之由皆禁路吹噓之力俶臨賤次敢後謝緘睠粵一方去天萬里自先秦之置戍與諸蕃以爲鄰上下千載聞有外憂西北二方不虞吾涉倐謂獸蹄之通道凜將馬腹之及鞭四隅而舉其三固防窺隙千慮而得有一尢懼慢藏此其或者之見幾不止目前之思患聿寛上顧宜屬重臣如某者已試罔功至懦不武驅馳半世平時對越者此心憂患中年生意凋零而如髮結艸無從而報國食芹猶抱於愛君敢意休明尙加柬拔俯念皮毛之剝落盡還面目之本來祠廩甫頒藩符驟畀徒慕矍鑠翁之勇往不知擺襶子之良勞懷騎鶴之舊遊眞成昨夢訪驂鸞之遺躅殆類防行猶痿人𨿽起於刀圭懼駑駕將疲於轡防孰爲之地我有此天恭惟某官海宇宗工巖廊碩望股肱宣力歷四嶽以奮庸喉舌歸班指三階而布武愛士有如於桐梓持心無歉於權衡謂大廈非一木之功而八荒如我闥之內不忍棄捐於苦李遂令汛埽於甘棠惟旣乃心以稱知已去漢闗未逺當有講若畫一之規問羌敵何如願主是者什三之奏

除京湖制置謝宰執

披圖授略昭逺覽於上流賜履專徵收孤蹤於遐嶠龍渥自鈞陶而出駑材忘負乘之羞祗事云初修辭敢後睠荊南郡在國西門允爲古今用武之區全在牧守得人之重必呂防薦遜一戰遂以彊吳有陶侃代舒中原未敢輕晉吁嗟近比感慨往時玉壘相聮每若纓冠之急金甌一闕浸如墮甑之輕不應山河風景之殊孰謂江濤人物之眇舉玆重寄付此庸人如某者知與齒疎心隨髮短飽餐晝臥方願爲大庭之民被酒夜行何敢問霸陵之吏曲加抆拭再試蕃宣僅成一冬炎嶺之吟敢作六月太原之想從天而下易地則然平蕪逺墅猶記舊遊老校退卒能談往事勉承鞭防𨿽管仲之馬粗知徒豢豆芻恐景升之牛莫載涓塵力淺山嶽恩深恭惟某官爲帝者師立生民極相司馬矣遼人謹邊隙之弗開此潞公耶敵使嘆少年之莫及措四郊於磐石屹一柱於明堂戒徹桑以明政刑了無遺算賦采薇而遣戍役罔有棄材取豫建侯在師錫命某敢不銘銜洪造激烈丹衷朝廷有弱翁當是後將軍之防江漢慕召虎願揚明天子之休

謝侍從

疆南海以余方慙非良翰國西門之易命畀以扞闗被昕詔之趣行冒暑塗而祗戍敬蠲柔訥肅控謝私伏念某已試罔功至愚弗穎驅馳半世身險阻以飽更憂患頻年影伶俜而浩嘆收棄捐於中道感抆拭於上恩炎嶺一冬正歉爲邦之譽太原六月豈堪共武之行睠玆熊楚之舊封自昨犬戎之多難大江之北獨壁壘之僅存方城以南殆荊榛之彌望將新區畫獨俾繆庸𨿽老馬昔所經行而羸防詎能負載爲之地者端有人焉恭惟某官朝廷羽儀人物模楷謀謨上側將如元首之有股肱經制邊方不啻一身之使臂指遂防推挽猥玷藩維自憐無叔子之才慰襄耆舊孰與主將軍之策賴漢公卿

兼湖廣緫領屯田使謝宰執

易地乾方甫問邊藩之戍自天申命俾兼耕餉之司渙加大造之扶持益重小人之責任戴恩隆厚拊已淩兢惟理兵足食有國之大經因田制糓當世之急務鄼侯之佐漢業始兼舉於闗中孔明之抗魏師嘗交修於渭上自昔於斯二者若人乃能一之矧今上流有嚴外治合兵財而供調度講農戰以彊本根通融一家經營幾載然且庾粟腐紅之未見田萊荒白之尙多非得實能曷堪並任伏念某壯𨿽有志老已無能猶十駕庸材何能追於千里以儋石防負疇克舉於百鈞誤被甄鎔仍奉鞭防觸熱甫祗於官次防秋已在於目前給竈攸司代庖是愧正慮急癸庚之呼詎容緩戊已之屯公銅悉以付之僉論爲之駭若意徒欲廣其如北海之疎力盡猶求正恐東野之敗匪依所覆何時不虞恭惟某官學者津梁國之柱石弼亮中興之世運作成後進之人材戎馬器械之修將圖回於境土錢糓甲兵之問加軫念於廟堂致防收煙瘴之孤蹤畀風寒之隆委顧多取數乃二得兼某敢不砥礪丹衷銘銜洪造仰承長算懼無營平期月之功慕古人願課叔子季年之績

陞徽猷閣謝宰執

再陞閣以防師俾華易地三循墻而辭寵靡克回天拜綸綍以增榮佩鈞陶之有造伏念某素無他技誤辱殊知付之江漢之一方畀以兵食之二者蚉蝱負嶽任重力綿鼯防飲河分逾量溢用避西廂之超躐願殫南紀之蕃宣表𨿽極於陳情令弗防於反汗組文璀璨光騰雲漢之章衮字陸離價重瀛洲之選鞠躬肅拜斂袵知歸恭惟某官登明選公集思廣益儲人材於夾袋以副柬求覽天下之輿圖不輕委任致令塵陋疊被恩榮當勉竭於駑材用仰酬於鴻造古人逺矣力辭敢效於南城小子斐然私謝敬陳於東閣

荊閫一年謝宰執

將卻谷之中軍气難再鼔書陽城之下考恩重一陶潔子墨以修辭扣主書而布謝伏念某心隨髮短智與齒疎西嶺東淮等飛鴻之踏雪北雲南夢驚老馬之依風二事猥共一毫何補冒焉甲戌之築愧乏前籌問之庚癸之供凜虞後爨賴春秋之知我勉夙夜以在公正玆惜陶侃之分陰倐又見宣王之六月囿身洪造鏤徳丹衷恭惟某官以帝者師立生民極六計防吏某勤某怠之必稽八柄詔王予廢予置之自出尙容玩愒端借覆持某敢不食息知歸糜涓思報兵可決以期月倘能了湟水之屯農將告以及春當卽上柴桑之請

轉正議大夫謝宰執

海島平蠻捷上來庭之欵巖廊賞士秩加去位之官亞三品以升班愧一毫之何力循墻弗獲局地知歸眷惟朱崖黎母之陬時有潢池赤子之釁隔鯨波之浩渺踞防穴以陵向桴鼔之屢驚率皆累嵗近干戈之輕動亦且期年之不足以示威縱則又幾於逆命弗圖俶擾汔底還安某庸甚樗材頃爲桂牧不敢以少敵而忽況有蜂蠆毒乎未嘗以多殺爲功猶敺蟁蝱而已起久閒之老將姑一出於輕師軍聲甫揚敵气隨折端自威靈之昭布敢希優渥之誕頒奮漢將之樓船曽防顯績施隋宮之門防曷稱新榮不有此天孰爲之地恭惟某官濟時碩輔貫日忠忱謂軍國之有紀綱一賞豈輕於僥予視鎭海而如畿甸羣情自得於周知大造不私小勞亦錄某敢不祗承休徳勉厲愚衷以南方付之豈敢復言於潁事願北邊晏若庶期卒就於蔡功

除寶文閣學士制置大使謝宰執

分陜來宣疆理乏告王之績登瀛疏寵藩垣加命使之名共二事以俾仍至屢辭而弗許恩隆坱圠感極輪囷觀治平建閤之初以晦叔始居是選紹興分閫之際必元鎭乃大厥官是皆昭聖代之寵綏於以重儒臣之鴻碩倘略防於成效曷兼紹於前修如某者猥備重弓已衰再鼔縈心國事眉無一日之伸過眼嵗華髩益三霜之老矧值時之水潦敢馳想於闗河屬自桂林已膺奎札勉畫遵於玉斧期缺補於金甌然如張華杜預之意豈盡同必知孫綽蔡謨之議謂未可曽弗度時而量力不圖成事之因人江山復識日月幾何城郭重來人民猶是鍛乃戈矛礪乃鋒刃士用命焉剪其荊棘驅其狐貍國之靈也孤蹤奚取上賞首頒靡容考父之循墻固俾鄭僑之受邑夢寐九天之隔忽到邃淸封圻十二之連增榮廣永侈師中之錫命戴泰內之包荒恭惟某官間世坤珍淸時鼎鉉劃開霾曀當吾道之方春沛作膏霖副國人之望嵗握斗樞而旋轉畫星野以整齊榜溫國客位之三條見大公之無我備呂相人材之夾袋𨿽小善以弗捐運精神於圖回經武之間示指蹤於科瑣憂邊之際致令庸陋亦被奬提某敢不淬厲冰霜綢繆陰雨報湟水之圖不七日所祈中主於弱翁課峴山之積以十年惟恐後慙於叔子

除龍圗閣學士謝宰執

防師軫野愧再嵗之罔功進秩奎圖玷三朝之疏渥一陶有造累牘莫辭以中朝學士之班首重西序儒臣之選希文分陜僅兼寓直之除潞國鎭秦始受爲眞之拜以華外服必若前修如某者自信迂愚素非淸望執干戈而衛社矍鑠何能覩城郭以懷人淒涼舊迹幸廟謨之有賴底疆事之無虞六月王師績愧岐陽之鼔十年法從夢驚長樂之鐘正嗟辭南城印以靡容𨿽欲移北山文而莫遂所期逭責敢望躋榮一气之轉鴻鈞同宇內陽和之均被三防而足龍字非筆端造化以曷成恭惟某官千百載之天人八九分之地位調梅而亨鼎餗同心共濟於時艱連茹而包泰荒多士翕爲於世用以嵗終而防吏治當月正而布教條惟一二臣同俱示寵綏之優渥以六十里役亦令精采之作新致使防蹤例叨明陟某敢不銜恩坱圠畢力驅馳借江漢雅以對揚知有王休之上報奉河洛符而推測願觀世運之中興

可齋雜槁卷十

欽定四庫全書

可齋雜槁卷十一

宋李曾伯撰啟

代漕幙謝丞相得外臺薦

選穽沈淪虧邱山於一簣化鑪坱圠舉艸芥以千鈞遂令底幙之綴員獲玷外臺之合穎恩深埏埴感著輪囷以世當淸明之時是𨿽舒翹揚英無一善之或棄士生貧賤之際然有懷材抱藝爲眾人之不知愚嘗覽鄒陽傳而至先容之辭讀昌黎書而及借勢之語未嘗不掩卷以三嘆固久懷埽門而一鳴然屢獻而售荊璞者有之如片言而乞趙璧者寡矣蓋未有嵬瑣一介之陋冒昧咫尺之恭慨然轉機捷若應響若特達之異遇必瑰奇之偉人如某者家本寒生世無防援訓承弓冶但知誦先人之故書迹陋芻蕘安能建當世之長防勉與時而奔走姑付分之低昂萬里岷嶓落落何所成事一官襄漢碌碌未免因人故其銓曹之籍者幾二十年上考功之第者僅五六載拙於進取誠以迂愚比欠浮圖之尖敢萌蓬萊之想南溟鯤化方引首於天風北海鶚騰忽飛音於云漢遂使老之作繭庶令涸鮒之鬐環六路人物之材頓收樗櫟防三階造化之地曷入甄陶恭惟某官鼎鼐元勳蓍先識佩國家之輕重闗華夏之盛衰端委一堂運乾坤於掌握弼諧二紀新廊廟之精神旣舂容以封淮海之鯨鯢方談笑以洗河洛之荊棘勢隆赤舄志篤緇衣凡申國夾袋之儲莫匪四方之彥得劉公手書之賜蓋逾十部之賢遂俾麼防亦公薦拔𨿽出使節菲葑之采實緣相門桃李之榮某自玆感切於肺肝惟恐老生於髀肉志气銷於期防簿書之細事業冺於塵埃嵗月之侵一失其時萬殞莫報儻試之於繁劇願及此之精彊擁篲執鞭苟覆侈兄弟難逢之防防恩結艸誓當酬父師不及之恩

代謝制帥合薦

數年受察轉移屢費於鴻鈞一日許歸吹送又騰於鶚表始終拜賜俯仰銜恩惟人材自漢魏以來而論者謂荊襄之盛四方所防多士知歸然此間自有伏龍防徳操而幾失而治中乃可展驥必魯肅而後知使一時不際於風雲則二子亦淪於邱壑矧歷觀於近世尢倚重於上心然而落落臺省之華與夫彬彬麾節之寄類由幕府薦自朝廷孰云嵬瑣之蹤亦在品題之數伏念某命如紙薄材乏綫長一官勉繼於箕裘千里浪隨於弓劍功名機防未嘗萌捷徑之心州縣塵勞久已付窮途之分昔幸受知於玉帳首防掄擢於銅章越俎郡符吹竽帥幄旣薦之宸綸捜訪之始復置之漕幕周旋之間六七載之叨恩所以奬提者不爲不厚再三剡之申辟所以成就者不爲不深其如黃楊之運未通𨿽有丹鼎之功莫轉鑛金頑鈍正慙重累於鑪錘斷木輪囷詎敢再希於黼黻不圖薦墨又玷雌黃得非憐去燕之離巢將必欲窮猿之得木非萬里侯相儒𨿽乏用於疆陲有十從事書歸庶有辭於鄕曲恭惟某官詩書元帥社稷洪勳陜以西召公主之斗以南仁傑而已兼資文武出將入相古王佐之才乎雜進巧拙登明選公此宰輔之方也憂勤十載甄擢羣材聮四牡使臣之輝同加公論示一介行李之重不靳殊褒某敢不踴躍歸程銘藏宏造饑鷹側翅初無飽則颺去之心駑馬戀軒願使羣無畱良之嘆

代謝京西漕合薦

三年服役幸依龍節之華一日許歸誤玷鶚書之寵羽翰借順頂踵知恩稽前史之人材夷考昔賢之事業定闗中之餉者予蕭相稱祁山之漕者曰孔明意必有於宏規斯可傳於來世及觀舉信則乃數言於國士曁論薦琬則至再表其正臣始知千載獨得兩公其待二子猶出一揆不圖今日復見髙風伏念某才乏綫長命如紙薄幾載江湖之汩沒一官州縣之塵勞乘鴈雙鳬曽不系人之輕重大鵬斥鷃由來付分之低昂粵從井邑之脫韝首荷星臺之推轂郡符越俎帥幄吹竽繼縱更於公車遂使令於賔幕樵蘇千里殊乏婉猷廈屋萬間僅逃曠戾中荷化工之坱圠嘗加好語之吹噓防木輪囷顧不堪於斲削鑛金頑鈍乃屢費於鑪錘其如黃楊之運未通𨿽有丹鼎之功莫轉滿船明月方將盟江上之鷗一紙春風猶俯逆幕中之燕遭逢若此感激謂何恭惟某官社稷世臣衣冠碩望子孫鄧耿漢氏相與始終叔侄籍咸晉人稱爲大小玆禮樂副皇華之遣而詩書參元帥之謀樽俎折衝特其餘事弓旌舉善同出盛心遂騰連璧之書曲示采葑之意某敢不服膺弗失載徳以行馬何止戀廏之情鵲尙作依枝之想非班超萬里侯相進宜無用於疆陲得劉公十從事書歸庶有辭於鄕曲

代澧倅謝制使列薦

刈漢廣之楚盡得儒英采澧陽之蘭兼收吏隠方一騎上和門之謁忽四防騰魏闕之章價重泥塗恩濃邱嶽以官居半刺乃一介升沈之分世有達尊系片言取捨之重顧瞻防府尙論古人士元起於治中皆孔明之薦也柬之用自長史非仁傑則老焉每嗟人材遇合之素難敢謂公道昭明之復見恍傳盛舉夐掩前聞伏念某智小挈瓶材陳窺管三百年之門戶寂寥無人數十載於江湖漫浪爲吏付分鷃鵬之上下寄身鳬雁之東西衮衮塵埃頭盡爲白碌碌州縣眼孰與靑伊兩年在云夢之濵幸千里托峴山之府鵲正依月三匝而欲去馬忽遡風一鳴而俾來誦昌黎於相公之書方愧邱垤澗谷之奚取擬子厚李尙書之啟將欣蓬瀛昆閬之獲登不圖未見於江楓乃辱先收於蹊李許樂克於四下譽出眾驚空伯樂之羣中顏爲獨厚僥逾溢美局蹐銜休恭惟某官九牧老成三朝師表總平天下之疆域新大元帥之旌旗晉公威名𨿽蠻夷君長而亦問司馬徳望凡兒童走卒而皆知方玆淸湖海之腥風埽穹廬之虐焰報功衮舄銘績鼎彞迹稷契心伊周將見千載侈聖賢之懿政由求文遊夏況聞一門富道徳之流然且璠璵滿櫝而魚目兼收韶濩在廷而蛙吹雜進遂使潁川之聾吏亦叨北海之剡書某敢不冰檗平生霜筠晚節佩鴻鈞之坱圠竭駑乘之馳驅諸侯薦人與之諸侯倘獲升於常調國士待我報以國士誓無負於師門

代謝制帥舉狀

孤舟夜月正憐蘆葦之飄零一紙春風遽得梅花之消息光華歸路驚喜寒途以舉員之難職司尢重譬諸梓人之有梁棟爭運斧斤亦猶醫者之得參苓何憂溲勃不倚大造孰憐小材如某者半世浪遊九州客夢少年之髮已白參軍之衫尙靑弓冶一官但知依本分以無事擔簦萬里豈爲得便宜而再來窮猿非擇木而棲駑馬實戀軒而至廩存虛祿如水寒不食之魚家寄他州類星稀無依之鵲幸有鄕父師者在輒忘郡僚屬之寒方拜油幢乃收藥籠賜以黃金百斤之諾繼之華衮一字之褒喜動枌楡價重葑菲恭惟某官兩朝碩望千載眞儒坤維之委寄方隆鼎席之登庸可俟仕宦而至宰相行且補天富貴而歸故鄕尢加評月致令噲伍亦玷韓門某敢不金石此心冰霜其節一經品題便作佳士終借吹噓無失名譽善事上官愈重畏謹

謝金州徐帥舉闗陞

書生學三尺法曽防綿薄之勞從事賢十部書遽被衮褒之寵轉鈞洪造發軔終身聞範蜀公有言子弟不可廣受恩之地呂舜從則曰職事所以爲求知之階未有任屬吏而輒怠上官之恭未有處私室而妄萌公朝之薦若爲際遇獲遂生成伏念某猥以疎庸幸奉奔走棲棲甘箠楚之賤暱暱媿兒女之羞汗血何爲駒徒伏羽翼未舉燕尙戀巢自慚習嬾成拙之形容偶積弄假得眞之嵗月一夫決拾𨿽志激昂眾童爭樵敢貪進取未效一日使令之役方荷二天臨照之私畏此簡書凜甚芒刺廣廈不憂其風雨厚徳已重於邱山豈期不了官事之癡兒亦預一經品題之佳士輟樓臺之近水借桃李之先春然而資稟至庸於粹溫而何有材猷甚拙謂闓敏以曽無凡玆譽過乎情是乃愛忘其醜筮從初吉器易小成恭惟某官正學津梁諸儒標凖以一世龔黃之望致千里齊魯之歸樽俎以折遐衝特爲餘事弓旌以招賢士尢切盛心衮衣行命於補天玉斧少施於修月遂飛禰鶚亦及楚猴某敢不一飯毋忘瓣香必敬鴻漸於千厲有無咎𨿽虞躁進之譏魚躍於淵遐不作人惟佩曲成之賜

謝制帥舉闗陞

詩書作帥禮羅開皇極之門法律爲曹褒衮重王正之筆政虞躍冶立使露錐佩大徳之無垠知小已之有造以兒童皆誦君實乃四海之所共宗師父子俱出廬陵必一世之所謂名士孰謂殊遇獲依賢明其敢托孔李以登門正欲聮防參之侍席包荒進泰初筮發防伏念某分安布韋勉習弓冶羽翮未就燕尙戀巢汗血無功駒徒伏棲棲甘箠楚之役兀兀愧燈火之盟幸隨桃李以結根獲與樓臺之近水宻戴二天之覆曽乏一日之勞深慙習嬾成拙之形容偶積弄假得眞之嵗月呂舜從嘗曰職事所以爲求知之階範蜀公有言子弟不可廣受恩之地僥幸爲一防繹再三弗敢以自暴而棄天庶幾起不振於墜地初無三語掾之益遽拜十從事之頒意將爲後生晚進之津梁故不吝片辭隻字之鼎呂謂好學有文者乃愛人之過譽謂謹身思職者誠垂世之格言非特感之又佩之可謂至矣且盡矣恭惟某官道義宗主海宇儀刑輟曳履於鴛墀來分弓於虎幄六龍初禦頓寛聖天子之殿西羣馬皆空盡得士大夫之冀北蓋由歸斯受而無訑訑之拒是以幡然起而皆於於其來覺後覺先不以達於先而後可略成小成大不以舉其大而小或遺遂令不了官事之癡兒亦與一經品題之佳士某敢不謹守家法圖報私恩魚躍於淵遐不作人深被曲成之賜鴻漸於千厲有無咎第虞躁進之譏不負所知請事斯語

謝制帥舉攺官照牒

疏道源一勺之水向初筮以發防援選穽萬仞之淵今再索而得坎靑氊𨿽舊華衮載新由骨而肉以知恩自頂至踵而拜賜喜逾膜外愧溢顏間竊嘗觀蜀道之人材稽古初之薦舉惟諸葛之擢蔣琬至再表其正臣若酇侯之拔淮陰亦數言其國士乃知兩公相去於千載其待二子皆同於一心罔俾髙風專美前哲伏念某讀書有限涉世未深三年刻楮以何爲終日揠苗而無助用資防不由科舉𨿽山弗以爲偏席父兄而爲美官至伊川則曰非幸嗟童子焉知於夷竈猶學人豈善於操刀固聞取果未熟而時至自然或謂登山有道而徐行不倦本未萌進之以寸之念豈自意間不容髮之機問南溟之鈞方妄起鯤化爲鵬之想剡北海之墨乃復叨鷙不如鶚之書賜之珍灑之潤溫寵以寶題之奬拂昌言十六莊誦再三不出家庭敏明何有已荒筆硯雋博曽無倘令試於小冠寧不傷於美錦飄飄雲气字字春風矧聽於輿言謂莫難於職剡譬神鼎必九金而後鑄非黃鐘則眾律之不調四皓未登一防已足由曲憐於父稼故俯拾於子薪終始自天生成有地恭惟某官淸時冠冕正學津梁逺分西南四履之封坐釋宵旰九闗之顧昔中國之司馬今天下之富公出將入相兼資武文眞大臣體登明選公雜進巧拙有宰輔方故能見一善而樂取諸人將使無匹夫之不被其澤遂令乳臭之小子載爲腳迹之門生某敢不冰檗持心邱山戴徳枝烏三匝還依得月之樓臺巢燕重來更托連云之廈屋

謝制帥舉攺官

一紙春風方許問金閨之訊半輪寒月遽防運玉斧之工政引領以俟時不旋踵而拜賜凡小子有成人之造皆大鈞推播物之恩恭惟某官禮樂宗工詩書元帥輟泰階六符之望持坤維十乘之權不忍匹夫若內諸溝得伊尹君民之念乍見孺子將入於井允同孟軻仁義之心忠敬足以行蠻貊之邦威信足以服姦雄之膽薄海黎庶喁喁然望公之爰立中原父老欣欣焉知國之有人生乎斯時況我多士是宜遊子儀之幕者皆將相登河汾之間者俱公卿衮衣繡裳富貴不忘於白屋丹砂赤箭捜羅盡屬於碧油惟彊本所以折衝惟薦賢所以報上如玆徳業宜在鈞樞某材類瓦雞學猶刻鵠無祁午之智誤若祁奚之舉親乏魏戊之能乃如魏舒之分屬因循嵗月苟且塵埃志𨿽慕於康莊分已甘於選穽一兔在野固未免於得人八駿盈廷詎敢希於異顧方渙先庚之令俾需豕亥之編拔毛遂於囊中知已歷三年之久授子房於圯下乃不逾五日之期桃蹊正佇於陽春梅隴倐回於寒谷遭逢若此稱塞伊何山嶽銜恩敢昧塗原而潤艸冰霜厲節斷無攺葉以易柯

謝防帥舉攺官

朱衣選士嘗登元禮之龍門華衮論褒猥玷正平之鶚表𨿽臺閫更相於汲引而家庭曷副於品題感浹肌膚愧形面背考歷代薦賢之制𨿽聞當時同姓之公惟龎統非百里才嘗辱耆舊龎公之鑑而何武有宰相器曽膺郡守何壽之知固非厚於私恩蓋皆基於公舉載經識擢見謂光榮如某者渉世尙疎讀書有限終日揠苗而無助三年刻楮以何爲席父兄而爲美官常負伊川不幸之訓用資防非由科舉敢安山無慊之辭猶學人未善於操刀而童子烏知於夷竈因循嵗月茍且塵埃登山方謹於徐行掘井詎懷於知進萬人逐兔姑未免於得心一朝獲禽恐亦幾於詭禦故寧安於愚分曾未啟於妄圖豈期篤契好於鯉庭乃獲達姓名於烏幕久刓楚印遽吹齊竽良以爲屋舉子之時蓋已出門墻下士之列遂誤防蠅而成畫載周書馬之闕文頓使菲葑光聮桃李然而家學何取而惟恐子弗荷薪之誚幕畫奚長而但深嫠不卹緯之憂過勤八字之褒曽乏一毫之稱愛忘其醜譽過乎情恭惟某官斯世羽儀多士模楷大江之西正派北斗以南一人乘闗上之靑牛喜紫气一方之久駐訪樓頭之黃鶴類白雲千載之重來徳望已十元結之不如勳名方百子駿之莫及儒流砥柱障回瀾而東之善類甄鎔有大造於西也敢謂才不才而言其子乃防幼吾幼以及諸人力借羽翰恩深骨月某敢不松筠厲操冰檗持身依坡翁以平生是𨿽乏豫章醫國之用慕惠勤於退老斷不負廬陵好士之風

謝四川都大薦辟

外臺聘士千金廣駿骨之求內掾綴員九鼎借鴻毛之重聽兩端而自擇見一善之不遺輿論稱榮親顏助喜竊以知已實天下之至重知人尢君子之至難賈石衒玉淆錯以並陳工瑟好竽投合之不偶東野正士而窮餓無所遇非習之則甘食薺之寒侯喜文人而貧賤所不知防昌黎則老委途之困信先達片言之予奪系下士終身之升沈曽謁大鈞兼收小艸伏念某未通六甲僅識一丁少𨿽勉於箕裘壯已荒於鉛槧駒徒戀棧燕莫離巢誤同祁午之舉親獲與魏戊之分屬嫠不卹緯深慙肉食之謀子弗荷薪尢愧素餐之誚掘井妄懷於加進登山方謹於徐行味伊川不幸之言縱弗敢父兄之席勢佩蜀公廣求之戒寧免以子弟而受恩致𨿽久倚夫子之墻未獲一登造父之肆辱公特達不汶瑕疵旣薦之以北海正平之書又許之在南涯處士之選𨿽逾券外已拜楮中政虞委分於蓬蒿莫遂托根於桃李敢期剡墨洊賜雌黃求而不得有得於弗求蓋已出夢想之外舉爾所知焉知之而舉況未覩眉睫之間曲憐鳬鶴之短長致狥魚熊之取捨昌言十六嘉奬再三始終厚徳之歸托附譾材之愧恭惟某官聖賢閫奧道義津梁指金華之石以化羊自是麾斥乾坤之手摘玉壘之山而市駿少分拊循蕃漢之權學術正而斯有正規模力量大而宜有大事業扶持壽脈丹心存報國之思涵養人材靑眼寓薦賢之頃顧謂萊庭之契好素依棣萼之聲華子其子親其親不閒體膚之愛老吾老幼吾幼遂叨羽翼之恩一經品題百倍光焰某敢不冰霜厲節金石將心儻借璩牋璧獲顯價於和氏尙遵郡奏璞猶思鬻於鄭人

謝制帥特薦

邊邑綴員幸櫜鞬而在列閫垣剡薦叨俎豆於其間飛來一鶚之好音猥玷四防之異選恩深肉骨感極涕頥聞前輩無以成否而論人盛心惟知賢能之報國孟明不以一棄共推子桑之忠左車猶以千慮求卒爲淮陰之用蓋其有能有不能者人也至於或幸或不幸則天焉非上以眞見而別之恐世無全材於此矣不謂今日之舉得於古人之中伏念某鉛槧寒生箕裘墜族天賦艱難之薄命人知奔走之粗才千里依劉妄希宦徑之捷兩年宰費將圖縣債之償每虞操刀制錦之傷不閒擐甲荷戈之事蒼茫沿檄冒昧遐徵淒涼絕塞之悲風黯淡孤城之落日虎頭食肉知無福將之緣馬革裹屍防中敵人之手脫命萬死挺身一歸捫葛攀崖徧歷山谷不毛之境茹艸齧雪間無水漿入口之時忘其見申息之羞來以就街亭之譴謂宜釁鼔以戒覆車旣還舊役之靑氊復賜殊褒之華衮融表載出漢軍盡驚恩波當一洗之餘冷灰有再然之望恭惟某官詩書元帥社稷重臣功成一紀之星霜名動三邊之艸木獨持鎖鑰闗門謹北道之防孰料奕碁局面有西風之異指授貔貅之勁旅力當蛇豕之逆鋒胸中甲兵之奇敵宜辟易人間匕筯之落我獨從容方玆趣公衮以詠歸然且攬儒珍而待用遂防推轂亦及傷弓載念某家有雙親年俱六秩此敬仲所以怯敵而聶政不敢許人我馬我車竟非書生之技某邱某水惟思小子之遊願借順於鴻毛俾獲隨於鷁尾念家庭之私請早賜放麑作鄕裏之善人尙知刻鵠更生拜徳九殞難忘

謝京西漕舉政績

受容龍節政慙墨綬之卑借譽鶚書載錄靑氊之舊意者得所聞未若得所見是以舉於昔而復舉於今頂踵恩深肺腑感極以愛人學道𨿽並邊邑之吏惟難報國薦賢以部刺史之奏爲重蓋職繭絲者或疎於保障優撫字者或愧於催科世有孔明乃知奇蔣琬之器時無子敬未免老士元之材是必得於翹英始不辜於奬拔如某者未之聞道何所取材戶門𨿽起於儒家面目浸成於俗吏功名早嵗嘆交臂而失之州縣窮途疇引手而援者棲遲數任奔走四方謂宜爲箕必學而姑習於良弓敢意操刀未能而使制於美錦倐焉嵗月墮在塵埃賴推挽於明臺獲甄陶於大閫七階脫選外叨班籍之榮千里省親歸絕簡書之畏防飲河而已足蠅附驥以敢期忽拜置郵洊頒剡牘局蹐南容之三復光華北海之一書首加念於近民末過許於能任曰畫諾曰幹術曩奚幕辯之可稱謂廉謹謂精明玆特官箴之是守文浮於實譽過乎情售駿骨以千金重鴻毛於九鼎得兼隴蜀聲滿楚梁恭惟某官社稷世臣衣冠碩望將以繼黃河泰山之帶礪暫煩防方城漢水之金湯謀元帥作三軍爰授韓厥佐戎之任鎭國家撫百姓久推酇侯給餉之功豈徒折遐衝於樽俎之間方且收人物於网羅之下顧斯衰邑宻在附庸寂寥數載之中坎坷諸公之迹藐焉孺子幸未曠官遂風厲於提封用表騰於魏闕某敢不雪霜厲操山嶽銜恩簾燕重來蓋喜庇身於大廈轅駒𨿽陋誓當竭力於長途

謝唐經略特薦

取六鼇於一舉嘗叨北海之薦書誦四牡之五章猥繼東州之賢轍培植李蹊之力厚摩挲棠防之恩濃謝語延稽感懷激烈竊以皇華遣使環一道以觀風藻鑑掄材緫六條而察吏泛觀自昔古不乏人帶櫑具以謁勝之豈無曼倩賦梅花而上味道固有廣平然未如眉睫一見之間遽乃許俎豆諸公之上一飛鶚表載踵駰原於古人求之亦無行天下得此蓋寡伏念某零丁墜緒瓠落庸才淒涼燈火之盟汩沒泥途之役一行作吏老嵗月於徵鞍千里依人視家山如傳捨躔悲風木絕想煙蕪顧於軍旅之舉未嘗乃俾金革之事無避麟堂驂乘寸畫聞犀渚代庖一毫何補數月粗逃於瘝曠二天曲借於帡幪敢望雌黃乃叨剡墨寵以數十言之過譽置之二三子之前陳鄭公之轂少推立增聲價蕭相之規未遠遂玷轉輸旣誤陟於郎闈且仍陪於議幕凡致敝箒千金之重端由華衮一字之褒在小已何以得斯防大造所不及此恭惟某官正人標準公論權衡頃漕江東已繼質肅公之軌玆殿南服無媿昌黎伯之碑皆由憲府之班深系朝紳之望百年幾見異世同符方將輔贊明主舉之三代之隆所以汲引善類惟恐一士之失凡登安定之門者無曲學而入古靈之藳者皆名臣孰謂迂疎亦廑笑拔某敢不激昂末路勉勵初心望三仙山縹緲之居恨煙霞之尙隔玷六君子品題之目誓霜雪以不凋

謝制帥舉著述科

烏幕儲英論薦有千鈞之重鯉庭綴冗揆能無一綫之長遽令與文學之科寧免玷賢材之錄恩深浹骨愧溢厚顏竊以推賢舉吉𨿽前輩之盛心著書述言豈後進之能事必老泉之可爲荀子始可副廬陵一見之知非安石之不減楊雄何以辱南丰平生之許士而有志代不乏人未聞刀筆俗吏之愚而被荷槖近臣之選如某者智難語上材不及中分安莊鷃之非鵬迹楚雞之似鳳秋風吹拂早𨿽貪桂籍之香春雨離披今已絕桃源之夢一行作吏萬里侍親正猶漆雕之未能敢謂子羔之何必駒徒戀豆燕莫離巢每懷伊川父兄席勢之辭盍守蜀國子弟受恩之戒不虞駑駕亦達龍門未由上於襄陽之書遽已飛孔北海之表昌言十六稱再三一丁僅識寧博而通六甲未知奚敏而贍矧曽防於賢譽誤見於薦文以气爲主而所以養气者未充文貫道之而所以聞道者未熟方愧山下泉之義初無水上風渙之章後恥王勃前愧照鄰焉敢附淸流之項背遠取居易近捨皇甫若爲塵碩徳之齒牙際防自天作成有地恭惟某官兩朝元老千載眞儒文章扶八代之衰徳望系四海之重乍見孺子將入於井允同孟軻仁義之心不忍匹夫若納諸溝未究伊尹君民之學行且以五色之綫補舜衮暫煩以一丸之泥封漢闗出將入相兼資文武眞大臣體登明選公雜進巧拙有宰輔方遂幼吾幼以及人弗以才不才而言子挈之膝下置在籠中載念某進非科名仕以資防𨿽大造不拘於流品而小材恐越於彞規自玆出於陶甄敢不加之鞭防推明孔道𨿽莫贊遊夏之辭叛去韓門斷不效籍湜之輩益堅此志毋斯文

謝興元帥舉文華科

十國爲連久願出賢材之錄一行作吏乃令在文學之科玆儒者之所爲榮豈孺子之所能稱恩深肉骨愧溢汗顏竊以詞華之士𨿽代不乏材品題之目則文必副實而況攷之自昔尢不輕以許人太羮酒玉斚瓊杯未爲當近代之論奇花美女瓦棺鼎不過示當時之誇惟我本朝以來其間名世者作如師魯變西昆之體四方由是以推尊非後山得南丰之宗諸公曷爲之嘉賞必可追於古作斯不愧於文稱鼠技何能鴻鈞見取伏念某狀難醫俗骨未換仙向𨿽議姸媸於丱角之中今已悔雕篆於壯夫之後丁頭粟粒大略類俳藥褚醤防旁觀貽笑勤哉父稼荷以子薪每嗟莊鷃之非鵬敢謂楚雞之似鳳依紅泛緑空塵掾吏之流對白抽黃已廢書生之習幸趨風於烏幕素締好於鯉庭顧初無楓江之句以聞名又曽乏梅花之賦以見意璵璠橫道瓴甋奚庸桐梓成材菲葑盍棄乃不遺於小藝亦俾在於殊科豈非憐陸沈如海之官途將使起灰冷於冰之門地褒逾華衮好甚緇衣然而文以气爲主而所以養气者未充文貫道之器而所以聞道者尙淺方寄人之籬下乃出公之籠中未見歐陽逺取居易攀龍附鳳式諧平日之心捨魚取熊屬饜小人之腹若爲修飾獲與作成恭惟某官王室金湯帝宗柱石一節不移於夷險四海倚爲之重輕錦守漢闗坐制黑水梁州之域弓分晉幄久寛靑天蜀道之憂以王事孔棘之初正人物如林而起順鴻遇風巨魚縱壑行當明良防遇之時白駒空谷振鷺在庭尢重意气招徠之選爰副聖天子殿西之想盡空士大夫冀北之羣至於幼吾幼以及人弗以才不才而言子致令噲伍俾在盧前某敢不養以山下之泉防取諸水上之風渙推明孔氏𨿽莫贊遊夏之辭叛去韓門其敢效籍湜之輩益堅此志無負斯文

謝給事李尙書舉智謀科

位穹常伯龍門盛元禮之名職贅價藩鶚表玷正平之薦向𨿽事先生於玆有年矣今得負天下之望爲前焉譽極過情恩深浹骨以何世不生才何才不資世人而無自見之心所能未必用所用未必能士始有不遇之嘆故百里奚嘗愚於虞矣事秦而乃以智聞彼李左車豈負於趙哉至漢而斯以謀顯有志之士太息於斯方將聚眾賢而彊本朝觀千嵗而審今日苟非其匹不在此科伏念某瓠落無奇輪囷寡用子荷薪之弗克勉繼世官嫠卹緯之不遑知勤王事退鷁屢嗟於折翅饑鷹未免於依人斜谷祁山早歷梁岷之天險方城漢水繼登晉楚之戰場緬懷孤云念母之心宜絕匹馬從戎之想載遊幕府又在淮壖披荊棘之防茸歷煙蕪之蒼莽危機虎口薄命鴻毛丹心嵗月之消磨縞鬢風霜之剝落偶閫垣之沿檄叨戎監之綴員聴長樂半夜之鐘未能弛擔訪武昌西門之桞又俾問津正惟下士之沈淪盍叩中臺之拔擢片辭冶躍一旦甄收嘉奬再三酬兼金於防璞昌言十六飾斷木以犧尊顧久登夫子之門墻玆始授祖師之衣鉢一經賞識百倍聲光恭惟某官坡潁流風濂伊正派自振南牀之風采益深中扆之柬知水鏡掄才共仰山公之啟事天臺弼教一淸子產之刑書矧侍經陪昕幄之遊而批敕振夕闈之職埴培相業涵養人材觀大節必於平時髙誼每從於疇昔謂他人豈如同姓盛心猶軫於故家凡寸長片善以兼收故小智廣謀而亦取某敢不勉殫駑力圖報鴻私問形勢於上流懼莫赴投機之防轉鈞陶於大造冀終依播物之恩

謝緫領舉智謀科

執鞭玉帳投身甘五齊之間抗牘金臺論薦在十科之首受知特達揆分僥逾遭逢大異於等倫感激幾塡於胸臆以【同前萹】顧方思古人而獲我心敢謂觀千載而審今日若爲庸繆乃在推揚伏念某鹿鹿無奇魚魚自守少也已歷戎馬間闗之役壯而愈更江湖奔走之勞子弗荷薪𨿽莫逭素餐之誚嫠不卹緯顧每慙肉食之謀棲遲數仕之塵埃牢落半生之嵗月朅遊楚幕隨在阮廚初何知折衝樽俎之中是不過濫觴糟粕之末淸秋防底徒憶孟嘉落日樓頭難追王粲政類饑鷹之側翅願爲倦鵲之依枝詎謂雌黃遽加剡墨寵以昌言之十六爲之嘉奬者再三材愧龍眠敢玷南陽之人物詞慚鸚鵡曷膺北海之薦書一出品題百倍聲價恭惟某官搢紳模楷廊廟羽儀祖孫唐之徵謩叔侄晉之咸籍靑霄接武光騰太防帝座之翠節披圖奄有嶺海洞庭之域方用大學理財之道將爲皇極經世之規浪擾三江屬未鱠鯨鯢之肉煙橫萬竈矧方張貔虎之頥人皆凜然有急迫之憂公獨處之如閒暇之日方且招徠四方豪雋之彥愛惜一夫汨沒之羞雅量並包無工瑟好竽之難售羣品甄別防賈玉石之易欺遂使低飛亦逺取某敢不冰霜砥節邱嶽銘恩舉筦庫七十家已副平時之附麗望門墻數千仞尙祈異日之作成

謝防憲舉練達科

登天而上蜀道慚非油幕之玳簮乘月而下渝州忽入繡衣之玉斧一玷明臺之題品倍增行路之光華何物麼防辱公薦舉竊以才𨿽因試而後見事非久歷則未精故金以鏈而始堅而繒非練則不潔聞諸前輩蓋有格言或云以事練心則喜怒哀樂應對起居而不亂或謂以變練節必煩苦雜擾閒冗倦辱而後成信知人才淬厲上固有方非得世故老成士豈輕許若爲末學而在殊科伏念某涉歷甚疎講磨未熟迹楚雞之似鳳分安莊鷃之非鵬弗肯獲弗肯堂姑借畬菑之業胡取囷胡取億聞稼穡之勞燕𨿽久於幕中駒尙甘於轅下甫依茗節適玷棘闈遂叨捧檄以便親因負書而過裏堂堂機防徒抗志於雲霄滚滚塵埃方棲蹤於風雨偶值小人之役來登夫子之墻豈期一見而賞朱不待片詞而得白璧昌言十六嘉再三是𨿽騣受叔向之知孟明辱子桑之舉北海上正平之表東野得習之之書未有遭逢如此特達稱之天下以難遇當於古人而是求恭惟某官道之淵源學者山斗堯陛早聮於鵷鷺周原暫駕於駱駰弼教明刑俗已巴涪之化薦賢報國士皆齊魯之歸然而柟櫨楓柞惟匠石是求芝術參苓在藥籠不乏曷致才不才而言子亦幼吾幼以及人立借齒牙俾生羽翼某敢不冰霜厲節邱嶽銜恩萬里旋歸巳借長風之吹送平生附麗尙知小艸之相依

謝史尙書應詔舉兵機科

求文武之士如不及上方廣從槖之咨學軍旅之事則未聞孰謂在公車之薦塵埃一介俎豆四防眷人才自昔以難知如兵事在今而尢重謂卻谷可帥端由閱禮以崇詩得元凱其人豈必跨馬而穿札若孔明之表向寵曁安石之舉謝皆能識萬里之戎情張三軍之士气以之應令斯謂得人如某者鐵硯違心鉛刀誤手幾防費平生之屐一官類上水之船不能效海翁之鷗舞而弗下未免聴東野之馭盡而猶求棲棲籬落之依人泛泛巾瓶之委分凋零鬢雪牢落心灰顧久登夫子之宮墻素獲事長公於幕府悲風絕塞落日孤城血軀屢付之鴻毛肉相終非於燕頷災生福過創鉅痛深已甘土木其形骸敢作燈碁之夢想調公鼎鼐何如一手之陶鈞著生衣裳更傍誰家之門戶魯侯之不遇天也周南之獨滯命夫敢期塤箎一意之生成未忍溝壑匹夫之擯棄取諸申公夾袋之數置在古靈薦槀之間華衮過褒靑氊增重復不逺而無祗悔蓋令速悟於迷途泰包荒而弗遐遺益見兼容於偉度有恩如此其忍負之恭惟某官學者泰山國之元气父子韋平之事業弟兄坡潁之聲名尹正黃圖人服神明之政論思紫禁天開輔相之階絲綸四美不邁前聞衣冠一門見謂盛事密勿星辰之曳履舂容風雨之對牀大而計安社稷皆扶持借之規小則薦進賢才爲奔走鼔舞之地遂令嵬瑣亦被品題某敢不金石初心冰霜晚節移首邱之一死答大造以終身失東隅而收桑楡固未遲於報效遇中原而奉鞭弭尙願畢於馳驅

謝吳侍郎舉監司科

位隆漢槖俶觀推轂之公職佐淮藩誤許乘軺之選是𨿽事先生於玆有年矣今得負天下之望爲前焉好語過褒慚顏祗厚謂薦士𨿽由於公道知人必在於平時元城從溫國之遊以無書而見取伯長本晉公之推因不揖而致銜此安於分義者略同而取之故舊者則異乃知先達拳拳於汲引不待後進切切於攀躋升沈付之遇否間耳孰謂雅道淩夷之後尙存昔賢篤垕之風必惟其人可副此舉如某者少有逺志壯無奇稱屢折翅於文幾埋頭於吏鞅周旋四塞弓刀之役是親漫浪一官筆硯之事盡廢風霜剝落嵗月消磨髮種種兮奚爲心耿耿者徒在孤云念母匹馬傍人其間機防輒交臂而失之未有介紹爲舉手而援者偶緣捧檄何意彈冠𨿽昔在於岷峨嘗首瞻於泰華尋梅載酒對月登樓熟聞帷幄之雋談已識巖廊之雅量嵇紹不孤矣徒深著於丹衷範叔無恙乎詎必期於靑眼豈謂念蓋帷之敝質埀車笠之髙情錄之少常伯薦舉之科期以部刺史選掄之備昌言十六嘉奬再三售鼠璞以兼金飾犧尊於朽木防年執禦僅窺夫子之墻一旦傳衣遂得祖師之派恭惟某官補天大手修月良工父子兄弟之賢世無與儷輔弼疑丞之望上素簡知方右平左墄之論思曁西掖北門之潤色將雍容於衮舄顧收拾於履簮如河南之於賈生求能禆於治體若武陵之於杜牧尢樂取於詞人惟流風逺紹於華宗無片善不歸於洪造致令樗散亦被甄收某敢不一飯毋忘瓣香必祝進馬周於逆旅倘益借於齒牙依坡翁於平生誓不寒於肝膽

謝潼漕請舉

衡石程文將使應飛龍之詔鎖廰較藝不期捧薦鶚之書退循鄒木之輪囷猥與顏金之陶鑄喜逾望外愧在選中竊惟三年賔比之秋莫重一道計偕之貢不特雜學校鄕曲以兼取抑亦羣公卿子弟以咸來蓋官版𨿽登尙以出身無出身之異故儒科並進而有礙格不礙格之分初靡爲寒畯科目之妨乃以寓貴冑問學之勸然而肩摩而就者皆欲逐於一兔鑑裁以取者必可連於六鼇豈容繆悠乃在推擇如某者讀書有限識字未多向𨿽習姸媸於丱角之中今浸悔雕篆於壯夫之漸香飄桂籍僅嘗吹拂於秋風夢杳桃源繼已離披於春雨一行作吏萬里從遊𨿽韓檠未至於棄墻而盧傳每嗟於束閣非敢效徳裕決科之不喜正將以晉肅名父而未能螢案槐忙登府倐傳於多士鵠闈棘鎖背城遂試於孤軍是𨿽僥幸於一擲之間自覺衰竭於再鼔之後辭正慙於黃絹物乃復於靑氊旣得與孔門十哲而同升又俾在漢傑三人之偕列詞非張鷟誤辱味道之見稱賦取樊川盡出武陵之加賞蜚好音於幹鵲傅弱羽於春鷹茗幕增榮萊庭溢喜恭惟某官搢紳模楷道學淵源孫枝綿指李之芳兄萼擅探花之譽書屏丹地素知紹興名相之家攬轡靑天暫訪元祐正人之閣桃李連陰於藝苑江山咸集於詩囊舉善推賢益廣魚躍鳶飛之化黜浮崇雅方新虫鳴螽躍之機遂令好腳迹之門生放出一頭地於前輩某敢不益自勉勵謹所操修遼東鶴歸最喜凴依於風力溟南鵬化倘容奮迅於雲程永矢弗諼必有以報

謝京西漕請舉

一行作吏無復事於詩書三載賔賢適肇登於行藝仰明使者盛心之攸屬故寒書生陳態之未忘誤入彀中端出券外進取無階之嘆作成乏有造之歸以畿右一方貢闈久廢屬時中扆聿從科舉之進身肆我外臺尢念邊方之遊學玆舜門之四辟廣漢路以旁招或出身無出身其有已聮於官版曰礙格不礙格亦令並進於儒科然當百年曠典之復新必得一代名流而始稱如某者受材弗穎聞道未丰歌楚些而作離騷曽未工於少女賦漢京而上校獵徒見誚於壯夫𨿽載搏鵬路之翰嘆又防龍門之額朅塡縣債幾畔文盟韓檠未忍於棄墻盧傅每嗟於束閣吏庭箠楚甘投分於塵埃學殖荊榛殆絕交於師友倐覩鳶魚之飛躍輒忘燕雀之喧啾以不教之孤軍爲嘗試之一擲天山三箭𨿽興壯士之歌東海六鼇敢希公子之釣恍傅墨榜猥復靑氊居王后以爲榮出馬右而尢過賦慙明水乃入宣公之品題詞愧阿房驟被武陵之稱賞妄想金花之名帖榮聮玉筍之門生造化一新光華十倍恭惟某官壯猶事業皇極經綸胸藏慶曆範老之甲兵世濟元祐申公之文獻粵持簜節翕仰福星給餽餉鎭闗中自是斯世金城之重求文武致幕下將爲異時藥籠之需故能被衮繡之貴而弗棄布韋在軍旅之間而不忘俎豆爰復盛時之場屋曲爲晚學之津梁遂俾非才亦叨偕計某敢不銅章竊暇鐵硯加工仰承漢廣之刈薪更效宋人之刻楮寘刑賞論於第二祗愧過情陳天人防而至三願酬知已

可齋雜槁卷十一

欽定四庫全書

可齋雜槁卷十二

宋李曾伯撰啟

代回安監丞袖啟

以喬木贊三復久知王文正之後人得梅花賦一篇可卜宋廣平之逺業矧交樂事適在相鄕詎非防遇之天爲是參承之地恭惟某官忠孝衣鉢道義門墻不畏疾風知是雪山之勁艸有如砥柱坐回峽水之狂瀾孜孜幾年凜凜一節方子陽肆井蛙之怒而臣甫拜杜鵑之詩碧幢畫諾之間患銷棧道白羽笑談之頃變息潢池爲劉於右之呼微管有左衽之嘆功髙如此上肯負之禁路晉丞黼衮正思於夜對藩符奏最錦衣胡問於晝遊東山之霖雨將歸緑野之淸風難屈趣裝可也泚筆俟焉某冒然登孟博之車幸甚過子云之宅善人不得見君子見矣實獲我心一國之所慕天下慕之願聞其政深慙報玖莫造鳴珂

代回湖廣鄭緫領

擔簦上蜀道之天有懷折栁樽俎想南樓之月忽辱寄梅感久要之不忘愧宵人之莫稱恭惟某官活民敏手蓋代英名爲世儒宗得康成一家之學方古王佐狹子產列國之材早推鄕老大比之科繼洗柱史惠文之習車無畱迹玉不韜輝平反棘路之華夜沈貫索蔽芾棠陰之化春藹扶風績用旣彰柬知益厚遂由郎省薦畀藩符不五月而齊政以成宜終嵗而漢卿可躐適時餉計煩上顧憂謂中興建四總之司而武昌任六路之寄云屯萬竈日費千金石壕吏歌而久困漏巵兵車行作而尙勞臥甲必有能稱物平施如謙之用庶幾無傷財害民如節之宜算度支鞭當不勞於遊刃聽尙書履恐卽有於追鋒某謬矣把麾冒焉得節方抵司存之所決獄幾何遽爲王事之行防計而已正猶責無麪於巧婦何以望不藥於庸醫願埀肘後之規但拯頭然之急迢迢故國一防記松菊之思歷歷晴川萬里悵水雲之隔極深願望幸勿鄙夷

代襄閫回陳緫領賀轉官

環十連而建閫猥積年勞冠三品以陞階誤叨宸渥顧何功而獲此豈無自以致然感臆未陳慶函先辱某壯而僅爾耄矣奚爲偶緣漠北之多虞遂作周南之久滯中流誓楫𨿽丹報國之心上馬踞鞍已白憂時之髮徒仿湟水金城之智少寛棘門細栁之驚秉鉞專徵實愧嚴尢之三防賜書增秩已膺甘茂之十官𨿽長蛇之勢若粗雄而黔驢之技已盡展桑陰易徙蒓興正濃方虞貽橫金菑上之譏敢謂進鳴玉禁門之亞其爲地者固有人焉恭惟某官簮槖名家璵璠偉器手袖屠牛肯綮之刃胸明扁鵲腠理之方總楚分野七十州自位諸侯之上掌漢大農億萬計夙知九式之規少施鞭算笏畫之賢勞已見貫朽粟陳之餘裕操贏濟用未誇劉晏之佐中興給饋論功行踵酇侯之居第一凡叨序進端自言揚吾老𨿽堪一行寧復能禆於煙竈它人不如同姓尙防胥濟於風舟

代襄閫回趙夔漕袖啟

勞使臣而歌四牡初覩錦歸來逺方而遺雙魚乃勤衮字防蹤𨿽賁隆禮太謙恭惟某官徳邁平間學傳伊洛自禮樂副周原之遣繼轉輸騰蜀道之勳巫峽春風應聽杜鵑之聲熟延英晝漏已聞振鷺之班催豈徒上益州中和之詩將盡展宣室治安之防上曰安在何相見晚願趣前驅公之此行眞如登仙佇躋近列某棲遲三峴畱滯十年顧老矣之如斯欲歸歟而曷計暮云羃野正深艸堂憶白之思夜雪漫江乃動剡溪訪戴之興矧頒妙語尢佩交情戀戀綈袍徒感故人之髙誼依依楊栁願令戍役之遄歸

回襄陽姜主簿自襄陽司戶兩易

爲五斗米未能學於淵明讀十年書不如詣於鑿齒平時擊節一旦盍簮愧行李之後時辱緘藤之先貺恭惟某官中原人物故國世臣文雅典刑風尙遺於棠笏吏事經術訓蓋出於菑畬越由驥騁於康莊便合鴛聮於文陛盍爲逸武不憚逺遊意將展風雲之壯懷姑以施霹之大手遷喬而入幽谷𨿽辭尊居卑而甚迂以防而易許田然舍彼取此未爲失遊戲勾稽之丹筆發揮事業之靑氊鳳覽輝而下之寜棲枳棘鵬搏風而上矣行趁扶搖某謾學爲裘焉能制錦僅若夏蜩之初蛻又偕社燕之重來保障繭絲方作三年之計簿書期防了無一日之長幸賢者之同寅竊契盟之有日其來舊矣夫豈偶然臭味旣同欣遂挹芝蘭之馥箴規相警願毋忘藥石之言

回襄陽胡縣尉

丹綸煥渥黃綬躋榮問南昌神仙之遊若少淹於逸駕得雍邱聰明之尉且增重於鉅藩著鞭一來擊節三嘆恭惟某官冰壺人物金薤詞章早當長沙年盛之時已繼嶽麓儒先之派淵源問學我朝安定之從來日月聲名天下中庸之復見一第直相混耳萬里豈易量哉五鳳樓頭盍錦袍之立奪雙鴻灘上乃防棒之小施意其歷疆埸之事情將以試詩書之功業佇陳席上卽露囊中奏通泉寶劍之篇帝將趣召聽襄陽銅鞮之曲公豈久畱某未及操刀姑學爲冶面目眞成於俗吏姓名不齒於時流野水歸舟止俟秋風之便天涯傾蓋久傒宿霧之披忽一鴈之傳音喜二鳬之斂翼邑人慶我儒者同僚將爲繭絲抑保障乎繼是可承於議論譬諸艸木吾臭味也庶毋相索於形骸

回南障李縣尉

疏恩北闕分理南昌海內第一人謂宜登於淸選邊頭數千里盍俯就於逺遊大賢肯臨吾黨交慶恭惟某官龍門特望鑾殿名流風姿金掌之露凝人物玉壺之冰貯硏精書圃歷稽九邱八索之文接武儒科奚止三秀一門之目盛事入衣冠之記英名騰衮舄之鄕上千佛經見謂莫艱於別所出三昧手果聞首占於倫魁玆殊知已注於紫宸豈華武可淹於黃綬雙鴻來下五鳳齊飛某未能荷薪姑學制錦面目眞成於俗吏姓名不齒於淸流木杪歸舟致客心之如燕天涯傾蓋喜老子之猶龍自令擊柝之相聞庶有執柯之不逺尙稽修賀先辱賜函旣見君子則降我心將獲酬於素願豈無它人不如同姓幸俾附於文盟

回薛督機

命丞相以董師肇開大府柬世臣而列屬爰晉上賔當聲類之相求乃機緣之自至羽言何力藻翰過情若昔魏公制陜西之師子羽者在葉相視江上之役雍國佐之此一時主賔之良乃百世人物之表緬懷惟舊親見於今恭惟某官梧竹丰標鼎槐文獻精神滿腹漢廷諸老之爭推富貴壓頭魏笏遺風之未逺蟬蛻綺繻之習鵬鶱簮紱之津比輟鵷行小遲驥足題輿岸情了不費於剸裁擊楫著鞭蓋每懷於經濟玆由丞監其贊督師坐決介石終日之機宻賴斷金同心之益昌黎之佐裴度淮上何憂王之得賀循吳人大悅自此未四十而持麾節不旬月而取侯封由是而升必復其始某壯心零落倦影沈浮載馳載驅政無能役亦趨亦步玆幸有依當龍泉出匣之方新顧駑馬望塵而不及少出山東薛公之防式慰主心俾無隴西李氏之羞實惟公賜

回丰憲謝舉自代

四騑馳隰竭十駕以莫追一鶚箋天忘羣啾而敢儷正愧防言之輕棄乃勤妙語之粲花洪惟國朝薦代之規蓋取古者相遜之意昌黎之推韓泰唐人以爲美談丙吉之稱正年漢世亦所閒見要必求於勝已始無愧於知人恭惟某官元祐君子之典刑中興名臣之風烈淸文振響五英六莖之和偉行軼羣四璉八簋之古蜚騰英茂緜歷浩繁屬上眷於南陬勤使華之西上仁洽列城之狴犴化流殊域之梯航駕萬斛舟方此利滄溟之渉負九金鼎自當爲淸廟之儲豈惟朝廷深知弱翁抑亦吏民願借子翼已試若此何官不爲某自傾蓋於異時復同舟於斯地每嘆頭顱之如許誰爲肝膽之相孚幸同官而爲僚有如夙好不薦賢而報國幾負此心若將凂焉何足謝者三復琳瑯之制倍增忸怩之顏問枚徐甘泉之班特公餘事效李郭朔方之代副我素期

回象州趙守謝辟

屈名流而宣化政潔於冰奉明詔以舉廉言輕乎羽此公論之攸屬豈私謝之敢當眷嶺海之一隅去朝廷之萬里民生瘠薄公計枵虛不堪椎剝之相仍惟務脂膏之自潤匪資砥柱孰挽狂瀾恭惟某官以國宗英姿時儒夙望踐華貫世故蓋已飽更砥礪前修躬行可以無愧頃以象臺之虛席小煩驥駕之推麾酌此水懷千金不易隠之之操昔無襦今五袴共欣叔度之來旣聞污染之埽淸宜借廉風而表倡官刺史亦榮矣大丈夫何假爲二千石之拊循聊蘇逺俗尺一書之褒召卽踐邇聮某承乏非才周寅有幸知體九重之示訓庶幾千里之得人輒一疏聞幸將報可闔郡而薦一士淸節難哉聞風而廉頑夫貪庸警矣

回荊門聶守袖啟

我泛涇舟猥來七澤公居楚戶幸共一家駕熊軾以鼎臨袖驪珠而謙賁恭惟某官播菑世美經濟時才惟澧有蘭賸馥騷人之國言漢其楚拔尢處士之廬精神檄艸之風生齒頰劍花之霜冷剸裁盤錯遊戲夷猶夜觀燈碁旣飽從軍之樂春城鼔角肯甘防塞之勞顧瞻蚡冒之山林芟蘊駒支之荊棘兵沈刁鬥民被袴襦訪山下之泉防寧安新邑取地中之雷復將啟舊邦了偉績於虎牙振修儀於鷺翿壯圖未艾異渥方來某本乏一能謬共二事王室相期於共奬交邦允協於和衷敢布腹心願依唇輔見子產如舊識請賦艸虫謂平仲善久交母忘伐木

可齋雜槁卷十二

欽定四庫全書

可齋雜槁卷十三

宋李曾伯撰啟

回歐陽簿尉謝登科

楓宸賜對桂籍標名書有歐陽生久著漢儒林之傳名登正元榜載新唐進士之科惟時得人多士增气恭惟某官文追渾灝學探精防胸蟠滄海之珠器抱荊山之玉授業掌故匪從陳稽古之車射防奉常乃俯拾明經之芥佇公卿胥此焉出而州縣豈爲徒勞某猶憶槐黃喜傳榜墨慶文風之丕振視曩日而有光奮五百人之中士尙有觀於器識繼六一翁而後君宜愈力於文章

回胡司法謝請舉

集漕闈之眾雋令與計偕得澹庵之諸孫差彊人意有來好語尢佩髙情恭惟某官學有源流士之圭璧健翮九霄之鶚修程千里之駒賦水部之梅花方紆新綍訪月宮之桂籍是特舊氊出手當場摘髭上第某代庖漕事勸駕賢書水鏡何心自是朱衣之首肯春風得意好看墨榜之先登

回侯簿尉謝請舉

較藝一臺孰究伏生之誼冠名多士首推侯喜之文方老眼之增明辱好辭之委貺恭惟某官學能稽古儒以知兵黃石一編已防勳於韜略靑雲萬里猶抗志於功名欣聞延桂之浮香奚待尋梅而學隠當場出手取第摘髭某屬漕事之代庖獲賢書之勸駕臚傳北闕豈惟焦杜之齊芳魁繼東嘉未許周徐之專美

回歐陽解元謝請舉

奉漢科之新詔將與計偕稽孔壁之舊藏宜爲舉首有來好語喜得英才恭惟省元行粹圭璋气沮金石備渾灝聱牙之體爲閒深演迍之文桂子秋風自廣寒而分種桃花春浪由漓水以問津上第防勲掄魁接踵某猥叨勸駕見喜著鞭月旦評髙遊刃已恢於餘地風雲路便一飛佇看於衝霄

回唐解元謝請舉

鵠闈較藝稽六義以成章鶚薦標名偉一鄕之得士有來好語尢佩髙情恭惟省元行粹珪璋气沮金石自鳳儀於丹穴宜鯤化於滄溟說詩而解人頥共推多識摛文而覻天巧獨擅眾長奉常一第之防勲始安兩魁之繼踵某猥叨勸駕快覩著鞭八桂叢邊已喜香浮於仙籍百花頭上佇看聲播於春闈

回秦解元謝請舉

大比賢能之獻籍甚多才南方中庸之彊裒然爲首有來好語深佩髙情恭惟省元行粹珪璋气沮金石正學蘊講明之素曲臺加潤色之功桂林一枝盡攬山川之秀梅花萬里將先雨露之春卽鶉尾以載占佇龍頭之三見某猥當勸駕快覩防勲月旦評髙眾雋已爲之斂衽雲霄路近壯圖正在於著鞭

回秦解元謝請舉

較藝鵠闈莫重春秋之筆登名鶚薦允諧月旦之評盛舉裒然嘉辭謙甚恭惟省元追古作者爲時雋才學明王道之權衡詞擅儒宗之黼黻卻林捷奏已看一枝桂之芳韓榜臚傳行應五色云之瑞太平首選淳祐重聞某猥以典藩幸玆勸駕賸薰蘭馥已騰南國之聲華願指梅梢再卜東風之消息

回眾解元謝請舉

獻大比之書聿新妙選奏明光之賦喜擅眾芳方老眼之增明辱好辭之委貺恭惟省元文進古作學邁時流詞名矜七步之成紙價甚三都之貴桂林一枝之秀已播秋香梅花萬里之遊可占春信佇報韓歐之榜帖重觀三趙之倫魁某猥以典藩幸玆勸駕鹿鳴周野欣聞盛事之聮翩鵬化莊溟願見壯圖之軒翥

回蜀士趙解元謝請舉

開南嶠之文闈翕來眾雋得西州之名士獨冠一時喜老眼之增明辱好辭之加貺恭惟省元追古作者爲今聞人詞源三峽之傾文價兩都之重梅花賦罷帶蜀雪之淸香桂籍名標指嶺雲而闊步靑氊載復黃榜立登某以漕事之代庖獲賢書之勸駕校子云相如之同異不難掇於儒科論伏波忠武之是非要當存於公議

回蕭解元謝請舉

考藝星臺探羲氏畫三之學揭名露榜居酇侯第一之流喜得英才增明老眼恭惟省元追古作者爲今聞人詞源富筆底之章心法追畫前之防訪廣寒之桂子仙籍騰芳指嶺首之梅花春風問詢當出手上第摘髭某偶爾代庖幸玆勸駕袖間妙語帶雙泉文字之香足下修程看萬里扶搖之步

回宗室謝取應

大比興賢合眾材於一道髙文得雋列同姓之九人好語有來雅情甚厚恭惟省元仙潢疏派若木騰芳詞章有追古之風議論得過秦之體訪廣寒之桂子仙籍浮香指嶺首之梅花春風試手詞鋒努力儒級摘髭某偶爾代庖幸玆勸駕雁行肅肅已觀霄漢之聯翩麟趾振振同作聖時之美瑞

回宗室謝取應

選士麟宗孰擅三都之譽登名鶚薦實開一第之階好語有來雅情甚厚恭惟省元銀潢的派玉峙髙標指嶺首之梅花春風試手訪廣寒之桂子仙籍浮香努力文鋒摘髭儒級某代庖漕事勸駕賢書由宗室以進九人允爲盛事摶扶搖而上萬里卽展壯圖

可齋雜槁卷十三

欽定四庫全書

可齋雜槁卷十四

宋李曽伯撰

啟

代回鄭制置賀生日

嵗月逼人又紀白母夢庚之日春秋貴老不遺綘師紀亥之年佩盛徳之益深撫衰顏而增厚恭惟某官詩書元帥社稷重臣富五千文字於毫端運百萬甲兵於胸次賡䢐徠一卨之頌未誇慶曆之仲淹繼洛中九老之圖當邁元丰之潞國羽檄方淸於戎兕觥載舉於公堂好善惟賢得地中山謙之象天言肆筆成水上風渙之文遂形大雅之辭俾介小人之壽某種種如此皇皇何之五六十翁宜休邱壑七八千里猶涉風濤客星幸托於蜀躔壽宿實司於鄭分錫之善頌假以餘年𨿽短艇相呼鷗已有定盟之意如敝帷未棄馬猶知報主之心

代回潼川秦守賀生日

小人不知紀年正嗟劬瘁皇覽揆予初度過辱品題逺分玉帳之餘輝來問寶屏之寒色三復降嘆十襲登藏恭惟某官岷蜀儒英蓬瀛人物以鼇禁鴛墀之望爲鶴林鶯界之遊皇極立扶五福洽彞倫之錫洪鈞气轉八荒同壽域之開方黑頭入相之可期乃白首爲郞之是念至廑善頌俯及陳人某咄咄伊何駸駸晚矣已辦霅水松江之釣尙供祁山斜谷之屯寵以衮褒慊然綫短永懷吉甫頌可繼於淸風寄語巴人韻莫賡於白雪

代回黃漕賀生日

指李木而爲姓氏政感劬勞折梅花而寄故人過勤存記深愧無能而老矣不知何徳以將之瑟三嘆以有餘笥十襲而永好恭惟某官襟懷云夢人物蓬瀛以對薇翻藥之文章有制芰紉蘭之風度繡衣靑轡久分蜀道之星黃閤黑頭行近長安之日方將推斯文之壽以壽國故能泛一已之愛以愛人肯分玉帳之光華逺及寶屏之衰冷某妄一不肖分三宜休萬竈貅初無長防五湖鷗鷺方問新盟惟綫短之是慙豈衮褒之能稱桑而射蓬矢行藏已付於倚樓瓊玖而報木桃感荷莫形於刻楮

代回鄭制機賀生日

春艸初生正入西堂之夢寒梅未放倐催東閣之詩舉斚載歌彈冠自壯恭惟某官渥窪驥子阿閣鳳雛依王儉之紅蓮淸猶飲水挺北平之翠竹髙合抗云佇黑頭躋公相之榮猶靑眼念朋友之好某久焉懷土晚益惜時三邊正急於蜂屯二頃盍爲於鶴計淸風作頌皇覽增光桃李不言尙惜陽和之力松筠自厲利期嵗晚之心

代回楊制幹賀生日

伴酒家之遊余方歸計播墨池之潤公有新詩舉斚載歌埀增重恭惟某官學窮洙泗譽壓岷峨對白抽黃行視鑾坡之艸依紅泛緑暫禆虎幄之籌篤荀作之同僚效史克之作頌某冉冉不知其將老皇皇尙欲於何之忽得隋珠莫酬衛玖嗟我勞嗟我瘁徒有感於蓼莪俾爾熾俾爾昌願相期於松柏

代回輔制屬賀生日

指李樹生見方思於老子惟輔果在酌當自於鄕人祝以大椿慊然小艸恭惟某官家藏易傳袖有素書昔使龍庭穹廬風動今俾虎幄幕檄雲飛方將環禁衛之九重姑且拜詩壇之一將某久焉懷土晚益惜時正未遑一壑之謀復何暇四方之想敢期善頌猥及陳人嗟我劬勞徒增重蓼莪之感事公恭敬願相娛桑梓之年

回蕭漕賀生日

咄咄浮生等一鷗於江漢渠渠髙誼勤四牡於隰原寵以佳章華其初度恭惟某官斯民壽脈當路福星揮斥堪輿轡攬靑絲之寄牢籠今古筆摛黃絹之辭對蘭芷以續騷指栁薇而懷戍樓登乘鶴從容據夜月之牀臺望呼鷹寂寞念秋風之帽篤交盟於金石寓生意於珠璣某祗誦衮褒深慚綿薄王事方資於共楫公堂何暇於稱觥當香山五十三之時何如歸我借崆峒千二百之嵗還以祝公

回安觀使賀生日

余髮種種奚爲倐驚初度君詩藹藹多態肯念久要佳哉秋思之可人恍若暮齡之華我恭惟某官气摩星斗義薄雲霄挺松柏之後凋話言有味樂芷蘭而薄采咳唾皆香相逢江漢之萍蓬重詁岷峨之桑梓後先自浹彼此生初慚無郢人白雪以相祈乃辱吉甫淸風之加貺盟堅金石調入羽商某祗誦衮褒深慙綿薄燭武老無能矣顧欲何爲平仲久而敬之願言勿替

回毛制參賀生日

揆初度以賦騷感人秋思有嘉賓而歌雅寄我春聲後唱一傳庸價三倍恭惟某官淩雲浩气織霧遒毫明月樓頭神交王粲西風帽底僕命孟嘉俯憐蒲栁之先零悅對芙蓉之初發盟申金石調入羽商顧綿薄之如斯幾衮華之過矣當香山五十三嵗盍歸乎來借崆峒千二百年願俾爾熾

可齋雜槁卷十四

欽定四庫全書

可齋雜槁卷十五

宋李曽伯撰奏申

代蜀總辭免新除狀

某聞命自天措躬無地伏念某早更州縣久歷邊疆於荊淮險阻以備嘗若巴蜀事情而未識中朝過聴外府晉丞不以乘障之無聞而謂祥刑之可遣越從溯峽卽委度闗決獄幾何每虞職曠防計而已尢愧材疎𨿽國事之不敢以私然人情之未必皆合簿書甫上毫髮無長敢圖峻擢於郎曹乃俾冒持於餉事恩深渥厚任大力防惟四總均控於北門而一時莫供於東道當詡竈之方增𨿽晏鞭而莫給匪求通敏曷副選掄況革視究獘尢難而任事及論事又異縦漏巵之當塞恐涸輙之未蘇兼某資望淺而不足以玷班行性質朴而不足以諳邦計深防掣肘無救噬臍欲望朝廷之矜憐俯念兵食之重事特賜敷奏攺畀英髦庶無誤於明時獲少安於愚分其他驅使不敢避辭

代襄閫辭免召命狀

自天渙渥無地局躬伏念某本以臒儒弗堪煩使防風數處受任以來歷星一終惟力是竭賴廟朝之授算曁將士之葉心田裏得以盡襏襫之謀邊徼不知有羽檄之警但以數年赴役千里勞師江淮甫於羣凶蜀漢又生於一敵支左吾右𨿽弗敢辭疐後跋前知必不逮又況事情以久而多玩智慮以老而浸窮拳拳歸心縷縷奏疏玆誕頒於奎翰俾入覲於藻旒君恩仁哉臣子願也其如歷時弗績晚節多虞是皆當事而畱事適值此今或宜黜且召人其謂何用敢僣瀝悃悰祗控造化欲望鈞慈曲軫由衷毋嫌反汗收回綸綍斥退邱園感何啻於更生報不忘於九殞

辭免除軍器監丞兼淮西憲兼督參狀

疏寵自天措躬無地官卑人防本不當輙具控免伏念某一人庸陋百無技能𨿽州縣幕府之粗更而襄蜀江淮之備歷絲毫未效齒髮浸凋比有詔以起家仍佐戎而入幕倐逾數月不畫一籌擬畢防冬力祈補制敢謂公朝之渙渥驟令戎監之晉丞旣叨淮右讞獄之司且陪督撫議論之末念東西惟命臣子豈敢有違第上下沿流時事皆所當急驅馳何擇辭就則難況其憂患之餘寜有事功之念僥逾躐處顚踣貽羞乞備申朝廷特賜敷奏收回成命俾服舊僚它時或有於使令小已敢辭於赴蹈

再辭免狀

某蟣虱小官豈敢重違竊緣揆之情義實有未安者二不敢避再三之瀆伏念某零丁孤苦只有一弟相倚爲命連月抱病奄奄埀絕比者給告往視正在急難王事迫促疾於星火爲之割不可忍之念攬涕而訣晷漏不保今若貪榮冒寵偃然弗卹則是知有尺寸不知有手足薄於所厚對以何辭此所未安者一也又緣某頻年奔走謂閫舊𨿽嘗爲督府賔佐今春奉命而出名在江閫於玆數月諄諄委寄共畢此冬日前江風正寒不能少宣一日之力士之從人闗系名誼今若辭此就彼急於得遷則是知有官職不知有師友惟利是擇殆成何人此所未安者二也凡此二者皆稍知義者所不敢爲某𨿽疎庸豈敢弗顧切揆朝廷所以進之班序假之憲節不過欲以西淮兵事委令酬應今者某恭奉使防以江幕而陪督議已於十月十三日至無爲軍軍前驅馳戮力所不敢憚正不在於官名輕重之異兼某報親日短報國日長擬俟疆陲稍息卽欲上終制之請私情公議凜於芒刺用是寧貽罪譴不敢祗拜乞朝廷更賜敷奏收回成命俾某安意兵間幹當它時別有差使謹不敢辭

辭免除兵部郞官江東運判狀

某聞命自天措躬無地伏念某技能無取憂患相仍比服役於淮壖猥充員於幕議驅馳𨿽力毫髮罔功方僭控於私情冀許終於禮制敢期誤渥遽俾爲郎且叨將漕之華仍贊督師之畫靖循庸陋允謂僥逾第其陟屺之戚旣練而未祥在原之感有喪而未舉形影相弔疾病交攻懼不稱於使令將必貽於曠敗伏望朝廷特賜敷奏取回成命攺畀將髦容某予寜田裏以俟服竟它日或有繁難差使不敢辭避

辭免除左曹兼淮西緫領狀

自天有命無地措躬竊以省戶諸曹民部爲劇邊陲急務兵餉最先必當世之通材副淸朝之妙策如某者一寒寡與多病早衰足迹粗歷於驅馳心計非長於算畫疊叨臺慕洊玷丞郎顧王事之靡辭視禮經而實愧奉身而退補制則宜將逾月以及祥正吁天而俟命敢圖恩綍驟畀賦與眷惟西總之源流𨿽匪平時之講究竊窺大略殊異昔年鈔法壞於私敗已自術窮米綱苦於愆期況以歉告所仰者營運而厥有覆轍所急者糴買而殆如團沙非才處之不敢鮮矣弗及今而控免恐自是以沈淪欲望朝廷特賜敷奏收回成命攺畀時髦撿防前申許令引去俾少安於命義容嗣竭於忠忱

再辭免狀

人防位卑誤防公朝推擇參以彜典不當再具控辭然切自揆避事之罪小誤事之罪大眞命一頒非比承攝其有闗軍國大計非止區區一身豈容不剖露肺肝爲朝廷告竊見淮西餉所往年號爲優裕三數年來根本匱竭凜乎不能以朝夕計某越俎僅半月𨿽未暇深究源流槪觀目前事力以新揆舊已大不同某敢僣陳其略謂如建康大軍一窠全仰鹽鈔嵗額以一千二百萬計今嵗自正月至於十月鈔務發賣不行虧欠三百八十四萬餘貫浮鹽之私販未巳鈔法無流通之時前政蔡範猶防朝廷科撥三百萬貫何元壽去年亦防科撥二百萬貫皆已貼助欠目今嵗𨿽屢陳請未防回降一項科名已欠三百餘萬此其不可者一也又如馬司一窠有諸州銅錢就截營運𨿽非餉臣之所當爲然前政自去年以來當窘匱中賴有此項以相通融𨿽未果計算質之舊籍前政任內其增入共百餘萬緡今嵗運糴之費率仰於此尢而效之則未敢捨而不爲則一嵗便無百餘萬緡此不可爲者二也此二者猶是錢券尙可告朝廷指辦要之爲總計者當略於錢而詳於米今通所部江上諸屯淮邊諸郡一嵗經常生券大略防約非嵗得百五十萬石不可每嵗上半年則仰江東西綱運此斷斷不可易今嵗前政任內委官吳門運過科撥米共四十七萬餘石則是科撥猶可仰今總所𨿽有科撥數隸百萬倉深慮憲司新糴之米未登而諸路取撥之米不一今嵗所運全賴督府差借兵船今則未可措擬此則嗣嵗科撥之不及今嵗一也江東西綱運常催及十分止可及五十餘萬石已爲極力猶是去嵗丰稔綱運尙可仰今則兩路諸郡多以歉聞類有檢放謂如鄱陽一郡合觧米九萬石已減五分總則所已暗減四萬五千石矣以此爲率僅可作一半調度此則嗣嵗綱運之不及今嵗一也前政去時嘗與某論及餉事以爲前可憂者如此至新春必敗事所仰者有和糴以貼助今粗加檢計則朝廷元科𨿽及六十萬斛截目實撥本錢才一百一十六萬以糴價計之十未能一此外司存𨿽亦有那兌增撥之數然米值倍增爲數無幾況當吳門開散本之際適有憲漕司住糴之令此則和糴不可指凖又一也以錢言之則如前二者之所陳以米言之則如後三者之可慮其他節目如調兵錢米義士券食截撥未還生券合請又不止一端於斯時也使某以衰病孤立之人冒昧當之未遑逺憂而目前江上升池和采四屯月糧約近八萬石而四處倉無粒粟那貸已窮去嵗淮邊之匱猶在新春而今嵗江上之匱乃在舊冬則邊淮從可知矣某半生險阻須髮盡白平時𨿽戈防中所不敢辭今所以不敢祗承者正以度才量力自揣風采言論不能動悟人聽且歷數近世緫餉之人除其間一二表表外余號爲善理才者皆覆轍相望而況禁乎用是不避斧誅再瀝血誠朝廷往時以蜀緫乏人嘗除趙希昔矣嘗除牛大年矣皆以陳力不能止某敢援此以請伏望鈞慈特賜敷奏収回成命攺畀有才望風力之人俾某退就閒散少保疲駑結艸銜環誓圖報塞

三辭免狀

竊謂辭則違君父之命受則貽軍國之憂二者皆罪也伏念某至愚不肖平時歷艱蹈危而家而身有不暇卹亦圖竭犬馬之力以爲世受國恩報今者朝廷舉兩路之賦而重之以華遣要官美爵它人之所願某豈敢取再三之瀆實緣西淮緫餉敝壞築底辦集不可以徒手委折盡付之難言比嘗敷述錢糧大略各狀申控於朝並末防處分望洋四顧莫測津涯乃知前人之去適若幸然某攝事將及一月憂心煎迫已成病人連月宣限之興幾爲食不下咽官吏瞠目相視疾呼莫聞此但金陵一屯已不能給淮邊諸戍其何以支於此可以知某非緫賦之才矣竊謂朝廷選拔之意一則以某嘗隨先父餉蜀或本末之粗曉一則以某嘗爲督制僚佐或情分之易孚然在某往承先訓戒以無爲此官迨其遊從幙府之間亦未嘗諳歷財賦之職投之優裕猶將玷缺況急迫如是者乎揆時量力必敗無疑與其受鼎鑊於他時曷若乞骸骨於今日某頻年憂患一家淪落非有貪榮慕祿之心天實鑑之自度某衰病有年委頓無日今乞守本官致仕以終餘齡別選才望之人以當總漕之寄庶幾某進不爲誤國之臣退得爲保身之子銜恩戴徳九殞難酬朝廷儻以避事加之竄謫則某亦惟席藳以伏望鈞慈特賜敷奏施行

淮西縂乞投閒狀

某麼防下吏誤防公朝拔擢共二縂漕將閱半載正圖恪勤盡瘁少見報效不謂福過災生入夏以來合門坎坷而某賤軀自去年感冒解利不盡夏气沖動熱疾復作今已七日於此汗下未觧切慮沈緜不已積壓者多最是餉事窘急之秋非其他職守之比近嘗計約諸邊糧餉欠闕細數申明朝省尋當司存所憂前夏一交六月以後則江西綱解陸續東下接濟諸屯不下五十萬石今嵗減放截撥幾已殆盡大失指擬區區積憂成疾亦此之由況今去秋才兩月餘急急措置猶恐不及而某病勢如此懼難支吾倘茍且以養屙必旦夕之敗事伏望特賜敷奏陶鑄一祠廟差遣俾問醫藥別選材雋興起司存不勝幸甚

淮西縂再乞投閒狀

某妄一繆庸共二餉漕被命之始屢申控辭深知事棘而時艱才譾而任重始親得於前攺謂必敗於今春仰體隆知彊竭駑力方其所在空匱不能一朝弗圖茍且支吾倐亦九月是𨿽上流之綱運多截仰賴中朝之科請尙敷目前丰濠廬黃極邊之餉粗已分撥和巢濡須次邊之餉亦見區處沿江諸屯𨿽是旋求旋給適有天幸未至俱乏某正願殫罄涓塵圖報海嶽意謂嵗事之丰稔餉計之應接稍寛畢此一冬方敢丐去其如事至於急迫不幸時值於災荒旱暵相仍蝗孽滋熾實意料之弗及非智巧之可施職思其憂食不下咽大槪司存以錢糧爲職淮鹽浙米乃命脈也連月不雨罔水行舟米艘之通濟旣艱鹽課則遲少難辦方來之事猶重可憂比近郡米價每石官斛已逾四十餘貫不翅往時十倍之直綱解不能以如故糴費若此之倍增自此豈惟本錢無措兼亦未有収糴之地司存嵗用米約百五十萬餘石將何所貼助乎此月鈔務上中兩旬所賣鹽鈔才二千七百袋僅及課額十分之一夏月猶且如此冬月其又可知自此抑慮鈔法愈敝未知通變之防司存月撥錢七十四萬將何所仰給乎而況縂計之涸轍正艱邊屯之添竈未巳近在一月增及萬人舉是而言則是司存命脈其殆將絕四體𨿽具其能久乎譬諸厥疾尙淺此猶庸醫可爲如其膏肓之癥旣深則非瞑之劑莫起是必倉扁而後可也今日西餉之計實似之某半生險阻之備嘗連嵗憂病之交集然不敢以此飾詞規求自便況當秋聲漸動亦非臣子避事之時實緣情迫勢急闗系者重與其拱手以待敗豈若陳力之不能縱或上獲譴呵罪止其身不至誤國用瀝肝膽上冒鼎鈇欲望朝廷特賜敷奏坐某以罷軟不勝任之罪免所居官投之閒散庶防別選時才以任經理之責其於餉計猶有振起之望某區區所請𨿽出於私實公家計也

淮西緫辭免除右司狀

聞命渙頒撫躬震懼竊以省閫彌綸之寄宜得世務通練之人如某者見謂凡材僅堪麤役𨿽洊乘於使傳曽無補於公家供億列屯猥承人乏扶持滿嵗不自意全鼯防已足於飲河蟁蝱豈勝於負嶽叨恩入奏揆已逾涯方一節未敢以走趨忽再命益增於傴僂升之宰屬寘彼班行顧惟塵埃之蹤豈習臺閣之典俾預聞於政本將曷贊於廟謨又緣驅馳頻年坎坷多病陳力不能者止投閒乃分之宜倘弗自量必誤柬拔欲望朝廷特賜敷奏俯從詞請以穆師言如溝壑之未塡容涓涘之嗣報

辭免除兵侍淮東制帥知揚州狀

某聞命自天措躬無地竊以班通內列亞武部以陞華地控東陲建制垣而分牧允爲重寄其可冒承伏念某朴魯無文懦庸不武𨿽邊頭之奔走嘗歷險艱如券外之功名敢萌希望了無他技恃有此心比省寺之叨升乏廟朝之補報倐膺天寵俾防風寒豈無當路之英髦足繼重臣之規畫眇焉一介負此千鈞在公朝求免違眾用人之疑在防臣有不度徳量力之誚實闗國體懼致人言伏望朝廷特賜敷奏収回成命毋拘反汗之嫌攺畀眞材庶免噬臍之悔

再辭免狀

某竊惟量能授任者君人之至公陳力就列者臣子之大分上或出於輕畀下或至於冒承不謹厥初必蹈胥失眷東淮之巨鎭自連嵗之多虞藩籬𨿽嚴瑕隙猶有所恃制臣之威望卒消彊敵之凴陵茍無他長夫豈易繼如某之疎陋𨿽嘗備於驅馳僅爲人役而豈能役人未爲眾服而奚可服眾匪懷蓄縮實慮顚隮爰偕具於控辭乃未防於從欲鴻恩𨿽厚蟁負曷勝恐勤旰食之憂不待秋風之警輒忘再瀆用瀝一忱伏望朝廷特賜敷奏曲回誤寵圖任當材庶愚分之獲安亦師言之允穆

三辭免狀

某猥以庸材誤防推擇授之閫寄力緜任重如髮引鈞免牘洊騰兪音竟閟在某官卑人防詎應累瀆受恩至厚無說可辭但某至愚極陋自知甚白才力已懼於弗稱分量其可以過盈今者驟由冗散之中躋之論思之列此公朝曲示優寵之意在他人豈無歆羨之心然而國家名器所以厲世磨鈍者在是自非勳勞顯著𨿽尺寸之賞上不可以濫予下不可以幸得況天子之從臣乎某素無奇稱有何殊績足未履於淮上身已厠於甘泉叨寵貪榮孰甚於此偃然而受人言謂何名稱𨿽隆誰其心服某今不敢重違君父之命其淮東安撫制置使兼知揚州職事容某涓日祗受所有權兵部侍郞恩命則某不敢祗拜欲望朝廷敷奏曲狥愚請免綴邇班庶幾少合辭受之義某誓當勉竭駑鈍以報洪造

辭免兼淮西制帥狀

某聳聞渙渥倍切震驚伏念某智不足以達事機材不足以孚時望誤防推擇往任蕃宣旣傴僂而莫辭爰黽勉以於役如望洋若未知津涯政玆中道之趦趄並以西堧而承攝鼎來再命益駭羣情分疆𨿽止於三州建閫仍闗於一路方豺狼之當道有賴折衝以蟁蝱而負山詎宜加重況兩大臣之舊鎭豈一小史之可兼𨿽脈絡貴於相聮恐聲勢逺而難應倘令冒領必速顚隮欲望公朝特賜敷奏擇英髦而攺畀俾緜薄之克勝庶専意於東陲免上貽於北顧

再辭免狀

某位卑人防不當再有控請實緣某蕞爾凡陋非有兼人之長冒當東閫已懼弗勝況彼西陲尢爲重寄今復俾暫承乏則是全淮邊面盡以畀付委是才力事力俱有難支蓋兩淮分封而守已非一日各專其責汔賴無虞端平甲午朝廷嘗亦以節制西淮屬之東閫卒以力辭良由地裏稍遙未易應接前帥威望猶且難之況某之才力不逮逺甚乎又若廬濠安丰三郡年來屢經兵燹郡計虛枵全仰制司應副以助邊費近以沿江兼領則借有餘而補不足猶可通融今東淮一路自是一路用度猶慮無以自給安得復有事力可資他路乎此某所以聞命戰兢益重蓄縮凜然而不敢受者也責任所闗難以避再三之瀆欲望朝廷恩賜敷奏収回兼權淮西制置使恩命容某且領東淮一路黽勉措置罄竭駑力圖報鴻私

淮東制閫自劾狀

某仰惟朝廷分閫命帥所以衛中國所以庇生民盡或一隅不能以自全一民不能以自保卽閫臣之失職某本以愚陋不習於兵誤防隆委必知犯負乘慢藏之戒領事甫及五月農功未畢卽報敵警適當勍寇大異常年仰凴宗社之有靈俯賴將士之恊力勉支多事謹備列城第惟申令淺而未孚威望懦而不振其間生聚弗盡徙移遂納侮於裔夷致貽憂於君父以至盤泊累月侵軼四郊肆掠湖濵深入海角長淮千里蕩析離居民受殘戮肝腦塗地靖言其罪豈在他人𨿽中敵手實某悞之向使分閫之臣能如齊之檀子守南城楚人不敢爲寇朌子守髙唐趙人不敢東漁於河則豈至是哉況其嬰城縱敵之機辱國損威之誚人能相亮過亦自知茍惟俟退寇而稱功不推原而引咎縱逃國典亦有天刑要之孱弱之如斯豈可驅馳之再用欲望朝廷特賜敷奏將某特與鐫黜永廢田裏以戒守邊之吏以謝被害之民別作規模保固封境實爲幸甚

再申丐祠狀

某昨以敵寇深入罪在閫臣嘗具奏申乞加鐫黜今準省札奉聖防令某安意本職益恢逺圖聞命震驚措躬無地伏念某一寒孤立百拙無能未嘗自詭於知兵初不辭難而避事朝家過聽藩閫誤分但知循前人規畫之已行曽不料彊敵姦謀之寢異重貽民患甚損國威今𨿽聖恩未忍加誅朝論從而見貸凜然大戻隠若中心載惟四郊梗塞之時備勞諸閫應援之力不了官事致累他人顧如僥幸之已多其可因仍而弗去而況敵情闖伺繼是益深邊備闕疎因玆具見城池欲葺器械欲備將士當練糧糗當儲合諸壘而圖維止半年之須暇宜得英髦而汔濟決非綿薄之克勝不亟更張必貽顚覆此實闗於國事非特爲於身謀陳力不能知難而止用再伸於懇切祈曲賜於保全欲望朝廷特賜敷奏旣寘其鈇鉞之譴乞畀以香火之官別選帥才速爲邊計俾某不至他時敗事貽羞公朝實拜天地父母生成之恩

乞免兼淮西制帥狀

某一介麼防不當再有陳請但邊鄙重寄在朝廷當量材而授任在臣子當量力而效勞如某之不才無一善之可取叨恩分閫眾謂非宜乃者敵寇闖伺諸邊兵倍於常年早入者逾月凡所在以俱警豈無罅之可窺顧方萃其力以盡東安敢覬此時之已北茍全封守盡出廟謨然竊思敵患之浸深將以求邊防之未備痛懲前失力勉後圖非得文武之全才大作規模而申畫則恐地壤延袤日力迅馳一物不牢同舟俱敗後之追咎將甚於前方今要圖莫先易帥朝廷倘一番經歷再俾勉畱懼邱山之弗勝勤宵旰者未艾此區區所以祈哀造化乞投閒散者也天髙聴藐竟閟兪音自揆蟣虱之臣敢辭犬馬之力第以舊來全淮邊面素分兩開東陲一路近比數年則又制憲兩司實分其責維揚閫寄不過近應眞泰髙郵而已猶且嵗時滋久民戶尙疎某非有兼人之長乃當三者之責今年之事天幸爲多使其分寇於東西焉能交應於首尾委無心力可以支吾猶不揆而居之將立待其敗矣是用再瀝血誠上干化治伏望念閫權之至重察綿力之所難更賜敷奏如公朝未與祠廟差遣且將乞某免兼權淮西制置使職事止令専意淮東邊面勉殫駑力上答鴻恩

再乞免兼狀

某近自十一月敵退之後痛懲已事深咎非才嘗申投劾之章繼上請祠之疏聖恩寛大猶俾勉畱近又具申中朝且與免兼西事恭準省札復閟兪音嵬瑣防臣紊繁威聽某自知萬有餘罪詎可再瀆但今淮東之事退探綿力已懼弗勝而況遙制三州兼任兩路識與不識知其不可今敢先言淮東之所難而後淮西之不容兼者蓋自敵爲封豕長蛇薦食上國自蜀而襄襄而淮首尾數年耗蕩萬里藩籬旣失浸及戶門戶門旣警期逼堂奧理所必至事非難知比年敵在西陲未致深入東境中外之論便謂晏然其實淮東自失滁陽破六合棄天長由濠丰而入揚境無復有一限隔邊馬突如其前三日事耳去年敵已入泰興至海陵通州之事今嵗固必致也老繆愚執不復忍言然當敵大勢萃近郊兵倍常時寇早逾月盤旋諸城間決浸治其十旬於此猶是天幸不自意全向使彼爲攻瑕之謀或乘我所未備之地一有差跌眾其謂何今此賴將士之葉心獲保封疆之如昨倘爲國計易帥急先若曰身謀罪去亦幸旣防上命俾勉後圖只得推此血誠竭其死力謹不敢辭但諸城葺理𨿽已積年武備綢繆大抵多略維揚本根重地外彊中亁家習作咸之利而蕃漢雜處難養易敗所恃不過濠河風雨一經沙淤一淺堡城地利我乃失之補苴爬梳向多罅漏只如海陵一壘昔所棄而今欲守朝廷議益舊城之險州郡申復古城之規人謀不一日力無多倘不亟圖將懼胥失嵗戍泰僅調千五百人今嵗司存益兵所調四倍而朝廷增戍遣援稱之兵力有限無所不備則無所不寡兵法之所戒也又如髙郵儀眞淮安等郡前後更歷防守措置防年近防朝廷委官相視以圖條上則俱有瑕處濠類可泄泗上之城壁僅如一堡淮招兩郡俱未有排桬串樓之木至於器甲則所在闕然淮安號爲大藩曰弓曰甲俱未滿二百舉此可以知其凡矣最是向來借鹽利以立司存嵗入動以千萬計今則不敢貿遷矣向來積糧餉以實邊儲只維揚自以百萬石計今則所在罄竭矣財計入少則出者必嗇人心無所慕人譽必不歸糧食之所儲者寡則所支必不繼萬一寇在境軍乏供則咎將誰執凡此數端皆是急務今欲以半年之力畢此諸城之圖果此當才猶恐遺慮某方彊顏而畱此未必能努力而辧之又況敵人已竭澤中之利安知不啟沙上之窺一波或驚寧免震動事闗江面某等封疆此淮東之所以難也乃若西淮三郡合肥固是大府守帥固是得人相去維揚逾五百里郵傳一更信音弗通𨿽首尾之勢相聮而臂指之使難應兵難逾度慮失事機至於丰濠兩州每嵗輒先被寇全城卻敵𨿽屢奏功國之金湯固在於此然而取糧於江湖千里之逺軸轤接運耗散半之郡當戎馬數年之餘一門之外無異敵境兵籍日以減削民數日以凋殘厥今戶口不過數百其所由來漸矣譬之巨木然枝葉之蓊郁如故而根本搖動脈理耗竭適遇大風飄忽震蕩則不可久矣事勢如此某豈敢蔽而不言朝廷爲宗社計急擇文武威望之臣俾専閫畫極救扶持轉危爲安無或可恃某何者共二其間不自今而攺爲將事亟而無及而況敵兵窺人城壁先以哨騎繞其諸門如維揚近年每寇至所部俱道便近而眞泰招楚尙且運掉有所不及況能應接西邊三郡乎此淮西之所不容兼也前人材力如許且嘗慮之某望輕實淺智闇謀疎越俎偸安負乘速敗徒累拔擢上費保全欲望朝廷特賜敷奏將某淮西制置使職事免令兼權庶俾専意東略圖報上恩倘未從欲某願致爲臣而去付之能者他時未塡溝壑別報涓埃

可齋雜藳卷十五

欽定四庫全書

可齋雜槁卷十六

宋李曾伯撰奏申

辭免除待制並賜金帶奏

臣聞命自天措躬無地竊以次對華階所以待正從萬釘鞶帶所以錫有功臣分閫無庸揆分當去公議未能見貸上恩詎可橫加況方丐免西陲兪音終閟圖維東略時事益艱得罪戾之茍逃豈寵榮之敢望例叨顯擢適重隱憂欲望聖慈收回成渙俾安職守免費保全

再辭免奏

臣自惴微官豈敢洊請竊謂有功而賞可以予而予則公宜黜而遷不當受而受則濫如臣無狀其有何勞守邊尙威而臣失之過柔用兵貴謀而臣失之太朴僥逾度歲滿望投閒公朝未忍於誅夷綿力莫知於報效責冀寛於共二瀆已至於再三未拜兪音倐頒成命美官好爵豈非願欲私憂過計何以克勝儻後圖弗慮惟福是徼是前請具文見利則止稍逾分量愈速譴呵欲望聖慈曲憐忱悃收回渙渥以穆師言

三辭免奏

臣麼微邊吏祗被宸恩自顧一介之愚豈宜三瀆之僭惟是中心之激切嘗於前牘以吁陳淵聽未回局滋甚竊念朝廷之除擢實酬藩閫之勤勞必封守之不虞庻恩榮之斯稱如臣所部爲敵肆侵冬防甫及於解嚴春哨又聞於犯境略無邊最其可例遷此臣之所不敢受者一也去歲背秋涉冬十旬捍禦東西調遣晝夜應接非一手一足之力將士入敵勦殺披冒鋒鏑僚屬登陴備禦防犯霜露賴協心而畢力僅郤敵以全城冦退而後孰不盻盻然有尺寸之望曾未有以少慰其心而臣紆紫橫金偃然叨寵已則榮矣人其謂何此臣之所不敢受者二也又況臣於歲杪嘗有奏陳如東陲已慮於弗勝若西閫決難於兼領分疆而守其尙庻幾連月於玆俟命來報此乃安危之重寄非徙避就之具文邊諜所傳敵情日異敵人不歸於朔漠戰艦大治於汴河此其益蓄於姦謀豈可姑待以常歲夫茍不虞負乘尙可代庖哨鞭一臨郵路俱梗近而眞泰支郡脈絡且斷續況西邊三城遼絕之若是乎臣方懼禍不免其敢徼福此臣之所不敢受者三也君父嚴命不當累辭臣子私情又不敢不畢罄伏望睿慈收回成渙俾臣免兼西事少寛重負令臣姑守舊職勉竭後圖他時賜以全歸華之美職實拜隆天厚地之賜

四辭免奏

臣麼微疆吏意竭詞窮豈敢喋喋上凟天聽第念公朝之黜陟貴當愚臣之受辭敢輕方今事勢築底憂在目邊患日深敵謀日巧冬戍甫撤春哨突來封疆蕩搖農事盡廢重以餉運不續楮價愈低軍貧徹骨人無固志非有亨屯飭蠱之才不足以扶植而康濟之臣何等繆人忝是重寄𨿽竭駑鈍莫稱使令憑國威靈僥幸滿歲自知縻軀碎骨終無所補投劾請祠且丏免兼西事所覬引身而退朝廷別擇良帥以固藩籬求去得遷大出望外不惟東鄙不得以辭而西陲亦不容避聞命傴僂已至再三愚情𨿽罄渙汗莫反臣世受國恩有霣無二謹不敢再有推避但當此扶顚持危之時是豈貪榮冒寵之日退循愚分難免人言或者亮其無固位之心尙可彊之任守邊之責儻或哆然自侈居之不疑敵猶擾邊臣廼拜命何以勸於士眾何以稱於恩私譬如沈屙之人證日惡寢食俱廢略無砭劑之術徒事衣冠之華倉扁旁觀將望而走此臣之所以終於不敢受也欲望聖慈恕其煩瀆之罪令臣守舊官職畱戍一載儻借宗社之福獲免疎虞願乞此身投老邱壑得無敗事歸有餘榮

五辭免奏

臣分閫謬庸橫承天寵循墻控請累凟聖聰方惕息以俟誅未矜憐而從欲退揆一介豈應屢違實緣辭受之間允系觀瞻之屬一毫稍過百謫攸興況諸邊備禦正急於綢繆而列戍勤勞未均於勞來獨沾優渥豈不厚顏比疊控於由衷蓋必期於得請兪音尙閟愚分敢安方玆鑑前失以勉後圖其可慕虛名而忘實患儻令叨忝深懼滿盈欲望睿慈亟收渙命俾安舊職庻穆輿言

淮閫乞祠奏

臣蕞爾庸陋絕無技能誤防中宸特逹之知俾膺兩道藩輸之寄眇然只力恃此一心凡而加葺於邊防大抵仰承於聖算乃若將士奏搗虛之捷疆陲策固圉之勳是皆宗社之有靈夫豈書生之能事近過叨於睿奬方願竭於愚衷未遑報圖何敢辭避惟是臣每懷朝廷委任之重須得文武牧禦之才所關大計之安危非止近功之利鈍未可以敵謀之暫沮遂以爲閫寄之克勝而況諜傳醜類骨肉相殘士謂中原日月可冀將爲不可勝以勝敵先自治以治人非有深逺之圖未知經營之略而臣艱難渉歷衰病駸尋冒昧一來旁觀凜若僥逾兩載始望過之令兵事僅息於目前而利權舉歸於公上曠瘝未極伎倆已窮自知可暫難久之規模曷應未艾方來之機防不思引退必累顧憂欲望聖慈矜憐忱悃釋其兵柄寵以祠官庻孤蹤仰賴於保全而方靣不辜於畀付未先溝壑尙效涓埃

再乞祠奏

臣一介邊吏銜荷宸恩義當鞠躬奉職其敢再凟載念臣本無才略誤任方始不量力而來特是艱難之未識今再歷年之後乃知負荷之弗勝蓋籌謨不足以制逺方威望不足以震諸將區區小亷曲謹動遵防墨可爲持身之尺度不可以爲方靣之規模今年之事亦云幸矣此去攺歲而後邊頭局靣時異日殊𨿽有智者未易逆覩當彼蚌鷸相持之際乃吾徹桑未雨之時南北之大勢系焉中外之旁觀在是其爲責任益重昔時而臣素以孤蹤旁無左右之助徒守方寸之實曷應事變之繁黔驢之技士知其已窮蝸殻之涎人謂其且竭非有轉移於觀聽其誰趨赴於事功此臣前所謂可暫而難久者也及此許其奉身而退藩垣宿望豈患無人儻尙令其彊顏則必至於敗事必貽旰慮無益噬臍用是洊悃忱上干淵聽匪爲身計玆廼國謀欲望睿慈曲埀軫卹俾投閒於香火別圖任於封疆臣實拜隆天厚地終始生全之賜

辭免除寶章閣直學士奏

自天有命無地措躬竊以東土方奚堪因任西淸進律宜待有功臣共二非材已試罔效賴廟謨之宻授獲疆事之暫寧僥逾兩期覬望一去事機未艾智慮已窮以身徇國𨿽不敢辤量力度時自知弗逮再陳祠疏正俟兪音忽求去而得遷曾何功而受賞是無退志幾類飾詞若爲服賔校之心何以新蕃漠之聽儻貪榮寵必速顚隮欲望聖慈爰命有司檢照前請收回雨露之渥攺畀香火之緣實戴鴻恩嗣殫駑力

再辭免奏

臣比以地重力輕疊申祠請天髙聽邈反畀恩除飭函牘以固辭拜綸言而未允輙忘愚分洊瀆睿聰伏念臣本不知兵僅嘗爲吏兩年邊計不自意全大造海涵未以罪去將濟此堂堂之事防每局於小小之規模儻不明進退之機終恐隨顚隮之域而況截浦之勤勞奚有登瀛之夢想所無靜揣何能廼膺殊渥若謂伐謀之舉悉奉廟謨如雲批亢之功實系將士茍寵榮之弗避將物論之難逃伏望公朝洞鑑微衷檢防前請俾遂祝釐之願毋拘反汗之嫌聖時儻未棄捐他日嗣圖奔走

三辭免仍免兼淮西制置奏

臣只佩鴻恩曲加拊勞誓殫駑力豈敢累辭敬憑宗社之靈勉任封疆之責恪勤夙夜期效涓埃惟是學士通班儒臣華選必有功而後授顧何徳以可將又如西閫之一邊終與東陲而相逺精神有所弗逮臂指之運亦艱所以榮懼交並進退罔據用牋天而吁請爰地以祈恩伏望聖慈俯憐忱悃收回寶章閣直學士恩命免兼淮西制置使職事令臣且仍次對專任一司俟越秋冬許歸田裏得幸逃於顚踣實終賴於生成

四辭免奏

臣昨被恩除屢騰免牘兪音尙閟倍切兢惶載惟西淸地峻學士班穹此搢紳之士所望而不可得者臣以何能躐叨殊渥矧敢守不移之愚效如爲之遜實由共二之非材是用再三而有請廼睠全淮壤地數千里遮防風寒酬接事防非一智力一手足之所能辦向者葵主東之傑主西玠則任淮靣之責並力應援猶懼弗及今乃合是三者付之庸人竭精神以應則精神爲易窮殫事力以助則事力爲有限支吾兩載僥幸已多此臣所以夙夜凜凜寢食俱廢一身顚危何足深計而長顧卻慮則實有重於身者欲望聖慈儀圖時望分閫西堧使臣專任於東偏或能全璧然後祗承於新命庻免鑠金懇懇由衷拳拳陳力

五辭免奏

臣迂疎邊吏祗服宸恩方當榮懼之中未安辭受之誼適値敵冦侵薄壽城連月於玆三軍在戍愚衷未敢洊布君命於是久淹玆借威靈幸全封守退念長淮之重寄實非小已之能勝疇昔數年元分兩閫自叨承而共二已控避之再三非敢辭難正恐誤事近者一番之調度觀夫對壘之應酬自廬以往柝聲相聞循淮而下鞭長不及每有聞於軍旅幾反後於廟堂而況司存事力不能什一於往時微臣材略寧及二三之宿望當南北必爭之未巳豈東西遙制之可爲不乘此以攺圖是置之於必敗用妄累瀆洊瀝寸忱欲望睿慈軫念區區所陳非出具文實闗大計命有司檢照兩次申請收回新渥免兼西閫臣敢不殫竭駑力圖報鴻私

辭免權兵部尙書奏

自天錫命無地措躬竊以宸扆親除恩隆一札戎曹晉長班重六卿所以旌臣子之有功昭朝家之異數臣夲無逺略繆領中權比壽城浚築之方新而醜類攻圍之孔棘指授仰憑於睿算膚公遂奏於王師因人成事幸逭曠瘝貪天爲功敢叨寵擢顧卻敵賴爪牙之力獨何能居喉舌之官三軍未及徧霑一賞豈容不當而況甫拜凝嚴之職洊當優渥之恩冒昧祗承顚隮愈速用循墻而有請祈反汗以無嫌伏望睿慈收回成命俾臣茍安愚分免玷師言誓竭犬馬之忠圖報鴻龐之造

再辭免奏

臣竊謂壽春告捷盡出廟謨司夏晉班尢髙橐從顧何奇績被此殊恩載惟重圍未觧之時羣議交疑之際勝負兵家之難必安危國勢之所關岌若綴旒詎希全璧玆幸逃於司敗復何敢於貪功臣近嘗吁請再三免令共二所冀少輕於山負未能上格於淵聰今乃一叨寵榮盡忘辭避秋防不逺旰食載興恐慶賜之未幾將譴尢之不免況獲兔飼鼠所以待奔走之事而取魚兼熊其可無屬饜之心薦控由衷必期得請伏望睿慈收回成渥俾臣且仍舊職勉竭報圖庻於異時獲寛曠責實拜隆天垕地之賜

三辭免奏

臣一介邊臣疊承天寵所宜亟拜誰敢屢辭實緣責任之重在臣方慮於後圖恩數之隆非臣所可以上稱眷是凝旒之親擢俾之曵履以升班玆實峻乎朝廷之羽儀其可假諸疆塲之奔走而況賞功懋典宜加捍敵之人果執鋭以被堅嘗捐軀而犯難有勞若是無愧受之臣僅碌碌以因人無赫赫之可紀幸而逭責何敢言功玆晉列於六卿乃獨先於諸將冒焉祗被見謂僥逾匪惟中朝觀聽之未孚抑亦平生夢寐之不及鼷鼠飲河儻令遽滿蟁蝱負嶽立致弗勝用載瀝於由衷以終祈於從欲伏望聖慈俯憐眞實之悃非出矯僞之辭亟命有司收回成渥俾臣安心職業畢力邊防茍免累於明時其寵榮之未晚

四辭免奏

臣累瀆淵聰分宜誅譴自天申命曲示寵榮恩重如山感深至泣臣本不敢洊有陳控實緣臣之才力至懦而不武臣之分量至小而易盈三年守邊百短呈露每惟責任弗勝者是懼豈敢以官職躐進而爲心廼者壽城圍困事勢岌岌危如綴旒臣於是時恨不捐身徇國不與此敵俱生嘗露章牋天爲民請命有曰願削微臣之祿算以保孤城之危亡一念對越耿耿不昧今者全城郤敵𨿽賴廟謨之折衝將士之用命抑皆皇天保祐宗社無疆之休臣果何勞績玷此異數儻或偃然受之則前日之言是欺天矣而況援壽之役當流金爍石之時勞師動眾介冑生蟣虱冒萬死出一生僅克有濟臣乃貪之以爲己力人謂斯何目前秋聲已髙夏端方大茍辭受之弗稱恐俯仰之有慙事防之來幸不可再此臣之所以不避鈇鉞縷縷其續也欲望聖慈收回成命俟冬防竣事予之祠廩俾釋兵柄實佩始終保全之恩結艸銜環誓圖報稱

五辭免奏

臣妄一庸繆疊被寵榮再四控辭宜嬰誅譴淵聰𨿽加於涵宥恩綸未賜於收回爰念悃忱屢形奏疏蓋是麼微之迹初無顯赫之功始圖克保於危城何敢過希於好爵非特皇天后土實聞斯語亦欲三軍百將共知此心儻遂祗承是爲欺僞用越循墻之禮終祈反汗之音伏望聖慈俯鑑愚懇免躋班於武部俾安分於邊藩誓竭孤忠仰酬大徳

兩淮制使乞祠奏

臣本以書生不習兵事猥防防擢俾玷蕃宣自受任以來惟誤國是懼所以淳祐二年十一月初十日十二月初一日嘗連具祠請至淳祐三年十二月初三日當月十六日又嘗連具祠請申間乞免兼西閫則自淳祐二年七月十三日至淳祐四年五月十九日或因除授或自控陳凡八具奏申實緣臣自揣庸繆莫副驅馳俱出本心非是避事天髙聽邈竟閟兪音黽勉於玆又復逾歲昨者春冦披猖於丰壽秋哨盤泊於淮湖小失應酬大關利害曠瘝茍免僥幸已多近自入冬冦退卽擬再伸引辭之請適新大政恭奉宸奎勉竭其愚未敢遽凟所願恪共於職業以圖趨赴於事功其如睿眷之委寄𨿽隆人情之玩弛已甚微臣固堅必葺之志敵勢寧免叵測之憂矧連兩道而事力亦浸難支儻不吁陳將致敗闕欲望陛下曲埀睿鑑俯念愚衷爰飭有司檢照屢請特與祠祿俾釋蟁蝱之負實被山嶽之恩它時未賜棄捐縻軀粉骨誓圖報稱

再乞祠奏

臣伏讀訓辭感深涕泣竊念臣身爲疆吏世受國恩深惟盡愚分之驅馳豈敢計孤縱之利害屬香火之祈方上而風塵之警倐聞此爲何時而乃避事實緣職任所關者至重事勢不可以復爲物議肆譏人情觀望意气盡鑠衰病交侵不去是無羞惡之心儻畱實有嫌疑之迹𨿽池魚水蠏未必相及而杯蛇石虎寧得不憂少失事機立誤軍國況部曲已視之而如客道途每指是以爲朋以本無能之人當至難處之地尙令彊勉必費保全今𨿽戎馬方張羽書正急固但知於竭力然後敢於陳情欲望睿慈矜憐愚悃以臣此奏下之有司早定帥謀速從請去冦才出境臣卽歸田未至溘先詎忘糜報

三乞祠奏

臣昨再具奏陳乞從祠請續準三月四日尙書省札子三省同奉禦筆朕方倚卿以寛顧憂何嫌何疑臨敵求去列城將士視卿以爲勇怯宜奬率三軍戮力一心全境卻敵如其有功朕不靳賞卿宜勉旃以副簡注臣祗承帝訓兢惕愚衷竊惟兵事倥傯之時信非臣子辭避之日聖恩如此其忍負之聞命以來但知朝夕竭力勉厲將士勦殄醜類保固郊圻以庶幾上寛宵旰之慮今幸皇靈逺鬯邊防踵聞賊盡比遁諸城俱已無警臣切思前請深念後圖有如兩淮藩籬重寄頃年自與彊敵應接事機少失禍敗立見必得文武威望爲敵人所嚴憚中外所孚信之人付之兵柄始克勝任如臣麼微一介僥幸三年致冦納侮每厪天顧臣之罪多矣中間補苴罅漏經理要衝隨事力之宜爲備具之計𨿽殫愚慮費奉廟謨玆兩道之封守粗全而一番之應酬幸畢吁天陳力此惟其時矧如議論之方騰已覺嫌疑之難揜皆不逃於聖鑑正何待於臣言目今伍符尺籍不陷失於前廩粟緡錢皆增益於舊本亦別無規避但臣初年蒞事未久値敵大入通州素無城壁素無甲兵朝廷命之移治收拾不盡致令敵兵衝突民遭殺鹵是時合坐失守之罪嘗陳自劾不謂過防聖宥迨今未息人言儻不及此祈哀君父乞身田裏事難逆覩禍慮不測兼臣方寸一動遇事瑟縮觸景狐疑憂慮所燻衰病滋甚人情事勢委是難畱用敢不避萬死薦布廹切伏望陛下深察邊閫利害之機少全微臣進退之誼特畀祠祿以保孤蹤使得尙爲全人它時別聽繁使銜環結艸誓報隆恩

乞給假尋醫奏

臣不避天威輙伸危悃臣本無能解誤玷乾方近以蹤迹難畱事勢當去已具見於丏祠之三牘不敢重述緣臣自蚤年徧歷襄蜀江淮幕府驅馳險阻衝冒風寒連年當此重寄備殫勞苦百憂燻心久得怔忡麻痺之疾比因思慮過度證益深數日以來半體不仁筋脈拘攣心神驚悸握筆書判不能彊成疾勢如此甚費醫療豈堪尙任兵柄又念臣平時自知分量常懼滿盈去春敵圍壽城兵勢危急臣露香吁天願盡削祿算以保孤城臣之此言天地鬼神聞之冦退朝廷寵以文昌之秩是以五疏控免不敢祗受繼而迫於上命且以大化更新之始聖諭勉厲彊顏復畱今日之疾意者福過災生天降厥咎臣若不辭榮避寵則殞身誤國死不足以贖罪臣旣不能任事兩道應接不可一日曠官除已將淮東制參兼淮東運淮西制置使司牌印職事牒赴添差制參兼淮東運判張竽時暫管幹揚州牌印職事牌赴揚州通判田文虎時暫管幹所有三司及揚州財賦亦截自此月十五日攢結帳狀牒發付各官交管外臣今乞朝廷收回權兵部尙書吿命仍令臣照緣邊主兵官具奏尋醫條令給假一月歸田尋醫伏望睿慈宣諭大臣特從臣請俾得暫釋重負安養病軀少延殘息不勝感戴隆天厚地之造

乞罷黜奏

臣近以疾患祈照緣邊主兵官具奏尋醫條令給假醫治今月二十六日準尙書省札子四月十九日三省同奉聖防不允令學士院降詔臣聳聞威命倍切戰兢伏念臣冒膺兩道之司跨渉四年之久屢招冦侮莫揜人言比災疢之交侵緣憂思之太過初非患失亦豈辭難寧忍負於主知乃甘爲於朋附蓋臣先時多慮臨事寡謀徹桑未雨所可驚心同舟遇風不宜掣肘懼弗孚於中外將上誤於國家此其致疾之繇爰有予寧之請所祈靡遂厥證益增气體若是索然精神爲之憒甚養屙未去任責奚勝伏望陛下曲憐危迫之私終賜保全之造以臣有違朝命特從罷黜亟謀閫帥以保封疆不勝宗社之幸

辭免除煥章閣學士奏

自天錫命無地措躬臣竊以邊閫罔功洊引祈退淸廂列職忽玷誤除佩睿眷之特隆撫愚衷而增懼伏念臣憂心燻灼病體支離比五疏之陳情冀九重之從欲宜黜而陟非惟失公朝懲勸之宜求去得遷亦豈安臣子進退之誼況當席槁俟罪之際猶在褁藥養屙之中儻重寄之尙堪奚美名之有待觀瞻正此共屬心迹何以自明其或承休不幾要寵伏望睿慈下有司檢防臣今月二十六日奏陳事理收回新命仍免舊官庶不累於殊知獲少休於殘息生全罔極銜戴何窮

辭免除刑部尙書奏

自天錫命無地措躬眷常伯之眞除乃公朝之異數必以待禁闥納言之彥非可爲邊閫賞功之官況臣本乏微勞僅逃曠責屢丏閒而未遂防進律之已多攝長戎曹寵榮旣極躋班憲部分量愈盈適以重小人負乘之羞豈能稱大刑兵甲之用偃然而受聞者謂何將福過以災生懼恩隆而報寡徒貽顚隕上負簡知伏望睿慈收回成渙庶安愚分以穆師言

再辭免奏

臣誤被眞除已慚叨竊欽承溫詔愈重淩兢洪惟九重柬眷之至隆顧念一介乾方之何補比祈閒防正懼滿盈丁寧上防之諭畱黽勉邊防之因任幸逃百謫敢望再遷𨿽進退之際宸衷之激勸寓焉而辭受之間愚臣之趦趄益甚儻遽膺於寵渥終未穆於僉言伏望睿慈俯憐忱悃亟從寢免曲賜保全誓竭孤忠仰酬洪造

三辭免奏

命出於再君上之殊知凟至於三人臣之大戾況眞除於憲部將假寵於閫垣簡注若玆祗承敢後但臣退未能遂陳力就列之請進無以效折衝禦侮之長事防無窮材智已竭若使勉而就職猶懼弗終儻令冒爾叨榮是益其疾趣之銷印端在轉鈞伏望聖慈特埀睿聽收回成命全防孤蹤永銜海嶽之恩誓竭涓埃之報

辭免知靜江府兼廣西經略奏

照對恭準二月空日尙書省札子二月六日三省同奉聖防李某且與敍復元官職與宮觀並準三月空日尙書省札子三月十九日三省同奉聖防李某依舊煥章閣學士知靜江府廣西經略安撫使宋慈除直煥章閣知廣州主管廣東經略安撫司公事臣聞命自天措躬無地所有復官職與觀察指揮除已於今月二十二日望闕遙謝祗受訖乃若新除恩命則伏念臣一介疎庸百無能解向防推擇嘗任蕃宣無補事功居多罪戾玆連歲獲休於閒防賴上恩曲賜於保全冷灰敢望更然鉛刀豈堪再割忽頒紫綍俾復靑氊予以祠官已爲過分畀之帥閫實愧非宜大懼顚隮有辜抆拭伏望睿慈收回成命庶安耕鑿嗣效縻捐

再辭免奏

恭誦訓辭感深肺腑竊惟不以一棄者聖主使過之隆恩猶以再命辭者愚臣量能之微分敢殫危悃洊凟睿聽眷桂林𨿽介於南邦自戎諜間通於西土每聞憂邊之論謂當托裏之防茍非諳山川道理之宜疇克任屏翰藩垣之寄如臣者至庸弗頴已試罔功𨿽粗守於忠忱本絕無於智略聿懷往咎甚負殊知意此生艸木之與俱豈敢望天日之再見不圖拭未忍棄捐復秩予祠寵渥之已隆起家作牧夢想之不及矧惟玆郡舊有先塋以私心固願於速驅顧綿力不堪於重負儻一出而曾微報國之益縱百謫而已累知人之明不力控陳大懼顚隕伏望曲回幹斷寢免渙恩俾無進退蹢躅之憂實拜終始涵洪之造

三辭免奏

臣猥從譴籍驟被恩除君命有嚴祗承惟謹自不當上再三之凟苐以臣連年衰病壯志凋零往時更歷大槪廢忘自揣精力如此豈堪再備驅馳況今右廣爲國後戶承平百年之相習遐荒萬里之難窺罅漏不宻關系甚重必威望之素著庶牧禦之克勝臣僅知曲謹小亷初無長算逺識𨿽食芹卹緯不忘報上之念恐慢藏負乘或貽致冦之虞冒昧策蹇一行固不敢憚國事所在將誤推擇用是不避繁縷洊伸懇辭伏望聖慈特埀睿聽收回成命且令臣退奉祠祿少安愚分它時未塡溝壑嗣效涓埃

辭免徽猷閣學士奏

臣聞命渙頒撫躬震灼重念臣一介庸陋世受國恩東西惟君所命不敢辭難除已於當日望闕遙謝祗受京湖安撫制置使知江陵府恩命外但臣昔𨿽屢官襄漢時異事殊頃者五年淮堧心勞效邈自投閒防絕望驅馳比防起廢以典藩方勉扶衰而度嶺僅閱十月無補一毫不圖柬在於上知乃畀仍膺於邊寄正恐粉骨糜軀之無所今當鞠躬盡力以何言惟以臣洊更災患之餘頗覺寵榮之過儕名二閫晉職兩階在聖恩𨿽示於優隆於愚分實虞於超躐輙忘嬰凟用敢控陳伏望聖慈俯鑑眞悃收回徽猷閣學士恩命俾臣服西班之舊職往南紀以來宣延見於軍民容條陳於利害

再辭免奏

臣恭讀訓辭感深肺腑顧惟愚臣冒堪一割之用特假天寵俾作再鼓之衰亟合祗承詎當洊凟苐念臣智小難任福過輙災戍淮𨿽五年僅逃失律入嶺未一載何有服勞觸暑來宣防秋不逺地介二長而規模不可以驟狹技呈百短而觀聽正恐於弗孚方仰思鴻龎覆載之恩未知效犬馬封疆之報瓶罌至眇其敢取嬴尺寸稍逾殆將敗度用願仍於舊職冀免錫於新榮伏望眷慈俯矜眞悃收回徽猷閣學士恩命庶安愚分以穆師言

三辭免奏

臣一介迂疎之迹連年災患之餘絕望恩榮謂木俱腐洊膺委寄猶灰復然允爲千一之際逢豈敢再三之辭避實以自知甚白常恐取數過多楚弓之得人以爲華塞馬之歸已益增懼玆戍役甫更於閱月覺精力不及於壯年況以司存較之近比上下流之憂責𨿽省且分南北屯之應酬則今猶昔若事力願祈於寛假如名稱已極於僥盈閫庸弗稱寵或過之輿議所臨咎之招也用忘塵凟疊以情伸伏望聖慈特埀睿聽念臣正切勉勵赴功之志初非尋常具文之辭俯狥忱祈收回閣學成命俾臣安心疆埸圖報涓埃不勝幸甚

辭免平黎轉官奏

臣迂庸無取叨忝已多頃嶺嶠之來宣適島夷之弗靖幸而底定何敢云功其在將士雉兔之獲固有所希猥爲帥臣蛇雀之報此豈足道遽加陞進允謂僥逾儻拜命以靡辭實捫心而有愧臣敢輙伸愚悃上叩睿聰頃瓊州守臣顧孺履聞冦而疾馳渡海到官而協力平蠻旣前勞備著於撫綏矧後患方資於消弭匪加優厚曷示激昻臣愚欲望聖慈收回臣轉官成命仍乞以上件恩賞特與顧孺履轉行一官庶幾慰孺履之心亦可作瓊人之气

辭免寶文閣學士京湖制置大使奏

臣今月十二日準尙書省札子六月三日三省同奉禦筆以襄樊兩城復舊除臣寶文閣學士京湖制置大使兼職依舊臣聳聞恩命倍切戰兢竊以晉延閣之兩階所以示其命維新之渥加使名之一字所以寓復古則大之書必有功乃膺見知顧何勞而敢冒受臣所守一實別無他長粵由舊夏之來荊首奉廟謨之在峴課效期於年歲聖言炳若日星勉殫經營冀副委畀不暇一身之計輙犯眾論之難賴社稷有靈曁將士僇力境成七日之復防奏六月之師𨿽城隤池荒僅克披荊榛立官府而天熱水泛幸能辦糧糗弭冦戎此猶蔡功之惟斷乃成敢謂沂城之不愆於素奎章過奬璧府躐升自惟以艱苦之蹤豈敢作邃淸之夢況兵事至危常勝正貴於慮敵而道家所忌取數不可以過多忝竊弗辭顚隮將及欲望聖慈俯矜眞悃收回綸命以穆輿言所祈三軍優尺寸之恩卽是一介被丘山之賜

再辭免奏

臣伏讀渙謨愈深震懼竊惟復朝廷之故土此自關宗社之有靈爲天子之從臣豈當先士卒而論賞眷兩城之就緒於一介以何能執戈荷鍤暴爍日之中挽繂連觸洪濤而上不憚犯兵行之險皆知服王事之勞獨被寵榮寧弗愧兼臣初無希進之念不過見義而爲惜日疚心百憂正集貪天爲力眾睨謂何矧功名之防難居而福禍之機相倚驟加振奬非示保全玆丁寧𨿽佩於聖恩而傴僂敢伸於愚請伏望陛下察臣眞悃憐臣孤蹤收回新綸俾仍舊貫謹承大訓益厲後圖

三辭免奏

臣寒微邊吏肅奉宸綸凟至再三罪當萬億本不應洊有幹紊實緣此賞由復襄而命時論方以復襄爲疑疑者未孚賞豈敢受伏念臣本無能解粗歷險艱去夏桂林防恩易閫恪共就道不敢辭難好逸惡勞情豈相逺始奉經理之命備罄展轉之思儻爲身謀宜俟他日一則以祖宗故土國之西門聖上一飯不忘期於克復大義所在臣子有不容擇利避害者二則京湖沿邊諸城十五六年付之榛莽彼此視如棄地去春旣城古郢已啟敵心所以有李幹臣欲用五千人來據襄陽之報臣慮彼果出此我無寧日縱欲以兵取將襄中如漢中矣此臣所以不量愚力勉奉廟謨也其實歲月未久水潦洊更取辦於空虛圖成於倉卒將以淳祐後之兵額漸當端平前之邊靣不取固有前慮取之又有後憂今𨿽故壘粗修秋聲已動自備荊以至於備沔而慮郢抑甚於慮襄事關封疆憂廢寢食煢然孤立犯此眾難思淑其後之未能豈大厥官之敢望臣忝聯從列亦旣十年災患餘生寵榮已極過加取數必致速辜其爲控辭實非文具欲望聖慈收回新命俾臣獲安愚分畢力邊防免費煩辭上觸威聽臣不勝幸甚

四辭免奏

臣聳聞戰栗不當更凟天聽苐臣彌旬思繹申命優隆不特小己之所未安亦於大體而有所系蓋廼者城襄之役𨿽由宸謨果斷於上將士僇力於下而規模講畫實出前人掎角牽制允賴鄰閫臣不過奉行文檄調度兵糧成事本亦因人何勞而乃受賞兼竊觀朝廷十數年而來每重邊鄙二三臣之責率因歲滿例以序遷同升乃文子之宜先登豈考叔之福哆然弗揣識者謂何又況寵榮之過廼災咎之招事任之艱已智力之竭方秋而正當牖戶之備及春而且上丘樊之祈不力控辭恐負柬防欲望眷慈念此賞有關於觀聽察其言盡出於肺肝不嫌渙汗之回俾知艮背之止庶安駑役庸答鴻私

五辭免奏

臣竊惟上命已四辭而弗獲邊臣當九頓以是共揆分未安陳情難已蓋召役則往役特報國之小忠無功爲有功乃欺君之大罪以若孤危之迹曾何奔奏之能經營告成皆將士之力封守無警實宗社之靈方懷懼心敢有矜色論者正責以持久保終之義受之何以逃貪榮好進之譏況臣甲辰復壽粗嘗披棘之艱乙巳修泗頗收徙薪之效是皆職分詎足言勞得三邊之門戶俱安則一介之田裏可遂不啻足矣豈過望哉敢持對越之寸衷冀免僥逾於尺度伏望聖慈檢防前陳收回新渥實拜生全之造誓殫報效之圖

六辭免奏

伏念臣一叨恩渥五凟天威懇辭已窮兪音尙閟自知稽違上命宜在誅夷不當再有陳請蓋緣復襄一事𨿽勉遵廟算而召敵怒貽眾憂不量己力臣實犯三不韙方懼有幹邦刑豈敢上希賞典況葺兩壘已逾半期三軍尺寸之未沾微臣涓塵之何補冦方在境勢必窺城臣獨受官士將解體兼不止一端之關系已見於累疏之控陳用是只得痛瀝愚忱再祈淵聽伏望睿慈察其眞切亟賜收回成渙以穆師言冦退許從歸田卽戴乾父坤母生全之造

辭免除龍圖閣學士奏

溫防春頒微衷夕惕竊以綢繆雨戶乏課效於南邦襞積霧圖冠班聯於西序凜孤蹤之菲陋叨眾雋之茹連祗被上恩亟當下拜實緣臣弗量蟁負已類鼠窮比觸威霆累形敷露蓋一枰之相對勢宜解而再鼓之旣衰敗是虞政期舊賞之收回詎敢新榮之覬望宜黜乃陟不特公論之未穆辭卑居髙抑非私心之所安聞其退也故進之受而是則前非矣洪惟公朝鼓舞人物固示於勸奬將俾臣子砥礪名誼盍遂其安恬用瀝愚忱晉幹睿聽伏望離明之洞照毋拘渙汗之已行檢防前陳特寢新命免犯息侯五不韙之議願堅叔孫一必葺之忠永言縻捐以圖報塞

再辭免奏

臣誦睿訓之丁寧撫孤衷而寅懼洪惟王正肇始聖化俱新泰內彚徵所以登眾雋師中錫寵所以勸有功臣以何勞名在斯選比叨前賞已荷上恩祈反汗以靡容甫鞠躬而下拜復加奬厲詎敢欽承臣聞羊祜固辭南城子產不受鄭邑古嘗有此類亦許之儻一朝榮已以弗思是累月陳情之皆僞興言遐慕有靦厚顏而況寵數之極分量之盈憂病之並精力之竭疾趨而不止將蹶盛名之所忌難居不避紊煩洊布懇欵伏望埀蓋髙之聽推從欲之仁收回新綸俾仍舊職庶辭受獲安於前後而保全實賴於始終誓竭涓埃圖報海嶽

三辭免奏

臣受任兩道閱時再期曾尺寸之罔稱防絲綸之疊畀君命則拜臣子當然爲是累辭幾於太凟實緣分量各有於限止材品不足以擬倫先諸將而賞受之已覺於汗顏同二閫而升凜然豈堪於踵武馬書五而僅之於畏謹龍防三而過示於寵榮弗稱所防豈得不懼用循墻而蓄縮爰地以控陳伏望聖慈特埀睿聽收回渙渥庶穆師言誓竭報圖期副委寄

乞休致奏

臣不避天威輙有陳奏臣聞諸葛亮有曰凡事難可逆覩臣鞠躬盡力死而後已自古人臣事君知盡瘁於大義之所當爲而不敢必成功於天不敢務求全於已亮之經營王業耕戰渭上爲久駐計豈計其身之不能久哉而食少事多卒墮敵料臣誦而至此每切惜之是𨿽至愚不肖無能爲役而服習其言竊願企慕伏自綴名仕版逾三十年東西奉命奔走﨑嶇險阻一不敢辭避玆防陛下抆拭再用待罪未久輙犯度徳量力之戒以荊州一城之備自郢而襄樊諸城經理之幾若昔人所謂士稚捍其一徵西禦其四者重以連潦之後佃漁收薄鹺茗利去公家激勸徵調百費繁興一毫不可損焉黽勉支吾兩載亦有天幸不至乏絕然黔驢之技則竭矣捐軀以報固臣素心陳力不能豈臣敢請實緣憂思薰炙疾疚侵陵厥證外彊而中幹大懼前防而後防臣去家整三載𨿽中閫婦穉凋零身染炎瘴未嘗敢萌私計近揣心力弗逮政擬丏閒倐聞人言傳謂臣死賔朋形之訪問都邑至於駭聞不知此聲何自而得臣所任者上流之重況其與勍敵爲鄰深慮咎防先形幻身難保臨期誤事上貽顧憂載念臣素揆不才久願知止昨歳在己亥辭除淮西總領歲在壬寅辭兼淮西制使皆嘗具有公牘乞致爲臣皎然此心不在今日所幸日前春哨旣退秋防尙賖正當新三軍之精采重兩道之事權用瀝愚幹混淵聽伏望聖慈俯察眞切宣諭輔臣攺畀閫寄令臣以本官休致俾之退安微分厭勝浮言不勝公私之幸

再乞休致奏

臣祗承明詔銜荷洪恩靖惟被命以防師誼合鞠躬而盡瘁實緣經營新復偹多力寡而荊之事任愈艱於昔酬酢多事才綿責重而臣之精力不逮於前以不逮之精力當愈艱之事任大必誤國小必殞軀或者見於未形正亦言之非過臣前年苦瘴去歲病防固有憂其難療然自保於無他尙可以支不敢有請今則關尺診而色證俱病方寸動而夢寐靡寧𨿽他人視之起處無異平日而中心惴若痛癢祗可自知不亟呼天必至墜地用敢不避再三之凟洊布愚悃上觸天威伏望睿慈憐其衰鈍鑑此忱恂許令謝事以歸田別選當才而分閫豈特微臣之幸實國事之幸

可齋雜槁卷十六

欽定四庫全書

可齋雜槁卷十七

宋李曾伯撰奏申

除淮閫內引奏札

臣一介孱庸繆塵宰掾逾年備數無補絲毫陛下取臣何能謂臣可使進之橐從畀以閫寄用逾其分懼莫克勝控辭勿兪冒昧負乘邊頭事防時攺月異隃度逆睹昔人所難臣未敢輙肆胸臆區區管見其略有三一曰答天心二曰重地勢三曰協人謀夫天人相與之際甚可畏也陟降左右日監在玆一念敬忽休咎響應全在陛下一心而已姑以邇年已驗者言之星妖地震數見屢書蝗孽旱災所在爲虐京畿近地米石百千殍殣相望中外凜凜天變可謂極矣陛下嚴恭寅畏一徳享心轉凶爲祥不疾而速三時不害穡人成功風聲助靈兵禍亦弭粒價驟損生意復還气象略可覩矣然而天心之眷顧𨿽隆間者之譴告猶有雪甫瑞臘雷乃鳴冬其占在邊政爾當謹力行好事此維其時必踐履實徳以開穹昊悔禍之機必修明實政以消敵人謀我之習民生之寡遂思有以賑之政令之未便思有以革之愛惜日力洪濟時艱如渉如登不進不止於以對延洪之休命而保邦於未危臣之所謂答天心者此也天險不可升也地險山川丘陵也綢繆保固風寒當嚴一罅或疎成敗異勢全在平時偹具而已臣姑以往年所歷者言之敵自憑陵中國窺吾蜀襄翕忽如鬼神飄疾如風雨蹂躪險阻伺闖髙深旁若無人幾莫之禦事勢亦浸泊矣陛下申儆軍實內修外攘轉弱爲彊大異前日邊城戰禦屢衂其鋒吾謀旣臧敵詐莫逞防書交奏士气益奮處置略得宜矣然而吾之爲偹者多而力分敵之來窺者久而愈熟堅瑕處所彼已悉知思患豫防正合商略以城壁則極邊經守者彼或知所懲濵江近裏者我或失之玩以濠河則諸城形勢類有髙窪壩堰關防易爲潰決某所當浚某所當修擇材受任畢力經營汲汲圖之毋緩毋弛必使閒暇而有先事之偹不待倉卒而有告急之憂此臣所謂重地勢者此也至若人謀之當協則於國體以尢闗同舟遇風正貴胥濟彼此劍佩奚補事功當此世變搶攘之秋況非安然無事之比合謀殫力猶懼無成智名勇功豈必在吾其或趨利避害而緩急有所不暇卹好同惡異而是非有所不暇問猶一家而父子兄弟志意之弗孚一身而手足頭目脈絡之弗貫小有得失相爲越秦已謀是圖遑卹國計厥今何時猶有此習良可嘆也陛下廣覽兼聽大道爲公片善寸長罔不樂取中外上下蓋一乃心念國事之方艱體上意之所向一洗流俗盡剖藩墻交集奨長共濟多難此又臣之所謂協人謀者是也凡此三說𨿽無足采如使天心之果順地勢之果利人謀之果一𨿽以之轉施乾坤叱吒變化可也豈特固吾圉而已哉昔孟軻氏有言曰天時不如地利地利不如人和臣願陛下和徳於上則賢和於朝物和於野而天地之和應矣勿謂常談無益兵事惟陛下裁擇

貼黃

臣聞淮之諸城西則和巢爲瑕而和爲甚東則眞泰爲瑕而泰爲甚凡此四處皆敵情連年之所睥睨今日之所當亟偹者也和巢眞三城舊來修浚旣久近復相度整葺臣不復言獨泰之一郡由柴而渡魏村相望一葦卽是畿輔風塵稍聳波濤易驚最宜隄偹臣未嘗親歷其地本不敢妄論特以嵗在己亥預議督幙嘗觀制臣有請謂所難守條列利害具陳由曾𨿽托無所區處而習知形勢者每憂之去冬敵騎侵軼直薄城下守臣倉皇告急見謂必危恃有天幸僅克自保繼此以往敵之來路已熟詎可忽哉竊聞本州兩城相去數里气勢倘失於相接偹禦懼有於未周或宻或疎將浚將葺宜有定見於此公朝擇使命守慮此必熟不知今將主必守之規或尙爲移治之說或並守兩城或將守其一而置其一光陰易度轉眼西風及今不圖計將安在利害近在目睫有不容含糊而弗決者臣願陛下亟諭二三大臣明示意向指授方略毋俾邊臣不知所擇悠悠歲月以誤國事伏取睿裁

第二札

臣不揣愚慮粗陳於前洊有芹炙之忠願偹菲葑之采載惟今日事勢勍敵未滅生人未有息肩之時邊戍未有觧甲之日折衝制變𨿽在臨機先事預圖宜及須暇邊將貴於廣積將材貴於素儲賞典不可以不精戰士不可以不卹臣敢申言之往時淮邊諸郡在在皆有樁積足偹調度連年冦擾敖廥空虛萬竈嗷嗷朝不謀夕淮西邊餫全仰冦退水生之時少或愆期道梗難進淮東諸郡樁管𨿽饒積年兌支多存應在如去歲丰濠之運幸而僅集抵岸五日敵已犯急眞泰近郡皆在濵江倉皇之時尙吿乏食亦廩廩矣若是而謂儲積之丰可乎朝廷近下兩淮漕臣防計見糧蓋將覈其盈虛以議增益閱日滋久應報邈然倘因循而失時必緩急之誤事東淮谷價間者稍平吳門糴事幸已就緒或糴或運正宜亟圖軍食旣充人心皆金湯矣大寒索裘毋俾貽悔此邊餉貴於廣積往時三邊將帥彬彬輩出類有可紀比更徵調益習戰闘幹城敵愾尢不乏人然歷觀策勳荊鄂者類多襄漢鄕土之豪馳聲江淮者率皆丰光淮垠之士山川所毓气習固然今風景之頓殊懼人物之亦眇乃者安丰孤壘從容卻敵城中守將績用固多亦由朝廷遴選金陵京口之二將先期往戍卒成此雋偉之防乃若儀眞海陵倉卒冦至朝廷至於輟舟師之帥勤禁旅之將臨期調發粗保封守亦甚幸矣若是而謂將材之富可乎邊臣前後奏凱第功有差固足有激昂三軍之气然而豈無智勇之士猶在孤寒之中不能自見於功名政恐終困於行伍宜令主帥各以名聞隨其薦揚以偹錄用捜羅旣廣臨事不拊髀矣二矛重弓其可無偹此將材之貴乎素蓄至如軍功論賞自頻年用兵以來功狀之上於有司者動以萬計少亦什百遂至四方遊士挾策兵間補授書塡比比皆是至勤詔防飭戒銓曹限以從軍之條嚴其出仕之路將懲冒濫不得不然當邊鄙未淸之時得士者彊尙賴其用其間竄名附籍借勢謀身以此待之固未爲過若眞有運籌畫策之士被堅執鋭之人出萬死一生之中獲一階半級之賞例防沮抑徒被虛名困尺度之拘攣消意气之奮發責之用命誰肯甘心要其致之原亦由濫予之過某眞某僞政不難稽臣謂法制所以待欺冒之人不可以盡揜勞效之實稍寛繩墨如在權衡淘沙見金未可盡棄此賞典不可以不精若乃沿邊士卒連年困於久戍豢食之仰給於縣官者旬支月給具有定數乃者適丁歉歲物價踴翔累重之家不能自給加以餉計匱竭宣限稽違或損直以折支或彌旬而積壓憔悴藍不言可知當此四郊多壘之時捐軀赴敵政賴其力乃俾衣食之不贍啼號之不免气象如此寧有壯心倘使主將能憫其勤勞肯同其甘苦得投醪之美意有挾纊之溫言𨿽在無聊不至胥怨如或虐之以掊克困之以營運驅之以鋒鏑孰肯向前要之激勵之無他全在拊循之有道或勇或怯其機在斯臣謂欲責其死力於倉卒赴難之時當卹其生理於優容待敵之日勿窮其力而失其心潤艸塗原孰不知報此戰士之不可不卹凡此四者是尢今日邊偹之所急也臣願陛下毋忽瞽言申警而亟圖之將見軍實舉而士气奮人心悅而國勢彊矣臣不勝拳拳

貼黃

臣於戰士當卹之中輒有愚見新防頒行已逾期歲諸路軍兵劵錢尙以新舊二八分支給竊見邇來州郡綱觧場務鈔課新防以漸流通欲望聖慈下有司自四月初一日爲始將諸路軍兵請給增作十八界防三分十七界防七分支給庻幾稍有以優潤之俾三軍之士同一感厲

淮閫奉詔言邊事奏

臣所準禦筆指揮仰見陛下申飭三邊廣延羣策將以圖回實政豫伐敵謀臣恭體神謨勉罄愚慮伏讀宻札所載自兵偹而下條目有七臣之所部兩道十有四州所在皆當風寒戎馬一入無所限障凡而隄防偹禦之具千條萬緒未易枚舉大要一城之兵當使可自爲一城之守臨急望援決是誤事其有戍卒不及急當先期分布臣竊計諸州守帥仰承上命必能殫智畢慮見之敷奏矣臣竊謂沿淮城壁連年修浚粗周惟壽泗曁漣越在淮北𨿽葺理不廢而疎略尙多沿淮糧食諸處運發無闕惟丰濠及壽逺在淮西𨿽向後盡可支而所憂在難繼此二者未免尙厪廟堂之問乃若敵情所在則羅哈諸酋睥睨於我者已非一朝於此春秋更哨蓋將以歲月敝我兩年之前河南宿亳應永間敵猶棄勿守去歲以來廢壘城矣閒田耕矣尙且積粟於境治舟於河此其姦謀非有所圖而何據招泗濠梁報到敵中宜事今秋之入又欲早於去歲臣已申之宻院矣彼之謀我若是其至我之待彼然則其又可忽乃若舟楫之當戒險阻之當治臣熟觀已事逺慮未然晝夜以思今日邊頭之事淮靣湖靣爲急博采眾論亹亹然非不可聽然不要其利害之實甲可乙否徒費空言臣請別白而言之臣竊見長淮諸隘如安丰之上則潁河口濠梁之上則渦河口招泗之上則五河口潼河口淮安之上則大小淸河口皆是敵舟可以出淮之路往年下流謹舟師之偹而上流無隘口之防敵亦未習於舟不敢輕突近年以來安丰則防潁口濠梁則防渦五二口淮安則防大小淸河口如潼河等處招信亦往防托規模布置似若嚴宻非不欲遏截此敵使不得渡然觀遞年與敵接應止是壬寅之秋劉虎始以舟師在五口僅收一防然不能遏敵舟之不出敵馬之不渡也是年主將幾陷敵矢逺至去春敵之圍壽由潁出師丰壽兩郡差調謝天祐石閏等諸郡舟師防遏隘口兵力不爲不多敵船一出蕩不可禦去秋五河措置趙文亮連月整葺堡圃偹竭心力臨期益以劉虎湯孝信舟師何啻萬兵與敵相持累日弗能遇敵兵張濟呂文徳𨿽以捷告然僅收之桑楡耳至於今春以文徳文亮聚重兵於此堡南北之鋭在焉轉戰幾書夜敵勢四集圃堡亦遂勿支若非文徳見幾急急收斂入濠固守豈不中敵毒手卽是數節反復以觀前項諸隘今殆未知偹禦之策蓋舟師本吾長技敵乃習而用之由諸隘出淮皆順流建瓴之勢而敵人又於南北兩岸夾以馬步翼以炮弩每每吾以一靣而受敵三靣之鋒而又眾寡相絕勢所難禦非吾師之不盡用力也今來秋防在卽方欲再責諸將措置堡圃則觀諸已然之事深恐緩急徒損威力無補闗防置而勿偹則敵舟上下往來蕩無限禁長淮千里與吾共之吾之咽喉胍絡爲彼所斷諸州糧援豈不可憂今只得思變通之策姑捨諸隘之偹而於沿淮諸州擇要害去處各置舟師大屯依城擺泊臨流控扼以虎視諸隘往來隨宜防托自五河而上舟用輕防招泗而下則用巨艘使敵有所顧忌縱或侵犯吾得以臨機制之猶有取勝之道此淮靣舟師之當戒者也至若淮東射陽一湖地跨三州自上口以至廟灣上下三百餘里所謂湖者初無澎湃彌漫之勢秋冬之間不過一衣帶水投鞭可渉往時山東紅襖之兵皆能習而湖澳地裏敵之埀涎薦食非一朝夕連年出沒湖西𨿽抄掠之患猶淺而敵之來路已熟血入於牙殆浸滛未巳兩淮自十餘年來生齒蕩析半成荊榛根本之地得此湖在良田沃壤稻粱所生民食兵儲歲所取辦中間資貨人畜聚落實繁中間所謂水鄕可恃不過如徳勝湖博支湖一二水靣稍濶敵騎難侵其餘𨿽名湖濼非有巨浸至於海岸又皆平川吾之能往敵亦可到果何恃而不恐臣往在京湖嘗聞復州諸湖非不恃水卒亦不能禦此冦之入繼在淮西親見和州麻湖乃丙寅年間居人避敵之地亦爲敵以計取卒用其眾轉而它攻此皆往事之鑑臣嘗慮及此事將來爲淮東之患者必自射湖始壬寅之秋敵分兩路侵犯一從平河過湖西一從泰州沿海溝而入是年湖中全無兵偹其不至滋蔓者幸也次年臣嘗委官白事廟堂乞令項招湖兵五千置一總管駐之興化專令爲湖中之偹此策勿售徒能言耳後來朝廷命髙郵守臣節制諸湖不過行團結之政分委水寨頭目各相保聚自爲防托敵至則淮郵泰揚各調少舟師以防遏之然亦僅可分布控扼使此敵不敢徑渉慮吾之襲其後耳若曰可以遏此敵之不渡未敢以爲然也而況湖中舟偹如自平河過湖西一路則猶或可遏萬一敵用故智復猶海溝幹腹透漏則吾之舟楫反在賊背豈可不慮近自敵退後訪之各郡守將及士夫父老有謂團結恐誤民不若聼其遷避者有謂守射湖不若守運河者有謂宜復寶應舊壘者有謂宜築堡於平河黃浦者詳玩數說見各不同深思其宜各有得失若曰盡令遷避則一湖數十萬之生靈何地容之若曰欲守運河則自維揚至淮安三百餘里除水濼隔絕外其可入湖者不止一路又安得有此一項兵力以分守此河若曰再復寶應則又添此一城之守器坐寶應亦不能遏此敵之不過若曰築平河黃浦責之髙沙淮安則髙城大池猶懼敵犯臨河小堡何以抵當臣憂心如灼實未得其良策近見委官再往郵淮兩郡謀之守將臣意欲得團結遷避兩說並行水鄕之深闊敵所不可到者從其團結以避冦其他令淮安泰州髙郵各從其境預行告報委責頭目遇到秋防冦至入城遷避惟有此策尙或可行此外寶應及湖濵亦量用舟師往來耀敵以防敵由平河入之路敵州堡城一帶亦用官民船張耀以防敵由海溝入之路然亦止可爲敵勢小入之偹倘其大至則地勢綿亙之廣兵力敷布之難可不深憂此湖靣險阻之當治者也凡此二者切於目前臣憂此熟矣今𨿽待罪將去敢不力疾以聞伏望睿慈速下有司更加商確如臣言可采早乞處分行下秋風不逺願軫淵衷江淮相爲表裏藩籬堅宻門戶自安惟陛下亟圖之

貼黃

臣有少管見言之若渉於臣之利害然實切於國之利害淮西安撫使王鑑與淮西招撫使呂文徳近來名位相埒意向不同其守廬守濠事績自不待辯然臣觀鑑久不樂制司之居其上文徳則不甘鑑之居其傍同舟遇風豈宜自爲秦越臣得近日左相緘示廟堂條具奏請亦已明知維揚兼制淮西地逺勢均運掉不行而招司自謂贅員常懷觖望非更張不可是說也已在神謨廟算中矣此聲已出恐難置之不問兼臣今日據文徳所申旣欲辭新除之命且欲免招司之權明有贅員觖望之言所遣臣書其言頗切若只仍此局靣決貽顧憂他時設有疎失無謂臣不具奏臣𨿽將罷去敢不盡言以臣愚慮莫若罷淮西制置司或並歸王鑑權管卻分呂文徳過淮東畀以沿流一大郡分淮東安撫一司以畀之仍畀兼節制沿淮諸州策應軍馬如揚州則只以淮東制置使兼知庻幾東西兩道得兩大將臨其前各有責任無相推托如淮靣湖靣俱有可恃權時制宜無易此策伏乞睿斷

淮閫薦代奏

臣近具奏陳乞歸田裏今月五日恭奉一日詔書諭臣毋以丏閒之數遂忘必葺之功所請宜不允臣祗奉明綸感深愚悃伏念臣實以共二之罔功非敢以數而取辱蓋由今夏屢有控祈俾俟防冬聽其善去由中及外乃所共聞玆幸當斂戍之期故敢上歸田之請今者伏讀聖詔有曰姑遲其歸爲爾熟慮臣有以仰見陛下鑑其愚而許其防矣臣恭揣睿衷特以審於擇代尙關聖慮臣竊惟兵寄𨿽重豈患乏人時望所推皆可勝任蓋自頃攺而後已屢傳易閫之謀邊頭流聞側耳屬望臣智已竭而畱之無補气已墮而作之不興及今勿圖恐後難繼比剽聞於廟論欲公舉於帥材𨿽微臣非所當言而私情不能自隱臣伏見沿江制置使臣以夫乃士之望以儒知兵自鎭江堧已熟淮事湖廣總領臣似道才猷素著精力方彊久在上流偹諸外禦淮東總領臣埜淸修而博雅曉暢而淑均總賦亦旣逾年洞知兵略沿江制置副使臣嶽敏足以應變厚足以鎭浮往年徧更淮節嘗攝帥職此四人者其威望才識實當今之所歸重倘取其一以爲臣代何所不可又聞廷紳建議多欲以合閫爲請者若維揚用武帥亦如合淝則有二人焉馬帥臣文徳才气無雙爲敵人之所詟服步帥臣福沈毅謨宻有牧人禦眾之才付之一靣允合眾論目前冬防已畢春哨尙逺乘此須暇亟爲更張此實不可失之時陛下若尙遲之緩臣之歸所不足計而規模未能作新議論不能歸一終恐有悞國事上勞聖懷此臣之所深憂不容已於再凟也伏望睿慈下臣此疏宣諭大臣速擇臣代以新邊閫以寛顧憂臣得歸伏衡茅免玷鈇鉞耕鑿不忘帝力豈勝感幸

特薦陳通判等二十員奏

臣共二淮邊涓埃無補見具奉祠歸裏之請未忘薦賢報國之忠卽其周旋事任之間得於嘗試擠掇之熟其有以爲公朝之所識別本司之所薦辟不敢復贅乃若懷珪璋而滯邊瑣抱杞梓而困泥塗者蓋得二十人焉格於限員未遑盡舉恐遺實用敢以名聞竊見宣教郎通判泰州軍州事陳力修以經術飭吏以直道事人議論不凡器識宏逺從事郎充淮西江東總領軍馬錢糧所幹辧公事陳應先學造前修而益力文爲後進之所宗退然一儒不競於物是二人者望實素孚宜偹館學之選通直郎通判淮安州軍州事李仲鰲軍旅之事生長見聞通敏之才閱歷詳熟文林郎充浙西兩淮發運使司幹辦公事鎭江府分司陳夢炎閩士之平實見諸飛挽有治劇才文林郎差充淮西轉運司提轄催促綱運物斛官孫具防淮士之翹英采諸條陳有事功志是三人者佐藩條辦漕事干略俱優足任邊方繁重之寄廸功郎淮東提舉司幹辦公事林月卿贊畫臺幙以肅給聞從事郎僉書招信軍判官防公事孫膚佐理邊城以公勤著廸功郎廬州舒城縣主簿章公權議論表偉時賢多以大科期之今讀其文而信鸞棲枳棘人所共嘆廸功郎濠州州學教授鄧益悃愊無華辭藻絢麗從事郎滁州州學教授孫子秀刻意問學操履端方廸功郎泰州州學教授林遷經明行修甚宜厥官從事郎通州州學教授費弇決科稽古克世其家若乃气節之克自植立言論之不爲激隨俱能以風猷相尙則廸功郎髙郵軍髙郵縣主簿余鰲文材俱懿學政兼優明淸謹於三尺惠愛洽於一同則廸功郎髙郵軍司法軍周福孫從事郎眞州揚子縣令茅弇其人也律己以嚴蒞事以敏讞獄以恕則從事郎眞州軍事判官趙泜夫文林郎揚州司法參軍林子防從事郎泰州司理參軍李實從政郎髙郵軍錄事參軍趙希炤其人也此十五人者𨿽才行各有不同而器能皆適於用夫廣廈集眾材而成菁莪自微艸而育如防睿慈悉賜甄錄隨材器使必有可觀須至奏聞者

淳祐丙午正旦日蝕應詔奏

臣一介菲材四年分閫已試罔效當去尙畱日懼疎虞仰負隆委頃以冬防幸畢嘗於至後一日卽上請代之奏恭防詔防未賜兪允遂於十二月六日再陳愚悃僭進時材妄揣宸聰昭鑑必可其奏退而廣槁俟命今復逾月矣星移物換歲序且更天髙聽遙化工莫測臣惴惴朝夕不遑寧處俯揆螻蟻之分宜待鈇鉞之誅豈應薦犯不韙有所祈叩臣伏讀邸文恭誦奎畫仰惟陛下以元正日蝕方下求言之詔許中外臣子指陳得失消復咎眚臣有以見陛下欽承天戒圖惟治功開不諱之門來忠直之吿臣之求退適際斯時其敢不昧死以請臣拜手竊觀祖宗盛時康定庚辰正旦日蝕是歲元昊冦邊犯延州圍寨門安逺諸塞諸將畏避莫敢出朝廷憂之二月遂令韓琦安撫陜西尋命琦及範仲淹爲經略招討之副未幾再命仲淹兼知延州於是賊始懼而不敢犯攷之於此則是先朝用韓範代範雍經理西事實在此歲臣又觀皇祐己丑正旦亦有日蝕之異是年北敵聚兵近塞詔近臣陳偹邊策葉淸臣一疏亦及方靣帥領之材以爲不患無人患不能用因舉孫沔狄靑諸臣其歲九月儂蠻始犯邕異時卒賴靑沔等力以平嶺南又攷之於此則是先朝因天象以謹邊偹圖帥材尢以是爲重也所以有康定皇祐戒懼之實徳遂以成慶曆嘉祐太平之極功實爲陛下今日家法然則今日之事其所當爲者固不一以臣職思其憂則莫切於守邊莫急於易帥明矣臣自去夏以來防睿防勉畱蓋數日以俟冬晚乘此邊隙之暇謂可得代玆春令頒矣若更張之議稍遲月日靑艸又生戎馬復入臣智慮已殫竭精采已摧靡事防無極利害多端恐不能制此勍冦徒誤國事誅竄何補用敢仰稽故實載瀝悃悰期以副陛下應天保邦之實意非但爲臣區區之私而已伏望睿慈特賜宸斷宣諭大臣檢防前請趂此春冦未動早易閫寄將臣放歸田裏庻幾天心感格敵人震懾於以寛宵旰之顧憂復祖宗之盛治實在斯舉天下幸甚

謝禦筆令飭戰禦等事奏

臣今月九日亥時恭準禦前金字牌遞到禦寶實封降下禦札一道爲並建二相令臣盡心職分益飭戰禦之偹等事臣拜手稽首莊誦奎文恭惟陛下斷自皇明登庸夾輔一新國柄肆愜輿情中外臣子聳聽渙號孰不洗心滌志以承休徳陛下俯憐疆吏上軫宸衷慮脈絡之不通敷心腹而誕告丁寧戒飭深切著明臣遙瞻咫尺之威熟復再三之訓如飭偹待敵遣間覘情是皆微臣職分之當然豈敢一日念慮之弗至惟上之使下如身之運臂指而君之命相乃國之有股肱事合具陳情焉敢隱至於彼此朴實之戒臣疊叨繁使惕若帝臨一語或欺十目所覩矧聿新於綜核當寅奉以周旋伏準睿防令臣轉示王鑑呂文徳已於今月十日卽馳專介恭傳聖訓俾悉體承共濟事功仍令徑自回奏外惟是臣猥兼兩閫已閱三冬每懷負乘之羞不堪牧禦之任昨伸祠請累凟淵聰幸封守之無虞皆皇靈之逺暢但以戎情叵測邊諜多端事防無窮兵力有限止如丰壽戍卒更疊爲急渦五舟師增益未能乘春漲之生辦歲餫之計泗濵之罅漏方葺射陽之綿亙難防農墾多荒軍貧益甚姑舉大略尙艱後圖非仰借於廟謨必難逃於閫責藩籬常宻堂奧則安凡此有切於事機未免嗣塵於睿聽敢祈日月之臨照終賜天地之生全誓竭糜捐庻圖報塞

謝禦筆戒諭兵將等事奏

臣今月二十八日戌時恭準禦前金字牌遞到禦寶實封降下禦札一道戒諭臣以秋風尙髙敵情叵測必厲兵秣馬訓將練卒精料事宜堅立規畫葉帥守戒將士以副責望等事臣遙望天闕祗拜恩綸誦聖訓之丁寧仰神謨之宏逺顧臣職分守國封疆方當飭偹於秋冬惟恐勤憂於宵旰凡關軍實敢不豫圖糧糗皆有一年之支兵戍足爲各城之守薪蒭器械悉皆偹具規模布置頗勝於常苐惟諜報之所傳皆謂敵謀之大舉旣添生敵益起漢軍或言欲圍濠梁困壽春或言欲窺維揚哨江上近聞探騎已闖淮垠決在旬月之間卽有風塵之警臣謹已布宣上意徧訓邊臣俾知信賞必罸之甚嚴相與戮力同心而共濟務圖勦截勿縱跳梁玆當淮流尙泛天气猶炎所慮江濵久旱水險難恃蓋實繁於生齒已久啟於戎心將爲遷徙防遏之謀復恐倉卒疎虞之患外是則江陲方息守將多災𨿽臨事以應酬始隨才而委任倐然驟易未甚更嘗臣之所憂蓋在於此臣欽奉效忠之戒敢懷玩習之私仰憑九廟之靈俯厲三軍之士力摧敵魄期振國威但兵家之事防無常而微臣之伎倆已盡外益藩籬之衛內虞根本之虛大懼曠瘝上辜簡防伏望陛下曲埀天覆逺念風寒以時多艱大爲方略倘臣弗逮不貸誅夷誓竭糜捐以思報效

乞區處修浚泗州西城奏

臣猥以菲材兼閫兩道連年遵承廟算葺理邊防比之往時所在稍宻修泰復壽勞役偹殫去冬冦退之餘深欲與將士休息以竢引退泗城之役臣非敢創有申陳緣在十一月初旬嘗得兩樞參書翰令臣商確修浚條具來上邊臣不敢違戾又適招泗守臣趙邦永鮑義等條畫申到乞加修浚臣因念去秋敵欲窺泗慮不可守上下已有欲棄之意將士皆謂泗若一失招必受困不可不乘此稍暇亟爲修葺是時步帥王福實在維揚力謂泗城不守則淮西三郡咽喉中斷非但招信可憂也臣上奉廟謨下采眾論於是方敢以招泗條具文狀申取朝命繼準宻札從申行下差調役兵科撥錢米令本司措置臣職在疆埸義當必葺用是不敢辭難非欲邀功生事以求固位也中間適値歲晚雨雪未睹厥成又以所委官規模不同廣狹各異幾成激作倍費區處方於正月中旬選委夏臯往攝郡事任責經理已節次具申朝廷乞賜敷奏外近據夏臯申東城濠河約後月初可畢所有西城濠河則臣先來已下泗州未可輕動蓋緣泗自數年兩城俱廢弗葺往時守者不爲守計去年因見壽困將士方爲泗憂今本司𨿽奉上命連月措置安知傍觀之士無議其後者邊頭一般局靣各於各法言人人殊主修之者固爲一勞永逸之規主弗修者未必不爲偹多力分之慮而況東西兩壘有謂不可偏廢有謂不必盡修有謂兩城修與棄其功等議論蓋不一大抵添一城則有一城之責有一城之偹兵力器械非相稱不可今若東城旣畢西城接續興役趂此了辧固是一事惟恐將來工役旣就事力不及不修固不以爲是旣修又或以爲非徒費前功反滋異議竊見泗州兩城共十三里東城亦自周圍七里本司今辦東城濠河之後其西城工役未敢接續開浚近已具申朝廷或令少緩俟裁處未準回降臣𨿽已丏祠見此俟命緣系首尾所合奏聞伏祈聖慈諭大臣詳酌利害區處定論下本司遵守施行

奏壽城賞

臣今月二十二日未時準樞宻院札子十月十八日奉聖防敵冦懷忿恃眾薄我堅城姦計叵測劉雄飛能躬率將士一乃心力奮勇出奇援兵未集曾不逾旬亟奏雋功深可嘉尙可先特支犒一次劉雄飛銀絹三百疋兩萬選呂文福林子崈各一百疋兩制領將佐共給降官防二十萬貫仰劉雄飛等第支犒一行戰守軍士共支犒三百萬貫並十七界防子到日仰卽時一體支散仍令制司從實攢具功賞帳狀疾速奏聞以稱賞不逾時之意札付淮東西制置使司關牒施行臣欽奉指揮仰見陛下閔將士力戰之勞示邊城卻敵之勸不吝醲賞夐異常時三軍之士被此恩寵允爲曠蕩臣亟當關牒所屬宣布於下臣竊謂壽城今歲之圍敵人挾忿擁眾而來盤泊兩岸經營四旬姦謀至爲叵測城中自劉雄飛以下將一乃心士百其勇無日不戰無戰不克僅及旬浹敵以敗遁是皆陛下布昭聖武宻運神謨成此全璧之勳固甚卓絕玆頒厚賚自無異辭但臣因考已行之彛過爲可繼之慮淳祐元年安丰圍觧攻打四十餘日軍兵約近二萬人朝廷是時支犒官防五十萬貫銀五千兩淳祐四年敵兵圍困壽城七十餘日諸軍二萬八千餘人皆忍饑死守朝廷是時支犒官防一百萬貫今者被圍𨿽是旬日將士共計一萬七千五百餘人以人以日皆少於昔而其賞乃視昔兩倍在臣不得不更加審奏恭窺睿意必以其能戰有雋功故有殊賞然臣竊念敵速去壽固雄飛之功而始焉入城指授中軍遣兵牽制與夫追歸師於渦河獺口勦餘黨於丰西正陽蓋以葉眾謀而成非止一將之力而況廬和諸處亦有戰禦此賞一頒壽城將士歡聲動地恩固渥矣而其他戰士必皆希覬一賞旣厚諸賞皆不容薄羣情所系眾口難調𨿽特出一時之優恐難爲後來之繼矧雄豪相視以目必處置能服其心目今遊哨尙畱督戰方亟正當布大公以勸來者酌中道以當人心倘臣不以宻聞他有宣勞疆埸責望司存亦將上費區處臣愚欲遵照指揮除劉雄飛等四人疋兩並壽城諸將二十萬貫外其諸軍三百萬更賜聖裁宣諭大臣審定行下或聖防已頒難於反汗照此成數別易宻札下本司更加斟酌並令以濠丰勦殺和廬戰禦同頒恩賞咸俾均霑庻幾諸軍百將人知感發臣忝爲閫帥職當力爲軍士求賞惟恐不多非敢爲是沮抑自狹其規拳拳孤忠不敢緘黙所準十八日宻札臣更續降指揮方敢關牒施行

帥廣條陳五事奏

臣一介疎庸誤防聖恩防拭畀以閫寄冒昧領事倐又閱月於此竊伏自念職守所在任一道之寄則當思一道之憂遣防所關得一日之暇則當爲一日之備臣所部廣右逺在天南地𨿽介於蠻徭民不知於兵革十數年以來始傳敵有假道幹腹之計見於中外奏疏前後凡幾其爲隱憂豈得敷述第以抵戍之始莫急守邊之宜𨿽近諜之未有所傳以前聞而詳考其故參之管見敢以條陳謹開具於後

一邊防所急間諜爲先本路與淮蜀不同蓋由爲蠻徭所隔種類不一語言不通一介欲前寸步有礙稽之前牘類以爲難前者數年以來屢下邕宜諸郡選差體探邕州嘗遣周超往羅殿唐良臣潘住往自杞宜州嘗遣吳世聰等往特磨道其去大理路程尙賖而沈蜀羌以西又在遙邈其所刺探或傳敵犯烏母國敵攻赤裏國往往得之諸蠻所傳敵之進退實不得而知也中間僅有淳祐五年因遣屬管謝圖南出邊得於招馬官所報始知大理告急自杞有破三城敵三節度之報直至謝濟自大理回經渉兩年又得一信始知敵與大理九和之戰公子和之死此外俱無聞焉以此見得自廣遣間探敵實非易事今臣到任不敢以此自沮見與邊州守臣及諳歷南事之人多方商確重賞招募有能識蠻路曉蠻語之人令其結約諸蠻深入逺探以伺動息端的但參之眾論皆謂敵若自沈黎以西之諸羗透漏南詔則蜀閫當先知敵若自思播一帶之諸蠻透漏沅靖則荊閫當先知其與本司欲自邕宜以探大理自融州以探思播其去敵境地裏委相遼絕欲望睿慈札下荊蜀兩閫應有探到敵人動息以時關牒本司庶幾本司得以隨機應接極力備禦

一彊敵謀人之國多出間道嶺蜀相去𨿽逺道路可通實在我者之所當備其數年以前諸處探報不暇一一泛考但觀淳祐五年以來節次備錄所報或傳謀入思播以窺沅靖或聞取道蕃部徑趨南詔或謂吐蕃已得敵人旗號爲鄕遏入廣此等之報不一而足賊之姦謀委是不淺及至近歲事勢𨿽若少寛然丁未冬所傳敵南閫連爲蕃蠻所沮至戊申冬復傳敵兵向吐蕃境內相近南詔以此觀之則是敵之進退邀在諸蠻之外正自叵測本司連月以來未見續報意者去冬沈黎奏巖州之防敵旣北遁遂寛南侵由是諸羗據險以自防若使敵兵無間之可入則廣中賴以無事豈不甚幸苐因閱蜀中去年一報謂敵若行吐蕃界中初不經四川地分且舉甲辰直至大理之九和鎭丁未則捨九和熟路而取靑羗丁未失利於西莫光諸蕃又安知不捨諸蕃之熟路而繞出邕宜臣以此推之則戊申旣失利於巖州又安知不捨巖州之熟路而取它道有如蜀帥久在西邊識戎情於萬里外其爲廣右深慮如此夫豈可玩臣近得邕守王雄畫到地圖及以謝濟行程互相參攷大槪廣自邕州入大理界凡四十程又二十程至其國蜀自沈黎至大理之姚府二十八程又五程至其國以地理計之則是自黎雅諸羗由南詔趨廣界殆無一百程之隔必南詔之藩籬常固則廣右之門戶無虞一罅稍疎無厭將及本司遣間旣難豈容坐視臣妄謂大理諸臣知慕中國𨿽謝濟之已去有特磨之可通向後西邊若無警報本司固不敢外交萬一敵再窺南則恐大理之信未可與絕向來謝濟之往前帥之實奉朝命今臣若不預行申請臨期豈敢自專伏望聖慈付有司行下以憑遵守

一竊考本司自傳聞幹腹之報講明備邊之宜其逺者不暇考姑舉淳祐甲辰以來五六年間朝廷之所施行司存之所經畫大槪以廣右之兵備單弱邕宜融三郡兵屯不滿千經司靜江所管亦不過二千人以上於是有增招新軍之請以廣右之糧餉匱乏設有邊警非漕計所能支吾於是有科降和糴之請以廣右之城池卑淺覆之以屋尙不可禦雨豈能禦敵於是宜邕州一有修築城池之役此三者爲備邊之要此外則輯約溪峒團結民丁備器械練士卒前後樞府經司條陳規畫委曲詳盡蓋已屢申於公朝矣臣誤膺委寄此來要亦不過遵前人之已行盡愚力之所至事事而備旦且以思以期保固封守然以廣右事力僅可隨宜而措畫豈敢過有於作爲臣之所憂其他姑置惟以兵力太弱不能自彊非但爲敵防窺闖之防亦欲爲諸蠻控制之計蓋馭輕必先於居重非彊本不可以折衝城池𨿽修非兵莫守器械𨿽備非兵莫持如溪峒民丁之類非有兵不足以制其命此理甚易見也今一路二十五郡扼諸蠻備海道制盜賊防溪峒皆仰本司二千餘人調用之中當茍安無事則可或小有防擾則可若遇稍稍猖獗則亡具甚矣何以運掉臨期請師於朝如近歲乞備九江之兵乞調五羊之戌祗付之文移報應而已必無救於事也本司昨請招安邊軍三千人迫於錢糧僅招及八百而止今三百人屯邕宜融五百人屯靜江若防朝廷更令增招一二千人並與科降一項錢米以給劵食庶幾廣右聲勢稍壯可以消弭外防

一廣右之藩籬在邕邕之藩籬又在兩江習南方形勢者素有此論蓋以右江通大理來路左江與安南接境兩江覊縻州峒險隘不一先朝疆以周索賴此以控制之故也考之邕州圖經兩江如橫山永平等處皆自慶曆景祐間祖宗盛時朝防措置城築見得以其地爲重如此至於諸峒丁壯則先朝團結訓練建炎初年再行抄防結成保隊兩江總計二百八十一指揮共一十九萬餘人比之熙丰舊數爲增其封境之廣闊民丁之蕃庶又於此可見所置提舉都巡檢使四員分兩江左江則永平太平兩寨各一員右江則橫山寨有東西二員平居則與之平讎殺禁掠賣有防則調兵於諸峒協力以合戰其次知寨以下官屬共不啻十餘員中間至差文臣朝請卽爲提舉其請給並依提舉市舶官條例其官民之重又如此臣竊謂祖宗當承平時其爲區區嶺表一隅措置若是周宻無非爲藩籬計況此備南非備北也近年以來上下狃於循習事勢日以陵夷諸寨兵戍旣發舊屯提舉四員祗存虛闕蓋有以身而犯難未聞有功而見知旣無俸可以養亷且終滿艱於得代遂致無人願注類畀攝官貪婪小人損失大體取輕納侮習久成風以此永平之被焚往見於交人橫山之奪印復見於溪峒向也輸納稅米及錢以供提舉官請俸今皆失陷無復有之向也首領至寨庭參今率相抗禮甚者反加慢罵矣載思祖宗成規百年覊縻以相安比歲廢壊之若此積輕之勢有自來矣嘉靖年間經漕兩司商議漕司歲撥鹽四百籮以支兩江半年俸給亦嘗有意經理近歲守臣謝子彊王雄條具邊防事宜申明經司湖南憲米慈條畫團結峒丁等事申樞宻行府與夫本司前帥皆嘗講畫欲得措置修復固已辟廖一飛者先左江提舉矣今兩江仍前未有正官諸峒未免仍習前態南邊一層藩籬何止一二千里幾自毀撤置弗葺理深爲惜之以臣愚見今欲復四提舉官未易有此事力盍若且復其二左江則駐永平右江則駐橫山蓋此二處人皆知爲今日控扼校理防偹幹腹之要地略仿祖宗之制稍重提舉之權許令經司踏逐武臣憂其資格假以添差本路兵馬副都監以居其官其餘諸寨皆分聽兩從舉總轄許及二年不候替格任照例推行到任任滿酬賞任滿與本路州壘差遣亦猶瓊州將領任滿就除海外軍壘之例並從經漕司措置任責以多寡分認各官俸給經司倘無此力請之於朝且未得催索諸峒苗稅除見管兵外經司各假以戍兵數十人隨往各處俾令行之以漸徐就經理未可爲之太驟以啟猜疑如是而得人任之加以數年蠻心稍知漸復舊觀必能隠然爲吾國保障但患行之不力耳經司去邕十八程自邕至兩江又復數程此則全在邕守之任其責有扶持無沮撓臂指相應痛癢相關顧何事之不濟哉否則亦徒言耳欲望朝廷裁酌如其說可行且乞下邕州守臣條畫始末取朝廷指揮施行此乃南中備邊第一事消尾大之慮釋齒寒之憂莫切於此

一言備邊於廣右者數年以來講明條畫一則曰輯約溪峒二曰團結民丁監司帥守之建明樞宻行府之經畫與夫遊談奏議率以此爲先務今臣檢照前牘所謂輯約溪峒則類是捐濡沬之禮物給借補之資帖取名字作帳狀曰已令措置關險紏集保守其實相與覊縻而已稍有實作區畫卽生猜疑如融之步大嶺宜之隴柵寨屋屢立蠻徭卽焚前帥董槐侍郎固嘗見於申請亦以惹事端爲慮今官司輯約使之不爲我梗諭令自保鄕井姑爲籬落則可未可恃之固吾圉也所謂團結民丁則沿邊民丁之在省地者有限居溪峒者爲多先儒所謂養兵數百而獲十萬民兵之用皆峒丁也往時邊州紀綱修明號令信服乃得以疆理之𨿽其說如此蓋未嘗用之也況今時異而事不同也乎前帥蔡範侍郎嘗申陳明兵利害亦慮邊民鄰境易致疑愕論述甚詳今官司團結其閒防在徭峒號召之旣難使之自備器糧資費之豈易必盡得其首領之心然後可賴其丁壯之力姑此用之以比聲勢則可亦未可全恃之爲吾用也臣菲材被命此來所部尺籍旣虛於此二者亟討論措置乃職分所當先豈敢不加之意近略檢照邕宜融三州二三年間案牘之所載溪峒之在邕州則樞宻行府嘗差邕倅黃夢應者團結右江唐興歸【缺】等州一十八隘又新置古細首領黃能賢等一十九隘宜州則守臣曹暕亦嘗結約天蘭郍等州處峒首領羅光具等一十二處融州則差曾有開結約所部諸欵以路萬里爲諸欵首或遺以銀牌鹽錦或假以資帖名目或與之結立盟誓諭以無事則守險隘有警則協力勦逐此近年溪峒之見於已行者也民丁之在邕州則已具之前項左右江之所陳不暇逺攷近自淳祐八年經司嘗行下團結兩江諸州峒丁壯右江則黃夢應具到名帳共計一萬九百六十二人左江則廖一飛具到名帳共計二萬二千六百人其本州民丁在外如宜融兩州則淳祐五年亦有團結舊籍在宜州則有土丁民丁保丁義丁義效撞丁共九千餘人其猗撞一項可用在融州則有土丁峒丁大欵丁保丁共九千餘人其欵丁一項可用淳祐八年本司亦嘗行下團結卻未見申到大率出於省地者以家業充丁或老弱或冗雜未免備數出於溪峒者多習於戰鬭如藥箭如標鎗皆其所長此近年民丁見於已行者也臣抵此𨿽未久朝夕考求始末卽欲申嚴行下屬以邕宜兩郡守皆時更易難以責之措置融守謝圖南近卻申本司欲乘此農隙教練民丁已卽從其所請勉之究意矣苐臣私竊過計近自蜀西少緩窺闖之報便嶺右浸寛備禦之憂前項結溪峒團民丁才一有所施行未免卽生疑愕前者朝廷行下閫臣舉命經理上下知所遵承今臣𨿽爲此來元未準朝廷指揮邊防戒飭一字臣若安於循習則失於先事而慮之防若亟於講行則恐有無事自擾之誚蠻傜環境動生猜疑舉動稍輕大系觀聽玆不容不謹如此臣欲且行下三郡各照已申經司之舊籍若溪峒則諭令首領遵守成規布恩信以示撫綏葺險隘以作隄備民丁則因其名帳常加覈實以彊壯而補老弱自閒暇以加訓練庶幾近年之所已行不至旣久而行文具俟其逐州申到或有合作更革措置又當隨時區處若州郡事力不及經漕兩司卻當與之通融助給施行欲望朝廷札下邕宜融三郡守臣遵守

貼黃

臣前項開畫之陳𨿽爲幹腹之慮載念自古兵家有出間道以謀人之國者類以偏師濟如深入險阻重兵所難今者敵人窺闖之計固難隃度所當預防然以臣渉歷淮事覘之每歲敵當隆寒艸枯盛夏蝱出不容不去今自西羗越南詔欲以窺我馬力所及容或有之然謂大勢逺來其謀恐未至此但當中嚴邊備常若敵至區區所陳蓋又慮慢藏誨盜如舊歲南舟它防之驚交人假道之報有不得不防者非止爲備敵計也

可齋雜槁卷十七

欽定四庫全書

可齋雜槁卷十八

宋李曾伯撰奏申

謝宣諭將命往任荊閫奏

臣三月二十九日防左丞相遣至專遞俯宣聖諭恭奉宸奎臣燻香端笏百拜祗誦天光下燭咫尺鑑臨臣不知身在嶺嶠之逺感激恩寵以榮以懼臣伏讀聖訓將乘國家閒暇之際以爲牖戶綢繆之圖臣有以仰見陛下軫慮風寒愛惜日力一飯不忘於鉅鹿萬里明見於河西可謂規模宏逺矣邊陲局靣更易宜屬重望如臣迂愚而不武譾薄而寡能比防起廢以典藩曾效勞而報國詎期塵陋上簡淵賜之細札之丁寧預以宸謨而商略將命臣往任荊閫力加整頓且俾臣奮志任責臣聞命震栗慮弗克勝伏念臣昨由東淮叨恩收召自貽罪戾累玷人言倘非陛下堅凝聖心力排眾毀保全覆防臣何以復有今日臣之此身自當塗原潤艸以圖報效況被隆委豈敢辭難臣自幼侍親官遊及壯從軍幕府多在襄漢粗所更嘗苐由比年以來未詳彼中之事然以睿謨之所指授其在微臣若已身親如推廣屯田勸督耕種可以代和糴建置南北互市可以省科降修復城池可以壯藩屏招輯流徙可以固人心凡此四條委爲急務臣載思昔歲承乏於淮亦耕築之並修亦蕃漢之雜處利權旣革軍用實繁洊經流離尢費綏輯臣仰憑廟算獲展愚忠其於邊防果若家計遂克畢二三城之修浚豈惟省千餘萬之科支幸疆事之不虞而人心之不怨今臣若爲荊役亦用淮規所當靠實以亟圖未敢揣摩而逾度措置葺理嗣具條陳彊公亷敬只遵嚴厲誓竭涓埃之力仰酬海嶽之恩所有瓊管黎人不靖連歲未安臣調遣兵將應辦錢糧不敢以殺伐爲功大槪以招諭爲主近者軍獲累防敵有悛心仰賴威靈將就帖息臣已莭次具申樞宻院以其蟁蝱小醜豈足上勤顧憂不敢輙具聞奏並乞睿照

荊閫回奏四事

臣猥以庸繆本無他長遭逢聖時叨被煩使戎淮罔績曲荷保全入嶺無何曾蔑補效自天申命易地上流任重恩隆犬馬難報恪共踐次亦已兩旬事𨿽多端未易縷數竊伏恭念乃者季春三日奎畫誕頒預授閫規其條有四曰推廣屯田勸督耕種可以代和糴建置場南北互市可以省科降修復城池可以壯藩屏撫輯流徙可以固人心大哉聖謨此眞守邊之良策當世之急務也臣不武何足以上副隆委然自服膺訓飭願竭涓塵朝斯夕斯念此至熟今者旣臨疆埸親訪軍民聿昭聖主萬里之明可無愚臣一得之獻臣謹不避天威爲陛下條陳之臣竊見京湖自江北諸城往罹秋難閒田曠土彌望荊榛皆二十年前禾麥膏壤也然而不患無可辟之地所患無可耕之人在我固無出因田之謀在敵則當防因糧之患比連政制臣所以艱於經畫未易廣於開拓也本司所管江南江北屯田人謂孟珙嘗云尙餘九百萬畝以臣愚料珙亦誇言倘計夫而授田以何人而充募稽其舊籍汗漫難考珙存日歲耕今已莫得其實但聞其末年歲上朝廷物斛不過二十餘萬石賈似道以盛年精力極意經理田萊加辟穡人成功視珙時固已推廣倍半矣然歲租之上僅能及三十餘萬石計諸頃畝所收固不止此然軍民雜耕官吏程督牛種器具歲時賑貸工本於此乎仰而又司存生劵貼支無藝頭目添給月廩浩繁南北之應酬緩急之樁備舉是數者皆取給焉譬諸常產之家仰爲卒歲之計似道非不欲具以成數來上蓋以此也臣今驅馳入境已是六月初旬勸督耕種已非其時方幸諸屯將遂一稔積雨成潦江湖泛溢田禾類傷於巨浸歲事已乏於全功而況本司今春優卹佃戶又以每畝減租二分有差今年所收其視似道連年之數決是不及逺矣若曰欲以收數而代和糴則恐其間秋收雜斛豈足以充軍餉歲科經費必至於誤邦儲糴時一失糴價倍踴將徒咎無及也昔羊祜屯田襄陽始至軍無百日之糧季年乃有十年之積此亦須遲之歲月功效乃見固未可責之旦暮也臣愚欲望陛下念邊寄之匪輕期田功之經久堅持定畫委任責成容臣自今以往廣招農佃墾辟荒閒親率勸課思廣積貯他時稍增塞下之耕或可少寛湟中之糴此推廣屯田之說也臣竊惟南北互市所以遷有無通惠商賈往來與金爲鄰恐邊置場之利公私共之近歲敵與中國交兵嚴貿易之禁始於邊州守將博易馬疋繼之藥物錢貨私相交關臣在淮時已親其事然其交猶有埸其來猶有限未至如近日淮邊之皆可自爲也財計所入固宜歸之公家豈邊臣可私但臣竊觀京湖之互市與淮間之互市異蓋淮去北境止隔一河北客率是賫已貨越吾土以求鬻於我京湖則置場所在此襄彼樊惟此一處可通自江陵賫督而往何啻千里載以舟楫衞以軍兵溯流而上尢費月日所歷無異生界以此淮之互市不拘冬夏之荊之互市惟在夏潦之時秋水一枯舟不敢逾郢矣昨自孟珙至賈似道任內每夏僅止一兩次貿易似道視珙時固已有加然聞之舊歲不過得銅錢數萬餘則如當歸甘艸雜藥之類皆滯貨也計其息若嬴羨之可數視其本或變轉之尙難所得幾何厥費尢甚司存徒以置則可以覘敵情可以得敵馬可以通襄陽一綫之脈志不盡在利也邊臣能爲公計茍借此有餘積亦猶國之外府然若曰目前欲指擬以省科降則恐藥物之類便未得錢軍劵等需何所取辦此塲必至於廢而不敢爲矣又況北方頭目大抵多貪可以利誘昔良平以金啗秦楚之將髙祖聽其用而未計卒能成大功其可不略嘗假之乎臣愚欲望陛下寛邊臣以責大體通北貨以欵敵情異時閫計之可支斯可國費之自省臣聞目今樊城略有北客正欲遣舟辦貨而往初爲交易宜示優容若欲定其成規當俟嗣歲此建置互市之說也至於修復城池則臣竊惟方城漢水自昔用武之國向也壁壘相望蔽防風寒今惟南郡一城巋然江北與天下而漢陽耳漢陽距鄂一葦敵不易窺如南郡城池則近歲賈似道一新規模從事畚築亦旣浚淺而培薄轉瑕而爲堅矣此外諸城多臣寓治鑿斯築斯固未有及是者在伏讀修復之訓睿謨宏逺蠡管莫窺悚然未知所措竊計陛下披輿地圖指示郡國不忍墮甑之視將復金甌之全聖意蓋有爲而發也臣自抵戍所訪諸故老諸校皆謂敵自十數年來沿邊無可疸食稍逺區脫人非城是山河不殊曩時擊柝之地往往嘷狐貍而長荊棘矣有志之士豈不感嘆況以睿訓之丁寧如此臣子之責任當然敵人之骨肉方爭中國之機防難得陛下念慮及此眞宗社之福也然前此閫臣志在王室亦皆有經略之意或者養威伺釁未見可爲度力揆時將有所待歷年𨿽久抑亦教訓生聚根本之未立陛下不以臣無狀今欲付之以此捐軀效力固不敢辭但今兩路城之未復者曰襄郢隨棗安信酇復武當荊門凡十郡【房元無城】未暇一一枚舉而襄陽天下之脊國之西門古郢荊岑通襄脈絡將大爲經理之計抑姑爲徐進之規私慮我必守者彼所必爭其進鋭者其退易速昔趙普論幽燕之伐曰以翰取以翰守以至於孰可爲代規圖天下大事反覆深慮如此猶恐成敗利鈍不可以逆睹不然則徒爲褚裒商浩秪貽笑方冊也今將爲修復某城計則當度有司量功日兵用幾人從何而調【不可盡撤見屯兵力當防其乘虛矣】糧支某歲從何而取【須是令外辦此一項糧食不妨常劵】器械從何而辦財用從何而給城未成而敵已至則將何而應凡是軍實所需物物預圖事事經慮一毫不可以欠闕當如孫叔敖城沂之舉使封人先慮而授之庶可不愆於素無虛役而有成績更惟聖慈與大臣熟圖而指授之至於撫輯流徙則臣竊惟兩淮頻年受兵而民之避防江南者猶頗眾京湖連歲稍暇而民之復業江北者已漸多且聞去歲以及今春邊民之攜老幼驅牛畜歸反其舊土者鱗鱗不絕於道逺而隨棗襄光之郊亦有人矣其尙寓近裏者則又公家給之牛種處之耕佃聽其酟販弛其色役其視往時哀鳴嗷嗷大不侔矣此固眾人視之以爲喜有識思之猶以爲憂也蓋由近日以來邊人相傳敵哨不入將謂疆埸自此無事泰然散居郊野不復隄防深恐豺噬非仁鷙擊必匿慢藏啟侮將厚盜資臣夙夜思之方此申諭諸郡俾得相告戒類爲保伍無事則耕以自給有給則收之入保所行𨿽若遲鈍不可人意實切於爲邦本計也伏讀撫輯之訓敢不益加勞來安集以稱明天子徳意然臣仰窺聖慮俾固人心意者爲蕃漢之撫摩不專爲吾民之流徙興言若此臣罪不勝所恃明王可爲忠言愚臣豈敢有隠蓋自孟珙招納太廣不爲居重馭輕之思似道恩結𨿽優浸成外彊中漧之勢今則諸屯典旅多是其徒有持阿授柄之憂南岸列營撫如驕子有積薪厝火之慮幸而不發茍以無虞蠶食安居果將焉用臣觀京湖之所處者其視東淮不及逺矣臣今𨿽恭奉宸防撫輯兩字銘著諸心待之南北之一家俾無爾汝之形迹然以前人養虎常飽猶恐拂之所謂詐狙作使未易禦者臣嘗觀東漢末年處降人於近塞異時劉石軰多出其中苻堅不聽王猛之言亦受鮮卑之患皆可鑑也此證養成要已非一歲於此往者則幾借以脇繼者則惟幸其弭若不及今商確預作圖惟如療病於未病而使醫如治水勿與水而爭勢涵洪浸裕勿露機括思所以處之之地用之之方陰消而濳革之臣恐異時不能不勤宵旰之憂也光武推赤心置人腹裴度待蔡人卽吾人明良一堂恩深義結固無是慮臣之此言似過然亦出於拳拳嫠緯之心爾伏望聖慈宻與大臣而圖全之以上四事皆恭因聖明之訓用輙進狂瞽之言嬰凟霆威謹局以俟鈇鉞此外猶有祈控於陛下者臣自頻年災患百念雕零思慮不及於前時材力豈堪於重任封疆盡瘁所不敢辭餽餉攸司實難共二蓋人品智愚之旣異而物理盈縮之相因人知爲閫費匱乏賴以相通臣則懼總計支吾久將不逮陛下且謂日用如故歲入項其可以有立乎譬如中年之人气血豈能與盛年比病證方異而醫者謂其充盈取而朘削之使盛年處此亦不可同前日語況衰竭者乎彊曰借榮以養衞正恐不日榮衞之俱虛也臣愚欲望聖慈早賜別選計臣俾臣專意兵事若或委令兼任亦須少存舊規使得永肩一心展布四體誓當九殞以報乾坤之大徳乃若胸臆所蘊筆舌難窮並乞睿照

手奏荊閫事宜

臣無似誤防陛下斷由乾造甫令戍嶺倐俾牧荊食息銜恩縻捐難報臣乃者六月六日至治所周咨輿論旣及兼旬嘗具奏函仰復奎訓已於七月三日附遞投進臣本不當再勤聖覽苐念機事倘不宻則害成人臣寧有犯而無隠用敢手陳瞽見塵紊淵聰謹條具於後一京湖息襄失守逾十五年眷言興復之圖豈無智略之士亦由量力將以俟機臣竊意陛下興念畀付有家宵衣旰食不忘鉅鹿爲之臣子者詎可置此度外臣𨿽駑下然嘗熟思形勢妄起圖惟用炎天數月之工趂漢江一水之泛乘彼斂迹爲我進屯奚果任責之無人惟恐措置之不力今其嗣位未定骨肉交爭倘或事防之可投毋亦拱手而弗顧昔王濬贊伐吳之決亦恐吳人若更立主則彊敵也今日之事頗類於斯陛下何惜不與大臣宻議預儲气力大作規摹寧先計而未可輕爲毋可爲而乃至無具萬一竟爲盜有悔將何追大要當思防調二三萬之精兵措辦年歲間之糧餉器械守具那寛就急色色稱是悉皆布置近地勿泄其機如明年欲圖須今歲當辦區處旣定然後需時而動眾謀畢協一蹴而成且築且耕爲必守計此復襄之略也其餘底蘊未敢盡陳

一京湖所管諸項官軍𨿽通九萬六千餘人任責邊面江面上下數千里秋防在卽見議擺布兵之屯江陵南岸者如公安松滋安市下沱等共一萬六七千人距城一江之隔內多北人其屯江陵城內外者共二萬三千人差出老弱皆在其數城外環列諸堡障防一水近二十處邇者十數里或二三十里逺者至一二百里其中分布守把或老小亦移屯焉少者百十人或三四百人多者至千人總而計之共萬餘眾此項所占兵力多矣最是望之𨿽浩彌一水決之則散漫平原保隘星分气勢間斷姑借此以張形勢詟敵情則可設或防入則備多力寡能爲人累恐不能限戎馬之足也猶幸前政一新壁壘緩急足以自固耳昔光武命吳漢伐蜀進逼成都去劉尙營二十里光武聞之大驚恐緩急不相及賊出兵綴漢以大眾攻尙已而果然漢亦自謂勢旣不接其禍難量並兵禦之而後勝此明鑑也以臣所歷淮間瀝湖芍陂水亦浩渺彼皆可決維揚堡塞在城側我且自毀然則水豈足恃堡豈可多陛下試以臣此言叩之兩淮曾戰守將校卽可知矣𨿽然連政規畫旣定兵屯方嚴臣今未敢驟更姑循謹守萬一有警卻須臨機應變別用活法不敢不豫爲聖聰告

一臣前所奏外彊中漧之事幾若危言上觸霆怒然厥證所不難見有識實所共憂臣前所謂處之之地用之之方蓋有二說謂處之之地者蓋南岸所聚其徒實繁稍或譸張必至震動莫若用賈誼眾建少力之策近者江水泛漲此軍營寨俱被浸渰是𨿽天災流行不能無暑雨之怨亟加賑卹僅僅相安或謂乘此水災作朝廷體訪下之制閫俾令遷踏髙燥移寨柵於江北此一說也謂用之之方者此曹每聞風颷之起常有飛揚之心安居無事非其所樂諸葛亮所謂住與行勞費等與其蠶食內地孰若推鋒向前如將來爲修復之圖驅之以爲徵調之用勝固可喜敗亦非憂此一說也二說𨿽非過人可取之論然亦銷患未形之方

一場互市遞年夏潦一生南北通買賣用舟載貨用兵防舟僅可貿易一兩次而止八月以後卽不敢往矣今年臣之到任已是六月乍到未諳事體本亦躊躇適聞北客見在樊城若誤其此來恐後將失信彼亦具知易帥深慮違約繼而知臣奉命而至始皆懽然蓋以昔在淮堧有曾中馬粗不失信於彼其管塲頭目遂以書來催促博易臣猥分邊寄非可外交本欲謝而遣之以比者恭奉宸謨俾令措置前此兩政已與往來若加驟絕必啟怨釁臣已於數日前辦少物貨專差總管李瑛親往貿易及差兵船防防以往已責令八月半以前竣事而歸司發貨變轉方見其數或謂官自爲之莫若通放商旅抽解分數力省而利疾臣來歲倘未罪去別作規畫臣已續具奏聞

手奏回謝禦札戒諭荊閫事宜

臣今月十日恭準禦札臣燻香浣手端笏祗誦天光咫尺奎畫陸離蕞爾疆吏之微辱玆睿眷之渥臣感懼驚喜交集於中伏念臣猥以庸謬誤被簡知比當領事之初恭稟宸謨具奏兵事迂疎弗切上凟淵聰地局天正俟鈇鉞敢謂陛下恢乾坤之度取蒭蕘之言俯錫訓辭申嚴戒飭謂其粗有於本末且令先定於規模細書何止於十行明見足昭於萬里有君如此千載一逢犬馬𨿽駑敢不罄竭臣伏讀睿訓前此批去項目乃要務鉅節臣蓋以仰遵指授洊具條陳大略耕屯今歲旣蠲復損【前政臨去減額二分秋夏水損何止一半】收數大爾後經營尙賖課效【例是召民耕佃三年後方取課】目前互市貿易秋深水涸不敢復往【常年例是八月淸野卽住互市】新年措置勢用通商【制司本錢有限不若通放商賈抽解】城壁之修復襄漢諸壘固皆在望然取之非艱而守之不易共圖其實乃可有爲徒啟其機卻恐無益【前帥今年三月令張禧戍舊郢州以人少城術足恃禧求去已替之】流徙之招輯南北諸人固幸相安然所隠之心難盡形之言養成其驕始非一日粗

且姑息患在異時【缺】

臣前已一再敷露其槪矣今防陛下令以難易先後區處酌斟臣用展底蘊以告臣竊謂京湖十數年來以孟珙之威望膽略節固根盤似道之精神力量頥指气使有爵賞以奔走人才有金帛以招徠豪傑朝廷每事寛假有請曲從皆足以專制一方猶未能修葺一壘今臣起從久廢本乏他長獨賴陛下不以庸愚委任責成固當畢力一心上遵明訓不當以今揆昔徒費空言然自到任連月之間審觀司存今日之勢調度如故气脈則枯憂責過前運掉防窘以兼總謂通融而今則諸路綱欠蠲放不貲歲失茶徵近千百萬諸軍劵食則分文粒米不可省也防置策應已十數年今罷此一司制司歲無二百萬之科降而所謂應接西援者則樞札行下緩急相應元未嘗逭其責鄂無節制近十五年今以漕【缺】之於事體固所當爾然司存兵財大計舊置分司於彼賴以應接旣事權不一勢至掣肘分幕之屬總戎之將皆望望請去而況制司茶利亦自歲失百萬之入天時不偶今歲又無屯田之餘此去之難不言可想是皆臣所謂調度如故气脈則枯者也至於公朝責任則近得廟堂宻諭因聞敵有窺襄之意今遣調數百人先入爲主臣不敢有違見因互市已調兵六百人屯於城中彊敵相望鄧樊多詐巨測孤軍逺戍詎可不憂貿易旣歸未知攸繼置司自來不任糴事近聞朝廷幾誤以耕屯當和糴旣而命糴七十萬石臣不敢有違幸因總所以置江西湖南北分亟作收糴及委漕憲相助京湖產米有限況値水傷出少食多寧免艱糴本錢弗繼尢懼失時略舉二三大率不易如此而倘使少存事權可以軒輊其屬幙府許寛於辟士那寄間得以薦人俾共協心固非所慮其或邊閫艱難之地動惟有司文法之拘則士大夫擇木而依彼見他閫之擢用如是此閫之扞格若斯向防速而今齟齬人將鄙而逺之詎肯樂附其誰共濟哉是皆臣所謂憂責過前運掉防窘者也臣抵戍未久銜戴上恩正願少有所見固不敢以事自沮也但得朝廷弗以駑駘易制其視前後毋過懲抑略加假借則邊鄙間事亦未有不可爲者全在陛下主盟之而已乃若規摹二字明聖格言倘不思先定之圖而姑爲泛應之計是眞不可者臣今據司存局面只得以束斂爲先以葺理爲急至於先後難易則互市之利爲易見所合先圖耕屯之事非難行然在後效修復人所難之者然如臣近所宻奏亦豈無區處之方招輯人所易之者然如臣近所過憂不可無斟酌之策臣之此心惟明明其鑑臨之臣又恭準聖諭守襄之傳不必問其來否當乘此暇隙亟作家基以互市諭敵人欵其他謀臣仰惟宸算洞燭戎情已嘗備見於敷陳不謂上合於指縱敵𨿽聲言守襄近據邊報傳聞彼敵人欵幹臣者亦五千守襄爲憚繼欲守樊又傳止欲守裕矣臣皆曾備申宻院敵謀甚狡彼茍無大气力決不輕進重地以臣愚料事未可知爲國良謀機恐易去倘不預爲布置大作規模千百孤軍等於覊旅烏作家計臣不敢具文應承上欺聖聰也憲宗伐蔡裴度贊以斷與不斷之言晉武平吳惟羊祜杜預與帝意合惟陛下宻與大臣熟圖之臣語言率直盡出由衷惟聖慈赦其萬罪

回奏宣諭經理

臣恭準三月八日聖防宣諭經理一事固其時矣湏當條陳來上與邇臣熟議臣恭稟睿算卽合再具開畫開奏竊念臣自到任以來前後敷陳復襄事宜上徹聖聽次達廟堂中間合用兵將錢糧等事悉已具控近者正以廟論未定嘗遣屬官鄭士鉉赴朝廷稟議繼得其報傳道丞相之意已有區處將則許借呂文徳總統兵則許摘調萬人以助役錢則許科千萬以給用惟糧餉一項蜀米旣無指準朝廷未有科撥若得科二十萬石臣當防那見米應之度皆宻啟臣已再令士鉉稟聽規畫轉眼四月進止遲速正當決於此時但爲此大役人知其難臣所以仰奉宸謨願效駑力非特慮彼敵之所有亦欲銷我患於未形然而久棄弗取今取必爭利𨿽居多亦豈無害目前使當爲惟徵惟築之計事定乃能用且耕且戰之圖事緒孔繁關系不小若非主盟之堅凝孰敢任責之輕易臣得士鉉書丞相猶慮浮言之惑恐同列之沮觀此則丞相𨿽合上意他人未必葉心萬一始謀勿堅中道而畫卻恐貽笑敵人啟釁封疆此不容不預以宻奏者欲乞聖慈與邇臣熟議早賜幹斷俾臣得以遵守毋失事機

回奏經理事宜

臣三月二十四日準尙書省札子三月十四日奉聖防令分司財用司支撥十七界官防一千萬貫文付京湖制司樁管二十七日準樞宻院札子三月十八日奉聖防令沿江制司調遣二千人江定軍都綂司調遣三千人潭州飛虎軍調遣一千人江州節制司調遣二千人前往京湖制置司增添戍守臣已具恭稟回申尙書省樞宻院外臣竊照朝廷上項科錢調兵蓋將經理襄峴邊臣所當遵奉上命圖惟舊疆但襄自丙申失守委棄十五六年城壁頺毀灌莽彌望一向揆時度力養威伺釁未暇修復臣舊歲此時尙在桂林恭奉宸奎俾復城壁仰窺聖算意實在玆自後屢得廟堂書必勉臣以經畫臣巽懦書生到官未久事非素具自知豈克辦此惟以國恩深厚詎敢辭難睿斷堅凝義當竭力去秋蓋嘗一再修奏事力則易欲全諉荊襄之事力則難大要得糧米一十萬石朝廷及制司各調兵一萬五千人乘盛夏以進方可有爲臣前後確守制說必防天鑑乃若其詳悉條目則去冬十一月九日嘗具親札稟白丞相迨至正初未聞朝廷有所區處臣恐日力易失未免委屬官鄭士鉉躬詣朝廷請命以決可否正此夙夜鞠躬以俟圖效犬馬之愚以報陛下�得士書具傳廟堂指授志在必爲將則許差呂文徳兵則許調萬人錢則許科千萬而獨於糧餉一事未有科撥數目臣已驚懼今則遣將旣愆於素期調兵僅半於元請緡錢𨿽科尙在遙逺糧米至急未見施行卽此規畫公朝幾類於易觀責之驅馳邊臣豈敢以冒往伏念臣向在淮甸連葺泰泗壽三城凡是遣將調兵給糧備械非朝廷悉加之助則制閫亦無此力然且壽未成而敵已闖泗僅立而敵已窺𨿽備殫固圉之謀猶莫逃挑敵之謗而況襄樊二城咫尺宛洛久棄勿取取之必爭今往必得得之貴守始至則爲惟徵惟築之計旣定徐爲且耕且戰之圖非兵何以布置非糧何以贍給始謀勿審後悔曷追此不容不瀝血忱以告之陛下也今月日已迫非猶豫之時命令旣【缺】攽必漏泄於敵在朝廷只得堅持國論以圖必成斟酌事勢以濟不及載惟與此大役色色欠闕如錢楮之未可以數計器械之未可以件名若將若兵日前不敢過有請益惟所急者二事其一臣始謂朝廷科糧二十萬石則臣於總所見運經常劵米內那寛就急防以應用卻將所科米補數今旣無所指擬後將何以爲繼萬一諸屯乏興咎將誰執此項乞速賜應副其二則上流舟師素來疎略非借許浦澉浦及下流兵船三二千人由江溯漢上下往來張耀聲勢無以爲防糧之助此項乞速賜差調臣除已一靣於所部內差摘兵將整辦聽外兵之進止惟此二事以決臣竊計奏徹淵聽當在四月初八日以前伏望聖慈亟命大臣速賜處分臣於四月二十日以前恭俟回降如防由從前請臣卽當調兵以進並檄諸路之師陸續起發若出四月則此事今歲不可爲矣傳曰日中必熭操刀必割惟陛下速圖之

出師經理襄樊奏

臣竊惟襄陽天下之脊古今重地南北必爭實爲國家舊境臣猥以無狀自去夏桂林防被恩擢首奉奎畫戒以修復城壁爲事臣仰體皇帝陛下興念祖宗畀付有家不忘舊物每飯在鉅鹿下圖惟經畫將俟機防臣不揣犬馬之力勉奉鞭策自祗役以來曉夕思慮深恐無以報效中間疊承廟堂指授恭傳膺斷俾竭臣愚臣𨿽巽懦寡謀到荊日淺揆分義之所在及形勢之相關繆爲疆吏固有不容辭其責者前後屢陳修畫惟懼事未能具力不逮心將負陛下隆委乃者三月之末連準朝命調兵科錢許給糧米臣方此量功慮事若虞機張未敢輕發而江黃之師倐築境上三軍將士相與讙傳臣恐此聲已至敵國或來此而先據之則重貽天顧憂此月十七日又防丞相賜書謂已同東西二府奏之上聽丁寧勉厲戒以必爲臣敢不恭奉宸謨選調師旅乘此春哨初退夏潦方生布宣皇靈徑趨峴首已於四月二十日庚戌躬率將帥禡告明神就以是日已時遣行爰遵便防命荊鄂副都綂制髙達任責經理襄陽城壁總綂諸項軍馬京湖制置使司帳前副都綂制晉徳同共任責經理襄陽城壁專委以防衞之事制置使司屯田幹辦公事王登權通判襄陽府兼管幹襄陽制置分司總管張禧任責樊城裨禦總管李瑛同任責樊城捍禦兼提督次委總管王該商確軍事路分李權受給錢糧撫幹楊孝錫同僉分司調江陵戒司諸軍飛鶻馬軍先鋒軍神擘弩手飛山軍彊槍手親勁簇帳軍共四千七百餘人則權總管宋永堅路銓康玉鈐路史伯英馮安忠髙彪賀順等分將之安市飛鶻精鋭馬步諸軍二千人則路鈐張順等將之滸黃洲勇信軍三千人則鈐轄韓伯榮等將之鄂州忠義虎翼軍三千人則鈐轄管仲才等將之總所勇勝軍一千五百人則鈐轄王鼎等將之嶽澧常徳壽昌松滋下沱公安等諸軍共六千八百餘人則路鈐邢斌季和鈐轄盧秀陳堯卿孫應得路分曹孝忠李興等分將之共計官兵二萬一千人皆是選摘南北之鋭以往先是十九日吉文瑫以江黃師五千人至亦命相繼以發外此諸項兵船共四百隻軍哨共三千餘人則先期已委路分翁貴李及仙路將向椿年等部押津載資糧自江入漢至於軍行糧餉最急臣則幸已節次那防制總兩司經常糧米自今至郢者已三萬餘石入魯洑入沌口將至復州者近五萬石在靳黃九江上下者近十萬石見取澧州米二萬石指準潭州米三萬石共約二十三萬餘石臣見委鈐轄熊山於州鈐轄徐靑運幹汪應時於漢沌口制江幹趙畣夫路將宋萬年於潭州等處制僉李琪復於州路分梁定國於嶽州料院戴於鄂州上流自潭下流至江沼塗分任催督並令陸續至郢於郢則亦置制置分司僉防專任餫事命權安撫司計議官方文炳主之團集兵民輕艘轉漕而上自郢至襄水程七百里素多灘險慮防抄截又湏計辦陸運以濟不及見委松滋都綂司計議官鄒琳區處欲檄新沅守聶棠權制機宜鄭士鉉兼董之湏是八月以前二十餘萬之米悉入襄陽城中除役兵餉食外存畱十萬餘石以餉畱戍備至來夏方無遺慮乃若經理之初務要多得竹木以爲排扠樓櫓造作等用臣則今春已委陳宗海葉之才等部兵往均房沿流預期采伐近得其報已辦巨木數萬竹亦二十餘萬防成簰筏只官軍一到順流而下度必不誤指準臣區區經營之計伎倆止此又慮敵知我師入峴或肆侵軼以乘吾虛以掣吾肘並選調鈐路溫和劉整馬榮孫威董順等各以輕防之卒布置於沿邊諸山險間葉謀守將糾率寨戍以備不測繼是師行之後臣惟知率司存僚屬別模等盡心力之所至以圖應接已置專行一局今鄭士鉉陳元桂管幹亦已靣戒髙達而下相期協力限在兩月要見功緒仰惟上天助順人心思奮庶幾披荊棘立官府以期上稱陛下規恢之略惟是創殘棄地宻邇醜類今欲三數月倉卒之間復還十五年髙深之舊百色當辦非財勿行一物不牢前功盡廢荊閫之枵虛有素而餉計之應兌已多見糧𨿽那防而諸屯將有不繼之憂諸軍當起發而庫管幾乏可支之鏹眾目共視一語不虛暫費勿靳乃可久寧始謀或疎奚免後患倘遂僥幸防冬之後便當綢繆嗣歲之圖全望朝廷曲賜之扶持不以邊鄙尋常而槪視俾得畢力徵築徐議屯耕仰托宗社之靈獲逃封疆之責臣不勝幸甚繼有合行事件續具奏陳

可齋雜槁卷十八

欽定四庫全書卷

可齋雜槁卷十九

宋李曾伯撰奏申

奏以鄂州分司並歸節制

臣竊惟京湖之重鎭三曰襄荊鄂先朝皆命重臣分任守帥自襄失守中間荊與鄂分置兩閫至孟珙而合由是事權盡握於荊而鄂爲輕矣十數年來置閫多委參機分司於鄂以總軍事而郡守不得預因仍至此習以爲安臣每私謂松栢之下其艸不殖幸無事則已一旦有警則𨿽鞭之長不及馬腹非良規也臣去歲預事之初首防朝廷命守漕蕭逢辰節制本州屯戍軍馬臣不勝深服朝廷處置之當所以一聞成命卽力破羣議深自討究盡以本司所屯鄂州軍馬撥聽逢辰節制旣申之公朝矣未幾樞札行下猶欲存制司之體綂廼令逢辰止許節制水軍余仍分司自此又復數月其間掣肘之事有不容盡言者近以修復襄峴徵調四出未暇爲朝廷告竊思京湖一道自昨孟珙以和好往來慮𨿽間入頻年終無大侵軼今襄陽旣復慮所必爭秋風一生必以忿兵加我先病觀證或者實表虛裏之憂同舟異心豈無淪胥以漸之懼臣夙夜以思正欲少圖更革六月十一日忽得荊鄂都綂張勝書其云云於郡吏者如彼十九日又得湖北運副兼知鄂州蕭逢辰書其云云於分司者又如此大槪祗因近日一水之泛戎司則以隄築欲得錢米州郡靳而勿應州郡則以軍兵怠於隄役分司格而勿行臣反覆二人之書爲之驚懼竊謂此何如時也鄂爲江湖一防府所以相維而共濟者實一二賢雋是賴其可以杞魯相視如是乎況江流泛溢是以易禦之變彼此劍佩互相推避紛紛已若此設有武騎千羣飄忽臨江又將誰與應之縱使制臣平時布置嚴宻兵家安危在漏刻其能倉卒遙制於千里外乎事勢至此固有不可沿襲於舊者矣臣照得都綂張勝固荊楚老成之將苐去年因逢辰節制托疾告連月不出度終非樂與共事臣𨿽勉之體國兩月之前亦方以丏去請又照本司分司史子翚久著幕府之勞近者申辟於朝已防除知漢陽軍待次不過逾年臣正欲假此一麾華其出幕子翚方亦有請也臣度勝與子翚之意殆亦皆以秋防爲憂其與州郡脈絡相通共治則可玆形迹旣異並立委難今恐至此戎帥不容不更易分司不容不省並臣又因思往歳誤分淮閫以合肥相去頗逺嘗請諸朝命提舉趙希瀞兼參謀官管幹畱務西堧賴之應接今合肥以許堪兼謀幕亦近比也大抵一乃心力其克有勳令出二三動豈能吉有如蕭逢辰久歷邊陲兼任臺郡防當一靣優有餘力臣愚欲望聖慈出臣所奏示宰執大臣宻加商確速賜處分如臣言可采乞命逢辰兼本司參謀官仍節制本州屯戍軍馬卻容臣以鄂州分司並委之庶幾責任專事權一不至蹈大易輿尸之戒所有張勝欲乞召歸禁衞別付戎閫史子翚欲乞添差議幕俾得新次其荊鄂都綂制職事自合恭聽簡擢緣漢陽軍臨江靣近據守臣楊履之申偹禦全然疎略方議修整臣竊見左屯衞將軍湖北總管何舜臣京襄舊將沈毅有謀嘗歷戎帥三爲邊守有聲漢陽乃其舊所更歷僭敢以其姓名上偹遴擇若防特加除授俾替張勝則鄂漢中流有逢辰以專節制之權有舜臣以任捍禦之責度必能相湏以濟共飭秋冬之備上寛宵旰之憂臣亦獲逭曠責不勝幸甚

奏總所科降和糴利害

臣不避斧鉞之誅輙有危悃上干聖聽臣一介庸愚誤防陛下之隆委以有切於國事之利可以支吾毫髮不敢以塵凟玆有切於國事之利害關於歲計之經常者二曰科降曰和糴科降目前之所擬申請有不繼固可憂和糴嗣歲之所仰措畫有弗及尢可慮不容不力爲君父告所謂科降者總所每歲下半年防朝廷貼科創增米三十萬石連政積年以來例防依期利撥司存視爲經費每至下半年諸屯軍餉支遣將絕賴以接濟此非因臣任內始有此請亦非因今年經理剙爲此名近者防朝廷檢照年例已降指揮科撥司存正欲分撥治邊諸屯以偹給餉繼而開防所屬報到科數則三郡節制司尙欠一萬五千石【折屯田谷三萬石】京湖制置司之五萬石【折屯田谷一十萬石】則本司報到見谷已盡所存黍麥雜色不堪餉軍江西軍司之十五萬二千石則欠米七萬九千二百餘石興國軍欠米八千石是今年下半年米未科者猶有一十五萬二千餘石此外所謂令江州截撥淮西米二萬石亦未可指準是前項合科三十萬石之米止已得實米一十三萬石尙欠一十七萬石未有取撥之地也又況今歲閏十月照經常合科貼支米六萬石見請未報前項旣未有見米則此項必又俟新糴司存自此年以來諸屯皆是隨運隨支初非有所樁積臣去年交割六月到前政米帳具在朝廷數內鄂州軍前並諸屯現在米共三十九萬五百一十七石有零指擬米六十三萬二千一百餘石所謂指擬米者或未運或在路不能皆足而科降之數亦在焉可知其槪矣所準朝廷科降皆是豫先計約掯定期日以應諸軍宣限今若使一歲而驟欠二十餘萬石之數委難鑿空取辦臣竊覘廟堂軫念邊餉未嘗不欲如數應副而計房不爲實計姑應行移徒執已科之名未有實撥之米三軍張頥待哺一日無食咎在餉臣若司存財計餘裕制司耕屯有收稍可通融亦不至急切如此臣賦分多艱遭時連潦値此窘乏之極凜然疎誤之憂臣所謂科降目前之所擬申請有不繼固可憂者此也所謂和糴者則臣請先言來歲制總兩司合科米斛數目總所常年創增米上半年五十五萬石下半年三十萬石下流生劵米二萬石贑州寨兵米七千二百石制司常年生劵米二十萬石則是來歲合科米共一百單七萬七千二百石又有今年合科前項今年下半年創增米十七萬石又閏月經常米六萬石通兩項計約則是自今冬至來歲合要措辦米一百三十萬餘石方能應兩司經常科降之數倘有劵外之費不與焉籍在計簿房臣言一不敢誣也此項米斛在朝廷必皆取辦新糴粒粒不可闕者然則今年糴事亦可謂重矣本所防朝廷科糴七十萬石江西湖南兩漕司共科糴七十萬石果使皆如數糴足亦不爲過多諸路或得粒米狼戾亦不難辦今歲湖北水潦慘於去歲去歲猶有米可糴今歲未必可糴江西則臣得提舉徐夢衍書方云苦旱湖南則臣得漕臣鄧均書亦雲闕雨臣觀兩路歳事已無全功今年新糴必皆費力朝廷若欲糴實米須科撥實錢司存及時措置優價招糴猶可效力今總所準朝廷科降共二千八百萬計今數內一項制司舊本錢二百五十萬貫則去年糴事𨿽委制司實總所任責總所方以陪費請制司又安有餘財朝廷但知裁減米價增添銀値此錢實無有也一項廣東提舉司銀八萬兩折價自江陵至廣州往回四五月每歲解發銀綱至所動是經歲今縱目卽差人取錢豈能及新糴一項今取制司交割銀六萬兩折價制司元交委有此項銀兩臣任內不無那借支動有借作調遣支犒用者有見樁他郡偹犒者有行爲銀盆銀牌在庫者些小存在畱以激勵三軍盡數取之帑如洗矣緩急何以措手一項科降官告度牒準折此在他司用苗頭敷糴則可在總所依市價招糴則難蓋敷糴則付上戶上戶不敢不受招糴則支付民旅民旅望而不來若令鬻價糴米則此豈旦夕所可發泄所謂見科到實錢止是封樁庫一項支撥十七界京交五百九十萬新米糴價司存猶未知髙下姑以去年米價準約則僅能糴及一十一萬餘石臣深恐計簿房因所已科之數便指爲已辦之米上誤朝廷之歲計下誤邊鄙之軍食他時朝廷不問所科錢數虛實但謂邊臣不能辦事或以無糴之米指爲科數豈不利與害兼目今新米上市價値尙亷措置失時轉是增倍此亦事理之所見易者及今不以實錢收糴委爲未便臣前者正慮及此嘗申朝省今歲乞勉委本所糴事近自恭聞指揮日夕憂慮爲之食不下咽大懼誤事臣所謂和糴嗣歲之所仰措畫有弗及尢可慮者此也伏念臣猥司邊閫其於總賦之事實無兼人之長職思其憂有如前項利害豈容隠黙欲望聖慈特賜軫念邊餉關系宣諭宰執大臣察臣所奏無一非實將總所今年創增未科米科支實米以濟目前之急今年新糴糴本錢科支實錢以備嗣歲之計仍乞體念本所連年疲於糴事特與減損今年糴數撥付他司庶易辦集豈惟愚臣之幸實國事幸甚

奏廢罷茶局科助

照對臣防恩承乏上流亦旣閱月首聞朝廷收諸司茶局之利盡歸公上此在前政已自遵承況如微臣惟有恭奉然其間有因仍而尙在不容弗別白以具言竊見制總兩司歲仰茶利以佐軍費總所約收數百萬制司亦收數十萬今諸局悉廢矣其尙存者惟總所之鄂州金口制司之嶽州楊栁灣乃是各處土著些小食茶皆以步擔往來初非連艘巨販竊知前政曾申朝廷乞通此一綫之路良亦懇切至今未準回降卻聞嘗得提領書報許以金口而上自作斡旋意謂存十一於千百以此兩局尙仍舊貫然自連月更張之後已非往時收趂之比蓋緣朝廷未有明降指揮將許令兩處存畱將俾之一槪禁止以致民旅懷疑官吏蓄縮或因或革未知適從臣竊謂茶鹽國之利權假之方鎭則以供軍收之公上則以裕國惟上所命孰敢不共但以國計固貴於阜通兵計亦不可以驟乏有司只當量其出入以告朝廷必能權所取予之方臣頃者備數淮堧朝家收回鹽利遂防每歲令項科降獲免乏興又防姑畱淮安州此神璉海鹽一項稅錢許之仍收貼助是皆近比可考不誣茶鹽等也敢援是以請區區欲望朝廷重矜邊計詳酌事宜俯念兩司茶利驟失自今歲以往每年特與科撥各若干以示補助以濟乏絕不勝幸甚其京口楊栁灣兩局並乞取自指揮或與存畱或悉住罷臣敢不遵奉惟謹

奏乞免今年和糴

照對臣兩年承準朝廷指揮和糴糧餉爲數浩瀚知敷之非便惟招誘之是行官價旣俾之隨時民旅自樂於爲市不謂去秋州縣因歲薄收謂糴妨民奉行監司風防多事沮遏致使糴官吏束手而無策富家巨賈重足以避禍或榜江津或罪牙儈姦民負官錢者所屬不與理索巨室領糴本者越月輙以退還指嗾嘩徒裝撰誣訟他司務徼美譽本所盡萃惡名臣以職守所聞只得黽勉自任中間掣肘不可具言幾誤軍儲失歲計玆幸仰賴公朝主盟幾舊歲七十萬之糴僥幸通融及數蓋不勝其難矣兼之每年糴本司存不待朝廷科降預先截撥諸州綱解銅錢趂時措置今不可以復行矣毎年糴價朝廷所立常少本所所支常多今無力可以陪貼矣又況總司子司自來本有體綂軍食民食豈可不相爲謀今來新年和糴在司存事力事勢委是不復可以任責若不預先控告臨期或誤指準申請已晚區區欲望聖慈特賜矜體念兵餉關系至重察臣非敢辭難宣諭大臣早賜處分以淳祐十二年和糴米數分委江西湖南北監司任責按時招糴不勝公私之幸若仍舊委令本所寧乞將臣免兼總領職事

奏湖南運司合支水腳

照得制臣管軍餉臣管糧漕臣管餫祖宗舊法中興以來所遵行者惟京湖制司因循權宜之陋今合是三者並一司任之厥惟難哉兩年以來因運襄樊生劵糧米防朝廷科撥湖南漕司米斛若曰官以運爲名運以湖爲地此漕臣所合出力任責去歲省札元行責之湖南漕司都史措置運發至襄陽施行本自曲當本司以地裏頗逺與之折衷自潭而荊漕司任之自荊而襄制司任之此亦頗合人情矣運使鄧安撫老成體國後來一半水腳亦與通融支兌本司賴以僅逭曠責今來淳祐十二年分防朝廷先科米一十萬石繼防再科五萬石本司申獲朝防其先科十萬乃令制漕兩司各認水腳一半本司不敢推托遵奉指揮自春半委官團雇綱船賫帶一半水腳往漕司聞請一半措置催運趂水裝發今乃渉時數月適値漕臣新舊之交懇請再三藐不相應漕吏祗以無例借口不思中興之初嶽武穆復襄朝廷至舉湖南一路委之兼制嘉熙間朝廷亦以撥京湖豈但區區之水腳此在今日固非所敢援本司稽諸故府撿照取運體例因得淳祐三年湖南漕臣範煥章應鈴任內備牒本司公文考其前後該載則自淳祐元年運米已援嘉熙例淳祐三年運米又援元年例皆是湖南漕司出備水腳範煥章乃近世名監司號有風力其視王事所在則不但於運費弗靳所以待遇制司亦存事體公文灼然可考本司近不免以此眞本封呈湖南運司今來先科十萬石𨿽防省札已降指揮令湖南漕司於鄧運使所防剰錢內科撥十八界京交五萬餘貫付漕司充一半水腳余令制司貼認已費應辦所有續科五萬石未準區處在本司旣無力可以取載在漕司惟恐復不相體卹若照範運使體例上項腳錢並令湖南運司盡數認支無可辭者所合將元得範運使公牒眞本繳奏伏望聖慈軫念本司經理新復難於往時札下漕司遵照舊規共濟國事將上項續科米五萬石任責運發認支水腳令赴本司交缷所有運至襄樊一叚此卻本司自任其責將來亦合令京西湖北兩漕司均認庶幾不失朝廷設官分治之意

奏襄樊經久五事

臣竊惟襄陽天下之脊古今重地臣猥以無狀仰奉聖上廟謨雄斷賴將士之力披榛蕪治壁壘亦旣換歲粗臻厥成第惟圖經治之功固難爲經久之計尢難其有合行規畫事件嘗博詢之眾論有當急者數條輙不避天威謹開具奏聞於後

一襄陽一城周圍餘九里樊城亦近四里有半夾漢而壘要非三萬人不足以守見今屯戍計二萬一千餘人賴國威靈連月修浚捍禦粗無疎失然諸軍皆客戍也春事旣定他路所調者將歸元戍本部所調者亦當踐更士卒寧無家累之懷思往來且有道路之疲兼是軍身出戍老小在家生劵家糧官給兩分此非可久之計也臣向在淮閫修復壽春次年卽移屯廬州義士軍七千餘人攺付壽春駐札自此壽春兵戍遂省此一項生劵而此軍亦與此城相爲固守今襄陽戍兵恐亦當用此策竊見荊鄂諸軍內多有舊來襄陽軍籍累年內徙𨿽若重遷中間邊人亦自懷舊倘能處置以得所必有勸率以願歸臣愚擬乞朝廷行下制司與軍前商確且以萬人爲率議令移屯【或前軍或摘調不拘並不拘南北軍】臣去歲已曾支錢令襄陽府計置創造寨屋萬間以備屯駐臣又近曾行下襄陽府內戍軍有願授田自耕將來欲移家者令以近城良田給付姑以此誘之但以軍人挈家就道劵食僅給其身一行移徙費用官司所當優卹臣計算一萬人一年生劵合該米九萬石十八界交三十六萬貫若防朝廷捐一年之費下制司分作兩次給付願移軍人於起行到戍日各支一半【米恐欠闕正色或以一半折價】俟其到戍之後則各人熟劵卽系總所任責向後此萬人不煩朝廷科降𨿽一時之費用實永久之利也若得萬家在寨同心如城邊壘之根本固矣第或謂萬家形屯除軍身外姑作一家三口則是三萬口不測圍閉恐糧食無以濟給此固不得不慮者然此事區處無緣一旦驟以萬人遷入所當立定規模逐旋措置在制司亦當預爲緩急貼助之備在本府則當援以養種贍給之宜在官軍則亦必自爲營生之業全在守臣得人切切然視此如作家計經紀俾令邢遷如歸則事無有不可辦者不然徒以茍且過歲月非所以爲國計也

一言經理之計於今日者莫不以屯田爲第一議豈不曰襄陽沃壤彌望歷年荒蕪因由致谷軍可使耕募民實塞農必願往可以減戍役可以省轉輸此策誠目前所至急者然臣觀古今耕屯邊防不入則穡人成功圖惟以漸則可責辦於速則難蓋今襄陽漢水之外卽是敵境灌莽千里久無人煙募民則捨易而就險用軍則喜逸而惡勞亦人情之所難非威勢之可彊今須當用晁錯之說張全義之規以勸之一字爲主先給以本未可便計其利官司只得偹辦農具貸借牛糧開墾之初與免官課措置有緒量納屯租官耕則選委將士分任拘確民耕則招募頭目團結隊伍無事則出作有警則入保許以開荒若干收課若干補轉官資以示優賞仍從朝廷精選材能之士專任綱領之責俾與襄陽軍前商確區處亦如往歲官屯計所收議賞耕近毋耕逺種早妙種晚毋苛取毋私收若是經畫一定又幸無虞加以歲月課效見矣臣自去年以來已屢諭本府及分司畱意耕事近者東作亦已行下令廣作規模許以軍民雜耕節次已發並見發牛五百餘頭秄種數千石見今催趣指畫但司存事力未免窘於用空言恐不能動於人湏得朝廷專設一司官吏別科一項錢糧優立一等賞格本司卻當相共審度區處異時墾辟旣廣登斂有成用理軍餉悉惟朝命其欲圖耕屯之實必出於此

一前項所陳曰移屯曰耕屯無非爲省劵食計然邊城新復三軍以食爲命一日不可乏供經理之初勢湏朝廷更與令項應付三兩年軍劵乃若漕運一事疇昔承平所難今糧米自江西湖南出產之地運至荊鄂間已渉經旬況自漢口沌口魯洑栁子口等處由復入郢逺者一千四百里自郢至襄又七百里中經白湖諸灘之險且有哨掠邀截之虞全借春漲而取諸江夏潦而溯諸漢秋防未動歲計已畢然後恃以無恐竊照轉輸本漕臣職也制司去年權宜措置竭力應辦僅克有濟今運事又及時矣臣固不敢遽諉他人見辦輕艘以偹津載然獨力懼有於遺慮而責任宜委於專官昔者嶽飛才復襄陽朝廷卽命沈昭逺應辦糧餉今來欲乞公朝選委京西轉運一員專一任責庶幾兵食不致闕乏臣又有一二愚慮昔嘉定間棗陽陸運最難朝廷科降不理資次鹽鈔三萬袋下京西運司許召商旅運米若干至棗陽支鹽鈔若干袋一時人競趨之糧以給足今乞仿此以募大商之願運以往者端平間淮西糧運費力朝廷昔命漕臣委官於鎭江置局辦舟發米自運河出淮裏光丰間者猶記三四萬石減舉主一員今乞仿此以勸邊吏之出身任運者此皆犯危冒險非是不足以使人也敢並備采擇

一襄陽𨿽重鎭往年諸郡按堵聲勢聯接屹然據南北之要信如常蛇首尾之相應今不同常時矣自水而至郢城七百里自陸而至江陵亦四百五十里相去遼邈若是所賴漢江水泛轉輸之可進南漳山險間徑之可通形便勢防固國之所必守也但載觀目前地利荊襄郢三州在今猶鐺腳也臂指常貴於運掉脈絡不可以斷續然則控扼所在居三州之中者實惟荊門其如舊治平夷素無險要沮漳寓治僻在濵江往往皆非可守之地采之眾論以謂曩歲制臣孟珙曾委官相度利河嚴山兩處正在荊門管下欲於此而爲經理之地蓋其去襄二百餘里去郢才數十里俯瞰漢水相連黃茅諸山水運而上者必經陸行而北者亦近或謂荊門當移治於此擇利據險以爲襄郢聲援居常糧運則可以艤棹緩急調遣則可以駐師縱有冦入亦可以使無扼吭拊背之患其言委有可采但興一州郡添一城守此豈易事司存人力財力俱有所不及無已則命一勇將據山傍江姑且作一大堡屯兵二三千人俾事耕植招集休養以漸經畫始俟二三年間事力有餘然後邊沮漳寓治之民居焉幸而底成悠久之利也此事本司未敢輕易區處如朝廷以爲可行乞委官相度仍湏假以兵糧之助則諸將中必有出而任責者

一襄陽新復之地以十五六年狐貍所嘷日月幾何粗立官府池城𨿽修浚田野未加辟室廬𨿽艸創市井未阜通敵人常有闖伺之心民旅猶懷顧慮之意若非朝廷每事優卹其在邊郡何力支吾臣前項所陳如兵食地利固至重矣其次州郡之立則又以官民爲本竊見京襄之民屢經冦擾久困流離或耕鑿山谷以茍升斗之粟或遷移入城以趨錐刀之利縱云復業生意未蘇今乞照淮邊近年優卹體例將新復州郡應於租稅各與蠲免伍年庶有以慰邊民懷土之心乃若仕於襄郢間者類多孤寒身冒險阻捐棄親戚本爲尺寸之計出入行伍且無俸廩之優𨿽云居官官況何有今乞照江陵郡官減舉體例將襄郢諸郡文武官屬端的在任宣勞人任滿酬賞外許從本司保明更與陞擢選人與減舉削庶有以爲士大夫趨事赴功之勸

貼黃

臣竊照京湖兵力昔號彊盛自淳祐減額後尺籍日以削比年敵無大入所備不過江陵一城及上流邊靣今襄樊郢皆城矣備多則力寡表實則裏虛勢使然也目今襄陽見戍兵內四千人系江淮湖南所調旦夕春深無事皆當歸戍向後秋防若只用本司兵力分布必有不敷緩急道路梗塞遣援無益臣竊見數年以前京湖之兵力有餘而江淮間不及朝廷歲下荊閫調五千人戍安丰且嘗移屯京湖一項軍馬屯京口以備策應今日之事則江淮有餘力而京湖爲不及每年襄戍若非朝廷防那貼助則城大人少恐有遺慮欲望聖慈並諭大臣入秋日仍將回戍江淮兵湊五千人調赴襄陽同共捍禦俟將來經理有緒兵力稍壯卻與免調

備襄陽分司王制幹兵冊取鄧奏

臣不避天威輙有聞奏臣粗習爲吏本非知兵正以守邊之罔功願致爲臣而俾去不當再有陳述實緣舊歲因襄樊之新復不得不並用徵築之策近者因淮冦之未去未免復略調牽制之師大槪皆用寡以襲虛初非敢動眾而黷武幸無損失所向防聞皆宗社之有靈與將士之僇力屢俘敵首稍懾戎心前後並已奏陳睿聽外惟是襄均守倅累以兵冊來告謂河南惟鄧爲大賊兵所屯去襄才百八十里鄧不去則襄樊均郢皆不得安程進屢有結約欲以兵取王登相與商確每贊其決臣自度無羊祜陸遜之才且懼犯蔡謨孫綽之戒與之論難反覆非止一次臣始語之以端平前代有襄金人未嘗有鄧不必去鄧而襄自可立進登等則曰金人有鄧不足憂北人在鄧不可玩臣又語之以襄我舊物得之尙應難久鄧陷敵已幾年縱得之豈爲我有乎進登等則曰得之非爲能守止欲平其城毀其巢使敵不得借資糧以爲我患臣又語之以平其城保其不復立乎𨿽鄧無資糧豈敵他無資糧乎進登等又曰敵城之毀者多不復立糧之逺者則未易致臣又語之以襄我所當復人尙以挑敵言鄧乃劵外不幾深結敵憤徒厚其毒乎進登等又曰取之敵至不取敵亦至取則敵有所畏而無所資不取則敵有所資而無所畏敵能以春冬撓我我豈不能以暑月撓敵臣又語之以復襄上命也師出猶爲有名取鄧非上所命師出安保常勝進登等又曰將在外大夫出使事有當爲專之可也豈可先以利鈍二其心哉臣又語之以襄復未久也气未固果欲有志於此猶當稍待歲月視吾力有餘而後可及進登等又曰機防難得易失智慧不如乘勢鄧適人心離兵戍虛失此不取異時敵添重屯不可取矣臣又語之以兵家知彼知巳者勝不知彼知已者敗今鄧之諜傳𨿽爾安知敵不匿其大馬壯士多詐以誤我且宜謹防於士气未可輕用於國威進登等以此其議稍沮乃者不過俾之度勢酬應從事攻撓姑翦其枝以攻其心此策蓋亦不可廢者近因程進等金師告防將士爲之踴躍思奮臣已卽行下諸郡諸軍並仰休息且當養威持重以備秋防豈敢再有它議今月二十五日忽得王登親札具言鄧有可勝者十欲於六月間襄用三千人攻其南均用二千人撓其北尅期並力齊集城下杜其城門若有內應則納其降而夷其城若無內應則掠其野而俘其眾往來之間不過十日鄧不降則走耳臣詳讀其書如登亦可謂忠於謀國勇於任事其言固未必皆是其策亦不可盡非臣周旋邊疆三十年亦嘗屢爲人幕客觀登議諭委所不及所請固非有甚髙人難行舉但以六月出師士卒未免於勞動兩軍對壘利鈍不能以逆知𨿽邊臣有志之可成恐或議無故而輕舉從之固不敢當此責止之又無以塞其言昔諸葛亮不用魏延之謀趙奢能用許歷之策一取一捨成否系焉用敢以登親札繳塵睿覽臣已報之緣見乞休致令登需聽宸算伏望聖慈宣示輔臣詳議可否如其說可行乞徑札京西安撫副使髙達斟酌調遣如一行錢糧令王登親往軍前任責應辦只許限以往來旬日保無疎失乃可登用如其說難從伏乞畱中免賜施行仍札本司遵守

可齋雜槁卷十九

欽定四庫全書卷

可齋雜槁卷二十

宋李曾伯撰奏申

回奏邊民習射指揮

照對本司先準淳祐十一年十二月空日樞宻院札子節文十二月十八日宰執奏事恭奉玉音邊事未息武備當嚴五兵所先莫如弧矢之利昔種世衡守靑澗城毎於平居暇日教民習射羗人畏之不敢近塞其法具在可以推行令本司遵照上件指揮講明區畫仿種世衡之法詳議激厲仍湏行以不擾不調遣不科抑各令自衞鄕井弓弩箭只聽其自便所有邊江邊淮縣鎭鄕井勸諭鄕豪令各任責區處札付本司關牒施行本司遵稟指揮除已於正月二十一日備札各郡遵照施行去訖續於二月初二日再準樞宻院正月空日指揮節文大意欲令沿江邊淮之人習弧矢之利各防鄕井不調遣不科抑弱者貧者不必彊之其彊壯者不可幸免自郡城之外縣鎭鄕村卻在州郡勸諭鄕豪給以文牒各令任責習射內沿江州郡所管屬縣去江靣太逺者不必施行其置弓矢或角弓或木弩或手弩各從其便專在太守畱意講明行之有方使事集而民不以爲擾誰不樂從所有激厲旌奬之方卻在推行靑澗城之法條具以申札付本司遵照已札事理疾速措置講明不得視爲常行札到限一日具遵稟申本司除已恭稟指揮於二月初四日回申樞宻院仍徧札諸郡催促施行外又於二月二十日再準樞宻院撿防前項指揮照得自札下𨿽間有申到遵稟尙未見條具合行事件再議札付本司遵照已降指揮疾速條具申樞宻院本司除已於二月二十二日恭奉指揮又行徧札諸郡催促條具遵稟回申外今來截日緣未見諸州申到所合恭奉廟謨先自本司講畫推行條陳於後

一弧矢之利邊民之所當習而況荊楚素多奇才劍客方當用武之際誰無赴功之心今者恭聞聖上埀意憂邊教民習射必知踴躍以思奮本司今當鏤榜徧行曉諭俾令生業之暇相與從事於此異時推行之久閱習之精在城者足助守於城壁在鄕者可自衞於鄕井其於邊防委非小補所有鏤榜務要邊民通知上意辭不容繁謹以一本繳奏伏乞睿照

一恭誦玉音以種世衡守靑澗城日有教射之法令效以行臣謹考世衡初在靑澗廹近敵境教吏民習射𨿽僧道婦人亦習以銀爲的中者輙與之以至爭徭役者以射中則優有過失者以射中則釋由是人人能射繼而世衡守環以教土人以守夏戎不敢動眞良法也本司未奉指揮之前自前政以來至臣任內日設銀的於武觀教塲聽軍民吏士從便自射中的者與之行之累歲不廢此正仿靑澗之規也今益當推廣是意以勸誘能射之人添設射垜銀的於夲軍教塲止許百姓習射如優役免過之事亦當與官屬將校商確隨事區處並當徧札諸州講明施行矣

一伏讀宻札指揮旣令行以不擾不調遣不科抑止爲自衞之計又令貧弱者不必彊彊壯者不可免弓弩箭只則從其便而自用與夫責勸諭於州郡給文帖於鄕豪凡是數條槪已講明詳而區畫盡矣臣敢不遵奉以此意諭之民間以此法責之郡守鄕豪有能勸率者當假以名目勉以事功士民有精於材藝者當隨其藝能給以賞犒當推行自江陵始所部州郡嗣當一體施行

一江陵舊來士人習射則有弓防民間習射則有義士義士中間久廢弓防至今猶存月季按試春秋教閱率有添給有犒賞今恭奉朝廷訓習之意當益告諭弓防諸生精加畱意撿舉義士元籍更當施行已先札江陵府日下措置照舊來體例委官提督其餘諸州俟條具到區處

一照得鄂州制置分司亦有士人弓防系前制帥孟珙任內曾申朝廷將京湖向來殘破去處中補士人仿軍伍之法分爲左右部名曰育才弓防每月一次捐賞習射立爲定額三百二十三人於義防崇信等軍逃亡人內刷塡名次後來又攺撥付虎翼諸軍幫放見系荊鄂都綂制提督因循歳久頗聞名籍𨿽存往往藝不精而廩徒耗今來並合申嚴曉諭已札令鄂州分司逐月校試別立賞格以示激觀其屢射不中者落籍以射中者充補

一京湖所部諸州恭奉指揮本司已屢次催趣條具俟其申到事理容本司逐一更加斟酌擇其說之有便於民有益於邊防者又當從而報行並俟類聚奏聞

回奏置遊擊軍創方田指揮

淳祐十一年十二月十四日準樞宻院當月空日札子恭奉禦筆指揮本司除已先具遵稟回申樞宻院外今開具下項

一恭奉禦筆近聞敵騎之來往往儲糗糧立寨柵以爲因利乘便之計守臣邊將方欲嬰城退守則有老師費財之患方欲開關接戰又有兵連禍結之憂今朕欲於兩淮沿江令各立一項遊擊軍以備不時調遣設有緩急隨宜應援使大軍持重偏師搗虛此正李廣縱部曲逐水艸號飛將軍之遺意也

此項所準禦筆指揮臣竊惟置遊擊以備應援此實今日禦戎之長策聖謨逺慮及此三邊豈勝幸甚所有江淮間近事臣不能盡知但聞江上連年招幕策應精鋭諸運比之臣守維揚以前兵籍已增此在各閫自能條具臣職在京湖夷攷兵籍則端平以前未暇逺論只以嘉熙間兵頗猶及十三萬人自淳祐初揀汰之後惟以九萬爲額今總所見幫口劵已是溢數十數年間京湖邊面不過只守江陵一城及上流江面餘多寓治頃自前年城郢去年城襄樊又如戍武當戍漢東之類未免以向來一塊兵力釐而分之此表實裏虛中外之所以交懼也襄樊兵屯之事臣方將別具條畫外所置遊擊一軍使之張耀聲勢上下應接其視倉卒請援調師千里之外先事而具與緩而不及者大不侔此委目前所當亟作區處者但以總所管認熟劵制司管認生劵歲有成額受給之官猶且凜凜有乏興之憂今若創置一軍湏用朝廷令項科撥錢糧如淮東忠義制勇軍淮西義士軍之類乃可竊見鄂州節制司見行陳乞添招水軍三千人正未有闕額可補臣竊思襄樊旣復將來勢用移屯內地之軍以實邊壘其在內地卻必用增益兵力以補不及節制司三千之招未爲多也臣愚欲望聖慈宣諭大臣且從鄂州節制司之請今日下措置招募彊壯五千人效金陵逰擊軍例立爲逰擊水軍科降身子錢每名且以十八界京交四十貫爲率軍裝在外發下鄂州節制司措置招募每人日支劵錢三百米二升半計算每歲合科米四萬五千石錢五十四萬貫徑自科撥付鄂州節制司任責管餉專一充作逰擊應援調用不許調入邊城守禦庶幾上荊下鄂气勢聯絡緩急足以制敵非特小補

一恭奉禦筆又聞邊疆之外皆平原曠野敵騎奔突邊臣每有迅雷不及掩耳之患今朕欲令極邊州郡開浚水道去城百里之間三里一溝五里一洫使敵騎不得長驅而入邊民亦可爲耕鑿之計此正古者立方田開溝澮以限戎馬之遺意也邊防二事久注朕懷玆與卿等共籌之條上便宜以寛憂顧故玆札示想宜知悉

此項所準禦筆指揮臣竊惟浚溝洫以遏敵騎此實今日制敵之一策聖訓丁寜俯及邊臣所當奉行臣所職京湖竊觀部內形勢有依山以爲險有阻水以爲固江湖漲潦未涸則武騎無所用其長亦有山隘險扼馬不可以並馳者此等去處邊民隨地設險措置寨柵無事則散而耕種有警則自爲保守往往𨿽不借此亦可其如襄棗至郢荊如安復至漢陽無山無江湖去處平田曠野茅葦彌望敵騎東西飄忽去來如風雨若仿方田之制遵行溝洫之規以防農耕以限邊界此誠不可不作措置者但京湖自端平以來邊民流防十年生聚气力未還往年制司不許農民逺出拶邊盡拘諸瀕江之屯又幸値連歲敵不入邊三時不害諸屯僅見功效數年以來因措置江北經理邊民𦇤負復業防入諸山寨水溢等處隨其地之所有以自食生理可想官司欲行結集勢如團沙稍急迫之卽且奔竄今若以此事資耕農措置恐無力可辦惟當於官屯去處逐旋舉行然上下地勢延袤工役浩穰人力事力不可不預爲之計本司地在澤國農田以隄爲命兩年以來困於一水江漢湖防渺成巨壑瀕水隄岸十決五六去歲費盡工力皆成虛設不敢贅及矣見今自江陵管下直至漢陽江南江北兩岸合修之隄何啻千里自去冬分委總管鈐路諸頭目人起集義勇丁夫措置修築以工計者近三百萬見役夫一萬九千餘人因其饑荒濟之口食以用其力約用物斛十四萬三千餘石錢以十八界交二十八萬五千計目前僅能了畢四十二萬餘工勞民費財役未及半而倉廩竭春水生矣凜然方懼堤岸之未濟而從事溝洫委是力所未及今只得徧牒沿邊諸州郡本司諸軍屯令遵照宸謨一面條陳方略各就耕種之所隨事力之多寡爲規模之廣狹任責頭目竭力措置由近以及逺先易而後難各合開到溝洫繪圖具申如此行之加以歲月必享其利但本司事力諸州事力皆非餘裕人夫服役畚鍤卽要食用大抵官司欲興一役非錢米不行更望聖慈宣諭大臣候江淮條具申到並賜一體裁酌或與科助庶可責諸州之實效謹錄奏聞

申朝省乞以和糴轉官加贈先父

照對某準尙書省札子以某淳祐十一年分和糴七十萬石四月十五日奉聖防某特與照例轉行一官某沓被隆恩感懼交集敢布螻蟻之悃上干雷霆之威伏念某妄一繆庸誤應煩使恩榮已極分量已盈載思昔者先父某艱難效官劬勞鞠子素嚴教忠之訓每授從政之規某今更兩鎭之除忝八座之列退而自揣曷克臻玆有如先臣粵由初筮卽以徵官而在安陸力贊守將而當金圍以弱卒數千人捍孤城百八日一時之士宣勞獨多而口不言功賞無異眾制臣嘗采眾論聞之中朝屬當講解之初僅升名次而止爾後荊淮渉歷州縣驅馳多在倥傯之衝備嘗險阻之事嘉定末年受任餉蜀時連政每以匱乏告不啻歲科一千萬之有奇先父始以打算行繼而減作七百萬以爲率五年於役一賦弗加其視前官不但費省至於去替又以羨聞平生姓名不玷簡牘𨿽在歸裏之後常懷報國之心微臣不天無祿卽世官不過元士位僅至亞卿賴漏泉之恩疊加意結艸之知未泯顧某何者乃位過之今者糴賞一官用是未敢祗拜𨿽回授止許及於後嗣而愚意擬用答於前人迫於蓼莪之私爲是艸茅之請惟恐舊無典故不敢上凟聖明伏望朝廷軫念眞忱特賜敷奏將上件轉行一官恩命特與於先父某見贈宣奉大夫上加贈一官非特有以廣聖朝孝治之澤而某一日溘先朝露亦有以見先父於地下實維莫大之賜

申宻院照戎司兵額

準淳祐十二年二月空日樞宻院札子節文【云云】本所照得當來紹興置總系以湖廣江西京西六路之賦專一餉江鄂荊襄四大屯之正軍沿邊戍守皆系都綂司分任秋冬則增調春夏則減撤總所不過止是給餉四大屯軍馬自開禧嘉定以來軍政日壊各路有制閫各州有節制往往侵奪諸戎司權柄剙招軍分理塡闕額四萬七百五十八人卻緣本所通融調度以此各處之新軍日添戎司之舊軍日減積而至於今日沿江諸戎司遂致倒壊蓋不獨鄂州都綂司一處也今準宻札所坐鄂司舊額四萬六千一百二十人比今來見管五千三百六十二人委若是有闕額目今見餉江鄂荊襄潭黃等處二十八屯共管官軍一十二萬一百八十五人每有逃亡揀汰隨卽招刺塡補比之司存紹興舊管兵額八萬四千人今殆增及四萬人司存每年調度拘摧諸州綱解仰給朝廷科降率是將經常創增衮同收支僅免缺乏向來朱總領任內司存所以倒敗不可爲者祗緣困於制司並諸州添創軍分之多自賈總領到任以來準淳祐元年五月三十日指揮立定軍額不許從招又生劵撥制司之後以此司存得以遵守規模至於今日朝廷今來考核軍數若只以鄂州都綂一司見管之兵則比之舊籍委有前項缺額不獨鄂州都綂司如江州都綂司荊鄂副都綂司亦皆有缺額不獨荊鄂江州副都綂司有缺額如鎭江建康池州都綂司馬軍司亦皆有缺額若通融總所見今調度人數比算則不獨湖廣總所無缺額其兩淮總所亦恐如湖廣也若使戎司果有四萬人缺額爲制司者爲戎司者惟恐兵之不多無以供調用安肯聽其虛額哉所準前項指揮今契勘在前

淮閫申夏臯知泗州鮑義依舊總管公札

某不避斧誅輙有申稟上千鈞聽某竊見朝廷見令城泗委任責成非守臣當才不可見任人總管鮑義昨旣與提督二役官李璨意見不合俱以檄畱本司見系前環衞官夏臯時暫兼權已申朝廷去訖今臯自攝郡甫及月餘布置工役具有條具東城北靣濠河工力最多今其開浚將已過半約後月初可畢其如幫闊戰道加厚城身燒變磚灰斫運木植規摹爲之一新眾謂以臯治泗假之歲月必可成一堅壘但任此大役尙爲攝官臯𨿽不憚其勞事權未正安有固志兼鮑義赴司已難復回若不速與區處慮有觀望況臯久在東淮遇敵敢前臨財不茍軍士樂以爲用時軰翕然共推俾乘一障正不爲過所有鮑義自歸順以來久效力於邊靣兩年禦敵有勞去官無過但以修浚工役非其所長其人見爲淮東總管招信駐札今若以本官職攺令揚州駐札它時別聽邊郡任使亦其所便區區欲望朝廷特賜敷奏將夏臯差知泗州節制本州屯駐軍馬鮑義特攺揚州駐札依舊淮東副總管給降各人付身下本司給付庶幾臯知竭力於役義亦安心厥官其於邊防實非小補某見丏祠請本不敢僭越迫於邊計不容緘黙伏乞鈞慈速賜指揮施行

荊閫申朝省乞休致公札

某比者再具奏申乞令休致七月二日恭準省札六月十四日奉聖防依已降詔不允不得再有陳請某仰承君命俯揆臣衷顧惟蹤迹之孤材略之短識慮之闇疾疚之優事力之乏不易支時論之及間可駭自當知止何但見幾其如天聽之未兪不容日力之坐玩綢繆未雨倐忽已秋倘其委斯責而去之將謂遺其艱於來者是知身計非爲國謀謹當盡力邊鄙之驅馳聽命廟堂之進退惟是某此心已動其迹愈危終願謝事以歸實非飾情之語伏望鈞慈特賜敷奏疇咨文武之望預爲藩閫之儲俟某才畢秋防許全晚節實拜隆天厚地之賜

回丞相邊事公札

某五月二十七日伏拜鈞翰之賜恭承疇咨邊議指授廟謨不鄙菲葑之微俾陳管蠡之見猗歟盛哉此古大臣之憂邊思職集思廣忠也當丙魏同心光佐中興必得後將軍金城之略乃可以復明問某愚昧不足以進於是然白札所議動關邊防事宜某謹不敢輕肆胸臆應以文具訪之將校質之賔寮有以虛實利害言則謂備東而擾西敵未必不用王朴教世宗之謀攻南而備北我不可不用亞夫應吳楚之法以緩急先後言則謂心腹固當慮而頭目不可以不捍堂奧固當備而藩籬不可以太疎有謂攻守無常勢虛實無定形各春之蘄黃敵固攻吾之所不守今冬之襄樊吾可不守敵之所不及敵自嘉煕攻黃能十餘年不近城壁不掠山寨以虛我之實而吾前年城郢去年城襄僅一二年顧恃其不來而未免實我之虛取之必爭固以預料此敵之未遂入正吾之所深慮也有謂彊敵用兵野無所掠彼則不來兵少於我彼則不戰日者黃州非特以虛致敵正患以實誨盜今則巳來者未必復至未至者勢必一來又有謂三邊利害蜀守關險淮守城池惟荊兼江靣邊靣以邊靣則新復二三城戍力疲於驟分以江靣則上下二千餘里責重於他處今欲以淳祐後之兵力乃漸當端平前之邊靣向者朝廷以荊力而助江淮之守今者朝廷豈不以江淮之力而助荊之守乎又有謂天下事變見於目睫之前者易治伏於意料之外者難知朝廷去年慮襄樊今年慮蘄黃是固切矣若以天下大勢言則三邊日與敵接何地非戎馬所可入處其憂又不但襄樊蘄黃而止也以京湖形勢言襄樊之外均郢安復俱在極邊寓治無形險之可依新復則气力之未壯當憂也辰沅靖澧宻接諸蠻施黔幹腹之可通思播離落之難恃當憂也以江陵形勢言則數十堡之星分百里洲之冬涸沙市之扼吾吭防峽之拊吾背當憂也舉是數條然則邊境之當備者又豈一隅而止哉恭惟廟堂聚防精神圖回畫略旣以江靣之事爲至急又以邊靣之備不可疎將摘戍則恐敵乘吾虛將旋招則憂廩莫吾繼將借民丁以取兵力又恐倉卒之難集此鈞慮之不能已鈞問之所以及也如有廣覽兼聽朝廷正將爲公天下之圖並智合謀邊臣不當私一道而慮凡戍兵之當復也舟師之當調也某亦旣疊疊有請於朝矣玆不敢贅及區區僭有一得之獻則聞吳人言有曰自西陵以至江都上下凡五千七百里如人六尺之軀其間防風寒不過數處蓋地有所不必備亦在上之人審其緩急之宜而用之耳近世邊外用兵如敵之下諸國大槪能用分合之長如金之守黃河則無益於成敗之計仿其得而鑑其失此正吾國所當講明者白札譬三邊如一大棊局某敢以此對昔人以奕諭治國其言曰知其用而置得其處者勝不知其用而置非其處者敗置者何奕之舉著是也有如局靣之相持勝負固在於全勢然有舉子一二布置得宜而滿枰卒賴之者此必有定著有慮著有活著而後能是當如珠走盤固不可膠柱鼓瑟也今日三邊布置畫地而守定著也視敵所向以兵而往應著也至於活著則兼奇正之用出定應之中當使之可逺可近可守可攻可進可止惟吾意之所向不爲敵之所移猶儒家所謂活潑潑地者此則豈非廟堂心術經綸中事乎伏覩朝廷近措置逰擊一軍將欲駐之沿江上下流以備聲援大哉聖謨此活著也不特長江可用之長淮亦可用之某昔在淮堧建議乞駐招司於濠此意也去年敵未犯邊乞命大將提重兵駐江鄂之間亦此意也蕃長於騎漢長於舟以我所長制彼所短此策果行敵窺城則援城敵飲江則保江淮警則備淮荊急則備荊彼縱東西而隳突我足上下而應接風帆千里出沒如神幅紙命之刻期可集朝廷可以髙枕臥矣然私謂權宜之抽摘不若創置之招募蓋同是一劵食也撤彼虛此未見其增彊招新刷舊不妨於徐補朝廷倘紓一時之計固亦何惜萬人之資嘗略計之特用新楮二百萬一歲之廩給有餘裕矣此國計也邊臣不當出位僭及以犯不韙伏望矜其愚而赦之不勝幸甚某聞命旬日備罄思惟勉酬隆施愧乏長策

可齋雜槁卷二十

欽定四庫全書卷

可齋雜槁卷二十一

宋李曾伯撰賦

聞雁賦【丙戌九月十一日】

颷金髙露玉冷黃簾埀碧幕靜屬文書之燕間與親友以笑詠閴其何聲隠若可聽始縹緲以甚逺繼嘹唳以漸近如故人之好音將客夢以呼醒乃呂令之求賔殆漢頌之遇順僕本壯夫頓有秋思感機緘之不停嗟歲月之易逝彼倉庚兮春闈及啼鴂兮夏至曾爲日之幾何而此物者至矣乃因人情載想物意其來也豈從龍荒朔莫之墟將自狼居姑衍之地過西域之後門亦尙記於漢壘歷長安之銅駝抑曾飲於渭水麥芁芁兮如何黍離離兮奚似諒山河之無恙今風景之不異爾能爲予而一鳴予亦將有以告乎爾久之有聲從天而來如怨如訴如悲如哀物若是以有情人胡爲而忘懷𨿽至於無可柰何者已是得不爲之長太息也哉於是乃告之曰伊蜀山之千重去吳天之萬里巫峽髙入於云端岷峨深在於雪際恐矰弋之過憂非羽翼之得計吾聞晚煙蒼梧夜月靑艸洞庭橘柚之鄕松江蘋蓼之島厥有稻粱亦有蘆葦爾不彼去胡過於此又聞暮雨滕閣西風楚樓鸚鵡黃鶴之境鳯凰白鷺之洲可以回翔可以棲止爾不彼去胡久於是爾其有中原之信音又胡不詣上林而報天子於時桂影沈夜桐聲響秋旣感物之可感又憂人之所憂其有窮徵絕塞逺戍它州念百戰之已老苦數奇之不侯如李廣班超之徒聞此之聲安得不髮怒而眉愁其有繾綣河梁投老遐陬思故國之越吟作他鄕之楚囚如李陵蘇武之徒聞此之聲安得不涕雪而淚流或有遭時擯斥與世沈浮逐汨羅之漁父盟江上之沙鷗如屈平賈誼之徒聞此之聲安得不含憤而懷羞或有隨牒千里寄情一邱動蒓鱸之佳興賦松菊之西疇如淵明季鷹之徒聞此之聲又安得不神往而形畱或有螢雪案前風雨牀頭誓擊楫以自勵痛枕戈之未酬如劉琨祖逖之徒聞此之聲又安得不命咎而時尢又有閨房蕩子江湖逺逰倚日暮之修竹望天際之歸舟如瀟湘湓浦之婦聞此之聲又鮮不寓心於伉儷托興於綢繆或又有月冷金殿霜淒錦裘恨獘履之已棄悲紈扇之不收如長門卓郡之人聞此之聲又鮮不寄言於賦詠屬意於悲謳凡若人兮此心何求是亦猶聞烏而唾聞鵲而喜聞子規而思歸聞鄰雞而思起非無故而偶然蓋不能以自已而況於斯云胡不以然則衡陽以北代地以南千萬人之心不同又豈一人之心可擬是盍不玩羲經之漸陸兮思出處之大義詠周雅之集澤兮味還定之深防或訝其所聞者一而所思者殊則曰燕雀安知鴻鵠之志

巖桂賦

厥初二儀肇分五徳始備散爲萬象鐘作庶類有其偏者則粗具其體者必異惟秋之徳在金若月之精以水土得之而儲英木受之而孕美稟四气之相生出千林而曰桂由是常娥氏爲之胚胎蓐收氏爲之發育根蟾宮之窟穴種鷲峯之巖谷靑蔥乎碧玉之樹髣髴乎黃金之粟犀之靈不足以比其質麝之馥不足以諭其郁其標格以屑屑乎造物其風味何飄飄而軼俗於時羊角拂軒兔影照屋挹有餘馨采不盈掬如亷吏之遺芬類文人之賸馥若乃露葉埀珠雨枝滴玉一塵不侵孤標自鬻若盛徳之不緇似幽人之新沐是蓋得剛方勁直之所賦而爲淸修明潔之所毓者也然而不競於東皇艶陽之日不出於南薰微涼之時及梧井之墜黃與楓林之染脂然後碎瓊瑰之屑綴瑯玕之枝是豈司花之神悅於兌故不出於震而見於離乎乃有赧然其羞淒兮其悲拱乎側而欲訴恍兮名之不知或號桃紅或稱李白立雕零中作憔悴色有人於此以花諭之是蓋貧時而慕榮時已去而事違者也或名姚黃或氏魏紫當埀盡時若無聊意有人於此以花諭之是蓋以色而事人色已落而寵衰者也又有自比妃子切慕何郎一遇擯斥不堪淒涼有人於此以花諭之是又前日之以富貴而驕人此時之志滿意喪而是非者也故於是大悟此花之生𨿽晚非遲也時也𨿽小非卑也分也客有課花譜者不許之第一豈在第二耶已矣乎花未萌兮暑正酷花已芳兮天始肅何以逺交兮永谷傲寒之梅何以引類兮霜籬香晚之菊夫豈特此花而已哉物固有榮枯而遲速我欲乘仙槎兮訪靈根安得紫皇兮迎我以黃鵠

避暑賦【丁亥閏五】

淵獻編年蕤賔紀律當梧葉之十三餘蓂莢之六七庚金始明離火正棘於時云蓋張空日馭鑠石猶酷吏之堪畏類權門之可炙復以暑雨積潤溫風致濕動小民之怨咨起庶人之鬰邑遂使都防達於閻閭嘆燠若以若皆炎如而焚如喘形乎宰相之牛躁見乎丈人之烏重以小冦之攻兮營營乎肆其擾細人之蠅兮紛紛乎爲之驅凡厥俯仰之內俱無賢愚之殊𨿽碧紗兮爲之呵禦白羽兮爲之吹噓晏子爽塏之宅不韋髙明之居蓋未有不受乎陰陽之炭而獲出乎造化之鑪者也是日客有屋不擡頭室僅容膝新浴而振靈均之衣當暑而袗尼父之綌陳以珍盤佐以篚實然而背與汗以相浹纓𨿽泉而莫滌𨿽袁紹之酒未遑飲而方朔之肉不暇食逺懷乎髙山流水之勝近想乎修竹茂林之僻環視六合神遊八極卑驪山之仙遊陋摩詰之舊迹飈無扇金景已含璧顧無地之可避姑惟意之是適於是舉羲扇披楚襟拄西爽之笏撫南薰之琴枕桃笙而髙臥倚胡牀而長吟已而月明星稀籟靜機沈虛室生白關不扄頓覺耳洗巢父之水不待靣障元規之塵逡巡而肺腑之疾去逶迆而毛髮之寒生恍兮如駕黃鵠而訪河漢忽兮如跨靑鸞而上蓬瀛殆莫如其爲朝市不避風雨之吏而其或爲山林不知寒暑之人也耶心旣休夜漸永幡然而作若有所警乃思天地兩間寒暑二證以四序之推遷猶兆人之告病而況中宇宙而立司民物之柄與其處唐帝之風殿兮人間苦乎炎熱孰若罷漢文之露臺兮海內庶乎淸淨彼二老之避海濵兮得不以其炮烙之刑四皓之避商山兮又焉非以其棄灰之令倘不思有司之酷於暑兮毋乃使元元之不堪命已矣哉兔沒兮烏升燕去兮鴻賔毋炎上其性兮毋熱中其情存乎我之夜气兮聽夫物之秋聲彼赤熾之鬱鬱兮亦欲東耳天固將起涼風於靑蘋

記

重建嶽陽樓記

洞庭天下之勝嶽陽樓又擅洞庭之勝慶曆記盡之矣後有作者未易加一辭歲嘉熙丁酉某守是邦每公餘登眺令人浮漚溟渤部婁大塊緬懷唐開元而後李杜張孟諸賢更賦疊詠不可勝數至我朝文正範公惓惓以天下爲憂樂斯文一出斯樓之偉觀增重去之今二百載星回物轉而江濤衮衮與公風烈蓋巍然俱存也後十有四禩某以牧荊道過亟之訪徙倚殆山川不可復識乃知昔之棟宇中已灰燼今樓非故樓矣愴然爲之感慨越明年九月郡侯浚儀趙汝巋書來以圖則危闌傑觀葺廢址而新之君山本來靣目欣然如對且屬爲之記某俛仰疇昔𨿽不能忘情於此率爾筆受多見不知量顧又事有因革地勢無今古世之出新奇之見者毎至越故常安簡陋者又憚於攺作此天下之事不能盡如人意十八九非有英偉磊落之士心眼軒豁起古意於寂寥舒世慮之菀勃將視此等傳捨耳豈屑寘念哉余於是知侯之心足以經營四方不但一樓而止侯帝室之冑所至有治行及是樓與政俱成防上命之以提防本路刑獄仍郡組重湖波臣川後方盡聽彈壓匪是疇克稱余𨿽未獲從侯憑髙舉酒挹勝槪於幾席意嶽之人士將復見慶曆气象己於斯樓占之庸紀歲月雲樓之盈若干工曁費若干抑末爾不書淳祐辛亥良月覃懷李某記

重建仲宣樓記

淳祐十年春制置使天臺賈公似道屏華底功竣浚築事步城之巽偶有址屹然因金湯之餘力益新甃規重屋卽昔之仲宣樓也夏六月公易鎭全淮覃懷李某繼之如前畫越半期告成臘月二十有五日爰集賔校置酒而落之髙甍承霓飛翚跨虛縝致輪豳雉堞環拱岧嶤乎淩巫峽之十二宕蕩乎吞云夢之八九美哉斯樓之壯固荊州之奇觀也酒邊相與徙倚平蕪鱗次列堡棊布湖襟江帶鷗雁上下吳檣蜀艦幢幢去來問之山川蒼莾之外秦函宛洛𨿽遐想所未到裴回周覽東則瑜蓋諸人指麾煙舸走老瞞於烏林道也南則汀蘭渚芷古離騷之國飛鳶跕跕墮水馬文淵徵九溪蠻處也西連防渝北控峴萬徳孔明崎嶇斗絕徒以白衣之恥遺恨無極而叔子元凱儼如無恙陵谷變而艸木腐慨然令人墮淚也俯仰千載盡在一日滔滔此水逝者如斯何可勝數據古以驗今毋玩邇毋忘逺於斯樓之作不爲無助也樓本臨沮漳仲宣側翅依人遭時多難能不動懷土之想豈信美非美歟使仲宣遊於斯息於斯潛沱江漢風晏波澄人民城郭槃槃都防東山小魯寧復覉思余嘗謂越吟數語亦猶晉人新亭悵望作楚囚泣意仲宣有志於王室者景升不武君子悲之後之來者據牀領客舉扇麾軍運邊籌而郤敵騎舂容整暇境防心融悠悠我思猶今視昔客有湖海之豪又將臥仲宣於百尺樓下按江陵志扁名昉於祥符復於紹興今旣毀再葺能不與齊雲棲霞俱圮而獨存此則仲宣之賦之力也賈公與餘二祖嘗接踵參荊州幕逾五十年兩孫復相繼來帥且荊揚更疊余又實生是邦若作梓材惟其塗丹雘云庸並識之董斯役者都綂制渤海髙逹也

可齋雜槁卷二十一

欽定四庫全書

可齋雜槁卷二十二

宋李曽伯撰樂語

天基節靜江祝聖

春王正月承建隆啟運之期天子萬年應淳祐重熈之旦慶流虹渚光紹圖極下土以葵傾仰南山而栢悅防惟陛下與天不息如日方中通變使宜合干元之用九躋時底乂應泰運之登三珠星璧月軌順暉重桂海冰天波澄氛息先庚攺嵗載震紀辰萬國歡謠播作河淸之曲八荒壽域舉同嵩嶽之呼堯蓂對五葉之開周鼎衍千齡之卜樂鳴嶰竹情壓宮花奉漢都防觴罄臣忠而共祝賡唐中興頌垂聖徳於無窮臣某等叨綴伶工欣逢盛旦僭陳口號莫盡形容

五葉堯蓂紀誕彌

慶流文祖已垂基

星明南極老人壽

春布東皇太乙時

紅入仙桃千嵗實

靑歸禦栁萬年枝

嶺民喜見升平象

拜手同賡天保詩

王母致語

蓬萊隔弱水逺馳六景之輿中國有聖人來祝千齡之算敢停鶴馭遙對龍墀恭惟陛下奄九有以作君奉三無而立極動容天徳存自彊不息之心土苴道眞得久視長生之訣𨿽禹甸山河之外在堯仁雨露之中曰三登之太平長上古而不老臣妾喜瞻南極暫別西昆訪仙侶於棲霞慶眞人之繞電蟠桃三千年結實願獻君前楚木五百嵗爲春式同聖壽輙陳俚句上凟睿聰碧虛飛信入蓬萊

約我驂鸞伴侶來

藹藹祥雲射虹渚

繽繽香霧下臺

喜乘蓮葉經瓊海

笑指梅花薦玉杯

聖算自應天地久

蟠桃不計幾回開

對防致語

寶歷攽正紀流虹於北闕玉巵稱壽慶式燕於南邦堂開正旦之華臺共登春之樂恭惟某官靑油元帥紫槖舊臣恩覃五嶺之農桑喜動萬家之桃李梅邊問戍棊親夜觀之燈明花底趨朝袖有禦鑪之煙在某官輟班漢殿攬轡周原究心未雪之寃艸扉盡緑軫念殷雷之腹粟庾散紅一淸煙瘴之氛共際風雲之防以至緹屏蓉幙鱗集紳緌藻泮栁營蟬聨劍佩對此棲霞之勝地同然湛露之濃恩防檐錦簇於宮花庭曲金鏗於歌筦爲玉簮作靑帶相輝臺府之翹英開黃道拜紫宸將共殿墀之舞蹈某等可無俚語少助歡顏

相對封人共祝堯

玉觴防灔酒浮椒

千山佳气供紅斾

一道仁聲賴翠軺

南極仰祈天上壽

東風不隔海濵遙

恩濃湛露何爲報

勉屬淸忠答聖朝

代益昌憲運兩司宴制帥

九重分蜀道之弓疇咨紫槖十乘受齊封之履未建碧油旌旗鼓角之精明禮樂詩書之雅重式開大幕爰秩初筵恭惟某官城南韋杜之家聲陜右韓範之人物紅蓼舊逰湓浦地偕旟軾之雙淸朱簾半捲揚州人看絲綸之四美枕戈勲業擊楫事功上方推轂而命當時公乃舉鞭而問諸葛不鄙劍北一隅之地要扶殿西半壁之天戶庭數日之間甫傳羽檄山河萬里之外已壯金湯關中之父老爭歡塞上之敵人卽潰岷峨之深雪裏艸木頓春吳峯之暮云邊鹽梅未晚某官偶焉弭節幸甚依仁或幙中之燕方新或屋上之烏巳舊趂得牡丹時賸歌楊栁春風盡環瓊苑之十眉無惜玉山之一醉金罍我姑酌彼坐觀樽俎之折衝衮衣公且歸兮應待鼎彜之成績少陳韻語上佐淸歡

春風旗鼓擁元戎

萬馬方嘶一洗空

不憚八千來劍北

始知十二小齊東

將扶防上眞人業

未說隆中宰相功

整頓乾坤談笑事

歸來置酒未央宮

代蜀縂過沔宴制帥

十乘元戎談笑下西夷之檄一介行李馳驅來北道之車錢谷姑無問於廟堂軍旅政不妨於俎豆輙忘旅捨載秩賔筵恭惟某官中正坤之黃裳剛明鼎之金鉉中夜登樓乘月有制敵方孤舟橫渡無人眞濟川手自曳鴛墀之履來分虎帳之弓碧雞坊前不羨浣花之勝事銅駞陌上每懷秀麥之深思𨿽當烽火之平安靡憚關河之涉歷運於掌上敵在目前旣銷唐突厥之鴟張不料漢先零之猖獗人疑倉卒公獨從容釃酒臨江激三軍之鋭气圍棋賭墅折千里之遐衝良由號令信而賞罰明與夫根本彊而規模定朝煩指授夕奏膚公麟閣書勲行紀五原之欵塞鸞臺命相更看一水之朝宗願促舍人裝卽直政事筆而我某官久違師席來謁制垣相關四路之安危熟敍兩年之間闊效不托之做婦借衫子以拜婆桃花與歌扇俱翻楊栁共春旗一色笳鼓歸來金印如斗佇歌樂府明年之詞海棠開後燭影搖紅且盡樽前今日之醉聊陳俚語仰侑淸歡

皇天祚宋啟眞儒

手鑰秦關鎭蜀都

方防有之伊呂偶

規模如此漢唐無

軍聲劘刜歸帷幄

王事驅馳在粟芻

把酒東湖需捷奏

佇催公衮醉西湖

代餞蜀閫赴召

萬里金城西土釋漢關之顧一封軺傳東山催周衮之歸方巖廊開千載之逢矧閫節並一時之命式陳燕衎祗荷龍光恭惟某官沂泗眞儒莘渭王佐手袖平夷之籌防胸蟠經國之規摹自綉斧祥刑名動江淮之艸木迨油幢易帥響搖秦隴之山河一柱擎天四維盤石夜柝息銅梁之警春犂熈玉壘之耕屬邊牧之南侵肅戎旃而北定神兵雷動屹深溝髙壘之難窺敵騎星奔無疋馬隻輪之敢近正喜佛貍之斃去更資召虎之旬宣上念石門介冑之勞人切商川舟楫之望俾問長安之日近何憂江面之風寒入覲介圭立登宰席某官久依轅帳同被弓旌瞿象飛檣正春水桃花之漲吳棹輟虹恰秋風蒓菜之時喜占眉上之黃滿引杯中之緑昔蜀道難今蜀道易俱無愧色於主賔來雪山重去雪山輕畱得頌聲於父老輙陳韻語上贊淸歡

自擁雕旂運閫籌

星霜四歷玉關秋

深培根本安全蜀

直用精神定逺陬

琴鶴公將離峽口

樵漁我亦訪吳頭

溪山好處俱堪飲

江路相銜醉未休

代蜀縂赴召宴制帥

萬竈秋煙久賴關中之柝靜一篙春水今隨天上之舟歸相依琴鶴之淸風與有檣烏之喜色不勞判袂何惜傳杯恭惟某官文武全材詩書元帥慷慨濟時之略舂容經國之謀雅志神州小江左夷吾之志盛心王室繼隆中諸葛之規旌旗澄九縣之颷鐘鼓肅三更之月凡盤石四維之逺計皆毫釐千里之深思關隴願依力戒梁金甌之闕敵人𨿽擾功存漢黃石之柔旣寛宵衣西顧之憂果錫晝錦東歸之命江橫鐵鎖徒勞父老之畱簾捲玉鉤已切公卿之望𨿽欲浮雲於軒冕難淹膏雨於隕某官久托李蹊矧依鄭裏四載齊封之履一朝聨魏闕之鑣鳥倦知還云出無心自此問北山之約燕語畱人花飛送客乃共爲南浦之逰此行眞類於登仙時復無妨於中聖輙陳盛事姑寓鄙詞

曉來防雨過前溪

見說桃花水正肥

人送風防還紫闥

客隨星履近黃扉

昔陪關上靑牛到

今趂遼東白鶴歸

畱得春風滿全蜀

尙知楊栁賦依依

代襄閫宴新除史制卿

金掌上卿管鑰任北門之重玉關一老角巾欣東裏之歸酬十年賔主之盟申百世子孫之好式陳燕衎庸講交承恭惟某官奕葉宰相之典刑四明洞天之人物艸廬定計比漢南陽之武侯蘭砌收功小晉淮肥之防度掉鞅康荘之夷坦著鞭絕徼之﨑嶇玆覊絲轡之華倐報檄書之遽聽夜月城頭之柝孰振軍聲解西風局面之棊悉歸國手冝陞棘列盡護楡邊新太乙之靈旗掃欃槍之妖彗銅鞮笑語竚淸雁塞之轒輼金印歸來卽踐鳯池之鐘鼎而我某官越臨外閫久借前籌當班超遲暮之年未還西域賴光弼精明之气以代朔方慇懃席上之舊交繾綣樽前之新好苕溪問隠應懷萬里之云防花艶繞堤又是一畨之桃李輙陳韻語少敍心期一從棊拆佐籌帷

凜凜威名塞漢知

大範老今歸去矣

小申公爲易新之

檀溪春艸輕車熟

苕霅秋蒓短艇宜

千載峴山磨不朽

重添羊杜兩丰碑

揚州宴交代丘縂領

玉垣虛席屈卿月以來宣金印交盟仍使天之宻接珍重子孫之契殷勤賔主之情恭惟某官東箭奇材南金雅器蜚英當世秦淮海之風流馳志中原祖豫州之人物適牙籌之多暇擁寶鉞以借畱兵前之艸木春閒塞下之芻糧山積釋此凝旒之夕顧榮於衣錦之晝行花對無雙少聽蕪城之歌吹樓登第一豈淹北固之江山佇趣舍人亟儀王所而我某官輟從班著來任乾方山川人物相與勸酬谷粟金湯孰爲籌度趂得牡丹時防賡楊栁春風一笑交懽同心永好憩棠勿剪愈多茇捨之餘陰杭葦相望共記同舟之葉濟某等幸逢盛事輙貢裏詞

騑騑牡駕暫臨邊

淮海東頭防玉旃

春滿四郊耕谷雨

云屯萬竈飽炊煙

平山栁絮隨絲轡

新水桃花颺防船

防灔一杯卻醉

明朝有詔侍甘泉

壽城凱還宴將帥

金城獻凱解敵騎之重圍玉帳論功秩賔筵而肆設云生勝气雷動歡歌恭惟某官呂馬帥中興第一之人才國士無雙之聲望引戈船而競進防鐵鎖以先驅聽鶴唳以走秦師未數宇之之略乘鵝池而入蔡壘盡歸李愬之功笳鼓歸來旂常垂績某官史監軍家傳鼎鼐身屬櫜鞬白羽麾軍方賦詩於馬上紅旗報捷巳折履於棋邊三軍皆敵愾之勛一士成運籌之力某官葛都統性質鷙勇气宇驍雄奮矟直前競詫盤龍之勇登城嫚罵坐折佛貍之彊某官張都統萬福威名臨淮風采據渚防路靡令揚播之歸拔柵斫橋盡殪元英之眾某官趙都統精忠貫日勁气橫霜擐甲臨陴孰敢攖於熊虎執訊獲醜幾欲鱠於鯨鯢連連吉語之交馳新城之無恙我某官際時艱棘應變從容列隊攢花喜見勞還之賦萬甕行酒爰修飲至之儀凡我同舟之人共爲全璧之慶某等願薦軍中之樂載陳席上之歡敢舉俚詞用誇盛事

新墉屹屹解嚴圍

十萬全師破敵回

元帥擁旄朝授防

將軍畫箠夜銜枚

椎牛臠防懽聲動

伐鼓傳觴哀拍催

盡道平淮勲業盛

縂須圖像上雲臺

凱還又宴王宣使

玉關奏凱擁召節以詠歸油幙論交秩賔筵而飲至煩公緩轡慰我同舟兩君終始之相依一笑寅緣之非偶恭惟某官淩煙气貌貫日精忠守門戶第一層有熊當道屹金湯幾千里無馬飲江白首臨邊丹心體國敵久畏猿臂將軍之望上每懷虎頭都防之勞指徼道之千廬方將入覲佐元戎之十乘聊以借畱要將西塞巳效之規模共補東壁未完之籬落佇淸氊罽卽正殿巖我某官平日心期共濟國事西淮平而大饗式奏戎功東山歌而序情喜逢嘉客傾倒十年之雅好鋪張一叚之舊功少焉聽度曲於竹西行矣趣齊旄於闕北龍光三錫直看金印之腰懸鯨吸千鐘莫惜玉山之醉倒某等輙陳俚語仰贊淸歡

八年一柱屹長城

此老胸中百萬兵

有造於西棠播頌

窮荒之北艸知名

喧天笳鼓歸時樂

掲日旂常曠世榮

且爲平山應少駐

莫辭酩酊盡歡情

桂林宴交代董侍郎

虛席三階銀漢趣云槎之上交符八桂玉闗煩星履之臨藩垣賔主之相輝海嶠民夷之攺觀式修雅好爰秩初筵恭惟某官六朝禮樂之英三晉詩書之帥力陳仁義豈蕭曹伯仲能之洞究天人信遊夏師友逺矣存學力於廣大精防之地付事功於雍容整暇之中左江右湖甘棠成防出藩入從紫荷通班暫焉斂霖雨於商巖賴以洗瘴煙於秦嶺堂髙正夏讀書消淸晝之長坐對深宵篆鼎樂黃庭之靜不勞經畫自著勛庸南人見諸葛以畏威西賊聞一韓而破膽旣寛上顧宜命公歸水羅帶山碧簮小畱毋遽玉鉤印金鎖大拜非遙某官壯也防邊老而度嶺昔依鄰騎鶴相望火之隔江今接武驂鸞喜餞衮衣之向闕瓦礫何虞於在後鈞衡允賴於居中兩君此堂一醉今夕摩挲桂影正當三秋沆瀣之時指防梅花應行萬里栩籧之夢不妨頽玉浩唱縷金某等猥綴伶工輙陳口號

同是虛皇老從臣

海山深處細論心

金蘭誼篤新藩翰

玉筍班趨舊禁林

對月不妨延桂影

思人惟有防棠陰

公歸定是調商鼎

莫忘梅花雪片吟

桂林宴提刑

雙節觀風擁使華而西上十連作牧聫王事於南中山川人物之精神海嶠民夷之鼓舞聿陳雅好爰秩初筵恭惟某官抱經濟之宏才負澄淸之雅望喬木故家之文獻猗蘭奕葉之芬芳事防剸裁迎刄而九牛解功名防戱振鬛而萬馬瘖早膺楓陛之簡知久歷筍班之步武望太防十五星之次寖邇從塗分扶風二千石之權載宣侯度久矣乘軺之有命豈容出岫之無心爰屈星臺用淸煙瘴靡靡圜扉之艸緑陳陳倉庾之粟紅對碧玉篸聊且挹千巖之秀駕靑絲轡便當問萬里之津決有詔溫不待席暖而我某官論心惟舊握手載新何幸瀟湘故人之逢獲奉冀州刺史之飲一年好處方當霜菊之天五嶺宜人同在雪梅之地不妨頽玊浩唱縷金某等猥綴伶工僣陳韻語

鷺洲鴛渚久相知

弭節開藩並此時

越俎況當交使事

舉觴何惜話心期

欣逢桂子三秋候

細和梅花萬里詩

指日驂鸞天上去

倚防接武步丹墀

桂林鹿鳴宴

桂林攷藝英才登照乘之珍華野燕賔防府餞聫鑣之駕人列一鄕之翹楚春生四座之縉紳得意雲霄增光海嶠某官楓柞楩楠之秀驊驑騄驥之奇人傑地靈有興國倫魁之芳潤風聲气習皆淳熈師帥之陶成學窮六藝之喉衿詞擅三都之鼓吹共誇好手競壓當家非王貢之友朋則歆向之父子觀喜气交騰於眉睫視巍科猶摘於頷髭況鵬運之程材與鸞驂而並駕銀袍珤牒彬彬楚蜀之珍紫綬靑衫挺挺江湖之雋挹此帶水簮山之佳勝同爲梯云步月之壯逰指梅嶺以問津勉旃行色訪杏園而賜宴對越恩榮經略甫及戍適當鎖棘省郎付勅夢回丹地之前計吏獻書吹送靑天之上提刑羽儀朝著耳目槖綱大學舉幡共仰典刑之舊都亭乘傳咸瞻禮樂之新緹屏偕蓉府類從臺幙與芹宮輝映舂容雅集慫惥修程擊楫著鞭要賈聞雞之勇吹笙鼓瑟且賡鳴鹿之詩幸綴伶工僣陳口號

玉帳宏開防眾英嶄嶄頭角露崢嶸

人才數半淩煙贊

姓氏推先月旦評

桂子風前鵬翮健

梅花雪外馬蹄輕

兩魁衣鉢須爭繼

聫轡歸來晝錦榮

荊閫宴交代賈尙書

淮海揚州開鈞陶於一相江漢南紀付筦鑰於斯人藩垣兩地之疊更英傑百年之幾見式陳雅好爰秩初筵恭惟某官古社稷臣今詩書帥論思宣室方當洛陽處士之年慷慨新亭已負江左夷吾之望不由閥閱自致功名載建碧油幢立登紫荷槖煙竈飽關中之餉雨犂勤渭土之耕傳檄北馳烏孫風動舉鞭西指白帝塵淸望之如雪山冰壑之魚人隠若有金城湯池之固圉登樓作賦士推文雅之雄睹墅圍碁敵服規模之定經營十載柬注九重晉書殿之奎躔屈籌帷於斗野蓋公卿多是後將軍之冊而士卒尙存先太師之衣自玆肅豹尾於云旗掃旄頭於太極淸廟貎而定鐘虡破穹廬而碎輼轒明公談笑辧之中原指防定矣平山訪栁了天下之雋功公府登槐卽軍中而大拜而我某官逺從桂嶺來次楡邊入汾陽之軍何有號令之精采辱子明之舉愧無意思之深長勉殫後乘之驅馳期踵前規之講畫呼鷹臺上秋風懷落防之逰騎鶴樓頭夜月憶吹簫之夢締交盟於金石伸慶集於尊罍古者思其人愛其棠所不同心如此水某輙陳口號仰佐淸歡

底事元戎輟上流

揚州勢更重荊州

要酬棠笏中原志

坐釋楓宸北顧憂

白羽一揮新玉帳

朱簾半捲舊紅樓

此行整頓乾坤了

公衮萊衣正黒頭

荊閫宴呂馬帥

金吾上將飛來八月之槎玉帳主人喜防兩星之弁共籌閫務肆設賔筵恭惟某官蓋世勲名柱天力量抱無雙之才气居第一之戰功秉鉞臨淮見謂老熊當道分弓鎭沔隠然猛虎在山十連帥之按行三衙司之貴重波澄江漢響震關河朗吟而過洞庭姑小就仙翁之劍出獵而遇渭水行將應尙父之璜笳鼓歸來節旄餘事某官老猶防塞喜復同州欵曲交情十載相逢如夢綢繆王事一言不及於私正當呼鷹臺上之秋風休憶騎鶴樓前之夜月桂花照席蕉葉傳杯此敵在吾目中相與更嘗熟矣兩君於斯堂上不妨談笑圖之某等獲侍顏行輙呈口號

海風吹月近中秋

碧玉天髙灝气浮

文武對開王儉幕

主賔同上仲宣樓

棊邊正要看新著

酒畔何妨話舊逰

了卻經營宛洛事

入登樞筦贊帷籌

可齋雜槁卷二十二

欽定四庫全書

可齋雜槁卷二十三

宋李曽伯撰防語

代閫帥壽慶節功徳防

律司炎帝當九夏之居中運啟塗山逢千秋之紀節敬慿佛教仰祝皇齡皇太后陛下伏願並日月之照臨膺神明之佑助恩翔四表斂五福錫庶民慶洽兩宮規億載恢帝業

又

東朝禮盛壽陳長樂之儀南國化行人誦關雎之美助培景福用集勝緣皇太后陛下伏願行地無疆與天同久繩繩蟄蟄懋開玉葉之昌怡怡愉愉安處金根之奉

又

天生堯母式當夏五之書地守漢藩宜上嵩山之祝敬修妙果爰介洪釐皇太后陛下伏願壽衍後天功髙太極萬年爲母逾任姒之徽音千嵗垂基邁商周之歷服

代閫帥天基節功徳防

麟經謂一爲元歷新行夏鴻範以五次極瑞應生商燻修庸表於輿情向用自隆於景福皇帝陛下伏願膺神明之佑助廣日月之照臨光闡坤珍丕承震器得位必得其壽允諧頌美之詞作君而作之師茂建規恢之業

又

歷鳯頒正載啟泰亨之運渚虹流瑞聿開震夙之期敬慿仙佛之良因仰祝乾坤之難老皇帝陛下伏願祈天永命制治保邦措國祚於泰山坐臻鞏固躋生民於壽域期與綿長

又

王次於春適紀攝提孟陬之序帝出乎震方增泰元神防之年敢披蓬苑之瑯函並集祗園之珍果用祈睿算爰寓臣皇帝陛下伏願福等河沙壽逾嵩嶽禮樂備東朝之奉衣裳煥南面之文日月淸明溥照八荒之域乾坤長久永垂萬世之基

都司代宰執啟建天基節

春王正月開帝武之篤生天子萬年罄臣工之歸美肆修典庸效嶽呼皇帝陛下伏願如日方中與天同運載歌賡舜藹明良庶事之風三祝願堯膺富壽多男之慶

滿散天基節

攝提正於孟陬爰紀誕彌之旦泰元授以神防幸增有永之年謹率周行共伸華祝皇帝陛下伏願丕迎鼎命光握乾符佑下民作君作師永爲人極有大徳得名得壽益衍帝齡

天基節功徳防

星流華渚欣逢載夙之辰雲集祗園恭上無疆之化綿延多祉率普同祠皇帝陛下伏願斂福錫民垂基建極正九五幹文之位與日俱新邁四百甲子之年後天難老

上梁文

淮東制府僉防議堂

淮海殿邦偉軍中之元帥藩垣建幕來天下之羣英聿觀棟宇之新始覺履簮之盛某官輟繇紫槖來建靑油蚤從四方之防幾環轍迹徧作諸侯之客屢傍人門飽諳出塞之吟慣識從軍之樂今乃縂貔貅之戍是宜隆羔雁之儀眷陜東西責任之方兼非洛南北人才而孰勝緬懷故老主賔魏國之舊防尙友前修文字樊川之重見對此月柝燈棊之談笑與夫雪裘風檄之勤勞𨿽多贊幕以持麾或已聫鑣而向闕假途於是傳捨視之然而賔蓋繽紛議堂湫隘豈以定逺懷歸之際不爲叔孫必葺之圖大杗小桷輪奐美哉後勁前茅規模逺矣突兀見眼前之屋周旋運掌上之圖共濟其間相觀而善巡檐索笑不妨訪東閣之梅花倚檻揮毫要復見平山之楊栁輙陳韻語以相斵聲

拋梁東樽俎從容可折衝一把平安傳夕燧邊無牧馬與彎弓

拋梁西畫棟參天萬象低須信眾思能用蜀豈徒三寸可降齊

拋梁南晝永淸油足笑談毋翫池荷従水泛要培亭竹與云參

拋梁北將見呼韓來上國一朝露布淸晝傳指日銅駝出荊棘

拋梁上檄筆如飛光萬丈鸞臺鳯閣由此升何止區區舍人樣

拋梁下燕語淸風新賀夏長安二月花正濃得意歸來上金馬

伏願上梁之後皇威淸海岱萬宇升平幕府省文書一堂整暇贊席上過師之略収碁邊破敵之功道誼交孚有緑水紅渠之樂勲名鼎盛驗赤云黃色之祥

序跋

跋郭靖父告

右告二軸六件乃新進士郭靖甫之五世祖宛邱明府治平至元丰時所給者也中間如魏國韓公溫國司馬公古靈陳公南丰曽公王文恭珪蔡持正雄當時諸老皆注名其間勅命制度與今略小異餘五年前仕淮西幕識靖父於壽潁戎馬中見其文采議論若有典刑心異之未防出此相示仰先朝盛時之安得復見悵九原先正之不可復作抑知中原故家之猶有人也靖甫在南樵爲世族方其脫身荊棘以鐵籠全宗人且不暇顧於先世舊物寶有弗墜歷劫火而不灰賢於甘棠故笏逺矣予以是常期靖甫之必世其家今果登淳祐元年進士第遂續郭君世科一燈詩不云乎是以似之傳不云乎必復其始是豈幸而致哉余懼或者不具眼以傖荒待靖甫故爲表而出之

跋皇甫相士

去年春遇皇甫兄於赤壁之淸暉謂余曰制帥史公必登政府孟公騎帥必授鉞部使者陳公必峻用大略已驗今再遇之玉麟堂下所以期主人者猶史公及品劑一時人士𨿽未見其驗否亦灑灑可聴余爲天下之至無用自知非萬里侯相兩地防晤屢費道人眼力且謂余它日尙須在兵間驅馳酒酣燭暗堅欲索餘言爲話柄余聞之里人曰士有赴科舉者多詣卜肆以訊得失日者爲陶器數百古以爲撲滿者以待之至者輙予其一曰先輩此舉必巍占今以始日以一金置此器中則大書一落字毋乃皇甫兄所以戱予者歟交逰相問可持此薦一大笑驗不驗姑置勿論

跋商宣教攜示先開國遺墨

嶺表去天一方自三吳來仕者求諸里人猶鮮況北方之人乎況北方之同郡邑者乎況又北方之同郡邑南方之有事契者乎況又北方之同郡邑南方之有事契越五六十年而子孫相邂逅者乎鄇亭沁水木澗盤谷知在何所而一寓扵漸一寓於廣乃相與敍昔人之甘棠話故國之喬木此殆千里似人空谷足音也商兄不逺不鄙攜先世手澤相訪非有典刑豈俗事所防再辭書此以返之疇昔先太宰以建炎已酉入潯先開國以淳熙已酉在賀不肖孫又以淳佑已酉來桂百二十年間祖孫六世而三臨之家北人也與南方有緣如此又皆在已酉豈偶然防因並及之

題吳太師書軸

活千人者有封太師吳公盛徳之可紀者某生也晚不盡知但聞當持節時發粟賑饑活民陰徳不知其防千人矣王溥官職某不做兒子二郎必做固天下之所共期者今方旦奭左右種蠡中外三槐王氏又不足以望下風矣緬想典刑九原不可復作一日客趙君必實出示公之遺墨蠅頭細書溫然光霽可掬中間爲士風爲公道切切慨嘆眞足以砭劑時病使進諸國醫此其家蔵經驗良方歟某斂祍伏讀之餘趙君俾識軸尾用拜手謹書

可齋雜槁卷二十三

欽定四庫全書卷

可齋雜槁卷二十四

宋李曽伯撰靑詞

代廬帥上元祈福

上元校福之辰維春伊始當路宅生之寄與嵗俱新敢瀝丹衷仰投洪造伏念臣猥將漕事兼領帥眷封圻數郡之間自邊戍累年之後久更雨雪士未能解甲以還營數有風塵吏不免調丁而轉餉玆屆陽和之共祈安靜之休爰演眞科用迎和气伏願穹靈監在誠意通諸夏底寧一旅絕朔庭之警有秋登慶屢丰臻南畆之祥

代合肥禳火

同日告災甫深嗟於近境融風扇虐亦防及於此州肆懷警懼之誠爰舉祓禳之典伏念臣猥分臺閫邈在疆陲比屋以居半茅茨之相接崇朝其頃幾薪火之載驚𨿽天道之難知恐吏愆之所致用稽灌斚亟演瑯函伏願閼伯藏威蜚亷斂怒云霓沛澤坐消扇燎之虞老幼奠居同享平安之福

代合肥祈雨

序紀大雩浸若常之沴禮崇辟望尙愆解澤之施敢瀝丹衷仰幹洪造伏念臣誤膺隆委邈在窮邊靖惟時事之戚休實系嵗功之登耗玆臨龍見未應鸛鳴黍苗正堅於敷菑麻麥浸妨於滋長吏誠有慊民則何辜爰敬祓於齋壇用肅延於颷馭伏願道慈廣覆靈鑑通雷雨之動滿盈亟起夏畦之病天地之間丰美用臻秋穡之成

都司代宰執禳蝗

民方艱食期嘉谷之用成天未弭菑尙飛蝗之爲孽用殫忱悃仰瀆髙明竊念臣等職忝弼諧道虧燮理師旅且加之饑饉公私又竭於蓋藏薦嵗大祲已起無禾之嘆屬時孔棘豈堪有蜚之書萃中外之不憂傒東南之一稔玆由畿輔逺曁江淮皇皇形億兆之心蟄蟄駭眾多之羽慮深當寧咎在愚臣爰蠲潔於琳宮冀感孚於璇極少回帝鑑卽庶農功伏願閔此鞠凶去其種類秉畀炎火聿資田祖之神實維丰年允恊牧人之夢

代禳蝗意防

位聫輔政道昩調元未能十雨九風之維時適值一旱二蝗之繼踵殍殣相望菜蕪多荒嗟汝農人一稔正期於卒嵗害我田穉羣飛倐見於刺天近從畿輔之郊逺曁江淮之境若時爲孽厥類實繁深懷中夏之安危實系有秋之登歉天非弭變人益阻饑繄民生之何辜皆臣等之有咎用祈景貺輔作康年去其螟螣之災貽我稻梁之慶俾紓國力允荷帝休

都司代宰執祈晴

多稼用成將畢三時之務積陰爲沴恐虧一簣之功載惟大計之實關匪但小民之易怨浸淫未止刈獲有妨致上心厪切之憂皆臣等昩燮調之理供陳薦藻望切傾葵伏願俯念時艱潛回帝鑑重云解駁亟舒杲日之明髙廩丰盈汔保康年之慶

代祈晴意防

有秋將遂積雨爲愆當閭閻易至於怨咨懼圃或妨於登獲爰殫忱悃上叩髙明謹延奉於山眞用吉蠲於琳宇仰祈慈光下照陰沴消亟回玉燭之明庶格金穰之慶

都司代宰執祈雪

律回大呂預占百谷之宜令爽元冥未覩六花之瑞敬殫防悃仰冒明威伏念臣等功乏濟時道乖贊化每賴帝心之黙佑深虞時序之或愆杪嵗將臨同云未合野有遺蝗之慮民懷多厲之憂爰演衝科用迎嘉貺伏願乾坤薦相滕巽效祥應平地盈尺之祈繼之三白兆丰年億秭之慶慰彼羣黎

代祈雪意防

杪冬屆瑞雪愆期陰陽未應於天和時序幾行於春令阡陌慮蝗蝻之爲孽閻閭形病癘之過憂深懼贊襄有乖燮理爰潔涓於琳宇用祗扣於璇穹伏願協气潛回同云宻布散作千里蜚化之慶預開來年多稼之休庶副民祈式寛臣責

母氏除祥

闕地及泉嗟棘心之罔極鑽燧攺火倐蓂朔之再周祗對昊穹泣陳哀悃伏念臣母臣妾起家辛苦鞠子劬勞僅登六秩之年遽抱九原之恨音容浸逺日月易流興懷陟屺之悲矧復在原之戚始終七載禍變相仍長幼一門凋零如許皆愆尢之所致負痛苦以何窮爰卽除祥並修崇薦伏願南昌度厄東極垂慈慿借津梁共導防於山國嗣承香火未隕墜於故家

茅山爲亡弟小祥

恩義至情莫如手足死生永隔浸逺音容敬竭丹悰上干洪造伏念臣行虧孝悌身積罪愆怙恃二親已嗟早世零丁一弟弗克享年僅存𦇤褓之孤復成幻回之夢禍患至此痛苦柰何對晦朔之告周顧形影而相弔追懷舊嵗禱叩靈山𨿽大數之難回豈初心之敢負用修崇薦爰衍眞科伏願黒薄銷名朱陵度厄拯幽拔滯永毋墮於輪回追逺謹終俾有爲之紹繼

江東漕祈雨

三農告旱致當寧之軫憂一道觀風爲斯民而請命輙忘再瀆敢瀝寸誠眷維公家多事之時值適頻年用師之後流離麕集累累而仰食軍旅狼顧嗸嗸以張頥所望有秋以保諸夏玆不雨至於斯極況有蜚而且爲災疇拆猶河流如綫非但穡事興失時之嘆亦將糧道有弗繼之憂伊民何辜皆吏之咎倘三日之霖未應則一嵗之計柰何用藏殊科載祈嘉貺伏願曲回天鑑俯念民生澤起龍蟠大霈崇朝之願境無蝗害庶臻中熟之年

采石水府廟祈雨

慮極疇驕陽愈熾瞻言犀渚神物所爰就建於靈壇用甫延於眞馭眷時適多虞之際方嵗惟一稔之期背夏涉秋乃歷時而告旱自江曁浙合數郡以同憂不惟大田多稼侵就於稿枯亦且罔水行舟莫通於餽運𨿽僅四郊之枯潤未防三日之滂沱豈天怒之未回繇吏愆之所致不雨至於此極吾國其何以支伏願大垂金闕之慈亟下緑章之勅天龍一指救民命於垂危螟螣盡除保農功之中熟

新居修造畢酬願

負郭二頃舊守先廬有屋一區新謀近市葺修竣事枚滌輸誠伏念臣逐粟四方轉蓬數載和淵明之賦田園久悵於荒蕪懷子云之居風雨尙虞於淩震今粗成於輪奐庶如有於帡幪恭演眞科用迎嘉貺伏願廣垂鴻覆俾適蝸居繼此息肩保戶庭之無咎安然聚首與家室以相宜

壽圍祈雨

敵人犯順薄新壘以頻危大徳好生乞洪流而請命用伸防扣仰瀆昊穹伏念臣保障非才慢藏納侮以斗州三月之役聚此蜂屯當勍敵四旬之圍凜如魚釡𨿽王師之進援與敵勢以相持橋扼中途彼有三面之勢灘多淺磧我難寸步之前眷人謀至此浸窮非天意而孰克捄皆謂得數尺之水卽可以濟三軍之師爰演衝科仰祈沛澤願削防臣之祿算以保孤城之生靈伏願雨施屯膏風來艮位捷傳淝水伸萬里之國威圍解晉陽免一州之兵禍

解壽圍謝感應

地有所必爭爰致窺城之釁天之佑者順幸收郤敵之勲感洪覆之生全罄素衷而報謝伏念臣繆分邊寄適際時艱城彼州來旣昩春秋挑吳之戒截於淮浦略無小雅卻敵之能方其築長壘以閉圍據中流而防塞環烏孫於境內肆逞狼心視赤子於城中幾同魚肉矧亢陽之適值𨿽擾旅以莫前嘗瀝露香丐淸氛祲果荷溺焚之拯救有如影響之感通得一水以施防橋拔柵之功不信宿而報全壁班師之喜脫新墉於危棘震中國之威稜非天意有以保之則人謀安能致此用陳淨供仰答殊休伏願上帝垂慈髙眞降鑑生民弭禍毋興南北之分爭醜類革心永保東西之分守

黃籙普薦陣亡

大敵窺邊嘆閫謀之不力皇穹悔禍痛兵難之無辜敢殫迫切之誠上瀆髙明之聽伏念臣浪兼兩鎭倐閱三年不能限戎馬之弗侵未免陷生靈於多故或將校卒伍身嬰矢石之衝或工賈士農家被干戈之厄或流離而亡於道路或抄擄而沒於穹廬或因之而致凍餒疫癘之災或值此而遭水火盜冦之難嗟眾生之不幸𨿽浩刼之難逃然一夫有死咎將誰歸而三軍司命罪復何逭想馬醫夏畦之鬼與沙場夜哭之魂𨿽捨生取義之無慙而茹痛含寃之何已用擇嵗終之吉上祈天佑之恩凡而由師旅之淪亡同此入坎離之鏈度物化輪回永無沈墮逰魂精气鹹與超升用答譴尢以酬心素伏願照垂慈造盡滌宿愆厄度朱陵咸享人天之樂塵情紫塞俾安老稚之生

淮閫得祠歸裏

非才分閫每懷誤國之憂得請歸田實賴自天之佑謹攄情素上答穹蒼伏念某本以書生謬專戎事任兩道十數城之寄凡一千五百日之畱八經師入之虞機無容髮三歷邊圍之急食不下咽幸肅奉於皇靈獲屢摧於敵魄事危虎口命等鴻毛四封未靖誰實尸之一夫不辜臣之罪也玆撫躬而興懼累抗防以丐休恩錫公朝生還故里善釋千鈞之負許尋一壑之盟非造物者賜之豈臣力能及此捫心有幸感徳無窮爰載潔於齋壇用仰酬於景貺伏願三靈對越寸念感通畎畝不忘欣際升平之運戶庭無咎永爲蕭散之民

荊閫辛亥保安春哨

分閫罔功頃慮防春之擾吁天請命幸銷大夏之聲輙瀝愚忱仰幹洪造伏念臣驅馳已老牧禦非才洪流爲沴正切民憂靑艸將生又傳風警卒邊塵之不聳皆陰佑以無虞敬演衝科用酬景貺伏願上帝曲廣好生之徳俯憐防臣本無嗜殺之心惟築惟徵賴威靈而集事於疆於理與封部以奠居

荊閫辛亥保邊醮

國之事在戎莫重舊邦之復天所佑者順實依厥鑑之臨敢瀝丹忱仰幹洪造伏念臣材非用武職乃乾方生平對越之心惟憂或失分表經營之想何力敢爲睠時襄樊本故疆宇十五六載付之榛莽數百里地隔以鮏羴屬君命之有嚴犯兵家之至險執戈荷鍤暴之爍日之中挽繂連橋觸彼洪濤而上一塵不聳二壘迄成彼敵𨿽及境而遁歸吾旅悉全師而克捷是由天意夫豈人謀第兵交寧免於殺傷而敵忿將萌於侵軼凡皆臣罪深爲民憂所慿宗社之靈其保封疆之固用醻素願爰演衝科伏願昭上帝之好生佑中華而降福城郭人民之皆如舊重欣風景之還山川鬼神之罔不寧盡洗妖氛之染

武當修醮

別名山三十年久嘆煙塵之隔統楚地六千里後瞻香火之新厥有宿緣獲依靈佑伏念臣粵由弱冠嘗謁殊庭夙承先志之敬恭常賴危機之保防中嗟福地亦墮刼灰山川鬼神爲之弗寧城郭人民傷哉非昔敢謂中朝之過聽俾叨外閫以來宣气數當回封圻載復命羽流而往奉知廟貌之不移爰潔丹忱逺陳淸供念負乘尙虞於致冦而干戈寧免於殺人匹夫非辜防臣之罪是𨿽共於王事恐未契於天心敢爲兩道之民用祈眾眞之貺伏願虛危躔之照耀翼軫分之乂安一馬不驚見升平之世界五龍如昨還淸淨之道塲

壬子禳火

疇昔之夜當新火之方更獲罪於天忽融風之肆虐燎由魯廏延及頖宮方烈焰之騰空幾比廬之掃地投誠蠁弭變須臾謹推咎以省循演衝科而告謝伏願免貽民禍責止臣身賜福虛危常假元冥之助奠居翼軫永消閼伯之威

壬子保安春哨

地雄諸夏慚非分閫之才天佑一春幸弭侵邊之敵敬伸丹悃祗答蒼穹屬時靑艸之方生倐報赤之將警列城經理之防慙扃鐍之尙疏四野生聚之繁恐金革之不免懼吏不武致民無辜賴肸蠁之有孚底封圻之無失至於鄰境𨿽連月之跳梁執彼渠魁才七日而退遁此非人力盡出天威謹蠲谷旦之良庸展蘭場之謝伏願眾眞助順大造好生周禾溫麥之告成敵無鈔掠漢水方城之修備國有藩籬

可齋雜槁卷二十四

欽定四庫全書卷

可齋雜槁卷二十五

宋李曽伯撰古風

丁亥紀蜀百韻

太嵗在娵觜羲馭正東陸【自二月初八日敵越鐸龍橋】羽書西邊來敵騎報南牧倉茫星火急飄忽風雨速慿陵我封疆剽掠我孳畜一越摩云險【摩云嶺在大潭縣之上最爲險隘而官軍不守】已污宕岷俗再度峯貼隘【峯貼隘在階州官軍守花石而敵由生蕃路來攻遂入階州】重爲武階毒敵人忽令名【忽令丙令探者以爲憂國二字】見謂防古屬【戎司以爲防古而或又以爲部落爲防古所驅】或疑女眞詐頗訝疊州族【此皆一時邊人之論】衣毛不知帛【羗人多以皮爲衣】飲酪非茹粟【羗人惟食牛羊不甚食米麥】勁弓骨爲面【戎師所獲羗人之弓以駝骨爲面箭亦有骨爲之】健馬鐵裹足【戎師獲到羗人馬蹄以鐵裹時人以爲未必有此獲全馬卻無】駕言取金夏其鋒不可觸如竹迎刃解猶雪以湯沃先聲張虛疑我師遽蓄縮心已執檄迷手爲望風束【一時所傳防古不可與戰以此官軍望風不出戰】防昩戰爲守計乏奇與伏西和久間防【西和自三月初被圍三月末道方通元不遣兵解援】文南暫蹢躅【文南敵人三月初攻石靴關止五十餘騎守倅以下春聚並百姓空城而出】將利僅小退凱音誤陸續【敵攻將利程信誤以捷音報】蘭臯要寸功【制司誤得捷音大帥遂領帳前將士上七方將直至西和遂有程信之敗是日敵直至犀牛渡】良將半喪衂【蘭臯之戰麻仲馬翼王平俱死王事皆西邊良將也】敗書丙夜聞前矛石門宿【制垣到石門是夕敗書聞遂不敢進】亟令控三關謹毋費一鏃魚梁閉仙原【仙人關在魚關下前卽殺金平制司元以程信守之】武林防午谷【武林關去興元一百二十里以李大亨守之】七方對壘持【七方去沔州近百里元以麻仲守之仲死吳桂守】相戒前轍覆縣官塞蹊徑【制司自去年以來專塞小路春間差官防塞而交徑元自可通】戰士據林麓由是關以外民皆棄廬屋【三關以外並無官軍民皆流徙有老小入關而關兵不納怨聲盈路】西康至天水患不翅蛇蝮【制司令西康太守陳安淸野安𨿽能守而旣無官兵境亦蹂踐天水守張繼檄令間守仙原天水棄矣】鳯集一炬餘地已付麋鹿【鳯州敵元不到去敵兵何翅三百里制司擬鳯守吳剛同守武林遂委焚蕩爲禍最慘】河池本無虞百里禍尢酷【河池敵亦未到上司淸野盜賊潰兵乘之遂委焚蕩】羣盜沸於鼎【是時關外百姓皆聚爲盜賊有所謂括地風穆黒子之類】流民湊如幅母悲愛子死夫沒嫠婦哭城市委焚蕩道路紛怨讟於時益昌民十室空五六【是時益昌之民皆入山避徙】牙檣嘉陵來舳艫尾聫屬【三月初七日敗音到沔制司宅眷登舟下益昌凡百餘艘十一日到益昌閱三日下果閬】十乘隨啟行驛書轉加促鼓吹喧後部【三月十八日大帥起發沔州回司益昌】旌旗蔽前矗【大帥行司隨帳以一萬人計旌旗鼔吹蜀人前所未見】兩勞使者車【令黃漕守彰明胡漕守保安橋以防文南之警二漕未到而敵退】三分元戎纛【制司謀出防卒以便冝除二漕爲制副使】重以潰卒徒跳梁滿山谷【興趙原戍卒郭桂等數百人以戎司李大亨調發失宜遂叛聲言欲殺不平人】聲言誅不平未知不平孰人情往傷弓未免驚曲木土著避鄕井【是時益昌富家並攜老小入山避敵】防手伺風燭【是時益昌市井小人乘時拋火者甚多欲以作亂】嗟哉是日也性命未卜事機正譸張天時幸炎燠【敵人元不交戰以天气炎熱特穆津死而退】晉邊死季龍周翰奮方叔不聞武侯敗街亭誅馬謖【蘭臯之敗寔帳前要功而行旣敗以違令罪程信】猶有孟明在焚舟報秦穆【程信𨿽敗較諸將尢勝劾以滅口或以爲過】不待斬樓蘭聞已事薫粥【是時或者云朝廷已與敵人議和將遣使通幣所以無戰】搢紳屐欲折意气喜可掬中有山西人慊若國深辱問之何所云首疾已頻顣大言往者悔幾已潰心腹【謂徒守三關而幾透文南也】尙爲來者憂不知防頭目【謂徒守三關而不知以五州爲籬落也】厥今敵𨿽去鄕道渠已熟【敵兵之來皆本朝邊人爲之鄕道】三關固天險五都恐日蹙【是時自三關以外爲盜區不止日蹙百里之謂】不見關以外處處空杼柚朝廷無事時司農積邊谷一朝棄糞土知幾十萬斛【縂所五州錢糧聞失三四十萬斛斗】民力哀何辜邊人罪難贖色𨿽帷幄喜骨尙原野暴未旌平涼家【戰士沒於陣者不聞優卹之典】方起鄒陽獄【諸將以主帥不能壓服間有怨言是以有王興宗之變統制安逺父子死於獄】辛苦在貔貅恩賞歸雁鶩【事定恩賞未及戰士而帳前吏卒以下皆賞有差】幾效先軫死不及介推祿【謂麻仲馬翼死王事而恩賞不加也】魏師付乳臭【謂帳前提舉王惟祐皆小兒】漢校起奴僕【謂何克勤及諸僕皆遷職】平時好糜爛深刑痛敲朴【平時凡送必勝軍送戎司者無不死諸非命未嘗明正典刑不能以數計】於時在勞來仍忍逞誅剭【至利州殺戮如故叛兵就招盡死於必勝軍之手日以一二十人計】頗聞富窖藏悉已發麥菽【邊頭民間窖藏盡爲冦盜所發】邊無一人耕食能幾日蓄田裏思反業【百姓敵退後官軍一出卽復而官軍不出也】原堡未修築【邊頭原堡悉已毀壊敵退更不復修】了無金城圖酣事銅鞮曲【敵退之後不聞謹武備諸公惟事髙飲大失人望】朽索駕虛舟空奩著亡局縱君不懲艾而我爲慙恧我聞報中朝四境已淸肅【傳聞敵元出沒境上而遽申朝廷境內淸肅】一人萬人心可欺寧可服當時屹如山一二臣可錄凡此保蜀功兩和李公獨趙公繼一出頗慰沔人欲益昌所母動餉臣尼其轂公論𨿽未泯天幸不可復安得如紹興魏公任都督以口伐可汗我恨匪元璹徒能效曹劌逺謀鄙食肉言之貌愈切至此淚幾簌客旣聞斯言稽首拜且祝九廟宗社靈百城耄倪福徳澤在天下人心久滲漉徒以成敗論公等皆碌碌伯比議莫敖蒍賈知子玉春秋過責備小事書簡牘子其鉗爾舌毋取斧鑕戮漢人悔雁門唐師老鴨緑有道守四夷初何事窮黷不戰屈人兵正豈待驅逐吾皇天地心萬國囿春育疇咨元帥功非夕則在夙出命宣黃麻入相賡緑竹除書從天來恩禮方隆渥三公應鼎象相與運坤軸小夷置蚊防壯志寄鴻鵠分無萬戶印莞爾一杯醁熟慰豪傑心有詔不盈軸堯門萬里天意者未親矚君相勤外憂必有寧我蜀

過涪州懷伊川涪翁兩先生

昌黎昔作潮州防潮人百世稱名州又聞桞州桞子厚桞人至今愛其桞二公皆以文鳴唐所至不偶爲異常卒今江海流落地化作文物聲名鄕涪南僻在巴子國地絕中州少人物天將儒道淑是邦曽向先朝處羇客河南夫子間世賢山谷老叟人間仙一時轍迹相繼至頓使光價增山川嘗嗟道從孟軻死一貫誰能接原委又嗟詩自杜甫亡四海誰能造詩壘幸生伊洛續聖傳鳶魚遂復窮天淵從而江右振餘響淸廟又得存遺今逾元祐二百載艸木涪人尙知愛文章性命𨿽匪幸气象風流久皆在惜乎兩公生盛時下與屈賈同驅馳涪人則幸公不幸天下應怨涪人私

壽襄閫

江南三月春事濃人間處處熈東風山陰亭下羽觴舉長安水邊簫皷從衣冠酣燕太平久干戈浸鈍鐵鉞朽神州風景𨿽慷慨已付新亭一杯酒皇天佑宋當此時乃眷疇作邦家基水晶宮裏毓奇瑞翼日生此神仙姿平時功業在學術治道邊防講明出遂將姬旦勤勞心一洗吳人侈奢習襄陽自昔天下雄形勢今處常蛇中彤弓玈矢自臨牧輕裘緩帶惟從容雞鳴而起夜無寐切切安危以身系四維盤石罔遺慮千里毫釐尙深計一民未飽公足食一兵尙寒公以衣蒼顏皓已若黃童白叟人其嬉瞻言二十三郡國根本其蕃賴封植農知奠枕士超距豈但邊人戒生隙幾畨河檄動漢關折衝隨出精神間平淮旣敵江漢盛救邢況盡春秋難往時國未一興役動以千金大農給自公邊用足幙府不費中朝一毫力往時餽餉識調師粟殆不及期年支自公畱屯上方略粒米狼戾如京坻規模宏大有如此古猶其難況今撽朝廷宿望四海重中外先生一人耳我聞文正腹有百萬兵西賊聞之心膽驚胸中武庫今十倍一塵宜弗轒轀侵忠定昔年鎭全益一信五年方做得況今終始一勤字十年之間未嘗息噫嘻楚人申討無日休越人生聚幾嵗周規摹止俟機防至社稷固賴封疆謀史毋此公僅羊杜雅毋詠公止申甫昌唐安得十元吉平蔡惟須一裴度黃扉紫闥深帝思衮衣赤舄行公歸願公壽躬壽王國牛馬下走亦作壽域之黔黎

贈黃虛舟

昔唐人張志和以煙波釣徒自號眞子時顏魯公刺史湖州誌和入謁公問其舟敝漏請更而已某嘗謂魯公一代翰墨老手礱磨浯溪之翠以爲功名之士勸而惜不能墨苕霅之水以爲道義之士重與之舟孰若與之宇也虛舟詩伯睎志和者今玆來自楚渚謁我大閫而我勉齋老先生爲之欣然領防濃墨大字賜以虛舟泊渚四字使之增賁邱園歸耀艸木今世布衣中得此於王公大人者無有也而況先生筆法今世魯公志和之所不得者而虛舟今得之其可無歌因取是以爲二十八字其詞曰唐人筆法說顏書惜對眞一字無今日虛舟載歸去淸風從此盛江湖虛舟行有日並作短歌以餞

君不見君家知命今師日白衫騎驢人不識當時畵作梁園圖惟有龍眠老仙筆又不見異時知命離戎州終身願學陶朱逰能令太史爲著語此比西子同扁舟君今名在嫡孫行數載浮家渚宮上秋風細起鱸魚釣落日防成院花樣孤篷短轡成兩奇一朝復見江南詩風流信是古難繼亦有軒輊誰爲之我知長耳困皁突市衝籬久狂蹶逢京兆節僅免辱入華陰門幾遭詰不如小艇楓荻洲水天碧處盟沙鷗淩波三嘆洛妃恨招魂一洗湘累愁騎驢不下竟爲惑縱葦所之樂何極與今坐上嘲子瑜爭似舟中懷李白奚庸二畝藜莧圖足歸一枕黃梁娛持竿鼓枻貴適我解鞖截鐙無從渠厥今龍眠麟筆不可復太史鸞膠尙堪續我亦苕溪漁隠徒亦有水調遺子以一曲

和劉淸叔襄陽隆中行

老瞞晚當漢道臥黒云觸天月新破英雄湖海應如響獨向南陽靜中坐當時不遇劉豫州抱膝吟嘯誰爲酬本圖一旅復夏祀豈爲萬戶伸韓讎彼攸官渡瑜夏口非不功名咄嗟就甘心蒿布嫁之子肯以金夫易吾守惜乎天下思漢心是際不及西都深皇天不祚機再失馬謖之敗雲長禽空存遺廟千載後過者猶知袒爲右嗚呼龍乎如有靈盍使胡營落天狗

謁南嶽

來謁衡嶽山未窮衡嶽境香赤帝殿恭祈國壽永婆娑禹指山僅窺虯龍影分枝萬派別功與天地準悅亭萬竹間倚邱甫俄頃披云挹蒼翠俗慮須蘇醒王事屬有程山容防難盡歸來短篷底夢防靑松徑雲開爲韓子雪霽朱張詠必如三先生人與此山稱我生等培塿安敢喬嶽並好峯七十二詎可一朝竟男兒萬里眼長嘯付一瞬終朝摘星斗寘身祝融頂

詠衡嶽禹栢

我來衡山下古見老栢森然星埜分亶有神明力風霜飽更練雨露富培埴嶽靈共長久造化與消息本盛柯葉茂夫豈一朝積中防尋復續生意仁一脈亦由功萬世何止祚四百五子嘆將否一旅少康出此殆皇天意髣髴畱禹迹倚爲赤帝佐正此蒼官色存古追蠡在比休元圭錫稽首千萬年五丁謹封植

跋曽玉堂訓子十詩

玉堂義方訓十字衍而六百十六言一門翁季自師友盡出學問之根源彼援遺書誡惇嚴曁昶以義名沈渾爭如此作防哉味足使聞者推而尊𨿽然責善友之義仕教之忠古皆爾讀其詩可知其人非是父不生是子書紳我亦且服膺過庭夫豈弗由禮觸屏教謟勢利徒得不爲之望風愧

戊申和嘉興守瑞麥行

瑞麥歌懷安三岐及六穗嘉祥不虛出良以气和致人言一艸木華枯且爲異況玆一曰食有是三足記此邦今扶風中興號佳地去年嵗千厄眾懼憂莫弭入春雨暘若嘉驗應期至賢侯政事師其淸一杯水孜孜布上徳念念在民事東都循吏孰漁陽史君似一麥露雙穎異世風同軌華黍續新雅嘉禾繼前瑞老夫臥陋巷聞此躍而起一防猥受膝二天幸托冀誰謂大慶賚俯亦及憔悴自今丰年兆不苦力田匱當知太守心根源自宮閟務丰且重谷感召至玆類昔襦今五袴千里共衣被相逢二三叟相慶更相慰不圖田裏嘆轉作謳歌喜酡顏溢鄕老歡聲浹鄰比餘波防沾丐罔功有餘愧攄毫頌公徳拜手及公賜長安咫尺天政聲轉聞易嘉汝龔黃績寛予堯湯備歸衮陳嘉禾經綸展斯志

已酉夏詠月巖

老蟾竊靈藥墮魄下塵寰迹誤采石江名虛巫峽山長風送之來寄影千丈巖列璧當層雲虛白生光寒婆娑仙桂影中著孤根蟠宛宛學扇初盈盈一鉤彎如出滄海頭半掲煙宵端風雨不攺度晦朔重循環山靈奪天目作此奇哉觀閱盡來去人了不蒼其顏所欠防鰲始一闕難磨鑱慿誰駕長梯取置懷袖間爲施玉斧工修作寶鑑團豈無女媧之手呂翁指運此神造應非難何如存我眞面目嫵媚一笑只作靑山看

詠了頭巖

我嘗采石山頭見娥眉且看濃妝淡抹兩湖宜何物老嫗生此兒又覩雙髻尢爲奇五丁刻畫盤古時黛緑常假山靈施春風閱盡不肯笄素螺頭立鬢不絲梳雲沐雨容爲誰相逢婉孌是似之古今知幾經品題我困暑役何能詩秪疑前山月鑑故半虧嫦娥妬吝耶焉知非

庚戌過浯溪讀中興碑

峿山一何靑浯水一何緑上有唐朝碑蒼崖與天矗淸廟仿遺音靈武號實錄其筆走風雷其文貴金玉曽經兩賢手足耀千載目後來紀名氏前鑱後且續豈無黃絹辭中寓白圭讀一辭不敢措我懼此碑辱𨿽然勿泥古詠嘆豈不足嶽將降甫申吾皇車攻復將墨東海水且汗南山竹勒功岱嵩頂豈但淸溪曲

和士友傅勉之喜雨韻

老生本不學軍旅來防荊州國門戶慚無善政格休徴未能雨十與風五今年甫幸登麥喜入夏又以橋苖苦驕陽杲杲地欲赤身願爲騂措無所瓣香惟有老天告難以中心共人語當知歲計國計闗不但區區飽吾楚我持皇穹不絕物寧忍赤子失其乳彌旬果爾三沛澤靡間西郊與南畝園遂省桔橰力行道奚憂豆簟呼農皆眉間有色喜士亦胸中以奇吐炎埃萬里一洗空手扇爲之卻紈羽我願天地朝野和常若淵泉以時溥多謝丰隆屛翳已奏功毋使吾民復咨雨

詠荊州瑞蓮

物有出乎其類者則爲瑞一枝而雙芳蓮之瑞也然而已不多見淳祐壬子六月荊州書記廨治方池有千葉蓮盛開客蜀人費康居之持以相示有雙花者有四五六三花而同一蒂之者花盈池類然不一二數也余嘗謂禾不必同穎麥不必兩岐時和嵗丰家給人足卽是上瑞是花若無足誇者客有謂昔人以王儉幕府爲蓮池荊州環郡城面面芙蕖是花不開於他所而開於幕廨顯人物之盛也余因其言而推之是花豈特爲荊州地哉先儒以蓮爲花之君子吾皇登崇儁良聚在本朝茅拔而茹連肩摩而袂接方將興太平之階水神有靈獻此嘉產所以表朝多君子之慶是不可不紀也某用刻之梓系之以詩曰

蓮之爲瑞固有之水神豈肯輕鐘奇雙花僅見子辱表並蒂嘗著原父詩未如今年荊州幕拔萃出類羅方池二花三花四五花至於六花同一枝根荄太華玉井藕彷佛函徳銅池芝曉來朝日千葉開宛若羣玉齊頃葵花工示人厥有象豈止緑沈而紅依花中獨此號君子愛蓮有說聞濓溪方今眾賢聚本朝左右周召而臯防朝和物和天地和薦之千載之一時主人生平不好異一見錯愕開雙眉此天產也豈人力賦此直欲同僚知

可齋雜槁卷二十五

欽定四庫全書卷

可齋雜槁卷二十六

宋李曽伯撰五言律詩

曉行梧桐嶺

擔簦畏炎暑肅肅問宵徵馬首已十里雞聲才五更云迷靑障小月掛玉鉤橫農捨欲安挽戒奴毋大驚

轎中假寐

孤枕欠曉夢短輿償午眠籃搖小兒臥龕定老僧禪少瞑溪山眼良勞僕從肩醒來斜日暮亟喚玉騘鞭

過京山

縂角嬉逰處重來轉盼然溪山猶昨日朋友盡中年舊話逢人說新詩爲客傳喚回風雨夢猶記北眠

入郢訪張學賔因覩舊句有感

此君嘗識面閱八載重來倦鳥欣曽宿棲鸞去不回墻陰余舊墨砌下長新苔多謝東屏主時時爲拂埃

登郢州白雪樓

野迥乾坤濶樓髙嵗月深江山不今古人物幾登臨云影埋荊樹風聲快楚襟何須喚商女白雪想遺音

登郢州四望亭

夐出煙塵表乾坤指顧中數峯連野迥一水與天通沙外迎孤鶩云邊數亂鴻家山在何許心與大江東

蜘蛛和韻

物有小而智虛檐寄防縷了不介天地何以芘風雨蜂蠆嘗自投螳螂不敢侮去面類湯网取象得羲罟絲吐𨿽非蠶蠅視有如虎眞巧非人爲羞煞金鍼女

入蜀墊江道間【二首】

紙破夜受用布袍朝奏功光陰半行客气象一衰翁何事朝伊夕才非雨卽風年華苦相背歸去又匆匆驛路交防熟江山契分生故人梅撲面薄幸栁忘情馬躍霜橋步雞啼月店聲豹狼俱斂迹應避使車行

用從軍古云樂爲韻賀楊覺甫制幹

海宇材能盛風雲气類從一賢居上介千里折遐衝咨事湏孫楚論詩得正封城東未爲好終不似烏龍明君切西顧元帥作中軍賔客湖南上人才冀比羣三鱣存絳帳一鶚在靑雲磊磊軒天地詩書有雋勲求士近取材論人逺稽古鄭公得杜陵晉公有韓愈上思利社稷下不愧賔主斯言宜服膺餘子未足數國有金湯在鄰修玉帛云夷侵由廢雅苗格自敷文當宇形宵慮公車以嵗聞便當從幕府入校道山蕓伊昔先賢心天下等憂樂時分蜀道弓慮切漢關鑰揮刄得屠牛察脈寛扁鵲岷峨望不淺持酒爲君酌

用談笑靑油幙爲韻賀吳叔永制機

取士𨿽多術知人在片談文書今倚重謀議許相參餌陋賈生五防明劉蛻三坤輿方厚載朋利得西南勲業登天難易者付嬉笑公駕鵾鵬風來把鯨鰲釣自比小管樂致主在周召此突豈待黔早晚有明詔弟兄眉最白人物眼常靑論事猶迎刄談兵若建瓴訏謨皆上防道徳有彊形辦卻聊城矢還書劍閣銘唐邊重秦隴蜀鑑在江油不易九鼎重方兼四履憂其間不容髮自此可前籌局面西風異從容夜觀謀未登紫薇垣慙依紅蓮幕於巷爲遇主自牖常納約我生類巢燕君聞羨臯鶴聼取輿人言岷峨小難著

題劍門寺賀費伯矩韻

不見臺城事君毋說苦空佛隨千刼盡人與萬山雄弔古春酤緑談兵夜燭紅終宵皎無寐萬壑響松風

登閬州錦屏

久識屏山面今朝得勝逰橋梁橫古渡樹影倒中流風定春檣度煙輕晚市收憑欄誰領解一鷺防沙洲

登果州金泉山和韻

故迹存棲鶴髙風掃鏡鸞煙霞扄地邃冰雪照人寒妙句揮濃墨仙顏煥渥丹𨿽雲歸棹晚猶及附飛翰

過忠州訪鄷都觀【二首】

是山來自古與世類相忘雨染新苔翠風吹老栢香神仙多漢魏祠像半隋唐幾許煙霞侶相從老此鄕迥絕塵埃表寜無造物司鹿馴貪客過龍老惡人窺丹去鑪仍在云生洞愈奇歸舟天盡際杖履復何時

過江陵和黃虛舟韻【四首】

詩從雙井來太史氏復作一葦天地旋元酒滋味薄有田付鴒原此屋賴虎幄卻笑艸池投閣嗟寂寞達人樂所樂小智憂其憂平生見飛鳶常憶馬少防門前車騎喧孰與園林幽虛舟茍欲去鷗鷺猶當畱聞公有泊渚不逺在異林想勝輞川畫時作梁父吟絳帳豈陳迹艸堂向遺音朝市有眞隠入山無求深士有似之者異世而同科艸亭今蘭亭人物晉永和於水鮮可釣有酒防且多叩舷欠孺子一賦滄浪歌

襄州道間驟寒

涉盡江湖道嗟嗟寸步難風敲蘆葉響雨作菊花寒市酒無嫌薄徵衣正怯單家山在何許回首路漫漫

和羅季能上已習池送客

一雨洗紅蔦春深晝欲眠緑潭波滉漾紫陌騎聫翩禊事懷觴豆官身苦檻圈只今王逸少重見習池邊

過樊城用劉淸叔韻

古壘連邊色煙蕪帶夕陽千年周翰祀一瓣楚人香樓堞新宏壯邱墟幾廢荒客懷明哲戒飛夢繞吳鄕

登峴山用劉淸叔韻

向來碑在所今見下牛羊魂逐江山老名流史傳香吳謀千載偉晉事一邱荒不用憑髙看中原尙鹿場

淮西幕自皂口入潁道間作

竟日百餘里相逢三數家平崗盡茅葦沃壤舊桑蔴短樹巢歸燕荒城宿亂鴉興亡誰與問馬首夕陽斜

至潁州訪故老

去汴五百里通淮十八村【新河南地凡十八村】荒原王翦骨廢井伍奢魂舊築河南塢新城塞北屯百年遺愛在六一故碑存

離潁州道間

戰場千古地咫尺是京河逺磴連荒壁深林長亂柯路迷人迹少艸宻獸蹄多憶著中原事令人撫劍歌

曉行潁上縣

斗大一城壘角分雙佛圖戍營多甲士耕隴少丁夫月落雞聲杳風髙雁影孤徵人皎無寐趣馬問徵途

八公山憶亷頗

在楚猶在趙始終同一頗晚年猶矍鑠勁气肯消磨非老無能也如時不利何漢皇還拊髀用壯莫蹉跎

淮淝憶防度

世未聞風鶴香囊一少年秦非無敵者晉固有人焉社稷一枰上山河孤注然江東正朔在或者諉諸天

黃州上已和王子方雪堂韻

五年安出處斯道系污隆血指笑餘子頭顱老此公屋梁懸落月花卉帶香風生气鎭長在大江流不窮

贈富春子

予頃漕金陵始識富春子於督府人物如林中一見謂予爲今日之役且曰必繼趙東閫是時直付一笑閱五年過江相訪扣以昔占其來今願占其去乃卒無所答臨期索詩因書以贈

向說淮東役江東始見時相逢無別語所問者歸期戎馬紛何已蓍聖得知天津橋上看成此蔡功誰

贈鄭通庵

與子前言戲驚人昨夢然辦心求學道絕口戒談天適我煙霞外任渠牛斗邊明年茅屋下共玩養生篇

送揚州胡倅赴堂召

擊楫同呼渡勤公佐此州邊防新績用湖學舊源流未了平戎檄還催向闕舟君王方仄席檣燕勿遲畱里社久相於深知我計疏壯懷方磊磊別語又渠渠竟日猶傳箭何時可荷鋤煩君看三徑松與菊何如

贈李尉歸霅川

佩弦示良規卹緯寓憂抱人爲海鷗懼誰謂屋烏好子別肯贈言我愧未聞道藥石十數字喚醒知幾早

和淸湘蔣省干酒色財气韻【辛已年作】

爛醉非生涯小人若甘醴斧斤太和狂藥害正禮可惜竹溪逸不飲潁之水名教有餘樂公未知趣耳風花落春紅嵗寒傲霜竹彼欲褒姒笑焉知周人哭白髮悲棃園芳艸慘金穀無使桑間音亂我杏壇曲网者棄魚小獵人貪鹿肥不見阿堵物見惡寧馨兒銅山變荊棘錦帳啟藩籬萬物與同毀千駟吾何爲乾坤一枰棊今古一杯酒悲哉易水築陋矣鴻門鬥將軍跨下出宰相簣中有唾面使自幹拭之費人手

小亭閒止

艸艸家林適時時步屐過跨流通略彴枕岸擬防牱墻外千竿竹亭陰數畝荷年丰遂閒止老境足婆娑

宣公祠

公不生唐世貞元事若何主恩思報切臣罪忤時多佞舌攻何忍剛腸死不磨倚防凝佇久一鷺防滄波

招里巷諸友和韻

小有家林適歸來已恨遲引杯懷楚舞飽飯和陶詩慷慨多新語綢繆半舊知夜深橋雪滑亟命短笻支

諸友遲畱待雪再用韻

防風湏飲待雪眠遲舉席俱佳客揮毫盡好詩冷薌梅畔覺淸響竹間知莫憶徵鞍夢從渠月下支

己酉赴桂初宿防江驛用徐意一韻

江海三吳防萍途一昔棲路迎來阜北船趂長潮西魚鳥隨情適鵬蜩付物齊羊裘人底處煙雨故蹤迷過三衢道士鄭雲谷出示謝叔達詩因和韻

世事閱江浪髙情寄空云佳气挹西爽好風來南薫交情懷契濶行役苦繽紛一節嵗寒在東山有此君

題醴泉驛【二首】

逺役三才二憂端萬有斯君恩知欲報子難痛何追我馬方瘏矣秋陽更暴之願言行役者當暑戒驅馳路遙須到日官滿有歸時一防終身痛中途孺子悲老難堪此境咎必有其基扶憊隨緣去空餘淚雨垂

題二水光華驛

歷歷湖南道駸駸嶺右州感時僧解夏觸事客驚秋雨洗流金虐風生落木愁一萍如寄耳往夢付悠悠

登獨秀臺和徐意一韻

老樹慿髙看幽禽向靜聽霜輕冬意薄日正午陰停榻側從他鼾江頭自獨醒居然山是似環顧等繁星

出郊劭農口占

小約賔僚集相招老父耕寺依靑帶住人在翠帷行疊嶂堆春色防云防午晴時康田裏樂歸騎踏花輕

劭農歸逰白龍洞

老龍昔未蛻嘗蟄此山中霖雨春疇足風雲夜壑空兩崖髙下倚一徑往來通不願千金劑惟祈百谷丰

春日領僚屬逰龍隠巖

久臥蒼崖底風雷爲擘開蛻形猶掛石鱗迹不沾埃一水將淸貫數峯推爽來渾疑負舟去煙雨肯低佪

自和

一壑馮夷宅五丁盤古開天將作甘澍地豈著浮埃梭化雷陂去槎乘星渚來猶疑眞隠在搜訪莫徘徊

題千山觀

玉筍環星拱靑螺帶霧披山爲天下勝境占嶺南奇援筆難窮者憑防盡有之不因身世累築室老於斯禁煙前一日招幕屬小集林提幹有詩和韻

艸艸登樓適英流邁昔賢詩篇長慶集人物永和年訪古冝聫社傷春又禁煙靑簾家酒賤防飲莫論錢

桂林卽事

每測南方時驚北客心一冬無雁過三月有蛩吟槐暑常臨午梅霖不待壬近來知節適不怕瘴煙侵

又

一日四時具從來五嶺然畱連落花雨依約熟梅天瘴重常垂箔春深未脫綿新來那戒飲未夜已思眠

霽後登水雲閣憑欄偶成

雨過雲煙幕天成水墨屏江添半篙緑山失數峯靑某寺藏松塢誰舟系栁汀杜鵑聲正急那對夕陽聽

洞庭口占

舟子方將北封姨不肯南去防衝急浪古寺隠晴嵐逺渚鴉千百中流鷗兩三短篷聊徙倚底用客程貪

重過嶽陽

逺役數千里重來十四春山城風景舊人物嵗時新官舍多陳迹君山是故人樓頭一杯酒聊滌客襟塵

荊閫偶成

一出嶠南道重來國北門詞源因老涸心鑑以憂昏可厭惟官事難忘是主恩衷懷誰共語流得枕邊防

題範蠡五湖圖

色美示來鑑功成思去謀桂棹與蘭槳羔袖而狐裘夏姬宜去楚妲已肯歸周卹緯寸心在鑄金千古求

又

美婦天下有忠臣古來稀去國不潔名避世良知幾寧侶我舟楫毋著君宮闈平生萬事足偕老五湖歸

又

江湖存魏闕翰墨寓規箴君防龍眠畵當識鴟夷心

題黎院詩軸

別二十三年來呼溯峽船昨逰春夢爾故友曉星然亷譽盈詩卷忠謀在奏編阿防頑自若應笑老窮邊

題林路鈐詩軸

過眼多陳迹論心只舊時艱難幾年事感慨數公詩覓句新尢健談兵老不衰效顰聊爾耳莫說姓名誰

和吳居父江陵雄楚樓韻

嵗月等新戍風煙只舊逰栁薇今堡障蘋蓼古滄洲索句慙巴和懷人笑楚優中原𨿽在目無事莫登樓

挽詞

甲申寧廟挽詞【二首】

徳化勤三紀仁聲溢九州澣衣昭禹儉昃食軫文憂潤色恢鴻業艱難啟燕謀中興宗漢廟端自敬天休自聽山東詔甘泉息夜煙璽膺新玉帛圖貢舊山川望切堯民日憂形杞國天中原尢感泣不獨老臣然

挽虞滄江提刑【三首】

南渡稱名相西來見嫡孫蜀珍交友盛雍國典刑存桂苑連鳴鹿楓宸擬簉鵷平生經濟略雅志在中原隼旟三易守駰轡兩觀風欲掃龍庭穴猶參虎幄弓艸余周圄緑粟積漢屯紅野渡方橫棹俄成夜壑空自得滄江勝歸來伴鶴晚年尢好易暇日且論詩欲問更生佛非關二豎醫諸生毋拭袂公訓有餘師

挽龔致政【二首】

師友山出世家熊楚來決科輕地芥種徳付庭槐祿享千鐘養年登九袠開可爲朝野惜袖手老其才綉節榮分使斑衣喜拜親方將昌厥後豈必在其身眞館仙逰逺佳城瑞气新九原看厚報衮衮耀絲綸

挽觀使鄭尙書【三首】

許史推華閱歐韓防雋名風流接南渡步武到西淸玉帳勞籌筆彤墀識履聲壯懷馳萬里誰壊國金城秉鉞岷峨去分弓淮海逰安危勤閫略得失假家謀不易猗蘭操何傷薏苡羞蓋棺公論定知罪付春秋憶昨從防日烏奴桃李春通家聮雅好入幕厠佳賔緑野歸心切丹山舊迹陳九原多感愴掩袂重傷神

挽吳總幹【二首】

慶積家聲逺材優官業長胡然嗇諸用竟爾老於鄕徳與年何憾人期後必昌秦原空睇望惜此典刑亡夙托彌甥列常懷範叔寒門防多厚盼樽爼有餘驩衣笥袍猶戀書郵墨未漧官身羇執紼淸淚爲公彈

挽吳準齋【二首】

持此四海準得之前聖心簟瓢富臺閣朝市等山林說破先天易流傳正始音太原千載後思者甚於今昨綴都人士甞薫一瓣香蒼茫問淮浦繾綣餞河梁聞道機緣淺予人風誼長斯文其已矣艸木亦淒涼

挽吳文昌母夫人【二首】

懿範儒家出靈臺佛地平活人禆惠愛教子以忠淸康肅母無愧中郎女有聲老天昭徳報蘭桂滿庭榮慶事一門盛修齡七袠彊綸封四大國防侍兩文昌夢幻存眞覺勲庸看顯揚家山空睇望惜此令儀亡

挽大資節使史國公【三首】

徳齒明時冠詩書正派深修名在原隰雅志已山林眼歷四朝事神交千聖心老成天不慭大雅有遺音早袖經綸手傳之柱石材無心到孤棘有徳付三槐五鼎方身饗兩楹俄夢回百年流澤逺衮衮防公臺昔綴都曹后升堂拜父師達尊厪異盼國士沐深知鶴髮人何在蠅頭字尙遺遣車無路送揮淚望丰碑

挽何司令【二首】

太學何蕃譽當時藹帝鄕五聫棣華蕚三折桂枝香司社騰聲望題輿迓寵光奇才今已矣流慶在虹梁憶昨初傾蓋同登巴嶽樓江淮重邂逅幕府屢綢繆夢絕秋城柝人隨夜壑舟山歸路杳艸木亦淒愁

挽吳鶴林尙書【三首】

鳯翥鶴林邑來儀鴛鷺羣陳謨傾帝聽摛翰嫓皇墳位且踐臺斗心惟寄岫云詔綸方夜下天曷喪斯文一代儒臣表三州吏治良遺言了生死新志盡行藏昔夢崖何異今知坡可方百僚山下路千載尙名香寶屏傾蓋早公壯我丁年入幕笑談舊升朝禮樂先寄書楡栁外覓句竹梅邊俯仰成疇昔空餘涕泗漣

挽李樓山觀文【三首】

展也岷峨秀鐘爲柱石臣直聲畱諌紙碩望壓朝紳羣議王師銳孤忠主聽陳天其昌我宋堯舜致君民兩登樞輔地一武宰衡班利澤才膺寸良方縮肘間重爲千載惜竟老十年閒回首西州夢吳中第幾山相從劍南幙公壯我丁年寘彼諸生後薦之明主前承顏臺衮近托迹午橋邊壤廈千秋隔澘然老淚漣

挽肇慶胡守【二首】

湖學源流盛鄕評聞望推班才列畱邸材豈止分麾正擬梅邊喜俄成薤上悲人言公不死蘭砌典刑垂裏閈防從早江淮契濶稠勤君分月駕共我濟風舟日者言猶在辰乎嘆莫畱佳城雲水隔老淚逐江流

挽蜀帥趙侍郎【二首】

蜀賴宗臣力劍光星斗髙位才登豹尾身幾付鴻毛節槪公何慊時艱運適遭岷山如不壊難冺此忠勞西證膏盲急人推倉扁醫惜哉當局晚爲此厲階誰公在民猶望公亡事轉危忠魂千古在近有紫巖知

可齋雜槁卷二十六

欽定四庫全書卷

可齋雜槁卷二十七

宋李曽伯撰七言絕句

池陽淸泉舊名鮑公泉又名趙公泉眞西山易爲淸泉坦齋作記

泉流巖竇本來淸易以淸名亦狥名卻笑兩公徒蚌鷸如今嬴得坦齋聲

舟過霅川【二首】

一簇樓臺鎖翠煙雨疏溪濶晚秋天西風吹老芙蓉院兩兩鷗鳬傍水眠

水繞眉峯碧一灣荻花楓葉暮生寒呼船催向漁村宿要買鮮鱸薦晚餐

過鄰水道間

竹新得雨筍爭緑蕉不知霜花自紅時江南二三月調胹元气此杯中

鄰水寺有竹數百竿中有孤梅可愛

蕭蕭勁竹古君子凜凜孤梅節婦人不作東風蝴蝶夢短籬流水一家春

訪閬州讀書巖

從來廊廟出山林師友相資好弟兄料得至今風雨夜山神猶記讀書聲

題利州道上江月軒

何用朝朝夜夜鐘一拳打透徹虛空詩僧不見禪僧老月自西沈江自東

和江陵闕幹風雨問訊虛舟韻【二首】

使君幙鎖香篝方把千金制一裘好是孤燈風雨夢夜深直度野人舟

無人載酒到聫轡有客攜琴午扣扉卻羨渚宮魚爲樂菇蒲深處日相依

和劉淸叔襄陽艸廬韻【二首】

白馬盟存矢弗寒玩其肆矣肯泥蟠風雲未合星先隕輸與江東日月寛

萬壑長松幾嵗寒老龍曽向此中蟠而今肯爲蒼生起何止編方蜀顧寛

和尢帥長贈鄭通庵韻【二首】

生涯休問粟儲缾有酒盈樽不用醒已分我生箕斗直車船奚用命奴星

此別何年此防重翁無占我我占翁我官翁卜無相逺聞早歸歟計則同

茅山玉晨觀和壁間韻

天風吹我上髙峯上到山頭日未中便可髙眠莫歸去人間易得鬢成童

太府寺梅花盛開和曽玉堂韻【二首】

姑射丰標慣野塘不虞水部入佳章雪邊未了孤山約盡有春風一面妝

蕭蕭官舍自寒芳淸夢何從至玉堂唱徹涼州太催逼何如鐵石廣平腸

贈相士錢嬾溪

軍書蜂午中有持風鑑造見曰觀色可以驗祥異謾一叩之出諸公贈嬾溪詩卷此何時而可言詩乎盍爲我識一虎頭燕額有食肉相者爲朝廷任西北大事使拙者得縱解林泉之下若是則所謂嬾者不在子而在我矣因贈以二十八字

塞北煙氛掃未開何勞靑眼過江來道人已辦防山屐福將誰勝上馬杯

和傅山父紅梅韻【二首】

獨立千林壓眾葩正由風骨傲煙霞誰教羣玉峯頭客也染紅裙一幅紗

節士恥隨時世妝若爲嫵媚著春裳何如淸淡甘天分莫與兒曹較色香

阮梅峯舉似題髙沙郡圃醉醒亭絕句因繼元韻並簡蕭使君【三首】

客有談君制小亭旋栽軒竹防池萍應憐春色濃於酒醉得園花睡不醒

楊栁依依拂短亭防防飛絮又成萍老來世味都甞徧不待鄰雞喚夢醒

所寓皆同一旅亭紛紛萬事細如萍醉翁能解邦人樂時一中之勿太醒

和王齋韻送聞人松庵【二首】

田園蕪矣好東歸今昨從渠較是非荷子逺來無所問江湖雅志莫相違

子之爲術我爲官以易占之火在山同在雙湖湖上住大家攜手故鄕還

冝興山房十首

曉起鑪煙一縷淸梵音繚繞檻軒行須防日上松梢了又聽齋鐘相應鳴

齋罷雞聲轉午天地虛人寂境蕭然兩三衲子自來去時取茶芽煮澗泉

檐影亭亭日正中莓苔不掃絕塵蹤閉門相共蒲團坐看讀華嚴一卷終

薄靄垂垂欲暮時漸生霜气著徵衣山深不見牛羊下惟有樵人荷擔歸

燒罷天香月半昏掩扃才了便呼燈前誦徹淵明賦卻傍禪牀聽葛藤

月暗山空夜倍長淸談消遣睡毋忙山中新酒幸堪飲何惜一杯相共嘗

四壁寒蛩作苦吟喚回旅夢約三更不知身在禪房宿誤聽松風做雨聲

薄薄新寒透被輕醒來隙弄防明山中不用梅花角自有枝禽報五更

俄頃鐘聲到枕邊朦朧曉色試霜天披衣欲起渾無事贏得平明一覺眠

稚子敲門喚起休金烏早照屋山頭飯餘欲看蟠松去可是今朝作雨不

自和山房十詠

新來詩思與秋淸野徑無人適意行道盡靑松知小雨隔林怪在竹雞鳴

閒雲一片在堯天乞得歸棲豈易然肉食半生空白髮且餐湘菊薦寒泉

坡翁昔愛是山中我以何人敢比蹤築室買田居此了閉門讀易保吾終

人生須富貴何時駟馬還家只布衣林壑幸便麋鹿侶不堪寒色逐人歸

禪房寂寂夜昏昏相對長明一防燈舉似新詩共僧話笑儂綺語污溪藤

尺寸功名幾短長區區馳騖等空忙皮毛盡剝丹心在世味風霜已飽嘗

蕭蕭風籟助淸吟秋去冬來令又更惟有老禪都不管任它檐鐸作何聲

鄰有山田價似輕擬求種秫效淵明相逢村叟問誰者嘆息年來主屢更

眞機渾不露中邊自是閒中小有天一飲且今日醉萬金不博五更眠

舟子來催歸去休朔風吹浪打船頭挑包又作家林計還是梅開酒熟不

定花阻風【五首】

客防相銜系栁邊不禁雪浪苦粘天尋常溪口魚鰕賤今度船畱倍索錢

準擬新煙定到家可憐漂泊對風沙見他紅雨飛籬落憶殺小園桃杏花

緑栁橋頭舊酒鑪幾畨艤棹勞篙夫恍疑風撤靑簾去敲盡荊扉閉不酤

夜色昏昏帶逺煙誰家燈火待歸船小遲月上風須息且伴白鷗今夕眠

邊湖六六片時程況可籃輿度岸行西舫東船從此辦任他風浪與陰晴

和傅山父小園十詠

剖破藩籬出一頭要追巖壑老人防知他栽得花和竹髣髴舊時風度不

喬木豈能忘故國結茅聊復紀新亭此君玉立傍無友猶有幽禽靜可聽

著我數椽浮翠碧借公一水漾琉璃心閒境樂鎭長好拈起風光總是詩

竹邊聞鶴思髙舉松下觀禽覺倦飛幸有故書千帙在呼兒共讀嗣前徽

蒼苔迹在堂無燕緑水痕生沼自魚回首釣逰徒感慨何時復古喜而書

招來暇日頻呼酒買得淸風不用金月姊水妃無老態天光野色有遺音

一室掃除才斗許幾畨醉夢與梅淸雕戈翠節成何事紙帳蒲團了此生

冝琴冝奕尢冝酒種竹種梅仍種蓮意得無時不堪適可人不只是荷天

賸種秫秔供靖節要餐杞菊學天隨不知底事池塘夢猶到邊城月暗時

蠟英要占菊天破玉樹須乘梅雨培金粟如來還出世淸香不許別花開

和水竹梅燭韻【二首】

南枝肯領眾芳隨一防冠名在處知摸索暗中香自別底須絳蠟逼輕肌

誰將花燭聘東風與海棠時恨不同意已不求眞防合何妨一白對千紅

登桂林冝樓和李帥柱間韻

誰言南服逺王畿面面靑山總是詩桂後梅前正淸淑倚樓但覺九秋冝

送李琴士據梧【六言二首】

流水髙山爾調冷灰槁木吾心不必神交防叟柴桑老子知音

戶外世塵皆累山中天籟無聲莫看螗蟬相捕要教鶴舞魚聽

題馮司法水月書堂【六言二首】

水能淸亦能濁月有滿亦有虧淸濁滿虧區別馮君書以知之

玉局仙翁公案梅亭老子偈言莫向空中捉影要須達處窮源

可齋雜槁卷二十七

欽定四庫全書

可齋雜槁卷二十八

宋李曽伯撰七言律詩

丙子登峴山

漢江爲帶楚山維多少興亡此地知萬里邊風寒故壘千年隴月老殘碑塵迷栢土龍根幻水繞檀溪馬骨悲舉世豈無羊叔子艸萊猶未起男兒

宿江州藥王寺

指防煙林正午鐘亭亭樓閣有無中鋪張翠蓋松間日掃灑紅塵竹外風啼鳥不驚禪入定落花無迹色成空解鞍暫作今宵歇恰與云堂旦過同

壬午昌化道間

暑雨祁寒路兩經二童一馬影竛竮檐花夜滴溪添緑云葉暮橫山減靑篛笠芒鞋今古道竹籬茅店短長亭未妨老子登臨興解卻徵鞍且暫停

過廬山

問訊匡廬幾度經何時袖手摘天星世如春夢空頭白山似故人終眼靑便欲移文尋鶴帳又還呼渡過鷗汀它年學得香山士定結茅庵入翠屏

寧國道間喜晴

怪得虛檐寂澑聲起來云澹月防明只消一夜西風力盡掃千山宿露淸農捨少酬終嵗望客途擬過小春晴枝禽亦似欣欣意飛入煙林自在鳴

寧國道間卽事

楓染顏菊亦酣霜天風味飽相諳馬蹄去去江之北雁影來來塞以南云外數峯輕抹翠雨餘一水碎挼藍肩輿催問誰家宿落日西山已半含

蜀江和周昞仲百丈韻

欲知峽路打灘渦千尺蒼筠用力多進退不煩篙影動東西惟聽柁師呵命垂一縷惟天耳力挽千鈞如水何爭似錢塘江上路夜深柔櫓聽吳歌

和周昞仲過踏洞灘

堪憐濆淖上舟難爭似山住舍安雷鼓喧呼人挽防風鬟笑語女盤灘倦慿秫酒生春思愁怯衾裘禦夜寒多謝新詩慰牢落燈前一笑病懷寛

題雙廟鎭峽樓

峯巍鼇柱疑媧立地峻龍門自禹開山色半昏朝欲雨灘聲不蟄夜何雷云屏煙障相迎送沙鳥風檣幾去來徙倚闌干不知倦一詩彈壓愧非材

題孔明白帝二祠

過防門有孔明及白帝祠因念東都興亡此其始末其興也以公孫姦雄而不能撲中天之火其亡也以孔明之英傑亦不能救中營之星二公成敗不同而俱以廟食

安劉事固異危劉相去英雄二百秋火徳方中徒僣帝星營何隕遽亡侯艸廬龍去存吳恨陛防蛙狂遺漢羞成敗不同俱廟食寧非霸業結偏州

連日過灘

一灘才過一灘催𨿽若危哉亦壯哉白狗甫隨狼尾去黃牛又逐虎頭來狂瀾逐淖幾成沸墜石穿江亂作堆堪笑舟人詫春漲溯流難及順流回

昭君溪

巴峽向來惟屈姊漢宮奚事出明姬當時本有平戎術中國難容絕世姿忍死定仇婁敬防惜生不遇武皇時後人卻恨毛延壽防送春風入逺夷

益昌官舍簡昞仲

不管天涯與海瀕萬紅千紫一畨新樓頭鐘鼓三更雨墻外鶯花二月春風軟雁奴歸羽急日遲鳩婦喚聲頻靑門載酒渾閒事愁殺英雄老塞塵

初夏卽事簡昞仲

夏云方建漢旗赤春事已如周轍東幾度炎涼經嫩緑一畨榮辱委殘紅杜鵑豈爲歸心設蝴蝶也無淸夢通萬里天涯喜彊健防開牖納南風

利州登棧道

足迹初來劍北州試登危棧瞰江流萬山西接地窮處一水東歸天盡頭欲訪殽函無健馬相忘楚漢付輕鷗丈夫要了中原事未分持竿老釣舟

侍親勞監逰雪峯

一水橫橋碧作彎兩山排闥翠成環寺居野色煙光外春在人情物意間防檢花梢香淺淺摩娑苔刻字斑斑門前車馬空來去云自無心鳥自還

丙戌春過梓潼卽事

天公殊不間西東物意人情處處同麥壠緑雛猶欠雨花蹊紅穉不禁風子規又喚天涯客布谷還催田舍翁欲挽逰絲网春住歸鞍催我又匆匆

宿栁池松風亭

軋軋肩輿上劍門春和身健快於奔風翻紅雨摧芳信山帶靑煙入燒痕領略物華無好句破除旅思有淸樽髙人喜與松風接莫遣梨花到夢魂

丁亥沔陽春時卽事簡吳叔永

朝來漸可試春衣弩末輕寒力已防木葉未繁山尙瘦桃花欲落水初肥疆陲敵逐徵鴻去庭館人隨社燕歸紫陌靑門無恙在不妨攜酒問芳菲

題漢中嶓冡觀髙祖廟試劍石

手袖幹將射鬥牛當時天意在興劉不勞防刄烹秦鹿直以余鋒剪楚猴將相豈煩加越砥寛仁自是淬吳鉤防蛇防石都休問遺恨平城雨雪羞

道間懷益昌總所海棠

防防紅妝綴緑枝睡猶未足已相冝欠呼杜老供吟筆僅約楊妃倒酒巵數日以來應爛漫一風之後想離披慿誰警戒司花女宻遣輕陰謹防持

重陽登益昌錦屏山

徙倚防幹目送間山容如我亦蒼顏恍思戲馬登吳防擬逐飛鴻度漢關艸木與俱嗟嵗月古今無恙只江山天公幸自無風雨一笑黃花分也慳

和吳叔永見寄韻

眼空凡馬絕全牛肯念江萍萬里浮一倡朱補騷雅片言華衮續春秋禮羅自昔須溫造文館而今欠薛收要任丘墟百年責愼毋樽俎上南樓

詩懷今古浩無垠誰寄梅花隴首人芻豢悅心文字趣筌蹄忘象性情眞相望夜月袁宏渚一洗西風庾亮塵我欲蒓鱸便歸去雁來應問五湖春

送糟蠏遺制幕

江鄕霜後飽珍肴萬里持來僅帶糟𨿽惜橫戈酣白蟻尙知解甲防紅膏開樽祗覺牽歸興作賦猶當繼老饕油幕晚寒梅影靜亟持大白薦雙螯

和防門開濟堂韻

世事紛更局面棋防防逝水只東之幾堆頑石鬼神防一節髙風今古奇司馬豈能無戰壘臥龍祗合在籌帷將星一落空遺恨費盡詩人幾許詩

宿新政縣登鮮於氏離堆拜顏魯公遺像公曽赴蓬州作鮮於氏碑

屹屹金城唐砥柱如何流落向蓬州一時名節猶山重千古忠魂與水流不待遺文垂紀錄自存生气沮姦謀當時誰挽浯溪水爲洗離堆一段愁

至金泉登聚鶴樓

我住華亭慣識伊九臯僊去逐雲飛北山久爲悲空帳赤壁還曽夢羽衣姑和黃樓崔顥賦爲邀華表令威歸腰纒卻笑揚州客應對金泉媿子防

登江陵沙市楚樓

徙倚防幹日未斜四圍不著一山遮浪花滚滚翻春雪煙樹霏霏夾暮霞壯麗中居荊楚防風流元向蜀吳誇樓頭恰稱元龍臥切勿輕作酒家

簡項仲宗逰亭臯

試從沙渚入荊城十里金堤掌樣平曉露香畱紅芰濕午風淸逐白蘋生栁邊系馬頻酤酒沙際呼魚旋作羮所欠直惟佳客耳明朝能輟暇偕行

冝城道間

蕭蕭風雨問南關客裏單衣八月寒燈火數家棲逆旅江山千里走卑官飄零岐路慿詩紀寂寞襟懷借酒寛亟冩音書寄鄕國北山髙臥盡平安

送淸湘蔣尉

我學言詩詩不奇蔣君言命卻能詩嵗寒如許松不攺春信未來梅已知丘壑何如歸去好江湖終匪老來冝辰州極去湘南近辦取柴桑三徑資

昔挿金蓮醉五泉與君抵掌共談天蜀山歷徧數千里荊渚重逢八九年子爲丹砂行作吏我無金鼎可求仙更憐不是春風手雪意垂垂送去船

和闕幹雪中韻

夜來白鳯下天潢幻得人間玉樣光萬里園林變春景幾家籬落失秋香黃防歌枕水爲骨紙帳吟梅鐵作腸爭似城南老夫婦地鑪相對擁蒲穰

再和

靑女欺寒未肯霜先將銀鑠散祥光芙蓉曉院不禁老檐卜滿林惟欠香冷入寶環銷翠羽聲隨石鼎煮羊腸兔園賦罷誰能繼畱得詩人祝嵗穰

題荊門防泉

向來亭上醉流杯千朶蓮花一樹梅金炬依然霜不管瓊琚猶待雪相催淩波仙子欣無恙姑射眞人喚不來風景則同懷抱異倚欄欲去更徘徊

偕張總幹章帥機同防檀溪登極目和韻

底須風景嘆新亭且聽樽前賤子陳卻玉山頽緑醑莫將銀海黃塵山容似畫屏環立世事如碁局幾新惟有東風不今古露花煙栁一般春

美哉輪奐若天成一笑憑欄趂喜晴彈厭江山詩句老破除胸臆酒樽盈溪頭圉圉觀魚躍栁外蕭蕭憶馬鳴明日無妨再聫轡海棠猶未醉春酲

從制垣觀閱和韻

春風小試被廬搜抵掌功名一戰收萬里關河走狐兔五更笳鼔肅貔貅星馳列騎看騰躍云合嘉賔樂獻酬機防不來人易老故都惆悵麥油油

同羅季能章成父張子直登樊城制勝樓

避愁聊復上層樓上到層樓轉更愁杳杳靑煙楡夾塞鱗鱗翠浪麥平疇山連楚甸三千里地隔中原四百州立盡欄幹誰領防滄波處起沙鷗

送羅季能赴江陵幕【三首】

淳熈公論盛槐門文獻依然故笏存晉世昔聞期畢萬魯人今喜見臧孫交逰半是淸流望趨向難爲俗子論久客諸侯寧鬱鬱公卿元自出藩垣

畱臺雄峙渚宮邊江漢中間別一天號令半皆歸後務規模幾不減中權況從席上分鄒湛細向樓頭訪仲宣爲報荊人好相慶幙中無事帥垣賢

幕底從防數月間孤燈凍酒飽相懽平生得此於人寡舉世如斯知己難捨我遽輕千里別祝君惟有一分寛楊花正怯春歸去忍向南關送客看

以勸分出伏龍因謁武侯廟

廬存龍去迹成非艸木空山聖得知成敗論人陳壽史功名餘恨少陵詩初心何只三分漢偉略徒誇十倍丕半夜松聲捲風雨猶如抱膝嘯吟詩

和劉淸叔檀溪韻

一溪淸入漢江東千載興亡指顧中自昔霸圖成匹馬至今生气貫長虹當時枉駕先諸葛底事浮江後阿童髀肉已生騅逝矣空餘欵段踏塵紅

壬辰過鄂渚簡張子直總幹【二首】

一自檀溪把酒餘年來夷路浸﨑嶇樓頭落日人空老局面西風事頓殊故國山容增黯淡舊時栁色半荒蕪艸堂想見憂時切曽賦官軍近捷無

三載三來漢水湄做成底事又空歸塵埃暫解防官縛雨雪猶存戰士衣黃鶴喜尋詩侶約白鷗還悟海翁機掀髯一接春風笑便覓漁蓑老釣磯

甲午淮幕和蕭應父贈鄭允蹈韻

休從太上問靈均華髮駸駸及此辰萬里斗槎難逺問一時星弁玷同寅縱逢禆竈言何益自防虞翻相已屯且喜嵗星臨宋分今年頡利定稱臣

客來逺自洞庭濵一笑相逢耳競傾把酒未須論後約讀書已恨欠前生疇堪太乙靑藜照亦有丰城寶劍精近在眼前休錯卻君如未識問君平

和蕭應父贈黃子蕓韻

久負詩壇第一評肯教棲鳯久榛荊西堂有夢堪追謝北海何書可薦衡匹馬歸來嗟我俗孤鴻吟對羨君淸霜前蠏嫩新篘美爲問江頭潮已生

和蔣志父春風亭韻

漕幕蔣志父登春風亭有春風亭上問秋風之句一聫云每恨從來欠機防卻憐今代少英雄因和韻以廣之

不須舉扇障西風且付黃花一笑中漸喜盧防成兩斃仍愁蜂蟻起羣雄未能長防轅從北果有眞儒轍豈東老我數奇何所用快教兒輩學從戎

再和

誰能艸檄愈頭風有酒時時共一中莫把丹靑羨蘓武且將白玩揚雄將軍事在龍荒北客子心馳馬首東休笑晉朝人物少猶知口不道和戎

次蔣志父韻

漕幕蔣志父以予潁上之行有贈云能張吾軍從古少差彊人意似君無不足以當此然不可不和

中原百戰徯來蘓浸喜衣冠復舊區要得一行須老將曽何千慮付狂夫山川感慨詩難盡煙火蕭條酒尙無若問西湖已蕪沒望窮惟有幾浮圖

甲午七夕在京和朱子木韻

巫云一去付悠悠堪笑星河老不休天上淒涼兩魂夢人間閱歷幾春秋銷磨長恨詩難盡領略良宵酒莫畱借我天槎試相問拙人還與巧同不

甲午中秋在魏塘值風雨

向來翫事每欣逢老去相忘更客中天下山河淸影在人間風雨此宵同孤鸞夜泣菱花暗老兔秋悲桂子空料得嫦娥念搖落不教無酒對徵篷

乙未渡淮防軍登壽春南樓

曽向春秋識此州西風吹袂過淮頭人還故老衣冠喜我爲中原艸木愁屹若長城今重鎭棄如敝屣昔輕謀功名不是吾曹事且對空山徙倚樓

己亥題茅山玉晨觀

煙雲作嶂松作關夜深迫人星斗寒分明已在天上坐不可更作人間看須臾睡去復睡覺髣髴前身在巖壑洞門鎖鑰呼未譍時有天香暗飄落

庚子祈雨蔣山贈月老

蔣山月老嘗謂予言寺贍衲子數百闕半嵗糧予曰何所辦之曰賴寶公打供耳予曰爾之住蔣山我之總西餉也道不同而理同恃此心而已矣宿因禱雨醒出舊話綴作一詩以寄庚子秋晚

欲知計寺金穀吏便是鐘山粥飯頭爾欲朝朝動魚鼔我期日日飽貔貅幾爲曉竈炊煙喜又作秋田渇雨憂自有寶公能辦供元慿心上細推求

送趙鼎臣赴召【二首】

幾載江湖負雋聲秋風千里起弓旌石渠喜得今劉向宣室應知舊賈生臺閣致身將貴顯朝廷論事且和平更須記取中公語不在多言在力行

師旅之餘旱繼之可爲太息此何時江頭人類魚鱗集局面憂深虎口危國事不應分爾汝邊防豈特固藩籬茂若問金陵事說與江東米價知

和別制垣金陵勸駕韻

殷勤儒帥餞圖南文物彬彬嵗比三逺業相期唐進士流風一洗晉淸談歌陳鹿筵初宴分揣庸駑乘莫驂好向瓊林待公衮杏園春色正紅酣

贈聞人松庵

官術猶能手不子之爲術亦如之價增三倍玉麟顧言訂千金木石詩鷗鷺尋盟吾自計鷃鵬付分爾何爲異時蓬蓽來相驗直說太平卿相誰

可齋雜槁卷二十八

欽定四庫全書

可齋雜槁卷二十九

宋李曽伯撰七言律詩

辛丑都司公廨與陳景淸諸友小集作

幾年漫浪尙萍流泊沒京塵雪滿頭得意正濃須卻顧奉身而退是良謀未忘雅志懷安石長憶平生愧少防歸去何求閒足矣數椽村屋一虛舟

再和

當才誰可柱中流我輩何如避一頭舊隠要尋鷗作伴薄田足與鶴爲謀蒹葭白露嗟今老楡栁西風感昔逰新秫已登鱸蠏賤溪頭何日艤歸舟

送郭靖父還金陵【二首】

慈恩得雋緑衣歸防客南來罕似之名氏已標希呂第文華要繼防安詩行登衮衮諸公上毋鄙區區一尉卑踏雪同來子先去夢隨鞭影過江湄

憶昨相從戎馬間屢披錦誥慰蒼顏煙塵歷徧疆陲役風雪同諳道路艱子負此名心已白我成何事鬢徒斑一杯握手無它祝歸爲移文問北山

贈林相士【亦能談命】

賣卜長安作漫防裹糧千里爲親謀時危貴得班超相命薄那能李廣侯術挾瑟竽𨿽易售話逢枘鑿亦難投江頭雨滑東風急挑卻行包歸去休

維揚再贈林相士用前韻

林相士三年前金陵相訪嘗以挑卻行包之句送之重來維揚要亦無可言者聊爲拈出舊公案以遺之

三數年來已倦逰秪緣心迹不相謀深知我類虞翻相莫怪人驚雍齒侯江國舊懷詩一解吳鄕新思酒雙投一畨公案重拈出挑卻行包歸去休

癸夘制參黎用之爲八仙領客和韻

撲面驚埃掃不開都忘栁色暗章臺偏饒玳席嘉賔樂特遣瑤池仙子來自分鐵心徒自苦相逢玉兔莫相陪樽前休訝淸香少待約瓊花共一杯

夜分和鄭小山韻【二首】

弓劍相隨幾歷年鬢毛斑剝飽風煙可憐蘆葉胡笳地又過菊花新酒天耳聽驊驑還紫邏夢隨白鷺過靑田家僮久問謀歸未想笑吾頑不可鐫

塞上蕭蕭雨更風秋來興味與誰同短檠聊和燈前句長槊體誇馬上功挽二石弓陪一校操方寸管較諸公到頭等是爲形役盡付掀髯一笑中

贈相士陳林過金陵

疲於吏事老於兵不特頭方命亦屯成敗固非予逆睹窮通何用子前陳登朝不是鳶肩相守塞尢慙燕頷人見說江東多福徳亟須洗眼望堂麟

甲辰送淮東黎漕趨朝【二首】

捲紅樓拍手看星軺迅步上鵷鸞皇華節下畱佳政玉筍班中作好官卿相致身時則易忠賢得路古來難端門待漏東風峭尙憶屯邊鐵甲寒

始焉來此學分弓定計初筵畫諾中擊楫少能思祖逖同舟多賴有婁公老懷不柰周南滯佳客今成冀北空天上故人如見問爲言憔悴已成翁

送胡季轍制參赴堂召

怪得檐頭鵲語頻好音催召幕中賔喚回雞塞三更夢趂取鶯花二月春車法陣圗畱後效囊封諌艸看前陳退朝若訪孤山去尙有疎梅可寄人

君見淮頭尙可爲勿言蚌鷸正相持再三國計當加備第一人材最切時面目山林還爾我精神帷幄捨渠誰登樓若也披輿地爲借前籌試及之

傅山父攜示曾玉堂和餘韻答之

誰傳新語到邊州來自鑾坡最頭句法自成臺閣樣交盟猶爲友朋謀憶徵西府勞淸夢望上東門想貴防何似天風輕借助放教歸老釣魚舟

右司周昞仲亦用韻並和以謝之

誰將拙句徹名流勾引春風入筆頭廊廟喜登端士用田園盍爲故人謀曾芳艸外思淮事應海棠邊念蜀防細雨挑燈成朗誦劇談如共峽江舟

送制機丰徳馨赴堂召【二首】

元祐丰家幾世孫依然風槪至今存著鞭自許河南逖舉酒相期洛北溫聫句有詩畱月觀禦戎何防告天閽切毋飲卻西湖水齒頰冰霜置勿論

奇章昔送牧之行舊事今親見廣陵一叟棲棲嗟孑立諸賢衮衮慶偕升事來推與參前著公去吾其失右肱我俟兵休歸決矣防無淸夢到觚稜

壽城圍解制參向君玉貺以凱歌和韻【二首】

誰知匕筯落轟雷三月新城兩月圍吉語𨿽傳淮鶴捷驚心幾動海鷗機公毋誇伐稱全璧我爲憂疑已佩韋何處無魚堪薦飯不須跕跕看鳶飛

中流岌岌此舟同對越皇天只寸衷今夜千艘趨險進明朝萬馬舉羣空將軍爭上平戎捷老子慙無守塞功局面莫貪邊用利共思穏著待西風

久雨之餘隔聞雪簡書院諸文【二首】

雨覆雲翻越月餘苦疑滕六欠工夫倐敲竹淸成玉細剪檐花碎作珠已喜新冬三白有不愁嗣嵗二紅無地鑪紙帳杯行了呼起詩翁爲撚須

玉龍飛下太淸境粉雉凝成不夜城得窮兒猶暴富照教暗室亦彊明來朝細挹千林色竟夕都忘萬籟聲不願銜枚蔡州去鐵衣早撤戍邊兵

乙巳題制參蕭應父襲芳亭

細攬羣英入此亭重開八葉付公門無窮眞意侵書架不防淸香對酒樽由實又花花又實防孫生子子生孫主人不用平泉誓自有根源六藝存

送翟簡卿制參赴南安【二首】

渡江華閥尙氊靑人物林中蚤有聲官轍久更諳世路邊籌熟試洞戎情整鑣向闕人多羨出幕持麾古所榮盍爲王言畱禁闥美才何止僅專城

自屈星屏佐碧油艱危同濟此風舟平山楊栁畱佳話庾嶺梅花想勝逰公到玉堦宜抗論我尋畫舸便歸休他時若訪無眞裏野水中間一白鷗

送周昞仲大卿歸江西

中外周旋閱幾年淸忠一節可箋天歷階而上公卿易拂袖以歸韋布然霅上人稠難買屋江頭路穏好行船夢回落月應相憶猶有徵人在漢邊

和傅山父喜雨韻【二首】

驕陽赫赫正當空化作甘霖覆手中洗滌四郊無防翳作興羣槁有新功惟方寸地能精格信咫尺天隨感通毋以喜書安僅足更行好事答髙穹

柔金老火苦相鏖千里駸駸地不毛忽遂所祈欣欲舞舉防其利潤於膏昭蘓田畯禾千頃飽滿舟人水一篙我老發揮無好句須拈健筆付詩豪

和幕府稅巽父弔陳任二諫議韻

出門三十里平原仰止髙山禮甚專烈日秋霜千祀後寒煙荒艸兩塋前一瞻文獻生何晚三嘆姦邪死不先臣也不忠冝共戒烝嘗何惜更加籩

東西正陽獻捷和傅山父凱歌韻

一從授鉞俾來旬卻敵無謀效不神士用命焉何有力臣今老矣不如人誰能河北平三晉猶慮關中啟一秦畱取功名待來者歸歟抗疏告嚴宸

食河豚鱸魚席間口占

午食河豚晚食鱸兩魚風味絕懸殊懷歸未必因玆品適口何能計此軀春岸荻芽常喜有秋風蒓菜不愁無笑他俗子甘鰍鱔爲此杯羮戒不虞

丙午九日將過陽羨偶成

年年秋晚對風沙今近重陽喜在家自防此生甘皓首能消幾度防黃花閒身頗覺便笻竹醉態都忘脫防紗且問小舟溪上去飛鷗數防夕陽斜

逰張公祠【二首】

坤靈闌迹漢何時木石深山聖得知大塊鑿開眞境祕太虛蘊出眾峯奇攀蘿攬秀俯可卽秉燭窮幽逺莫窺盍遣神龍謹封防勿容俗子亦防嬉

十年重過石橋行松下淸流載濯纓洞隔煙霞知地逺壇連仙佛信天成人如雲意俱閒適山帶霜容似瘦生步出亭臯便歸去它時林壑又寒盟

山中卽事

手挼巖菊嗅寒香陡覺輕颷透薄裳自是蒼官添老色不因靑女寒妝新篘未熟啜茶去晚稻才收種麥忙願學老農惟苦懶荷鋤歸去臥斜陽

送八叔歸

歸來百事付休休又向空山防送秋整疊衣篝雙赤腳攜持柱杖一蒼頭儒書梵語相參防酒柱詩盟自獻酬客有可人畱不住夜長誰與話淸愁

丙午冬徐衍道見訪於可齋

甫能鋤月種梅歸竹外欣聞客扣扉天近城南寧去緩人閒水北肯來稀風雲迅步新班筍雨雪休思舊戍薇別後毋厪問名氏杜門終老但知非

尢木石薦術士松庵求書以詩送之

衝寒得得過吾門切莫談天不願聞種木十年甘自許寄梅千里欲何云人誰相記懷明月我已無心等片雲若向霸陵逢醉尉不須與說故將軍

丁未效八叔賦黃郎

夙悟金僊空色教化生千百對靑春彊顏翁媼梔爲貌取悅兒童絲系身立仗無言開口甚當筵何事掉頭頻笑他鮑郭經年舞我過鶯花卽問津

因賦風箏與黃郎偶

竹君爲骨楮君身學得飛鳶羽樣輕出手能施千丈縷舉頭可問九霄程髙窮寥曠寧無力少假扶搖卽有聲所惜崢嶸能幾日兒曹僂指已淸明

送焦吏部造朝【二首】

向來借箸在籌帷今趣魁纒入太防漢郡奚勞汲生守洛人喜見範公歸要持眞是明公論莫急同心濟事機見說九重勤側席細陳長防慰宵衣

火雲赫赫汗衣流人望公來望有秋契托棣華承繾綣辭陳桑土願綢繆行爲霖雨千疇足坐解西風一段憂從此江頭波浪息栁邊嬴得伴沙鷗

偶得希眞巖壑舊隠正在小圃因賦

數峯佳致藹前修心匠玲瓏小更幽公去我來幾傳舍人非物是一虛舟矗天栁色新條攺垂地藤陰舊迹畱坐對黃花誰領防猶疑蝴蝶是荘周

又賦

髙人已逐煙霞去此地猶餘巖壑存十數小峯纒古蔓兩三老木長盤根月沈翠栁空梁影雨洗蒼苔帶屐痕畱得淸風師後進絕勝金穀憶王孫

八叔用前韻相寄時畱村捨和以謝之

從渠舊隠擅淸修我愛吾廬溪上幽一幅霜林長短樹幾灣煙葦去來舟買魚釀秫作新節招鶴訪梅遲小畱卻憶故山懷故老寧忘嫠緯念宗周

洛川已矣不復見斯地巋然猶獨存九仭成功忍虧簣百年種徳在深根依稀舊燕空梁語俯仰飛鴻踏雪痕多少名園富花石爭如書圃付兒孫

又和八叔見寄

寂寞寒枝問故棲栁疎梧老影熹防炊煙冷落犁荒壠篷雨亷纎防防磯擬閱舊書成懶癖旋篘新酒解愁圍家人不慣田園趣剛道天寒盍早歸

戊申春偶成

半世﨑嶇鬢已凋元知官職忌之招幾畨惡夢覺已晚一片好心磨不消枕上豈堪思往日樽前更莫計明朝此身若也塡溝壑猶有來生答聖朝

賦家山夕秀

本因累土作層臺巧匠俄爲小阜堆碧落界邊將塔對蒼蕪防處送山來狀成一段林巒勝欠得幾株松桂栽夕照未沈明月上倚闌正爾可徘徊

又和

小亭八尺石爲臺占緑圍中作翠堆一片閒雲難畫去四時野色入詩來气淩月觀身曽到夢托云根手自栽更出城樓一頭地夕陰含雨肯低徊

和禇縣丞韻【二首】

世味寧如道味濃誰令小屋臥元龍何當談笑與雙璧乃假吟哦對二松傾蓋正欣畱檇李歸檣底事取潘葑先生且辦歌計莫慮瓶無斗粟舂

拍拍新書一紙春相逢牢落易相親霸陵李廣方嗟老闕裏原思乃嘆貧顧我棲遲甘一壑感君慰藉重千鈞燈前欲和梅花引病發飃飃滿面塵

己酉慶周子將壽八十

華齡八袠慶朋簮貴老崇師喜見今絳帳先生從白髮金閨諸彥盡靑衿冰寒水見源流盛玉在山知潤澤深厚徳作人宜壽艾永傳文獻紀枌陰

和禇縣丞韻

哦松之去爭能誦載月而歸取甚防誨掖尙無忘後進典刑眞不愧前瞻新詩慰藉知三復雅意勤渠示一謙願問閒中讀書味魚熊何以得而兼

己酉赴桂過撫州樟原得雨

夜來一雨洗驕陽軋軋藍輿趂曉涼過眼幾多山應接轉頭二十里相望煙橫夾道松交翠水拍連疇稻半黃轍迹平生今始到元知樂土是江鄕

憶幼子

膝下相隨五閱秋意其可以付箕裘秪緣老子身無福致使佳兒命不修宿業結來知有自暑行壊防復奚尢靈臺一防知何處痛入肝腸死則休

題衡山縣驛

平生足始涉南方邸捨稀疎驛路長尙隔三州才嶺嶠更行幾日是瀟湘家人轉苦禁秋熱輿從常催趂曉涼識破浮生等羈旅彊加餐飯莫悲傷

和鄧巽坡韻

身𨿽湖海常懷主忠在朝廷肯具臣爲國未嘗知有已此心何以質諸神綢繆舊話方樽酒拂滌徵塗滿袂塵雍齒且封君豈慮正須珍重保千鈞

題衡陽臨湘驛

暑塗挈挈問持裝過眼蘋風倐轉商豈爲南魚來丙穴且先北雁過衡陽童烏已矣腸空防老馬疲哉汗欲僵身大塊中猶大瘧鐵心禁得幾炎涼

過愚溪

爲底先生此水居正緣不解學顏愚身𨿽樂彼溪山似名不期而天壤俱往事勿言今已矣當時豈意在玆乎擬招故老窮佳勝煙艸蕭蕭宅一區

過淸湘洮陽驛和方孚若韻

問驛尋梅路漸深壁間誰帖邁來禽困詩感嘆人才舊投筆慙書嵗月今訪古暫陪湘水滸憂時逺到雪山陰牧羝持節疇能似空倩賔鴻爲寄音

禮湘山佛和別駕叔韻

自得湘南一派奇禪舂元熟不須師幾千億化如來相五百年將再出時翠壁云連秋樹老寶坊香靜午齋遲我來欲和因緣事眾衲叢中有解知

可齋雜槁卷二十九

欽定四庫全書

可齋雜槁卷三十

宋李曽伯撰七言律詩

送交代董矩堂赴召【三首】

淵源正學富經綸炳炳如丹一片心中外久期還荷橐江湖所至是棠陰威聲足使戎心懾邊腹何虞客气侵指日玉階淸問及盍思長防濟當今

渡瀘已定葛巾北分陜旣成周衮東二者於斯皆上意羣然以此望明公香名千載梅邊雪歸路三秋桂子風百萬民夷休戀戀公方柄用福無窮

遡風繡節洞庭濵作噩重逢未識眞不謂頺齡來嶺海乃承華武接星辰公捐累印輕於葉我愧滿襟皆是塵從此廟堂醫國去好畱肘後遺陳人

和鄧巽坡詠菊並見寄韻【二首】

天涯秋晚見孤芳華髮蕭騷易感傷對酒未嘗忘北海因詩惟恐瘦東陽古心翻得風霜白冷艶寜隨艸木黃惟屈可餐陶可采蝶蜂爭得識寒香

轉蓬又是幾三秋客裏常宜視鼎羞嶺首捨梅無所有衡陽防雁寄何由淒涼陳迹幾年事繾綣髙情一夕畱聖代防無車蓋禁詩筒毋惜到南州

登逍遙樓和方孚若韻

堯山舉目見於墻羣玉森森拱巨梁一幅畫屏羅偉觀兩詩銀筆冠當場沙平鷺立秋無盡月冷烏啼夜未央有客憑防共淸話逍遙何異白雲鄕

登湘南樓和方孚若韻

天教管領眾山來筍立平章翠作堆上馬休憐翁矍鑠酌罍聊賦彼崔嵬樓髙蒼桂奇觀列人對黃花逸興催公退呼兒同徙倚捲舒風月等浮埃

登西樓題柱

分弓來戍嶺南州勲鏡塵生雪滿頭願進愚言宜簡易頗哀老子得遨逰靑山落處鐘聞寺白鷺明邊人倚樓衙散吏歸冰樣靜一庭落葉和晴鳩

己酉八桂勸駕

快束行裝穩著鞭梅邊已報小春天程開鵬翼三千里名繼龍頭二百年花挿一枝趨燕喜云占五色對臚傳丈夫自許當如此舉酒相期共勉旃

庚戌題雪觀用方孚若韻

才見春從沙際歸堂堂背我迅於飛病餘窺圃心成怯老去登樓力苦防岸栁含煙猶緑瘦海棠裛雨正紅肥山川信美非吾土彊作淸吟祗遂非

和鄧巽坡見寄元夕韻

一笑芳宵萬慮平詩翁猶自假詩鳴名邦想見燈成市病骨相忘月暗城人事誰能記今昨天公都莫管陰晴前細讀梅花句但覺身輕眼倍明

又和梅韻

千里詩來字字香品題著意到孤芳以千林表丈人行洗萬古凢兒女妝自是精神淩雪月不妨風骨飽冰霜撚髭聊以酬淸思病筆欹斜媿小王

寜壽寺劭農登慈氏閣和李誠之柱間韻

持酒殷勤問爾農憂時同此願年丰倉箱欲致崇墉積耒耜宜加曠土功水北有田均夜雨嶺南無地不春風吾皇徳化形扶杖親見兒嬉七十翁

瓊筦顧守示和愚溪詩用韻餞之

鯨浪中間一島居往時千慮笑狂愚伏波方略今堪擬渤海聲名防與俱小醜當從而靡矣吾民其庶有瘳乎雙旌整頓雙泉了歸佐淸朝澤廣區

題越觀和方孚若韻

檐陰寂寂轉西遲檢防春工倍費詩煙樹郁蒼何處洞雨苔斑駁舊人碑淸泉白石仙逰地芳艸緑陰晴晝時目送水雲誰領防沙鷗防防栁絲絲

禁煙日登嵯峨閣和方孚若韻

漠漠風煙著野棠一春多恨雨浪浪古榕陰裏作寒食芳艸城頭過艶陽不防山光通百粵無邊春思三湘伊祁不放花飛盡露濕薔薇幾陣香

庚戌赴荊閫舟過湘江

湘流得雨掌來平艇子乘風羽樣輕過眼千山才嶺粵轉頭一水又衡荊大江東下懷鄕國落日西邊是戍城鳴鴂數聲靑嶂晚客心如鐵也關情

和總幕劉景文題杜立齋遺翰詩韻

一老風流兩社間至今膏馥尙畱殘典刑已矣墨猶潤生死以之盟未寒淮海屬心知士苦山林投分只儒酸燈前掩袂空三嘆盍與傳諸琬琰看

辛亥元夕坐間和劉景文韻

客心似向漢槎來便盍觀光近斗臺王儉池邊新節物劉郎觀裏舊根栽饒人老月添春好特地癡雲際晚開明嵗傳柑天上宴馬頭猶記渚宮回

又和

多謝孀娥得得來肯陪緑鬢映黃臺剪成絳蠟燈間艶移向靑油幕底栽萬目競通夕看兩眉嬴得片時開秪憐人亦牽絲戲任向當場弄幾回

書院諸客登仲宣樓以詩寄之

指防層雲气可幹官身浩嘆不如閒幾回落日詩懷古一半春風酒破慳許我婆娑從白髮於人嫵媚有靑山前身王粲重拈筆惜欠胡牀著席間

送書記雷冝叔造朝

五色云邊昔稚圭軍戎萬里已周知趨朝豈止重慿廣出幕聊爲送適詩行李羽輕淸漲穩交情珍重嵗寒期君王若問荊州事白玉階前細數之

曽總幹以乃尊侍郎二詩見示和韻

別公知閱幾桑陰玉筍山中舊隠尋郾暮聨鑣來自舊涇舟共楫繼由今一門翁季芝蘭味四海弟兄金石心塞上西風漸蕭瑟書來毋惜寄規箴

疇昔風雲共壯防笑吳夏口蜀江油我猶乘險凜孤注君早得閒先幾籌目底阿防元齷齪膝間文度盡風流个中妙理誰能防且向平原喚督郵

陳次賈歸以二詩言別和韻送之

百尺樓前艤去桅元龍豪气肯低徊昔從桂嶺訪梅去今自荊江載月回敢擬王劉曽主客應嗤瑜遜等輿臺轉頭落日陽關外三嘆可人呼不來

手袖朱弦緑綺琴身𨿽湖海調山林家園千里歸心切朋友中年別恨深國事艱難殫我力世情巧拙聽渠任海門雁過應相憶塞上徵人正苦心

壽利州趙漕

天稟銀河一淸藹然中外播休聲金城方略今充國斜谷規模舊孔明屈久轡絲勤使指再須班筍著宗英九重側席親賢切有詔西南起老成

幾載星軺惠漢關埴培壽脈一分寛數絲鶴鬢因民白一片鷗心爲國丹緑野髙風𨿽獨慕黃花晚節正爭看勲名麟閣淸芬在且伴松椿傲嵗寒

壽遂寜李漕

今世儒宗一泰山暫乘紫气下函關主盟道學周程上伯仲詩名李杜間少府暫分膚使節甘泉合在侍臣班春江一碧平於掌好趣牙檣待賜環

自從嶽牧著民庸十載岷峨帝眷隆艸帶雨鋤周圃緑粟和煙挽漢關紅活人陰徳深無盡壽國良方用不窮一轉鈞間黃閣去天涯嵗嵗囿東風

自是淸都紫府仙徳星纒次劍東川香浮世界鶯花地人樂春風燕麥天元祐賢材名閤近紹興相業慶基綿一年一佛爲公壽五百尊成五百年

壽蜀帥

天遣長庚衍瓞瓜幾年淸廟著聲華九重璿派周麟趾千里金城漢犬牙未駕說舟儀列鷺已麾段笏擊長蛇堂堂一節鼎鐺耳豈借西山太史家

霄漢當年把繡衣載持齋鉞建侯珪春城月淡銅梁北夜柝星沈玉壘西外閫規模蕭葛上中朝勲望範韓齊楓宸側席親賢久早晚鳴珂步相堤

不用江山當壽巵年年一佛住峨眉崧髙復見歌申伯坰野寜無頌魯僖嵗比絳人逾甲子日逢皇覽揆庚寅書生愧乏梅花賦引領東風上北枝

壽應茶馬

自聨班序簡宸聰廊廟江湖一節同百世幾人今蜀日千年一到昔虞風得莘渭上康時防有伊洛間傳道功早晚爲霖洗炎熱蒼生俱出炭鑪中

太防一宿燭魚鳬已奏平反課轉輸緑碾雨前舒鳯爪靑鎌雪外長龍顱班崇東壁圖書府惠暢西夷道徳塗佇佐修壤歌六月載銘石鼓防東都

漢昴殷箕謾擬倫天將平治啟儒眞鐘英寶金華地斂福銅梁玉壘民冰壑雪山無防暑桃溪棠防有餘春綿綿壽脈無窮處一派根源在至仁

壽陳制垣

十載靑油駐漢關勛名髙壓峴南山雨滋萬頃春犁樂月淡三邊夜柝閒爲小朝廷畱宿望升眞學士重崇班九重銀信知非逺白玉階前一武間

向來荊楚說邊州人士今誇樂國防千里潢池自交擾一江漢水獨安流兵無敢惰身爲率民有猶饑惠亟賙陰徳活人無量大不須香火祝王侯

東皇妝就牡丹天來獻蓬萊不老仙耆舊喜增羊祜傳蠻夷欣問晉公年休懷苕水淸風適且醉檀溪緑艸邊願向衣冠圖上看銀屏千嵗映貂蟬

代爲其親壽

十載靑油駐峴山屹如一柱倚人寰秧疇雨足春犁樂楡塞風淸夜柝閒威望龍堆氊帳外勲名麟閣鼎彛間命圭指日催裴度樂府無煩唱玉關

兩星相比映文昌戲防蹁躚防衞香鬢底公因民事白眉邊人卜詔書黃五千文字爲家計百萬陰功卽壽鄕要學元和同九老未誇耆舊傳襄陽

壽嶽漕

渡江人物照乾坤盟府勲庸奕葉存崧嶽千年申伯雅漢臺幾世仲華孫自將翠節臨南紀更佐金城防北門禁栁官梅正春色好看鳴玉上天閽

檀溪翠霧曉輪囷共慶皇華誕玉辰僂指明宵三五夜從頭新嵗八千春且煩皎月淸邊徼行逐東風造禁宸畱取棠陰蔽南峴爲陪羊杜壽蒼瑉

江陵和費察推九蘂瑞蓮韻

喜對荊人一笑嫣吾邦今見此嘉蓮脂容嫵媚目疑幻玉貌參差骨是仙試把萬葩千卉較曽無一蒂九芳連分明河洛中興象要竭精忠答上天

壬子夏偶成

心已灰如鬢已皤迫人桑防疾於梭更嘗萬事不爲少恍悟一身猶是多田裏乞身斯可矣功名到手竟如何公餘幸喜邊烽靜且對樽前浩浩歌

壬子江陵寄聞人松庵

不見松庵又幾年書來云欲卜新椽我方北寨愁供戍君盍西湖喜結緣多謝烹魚勤客遺薄言騎鶴寓腰纒惜無廣廈歡顏力姑用長安作酒錢

秋霖喜霽適覩廟堂酬唱相去數千里而陰晴同之因用韻

明良相正體坤乾感格時暘本致防坐使羣方皆見日誰言千里不同天只將精白承休徳豈在緇黃結善緣更得北風無羽檄不妨舉酒樂康年

可齋雜槁卷三十

欽定四庫全書

可齋雜槁卷三十一

宋李曽伯撰詞

水龍吟【甲申潼川翫月】

西風吹上牛頭天涯慰此人情耳斜陽任晚靑山全似故人知己迆邐歸來須臾懶去桂華猶未待冰輪推上梧桐樹了更兒是防兒幾滿眼碧天如洗便分明水晶宮裏區區翫事一觴一詠一燈而已欲待無眠爭如且恁有無窮意怕嫦娥隔偸看須下卻帳兒睡

又【甲午壽尢制使】

幾年野渡孤舟蕭然袖此經綸手歸來廊廟從容進退祖風猶有小隊環花輕艘漕玉暫臨金斗把詩書帷幄期年坐嘯塵不動依依栁好是公堂稱壽正元戎閫垣開後旌旗才舉胡雛馬上聞西風走一防陽春無邊徳澤淮山長久待官軍定了長安貂蟬侍未央酒

又【已亥壽史督相】

明堂一柱擎天眼看黃閣空諸老平生方寸班班四字誠心公道玉帳云旗金城露布尙勤徵討向淮頭蜀口一時做就安石傳孔明表談笑妖氛如掃看整齊乾坤都了衮衣赤舄歸來廊廟雍容師保三相一門雙親千嵗人間蓬島舉黃封細唱調官梅上正春早

又【庚子壽史丞相】

東南一气當春便從黃鉞登臺斗紫皇舉此亨屯濟泰屬之公手淮浦銷朱央觴獻捷傳淸晝慶太平朝野駸駸重見昔淳化今嘉祐史觀年編新就看勲庸光前垂後三槐鼎盛雙椿盤固古今希有宴侍龍顏驩承鶴髮相期長久問前朝相業誰同八九十邁文富【文潞公九十冨鄭公八十】

又【壽防參政】

岷峨壽佛東來手移斗柄春寰宇經綸事業詩書流出時爲膏雨載來三階炳丹一念雍容樞輔望巖廊風範揚休山立眞漢相殆天與國步時當如許賴明堂倚空一柱蒼生引領整齊中夏奠安西土多士相期直須無愧範韓文富且梅邊一笑春風祝公壽介東魯

又【丁未約諸叔父翫月期而不至時適有臺論】

舉杯長揖常娥髙情憐我霜髯白婆娑樹底老蟾何物千秋一色一鏡髙懸肺肝洞燭了無塵隔任億千萬里同然玉界都不管天南北老子萍蓬蹤迹對西風幾畨行役平生翫事從頭細數山川歷歷明月明年知他何處能如今夕惜無人共我登樓酹古一笑橫笛

又【和韻】

少年管領長宵直須醉待東方白而今老去何憂何樂不空不色桐影橫斜桂香搖落仙凢奚隔悵銀橋夢防玉簫聲杳人如在楚天北冷眼乾坤陳迹笑英雄等爲形役庾樓袁舫浩歌長嘯壯防曽歷萬里瑤臺乘風歸去不知何夕對冰輪孤負欠千鐘酒與三弄笛

又【和韻】

歸來防手江湖不妨左右持螯白涼宵幸對一輪端正娟娟秋色萬宇冰淸千林霜縞更無雲隔對金莖露冷銅壺漏靜梧陰轉畫橋北堪嘆平生轍迹算紛紛爲誰驅役兔蟾應笑蠅蝸累我中年虛歷抖擻吟情徘徊舞影可憐佳夕悵力防心在夢中一曲似黃樓笛

又【戊申壽八窓叔】

歸來三見梅花年年借此花爲壽八軒檻月邊竹畔數枝開又姑射肌膚廣平風度對人依舊把離騷讀徧椒蘭荃蕙奚敢及眾芳首幸與嵗寒爲友任天公雪僝霜僽香名一防西湖東閤遜逋曽有金鼎家氊玉堂椽筆倘來斯受且巡檐管領先春林外事付巵酒

又【己酉壽廣西丰憲】

幾畨南極星邊樽前常借南枝壽今年好處冰淸漢節與梅爲友老檜蒼榕婆娑環拱影橫香瘦把艸庭生意蠻煙盡洗都付與風霜手嶺首小春時看明宵桂輪圓又此人此地此花此月冝詩冝酒把綉歸來調金鼎西湖春後願玉奴嵗與素娥不老共人長久

又【和丰憲題林路鈴梅軸韻】

小香霧籠蔥硯寒金井頻呵凍老坡仙去新聲猶寄緑毛麼鳯瘦臉盈盈不禁僝僽雪濃霜重賴墨池佳致艸成白聊以此當淸供長記月明曽共撚虯髯幾畨孤聳春風一防著公翠袖撩人淸夢逋爾何如西湖慣見影斜薌動要嵗寒得友豈容無竹倩誰添種

又【辛亥和吳制參賦雪韻】

玉龍飛下殘鱗千巖萬壑皆塡委乾坤一色不知身隔蓬萊幾里疑是瑤英盛開園圃被風敲碎倚危樓極目長江處渾錯認沙鷗起依約靑簾遙指記山家酒香無比訪梅江路何時歸喚小蒼長耳孫案袁門不妨髙臥足娯書史且摩挲霜鬢嘲吟冰筯共荊人喜

又【席間諸公有賦再和】

瑯瑯環佩三千一樓玉立中端委瑤琚碾就襄王故國屈平遺裏多少鈆華飛瓊塗抹一時挼碎記少年馳逐銀杯縞帶幾畨被雞呼起冷入重貂如水鬢絲絲嘆非前比羔兒滿泛獅兒低唱飄風過耳冰釋邊憂春生民樂歡形佐史倩何人蜚奏五雲天上助吾君喜

醉蓬萊【丁酉春題江州琵琶亭時自兵間還幕有焚舟之驚】

倚欄幹一笑舊日琵琶何處尋覓獨立東風吹未醒狂客沙外靑歸栁邊黃淺依舊自春色極目長淮晴煙一抹不堪重憶老子平生萍流蓬轉昔去今來鷗鷺都識拍拍輕舟煙浪暗天北自有乾坤江山如此多少等陳迹世事從來付之杯酒靑衫休濕

又【戊子爲親庭壽時方出蜀】

是人生好處仕宦歸來享淸閒福屈指吾翁恰八年荊蜀星火叢中風濤局上轉靑天芻粟軺傳欣還裏閭相慶雙鬢猶緑爲報中朝如今老子肯把貂蟬換取松菊西捨東鄰正新篘初熟屋僅一椽田姑二頃防種花蒔竹緩引金釵細斟瓊斚唱長生曲

又【乙酉壽蜀帥】

把東南溫厚天遣西來試薫風手一佛人間與峨眉長久玉帳旌旗金城鼓吹笑烏奴歌酒狐兔煙淸貔貅月淡凱音新奏元祐明時中朝司馬記得邊人嵗問安

否勲業如今【缺】

公衮沙堤歸來無恙有西湖花栁更借當年一一鶴伴千秋壽

又【丁亥壽蜀帥】

有擎天一柱殿角西頭手扶宗祏萬里魚鳬倚金城山立亭障驚沙氊裘捲地倐度黃龍磧玉帳從容招搖才指頓淸邊色見說中天翠華南渡一捷金平膽寒西賊帝錫公侯更髙逾前績箕尾輝騰街芒斂看淸平天日周衮歸來鳯池麟閣雙鬢猶黒

又【代壽昌州守叔祖】

記石湖佳句爲海棠花合來西蜀不道東州更香霏淸淑漢竹光中召棠陰裏想淸歡未足少駐旌麾姑畱樽俎待春風曲見說吾家丹溪老子萬籍名堂孫枝猶馥南極星邊正魁星明燭五馬歸來一無恙訪舊松新菊從今長伴西山一佛鎭岷江緑

又【壽別制垣】

問江東父老十數年來誰爲安石萬里鯨波一柱獨山立漢槖班髙郢斤名重喜動旌旗色虎踞龍蟠有人於此千載猶昔好是元戎防寒舊手到處人傳爭道公別辦取風檣指顧定南北只恐爲霖玉麟堂小畱不住臺席一片仁心壽身壽國與同箕翼

又【丙午壽八叔】

自隴頭垂譜調鼎傳家典刑猶有嵗嵗芳期報小春時仙骨非凢生香不防標格蕙蘭右江路孤山水邊雪際爲渠詩瘦白玉堂前靑氊席上孰謂無人有如此酒得意東風且占萬花首防看常娥移栽月殿肯向桂華後應笑家林枯松偃蹇嵗寒堪友

又【庚戌壽章倉】

正陽生一脈綉日添長臺云書瑞勁節昻霄仁意雪霜裏粟庾紅陳艸扉緑茂袴藹千里馬熟車輕鈴齋曽到從容防戲好是邦人能言世美猶愛其棠而況其子洞裏桃花嵗月任渠記一防梅梢爲傳消息有東皇知已倚看明年相逢貢韈曳星辰履

六州歌頭【和陳次賈韻餞其行】

桂香深處傾蓋嶺之西雲南外曽指防是蠻鞮酌玻瓈篸帶江山裏揮銀筆摛綺句湖海气羞蓬弱吐虹蜺回首煙塵碌碌公家事自笑癡兒盍田園歸去耕釣侶黔黎月夕花期恣吟題悵荊州路同北望剡谿興又東馳雄邊上誇前躅壯新基燦宸奎客問西陲事公莫惜語教知秋城夢笳鼓騎舞鬭雞休作中年離恨聊取一醉如泥梅邊佳致逸興與逋齊人在蘓堤

摸魚兒【和陳次賈仲宣樓韻】

對樓頭欠招歡伯和風吹老芳訊憑防面面蒲萄緑依約碧岑才寸無盡興縱燃竹烹泉亦自淸腸吻慿誰與問舊城郭何如英雄安在何說解孤憤銅鞮路極目長安甚近當時賔主相信翩翩公子登髙賦局面還思著乘暇整謾課栁評花拔鏡掻篷鬢江平浪穩悵我有蘭舟何人共楫毋作孔明恨

八聲甘州【庚戌重九約諸友登龍山阻雨】

擬龍山把酒酹西風西風苦無情似秋容不受騷人登眺特地慳晴依稀兩三過雁何處是方城目防危樓外山逺煙輕且對黃花一笑嘆浮生易老樂事難並喚遏云低唱檐澑任霖鈴問何如烏紗折角把芳名蓋取晉參軍東籬下陰晴不管輸與淵明

又【庚戌壽鄭丞相】

有龎眉扶杖峴山來舉觴壽南山道天憐赤子相逢鈞播久望氈還幸際君王神武上宰是甘盤少運風霆手整頓何難好个霜天時聼雁門新雁眺逺憑欄想經綸心上一防炳如丹撫輿圖眞儒事了把勲庸畱在鼎彛看八千嵗四明洞府一佛人間

可齋雜槁卷三十一

欽定四庫全書卷

可齋雜槁卷三十二

宋李曽伯撰詞

沁園春【丁酉春陪制垣齊安郡圃曲水之集】

形勝風流樂事良辰一時四並正楡更新火觴浮曲水那堪上巳又是淸明赤壁功名東坡文字俯仰人間無古今詩書帥對烽煙靜晝俎豆添春水邊天气催人便須認楊花雪樣生慨英風滿席思旌綿上淸談東閣肯記蘭亭安得長繩髙懸碧落系住畫檐紅日陰柔桑外聽鳴鳩喚雨全勝流鶯

又【庚戍爲親庭壽】

鴻禧主人一閒半年未嘗厭閒謂有溪可釣有田可耕有蘭堪佩有菊堪餐羽檄秋風胡笳夜月多少勲名畱漢關如今且效樽罍北海歌舞東山門前咫尺長安但只恐綸音催禁班把鷺鬢數莖更因民白鷗心一片猶爲君丹藍綬兒癡防衣家慶倦羽伶俜江漢還春光小看庭闈嵗嵗一笑梅間

又【代爲親庭壽】

軒冕儻來功名杯水行藏倚樓把方略評梅工夫課栁精神伴鶴談笑盟鷗艸檄尋樵移文問釣任江上東南風未休君知否問如今緑野勝似靑油從伊萬戶封畱算得似團欒歌笑不怕魏闕興思髙車駟馬江湖難著緩帶輕裘雪意何如新醪熟未樂事良辰聊獻酬從今去更八千椿算才一春秋

又【代壽直院陳文昌】

今代淸流北斗以南文昌一星對露門進讀鑾坡演翰瑣闈批勅瑤牒成文筆下權衡胸中律度禮樂人才供討論鴛行裏羨才髙片玉輝映條冰幾年簡在吾君便須把詩書開太平笑諸公炙手昔成何事一賢冷眼今獨修名花底退朝槐邊聽制一武商巖霖雨新金罍舉對春風九十嵗嵗平分

又【乙未代壽尢制帥】

天下中庸千載一燈傳之自公有涵洪雅量陂澄千頃堅凝定力壁立孤峯佐鼎調梅參帷借箸略試斯文經濟功聽淮鶴暫素絲攬轡玉帳分弓朝來鼓角聲雄慶元帥新除初度逢任西風局面人皆澒洞福星堂上我獨從容艸檄傳燕開門釋蔡了卻中原公衮東歸廊廟把格天勛業與宋無窮

又【壬寅餞余宣諭入蜀】

畫舸呼風長劍倚天壯哉此行指洞庭彭蠡徧觀吳楚瞿塘灔澦直上峨岷帝語春溫軍聲秋肅手濟時屯開泰平天應是念蠶叢父老公爲更生眼看四海無人今天下英雄惟使君想馳情忠武將興王業撫膺司馬忍外吾民淨洗甲兵歸來鼎輔定使八荒同一云經營事比京河形勢更近函秦

又【庚子登鳯凰臺和壁間韻】

漫浪江頭三聽秋砧一登故臺望煙蕪莽蒼令人目防風檣掀舞何日眉開把酒新亭圍碁別墅老气當時何壯哉江東事百年無恙全是時才紛然競付輕埃還水繞賔心東向淮嘆阿奴儕輩因人碌碌乃翁材略餘地恢恢鳯闕天髙鷺洲潮落約取白鷗歸去來防幹外英雄陳迹一酹瓊杯

又【再和】

綺閣香銷玉砌夢殘淒涼舊臺對禦溝紅葉一畨木落宮墻黃菊幾度花開水遡岷源山聫吳防目送徵鴻安往哉都休問六朝人物誰拙誰才平生衮衮煙埃記疋馬當年荊蜀淮嘆凋零殆盡詞源已竭消磨未去酒量猶恢八跪蠏肥四腮鱸美客有可人招不來油幢暇憑防一笑相與傳杯

又【和廣文叔有季秋旣望之約不及赴】

目防長空手拍危欄髙興酒濃擬招呼短艇追陪飛蓋一餐湘菊共賦芙蓉雁字沈秋鴉林噪晚幾陣蕭蕭雨更風空凝佇不如一鶴隨意西東堪嗟樂事難逢愧元伯巨卿千里從望文星聚彩交輝吳分天颷吹起獨隔昆蓬野墅荒煙敗荷衰艸人在可憐憔悴中還相念願持觥薄罰別許從容

又【自和卽事】

雨抹晴妝修眉鏡淸寸碧翠濃對蒹葭盡處叢叢煙樹池塘側畔面面芙蓉千百棲烏一行過雁時有婆娑一笛風斜陽裏更靑簾半捲在小橋東佳人何日重逢問還肯扁舟載酒從笑平生勁槪寸心如鐵中年老態兩鬢成蓬荷鍤栽蔬腰防刈稻且寄西郊圖畫中空回首望五湖鷗鷺心事容容

又【再和】

秋豈悲人人不悲秋比春更濃有蕙蘭丰度尙存芳菊牡丹文獻猶在芙蓉舉蠏持醪得鱸作鱠晉宋間人有此風休輕笑彼柴桑傲吏齷齪籬東攜壺與客還逢願時許先生杖屨從嘆塵蹤如寄鷗鳬江海性眞聊適蜩鷃蒿蓬刮眼靑天驚心黃葉立盡梧桐月正中淒然久看物情終竟不似春容

又【甲辰餞尢木石赴九江帥】

大江之西匡廬之陰壯哉此州有舳艫千里旌旗百萬襟喉上國屏翰中流彈壓鯨波指麾虎渡著此商川萬斛舟靑氊舊看惇詩說禮緩帶輕裘十年泉石優防久髙臥元龍百尺樓正九重側席相期巖弼一賢砥柱聊試邊籌了卻分弓歸來調鼎得見茂何復憂談兵暇問琵琶歌曲無恙還不

又【甲辰壽王縂侍】

北固臺端南渡後來無此偉人自從容佐鼎光華轡幾年中外屬目經綸萬竈炊煙千艘漕雪手整江淮如掌平詩書效看馬騰士飽酒好兵精平生餘事功名豈管葛諸人能擬倫暫牙籌防戱小淹惟月金甌注想便合爲霖沆瀣一襟風流八詠秋入詩壇如許淸爲公壽有黃花不老長伴香名

又【餞鄧季謙赴班】

攬秀岷峨著鞭江淮諸公所奇對塞垣煙淡相隨弓劍城樓月落幾共燈棊驛栁搖黃溪桃漲緑穩赴春風度玉墀亨衢去看紫薇紅藥太乙靑藜孤山若放梅時莫忘卻揚州曽有詩悵莫防難駐堪憐隻影中年易感秪付雙眉珍重交情勉旃時用回首岫雲從此歸能相憶有好音遺我在水之湄

又【餞稅巽甫】

唐人以處士辟幕府如石溫輩甚多稅君巽甫以命士來淮幕三年矣略不能挽之以寸巽甫𨿽安之如某歉何臨別賦沁園春以餞

水北洛南未嘗無人不同者時賴交情蘭臭綢繆相好官情云薄得失何知夜觀論兵春原弔古慷慨事功千載期蕭如也料行囊如水只有新詩歸兮歸去來兮我亦辦徵防非晚歸正姑蘓臺畔米亷酒好吳松江上蒓嫩魚肥我住孤村相連一水載月不妨時過之長亭路又何須回首折栁依依

又【丙午登多景樓和吳履齋韻】

天下奇觀江浮兩山地雄一州對晴煙林翠怒濤翻雪離離塞艸拍拍風舟春去春來潮生潮落幾度斜陽人倚樓堪憐處悵英雄白髮空敝貂裘敵淮頭水尙咽流誰爲把烏檣付石尢問只今人物豈無安石且容老子還訪浮丘鷗鷺眠沙漁樵唱晚不管人間半防愁危欄外滄波無極去去歸休

又【丙午和淮安朱贊府韻以同在丙寅安陸圍中朱八十餘矣】

紫金山前鐵騎圍中惟公尙知悵當時丱角魚猶同隊如今縞鬢鷗已忘機故壘荒榛羣賢拱木疇記官軍夜戰時不圖見獨嵗寒不攺老气猶奇嗟哉月駛舟移四十載光陰昨夢非嘆荷薪弗克秪慙弓冶局柴卻掃絕望簮圭菌短椿長鷃防鵬巨天分當然何足疑聞公里有磻溪堪釣盍亦雲歸

又【丙午壽常丞叔】

大防歸來小阮適閒喜同此時問垂弧歷載幾畨遙祝舉觴華旦相防良希頌以松椿酌之椒栢預卜明年百事宜春猶淺趂雪晴梅放且和新詩公𨿽厭直蘭闈如正色朝端當寧知看大廷諸老爭推前席吾家五祖自有傳衣暖律初回要津立上卿相時來皆可爲祈公壽與東君不老南極齊輝

又【庚戌初度自賦】

弧矢四方江漢一萍少年壯防嘆而今老矣秪宜野服欲何爲者還著輕裘匹馬蕭蕭孤鸞杳杳城郭重來空白頭西風裏對一畨新月又荻花秋依然千古荊州問劉表諸人還在不向亭前舉酒不堪北顧船頭擊楫忍負中流逺水長天淡煙衰艸還是當時王粲樓何如且倩吳歌楚舞一洗新愁

又【月夜自和】

嗟矍鑠翁對嬋娟月懷汗漫防悵江湖興有季鷹鱸鱠田園忍負晏子狐裘丹桂開時靑蘋處家在三吳天盡頭庭臯靜又一畨葉落天下皆秋少年弓劍邊州驚轉首黃梁還夢不嘆悠悠千載關山無恙防防一水嵗月俱流鏡晃菱花笳悲蘆葉新雁數行人倚樓君知否把眉峯蹙破豈爲身愁

又【中秋約僚佐觀擊圓登懷逺用前韻】

喚麯生來與嫦娥約從太守逰把玉簫聲寄蕭關短笛霓裳曲換淸塞重裘桂影飄搖桐陰立盡多少徵人霜滿頭油幢暇不掀髯一笑辜負中秋斗杓矗處中州還有解聞雞起舞不看鳴中鵠穿楊電激飛毬戱馬防箠星流繡防歸軍玳簮環客薄晚同登庾亮樓浮生事是幾畨翫月何苦多愁

又【以雨不克登樓用韻】

麯生來言素娥寄聲偶閬苑遊問去年今夕逢余桂嶺前年今夕見子莵裘何事塵勞啟人厭倦癡兔老蟾因縮頭冝珍重要相期後防直待來秋休休莫舞涼州豈巫女風姨相妬不枉停歌凖擬冰輪東上持杯顧戀銀漢西流一笑天慳四並時少應負珠十二樓呼蕉葉且與生酹古排遣牢愁

又【餞縂幹陳公儲】

百尺樓頭奇哉此翁元龍後身當壯年襟度百川鯨吸平生出處一片鷗輕冷淡逋梅淋漓旭艸但見風雷筆下生荊州幙覺坐間小異乃有斯人牙檣喜色津津正江影涵秋無防塵對白蘋黃葦且供詩卷紫薇紅藥聊演絲綸舉酒延蟾倚欄聞雁應念徵人歸尙春君王問盡不妨細說萬里戎情

可齋雜槁卷三十二

欽定四庫全書

可齋雜槁卷三十三

宋李曽伯撰詞

水調歌頭【甲申春利州漕廨翫月聞琴和周昞仲韻】

一段太淸境誰幻出堦防不知身住何處爽气逼霜但見人間一樣似夜又還非夜棲鳥不安巢認得在塵世禁鼓二更敲最快看來竹底上梅梢幾家朱戶不如兒女醉蓬茅誰把琴聲三弄不管騷人幽趣似向曲中嘲長嘯賦赤壁有酒更無肴

又【再和】

夜永厭銀燭移步下堂坳秋風昨夢少年髙興鵠成袍世上癡兒睡去歷歷江山細數孤鶻嘯危巢地靜未容去門掩不妨敲轉巍防低畫桷落寒梢南樓老子爭似短笛一椽茅無色界間長嘯不夜城中髙臥隨意弄詩嘲洗斚要更酌爲我問佳肴

又【丙戌壽蜀閫】

千一載英傑百二國山河提封幾半宇宙萬里伏天戈十乘晉軍旗鼓三嵗秦關扄鎖地利屬人和位次功第一未數鄼侯何建靑油持紫荷聽黃麻乾坤整頓都了玉殿侍羲娥且醉東湖花栁卻泛西湖舟楫畱不住岷峨誰爲語儒館濃墨被詩歌

又【代壽昌州守叔祖】

三蜀最佳處昌是海棠州淸香燕寢間暇人與地風流十萬人家壽域六七十翁兒狀眉壽祝公侯誰爲語廊廟且許冦恂畱過書云才幾日紀千秋祖孫巵酒相賀慶事襲箕裘自有詩書萬卷安用田園千頃松菊足優防持以壽公者梅蕚伴淸修

又【丁亥重陽登益昌二郎廟樓】

老子世比客家本住吳頭登臨聊復爾耳佳節懶爲酬剛被西風防送又爲黃花牽帥艸創作斯逰目力無際更上一層樓對長江流不盡古今愁慿欄正擬一笑襟抱怯於秋髙處令人心悸放曠舒懷何暇好趂醒時休畱取江湖量歸去醉中州

又【丁亥送方子南出蜀】

行客送行客況又值新秋蒓鄕此去萬里先我上扁舟三載烏奴聚首異縣鄕情對語乘月幾登樓去去逺蜀口日日望吳頭丹靑手描不就此離愁半生萍梗江漢別恨最綢繆逺水長空一色秋盡波平如掌雁序際天逰故舊有相問猶滯劍南州

又【乙未沿檄潁壽】

驟雨送行色把劍渡長淮西風咄咄怪事吹不散煙霾才是橙黃時早似梅邊天气寒意已相催老子尙頑耐僕馬若虺隤嘆平生身客路半天涯飛鳶跕跕曽見底事又重來回首白雲何處目送孤鴻千里去影爲徘徊籬菊漸秋色社甕有新醅

又【和吳鶴林舍人送楊帥韻】

萬里長淮北靑是漢時山幾年壁壘相望髙枕度春閒不道艸廬豪傑手袖伊吾長劍馳志在樓蘭鐘鼓今秋肅氊膽冰寒詩書帥金橫帶玉爲鞍天生如結數輩敵豈易江南京索成臯此際東郭韓盧俱困故老正爭看琳檄未能艸馮鋏直空彈

又【庚子壽制閫別尙書】

峴山羊叔子江左管夷吾勲名掀掲宇宙金匵移丹書兩載風寒臥防一柱狂瀾屹立形勢壯陪都功業笑兒輩別有大規模看東歸逰鳯沼轉鴻樞不應廊廟人物猶佩玉麟符好是茅峯仙客更與鐘山佛子同日慶垂弧一飲共千嵗永永輔皇圖

又【庚子送周昞仲赴江東幙】

簮履盛元幙領袖屬英防登車攬轡餘事何止客諸侯看盡巫云岷雪卻訪廬峯湓浦砥柱贊中流百疊靑山路一片白蘋洲今日事風濤上一虛舟長江萬頃寒碧猶謂馬能浮況是眼前局面心腹憂如邊角勝著賴帷籌談笑濟時了勲業邁前修

又【辛丑送胡子安赴逺安】

風捲江湖浪舉足是羊腸峽山知在何處榛莽更淒涼不爲淵明五斗直爲班超萬里雅志未能防耿耿富襟抱行計有詩嚢溯吳頭逾楚尾界瞿塘從它眤眤燕語畱不住徵檣芳艸天涯彌望著我飛鳬來去在在可徜徉持此見劉表抵掌與談王

又【甲辰中秋和傅山父韻】

幻出廣寒境羅襪淨無塵素娥風格分明玉骨水爲神手攬淸光盈掬眼看山河一色閱盡古今人對影且長嘯一酌甕頭春千萬頃琉璃色楚天淸庾樓袁舫何事汩汩主和賔但見老蟾無恙不管鏡圓鉤闕寒暑任相更此夕幸無雨何惜放顏醺

又【幙府有和再用韻】

碾就一輪玉掃盡四邊塵白乎不涅不燐千古此丰神領略常娥體態寂寞謫僊材調四海豈無人安得金丹訣長駐玉顏春鏡圓明冰樣防水來淸良宵難值如許何惜且畱賔擬喚桓伊三弄影轉畫欄西畔鐘鼓趣殘更肺腑盡霜雪麯蘗不能醺

又【再和】

久欲乘槎去間闊幾仙塵乾坤炯炯不夜造化抑何神誰道二分無賴到處一輪都滿天未始私人今夕果何夕非夏亦非春風露下明作哲聖之淸紛紛浮世代謝燕客與鴻賔歡恨離愁盡掃謝賦鮑詩髙束一枕聽嚴更爾自屋梁落吾已醉醺醺

又【送制參向君玉歸裏】

薄酒長亭別飽飯故園歸兩年婉婉席上甘苦每同之騄驥羣中獨步麋鹿興前不瞬孰可與爭馳力挽不能寸健翮遽斜飛經營事艱難狀老天知區區塞馬得失一笑付觀碁用則風雲萬里不用煙霞一壑兩鬢未應絲回首烏檣外鷗鳥自忘機

又【乙已九月壽城獲捷和傅山父凱歌韻】

壁壘壯西塞形勢古州來九重廟算經逺邊隙肯輕開整頓金城千仭遮防風寒數處蛇豕敢當哉惆悵倚長劍掃未盡煙埃騎連營橋列柵木成排敵人魚釡視我孰與障吾淮橫槊衝圍四出北府牢之何勇新進喜多才老子可歸矣擊壤樂春臺

又【幙府有和再用韻】

棗頰上秋色羽檄下南來斧螗鋒蝟棼集沈霧掃難開細看眼前局面驚落人間匕筯砥柱者誰哉熊虎賈餘勇狐兔等輕埃炮雷轟戈日耀陣云排不圖風定波息談笑靜長淮休說穿楊妙手乘早閙籃抽腳誰拙又誰才束起樓蘭劍歸釣子陵臺

又【戊申和八牎叔爲壽韻】

壯志小鵬背萬里欲乘風馬瘏裘敝老來無復舊逰重楚尾吳頭蜀口三十載間陳迹衮衮水之東休說射雕手且學釣魚翁奚爲者聊爾且此山中壺觴自引不妨換羽與移宮蓬矢桑弧何事朝菌大椿皆分識破色俱空掬潤弄明月長嘯倚看松

又【再和】

鴻雁未應到可怪此畨風木樨天气何事爽逼夾衣重長記呼韓塞下每向飛亷聲裏占見馬蹄東今且閉門睡都不管山翁李北平班定逺魏雲中紛紛成敗任取勲業紀南宮幸得明朝無雨定是中宵有月莫放酒尊空起舞防庭葉淸影伴巖松

又【招八牎叔托疾再和】

一畨蓼花雨幾陣桂枝風杖藜多暇準擬同醉小山重底事阮郎淸致苦托休文瘦損咫尺阻西東秋色浩如許豈可欠詩翁門前事都莫問付杯中紛紛蠻觸等耳富貴大槐宮何惜振衣而起相與憑欄一笑抵掌共談空佳客倘不至推枕臥雲松

又【戊申送厲守赴濡須漕】

締好恨不早覿面雅相知璿星樓上一見天產此英奇功在淮梁砥柱政藹漢扶襦袴僅借冦恂期懊惱劍花冷手欲鱠鯨鯢濡須塢咽喉地腹心誰公其攬轡慿軾勲業笑談爲貫索旄頭息熖斗極泰階動色歸佐太平基客有問僕者只說在漁磯

又【已酉宿樟原驛得雨】

之子問行役火傘正當天酷哉幾可炙手流汗滿襟沾僕僕長亭道古人在竹輿何似甑釡受蒸煎帝憫蒼生熱勅下九龍淵命丰隆驅屏翳起蜚亷神工一炊黍頃爽气徧垓埏洗滌山河塵土轉作淸涼境界物類舉醒然稽首謝天賜伸腳快宵眠

又【題臨江驛和徐意一韻】

君莫厭行役易爾此非難人情無已久陰憂潦霽憂幹借得庭軒一榻防卻徵塗炭暑小駐瀹龍團世路任渠險襟抱五湖寛嘆平生環轍迹已蒼顏梅花雪片萬里奚又縶南冠應是江山好處猶待推掛老眼天未許休官莫憶故園竹日日報平安

又【庚戌壽靜齋叔】

喬木老盤谷仙李盛峨岷參橫井轉月邊猶賴有長庚傳得丹溪正派更是平庵宅相夷路早蜚英十載星沙幕一片玉壺冰題輿了千萬里盡云津渚宮小駐不妨談笑對秋城西去慿熊駕駟東下握蘭持槖衮衮看崢嶸願借鷲峯桂嵗以壽金觥

又【辛亥中秋和陳次賈用坡仙韻】

萬里淨無翳一鏡獨當天老蟾癡兒頑甚閱世幾何年任爾炎涼千變不攺山河一色爽气逼人寒何必乘槎去直到鬥牛間嘆常娥元不嫁只孤眠古今遺恨不能長似此宵圓我有竹溪茅舍辧取金風玉露一笑四並全細和坡僊句低唱勸蟬娟

可齋雜槁卷三十三

欽定四庫全書

可齋雜槁卷三十四

宋李曽伯撰詞

滿江紅【丁丑登均州武當山】

鎭日山行人倦也馬還無力逰歷處縂堪圖畫足供吟筆澗水緑中聲潄玉嶺雲白外光浮碧信野花啼鳥一般春今方識眞可羨林泉客眞可嘆塵埃役想希夷冷笑我曹蹤迹七十二峯神物境幾千萬壑仙人室待身名辦了卻歸來相尋覓

又【甲申春侍親來利州道間】

衮衮靑春都只恁堂堂過了才解得一分春思一分春惱兒態尙眠庭院栁夢魂已入池塘艸問不知春意到花梢深多少花正似人人小人應似年年好柰吳防望防秦關聲杳不恨碧雲遮雁斷只愁紅雨催鶯老最苦是茅店月明時雞聲曉

又【甲申壽蜀閫】

天顧坤維煩紫气來從南斗鞭才定匆匆塞上詠薇吟栁少借日邊霖雨望教知天下風雲手聽吾民爭說近年無前朝有平安夜舒長晝笳鼓靜笙歌奏記西湖五月藕花時待把雁門冠帶了歸來麟閣丹靑舊放蜀山萬防入樽罍爲君壽

又【甲午冝興賦僧捨墨梅】

姑射山人仙去後惟存標格猶賴有墨池老手艸能白畱得嵗寒風骨在豈煩造化栽培力有世間肉眼莫教防非渠識元不夜枝何月元未臈花何雪最孤髙不受多情輕折只有暗香天靳予黃金作指難爲術更若將解語付眞眞空成色

又【丁未初度自賦】

老去生涯都付與一丘一壑功名事慙非好手幾逢危著走馬鬭雞年少趣稚牛釃酒軍中樂到而今渾似夢中防休休莫江湖路西風惡霄漢志秋云薄更那堪州鐵鑄成重錯當貴買臣毋足羨知非伯玉眞能覺問心期應有海翁鷗山人鶴

又【八牎叔和再用韻】

竹馬同防平生志相期霄壑今老矣儒冠寜誤戎裝徒著捲起鯨鯢江海事放教禽鳥山林樂問尙防舞劍渡河無公應莫粟可飯衣從惡秫可酒茶勝薄但此身長健老天不錯行院晝閒參內景蒲團夜坐披圓覺願此生無愧北山猿西湖鶴

又【再和】

小小池亭髣髴似洛川巖壑天付與老身防戲餘生喫著防喜酒能消世慮翻疑書解妨人樂聽兩翁白雪寄新詞愁言莫毋自嘆蒿萊惡甘自味虀鹽薄對亂花叢竹翠紅交錯元亮悅聞親友話羲之常恐兒曹覺望碧雲休憶女乘鸞人騎鶴

又【再和】

旣作閒人便應付此身溝壑不應更將愁半防寸心中著責子淵明徒自苦憂君範老何時樂縱一嘲一詠欲奚爲何如莫不自鄙葵蔬惡還肯薦茅柴薄任侯門海陸雜陳珍錯有暇盍聫車騎過相忘勿遣詩情覺怕家僮無處買蒓鱸烹琴鶴

賀新郎【甲申代親庭送崔菊坡出蜀】

萬里歸朝去倚江亭緑波碧色一川晴絮贏得威名畱艸木玉壘雪山髙處未應減平淮裴度見說金甌書字久待公來便作商巖雨休忘卻蜀都賦旌旗回首春城暮聽檣頭飛燕似把人情低訴兩兩三三鷗鷺裏拍拍船兒一羽算惟有淸芬載取百萬人家兒樣戀恨栁風不爲畱連住離夢繞沙隄路

又【已醜爲親庭壽】

滿酌荊州酒望萊庭斑衣拜祝俾吾親壽玉水雪樓防宦地近訪甘棠依舊逢父老頌聲盈口爭道蜀邊勞數載也眞宜略伴雲橫岫小兒輩任成否東臯十月梅開後想親友團欒一笑從容觴豆塞上弓刀成底事不過腰金如斗算不直淵明株栁只恐鯨鯢無計取更須煩緑野持竿手著勲業國長久

又【庚戌和薛制參賦雪韻】

將謂霏防雨恍朝來虛檐生白寒侵冒絮擬和鹽花淩謝韞巧思翻成金注誰寄我雪車冰柱釀熟羊羔鑪擁獸羨畫樓金帳調宮羽人應共回風舞圍場校獵淮雲暮記當時銀杯縞帶网禽罝兔老去不禁鞍馬力獨對愁吟似甫問一棹剡溪何處願與鐵衣春解戍把梁園舊話供兒語孤梅外夢魂度

又【再和】

才過黃花雨問長堤依依萬栁未春何絮一目河山銀幻出驚詫夜光流注巍觀矗玉爲云柱風捲寒蘆迷過雁滄波莫認沙鷗羽千萬蝶空中舞霸橋寂寞前溪暮聳詩肩霜裘摧路月毫揮兔記得梅奴曽索笑解佩如逢交甫今孤壘寒煙深處休說鵝池平蔡事慶新年一稔驩相語持大白勿虛度

又【辛亥初度自賦】

幸得閒中趣問何爲倐逾桂嶺重來荊渚喚醒門前弧矢夢鉤月相輝初度謾羞聽軍中鼙鼓馬上弓刀成底事僅平明斾入襄州去能不愧古羊杜此生何以酬明主悵新來鬢毛添白衰容如許三萬貅齊賈勇好爲一淸狐兔看栁色大堤如故世事付之杯酒外那碁邊得失都休語來共看雁兒舞

念奴嬌【壬午徽州道間】

黃梅過雨望隔林一縷長煙浮碧亟擁徵鞍尋午夢臥看靑山排闥掃戶風淸拂檐雲淡爽气生蕭髮黃梁驚覺子規枝上啼徹堪羨麥熟蠶成酒香雞嫩風味農家別幸有佳山供活計何苦江湖南北菊化陶園瓜荒邵圃空負幹時防洛陽三頃勝如金印六國

又【見鄭文昌於上栢】

平生宦海是幾畨風雨幾畨霜雪緑野來歸身彊健鏡裏防添華髮劍束頭書尋架上富貴輕於葉南坡石竹年來尢更淸絕好是梅塢松關對湘溪一曲翠屏千疊柱杖籃輿詩卷裏尙小東山勲業只恐鷗盟難忘鶴怨未是閒時節片雪收卻照人依舊明月

又【丙午和朱希眞老來可喜韻】

云胡不喜得抽腳籃中安身局外世路風濤都歷徧幾度眉攢心碎八尺藤牀二升粟飯方寸恢餘地翻雲覆雨從伊造物兒戱不見刻木牽絲雞皮鶴髮弄罷寂無事隨分風光堪領略聊放疏狂些子劉項雌雄跖顏修短無彼亦無此茅檐髙臥不知春到花底

又【已酉振鷺驛和黃茶坡韻】

浮生如寄嘆徵塵驅我擔簦西去煙嶂云屏相迎送幾幅鵝溪縑素揮汗流金飲冰潄玉桃葉呼前渡若將有意道傍一鷺延竚細讀壁上龍蛇大丘筆在更著茶坡句樽酒十年今白髮不攺江流東注勝槪難逢旅懷易動信美非吾土恨無六翮長風萬里髙舉

滿庭芳【丙午登多景樓和王縂侍韻】

浪拍金鼇春浮鐵甕气淸天朗如秋江臯無事飛蓋彊追防萬頃葡萄光裏風檣共塔影悠悠人間事年華似栁一水與俱流綢繆千古恨紛紛離合晉宋曹劉望長安何處落照西頭往事蒼苔陳迹夷吾在吾屬何愁淸樽畔誰能爲我一曲舞梁州

又【丙午冝興山間】

山接平蕪煙橫逺墅修眉淡抹晴妝菊梅交際天未十分霜幾許無窮秋思空凝竚衰栁斜陽溪頭路黃蘆一片鳬雁兩三行平章風景似畫圖一幅著我徜徉山中無事聊爾適吾狂不用登臨感慨靑簾外新酒堪甞何爲者東家宋玉千古嘆淒涼

瑞鶴仙【戊申初度自韻】

百年過半也悵壯心零落鬢星星也風兒漸涼也近中秋月兒又初生也田園暇也矍鑠哉是翁也記當時弧矢垂門辜負四方誌也休也牙籖挿架玉帳持麾總成非也浮生夢也皇皇欲奚爲也趂身閒隨分麄衣淡飯一笑又何妨也問神仙底處蓬萊醉鄕是也

喜遷鶯【乙未中秋同諸北客翫月於潁州之南樓】

輕雲暮捲望澄空如水千里一碧菱鏡冰懸桂輪玉碾喜見中原秋色老蟾炯炯無翳閱盡塵寰今昔堪恨處度霓裳曽到長生宮闕坐客休嘆息防此淸光天豈限南北便好乘風爲持玉斧修取山河如一西湖舊時花艸防遣孀娥重識從今去舉太平翫事長如今夕

聲聲慢【賦紅梅】

紅綃剪就絳蠟鎔成天然一種仙姿竹外家風淒涼儉薄爲宜東君苦憐消瘦彊教伊傅粉勻脂較量盡勝夭桃輕俗繁杏麤肥好是新妝雅態對疏蟬淡淡薄霧霏霏迥出紅塵輕盈玉骨冰肌猶嫌污人顏色誰云似虢國娥眉香韻別怕滿園蜂蝶未知

又【和韻賦江梅】

修潔孤髙淩霜傲雪瀟然塵外丰姿一白無瑕玉堂茅舍俱宜飄飄羽衣縞袂都不染富貴膏脂調羮事看水邊淸瘦雨後紅肥偏愛春工尙淺向南枝信透東閣香霏翠防猶寒不禁弱質柔肌渾如故人邂逅聊相與一笑開眉歸去晚任簾櫳深閉未知

靑玉案【癸未道間】

棲鴉啼破煙林暝把旅夢俄驚醒猛拍徵鞍登小嶺峯回路轉月明人靜幻出淸涼境馬蹄碎瓊瑤影任露壓中紗未忺整貪著前山云隠隠翠防深處有人家否試擊柴扃問

又【丁未壽八叔】

去年曽借梅爲壽轉眼垂弧小春又一笑巡檐淸影瘦雪邊聊且收香藏白少俟融和透新來東閣髙吟就金鼎家聲自依舊喚取玉妃重舉酒百花頭上一枝芳信終屬東君手

好事近【甲申春益昌作】

春在粉墻西墻裏不知春色惟有桃花一樹似故園曽識晚來攜客上南樓山外又山隔準擬淸明何處問東風知得

栁梢靑【丙戌送陳仁父赴班】

萬里靑天西來後我先我東歸夜月鞭籌春風幕府鶚薦爭推杯行到手休辭道秋菊春蘭有時若到松江莫驚鷗鷺記取坡詞

虞美人【已亥春臥病於池州天慶觀】

韶華只隔牎兒外病起昏於醉花開花落總相忘惟有夢隨蝴蝶趂春忙故園芳艸應如舊只恨人消瘦擬慿飛燕語歸期卻牡丹開了有酴醿

減字木蘭花【丙午和朱希眞韻】

無可不可還你天公還我我味觸聲香盡付荘周蝶滿牀瞞天不過畱取心機休用破淨幾明樂取閒中日月長

又【再和】

如何則可我亦不知其謂我隠幾焚香對酒一壺書一牀知仁觀過渾沌翻瞬誰鑿破寄傲南牕堪羨淵明滋味長

西江月【冝興山間卽事】

不暖不寒天气無思無慮山人竹時聽野禽鳴更有松風成韻竟日蒲團打坐有時藜杖閒行呼童開酒薦杯羮欲睡攜書就枕

又【再和】

排遣新寒有酒追尋舊隠無人四山朔吹又冬鳴吹送午鐘餘韻過眼霜髙木落寄心月駛云行歸歟閉戶飽藜羮世事華胥一枕

唐多令【庚戌六月赴荊閫宿江亭】

楓荻響颼颼長江六月秋二十年重到沙頭城郭人民那似舊曽識面兩三鷗落日且登樓英雄休涕流望黃旗王气東浮借問煙蕪蒼莽處還莫是古襄州

防絳唇【辛亥餞陳次賈歸】

懶上巍樓楚江一望天無際漫逰萍寄莫挽東流水一片秋光直到山陰里人還記戍邊歸未更憶鱸魚美

摸魚兒【送竇制幹赴漕趂班】

趂西風且登黃鶴揮毫先奏秋賦燕山桂種淸芬在人物翩翩如許堪羨處長安近蟾宮相繼金門步佳哉盛舉看精淬龍泉厚培鵬背自此要津去荊州事多幸鄕情相予幾畨燈柝棊墅轉頭江濶輕防速夢入吳松鷗鷺君記取舊王粲曽言信美非吾土故人相語爲細數艱難滿頭雪白無柰戍邊苦

又【壬子初度】

對垂弧引觴一笑淒涼薄分天賦丁年馳騖弓刀後報國孤忠自許堪嘆處今老矣彊顏猶踵邯鄲步安能逺舉漫目送徵鴻夢勞蝴蝶無計便歸去淸閒福舊說天公靳予何時松菊村墅生非燕頷鳶肩相豈是觚稜鵷鷺收拾取休直似文淵定逺空懷土阿戎可語待乞得身還屏伊世累甘受作詩苦

朝中措【送管順甫赴漕】

少年隨分賦鸚洲得意桂花秋今日送君行色夢和月到南樓林名仲父辭華季子香滿南州勉力中流擊楫吾須連釣鰲頭

齊天樂【壬子和陳次賈爲壽韻】

今年塞上秋來早街尙餘芒曜舉目關河驚心弧矢顧我豈堪戎纛幾畨鳯誥愧保障何功恩隆旒藻笑指呼鷹露花煙艸憶劉表頭顱如許相與嵗寒猶賴有白髮公道對月懷人臨風訪古往事淒涼難考何時是了莫馳志伊吾貪名淸廟松菊歸來嵇山招此老

八聲甘州【壬子餞帥機沈好問】

正蒓鱸佳夢繞吳鄕牙檣忍輕離向仲宣樓上憑髙舉酒幾共燈棊曽記少陵畱詠出幙合持麾飛蓋長安去華貫平躋好是倚門迎笑恰野堂云壑菊梅後時慶鳯雛新長攜手奉萊衣撫孤松絕勝細栁念徵人徒老玉關西歸來也幅巾藜杖辦取追隨

又【壬子九日約諸幙客防龍山】

領靑油車騎出郊坰來逰晉龍山喜水天澄霽稲畦鎌淨楡塞戈閒登髙謾醻佳節一笑破蒼顏賸泛茱茰菊杯莫畱殘休說參軍往事意當時凝眺不到長安賴座間小異豪气躍塵寰到如今秪成佳話記封姨曽薦眾賔懽吾曹事有如此酒要共彈冠

又【自和】

悵浮生俯仰迹成空依然此江山對秋容如畫天長雁度水濶鷗閒追防未甘老態慿酒借紅顏歸騎斜陽外栁老荷殘幸對黃花時節喜賔朋晤語烽火平安僅風巾一笑名尙滿人寰要流芳相期千載肯區區徒戀片時懽姑聊爾招呼楚調慰藉南冠

滿庭芳【壬子謝呂馬帥送蠏】

八足橫戈一身裹甲將軍致爾來前呼僮解縛亟薦澤虞鮮族類橫行艸地今駢首鼎鑊連連荊江上不圖霜後風味似吳天晴川千里外分甘遺逺多謝勤拳對香棖新酒一洗鮏羴慰我吟情歸思都忘卻張孟鱸鯿持螯了老饕作賦佳話楚鄕傳

可齋雜槁卷三十四

可齋續槁原序

雜稿鋟梓出於兒輩裒次中多少作未嘗不動壯夫之悔一二季間復應酬又欲從而續之姑徇其意然軍書蠭午中安有好語徒重作者寶祐甲寅四月旣望

欽定四庫全書

可齋續藳前卷一

宋李曽伯撰表

賀寶祐攺元【京湖制司】

常久禦時丕紹鴻圗之永乾元敷號聿偕鳯歷之更一札誕頒八荒胥懌竊以自天申命付予有家開寶眞人肇啟垂基之慶嘉祐盛際尢推必世之仁宣二祖之重光開千齡之景運載稽家數允協休符恭惟皇帝陛下寅畏嚴防剛健篤實徳新日而又日勅命載歌時後天而奉天洗心以易嵗逢十閏序轉三防答皇穹譴告之靈取聖化觧張之義於予攺是宏濟登玆臣敬布王言具孚民聴幸聨周翰頌天子之萬年願奉漢正還官儀於三輔

賀寶祐攺元【龍圖閣】

兼三禦物仁當必世之新謂一爲元歷啟卜年之永渙敷大號防格兩間竊惟以旱而諉幹封因水而易地節應以文不以實猶莫答扵天威考諸古驗諸今孰若防扵祖武恭惟皇帝陛下兢兢猶舜翼翼若文守位以仁結人心扵能久遇烖而懼啟王業之復興仰稽開寶垂統之艱難爰襲嘉祐躋時之熈洽輯隆名而誕告與寰宇以惟新扵萬斯年自今以始臣班聨淸禁阻丹墀出河洛之圗書將還一統賡江漢之詩雅用祝萬年

賀寶祐攺元【京西帥司】

天位握符將邁歷年之永日官更歷爰興嗣嵗之元和格垓埏闗宗社防惟皇帝陛下應天以實必世而仁定能靜靜能安由大學之明徳變則通通則久本神化以使民轉否運而嘉祥祖乾綱之成憲寶思遺我知創業之維艱祐取尙賢念保邦之不易載襃羙號衍丕圗臣猥領師幹竦聆渙汗豈惟癃老扶杖而聼詔書當使遐陬稱藩而奉正朔

謝宣賜歷日【癸丑】

更元漢歷式臨地統之初錫命楚封爰謹人時之授乾坤順序華夏同文恭惟皇帝陛下道契五三運逢千一化陶獨播熈然溫厚之仁琴瑟載調昭若淸夷之度繼開寶嘉祐綿延之休命新車攻吉日赫奕之治功必世乃孚後天其永臣敢不欽承殊渥誕布成書比及三年𨿽乏陟明之績有能一日願殫必葺之忠

賀立皇子【京湖制司】

新元發號方交防象之三明詔選宗喜索震爻之一參諸大衍必也正名恭惟皇帝陛下光紹丕基識超逺覧事事而廟見思洪業之艱難親親以尙賢法前猷之果防時惟國本決自宸以祖宗之心爲心何私之有謂兄弟之子猶子在禮則然社稷奠安天人悅豫臣迹縻荊閫忱切華封襲熈而宣重光庻永綿延之祚教事而諭諸徳願成岐嶷之資

賀立皇子【湖北帥司】

更元嗣歷肇新地統之年立愛正名近篤天彛之義臚傳吉日彪列前星防惟皇帝陛下祗遹大猷聿開休運謂惟天惟祖不輕付托之傳而有國有家久念延洪之計豈特嘉祐老臣之累防恪遵紹興元子之舊章克嶷克岐蔚有成人之噐丕承丕顯益綿奕世之基赤社載封洪圗增固臣聳聆慶事屬阻窮邊嘉與吏民欣逢一札十行之布願言輔導俾臻九徳六行之全

賀冊瑞國公主

皇帝爲父萬年益衍本支之茂王姬下後一等晉防湯沐之封喜動宮闈闗家國恭惟皇帝陛下堯仁睦族舜智察倫治以身先克謹翠之戒愛由近始宜新組帶之儀秩視分茅祉均綿瓞臣猥叨分閫欣際展親沁幄承防未數東都之盛事漢濵流化第增南國之歡聲

謝宣賜夏藥【壬子】

彤庭防綍軫萬甲之扞邊珍劑實奩按三庚而傳驛禮隆體貎感極肺肝伏念臣職沗乾方才慚課效𨿽臣心孔疚毎思蚤夜之飲冰而民瘼未蘓寕免閭閻之咨暑敢期衰薾上沐眷綏畀之漢札之十行賚以炎經之庻品光華宸渥蠲滌宿屙防惟皇帝陛下理國猶身躋民扵壽更化善治千年一遇扵南薫序情閔勞六月載懷扵北伐金藏在錫寵自天臣敢不精意服休鞠躬盡瘁扶持弱質豈徒荘叟之衛生推廣洪防咸使舜民之觧慍

謝宣賜夏藥【癸丑】

藩方玩嵗閱南陸之炎威詔防對時錫西山之珍劑鞠躬拜賜骨銜防伏念臣自癸水之一來凡庚金之四歷薫蒸霧潦老筋力扵驅馳蓬勃煙埃獘精神扵酬酢過沐中宸之儷渥洊勤上藥之匪頒扵粲精奩增光逺壘防惟皇帝陛下兩儀合徳一視同仁共武飭戎屬當周原北伐之月阜民觧慍復見舜世南薫之風爰念邊臣俯加聖惠臣敢不益殫勞瘁思報生全推廣君仁以起一方之病請求民隱兾臻六气之和

謝宣賜臘藥

錫壌罔功三聞臘鼓寶奩實劑載被溫綸佩渙渥之優隆撫防躬而激烈伏念臣防風數處在天一方序屬折膠又過燕北粆離之師懷挾纊猶餘漢屯皸瘃之憂敢期蠖濩之軫憐遽辱珍良之分賚同霑春育頓觧宿屙防惟皇帝陛下道適平康徳垂仁厚遣戍衛國閔其雨雪之時以予馭臣著之嵗月之典衰蹤何幸嘉惠屢承臣敢不思稱服休勉圗效報拜手萬金之品謹防熊經誓心一節之忠仰酬鴻造

謝特賜銀絹【癸丑】

封人願聖壽顧無品貢之珍天子錫諸侯寵有幣余之腆防醲眷厚感極愧浮伏念臣猥任蕃宣未酬簡防仿漢朝之慶事遙祝玉巵繼荊守之前修莫陳金鑑敢圗睿渥乃辱殊頒羙鐐燦爛扵滿籯繁繐森羅扵厥篚龍光逺逮愚分曷勝防惟皇帝陛下憲天聰明撫時熈洽以慈爲寶相傳奕世之寛仁其言如絲以厲在位之正直馭臣曰予惟帝之休臣敢不仰戴厖洪益加精白禮儀三百之賚服用無窮春秋八千之期頌祈有永

謝特賜銀絹【甲寅】

月紀誕彌僣效封人之祝日宣蕃錫倐膺內府之珍禮極優隆感深激烈伏念臣猥分邊戍欣際昌辰舉首嵩呼願介阜岡之永寓忱荊貢直猶行潦之防敢期玉藻之眷綏爰侈金繒之頒賚啟奩交燦端笏載祗防惟皇帝陛下運接千齡光被四表寶惟賢而不貴物逺格邇安衣在笥而弗及私臣欽民乂王言作命天寵在師臣敢不被服此防砥礪其節視古有功之貺曷稱受藏繼今休徳之承惟知精白

謝宣賜香茶【壬子】

受任戎行三值朱明之律傳宣貂使載頒淸燕之珍服命優隆拊膺激烈伏念臣防風承乏愒日罔功徵築𨿽勞未果鮏羴之滌蕩調度孔急不勝湯火之煎熬正當下土之溽蒸忽辱上方之錫賚鑪煙霏瑞甌雪浮花分從黼扆之邃嚴貯以寶奩之璀璨光華逺及气味頓增防惟皇帝陛下位正鼎凝徳參離照理明欲淨常存淡泊之心道久化成咸仰馨香之治馭臣曰予施恵以時臣敢不一飲知防三薫拜賜望紫皇案吏之侍阻預班聫還玉川山人之家尙誇寵渥

謝轉宣奉大夫

課防槖班寶閱嵗華之十防加綸告首躋品秩之三祗命逾涯拊躬增愧伏念臣猥承先緒誤際明時毫髮無長豈憚服勤之久尺寸以上常虞取數之多飽更邊閫之風煙叨積從塗之月日揚州一夢恍若昔然楚戶三霜倐其今矣不自覺光陰之迅速詎敢計班資之崇庳官簿程勞文階序進念燭武無能之已甚視釋之不調以何榮竊此寵休歉焉稱塞恭惟皇帝陛下道符常久智合離明爵祿馭臣蓋得周王八柄之典黜陟咨嶽且稽虞朝三考之規遂使疏蹤亦叨殊渥臣敢不益殫駑鈍仰戴鴻施報國何功惟恐犯惡盈之戒乞身而退庻幾酬知止之心

謝兼防州路策應大使

乾方南紀共二非才備援西鄰兼三有防屬值時之孔棘爰祗事以敢辭伏念臣自揆庸人猥膺煩使三霜楚戶曽防橫艸之勞一水吳鄕久作投林之想未遂累章之抗請甫承尺札之勉畱敢謂眷懷復分憂頋旣以漢水方城扞闗之要責且由瞿塘灔澦越境而俾謀豈惟示脈絡之貫通正欲使首尾之應接頋窮以技詎暇兼營然念同舟共濟而吳越猶當一心撃柝相聞而邾魯豈容異視𨿽近事不可以前規而論而虛名未足爲實患之支誓殫勤勞敢計利害諏日布九重之命防風添一面之防非借鴻休曷勝蟁負防惟皇帝陛下獨昭睿防誕布皇靈科作新將以衛東南之頭目輿圗披覧蓋尢重荊益之咽喉故諭蜀之檄告甫聞而救邢之簡書已播遂令不武亦忝共圗臣敢不協膂力之謀罄輔車之助第自維涇楫戒猶慮扵衣袽願相保樊墻救靡勞扵冠髮

謝除端明殿學士

受任乾方曽乏戎旃之績防防進律俾聫書殿之班三錫命而莫辭九頓首以祗拜竊以承明之直素髙侍從之華宋祁在定武而升猶謂乘邊之無狀韓絳自州而擢蓋由易鎭之有行豈惟增儒學之榮所以重藩臣之望麼防何者沗竊得之伏念臣躑躅孤蹤間闗再牧以書生習乃墮矢人函人之倫與俗吏從猶親倉氏庫氏之役揆力莫勝扵共二丐休已凟扵再三敢謂扆知弗加屏棄頋四閱星霜之歷凡幾叨雨露之防未能陪木石扵故邱乃獲綴蘂珠扵碧落矧地連防子命兼應扵齒唇𨿽天逺瀛洲示將升其步武渥隆責重才薄感深防惟皇帝陛下徳運乾剛化成常久遣戍役衞中國修自治以規恢體羣臣懷諸揭至公而磨礪愧無尺寸寵有絲綸臣敢不祗荷厖洪誓殫精白躬承頋問無從拜賜扵龍盆力盡驅馳願許収身扵馬革

賀防樊告防

敵兵入境窺新壘以慿陵王旅效勞奉皇威而汛掃闗中國威震外方眷惟三峴之經營實出九重之謨防𨿽封疆之當守固鄰敵之必爭三年之間毎伐謀而輙勝一嵗於此廼挾忿以再侵自秋諜之屢聞知冬防之肆侮虓虎之闞逐鹿而來以數萬眾之旄頭幾六十里之陣腳機謀叵測事勢亦危賴城髙而池深與兵精而食足士百其勇將一乃心遂乘其暮气之歸隨奏此宵徵之防斫營大入猶傾廈之莫支執訊以還盡空壁而亟遁兵聲大振敵魄已消是皆宗社之靈迄保藩籬之固臣負乘正虞扵致冦纓冠且廹扵救鄰念此城乃南北气運之所闗頋何力而東西聲擊之可應倐聆吉語欣釋旰憂恭惟皇帝陛下先物沈幾知人善任懸象髙拱殊方若日之照臨聖武布昭羸卒聞風而披靡玆焉雋克端自圗回臣喜極贊幸逃曠責知數蒙扵天祐懼沓至扵事機當桑空蠶死之期𨿽浸衰扵敵運爲弓勁馬肥之備願豫蓄扵帥謀

謝詔書奨諭

邊城敵愾幸吉語之徹聞中扆閔勞錫防言而加奨叨榮特異負愧冞深竊惟防樊用武之區此固彊敵必爭之地中更蕪廢久委麋鹿之塲稍後經營幾成狐兔之穴賴睿斷挈還扵舊物然異謀睨視扵並鄰三閱星霜幾驚烽火比艸靑而旣至甫冰合以復來詎意宵徵薦騰晝防彼方連營挾忿以報東門之役我乃一鼓作气遂收中山之功皆宗社之有靈與將士之戮力臣職𨿽專閫智乏折衝登陴授兵麾紅旗而決勝銜枚赴敵冒白刄以捐軀由因人成事以致斯若貪天爲功而豈敢君之訓也臣何力焉恭惟皇帝陛下先物沈幾好謀能防有常而立武事固非蠢爾醜類之敢攖髙拱而操成功猶且臣子小勤之必錄致頒明詔俯賚孤蹤臣敢不肅承天漢之章加謹風寒之防司馬獲而鄭皆喜顧愚未敢以爲安得臣在而晉尙憂願聖算圗其未至

謝宣賜臘藥【癸丑】

職忝中權四見嚴凝之序防頒上藥載膺溫宻之宣拜手對敭拊躬戰栗伏念臣久叨麤使浸廹頺齡搤闗中之吭愧精神之不逮居天下之脊嗟气脈之未蘓屬當霏雪之時又辱湛露之渥奩陳鋈白餌列鼎丹起衰薾之夙屙侈寵榮之晝錫恭惟皇帝陛下遇臣以禮視民如傷以楚師多寒毎示拊循扵營壘𨿽虞人不臘益加保防扵疆陲爰念愚蹤洊加聖惠臣敢不感銜君賜消弭民咨醫能治之盍俾回扵彊證臣今耄矣願許乞扵余骸

謝宣賜香茶【甲寅】

分闑罔功屆南交之炎溽寶奩頒賚兼內府之芳甘捧戴寵榮感懷激烈伏念臣驅馳寖老玩愒無庸十暑更嘗秪用心之荼苦一寒孑立乏延譽之荃芬禦鑪倐錫扵龍煤貢焙且分扵鳯誇撫之溫綍重以精鐐侈淸燕之二珍俾緇塵之一洗恭惟皇帝陛下平由謙施照並離明阜民之薫猶見衣裳之化求士如渴不遺葑菲之材致使防蹤洊叨大賜臣敢不登嘉下拜紀徳中藏滿腹風生當詫兩旗之勝品舉頭露禱惟堅一瓣之精忠

可齋續槁前卷一

欽定四庫全書

可齋續槁前卷二

宋李曽伯撰啟

代男除耤田令兼制機謝宰執

外閫舉親俾執軍書之役上防及防兼叨甸楷之司防大鈞播物之無垠豈小子成人之有造鞠躬祗渥感徳淪肌惟國之所重在戎古不以私廢職如祁午可祁奚所以示公倘魏戊能魏舒其敢弗用固宜近制許置底僚然而奉常設屬斯列王朝佐史等流特共子職倐焉並命必也當才如某者渉世未深力學尙淺猶金根車之多誤字未識奇繼鐡鑪步之相傳書宜溫故昨者備淮壖之履屐已而指嶺嶠以擔簦縻粟是羞荷薪靡克甫畢凱風之戚載從霏雪之行婉婉幕中非不富奇才扵荊楚棲棲膝下乃令問舊步扵邯鄲朝扣九閽夕頒一札遂吹竽扵黛耜且珥筆扵靑油盧仝之有添丁果充耘而爲國韓愈之得阿買姑使冩以張軍不幾沐猴而冠毋乃樂鷃以鼓防深槖籥量溢缾罌恭惟某官厚徳承幹至公用防帝爰賴同心扵大政世已知拭目扵太平俾爾服在大僚豈但彚茅之並進惟公克勤小物至扵細補以兼収致使麼防亦被坱圠某敢不律身由禮服訓教忠思稼穡之艱難一飯敢忘扵埏埴乘文書之間暇寸陰願贊扵綢繆

兩考謝宰執

昨牧上流猥任封疆之寄承休大造再更嵗月之書爰滌柔緘用攄謝悃伏念某誤膺柬防洊玷蕃宣以天時則然不幸跨三年之間值兩潦至地勢如故今乃分一州之列守四城勉殫夙夜之祗勤凜懼春秋之責備願休戍羝有類扵觸藩坐閱桑陰駒倐驚扵過隙尙此逭曠瘝之戾居然載覆幬之仁恭惟某官掌運坤輿手扶防道規恢王業將成太原六月之功科軍書毎徇金城七日之奏致容疎陋猶效驅馳轉眼秋聲曷若觧更張之瑟乞身晚節期扵播坱圠之鈞

三考謝宰執

任周翰之來旬曽防厥效揆虞廷之考績玆及是時凢翫愒以不虞皆髙明之所覆亟裁斐牘少控謝悰伏念某猥以庸才誤膺煩使壯心零落猶且問扵舉鞭老色侵尋幾不堪扵防鏡維此六月比及三年自知物理之已盈且覺人情之浸玩殆猶東野之馬夫何求哉願爲首邱之狐不翅足矣屬對桑陰之過眼豈勝戍之驚心非有此天孰爲之地恭惟某官陶成萬化器使羣材惟時而亮天工允作皇家之柱石以嵗而防吏治毎持公道之權衡致使麼防獲逃瘝曠某敢不分陰畢力寸地知防仰承漢丞相之憂邊固弗忘扵必葺俯徇祁大夫之請老母俾賦扵不歸

回袁憲袖啟

星占郃捨猶紫气之望公雪滿剡溪乘淸風而過我同朝自昔當路載逢甫瞻轡玉之光華遽辱駢珠之錯落一謙厚甚三復慊然恭惟某官楩柟豫章之材湛盧豪曹之器疆陲在目向曽艸檄以卻秦鄕國闗心自請登車而諭蜀駉野久推扵蕃息犴扉允借扵平反月黒風髙幾更多事霜寒水勁一節十年我知共濟扵波濤人莫能窺其涯涘興懷睿眷易命使華訪秦人之桃源𨿽不過邯鄲之步入愷之之蔗境蓋將近河漢之津爲國元需公華髮某老猶防塞喜遂聫防有懷劍棧之逰全如春夢同作洞庭之客正在嵗寒曽乏好辭用酬雅意士別三日甚慚吳下之阿防我有二天所恃兾州之刺史

回常徳楊守防啟

蜀無他楊久聞公之籍甚道有苦李肯過我以顧之瞻熊軾以載欣捧驪珠而三復恭惟某官岷峨聲聞闗洛心傳萬里造朝漢甘泉枚徐之望三湘佐閫唐河陽溫石之流胡上眷之聿隆乃外庸而自詭民方歌袴戍喜趣挹江芷之香小駐楚騷之國訪桃源之勝肯論魏晉之時誕一府之仁風坐洗五溪之瘴雨不容席暖卽迓詔溫某老尙守邊幸而聫事敍舊幾同扵春夢論交方托扵夏盟君薄淮陽耶決不致久淹之嘆吾在汶上矣恐莫酬共濟之心

回新四川余制置防啟

舉杜預代荊將重上流之形勢遣相如諭蜀乃爲西道之主人端由聖上之屬心豈在庸夫之饒舌雄辭過巽盛徳執謙恭惟某官撐天柱地之才鞭風駕霆之手侄夷簡可相久膺當寧之眷懷客薛公所言屢奏在邊之籌防源深流逺實茂英蜚江淮皆所知名朝廷方將大用弗搖山嶽坐弭波濤屬將淸西風元規之塵固不容東山安石之臥見大夫無可使者宜爲朕行古膚使其猶劣諸徒得君重爰建大元帥之旗鼓晉陞小司寇之槖簮號令甫行扵巴渝巫峽之間威聲已振扵蓬婆滴博之外當路得君如彼經濟豈難今世捨我其誰奮庸直易某但知斂衽預喜彈冠擬人而不以倫多見其弗知量爲公朝賀托大國鄰繼玆肝膽之相孚無復藩墻之自異今日旣盟之後其毋忘共濟之心曷月予還歸哉庶俾遂早休之志

回梁制參

龍墀渙渥虎帳參謀奎閣光華夙著潛郎之望戎旃陪佐式資上介之賢忻聞紫气之東來重喜碧雲之暮合恭惟某官澄淸雅志開濟奇才萬里風寒早試籌邊之略十年云岫寧忘憂國之心時望固所共歸公論久而自定下喬木入幽谷曷不屑以惠來就熟路駕輕車姑何妨扵防戱今君行得所矣謂吾有此客乎揣上意蓋二子之備魯猶當方面行四履之賜齊某弩末技窮刀頭夢切故人相值式酬何時樽酒之情國事方殷全借妙手奕棊之助

轉宣奉大夫謝宰執

藩從服勤足十期之防課巖廊敷命首三品以升階被綸綍以維新佩甄陶之有自伏念某誤膺煩使實乏他長嵗月侵尋悵頭顱之已老疆陲閱歷蔑毫髮之可書由逾淮歸浙以投閒曁度嶺來荊而受任星霜斯邁雨露常濡未能寛宵旰之懷惟恐犯春秋之責積成寸分遂入鈞衡進之亞光祿之班扵以重元戎之寄僥逾至此造就使然載稽釋之不調之年曽無虛日三嘆李廣弗侯之命乃有此天恭惟某官經國大儒濟時碩輔羣吏以亷善豈惟得周典六計之規咨四嶽以陟明又兼取虞廷三考之制致令庸陋亦冒寵榮某敢不頂踵銜防縻捐誓報睠言負乘祗虞取數之過盈許問邱樊庶遂乞身而知止

兼防州路防應大使謝宰執

風寒備北正虞負乘之譏天顧在西俾奉簡書之援視鞭所指斂袵敢辭揆綿力以弗勝服防綸而祗懼惟國扵東南控二長之勢防介荊益猶一身之吭必如虞虢之相爲齒唇焉可楚越之自立肝膽此其疇昔兼置使存然豈勞信陵親邯鄲之行固亦無霽云致賀蘭之請僅聞常戍類假虛聲玆局面之頓殊將旄頭之共禦允爲重任可付庸人如某者老矣防邊久焉懷土類千鈞之弩末不足發機向百尺之竿頭豈容進步我圉正嗟扵孔棘已田奚暇扵他蕓頋此何時而能爲役念蹊徑五溪之宻接而江濤三峽之相通若鹿之掎角然庶乎能守非蛇之首尾應其曷克支茍惟擊柝之相聞敢避同舟而共濟以扶持是實覆幬之恭惟某官掌運坤輿力回防道以靜制四方之動惟明燭萬事之機歌江漢以平夷日以兾紹復中興之業諭巴蜀而遣使天其蘓還定新集之民慮震其鄰用孚厥號是固輔車之義在詎容手肘之力艱社稷有靈願釋髙屋建瓴之慮封疆各保庶無纓冠被髮之勞

除端明殿學士謝宰執

鴻鈞播物新科扵三邊麟殿通班昭寵綏扵一介循墻莫避蹐地奚勝竊以廬直承明序髙侍從君實之淸名始稱仲儀之素望乃宜否則易守成都嘗除獻肅或以夙在定武用賞景文倘成績之無聞將前修之有靦如某者粗供任使見謂庸人嵗月驚心寄浮萍扵江漢風埃瞇目懷落木扵家山尙當戍役之上流是豈書生之長技篳路藍何有新功荊棘蒙茸未全舊觀師老而扼吭搗虛之僅立財匱而沃焦捧漏之愈艱久慚陪筆槖扵甘泉只合掛衣冠扵神武無能何取求去乃遷躐升筍玉之階俾在蘂珠之選豈欲示朔方之精采且將重西土之喉衿頋諸儒翰墨之間所當處此如平生夢寐之際豈敢到玆才薄防隆感深愧溢恭惟某官立生民極主斯道盟聲色不動而國勢日尊气類相孚而人材云合扶偏補有一徳以享天心開誠布公縂眾職以稱上意伊侯誰在亦我儀圗某敢不徳佩楮中力殫弩末龍盆承渥敢希主眷之遭逢鴟閤酬知誓竭臣忠之報效益堅晚節庻遂早休

防樊獲防賀宰執

敵丘侵塞正懷不測之虞新壘防勛再奏非常之防功歸上宰威震外邦睠防陽自經理以來而敵國蓄窺圗之久頃艸靑而入隨一戰以師奔玆水涸復來襃羣首而蝟聚賴城髙而池險與食足以兵精將一乃心士百其勇乘其暮气肅若宵徵遂以六千之師破彼十萬之眾因人成事恃國有靈某猥縂師幹獲承廟算負乘致寇愧禦侮之非才纓冠救鄰且值時之多備幸聆凱報上釋頋憂恭惟某官厚徳贊幹至公用防經文緯武之略足以濟時聚精防神之間隱然制勝猶金城賴弱翁之主斯淝水盡安石之謀一叚雋功近年未見某茍逃曠責喜極對敭晝防傳聞旣稍息風煙之警冬防戍撤願令賦雨雪之歸

詔書奨諭謝宰執

邊圉防聞僅逭風寒之責宸廷詔奨過形云漢之章端由廊廟之主盟陡覺閫垣之攺觀叨思過寵揣已增慚伏念某以庸繆才任經理事芟除榛莾𨿽還南雍之封疆蓬勃煙埃幾歷中山之嵗月彊敵相望扵數捨狡謀寧免扵肆窺幸而一卻扵春水方生之時不圗再誓扵北風其涼之際賴三軍賈勇出區脫以窮追而半夜斫營碎輼轒而亟遁因人成事惟帝念功頋臣力何有焉防公賜不及此恭惟某官恢洪雅量指縱神謨加惠窮陬示稍增扵意气折衝勍敵不自有其勲勞宻啟睿聰致頒溫防第戰士正希扵優渥在藩臣曷稱扵光華祗誦衮褒益慚綿薄猶士爕之勝城濮益爲晉憂有弱翁以謀先零庻銷漢患

謝陳中書四六札

島夷納欵晉律何功禁掖演綸過褒示寵服王言之奨借感儒碩之主盟恭惟某官經緯斯文彌綸兩制元良天下之本方資羽翼之忠太學賢士之闗正賴甄陶之化一條冰之輝映五色綫之胸襟居人間風日不到之鄕將儲大用念嶺外霧潦相蒸之地俯錄小勞致勤鴻藻之發輝侈被龍光之赫奕祗慚綿薄莫稱衮華某拜手誦言拊躬愧悚禮云折爼厥有平原督郵之彛辭曰濡毫敢效翰林主人之獻凟尊不腆麾頓爲榮

謝劉中書四六札

兩階進律不稱敢辭一札成文弗兪有命服綸言之奨借知匠手之發輝恭惟某官四海後村斯文前軰數正元之朝士皎若晨星艸建武之詔書溫如春日方帝學借緝熈之益而皇猷歸潤色之工不是監不是卿紫槖已聫扵侍從可爲將可爲相金坡必貴扵文章豈惟河西羌壯素所討論將使山東武夫聞而感泣俯憐孤立獨犯眾難致勤鴻藻之褒嘉侈被寵光之照耀宣昭上意勉厲後圖某拜手誦言拊躬愧悚將循墻而載請兾芘廈之終依問翰林主人當有濡毫之故典命督郵從事敬伸折俎之菲羞不腆凟尊敢祈麾頓

可齋續槁前卷二

欽定四庫全書

可齋續稿前卷三

宋李曽伯撰奏申

乞免兼湖廣縂領奏【壬子十二月】

臣猥以庸才繆叨重寄艱難早歷衰病驟侵今年五月八日六月三日兩嘗奏申朝廷丐令休致未防從欲繼以秋防之逼廹乞扵嵗晚以許歸亦控之廟堂矣今玆適值鄰柝之警固非辭避邊閫之時臣未敢上凟睿聼惟是制臣掌兵餉臣掌賦中興建置初意職守相維頃年京湖因以生劵屬制司防朝廷尋以閫臣兼餉事要是出權宜之防不可爲經久之規循習至今通融𨿽賴毎當羽檄倥傯之不暇重以金穀浩穰扵其前心力旣有所分籌畫豈能備盡必如異稟乃可優爲臣蓋自共二以來常懼滿百之謫毎惟國計盍正官名俾主餉者自任調度之司主兵者得專封守之責是乃復祖宗之制亦可分兵財之權臣久欲控陳願與釐正今旣未遑於卽去自惟艱任於兼司欲望聖慈宣諭輔臣將臣先次免兼湖廣縂領別選時髦共濟國事所有制司管認毎年戍軍生劵自今並歸縂所令照舊來格例任責供億容臣專意閫務以俟旦夕敵退續申前請不勝公私之幸

乞休致奏【癸丑三月】

臣自去夏丐休未遂比者具奏先乞免兼縂餉伏凖省札奉聖防依已降詔不不得更有陳請臣祗服聖防感激愚悃誼當罄竭駑力圗報鴻私緣臣自防而歷險及老而易衰一紀槖班三仕閫寄寵逾而量溢績寡而罪浮以一身則憂慮成疾寢食弗安以一家則骨肉凋零宗族淪落毎自傷扵薄命寕久保扵幻軀此在防臣尙自私計乃若膺疆埸之責未能寛宵旰之懷舊壘甫葺新敵方張𨿽南北气運之將回猶東南聲擊之未弭揆勢而論腹背俱所當防茍情不孚首尾何以相應況事力莫求其可繼而物議多異乎所聞有能知防之幾得不先事而懼臣數有徼幸天實佑其衷一或疎虞人豈待以恕頋身何卹誤國是憂若非新連帥之謀無以作三軍之气言之至此豈惟臣之餉權當免而制權亦當更兼臣願祈休致不在今日平時自知賦才不頴愚分惟有早退爲宜用敢不避天威再控前請伏望聖慈憐臣懇切出扵由衷察臣朴寔非是避事爲國逺慮及時攺圗宣諭大臣撿舉臣去夏所請許令休致投畀寛閒實拜隆天厚地保全之賜

再乞休致奏【癸丑四月】

臣乃者再具奏申乞許休致今月二十七日凖尙書省札子四月十二日奉聖防依已降指揮不允不得更有陳請臣一介邊臣屢凟穹聴自知淩犯之罪冝在誅斥之科曲加海涵未忍沙汰頋念猥當扵隆委豈敢自棄扵明時實緣臣共二閫餉以來閱三暑寒於此精慮已耗事力已殫分劑已盈伎倆已竭近得痞之疾未有醫療之方荏苒而少餐怔忪而多防察脈觀證靡遑身計之卹揆時度勢實惟職守之憂與勍敵方相應酬如病軀其能撐拄貪榮無已因謂之安挻災愈深殆不自濟失此春事休而弗去惕然暮气隋而弗支再用祈衷終兾得請伏望回乾坤之大造圗疆埸之新功攺畀當材俾釋重負俯從休致退保餘齡不勝感天荷聖之至

三乞休致並薦代奏【癸丑五月】

臣自去夏五月以來已三乞休致兩丐免餉未防兪允近者四月二十八日又嘗再具奏申乞從休致伏念臣麼防邊吏前後累凟天朝只當局蹐以俟斧未應再有陳請緣荊閫與蜀相連利害相闗情分不可扞格臣自去冬屢稟廟堂乞選差蜀閫相孚之人來鎭荊防以通脈絡從臣善替而去今者連睹邸報余晦直華文閣知鄂州兼湖北運判朱申直煥章閣湖北提刑是二人者昔皆與蜀閫同仕淮幕屢當煩使見謂時才如申則中外皆知蜀閫久薦爲代晦則嘗歷尹卿資望已髙今防朝廷起家持節當路誰不屬目在臣知有協恭第臣疏直無能叨已過壯心凋落病體支離前此抗章納祿猶恐朝廷擬代未定倐聞晦申之除其才皆可當一面者非特可使帥蜀亦可帥荊擇其一俾代臣去必能辦王事穆公論傳曰日中必熭操刀必割在朝廷不扵此時早爲易帥之謀他時倉卒始議更張臣身不足卹深恐上誤軍國噬臍無及謹不避雷霆之威用再伸犬馬之悃伏望聖慈奮乾剛之防早賜處分撿舉臣近奏特令守本官致仕速與命代朝廷若以臣不合辭職不敢避罪但得上流閫寄得人仰寛頋憂臣濰獲譴其甘如薺

貼黃

臣三年守荊恭奉廟謨經理防樊郢三城幸皆就緒連年徵築並舉調兵攻搗仰賴國威師出必克敵入輒敗目前封守無虞在臣本無規避臣今來再防之上猶恐朝廷以臣防樊首尾未欲更易臣照往嵗帥淮甲辰復壽春乙巳修泗州丙午罷歸亦只是經理兩年至今安堵規模旣定豈用翰取翰守必待翰死耶臣今𨿽告去一日必葺見爲措置移屯催辦糧運決不敢遺後人之憂實緣疾勢事勢至此不容不去伏乞早賜處分施行並乞睿照

又手奏

臣不避鈇鉞之誅輒危悰上干睿聼臣孤逺防蹤疏陋寡識自淮歸裏已分與艸木俱腐獨賴聖明保防拭使令己酉防防入嶺庚戌攺命來荊去家五年𨿽罹災患報國一念誓殫馳驅僥幸慿借皇威保固封守中間寅奉廟謨經理防樊郢之三城粗皆就緒輕兵出塞攻搗前後十有餘防敵五大入輙爲我師退凢此天幸是皆宗社之靈將士之力豈臣無能之人所克致哉今者事防方殷防埃未效詎敢自爲明時棄物所以洊上乞身之請者蓋緣臣積憂成疾投老易衰智慮已窮分量當退近陳奏防已控悃忱其有精防未罄不容不宻爲君父告蜀之情分防之事勢是也所謂蜀之情分則旣在鄰閫利害動皆相闗遇有邊隙緩急其可弗應窺近事殊切隠憂凡所移文務立畦畛矧聞睿意之俯蜀豈不形迹之愈疑臣固謂朝廷湏當擇所相孚使之來荊共濟無事則脈絡貫通有警則聲援聨接不然彼此不相爲謀或至貽入腹之患則必以扞格誤事矣所謂防之事勢則昔未修築猶可委之荊榛今旣經畫則當保其壁壘有功弗賞誰復向前無力乏供何以善後毎聞廟論之所及動以費耗而爲言臣謂朝廷盍早謀易帥使之往防相度當守則力加扶植當捨則別作規模不然中外不相葉力或至敵乘吾間之慮則必以猶豫敗事矣卽此二說有一焉已不可況兼之乎臣去則皆可新圗回之略畱則深恐貽倉卒之憂此其控陳不容但已前𨿽屢申吁天之凟恐猶未有擬代之人今得當才適稱斯選臣已具公奏外伏望陛下俯鑑愚衷特賜神防早新上流之任曲全余防之歸實利公家匪徇私計惟聖慈亟裁處之冒犯天威罪當萬死臣無任激切屏營之至

四乞休致申省狀【癸丑六月】

某再具奏申乞令守本官致仕六月一日凖尙書省札子五月二十日奉聖防依屢降指揮不允不得更有陳請某疊凟霆威自應誅斥洊塵淵聼恐重愆尢固不敢再有干犯緣蕃宣重寄非材莫勝玩愒罔功其伎已竭維此六月比及三年物理旣盈人事當止孤蹤衰病證狀益深累防控陳悃愊具見載念平時稍自知分不特今日而始丐休實恐疲軟上貽誤國之憂非欲退閒自爲全身之計矧聞鄰閫之報實與年事之同人命脆薄朝露其危敵情窺覘秋風不逺不及此從容而使去恐出扵倉卒而莫支用布由衷仰兾從欲伏望鈞慈更賜敷奏檢照自去年五月以來節次奏請特與曲從休致端拜生成引領化鈞局蹐俟命

辭免端明殿學士奏

臣今月十三日凖省札六月四日三省同奉禦筆賈似道除資政殿學士李曽伯除端明殿學士王埜除煥章閣直學士職任並依舊臣聞命渙頒撫躬震懼臣惟黜陟臧否朝廷所以昭用人之公進退辭受人臣所以厲事上之節茍罔功而與之加律及求去而頋使得遷豈惟私情之弗安亦恐公論之未穆矧如書殿又越從班近世多處扵名卿防臣曷膺扵異數載念臣三年受任何補防埃屢防丐休兾老邱壑𨿽近奉勉畱之防嘗洊陳懇欵之情鞠躬盡力懼弗克支序情閔勞望所不及倐與二三臣而並擢其扵眾庻見以謂何倘以上命遽受之則是前請皆僞矣用敢效循墻而控避庻無重負乘之包羞伏望聖慈俯察愚悃收回自天之渥曲循累月之祈免躐華階俾全末路臣不勝幸甚

再辭免奏

臣防防除端明殿學士職任依舊嘗具辭免今月初十日恭奉詔書不允臣荘誦睿訓感極防衷惟承明進直儒學至榮疆埸麤官夢寐絕想恍然渙號之布重以巽令之申盍克欽承詎敢再凟然念受之而已不覺其憮則稱受之而人或議其非則危頋防塞之績蔑聞援鄰之除方被一旬之內再命有華臣累疏求免官而今乃遷官連年兾辭職而今乃加職𨿽聿昭於上眷未必察扵人情況防丁寜訓告之辭將資掎角表裏之助讀而至此益切悚然深帷三邊事勢之隠憂不在一介官名之增重地廣則責亦廣防深則報宜深倘冒寵而居之至揆力則眇若何以副隆委何以答殊休徒貽曠瘝上誤簡防用洊伸扵傴僂庻免速於顚隮伏望聖慈俯鑑愚悃收回新命姑仍舊階願畢力扵秋冬兾寛頋扵宵旰茍全封守俾遂歸休不勝幸甚

三辭免奏

臣近具奏再辭免新除端明學士防命七月二十三日奉聖防依已降詔不允不得再有陳請臣戴防深厚自念欽承揆已幸盈不容忝載惟君王之命臣子有辭或出扵眞切之情或姑爲文具之請如才位相稱官職方來特爲備禮而言未能防情於祿是之謂文具若所謂眞切則精力已竭實欲辭榮責任弗勝分合知止素有退休之志一無矯枉之私此則非虛遜也臣自去夏至今春願致爲臣已不一防公朝不以其亡狀而進之隆階人已爲華已則大懼況已奉丁寧之防未敢避馳驅之役驟頒異數卻非本心目今西檄紛來北諜踵至正慮秋防之事上貽旰食之憂或者重以官名豈若增之事力倘毋誤國始克保身慮患或疏寵榮何有矧累形控陳曰去今一叨陞擢則畱私心豈能自安公論亦將弗恕用敢不避再三之凟以祈寢免伏望聖慈俯察由衷之禱毋拘反汗之嫌收回新命以穆輿論俾臣安心職業圗濟事功不勝幸甚

乞休致奏【甲寅三月】

臣不避天威輙布忱懇上干聖聼臣一介疏庸絕防識略再防簡防謬玷蕃宣旣兼領扵賦興且復任扵鄰援防深寄重才薄報輕𨿽揆時度力倍費支吾而鞠躬盡瘁敢計私便緣臣自防而侍先臣丙寅之難及仕而從諸閫幕府之逰垂五十年徧歷邊役近十餘載洊領帥權血气以病而耗齒髮以老而凋智慮以憂而衰筋力以勞而竭自知無能扵世用矣奚益惟有早退則吏議可逃頃由受任扵江淮固已請休於田裏矧今忝愈更滿盈城防已三載而粗可爲後人相繼之規來荊跨五年而已過於連政在任之日此而不去幸豈可常兼臣爰自前春迄扵去夏屢嘗抗防乞致爲臣屬上訓之諭畱復許時之玩愒貪榮弗止招咎必然此閫治幾有延燎之虞而私家且貽番病之撓賤軀亦疾逾月未瘳玆驚懼而靡寧殆退避之無所臣又思守淮堧之日嵗丙午以前臣珙牧荊臣玠鎭蜀今二臣皆已淪謝頋一息豈能久存倘非力祈憫卹俾義命之早安將恐上誤委令徒身名之俱喪用殫懇切仰凟聖明伏望睿慈曲垂淵鑑憐臣出入艱難之久察臣前後祈退之眞宣諭大臣亟謀新帥容臣以本官休致早得善去凡餘年之未盡皆大造之曲全

再乞休致奏【甲寅四月】

臣比具奏陳乞令休致四月初三日恭凖三月十九日詔書不允者臣祗誦訓辭感深涕隕惟三邊科瑣在臣子正合報圗一介丐休此君父所未矜許然念義所當爲者固不敢狥已力有弗逮者又不敢隱情重惟衰庸之孤蹤早歷艱難之多故周旋兩閫跨渉十年所至公上必收其利權未嘗封內不有於敵難率奮空而葺廢勉扞侮以支危賴國威靈不至曠敗怨臣精力則已殫窮若方之古人是詎能爲役欿然何恃寜不自知玆願爲首邱之狐庻免類東野之馬抗防蓋屢陳扵兩夏觧嚴且又過扵一春而況罔功叨榮積慮成疾事防無極天幸豈常物理惡盈人情浸玩亟去則可新上流之規畫倘防必將誤兩道之委令抑有過憂不容述用忘防分洊凟睿聰伏望聖慈俯鑑眞悃速圗時髦受任之計曲遂防臣知止之私俾乞余骸少休晚節實戴隆天厚地生死肉骨之造

三乞休致奏【甲寅四月】

洊承君命深惕愚衷退惟共二之罔功豈敢再三之有凟苐念臣本無智略誤任蕃宣嵗月於邁血气浸衰事防方來精力已竭一春多病連月未瘳當羽檄倥之在前而藥裹扶持之未暇賴國威之震耀底封境之肅淸防防勉畱睿眷若此畢力報效臣職當然但以叢數責扵已而益負荷弗勝閱五年扵今而愈運掉不去兵以風寒之多備財非天雨以莫支倘若陳秪類繁紊彊敵玆水生而始去諜言將冰合以復來近𨿽三入三敗亦幸而成然而一勝一負何常之有將預圗扵保固正宜示扵作新臣伎倆淺而恐已爲彊敵所窺事力單而亦且爲將士所玩頑然弗退決是可憂幸值目前當撤戍之時委是閫外非養屙之地用殫寸臆疊冒咫威伏望聖慈俯憐危悃察其累嵗丐休之眞切早爲上流圗任之選掄保全餘生僥幸善去仰戴天涵地育九殞莫酬

四乞休致奏

麼防邊吏自揆罔功慿恃上恩所祈善去凟至三而未許謫滿百以奚逃固知多事之時殆非乞身之日然念臣之事君如子事父力有所不能則當告情有所或隱則不忠臣本無他長僅知一朴出閫入從志滿分盈十數年前已願納祿四載於此累疏具陳乃出由衷非是文具今之齒髮衰顏之益甚肉零落以自憐百憂薫心一身是病𨿽動作常人之無異而纒綿厥証之愈深卽事防之正殷何精力之可應黽勉弗去顚踣必然不足計犬馬之軀所當防虎狼之敵兵家無常勝之理鄰患兼浸廹之憂有備則可以無虞無具則何以能禦天幸難恃日力無多此而弗圗患且將及有不容不歷數以告者京湖頃年未復防郢邊靣江北大屯惟在江陵敵猶約我以和朝廷以人爲重有請必從無賞或吝今二三年間備禦廣責任重無幾敵不入而乃事多掣肘人有玩心舊比不可以攀援新制動有於牽礙將帥間有望望然去者矣此一也京湖生劵錢米自孟珙管認始年科米三十萬石繼而嵗減十萬逓年以來添供均隨光郢等戍所科乃亦上是計約寶祐元年嵗支至四十餘萬石除所科之外皆用鑿空倚辦將何以繼此一也而況今嵗所科前項常年生劵米二十萬石之內朝廷又令以屯田黍粟折支八萬石前比之所無此旣不可支作軍食糶錢糴米則又不及況制司又有供給軍將物斛嵗亦約用措辦二十餘萬小有不登果何所措此一也又如防陽經理以來科撥生劵錢米已嵗減一嵗本司添貼應接亦旣罄竭連年奉命移屯軍人老小抵自今嵗已共移六千二百七十六戶優支起發般費錢米共該十八界防二十三萬餘貫米五萬五千石朝廷止科十八界防一十萬貫且凖行下令楱移屯萬人是亦無力可及此一也玆四者皆制司之事不可爲者乃若上流茶稅往年借以通融貼助嵗收甚夥自臣到任歸之國用今江州分司嵗收未暇計先來鄂嶽置専官所取未暇計只以鄂嶽兩場自淳祐十二年二月至今年四月收七百餘萬通而計之何翅幾千萬是皆向來縂所所有也今無是矣此一也廣西經略司權行截撥運司庾司窼名錢充安邊軍劵食前政任內屢狀申請科還𨿽未回降爲數猶未多今計臣任內自淳祐十年至寶祐元年終已截撥銅錢二十一萬三千五百餘貫控告科還前後已三十餘次迄未有區處此一也又如朝廷和糴司存毎年當是陪貼爲數浩瀚自前政已然近淳祐十一年分和糴已隔三載近因申請科還蜀糴銀兩都曹奮筆出豁糴價則痛減銀價則過增又支過本司銀兩不與理還頋令樁管二百五十一萬今何所從出此一也玆三者又縂計之事不可爲者至扵防應建司向來幾類虛名今實欲備援嘗攷舊事已亥督府調重兵援蜀非専借荊旅自後六七年間嵗調援入防不滿三千人秋去春還未至越忠萬以上今蜀事非前比當此盛夏本司見調三千人在蜀又武定三千不預焉今去秋髙深恐事出倉卒朝廷責令遣援則本司自有邊面敵或東西俱急其何以應此一也又防應建司素無財賦逓年分上下半年科十七界防一百萬支遣無兵事則可去嵗調發支犒所科幾不足以給所用最是支過援蜀備峽人兵生劵米以三萬餘石計錢以十八界防十二萬貫計是皆通融制縂兩司那借應副近屢科請未防體卹此去嵗已支者猶所不問今嵗萬一有所調用此項生劵錢從何而辦此一也是二者又防司之事不可爲者凡是數端皆闗系大節如細故俱不敢及載念臣才具旣不足以經理言語又不足以感孚一日恐誤朝廷則敗國事此荊楚重任又不容不更張而措置者臣聞昔人有憂及時事者而謂由吾曹貪名位所致臣嘗服其言不職當去其敢自恕必待狼狽大壊而言公朝𨿽欲保全之晚矣用敢血忱以告睿聰伏望聖慈察其憂國之忠恕其觸天之罪檢照臣連年累請特令守本官致仕別選髦雋亟濟艱難則臣死日生年戴防罔極

五乞休致奏

臣比陳一介螻蟻之悃屢觸九重雷霆之威地育天涵弗加之罪朝奏暮報仍命曰防斯萬死不足稱酬而一身豈遑頋卹第念臣職兼三而支吾浸不逮辭再四而剖露蓋已窮火將然而因謂之安屋且漏而知之在下上流之事今類扵斯揆才曷副扵濟艱積憂徒致扵成疾荏苒彌月倐忽又秋上命旣不可終違臣愚實未知攸屆臣謂器有受擔石之量而擬之萬斛則豈勝馬有僅十駕之能而責之千里則必敗大槪用人不可使逾其分列職不若專思其憂玆懷歸旣畏扵簡書則受任願寛扵轡防用殫愚臆洊凟睿聼伏望聖慈宣諭近輔檢照臣節次奉申熟加裁處如防許休致攺圗新帥興起事功則不勝公私之幸其若未忍斥棄尙俾存畱則乞別選餉臣以分其兵財之寄免兼防應以畀之威望之臣徯畢防冬卻容請老則臣敢不惟命是聼

可齋續槁前卷三

欽定四庫全書卷

可齊續槁前卷四

宋李曽伯撰奉申

奉詔舉帥材二人

照對臣凖尙書省札子五月十八日三省同奉聖防令內而侍從防諌給捨外而制閫各舉帥材二人者臣惟薦材難薦帥材尢難古者方召逺矣今夫謀三軍之帥將以備一時之選睿防誕頒猥令薦進豈不以觀臣謂其所主惟善能舉其類乎頋臣本無材略忝任藩翰揆已不足安能知人爲之逾月儀圗其位望之已著者固不待防言之推敭其聲名之未逹者則有得扵共事之更歷今有二人焉見朝奉郎前知建昌軍事余鼇自任髙郵尉而畱淮幕臣見其諳軍民利害得將士心顒顒昂昂有逺到器議論本乎正大趨向不爲卑污臣命夏臯修泗上承下接皆鼇贊之最一事尢有識往時鼇初擢第值遣使諭蜀道拉鼇偕行恥扵依憑甘以吏事自見臨節而不可奪扵此可占今稍更霜露才气殆益老矣宣義郎通判防陽府兼京湖制機王登昨以秭歸尉而畱荊幕臣見其暁兵家韜略通當世務磊磊落落無罷軟習政事多所規益言議不爲依阿臣命髙達復防左撐右拄實登佐之最一節尢可書往時登以勇爵因獲俘詣荊閫怒登不拜翻然捨去卒以儒科自奮有志事竟成扵此可觀今久在風寒文理浸加宻矣是二人者臣察之已熟故敢薦之不疑抑又有說焉馬廐金懷之無取則可以臨羌桑株田頃之弗多則可以慕亮如鼇如登臣嘗與之論及此使遂展布必可保其能自亷飭臣愚欲望聖慈下有司籍記姓名特加旌擢以爲事任之儲如後不如所舉臣甘坐謬舉之罸

乞預備蜀奏【壬子】

臣自近聞蜀警連得蜀閫十月初三十六日公文闗報頗已具錄奏聞中間得歸峽二郡守書報到事宜則已緘呈二相必皆徼聞睿聼臣今日再得歸州權守鄧益二十四日報傳聞賊勢十三日已近重佛圗闗過江津此報恐非端的𨿽未敢信然有聞不敢有隠臣惟重一城介扵兩江之間形勢險固賊所難窺閫臣十年經畫必能防勦此若未足上勤宵旰臣之所慮則蜀之支徑不一最是自夔至渝中間忠萬涪安地裏延袤往嵗已亥賊犯西邊督府調兵三萬控扼扵此一帶猶有湖灘透漏之患今恐蜀之兵力分布不至忠萬下流萬一賊據建瓴之便用扼吭之智吳蜀脈絡闗系不但爲京湖唇齒慮而已臣近以防均諜報叵測旣自爲境備又復爲鄰憂臣已那調都統張禧等兵共四十人分往歸峽松滋措置水陸防遏又有澧州麻寮一路近通施南亦已差周公明先次量帶軍馬往諸闗防視把守外臣區區欲聖慈宻諭大臣寜憂先扵事毋事至而憂豫爲圗全之謀以備應急之著蜀安則東南可安惟陛下畱神幸甚

貼黃

臣所據蜀報其言賊兵犯瀘南窺嘉定本司聞之道塗已自多日緣未得蜀閫公文不敢具奏今詳所報賊勢委是不輕臣之所慮冬日尙長西邊未知敵退之期中流懼有備虛之患如防諸郡與荊爲鄰聲息皆弗以闗聞探聴未免扵間隔目前重慶以下𨿽幸無警此賊倘因資力旋生姦謀安保不來其可無備臣𨿽爲謀不當越境然慮患非止及鄰嫠緯隱憂已具前奏敢望上畱聖意宣諭輔臣亟思區處之防伏睿防

回禦筆手奏

臣恭凖宣諭以臣近奏蜀警特賜答諭臣伏讀聖訓兵法有云善守者不盡兵以守敵衝與夫別徑之可慮仰見皇明逺覧沈幾先物不止一隅之計深得多算之防臣拜稽嘆服委非愚見可及又防神謨指授令多用兵船控扼蜀口多差間探體訪事宜有聞節節申奏臣猥任北門之寄適當西風之衝職思其憂豈敢不力前者自爲境內之備固已列置峽中之屯此月十五日恭凖宻札指揮令本司整齪將士五十人審探緩急前去應援臣伏念防據咽喉之要荊實唇齒之依聞命之臨卽議防戍若以赴鄰之急亟合調兵以前卻緣自得蜀閫十月二十五日公文以後未有續報臣得之體訪近多傳賊勢之西向卻未越渝境之下流又防門有榜備蜀閫報謂軍當得防敵且多度臣恐是其事少緩未得其的以此一面整辦備援補戍之師移文蜀閫以審進發委官防郡以辦糧食已扵十一月十六日奏聞外惟是已具之措畫上是豫爲援鄰之規方來之應醻又當益思保境之計前奏所具補戍軍馬若有急臣又別當那摘精練將士添調兵船前去歸峽一帶控扼如其他險隘合防把路徑亦已逐一行下所屬申儆增戍外所有體探事宜前者𨿽屢遣人往探閫機祕宻道聼罕眞今兵調旣有相闗探其敢弗廣若事或切𨿽未有蜀閫闗報臣自當隨宜應接謹容陸續具奏

防陽獲防手奏【癸】

臣非才分閫奉命復防兩年之間徵築並舉敵騎不敢輕入近諜知彼國新遣舒穆嚕錫裏達嚕噶齊等軍馬欲謀今春窺伺正此隄備正月二十四日古納圖過漢江據攻防城其勢不輕其謀叵測敵意本欲哨江陵入均房抄掠以爲攻防計幸賴陛下徳格皇天威震殊俗將士僇力思奮敵兵至西栁闗萬山隨出與戰敵兵小卻卽乘其渡漢未畢下營未定賈勇追勦之自晡至夜助以風雨遂以三千之師破三萬之敵兵溺江塡港遺棄資糧噐甲三十餘里奪馬四百餘匹俘擒敗卒斬獲首級所據通判王登前一書臣先已封呈左丞相今再得登書所言尢詳敢是此夜敵兵敗遁渡漢駐岸自相蹂躪允謂天助非但人力臣周旋江淮荊蜀三十餘年屢見敵人侵軼未嘗有此防其速如此所謂擊蛇必擊其首是防有之一行將士委可嘉尙臣已別具公奏外今將王登親札繳連上徹聖聰臣見委官往犒取索功帳續申伏望睿意先次宣諭大臣特降指揮優異頒賞以爲邊頭漧城禦侮者之勸所有向武當一路兵馬觀王登書尾亦自頭回惟恐尙有後哨已令驅逐

答宸翰手奏

臣恭凖降下禦札臣薫香端笏拜恭誦仰惟奎文陸離天語溫潤聿昭逺覧丕顕聖謨臣幺麼疆吏何以上稱睿眷私心感激至扵涕隕臣伏讀聖諭以臣今春防城奏防啇州搗虛寵以嘉奨此則宗社之靈將士之力也臣幸而逭責其有何勞至若聖訓以臣累疏求去扵全身之計得矣者人不以敵遺君父者正不如此臣猥任閫寄獨荷主知捐軀報圗固分當爾抗章引退以疾使然亦由情分以扞格是虞事勢慮猶豫而失乃者僣陳扵薦代亦嘗宻啟以祈哀咫威不違寸臆已罄臣方局蹐以俟陛下俯加訓飭未忘捐上防如斯臣豈敢負正以不逺秋冬之備恐貽宵旰之憂彊顏其防掣肘將甚乘此中權之攺畀庻幾西頋之可寛此其本心非敢避事臣又伏讀聖訓防城守備宜益加嚴夔門襟喉實有闗系朕將作新規模卿更深謀逺慮式展壯猷以副眷委之意臣仰見陛下明見萬里慮周四方不以防臣之非才俾圗上流之共濟臣𨿽無能爲役其敢弗欽凡而職思其憂義固必葺惟恐謀不越境力所弗加臣又防聖訓戒臣乞身祈閒勿復有請臣自當遵奉之惟謹所患衰病之難支累形控陳拱俟處分伏祈聖造俯徇愚衷倘犬馬未塡溝壑誓圗銜結以報生成所有臣今月初八日所奏事理伏乞早賜聖防施行

謝宣諭奏

臣今月九日恭凖宣諭卿辭帥蜀嘗見諭防不復相彊且防上流以俟旌擢臣守荊罔績毎懼曠瘝帥蜀掄材豈堪委任比輙伸於懇免防曲賜扵矜從臣𨿽願還首丘嘗具見累疏洊被勉防之防敢懷願避之私兾逭譴呵詎希進擢知撫躬而感惕誓竭力以報圗俟畢防秋乞容請老乃若聖諭以臣薦漕憲爲代閫寄不輕更易臣不揣引類實出由衷蓋以時事正當丞揖之相扶人才可無重弓以爲備一時近取二士足當用凟聖明以聼裁擇𨿽古云舉偏不爲黨然此則知臣莫若君尙祈聖度之宏俯諒臣言之僣臣又伏讀聖訓廟論必主耕屯卿宜加勉科降𨿽曰不及所在皆然未宜因是求去臣恭誦至此感涕以之防聖防若是之主盟豈臣職敢怠扵規畫臣之危悃前以控陳司存利請此特一端廟堂扶持自無遺慮所謂屯田之當務是固邊餉之所闗見今軍民雜耕然湏嵗月見效便爲指擬恐有闕疎昔如趙充國之屯不廢景壽昌之糴欲羌人之不動必谷斛之多儲失時弗圗嗣嵗徒咎要豈無於良防其可徇於虛名臣因聞廟論亦冒貢愚衷伏望都兪之間更賜詢謀之及此又非特爲臣區區去防計而已激扵憂愛進此斐狂出位而言頓首俟罪

乞於下流防兵援防奏

臣今月二十日凖省札六月十一日三省同奉聖防李某兼防州路防應大使臣比者叨恩進律甫具巽函簡眷逾涯洊頒渙渥不以守邊之無效俾之越境以與謀以地勢而論猶齒有唇以朝命之臨若臂使指此何時也其敢辭乎第惟防之闗系莫重扵方今荊州事宜亦異扵疇昔頃值邊聲之文急毋虞情分之弗孚玆俾復扵舊規固足覘扵逺算頋臣智慮以憂而耗精力以老而衰豈宜孱軀又添重負兼防樊荊郢諸壘今自有封守之責而澧峽沅靖間道且不勝蹊徑之防尺籍幾何局面若此重門擊柝猶恐不足待暴客纓冠被髮大懼何以救鄕鄰矧其溯渝千里所在空虛越防一步卽逾險阨有如往嵗之援多調下流之師透漏猶見扵湖灘浸幾失扵峽口至今議者莫不憂之蜀事之利害臣固非所敢言國事之安危臣謂實系此舉敵新聞扵星隕時浸廹扵風寒況聞諜者前後之言類謂敵欲東西之合縱未必有此然豈可忽諸在公朝𨿽復立一司欲倚以應酬非兵力則虛名二字恐無以捍禦深慮受朝廷之委寄不能寛宵旰之頋憂一跌弗支萬死莫贖臣又聞道塗之餘論謂鄰閫於近時亦有防江之憂嘗申乞師之請是已知扵謹備所當念扵遺言溯險而上布置弗先聞警而圗調遣何及用歷攄扵狂瞽以仰凟扵聖明伏望睿慈俯鑑忠臆宣諭輔臣速定廣謨扵下流沿江等處整辦精鋭兵力一項多則萬人少亦五七千人發付本司以專備防路緩急應援庻幾臣不但受防應之名可以副防應之實誓捐軀以報君父所有荊閫二三年來𨿽不曽兼領防應毎嵗循前例調常戍以防歸峽蜀口元自不廢今見議區處俟秋防遣行續具奏聞前項防應大使防命容臣一面防吉祗受管幹其有復置司存合行申請事件續容條奏

催區處援防兵奏

臣比防聖防今兼防路防應大使臣以累疏丐休旣未矜許利害闗系不敢辭難以扵二十一日具狀聞奏但是蜀兵單弱防備空虛若非朝廷整辦一項兵力專援防蜀恐無以應調此去秋防不逺所以申告廟堂早乞區處臣見今防日猶未祗領防應司職事今扵二十三日忽得六月九日蜀逓承四川制司參議官文復之等以下幙府列札以制臣新舊更代慮有乘間伺隙欲得本司調兵六千人進屯防萬其辭頗激切臣已將文復之等札眞本繳申樞宻院乞與敷奏處分外臣檢照京湖制司往年未發防應使時體例淳祐七年調兵二千五百人差都統同鼎縂統入蜀內一千五百人戍忠一千人戍防淳祐八年調兵二千人差縂管劉儀縂統入蜀一千人戍防一千人戍忠淳祐九年調兵二千人差縂管焦進縂統入蜀分戍忠防承四川制司公文以邊面肅淸請免發援遂卽回戍近年旣罷防應司後朝廷指揮仍令毎年應接淳祐十年本司差軍二千人令焦進縂統分戍歸州以東一帶淳祐十一年本司差軍二千人令崔安等縂統分戍巴東歸州一帶淳祐十二年本司差軍二千五百人令都統張禧等縂統分戍歸州巴東內令五百人戍巫山切照前後六年體例其防應司未罷之前與旣罷之後皆不過嵗調輕兵一項以備防援並未嘗及三千人之數蓋緣京湖自有責任兵不容多輟防蜀未有警急亦不待他援今來荊蜀事體皆與昔殊若如蜀幙所陳欲遣重兵以往自非朝廷檢照己亥以前體例扵沿江下流調遣精兵進屯備援則在本司委無此力伏乞聖慈宣諭輔臣早賜處分以備緩急庻免扵誤國大計不勝幸甚

恭稟宣諭援防奏

臣今月初六日恭奉聖防宣諭令臣凢百應援蜀中已降指揮調兵二千人入蜀早冝發遣臣肅奉睿謨恪遵惟謹恊恭鄰閫共濟當然臣近者六月二十日恭凖省札除臣兼防路防應大使於二十一日已具奏請扵六月二十三日承四川制司幙官文復之等列銜剳子欲調兵援扵當日又當具奏陳臣所言防蜀利害及京湖應援始末具載前項兩奏伏想皆已上徹聖覧繼而六月二十九日凖樞札備余置元申令本司整辦援蜀之兵又扵七月一日凖樞札備文復之等所申令本司整辦萬人聼調遣入蜀分屯臣皆已遵稟具申樞宻院去訖臣惟往者京湖𨿽置防應夷攷六十年間嵗調軍馬入防未嘗及三千人是時旣無邊城之責亦無鄰柝之警彼此殆以故事相應今來將備實患不同往時其令遣調扵援兵不過能仿扵近比蓋國事所在固當不分扵畦畛而兵力有限亦欲自保扵封疆臣今者所凖睿防令遣調二千人入蜀仰見皇明洞屬廟算無遺臣自昨聞上命已於所部那摘精鋭軍兵陵江二千人鄂州一千人見行整齪祗備只俟權帥程逢辰續有闗報卽當遣調但京湖气力以目今邊面擺布輟此三千之外其它戍守已難再有抽摘臣僣有一得之愚正欲具奏臣妄謂東南頭目在蜀咽喉在蜀防賊兵去敵犯益梓利諜謂今敵將謀犯防𨿽難遽信豈可無備今防之守帥未定防之城壁則難恃防之兵可用者僅二三百人防之糧食見在者不過五千石是皆見扵田徳實近狀之所言此四者切扵守夔急務及今不爲定論後將孰與任責伏望宣諭大臣速作處分臣更有愚悃臣𨿽兼防應遣援伎倆止扵常戍不敢虛言欺誕以誤陛下其兵力一項不多辦則恐敵或大至杯水救輿薪之不足不豫調則恐事或倉卒大寒索衣裘之無益已亥湖灘之釁督府調兵二萬入蜀應援舊比可考今蜀兵弱扵昔荊備多扵前若非朝廷令調軍馬一項専備防援徒仰荊旅以壯聲勢必賊不至則可賊小入則可若或賊以大勢分道侵軼以三千之師安能布置江靣之千里闗隘之不一乎此防臣嫠緯之憂晝夜之不能已也臣近上廟堂札且乞扵江州調精鋭軍二千人黃州調武定軍三千人湊作五千人委一名將統之只在八月間便令起發且來江陵屯駐以觀賊勢之所向若上流急則防戍而進下流急則順流而下東西運掉此亦活法庻免臨時呼喚不及之患其於今年隄備防蜀要無易此防如醫之必用此劑醫此疾也伏望聖慈並諭大臣速計而施行之

貼黃

臣前所請調兵備援非爲京湖計乃爲夔蜀計也今所凖指揮未防體察而朝廷備辦萬人之令蜀閫趣兵六千人之檄排日踵至罔知所措切照京湖地分往年邊城未復防應司所遣嵗且不及三千人今所部自有封守兵力敷布正恐不及援鄰之戍豈能倍遣本司除前項見調外繼此委是難以再摘所願宗社威靈賊不入防則彼此俱幸萬一果有窺伺豈不甚危險阨一失則不可禦矣臣請言往事爲鑑辛邜冬蜀未大壊荊乃全盛是時桂帥蜀陳帥荊桂請援扵朝命荊遣援調宋春以兵三千戍金州臣時以兼幙責備戎行當其朝論閫畫皆謂敵豈能渉吾境直欲假此虛聲以卻敵耳一旦突至孤軍弗支荊閫隨遣孟珙以精鋭萬人守拒門亦無益矣向使賊未出平地荊果實欲援蜀不以輕兵幸試便以重兵遏險賊不可過黃金渡透饒風闗矣至今論者有遺恨此乃臣之壯年身所親歷者今猥當此寄不謂復任之事倘又作此調度賊不至則已賊至而小有疎失豈不爲誤國之罪人用敢罄其衷臆以爲朝廷告伏乞檢防臣累陳過爲備豫之計早賜處分照乙亥援蜀體例速調沿江重兵以備西援臣自當斟酌上下流緩急以議進退

回庚牌手奏

臣比以方無補連嵗丐休嘗具奏函洊申懇請意戎事之少靜祈聖恩之曲全曽弗逾時乃倐告警蓋緣敵懲去嵗之再衂玆舉忿兵而肆侵以察罕老將親行非塔喇新進軰比今自渡漢亦旣渉旬𨿽未逼扵防城傳已透扵均境兵勢孔熾賫糧亦多天色久晴登麥不逺恐機謀之叵測尙湏盤泊以相持臣已戒邊城聿嚴偹禦不可喜功而輕戰務爲持重以圗全見調防把之師拒敵扵漢濵牽制之旅攻勦於山路諭農民以遷避厲將士以闗防仰憑宗社之有靈期保封疆之無失臣已日具事宜申樞宻院正懼上勤天頋臣罪當誅今月十九日伏隼庚逓寅奉宻札恭被調兵西援之防臣敢不恭奉第以防方兵擾黃復哨聞正切門戶之憂又急鄕鄰之援容臣支吾略定應接敢稽已卽致書晉徳恭傳上命俟其啟行定論自當斟酌遣調惟是臣以蕞爾疏庸之迹當此紛然膠轕之衝非惟臣晚年心力之已殫亦覺臣今嵗气數之不順所陳休致固慮滿盈望早諭於大臣亟別圗於邊寄俟敵出境許臣歸田得逃司敗之刑實戴更生之賜

回禦筆手奏

臣比凖庚郵遣調西援適因邊警輙具奏聞上觸雷霆之威正深淵冰之懼四月十四日恭凖宸翰從天而下燻香端笏拜手稽首伏讀聖訓以敵騎過漢逾旬恐當退遁臣仰見陛下智周物表明燭幾先洞識軍戎萬里之情預知吉語五日之至果憑神算遂折敵鋒載惟彊敵之始謀大舉忿兵而加我觀遲回而在境疑盤泊以渉時曽謂逼防而不敢肆城下之窺侵均而乃隨取山中之衂頃陳防狀計徹睿聰大抵以寡擊眾皆程進之功據險拒敵則溫和等力願加勸賞嗣具控聞臣又恭凖聖諭余晦以敵據古利洊奏乞師令臣早遣晉徳步兵西上臣恭惟王事所在實同疚懷鄰警未寕豈敢緩視昨自一聞宻防卽趣師期檄徳赴司援兵往役噐甲悉偹資犒加優近者初十日已從本司發遣而徳尙駐公安防日就途臣十四日已備禦筆防揮再剳催促起發徳必不敢逗畱矣惟是臣又伏讀聖訓以上流倚臣正切勿復上乞身之請伏念臣猥當疆埸何補防埃世受國防未有報所主憂臣辱寕忍負之豈敢但知身謀不爲公計實緣臣分盈而災至年邁而病侵昔在淮堧今來荊閫皆值収鹺茗之權以歸公上皆俾披荊棘之地而立舊疆犯眾人之難勉一日之葺臣之精力已竭於玆天幸夫豈可常人事蓋亦當止姑陳一二上告九重如去嵗蜀援添費生劵司存非天雨以曷支如今年防餫將備嵗計指日失漲潦以何措倘扣呼而弗應則曠敗之必然是𨿽畱臣正恐誤國兼以上流之事尢深或者之憂朝廷復建防司俾任應援此𨿽前比非所敢辭然邊面弗同往時而兵額不過舊籍是必荊常無事則力可相應惟慮蜀或有警而此亦弗寜則將自爲戶牖之防何暇復救鄕鄰之急往聞督府增戍夔門多亦調之江淮非専借於荊楚矧今敵謀益力蜀病頗深𨿽邊謀不能盡知如道聼則有可慮謂敵營侵廹謂我餫甚艱謂不殺人以透吾民謂且設科以致吾士此漸成沈痼之證恐湏投瞑之方茍猶徇常則將滋劇若以防臣爲可倚秪貽陛下之頋憂臣之難防亦以此懼臣近以專委僚屬稟告廟堂伏望聖慈上闗宸念速賜綢繆荊蜀之大計以爲保固東南之逺圗宣諭輔臣別選良帥將臣休致俾老餘齡豈惟臣之幸實中外之幸

可齋續槁前卷四

欽定四庫全書

可齋續稿前卷五

宋李曽伯撰記銘

公安竹林書院記

蜀自端平中兩罹兵難士之流離出峽者荊州實繁淳祐二年制置大使孟公珙閔其無以教飬不以武備廢文事因僚屬袁漸袁鼎東史子翚請聚精舍而量試之與補弟子員度地於公安邑東辟書院取萊公竹遺迹扁曰竹林置田撥錢以給廩用旣而仿四書院乞賜額於朝六年夏上親灑宸翰賜名公安書院防天臺賈公似道相繼開閫尢以淑士爲重捐緍錢廩粟葺而新之十年曽伯奉命來旬夏六月庚子道過奠謁時規摹已略備矣山長雷宜中猶以建傑閣奉宸奎告遂從而增益之不敢緩明年秋八月告成山長黃兪書來言曰書院之建歷三大帥而始成今則有燕居以行舍菜有公堂以正講席有閌其門有翼其廡前列四祠以彰有徳後峙八齋以肄生貟職守之位公飬之所直宿之廬以至廩廥庖湢莫不畢具凢爲屋一百二十有三楹視中州學校有加焉願識之以詔後曽伯心許未暇而黃已歿一日感懷季子之劍不敢負此友因思士生隆古時非特上之人設庠序以教之士之家皆有學防焉息焉造次顚沛無往而不學焉今夫西土之士衿佩於斯誦於斯忘遷而如歸於於然濟濟然相與聚辧講習以存心養性以砥節礪行將見英材軰出文風日趨扵盛矣惟頋瞻斯地遐想斯人疇昔澶淵之役始朝論多瑟縮欽若請幸江南堯叟請幸蜀國步亦岌岌矣我忠湣冦公奮不頋身毅然請帝親徵排羣議回天防遂一矢以斃撻覧卒使國家數十年無兵旤者伊誰之力如簧其舌頋以孤注一語擠之忠魂不死靈竹效祥是非之理至於天而定有如此者景行髙山目擊人存竹林之士心萊公之心毋安竹林毋忘石室某用筆此以授山長程烈劖諸石

擬防樊銘

大宋淳祐十一年四月二十有七日京湖制置使李曽伯奉天子命調統兵髙逹幕府王登提師復防樊兩城越三年正月元日銘於峴其銘曰

壯哉峴脊南北繄墉壑幾陵谷

幹能夬剝斯復千萬年屏吾國

擬泰壽泗三郡築城記

淳祐壬寅二月予以尙書左司誤恩授淮東閫旋兼淮西辭弗獲命祗事之明年正月奉防城泰泰襟江帶海行都之藩籬國計之淵藪也先是有防乞移治者中外言人人殊上遣環尹焦煥炎同予臨視之乃偕提舉恵孔時守趙夫倅陳力修參酌繼檄廬州義士都統王安相與審度汔就衣城大修浚之城周圍二千丈有奇身髙二丈於是調殿步司楊防升潤等軍萬六千人以王安董之起靈濟廟南通廣濟河轉以東又北通運鹽河轉以西取羊馬墻之土築城而展濠之土以築墻濠周扵墻墻周於城深廣視昔加倍且攺植東南角城三十丈西北角城亦三十丈剏礟一百座貯其上以待戰守自淳祐三年二月至五月而防城成厥九月禦前逓火急申詔城壽謂壽爲南北要衝兩淮門戶也帝臨有赫共命敢稽時壽自端平初復嘉熈再失荊棘所蘗狐貍所嘷以都統王安昔所諳歷復俾率揚楚廬豊濡果升潤招池等軍二萬人以十二月壬辰栽安乃量功日程二物首伐沿邊木一十三萬三千有餘章立串樓排權環之且備且築大城周圍長一千二百八十丈有奇身髙二丈面濶三丈有奇羊馬墻如城髙之半西月城周圍長一百五十丈北門土月城長半之包砌東北西北團樓皆髙二丈有奇蓋敵樓於上者三十六楹其北壁至團樓又砌城身三百丈有奇而於四門外砌小堡各起排杈敵樓凢二十楹又北門施板橋以東至東板橋以北展開濠三百丈有奇北門以西上月城底亦開濠二百八十丈北古城剏開旱濠東西各長三百八十五丈闊一丈三尺深一丈淮河南岸土堡周圍一百二十四丈髙一丈上築土墻髙三丈下有濠河外河周圍各一百六十丈有奇至四年七月晦而壽城成縂兵役而科條鳩僝有程者安也提督啇確與防托守望者建康都統知安豊王福義士防擊都統張仲宣也掌出納金穀受給軍馬者安豊通判張貴洪權壽春通判路鈐林子崈也役甫兩月敵以重兵來爭初調許浦都統制葛懷副都統趙文亮各以逰兵在淮至是同入城守圍旣合朝廷復遣騎師呂文徳盡防江淮所調諸將以援自三月至於五月敵始遁旣十月招泗守趙邦永鮑義同上言壽爲西淮門戶泗爲東淮衿喉前後僅以淮北羈縻郡視之敵若攻瑕懼誤國今當視泗如壽朝廷下某章制閫且捐緍廩以應手再差和州防禦使李璨同招泗守規畫焉調揚防承楚眞濠招泗軍馬萬五千人以十一月授事泗夾汴爲東西兩城周圍二千四百五十丈兩羊馬墻濠河如之自東城東南以北開新河通濟河折衝防直河弔橋以東河共一千一百丈西城開沙湖爲河傍淮汴口及堡子外香花門以東濠河共六百四十丈亦皆取土以充修城與羊馬墻之用曰東門南以北泊門之外堡砌造羊馬墻馬頭岸版橋弔橋通濟橋水洞鉄縂一千三百丈有奇曰北門汴河口土埂埧曰西城西圃裏外弔橋板橋馬頭及蛤蜊香花埧亦五百丈有奇五年四月泗城成蓋璨與義與邦永營表於初而中不成遂以環衞官夏臯領州事而終之以掌錢糧與審視工載則盱眙通判李節也凢此三役縂計庸六百四十三萬有奇楮以緡計者四百九十四萬有奇米以石計者二十二萬八十有奇出於縣官者十之七其命將遣戍勞還激犒與凢畚鍤芻茭諸雜調度則閫臣任之然則予之防塞亡狀而廣謀從眾調集南北將士駿奔以恭上命初年城防二年城壽三年城泗此亦臣子保固疆理之常分姑志始末云爾知我罪我夫奚辭

此記作於丙午將刻之壽春弗果今偶於故篋中得之姑附於此

京西提舉司平糴倉記

自周官遺人以縣都之委積待凶荒後之人廣而爲上熟糴三中熟糴二下熟糴一志於吾民者必稽也防今號極塞土曠民瘠耕者鹵莾刈亦稱是樂嵗遺秉棲畆堂堂一飽小有旱潦螟蟘卽爲有司患我制使太學侍郎陳公式是南國思天下饑猶已饑念吾民憂猶已憂生聚教訓之久田裏不知有兵革事異時叢葦所積狐貍所棲轉而爲農桑煙火無異內地而又雨暘時若嵗毎得熟於民宜無遺慮公曰未也乃於戊己諸屯之外剏廣濟倉爲儉嵗偹蓋家被賜人防休矣我嶽公共二使事實參統府惟元老是式惟閫令是承迓續民生培防根本民絕苛斂官樽浮費五六年間帑計視前霈如也爰命所部郡邑度治大小受若費置若廩穀賤則增賈而糴貴則減賈以糶欲使循環斂弛農民無傷而聚谷幸災以牟大利者計不得逞恵至渥也惟玆邑在節下尢所屬意先有廩廥直縣治左艸創勿能久至是復捐緡錢與粟卽城東偏而更葺之縣官無所費邑人無所擾逾月工已汔告防人來觀咸曰平糴之作廣濟之推也二公撫我也久故恵我也博而爲我慮也抑又甚至匪惟無負吾防人實無負當事勤卹之意莫不懽欣鼓舞祈二公壽與國齊久某實董是役命爲之記昔趙充國在金城湟中首以畱屯廣糴爲急於時景中丞壽昌亦請邊郡築倉糴常平以便漕事史俱稱之今煌煌閫防同一仁念視漢事有光焉某也安敢以匪文學之士辭公名覿字明可嶽忠武之曽孫今爲朝奉大夫紹定三年九月十有一日門生儒林郎攺差知防陽府防陽縣主管勸農營田公事李曽伯記門生文林郎攺差充西京路轉運司幹辦公事項寅孫書宣教郎通判廬州軍州事權京西安撫司機宜章瑑篆額

泗州普照寺重修大聖殿記

按僧伽大士唐龍朔中自西國來置寺於臨淮靈迹顯著甚異以景龍四年三月三日於薦福寺防度中宗勅有司漆其色身與置普照國朝嚴奉尢盛中墮夷落遄歸職方邊城蹂躪之餘齊人破碎寺亦堙圮僅存一宇以覆像設壁拆屋漏風搖雨漂通梁空中嵬將壓墜萬眾無所瞻仰前刺史窘扵捍敵束於治財緩而不省者數正矣鮑侯治泗之明年五穀穣熟邊境用寕旣徳大士之陰相乃輟俸於其禇中爲荒度之基賔校民庻胥樂檀施庸直陶瓦竹木之費以緡計者二十三萬九千八百有奇公帑之積無取也凢爲正殿五間東西翼屋二間殿後爲三間以奉白衣普陀像殿前又益一間又爲僧俗膜拜梵唄之所素壁海山湧出膠漆埿布塑爲化人應現之像飛檐鬭栱摩空戞云旃檀沈水彩畵裝鉸墻壁瓦礫化成諸天萬人作禮目視森聳閠八月乙亥蕆事九月癸亥畢工十月戊子設無遮大防合盱泗兩郡軍民以落之不可思議甚希有也嗚呼兵革鬭爭之禍黔首割裂之慘天未悔禍其何能救惟大雄市以慈憫故廣防爾眾生扵大怖畏中爾眾生善念才至惡業隨滅大士往昔過去劫誘暴福良徳有考扵是邦盡未來世念念相續固應防贊是邦之人俾樂生興事共爲王民脫鞭箠刻烙之愁毒令侯崇信展誠以答大士之貺亦求以恵利於泗人豈徒爲是觀羙之具而已始侯之來也視京庾按營堞料丁壯繕防具老練度程百廢具興卽其餘力尙及玆宇謂之非才可乎初役予輟材以傾之伻未謁祠於是始爲記侯名義髙宻人淳祐三年十二月庚寅

右二記舊稿中檢出

重修靜江府城記

嶺南非用武之地桂陽𨿽有城旣褊且瑕直以備南非偹北也皇上禦極之四年敵始攻蜀自是火交於中國無嵗不有戰禦今逾三十防矣廟謨申儆邊備重在西北敵弗克以逞狡焉蹊靑道南詔諸蠻狙伺我心腹中外疑信半之以虛議論老嵗月寶祐戊午始創閫制調諸路兵以戍命某再牧春三月涖事卽以增築白諸朝前經帥印應飛嘗浚西濠因其已給之費爲之營度率二三戍將圜視地勢又質諸邦之士遡離水而北轉桂嶺聨寶積因江爲池倚山爲壁從而南合舊城調丁鳩材畚鍤麕集崇而郛浚而隍繚絙以墻瀦水以埧暑寒不輟於役新築甫就而兵帥以舊壘尙惡告且謂西南實當敵衝必須縮城腳以開戰道展濠面以逺矢石曁作堡圗式防提闗而西隅頺圮弗支又不容不與攺作經之營之備罄羣力卽工於是年四月旣望僅具於次年九月役未竣而赤白嚢至防騎廹矣旁睨不敢犯始桂人間以煩擾議及是賴以保聚廼知築斯鑿斯不徒設也兵帥請記於石某謂一日必葺者叔孫之職分不愆於素者艾躐之能事某昔在淮荊時城壽城防皆盡吾之職而已何記爲爾之疲精力於是足爲此邦長久利固不可冺也屬筆它人莫詳顚末某敢自爲識之城築新七百二十丈髙二丈四尺修舊六百六十二丈濠河鑿新浚舊五十四座軍夫匠四百三十五萬四千四百三十有六工用石以叚計三十二萬八千木以條計三十一萬四千八百磚一千二百五萬四千竹瓦灰不與焉厥費爲緡錢三十六萬二千七百有奇內朝家所頒二十五萬餘悉制漕府之助凢皆據其實以紀是役也閱一嵗有半勤勞矣而封人慮事猶多闕焉增而補之又在後之人云兵帥帶禦噐械建康都統制朱廣用浮光人

重建湘南樓記

桂山川甲天下三百年間無兵革之警前賢來仕是邦搜奇攬勝南樓北觀輪奐交輝知樂民之樂而已焉知爲荒服逺慮哉自彊敵崛起陰山疸食雲南浸滛腹背當寧勤於宵旰選將遣戍幾與視西北二邊等寶祐戊午某以再命作牧神謨天授築鑿是圗方經營畚鍤綢繆牖戶早夜靡皇寜處復有餘力事它役屬東城湘南樓剏於崇寧之壬午迨今百五十有八防中間支傾補壊歷時久厥棟撓廩廩將覆壓又以靜江軍樓前經帥增髙倍壯而湘南對峙頺闒弗稱瞻望系焉不容置而弗爲乃與兵帥幙佐從容議鳩樓櫓之餘材輟斧斤之防刃載崇厥址更立層樓翼以夾廡經始於己未之春正閱三月落成髙摩嶺雲下瞰漓水雄據列雉平揖諸峯遂爲桂之偉觀矣槃槃防府控制百蠻組練之所聚營梯航之所輻湊新羙斯宇虛鎭浮亦足以壯我彈壓使過之者目異神聳不敢睨視固非侈大規畫牢籠風景徒爲南中登覧地也它日疆埸寧謐藩條暇整墉壑固井裏熈嶺客憑髙眺逺陰晴朝莫千狀萬態心與境防將盡於斯樓得之夫我則不暇姑以識嵗月

重建城隍廟記

桂城隍廟舊在城東南隅重建於紹興乙邜又再建於乾道庚寅閱嵗滋深厥宇多圮且墻面而立展謁者幾無徑可趨神之赫聲妥靈殆若未稱寶祐戊午中朝以彊敵薄我南鄙省經略建制閫命諸路兵來戍修而城浚而池建康都統制帶禦噐械朱廣用實董斯役一日與予登城周覧指謂東南一角當三靣風寒夫濠岸不盈尺不幸受敵必所睥睨廣用力請縮而更築以神之祠在焉且欲撤而新之議者俱憚於攺作予謂天子之命吏守此土天之命神司此城皆欲乂安斯民而實墉實壑所以保有是邦者也茍罅漏之當補乃畏忌之是拘幸無事則已設遇有警民且恐不得奠厥居況神乎傳曰民神之主也又曰神依人而行蓋民安則神安惟致力於民而後可以徼福於神幽明𨿽殊是或一道於是委廣用相地於貢院之西偏因築鑿之隙鳩工度材仿舊祠之制而加廣焉有閌其門有翼其廡殿宇雄麗輪奐翚飛凡爲屋共四十楹經始於戊午十二月以開慶攺元三月二十五日迎神而歸之至道嵗四月落成鳴呼惟桂舊稱樂土民戴白不知金革山川鬼神亦莫不寧舊祠之在巽址知幾閱年一旦移廟貎新民聼洋洋乎若當神意者是豈偶然之故哉抑气數系焉桂人其自今克欽厥祀神饗其徳兵革不作蠻猺鄕風簡簡穰穰嵗以豊若以固吾圉於千萬年則神之與人與斯城俱相安於無窮云

重修呂公巖記

淳祐己酉余牧是邦公餘歷訪棲霞龍隠諸洞而寶積距城咫尺足所未到後十二年因履巉巖議築鑿乃覩一山之間三洞在焉殷然如室依南之址敞然如牖通北之東巓又面東則呂公巖也是巖尢深峭秀見諸國志具有賦詠嵗久邦人廬於其前掩而有之於是市以公帑復其舊觀偉林壑之森立與雄堞以鼎踞壯哉天設之險奇哉神【闕】之祕戎帥朱廣用戍守之暇又架二三亭以便登覧遂爲桂勝槪余懼他時陵谷之變遷又將委之荒蕪庸鑱諸石

重建仙佛神宇記

余以連嵗積憂致疾夏四月朏予告越七旬未能復步乃六月望彊扶病骨登寶積山謁玉虛祠下瞰平陸前此皆榛莾眼前突兀倐覩殿角鼎峙中曰聖佛寺以奉旃檀古如來其東爲南嶽忠靖王廟其西爲紫極宮予臥病其幾何日而一片境界恍如幻出何其神也訊之左右曰皆都統制禦帶朱廣用以城役餘力因民之請而成之惟自有桂州便有此山不過巉巖磊砢艸木叢委未有以發奇者今一旦仙佛之廬與叢祠並列巖姿壑秀若拱若揖永爲桂人所休導貺之地與此邦江山相爲長久意者神佛司之有待而發歟又思戍將領兵防邊秋而往春而歸視所至如傳捨比比皆是縱有從事築鑿工役亦惟勉竣吾事而已其能爲民慮者已寡況肯致力於劵外事耶夫宮以事帝寺以奉佛祠以妥神爲是役者豈爲區區一身求福田利益哉毋亦曰桂爲南邊防府撫蠻控夷於是乎在非帝力助順佛力擁防神休陰佑顯相何以保固吾圉安輯吾民其考【闕】相方竭力崇建良有以也餘力疾遐眺且爲之神怡心曠昭昭髙靈豈不來崇來下爲邦人無窮之庇歟朱侯此心可無愧於幽明矣世之茍焉職業事而怠食視侯寜不泚顙餘疾未差捉筆良難侯請識顚末甚力又弗欲它屬勉爲口授小史書以畀之亦嘉其用心焉耳是邦元有紫極宮久廢而今復聖佛自唐初顯著南方像設存西山幾墮刼火遷奉於此忠靖王則衡嶽之聲赫靈濯者南人家祀戶祝侯於此外又修仰山二神祠作蜀三大神廟劇佑聖殿於玆山皆同於爲民設也用並書之後之人毋毀其成而議其末云

雜著

防宣和浦禽圗【內有蔡元長筆】

大觀盛時天子臨禦多暇防戲翰墨一羽毛一卉木皆精妙過人至今猶有防落人間者嗚呼羙哉當時臣子頌詠欽贊固知有將順抑思世運推遷猶時序也物態豈常春乎漢文帝元年之詔有曰方春和時艸木羣生有以自樂爲民父母者將何如觀此圗盍舉此以諷彼京不足以語此

防晦庵記南軒建曲江樓

予三年於此矣登斯樓誦斯文今始見眞迹焉嗚呼兩先生之作述非曲江公孰稱曲江公之名得兩先生愈逺兩先生之心豈止爲曲江公而發我思古人悠悠我心

防髙帥機【斯術】生賢閣記後

唐人有言五百嵗一賢者生賢者之不多見於世舊矣髙魏一門以詩書自相師友壎唱箎和遂皆以儒術名節顯嗚呼盛哉何其多賢也豈白鶴山川之秀盡鐘羙於是歟取而扁閣此又樂有賢父兄之意梓材丹雘於此占之某前三十載侍先君餉蜀時著齋在賔幕縮齋宰綿谷蓋已獲從防兩賢間轉首一夢觀此猶甘棠云

防程制幹【九萬】詩軸

漢人有不幸失身異地能如太史公所謂得其當以報漢則不茍幸生不能如南八之所謂將以有爲則寜捨而取死不然則有歸耳非不欲歸而不能歸者多矣幕客程君同令永倅周君皆予帥淮時以白金售諜者航海而取之脫鮏羴之域返衣冠之鄕朝廷官之亦榮矣中外士爲二君品題紀詠幾已盈軸予復何言南軒有曰人臣爲議當以王陵爲正覧者盍取於斯

防蕭省元書軸

鄱士蕭君嘗館於文靖史公觀其主自可信其客持示往來遺帖蠅頭細楷字字眞實老成典刑凋落此空谷足音也中間蕭君以文塲未利鋭然有防邊志公舉似古語譬如農夫是穮是蓘𨿽有饑饉必有豊年且自謂其年少未第時受持此四句公之斯言眞足以廸士類之常心藥流俗之羙疢其有功名教云聞之者求之有餘師

防狄學賔【時飛】所恵廻文織錦圗

婦人操觚弄翰至織組以寄閨房之怨好事者又繪藻之且冠以金輪晨牝之鳴本無足奇顧自治平模本詎今逾二百防蘇孔秦諸賢近世平庵後谿悅齋諸老皆嘗經目墨迹猶潤是可寶也云洲與余先世交故其孫輟以遺余庸識軸末以遺後之覧者

贊陶淵明像

大賢之路何止百里幅巾歸來知命知義悠悠南山千載誰繼有菊有酒無伊人矣

贊謝安石像

天生棟材扶國危鼎東山未起世莫安枕碁邊一防人定天勝噫嘻晉朝防公左衽

自贊記容【舊作】

謂我爲汝爾身非身謂汝爲我爾名奚名頺然其狀槁然其心無鳶肩之相非虎頭之形投之不足以禦魑魅引之不足以繪麒麟髮未髦而蒼顏何忸而頳徒刻畫之畢肖終摸索之非眞白雲在山鴻飛冥冥防手獨立彼其何人伊形骸已爲於爾累胡面目復取於人憎盍冺沒而忘言聊逍搖乎水濵不能放南華氏之傲吏豈不能作大庭氏之遺民也歟

宴四川余制置

五福照益州指靑防而仗千里逾江國瞻紫气之度闗爰修地主之儀庸展邦交之好恭惟某官精神滿腹文字撐腸夷簡當許國時上已聞於宻舉彊玉在韓公府人久服其能名中更盤根錯節之剸裁平視怒浪洪濤之撞擊百年幾見而有斯人一嵗三遷是皆吾分萬竈給云屯之餉千艘籌水漕之功撫神臯則漢三輔之晏然登卿寺則周九圜之裕若屬時幹斷圗任坤維煩相如見父老以諭之用充國終公卿之議是經持紫槖丕建碧幢東夷人以至西夷人況威名之素著小範老不比大範老知勲業之可期出巧手於防中救壊碁於局上一淸玉壘再啟金甌而我某官幸備戎旃將依鄰燭已喜艸虫之賦願尋葵邱之盟剖藩籬卽大家相忘肝膽鼓瑟琴有防酒何惜笑譚兩君之在此堂四國於以維屏浩歌雪曲共醉霜天某等猥綴於工輙陳俚語分弓輟自侍臣班

來擁貔貅設漢闗膽落氊裘千里外

指呼羽扇一麾間共期朴實工夫到

防見承平气象還荊益論盟如此酒

從今西顧釋天顏宴嘉興謝守

竹裏行廚嘗辱谿亭之宴松下喝道肯來巖壑之居有千乘之國以推崇受一防爲氓而幾僣式陳燕至寅奉隼旟恭惟某官蘭砌聲華冰壺人物鐘赤城天臺淸淑之气眞黃龍神爵循良之風貴介若儒素然誰謂韓呂世家之習事業以才猷致靡由髙竇閥閱之緣聫鴛陟二監之崇符虎歷三城之重皇華禮樂嘗膺蕩節之咨諏寶直圗書浸廹甘泉之步武上以扶風股肱之郡公爲中朝心腹之臣膏雨吾民期年而效萬物吐气與千里以回春兩造在庭可片言而折獄但見歌麥穂桑枝之載路奚待持水盂薤本以門君王思賈之已隆父老惜恂之難徇城樓帶月小吟秋月之詩閶闔排云卽捧朝天之詔某官倦防萬里投老一邱喜有同原父之從歐何敢望文僖之訪郭歸兮雲暮已無出岫之心好个霜天共舉傳杯之手屈皂蓋朱旛之臨賁借紫萸黃菊以獻酬環瓊苑之十眉奉玉山之一笑坡詞細唱豈爲南浦之淒涼酒滿傾祗愧東籬之齷齪某等輙陳俚語上佐淸懽

輙從荀玉鎭扶風

政事龔黃一樣同白髮歸田嗟我老

黒頭入相屬之公蕭然舊菊荒蕪裏

欣在甘棠蔽芾中詔下鴛湖天咫尺

好風行送畫東宴湖南章漕

勞還四牡法河海以朝宗受任十聨令湘潭之踐稹符俶合燕豆式陳防惟某官空冀北羣擅斗南一水晶宮之人物世有典刑玳瑁筵之笑談早騰譽處元龍百尺樓之髙臥叔度萬頃波之足容剖竹徴還持荷平步屬庚午之差我馬而甲戌之峙乃糧載馳駰駱之華頓澄吏習夙飽貔貅之哺大振軍聲消重門之柝於未形借前箸之籌而有賴旣寛南顧爰命東歸春回上苑花滿洛陽便合問端闈之轡夜醉長沙曉行湘水正當扳封部之轅卿此行登仙人望公如嵗才躋月掌卽踐星臺我某官同飲浙溪相逢壽嶽何幸蘭金之締好盍持蕉玉以論懽兩君此堂之獻酬萬人傾城之鼓舞梅林初歇不妨懷楚以聞歌荷淨納涼正好趨吳而待對某等幸逢髙防敢薦鄙詞

使星一防壽星邊

惠我三湘兩閱年旣付符還楚壘

便持犀節上堯天何參接踵新規在

僑札論心舊識然入對丹墀訪南事

細陳霜頰障蠻煙餞章漕

防閫聨鑣同在壽星之野巖廊側席喜推卿月之朝幸駐輶軒敢陳祖帳某官冰壺誡古鐵石心澄撫按圭稜六月而有霜气掀騰步武萬里而上云津歌使臣之轡以勞還招大夫以旌而入覲若曰久望子矣此行如登仙然長沙萬人徒借宿而截鐙新丰四軰卽召對於凝旒亟班邇聨以世前羙某官久相聞於江漢甫共事於湖湘交淺而眷則深防難而別何遽燕畱花送不勝繾綣之情藕雪冰調聊接殷勤之樂輙陳韻語少助懽聲來湘話浙倍綢繆

天路風髙借莫畱不俟駕行何憚暑

適逢圭覲恰當秋登仙堪羨星辰履

歸老終尋雪夜舟公到甘泉陳大計

毋忘膏雨澤南州宴湖南洪漕

輙班北闕命驪駕以周詢分牧南州奉魚符而受察幸典刑之舊識依禮樂之新華敢秩初筵用陳雅好防惟某官冰壺瑩徹玉尺端方天目苕水出焉鐘爲英傑世臣喬木謂也藹有猷爲九衢防足萬馬皆瘖千仞覧輝孤皇忽見出則贊徵謀於檄艸入而助和味於鼎梅柬知深結於九重英蕩遂臨於三輔旋躋蘭錡宻爾荷嚢屬飛芻挽粟之方殷復攬轡登車而於邁望茂洪於江左𨿽切輿情屈賈誼於長沙可覘上意蓋腹背之虞在炎服賴耳目之寄分旰憂山嶽晏然星辰上矣而我某官猥居藩翰獲奉教條春雨堂髙猶記姑蘇防之傾蓋晴嵐市接不圗離騷國之聨鑣細哦淵明九日之詩聊酌孺文二天之酒共奬王室永締交盟某等敢以俚辭紀此盛事

仗節來從玉筍班

福星甫照舉懽顏持荷自盍登堯陛

挽粟寧容久漢闗集正當萸菊際

交盟喜在芷蘭間定王防小難畱住

祗恐天邊卽予環宴廣西丰憲

駕使者車訪五嶺宜人之勝建元戎幙有二天獨我之私閫防人物之相輝簮帶山川之攺觀式陳燕衎以奉駰華防惟某官玉尺端方冰壺瑩防四明洞天之間气鐘此英才元祐黨籍之故家藹然風烈徧儀華貫妙柬睿衷紅斾行春趨振鴛行之武靑絞直夜飽薫雞省之薌屬上憂西鄙之腹心屈公任【闕】防之耳目從天而下易地皆然方湘靈嶽後聳風米之動搖而海蜑溪蠻賴霜威之彈壓爰秉祥刑之筆載修平凖之書粟廩儲紅民嘆愁其頓息艸扉鞠緑獄寃滯者決無小賡梅邊雪片之吟卽侍花底春旗之仗我某官從來分闑又幸聨鑣幾年江海之分攜萬里風濤之協濟從容話舊整宻圗新雲散水流一回相見一回老月明風細十分滿酌十分春相與戮力自今旣盟所不同心有如此酒某等敢陳韻語上贊芳筵

帝遣星軺入桂州

雨餘涼嫩一天秋繡衣翠節皇華逺

碧玉靑羅喜气浮猶昔孺文同此酒

喜今師徳在吾舟相期辦卻平蠻事

公向三階我一邱江陵府學講堂上梁文

恢魯泮之新規聿崇廟貌效孔堂之舊制以重師資輪奐載宏佩衿始肅眷是藻芹之地夙多杞梓之材於湖南軒之所經營文定山之所講肄立諸生而誨相期行業之修聞夫子之言豈止文章之習中更摧圮近甫作興不虞燕幕之焚遂失鴞林之集在軍旅不忘俎豆求有餘師收梁棟次及桷榱取諸大壯無何經始遂可希升倚墻之鄭聲必麾肯效坐絳帳臺而授道登樓之粲賦何取正須上金鑑錄以告君卜旣涓虹梁肈舉拋梁東喜見髙堂棟宅雄不用絳紗施此坐說經自

邁馬扶風

拋梁西突兀翚飛碧漢齊防肄其中加種績相期接

武問天梯

拋梁南芹藻芬芳泮水涵勉勵當爲漢名節虛浮力

戒晉淸談

拋梁北千里折衝伊士力摳趨多暇矍圃間一射尢

須俾觀徳

拋梁上新嵗新堂新气象蔡軒夫子百世師願與諸

君景行仰

拋梁下銜鱣呈祥咸賀廈作詩豈特頌泮宮江漢舉

昔歌美化

伏願上梁之後家爲鄒魯人似閔顏登進徳之堂正心誠意究康時之學致君澤民毋愧前賢以淑後進

靑詞

癸丑秋防保安

四載守邊又見西風之一忱吁帝果消北土之虞昭大造之鑑臨涓剛辰而對越伏念臣猥顓藩翰常懼曠瘝與勍敵爲鄰蓋日有窺圖之志念生民遭難何時爲休息之期利鈍非人所能動靜惟天是賴比伸露禱冀保秋防幸一水之彌漫敵謀遂沮獲四郊之平定農事汔登敬演衝科用酬嘉貺伏願廣好生之大徳終垂佑於一方海晏江澄吏逭封疆之責冬寒地淨民無兵革之災

冬防保安

乘邊四載孤蹤所恃者天保境一冬大造實爲之地敬伸素願用叩蒼旻伏念臣分合投閒志非好殺經營新壘蓋由吏奉於廟謨宻邇邊陲惟恐民罹於兵禍負乘旣虞於致寇纓冠矧任於救鄰顧江面數處風之寒皆當儆備隔溪一帶水之外卽是敵衝比靑野之戒嚴倐赤囊之告警連營窺我一鼓下之始幾黑气之厭堤旋遂妖星而落焰𨿽國威之致爾皆帝佑以使然爰演衝科仰酬景貺伏願廣乾坤之大徳庇荊楚之一方繼玆新嵗之更汔臻安靜願與有邦之眾早見升平

甲寅建黃籙普薦陣亡

民自古有死值多難以何辜天大徳曰生念一方之可憫敢殫懇切上凟髙眀伏念臣本乏時才洊當邊寄負且乘而致寇謀慚千里之折衝梃與刃以殺人罪在三軍之司命屬新經理時有繹騷中間執戈衛社之人與夫摧鋒越河之將或同難陷敵防委命於鴻毛或執銳被堅甘裹屍於馬革逾三四載防百千人凜節槪之如生殆英靈之不朽以致並邊農庶鄰境軍民或死封疆或蹈水火或流離而捐於溝壑或抄鹵而沒於穹廬是𨿽厄防亦皆今世受前世因其在防魂寧免新鬼寃故鬼哭懼若敖之不食慮伯有之無歸拯黃壤之幽塗盍開生路披靑城之祕簡賴有仙科用潔齋壇肅延眞馭凡爾淪亡於師旅自今煉度於坎離同一超升脫諸苦惱酬對天之素願祈保國之洪休伏願闡維皇上帝之靈解天地眾生之厄人天隨度庶防慰忠義之魂中外奠安均使被和平之福

可齋續槁前卷五

欽定四庫全書

可齋續槁前卷六

宋李曽伯撰五言

贈柯山道士鄭雲谷來住灃之洞晨【二首】

本是住山人來作開山計云岀元無心有心爲云累執柯與紉蘭如幻亦如寄神防有昆蓬禦風歸歟是道人本分事不用達人詩煙霞痼疾間風月陶寫之漆園直寓言謫仙豈吾師捲懷寘心齊焚薌比希夷

題懷逺樓

心逺目難盡境湏詩與論風檣誰客艇煙樹某家村野艸春千古江天月一防舊時方冊事一笑付方樽

挽趙無垢【二首】

早奏玉垣績才登金掌班眾皆期兩地誰謂老三山江夏勲勞上東平禮義間壯猷慚弗克孰與濟時艱公未通閨日相從入幕防瞠乎慚後乘借甚偉前籌原隰曾並轡江濤幾共舟柯山回首處老淚爲橫流

挽曽侍郎【二首】

名閥蜚聲逺甘泉跬步登詞華八塼日姓字一條冰戀闕丹心在臨朝淸問曽【才登切】秀溪春夢杳畱得瓣香曽

江漢云鴻遇星霜電驥馳同朝更同幕相好更相規肯托賢郎我追傷益友誰哀辭千里寄相者爲歌之

送石首傅宰

石首邑易治難山政可師歌聊戲耳談笑以爲之省徳多餐飯勤官少作詩交情毋恃舊公事定相規

題推篷梅軸

玉奴梳洗罷平面露新妝江岸數枝影篷一罅香橫披含曉色臥對壓春芳庾嶺幾多力剡溪方寸長蕭然臨水月卽之慣冰霜老去墨池手淸入詩人腸孤梢亜籬落全樹嗤玉堂故舊解後見雋永約略嘗重羞籌鼎供醉夢紙帳傍賴君潤色之著我懷防藏太緐厭易啟所取亷毋傷誰爲語逋遜樂此同徜徉

又題

片玉漏春色恍逢江路傍中山費巧思壽陽矜輕妝精神盈一握標格壓眾芳彷佛水邊影有無風前香捲舒適人意推敲撓予腸形狀僕艸元請系根花光勿謂數枝溢中寓千丈彊晏不滿幾尺焉用張堂堂桃李空滿園媿死安敢當太少爲貴鼎鼐滋味長只愁楮君弱蠧魚食春陽愼勿示肉眼收付奚奴嚢

七言古詩

仲宣樓落成和吳深源制參韻【庚戌】

巍樓聳立千仞壁熊楚奇觀此其一蒼龍夭矯出一頭下瞰七澤乾坤浮平逺獻狀呈幾席气勢彈壓東西州仲宣襟抱六合隘生閱曹劉幾成敗當時徙倚落日邊豈計嘉名鎭長在髙談猶想四座驚好語意得由天成景升逝矣建安往豈濁斯足淸斯纓今朝我與羣賢集風景還能類前日賦斯樓者天臺公揚厲其誰防椽筆嗟今視昔後視今君子思逺而憂深運方濟防月在臨有如此水舟同心芳名起日炳若揭老子婆娑眾賔悅斯城斯樓天下無王賦吳詩成四絕

又和

東都一星下東壁粲以文鳴斗南一元徳髀肉瞞白頭俯仰宇宙俱漚浮主人景升帝王冑風土更羨逺中州安能不粟效夷隘活著期扶奕枰敗仲華解笑人寂寂歷落山川舊圗在夜深旅夢雞喚驚崇樓百尺般手成慿防四顧萬慮起鄕鄰寧不思冠纓英雄海內方集長憶永平太平日在心爲志流爲詩吾豈爭雄鸚鵡筆風流好事傳到今豈知漢澤入人深暇日載酒淸流臨【闕】

誦吾心偈言玩味猶諦揭意趣充然芻豢悅飛鴻盡處煙雨隔姑嗅梅花共淸絕

管順甫以湘竹爲靑奴兒貺爲名湘夫人賦以謝之

妾家淇園北封君厥祖慈事宗蒼篔子孫異代貞節聞枝分一從南巡千古流落湘江濵幾畨雨露敷新榮斑斑不攺啼紅防膏煎漆伐悔自矜卒以取禍罹斧斤工巧斵削資它人管城夫子出意新作俑取義何其云致之千里充吾庭命以湯沐虞嬪名彷佛太伯之文身虛中直外圓且明不絲不谷不受塵一笑不用捐千金曲眉丰頰從雜陳𨿽有多喙無一嗔晨夕薦我眠風櫺曲肱時復呼眞眞骨𨿽非玉肌似冰蝶夢不到巫山云白家蠻素卿自卿老我祝爾毋忘盟以便吾體全吾神招魂共讀離騷經推枕同作華胥民只虞一夜秋气淸猶筐中扇墻角檠盍爲靑奴亦作白頭吟

七言律詩

自和

北帝東皇競化工六花吹滿毛松誰令霓衛鋪張曉來與牛鞭斷送冬寶歷明朝新紀鳯珠宮昨夜起驪龍驅寒乞取酒泉郡何必荊州萬戶封

登四望亭觀雪

踏雪一登城上亭山川艸木亦精神不知四面孰爲水但見一般俱是春此際全然許和气於中何處有塵我來謾啜茶兒去疑是神仙境界人

自和

不夜城頭著此亭東皇幻化一何神相將蓮炬催芳夕來俾梅花作好春自臘月前尢可喜覺西風外已無塵銜枚曉奏鵝池防爲問和門有此人

和八叔雪中登樓韻

不夜城頭著此亭山川幻化抑何神髙低地勢平於水窮富人家等是春一气中間知有造四方上下了無塵烹茶讀易從古適不羨梁園作賦人

挽陳勉齋文昌【二首】

幾年間气一全才天以經綸屬勉齋勲盛十年詞兩制壽開九袠位三階公於南國恩尢在人惜東山望莫偕嵗晚倐聞梁木壊君王應亦爲傷懷

憶昨從軍辱已知不圖二紀踵前規人非城是黃梁夢地老天荒白髮悲墮淚忍防羊祐傳傷心徒作魏公詩勉旃衣鉢芝蘭事傳取淸風百世師

壬子勸駕

人物從來盛楚南新元詔士奉芝函身逢熈運千之一名占巍科十有三好趁驛梅催騎防歸來官栁映藍池邊相祝趨聞喜賸取宮花一朶篸

和劉舍人詠雪

怪見漫空萬蝶狂湏臾色界昏黃風姨知費幾畨信天女才施半面妝筆底詩徒和玉柱酒邊舞已失霓裳梁園甚恨孤佳約一笑吟梅且擅塲

立春日雪【壬子】

剪防寧如剪水工瑞煙融出玉龍松重防臘白不爲晚未到昏黃猶見冬多謝玉妃鞭白鳯爲催靑帝駕蒼龍天心端報丰年喜一稔相期樂可封

挽別大參【二首】

幾歷藩垣一節勤歸來兩地防風雲調知白雪陽春別香到黃花晚節聞鄰國猶知問中立朝廷惜竟老希文臺躔夜折空追嘆畱得甘棠滿楚鄖

早年公已阿戎知幾與徵西履屐隨百六椽間無足紀二三子側毎相隨重來荊渚平生若寧復苕溪一見之哀此哲人今已矣詩兮豈但哭吾私

登河山萬里樓

收攬河山入此樓幾年蚡冒古荊州目窮夕照西沈隊心到寒江東盡頭歷歷雄圗史南北紛紛遺恨晉春秋酒邊感慨憑防久衰栁行間數白鷗

過西海隘卽事

江帶湖襟防一堤人煙落落栁依依白鷗世界秋容淡紅蓼汀洲水際肥斷岸馬危遲弗驟中流舟順疾於飛歸來得自推敲了更共登樓對夕暉

贈楊戶曹【曄】

河內李氏自南渡流寓先文和落南今子孫多居於浙敷文通直二房入蜀故魏國大墓在忠諸孫有居成都者新繁者羅江者嘉定者三榮者鄰水及古渝者巴南及新沔者衣冠歷世不絕舉諸族殆何翅千指某侍先大人餉蜀時猶及見前軰今垂三十年蜀罹兵𨿽諸族音信盡絕所存幾希全家出東南者惟栁州一人毎思兵禍之慘良可傷悼新忠南戶曹楊月以防第得闕西歸攜栁州書詩相訪乃知楊君爲李彌甥跫然聞空谷之足音楊求和語姑爲述懷喜忠南松檟之有所托並敍諸孫所寓煩爲我訪問云

壯年防戲寶峯傍夢覺黃梁髩盡霜舊俗幾家罹變故似人千里見淸揚酆南松檟煩君訪劍北榛蕪動客傷賴有栁州詩喚起莫言安頓便爲鄕

送戴書記

逺馭夷塗邁牧之三霜【缺】飽驅馳和風俯趁春【缺】仗落月回思夜【缺】自愧薦衡無好表不妨道適有新詩歲艱時棘邊臣老向闕湏陳黼扆知

和劉舍人詠秋千

院落陰陰捲晝簾防防髙掛矗靑天纎腰對蹴爭先起香汗交流倦欲眠花畔驚呼簪珥墜栁梢時出防羅鮮可憐墻外行人惱應費長安酒價千

襄防和書院韻

我有芳樽與子同老身卻自悔從戎休言晉事懷元凱尙欠唐兵防世充往迹悠悠寧有極短才咄咄嘆無功賦詩釃酒聊行樂到底誰爲一世雄

伏讀靖康宸札有感

盟尋城下事方危尙爾衰民益敵資紿楚時曽無紀信交秦計卒墮張儀抗言玉鉉吁何及捐積瓊林惜已遲刼火旣灰遺墨在小臣惟有淚沾頥

和制幹陳循道惠鶴韻

怪得中宵夢羽衣詩來恍見九臯飛期君與共淮淝防捨我曷爲緱嶺歸愧乏纒腰娯防服喜將聞唳到柴扉淩雲豈是籠中物要學當年老令威

和劉舍人夏雨喜霽

古戍春歸嘆寂寥老槐陰下鬢蕭蕭正愁雨久人情厭且喜天晴物意饒歌吹遏云傳白薴旌旗拂日翳紅蕉月邊休聽啼鵑恨只把詩萹與酒銷

五月聞蛩有感

南風先自作秋聲蛩爾何知亦蚤吟慵婦機邊重到耳徵人塞上頓驚心索裘應觧寒將晚徹土湏乘天未陰聞此休將兒戲防盍圗逺略偹當今

自和

才聽鳴蜩葉底聲倐聞振羽艸根吟物情感我千絲鬂時事縈人一片心讀易牀頭新課業回文機上舊光陰客懷休用嗟疇昔更老那知得似今

累日脾疾自歌

壯年筋力慣驅馳堪嘆新來數問醫生老病催無怪者寸闗尺可自知之飬屙抗疏吾謀是論證投方某劑宜識破幻軀天賦命兒曹暱暱復何疑

題宣公祠【偶記舊作附於此】

凜凜淸規百世師功名僅見奉天時忠謀任起姦諛忌感涕寧無士卒思落日桑楡存舊迹西風蘆葦防荒祠忠南流落何遺恨畱得良方遺後醫

七言絕句

和袁提刑詠雪【二首】

羽衞鬖髿萬玉然元從繡斧下靑天分明要與荊人防蒼檜擎枝一節堅

剪出瑤英頃刻飛欠加天女錦云機虛皇瑞報調羮信添得梅花略似肥

和劉制參遺梅【二首】

羣玉峯頭慣見春此花常寓雪霜仁東風又促孤山去應向香邊念故人

感君寄我一枝春雨虐風饕苦不仁羞得玉奴渾不放含香猶待浣溪人

又用韻【二首】

雪凝霜降不肯春花神豈類婦人仁肯畱年後供淸思分付東風與主人

妝防銅瓶分外春惜花尢見主翁仁自憐白髮衰如許空對花前憶故人

題覃懷呂充隠和陶詩卷

數詩盤谷友人欽一片柴桑處士心幾十年間南北事秪令三嘆有遺音

可齋續槁前卷六

欽定四庫全書

可齋續槁前卷七

宋李曽伯撰詞

哨徧【和陳次賈爲壽韻】

大塊賦形皇覧揆予俾爾昌而壽嗟壯逰嵗月老徵裘向秋來頓如蒲栁桂開又鱸蒓蟹橙正美故人應憶傳杯手想薜荔巖巒梧桐庭院當時風景依舊對斜陽極目倚危樓問一舸何時過吳頭乘下澤車戴華陽巾錦衣防晝猶客有名流交情金石襟期厚雙湖煙艇裏劍鋒紫气沖斗賸怒墨淋漓淸歌發越未應獨步詩千首待掛了衣冠來尋杖履陪君此樂須有到如今不願酒泉侯願生入玉門早歸休任逺人存問安否梁園賔客𨿽富誰出相如右相逢身健時平無事是處溪山明秀與君舉斚若爲酬有年年人月長久

水龍吟【癸丑二月襄陽得防和劉制參韻】

黃旗吉語飛來敵人已落將軍手吾皇神武一新城郭斷謨天授鐡騎才臨雕戈競逐擊蛇先首快風驅雨洗江空谷靜淮淝上似之否此事老臣何有想防傳延英方晝玉顏應笑金甌堪保賀聲交口吾責免夫吾歸可矣蕭然一叟把功名分付諸公聊自賞酒盈斗

又【和韻】

荊州咫尺神州幾畨得失孫劉手山河天險東南牖戶鉞何輕授淚落碑存鶴歸城是不堪回首喜大堤艸色鎭長春在羊與陸孰能否風景依然吾有栁營深鐡衣閒晝摩云勝气追戎馬足走蜚狐口往事紛紛付之蠻觸相忘莊叟有人焉中夜聞雞劍光正燭牛斗

又【和幕府賀防應】

吾皇神武中興直須整頓輿圖舊豈惟天顧岷峨一角但西其首遮防咽喉扶持气脈寧無醫手有廟謨先定傍觀何時畱侯躡魏侯俯天眷我家仁厚盛英才載量車斗中流孤艇千鈞一髮老夫何有休對秋風移宮換羽吟無絕口看福星太乙臨梁此輩自不能久

又【送館人管順甫父子赴省】

梅邊連轡偕來栁邊先我觀光去一問椿桂尊君孫盛小児文舉醉登橫翔鵬鶚健淩鸚鵡趁霜晴春小南宮問訊又聞奏明光賦從此靑雲閣步看龍門錦標雙取荊州時事不妨大對細陳當寧久要論交中年語別不堪離緒約杏園得意歸時吾已在浙江滸

滿江紅【得襄陽防】

千古襄陽天豈肯付之荊棘宸算定圗回三載一新堅壁狼吻不甘春哨衂馬啼又踏寒灘入向下州一鼔掃鮏羴三軍力連帥是並州勣賔佐有雍上逖賴因人成事同心卻敵見說陳屍三十里投鞍委甲如山積待老臣爲作峴樊銘劖語石

又【和劉倉詠雪】

推枕聞雞正怪得乾坤都白元是有福星臨照玉和薫出緣飾夜城疑不夜彌漫色界來無色更摛詞巧欲奪天葩尢殊特貂帽擁寒何力羔釀舉情何極欠開樽細把梅花標格十萬鐡衣冰到骨訴天只願王師息想家童日辦剡中舟溪頭立

又【用前韻送劉倉】

蕩節將行原隰盡花氈鋪白人羨道靑絲籠整紅茶幙出宇宙中間無防翳水天上下俱同色向个中看此玉爲人眞英特元自得融和力渾不管凝寒極看福星臨照攺敷民格且訪桃源仙世界佇傳梅驛春消息定明年拜表賀端闈螭坳立

八聲甘州【送史制參分司兼攝守漕】

自當年種栁向西門古今號名州對風聲防防浪濤滚滚又是新秋暫爲江山彈壓誰得似賢侯夜觀燈棋裏幾共邊籌休效季鷹髙興爲蒓羮鱸膾遽念吳頭且安排維楫相與濟中流看邦人盡歌襦袴願東皇乞與福星畱令人憶數行過雁月在南樓

又【用前韻答和史制參】

續仲宣一賦小呼膺聲名滿荊州向賔筵逰戱毫端月露皮裏陽秋徧歷文書刁鬥何患不封侯橫槊風煙表獨占詩籌見說眉攢心事在岷峨鄕國落日西頭悵英豪遺恨都付大江流偉平生經綸雅志把重弓聊爲漢闗畱中秋近如何載酒一笑登樓

又【和劉倉和蜀防】

自六朝用武詫荊州襟喉重疆陲更西風似箭峽江如綫事勢防防須仗中流砥柱天付治平誰甚矣吾衰矣將老東籬休說紛紛往夢任陰平鄧艾駱谷姜維向碁邊聊且官事了癡兒雨未陰毋忘戶牖掛長防繋不住銅儀空遐想桃源春媚安得追隨

又【癸夘生朝】

對西風先自念蒓鱸又還月生西嘆平生霜露而今都在兩鬂絲絲當年門垂蓬矢壯嵗竟奚爲磊落中心事只有天知多謝君恩深厚費丁寧溫詔猶寘驅馳看弓刀何事終是媿毛錐願今年四郊無警向酒邊多作數篇詩山林下相將見一捨我其誰

又【和韻】

問秋光乞得一宵閒滿引武東西喜親朋咸集宴酣眞樂非竹非絲坎止流行付分豈盡是人爲試向天平下還可前知自笑頭顱如此柰烏輪難系駒隙如馳慨壯圖已矣指地不須錐任從渠翻雲覆雨願老子耕釣樂於詩三軍事天家自有大將爲誰

又【借八叔韻壽之】

仿離騷覧揆度新謳空云藹烏絲把長庚才調小施籌筆猶處囊錐鸞枳灘發軔指日問朝衣雪片梅花外已露南枝休羨漢疏晉阮記當年楚產同是家兒悵歳華如許同官復問時引宮商細郢唱向樽前誰爲一歌之蓬壺侶長春不老有美人兮

又【壽劉舍人】

記當年敵壓順昌城直欲付靴尖賴君家只談笑麾白羽淨洗鮏羴荊州甘棠藹藹濃墨字猶鮮少出拏云手整頓靑氊好个嫩涼天气想聞雞聴雁意气猶恬看將相喜事眉色已黃占祝君齡有如此酒舉金罍須放十分添還知否封侯事業正在華顚

又【中秋小集無月】

問防娥僝僽厭看人惟復厭人防正涼宵凖擬招延素魄慰藉蒼顏亷纎梧桐細雨吹徹玉簫寒彷佛山河影只在云端又似去年今夕枉教人惆悵立盡闌干想菱花塵匣憔悴女乘鸞恨無從門登天柱約賔朋隨分薦淸懽持杯祝銀蟾無恙畱待明年

朝中措【用八叔韻送教忠制機省親之行】

燈棊三載客邊頭江漢等萍浮一片白雲闗念對牀夜雨難畱堂堂事防相期擊楫共濟涇舟今嵗看來應早著鞭莫待深秋

又【就酌菖酒餞教忠再用韻】

南風吹棹過吳頭聚散倚云浮且共一杯懷楚須期萬戶封畱藕花時五湖煙雨西子扁舟轉首夢回殘角徵人塞上新秋

又【癸丑壽安觀使】

夜來南極十分明中月應生申小範龍圖老子大蘓玉局仙人擎天健手家傳方略功在峨岷防取芝封夜下歸來盡展經綸

賀新涼【巧夕雨不飲啜茶而罷】

可恨經年別正安排剖植竹擬酬佳節應爲犁鋤機杼懶天遣阿香磨折翻一餉亷纎淒切寂寞金鍼紅綫女柱玉簫吹斷秦樓月淸漏靜楚天濶東臯且願三農悅任從渠鵲橋蛛网一畨空設挽取天河聊爲我盡洗西風殘熱休懊惱云生巫峽底用乞靈求太巧防世人防巧多成拙沽防酒命茶啜

又【甲寅春聞襄冦退】

曉聴平安報信荊州古今形勝金湯天造落日峴山陳迹在依舊大堤芳艸嘆紫塞黃塵未掃水合水生來又去賴豺狼猶畏熊當道栁戍甚時了乞身屢上箋天表感恩深丁寧帝語許同方召自媿黔驢無伎倆桑土綢繆盍早只手袖劍鋒懊惱要劊鯨鯢封京觀願漢廷用壯臣年老毋更取仲華笑

又【自和酬書院諸犬】

夢覺聞雞報問峴邊晉家城郭舊邦新造誰遣平明旌斾入人說當年艸艸猶幸把腥埃俱掃對越老蒼方寸在任渠魁逺度尢堆道還又過一春了少年意气輕三表到如今名慚小範功卑前召賴有把茅歸去是乘此抽身須早何苦受天來煩惱報闕丹忠𨿽安冺長卿已病文淵老聊把酒仰天笑

可齋續槁前卷七

欽定四庫全書

可齋續槁前卷八

宋李曾伯撰詞

醉蓬萊【癸丑壽呂馬帥】

問金城方略數十年來誰堪稱許萬福威名艸木識淮浦西顧天長中流地重看此巨鼇柱見說棊邊風聲鶴唳膽落羌豎爭老子家聲六韜親授渭水歸來非熊非虎江漢滔滔建大將旗鼓弧矢開祥節旄迎渥勲業紀盟府好對芳天鶯花未老金樽頻舉

又【書院筵桂有集不及與】

自鷲峯曾見金粟如來猶有英烈碧玉瑯玕防綴啐瓊屑不禦紛華獨餐沆瀣比眾芳殊別好向涼霄無風無雨宜露宜月身在山中名香天下全似幽人一種修潔解使多愁對此亦爭悅緑綺窻前烏雲鬢側休爲玉人折賸賦新詞滿傾佳酳爲成三絕

又【燈前想象勝集和韻】

問前身應在香醉山中今存風烈佳夕招延淸論度飛屑玉斚盈盈金英防防標格農家別好个涼天更無滴雨只欠些月菊客蘭兄紛紛儕輩縱爾芬芳輸我髙潔鼻觀先知羞取俗顏悅解谷成歡從容把爽何羨廣寒折我有髙吟爲君紀此一段奇絕

又【和韻】

大不逾粟許飄散人閒直恁淸烈管領芳樽底事不渠屑中夜庭前小山叢畔韻度從來別那更今年流連秋色將傍菊月堪羨紗窻膽瓶斜浸淺酌低謳人花雙潔多情一見一回悅生怕朝來梧桐過雨把花神摧折倩取騷人黃香作傳筆未宜絕

又【壽八窻叔】

指梅花雪片問訊八窻南枝開未一防春風消息嶺頭寄太白精神廣平韻度是豈眾芳擬東閣吟邊水淸月淡不妨遊戲猶記雙湖幾畨初度持酒相期以花爲比鼎味家傳須向玉堂里吏隠南昌未應髙興杳在歳寒際倩取瑤姬花前一唱壽吾仙子

沁園春【餞余蜀帥】

天顧坤維持槖秉旄余公此行正地雷觀象一陽將復天心驗數五福初臨漢指才宣蜀民相賀百萬耄倪猶更生先聲布便膽寒西賊關塞無塵休嗟往事營營要淸獻華崖相擬倫看作新精采葉符气運轉旋機括元在人心奬率三軍掃淸萬里從此西南聞太平功成後卻歸來廊廟細展經綸

又【和鄧李謙通判爲壽韻】

孝子家山近古蘇州有監本獃嘆長途荷擔斯宜已矣急湍鼓枻豈不危哉我愛陶潛休官彭澤爲三徑荒蕪歸去來君恩重柰邊戈未偪門轂猶催東南休運將回幸天日淸明公道開把孤忠自許我心匪石一眞難滅人口如碑靑眼舊交黑頭新貴快九萬里風鵬背培詩筒寄正多情未已聊解君頤

又【賦靜齋叔溪堂】

我愛臨川簪紱叢林有宅一區記謝潡名字百年猶在平泉孫子三世重居皁蓋新營淸氊舊識此復古春秋宜大書奇哉事信百時種子下到工夫笑渠駟馬門閭是幾往過之凡幾墟喜尙存遺愛甘棠在在無窮生意茂艸如如載酒尋盟論詩結社想田可秫兮園可蔬應須念古灘亭喬木無恙還無

蘭陵王

甚天色苦問桃紅李白伊祈氏沙際才歸依約春回曉煙濕老寒猶煞忒景物中年慣識天應遣雨洗風梳栁睡花眠尙無力名園漫他適任黃女栽培殷七奇特一年好處須寒食待花畔攜酒酒邊索句春餘太平未須急記舊隠幽寂我亦幾時得歸檢防苔封評品梅格教看林下休官一與鶯花分界漁樵爭席撫松長嘯芳菲事盡渠惜

江神子

白妃捲絮逐風顚透朱簾向空漫翦出冰花偏愛臘前看能費化工多少力千萬里盡同天歌樓淸賞記當年玉人占繡衾寒老去孤髙世慮少肯恣煎爭似小窻梅影下聊一笑付無言

浪淘沙

昨夜雨兼風斷送殘紅老寒猶自著簾櫳爲問香篝人語道翠被還重何處有疎鐘驚起匆匆惜春休放酒杯空芳艸天涯寒食又歸興尢醲

哨徧

天限長江云擾中原一局持碁勢漢將誰益爲掃淸之彼伎猶黔驢而止客亦知何材不生斯世丁寧屢費君王旨向馬首論詩燈前觀劍豈無差彊人意幸崆峒麥熟且休師又焉用陳琳檄書飛一笛樓頭萬栁營閒從容麾幟憶代有邊虞時賢宦乏經綸志紫宕公一出敵當驚見花宇謾被髮憂鄰汗顏笑斵客邪終豈嬰元气待拜表箋天移文問隠老夫行且歸矣怕敵人穴隙尙相窺有淝水兒曹髙舉兵麾看中興雋烈堪繼隨世樣多能底卿自爲卿計不妨老子婆娑矍鑠從渠屨盈戶外何須峴首勒丰碑有天知方寸餘地

可齋續槁前卷八

欽定四庫全書

可齋續槁後卷一

宋李曽伯撰表

謝撫諭四川官吏軍民【甲寅】

天顧坤維推堯仁而振卹風行渙號奉漢指以布宣四逹封圻一新視聼臣聞自五丁開蜀闗而稱險要比三卯罹狄難而致創殘懷哉我祖玉斧之經營咨爾藩侯金甌之補綴不虞間嵗薦值多艱民庻苦於流離將吏疲於戰鬭加以徵誅之無藝幾於用憊以莫支自非昭萬里之明何以起一方之病誕頒綸防式副輿情恭惟皇帝陛下寛裕有容睿哲逺覽謂一夫不獲所謂父母將何如念率土莫非臣豈天地猶有憾敷予心腹愛爾體膚取籍而不稅之規仿奪以馭貧之義以収民志以振國威揆元和賜魏愽之緡豈惟六郡視建武復南頓之賦奚止二年溥洽皇恩挽回生意臣猥司邊面祗廣上心山東之扶杖願觀喜重法於徳化河西之賜璽驚見兾益運於廟謨

謝資政殿學士四川宣撫使

天顧蜀邊命戎旃而宣力地資荊渚升書殿以寵行矧視秩於政塗俾玷名於儒級循墻罔避及境欽承睠玆中朝重在西事戎馬交於近邑何有藩籬魚鳬國之吾民不堪塗炭宜凝旒之軫慮圖授以於徵然如臣浚始專任而克勝臣鼎𨿽兼除而猶輟考得失紛紛於往昔計安危凜凜於方今以若庸人曷膺重寄伏念臣孤寒寡與困迹多奇世受國恩冷落中原之遺緒身更兵事艱難半世之粗官歷淮海以弭鯨浪之跳梁指峴樊以披鹿塲之蒼莾十經冰暑一念林泉纓冠何補於救鄰負乘正虞於致冦便蕃三錫聮合二長躋之東序之班假以丙科之賜車鼷鐘鷃揆已則榮鋒蝟斧螗嗟持交亟疊有君命奚敢賈胡之畱豈無臣忠不知緯之卹勉對揚於異數敬宣布於溫言江漢來旬愧匪周邦之屏翰岷嶓旣藝曷還禹貢之山川非赫厥靈何恃不恐玆蓋恭遇皇帝陛下布宣聖武總攬權綱制治保邦每念金甌之持守考圖數貢慨思玉斧之經營玆勤北顧之憂爰授西討之略致令嵬瑣薦畀蕃宣臣敢不秪奉成謨力扶壊證仿金城馳至之奏豈以充國之老而敢辭取艸廬跨有之言則恐葛亮之明而不及敢殫愚臆願賜亟圖

謝賜笏帶鞍馬

玉殿升班載玷旬宣之寄天墀渙寵肆攽晝錫之儀傴僂莫辭敬恭以拜伏念臣早膺簡記洊被馳驅矍鑠據鞍類馬援之已老舂容緩帶乏羊祜之能名恩徽俾視於政塗賚予倐來於禦府萬釘腰系將之象版之珍雙竹耳批華以繡韉之飾顧惟庸陋曷克稱防恭惟皇帝陛下噐使羣工馭公八柄市駿以徠賢士每加濡轡以遣行擇良以賜功臣以示薦紳之勉勵致叨異數亦及孤蹤臣敢不佩此毋防鞭其弗逮挹西山之气而有爽敢事淸談盡東野之力以猶求懼辜隆委

謝賜銀絹【乙卯】

誕彌厥月僣效臣恭承寵自天乃切君賚鞠躬下拜感徳中蔵伏念臣粵防師乾屢逢震夙聿稽荊貢何能頌金鑑之幹奚有晉功顧辱仿彤弓之一纎縞瑩如而實篚精鐐粲若以滿籯於赫駢蕃以榮衰陋玆蓋恭遇皇帝陛下基垂萬世禮遇羣工所寶惟賢豈貴逺人之物以幣將意宜得忠臣之心玆際昌期特加異數臣敢不益持精白仰答龎洪誇此惠臣歸有華於防廣用而遺子問何愧於胡威

謝宣賜香茶【乙夘】

六月於徵顧憂未釋九天念逺好賜特頒芳潤皆珍炎歊頓洗伏念臣駸尋老態牢落粗官世味驚心徒有劉琨之憤悶邊氛瞇目曽無應物之凝淸詎意隆恩爰叨嘉賚寶穗輟禦鑪之馥瓊芽來仙苑之奇於粲實奩以華分闑恭惟皇帝陛下因時布惠以禮使臣養賢以大亨擷此眾芳之萃感人以至治薫爲萬宇之和晝錫所加天顏若對臣敢不瓣香必祝一飯毋忘同甘苦於三軍誓殫愚力掃欃槍於萬里尙賴皇威

謝賜臘藥【乙卯】

天顧蠶叢猥玷中權之任日逢蠟索過叨上藥之攽奉溫詔以欽承拊寒蹤而戰栗伏念臣支離弱質搖落壯心防北塞之風老馬已疲於筋力戍西山之雪哀鴻正苦於瘡痍敢期當漢戍之臨乃辱軫蜀丁之役賚之珍劑借以寶奩被晝錫於寵光知春回於生意恭惟皇帝陛下對時育物執要用人以月日斯徵尢嚴中國之衞凡雨寒闗念惟恐下民之咨致使微軀亦叨嘉惠臣敢不講求康濟只報穹窿盍易良醫以起一方之病庶存殘喘俾隨四序之更

謝轉光祿大夫表【乙夘】

井絡宣威何取外庸之績奎章防寵猥躋邇列之階吁天莫及於渙曠日冞增於震懼彊顏只命撫已銜恩伏念臣本乏技能已盈分量援祁奚之請老亦旣累年踵文子以同升敢期誤用絕一毫之補報正二品之超遷矧破敵未能正興赤手之嘆而拜官此際秪愧蒼頭之呼侈千載之遭逢新一時之觀聼但深隕越曷克稱酧玆蓋恭遇皇帝陛下覆幬無私照臨有赫予羣臣以馭幸旣嚴周典之規咨四嶽以陟明尢重虞廷之制第慚譾陋亦被褒崇臣敢不恪誦絲綸勉思砥礪惟未必朝臣之可懼速吏愆俾之遂鄕裏之歸尙祈聖造

謝賜銀絹【丙辰】

祝效華封珍乏春朝之貢禮隆禦府錫膺晝日之蕃拜手祗承拊躬感激伏念臣猥共雪戍欣際虹流稽首三呼難罄主恩之報寓忱一縷僅修時事之歸睿眷特隆殊儀昭賚粲若滿籯之富侑之實篚之將寵渥前無光華逺有恭惟皇帝陛下基垂萬世徳並兩儀禦眾以寛治格衣裳之盛因時布惠政猶金石之堅退揆防蹤曷叨異數臣敢不厖洪服命精白練心信且以銀安敢希於泌約歸而賜帛願加湣於韓勞

出蜀宣賜謝表

屢幸引退曲荷生全一紮傳宣特加寵賚佩聖恩之優渥撫愚分以兢伏念臣衰朽孤蹤驅馳萬里洊被經制宣之煩使歷更荊蜀之要區有如葺廢壘於荒殘之餘當異證於壞爛之後危機共駭曠責幸逃覆存盡出於九重補報何禆於萬一玆防洪造獲返蝸廬正銜戴於除知倐匪頒於異數奩鼎侈精鏐之重綺縑燦文錦之華茗香二絕之萃奇海陸眾珍之丰羙頋惟疏逺曷副眷懷玆蓋恭遇皇帝陛下禮遇羣臣徳被四表攘夷修政方新采薇天保之宏圖勞還錫功兼舉四牡彤弓之故事遂叨嘉恵猥及庸人臣敢不拜稽祗承銘蔵感激誇言君賜已增裏閈之光榮下憫臣願許丘樊之休息

辭閩帥得祠謝表

井絡言遄洊叨召擢奎章從欲遂許使安旣仍書殿之隆名且畀祠宮之優秩恩深頂踵感極肺膺伏念臣不武駑材絕無蜉援獨荷楓宸之超防徧更楡塞之驅馳憶昨戍淮已類邯鄲之夢逮繇度嶺僅淸海若之波五年江漢之蕃宣萬里岷峨之捫歷葺廢壘於狐貍所嘷之境救壊局於魚鳬將爛之餘所恃者心其危以髮賴皇靈之經逺獲曠責之俱逃中焉祁奚之請屢陳蓋以東野之力已盡汔蒙洪造幸返蝸廬三錫命以歸之十爲連而寵甚守長樂之郡政懷進退維谷之虞祝宣室之釐卒拜覆幬如天之施玆蓋恭遇皇帝陛下智周四表噐使羣工懷侯柔逺之心端自中庸九經而出序情閔勞之典取諸豳風七月之詩曲鑑申俯兪均佚臣謹當邱樊投老香火酧恩擊壤而樂堯民相安作息扶杖而觀漢化願少須臾

謝賜銀絹【丁巳】

虹流紀瑞僣伸嵩嶽之呼龍渥分攽昭示邱園之賁咫威在望寸臆知榮臣猥玷邇聨欣逢盛旦祝釐宣室愧難答於君恩稱壽未央姑少修於臣禮敢謂春生於散地乃叨晝錫於鈞天粲然精鐐將之繁繐服寵綏之厚甚揆庸以慊然玆蓋恭遇皇帝陛下徳運乾綱道符長久緝熈一徳得其位得其名砥礪羣工馭以爵馭以祿致蒙嘉賚俯逮微蹤臣敢不拜手祗承拊躬激烈羙而報上慚無金鑑之忠歸以潔身願謹素絲之節

湖南安撫大使到任謝表

授地湘中十爲連而加重起家吳下三錫命以莫辤洊越月以載塗俶斯辰而及境敬宣徳意肅控忱伏念臣一介駑才屢叨龍渥釋風埃於邊嶠甫幸遂初奉香火於叢祠永甘投老不圖咨嶽仍俾典藩眷言長沙素號樂土邊患自防於左腹閫謀類倚若右肱𨿽馬牛其風未必南海之陟然魚鳬之道豈容秦塞之通此猶人之防風寒當迨天之未陰雨非材冒任揆力曷勝弓重二之設而備固當儲鼓再三之餘而气饑於餒惕然顚踣負此簡知玆蓋恭遇皇帝陛下徳運乾剛明符離照西渠搜南交趾威聲逺暢於要荒上天保下采薇治具兼修於內外俯念爾四郊之多壘未容臣一壑之終身遂使衰蹤復膺隆委臣願與時而安輯盡厥職以撫循敢持韓愈對衡嶽之心一惟報國竊慕元結守舂陵之政庶克字民

兼節制廣南謝表

竢罪湘中震於鄰而叵測與謀外渙其號以弗回服申命之肆頒將寅衷之俾恊恭遵上防爰攷前聞皇祐平儂之初臣靑嘗兼而經制紹興禦金之後臣綱實總而撫循一則武足以戡難而除凶一則文足以握機而靖亂合三路之奇欲使有爲非斯人者流曷勝是任伏念臣早防簡擢屢忝蕃宣徒守孤忠防徧並邊之轍迹不圖再牧又聞近境之柝聲豈無嫠卹緯之過憂正類奕舉棊而安出金牛通道患難不至於斯蟁蝱負山力眞有弗逮者未能固圉何以兼人在睿謀爲一之可爲然輿論知百參之奚益藩籬責重淵谷懼深玆蓋恭遇皇帝陛下徳並兩儀明燭四表方疆理南北當中天權綱總攬之時顧嶺海東西乃今日心腹空虛之地遂叨隆委並畀庸才臣敢不仰體鴻私勉殫駑鈍不敢分於異畛期共濟於同舟制西事當在朝廷指授一遵於廟算備南詔先寛湖廣本根庶保於民編

賜帥湘贐儀謝表【丁已】

受任南邦方趣暁行之役傳宣內府倐叨晝錫之儀九頓欽承一忱激烈伏念臣屢膺噐使曽乏綫長月費餘錢每有慚於香火日髙仝夢豈復到於江湖恩榮已畀於帥連寵賚敢期於帝渥精鏐參列戔帛肆頒分煙縷於禦鑪輟雪濤於官焙典加折俎眷重凝旒侈異數之特優揆愚衷而曷稱玆蓋恭遇皇帝陛下徳符乾造運撫泰亨八柄獨操何止馭羣臣而四予一弓攸賜正湏待諸侯之有功敢謂孤蹤遽承嘉惠臣敢不望龍光而下拜策駑力以前徵言逺而禮有華獲覩周家之遣使將行而辭曰贐式遵孟子之敬王

謝賜香茶【丁已】

融峯問戍甫臨假天之辰薫殿傳宣遽被芳甘之賜逺揚恩綍盡濯塵襟伏念臣日守邊藩嵗叨上賚竊食甘泉之祿屢玷邃淸祝釐閒館而居已安澹泊役奚堪再命仍至三未能寛宵衣旰食之萬分頓沐輟官焙禦鑪之二妙珍奩奪目錫壤增光玆蓋恭遇皇帝陛下施以謙平明由離麗作新政治感神之徳惟馨興起事功求士之心如渴致頒嘉惠猥及微蹤臣敢不拜手欽承撫膺激烈春暉寸艸敢防造化之恩夜露瓣香誓竭涓埃之報

謝賜夏藥【丁巳】

南服乃祝融之宅正屆炎曦上方取農帝之經恭承嘉恵流恩所被濯熱以淸伏念臣浸迫頺齡仍叨煩使汗顏縮手曽無已試之方邊腹驚心曷弭未形之證扶憊正虞於瘝曠衛生乃辱於珍良粲若寶奩光於錫壤玆蓋恭遇皇帝陛下使臣以禮視民如傷謂天猶六子以分司謹於擇牧以日在三庚而出令予以對時遂使衰蹤亦防異賚臣敢不鞠躬拜錫銘骨銜恩推廣君仁咸樂薫風之解講求民瘼俾無暑雨之咨

謝賜臘藥【丁巳】

值嵗之終方奉采薇之遣從天而下倐膺尙藥之攽拜首對揚撫躬激烈伏念臣承流罔效投老載徵自昔桂林謂日具四時之矧今楡塞又身當數處之風正湏芎防去腹疾之憂敢問薏苡爲身輕之計芝綸晝錫黍谷春回燦珍劑之精良侈寶奩之光耀玆蓋恭遇皇帝陛下遇下以禮躋世於仁以楚師多寒每示上恩之撫卹𨿽虞人不臘益嚴邊寄之蕃宣俯念逺臣亦叨嘉惠臣敢不勉支弱質思報洪休慚無已試之方曷瘳民瘼願察未形之證用弭客邪

廣南制置大使到任謝表

守相數月無補事功去桂十期再膺委寄旣循墻而因避恐分闑以弗勝祗服寵綏益增危懼竊以嶺嶠𨿽夙濵於南詔穹廬本逺隔於朔方馬援受任而徵止於交趾韋臯遣使以定僅以吐蕃不虞左腹之肆侵幾有剝膚之過慮致勤睿算爰建閫謀𨿽合五筦創立於司存非比三邊素諳於規畫欲紓上顧宜屬時髦如臣者徒有孤忠實無他技封疆環轍老嵗月於馳驅香火祝釐分邱園之耕鑿防棄帷之未忍復受鉞以載徵方與軍民相安郡邑震其鄰而倐告節以制而敢辭千里度闗旋俾問梅邊之役十連作牧且令兼竹使之權恍然猶遼鶴之重來凜若類黔驢之盡竭江山如故風景則已夐殊蠻徼相望事防難於逆覩衰庸如許稱塞謂何玆蓋恭遇皇帝陛下明燭幾微徳參髙厚執一中而禦有萬儼存虞舜北辰之居謂四隅而備其三猶見周宣西戎之釁以斯土去天之遙邈而微臣往日之嘗更遂沐隆恩仍叨煩使臣敢不勉殫愚慮寅奉宸謨臣盡力不知所云惟有厲始終之一節天若祚必無此事所期寛宵旰於九重

兼廣西轉運使謝表

南鄙乾方命錫三而已忝西臺將漕職共二以奚堪傴僂莫辭淩兢就次中謝睠五嶺素習承平之久視三邊尢爲轉餉之難有唐咸通備蠻則仰閩廣之舟而餫諸海本朝皇祐平冦則資全永之米而取之湘粵從往時已非易事況今當於匱急宜專付之英髦如臣者自揆歉然政嗟衰甚攘臂負隅之虎或者笑之驚心跕水之鳶何能爲矣閔免分弓而尙懼裴回濡轡以曷勝顧瞻司存夐異疇昔大計缾罍之俱罄短材鞭笏之奚施雪粲千艘少失前籌之運煙炊萬竈將貽後防之憂非借皇靈焉逃吏議玆蓋恭遇皇帝陛下明參離照徳正乾剛披天下之圖運量整齊之神算積湟中之粟修明備禦之大經不以微蹤已試而罔功爰俾隆委旣分而復合臣敢不勉扶疲薾思濟艱危恐二者不得兼致末路將淪於胥失一甚其可再惟髙穹俯監於孤忠

謝賜銀絹【戊午】

貢展春朝僅上華封之祝錫隆晝日倐膺魏闕之儀九頓祗承一忱激烈伏念臣猥共蟻戍幸際虹流念奔走四方無毫釐之圖報而生成一意自絲縷以皆恩粗陳藻澗之微羞乃辱楓宸之厚賚粲然實幣重以精鐐詫觀聼於炎荒增光華於衰朽玆蓋恭遇皇帝陛下仁周四表運積千齡廣多士之招徠賢惟寶爾勤斯民之軫卹寒者衣之俯念孤蹤亦叨異數臣敢不厖洪戴徳精白承休逺民久乏於袴襦願宣聖化微悃誓堅於金石益厲臣忠

謝賜香茶【戊午】

乾方南服月逢夏五之流防渥中宸日侈晝三之錫載沾芳潤盡洗炎歊伏念臣分合投林老仍度嶺蕕十年猶有臭未能滌於邊氛泉一酌不易心徒飽諳於世味微勞莫效嘉賚俯頒龍煤分賜於禦鑪鳳夷輟從於官焙實奩於粲分闑增輝玆蓋恭遇皇帝陛下徳運乾剛明符離照惟精惟一淡兮得斯道之眞克寛克仁薫以解吾民之慍馭臣曰予布惠以時臣敢不拜手登承拊躬激烈聼春雷之出地不知身在於炎州立夜露以箋天願以心酧於洪造

謝賜夏藥【戊午】

中權受任問癸水以重來上藥分珍對庚金而加賚詔綸疏寵藩服增光伏念臣屢試罔功一毫何補備左槖右弭之役詎辭四塞之馳驅當上霧下潦之時每慮三軍之疾苦倐沾施濟頓滌蔚煩粲良劑於寶奩揚殊休於錫壤玆蓋恭遇皇帝陛下好生其徳布恵以時方涼殿風微靡倦晝漏接邇臣之講念炎陬天逺惟恐暑雨形下民之咨俯軫衰膚亦頒蕃庶臣敢不鞠躬拜賜畢力乾方推廣洪恩敢謂宜人之獨桂保全弱質不勝傒後之其蘓

防詔撫諭謝表

四郊多壘風寒至迫於炎陬一札細書天意逺傳於溫綍整襟三誦挾纊羣情中謝眷惟南邦迥隔朔漠自昔馬牛風之不及未聞南北轍之交通由匃奴右臂之弗支致明夷左腹之相逼凡中外幾年之議論類以爲疑視西北三邊之規模略無可恃賴宸謨之奮發勤王旅以捍防狡焉其謀突如而入率渠魁而麕至雜蠻蜑以蟻趨幸而將一乃心士百其勇𨿽非止一月之頃戎防屢聞然已渉七旬之餘苗徵未格以宵旰之懷猶切則春秋之責何逃臣浸迫頽齡復膺隆委龍鐘度嶺嗟再鼓之已衰駑鈍來邊猶十駕之弗舎曽衣袽之未補倐氈罽之遽侵適當周雅雨雪之時矧在漢師霧潦之境未遂疆陲之解戍正深疾痛之疚心成訓星馳歡聲雷動恭惟皇帝陛下聖明禦極神武折衝萬里而見河西莫不仰帝王之度一飯弗防鉅鹿玆其勉士卒之勞言曰大哉恩至渥也臣敢不布宣睿防勉諭戎行以敵遺君父之憂秖切曠瘝之自訟下詔致武夫之感可占防難之將平

賜香茶謝表【已未】

分牧炎方洊逢泮渙傳宣涼殿特賜甘芳荷聖渥之優隆撫孤蹤而寵耀伏念臣重來嶠愈迫崦嵫閏值黃楊正苦病魔之荏苒瘴罹靑艸且虞氛祲之鬰蒸敢期黼扆之軫憐乃辱寶奩之頒賚輟雪濤於官焙分煙縷於禦鑪宸綍遠揚塵襟頓濯玆蓋恭遇皇帝陛下離明其照乾施以時徳懋馨香措邦家於防乂心遊淡泊與造物以同流俯卹微臣亦叨殊賜臣敢不登嘉下拜感激中蔵凡一飲之間頂踵敢防於恩意玆三薫其敬悃愊莫旣於謝私

開慶攺元賀表

三紀開端昭示作新之政一元敷號幸承創守之規綸防誕頒綿區胥懌恭以開寶肇基之始慶曆繼體之時王師出命而六合爲家聖徳作歌而羣臣在位允矣後人之啟佑斯其前烈之纂承爰襲嘉名用更大化恭惟皇帝陛下道符常久徳協乾剛時乂惟天生聰明運量與天而同大善治則日來福祿照臨如日之方中宣二祖之重光申萬千之休命宴紫雲樓而及撫飬方玆防武以戒藩侯開天章閣以責太平亦且式訓而延近輔於斯有取其永無疆臣戍逺嶠以縻身望明廷而拜手過周曆之七百愈茂本支率禹服之五千同遵正朔

賀牋

乾元更始幸垂萬世之基坤載承休用葉一人之慶播宣所曁舞蹈攸同恭惟皇后殿下儷日齊明與天同久戒昭彤管輔三紀之中興徳並璪旒謹萬幾之內助肇新美號益暢徽音臣防戍炎荒逢時嘉防雲山五奉行方春寛大之書風化二南欣見中夏升平之治

景定攺元賀表

鴻圖肇祚將啟佑於後人鳳歷更元爰纂承於前烈星馳渙令風動坤維若稽藝祖之紀庚申逺過成周之歷丁已屬時攺嵗與昔同符當三百年熈運之回衍億萬載丕基之永式符天意乃授民時恭惟皇帝陛下堯舜同心禹湯責已變則通通則久撫斯世之艱難靜而定定而安措庶邦於寕敉自今以始又日而新臣邈守遐陬甫聆盛典二月初吉率癃老以聼詔書萬里同文俾遐陬之奉正朔

賀牋

嵗在庚申六見開基之歷日維甲乙肆頒攺紀之書慶溢宮闈歡騰區宇恭惟皇后殿下補天立極儷日並明國之本在家每盡相成之道上以風化下尢嚴正始之規迓景福於無疆保定功於有永鳳編亦舊鴻祉彌新臣邈守桂藩遙瞻椒掖渙汗其大號已親際於休期坤元曰資生願共觀於善治

已未春病謝賜雄烏參附鐘乳陽起石

身嬰宿瘴幾貽綿惙之憂慮軫宸衷時遣珍良之賜隆恩逺被生意倐回伏念臣寢入衰年適當災數風霜早歷已嗟老馬之力疲潦霧重來常恐跕鳶之困墮果乖調攝驟染恫瘝積憂逾嵗之使然曠職兼旬之凜甚政玆危懼乃辱篚頒輟藥石於上方蘓菲葑於下體玆蓋恭遇皇帝陛下仁周萬物徳並兩儀勞問遣書謂充國嘗防於漢帝傳宣賜劑必李勣克稱於唐宗顧臣何人親逢此典臣鞠躬拜貺浹髓皆恩方病在腹心殆匪飬屙之所惟禮優體貎尙祈寛疾之休

謝賜臘藥表【戊午】

五冬深正報戍薇之亟九重天近又叨尙藥之頒惟疾之憂所施者博伏念臣重來煙瘴再值風寒夷左腹之憑陵幾同危證趙右肩之保固愧乏良方當雪霜暴露之餘辱云漢昭回之賜分之珍劑借以寶奩回生意於折膠沸歡聲於挾纊玆蓋恭遇皇帝陛下使臣以禮濟眾惟仁𨿽防上婁煩每念漢軍之墮指有功同英國更優唐帝之剪須自顧衰蹤豈勝嘉惠臣敢不對揚躋壽推廣衛生不惟防六尺之軀曷安大勢何以起一方之病願易上醫

子被凶人誣告防恩免遠行謝表

臣今月初七日凖省札以臣奏乞將男杓更與追官免爲化州之行正月初五日奉禦筆云云臣竊以凶人防小子於惡無地祈哀聖君與上帝同心自天終覆奏函朝上宸防夕頒荷大造之生全撫愚衷而感泣伏念臣𨿽無能解素畏官箴自曽髙以來忝傳世祿凡父子而處敢昧義方本忠孝以相承豈禮法之敢越祗由寡慮不善知人出虎兕於柙而飽且噬人延蛇虺於庭而毒貽厥子不謂十年之恩義乃成一旦之仇讎若如其誣罔之辭將不免誅戮之禍髙髙在上昭鑑實臨防之中明神可質防聖恩之寛大僅薄罰以保全遠別生離難逃行役老軀久病謂必�先亟忍死以哀鳴果好生而從欲遂免四千里﨑嶇之苦盡歸九重天溥博之仁家門幾覆而僅存骨肉將散而復合此再生之恩也盍九死以報之玆蓋恭遇皇帝陛下澤洽垓埏春育動植匪怒伊教風雨霜露以皆恩至公無私天地日月之合徳曲盡君臣之義常存父母之心遂使愚男終防聖宥臣敢不闔門戴徳息交絕逰結艸銜環報宸恩之無所臥薪嘗膽冀天理之自明

謝賜銀絹【辛酉】

嵩嶽三呼貢僅春朝之展邱園一介錫叨晝日之榮服命優隆拊躬激烈伏念臣至爲庸品幸際昌辰奔走諸邊無毫釐之圖報生成大造自絲縷以皆恩甫諧野處之歸僣效封人之祝敢期眷渥乃有匪頒粲然戔帛之華重以精鐐之腆龍光俯逮愚分曷勝玆蓋恭遇皇帝陛下明照百官光被四表臣欽民乂衣在笥而弗及私逺格邇安寶惟賢而不貴物鼎來嘉惠賁及陳人臣敢不精白承休厖洪戴徳蓋帷未棄祗君賜以敢忘金石不渝願臣忠之益勵

可齋續槁後卷一

欽定四庫全書

可齋續槁後卷二

宋李曽伯撰啟

宣閫謝王尙書

天顧西陲跨二長而圖任地連南紀錫三命以來宣旣陞之書殿之華且賜以儒科之寵循墻弗獲及境惟共睠西土厥惟艱哉至今日其壞極矣吏貪而俗誕民困而兵驕豺虎薦食幾無孑遺蠶鳬魚爛不可藥救古人如孔明叔子且難二境之兼徵中興如魏國雍公是亦百年之僅見何能爲役而有此行顧如某之疏庸歷盡平生之艱險滿頭霜雪誰憐江海之畸人舉目風煙幾類邊疆之老校屢請掛冠而靡遂復令賜履以於藩𨿽鄕鄰之鬭方殷適多掣肘豈賈胡之畱敢後實匪愛身可以止則止焉謂之進則進矣歷數三十年之當閫覆轍相望具懷八千里之去家虛舟焉往起此痿痺不仁之證決非矍鑠是翁之能靖言思之孰主張是此蓋某官廟堂人物道學主盟典禮而作秩宗自厥玉旒之深睠宅揆而熙帝載將登金鉉以顯庸眷言畫斧之封圻每贊披圖之規略過加提奬俾備奔趨蜀父老聞相如之來政恐孤於羣望漢公卿主營平之計庶克濟於後圖

謝都司

嗟蜀道難值邊聲之交亟領荊州眾奉上命以來宣旣陞書殿之華且錫儒科之寵控辭弗獲祗役惟防若時旰憂莫急西事昔在蠶鳬耕桑之壤莾爲戎馬荊棘之墟大川將潰而捧土莫支沈屙未蘇豈劑可起必得中興虞張之碩望始稱於蕃𨿽使古人羊葛之復生亦難兼任顧惟某何等繆庸足迹所之殆不離乎疆埸頭顱如許祗宜老於山林未容掛神武之冠乃復賜齊封之履駢蕃三錫聫合二長前驅久戒於問津後顧適牽於掣肘敬共王事豈其效賈胡之畱越在戎行敢不救鄕鄰之困行止非能於自必利鈍何可以逆知固非萌舞而弗下之鷗心惟恐類盡而猶求之馬力孰爲之地所恃者天玆蓋伏遇某官子云岷峨之英元崇廊廟之器河山風景每憐鄕國之顚危帷幄謀謨獨豫朝廷之處置曲加九鼎俾整重坤致疊冒於寵榮顧曷勝於委寄鞠躬盡瘁未知骸骨之歸彊本折衝祗賴精神之聚

解荊閫印謝三府

白髮戍邊復分弓於蜀道靑油命閫幸上印於荊州覽朝家一面之憂釋疆場五年之寄轉旋機妙坱圠徳深伏念某自揣庸人洊膺煩使以老當知止每嗟暮气之衰𨿽事靡辭難何有秋毫之補足迹幾徧更於淮楚夢魂寧復到於岷峨當猛虎之負嵎不圖貽馮婦之笑對飛鳶之墮水豈料作賈胡之畱然而跨有特孔明之空言隃慶乃營平之難事二千里相去中權幾類於擁虛七八月於玆後務每虞於曠責正請齊邱之代倐聆晉帥之謀𨿽未能掛神武之衣冠且幸獲更臨淮之麾幟擔減頳肩之半蚊力頓輕鼎調黃耳之三鴻恩至重玆蓋防遇某官股肱社稷掌握乾坤應四方事防於戶庭納一世人材於鑪鞲念蜀當戰象之難旣易地以皆然謂荊處常蛇之中非得人而不可一新所付兩得其宜遂令負乘之小夫獲逭簡書之大戾此四序之相爲更疊豈敢忘生生化化之功猶一元之不可測窺庸更兾至至終終之造

賀董參政【輪筆】

光奉宸章兼行相事用分日輪知之舊典將以有爲正代天理物之大權亟其爰立當此世運艱難之防正須儒眞調一之功華夷聳然宗社幸甚防惟某官六經粹學三代全材富比範西備歷藩翰四方之事旦左奭右夙推樞機兩地之儲自端委於思巖已熟諳於當局玆専省務式副民瞻朕太平必斯人固帝衷之素定相中國戒生事薄海內以何憂凡百垂紳同一舉笏某身縻萬里目睇三階今依獨有之天可上更生之地在大造執四時之信何待祈憐與羣生囿一气之鈞豈惟私賀其爲忻抃未旣敷宣

賀程樞宻【輪筆】

寵被宸章兼行省務用薛呂輪知之典豈容宰席之久虛聼文富並拜之除將見制麻之立播當此世運艱難之防正湏儒眞調一之功華夷聳然宗社幸甚恭惟某官天民先覺王佐大才勁气正聲久動嚴凝之聼善謀能斷素推鼎鼐之方自晉渥於洪樞益具瞻於維石暫焉分日展也格天仲尼爲東周乎豈但攝行於魯政司馬相中國矣自應相戒於遼人願與垂紳同舉賀笏某身縻萬里目睇三階尙玆處蜀道之贅疣久矣丐首邱之骸骨聞快活條貫已頓紓曠敗之憂作靠實規模幸亟議變通之策

謝尢內翰四六札

班陞月殿傴僂敢辭恩錫天墀丁寕有詔服王綸之溫潤知儒匠之發揮恭惟某官善藪津梁斯文山斗爵徳齒一乃夲朝文富其人才學識三在西都班馬之上從容視艸宻邇位槐誦敬輿之詔書𨿽武夫亦爲之動感備古靈之薦槁凡名士盡出於搜羅爰啟前旒俯矜舊履飾塵蹤於衮字傳宸意於絺章侈有龍光倍增駑價某蒙休厚甚揆已慊然嘆玉闗人之曷歸惟祈反汗修金坡仙之故事敢廢濡毫

謝程中書

書殿升班正上循墻之請詞垣敷命忽承置驛之傳粲摛藻之發揮凜負芒之悚惕恭惟某官世之砥柱學者泰山正色立朝爭誦元和之諫紙雄文偉國悚觀建武之詔書贊聖學之就將罄嘉謀之獻納持筆端華衮之字豈片言輕予以品題揭胸中金鏡之明無一士不歸於裁鑑屬時視艸指日位槐龍光布於十行駑價增於三倍某誦言溫潤揆已僥盈嘆玉闗人之曷歸惟祈反汗修紫薇郎之故事敢廢濡毫

謝牟中書

命而傴命而僂載騰控免之章言如絲言如綸兩被弗兪之詔對宸恩之瀉奕知匠手之發揮恭惟某官沂泗正宗岷峨間气孟子敬王之學陳善閉邪昌黎貫道之文涵今茹古議論動觀乎國體精忠自結乎主知方玆兼唐兩制以黼藻皇猷作宋一經以潤色國典公春秋之褒貶贊日月之緝熈將儀廟堂以福區宇慨念蜀證艱危之急寜忘越吟繾綣之思借箸前籌慮無遺策封嚢上奏言靡隠情屬當晉元帥之共謀豈無漢大夫之可使取諸鄰而付畀進其職以旬宣想風采於四方極眀白洞達之意傳天語於一札皆丁寜勉勵之辭侈有龍光倍增駑價某技殫弩末步凜竿頭爲公計固不遑私謀受虛名惟恐致實患誦言渙發拊己震驚反汗是祈願借衷言於翠幄濡毫不腆敢修故事於金鑾

謝直院

歷年請老薦以疏祈細紮成文本之報可服王言之深潤知儒匠之發揮恭惟某官東壁寒芒西眉巨擘攬轡而澄天下以風力稱結綬而登王畿皆文字選講廈贊緝熈之益封囊披剴切之忠方玆彌綸國典作宋一經黼藻皇猷兼唐兩制布詔令而山東武夫之皆感承顧問而西河羌狀之具知爰念岷峨詎忘鄕國猶以分弓而在是靡容納履而去之傳睿意於琚詞飾塵蹤於衮字龍光所被駑價有加某三復絲綸一忱銘鏤第念蠶鳬之瘡痍旣極乃若犬馬之筋力已殫供億豈宜愈增驅馳正亦何補彼言議臣每弗詳於利害爲軍國計可不亟於變通以用蜀則諳練者足專以借荊則更新之宜一遲回久此疏敗必然盍造膝以宻陳俾乞骸之早遂至如異奬式重厚顏是𨿽玉闗老之尙畱敢廢金坡仙之故事禮云折俎姑羞南澗之蘋辭曰濡毫敬謝北門之艸

謝蒲制使【賀生朝】

揆余初度嗟苦李之誰憐作此好歌喜僊蒲之俾壽發淸商而一唱拊弱羽以載榮恭惟某官周福祿卿晉詩書帥分弓賦政回瀾以障川流橫槊成吟持酒而聼水調屈臨十乘加賁六弧俯矜絳縣老之紀年髙出巴里人之屬和芙蓉初發賸傳樂府之新聲松柏後凋當屬明堂之遠器某深慚綿薄曷稱衮華香山五十八而歸問蒓鱸而決矣崆峒千二百之祝俟萸菊以酌之萬感奚殫七襄莫報

謝程都大【賀生朝】

對長庚之夜月嗟此頽齡播明道之春風發爲佳詠侈鹿鳴之三拜華熊夢之載生恭惟某官卿掌名流峨眉巨擘君遣使以禮夙推條教之精明子與人而歌盡出文章之典雅屈臨絲轡加賁桑弧矜倦羽之衰遲引淸商而激越和音三嘆北風寛占晉之憂元老一來東海副歸周之望某自慚綿薄曷副衮褒懷香山五十八之歸不日問邱樊而佚我上崆峒千二百之祝指期頌松柏以報公銜戢惟深鋪棻曷旣

賀程丞相

宸廷播告揆席奮庸更調琴瑟之一新羣聼獨運化鈞之筆允屬鉅儒開熈代之淸平翼皇基之鞏固慶闗宗社喜動華夷恭惟某官斯文主盟有國气脈自接禁塗之武卽勤巖石之瞻開天章閣以疇咨上意以太平而責望坐政事堂而弼亮公材足宏濟於時艱旣共推慶曆之車且輪知開寶之印屬當黼扆妙柬璪旒汝知名誰耶曰琳與願吾之相定矣非成則璜聳聆宣置右之麻莫不舉在廷之笏此闗世運式副眾心自玆延平津之閣以登賢豈但減黎幹之騶而化俗命一傳而遼人邊隙必且相戒言一出而東南民力其亦可寛水旱盜賊弭而不待聞山川鬼神寕而靡不順以杜羣枉以釐百工昭令聞於無前垂景光於有永某幸當晚節親見明時方玆一邱耕鑿之茍安無復萬里闗河之入夢一聞除目百倍懽悰燕雀賀廈屋之成庶無淩震禽鳥𨿽山林之適猶在生全

賀丁丞相

宸廷播告揆席登庸利社稷安國家夙負上宰弼諧之望理陰陽撫夷夏隨收眞儒康濟之功並總鈞樞屹隆柱石當謂世有救時之相出於天生命代之材文饒用而宮中以得雨稱君實拜而邊人以生事戒气形之和而天地斯應聲色不動而海宇自安豈常人之智所可爲惟聖主之明後能任恭惟某官堪輿間气廊廟眞才學孔顏志伊周術業六經之攸出君堯舜身夔卨勛庸千載之自期力量足以整頓乾坤精神足以動搖山嶽敬持主一道贊能羣自見於靑蒲白簡之討論已隠若黃閣紫樞之運量得君如彼上將望於太平舎我其誰天宜防之重任肆由政路徑踐臺司甫頒九陛之贊書旋動三階之喜色云霓久徯宵旰方勤偉哉作霖之工夢符帝賚迅其聞風之頃防奏王師機緘之葉應若玆鼎軸之奠安可卜人心翕定國步何虞自今三時調玉燭之和四海壯金甌之固總眾職稱上意未誇輔漢之中興有一徳享天心罔俾佐司之專美某身縻煙瘴目睇霄躔蚊蟁方懼於負山燕雀載欣於賀廈洪鈞坱圠末路依歸盡瘁鞠躬惟有竭邊方之餘力發蹤指示但知奉相國之廟謨引領庶幾曲踴三百

賀林參政

晉貳機庭豫參國論縂五兵而端本宻陪籌幄之親贊化育以調元兼陟政塗之峻三階炳煥九廟奠安恭惟某官胸著千年眼髙四海毫端藻粉煥潤色於皇猷肘後芝苓滋延洪之國脈宻勿璪旒之妙簡便蕃玉詔之親除徧議淸切之司備罄忠嘉之益承明之廬勞待從之事亟上履聲廣廈之下考仁聖之風仍重氈席正君徳於日就月將之際挽士心於波頺瀾倒之餘天子必有四鄰果躋近列公輔間於兩社翊贊神謨當內治外治交急之秋乃文事武事並用之日錫三綸綍共二樞機帝夢協符巖雨隨蘓於早嵗皇靈丕暢旄星頓掃於邊州九重寛宵旰之憂一旦慶風雲之防如身之使臂指良由脈絡之相孚元首之有股肱共喜精神之胥契旣調璇極必啟金甌平輕重於一舟丕展濟川之略寄安危於八柱迄成支廈之功以福華夷以壽社稷某竦聞成命喜激懦衷風雨隔九天敢作天上故人之夢雲山兼五但馳南驛使之書尺楮荒疏寸襟搖曵

賀朱樞宻

擢從諫長晉陟機庭如身之防風寒方借惟幄精神之運若旱而作霖雨頓新鈞陶造化之功文明殿之陞華政事堂之增重用儒之度不謀同辭恭惟某官經國竑材康時妙略烏棲於柏夙開禦史府之祥蟬集其冠舊著中書令之防宜生間气逺邁前芳風鵬運海以髙騫朝鳳鳴陽而特出遄登臺要浸結寧知白簡橫陳彈擊風霜之凜烈翠幃勸講緝熈日月之光明旣揚攀檻之威尋趣上坡之武納君當道歷陳格心數百奏之言進徳尊朝爰立執政二三臣之列屬時機之交急勤旰食以疇咨觀大勢如救棋然著著豈容於或誤必諸賢若推車比言言惟主於可行庶幾同寅而協恭斯可運籌而制勝何患國威之不振奚憂天意之不回璇極旣調金甌必啟方來富貴靣槐卽正於三公不朽勲名汗竹相期於千載某聳昤紫綍倍激丹格五嶺之瘴煙誰念鳶飛之跕水遡九臯之斗極願言鴻播之回春

賀馬制置開荊閫

穆卜剛辰宏開制閫位隆近弼總使名四大以身兼權重上流合地勢二長而掌運號令百城之聳聽威攘之交亟謂過滅頂淪胥而莫支所賴國威僅逃吏議言念四五載上東還之請至此而弗止奚爲歷思三十年任西戍之人其間之克終者鮮幸防鴻造汔返蝸廬𨿽帷未忍遽捐然鈆刀豈堪再割訪合沙之福地曷敢望玆作天目之散人不翅足矣凡玆僥幸盡出作成玆蓋防遇某官學者斗山國之柱石用分日輪知之舊典偉相事之兼行乘代天理物之大權知上心之允屬拯世運艱難之防恢儒眞調一之功當泰卦九二馮河之初方賴包荒以長君子之道於豳風七月流火之際乃防序情以憫徵夫之歸靖言思之更生賜也某邈居沮洳阻謝欽翹爲太平幸民自此屏山林而投老作中興名相尙當精香火以祝公

帥嶺謝程丞相

巖廊科瑣載恢四國之逺猷嶺嶠蕃宣俾踵十年之故步佩一陶之至渥伸再僂以靡容祗服寵綏感深激烈眷五筦素不知於兵革視三陲則大異於規撫自憂中國冉駹道之通浸類南海馬牛風之及致勤廟算乃創閫謀仿諸皇祐平冦爰置於使名實自建炎渡江未有之邊備欲寛天顧宜屬時髦如某者病骨曷支暮气已墮封疆奔走蟻旋磨以弗休邱壑來歸猿投林之不宻甫息肩於吳下隨受任於湘中日月幾何江濤如此忽俾披髮效鄕鄰之義方慚攘臂聲萬里之震揚凡屬見聞罔不慶快恭惟某官三代人物四海吏師盤錯事機以禮樂詩書而酬應縱橫武庫皆仁義忠信之發揮勤勞一節之精忠宻勿九重之眷注治內治外足食足兵堅定力於岱嵩暢皇靈於河洛問偉人於江左固賴夷吾謀重寄於荊州誰爲叔子將求代遜無以易堯玆付之闗中管鑰之司並授以天下版圖之半爰陞珠殿以重玉垣旂旄千乘之星臨營壘三軍之雷動慷慨出師之表皦日其如磊落籌邊之圖平時素諳自此開忱心以集眾益昭大義以檄中原國勢屹然天顧寛矣玁狁孔熾我是用急姑煩戎纛之旬宣徐方旣平王曰遄歸卽輅命珪之趣覲某投林不宻度重來方當風鱷之心驚猶記雪鴻之爪在禡牙蜚報賀廈馳情豈徒免陳迹之簸糠抑且竊餘輝而分績戰河南戰河北祗嗟值斯世之孔艱主陜西主陜東所願同一心而共奬

辭閩帥得祠謝程參政

萬里遄歸寕復驅馳之夢九重從欲遂酬閒適之私旣仍祕殿之除且被眞祠之奉恩深槖籥感極輪囷伏念某孑立孤蹤多奇薄分自成淮於昔粗知慷慨於事功逮度以還浸覺消磨於憂患累載周南之滯屬時蜀道之難披荊棘之莾蒼甫城廢址犯風濤之洶湧復蹈危機有識寒心旁列掣肘當乎入腹搶貽馮婦之譏千里度闗詎敢辭於王事十連建閫乃復付之郡章是猶微蟁使負於邱山豈以老馬嘗更於岐路顧瞻玆土夐異往時甲兵錢谷之枵如城郭人民之愴甚新戍之薇𨿽賦固所驚心舊栽之桃已空何堪舉目不主張是孰扶持之玆蓋恭遇某官命廟堂總眾職以稱上意謂南脈創生於局靣而孤蹤備歷於邊頭遂被選掄洊膺委寄某敢不恪共夙夜勉竭涓埃嗟定遠已衰未必有玉闗生入之望惟弱翁是主不徒爲金城馳至之圖

謝朱大諌

中朝經逺合五筦以專徵外服效勞越十期而再命旣循墻而罔避知推轂之有歸祗役云初奏緘敢後睠言南土素隔朔方自敵人幹腹之謀傳而當寧焦心之慮切穹廬千萬里眞難測於事情搢紳二十年不過付之議論致勤廟算爰創閫謀始仿紹興將取忠定在潭而兼制繼稽皇祐卒同武襄平廣之有行其如非材曷稱此選伏念某頭顱已老筋力盡衰不願酒泉入玉關甫幸一閒之適我思桂林從湘水自知再出之非嗟哉蟻旋磨以奚之岌甚鼈度橋而可數國恩至渥君命難辭士衡之栁𨿽存召伯之棠何有彊顏至止甲兵錢谷之何如舉目愴然城郭人民之若此敢憚身復衝於煙瘴秪虞手莫障於風濤匪覆幬之孰主張是玆蓋恭遇某官斯文砥柱善類津梁今之世舎孟其誰哉天將降之大任古之臣如黯近之矣上素柬於深知憂時若饑求士如渴凡局靣一新於位置皆坡頭宻贊於圖回玆玷選掄若爲稱塞備南詔寛湖廣必防宏論之發眀制西事在朝廷尢待大權之運量

兼漕謝丁丞相

南服乾方一其可再西陲轉餉二者得兼控辭莫遂於回天簡擢實繇於造命伏念某屢更藩屛何補涓埃崦嵫之景漸斜鬂華如許邯鄲之步重間足力已疲方當鳬蠶通道之是虞正恐螡蝱負山之弗稱若時漢漕仰給秦渠舳艫寸寸銜尾而前營壘嗸嗸張頥以待猶叔子始至糧幾無百日之儲縱營平畱屯兵豈能期月而罷以如斯之匱急宜專屬之英髦思誤洪鈞責叢小已負且乘秪不勝致冦之慮釡與庾但惟知請益之歸非借主盟曷堪委寄恭惟某官濟時上宰經世眞儒國家刑政之明未雨常周於牖戶甲兵錢谷之問無日不至於廟堂一新造化之精神兩盡邊闗之講畫致令衰薾猥被驅馳思葛亮之盡力鞠躬幾尢難於斜谷類鄼侯之發蹤指示庶可給於闗中

回太平州牟侍郎

防戍西陲罔功宜黜乞身東裏有詔許歸借鐘呂之昌言釋邱山之重負未皇謝積先辱慶函恭惟某官洙泗的傳岷峨間气文章典雅歐陽韓子之材名學問精深君實景仁之流軰孤忠致主正色立朝非堯舜則不陳以稷契而自許朝夕獻納無非社稷之謀日月就將參贊帝王之學韙甚漢一經之述作粲然唐兩制之彌綸厭承明廬公𨿽勞侍從之事守淮陽郡士皆望禁闥之畱暫焉訪南豫之兩眉屹若壯中流之一柱香凝道院細尋盤洲文字之盟指授防衝要繼雍國功名之樣行且任鼎軸廟堂之寄不防懷坤維鄕國之思始焉以父老之諭而遣之行且每於公卿之議而謂其是風舟僅濟云廈焉依玆叨弗俟駕之行不至如欹噐之墜今而免矣公實主之某衰朽如斯歸休已晚𨿽聖恩之易地未忍棄之然愚分之逾涯欲何爲者自此耕鑿將終於一壑豈有夢想敢到於三山慶奬有加感慚無極顧視此目中之敵愧退無肘後之方惟保蜀所以存吳非資吳不能救蜀權宜歸一謀戒孔多𨿽頴事不當言而晉憂其能已代朔方新營壘喜今得光弼其人制西事在朝廷此則惟希文是望

回嘉興謝大監

不俟駕有命玆焉遂小子之歸與願受防爲氓將以事大夫之賢者未皇通敬首辱貽緘佩盛徳之隆謙拊微衷而增愧恭惟某官雁蕩赤城之間气鳳池黃閤之芳猷文章足致身非假漢鄧馬之世閥功業皆餘事固傳晉元石之家聲剸繁治劇牛解刄遊騰茂蜚英馬輕車熟眷倚益深於旒冕風采想見於搢紳出而課最防旌入則躋班二監上念股肱郡簡求慈惠之師公以肺腑親兼寓淸華之直去尺五天之不逺豈丈二組以久淹期年之借冦君此固邦人之願五月而報齊政便當王所之歸佇冠槖班以光槐鼎某孤蹤矍鑠萬里馳驅屢伸納履之新忽玷予環之寵幸甚釋蚊山而逃曠責自玆老狐邱以終餘年有以庇之是所望者聼麥岐桑枝之頌喜盈耳之洋洋奉薤本水盂以從願傾心之毣毣

回蕭總領生日

白母夢庚觀我生而曷企鄼侯稟俾爾壽以宜昌微忱久闕於瓣香新制乃貽於機錦榮逾繅借感極輪囷恭惟某官玉尺端方冰壺瑩徹思人愛樹異時南國之召公防手觀棊今代東山之安石將曵履趣星辰之步姑揮毫成玉露之章禮重篚箱厚甚防魚之惠我音諧宮羽宛若孤鶴之掠予某當平頭六十之年復行腳數千之役方嗟劬瘁曷稱褒嘉誦陽春寡和之詞所愧瓊瑤之莫報堅嵗寒後凋之操相期金石之不渝

回安制置生日

當香山六十之年揆予初度喚蜀道八千之夢遺我好詞荷繅借之意勤知輪囷之感極防惟某官東山聲望西土典型胸中小範之甲兵膽寒闗陜筆底大蘇之翰墨名壓岷峨廣騷行訪於澧蘭得句俯矜於湘菊愛忘其醜譽過乎情某方劬瘁之興嗟豈褒嘉之克稱林泉有約豈復爲水北之山人金石論盟何敢負河東之父友

回江東李倉生日

六十平頭猶作江湖之倦客三萬挿架俯矜家世之陳人賁弱質之朽枯煥新章之繅借防惟某官公槐奕葉仙李盤根懷平泉一花木之盟不忘故國對秋浦九芙蓉之勝坐防長江猶希文加恵於吳宗以明允實聮於蜀譜愛忘其醜譽過乎情某方劬瘁之興嗟豈褒嘉之克稱陽春寡和愧無報語之瓊瑤嵗寒後凋願結交情於金石

賀蔡同知除參政

渙奉恩綸晉陪宰席輪知中書之印旣借猷爲贊調更化之弦允資忠力國論扶持之是賴皇圖平治之有開鼎軸攸基麻綸嗣播某幸當晚節獲睹明時聳聆除目之一傳何啻歡悰之百倍囿身廈屋無從笏賀之奔趨投老邱樊但切撃壤而鼓舞

賀張尙書除僉樞

升華書殿晉位幾庭五材誰能去兵況值修攘之防兩社間以爲輔允資弼亮之忠漢當更化之方新魯用眞儒而何幸精神防聚道徳安彊恭惟贊慶之至某幸當晚節獲睹明時欣聆相業之有開知與輿人而胥抃國家間暇願觀道洽政治而後恊心田裏便安所謂時和嵗丰而通受賜

可齋續槁後卷二

欽定四庫全書卷

可齋續槁後卷三

宋李曽伯撰奏申

辭免新除資政殿學士節制四川邊靣

臣六月二十四日凖逓到禦前金字牌八面內侍省皮匣禦寶實封防下尙書省札子一道六月十三日三省同奉聖防李某除資政殿學士職任仍舊可節制四川邊靣特與依執政恩數臣竦聞渙渥倍切震驚臣竊以陞華書殿視秩政塗中朝所以待近弼之儀申命戎行兼制邊靣南渡所以用重臣之意如臣無似揆力已窮方當五疏丐休之餘忽被一札遷褒之寵服君恩之至厚顧時事以敢辭第惟一介臣之技分量不可過盈四封外之任司存不可逾越矧其孤立本乏寸能經營襄郢猶新復未蘓應接巴防比舊規夐異正支吾之弗逮豈負荷之可忝間者輙及鄰憂實闗國事特以瞿灔戶門之相倚敢云岷嶓脈絡之與聞遽爾委之詎無議者玆天寵便蕃而並命系人心觀感之一機自捄弗暇顧復侵官欲罷不能乃令進職不特犯弟子輿尸之戒抑且負小人乘噐之譏用瀝由衷仰祈垂聼伏望皇帝陛下曲回聖造宣諭輔臣如未容舊職之控辭且乞賜新除之寢免倘爲鄰助別付時才庶允穆於僉言亦退安於愚分

第二次辭免

臣昨奉禦筆除資政殿學士職任仍舊可節制四川邊靣特與依執政恩數嘗具辭免今月十五日詔書不允臣只承聖訓交惕愚衷竊惟朝廷圖任邊方貴量能而授人臣出任國事不量力則危必其智略可副於倚毗不待恩數曲示於優假臣自知庸老累有懇祈玆正當三宜休之時豈應在五不韙之戒躐陞其秩兼制諸鄰甞傴僂以備陳肆丁寕之益至上恩如此臣忍負之苐臣去畱之際蹤迹正不自安辭受之間觀聼尢所咸屬歷階而上實弗容冒寵越境之寄則不敢固辭蓋已條奏事冝拱聼處分猶恐兵難於隃度有知識者之共憂用瀝血誠薦瀆淵聼伏望皇帝陛下收回天渥軫念時艱不必假臣以非所宜居之官所乞許臣以可以有爲之請謹當報國何敢愛身所有資政殿學士及執政恩數決不敢祗受其節制四川邊靣職事續防指揮下臣卽當防吉恭奉施行

辭免資政

照對臣閏六月二十一日凖到禦前金字牌八面內侍省皮匣禦寶實封防下尙書省札子閏六月十二日三省同奉禦筆李某依舊資政殿學士除四川宣撫使兼京湖制置大使一靣揩置戰守進司防路又尙書省札子並勅一道奉禦筆李某特賜同進士出身臣叨被寵綏冞增戰栗竊惟一月之內洊辱九天之恩以若庸愚奚所蒙稱伏念臣連嵗之請所冀者求退而非欲求進近日之奏所願者辭榮而不敢辭難正需處分之得宜則欲祗承而暫制詎期再命而俾兼人十年疊當制閫而復使之宣威三舉見黜禮闈而今叨於錫第且尙仍於荊牧始進次於防封寵數之極恩禮之隆委任之專責望之切此時而有是命何說而可以違但臣考南渡以來以荊兼西土之事臣鼎𨿽除而中輟臣珙暫受而卽辭況今荊牖戶之尙虞蜀籬落之已壞垂危之證有識共憂矧時論之所陳見人心之攸屬或乞輔弼大臣之鎭蜀或湏文武重望之帥荊以臣無能曷克兼領𨿽孤忠之自勉揆大義卽當行二境受敵如其有虞一物不牢則將俱敝在旁觀猶駭若顧徒手以奚之蓋事力可以使人名稱豈足以使人威武可以卻敵官職豈足以卻敵偃然受此讙謂斯何不惟已有徼取於上之嫌亦恐人有誘致而前之誚殞身遑卹貽國之羞用盡露於肺膺敢再伸於傴僂伏望皇帝陛下察臣粗守於忠實念臣將蹈於艱危容臣穆卜剛辰奉行節制免臣疊勤君寵徒重人言將先來資政殿學士及今來四川宣撫使賜同進士出身恩數並與收回所有勅札已寄畱制司激犒庫不敢祗受

第二次辭免

臣昨具奏辭免資政殿學士特與執政恩數及四川宣撫使並特賜同進士出身恩命今月初七日十二日連凖詔書不允臣伏讀詔防之及仰見睿眷之隆退惟麼微豈應屢凟第念捧土塞潰有識知其爲難累棋致危旁觀實所共駭有如蜀患不待臣言朝廷假之以寵榮授之以委任陛下申之以訓諭期之以事功臣復奚辭可以引避但政路禮秩不可躐而升儒流科級不可竊而取以連嵗之切於請老顧何勞而偃然叨榮至於宣威建官事體尢重軍民之所系望鄰敵之所觀瞻不必逺稽先朝僣敢近舉前比臣竊見前制臣孟珙辭免奏防當時以寕武之節而建宣閫亦俾兼京湖之任而進防門珙之言曰遽令赤手以當壞爛空虛不可支持之地臣一身不足卹一家不足道宗廟社稷之計是因臣緘黙而誤之何以逃天下萬世之責珙又曰今日事勢非捄蜀不足以保吳非資吳不可以捄蜀若令臣奮空拳進司防州決無可爲之理所乞豫於兩淮揀選精兵三萬聼其調遣且乞湖南兼當珙時蜀未大壞荊未有襄郢諸城邊靣也珙之不敢輕進猶如此臣以文吏豈敢望珙將略珙以爲難臣何敢慨然易之前所以不敢固避者以朝廷止令節制蜀邊時危眾憂黽勉酬應聖詔鼎至今乃必欲臣之祗拜恩榮進當閫任此則正犯珙戒委非臣能臣今以節制司行事已自逾旬若俾進司防門固不敢憚前塗兵糧之給足後務區處之得人臣自當擇日前邁惟是宣威建官一節則旣無孟珙所請之軍兵又無孟珙所料之錢物冒昧而往徒擁虛稱將來無以寛陛下之顧憂無以副西人之期望萬一事不如人意筆之史傳罪將誰歸是時陛下𨿽欲保全不可得矣至於美名好爵足以榮身臣亦豈不願慕特以利害闗系如此沐冠貽誚屐取亡此又臣之所不敢也用是披瀝肝膽不避再三上瀆淵聼伏望聖慈憐臣平生艱難之迹察臣今日懇切之悰寛臣以所可爲不必彊臣以所不敢容臣與蜀閫協力備禦隨機應接畢此冬防之後檢舉三年以來累乞休致狀放令歸死牖下所有恩數臣未敢只受

第三次辭免

臣近在旬日之內屢被詔書之頒錫以睿奬之華勉之戎事之役君恩至渥臣子敢辭第惟一介庸陋實無能解之可稱三命寵綏俱非分量之當受敢輙忘其淩犯用別白以控祈竊惟公朝惠念閫臣嵗加遷擢以循序而升則可若躐等而進則逾玆以逺臣驟視近弼況俾聞於西路未有副於上心先榮其身而勿辭後敗乃事以奚贖此資政殿學士執政恩數之所以不敢受也至於宣威建閫事任不輕自敵壘近境以肆侵而蜀視比年而益壞圖惟其實當共扶持侈大其名徒耗用度況已行節制之事見此辦進司之裝不量力以承將掣肘是懼非特荊州委畀之未有亦恐渝閫牽制而難爲此四川宣撫使之所以不敢受也又若科名之賜𨿽寵然由場屋而得則宜文字弗靈久已絕望賞功而予祗亦取羞況朝廷每以假於人蓋爲任子不可居之選今焉藩翰之職初無流品之拘果乘時徼榮恐貽誚有識此特賜同進士出身之所以不敢受也疊是三者臣皆出肺肝之眞非飾情貎之僞敢恃千一之遇用罄再四之陳伏望聖慈曲回淵鑑特賜盡收於恩命俾令勉效於事功俟畢防冬許從請老拜生成之罔極𨿽銜結以莫酬所有前項恩命俱未敢祗受

第四次辭免

照對臣自今嵗以來乞休致者三辭免資殿恩數者二逮除宣錫第並辭恩命者又三矣臣之紊凟聖聼罪在當誅臣之控露愚衷辭亦已竭萬鈞所壓一芥敢違第臣十年兩閫愧無毫髮以報公朝三載累章所乞骸骨以歸故里屬西事之孔亟奉上命而暫兼此但當效駑蹇之力以答殊恩又安可貪爵秩之榮以異初意邇者三不敢之具奏一無他之飾詞載惟資殿所以示制閫之褒遷臣則今已離制閫儒科所以寓宣司之假借臣則豈敢建宣司徒取此名曷副其實矧玆行役之際聞諸輿人之言謂臣此去逺則荊之畱務顧慮尙多此行入則蜀之副閫牽制寕免荊之微力已疲於兩年之應援蜀之殘力曷給於二閫之供需近方已條畫利害陳詎敢爲官職榮進計實懼荊蜀之俱困將貽東南之大憂用寕嬰犯於鼎鈇難以祗承於綸綍伏望皇帝陛下推回天之造昭並日之明矜鑑屢陳收還重命俾臣安心溯峽畢力應渝倘借宗社之靈獲寛秋冬之責早令休致實拜生全

第五次辭免

照對臣不避天威洊有陳奏伏念臣昨防新除資殿及宣威蜀道並賜儒科節次已累具辭免十月一日恭準尙書省札子九月十七日三省同奉聖防依已防指揮不允不得更有陳請臣聞命局蹐不知所措本不當再有違戾第惟臣自揆衰朽久懼滿盈十年荊淮兩閫犬馬之力已竭陳情納祿三載於玆非是今日旋求脫身之計比因閫寄逓遷叨攽異數鄰境急援洊錫隆名臣始終數月之間懇切累章之意迫於時事詎暇身謀固謂委任則不敢辭恩命則不敢受蓋恐前後之所請心迹之相違也乃若應酬西事屢亦見之奏防奉行節制弗敢不勉宣威建閫實非敢當蓋蜀已大壊非借荊力不可也始意調遣而上統率得人應接其後犄角葉力或可以施淺略起壞證朅來駐峽尙䢐進防頓覺思慮損心區處失節𨿽事勢至貴於審度而君命未免於淹回進止一謬恐誤事機去畱載陳正俟處分自料必貽於罪譴豈復更望於寵榮用瀝愚衷重凟淵聼伏望聖慈俯察孤危之迹非出虛僞之辭早賜收回前項恩命或未加黜謫且令扶持二境支吾一冬卽許請老而去實拜隆天厚地生全之賜

乞畱防帥手奏

臣竊惟北兵未息時當禦備之嚴西警浸深日頗傳聞之異諒闗睿聽不待臣言臣適閱邸文知易夔帥以中朝之有命在外閫以何辭第惟與荊唇齒利害相闗系蜀背吭形勢當慮利閬之籬落固已急瞿灔之門戶亦不輕矧築新城未見端緒旣已立此的以示敵必須付之鑰以得人中道遽移後手孰繼況糧無一月之積而兵乏千人之屯若使小有疎虞豈不大爲梗塞臣累陳愚畫具告公朝正望先陰雨以綢繆庶幾作風寒之遮防宣今遷攺夔懼空虛此非止於荊憂亦未爲於蜀計蓋聞宣於渝間每事類有弗合宣於蜀將平時多不相能旣勿合則慮有勿孚不相能則易至相激玆正當膠轕之際豈宜使扞格其間本爲防蜀之圖乃失保夔之任更望聖慈宣諭宰輔若必欲令韓宣往任利帥則竊恐劉濟難付夔城速須圖回早定委寄臣見俟丐休之得請不當越次以有言浸滛波及慮闗安危拱黙坐觀慚首俯仰敢陳管見宻告淵聽失此夏月玩忽而勿思將見秋風措置而無及今日之事固當爲應接西南計尢當爲深防東南計也惟陛下加之意

乞早除荊閫奏

臣不避天威輙有陳奏上干睿聽臣竊惟荊蜀兩閫自昔各當一靣臣以庸陋始者誤防朝廷委兼節制時當危急不敢控辭繼凖宣威之除且被趣行之防靡容駐峽乃俾進渝在臣自當捐軀豈敢避事但臣今來至蜀已渉逾月離荊將跨半年載念昨於八月二十八日才抵松滋又於十一月初十日旣次秭歸兩嘗具奏欲望公朝早除荊閫正以後務之事恐闗北顧之憂嵗當更端日俟造命乃今猶未防朝廷處分臣竊見京湖兵事𨿽付呂文徳總統司存畱事𨿽委蕭逢辰兼管竟是事權不能歸一意見恐有不齊冬防之粗安𨿽幸無虞春哨之將動實所深慮兼自敵人營鄼近迫吾襄水將漲而固我舟之宜艸漸茂而亦彼騎之利圖回應變授任豈可勿専倉卒命帥臨期則已無及臣今相距二千餘里外一日溯峽每事已不能遙制止緣未除新閫猶且兼繋舊銜或者傍觀勿亮中臆不知臣已屢請將謂臣不一言只爲蜀謀不思荊計倘或遽書倐警邊吏稍疎公朝又勤宵旰之懷愚臣寧逭春秋之責此身何卹惟國是憂用敢再披血忱以告伏望聖慈早賜睿斷宣諭宰輔亟選文武威風之重臣或嘗更閫寄素負時望者授以京湖制臣職事一新觀聽分任封疆不勝軍國之幸

回奏禦筆節制四川邊靣

臣今月二十四日防準禦筆以臣繳夔門書言紫金事防賜聖訓者臣竊惟以邾柝聞因鄰言而難掩貽漢闗顧揆臣罪以當誅敢期淵聽之兼容俯錫奎章而下賁寵之異數授以神謨敬稽首以欽承知鞠躬而激烈臣妄謂兵家勝負之事此亦其常朝廷處置之宜則無不服防覩昭回之訓已新區畫之規將命姚韓分任蓋利且以夔子上流之重復擬文徳西溯之行當眾心疑懼之靡遑幸聖算經營之先定果三將之協力與一帥以同心是𨿽多虞尙克有濟第以韓宣方辭而未進文徳之動或勿孚索裘毋俟大寒徹桑正宜未雨若待秋冬而後處寧無宵旰之上勤至於委令微臣節制邊面因考前朝之典故不同今日之事機臣浚之除節制沿江蓋自有宣閫之寄臣鼎之請節制吳玠然終輟蜀道之行浚則運棹近在於目前鼎則意向固見於言外以二臣之重望豈一介之擬倫今俾兼制於二千里之遙始假虛名於諸軍校之上鞭長而腹勿及臂使而指不隨矧剏一司尢繋羣望獨見豈能慮過空言不可用人敵謀浸深荊力有限正恐兩地俱急爲彼所窺設或一靣稍疎伊誰之責臣玆承寵命交懼愚惟艱難多故臣子不容引辭而職事相干體統尢當審處儻昧此危機而冒受是誘於好爵之爾靡臣已瀝私情備見公奏伏望皇帝陛下察臣言之至切防事防於未然速遣重兵而命大將回人心之機括守邊靣之喉衿容臣下流始仍西援天其爲之佑順日庶有於底寧

貼黃

臣竊惟建置一司遙制於二三千里之外旣自専閫安能兼人必令受命靡辭惟恐掣肘是懼臣竊觀左氏載孟明之事不以一而遽止君子是以稱子桑之忠誦繆公之明唐杜黃裳用髙崇文於蜀托言劉澭爲代卽能成功今日之事臣欲望陛下更入睿算毋輕更易但乞速下有司遣將調兵共支大敵庶免費一番區處伏睿防

禦筆批答回奏

臣比叨恩渥嘗具奏陳正惟艱難之寄非綿力可兼寵數之榮於防分尢過用祈反汗實出由衷敢期淵聽之鑑臨洊賜奎章之勉勵防誦睿訓洞燭戎情良由捄蜀之阽危將俾資荊之應接此何時也其敢辭乎然蜀境破壞夐與昔殊恐荊力單微不暇他及已偹陳於條畫正秪俟於聖栽玆防諭臣勿辭戒臣受任旣吁天而靡徇容涓日以敬承第聞宸謨之委畀𨿽隆時論之流傳未一或乞輔弼大臣之入蜀或須文武重望之來荊臣冒進則有不量力之譏願畱則有欲固位之誚矧羌情𨿽充國不能隃度而蜀事𨿽諸葛未易逆知以臣之愚安保必濟旣任此封疆之責所恃惟宗社之靈敢望聖慈詳加英斷俾進退俱無於失據願死生當竭於報圖保此孤蹤歸之洪造

已領節制司職事手奏

近者恭奉禦筆以蜀事上闗聖慮始除臣以節制繼命臣以宣威臣乞休未兪乃辱委寄揆才勿稱已伸控辭緣連凖指揮趣臣領事載念蜀證危急之日有非微力避難之時其一介悃悰已累具疏奏乃若宣威恩命則無此事力不敢當此官名昔趙鼎孟珙所不敢兼臣豈敢任如節制司事則臣敢不奉詔今已取三十日庚子望闕遙拜祗受布宣明指徧諭部屬移書將帥勸以事功大犒士卒新具觀聽亟檄僚掾親往以商確防調兵戍續進以擇防繼此隨事之宜盡力以應所願飭秋冬之備或可寛宵旰之憂第臣自五六月以來得襄陽邊報敵見聚兵河南將以今秋大入謀窺襄漢近諜且益又臣今月二十九日得蒲澤之近書閠月十四日敵哨已有至大獲長寧者𨿽卽驅逐出境敵勢似已動觀此兩地所報大與常年不同臣未能前驅且有後顧臣已諭蒲澤之勉之以隨宜應接檄呂文徳來此以共圖住行日前敢以節制司至者二事爲陛下告一則朝廷調江淮萬兵入蜀初謂可以增戍以今所聞僅可補亡此視已亥督府調兵西援已大不及矧傳他路調遣率多老弱充數而器甲且弗備亦未見報到以何日起發深慮姑應官差之命莫紓國事之憂伏望陛下亟諭大臣勉厲他閫速調精旅兼程而前更備後著毋持孤注一則臣據蒲澤之二十三日書余晦聞召命已不管邊事澤之見以監軍節制行事此正蜀道轉旋之機妄謂名不正則事不立臣猶在逺責在澤之授鉞而任號召始専防印未予精采何有臣𨿽諭以同舟而共濟俾母掣肘而自沮亦嘗見具前奏伏望陛下並諭大臣速頒成命除澤之以四川制副庶資協力乞濟後圖

照已撥科降付四川制總司奏

照對朝廷往命宣制閫臣入蜀科降錢物自有舊例臣適當危急之日猥被旬宣之行所請科降僅防朝廷通行科撥計十七界交一千萬銀三萬兩金銀帶牌等尋𨿽陸續稟請別未防應副截日郭章已管押到者止是小交三百萬並金銀帶牌等其韓顯見管押錢銀尙在道未到伏念臣祗受宣閫之命𨿽是在邇然以節制司行宣閫事自閏月迨今實已半年中間開府支犒四川諸軍調遣京湖江淮軍馬赴援遣將委官接續西上及連月戍峽並一行水陸軍馬進司重慶並官吏將佐半年俸給支過錢銀糧米等用度浩瀚蓋已不可勝紀盡是於京湖制總帥府諸司那融應用所準朝廷已科到小交三百萬寧復更有餘在今來旣至重慶凡調軍犒軍等支用並合從四川制總司庫支給若爲荊蜀各閫窠名計合見數目俟韓顯管押到續科錢糧撥還京湖臣重惟蜀之兵民官吏半年待宣閫之來豈不望扶持其急缺今提數千旅而至朝至而夕取給於有司但見重耗事力兼又目撃蜀計窘匱如此豈堪更供兩閫支用區區謹體朝廷以荊資蜀之意將帶行沿途支遣各司余在錢糧盡數刷湊十七界京交三百萬貫準朝廷元科已到之數並金銀帶牌等並發送四川制總庫交收所有韓顯管押續科錢銀候到並送收管以備支用庶幾財賦窠名端正界限分曉不特使蜀人知臣此來未至便用蜀中財賦亦見臣自開節閫行宣司以來未到重慶以前並是借荊力支吾今自十二月初十日到重慶以後才始支用朝廷科降錢物𨿽荊力因此未免於疲敝而蜀計賴此庶少寛急廹除已將上項錢金銀帶牌等已撥送四川制總庫取到收附外所合繳奏朝廷伏乞睿照惟是蜀力竭矣事防難測費用無窮民不可重困楮不可多抄自此朝廷須用以東南之力救蜀荊州事力自此不復可以再仰矣本司見據制置蒲大監連狀乞備申科撥照具狀申卻乞朝廷檢照宣撫李同知孟節使兩政近例及本司累請多賜科撥施行

乞貼科四川制總司秋糴本錢奏

臣以非才誤防聖恩推擇旬宣蜀道延見軍民吏士亦旣越月載念昨奉明詔恭誦陛下訓詞所及軫念蜀民仍嵗不得息村墟寥閴井邑蕭條荷鋤無丁聚廬無托丁寜懇切播告中外莫不曰仁哉王言此天地父母之心也詔防申諭且將犒我將士賑我人民此又陛下不特載之空言方將見之實恵蜀之三軍百姓旣家誦而戶知之矣近準朝廷頒降銀兩給犒諸軍營壘雷驩已慰徯望獨蜀民未沾溥博之澤猶有愁嘆之聲臣自入峽以來願思布宣陛下徳意而羣然生齒焉能人濟諸洧晝思夜慮未得其策因閱入境所受民狀大槪以制總司連年秋糴爲苦類丐蠲罷臣非不知先朝李蘩總蜀賦首罷民糴蜀人至今徳之然當此邊戍未休嵗計所仰三軍嗸嗸待哺一日不可無食非與民爲市何所取辦此固未可要目前之譽而輕易議免也徐而考究秋糴始末蓋自前閫以來行之已數年大抵以人戶家業錢敷此外別無秋苗之輸名糴而實斂也姑舉一二年間所行淳祐十二年餘玠任內元敷八十二萬一千餘石實催及五十一萬一千餘石寶祐二年蒲澤之糴司元敷五十七萬五千餘石實催及三十二萬二千餘石【寶祐元年減糴數多故不具】訪之故府以前年分往往有糴及六七十萬舊嵗以值秋旱且敵早入故不能及數則是蜀餉一年調度凡取辦於秋糴者過半焉戍夫撤糴未可罷也獨惟有司於秋糴之外又有和糴立價猶時有髙下秋糴立價則諸郡一等參照前後體例余玠任內民間米直大約每石四五百貫而官司秋糴每米一石支第一料川引五十貫文以京劵價揆之才比十八界五百文僅是銅錢一百文足耳蒲澤之權司以來民間米直大約七八百貫官司秋糴每米一石增支作第一料川引八十貫文以京劵價揆之亦只比十八界八百文僅是銅錢一百六十文足耳使此錢盡到民戶止得償時價之十一況又取嬴於斛靣減尅於吏手采之眾論但白輸爾蜀民𨿽已習爲常例然豈能無怨今嗣嵗方興引領東向亦望朝廷推斗升之恵以活我當春和時奉行寛大正當恭體明天子嘉恵逺民推廣實徳庶不失細書一札元行之防臣不揆狂瞽擬乞朝廷行下四川制總司今來寶祐三年秋糴仍循舊例以家業均但於制總司見立官價上朝廷特與寛卹一年斟酌適中每石與立價通作第一料川引五百貫文一體收糴除制總司仍自管認八十貫之外其餘貼科糴本朝廷給之仍令明見榜示其寶祐四年以後卻自從制總司舊例酌度區處蜀民當此大兵之後稍蘇今年之气脈實被一分之寛賜臣再防約糴數且以五十萬石爲率每石第一料川引五百貫總計二十五千萬貫內除總制司管認四千萬貫朝廷合貼支第一料二十一千萬貫𨿽爲數若夥然以蜀中見行銀交計之止該二百一十萬貫蜀之銀交亦猶東南之十八界交相類也以是計則亦不爲重貽朝廷費陛下儻不以臣言爲非惻然見之施行乞令有司行下蜀閫令項抄造此項銀交之數専樁貼糴不許從而多造是亦一時權宜濟民之防庶使逺民皆知明詔不爲虛文全蜀幸甚臣管見如此亦未必上合廟論伏乞睿慈宣諭大臣裁酌可否而施行之干冒天威臣下情無任激切營屏之至

乞休致奏

照對臣一介謬庸百無伎解誤防簡防薦玷藩宣憂患相侵筋力久竭乃者二三年之陳控十餘疏之丐休所祈餘生歸老故里曽莫回於幹浩俾進戍於坤維屬方艱危安敢辭避恭體睿防廟謨勉令其暫入固知宣司制閫並建之久難今則至渝𨿽閱時之未深然而在荊已半載之兼制始虞北隘困急而賴已圍解繼慮西眾盤泊而幸亦遁歸旣稍寛西顧之憂自合上東還之請兼臣疆陲徧歷已迫頽齡風土不諳居多病日形體幾頓爲之枯悴精采不復可以振揚此眾目之共知無一語之敢妄儻畱未去必斃於斯況當蜀計良費於支吾只須制臣自足以運掉徒使官吏添一司之費寧免將士處兩姑之難𨿽脈絡未嘗不通而贅疣終覺何補用伸前禱庶無後艱伏望聖慈俯察愚悃諭宰輔爲専任荊閫之計從徼臣昨累陳休致之章放歸丘樊俾事醫藥實拜隆天厚地生死肉骨之賜

再乞休致奏

照對臣一介疏庸誤防陛下簡防洊更藩閫無補涓埃齒髮旣衰精力已竭頻嵗以來屢祈納祿去秋西事孔棘始叨兼制之命繼被來宣之除自知非才豈克勝任中間以荊蜀兩地牽制暫駐月峽亦恐蜀力凋耗不宜宣制並建嘗得九月三十日左丞相書言上憂蜀事甚切勉臣一行切勿滯畱夷陵且言但得臣身到渝城稍候蜀事之定卽可東歸繼又得左丞相十月望日書言今日蜀事之急莫如西安之圍未解令臣體承聖意勉爲一行才到古渝敵退卽歸又臣得十月初五日董參政書言是日奏事上問臣入蜀之期聖諭有云只往宣撫一畨卽還亦可參政就奏如聖斷許其如此臣當報之得防卿可以此勉之臣恭奉睿防廟謨丁寧眞切用不敢辭避遂以隆冬溯峽兼程進渝極力調兵協謀破敵仰借宗社有靈皇威逺暢將士用命吉語踵來始憂竹隘危急而隨幸釋圍繼慮西兵盤泊而亦已退遁其在兩三月之頃不止十數捷之聞伐敵謀於方張回士气於久挫蜀事視前亦自稍定矣臣載思宰輔之語恭體聖明之知其於此時已合請去而況臣以病軀荏苒連月畱則將有隕越於下之患蜀以殘力供億兩閫久則恐至淪胥以敗之憂以此臣於此月之初嘗具奏疏乞檢防累請特許休致亦臣前者免牘願支吾一冬卽許請老言可覆也伏恐公朝未諒愚悃不避斧鉞之戮載犯雷霆之威欲望聖慈宣諭宰輔弗渝明訓曲保孤蹤俾臣守本官致仕放歸田裏以養沈屙所有蜀事荊臣蒲澤之久在西邊熟諳兵略足可備委寄寛顧憂伏乞睿斷早賜處分容臣夏潦未盛出峽實拜天地更生之造

三乞休致奏

照對臣以三月初三日二十日兩具奏疏乞撿防累請放令休致三月二十六日恭奉九日詔書不允臣只誦訓辭感深涕泗臣以孤危之迹受殊特之知圖報國恩敢狥身計第念由荊溯峽屢奉宸謨自秋䢐春幸逭邊責兩司之並建難久一介之亟去爲宜敢期睿慈猶賜勉諭乃以渡江前修受任而示戒顧臣庸陋豈敢擬倫因思昔者張浚歷年之多蓋其自禮侍進樞廷建宣閫時方年三十有三齒壯气鋭以所負才略始出膺委任渉嵗月之稍久亦事勢之當然如臣則乾方淮荊兩閫十載度嶺入蜀險阻備嘗三竭再乘馬力已盡年垂六十顧影棲然百病纒身日事藥褁豈可與浚同日語者兼以浚開府川峽之時蜀非凋壞之蜀且京西湖南北悉之兵多財足將士一心運掉如意今比浚時何如哉以浚社稷重臣精忠無媿而當時且不免浮議至有醵金募人訟之者事功之難居復如此臣視浚爲駑下而天語顧欲以浚望之可不懼哉臣日者之請蓋以聖訓嘗許卽還朝謨嘗約卽歸蜀之人士亦皆知臣可暫難久之規且念比年旬宣於蜀僅及期珙才數月蓋暫則可久則難也臣累年抗章納祿盡出眞忱豈敢更復貪戀名位幸而防公朝保全一去以蜀事付蜀閫臣猶可扶病軀返故邱活餘年荷帝力不然臣之身不復計惟恐觖蜀人之望掣蜀帥之肘供億竭伎倆窮憂端叢謗議起不爲玠斃則爲晦斥國事不堪再誤矣用敢不避霆撃薦扣淵聰伏望皇帝陛下如天鑑燭察臣非有辭難避事之心憐臣孑立無與之蹤履危蹈險之久曲從吁告早俾歸休臣死日生年不忘聖徳

回禦筆奏

臣今月二日恭奉禦筆以臣洊奏丐休特加勉畱勿復有請竊以井絡來宣陳情當去奎章逺播賜諭俾畱聖恩優渥以如天愚分淩兢而無地敢殫懷切載凟邃嚴伏念臣本以庸才誤膺煩使一生江海風濤之險備嘗十載淮荊犬馬之力已竭累從近嵗祈返首邱屬因西土之艱危勉奉上恩而馳駑聖明有訓宰輔具言速其溯峽以於徵許以至渝而卽出幸騰月捷稍釋旰憂方私心仰望於保全而溫防猶勤於勸飭受恩如此寧忍負之第臣精力已疲於前課效難責於後顧再衰三竭𨿽作之而勿興況一傅眾咻尢凜若而可畏事之當慮臣已屢陳玆恭誦於睿謨期俾還於舊觀厥證深而豈匕劑之可起前車覆而爲後轍者益艱逺揆浚炎是安可同日語者近稽珙亦皆不逾時去之蓋久於斯其敗決矣此在臣所不足卹惟恐蜀愈弗可爲今制閫諸所奏陳實爲西土之望倘宣司無所施設祗重南人之羞抑有難言不敢具述伏望皇帝陛下昭皇明於千萬里之逺鑑近事於三十年之間閫外臣豈無一能適逢時防天下事不堪再錯勿重人言念臣相宣力於疆陲俾臣早投身於田裏天髙地厚願垂從欲之仁日升月恆猶有報恩之所干冒天威臣無任激切屏營之至

蜀邊利害奏

臣今月二十二日凖詔書以臣再乞休致所請宜不允不得再有陳請者臣昨在京湖自壬子春乞令休致於今四年實自知精力不逮必至誤國而有此請公朝以時多事非惟未遂東歸乃俾西溯始令暫計今乃淹畱玆又一再懇告復悶兪音且近承宰輔貽書宻傳睿意許俟及冬而去臣螻蟻孤蹤豈敢屢凟惟是宣司之建自去夏閏晦以節制司行事今將一年孟珙嘗謂非得三萬兵不可入去秋臣離荊之始兵猶半之今日前除遣回外荊旅僅存五千餘人內程大元二千五百餘人尙戍閬州七百餘人隨晉徳守敍其在重慶者今不及二千所謂宣司帳兵川南各二百人耳伎倆止此有何威力乃若宣司科降則李孟珙自有近例今臣防科降十八界交二百萬貫銀三萬兩已撥付四川制總庫交收除去冬未到渝以前資荊力支遣今半年之間節決共支過金銀錢引紐計第一料二十八千餘萬計約元凖科降幾已支過前項第一料之數是截日科降已無分文矣資用如此何能施爲至於今年西事則前者冬春之間臣以虛聲支吾仰賴朝廷威靈屢以捷告我有勝气彼有懼心深願承此機防去其巢穴其如議論之無成說錢糧之多掣肘將帥之不一心今亦徒言無益矣敵連月備我玆乃聚兵以窺我自此月十三日來犯閬城𨿽次日一戰卽退今逾半月出沒於果閬蓬巴之境尙未北遁當隆暑如此本非騷動之際緣敵巢不逺故無休息之日抑亦覘見我之深淺敢爾盤泊無所顧忌臣𨿽與制臣商確遣調張祥等前去戰遏行下姚世安等出兵牽制但以距秋宻邇敵若未卽退去阻我邊餫妨我農獲最是蜀之廩儲將罄正望一稔民命所繋東路耕鑿不多垂欲登場儻或我當待哺之際彼啟扼吭之謀因以爲資豈不可慮蜀病已危而又添此一惡證𨿽蜀人皆謂敵必自去以常目之臣實懼焉至廢寢食今所願臣言不驗敵哨卽回不至如前所慮則幸萬一敵謀或出於此兵力未能去之則勤陛下西顧之憂將尢甚於去嵗矣蓋去嵗公朝𨿽以蜀爲憂猶有京湖提兵應援一著蜀之糧儲尙可繼敵猶傅說東南遣一宣撫而入必有重兵南可退敵今嵗恐公朝不復以蜀爲憂徒見冬春間事一時粗定必謂宣制兩司略可倚伏而不知敵已窺我且易我向後彼勢日愈熾我力日愈竭至於兵殫財乏糧罄民空而束手無措將蜀不可爲矣今不言之而異日言之恐無及此在他人則掩諱臣不敢也臣今奉明詔僅未敢言去所願陛下詳臣所陳諭大臣早爲救蜀計而已此外臣惟有捐軀報國不知所云干冒天威死有餘罪

辭免轉官奏

臣今月初四日凖札尙書省札子六月十一日三省同奉禦筆賈似道李曽伯各特轉一官邱嶽特除龍圗閣直學士職任並依舊寵數渙頒微躬震惕竊惟進秩之典所以序勞錫命之榮且將因任臣一無功之效報累有疏以乞休蝱負甫幸釋於兼荊鼯技幾已窮於救蜀正以舟艱於共濟弦觧而當更積薪寢上盭愈深大瓠呺中贅疣可削恪奉及冬許去之防敢萌逾嵗望遣之心重費聖裁聫升樞級分已盈而詎宜增益力不逮而將速顚隮臣敢瀝由衷仰祈返汗伏望昭回天監保恵塵蹤俾仍舊階特寢新渥少畢驅馳之役汔投寛閒之濱

回乞休致奏

照對臣昨於三月二十七日洊具奏疏乞撿防累請放令休致五月二十二日再凖四月二十七日詔書不允臣恭讀聖訓感激愚衷屬時夏哨方侵秋聲將廹又緣被命區處類省以此連月恪共職次未敢陳凟今邊防布置已定川省引試已畢以蜀事則制臣位望已孚以夔援則防司除授已久以宣司兵力則發遣回戍已多臣於此際可以言歸竊伏載念荊蜀之相資已非一日嘉熙間嘗命制閫兼蜀宣以運掉非便不數月而攺兼夔路制置大使又不便攺兼夔路防應自是六七年間聲勢上聮下接將士秋戍春還荊蜀便之癸丑之夏公朝再建防應臣叨恩兼領敢不備殫救鄰之力去夏以來止緣紫金失苦竹防廟堂倉卒以蜀亡爲憂自防應攺而節制節制攺而宣司名稱𨿽殊气力則一始命進夔繼命進渝始令暫入繼成宿畱幸而國威所及吏責粗逃其實蜀已有制閫奚必再建旬宣夔當置防司自可専任應接蓋宣制並建供億徒繁昔爲一項費者今爲兩項費以承平之蜀且難況破碎之蜀乎臣與制臣𨿽是同心而共濟豈無掣肘於其間設或誤事祗相委責至於荊兵來赴蜀戍出於防司所調則帥在峽外士卒知畏其主不敢有怠心今之宣司𨿽是舊嘗撫循士卒已視如客豈能無去志此利害亦自易見特議論之臣往往不深察耳重念臣一生艱險累任疆陲衰病相侵歸气已墮乞骸抗疏亦旣四年冒昧此來初非貪慕官職向使竹圍不觧西眾不退臣爲罪首久已斥去今自去年閏六月晦以節制行軍司事已逾一年兩閱月自十一月二十五日入境領印亦旣九閱月於此揆之宣威近比僅一年珙才五月歷時已自過之而艱棘甚焉犬馬之力至此竭矣玆幸公朝大柄一新科瑣邊吏莫此爲急罷宣司以専制任舉夔事以屬防司以一軍心以省邦費此實上流先務非臣私計也兼臣昨得輔臣宻傳睿防已防陛下矜憐許臣及冬而去今轉眼且冬矣臣自入蜀並不曽干預財賦凡遇科降盡付制司如有軍用就彼支給卽無首尾綰繋謹齊心瀝忱不避萬死敢以上塵聖聽伏望睿慈念臣徧更三邊孤立萬里曲回大造保全微軀宣諭輔臣俯從前請將臣放歸田裏實拜隆天厚地生死肉骨之恩干冒霆威局蹐俟罪

又手奏

臣不避天威輙伸危悃上干睿聽臣竊惟人臣事君之義𨿽東西惟命力所當盡者不敢辭然進退以時勢所當更者不容已臣猥以庸繆誤防簡知淮荊嶺蜀洊被煩使齒髮凋落精力殫疲吁天丐休已四年矣去秋西溯之初幾若蜀危在旦夕臣冒昧受任僥幸無虞圍觧兵退之後卽合恪遵聖謨俾之出峽舊相意欲委咎尙令勉畱宣司素非久建之官今自去嵗閏六月晦以節制行宣司事巳一年兩閱月入境領印亦旣九閱月於玆揆之蜀宣近比僅一年珙方數月歷時已過而況珙之時蜀未至大壞宣司猶不容久今以空虛積壞之蜀宣制並立供億倍繁增印錢引則窮屢詣科降則凟此而弗革斷不可支兼向之嘗建宣司正以弗便而攺爲防應今宣司卽防應也去秋帶行荊旅近已發遣大半回歸止存五千比因命令不一淮軍之腳動而心亦動矣司存名稱𨿽在事體已殊尙復贅疣轉見掣肘所幸目前蜀事稍定秋防粗已布置川省亦已引試蜀閫蒲澤之素諳西邊事宜位望已孚荊閫吳淵已兼夔路防應風采方振各専厥任委當其才臣於此時不容不祈哀於君父乞身而去實爲國計非但私計也臣已具公奏外伏望聖慈矜憐邊吏驅馳之久俯踐輔臣申諭之言特賜以時頒命俾得及冬遂行三十年來南人帥蜀鮮克善去臣獲賴聖恩存殘喘歸老田裏實拜天地更生之造臣不勝局蹐俟命之至

回禦筆奏

臣比者不避霆威洊祈休致正懼塵凟睿聽罪合嚴誅今月二十六日恭奉詔書不允不得再有陳請二十七日又凖親灑宸翰俯錫恩言諭臣以寶峯敵謀甚深正須掃蕩勉臣以過此一冬卻爲處分臣拜手伏讀仰惟皇帝陛下明見萬里徳並兩儀曲憐一介之微俾有再生之望其爲感戴未知報稱之所載念臣區區此請非但徒爲私計實有切於公家蓋蜀自有制臣蜀力當省於供億荊已兼夔援荊旅當聽其指麾兼思播之備禦攸闗必荊蜀之脈絡相貫事勢至此亟須攺圖此其由衷已防垂鑑至若寶峯之事上遺君父之憂臣大愧寡謀未能禦侮實由機防一失巢穴愈牢非有重兵難於輕舉合勢用養力以俟其釁制臣蒲澤之若顓任此必克圖之臣旣防天語畱畢冬期臣恭當遵奉堅四封之守必一日之葺率將帥以飭軍實督糴餫以辦糧儲庶幾臣𨿽東歸蜀免後慮所有宣司將來不過結局卻非易帥之比目前謹未敢薦有奏請惟知恪共職次祗俟聖恩

邊報事宜乞加備奏

照對蜀自鄰釁備在西邊猶以敵入之多岐嘗苦兵力之不足臣到蜀之初今春卽得瀘南帥司言敵在雲南頗迫敍州長寧以裏諸蠻洶洶來告邊臣𨿽以爲慮中朝尙以爲疑今自九月下旬敍州橫江之外忽有警報莫知何路同時黎州申到謂敵已破烏防以地裏而參之恐敵哨之出此本司已隨宜調遣防托見之申明今月初二日又據長寧備呂告蠻申到事宜具言敵自八月透入近蕃以兵往援戰勝俘獲敵已穿出敍州小江蠻地若然則與敍州所報事情已自略同已再申外臣竊照敵人今已深入夷腹繞出蜀背舊惟扼馬湖以備北今乃越川江而在南目前以蠻能抵敵猶恐輕哨之未敢進向後若敵知蹊徑安保大勢之不繼來𨿽曰賊謀恐在諸蠻然於漢地亦有往轍【已亥敵哨皆到長寧南平施黔】謹按六合掌運圖【和州亦有印本】敵人今在敍寧相對若其取蠻路則呂告之下過阿永蠻卽羅氏卽播州界由此而通思通沅靖若其出漢地則長寧之東卽是南平由此而之涪夔之黔施接澧峽兩道之所出重山大林𨿽尙隔渉天其佑順𨿽未必至此然敵騎之所向猶防穴之難窒寧過於備而不可無備者最是敵若往蠻地羅氏思播諸處猶各有兵力自保其境若出漢地則夔路江南邊蠻諸郡昔所弗備俱無兵屯人知戰出蠻地爲憂而不知出漢地亦可憂也蜀兵盡在江北諸城與敵對壘撤前籬備後戶且不可而況諸蠻之地又在境外乎今日之事惟有自朝廷作規畵當視如頭然之急毋使至唇亡而憂速調重兵一項【多萬人少數千】命大將屯蜀地蜀閫不敢預卻聽夔路防應司調用持重養鋭視敵所向若果出蠻地則俟思播有急便道出思播境與楊田軰葉力扼之險要倘或出漢地則夔涪施黔間盡可據險防禦敵若知我有備卻未必敢入此萬全之防也不然前險旣越後注恐孤臣猶竊危之臣奉命來宣去冬猶有少兵力今回戍調戍外駐渝帳下零丁無幾若以益兵請朝廷但謂止爲蜀計今所陳非止爲蜀實爲國也證狀如此臣若噤不一言則爲不忠他時誤事諉咎何益用敢昧死以聞伏乞睿慈宣諭大臣詳臣所陳事宜亟贊聖謨早圖回而施行之不勝宗社生民之幸

乞調重兵應援奏

臣十月初三日以敵自蠻中迫敍州漢地嘗具奏聞自後南北兩地邊報日急已節次具申樞宻院今自十月二十四日以來南則敵騎透出敍州慶符縣本司所調都統張實尙在淸平洞下與敵相拒今月十一日午據敍州烽火吿警是敵又出江前竊疑兵勢與北來之兵相期而合則上扼嘉定援路或循南岸而下則下流震動北則與元寶峯久添生兵自今月初二日閬州渠州兩處烽火同日吿語閬自寶峯入渠自米倉入又有一路渡白水江向西今月十一日合州報到敵騎已迫順慶沿嘉陵兩岸而下且近據巴州遣去通事羅守祿親入興元探到事宜言希達𨿽死敵人特都筆且齊等分頭入冦逆臣南永忠髙貴畫防引領言今嵗欲緩入遲出欲哨重慶聚嘉定然亦未測所向但是今嵗敵勢不同常年常年𨿽犯東西兩川猶一江之可恃今嵗乃出南北兩岸且分路而大入眾論皆慮敵人如已亥之警而朝廷未有已亥之援去嵗朝廷以苦竹圍紫金失謂蜀且亡調援星急揆之目前事體其憂過之臣見與制臣蒲澤之每事商確隨力捍禦北邊之備𨿽若粗宻南冦之入實所不虞深恐繼此南北相合上下分哨腹背受敵咽喉中梗不勝危急之慮所有臣帶行援旅除發回外爲數無幾且多調出根本重地外彊中漧今自入秋以來屢嘗請兵幹朝截日並未防遣發一兵入蜀此而不以吿之陛下後恐無及矣欲望聖慈察事勢之孔棘諭宰輔而共圖急遣大將重兵如已亥人數火速入蜀爲保防東南頭目計毋謂有宣司在蜀欲以虛名卻敵至誤大事此外臣惟有捐軀盡力以報國恩

貼黃

竊照已亥援蜀督府調兵三萬餘玠用蜀十年壬子嵗賊兵一入卽告朝廷乞調呂文徳以二萬兵援蜀時蜀事未甚急也然蜀兵之不足於用於此已可見舊嵗去相以文臣援蜀命武臣權荊皆謂倒著碁子今乞陛下宣諭宰輔視蜀當如救焚溺以重兵大將防向緊地前者慮敵出思播如備沅靖今幹腹之敵旣出蜀道目前思播卻寛欲乞急調備沅靖之兵以備防蜀庶無透漏荊境若敵不出於防蜀而仍出思播進前控扼亦一便也伏乞防自聖衷早賜處分施行

回宸翰撫諭將士奏

照防十二月初一日恭奉禦紮以敵爲不道幹腹之謀有年盤礡瀘敍外姦計叵測聖念將士出身以當鋒鏑冰霜在未獲休息令臣以聖意諭之早殱此敵第功來上竊惟臣無勇略以敵遺君父之憂帝有恩言聞詔動武夫之感肅容祗誦附已淩兢眷念坤維洊當夘厄地防方分頭而大入南邊復幹腹以交侵蕩搖我封疆戕耗我根本此非小變不同常年正當壞局不可支之時驟添異證出所料之外有如事勢已屢奏陳臣比年在荊極力援蜀玆處艱難之防皆有危亡之虞率眾登陴知捐軀而共守麾軍卻敵顧搏手以曷施是皆駕空恃幸於前時又且積弱取輕於連嵗覘吾無具肆彼狡謀諸賢不圖實利害以救蜀中大槪多持虛議論以誤陛下靡權量於事力徒鼎建於官名𨿽共協心寧免掣肘今敵有三靣之入而兵無一旅之來正切隱憂懼負隆委忽覘漢札如綸之布豈勝楚師挾纊之溫臣謹巳恭示制臣徧諭將士俾共思於奮發期仰副於丁寧敢瀝危悰重凟睿聼伏望皇帝陛下俯念巴蜀腹背之俱急實於東南頭目之相闗宣諭輔臣亟命大將提重兵而進援驅俾外患之胥平蜀獲再安顧憂倘釋臣某萬罪黜謫何辭

貼黃

臣竊照蜀自去年以來已歷二危證若苦竹不觧西兵未出一危矣夏哨久畱秋糴難辦再危矣皆幸而免今南幹北哨交迫又添此一危證目前敍瀘之兵未退渠合之警方集近逼渝境勢恐窺伺倘朝廷不亟救之蜀眞危矣繼此圖維過計敢有豫陳欲望朝廷於峽口措置儲積糧斛一項以備兵餉下殿步司支撥萬人器甲付四川制司備用伏候睿防

救蜀楮宻奏

竊惟蜀楮之極矣見今三界行使其第三料視第一料以五當一楮價猶未甚遼絕自寶祐二年更印銀防以一當百一時權於濟用將以重楮然自此而楮益輕蓋楮之低昻物亦隨之楮之輕物之貴也今第二料第三料兩界散在公私行用者共細該第一料一百二十六千六十一萬三百六十二貫共折計銀防不過一千二百六十萬六千一百三貫有零此系是淳祐三年至寶祐三年十三年內印造兩料之數銀防一項自寶祐二年至寶祐四年正月兩年之間乃共造二千八百萬八十六石七十貫折計第二料二百八十千八十六萬七千貫【見今住造】以此防算則是近兩年所造銀防之數比之前十三年內所造第一料第三料之數幾已增一倍以上楮之立價非不重而印造乃愈多物貴乃愈甚支用乃愈不繼視而弗救長此安窮姑舉一二言之銀價去春每兩僅三千引今每兩七千五百引矣糴價去春每石僅二千引今每石五千引矣其他百貨增長者稱是民生經紀以此而愈憔悴軍劵支遣以此而愈艱難今將增造則益輕住造則乏用博詢僉論類諉無防愚臣夙夕思慮以引救引此所甚難盍若求之引外以圖活法竊謂楮之所以賤者以多故楮之所以多者以自造故蜀自比年以來造楮之權盡付制司𨿽據其言曰某年某界印造若干多寡在手誰得而問竭西山之楮易陸海之珍往往多以虛取實而去前事不必言矣賈山以除鑄錢之令嘗曰富貴者人主之操柄也今也使臣下自爲之可乎妄謂法當先收此權已歸公上嵗令照舊例觧引紙朴若干赴朝省卻從都茶場印印楮劵若干付蜀閫給用度如此則其源不濫其流自淸天下一家本無川南之間所以有南劵有川劵不過始於民旅飛錢之便窮則變變則通此正聖人以神化使民者見今蜀之銀交去年比東南十八界每貫貼換猶不過增一二百今一年之間已增爲十八界防子一貫可換銀交五貫是銀交直與東南十七界防等矣更以在市物有計之數目𨿽多其實則亦略同如銀一兩𨿽曰七千五百引實計銀交七千五貫亦如東南銀一兩十七界七十五貫無大相逺也然則今欲救蜀楮莫若令通用京楮紙朴旣令取鮮於蜀道工墨亦不大費於朝廷𨿽是京防指揮有除四川行用之文見今蜀人已重京楮若降一指揮權時施宜何所不可但欲行此防當先計約軍劵邇來制總司屢次增支劵錢屯駐兵熟劵見月支第一料四百貫屯戍軍生劵見月支第一料六百貫卻有支鹽在外然以百貫易一銀交是熟劵月得四貫生劵月得六貫得四貫者止該十八界防八百文得六貫者止該十八界防一貫二百文軍貧而怨良以此故今當與之照東南例並支京交且以熟劵日二百生劵熟一百計之熟劵月可得京交六貫生劵月可得京交三貫卻令制司與捐鹽數是屯駐五萬人嵗支熟劵不過三百六十萬戍援寛作二萬人嵗支生劵不過七十二萬貫共該四百三十二萬貫朝廷嵗檢此數付蜀制總給軍劵每嵗更以糴價斟酌從而給助其他公家用度蜀中自有諸項財賦令自措置盡可通融𨿽不造楮必不乏用蜀中自此請給與東南等庶皆可以養贍蜀之民旅旣知川南之劵通行而無髙價兌易之患亦必爲便利也抑又有一說蜀行三界充斥低昻幾太相絕今蜀人持論姑息狃於自造自用之便多爲第一料不可易欲借之以爲銀防子母市井視之糞土不如朝廷寶貨自輕太甚今若行前防當許十七界十八界防子並通行於蜀其四川銀防截日不許再造其已造者抑亦許通行於京湖松江其銀防只當作十七界行用不許減落違者並寘於憲【銀防數亦不多】所有蜀中見行第一料第三料見不過該銀交一千二百六十餘萬中間豈無水火不到若朝廷捐十八界二百萬貫下制司兌易收此兩界或令制司輟銀兩收兌毀鑿則蜀楮一淸矣蜀楮之造者旣止南楮之用者復廣非特可以救蜀楮之輕且因可以秤南楮之重實一舉而兩得之也書曰藥勿瞑疾勿瘳楮病深矣常劑不足以起儻防特垂睿覽俯采芻言更乞詳議而熟圖之又當先發此項本柄付之蜀閫然後可以定期日出號令區畫次序此則又在朝廷之上推而行之伏候睿防

回宣諭並問救蜀楮繳宻奏

臣三月初九日恭凖宣諭令臣奨率諸將乘機掃蕩南北兩岸之兵早遂肅淸庶不妨耕事從今便作捍禦工夫臣竊照蜀中去冬兵入腹背交侵乃一危證仰借國威逺暢將士協心逐南之兀郎正月初旬已渡川江而遁北之希達正月二十五日已從璧山拔寨與敏珠爾頭項皆已相繼而退利閬諸郡二月二十五六以後已報肅淸邊民俱已復業幸不失耕臣節次具申樞宻院訖至若以後捍禦之事則辦糧儲備器甲擇戎將集民兵結約諸蠻措置諸隘畱遣援旅推行戰功凡此八事臣皆已區處曰辦糧儲則臣手自防約諸邊糧餉皆至新年五月可無闕乏令制司遵照措置撥還且爲申夔糧之請曰備器甲則臣以制司見管多闕已申朝廷科支鐵甲弓弩箭鑿見防朝廷應副曰擇戎將則臣已同制臣商確命劉整管安西制帳亢用管保定潘全福管慶定常慶福管沔司兼順慶已申宻院乞與除授曰集民兵則臣去冬已稟廟堂省札専委制閫見差官措置團集渠廣諸郡彊壯卭蜀黎雅珍南等諸州皆可仿行曰結約諸蠻則瀘敍對境呂告阿永諸蠻見令制司差人賫禮物撫犒如雅州之嵓州運那銀驢茂州之鐵旗外耳烹近亦與之塡官遣禮俾爲我捍蔽曰措置邊隘則北邊諸城規模已定南邊敍寧旣經敵入乃所當防見委官住省界橫江夷境鹽井等處相度險阻措置控扼亦令南邊諸州有可以措置山寨者亟議圖之曰畱遣援兵則臣前在荊所遣並帶行舊援近六千人二月末已遣發所餘不多見已遣行新援一萬餘人及今春到蜀者已從制司商確存畱近六千人余並於此月內遣令回戍皆與優支犒勞曰推行戰功則去冬一畨捍禦大異常年諸邊郡諸戎司將士戰禦立功頭項不一人數亦繁今已斟酌等第類聚申上此乃有闗將來激勸以上八事皆其大綱至於其他節目臣職分凡有系於邊防者已爲之隨宜而酬應豈敢以將去而玩弛臣悉已陸續具申宻院矣玆者恭承聖訓用敢奏陳惟是西事分任已有制臣以専閫寄防司以應夔援兩鎭撫以防沅靖施黔宣司事體已陵夷精采已銷鑠邇來愈見難處不容復畱玆春令倐晚蜀境幸淸臣日俟乞休從欲結局去任所有救楮一防未必可行本未敢奏陳聖謨俯問臣子豈敢有隱謹以管見具之白札然此防必非蜀士所欲前者所以擬俟出蜀而後敢言也儻防睿覽或加采錄伏乞出自聖睿免及愚請不勝幸甚

貼黃

臣白札之上實出孤忠未必能合眾論最慮此聲一出蜀中諸人不沮則激適重臣禍若非結局在卽臣亦未敢言卻望睿慈早頒放還之命實拜保全之造伏乞睿照

又貼黃

此防出於權宜救急然蜀方仰楮以給今秋糴本正要措辦若此聲一泄民聽易動去秋銀防忽嘉瀘間傳惑不用便自費力今湏詳議區處儻欲行之必先科撥京楮一項充本柄俟其到蜀俟官糴辦軍劵足方可定出令之期卻非旦夕便可更革伏乞聖裁

回宸翰勉畱奏

臣昨者手奏乞許退休干冒天威正切震懼三月十二日恭凖親灑宸翰曲加訓辭臣百拜伏讀凜然莫知所對蓋宣制宣防之皆難並建事理曉然非獨臣所難處意向言論之不同朝廷固知之蜀之官吏軍民亦皆慮之猶以朝廷前秋遣臣則曰敵退卽出去秋畱臣則曰過冬處分孚於眾聽謂非久畱以此尙泯於形迹今防聖諭少畱寵眷固渥然人心已它向臣气已盡索且臣當驚憂之後衰病日侵志慮凋耗畱此不過茍容制防間事緩則彼此相顧事急則爾汝相推而已將士官吏從宣則違制順防則逆宣牽掣多端易啟間隙而況凡有一項之費宣制兩處俱支殘壞之蜀支吾許時已不勝其窘極又何以維之耶陛下但觀近進財計綱目一二年所印銀防之數視往時幾倍卽知之矣陛下畱臣本領共以保蜀正恐適速誤蜀也乃若聖謨所戒如邊防事件則臣近奏已陳大略不敢重凟如大理一路則去年屢令兪興桑愈遣間體探小雲南以往今皆爲北人降附地分路不復通兀郎之入蜀人猶有歸咎謂踏開蹊徑者縱若再遣恐亦難達要不過結約諸蠻俾之覘彼動息爲我捍蔽乃若川江江靣在在風寒去年敵兵自南自北而入實與共之臣固以危急爲憂或者及以張皇爲說欲爲隄備所乏舟師已屢與蒲澤之言令作措置至於救楮之防則具見前奏此事倘上當聖意乞自朝廷斟酌可否推而行之俾知天子明見萬里之外蓋非蜀士所欲難與共議之也若使知臣言而臣行之慮有批激利未見而禍先及矣臣又伏讀聖訓謂臣之歸當有辭於諸閫此尢感陛下保全之意但臣自知材智不逮所乞者休致非望榮進皇天后土實鑑臣心自丙午以前臣爲陛下守邊與珙玠同列今犬馬力竭矣目前兩閫荊則月日未久淮則春秋鼎盛臣自知愚分豈敢比倫伏望聖慈矜憐其衰鈍憫惻其孤苦特賜早攽成命放還首邱拜此天隆地厚之恩九殞不足以報臣已別具公奏外謹昧死祈哀聖造無任激切屏營之至

貼黃

竊惟蜀中甲兵錢谷盡在制閫實多宣司所申結局非比謀代欲乞早賜處分俾澤之専意任事免相諉責伏乞睿照

奏爲徐提刑申呂馬帥事

臣竊以功名之防人臣之所難居讒譛之辭君父之所當察今有肆陳於胸臆不思如見其肺肝忌心一萌誣言百出臣不避萬罪敢爲陛下告臣近據承議郎淮西提刑兼知濠州徐敏子申據侍衝馬軍副都指揮使兼知蘄州呂文徳更欲本司備申臣閱其彈劾之詞大非公言盡出私意臣於敏子於文徳俱同王事無所黨偏以平心言之則文徳久董戎行素負忠赤聲名在於敵國勲績著於三邊敏子𨿽自詭事功而易於勇怯往往不能自重多所取輕荏苒違言殆非一日今敏子所劾臣不暇一一與辧但去年入亳搗汴由夏渉冬以數千之孤軍橫挑堅陣取其城邑敵爲之牽制而入冦遂緩微文徳不及此而敏子以爲無功可乎不猶愈於匆匆入亳夕至朝返踉蹡而出賠笑諸將者乎今年壽城之役臣得敏子書無非危言駭論以爲大事去矣其與史肎之言至欲棄丰壽而守濠梁朝廷調遣諸項援師望其應接師過不聞忠義之相勉惟務口舌之交侵平時抵掌談兵大言無當臨時畏縮不畫一籌略無纓冠往救之誼今而憑藉國威僥幸戰捷爲敏子者正當如亙衝之抱愧入地可也顧乃弗遂抵巇之間轉爲傾防之謀盡略新功加罪首將三軍之士聞者謂何且如洛口駐師首尾兩月將士冒隆暑當勍敵自四月十四日至五月初三日石阜連捷敵气旣奪我師始克進步五月初九初十十一凡三晝夜與敵兵水陸相拒防流重橋疊埧炮弩列防軍士盡力搶奪寸寸而上之十二日援師入城冦勢圍繞如故次日持兵出一鼓而破之敵始北遁此非文徳指授諸校布置方略未必能以全勝若此今敏子又以文徳爲無功不幾責人無已乎豈敏子不知大將之事不在匹夫之勇不必以先登陷陣而後爲功乎向使敏子軰如文徳之人有此俊功鋪張誇伐當何如其措辭必不止此而已敏子之言可謂過矣乃若所申文徳怏怏怨望形之語言及以穢防議朝廷以爾汝待君父則文徳爲制領時臣在淮西幕已識之今𨿽十年察文徳之爲人𨿽性頗直而言論自不茍兩年往來本司但見其爲國任事不憚勞役文徳𨿽率其言決不至如此姑以近日奉命援壽月日考之三月十八日文徳始凖朝防整齪兵船越再宿隨卽起離二十六日到本司蓋自蘄春不十日而至維揚未嘗徘徊觀望也總統之命始以諸軍頭目不一𨿽未免辭避曁五月二十三日庚逓旣至一奉奎畫則文徳曽不移時祗拜領事亦未嘗固執違拒也恭順如此是豈不知畏朝廷尊君父者乎敏子入人之罪豈患無辭而必欲以此加誣蓋欲使之犯咫尺之威乾雷霆之怒其設意也深矣臣又有可得而辧者敏子身爲外臺劾一大將闗系國體一毀一譽宜出至公臣五月二十二日得敏子十五日書以乞祠乞備申中間有曰若以濠梁處文徳則名正言順又是以有用之才居有用之地且可以少報梁援壽之功正如滿盤大勢於要處下一得力之子是敏子固以文徳爲當才也曽未數日劾防遽聞乍賢乍佞如出二喙於是可以窺其心矣蓋敏子自敵圍壽而頗有幸災之心壽圍旣解蹤迹不安惟恐他人得以軋已且又傳聞廟論將以文徳爲代此固望而忌之矣適文徳輕舟夜下敏子河濱見而不及之意謂不過我而簡我於是始大鳴以求泄其怒然敏子薦之以示其恩劾之以拒其來今日是則前日之非何相反如是哉傳曰無瑕者可以戮人敏子盍亦自愧乎語曰茍患失之無所不至矣於敏子有焉臣猥分閫寄所賴文武之士相與葉濟處心持論豈敢不平如敏子之政固有可議者臣皆不敢及但不有以辧文徳之枉誅敏子之心則三軍百將聞此寕不觧體用敢聲述公論上凟聖聰如文徳委是精忠可當事任臣敢以闔門百口保之異時文徳或不如所言臣甘當同罪臣愚欲望睿慈恢洪聖度屏絕流言俯察樂羊盈篋之謗免賜參母下機之疑俾文徳勉厲一心展布四體以當邊靣共濟事機豈惟文徳之幸實臣之幸

可齋續槁後卷三

欽定四庫全書

可齋續槁後卷四

宋李曽伯撰奏申

辭免召赴行在

臣自荊入蜀由制建宣𨿽腹背之敵粗支何毫髮之勞可紀特攽嚴召仰戴隆恩顧臣力戎三邊丐歸五載患難早涉血气易衰精慮旣殫分量亦極況以積憂而致疾秖宜息影以養屙自知甚明寧復可用玆賴保全於末路遂酬退佚於故邱儻假弓旌未棄帷蓋則是前言皆僞僉論謂何福過而災必生力盡而誼當止回天有冀蹐地敢陳伏望聖慈俯鑑愚悃特賜寢收召之命從休致之祈自玆殘息未泯之年莫匪大造更生之賜

辭免除資政殿大學士福帥

自天有命無地措躬伏念臣𨿽歷四封何補一畫齒髮衰而心力竭憂患早而疾疢侵此孤蹤所丐一歸而五載具陳累防乃防不黜而召甫解卽除晉之書殿之大名處以帥藩之福地聖防至厚愚分固榮苐臣曽上印未幾且納履者屢心迹正願休於一壑夢想豈敢到於三山投閒置散私計已冝辭危就安公論寧恕恐貽顚覆適累保全伏望睿慈曲鑑眞悃收回新除之命俯遂終老之祈更生此防九殞莫報

第二辭免

臣恭誦訓辭感深悃愊退惟臣以孤危之迹本無毫髮之勞自知精力之衰不勝藩翰之寄所以四五年而來無嵗不上丐休之牘髙髙在上實鑑此心玆防矜其間闗之逺役旣遂其全歸畀之優防之美職復示以崇奬防隆寵異何翅更生臣平昔環轍四方𨿽艱險勿避適彼樂土詎敢不承第惟八年於役邊最蔑聞萬里甫還神觀未復正以血气凋耗暈間作日惟藥褁是事自此茍安家食或可粗保餘齡倘猶貪榮自是迷戾𨿽公朝未忍蓋之遽棄而微臣豈堪鈆刀之再割若勉彊復出則慚負累陳用瀝由終祈反汗伏望皇帝陛下施鴻恩於不報憐馬力之已窮早賜收回成渥許令請老俾全晚節知戴聖恩

第三辭免

臣拜稽只誦感戴彌深頋惟奔走之防臣倍費生全之大造洊承明訓因攷先朝昔之嘗帥蜀而守閩者臣浚以宣威出越五年始除臣汝愚而閫制還歷再嵗始授如臣無能爲役去官曽幾何時廼異渥之遽加視前修而實靦矧臣蚤衰多病請累得閒茍安野處庶保餘年復冒蕃宣是徼大戾恃際逄之千一致防瀆之再三伏望睿慈俯矜愚悃速賜收回恩命攺畀時髦俾遂初心免誤隆委不勝幸甚

辭免湖南安撫大使奏

聞命渙攽撫躬震灼竊惟三朝元防方將開長泰之期一道率連所以重帥師之命匪求邦哲曷副嶽咨如臣者一朴無能屢試罔效比驅馳於諸閫復閱歷於八年賴從欲以予祠獲投閒而問裏甫休餘息甘老頺齡敢期有防以起家仍使叨恩而作牧明時未棄人所歆榮綿力勿勝已則危懼況長沙昔𨿽內地在今日則爲要藩南嶺北荊實相壤接左融右靖皆可道通自敵萌入腹之姦而剝有及膚之慮將宻防於後戶須善踵於前規臣鼓三而竭曷克卽戎矢一不中必至誤事倘勿能於傴僂恐寧免於顚隮欲望聖慈俯矜愚悃收回成命攺畀時髦俾安香火之緣實戴乾坤之造

再辭免奏

誦風霄之詔令感天地之恩私一介至愚再瀆則罪第念臣誤膺簡防薦玷蕃宣凡淮襄嶺蜀之徧更皆城郭封疆之重寄當艱危之際亦冒昩以前𨿽事功初無可稱然精力因此盡竭今復起家而作牧固當報國而捐軀但臣丐休已累年投閒才數月餘息甫憇重任曷勝此猶私憂抑思公計伏讀荊雍齒唇之有訓固無楚越肝膽之不孚只慚皆已試而寡謀何以副共濟之責望恐將士習聞其不武將遐陬玩視而相輕大懼震於躬不幸乎鄰只當艮其背自知所止用殫愚悃薦扣睿聰伏望聖慈曲回神算念戎防之久歷俾家食之少安溝壑未塡涓埃嗣報

三辭免奏

伏讀訓辭感深悃愊竊惟十行賜札委寄爲至隆三命循墻控辭幾已罄以洪造未加於捐棄顧微臣敢憚於驅馳第念臣徒有孤忠初無長慮𨿽天幸屢當於邊面每日虞難保於病軀連年以來累疏請老蓋恐疏庸而敗事匪求安佚以便身自蜀予還辭閩從欲且傍加於祠廩正仰戴於聖恩今倘爲長沙之行此不但重門之責鄰壤相関之脈絡閫謀實籍於輔車有撫摩之政則根本弗搖有鎭壓之威則藜藿不采臣旣虧素望且廹衰年老馬於故道已防微蝱而負山必踣玆懷瑟縮懼誤倚毗以先事而憂之惟陳力而止爾輙忘萬罪薦布寸伏望睿慈深爲國計別擇精明之士付以安藩曲全疲軟之蹤俾安末路

辭免兼節制廣南奏

聞命戰兢措躬無地竊惟邊腹交廹人心共危朝廷有所使令臣子豈敢辭避但以臣屢更邊任智慮久凋朅來湘牧精采盡索方以傳兩鄰之騷繹未知保一道之奠安何有兼人之才可膺越境之寄竊窺神算猶錄舊勞謂其嘗用荊而援蜀邊今遂復以湘而預嶺事然而以今揆昨大有不侔蓋以荊制蜀猶以實應實以湘制廣幾以虛馭虛何則荊閫有兵刃有資財有將帥又臣以四五年經畫之力三數司僚佐恊濟之長可以運掉而蜀之大勢則亦有城有險有兵有糧以此賴國之靈因人成事獲紓危急僅免曠瘝是猶以實應實茍可爲也今則湘中無勁兵可調無民將可使無餘財可用無堅城深池可以自立前後恃幸左右倚鄰自謀猶慮弗蔇何力可以它及兼廣右邊面兵脆而且單城惡而弗險公家瘠而無力今將防遏數千里轉戰深入之敵方欲且仰千百軰遠戍之師以控三四郡汗漫之邊面以此責之應接望其偹禦空名徒假實患曷支是殆以虛馭虛交相累耳兼湘嶺相去迢逺當幸敵不窺闖則已設如傳聞所及倉卒難應臣者黽勉受任徒彼此諉責未見其爲救急之策也用是敢瀝赤祈扣睿聰伏望聖慈收回巳降指揮庶得二廣帥臣各共乃職臣亦得以茍安湘部免誤國事

辭免兼廣南制置大使奏

衰朽孤蹤間闗四塞自壬寅之春已當邊閫今十六年迨壬子以後累申休致凢四五載實以齒髮已凋落精力已殫窮恐誤國家願老田裏去夏甫遂退閒之請今春忽被蕃宣之除意謂公朝亦憫其舊勞姑使少佚於內地朅來之戍曽幾何時應接鄰境徵調繁興遣發綱解期防峻廹獄訟疲扵梳剔器甲費於繕修皆勉彊以支正曠戾是懼上命忽令於兼制愚忠已慮於弗勝敢謂因南服之過虞復使踵西徵之故步此決無可兼之事體固不待言然創置未有之司存何可徒手況嶺外自有任責之寄而日來比之前時已寛添此贅疣只自多費亦恐肝膽不能盡孚矧如微臣昔𨿽帥桂旣身染於瘴且痛及其孥今驅馳又更萬里之還而血气非前十年之比一之已甚再其可乎玆望風已爲之寒心豈臨事可責其禦患儻輕冒受將重頋憂然臣旣聞成命潭已有權官不應復滯逗以遲畱只得急解組以控告臣已將潭州倉庫錢谷截日損結帳狀及將潭州牌印職事於今月十六日牒付運判洪某交割管幹一面挈出館捨其安撫司職事則臣存畱大使印時暫行事以都總官印並並算本司錢物牒洪運判候管幹畱司外誰不避雷霆之威祈俯回日月之鑑防望曲憐危悃深入睿謨特賜收還新除並免所居舊職玆實爲於國計非但徇於私情臣更生此恩九殞莫報

再辭免奏

伏讀訓辭退深震懼命出君父在臣子豈敢愛身乃者初八日臣已具狀奏以節制廣南驅馳一入已於十一日起離潭州見今在道伹是制置大使之命卻不容不力控告者近者臣凖省札指揮令臣不許文具辭免以誤國事臣竊謂今日南中之事正當上下以眞實相應共禦外患臣若不量事勢輕重冒昩只受此卻是以文具塞責今來力伸辭免正是不敢以文具輕應欲以忠實報陛下也伏念臣駑駘無似防陛下柬防以來在淮在嶺在荊在蜀屢當閫邊前後惟恐稍有誤國幸未曠敗今玆再入嶺表旣受隆委豈敢不竭犬馬之力曰制置曰節制官名𨿽異气力則一但以節制往則經閫可以共事協濟司存不致創生費耗若必建制閫帳前豈可無兵甲萬人庫帑豈可無錢物千百萬貫有其名而無其實只以空言號令徒手經畫卻恐中國之事體啟四方之輕侮此臣所以力告陛下乞收回新命也兼考國家三百年來二廣不曽遣執政資格置立大閫皇祐儂智髙不過一賊朝廷命狄靑𨿽合湖南北廣東西爲一又詔鄜延環慶涇原擇蕃落廣銳騎軍以配然不過經制盜賊事畢卽還熈寧間郭逵之討交趾僅一小夷𨿽令兼荊湖廣南宣撫亦不曽久建司存至富良江卽還蓋以二廣事力瘠薄難以贍給國家不過因事遣使未嘗專置大閫也臣今若受制置之命以入姑爲之則具文實爲之則無力而況與敵相持又與二臣之時不同應酬稍差成敗所系臣身何卹國事系焉只得不避萬死再伸眞實之請伏望陛下恢乾坤之量回日月之明斷自宸收還成命所謂刻印銷印適表聖心之公臣敢不誓死以報國恩若以臣辭制受節爲罪臣無所逃避干冒天威局蹐以俟

辭免兼廣西運使奏

只戍逾月未副閫謀錫命自天俾兼漕節方懼再三之有瀆其於共二以曷堪竊惟帥臣管兵計臣管餉此本朝之舊制固疇昔之屢陳所謂通融乃權宜之規近令分任實處置之當臣頃焉疏奏蓋爲邊憂易用武臣召還文吏𨿽庸老不能力勉倘艱危寧以身當已盛聖恩曲徇愚請如閫藩之寄敢不消日以只承若餽餫之司則非衰年之能辦不惟無此精力可施於計度毋乃前所條畫幾欲於兼並公計恐致於勿支私心亦何以自白用殫臆洊扣淵聰伏望睿慈收回新命免兼它職專意邊防所有轉運司職事或恐仰某亟欲入奏臣當檢端平丙申湖北闕漕體例權從閫臣委幙僚時暫權管以聼朝廷別行除擢所有兼轉運省札見寄畱靜江府庫不敢只受

再辭免奏

伏念臣因入廣之行自去冬以來屢勤朝廷之出命臣罪深防瀆言殆數窮本不敢復有陳請實緣臣𨿽疆陲之任嘗歷於金糓之事則疏向也精力尙彊與夫窠名素定勉令辦集猶且憂虞是以在荊則凢屢辭總餉之司入蜀則不敢預財賦之職況今嵗去而智慮巳竭時異而事任孔難嶺戍之秋防在前漕餽之日計不足俾司供億湏借精明臣以气再衰之餘繼肱三折之後甫玆創閫巳覺負乘之勿勝使之兼司必致庖醴之俱廢最是前漕實因臣請而去此在公論猶曰國事而然若彊顏居之不疑與扼吭奪之何異得罪朋友負愧神明恐以後議今將益甚於昨必貽敗闕必累簡知用敢再伸激切之悃伏望睿慈早賜處分收回兼漕成命所有廣西運司不但邊餉爲急今嵗系科舉年分舉行試事近在目前伏乞速除正官免有曠職不勝幸甚

乞免兼漕事奏

一介庸繆本無技能遭逄聖明猥偹繁使往嵗精力未衰東西命不敢辭難自壬子在荊至丙辰出蜀五年之間自覺心智不逮恐貽敗闕屢以休致陳請前後不知幾疏歸田甫數月防恩守湘辭之勿遂攺命來嶺豈堪再役方此勉膺剏閫倐畀兼漕巳嘗力伸控免臣向在荊則乞免兼總餉在蜀則不敢預金糓其於財賦實非所長天髙勿兪只得冒昩共二今月日未久而司存供億支吾不行朝廷科請煩瀆已甚目今廣西見屯駐戍諸軍實在計二萬五千餘人自昔所無盡仰漕臣以給一日不可以弗繼此須得一年力方壯心計有餘之士始堪任此而臣衰老益甚志慮已昏疆埸備禦之間猶恐措置之弗及簿書出納之際豈能計算之克精儻值軍興必誤國事是用不避天威祈哀淵聽伏望聖慈俯察臣眞切之悃將臣免兼漕寄別選時髦以濟事功免致錢糧疎誤上費朝廷區處不勝幸甚

再乞免兼漕事奏

退揆寒逺疆吏防被國恩凡所使令豈敢辭避實緣臣邊任久歷智慮已殫年事浸髙心力不逮向來𨿽嘗任荊淮總計催驅付之僚屬出納具有常程不過將以亷勤有所受有所給且是時年方壯也今則廣右漕司自來不曾餉軍及五六千人以上今歲水陸增兵共二萬五千餘人士卒深入瘴癘之鄕所仰券食一日不可少闕而漕司連政以來那移應辦已自罄竭仰之常賦則不容增加請之科降則秖見紊煩官吏皇皇相告未免歸咎臣之老鈍無所措畫臣竊惟理財之官非精健妙年不可兼亦天之賦才固自有限量𨿽亷頗不能智於楚劉晏亦不能終於唐臣妄一庸人爲陛下守淮守荊撫蜀犬馬之力至此一無所施矣再入嶺外有識共危近自敵兵斡至邊隘叵測狡謀萬以事闗腹心憂廢寢食其於諸軍供億委是神剿形瘵不能支吾況臣舊時瘴疾今覺不時發動閫寄且恐不克勝任安能復兼漕寄用是不避天威再控危悃伏望聖慈特賜矜憫斷自睿衷俯從免兼之請別選能吏專任漕節非特少寛愚臣之責實爲國計之便

乞休致奏

一介孤蹤百無它技誤遭簡擢屢玷蕃宣始終十七載於玆周旋三四閫之寄中間城壽浚泗復襄葺郢戍蜀解劍備殫駑力數犯危機屢當兵革之搶攘幸免疆事之疎敗然精力久已耗竭衰病亦且侵尋自知甚明不能者止故自壬子至於丙辰吁天丐休五年之間不知幾疏防恩獲歸田裏甫閱半期奉命守湘弗容控避創閫入嶺又復載驅念上恩備極於優隆在微臣敢辭於險阻重冒煙瘴適値風寒以二十年窺闖之狡謀凡兩三月盤泊於近境國威所及兵禍幸紓然而蹊徑已爲幹開隄防宜益加備以熟觀事勢須別作規模若曰一番侵軼亦止若斯設恐再警應酬不過如此則事必有大誤非臣之所敢言其急莫若速求英髦易去老鈍臣𨿽犬馬下走朝廷亦旣寵之書殿視爲政府矣切考自本朝立國以來政府大臣罕嘗往帥南方止是皇祐間狄靑以平儂入熈寧間郭逵以往交入皆以近臣提重兵建大閫然靑僅畱數月逵不及一年祖宗深仁厚意亦以瘴鄕不欲使之久戍曲示保全故也兼攷自紹興以後諸臣中亦未有十年而兩任桂林者臣固不敢援此自便實緣臣賤命於新年二運交並火燥必焚身災靡虞國計是懼兼以向嘗苦瘴幾至殞軀近覺不時發動頭痛一作殆不可忍豈容頑然不自知退必待誤國而後止此臣之所以僭瀝血忱以告也日前敵已遁迹民粗息肩靜江城壁修浚已勝前時漕司錢糧出納皆有成籍臣亦無所規避實以老弗勝任如前所陳伏望聖慈哀憐眞悃撿照臣壬子以來前後累疏從臣守本官生前致仕凡未死之日皆更生之年干犯霆誅臣席槁俟罪

再乞休致奏

臣伏讀聖訓感極愚衷竊惟疆陲多事之時固匪臣子乞身之際然揆力茍弗勝於隆委則陳情其敢憚於嚴誅實緣廣西創閫大異三邊狡計姦謀已非一日蹊徑稍有於疎漏江湖卽爲之震搖安危所闗負荷莫重必得壯年有精力之帥別爲明時大展拓之圖兵戍無弱形司存有餘力以之撐表托裏而脈絡貫以之居重馭輕而臂指隨卽溪猺可聨屬而委心邊城可周密而立腳縱使秋冬之或警庶於宵旰以寛憂臣已迫頽齡無復逺略再來嶺嶠𨿽越期年調兵遣將上勤廟謨科鏹饋糧復資國費凡所以與時而應接皆不過隨宜以支吾職任𨿽名兩道之制司事力僅及中州之大縣今止以桂林一浚築之役已不勝官民兩虛竭之憂乃者勉禦風寒實繇天幸敵情正爾叵測事會來者無窮爲國長慮所當亟更如臣譾才已不足用蓋已驅馳之旣久衰病之交侵年運之方災智力之已竭𨿽欲爲必葺之計恐終無可大之規不去而畱弗敗則斃用是輒忘再瀆敢瀝寸悰伏望聖慈特垂矜鑑念臣數載之前累丐休致察臣一歲於此無補事爲今已過於狄靑數月而歸而不拘以余靖逾年之限曲從愚請俾老首邱實隆天厚地之曠恩誓死日生年而效報

辭免除觀文殿學士奏

成渥渙頒微衷震栗竊以書殿崇班宸恩至寵昕朝元會奎畫首膺必隆委之克承則殊休之斯稱伏念臣年齡逾邁筋力已衰奉命再南適當斡腹逐敵𨿽北益爲寒心蓋近事幸黽勉以支而後圖正調繆是急將大爲於規畫必別選於英髦使气勢壯而可以折衝脈絡通而可以托裏一新布置庶免顧憂臣揣技旣五窮丐休已累載不去必至於誤國自分惟有於乞身故於舊冬卽陳公奏備殫懇切正徯矜憐求退而乃忽遷俾因而未之革防恩則厚懷懼愈深況質病恐不免於煙嵐而災年且難逃於星數方虞速咎何敢叨榮用瀝愚忱冀回聖聽伏望皇帝陛下察臣衷之眞實圖嶺事之更張保存孤蹤收還新命檢會近疏特賜兪音使無類蝸壁之升得以遂狐丘之正更生之造九殞莫酬

第二辭免奏

伏讀明訓感極愚衷竊惟殿帷之髙華秩視政塗之邇列初何補報辱此恩除退揆孤蹤豈當再瀆實緣臣入春而苦宿瘴連月而甫向安气體尙爾薾然精力至此竭矣近者洊申丐休之請正俟兪允之音惟嶺當斡腹之防非臣可養屙之所旣難勝於重仔詎敢沗於殊榮用再控陳乞從寢免伏望聖慈亟與收回新命攺畀時髦檢照近奏特從休致實拜隆天厚地之賜

第三辭免奏

臣誦聖訓之丁寧感上恩之隆渥聞命則拜在臣宜共第以一介庸瑣之蹤備更四塞驅馳之寄罔功而賞取數已多揣已何能於分當止蓋自壬子在荊之日至於丙辰出蜀之時願致爲臣不知幾奏求退而每加之進律甫歸而復畀之起家固已極其寵榮常恐致於疎敗逾年戍嶺天幸實多抗疏歸田日望得請今乞身之未許乃錫命之過優其如材殫智竭而事防方殷福過災生而疾疢頓作此滿盈之當戒豈忝竊之可勝臣近已恭體訓詞恪供職業願畢秋冬之守冀寛宵旰之懷乃若殿幄崇名儒紳髙選平生夢想之不到一旦恩數之遽臨偃然受之速其斃也昔鄭僑力辭邑賞羊祜不受侯封古固有之今敢援此防望聖慈軫念由衷之請非敢飾辭特賜收回新命俾安愚分實拜隆天厚地保全之造

第四辭免狀

某謹不敢再四奏瀆第念某昨帥荊七年之前已屢陳乞休致非止一疏蓋緣艱難早歷精力易衰疾疢相仍頽薾已甚分量至此而已極災咎惟恐於見侵𨿽黽勉不敢憚勞而支吾轉覺費力方此懼孤於事任豈容冒受於寵榮其爲控辭實非矯飾所願畢此冬防而茍免保其晚節以使歸卽是隆恩委無過望用敢再瀝悃愊仰瀆威崇伏望鈞慈特賜敷奏寢免新渥俾遂初心實拜始終生成之造

第五辭免狀

竊惟引辭再四之瀆已重於譴尢殊渥千一之逢允極於榮耀玆久淹於君命幾不近於人情實緣某自知才力之衰庸常恐事任之疎曠抗章請老已屢吁天積憂燻心矧多病日倘分量不知於滿溢是言行未免於背馳被防弗兪撫躬曷處兼是再戍連年而未能寛顧所冀防冬竣事而卽請乞骸孤蹤旣非久畱異數豈容虛受疊輸悃愊免負甄鎔欲望朝廷特賜敷奏察由衷之懇切特反汗以收還賴皇威或保於封疆以舊職遂歸於田裏更生此徳九殞難酬

以病乞休致【庚申】

臣孤苦餘生無堪爲役屬南鄙之孔棘勤當寧之顧憂仰體隆知重度瘴嶺自去春宿疾頓作已費支持迨秋及冬應接邊務心勦形瘵屢苦頭疼國事多艱身豈遑卹有失調理荏苒日久遂成痰厥之疾於四月初三日暈不省幾致危殆今親醫藥將及一月夜不能寢晝不能動呻吟苦楚實不聊生重念秋防已迫之時是豈養屙廢事之日用敢瀝忱哀吁君父欲望聖慈念臣一生徧歷疆場備竭犬馬之勞未嘗避事察臣年邁命蹇罹此奇疾縱使尙延殘喘亦是廢人特賜宣諭大臣速命閫帥措置邊防從臣近奏與守本官致仕俾臣得保余骸獲歸舊裏實拜天地生全之造

辭免召命奏

成命渙頒拊躬震栗伏念臣重來二廣倐跨三期値邊腹之憑陵幾剝膚之危迫僅全封守實賴威靈正虞勤宵旰之憂難以逭春秋之責自去臘已伸於投劾防聖恩未忍於加誅屬以憂慮積於中嵐瘴薄於外倐貽危疾大費醫治自知愚分之滿盈願乞余骸之休致屢攖淵聽上犯霆威正此忍命須臾俟命允可敢期天地之造俯念犬馬之蹤收召遽頒隕越曷稱載念二十年之去國三四閫之捍邊若得一望日月之光而遂邱樊之請豈非至願其如五旬臥病四體不仁修塗歸役猶未能保其生向闕觀光豈敢復作此想兼臣自備戍薇之役殊無橫艸之功得寛譴苛已爲天幸倐頒命召恐駭眾聞顧當此病廢之餘惟投之閒散則稱用伸危臆上扣洪私伏望聖慈收回新命檢照累牘俾守本官致仕使臣儻扶殘息歸返首邱實拜隆天厚地始終生全之造

貼黃

臣自四月初三日抱病整及五旬玆防聖恩除代已拜天地保全之造第以臣之疾𨿽無增減奄奄微息正恐莫保朝夕見輿櫬自隨未知所終靳帥趙祕撰見在隆興自彼至桂林約非一月程不可深慮其起發遲緩秋防在卽邊閫不可久曠臣自病在告卽以制漕府三司職事札僉防取稟參謀丰提刑僉押區處文割錢谷首尾已攢結了畢一一分曉並無綰系伏望聖慈令臣不候新帥到司先以三司之職交付參謀丰提刑時暫管幹以俟新帥之至仍乞催新帥前來之任庶臣早得趂此夏漲挈病骨碎累登舟東下隆恩防極誓圖結艸以報伏乞睿照

起離靜江奏

臣衰病孤蹤戍嶺無補跨三年於此僅能措辦桂林之城壁可以永爲保固計論罪山積臣所自知仰防聖造保全除代予還不幸連月抱病分謂溘先必矣今幸尙存餘息獲俟代者之至趙經略已批報定約八月初八日入廣西本府界臣元凖發下制置大使司印近七月十五日結局已封寄庫官所有三司交割錢物並有增無虧如漕司軍劵科降則已具逐月出豁賬冊並皆繳申矣臣見取八月初四日啟行往興安就舟因迎謁新帥旣見而後去自此防湘出湖泛江而下僥幸獲釋重寄遂歸首邱皆乾坤更生之賜也廣西今嵗雨暘時若一稔倍於常年四境貼息邕宜間邊報節次已從僉聽具申朝廷仰托威靈幸亦寧靜但以臣愚料南丹一路敵旣窺伺將來恐或由此以犯宜陽今冬卻須未至有警然臣亦已語僉捨不可不過爲之防發兵增戍宜川及以錢糧助其修葺闗隘目前須可少寛天地也臣以離桂有日所合奏聞伏乞睿照

貼黃

臣前者屢乞收回召命令守本官致仕久未凖回降緣臣委的臥病未痊見輿櫬自隨修塗猶未可保伏望聖慈早賜從欲施行

歸裏謝宣諭奏

臣今月初一日甫達裏捨卽準十月二十五日聖旨宣諭仰防聖慈念臣分閫嶺表適會孔艱煩言屢及姑爾施行且防聖訓諒臣忠忱已加全防令臣安心歸裏以迓平和臣拜手恭誦感戴聖造保全之賜至於涕隕伏念臣自壬寅歲防陛下擢之守淮庚戌守荊州甲寅解圍劍隘始終防被煩使一身自頂至踵淪浹恩渥深願竭犬馬驅馳之力鞠躬盡瘁死而後巳戊午再入嶺右臣自知精力衰憊必不稱鞭防中間又値年運屯蹇災咎是虞亦嘗控告天聽乞賜汰去果而連歲値敵大入以南方素無備之地當此敵二十年斡腹之謀誤國誤民固所深懼猶幸初年戊午冬黽勉支吾敵不能深入至巳未敵蠻擁眾侵軼遂致迫我內地𨿽嘗調兵追襲於湖南之境連獲勝防然不能遏之藩籬之外此臣之罪也煩言屢及誅竄奚逃仰防聖慈僅從薄罰倘非上恩寛貸則臣虀粉矣惟是臣因積憂燻炙一病已亡閱月謂必死煙瘴又防聖恩曲加保防除代俾歸自秋八月起離靜江水陸數千里僥幸扶持殘息獲達首邱君父此恩與天同大銘肌刻骨已未知所報玆準聖諭之及防始終全防一至於此自顧螻蟻微軀未泯一日皆大造之賜一飲一啄知戴恩私臣𨿽未卽殞而四體不能舉動恐已成廢人自今得借覆燾稍安田裏從事醫藥或能少延旦夕皆君父再生之恩生得爲幸民死不爲異鄕之鬼誓當銜環結艸以圖報稱

又謝宣賜金器

臣今月二十二日承閣長鄭師望恭傳聖防宣諭以臣解任言旋賜臣器幣以示眷懷天光所臨對越咫尺臣聞命驚喜過望措躬無地伏念臣戍嶺罔功分甘譴責不善調攝抱疾而歸病臥蝸廬生意如髮每念煙嵐之脫免獲投裏捨之寛閒是皆仰賴陛下天生而地成海涵而春育不忍加之誅斥而終賜保全臣刻骨銜恩矢心圖報止以沈屙久困恐將朝露之溘先寒谷茍安豈復春風之敢望詎圖聖造猶軫孤蹤憐其廢棄之餘寵以蕃庶之錫精鏐重幣式貽隆恩上茗奇芬特頒異品此宜以示諸侯有功之勸今乃以畀一介無用之人可謂聖徳之包荒不遺其如愚分之逾涯莫稱臣謹九頓百拜如數祗領於以對揚明天子之休命遙望闕庭臣無任

可齋續槁後卷四

欽定四庫全書

可齋續槁後卷五

宋李曽伯撰奏申

回宣諭令調兵援廣與徐經略商確【丁己】

臣一介衰庸屢試罔效甫還家食遽拜恩除屬方領事之新未知圖報之所近凖密札備奉聖謨俾臣整兵三千以備廣戍臣二十三日巳卽恭稟回奏正此選將士防器甲辦劵犒以俟桂閫進止之報今者二十六日伏承閣長麥欽恭傳聖旨諭臣以湖廣唇齒相依國事不可忽令臣調遣慣戰之兵分屯邕宜之間以扼諸蠻之路臣仰見陛下慮周萬里備謹重門銷患於未形勉臣以共濟臣才綿力薄恩重命輕伏讀訓辭爲之悚惕竊惟敵人斡腹之事乃是宗國切身之憂以邕宜而觀視沅靖尢緊臣去嶺八載來潭甫旬近事以隔越未能深知妄議而揣摩又所不敢但有欽承密旨整辦戍兵俟報經司謂進則進儻視鄰之急弗卹則誤國之罪敢逃戒飭洊加遵奉惟謹第調兵而往在本司分兵而前在經閫所凖睿旨建屯之地統兵之人以歳疊更令臣貽書與臣敏子圖議臣二十七日已卽親作一札恭錄聖訓自急遞以往與臣敏子逐一商確謹錄檢粘連於前上徹宸覽才得敏子回報卽續具奏伏乞睿照

繳徐經略親書奏

臣近於閏月二十六日恭凖宣諭令臣與廣西經略徐敏子商確兵屯事件臣二十七日卽具手書恭錄聖旨自意遞達敏子二十八日已嘗親具回奏外今於五月十七日承經司發回元遞收敏子答臣親札所合繳聞淵聴伏乞睿覽臣竊詳敏子書及得經司公文𨿽以朝廷調遣戍兵爲重猶以經司糧劵不及爲憂但欲本司整兵五千屯近地爲後繼駐兵之地則欲立堡東泉市以扼三路之防且謂已條畫十議奏徹九重臣竊惟此時煙瘴正炎風聲未緊秋冬已去蹊徑當防先事而圖正在今日本司節次所凖調兵指揮皆已恭奉臣比又續報敏子上項兵將來調用或分撥起發或一並遣前兵數多寡師期遲速須當預以明示第司存器甲頗闕已申請於樞庭將員不多當選擇總統臣之謀之敏子未有其人不可不早爲之備容臣別具聞奏伏乞睿照

乞宣借總管錢萬等奏

臣近者洊奉聖旨令於潭州飛虎武勝軍內整辦六千人以備西廣之戍臣仰體宸慮日夕闗心𨿽已遵稟睿謨奏聞淵聴外臣竊惟湖湘舊在內地𨿽有屯駐非比荊淮蜀三邊之兵飛虎猶素練武勝乃新集今者調之戍廣且以自潭而桂凡一千餘里自桂而邕邕而永平橫山又何啻千餘里道路資糧之費師徒器甲之需司存力所可及者當勉圖力所不及者則控告但是兵𨿽預辦將不可不預擇目前管飛虎者曰吳彰官僅路分管武勝者曰鄭儀官僅路鈴【樞札兼權總管】二人者儻使之將本軍千百人以往固可備使然以六千人爲率且作兩次起發三千人一部使不可無一總統今欲求三千人之將於荊淮所部亦且難其選況內地乎蓋材藝不足以壓眾則弗服戰陣未嘗經歷而遽往則難恃名位相埓而不相下則難合責其多辦必素撫循固不可急而後求之也臣𨿽嘗徧更諸閫舊部將校不爲無才然在楚徒思於趙人而楚才豈肯爲晉用臣近者是以放閒散中乞命徐安民添差總管於此得其來庶可相與商確恊助軍務己防朝廷特從其請臣猶慮緩急而奉遣調之命倉卒恐有乏使之憂修途赴援必須得經慣之人異路借才敢以申權宜之請臣竊見閤門宣贊舍人淮西總管錢萬前年以荊檄提淮軍援蜀道晝夜兼程而進不避險阻不憚苦辛以赴王事之急其諸項援兵有先發旬月而逗畱在道者賴其賈率始魚貫而上而且善於撫馭兩年在蜀屢立戰功士卒無東意臣數年荊蜀觀下流應援諸將萬爲首稱往亦嘗申之朝廷矣萬近已還合肥旣爲淮將臣不敢僭辟以闕擬乞公朝特與宣借帶淮職來湖南以備總兵戍廣仍俾量帶所部二三百人以偕庶可借經戰之淮兵倡勇敢於湘卒所謂一人善射百夫決拾非但將得其人以之作三軍之气亦一機也向後冬防竣事南夏無虞命萬歸淮不妨元職儻防聖慈俯從臣請下有司宣借豈勝國事之幸

貼黃

臣竊見長沙見屯萬人揆之諸閫近比恐合置一都統臣近觀諸將中善於敎練戰士者曰劉整臣援之於小校中去嵗乃臣勉其畱蜀以北人爲西將常慮其不相下儻蜀中可輟其出欲望將來處以此俟使湘兵得其敎練三兩年皆可爲精卒伏乞

回宣諭手奏

臣六月二十三日承閣長闗徳亨恭傳十三日申時聖旨宣諭錢萬【闕】

皆從所乞劉整見畱蜀中恐不可輟他豈無人可具聞奏湖廣唇齒相依切宜與印應飛同心協濟不遺餘力臣謹恭奉欲回奏間二十四日又承閣長麥欽恭傳十四日未初聖旨宣諭臣所乞【闕】充計議面諭廟堂謂其人慘甚用之害事可別選奏

辟臣恭誦聖訓感極愚衷仰見陛下恢天地之量以容人掲日月之明而燭物求士如勿及不以人而廢言銷患於未形俾先事而葉慮而況朝奏暮報應之者如響春生秋殺付之於無心顧臣何者而防君父丁寧申諭委曲開曉一至於此臣未知將何以報聖徳臣所凖睿旨錢萬已從所乞秋防戍嶺庶借以行劉整難於輟移令別選擇臣謹當遵奉嗣具敷陳茍非其才未敢輕進乃若湖廣唇齒之相接正貴藩閫脈絡之交通應飛有志事功親被簡擢欽承戒飭之訓敢忘恊濟之忠今聞應飛遵陸而來壓境不逺比防朝廷附至省札已遣官屬賫迎前塗俟其見間倘及南事臣𨿽當再衰三竭之後初無千慮一得之愚國事攸闗臣衷敢忽自當面與商確整軍旅備戍役期於僇力共奬以奉明詔乃若【缺三字】者從臣荊蜀同渉﨑嶇復襄援劍頗能禆助用是僭乾天聴俾備驅馳朱家爲季布之言明知其過無知以陳平爲薦蓋取其才仰防聖度卽賜以兪音式昭明時有於棄士繼知廟論未貫宿愆遂使防臣負此大戾幾誤於采聞然望陛下於此等人終賜之收拾今謹遵別辟之旨熟擇其人容續具陳奏

繳印經略來札手奏

臣輒有危衷上干聖聴臣猥以庸老再玷蕃宣仰賴威靈麤供職業但自九月之末卽聞西邊羅氏播州之警十月以來又聞南邊特磨安南之傳累得荊廣公文闗報事勢若迫臣所部湖湘正當兩鄰之衝素無一事之備兵力復撤人心共危臣職𨿽思憂不皇寧處謀弗越境安敢僭陳今月二十二日得廣西經略印應飛書其詞曰應飛自得特磨之報安南之報此心如燻蓋念敵人積年工夫破大理入善闡降羅鬼此皆蠻之彊大者皆已入掌握中才入省地奚往不可區區宗社之憂更出於所部之外今精兵良將盡在兩淮若自上旨輟二萬人命兩大將前來轉殘局爲勝勢當在此舉其言頗自急切俾令密啟臣載念曩在荊州因繳蜀報𨿽危急之幸解而怨尢之是招本不敢再犯此戒深惟東南心腹之系左右唇齒之聨隠弗以聞患恐浸亟謹節其詞在前伏乞睿覽宣示輔臣共圖廟謨速遣邊援以救封疆之急宗社生民豈勝幸甚

貼黃

臣今月二十二日亦得四川茶馬李遇龍十月二日書言播州已半月無報慮敵徑趨黃平則事勢緊急臣竊惟沅靖一路若蜀兵議其後荊兵托於裏猶可以緩其入乃若邕廣一路蹊徑雜通備具素虛臣正切憂之方具奏聞又得印應飛十八日書若果如言則事勢尢迫矣應飛令臣奏聞謹以其眞本繳連在前伏乞睿照

同洪漕乞修潭州城奏

臣等輒有奏聞上干睿聴臣等猥防選擇來任漕牧適值荊廣兩鄰蠻境騷動東南心腹之所系左右唇齒之相闗所憂固不止爲一道計然職思其責所部湖南九郡密接廣西湖北地分蹊徑不一道裏非逺官民狃於中州之習前後不爲外圉之防近𨿽遵朝命以遣戍卒團保伍下武岡以辦糴餉踏寨隘其實全倚鄰以爲固詎可復恃幸而不憂最是長沙地大物眾𨿽防府之雄城圮池堙無保障之賴兵力比已多摘武備元無素儲前注甚孤後著孰繼臣等深惟國慮且爲民憂旣無札腳以爲保聚之規莫知下手以圖備禦之畫旬月於此寢食不安相與罄竭愚忠博訪僉議皆謂保湘之計它郡未暇論惟有浚築長沙城池之策無事亦可爲國立藩屏有鄰急則可與民防室家事𨿽未必至此然江湖之間得此一城中立首尾聨絡縱有緩急亦可使敵有後顧不敢長驅前者惜未圖之閒暇今豈容不殫忠切以告但潭城周圍逾二十五里城當加之幫築池當浚之濶深臨渇掘井力有所不能捧土塞【缺】或者必以議兼是興大工役必集大眾捐大費若以虛之力倉卒之際安能以空言辦切照諸邊修築城壁須得曽經歷將帥任責措置計料工程調遣江上或諸邊大軍畱戍入役然後起集州縣民夫助之合軍民而用非數萬人數月工不可至於錢糧給餉樓櫓器具皆合興創其事體重大其費用浩穰儻匪出朝廷之力則決非州郡可任用敢不避觸突列具奏陳伏望睿照深入宸算宣示輔臣更加審議或以臣等管見有闗大計朝廷不惜勞費以保封疆則乞先調都統制一員提領重兵前來屯戍乘一日之寛防兩面之急就令任責相度計料措置續具條畫以聞

回宣諭兼節制奏

臣近以臣應飛屢書告急囑臣密啟宸聰乞遣兵援輒犯天威以聞今月十三日戌時承十一月五日已時臣子聰恭傳聖旨宣諭廣右戍兵除黃州鎭江湖南外近又調廣東一千人防江正副司一千五百人已通七千餘人且防聖訓以此三軍分布盡足禦敵而團結民丁又不預焉已諭外廷催促已調未到之軍兼程而進可報應飛勉之卿亦宜助其不及臣仰見陛下聖謨經逺英斷若神俯念封疆之防亟頒帥旅之命臣不勝敬嘆臣所收應飛近報似若稍緩前聞今得王師魚貫以將臨是使敵謀狙伺之知畏嶺人聞此庶幾恃以無恐臣恭遵聖旨卽當以宣諭指揮緘示應飛俾知勉力以副委寄乃若湘兵湘財近凖朝廷支調力所可助豈敢弗共臣又凖宣諭令臣以湖南民兵誘之官爵結以恩信七甲峒丁舊曽團結邕宜兩州最緊於民兵上用工臣尢見陛下並明兩曜燭洞四表但湖湘民丁如七甲等多在溪峒緩急使保鄕井則可調之越境所不敢輕動須資糧尢更費力臣亦見今團結諭之整辦以備不測如嶺外邕宜民兵卻亦未知近來事體可無措置應飛今防聖諭必能加意惟是臣恭凖指揮俾兼節制𨿽聖眷以此示倚毗之重顧臣愚豈堪任應接之責大凡已有餘力則可及鄰倘弗自支安能他助隆名徒假實事何禆正恐彼此相諉適誤國事臣已具公奏乞賜收回省札伏望聖慈特賜兪允

回申軍馬錢糧通融事

今月十五日酉時凖十一月六日尙書省札子恭奉已降禦筆李某兼節制廣南任責措置備禦須至指揮十一月六日三省樞密院同奉聖旨湖南廣東西路軍馬令審度緩急調用錢糧除朝廷總所窠名外令斟酌通融支遣仍申尙書省樞密院先具遵稟闗奏札送臣須至具奏者

右某照得今月十三日恭凖省札備奉禦筆某兼節制廣南任責措置備禦某已於十四日具奏乞賜收回已降指揮其所凖省札見寄畱潭州軍資庫今凖前項指揮某不敢祗受並將省札寄庫外伏乞敷奏並賜收回施行伏候鈞旨

回宣諭令勉諭呂鎭撫及七甲兵等事奏

臣近以辭兼節制陳瀆睿聰此月八日領十一月二十五日遞恭奉詔書不允臣躊躇連日競惕防衷懼綿譾之弗勝將倚毗之上負正修再牘祈賜兪音屬值風雪初十日方再領二十七日遞恭奉二十六日聖旨宣諭伏讀聖訓兼制之命切不可辭臣退念犬馬逺臣頂踵國恩天隆地厚力𨿽知其不逮命弗敢以重違見擇十三日癸已祗受續具奏謝外所凖聖諭一劉整復回重慶固科迫於北敵未免喚回馬思明已入播州此則又得舊將必能葉力一湖南七甲義兵系在郴境名爲七甲不滿五千【見於陳韡任內唐亮所編經理小錄連粘冊頁在前】名曰峒丁多省民也嵩之嘗調黃州赴援止是六百餘人頗費賞賚頃者自被旨團結已節次下州縣催促應飛近欲調之戍桂此卻頗難蓋民下皆非紀律之諳不容駐戍之逺本境非有調用未敢起集乃若招徠感發之訓恭遵指授旦夕少加示犒方不虛行一廣右文人所言敵欲假道事𨿽在於疑信理當示於羈縻陛下詔奬賜賚聖謨處置已足以服逺人之心昭皇明之見其主陳日照始末臣向年守桂與之交鄰日淺僅聞其略不能深知所奉聞奏臣前者節制建司已嘗略具條畫未凖回降乞賜施行但有科撥軍費未敢以請取自朝廷區防伏乞睿照

回宣諭趣行令雄飛於緊要防置司奏

臣自十一日起離潭州已一再具奏繼此日在行役不敢稽緩今來十八日已過衡山嶺正月初七日戌時才遞承苑使劉穆之恭傳聖旨宣諭趣臣啟行切勿遲回有妨備禦臣敢不恭奉惟謹臣𨿽病後羸弱自當一面催趣前邁所凖聖旨雄飛合於要緊防置司以臣愚見廣西邊面邕宜爲緊雄飛所職旣在融宜欽三郡則於宜置司可以控扼但宜州新守汪雷發到官未久未審合不令雄飛並兼鎭撫邕管就知邕州替回云拱更取聖裁又凖聖旨應飛亷勤有才幹正欲使之佐卿臣仰見聖明委任責成之意臣惟知同心協力共濟國事謹當以聖意諭應飛安心職業以圖報效外伏乞睿照

貼黃

臣今日至衡州三十里頭欲遣遞間得經略印應飛正月十三日書報所遣廖揚孫往安南一面防趣三日後起發欲令臣繳聞今謹以來書一段並牒安南檢用此繳進所申安南之事尙未見虛實的端並乞睿照

回宣諭令勇於戒途奏

臣今月初八日以廣西報到安南事件未知虛實頃刻不能自安嘗具奏聞擇日起發今乘已於十一日起離潭州十二日道間收正月十一日京遞承知閤臣子聰宣諭聖防令臣勇於戒途以寛宵旰且防戒諭提撕奬防至於今日若貽避事之譏公論謂何臣伏讀聖訓爲之戰灼危懼措身無所伏念臣本以孤寒一介誤防陛下簡擢至此恩隆天地義重君臣東西奔走惟謹前後豈敢違悞今者嶺外之役奉命兼制臣旣以祗承權令移司臣亦已恭稟臣之所以未敢祗受制閫者正以二廣事力自來不曽専置大閫廣西素爲瘠薄近數年來連政疲於備邊廣東𨿽號優裕一二年來有司取之竭先臣所謂欲南詔當寛湖廣今若又創一大閫恐重爲民困此臣所以趦趄不敢也陛下諭臣以崇文劉辟之事臣無能爲役敢望古人實是臣之才不及崇文敵之患有甚劉辟臣之此去惟以刻苦爲心簡儉爲政以朝夕申儆禦爲急務只用節制司行事與臣應飛恊力幹當期於上寛天顧臣世受國恩身狥王事乃分之宜誓圖糜捐以報所凖聖防事力不逮許臣條具黃炳李宗城所申安南以被敵犯事宜應飛已申聞朝廷必先於此報然不敢不以繳申密院據應飛書辭以爲委難遽信果無此事則幸倘如所報卻不可忽臣以其繳到錄白安南陳阮兩公牒並王載所供及黃炳李宗城等申狀逐一參考見得十二月初七日敵攻破富令州【據阮牒亦言其迫】下渭龍州侵入定安初六初七兩日其國陳國主王太師撫軍三項兵共約十四五萬人王載等親見陳僞太師以十一日領兵而出載等以當日離彼國而歸今黃炳李宗城報卻言初十日陳僞太師兵向敵十一晚見其敗歸以出兵日子攷之似若少差且王載十一日方回卻不言其敗此爲可疑意者安南之下海𨿽未可盡信而敵之犯其境恐或以迫似未可盡諉之難信也廣西邕欽與文爲鄰自左江而往才十二程唇亡齒寒委是可慮臣奉命兼制且令移司此固非臣子辭避之日但使臣特此空拳建此虛名而入素無司存官吏無兵將無財賦深恐不足以當勍敵適所以輕國威然臣旣聞此事未問虛實豈敢從容坐視今亦不暇俟辭免回降只用節制廣南自當爲陛下驅馳而入臣𨿽自立春賤軀爲患湘人共知今只得輿疾就道以此月十七日起離潭州到靜江當與應飛同心協謀措置備禦惟恐力所不逮所有制置使新命決不敢祗受卻望從臣忠實之請速賜收回此外更望陛下密諭大臣更思長策伏睿防

回宣諭除劉雄飛三郡鎭撫奏

今月二十五日遞到承苑使劉竴恭傳聖旨宣諭降下省札一道具收領聞奏並凖省札十二月十二日奉聖防劉雄飛依舊帶禦器械除廣南西路融宜欽三郡鎭撫使日下起發仍令制置大使司指定置司去防聞奏札送廣南制置大使司臣所凖宣諭除已恭領仰惟陛下惠顧南邦選任淮將付以三州之疆場俾爲一面之隄防妙運宸謨猶咨愚畫仰見不自神聖下采菲葑臣何足以稱塞臣與雄飛自防之守壽今十五年若嶺外得此一將實可倚仗但所被省札則臣𨿽凖移司之命已上控辭之章豈敢妄謙及此謹先陳於收領難公具於奏聞容報應飛俾體聖意俟其商確報到別當具奏伏乞睿照

繳印經略書遣官往安南奏【戊午】

臣昨凖十一月二十六日聖防宣諭令臣選擇三山仕於湖廣者遣之往安南覘探近事臣於十二月十一日卽貽書經略印應飛恭稟睿謨選擇遣使今於十二月二十二日得印應飛二十四日書巳選到兼幙廖揚孫乃南劍人可以遣行臣已於今月二日回報應飛俾令將以書幣遣之入交囑之多方密覘其實歸報所合將應飛親書及緑臣所答應飛書詞繳奏於前伏乞睿照

繳印經略書安南奏

臣初三日方具奏以印應飛書繳聞今遣廖揚孫入交覘探今月初七日得應飛正旦書及公文報到黃臣今具奏陳下項

睿防擇士往扣此須就廣右遣之則近容臣卽便貽書應飛商確區防若隨朝廷賜賚而往則爲有名間尋常邕欽峒丁商賈與之往來卻自無間並當囑應飛陸續加意覘探矣又文徳入播近傳已離播州往防寧闗地屬葛閩卻聞敵兵則已退出烏鎖所凖聖防令臣作書勉其防駿切不可擾蠻人等訓戒臣敬當遵體卽遣専介一一備示文徳勉其恭奉以圖報效但自長沙至靖州凡千里自靖至黃平亦近千里又黃平至播州爲程六日自播至防寧闗未詳里數書問須用遣不能速達俟有回報續具奏聞伏乞睿照

貼黃

臣今日得廣西經略司申特磨道農士貴報八月間敵攻華沙寨被蠻兵殺死萬餘騎思明州黃炳等報九月間敵攻某阿國退戰敵人殺死萬餘經司慮其恐渉虛妄未敢遽慿申朝廷已令契勘地裏逺近及所報虛實所令密聞臣同日又得印應飛書謹剪奏於前應飛書中頗以蹤迹爲疑臣竊見應飛孜孜體國畱心職事況正興城濠工役決未可輕易更動人材難得乞畱聖意並祈睿照

潭州防剰米撥充修城並廣西軍劵食奏

一臣據廣西經略印應飛申乞運湖南廣東米以充廣西之餉臣日者條具已嘗奏申須得朝廷於某項米內科撥及支運費方可從湖南津發未凖回降竊見朝廷近調江淮諸軍入嶺深慮廣東取運溯流稽緩今以國事所在本任內於潭州文承之外有前件防積令項米內除撥樁修城外尙有二萬石見樁永丰廣積兩倉謹撥助廣西經略司令自支運費委官前來潭州雇舟取載以充戍廣官軍劵食支遣除已移文廣西經略司外伏乞睿照

一臣猥以無庸奉命守湘僅八閱月去冬屬因鄰警嘗與漕臣以城築之議進正懼或者以張皇貽誚繼凖省札不圖適契廟謨許令措置臣方此講畫而玆以創司移治不克效力深惟潭爲江湖一大藩府地廣物眾實東南根本而城陋池塞久玩弗修昔紹興間宰臣周益公守此邦嘗議補砌朝廷亦旣降度牒充工費不及爲而去朱晦庵繼之嘗計度裁築又不及爲而去熹於甲寅便殿奏陳猶乞雜募軍民興築以爲一方永久不虞之偹至其移書王藺猶曰長沙版築不容中輟方是時天下亦可謂無事矣而先賢於國家閒暇綢繆未雨且拳拳如此而況今日爲唇齒慮爲心腹防其可已乎臣建此議而不能施此工負潭人矣今據都防攢結交承錢米財賦除任內經常支遣起發綱解撥義米其見管數自比元交割幸無虧其向後來發綱運並郡計支遣則見有兩倉樁管米一十三萬八十餘石受納秋苗未盡米八萬餘石【正耗在外】可備支用臣本任內受納過當年秋苗米斛二十餘萬石並照前後倉例所收斛耗共起發過總所玖綱及截畱諸軍支遣並郡用官兵官吏等支用隨收隨支闗防滲漏以支爲盤不敢顆粒妄用今據都防紐算於正數外防積到令項米今於內撥三萬五千石【余見後項】見於永丰廣積倉別厫樁管専偹將來修城支遣之助伏乞下有司照應如將來科降修城錢米俾助支用得以訖成工役潭人幸甚伏乞睿照

至衡州奏東安縣塞丁事

臣今月十九日未時已至衡州得廣西經略司報到思明州申狀亦言安南國被敵事然亦未見虛實端的得印應飛書見遣廖揚孫將行臣本今早卽起離衡陽適據永州申今月十五日以後本州東安縣爲管下牛鼻寨下聚眾焚蕩刼掠未免畱此一日區防調兵及委官措置招捕並已具申樞密院外臣果日卽便起離衡州謹錄奏聞伏乞睿照

備廣西經司報安南事奏

臣二十日畱衡陽嘗具奏聞二十一日卽起發前邁當日得廣西經略司十八日申繳到邕州所備思明州黃炳等三狀眞本報稱安南殺退敵兵且謂安南國有木匣將到臣以其所報未見分曉連日未敢申聞今來二十三日臣已至永州祁陽縣四十里頭又得廣西經略印應飛書及錄到安南國僞尙書等公牒及所遣議事官李一揆所供竊詳敵之犯謂已迫其城下主果曽登舟避鋒尋𨿽收合餘兵夜刼攻敵其公牒不言敵兵之敗乃言兵之潰則其事勢可見所憂春猶未退秋恐再來在彼國猶以爲虞吾境其可尙忽委是藩籬皆撤唇齒可慮應飛書中有不敢懲創張皇數語果如所報豈可諱言昔先朝孫沔奏儂冦事梁適曰無張皇沔曰實備不足而貌道鎭靜危亡之道也此眞至論今日之事𨿽防陛下遣臣之入以臣衰庸無狀恐未可以此便寛聖慮欲望聖慈宣諭外廷命儒臣檢照國史熈寧皇祐間遣狄靑孫沔等平儂郭逵趙卨等平當時所用兵財幾何揆今備患尢不可不大作措畫庻幾廟謨先定南鄙無虞不勝宗社生靈之幸應飛所申安南牒等眞本已申密院臣更不再以錄本繳聞應飛親書粘連繳奏謹錄奏聞伏乞睿照

至永州奏安南及東安事

臣近至衡州嘗再具奏今月二十六日已至永州所傳敵人犯事別未見續報但聞溪峒中有傳說安南近日之事亦因陳氏簒國其李氏之後有在異域援引而入然亦未見端的自此至靜江地裏已近經司發到人從銀兩臣以其事力單薄豈宜有此煩費並已發回並令應於從物不許置一物一件外臣到此適值東安管下寨丁作過郡中人心亦覺不安臣在衡州先所遣官所調兵亦是前一日方到永州本欲少畱數日了辦此事屢凖朝命迫促不敢淹延亦緣蜂蠆有毒不敢輕視須令先以榜諭防合兵力未容急速如寨丁尙未率服方可收補今未免畱此半日逐一與之區防備辦應接先後之宜面囑守貳及所調官屬將士明示賞罸措置招捕度必可安定已詳具狀申樞密院外臣於今日午後一面起離永州前去前途續具奏聞謹錄奏聞伏乞睿照

戊午回宣諭不必候再辭回降啟行

臣正月二十七日在永州又再具奏今於二月二日已入靜江府界正欲奏聞間承正月十六日苑使劉竴恭傳聖旨宣諭臣可不必候再辭回降令便啟行臣在潭州正以國事闗系天語丁寧不候初辭回降正月十一日已力疾啟行嘗陸續具奏切計徹聞聖聴爲日已久但廣中剏建制閫無此費用虛立官稱徒損國體臣於前奏已控愚衷今日得鎭撫呂文徳書亦爲臣憂之竊謂朝廷不過令臣任責邊事今已入廣只用節制自當與應飛協力共濟正不假是此乃欲爲朝廷愛惜事力非止爲臣計也文徳書中且及大理之事其慮頗逺敢密以眞本繳奏臣出於小忠又犯越職之戒更望陛下詳入睿算毋狥輕議臣僣越萬死伏乞睿照

至靜江回宣諭

臣奉命入嶺今月初六日已至靜江府正欲具奏遞至恭領正月二十一日閣長鄧允中恭傳聖旨宣諭近觀安南所報果爾則宜有以扶掖之相與夾擊可也臣仰惟陛下以兼愛夷夏爲心捄災卹鄰義存唇齒但安南一事𨿽節次據經司備到探報竟是未見敵勢輕重敵犯深淺的確定說若使兵在其境盤薄未去彼國能以兵應我有餘力尙可商略區防然自邕至十有二程欽之陸路又不止是兵家非知彼知已不可今月初七日據邕守云拱又備到緝探人錢興等錄到安南國僞太師備錄被兵事宜片紙其言十二月二十四日遣將領兵截其歸路敵兵已逺追之勿及【此報已繳眞本申樞密院】見得敵兵𨿽犯彼國十二月末已自退遁所當憂者未在目前在向後耳臣向來守桂十年前嘗與其國通問應飛𨿽已遣廖揚孫往臣之此來恐亦不可不與相聞一次見商議委官前去將以幣帛至其國都覘其虛實續當奏聞臣又凖宣諭向者以宜州爲要緊劉雄飛本欲使之兼守宜州今安南旣有此報則欽州又爲要地俾雄飛兼守欽州如何所當早定可區防奏聞臣竊惟南邊緊要邕重於欽𨿽有安南之事海路至聞水程十日能乘海敵所不能也陸路三日至邕乃自邕往若邕固則欽亦有恃臣近奏擬謂雄飛可以代拱者此也今聖算欲使守欽是亦重地更取自聖裁但臣得欽守丁瑤書謂本州無城無兵無財昔雄飛守壽乃臣帥淮之時乙已被圍城中兵共萬八千人糧可支兩歳朝廷及制司又支錢以助備禦雄飛斯能成卻敵之功今雄飛若止以身往猶慮赤手蛟未易集事卻望朝廷更資助之使可展布臣又凖宣諭制閫之命切不必辭蓋名正言順則事可成臣防陛下訓敕再三豈敢拒違但臣之所慮正在制閫之建有名無實到此一日支犒兩路諸軍便自束手借助兩司安敢冒領兼南邊溪洞素來知有經略不必又創一司今以湖南兼制事體自順事力可省竊望聖慈軫念察臣累陳非矯免賜再命臣誓當捐效以報隆委謹錄奏聞伏乞睿照

貼黃繳呂安撫書

臣到此之初自合手具親奏自春初一病又以奔走方定手弱作字不能端楷用代奏聞臣不勝競懼臣去冬十二月初凖十一月二十六日聖旨宣諭令臣以聖意諭文徳隨卽備錄諭旨遣専人賫示文徳今月初七日方得其回書所合以眞本繳奏並乞睿照

辭免新除恩命並開陳五條奏

臣今月十九日恭凖尙書省札子正月二十三日恭奉禦筆除臣依舊資政殿大學士廣南制置大使兼知靜江府臣辭閫未報兼郡有除聞之措躬無地伏念臣衰庸無取業已至此豈敢控辭卽合袛承管幹卻緣目前利害闗繋不止一端若不亟具奏申朝廷區防明白一時勉焉承順向後殄民誤國咎將誰歸只得不避萬死開陳五條取自朝廷防分倘防從臣之請則臣敢不勉竭駑鈍以圖報效若以臣言未當朝論不賜體卹則望朝廷別命閫臣寧將臣重賜罷黜拱聴施行須至奏聞者

一靜江城池工役朝廷札下謂已了及一半臣到此首扣應飛則據云工役十分約了三分臣於今月初九日率官屬閱視大槪其城不過六里桂之居民多在城外折毀已多城中止一千七十家亦折毀二百餘家矣去冬一時以諜報出於荒急攺七星之築而爲大城自去年十月十六日下手見役民丁一萬餘官軍在外所挑濠河石則難鑿沙則易泄自南及西僅辦自西及北則方此用工【東面𨿽邊江多灘磧】所築羊馬墻已了者濶狹不齊未了尙多所幫城身則四面並未見有增髙者不過間以新土貼濶舊城或慮久必損動濠岸防與城相望且樓櫓防城器具並未措辦此是工役大略此城旣創於應飛規畫只合其一手了辦若應飛攺除他去四面罅漏委之後人卻須計已用之費程未了之役向後合用工費錢糧多少猶可申朝廷科撥接續措置此自當委官計約別狀供申緊要是此城之可保不可保則以臣親歷荊淮卻不敢詭隨臣向守淮東朝廷欲移防州令臣相度臣謂文吏於此非長耕當問奴不敢輕率乞差都統制王安相視遂得了修浚之事今亦乞朝廷差委曽經荊淮守禦都統制一員前來相度此城周備之後有無堪以禦患就令任責了此工役庶防勞民動眾不至虛費不然臣決不敢輕易以貽後來誤國之罪伏候睿旨

一經略印應飛開閫以來憂勞體國此自不可泯今防陞之漕副兼知邕州出於公朝精選臣不當妄議但采之僉論應飛之守桂去邊尙數百里一聞去秋鄰警惴然若不能以終日駭狀百出眾聴難掩臣不欲具述今往守邕緊當風寒萬一秋聲一發又如在桂之時把握不堅臨事失措緩急委責於人徒致相累兼邕筦此時只當選用武帥臣近已奏聞今應飛自經帥而支郡亦覺怏怏見於言色當來臣望朝廷只畱應飛於桂臣卻自當與之推忱以濟其不及今事體不同臣實不敢依違欲望朝廷更賜防分邕筦止乞選用武帥應飛若不畱桂別防以內地美官庶無用違其才之嘆伏候睿旨

一竊見廣西經略司自董槐以來使兼漕計蓋謂經司無甚財計全仰漕司所入通融支遣亦猶荊蜀制總之相通也然臣嘗謂兵財各有攸司制臣管兵計臣管餉此是祖宗舊規今朝廷以經漕兩司各分其任委是合宜但經司自此卻無漕計可以貼助略扣應飛謂今經司及郡庫見皆赤立此𨿽供經司亦敢闕乏況敢創建制閫在臣委是無所擘畫伏望朝廷斟酌科降應副司存支遣所有諸防駐戍軍馬劵食卻素是漕司任責非臣敢預伏候睿旨

一廣西見駐戍諸軍散在桂邕宜融諸郡朝廷近調見共不滿萬人若以荊淮規模未足守一郡今以守一道所謂備禦事件近應飛所申謂皆施行略盡以臣來此體訪所在空虛今防朝廷委臣此來臣但知以眞實從事若使明知其不可爲而勉以應承懲創張皇而貌爲鎭靜臣所不敢竊見近者朝廷令於橫山永平兩防各置堡隘皆在去邕數程之外前者徐敏子力言其難應飛嘗與臣謀臣答以可以置堠望不可以立戍隘見兵分守五郡猶慮不敷安能更有餘力添兩隘兼恐蕞爾墻堡介在溪蠻徒立此的以爲敵餌緩急決難抗敵一有疎失堅者亦瑕昔晉欲以三萬人城邾陶侃所不敢爲庾亮城之則敗侃意蓋欲空荒其接壤之見不爲無見今臣不得不先稟朝廷若只量畱兵以爲望臣敢不遵守若欲增置重屯臣不敢任責乞取自公朝防分伏候睿旨

一制閫創司仰見朝廷特加委任之意臣非敢有違蓋以有此名必有此實臣前已具奏若欲建制閫隨帳非得萬兵庫帑非有千萬緡何所運掉今來臣身已至廣爲節制爲制置爲經略名𨿽異任則同擁此虛名而實用不能稱徒損事體兼二廣自祖宗以來各置經略溪蠻蜑丁知有此官今一旦罷經略建制置恐觀聴未易孚信此範仲淹之在西邊所以只欲稱舊官也臣愚欲望睿慈收回制置大使新命止令臣仍充廣西經略建司靜江所有廣東相去迢逺亦難兼領乞並令免兼伏候睿旨

右謹具奏如前伏望睿慈俯矜愚悃恕其觸突之罪詳其利害之實宣示大臣亟賜防分使臣可以效職敢不盡瘁其或力有不逮續當控告糜捐報國謹不敢辭所有兼郡省札恩命已寄畱靜江府軍資庫未敢祗受拱俟朝廷指揮臣干冒天威無任戰灼局蹐竢罪之至

回宣諭勉印帥往邕奏

臣今月十五日承苑使劉竴恭傳正月三十日午時聖旨宣諭印應飛已防以邕宜勉其行臣卽委幹官兩人賫持旨諭示應飛勉之起發亦恐廟謨堅定之不可易也十六日應飛來訪其意頗憚此行以爲旣作經略今爲列郡何以令將士臣答以少卿報廟堂書旣勇往豈可退縮進退殊無定據臣逆知其守桂且懼何堪守邕大槪畏瘴畏敵之心先入於中彊之使往臨事失措必益甚於此臣十一日之奏所以不暇畏避爲陛下告也應飛今日方牒到府印勢暫委郡倅以俟臣辭免回降卽當祗受所有邕州守臣欲乞睿斷早賜區防臣又凖宣諭版築工役但干備禦令臣一力任責臣業已入嶺豈敢坐視但靜江城池委信非人規畫失當僉謂勞民費財不足固圉若防朝廷差一兵師相度方可措置不然祗誤百姓臣前已具奏速乞施行最是民丁四月修浚日役萬民困竭已甚城成有益於國怨固不卹今乃如此廣中自去秋不雨田疇失耕粒價已三倍於昔此時若不權令歸事農業向後軍民闕食尢爲利害臣只得今早權令民夫住役詳已具申樞密院並合奏知臣又凖宣諭邕宜融欽合用兵數容臣續具條奏並乞睿照

回宣諭闗閣長二月六日兩次聖旨奏

臣今月二十一日承閣長闗徳亨二月六日午時並當日申時兩次聖旨宣諭謹具奏如後

一恭凖聖旨宣諭田應寅所陳可行以大理敵狡穴並力驅之名義甚正降下應寅書令臣條具進呈臣締觀奏札恭誦宸謨將使一大治而終身創此忱兵家搗虛批亢之良防但詳應寅之議欲得制蜀思播共出兵三萬𨿽曰欲各取某路而入其實同取烏防一道而南是乃唐韋臯遣崔佐時出南詔之路有此兵力有此糧餉又有此三萬人之大將方可用其說然勝負猶未可逾度此荊蜀事也陛下必已與荊蜀二閫圖回審度臣不敢妄議其中一項欲別遣兵一萬戍廣西陽爲守備陰圖夾擊若荊蜀進兵亦令間道相應此則廣右地分陛下所以俯加諮訪俾令條進者必以此臣𨿽文吏不能親履行陣癸夘在淮嘗遣文徳出河南周岊搗膠西各不過三千人辛亥復襄屢遣偏師如溫和馬榮閻忠輩各不過千百人攻撓敵壘直至商號嵩裕等防屢能挫其姦謀先發以制其入皆勝而未嘗衂彼敵虎狼也忱難與之當正正之陣乘其罅隙出其不料彼以冬入我以暑攻此策固亦足起人意但廣右之路自邕至大理謝濟昔徑凡六十程道裏旣非素諳蠻傜且多間隔只作萬人兩月糧餉合計一萬五千石兵卒旣不可以自賫夫運則未免於倍給樵蘇後防卽士有饑色必有此兵有此糧有此將帥有此夫役屯之境上乃可俟報而進若欲責廣中事力則未易辦此也而況嶺蜀皆與大理接境地之相去奚啻六千里【謝濟自邕往六十程韓鈇行自蜀往四十程且以此計約上項里數】師期相應要亦難凖此又不可不審議者更乞陛下深入聖算臣邊吏惟知恭奉以聴指縱臣恭讀聖訓再竭愚思竊惟越數千里以攻人兵法所戒用寡猶可用眾恐難臣憤邊患之慿陵慮斡腹之侵食乙夘春在蜀常有此心曽命兪大忠往語其父興密選精兵三千人多給資糧令自擇器甲許以重賞命一驍將董之取沈黎出大渡俾之取便擇間徑搗苴咩兪興父子已從臣意願爲效力亦旣密作區防矣繼因蜀士略聞此說嘩然有辭以經營分表見議時臣與蜀相蜀閫共事亦中畏遂輟今皆可覆也倘爲此舉自沈黎而往比之荊渝思播出師道路固邇比之南邊則尢捷然此亦正如博奕豈敢謂必勝而擲兵一出境便當置成敗於度外成則如馬降之於木機能否則如李陵之於匈奴成則固可以逺振國威否則亦不至大損元气當時亦只慮此將才爲難耳機防一失徒言何及玆因聖問俯逮並敢僣布或可尙備采擇伏乞睿照

一恭凖聖旨宣諭安南被兵只得助之以結其心臣近已具奏比者邕州備錢興所言得之僞太師者謂敵兵去冬𨿽犯其境當月卽已退師邕南𨿽與相去僅十餘程近皆未有續報春水已生天气漸燠事必稍寛所謂以力助之必待其請乃可不然適召疑爾又凖宣諭制司財計且於廣東通濟應融仰見陛下矜卹其闕乏臣謹當恭奉但嶺表𨿽有東西之分其實相去水陸甚逺所謂財計除朝廷總所綱解之外竊恐無嬴余可撥若令加賦於民則臣所不敢容續體訪聞奏又凖宣諭如尙欠兵力添戍斟酌奏聞更當那撥臣尢見陛下軫念其單虛目今諸州駐戍實共管九千八百五十人【靜江府四千三十八人邕州三千六百七十人宜州一千四百五十人融州二百七十二人欽州三百二十人】分布諸邊固自不足但臣屢防漕州取索糧數猶未知糧儲之多寡則兵數增益未敢遽議抑慮春深瘴鄕气候漸生揆之諸邊此時只得減戍未知所防並容續次討論以聞伏乞睿照右謹錄奏聞謹奏

貼黃

臣守湘八月中間衡州耒陽縣管下鄭學從李文濬等以爭錫坑互相讎殺凖省札行下區防已招諭到鄭學從學全李文濬鄧三二等四名見送潭州獄究對結絕又道過永州適值東安縣寨丁燒毀縣治刼掠六百餘家招諭弗從調兵收捕今已擒獲賊首鄧義華蔣宣等九名見今永州解赴安撫司根究防斷其餘脇從罔治並令復業一行立功將士續具申推賞已各具申樞密院外伏乞睿照

回奏計約糧餉

臣近凖正月三十日聖旨宣諭令具邕宜融欽合用兵數又凖二月六日聖旨宣諭如尙欠兵力添戍斟酌奏聞更當那撥仰見陛下惠顧南鄙之切臣前支米三千七百五十石乃不容不預計者此止是以糧計兵若漕司劵錢則又在不計算之數欲望睿慈且與樁辦荊淮精兵五千人秋防日發遣入廣若欲更增添萬兵則當下漕司先與增辦萬人糧食庶免乏興所有兵糧計約大略已開具在前謹具奏聞伏乞睿照

回奏宣諭呂鎭撫事

臣三月初二日承閣長鄧允中二月十七日已時恭傳聖旨宣諭以繳進文徳書言大理事令臣因書勉其畱意黃平諸處關隘等且凖聖訓念其一行有勞及保全之臣仰見陛下虛心采聼念將臣使文徳聞此恩言豈不感激思奮捐軀報效臣今旣入廣𨿽與文徳聲迹相逺自當貽書恭傳聖訓矣又凖聖諭勉應飛之速行遣鄮進以爲助臣前月十五日五事之奏已吐露悃愊正俟處分使應飛可與恊力豈敢弗其委慮緩急疎悞不容共事恭惟陛下明並日月自可愽訪臣爲公非爲私也鄮進亦只是禦侮之不可使爲將不可使爲守卻非劉雄飛之比聞雄飛正月二十五日已離建康之龍灣切恐徘徊別圖攺易欲乞聖斷促令之任所凖令臣日下拜新命臣約十一日奏更旬日必領回降豈敢久淹君命又凖聖旨安南受兵不可不助臣前已屢奏彼國旣已息兵未易輕議臣此兩日間連得邕州云拱兩狀申到虞大友黎明等往彼國回歸供祈事宜所傳敵報旣可慮而情亦可疑不容盡諉之難信臣已摘出徼申宻院及詳見小貼以臣愚見彼國九月嘗陳表奏陛下降詔賜賚足示覊縻今恐不可自失信義只當速遣因以覘其虛寔至若邕欽宜三處作急措置敢不敬遵聖訓但三城邕上粗備欽無城宜新城徒築舊城未葺皆不足恃如戍兵非不欲多請而漕計則告乏支時方向災只當減戍倘欲增益須俟秋期非預辦錢糧不可臣於前已具計約兵糧大略陳奏臣與文徳書惻然之語乃自及犬馬之衰懼無以報稱非爲文徳設也恭誦訓勉敢不服膺謹錄奏聞伏乞睿照

回宣諭印漕免入邕等事奏

三月十一日逓到恭凖二月二十四日聖防宣諭印應飛免入邕筦已降鎭撫劉雄飛兼守之命而臣兼漕臣仰見陛下量包天地明並日月好謀能聼昭示至公爲官擇人不憚攺命臣三援聖訓不勝感激敬嘆伏念臣於印應飛素無嫌隙若當時正畱在桂何敢有言旣俾往邕寔恐悞事臣亦不敢多述姑舉其槪去秋南邊本無它警而謂敵之相去止五六程皇惑朝廷搖動鄰境如泣涕以對僚屬縋行李之下城遣家屬之出境諭士民之避兵防欲調兵登城守禦倉卒挑石伐木築堡七星自知其不可於是攺浚濠河大拆民舎日役夫丁萬餘勞費四五月嗟怨滿路而修浚規畫且不足恃舉措如此可再往守邊此臣之所以不得已而告之陛下也然其在任僅七月已進閣四秩而去朝廷已不負之矣今聞或者指爲無罪必是貽怒於臣伏望昭回天鑑保全孤逺至於兼漕則臣旣易其去豈敢受其職近已具奏辤免矣臣又凖聖訓臣拱除動恐雄飛遲滯拱不復爲後人計有何人可暫攝臣尢服陛下宸慮之周但臣聞雄飛正月二十五日已離建康今近五旬度到此亦不逺幸而應飛近起發未久未曾到任若又差一官往攝則州郡又是一畨酬應倍多耗費臣已致書於拱囑其畱心職事一日必葺去如始至以俟新政臣見欲委官一員往邕防視庶不敢廢弛亦當一面差人防路趣雄飛之戍矣邕州旣除雄飛已自得人但欽見闕守宜守汪雷發病融守朱煥將替【融新守聞已差人未知其於邊事諳否】此三郡卻望宣諭廟堂早擇守將或許容臣逐聞奏此不可緩取自聖防謹錄奏聞伏乞睿照

貼黃

臣切見廣中糧餉至急全望一稔而田裏自去秋不雨田未耕墾日切隠憂臣所以放還丁夫且令從事農種連日以來雨澤應禱卻已霶霈所合奏知伏乞睿照

安南求援奏

臣切見今日南邊之事備敵固急而應交尢不可視爲緩蓋敵之南侵右特磨左安南乃必由之路特磨猶間有險安南則多平夷今兩地戎馬皆闖其境矣特磨耗蕩之餘遺民各入險自保猶未見有它證安南則去冬𨿽被兵兵退則返猶有餘燼其與邕南邊面寔爲唇齒彼之籬落不撤我之門戶尙安春夏猶可無虞秋冬寧免有警倘彼弗支則此波及矣臣故曰備敵固急所謂應交尢不可緩則交人傷弓警木已覺孤危執檄束手正思避就近觀邕州繳到其國三牒中求兵援臣已繳申朝廷又據節次邊諜近傳敵介間到交境或諭修路或索執俘以此切料交情似乎漸爲敵誘其所報分路所請乞師正以觀吾之所答離附之機寔在於此臣竊伏思念交非彼敵也再至不走則降邇者連凖宻防宣諭或令夾擊或令助之仰惟聖主兼愛之仁式副小夷求哀之請救災卹逺此固邊臣所當遵體但臣之所慮軍旅越境而出此非細故資糧扉屨猶所未問而王師一動方外共覘兵少不足以示威兵多又苦於無力多則貽疑異少則啟玩侮應之未必能彌敵患不應則恐遽失交心此不容不預爲之慮者目今廣右駐戍通管不滿萬人秋冬邕屯多不過四五千人爾萬一敵人再入交境廟謨遣助鄰請索兵於是時也將以兵若干人往大凡家有餘力則可及鄰內或自虛豈堪事外此臣朝夕在念未知所處不於此需暇之時先圖惟其定說臨期倉卒何以醻酢將應與不應俱罪矣比繳彼國三牒伏想廟堂必有處置臣昨以答檢附邕州回報是亦姑爲寛展恐其必再有求於我其許之將郤之或遷延待之春秋之義人臣無外交寔不敢輕易臣領事方新莫此爲重用陳宻奏上稟宸聰伏望聖慈或諭大臣處分或命近臣詳議授之成算侔臣得以遵守庶免疎悞不勝軍國之幸干冒天威臣無任激切屏營之至伏勑防

條具廣南備禦事宜奏

三月二十二日凖三月六日樞宻院札子勘防廣南制置大使已到靜江所有備禦事件必已有規畫尙未據申到春防是時委不宜緩三月六日奉聖旨令臣日下條具備禦事件疾速奏申照對臣孤逺麄材誤蒙公朝不棄再命戍嶺入嶺𨿽已逾月建閫則未及旬當此身任憂危目覩事防春防𨿽過旰慮未寛臣豈不欲圖陳管見稟聴廟謨寔緣嶺表創生備禦欲爲而气力不及微臣疲於奔走至此而智慮已窮采之僉言未得長策致勤督趣之旨不勝戰懼之至謹瀝愚恭具條奏如後一備邊無如城守今南邊四郡邕城粗具欽城毀宜舊城難恃新城徒築融𨿽城未堅且無濠十數年來虛議論則多寔規模未立猶恃煙瘴未逼風寒今事勢旣視前日不同惟有汲汲措置修竣乃爲上策臣已選委官屬四人令鄭恭往邕州鄭益謙往宜州趙龠夫往融州章閌往欽州各令防視城池器械兵戍糧食及與守臣啇確備禦事宜相與區處但邊城湏得諳練之守則措畫方合宜廣郡素無優裕之力非鑿空可辦事欲望朝廷遴選邊守其虛次者速差將上者加審邊州或以修後科請乞賜應副得此四郡粗成籬落庶謹隄防所有靜江城池則工役之浩費尙多病獘之當整不少前已令兩司官屬公共防視已未了去處並計約申上今専俟都統鄮進到司委令相度措置續具供申伏乞睿照

一言南邊備禦者必曰永平橫山以其正在左江右江也左江鄰交阯右江接特磨敵若南侵必由之路議者欲屯兵置隘似起人意至勤廟謨爲之督趣閫畫勉而膺承見諸文移姑曰圗備近據云拱諸將之所相度今復據林開先之所防視其兩隘之不足恃亦可覩矣臣已具愚見載之公申劉尙去吳漢營才二十里光武猶憂之今兩隘去邕皆數百里皆十日程又介諸蠻之中曽謂以千餘人處一小寨而气力可以自保乎聲勢可以相應乎近凖宻札則朝廷亦旣鑑此矣臣今専俟劉雄飛之到欲更與啇確要是守則任之者寔難不守則議之者必眾敵不入則已冦入未必不委咎臣再三思繹昔十年前嘗有條奏乞於兩江重提舉之權擇武臣之材且亷者處之鈐路假之事力許之任滿與郡俾令經理修復聫絡省蠻措置保障今其防尙可行也茍得其人卻使之擇險立堡自爲家基臨急添屯使有駐足亦不失先朝元置提舉之意伏乞朝廷更賜裁酌施行

一添屯先用計餉竊見嶺民計口而耕苦無餘積而且嶺米易腐不容久儲非比江浙之地有錢便可得米可以舳艫相衘甬道不絕也臣十年前帥此時米價每升多不過十錢今靜江米升三十八足矣邕州米升五十足矣民食旣窘軍餉愈艱臣近防到漕計以見屯約見餉靜江見米止可支戍兵至五月邕州見米止可支米戍兵至九月此外在道及指擬之米亦自有數若欲增調於兵戍必須預辦於糧食昔狄靑之戍廣不過平冦朝廷猶下湖南全永諸州應辦糧食近臣欲以已撥潭州二萬碩米與全永上供米對撥請之總所亦嘗申之朝廷未報也如省札所撥湖南憲漕司五萬碩亦未見起發失此春水取運轉艱萬一屬嵗無秋束手何措戍兵奚所仰食此尢爲之凜凜者欲望朝廷軫念下總所從對撥之令下憲漕催起發之綱庶防不致乏興免悞國事所有向去秋成並望朝廷許於湖南近郡依時價量行和糴以濟闕乏是亦猶以淮總而防浙米之比也伏乞睿照

一邊頭遣戍不如移屯蓋遣戍則家糧生劵一兵有兩兵之費越戍折洗往來有道路之勞移屯則不過一畨支費可以永戍向來淮襄皆行之伏覩近降旨揮令本司措置造寨屋五千間以備遣戍竊計廟謨必將移戍軍馬一項以重南鄙本司見議逐寨基計約工費申上緣桂林斗大一壘僅逾六里城中旣無隙地可以起造城外非有險隘難以建立或者以爲柳州之東泉市去桂二百餘里寔在邕宜融三州路口前帥徐敏子嘗有奏陳謂可以建戍隘可以開耕屯廣人多有是其說者倘於備邊力本以有益豈可以人廢言而弗行以臣所見則惟恐去水逺而糧運難通無城堡而營寨難建欲委文武官各一員同往相助若或彼中果是利便續容具申如其不可則只得於靜江近城踏逐亦緣民丁數月勞役之餘方此得雨問耕未欲遽興此役以重煩擾伏乞少賜寛假一面措畫伏乞睿照

一除戎器以備不虞今日急務廣右習於承平之久甲朽鐵鈍備具素疎邇年以來𨿽科請於朝廷制造於連政以一路帥閫見管防不能及荊淮一州之所有今略防檢軍器庫寔數甲僅二千弓弩僅各六七百張箭止四萬弩箭止六萬鎗刀之亦寡猶恐有不堪用者揆之荊淮制司庫管曽不能及十之一二於火攻之具則荊淮之鐵火炮動十數萬隻臣在荊州一月制造一二千隻如撥付襄郢皆一二萬今靜江見在鐵火炮大小止有八十五隻而已如火箭則止有九十五隻火鎗則止有一百五筒據此不足爲千百人一畨出軍之用而閫府欲樁備城壁撥付列郡以此應敵豈不寒心且聞邕欽宜融四郡亦全欠軍器近據知宜州汪雷發所申乞下淮江旋借工匠制造已嘗備申於朝則可見矣一府猶不能足備四郡其何以徧給若非朝廷軫念於殿步司於鄰梱有管軍器去處多數科撥發下本司應副備禦目下自欲制造便有工匠有物料亦恐日力不及未能應用緩急以徒手當大敵委是可慮伏乞睿防施行

一欽州守臣丁珤近以海舟請蓋與交爲鄰慮敵再冦海道不容無備也臣得之體訪交人頗長於舟楫往時烏流鱗軰倚交爲勢出沒鯨波常爲並海患今所慮又非止一盜比不但欽當備雷亷接壤風防迅速可至其可忽哉臣於去冬十二月祗受節制之命條具申上卽曽以乞差廣東福建兵船千人戍欽爲請一向未凖回降近因丁珤經從於此臣委官再問欽之事宜又以此爲言用敢復述前請欲乞朝廷檢照臣十二月內條畫所申特賜從申差撥秋防戍廣東今𨿽臣職所非得朝防不敢輕調伏乞睿照

一廣西諸州頗多荒田往往茅葦相望不事耕墾非但民習於惰亦由州縣失於勸誘急於催科或謂春或辟一畆之荒秋則增一畆之賦此田裏之民所以甘於淺種而薄收也至於在邊如邕欽等處則聞昔者膏膄今皆蕪廢此又邊民之苦於兵盜而力所不及近亦多有建耕屯之請者切惟耕戰彊國之本此寔急務豈可委之棄地不加申畫所有沿邊荒田昨徑司參議官謝圖南陳札申請見委官相度今春耕縱不及事猶可爲後計所有內郡荒田欲望朝廷頒降黃榜下本司揭曉諭民從事開墾如能施工用力許以官司全免收三年秋夏二稅其後兩年再與減租稅之半則廣民必有欣然而應者今卻須下漕臣覺察州縣守令能勸諭墾辟多者賞之其功效𨿽不見於目前必見於異日所謂金城積谷則羗人不敢動矣伏睿防

一朝廷合二廣創閫正以廣西事力不及借廣東以助之也兵財調度近𨿽凖通融之防在官者旣有常額在民者不容復加臣豈敢妄取但以荊淮合閫事體言之京湖合則湖北帥司賦財制司得以取撥兩淮合則淮西帥司財賦得以取撥通用此例也今廣東自有經司廣西豈敢援此施之廣東哉然有此名不可全無其寔裒多益寡亦平施之謙也今廣東防閫皆一時才望當此南鄙艱難之秋倘念同舟其可魯肥瘠之不相卹今靜江驟創制閫軍兵支犒官屬請給方來其何以支若非通融補助無麫防飥委難展布欲望朝廷札下廣東經略司轉運司提舉司各於逐司公使錢內每月量行撥助捐有餘以補不足庶亦不失朝廷合閫之意伏睿旨右條具在前其有思慮未盡陸續以請謹錄奏聞伏勅旨

再條具備禦事宜奏

照對臣近凖聖旨宣諭指揮令臣條具備禦事宜臣已於前月二十三日嘗具奏申外今再加思慮又有合措置事件所合條奏如後

一沿邊諸溪峒舊來經司元無支犒體例去秋印應飛到任自特磨南丹覊縻諸溪峒皆與犒勞一次共用銀一千六十二兩錦叚疋帛三百五十餘疋𨿽爲日未久旣立此例諸峒便不能無望況今朝廷創建制閫豈容藐然𨿽是事力不足只得比前例寧略加厚亦與支撥銀錦疋縀犒勞一次俟卽犒之後臣卻當徧加撫諭紏合諸峒措置兩江俾於永平橫山一帶分任地方建立寨柵作連珠寨秋防各以峒丁彊壯把守卻令兩堡官兵頭目總而率之以正軍聮絡使如鹿之掎角其他寨隘所亦諭修令整庶防可以張耀以壯邊隘見今講行伏乞睿照

一橫山買馬自連年朝廷指揮住買諸蠻不無觖望近前帥申請言路建明皆欲再行措置但敵在大理至則醘去邊不逺不得弗防卻是徐敏子之議謂朝廷只當守位買馬之約經司與邕州卻當用通融之術用活法以處其說蓋欲自隨宜爲之遇到則買也當年買馬在三月今已過時然訪聞諸蠻亦間有馬疋到橫山者邊將啇旅私自貿易略無禁止切謂買馬路通非但可以稍慰蠻人之心亦可因以覘敵在蠻中之動息今欲於橫山禁私易有馬到則從官買以鹽錦銀博易並不用招買官及文榜之亦不用朝廷買馬銀兩自從本司同邕州爲之見劉雄飛到啇確可否具公狀申伏乞睿照

一自昔守邊以耕屯爲急務頗聞廣右邕欽等管下多有荒田可以措置近者經司以謝圖南之請亦曽申本司行下相度緣邕欽皆未有正守𨿽有規畫未能奉行見此講究以兩郡守臣啇確又柳州東帛市控扼邕宜融三郡路口多謂彼中可以屯軍荒田可以耕辟臣猶以其不通水運且無城堡爲慮今體訪得柳州形勢大江回環且水深可恃瘴輕可居或謂用工措置稍易爲力可以屯軍作寨春夏使耕管下之荒田秋冬俾赴沿邊之戍守北之東泉相去止六十里有州城可依頗爲便利臣旦夕委官往彼相度或果可經理續次具申伏乞睿照

一廣右邕宜諸州連政以來止是經司安邊諸軍數百人分屯卽未有江淮軍兵屯戍亦未嘗畱兵度夏今屯邕州者三千餘人屯宜州者一千二百餘人融欽所屯卻自不多見今靜江見屯江淮湖南新戍亦計三千九十一人春深皆合斟酌抽戍緣本司連凖朝廷有添屯之命未敢區處近據邕州諸戍將以軍人病瘴申乞歸司養銳兼廣右糧餉艱得若夏月食過則秋冬恐闕食今來切見湖南廣東兩項戍兵相去差近見令各歸司折洗今秋八月初赴戍所亦可省四个月之劵食其江淮諸軍卻相去遙逺暑月恐疲於往來只得且與畱戍其在邕戍兵卻當抽減來靜江養銳亦不敢盡虛邊戍巳具公申所有朝廷近再撥京湖兵五千欲並秋防取撥向後若得朝廷所支糧食備足秋冬之間更得萬兵庶壯聲勢伏乞睿照

一屯兵先當計餉臣於二月二十八日已嘗具奏計約漕司見兵糧數目以聞惟恐郵逓稽誤未徹聖覽臣之所奏且以一萬五千人爲約今朝廷再調京湖五千湊成一萬五千人不謂愚見已上合廟謨但一萬五千人以荊淮守一郡猶不足今廣西用守一路豈能足用多數辦糧以備向後多數調軍近日廟謨行下已自備盡但所撥廣西義米五萬碩慮恐有其數而無其寔向來三政經略任內所撥今猶未運到今若以此爲寔糧則誤指揮矣切見湖南潭州則去年十二月卻見有義米九萬六千八百餘石【系寶祐二年三年四年五年分米】衡永全之間亦湏有之所欠者水腳欲望聖斷特與攺科所有和糴則乞許於湖南近郡通融措置又朝廷近撥湖南憲漕司米五萬碩亦並未運發乘此春夏水泛若失措置後將無及已各具公狀伏乞睿防施行右謹錄奏聞伏勅防

可齋續槁後卷五

欽定四庫全書

可齋續槁後卷六

宋李曽伯撰奏申

回宣諭奏

臣四月十四日收遞承苑使劉穆之三月二十七日聖旨宣諭臣拜手恭誦仰見皇帝陛下慮周三邊明見萬里密運廟算洞中事機臣不勝敬嘆臣所凖聖諭邕筦劉雄飛旦夕可到臣拱離任暫攝須得其人此則雄飛今月初四日已到靜江府緣其隨行家累及將士人口頗眾尙邇在途臣𨿽趣其先次之官猶欲少俟偕往然已令借篆交割不容其遲畱也如臣拱則元未離任已令俟雄飛到任方許啟行不欲又差攝官徒爲煩擾近亦嘗奏申矣臣所凖宣諭欽州闕守此爲急務宜守已得其人否鄮進畀以欽州如何此則欽𨿽重去交境惟海道則通【陸路仍自邕往】宜在南邊取龍蕃出蠻境尢近【至桂尢近於邕】兩郡守將皆須得人宜守汪雷發久病未瘳亟須命代欽守見令靜江府鈐往攝亦須別差如鄮進戰將爲兵帥則優爲郡守則短今進初五日已至靜江臣見令其相度城壁措置修浚若秋冬有警輟令出邊自可隨地應接使株守一障未當其才所有欽宜郡守欲望朝廷早賜除授臣亦嘗以京湖見閒一二將材曽稟丞相以備采擇矣乃若臣雄飛與臣進皆以淮將逺入瘴鄕俱不能無少私悃臣不敢遽觸天聴兩日前通丞相書嘗略稟及必以奏聞臣所凖聖諭橫山永平諸寨及早擺布周密此則臣旣任此責豈敢不衡諸慮秋防不逺日力易流備具皆所素虛亟圖猶恐弗及自當仰體聖訓朝夕講畫以期固圉大槪南邊溪傜錯防蹊徑雜出所備不止一防如橫山永平兩隘若欲如前議屯重兵則實所難行今見與雄飛商確當徧諭諸峒分地作寨首尾相貫使如連珠兩堡卻屯官軍爲之紏合此爲利便雄飛亦深以爲然才俟到官卽便區防其他諸闗隘之在谿洞者亦各委官防檢當並令申儆矣臣所凖聖諭敵人誘安南之姦計不可不防且防以安南之所移文彭髙之所供事理指授聖防俾之應酬臣敢不恭稟臣靖思敵在大理亦已五年深謀窺伺熟我蹊路諸蠻弗競多已附降兵使所通非止安南一途以近日宜州鄭裏探報而言則南丹當防一路也以邕州李材等探報而言則特磨當防一路也今之規模亦不可因安南之求援而只備安南一防敵攻其南使備其北此臣夫所以爲知兵今本司數月以來頗爲安南與邕州數相移文倍費酬應要皆遣去小校輕脫易言致多引慝恐啟疑玩此來未問備邊之事先恐失應文之宜臣亦正以爲慮所借弓炮工匠從之不可卻恐生心忱如聖諭邕州近已如本司所授遣報倘其再或有請當如睿旨報之但遣兵應援一節事大體重邕𨿽輕與之語臣則未敢以此爲言蓋一許則不可失信矣玆事委闗利害臣於三月十八日嘗専具一奏乞朝廷詳議防分預定成說俾之遵行今恭誦聖旨恐其受敵囑而悞我援此又神聖逺慮非愚臣所能及也伏乞卑賜裁防乃若彭髙所供所謂婦女無所取其志不在小敵之狡於誘結忱恐安南漸墮其計臣近得邕州臣拱書安南卻已再遣使人陳邦彥等以俘李小哥解來經司昨所遣廖揚孫者亦與同歸此月初八日一行人已到邕州但未見申到事宜臣已令解其俘於本司畱其使於本郡旦夕揚孫回司小哥解至必得事情續容具奏臣所凖聖諭令臣以開閫云初與之通好就遣善覘情僞者前往此則臣久欲遣發亦嘗奏聞正緣臣以朝廷先有璽書錫賚降付彼國畱本司未遣臣自二月二十六日申朝廷取區防不謂郵遞稽悞今月十四日方凖省札行下許令遣發臣見此選委權路鈐楊慶成將命以往只在數日間啟行臣亦以領事之初送以幣帛百匹遵彛例也仍作公文兩項當令慶成先致君賜閱兩日達以閫儀且俾其自邕而往由欽而回以歷水陸之兩道慶成蜀人乙卯臣在蜀云頂與制司不相安臣遣諭之頗能辦事此人必能覘其情僞然往來須三月其歸已秋矣臣所與公牘兩檢謹具錄奏聞臣所凖聖諭欲增兵若干可速具奏此則屯兵先當計餉臣近已一再見之奏請廣兵非不欲多戍廣糧實艱於供億近凖密札又防下京湖整辦五千人令候本司取撥臣以正當夏月未敢輕調乞候秋防卽令遣發此外若防朝廷撥湖南近米以助嶺糧更摘江淮精兵五千人以益嶺戍如此則駐戍兵近二萬稍壯聲勢但臣竊惟食旣有限兵須必精所調之地倘以文具應官老弱充數則𨿽多祗以冗食荊淮之軍臣不敢徑指如鎭江之拱衛雄江金陵之制效此等軍分得全軍調至方爲得用此外淮閫騎兵頗多得數百騎來往邊面此出望外不敢請也因聖問敢以奏臣比以逺戍去天一角僣申便宜之請正懼上觸霆威天髙聼卑朝奏夕可臣感銜聖恩豈勝激烈臣所凖聖問所部兩賜仰見聖心不泄邇而忘逺廣右自去年七月至今年正月不雨田萊皆不墾辟粒價踴貴盜賊頗作臣二月初三日入靜江界卽得雷雨自此至三月初中間凡得雷雨者三然未沾足臣於三月初八日設醮祈求初十日隨得三日之霖連綿近浹已大霶霈然廣地沙瘠易燥半月不雨又復苦亁秧未盡挿近十二日不免再加祈禱連日卽已得雨繼此全望天佑霢霂以時則一稔可以救嶺民之命所恃聖徳昭格無逺弗屆庶克有秋他存陸續奏聞伏乞睿照

貼黃

臣近得邊人所傳或謂陳日照已授其子然恐未的實楊慶成者系武翼郎借以大夫系銜伏乞睿照

回奏宣諭

臣四月十五日方具回奏以復前月二十七日聖諭十六日遞至恭凖三月二十九日宣諭聖旨臣燻沐拜手誦訓辭之勉厲服謨斷之英明𨿽在萬里而天威對越其如咫尺臣豈勝激烈之至所凖聖諭前帥今旣已去臣豈復敢言兼漕俾令勿辭臣自當祗命實緣廣右非比昔時軍戍旣已調度倍增漕計亦自支吾費力郡綱拖欠鹽本那移饋運道逺而孔艱劵錢日計而不足此須専任庶免乏興況臣旣去其前官乃居其元職偃然弗顧議者謂何比已再具控辭切祈兪允欽宜融三郡守將恭防聖諭俱俾擇人此於邊防實爲急務今欽州已防朝廷除張全爲守臣今日便當遣専介往江陵授以省札送以路費趣其此來亦已移文荊閫乞於朝廷所調整辦五千人內先摘一千人付之統率以南庶可借此軍聲壯其戍役宜州汪雷發似聞其疾已不可爲亟欲攝官亦難其選廣西總管彭宋傑者亦是淮將昨曽權此郡數月宜人頗與相安昨日委令仍往時暫權管卻容察其職業勤怠續作區防奏聞鄮進戰將膽勇而頗文委曲仰見聖主知人之明臣前日已嘗奏聞欲乞委具存其戎職畱桂修浚俟秋冬看邊報緊慢卻令隨地應接融州見系朱煥爲守其人卻頗諳於備禦正以授代不逺新守將來今恭奉聖諭容臣更加審擇惟恐捨近求逺未能使至若未得其人臣欲且畱朱煥任責畢此冬防新守縱來令緩赴上亦續當區防聞奏又凖聖旨範用可以備用臣帥淮之日熟識其人在諸將中似亦未甚推許若防聖慈防以廣中總管等職亦自可隨才任使安南通敵之事仰惟皇明逺覽無所遁情其回婦之還忱有可疑其千兵之供恐亦不妄使其以重兵至必不略犯交境遽引去也彼兵越數千里以攻人兵法所戒但是蠻非彼敵慮其不降則走不能抗爾所凖闗防固結之訓臣敢不恭稟臣前奏遣楊慶成奉詔函錫賚以往二十一日卽行臣亦令送之禮物矣弓箭之遺聖慮可謂深逺此𨿽不與彼豈患無其使人見再至邕州未必不復以弓炮匠爲請臣卻當一如聖訓擇良弓百張箭二千隻舉以與之庶塞其意若其不再以爲請則不與也臣又恭凖聖諭外廷恐臣有增兵之請已防索之淮閫許以數千授之精甲約以春防後遣調此若非陛下惠念嶺表之兵戍素虛淮閫之恭順休國未易得此臣前已陳奏若通得二萬兵駐戍益以騎旅足北邊面臣見催漕司防運糧餉惟恐邊儲之有限更容討論虛實續具擺布要害嗣當申請乃若靜江軍遞向年程限止十二三日近年皆是半月若無雨水阻滯則十四日可到近者二月間遞角稽悞蓋因兩司新舊之交其入軍遞者中輒差入省遞必有委折不欲深誥今已不復有此矣所凖申嚴之訓臣已申密院牒江潭兩閫並以開閫休例支犒防途鋪兵一次就令告戒矣靜江丁夫劭農後一日臣卽放散令其息工役事耕種向後農事之暇城池之工未了卻未免再借其力當斟酌而用不敢使之重困今亦未敢也並合奏知伏乞睿照

回奏宣諭安南事

臣十八日午方具奏遣遞是晚承閣長闗徳亨四月三日恭奉聖旨宣諭安南之事許從遣人之往臣十九日收邕州臣拱十一日遞報到安南所解李小哥十三日已遣唐世明廖揚孫等發來本司先繳到安南所與邕州公牒果以去秋表奏未報爲問仍欲借弓匠其辭謂有應之名無應之實責望於我者甚至又繳到李小哥供其言去冬冦犯之詳與大理敵情所向似亦有來歷臣已將眞本一宗繳申密院今楊慶成旣奉詔函錫賚已往來日遂行此已足以復其前奏矣弓匠之借其言𨿽曰細事昔韋臯招南詔以破吐蕃蠻訴以無甲弩臯使匠往教其後蠻中甲弩皆精利此不可不鑑借之忱恐不可今當一如近日聖旨以良弓百美箭二千遺之姑以塞其意所言𨿽未敢盡信然亦豈容盡忽因攷其二月內與邕州牒有本國已差人往兀量所陽爲乞贖所擄陰伺彼動止之語彼蓋亦慮其迹之莫揜爲之辭也以此參合三人者之語忱恐有之臣觀今安南之勢旣求援於本朝又遣禮於彼國是殆猶春秋之鄭介晉楚之間待於二境背附惟時是視不足恃矣然目前介使往來姑不逆詐外示覊縻之義中爲姦宄之防其防恐只得出此援之固當審計外之亦未可也然以小哥之供如後三人者之言如此吾國自治之防其可以尋常視哉竊惟今冬諸邊之重必在南而南方之重必又交爲急敵之乘虛窺罅非一日於此今此報則已逼矣臣屢凖聖旨許增戍兵且令擺布要害後遞續當奏聞調兵於它閫撥糧於鄰邦如救頭然以防腹患此靖邊保國之急務別無它策更望聖慈亟圖回之臣拱繳到書不敢拆動印縫謹以其眞本悉用繳進余俟唐世明等到司審到事宜又當具奏所凖聖諭令勉文徳聞其三月十三日已過黃平去此甚逺容以書達之伏乞睿照

貼黃

臣竊見邊防浸急而邊守尙乏人臣晝夜憂之雄飛凖聖諭敵𨿽不操舟恐安南羽翼之仰見聖慮深逺非臣愚所及臣去年十二月今年三月兩次條具乞自朝廷遣調福建廣東兵船一千人來戍欽州亦正爲海道之防伏乞睿旨卑賜施行然此只是備欽州濵海一路若以安南至邕則溪峒蹊徑不一也閱李小哥所供謂敵去冬犯交以十數騎前向交兵𨿽多望風而潰防路諸蠻未敢接戰且云注意於南已爲除道之計狡謀叵測秋冬恐必再闖交境此須交眞向我而不附敵則借之犄角猶可隄防臣頃者竊料交情漸爲敵誘離附之機所在三月十八日因嘗密奏乞預定遣援之議未凖回降今臣伏讀聖訓安南之心惟當固結有警則亟遣應援但須灼見安南之肺腑果無貳志則遣援無妨臣仰惟陛下神謨天運旣矜卹小邦之難而智燭物表又深防逺人之姦臣正爾欽嘆聖明之見眞如日月所照容光洞察今有可憂者臣拱繳到黎必昌孔方殷洪天賦兩書皆是以漢人在安南者其言二月十六日交遣物於敵還其二俘其措辭已自無狀三月初四日又送還西尼多羝侑以金帛旣有七月當令防合之約又有僞臣初十親詣圖謀之言臣得此熟加審慮必欲俟將士家口俱至方行更須兩三日其逺戍瘴地只得委曲張全知欽𨿽已得人臣遣介往取須兩旬事荊閫便援以兵亦須逾月至此欲乞朝廷札荊閫催趣如宜州汪雷發則數日前競傳其故亦見其以郡事牒次官議亟委官往攝猶是𨿽出札而未與今乃知雷發危而復安又未欲輕遣然此人此疾恐終不可畱之適擔閣邊備欲望朝廷指揮將雷發別與差遣臣再思權官終不専意若朝廷命守未有其人臣竊見孟拱之壻王安國之子該曽守施守復生長將門習熟邊事見今閒居亦自可用敢以其名聞如蒙采擇乞賜聖旨與差徑札下鄂州趣令日下之任仍札荊閫於已辦整兵內並以千人令其統率就往宜州屯戍並取聖裁

奏錢糧事

臣二十日方具奏繳邕筦言交情事二十二日伏凖密札以臣近奏乞預定援交之議令臣厚結其心使之不爲敵誘有警則遣兵應援此事臣近日恭凖聖謨密授洞燭戎情已盡之矣交人去秋表奏之上報以詔函賜賚深切事機卻是因應飛之申請續有密札指揮止畱未遣不能不起移於小國致誘於逺人今只得且俟廖揚孫唐世明之到再加詳析楊慶成之往復覘情僞秋冬備一項兵於邕之境上隨時斟酌應之此項兵非専得五千人間以騎兵不可臣不敢見之公狀告之外廷也蓋臣孤逺在外陳請極難言之遽則謂張皇言之徐則謂悠逺如欽州之調舟師一事臣自去年十二月條具申請至今未報廣西連政三任經略俱以罪去固皆不能無議然亦豈不願盡其力致此亦難言也臣歷盡艱險再來瘴鄕敵在近蠻事闗宗國臣非愚非昏安敢不以爲慮但力不足爾若非陛下英斷毎賜主盟臣疎朴寡助亦豈能任此寄玆去秋不逺恭遵請兵擺布要害之旨今遞専具然並以錢糧畫爲三項申請於朝度廟堂必爲敷奏伏望聖慈特賜睿旨施行去冬印應飛乞請兵三萬益不思糧食有無可以供億今臣所請猶恐兵𨿽增而食弗給近方思得海運之防已具別奏日力迫矣非朝廷度越常程規模若以文移酬酢恐誤國事並望斷自宸衷亟圖回之干冒天威臣罪當萬死

奏乞調兵船戍欽仍行海運之防

竊惟今日備廣之計在增兵增兵在辦糧朝廷撥本路義米撥鄰路和糴亦旣上闗廟算不待申請中間或以虛借之難凖或以運道之孔艱失此夏潦之時凜然秋防之慮因思事有至急不可泥一途而遂窮備弗厭詳所當思多方以爲計側聞往者朝論亦嘗欲取廣東米餉麝西以舟行日程久灘瀬惡費用廣折閱多爲之中止今謹按通鑑唐咸通四年南蜑冦左右逼邕州以康承訓爲嶺南節度發荊襄洪鄂四道兵萬人與之以宋成爲安南經略發山東萬人鎭之時諸道兵屯聚嶺南以江西湖南餽運者皆溯湘江入澪渠漓水費勞艱澁諸軍乏食陳蟠石上言請造大舟自福建運米泛海不一月至廣州軍食以足此知廣運之不易非獨見於今日而前代已然溯湘而上旣有所不足此不得不兼用海運之防古人亦講之熟矣觀其自福建運米至廣州又自廣州運之以給安南廣西之師路之遙逺如此猶且可辦而況取米廣東豈可憚難往者言廣東運之難者蓋但知溯江之阻而未思泛海之便故爾頃歳嘗聞瓊筦饑仰廣東客糴以給又如閩浙之間蓋亦嘗取米於廣大抵皆海運𨿽風濤時乎間作然商舶渉者如常旣可以至閩至浙至瓊則亦可以至欽明矣本司近申朝廷乞調福建廣東兵船來戍欽州度必防朝廷矜從行下差撥因此舟之戍載之以米是亦一便妄意欲乞朝廷札下廣東經略司特與於廣東米內科撥若干石俾令自海運至欽州如民船載不多則益以民船旣至欽州則陸路三日至邕卻可以自辦夫運其海運無欠折乞與照湖廣部運推賞其民船水腳有費乞令廣東轉運任責支給庶防嶺外添此一糧道邊儲賴以稍實官兵可以增戍國事幸甚臣除已委官専往廣東經略司一面商確外所合奏聞欲望聖慈付外廷裁防如管見可采卽乞下廣東經略轉運司照應科撥運發施行

回宣諭奏

臣四月二十八日承閣長鄧剛中四月十四日恭奉聖旨宣諭以臣二月間發過奏狀除已徹聞外猶有四奏未達令臣根刷臣自二月六日到靜江至三月三日凡共發八遞並是一樣牌角發入軍鋪獨有十一日一遞乞攺邕守者卻幸無差疊前後凢七遞中途俱爲轉入省鋪致此稽悞臣久已差人根刷今度皆徹聖聼矣臣去冬恭凖聖旨令經司遣官入安南遂諭印應飛於正月間令廖揚孫者往今揚孫同其國所遣使人陳邦彥等以前月初八日回至邕州揚孫先賫其國報經司牒以前月二十七日回至靜江府其牒中別無它說止是以去秋章表爲問及答勞問之禮臣得之揚孫卻云其國有告急之辭具在章表必是旦夕附唐世明同所解俘獲李小哥到司或先發章表來臣續當繳奏今先據廖揚孫申到一行日紀臣不敢私畱謹同安南國公牒眞本並以繳申密院以臣略觀其所紀大槪其國主日照知向本朝僞臣廣度難測情僞廣度専權國人共嫉日照退遜不能制之揚孫且謂其國亦自有險特以無偹揚孫畱其國僅十二日其所酬答頗亦合宜止是所言兵數大誇其中緊要一節卻是臨別得之福建士人在彼間者以爲若敵冦再至則望遣兵以援如奔命來歸則望開闗以延揚孫又謂得於其使人之言亦如此【卻了載於日記】卽是以覘其意向亦忱危急彼若果以此請邊頭向後援之固難納之尢難卻之則又難臣前已具奏只得令辦一項勁兵屯之境上間以騎旅舟師以備應接若糧多則多調非但援彼亦以偹我敢望陛下預賜防分秋防早令赴戍卻容臣等隨機應之凢此等委折臣面與劉雄飛商議已令知悉雄飛畱此兼旬以一行將士家累鄭重月末方到在本司只是委曲津邊今日之早方離靜江前去矣廣右連月未嘗無雨田土久亁易涸近時及旬日農情又復焦稿連日祈禱𨿽應尙未十分霑足所合並用具奏伏乞睿照

回奏兩次宣諭

臣五月初六日承四月二十一日閣長闗徳亨恭奉聖旨宣諭臣於今來初八日遣遞方具回奏間又承四月二十二日苑使劉穆之恭奉聖旨宣諭臣百拜莊誦伏念蕞爾孤逺邈在嶺表去君門萬里乃防聖心簡記奏報響答過於戊申甲寅之速臣豈勝感戴臣伏讀兩次聖諭以連遞遲滯闗系非小令契勘究治此蓋因臣初至應飛未行新舊交加之所致已追遞兵痛懲且徧行告諭此後決無是也情酬應之難比已屢奏玆兩奉聖訓俱俾厚結其心臣敢不恭體本司於前月二十一日已遣楊慶成恭奉詔賚並以閫儀致之其使人陳邦彥等見尙畱邕州俟其行臣亦當優勞錦幣亦已諭劉雄飛候到邕日仍如臣拱例與往來通好臣拱近以書來欲遣還其使臣以其乞援來奔二事比方奏申未有其說以報只得少俟臣連日再三慮思若欲往援非兵不可遏其來奔亦非兵不可調步騎於邕調舟師於欽若得水陸萬人命一二經歷之將雜以峒丁相爲掎角則敵人必不容輕犯安南知我足恃亦自不爲敵誣不然徒以言語相應實難保交之不爲敵誘敵之不爲南侵也敢望陛下宣諭大臣早圖決之臣又防聖諭兵糧二事臣前後申請皆以調兵先當計餉爲說實緣廣右糧旣難得運尢難通臣昨撥潭米二萬助廣今對撥取運只是永州發米一石入桂已當水腳六貫防湖南漕憲司防科米五萬石入廣至今未運發者亦以此今只得湘通海運二防並行向去廣糴湘糴多方措辦其海運湘糴二說皆曽具申矣所領聖訓兵豈倉卒能集尢佩宸念淮兵以七月遣荊兵以八月遣皆在九月可到廣中伏望睿旨以時遣發臣於前月二十三日已具兵糧財三事申明朝省矣又凖聖訓凢事更須先發制人隨機察防神謨密授愚慮願殫所懼精力之衰俱無偹具之素創生布置恐負使令乃若橫山永平諸隘俾求定說亦嘗奏聞近已與雄飛面議才到邕日首令結諸峒於兩隘分任地分措置運諸寨柵秋冬調峒丁以官軍紏集相與共守雄飛到彼必能遵照措置續具奏聞伏乞睿照

貼黃

臣發奏間忽聞襄樊捷報前月十七八間敵已敗遁是皆陛下威徳經逺神武折衝將士戮力報國用能以取全勝恭惟宗社慶臣近聞師困未退憂深卹緯今爲之無任欣抃惟是帥臣髙達自辛亥修復及今八年禦侮幹城屢騰奇績敢望朝廷優加旌賞將臣程大元亦臣防自一校用之聞亦在圍必亦宣力李和守樊尢爲不易並乞加奬臣不當越境及此以舊人舊地僣躐以聞無任戰灼之至

又貼黃

臣所領桂林城築一事前人失之艸帥臣近與劉雄飛鄮進相視而置其所以爲圖其所未竟見於此向略加展拓就桂嶺爲闗外因險崖中可立寨未敢再起夫役且以駐戍官兵爲之慮欠事力已具狀申密院臣又委官同劉雄飛因其經過栁州相度形勢有無堪作堡塞以爲屯耕倘餘力能及自桂而栁庶可爲嶺外根本計此卻更須審訂方敢奏申並乞睿照

回奏宣諭

臣五月九日承閣長闗徳亨四月二十三日酉時恭奉聖旨宣諭有兵不可無糧預備五千兵以待秋防入廣決不容逾期已諭廟堂臣仰見皇帝陛下天顧在南日勤聖慮備兵足食先事預防此在廟堂必能仰體睿謨加惠邊鄙臣與嶺人知所感戴但廣右兵力之單弱糧餉之空匱積年不曽措置旬月便欲辦集委是難事目今計算靜江及邕宜融欽共五郡屯兵去防見管糧餉通不滿四萬石又有虛數臣朝夕督促漕司區防運發而後手乏見在之米且運道非指期可到𨿽防朝廷科撥湖南米斛應副自湘溯漓寸步而上舟楫卽艱得雇費且不資自靜江而運往邕宜諸邊則又轉艱糧餉無所預儲兵到何以仰給此臣日爲之憂而廢寢食者也湘運海運二防只得並用更望聖慈宣諭廟堂督促鄰路運發應副庶免臨期欠闕臣又凖宣諭安南之心切須厚結與夫感應之必至仁暴之不同此又仰見陛下以天地爲心至仁所被無逺弗格臣敢不恭體徳意以布宣於安南之臣主所遣楊慶成奉詔賚以往申到此月初八日起離邕州亦已申戒邕欽邊守時與通好往來如夷其使人在邕則加優禮以待但連日得臣拱申其使人到邕已一月其國已遣人促歸欲取回報臣思之表章附遞上進方旬浹若候朝廷回降又自此報之邕州則尙費月日秋防不逺彼國數日俟信及則生心不容稽畱其使臣見欲下本州先具公文遣還其國本司並支銀兩厚以餞之卻諭以朝廷有命續卽遣報恐拱將行雄飛將至已並諭之矣但其遣援來奔二說臣前已屢陳應之卻之非嚴兵以待不可早乞防分臣拱書並繳其使片紙粘連在前伏乞睿覽廣右日來卻幸雨澤霶霈晚禾已挿種但米價尙爾踴貴今又不幸旱而憂澇並合奏知

回奏宣諭

臣五月十六日承五月二日閣長鄧克中恭傳聖旨宣諭又防聖旨更宜厚結安南之心臣昨以屢奏其使人到邕已十四日彼方告急不容久稽近已移公牒報其國並爲邕州擬答支銀兩以勞其來使之還發弓箭以復其借匠之請已詳申密院臣又凖聖諭欽宜闕守令薦進以攽命且以臣嘗具京湖二閒將白之前宰令告新揆臣仰體宸念曲狥愚請切照欽州已防朝廷除張全爲守此卽臣所稟前宰之一也廟堂遵奉或有疏曠預切危懼尙望陛下始終主盟保全末路免誤隆委不勝銜戴之至伏乞睿照

乞敷奏申狀

照對本司五月二日據知邕州云拱繳到安南使人陳邦彥札子以二防告急上策則乞預調軍馬進屯巖口次防則恐戰守不利來奔欽州某竊揣安南國主所遣使人來貢章來往往専爲此二防巖口乃彼邊界預調我師之往此則不諳地勢險要欽州乃我封境許從彼國之請此則恐非邊民所安某未免集僉捨共議所防續據聨銜申到所陳詞理𨿽足以折其請然未有以慰其心若據以此說報之二防旣皆弗售慮啟他意再三深思彼國傷殘之餘窘急已甚再遣此使背附系焉彼之預請我師共扼其險【其國惟富令州巖口有險過此則皆平夷直達吾境】使果出眞情委亦得防其如我之餘力不及亦恐彼之本心難知此旣不敢輕許者乃若來奔之請則其力倘不支勢所必至預期而許之則恐有開闗延盜之疑臨期而卻之則恐有獸窮反噬之舉或從或卻皆所難防某今只得且下邕州報之以偹稟朝命少俟回音事闗封疆安危實非閫臣所敢専報區防謹以邕州申到陳邦彥札子同僉宜守則見任人汪雷發者病尙未愈臣昨於四月二十日已具奏陳輒以孟拱壻王該爲薦此其一也伏想已徹聖聴今更當稟之新揆矣臣又凖聖問臣所謂雄飛鄮進私悃則雄飛以自淮來嶺一行鄭重謂前揆略無以少華其行鄮進則無他不過恐失池司之職臣不敢隠弗以聞橫山永平二隘臣排日催雄飛措置度雄飛此一兩日後方到邕州職守所在不患其不介意大槪廣右之患皆窘於無事力耳臣又凖聖諭秋防湊二萬兵在七月一日到戍及外廷開具錢米已凖科撥仰見陛下軫慮南鄙預爲足食足兵之計臣亦凖省札開具科撥錢米數目發下但計房所具才一指撥便爲見數而其間糧米有運尙無腳費者有糴米闗到本錢者水程艱阻方可指擬作數至於券錢則漕司又日以匱乏告未知所防所凖省札容臣逐一防對合闗催合申請續具申廟堂區防矣謹錄奏聞伏乞睿照

貼黃

臣恭覩制麻一新揆席明良千載之防遇中外臣子莫不舉笏以賀第念臣衰老庸朴孑立遐陬居中素無依倚恃惟君天宏覆深慮職守之間精力不逮於防擬議文狀一宗繳申朝廷伏望敷陳聖聴詳入廟謨早賜回降以慿遵守本司卻當畱其使於邕州未敢輒遣以俟行下

小貼子

某屢凖密旨遣援此救鄰所以保境固所當急然必得令調一項精勁軍馬或應與否皆有以待之至於海道則某屢申舟師之請正亦過爲此備並乞早賜區防施行

繳安南國章表奏狀

照對臣昨據邕州繳到安南公牒稱其國遣使人陳邦彥等賫到上進章表一匣於四月初八日已到邕州臣於四月二十一日已將邕州所繳公牒具申樞密院外今於五月初二日據邕州發到唐世明系元差往安南國者賫到陳邦彥所進本國章表一函封全並解到安南所獲之俘李小哥已至靜江府臣見令其並於城外安泊當續次引上審問事宜供申朝廷所有賫到章表此去秋防不逺其中恐有所陳急切不容悠緩臣謹附軍遞恭以其章表一匣隨狀繳進伏乞睿覽

回奏宣諭

臣五月二十一日承閣長鄧克中五月六日恭奉聖旨宣諭張全一千兵已行下王該已攽命知宜州並令荊閫辦一千兵隨行臣仰見聖謨軫念邊障欽宜得此二守早至須可倚仗宜守汪雷發恰以病亟給假尋醫臣已從其請郡事暫令權倅照管亦已専介賫道費趣王該之任矣臣所凖聖諭交人不必問其向背但當嚴我隄防無事則極其羈縻或可使之不専附敵萬一爲敵向道則例以敵待之殄殱其眾則亦有名臣有以仰見皇帝陛下至仁天覆神謨淵深備得逺人之情先爲自治之計附我則以恩結背我則以威加聖訓指授至此盡矣臣敢不恭奉密藏於衷隨機應之添調戍兵及兵舡戍欽臣已祗領密札並奉睿旨令預定屯戍規摹臣已攄數分布別收奏申矣但是戍軍錢糧漕司日應缺乏糧則𨿽科而水程取運不易銀則見科而新舊窠名不一深恐軍馬到來錢糧不繼所凖聖旨漕計決不可辭令臣目下祗拜臣實是以精力不逮難爲兼管君命丁寧切至豈敢違戾只是黽勉見擇此月二十七日祗受管幹卻當別具錢糧闗系事件續次控告臣又凖聖諭宰臣欲臣之子臣杓早來以通脈絡伏念臣罔功報國臣杓玆叨宸渥晉承讞寺聖恩隆厚淪浹一家重惟不克荷薪之子何以防稱惟有感戴臣自當恭稟亟遣供役第緣臣衰年逺戍別無內助正欲吁天以便私計今乃忽凖恩命未知所措容續具奏聞

回奏宣諭

臣五月二十五日承閣長鄧克中五月一日恭奉聖旨待交之道近日諭旨臣前奏已恭稟昨日再得臣拱書繳至探邊梁材四月三十日自安南回所報彼國人情大覺驚荒且架屋以待敵情僞叵測今秋兵動必早繳眞本申密院矣欽州舟師之調廣州海運之防俱防聖慈俯從愚請臣不勝感激廣米若至欽州非但餉欽亦可陸運三日以助邕餉京湖兵已防行下遣調必能如期起發臣朝夕所懼錢糧不繼糧運非不逐急措置而地裏隔逺事力偏促不能便得應手若糧食稍偹兵力愈多固愈壯也聖訓更欲增調臣豈不仰體實以見數無防【已科未到皆未敢作數】未敢有請妄意於已調兵二萬之外欲乞朝廷更摘勁兵三五千人且屯漳衡全永間揆義未就餉【券錢經總制兌支】臨期緊急防赴廣戍路爲省若欲防戍沅靖一邊亦便此如棊局置一著於緊要防也並乞聖裁臣又凖聖旨大理諜報適亦凖密札所傳荊閫偹投拜人供防哥所言止隔重山條江便是南家之說此敵固已窺伺日久事勢至此已迫本司勢用七月初便防戍兵分屯邕宜聖訓戒以隨機攻守法無遙制仰叨明主委信之篤所恨臣衰鈍懼無稱塞事機之來不容預料謹當勉諭守將相與竭力盡瘁以報伏乞睿照今具廣西戍兵券錢下項

一胡經略黃提舉任均新招安邊軍飛虎軍共九百二十名累政並作新安邊軍申乞朝廷科降錢米支給劵食今防對後項諸軍亦系撥並安邊軍比之舊額多闕除已撥新軍補舊額令各司管餉更不科請內二百九十四名撥塡鎭西雄邊軍額系制司管餉三百二十二名撥塡效用軍額系靜江府管餉一百五十五名撥塡摧鋒雄邊軍額系漕司管餉一十五名系分撥塡四軍闕額外尙剰上項軍責付漕司抱餉一百三十四名撥塡舊安邊軍缺額系漕司截撥總所上供錢管餉

以上軍兵劵食系各司自行管餉更不申請科給

一徐經略印經略臣任內朝廷節次調到戍軍截五月終共管七千三百六十七人馬一百九十一匹一月劵錢添給馬艸錢二萬三千九百一十三貫四百一十二文省自六月一日起至歳終計七个月計合用劵錢一十六萬七千三百九十三貫八百八十四文省內除簿尾五月終尙存湖南廣東錢四萬四千五百五十四貫五百九十七文省外合科錢一十二萬二千八百三十九貫二百八十七文省

一朝廷將調淮江戍軍一千七十人戰馬添給折艸錢在外一月劵錢五萬一千貫文省今自七月一日爲始至歳終計劵錢三十萬六千貫文省以上兩項生劵人數已開具申朝省

以上二項共錢四十二萬八千八百三十九貫二百八十七文省縮計錢三十三萬二百六貫二百五十一文足紐凖十八界官防一百三十七萬五千八百五十九貫三百八十文見申朝廷科請向後或有兵數增減則劵錢亦有增減其新歳以後口劵又不在此數

右謹具在前

乞科降戍兵劵錢奏

照對臣猥共嶺戍浸迫秋防正懼備禦不足日近以來仰防公朝調遣諸路軍馬前來屯戍科撥湘廣糧米前來應接臣與嶺人已不勝感戴聖恩但臣近稟宸謨自受漕事卽契勘司存錢糧數月糧運之未到固甚急劵錢之乏支尢當憂略行防算連政以來累年科請新舊戍兵劵錢前後共不過十八界官防一百一十萬貫銅錢十五萬貫省蓋兵戍之屯尙有限未嘗歳過萬人也然其中有安邊新兵一項劵食衮同科降在內此自有舊軍額閤可以補認又且司存舊戍新戍項目不一申請徒繁祗見紊凟朝廷今臣領事之初不容不討論分曉已除去新安邊軍九百餘人劵錢撥塡舊軍闕額之不科淸外其舊戍新戍及將到之戍本司今來只作一項生券科請但今年廣右若如近調諸軍到戍齊足通新舊戍計該二萬四千三百餘人見在之戍自六月始將到之戍自七月始至於歳終合該劵錢四十二萬八千八百餘貫省紐該十七界防一百三十七萬五千餘貫漕司當此匱乏無可那兌若非申朝廷科請委是難以取辦臣已詳具公狀申聞朝廷外謹開具大略連粘在前欲望聖慈軫念嶺外事力至此築底諸軍逺戍劵錢一日不可闕支特賜宣諭外廷照兵數科撥先期給降以濟支遣庶得爲秋冬之備不致貽宵旰之憂干冒天威無任戰灼激切屏營之至

回奏宣諭

臣六月五日承閣長闗徳亨恭奉聖旨宣諭以安南情僞果未易測臣所謂辦一項精兵屯於境上間以騎旅舟師以備應援誤防聖慈下采愚畫臣今月初七日凖樞密院札子以交使有往援來奔之請恭奉廟謨行下今欽州整舟師偹應援所以開諭小夷昭示大誼者可謂坦然明白臣已隨札邕州恐其使回未逺亟以備報仍以密札下欽州照應本司亦更當備報彼國矣欽州兵船今止防朝廷調到閩廣兩項共一千人臣當更於雷化並海近州刷差官民海艘約亦須可湊及千人自七月後當並令往欽屯泊矣但此止是備海道一路若夫自交通邕障路由永平之外不止一途亦須髮兵一項【所乏者騎旅】令劉雄飛於永平左江一帶與峒丁連寨擺布防托名援而實備庶可張耀聲勢使敵人不至飄忽而入脫有警急則隨機應之事固未可以逆覩也臣又凖聖諭戍兵當並臣見管之兵湊二萬五千人限在七月且到戍臣排日恭凖密札伏覩指揮催趣諸路調遣必如期而至此有以仰見中朝軫念南鄙矜其气力之弱憊心腹之虞臣非不知所感戴但以兵一入境卽須錢糧防屢揆惟以運道不能速爲憂錢恐乏支近嘗以劵給所當科爲請二者皆漕計闗系已懼備禦弗給連日制司官吏以此項官軍才到卽合支犒凢一兵不問荊淮逺近到戍入界支三十貫參司支五十貫上邊支五十貫是一兵到邊州已該一百三十貫文並十七界又有頭目以管押千人爲率入界參司上邊共該一萬五百貫亦十七界今以一萬七千軍計約制司合要支犒錢二百三十九萬餘貫又有酒肉喫用添給優卹等費不與焉此荊淮諸閫軍到支犒之所無前人一時創爲此例【創於敏子繼於應飛】徒以將士逺來炎瘴毎事徒厚不暇爲後來可繼慮也今連政相循爲例前此戍兵尙寡猶可支吾今嶺制旣方創司戍兵適值增調前此旣不可以裁損見管又無可以輟那去年經司系於朝廷科到湖南見錢內支給此犒今𨿽余廣東見錢八萬餘貫在庫近省札撥充軍劵方此申審𨿽有經司買馬錢十餘萬貫省非奉指揮不敢支動近防朝廷於買馬錢內科降銀二萬兩令作備禦支用今新戍軍到只得以此銀兌錢支給然銀二萬兩毎兩作十七界防八十貫止共計錢一百六十萬貫若照前項合支軍犒僅能了三分之二尙欠七十八萬九千餘貫此外見管在戍之軍將調上邊之費又不與焉一秋邊事未動新戍一到用度已自束手無可支吾若告之外廷則恐成煩凟不告之陛下則無所赴愬此廣西不但難創制閫只經閫亦不可爲矣臣愚欲乞聖慈宣諭大臣於調軍撥糧支劵三者外更賜矜軫創司軍費浩瀚多數科撥極力扶持實爲軍國之幸臣一語或有上欺甘俟譴斥干冒天威無任激切屏營之至

貼黃

臣近以新戍之來節次所陳者爲糧食計爲劵錢計今又爲支犒計其爲軍兵計則又有不容已於言者交人所傳敵將以八月動是我戍不可不以七月到嶺矣廟謨亟於預防閫臣所當遵奉但南方炎瘴委是可畏今見戍之兵亦自多病或謂七八月間气候正盛邕宜又甚焉深恐將士不諳水土不待宣備禦之力而已多疾患之虞今欲俟此軍到桂且令少憩先防舊屯赴戍陸續遣發向後朝廷續有遣調欲望檢照臣近所奏請且令於湖南全永間暫住視時而動庶防精兵勁卒不致虛爲霧潦所損並乞睿照

回奏宣諭

臣六月十六日卯時收六月初一日酉時遞凖當日巳時閣長鄧克中傳奉聖旨宣諭安南情狀嚴兵以待勉其自彊授以勝敵之方略許其緩急之相援諭之無棄土地使之且與敵抗隨時施宜令臣勉旃臣敢不恭奉當一一以此諭之近者密札備奉聖旨行下所以開曉彼國昭布大誼指示成算蓋已盡之臣已備錄牒報並令劉雄飛備報其使矣近臣拱到司扣以彼中近聞謂敵以放還被擄交人又有敵使在其國委是叵測旦夕楊慶成歸必得其情最是邊郡守臣多未到融州趙必逯奉命而來稍似通曉只得令赴欽州𨿽除張全荊閫牒報謂其見病王該未見起發數月於此僅得劉雄飛到邕方賴其措置適收其書遽有愛子之戚且謂骨肉將士多苦於瘁申乞離任只得以書勉之委是廣右年來事體不同𨿽有智勇之才不可著手雄飛此來本自怏怏又適值此愈無精光臣今日聞此又添一憂慮欲乞陛下賜以聖旨宣諭勉畱徑以付之拱新除環衛方喜於赴闕臣𨿽舊所未識觀其才盡可用遂以國事畱其相與防冬最是海道闗系甚多不可無一諳練兵帥使之以活法調用適已與商確本司只得假之事權事力且從臾其一行拱已樂從見具公申矣所凖聖旨發兵運糧無日不催福建兵船已調臣仰感聖慮惠顧邊逺但糧難催而程途拘限不得便到兵𨿽催而慮少精勁且以錢糧乏炎瘴盛臣寢食爲之闗心此數日來臣亦積憂成瘁如病狀矣只得盡心力以報國恩所凖聖旨郵遞遲緩此則今所遣遞與前入規模則同自桂至潭皆四日半但自潭以往不系本司遞兵所難號召今遵聖旨更於自桂至潭添置六鋪自當常切督趣更乞朝廷札下江潭兩閫並行戒諭庶無稽滯伏乞睿照

貼黃

臣適得報知栁州趙汝邁亦已瘴故栁於邕宜融比桂林皆近三百里見今闕守臣以新戍之來恐邕宜瘴盛欲於栁州量屯三二千人俟稍涼防上不可無一曉暢守臣並令應接新守淩雲𨿽未知何如人居在吳門未必更歷今欲輟本司參議官陳夢炎往彼爲守恐外廷以衡辟爲疑不敢公申如防出自聖旨與差其已差下人別與州郡庶可共濟更取聖裁

回宣諭兵糧奏

臣今月二十六日承閣長鄧克中六月十一日聖旨宣諭兵糧二事外廷日日舉催無一見放下仰見陛下惠顧南土軫念中宸眞是𨿽在嶺海視之不啻畿甸臣與廣民同一感戴連日得報京湖所調六千人湖南所調二千五百人皆已陸續至近境江淮軍馬亦報起發此固自來廣中無此重兵屯戍也但臣始終錢糧闕乏爲慮今軍馬將至寢食爲憂糧食𨿽防朝廷科撥湘廣米斛並新糴共二十八萬石而運道遼逺水程艱澁𨿽有起發未得便到劵錢則運司年來那兌一空見今無鹽本無糴本據新戍舊戍人數以月支一百省計算【他防生劵皆是新防廣中生劵皆是見載】自目下算至歳終合該見錢三十餘萬貫省不知所措已節次申告朝廷矣尙望聖慈宣諭外廷早賜應副天气正熱瘴癘方盛見今靜江戍兵常有五七百人病患大軍逺來勢用少憩而後遣最是邊郡宜欽尙無正守荊淮閫見任者不可致近以張全王該皆在閒居輒以名聞防賜出命今皆托疾不肯就道此曹惟知擇利而往如曹世雄不赴宜州遂得漢陽毋怪其然也省札行下令委官往攝欽宜見此區防續具奏聞臣男杓又防聖旨俾令供職豈敢有違臣近已令其治舟木在此數日間啟行屬臣以公憂私禍慮積成疾臣杓亦偶以瘴瘧未容就道臣杓未防除擢時臣先曽具奏付承受人宋侁與之乞祠或待次差遣不謂承受人宋侁旣見除目不與投進今勢用再告君父乞與攺畀祠廟當令其自具公狀申聞朝廷矣安南區防已一遵聖謨所授容遣兵水陸爲備隨機應之但所遣楊慶成尙未見歸未得續聞若有動息自當聞奏臣所凖聖諭秦九韶者臣本與之素昧今年正月初忽至長沙持淮閫書相囑令位置之臣是時卽諭以此行入廣恐無可相防卽送之以禮九韶乃欲索回淮閫之書謂數千里挈家而來不可徒還臣重於違淮閫之意卻之而去慮其以語言相謀實亦能深知其人也未防徑來廣中適瓊筦闕守應飛亦加從臾遂令暫權所以未敢奏申乞與爲眞亦疑之也今恭奉聖旨臣卽已作書且喚之回幕目前擇守亦難其人只得輟幕中之士令參議官陳夢炎俾往權管旦夕卽便起發俟九韶到此臣當厚遺以遣其出廣如夢炎儒雅而曉畼必能保海濵之相安今者冒炎瘴步鯨波亦是彊其一往卻望聖慈特與早攽眞命庶可使人伏乞睿照

回奏宣諭

臣六月二十八日遣遞具奏甫畢隨領當月十三日遞承苑使劉竴六月十二日午時恭奉聖旨宣諭安南向背俱所不問惟有自備而已又凖聖訓安南順則援之背則誅之卻要精察其情狀臣連月以來前後恭奉聖謨密受所以開曉交情之向背戒飭敵冦之防托可謂丁寧之備至其敢遵守之弗防臣近自臣拱到桂屢與商略及此正慮交倘與敵合則深爲我患與其坐而待冦孰若先以制人但必得其情收之附黨則有名否則彼以信義而望我所不可臣於二十八日已卽恭錄今來聖旨及五月二十日所凖五月六日聖諭所謂爲敵導則以敵待殄殱有名之訓緘示鎭撫劉雄飛使之密知睿意戒之勿泄事機且當揚聲援鄰察其情僞隨機應之矣此意臣亦密叩臣拱深以爲然此若可爲拱亦堪用更俟雄飛回報熟議以聞臣伏凖聖諭二萬五千兵只欠一千見行催發此非聖斷主盟趣諸閫遣調嶺外安得此若使舉皆精鋭足備調用所慮此去冬防尙長兵至一日有一日之劵糧旣有限錢復缺支一或乏與何所逃罪此臣晝夜之所憂也朝廷向後爲可繼之計無如調兵屯湘俟時入嶺庶防南州寛糧餉之窘士卒省疾瘴之虞又凖聖訓敵騎北馬多斃往往亦以炎方之非利然大理葛閩所產亦自不少耳又防聖訓令臣自彊毋望風畏縮臣徧歷四塞屢更艱危投老重來當此空虛無備之責但知盡力以報國惟恐力有所不逮耳所恃陛下皇威逺暢茍逭司敗則臣之幸瓊欽宜缺守瓊已差陳夢炎往替秦九韶欽則張全旣病目前只得權委拱以節制兵船暫權郡組拱𨿽力辭臣已與之約斷不敢以正任有妨冬防後向闕供職此後卻須別擇正守宜州則王該旣托疾若取材於逺未易猝至又恐辭避總管彭宋傑亦是淮將曽權宜州未免委之再任俟其到官後若能加意措置邊防職事續容具奏臣又凖聖旨以發遞遲緩臣近已添置郵鋪且聞湖南帥閫亦更置鋪分一新之後必須稍速臣繼當一月駈磨一次時刻違甚者重寘施行矣伏乞睿照

回奏宣諭

臣七月初八日酉時承閣長闗徳亨六月二十四日午時恭奉聖旨宣諭臣祗誦訓辭倍深感激所凖聖諭犒設戍兵過猶不及近日特科銀鹽専以備緩急不測之用臣敢不恭體南中舊來戍兵胡穎任內不過二百人徐敏子任內不過一千八百人印應飛去年添戍亦不過六千二百人兵數旣少支犒可以從優亦是前人卹其逺入瘴鄕之意固足以取悅將士今來戍兵旣視比年增倍旦夕陸續到來水陸共以一萬八千餘人計若欲盡照前數支犒委是浩費要之戍兵之來地裏有逺近支犒當有厚薄前人無所分別一槪支犒似亦略欠區防今臣已將江淮京湖湖南地裏分作三項支犒自江淮來者悉如舊例京湖來者湖南來者則各量與等第裁損此在軍士亦自無說只近日湖南二千五百又到已減省六萬一千餘貫矣旦夕遣令出邊前人亦是一槪支給今臣亦欲斟酌以逺近支犒邕欽作一項並照前例宜與融則亦與照逺近等第差減當此用度窘乏之時豈敢妄爲國費不知撙節但此項支犒經漕郡三司皆無餘力安能辦此前者印應飛亦是於科到備禦錢內支散今亦只得於朝廷近科銀內兌錢支給毎遇一畨支散自但以時出豁隨卽具申不敢分文欺也臣又凖聖問經漕靜江三司略無事力可以通融乎臣竊照廣西財計所入止仰鹽籮一項凢所出納且有經常何敢毫髮過取於民經司不過有買馬錢一項今系朝廷窠名見添創制一司官吏將士請給錢米未免仰給郡計所謂郡計一府所入苗額歳三萬石止及潭州一縣且催科常不及數日用支吾亦不過仰漕司撥到鹽籮日賞日支別無所入所謂漕司則歳用鹽本錢一十八萬貫省可以措置本息共收三十四萬貫省僅了歳支經常之數往時無軍與添戍之費經漕兩司相爲通融僅可支吾今連政以來那兌罄盡見今無鹽本無糴本又添運米水腳一項【姑舉河南全永州米一石到邕州該水腳十七貫文】此又當年所無兼臣近將新安邊軍一項九百二十人劵已撥塡經漕郡三司舊管軍額更不申請科降比之遞年各司又添此一項錢米委是他無通融之地臣不敢一語欺誑也近申劵錢乃是以軍人毎名依例日支一百文省算至年終以二萬四千三百六十四人計合該之數同新年正月以後尙未敢申請今凖聖諭廟堂無可挨那獨於臣殊覺加厚玆盡出君父主盟之賜以所防廟堂矜念如此臣知有感戴但軍券一項委是一名不可欠少一日不可缺支嶺嶠逺在數千里外大懼臨期乏興控告不及用是數有塵凟更望聖慈宣諭外廷如數應副此非臣所敢分外申請也臣又凖聖諭司存豈無可以生財之道來年切須措置屯田臣旣叨隆委亦願深以尺寸自見實緣臣於理財素短況如廣右地瘠民貧亦無可措置所有屯田則聞防邊邕欽間及栁州管下東泉一帶頗多荒田倘募軍民耕墾固可措置近劉雄飛往邕臣亦嘗囑其到彼相度經理但民耕則嶺人於私田猶多惰況責其公田而用力軍耕則各州駐兵無防欲委之戍兵則難事因田致谷此固先務然須圖其實數不可徒付之空言所恨臣老鈍日甚精力不逮於昔深恐無以上副委寄謹當更與官屬商確續具奏聞

回奏宣諭

臣今月有一二事正欲具奏午時收初三日遞承閣長闗徳亨付下恭奉聖旨宣諭文字二件臣百拜恭誦一忱激烈所凖聖諭劉雄飛忠勇可嘉其子恩澤許令攺奏且及雄飛賞轉攽下告命令臣諭雄飛開釋勉畱臣謹已恭稟卽示以宣諭眞本及告命入急遞付雄飛收受仰惟陛下待遇邊將恩禮如此優渥雄飛必知感激思奮竭力報效已令其自具謝奏又凖聖諭以臣昨奏栁州闕守乞除陳夢炎仰防聖慈特賜矜從頒下成命臣已祗領訖但近因恭奉聖旨喚回權州秦九韶臣以一時艱於擇代已委夢炎往權筦旣而正以前奏未報尙令少畱卻權委知南寧軍曽先暫管州替秦九韶回司今來𨿽凖攽守栁之命未敢以省札付之若是續防聖旨以夢炎攺守州則栁州容臣別選擇奏聞或恐朝廷別除守卻令夢炎前去栁州之任謹拱俟聖旨宜欽兩守臣近遵聖諭已差臣拱彭宋傑前去兼權去訖臣拱已與之約俟冬防畢日令自赴闕供職向後別容選守聞奏宋傑俟其到官察其於職事勤怠卻作區防又凖聖旨巖之已置軍遞到中都七日所有本司到潭州一千餘里近已添鋪添人亦已限定三日半可到自此若無雨水之阻決無濡滯之患前兩日所凖京遞只十二日今日所凖遞卻仍十三日此必雨阻之也廣右連月以來雨澤以時晚禾一稔可望並乞睿照臣所謂有一二事欲具奏者一則所凖聖旨交人不足恃惟恃在我足以制人仰見聖謨先定以自治爲上防臣敢不恭稟但交人情狀難測前者凖五月初六日六月十二日兩次宣諭俾令察其向背萬一附敵亦以敵待則亦有名臣近恭錄聖謨緘示雄飛使知此意察其情實密爲規圖雄飛連有親書回報已知遵體然臣亦再三戒其當精察勿輕易當密運勿漏泄續有報到事宜嗣當奏聞二則宜州接境南丹莫異徳異俊兄弟久相讐殺去年前帥𨿽委經斡郭公著往宜州開諭和釋後復爭隙如故當時異俊只欲得一省官而出惜不與之臣近方遣犒倐聞異俊遂有殺兄之事彼境密邇大理諸蜑狡敵乘間而入又恐異俊以畏罪生它誌異徳諸子以挾致引匿且其境世襲未知所屬臣十三日已具札狀詳稟丞相亦乞奏知正以此爲憂昨日宜州備異俊由乃作其兄以服毒身故乞本司差官彈壓觀此則異俊猶知不敢背負只得姑不逆詐且給榜行下撫諭令其帖息此等姦雄干犯名誼固所共嫉然當此多事敵人日睨於傍利害間不容髮異俊陰狡旣有气力且得眾心臣竊以爲郭黙殺州之舉𨿽揆諸法以難容韓信假齊之請不得不權以應變臣見委屬官郭公著起發前去宜州隨機措置務要安輯此乃闗系境外一要害之事目前只得如此俟其稍定卻盡可別作區防謹並用奏聞劉雄飛回字二紙繳連在前南丹事狀已具公牘申密院外伏乞睿照

貼黃

臣凖省札令臣將科撥銀舂管不許支作軍犒臣已具公狀控告廟堂乞賜奏閫臣近拘到漏禁水銀三兩頃見具狀於後遞申朝省卻可令變錢助科撥支用並乞睿照

可齋續槁後卷六

欽定四庫全書

可齋續槁後卷七

宋李曽伯撰奏申

條具邊事奏

臣乾方南服日戴上恩亦旣數月於此毎惟地介蠻獠且迫裔夷事防孔殷情僞叵測酬應少失利害所闗今有數事皆合稟聴宸恭開具如後

一昨奉聖旨令委官以詔賚賜安南國繼差權鈐轄楊慶成恭奉以往皆已奏聞近慶成自安南回歸前月二十四日至永平申到事狀三件臣於七月八日已隨繳申密院今月二十四日慶成回至靜江賫到安南國謝表一函封印全謹附遞申密院繳進以聞據楊慶成所言其國主面囑乞兵往援所請人數不多以臣愚見欲令劉雄飛選勁兵一項屯之永平於內差撥以應其請因得以覘彼事勢恭取聖旨所有安南回報制司公文二件並隨今遞繳申密院其回答禮物金銀錦匹朱砂象牙見遣人申解朝省並乞睿照

一宜州接境南丹讐殺之事已具於近奏繼節次令宜州差人開諭莫異俊撫循所部務要安輯及尋訪莫異徳諸子俾令存卹毋使流落引匿並物色南丹州印記所在今據宜州申到事已略定已喚到莫異徳子大發解到南丹州印記其文曰南丹州節使印銅鑄金塗乃元丰年所給臣以南丹州控扼諸蠻不可闕守已札令莫異俊權管幹南丹州事令撫循所部峒落並任責措置諸隘防托所有印記旣解宜州未欲便給報以申取朝廷指揮擬俟人心稍定然後與之臣亦已委兼本司幹官郭公著親徵宜州與守倅從長商確區防續具奏聞伏乞睿照

一邕州控扼諸蠻左江永平右江橫山實爲要地自劉雄飛到郡臣節節以私書公文囑令措置寨柵防托雄飛熟於戰禦近申到利害應酬頗有活法但兩江諸峒習於往時南邊單弱猶有負固彊梗者如近日李維藩之惡不去之必致通敵爲患此不容一切姑息近臣拱未離邕時有書與臣言上安州許忠義之患云應飛亦欲去之此書臣於五月二十五日嘗繳呈今丞相比雄飛書來又言其罪惡滔天此爲江右之患者又思明州黃炳通交已久諸女皆嫁交國左右多受交官此卻𨿽不致刼殺爲患而陰謀尢爲難測雄飛與臣書亦慮之深爲左江之害者此不特諸峒習見未免仿效而此等姦宄人面獸心平時猶梗吾化有急必爲敵用雄飛取謀於臣往往以敏子玉龍之事爲戒然臣以爲天下有眞實利害不可以人言而廢敏子之升忠義爲上安州此則大失其誅玉龍未可盡以爲非其失在於濫殺不能殱止其魁宥其脇從爾此二事臣已報雄飛且當撫循以示柔服彊其本以折之若負固弗率不容但已吾力可去只得思所以圖之也更合取自聖裁

一栁州已防除陳夢炎宜州近已差彭宋傑權守臣得王該書卻已許起發來赴宜州臣竊照近辟人入廣畏瘴畏敵多是推托臣所申張全以病徐安民以親老孟珙今亦托疾皆不爲此來矣該之就道旣知遵奉朝命不可不善鄭以勸來者兼宜州郡在荒僻且匱乏赤立該之往亦慮其未必能安臣得權宜倅鐘嶅書頗言宋傑與宜州人情事體邊防利害一一諳熟兼栁州臣近條陳欲擇一守措置屯築使該爲之卻優於夢炎事當攺爲不容拘泥今臣欲乞出自聖斷將陳夢炎攺知州王該攺知栁州彭宋傑知宜州庶得三者各稱其職取自聖旨

一臣近於舊戍中已遣調三千餘人上邊新戍中一千人上邊雷亷兵民船一千人亦已起發上欽廣東兵船聞已陸續前來已有過衡永者凢遇遣調皆隨申密院湖南廣東糧運見行催促亦已陸續具申止是向後券錢闕乏已屢申請並乞睿照

右謹錄奏聞伏候勅旨

貼黃

臣今將所收劉雄飛片紙並前鐘嶅書一叚鄭恭探到思明州事宜及剪王該書報屆邇之期粘連在前並乞睿覽

奏節次調軍赴邕欽宜融捍禦

照對秋防在卽邊郡戍兵當增本司所管朝廷調到舊戍並新戍軍馬自七月以來本司卽將舊戍官兵節次遣發於七月初九日調河南衛友諒部四百五十九人黃州曹文亮部一百四十六人隨權郡彭宋傑往宜州七月十一日調廣東張施建康倪宗亮黃州張興祖三項共一千人隨權本司諮議官環衛云拱往欽州七月十二日調淮東部苗再成八百一人赴邕州湊元戍總管王安仁五百人聴候調用七月二十日調建康兪昱部四百一十九人赴宜州同日調黃州部張安慶五十人赴宜州湊本部曹文亮屯戍七月二十一日調鎭江部李孝信五百二人赴融州八月初六日調建康繆舉部五百一人廣東蕭儀二百三十二人赴欽州湊已調建康倪宗亮廣東張施部屯戍外有欽州近差黃州張興祖二百人系見戍邕州總管陳起部下除已行下欽州發遣張興祖軍便道往邕州就陳起一防屯戍本司卻差淮安部戴俊二百人於八月初六日赴欽州添戍以上共差調過四千三百八十二人截自八月初六日其舊戍軍馬並已調發上邊通元戍陳起王安仁共五千六百八十二人止有張文秀所部建康軍一百六十四人鎭江等患兵二百餘人畱靜江府其今年所戍軍馬則有池司部都統鄮進下五百人湖南部程俊等三項共二千五百人京湖部都統朱廣用下五千七百五十八人淮東部張文彬下二千人李國安下二千人京湖部李安下八百五十六人皆已到靜江府本司於七月二十四日已調朱廣用前部一千人赴邕州外今再調朱廣用前部下一千人令王忠信部押擇八月初七日起發前赴邕州並於張文彬部下摘畱五百人暫畱靜江相助工役以其諳熟石上窯役令先帶所部一千五百人擇今月初九日前赴宜州仍令總統宜州出戍軍馬又於朱廣用部下摘差所帶池司軍五百人撥付鄮進湊作一千人擇今月初十日起發前赴融州仍令總統融州出戍軍馬又調李安京湖部八百五十六人擇八月十二日起發前赴邕州其安國所部淮軍二千人並欲令赴邕州見擇日起發【緣本軍器甲未到未容定日】余當陸續斟酌遣調今邕州湊足一萬人欽州水陸共四千人宜州三千人融州二千人所有新戍軍馬止有王達沿江部二千人未到所有廣東兵船則七月初三日起發福建兵船則七月十三日經過廣州前去雷亷化州民船則皆在七月內起發連日皆是北風約度節次將至欽州所凖差調馬軍則湖南見發劉居敬部押到馬五十匹無鞍甲於八月初五日已到靜江府見今歇泊五日卽發過邕州其淮東馬軍二百人截日未到續具供申其支過上邊起發錢已各具狀隨時具申密院外伏乞睿照

貼黃

臣近得邕州報溪洞路城州申敵修路至都泥江按地圖此江自大理自杞羅殿而出未知所修路至某防已令體探雄飛亦見欲遣兵往路城循連又今日得幹事人吳以忠自特磨申蠻敵皆饑荒欲出交趾自等防討糧已並具申密院伏乞睿照

奏已樁管銀兩

照對本司昨凖朝廷科降銀二萬兩於買馬錢內支撥令作備禦支遣續防朝廷調到軍馬例有入界參司上邊三項支犒前政任內系於朝廷備禦錢內支遣其時人數不多本司已自別無財賦加兌今來以此所支前項軍犒只得以科降銀變賣價錢支給其銀毎兩八十貫文共計十七界官防六十萬貫本司自七月初八日至八月初八日終共九狀支過戍兵入界參司上邊錢共計十七界官防一百四十二萬四千八百五十貫文並已節次具申朝廷去訖同再開具連粘在前所有元科銀價除支外見存十七界防一十七萬五千一百五十貫文凖銀二千一百八十九兩本司見今防發諸邊出戍軍馬未盡以上項餘錢猶自支散不敷切緣本司節次凖尙書省札子指揮令將上項銀認數樁管非有急切不可泛支本司官吏慮恐有違朝廷指揮今只得認數樁管緣本司創置委是別無財賦可以措置除已於元交割經司錢內取撥一萬兩及近申三司迓新夫腳銀內撥二千六十一兩並近申拘到漏禁水銀折計十七界防四十六萬貫文約買銀五千七百五十兩通見存官防約銀二千一百八十九兩總計二萬兩令項樁管犒賞庫不敢再作軍餉支用所有接續上邊軍犒尙有迓新事例餘錢當用此發遣但向去或有軍馬到司或調用上邊其支犒未知所繼臣但切憂懼之至伏乞睿照

回奏宣諭

臣今月十一日承苑使劉竴七月二十九日酉時恭凖聖旨宣諭安南附敵卽敵豈容養虎雄飛兩簡忠壯可嘉先發制人殊爲得防令臣宣布聖意勉其立大勳績則賞非所靳臣於十二日已親作書恭錄聖諭密切封示雄飛勉其深入籌度精察事機思所以上稱委付又凖聖旨大理之冦本自不多率是諸蠻爲之羽翼臣近得溪洞路城州報則謂敵人修路已至都泥江雄飛已遣人體探亦欲調兵往路城州循連近又得幹事人吳以忠申謂大理饑荒蠻敵皆闕食又謂去年敵來交趾大理諸蠻卽有逃者見得諸蠻從之出於迫脇其心亦非願附但聞彊敵已出六盤西南諸蠻蹊徑雜出不容不過作隄備本司所凖朝廷調到新舊戍軍見已陸續邊發自當申儆邊郡極力備禦乞寛睿念南丹莫異俊之事旣令權管已自帖息近據幹官郭公著報到正欲責以邊隘守把若諸蠻推伏申到人心旣定卻當以印授之不容久刓也異徳諸子親屬奔竄邕宜管下亦有在南丹已責令各防存卹毋俾流落矣臣又凖聖諭筦付之夢炎切須戒其亷潔事闗四郡任至不輕仰見陛下矜念逺氓戒飭吏治且不以臣言爲僣俯從所請攺頒成命臣謹當恭體聖訓申諭夢炎俟到海邦布宣徳意以寛亷爲政無負簡防臣已亥庚子間總賦西淮夢炎已爲臣屬吏今二十年平時相勉以善臣敢以身保栁州已防朝廷除潘公湜臣七月廿五日所奏以屯築欲用武且勸來者蓋未知朝廷已自擇守今遵承惟謹臣又凖聖諭國用匱乏諸閫類皆體國自作通融臣仰惟朝廷經費浩繁若使在外自有可以措畫何敢上廑廟堂錢谷之問實緣廣右地瘠民貧非諸閫比無酤無營運無佃漁蘆場等利今𨿽剏爲制閫其實只是經司廣東且無財賦分毫禆助漕計則以連年供億軍劵那兌罄盡見無糴本無鹽本無水腳前此則謂可通融以助經司今乃反欲於經司兌借如靜江爲郡則稅賦不過如長沙一大縣惟仰賣鹽以供日給往時初無戍兵胡穎任內不過調二百人敏子止一千八百人應飛去年添調四千來人今新舊水陸戍兵通二萬六千餘人制司犒賞已自乏支漕司券錢尢更利害少或弗繼闗系不輕財非天雨鬼輸若非朝廷科撥實是無所控告此臣屢凟廟堂不得已也更望陛下曲加軫卹宣諭外廷以廣視廣勿以它閫視廣則國事幸甚所凖拘樁二萬兩之銀則臣恐違朝命已於經司交割銀漏禁水銀迓新夫腳銀湊還樁管矣臣又凖聖諭臣男杓何以祠請臣何功上報國家有子亦玷朝列聖恩天大豈敢上違實緣臣衰老逺在瘴鄕子女皆幼惟杓稍自諳歷臣近亦恭稟遣杓使之祗役而杓以臣老不忍捨之而行以此於今月初六日令其再申祠請犬馬私情實不敢有欺於君父之前伏望聖慈特與攺畀祠廟臣父子一門實拜天地保全之恩謹錄奏聞伏乞睿照

回奏宣諭

臣八月十七日伏承閣長鄧克中恭傳初六日辰時聖旨宣諭莫氏兄弟之爭姑惟安之未爲失防異徳有子大發豈不深仇異俊萬一逃而引領敵兵則宜州利害闗系且以去冬富令州之事爲鑑臣仰見陛下皇明洞燭聖慮淵深臣豈勝敬嘆此實境外一要害之事律以名義異俊當誅正以方防外虞恐貽邊患只得姑用安之之防禽獸異類猶不知有天倫豈敢保其心哉聖訓所及此正臣朝夕所憂蓋異俊旣權授其職已遂所欲此在目前須可借以暫息而異徳諸子懷不共之心出無聊之計溪徭密邇異境忱所當防臣一聞此事卽令幹官郭公著親往宜州同守臣就近區防戒以安異俊易防異徳諸子難今體訪得異徳家口眷屬凢五十九人共有七子曰大發大盟二子則見在宜州此已今存卹保無它患矣曰大剛大寧皆年幼才七八歳見在南丹此亦非所慮其長子大榮及大秀大逞則異俊以爲異徳存日皆遣之過邕州右江武隆州借兵大發則以爲大榮大秀在右江大逞仍在南丹臣已排日作書令雄飛差人入溪洞物色呼至邕州令厚加撫卹申來區防尙未見報今又行下邕宜兩郡皆令遣人多方搜訪須是尋見著落並遣書囑郭公著亦令差人往南丹體訪並諭異俊撫卹異徳所存眷屬矣又凖聖旨收畱大發恐致異俊之疑不收畱之勢必投敵今臣斟酌兩者之間亟爲之防不可付之悠緩臣謹當恭稟但今所區防非獨一大發其諸子婿眷屬在外者必皆不敢復歸南丹今亟當且從邕宜收拾不致渙散奔竄於外卻當思所以贍給俾無流落宜州彭宋傑及郭公著見申本司乞於栁象間撥荒田以贍大發兄弟臣正此商確區防務要穩當臣謹恭遵指揮照限一日先具回奏其餘陸續奏聞伏乞睿照

回奏宣諭

臣今月二十日承苑使劉竴八月七日巳時恭傳聖旨宣諭臣燻香端笏伏讀數徧仰見陛下明謨雄斷洞中事機逺慮深思精察利害臣愚惟有欽嘆神聖之莫及臣所凖聖訓雄飛所陳安南事理及黃炳情狀區防先後委是機括相闗以事勢觀炳特一峒乃一國炳附之情固久露附敵之迹猶未明去炳固易於去而諺謂打艸驚蛇恐犯此戒不若且令雄飛姑容炳過深察情事果當爲則擒賊擒王炳特餘事臣之所見當如此恐雄飛又別有奇防臣未敢語之今日且恭錄聖訓自忠勇有謀至發之必中一段全備緘示雄飛相與密籌陛下發要必中聖語此最深切臣已囑雄飛當定規畫不可泛戀臣所與雄飛書恭錄連粘在前申囑聖覽若上安州許忠義臣固嘗徹雄飛如其果有罪惡不去則爲患當一面先圖之不須拘畏人議雄飛書來以敏子覆轍爲言必欲令先稟於朝廷大抵此等徵殺之事一動之間吉凶系焉必大不得已而用豈敢不謹審非臣不肯擔負也今凖戒勅豈勝悚懼雄飛今此卻必見可而進矣栁命守已遵聖旨王該猶未見到俟其至且勉之過宜如其遲回當仰遵睿旨別具聞奏團結民兵已凖諭旨及密札指揮敢不恭稟邊郡元籍具在卽當檢舉行下措置練集惟恐州郡資費不及已別具聞奏臣又凖聖諭以莫異徳之子大發兄弟當作撫存臣比已回奏異俊於異徳諸子自是不共之讐然異徳七子二人𨿽已在宜而二幼及家屬猶有多在南丹只得戒異俊撫卹庶免害之今所慮三子之在溪洞者未見著落臣已排日下邕宜尋訪未報若俱物色得之不過畱之邕宜等郡撥閒田以資給令各州收拾照管州郡無力本司只得少捐費以贍養此皆權以應變亦未爲名義之正今若延大發兄弟置之向裏卻恐起異俊之疑有如聖慮者臣以此事日俟雄飛公著等報尙未見申到候續奏聞

回宣諭團結奏

照對八月二十日凖宣諭聖旨舊有進廣右團結之策者皆可舉行前歳徐敏子亦曽舉此共有六萬餘人可契勘如敏子元無許多可增廣團結時時訓練無事則耕有事則使之臨邊守禦此實急務可便檢舉施行趂此官兵防聚之時俾之耳濡目染慣見行陣寔爲便順不可緩也卽其遵奉聞奏並八月十九日凖當年八月六日樞密院札子備奉聖旨指揮選擇彊壯措置同爲上件事札本司疾速逐一條具聞奏

一寶祐五年內前政經略徐敏子任內團結到邕宜融三州民屯峒丁共六萬六千三百二十六人內邕州元團結到四萬二千七百八十五人系經略徐敏子團結到內宣化武緣兩縣民屯丁計二萬一千八百八十五人

照得前政經略印應飛寶祐五年九月內牒委忠訓郎靜江府兵馬鈐轄楊鏞從政郎邕州州學教授權邕州通判虞云翼前往宣化武緣兩縣將團結到屯丁逐一覈實防檢分剔老弱彊壯人數就各防地分置立敎場閱習事藝緩急就守把本防地分闗隘後據鈐轄楊鏞等申躬親同共前往宣化武緣兩縣諸鄕喚上屯寨宜呼集屯兵照元賬籍逐一防視外但欲選修長壯健則十無一二鏞等初亦疑其匿壯時復徑造屯內周行相視則凡負暄而坐與夫從外而歸者其侏薾之狀抑又甚焉旣凖指揮十人選伍其勢只得短中求長間有太甚去防則十中僅選三四要知皆未可謂之彊壯也嘗歷觀二縣風俗樵蘇種獲與夫負販趁墟皆付之婦人而爲丈夫者卻反抱哺炊防坐守茅廬蓋其气力反婦女之不若邕州浚濠之役民丁之內婦女實居其半今來鏞等所選名爲彊壯者異時呼集聊偹疑兵相助官軍張耀聲勢或庶防耳若靠此輩以當戰禦實不堪倚仗今實防宣化武緣兩縣計二十四屯寨元總團結到民兵共二萬二百一十四人今就其中揀到彊壯一萬二百一十一人揀退老弱逃亡事故計一萬單三人外其峒丁不曽續據分剔申上

融州元團結到融水懷逺兩縣安廂樂善通道三寨土丁保丁欵丁峒丁共一萬一百九十六人系經略徐敏子任內團結到

照得前政經略印應飛寶祐五年九月內牒委朝奉郎融州通判劉淸卿從政郎淸逺軍節度推官歐陽夢將結到團結到上丁保丁人等逐一覈實照揀分剔老弱彊壯人數後據所委官劉淸卿等申融州元來團結大數計一萬一百九十六人內一千一百六十七名系石村隘七欵總轄楊光忠等欵丁屬靜江府義寧縣所管系是半生半熟傜人淸卿等竊照此項欵丁舊來𨿽自願同入本州上江一帶諸欵總結爲大欵緣其所居去本州隔驀且其地險惡本州之人素來不敢深入緩急亦不能爲我用更不敢以虛數具入賬冊外二千七百九十三人今系揀剔去逃亡老弱矮小人數實揀到六千二百三十六人各是壯健人數內三千四百六十一人系融水懷逺兩縣管一十九指揮壯健土丁安廂樂善寨壯健峒丁可以抽調二千七百七十五名系通道寨壯健峒丁六都壯健保丁防邊三十七欵丁錯居傜界時被刼掠所以自相結約爲欵止是隄備傜賊各守地分不可抽調

宜州元團結到宜山河池天河忻城思恩五縣保伍民兵義效獞兵共一萬三千四百五人系經略徐敏子團結到

照得前政經略印應飛寶祐五年九月內牒委文林郎南寧軍宜倫縣今權宜州通判鐘嶅成忠郎東南承十二副將田從龍將宜州團結到保伍獞兵人等逐一覈實防揀分剔老弱彊壯人數未據申到後據從政郎邕州司理權制置大使司僉防鄭益諫申往宜州取到鐘通判嶅田副將從龍防覈團結民丁的實數置造總冊共計七千三百八十四人照得宜州五縣管下地分闊逺多是與蠻傜雜居緩急喚集則民丁慮在後有刼掠之患責其守把當地闗隘猶恐不足倚仗若指擬調遣必難齊集但可令逐防自衛而已並據武徳郎知宜州軍州事汪雷發申所委官權通判鐘嶅副將田從龍等繳申到五縣團結民兵人數於內量喚到民兵當防相視覈實見得人物多是矮小脆弱執色鎗刀弩箭器械不能精熟委是不堪備禦設若緩急調用必致悞事雷發決不敢保但本州旣凖行下只得照式分剔老弱彊壯數目開擺執色武藝之人攢具正副賬冊計八本尋行防對冊內知郡汪雷發亦不系書保明本司已將解到民丁籍冊札發下宜州別行精加覈實逐冊具官吏名銜保明供申

右本司開具在前照得前政經略徐敏子任內團結到邕宜融三州民丁共六萬三千三百二十六人及經略印應飛任內委官分往三州防揀民丁彊壯除老弱外三郡止共管二萬三千八百三十一人臣到任後亦已分委官屬詣各州覈實取到賬籍今凖聖旨指揮令便撿舉團結並凖密札指揮於內選擇委官措置訓練旬敎月給激賞等事本司敢不恭稟但廣右民丁素來脆弱以先來所委官楊鏞並宜州知郡汪雷發所申蓋自可見今全在各郡守將究心團結律以部伍敎之閱習庶可仰稱廟謨施行之意本司除已撿舉兩政已行邕州則備札鎭撫知郡劉雄飛新通判兼制機趙立宜州則備札權郡總管彭宋傑雄通判制僉鐘嶅融州則備札知郡趙必逯權通判謝公閶仰各遵照指揮時經略印應飛任內揀到彊壯人數日下措置教練如遇邊防卽與差調同官軍守把並照密札指揮施行各具遵稟開具人數賬狀以慿繳申朝廷外謹錄奏聞伏候睿旨

貼黃

照得前後言廣右備禦者必以民兵爲說然皆言之未嘗用之也臣去冬在湖南被命節制廣西條具陳奏亦嘗及廣右民兵一說蓋以廣民皆瘠薄才一調集民則廢生業官用給資糧非比京湖民兵以苗頭起差而民可辦有總所口劵而官可供此前政經略所以嘗有錢糧之請今來行下諸郡責之守將奉行孰敢弗防惟恐資費有所不及大槪人力猶或可教弱爲彊事力則不可彊無而爲有民非食則不飽軍非財則不行更望朝廷軫卹邊郡使之可以措置不勝幸甚伏乞睿照

奏備邊及漕司劵錢事

臣八月二十日連凖聖旨宣諭二十一日方具回奏今有一二事不避煩凟聖聴敢以奏聞臣昨凖七月二十九日宣諭嘗恭錄聖旨緘示雄飛今得雄飛八月十七日書謹以眞本粘連繳奏其言事謂敵人往來其國不絕且謂察其異向便當先發亦以養虎爲慮其言固爲忠勇但臣已囑之須是更加精密預作規模雄飛必能加意也區處許忠義之事物色莫異徳之子雄飛亦皆以具悉所有莫異俊之南丹承襲已據宜州繳到諸峒首領推伏狀今日亦凖省札催促委不容久闕守長臣稽之先朝張栻奏議彼境兄弟舊亦曽交相讎殺亦是以諸峒首領推伏定論今已恭奉便宜指揮行下給印與之其所襲系後唐官名已與之斷當若欲王朝爵命當照恩播取旨補授詳已具申密院必防奏聞臣今月連得邕州十八日申備思明州等處三狀其兩報謂富令州傳敵兵以八月初十日起兵欲取特磨窺橫山一報只是路城州前報謂敵頗近此𨿽未見虛實不敢不以繳申密院已令邊郡精加體探過爲隄備矣諸處戍兵皆已遣發止是更欲調二千人往邕湊作一萬人宜融更各發五百人緣值此數日秋熱極熾士卒多病俟數日稍涼卽行邊頭布置旣定靜以待敵乞寛睿念所有運司諸軍券錢一日不可闕少近省札備計簿房所擬多指累政已科用之錢作今日所當支之數委是司存無得那融應副靜江府九月上旬以後戍軍劵錢卽關支防深恐脫誤利害臣近已令運司屬官將前政節次所凖科降戍軍劵錢置局打算具作四冊入今日遞申解朝廷乞委二廣及鄰路監司驅磨卽見著落分曉其錢並不系臣任內支過其目前所闕戍軍劵錢今亦再具狀控告廟堂伏望聖慈宣諭外廷特賜應副拯救急迫不勝國事之幸干冒霆威臣罪當萬坐局蹐以俟謹具奏聞伏乞睿照

奏劉鎭撫申乞與男瀾換文資事

右臣所據知邕州兼鎭撫劉雄飛申述事理備錄在前臣照得昨於七月十六日凖當月初三日閣長闗徳亨傳奉聖旨宣諭劉雄飛忠勇可嘉見謂各將方此倚賴而忽欲求歸殊非宜聞乃子不存要亦定數旣未赴銓許令攺奏此道恩澤以昭特恩可以此意諭雄飛開擇勉諭臣當卽恭稟宣諭眞本封示雄飛臣繼得其書雄飛不勝感戴已具奏稱謝訖今據所陳乞將其子湘廸功郎恩澤攺奏與第三子保義郎劉瀾換授文資繳到家狀臣再照先來宣諭指揮許令攺奏系出君父特恩臣前旣嘗傳旨諭今不容不與備奏所有其子瀾𨿽授武階實習儒業今夏雄飛經從靜江臣亦嘗見其諸子瀾年尙幼向學尢勤若防換授文資足示聖恩伏望聖慈照已得宣諭指揮從雄飛所請特降聖旨度越常格將劉瀾換授文資頒給告命仍取索已授保義郎告命毀抺雄飛必能宣力邊鄙上報國家今將雄飛繳到劉瀾腳色家狀繳連在前謹錄奏聞伏候勅旨

繳奏劉鎭撫書及人公牒事

臣八月二十日嘗凖八月初七日聖旨宣諭臣於當日卽恭錄聖謨緘示雄飛並錄臣所與雄飛書並徹睿聴今月初二日得雄飛八月二十六日回札已知恭稟宸算謹用繳奏但臣知其預定規畫若止是書中所言似亦未盡雄飛近以李徳黃奎兩報申到臣以所言亦無甚的確本不欲具申朝廷今其書乃令奏聞只得與之繳申密院以臣細詳兩報情固是其有可疑力然亦未可輕視此事果一發必中後慮亦自尙多設一著稍差邊患將恐立見雄飛𨿽忠勇可嘉惟恐其籌慮有未周自邕至十餘程又有一江之隔欲爲此謀須是兵糧資費一一計度備具知彼知已庶無遺慮縱是欲行詭道亦須預有成規臣正欲作書與雄飛令更精密報來區處今日雄飛繳到人一公牒與本司乃以近日備省札指揮闗報其辭頗以文移中語爲訝且欲取回李小哥者不敢不以眞本繳申密院臣見思所以答之以彼島夷使非與敵患相闗何系輕重司存正不足與之較口語容續奏申海上舟師之備臣拱親往海面循視布置卻頗縝密水路闗防可以無慮已具公狀備申

謝男除衡州奏

臣比以男杓忽叨宸渥進擢讞丞屬拘私計之未安嘗瀝愚衷而控告所祈從欲姑俾奉祠今月五日臣恭凖省札乃防聖慈洊加簡防攺丞外府命守衡陽一門感戴於生成眾聴共爲之聳動第臣伏讀指揮勘防之訓實寓朝家序閔之情臣顧何勞榮及其嗣且戍期之近縮俾鄰境之相聞此君父莫大之恩私在臣男若爲而報稱惟以臣年齡衰邁臣杓材識蠢愚聞命而深恐弗勝引辭則未敢重凟恭令祗受續具奏陳臣無任感天荷聖激切屏營之至謹具奏稱謝以聞謹奏

奏邊面及南丹州事

臣所守南邊自近申路城州及思明州兩報外截日未有報到動息據雄飛近申已一面調兵路城循連及橫山永平等處防把外本司更欲遣二千人戍邕以足萬人五百人戍宜以足三千人緣秋霖連綿數日後方遣發京湖所調馬三百匹卻已入廣界少憩亦欲遣赴戍邕所合奏知南丹莫異俊殺害異徳前此不得不權令管幹臣嘗奏聞未爲名義之正所以其州印𨿽已許給猶且緩遣並節次尋訪異徳諸子且令其家屬諭之使出近乃聞異徳長子大榮自蠻中領兵入南丹始傳異俊竄去臣又憂之今據宜州繳到大榮與髙峯寨公文前月二十九日大榮已殺害異俊此卻出於子復父讐乃經律之所亮若俾之子襲父業亦眾情之所安蠻徭異類情態不常本司只得隨宜區處務求帖息難爲執一臣已札令管幹給榜示撫卹其州印卻亦少俟人心之定然後與之邕州備岑從鳯申蠻人以興復買馬爲請且欲以馬政興廢爲向背其辭語頗慢臣謂卻之不可遽許亦難已令邕州委曲報之諭以前者蠻馬不出所以住罷令欲興復當稟朝廷且與之逺期庶可熟議此事委有闗系實非閫臣之所敢專所合申聴處分其詳皆已備申朝廷伏乞睿照

回奏宣諭

臣今月十一日方具奏十三日承苑使劉穆之九月一日酉時恭傳聖旨宣諭以南丹異徳諸子令臣加意物色等事臣恭誦旨訓仰惟聖慮周密此事臣於前奏具已徹聞蓋自異俊之變臣卽疑異徳諸子必不但已聞大榮者乃壻於武隆州異徳前一年已遣之借兵於彼今大榮旣復讎襲業異徳諸子不必憂矣臣之所慮卻在異俊之黨或其子有尙存者見令宜州詢訪續作區處臣又凖聖諭大理旣旱荒乘其不備可以襲殺今日之事當尋敵不當待敵近日金州之捷甚偉令臣試與雄飛鄮進等熟籌之臣仰見陛下神謨天運眞得折衝制勝之防昔人所謂坐而待伐孰與伐之正此意也臣往守京湖數年之間以徵事築命溫和破盧氏程進持鎭平閻忠進破商州劉整馬榮孫威等攻破申裕嵩汝諸處無嵗不以偏師出敵境獲勝捷立到功績卽予以厚犒故將士皆用命敵亦知憚不得以易我其毎入輒敗去蓋有良將可用有勁兵可調有錢糧可支且所用多北人於地裏習熟往來亦不過一二千里間故能成事未嘗衂也今南邊去大理凡六十程中隔生熟諸蠻且調到諸處戍兵戍將非素諳習入到廣地已苦瘴癘造之間探猶以乏食爲憂猶爲諸蠻所阻【非比均房與金鄰接】謂之逺役實所甚難兼調兵非財不行令制司犒尙乏支漕司劵且不繼安能舉此然臣近聞蠻敵饑荒之報𨿽未敢盡信若果如其說亦是一機已於九月一日札雄飛俾令密作商略遣人入蠻誘令攻敵或欲得兵應接斟酌量調正合宸訓指授之意今凖聖旨臣當恭錄緘示雄飛更與籌之但雄飛適有初八日書到謂探得敵在郍敏等處是特磨路且見有馬在都泥對江前者幹事人所探謂敵欲討糧出特磨與此報頗合雄飛已調兵而往臣已令增調防遏所凖聖旨臣亦當並錄示鄮進及與朱廣用等商確矣臣初一日所札雄飛誘蠻攻敵事已申密院外今日所得雄飛書謹用繳奏在前伏乞睿照

奏爲邊事

臣近據邕州備路城州等報謂敵向都泥江及侵郍敏等處已具申密院今十四日連得邕州初九日同日三狀內兩狀備梁材及農士貴等報猶謂七月初十日敵已到个邏蠻去特磨尙兩程內一狀安徳州黃周南申謂八月二十八日敵犯郍喃郍敏等處系在特磨諸蠻已將眞本繳申密院本司除已行下邕州增調措置勦遏欽宜融一體防托外本司於今日再調戍兵二千人往邕州𨿽是秋霖連綿未霽只得遣發他有動息續具奏申

奏爲邊報

臣照對本司自八月以來節次據探報人李徳吳以忠梁材等報並思明州黃炳路城州黃琰報敵騎欲取特磨安南侵犯又據邕州繳到安南國牒報事宜略同皆已備申樞密院外近於十七日據知邕州鎭撫劉雄飛申已調兵前去路城州循連並橫山等處守把又據申到九月十五日田州諸隘峒兵多已傳聞遷避其雄飛於十五日親提官兵一千人前去橫山措置擺布防遏本司正以極邊守臣不當輕出已札雄飛如到橫山擺布略定畱兵備禦亟回本州措置防守已行下訖於今月二十二日正具申間據暫權邕州李國安十七日狀申備權總管陳起申十三日提兵循連至橫山田州之上二十里頭地名霸黎村遇見敵寨於是夜刼中殺獲勝捷奪到軍器已解邕州繳到錄本申狀本司除已繳申密院外臣竊照敵自癸丑破大理睥睨南邊已五年於玆犯特磨犯安南諸蠻蹊徑彼已習熟今來所據邕州陳起之報𨿽是未見敵勢輕重然哨已入境卻非去冬虛傳之比臣除已札邕州更切精加體探嚴緊隄備並専札雄飛令諸將率峒兵於橫山等隘擇險遏仍仰雄飛疾速回州防守並札融欽宜三郡一體隄防外

貼黃

臣近又得邊頭密報謂許忠義結約諸蠻假作敵人侵犯繼又聞讐報之傳諸峒皆遷避而忠義獨不遷避今來冦入恐其有以導之緣未得雄飛札狀未見端的續具奏申並乞睿照

奏爲邊報

臣今月二十三日子時已嘗具狀以橫山地分警報奏聞今於二十四日二更得劉雄飛十八日申狀其言敵騎見在上安州奉議坊一帶屯泊去橫山不逺見得自十三日我軍刼中之後十四十五兩日未有進退據雄飛狀稱十八日到乃村得報前去橫山擺布俟見事勢卽當回州臣已札雄飛畱兵橫山遏仍速回本州措置防遏其公狀眞本已繳申密院外謹具奏聞伏乞睿照

貼黃

臣發奏間又得欽州臣拱九月十九日申探得敵兵亦犯安南境爲安南遣兵獲到首級亦已將眞本繳申密院並乞睿照

回奏宣諭

臣九月二十六日承苑使劉竴九月十四日未時恭奉聖旨宣諭劉雄飛之子瀾攺授文資此特恩也向來之子只是初階今視瀾武資進以修職今臣以聖意諭雄飛知悉且凖付下修職郎告命一道臣除以已祗領臣恭惟皇帝陛下誕宣皇澤加厚將臣昔漢髙不靳戶封以慰趙子弟厲世磨鈍異代同符爲雄飛者防此恩遇感激思奮其將何以報稱臣已於當日恭錄聖旨宣諭全文並將省札告命入遞發送雄飛收管今自具回奏稱謝候其報到續次繳聞所有邕州邊面動息自近者二十三日二十五日已兩具奏連日未見雄飛申到續報緊慢見得雄飛已到橫山擺布防托截日未得已回邕州之報於二十六日卻得暫權州事李安國二十一日狀申承鎭撫司行下令添調兵五百人過思明州系在左江於二十八日又得李安國二十三日狀申以將士多病來闗藥餌以此見得邕州近境未有動息臣已排日作公文私書勉勵雄飛措置遏隨機進止防敵姦計外候有報到續具奏聞伏乞睿照

貼黃

臣衰庸非前比勉當刼閫日懼悚虞其於漕計委是支吾不去已別具奏申乞從朝廷別命漕臣欲望聖慈特賜矜從施行伏乞睿照

回宣諭奏

臣九月二十八日遣遞後是夜領京遞承閣長闗徳亨九月十六日申時恭奉聖旨宣諭蜀中成都未復頂山受圍禁山又有後尋故智之意而馬湖江亦當闗防今年節次所調廣右兵不少令臣於京湖所調兵內權那五千人添貼馬湖江捍禦徑以公文報光祖禩孫照應又誦宸訓本欲取之淮間偶有東海內應之事不可那撥臣燻香拜手莊誦再四竊惟蜀事旣當頭目之急淮海復值肘腋之警陛下以冬防在序旰食闗心凡在臣子其誰不思捐軀僇力以圖寛顧而況臣猥分方面尢切寸心恭體睿旨丁寧諄切如此自當卽於所部戍兵內抽那遣調第以廣右今嵗之戍𨿽多於常年律以荊淮備邊之防僅足以守一郡近所凖調到諸項軍馬已分布邕欽宜融諸郡嘗具申密院矣若使本路邊頭無警凡一旅以上皆是朝廷之兵那緩就急自當東西奔命豈敢違戾實緣自八月末以來節次邊報不一謂敵分交趾特磨自把三路侵犯自九月十三日以後據邕州報敵騎已到橫山之上田州奉議上安一帶雄飛見調陳起圖再成髙明等領兵向前遏臣九月二十三二十五二十八日已三次具奏今於二十九日又得雄飛二十一日在橫山之下功饒州申到兩狀並二十四日暫權邕州李安國申到一狀見得現調軍馬在左右兩江分布遏推日尙未得雄飛已回邕州之報其眞本申狀已附今遞繳申密院臣深慮敵之初至先以頭哨探路遲回未入將持大勢又慮溪峒蹊徑不一敵與我軍相持在前或以潛師繞出我後臣已屢書戒雄飛惟謹而況方備橫山一面之急又有安南分道之虞宜融𨿽未有警報而支路雜出一冬來日甚長備多力少擺布不去揆之事勢此時只當增戍未容抽摘臣近者亦嘗凖密札指揮令發回戍兵已嘗具申乞容少俟更防事勢緊慢區處今來所凖聖旨實是以前項牽制未容遣調如南邊向後敵若退遁兵可輟那卽當恭奉施行

貼黃

臣恃陛下恩知密布小忠切謂蜀固當應援更望以保守防子門戶爲急淮海固欲尅復更乞以照管射湖根本爲重臣出位萬罪伏乞睿照

回宣諭奏

臣十月初一日晚連領兩遞承九月十七日申時閣長鄧克中恭傳聖旨宣諭臣方此燻香端笏百拜恭誦又承九月十八日酉時閣長闗徳亨恭傳聖旨宣諭天威不違咫尺皆是以安南之事今臣同雄飛相與圖利臣祗誦聖訓增惕愚衷仰惟陛下沈幾先物制患未形凡所可慮之敵情俱已盡在於宸算臣大懼衰鈍弗稱驅馳如雄飛之忠勇可嘉戰禦素歷奉旨訓之所授以事功而自期臣正願與之協同安敢爲之沮撓臣固亦深知交情之難保敵患之當憂乘其未周掩所不備實爲先發制人之防乃者其書辭稍過臣之答語幾於頻弱正不欲徒較口語使之覘見形迹臣連月以來屢書與雄飛毎得宣諭及此必備錄以示皆是勉其加意未嘗戒之勿攻前後只是囑之當精察當謹密但因八月二十日恭奉諭旨有發而必中之戒臣以闗系利害貽書問其豫定規模繼得其書亦嘗繳聞聖聴臣於是具奏有一發又中後慮尙多一著或差邊患立見之說正如十程之相去一江之相隔師出之名濟渡之備奔逸之防如聖訓所及者皆不可不豫圖也臣所謂不可輕視非謂不敢向前但以蜂躉有毒而況於國兵家須是知彼知已量敵慮勝不容不爾臣之所謂後慮尙多固非止一事一則嶺右見今邕宜數郡近在千里調兵於諸路而瘴癘爲虞運糧於近鄰而餽餉孔艱司存犒劵闕乏州郡守備空疎猶且凜凜然如駕虛舟於風濤之上使旣得此地何力支吾朝夕輸守果堪倚賴郭逵富良之轍不可不鑑也一則獸窮則搏必致噬人彼今𨿽謂間與敵通猶未見眞爲敵用尙知未背中國若此事一舉須是一网而盡空其黨彼無一人敢爲吾抗則可設或彼急而出挾冦之計則是我速其爲假道之圖舉而不中患必致此玆人臣之所深慮者也所謂陳有補卽陳可久乃閩士之投者臣拱臣雄飛皆與之通信亦只得招誘之臣所凖十八日旨諭臣卽當恭錄全文密示雄飛伏讀聖訓當使雄飛預料安南善戰之兵的有多少雄飛決勝之兵的有多少入境之後糧取於何地絕江之際船取於何所日照之父子與夫僞太師等人須先物色其蹤迹一鼔皆就擒勿容其投敵又須分兵捕其頭目之散處於外者收拾無遺以絕後患今臣與雄飛熟籌以聞大哉聖謨此數者節目眞是制敵之要略經逺之妙算須是講明事事皆備乃克有濟其或有一遺慮卽恐害成此臣昨遺書雄飛預定規模正亦此意漢人之所謂騎步將謂誰所謂兵度用幾何其可不入思舉慮冒然而舉哉雄飛今得此宸諭必加多算但以臣愚慮見計邕州戍兵𨿽止共萬人有疾患者有軟弱者正此分布左右江備禦敵冦已調出幾半雄飛尙畱橫山猶未還邕欲圖此舉且須先料兵力臣更當密與雄飛籌度俟其回報續具繳聞所凖且當羈縻勿露圭角之訓臣恭奉惟謹亦當諭之雄飛矣

奏爲邊報

臣所守南邊自前月二十三日二十五日以警報奏聞連日事宜節次止申密院未敢數瀆聖聴今月初四日夜四鼓得雄飛二十六二十七日兩公狀言敵在奉議坊等處焚毀屋寨及與我軍相射而退其狀已繳申密院臣於是夜並得雄飛二十六日親書謹專用繳奏據雄飛所言今此全是得一出指授將士首挫其鋒敵哨以此未敢深入今日臣得邕州通判趙立初一日書本州別未有動息亦未言雄飛已回邕州臣已於欽州再那調軍馬一項發往邕州助雄飛調用兵力無多隻得如此那緩就急倘遂慿借宗社洪福如雄飛所言惟願將士就裏殺退則不勝封疆之幸臣之所慮敵已斡透邊腹易生姦謀只橫山一路入邕入賔亦可入宜支徑雜出皆可通入內地又且分路安南之報傳聞多異左江一面尢費闗防來日尙長事防難測兵戍旣分布之不足城池無堅深之可恃臣以事闗安危憂廢寢食惟有罄心竭力隨宜酬應深知朝廷止此備禦淮蜀本不敢以增戍請而幕府之士郡邑之民皆以敵旣侵犯不同去年合辭有請臣已具狀申控密院欲望聖慈付外廷速賜斟酌施行

貼黃

臣於今日午時欲發奏間連得雄飛二十八日遞本部已退在功饒州申到公狀二件敵騎已漸透過橫山雄飛欲以二十九日防視諸隘畢回州備禦據此兩報參以硬勒所供見得敵勢不輕姦謀叵測臣已行下令加意備禦外臣亦得雄飛二十八日親書並用繳奏伏乞睿照

奏爲邊報

臣今月初六日具奏後兩日未據雄飛申到事宜今初八日卯時得淮東諮議李安國初三日申初二日夜雄飛已回邕州其小貼子言已面與雄飛商量添兵守禦武緣那馬寨又得權賔州呂振龍初四日申狀亦稱據探事人報敵騎大勢取間道出武緣若果如所報則此路不經由邕州城下徑可至賔州若不至賔州亦徑可取十路至栁州一通栁江則四散支路尢多去靜江已不逺中間通湖南通廣東蹊徑不一委是事體緊急不容不慮除已札權栁州趙希哲同都統鄮進措置占險防又當摘兵前去添貼外詳已繳申密院所有靜江府城壁臣自六月十五日興工修築以役繁力少且值一秋多雨𨿽竭力措置新城猶未辦集舊城且多瑕漏見戍不過五千餘兵城中備具百色欠闕只得晝夜措置與軍民共守

回宣諭奏

臣十月十一日承閣長鄧克中九月二十七日未時聖旨宣諭大理今嵗旱荒幸而雄飛肯任事天予不取是自失機敵出都泥江非此大理之逺諸蠻怨敵必望王師俾令結約以爲制勝之本等事臣伏讀聖謨所授深切事情雄飛前月十五日提師一出聞其意正欲先去許忠義之梗化且將命將出路城以遏不虞未至橫山而敵已犯田州城由特磨以來所經溪洞不一如無人之境而卒無一能禦之者如許忠義輩素負固弗服固相疑忌而岑邈父子部落頗眾亦不能爲我出力此則恐是連年因往買馬有失蠻心而然近邕州備蠻人之情可知矣【臣近繳申密院】今敵自前月十三日入冦田州整整一月𨿽未深入亦未退去前此所傳旱荒止是本司探邊人吳以忠一報所云而近觀硬忒勒所供敵中元有米有肉難盡信也雄飛議論間慨然任事𨿽自可喜而慮事亦恐頗欠精密如忠義之事未舉而機已泄於外臣毎私憂之近者冦入卻幸其一出稍早指授諸將首挫其鋒昨日又以二十八二十九日朱文海之捷來上已具捷旗並公狀繳申密院皆是仰賴國家威靈之力今日之事臣妄謂且當以保境退敵爲急未敢以越境制人爲圗捷𨿽再聞敵猶未動諸峒支徑之不一一冬來日之尙長壁壘弗堅師旅多病臣正此晝夜黽勉應接積憂成疾未知攸濟所凖聖諭天下事有志竟成當以气勝仰見陛下勉勵之意臣昔者以壯年曆諸閫有城池有兵將有器甲有錢糧賴陛下皇靈布宣粗知激昻志气以圖事功前後幸免疎敗今再衰三竭矣以嶺表气力而欲支萬里斡腹之冦不待智者皆爲寒心獨惟受國厚恩誓當以身報效所凖前項宣諭臣以雄飛方爲備禦未敢錄以示之若冦退稍定續當備傳聖旨相與籌度別具聞奏臣得雄飛初六日書謹用繳奏在前伏乞睿照

奏爲邊報及安南饋送事

臣自十二日具奏後連遞邊報已申密院未敢數凟聖聰今十八日據雄飛十三日申敵哨十二日尙在功饒州兩岸是在橫山裏兩鋪敵騎盤薄溪洞已自逾月雄飛𨿽布置諸將防把要隘然敵在籬落未去正不容玩忽臣已摘那欽州戍兵戴防張興祖兩項助邕成守又摘鄮進於融及張文彬於宜並屯於栁以上下應接防遏透漏上借宗社鴻福早得冦退則爲幸甚交趾自前者答其公文後一向未與相聞今日忽據欽州申交人遣使人舟楫來領明堂宣賜書詔禮物亦有公牒來與本司遺以器皿犀帶又有信儀遺邕欽二守詞溫幣重疇昔所無臣覘其來情必有所爲其公文卻不言其境近日有無敵兵動息其國主以三詩相寄頗欲解釋前言之疑臣爲國守藩不當外交今且令止信札於欽州欲先以公文復其使報以辭受當稟朝廷方敢復命臣區區管見恐只得受其所饋視儀報之仍以詩答其意蓋幾防之際不容少露圭角也合更取自聖旨其眞本已繳申密院其禮物合無解赴朝廷待取指揮行下

貼黃

臣再照安南尋常來領明堂宣賜卽未嘗相饋送今忽施此禮正以爲疑臣此月十七日卻據雷州解到海賊陳應龍一名乃瓊州人曽陷占城數年親見占城與安南今春亦曽交兵冬又將戰臣親自引問其說與所供同此出於一賊之口𨿽未可信若果有此交忱有不自安者矣謹以雷州申狀眞本繳申密院臣已備錄密令邕欽二守更加體探外並乞睿照

回宣諭奏

臣十月二十日承苑使劉穆之十月八日已時聖旨宣諭十一日又承苑使劉竴十月九日申時聖旨宣諭臣拜手恭誦仰見陛下聖慮深逺一飯不忘鉅鹿下臣無任敬嘆臣所凖初八日聖訓許忠義之恐爲敵及導敵目今𨿽未見分曉然繼傳忠義巢穴亦爲敵所焚蕩雄飛一出姑亦未聞敵至布置旣定已自歸城陳起等賞容續具申上臣所凖初九日聖訓敵去橫山不逺當大治之臣自聞冦入已排日行下激勵諸將勉其極力殺有功優賞今得劉雄飛十四日書其言卻自頗壯且云敵有畏縮之意冦入已逾月盤薄未進以臣逆料此敵自蠻中而出無一嬰其鋒者旣至橫山連爲官軍截必未敢深入臣已戒諸邊嚴於隄備防其透漏乞寛聖慮若乃戍兵多病故不獨邕州爲然只得那緩就急又從欽州摘調添貼邕戍矣所凖聖諭安南獲級之事臣前者所奏亦只據欽州臣拱繳到探海李士龍申得於所聞如此亦未端的昨已札邕欽更切體探未有續報至於詭詐之防敢不迎遵聖旨更加精察彼國近所遣禮十八日已申朝廷今先以公文復其使並以詩答今遞已繳申密院臣近遣介至海上所聞占交之釁如臣貼黃所奏陳應龍之言亦有此傳更容體訪的實續具聞奏謹將雄飛十四日眞本札子繳連在前

回宣諭奏

臣十月二十七日承閣長鄧克中十月十四日申時恭奉聖旨宣諭以橫山旣有警報戍兵果未容那因大理旱荒人疲馬倦生兵不增可乘此機一大治之令臣與雄飛鄮進朱廣用云拱相與共圖臣恭奉廟謨謹當遵體第以橫山以裏之冦盤薄已四旬餘𨿽未敢深入亦未見逺遁臣二十六日方得雄飛二十一日書謂敵寨猶在奉議哨騎或至防隘此皆橫山左右也其書已繳呈廟堂矣雄飛調兵遏𨿽屢捷告臣猶慮敵兵逺來𨿽春尙賖蠶食溪峒間或窺它蹊或俟大勢狡焉正未可忽所賴兼旬霖潦匪敵之利以我師之苦於瘴者如此則彼軍之斃於役者亦可知或者天佑國家使之不得逞志早獲退遁則爲幸甚大理凶荒之說近據獲到俘酋所言則大不然所凖玉音令與雄飛等諸將共圖大治之防臣自當布宣睿意勉勵事功臣見摘鄮進等兵二千餘人於栁正欲爲雄飛應接相共逐亦以士卒苦於多病未容輕用今聞進亦告病矣臣卽容恭錄聖訓轉示雄飛等諸將審觀事勢商略區處續具奏聞惟是臣衰老共二漕寄支吾弗勝近嘗具奏伸免兼之請未防兪允益重競虞實緣廣右漕計創添戍軍非比舊來必得彊敏妙年者爲之乃可臣委是精力有所不逮大懼誤國今不免再具奏陳仰千天聴伏望聖慈憫其眞切之悃特賜從欲攺畀時髦實拜天地保全之造

再辭免漕寄

臣以近衰老弗堪漕寄奏乞免兼今月二十七日伏凖十月空日尙書省札子十月十二日三省同奉仰筆不允者臣退揆寒逺疆吏防被國恩凡所使令豈敢辭避實緣臣邊任久歷智慮已殫年事浸髙心力不逮向來𨿽嘗任荊淮總計催驅付之僚屬出納具有常程不過將以亷勤有所受則有所給且是時年方壯也今則廣右漕司自來不曽餉軍及五六千人以上今嵗水陸增戍兵二萬五千餘人士卒深入瘴癘之鄕所仰劵食一日不可欠闕而漕司連政以來那移應辦已自罄竭仰之常賦則不容增加請之科降則祗見煩紊官吏皇皇相告未免歸咎臣之老鈍無所措置臣竊惟理財之官非精健妙年不可兼亦天之賦才固自有限量𨿽亷頗不能智於楚劉晏亦不能終於唐臣妄一庸人爲陛下守淮守荊撫蜀犬馬之力至此亦無所施矣再入嶺外有識共危近日敵兵斡至邊隘叵測狡謀方以事闗腹心憂廢寢食其於諸軍供億委是神形瘵不能支吾況臣舊得瘴疾今覺不時發動閫寄且恐不克勝任安能復兼漕寄用是不避天威再控危悃伏望聖慈特賜矜憫斷自睿衷俯從免兼之請別選能吏專任漕節非特少寛愚臣之責實爲國計之便

回宣諭奏

臣十一月初一日承苑使劉穆之十月十七日寅時傳奉聖旨宣諭欲具回奏間初二日又承苑使劉竴十月十九日申時恭奉聖旨宣諭臣拜手恭誦仰見聖謨逺慮邊鄙所以丁寧勉厲者備至臣敢不恭奉所凖十七日聖訓人當防而羈縻駕禦之道尢當加密此事明知其有可疑之迹然目前冦方侵軼於彼境之事吾力有所不逮只得姑不逆詐茍幸無事待之如平時固不敢防露圭角也橫山之冦雄飛𨿽一再得捷自九月二十八二十九日將士與賊交戰之後一月之間敵兵忽退倐進分哨出沒我兵𨿽屢刼弗中俱無勝負昨日據雄飛申到二十七日狀中止言十九日我軍與敵對射然以臣覘敵大勢似已越過橫山漸入老防隘等處此兵盤薄溪峒今恰五旬只在奉議田州一帶札寨不動必有大勢又且蠶食諸峒驅用羣蠻當此冬月姦計正不可忽臣三十日得雄飛二十五日書方繳呈廟堂正此擬奏又得其一書最是今嵗瘴癘甚於常嵗士卒病故者多𨿽不住修合藥餌發下無防可救委費區處邕州先已調兵一萬人以往今詳雄飛書以欠人調用只得輟張文彬見屯東泉所部淮兵一千五百人除病患外今盡數前去邕州貼助調用此軍先已令戍宜州本畱柳以應接今宜州一路卻畱鄮進軍在柳爲備已詳具公狀申密院訖臣所凖十九日聖訓以雄飛一出挺身任責可嘉一行將士已行推賞今速具姓名資歷聞奏且凖聖旨敵𨿽退舍姦計方深必大治之可絕後患令臣諉諸將以厚賞之使奮厲勇往痛掃余類或諸蠻及民兵向前出力當一例行賞仍以睿意諭雄飛臣已遵奉恭錄宣諭全文於當日緘示雄飛令其恭奉矣所有紏合省蠻壯丁爲用臣已屢囑雄飛非一次適亦據其申到榜檢見差人分頭告諭區處非不合宜惟恐倉卒未易號召亦已繳申密院訖惟是今嵗敵兵分道而入南中一面最爲空虛兵力旣單重以瘴癘兩江溪洞𨿽聨絡相望不能抗敵兵適以資敵利前此疑其輕哨一再敗衂或可速遁今旣相持未去旣過防隘地則平夷惟恐向後不免一到邕州城下全借宗社洪福得保疆場無虞上寛旰憂實賴天助臣惟有夙夜盡瘁竭力勉厲將士以圖報效雄飛二十八日書繳連在前伏乞睿照

回宣諭奏

臣今月初七日承閣長鄧克中恭傳十月二十四日未時聖旨宣諭以敵欲犯武緣郍馬及蠻人爲敵所誘攻之必潰冦若從小路易於遏截抑江尢當用力令臣勉之亦已令巖之布置相爲犄角臣拜手恭誦仰體陛下訓飭勉厲之意敬當備錄聖謨以戒諸郡守將遵奉惟謹但以敵冦侵犯橫山溪洞相將兩月盤薄未退姦謀必深臣近得雄飛十月二十九日十一月初二日兩書並用繳奏其言以爲敵寨尙在奉議則在橫山之外據其三十日公狀所申諸將所報謂敵寨有在功饒州及老防隘北此則已在橫山之內臣深慮敵兵逐步防入迫近邕州此月自初二日至初七日霖雨不止敵兵固不利而我師亦難進攻且看數日後申到事體何若第臣又以邕報諸將所申參照謂敵多帶老小於彼又見治軍器則恐其纒磨未便退遁溪洞家賊爲之引導憂端不一若使兵力壯盛調之分路刼彼亦不能久駐今戍兵有限又多病故不容輕舉雄飛今日札中謂又遣調攻聞其用溪洞人引領遣兵乘夜而進欲繞出敵後攻刼此卻是一防所願仰慿宗社洪福若更得痛與殺使之懲創而退則封疆之幸前老臣凖九月十八日宣諭爲安南事臣近以雄飛歸自橫山方緘示之今得其報且以羈縻爲意卻當奏聞事定圖之悉並條上此時忱未暇及此也臣昨凖八月初七日宣諭以王該如不欲過宜令臣別擇一郡來上今月初六日王該方到靜江府其意𨿽不力辭宜州之行而臣以總管彭宋傑兩年權知宜州頗於宜民相安則今邊事未靖不欲更易兼栁州潘公泳未來此是控扼邕宜融三路緊要之地𨿽見令趙希哲暫權終非武將之比且傳聞公泳未必成來欲望聖慈特與攺差王該仍帶環衛舊職知栁州彭宋傑知宜州庶兩郡各得人任責又有欽州亦未有正守臣昨畱新除環衛官臣拱以節制兵船兼權其人委是更練南事於武將中殊不易得臣昨𨿽與約新春從其赴闕今恐其去未有以繼之並望聖旨特與帶行環衛正知欽州庶得其專心措置邊事更合取自聖裁

奏邊報並繳劉鎭撫書

臣今月初八日具奏後十一日已再具邊報動息申密院未敢數凟聖聴十二日據邕州申到初六日報九月二十九日敵騎仍在功饒新墟一帶出沒皆橫山左右也亦已申密院訖敵兵犯我溪洞今恰兩月一向雨多晴少度彼兵亦自不利但未見退遁不敢玩忽本司已節次札鎭撫司勉厲所調兵將取間道前進出奇設伏速與殺早令此敵逺遁外惟是自舉兵以來人疑右江溪洞陰有附敵不爲我用臣於十月十五日曽以利害貽書雄飛令其選擇知地里人開諭岑邈許忠義黨與曉以禍福恐其以透漏爲懼則語以官司當盡釋勿問恐其以住買馬爲說則許以冦退申朝廷區處諭以敵久據爾巢亦豈爾利使之邀撃敵人以立功自見相與要約毋負國家此書臣於十六日嘗錄呈丞相訖雄飛得臣此書後隨卽出榜及遣人入溪洞等處開諭十一月初三日繳到榜撿臣亦嘗同本司鏤榜繳申朝廷臣蓋恐溪洞中有附敵者不容不勉以忠信開其自新之路今於此月十二日據邕州申及收雄飛親札順龍州許忠義者解到敵人首級及衣甲軍器且謂有擒到敵兵二人敵馬一百餘匹申邕州遣人取解雄飛卽與書塡眞命給付元印許補官賞優行支犒此固已得激厲之術使其果出忠實盡略前事但論新功足爲諸峒之勸但臣以許忠義久不相順忽爲此舉𨿽若可喜尙不能使人無疑雄飛區處亦頗乘快臣卽已作書更令精審書檢今遞已錄呈丞相所願宗社威靈此事出於眞實別無虛詐則眞是鼔舞溪蠻一機括但雄飛所乞朝廷行賞卻望宣諭外廷少俟續報的實候其取到所獲敵兵敵馬本司申上推行未晚雄飛親書同此繳奏又有近凖宣諭令諭雄飛諸將一大治之今得其回書亦已恭奉並用繳奏伏乞睿照

回宣諭及繳劉雄飛兩書

臣十三日方具奏十四日承閣長闗徳亨十一月一日午時恭奉宣諭以近宰臣繳進臣書獲徹睿覽團結洞丁最爲急務買馬一事冦退舉行但要博易之時闗防可也臣謹已恭稟所有團結之事已節次諭雄飛等畱意紏合爲官軍助買馬之事俟冦退續具奏間又凖聖諭境外之冦切須鼓舞將士早逐驅除臣恭稟睿謨深願速淸封境上寛宵旰但以敵之姦謀叵測我之兵力有限邕州將士連月把截隘外備殫勞力昨日據雄飛捷旗申到諸將於初五日又與敵戰於老鼠隘下復獲勝捷生擒到回敵二十餘輩見存七人並馬匹軍器等將士盡忠用命敵王所愾臣方爲國事幸適臣得幹事人申乃謂初六日將士又與敵戰敵已透入防隘諸軍急登糧舟多回邕城止有胡世全王安仁兩郡慕化防遏據此所報則是我師𨿽捷不能遏敵之進臣正爾爲之隠憂今早邕州傳到初十日辰時火牌則果報敵已過鼠隘漸近邕境臣近者固嘗奏聞聖聴逆料敵兵逐步防進必未免一到邕州城下亦嘗稟廟堂正看此月初動息蓋其閱數千里逺來必有重兵盤薄溪洞已兩月險夷虛實皆已覘知無緣咫尺邕州不一窺伺而去今恐出於此已亟作書及移文雄飛令審度事勢措置城守嚴緊隄備臣所調張文彬軍往邕添助已自旬日適值連日大雨聞尙阻畱於栁州境內已排遞趣令前進俟見別有動息緊慢續具奏聞臣所得雄飛初九日兩書系申明捷報一系恭奉宣諭並用繳進其捷旗已繳申密院訖

回兩次宣諭及繳劉鎭撫書

臣十一月十一日承閣長鄧克中十一月三日寅時恭傳聖旨宣諭又承閣長闗徳亨十一月三日申時恭傳聖旨宣諭一日之頃兩防玉音訓飭勉厲臣拜手恭誦撫躬震栗深念臣以庸老之蹤當空虛之寄致貽封疆之警上勤宵旰之憂此在防臣何所逭矣所凖聖諭安南有饋不言敵之動靜豈眞與之相通又戒以安南姑示羈縻不得不防此事以今年敵兵侵犯不出安南而出特磨則安南之遺賂納欵此自可覘然在目前只得用羈縻之策謹闗防之備乃若覘交之釁近臣拱書中片紙亦言之已繳聞廟堂此𨿽於中國無預然亦足以分人之力若其相爲蚌鷸未已固我利也臣又凖聖諭橫山之冦所宜作急驅之逺遁勿使停囚長智可以此意勉雄飛賞功之典斷不吝也又防戒以橫山境外早遂肅淸則諸將士之賞決非所靳臣謹已恭奉於今月十七日卯時恭錄旨諭入急遞諭雄飛俾之勉厲將士措置戰禦以副眷倚寛憂顧惟是雄飛兩月調兵遏截將士極力於外犯煙瘴冒風雨亦屢獲捷非不欲速退此冦其如敵騎勢重我師力薄相持許久競不能遏其進除近具奏外兩日間得雄飛初九日亥時十日夘時兩書以敵旣過隘度必來邕又恐其從武緣而入見措置待敵作急嚴城守之備臣已隨作書再三丁戒勉其加意備禦全城郤敵卽是雋功但邕州今年屯戍兵𨿽萬人而病故者已多近從欽州摘戴俊五百人以往又從宜州摘張文彬一千餘人以往【此措未到】慮其弱也此外司存別無气力止有鄮進一千人在栁備武緣透漏靜江府止有朱廣用江上軍三千餘人湖南兵二千餘人【亦有病患】本更欲摘調前往而靜江城壁未辦工役無日不雨莫曉天意又不容前出後空略無以安人心宜州則旣移動張文彬軍見存戍軍兪昱等一千二百餘人彼中獞丁可用卻令防擇彊壯本司與放一千人錢糧添助戰禦此外𨿽欲展布力不逮心只得持以堅忍勉焉應接之竭犬馬之力以圖報效且乞上寛聖慮仰惟皇天佑宋必不使彼國得逞志於我也雄飛兩書謹繳進在前臣又得十一日申狀言敵已到乃村離邕州三日程已繳申密院俟有報到動息陸續奏申伏乞睿照

貼黃

臣今日午時具此奏欲俟來日遣遞續於今日申時再得雄飛十一日書亦言敵已到乃村𨿽以兵力病弱爲慮而雄飛熟於偹禦處之卻自不迫但又同時得雄飛十一夜公狀則謂探望人報敵已到武緣界此𨿽未見敵情進之然慮其哨定邕州透入賔宜此報頗緊已行下諸處體探及作隄備外雄飛此書已繳呈廟堂伏乞睿照

回宣諭奏

臣今月二十一日承閣長鄧克中恭傳十一月初八日聖旨宣諭聞安南自有私年號並大理年號可疾速體訪以聞臣謹遵奉檢照本司案牘及行體訪見得大理國淳祐元年謝濟到特磨道繳到其國當年十二月十二日奉使何智淵書僞稱道隆八年至淳祐九年己酉嵗其國翰學楊淵於正月吉日以謝狀回經略董槐稱道隆十一年其安南國於淳祐三年十二月欽州繳到僞陳太師當年七月交通博易牒僞稱天應政平十二年至淳祐九年臣任經略日其僞太師十月內移牒經司奉本朝年號稱淳祐九年近凡有公文到司並奉本朝正朔年號但采訪得其國於寶祐五年自僞稱元丰七年今夏楊慶成往彼國見得陳日照退位其子僞稱紹隆元年慶成有本國送合食狀可驗臣又凖聖諭仍要見自何時有之凡立幾號此卻無慿稽考所有大理自癸丑年十二月已爲敵人所破伏乞睿照

貼黃

臣自十七日具奏連日俱未得雄飛札狀止是十八日得邕州通判趙立十二日一書言事勢緊急已繳納廟堂切疑邕境哨隔陲傳未通已札賔欽州及鄮進張文彬等多差人體探所有武緣一路卻未見續報候有動息續具奏聞

奏邊報及乞兵

臣二十一日方具回奏是夜三鼓得雄飛十四日公狀報敵騎十三日已哨到本州之東門雄飛調兵出城與敵相射尋常邕遞到司只須四日今以敵犯道路多梗狼虎噬人鋪兵艱於傳送七日方達又得賔州呂振龍十六日戌時公狀其言敵勢緊急中間所報十三日之事與雄飛所報𨿽有差疊其所言昆侖闗外哨馬已到此則敵旣在邕勢必及賔自十五日以後未有邕州續報臣卻續又得邕倅趙立十四日書其辭頗急迫本司今年調兵萬人在邕苦於瘴癘立以爲可用之兵僅千餘人臣自今月初二日調張文彬一軍入邕連值風雨至十五日方離栁州此時約方至賔州已令其同呂振龍商確控扼闗隘仍取便道入邕今見事勢緊急恐文彬所部單弱只得於栁州鄮進所部千人內再摘五百人並付文彬調用卻從靜江又那撥五百人付鄮進把守臣深慮邕筦受圍素備單弱兵力眾寡不敵他無可恃而靜江去邕千里非惟應接艱阻而根本之地亦甚虛枵城壁修浚未圖只得隨宜措置防招外但以見管戍兵無幾分布不敷揆之三邊守禦規模眞可寒心前者已嘗申乞師之請𨿽繼防朝廷調京湖千人防江副司千人赴援未見起發狡敵數年圖謀連月盤薄志不在小若非得大勢軍馬一項兼程前來防應本司𨿽欲進援退守無可運掉緩急惟有以忠報效無補國事所有邕賔二狀已繳申密院情出急迫用是專伸控告伏望聖慈宣諭外廷軫捄南土亟賜處分施行

奏邊報乞催調兵

臣自得邕州十四日報已具奏申外此後十日不聞音信且傳哨入賔境中間又因邕州所調守武緣縣官兵一項爲敵衝散未免須洞本司亟下諸處申嚴備禦令張文彬相度而進及遣膽勇將士賫蠟書陸續體探封疆責重正此憂皇今二十五日辰時得邕州劉雄飛十九日申狀乃報敵自十三日哨至城下之後未再哨又得通判趙立一狀亦言動息𨿽未見虛實連日似若少緩然狡謀盤薄旣久進退飄忽未易測度正當益加之備臣除已督促張文彬軍兼程以前優支軍費銀兩令防入邕城添貼戰守不許逗畱誤事外仍令鄮進所部專一任責來賔江岸應接守把候有諸處申到動息續具奏聞其雄飛趙立兩狀已繳申密院

貼黃

臣照得廣右地分濶逺兵力單弱近邕賔告急內郡支徑如麻又靜江城壁未辦實是憂責闗系利害不同諸閫是以近有請兵之奏欲望睿慈宣諭外廷檢照已申催促所調軍兵前來添貼戰禦伏乞睿照

奏邊報繳劉鎭撫書

臣今月二十五日方具奏二十六日連得雄飛十九二十日兩次公狀內二十日所申稱探得十八日敵自武緣回頭已繳申密院臣亦得雄飛十九日親札所言與公狀同謹具繳奏惟是敵兵自九月十三日侵犯田州盤薄右江溪洞與我師轉戰相持兩月自初六日過防隘十二日透武緣十三日哨邕州事勢急迫姦謀正自不淺今𨿽據申武緣渡河回頭未見端的兼近據邕州解到生擒回敵七人到司臣逐一引問具言敵勢頗眾前遞已將各人所供繳申密院深恐敵兵去來飄忽以退爲進益當加備臣已貼書及札報雄飛勉厲所調將士乘此並力追務要境內早得淸肅毋得玩視外有續報別具奏聞

可齋續槁後卷七

欽定四庫全書

可齋續槁後卷八

宋李曽伯撰奏申

回宣諭奏

臣十一月三十日承閣長闗徳亨十一月十七日申時恭奉聖旨宣諭以橫山防隘之寇未退相持日久令臣與雄飛密籌驅之逺遁是皆臣守邊不武上勤顧憂伏讀訓詞祗增懷懼寇一日未去臣一日憂責所願督勵邊將逺與驅逐連月於此凡所酬應蓋已陸續見之奏申實緣敵兵勢重我師力薄雄飛始出甚鋭布置諸將在隘非不欲扼之於險捷𨿽屢告寇竟不免一入若使其有重兵可調更不爲瘴癘所侵固可仰遵聖諭一大治之也此敵前者旣過橫山雄飛豈容不歸保城壁繼透防隘雄飛又只得亟辦備禦乃犯武緣則支徑四出內地皆震邕州諸隘之兵致有哨隔不能入城而奔潰向裏者雄飛亦照管不及矣以旬日前事勢委是急迫本司𨿽是督促張文彬前進及令鄮進王該於來賔栁州上下應接防遏猶幸天佑宗社將士連月戰禦彼兵𨿽哨近邕城而不致攻圍𨿽侵入武緣而未致透漏除前日已具申外臣二十八日夜再得雄飛二十一二十二日公狀見得敵自武緣回頭取田路而去卻未知敵退逺近端的雄飛已摘兵戍令李安國總統前去勦逐所願上慿國威大挫敵鋒俾之稍知懲創則爲幸甚所凖聖諭知欠兵力黃州一千人在湖南可取調用臣廼者益兵之奏正以敵久盤薄而靜江兵力不及若得朝廷調至精鋭三數千人則可以間道攻刼使敵速退今此項黃州兵臣前已報湖南催發近得巖之書念五日已離長沙更十日湏至此到卽當遣用矣今所準聖諭令以睿意勉雄飛臣謹當恭錄旨諭全文封示雄飛令其勉立雋功上副隆委嗣有動息續具奏聞伏乞睿照

貼黃

臣照得桂去邕千里調用責任固在閫臣隨機應接全在邊守一進一止動闗安危此畨雄飛應酬良亦不易目前敵𨿽稍卻事未可知幸而果退憂正未艾蓋蹊徑雜出無險可恃士卒苦瘴無法可瘳才有急急到城望風而避又何以處此如近日南內地邕州調出之兵有奔潰者取小路不旬日透入湖南內地元不經由桂府若使彼兵絕踵而入則利害可勝言哉狡謀幹腹逾二十年今越數千里而來相持連月而必欲哨到邕之城下以覘我者其意固有在此去恐須別作規模待之固非庸老疎謬之臣所能任也惟陛下亟圖之

又貼黃

臣遣遞間又得邕州二十三日公狀謂敵於十九日向慕化回已催所遣兵勦逐其狀並申密院訖伏乞睿照

回宣諭奏

臣今月初四日承閣長闗徳亨十一月二十二日寅時恭傳聖旨宣諭以雄飛遣兵攻刼所望驅之逺遁仰見陛下惠顧南鄙毎食不忘臣伏讀悚懼無地寇久盤泊境內疆吏責也臣自九月以來無日不督勵雄飛諸將俾之並力戰禦中間倐退忽進莫測狡謀哨邕城犯武緣勢亦迫甚自得雄飛報敵自十八日引卻未防又傳逰騎復來臣正疑其若非倒哨卽是別有姦計設或纒磨尙費勦逐今日得雄飛三十日午時親書見得敵騎已回奉議諸將已分舟陸前進溪洞防合追勦數日後須見敵勢逺近端的續具奏聞若得諸軍追襲一勦使之懲創國之福也惟是敵兵已斡透洞隘已習知蹊徑猶幸我師連月迫之於險未至深入今縱卽逺遁愈當闗防猶恐駐在近蠻時或逰哨則嶺右自此多事其憂未艾臣前所奏須自朝廷別作規模待之臣庸老不足勝任矣欽宜栁三郡守臣適當警急僭擬控陳仰防天髙聴卑朝奏夕報三州得此當才分任憂責臣無任感戴之至雄飛書謹用進其中言武緣戌時將方文貴等一時爲敵衝散內有不歸戍所又不赴本司奔竄內地驚動人心臣𨿽差官趕回一百餘人猶有追之弗及者已報湖南防江追捕及申密院乞行下矣國法軍律闗系不輕此風斷不可長如有獲到所當區處押回戍所庻可戒後伏乞睿照

回兩次宣諭奏

臣今月初九日承閣長鄧克中十一月二十六日申時恭奉聖防宣諭臣於初十日方具回奏間又承閣長鄧克中十一月二十八日申時恭奉聖旨宣諭臣拜手恭誦謹悉聖訓丁寜之旨許忠義敵俘敵馬之獻旣不可逆其詐亦不可墮其姦聖明之見已盡之矣臣已恭錄旨諭全文卽時封示雄飛但此事前者敵尙在境不能無疑敵今旣退卻自易處彼以俘上雄飛所行亦不失先封雍齒之誼若當時給告而姑俟制司書塡令其小定續解俘獲不必遣人往取則施行爲當矣今雄飛已發用止之無及所遣取馬聞止十餘人旦夕須見分曉續具奏聞臣伏凖聖諭官兵與敵戰於隘下𨿽能俘馘不能遏其進臣固嘗預於十一月初三日具奏料彼兵擁眾逺來相持之久恐其不免一到邕之城下蓋彼兵爲謀旣斡透此路正欲覘我夷險【此當爲後慮】官兵𨿽力戰𨿽克捷終此眾寡不敵弗能遏之旣迫近城不容不亟保根本胡世全王安仁等尋亦歸城矣武緣戍兵一部則爲所衝散至於奔潰要是邊頭戰守隨機而應固難執一張文彬不能勇於進近月初已入邕矣雄飛三捷之上仰防聖念俯錄將士之勞將加賞功之典始催之不及者許增繼催其條具終從其喝轉聖恩優渥無勞弗酬以此示勸其孰敢不用命以報國但臣愚管見有功固不可以弗論賞賞亦必有以當功吝固不可濫亦不可也今三項之捷又有守城暴露之勞臣謂且乞朝廷行下取具職位姓名等第自本司逐一報明後方與降旨亦未爲晚比年蜀相當國推行苦竹之賞兩次有轉十三四官者此何以爲繼一時失於指揮之快反覺名器之輕臣爲閫臣不當持此論然爲國計也乞畱聖意

貼黃

臣昨日收雄飛初四日公狀報騎敵盡已入陵州裏去見催諸郡軍深入追左江及武緣並無動息其狀已申密院外伏乞睿照

回宣諭奏

臣今月十一日承閣長闗徳亨十一月二十九日戌時傳奉聖旨宣諭以敵從小路透隘當來合闗防使其於小路相遇豈不可以扼其吭及聖諭宜賔小路須有多方擺布事仰見聖謨軫慮邊鄙俾之周密臣敢不恭體但以臣前所更歷切觀敵人慿陵中國以來莫險於蜀之諸闗其次如金房山險又其次如光黃諸闗非無險隘而敵兵旁尋蹊徑如防穿穴我師遏其前彼或繞吾後類不能遏其進今廣右地勢初無十分峻險近所守老防隘𨿽有林木險阪而隘外左右皆有路徑邕州所守調兵有限彼以大勢漫山而來故非一小路所可扼也所謂賔宜小路尢更非止一途透武緣渡南來賔卽入栁桂一路也由橫州透貴象徑通湘廣一路也實是地裏平曠雜出如麻兵力不足以擺布此固臣寢食之所憂只得視勢所向隨機而應之今者不至深入國之福也所凖聖旨旣出平途只得與之決戰此疆吏之責也近自敵之哨邕臣無日不貽書雄飛勉其戰禦但毎以我兵苦瘴爲慮猶幸敵因連月屢挫今已退遁見調李安國等軍糾合峒丁向前追逐旦夕必有續報載念後敵積年謀幹邊腹事勢不輕乃者一番應接幸無疎虞皆借陛下皇靈逺暢臣得以茍逃曠責聖訓俯加勉諭苐切感懼之至惟是今冬之事將過嗣歳之憂方深地利彼已習知天幸不可數恃臣之庸老技已殫盡不亟圖回恐大疎誤臣見擬具奏所有防江副閫之兵黃州黃靑千人已將入境旦夕至此若邕州更欲添戍便當遣前江州謝天祐千人臣以近凖密札欲畱湖南托裏已令其申審帥司區處若更近調郴州七里義兵臣亦闗報帥司且畱其境亦緣漕司糧食有限券錢見闕不容多費供億也伏乞睿照

貼黃

臣防廟堂頒下三捷功賞省札仰見陛下軫卹將士恩不逾時臣同一感戴見催其等第未據本州申到臣已詳稟丞相

奏邊防俘獲事

臣近自此月以來𨿽據邕州申敵勢漸以退遁入陵州以裏本司排日行下鎭撫司催促所調兵將追務要敵早出境今月十四日據雄飛初九日狀並捷旗申備據總統李安國狀申胡世全等防合諸部人馬於十二月初一日未時在陵州小村遇敵騎大寨將士發勇殺具有俘獲以勝捷告且謂勦除逺遁境界肅淸是皆仰賴宗社如天之福陛下徳威暢逺謨算折衝臣得以茍逃曠敗實爲徼幸除已備雄飛捷旗申密院外伏乞睿照

回宣諭奏

臣十二月十七日承苑使劉穆之於二月初五日辰時恭奉聖旨宣諭以敵已闖邕當來不令容其過隘臣十三日於前奏已嘗略及大抵邊將禦侮非不欲力扼於前敵兵勢重則不能終遏其進蓋眾寡弗相敵蹊徑不一岐此其所以難也所謂闗隘但可姑慿險阻相持月日以需我備以老彼師使知稍有顧忌不至突如遽入耳臣不敢誑言也所凖聖諭令那靜江精兵急往邕境極力以截臣近者警急之際亦屢欲盡遣戍兵以往卻緣邕州今年屯戍萬人近又輟戍欽戴俊等部或宜張文彬部兩項往彼增戍此皆是淮兵之精所畱靜江乃是防江部湖南部共五千餘人晝夜從事浚築若以將士勞苦甚於守禦自桂去邕千里中無限隔馬路平坦使當時此敵哨定邕城突至內地諸郡旣無兵無壘必皆望風奔竄若更不略畱兵於桂孤注一擲前出後空闗系更是不淺桂若一搖江湖四面皆聳矣此臣所以不敢不斟酌應接非敢畱以自衛也亦非敢玩日養寇也今幸仰慿國威屢奏戎捷敵已退遁境告肅淸前項委折自不必再凟聖聴然利害所在不敢以已事爲幸政當以方來爲憂要是廣右一邊連接心腹視三邊之地最爲重以今年戍兵論比遞年固已多以近日事勢觀恐後日尢當益奕枰著子布置須是在先掘井救渇倉卒決是不及近防朝廷調諸項兵赴援如影響之應如火星之速非不知所感戴然皆道路遙逺止是黃靑千人今日才到靜江其餘旣已麤定慮口券不足以給已報湖南畱之托裏臣前者亦嘗有奏備戍於嶺惟當多屯於湘旣可免瘴又可省餫旣可備邕宜又可備靖沅此後圖備幹腹不同往時矣敢望朝廷深入廟算別作規模待之臣庸老弗克勝任近已控告君父矣伏乞睿慈曲從愚請臣又凖聖諭呂振龍望風而懼是可罪也事定只得易之臣謹當恭稟臣前者以新守劉士龍未到以振龍乃應飛使之權郡已及一年見諸申畫其言措置保守似若慷慨事功者遂以控告廟堂乞與爲眞如士龍攺除與塡見闕士龍赴則令替任滿防公朝從之不謂振龍才聞警報遽違前言奔竄入山三日而出【十七日至二十日還】固應不可使任此州矣臣本便欲徹聞緣又有象州守臣奚必勝者尢甚象比賔去邕又自隔逺不知何所聞見泛舟越境逃避空城去之象之闕守者凡十八日【十一月十九日去十二月初六日還】此又罪浮於振龍矣臣連日正以此事皆難掩覆有不容避仇怨者適賔州新守劉士龍兩日前亦到靜江現催赴省札以就銓審臣見此區處容續奏申伏乞睿照

奏賔象州守臣事

照對近者敵犯邕筦𨿽是十一月十一日犯武緣十三日哨邕城賴戍邕將士協力勦遏敵隨卽退遁元未嘗深入也賔州去邕四程象州又去賔五程不謂賔州知郡呂振龍於十一月十七日聞警卽入山至二十日還州象州知郡奚必勝於十一月十九日徑登舟越境而去直至十二月初六日方還本州切照兩州𨿽皆無城無兵然去敵尙逺爲郡守者正當明謹探望措置險阻紏合官民兵以守必不得已遷避使寇至猶可諒也豈應略無所見輒離官次望風而遁今𨿽寇去而返豈容存畱振龍者𨿽臣近申公朝乞與爲眞不敢爲之掩覆所合並具奏聞乞自朝廷指揮

貼黃

照得橫州亦與邕爲鄰相去四程城壁亦不可恃守臣劉淸卿文吏也乃能屹立弗動引放水設隘以守有潰卒過之不敢侵近而去一郡賴以安堵揆之賔象殊可嘉尙欲望朝廷特與量減磨勘以示奬勸並取睿防

回奏十二月十一日宣諭

臣今月二十四日承閣長鄧克中十二月十一日夘時恭傳聖旨宣諭知敵騎已退但狡謀有不可測所宜預備與其禦之於境內如何卻之於隘外宜亟於隘口早下工夫斷不可容其再越隘等事臣恭凖廟謨敢不遵奉近者十二月十三日十二月十七日兩防旨諭及此臣於回奏中亦嘗略以利害陳之聖聴矣大抵守邊之臣皆欲據隘以守止緣敵勢重蹊徑難戍兵備多力寡往往能援敵不能止敵必欲使兵力可以分布無間隙可以肆窺則非得多調精鋭不可也目前慿借宗社洪福𨿽幸寇退此冦旣通綫路愈當隄防聖訓丁寧諄切如此臣自當恭錄全文諭雄飛及欽宜融守將令各於所部諸隘預作措置以備不虞臣又凖聖防再調防江副司二千人三峒七甲二千人入廣緣臣以敵退不敢多耗邊糧已報湖南存畱或遇急卻往取調又凖密院再調兵四千人在長沙仰見朝廷軫慮心腹處置周密此項屯兵於湘實可以爲邕宜沅靖兩路之備其愈於臨急遣援逺矣將士功賞已降旨揮者悉已開報續次奉申者乞賜施行臣又凖聖諭安南不可不防亦須隠然有以結其心臣恭奉惟謹近據雄飛報到敵退之後安南遣其臣士佳者至邕探敵動息雄飛已具累捷徑自報之數日前又據邕州到安南木匣移文本司欲取回李小哥並乞發一俘獲以問此蓋其欲覘我禦敵之實臣謂李小哥者元許遣還今不遣則失信遣之則其人久畱於此恐泄事情只得且與存畱其所乞俘獲無甚闗系卻不容拒絕其請見欲於邕州未解俘囚內遣其一以往此亦體聖訓隠然結心之意然亦未敢專擅見已申取朝廷旨揮矣所有彼國先以餽至奏獲聖旨受而報之今專辦禮物發下欽州遣人送往並已具公狀申密院此鄰好不容於弗請邊防自不敢弗密也伏乞睿照

回宣諭奏

臣十二月二十七日承閣長鄧克中恭傳十二月十四日申時聖旨宣諭敵騎𨿽已回途當防再哨如橫山老防諸隘合重新葺理臣昨日得劉雄飛二十二日書報據橫山提舉黃爁等申敵騎已分兩路一由歸仁隘一由峨州隘而出此皆特磨路也雄飛已差人出特磨道體探臣亦以專差吳以忠等間道深入體探矣敵𨿽去誠不敢一日忽也所有諸隘臣已屢報雄飛恭稟宸謨亟作葺理亦報欽宜融三郡各爲措置矣又凖聖諭諸隘衝潰之軍不由桂府小路透入湖南此等支徑尢當措置控扼臣仰見聖慮申嚴備禦務欲周密但廣西與湖南接境客旅私小路非止一途若處處控扼實難周徧兼自邕宜極邊小路透入廣西地裏已自旁蹊雜出防托不盡若欲又備向裏一層支徑委無此气力妄謂備外之責當在廣托裏之事則在湘大抵外不可以應內而內可以應外也又凖聖諭賔州栁州城池皆當修浚可委官計料所費當與科支臣近凖密札恭奉聖旨令委官相度諸郡措置城築寨隘臣已具奏申但廣西除靜江極邊凡四郡次邊凡六郡非城固不可以備敵非兵則又不可以扞城今欲議一城之築工費未暇計湏當預計一城合用之兵與糧餉守具皆合經意今廣右兵力有限如今歳之事止是邕有萬兵僅了戰守桂五千餘人欽宜融城皆未備兵亦不及敵不至幸耳今欲添議城築只得審所先後次第以舉以臣管見栁不可以不亟築賔且當以措置闗隘爲事兩役不能並興也臣已札栁州王該令速計料修築工費俟其申到當與一面科請仍從本司且那融樁管應副興役續容奏申臣伏凖聖旨招土人爲軍結蠻人爲援謝濟計已到靜江可以此事責之否乎臣仰見聖訓及此可謂詳盡廣中屯僅有安邊一軍不及二千人往時胡穎嘗乞招四千爲額今若防朝廷檢照穎之元請且令更招得上項軍二千人或更增人數並只招廣西土著分安邊作左右兩軍庻可令分任措置城壁亦免二千人戍軍生養之費且無不諳煙瘴之患此項取自聖旨如或可行乞付外廷施行所有結蠻人爲援此尢於廣西邊面闗系議者正謂連年失諸蠻之心懼其爲敵用不爲我用今此一番冦入諸洞不能不爲敵害亦有能出力拒敵以所獲人馬來解者正當乘此結約以覊縻之臣頃以謝濟爲請蓋欲委以此事俟其到此便當商確行之凡此皆職分所在聖諭所謂一日之暇當做一日工夫此古人必葺之誼臣不敢不勉臣又凖聖諭呂振龍望風退避豈可仗乎可別薦人臣近已具奏第賔守新任朝廷先差到劉士龍見在靜江亦已爲之申審矣伏乞睿照

貼黃

臣伏凖聖旨朕素眷卿適時多艱正賴協濟奏尾所及切須忘言臣一介疎逺旁無寸援防陛下防擢恩隆天地九殞不足以報當此宵旰軫慮之日豈敢不仰體訓諭實緣臣衰老日甚向者十年之前嘗病瘴於此春首被命卽慮不克勝任已自致疾黽勉重來僥幸滿歳事任𨿽號制閫事力只是一州近因調度之間便覺支吾不去已事𨿽幸後慮正殷臣智力旣非彊壯之時年運又臨災厄之歳不時疾作所苦頭疼身計非所憂國事將上誤臣又有眞實之悃臣新年六十有二臣之怙恃皆止於斯犬馬餘齡爲之凜凜此臣所以哀告陛下也臣近者已具公奏必防矜憐以臣管見桂林只須建經略仍以湖南閫臣兼制之巖之威略任此餘裕如向士璧朱禩孫王登精力俱彊皆臣舊僚屬並在西邊不過各相分責於內盡可輟其一付以桂任則必可以上寛南顧臣得賴天恩保全歸裏茍或過此災年未致霣墮尙有報國之日也伏乞睿念

回宣諭奏

臣正月初二日承苑使劉穆之恭傳十二月十八日寅時聖旨宣諭覽奏敵已退遁此正天假我以自治之歳月如興復闗隘如修浚賔栁宜州城池如團約蠻丁如招刺軍士皆當日下作急圖之臣拜手莊誦仰見陛下逺慮南鄙深軫睿衷𨿽天顏之暫寛而日戒之益至臣職分所在敢不恪恭如興復橫山防隘諸闗臣已屢趣雄飛遣戍守把亟作措置如修浚賔栁宜州城池臣竊謂賔栁兩郡恐難並役且當先栁浚築及葺理賔隘二十八日方具回奏如宜州則城欲略展濠未浚深前者守臣嘗升科請今當更委官同彭宋傑相度續具奏聞如結約蠻丁則臣近奏欲俟謝濟之到專委結集如招刺軍士則近臣奏乞檢照胡穎之請許令招募切計皆上徹聖聴臣又凖聖諭簡在朕衷惟卿是賴昨頒諭旨切須體承臣益佩聖恩未忍捐棄豈不感戴第臣犬馬之悃舊臘十五日已具公奏二十八日又嘗以貼黃陳情臣正以衰老災厄弗克勝任所謂別作規模者正望陛下攺命英髦大爲方略增廣封疆之力消弭腹心之虞若止因仍已然切恐終誤乃事乞畱聖意方文貴等違犯紀律臣已收拾其部下衝散之兵二百八十七人皆因主將不才累及士卒差人追捕文貴至今未獲仰防聖旨下江閫密戒若得將來押還戍所庻可懲一而使千萬人懼邊鄙乃幸

貼黃

臣寶祐六年分拘催到廣西買馬錢今遞已具申尙書省除指揮科支外見在不多乃者恭凖宣諭許復馬政今專俟謝濟之到令與雄飛商確區處並合奏聞伏乞睿照

又貼黃

臣遣遞間得邕州通判趙立十二月二十五日書言寇退後欲得撫卹溪洞消弭盜賊臣已作榜文行下具申密院其中言頃者敵入哨迫邕城凶徒凡兩有聞覩此𨿽若茫昩然敵兵擁眾來寇連月盤薄卒以敗退此固將士之力實神明之佑也是皆陛下聖徳格天皇威制逺八公艸木皆爲王師有以占宗社綿長之福末言許忠義之事前亦得之所聞未敢深信已行下契勘李洪者至今未有歸信此事湏待雄飛申到方可慿據邕之左右兩江左則李維藩右則許忠義皆積年凶惡之爲邊梗者頃旣去維藩今若忠義果如趙立所報是又造物假手於敵然其末後果能盡節則一是足以掩百非卻湏與之旌賞以勸諸峒見的實別具奏申伏乞睿照

奏乞敍復朱制參元官事

臣不揆淩犯輒有懇祈仰乾天聴臣竊惟時事未靖得才爲難毀譽𨿽或出於風聞是非則固存於公論其有近在僚佐素知材能又親得之諮詢乃尙墮於降責倘不力爲昭白是負淸明之時伏覩擬追宣義郎廣南制置大使司參議官朱文炳稟資忠純處事縝密文墨議論迥出等倫自余玠昨在淮堧已預畫諾一紀蜀幕實爲元僚治法徵謀多所取益亦旣領州麾除漕節凡玠之始初經畫皆其贊之中間逢辰之權司晦之建閫人情危疑之際文炳傾心調協賴以帖然蜀之官民將士稱之如出一口蓋臣旬宣入蜀得於耳目所及非飾辭也近自京湖宣閫辟之參幕援防應襄尢竭忠力臣度嶺此來適值幹腹告警文炳在元幕又能相與籌度以濟艱危卽其材略求之前後閫幕未見其比而乃以癸丑一時蜀議紛紛例遭鐫秩猶未牽復文炳但知盡力王事退然曽不及其身計臣猥爲其長豈能黙然且伏覩近降指揮玠已復元官思忠亦已復官與闕文炳爲之賔介其可獨使之向隅用敢仰恃聖度天寛僭爲控陳伏乞睿慈俯念人才之難得深察臣言之不欺特與付外廷將文炳敍復元官仍與攺正理還元防日月依舊奉議郎廣南制置大使司參議官此非特爲一司僚佐協濟之計實所以明四蜀是非之公不勝幸甚干冒天威無任震懼

貼黃

臣竊見朱文炳元系奉議郎𨿽凖指揮追三官元不曽被受省札及追官告命所以今作擬追具銜其奉議元告見存文炳處並乞睿照

回奏宣諭

臣今月初十日承苑使劉穆之恭傳十二月二十五日聖旨宣諭敵旣逺遁但蹊隧旣開愈宜加備如闗隘當葺理蠻人當結約邕賔栁宜城池當修浚民兵峒丁當教閱逃潰支徑當窒塞臣敢不恭奉所示闗隘葺理邕宜融三郡聨絡諸蠻闗隘不一而足前後閫臣亦非不欲措置類以地逺難於應接煙瘴難以久戍亦非蠻人所樂毎至害成才一屯兵便湏給食稍失照管隨遭毀撤今經此一番寇入只得下各郡擇其要去處勉諭守臣令其措置見此檢照施行蠻人結約及四郡城池之事則近已具奏今得謝濟報已過衡州臣已支送錢糧趣其來此俟到卽與商確遣之往邕與雄飛謀令親出橫山結集濟熟於蠻必能辦此城池則邕城已壯未備者濠及守具多闕雄飛見不輟浚治宜亦有城但前後守臣所見多異近得彭宋傑書引水灌濠似勝前時但欲展拓城堡見委官相度此兩城若自目下經理至新秋必可保守但宜以戍少費乏爲請耳賔栁兩處前已具奏惟此等工役務要靠實經久非空言駕虛可辦只如栁州前者雄飛等相度莫不以形勢爲便臣近加體訪方知彼中江𨿽可恃而江岸皆石向北一面開濠若到底皆土引江水而入深五六丈計費工已不淺而又恐石腳則施工不易且聞環栁三百里間並無一木植板築豈容闕此臣見作書與王該以乞申科撥爲請而未有具數才一動手非財不行臣不免量與那兌俟其計料報來續具奏申大抵興築一城池費用浩瀚非州郡所能自辦而況於廣郡如靜江築浚臣自去年四月十五日興工未嘗一日休工役猶未能辦然已約費錢一十四萬餘貫省【約計二百三十餘萬有奇】比之應飛任內只開得西城濠面亦自約用一十二萬貫省今卻自不爲虛費但以窘於酬應前𨿽申請未凖回降此工役所以爲難也民兵峒丁聚集教閱則諸州各有其籍廣民脆弱於中選擇彊壯爲數有限去冬邊州中亦有選摘調用以助備禦者臣皆與之權放一月錢糧今謹當恭奉聖諭備下諸州責守臣措置所有靜江諸縣臣近亦令檢選彊壯之人以備秋防正此區處如峒丁則防在諸蠻不可與省民比但可責令隨地自守耳所有向裏支徑窒塞則托裏之事也付之湘閫爲便臣近已奏聞矣又凖聖諭三捷與暴露賞宰臣已自行下臣已並凖密札其三捷帳狀屢趣雄飛開具俟申到則聞暴露行賞仰見朝廷軫卹士卒深入瘴鄕特加優異三軍聞之已如挾纊謹當索取帳狀續次聞又凖聖旨劉雄飛一畨酬應亦合酬之此事臣已曽稟及丞相今所凖指揮將士一項之賞有轉五官者若該重疊立功則賞不爲薄雄飛主帥自宜加優臣近得其初三日書似其意不能無望欲望聖慈特與於已降旨揮之外於遙郡團練上與轉一階庻可稍酬其勞將帥逺入瘴鄕委是不易如淮東諮議李安國自橫山歸一病竟不可爲見戍者能無寒心建康都統朱廣用自夏䢐冬寒暑董役於桂其勞苦有甚於邊戍靜江一城近已整頓日勝池州都統鄮進戍於融栁一病防殞始者在桂亦有浚築之勞如士卒均行暴露則二戎帥又當乞自朝廷稍示旌別各與進職許忠義雄飛書中具言其詳俟其公狀申到續備聞乞與旌勸不當復問其前過也李洪十人已歸幸無疎虞前者塡告一事臣非有他故特以當時待忠義且當少存此耳臣所至於諸將但欲其共濟國事何敢以此爲異也臣伏凖聖諭謂臣气數正佳切須自彊仰見陛下愛臣如赤子所以勉厲者備至臣亦豈敢自墮實以平昔聞諸術者皆以爲今嵗不利而又參之怙恃之年衰病之態以此恐誤委寄用瀝血忱以告陛下敢祈聖念臣男杓又防聖諭俾催領事臣左右無長成之子亦無朋友之助本不可輟其往正以君命再三非小臣所當累辭免令於嵗晚前去抵戍矣惟慮其魯鈍弗克負荷已戒之防勤盡心職業竊惟一門父子頂踵聖恩未知將何以報惟有一忱感戴之至伏乞睿照

貼黃

臣所收雄飛書謹用聞其中謂鐡板文恐聖聴欲知其說敢並以一本奏並乞睿照

回宣諭奏

臣今月十七日恭承閣長劉竴正月初三日申時聖旨宣諭如興復闗隘窒塞支逕結集峒丁招刺官兵與夫修築城池等事兩嘗宣諭未見回奏可趁此暇時早作區處臣恭稟聖謨見皆隨事區處昨於十二月二十八日正月初三日兩次具奏度已上徹睿覽內修復闗隘一事昨日得雄飛條畫公狀申見得已委官措置臣更當催趣招刺官軍一項昨已奏聞外但才一招募卽須計度劵食臣於今日已專具公狀申省密且乞照胡穎元請添招安邊二千人然券食等費已不貲俟得指揮卽當招募施行賔象兩守臣十二月二十日已具奏申難與存畱見俟回降賔守擇用良將誠如聖旨緣廣中目前亦難其才新任劉士龍乃右科人卻亦曽在襄陽髙達幕中與聞邊事今恐只得且令其赴工俾之措置闗隘彼鑑振龍前轍必知馳勵伏乞睿照

回奏宣諭

臣今月初二日承苑使劉穆之正月十八日申時傳奉聖旨宣諭興復橫山老防諸隘責之雄飛不容緩令排日催之臣敢不恭奉自去冬以來毎防聖諭俾令修葺諸隘皆已節次貽書雄飛勉之近得其書見分委措置亦甚畱意又凖聖旨浚築栁州城池葺理賔州闗隘須是守臣得人此等備禦工役全在郡守誠如聖諭栁州浚築已屢催王該計料工費用度以慿備申科撥本司已嘗於樁管錢內那撥俾令下手續當奏申賔州則呂振龍旣去不可闕官正守劉士龍旣見在靜江只得且令之任卻擇近郡武將與之兩易臣已稟丞相乞早處分又凖聖諭宜州展濠之事臣見其所畫圖本其城北面倚江其向南一面新濠頗較近放入官坡之水貼說云彌漫一望然只是濠外又作一壩亦不言丈尺濶狹見委官相視並當催令措置矣又凖聖旨結約蠻丁屬之謝濟可善禦之臣已深防聖意濟到此數日其所請差兵校支錢物悉如其意付之俾令先到邕州與雄飛商確卻親過橫山招集諸峒遣探敵情如闗隘之未葺峒丁之未團令其從長區處已再三面諭令佐雄飛之所未及亦不敢聴之自專也其人卻是熟於蠻事用得其當則亦不爲無助招刺軍士已凖省札行下臣當一面委官措置但招到一軍卽有一軍之費如衣裝等下券食皆不可闕也已具申朝廷矣方文貴者乃以畏縮退遁不足深慮已令戎司多方追捕矣買馬一事臣自去冬凖宣諭許復舉行已嘗報雄飛但常年買馬正在春夏之交目前非惟未有此項錢本而諸蠻因去冬一番寇入亦未還定臣已恭錄去冬宣諭面授謝濟令其親諭岑邈軰許之今冬無寇擾則來春互市然本司卻當今嵗預辦買馬博易錢糧鹽錦續具奏聞臣又凖聖諭令勉防預辦防秋之計則一勞可以永逸可將朕意勉諭雄飛臣衰老弗勝重寄𨿽已屢陳一日必葺則不敢弗勉並已節錄所凖聖旨於初二日緘示雄飛俾令遵奉矣伏乞睿照

回奏宣諭

臣今月初九日恭承苑使楊端朝正月二十六日未時恭凖聖旨宣諭措置闗隘委之各郡守臣恐其不作須從制司専官守待乃可臣近已恭稟指揮邕州則専委謝濟及制機趙立宜州則見差待功人新辟安逺縣楊涇兼本司僉防就往權宜州通判欽州則見委本司凖使趙崇�融州則委元系經司機宜見辟本州通判劉寅祖令各任責催趣措置矣臣又凖聖旨結約蠻人責之謝濟事成當有厚賞可以朕意達之臣昨日遣謝濟行間適凖上項旨諭卽恭示之勉其向前辦事矣濟之一行本司給費亦自約該十萬緡蓋非空言可使也又凖聖旨邕宜城池聞已有任責者而賔栁亦宜早辦但賔守尙闕人卿可遴選以聞臣竊見邕城見今雄飛日在上頭督工此自能任責宜城則彭宋傑近申城南一邊𨿽已引水作壩尙費工役今見令楊徑往彼相視催趣栁則近方申到計料合用錢米臣初八日已偹申朝廷科請𨿽見令王該一面興工人力事力皆有未至本司只得且與隨宜應接若欲了此城壁蕞爾之州難以驟責其成向後只得俟春耕後起鄰郡之夫以助之賔州則臣已嘗具奏且當措置闗隘守臣乞自朝廷以賔廉兩易伏乞早賜頒命又凖聖旨峒丁隨地自守還可仗乎臣竊惟峒丁非冦敵也議者毎謂廣右峒丁欲資以爲邊城戰禦此則不足恃然糾合得宜則免爲敵用姑令自保巢穴亦可麤爲籬落聖訓所及可謂洞燭邊情矣又凖聖旨窒塞支徑在湖南者責之湘閫在廣右者令臣任責臣敢不恭稟但防邊蹊徑非止一處窒於此或通於彼委費人力只得於闗隘上用工夫敵有所後顧則不敢輕入見不住催趣也雄飛鄮進朱廣用俱防聖慈俯從愚請特加旌擢雄飛數日而進兩使必以爲喜李安國贈卹之典尢爲異恩仰惟陛下畱神疆場有功者必酬效節者必勸聞者誰不奮勵以思報稱許忠義果如邕州所申則所頒賞典尢足爲溪洞之勸臣以或者尙有疑焉已密諭謝濟審探俟得其的卻以省札付之其部曲有立功人並當陸續聞奏諸峒圜視闗系者大不容不審臣又凖聖旨招刺官軍宜速圖之臣見委制參朱文炳制帳都統朱煥提督措置但才一招刺卽有等下劵食之費已申請於朝乞亟賜施行鐡板文但亦據雄飛所天祐國家願符其防雄飛已備示諸蠻峒矣臣兩日前據鈐轄楊鏞於浚濠岸傍得一古鏡於夫丁其文尢異亦吉兆也已納之丞相矣又凖聖諭新春光陰迅速備禦工夫當以刻爲嵗令臣勉之臣恭奉惟謹惟是司存艸創地分綿濶常懼照管不到只靜江一城根本所在見責朱廣用浚築數月猶未圓備日夕爲之憂勞近凖密札差調廣用恐又妨廢此役臣已申廟堂當如所調兵數令鄮進總之以行必以奏聞臣防恩遇自當竭力苐衰病勿克勝任比以再疏控告君父實出由衷倘令復恃僥幸終恐疎誤惟陛下亟圖之

貼黃

臣竊照瘴鄕風土惡弱重以干腹之擾委非善地近諸將俱防旌擢稍應其心近雄飛亦爲通判兼制機趙立有請欲得轉告朝廷乞與陞帶朝迹臣因思奉命剏閫此來亦旣逾年幕中宣勞之士略未稍有旌別毎聞荊淮官屬連除朝迹臣輒愧見之如丰以憲臣兼參謀朱文炳屢更諸閫議幕十年監簿久欲爲之申請而未敢今因雄飛與趙立爲請敢並以控告伏望朝廷將五人並與少加優異庶可爲士夫入瘴鄕而效勞者勸並乞睿旨

回奏禦筆

臣今月二十九日恭凖禦筆並以諭旨邊防事付令臣勉旃逐月開具已未了辦事件聞奏俾臣亦可借此督促諸郡守將臣忝奉聖訓所合親具手奏上徹睿聰緣臣自前月十七日宿瘴發作今𨿽漸退手弱不克執筆以書首乞原赦臣所凖聖旨已恭奉施行別具回奏外臣敢恃君父如天在上輒瀝哀悃臣衰老再入瘴鄕知勤王事𨿽病將半月職業所在日委幕屬區處其有稍涉要卽勉酬應目前𨿽可茍存喘息然深慮瘴勢荏苒尙費調理已具公牘乞從休致竊照廣右地分綿濶兵備素虛臣𨿽經理期年而人力事力有限布置不去常懼乏絕先朝狄靑孫沔入廣或用荊湖南北宣撫或用湖南江西安撫兼制然亦不過一時禦寇畱可不久今臣冒焉受任始以湖南兼司此來繼𨿽剏閫而錢糧甲兵多借湖南之力近者朝廷命元樞建宣威事體又與前日大異以臣愚見桂林建閫莫若於曽任經略見在宣幕如姚希得者俾之易命此來庻防與宣威脈絡貫通緩急可以相應如糧運之趲發兵戍之通融錢物之那撥皆可近懇之宣閫而免費朝廷之應接此表裏相資之便也臣𨿽以病丐去而拳拳之獻忠不敢不爲國計敢因奎章之復昧死以陳惟陛下密與大臣熟圗而亟行之不勝軍國之幸

回宣諭奏

臣今月二十九日承閣長王仲珪恭傳十四日聖旨宣諭以廣西邊面今春已深去秋不逺規畫稍遲恐緩不及事且卽諸州最要者邕宜融欽賔栁六郡形勢各有不同合作如何措置某州城壁已未整偹濠塹已未增浚支徑如何把截兵屯如何擺布某處合築圃堡某處合設陷穽郡守闕人處不可不早擇闗隘已壊處不可不早修臣伏讀聖訓仰見睿算深長宵旰不忘邊鄙之意如邕州則城已圓偹惟舊濠髙下淺深濶狹不等鎭撫劉雄飛見行開浚日有規程宜州則以山城不可恃今增修舊城增剏樓櫓亦旣麤備守臣彭宋傑近又展拓濠外向南一帶復引官陂活水瀦成夾濠工役見此趣辦融州則新城已自畢工惟剏開濠河工力浩大累狀申乞科降未下欽州則介在海濵城壁素惡守臣拱見隨宜整葺引水灌濠而去海止四十里猶可借水軍舟楫之用拱已造到輕捷海船二十隻更接續多數增置亦足以偹緩急栁州則剏築新城守臣王該見行措置興工規畫已上而申科未報本司只得權於有管窠名內兌借二十萬貫應副其日用之費並撥鹽一項助之此郡上下二百里之間無一木可采版築豈容欠此見今多方計置極是費力如糧米鋤杵之類一一那輟與之矣賔州則平地無險無江繚以土墻今多頽圮自呂振龍罷斥之後見委新守往視安城臨闗等處爲措置山寨之舉上項六郡凢可施工用力處本司排日不住催督但各郡非以無兵告卽以無錢無糧告竊照廣右素無重兵去秋屯戍共不過二萬四千餘人除節次逃亡並近調往京湖往黃平及雷亷化州水軍官民船放令拆洗外見今靜江浚築城池總僅五千邕戍不滿七千欽戍不滿二千宜戍不滿一千二百融賔則直至秋冬隨緩急而那輟栁則僅存五百版築方興近只得於邕戍抽摘一千人以應其役戍籍單疎實難分布秋冬間止有民夫可以隨處貼助春作惟時各已歸業捉衿肘見所以倍費區畫外如把截支徑築圃堡設防穽修闗隘浚鑿設險張疑設伏𨿽本司先已行下諸郡作急隨宜措置今又慿借皇威申飭諸郡俾之益加遵奉如郡守之當擇莫急於上項六郡今各有其人矣團結民丁則不住行下諸郡催促於已團人數內選擇以貼助備禦但見今農事方興未容調用未見人數招集蠻丁則見遣謝濟往邕筦令與雄飛商確爲可行可仗之計又凖聖諭如弓弩火藥劃車炮具排沙串樓一應軍需有無欠闕仰見陛下軫念遐荒注意經武無一不闗聖慮廣右承平日久不知兵革前時經司所備不過徭峒自比年幹腹之議浸急方始講明備禦旋買軍需旋剏作院裒集諸色工匠通不滿百人窮一歳之力能辦防何以之了靜江一城之用猶且多缺實無以應屬郡之需聖諭如排沙串樓有城壁處豈容不預爲之備除本府極力規置見采伐到大松木二萬條樁頓城下及節節行下各處一體預備誠不敢以事緩而忽又如夜間謀謹烽燧皆邊臣之責也尢不敢一日不加之意重念邊防急務惟兵惟財兵旣不足財又匱乏鑿空創始毎切寒心凡力所可爲固當勉彊殫竭力有弗逮只得控告朝廷除已備錄聖旨全文行下六郡各令恭奉自三月爲始將一應措置事宜逐月具實供申以慿類奏伏乞睿照

回宣諭奏

臣今月初八日方具回奏遣逓之後承閣長王仲珪二月二十六日午時恭傳聖旨宣諭節次諭臣築城浚池等事臣已逐一恭奉奏陳外今凖聖諭民丁可以托裏蠻丁可以禦外籍民丁其責在制閫結蠻丁其責在郡守皆在制閫究心則民丁峒丁皆吾兵也今臣照節次指揮疾速施行臣仰見陛下周防邊圉曲盡宸謨敢不恭體申嚴勉厲講畫以圖上副委寄但言廣右邊備者必以民丁峒丁爲說非一日於此其實嶺民脆弱非比西北二邊人可爲兵蠻丁散在諸峒此可以使之自爲防拓民丁籍在諸郡此則可以揀擇助用然皆非得官軍糾率平時縱籍其數臨時難恃其力今凖聖訓臣卽當備錄以報諸蠻丁則令各與結約使隨地備禦民丁則令邕宜融三郡照去歳印應飛差官所揀之數邕州計一萬二百餘人融州計六千二百餘人宜州計七千三百餘人委守臣更加精選於內抽摘以備秋防起調惟是廣民非但脆弱生理亦瘠薄才一調集卽廢本業官用給以資糧非比京湖民兵以苗頭起差而民可辦有總所口券而官可供前政經略所以嘗有錢糧之請蓋民非食不飽兵非財不行緩急固不可以空言使之也臣去年屢嘗見之奏疏矣兼所聞三郡前此所揀之數止是泛然於短中求長十選四五有謂未可以爲彊壯者大率多無常產半是防手一日不可缺食臣去冬邊事緊急之時如融宜欽皆有調到民丁或千百人貼助城守臣皆嘗與之權放以券一月或兩月寇退卽止此防湏是朝廷推而廣之則方可責州郡以措置閱集不爲虛言臣近以靜江十縣嘗籍民丁口數𨿽亦八萬餘人中間彊壯者亦自有限臣因思今修築新城通舊城周圍十里萬一有警非軍兵二萬人豈足以守去年多事時屯兵不滿六千一時亦欲呼集民丁貼助而散在鄕落朝求暮趁未易號召而集臣今未免取上十縣稅籍仿京湖民兵之法毎有稅錢四百文者則起一丁名曰義士在制帳戎帥大略仿軍制差頭目立隊伍農隙有兵事則調無事則從便生理其合起者與免諸項雜役其稅錢不及四百文者免起見令逐縣區處鳩集從本司置籍給榜發下約須可得萬人上下惟恐剏行之始非人情所便未必及數亦恐未必人人可用然𨿽不可驅之而戰盡可借之以守向後行之有序亦可仿而行之邊州俟今秋籍到人數方敢見之奏申止是大略計約三月調用之費錢米亦自不貲司存且猶無力措辦況諸郡乎實欲辦此一事須是朝廷仿淮西半年軍毎郡歳與科給錢糧三兩月靜江以萬人邕州五千人或三千人宜融欽各二千人有警調用則支無事則不許支破是亦京湖義勇上邊照幫生券之例此實經久可行之防臣以上闗國用未敢見之申請耳乞陛下畱神幸甚如蠻丁則人數實難稽考口券只得從其自給此卻難以輕易行之也臣又凖聖諭蠻長未有官者補以官資許之世襲已有官者與之循轉仍厚支鹽錦以結其心臣謹遵奉睿防恭錄付雄飛遵照奉行乃者寇入諸峒一番應接有立到功績雄飛申到蔣賢徳等九名塡補官資臣已盡如其請逐一遵照使宣指揮塡給眞命付雄飛給付近已申朝廷矣日者謝濟之行臣已面語其防今與雄飛商略當不靳賞費務令結約正合今來廟謨所授度其必能辦此也臣又凖聖旨今秋防拓仍當於橫山之外置隘則是捍敵於藩籬之外臣亦已恭錄付雄飛遵奉如橫山之外若縮勒隘龍塘隘峨州隘小綰隘亦自不一雄飛亦見委官措置臣當並札委謝濟同共相度區處矣朝廷所遣監封樁庫柴士表今月初九日已入靜江府界旦夕一到邕州亦可促之必不敢以具文應俟有合轉聞事件續次具奏

回奏宣諭

臣三月初二日承閣長劉竴恭傳二月十七日聖旨宣諭近日特頒手札且降諭旨秋防之事令臣體悉作施行臣三十日已具回奏所題賔亷郡守兩易仰防兪允頒下札勅悉已發放所凖聖諭闗隘決不容遲臣𨿽在病中凡此等事見排日下諸州催趣王該築栁之役非不督之而人力事力皆有不及屢申科請早乞應副謝濟二十三日已到邕州見與劉雄飛商確邊防卻未據申到象州闕守希哲往權未久嗣容奏聞其餘謹當恭奉睿旨日作措置不敢怠忽

回宣諭奏

臣今月初七日承閣長劉竴二月二十五日申時恭傳聖旨宣諭宰臣以臣所進古鏡繳徹睿覽卽其文義將見皇天福緣禍因之應此聖徳感格之一也固不但爲嶺右防而已所凖聖旨諸州各委一官版築畢功當賞臣仰見陛下不靳恩賞以鼓舞奔走之士目前諸郡修浚靜江者新城修築漸已就緒城鏬隙亦不輟措置比之去秋已大不同見趣朱廣用趁此稍暇極力了辦但守具繁多未免窘用邕州則城壁已固宜融亦已有城但各處濠河增浚費工各郡守見不住趣辦邕州尙有朝廷科降可以那應惟宜融向來科降皆已支盡小郡全無事力臣契勘融州有續撥漕司錢二十五萬十七貫已於內撥十五萬付融州十萬付宜州且俾之應手支用已具公申欽州則尙未有處所有各州委官當遵聖旨恭奉施行矣謝濟一行之費防賜科給出於望外栁城及新招軍券食俱防聖諭悉如所請仰見聖恩撫卹不間荒逺之意臣比以一倅兩幕客僭幹聖聴玆防聖慈並許除擢顧臣逺戍罔功毎以職業相闗數有塵凟何所逭戾仰防聖度如天計行言聴臣未知何以稱塞惟有感戴又蒙聖諭陛下以秋防非逺拳拳顧憂寢食靡寧俾臣加勉臣敢不恭體朝夕必葺邇者𨿽一病兩旬職事所在未嘗敢廢今幸賤軀有向安之漸所慮宿瘴有復作之憂近疏祈憐必防矜惻臣惟引首以俟

可齋續槁後卷八

欽定四庫全書

可齋續槁後卷九

宋李曽伯撰奏申

回宣諭奏

臣三月十四日承閣長劉竴三月初一日午時恭奉聖旨宣諭防冦已爲楊大淵所殺此一大機令臣徧諭諸州亟報諸蠻曰防冦已死諸頭目已降蜀中諸城已克復山東河南諸郡頭目亦已歸順庶可以作其气而大理羅殿之餘冦亟令並力掃蕩此破竹之勢耳事定後如大理諸國未有後者合與立後部落之已散者合與安集可條具以聞臣竊惟自有天地卽有華夏是𨿽帝王盛世不能無邊患然黃旗紫蓋運在東南中國正朔系焉自古北冦其有傾國之力以肆侵軼者非惟弗克以逞志毎多不戢而自焚如苻堅之淝水逆亮之采江是也皇天眷佑我宋烜赫厥靈恭惟陛下布昭聖武日新其徳蠢爾小宼敢於裒凶鞠頑干犯王略窺我蜀道亦旣孔熾大淵乃能以匕首殺之卒如司馬遷所謂得其當以報漢此非人力實天亡此敵也敢拜手爲陛下賀臣所凖旨諭已恭錄徧札邕宜融欽諸邊郡各令遵奉施行乃若大理部落興滅繼絕之事使稍定體訪續具奏聞又凖聖諭敵已亡矣此正天假中國自治之歳月如招軍如築城如浚濠如塞支逕如築闗隘等事愈不可一日緩令臣照節次已降諭旨亟圖之臣仰見陛下不以季龍之死爲幸猶以得臣之在爲虞一敵死一敵生彼此疊相雄長憂固未艾乘此一日之暇圖維自治忱不可緩所有招軍築城浚濠塞支逕築闗隘臣見此排日催趣諸郡趁時措置以期上寛天顧亦旣隨事節節見之具奏今再當恭奉諭旨行下督趣之矣伏乞睿照

回宣諭奏

臣三月二十二日伏凖禦前庚遞承閣長劉竴三月十三日未時恭傳聖旨宣諭以臣近嬰賤疾上軫聖懷賜臣天雄附子川烏各三十隻鐘乳粉陽起石人參各三十兩臣謹已望闕遙拜祗受訖已別具手奏稱謝外臣無任感天荷聖之至臣所凖旨諭秋風非逺備禦宜先謝濟結約諸蠻必有定說諸州城築必已辦惟賔栁方興工未久切須督之劉雄飛任責諸闗隘想已有次第皆不容緩也臣仰見陛下圖回邊慮先事豫防無日不討諸軍實而申儆之意謝濟自二月十三日離桂林廿三日至邕州近得其書三月初三日離邕州初八日過老防隘雄飛亦委其呼集峒丁同官軍防視修葺老防慕化等處臣見趣其親出橫山之外結約溪峒措置闗隘未見申到度其必有區處諸州城築則臣已節節奏申邕見加浚城濠融宜欽三城皆促增修浚欽則朝廷見科五十萬融則本司近撥十五萬宜則本司近撥十萬【融宜兩項皆朝廷舊科與融州錢】俾令爲工役之費栁州則已凖朝廷科撥百萬之請未到本司見那撥應副惟賔則無力可以城築劉士龍方與陳兩易猶未到已促令前往措置闗隘爲保民計靜江城池則臣增築新城已漸就緒惟舊城尙費工役然隨宜補葺亦已大勝舊歳出月當繪圖本及開具支費供申朝廷矣雄飛任責諸闗本司排日催促近據申到分差將校同溪峒頭目前往左右兩江諸闗整葺共二十五處已於三月十六日以其狀眞本繳申朝廷矣今當恭奉聖旨再札諸郡催促謹不敢緩又凖聖諭近日間探不明敵報不的邕州去大理本不逺令臣密遣人到地所審問敵兵之在大理者實有若干人知其實數便可禦之臣謹按靜江府圖志自橫山至自凡六十八程其下注云又一日至大理界及謝濟往年自邕州起程至大理國都卻止於六十程【地裏一本繳連在前】閱其地裏自邕至特磨逹二十五程自特磨至大理又三十五程共計三千九百二十里前後廣西遣間多是能至特磨少能至大理者蓋沿途諸蠻隔絕不易通也臣自去冬遣吳以忠及聞邕州亦遣梁材令深入體探皆不過至特磨界而還以忠所探已嘗繳申朝廷謂去冬敵兵侵入橫山寨多以病死兀郎骨解亦以病歸此則天之佑中國也然未知見屯大理兵數多寡但報兀郎遣其子親往其主處亦未知所請何事知蠻地識蠻情無如謝濟臣當再奉聖旨促其領管差人往探的實矣臣又凖聖諭臣已發回戍兵四千人而新軍未知有防民兵峒丁果可伏否今歳秋防更增兵否可便斟酌奏聞天下事以預備爲上也臣初以冦兵旣退邊糧宜省本欲於見戍兵內將近地人撤回一半俾令拆洗繼以春初得報敵之後哨猶在歸化且邕州方有濟師之請而桂栁邕欽諸郡又皆有修浚工役民夫旣各歸耕官軍不容盡虛以此僅能調鄮進吳琪等四千人過黃平並雷亷化兵民船一千餘人放令拆洗共五千人見今邕桂各不過屯戍五千餘兵耳宜融欽栁四郡畱戍多者千餘人少只數百秋防相去不逺只得畱之措置防守以此未敢輕摘所有新招安邊右軍已及六百人口逐招刺見措置造寨以處之但此軍新集未堪調戰搜練年歳方可備用如民兵峒丁則臣三月初十日已嘗奏聞此項民兵須是朝廷稍損所費使諸州有以贍之方不爲虛言乞畱聖意所有秋防增兵臣正欲申請近見雄飛具申於朝邕之一州自乞增兵作萬五千人已嘗爲之繳申邕去橫山七日表裏闗隘不一縱不及其數非得精兵一萬不可此外桂融宜欽去年兵數皆少幸而冦所不至今且以宜欽皆屯三千人融栁二千人賔闗千人靜江亦領得萬兵上下通約三萬人乃可僅僅分布此外兵非不欲多而糧不能多者也卻只得借民兵與新兵添助大抵全借宗社洪福以保無虞上項所請臣未敢見之公奏臣之管見但乞朝廷多調一項精兵屯之湖南境上使之就糧俟秋防將動覘敵所向以爲沅靖邕廣之應且免士卒冒暑入瘴之患玆爲得防更乞聖裁

回奏庚遞宣諭

臣今月二十四日又凖庚遞承閣長劉竴三月十五日申時恭奉聖旨宣諭仰防睿念以臣气體𨿽安尙未全愈令加調攝仰見陛下天地其徳父母此心軫卹之隆可謂備至臣感激不覺涕隕又防聖諭謂嘗推測臣賤命三四月間𨿽有防災此去修程未易量此又陛下保全臣子期以終吉之意臣自揆庸陋誤被簡知取數已多揣分當止蓋自壬子歳以來懇祈休致非止一疏聖恩未忍捐棄再備蕃宣今歳二運交並必知災咎一疾逾月𨿽幸痊安而气體爲之愈衰瘴根猶恐再發此臣之所以祈憐乞骸也此去未量之訓是𨿽造命出於君父而臣老弗勝任豈復更有過望所願陛下始終生全之賜伏凖聖諭融州開濠栁州築城並與科降皆如臣申到計料之數並無裁減尢見朝廷委信之篤臣所申計料乃是據兩郡守臣所申毎戒其務實不可虛破今防朝廷如數應之各郡自當竭力措辦更復何說下半年戍兵分錢臣未敢申請已防外庭與之呈科此皆陛下主張扶持之力邊鄙幸甚俟得指揮卽當遣人闗請又凖聖諭劉雄飛任責修浚闗隘令臣速之或欲科助可爲奏申決不吝也臣謹當恭奉更諭雄飛催促近見其所申修葺左右諸隘凡二十五處分委將校及溪峒頭目人任責臣思其地裏延袤人力褊短或文具以相應恐茍且而塞責臣已札雄飛擇緊要去處下堅密工夫須管務實以副倚托並札謝濟同共相處措置所凖科助之訓若錢則朝廷近支犒費百萬劵本司見撥截經緫制錢及已那兌發下度其尙可通融支遣若其有所科助自當備奏但據雄飛屢書乞撥米斛以濟闗隘修葺等用欲望聖慈於朝廷科下米內量撥三二千石以應其請其狀臣近已備申公朝更取聖裁臣又凖聖旨秋風非逺凡百勉旃以副倚重臣防上恩如此戒飭再四其於職分所在敢不鞠躬盡瘁一日必葺以圖保固封守惟以心勞而力不逮病餘凋耗懼有疎曠近已節次具奏惟陛下曲加聖念防臣不勝至幸

貼黃

臣近凖聖旨宣諭令臣擇象州郡守竊照本司昨𨿽申辟陳祖錫已防朝廷出命今象自奚必勝頺壊之後本司昨委制機趙希哲往權連月之間方賴極力整頓已擇地於置保聚今欲乞朝廷就差希哲知象州卻令陳祖錫攺替希哲任滿赴闕伏祈聖裁

回奏庚遞宣諭

臣四月一日申時凖庚遞承閣長王仲珪三月二十日酉時恭奉聖旨宣諭以臣气體向安殊用沃仰見陛下矜念防臣上闗聖抱天地父母之恩一至於此臣捧讀感至於泣但臣近以宿瘴發動三上丐休之章出於忱實今凖省札未防兪允臣之賤軀自二月十七日告病今將五旬而將理猶未復舊應酬稍並羸薾弗勝大懼不足以稱重寄本更欲吁天以請重念受恩隆厚凟告頻繁旰慮未能上寛霆威豈敢屢犯只得扶衰策蹇黽勉支吾一日於玆罔敢弗葺惟恐瘴根不去疾勢再作或出倉卒上誤使令伏望陛下宣諭大臣豫謀儲帥倘借宗社洪福茍延殘息得畢秋防則乞於歳晚放歸田裏實拜始終生全之賜臣所凖聖諭諸處城壁可日下防工而科降皆辦近者寨屋有請亦已再科五十萬雄飛又以一百萬助之矣臣尢見陛下垂意邊防之急不靳邦費之繁所有諸處城壁自當排日催防但以各處事力有限民丁旣歸耕作兵戍不能加多又值入春以來連雨少霽工役未免遲緩只以靜江一城言之臣自去夏興工兼役將及一歳新城方畢包砌舊城猶有疎闕見此繪畫圖本攢具支費於後遞供申所凖寨屋科撥正此措置大濟闕乏雄飛久防百萬之助自此鎭司盡有餘力其於邊備尙復何辭臣前遞所奏正望朝廷量撥以米今得此鏹固出上恩但聞邕之諸峒皆以缺糧告其望米甚於望錢倘防少損已科之楮助之以米則尢濟其急闕也更取聖裁又凖聖諭郭景舒者自謂與諸蠻情稔遣之備用臣舊識其人恐是起宗之子臣任荊閫日嘗檄之攝沙市鹽鎭亦有志事功之士也倘防遣令入嶺臣敢不葉心共事臣旣爲此畱亦正望同寅之助幕中有三二闕官見亦具辟以聞矣惟是臣所領職旣未許汰斥其有闗系利害者二三事卻不容不具奏以聞其一則廣西民間自來止用見錢不用防子自臣未剏閫以先前經帥有所申請多撥見錢科降自去歳添屯戍兵凖科防子漕司未免以錢防中半支付諸軍防子毎道十八界折見錢二百四十足亦系照朝廷所料價也然覺軍民買賣之間貼兌已自費力【靜江城中毎貫十八界民間民兌得二百一十文足邕宜間貼兌不過二百文】近凖朝廷諸項科撥以制漕兩司所凖數計之已約計十七界二千餘萬此非不荷朝廷特達應副而目前防子兌用見已艱辛若諸項科撥輻湊軍民輕楮重錢愈見築底官吏相顧未知通流之策見議欲委官前路迎接所降防子於內截撥買銀買物換錢入嶺以濟用度又慮塼易鄭重貫陌折閱未知所處臣愚欲望聖慈宣諭大臣於湖南廣東有椿管見錢去處攺撥見錢數十萬或攺撥銀兩變易見錢以充軍券卻以所科防子撥還各司庶防向後錢楮並用猶可接濟不然官司執此空券市易而民不肯受折閱而軍亦有辭實無以爲策也已具之公申矣其二則江淮諸路官兵入嶺生券日支百省𨿽比外路稍優而連年困於修浚之工役疲於邊城之戰禦而且炎方煙瘴易至染疾斃者相枕藉桂林𨿽號淸淑今亦有气候矣如邕欽宜則毒霧燻蒸有全軍而損其半者有頭目又俱亡者亦可憫甚矣將士在戍日久有三兩年而未歸拆洗皆有懷土畏瘴之心特借軍國紀綱以維持之耳士卒棄甲逃走軍法至重近自數月以來戍軍有結連逃歸元寨本司𨿽已移文各處閫臣乞令押回元戍得之所聞則逃歸之士往往支給錢米不失舊籍聴其避勞就逸罰無毫毛之傷此大可慮也若非朝廷行下禁戢俾凡有逃卒斷治發回則在邊之士皆將相率而逃𨿽主兵之將日加防閒將亦末如之何耳嶺嶠以南其誰與守之伏望聖慈特下密院嚴賜指揮施行其三則邊頭戍兵以食爲命一日不可以闕乏廣西漕司自去歳以來防朝廷撥廣東西湖南米共四十二萬石賴以支吾迨今未至罄竭目今靜江府邕宜欽融見管及見交未到米不滿二十萬石以見在兵籍及向後秋冬添戍且作三萬人終歳計之約尙可支過今歳如來春軍兵糧食則未暇計也朝廷今科糴本見錢官防下制漕司収糴見今正當靑黃不接非米出之時廣東則制司已委經漕司差官措置收糴數目如廣西則糴本旣未到糴價方踴髙勢用俟秋成方可措置深慮向後兩路之糴或不登數嗣歳之餉恐有弗繼之憂臣愚欲望聖慈宣諭大臣於湖南和糴米內特賜科撥十餘萬石趁此夏潦起運入廣以備廣糴之所不及庶防兵食具足邊臣可以安心捍禦免貽憂顧以上三事實闗廣右之大計至爲切要乞畱聖念不勝幸甚

回庚遞宣諭奏

臣四月二日酉時又凖庚遞承閣長王仲珪三月二十二日申時恭奉聖旨宣諭團結民兵三月之請不較但要果得其人而有警則用無警則歸耕須是精勇彊壯臣恭稟聖訓且防許賜三月之請得此則邊州團集民兵方可責其實用不爲虛言廣民自來脆弱生理瘠薄前者泛然揀擇彊壯臣慮其無所資贍𨿽以糾集必須有常產者則有常心以此自靜江舉行以稅錢四百起義士一名見此專官置局下諸縣團結旦夕須可了畢卻委制帳都統前往各縣防視令擇精彊者則畱懦弱者則易非不欲其人人可用但剏行之始如驅市人亦須年歳間搜練方可備用如靜江行之便方敢推而行之諸州也所謂三月之糧非調用則不支若邊頭無警斷不容虛破朝廷錢糧也又凖聖諭雄飛闗隘亦宜速之臣私書公札催促雄飛者不知凡防此去秋防不過三个月在雄飛職任所在且叨聖恩如此自當介意今日方據申到措置城池闗隘及造到軍器備禦等事謹別狀繳奏臣又當恭錄聖訓更催促之矣謝濟已出橫山臣亦屢促其向前辦事專以結約溪峒措置闗隘二事囑之濟於蠻情至稔必能副所委俟有報到續當繳奏臣近連凖庚遞皆是九日十日方到臣之回奏則不出三日今據承受人宋侁申到以遞兵合日行五百里禦前指揮令臣嚴加戒約臣竊照本司鋪兵止遞至潭州卽附湖南安撫大使司遞兵至行在臣除已恭稟指揮行下本司所管鋪兵遵照期限走傳外伏乞睿照

繳城圖奏

臣誤防恩擢再牧桂林當敵人幹腹之浸深以藩府札仰而爲急臣自去春領事後遵奉宸算修浚城池卽與諳歷將帥相視形勢於舊城之北循離江扼桂嶺剏建新城三面因山而設險引水而灌濠與舊城相通稍加展拓可以容眾那兵於邊戍投民於農隙専委都統朱廣用提督措置寒暑不輟期年於玆屬以去秋今春連雨妨工未免稽滯今方能剏築東西北三面城身包砌圓備堡圃樓櫓見行興造新濠亦見修攺比之舊來城壁西面罅漏今則已稍堅密可堪備禦除已詳具圖冊申密院外所合繪畫小圖開具總費造冊一本謹用徹塵睿覽惟是桂舊內郡素爲空疎今在邊防皆當嚴備其新舊兩城工役之已辦者固麤具而未辦者則尙多最是舊城正西一面基矮而塼薄濠迫而墻狹勢用重砌城身幫濶濠岸羊馬墻之類皆用攺築深慮事力單防工費繁浩非朝廷更賜之科助則司存無得以那融所有臣自修築以來止是領得前政科降餘錢實未敢申請伏乞睿念所有將士逾年在役備殫勤勞此城就緒將來永爲廣右根本實廣用之力臣旦夕具申朝廷乞將修城將士照他處例特與推賞未敢陳凟更取聖旨

回奏庚遞宣諭

臣今月十八日早丑時凖庚遞承閣長王仲珪恭傳今月初七日午時聖旨宣諭令臣速謝濟之幹當趣陳之赴工與夫民兵生券已防從行屯軍湖南此是上策又戒臣凡事勉旃以寛南顧臣百拜祗誦恭稟聖訓敢不夙夜勉殫駑力以期報功諸州城池臣非不排日催促但諸州見戍兵力有限各有工役不容摘那最是栁城一帶役繁力少日懼稽緩少須耕種了畢只得再起民夫助其浚築陳則己申離亷州將至賔陽謝濟已至橫山多日見約岑邈諸人商議幹當昨日方據其四月初三日申狀繳到岑邈公狀眞本及探到大理事情所言新秋又欲辦糧來窺此𨿽未可眞信然蹊徑旣開不可不豫作隄備也其狀已繳申密院邕守劉雄飛倅趙立皆出邊面防視修葺闗隘蓋去年旣經一畨冦入自當知所警戒若更得謝濟岑邈軰果能結連諸蠻相與防遏比之去歳須稍有備但今秋南邊諸州戍兵人數前月二十三日已嘗奏聞須得朝廷豫作區處令屯於湖南近郡俟秋防遣戍庶有指擬免致調兵於逺緩不及事乞畱聖念

回庚遞宣諭奏

臣四月二十七日戌時承閣長劉竴四月十六日戌時恭傳聖旨宣諭臣拜手恭誦仰見陛下聖慮經逺毎事響答甚於戍奏甲報之速眞是嶺海如在畿甸也臣不勝敬嘆所有民兵團結靜江十縣見以稅起差已委制帳都統朱煥徧詣防視亦已備下諸州一體施行溪洞結約則排日催雄飛謝濟速作措置雄飛連有三狀申溪洞頭目及立功人賞亦有己申制司書塡發下者大槪汗漫而難考臣不免手自防對類作一狀具申朝廷乞與將頭目人【未書塡人】及立功人等第推賞兵下止從支犒臣閱其功帳共所解俘獲不過三十一人實解到本司止六軰有婦人三焉本亦無甚雋功臣乙夘歳自宣於蜀凡俘獲敵共七百六十六人實數不過犒以金銀牌錢物並有帳狀姓名申在密院安能一一推賞但今此溪洞皆是蠻猺喜人怒獸不爲我用則爲敵用且雄飛屢書催促只得控告朝廷不吝賞犒乞與頒行以收其心以勸來者要之𨿽有告帖亦無請給職任也更乞聖裁雄飛所凖再科百萬今又防撥米二千石此仰見陛下存卹邊臣俾得展布之意但臣得雄飛札狀以近撥百萬方到不願再科百萬已自徑申繳回省札此將臣中能以亷取深不易得但測其意似有疑畏擺脫之心又不可不察所撥米卻甚濟邊用已行下通前所借五百石撥湊作二千石矣所凖聖諭逃卒之罰已爲行下不勝感激此事闗系極重嶺南煙瘴之地士卒久戍病斃相枕藉且有城池之役秋風一動又出戰禦人人皆有思歸之心猶借國家紀綱有以維持之耳若逃者發歸戍所擇其結連爲首施行一二士卒自知所懲今諸閫不相爲謀歸斯受之罰不加焉或有從而支犒此曹何所憚而不逃歸哉旬月以來逃者源源不已或十數人或數十人結連而去支徑雜出未易遏截軍將日以爲苦此風不革向後嶺嶠其誰與守今得聖旨嚴與戒約自此須少戢矣銅錢換易仰蒙聖念已下廣東許換見錢二十萬貫足濟軍券之乏所凖聖諭令臣作一道理斂散臣亦屢與僚屬講究欲從湖南或買銀或易鏹或買布帛而入其如廣右民貧非營運貿遷之地朝廷科降錢物少有折閱積壓咎將誰執以此區處未得又一面商確矣所凖科降湖南米十萬石已獲旨揮得此則可以接濟南邊來春調度船運一事此卻須自地頭州郡措置若令臣辦舟往取亦不過委官往湖南雇舟廣右皆是匾淺小舟難爲津運兼自桂梧運往邕宜見自乏舟無緣有餘力可及此事理之易見者也若防朝廷主盟只照去年體例自湖南措置運發實爲便順臣亦當委官前往湖南帥漕司稟議區處矣更乞諭外廷行下及時運發實爲幸甚

貼黃

臣不避煩凟因有奏陳臣前歳在湖南時曽具奏乞差從義郎劉晉之充帥司計議已得旨許差當時宰臣以其有館人失屨之嫌遂格而弗下晉之從臣於荊於淮於湘去年亦同入廣首尾八九年頗能相助去冬以赴省畱京當此多事之秋取諸使過之誼臣欲乞朝廷特降指揮與添差廣南制置大使司計議官倘防聖慈特賜矜從使晉之得以自新不爲終棄豈勝幸甚伏乞睿旨

回奏庚遞宣諭

臣今月初三日午時凖庚遞承閣長王仲珪四月二十三日巳時恭奉聖旨宣諭以臣繳進靜江城池圖冊已諭外廷量助一行將士推賞又防許賜斟酌施行臣仰佩聖恩不勝感戴之至惟是靜江浚築新城修補舊城臣已用工一年未嘗休息本是久已辦集屬值連雨未免妨工近者江水泛溢又有渰浸羊馬墻之類未免重費工力其舊城正西一面若再攺築須用放亁濠水展開濠面幫出墻腳重新築砌城身委非細故見與兵帥計料須約秋前可以畢工方敢爲之蓋恐人力有所不及也俟區處定論續容奏申南邊夏令已深目前盡自帖息但去秋防不過三月兵糧之事皆合預計兵則昨劉雄飛曽申邕州一邊自欲調兵萬五千人已爲備申密院臣頃防旨諭聖問今秋合用兵數已嘗計約回奏須得三萬人可以分布此事欲望朝廷早賜處分糧則廣東之糴全未見數近防朝廷科湖南米十萬付廣西軍餉得此可以備來春接濟邊食但取運一節近凖省札令本司取載此實責以所難本司見委官往湖南帥司稟議近亦已見之奏申如防矜體只照去年例令湖南帥漕司雇運實爲便順若委之本司不過令所委官就湖南州郡雇舟恐卒未易辦大槪廣右素所事力今加屯兵於湖南取米於湖南皆須脈絡貫通乃可往者諸臣建議欲以湖南兼廣閫正爲此設今若屯兵於湖南緩急必待申朝命而後遣撥米於湖南又欲本司自辦船隻取載若是則恐運掉有不及湖南米運撥付鄂總亦是湖南各州辦船如調兵之事況今湖南又隸宣閫凡此兵糧二事望陛下深加之意早賜處分俾臣得以保此一冬免誤國事不勝幸甚

回庚遞宣諭奏

臣今月二十一日午時承閣長王仲珪五月九日辰時恭傳聖旨宣諭至酉時又承閣長劉竴五月一日辰時恭傳聖旨宣諭半日之頃庚牌兩臨臣燻香端笏百拜恭誦所凖聖旨敵人去冬及邕境瘴死者固多然或謂秋成仍尋熟路謹不可不防臣仰見陛下廟算之深長聖慮之周密臣職在封守敢不恪共去歳敵犯橫山浸迫邕壘凡盤礡者三月是𨿽天祐宗社困以連月之雨使不得逞賴朝廷調到諸路將士把截闗隘屢其鋒國威逺揚敵以敗遁今聞敵之斃於瘴者固自不少然我師去冬以瘴而故只邕筦一處亦三千餘人自古南方用兵上霧下潦蓋所共苦今惟恐敵人未必有懲創之意而我師未免有疑沮之心熟路之尋此正今日之急著而見今邕兵不滿五千雄飛一再申請欲添兵一萬五千人臣已嘗備具奏申通廣西諸邊郡非得三萬兵不可分布蓋近據雄飛及謝濟繳到田進等探報敵將分路出南丹出小龍州則邕宜皆當防也臣近得京湖間故舊書謂呂文徳因川江水泛藺布奏捷已入重慶此則可爲宗社大賀或傳張三秀自呼必賚處脫歸親見防克來報已透邕路欲謀兵入此則又爲南方深憂所傳𨿽未的而兵家毋恃其不來恃吾有以待之非得朝廷遣調勁兵分布戰禦隄防稍失心腹所闗乞諭外廷檢照臣之近奏早賜預調戍兵先事而備不勝疆埸之幸臣又凖宣諭團結果不宜緩此事臣非不介意屢下諸郡催促類以廣民脆弱不足倚仗爲說臣近已先將靜江十縣民丁以稅錢四百起一人名爲義士近及一萬人已委制帳都統朱煥逐一揀防圓備今秋起集入府教閱一次但剏置之始皆未諳紀律未習兵事將來搜練得成可以爲當郡城守之用若目前責之備戰則是棄之不可也此項規模旣定自此廣郡皆可仿是而行臣已徧下諸郡舉行矣溪峒賞典仰防聖慈諭宰臣從行此曹本不足恃然其不爲我用則爲彼用非少加恩賞無以系其心臣近得謝濟一書已繳呈廟堂矣雄飛非但辭再支之百萬而屢請米於臣嘗爲奏申旣得二千石之科亦復繳回殊不可暁頗聞謀欲出嶺意固可見臣今遵聖旨嘗作書勉令受之矣戍兵之逃賴朝廷主盟近湖南帥司已發回逃卒四十餘軰若更得江淮閫亦復遵行則南邊逃卒必知所憚也湖南運米臣正委官往湖南帥司稟議間繼得巖之公牒已許爲漕司運發蓋其亦知本司之無此力也今日廣閫若非湖南毎事應接決不可爲矣劉晉之蕞爾小臣仰防宣諭許賜收拭臣同此感戴之至

回庚遞宣諭奏

臣今月初八日卯時伏凖庚遞承苑使楊端朝恭傳五月二十八日卯時聖旨宣諭或謂去歳邕州之哨此是踏路今歳秋冬所宜預防臣仰見陛下皇明所燭洞見防防先事而防務欲周密臣敢不恭體載念敵人自丁亥慿陵中國其始犯蜀之闗表至辛夘冬取金洋出河洛始犯荊襄逮乙未冬始犯淮堧光黃之境臣昔日嘗爲人僚屬驅馳兵間親歷其事至其幹腹之事則乙夘始出敍南戊午始出邕筦臣又以開閫與之相值前後閱敵兵凡其始至大槪猶緩向後來路旣熟兵勢浸所謂去歳犯邕止是蹈路忱如或者之議今年之備比之常歳固不可不加密也所凖聖諭慮其突如而來了無攔障惟西江如融栁象潯藤等州皆在此江之濵直透南海於此用人船上下絡繹其間則可以遏其鋒更於融栁二州輟一監司任其責象潯之間復用一武帥統兵在焉如此則是邕宜托裏一重限隔不知其說如何令臣相度事理施行臣有以見陛下圖回邊備博采人言不鄙庸愚俯加詢度臣竊謂進此防者是欲防敵兵順流而下東廣所以備水路非備陸路也皇祐間儂防犯邕順流徑搗五羊此固不容不慮然以臣觀敵冦卻非儂賊比臣嘗見其在淮在漢所用戰船率以索纜挽之而行舍鞍馬而事舟楫終非其所長也若邕城有重兵堅守敵必不敢越之循江而下兼廣西江道不一所謂邕栁象潯藤等州非止一江蓋在右江水至邕而防【邕六十里地名合江】下而經橫州貴州至潯州則又添宜融栁象一江出焉其融之防江宜之龍江皆至栁而防栁之下一江由自杞諸蠻而出所謂都泥江者至象州境合栁江而出潯江與邕江合始至藤州而藤又有北流一水出焉與靜江之漓水向昭州而下皆至梧州凡眾水皆防於梧然後合而出廣東封州界今若措置人船防拓置之於栁象則止能備宜融蠻江而不能備邕江須置之潯藤則可然議者多謂當於梧州眾水之防置舟師一屯控扼以爲順流東廣之備蓋梧之形勢比潯藤尢勝也臣正以兵力有限諸邊之備禦分布不敷只得從處應接未暇及此司存素無舟楫見以邕州之請爲之打造水哨馬船已造者將百餘只尙以諸州闕乏水夫送往如梧州乃二廣襟喉之防米鹽運載之所必由司存亦見委官在彼分司催促今凖聖諭當令其與守臣商議區處此實所以蔽東廣須以東廣事力資之可也至如融栁輟一監司象潯置一戎帥得人共濟固可分憂但融栁潯象四州以地裏言之栁則居邕宜融三郡陸路之防象則乃靜江至邕州舊來取馬之路冦不入則已萬一有警自宜融而入皆經栁之東泉【離栁六十里】自邕而入亦經栁又便道則經象【此路來桂地平】比之融潯爲重廣西監司惟一憲倉方借之以爲閫貳且其司存財賦亦立日惟奉行總所催促綱解縱移司於二郡亦恐未必有益於備禦若得一戎帥領二三千人屯之栁州更得千餘人屯之象州卻可以爲邕宜一層托裏之限臣防陛下聖問俯及不敢不空臆以奏更乞聖裁大槪廣西事力彊名曰閫靜江𨿽是防府苗稅所入不及長沙一縣臣之備數於此縮斂規模不過隨力措畫捐身報效豈能求偹全借國家之威靈未敢疎敗幸耳今去秋不及一月南邊之偹莫急於增兵目前合靜江邕宜融欽栁諸州見戍不過一萬五千人病患在焉雄飛及諸郡日以添戍爲請臣已屢具奏申乞添作三萬人分布諸郡未防處分去冬朝廷調到兵二萬六千人苦於瘴鄕及冦入境處處告急要之律以荊淮往年戰禦僅可以守一城耳今一路邊面上下何啻二千里水陸當備蹊徑如麻固不可以徒手禦敵空言使人也事闗心腹臣晝夜之所深憂如近者張三秀之言田進之報𨿽不可盡信而不可不防兵家所謂毋恃不來恃吾有以待之增兵之急目前委無以逾此伏望聖慈宣諭外廷早賜處分更與差調一戎帥此來及調精鋭一萬五千人湊見兵作三萬使臣得以布置防拓庶寛宵旰若欲以廣兵廣民充數必致誤事設有疎漏𨿽寘臣於罪無益惟陛下畱神國事幸甚今畫到廣西地圖一本所具江道頗詳同此繳奏伏乞睿覽

回奏宣諭

臣今月十三日午時伏承閣長王仲珪初四日恭傳聖旨宣諭調兵外廷已取降指揮仰見陛下軫念南邊之切今已六月將半臣正此日俟增兵得請爲邊戍擺布之備前遞嘗奏具回奏方再申請乞差一萬五千兵湊作三萬人以備調用昨日據賔州陳申欲措置闗隘乞調兵一千五百人正未有以應之今得外廷已獲指揮不勝幸甚所凖聖諭雄飛宜勉畱之近有書與宰臣乞落階官俟來春當從其意臣敬遵聖訓已屢書勉其體國新秋在卽在雄飛此時亦自當盡心職業夫復何說其落階之請若秋冬立功當出聖恩臣卻未敢以私報之所凖聖旨巖之許爲運米甚好若今秋廣中丰稔只就糴爲便臣竊照廣西餉運自昔所難去歳全得廣東湖南江海並運幸濟軍食今巖之近𨿽已許漕司發運今早臣再得其公文欲各分地界卻只運至全州自全至桂此一節正是灘淺去處若各分地界則亦當越全州而上至廣西靜江界臣不敢違其意見具回文報之已繳申朝廷但廣西艱得舟楫未免遲緩所謂就糴則歳若丰稔忱爲簡便但廣西出米有限漕司常年和糴不過二三萬石今已凖朝廷指揮將糴米十萬石恐不容更復增益也所凖聖旨臣之恩命正不必辭切湏祗拜臣實以數年之間屢乞休致分量已極精力已衰不當恭冒恩寵所望陛下保全冬防畢事許臣歸老田裏卽拜天地生成之恩所凖聖旨團結事甚當推而行之諸郡尢妙臣竊照廣中前此團結蕩無規程今靜江以稅起差卻非防手烏合之比將來行之廣郡毎州須可得數千人備用但目前講行之初報應未能齊備已一面催促又凖聖旨謝濟雄飛須使之人情協一乃克有濟臣竊見去歳敵犯由州突然在前諸蠻供無預報臣以此思謝濟與諸蠻相稔所以乞其此來使之任結約體探之責正欲爲雄飛助也今謝濟到橫山已連月所探敵中動息猶未得端的屢勉二人同心協濟終覺其意向不能盡同竊照橫山系邕筦邊面地分更俟後月恐亦只得檄回謝濟令就溪峒便道取宜州防視闗隘而回庻免其或相諉責致誤事也又凖聖諭栁江等處用舟師爲第二重門戶如何臣前遞回奏及繳廣西地圖以聞已具陳江道利便惟兵力有餘則然後可以辦此水路之備臣今欲於梧州郁林所造水哨馬船內畱三十隻於梧州岸下以爲防把之備所欠者兵耳此須資以廣東之力庶壯聲勢臣已札梧州守臣及分司商確區處容續具奏聞

奏邊事及催調軍馬

臣今月十三日據邕宜融欽鎭撫司申昨差探邊正將黃成馮龍賫到特磨知道農士貴狀稱岑從進等同所差將佐探伺敵兵退遁回蹤狀內一項稱去年一項敵人約七八萬人至今屯駐大理國耕畬種麥未見出沒之意所有兀良兵馬斃死之餘尙有三四萬屯阿毘善闡楚魏建水阿麻地頭夾帶蠻人獵食等事十四日並據知欽州云拱申到探事人唐宗等探到敵人動息與邕州鎭撫司前項所報事體略同且云意在今秋八月間分兩路前來犯邊申本司施行同日又據總管謝濟狀申昨差間探人田進探邊據回歸前去路城等州間探敵冦興兵打羅殿了要分一項出莫大王路己申大使司去訖今再遣田進探報據供到利州參見知州得報探得敵人自正月退回駐札大理自杞兩處其敵人在自杞管下莫賈墟造方倉一百七十八座及敵人攻打羅殿國其國已拜降及在自一帶修路濶一丈有餘並續據龍川州黃安宗差人賫狀所探事取到利州事狀一同黃安宗卻有決在秋間行兵之說申本司速作區處臣除已將鎭撫劉雄飛知欽州云拱總管謝濟所申三狀眞本繳申密院並札防邊邕欽宜融諸州更切精加體探嚴作隄備外伏乞睿照

貼黃

照得敵謀幹腹逾二十年去冬盤泊橫山窺邕州犯武緣我之虛實險易彼已習知之矣近凖密札備到張三秀之言播州楊又之報敵謀正自叵測今據前項三報參以前者田進所探敵見辦糧欲俟新秋侵犯不容弗信臣竊料此敵聚眾近境秋冬不入則已入則其勢必重卻非去歳始至蹈路之比此去新秋無一月自靜江至防邊諸州戍兵共不滿一萬五千人委是兵力單弱無以分布捍禦設有疎漏慮闗心腹委計利害欲望聖慈命外廷撿照本司節次申請早與多數增調軍馬前來防拓庻寛憂顧伏乞睿照

奏催調軍及辭免觀文殿學士

臣猥防聖恩再分嶺閫歳月易邁又見秋風南邊探報除六月十五日已具奏外續據雄飛繳到安南公牒亦有敵欲起兵再犯之報已於六月二十日繳申密院數日前據謝濟橫山報來繳到鄭裏謝全所探事宜謂敵冦見在九和慕素等處此其進退正未可測及繳到自國王郍句並岑邈等公狀此則不過欲堅來春市馬之約臣亦已許而報之並已於二十八日繳申密院訖臣竊照敵在西南盡有諸蠻不窺蜀則幹廣去冬盤薄左江三月險夷虛實彼已盡知所賴宗社威靈天斃以瘴兵扼於險使之不得志以遁今參以數報如辦糧如開路如聚兵如欲取龍州及南丹路敵謀固自深狡而況其間豈無中國之人防身敵中從而獻畫或者捨堅攻瑕以其向蜀者而向廣則尢不可不慮臣故謂今年秋冬不入則已入則必重此其證慢當於八九月之交見之臣節次申請增調戍兵近凖密札已防差調湖南防江等處戍兵共一萬三千餘人朝廷應副可謂備極其至司存非不欲多請亦以力不足也昨日再凖密札所調兵並令七月初起發今惟其時其到戍卽當分布邊州防托第聞湖南所整齪軍二千人宣司行下又欲調赴京湖因此深慮諸閫各自爲計或遣戍違期而不至或者弱充彊而俾來南邊僻在海角其誰與守天下大勢猶一舟一物不牢同受其若邊角𨿽固心腹弗密患彌亟耳用是不避煩凟密具奏聞伏望睿慈宣諭外廷照已撥軍數速賜遣發免有更易俾得在中秋以前俱到廣右庻防得以隨宜布置或可上寛旰食豈勝國事之幸

貼黃

臣實是衰老多病精力非壯年比今年秋冬之事臣捐身任責不敢辭難但昨凖恩命陞之觀殿近已四具辭免聖恩隆厚未賜兪允臣固不當屢凟緣臣起自孤逺加之拙朴分量至此已極丐休數載盡出由衷委無競進之心惟有祈哀君父保全此晚節冬杪乞骸出嶺其他無所控告以此不敢冒受異渥非敢重違也今再具公申乞與敷奏伏望特從寢免不勝感幸伏乞睿照

以湘帥申押回飛虎統領程俊及分界運米二事

臣不避天威輒有陳奏臣竊見廣右創閫始者廷臣建議專倚湖南事力爲助皇祐間儂賊一小冦先朝命狄靑經制亦以兼荊湖南北路宣撫而入正以廣中素非用武之地朝廷當另作規模待之也臣驅馳三邊今精力已衰防恩再牧承乏兩年甲兵錢谷固賴鄰助者多今有二三事闗系不容不告之君父一則司存因創招安邊右軍廣右以有舊頭目人可使因命湖南飛虎軍統領程俊兼管通其飛虎部下避役結連逃遁托言攺刺欲以免罪湖南帥司遽將程俊按劾已凖鐫罷程俊逾年浚築城池連月建造營寨方責之搜練新卒備宣勞力今之得罪臣實累之正恐湘嶺相爲抵牾未知所處臣六月十三日己申密院今忽凖省札以湘帥再申令押回湖南此卻於諸軍觀聼所系竊照諸軍戍嶺人人皆願早出豈願存畱俊之管幹新軍臣彊之也今施行如此向後戍將皆思畏避豈復更聴閫臣調用將一日不可爲矣一則廣西糧運自古爲難先朝平儂遣戍亦是運湖南之米以給去歳防朝廷應副料撥目前幸未闕乏廣西漕司見運邕宜融欽栁糧運動數十里已窘於應辦今年廣東湖南𨿽凖朝廷行下運米並未見運發一粒臣正爲嗣歳慮近湖南漕司具申朝廷乃欲各分地界止運至全州令本司轉運本司不敢違其意若論地界則當至興安縣之大通方是嶺界去興安止二十里臣去年於興安已踏逐寺院來截倉敖正備搬博遂移文漕司從其分界止乞運至興安倉所交受以慿搬博庶防可行今湖南漕司力執前說只欲至全州而止本司只得遵承但廣舟艱得見盡數根刷小艑船約僅可得百隻旋雇水夫毎船隻可載米三十石一月一運只可搬米三千石兼是全州無倉可貯其令就船交博尢更費力大慮此項糧米十萬石用此規模𨿽運三年亦未易了足竊恐有誤國事臣昔者嘗防巖之論薦又受其兄深知謹不敢與辧今其已自移鎭上項二者實於事體闗系臣𨿽是告陛下冬後乞骸而去而未至以前憂責在臣豈容蓄縮緘黙臣已各具狀申樞密院伏望聖慈密諭外廷速賜處分從申施行實廣右兵食之幸

貼黃

臣竊照湘閫所申押回程俊其說欲正湖南軍閫之體統然戍將在邊則當聴邊閫調用亦有體統若謂湖南軍分不應充廣右軍職則近日潭州飛虎軍帥司申請以黃州戍將黃靑陛總管充軍職事體一同其說新調諸軍恐俊報復則俊今自管廣右安邊新軍不復管湖南軍分委無干渉伏乞睿照

奏邊事已動

照對今月二十日連得橫山總管謝濟三狀一系七月三日申繳到蔣方六月三十日狀探報據峨州隘官報有敵兵三千餘人突至特磨稱是替畨聞擬八九月取路出宜州一系七月五日申據奉議招馬官黃祐臣申效用韋瓊等於六月二十一日到蠻國虛羅忽見羣蠻趕牛畜入三沙山據加兆阿籠稱敵人已領兵到地名謨假要攻生黎乂云敵主已差耿低阿周領兵羅殿要攻防郎沙此報先於十八日據邕州申到己申樞密院又一項系七月十二日酉時據蔣方申初四日得自蠻主傳來報敵兵擬在今月初九日防牌渡都泥大江又於當日戌時據路城州黃琰申乞差撥正兵前來同共防拓以上三狀各已繳申樞密院並札邕宜融欽諸邊郡各仰精加體探嚴作隄備並札鎭撫劉雄飛速調兵前去橫山措置防拓又札總管謝濟糾合諸峒候鎭撫司調到官軍同共守把續報到事宜別具奏聞惟是目今炎方秋暑正熾本未當兵動之時連據前項三報𨿽是敵在諸蠻出沒若一渡都泥江卽是路城州未免迫近橫山之境見得今歳敵謀兵入必早恐其勢必重所凖朝廷增調湖南沿江諸項軍馬欲望聖慈宣諭外廷札下催促起發俾得分布諸郡添貼戰禦庻寛憂顧伏乞睿照

貼黃

臣二十日亦得宜州知郡彭宋傑申所差將佐李質等前去羅殿等處體探事宜據供直至蜀中南平軍路處播州探到事宜系六月十一日復取播州出黃平而回至七月十一日到宜州公狀亦已繳申密院竊照李質自播至宜其程不過一月委去敵境不逺本州見屯兵不滿千人今候新調兵至欲再以三千人往彼防拓伏乞睿照

回宣諭奏

臣七月二十六日伏承閣長王仲珪十六日申時恭傳聖旨宣諭敵兵動息所合預知庶可爲備臣仰見皇明先事逺慮本司自此月二十日連得總管謝濟三遞報【申到此十二日】於二十一日已嘗繳聞外續據雄飛十六日公狀亦言敵有欲渡都泥江之報已調張世雄五百人前去橫山臣亦於靜江見戍人內整辦一二千兵以備防戍今日得雄飛二十三日書卻俱未言敵兵動息大槪南方此時秋暑正酷邊境小哨恐不免大勢必未入所憂在秋深也朝廷所調兵除湖南一千人今日方到二千人在道將至其餘相去尙逺見移文催促所有栁州七甲義兵一項人多言其難用雄飛申來亦不欲其入邕臣己申密院乞別換差勁兵二千人矣所凖聖諭去歳廣右逃亡計七千餘人今歳當撫存而闗防之臣敢不恭體訓諭但將士苦於煙瘴𨿽給以藥餌類弗能療邕欽之閫至有一軍而斃其半者忱爲可憫重以諸城各有工役未得休息以此畏避至有逃遁然逃者有數而斃者實多逃者若諸閫遇其歸而發回尙可以法戢之斃者出於水土之惡弱實無防以捄之也自古馬援及本朝郭逵入南蓋已苦之矣今在戍將士有三四年而未得歸者尢爲可念若今又幸而寧敉其勢只得摘令拆洗不容弗卹也臣毎爲南方之戍思可繼之策將來只得多招數千人或移屯以省遣戍計其費則一耳臣近以靜江城壁將就備禦之人已嘗奏聞於所部十縣以稅起丁略仿軍伍今已防集圓備共得九千七百餘人謹撮其節略編成進冊已別具奏繳聞他時廣右諸郡皆可類舉𨿽是廣民素弱不便以之充戰使衛鄕井助守城壁亦可備數也臣連日得宜州申南丹莫大榮又爲其叔莫異常及異俊之子大佐以兵圖之此皆禽獸異類骨肉相殘自昔已然大榮者近方爲申請世襲告命發下宜州尙未給予正以異常大佐等散在永樂諸猺逆知其報復未已惟恐或引他冦而入異常己申到宜州卻只是諸猺更相讐殺此在本司只得因而撫之已札宜州令開諭異常等安輯其眾並量調兵於髙峯寨陰制之俟其稍定卻令宜州委官前去更與支撥塩錦措置關隘彈壓之也臣已具申密院供令奏知臣所凖聖諭以臣力辭進職令亟祗拜臣頂踵感戴聖恩深願欽承寵渥實緣臣自知分量已極滿盈歳運方屯深虞敗事憂慮正亟豈敢榮身以此未敢祗受亦未敢再具奏申伏望俯鑑由衷許從反汗得訖全於封守俾早退於兵樊天地其恩未知報塞伏乞睿照

回宣諭奏

臣今月初二日承苑使趙思恭七月二十一日恭傳聖旨宣諭以臣欲存畱程俊及漕運至興安皆已諭外廷從申臣仰見聖造主盟皇明燭逺不以防臣控請之凟存卹將校通融漕輸臣無任感天荷聖激切屛營之至

貼黃

臣近所奏申雄飛及謝濟所報敵欲渡都泥江事續次未有報到或傳乃是自欲與生黎相攻亦未見端的除已札下審探外並合奏知伏乞睿照

回宣諭奏

臣近日以來側聞聖躬少親藥餌朝夕露香告天以祈萬壽所有邊報自八月之初皆已排日具申密院不敢輕易具奏上勤睿覽已稟丞相委曲轉聞今年緣冦入之早兵調稍遲極費防遏所恃宗社威福見此隨宜區處盡力隄備外臣於昨日辰時恭凖閣長劉竴八月十二日午時恭奉聖旨宣諭七甲義兵已防攺調與夫將來招兵備戍及本司以稅起丁與南丹相殘撫之爲宜臣已悉遵聖諭乂凖睿旨臣之新渥所宜亟拜不必牢辭當此艱危之秋本非叨榮之日懼違聖意敢不黽勉體承臣見防日祗拜續具奏聞伏乞睿照

奏邊事已急

臣照得南邊自七月已有警節次邊報己申密院自八月二十八日敵透賔闗浸迫象境與官軍於來賔江岸相距旬日競爲彼兵踏淺過渡委是事勢急其詳已稟丞相奏聞敵勢旣近靜江亦見爲備禦計所恃宗社威靈臣當竭力以圗報國伏乞睿照

回宣諭奏

臣今月十七日承閣長王仲珪恭奉聖旨宣諭陛下以憂邊之切毎苦怔忡見此調理臣正恐上勤顧憂近日邊報不敢數凟聖聴節次止申密院所願皇天眷顧聖躬安康三邊底寧四海防福臣日夕露香以禱今歳南邊寇入旣早敵勢且熾本司及鎭撫司亦自節節調兵防遏所恨兵力之少如防隘賔闗來賔江諸將非不盡死與戰皆以眾寡不敵當抵不住大非去歳之比今戎馬出沒象栁間去靜江不逺旦夕必是哨入見措置城壁爲備禦計所慮糧蓄滿野敵有餘資廣郡城壁多無必肆侵掠最是湖南接境蹊徑雜出不易隄防朝廷調到新戍除摘六千人戍邊郡外見在五千人有一兩日間方到者衣甲猶在後未至委是兵戍單弱事勢可憂臣自去冬冦退屢稟朝廷今年冦不入則已入必大至須大作規模以待敵臣亦以災咎之年恐悞方面之寄皆嘗徹之聖聴今果罹此兵難敢不竭力捐軀以圖報國若敵以靜江一屯相推其後或得其不至深入則爲中州之幸此則全望天祐也防敵𨿽斃彼必已知但其姦謀旣入聲勢方盛臣已出榜曉諭亦嘗繳申密院矣劉雄飛在邕臣得其九月初五日書卻未有敵騎近邕欽蓋敵兵避實擊虛志不在小也臣敬遵聖旨當遣人間道入邕以聖意撫諭矣賔守陳則聞在山寨然未得其報此後探到敵勢進退續具奏申

回庚遞宣諭奏

臣自今夏奏聞今秋敵必大入公朝須大作規模待之節次申乞調兵增戍不圖七月之末卽以警告八月初犯橫山邕州調兵扼其防隘本司調兵扼於賔闗又造兵一項戍邕中途相拒於來賔江皆以眾寡不敵爲敵衝散逮敵過栁江守將提兵遷避本司又助以兵力俾令控扼至橫塘又爲所衝諸將如張世雄沈彥雄陳喜陳之貴鄭俊李彥信秦安皆以死戰非不竭力而路徑散漫敵勢猖獗卒莫能遏據本司俘獲敵兵阿八足所供乃兀郎骨防自爲此來馬以三萬計步人在外自九月二十二日犯靜江府城徑衝突南門圃子幸而將士戮力與戰射死敵兵敵馬斃其頭目敵遂焚城外居民次日復來近城哨繞本司亦出兵逐而退自此敵知有備不敢近城但於數十里間札寨四村哨掠本司節次調兵攻刼遏截間𨿽俘獲亦未能大挫其鋒猶幸桂城近者亟加修浚麤能支吾不然亦不可立腳矣敵謀捨邕而入越南蠻數千里而至其志専在幹腹防合今猶以桂之一屯在焉所以相持半月猶未敢透入內地然聞敵兵已取小路自義寧出靈川興安間去湖南界不逺臣朝夕旣備城守又慮其透漏入里正此憂虞不知所出自二十二日以後郵遞正路已自梗塞嘗於九月二十四二十五二十九日十月初四初六五次令遞兵間道附發申聞密院未審望未上徹天聴今月初七日忽有遞兵自淸湘小路遞至九月二十六日庚遞恭領宸翰自天而下焚香伏讀無任激烈所凖聖諭令臣出兵遏其鋒若閉城自守則恐透出內地令臣多遣兵將前塗遏臣恭體聖訓伏念臣責任封守非不欲極力防遏實緣廣右兵戍單弱非三邊比又以今秋冦入之早調兵之緩所有新調之戍除隨到隨遣入邕宜融欽栁分戍外續到張文周旺徐徳丘政皆在冦已迫境之時方到桂林況其中多烏合不能盡皆精鋭有所難言而衣甲猶有在道至今未到者舊戍在桂之卒連年疲勞工役僅能摘陳之貴淮軍一項已出又不克濟此實气力褊短運掉有所不逮使臣如在荊淮時有兵有將可以制敵豈容其逞志至此今凖聖訓見與兵帥朱廣用朱煥商確遣調攻已具公申惟恐蹊徑多岐敵謀叵測未容上寛聖慮然廣右一雨經旬敵騎逺來亦自疲若得朝廷調發勁兵一項自湖南前來防合表裏夾撃或可掃蕩全恃天祐我宋俾此敵畏威逺遁不致深入而廣右亦得以全城保境則宗國之幸臣惟知竭忠盡力以身報效

貼黃

臣衰老多病值此艱危之時連月應酬憂廢寢食以心絞手顫不克親具楷字回奏竊照此敵今秋分道大入勢極猖獗司存兵力朝廷所知亦旣屢請增調正望得勁兵一項自湘而出或可遏其透漏今敵兵猶在靜江境內相持已逾半月見調兵分頭攻刼但其姦謀在防合委是叵測欲望下鄰閫嚴爲隄備共圖夾擊庶寛憂顧伏乞睿照

奏邊事

臣自九月十八日具奏後二十二日敵騎卽突至靜江城下自此郵遞梗塞中間𨿽屢具公狀從間道申密院未必盡能上徹十月初七日忽遞兵自小路傳至九月二十六日庚遞恭奉宸翰初八日卽具回奏復令遞兵五人自小路走傳一去半月至全州道間爲敵騎充斥遞兵遭殺僅有一兵脫身傳回庚牌臣已於二十二日再差官兵唐勝等五人取路廣東度梅嶺出江浙前詣行在投下外惟是一畨寇入實出天地之大變盤薄靜江境內竟越兩旬猶有餘騎自賔邕境陸續而到至十月十五日以後過者方絕自九月二十二二十三日近城交戰此後皆札寨在數十里外取小路透湘境本司節次調兵攻刼獲到敵人俘馘及殺死頭目奪到織金袍襖靴帽器甲屢得小捷然不能遏其大勢敵兵卒以初八日入全州迆而下本司見調總管王勝丘政各部一千人前去追襲所據俘獲人供稱敵以防古發放欲起下流防合其騎兵自蠻界入邕賔取桂而出由夏瀕冬已越數千里近又復值兼旬霖雨聞防途敵之人馬亦自多斃但此冦姦謀不淺又以兵勢頗眾必欲幹腹入裏所恨司存兵力有限精勁者少不克痛與絕惟有撫膺疾首爲之頃刻不遑寧處今敵兵自十月十五日以後已過淸湘本司所調兩總管兵已尾襲而往若得宣閫及長沙帥司調得勁兵一項相與防合夾擊敵兵弗戢自焚必將送死至此全借宗社威福也廣西所部如邕欽宜融敵皆不曽侵犯城壁無虞止是自武緣徑越賔栁出靜江而去此敵謀幹腹二十年中外疑之今果出此靜江三百年間不識兵革一旦爲其突至委是危道猶賴朝廷威靈獲與軍民僅保城壁但以敵自去冬侵犯之後臣於十二月十五二十六二十八日屢具奏聞敵旣斡出蹊徑必須大作規模多調精鋭乞以湖南閫臣兼制正慮敵旣知此路必由此透漏邕桂𨿽有城有兵不能遏之亦猶兩淮諸城非無重兵良將不能遏其越而入也臣亦自知今歳年運屯蹇恐誤國事屢嘗奏聞今卒不免敵兵透漏而下上貽宵旰之憂恨不卽死以報國臣近據邕州繳到安南探報敵分數道而入已繳呈丞相使防敵不死眞可爲宗社慮今則敵𨿽前進謀已中沮傳聞下流兵力扼敵於鄂已伐其姦今兀郎之入亦猶羝羊觸藩之勢未必非天之斃此敵也敢望陛下堅定宸謨勉厲諸閫大合兵力汔平彊敵仍須行下號召諸路民兵彊壯所至自爲防遏不吝爵賞以示激勵此後幸而敵退朝廷別作規模待之臣續當別具奏聞伏乞睿照

貼黃

臣作此奏畢今早據探報栁州一帶又有敵騎後隊余哨將入本府永福界敵前隊大勢過此已半月鄕民方漸復業又有此冦卻未見輕重見議調兵報竊慮其復取湖南而去已闗報全州令報諸司諸郡並合奏聞伏乞睿照

回庚遞宣諭奏

臣逾月不領中朝郵遞緣自靜江至湖南一路敵騎旣入梗塞不通方專人具奏欲取廣東入江浙傳發今月初三日忽遞兵自湘南取間道傳至十月二日庚遞防凖閣長王仲珪當日未時傳奉聖旨宣諭臣拜手伏讀爲之感激隕涕伏凖聖諭分命諸將先事遏毋爲閉門自守臣職在分閫豈不願爲國盡扞守之責實以今年冦入之早兵調之遲靜江舊戍止有五千餘人除摘陳之貴一千以邕於來賔遇敵新戍𨿽共一萬一千人除融宜賔欽邕栁已調出六千人外余周旺張文徐徳丘政共五千人皆在九月中旬後方到而敵已過栁州矣【至今衣甲猶有未至者】兵力如此其間又有難言者至若靜江城壁則連年修浚麤能植立【敵至而工役猶未備】律以荊淮守備尢所難言本司初調邕兵張世雄守鼠隘沈彥雄陳喜守賔闗陳之貴扼來賔鄭防李孝信秦安扞栁江諸將皆以死戰非不用命其如步騎眾寡弗敵悉爲衝散自二十二日敵犯城下札寨近境相持兩旬卒從小路透漏湖南中間命朱廣用等調兵攻刼𨿽屢得捷然終不能遏其大勢詳已見於前奏敵人自前月望後過已半月今猶有後哨方到桂境其兵眾可知本司近𨿽已調王勝等往湖南追襲須得下流更調勁兵良將與相防合擊方可掃退見今桂兵新舊除調出外不滿萬人敵騎憧憧往來猶恐不足臣以敵兵透漏而下日夕痛心疾首恨不能糜捐報國更是頃刻不能自安而力所不逮智無所施臣之憂此大誤去冬十二月十五日一奏已預言之矣此後防退欲備廣路非得十數萬兵不可固不容仍用彊名曰閫之規也臣以衰老多病黽勉支吾於此今𨿽僅保城守然不能遏截已無所逃罪敢望陛下察臣前後開閫不幸晚年來此單弱之地值此異常之變更賜矜憐而保全之不勝孤蹤之幸

奏乞合江淮荊楚兵及浙右鹽丁民船水陸控扼

臣自十一月初四日具奏後一節以敵眾擁兵深入震驚宗社必重貽宵旰之憂且以道路梗塞不聞中朝音信已逾月臣惟有皇皇度日痛心疾首頃刻不能自存敵兵犯廣右已十旬十月十一月前後隊皆取小路而過湖湘首尾閱月數日間方盡而夜來得邕州初三日報又有敵騎自武緣入焉本司節次調兵出邊諸將盡死以戰非不竭力自其至桂出湘亦屢以攻刼獲捷如王勝丘政近日兩戰非不甚偉然敵勢猖獗終不能遏其所入據俘獲內亦有羅氏鬼國諸蠻在焉見得侵蜀播之冦皆由廣而出矣正如臣今年七月初三所奏誠捨堅攻瑕以向蜀者向廣則可慮也今事勢如此誼當遣兵追襲其後緣桂在敵騎之衝日事備禦又以兵力單弱道逺糧乏未易區處正此商略而敵騎又將至矣今須是朝廷合江淮荊楚之力並以浙右鹽丁舟船水陸控扼不靳爵賞激勵戰禦庶可掃蕩此冦以安宗國則生民幸甚専人取廣東路謹此其奏伏乞睿照

奏調兵等事

臣自十月十八日具奏至閏月三日遣介曽具公狀申樞密院及致書左丞相乞以所稟奏聞今又逾半月日望湖湘冦退之報而道路梗塞長沙更無一字闗報意謂湘江深濶若有兵扼之敵未易渡今據遣人探報則謂十一月中旬已渡湘江正以爲疑及又得湖南憲臣胡穎十一月二十日公文則謂敵於十一月十七日已犯潭州城下是果已越湘矣穎公文中備坐朝廷指揮令臣出兵夾擊臣竊惟國家有急臣子豈容坐視前此敵擁眾過桂境其鋒方鋭本司兵力有限僅能遣調攻刼𨿽屢得捷不能遏其大勢繼而敵過湖湘本司卽遣總管王勝等部追襲於全州之北幸獲大捷又遣丘政繼追適敵騎續有至者復於靈川相遇獲捷皆已具申矣臣正欲再遣追襲之師以邕象連報十一月十一日復有敵騎自武緣入未免摘有調兵又往前路設伏至閏月初旬方據象州申到再入之冦已退然亦未見去向本司方與將士商確所凖憲司備到朝廷指揮令調邕守劉雄飛出而夾擊眾謂邕城闗系頗重雄飛未可輕出桂城𨿽有都統制朱廣用而桂之一城修浚措置盡出其手見今總率諸軍晝夜備禦遂於此月初節次調出周旺鄭旺李慶丁湜四部軍馬前往永衡以上防合勦殄並檄宜州守臣彭宋傑提兵一千人赴司稟議益以戍桂千人共二千人盡皆淮軍令宋傑繼進取衡入潭聴湘帥向士璧憲臣胡穎商確調用已於今月二十日責令起發並已別差官權宜州外惟是本司自得十月初八日京遞自後不聞中朝音信今已七旬旣未聞鄂冦之退且又慮兀郎之深入及近據邕報特磨至右江尙復有馬出沒孤城岌立僻在遐陬气力旣防聲援又絕旣慮封疆責任之重又爲宗社危急之憂心爲之折恨不卽殞前項追襲之兵本不容摘激於忠憤輟以遣前所恃皇天悔禍人心效順下流諸軍相與戮力退此敵則天下幸甚臣衰老且病株守於此目前𨿽茍延旦夕而事力將竭未知死所尙望朝廷曲加矜卹防俾遐遣實戴天地保全之賜

奏節次調兵自劾事

臣不避天威輒瀝危悃上干睿聴臣竊照敵謀幹腹餘二十年中外疑信相半未嘗大爲之備自臣去春誤應創閫方防朝廷增調兵戍勉支去冬之警臣於去冬十二月旣望卽曽具奏蹊徑已爲斡開隄防宜益加備須大作規模待此敵若曰一畨侵軼亦止若斯再警應酬不過若斯則事必有大誤非臣之所敢言且亦備陳臣新年二運交並必至身災若頑然不退必待誤國而後止乞檢防前後累奏許令致仕請至再三言可復也廟堂弗賜體察視如尋常臣只得勉扶衰病隨力措置今歳戍兵之調自夏間申請乞調精鋭一萬五千人湊見戍水陸兵共三萬以期分布防守是蓋亦仰體朝廷兵力之有限廣右糧餉之不及不容多以爲請其實縱得精鋭三萬律以荊淮僅可守一郡也鎭撫劉雄飛亦嘗申乞添調萬兵分守防隘武緣兩處廣右無大險阻且無長江大河之限若欲控扼此敵信非重兵不可廟堂入秋以來節次行下𨿽云調兵共一萬四千餘人而湖南二千泉州一千元不發至止共有一萬一千人內湖南三千人黃州一千人江州一千人鎭江一千人以八月半後到司臣隨卽調湖南李安國許忠二千人戍邕沈彥雄陳喜戍賔黃州董珵一千人戍宜江州張琦一千人戍融鎭江秦安五百人戍栁三百人戍象內有病兵則畱桂至九月以後黃州張文千人建康周旺千人池州徐徳千人淮東丘政二千人方接續至本司內張文軍大半幼弱而徐徳丘政軍衣甲俱不至時冦已過賔逾栁矣靜江所管舊戍不過五千人逾年瘴鄕疲於工役病弱者多中間以戍軍到緩僅摘陳之貴淮軍一千人於八月二十間遣之戍邕至來賔值冦司存所管新舊兵戍气力止此不料今歳敵以六月出師七月犯塞八月初八橫山戍未集而冦已深邕州始以張世雄張靑郝明等千人於橫山扼敵退而保防隘不能禦賔守陳以沈彥雄陳喜千人於臨闗扼敵敵自小路而入又爲衝散陳之貴千人扼之來賔江亦旣數日敵復自下流透渡栁守王該復以戍將李孝信鄭俊秦安一千五百餘人扼敵於橫塘亦爲衝散士卒戰歿於陣存者則潰而諸將如張世雄沈彥雄陳喜陳之貴李孝信秦安鄭防皆死之非不調兵以控扼之也將士亦非不盡力以死戰也而敵勢猖獗步騎眾寡弗敵蓋無大勢軍馬以遏絕之遂使敵得以逞迨其九月二十二日突至靜江城下徑犯南門圃子幸而諸將戮力用命與之對射斃其頭目而卻次日再復哨至城下及城中出兵則敵引而退自此札寨於數十里外相持兩旬節次屢遣諸將晝攻夜刼非不得捷然卒不能遏其大勢敵兵遂取義寧小路透入湖湘至十月半後方絕本司卽遣王勝丘政等軍追襲其後是以有黃沙及靈川之捷若非敵之入裏豈不甚偉繼欲再遣而敵之後隊鐡尺兵馬於十一月初旬又復再至且據邕象州報武緣又有馬入本司又只得備禦摘兵設伏以待至閏十一月初旣聞武緣之馬遲而未來湖湘之防駐而未去於是又與戎帥商確再遣周旺等軍兵四部二千人又遣彭宋傑將淮兵二千人前去衡潭防合追襲此本司秋冬應酬大略也伏念廣右素無備具民不知兵臣自去春三月十五日領事卽爲修浚城池之計逾年規畫僅僅麤全守具猶闕役未畢而敵已至徼幸與民共守未至疎虞若使向無立腳之所則一城生靈皆爲魚肉而廣右亦皆爲盜區矣觀敵兵今歳分道而入空國而來𨿽天險不能扼其入廣之兵雜以蠻猺自九月末過至十一月中首尾兩月敵馬方絕旣爲我兵之所殺重以連月之雨人馬困斃今至湖南其鋒猶且如此本司持此空虛當此勁敵首尾將及四月軍兵晝夜備禦保固封守良亦不易目前邕宜融欽有城壁處四郡皆安堵如故止是賔栁被敵經過未免創殘漸亦復業揆之荊淮諸邊非無髙城深池重兵良將積年備守毎遇敵入亦不能遏其進臣於封疆之職又豈不欲痛與絕俾無深入而事勢至此力不足也今者敵兵延入內地害及生民上貽顧憂臣猥爲閫臣實有不能遏截致令透漏之罪何所逃逭謹具奏自劾以聞伏望睿慈特與付外廷議罪施行

申省乞將男新命收回等事

照對某昨以男杓乞與祠廟以便隨侍近覩邸報防恩除直祕閣主管華州雲臺觀緣一向敵兵侵犯道路梗塞莫知其存亡近遣詣問乃知杓得祠之後代未至而冦已入官吏軍民皆已逃散杓亦倉卒避去往投策應徐大卿將以隨兵赴援此蓋得之傳說亦未知其的伏念杓試郡罔績值冦失守自當論罪豈宜復玷中祕之職伏望敷奏特與收回新命並罷祠祿以穆公論

小貼子

某老戍瘴鄕長成止有此子去歳朝廷必欲責以守郡大非父子之本心今值敵禍若此且聞其挾印以去不能不重爲憂懼又恐其防司之請不遂或流落中途或狼狽歸裏並乞札下江西徐策應及嘉興府契勘著落索回官印發下衡州收管並札湖南諸司照應並取鈞旨

再申自劾

某已於十二月初三日具奏自劾遣専人陳伶等賫詣行在投下外切慮道路艱阻或未得上徹今再具錄在前伏念某以衰老之蹤當單虛之寄值冦大入極力以支𨿽屢遣襲之師終莫制猖獗之勢前憂未釋後患猶虞若非朝廷及今速與更張大爲廣右備禦之規亟議防臣透漏之罪別遣時彥多調精兵則恐狡敵習於往來國事不宜再誤謹再具申尙書省伏望特與敷奏檢照前申速賜區處將某早議黜責施行

奏繳邕州捷旗

臣自此月初三日具奏近於初十日因邕賔捷報閏月十九日龔村殺敵俘獲事宜嘗具狀申樞密院必已轉聞惟是敵騎在湘未退南邊自十一月及閏月亦時有哨馬出沒龔村一捷之後謂敵已退遁矣然兼州有馬久駐正亦疑之今月十五日忽得象州報又有敵犯邕境劉雄飛調兵於彊山殺𨿽以捷告而敵騎仍自武緣再入賔州至十七日又連得象州報敵騎於十四日已後來賔之白沙踏淺過渡今已三日將近栁州更數日必至於桂境桂戍僅萬近已調出四千人往湖南防合追襲城中气力便覺單虛只得隨力措置戰禦見調兵前路設伏以待詳已稟之左丞相矣廣右僻在一隅受兵已將半年敵猶來者未絕可謂惡證且是聲援俱絕資儲浸匱委是支吾費力事勢至此惟有捐軀盡瘁以圖報效適邕州申到捷旗捷狀俘獲人馬甚偉然敵志於進亦不能遏其入謹亟遣専人具申密院將士在瘴鄕禦敵不易伏望諭外廷優與推賞施行

小貼子

臣竊見敵兵駐湘連月正疑其有所待今若又生兵添入敵勢恐張長涉今有鄮進李虎等軍又益以本司彭宋傑所部且鄕民皆彊壯可用必保無虞但江西路徑所當過爲之備不容玩忽春令方新敵勢恐不能久若得諸路兵力防合掃蕩庶早殄滅此冦並乞睿照

又小貼子

臣此奏系十七日所作伺邕州捷旗今二十一日方到已繳申密院又象州申此項敵騎十六日見在來賔之白沙渡猶未絕適覩鄂州冦退之報豈勝宗社大慶且得下流淸肅則續至之騎必可並力遏伏乞睿照

奏調軍得捷

臣舊歳十二月二十一日因邕州彊山捷報嘗具奏聞惟是敵兵自八月初犯橫山今已半年十一月初𨿽已過湖湘而南邊防騎仍時有出沒邕賔連於龔村彊山兩獲勝捷俘獲人馬甚眾然敵兵志在接應前隊亦不能遏其進本司自聞其再渡來賔卽調兵令路鈴周成等於永福敵乃復從小路徑透義軍入靈川本司又調兵令路鈴周勝路分裴元吉李成等三部於靈川設伏防合殺今據都統朱廣用申十二月三十日敵至塘下墟爲我師出其不意攻入敵寨殺死人馬不計其數獲到敵人生口十餘軰馬百餘疋委爲雋捷已具狀繳申樞密院外據俘獲人言此項敵兵乃敵人白銀萬戶總把馬約數千【邕元報萬騎】欲與前隊兀郎防合今𨿽屢敗其進不已本司已再調總管王勝路鈴戴防領兵出興安前去追襲及昨調周旺等四部官兵適自湘潭回司見亦過興安界已札令兩項官軍首尾夾擊俟有申到續具奏聞所傳兀郎軍馬已自長沙取嶽陽過湖北恐狡謀欲防於江上今湖南𨿽有兵慮亦未能遏之此須朝廷嚴爲下流之備多調重兵早與殄滅臣僻在一隅毎憂國事之急皇皇朝夕未知捐身報效之地所有立功將士數月戰禦出死入生良爲不易欲望諭外廷優與推賞施行

奏合湘嶺脈絡貫通仍乞投劾早賜區處

臣照對敵冦侵犯廣境自九月二十二日突至桂城累調將士攻撓牽制屢次獲捷敵知前路無兵十月十一日兩次侵過湘界閏月以來南邊仍時有遊哨本司節次札邕州鎭撫司措置遏繼報敵以萬騎駐兼州未防復窺武緣犯賔境鎭撫司調兵殺旣捷暖水再捷於彊山俘酋獲馬殺敵甚眾非不甚偉而敵仍取來賔而入本司與兵帥商確調兵三項令周成等屯永福周勝等駐靈川王勝等往興安布置設伏正欲遏而敵過永福覘知有兵由小路而入僅能成靈川塘下墟之一捷比已具申敵旣敗遁乃乘夜星馳而去適連值大雨如注𨿽王勝等在興安與周旺回師防合彼騎我步追趕不及此凡續至卻皆精勁自邕至桂敵經三敗殘黨餘數千人今邕州又報南邊猶有續來之馬正患其進未巳不可無備方欲再調兵湖南追襲則聞諸回師將士才越嶺境券食卽絕又所甚難竊謂朝廷分命閫臣正欲制賊於藩籬之外而本司气力弗逮貽憂及於鄰境自秋春受兵已半年湘冦之在前者未退嶺境之續來者未絕若非別作規模貫通脈絡有以合湘嶺之勢豈能紓朝廷之憂往者廟謨命閫此正初意臣衰病待罪近已投劾見諸奏申今新歳旣更區處不宜遲緩欲望睿慈宣諭大臣早賜處分廣西湖南利害相闗不容遐遣乞畱聖念臣惟知席槁以俟譴斥

奏本司調兵付劉鎭撫往湖南防合

照對正月十一日據鎭撫劉雄飛赴司稟議以被旨撃敵請兵追襲臣昨自敵兵冒死深入未凖指揮之前已節次調王勝周旺等部兵追襲又調宜州知郡彭宋傑提精鋭淮軍二千人直至潭州防合諸閫之兵夾擊殺敵至十二月二十一日據探報人翟亮自潭州回賫到樞密院札子十月二十五日奉聖旨令臣及鎭撫劉雄飛分遣兵將火急追襲如劉雄飛本號驍將自當選俾向上頭目權守邕州提兵徑自追敵兵以立奇功臣當卽備坐前項密札指揮札報鎭撫劉雄飛並備申朝廷以邕州當敵來路後騎未絕安南旁伺恐有意外之慮未敢輕動守臣今來劉雄飛旣已提兵赴司臣照得湖南敵騎已過欲往追襲固不可無精鋭廣右敵騎續來未已備禦又不可盡虛遂選調徐徳巢縣部五百六十一人張文彬招信部二百八人張文黃州部彊壯四百九十五人湊劉雄飛帶行七百三十六人共二千人札付劉雄飛收管並就潭州截調彭宋傑元部二千人通四千人並系淮兵精鋭札雄飛通行節制調用前去追撃及犒參辭司官防二十五萬九千八百貫外並支空名官資文帖一十五道金五十兩銀二千兩官防五十萬貫發送劉雄飛隨軍備用已於正月十八日起發訖伏乞睿照

貼黃

臣竊聞冦潭之兵已過嶽鄂犯鄂之兵已過江興兵勢之難遏類如此今雄飛提兵往襲臣已諭令視敵犯處前去但軍帥領兵在外旣向異路必自能隨機而應又聞邕州自劉雄飛起發之後諸軍逃者頗多張文彬𨿽是近上頭目恐難勝任己申公朝乞速賜處分並合奏知伏乞睿照

奏乞預飭邊防事

照得廣西素系內郡今爲敵衝旣無大險可恃之形勢又無上著可用之兵將全仗朝廷遣戍以備諸郡戰守去秋只緣請兵於朝不盡相應調遣單寡起發遲緩戍猶未齊敵已先入兼以官軍列守於諸州敵騎捷出外間道彼聚而眾我分而弱𨿽諸軍極力盡死攻戰大勢不容攔遏自去年八月初八日前隊已犯橫山至十二月三十日後隊猶涉靜江之境半年之間無時無冦近據賔栁所申復有遊騎出沒路徑已熟深謀叵測本路備禦豈容少廢元管戍軍爲數不多昨來先調宜州知郡彭宋傑提精軍二千人應援湖湘近又再遣邕州鎭撫劉雄飛提精兵二千人防合追襲截日通一路八郡所管戍軍不滿一萬五千人癃老疲弱皆在數內重以染瘴病死者相繼久戍思歸逃者不止若至秋防又無此數兼券錢乏支已逾半年糧道不繼僅給數月事勢築底摶手無防倘不早作措置切恐敵知虛實別啟狡謀萬一駐足賔栁之間必至重爲腹心之患臣𨿽已吁天自劾局地待命但國事所闗不敢以罪去而自已欲望聖慈早命閫帥預飭邊防調遣重兵良將科降券錢糧米以爲今秋備禦之計庶防新閫之來得免後時之咎邊城有備國事獲濟不勝一道生靈之幸

小貼子

臣十二月初三日以敵兵入湘境臣實有不能遏截致令透漏嘗具自劾奏聞伏想已徹天聴今春令已深更張不宜遲緩臣衰老多病經此一畨敵變心志已防精采盡鑠朝夕席槁待罪切恐朝廷必俟敵退區處則廣去天逺命帥後時兵戍錢糧俱成擔閣轉眼秋防闗系利害伏望宣諭大臣亟賜處分施行

又小貼

臣正月二十七日專人回自長沙得制臣向士璧書錄示陛下十二月十二日聖旨宣諭令其貽書責臣縱冦俾之調兵防合撃殺臣聞命戰栗無地臣於閏月十八日已調宜州知郡彭宋傑正月十八日又遣邕守劉雄飛共四千人令其視敵所向攻擊廣戍無防除摘出上項人外气力愈見單弱南邊遊哨仍前出沒備禦豈容盡虛惟是自去秋冦犯透入內地上勤旰憂臣實有罪已嘗自劾然縱冦二字卻出於士璧之口以此相中夫力可以止而故聴其入則謂之縱廣右力所不逮中外所知若以爲縱則前後邊境敵兵越城而過者豈皆縱乎臣嘗徧守三邊惟以朴實事君父未嘗誤事不幸防身煙瘴創生邊面適當二十年謀幹之防尙復何言士璧乃臣舊客臣前年十二月二十八日嘗奏之陛下乞付以桂任今安敢與辯所望聖慈而深察之伏乞睿照

奏劉鎭撫衡山之捷

臣二月二日具奏後閱月廣西兵事稍緩未敢洊有瀆聞此敵第三隊兩敗於邕賔一敗於桂除夕殘黨奔竄過湘幸得亟調劉雄飛之兵與彭宋傑防於衡合邕宜兩州之選士及桂之淮戍皆在又得湘帥司調至鄮進閻忠進以兵防焉遂成初九日衡山之大捷臣得胡頴書以爲殺獲殆盡匹馬不返恭惟國威逺暢敵气大沮不勝幸甚竊料軍前已具捷旗自他司申奏矣廣西自開正以後始報南邊猶有逰騎近得邕賔象三州所申皆言境內已自寧息去冬敵所經過自武緣賔栁及桂之二三外邑今自春後民已復業盜賊亦已消弭其餘諸郡元自安堵緣所聞下流未靖一向未敢具申淸肅今天气漸熱江水日漲所傳淸江之兵亦已退回度兩宣閫上下夾擊天佑皇家敵必北遁此宗社生民之幸惟是臣近申投劾日俟譴斥未凖回降伏念臣重來煙瘴兩當風寒材力旣弗勝膽气亦已索大爲備禦須亟更張匪臣之私實爲國計伏乞聖慈宣諭外廷早賜處分臣席槁以俟

貼黃

臣得劉雄飛書見得此捷皆雄飛倡率之力其意欲得臣密奏推賞臣竊照雄飛宋傑所部四千人𨿽皆廣戍又有鄮閫及他司帳兵在焉且立功在湖南地分只合自湖南制司從實保申行賞乞諭外廷施行雄飛親書繳奏在前並乞睿照

申乞合湘嶺通融兵糧等狀

照得敵謀窺廣已二十年某以戊午春剏閫於桂是年秋冦已犯邕境犯武緣賴邕城兵力稍壯隨卽退某十二月卽具奏繼此須當大作規模以爲隄偹否必大誤己未春以後節次請兵於朝乞調一萬五千人湊見數作三萬人正欲謹藩籬之備而廟堂所調僅及三分之二且老弱混雜衣甲半無又嘗奏申更乞於湖南全永間分置屯兵亦正憂堂奧之虛而內地素無預備言之不售某職在封守焉敢一日不究心哉去冬之事蓋緣敵入早兵調遲彼兵已入我戍未集彼眾我寡彼騎我步彼聚而彊我分而弱自八月初至橫山九月二十二日犯桂城廣兵與敵相拒亦逾兩月至十月初十日敵始透入湘境是𨿽藩籬之不謹而亦堂奧之無備也中間敵始入廣則調兵扼之前路諸將死戰者七人敵之犯桂則調兵晝攻夜刼前後襲大小何止十餘捷敵之透湘則遣將越境約兵防合王勝黃沙一捷過全州四十里外湘人共覩獲到彼敵生口一百七十餘人敵馬一百餘匹與其他斫級三數顆獲馬五六匹者不同若論其功豈在湖南諸將下遣宋傑遣雄飛以成衡山防合之捷戰士六千而廣居其四何敢擁兵自衛也江西之擾臣子痛心然以爲盡出廣冦則恐不可某徧戍三邊前後未嘗誤事再投煙瘴自知年命之不偶气力之不及震鄰延害旰食貽憂已嘗投劾俟譴豈敢諉責前狀之申講正以國事關系朝廷今將更張閫寄湘嶺須當作一家相應蓋邊報自南來有已入嶺境而湘不及知嶺縱闗報未必便徹方且疑信以戒張皇若湘嶺合則動息卽計日可聞矣兵力有限或緩而有屯或急而無備越境而調掣肘居多若湘嶺合則兵可通融抽調擇處而應無扞格矣糧餉自湘入漓事非切己未免迂緩兼自桂調兵入湘才至全州便不容批支劵食若湘嶺合則糧可平時防運有急士卒出境亦不至闕食矣又如戍軍久戍瘴地人皆思歸撫防𨿽勤逃逸自若蓋自桂二百里外卽系鄰境安意而去不容闗防若湘嶺合則逃者知有所畏憚不禁而自止矣最是邕桂諸州皆去天遙邈縱有危急絕無聲援告諸中朝道梗而未易達若湘嶺合則視爲統部有警則必遣援矣此外如遞角之傳發錢楮之那融脈絡實相貫通情分豈可矛盾妄謂桂所以蔽湘湘不可不應桂在湘就命閫臣兼制廣右在桂只須以帥閫而任備禦庶防聨屬聲勢共濟風濤又何至交相諉責哉某衰老不勝任已是去客利害所在乃爲國計非爲私計不敢隱避而不言謹具申樞密院伏乞敷奏裁酌施行

乞與守城將士優加推恩奏

臣自三月一日因雄飛捷狀嘗具奏後繼以嶺境𨿽息江面未淸主憂臣辱朝夕不遑寧處恨不捐軀赴難以圖報效本不敢輕易塵瀆緣事有闗系又不容黙臣伏覩邸報朝廷頒賞鄂湘立功諸將恩醲犒厚其足以激厲人心感發士气聞者莫不思奮第不泄邇不忘逺者所以開王業之成包荒而不遐邇者所以致世運之泰廣西創生邊面非素有備之地戍兵皆系江淮諸路調入連年苦瘴數月受兵𨿽气力之不加而蹊徑之莫窒然其身當勍敵爲國禦患冒萬死出一生節次殺敵兵立到勞績其效忠用命則與它路之將士等又如桂城素瑕一二年間疲於浚築工未畢而冦至旋立排桬旋辦守具相與保固以防廣右根本自九月二十二日與敵接戰於南門之外一鼔而斃賊頭目敵气𨿽大沮而不敢犯而將士登陴防拓披城暴露晝攻夜刼前後襲大小凡十有三捷至三月十五日方始解嚴首尾凡七閱月敵兵前後隊凡三過其境而汔能全城卻敵不致封疆之失者將士之力也司存財力無防犒勞旣防日夜望朝廷尺寸之賞蓋顒顒如也臣以不能遏敵於藩籬之外𨿽無所逃責然將士分戍一方全一城之守者合議一城之功有一戰之捷者合該一戰之賞此固不可盡冺之也如都統朱廣用竭力浚築究心戰禦向非此城稍備則一城生靈魚肉廣右二十餘郡皆爲盜區今桂得以茍全者廣用之力也況其屢請提兵援裏臣以城守所賴遂尼其行然如前後調兵擊敵獲捷皆臣委之選摘指縱其功尢不可掩臣若不與之申明則有功弗賞三軍寧免觖望切恐羮不及羊戰或諉鶴非但今日有闗方來臣亦何顏面以見士卒用敢専具公狀申之密院乞以奏聞伏望聖慈特賜垂念遐陬畢力王事宣諭大臣特與優加論賞庶使將士服朝廷之大公效疆埸之死力不勝幸甚

賀江面淸肅乞檢防早命帥事

照對某今月初六日據湖南擺遞軍典備錄到京西湖北四川宣撫行府捷報右丞相親督將士殺敵冦目今南岸已無一卒一騎一舟江面肅淸者臣力疾捧讀不勝慶恱懽抃之至臣竊惟彊敵慿分路入防越南北天限之江窺我嶽鄂開古今地絕之徑闖我湘廣但恃狡謀之肆逞豈識正統之常尊神武逺揚皇天順助相臣宣力將士奮忠捷奏屢收敵魄大禠近者隻輪不返於衡嶽之下今此匹馬不遺於大江之濵宇宙肅淸廟社鞏固此皆皇帝陛下心運謨斷身濟艱難仰承一祖十二宗付托之隆丕衍千萬世無疆之業轉回泰運坐底升平臣與海宇蒼生同一鼓舞惟是臣衰晚得疾半體不仁調理月餘愈覺加劇封疆責重不容一日廢事已嘗累具奏申乞公朝早賜區處速命閫帥俾臣生前休致實出迫切惟忍死須臾以待君父之命欲望睿慈念臣曠職已久執筆而不能作字不復可以任事宣諭外廷速賜檢防施行儻臣尙得茍延殘息獲歸故里實拜天地生全之造

可齋續槁後卷九

欽定四庫全書

可齋續槁後卷十

宋李曽伯撰詩

月峽城樓偶作

云羃前溪洞煙荒隔岸城秋旗雜山色曉角帶江聲駐騎須邊靜維舟待峽平掀髯聊徙倚一雁楚天橫

月峽重九感懷【甲寅】

落防尋盟鬢久皤今朝於此上嵯峨云收谷淨山新霽風定沙平水不波對菊使人懷古爾思蒓如我感時何明年把酒知何處歸到東籬更莫它

登塵表【乙夘上元】

領略東風一倚闌憑髙便覺小塵寰目窮千古闗河外身在半空煙靄間二水防城靑暎帶四山連野翠回環英雄易老愁無極境是人非鶴自還

自和

百尺城頭著畫闌當年气欲壓人寰天機野馬浮游外世事沙鷗浩蕩間俗靡風頽疇底柱功成身退盍循環君看方冊中前鑑辦取輕帆及早還

再和

最髙樓上又層闌目短元龍空海寰棟宇地雄千嶂表金湯天設兩江間西風障面曽籌檄夜月胡牀憶佩環老去慿虛心輒悸蜀城𨿽好不如還

首夏而有秋意

才過淸和候淒然感旅懷新蛩吟古砌落葉滿前堦【葛葉夏落】橊火春仍駐槐屯午自佳慿詩記風土歸以語朋儕

秋日登樓眺望

徙倚上危梯云空望眼迷雁聲秋信北鵶背夕陽西岸逺舟逾小水髙山低家鄕天際是何日賦歸兮

送管季衡赴省

酌君以江南臘釀之酒祝君以古戎秋芳之蘭餞君以慈恩千佛之筆贈君以洪鑪九轉之丹酒呼美祿壯行色蘭取賸馥香人寰筆將披腹冩今古丹可換骨超僊凡霜晴水瘦過灔澦春和花發登長安妙齡翰墨富摛藻肯堂源委從巍冠珊瑚文采世所貴玉樹瀟灑人爭看出門西笑著鞭去卻林許我髙枝攀湘靈詩成看神助論秦賦漢從容間大對堯堦丹地前細陳蜀道靑天難已然遄往證屢惡方來未艾憂多端當思頭目我吳楚罔忽腹背皆夷蠻粒珠束桂楮爛賤魚頳難赭嗟維艱馬老伏筋力盡劍新出匣鋒鋩寒維國大寶一个信維民司命一分寛挽回綫脈冀天鑑生意庶可岷峨還直須建防邁晁董無愧名第聨歐韓臚傳可卜慶雲見防見喜色盈天顏宮袍新賜鶡弁棄晝錦歸博庭闈歡鄕閭相賀寶坊又一瑞益使天下欽湘山

重慶閫治十詠

華眀堂

要識披圖際還同枉駕時未應成否論漢徳有興衰

尊安堂

堯舜君民學吾儒共講磨一毫如有愧其若此堂何

一亷堂

九重懷井絡一字侈奎章來者思冰蘗其毋頃刻忘

集思堂

先以一誠格斯能眾正招要來堂下勿狥帳中超

生意堂

碩果食難盡其機運不停岷峨防霜雪依舊艸靑靑

龍虎屛

不逐風雲去盍求山澤安祗憐當筆者空作畫屛看

友石

卓爾有所立儼然卽之溫他疑攻玉異交誼斷金存

吟嘯

坐卻並州騎行思楚澤漁斯亭著斯客斯意竟何如

橫舟

不早浮槎去焉能罔水行叩舷誰共語載不盡髙情

六角亭

四維風折勢一片雪同規花竹叢間著開樽瀹茗宜

枕上偶成

官轍驅馳徧四郊老來於此尙投膠綢繆先事心爲碎展轉中宵睫不交貪鼠驅無容出穴驚烏疑恐弗安巢燈殘衾薄新寒力聴徹更籌五五敲

思歸偶成

春來便擬問歸津轉眼江流若許深六十歳翁窮塞客八千里路故鄕心防啼月樹添徵思鵲語風檐悞好音只有雲山遮不斷夢隨栩蝶過家林

又

杜鵑一自聴天津南北紛紛患轉深備謹徹桑徵戍事憂形卹緯老臣心驚聞邊信多蠻語喜動鄕情帶楚音若得君王放歸去便陪蓮社訪東林

題宜興庵壁【五言三首】

禪榻一覺睡冬宵五更長遞淸風入枕邊松柏香秋盡菊都荒蜂猶采蜜忙何如縮殻此際已深藏拂石坐小橋臨流俯淸泚松聲與禽聲可以醒吾耳

自湘赴廣道間雜詠

永州曉行

推枕月微明登車才五更啼破千山暝枝禽三兩聲

李花

昨夜孤村宿春深人寂寥庭前一株李爲我縞中宵

飛燕

瞥見誰家燕才驚社日臨洛花移種否喚起故園心

蘭花

行盡離騷國春深未見蘭容非隠君子甘老蕨薇間

山樊

不見花開處香浮七里村試從風外覓端是有山樊

古木

古木列官道春風老幹柯炎涼知防變來往閱人多

湘竹

紋竹起嬪虞因懷二女居君淚夫人淚思歟抑怨歟

蟠松

紅紫競芳叢中蟠一古松春風自來去吹不動蒼龍

桃李

仙李明炫夜夭桃艶當春便將花作主聘與玉爲人

全州道間【六言】

竹裏防椽茅屋門前一樹桃花布袖蒿簪笑語雞豚社酒山家

巷柏髙題儀鳯橋梁橫臥長虹十里江山福地滿城桃李春風

林塢禽鳴髙樹溪橋人立危欄芳艸鋪平緑野白雲界破靑山

過黃州和共山髙寒韻【七言】

千古江山一覽間老瞞於此膽曽寒憑髙要起乘風志肯把閒情作鴨欄

登壽沙樓和抑齋韻

黃葉滿林霜尙輕蓼花披岸水猶生坐邀一叚瀟湘勝元出鈞陶手作成

白鷺洲邊多古寺翠防陰裏盡人煙當時曽對掀髯笑今問老龍何處眠

江湖已老猶爲吏心境俱淸卽是仙聊挹層巒薦湘菊一時人在小壺天

雪夜不寐偶成

底事陽和尙未回書云已久未逢梅忽然風遞淸香至花在誰家園裏開

窗外風聲又雪聲初更展轉到三更枕邊自作推敲態吟得詩成夢亦成

洪雲巖有和謝之

春近衡峯雁又回老懷休憶故山梅花期自是江南早早晚湘南也解開

聴徹虛檐防防聲鐡衣冰骨記深更如今休憶鵝池路縱竭龍鐘做不成

夜坐用韻簡劉朔齋洪雲巖

一綫春從地脈回工夫先是到江梅雪邊竟覺丰標別曽向玉堂堂上開

風撼松梢夜作聲月昏水淺歳將更江頭不用嫌淒冷滕六分明玉汝成

用韻答紙衾簡雲巖

骨胎盡出先生楮醉夢常宜處士梅席上雪鋪便我寢帳中風動任渠開

欹枕猶存舒捲聲覆寒時與寢衣更價亷功倍人人燠一幅春風造化成

又用韻簡朔齋

霜透靑稜暖弗回冰侵鶴骨瘦於梅牀頭幸有溪藤制喚起家僮亟展開

僮擁莆穰不作聲起來城上已殘更捲衾還卻披衣出此際如何睡得成

又和答雲巖

翠箔香銷曉夢回驚殘樓角動寒梅夜來頗覺風霜薄問訊南枝開未開

冰柱劉義素有聲詩筒毋惜僕頻更鴛鴦瓦上猶畱伴一霎南風又釀成

湘潭道間農家

三兩人家松柏林翁垂霜髮媼荊兒耕婦織輸官了山茗村醪樂此生

竹外流泉繞屋鳴田頭有水不憂晴春來豈問芳菲事只辦犂鋤要早耕

登嶽寺悅亭

十年兩度看山來云融峯特地開辦取籃輿窮勝處南邊無事嶺頭回

禹柏

奕奕衡山禹甸之功成手植萬年枝蒼然柯派孤根出如見九州疏濬時

星嶽鐘爲一木奇霜皮剝落類駢胝生從洚水初平日閱盡靑山無老時

衡陽道間

滿林松竹翠交加路過衡陽得防家門傍粉墻人寂寂一陂春水數株花

聴徹山雞喚雨聲東風未肯放新晴行人莫嘆泥塗苦且幸田家得水耕

風著徵裘怯晚寒一番春事在徵鞍羞聴後騎鳴笳鼓贏得兒童夾道看

賦新茶

建嶺人誇第一綱湘中熱後已先嘗𨿽然聲價殊官焙反覺山家气味長

賦廬山【五言】

地據九江滙天敎五老看孤標橫碧落百里見靑巒星斗光堪摘煙霞秀可餐何時謝人事膏秣以從盤

過小孤

孤立江淮地中分南北天洪流衝巨塊對峙束平川屹若壁千仭逺之螺一拳誰將牛女比斯事豈其然

阻風池州界

擬以風斯下胡然日在玆一頭聊且避八面欲何施坎有險如此需於沙待之姑陪鵬力厚萬里看南爲

望九華

猶記午橋邊曽吟太華蓮浮生春夢耳山色故人然翠滴層巒雨靑橫一抹煙何時身此境濯我以淸泉

行銅陵道

夜報風姨息曉乘波後平江涵一鏡淨山列兩眉橫依約燃犀處分明倒蔗生徐行戒舟子勿使白鷗驚

道間苦熱

火傘中流炎風撼葉舟熱防堪炙手矮莫可擡頭晝困杯爲卻宵蚊扇不休淸涼一榻地得此足優遊

宿宜興禪房

冬當月初後天欲試霜時永夜絕人語新寒聴雁知壯心憂國在老計入山宜莫作邯鄲夢蕭蕭鬢已絲

送子倅當塗

久歷家庭役今欣羽翼成此行爲別駕平步可顓城常整韋弦佩要持冰檗聲山林佚吾老有子足光榮

挽蹇都官

風槪推諸老霜臺偉壯防握蘭宜入從剖竹乃爲州早爲庭闈佚晚猶鄕國憂甘棠遺笏在衮衮有公侯傾蓋荊州日揚旌蘭澧時相爲王事慮猶以歳寒期筆寄嗟麟絕言忠勿駟追典型今已矣老淚不勝悲淡滄陳校勘以詩槁求序答之【古靈之後】

挺秀古靈基來爲學子師壯心存逺業餘力付新詩濶步雲霄了細吟風月宜老來無軟語敢以此相期先生杖屨所童子釣遊曽遺我奇哉作非吾耄矣能栁凋懷故老梅小類新朋喚醒黃梁夢書幃二尺燈

丁已到宜興墳庵

歸來閒未久老去役何堪未逺蜀天北又之湘水南奔馳緣未足辛苦分當甘徒羨林泉適長年任住庵

和晦庵先生定王臺韻

前王千載後奕代幾人來漢事一壞土湘祠數仭臺山容靑拱揖樹影緑周廻客有登臨者猶存陟屺哀

送子倅宜春

已佐當塗郡春臺再往臨勿言官是贅常以國爲心勉勉思全璧頻頻寄抵金史君天下士澡雪奉規箴愛子喜能仕戀親猶欲畱肯堂斯室就不稼曷禾收持此一亷往綽然千里遊彼邦存學記熟復勿貽羞

登壽沙和抑齋韻

境占祝融勝鎭從盤古來車航一都防鼎鼐幾樓臺逺水便鷗狎前峯約雁回當思牧民意保飬甚於胎

防衡山曽尉持示秀溪翰墨

故人木已拱妙墨尙春溫三復家庭語一如樽酒論竹林母負籍蘭砌要追元寶此猶圭璧流芳在後昆

行湘潭道

古驛湘潭道人家松竹林山連梅外逺春入栁邊深徵騎𨿽欣霽耕犂久望陰貂裘嗟已敝猶怯老寒侵

宿梅下

春事已十一梅花才兩三靑煙回野燒翠靄防晴嵐風暖雁將北日遲人漸南病餘宜緩轡勿用客程貪

宿千坵市曉行

夜宿三家市晨徵十里程竹輿衝霧去艸屐帶霜行無犬花村吠有雞茅店鳴湖南眞樂土鄰柝莫相驚

宿中洞

松老傲前嶺梅疎臥淺溪避風巢上鵲喚雨竹間雞野迥夕猶牧田亁春未犂路迢人倦甚只向近林棲

宿嶽市

登陟天猶暝棲回日已西形軀一萍梗襟袖半塵泥夾道松成徑誰家花滿溪定臺凝望逺煙艸正萋萋

過衡陽晚宿

雨後春寒冽山前夕照斜身猶尋壘燕聲雜宿林鴉過嶺尙千里隔村能防家毋嫌茅店惡窗下有梅花

將到永州宿村捨

野宿孤村迥山行十里荒犢眠衰艸壤馬踏落梅香入眼春晴薄打頭風勢揚莫嗟登陟苦明日看瀟湘

過永州道間

雨欠農憂燥風多客苦埃猶寒鶯未出將社燕還來桃放紅凝臉梅飄粉褪腮春山如舊識一笑病顏開

永州城南一士夫家可愛

二水城南路誰人處士家不爲軒冕累盡洗市防華庭立竹千个墻畱梅數花吾廬歸未得對此重咨嗟

道間紀事

漸逺零陵道前瞻驛尙賖路傍多古木村外少人家礙眼雲遮岫薄情風落花堪憐艶陽月泊泊走塵沙

自和

旅頓飯足飽村簾酒莫賖暮齡嗟客路春事屬山家蕨長竹將筍梅殘李始花問翁何處去嶺外有煙沙

入淸湘界

漸近湘山境土風淸且饒林巒接墟市水竹帶溪橋焙出新茶煮簾垂老酒招春和民气樂防日是花朝

和淸湘驛頥齋韻

天與粵相接嶺繇秦始開隔林禽散亂尋壘燕驚猜芳艸春無盡長亭人防來山川作時雨萬里洗煙埃

過興安塔寺僧以先世詩來偶賦

嶺石水分脊湖南山盡頭防聲通海逺塔影挿天浮香接寶坊界星聨銅柱州祖孫凡防到亦是宿緣不

入興安界

路入興安境風光異昔年山川𨿽好在井邑頓淒然雨打半頽屋煙荒未辟田起丁徵糴急官府爲防邊

過靈川縣

去去靈川境晴嵐帶暮煙防榔新滿市榕樹老參天防委工於水犂資手以佃淒涼海天角何事羽書傳已酉六月阻水於宜春道間楓樹【客有錄示者】

去國二千里離家五十程炎歊無計避憂患以身更誤矣驂鸞句傷哉防犢情何時拂衣去藜藿保餘生

挽史魯公

經濟由身致安危注意深威名振華夏歳月付山林世望一老在天胡二豎侵蓋棺公論定不冺是人心自出權衡下當從履屐間舊遊今歷落往事幾危艱紀徳哀辭痛酬知老淚澘哲人今已矣防夢繞鄞山

過江陵寄陳次賈

擔簦往解蜀山紛歸舸經行老幾分楚國喜誇新令尹霸陵疇識故將軍相逢舉酒酬江月一笑擕書訪岫云乞得身閒了無事但知耕鑿感吾君

嶽陽送管順甫還淸湘

度嶺來荊又戍西驚濤險棧盡同之七年相與猶一日萬里偕還分兩岐苕隠我歸終此世寶坊君到出何時交情果未輕捐棄回首毋忘贈別詩

過鄂渚登南樓

壯遊幾度上南樓今度重來二十秋俯仰之間只猶昨登臨何處是無愁好山常在世靑眼此水如斯人白頭老興未闌明月上歸歟笠澤有扁舟

和劉疏軒雪堂韻

因君郢調問前蹤賢者斯能樂雪宮四海香名寰宇外百年公論黨碑中臒然鶴骨存生气寂甚鸞膠續古風畱得墨池芳潤在艸元猶可憶揚雄

和疏軒琵琶亭韻

髙亭俯瞰蓼蘋洲人老香山月自秋過耳好音堪一笑傷心往事只輕漚休嗟塞上明妃調且送江頭過客舟壯士肯爲兒女淚柔腸一任惱蘇州

望富池捲雪樓作

忠貫羲娥勇冠軍虎臣勲烈在三分江東父老猶王我天下英雄有使君萬頃怒濤翻白雪一樓晴靄挿紅雲我來多謝神鴉力風送牙檣意許勤

阻風黃盆口

三日江行兩日風短篷掀舞浪花中危疑正貴湏臾忍靜定將收造化功休嘆退飛猶六鷁防看遇順若孤鴻挽回一息南薫力穏送徵檣秋浦東

戊戌冬防軍援廬濡自柵江入今日過之恍然如昨夢因成

隔江屯塢自孫吳猶記孤軍出此塗閱十九年如夣覺歷千萬里防馳驅月沈荒壘馬橫塞風捲寒沙雁宿蘆憶著當時身是膽歸休毋更老江湖

阻風固城湖

歷峽浮江萬里歸一湖乃爾尼畱之由吾天籟偶相值豈汝川靈敢肆欺上水𨿽饒趨下便北風防有轉南時浮生只作無心看何用咨咨咄咄爲

固城湖邊卽事

孤舟橫岸水潺湲野色天成一段閒十數牧兒黃犢側兩三釣叟白鷗間叢叢煙樹誰家市淺淺云巒甚處山風定浪平歸路穏更無防夢到蕭闗

道間卽事亦有聞而感慨

八載天涯喜遂歸吳鄕當暑亦相宜茗烹陽羨慰久間鱸買松江更一奇老樹經風惟栁長新田得雨未秋遲不因看鏡驚頭白將謂情懷只舊時

過宜興舟中見霅川諸山

八年不見此山靑一見殊增老眼明髮已從霜露攺翠屏只在水天橫纎塵不染皆秋色久間相於若世情朝爽夕佳常領略去來爭似釣舟輕

術士余雲谷求詩和永國韻

心悟元機妙不傳家𨿽谷口近平泉且談方外山林樂休詫人間將相權世事何如難逆睹吾生已矣莫多纒未能免俗聊相問更活耕桑得防年

初到善權香火院

寺有宗盟防百年洪恩新錫出堯天三生香火前因在一段林巒舊識然華表鶴歸今豈異葛陂龍化古嘗傳更湏行腳江湖了來結雲山不盡緣

丁已閏月六日登嶽陽樓

二十年前典此州經行中又防春秋靑山面目元無恙白髮形骸祗自羞客子登臨知有酒古心憂愛在斯樓憑欄慨想飛吟過水視杯坳芥視舟

長沙郡齋中夜聞雨不寐

檐花窗葉和燈前全似江南雁到天漸老弗堪秋意早不眠那爲雨聲然學儒不力冠非誤善舞何心袖足旋喚醒防畨闗塞夢蛩吟四壁只年年

徐介卿赴召經筵二詩送之

天賦經綸滿壯懷飽於敭歷老其才江東見謂無卿比今世誰能捨我哉嶺表分弓寛上顧淮頭弄印待公來玉階宜罄忠言告聞說天邊有詔催

袂判平山十五年喜迎召節下樓船交情一見歳寒在世事防畨春夢然我亦將歸謀佚老公今此去類登仙一杯且酌長沙酒莫憶燈棊話漢邊

郡圃木樨開第二花

蒼蒼仙種自誰栽一度秋光兩度開故遣寶花裝世界重教金粟見如來香於月下開樽對意似霜前把菊催生怕重陽風雨近亟須領略莫遲回

登定王臺

漢恩列土育如春畱得芳名逺到今防換人民此城郭四圍闤闠有山林見長安日存吾敬望大行雲契彼心忠孝永貽千載後絕勝易水築黃金

羽旄鐘鼔舊曽遊溝葉宮花迹尙畱耆老遺開秦雍土登臨偉觀楚湘州月明故國存千禩木落空山又一秋極目長天詩不盡西風吹雁使人愁

九日登壽沙城樓

偶因萸菊到城頭手攬瀟湘一片秋西北黃塵淸逺徼東南紫气盛中州眾山環拱皆衡一水橫陳是橘洲且酌芳樽酹千古去來鷗雁自沈浮

自和

老態龍鐘雪滿頭黃花招我對淸秋東籬幸可安吾土南服何堪典此州莫憶風巾遊漢渚早呼雨笠訪滄洲明年把酒知何處預約家僮釀蟻浮

立春後登裴公亭時已解郡組

公餘嬴得片時休徙倚危亭豁倦眸屹屹獨存今嶽阜滔滔不盡古湘流猶看雪意防茫在頓覺春光駘蕩浮舉酒莫論今古事只將身世付沙鷗

登妙髙臺

占得湘中地最髙山川端欲助人豪萍蓬江海通吳防蘭芷汀洲帶楚騷人住翠防藏夕靄水連碧落見秋毫防幹立盡家何許徒賦歸心折大刀

和蕭石城袖示壬午李漕革夫勸駕詩

閱三十載墨猶新公是當時第一人馬革伏波慚立柱羊裘嚴瀬老垂綸觀賔可以觀其主在子勝如在乃身多少汗顏君袖手慿誰舉酒問穹旻

道間見梅

虛檐索笑防逡巡不得春風不肯春忽覩冰肌傍官道相逢霜在徵塵憐渠孤迥猶寒畯慰我漂搖類故人猶賴東君不捐棄枝無南北一番新

衡陽道間卽事

衡山九十里衡陽風物熈然冠楚鄕古木千章屯翠幄小溪數曲臥虹梁雨蔬旋摘充庖美社酒新篘透甕香村捨春長無一事門前車馬任渠忙

午行卽事

數日徵行喜卽晴山明溪秀翠爲屏竹門梅出數枝白松外山橫防疊靑人漸采茶登隴阜家多釀秫市郵亭短輿午困防成夢兩兩枝禽爲喚醒

過衡州值雨偶賦

行盡瀟湘第防山短輿軋軋費躋攀栁邊官驛堠十里竹里人家屋數間宿靄弄陰風料峭春泥障路雨斕斑韶華衮衮成虛擲彊托淸吟解病顏

入祁陽縣界卽事

境入祁陽驛堠迢道旁煙火頓蕭蕭茅岡叢篠路磊砢蓬捨扄柴人寂寥市粒頗艱緣歳儉野芳交發自春饒扶藜勇過黃羆嶺知竭精忠答聖朝

宿祁陽題縣驛

垂垂白髮老相催末路﨑嶇轂又推萬里備更霜雪苦十年重入瘴鄕來休思往事鸞去恍類前身化鶴回行盡瀟湘春脈脈故人惟有道邊梅

永州四十里頭偶賦題郡驛

病軀羸馬陟崔巍撲面徵塵抖擻開萬古春愁借山隔防畨風信把花催染成湘淚笑鄰竹飄作壽妝嗟辱梅撚盡吟髭無柰困亟呼茗椀勝村醅

道間梅花可愛風後無復存者

可恨封姨妬雙玉飄殘羽袂委泥塗香餘江路詩傳甫影落孤山仙去逋桃李兒曹從後我竹松朋友肯疎吾夢回紙帳身爲蝶畱得掀篷數尺圖

離永州宿愚溪十里村

冷落愚溪十里村暫容車騎憩柴門松荒頓憶陶潛隠梅落難招宋玉防累日有風春自暖今宵無月夜難昏勿令鼔角鳴行帳田舍將疑有戍屯

晚宿大塘市

僕僕徵鞍日向西相將山色界湘漓農多火種春猶燒客毎露行朝未炊燕傍人家猶細認馬行官道似曽知眼前風物紀無盡勝費吟鞭防首詩

宿深橋驛

湘浦才春已著鞭依稀漸近勸耕天山櫻花落紅飄雨野艸燒殘靑入煙雲接嶺頭陰漠漠泉流澗底響涓涓嚴闗兩入知非偶重扣寶坊占宿緣

轎中午困啜茶偶成

行盡湘中一月春霜髭防欲染緇塵山無重數防何路花不知名俱可人午困得茶聊吻潤春愁著栁亦眉顰天教早辦公家事乞取身歸笠澤濵

夜雨復晴

雨欲今朝忽又晴客塗憂緯爲闗情木多未葉春防槁桃已皆花水未生宿麥旣辜秋隴種新秧止傒早田耕蟄龍何處深淵睡乞取霆聲爲喚驚

至淸湘驛和已酉壁間韻

冰霜染得鬢毛深又復鉤輈聴嶺禽老馬已非筋力舊好山重見面顏今地饒風物皆春意天念塵煩爲午陰轉首十年成一夢龍蛇滿壁富新音

將至桂林戒弗作詩飲酒

誤領元戎太乙旗提封四履鎭南籬旄倪爭向道塗看名姓亦爲蠻徼知時務正殷毋事酒春光𨿽好莫言詩經營都了家山去此是從容觴詠時

勸駕桂林鄕舉

十年復此主文盟喜得名邦歳貢英宴啟鹿鳴珠照乘堂開鵬運玉連城梅花雪裏傳魁信桂子風前送客程若到天庭問南事細陳長防爲銷兵

送子守衡州

雁峯自昔號名州爾旣難辭我莫畱臨政毋忘宣上徳持身謹勿遺親羞當令民誦循良守罔俾人譏恩澤侯國事正殷宜黽勉明年吾自問歸舟

己未元日寄子

子在衡州我桂州兩州相望共承流天回北斗又華旦人立東風正黒頭新歳五更三節序老夫六十二春秋何時共對屠蘇飲應念孤云爲倚樓

別權瀘帥朱材太社

猶記衝寒溯峽來相期偕至亦偕回朝廷有詔許歸老藩嶽無人值借才顧我凋年嗟已矣如君英略勉之哉度瀘要了經營事心放公平手放開

過新灘作出峽行

蜀道登天難尢難溯流入自峽上防渝江險灘節密前年衝寒來水落且石出寄命竹一縷寸挽退或尺旬宣愧罔功徵戍幸逭責仁哉聖主恩有詔許歸佚匆匆乘月下初值朱明律常年桃漲後此際梅潦溢危漩若釡沸驚湍如矢激今年獨何異水勢平於席僅添半篙緑穏泛萬頃碧縱橫順濆淖隠見辧沙磧毋庸事盤灘了不懼觸石一日涪州岸三宿云安邑灔澦露山骨底柱屹中立巫峯披宿霧奇哉翠欲滴建瓴髙屋易百里一瞬息安然中流坐恍若前山失舟輕蜚鳥過岸駚脫兔疾伊灘以新名此水慮防澁黎明報船步數尺長一夕波臣信有助棹師喜何劇前竿與後枕櫓六視聴一招呼左右向心手應相得所取無釐差其矢如防直載瞻洺川祠不逺西陵驛倐焉飛亷怒捲起浪濤白篙篷掀欲舞綆纜系惟亟凡我同舟人相顧防動色興言大川渉疇爲訊諸易古諺固有雲飄風不終日須臾棹歌發安危在漏刻衰遲嗟我生險阻防身歷萍梗徧江海星霜老疆場此行亦良苦豈敢計終吉始入凡四旬今出僅更浹行止非人爲扶持有神力瓣香薦牲酒對越寸衷赤自玆丘樊歸謹無以形役晚來賀平善詩以紀其實

阻風太湖沙塘港

歸程雪邊來四旬六千里瞿唐過灔澦洞庭至彭蠡渉歷天下險心有如此水朅來太湖濵到家步才跬胡貽蜚亷怒相挾馮夷氏驚颷晝而作駭浪暮不已令人向洋嘆可望不可邇組練前陳扼銀屋平地起逡巡問維楫飄泊委蘆葦歸心苦何遽短棹姑小艤嘗聞彊則避事當順而理平明遲解纜天宇果新霽金烏甫生東魚龍首俱弭上下大圓鏡四面平如砥天公翻覆手風後吹噓是巽轉而之坤帆去隨所指出湖且入港曽不片時爾前津問錫弗逺尺有咫舟人顧相賀昨憂變今喜我生客江湖噫嘻嗟老矣可以速則速時當止則止豈惟行舟然世事只如此由玆石塘出此去皆坦履歸來荷聖恩全家賴天賜息陰亟休影杜門以卻軌

題張醫諭活庵

用藥如用兵命醫猶命將醫良則身安將良則師壯表裏孰虛實存亡在俯仰能出康濟方憂慮危急狀活法𨿽指間活機寓心上活國與活人一忠乃可仗我願將皆方虎醫扁倉四海生民舉無恙

湘南樓落成和林書記韻

樂郊從昔推南州今控西鄙猶心喉碧虛境界富登覽前賢故址存風流斯樓枕江屹雉堞俯瞰寒碧潛蟠虯夕佳朝爽在幾席岸巾拄笏供遨頭邇年敵人肆狙伺南北不及風馬牛經營墉壑備亭障旗鼓讙亮雄譙樓巋然東壁乃頭角適與壤防將誰修斯何時也事斯役或者食肉非良謀緬懷昨夢閱十載不謂白首重來遊𨿽然左腹證日急類捨劍棧窺江油視玆罅漏弗補葺毋乃閒暇忘綢繆梓人餘力建重屋吾意正豈舒吾眸三湘百粵類砥柱金城頟頟江浮浮黃茅薫炙鳶墮水不費矢鏃空羣酋疇其載筆紀崖右落成且也陳觥籌築惟甲戌繼費誓城沂亦仿書春秋吾皇神武光四表自此醜類豈復能防劉佳哉此詩幕中彥孤凰一鳴驚羣啾帶篸梅雪久絕響眼前有景君兼收謾搜枯腹欲貂續祗覺顏汗包騂羞

挽尢端明【四首】

身際幹淳盛家傳祖笏棠典型周大雅人物魯靈光厚徳千鈞重眀時一鑑亡哲人今已矣夢卜負巖廊渡江無故老文武少全材金玉其相者朝廷有防哉鑾坡資潤色虎帳壯規恢盍展經綸蘊登調鼎鼐梅自入烏公府受知三十秋水魚承雅眷風鶴記良籌一意人才進平居國事憂絲桐宜束閣誰似子期不憶昨趨湘水公歸問錫山惜時爲俗累欠往拜師顏不復親溫厲疇其念險艱莫持雞炙去老淚不勝澘

庚申病中作

六十三年憂患鄕人言晚景尙悠長不知气郁致痰厥忽爾異證生防茫操修弗遂仁者壽治療倍費醫之良今將累日未痊愈自知不善攝養貽天殃頭目昏手足不能動偃然一榻殊徬徨光搖兩目皎無寐汗流四體痛欲僵縱然未卽致幻化惟恐廢棄難安彊人生修短固定數不必以此縈吾腸枝披葉殞待風寒根本弗固安能當平生蹤迹等一夢未必可保風燈光兒女滿前無顧戀家山何許莫思量是非得失一勾斷萬事盡付之遺忘寧神定慮聴造物至此收拾甘歸藏門前風月正淸朗符到卽去庸何傷

記十五日夜星犯月

兩月之間星入斗疇昔之夜星入月入斗前史驗下走入月韓詩應敵滅昭然垂象不輕示適驗天心悔禍亟彼哉蠶食諸戎盡云擾中原野流血去年突然渡江左防欲長驅控京闕使其得气不撃敗延及生靈禍何烈衣冠正統幸陰佑依然天塹限南北乃知碩果弗盡剝東南生意不終絕吾皇修徳務飭已悔悟一念足對越正當歳星在吳分不待一言退熒惑彼運百載天將亡兩星炯炯豈虛設自今有道守四夷海防一家混吳越病夫得復見太平願以餘年老農業

庚申七月自桂歸資壽作

三載煙嵐在嶺陬防畨淸夢到松楸毎憐老子身闗塞長憶童時某水丘今得歸來訪漁隠不妨髙臥老莵裘據鞍矍鑠成何事徒愧平生馬少遊

歸善權謝福巖

彊健南遊抱病還毛剝落足蹣跚喜觀云衲酬前約莫聴家僮說舊官幸免如陵羞在隴將期同願老於盤當家公案師拈出更向三山石上看

勉時思王和尙畱

面壁者十年桑下者一宿時止則止行則行可久則久速則速時思老子苦硬人孤云其身心槁木三年牢落此山中禪衲爭歸眾魔伏平時欲定方外交白石淸泉正相屬我歸師去人謂何母乃欲善其身獨巾瓶到處卽爲家何必江湖苦馳逐若還飛錫出門去此一瓣香誰與續得住且住則爲佳敬以此爲上人祝

福巖再過公安贈行

記得桂林臨別勸師緊閉禪闗又被如來牽率未容髙臥雲山

浙境欲畱師住荊人爭望師來要是因經未了不妨兩地裴回

方借名山作主胡然舊席重開了卻江湖願力切須早早歸來

餞管制幹

畫諾三邊賴一賢憐余東下病纒綿驅馳不憚數千里繾綣相於十二年我老已辜康樂屐【以不良於行也】君行快著祖生鞭祗慙無力堪吹送雪意垂垂餞去船

辛酉首夏餘雲谷自四眀來訪且錄示丙辰年所和永國韻恍然喚起昨夢嗟壯健之不可復得今病廢無它問謾書五十六字謝之時病猶未愈

禪榻相逢六載前當時駑力尙堪鞭繼更煙瘴爲形役徧歷風濤不意全思舊仙逰嗟已逺老軀痿廢抑誰憐而今莫問人間事得正狐丘是甚年

可齋續槁後卷十

欽定四庫全書

可齋續槁後卷十一

宋李曽伯撰詞

蘭陵王【甲寅初度和次賈韻】

問梁益天設金城鐡壁西風外依約雁來還報闗山舊秋色三秦聴漢檄逺恨綿綿脈脈頻年事虛擲桑陰禕允諸人竟何防彤弓誤殊錫悵活國難醫捄世須佛平生本借毛錐力對弧矢初度滿頭白髮何堪兵衛疊畫防咄靑央陳迹酒石羨王績任撃缶呼天此樂何極奚須太息驚前席望天閽休待夢如陶翼栁邊春後放定逺出西域

八聲甘州【送吳峽州】

問西陵治比漢河南若爲遽東歸正峽江滚滚中流我共一檝杭之倐聴攀轅告語公去袴襦誰賴有甘棠在人口如碑百尺樓頭徙倚記綢繆桑土防對燈棊指鷺洲何處心事想鷗知向江湖毋忘魏闕正吾皇當饋急賢時經綸事更須玩易勿但言詩

水調歌頭【甲寅壽劉舍人】

序正象占防吉葉夢維熊身隨金粟出世香滿小山叢鐡券丹書家世朱閣靑氊步武名字在堯聰雕鶚健云翮聊爾待西風功名事書劍裏笑談中江濤滚滚如此天豈老英雄先我甲庚三日伴子春秋千歳何幸舉樽同歌以壽南澗願學稼軒翁

臨江仙【甲寅中秋和劉舍人賞月】

同此三秋端正月地髙先得光輝分明身世玉琉璃不妨人未老長與月相期我有芳尊供翫事從渠魏鵲無枝直須飲到五更時大家眠玉界莫羨晏瑤池

水龍吟【甲寅中秋】

楚鄕三載中秋倚樓輒值蕭蕭雨澄空向午亷纎數防又疑虛度捲起雲鬟掣開妝鑑喜瞻眉宇問嫦娥丰貌間何濶矣元不老只如故見了悄然無語但令人不堪懷古老蟾應記舊時人物孫劉陶庾俯仰皆空陰晴何恨芳樽頻舉問他年憶取今宵人如許月如許

水調歌頭【再賦】

可愛十分月都無一防云淸光是處皆有渾不許人分獨是大江深處一片水晶世界髣髴有防防坐到夜深際萬籟寂無聞與諸君同一笑舉芳樽素娥自有佳約何必命紅裙頃刻參橫斗轉歸去華胥一覺萬事任紛紛我袖有玉斧當爲整乾坤

眼兒媚【和八窗叔韻送之】

公歸東裏我西州楓荻楚天秋烏檣轉首莫云江樹落日沙頭瞿唐此去風濤惡寧願賈胡畱明年春晚松江笠澤歸約追遊

大酺【和陳次賈贈行韻】

對劍花凝笳葉捲天宇塵淸聲肅樓船催解處正日戍夕照風旗西矗虎戰龍爭人非地是形勢昔雄三國景升今何在悵婆娑老子奚堪荊牧豈自古常言力寧鬭智智寧如福西徵非太速柰臣職難負君王囑嗟往事祁山抗表劍閣刋銘祗成墮甑並空軸喜聴平安信豈止爲區區一竹蚊蟁類笑談逐玉闗歸老不願封侯食肉願還太平舊蜀

浪淘沙【舟泊李家埠】

斜日掛汀洲防影悠悠碧雲合處是吳頭防片塞蘆三兩雁人立淸秋栁外莫停舟休問閒愁人生江海一萍浮世路相期如此水萬里安流

八聲甘州【登經濟樓】

上巍樓指顧劍東西依然舊江山悵誰爲荊棘委渠天險薄我風寒金甌經營防載鴻雁尙漂殘一片迷棋局著手良難猶幸紅旗破賊有竹邊新報喜聴平安問紛紛遺事一笑付憑欄願天驅五丁壯士挽岷峨生意與春還斜陽外夢回芳艸人老蕭闗

滿江紅【乙夘詠海棠】

才過新正能防日海棠開了將謂是睡猶未足嫣然何笑一片殷紅新錦樣天機知費春多少更芳期不待燕黃昏鸎淸曉花舊說南昌好花宜占東風早想香霏地近融和偏巧佳句流傳千古在石湖不見坡翁老倩何人寄驛報家山敎知道

自和

自入春來花信費幾畨風了先付與紅妝萬防蒼顏一笑舊說沈香亭北似今𨿽濯錦江頭少最可人枝上月籠春煙含曉亨防稱花王好嘉聘惜梅兄早對芳容細翫天然新巧羯鼔不須催太甚霓裳易散梨園老任杜防猶自殿韶華呼殷道

謁金門

風又雨芳事匆匆如旅借問甚時才百五東君渾弗顧紅紫園林幾許橫笛數聲何處桃漲連天歸未去客

和春且駐

又

春且駐休惜殘紅無主栁色靑靑還未絮牡丹猶待雨金鴨沈煙一縷人在紗窻覓句髣髴家山三月暮隔

簾聞燕語

水調歌頭【暑中得雨】

今歳渝州熱過似嶺南州火流石鑠如尢更熾於秋竟日襟常霑汗終夕箑無停手防至欲焦頭世豈乏涼境老向此山囚賴蒼靈憐赤子起龍湫剎那頃耳天瓢傾下足西疇蕩滌兩間炎酷蘇醒一畨枮槁民瘼庶其瘳淸入詩脾裏一笑解吾憂

又【蒲制帥以喜雨韻爲壽和以謝之】

兩歳是六衮萬里客他州一眉新月西掛又報桂花秋想見吳中稚子已辦秫田數頃更種橘千頭堪笑新亭酒空效楚人囚飯甘麄衣任惡屋從湫世祿道眼看破聞早間先疇這服淸涼散子多在屙坊弗悟美疢甚時瘳膏秣歸盤去無樂亦無憂

沁園春【乙夘初度和程都大韻】

雪山有緣白首重來信不偶然悵瘡痍未洗平戎何防英靈不絕賴蜀多賢耆舊二三甲兵百萬力障狂瀾回巨川秋聲靜共巍樓把酒自足籌邊何人爲我箋天焉用此客星畱井躔正柴桑栗裏稻肥蟹健松江笠澤蒓美鱸鮮百計求閒一歸未得便得歸閒能防年持公賦待後堂新唱誇語彭宣

一剪梅【乙夘中秋】

人生能有防中秋人自多愁月又何愁老娥今夜爲誰羞云意悠悠雨意悠悠自憐蹤迹等萍浮去嵗荊州今嵗渝州可人誰與共斯樓歸去休休睡去休休

沁園春【乙夘詠桂】

晚出千林中立三秋淸哉此花自鷲峯移下碎成玉屑蟾宮分到綴作金葩粟許來防薫天聲價較楚蕙庾梅還韻些眞奇處但餐沆瀣不染繁華酒邊一笑婆娑還疑醉山中尊者家悵塵埃俗狀彊顏羞對風騷墨客樂事堪誇月照才淸露濃尢馥飲待夜深應更佳始容我膽瓶斜挿臥看窗紗

自和

一種孤荄四出淸芬半秋始花只些兒肌骨才逾一芥許多韻度迥壓羣葩得雨相催隨風所到較七里山樊尢逺些【湖南名桂九里香】紛紛軰笑渠儂桃李徒競香華試容老子婆娑恍身在廣寒仙子家任殷勤喚酒恣從君賞徘徊待月賸向人誇我有家林舊栽巖壑得歸去相延方是佳姑先約共橫船玉敎墮巾紗

水龍吟【送吳季申赴省】

江頭雨過黃花片帆催向春闈去兩年共我風舟問峽霜砧聞楚定逺從軍慈恩防第豈堪同語謾咨嗟人事分明天意廣寒闕待平步健筆淩雲如許看新年榜登龍虎轉頭卻笑弓刀塞上麄官何取海濶鵬摶途窮馬老不勝離緒遇舊遊人問徵夫煩爲說戍邊苦

再和

天涯捨我先歸還知我以何時去浮生萍梗南轅北斾之吳之楚豈偶然哉祗堪一笑無庸多語向臨岐賦別丁寧祝望竿百尺進一步其柰頭顱如許更藩籬穴猶據虎良機一失付之誰手探嚢堪取君對天庭上咨西事歷陳條緒問相如漢指來宣果何益亦何苦

沁園春【送喬賔王】

二十年前黃州竹樓共醻好春記淮堧江表羣賢畢集淸明上已二美相並一枕黃梁滿頭白髮屈指舊遊能幾人堪嗟處悵光陰易老猶困西塵今朝又值良辰空想象長安天气新問蘭亭癸丑雪堂壬戌倐成疇昔將似來今觴泛流泉茗烹新火領略韶華聊嘯吟鸚洲去有故人相問爲語歸音

又【喬賔王有和再用韻】

咄咄衰翁向羽書中又過一春正老懷夢想扁舟訪剡壯圖慙負萬里城並溟翼上之冀羣空矣自此陽闗無故人岷江路憶一畨風浪三月煙塵美哉樂事良辰正好趁東門官栁新且舒情慷慨何須感舊轉頭解後未必猶今問訊南樓勞還西戍君爲楚歌儂越吟眉黃近怕洛涯催出便有佳音

又【丙辰歸裏和八窗叔韻】

萬里邊戍八載去家始遂一歸悵中年早歷虎頭兵幕平生屢建豹尾神旗乞得閒身毋庸多議感荷九重淵聴知當時事似狂瀾欲倒孰障東之天敎彊冦灰飛更莫問兒郎存血衣把雪裘霜防絕交楚徼雨簔風笠投老吳磯【江上有吳王磯借用】徑與松荒人同鶴在交友曉天星樣稀從今去共麯生相約願樂淸時

又【送章漕赴召】

極目江濤不有人焉其能國乎偉故家風烈激揚手段平生踐履精密工夫冰漕功成月卿召入小卻猶當登從塗斯行也非紀綱省闥定尹京都猗歟願疾其驅彈指頃暑收秋又初向玉階方寸親承溫問金城十二細述嘉謨苕霅船邊藕花香裏念人在洞庭靑艸湖它年事約擕東老酒附洛英圖

又【送洪漕除�憲】

天目山房洪崖老仙親授一燈自檄艸參籌賔筵領袖鼎梅助味省闥權衡華國文章立朝風力猶有老成人典型如公樣盍夜趨宣室晝對延英乘軺惠我湘民作翼軫中間一福星正千艘漕玉張頥西嶠單車把繡將指南閩過闕畱中歷階而上方值漢朝更化新南中事若君王問及老弗能勝

滿江紅【丙辰生朝自賦】

明日生初還知否明年六十嗟老矣滿頭都縞寸心猶赤三十載間塵土債防千里外風濤役賴君天許放故山歸恩無極出而作入而息美可茹鮮可食任浩書空咄禹笑人寂斷國謀王非我事抱孫弄子聊吾適且從今時復一中之杯中物

又【賦臘前三白】

今歳瀟湘眞个見嘉平三白闤闠裏無非和气不知寒色宇宙幻成淸淨境了無一防紅塵入問太空此瑞自何來君王徳歌笑是兔園客辛苦是鵝池役任謝家兒女賦嘲紛出洗盡鮏羴空萬里屏除螟螣深千尺向此時何以對梅花呼歡伯

又【洪雲巖劉朔齊用韻】

蝶夢驚殘彷佛似東方才白人報道城疑不夜界防無色敲瓦防聴冰綫響開窗倐放風花入擁重貂曽不覺寒侵將何徳呼剡棹行爲客平蔡壘何能役算爭如窮檐髙臥閉門毋出安得松江江上去一簔獨釣絲千尺要不特寸鐡和前修文章伯

又【再和】

立雪寒窗照肝膽了然明白渾似得齊宮气象郢樓顏色天籟無聲隨物應陽春有腳從中入與邦人稽首謝天工元防徳人正作瀟湘客誰謂有藍闗役對江天暮景鵝溪描出銀浪捲飛鷗一片玉枝擎重龍千尺羨聨鑣曽作嶽峯逰前方伯

又【用韻餞朔齋】

把繡成吟眞壓倒古之元白佳句有雪車冰柱曽無矜色一防不畱煙火气詩脾時有淸風入更嶺邊多少活人恩於公徳公自是朝天客應笑我爲人役看時猶多事公須一出瑯腹細披忠抱寸龍顏密侍天威尺借筆端從此潤皇猷翰林伯

又【京遞至親舊皆無書再用韻簡雲巖朔齋】

聴徹驚烏起覽鏡頓添頭白曽不見江南人寄一枝春色風捲龍鱗殘甲下山無虎迹新蹄入罄冰天桂海使同風修文徳三十載江湖客千萬里闗山役且付之杯酒何愁西出天女花邊渾似剪志公杖上平如尺把富貴都作一般看何什伯

又【立春招雲巖再和以謝之】

艸艸春盤那敢賦絲靑玉白湘波動雁懷歸思栁催行色凍遂寒梢殘雪解暖隨野燒輕煙入舉人間無物不光輝東皇徳鶯燕報來門客烏兔老紅塵役羨翠軺多暇防花新出捧日東城行應制去天只隔城南尺趁五更樺燭向端闈班常伯

又【和立春韻簡雲巖】

春自何來深雪裏南枝先白伊祁氏一畨開冶千林香色弱栁眼回靑尙淺小桃腮暈紅將入笑渠儂剪防與裁花誇閨徳九十日春還客數千里官爲役看時來雁隨云去魚從冰出一脈流通天造化三杯扶植身闗尺對東皇太乙續離騷需詞伯

又【招雲巖朔齋於雷園二公用前雪韻賦梅】

萬紫千紅都不似玉奴一白三數蕚有冰霜操無脂粉色長共竹君松友伴豈容蝶使蜂媒入似惠和伊任與夷淸兼三徳能潔已能娛客成子後調羮役更嵗寒風味時然後出春淺吹回羌管寸夜防吟費花牋尺炯使星兩兩月黃昏眞詩伯

賀新郎【送靜齋堂召和朔齋韻】

嶺蜀天涯路憶前年擔簦西上旌麾南去誰謂瀟湘還解後重對燈前笑語挺喬木森森猶故梅外栁邊官事了記年來曽著元戎府卻訪問舊遊處酒邊不用傷南浦爲禦亭百年門戶正煩宗主見說君王方旰食借筯哺應爲吐這官職二郎須做若見時賢詢小阮願早擕襏襫耕春雨嗟矍鑠恐遲暮

又【再用韻助靜齋叔入告】

日近長安路喜驂鸞帶簪遊戲弓旌招去聞道漢朝帷幄裏要問娵隅蠻語嗟時事尙玆多故辦取忠謀宜入告見石洪曽在烏公府須細訪風寒處左荊右嶺中湘浦願扶持東南溫厚老天張主翹館欽賢人共說一飯毎勤三吐公此去好官須做從臾涇舟同共濟更綢繆桑土先陰雨滅此冦直朝暮

又【丁巳初度自賦】

老作星沙守問今年平頭六十翁還知否暑葛霜砧都歷徧還著回旋舞袖奚所用皤然一叟欲覓金丹駐顏色縱鐡鞋踏破終無有空自詫不手西風又近中秋記相將桂華開未月兒圓又弧矢四方男子事爭柰灰心也久何以報國恩深厚了卻官癡歸去好有竹蓬戶生涯舊姑一笑付杯酒

又【自和前韻】

問訊南州守悵吾生今非昔比後猶今否渉盡風濤慿个甚一瓣心香在袖人競說頑哉此叟識破榮途皆幻境只形骸已累它何有姑勉爾應之手休煩太卜勤占怕漂零江湖易老光陰難又兔魄初生人初度期共嬋娟長久賴此月於人猶厚燕頷封侯非我事早擕書歸臥吾廬舊渝此約有如酒

水調歌頭【送印徳逺經略入廣】

宵旰軫先慮嶺海屈眞儒金城素有奇略不待至才圖春滿洲鸚樓鶴天付簪山帶水駟馬駕輕車六月正炎熱吾肯緩吾驅越蓬婆逾卭筰彼穹廬其能渉我煙瘴載籍以來無聨絡五溪百粵托柱南方半壁中外保無虞了此經營事歸去位鈞樞

又【長沙中秋約客賞月】

洞庭千古月湘水一天秋涼宵將傍三五翫事若爲酬人立梧桐影下身在桂花香裏疑是玉爲州宇宙大圓鏡沆瀣際空浮傍譙城瞻嶽麓有巍樓不妨舉酒相與一笑作遨頭人已星星華髮月只團團素魄防對老蟾羞回首海天濶心與水東流

又【自和】

佳月四時有舉世重中秋金明水秀競爽亙古景難酬爝火繁星退斂桂海冰天洞照淸影徧神州萬象自妍醜一鑑若虛浮昔蘇張誇玉界賦瓊樓素娥閱人多矣不怕雪添頭只恐參橫斗轉還又酒防歌散醉態醒堪羞安得眞仙術兔魄駐西流

又【幕府諸公有和再用韻謝之】

敢問遼天月歷防億春秋老娥盍相刮目無一語相酬似訝經年間濶類笑衰翁潦倒歳歳客他州淸照五湖濶倦影一萍浮任渠儂琴當戶酒當樓人生適意對君何似橘千頭月正圓時固好人欲閒時須早毋作隴西羞多謝錦囊句椽筆富淸流

又【戊午初度自壽】

問訊中秋月瞥見一眉灣婆娑桂影今年又向桂林看蓬矢桑弧初度羅帶玉簪舊識俯仰十年間記得老坡語頽景薄西山碧虛人應笑我已蒼顏歳寒耿耿不攺惟有寸心丹目斷風濤萬里夢繞煙霞一壑老矣甚時閒不願酒泉郡願入玉門關

木蘭花慢【送朱子木叔歸池陽】

羨吾鄕秋近正蒓美更鱸肥顧安得相從徵帆衘尾飛蓋追隨南中眼前事勢正相持邊腹一枰棊將謂燈明月暗笑談共和韓詩誰知催上王畿無計可挽畱之想翠防深處倚樓日望天際人歸中流江濤滚滚借烝徒共楫屬誰回首西風過雁料君爲我興思

沁園春【己未初度】

六十衰翁更加二齡此何等時不退尋巖壑相安耕釣重來嶺嶠猶事驅馳絕類文淵當年矍鑠上馬據鞍奚所爲偏憐處是難堪潦霧水際鳶飛雲臺銅柱空題柰牀下伊人心素疑自古來如此只湏付酒風光縱好勿復言詩蒓菜美時桂花香裏所願少須臾樂之西風外喜羽書夜靜卽是歸期

滿江紅【庚申初度】

今歳垂弧欲自壽一辭莫措何可擬翁頭如雪香山白傅首夏一畨罹重病去秋數月攖豺虎賴天公肯爲倂餘生逢初度今幸釋千釣負尢可喜歸田去但蹣跚勃窣龍鐘如許薇栁諸闗成底事菊松三徑猶堪主辦籃輿尙可檄漁樵盟鷗鷺

水龍吟【興安道間】

西風滌盡炎歊連朝更值天無雨筍輿軋軋經行三日碧篸無數勝絕江山余行天下無如此處任今來昔往迎新送舊風景在只如許誰謂陰山驕敵去年冬敢侵吾土哀哀鴻雁一畨蕩析幸逢多黍拜表出師安南定北豈無忠武嗟老夫耄矣無能促歸棹艤江渚

水調歌頭【庚申十六夜月簡陳次賈】

昨夜𨿽三五寶鑑未純全今宵旣望兔魄才是十分圓又得平灘系纜冷淚玻瓈千頃表裏一壺天扶篷窗下卻夜深眠想嫦娥應笑我蒼然平生修翫猶記歷歷舊山川安得乘槎訪斗問訊廣寒宮殿悵未了塵緣願賜長生藥換我骨爲仙

八聲甘州【辛酉自壽】

數年來揆度在南州今年在家山嘆平生蹤迹荊淮嶺蜀多少間闗幸對園林花竹一笑且團欒莫憶西風夢馳志樓蘭嬴得維摩多病柰毛剝落步武蹣跚神仙何處遺我以金丹願明時淸平無事放老翁長伴白鷗閒聊相與桂花香裏滿酌開顏

水龍吟【長沙後圃荷開之久無人領略賦此詞具一杯招管順甫諸公】

此花迥絕他花湘中不減吳中盛疑從太華分來嶽麓根荄玉井炬列千紅蓋擎萬緑織成云錦向壼天淸暑風梳露洗塵不染香成陣好是一番雨過似輕鬟晚臨妝鏡阿環浴罷珠橫翠亂芳肌猶潤載月同遊隔花共語酒邊淸興問六郎凝竚多時公不飲俗防甚

可齋續槁後卷十一

欽定四庫全書

可齋續槁後卷十二

宋李曽伯撰雜著

陳可齋文集序

文有足以名世者有姑以應世者名世則實爲世教之輕重應世則直爲世用之醻酢同謂之文而如是不同焉某與可齋陳先生寓同裏師同門仕嘗同幕同朝在荊在潭今又同分藩嶽又同以可名齋肝膽臭味略同所不同者公之年徳實居先其學精以深其文粹以正某晚輩荒陋不足希慕萬一耳湖陰部刺史介軒劉君籈樂道人之善偶見鄙作遽取而播其醜豈能掩大匠笑然姑以應世非敢以是爲文也一日書從郵來惠以新刋可齋陳先生著述全帙亟啟亟誦則公之文眞足以名世矣介軒萃而梓之顧令引之以序噫嘻異哉是不防於駑駘與驊驑並馳乎魚目與夜光敵價乎窶人與猗頓角富乎嫫母與西施爭顰乎介軒之意則美而予之則過也某儻不揆屬筆多見其不知量識者其謂何因思其說以復介軒請曰無可無不可此固介軒盛徳事然吾夫子嘗論可不可之義曰可與言詩曰可以爲師皆許其可者曰未可與適道曰不可以語上皆謂其不可者未嘗持而可之論今吾陳先生之文廣之以垂世可也而顧欲以俚言儷之是折楊黃華雜諸周南召南無乃不可乎𨿽然昔人有以荊潭唱和得名於世更唱疊和此亦師友事也合裴楊之長以爲兩府從事美譚昌黎有公案在介軒其何遜

祭李漕母夫人文

嗚呼母道稱於天下者雋以平反喜珪以知人稱滂以立節軻以善敎蓋非是母不生是子也夫人夙有懿範嬪於徳門訓道有方爲時名臣駰轡載驅江漢之濵安車防袖熈然其春天盍錫之壽齊岡陵胡爲一疾以夢幻聞鸞誥新封鶴髮華齡死生晝夜始終哀榮嗚呼夫人亦何憾之云子失賢母乃一家之私民賴賢姥正一道之依郎宿移躔福星沈輝此則十五城之耆老童豎深爲使者戀而重爲夫人悲也南浦兮艸離離城西兮柳垂垂丹旐搖風兮情淒淒薄奠三行兮夫人其鑑之

祭別觀文文

嗚呼光嶽分而無全材世之有是材者固不多天地大而有餘憾材之不盡用者亦不少故嘗謂材而用至於盡亦止於斯人而已惟其有之不盡用之是以君子常惜焉惟公以荊楚數百年間气是生郢中挺有奇骨早年第泰常客諸侯當時搢紳之士識與不識皆望之如景星慶雲也中歳任軺鉞歷方伯徳澤被於民庶溫乎其如春風和气威名震於邊圉巋然其如防山喬嶽也晚登邇聨贊事樞參政機所以寅亮天工扶植國脈若金在礪猶川作楫薄海內外固莫不顒顒引領以望公之雷域中而雨天下也世謂公僅以魯論一半而佐經濟公亦豈不欲以周禮一部而文太平乎蕭然歸來身退名垂當饋不忘仄席屢咨寒花晚香獨樂深衣輔臺作相捨我其誰何天乎之難測不一老之慭遺無乃司馬五兵之用僅略試而冡宰八柄之詔不及施乎嗚呼一鑑亡而姑有使證若在之嗟營星隕而姑有使亮不死之思是皆懷其人之有餘而不盡用於當時豈惟當時惜之哉後世亦惜之也嗚呼傷哉豈謂公而止於斯乎豈謂公而類於斯乎卽公之所已爲究公之所未爲然則豈可以蠡測管窺也耶已矣乎溪兮涓涓鼇峯兮巍巍鼎覆兮卒弗調棟橈兮其疇支一息晝夜之常萬境夢幻之非公之至此固何所憾士則以此而爲公悲嗟我門人孰從驅馳棠陰猶存隙駒難追是蓋漢公卿之所共傷豈惟楚父兄之哭其私束芻致哀老涕交頥

祭章朝奉文【九江制帥父】

嗚呼人物之生亦猶山川之靈昆崗以玉而貴合浦以珠而名伊彼灊皖自天種英世有厚徳植槐於庭式敎之忠爲時名卿以斯文鳴柬在中扆出則元戎入則禦史金湯中流柱石當世不有是父豈生是子丰神兮顒昻令望兮珪璋紛防侍兮旄鉞對五老兮蒼蒼齡九十之將開亦旣壽兮且康天弗慭遺公兮何傷恍蝶夢兮不返與白雲兮徜徉我以其鄰誼同而翁舊固嘗拜公之容獲聞鯉趨今恨不弔公之喪往與穉從持一束之生芻致千里之哀悰

謁夫子廟文【重慶】

猥以庸陋被命來宣念蜀𨿽多難而坤文炳焉猶昔人心之義理與山川英靈終古不磨某之是行曷足以稱厥職亦惟持此忠信庶防得西南之朋以濟天其悔禍剝極而復逺人消猾夏之姦生民有息肩之漸峨峨石室尙復見之惟吾夫子其克相

謁諸廟文【重慶】

惟蜀洊經兵難豈但民之父兄子弟被其毒而山川鬼神亦不得其寧至於今極矣某無似前三十載嘗備僚掾於蜀邇來歷更江淮荊嶺老且鈍願致爲臣而去天子命之旬宣不得而辭焉方當疲敝危急之秋昧於一來其曷克有濟亦惟至公血忱恃此以對越神司此土職俾斯人繼自今洗岷峨之愴淒淸漢沔之氛祲使人有以爲命則神亦有所依也祗見云初敢以爲告

宣閫謝安靑詞

兩閫十年屢嘗請老一身二任乃畀來宣控辭莫反於上恩祗受敬安於天命敢陳忱悃仰扣穹靈伏念臣浸迫頽齡實無逺略抗塵走俗平時所恃此心出死入生其間不能以髮在淮而僅施一割之用至荊而已嘆再鼔之衰詎期中朝復委西柄當國事艱難之日非臣子避辭之時前瞻而劍益羽檄之不寧後顧而襄鄼烽煙之交急行使止尼不能以自必利鈍成敗未易以逆知冒然而前它不暇顧值時杪歳觸境畏塗歷三峽之驚湍𨿽瀕於險幸四旬之晴色汔濟此行外面水陸數千之師內則家門百指之眾扶持有賴平善無虞玆抵攸司撫孤蹤而衘感亟令下裏合長息以蠲修用答心香載陳薦澡伏願慈光下燭精祲上通開皇天悔禍之機爲生民息肩之日封疆萬里坐消金革之虞鄕井一防歸保桑楡之景

楊議郎忠諫防

世泰則朋黨亡此盛世事也昔人有言去賊易去黨難嗚呼去黨何難去賊固不易黨去則賊去矣觀漢唐往鑑黨禍一起兵禍輒隨之是安得不懼余不願君子之有此名因楊君以諸賢防語爲之感嘆故書

吳季申儒英堂防

世傳儒家有書種古之人如中郎之女範寧之甥其源委皆有自來雲巖先大夫崔出也崔伯仲爲時聞人而酷似之故其爲文得鳯閣舍人樣雲巖嫡傳衣鉢翰墨芳潤至今猶存玆取先朝褒封太夫人綸誥中語以扁堂額豈但承天之寵昭示子孫而已亦使觀者知非此母不生此子有此舅則有此甥豈不信歟爲外氏成宅相此先志也今其在雲巖乎其勉諸

保安靑詞

應與蘭之夢祗荷洪休修薦藻之儀敬陳丹悃爰念衰遲之迹已非孶息之時偶爾添丁居然似已初常祈於保佑今敢廢於答償伏望眞慈俯垂洞鑑以嗣以續聿承奕世之傳無害無菑俾有成人之望

宣閫保邊靑詞

分職坤維適屆西風之祈恩乾造乘寛北土之虞敢瀝精忱上於穹鑑伏念臣驅馳浸老藩翰洊膺揆以人謀何取防師之略數有天幸毎逃司敗之刑朅來已渝倐近期歳念蜀民之良苦何兵難之久罹非蒼靈回悔禍之心則赤子無息肩之日懇祈寸臆對越咫威渉秋九旬汔銷兵釁環益四履遂畢農功用谷旦之載涓肅齋壇而昭報伏願惟皇上帝矜卹下民開福耀之臨寅應佛貍之斃卯冬寒地淨無闗塞之驚塵山峙川流轉岷峨之生意

黃籙心詞【丙辰正月重慶閫治建】

坤維多難備藩翰以防師乾造至仁爲生靈而請命敢防幽於己往用祈福於方來上對蒼旻敬披丹素伏念臣猥共武服適值時艱數十郡之瘡痍塗炭已極一二年之經理餘燼僅收柰外患之未除防蜀危之益甚兵之臨敵陷陣傷哉死節之防民焉喪家殺身抱此無辜之痛積玆怨戾尙爾菑氛致兵戈敢肆於交侵而逺近愈加於薦食一冬盤薄四境繹騷我農方當東作之期彼冦尙遲北遁之計顧玆分閫於此同舟非告之皇穹開悔禍之機則嗟彼赤子無回生之日吉蠲公宇爰啟齋壇依坎離薦度之科拯師旅喪亡之魄以禳禍厄以保封疆以祈年谷之丰以希世運之泰念春秋之法元帥當責寕止以譴加臣某之身而大易之師長子宜專願早以權畀臣澤之手昭昭洞鑑弗欺伏願上帝之好生俯卹下民而赦罪眷三卯以來英靈之防滅俾五福所照證應之不虛宇宙淸夷邦家寧敉自今有歳並消劍棧之驚塵與物爲春盡復岷峨之生意

出蜀歸裏靑詞

八年戍役嘗爲家國以懇祈萬里生還盡出乾坤之覆防敢攄情愫仰扣穹蒼伏念臣猥以庸才誤膺繁使疆埸殺人之事此豈願爲朝廷謀帥之行靡容控避越由已酉汔至丙辰自度嶺以來荊繼溯峽而入蜀履危陷險帝毎付於鴻毛出死入生身防瀕於虎口上恩至渥末路僅全將百指以來歸喜一防之無恙秋毫以上造物賜之慨思駑乘之始徵冀保蝸廬之後顧頃冬春之在戍冦南北之交侵斡腹證深扼吭憂急洊爲民而請命卒卻敵以全城積此衷忱慊然效命玆甫暑途之弛擔亟投眞館以建壇爰演衝科用酬夙禱伏願慈光下燭精祲上通朝野升平千里丰登而相慶田園閒暇一門老稚之安居

保祐先廬靑詞

度嶺去家夙伸徼福歸田請老幸獲遂初敬局蹐以紓誠冀穹窿之垂鑑伏念臣遭時簡防薦職蕃宣昔受任於南中當俶裝而西上問徵夫以前路寧免顧於田園有先人之敝廬猶過虞於風雨嘗陳丹悃仰扣洪仁周旋萬里以還翕忽八年之久戶庭無咎松菊猶存悉由大造之保全敢演眞科而昭報伏願慈光下燭精祲上通樂餘日於山林克世俾亨於兒輩服故疇之畎畝闔門均戴於君恩

長沙到官靑詞

奉上指以於蕃屬當逺役祈天休而昭格允契夙心仰企髙明敢陳懇欵伏念臣年登六袠身老三邊出峽歸田甫幸寛閒之適浮湘分閫大非衰朽之宜靡容累疏之循墻勉挈一家而就道水程數千里有風濤洶湧之驚暑塗六七程正霧潦鬱蒸之際穹窿所覆老稚無虞凡一飲啄知造物之歸敢三燻沐修齋壇之報伏願慈光下燭精祲上通四境之內相安俾無曠戾一門之中無事感遂康寧

長沙保境靑詞

敵侵王略上闗宗國之憂臣職帥連外有封疆之責扣蒼靈而請命爲赤子以祈哀欽惟上天下地之肇分卽有內夏外夷之爲限朔漠引弓之俗絕虎穹廬炎陬衣卉之民深居蠻嶠馬牛風無南海之及防牱道豈中國之通孰謂窮荒崛起之玁戎乃致種類盡爲之蠶食生民之肝腦塗地中原之骸骨成坵天理果何兵翫極矣獨存大易碩果之生意賴有正統奕葉之至仁然首尾防三十年與之對壘凡大小知防百戰幸以保邊詎期長江大河不能阻其來出於深溝髙壘所素備之外狼貪不已狙伺其傍一則由白錦堡而薄辰酉五溪之隅一則取防蒼山而瞰左右兩江之境致宵衣之軫慮動嫠緯之過憂類防薪臥而火未然大懼川決而土莫塞乃若湖湘之九郡介於荊嶺之兩鄰唇齒恃以相依腹背凜乎交迫民於金革有戴白以弗知吏執檄書類倉皇而相視事實闗於諸夏計不止於一方非告於天其孰爲地臣本無材略屢任蕃宣棲然老境之已衰汛此虛舟而曷濟身焉家焉何卹國爾民爾是憂用涓陽剛新復之辰爰卽嶽鎭所臨之地肅陳淨供祗奉髙眞伏願鑑皇天佑宋之心消彊敵搆兵之禍驅氊聚於西北挾旗蓋於東南山川鬼神罔有弗寧城郭人民相安無事戢凶熖於昻街旄頭之次俾革戎心垂慈光於星犯鶉尾之墟以全民命

南嶽疏詞

邊疆啟釁職封守以懷憂上帝好生借嶽靈而請命敢殫愚悃仰扣睿聰竊惟西北沙漠之逺區本與東南炎陬而異壤噬吞彼類肆狼吻以無厭批搗吾虛防鯨牙之浸迫荊則沅靖五溪之洶洶嶺焉邕宜諸徼之搖搖眷爾三湘介於兩境所恃隄防之常密祗虞蹊徑之旁多事或弗虞民將焉避豈惟封疆城郭何以保之抑恐山川鬼神不得寧矣某三邊徧歷再牧奚堪以衰老何能爲役之人來空虛素不爲備之地哀民生之危急猶視溺焚懼國步之艱難不忘寢食用蠲長至爰演衝科固知螻蟻不足以動天然念駹豈容於通道敢賴岣嶁名山尅勝之力以驅鞮昧羣醜浸淫之姦瘴煙限之敵星隕矣伏願南嶽聖帝下矜赤子上吿皇天扶火徳於王家消金精之兵气毋使中國剝食之禍至於終窮永保南方離眀之鄕了無厄難以全民命以釋主憂

靜江酬醮靑詞

以心事帝嘗兩瀝於精誠自身及家俱一防於覆防敢殫懇欵仰答髙明伏念臣屢任藩方已盈分量比在湘而嬰疾逾旬未瘳維來嶺以問徵防月於役懼星限衝交之不利慮煙嵐防犯之多虞六十歳之衰頽豈堪荏苒數百指之良賤同陟﨑嶇賴大造之曲全矜防生之備至一行平善四體痊安用蠲日以齋羞爰對天而報謝伏願眾眞降鑑列聖垂慈軍民五嶺之相孚時康歳稔老幼一門之無事職稱人安

靜江祈雨靑詞

一歳事在春乃田疇之未辟十日期爲雨慿香火以載祈敢瀝丹忱仰幹洪造伏念嶺表地磽而民瘠常湏天工序協以谷登玆由去歳之秋冬已苦一方之旱暵陂瀦告涸土脈欲枯粒價爲之騰翔冦盜因而滋熾調丁久役豈堪千里之阻饑解甲無期胡可一朝而乏食嗟民瘼弗瘳甚矣非穹靈哀救柰何臣奉命南來值時東作才一更於蓂莢無以致和𨿽三灑於天瓢僅堪潤物農種未能入土人情尙切望云豈政弗修歟帝降災而示譴然吏之罪也民失業以何辜用公宇之吉蠲建齋壇而吁告伏願慈光下燭精祲上通旣渥旣優大沛山川之甘霔是穮是蓘汔臻郡國之丰年

南邊保安靑詞【戊午】

地雄中夏逺人敢啟於圖南天佑下民疆吏已敺而遁北敬陳衷愫仰答穹蒼伏念臣投老孤蹤叨防再牧三邊屢試旣馬力之殫窮五筦重來值兵戎之突入邊壘多瑕而弗密溪猺助虐以相挻猶杯蛇疑影而眞證遂形類穴蟻穿隄而旁蹊莫遏穹廬至此載借無之使敵謀果逞長驅則人類不防絕滅凜然夕惕慮此冬防嘗於羽書星火之中薦致蘂笈露香之禱𨿽七旬之逆命弗格頗費應酬而五日之吉語屢聞幸無疎曠嶺海獲紓於兵禍廟朝遂釋於顧憂夫豈人謀皆由帝力玆吉蠲於公宇爰肅建於齋壇以報洪休以祈終覆伏願慈光下燭精祲上通使百年敵運之早衰而一脈生意之弗絕南北天萬里限之瘴霧以莫侵左右江一方永矣邊塵之不到

靜江保境靑詞【己未】

敵窺中土輒擁泉以肆侵帝佑南邦幸與民而共守敢伸衷愫上答穹蒼伏念臣已迫衰年何堪煩使重來嶺嶠自知武備之素虛環顧封疆毎慮敵情之叵測不謂未及秋而遣戍乃聞當盛夏以興戎彼以二十年侵幹之謀突然深入此乃三百載承平之地駭若共虞方醜類之慿陵屹孤城之危急投忱以請固圉是圖果防兩儀覆載之恩汔保一郡生靈之命祗憂大勢浸向中州郊畿未免於震驚人類恐爲之殘滅王事孔棘猶心腹之毒曷除臣心如焚嗟手足之捍無及不有天也其如國何朝夕皇皇中外凜凜用吉蠲而三肅因報謝以再祈伏願聞悔禍之機紓翫兵之患哀憐赤子掃殄妖氛宗社奠安王國免罹於多難邊陲寧謐民編咸遂於攸居

又

天限方隅世豈容於錯亂地瀕嶺海時適際於搶攘敬布防衷仰幹穹造伏念臣本無材智洊玷藩宣三邊霜雪之徧更粗逃瘝曠十載煙嵐之重入乃值繹騷自西南有幹腹之傳而中外共寒心之懼不虞此禍倐在今秋彼避實將以擊虛我以寡不能敵眾藩籬一決蹊徑四通兩旬在桂而孤壘防若釡魚三月於湘而支郡危於幾肉生靈塗炭宗國綴旈上貽吾君宵旰之憂曷逭元帥春秋之責爰爲民而請命嘗吁帝以祈哀玆聞敵人困斃之有期庶使中土還安之可望用蠲谷旦載演眞科伏願大徳好生慈光解厄月星明皎淸四塞之妖氛疆埸敉寧安庶邦之生聚

子被凶人誣告防恩免逺役謝醮

年運多屯貽憂子捨交遊非類防禍家門方茹苦於窮冬惟祈哀於上帝玆伸報謝爰瀝悃忱伏念臣不善知人積恩成怨義方教子惟忠孝之相傳世祿承家豈禮法之敢越不謂虎狼之反噬輒誣豚犬以狂言殆欲禍李靖之家遂致興鄒陽之獄聞者咋舌而縮頸爲之駭然顧非病風而喪心安得有此𨿽縲絏之中自知非罪柰箠楚之下其患無辭一朝被逮以難明九地含寃而曷訴所賴三辰在上實昭鑑之兩造居前不難見者用叩髙髙之聴載陳懇懇之私防犢闗心有甚肌膚之痛放麑徼福不勝骨肉之情果防公朝曲軫於危悰遂使小子獲逃於大惡免煙嵐之投畀見日月之開眀君乃天也豈敢怨乎彼何人斯告者過矣敬涓谷旦用衍衝科以醻造化之保全以冀幽防之顯應伏願眾眞降鑑列聖垂慈昭天理是非之公示人間善惡之報戶庭安靜合門盡釋於災殃朝野淸眀舉世永無於寃枉

黃籙心詞【辛酉二月家庭建】

伏以分閫南中適逢兵難投誠東極幸有仙科敢叩蒼靈用醻素願伏念臣老仍戍嶺職在守邊不圖陰山堀起之逺人乃犯炎嶠遐陬之封境自戊午而越己庚之歳時跨三年由湘嶺而至江湖之郊禍延數郡四野農民之殞命三軍將士之捐軀耿耿忠防沈沈防路非借慈悲之哀念曷由幽爽之超升用蠲谷旦之良爰謹齋壇之建伏願三辰昭鑑萬聖來臨按瑯圅蘂笈之儀下風馬云車之馭憫眾生之遭害不幸淪亡廣大徳之好生悉垂救防

第一日

伏以孚佑於下民方謹三天之扣齋戒事上帝肇修五日之朝敢瀝丹衷仰幹洪造伏念臣已臨衰暮再入煙嵐防年爲軫腹之謀彼謀甚狡一旦類攻心之急我備則單至長蛇封豕之肆侵防聚蟻屯蜂之莫抗遂挻大變寢迫中州不能千里以折衝以致四郊之多壘兵之被堅執鋭視死如歸民焉托處聚廬無生之气野多露胔革莫褁屍皆於王事以能忠寧免天年之未盡乃若並邊民庻有位王官或遭難以殞軀或忘家而狥國或斃於擄掠或困於饑寒傷殘之餘度癘尢苦往往皆當於刼數紛紛莫記於姓名今世受前世因固非偶爾新鬼寃舊鬼哭豈不痛乎載惟二三載之間如彼十數州之境慘哉殺戮良可憫傷將令脫黃壤之冥途令獲指朱陵之生路凡淪亡於師旅盡煉度於坎離同一超升脫諸苦惱用防幽於己往以祈佑於方來素願載酬洪休允格伏願軫念元元之苦廣開生生之門救諸邊忠義之防人天隨度錫四海和平之福中外奠安

第二日

伏以執戈而衛社稷莫遏冦攘聴磬而思封疆方修薦防禮陳再日響應九天惟邊人遭厄防以何辜賴道敎有衝科之可救一披祕籙盡度忠防下方之殺气漸淸斷無幽滯中國之太平可冀爰致淸寧

第三日

伏以九天在上正資生神九卷之功三日於玆爰舉朝禮三時之典於昭明鑑用憫忠防師旅之喪亂孔多乾坤之化生有造敬慿大道式慰重泉念咎則在躬實負幽防之責凡死而非命悉歸超度之仁

第四日

伏以自古有死痛兵刼之非常大徳曰生仗仙科而普薦朝儀肆藏慈鑑載臨惟遊防𨿽歿而有知想生气至今而猶在爰披寶籙悉防泉扄帝用哀矜垂光明而下濟鬼無新故超苦厄以防升

第五日

伏以被兵厄防普祁九錬之功吁帝畢朝恭瀝五中之悃禮煩是懼心惻實深凡適境罹肝腦塗地之殃皆闑臣乏精神折衝之略凜難贖罪敢接防幽影響之應形聲感通甚邇變化各正性命幽枉咸亨

散壇

伏以被兵霑恩脫沈淪之苦惱齋壇竣事告功果之圓成爰謹修辭聿嚴終禮念兵禍殺傷之最慘賴仙科敕度以爲先開乾坤艮巽之門舉入化生之造凡湘廣江湖之地盡收忠義之防出之重泉黒壤之途鏈以東井黃華之水咸洗寃而防滯各隨願以往生妙播气形應猶影響人天贊嘆悉歸上帝之仁華夏淸夷庶畢防臣之願

謝醮

伏以中華值厄至兵難之慿陵上帝好生演仙科而極防敬殫衷素仰瀆穹蒼伏念臣頃帥南方適當北兵不能式遏於藩籬之外致令浸延於堂奧之間戎馬倥傯之實繁魚肉生靈而甚慘兵連三歳害及數州念忠臣義士之何辜或良將勁兵而不免𨿽服於王事凜生气之猶存而責在閫臣嗟罪戾之奚贖玆伏黃壇之薦度用超黒簿之沈淪祕籙一披夙寃盡釋賴靑華之布徳起白骨以成人悉招楚些之防免作夏畦之鬼凡爾封疆臣之橫死皆隨人天道以往生實爲無邊無量之陰功敢昩不識不知之帝力爰陳菲供用答洪恩伏願精祲上通慈光下燭魔王束手三邊永絕於驚塵赤子息肩四海同躋於壽域

潭州諭俗文

當使備更閫藩所至畱意囹圄居常措慮惟恐殺人然人情孰不欲好生而天理又不可縱惡毎於議獄但務平心今者來守是邦僅及逾月而死事之獄憲司帥司已斷者三十七項左右州三獄新收一十三項通舊禁共四十一項十二縣見禁未解者又五十三項何其徒若是實繁哉唐貞觀開元間天下歳斷死罪或二十八人或二十九人潭在是時寧有是事𨿽云地大物眾治久俗流彊暴相陵所在能免寧不累國家欽卹之仁重當路哀矜之嘆哉當使毎閱案欵中間或因盜貨財爭田產兆禍於幃薄啟釁於杯酒或本無深隙拳手遽交小有間言挺刄相向而至有親戚變仇讎卑幼犯尊長率以一朝之忿陷在三尺之科迨至捕系到官驗究依法縣官髙下其手出入惟心或以杖刑而決死罪未免官無以止殺民爲之輕生習使之然良可嘆者深惟民受天地之中以生同爲良民同稟善性況當聖明之世而在文物之邦人而依本分保天年從幼至老仰事俯育豈不遂生生之樂何苦受寃寃之報一或事於人命身非我有貽憂親屬連累鄰里以至受桎梏被箠楚或淹延連歳或拘系數月大者誅戮小亦黥流有身首不得全𨿽骨肉不得保或者罪不至於死而瘦死破家蕩產別井離鄕當是之時𨿽悔何及向使於非意相干之際持觸來勿競之心勝於不爭犯而弗校安得至此境界哉今當使深惻於心徧諭爾俗𨿽言語未必可以動汝聴然道理亦未嘗逺於人當思膚體所受不敢毀傷血气之剛戒之在鬭人身難得官法難欺自今行眾善毋作諸惡思百勝不如一忍父教子兄詔弟閭裏胥訓胥告興讓興仁優哉遊哉於以卒歳毋爲渤海帶刀之俗使有穎川無囚之風玆用不犯於有司則官與民俱爲幸甚故玆勸諭各仰知悉

靜江勸農【己未】

八桂古樂土也守十年之前嘗勸相爾農於郊奉命再來所當布宣明天子徳意以惠爾百姓而守自承乏以來起調浚築以勞爾農分糴轉餉以耗爾農戍兵經行宿以病爾農拘確官屯紏集民丁以煩擾爾農軍需科買竹木采斫又未免資爾農其視向來牧養之政防愧見顏面然今日之事非昔比也敵人二十年謀幹腹干戈燧之警玆駸駸迫我去冬勤將士戰禦於邊首尾三月而冦始退俘酋來解爾父老目擊之向之疑者今信矣守創建閫制專職兵事凡前之所以勞爾耗爾病爾煩擾爾資爾者皆無非爲衛爾民計封疆城郭之責實闗系於是守豈得已乎非可已而不己也軍用有不給守寧捐已帑以增助民力有弗逮守亟減歳租以示卹自兵事之外守固不敢一毫復重爲爾民害亦期於相與保固相與安集邊鄙不聳則穡人可以成功爾入春甘雨應期土脈膏動於耜者將舉荷鋤者已歸盡力於備禦之畫者守與將帥職之盡力於耕墾則爾父老率爾子弟事也荒萊當辟陂堰當瀦器具當修糧種當備爾父老固不待勸古稱三農生九谷又稱其始播百谷蓋非止水田禾稼之利而已如菽麥黍粟之類皆足以果吾腹嶺外平原彌望茅葦叢生是豈地利有不至哉此人力弗至也頃者黃榜頒降民能用工荒田許以未取官賦惠至渥也彊國之本曰戰與耕糴有素儲差不敢動官民之相資在此爾父老歸而閭裏更相告語當盡心乃事以迓續有歳毋計口而耕以怠墮失時出作入息之相安仰事俯育之得所願自今戴白而不見兵革以符爾東城癸水之防則守前之所爲者𨿽土苴亦爾父老一勞永逸之計也守老矣亦旣豈久於此空臆以爲爾父老告其毋忽

靜江府勸農【庚申】

太守再牧是邦於今二年去春登進父老嘗勉以服田力穡矣方幸三時不害一稔可書不謂狡敵久謀幹腹當暑而興師甫秋而入冦犯我井邑妨我農功太守非不率將士遏屢捷而彼眾我寡僅保城壁不武忱有愧矣今此甘雨應時土膏脈動東作又在候復延見爾農其何辭以勸相漢人有言守邊有塞勸農力本當世急務夫守邊而與勸農並言蓋以食者民之天非食無以爲命金城湯池非粟不守𨿽在邊徼不可一日廢耕也今夫荊淮之地與敵爲鄰哨騎旦暮可至民生其間從事本業𨿽有司秋冬淸野而春耕夏耨仰事俯育冦入卽避冦退則返則或依山水之險以爲寨柵資糧牛畜預挈其中緩急相應守望相助往往足以自保亦足以拒敵邊農習於聞見固不以寇爲憚亦未嘗乘時爲盜也爾桂素樂土爾農戴白不知兵革自敵狙伺我土前此蓋未之信一旦突如其來遭蹂躪被殺鹵凡戎馬所經地生理爲之蕭然亦可憫矣敵冦才過土賊復興掠人資財殺人骨肉民之罹難甚於敵太守爲之哀矜怵惕蠲減爾稅賦殱夷彼凶渠期與爾民還定安集今再舉力耕二字爲爾勸昔雁門極北邊也李牧守之匈奴入急收保市租皆輸幕府爲士卒費農耕官租如故也諸葛亮屯於渭濵耕者雜之張全義守河南披荊棘勸耕殖皆無非以農事爲急者爾父老歸而告謂爾子弟勸率爾保伍有警則荷戈以備無事則負耒以耕常持戒心毋作怠念是穮是蓘早種早收勿以荒蕪墮墾辟勿以彊眾相陵暴國家深仁厚澤滲漉人心足以祈永休命敵兵奔竄江滸天實亡之槃槃桂林防將復還承平舊觀太守老矣已投劾於朝行且去爾父老聴予言毋忽

逐蚤吟【病中作】

小物亦气化炎天以濕生身於芥喙利於鍼虱其形軀而豺其心不能飲風吸露以自爲養惟務吮人肌血以肥其身入人寢處間三三五五至十數防以類聚而羣分或入孫洪之被不畏其貴官或入阮籍之褌不卹其髙吟一味鉆刺味其膄而嚅其眞令人經宵展轉而睫不交暗中摸索而手不停一經殘毀癢隠隠而作疹多畱余迹文防防而成頳爲之爬沙不得息柰彼跳躍難爲擒此其饕虐害尢甚勿以麼麼而忽之輕因思天地間人爲萬物靈胡然生此乃爾不仁世間至毒莫如蛇至猛莫如虎蛇猶可捕虎猶可馴伊彼十數虫豈聴其慿陵呼奴婢命驅逐各以其防而前陳手擕桃笙筦席曝之以烈日並取污衣敗被濯之以淸泠蘭湯以三沐沈水以三燻旣令一榻以潔掃毋許此類以縱橫於是大搜以窮其黨散捕以除其根取而置指甲一搯正典刑或付之烘炙剨然而有聲殆同商君毒流裂秦市酈生口禍遭齊烹類同蟣虱聚而競爭食防與蚊蝱防交相營驅除一日並淨盡八尺之寢頓猶緑林盜去民無驚今宵庶可莫吾枕鼻息可使爲雷鳴泰然得以安維摩之室蘧然從之爲華胥之民

桂閫文武賔校戰守題名記

寶祐戊午朝廷合二廣剏制閫命某再牧防南鄙也尋調建康都統制朱廣用領軍來戍於是以諸道戍兵並委之總統相與修浚城池爲保固計是秋敵犯邕境賴我師遏之不致深入明年開慶己未築鑿甫竣邊遽已動七月敵渡烏泥江八月犯橫山九月二十二日薄我城下幸壁壘具將士用命一鼓而殪敵前鋒遂引退砦於數十里外我師晝夜攻刼大小十餘捷敵气頓沮相持兩旬由間道而相亟遣兵追襲一捷於黃沙翦其渠魁俘獲甚眾再捷於衡山勦殺防盡敵不克逞以循陰山極北之冦犯炎方宅南之境狙伺二十年馳鶩數萬里擁眾驅蠻而入乃載籍所未有向非桂矻柱其衝師武臣力敵王所愾廣南亦岌岌甚矣此皆宗祖威靈天人佑助億萬載無疆之福也玆制閫結局都統制且撤戍以歸礲石請記文武賔校氏名載念逺人啟釁非山變也連年得以固我封守吾民幸免於難誠同舟共濟者之力矧防煙瘴犯霜露備極勞苦是不可不紀以示永久非事誇詡也提刑提舉兼防謀四明丰制機左錦文可則眉山家遇河內李曽修制議永嘉鄒琳制幹淸湘管安昌襄陽李湜旴江聶世堅合沙卓右龍制僉長沙淩炳炎來江陳彌壽括蒼張建大濟南楊涇九江劉烈淸湘趙龠夫廬陵朱埴防稽陳防制帳都統制長沙朱渙總管峴山彭興浮光餘夢發都梁丘政浮光朱大徳壽陽王勝金陵王達金陵陳邦傑浮光張鈐路統制合淝程俊泗川周旺都梁李慶山陽楊俊浮光周勝海陵戴俊戎司屬官浮光吳起宗淸源羅萬敵古霅鄭祥

識巖壑舊隠

人因地而名地以人而重方其視或易然逮其久也士君子始企慕之前賢流芳可挹山不在髙也是山是亭在今爲希眞先生甘棠地不盈數丈一丘一壑具體而防後六十餘禩歸於我因其故略爲之封植其壤補苴其漏一毫弗加以飾志存古也惟先生以此客寓是邦脫屣軒冕蕭然如遺世獨立洛川巖壑皆其舊隠今洛川不得而見矣獨若壑僅存其風流篤厚文章芳潤散在木石間彷佛尙可想見邦之故老至今相指示猶曰此朱公巖壑也是詎非達人令聞足以壽其傳歟抑呵防有靈若將有所待歟又否則以其儉小見擯於時俗繇是得不毀歟不然亦爲墟矣傳曰𨿽無老成人猶有典型於是山有焉吾從生世後不得從公於樵歌間然髙山仰止神交心防對此足以使人盡釋鄙吝二三子敬之勿壊淳祐丁未孟冬

識夕秀

余以幽棲多暇謾累土爲臺裏閈中有以山石售者有輟患者有以無用棄者自一拳之積加數簣之工因成小堆艸焉命亭其上自春䢐夏始就緒一日暑雨初霽夕陽未沈擕子侄烹茶剖瓜相與登眺挹嵐光於天際送帆影於木末平蕪杳靄防防彌望煙鴉霞鶩去來上下盡吾目之到足與心防不但對碧宮紅塔相應接於風檐間而已林薄𨿽小不足名山鷦鷯得之信有餘地因詩以志之云本因累土作層臺巧匠俄爲小阜堆碧落界邊將塔對蒼蕪處防送山來狀成一叚林巒勝欠得防株松桂栽夕照未沈明月上倚欄正爾可徘徊戊申七月旦日

以佛牙付福巖奉安公安二聖寺防

余帥淮東日有北人刺史楚防再自符離來歸到維揚參閫以佛牙一株上有舍利三十六个爲獻曰此是汴京舊宮禁中物裹以盤龍綉帕余卻而不受防曰此又非寶貨何敢傷公之亷毋惜受之供養作福於是勉而受之乃淳祐三年八月也繼自丙午歸裏一向奉之佛堂迨過長沙奉之道院觀世音之前今首尾二十年矣毎惟釋氏靈牙不知歷防百載經防刼火至今不壊此殆非私家所藏之物宜歸之大道埸去處俾奉香火以福蒼生適公安住持福巖禪師自荊襄來訪謹奉之以爲公安二聖大如來禪剎之獻其永鎭上流保祐斯世爲吾君千萬歳之壽爲四海生靈無窮之福楚防元狀同往庻知其自來惟福巖禪師作此證明永畱此寺勿示非人毋使韓昌黎陳文惠得以議其後云景定辛酉七月七日

可齋續槁後卷十二

