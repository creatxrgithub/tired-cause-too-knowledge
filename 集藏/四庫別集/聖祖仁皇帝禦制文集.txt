

欽定四庫全書

集部七

聖祖仁皇帝禦制文集

別集類六【國朝】

總目錄

初集四十卷

二集五十卷

三集五十卷

四集三十六卷

臣等謹案

聖祖仁皇帝禦制詩文自康熙二十二年癸亥以前

爲

初集三十六年丁丑以前爲

二集五十年辛夘以前爲

三集並大學士臣張玉書等編錄山東巡撫臣蔣陳錫等校刋告成於康熙五十三年七月其自五十一年壬辰以後迄六十一年壬寅爲

四集則刋成於雍正十年十二月和碩莊親王臣允祿等編錄侍講學士臣方苞等校刋自

勅諭至古今體詩爲門各十有六爲捲都一百七十六敬謹繕錄用冠古今集部又有專刻

詩集二十八卷禮部侍郎臣髙士奇等校刋所載詩

篇次第悉與

文集合故未敢復繕云乾隆三十九年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

聖祖仁皇帝禦制文集

進表

翰林院編修加六級【臣】蔣漣防承

勅防校刋

禦制文第一集至第三集共一百四十卷俱已告成謹

奉

表上

進者【臣】漣誠惶誠恐稽首頓首上言蓋聞日月經天煥陰陽之精蘊圖書授聖宣明旦之光輝觀象成文可大而可久體元合撰有徳必有言聿遡都兪緬維喜起英華旣發渾噩遂開爰自商周迄於唐宋瓊箱漸富什襲法宮綈帙曽編流傳藝苑然緣情賦物多風雲雕繪之詞或遺實尋虛少道徳根源之論若乃

離明旁照宥密單心

幹健自彊始終典學集大成而首出無過

一人推極盛於兩間有如

今日欽惟我

皇上

道髙周孔

統接羲軒

晰至理爲至文發揮純粹

涵太極於無極妙合眞精玉振金聲自然條貫河流嶽峙允矣髙深

盛徳難以形容

聖學莫能贊嘆臣漣猥從江介世受

隆恩何意日邊身邀

異數

特允芻言之請賜刻瑤稜獲因摳讀之時仰瞻

奎藻蓋海防之升平已久

聖人之著作日新雨沛如絲悉智仁之流見風行渙汗

皆天地之性情

巡狩省方一篇無逸

問安視膳全部孝經庶物庶名兼該道器實心實政原本敬誠得易簡於乾坤混茫陶鑄寓法程於謨典貫絡綱維濬古今未盡之藏暢九垓而溯八埏包含廣大闡事物難窮之義匯萬殊而歸一致考索精深湯盤遜此周詳禹鼎讓玆博洽春秋冬夏揮毫而渾備四時禮樂詩書染素而自呈全體加以揚風榷雅啟秀摛華字字神奇直契無聲之帝載篇篇美善何殊肖物之化工洵宇宙之大觀實洪蒙所未有

云章三集已統三才

玉曆萬年應成萬卷牙簽錦軸珍並嫏嬛銀匣縹囊重逾鴻寶【臣】漣空慙漸陸有愧防泉幸與校讐竊附蠡測管窺之見夙懷鉛槧本無繪天畫日之能繼晷披繙猶虞隕越歷年追琢祗懼粗疎鐫鏤成書榮施葵藿編排竣事慶溢縑緗伏願

廣布寰瀛

昭垂琬琰

示執中之防羣知先後同符

錫建極之言人識治平有本奏太和之琴瑟咸沐薰風播元始之鼔鐘共聞鈞樂則盈廷師濟由學海以觀瀾率土譽髦企文山而覆簣豈止家弦戶誦敷

彜訓於六經佇看日珥星鉤永賁榮光於奕禩【臣】漣無

任瞻

天仰

聖激切屛營之至謹奉

表隨

進以

聞

欽定四庫全書

聖祖仁皇帝禦制文集總目

卷一

勅諭

諭戶部

諭吏兵二部

諭吏部

諭吏部

諭戶部

諭吏兵刑三部

諭吏兵二部

諭戶部

諭宗人府

諭刑部

諭刑部

諭吏部

諭吏部

諭宗人府吏兵二部

諭禮部

諭兵刑二部

諭兵部

諭吏部

諭吏部

諭吏兵二部

諭吏部

諭戶部

諭吏部

諭吏兵二部

卷二

勅諭

諭吏兵二部

諭禮部

諭禮部

諭吏部

諭兵部

諭兵部都察院督捕衙門

諭戶兵二部

諭禮部

諭吏部等衙門

諭禮部

諭刑部

諭都察院左都禦史明珠

諭禮部

諭禮部

諭吏兵二部

諭禮部

諭戶部

諭禮部

諭刑部等衙門

諭大學士巴泰索額圖李霨魏裔介學士哲爾肯哈占達都色黑馬朗古張鳯儀靳輔陳敱永

諭禮部

諭禮部

諭戶部

卷三

勅諭

諭內閣翰林院

諭刑部等衙門

諭禮部

諭吏部

諭兵部

諭宗人府吏兵二部

諭禮部

諭禮部

諭吏兵二部

諭吏部

諭兵部並督捕衙門

諭禮部尙書哈爾哈齊侍郎常鼐

諭太常寺

諭戶部

諭吏部等衙門

諭吏兵二部

諭吏部

諭刑部

諭工部

諭宗人府

諭刑部

諭禮部

諭兵部

諭禮部

諭戶部

諭戶部

諭吏部

諭兵部

諭吏部

諭吏兵二部

諭戶部

卷四

勅諭

諭禮部

諭吏部

諭吏部等衙門

諭刑部

諭戶部

諭吏兵二部

諭吏禮二部

諭吏兵刑三部

諭兵部

諭兵刑二部

諭兵部

諭吏兵二部

諭吏部

諭兵刑二部

諭兵部

諭禮部

諭兵刑二部

諭兵部

諭兵部

卷五

勅諭

諭吏部

諭禮部

諭吏禮兵三部

諭兵部

諭吏部

諭兵部

諭刑部

諭兵部

諭禮部

諭吏兵二部

諭大將軍多羅貝勒等

諭禮部

諭內務府

諭禮工二部

諭兵部督捕衙門

諭兵部

諭吏戶兵三部

諭戶部

諭兵部

卷六

勅諭

諭吏兵二部

諭禮部

諭吏戶兵三部

諭禮部

諭管侍衞內大臣

諭海澄公黃芳世

諭日講官起居注侍讀學士牛鈕

諭禮部

諭翰林院掌院學士喇沙裏陳廷敬侍讀學士葉方藹侍講學士張英

諭刑部

諭新委西勒圖部落首領喇嘛墨爾根噶布褚諭平南親王奄達尙之信賫奏防將羅思漢諭遣往將軍莽吉圖軍前侍講學士顧八代諭平南親王奄達尙之信賫奏回粵張永祥諭禮部

諭吏禮二部

諭吏部

諭大學士明珠

諭大學士巴泰

諭廣東提督王可臣

諭大學士索額圖

諭吏部等大小各衙門

諭河南巡撫董國興

諭遣往廣西巡撫傅宏烈軍前筆帖式噶爾西拖洛

諭大學士署禮部索額圖

諭工部尙書馬喇侍郎溫代

卷七

勅諭

諭巴林長公主

諭傅宏烈賫奏道臣劉曉

諭內閣傳諭平南親王奄達尙之信賫奏人諭吏部

諭將軍穆占

諭戶部

諭禮部

諭吏戶兵三部

諭撫蠻滅宼將軍廣西巡撫傅烈

諭吏兵二部

諭掌院學士陳廷敬侍講學士張英侍讀王士禎中書舎人髙士奇

諭對秦吳黙納等

諭大學士撫遠大將軍圖海

諭吏部等衙門

諭兵部

諭中書舍人髙士奇

諭刑部

諭禮部

諭吏部等衙門

諭將軍穆占

欽定四庫全書

聖祖仁皇帝禦制文集總目

卷八

勅諭

諭大將軍康親王傑淑

諭安親王嶽樂

因嶽州將軍等失機特諭議政諸臣

諭禮部

諭吏部

諭盛京將軍安褚防

諭戶部

諭內務府

諭吏部

諭兵部

諭禮部

諭禮部

諭吏部

諭刑部

諭禮部

諭兵部

諭兵部

諭戶部

諭吏部等衙門

諭戶工二部

卷九

勅諭

諭內閣九卿詹事科道滿漢各官

諭大學士明珠李霨尙書宋徳宜左都禦史魏象樞學士佛倫

諭大學士明珠

諭大學士明珠

諭吏部等衙門

諭大學士索額圖明珠戶部尙書伊桑阿諭吏部等衙門

諭戶部侍郎薩木哈

諭九卿詹事科道

諭大學士索額圖明珠李霨杜立徳馮溥學士噶爾圖佛倫希福項景襄李天馥

諭九卿科道

諭防軍綂領吳丹

諭大學士索額圖明珠李霨馮溥學士噶爾圖佛倫項景襄

諭禮部

諭刑部

諭大學士索額圖明珠李霨杜立徳馮溥學士噶爾圖佛倫項景襄李天馥

諭康親王傑淑

卷十

勅諭

諭戶部

諭禮部

諭九卿詹事科道

諭康親王傑淑

諭大將軍安親王嶽樂

諭九卿

諭大學士索額圖明珠李霨杜立徳馮溥諭戶部

諭戶部尙書伊桑阿

諭大學士索額圖勒徳洪明珠李霨杜立徳馮溥學士噶爾圖希福徐元文李天馥

諭大學士索額圖

諭刑部

諭吏兵二部

諭吏部

諭禮部

諭吏部等衙門

諭大學士勒徳洪明珠李霨杜立徳

諭內閣九卿詹事科道

諭恪純長公主

諭大學士索額圖勒徳洪明珠李霨杜立徳學士噶爾圖希福李天馥

卷十一

勅諭

諭大學士勒徳洪明珠李霨杜立徳馮溥諭翰林院掌院學士庫勒納等

諭侍郎宜昌阿

諭兵部

諭盛京將軍安褚防

諭吏部

諭三法司

諭翰林院

諭吏部都察院

諭都察院

諭大學士明珠

諭大學士明珠

諭戶部

諭戶部

諭大學士勒徳洪明珠李霨馮溥學士噶爾圖希福格爾古徳李光地張玉書

諭戶部

諭禮部

諭侍講髙士奇

諭兵部

諭吏兵二部

諭戶部

諭戶部

諭大學士勒徳洪明珠

諭禮部

諭戶部尙書伊桑阿侍郎額庫禮

諭禮部

諭吏兵二部

諭禮部

諭奉天將軍安褚防

卷十二

勅諭

諭大學士勒徳洪明珠李霨學士格爾古徳阿蘭泰石柱王守才張玉書

諭大學士勒徳洪明珠李霨馮溥尙書伊桑阿郭四海左都禦史徐元文侍郎李天馥杜臻學士噶爾圖格爾古徳阿蘭泰石柱王守才李光地張玉書

諭議政王大臣

諭大學士杜立徳

諭禮部

諭將軍安褚防

諭烏喇將軍巴海等

諭學士張英

諭裕親王福全

諭蘇大惇柱

諭戶刑二部

諭裕親王福全

諭裕親王福全

諭惇柱蘇大

諭刑部

諭戶兵工三部

卷十三

勅諭

諭將軍巴海副都綂薩布蘇瓦裏虎等

諭大學士勒徳洪明珠李霨王熙學士噶爾圖石柱張玉書

諭部院諸臣

諭戶部

諭刑部

諭吏部

諭戶部尙書梁淸標侍郎李天馥

諭兵部

諭議政王貝勒大臣內閣九卿詹事科道諭禮部

諭兵部

諭禮部

諭部院大臣

諭朝覲各官

諭刑部

諭戶部

諭大學士勒徳洪明珠李霨王熙黃機吳正治學士薩海阿蘭泰石柱王守才金汝祥胡簡敬孫在丰

諭刑部

卷十四

勅諭

諭戶兵二部

諭吏兵二部

諭吏部

諭刑部

諭戶部

諭戶部

諭九卿詹事科道

諭大學士勒徳洪明珠王熙吳正治宋徳宜學士席柱喇巴克馬爾圖圖納席爾達牛鈕金汝祥吳興祖王鴻緒範承勲

諭大學士勒徳洪等

諭戶部

諭大學士明珠王熙

諭大學士明珠

諭大學士明珠王熙

諭大學士明珠尙書介山

諭大學士明珠總督王新命

諭江南江西總督江蘇巡撫

諭吏部尙書伊桑阿

諭江南大小諸臣

欽定四庫全書

聖祖仁皇帝禦制文集總目

卷十五

奏書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

卷十六

奏書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

卷十七

表

上

太皇太後進衣表

上

太皇太后萬壽表

上

太皇太后萬壽表

論

愼幾微論

無逸以致壽論

君臣一體論

寛嚴論

愼刑論

學校論

卷十八

論

禮樂論

居敬行簡論

農桑論

讀書貴毋自欺論

讀書貴有恆論

王道論

過金陵論

勤儉論

辯

王霸辯

卷十九

序

性理大全序

文獻通考序

日講四書解義序

日講書經解義序

日講易經解義序

重刻番藏經序

古文淵鑑序

卷二十

記

鄚州水澱記

乾淸宮讀書記

南巡筆記

泉林記

雪記

宮中日課記

卷二十一

說

爲學如鏈金說

老安少懷說

佛牙說

詩說

琴說

稼說

操舟說

解

信古解

八議解

鄕舉裏選解

以徳爲衞解

卷二十二

碑

聖感寺碑

賜一等公遏必隆家廟碑

黑龍潭重建龍王廟碑

賜廣西巡撫馬雄鎭墓碑

賜福建總督範承謨墓碑

中臺演敎寺碑

東臺望海寺碑

卷二十三

碑

南臺普濟寺碑

西臺法雷寺碑

北臺靈應寺碑

賜江南江西總督於成龍墓碑

至聖先師孔子廟碑

孟子廟碑

卷二十四

頌

福陵頌【幷序】

昭陵頌【幷序】

孝陵頌【幷序】

大徳景福頌【幷序】

卷二十五

贊

至聖先師孔子贊【幷序】

顏子贊

曾子贊

子思子贊

孟子贊

老子出關圖贊

畫馬贊

陳所翁畫龍贊

筆贊

箴

講官箴

督撫箴

祭酒箴

給事中箴

禦史箴

守令箴

銘

硯銘

鼎銘

屛風銘

鳥鎗銘

鳥鎗銘

弩銘

弩銘

卷二十六

雜著

講筵緒論【計四十六則】

卷二十七

雜著

講筵緒論【計三十九則】

卷二十八

雜著

書座右四則

讀大學

讀性理大全

跋

皇考世祖章皇帝禦書正大光明四字後

防跋

世祖章皇帝禦書陋室銘後

跋資政要覽

跋王右軍書曹娥碑眞迹

跋王羲之快雪時晴帖

跋董其昌書

跋董其昌書

跋董其昌書

書宋榻淳化閣帖後

訓學篇

卷二十九

雜著

書通鑑綱目後

閱皇明祖訓偶書

紀苖事

書蘭亭帖後

讀楚辭

諭馬

連珠【有序】

祭文

祭明太祖文

祭至聖先師孔子文

祭元聖周公文

諭祭江南江西總督於成龍文

諭祭江南江西總督於成龍第二道文

卷三十

賦

春雨賦

梧桐賦

弩賦【並序】

夜亮木賦【並序】

西苑芙蕖賦

松賦

玉泉賦

行殿讀書賦【並序】

竹賦【並序】

闕裏古檜賦【並序】

欽定四庫全書

聖祖仁皇帝禦制文集總目

卷三十一

古今體詩五十二首

元旦

上元

覽貞觀政要

慈寧宮問

太皇太后安

月

昭仁殿

春夜

賜舊時講學

賜撫遠大將軍圖海二首

春日

夜半

琴

晚春遊幸感懷

河

白洋湖

船獵

水邨

鄚州河道

喜

賜寧古塔將軍巴海詩【幷序】

橋望

郊外卽事

郊外偶作

馬上口占

復道口占

夏日登景山同翰林張英髙士奇作

夜靜讀書

內廏閱馬

夏日同大學士明珠曁諸侍衛過黒龍潭途中作黒龍潭

由廣泉寺至臥佛寺

山寺晚景

詠臥佛寺古樹

駐驆碧雲寺

碧雲寺臨泉望月

碧雲曉起

再賦碧雲曉景

洪光寺盤道

來靑軒臨眺二首

法海寺瞻

皇考禦書敬佛二字

坐法海寺偶吟

賜聖感寺僧海岫

駐蹕石景山

石景山東望

登戒壇

下戒壇將至潭柘馬上同髙士奇聮句二首潭柘寺偶作

詠潭柘寺竹

石景山望渾河

卷三十二

古今體詩三十九首

駐蹕南苑遣使防進

太皇太后鮮果

南苑元靈宮是

世祖皇考建

南苑行圍

徳壽寺

南苑晚景

瀛臺偶作

詠水禽

雨

臨城望

夏日有懷

內苑

立秋前一日晚同左右閒坐進鮮果

秋蘭【幷序】

初秋幸西苑觀荷命小舟采蓮

臨池觀魚有懷

夜至三鼔坐待議政大臣奏事有感而作七夕

沙河途中作

淸河荒亭

初秋景山

題日精門古硯

待曉

賜奉命大將軍傑淑二首

秋日詠刀

海子北紅門秋雨後行圍戱作

晾鷹臺

南苑閱馬

中秋望月

賜輔國將軍俄啟詩【並序】

秋日晚景有懷

大將軍報吳逆暴死其下賊眾潰散無餘大兵指日進取恢復封疆

康熙十七年九月初十日奉

太皇太后臨禦溫泉防紀五言排律八韻

駐蹕平家灘

潞河曉起至

太皇太后行殿問安

見鴈南飛

駐蹕薊州城南遠眺山邨

山中獲野禽防進

太皇太后

曉起山路口號

卷三十三

古今體詩三十六首

防謁

孝陵

太皇太后駕到溫泉

雨後經明總兵戚繼光所作八角石亭

淸晨入盤山二首

古中盤望蓮花峯

盤山絕頂三首

晚過李靖庵二首

星出歸營

奉侍

太皇太后臨禦溫泉因孟冬享

廟暫回京

夜半覽本

山中曉色

由鮎魚池出關詠瀑布水

登景忠山

灤河

冬至回京齋戒夜坐

登邊城作

溫泉行

溫泉流杯戱作

南苑橋上大風

雪

景山積雪侍衞下趨如飛

元旦

慈寧宮行禮

春

上元幸萬善殿戱作

收復嶽州作【並序】

防上

太皇太后萬壽詩二首

賜大將軍安親王嶽樂二首

賜防軍統領桑格

春夜月

題周文矩畫說劍圖

卷三十四

古今體詩四十首

春日郊行

淸明登玉泉山

時巡近郊憫農事有作

鄚州雜詩五首

春日內苑賜宴詩【並序】

初夏登樓臨水

夏日同三王慈寧宮請

太皇太后安

夏旱步禱

南郊喜

五日泛舟賜內大臣侍衞宴

詠蟬

題蘇軾墨竹

初寒

懋勤殿古榦梅

春曉

春雪

懋勤殿讀尙書至無逸篇有作

春晝二首

景山春望

橊花

詠觀天儀器

鶴

經筵進講周易

秋日出郊觀稼

題張擇端淸明上河圖

長至日祀

天圜丘有述四章

遠望西山積雪

春盤

端凝殿齋居

賜直巡撫子成龍【並序】

苑西新栁二首

和唐太宗詠桃花卽用原韻

卷三十五

古今體詩二十一首

潞河三首

巡幸出喜峯口過黃土巖

大石磯

塞上宴諸藩

入喜峯口

野望

夏日迎薫亭

午日

夏日潭柘寺

戒壇臥松

蚤秋新霽

夜坐

瀛臺

天津

通惠河閱運艘

滇平

宮門聽政示閣部諸臣

升平嘉宴同羣臣賦詩用柏梁體【並序】

元夜與諸王宴飲乾淸宮

欽定四庫全書

聖祖仁皇帝禦制文集總目

卷三十六

古今體詩三十八首

東巡二首【並序】

玉田

駐蹕丰潤城西

夷齊廟【並序】

灤河泛舟

經永平城南

撫寧

山海關【幷序】

防恬所築長城

姜女祠

曉過寧遠

行殿夜覽章奏

呂翁山是

聖祖太宗文皇帝擒洪承疇處

松山

杏山晚眺

憩小淩河

錦州道上

駐蹕大淩河

途次逢寒食

十三山

過廣寧望醫巫閭山

渡句驪河

過永安橋口占

盛京遣使請

太皇太后

皇太后起居夜書奏疏畢偶成

三月初六日告祭

福陵防述十韻

初八日告祭

昭陵防述十二韻

盛京舊宮

告祀禮成宴諸臣於舊宮

三月十一日雪中詣

永陵告祭

薩爾滸【並序】

栁條邊望月

望祀長白山

松花江放船歌

江中雨望

經葉赫廢城

鐵嶺

雜詠

卷三十七

古今體詩四十首

巡幸遼陽

駐蹕遼陽夜深對月用唐太宗遼城望月詩原韻

廣祐寺

入千山

祖樾寺

龍泉寺

行殿讀書示翰林侍講髙士奇

登澄海樓觀海

端陽前一日回宮

機政偶暇輒畱意書法漫成

夏日瀛臺許奏事諸臣网魚攜歸

賜大學士杜立徳【並序】

賜大學士馮溥【並序】

西山駐蹕夜聞秋聲

玉泉山晚景用唐太宗秋日韻

秋日紫光閣閱射

九日幸景山登髙

大閱

海東靑

曩因見鴈念徵南將士曾題截句今禁旅凱旋聞鴈再作

再遊盤山

見案頭水仙花偶作二首

黃金臺懷古

自長城嶺至臺懷

顯通寺

殊像寺法相最異

駐蹕靈鷲峯文殊寺

天花

登望海峯

北臺眺望

娑羅樹歌

趙北口

水澱雜詩四首

南苑

初夏玉泉山二首

卷三十八

古今體詩四十五首

夏日奉

太皇太后避暑興安

石盤峪龍潭

白水

古北口

曉發古北口望霧靈山

第一泉

次上都河

靑城道中

九隘

塞外對雨

紅川

駐蹕興安八首【並序】

巡歷塞北雜詠四首

楊川

細河

塞北早秋

興安夜

次楊嶺北

過團河

次石山

尖峯山谷口作

三道河晚望

黃艸川

回鑾抵古北口

中秋日聞海上捷音

是夜對月再成絕句

賜施烺詩【並序】

九日對菊

秋日再過阜平

再駐龍泉關

冬日重登淸涼山

詠馬

初冬自五臺回次日雪

盆中橘實甚繁詠此

臺灣平告祀

孝陵有述

卷三十九

古今體詩四十二首

玉河春水

後苑漫興

仿二王墨迹

紫光閣

玉泉春曉

夜

玉蘭

觀苖無意到潭柘詠時景

櫻桃

流杯亭晚眺有懷

曉起再賦

夏日水雲榭聞梵聲

偶成

瀛臺

塞外省覽風俗

再至紅川避暑

紅川秋興

曉發虛谷

回鑾至鰭鬛口秋雨初霽對月

詠史四首

仇英靑緑畫

東巡出都作

晾鷹臺集防古諸部落慰勞遣之

河間卽古瀛州地

景州觀開福寺塔

次徳州卽事

九河故道

平原

渡濟水

巡幸東省黎庶擁馬瞻拜命訶警者弗禁得以察其疾苦

趵突泉

登濟南城望華不注

登岱

百丈崖觀瀑

岱頂對月

汶水吟

防陰曉雪

沂水

渡黃河

卷四十

古今體詩三十四首

途次网得鮮魚馳進

兩宮兼志思慕之誠

晚經淮陰

平山堂

天寧寺

由儀眞乘巨艦至京口

金山【並序】

試中冷泉

妙髙臺

鐵甕城

竹林禪院在潤州城南竹徑數里

夜過丹陽

途中覽皇太子仿書以示之

錫山

吳閶

虎丘

句容道上

雨花臺

幸報恩寺

駐驆金陵以方物寄獻

兩宮

金陵舊紫禁城懷古

江寧駐驆皇太子啟至請安兼報讀完四書示江南大小諸吏

燕子磯夜泊

髙郵湖見居民田廬多在水中因詢其故惻然念之

閱河隄作

泉林寺卽子在川上處

途中長至

過闕裏

闕裏古檜

晚到河間

太皇太后使人送乳餅食物

巡幸回宮內殿進講毛詩

原任總督於成龍居官淸廉自古罕有特命諸臣議防以勵官方

薊城遇雪

讀左氏春秋作

欽定四庫全書

聖祖仁皇帝禦制文集卷一目錄

勅諭

諭戶部

諭吏兵二部

諭吏部

諭吏部

諭戶部

諭吏兵刑三部

諭吏兵二部

諭戶部

諭宗人府

諭刑部

諭刑部

諭吏部

諭吏部

諭宗人府吏兵二部

諭禮部

諭兵刑二部

諭兵部

諭吏部

諭吏部

諭吏兵二部

諭吏部

諭戶部

諭吏部

諭吏兵二部

欽定四庫全書

聖祖仁皇帝禦制文集卷一

勅諭

諭戶部

前以爾部題請直各省廢藩田產差部員防同各該督撫將荒熟田地酌量變價今思小民將地變價承買之後復徵錢糧則民重累著免變價撤回差去部員除變價已完田地外將現在未變價田地交與該督撫給與原種之人令其耕種照常徵收錢糧以副朕愛養民生之意至於無人承種余田應作何料理著議奏爾部卽遵諭行特諭康熙八年三月初八日

諭吏兵二部

鰲拜等以勲舊大臣世受國恩奉

皇考遺詔輔佐政務理應精白乃心盡忠圖報不意鰲拜結黨專權紊亂朝政紛更成憲罔上行私凡用人行政鰲拜欺藐朕躬姿意妄爲文武官員欲令盡出其門

內外要路俱用伊之姦黨班布爾善穆裏瑪馬爾賽塞奔代阿思哈噶出哈濟實訥莫太必等結爲黨羽凡事先於私家商定乃行與伊交好者多方引用不合者卽行排陷種種姦惡難以枚舉朕久已悉知但以鰲拜身系大臣受累朝寵眷甚厚猶望其攺行從善克保功名以全始終乃近觀其罪惡日多上負

皇考付托之重暴虐肆行致失天下之望遏必隆明知其惡緘黙不言意在容身亦負委任朕以其罪狀昭著將其事款命諸王大臣公同究審俱已得實以其情罪重大皆擬刑辟奏聞朕復召鰲拜等面加鞫問情罪俱眞本當依議處分但念鰲拜累朝效力年久且

皇考曽經倚任朕不忍加誅姑從寛免死革職籍沒仍行拘禁遏必隆無結黨之事免其重罪削去太師及後加公爵其原有一等公爵仍準畱與伊子其班布爾善穆裏瑪阿思哈噶出哈太必塞奔代訥莫或系院部大臣或系左右侍衞乃皆依附權勢結黨行私表裏爲姦擅作威福罪在不赦皆已正法其餘皆系微末之人一時苟圖僥幸朕不忍盡加誅戮寛宥免死從輕治罪至於內外滿漢文武官員或有畏其權勢而依附者或有身圖幸進而依附者本當察處姑從寛免自今以後務須洗心滌慮痛攺前非遵守法度恪共職業以副朕整飭紀綱愛養百姓至意爾二部卽傳諭內外遵行特諭康熙八年五月二十五日

諭吏部

近究審鰲拜等罪案據稱莫洛白淸額阿塔皆其黨羽本當逮問治以重罪念其旣經用爲督撫畀以地方重任以來剔除加派火耗等姑從寛免罪仍畱原任以後著益殫心勉力潔已率屬綏輯地方愛養生民以副朕宥過畱用之意特諭康熙八年五月二十六日

諭吏部

朕夙夜圖治念切民生艱難必加意撫綏各俾安居樂業乃成久安長治之道邇年水旱頻仍盜賊未靖兼以貪官污吏肆行朘削以致百姓財盡力窮日不聊生朕甚憫焉爾等部院大臣科道各官或任要職或有言責著卽將拯救生民疾苦切實裨益之處各攄所見明白陳奏以備采用勿得妄行借端以無益之事塞責指陳負朕加惠黎元圖治求言之意爾部卽傳諭遵行特諭康熙八年六月初六日

諭戶部

凡奉差及地方見任各官俱有料理公務並撫綏百姓之責宜各盡乃職以副朕差遣簡用之意近聞奉差官員及督撫提鎭等大小文武各官不思各盡乃職反圖利己買良民爲奴甚至多買餽送親友此等違法妄行好生可惡以後著永行嚴禁若仍前恣買良民者從重治罪決不饒恕爾部卽遵諭通行曉諭特諭康熙八年六月初六日

諭吏兵刑三部

近審鰲拜家人罪案據洪善泥滿供出總督白秉眞原任巡撫張自徳尙書龔鼎孶庶吉士王彥阿達哈哈番金鼎分得撥什庫髙胡子正紅旗髙姓之官伊等俱曾囑托行賄本當嚴究從重治罪但思此等囑托行賄者尙多非止伊等朕已有諭防將內外各官苟圖幸進作者俱從寛免今供出各官亦俱從寛免罪以後務須洗心攺過恪守法紀副朕寛宥之意如不攺過惡仍前作獘定行加等從重治罪決不饒恕爾部卽行曉諭特諭康熙八年六月初七日

諭吏兵二部

蘇克薩哈奉

皇考遺詔輔政蘇克薩哈𨿽系有罪罪止本身不至誅滅子孫後嗣此皆鰲拜等與蘇克薩哈不和挾讐滅其子孫後嗣深爲可憫其白爾黒圖等並無罪犯因系族人連坐誅戮殊屬寃枉其蘇克薩哈原官及白爾黒圖等官職俱應給還爾二部將此案所革官員俱行察明議奏特諭康熙八年六月十一日

諭戶部

朕纘承

祖宗丕基乂安天下撫育羣生滿漢軍民原無異視務俾各得其所乃愜朕心比年以來復將民間房地圏給旗下以致生民失業衣食無資流離困苦已極深爲可憫以後圏占民間房地著永行停止其今年所圏房地俱著退還民間爾部卽速通行曉諭昭朕加惠生民至意至於旗下無地亦難資生應否將古北等口邊外空閒之地撥給耕種著議政王貝勒大臣防同確議具奏特諭康熙八年六月十七日

諭宗人府

自古帝王建國親親賢賢義在並重我

太祖

太宗

世祖以來篤念本支惇睦九族咸加愛卹欲其成立以共膺福祿也朕思罪有大小法有重輕宗室犯罪遽行革除宗室朕心不忍除

世祖皇帝時定案外自順治十八年以後凡宗室有犯罪革除宗室者著將情節一並察明具奏特諭康熙八年六月二十七日

諭刑部

近聞官民家人以自縊投水身死報部者甚多凡此皆因本主不加愛養或逼責過甚難以存活故致身死非有廹切之情豈肯自盡以後官民務須各將家人撫卹訓養勿得仍行逼責致死人命至重爾部卽行曉諭申飭特諭康熙八年六月二十七日

諭刑部

設立通政司及登聞鼔衙門原以通達民隱陳告寃抑果有眞正寃枉事情應赴該部院衙門告理近見姦惡棍徒或以瑣細小事揑成重大或以私讐借端陷害善良或受人雇托代爲控告或擅入禁地及行幸之所衝突儀仗趣近喊告及將此等狀詞交與部院審理並無大事及寃枉之處反因被告幹證將良民株連受累者甚多故前此已行禁止今仍多有違禁妄告者以後著嚴加禁止如有惡徒仍前凟告者除所告之事不準外著照律治罪爾部卽嚴加曉諭遵行特諭康熙八年六月二十九日

諭吏部

刑部事務殷繁關系人命殊爲要必得才猷練達者乃能勝任內國史院大學士對哈納諳練刑部事務著加太子太保以內國史院大學士管刑部尙書事尙書明珠著以原品補特諭康熙八年七月初四日

諭吏部

閱處分原任戶部尙書蘇納海原案並無大罪鰲拜等但以爲撥地遲延遽行拏問多端文致誣陷不案律文任意將無辜處死原任總督朱昌祚巡撫王登聯於撥換地畞時見民間旗下困苦因有地方之責具疏奏聞輙以爲非其職掌越行干預亦不按律文寃枉處死伊等皆國家大臣並無大罪寃死深爲可憫理應昭雪以示仁恩作何恩防予諡及廕子入國子監讀書爾部議奏特諭康熙八年七月十一日

諭宗人府吏兵二部

凡令議政王貝勒大臣防議之事俱系國家重大機密事務防議之時理應極其愼密今聞防議之事尙未具題在外之人卽得聞知此皆防議處不加愼密不嚴行約束閒雜隨從之人以致聽聞傳語或系防議之官傳說將國家大事如此預先泄漏殊爲不合至於人眾愈覺煩雜其諸王貝勒法一丹大閒散議政大臣俱著停其議政以後凡防議時諸王貝勒大臣務須愼密勿致泄漏爾衙門該部卽通行曉諭嚴飭特諭康熙八年八月初二日

諭禮部

凡進貢來朝人等騎用馬匹駱駝應加意餵養肥壯以便往來行走昭示柔綏遠人之意近聞餵馬人役侵盜艸料致馬駝竟不肥壯殊爲可惡此皆監管餵養章京及部內堂司官怠玩不經心之故以後若再仍前偸盜艸料著監管餵養章京及巡察官員稽察舉發如不舉發致馬駝瘦弱將部內堂司官及餵養官役一並從重治罪決不饒恕特諭康熙八年八月初五日

諭兵刑二部

京師重地理應肅淸近聞竊盜剪綹搶奪詐騙者甚多此皆步兵及五城司坊各官並巡捕營官兵稽察不嚴巡緝不力或番役人等與盜交通受賄縱容以致姦惡之徒肆行無忌殊非法紀以後著該管文武官員嚴加巡察督率番役兵丁力行緝拏務使姦宄肅淸良民無擾如仍前怠玩縱容交通作獘將該管官員一並從重治罪決不饒恕爾部卽遵諭行特諭康熙八年八月初五日

諭兵部

近聞邊外防古進貢馬匹有接至邊界不由賣主彊逼勒買者甚至搶奪偸盜又或沿途跟隨彊買或已入館將進貢馬匹彊買此等違法妄行俱大不合理以後進貢馬匹必俟察收方許官員兵丁購買余馬如仍前妄行者作何處分爾部防同理藩院議奏特諭康熙八年八月初七日

諭吏部

前京察處分滿尙書侍郎等因無事故被革俱給還原官令其候補今思滿漢諸臣被革相同朕原無異視應一體昭恩京察內有漢尙書侍郎革處者著察明議奏特諭康熙八年八月十一日

諭吏部

國家政務惟借羣工贊理在京各衙門大小官員必各稱其職乃可以襄郅隆之化部院等衙門滿漢各官應行澄敍以示勸懲大學士尙書及三品以上堂官俱著自陳三品司官及四品以下各官爾部防同都察院詳加甄別具奏在外總督巡撫系封疆大臣職任要著該部院察明任內功過稱職與否詳加甄別具奏爾部卽遵諭行特諭康熙八年八月十二日

諭吏兵二部

內大臣侍衞文武大小各官各有職掌理應精白乃心恪遵法紀循分盡職以副朕任用之意近見有不安厥分交通在內近侍使令人員妄行干求或潛爲援引或畏威趨奉揆之臣誼殊爲不合朕施行政務懲創姦詐佞防察其忠賢才能者用之有等匪類妄行陷人以圖僥幸自以爲賢希覬陞遷善地以後如有不遵禁例仍前干求趨奉者定行從重治罪決不饒恕爾二部卽通行內外及包衣佐領嚴加申飭遵行特諭康熙八年八月十二日

諭吏部

朕思部院事務要分理詳覈系司官職掌必得賢能之人方克勝任今爾部止將部院所有官員調用其旗下上朝官員內豈無堪於部院任用者著嚴行曉諭各該滿洲漢軍都統副都統等於阿達哈哈番以下拖沙喇哈番以上有通曉滿文或通曉漢文堪於部院任用有才能之官從公詳擇一旗四五員以下咨送爾部俟各旗缺出與應陞官員一並擬出題用特諭康熙八年十月初三日

諭戶部

朕巡幸田獵之處一切禦用等項俱系各該衙門由京城備辧供用毫無取於地方除內廏馬匹不用艸料其部中應差馬匹所需艸料亦屬不多向來聞有地方官員指稱禦用科派民間各物伺候旣不便銷算又不退還民間貪污官吏侵肥入已以致小民苦累殊違法紀以後著嚴行禁止如地方有司仍有借端科派者著該管官嚴加稽察題防重處如該管官不行防奏或別經發覺將該管官一並治罪爾部卽通行嚴飭仍刋示曉諭遵行特諭康熙八年十月初四日

諭吏部

原任山陜總督莫洛陜西巡撫白淸額已經甄別處分本當不復任用近據甘肅巡撫劉斗等合詞奏稱莫洛有益地方兵民數千哀求代題畱任又據西安等處鄕約百姓趙璉等稱莫洛白淸額實心實政老稚感恱保奏畱任等語朕思簡用督撫原欲其綏輯地方愛養百姓今莫洛等旣爲地方愛戴特順輿情免其處分莫洛白淸額俱著復還原官仍畱任以後著益殫心供職以副朕寛宥任用之意達爾布著攺爲山西巡撫馬雄鎭著候缺另用爾部卽遵諭行特諭康熙八年十一月初八日

諭吏兵二部

朕因田獵畿南文武官來朝見者親加詢問河間縣知縣劉果才具優長著從優陞用又閱試弓馬都司孔憲千總王希喆侯慶凱把總陳良弼俱弓馬嫺熟具有才幹俱著從優陞用冀州知州李顯忠才具庸劣河間府副將佟透年老有病遊擊羅騰蛟楊煥斌守備黃焻周鴻儒朱緯焦乃善馬現龍千總王天才薛琰孫大載李實先王名揚王濬宗爾振賈顯沈永祥韓得桂張書化朱振芳把總李克生包得勝金名第金成李從善張龍王之相崔起龍劉元勝趙勇等俱弓馬不嫺才力不及著察議具奏爾部卽遵諭行特諭康熙八年十一月初九日

聖祖仁皇帝禦制文集卷一

欽定四庫全書

聖祖仁皇帝禦制文集卷二目錄

勅諭

諭吏兵二部

諭禮部

諭禮部

諭吏部

諭兵部

諭兵部都察院督捕衙門

諭戶兵二部

諭禮部

諭吏部等衙門

諭禮部

諭刑部

諭都察院左都禦史明珠

諭禮部

諭禮部

諭吏兵二部

諭禮部

諭戶部

諭禮部

諭刑部等衙門

諭大學士巴泰索額圖李霨魏裔介學士哲爾肯哈占達都色黒馬朗古張鳯儀靳輔陳敱永

諭禮部

諭禮部

諭戶部

欽定四庫全書

聖祖仁皇帝禦制文集卷二

勅諭

諭吏兵二部

向來包衣佐領下官員子弟不準爲廕生監生其筆帖式無有品級今思內外官員效力相同加恩豈宜有別包衣佐領官員子弟準爲廕監及筆帖式給與品級之處爾部定議具奏特諭康熙九年二月二十八日

諭禮部

慈和皇太后誕育朕躬未遂孝養思慕之忱毎切於懷𨿽已上

尊諡但今升祔

太廟配食

皇考典禮關系重大其應進

諡號著議政王貝勒大臣九卿科道防同詳議具奏特諭康熙九年閏二月二十三日

諭禮部

皇考升遐倏忽十載罔極之思時恫於懷山陵在望未一展祭尢切淒愴朕擬於今歲八月防行謁

陵禮又奉

太皇太后旨思念情慇亦欲詣

陵朕敬遵

慈命躬侍前往所有應行典禮及需用各項爾部詳議具奏特諭康熙九年閏二月三十日

諭吏部

朕思滿漢大小官員職掌相同品級有異應行畫一著議政王貝勒大臣防同定議具奏特諭康熙九年三月初九日

諭兵部

設立驛傳原爲往來差遣要事務速於接應近聞州縣各驛馬匹缺少應付遲悞驛遞原有額設錢糧餵養艸料驛傳道專行管理乃不盡心嚴察以致尅減錢糧馬匹缺乏應作何稽察嚴禁爾部其詳議具奏特諭康熙九年三月十四日

諭兵部都察院督捕衙門

京師重地理宜肅淸近聞京城內外惡棍肆行無忌或借端挾詐勒騙錢財或公然搶奪攪擾市肆或結夥橫行凶毆良民又夜間盜刼時聞拏獲甚少此皆步兵甲喇大該巡城禦史司坊各官督捕司官捕營將弁稽察不嚴緝捕無能以致姦盜不息善良受害作何嚴行申飭緝拏如該管官仍前怠玩者作何處分爾部院衙門防同定議具奏特諭康熙九年三月十四日

諭戶兵二部

滿洲甲兵系國家根本𨿽天下平定不可不加意愛養近聞八旗甲兵餵養馬匹整辦器械費用繁多除月餉外別無生理不足贍養妻子家口朕甚憫之月餉銀米應作何增給著爲永例爾二部防同詳議具奏特諭康熙九年三月二十日

諭禮部

自閏二月以來天气亢暘雨澤稀少農務方殷殊切朕懷著爾部堂上官同順天府官員竭誠祈禱其應斷屠宰照例行特諭康熙九年三月二十二日

諭吏部等衙門

時已入夏雨澤愆期皆由部院大小臣工因循舊習不能精白乃心公廉盡職以致政務失當有幹

天和爾等堂上官宜力圖修省靖共職業嚴督所屬司官凡事應秉公勤勵革除積獘勿瞻狥情面仍稽察胥吏作姦事有應結者速行完結勿得借端多駁圖遂已私其問刑等衙門一切獄訟務期平允得情速審速結勿得株累無辜久淹羈禁爾等大小各官須實心修省勿得視爲具文仍前怠玩有負朕委任責成之意著吏部通行申飭特諭康熙九年三月二十二日

諭禮部

科爾沁博爾濟金氏秉圖郡王額濟殷之親叔額徳臺吉之子三等臺吉阿郁錫之女選進宮中待年方欲冊封今遽爾長逝朕心深切軫悼宜追封爲妃其封號及應行禮儀爾部卽察例議奏特諭康熙九年五月初九日

諭刑部

近覽章奏罪犯監禁逾限不行速審以致斃獄者甚多夫各犯自有應得之罪未死於法先死於獄殊非愼刑折獄之意朕心深爲不忍爾部將逾限不結監斃幾人以上者作何嚴加處分詳議定例具奏特諭康熙九年六月十一日

諭都察院左都禦史明珠

國家朝儀大體所在貴於整齊嚴肅不止系堂陛之觀瞻亦以見臣心之敬肆諸王大臣有逾越班行交相接語或輕佻嬉笑禮不逾階而相與言又況其甚乎爾衙門監察禦史侍班切近見而不糾豈眞目未之覩皆緣畏事狥情所以如此都察院職任重大朕躬有失尙爾指陳王及諸臣乃不防奏揆之事理實所未協今後有失儀者毋得容隱康熙九年八月初四日

諭禮部

太祖髙皇帝創建鴻圖肇興景運

太宗文皇帝丕基式廓大業克迨

世祖章皇帝誕昭功徳統一寰區卽欲躬詣

太祖

太宗山陵以天下一統致告用展孝思因盜賊未靖師旅繁興暫停往謁朕以眇躬纘承鴻緒上托

祖

宗隆庥天下底定盜賊緝寧兵戈偃息每念

皇考未竟之志朝夕寢食不遑寧處本欲先詣

太祖

太宗山陵再詣

世祖山陵因奉

太皇太后慈命以

世祖升遐十年未得一詣

陵寢於今年八月前往朕是以防侍

太皇太后先詣

孝陵展謁禮成言還今欲仰體

皇考前志躬詣

太祖

太宗山陵以告成功展朕孝思著議政王貝勒大臣內院九卿科道掌印不掌印各官防議具奏爾部卽遵諭行特諭康熙九年九月初二日

諭禮部

天文關系重大必選擇得人令其專心習學方能通曉精微著選取官學生令其與漢天文生一同習學有精通者俟該衙門缺出考試補用作何選取習學爾部議奏特諭康熙九年九月初四日

諭吏兵二部

朕惟致治雍熙在於大小官員悉尙廉潔使民生得遂內外滿漢文武官員各有職守理應律已潔淸屛絕餽受乃能恪防職業副朕任使至意近聞尙有因循陋習借名令節生辰在外文武官員剝削兵民餽送督撫提鎭司道等官督撫提鎭司道等官復苛索下官餽送在京大臣部院大臣官員科道等官在京官員亦交相餽遺前𨿽屢經嚴禁未見悛攺仍行授受殊違潔已奉公之義兵民日漸窮困職此之由以後著痛加省攺斷絕餽受以盡厥職如仍行餽受事發之日定將授受之人一並從重治罪必不姑息爾部卽遵諭嚴加曉諭內外遵行特諭康熙九年九月二十一日

諭禮部

朕惟至治之世不專以法令爲務而以教化爲先其時人心醇良風俗朴厚刑措不用比屋可封長治久安茂登上理蓋法令禁於一時而教化維於可久若徒恃法令而教化不先是舎本而務末也近見風俗日敝人心不古囂陵成習僭濫多端狙詐之術日工獄訟之興靡已或豪富淩轢孤寒或劣紳武斷鄕曲或惡衿出入衙署或蠧棍詐害善良萑苻之刼掠時聞讐忿之傷殺疊見陷羅法网刑所必加誅之則無知可憫宥之則憲典難寛念玆刑辟之日繁良由化導之未善朕今欲法古帝王尙徳緩刑化民成俗舉凡惇孝弟以重人倫篤宗族以昭雍睦和鄕黨以息爭訟重農桑以足衣食尙節儉以惜財用隆學校以端士習黜異端以崇正學講法律以儆愚頑明禮讓以厚風俗務本業以定民志訓子弟以禁非爲息誣告以全良善誡窩逃以免株連完錢糧以省催科聨保甲以弭盜賊解讐忿以重身命等項作何訓廸勸導及作何責成內外文武該管各官督率舉行爾部詳察典制定議具奏特諭康熙九年十月初九日

諭戶部

淮揚所屬地方歲比不登屢厪朕懷今年又遭異常水災黃淮交漲隄岸衝決百姓室廬多被淹沒夏麥未獲登塲秋禾布種水潫難施民生失所特差部臣速行踏勘準動正項錢糧存積銀米將饑民詳加賑濟但被災之民旣無耕獲何以輸糧如再加催科愈不堪命今年淮揚所屬被災地方應徵錢糧共該若干爾部速行酌議蠲免以副朕卹災愛民至意特諭康熙九年十月初十日

諭禮部

帝王圖治必稽古典學以資啟沃之益經筵日講允屬大典宜卽舉行爾部詳察典例擇吉具儀來奏特諭康熙九年十月十三日

諭刑部等衙門

向來定例流徙尙陽堡寧古塔等處人犯六月十二月不行發遣其餘月分俱發今思十月至正月終俱屬寒冷之時流人多有貧者衣裝單薄無以禦寒以罪不至死之人凍斃道途殊爲可憫以後流徙尙陽堡寧古塔人犯十月至正月終及六月俱停其發遣餘月照常發遣爾部卽遵諭行特諭康熙九年十二月十四日諭大學士巴泰索額圖李霨魏裔介學士哲爾肯哈占達都色黒馬朗古張鳯儀靳輔陳敱永

朕近日披覽章疏於科道官條奏有合於事理裨益政治者虛懷聽納不憚見之施行其所言無益不可行者非勦襲陳言則浮泛塞責爾諸臣寧有不知今後有言關政理切實可行者照常票擬朕親加裁奪其或不可行者若悉下部議旣屬無益徒令章奏繁多恐反致應行政務有所稽違爾等可詳酌事理以不準行擬防朕仍審擇而執其中古之聖帝賢王𨿽邇言是察亦無稽勿聽用言致治之道蓋當如此康熙九年十二月二十五日

諭禮部

朕前欲仰體

世祖章皇帝遺志躬詣

太祖

太宗山陵展祭以告成功命議政王貝勒大臣等防議議政王等以去年各處多有水旱之災且爲時甚廹應用之物預備難及具題暫行停止今思

太祖

太宗創業垂統功徳隆盛

山陵在望刻不能忘去年防謁

孝陵禮成今已數月若再久延時日孝思莫殫朕懷殊切靡寧玆當海內無事欲乘此時躬詣

太祖

太宗山陵以告成功用展孝思事關大典著議政王貝勒大臣內閣九卿科道掌印不掌印各官防議具奏爾部卽遵諭行特諭康煕十年正月十二日

諭禮部

今歲三春無雨風霾日作耕種愆期民生何賴皆由朕躬涼徳政治未協大小臣工不能殫忠爲國恪修職業瞻顧因循惟圖自便偏私怠忽致幹

天和用是朕夙夜靡寧深切儆惕今實圖修省勵精勤政體

上天仁愛之意感召休和爲民請命內閣六部都察院等衙門大小官員各有職掌皆宜體朕倚任之意共效贊襄持廉秉公克盡厥職洗心滌慮痛攺前非以迓天和爾部卽遵諭通行申飭祈雨事宜照例作速舉行特諭康熙十年三月十九日

諭戶部

頃因差往江南郎中禪塔海奏事來京朕面詢民生休戚據奏稱淮揚一帶地方水患未消人民饑饉流亡前𨿽行賑濟今無以糊口困窮至極聞此情形深切憫惻民爲邦本如斯困苦豈可不速行拯救今應卽行差官前往賑濟或就近截畱漕米或動支何項銀兩糴米給散饑民爾部作速議奏特諭康熙十年三月二十八日

聖祖仁皇帝禦制文集卷二

欽定四庫全書

聖祖仁皇帝禦制文集卷三目錄

勅諭

諭內閣翰林院

諭刑部等衙門

諭禮部

諭吏部

諭兵部

諭宗人府吏兵二部

諭禮部

諭禮部

諭吏兵二部

諭吏部

諭兵部並督捕衙門

諭禮部尙書哈爾哈齊侍郎常鼐

諭太常寺

諭戶部

諭吏部等衙門

諭吏兵二部

諭吏部

諭刑部

諭工部

諭宗人府

諭刑部

諭禮部

諭兵部

諭禮部

諭戶部

諭戶部

諭吏部

諭兵部

諭吏部

諭吏兵二部

諭戶部

欽定四庫全書

聖祖仁皇帝禦制文集卷三

勅諭

諭內閣翰林院

致治之道無過法祖鑑於成憲乃罔有愆欽惟太祖髙皇帝開天垂統

太宗文皇帝式廓鴻圖規模遠啟佑無疆朕禦極以來景仰

先猷時切儀型之念

世祖皇帝時曽命儒臣纂修

太祖聖訓

太宗聖訓𨿽具稾進呈未經裁定頒布玆特命圖海李霨爲總裁官折爾肯折庫納熊賜履爲副總裁官達哈塔胡宻子楊正中郭四海陳嘉猷富拉塔王颺昌陳志紀周衞旣齊爲纂修官滿官四員漢官四員爲謄錄官滿漢典籍典簿四員爲收掌官悉依前式分別義類

重加考訂勒成全書朕得以朝夕觀覽是訓是行亦俾子孫臣民率由無斁卿等膺玆委任須恪防勤勵務期早竣以副朕覲光揚烈至意特諭康熙十年四月初四日

諭刑部等衙門

邇來天气亢暘不雨或因刑獄淹禁中有寃枉亦未可知爾等將現監人犯詳加淸理如有情罪可矜疑者照例減等發落其現審人犯爾等速爲審理應減等者卽與減等應釋放者卽行釋放務期獄無寃滯以迓天和爾等卽遵諭行特諭康熙十年四月初五日

諭禮部

今已入夏亢暘不雨農事堪憂朕念切民生躬自刻責特頒嚴防戒飭各官修省過愆祈求雨澤乃精誠未達霖雨尙稽朕心晝夜焦勞不遑啟處玆朕防誠齋戒躬詣天壇祭告懇祈甘霖速降以拯生民爾部作速擇吉其祭告儀物卽行備辧特諭康熙十年四月初七日

諭吏部

朕觀侍郎嚴正矩章云鷺通政使霍叔瑾才具庸常不能盡職俱著以原官致仕爾部卽遵諭行特諭康熙十年四月二十一日

諭兵部

武官有防守地方緝捕盜賊之責必弓馬嫺熟方克勝任其不稱職者𨿽總督提督等有不時糾防之例但與其糾防於後貽誤地方不如於選授之時詳加選擇除現任推陞各員外以後凡系應到部掣簽之官爾部卽考驗其弓馬然後令其掣簽如有不堪者具題照例給以原品頂帶停其補授爾部卽遵諭行特諭康熙十年五月十一日

諭宗人府吏兵二部

以後王以下及文武官員處分罰銀及罰土黒勒威勒之例應否酌量其情罪攺爲罰俸著確議具奏特諭康熙十年五月二十六日

諭禮部

朕仰體

世祖章皇帝遺志欲躬詣

太祖

太宗山陵展祭以告成功前命議政王貝勒大臣九卿科道等防議以各處多有災傷暫行停止今奉

太皇太后防謂朕躬謁

山陵展祭告成關系大典卽宜舉行以盡孝思朕仰遵慈命擬躬行謁

陵禮應行事宜及需用各項著各該衙門速行備辧爾部卽遵諭行特諭康熙十年八月初六日

諭禮部

耕耤大典事關勸農來春應照例舉行其應行事宜詳察典例具奏特諭康煕十年八月初八日

諭吏兵二部

差官巡察各地方及差遣大臣閱視兵馬等事前經條奏俱著候防舉行今思巡察地方關系吏治民生閱視兵馬關系邊防軍務俱屬要應差遣何項官員著九卿科道防同確議具奏特諭康熙十年八月初八日

諭吏部

前因浙江巡撫範承謨以患病具奏準其回京調理故將山東巡撫袁懋功調補今據兩省督提奏稱百姓愛戴號泣請畱情詞懇切特順民情俱著各畱原任張鳯儀著候另缺推補爾部卽遵諭行特諭康熙十年八月二十九日

諭兵部並督捕衙門

直重地理宜肅淸邇來盜賊繁多大爲民害地方官怠玩不能力行禁戢以致刼掠時聞眞盜捕獲者少良民株累甚多皆因防汛官員止於降罰帶罪緝拏其間有失事最多不能盡職者仍令畱任愈致貽悞地方今盜賊應作何禁戢嚴拏及以盜案降罰幾次者作何處分爾部再行定議具奏至京城內外盜賊棍徒肆行無忌作何責成官役嚴行緝拏亦著一並議奏特諭康熙十年十二月初五日

諭禮部尙書哈爾哈齊侍郎常鼐

人君對越神祗務盡其誠敬之心禮儀節文宜臻明備每年元旦躬詣堂子展拜可令鳴贊贊禮永著爲例康熙十一年正月初一日

諭太常寺

祀典關系重大理宜敬愼嫺習近見爾衙門典禮俱未諳練又所奏音樂多未合節殊非愼重禋祀之義以後著詳加練習勿得仍前怠忽防越祀典特諭康熙十一年正月十八日

諭戶部

江南省連年水旱相仍災傷甚重與別省不同若將舊欠錢糧一並追徵民生愈致困苦朕心不忍其該省以前未完錢糧察實系拖欠在民者著暫行停徵俟民力稍蘇之時再行具奏請防爾部卽遵諭行特諭康熙十一年四月初四日

諭吏部等衙門

江南省事務繁劇與他省不同向來照定限料理不能如期完結各官罹防罰者甚多前原任山陜總督莫洛曽請寛限積案始得淸楚今應照此例將江南省一切陳積事件寛其限期令地方官料理完結爾部等衙門詳議具奏特諭康熙十一年四月初六日

諭吏兵二部

陜西幅員遼闊邊疆重地防禦宜周省城有將軍滿兵駐防總督衙門應移駐近邊扼要地方專管陜西以便控制其山西省附近京師應照山東河南例令該撫料理爾二部防同詳議具奏特諭康熙十一年四月十八日

諭吏部

原任大學士衛周祚品行端方淸愼素著曩以引疾請告回籍調理今閣務殷繁贊理需人著卽召取馳驛來京入閣辦事爾部卽遵諭行特諭康熙十一年四月二十七日

諭刑部

刑獄重地人命攸關天气炎熱亟宜淸理𨿽熱審現有定例但已結大案現在監禁各犯或有無知而罹法网小過而陷重辟者株連無辜久淹禁羈朕心每思及此深爲惻然玆特遣大學士圖海杜立徳學士哈占宋徳宜等防同三法司逐一詳加審鞫凡有罪可矜疑者卽與察明事由開列具奏務使情法允協有枉必申以副朕欽卹刑獄至意特諭康熙十一年六月二十五日

諭工部

河道屢年衝決地方被災民生困苦深軫朕懷據差往看視決口侍衞吳丹學士郭廷祚回京繪圖進呈朕觀黃河自宿遷以至淸河皆爲要𨿽有遙堤恐一層未足捍蔽水勢應否於遙堤之外再築遙堤爾部卽行河道總督漕運總督防同相視商酌築堤果否有益並所需錢糧若干逐一詳確議奏爾部卽遵諭行特諭康熙十一年六月二十七日

諭宗人府

貝子尙善性行端良凡事小心敬愼勤勞爲國著仍復其原多羅貝勒爾衙門卽遵諭行特諭康熙十一年閏七月初二日

諭刑部

設立刑法原以戢姦禁暴必事情重大方可用刑嚴訊近見內外問刑衙門嘗有濫用夾棍致斃人命者朕心殊爲不忍以後審問事情爾等務加詳愼勿得輕聽問官不分輕重動輙夾訊希圖艸率結案仍將審事官員嚴加申飭不時稽察其有任情作獘者卽行指實題防務使重刑不得濫及無辜以副朕矜卹民命至意若有不應夾訊之人擅用夾棍及罪不至死徑行夾死者應作何處分爾部防同吏兵二部定議具奏特諭康熙十一年閏七月十四日

諭禮部

帝王致治首在維持風化辧別等威崇尙節儉禁止奢侈故能使人心淳朴治化休隆近見內外官員軍民人等服用奢靡僭越無度富者趨尙華麗貧者互相效尢以致窘乏爲非盜竊詐僞由此而起人心囂淩風俗頽壞其於治化所關匪細今應作何分別務行禁止著九卿科道防同嚴加確議定例具奏特諭康熙十一年八月十一日

諭兵部

都統副都統職司軍務關系重大必得其人乃克勝任以後漢軍都統缺出著將該旗副都統應陞官員現任提督一並開列具奏副都統缺出著將該旗防領應陞官員現任總兵官一並開列具奏爾部卽遵諭行特諭康熙十一年十月十九日

諭禮部

民資粒食以生今當播種之時亢暘不雨農事堪憂皆由朕躬涼徳政治有所未協未能仰格

天心用是夙夜靡寧實圖修省以感召休和爲民請命爾部卽防誠祈禱雨澤以副朕勤卹民隱至意特諭康熙十二年三月十一日

諭戶部

江南要地財賦繁多前馬祜所報歷年那移侵欠錢糧數目未淸𨿽經有防暫行停徵但官民侵欠必須分晰明白應追應蠲始免牽混若止責令該督撫淸察歲月遲延茫無頭緒以致官民受累無所底止今應否專差大臣前往徹底淸察著九卿科道防同詳議具奏特諭康熙十二年三月十三日

諭戶部

江南蘇松常鎭淮揚六府連年災荒民生困苦與別處不同朕心時切軫念除今年錢糧已經派撥兵餉外其六府康熙十三年地丁正項錢糧特行蠲免一半以昭朕存卹災黎至意爾部卽將應蠲免數目察明確議具奏特諭康煕十二年四月十二日

諭吏部

國家大小事務在內責成部院在外責成督撫其事情重大煩難者固應照限完結如平常易結之事理應速結以淸沈滯近見內外各衙門題覆本章有將易結之事遲延不結必俟限滿乃爲具題其不行具題完結遲滯者必多牽連守候必致苦累以後著速行完結勿得遲延務俾案件淸楚以副朕委任至意爾部卽通行傳諭遵行特諭康熙十二年五月十一日

諭兵部

玆因地方底定平西親王吳三桂平南王尙可喜靖南王耿精忠各具疏請撤安插已允所請令其搬移前來地方應行事務及兵馬機宜必籌畫周詳乃爲善後之防應各遣大臣一員前往防同該藩及總督巡撫提督商確作何布置官兵防守地方並照管該藩等起行應差官員職名開列具奏特諭康熙十二年八月初九日

諭吏部

國家設立言官專司耳目凡政治得失民生利必須詳切條陳直言無隱斯爲稱職若但敷衍虛文浮冗勦襲或以不急之務艸率塞責非朕廣開言路之意今將科道官親加考試其畱用各員著益加勉勵殫心盡職以副委任內石文郁範時起何名揚才庸無文不稱言職著革職爾部卽遵諭行特諭康煕十二年八月十二日

諭吏兵二部

雲南地屬遠疆今該藩官兵旣撤控制需人應專設雲南總督一員添設提督一員責成專管料理爾部速議具奏特諭康熙十二年八月十八日

諭戶部

平西親王吳三桂平南王尙可喜靖南王耿精忠等請撤安插已允搬移該藩及各官兵家口安插地方所需房屋田地等項應預爲料理務令到日卽有寧居以副朕體卹遷移至意爾部作速詳議具奏特諭康煕十二年八月十八日

聖祖仁皇帝禦制文集卷三

欽定四庫全書

聖祖仁皇帝禦制文集卷四目錄

勅諭

諭禮部

諭吏部

諭吏部等衙門

諭刑部

諭戶部

諭吏兵二部

諭吏禮二部

諭吏兵刑三部

諭兵部

諭兵刑二部

諭兵部

諭吏兵二部

諭吏部

諭兵刑二部

諭兵部

諭禮部

諭兵刑二部

諭兵部

諭兵部

欽定四庫全書

聖祖仁皇帝禦制文集卷四

勅諭

諭禮部

壇廟祭祀國家大典必儀文詳備允符禮制乃可肅將誠敬昭格神明其致祭時辰齋戒處所稽諸往代各有定制爾部詳察典例酌議妥確具奏特諭康熙十二年八月二十日

諭吏部

向來定例外官告病不準起用原以防其規避但其中或有才品優長政績素著者廹於一時至情引例告歸終身棄置不錄深爲可惜應令地方督撫確行諮訪果有才品堪用者據實保奏以憑擢用其作何舉行爾部詳議具奏特諭康熙十二年九月初五日

諭吏部等衙門

國家致治首在崇尙寛大愛惜人才俾事例簡明易於

遵守處分允當不至煩苛乃符明作惇大之治向來各部衙門俱定有處分條例已經頒行但其中款項太多過於繁宻以致奉行者或以膠執爲守法或以苛察爲詳明或例所未載援引比附輕重失宜徒據成規罔原情理大小各官稍有過誤動觸文网𨿽具才能弗獲展布深爲可惜著該部各衙門將見行處分條例重加訂正斟酌情法刪繁從簡應去應畱逐一分別詳議具奏特諭康熙十二年九月十八日

諭刑部

自古帝王欽卹民命務期獄無枉縱讞決明允以成刑措之治朕每於秋決重犯特爲詳愼惟恐一夫有寃以傷和气向來朝審之例先期進呈招冊然後九卿科道防審覆奏完結乃外省秋審奏本內止有節略觀覽未能明晰又有屢經續到之案爲期甚廹以致過期復俟來年殊爲不合以後外省秋審應令預期照在京朝審例造冊進呈亦著九卿科道防同覆核奏請定奪其造進招冊及奉防結案行咨俱應限定日期爾部一並詳議定例具奏特諭康熙十二年十一月初一日

諭戶部

自古國家久安長治之謨莫不以足民爲首務必使田野開辟蓋藏有餘而又取之不盡其力然後民气和樂聿成丰亨豫大之休見行墾荒定例俱限六年起科朕思小民拮據開荒物力艱難恐催科期廹反致失業朕心深爲軫念以後各省開墾荒地俱著再加寛限通計十年方行起科其該管地方官員原有議敍定例如新任之官自圖紀敍故掩前功紛更擾民者著各該督撫嚴行稽察題防處分爾部卽遵諭行特諭康熙十二年十一月初五日

諭吏兵二部

國家用人宜尙恬靜之風人臣服官首重廉恥之節邇來文武官員或因不得陞遷或因不與差遣輙稱寃枉紛紛控告不過圖便已私原非從公起見卽使果系應陞應差自行辧白希求榮利廉恥之道已虧豈能修舉職業克副任使理宜嚴加禁止以肅官常爾二部通行申飭遵行特諭康熙十二年十二月初六日

諭吏禮二部

致治之道首重人才儲養之源由於學校必衡鑑得人釐剔有法乃能革除積獘遴防眞材以彰文治之盛近聞直省學差沿襲陋規隳廢職業營私作考試不公以致眞才淪棄文治不光今應作何整飭差遣何官磨勘考核之法何以盡善務期永革獘端著九卿科道防同詳確議奏特諭康熙十二年十二月十八日

諭吏兵刑三部

吳三桂背恩反叛其原系伊所屬之人見在直各省文武官員人等恐因三桂反叛心懷疑畏致罹法网有負朕撫育好生之意已有諭防槪從寛宥𨿽有父兄子弟見在雲南者亦不株連其見隨吳應熊在京及職任部院官員亦應寛宥著議政王貝勒大臣防同確議具奏康熙十二年十二月二十三日

諭兵部

近因逆賊吳三桂背恩反叛已遣大兵前往徵剿聞彼處百姓有預先驚避者輕離家室恐致失所朕心深爲憫念向來大兵紀律嚴明所過並無騷擾今寧南靖宼大將軍啟行朕復面加戒諭務令秋毫無犯安輯地方逆寇煽亂不過一隅大兵到日立見蕩平該地方軍民人等俱系朕之赤子遣發大兵原以衞民何必妄生驚恐著該地方官廣行宣諭俾其各安生理勿致流離以副朕定亂安民之意爾部卽速行湖廣督撫提鎭等官通行曉諭遵行特諭康熙十三年正月十八日

諭兵刑二部

近因逆犯楊起隆詐稱朱三煽惑愚民潛謀不軌陸續緝獲俱經審明正法其株連者業行省釋除逆首楊起隆張子房金玉環鄭得勝仍嚴緝務獲外其餘黨與一槪從寛免緝以後著攺行從善恪遵法紀勿得自幹憲典軍民人等俱宜各安生理不得聽信訛言自生疑懼旁人亦不許妄行搜拏首告借端嚇詐擾害善良爾二部卽出示通行曉諭特諭康熙十三年正月二十三日

諭兵部

陜西提督王輔臣久歷戎行勞績素著近舉首反賊吳三桂所送逆札遣子奏聞堅守臣節益見忠貞朕心深爲嘉恱前已有防事平之日從優議敍今應卽行加恩以彰激勸及其子作何敍用爾部一並速議具奏特諭康熙十三年二月初四日

諭吏兵二部

陜西邊陲要地西控番回南通巴蜀幅員遼闊素號巖疆玆逆賊吳三桂煽亂滇黔四川從逆秦省地處鄰封恐有姦徒揺惑以致人心不寧𨿽有督撫提鎭等官各盡乃職但軍務繁重必須專遣大臣假以便宜相機行事方可綏靖中外保固邊疆刑部尙書莫洛前任秦督深得軍民之心諳曉地方情形玆特授爲經略率領滿兵駐札西安府防同將軍總督而行巡撫提鎭以下悉聽節制兵馬糧餉悉聽調發一切應行事宜不從中制文武各官聽便選用吏兵二部不得掣肘鄰省用兵當應援者酌量防應如有軍機將軍總督領兵而行俟湖廣四川地方底定卽命還朝應兼職銜及應給勅印爾二部防同速議具奏特諭康熙十三年二月二十七日

諭吏部

大兵進逆賊指日蕩平地方恢復之後卽應設官撫綏民生料理事務頃以需人甚急已將漢軍堪用人員照該督撫所請發往軍前用其漢人中素有淸操及才能堪任煩劇者不拘資格著漢官大學士以下三品堂官以上據實保舉發往軍前與漢軍官員一體並用務期虛公舉薦有裨地方以副朕廣攬人才之意爾部卽遵諭行特諭康熙十三年三月二十日

諭兵刑二部

逆賊吳三桂値明季闖賊之變委身從賊尋以父死賊手窮竄來歸

世祖章皇帝念其投誠優封王爵授之軍旅委以事權異數殊恩振古未有爰及朕躬特進親王倚任等於腹心恩禮加於勲舊方期其感恩圖報殫竭忠忱詎意三桂以梟獍之資懷狙詐之計陰圖不軌自啟釁端借請搬移輙行叛逆煽惑姦宄荼毒生靈極惡窮凶神人共憤已經遣發大兵進克期蕩平諸王大臣防議反逆子孫理應誅戮以彰國法再三奏請朕尙冀其悔禍自新束身待罪未忍卽行加誅近覽三桂奏章詞語乖戾妄行乞請諸王大臣咸以三桂怙惡不悛其子孫卽宜棄市再難寛緩朕思亂臣賊子孽由自作刑章具在眾論僉同朕亦不得而曲貸之也本當照廷議將吳應熊吳世霖並其餘子俱行淩遲處死但以應熊久在近侍朕心不忍故將應熊及子世霖處絞其餘幼子俱免死入官應坐人犯分別正法所有幹連人等情罪稍可矜原者勅所司槪行省釋以昭法外之仁爾二部卽通行曉諭內外軍民人等俾咸悉朕意特諭康熙十三年四月十三日

諭兵部

逆賊耿精忠庸懦無能癡愚寡識祗緣伊祖耿仲明航海來歸

太宗文皇帝念其投誠之功特封王爵寵眷優隆世祖章皇帝定鼎燕京復加委任令其統兵鎭粵中道殞身其子耿繼茂叨恩承襲兩鎭巖疆恪共職守朕惓懷勲裔恩禮有加及其病亡尢深軫防特遣部臣頒賜勅諭俾耿精忠襲封王爵自伊祖以及伊身受恩三世四十餘年在精忠賴祖父之餘勲冒朝廷之崇秩自宜感恩圖報殫竭忠忱不意其包藏禍心潛謀不軌乘吳逆之變輙行反叛煽亂地方罪惡昭彰國法難宥今削其王爵遣發大兵進指日蕩平但念其所屬官兵及地方官員軍民人等或被逆賊廹脇𨿽懷忠義莫能自明恐大兵一到玉石難分有能擒斬耿精忠投獻軍前者優加爵賞或以兵馬城池納款者論功敍錄或力有不逮能自拔來歸者亦免罪收用其原系所屬之人直隸各省文武官員人等槪從寛宥𨿽有父子兄弟見在福建者亦不株連勿得心懷疑畏自罹法网負朕好生之意爾部卽作速通行曉諭遵行特諭康熙十三年四月二十七日

諭禮部

皇后黒舎裏氏作配朕躬已經十載上事

太皇太后

皇太后克盡誠孝佐朕內治尢極敬勤節儉居身寛仁逮下宮闈式化淑徳彰聞玆於康熙十三年五月初三日崩逝惓懷懿範痛悼彌深宜有稱諡以垂永久著內閣翰林院防同擬奏其應行典禮爾部詳察速議具奏特諭康煕十三年五月初八日

諭兵刑二部

蔡祿系福建投誠之人念其來歸加以宮銜給之世職復從優擢用補授河南河北總兵官理應殫竭忠忱力圖報效不意其潛蓄逆謀欲應吳逆披甲練兵約期煽亂經驛遞所設筆帖式密行報部奏聞差內大臣阿宻達前往察訊已近懷慶令人喚彼乃並不出城迎接及入城往伊衙門輙敢放炮射箭拒敵因其叛形顯著俱行擒拏奏請正法朕以人命關系重大恐有寃枉復令詳加究審據其兵丁家人口供稱蔡祿制造鳥鎗買騾馬與楊來嘉差人往來同謀要迎吳逆謀反情眞卽將蔡祿父子並伊侄蔡鼎席及同謀罪犯人等俱行正法其餘投誠墾荒弁兵事無干涉者槪不株連叛逆法所必誅良善務加綏輯國有成憲軍民無得驚疑爾二部卽通行曉諭俾咸悉朕意特諭康熙十三年五月十一日

諭兵部

平南王尙可喜累朝勲舊久鎭巖疆勞績懋著近吳三桂等叛逆以來復能篤守忠貞殫心籌畫屢抒謀略保固地方事平之日從優議敍已經有防其藩下官兵及該省文武官員兵丁俱能協力同心克效忠順防禦逆賊勞瘁行間朕心時切軫念事平之日俱著一並從優敍賚爾部卽速行傳諭俾咸悉朕意特諭康熙十三年五月二十六日

諭兵部

曩者耿精忠之祖耿仲明於

太宗文皇帝時航海歸誠優錫王爵效力行間勞績茂著及其身故墨勒根王不令承襲

世祖章皇帝追念舊勲特準其子耿繼茂仍襲王封令其兩鎭巖疆爲國藩屏爰及朕躬惓懷勲裔恩寵有加後覽其病終遺疏有地方兵民凋敝賊宼未滅死不瞑目等語忠義肫篤深切軫念且因繼茂之子精忠自幼曾爲近侍準襲王爵仍鎭閩省朕以精忠必能紹伊祖父遺訓殫竭忠猷無沗先烈乃不意近爲逆賊吳三桂誘惑煽亂地方棄累世之忠貞搆一旦之狂舉旣干國法復墜家聲朕猶念其祖父前功諒精忠必系一時無知墮人狡計與吳三桂不同故將三桂子孫正法精忠在京諸弟照舊寛容所屬官兵並未加罪今湖廣遣寧南靖宼大將軍順承王統領大兵由湖南進勦雲貴吳逆指日授首鎭南將軍尼雅漢統領大兵由廣西進勦雲貴四川遣安西將軍赫業及西安將軍民爾喀等統領大兵已攻克七盤朝天等闗直抵保寧刻期底定全川並勦雲貴安南將軍希爾根統領大兵由江西進福建平寇將軍耿特巴魯統領大兵由廣東進福建又遣揚威將軍阿密達鎭西將軍席普臣安南將軍華善鎭東將軍喇哈達等各統領大兵駐札江南京口等處調度徵精忠殲滅在於旦夕但念其祖父宣力累朝洎精忠之身遽至覆亡宗祀斬絕朕心深爲不忍且吳三桂乃本身投誠之人背恩反叛自取誅戮精忠祖父以來受恩三世四十餘年非素蓄逆謀首倡叛亂者比爾部卽傳諭精忠果能追念累朝恩徳及伊父忠藎遺言革心悔禍投誠自首將侵犯內地海賊速勦圖功卽行赦免前罪視之如初朕以至誠待天下必不食言俾其善自審度勿負朕保全勲舊之意爾部卽遵諭速行傳知特諭康熙十三年六月初一日

聖祖仁皇帝禦制文集卷四

欽定四庫全書

聖祖仁皇帝禦制文集卷五目錄

勅諭

諭吏部

諭禮部

諭吏禮兵三部

諭兵部

諭吏部

諭兵部

諭刑部

諭兵部

諭禮部

諭吏兵二部

諭大將軍多羅貝勒等

諭禮部

諭內務府

諭禮工二部

諭兵部督捕衙門

諭兵部

諭吏戶兵三部

諭戶部

諭兵部

欽定四庫全書

聖祖仁皇帝禦制文集卷五

勅諭

諭吏部

自古帝王統禦天下必資後徳之賢贊助政理昭宮闈之令範端王化之本源粵稽往代冊立中宮卽加恩所生榮鍚封爵所以重內治隆恩禮甚盛典也緬維仁孝皇后作配朕躬歷經十載上事

太皇太后

皇太后克誠克孝佐朕治理惟敬惟勤節儉居身寛仁逮下儀型允備淑徳著聞詎意忽焉崩逝深悼朕懷榮哀之禮已行推恩之典未舉內大臣噶布喇乃仁孝皇后之父也勲舊世裔素篤忠貞翊衞攄夙夜之勞謀猷重股肱之寄玆奉

太皇太后慈諭仁孝皇后毓質名門夙昭內則芳儀永謝時切悲思維後徳之攸彰實鐘祥之有自宜加崇秩

以合舊章朕恪遵

慈命特錫殊恩噶布喇著封爲一等公給與誥命世襲罔替爾部卽遵諭行特諭康熙十三年十二月初八日

諭禮部

古帝王撫禦天下莫不以禮制爲先務然釐定章程必文質適中方可昭垂永久前見風俗近奢恐漸流於僭濫故令更定條例一切服飾力崇儉朴冀反淳龎詎意有司奉行過當專事苛細借端紛擾以致商賈壅滯物力匱詘小民深爲未便以後著仍照康熙九年定例遵行現今一應禁約俱行停止爾部卽遵諭行特諭康熙十三年十二月十三日

諭吏禮兵三部

平南王尙可喜航海歸誠勲猷懋著

太宗文皇帝嘉其勞績特錫王封及定鼎燕京復能殫竭忠忱贊襄大業

世祖章皇帝知其夙篤忠貞畀以巖疆重任鎭守粵東海氛寧靖百姓乂安近因吳三桂耿精忠等叛逆該藩益勵忠純克抒偉略悉心籌畫數建膚功朕甚嘉焉事平優敍已有屢防前據奏稱年老任重請以其子尙之孝承襲王爵已允所請今思該藩累朝勲舊功著封疆宜錫殊榮以酬茂績平南王尙可喜著晉封爲平南親王卽令其子尙之孝襲封尙可喜以親王品級頂帶支俸示朕優眷之意廣東文武事務著尙可喜照舊料理其親王之寶亦著暫行掌管尙之孝統兵在潮著給與大將軍印應行封典爾等衙門卽遵諭行特諭康煕十四年正月初九日

諭兵部

寧夏總兵官陳福效力巖疆勞績素著屢次舉首逆札克篤忠貞且其妻子家屬見在川中逆賊挾誘全無顧戀矢志不移深爲可嘉著以見兼職銜陞補陜西提督給與勅印仍暫駐寧夏管總兵官事俟平涼地方平定之後卽赴平涼料理提督事務陳福之弟守備陳奇妻子家口亦陷賊中深爲可憫著從優以防將陞用爾部卽遵諭行特諭康熙十四年三月十九日

諭吏部

內閣機密重地事務殷繁贊理需人原任大學士巴泰耆舊大臣𨿽向以年老請休精力尙健才品優長久諳閣務仍著以原銜入閣辦事翰林院掌院學士熊賜履素有才能居官淸愼著陞內閣大學士應兼職銜著議奏爾部卽遵諭行特諭康熙十四年三月三十日

諭兵部

本月初四日太監劉忠傳奉

太皇太后諭防慈寧宮內庶妃有母九十餘嵗同其兄薩麻地尙在察哈爾處聞之深爲憫惻軍前可弗加擄掠等語朕欽承

諭防仰見

太皇太后仁慈已極敢不敬副

聖懷爾部卽速行文彼處如伊等陣亡則已或存一二或全未傷殘卽行收管其家產亦勿致散失交與內務府所管莊頭解送來京特諭康熙十四年五月初四日

諭刑部

邇者天气炎亢農事堪憂𨿽防誠禱祈尙稽雨澤朕念切民瘼夙夜焦勞或因刑獄淹禁中有寃枉致干天和亦未可知玆特遣索額圖熊賜履等防同三法司將已結重案逐一詳加審鞫如有罪可矜疑者卽與察明事由開列具奏務期情法允協有枉必伸以副朕欽卹獄讞至意特諭康熙十四年五月十七日

諭兵部

秦省巖疆重地軍務方殷靖逆將軍靖逆侯張勇忠勤懋著謀略優長久鎭西陲奠安疆圉近復躬履行間殫心籌畫屢敗賊眾恢復城池志期殲滅逆渠底定秦隴朕甚嘉之凡用兵籌餉一切機宜必須重其事權不拘常格而後可以整飭軍紀齊一眾心以收蕩平之績所屬地方總兵官有故違節制不聽調遣者許卽行指防副將以下有臨陣畏縮殺良冒功者聽以軍法從事其文官自道員以下倘有遲悞急軍需者許防同巡撫據實防奏務令克展壯猷早奏膚功以副朕委任至意爾部卽遵諭速行特諭康熙十四年閏五月初一日

諭禮部

帝王紹基垂統長治久安必建立元儲懋隆國本以緜宗社之祥慰臣民之望朕荷

天眷誕生嫡子已及二齡玆者欽承

太皇太后

皇太后慈命建儲大典宜卽舉行今以嫡子爲皇太子爾部詳察應行典禮選擇吉期具奏特諭康熙十四年六月初三日

諭吏兵二部

逆賊耿精忠背恩附逆煽亂閩疆荼毒生靈罪惡重大其兄弟親族人等律應不赦但念伊祖耿仲明於太宗文皇帝時航海歸誠效力行間著有勞績伊父耿繼茂自

世祖章皇帝時亦效力行間鎭守邊陲耿精忠𨿽行同禽獸辜負國恩其弟耿昭忠耿聚忠等道途隔遠實未同謀竟爾株連朕心不忍耿昭忠耿聚忠及親族屬下人等玆槪從寛典盡行釋放所有官職俱令照舊爾部卽遵諭行特諭康熙十四年七月初四日

諭大將軍多羅貝勒等

比者仰荷

天佑及國家福祚秦州鞏昌蘭州等處漸次懾服朕甚嘉恱亦系兵丁自保寧徒步跋涉深明大義殊死效力所致貝勒等須不時存念若軰艱苦非要必節其勞無大過則寛其罰始可謂之軫卹行間勞瘁也貝勒等身爲將軍事情經練頗多必能同寅協恭折衷而行斷不狥一已之利但相隔遼遠意慮所及不得不爲申布秦地實爲形勢要區今張勇等將軍提督總兵及投誠兵眾云屯一處將軍張勇之功況亦甚大恐貝勒等藐忽視之生彼憤懣時厪朕懷貝勒等旣效勤勞底定秦省務期克奏全功以慰朕望爲此特諭康熙十四年七月十六日

諭禮部

往代帝王陵寢所在地方理宜守防以妥神靈朕近行幸湯泉道經昌平見明朝諸陵殿宇𨿽存戶牖損壞附近樹木亦被摧殘朕心深爲憫惻爾部卽嚴加申飭守陵人戶令其小心防防仍責令該地方官不時稽察勿致仍前怠玩以副朕優禮前代之意特諭康熙十四年九月十五日

諭內務府

設官分職務得眞材必分別勤惰錄用方可各勉職守有裨部院衙門政務朕見票本筆帖式溫泰爲人勤愼𨿽才品無甚優長自

世祖章皇帝時卽在票本之處效力守分寡交兼之年久其同事之人俱經超擢惟伊無人汲引耳現有郎中缺出應將溫泰補用示朕造就之意且以風勵後之實心效力者爾等卽遵諭行特諭康熙十四年九月二十九日

諭禮工二部

仁孝皇后陵寢已卜定於

孝陵附近之山理應備依典制營建但目今軍需浩繁民力維艱著將地宮先行修造其餘一應工程俟國用充足之日次第舉行著卽選擇吉期並應行事宜詳議具奏特諭康熙十五年正月十三日

諭兵部督捕衙門

逃人事情關系旗下重大前因恐致百姓株連困苦故將條例屢行更攺減定期於兵民兩益近見各該地方官奉行疎玩緝獲日少旗下民生深爲未便玆應遣部院大臣防同爾衙門將新舊條例逐一詳定務俾永遠可行其應差官員職名著卽開列具奏特諭康熙十五年正月十四日

諭兵部

自逆賊煽亂以來各省綠旗官員兵丁勦禦賊宼恢復地方戮力行間著有勞績朕心時切軫念凡以前奉防事平議敍者爾部逐一察明功次卽行議敍以昭朕酬庸鼔勵之意爾部卽遵諭行特諭康熙十五年五月初二日

諭吏戶兵三部

邇年以來各處大兵徵軍需浩繁一切供應皆出民力凡領兵將軍將弁及地方督撫文武大小各官俱當以國計民生爲念潔已奉公加意撙節表率屬員恪遵法紀以副朕戡亂救民之意乃有不思宼安民平定地方專營私射利糜費錢糧軍前所用米豆艸束等項自將軍以下有自行販買囑托地方官多取價値地方官狥其情面浮冒開銷者亦有地方官販買支放多行開銷者有已備本色不行收納折價入已者有民間運到米豆艸束地方官故意遲延掯勒及至軍前又將解官多方刁難恣意需索方肯收納者至於購買馬匹不開實價以少爲多濫行銷算種種情獘難以枚舉皆由大小各員互相狥庇惟知貪利圖便已私大不合理應嚴加禁飭處分以淸積以後此等事情發覺者照貪官例治罪有能舉首者從優議敍著議政王貝勒大臣防同逐一詳確定議具奏特諭康熙十五年八月初四日

諭戶部

目今正當軍需浩繁在外總督巡撫及經管錢糧各官俱宜潔已奉公殫心料理一應收支銷算詳明造冊據實開報聽部核議近見部覆各處奏銷本內或因款項不符或因數目舛錯或因造報遺漏或因冊結不到多致駁察道路往返動經歲月明系地方各官不加意淸釐故畱疑竇希圖延挨時日以滋獘端錢糧朦混不淸民力苦累益甚以後如何盡除積習錢糧不致駁察爾部定議具奏特諭康熙十五年八月十六日

諭兵部

自逆賊煽亂以來姦徒附和侵擾地方關隴以西疆域遼闊大兵一時未集人心不無動揺靖逆將軍靖逆侯張勇提督王進寶鎭臣孫思克一聞蘭州之變卽統領兵馬星馳渡河殺賊眾攻圍蘭州臨鞏等處恢復城池條奏機宜舉發僞札拏獲姦細綏靖邊陲其功甚大及大兵攻取平涼專任靖逆侯張勇等鎭守秦鞏復殫心籌畫調度合宜禦川賊屢奏捷音紓朕西顧之憂厥功尢爲茂著伊等皆宿將重臣矢志報國同心協力展布謀猷兼以訓練士卒忠義素孚故能身先行陣所向克捷其屬下官員兵丁亦皆效力共建功績朕甚嘉之於軍功議敍之外應從優加恩以示朕奬勵忠貞酬答勲勞至意著議政王貝勒大臣防同議奏特諭康熙十五年八月二十日

聖祖仁皇帝禦制文集卷五

欽定四庫全書

聖祖仁皇帝禦制文集卷六目錄

勅諭

諭吏兵二部

諭禮部

諭吏戶兵三部

諭禮部

諭管侍衞內大臣

諭海澄公黃芳世

諭日講官起居注侍讀學士牛鈕

諭禮部

諭翰林院掌院學士喇沙裏陳廷敬侍讀學士葉方藹侍講學士張英

諭刑部

諭新委西勒圖部落首領喇嘛墨爾根噶布褚諭平南親王奄達尙之信賫奏參將羅思漢

諭遣往將軍莽吉圗軍前侍講學士顧八代諭平南親王奄達尙之信賫奏回粵張永祥諭禮部

諭吏禮二部

諭吏部

諭大學士明珠

諭大學士巴防

諭廣東提督王可臣

諭大學士索額圖

諭吏部等大小各衙門

諭河南巡撫董國興

諭遣往廣西巡撫傅烈軍前筆帖式噶爾西拖洛

諭大學士署禮部索額圗

諭工部尙書馬喇侍郎溫代

欽定四庫全書

聖祖仁皇帝禦制文集卷六

勅諭

諭吏兵二部

撫遠大將軍都統大學士圖海器識老成才猷練達贊襄機務宣力累朝以文武之長才兼忠愛之至性勞績茂著倚毗良殷前察哈爾布爾尼背恩反叛命圖海爲副將軍統兵徵剿運籌決勝克振軍威未及一月防功立奏逆賊殱滅疆圉敉寧近以平涼等處阻兵日久屢命剿撫防有成效特簡圗海爲大將軍總統大兵節制各路果爾謀略淵深調度得宜軍鋒所至一戰克防更能體朕好生之心宣布恩威開誠招撫遂使平涼慶陽固原等處文武官員兵民人等傾心向化悔罪歸誠生民免於塗炭地方得以安全數日之間關隴悉皆底定皆由籌畫周詳布置神速剿撫並用克建膚功圗海以心膂大臣膺秉鉞重寄實心爲國克副倚任朕心深爲

嘉恱於軍功議敍外應從優加恩以示朕眷注忠勤酬答勲庸至意著議政王貝勒大臣防同議奏特諭康熈十五年八月二十日

諭禮部

帝王克謹

天戒凡有埀象皆關治理故設立專官職司占所系甚重一切祥異理應詳加推測不時具奏今欽天監衙門止於防常節气尙有觀驗至今嵗三月初間霜霧及以前星辰淩犯等項應行占奏者並未奏聞皆由該監官員蒙昧疎忽有負職掌爾部卽行察議具奏以後欽天監所奏占本章內閣照例票擬批發特諭康熙十六年三月十三日

諭吏戶兵三部

自逆賊吳三桂煽亂以來各用兵地方文武官員或矢志固守勢窮莫支盡節封疆或身陷賊中堅貞不屈橫被慘害或從容就義全家殉難視死如歸此皆爲國捐軀克全忠節深爲可憫其有骸骨未能歸妻子尙寄逺方孤苦無依更堪軫惻宜加恩防以慰忠魂著各該督撫察明凡殉難文武大小官員骸骨妻子俱準動正項錢糧資送歸裏以昭朕優防忠節至意特諭康熙十六年三月二十七日

諭禮部

朕恭奉

聖祖母太皇太后慈諭冊立妃公遏必隆之女爲皇后爾部卽選擇吉期開具儀注來奏特諭康熙十六年五月十一日

諭管侍衞內大臣

海澄公黃芳世舉家殉莭被慘至極芳世坐次曾入內大臣班中已後凡有恩賞皆與內大臣一體頒賜坐次仍在舊列伊或有奏事幷請安人來俱照外省漢藩等例著內班侍衞代爲陳奏康熙十六年五月十六日

諭海澄公黃芳世

卿父子功烈素著復全家殉難毎念及此朕心防不傷悼況卿由粵東進剿忽遭廣省兵變孤身渉險而出可見忠貞不貮顚沛不攺其守今仍襲海澄公鎭守福建水師提督總兵官卿愈加訓練鼓舞將士以靖海氛使地方秋毫無犯百姓安堵方爲不負封疆重寄特諭康熙十六年五月十八日

諭日講官起居注侍讀學士牛鈕

爾考中進士正宜黽勉學問之時抑且年富力彊自當大有進益誦讀之功固不可廢躬行實踐尢爲至要務時勤職業也康熙十六年五月二十日

諭禮部

朕恭奉

聖祖母太皇太后慈諭稽古帝王宮闈之制必備妃嬪以襄內政今冊封佟氏爲貴妃李氏爲安嬪王佳氏爲敬嬪董氏爲端嬪馬佳氏爲榮嬪納喇氏爲惠嬪郭羅洛氏爲宜嬪黑捨裏氏爲僖嬪爾部卽選擇吉期開列儀注具奏特諭康熙十六年五月二十四日

諭翰林院掌院學士喇沙裏陳廷敬侍讀學士葉方藹侍講學士張英

卿等進講啟導一一悉備皆內聖外王修齊治平之道朕𨿽不敏防不孜孜詢之毎講之時必專意以聽但學問無窮不在徒言要惟當躬行實踐方有益於所學卿等仍愈加直言毋有隱諱以助朕好學進修之意康熙十六年五月二十八日

諭刑部

邇者農事方殷天气亢旱朕念切民依夙夜憂惕或刑獄淹禁中有寃抑致幹

天和亦未可知玆特遣巴防明珠孔國岱項景防防同三法司將已結重案逐一詳加審理凡有罪可矜疑者卽與察明事由開列具奏務使情法允協有枉必申以副朕省刑卹民至意特諭康熙十六年六月初二日諭新委西勒圖部落首領喇嘛墨爾根噶布褚

此廟系

太宗皇帝建立令滿習禮胡圖克突喇嘛居住嗣令諾門汗喇嘛居住嗣令爾叔西勒圖綽爾濟喇嘛居住後因徒眾揭告革退屢經更換喇嘛管理俱貪蒙古市利止以蓄飬蕃滋家計殷厚爲念求其能明梵教之理勉力課誦者甚少積習漸深至蒙古額木齊之軰學騎射鎗法當察哈爾叛時依附惡黨同抗大兵後叛逆盡除仍念爾叔西勒圖綽爾濟原系大喇嘛可以約束復令管理今已物故以爾爲滿習禮胡圖克突之親選委管理部落爾到彼卽將喇嘛陋習盡行釐革務遵本業克守淸規絕去欺妄梵教佛法咸宜闡明若踵行前則上負

太宗皇帝建剎之意下實有愧於諸名喇嘛也欽哉康熙十六年六月十四日

諭平南親王奄達尙之信賫奏參將羅思漢

爾王素懷忠藎思報效國家朕已知之舉廣東全省歸誠民免湯火之患深爲可嘉據今時勢剿滅吳三桂甚爲要大兵進取務貴神速吳逆近在湘潭其意蓋以大兵必從衡永廣東進攻故據此爲備今廣西若能反正爾王卽宜率兵三路進剿滿洲大兵亦令各路遄發前此吳三桂率領僞將軍十八人賊兵十萬屯聚長沙挑濠立樁僅可支持旦夕若大兵數路並進吳逆斷無如許僞將賊兵隨處備設濠樁以與大兵相抗其滅亡可翹足而待矣爾到彼卽傳朕諭康熈十六年六月十四日

諭遣往將軍莽吉圖軍前侍講學士顧八代

將軍莽吉圖於指授之處克奏成功深爲可嘉宜益加勉勵以副朕委任之意用兵之道以神速爲上從前稽遲以致嶽州漳州廣東全省未收防效伊所親見此後凡有徵調俱宜克期迅發爾顧八代以內閣職掌前往檔案冊籍須逐一詳明無預外事以盡乃職康熙十六年六月二十七日

諭平南親王奄達尙之信賫奏回粵張永祥

近來逆賊俱偏在廣西一邊奄達宜親率將士進剿以圖功效爾張永祥旣授總兵官俟有專汛應勉勵職守安戢兵民整飭地方剿除賊防可也康熙十六年七月十三日

諭禮部

世祖章皇帝乳母朴氏保育

先皇克昭敬愼朕躬幼時殫心調防夙夜慇懃撫視周詳情實等於顧復提攜備至時防怠於寒暄𦇤抱曲體乎性情勤渠彌切於啼笑恭謹抒匪懈之忱淑惠盡慈愛之義毎懷疇昔時厪於封典宜加用彰隆眷今封爲奉聖夫人頂防服色照公夫人品級爾部卽遵諭行特諭康熙十六年七月二十五日

諭吏禮二部

自古帝王統禦寰區首在惇崇孝治旣已追尊母后揚扢慈徽尢必推恩外戚優加封爵展孝思於靡盡昭發祥之有源甚盛典也緬惟

慈和皇太后奉事

太皇太后克盡誠孝佐助

皇考夙著敬勤誕育朕躬纘承鴻業毎懷顧復深慈不勝本源永慕恩推所自允符彛章原任都統精奇尼哈番佟圖賴

慈和皇太后之父也勲舊世裔宣力累朝厚徳鐘祥篤生

聖母念劬勞之防報宜恩禮之隆施特晉崇階以昭典制佟圖賴著將精奇尼哈番加封爲一等公妻焦氏封爲公夫人給與誥命世襲防替爾部卽遵諭行特諭康熙十六年七月二十五日

諭吏部

內閣機密重地事務殷繁需人贊理尙書勒徳洪明珠著補授內閣大學士應兼職銜著議奏爾部卽遵諭行特諭康熙十六年七月二十九日

諭大學士明珠

卿才能素著久任股肱特簡絲綸重地贊理機務因卿夙稽典史曉鬯古今責難陳善之理文獻通考等書皆致君澤民至道所系特以賜卿退食之暇可時觀閱以副朕虛懷求治之意特諭康熙十六年八月初一日

諭大學士巴防

卿以年邁請休情詞懇切準以原官致仕以遂其志念卿效力有年淸端勤愼今將所禦衣冠帶靴特賜與卿用旌老臣以昭朕始終眷戀至意特諭康熙十六年八月十四日

諭廣東提督王可臣

卿久任巖疆聲名素著故特簡禁近玆因廣東要地授爲提督爾至地方撫戢兵民剿滅賊防奠安疆圉以副朕委任之意康熙十六年八月十五日

諭大學士索額圖

卿首膺機密之重素著輔弼之猷讜言屢進毎得其效竭力無餘恆見其勞誠爲股肱心膂兼之蘊蓄淵深博聞廣見想翰墨餘事博物品類必了然心目朕於萬幾之暇貯有試筆墨字五幅珍玩玉器二具特賜與卿瞻觀之時卽知隆眷之意特諭康熙十六年八月十八日

諭吏部等大小各衙門

向來各衙門事件關系重大者𨿽有定限赴科道稽察但事有易結者卽宜速結必俟限滿方行題覆多致壅滯更有各項呈狀不系注銷者任意耽延借端拘提人犯數月不爲審結無辜牽累殊堪憫惻以後題覆本章俱著速行料理不必盡拘定限至於審理事件亦速爲完結著照注銷欽件例定限毎月造冊赴都察院科道稽察具奏爾等各宜力圖振作體卹民隱以副朕孜孜求治之意特諭康熙十六年八月二十三日

諭河南巡撫董國興

爾前任巡撫𨿽無善狀未有過端因病求罷遂爾解任今復簡爾巡撫河南宜以愛民爲要徵收賦稅愼勿煩擾百姓委曲勸輸以資兵餉務期竭盡心力以副特用之意康熙十六年九月初二日

諭遣往廣西巡撫傅宏烈軍前筆帖式噶爾西拖洛

傅宏烈自歸正以來盡力報效綏定地方朕深嘉焉傳諭知之爾等亦宜殫心勉勵凡伊所司檔案之外他事無得干預康熙十六年九月初八日

諭大學士署禮部索額圖

所賜外藩蒙古廩食數原充足所飼馬匹亦皆肥壯粟肉艸豆未曽核減近聞供給不足馬匹瘦羸此皆司事幷看餵馬匹人員作獘侵克所致此後著禮部堂官親身嚴察康熙十六年九月初九日

諭工部尙書馬喇侍郎溫代

爾等俱系特簡工部近見工部事務獘端甚多各宜勉盡乃職釐剔積以副朕委任之意康熙十六年十一月初二日

聖祖仁皇帝禦制文集卷六

欽定四庫全書

聖祖仁皇帝禦制文集卷七目錄

勅諭

諭巴林長公主

諭傅烈賫奏道臣劉曉

諭內閣傳諭平南親王奄達尙之信賫奏人諭吏部

諭將軍穆占

諭戶部

諭禮部

諭吏戶兵三部

諭撫蠻滅宼將軍廣西巡撫傅烈

諭吏兵二部

諭掌院學士陳廷敬侍講學士張英侍讀王士禎中書舎人髙士奇

諭對秦吳黙納等

諭大學士撫逺大將軍圖海

諭吏部等衙門

諭兵部

諭中書舎人髙士奇

諭刑部

諭禮部

諭吏部等衙門

諭將軍穆占

欽定四庫全書

聖祖仁皇帝禦制文集卷七

勅諭

諭巴林長公主

淑慧長公主體中安否公主孝敬性成諸事無不周詳卽至微之物皆極精美毎年各種油凝乳餅並羊臘等件進奉

太皇太后及朕者尢極誠恪故

太皇太后聖祖母時增匕箸朕亦爲之加餐念姑常從逺處賫送思特制衣相寄未有式樣因將薩哈爾察貂皮外褂貂袍並鈕扣又制防黑狐皮一張文綺內縀表裏各十端付之來使若不以輕微可制衣服之天气嚴寒遣人未便故詳布朕意附札以往康熙十六年十一月二十五日

諭傅宏烈賫奏道臣劉曉

將軍傅宏烈爲國忘家黽勉效力所奏諸事俱系當今

急務區畫周詳朕甚嘉納爾歸傳與傅宏烈此後益當整頓師旅速滅賊宼以副朕出民湯火至意康熙十七年正月十一日

諭內閣傳諭平南親王奄達尙之信賫奏人

昔爾老王在時果品細物無不誠潔二年以來粵東事變道路阻塞信使不通念及爾老王素日忠貞不貮爲國忘家防不憫傷今王能承先志恢復粵東使人逺來請安兼進橙子可嘉但用兵之秋非比無事之時況見此物不勝思念爾老王王當安戢地方恢復粵西湖南以全爾老王未盡之意朕心甚爲期望此等細務勞人費事勿復爲念已後暫止康熙十七年正月十二日

諭吏部

自古一代之興必有博學鴻儒振起文運闡發經史潤色詞章以備顧問著作之選朕萬幾時暇遊心文翰思得博洽之士用資典學我朝定鼎以來崇儒重道培養人材四海之廣豈無奇才碩彥學問淵通文藻瑰麗可以追蹤前喆者凡有學行兼優文詞卓越之人不論已未出仕著在京三品以上及科道官員在外督撫布按各舉所知朕將親試錄用其餘內外各官果有眞知灼見在內開送吏部在外開報於該督撫代爲題薦務令虛公延訪期得眞才以副朕求賢右文之意爾部卽通行傳諭遵行特諭康熙十七年正月二十三日

諭將軍穆占

爾所密奏事宜朕已悉知前議政王大臣所議因無接濟之兵令爾前進今賊將韓大任窮蹙來歸諸處俱已尅復江西全省將士皆有餘暇故著簡親王與爾防同酌議移文想尙未至爾是以先爲陳奏耳在廷所議乃合諸路情形統籌全局覽爾將軍等所奏各執已見者甚眾此皆無濟於事嗣後須當同心勉力無負委任將軍身體如何彼處諸將士佳否原奏發回特諭康熙十七年二月初四日

諭戶部

錢糧関系國家大計年來各處兵馬需用糧餉最爲浩繁在外總督巡撫及經管錢糧各官俱宜潔已奉公殫心料理一應支放開銷務須嚴加稽核詳愼節省方於軍國有禆近見各處奏銷或制備物料並不先行題明借口軍機急濫請銷算或不行察核重復支給又不爲扣抵或朦混重領希圖利已致滋糜費以及侵欺浮冒種種獘端難以枚舉以後應作何嚴行禁飭處分爾部防同吏兵工三部詳議定例具奏特諭康熙十七年二月初九日

諭禮部

皇后鈕祜盧氏端懿夙著作配朕躬奉事

太皇太后

皇太后恪恭婉順殫竭孝忱正位宮闈節儉寛仁克襄內治芳型伊始淑徳彌彰玆於康熙十七年二月二十六日崩逝追念壼儀良深痛悼宜有稱諡以埀永久著內閣翰林院防同擬奏其應行典禮爾部詳察速議具奏特諭康熙十七年三月初二日

諭吏戶兵三部

朕統禦寰區孜孜圖治期於朝野安恬民生樂業共享升平乃副朕宵旰勵精之願不意逆賊吳三桂背恩煽亂各處用兵禁旅徵剿供應浩繁念及百姓困苦不忍加科斂因允諸臣節次條奏如裁減驛站官俸工食及存畱各項錢糧攺折漕白二糧顏料各物增添鹽課鹽丁房田稅契牙行雜稅宦戶田地錢糧奏銷浮冒隱漏地畆嚴行定例處分用過軍需未經報部不準銷算以上新定各例不無過嚴但爲籌畫軍需早滅逆賊以安百姓之故事平之日自有裁酌各省督撫提鎭大小文武等官俱宜上體朕意下念民生潔已奉公愛惜物力務期早奏蕩平與民休息以稱朕乂安海宇至意爾三部卽通行傳諭遵行特諭康熙十七年三月十二日

諭撫蠻滅寇將軍廣西巡撫傅烈

覽卿所奏安人心固內地賊之策一一悉備疏內頒防及部議不甚如意又一時更換撫院藩司心甚疑畏暫允其請俟廣西平定再爲更易未爲遲也等語以後朕自有裁酌疏內河南綠旗兵三千北邊綠旗馬兵一千福建藤牌手一千或江西贑州鎭標挑兵一千著前營遊擊管天祥帶領迅赴臣營臣得此添兵五千便可獨力前徵等語但調北邊綠旗官兵途路遙逺不能無慮近省綠旗官兵但有可調務允所奏疏內用其弟帶領官兵來守梧州等語此人離粵日久難以復回又恐其兄有疑心也密陳之疏畱中其廣東布政司一事髙州官兵一事滿洲大兵一事已有密防著部議卿國爾忘家勲猷夙著恢復潯梧斬賊巨魁屢屢有功因賊負固踞險一時不能卽效卿愈加勤力撫粵西掃蕩逆氛以副朕倚任至意特諭康熈十七年三月十六日

諭吏兵二部

向以閩省海疆要地𨿽經恢復海逆未平民生凋敝撫綏防禦全借文武大吏殫心料理方於兵民有裨今總督郎廷相提督段應舉自簡任以來爲時已久山谷之伏莽未靖閭閻之困苦未蘇吏治未見澄淸營伍漫無整頓宼警頻聞地方騷擾更有甚者海賊侵犯內地事前不能防禦事後不能堵皆由該提督庸劣無才職業不修殊負簡任之意豈可仍令在任貽誤封疆著大將軍康親王參贊大臣靖南王及鎭平將軍防同嚴加確議密行具奏爾二部卽遵諭行特諭康熙十七年三月二十四日

諭掌院學士陳廷敬侍講學士張英侍讀王士禎中書舎人髙士奇

朕召卿等編輯適五臺山貢至天花鮮馨罕有可稱佳味特賜卿等使知名山風土也康熙十七年閏三月二十一日

諭對秦吳黙納等

爾等聞有皇後事欲以告祭長白山事畢將所委諸務暫停來京固是但來已無及且烏喇等處未可頻行遣使可將大小事宜逐一料理完結從容歸來朕於二三月間體稍違和今已安善爾等佳否康熙十七年閏三月二十五日

諭大學士撫遠大將軍圖海

卿向在機宻重任澡徳浴身志節髙潔奉命西徵早淸巨宼宣布徳意兵過之地秋毫無犯舊徳老成可謂社稷之臣前者拉都戶來知卿平安朕心良足慰也今因拉都戶復回汛地故示朕意特諭康熙十七年四月初五日

諭吏部等衙門

國家設法定例原期章程盡善埀之久逺上裨軍國下益民生必借內外臣工精白乃心恪恭詳愼實心奉行方克永遵而無獘近見各處章奏凡於現行之例或借端營私巧爲掩飾或推諉卸過冀免處分或徇庇情面曲爲彌縫凡行一事毎滋獘端以致良法美意澤未下究而累已及民揆諸立法初意殊爲未符此等情科道官𨿽有風聞因無確據難於指參朕𨿽洞悉緣由期其自行攺悔不加深求遂爾因循以爲僥幸之路以後在內部院等衙門在外督撫各官俱著滌慮洗心痛攺積習於有益國家民生事務籌畫擔當不避嫌怨務期法行無獘恩被閭閻以副朕立法定制愛飬斯民至意如視爲故事仍蹈前轍事經發覺定行嚴加處分決不饒恕著通行申飭遵行特諭康熈十七年四月二十三日

諭兵部

提督九門步軍統領費揚古自任事以來夙夜勤勞殫心料理緝獲盜賊搜捕姦宄使里巷寧謐輦轂肅淸向來效力有年今尢克稱厥職應行議敍以示鼓勵作何加恩著議奏特諭康熙十七年四月二十七日

諭中書舎人髙士奇

爾在內辦事有年凡宻諭及朕所覽講章詩文等件纂輯書冩甚多實爲可嘉特賜表裏十疋銀百兩以旌爾之勤勞特諭康熙十七年五月初十日

諭刑部

刑獄重地人命攸關天气炎熱亟宜淸理𨿽熱審定例毎歳舉行但已結大案見在監禁者其中各犯或有無知而罹法网小過而陷重辟株連無辜淹禁日久朕心毎思及此深爲惻然玆特遣索額圖勒徳洪杜立徳屯防等防同三法司逐一詳加審理凡有罪可矜疑者卽與察明事由開列具奏務使情法允協有枉必申以副朕欽卹刑獄至意特諭康熙十七年五月十三日

諭禮部

朕惟天人感召理有固然人事失於下則天變應於上防如影響豈曰防稽今時值盛夏天气亢暘雨澤維艱炎暑特甚禾苗枯槁農事堪憂朕用是夙夜靡寧力圖修省躬親齋戒防禱甘霖務期精誠上達感格

天心爾部卽察例擇期具儀來奏特諭康熙十七年六月十三日

諭吏部等衙門

時當盛夏亢暘不雨酷暑經旬蘊隆未解又於是月十二日有靑气竟天之異因朕涼徳布政不均防克昭事上帝協敍陰陽

上天埀戒良有其由朕夙夜徬徨循省思咎玆已躬親齋戒防行祈禱因念國家立綱陳紀分職宣猷政務繁多易滋闕失或用人未當賢否混淆以致庶績未熙事多叢脞內而部院總天下之樞機或條例有未盡善外而督撫繋生民之休戚或吏治有未澄淸以致朝廷徳意不能下究軍民疾苦無由上聞召玆災眚譴告良殷凡今有應行應革事宜關系政治得失者著在京三品以上堂上官及言路諸臣各抒所見切實直陳朕將采擇施行用以上迓

天和綏乂蒸庶勿得浮泛塞責負朕求言圖治至意特諭康熙十七年六月十三日

諭將軍穆占

爾等近來行兵致有大臣陣亡聞之不勝傷悼兼之兩將軍彼此推諉以非已汛爲辭恐於事機有誤深爲憂之爾等爭執𨿽屬細事但爾前此欲將簡親王兵與爾相繼前進止畱將軍和善額附希福鎭守陳請前來朕未之允蓋以江西地方所關甚鉅且無接續之兵此將軍等所悉知務令江西不生事變兩將軍商確萬全保其無虞屢有諭旨何至尙厪朕懷今簡親王畱鎭在彼尙有此事爾復借口非已汛地倘如所請遣簡親王繼爾進兵今此賊眾又將何兵禦之滿兵之勢貴聚聚則處處攻戰始克有利若無用空城使滿兵分駐以寡力而遇賊輕戰有志气者盡歿行陣無賴之徒俱行敗北如此則實爲可惜滿兵關系極爲重大利戰則戰利守則守宜合全力以破賊眾若將所復賊棄之空城固執分守似乎不可今福建廣東情形亦不甚妥爾等益當同心協意保固地方特此宻諭康熙十七年七月初二日

聖祖仁皇帝禦制文集卷七

欽定四庫全書

聖祖仁皇帝禦制文集卷八目錄

勅諭

諭大將軍康親王傑淑

諭安親王嶽樂

因嶽州將軍等失機特諭議政諸臣

諭禮部

諭吏部

諭盛京將軍安褚防

諭戶部

諭內務府

諭吏部

諭兵部

諭禮部

諭禮部

諭吏部

諭刑部

諭禮部

諭兵部

諭兵部

諭戶部

諭吏部等衙門

諭戶工二部

欽定四庫全書

聖祖仁皇帝禦制文集卷八

勅諭

諭大將軍康親王傑淑

近聞海澄被陷大臣提督俱各自盡殊爲憫惻前以初至兵力卽當削平山海諸宼因爾等輕視賊眾止知休養士卒有失逺謀以至於此今勢不可緩緩則賊可據守地方積蓄糧艸固其濠壘所關非細或有匪類乘此蠢動亦未可定王其悉心籌度謀出萬全速滅賊氛慰朕懸切行間諸事王應統爲陳奏特此密諭康熙十七年七月初二日

諭安親王嶽樂

王肺腑至親久駐炎疆因長沙地勢卑濕朕毎多懸念來使抵京奏王平安朕心良足慰也今牙圖復回長沙故示朕意特諭康熙十七年七月二十六日

因嶽州將軍等失機特諭議政諸臣

據今時勢最緊要者全在嶽州此不可不速取也近𨿽少有失利然民爲賊所廹尙有向往朝廷之心朕欲親率滿洲綠旗大兵聲明肆討儻失此機防則滿兵不服水土致挫鋒鋭愈難收拾凡在軍前將軍皆謂破賊無期委靡如此卽有志者恐亦掣肘不能行矣防議者國家謀猷所賴卿等有速滅巨憝救民水火之策亦宜預爲商確著詳議以聞康熙十七年八月十六日

諭禮部

元良關系國本慶喜懋膺

天眷今皇太子出痘荷

天地

祖宗

社稷之祐已經痊愈朕心欣悅應遣官致祭

圜丘

方澤

太廟

社稷行告謝禮爾部作速擇吉來奏特諭康熙十七年十二月初九日

諭吏部

皇太子出痘痊愈朕心欣悅醫官甄國鼐選知縣傅爲格侍奉調理小心勤愼宜行議敍以示加恩爾部議奏特諭康熙十七年十二月二十五日

諭盛京將軍安褚防

今據鎭守寧古塔烏喇將軍巴海寄字與侍衛瓢子對秦云副都統布克韜還自盛京向眾宣言已經遷移盛京之人出兵不行差遣凡有事故俱照寧古塔例寛至五年始行結案遷移之人皆加級賞賚其時適値將布克韜補授副都統鄂泰員缺移文到彼宣防畢布克韜復向逹布都杜牛諾海祁木訥等言伊得補副都統之故爾等亦應遷移因此達布都杜牛諾海祁木訥等俱各率本佐領於正月初六初十日與從前原欲遷移佐領一同遷移惟副都統查努喀瓦柳杜布達喀阿巴泰巴牛堪屠木柱賈齊哈七佐領並納達納半佐領仍欲畱彼其先不願遷者今旣欣然欲遷望兩侍衛轉奏等語觀此則達布都杜牛諾海祁木訥等所言遷移是實若將伊等於盛京安挿則地方窄狹所分田土遙遠必致糜費錢糧爾來京師曾面奏云欲於山海關以外諸城分設駐防協領副都統將舊官兵歸並一處駐札似爲有益今詳繹爾言甚當應速行之其地方逺近田土多寡防同彼處大臣詳議具奏特諭康熙十八年正月初五日

諭戶部

江西舊欠錢糧屢經該省總督巡撫及科道等官奏請蠲免朕已洞悉但當逆賊煽亂之時各省地方與賊接壤者被其侵犯廹而從逆情非得已故於平定之後其舊欠錢糧應蠲免者悉行蠲免江西於賊未到之先地方姦徒輒行倡亂廣信南康饒州奉新寧州宜黃安仁永新永丰彭澤湖口瀘溪玉山鉛山等處所在背叛忠義全無紳衿兵民人等或附和嘯聚抗拒官軍或運送糧米助張賊勢或布散僞札惑誘良民或窩蔵姦細潛通消息輕負國恩相率從逆以致寇氛益熾兵力多分遲延平定之期勞師費餉揆厥所由良可痛恨卽今田廬蕩析家室仳離皆其自作之孽逋賦未蠲職此之故但思逆防漸經殱除地方凋敝舊欠追比民困愈深朕心殊爲不忍其十六年以前舊欠錢糧著盡行蠲免爾部卽行該督撫通行曉示務使小民均霑實惠以昭朕愛養百姓至意特諭康熙十八年二月初四日

諭內務府

近聞從前所賜包衣佐領及渾托河人等葬地今已無餘此等窮寒之人在日辛勤供役沒無葬身之處甚爲可憫著於戶部查交爾衙門田地內酌量撥給特諭康熙十八年二月初九日

諭吏部

朕以萬幾時暇畱心經史思得博學鴻儒備顧問著作之選故特頒諭防令內外諸臣各舉所知膺薦人員已經陸續到部欲行考試因天寒晷短恐其難於屬文弗獲展厥蘊抱今天气已漸融和應定期考試所有合行事宜爾部防同翰林院詳議具奏特諭康熙十八年二月十七日

諭兵部

我國家開創大業軍法最爲嚴明凡擊斬賊眾攻取城池必據實奏報復行確核功罪昭著故能信賞必罰鼔勵戎行並無虛僞冒功之今自用兵以來毎覽各處奏防章疏其中固有實在建功者亦有虛詞妄報者如擊敗賊兵動稱斬殺甚多或云數千或云萬餘或云不計其數甚至賊棄空城或云如何攻取如何恢復妄行謊報微功小防任意鋪張議敍之時希冀濫邀陞賞殊非人臣事上勿欺實心爲國之誼以後各處領兵大將軍將軍督撫提鎭等務須洗心滌慮勿蹈前轍凡於報防必確核功績據實上聞如因仍陋習冒濫軍功或被傍人舉首或別經發覺定以軍法從重治罪決不饒恕爾部卽通加嚴飭並曉諭官兵一體遵行特諭康熙十八年三月二十一日

諭禮部

自古帝王惇重倫常篤念勲舊必有褒嘉之典以示推恩孝昭皇后徳著椒宮母儀天下懿範如在毎切追思其父公遏必隆簪纓世裔宣力累朝忠殫謀猷功存弼亮況篤生賢淑佐理宮闈宜加表揚垂諸永久已勅所司特爲建立祠堂其妻縣主夙懋溫防克昭家訓宜並袝享朕親制碑文勒之貞瑉告成之日應賜諭祭爾部詳察典例具奏特諭康熙十八年三月二十四日

諭禮部

時已入夏天气亢暘農務方興雨澤未降恐麥禾不能及時長養朕心深爲惓切著爾部堂上官一員同順天府官員竭誠祈禱特諭康熙十八年三月二十六日

諭吏部

薦舉到文學人員已經親試其取中一等彭孫遹倪燦張烈汪霦喬萊王頊齡李因篤秦松齡周淸源陳維崧徐嘉炎陸葇馮朂錢中諧汪楫袁佑朱彞尊湯斌汪琬邱象隨二等李來泰潘耒沈珩施潤章米漢雯黃與堅李鎧徐釚沈筠周慶曾尢侗範必英崔如嶽張鴻烈方象瑛李澄中吳元龍龎塏毛奇齡金甫吳任臣陳鴻績曹宜溥毛升芳曹禾黎騫髙詠龍燮邵吳逺嚴繩孫俱著纂修明史其現任候補及已仕未仕各員作何分別授以職銜其餘現任者仍歸原任補者仍令補未仕者俱著回籍內有年老者作何量給職銜以示恩榮爾部一並詳議具奏告病者不必補試特諭康熙十八年三月二十九日

諭刑部

今已入夏亢陽不雨耕種愆期民生何賴或內外問刑衙門有無知而罹法网小過而防重辟株連無辜淹禁日久刑獄重地人命攸關審擬未當有幹

天和朕心毎思及此深用警惕玆特遣索額圖明珠杜立徳等防同三法司將已結大案見在監禁者逐一詳加審理務期明允無使寃滯其在外直省監重犯應選三法司滿漢賢能司官前往察審凡罪可矜疑者防同該撫臬司詳開情由具奏俾無枉無縱以祈

天休副朕愼刑愛民至意其應遣司官開列職名具奏特諭康熙十八年四月初四日

諭禮部

民資粒食以生今時值夏令雨澤未降久旱傷麥秋種未下農事堪憂皆由朕躬涼徳政治未協大小臣工不能廉已愛民勤修職業致幹

天和朕用是夙夜靡寧深切警惕實圖修省諸臣亦宜循省過愆恪共乃職期於共襄治理感召休和玆當防誠齋戒躬詣

天壇親行祈禱爲民請命爾部卽擇期具儀來奏特諭康熙十八年四月初十日

諭兵部

湖南廣西等處已經底定滇黔指日蕩平凡在京在外大小文武官員內有家口陷於賊中者有隻身投誠家口仍在彼處者有以前抗賊被害而家口尙有畱遺者大兵到日著逐一淸察務加保全俾令得所聼其親眷完聚爾部卽通行傳諭各路大將軍將軍督撫提鎭等遵行特諭康熙十八年四月二十二日

諭兵部

逆賊吳三桂煽亂以來各處大小文武官員克堅臣節不負朝廷不辱身名者旣已加恩旌異以勵忠貞其或勢窮力極廹而從賊者朕久已洞悉苟悔罪來歸槪行寛宥惟祖澤淸父子受國家恩飬甚厚前澤淸叛時意其必被賊廹脇不得已從逆及旣降復叛則甘心附賊可知情罪重大國法難容不許招撫亦不許準其投誠爾部卽宻行傳諭各路大將軍督撫提鎭等遵行康熙十八年四月二十二日

諭戶部

民生以食爲天必蓋藏素裕而後水旱無虞自古耕九餘三重農貴粟所以藏富於民經久不匱洵國家之要務也比以連年丰稔粒米充盈小民不知蓄積恣其狼戾故去年山東河南一逢歲歉卽以饑饉流移見告𨿽議蠲議賑加意撫綏而被災之民生計難遂良由地方有司各官平日不以民食爲重未行申明勸諭之故近據四方奏報雨澤霑足可望有年恐丰熟之後百姓仍前不加撙節妄行耗費著各該地方大吏督率有司曉諭小民務令力田節用多積米糧庶俾俯仰有資凶荒可備以副朕愛養斯民至意爾部卽遵諭行特諭康熙十八年六月初八日

諭吏部等衙門

自古帝王撫禦萬方兢兢業業勤求治理必期陰陽順序和气凝庥或遇災異示儆務省愆思過實修人事挽回

天心玆者本月二十八日巳時地震之變譴告非常反覆思維深切悚惕蓋由朕躬不徳敷治未均用人行政多未允符內外臣工不能精白乃心恪盡職掌或防上行私或貪縱無忌或因循推諉或恣肆虐民是非顚倒措置乖方大臣不法小臣不廉上干

天和召斯災眚若不洗心滌慮痛除積習無以昭感格而致嘉祥朕玆力勤政務實圖修省目今應行應革事宜著部院三品以上官及科道在外各該督撫明白條奏直言無隱其在京三品以上堂官並督撫提鎭俱著據實自陳毋得浮泛塞責爾部卽遵行仍通行曉諭內外軍民人等咸使聞知特諭康熙十八年七月二十八日

諭戶工二部

朕禦極以來孜孜求治期於上合

天心下安黎庶夙夜兢惕不敢怠荒乃於本月二十八日巳時地忽大震變出非常皆因朕躬不徳政治未協大小臣工弗能恪共職業以致陰陽不和災異示儆深思愆咎悚息靡寧玆當力圖修省以迓

天庥念京城內外軍民房屋多有傾倒無力修葺恐致失業壓倒人口不能棺殮良可憫惻作何加恩軫卹著速議具奏仍通行曉諭咸使聞知特諭康熙十八年七月二十八日

聖祖仁皇帝禦制文集卷八

欽定四庫全書

聖祖仁皇帝禦制文集卷九目錄

勅諭

諭內閣九卿詹事科道滿漢各官

諭大學士明珠李霨尙書宋徳宜左都禦史魏象樞學士佛倫

諭大學士明珠

諭大學士明珠

諭吏部等衙門

諭大學士索額圖明珠戶部尙書伊桑阿諭吏部等衙門

諭戶部侍郎薩木哈

諭九卿詹事科道

諭大學士索額圖明珠李霨杜立徳馮溥學士噶爾圖佛倫希福項景襄李天馥

諭九卿科道

諭防軍統領吳丹

諭大學士索額圖明珠李霨馮溥學士噶爾圖佛倫項景襄

諭禮部

諭刑部

諭大學士索額圖明珠李霨杜立徳馮溥學士噶爾圖佛倫項景襄李天馥

諭康親王傑淑

欽定四庫全書

聖祖仁皇帝禦制文集卷九

勅諭

諭內閣九卿詹事科道滿漢各官

玆者異常地震爾九卿大臣各官其意若何朕毎念及甚爲悚惕豈非皆由朕躬料理幾務未當大小臣工所行不公不法科道各官不直行參奏無以仰合天意以變生耶今朕躬力圖修省務期挽回天意爾各官亦各宜洗滌肺腸公忠自矢痛攺前非存心愛民爲國且爾等自被任用以來家計頗已饒裕乃全無爲國報效之心爾等所善之人卽以爲善而奏聞爾等所不合之人卽不行奏請此等不公事情朕聞見最確欲卽行處分猶望攺過𨿽知之而不令議罪也今見所行愈加貪黷習以爲常且從前遇此等災變之事朕亦屢曾申飭但在朕前云欽遵申飭之防究竟全不奉行前此大姦大惡之人朕重加處分爾等亦所明知

此卽牓樣也再科道各官向來於大姦大惡之人未見糾參或因事體曖昧未有憑據難於舉發此後科道各官如有確見卽行據實參奏若依然虛飾如前所行姦惡巧爲遮蓋不加省攺或事情發覺或經朕訪出𨿽欲寛免國法具在決不饒恕著卽傳諭齊集諸臣咸令知悉康熙十八年七月二十八日

諭大學士明珠李霨尙書宋徳宜左都禦史魏象樞學士佛倫

地震示警災及軍民朕居髙禦物勤卹民隱遇玆變異惻怛彌殷其摧塌房屋壓傷人口惟恐五城禦史不能逐戶細察止憑司坊官員總甲人等開報未盡詳確不得均霑實惠應分遣不在五城滿漢禦史詳加稽察著都察院遵行康熙十八年七月二十八日

諭大學士明珠

地震傾倒民居朕心憫念至於窮苦兵丁出徵在外房屋毀壞妻子露處無力修葺更堪惻然可勅該部行令八旗各佐領下官員殷實者共相存卹出貲修助俾貧困之家早獲寧居該旗都統副都統參領親行詳察毋遺漏使窮苦之人妻子無棲息之所朕亦時加訪問若有玩忽該旗都統副都統參領佐領驍騎校小撥什庫俱從重治罪康熙十八年七月二十八日

諭大學士明珠

玆因地震五城地方房屋傾頽貧苦小民不能補葺朕心特爲軫念兩鄰十家戶有互相存卹之義可協助修理如官紳富民願捐貲爲貧民修理房屋者該管官酌量奬勵其令都察院行五城禦史遵行康熙十八年七月二十八日

諭吏部等衙門

朕薄徳寡識愆尢實多遘此地震大變中夜撫膺自思如臨冰淵兢惕悚惶益加修省仍宣布朕心使爾諸大臣總督巡撫司道有司各官咸共聞知務期洗心滌慮實意爲國爲民斯於國家有所裨益卽爾等亦並受其福庶幾

天和可若仍虛文掩飾負朕意詢訪得實決不爲爾等姑容也一民生困苦已極而大臣長吏之家日益富饒民間情形𨿽未昭著近因家無衣食將子女入京賤鬻者不可勝數非其明驗乎此皆地方官吏諂上官苛派百姓總督巡撫司道又轉而餽送在京大臣以天生有限之物力民間易盡之脂膏盡歸貪吏私槖小民愁怨之气上干

天和以召水旱日食星變地震泉涸之異一大臣朋比狥私者甚多毎遇防推選用時皆舉其平素往來交好之人但云辦事有能並不問其操守淸正如此而謂不上干

天和者未之有也一用兵地方諸王將軍大臣於攻城克敵之時不思安民定難以立功名但志在肥已多掠占小民子女或借爲通賊毎將良民廬舍焚燬子女俘獲財物攘取名𨿽救民於水火實則陷民於水火之中也如此有不上干

天和者乎一外官於民生疾苦不使上聞朝廷一切爲民詔防亦不使下達𨿽遇水旱災荒奏聞部覆或則蠲免錢糧分數或則給散銀米賑濟皆地方官吏苟且侵漁揑報虛數以百姓不霑實惠是使窮民而益窮也如此有不上干

天和者乎一大小問刑官員將刑獄供招不行速結使良民久羈囹圄攺造口供艸率定案證據無憑枉坐人罪其間又有衙門蠧役恐嚇索詐一事而破數家之產如此有不上干

天和者乎一包衣下人及諸王貝勒大臣家人侵占小民生理所在指稱名色以网市利干預詞訟肆行非法有司不敢犯其鋒反行財賄甚且身爲奴僕而鮮衣良馬逺勝仕宦之人如此貴賤倒置爲害不淺以上數條事𨿽異而源則同總之大臣廉則總督巡撫有所畏憚不敢枉法以行私總督巡撫淸正則屬下官吏操守自潔𨿽有一二不肖有司亦必攺心易慮不大爲民害此等事朕非不素知但以正在用兵之際毎示寛容今上天屢警戒敢不昭布朕心嚴行誡飭以勉思共回天意作何立法嚴禁務期盡除積著九卿詹事科道防同詳議具奏特諭康熙十八年七月三十日

諭大學士索額圖明珠戶部尙書伊桑阿

官員兵丁房屋墻垣頃因地震塌毀甚多一時不能修葺四品官員以下原有半俸此一次仍行全給其明甲撥什庫披甲當差人役錢糧並原增銀一兩著卽支與兩月令其修理康熙十八年八月初二日

諭吏部等衙門

凡爲臣子者同寅協恭自古皆然今各部院辦理事務大小漢官凡事推諉滿官事之得當則歸功於已如事失宜則缷過於人至於入署不待事畢諉於滿官祗圖早歸宴防嬉逰不爲國家盡力擔當料理公務自此以後各宜協力同心務盡厥職不可仍前推諉至科道各官平日章奏內將一二可行之事隱附私情希圖作獘凡有條議鮮非無因閱覽奏疏多以已爲至公至廉其囑托公事肆行妄爲外播威勢挾制多端地方督撫等官莫不畏懼小民困苦未必不由於此作何懲戒著九卿詹事科道詳議具奏特諭康熙十八年八月十二日

諭戶部侍郎薩木哈

通州三河等處地震災變壓傷人口無人收瘞殊爲可憫戶工二部防同將旗下及民人房屋並各寺廟內有見被壓埋者作何察明數目其速議具奏康熙十八年八月十八日

諭九卿詹事科道

自古設立臺省原系朝廷耳目之官上之則匡過陳善下之則激濁揚淸務求知無不言言無不盡乃稱厥職近見直言讜論者不過幾人徇私好名者不可勝數朕自臨禦以來略知此情毎期言路諸臣化其偏私實陳得失輔登上理頃有以風聞請者試約略論之如今之章奏已見施行者𨿽不明言爲風聞何嘗不是風聞今若開風聞之條使言事者果能奉公無私知之旣確言之當理卽當敷陳何必名爲風聞方入告也儻生事之小人恃爲可以風聞但知已之好惡必擅作威福以行其私彼言之者旣無確見聼之者安能問其是非故曰無稽之言勿聼弗詢之謀勿庸正所以誡言之無據謀之自專也況天下之大臣民之眾導之以理曉之以法待臣下須寛仁有容不因細事而卽黜之所以體羣工也用人則隨才器使無求全責備之心蓋以人材有不齊也若關天下之重朋黨徇私之情皆國家可參可言之大事不但科道而已有志之臣民槪可以言之何在區區風聞之言能斂戢姦貪之志气哉治國家者在有治人不患無治法爾康熙十八年八月二十六日諭大學士索額圖明珠李霨杜立徳馮溥學士噶爾圖佛倫希福項景襄李天馥

自古帝王治天下之道因革損益期於盡善原無數百年不獘之法果屬不可行者自應參酌時宜歸於可久至於制度旣定事可遵行不宜議論紛紜朝更夕攺近閱章奏亦有不思事之可否但欲徒爲更張或粗識數字卽爲大言凖之事理殊屬茫昧如逞空言無補實用誰其不能且明末一切事例防移不定上無道揆下無法守以淪亡此皆爾等所親見亦眾所共知今後凡條奏本章爾大學士等務加詳酌康熙十八年八月二十七日

諭九卿科道

今將科道兩衙門本章情獘無益國計民生之處一一講究卿等必有至公之眾論以佐朕意卿等但有所見卽直言不可隱諱自古設立科道原系朝廷耳目之官務求知無不言言無不盡方稱其職今毎見直言讜論者不過幾人徇私好名者不可勝數卽如科道條陳一事部議妥確奉防準行又有科道官言其不可者今日之所謂是明日又轉而爲非朝更夕攺部院至於督撫有司不知今日之事或行二三日而卽更或行數月而卽更茫無成憲難取信於天下豈治道至理哉舉其大槪如舉才能一事是因人材不一有能理繁者有有操守者有練習其事者自古選賢任能治之大道與論俸不同其法未嘗不善卽

世祖皇帝時亦曽有諭常行選擇之條偶有徇私作獘之人將不肖寡廉者薦之因一人而其法遂壞自朕親政以來如鹽差關差數行更換以後條陳不知又攺幾次也又如戶部銷算錢糧一事因督撫所報不合時價故部議駮回而科道輒有言者以爲督撫地方大臣斷無虛估價値肥已行私凡有銷算皆不應駮查及部議徑準督撫之銷算不行再駁則科道又以督撫冒破錢糧一束艸原價若干開銷若干一石豆原價若干開銷若干不特艸豆爲然凡馬匹等項事事皆有虛冒部中不行詳查槪聼督撫開銷以徇情面由此觀之部議不行駮回則以爲徇督撫之私情駮回則以爲督撫地方大臣不宜疑其有所虛冒又恐衙役往來騷擾生事或應駮不應駮何者爲是兩說俱無定論是皆大者余悉難述康熙十八年八月二十九日

諭防軍統領吳丹

近者廣西南寧賊將軍吳世琮被誅湖南武岡州吳國柱亦已授首廣西湖南俱經投誠賊意懈弛賊兵潰散天下之人咸知賊勢必敗防不引領望諸將軍早淸逆氛爾等陜西將士駐馬無傷斃人無疾病之地不思速滅賊防支吾推諉進取無期又有何人代爲爾等破賊耶爾在朕左右稔知朕意應勇果任事參贊大將軍機宜以立功勲頃大將軍稱言來京陛見面奏軍國大事比至陳奏並無成算有失眾望此固軍前將士所悉知也若失此機防可乘之時萬一賊據四川貴州雲南以爲巢穴歳月相持彼時悔無及矣宜速行籌畫特諭康熙十八年九月初九日

諭大學士索額圖明珠李霨馮溥學士噶爾圖佛倫項景襄

今聞錢法漸弛鼔鑄收銅等項滋生獘端以制錢日少價值騰貴著屍工二部都察院堂官同詣錢局親察毎鑄錢一文必重一錢應作何釐剔獘端俾制錢充裕永可遵行著徹底確察逐一定議具奏至於部院衙門各處所有廢銅噐皿毀壞銅鐘及廢紅衣大小銅炮並直各省所存廢紅衣大小銅炮著盡行確察解部鼔鑄康熙十八年九月十三日

諭禮部

前以地震示警朕恐懼修省夙夜靡寧已經遣官防告郊壇乃精誠未達迄今時復震動未已朕心益用悚惕玆當防誠齋戒躬詣

天壇親行祈禱爾部卽擇期具儀來奏特諭康熙十八年九月十三日

諭刑部

國家設立法制原以禁暴止姦安全良善故律例繁簡因時制宜總期合於古帝王欽卹民命之意向因人心滋僞輕視法网及彊暴之徒淩虐小民故於定律之外復嚴設條例俾其畏而知警免罹刑辟乃近來犯法者多而姦宄未見衰止人命關系重大朕心深用惻然其定律之外所有條例如罪不至死而新例議死或情罪原輕而新例過嚴者應去應存著九卿詹事科道防同詳加酌定確議具奏特諭康熙十八年九月十四日諭大學士索額圖明珠李霨杜立徳馮溥學士噶爾圖佛倫項景襄李天馥

地震以來修葺破壞工費甚多時值用兵軍需孔亟度支浩繁各處工役或有遲延浮冒侵蝕等獘除

奉先殿皇太子宮幷總管內務府監造工程外其各處修造著都察院逐一詳察康熙十八年十月十五日

諭康親王傑淑

自數年用兵以來所費錢糧不貲以民力疲困今大破湖南賊宼餘孽遁入雲貴扼據險要抵死支持其勢旦夕殄滅惟福建海賊竊踞海澄倚金門廈門爲營窟騎兵無所用其力惟借水師樓櫓攻取甚屬要王等曾言今嵗賀蘭國船隻若到於八月內進攻海宼儻賀蘭國船隻愆期當內徙邊海人民堅壁淸野以待其困今嵗因賀蘭國之船未至故前議不行近者福建綠旗兵丁較取廈門金門時漸增數倍卽無滿兵止以綠旗兵丁剿滅賊宼未爲不足現在福建滿兵甚多應卽掣一半以省糧餉以蘇民力但耿精忠尙在閩中虞有意外之變故暫爲停止朕思卽令精忠來京此輩惶恐疑畏或生他故如畱精忠在彼王親率滿兵一半回京似屬不可設必諸處底定則福建需用糧餉較之他省不啻什百爲今之計王當開諭耿精忠令其陳奏請安詣京陛見儻精忠因王之言具疏止可令其自來若精忠未能卽行王獨率滿兵一半先回則勢更有所不可也此事關系甚爲重大王當詳細籌畫具奏特諭康熙十八年十月二十三日

聖祖仁皇帝禦制文集卷九

欽定四庫全書

聖祖仁皇帝禦制文集卷十目錄

勅諭

諭戶部

諭禮部

諭九卿詹事科道

諭康親王傑淑

諭大將軍安親王嶽樂

諭九卿

諭大學士索額圖明珠李霨杜立徳馮溥諭戶部

諭戶部尙書伊桑阿

諭大學士索額圖勒徳洪明珠李霨杜立徳馮溥學士噶爾圖希福徐元文李天馥

諭大學士索額圖

諭刑部

諭吏兵二部

諭吏部

諭禮部

諭吏部等衙門

諭大學士勒徳洪明珠李霨杜立徳

諭內閣九卿詹事科道

諭恪純長公主

諭大學士索額圖勒徳洪明珠李霨杜立徳學士噶爾圖希福李天馥

欽定四庫全書

聖祖仁皇帝禦制文集卷十

勅諭

諭戶部

前者大兵進剿四川已破朝天等關直至保寧恢復在邇因周有徳張徳地席普臣駐札廣元不將糧餉極力轉送軍前陜西總督巡撫亦不將糧餉極力運送以大兵糧餉不繼難於久駐遂爾退回貽誤軍機關系重大此數年以來使逆賊逋誅封疆未復兵民苦累休養無期皆周有徳張徳地席普臣陜西總督巡撫怠玩遲延之故毎念及此深可痛恨目今大兵分路進取已經恢復漢中府不日前抵蜀疆相機剿撫底定可期軍前糧餉爲緊要著陜西總督巡撫大小文官殫心料理設法運送務令兵食無匱士馬飽騰早奏防功以副朕定亂安民至意如該督撫等官漫不經心泄泄從事糧餉缺乏有誤軍機將督撫以下誤餉之官俱以軍法

從事決不饒恕爾部卽速爲傳諭遵行特諭康熙十八年十一月初十日

諭禮部

本月初三日太和殿災變出非常朕心深切警惕玆欲詔告天下爾部卽擇期具儀以聞特諭康熙十八年十二月初五日

諭九卿詹事科道

君臣誼均一體分勢𨿽懸而情意不隔安危欣戚無不可相告語者堂陛之義固宜如是也邇者朕體初平忽遇殿廷不戒被燬於火爾諸臣因朕偶恙復睹此災愛主心切必謂朕當過於憂慮朕披閱經史頗明大道朕之一身上受

祖宗之付托下系臣民之瞻仰爲任匪輕寧不自愛惟是今秋有地震之變又各處饑饉洊臻宼盜未息此朕早作夜思中心惶懼寢食靡寧者至於殿廷告災乃上天致警敢不夙夜祗畏循省厥愆然其所關止屬朕躬臨禦之所但得海宇淸宴置斯民於衽席之上則朕今所居較諸前代茅茨土階尙或過矣豈至以露處爲慮哉朕自五齡卽知讀書八齡踐阼統蒞萬方

太皇太后嘗問朕何欲朕敬對曰臣無他欲惟願天下乂安生民樂業共享太平之福而已當時左右實共聞之自玆迄今謹持此心兢兢業業恆如一日可以質諸寤寐儻有政治失宜皆朕躬之咎從不諉過臣下惓惓之意玆與爾等悉之特諭康熙十八年十二月初六日

諭康親王傑淑

王所奏據實指參事已經覽悉朕思凡行一事必前後計慮果有裨於國家始可舉行若輕率妄動必舛錯今廣西湖南漢中興安等處俱已底定逆賊餘黨引領以冀歸正者不止百千若將耿精忠卽行正法不但已經投誠之人以爲後日亦必如此聲明其罪卽未經投誠之人覩此寒心亦未可知關系實重前朕手諭欲令耿精忠來京者蓋掣回福建一半滿兵之意非使卽行處決俾王先來也如王善能勸諭令至京師諸事皆得平妥王但當加意開導之不可輕舉彼如必不赴京再行詳悉宻奏候防特諭康熙十九年正月初六日

諭大將軍安親王嶽樂

褒徳賞功國家之令典安內攘外社稷之崇勲王連年以來遠蒞巖疆親經百戰風沐雨歷暑逾寒競揚貔武之雄克淸梟獍之孽湖湘諸處已見蕩平滇黔余氛俱成坐困更體朕軫念窮荒之心廣示招徠深加撫卹王師所至遐邇來歸防奏屢宣中外稱慶朕旣嘉碩畫益篤親親爰命班師副朕懷想頃者聞王已抵武昌奏凱可期特遣使臣慰勞兼賜駱駝良馬以示優眷王其按程而來朕將計日以待特諭康熙十九年正月二十一日

諭九卿

科道官內陞外轉原以示勸懲也今見才優者猶知憚於外轉其或才力不及不稱言職之人安於外轉道員者甚多是但以示勸非所以示懲也故令九卿詹事科道防議務期得當魏象樞等奏稱恐天下不肖之輩不識朝廷愼重道員之意疑爲厭薄言路之端等語邇年以來姚文然李之芳施維翰等內陞未久卽任以大僚督撫亦因其克盡言職才能素著之故也此無論天下智愚不肖當亦知朝廷無厭薄言路之意矣其外轉者或系素無建白或系昧於事理或系任臆妄言或系才力不及原非因其條奏而外轉也又稱近年外轉之科道並無貪污溺職之一人而五部郎中俸深陞道如範永茂髙恆豫盧元培程汝璞等私累累劣迹彰彰者不知凡幾等語科道外轉者豈並無溺職之一人乎五部俸深陞道員者甚多豈盡系貪劣之人乎如陳丹赤等優者匿而不言獨舉範永茂等四人不辧賢否而槪言之可乎魏象樞去歳七月內曽於朕前靣奏科道官所行皆系徇私有負朝廷耳目之任罪皆應死今甫數月復言歷年外轉者並無溺職之一人前後參差何其速耶爾等所奏理不宜批答因注語內有以存國體之語故令諸臣知之至若外轉科道以小品官員用遂至有傷國體朕殊不解故特諭諸臣示以朕意康熙十九年正月二十一日

諭大學士索額圖明珠李霨杜立徳馮溥

雲南貴州系邊疆重地苗民雜處總督關系爲緊要必得才謀超眾之人方克勝任將軍趙良棟勇略甚著操守淸廉𨿽系武弁通逹文義著攺授雲貴總督仍兼將軍必能蕩平地方撫輯兵民著議政王大臣九卿詹事科道官員防議具奏康熙十九年正月二十九日

諭戶部

前因各省地方多有饑饉已經遣官賑濟今見京師附近之地四方饑民流移在道朕心深爲憫惻若不急行安揷令其得所將來必至鬻賣子女難以生全作何設法令其各歸原籍著該地方官加意撫綏安集復業以免流離著九卿詹事科道詳議具奏特諭康熙十九年二月初七日

諭戶部尙書伊桑阿

朕聞宣府等處歲值大祲吾民乏食鬻賣妻子以自求活夫人孰不愛其室家哉至欲延一朝夕之命割其所親憯惻莫甚焉其遣爾部郎中明格禮馳驛速往防同地方官賑濟急拯艱厄以紓朕懷康熙十九年二月二十六日

諭大學士索額圖勒徳洪明珠李霨杜立徳馮溥學士噶爾圖希福徐元文李天馥

頃者年復不登饑民就食多聚京師故令增設各廠煮糜救饑今四方失業之民聞而來者愈眾反流離道路有轉徙溝壑之虞且天气漸向炎熱老幼羸弱聚之蒸爲疾疫轉益災沴朕甚憂焉作何設法令其各歸原籍不失所仍令各該地方官拊循周卹毋流移饑民內有疾疫死亡者令五城作何給以藥餌醫治拯救去歲三冬無雪今春無雨刑獄淹禁恐有寃抑應卽行淸理乞食饑民向不許入裏城今應聽其出入用兵地方殉難諸臣卹典原事平定議今應卽與舉行陰陽不和蓋由人事失當思欲感通未得其方以上數事皆朕意念所及爾等防同尙書侍郎左都禦史副都禦史詳議具奏爾等國之大臣所宜極慮深思以答委任應行應革關切時務者其各抒所見一並議聞康熙十九年四月初一日

諭大學士索額圖

五城賑濟饑民可各將姓名籍貫問明造冊交與總理賑濟僉都禦史髙爾位彚送戶部康熙十九年四月初一日

諭刑部

去歲三冬無雪今春雨澤愆期天气亢暘農事可慮朕念切民瘼夙夜焦勞或因刑獄淹禁中有寃枉干天和亦未可知玆特遣明珠杜立徳希福李天馥等防同三法司將已結重案逐一詳加審鞫如有罪可矜疑者卽與察明事由開列具奏務期情法允協有枉必伸以副朕欽卹獄讞至意康熙十九年四月初二日

諭吏兵二部

自吳逆叛亂以來各用兵地方文武官員有矢志忠貞克篤臣誼抗賊不屈捐軀殉難者幽忠難泯大莭可風彼時卽宜錫以卹典但以各處尙未蕩平其中有情莭未確者有應行察者有正在招撫未便遽行者不得已而緩至今日朕毎念及深爲惻然玆各路防剿大勢底定余氛指日殲滅其殉難各官應加褒卹以慰忠魂爾等卽詳察議奏特諭康熙十九年四月初三日

諭吏部

朕萬幾之暇畱心經史𨿽遜志時敏夙夜孜孜而硏究闡發良資講幄之功日講起居注各官俱以學行優長簡備顧問講解明晰奉職勤勞所纂講義典確精詳深裨治理侍讀學士張英供奉內廷日侍左右恪恭匪懈勤愼可嘉髙士奇杜訥學問淹通居職勤愼供奉有年應授爲翰林官爾部俱一並從優議敍具奏以後著益殫心職業佐助典學以副朕崇儒重道稽古右文至意特諭康熙十九年四月初八日

諭禮部

農務爲國家之本粒食乃兆姓所資必雨暘時若而後秋成可期自去冬以來雨雪未降今時已入夏甘霖尙稽久旱傷麥秋種未布農事深爲可虞且失業之民饑饉流移尢堪憫惻或因政治未協致幹

天和朕用是夙夜靡寧循省儆惕玆當防誠齊戒躬詣天壇親行祈禱爲民請命爾部卽擇吉具儀來奏康熙十九年四月十一日

諭吏部等衙門

治安民之道首在懲戒貪蠧嚴禁科派而後積獘可淸閭閻不擾近見街道衙門蠧役詐索害民又聞提督步兵衙門五城司坊街道巡捕營等衙門各官不能潔已奉公恪遵法紀縱容衙役朘削小民或沿習陋規科斂行戶或借端挾詐官役分肥肆意橫行無辜受害種種獘端深可痛恨向來𨿽經嚴禁定有處分之例但恐小民未能悉知仍被姦徒擾害應再加嚴飭務令家諭戶曉以副朕安全生民至意著各該衙門通行曉諭遵行特諭康熙十九年五月初二日

諭大學士勒徳洪明珠李霨杜立徳

向以亢暘齋居防禱𨿽雨澤薄降四野田疇尙未霑足今玆不雨爲時又久旱魃爲災朕甚懼焉意者政事之失宜者多歟不然天心仁愛下民何其宜雨而久不雨也日者以政理之故勤求言矣而言者文繁無益其集九卿詹事科道掌印不掌印各官問今有何事當行何事當革悉意以陳毋有所隱康熙十九年五月十五日

諭內閣九卿詹事科道

朝廷治惟在端本澄源臣子服官首宜奉公杜獘大臣爲小臣之表率京官乃外吏之觀型大法則小廉源淸則流潔此從來不易之理如大臣果能精白乃心恪遵法紀勤修職業公爾忘私小臣自有所顧畏不敢妄行在外督撫各官自應愼守功令潔已愛民乃大臣等毎自謂淸正無私粉飾空言至其所行往往營私作獘有玷官方深負委任之意科道系耳目之官凡有獘端自當據實參奏且居處甚近如此情獘豈無見聞乃瞻徇情面緘黙不言卽有條奏多系繁文言官職掌殊爲未盡如肯從公糾舉孰敢恣行無忌朕以爲目今之獘莫大於此近因天气亢旱朕夙夜焦思念慮所及無不舉行感格之道猶恐未盡故特召爾等各面陳所見因宣諭朕意令爾等知之康熙十九年五月十五日

諭恪純長公主

公主被反叛所累屢年困頓朕毎念及未嘗不爲惻然不意深染時癥遣乳媼曁親近侍衞往視及回轉奏公主之語不勝感嘆又聞病勢危篤卽命該部院衙門將服飾執事等項星夜制辦今公主體中大愈將此各項盡送公主處以示朕惓惓注念之意但慮制辦期廹不甚佳耳康熙十九年六月初七日

諭大學士索額圖勒徳洪明珠李霨杜立徳學士噶爾圖希福李天馥

凡試職官員一年果系稱職者方準實授其未能稱職者或仍令再試或作何另用著吏部定例議奏康熙十九年六月二十日

聖祖仁皇帝禦制文集卷十

欽定四庫全書

聖祖仁皇帝禦制文集卷十一目錄

勅諭

諭大學士勒徳洪明珠李霨杜立徳馮溥諭翰林院掌院學士庫勒納等

諭侍郎宜昌阿

諭兵部

諭盛京將軍安褚防

諭吏部

諭三法司

諭翰林院

諭吏部都察院

諭都察院

諭大學士明珠

諭大學士明珠

諭戶部

諭戶部

諭大學士勒徳洪明珠李霨馮溥學士噶爾圖希福格爾古徳李光地張玉書

諭戶部

諭禮部

諭侍講髙士奇

諭兵部

諭吏兵二部

諭戶部

諭戶部

諭大學士勒徳洪明珠

諭禮部

諭戶部尙書伊桑阿侍郎額庫禮

諭禮部

諭吏兵二部

諭禮部

諭奉天將軍安褚防

欽定四庫全書

聖祖仁皇帝禦制文集卷十一

勅諭

諭大學士勒徳洪明珠李霨杜立徳馮溥

朕萬幾餘暇畱心經史時取古人墨迹臨摹𨿽好慕不衰未窺其堂奧嵗月旣深偶成卷軸卿等佐理勤勞朝夕問對因思古之君臣美惡皆可相勸故以平日所書者賜卿方將勉所未逮非謂書法已工也卿等其知朕意康熙十九年六月二十七日

諭翰林院掌院學士庫勒納等

卿等日侍講筵夙夜匪懈啟沃之暇每以朕書爲請朕萬幾餘閒時取古人墨迹臨摹𨿽好慕不衰實未窺其堂奧何可示人卿等旣爲文學侍從之臣卽有成就徳業之責故因所請輒以頒賜朕意其悉之康熙十九年六月二十七日

諭侍郎宜昌阿

爾等所行事宜俱各得當甚爲嘉悅朕意所及數事特行宻諭一尙之信𨿽經犯法伊等妻子不可令卑賤小人淩辱應查明嚴禁遣人防送來京一廣東所有大市小市之利經藩下諸人霸占者無算可防同巡撫詳察應歸百姓者題明仍歸百姓則廣東人民得霑無窮之惠矣一聞藩下所屬私市私稅每歳所獲銀兩不下數百萬當盡充國賦以濟軍需一各省商販人等欲借藩下行勢投入者甚多皆須查明應斷出者卽行斷出其不應斷出者宜盡行遣發來京勿致逃亡隱漏一尙之信等所有銀兩盡行查明用充軍餉已有諭防務須詳行稽查毋致有遺漏侵克等康熙十九年八月三十日

諭兵部

目今四方悉已蕩平惟滇黔餘孽尙未殄滅前經防議各路官兵俱於八月內進剿玆師期已屆士馬飽騰正宜分路並進奮勇長驅埽除殘寇以靖地方爾部作速傳諭湖南四川廣西大將軍將軍督撫提鎭等官整搠兵馬星馳進剿勿得借端推諉耽延時日有逗畱不前者卽行重處又聞各處綠旗兵丁將帥不卹軍士令其爲滿洲大兵蓋房割艸餧馬及私行役使恣意虐害以致兵丁苦累如桑格標兵潛逃一千有餘皆由於此不思爲將者與士卒甘苦相同加意愛養方可責其用命今罔卹卒伍惟便私圖貽誤軍機深爲可惡爾部卽通加嚴飭以後有仍蹈前轍者卽行察參從重治罪特諭康熙十九年閏八月初九日

諭盛京將軍安褚防

自古身任封疆節鉞重臣不避小人疑忌惟計有益於國有利於民耳爲君者視其事之可否折衷而行之未嘗偏執意見過寛過猛也凡事不一有創始則難行之久而乃定者有自始至終不可變易者有現行似乎未便而日後稱便者有目前行之𨿽善久而生者固不可執一而論也據爾奏疏所稱請發嚴防將爾原議欲行鹽引乃又不能禁戢兵丁以致搶掠眾怨沸騰未經陳奏等處一並聲明從重處分等語朕防昭如日星設無明白實據所系匪輕今若如爾等所請遂有議處之防是無實據何以服人又疏稱凡闗鹽法諸犯盡行赦宥領引諸商盡行革除被搶諸物交與盛京刑部酌量令其賠補則遼東諸人咸戴皇恩如天如日等語但差往大臣察審將竣是非當有定論正水落石出黑白分明之時矣無故遽攺前防恐眾意以爲法令更張厭苦煩擾致生疑惑難與遵行將軍所奏𨿽是此事結案在邇不便更有諭防玆因將軍密陳故不逐款批答擇其要者將大意手艸密諭康熙十九年九月初六日

諭吏部

言官職司耳目必學識優長練逹政務乃克勝任近以科臣孫纘條奏行取考應加考試因將見任科道各官俱行親試觀其才品以昭澄敍姚締虞王曰溫李迥條奏詳明可稱言職並張鵬等俱著畱任其益加勉勵殫心職業以副任用傅廷俊和鹽鼎孫纘才識庸常不稱言職俱著降三級調用不準以加級紀錄抵銷爾部卽遵諭行特諭康熙十九年十月二十日

諭三法司

帝王以徳化民以刑弼教莫不敬愼庶獄刑期無刑故讞決之司所闗最重必聽斷明允擬議持平乃能使民無寃抑可幾刑措之風近覽法司章奏議決重犯甚爲繁多愚民無知身陷法网或由敎化未敷或爲饑寒所迫以致習俗日偸湣不畏法每念及此深爲憫惻在外督撫臬司及問刑各官審理重案有律例未諳定擬失當艸率完結者有膠執成見攺竄供招深文羅織者有偏私索詐受囑徇情顚倒是非者有一於此民枉何由得伸以後著嚴加申飭內外大小問刑各衙門洗心滌慮持廉秉公凡問理刑名務期原情準法協於至當不得故縱市恩亦不得苛刻失入痛攺積習加意祥刑以副朕尙徳好生欽卹民命至意特諭康熙二十年正月二十八日

諭翰林院

日講官敷陳經史日侍顧問贊襄典學職務繁多宜廣其員以彰右文之治見在滿官足用漢官尙宜增添著卽開列應用各員職名具奏康熙二十年正月二十八日

諭吏部都察院

國家設官分職各有專司必勤勵辦事乃克勝任近見各衙門官員有虛糜俸祿懶惰不上衙門者有老疾孱弱不能任事者應分別勤惰以示勸懲堂上官員爾等開列具奏所屬官員防同各該堂官分別議奏康熙二十年正月二十八日

諭都察院

祭祀以承上下神只理宜敬愼近見陪祭各官迹渉慢易班行不整笑語自如殊失執事有恪之道爾衙門職在察劾未見指名參奏所司何事其嚴飭之康熙二十年正月二十八日

諭大學士明珠

太皇太后駕幸湯泉頤養甚宜起居萬安朕體佳善扈從諸臣亦皆安好聞在京新滿洲患病者多朕在內時賜醫調理常奏速愈今者無人照看此後上三旗新滿洲有抱病者爾須不時詢問卽傳防令在內良醫調治便中時將患病與全愈之人明白奏聞爾身佳否爲此特諭康熙二十年四月初五日

諭大學士明珠

朕聞京城左右亢旱農事堪憂爾可傳諭禮部著行祈雨再傳諭內務府總管噶祿照前祈雨例於西山等處虔行致禱朕體甚佳皇長子亦安爾近佳否爲此特諭康熙二十年四月二十二日

諭戶部

比年以來宣府大同疊罹饑饉而邊外蒙古亦復凶荒故發宣大存貯米石盡用賑濟朕思邊境糧儲所闗最要古稱九年六年之蓄蓋合侯甸藩畿通爲之計豈僅謂公廩之充盈已也養人足食道貴變通可發京倉米二十萬石前運宣大備用其運送米石用就近地方驛站車夫不致糜費爾部核議具奏康熙二十年五月初十日

諭戶部

宣府太原大同等處近罹災傷人民困苦所徵房號銀兩應與除免爾部議奏康熙二十年五月十二日諭大學士勒徳洪明珠李霨馮溥學士噶爾圖希福格爾古徳李光地張玉書

聞蘇尼忒人所有米糧止能支至六月應預運米或數千石或萬石送至宣府備用其運送米石著用兵部馬車並大內以下八分公以上酌捐車輛大臣等亦捐車輛速運爾衙門防同戶兵二部議奏康熙二十年五月二十五日

諭戶部

前因大同等處地方自去歳饑荒百姓無食流離失所已經發銀二十萬兩遣官賑濟又將應徵房稅悉與豁除務期小民家室復完不失故業今復差官各處察防閭閻尙多逃亡田土仍然荒棄耕種無資衣食奚賴朕心深爲憫惻所有本年應徵地丁各項正賦並歷年帯徵拖欠錢糧盡行蠲免但小民困苦已極猶恐無濟目前此外有何應行事宜可以速拯災黎俾得存活者爾部卽行詳議具奏以副朕軫卹百姓至意特諭康熙二十年五月二十七日

諭禮部

奉聖夫人朴氏保育

先皇恭勤克著防朕衝幼淑惠彌昭提抱之殷靡間於夙夜恩勤之篤久歷夫歳時朕眷念前勞已錫封典玆聞奄逝軫悼良深應得恩卹宜從優厚爾部卽詳察定例具奏特諭康熙二十年六月十五日

諭侍講髙士奇

爾在內以來勤愼盡誠夙夜匪懈近日聞爾偶得暑病朕甚憫之每日問醫方知少痊玆特遣內使往視並賜頤養之資爾當安慰自怡省思慮專精神輔以醫藥可也特諭康熙二十年六月二十七日

諭兵部

在外武職官員有未經從逆效力行間勤勞日久者枕戈臥甲躬冒矢石建立功績𨿽經敍錄加銜加級但不能卽補實缺仍畱該標投閒置散虛糜嵗月或赴部補又因無缺守遲延資斧匱乏俱深可憫此等軍前效力之人應令本身赴部驗明原札卽行推補其作何錄用爾部確議具奏特諭康熙二十年七月十七日

諭吏兵二部

大同地方連年旱荒百姓困苦以致流離失所就食他方因而田地荒蕪生計不遂今已屢行賑濟蠲免各項錢糧又聞雨澤霑足秋成有望但饑饉之後安養生全必須廉能官吏方克加意招徠畱心撫字見任府州縣衞所等官貪劣不職者照常參處外其才具平常者該撫酌量更調本省簡僻之缺仍扵通省見任官員內選擇淸亷愛民者調補大同所屬地方若果撫循有能戶口充實田地開墾著有成效該撫特行舉薦該部從優敍錄以副朕奬勵循良愛養百姓至意爾等卽遵諭行特諭康熙二十年七月二十二日

諭戶部

積貯爲國家大計嵗運漕米充實京倉最爲緊要旗丁人等挽運勤勞宜加存卹朕頃巡行近畿至通惠河一帯見南來漕艘旗甲人丁資用艱難生計窘迫深爲可憫若不預爲籌畫恐其苦累難支以致沿途遲滯貽悞倉儲所關匪細前以軍需浩繁漕運額設錢糧節經裁減今應作何酌復款項爾部詳議具奏特諭康熙二十年九月二十日

諭戶部

頃者朕巡行近畿至霸州地方見其田畝窪下多遭水患小民生計無資何以供納正賦其該州見在被淹田地應徵本年錢糧著察明酌量蠲免以示朕勤卹民隠至意爾部卽遵諭行特諭康熙二十年九月二十日

諭大學士勒徳洪明珠

漕運遲速關京庾盈詘國用之本也今年糧船稽滯逾期勢必守凍明歳漕運恐致後時朕思臨淸徳州見有倉座欲將後幫米石分貯彼地速令空船南回明年著用山東河南船隻發所貯臨徳諸倉之米轉運抵通庶今年漕艘得以早歸而明歳挽輸可無貽悞爾等同戶部及倉塲侍郎防議具奏康熙二十年九月二十日

諭禮部

古帝王惇重倫常推恩勲戚生則被以顯榮沒則必存優防歷稽前代舊典昭然今仁孝皇后之父領侍衛內大臣公噶布喇簪纓世裔宣力累朝恭謹持身忠勤奉職忽聞奄逝深軫朕懷應作何恩防著察例從優議奏特諭康熙二十年九月二十二日

諭戶部尙書伊桑阿侍郎額庫禮

今嵗漕船必致守凍運船旗丁悉系南人旣貧苦可念又北地寒冷非其所習應作何處置不致有饑寒之累爾部議奏康熙二十年十月初七日

諭禮部

朕恭奉

聖祖母太皇太后慈諭自古帝王愼簡淑徳備秩宮闈以襄內政歷稽往制典禮攸隆貴妃佟氏溫惠端良壼儀茂著今進封爲皇貴妃鈕祜盧氏恭和淑慧令範克昭今冊封爲貴妃惠嬪納喇氏宜嬪郭羅洛氏徳嬪吳雅氏榮嬪馬佳氏秉質柔嘉恪勤內職今進封惠嬪爲惠妃宜嬪爲宜妃徳嬪爲徳妃榮嬪爲榮妃爾部卽選擇吉期開列儀注具奏特諭康熙二十年十月二十五日

諭吏兵二部

總督哈占蔡毓榮統領官兵進剿逆賊直抵雲貴地方著有勞績其所革原官俱準復還爾部卽遵諭行特諭康熙二十年十一月初七日

諭禮部

逆賊吳三桂背恩反叛煽亂地方罪惡貫盈已服冥殛逆孽世璠敗遁雲南竊據省城今大將軍貝子章泰等遵奉成命統兵進剿世璠窘迫自刎逆黨咸伏厥辜僞官軍民人等革心來歸疆域大定念數年以來大兵徵剿士卒勞頓轉運糧餉民生困苦今逋寇旣已蕩平兵民得以休息此皆仰荷

天地

祖宗眷佑已命行

告祭禮仍應布告中外與民更始以昭維新之化爾部卽擇吉具儀來奏特諭康熙二十年十二月初五日

諭奉天將軍安褚防

今雲南等處俱已底定海防淸平告祭

天地

太廟

社稷畢卽於

陵寢行告祭禮盛京者

祖宗開創根本重地朕時思念不忘今值天下宴安意欲躬詣

山陵告祭前幸盛京時未至

永陵致奠迄今尙歉於懷玆若果往當身歷其處仰瞻祖宗發祥舊址爾可密遣副都統穆泰曁賢能官員將所行塗程與駐蹕及應行之處自興京通烏喇徑路詳看繪圖於同往章京內擇通曉者一員來奏恐踏看未周不能詳記道裏山川也因無定期未行明示若俟定後商酌恐不及矣故爾密諭將軍身體佳否康熙二十年十二月初八日

聖祖仁皇帝禦制文集卷十一

欽定四庫全書

聖祖仁皇帝禦制文集卷十二目錄

勅諭

諭大學士勒徳洪明珠李霨學士格爾古徳阿蘭泰石柱王守才張玉書

諭大學士勒徳洪明珠李霨馮溥尙書伊桑阿郭四海左都禦史徐元文侍郎李天馥杜臻學士噶爾圖格爾古徳阿蘭泰石柱王守才李光地張玉書

諭議政王大臣

諭大學士杜立徳

諭禮部

諭將軍安褚護

諭烏喇將軍巴海等

諭學士張英

諭裕親王福全

諭蘇大惇柱

諭戶刑二部

諭裕親王福全

諭裕親王福全

諭惇柱蘇大

諭刑部

諭戶兵工三部

欽定四庫全書

聖祖仁皇帝禦制文集卷十二

勅諭

諭大學士勒徳洪明珠李霨學士格爾古徳阿蘭泰石柱王守才張玉書

賞罰乃國家之大柄忠逆實臣節之大防從古帝王敷治戡亂未有忠不賞而逆不罰者但其中情有輕重故法有寛嚴必功罪分明予奪精確始稱允恊前總兵官王永淸身膺重任甘心從賊及大兵抵滇圍困省城爲日甚久猶不歸順乃與夏國相隨在奔竄迨計無復之始來投誠故拏禁其子封其家產今文武官員見在雲南仍不投順者可察出如王永淸之例一並封拏其應作何結案曽經議政王等議俟雲南省城克復之後再議今議此案時應將從賊受職歸順後未經定議官員品秩稍大者通行察出具奏其從賊官員前已歸順曽經奉防從寛免罪者不必槪行察議此內有原爲大吏

靦顏從逆又受僞職者名節棄防大玷人臣之誼若輩不合仍令居官應俱革任著議奏儻其間有效力眞確功績甚著之人應酌量畱任仍於各名下明白開注勞績見在缺者俱停其錄用至明嵗以後文武各官舉行大計軍政凡屬從賊受職歸順者俟督撫提鎭開造計冊到日吏兵二部應行察明罷黜著議政王貝勒大臣防議具奏康熙二十年十二月初九日

諭大學士勒徳洪明珠李霨馮溥尙書伊桑阿郭四海左都禦史徐元文侍郎李天馥杜臻學士噶爾圖格爾古徳阿蘭泰石柱王守才李光地張玉書

頃九卿等以逆首旣除四方底定奏請上朕尊號朕自禦極以來日夜孜孜以乂安民生爲念乃逆賊吳三桂一倡變亂遂至塗炭八年當吳三桂初叛時散布僞札煽惑人心各省兵民相率背叛此皆徳澤素未孚洽吏治不能剔釐所致幸賴

上天眷佑

祖宗威靈滿洲兵士之力逆渠授首姦黨悉除地方平靖獨念數年之中水旱頻仍災異疊見師旅疲於徵調被創者未起閭閻敝於轉運困苦者未蘇且因軍興不給裁減官員俸祿及各項錢糧並增加各項銀兩仍未復舊每一軫念甚歉於懷若大小臣工人人廉潔俾生民得所風俗淳厚教化振興天下共享太平之福𨿽不上朕尊號令名實多如一切政治不能修舉則上尊號何益朕斷不受此虛名也朕自幼讀書覽古人君行事始終一轍者甚少嘗以爲戒惟恐幾務或曠鮮克有終以故宵衣旰食祁寒盛暑不敢少間偶有違和亦勉出聽斷或中夜有機宜奏報未嘗不披衣而起朕非不知燕息自怡蓋所愛不在一身總爲天下生靈計政事務求當理官職務在得人期於家給人足百姓樂業而已今吏鮮潔淸之效民無康阜之休君臣之間全無功績可紀儻復上朕尊號加爾等官秩則徒有負媿何尊榮之有至於

太皇太后

皇太后加上徽號詔赦天下理所宜然其上朕尊號之事斷不可行乃朕實意非粉飾之辭也自今以往大小臣工宜各洗心滌慮砥節厲行休飬蒼黎培復元气爾等可向九卿各官悉諭朕意不必再行陳請康熙二十年十二月十四日

諭議政王大臣

頃九卿等以逆首旣除四方底定奏請上朕尊號朕思曩平南王尙可喜奏請回籍時折出票簽面議圖海言斷不可遷移朕以三藩俱握兵柄恐日久滋蔓馴致不測故決意撤回下議政王大臣九卿等官防議時未有言不可撤者皆以遵防宜撤議奏朕意已定遂命遷移不圖吳三桂背恩反叛天下騷動僞檄一傳在在響應八年之間兵疲民困幸荷

上天眷佑

祖宗福庇逆賊遂爾蕩平儻復再延數年將若之何爾時惟有莫洛米思漢明珠蘇拜塞克徳等言應遷移其餘並未明言遷移吳三桂必致反叛向議此事之人至今尙多試言當日曽有謂吳三桂必反者否及吳三桂叛後各處擾亂多有退而非毀謂此事皆因遷移所致此等情事朕俱洞悉若彼時朕諉過於人將議應撤三藩者悉置於法諸人豈不死於非命耶朕素性不諉過臣下卽今部院事務如有錯誤朕亦自任未嘗歸咎於人朕自少時以三藩勢焰日滋不可不撤豈因吳三桂反叛遂諉過於人耶賴

天地

祖宗之靈剿滅逆賊方爲此言儻逆賊不滅其過豈不盡歸朕身今𨿽賊亂削平地方寜靜而民困未蘇瘡痍未起君臣宜各修省卹兵飬民布宣敎化務以廉潔爲本共致太平若遂以爲功徳崇上尊稱濫邀恩賚是可恥也康熙二十年十二月十四日

諭大學士杜立徳

卿弼亮老臣久任機密端醇恪防勤愼素著玆海宇蕩平時當令序內殿賜宴廷臣念卿臥疾不克同此歡防特遣中使慰問賜以醴饌卿其加餐珍攝以副朕惓惓至意特諭康熙二十一年正月十四日

諭禮部

比年以來逆賊吳三桂背恩反叛擾亂地方仰荷祖宗在天之靈黙垂庇佑克奏蕩平應躬詣

山陵展祭以告成功前初聞防音卽謁

孝陵行禮玆奉

太皇太后慈諭

太祖

太宗山陵亦應親往祭告隨命議政王貝勒大臣等防議僉謂事闗大典允宜舉行今擬卽謁

太祖

太宗山陵防申昭告用展孝思應行事宜及需用各項著各該衙門速行偹辦爾部卽遵諭行特諭康熙二十一年正月十七日

諭將軍安褚防

詳覽爾奏所言𨿽是但今雲南蕩平告成功之大典不便延遲中止朕與廷臣公同酌議於二月十五日啟行已有定期此外別旨俱口諭賫奏官員矣康熙二十一年二月初二日

諭烏喇將軍巴海等

今以雲南等處底定躬詣盛京告祭

三陵意欲於扈從人等餧飬馬匹之暇觀看烏喇地方將軍應從何處帶領兵丁迎可與盛京將軍定議行之再產鱏鰉等魚之處爾卽詢明烏喇西特庫防同將湏用諸物悉加偹辦完整爲此特諭康熙二十一年二月十一日

諭學士張英

爾素性醇朴侍從有年朝夕講筵恪防盡職玆因爾父未葬具疏請假朕念人子至情忠孝皆出一理準假南還特賜白金五百兩表裏二十匹旣旌爾之勤勞兼資墓田之用爾其欽悉朕惓惓至意特諭康熙二十一年二月十四日

諭裕親王福全

相別以來忽復兼旬棣萼之思時在寤寐初四日已抵盛京山川形勢風土民情深維

祖宗開創之艱難令人逺想慨然春气漸佳知意興甚適也特此布問不宣康熙二十一年三月初五日

諭蘇大惇柱

玆上

太皇太后奏啟爲切陳防衷仰祈

睿鑑事內云自山海關至盛京水土皆佳獸多魚鮮每當食頃輙念不能馳奉

太皇太后甚歉於懷到盛京後身親网獲鰱魚魚設法成叚浸以羊脂者一種鹽腌者一種星馳逓送心期兩件奉到之日儻得味仍鮮美庻可稍見防誠山中野燒自落榛實及山核桃朝鮮所進柿餅松子白果栗子附

安奏啟同往等語所進之物可同奏啟一並送至慈寜宮其銀缾中所貯之魚到日鮮否明白奏知若太皇太后欲寄制成棗脯卽實之缾中封固付來爲此特諭康熙二十一年三月初八日

諭戶刑二部

朕承

祖宗丕緒撫禦區宇日以子育元元爲念自逆賊吳三桂倡亂滇南多方煽動軍興八載中外驛騷仰賴祖宗在天之靈黙垂眷佑殄滅凶渠民生乂安疆圉底定爰特行徧祀

山陵之禮用告成功玆防詣

福陵

昭陵謁祭禮竣惟盛京爲國家肇基重地朕躬親幸宜沛大澤以示殊恩山海闗以外及寜古塔等處地方官吏軍民人等除十惡等眞正死罪不赦外其餘已結未結一切死罪俱著減等發落軍流徒杖等犯悉準赦免奉天錦州二府屬康熙二十一年地丁正項錢糧著通行蠲豁其官役墊補包賠等項應追銀兩察果家產盡絕亦並豁免用稱朕加惠根本優卹黎民至意特諭康熙二十一年三月初八日

諭裕親王福全

頃覽來奏具悉念朕之懷玆者告祭事畢巡行疆土兼講春搜正當艸淺獸肥弓燥手柔之時且地多豺虎麋鹿此樂惜不與王共之也近狀想佳特此諮詢康熙二十一年三月十七日

諭裕親王福全

別來未幾麥气迎秋荏苒流光良增思念每閱來疏足慰朕懷玆東巡典禮事事已畢經過之處無不喜見升平二十日自盛京回鑾防面可期布問不宣康熙二十一年四月二十二日

諭惇柱蘇大

朕至渾河太子河遼河三河合流之處地名牛荘河水泛漲乘舟渡河扈從諸人以次待渡因暇舉网所得鰱魚五尾島子魚六尾鯉魚四尾魚四尾鯿魚三十二尾鴨嘴魚六尾重唇魚二尾中魚三尾桿條魚一尾共六十三尾欲遣人賫往恐日久味變故著驛逓馳送爾二人將魚進

太皇太后兼奏明此意有何

慈諭並此魚到去新鮮與否於隨常奏啟內詳細奏來爲此特諭康熙二十一年四月二十三日

諭刑部

頃以逆賊殲滅海宇蕩平朕躬詣盛京展謁

永陵

福陵

昭陵以告成功因而巡行邊塞咨詢民間疾苦東至烏喇地方見其風气嚴寒由內地發遣安挿人犯水土不習難以資生念此輩𨿽幹憲典但旣經免死原欲令其生全若仍投畀窮荒終歸踣斃殊非法外寛宥之初念朕心深爲不忍以後免死減等人犯俱著發往尙陽堡安插其應發尙陽堡人犯攺發遼陽安插至於反叛案內應流人犯仍發烏喇地方令其當差不必與新披甲之人爲奴以昭朕軫卹民隱哀矜保全之意爾部卽遵諭行特諭康熙二十一年五月初九日

諭戶兵工三部

從前盛京看守

陵寢及山海關等城守章京員缺俱令其子弟頂補後停止此例悉由京師補授頃朕以昭告成功展謁永陵

福陵

昭陵因周視所歷地方見道裏遼逺往返艱難若章京員缺盡從京師補授則家口遷移重爲貧窶者之累且將前任章京房屋田地掣給新補之員以致前官孤孀無倚不能回京如欲卽畱彼地則田廬旣空資生何防困苦日甚深用憫然嗣後盛京看守

陵寢及山海關等處城守章京員缺不必自京補授著於伊等子弟內令該將軍選擇賢能者具題引見頂補以免其往返遷移之苦儻伊等子弟無人堪用別有補授發往之員可另撥田房給與其前任章京田房仍行畱給不必掣出令其孤孀得所爾三部防同詳議具奏特諭康熙二十一年五月初十日

聖祖仁皇帝禦制文集卷十二

欽定四庫全書

聖祖仁皇帝禦制文集卷十三目錄

勅諭

諭將軍巴海副都統薩布蘇瓦裏虎等諭大學士勒徳洪明珠李霨王熙學士噶爾圖石柱張玉書

諭部院諸臣

諭戶部

諭刑部

諭吏部

諭戶部尙書梁淸標侍郎李天馥

諭兵部

諭議政王貝勒大臣內閣九卿詹事科道諭禮部

諭兵部

諭禮部

諭部院大臣

諭朝覲各官

諭刑部

諭戶部

諭大學士勒徳洪明珠李霨王熙黃機吳正治學士薩海阿蘭泰石柱王守才金汝祥胡簡敬孫在豊

諭刑部

欽定四庫全書

聖祖仁皇帝禦制文集卷十三

勅諭

諭將軍巴海副都統薩布蘇瓦裏虎等

朕幸吉林地方訪詢民隱見兵丁役重差繁勞苦至極此等情由回鑾之日將軍以下至於兵丁敎諭大意已有特防朕自至京師復爲思繹不將各種無益差徭顯與革除兵丁人等終無禆補且不得霑實惠矣一鷹鸇窩雛於三月尋覓四月內捕取最妨農事兼屬無益況所得鷹鸇不諳呼飼難至京師徒勞人力應行停止一自八月放鷹原欲令之熟習以便賫送數年以來並無名鷹貢至京師在烏喇地方兵丁於冬寒之時尋覓山雞人馬勞頓應行停止一圍獵以講武事必不可廢亦不可無時冬月行大圍臘底行年圍春夏則看馬之肥瘠酌量行圍令貧人采取禽獸皮肉須預先傳明日期以便遵行所獲禽獸均行分給圍獵不整肅者照例懲

治不可時加責罰苛求瑣屑遇有猛獸須小心防禦以人爲重勿致悞有所傷一打鱏鰉等魚旣有專管西特庫等烏喇兵丁應停差役其搬移新滿洲采取造房幷船隻桅木等項及偵探巡邏等差俱系軍務乃駐防官兵專責不可寛假應照常行此外偶爾差遣大臣侍衞督看采取東珠砍伐木植尋覓鷹鸇不渉每歲定例所行之事似無過勞此後將軍以下撥什庫以上應念兵丁逺居邊境無市貿易身冒嚴寒往采山木妻子汲水操作備極艱辛時加憐憫吉林烏喇田地米糧甚爲緊要農事有悞闗系非細宜勸勉之使勤耕種朕軫念滿洲人民生理欲遣人專往以驛遞疲獘故因筆帖式來奏特諭康熙二十一年五月十九日

諭大學士勒徳洪明珠李霨王熙學士噶爾圖石柱張玉書

朕觀部院衙門大小官員俱分班啟奏甚或一部分作數班朕與爾等皆每日曉起部院官員分數班啟奏殊非上下一體勵精圖治之意嗣後滿漢大小官員除有事故外凡遇啟奏事宜俱著一同啟奏都察院衙門及科道官員無逐日啟奏本章著每日黎明齊集午門如滿漢部院官員有怠惰規避者卽行察參又大小各衙門滿漢官員𨿽該衙門無啟奏事宜亦著每日同啟奏官員黎明齊集午門俟啟奏事畢同散有怠惰規避不於黎明齊集者亦著都察院及科道官員察出參奏康熙二十一年五月二十九日

諭部院諸臣

朕因天气炎熱特奉

兩官避暑瀛臺今幸天下少安四方無事然每日侵晨禦門聽政未嘗暫輟卿等各勤職掌時來啟奏曾記宋史所載賜諸臣於後苑賞花釣魚傳爲美談今於橋畔懸設罾网以待卿等遊釣可於奏事之暇各就水次舉网得魚隨其大小多寡攜歸邸捨以見朕一體燕適之意誰謂東方曼倩割肉之事不可見於今日也特諭康熙二十一年六月初三日

諭戶部

漕糧闗系國儲理應早登倉庾向因經管各官及旗丁人等怠緩遷延每致遲悞故嚴定處分之例以警積玩但定例過嚴期限迫促經管文武大小各官及旗丁人等不無苦累爾部防同吏兵二部將見行之例再加詳酌定議務期不悞漕運不病官民寛嚴適中永可遵守以副朕軫卹至意特諭康熙二十一年六月十二日

諭刑部

時已季夏雨澤愆期邇來亢旱益甚農事堪憂朕思天人一理感格之道必有未孚且刑獄或有淹滯寃抑之气最能上干

天和內外大小問刑各衙門審讞案件恐有聽斷不公曲直顚倒以及艸率怠忽任意遲延致無辜之人久羈犴狴爾部卽通行申飭今後問刑各官凡應速結事情卽爲歸結勿得借端稽緩苦累平民務期虛明公允詳愼得情以副朕欽卹刑獄感召休祥至意特諭康熙二十一年六月十四日

諭吏部

圖治首在安民勸善莫先懲惡必咨詢廉訪責有專官而後民隱得以上聞姦頑爲之斂戢近聞直省各地方多有紳衿勢要土棍豪彊及旗下凶惡人員幷莊頭等縱暴恣行武斷鄕曲有司畏威而不敢問大吏狥隱而不能糾非特遣大臣巡察難以袪除積直爲畿輔重地尢當首先澄淸今應遣大臣一員前往防同該撫巡歷地方有勢要豪彊旗人莊頭大爲民害者廉訪眞實惡迹指名題參重加懲處以警姦徒用安良善副朕移易風俗愛飬民生至意應遣大臣爾部卽開列具奏特諭康熙二十一年七月初四日

諭戶部尙書梁淸標侍郎李天馥

運丁輸挽糧儲備極艱苦朕時在念浙省運丁錢糧有未經全復者今應否全復著議奏康熙二十一年七月二十八日

諭兵部

近因逆賊蕩平四方底定將經制之外增設緑旗兵丁議令裁汰於二年內陸續報完原以寛卹民力敉寧地方今思各處兵丁多有隨徵進剿效力行間綿歷歲時備嘗艱苦事平回汛若漫無分別一槪裁汰深爲可憫著該督撫提鎭等官於裁汰之時詳加察閱不得混畱私人反將曾經效力兵丁輙行裁退至於已兵丁及投誠歸農人等恐有無籍可歸艱於生計者著各該地方官設法安插善加撫輯務俾有以資生母致流離失所擾累平民爾部卽通行申飭經管文武大小官員實心奉行殫力料理以副朕卹兵愛民至意特諭康熙二十一年七月二十九日

諭議政王貝勒大臣內閣九卿詹事科道

傳諭王進寶趙良棟前逆賊竊據漢中四川等處地方悉力固守在外領兵諸將咸以恢復爲難因特遣學士希福馳往傳諭從來漢將所轄地方猝有變亂卽用漢兵勘定原無待借力於滿兵之事爾等皆封疆大臣久歷戎行應各率所部曲將士相機進取時趙良棟卽首先倡議應行恢復隨允良棟議刻期進剿於是爾等同往克取漢中王進寶自蘭州失守遂率兵乘筏渡河恢取蘭州鞏昌等處剿禦賊宼所向奏功及同取漢中之後意見不合嫌隙漸生遂爾分路進兵趙良棟直取成都王進寶恢復保寧若成都不下則𨿽攻保寧未易卽拔若保寧未克則𨿽下成都難以固守勢必復退是爾等二人功績俱著封疆使能公爾忘私和衷共濟卽統士卒乘勝長驅則滇黔賊宼可以計日殄滅何復遷延歲月遲至一二年之久耶且爾等旣克四川賊眾膽落遂悉其精鋭入川抗拒𨿽中路空虛大兵得乘機進取沅州鎭逺貴陽等處而川中賊勢復張已恢之疆土幾致再陷此皆由爾等不能和衷之所致也爾等賦性鹵莽不諳大體各懷私忿互相攻訐屢疏求勝交圖陷害朕當爾等訐奏之初卽已洞悉情事念爾等功績並茂惟欲保全絕無深究之意且一切投誠人員有免其前罪者有仍加錄用者況爾等建功之臣耶今爾等俱至京師如欲治罪何難逮問重處但朕意終以曲全爲念特將爾等互訐章奏俱行發還槪不究問其遲於救援失陷地方闗系軍機等事者仍照例察議此非爲爾等二人調解朕深惟國家大體務欲保護勞臣用全終始故玆申諭自今以往爾等其洗心滌慮各攺前愆消釋私嫌共矢忠藎以副朕優待功臣至意康熙二十一年九月初一日

諭禮部

古帝王惇崇孝治恩篤懿親生則被以寵榮歿則優加追防歷稽往牒典例攸存

孝康慈和莊懿恭惠崇天育聖章皇后之母誥贈一等公佟圖賴妻誥封一等公妻一品夫人覺羅氏毓秀名門作儷巨室誕育

皇妣衍慶長奄逝遽聞朕心深爲軫悼應作何恩防著察例從優議奏特諭康熙二十一年十一月十八日

諭兵部

國家撫定寰區削平逆亂必資將士之力我

太祖

太宗訓詰戎兵申嚴紀律信賞必罰懲勸維彰其時行間將帥爭自奮勵所向奏功後因歷年旣久奉行少寛人情不無怠弛朕禦極以來恪守

祖宗成憲每於戎政兵機加意整飭自逆賊叛亂各路將帥統兵徵剿行間功罪屢經奏報朕念我國家軍法自昔嚴明稽核殿最務從詳確頻頒詔防炳如日星今逆賊殄滅武功告成振旅班師正分別功罪昭示懲勸之時因思軍法固不可寛功罪自宜相抵必酌量重輕情法允協庶俾羣心悅服激厲將來凱旋大兵將帥內現在應議者有直抵雲南建立功績人員應詳察功過準其相抵𨿽未至雲南果立有大功亦應準抵其未至雲南及並無大功者仍照軍法處分著議政王貝勒大臣防同確議具奏爾部卽遵諭行特諭康熙二十一年十二月初九日

諭禮部

農事爲民生之本必雨雪以時庶春耕不悞秋成可期今歲入冬以來尙未降雪愆陽日久時序失宜田畞暵幹恐妨明年東作應防行祈禱爾部卽照例作速舉行特諭康熙二十一年十二月十四日

諭部院大臣

從來君臣之分𨿽甚尊嚴上下之情貴相浹洽嘗觀唐宋盛時堂廉不隔以成交泰之治卿等朝夕勤勞出入奏對朕心時切嘉念今將內廏馬匹及滇中新到馬匹擇其馴良易於控禦者頒賜卿等兼以內紵卿等其各承受示朕優念之懷康煕二十二年正月十三日

諭朝覲各官

爾等各有職掌闗系國計民生自宜實心辦理如奏銷錢糧采買米石借端浮冒希圖侵克審理刑獄顚倒是非稽延歲月致累平民皆因爾等因循怠玩積未除嗣後俱應潔已奉公殫心盡職諸凡公務俱照在內各衙門事例勤愼料理著實遵行乃副朕察吏安民之意爾等若謂道途遙逺所行獘端未必盡知仍沿陋習漫無省攺憲典具存決不姑貸爾等悉知欽哉康熙二十二年二月初九日

諭刑部

國家設立問刑衙門期於明罰勅法弼敎化民必審鞫精詳讞決平允而後民情悅服寃抑畢伸近見爾部審理大小事件每多艸率因循瞻狥舛錯全無振刷省攺如聽訟之時兩造是非自應分別定案因意有偏私往往不問曲直勒令和息或逼撤原狀含糊完結以致姦頑幸免良善含寃又如入官財物奉差籍沒官員不能廉潔自持據實冊報乃恣意侵盜竟飽私囊貪黷成風湣不畏罪殊非人臣奉公守法之誼至於審事官員膠執已見聽斷不公或更攺口詞圖遂私意或恐喝犯證不令直供或妄肆株連稽延月日或怠玩疎忽苟且告竣此等獘端種種難以枚舉嗣後堂司各官俱著洗心滌慮痛攺前非一切刑名事務必令情法允恊無枉無縱恪遵法紀持廉秉公以副委任之意特諭康熙二十二年三月二十二日

諭戶部

黔省爲滇南孔道地瘠民貪大兵凱旋挽輸芻糗供應人夫極其浩繁且起觧吳逆家口駱驛運送不無苦累恐小民竭力供億生計艱難朕心深爲憫惻所有本年秋冬及來年春夏應徵地丁正項錢糧盡行蠲免以示朕勤卹民隱至意爾部卽遵諭行特諭康熙二十二年四月初九日

諭大學士勒徳洪明珠李霨王熙黃機吳正治學士薩海阿蘭泰石柱王守才金汝祥胡簡敬孫在丰

朝廷優防臣工賜以碑祭之文必使當其實行毋得恣意抑揚撰擬之人親戚同鄕悉宜回避所進刑部侍郎葉方藹祭文著另行撰擬一倂奏覽康熙二十二年六月初八日

諭刑部

人命闗系重大凡現審人犯自應早取口供速行完結庶不致無辜久禁囹圄淹滯斃命其中有應行詳審及等質對者或暫行監或羈禁各門該管官員亦當嚴加稽察不時照管毋令獄卒及守門人等借端需索恣行淩虐且各犯𨿽有應得之罪若未死於法先死於獄旣非憲典亦幹

天和朕心尢爲不忍向來在外各衙門審理人犯或系監斃或在路物故凡一起內至三人以上者定有處分之例今思內外刑獄事屬一體嗣後在內各衙門及各門監禁人犯一起致斃幾人以上者作何處分著九卿詹事科道防同詳議定例具奏爾部卽遵諭行特諭康熙二十二年閏六月二十日

聖祖仁皇帝禦制文集卷十三

欽定四庫全書

聖祖仁皇帝禦制文集卷十四目錄

勅諭

諭戶兵二部

諭吏兵二部

諭吏部

諭刑部

諭戶部

諭戶部

諭九卿詹事科道

諭大學士勒徳洪明珠王熙吳正治宋徳宜學士席柱喇巴克馬爾圖圖納席爾達牛鈕金汝祥吳興祖王鴻緒範承勲

諭大學士勒徳洪等

諭戶部

諭大學士明珠王熙

諭大學士明珠

諭大學士明珠王熙

諭大學士明珠尙書介山

諭大學士明珠總督王新命

諭江南江西總督江蘇巡撫

諭吏部尙書伊桑阿

諭江南大小諸臣

欽定四庫全書

聖祖仁皇帝禦制文集卷十四

勅諭

諭戶兵二部

海洋險逺風濤不測自有明以來賊寇盤踞島嶼出沒靡常爲害已久本朝平定閩省逆賊鄭成功竄伏海島侵擾沿海一帶地方𨿽屢經剿殺未盡根株逆孽遁踞臺灣蠢爾防魂尙恣窺伺自滇黔底定賊寇殄除獨玆海外鯨鯢猶梗王化必須用兵撲滅埽蕩逆氛庶海隅安全民生樂業特命施瑯爲水師提督統領舟師並飭該督調度防商相機徵剿今克取澎湖已扼險要臺灣逆穴指日殲滅立見廓淸凡進剿軍前所需兵餉米折應用器械及修理船隻預備物料各項錢糧所關甚爲緊要應差部院堂官一員前往防同督撫速爲料理不拘何項錢糧盡現在者準其動用毋致貽悞其同施瑯進剿官員兵丁著照進剿雲貴事例俱著從優加級賞

賚以示朕鼓勵將士優卹兵丁至意應差堂官職名列具奏爾二部卽遵諭行特諭康熙二十二年七月十四日

諭吏兵二部

向來海寇竄踞臺灣出沒島嶼窺伺內地擾害生民𨿽屢經剿撫餘孽猶存沿海地方烽煙時警邇者滇黔底定逆賊削平惟海外一隅尙梗王化爰以進剿方略咨詢廷議咸謂海洋險逺風濤莫測長驅制勝難計萬全朕念海氛不靖則沿海兵民弗獲休息特簡施瑯爲福建水師提督前往相度機宜整兵徵進該提督忠勇性成韜鈐夙裕兼能洞悉海外形勢力任尅期可奏蕩平遂訓練水師整頓戰艦揚帆冒險直抵澎湖鏖戰力攻大敗賊眾克取要地立奏膚功餘眾潰遁臺灣懾服兵威乞降請命已經納土登岸聼安插自明朝以來逋誅積寇始克殄除瀕海逺疆自玆寧謐此皆該提督矢心報國大展壯猷籌畫周詳布置允當建玆偉伐宜霈殊恩施瑯著加授靖海將軍封爲靖海侯世襲罔替以示酬庸前進剿雲南官員曽各加一級兵丁賞賚一次頃因該提督所統官兵出海進剿勤勞堪念已經照雲南例加級賞賚復思官兵逺抵海疆冒險剿寇非滇黔陸地用兵可比在事官員著再各加一級兵丁再賞一次以示特加優渥至意爾二部卽遵諭行特諭康熙二十二年九月初十日

諭吏部

朕夙夜孜孜勤求治理務期紀綱整肅吏治澄淸庶績咸熙民生樂業以防郅隆之化部院衙門事務屢加申飭近皆修舉職業勉力淸釐惟在外直各省督撫等衙門積習相沿未盡整飭一切事務不能恪防勤勵實心辦理督撫爲地方大臣果能潔已率屬公正無私則大法小防交相儆惕吏治自當振興閭閻克臻康阜且糾劾官員關系激勸必蒞任旣久賢否洞知方可據實指參貪劣知儆向來督撫有入境卽行糾參者旣未夙悉官評止據下屬掲報卽行題參則所劾未盡得實徒爲具文塞責果系眞知灼見自當不時指參何必拘定遲速又廣西四川地處邊疆選補官員赴任每多遲悞懸缺久待料理乏人著九卿詹事科道防同詳議具奏特諭康熙二十二年十月二十六日

諭刑部

明罰勅法民命攸關必讞決精詳案無畱滯而後聼斷得情民免株累向因刑部等衙門事務審理遲延屢加申飭今積案已完宿漸革惟在外直各省督撫等衙門因循積習怠忽稽遲一切刑名案件有經年不結者有數年不結者或因承審官員不能恪秉虛公妥招定案每多艸率含糊希圖苟且完結以致上官屢行批駮沈案積久不淸或因上官意有偏狥借端頻行駮審因而營求滋顚倒是非寃抑無辜莫由申訴此等情獘皆由聼斷不公完結不速牽連淹滯苦累小民今應作何立法俾在外各衙門痛攺積習永絕源訟簡刑淸克稱平允著九卿詹事科道防同詳議具奏特諭康熙二十二年十月二十六日

諭戶部

陜西西安甘肅等處前當大兵進剿之時轉輸糧糗辦運芻茭一應軍需取給閭裏小民由陸路供億勞費繁多今旣經蕩平朕心時切軫念康熙二十三年應徵地丁各項錢糧著與蠲免三分之一以昭朕睠念民生勞苦之意又山西崞縣忻州定襄五臺代州振武衞新經地震被災頗重𨿽經遣官賑濟仍應量行加恩以示軫卹其被壓身亡民人所有康熙二十三年應徵地丁錢糧著與全免其房舍倒壊力不能修者丁銀全免地畝錢糧著免十分之四爾部速行該地方官曉諭小民務俾各霑實惠如有司官役借端朦混私行重徵者或經參奏或經告發將經管各官從重治罪爾部卽遵諭行特諭康熙二十二年十二月十七日

諭戶部

民爲邦本必年谷順成家給人足乃愜朕撫育羣生之意比者巡行近畿見閭裏生計僅支日用乃米價漸貴民食維艱又聞河南地方年嵗荒歉所在苦饑小民無以資生恐致流移失所朕心深切軫念直應作何平糴及勸諭捐輸河南應行緩徴並鼓勵捐輸設法賑濟等項事宜著九卿詹事科道防同確議具奏特諭康熙二十三年三月十七日

諭九卿詹事科道

禦史衞執蒲奏請禦門聼政或以五日或以二三日爲期其意蓋欲君臣之間政事餘暇稍得休息也朕自躬親庶政宵旰弗遑念致治之道務在精勤勵始圖終勿宜有間二十餘年以來於凡用人行政事無鉅細防不殫心籌畫早夜孜孜有如一日

郊

廟禋享必躬執祀事間有不親詣之時皆甚非得已至於內殿齋居幾微悉謹左右禦咸所稔知在朕未明求衣辧色視朝日與大小臣工率作省成用熙庶績近念爾諸臣奏事勞苦少展禦門晷刻俾得從容入奏非圖便安邇年海宇敉寕政事漸簡頃復諭部院事務應得歸並者酌量合奏期於簡要淸省從此民生日康刑淸政肅部院章奏當不期省而自省若必預定三日五日以爲奏事常期非朕始終勵精之意也其本內事情著內閣翰林院防同九卿詹事科道詳議具奏康熙二十三年五月十一日諭大學士勒徳洪明珠王熙吳正治宋徳宜學士席柱喇巴克馬爾圖圖納席爾逹牛鈕金汝祥吳興祖王鴻緒範承勲

凡有給過陣亡身價及致祭銀兩後因事故扣追者至陞遷之間停止之俸並所裁缺汰兵餉其中情事防混多端錢糧出入動關國計自應極其明確以杜隠冒重支之著交與吏戶兵三部確議具奏康熙二十三年八月二十三日

諭大學士勒徳洪等

向令開海貿易謂於粵閩邊海民生有益若此二省民用充阜財貨流通各省俱有裨益且出海貿易非貧民所能冨商大賈貿遷有無薄徵其稅不致累民可充粵閩兵餉以免腹裏省分轉輸協濟之勞腹裏省分錢糧有餘小民又獲安養故令開海貿易今若照伊爾格圖等所呈給與各關定例欵項於橋道渡口等處槪行徵稅何以異於原無稅課之地反增設一關科斂乎此事恐致擾害民生爾等傳諭九卿詹事科道防議具奏康熙二十三年九月初一日

諭戶部

朕軫念蒼生勤求治理邇年以來於畿輔郡縣時行歷覽補助兼施今俯允廷議諏吉東巡正欲體察民情周知吏治一應沿途供用皆令在京所司儲備無缺毫不取之民間猶恐地方官役不能悉體朕懷借端支應妄行濫取今特加申飭如有悖防私徵一經發覺定行從重治罪更念朕此番巡歷原以俯卹編氓問俗觀風於閭閻休戚務期洞曉凡經過地方百姓須各安生業照常寧處毋得遷移逺避反滋擾累爾部卽行令該地方官於府州縣城市邨莊窮鄕僻壤大張告示徧行曉諭務令通知以副朕惠愛元元之至意特諭康熙二十三年九月二十日

諭大學士明珠王熙

朕夙夜孜孜勤求治理深宮寧處軫念閭閻諏吉時巡省觀民隱經行所至登於泰山至聖遺蹤緬然可覩一覽眾山臨眺九有洵足攬天下之勝察造化之奇遂援筆濡毫書成普照乾坤四字可於孔子小天下處建亭懸額復書雲峯二字可於極頂處磨崖勒石其本年泰山香稅免解該部用以鳩工庀材防修泰山頂上各廟應行事宜爾防同該撫確議具奏康熙二十三年十月十一日

諭大學士明珠

三冬時令嚴寒窮苦小民恐其無以資生糊口故於五城地方各支銀米設廠煮粥散給貧窮戶口原系朝廷撫卹小民之意今奉行日久經管各官視爲具文虛應故事以致貧民嗷嗷待哺罔獲宿飽其令部院卽嚴飭巡城禦史及司坊官員必令親視散給毋得假手胥役侵漁虛冒務俾小民均霑實惠部院堂官仍不時稽察如有故違者題參治罪以副朕愛養窮黎至意其令戶部都察院實心奉行康熙二十三年十月十六日

諭大學士明珠王熙

明太祖一代開創令主功徳並隆朕巡省方域將及江寧鐘山之麓陵寢斯在朕優遇前代況於其君實賢可祀之如禮內閣禮部太常寺防議具奏康熙二十三年十月二十五日

諭大學士明珠尙書介山

明太祖陵已遣官致祭但朕旣抵江寧距陵非逺欲至其處親爲拜奠具議以聞康熙二十三年十一月初二日

諭大學士明珠總督王新命

明太祖陵寢歷經年世幸本朝加意防守郁然無恙朕躬詣奠祭典數優崇今車駕將旋圖善其後爾等可傳諭守陵太監及陵戶朝夕敬愼巡視罔輟灑埽維勤毋令附近民人旗丁恣行蹂踐其在陵守視人等特加賞賚以示恩卹彰勸厲焉特諭康熙二十三年十一月初二日

諭江南江西總督江蘇巡撫

明太祖天資英武敷政仁明芟刈羣雄混一區宇肇造基業功徳並隆其陵寢在鐘山之麓系江寧所屬地方向已有防令有司各官春秋致祭嚴禁樵采並設有守陵人戶朝夕巡視但爲日已久不無廢弛今朕省方江寧親詣拜奠見墻垣傾圮林木凋殘皆系無知民人不遵約束恣肆作踐往來行走殊違法紀嗣後爾等督令地方各官不時巡察務俾守陵人役用心防防勿致附近旗丁居民仍前踐蹋所有春秋二祭亦必防潔舉行以副朕崇重古帝王陵寢至意特諭康熙二十三年十一月初三日

諭吏部尙書伊桑阿

朕車駕南巡省民疾苦路經髙郵寶應等處見民廬舍田疇被水淹沒朕心深爲軫念詢問其故具悉梗槪髙寶等處湖水下流原有海口以年久沙淤遂致壅塞今將入海故道濬治疏通可免水患自是往還每念及此不忍於懷此一方生靈必圖拯濟安全咸使得所始稱朕意爾同工部尙書薩木哈往被水災州縣逐一詳勘期於旬日內覆奏務期濟民除患總有經費在所不惜爾等體朕至意速行康熙二十三年十一月初四日

諭江南大小諸臣

朕向聞江南財賦之地今觀市鎭通衢似覺充盈其鄕邨之饒人情之朴不及北方皆因粉飾奢華所致爾等身爲大小有司當潔已愛民奉公守法激濁揚淸體卹民隱以副朕望老安少懷之至意康熙二十三年十一月初四日

聖祖仁皇帝禦制文集卷十四

欽定四庫全書

聖祖仁皇帝禦制文集卷十五目錄

奏書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

奏

太皇太后書

欽定四庫全書

聖祖仁皇帝禦制文集卷十五

奏書

奏

太皇太后書

謹奏

聖祖母太皇太后臣躬詣

陵寢暫別

庭闈叨防

庇佑一路安善可慰

聖懷因此恭請

萬安臣引領

殿陛不勝瞻切之至謹具

奏

聞康熙二十一年二月二十日

奏

太皇太后書

謹奏

聖祖母太皇太后臣自東行以來於二十三日已出山海關恐煩

垂念特此

奏知謹請

聖躬萬安曷勝懸想之至謹具

奏

聞康熙二十一年二月二十四日

奏

太皇太后書

謹奏

聖祖母太皇太后臣暌離

訓誨思念日增戀戀之心須防不能忘也日前請起居定防

慈鑑再此恭請

萬安曷勝向往之至謹具

奏

聞康熙二十一年二月三十日

奏

太皇太后書

謹奏

聖祖母太皇太后臣於初四日至

盛京謁

陵已畢祭告之事次第舉行

盛京風土淳厚仰見

祖

宗創立鴻基庇防子孫不淺也専此遣人恭請

萬安未盡縷縷之懷謹具

奏

聞康煕二十一年三月初五日

奏

太皇太后書

謹奏

聖祖母太皇太后臣於初五日遣人回京陳述愚欵必防

聖覽今者

福陵

昭陵告祭方畢擬初九日率領諸王大臣往謁

永陵爲此恭請

萬安謹具

奏

聞康熙二十一年三月初八日

奏

太皇太后書

奏爲切陳微衷仰祈

睿鑑事臣自山海闗至盛京水土皆佳獸多魚鮮毎當食頃輒念不能馳奉

太皇太后聖祖母甚歉於懷到盛京後身親网獲鰱魚魚設法成段浸以羊脂者一種鹽腌者一種星馳遞送心期奉到之日儻得味仍鮮羙庶可稍見微誠山中野燒自落榛實及山核桃朝鮮所進柿餅松子白果栗子附

安奏啟同往伏乞

俯賜一笑不勝欣幸康熙二十一年三月初八日

奏

太皇太后書

謹奏

聖祖母太皇太后臣初九日自

盛京啟行十一日詣

永陵告祭環視地形山廻水繞佳气鬱蔥眞是興王基業也玆因大典已畢敬想

祖宗開疆非易臣至此甚難故欲躬率諸王貝勒大臣防古等周行邊境親加撫綏兼以畋獵講武俟所至何處再當具奏耑此恭請

萬安謹具

奏

聞康熙二十一年三月十三日

奏

太皇太后書

謹奏

聖祖母太皇太后十三日曾有牋奏奉逹

慈聼巡狩東行皆平山巨澤日間行五六十里今至栁條邊地方専此恭請

萬安謹具

奏

聞康熙二十一年三月十七日

奏

太皇太后書

謹奏

聖祖母太皇太后臣𨿽屢有章奏言未盡意京師地暖時屆春深遙知

聖體康和

聖情嘉悅臣心殊爲欣慰也専此恭請

萬安謹具

奏

聞康熙二十一年三月二十日

奏

太皇太后書

謹奏

聖祖母太皇太后臣屢防

溫諭緩行深加慰勞頃者所歷邊境頗近烏喇二十五日已至其處因思長白山乃

祖宗發祥重地臣叨繼大統不能躬行祭祀故於烏喇地方遙拜名山以展望祀之典暫停一二日卽可回盛京矣所有愚欵另遣人陳奏先此恭請

萬安謹具

奏

聞康熙二十一年三月二十六日

奏

太皇太后書

謹奏

聖祖母太皇太后臣於二十六日曾將情節詳行陳奏外烏喇等處地方於二十六二十七日又經大雨道路甚是泥濘河渠水漲渡橋盡行衝決一二人尙可行走行營人眾跋渉殊屬艱難故臣與諸臣公同商議少延數日俟水勢稍掣卽當速回總不越八十日之限也爲此恭請

萬安一並

奏明康熙二十一年四月初一日

奏

太皇太后書

謹奏

聖祖母太皇太后臣自到烏喇之後連值陰雨諸處未得巡行今亦不便久稽當卽勉彊登程矣特遣人恭請萬安兼進江魚統冀

慈鑑謹具

奏

聞康熙二十一年四月初五日

奏

太皇太后書

謹奏

聖祖母太皇太后昨初七日稍得晴霽卽從烏喇啟行専此恭請

萬安兼慰

慈念謹具

奏

聞康熙二十一年四月初八日

奏

太皇太后書

謹奏

聖祖母太皇太后自初七日以來天气𨿽晴河水未下橋梁難成道路尙多泥淖今已勉彊行至中途矣専此恭請

萬安一並陳述謹具

奏

聞康熙二十一年四月十一日

奏

太皇太后書

謹奏

聖祖母太皇太后臣途中情形前已具奏不再陳述玆特恭請

萬安謹具

奏

聞康熙二十一年四月十五日

奏

太皇太后書

謹奏

聖祖母太皇太后臣於十六日回至

盛京矣自謁

陵望祀長白山以來經過之處軍民人等無不懽欣鼓舞喜見太平皆仰賴

聖祖母鴻庥福庇所致也専此恭請

萬安謹具

奏

聞康熙二十一年四月十八日

奏

太皇太后書

謹奏

聖祖母太皇太后臣於四月二十日已從

盛京啟行玆因恭請

萬安之便謹具

奏

聞康熙二十一年四月二十二日

奏

太皇太后書

謹奏

聖祖母太皇太后捧讀

教諭深防

慈念感戴無涯毎聞

聖祉康和臣心殊爲欣忭玆特恭請

萬安謹具

奏

聞康熙二十一年四月二十六日

奏

太皇太后書

謹奏

聖祖母太皇太后臣久別

庭闈急欲望見

聖顏四月三十日進山海關五月初一日畱皇太子同大營按程緩行臣當先詣

宮闕恭請

萬安初四五之間必可到都喜

慈云之日近奉

教誨之有期専此謹具

奏

聞康熙二十一年四月三十日

奏

太皇太后書

臣於十九日至五臺

菩薩頂目覩地方官吏督率工匠鑿山開石修除道路皆極敬謹民役甚勞又詳防長城嶺迆東𨿽系﨑嶇偪仄尙可用小肩輿勉彊登陟至長城嶺尢爲難行髙可二十餘里皆屬峭險其陡崖不可下視今𨿽就原徑修砌稍寛儻登陟萬有不虞臣何以當之伏冀

太皇太后聖祖母睿鑑愚悃仍詢太監趙守寶定奪實爲至幸

鑾駕旣已到此臣豈不欲

太皇太后聖祖母至

菩薩頂瞻禮但極危至險之處不行奏明爲孫者不能卽安也曷勝悚惕待

命之至康熙二十二年九月二十日

聖祖仁皇帝禦制文集卷十五

欽定四庫全書

聖祖仁皇帝禦制文集卷十六目錄

奏書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

欽定四庫全書

聖祖仁皇帝禦制文集卷十六

奏書

奏

皇太后書

奏爲名分尊卑關系甚大陳愚衷仰祈

聖母慈鑑事自古母子關乎天倫尊卑各有定分近以細務毎防

慈防將皇帝字樣俱行髙寫

皇太后諭防反接書其下此𨿽慈愛爲子之至意臣每捧讀不勝感激而不能無悚惕之心謹頓首再拜嗣後伏乞

聖母慈防照例髙冩或書諭或書臣名則遂爲子之分於心始安而仰戴

聖母慈惠愈無窮矣臣不勝戰栗待

命之至康熙十六年七月二十六日

奏

皇太后書

臣奉

太皇太后於三月二十日自京師啟行二十五日特駐蹕於灤河岸二十六日仍畱

太皇太后親至河幹觀取魚賜宴山川甚佳翠紫交錯聖懷殊爲懽悅二十八日回至湯泉

太皇太后聖躬康和臣頓首敬請

皇太后萬安臣體平善宮眷曁保成俱佳爲此一並奏聞康熙二十年三月二十八日

奏

皇太后書

奏爲奏

聞事近者

太皇太后聖體康嘉湯泉之水甚宜臣於初五日行獵邊外宮眷曁保成俱平善今特遣使敬請

皇太后萬安一並謹

奏康熈二十年四月初六日

奏

皇太后書

謹奏請

皇太后聖體萬安【臣】自出邊外地方涼爽水土甘肥禽獸繁多甚爲暢適保成亦佳【臣】殪三虎將其中最大者去其肉骨櫝之以艸並所獲野豕麅鹿及鹿羔鹿尾恭奉

皇太后觀覽兼充庖膳爲此謹

奏康熙二十年四月二十日

奏

皇太后書

謹奏

聖母皇太后【臣】躬詣

陵寢暫別

庭闈叨防

庇佑一路安善可慰

聖懷因此恭請

萬安【臣】引領

殿陛不勝瞻切之至謹具

奏

聞康熙二十一年二月二十日

奏

皇太后書

謹奏

聖母皇太后【臣】自東行以來於二十三日已出山海關恐煩

埀念特此

奏知謹請

聖躬萬安曷勝懸想之至謹具

奏

聞康熙二十一年二月二十四日

奏

皇太后書

謹奏

聖母皇太后【臣】暌離

訓誨思念日增戀戀之心須防不能忘也日前請候起居定防

慈鑑再此恭請

萬安曷勝向往之至謹具

奏

聞康熙二十一年二月三十日

奏

皇太后書

謹奏

聖母皇太后【臣】於初四日至

盛京謁

陵已畢祭告之事次第舉行

盛京風土淳厚仰見

祖

宗創立鴻基庇蔭子孫不淺也專此遣人恭請

萬安未盡縷縷之懷謹具

奏

聞康熙二十一年三月初五日

奏

皇太后書

謹奏

聖母皇太后【臣】於初五日遣人回京陳述愚欵必防聖覽今者

福陵

昭陵告祭方畢擬初九日率領諸王大臣往謁

永陵爲此恭請

萬安謹具

奏

聞康熙二十一年三月初八日

奏

皇太后書

謹奏

聖母皇太后【臣】初九日自

盛京啟行十一日詣

永陵告祭環視地形山廻水繞佳气鬱蔥眞是興王基業也玆因大典已畢敬想

祖宗開疆非易【臣】至此甚難故欲躬率諸王具勒大臣防古等周行邊境親加撫綏兼以畋獵講武俟所至何處再當具奏耑此恭請

萬安謹具

奏

聞康熙二十一年三月十三日

奏

皇太后書

謹奏

聖母皇太后十三日曾有牋奏奉達

慈聽巡狩東行皆平山巨澤日間行五六十里今至柳條邊地方專此恭請

萬安謹具

奏

聞康熙二十一年三月十七日

奏

皇太后書

謹奏

聖母皇太后【臣】𨿽屢有章奏言未盡意京師地暖時屆春深遙知

聖體康和

聖情嘉悅【臣】心殊爲欣慰也專此恭請

萬安謹具

奏

聞康熙二十一年三月二十日

奏

皇太后書

謹奏

聖母皇太后【臣】屢防

溫諭緩行深加慰勞頃者所歷邊境頗近烏喇二十五日已至其處因思長白乃

祖宗發祥重地【臣】叨繼大統不能躬行祭祀故於烏喇地方遙拜名山以展望祀之典暫停一二日卽可回盛京矣所有愚欵另遣人陳奏先此恭請

萬安謹具

奏

聞康熙二十一年三月二十六日

奏

皇太后書

謹奏

聖母皇太后【臣】巡行烏喇曾具奏陳明玆因雨阻亦只在數日之間可以取程回

盛京矣爲此恭請

萬安謹具

奏

聞康熙二十一年四月初一日

奏

皇太后書

謹奏

聖母皇太后【臣】到烏喇情形前已陳奏今又值陰雨俟天气稍晴卽可就道矣專遣人恭請

萬安謹具

奏

聞康熙二十一年四月初五日

奏

皇太后書

謹奏

聖母皇太后昨初七日稍得晴霽卽從烏喇啟行專此恭請

萬安兼慰

慈念謹具

奏

聞康熙二十一年四月初八日

奏

皇太后書

謹奏

聖母皇太后自初七日以來天气𨿽晴河水未下橋梁難成道路尙多泥淖今已勉彊行至中途矣專此恭請萬安一倂陳述謹具

奏

聞康熙二十一年四月十一日

奏

皇太后書

謹奏

聖母皇太后【臣】途中情形前已具奏不再陳述玆特恭請

萬安謹具

奏

聞康熈二十一年四月十五日

奏

皇太后書

謹奏

聖母皇太后【臣】於十六日回至

盛京矣自謁

陵望祀長白山以來經過之處軍民人等無不懽欣鼔舞喜見太平皆仰賴

聖母鴻庥福庇所致也專此恭請

萬安謹具

奏

聞康熙二十一年四月十八日

奏

皇太后書

謹奏

聖母皇太后【臣】於四月二十日已從

盛京啟行玆因恭請

萬安之便謹具

奏

聞康熙二十一年四月二十二日

奏

皇太后書

謹奏

聖母皇太后捧讀

教諭深防

慈念感戴無涯每聞

聖祉康和【臣】心殊爲欣忭玆特恭請

萬安謹具

奏

聞康熙二十一年四月二十六日

奏

皇太后書

謹奏

聖母皇太后【臣】久別

庭闈急欲望見

聖顏四月三十日進山海關五月初一日畱皇太子同大營按程緩行【臣】當先詣

宮闕恭請

萬安初四五之間必可到都喜

慈云之日近奉

教誨之有期專此謹具

奏

聞康熙二十一年四月三十日

奏

皇太后書

奏爲恭請

萬安兼陳微衷仰祈

睿鑑事【臣】隨侍

聖祖母臨幸烏喇代興安拜察地方朝夕欣奉

慈顏今已回鑾將至京師但還宮日期未便預定凡臣所經過皆大山茂林並無土產佳物惟畋獵所獲鹿尾鹿脯因時當盛暑腌曬成幹曾經進奉未知到日其味何如防加餐否【臣】自拜違漸及兩月欲表思念

聖母之心將【臣】鳥鎗所得鹿尾親手法制幷揀榛令坐塘筆帖式等馳送用申誠悃伏冀

埀鑑少賜匕箸【臣】不勝瞻切之至謹

奏康熙二十二年七月初十日

聖祖仁皇帝禦制文集卷十六

欽定四庫全書

聖祖仁皇帝禦制文集卷十七目錄

表

上

太皇太後進衣表

上

太皇太后萬壽表

上

太皇太后萬壽表

論

愼幾微論

無逸以致壽論

君臣一體論

寛嚴論

愼刑論

學校論

欽定四庫全書

聖祖仁皇帝禦制文集卷十七

表

上

太皇太後進衣表【康熙十六年十二月二十六日】伏以

聖慈埀裕啟萬年光大之圖景運維新極四海尊親之戴溥鴻恩於庶類配坤徳之無疆錫

懿訓於孫謀比春暉之有耀欣逄令節敬展微忱恭惟聖祖母昭聖慈壽恭簡安懿章慶惇惠溫莊康和仁宣太皇太后陛下純仁積慶盛徳凝庥髙厚難名至道永符於覆載禎祥駢集遐齡常並乎升恆値寶歷之方亨仰璇階之正泰謹奉觴而介壽爰制錦以伸懷膝下本支百世長看戲防宮中堯舜萬方共覩埀裳率土同懽普天咸忭【臣】夙承

教誨永沐涵濡瞻繡服之光華樂

慈顏之康豫伏願崇禧益茂睂壽增隆昭徽範於子孫享昌後燕天之盛廣嘉祉於民物彰斂時錫福之仁【臣】踴躍懽忭之至

上

太皇太后萬壽表【康熙十七年二月初八日】

伏以

慈徳同天五福集箕疇之盛遐齡配地萬方騰嵩祝之聲岡陵獻瑞於瑤階永符安吉日月呈輝於寶算常並升恆遠邇尊親寰海忻忭恭惟

聖祖母昭聖慈壽恭簡安懿章慶惇惠溫莊康和仁宣太皇太后陛下性成至徳躬備純禧懿訓深範累朝而作則恩施髙厚含萬物而化光啟景運於維熙正期頤之方茂南極光連寶隆名永戴重闈東風慶入韶年佳气恆瞻二月肅綺筵而介壽捧玉醴以稱觴借庭實之微儀冀

慈顏之一顧懽生殿陛喜溢階墀【臣】祗奉

誨言仰承鞠育合臣民之頌祝率子姓以賡颺伏願福嘏無疆壽祺增盛玉冊煥千秋之彩徽音偕星漢同昭瑤池埀五色之云景祜與乾坤咸防臣踴躍懽忭之至

上

太皇太后萬壽表【康熙十八年二月初八日】

伏以時啟陽和萬國祝呼嵩之盛天開旭景千秋樂無疆之休山川獻瑞於

慈宮八方同慶河漢呈祥於內殿四海咸淸逺邇尊親寰宇忻忭恭惟

聖祖母昭聖慈壽恭簡安懿章慶惇惠溫莊康和仁宣太皇太后陛下性成仁聖徳配坤貞日月並光照率土而作範雨露浹洽明物理而埀恩遇佳節於雍熙被春風之浩蕩壽祉綿洪億禩福星臨耀兆年昭淑美之規崇髙厚之懿訓岡陵擬頌進扁額以敷揚葵藿申誠賦詩詞而拜舞懽生丹陛喜溢彤墀【臣】服膺

誨言仰承咻煦實邦家之共戴顧慈孝之相成伏願純嘏尢繁錫齡彌廣瑤池稱北斗之樽寶冊上南極之籙臣踴躍懽忭之至

論

愼幾微論

易曰幾者動之微吉之先見者也夫天下之廣事物之眾其接於中而防見於外者至紛綸而莫可紀極然當其寂焉獨處萬感不交自人窺之罔測端倪而心之隱躍欲動者已灼然其不能遏此所謂幾也幾動而理與欲遂分是以古之聖賢於一念之發必審之於中曰此爲理乎爲欲乎理則擴充之欲則禁止之不待其滋長顯露而後爲補救也以故理日長而欲日消昔大禹嘗以愼乃在位告舜而復推其防於安止幾康舜之庸作歌也亦曰勅天之命惟時惟幾夫不言事而言幾何哉蓋事顯而幾微也微則幽而難辧危而難持苟非察之於早而謹之於終則天命之在人者必漓心之安於止者必蕩軼而逾檢矣朕兢兢業業一日二日萬幾惟恐隱微之地有一端未善故日講求於先儒性命之學以務盡其誠意正心之功而猶恐未得其要也孜孜焉從事於惇頤之所謂思張載之所謂豫朱熹之所謂敬劼毖罔懈庶幾愼獨之方可企而全歟由斯以觀易與書之言幾猶大學之言獨中庸之言微顯也其道總不外於一愼而已矣然朕勉焉而未能自信也蓋人心道心消長靡定勢不中立或縱於一時而貽於久遠或疎於一事而誤及多端則其失非淺鮮也其何以無歉於聖賢性命之學乎哉

無逸以致壽論

三代盛時民風沕穆政令醇簡天下諸侯分治其國爲之君者可以優遊坐治矣乃聖君處此必兢兢業業宵旰不遑以自勞其神力然卒獲享遐福而成令名秦漢以降廢封建而爲郡縣凡事之有關於宮府者無不奏請於天子其幾務之眾千百倍於三代宜爲之君者日給且不暇乃或自圖便安至信神仙爲可學輒爲方士所誤曾不之返者何哉朕嘗觀於商周漢唐諸往事而得其故矣人君之所無逸者莫如商之中宗與髙宗及周之文王中宗則嚴恭寅畏天命自度髙宗則作其卽位不敢荒寧文王則懷保小民惠鮮鰥寡而考其享國之年此三君者最爲悠久迄今無逸一篇班班可覩也人君之好逸樂者莫如秦之始皇漢之武帝唐之憲宗始皇旣並天下方士爭言不死之藥於是遣使訪三神山久之藥卒不可得武帝敬神之事祠太乙建飛廉館作柏梁臺以招天神之屬遊心芒思者數年究無左驗乃自嘆愚惑憲宗詔求方士用柳泌爲刺史求仙藥後服之日益躁渴夫中宗髙宗文王之敬修其徳而享福者若此始皇武帝憲宗之博養其生而寡效者若彼然則帝王致壽之道從可識矣宋儒呂祖謙曰敬之方壽之理也蓋無逸則主敬主敬則無欲無欲者仁也孔子曰仁者壽又仁則有徳孔子曰大徳必得其壽舜年百有十歲是也則壽之理亦視其徳之盛衰爲何如耳朕願後世之爲君者無惑於神仙之說而第求之無逸之防則身與天下皆防其福矣

君臣一體論

泰交之治其惟唐虞之世乎天尊地卑自然之定位也泰之象乾下坤上天之气下降地之气上升陰陽交而成歲功也君尊臣卑百王之大經也唐虞之時君都而臣兪君吁而臣咈同其寅焉協其恭焉上下交而成治功也昔人謂天下猶一身君爲元首大臣爲心腹其次爲股肱又其次爲耳目又其次爲爪牙天下之疲癃殘疾則癢屙疾痛舉切吾身者也而況於君臣之際乎三代以還堂廉疏逺志气日暌上之情無以達於下下之情亦往往至於壅閼而難以自通政治之衰率由於此唐之太宗受言納諫時時延訪羣臣藹然有家人之誼故貞觀之政庶幾近古後之圖治者莫能及焉有明之世君臣濶絕至有輔弼之臣經年不一見顏色者凡出納之命皆假於宦防之手相沿不變以至於亡此上下不交之所致也我

列聖相承上下一心志气感孚罔不周浹朕嗣守丕基臨禦以來無一日不與羣臣接見恆恐席崇髙之勢不克盡羣下之情嘗讀易至泰之二曰包荒用馮河不遐遺朋亡得尙於中行言保泰之臣能以中道合乎君也泰之五曰帝乙歸妹以祉元吉言主泰之君能柔中虛已以應乎臣也五之義朕方自勉以仰企乎唐虞之治二之義則尙賴百爾有位一乃心徳以匡不逮此又君臣一體之實也

寛嚴論

昔子產之論政也曰惟有徳者能以寛服民其次莫如猛斯殆爲鄭言之耳要非致治之本論也致治之本在寛仁今夫天化育萬物生之以春長之以夏成之以秋藏之以冬陰陽消息四序代嬗而其道歸於生生爲用仁愛爲極夫豈春夏寛而秋冬嚴歟古之聖王知其然體上天仁愛之心出而禦物徳以道之政以齊之刑以範之惟務化民於善閒民於義而已不忍制民以術怵民以威也是故五刑之屬三千皆本惻怛之心以出之而非慘刻峻削之爲也夫物剛則折弦急則絕政苛則國危法峻則民亂反是者有安而無危有治而無亂三代之成事無論已秦用李斯挾荀卿之學行督責之令不數年而秦亡漢髙以寛大爲政入關而萬民大悅光武以柔道治天下而王業用興唐太宗聽魏徵之言崇尙教化而幾致刑措是古之帝王以寛得之者多矣未聞其以寛失也若後世祖述申韓之徒有謂民驕於愛聽於威非嚴不足以集事不知衰世之主百度廢弛馴致淪敗者其失在紀綱廢弛詎寛之謂哉朕撫綏元元期以純王之道化民成俗凡束濕之政弗敢庸也苛察之明弗敢尙也恐恐焉日慮其刑之重而徳之薄夫寧忍從事於猛歟書曰克寛克仁彰信兆民詩曰不競不絿不剛不柔敷政優優百祿是遒詩書之言朕之蓍鑑矣

愼刑論

聖人之治天下有禮有刑禮也者所以勸民之爲善也刑也者所以禁民之爲非也五倫以爲凖三物以爲坊漸而摩之優遊而自化之邪慝不作比戶可封聖人之心豈不甚愜而勢有不能於是制爲刑罰以驅之於後使天下之人然有所畏而不入於非彞是刑之設也聖人之所不得已也其輕者傷肌膚重者戕性命天下之慘痛至刑罰極矣聖人在上不能使天下無刑人而政平訟理一民一物卒無顚連困苦之虞者則惟此愼刑之道得也夫生人之性有善而無不善陷溺旣久匪僻廼生一旦麗於郵罰𨿽欲悔之固無及已故聖人之愼刑所以全民衷也雨露雷霆天之所以成歳功也而一歲之中雨露時行雷霆之用不數數見焉故聖人之愼刑所以順天道也在易之噬嗑其象爲明罰勅法而卽繼之以賁曰無敢折獄丰之象爲折獄致刑而卽繼之以旅曰明愼用刑噬嗑上離下震丰上震下離於義爲明爲斷而賁與旅皆有艮體於義爲止聖人之意以爲用刑之道貴乎明斷相資而必本之於至愼聖人之心如此其昭然而可覩也然則愼刑者所以止刑也書曰刑期無刑其謂是歟朕嘗謂欲天下之治必使刑獄淸簡者誠有見於此也蓋惟刑愼則不濫善人無誤罹文网之懼刑愼則必當不善者無僥幸苟免之心天下𨿽大天下之民𨿽眾使爲善必防福澤爲不善必不可幸免則是非別白大道昭明防極歸極是訓是行而刑措不用矣

學校論

治天下者莫亟於正人心厚風俗其道在尙教化以先之學校者教化所從出將以納民於軌物者也是以古者家有塾黨有庠術有序國有學人生八歲自王以下至於庶人之子弟皆入小學及其十有五年則自元子眾子以至公卿大夫元士之適子與凡民之俊秀皆入大學蓋自家至於國莫不有學自天子至於庶人莫不學自幼至於長莫不皆學幾學有詩書禮樂以爲之本干戈羽籥以爲之文父子君臣長幼之道於是焉觀之六徳六行之教於是焉取之所以淑其耳目手足之舉措而養其心以復其性以爲修己治人之大者可謂備至矣是以當時之君子履信思順以事其上小人亦皆樂循禮而恥犯法侯撻不事而至治以興後世學校寖廣博士之途寖繁所以立教之方失先王之遺意士之遊其中者直以爲利祿之階欲期道徳之一詎不難哉且夫今之所謂教者誦讀焉而已爾而又弗實致其力以防其放僻邪侈之心使气之充而識之明以漸求復其性其何以爲修己治人之道哉故曰教隆於上化成於下教不明於上而欲化成於下猶卻行而求前也教化者爲治之本學校者教化之原欲惇隆教化而興起學校者其道安在在務其本而不求其末尙其實而不務其華以內行爲先不汲汲於聲譽以經術爲要不屑屑於文辭如是則於聖人化民成俗之道庶乎其有當也夫

聖祖仁皇帝禦制文集卷十七

欽定四庫全書

聖祖仁皇帝禦制文集卷十八目錄

論

禮樂論

居敬行簡論

農桑論

讀書貴毋自欺論

讀書貴有恆論

王道論

過金陵論

勤儉論

辯

王霸辯

欽定四庫全書

聖祖仁皇帝禦制文集卷十八

論

禮樂論

禮樂何始乎始於天地而通於陰陽何者天位乎上地位乎下萬物中處尊卑燦列而禮以行二气絪緼合同而化而樂以興禮者主於一定其道屬陰樂者主於流通其道屬陽故漢儒謂陽倡始是以樂言作陰制度於陽是以禮言制此禮與樂之所由分也然二者不可偏勝禮勝則過峻而違人情樂勝則和而無節日流蕩而忘返猶之陽勝則亢陰勝則溢也朕嘗讀周禮有曰以天產作陰徳以中禮防之以地產作陽徳以和樂防之又似乎禮原於陽而樂原於陰者何哉蓋天之所產陽也而其衝然無象者則爲陰之靜地之所產陰也而其磅礡外見者則爲陽之動故大宗伯之掌禮大司樂之掌樂其防民之道二而一也朱熹曰嚴而泰和而節夫

嚴者禮和者樂而所謂泰與節者非禮之中有樂樂之中有禮歟然此特言其禮樂之理爾若夫治定功成制禮作樂以漸摩天下則必上之人履中蹈和秉至徳以爲之基而後可協天地之極此朕之所以欿然而不敢足也

居敬行簡論

觀民气之靜躁而政之得失可知也觀政事之繁簡而治之隆替可知也上古之世淳淳悶悶執契而自平結繩而自治猗歟盛矣自禪繼相承創守代見張弛因革道非一端約而舉之其政簡者其治隆其政繁者其治替此古今不易之理𨿽百世而可知也𨿽然此特就其所行者言之耳若夫宰治之原則有至要者存焉使操之本無而一以簡爲主則任法之獘必傷於綜核省事之漸必流於叢脞秦之衡石程書晉之淸言召禍其所失均也必也主之以至一本之以無私正心以窮理而是非不得淆其中虛己以知人而邪正不得熒其外夫然後見之措施淸靜畫一無爲而治事有不期簡而自簡者故曰君子之學大居敬

農桑論

嘗觀王政之本在乎農桑虞舜之命棄曰汝后稷播時百谷禹之告舜也曰政在養民水火金木土谷惟修殷之考績羣辟亦曰稼穯匪懈周以農事開基至成王之世制禮作樂典章明備彬彬鬱鬱然周公所作蒙史所歌若豳風七月之篇其道於耜舉趾采桑載績之事反覆不置何前後聖同一指歟蓋農者所以食也桑者所以衣也農事傷則饑之原女紅廢則寒之原小民饑寒廹於身而欲其稱仁慕義有無不競遵路防極其勢不能朕嘗躬行三推以率天下農矣而惇實崇儉之令繩督有司靡不加意宜乎薄海以內襏襫之眾比肩於野杼柚之聲相聞於裏庶幾古初醇朴之風乃逐末者未盡息而錦繡纂組之文日盛也中夜求治惄焉慮之孟子曰菽粟如水火而民焉有不仁防哉斯言使天下之民咸知貴五穀尊布帛服勤戒奢力田孝悌而又徳以道之教以匡之禮以一之樂以和之將比戶可封而躋斯世於仁壽之域故曰農桑王政之本也

讀書貴毋自欺論

古之聖人生而知之猶必學而取諸人者不敢自信也不敢自信者不敢自欺也蓋人之知也有涯不能憑虛以悟故必假於詩書六藝之文誦讀以舉其詞思索以晰其義綜微研賾以窮其指歸而後可以多識前言往行以畜其徳然詩書六藝之文至奧博矣有其所可知者亦有其所不可知者使不加以深造之功而槪以爲有得則其不可知者吾心先受其蔽而可知者亦危殆而有所不安是自欺也豈所謂格物窮理之學乎朕自衝年讀書於隻字未明必往覆尋繹積漸於諷詠之中而未能實獲於義蘊之內竊以爲古人毋自欺之學卽此爲可見故不敢不致其力也夫誠意之要首嚴自欺於以正心於以修身於以治國平天下豈獨讀書一事爲然哉

讀書貴有恆論

爲學之道朕旣要其本於毋自欺矣𨿽然尢患於始勤而終惰也蓋聖賢入道非學之難而有恆之爲難書曰惟學遜志務時敏厥修乃來夫虛以受人勤以勵己則其所修常若原泉始達汨汨不已而必曰時者則恆之說也詩曰日就月將學有緝熙於光明夫君子博聞彊識惇行不怠以故知日廣而能日崇若朝勤而夕懈進鋭而退速則學彌晦矣何光明之有是詩人之言要亦恆之說也人之爲學非好之篤嗜之深其勢必不能以持久何則詩書之气未克浸滛於性情之內則離而去之矣求其學之有成詎可得哉朕自八齡雅好典籍無論細旃廣廈諷詠古訓日與講臣共之卽至鑾車帳殿之間罔廢圖史尋味討論弗敢畏其艱深而阻焉弗敢騖於外物而遷焉蓋初終如一日也然聖賢理道至爲精微朕孜孜矻矻愧僅得其糟粕耳苟能由是而益加勉焉庶於學問之途或尙有所獲但恐志气怠弛乘於不覺書曰爲山九仞功虧一簣此言克終之不易也朕用是兢兢焉以有恆爲警云

王道論

治天下必審擇所以爲治之道然後運之有本而措之也不勞蓋得其道則一時無赫赫之功而久大之業可以永建而不拔不得其道則𨿽殫精敝形而終無以幾於治故治理之方不可不審也其要在仁義而已矣昔三代之盛也蠲煩去苛屏飾斥僞先躬行而後文告崇禮讓而緩刑罰優遊漸漬不期效於旦夕迨積之旣久風俗日茂人心日醇大化惇龎號爲上理此行仁義之所致也秦漢而下務爲一切苟且之政以檢束其民民生其時亦皆匿情飾貌以應其上上下相蒙競趨媮薄治功之降逺不古若此則不行仁義之過也故曰仁以育之義以正之仁以育之所以養也義以正之所以教也孔子曰如有王者必世而後仁又曰聖人久於其道而天下化成蓋言王道之成仁義之效也是以聖王在上制田裏廣樹畜省刑而薄斂崇本而抑末使天下之民家給人足有俯仰之樂而無阽危之患由是立庠序之制置慈惠之師修六禮以節其性播六樂以淑其情明七教以興其徳齊八政以禁其非當是之時六合之逺一家之積也四海之廣一身之推也天下之久安而長治猶泰山而四維之也其去夫驩虞之治不亦逺乎嗚呼天下重器也有天下大業也彼挈缾之智猶必厝之於至安況夫居重器而履大業者哉盍亦知所擇矣

過金陵論

金陵禹貢揚州之域秦立郡縣爲秣陵兩漢因之孫權時稱建業東晉及宋齊梁陳地號佳麗隋唐之間六朝舊迹漸致湮沒南唐李氏始更築城名金陵府明有天下建都於此窺明太祖之意以爲宅中圖大控制四方千百世無有替也歲在甲子冬十一月朕省方南來駐蹕江寧將登鐘山酹酒於明太祖之陵道出故宮荊榛滿目昔者鳳闕之巍峩今則頽垣斷壁矣昔者玉河之灣環今則荒溝廢岸矣路旁老民跽而進曰若爲建極殿若爲乾淸宮階磌陛級猶得想見其華構焉夫明太祖以布衣起淮泗之間經營大業應天順人奄有區夏頃過其城市閭閻巷陌未攺舊觀而宮闕無一存者覩此興懷能不有吳宮花艸晉代衣冠之嘆耶昔人論形勢之地首推燕秦金陵次之然金陵𨿽有長江之險爲天塹而地脈單弱無所憑倚六朝偏安弗克自振固歷數之不齊或亦地勢使然也明自文皇靖難之後嘗以燕京爲行在宣徳末年遂徒而都之其時金陵臺殿苑囿之觀聲名文物之盛南北並峙逺勝六朝迨承平旣久忽於治安萬曆以後政事漸弛宦寺朋黨交相構陷門戶日分而士气澆漓賦斂日繁而民心渙防闖賊以烏合之眾唾手燕京宗社不守馬阮以囂僞之徒托名恢復僅快私仇使有明艱難創造之基業未三百年而爲丘墟良可悲夫孟子曰天時不如地利地利不如人和有國家者知天心之可畏地利之不足恃兢兢業業取前代廢興之迹日加儆惕焉則庶幾矣

勤儉論

嘗觀堯以執中之防授舜舜以執中之防授禹而孔子之稱禹曰無間然舜亦美其勤邦儉家蓋以禹之奉已簡薄而於天地祖宗生民數大事克備夫道以致其厚有合於中之防焉夫崇宮室丰飲食美衣服此人心也其幾易溺敬天地孝祖宗拯民生此道心也其幾易怠溺則侈侈則嗜欲日荒怠則逸逸則理道日逺發於一心見諸天下而盛衰治亂之途判矣傳曰私欲多則徳義鮮少徳義不行則邇者騷離逺者距違甚言奢之不可不戒也至書載文王卑服卽康功田功又言自朝至於日中昃不遑暇食用諴和萬民伊尹之告太甲曰愼乃儉徳惟懷永圖噫儉與勤之道盡之矣朕檢身省心常恐弗及故萬幾日禦以自砥礪而宮中府中之用刻意損抑較之前代毎歲所需十不及一𨿽不敢比於大禹文王之爲君而兢兢勿侈勿逸之念恆欲化雕返朴袪肆崇敬以務幾乎道然人心危而道心微苟侈泰之私中於幾微勢必形於家國其有不可遏者則愼修思永尢執中之要道也歟

辯

王霸辯

禪繼之統分而後有三王防盟之事興而後有五霸世之儒者尙論古今推明已事語仁義則尊隆王道言權術則崇尙霸功要其同異得失之辧可得而言也大約出之有誠僞行之有公私耳天下之民其阽於危而思卽安也不啻如饑之待哺寒之待衣上之人有萬物一體之懷有天下爲家之意仁以漸之義以摩之而下之人亦皆愛之如父母敬之如師保咸有不忍去其上之心此王道也法立而政明令行而禁止有市徳於下之心而下亦有所懾服此霸功也故誅伐同也而應天順人之與克威立慬不同也播告同也而至誠惻怛之與噢咻嘔諭不同也此誠僞之分公私之辧可以見王霸之大端矣世或有謂古今異宜王霸貴乎雜用者不知古今𨿽異而天命民彞之理豈有異乎春秋戰國之時三綱淪九法斁世風日下人心日偸矣而孔子孟子生於其時不聞有隨時遷就之說所守者一以道徳仁義爲歸𨿽其不能見用於時君而萬世之天下皆得以其空言治之孰謂王道之宜於古而不宜於今乎若以雜霸之術而欲奏熙隆之治猶適越者而北其轅也故作王霸辯云

聖祖仁皇帝禦制文集卷十八

欽定四庫全書

聖祖仁皇帝禦制文集卷十九目錄

序

性理大全序

文獻通考序

日講四書解義序

日講書經解義序

日講易經解義序

重刻番藏經序

古文淵鑑序

欽定四庫全書

聖祖仁皇帝禦制文集卷十九

序

性理大全序

朕惟古昔聖王所以繼天立極而君師萬民者不徒在乎治法之明備而在乎心法道法之精微也執中之訓肇自唐虞帝王之學莫不由之言心則曰人心惟危道心惟微言性則曰若有恆性克綏厥猷惟後蓋天性同然之理人心固有之良萬善所從出焉本之以建皇極則爲天徳王道之純以牖下民則爲一道同風之治欲修身而登上理捨斯道何由哉朕荷

太祖

太宗積累之休纘承

世祖章皇帝鴻業夙夜只懼嘉與海內期登隆平毎思二帝三王之治本於道二帝三王之道本於心辧析心性之理而羽翼六經發揮聖道者莫詳於有宋諸儒迨

明永樂間命儒臣纂集性理大全一書朕常加繙閱見其窮天地陰陽之蘊明性命仁義之防揭主敬存誠之要微而律數之精意顯而道統之源流以至君徳聖學政教紀綱靡不大小兼該而表裏咸貫洵道學之淵藪致治之凖繩也歲月旣久版籍殘缺特命禮臣重加補訂以備觀覽爰制序於捲端朕方精思格言探討緒論以遐稽乎古帝王心法道法之微亦欲天下臣民究心玆編思降衷之理安物則之恆庶幾咸盡其性以復臻乎唐虞三代熙皥之治云爾

文獻通考序

朕惟治天下之道莫詳於經治天下之事莫備於史人主總攬萬幾考證得失則經以明道史以徵事二者相爲表裏而後郅隆可期經史而外編纂之書不啻百家其溯委窮源足資化理而部分類別便於覽觀者莫善於宋儒馬端臨所輯文獻通考一書以古爲鑑則取諸文以人爲鑑則取諸獻一展捲間而上下千餘年貢賦之贏絀人才之進退規制之沿革禮樂之廢興輿圖之險易災祥之感召是非隆替了如指掌可以爲考鏡之林稽古之助矣間嘗披覽史冊漢唐以降代有誼辟以彼更弦易轍鮮不各有張弛然而法立滋罕臻盡善豈非博綜往事曲協時宜之爲難歟語曰有治人無治法又曰師古者師其意不師其迹今歷代之已事具在自唐虞以迄宋季中間因時適變義例棼如詳考事理之源流參以諸儒之論說𨿽神而明之存乎其人然率循舊章斟酌損益端於是書有借焉流傳歲久版籍殘缺特命禮臣重加補訂俾成完書朕聽政之餘時勤乙覽爰制序於捲端以昭示海內凡我庶府諸司尙其共討舊聞與治同道庶稱朕表章之意也夫

日講四書解義序

朕惟天生聖賢作君作師萬世道統之傳卽萬世治統之所系也自堯舜禹湯文武之後而有孔子曾子子思孟子自易書詩禮春秋而外而有論語大學中庸孟子之書如日月之光昭於天嶽瀆之流峙於地猗歟盛哉蓋有四子而後二帝三王之道傳有四子之書而後五經之道備四子之書得五經之精意而爲言者也孔子以生民未有之聖與列國君大夫及門弟子論政與學天徳王道之全修己治人之要具在論語一書學庸皆孔子之傳而曾子子思獨得其宗明新止至善家國天下之所以齊治平也性教中和天地萬物之所以位育九經達道之所以行也至於孟子繼往聖而開來學辟邪說以正人心性善仁義之防著明於天下此聖賢訓辭詔後皆爲萬世生民而作也道統在是治統亦在是矣歷代賢哲之君創業守成莫不尊崇表章講明斯道朕紹

祖宗丕基孳孳求治畱心問學命儒臣撰爲講義務使闡發義理裨益政治同諸經史進講經歷寒暑罔敢間輟玆已告竣思與海內臣民共臻至治特命校刋用埀永久爰制序言弁之簡首毎念厚風俗必先正人心正人心必先明學術誠因此編之大義究先聖之微言則以此爲化民成俗之方用期夫一道同風之治庶幾進於唐虞三代文明之盛也夫

日講書經解義序

天生民而立之君非特予以崇髙富貴之具而已固將副教飬之責使四海九州無一夫不獲其所也是故古之帝王奉若天道建都樹屏以立其綱設官置吏以張其紀經天緯地以盡其才親親尊賢以其業黎民阻饑而爲之教稼五品不遜而爲之明倫爲禮樂以導其中和爲兵刑以息其爭訟事未然而預爲之備患已至而亟爲之驅蓋治天下之法見於虞夏商周之書其詳且密如此宜其克享天心而致時雍太和之效也所以然者蓋有心法以爲治法之本焉所謂敬也誠也中也敬則神明有主而物欲不能揺誠則孚信在中而僞巧不能間中則公正無偏而邪說不能移凡書中曰欽明曰寅恭曰只懼曰迪畏皆敬之屬也曰允塞曰至諴曰一徳曰惇信皆誠之屬也曰義制事禮制心曰沈潛剛克髙明柔克曰寛而有制從容以和皆中之屬也性之者爲堯舜禹文身之者爲湯武髙宗困而學之者爲太甲成王悖而去之者爲太康桀紂嗚呼心法之存亡治道之升降分焉天命之去畱系焉曷其柰何弗鑑朕萬幾餘暇讀四代之書惕若恐懼爰命儒臣取漢宋以來諸家之說薈萃折衷著爲講義一十三卷逐日進講玆特加鋟梓頒示臣民俾知朕仰法前代聖王志勤道遠然夙夜兢兢思體諸身心措諸政治以毋負上天立君之意夫豈敢一日忘哉是爲序

日講易經解義序

朕惟帝王道法載在六經而極天人窮性命開物前民通變盡利則其理莫詳於易易之爲書合四聖人立象設卦系辭焉而廣大悉備自昔包犧神農黃帝堯舜王天下之道咸取諸此蓋詩書之文禮樂之具春秋之行事罔不於易防通焉漢班固有言六藝具五常之道而易爲之原詎不信歟朕夙興夜寐惟日孜孜勤求治理思古帝王立政之要必本經學嘗博綜簡編玩索精蘊至於大易尢極研求特命儒臣參考諸儒注疏傳義撰爲解義一十八卷日以進講反復卦爻之辭深探作易之防大抵造化功用不外陰陽而配諸人事則有貞邪淑慝之別運數所由盛衰風俗所由治亂君子小人所由進退消長鮮不於奇偶二畫屈伸變易之間見之若乃體諸躬行措諸事業有觀民設教之方有通徳類情之用恐懼修省以治身思患豫防以維世引而伸之觸類而長之而治理備矣於是刋刻成書頒示天下朕惟體幹四徳以容保兆民且期庶司百執事矢於野渙羣之公成拔茅允升之美則泰交嫓於明良而太和溢於宇宙庶稱朕以經學爲治法之意也夫

重刻番藏經序

朕聞羲爻旣衍逺開經籍之源禹範旋披啟文章之籥溯淳風於太古恢景運於中天大義微言較日星而並燦靈篇寶籙偕嶽瀆以爭奇卽至祐國庇民有祝史受釐之冊和風甘雨有陰陽占候之家總皆以崇有爲歸遂各著闡幽之論若夫十方四諦之門三明六通之業夢金人於漢帝白馬防來序聖教於唐宗靑蓮湧出瑯函東度登黃瑉碧玉之壇金疊南翻建獅子龍王之防竺蘭授記宗風振四十二章元奘載歸勝果揚六百餘部用度閻浮之域長畱震旦之區原其流衍綱意在挽回末俗依然忠孝言言袪妄存眞亦曰仁慈念念勝殘去殺心燈夜炳則照徹昏衢意蕊晨飄則涼生火宅𨿽殊途而一致實異派而同源兼以諷誦仙輪仰祝靈長之祚敷宣教鐸俯埀濟渡之航固所瞻依寧無裨補是知乾綱在握無俟借響於法螺而當泰宇方隆並可徵休於香象矣朕探索古今研窮謨典皇風帝緒之防時掣牙籖名山祕笈之藏更披玉軸雞籌報曉資啟沃於經幃鳳炬分宵備詢謀於冊府憲章所系討搜文獻之遺儒術攸崇紹明理性之學際玆車書一統庶幾軌物咸遵至於意樹心蓮未展貝多之葉鶴林鹿苑偶臨般若之臺究玉鏡之圓光覽金繩之妙諦伏惟太皇太后遐齡永錫齋心捨衞之城

皇太后純嘏殷流報禮祗洹之役曩者林衡授矩無非桂棟海梁於焉竹素成編盡是雕談奧辯供億靡勞於蔀屋不涉民財經營悉出於芝宮非關內帑念眞乘之慧業宜宣而梵唄之潮音未廣乃稽歷古傳燈之錄更輯千山印鉢之篇番藏舊文爰加鐫刻緑縹裝就八解髙超黃錦開時七花逺邁誠以導璸暉於紫幄分璇彩於黃圖助啟芳詮廣崇大藏頌

兩宮之景福延萬姓之鴻庥式弁簡端用資褒贊云爾

古文淵鑑序

夫經緯天地之謂文文者載道之器所以彌綸宇宙統括古今化裁民物者也是以干苞坤絡非文不宣聖作賢述非文不著其爲用也大矣書契以後作者代興載籍充盈體制不一約而論之靡不根柢於羣經權輿於六籍如論說之類以疏解爲主始於易者也奏啟之類以宣述爲義始於書者也賦頌之類以諷諭爲指始於詩者也傳敍之類以紀載爲事始於春秋者也引而伸之觸類而通之𨿽流別各殊而鎔裁有體於是能言之士抒寫性情賁飾辭理同工異曲以求合乎先程皆足以立名當時埀聲來葉彬彬鬱鬱稱極盛焉然而代不乏人人不一制著作旣富篇什遂繁不有所裒輯慮無以觀其備也不有所詮擇慮無以得其精也古來采獲之家載在四部名目滋多類皆防佚其流布人區者自蕭統文選而外唐有姚鉉之文粹宋有呂祖謙之文鑑皆限斷年代各爲一編夫典章法度粲然一王之制前不必相師後不必相襲此可限以年代者也至於文章之事則源流深長今古錯綜盛衰或通於千載損益無關於一朝此不可限以年代者也諸家之選𨿽足鳴一代之盛豈所以窮文章之正變乎朕畱心典籍因取古今之文自春秋以迄於宋擇其辭義精純可以鼔吹六經者彚爲正集卽間有瑰麗之篇要皆歸於古雅其綺章秀制弗能盡載者則列之別集旁采諸子錄其要論以爲外集煌煌乎洵秉文之玉律抽牘之金科矣夫帝王之道質文互用而大化以成聖賢之業博約並施而性功以備是書也𨿽未足以盡文章之勝於聖人遊藝之防亦庶乎其有當也夫

聖祖仁皇帝禦制文集卷十九

欽定四庫全書

聖祖仁皇帝禦制文集卷二十目錄

記

鄚州水澱記

乾淸宮讀書記

南巡筆記

泉林記

雪記

宮中日課記

欽定四庫全書

聖祖仁皇帝禦制文集卷二十

記

鄚州水澱記

康熙十八年己未暮春之初朕萬幾有暇行幸鄚州於是惠風拂地淑景浮空節應佳辰時登令月與羣臣春搜於南浦泛舟於河澱庶憑歡心以召和气萬物暢茂順陽和而布政三光燭耀賑貧乏以勸農𨿽無山林臺閣之趣水村林藪有淳厚之俗沙鷗錦鱗互相游泳春花野艸參差萬狀觀之不足因同侍從諸臣題詩賦鼔瑤琴俯仰古今飛觴飲宴昔人橫汾昆明之遊皆所以洽上下之情同君臣之樂豈獨流連光景已哉故記之

乾淸宮讀書記

二帝三王之治夐然尙已後之人興於千百世之下而欲遐稽往烈以爲多聞畜徳之資非載籍是賴厥道無由顧載籍極博大而道徳之淺深政理之因革小而聲

名度數采章文物之繁靡弗該也靡弗悉也若徒習其文辭侈其浩博而不深考其道法之大原得諸心而致諸用古人之言皆陳迹耳於我何與焉朕自沖齡性耽問學踐阼訖今罔自暇逸未明求衣待旦視事講臣執經羣工入奏未嘗一日不與相接旣退裁決庶務披覽章疏有間則書冊翰墨之外無他嗜好端居乾淸宮取六經之書發而讀之以求契夫古聖人之心將以致其用而未能也又上下古今盱衡數千載思昔人之所以致其用者而求之乎紀志表傳編年紀事之文將以考其用而知其心之所存朝斯夕斯怡然忘倦蓋浩乎其未有涯悠然其未有艾也比者海宇乂安國家閒暇而風俗人心未能登進淳良聿臻上理毎一念之然於懷將以得之於心者而實致諸用焉積晦明閱寒暑展捲吟誦神理淵穆如晤古人夫幹爲健天得一以淸所貴執中而建極也自彊不息以希天遜志好學以希聖朕𨿽不敏詎弗勉旃

南巡筆記

康熙甲子春日有以時値上元請行封禪及巡狩燔柴諸典禮者夫朕涼徳菲躬臨禦海防邇年以來水旱兵戈民亦勞止𨿽邀天庇佑四海蕩平萬姓樂業實未有丰功偉烈足以昭示來玆何敢效法前人銘功紀徳至於巡狩古天子所以周省侯國使諸侯肆覲明堂考其政績今天下之權統一於內督撫之賢不肖朕皆得而知之又無事於巡狩之名也惟是近畿郡邑屢經巡幸補助時施而東南黎民風俗尙未周知乃於秋九月陳請

兩宮暫違定省二十八日出京師經河間徳州閱濟南城觀趵突泉題曰激湍百姓遮拜馬首口戶繁盛比屋可封昔稱臨淄之間肩相摩轂相擊者今尙有遺風焉十一日至泰山石徑崚嶒緩步登陟四十里禦障崖瀑水懸流五大夫枯松猶在巖畔或亦後人繼植者入南天門捫秦時無字碑至孔子小天下處眞可収羅宇宙暢豁襟懷題普照乾坤雲峯諸字宿泰山巓月色淸朗賦詩遣興來日登日觀峯看扶桑日出下山祀於嶽廟嶽爲五方之長髮生萬物故躬祀之爲蒼生祈福十三日雨雪駐蒙陰縣侍臣云明日小雪喜其應候詰朝雪霽望防山峯頂半入雲霧或隱或現其上石衣土人攀縋取之名蒙山頂上茶嘗考四川雅州有防山五峯極髙峻上產甘露茶世所傳者或雅州之防山也渡沂水取魚旣多且鮮因遣使馳進

兩宮以志思戀之懷葓花鋪靑淮之界居人輻輳十八日發宿遷縣閱黃河北堤岸一百八十里頻年水患工役浩繁民俗罷敝不若山左之庶饒渡河舟行過淸江浦淮安府商賈往來舟楫如織寶應縣髙郵州邵伯鎭皆以湖水泛濫未復故道居人艸屋臨流牀竈半在水中朕甚憫焉登岸步行十餘里親察水勢召集耆老秀才細訪其故皆云自海口壅塞水無所歸二十年來田畝已成巨浸賦詩紀事思所以拯濟之卄三日抵維揚市肆繁華園亭相望遊平山堂天寧寺百姓持香夾道意甚誠敬平山堂乃宋臣歐陽修所建修以文學侍從之臣出知揚州爲政之暇優遊談防傳爲佳話故朕詩有文章太守心偏憶之句卄四日將由儀眞幸江寧府忽遇順風可以速達京口遂乘沙船順流而下波恬浪靜瞬息七十里沙船江中戰艦也自嶽州長沙用兵以來多得其力今河海淸宴當時戰具僅供渡江之用然安不忘危朕於此時未嘗不念艱難用武之際次早登金山孤巒隱岫屹峙大江中飛閣流丹金碧照灼更有一峯離立曰善才石郭璞墓在其西上有妙髙臺畱云亭朝陽洞下有中泠水稱天下第一泉朕率扈從諸臣一一探眺縱目千里題江天一覽四字並賦二詩竹林禪院在鎭江府城南五里曲徑逶迆茂林修竹髙者四五丈大者圍尺靑葉碧枝陰森崖谷實北地之所未有晚而登舟揚帆丹陽縣常州府無錫縣俱未及泊一晝夜行三百六十餘里達姑蘇舟人雲從無如此之速者卄七日由楓橋入閶門登城閱視士民觀瞻莫不忭舞有獻賦頌者是日駐蹕城中念執事人役辛勤遠來徧賞白金聽其各帶方物以示體卹卄八日回鑾過虎丘山不甚髙亭榭闌檻布滿其上千人石髙下可容千人傳爲生公講經處故旁有防頭石劍池在夾崖中殊可觀平逺堂俯瞰虎丘之背田疇林木望若錯錦蘇民仍列酒坊茶肆各安生業管弦競奏覺有升平景象然徒事紛奢罔知務本未若東北風俗之朴實耳夜坐舟中與侍臣髙士奇探論古今興廢之迹或讀尙書左傳及先秦兩漢文數篇或談周易或賦一詩毎至漏下三十刻不倦日以爲常蓋詩書意味深長不似耳目之好易於煩厭也舟過無錫縣遊錫山觀惠泉石甃八角池水色渟味較玉泉遠不相及不知前人何以稱之爲第二泉二十九日由丹陽縣陸行初一日過句容縣蜿蜒石堤數十里抵江寧府雨花臺在城南登之則江山城郭歷歷可見報恩寺規制壯寶塔九級金碧琉璃盡鏤梵相結構之巧殆竭人工非前代內帑所修不能至此城中闤闠充實煙火萬家景物太平昔稱六朝佳麗今亦不減大都也明日祭明洪武陵見其頽廢勅地方官禁防之過明故宮僅存遺趾不禁慨然作過金陵論並賦一詩登觀星臺望後湖題曠觀二字又明日再遣使進

兩宮方物閱鎭將射於教塲頒賜扈從諸臣幣帛督撫禦衣初四日發江寧府泊燕子磯峭壁臨江亦有勝致初十日閱髙家堰堤工望洪澤湖汪洋千頃復由河南岸行一百八十里過桃源縣十一日渡河至宿遷次日駐蹕葓花鋪自郯城沂州取道東兗渡沂濟祊汶泗諸水泗水出陪尾山下泉林寺側石穴吐水眾泉俱導古樹成林有石碑刻子在川上處然闕裏志載孔子觀川亭在尼山宣聖廟側未知孰是十六日長至節天气晴暖無朔風祁寒扈從諸人莫不欣喜十七日少昊陵顏子林駐蹕曲阜縣南十八日黎明祀於闕裏齋心穆穆若有所見禮畢坐詩禮堂命孔氏子孫講周易大學徧觀車服禮器及漢唐碑版檜樹在大成門內古榦蒼然苔蘚潤澤眞靈迹也敬想至聖道冠百王前代畱金銀器具皆人力可辦獨以仗前曲柄龍蓋畱廟中並書萬世師表四字過闕裏詩古檜賦出北門釃酒孔子墓下伯魚墓在孔子墓東十餘步子思墓在其前西有子貢廬墓之所左有宋眞宗駐蹕亭林中奇樹蔥鬱未可計數行三十里駐蹕兗州府杜甫所謂浮雲連海岱平野入靑徐是也念周公制禮作樂道接文武頃過曲阜未得躬謁廟庭特制祭文遣親藩代祀之遂由汶上東阿髙唐至徳州亟欲定省

兩宮兼程而歸是行也往返數旬所歷山東江南諸郡縣日以周諮民隱體察吏治爲首務行道之頃復得覽其山川憑弔古迹至於地方利則將有以斟酌損益焉率筆記之示朕之不徒事遊豫也

泉林記

朕被服至道誦法孔子於詩書簡冊之中羮墻載見如聞其言論而接其聲容者匪伊朝夕矣嘗以不得一登闕裏之堂觀其車服禮器山川風物慨然至聖之音徽毎低佪於中而不能自已乃者在廷之臣咸謂古者天子巡省方嶽觀察民俗朕兪其請因念岱宗在望於邁魯郊夙昔所懷今玆可慰歲之冬月輿衞北還抵於泗水東境距其縣治五十里陪尾山之陽眾泉出焉石竇防岈淸流蕩潏下合沂泗逺波悠然相傳爲子在川上處云旁有古寺厥名泉林陂陁幽曠樹木茂宻𨿽古今異時陵谷不攺去聖人之居如此其近意者當日杖履所經周覽原泉黙契道體喟然發水哉之嘆者其卽斯地耶於是停驂弭節瞻眺久之恍乎如有所得殆移晷而後去也夫天地無終窮流水之出於天地者亦無終窮聖人之道川流惇化萬古不息與天地流水同其無終窮焉其何能已於予懷耶孔子之系易其言天也曰行健言地也曰無疆孟子之言水也曰盈科而後進君子之於聖人之道也溯源窮流學水至海亦若是焉而已矣朕旣幸宮墻親覿至止非遙而又喜泉源勝地聖迹所存而得遊歷其處也遂爲之記

雪記

民之貧富關乎歲歲之丰歉因乎天稼穯之道雨暘時若不苦旱不病澇則力作省而百谷暢茂及乎西成収獲必倍是謂丰年若宜暘而雨宜雨而暘髙下燥濕違乎物性農力必困而百谷之登亦絀矣朕撫玆兆庶念民爲邦本而歲爲民天故衡量雨暘首於農事爲兢兢比者畿甸之內夏則少雨冬則少雪蓋偏於陽也間省刑簡賦廣行賑卹天亦隨感輒應然甘澤之施未極汪濊恆用爲憂甲子冬南巡還京師越數日大雪幸薊州復雪喜而記之以詩於時三輔郡邑逺近數千里田疇溝澮罔弗霑被數年以來未之有也小雅信南山之章曰上天同雲雨雪雰雰繼之曰旣優旣渥旣霑旣足生我百谷言乎雪盛於冬而潤澤乎春能使土膏饒洽而百谷丰實以臻有年之慶也則玆之應候而降周徧繁密淪浹郊圻若此將五土之宜賴以潤三農之緒賴以興殆丰年之徵也謂非天之所貺歟聞之雪乃五穀之精得則嵗丰歳丰則民富朕於是有厚望焉因援筆而爲之記

宮中日課記

嘗讀商頌之詠成湯也曰聖敬日躋周詩之詠文武也曰緝熙曰執競其詠成王也曰夙夜基命宥密而史亦稱大禹惜寸陰蓋古帝王未嘗不終日幹幹夕惕若也朕於宮中未明求衣辧色而起則命講官捧書而入討論義理是典學者爲一時出禦宮門則羣工循序奏事朕親加咨度是聽政者爲一時已而閣臣升階朕與詳求治理咨諏軍國者久之若夫宮禁之務各有攸司廷臣退乃裁決焉旣事竟罷朝宮中圖籍盈几案朕性好讀書丹黃評閱輒徑寸辧別古今治亂得失暇或賦詩或作古文或臨池灑翰以寫其自得之趣止此數事已不覺其日之夕矣及宮中燃燭玉漏初下則省一日所進章疏必審其理道之安而後已要非夜分不就宴息也如是者歲率以爲常夫禹湯文武成王之徳自揣烏能企及而不敢懈逸之心或者其庶幾焉因爲記自勗以比於盤銘之義云

聖祖仁皇帝禦制文集卷二十

欽定四庫全書

聖祖仁皇帝禦制文集卷二十一目錄

說

爲學如鏈金說

老安少懷說

佛牙說

詩說

琴說

稼說

操舟說

解

信古解

八議解

鄕舉裏選解

以徳爲衛解

欽定四庫全書

聖祖仁皇帝禦制文集卷二十一

說

爲學如鏈金說

伊尹之告太甲曰徳無常師主善爲師善無常主恊於克一先儒釋之以爲學未有得不可執一定之見徳無常師泛觀而博取也學旣有得不可無一貫之理恊於克一反觀而約求也昔人有云聖人之取善如冶人之鏈金或取於沙或取於水初無定在所謂徳無常師也迨旣鏈焉沙者忘其爲沙水者忘其爲水但見其爲精純之金所謂協於克一也其諭可謂至明切矣而猶惜其防之未暢也蓋金之在礦也其爲沙礫者恆多其爲金者恆少此猶繼善成性之後天事漸漓人心危而道心微也及夫金之在冶其質判矣然必汰其非金者而存其是金者此猶人之气稟不能無殊善不善之數常雜揉而互勝而硏辧之功則在乎去不善以存其善也

至於就冶之後則所見無非金者然金猶有上下之品必淬之鑠之以務底於精然後爲鏐爲鐐者出焉此猶眾善防歸之後吾以一心統其全於萬事萬物之理一以貫之是純粹之至一之極也昔揚雄之言因鑄金而得鑄人久矣金之說之通於道也然自非深於學者其孰能知之哉

老安少懷說

天地者生民之本也教養者王道之原也聖人者功化之極也民非天何以生非地何以養然天地能生養民而不能人督其孝弟戶賜以衣食也惟聖人出而節民之性阜民之財然後長幼得遂其宜出入得安其命故曰天地育萬物而聖人經天地然其道要不越於教養古者分疆畫井民授之田家各百畝居有宅宅有桑春而耕秋而獲夫而農婦而織當是時也老者其養於堂幼者其哺於室矣而聖人曰未也是不可以無教於是家立塾黨立庠術立序國立學以五禮防其僞而範之中以六樂防其情而導之和凡遒人木鐸以至樂正大司徒無一非教之官干戈羽籥夏楚之類無一非教之具故其時之民罔弗事長上以孝字幼孤以慈者自王政缺而井田廢民生困而教道衰壯者無以資其生貧者無以賙其卹於是老者不克奉而幼者不克顧此孔子所以慨然於王道而思安與懷之也朕撫禦萬國聖人之徳恆企焉而不逮而志在仁育元元每講求於老安少懷之道𨿽三代之井田學校非後世所能猝復而竊師其意則惟有薄稅斂以厚民生興禮教以正民徳而已𨿽然王道必積久而後成是朕志殆終無已時也

佛牙說

薊州之盤山寺相傳有佛牙闊二寸其長以倍寺之人藏而寶之豈不以其異焉而羣奉以爲神乎夫異固非聖人之道之所貴者聖人之道其質日用飲食其事君臣父子兄弟夫婦朋友行而著習而察是天下之大同也惟其同故人皆可以爲堯舜而忠孝節義之槪無不可以勉焉而至佛則不然離俗以爲髙矯情以絕物悖先王之教而創爲苦空之說舉天下之好異者莫有能尙之者也世之人爭騖其說之異而並及其形質之怪且誕者亦羣然尊奉之是非大惑歟夫堯之睂八彩舜之目重瞳堯舜不自爲異也而千古之下思學爲堯舜者以其孝弟之道欽明文思溫恭允塞之徳不聞其以睂與目也故使佛之牙出於僞耶則其譸張爲幻也已甚使其果眞耶則古之可怪者多矣又何足貴乎朕嘗巡幸畿東駐蹕此州聞有是事慮其罔世而誣民也因作是說俾州之人祛所惑焉

詩說

詩者心之聲也原於性而發於情觸於境而宣於言凡山川之流峙天地之顯晦風物之變遷以至君臣父子夫婦兄弟朋友之間古今治亂興亡之迹無不可見之於詩而讀其詩者𨿽代邈人湮而因聲識心其爲常爲變皆得於詩遇之故曰感天地而動神莫善乎詩然詩道升降與世逓遷三百篇之經孔子刪定者可觀可興可羣可怨極纒綿悱惻之思皆忠厚和平之意性情之正也夐乎其莫可及已迨詩亡而騷作騷亡而漢之五言作流傳於魏猶存古風降自六朝寖尙綺麗比興義缺唐以詩取士能名家者粲如林立初唐盛唐咸足上追風雅然其間矩矱𨿽一而心聲各別奇正濃淡品格自成不可彊而同也至中晚則菁華盡露而渾厚之象爲稍變矣若夫宋人爲詩大率宗師杜甫其卓然騷壇者洵能樹幟一代𨿽後人覽之覺言理之意居多言情之趣居寡然反復涵泳自具舒暢道徳之致及乎有明詩家起而規模唐音洋洋沨沨可謂盛矣而明之於唐終有間焉朕稽古之暇怡情吟詠於唐人詩集𨿽嘗誦習而猶念詩有其原故復上遡乎楚詞以及三百篇尋玩其指趣博徴其義理庶幾得其心之元聲而毋騖乎世之所彊同者因爲之說以自勉云

琴說

琴何自而昉也新論曰神農氏王天下而作琴通典曰伏羲作琴以修身理性樂記曰舜作五之琴廣雅曰文王武王加二以合君臣之恩於是琴制始備及孔子學琴師襄子如見文王今所傳文王操是也間嘗考其義上圓下方法乎天地前廣後狹別乎尊卑大爲君寛和而溫小爲臣淸廉不亂蓋有明良交濟之道焉又聞之琴者禁也禁入於邪以正厥心則閒邪存誠之道更寓於是朕詩書不輟陶泳性情於琴之理頗有防心油油弗釋不啻與神農伏羲數聖人晤語一室夫琴不樂中之一器耳乃精求其理遂至和天人通神明純君道表臣職正心修身阜財解慍無善不具何其廣大而淵微歟然則朕之崇徳淑性以諴和萬邦也殆於琴乎遇之

稼說

朕嘗讀雅頌諸什其時之公卿大夫士罔不盡力於田畝而其西成東作之景至被諸管升歌淸廟豈非以其事爲國之大務耶間考其義若生民之詩茀厥丰艸是去稼之害也甫田之詩或耘或耔是雝稼之本也良耜之詩荼蓼朽而黍稷茂是厚稼之生也其詳且盡若此朕軫念農業毎巡省畿甸時而春也則觀其播種之函活時而夏也則觀其良苗之懷新時而秋也則觀其谷穗之頴栗堅好用以親民亦因假以自樂非若周成之於豳風徒得之蒙誦而已然竊計其自春而夏而秋寒暑逓遷嗟我農人其間芟矱之功滋培之力蘊崇之方棄匪類而殖嘉禾如詩人所云者朝斯夕斯不遑啟處累閱月而谷乃告登甚矣稼穯之艱習焉而後知之也𨿽然世顧有耕而得餒者原其初非不庤乃鎛播乃種而始勤終惰污穢弗治稂莠弗剪苗在艸間迄乎秋期十無一獲豈地土之不宜天時之不善哉咎在害稼罔辧而養夫稼者未博其功也噫治稼之道可通於治天下矣

操舟說

器之利用而致遠者陸行莫如車水行莫如舟舟之爲用也逸於車而險或過之若享其逸而不入於險則恃乎操舟者之有其道也當夫水石擊撞波濤怒飛回颿如騖驟合若離此非其巧之爲乎至如浮滄溟駕虞淵歷艨艟如衽席泛浩瀚以洄沿此非其習之然乎若或淩萬頃之中流驚颶風之四集檣檝敧傾徒侶失色巧者不及施習者不及試斯時也惴惴然有胥溺之憂自非備之以至豫而持之以至愼殆鮮克濟事焉蓋其所爲巧與習者藝也而其所爲豫且愼者道也易曰濡有衣袽終日戒詩曰紼纚維之言其豫也言其愼也朕南巡江淮間見操舟者苟備之豫而持之愼矣𨿽大舟罔弗如其意之所欲爲焉苟備之不豫而持之不愼舟𨿽小亦不能勝任而愉快也夫舟一器操舟一藝耳猶必有道持之以不至於敗況居天下之大器者哉揚子有言乘國者其如乘航乎航安則民安矣此物此志也解

信古解

學以求古人之是也非以求古人之非也六經之義蘊博大精奧有終身探索之而難盡者自後世好異之徒喜立已說以爭衡於世於是離經悖道無所不至而身心之所喪者多矣究之古人之論其理常昭於千古而彼之所非議古人者卒不能行其所獨是也孔子曰我非生而知之者好古敏以求之者也又曰述而不作信而好古夫以孔子之神聖而一則曰好古再則曰好古絕未嘗有一端辧駮古人者惟汲汲皇皇以深窮其理遵循其訓而已此其故何也夫亦曰我之學於古者求其有益於吾身吾心云爾豈以是求異於古人爲哉慨自孔子歿而異端邪說紛爭並起互相抵牾大道愈晦於是不知而妄作肩相望也賴有宋濂洛關閩諸儒起而闡明經學聖人之道復著使後之人篤信其說以求古人之所爲是者是亦世道之幸矣朕故作此解以導世之惑於異學者

八議解

嘗讀周禮小司宼以八辟麗邦法曰議親議故議賢議能議功議貴議勤議賔竊嘆古聖人之統馭臣下何仁至而義盡也無論堂陛相得之時歌蓼蕭賦湛露藹然其有禮意焉卽爲之臣者職業或有所忝以罪戾貽羞勢不得不繩之於法而猶必多爲之解以君子長者之道待之夫豈聖人之有所私於其間而故以屈天下之法哉特以親故賢能功勤貴賔八者皆素所倚毗而禮貌之者也若一旦有罪竟與疏賤之儔輿之輩同罰而並辱非所以厲廉恥而彰仁恩也故嚴其防於五刑而通其權於八議語曰禮義節廉以治君子又曰履𨿽鮮不加於枕冠𨿽敝不以苴履言乎貴賤之有體也秦用申商之術行督責之令耑尙峻法治以大壞漢初猶有餘風至文帝用賈誼之言而大臣遂有廉恥自重者朕禮遇臣下惟期其砥礪於無過卽間有微眚亦不忍斥言之也庶幾百爾卿士其爭自勉於道義之途而漸有禮讓之風焉由是而往將八議亦可存而弗論也夫

鄕舉裏選解

取士之塗古今異制得失之數可考而知也古者大司徒以三物教萬民而賔興之徳行居其二而藝居其一五禮六樂之文不先於知仁聖義孝友睦婣也春秋衰世齊桓霸主而國語所載正月之朝親問鄕長猶必以慈孝賢仁爲選首此古人鄕舉裏選之法惇本而崇實得人所以盛也自科舉之法行上之所以求士與士之所以自見相率而趨於記誦之學文辭之末由是古制大變而得人之效衰矣夫十步之間必有茂艸十室之邑必有俊士天之生才豈以世爲厚薄而後世之人才寖不及古者法使之然也然欲盡廢貢舉而復鄕舉之舊又有所不可蓋古之風俗純茂人心質朴故匹夫有善可得而舉有不善可得而誅選舉一出於至公而無狥名失實之患後世文巧日勝澆競滋多徵賁者或由於勢利之交簡斥者或出於愛憎之口此九品中正之法所以終不可行也𨿽然貢舉之不可廢者勢也非法之盡善也必也愼簡有司嚴立程品取實學而汰勦說崇雅正而削浮誇矯鑑其前違而課責其後效以無失乎聽言觀行之意則庶乎其可以得人矣

以徳爲衛解

城郭之固足恃乎公輸之巧可仰而攻也河山之險足恃乎五丁之勇可啟而乘也兵革之利足恃乎耰鋤棘矜之子可起而抗也蓋天下大器也有天下大業也幅員之廣人民之眾至遼闊而莫可紀極使必畫地而守之家撫而戶諭之其勢將不能終日聖人知其然故常有道焉合天下之渙而不至於離爲之本仁以育之率義以正之忠信誠慤以行之哀矜惻怛以嘔諭之使夫天下之人親之如父母肫然有不可解之誼如是而我之所以爲天下者亦庶乎其可以無患也故曰以力爲衞者一夫之雄也以險爲衞者一國之守也以徳爲衞者天下之所以善建而不拔也夫古之善爲衞者莫如秦內之尺寸之兵毋得入殿廷外之罷侯置守収天下之兵銷以爲鐘鐻卒之盜起於博浪之中禍及於齋宮之內當此之時非無衛也明之時其君皆深居九重狃於燕逸間以郊祀親行所乘輦皆用鐵絲爲障以防不測然其究也羣盜並起以至於亡此亦非備之不豫也故尙徳則𨿽無周廬式道而可以爲安尙威則𨿽有金城湯池不可以爲固治天下者觀於此亦可以擇術矣

聖祖仁皇帝禦制文集卷二十一

欽定四庫全書

聖祖仁皇帝禦制文集卷二十二目錄

碑

聖感寺碑

賜一等公遏必隆家廟碑

黒龍潭重建龍王廟碑

賜廣西巡撫馬雄鎭墓碑

賜福建總督範承謨墓碑

中臺演教寺碑

東臺望海寺碑

欽定四庫全書

聖祖仁皇帝禦制文集卷二十二

碑

聖感寺碑

夫以北極神京西山勝地巒回互艸木蘢蔥晴嵐霽雪掩映皇居秋水春華邀迎翠輦非徒百工職事瞻仰於斯實亦九州風土形勢所在其間招提梵宇極雕梁巨麗之奇精舍珠林盡繡桷紆回之巧然松云燈火不聞禪誦之聲泉石荒苔難覓經行之迹故𨿽危甍聳漢上接雲霄而紺殿凝塵空頽歲月朕毎遊歷其處輒爲致慨於衷平坡寺者僻處西南遙臨宮闕刻盤螭於玉砌丹碧流金塑寶像於琳宮煇煌映藻罘罳网戶饑鴿時馴鈴鐸鳴檐野狐知肅迨時移物換雨圮風侵華榱作防已無往日之觀畫壁成泥誰識當年之璀璨寺僧海岫篤實持躬勤勞砥行簞瓢布衲林中不演三車瓦鉢芒鞵胸次時防五戒十載經營重新殿廡六時功

課繼廣門庭遂使淸宵梵唄蕭疎盡入寒空向曉鐘聲颯沓仍隨秋雨浮屠之傳於斯無媿朕萬幾有暇七校偶過省耕省斂時駐蹕於玆山一豫一遊再撫臨於其地詢知本末感

佛慧之重光鑑彼勤劬啟聖功於匪懈更名聖感特賜宸書欲使遐邇具瞻臣民共識豈若崇祀作佞開愚甿奔走之端惟曰致敬而遠法往聖格思之道勒諸貞瑉垂感防於千秋記注瑤編志心期於一日臣工上下咸悉朕懷

賜一等公遏必隆家廟碑

孝昭皇后壼徳攸宣倫情肫篤念父母鞠育之勤思祠宇春秋之祀朕嘉其意遣官督理後二月皇后已崩十七年十二月工作告成因諭內閣詳考明代實錄允符典例特賜碑文勒諸貞石粵稽往代臨禦萬邦必惇九族宮闈化洽內輔惟賢眷祐之隆宜崇曠典以篤椒親道至備也孝昭皇后仁孝性成溫恭徳著久存屺岵之思每深霜露之感爾一等公遏必隆同妻縣主敬愼齊家洽謙沖之令望肅雍秉訓誕淑愼之坤儀是當錫以丹堊享以蘋蘩爰命冬官董其興作事方行乎二月哀忽動於六宮未遂之志朕甚悼焉念爾勲戚大臣兼核歷朝典制落成之日用賜丰碑昭國家不遺故舊之恩示皇后永懷顧復之念光流泉壤堪爲戚屬之羽儀名列丹靑不愧綸言之奬賚凡爾子孫克保無斁欽哉

黒龍潭重建龍王廟碑

傳曰神有功徳於民則祀之能捍大患禦大災則祀之非此族也不載祀典朕自禦極以來夙興夜寐惟思稼穯爲小民之依所期時和歲丰嘉生樂育然年谷順成雨澤是資詩曰琴瑟擊鼔以祈甘雨信乎

天心仁愛亭毒萬物而協靈效順優渥霑足之應皆有神焉以司之亦如分猷布澤之無敢曠厥職焉距京師西三十餘里金山之麓有潭然以深不泛不涸前代時以亢旱禱望其地輒能興致靈雨因名黒龍潭焉潭之側倚山瞰壑舊有祠宇以祀其神朕數以祈雨駐蹕於玆爰謀式廓其廟貌以昭靈貺而敬民事今者四郊之內雨暘時若歲登大稔工適告成惟神之功徳實能膏澤田疇以福庇生民揆諸捍患禦災之義莫大於此用是勒諸貞石垂示無窮寧不偉歟

賜廣西巡撫馬雄鎭墓碑

朕惟臣子之誼大節爲重然平居無事之時人人侈談忠義一旦臨事而爲國捐軀確乎不奪者蓋寡則所稱成仁取義之士國家得之宜何如褒崇焉爾馬雄鎭洊歷禁近簡授節旄恪共之譽有聞綏輯之功斯著豈意叛藩逆命怙惡弄兵急變起蕭墻之中孤城介桂嶺之外聲阻援絕形絀勢危爾則以死自持抗詞罵賊遂觸凶怒橫致幽囚然猶志切輸忠力圖滅宼間關遣子萬里來歸慷慨上書一心罔貳丹誠旣通於王室闔門咸殉於巖疆節挺冰霜歷四年而益厲操堅金石經百折而不撓可云烈矣嗚呼惟見危乃知授命之不易疾風勁艸繄爾一身實荷綱常之鉅朝廷養士數十年有臣如此庶無負焉朕用旣憫且嘉特考彞憲賜諡文毅躋以崇階爰勒貞瑉昭示來世凡屬臣僚聞風興起咸思自勵爾之爲功世道豈淺歟康熙二十一年正月二十六日

賜福建總督範承謨墓碑

朕惟朝廷簡畀重臣授以封疆之任平時則竭誠殫力以靖厥職猝逄事變則有凜乎不可犯確然不可奪之節捨生取義流光天壤古所謂不二心之臣如此而已爾範承謨名臣之子奮迹甲科入侍禁林出典節鉞咸有聲績著於當官洎閩疆蒞鎭之年值狂豎盜兵之日宼起門庭禍生肘腋智未及施勇不暇展而爾志恥幸生義無苟免奮身罵賊誓不共天遂致闔室幽囚三年拘系阻敓其衣食廹脇以甲兵凶焰彌張貞操愈勁卒蹈白刃以作完人慷慨從容兼有其美玆者底定疆陲申明命討罪人斯得臣節益昭倍深軫悼之情特厚飾終之禮寵以隆秩諡曰忠貞嗚呼褒忠顯善帝王治世之大權恩命疊頒朕曷有私於爾以培正气以植人倫庶使選愞之士覩盛典而知興慕義之夫聞休風而加勸勒諸貞石其永有譽於無窮哉康熙二十一年四月二十六日

中臺演教寺碑

五臺之山髙出云代然不與嶽鎭之列山經禹貢以及道書所稱洞天福地均莫之載蓋自昔爲釋子所棲故與峨嵋普陀號三靈山之三山者或在海上或當巴蜀險遠之區惟玆山峙神京之右千里而近宜登陟者較多焉朕嘗覽觀載記謂玆山東有離嶽火珠西有麗農瑤室南有洞光珠樹北有玉澗瓊枝中則有自明之金環光之璧是靈秀所鐘中臺爲尢異矣臺髙三十有九里遊者至是必思憩息之地此自唐以來演教寺之所由建也山峻多風寺久傾圮朕爰命工拓而新之譬諸於物澤雉十步一啄百步一飲鵬之飛九萬里而扶搖六月而息其遠邇髙下𨿽殊方其息自適之情則一也朕之命新玆寺亦欲登是山者咸有自適之樂焉爾

東臺望海寺碑

周官職方氏掌天下之圖辧九州之國州表一山以爲鎭躋其巓可以望海者則揚之防稽兗之岱靑之沂幽之醫無閭凡四山焉惟岱距海較遠登日觀望扶桑其岧嶤峻極尢非他山可比也五臺隸幷州州境無海而臺之東以望海名蓋雲中上黨晉地踞天下之脊山之麓旣髙而臺之髙復三十餘里龍泉以東岡巒陵阜皆處其下遠瞰滄瀛諸州景光惝恍儼若紫瀾浩渺與靑顥之气混涵相接記稱旭日方升望大海若陂澤信有以哉臺有寺榱棟桯桷不蔽風雨朕省方登此命加修葺復其初制蓮臺法相固極莊嚴已四方之人得於焉信宿縱睇溟渤之朝暾以視夫岱宗日觀又何多讓耶遂礱片石文以紀之

聖祖仁皇帝禦制文集卷二十二

欽定四庫全書

聖祖仁皇帝禦制文集卷二十三目錄

碑

南臺普濟寺碑

西臺法雷寺碑

北臺靈應寺碑

賜江南江西總督於成龍墓碑

至聖先師孔子廟碑

孟子廟碑

欽定四庫全書

聖祖仁皇帝禦制文集卷二十三

碑

南臺普濟寺碑

南臺世傳文殊示現之處也臺當山之陽地稍暄暖金蕖日菊佛鉢之花生徧崖谷若錦繡之相錯故其曰錦繡之峯有寺曰普濟蓋宋所建云佛氏之教息心淨業以獨善其身而文殊所願在饒益眾生布施以廣仁義持戒以守信忍辱以爲謙精進以施敬禪定以守靜智慧以通理其慈惠之心有獨者自漢以來淸涼之山代有精舎至宋之十寺爲國祝釐恆賜詔褒答載籍傳之所從來久矣山之僧棲巖飲澗以自甘惟守其師之說以獨善其身寺有圮者力不能興葺也朕登南臺乃命復新普濟寺以居僧徒之息心淨業者俾祝釐於是登臨者覩象教之精嚴慈惠之心可以油然而生矣

西臺法雷寺碑

朕聞鷲嶺蜂臺不少水晶之域鵠林鹿苑恆開金粟之園莫不獻露裛之千花蔭春浮之防樹廼有龍湫抱鉢偕猿鶴以髙棲燕子成龕捫藤蘿而直上況夫竺法蘭之初地舊是花宮勾龍爽之畫圖羣推紫府緗蓮照野智炬長然靑豆開房精廬用結西臺絕頂有法雷寺焉方廣化城文殊密宇琉璃布地霄鄰掛月之栲栳名山磴轉千云之石僊人五百靑髻曾遊沙界三千玉毫盡撤指修蛇之負壑恆嶽匪遙數歸雁之銜蘆並門在下朕對淸涼之勝景招閶闔之長風北瞻則畢月昴車西顧則參旗井鉞憫此伽藍久廢飭其瓴甋重新紺馬銖衣長轉相輪於云表桐魚茶版仍流淸響於山椒庶使龍象行時金閣逺符大歷狻猊坐處神光復現元和云爾

北臺靈應寺碑

淸涼山左鄰恆嶽右接天池環基五百餘里五竦峙而北臺爲最髙歲癸亥二月朕鑾輅西巡登其層巘雲气生舄履之下開合萬變時春雪方霽靑霄夐絕天風颯然所謂身歷淸靜之域目睇澄鮮之境心遊太古之地盈縮造化吐納顥气冷然善也臺名葉斗舊有靈應寺丹靑虧剝杗廇欹傾朕念衣緇之流不外仁義以爲教故熙隆之代亦所不廢矧曼殊化宇恆著感通逺邇之人蘄向久矣爰命崇其陛戺飾其題楶土木瓦石丹堊金碧之需財自內出不渉經費工以傭給役弗違農是以工敏於事而民若不知秋八月告落成焉董事之臣請制文勒石以志之用以上昭景福於

慈闈下廣嘉惠於兆庻埀示於億萬斯年爾

賜江南江西總督於成龍墓碑

朕讀周官六計獘吏曰廉善亷能廉敬廉正廉法廉辯吏道厥惟廉重哉朕用是審觀臣僚有眞能廉者則委以重寄錫以殊恩所以示人臣之標準也爾於成龍秉心朴直蒞事忠勤而考其生平廉爲尢著以故累加特擢皆朕親裁蓋防自庶官之中洊授節鉞之任爾能堅守夙操無間初終古人脫粟布被或者嫌於矯僞爾所謂廉本於至誠聞爾之風可以興起乃不憖遺忽焉奄逝日者省方察吏南及江表采風謡於艸野見道路之謳思淸徳在人於今不泯惟爾之廉天下所知朕俯合輿情載褒勁節旣考名副實諡曰淸端祭以禮又晉之崇秩賜予有加恩卹爾子嗚呼人臣行已服官事主之道爾可謂有始有卒者矣顧不可以風世也歟

至聖先師孔子廟碑

朕惟道原於天之者聖自庖犧氏觀圖畫像闡乾坤之祕堯舜理析危微厥中允執禹親受其傳湯與文武周公逓承其統靡不奉若天道建極綏猷夐乎尙矣孔子生周之季韋布以老非若伏羲堯舜之聖焉而帝禹湯文武之聖焉而王周公之聖焉而相也巋然以師道作則與及門賢喆紹明絕業教思所及陶成萬世伏羲堯舜禹湯文武周公之統惟孔子繼續而光大之矣間嘗誦習詩書之所刪述大易之所演系春秋之所筆削禮樂之所修明本末一貫根柢萬有殆與覆載合其徳日月並其明四時寒暑協其序焉故曰仲尼之道一天道也朕敬法至聖景仰宮墻向往之誠弗釋寤寐歲甲子十有一月時邁東魯躬詣曲阜展修祀事復謁聖墓循撫松栝儀型在望僾乎至徳之親人也朕忝作君啟牖下民深惟夫子師道所建百王治理備焉捨是而圖郅隆曷所依據哉因勒文於石彰朕尊崇聖教以承天治民之意系以辭曰

遐哉三五維辟之式於皇尼山師道允植天畀木鐸覺彼羣生百行以正六籍以明賢邁唐虞聖則河洛綏和動來文博禮約性天峻極倫教孔彰學昌洙泗統歸素王炎漢崇儒少牢用饗厥後賢君髙山是仰予懷至聖蒞彼東方音徽云邈道徳彌光鬱鬱塋林峨峨祠殿企慕安窮羮墻如見泰岱匪髙東海匪深敬揚懿軌終古式欽

孟子廟碑

自王迹熄於春秋聖人之道或幾於泯滅卒之晦而復明歷千百世而不敝者恃有孔子也孔子沒百有餘年寖假及於戰國楊墨塞路禍尢烈於曩時子輿氏起而辟之於是天下之人始知誦法孔子率由仁義斯道之有傳至於今賴之是以後世學者如韓愈蘇軾之徒咸推其功以配大禹而閩洛之儒咸尊爲正學之宗傳烏虖盛已夫洪水之禍止於人身已爾楊墨之禍隱然直中於人心不有孟子使楊墨濫觴於前釋老推波於後後之人𨿽欲從千載之下探尼山之遺緖其孰從而求之因推述厥義刻文於石俾揭於鄒之廟其文曰尼聖旣往夐矣音徽後百餘歲聖緒寖微尙異實繁楊墨競煽防溺之禍酷於昏墊惟子輿氏距跛放滛以承先聖以正人心述舜稱堯私淑孔子正學修明百世以俟不有是者斯道孰傳宇宙晦霿萬物狂傎我讀其書曰仁曰義遺澤未湮聞風可企嶽嶽亞聖巖巖泰山功邁禹稷徳參孔顏刻石玆文於祠之下誦烈颺休用告來者

聖祖仁皇帝禦制文集卷二十三

欽定四庫全書

聖祖仁皇帝禦制文集卷二十四目錄

頌

福陵頌【幷序】

昭陵頌【幷序】

孝陵頌【幷序】

大徳景福頌【並序】

欽定四庫全書

聖祖仁皇帝禦制文集卷二十四

頌

福陵頌【並序】

惟

上帝鑑觀下民誕畀神聖俾立君極以開辟艸昧埀統億祀非甚盛徳曷克應天順人而締造鴻業焉我太祖髙皇帝聰眀睿知本於性生英武勇略迥不世出故能躬著戎衣手提尺劍而疆宇日拓丕受景命顯庸東國騰威區夏𨿽太王之居岐翦商文王之江漢歸化未足方斯赫濯也予小子仰荷

列聖丕基統禦萬國昄章式廓隆古圖籍所莫覯矣然上迹

聖祖當日一成一旅櫛沐風雨斬刈荊棘張彼撻伐順者綏之逆者殄之統壹羣部建元正位國始立焉旣乃鞠旅䢐徵遐邇詟服悉臣悉氓遂定鼎遼土而王業愈

光顯矣於戲盛哉惟

天生

聖惟

聖奉

天我

太祖創業之艱如彼而埀統之逺如此豈非天實授之而克荷厥休者哉予小子景仰謨烈奚敢忘紹述焉爰作頌曰

於昭

太祖誕膺景命允武允文體協仁聖天罰恭行赫然割正啟疆東海聿懷兆姓戰罔弗克威略如神徳罔弗冒桀驁咸臣受籙踐祚帝歷鼎新建官立制王路丕遵爰誓六師濯徵明國以少擊眾羣醜胥殛長驅鐵嶺墮彼阨塞芒芒遼沈隸我版域防極歸極乃建皇都大統肇迹炳埀帝謨在昔湯文蹶起一隅先聖後聖同軌合符皇哉龍興山川孔固

寢園崔嵬風雲盤互玉衣鐵馬百神衛護仰頌

先猷萬年錫祚

昭陵頌【幷序】

國家垂歷服無疆之休類必有神聖開天肇興王業又必有神聖繼體式廓鴻基故能經綸宇宙積功累仁保世滋大我

太宗文皇帝挺濬哲之資蘊欽明之徳紹膺寶位纘前謨而光顯之外奮威武內修文教百度具舉臣民胥悅於是南徵則墮巖關繞明都耀兵燕趙鞠旅齊魯投鞭渤海飲馬黃河六師安行莫我敢遏東徵則誅貳綏服朝鮮納款列爲屛藩西徵則三十五部厥角歸命貢賮奉朔蓋其允塞之猷桓撥之略赫濯於覆載間矣乃若惇九族惠元元郊圻以飭爵秩以班賞善宥過優禮勲舊求賢之思若渴崇儒之化丕隆𨿽古帝徳廣運曷以加焉當是時義問炳爍仁風翔洽一統之規已裕矣猶畫境息民俟天休命於戲皇哉盛哉昔殷祥長髮而湯受之周室本支百世而文啟之若我

皇祖詎有遜美予小子嗣承丕緖撫安海防以億萬禩之業紹述

祖徳敬揚

先烈廼作頌曰

猗歟

皇祖克配彼

天光被四表仁泛八埏旣受共球神人攸主至治洋洋謨訏訏桓哉七萃撻彼南疆匪疚匪棘兆人是匡䢐徵朝鮮爰渡鴨緑聲其攜貳綏其臣屬西荒千帳慕義同歸鐘鼔始振稽顙莫違至化覃敷函夏率育

天錫大寶景命有僕曰崇儒雅曰敍彜倫五章五用式迪俊民法度孔昭典常聿正嫓美唐虞惟後克聖建中錫極詒我後昆皇皇大烈億祀彌尊肅望

山陵光華燀赫永言埀裕敬承靡斁

孝陵頌【幷序】

蓋聞幹苞合契誕開長髮之祥坤極毓靈永錫丕承之祚是以溯若水者誦顓頊之遺風登谷林者仰陶唐之餘澤莫不煒煌瑤牒炳爍珍符垂裕萬年流輝千載況乎當紹庭之日篤纘緒之思覃厚旣深覲揚滋切者乎我

皇考世祖章皇帝躬上聖之資啟維新之運宅中圖治保大定功舞干羽於兩階武昭文洽受共球於萬國遠至邇安峻徳勲懿綱釀化至矣盛矣蔑以加矣肆予一人嗣膺歷服方厪纂承之志彌深對越之心展謁孝陵式瞻

園寢驚秋霜之始肅感春露之初濡光烈宣昭僾在見聞之內聲靈赫濯儼然陟降之前敬申繼述之情用廣敷陳之義爰拜手稽首而爲頌曰

奕奕

孝陵蔥蔥佳靄多沛艾兮土脈淳和地靈淸防無塵磕兮五屏嶂三臺襟帶拱內外兮王气如龍紫雲如蓋紛來防兮猗歟

皇考陟降往來常在玆兮桂宮蘭殿繡磶文榱郁參差兮鸞旂羽葆蒼虯翠螭何葳蕤兮太和充溢景光淑熹亙四維兮琬琰在房圖球在序神所處兮金穗宵明玉衣晨舉永終古兮如接形聲如聆笑語我

聖父兮以妥以侑式垂懿舉昭來許兮我寵受之蕃衍鴻龎命溥將兮紹聞衣徳繼序其則不愆忘兮凝休篤祜錫祉儲祥一人慶兮本支百世詒燕無疆祚靈長兮

大徳景福頌【幷序】

恭惟

聖祖母太皇太后躬備聖徳

天錫純禧作配我

太宗文皇帝內廷翼贊肇造邦家誕育我

世祖章皇帝瑞應昌期撫綏函夏爰及小子纘承基緒十有六載

恩勤鞠育莫罄名言訓迪深難於殫述蓋

皇天眷佑我國家篤生

聖哲母儀後昆以爲積慶凝祥之本猗歟盛哉啟百代之鴻圖樹千秋之懿則備累朝之孝養極四海之尊親徳福兼隆康寧壽考曠古以來未有若我

太皇太后之盛者也臣日侍

慈闈欽瞻

懿範戴天地而莫能窮其髙厚仰日月而莫能繪其光華顧念罔極深恩敢辭固陋敬颺萬一冀展微忱爰拜手稽首而獻頌曰

天開景祚運際龎鴻

太祖啟宇嗣以

太宗文武神聖帝業光融惟

聖祖母大徳嫓隆純仁至孝克儉克恭茂修內治佐厥成功迨我

皇考誕膺天祿衝睿承幹海宇賓服允賴

聖慈劬勞顧復式訓寛仁垂型雍肅徳洽萬邦恩流九族以天下養奄受多福越予小子大業祗承帡幪啟佑仰戴

慈寧仁如天覆靜比坤貞綱大政懿訓是程勉以懷保惕以勵精孫謀宏遠壼教光亨漙愛宣慈秉禮度義端莊誠一萬善咸備穆處深宮含庶類徳化殷流惠風遐曁

顯號鴻名昭埀後嗣

寶冊騰輝瑤編紀瑞

聖人之配誕生

聖人古惟太姒今玆比倫壽祺正茂休祉駢臻本支百世子孫繩振慶延家國光被臣民億萬斯年景祐常新

聖祖仁皇帝禦制文集卷二十四

欽定四庫全書

聖祖仁皇帝禦制文集卷二十五目錄

贊

至聖先師孔子贊【幷序】

顏子贊

曾子贊

子思子贊

孟子贊

老子出關圖贊

畫馬贊

陳所翁畫龍贊

筆贊

箴

講官箴

督撫箴

祭酒箴

給事中箴

禦史箴

守令箴

銘

硯銘

鼎銘

屏風銘

鳥鎗銘

鳥鎗銘

弩銘

弩銘

欽定四庫全書

聖祖仁皇帝禦制文集卷二十五

贊

至聖先師孔子贊【並序】

蓋自三才建而天地不居其功一中傳而聖人代宣其蘊有行道之聖得位以綏猷有明道之聖立言以埀憲此正學所以常明人心所以不泯也粵稽往緒仰溯前徽堯舜禹湯文武達而在上兼君師之寄行道之聖人也孔於不得位窮而在下秉刪述之權明道之聖人也行道者勲業炳於一朝明道者教思周於百世堯舜文武之後不有孔子則學術紛淆仁義湮塞斯道之失傳也久矣後之人而欲探二帝三王之心法以爲治國平天下之凖其奚所取衷焉然則孔子之爲萬古一人也審矣朕巡省東國謁祀闕裏景企滋深敬摛筆而爲之贊曰

淸濁有气剛柔有質聖人參之人極以立行著習察捨

道莫由惟皇建極惟後綏猷作君作師埀統萬古曰惟堯舜禹湯文武五百餘歲至聖挺生聲金振玉集厥大成序書刪詩定禮正樂旣窮象系亦嚴筆削上紹往緖下示來型道不終晦秩然大經百家紛紜殊途異趣日月無逾羮墻可晤孔子之道惟中與庸此心此理千聖所同孔子之徳仁義中正秉彜之好根本天性庶幾夙夜勗哉令圖溯源洙泗景躅唐虞載歷庭除式觀禮器濡毫仰贊心焉遐企百世而上以聖爲歸百世而下以聖爲師非師夫子惟師於道統天禦世惟道爲寶防山巖巖東海泱決墻髙萬仞夫子之堂孰窺其藩孰窺其徑道不逺人克念作聖

顏子贊

聖道早聞天資獨粹約禮博文不遷不貳一善服膺萬徳來萃能化而齊其樂一致禮樂四代治法兼備用行舎藏王佐之器

曾子贊

洙泗之傳魯以得之一貫曰惟聖學在玆明徳新民止善爲期格致誠正均平以推至徳要道百行所基纂承統緒修明訓辭

子思子贊

於穆天命道之大原靜養動察庸徳庸言以育萬物以贊乾坤九經三重大法是存篤恭愼獨成徳之門捲之藏密擴之無垠

孟子贊

哲人旣萎楊墨昌熾子輿辟之曰仁曰義性善獨闡知言養气道稱堯舜學屏功利煌煌七篇並埀六藝孔學攸傳禹功作配

老子出關圖贊【趙孟頫畫】

修身養壽古隱君子掌藏室書爲柱下史淸靜自正是其大防宗周式微羣雄龍戰逝將去此八荒周徧徐甲負笥靑牛服韅關尹望气物色門和光抱一目擊道存少畱著書虛無是論元文旣宣解人亦寡入於無垠廣莫之野去住兩忘物無害者吳興學士繪事肖神旣寫道徳又貌僊眞髙古肅穆髣髴伊人神龍見首變化莫同乘雲上下孰知其終至聖所名斯言我從

畫馬贊

大梁韓幹古之筆精寫此駿足千載如生紅光耀唇紫艷承睫削玉霜蹄團花霧鬛榦維葉象房宿效形體中儀式法合圖經鵠起鸞停風猋電駛不遇九方孰致千里我聞在昔文徳誕敷飛黃服皁騕褭駕車覽物心怡披圖神往曾是權奇曾是俶儻南浮滇水北絕玉山利玆地用充我天閒

陳所翁畫龍贊

雲龍騤騤眾物之靈暫行萬里少息千齡飛潛應候變化無形乾爻九五取象君徳時乘六位周流八極雲行雨施品彚生殖爰有哲匠絹素經營僧繇防筆董羽研精蜿蜒夭矯巧若天成嗟此好手聲價超越得水能飛防睛斯活波濤騰湧煙霧滅沒逺宅江海亦遊名都夏王逺駕虞舜受圖命官紀年用表禎符徳至泉水神物乃下馴擾可豢奚俟摹寫祕藏斯捲以驗眞者

筆贊

文犀之植中山之毫絢以藻采潤以蘭膏翡翠其牀玉璧其匣濡之隃糜翰染八法若墳若典若史若經奉以撰述逸於汗靑時維休昌誕敷文徳弓矢載櫜彤管競飭遐哉八表車書其同結繩云邈永資爾功

箴

講官箴

予企至道覃思簡編朝夕討習禮茂講筵詩人有云顯示徳行啟沃惟賢庶幾金鏡爾列詞苑峨峨在廷細旃廣廈論史談經體之行之朕躬是力載獻載替爾職宜飭毋務勦說毋苟雷同毋繆於正毋悖厥中在昔大儒稱先則古臯防是師言規行矩誼貴翼勵先正其心爾苟勿欺吐辭足欽詎曰名義可以塗飾詎曰聖賢可以蠡測關閩濂洛炳矣心傳撰述大防庠序宗焉用昭儒修用教澤爾其勉玆尙無攸斁

督撫箴

芒芒方域分理需人嶽牧之選實惟重臣寄以封疆千里而逺地則星羅令猶風偃控攝文武統馭官司繩違糾慢宣徳布慈廉善是旌貪黷毋宥小眚是矜吞舟毋漏彼昏而墨日削月朘或市徇縱以恣撟防澤不下殫民隱罔卹政廼不和爲時蟊賊曽是源濁而流則淸曾是表正而景則傾職汝之由是曰曠墜軫我元元保釐奚賴天命天討我不敢私勗哉有位敬聽箴辭

祭酒箴

予敷文徳式禮辟雍允維祭酒多士攸宗在昔有虞命防教冑洎於成周升彼孝秀撫今區夏遵路陳常海域遣子願齒膠庠爾長廼司表率匪易木繩斯直玉琢斯器烝烝譽髦爾儀是型濟濟橋門爾訓是聆惟廉持躬惟愼率屬佻達其懲戒董其勗皇矣謨典如鏗金鏞闡揚罔盡則效奚從毋矜而華導之誠正毋詭而趨範之孔孟王化丕盛視乎成均苟隳厥職曷明人倫儒行克臧汝績廼效黽勉詔媺助宣聲教

給事中箴

咨爾給事實專言職厥地惟親禁闥之側入納奏札出奉綸章淸勤斯稱敬愼斯臧六曹有失汝其正之百僚有邪汝其諍之予懷邦直謇諤足多庶玆有位胥用濯磨罔逞已私小心乃集罔見近利不阿乃立勿流於黨而苟爲同勿懾於威而戾夫公道貴毋欺論尙執要棄佞勵忠令聞始劭爾之無忝寵錫是承爾之弗率譴罰是膺憲典丕昭視爾賢否靖獻克誠國恩孔厚毋曰秩卑補闕拾遺夙夜匪懈勗哉攸司

禦史箴

柱下一星列曜太紫其象維何今也禦史淬厲風裁檢齊霜紀下飭官方上參國是肅肅柏府峨峨豸冠其職淸要簪筆朝端百司有闕是繩是彈民澤或壅是宣是殫汝不自克何以懲墨汝不自正何以糾慝毋畏彊禦毋縱殘賊庶幾夙夜邦之司直昔之法吏正色臺中爲我耳目效彼股肱馳聲簡冊流美無窮敬之敬之罔不克恭

守令箴

五等封建古今異宜郡縣之制百王同規壤地磐牙提封棊峙大者一州小則百里有社有稷有民有人守令何職職玆拊循勸農課桑宣條設教偃風以徳從星惟好毋營筐篋毋急簿書悃愊之治歲計有餘莫髙匪天而卑其聽莫愚匪民而智其性民不可掩天不可欺一之不愼而戚自詒稽古治效嘉禾瑞麥勉能其官紹休前迹

銘

硯銘

鳳咮之姿龍尾之質雕焉琢焉登翰墨室如珪之方桓信是率如璧之圓蒲谷是匹或巉而巖芙蓉崒嵂或潤而泉玉膏湓溢腹坦而容目仰而出外斂其華中堅其實端溪伊何縝密以栗銅臺伊何澤黝以桼靜兮不佻動兮不軼研之隃糜運之不律磨礲性情發揮道術厥功懋哉允惟迪吉

鼎銘

庖犧作鼎尙象太乙神禹鑄金九鼎崒嵂皇哉鼎義易稱元吉防濟以離烹飪何飶享帝養賢位命凝一初象維陰利其否出二克剛中是爲有實陽居廼腹和而悔失苟或比陰覆餗莫卹厥鉉伊何金玉其質大徳保之守以無逸

屏風銘

維爾卓立巍然向離亦稱斧扆亦名罘罳動而有則靜而不欹端廉方直藩翰攸宜繄昔漢殿圖畫載披永言好徳納彼良規洎乎唐室十漸用裨大書作障釋玆念玆予懷上聖治企無爲南靣聽政埀拱於斯云何敢逸廣列訓辭儗諸士史以獻典詩

鳥鎗銘

範金爲質石火中蘊體約用宣威制勝潛發其機愼持其柄摧堅擊逺聲光震迅翼我武功式臻耆定

鳥鎗銘

一器也體類戈防功逾矢礮當機迅發則星馳而電激落雲霄之勁翮殲林莽之軼材洵武功之良具更無所施而不宜

弩銘

珍木自南其理則直省括有度用以觀徳

弩銘

夾也柔克唐也剛克不剛不柔玆器維則

聖祖仁皇帝禦制文集卷二十五

欽定四庫全書

聖祖仁皇帝禦制文集卷二十六目錄

雜著

講筵緒論【計四十六則】

欽定四庫全書

聖祖仁皇帝禦制文集卷二十六

雜著

講筵緒論【計四十六則】

大學一書言明徳新民誠修已治人之要道也千古君道之隆莫過於堯舜觀克明峻徳以親九族平章百姓協和萬邦此正大學修身教家由家及國由國及天下之理然必已徳旣明而後可推以及人故大學以愼徳爲本

古人有言反經合道謂之權先儒已有論其非者天下止有一經常不易之理權衡輕重隨時斟酌而不失乎經常之理此卽所謂權也豈有反經而可以行權者乎古稱慶都感赤龍之祥孕十有四月生堯此等事先儒常疑之正孟子所謂盡信書不如無書之意也蓋聖人不語怪以垂戒於世而後人猶有矯誣上天侈言祥瑞之事況敢從而啟之乎

前代治河皆以爲宜疏決而放之海則永無河患但今運道自淮以北必由黃河一百八十里而後達於運河與古形勢不同則古說亦何可盡行也

論才則必以徳爲本故徳勝才謂之君子才勝徳謂之小人司馬光之言洵爲篤論

寛容納正所以開敢言之路而使人得盡其言舜之大智全在於此

從來有生知有學知有困知而及其成功則一未有下學旣久而不可以上達者但功夫固不可躐等而進尢不可半塗而止爲山九仞功虧一簣此正謂半塗而廢者也

孟子一書言仁義最爲親切最爲詳盡爲功於後學不淺

中庸言至誠至聖贊化育參天地制度考文之盛聲名洋溢之逺可謂費矣究竟上天之載無聲無臭何其隱也中庸之旨大約不外於費隱

前代所造渾天儀未嘗不善但世久法湮交食錯亂不能枚舉曾講究古法新法故知其槪古法推算冬至及日月交食多用積數因數多奇零盈縮虛實之難明不能合於天新法多用餘數及蒙气差之類又驗之於測景故較之古法僅能與天象相合

咨詢固宜廣攬而眾好之必察焉眾惡之必察焉又不可不詳加審辧也

唐人詩命意髙逺用事淸新吟詠再三意味不窮近代人詩𨿽工然英華外露終乏唐人深厚雄渾之气書謂刑期於無刑古來任人而不任法故常原情輕重未嘗膠於一定所以宥過無大刑故無小後世人情巧僞日滋輕重大小不得不斷之一定之法此亦勢之不得已也

大禹謨帝徳罔愆一節常涵泳理防其贊帝舜如天之仁該括已盡如與其殺不辜寧失不經二語覺聖人慈愛惻怛之意千載如見

儉以成廉侈以致貪此乃理勢之必然者

國家刑法之制原非得已然懲警姦慝又不可無毎於刑法必反覆祥愼期於至當未嘗一事有所輕忽人臣進言固當直切無隱人君納諫尢當虛懷悅從若勉聽其言後復厭棄其人則人懷顧忌不敢盡言矣毎閱唐太宗魏徵之事嘆君臣遇合之際千古爲難魏徵對太宗之言臣願爲良臣毋爲忠臣嘗思忠良原無二理惟在人君善處之以成其始終耳

朕毎有巡幸卽畱心訪察民間利獘政治得失如河工一事屢年衝決𨿽由水勢泛溢亦間有不肖小吏利於興工往往爲此旋修旋決遂成河患若竟聽之入海則運道淤塞不通近簡命河臣董理辧其水勢疏其故道嚴察下吏重其考成果能實心行之庶或一勞永逸閱禹貢注中所釋九河諸說紛紜亦無確見大約書史經秦火以來上古事已難於考證後人以意求之豈能脗合

曩巡幸薊州盤山時侍臣奏盤山佛寺有佛骨佛牙因言佛牙闊二寸許長過之比諭之曰古所謂聖賢皆與人無異故學堯則可至於堯學舜則可至於舜能忠則爲忠臣能孝則爲孝子此聖賢所以可貴也若爾所言佛牙之大如此則佛本天地間奇異之人生來便不可學又何用尊奉爲哉言者無以對

雍州西北之地古稱沙漠向來人迹罕通是以紀載所傳多未詳確今皆奉車書往來故知之獨詳大約甘肅之西從長城外至四川松潘止十餘日可達導江𨿽始於岷山其實江源尙在茂州之西至岷山始大耳黃河自積石北流爲河套之地至延安府入陜西境其地亦不甚逺今阿爾多斯固山之地卽是也

言治河者謂宜順其入海之性不宜障塞以與之爭此但言其理耳今河決在七里溝去海止四十餘里若聽其順流入海旣可不勞人功亦且永無河患豈不甚便但淮以北二百里之運道遂成枯渠國計所關故不得不使其迂廻而入淮河之故道此由時勢與古不同也古人所謂民可近不可下者卽孟子所謂民爲貴之意蓋天視自我民視天聽自我民聽斯豈非邦本之謂乎臨民以主敬爲本昔人有言一念不敬或貽四海之憂一日不敬或以致千百年之患禮記首言毋不敬五子之歌始終皆言敬愼大抵誠與敬千聖相傳之學不越乎此

今人沿於明季陋習積漸日深淸操潔已難言之矣職守亦多至曠怠罕能恪勤朝廷良法美意往往施行未久卽爲叢獘之地常欲化導轉移毎患積習之難去也書言推亡固存此正中庸所云因材而篤栽培傾覆之意王者體天心以爲賞罰正宜如是

人君以天下之耳目爲耳目以天下之心思爲心思何患聞見之不廣觀舜以好問好察而稱大智則知自用則小者正與之相反矣

書中義理原自完備惟在詮解明白加以反覆玩味自然防趣無窮若多爲援引反致書理不能豁然矣嘗觀古來帝王如唐虞之都兪吁咈唐太宗之聽言納諫君臣上下如家人父子情誼浹洽故能陳善閉邪各盡所懷登於至治明朝末世君臣隔越以致四方疾苦生民利獘無由上聞我

太祖

太宗

世祖相傳以來上下一心滿漢文武皆爲一體情誼常令周通隱微無有間隔一遊一豫體卹民情創作艱難立萬世不易之法朕𨿽涼徳上慕前王之盛事凜遵祖宗之家法思與天下賢才共圖治理常以家人父子之誼相待臣僚罔不兢業以前代爲明鑑也

人君出入警蹕固宜嚴肅朕見明朝之君髙居深宮過於安逸凡郊祀偶出所乘之輦皆鐵絲作幃以防不測人君臨禦天下以四海爲一家當使遐邇上下傾心歸慕若刀矢可加於輦幄之中則人心離貳𨿽鐵壁何益故古來賢聖之君尙徳不尙威也

詩以吟詠性靈如唐太宗諸篇未有不以天下黎民爲念者

歐陽修憎蒼蠅賦題𨿽小諭讒人亂國意極深長毎喜讀之

君臣之際當使情誼浹洽則下志得以上通孔子所謂君使臣以禮孟子所謂君之視臣如手足皆此義也書云徳無常師主善爲師善無常主協於克一此節大防不外博約之義嘗閱直解有云聖人之取善如冶人之鏈金或取之於沙或取之於水曾無定在所謂徳無常師也迨旣鎔鏈之後沙者忘其爲沙水者忘其爲水但見其爲精純之金所謂協於克一也此諭可謂明切世風澆漓人皆不能潔已自愛故今日求操守廉介之人甚難或僅能自守而其才不克有爲當理繁治劇之時又苦於不能肆應可見人才之難也

昔人曾有論髙宗以舊勞於外幼居民間當必久知傅說之賢而思用之恐人未信而托爲帝賚之言此論甚是蓋恐後人借口神奇以開矯誣之漸也

端人正士當與之日親自有啟沃開陳之益此古人所以重朝夕之納諫也若小人日近則不覺其損而自損矣

講書以明理爲要理旣明則與古人之說無往不合此所謂一本散爲萬殊萬殊歸於一本博約兼資之道也自幼讀書凡一字未明必加尋繹期無自欺不特讀書爲然治天下國家亦不外是也

書云惟斆學半此句有二說一說自學與教人功居其半一說教者之指授僅示以半其餘必待學者之自悟直解亦主後說注以其近於禪家解悟機鋒而辟之是也

異獸珍禽𨿽古人所不尙但西洋逺貢來京跋涉艱阻多歷歲月誠心慕化良爲可嘉卻之非柔逺之道故畱畜上林非侈苑囿之觀也

讀書以有恆爲主積累滋灌則義蘊日新毎見人期效於旦夕常致精神誤用究歸無益也

嘗詳覽古人詩文造語精微才學兼到閱之似易效之甚難故云讀書萬卷方能下筆有神更須善運古人於筆底化陳腐爲淸新斯爲盡善

人君惟敬修其徳以與天意相感孚不必指何事爲何徳之應總之和气致祥乖气致戾乃古今不易之恆理遇祥益謙遇災知儆乃人君應天之實事亦無時不致其謹凜而已

通鑑前編所引諸說𨿽皆古人遺書但不若朱子綱目切要純正

古史中如黃帝鼎湖乘龍及周穆王宴於瑤池之事皆非正史所傳𨿽文章中嘗采用之不過資其華藻以新耳目其實不足信也

聖祖仁皇帝禦制文集卷二十六

欽定四庫全書

聖祖仁皇帝禦制文集卷二十七目錄

雜著

講筵緒論【計三十九則】

欽定四庫全書

聖祖仁皇帝禦制文集卷二十七

雜著

講筵緒論【計三十九則】

經學在於切實通明折衷諸說史學在於始末淹貫論定是非二者皆確有證據難於支離其說故必由積累之功涵泳之久較之詞章之學其難易固不同也書云不役耳目百度惟貞孟子所謂耳目之官不思而蔽於物物交物則引之而已正心思爲耳目所役之意始爲所引漸爲所役勢有必然

康誥一篇言修徳保民之要極爲詳備如明徳新民如保赤子惟命不於常等語大學多引用之今繹觀其訓諭諄切文詞古奧具見三代聖賢咨儆之意

書云要囚服念五六日至於旬時古人又稱再斯可矣若斷獄而至於旬時不決固愼重之意又恐獄久淹則易滋古人之意惟求其眞知灼見而無疑獄之爲難

也酒誥中數節似寛而實嚴正古人治世之微權也近日小民蓄積匱乏一遇水旱遂爾捐瘠莫支幾塡溝壑此皆丰稔之年粒米狼戾不能儲備之故也

古人常云三年耕必有一年之積九年耕必有三年之通此先事預防之至計所當講求於平日者

自古帝王崇信方士以求神仙者不可勝數如唐之憲宗武宗宣宗皆餌金石之藥以求壽考而不知反以自其生覆轍相尋而不知悔者昔人毎深嘆其愚此皆未知無逸可以致壽聖賢原有切實可信之理也朕自衝年臨禦以來民間疾苦及貪吏竇畱心體察已久其中情獘知之素矣但念君徳莫大於有容治道莫尙於能寛故毎事務存矜恕其有自罹於法者尙不置之重典誠恐近於苛刻有乖體卹臣工之至意也朝廷設立科道原寄以耳目重任邇來民生困苦朝廷之徳澤不能下究科道各官於國計民生之大實心講究確切敷陳者寥寥無幾但將六部現行之事指摘紛更希圖塞責冀免春秋年例處分其在朕前所奏皆若至廉至公及考其行事狥私自利者不可勝數所謂耳目之官風紀之任豈不大負厥職哉近日貪私之獘滿漢皆然滿人聚處京城形迹尙爲易見漢人散處外郡往往有田宅彌連州縣挾其冨厚之勢侵淩小民有司莫敢詰其非者科道官寧不知之而不聞有所糾參舉發此皆言官溺職民生失所之由也

天下國家事莫不有大小重輕之勢故凡事當權衡折衷必務從其大者重者今言官論事論人多指摘瑕疵但見及一偏而於大局全體所關不能審度其輕重卽如用兵之地督撫大吏職任至重至其制備鞍馬招募技勇激賞將士以及供餽官兵之費勢與內地不同儻復事事苛責恐隳其任事之心亦將何以展布其手足若兵興時用之兵休時遽黜之亦非所以慰勸勞臣且言官毎事惟知推諉獨不思身在防議防推之列何不可直陳於事前而必待推過於事後乎若其始或知而不言或有所畏而不言皆非實心任事之道也

近日外吏可謂極難營私者固不免於糾參卽有守正者又多不爲人所容若因一時之彈覈而遽置於重典常恐有寃抑可矜故毎兢兢然愼之

近日民生貧困家給人足之樂遠不及於古而風俗之奢靡日甚向嚴加禁止漸有規模自兵興以來稍弛其禁誠恐奉行不善或至擾民毎思足民良法終無逾於此

嘗閱明宣宗實錄其奉事母后和敬有禮至今覽之猶足令人感慕朕常思先王以孝治天下故夫子稱至徳要道莫加於此自唐宋以來人君往往疎於定省有經年不一見者獨不思朝夕承懽乃家庭之常禮且天倫至性何嘗以貴賤殊也

觀古廢興之際如夏商之桀紂周之幽厲所以墜失天命皆其自取後世亦有無大失徳而隕覆其家國者如明之崇禎年間是也皆由其臣子背公狥私處言路者變易是非淆亂可否曾無實心體國之人故至此耳嘗觀明仁宗宣宗時用法皆極寛平毎思人君承天子民時育萬物自當以寛厚爲根本始可成惇裕之治但不可過於縱弛所貴乎寛而有制耳

國家財賦出於民民力有限當思撙節愛養則國家常見其有餘毎見明季諸君奢侈無度宮中服食及創造寺觀動至數十萬我朝崇尙朴質較之當時僅百之一二耳

嘗閱歷代史冊見開創之初及守成之主政簡治約上下臣民有所遵守末世君臣變亂成法朝夕紛更終無補益所謂天下本無事庸人自擾之耳

讀古人書當審其大義之所在所謂一以貫之也若其字句之間卽古人亦互有異同不必指摘辧駮以務求伸一已之說

聖人立言必渾淪切實後人求其說而過之毎蹈虛寂之獘如釋老之書朕向亦曾流覽深知其虛幻無益於政治易曰有君臣父子上下然後禮義有所措今釋道之教棄絕五倫根本旣失其餘言論更何著落易曰天地之大徳曰生天地人並列而爲三才今釋道之教生生之理已絕是使三才且有時而窮此皆其大體錯謬不待辧而自明者也

自十二年用兵以來嘗取前人韜略武備等書閱之亦皆紙上談兵無益於事間有用符咒法術者尢屬不經我朝用兵自有調度且號令嚴明人人具有勇敢之气卽公卿士夫皆嫻戎馬故所向多能成功王者之師行之以正豈借詭譎之術哉

嘗聞明宮闈中食禦浩繁糜費不貲掖庭宮人幾至數千此皆可爲深鑑朕思人主惟能自檢束恭謹則貴者益貴易所謂謙尊而光也若惟知侈縱反不覺其可貴矣我

祖宗相傳以此爲訓朕恆用是凜凜

嘗聞明宮掖中人數甚多往往饑寒不卹鞭笞無度因而致斃者亦甚眾小有營建動費鉅萬以本朝各宮計之尙不及當時妃嬪一宮所用之數本朝自入關定鼎以來外廷軍國之費與明代略相髣髴至宮中服用則三十六年之間尙不及當時一年所用之數蓋深念民力艱難國儲至重鑑彼侈靡之失昭惇朴之風古人云以一人治天下不以天下奉一人常思此言而不敢過也

祖宗以來累代相傳家法巡幸所至尢以勞費爲慮我太宗皇帝時毎車駕所歷一切禦用之物皆辦自宮中凡扈從之人絲毫不以擾民朕偶有巡幸惟守成憲誠恐駐蹕之地侵擾官民也

朕觀明世宗時廷臣爭執者莫如議禮一事然玆事折衷最難總由世宗爲興獻王長子而興獻王又別無子嗣則世宗尊崇之議未爲不當父子天性至恩恐難盡以義屈情也

履霜堅冰之諭可謂切至司馬光作通鑑托始於周以三晉爲諸侯而首發論斷極言防微杜漸之宜謹正闡明此爻之義千古治亂不能出其範圍後世如莽操之禍總皆由辧之不早耳

易理𨿽變化無窮而歷觀諸卦實有一貫之義大約審爻位之陰陽辧剛柔之中正而吉凶悔吝之數卽不外乎此矣

易卦中大象言簡義該獨扼一篇之要如幹之自彊不息坤之厚徳載物防之果行育徳師之容民畜眾全卦之義蘊不越乎此尢當尋繹

三代井田之法寓兵於農正易所謂容民畜眾也自兵農旣分勢難復合後世有欲於曠閒之壤仿古行井田之法者不惟無補於民正恐益滋煩擾天下事興一利不如去一獘之爲愈增一事不如省一事之爲得也古車戰之法其廢已久由今思之不獨山林原隰難於馳驅卽平衍之地亦不易用蓋一車之中左主射右主擊刺居中者主禦或有一人不用命則勝負所關不小此後世所以難行也

古人紀一事當觀其要防所在如郭隗市駿之語見求士不可以不誠甘茂投杼之言見任人不可以不信此要領處尢不可不知也

久亂之民思治秦民日在湯火之中沛公入關首行寛大之政與父老約法三章民心旣歸王業根本已定於此

漢髙帝之待韓信不能如漢光武宋太祖之待功臣者亦時勢不同也光武宋祖之時功臣歸於京師無握兵之權無震主之勢故保全之尙易韓信居楚兵柄在握天下初平人心未定髙帝収之亦非得已總由所遇之時不同故所行亦各異耳

上古人心淳朴故鄕舉裏選之法尙可以得眞才後世人心日漓奔競日多若行古法於後世恐益滋其僞勢不得不以科舉爲重耳

古有八議之法議賢議貴議功議能正以養大臣之廉恥而不輕加以戮辱古云刑不上大夫固所以敬大臣亦所以尊重國體也

人臣之義以責難於君陳善閉邪爲正叔孫通以爲天子無過舉因而成之是欲飾其君以無過之名而反防其君於文過之實宜爲後世所譏也

後人謂陳平周勃之對呂后若能與王陵同持正論未必呂后之意不可回此蓋事後論人恆見其易耳呂后以悍鷙之威當稱制之日欲王諸呂气淩羣臣此豈平勃諸人口舌之所能爭乎是以君子論事又當觀其世也

嘗觀文帝以斷獄錢谷之數問宰相固爲未當而陳平對以一切有主者亦爲未善二者乃國家之大務宰相自宜振舉其綱領豈可云專責於所主乎

古者田以井授人皆自耕其田故室家殷阜而鮮失業遊食之民後世富室之田跨連阡陌貧民代爲耕耨是以素無蓋藏一遇水旱遂致遊食四方流亡載道亦勢使然也

朕自防讀通鑑於張釋之論犯蹕盜環二事深喜其用法平允不媿廷尉之職

易之理𨿽無所不該下至士庶人皆可用而聖人立經垂訓之大義則爲有天下國家者而發一辭一語皆可通於政治故系辭有曰其稱名也小其取類也大此所以爲萬世法程也

聖祖仁皇帝禦制文集卷二十七

欽定四庫全書

聖祖仁皇帝禦制文集卷二十八目錄

雜著

書座右四則

讀大學

讀性理大全

跋

皇考世祖章皇帝禦書正大光明四字後

恭跋

世祖章皇帝禦書陋室銘後

跋資政要覽

跋王右軍書曹娥碑眞迹

跋王羲之快雪時晴帖

跋董其昌書

跋董其昌書

跋董其昌書

書宋搨淳化閣帖後

訓學篇

欽定四庫全書

聖祖仁皇帝禦制文集卷二十八

雜著

書座右四則

覽本之際不可說閒話不然差錯亦未可知如用人與刑名錢糧等事關系非小不可不愼

又

無一日不寫字無一日不看書義理自然貫通若畫地自限豈登髙行逺之至意哉

又

時當春令天气融和萬物發生之時三農布種之日

又

爲學之道須功夫嚴密久之其理自昭一叚自得之趣自不能已

讀大學

自古治道盛於唐虞而其所以爲治之道卽其所以爲

學之功後世聖人紹明厥緒以詔來者𨿽然千百載其大義防言豈有殊指哉大學首言明徳新民誠不異於堯典所言固可因以推論其符合之故而溯其所由致力之端矣堯典曰克明俊徳以親九族九族旣睦平章百姓百姓昭明協和萬邦黎民於變時雍大學之言明徳新民曰格物致知誠意正心修身齊家治國平天下此所謂先聖後聖若合符節者歟其言克明俊徳者統言之也猶大學言明明徳也格物致知誠意正心修身者分言之也而堯典闕然未明其義蓋嘗以是而求之書曰人心惟危道心惟防惟精惟一允執厥中則其所以致力之端不外是矣夫曰惟危曰惟防則辧之不可不早辧所貴致其知矣曰惟精則格物之謂也知之旣極其明則守之貴極其誠曰惟一則誠意之謂也以至正心修身皆主於一而允執厥中之義以全繼此而家齊國治天下平胥於此受裁成焉孰謂十六字之心傳不可以括大學之全書歟朕於帝王修己治人之道𨿽日加自勵而未之有得念大學所由致力之端而合之堯典以明其義云

讀性理大全

昔者堯舜以一中相授受禹湯文武周公繼之孔子又繼之祖述憲章大成以集於是言道者莫不折於孔子然孔子之言性與天道也𨿽子貢不得而聞況其下焉者乎孔子之後惟子輿氏首揚性善之旨而仁義充塞其道不行漢之諸儒抱其遺經以誦法孔子然僅窮六經之義未聞性道之傳也若夫荀卿之言性惡而理僞揚雄之言性善惡混修其善而爲善人修其惡而爲惡人皆與聖人之防陽合而陰悖𨿽韓愈之賢謂性有上中下三品之異亦似指气質之性而言蓋未得爲至論焉宋儒生於千載之下探索防言紹明墜緒性道之理始昭然大著於天下今讀其遺書如周子之學以誠爲本以無欺主靜爲要二程子之學以主敬致知爲先朱子之學以窮理致知主一居敬爲務皆深有得於性天之防可以上承夫孔子之傳者也其他諸儒造詣所至或見諸撰述或形諸論說悉能發明先聖之傳黙契精防之蘊其有功於斯道非淺鮮矣朕備覽前哲垂著之言手句讀而丹黃之𨿽研精極慮而於天人性命之防詎能洞鑑本源歟

跋

皇考世祖章皇帝禦書正大光明四字後

世祖章皇帝禦筆書正大光明四字結搆蒼秀超越古今仰見

聖神文武精一執中發於揮毫之間光昭日月誠足嫓羙心傳朕防不時爲欽若敬摹勒石垂諸永久爲子孫萬世法康熙十五年正月吉旦恭跋

恭跋

世祖章皇帝禦書陋室銘後

我

皇考世祖章皇帝以上聖之資撫興王之運躬處九重心周蔀屋蓋所謂養其民以致賢人矣至於親簡冊灑翰墨無時而不存此念也今恭覩

禦筆書陋室銘一卷陋室者何山間水涯之居詩人之所謂考槃空谷也以萬乘之崇髙不防艸茅之卑末於其所居若有取焉而親爲書其辭則

聖心之所存於此亦可見焉康熙十六年九月四日萬善殿記

跋資政要覽

右資政要覽三卷

皇考世祖章皇帝機政餘暇博考羣籍萃精獵防禦制成編朕時勤披讀思仰先猷洪惟

皇考亶首出之資開太平之業所以承敍萬年裕我後嗣子孫無疆之祚者顯謨駿烈非寡昧之所能窺蓋體具狥齊徳兼廣運因心以剏悉合於先程率性而行咸符乎天則過化存神之妙夫豈有資於效法也者而猶不廢夫學古之勤稽求之益豈非聖不自聖謙尊而光者乎予小子欽承手澤念紹庭聞寶此遺文常作蘭臺之祕陳玆大訓卽爲西序之珍恭綴片詞用貽來葉云爾

跋王右軍書曹娥碑眞迹

曹娥碑相傳爲晉右軍將軍王羲之得意書今覩眞迹筆勢淸圓秀勁眾羙兼偹古來楷法之精未有與之匹者至今千餘年神采生動透出絹素之外朕萬防餘暇披玩摹仿覺晉人風味宛在几案間因書數言識之

跋王羲之快雪時晴帖

晉右軍將軍王羲之眞迹存於世者尠矣快雪時晴嘗見刻之搨本中今覩其眞迹可爲希代之寶藏之篋衍不時觀閱恍接其人於千載以上也

跋董其昌書

米芾書天馬賦縱橫騫翥前無古人董其昌所臨旣得其形似且極遊行自如之妙朕嘗愛玩揭之屏風因題數語志眞賞焉

跋董其昌書

朕觀昔人墨迹華亭董其昌書晝錦堂記字體遒媚於晉唐人之中獨出新意制以爲屏列諸座右晨夕流覽寜不逺勝鏤金錯彩者歟

跋董其昌書

此屏裝潢旣成尙餘縑素詹事沈荃亦華亭人素學其昌筆法題跋數語命之續書以志朕意時康熙壬戌二月八日

書宋搨淳化閣帖後

宋太宗皇帝嘗遣使購歷代君臣書迹命侍書王著模刻法帖十卷搨以澄心堂紙李廷珪墨大臣登兩府者方得賜焉蓋其重之如此當時本不可多得況歷數百年之後乎此本乃賜翰林學士畢士安者神采煥發波磔明潤漢晉以來翰墨風規宛然猶在者尙賴此帖之存也朕防政餘閒啟帙披捲如晤往昔心意融洽洵可寶而藏之也

訓學篇

皇初之防惠浸萌生澤及翔泳要其淳風沕穆難得而稱焉若夫上體幹撰俯育民物尼聖尙嘉之以冠徳表治炳煥於典謨者莫崇乎陶唐有虞氏之爲君也其時肇命中天圅光始曜化神通變運啟文明而以禹臯稷契夔龍數賢聖爲之臣亮天工熙帝載矣乃猶君臣咨嗟動色相儆勞謙恭已兢兢業業休哉帝者之上儀百王之芳軌也自玆以還或與治同道或與亂同歸未有不原於敬怠之殊途積漸爲安危之異轍者朕研精經籍逖覽往事念欽若之不易天位之維艱沖齡踐祚遂以安生民利天下爲心厥後三逆之亂勞我師徒朕於此時憫念吾民罹此荼毒日昃而食中宵不寐階簽警夜軍書刺閨或已就枕披衣而興坐遽逹旦凡攻守之難易機宜之遲速地形之險平饋餉之盈詘間諜之虛實物情之眞僞羣下之勞苦功能之髙下防不博稽獨運惕若有遺用是四徵不憓踣跐剗膊艸薙禽狝殲厥醜類底於廓淸玆五年矣四方無事邊境寜謐風行海表萬里來庭朕固涼徳遘玆嘉防可不謂難得之時哉向使蒙業而安宴然以處三逆者尾大不掉蔓滋難圗或久而不發發至於大如火燎原不可撲滅乃欲使戍壘壤境之間蕓蕓黎烝耳不聞鳴鏑目不覩金革士旅無暴露之憂閭井無驛騷之患其可得乎又況能使六合怡怡羣生就理永無盭之虞長有恬熙之象乎今天下旣平矣公卿大夫方伯連帥羣有司在官者可以少息其肩矣孔子系易曰黃帝堯舜埀衣裳而天下治又稱舜無爲而治比自武功耆定上下恪勤興廢祛慝防卽於逸庶事漸康刑政防於淸簡𨿽不敢仰追無爲之聖化繼自今以往公卿百寮退食自公將優防有餘日焉所謂難得之時者非耶朕嘗考漢唐治平之世有百官休沐之制有令節遊宴之詔蘇軾亦謂士大夫捐親戚離墳墓宣力之餘亦欲取樂此人之至情諸臣際此休暇之時而有優遊之適豈不甚愜於朕懷𨿽然難得者時可幸也亦可愓然警也昔漢文帝之賢值承平之日賈生獨以爲未安未治者蓋居安思危所以久安已治求治所以長治也朕又觀古先哲王以及名公卿賢士大夫無有不遜志於學者蓋立身之本政治之原莫尙乎學堯則欽明文思舜則濬哲文明立人君之極也禹宅揆契掌教臯陶明刑伯典禮夔典樂立人臣之極也凡能此者其惟學乎朕𨿽探索羣書積日彌年不自暇逸然而未有所得中心然曷敢企望勲華之績諸臣捨臯夔將以何者爲矩矱耶不寜惟是漢世三公九卿如倪寛公孫韋賢貢禹劉向蕭望之匡衡桓榮楊震之徒並以儒雅尊顯於朝廷凡國有大事則引經據義歸極於道故漢之政理最爲近古逮於唐宋名臣如林咸本儒術發爲事功卽程顥程頤朱熹諸賢不得大用於其時而著書立說羽翼六經至今學者宗之爲世坊表甚矣學之不可已也如此及是時百爾卿士翺翔乎詩書之苑囿斟酌乎道徳之淵源體心踐行率其子弟寜學而後仕毋仕而後學焉且夫農工商賈必世其業而士夫之子弟若一惰慢遂爲平人間有出而仕者少或不學長無所知語及古今之事茫然如墮雲霧又或矜其私智不度弇陋如犢僨轅害斯大矣其不得仕者或飽食美衣冶遊嬉戲忽忽過日一旦銷落泊如窮流可不念哉夫學以實本根資通逹定經權也未知事親者觀古人之事親而知孝未知事君者觀古人之事君而知忠未知天下之務者觀古人之前言往行而知守經逹變由是作賔王家爲國禎幹使振鷺之聲充庭鴻鸞之羽漸階詎弗美歟朕是以遐溯唐虞鋪觀歷代取君臣交儆之義以及修身教家之法而爲之說云

聖祖仁皇帝禦制文集卷二十八

欽定四庫全書

聖祖仁皇帝禦制文集卷二十九目錄

雜著

書通鑑綱目後

閱皇明祖訓偶書

紀苖事

書蘭亭帖後

讀楚辭

諭馬

連珠【有序】

祭文

祭明太祖文

祭至聖先師孔子文

祭元聖周公文

諭祭江南江西總督於成龍文

諭祭江南江西總督於成龍第二道文

欽定四庫全書

聖祖仁皇帝禦制文集卷二十九

雜著

書通鑑綱目後

史之作也不惟其備紀載而已將以昭勸懲於萬世自孔子作春秋以明天徳以彰王事善善惡惡之間褒貶見焉故其文則史也其抑揚予奪之法卽經也自是而降一代之興必有一代之史皆易編年爲紀傳本末具於篇中是非備於論贊至司馬光綜括古今爲通鑑一書采獲詳博考據精嚴爲諸史之大成然據事臚列褒貶之義或闕此朱子綱目所以繼春秋而作也然考歷朝正史之外有金履祥通鑑前編以及馬總之通歷宋庠之通譜靡不网羅舊聞多所引證然終不若朱子之綱目爲切要而純正信乎其有功於世道人心非淺鮮也觀其自序之言曰大書以提要分注以備言使詳略同異通貫曉析如指諸掌蓋隱然不敢當筆削之意焉

然其邪正是非之辧賢姦忠佞之分寓大義於防詞紹素王之心法麟經以後惟有此書朕披讀尋繹弗釋於懷治天下者其視此爲鑑也夫

閱皇明祖訓偶書

朕遐稽載籍近考前朝凡禆治理之書必殫精深之蘊豈徒以其文焉而愛悅之已哉皇明祖訓一書萃列後之謨兼眾智之羙至於去邪納諫之規勤政愼刑之誡內而宮闈之禮教外而朝堂之政令胥盡於斯焉迨其後世子孫漸至於陵替者豈其貽謀之未臧歟由不能善守之故也朕披覽之際心焉景慕常以爲鑑因書以記之

紀苖事

王師之平蜀也大破逆賊王平藩於保寜獲苖人三千皆釋而歸之及進兵滇中吳世璠窮蹙遣苖人濟師以拒我苗不肯行曰天朝活我恩徳至厚我安忍以兵刃相加遺耶夫苖之獷悍不可以禮義馴束宜若天性然者一旦感恩懷徳不忍輕倍其上有中土人士所未易能者而苖顧能之是可異也𨿽然其又何異之有昔有虞舞羽三苖格姬文因壘崇墉降叔弓禮俘南蒯走荀吳卻叛防鞮拘仲暠遣質莎車來諸葛攻心南人服皆不事斬艾以恩信相約結而敵人自歸已事具在苖奚異焉且夫苖其種蠻也其居荒外也而其性則猶然秉彞好徳之人也子輿氏不云乎以力服人者非心服也力不足也以徳服人中心悅而誠服也獨謂苖而異乎人而不可以徳服也耶

書蘭亭帖後

唐文皇嗜蘭亭帖至竭萬乘之力多方以購之又時橅善本賜其臣僚可謂勤矣而卒無妨於治國理民之政蓋其納諫受言力行仁義所圖者大舉凡遊藝之事不足以累之況寄心翰墨於防務之餘豈非前王之令軌哉推考其時貞觀之風防與三代比隆其仁心善政可施於後世者多矣髙山在望景行行止寜獨於蘭亭一事哉

讀楚辭

朕讀屈原書往復不厭豈直以其文辭哉蓋其浩然之气畜積郁勃磅礡激越故其發於詠歌嗟嘆之間不能自己自非實有其忠君愛國繾綣惻怛之誠亦烏能若此耶是以往復讀之尋其指意之所出而於是乎有取焉耳昔子輿氏論浩然之气謂直養無害則塞乎天地之間若屈原者實有是气可知矣司馬遷謂可與目月爭光者豈謬語哉夫其所養如此故其言曰誰能以身之察察受物之汶汶者乎又安能以皓皓之白而蒙世之溫蠖乎卒自沈於汨羅信乎其忠也或者乃臆測天問九章謂其實無沈淵之事士生於千載之下欲懸斷千載以上之是非蓋已難矣矧並其所行之事以有無變易其說其好奇失實爲已甚朕所以惡夫輕議古人者也至如屈子之行昭昭在天壤間者而可沒其實耶

諭馬

伯樂嘗薦九方臯於秦穆公公使行求馬三月而反報之曰已得之矣在沙邱牝而黃使人往取之則牡而驪公以讓伯樂伯樂曰是所相者天機也有貴乎馬者也得其精而忘其粗在其內而忘其外及馬至果天下之馬也是說也吾嘗疑之夫馬之行於地也猶士之用於世也君子之觀人也聽其言然後察其行故曰視其所以觀其所由察其所安其不略乎外而遺其粗也如是世有色物牝牡之不知而可以得善馬者乎是不必納言試功而可以盡天下之士也非通人之論也且夫千里之馬世不恆有而馬之用不可一日而或缺其上焉者以之備輿衞充十二閒次則供戎事下者亦可以服轅而代步天下固無不可用之馬也使必待逺筋駿才而後用之則利用致逺之道或幾乎絕矣故善相馬者天下無棄馬善相士者天下無棄材嗚呼此器使之方也歟

連珠【有序】

朕嘗觀揚雄博綜藝文敍述短章名曰連珠班固賈逵傅毅諸人相繼有作昔人所謂辭麗言約合於古詩諷興之義良不虛也效其體作數首以示侍臣𨿽亦假物陳義至於托寄髙逺殊讓古人爾

蓋聞動靜互宅所以乘陰陽之機張弛咸宜所以體剛柔之撰是以春溫秋肅四時之玉燭常調山結川融八柱之金樞永奠

蓋聞海水納其所出故浩大而無涯車輪復其所過故廣逺而不滯是以善由虛受而萬物歸懷徳本健行而上天合契

蓋聞篤時之士以之應變則乖蹈故之儒以之經方則拙是以夏虫不可以語冰而秋蟬不足以知雪

蓋聞上之禦下不貴挈瓶之智下之比上必由盈缶之孚是以敎戰以忠非察慧之用救饑以信無匱乏之虞蓋聞興善察亷朝廷之典安上庇下臣子之忠是以叔向賀貧在建徳以爲本子文逃富不勤民以自封蓋聞錫爵酬庸必首進賢之典疏勲命秩宜先勸善之褒是以潞子見拘士伯分田於衍箕師告防胥臣受縣於先茅

蓋聞仁義之性不因地而遷移貞白之姿不隨時爲丰嗇是以蘭蕙生於幽谷不以居僻而損其芳松栢產於茂林不以嵗寒而凋其色

蓋聞律呂疊宣而音以蕭條爲主采章代變而形以寂寞爲君是以樂主人和非緣鐘鼓之節禮由天秩不傳玉帛之文

蓋聞舞羽之朝不廢刑章之設畫衣之制實輔禮教之窮是以嚴父之威期於式谷慈母之愛寓於折葼蓋聞徳之所屆靡逺弗周化之所孚無幽不被是以祝网中之飛翮而六合戴其恩蔭樾下之暍人而九州懷其惠

蓋聞吳歈越吟異轉而皆樂荊艷楚舞殊姿而並妍是以五方墳壚咸興謡於堯壤八方燥濕同被化於虞弦祭文

祭明太祖文

自古歷代帝王繼天立極功徳並隆治統道統昭埀奕世朕君臨海防運防升平軫念民生省方問俗途經白下慿眺鐘山緬憶前徽興言往烈園陵入望瞻封樹之依然史冊可徴企芳規之儼在儀章式舉殷禮聿稱敬遣耑官代陳牲帛爰申禋祀之誠用著景行之志冀神爽其不昧降云車以格歆

祭至聖先師孔子文

仰惟先師徳侔元化聖集大成開萬世之文明樹百王之儀範永言光烈防不欽崇朕丕禦鴻圖緬懷至道憲章往哲矩矱前模夕惕朝乾覃精思於六籍居今稽古期雅化於萬方繄惟典訓之功實覩乂安之效玆者巡省方國至於岱宗瞻望魯邦爰來闕裏空堂至止恍聞絲竹之聲舊寢徘徊喜動宮墻之色車服禮器宛然三代遺風幾杖冊書夐矣千秋盛迹愾明靈之儼在文治遐昌肅禋祀以惟防精忱庶格

祭元聖周公文

惟公丕承聖緒懋敍人倫光烈覲揚成一家之繼述官禮制作埀萬世之經常道闡圖書探六爻而易貢心傳精一兼三代以訏謨啟東魯之典型猶存故澤入尼山之夢寐未墜斯文朕稽古省方瞻言至止郊原縱目遙深松桷之思廟貌崇觀爰切羮墻之慕特申祗薦代以親藩惟冀神靈尙克歆饗

諭祭江南江西總督於成龍文

朕惟國家敷治簡賢道先保障人臣奉公奏最節重淸勤苟四知之克嚴歷終身而弗替寵褒宜賁恩卹用昭爾於成龍志篤醇誠誼惇貞介甫膺民社聿著循聲旣懋旬宣彌彰令績是用畀以節鉞綏乃邦畿爾克撫字維勤苞苴盡絕迨兩江遷鎭一節防渝馭下則大革貪風勵已則寒同儒素𨿽古防吏曷以加玆乃倚任方殷遂溘焉淪逝軫懷良惻異數頻頒嗚呼蕭然官舍竟擔石之無存煥矣綸章庶泉臺之克慰苾芬在禦尙其歆承

諭祭江南江西總督於成龍第二道文

惟爾苦節克貞鞠躬匪懈眞一介之弗取越數官而彌堅奄忽云亡能無憫防嗚呼淸風未逺長存表徳之思寵防重頒丕著旌賢之典爾靈不昧其克欽承

聖祖仁皇帝禦制文集卷二十九

欽定四庫全書

聖祖仁皇帝禦制文集卷三十目錄

賦

春雨賦

梧桐賦

弩賦【幷序】

夜亮木賦【幷序】

西苑芙蕖賦

松賦

玉泉賦

行殿讀書賦【幷序】

竹賦【幷序】

闕裏古檜賦【幷序】

欽定四庫全書卷

聖祖仁皇帝禦制文集卷三十

賦

春雨賦

神籥絪緼化機和煦元气上融醲膏下聚首五行者曰水潤萬物者惟雨於時蒼祗蒞節靑鳥司晨餘寒未斂禁火方新風輕颺以習習云宻布而鱗鱗垂九霄之嘉澍飛四野之甘津始觸石以吐液旋彌空而散澤初曵縷以吹絲繼緣霤而滴墀乍密還疏欲斷又續拂宇披檐挹川注谷旣磅礡而淋漓亦彌漫而滲漉戛綺埒之明璣流銅池之文縠木欣欣以向榮艸萋萋而如沐若夫䢐畛䢐隰是蓘是穮塍麥漸秀田禾始苖廣地道之發育資土脈之沃饒𨿽霑體而塗足幸渥葉而濡條況乃灌漑神州濊汪赤縣無逺弗屆靡幽不徧灑郊牧而歡呼浹寰瀛而舞忭慶玉燭之長調喜丰年之屢見夫惟天地之徳廣大無私春生夏長雲行雨施寓栽培於

無意普美利於不知植品物以咸若含細大而莫遺所以解澤旁皇湛恩深厚覆被民生惠鮮隴畞興有渰於三陽敷仙霖於千耦世並享夫丰亨俗咸登於仁壽洋洋乎造物之功予一人乎何有

梧桐賦

撫萬彚之生成攬植物之暢茂見藹藹之梧桐爲良材之僅覯當綺閣而結柯臨玉階而吐秀旣托根以得地亦含靈而迎扇淑景於春陽振英華於淸晝揚蕤瑤樹布葉金鑾碧滋密綴翠纈深攢防澄暉於幃幄濯鮮色於瑯玕被光華於日月耀羽儀於鳳鸞乃有釀云上覆瓊泉下浸長浥潤於丹穹永敷榮於紫禁雨滴疎聲風吹籟鳴乍饗回於環佩已樂合於竽笙若夫新條始引淸露初流如潔淸之士邈焉而寡儔挺節無撓陵虛欲上如謇直之臣介然而不黨菶菶者其陰可以矢捲阿之頌音離離者其實可以廣湛露之雅什韻虞氏之文琴絙軒皇之素瑟信天地之嘉生非凡材之能匹彼夫桃李之佳蔭松栢之貞心甘棠蔽芾於南國玉樹靑蔥於上林𨿽畱詠於在昔詎埒美於斯今至於嶧山孤立之姿龍門百尺之榦或擢本於邱樊或漸色於巖畔豈若玆樹之曜穎朝陽植枝霄漢負聳壑之遐標增麗城之榮觀也哉

弩賦【幷序】

弩之制昉於有熊氏周禮掌之稾人後世寖失其巧爰命工人規古遺制而神明之省度悉合乃爲賦曰

觀五材之利用美四弩之超羣法軒轅之天巧象枉矢之星文關施牙列樞合機分爾其勢若迅雷形如規月雪鏃騫騰霜鋩激越邁白的之神奇埒黃間之飄忽墜百石於三連引千鈞於一發若爾秋原蕭颯春艸縈茸長楸獵馬甫艸軍容旣省括而命中亦裂眥而洞胸弋封狐於巨壑射飛隼於髙墉至於魚麗六師龍驤萬騎羽箭霆鳴雕弧雨厲逾貫虱以呈能軼穿楊而逞藝彼夫黒矟朱防玉劍金鋋或收功於後勁或制勝於中權𨿽宣威而克敵未屆逺而乘堅豈與夫夾庾唐大之制同垂烈於戎旃

夜亮木賦【幷序】

塞上古木夜視有光遇雨益明移置室中卽之可以燭物嘉其有異故賦

猗嘉木之迥異垂四照之華英蜿輪囷於川壤萃盤錯於柯莖外稟防徳內蘊離精煥然夕皎灼爾宵明晼瑞星之初麗炯璧月之漸生旣騰輝於山谷亦揚彩於檐楹若乃靈根濯雨榮枝浥露芳澤加鮮澄暉逺布方隱之而彌耀旋卽之而如晤洵昭質之無虧何防行之是懼爾乃金膏灺蕊鶴焰韜光獨飛熛而振采長煜煜以煌煌吐瓊文於赤水懸瑤景於昆岡非朝華而夕謝殆積闇以能彰於是列之桂宮置以椒室流映金鋪近燭緗帙豈浮艷之爲容亮靈奇之足述庶含章之可貞𨿽在野而靡失

西苑芙蓉賦

惟澤芝志於爾雅菡萏詠於風詩繄金塘之麗艸允栁沼之朱儀夫其的爍輕莎翩蹮淸瀨玉節蟠根翠羽襞蓋縷黃作須跗紫成蔕蔭太液之漣漪蕩昆明之霧靄爾乃幽房晨折芳葩夜舒前迎丹殿後匝瑤除髙披直道斜嬝周廬萋萋川碧渺渺天虛光畱錦鶩陰唼文魚葉漾珠而錯落影翻月而軒渠若夫黛罨如煙華濃似綺藻采橫洲霱云被沚或雪沁瓊英螺含碧蘤桃倩紅菊分金蕊競秀揚輝爛兮出水如仰如俯似低復昻亭亭交倚田田並將宛若瑤林之四映矯如朱鷺之載翔至於萍合橋痕蒲牽波縠溪靜禽喧臺髙樹復梅雨滴而浮馨麥飇扇而散馥氤氳於講席之書郁烈乎侍臣之服間命沙棠之楫駕芙蓉之舟似搴華峯之種無待汾水之謳宴羣工於在鎬聊悅豫以凝庥蓋其擢素挺生拔泥不滓外直中通花榮實防潔比髙人淸同君子是以廬山則淵明屆焉濂溪則惇頤樂只餘願賢士之釋荷裳乃睠幽姿而不自己

松賦

猗歟喬松鐘靈上苑柯百尺以如搴蓋千年而欲偃散積秀於蓮蔭孤芳於蘭畹標艷冶之不矜抗風塵其獨逺若夫盤根泰岱聳幹匡廬涵貞溫岫映彩嵩衢比徳則質符君子授秩則名榮大夫三眠遜其勁節百木讓爲仙株爾其緑玉抽鍼黛蛾攢葉夭矯虯鱗騰趠龍鬛謖謖離羣森森爽睫碧駕嶧桐翠增堯莢至十圍蓊郁連抱巃嵸濤乍驚而疑雨聲旣逺而猶風景聞之於牖比陶潛撫彼於籬東更若招栢爲朋呼筠偕響白頻遊靑牛時往蘿蔦旁牽芝苓暗長落氛霧於瓊堦藹菁蔥於書幌或俯垂紫磴或斜倚淸池鷺獨鶱而啄實鶴載舞而巢枝日騰照兮光蔚薈月流素兮陰紛披繄符邱之神王羌偓佺所心怡是以茂姿式詠於雅詩貞修表揚於戴禮箕山則棟欲生云石室則脂堪作餌非幽品之可懷曷詳美於圖史至若皁衣迎气白艸迷煙雪霏千里冰凝萬川橘柚罷色杞梓藏妍獨斯樹之不攺歷嵗寒而蒼然涼飇至弗移其操沍陰積彌著其堅信國家之楨幹而表徳者所取焉

玉泉賦

若夫天產瑰奇地標靈迥融則川流峙惟山靜撫風壤之淸淳對玉泉之幽靚信芳甸之名區而神臯之勝境也爾其洞壑厜防巖阿叢復源出髙岡澑生寒麓瑤竇濺珠瓊沙歕玉控以翔螭引之鳴瀑初噴薄以飄絲旋瀠洄而曵縠旣瀺灂於澗谿遂彌於陵陸侔色則素纈無痕儷質則纖塵不屬挹味則如醴如膏揣聲則爲琴爲築於是長輸逺逝澶漫演迆曲之爲沼渟之爲池拭一之明鏡防千頃之琉璃排玲瓏之雁齒跨蜿蜒之虹鬐拓澄湖而西匯環仙籞而東馳當其春日載陽惠風潛扇艸緑初芽栁黃欲綫卷百尺之湘漪拖十重之楚練蔭逺樹之芊緜泛落英之蔥蒨及夫長嬴屆節新漲平堤林霏夕斂嵐彩晨飛抽碧筩以徐引綴丹的以紛披展含風之翠葆搴裛露之紅衣若乃炎歊旣回鮮飇疎豁泠泠桂間嫋嫋蘋末見鳬鴈之沈浮望煙雲之出沒掬晧魄於晴瀾散淸暉於深樾至於淒辰中律水樹蕭騷木葉盡脫防霜始飄耿冰雪以流映擁貞萋而後凋攬六宇之曠邈寄餘懷於泬寥是其爲狀也何時不妍何妍不極境近心逺目營神逸有林坰之美而無待於攀躋有亭榭之安而無勞於雕飾豈所語於入華林者擬濠濮之遊渉太液者象蓬瀛之域也耶

行殿讀書賦【幷序】

東巡十有餘日矣寒夜初永行帷淸肅取大易尙書及前代史籍探索披覽夜分乃休侍臣髙士奇每以過勞爲請然朕勤政愛民之外惟涵泳乎詩書心契古人寤寐勿倦非此何以自樂耶乃作行殿讀書賦以示之

紹

三後之令緒兮撫曩代之遺蹤爰省方而設教兮言時巡於兗東軫予懷於蔀屋兮息予駕於蒿宮發圖書於行笈兮窮墳典之淵通溯帝王之餘烈兮勤效法之深昔唐虞之詢嶽兮辟四門而明目禹泣罪而下車兮湯解网以致祝文獵渭以求賢兮武邁邦以問俗景列聖之芳模兮睎千秋之懿躅庶咸五而登三兮亦覲光而式谷惟時商秋甫謝寒律初尋風日髙肅云物蕭森陳羽衛之淸約兮憩帷宮之靜深愛三冬之暇景兮惜萬防之餘陰於是心曠情怡气恬神攝玉虯書嚴銅蠡宵歇望山海之崇深兮凜載登而載渉詎博洽之自矜兮何菁華之足獵鄙虞初之屬車兮陋河東之遺篋冀文教之永敷兮播風聲而四浹

竹賦【幷序】

江南修竹成林森如緑玉見輒愛之昔人所以歌君子也舟行閒暇偶作賦曰

攬嘉生之植物美修竹之防娟振葳蕤以擢地結蒼翠而參天吐碧鮮於原隰含玉潤於山川拂丹霄以煥采濯晨露以增妍爾其體本貞堅性惟髙孑欵欵虛中亭亭秀越居逺俗以無塵生自然而有列遊必集於鵷鸞色不渝於霜雪抱君子之徳生豈凡姿之可埒至於汗靑爲簡截管成聲文章彬郁律呂和鳴流兩間之元化開萬古之菁英亦有簜材敷布箭括叢生鏃礪作器規矩中程或埀美於九府或程能於五兵斯其爲致用之廣逺尢不可以一得名也至若淇澳見稱於衛國夾池作賦於梁園詠千畞於渭上想一葉於湘潭罔不絕羣標傑意殊態嚴況爾闕北秋髙江南地潔見眾茂之咸凋知孤貞之自結巨干淩風修莖映月豈徒覽夫淸陰實興感乎勁節何當植根綺殿布影彤庭彩鸞下集丹鳳載鳴將曉餐夫珠實亦暮托於紺莖乃其峭蒨之容檀欒之美繁條綴靑芳筠孕紫散夏景於瑤林蔭春華於仙沚戞素籟以風疎被靑暉而云委影入戶而窺檐聲含宮而嚼徴亦足以怡情適性娛目賞心徘徊晨夕抒冩髙吟響蕭蕭而隱幾飇颯颯以開襟披十重之緗帙鼓五之雅琴聊濡毫以成賦寄予思於遙探

闕裏古檜賦【幷序】

孔子手植檜在杏壇之側金貞祐間無復存矣元至元三十年再茁故處明治間又燬於火今所遺者不枯不榮屹立霜露而秀色獨異撫摩久之乃作賦曰

維槎枒之靈質實鈞化之所鐘標扶輿之奇特峙先聖之故宮涵元气以不朽與至道而俱崇爾其黛榦蒼蒼孤柯濯濯鶴骨初扶霜鱗未作儼茁軋以方舒類鴻荒之忽鑿謝縟采於春華完淳風於太朴夭矯拂勃星臨露滴枝無取於樛樛葉全稀於摵摵夕飇度兮弗驚朝旭烘兮如滌伊間气之潛滋惟神爽之咸集徘徊延卻宛轉斷連蟠屈兮若佾羽之在列聳削兮若簨簴之待懸則有築以崇封沃以膏壤方以周闌角以文磉足縮心歔目給神賞蘿煙奪翠松籟失響於是楷因之而擢穎蓍感之而抽莖爭葳防於誦之裏齊扶疎於禮樂之庭朝菌慚兮一旦大椿讓兮千齡上溯眞宰之功逺契無爲之代均云行兮雨施等乾始兮坤載疇則出混茫之中而居耳目之外與三才以並植緜歷禩其長在亦有扶桑海表若木山顚東瀛西極揭日摩天迹𨿽誇於神異植非出於文宣宜瞠乎其後矣邈無得而稱焉

聖祖仁皇帝禦制文集卷三十

欽定四庫全書

聖祖仁皇帝禦制文集卷三十一目錄

古今體詩五十二首

元旦

上元

覽貞觀政要

慈寜宮問

太皇太后安

月

昭仁殿

春夜

賜舊時講學

賜撫逺大將軍圖海二首

春日

夜半

琴

晚春遊幸感懷

河

白洋湖

船獵

水村

鄚州河道

喜雨

賜寜古塔將軍巴海詩【幷序】

橋望

郊外卽事

郊外偶作

馬上口占

復道口占

夏日登景山同翰林張英髙士奇作

夜靜讀書

內廐閱馬

夏日同大學士明珠曁諸侍衛過黒龍潭途中作

黒龍潭

由廣泉寺至臥佛寺

山寺晚景

詠臥佛寺古樹

駐蹕碧雲寺

碧雲寺臨泉望月

碧雲曉起

再賦碧雲曉景

洪光寺盤道

來靑軒臨眺二首

法海寺瞻

皇考禦書敬佛二字

坐法海寺偶吟

賜聖感寺僧海岫

駐蹕石景山

石景山東望

登戒壇

下戒壇將至潭柘馬上同髙士奇聯句二首潭柘寺偶作

詠潭柘寺竹

石景山望渾河

欽定四庫全書卷

聖祖仁皇帝禦制文集卷三十一

古今體詩五十二首

元旦

廣廷揚九奏玉帛麗朝光恭已臨四表埀衣馭八荒

上元

月華連晝色燈火雜星辰彩仗移雙闕瓊筵防大臣

覽貞觀政要

春陽淑以嘉流云灑几案及此聽政余縑緗獲披玩寥寥三古後載籍亦炳煥俯仰千年餘盛治數貞觀修徳偃干戈措刑空狴犴海外奉車書臣民登燕衎事往迹尙存流風照觚翰洋洋四十篇可以一辭貫仁義有明效非由事擊斷鄙哉封倫言相去邈河漢

慈寜宮問

太皇太后安

定省深宮曙气催承防獻壽捧霞杯晨昏敬覩

慈顏豫不盡歡欣踴躍回

月

影送樓臺照水明金波蕩漾逺含淸西山色淨云初散南苑風和令正行

昭仁殿

雕梁雙鳳舞畫棟六龍飛崇髙惟在徳壯麗豈爲威

春夜

玉鑪煙靄盡夜靜百花香曙气浮丹陛春光拂象牀

賜舊時講學

幾前燭下長談論今日忽爲埀老人憐爾林泉安淡薄因思疇昔侍楓宸

賜撫逺大將軍圖海二首

兩朝密勿重元臣秉鉞登壇西定秦鐘鼎功名懸日月丹靑事業畫麒麟

其二

威名萬里作長城壁壘旌旗壯逺徵綏靖邊陲馳露布凱旋立奏防階平

春日

佳气山川浹地行物隨節變初晴雪消樹底花爭發冰泮池頭艸欲生

夜半

覽書銀蠟短觀象玉衡長夜半無窮意心爲念萬方

琴

嶧陽桐百尺斲爲鳳凰琴調絲坐石上宛若松風吟希音合太古貴以鏈予心

晚春遊幸感懷

岸花芳且落樹木含春光思賞膓應斷長懷萬古傷

河

春風野水穠花發一道防檣帶柳煙影動長橋橫防蝀岸鋪芳艸近南川

白洋湖

遙看白洋水帆開逺樹叢流平波不動翠色滿湖中

船獵

萬人齊指處一鳥落晴空攜琴鼓櫂返樂與大臣同

水村

孤村緑塘水曠野起春云槐栁勝南苑靑莎有鷺羣

鄚州河道

藻密行舟澀灣多轉楫頻帆懸風正處煙火近通津

喜雨

暮雨霏防過鳳城飄飄灑灑重還輕暗添芳艸池塘色逺慰深宮稼穡情

賜寜古塔將軍巴海詩【幷序】

鎭守寜古塔等處將軍巴海丰沛舊臣疆塲重寄宣威布徳招徠逺人朕甚嘉焉爰賜篇章以旌乃績

夙簡威名將略雄髙牙坐鎭海云東旌麾到處銷兵气壁壘開時壯武功盡使版圖歸化日逺教邊徼被皇風酬勲世錫丹書重勉爾長思報國忠

橋望

郊原浮麥气池沼漾靑蘋夏日臨橋望薰風處處新

郊外卽事

初蟬鳴暑气雀噪滿林枝蜂蝶花間舞有情人不知

郊外偶作

乳燕銜泥花影靜鳴鳩喚雨樹林深豫遊不獨題詩意要識熙熙暭暭心

馬上口占

夏日橋頭望逺山兒童戲水水潺潺煙雲數里方知異野樹汀花白晝閒

復道口占

深深復道逺停輦問宮官內苑薰風起橊花滿禦闌

夏日登景山同翰林張英髙士奇作

日暮登山覽八荒翰林隨輦進辭章君臣同樂松陰下時雨將來入未央

夜靜讀書

九重夜靜禦鑪香墳典披觀意味長爲念兆民防隱處孜孜不怠撫遐荒

內廐閱馬

龍種齊嘶禦廐旁追風逐日似飛翔蹋塵不染淩霄志个个眞堪號驌驦

夏日同大學士明珠曁諸侍衛過黒龍潭途中作

駿馬駸駸蹋緑蘋羽旗豹尾映龍鱗暑中荷鍤方知苦停輦觀苖問稼人

黑龍潭

暗通山下艸流出澗邊花空潭深靜處灑翰動龍蛇

由廣泉寺至臥佛寺

巖邊靑竹低臨水雲外嵐半入天僧捨無人常寂寂山門洄繞是寒泉

山寺晚景

岸積靑苔厚藤抽紫蔓長徘徊風景異翫賞對斜陽

詠臥佛寺古樹

喬木婆娑陰正肥夕陽相對嶺崔巍薰風拂樹涼雲起暮景蒼然送輦歸

駐蹕碧雲寺

山寺通幽境鶯啼緑樹枝旛虹迎玉輦剎鳳駐云旗翠麓三乘辟佳辰萬騎宜松陰輝落景遊豫近臣知

碧雲寺臨泉望月

碧雲夜望月初圎星斗輝煌照九天滴澑涓涓無止息此心長使若淸泉

碧雲曉起

山中曉起聽蟬鳴遙對岑霽色淸洞壑有年奇樹老夢回疑是在蓬瀛

再賦碧雲曉景

夏早日方長南風艸木香淸涼飄禦扇荒剎得恩光

洪光寺盤道

白雲飛夏日斜徑盡﨑嶇仙阜崇髙異神州覽眺殊

來靑軒臨眺二首

搖拂煙雲動翠旗登臨翰墨每相隨山河景象無窮意俯瞰人情因物知

其二

來靑髙敞眺神京斜倚名山澗水淸此日君臣同覽賞村村雞犬靜無聲

法海寺瞻

皇考禦書敬佛二字

重來瞻禦筆懷感動心神丕烈邁前代鴻休啟後人興文盛禮樂偃武息兵民法則光華逺千年照佛輪

坐法海寺偶吟

縱目西山宜永日開襟五月似髙秋萬防偶暇因遊豫期與黎民藥未休

賜聖感寺僧海岫

翛然老衲淨塵緣臺殿參差起瑞煙馴鴿檐前應受戒遊鱗花下亦參禪

駐蹕石景山

駐蹕荒亭日欲斜潺湲石澑滴雲霞鸞旗飄動連香艸龍騎驂驔映野花巖洞幽深無鳥迹崖髙處有人家靑山緑水誰能識懷古登臨翫物華

石景山東望

車書混一業無窮井邑山川今古同地鎭崚嶒標異秀鳳城遙在白雲中

登戒壇

樓閣髙低樹淺深山光水色日沈沈碧墀靜照寒松影淸晝蟬聲響緑陰

下戒壇將至潭柘馬上同士奇聯句二首

嶺腹層層小徑斜【禦制】

穿雲陟盡石防岈【臣髙士奇】

澗中艸屋流泉繞【禦制】

萬匹龍驤擁翠華【臣髙士奇】

其二

蟬鳴艸木動薰風【禦制】

蛺蝶雙來引

禦驄【臣髙士奇時有雙蝶飛導仗前】

潭柘幽深聊駐輦【禦制】

省方不與豫遊同【臣髙士奇】

潭柘寺偶作

怡神水樹淸襟洽滿目奇入夏云防起涼風響萬籟山中鶯囀奏紛紜

詠潭柘寺竹

翠葉才抽碧玉枝經旬淸影上階墀淩霜抱節無人見終日虛心與鳳期

石景山望渾河

石景遙連漢渾河似帶流滄波日滚滚浩渺接皇州

聖祖仁皇帝禦制文集卷三十一

欽定四庫全書

聖祖仁皇帝禦制文集卷三十二目錄

古今體詩三十九首

駐蹕南苑遣使恭進

太皇太后鮮果

南苑元靈宮是

世祖皇考建

南苑行圍

徳壽寺

南苑晚景

瀛臺偶作

詠水禽

雨

臨城望

夏日有懷

內苑

立秋前一日晚同左右閒坐進鮮果

秋蘭【幷序】

初秋幸西苑觀荷命小舟采蓮

臨池觀魚有懷

夜至三鼓坐待議政大臣奏事有感而作七夕

沙河途中作

淸河荒亭

初秋景山

題日精門古硯

待曉

賜奉命大將軍傑淑二首

秋日詠刀

海子北紅門秋雨後行圍戲作

晾鷹臺

南苑閱馬

中秋望月

賜輔國將軍俄啟詩【幷序】

秋日晚景有懷

大將軍報吳逆暴死其下賊眾潰防無餘大兵指日進取恢復封疆

康熙十七年九月初十日奉

太皇太后臨禦溫泉恭紀五言排律八韻

駐蹕平家灘

潞河曉起至

太皇太后行殿問安

見雁南飛

駐蹕薊州城南逺眺山村

山中獲野禽恭進

太皇太后

曉起山路口號

欽定四庫全書卷

聖祖仁皇帝禦制文集卷三十七

古今體詩三十九首

駐蹕南苑遣使恭進

太皇太后鮮果

日永離宮節新薰風早已獻嘉珍赤瑛盤內甘鮮果

奉進

瑤池第一人

南苑元靈宮是

世祖皇考建

傑閣橫霄峻淸都與漢翔規模開壯麗星宿燦輝光碧瓦浮空翠金鋪映日黃門當啼鳥靜戶有異花香細艸沿階發新槐拂檻涼紆回疏輦路藻彩繪雕梁警蹕臨仙境瞻依問谷王敬欽崇太昊繼述憶

先皇嵗月碑文古乾坤事業昌茫茫扶大造暭暭體穹蒼恭己身無倦齋心念不忘時巡非逸豫防暇豈遊荒

衛騎驂驔列華旄宛轉颺南薰披萬物北斗起千祥瑞气庭前見佳辰晝正長休歌白雲曲吾道在惟康

南苑行圍

苑中閒教陣無事靜論邊不廢時苗典思周天下先

徳壽寺

持身崇孝理淸淨契眞如嵗久開金寺時來降玉輿

南苑晚景

薰風南苑翠斿回處處連雲暮色催夜火輝煌盈帳幕離宮長待萬防來

瀛臺偶作

蟬鳴槐葉緑魚躍芰荷風太液臨斜景參差更不同

詠水禽

水禽遙泛雪池卉迥披紅桐葉翩翩舞迎薰景未窮

雨

稼穡憂勤在建章油云灑落滿巖廊憑牕喜雨雨方足五穀秋成樂萬方

臨城望

城髙千仞衛山川虎踞龍盤王气全車馬遙看雲霧裏民間休戚在當前

夏日有懷

木槿花開夏日長時搖淸扇倚方牀三庚不輟臨朝政盛暑常思守戰塲

內苑

晚涼內苑看槐花依檻臨池日欲斜龍戲淸潭娛夏景片雲生處足桑麻

立秋前一日晚同左右閒坐進鮮果

初到金風天气晚防涼雨後畫簾垂九重迥出白雲逺三殿髙臨北斗移珍果滿盤新獻節碧梧一葉報秋時漏深不寐題詩句月色煇煌照鳳墀

秋蘭【幷序】

殿前盆卉芳蘭獨秀昔人稱爲王者香又以方之君子因題四韻

猗猗秋蘭色布葉何蔥靑愛此王者香著花秀中庭幽芬散緗帙靜影依疎櫺豈必九畹多侈彼離騷經

初秋幸西苑觀荷命小船采蓮

命駕來西苑初秋向晚天芰荷池沼滿鷗鷺夕陽邊頻使移輕舫時來獻采蓮離宮闌檻外風動碧翩翩

臨池觀魚有懷

臨池魚躍白雲連太液東邊問小船一色水天明似鏡風波銷滅在何年

夜至三鼓坐待議政大臣奏事有感而作

午夜迢迢刻漏長每思戰士防回腸海東波浪何年靖日望軍書奏凱章

七夕

爽气三秋早仙期此夕經鍼樓連萬戶機石動防星玉露交珠綴金風度綺軿天文在云漢流影照彤庭

沙河途中作

煇煌明輦道將曉漏聲殘秋月西山落金風北野寒望陵悲樹色就景盼云端每念芳華日溥溥露未幹

淸河荒亭

楸葉晚蟬鳴荒亭蟋蟀聲露凝新樹色日出滿林明蛺蝶從枝舞蜻蜓防水輕欲看秋景好歸路且徐行

初秋景山

新涼樹色向金天禦輦遙停蔓艸邊盛暑已過銷夏日淸風才到有秋年髙臨三殿九重闊下看千家萬戶連薄暮山亭觀射畢回宮復道起蒼煙

題日精門古硯

古硯何年斲雲箋冩禦章宮門秋雨濕內殿晚風涼夕景鑪煙動晴光燭影長文房友筆墨灑翰起龍翔

待曉

閶闔餘殘暑夕籟鳴髙秋曖曖月始出泠泠露初浮逺色淡河漢新涼灑裀幬夜气倍澄寂庭宇彌淸幽眷言希古則羲軒詎可儔不寐定天保昧爽思旁求往軫𨿽緬邈來途非阻修低徊待申旦治理今何由

賜奉命大將軍傑淑二首

捲斾生風壯气揚早持龍節定炎方秋毫無犯民心悅盡掃欃槍奏凱章

其二

旄鉞才臨父老迎樓船一舉海波淸金甌已定千年業銅柱須標萬古名

秋日詠刀

七寶刀光耀鬥牛建章佩帶向初秋淸流越砥方知力截兕剸鯨斷不愁

海子北紅門秋雨後行圍戲作

晝漏稀聞紫陌長霏霏細雨過南莊雲飛禦苑秋花濕風到紅門野艸香玉輦遙臨平甸闊羽旗近傍逺林揚初晴少頃布圍獵好趁淸涼躍驌驦

晾鷹臺

淸晨漫上晾鷹臺八駿齊登萬馬催遙望九重雲霧裏羣臣就景獻詩來

南苑閱馬

渥窪龍種雪霜同毛骨天生气格雄八駿齊觀南苑裏豈誇當日玉花驄

中秋望月

坐望中秋月正圓玲瓏丹桂植當天無私普照八荒外皎潔淸光云漢邊

賜輔國將軍俄啟詩【幷序】

內大臣輔國將軍俄啟侍從帷幄勤勞茂著百步穿楊發矢如電因賜禦章以旌其射

觀徳由來上古風手持滿月緑沈弓鷹揚虎視流星逺中鵠穿楊爲世雄

秋日晚景有懷

寒鴉秋景集南林遙倚屛山綺樹陰丹闕逺砧鳴午夜玉壺淸漏起遐心衷情靜裏無人識外像閒中有物尋憶想千般聞落葉且須持筆漫防吟

大將軍報吳逆暴死其下賊眾潰散無餘大兵指日進取恢復封疆

遙天今日捷書來萬里歡聲動地開從此黎民皆樂業軍威應振凱歌回

康熙十七年九月初十日奉

太皇太后臨禦溫泉恭紀五言排律八韻

慈寜方曉日掖輦幸溫泉羽騎淸塵道華旗衛禦前九重雙闕迥三輔萬家連蔥鬱東臯樹蒼茫北嶺煙問安頻色喜侍膳每心懸孝養尊

親重時巡法

祖防村村施化溥處處得恩光更慮民情隱深慚撫八埏

駐蹕平家灘

鑾輿駐蹕近滄浪行殿崔嵬對夕陽郊外村莊時極目秋成處處有風光

潞河曉起至

太皇太后行殿問安

曉色方明在潞河孤山逺影郁嵯峨【孤山在潞河之東】寢門恭問

慈顏喜還愧無能作賦歌

見雁南飛

歸雁南飛有數行南飛度嶺向衡陽欲將信息傳軍士早報成功返故鄕

駐蹕薊州城南逺眺山村

萬騎驂驔擁薊城風行雷出逺天淸防霜細艸野狐懼寒露荒煙山鳥鳴捲幔浮涼侵帳殿倚牀明月似都京欣隨

聖母遊情曠深夜還思勉愫誠

山中獲野禽恭進

太皇太后

吹笳淸輦道大地雜旌旂萬壑來秋色千巖散落暉鷹隨山雉逺箭帯野禽歸遣使呈鮮味須令馬迅飛

曉起山路口號

荒屋山中月色闌秋髙邊塞正風寒羊腸石道臨泉水已靜人聲足曠觀

聖祖仁皇帝禦制文集卷三十二

欽定四庫全書

聖祖仁皇帝禦制文集卷三十三目錄

古今體詩三十六首

恭謁

孝陵

太皇太后駕到溫泉

雨後經明總兵戚繼光所作八角石亭淸晨入盤山二首

古中盤望蓮花

盤山絕頂三首

晚過李靖庵二首

星出歸營

奉侍

太皇太后臨禦溫泉因孟冬享

廟暫回京

夜半覽本

山中曉色

由鮎魚池出闗詠瀑布水

登景忠山

灤河

冬至回京齋戒夜坐

登邊城作

溫泉行

溫泉流杯戲作

南苑橋上大風

雪

景山積雪侍衛下趨如飛

元旦

慈寜宮行禮

春

上元幸萬善殿戲作

收復嶽州作【幷序】

恭上

太皇太后萬壽詩二首

賜大將軍安親王嶽樂二首

賜防軍統領桑格

春夜月

題周文矩畫說劍圖

欽定四庫全書卷

聖祖仁皇帝禦制文集卷三十三

古今體詩三十六首

恭謁

孝陵

玉殿寒松祕秋霜落樹枝緬懷文武業創立太平基曉色星辰動晴光日月埀望陵愁不斷孝思起深悲太皇太后駕到溫泉

溫谷神丹力不窮五云暖澑繞行宮

聖躬喜得今康豫宇宙歡忻舊日同

雨後經明總兵戚繼光所作八角石亭

華淸雨後問安回徐步山椒到水隈秋木荒池今白艸寒花故壘舊靑苔精靈銷防人何處功業畱傳志未灰爲將當年堪拊髀亭開八角尙崔嵬

淸晨入盤山二首

日出入盤山宸遊艸木閒村莊人盡望處處水潺潺其二

當年乘輦到今日復來遊山水不同色泉聲還細流

古中盤望蓮花

中盤遙望蓮花日映山林气色重老衲吟詩渾半偈翠輿臨發又從容

盤山絕頂三首

上盤絕頂俯神京九月登山積翠晴荒寺日髙人少至野林煙靜鳥無聲道中勒馬觀風景澗下畱鑾愛水淸縱目徘徊猶不盡氤氳縹緲海雲輕

其二

四顧淸標髙逼天風雲塞上斂寒煙遙觀沙漠宣威逺近控州城作鎭懸紫蓋山中獨奇秀雙嶺外更綿聯九秋朗耀防千里落葉蕭條滿目前

其三

薄暮東來返照遊心怡曠動揮毫題詩數句林光晚作賦初聯雁陣髙盤道崚嶒難步躡危巖嶻恐身勞欲歸帳殿還傳語引路山僧度逺臯

晚過李靖庵二首

兩崖石壁出秋云野艸寒林有鹿羣古剎斜陽人寂寂香煙飄處雜紛紜

其二

蒼茫絕頂樹參差落日還營過竹籬念及淩煙畱姓字獨於古壁一題詩

星出歸營

皎皎星河路向西將歸玉帳渡山溪羽林扈從皆雄將掃靖煙塵萬馬齊

奉侍

太皇太后臨禦溫泉因孟冬享

廟暫回京

金風肅郊甸秋光彌顥穹曉鐘出長樂羽衛臨新丰重闈慶康悅遊豫溫泉宮鳴鑣玉輿側侍

蹕淸塵中晨夕奉

慈顏婉愉承歡衷原野陪登覽瑞靄光熊熊應鐘忽屆節霜露霏空蒙夙興感時序廟祀宜欽崇饗獻薦圭璧對越必防躬暫辭瓊島月還禦瑤池驄殿闕欣在望齋祓明禋通眷言整星駕依戀心靡窮

夜半覽本

初冬夜靜正三更宵旰淸心勉勵精自愧事繁機不敏細披章奏察民情

山中曉色

星漢參差曉色開髙初日射莓苔閒來駐蹕山村靜坐愛明霞入酒杯

由鮎魚池出闗詠瀑布水

巉巖瀑布掛前川樹冷煙寒羃碧天闗外黎民風俗厚涵濡威徳已多年

登景忠山

景忠逺上日方闌巖壑層層生早寒嶺腹凍雲凝玉仗山中瑞气接仙鸞鳴鐘澗裏經聲近擊鼓樓前樹影殘繚繞旌旗縈石道六龍行處萬民觀

灤河

寒邊逺繞至灤河徹底淸明不見波駐輦徘徊千萬里石鯨兩岸影嵯峨

冬至回京齋戒夜坐

一陽初發便知天暫別

慈顏日日懸午夜齋明湛心志夢中猶自侍溫泉

登邊城作

冬月荒山落日斜岧嶤野景防千家邊城戍色雲煙靜緑水淸河走白沙

溫泉行

溫泉泉水沸且淸仙源遙自丹砂生沐日浴月泛靈液防波細浪流琮琤初經石竇漾暄澑烈勢直與炎曦爭瀠洄碧澗落花駐掩暎翠巘霜林明汀回溪轉入欄檻甃以文石何澄方壺圓嶠時自暖紫芝朱艸冬常榮殿啟披香溢石髓盤低承露浮金莖沖融太和蓄元气炎徳利物功難名氤氳沆瀣結紫霧縹緲雲霞連赤城髙秋九月天颯爽鸞旂鳳節紛相迎

慈寜雕輦度閶闔絳霄帳殿開蓬瀛神泉淑景供遊賞流金潄玉堪怡情時巡豈必瑤圃逺對此心意皆和平華淸繡嶺杳寂寞鯨魚鳬雁徒縱橫曷若玆泉獨標異萬年勝迹環神京嵗時來往防

仙蹕防筆爲賦溫泉行

溫泉流杯戲作

曉霜早落滿池淸一气涓涓愜勝情偶坐浮杯防暇日君臣對景論平生

南苑橋上大風

南苑霜華防翠旗嚴風臘月斷流澌已知朔气催寒盡橋跨長虹湧澑遲

雪

細玉輕盈下碧霄和煙飛霰上寒條片才落地濺濺濕羅綺花紋處處飄

景山積雪侍衛下趨如飛

憑髙縱逺覽積雪明山峯直下數千尺飛騰跨玉龍

元旦

慈寜宮行禮

太蔟初分來萬國融融淑景動靑陽曈曨翠蓋祥雲覆縹緲蘭宮瑞气揚節遇三元開寶歷時逢四始奉霞觴山呼拜舞臣民樂願頌千年正未央

春

旭日含新淑春光覆滿屋東皇轉嵗華融气雜山谷

上元幸萬善殿戲作

雪霽寒輕景物鮮上元臨幸遇參禪方文無人般若靜天花虛落古松前

收復嶽州作【幷序】

逆賊吳三桂旣經天誅之後不數月而嶽城恢復良由三桂背恩倡亂荼毒生靈經年以來死者相望於道路生者逃竄於四方積屍徧野民不聊生皆朕徳之薄不能撫綏之故也今賴

皇天之眷佑

祖宗之威福羣臣盡力將士用命前後恢復閩海兩粵以至湖南嶽陽諸處擒斬賊魁殆盡望風歸正不可勝數所餘小醜勢如破竹解吾民之倒懸行有日矣特賦長歌以舒其懷

聿予涼薄蒞洪荒遂使巨慝亂天常東南黎庶苦紛擾防年戎馬蹂疆場臨軒重簡親藩出軍威萬里風雷疾肆伐原因討不庭專徵大義昭星日臥榻安容有悖狂太阿豈好弛紀律再勅元臣佩虎符戈矛剗地生寒栗鐵騎驍騰擁楚云霓旌閃爍連江濆七澤三湘據衝要樓船璧壘屯諸軍一時將士盡忿激人人都願成功勲懸知叛逆眾所惡直須吹气淸妖氛顧此生靈負何罪流離轉徙多饑餒處處田疇蕪不耕年年桑柘無人采聞說荒榛徧野廬還傷老弱塡江海每念邊陲一憮然立身天地慙主宰未忍加兵戕我民深宮宵旰勤五載五載躊躇常恭黙防當滅此乃朝食旗捲閩疆甲士降陣開百粵堅城尅已見懷光伏冥誅更看元濟成俘防鼙鼓旌旄定嶽陽雕戈金鏃淸區域指顧能收六詔煙宣恩早布招徠徳書奏傳來慰

兩宮乂安社稷開鴻蒙翼翼小心恆敬愼敢防繼述在朕躬期與宰司百執事共相砥礪克厥終

恭上

太皇太后萬壽詩二首

和風瑞气滿簾櫳

慈壽無疆祝上宮喜得萬方同孝養千秋福徳並蒼穹

其二

透戶卿云接禦香彤墀新栁拜韶陽

宮中堯舜兼文母恭捧南山萬壽觴

賜大將軍安親王嶽樂二首

大開冊府紀元功伐罪安民將略雄佇見天潢蒙上賞明光髙宴賦彤弓

其二

洞庭南嶽盡提封九伐勲名勒景鐘眼底窮荒皆赤子早銷金甲勸三農

賜防軍統領桑格

百戰威名已早揚頻年秉鉞在巖疆素知果勇兼韜略應著圖肅方

春夜月

晚來風景麗初晴月色輝朧朧穿竹樹照耀滿宮幃

題周文矩畫說劍圖

鵞溪尺幅衣冠古貌出蒙莊辯論新劍客滿前毛發動須知繪事亦通神

聖祖仁皇帝禦制文集卷三十三

欽定四庫全書

聖祖仁皇帝禦制文集卷三十四目錄

古今體詩四十首

春日郊行

淸明登玉泉山

時巡近郊憫農事有作

鄚州雜詩五首

春日內苑賜宴詩【並序】

初夏登樓臨水

夏日同三王慈寧宮請

太皇太后安

夏旱步禱

南郊喜雨

五日泛舟賜內大臣侍衛宴

詠蟬

題蘇軾墨竹

初寒

懋勤殿古榦梅

春曉

春雪

懋勤殿讀尙書至無逸篇有作

春晝二首

景山春望

橊花

詠觀天儀噐

鶴

經筵進講周易

秋日出郊觀稼

題張擇端淸明上河圖

長至日祀

天圜邱有述四章

逺望西山積雪

春盤

端凝殿齋居

賜直巡撫於成龍【並序】

苑西新栁二首

和唐太宗詠桃花卽用原韻

欽定四庫全書

聖祖仁皇帝禦制文集卷三十四

古今體詩四十首

春日郊行

春殿晴雲繞鑾輿出禁闈桃花臨紫陌栁葉暗靑旂宿雨能淸蹕和風早拂衣馬嘶馳道逺滿地盡芳菲

淸明登玉泉山

寒食登髙芳艸靑泉聲映栁出春亭心中懷得天然處坐對沙鷗樂野汀

時巡近郊憫農事有作

芳郊景物麗淑气扇暮春靈雨應良節光風薄嘉辰省耕已屆候夙駕方來巡前驅列式道羽衛羅鉤陳時有田間子荷耒披車塵譏訶勿頻數疾苦當咨詢千耦幸終畆二鬴猶懸囷穮蓘爾勤動痌瘝予隱親賙賜出泉府拊循屬官臣行潦有挹噐冽井無枯津所惠良未徧嗛嗛愧斯人

鄚州雜詩五首

條風鼓櫂動淸漪夾岸靑靑楊栁垂輕轉牙檣觀易水波光日影暎旌旗

其二

桃花歷落李花開緑栁含煙傍水隈鴻雁平沙看不盡春光曖曖入蓬萊

其三

爲省春耕歷灞灃鑾輿頻止勸農功柴門掩處煙村靜碧水長橋落彩虹

其四

陽气溫和臨樹久花繁物靜艸芊芊莎添嫩色含波緑栁覆金堤翠幕連

其五

野水彌漫處處長方流涵玉動珠光風移藻荇波防闊千防鷖鳬栁一行

春日內苑賜宴詩並序

已未三月律應姑洗望日之吉賜內閣大臣及侍衛宴於內苑時乃玩花於綘雪玉樹含風浮杯於西齋金池漾月因題四韻以示諸臣

春深內苑裏珍席宴羣臣蝶向雙檐舞花飛復閣新和羮期上佐調鼎協洪鈞蕭鼓歡無極芳年醉此辰

初夏登樓臨水

澄潭徹底開心鏡栁絮輕飛近玉樓處處晴花風拂起鶯啼四月繞芳洲

夏日同三王慈寧宮請

太皇太后安

九天旭日照銅龍朝罷從容侍

上宮花蕚聨翩方晝永晨昏常與問安同

夏旱步禱

南郊喜雨

歷春憫農勞首夏望嘉谷離畢月故遲密雲去何速顥穹閟膏澤及此祈年夙齋居承穆淸中夜起自肅繁星麗赤霄雲漢光自煜雞鳴開重闉輿馬輟華轂步禱升郊壇祠官啟太祝是時甘澍零霑潤及拜伏空蒙迫閶闔噴薄驅海瀆屏翳灑道廻滲漉足裳服麥隴應秀色重穎欲在目願惟歌屢丰余粟棲比屋

五日泛舟賜內大臣侍衛宴

錫宴公卿禮數隆浴蘭令節泛翔鴻波開舟楫迎仙仗岸轉旌旗驟玉驄積翠香蒲經宿雨輕煙寶幄散薫風臣民共樂升平日暢飲何論灞滻雄

詠蟬

飲露當涼夜吟風向晚晴乍移深樹影又聽別枝聲與物心無競離塵翼最輕秋懷聊寄詠愛爾獨能淸

題蘇軾墨竹

徑尺篔簹墨淺深雪堂健筆勢千尋縱饒凝露春梢色不比淩霜挺節心

初寒

灑雪凝霜正渺漫曉來朔色滿林巒何當吹徧鄒陽律盡卻人間黍谷寒

懋勤殿古榦梅

宮梅先發上林枝淡白含芳窈窕姿若待春風吹律暖影隨朝日樂雍熙

春曉

夜短正宜眠又聞天色曉臨門親政務豈厭事多少

春雪

三冬望雪意殷殷積素春來亂玉紋農事東疇堪播植勤民方不愧爲君

懋勤殿讀尙書至無逸篇有作

元化斡四運淑景催芳年幹幹總萬幾寸陰惜屢遷綈幾散瑤帙阿閣颺鑪煙澄懷求至理孔壁存遺編公旦訓無逸則古多所宣言念小民依田功稼穡先天命良匪易敬徳省厥愆法戒備近王炯炯斧扆前寤寐思古人千禩精意傳端居不遑暇三復期勉旃

春晝二首

液池冰泮後阿閣燕來初晝轉銅壺漏春添玉案書晴絲煙乍卷花霧綺還舒萬象生成意欣欣各自如

其二

亭午朝初暇方春候轉佳惠風來上已遲日麗中街鶯語頻遷樹花陰半映階所期凝庶績永使萬邦懷

景山春望

雲霄千尺倚丹邱輦下山河一望收鳯翥中天連紫闕龍蟠北極壯皇州煙生沆瀣春初麗露濕芙蓉翠欲流卻向閭閻看蔀屋崇髙還厪廟堂憂

橊花

未結千房實先開五月花紅綃簾戶下疑似漢時槎

詠觀天儀噐

乾象極髙逺孰者爲綱維惟此貞恆理可以揆測知靈臺有儀噐云自古聖貽偃蓋金粲粲飾體珠離離橫玉筦其中激水相推移內挈黃赤道外互南北垂紫宸凝不動列曜如峙碁制作侔造化法撰窮神奇昔在有虞氏以命和與羲七政順其軌庶績咸用熙後來代有述神明夫前規日官比申命欽哉重人時惟防恆自勅曰旦凜在玆五緯協位序燠寒無僭差永言答靈眷長與休禎期

鶴

夜警三霄露秋淩萬里云立同薛稷畫舞憶鮑昭文

經筵進講周易

桂宮仙仗啟蘭殿講筵開朝士鳴珂集詞臣執簡來天苞宣一畫人極位三才待抉羲文祕羮墻日防回

秋日出郊觀稼

秋气日寥迥萬象皆蒼蒼朝暾被渥露艸木含晶光西成方屆候農事將築場於焉省斂獲令典重百王輕軒屏前置夙駕無嚴裝郊原一以眺煙樹紛成行微風散深樾淸流抱廻塘土脈秀且沃篝車郁相望新防粲如月刈此溪云黃捃拾復何幸遺秉滿道旁鳥雀互翔集婦子咸恱康行將吹葦籥報爾千斯箱眷言三時勤艱難詎可忘茫茫視九壤豈盡歌丰穰二鬴苟不充予饑惄如傷幸玆樂有年時若雨與暘朂哉愼所麗田功庶無荒

題張擇端淸明上河圖

天津橋下水粼粼栁外盤舟夾畫輪想見汴京全盛日春遊多少太平人

長至日祀

天圜丘有述四章

於穆天縡鑑觀惟赫播物無私佑於有徳

髙皇受命膺符闡繹丕顯

太宗廓圖登績眷我

皇考九圍是式克享

天心立民之極【一章】

洪惟景運集於渺躬南諧北爕君玆萬邦夙夜敬止恆惕於毋曰髙髙聽卑則聰毋曰盱盱視逺斯通罔敢逸豫昭事必恭【二章】

是月仲冬維日長至爰啟

防壇肅將禋祀濟濟奉璋羣工在位牲玉旣陳籥舞乃備對越有防百神攸曁云旓揚揚華皇晢晢【三章】乃辧云物載觀載書乃占丰年多黍多稌南陸曜采導我歸輿蕓香始生景長以舒初陽來復相協厥居垂象是則奉若不渝【四章】

逺望西山積雪

積雪西山秀仙峯玉樹林凍雲添暮色寒日淡遙岑

春盤

小摘園中露新香糝作羮嵗和欣有兆甘菜已春生

端寧殿齋居

肅肅羣籟屏裊裊鑪煙舒諏日躬禋祀濯祓臨齋居輝輝閣西日流影照綺疏坐久微風來冷然吹衣裾霽心觀萬象黙見天地初感神在至誠寧俟灌鬯余

賜直巡撫於成龍【並序】

直巡撫於成龍秉性惇朴廉介夙聞朕心嘉賴俾典節鉞保釐畿輔惟能激濁揚淸始終如一淸潔之操白首彌厲眞國家之可重人所不能也玆來陛見爰賜以詩用示惇勵之義且以風有位焉

自昔崇廉治勤思吏道澄郊圻王化始鎖鑰重臣膺政績聞畱犢風期素飲冰勗哉貞晚節襃命日欽承

苑西新栁二首

岸艸靑回太液池春來又見栁垂絲東風小苑三眠後最愛鵞黃蘸水枝

其二

輕煙漠漠栁靑靑半拂虹橋半水亭啼鳥數聲春晝永博山香裊隔簾聽

和唐太宗詠桃花卽用原韻

苑裏韶華滿春工試綺裝霞輕籠樹影日暖散林光倚檻千叢錦開簾百合香東風自駘宕長防萬年芳

聖祖仁皇帝禦制文集卷三十四

欽定四庫全書

聖祖仁皇帝禦制文集卷三十五目錄

古今體詩二十一首

潞河三首

巡幸出喜峯口過黃土巖

大石磯

塞上宴諸藩

入喜峯口

野望

夏日迎薰亭

午日

潭柘寺

戒壇臥松

早秋新霽

夜坐

瀛臺

天津

通恵河閱運艘

滇平

宮門聽政示閣部諸臣

升平嘉宴同羣臣賦詩用柏梁體【並序】

元夜與諸王宴飲乾淸宮

欽定四庫全書

聖祖仁皇帝禦制文集卷三十五

古今體詩二十一首

潞河三首

防灩春波散碧漪白蘋初葉麥初岐潞河三月桃花水正是乘舟薦鮪時

其二

畫鷁中流起櫂歌參差荇藻漾晴波澤梁𨿽設曽無禁斜日魚罾兩岸多

其三

東風吹雨曉來晴春水髙低五牐聲蘭槳乍移明鏡裏綠楊深處坐聞鶯

巡幸出喜峯口過黃土巖

紫塞雙崖出丹梯百尺懸艸香遮細路樹老臥晴煙地爲時巡到山當隘口偏何年畱石室駐馬望層巓

大石磯

逺近峯廻合潺湲澗淺深一磯橫大石萬騎出層林蒙密巖花發緜蠻谷鳥音龍堆塵不到慿眺足娛心

塞上宴諸藩

龍沙張宴塞云收帳外連營散酒籌萬里車書皆屬國一時劍佩列通侯天髙大漠圍靑嶂日午微風動防斿聲教無私疆域逺省方隨處示懷柔

入喜峯口

一道鳴鑾度三驅振旅還莓苔天半石松栝雨中山險設闗門壯時淸堠火閒

孝陵佳气近縹緲翠微間

野望

嶺外茅茨小林端煙火遲田家耕鑿意一一九重知

夏日迎薫亭

苑啟時初夏亭陰午未闌雨過池藻碧日綻海橊丹水木含淸景禽魚得靜觀薫風能解慍試取玉琴彈

午日

令序當重午南臺日正中玉階鳴瀑水瑤軫奏薰風菖葉浮杯綠橊花照檻紅臨流防競渡轉憶濟川功

夏日潭柘寺

微云綴岡嶺細路揚前旌磴轉松門開漸覺沙界平潭湮石甃露柘古苔紋生一徑得疎豁層軒面崢嶸愛此戶外泉俯視涓涓淸修篁挺蒼翠其下流交橫斐然淇澳思宛爾渭濵情嶰谷有遺響簫韶鸞鳯聲

戒壇臥松

蒼松臥如龍蜿蜒鱗鬛古膚寸起山云用汝作霖雨

早秋新霽

捲幙過新雨披襟納好風餘霞明逺岫倒景射晴虹稼穡丰年足乾坤爽气同髙天云斷處歷歷見初鴻

夜坐

靄靄燕寢夕遲遲淸漏催綈袠盈棐幾次第中宵開華月影帷燭涼颸韻宮槐玉杯露方浥金鑪麝初煤坐覺秋气肅斗柄西南回晨光尙未啟已有鸞聲來

瀛臺

紅闌橋轉白蘋灣疊石參差積翠間畫舸分流簾下水秋花倒影鏡中山風微瑤島歸云近日落淸霄舞鶴還乘興欲成蘭沼詠偶從機務得餘閒

天津

轉粟排千艦分流納九河潮聲連海壯樹色入京多鼓楫魚龍伏停帆鸛鶴過津門秋望逺明月湧金波

通惠河閱運艘

千檣爭溯白蘋風飛挽東南澤國同已見靈長資水徳也應辛苦念田功

滇平

洱海昆池道路難捷書夜半到長安未矜干羽三苗格乍喜徵輸六詔寛天末逺收金馬隘軍中新觧鐡衣寒回思防載焦勞意此日方同萬國歡

宮門聽政示閣部諸臣

中書天下本六官庶僚首絲綸委寄隆分職愼所守上相列天階喉舌筦北斗乾象方昭垂古來詎虛授軒皇置六相姬文擇四友得人邦乃昌此事諒非偶曰予旣寡昧欿然謝哲後聽政日不遑望道逺何有啟沃借臣鄰匡贊資左右𨿽雲際升平民物豈康阜圖終貴謹始治安莫予狃廣業惟克勤勵精期永久作詩一相朂敬哉庶無負

升平嘉宴同羣臣賦詩用柏梁體【並序】

朕於宣政聽覽之餘講貫經義歷觀史冊於書見元首股肱賡颺喜起之盛於詩見鹿鳴天保諸篇未甞不慕古之君臣一徳一心相悅若斯之隆也今際海內宴安兵革偃息首春令序九陌燈煇丰穰有徴吾民咸樂思與諸臣欣時式燕爰於乾淸宮廣集簪裾肆筵授幾斯時也蟾光鼇炬焜燿堂廉防樹瓊葩離羅樽爼許笑言之勿禁寛儀法之不糾復令次登文陛渥以金罍咸俾有三爵油油之色焉易曰上下交則志同傳曰享以訓恭儉宴以示慈恵則今日之兕觥防酒豈徒以飲食燕樂云爾哉顧瞻諸臣或位居諧弼或職任卿尹或典文翰或司獻納宜共成篇什以紹雅頌之音朕發端首倡效柏梁體班聨遞賡用昭升平盛事冀垂不朽云康煕二十一年正月十四日

麗日和風被萬方【禦制】

卿云爛熳彌紫閶【內閣大學士臣勒徳洪】一堂喜起歌明良【內閣大學士臣明珠】止戈化洽民物昌【內閣大學士臣李霨】蓼蕭燕譽

聖恩長【內閣大學士臣馮溥】天心昭格時雨暘【吏部尙書臣黃機】丰亨有兆祝千箱【戶部尙書臣梁淸標】禮樂文章仰聖皇【禮部尙書臣吳正治】廟謨指授靖八荒【兵部尙書臣宋徳宜】春回丹詔罷桁楊【刑部尙書臣魏象樞】河淸海晏禹績彰【工部尙書臣朱之弼】百度胥飭綱紀張【都察院左都禦史臣徐元文】千官濟濟盈巖廊【吏部左侍郎臣張士甄】天工無曠勤贊襄【吏部右侍郎臣楊永寜】有年歌協臣所望【戶部左侍郎臣李天馥】共期紅朽答殊常【戶部右侍郎臣李仙根】轉漕億萬充天倉【戶部倉場侍郎臣馬汝驥】邦禮叨贊慙趨蹌【禮部左侍郎臣楊正中】職司寅淸佐垂裳【禮部右侍郎臣富鴻基】天河洗甲通蠻鄕【兵部左侍郎臣焦毓瑞】

皇威四暢咸來王【兵部右侍郎臣陳一炳】祗承欽卹和气翔【刑部左侍郎臣杜臻】刑措不用民壽康【刑部右侍郎臣葉方藹】八材庀化師殳斨【工部左侍郎臣趙璟】右平左墄開明堂【工部右侍郎臣金鼐】仰窺神防驅天狼【內閣學士臣李光地】膏以大澤人胥慶【內閣學士臣張玉書】

帝庸作歌追虞唐【翰林院掌院學士臣陳廷敬】身依云漢賡天章【翰林院學士臣張英】恪秉訓厲惇羔羊【都察院左副都禦史臣宋文運】奉宣仁風之吳疆【巡撫江寜右副都禦史臣余國柱】九閽詄蕩瞻龍光【通政使司通政使臣王盛唐】斗杓髙掩貫索芒【大理寺卿臣張云翼】圖列養正親羮墻【詹事府詹事臣沈荃】黃鐘大鏞諧禎祥【太常寺卿臣崔澄】郊衢擊壤歡丰穰【順天府府尹臣熊一瀟】大官珍膳羅酒漿【光祿寺卿臣馬世濟】調閒六禦騰康莊【太僕寺卿臣張可前】忝預風紀凜淸霜【都察院僉都禦史臣張吉午】出入玉佩聲鏘鏘【通政使司左通政臣崔官】納言惟允尙職詳【通政使司右通政臣吳琠】褒忠勵節感賜觴【通政使司右通政臣陳汝器】圜扉闃寂春艸芳【大理寺少卿臣榮國祚】拜手好生頌禹湯【大理寺少卿臣徐旭齡】前星令望欽顒卭【詹事府少詹事臣王澤宏】終始念典用斯臧【詹事府少詹事臣崔蔚林】言模行範煇縹緗【翰林院侍讀學士臣蔣宏道】猗歟至徳日就將【翰林院侍讀學士臣胡簡敬】叨塵侍從恩莫量【翰林院侍讀學士臣朱之佐】靖共夙夜無怠遑【翰林院侍講學士臣嚴我斯】梧桐生矣於髙岡【翰林院侍講學士臣孫在丰】防書東觀翰墨香【翰林院侍講學士臣盧琦】三徳六行爲士坊【國子監祭酒臣王士禎】宮官備位滋悚惶【右春坊右庶子臣祖文謨】六經義葉如笙簧【翰林院侍講臣朱典】奎文煥若森琳瑯【翰林院侍讀臣王封濚】朝朝橐筆侍禦牀【翰林院侍講臣董訥】紀載

聖治金匱藏【翰林院侍講臣王鴻緒】頻年宣室虛對揚【翰林院侍講臣髙士奇】宸篇掞藻燭昊蒼【翰林院侍講臣郭棻】承華毓徳成圭璋【左春坊左諭徳臣陳論】靑宮琪樹棲鸞凰【右春坊右諭徳臣朱世熙】金輿導從驂云驤【司經局洗馬臣田喜】罘罳流影耀璧璫【通政使司左參議臣趙士麟】仁波溟渤同濊汪【通政使司左參議臣趙之鼎】鸞旂乘春零露瀼【通政使司右參議臣張鵬】爰賡天保矢勿忘【通政使司右參議臣鄭重】八表同軌來梯航【大理寺寺丞臣徐誥武】雲門磬管聲喤喤【右春坊右中允臣吳鳴珂】泰交天闕開春陽【左春坊左中允臣李錄予】惟睿作聖金玉相【右春坊右中允臣鄭開極】珥筆何幸日月傍【左春坊左贊善臣徐幹學】瑞逾寶鼎兼芝房【左春坊左贊善臣鄭之諶】堯樽夜醉星低昂【右春坊右贊善臣沈上墉】在廷恱豫和宮商【右春坊右贊善臣王尹方】濫典樂正董上庠【國子監司業臣劉芳喆】治登三五休聲颺【翰林院修撰臣歸允肅】睿謨典誥同洋洋【翰林院編修臣王頊齡】記神聖功臣職當【翰林院編修臣曺禾】瑯函瑤版書焜煌【翰林院檢討臣潘耒】石渠髙議芟秕穅【翰林院檢討臣嚴繩孫】日侍淸禁研鉛黃【翰林院編修臣杜訥】願言直節謹自防【吏科掌印給事中臣王承祖】

帝心勤民重農桑【戶科掌印給事中臣王曰溫】具舉細目恢宏綱【禮科掌印給事中臣李迥】誕敷文徳四國匡【兵科掌印給事中臣劉沛先】嘉禾旣殖鋤莠稂【刑科掌印給事中臣姚締虞】屈軼朱艸紛兩廂【掌河南道禦史臣唐朝彜】封章問夜檢皁囊【掌江南道禦史臣任玥】擬將勁操堅蒼筤【掌浙江道禦史臣李見龍】朝無闕事聯班行【掌山西道禦史臣郭維藩】千門燎火宵未央【掌山東道禦史臣孫必振】升平髙宴邁柏梁【掌陜西道禦史臣衛執蒲】

元夜與諸王宴飲乾淸宮

今夕丹幃宴聯翩集懿親傳柑宜令節行葦樂芳春香泛紅螺重光搖絳蠟新不湏歌湛露明月足畱人

聖祖仁皇帝禦制文集卷三十五

欽定四庫全書

聖祖仁皇帝禦制文集卷三十六目錄

古今體詩三十八首

東巡二首【幷序】

玉田

駐蹕丰潤城西

夷齊廟【幷序】

灤河泛舟

經永平城南

撫寜

山海關【幷序】

蒙恬所築長城

姜女祠

曉過寜逺

行殿夜覽章奏

呂翁山是

聖祖太宗文皇帝擒洪承疇處

松山

杏山晚眺

憩小淩河

錦州道上

駐蹕大淩河

途次逢寒食

十三山

過廣寜望醫巫閭山

渡句驪河

過永安橋口占

盛京遣使請

太皇太后

皇太后起居夜書奏疏畢偶成

三月初六日告祭

福陵恭述十韻

初八日告祭

昭陵恭述十二韻

盛京舊宮

告祀禮成宴諸臣於舊宮

三月十一日雪中詣

永陵告祭

薩爾滸【幷序】

栁條邊望月

望祀長白山

松花江放船歌

江中雨望

經葉赫廢城

鐵嶺

雜詠

欽定四庫全書

聖祖仁皇帝禦制文集卷三十六

古今體詩三十八首

東巡二首【幷序】

八年徵動喜見澄平緬想

祖宗功徳禮宜躬謁

陵廟以告成功爰於二月十五日命駕東巡是日天气晴和微風動斾從者溢路觀者夾途顧瞻逺邇莫不懽躍賦詩二首

昆池不習戰寰宇已銷兵鴻業承匪易膚功久乃成威靈昭

祖徳展謁慰羣情迢逓關山路寜辭千里行

其二

順動因時豫東風引翠旗鳴鑾萬騎出執事百僚隨日暖艸初茁煙輕栁未絲春光無限好應有上陵詩

玉田

徐無山下水涓涓防道橫流灌玉田驅犢荷鋤農事作五風十雨卜丰年

駐蹕丰潤城西

旌門鐃吹髮云璈行漏聲傳帳殿髙欲向山頭望明月【丰潤縣有明月山】恐驚霄漢避龍鑣

夷齊廟【幷序】

永平府治西古孤竹城夷齊廟在焉灤水經其前淸風臺峙其後倚巖俯流足以登眺夫夷齊孤竹君之二子也能讓侯封不食周粟采薇首陽山獨行其志孟子以聖之淸稱之蓋人惟能立節自可埀名夷齊之去國潔身不求人知而廟貌千古迄今猶存吁造詣其可忽乎哉

灤河水淸駛荒山屹然峙上有孤竹城亂石半傾圮堂廡旣具觀廟貌亦儼爾緬惟商代末天下漸披靡玆地實藩封人民差可恃兄弟以義讓富貴如敝屣叩馬諫周王數語昭靑史遁迹首陽山薇蕨何其美萬載挹髙風頑懦聞之起蒼蒼臺下松湯湯臺前水勁節與澄流不媿相比擬停鑾碧山阿懷古未能已

灤河泛舟

平沙漠漠接長河天際浮雲落照多兩岸蒼山相竦峙扁舟一櫂任淸波

經永平城南

三代幽偏地秦時右北平川原緜大陸形勝借堅城晴日初迎輦春風暗拂旌龍山遙入目縹緲白雲橫

撫寜

輦路平鋪孤嶼東日華升處海云紅忽聽百舌春啼巧盡在蒼條古木中

山海關【幷序】

連山據海地固金湯明時倚爲險要設重鎭以守之我朝定鼎燕京埀四十年關門不閉旣非設險還慙恃徳偶賦數言聊以紀事

重關稱第一扼險倚雄邊地勢長城接天空滄海連戍歌終嵗苦插羽不時傳作鎭隆三輔徵輸困百年笳寒龍塞月甲冷雉樓煙歷數歸皇極綱維秉化權漫勞嚴鎖鑰空自結山川在徳誠非易臨風更慨然

蒙恬所築長城

萬里經營到海涯紛紛調發逐浮誇當時用盡生民力天下何曾屬爾家

姜女祠

朝朝海上望夫還畱得荒祠半仭山多少徵人埋白骨獨將大節說紅顏

曉過寜逺

孤城臨巨野舊烈憶西徵破壘荊榛滿邨雞向曉鳴

行殿夜覽章奏

飛逓傳來奏牘多旌門莫問夜如何銀燈毳幕春寒重恐是陰陽尙失和

呂翁山是

聖祖太宗文皇帝擒洪承疇處

旌旗直捲陣云沈濠塹遺蹤尙可尋十萬健兒皆解甲一時大帥此成擒民情效順當年事王業維艱

聖祖心遂使關西如破竹至今戰气晝陰森

松山

鳴笳伐鼓速兵機百勝謀成夜合圍月黑風髙神鬼泣金戈白馬識天威

杏山晚眺

野日荒荒蔓艸平孤邨雞犬寂無聲山中獵罷殘陽晚時見髙原夜燒明

憩小淩河

河水流不息晝夜去涓涓昔爲徵戰地今是豫遊年駐馬孤岑外移舟古岸前殘陽下新栁約略見春妍

錦州道上

野徑臨官驛炊煙出杳冥地連楡塞紫山列錦屏靑城郭知何處旌旄只暫停版圖歸大業堠火罷林坰

駐蹕大淩河

歸騎云屯向晚過升平笳吹動鐃歌光搖幕火繁星燦影暗旗風野霧多兵气已銷沙右所軍聲猶壯大淩河丰京老將還能說曾記前途自倒戈

途次逢寒食

何處來春風澹蕩開晴旭不見杏花紅才逢栁梢緑

十三山

迆邐峯連大道間憑空靑削十三山敵樓人散堠臺廢終日茸茸艸色閒

過廣寜望醫巫閭山

名山插霄漢朶朶靑芙蓉連亙數十里隱現千百重迢遙不可極黛色堆奇峯窈窕復岝防鬱鬱多蒼松中有桃花洞杳靄常云封萬古鎭幽州秩祀同岱宗盻望生引領瞻顧停六龍何時一登覽蕩滌疏心胸

渡句驪河

野岸春蕪發靑蔥一色齊皇輿連近逺地軸別東西日送霓旌影風催駿馬蹄山河緜帶礪回首重低迷

過永安橋口占

夾路飛塵宿雨消十年曽此駐龍鑣春風城闕知非逺防處輕寒變栁條

盛京遣使請

太皇太后

皇太后起居夜書奏疏畢偶成

雲山遙隔萬安宮定省心懸午夜中孺慕經時書不盡防誠憑仗與東風

三月初六日告祭

福陵恭述十韻

瑞靄鐘靈闕晴煙繞閟宮萬山皆拱北百水盡洄東夭矯盤峯秀紆廻磴道通俯看環眾象遙睇極髙崇松柏丸丸直岡巒靣靣同恢思

祖烈建樹本神功戰術無前略謨謀啟後衷揮蛇曾握劍定鼎有遺弓展禮威儀整申誠俎豆丰車書叨繼統藐爾媿防躬

初八日告祭

昭陵恭述十二韻

盛徳兼三代威名定四方文謨眞顯赫武烈實飛揚包幷收羣國虛謙集眾長网羅來俊彥締造辟洪荒卜世周埀歷開基漢啟疆靈山佳气迥

寢廟瑞云張曠逺臨平陸幽深逼上蒼汗嘗趨石馬歌欲奏芝房洱海銷兵戰炎陬絕叛狂功成昭黙佑告祀肅誠將防念通層構含情望兩廂千官遵大典進退盡鏘鏘

盛京舊宮

雙懸鳳闕隱金鋪想見龍飛握瑞符殿列丹霄崇大政宮開紫極接神區君臣際防風雲日版籍畱存山海圖堂構有懷追往事土階儉朴示規模

告祀禮成宴諸臣於舊宮

閶闔門開玉座春金支徧插綺筵新鏗鏘劍佩千官集曼衍魚龍百戲陳功定舞幹歌靖亂恩畱過沛樂同民大風猛士何煩憶仗下班聯絳灌臣

三月十一日雪中詣

永陵告祭

峯巒疊疊水層層王气氤氳防

永陵蟠伏諸山成虎踞飛騫眾壑佐龍騰雲封艸木橋園古雪擁松楸輦路升一自遷岐基盛業深思遺緒媿難承

薩爾滸【幷序】

太祖髙皇帝嘗駐師於此以五百人破明四路兵數十萬眾殲杜松於鐵背山遂有遼東實

帝業之所由基也

城成龍躍竦重霄黃鉞麾時早定遼鐵背山【一名窪轟木】前酣戰罷橫行萬里迅飛飇

栁條邊望月

雨過髙天霽晚虹關山迢逓月明中春風寂寂吹楊栁搖曵寒光度逺空

望祀長白山

名山鐘靈秀二水發眞源翠靄籠天窟紅雲擁地根千秋佳兆啟一代典儀尊翹首瞻晴昊岧嶤逼帝閽

松花江放船歌

松花江江水淸夜來雨過春濤生浪花疊錦繡縠明防防畫鷁隨風輕簫韶小奏中流鳴蒼巖翠壁兩岸橫浮雲耀日何晶晶乘流直下蛟龍驚連檣接艦屯江城貔貅健甲皆鋭精旌旄映水翻朱纓我來問俗非觀兵松花江江水淸浩浩瀚瀚衝波行雲霞萬里開澄

江中雨望

煙雨連江勢最奇漫天霧黒影迷離掀翻波浪三千尺疑是蛟龍出沒時

經葉赫廢城

斷壘生新艸空城尙野花翠華今日幸谷口動鳴笳

鐵嶺

雨餘塞艸自緑日出山花更紅轍迹神州近逺驥鳴廣陌西東

雜詠

古戍行來日落孤邨坐對月明漠漠龍沙千里桓桓虎衛三更

聖祖仁皇帝禦制文集卷三十六

欽定四庫全書

聖祖仁皇帝禦制文集卷三十七目錄

古今體詩四十首

巡幸遼陽

駐蹕遼陽夜深對月用唐太宗遼城望月詩原韻

廣祐寺

入千山

祖樾寺

龍泉寺

行殿讀書示翰林侍講髙士奇

登澄海樓觀海

端陽前一日回宮

機政偶暇輙畱意書法漫成

夏日瀛臺許奏事諸臣网魚攜歸

賜大學士杜立徳【並序】

賜大學士馮溥【並序】

西山駐蹕夜聞秋聲

玉泉山晚景用唐太宗秋日韻

秋日紫光閣閱射

九日幸景山登髙

大閱

海東靑

曩因見雁念徵南將士曾題截句今禁旅凱旋聞雁再作

再遊盤山

見案頭水仙花偶作二首

黃金臺懷古

自長城嶺至臺懷

顯通寺

殊像寺法相最異

駐蹕靈鷲峯文殊寺

天花

登望海峯

北臺眺望

娑羅樹歌

趙北口

水澱雜詩四首

南苑

初夏玉泉山二首

欽定四庫全書

聖祖仁皇帝禦制文集卷三十七

古今體詩四十首

巡幸遼陽

肅將軒駕向遼陽暖日晴薫百艸芳照野山川皆動色掀天旌斾自生光林間蒼蘚侵人徑城上新花綴女墻欲問襄平舊郛郭千年華表鶴飛翔

駐蹕遼陽夜深對月用唐太宗遼城望月詩原韻

夜气澄炎景淸光渡海碣流云漸稀朗繁星粲如綴蟾殿魄初明冰輪影未缺懷古聽行漏素心良蘊結曠然望九霄妖氛盡殄滅

廣祐寺

禪宮多嵗月瑞塔積風煙翡翠苔碑暗珠璣寶相傳馴檐來紫鴿湧地出靑蓮微雨輕埃洗玆晨興獨偏【寺創於唐時中有自來佛像】

入千山

曉入千山路煙光織翠蘿﨑緣石磴宛轉歷巖阿樹杪朱旗出藤陰玉勒過物華看亦好景色愛淸和

祖樾寺

靑山橫古寺羽斾陟層巓地僻茅堂小橋危石徑穿夏條含嫩葉春卉發餘妍寂寞空林午時聞鐘磬傳

龍泉寺

狹徑才容騎香臺欲起龍懸崖千仭落斷碣百年封泉細通幽壑庭深暗古松臨髙一騁望積翠靄重重

行殿讀書示翰林侍講髙士奇

六禦東巡海上回夜深思古帙重開祕書日日隨行幄玉輦前頭珥筆來

登澄海樓觀海

危樓千尺壓洪荒騁目雲霞入渺茫吞吐百川歸領袖往來萬國奉梯航波濤滚滚乾坤大星宿煌煌日月光閬苑蓬壺何處是豈貪漢武覓神方

端陽前一日回宮

滿路橊花映玉輿鑪煙香繞侍臣裾經時逺道彤闈隔先向

慈寧問起居

機政偶暇輙畱意書法漫成

紫宸喚仗曉初散坐挹朝爽浮南榮時平偶得機政暇觚稜浮影風日淸盤螭畫幾靑玉色回鸞素紙雪繭明臨池試作波折勢染翰聊適優閒情體安要使結構密志一始覺風神生心手調娛本非易筌蹄脫落寧有程古來聖學亦遊藝別具妙詣非形聲

夏日瀛臺許奏事諸臣网魚攜歸

西苑頗幽邃崇臺俯畿甸鮮云防修廊南薫披廣殿水木旣周遭卉物亦蔥蒨嵐光翠欲流林暉淸可薦於玆滌煩暑敢曰恣遊衍眺逺暢陽和居髙協靈撰朝來覽封事灑灑意忘倦髙閣晝漏移彤墀集羣彥靖共往汝諧勤劬答予眷姑爲池籞遊從容任所便投綸錦鬛飛舉手纎鱗見委蛇退食心庶防娛式燕

賜大學士杜立徳【並序】

內閣大學士杜立徳弼亮老臣綸扉久重引年請歸陳乞至再遐心旣固未可勉畱詩以送之用申繾綣之懷

十載資賢佐勞深致太平訏謨畱紫闥風度重丹楹方倚鹽梅略難違邱壑情餐芝黃綺伴軒冕有餘淸

賜大學士馮溥【並序】

內閣大學士馮溥贊襄密勿著有勞勩乃以髙年數請歸老念深箕潁頓謝簪紱悵別之心聊書四韻

環海銷兵日元臣樂志年艸堂開緑野別墅築平泉望切巖廊重人思霖雨賢靑門歸路逺逸興豁雲天

西山駐蹕夜聞秋聲

西風吹長林木葉響如雨起視山月髙浮雲無一縷

玉泉山晚景用唐太宗秋日韻

晴霞收逺岫宿鳥赴髙林石激泉鳴玉波廻月湧金薫鑪籠竹翠行漏出松陰坐愛秋光好翛然靜此心

秋日紫光閣閱射

碧漢層雲斂金風別館開騶虞賔射禮士馬羽林材隊引花間入鑣分栁外催桓桓心膂寄堪許屬車陪

九日幸景山登髙

秋色淨樓臺登髙紫禁隈千門鳴雁度萬井霽煙開翠拂鑾輿上云隨豹尾來佳辰欣宴賞滿泛菊花杯

大閱

南苑風髙水潦收旋催羽隊肅貔貅九天鼔吹鳴金鐲萬乘旌旄擁翠虯馬足過時殘雪盡鑾聲廻處朔云浮宣威端在承平日自昔經邦有大猷

海東靑

羽虫三百有六十神俊最數海東靑性秉金靈含火徳異材上映瑤光星軒昻時作左右顧整拂六翮披霜翎期門射生諳調習雄飛忽掣黃絳鈴勁如千鈞激砮石迅如九野鞭雷霆原頭艸枯眼愈疾砉然一舉淩髙冥萬夫立馬齊注目下逐鳥雀無畱形爪牙之用安可廢有若猛士淸郊坰晾鷹築臺存勝迹佳名豈獨標禽經曩因見雁念徵南將士曾題截句今禁旅凱旋聞雁再作

上林秋曉淨煙霏每聽徵鴻憶授衣此日諸軍齊奏凱銜書不用更南飛

再遊盤山

薊州城北黃崖前水甘土厚多平阡崇山特起矗霄漢栝栢夾路陰參天回巒復嶂倍娟秀幽林邃谷時夤緣雲藏古寺行未到樹杪先有鐘聲傳數峯突兀勢陡絕上迫箕尾雙星躔峩峩石狀獸蹲立因風搖曵如空懸深潭淸冷那可測知是百尺神龍淵鉢泉恍惚有海眼潮井呼噏通百川不然泛濫亦易挹何爲萬古淸涓涓神工融結天巧鑿更騁逺目窮髙巓漁陽古郡最阻阨屹爲左輔雄幽燕卽今交河逺置候此實堂奧非臨邊太平粗喜有端緒石根沙磧皆原田偶玆登陟聊駐斾用寄襟抱題斯篇

見案頭水仙花偶作二首

翠帔緗冠白玉珈淸姿終不污泥沙騷人空自吟芳芷未識淩波第一花

其二

冰雪爲肌玉鏈顏亭亭如立藐姑山羣花只在軒牕外那得移來几案間

黃金臺懷古

昭王禮賢士築館黃金臺矯矯昌國君奮袂起塵埃下齊七十城聲振滄海隈汶篁植薊邱豈曰非雄才遺迹𨿽榛蕪千載猶低佪市駿固有術貴在先龍媒但得一士賢可以收羣材

自長城嶺至臺懷

山行竟日夕風景一以殊萬馬魚貫前宛若登天衢雲際冠層峯雪外辧修途叢卉未甲坼寒禽互喧呼曲澗響環玦空籟鳴笙竽縱乏綺麗觀煙蘿澹相娛流覽多所欣未覺道路紆五臺遙入抱欝欝誠靈區翠微未及上身已臨淸都佳气愜遐賞曠懷抗逺圖陶唐此故土余澤仍漸濡刻玉緬往迹遊河景前模載詠蟋蟀吟遺風今有無

顯通寺

蘭若翠微重諸天第一峯金輪開漢日紫府覓仙宗雪映交牕迥云封閣道濃夕陽松影外處處報疎鐘

殊像寺法相最異

五髻瞻殊像千花聚法筵經營思哲匠髣髴見初禪緤馬明霞外燃燈畫壁前不須仙梵放淸磬已冷然

駐蹕靈鷲峯文殊寺

地敞層臺近林開法象遙香泉分乳鉢佛火簇松寮紺馬迎鑾入珠幢引隊飄竺蘭遺迹在選勝歷山椒

天花

靈山過雨萬松靑朶朶緗云摘翠屏玉笈重緘勅飛騎先調六膳進

慈寧

登望海峯

誰駕鰲爲柱神州左一方重關連委粟半夜豁扶桑曉散嵐光白晴收水气黃瀛壖不可極萬里自蒼茫

北臺眺望

絕磴摩羣峭髙寒逼斗宮鐘鳴千嶂外人語九霄中朔雪晴猶積春冰暖未融憑虛看陸海此地卽方蓬

娑羅樹歌

娑羅珍木不易得此樹惟應月中植想見初從西域移山中有人多未識海桐結蕊松栝形千花散盡七葉靑山禽廻翔不敢集虛堂落子風泠泠楚州遺碑今已偃峩睂雪外雙林逺未若玆山近可遊靈根終古蟠層巘繁陰亭午轉團圞回睇精藍路防盤憑教紫府仙山樹寫入披香殿裏看

趙北口

趙北時巡至燕南古戍聞人煙生曉市橋影漾晴雲浴鳥迎船出垂楊隔浦分中流淸賞洽簫鼓陋橫汾

水澱雜詩四首

輕舟十里五里垂栁千絲萬絲忽聽農歌起處滿村紅杏開時

其二

春水船行天上泠風雨過田家深樹防聲布谷晚晴千縷明霞

其三

銜泥雙燕沙際喚雨單鳩樹頭昨夜桃花新水鯉魚躍入蘭舟

其四

爲愛沙明水逺更看栁軃花新艸木禽魚咸若河山民物同春

南苑

十里郊南路紅門啟上林嵗時搜狩禮畎畆豫遊心羽仗連花影帷宮接栁陰鳳城回首望縹緲五云深

初夏玉泉山二首

別館依丹麓疎簾映碧莎泉聲當檻出花气入垣多路轉溪橋接舟沿石竇過薰風能阜物藻景已淸和

其二

山翠引鳴鑣湖光漾畫橈野雲低隔寺沙栁暗藏橋百囀黃鸝近雙飛白鷺遙今年農事早時雨足新苖

聖祖仁皇帝禦制文集卷三十七

欽定四庫全書

聖祖仁皇帝禦制文集卷三十八目錄

古今體詩四十五首

夏日奉

太皇太后避暑興安

石盤峪龍潭

白水

古北口

曉發古北口望霧靈山

第一泉

次上都河

靑城道中

九隘

塞外對雨

紅川

駐蹕興安八首【並序】

巡歷塞北雜詠四首

楊川

細河

塞北早秋

興安夜

次楊嶺北

過團河

次石山

尖山谷口作

三道河晚望

黃艸川

回鑾抵古北口

中秋日聞海上防音

是夜對月再成絕句

賜施烺詩【並序】

九日對菊

秋日再過阜平

再駐龍泉關

冬日重登淸涼山

詠馬

初冬自五臺回次日雪

盆中橘實甚繁詠此

臺灣平告祀

孝陵有述

欽定四庫全書

聖祖仁皇帝禦制文集卷三十八

古今體詩四十五首

夏日奉

太皇太后避暑興安

玉輦親扶出鳳城靑霄遙指五云生鳴鑾日映中天永避暑風來北塞淸萬里山河通逺徼九邊形勝抱神京登臨但得

慈顏喜長侍瑤臺嵗嵗行

石盤峪龍潭

谷轉盤千騎潭深靜一魚迎斜照出禽雜野風鳴捫石苔偏滑分流水益淸悠然愜心賞歸路月華生

白水

亂峯回合古檀州白水雲根一道流誰信塞垣圖畫似涼風斜日放漁舟

古北口

斷山逾古北石壁開峻遠形勝固難憑在徳不在險

曉發古北口望霧靈山

流吹淩晨發長旓出塞分遠峯猶見月古木半籠云地迥疎人迹山廻簇馬羣觀風當夏景澗艸自含薰

第一泉

峻阜橫岡紫塞連羽林衛士宿三千閒聽鼔角空山裏月上長城第一泉

次上都河

磧裏水潺潺前旌杳靄間長風吹海月一夜照關山虎旅嚴宵衛星宮列從班髙峯望縹緲明發欲躋攀

靑城道中

云屯萬騎汗沾濡不謂涼風滿上都行到靑城齊色喜恍疑人影濯冰壺

九隘

合沓羣峯接瀠洄九隘通片雲晴作雨髙樹午多風磧近扶珠幰沙平驟玉驄淩歊何用築三伏杪秋同

塞外對雨

奮雷殷殷鳴大澤飛雨千山萬山白艸色花香濯更新荒岡處處流泉脈回望神京接塞雲雨聲應得四郊聞黍苖翼翼平疇遠多少農人話夜分

紅川

紫塞紅川接上京晝閒雉尾暑風輕茅茨不攺階三尺臺殿何須築九成谷鳥羣飛林欲暮邊花齊發雨新晴試看屬國歡娛日大漠虛煙處處生

駐蹕興安八首【並序】

出古北口岡巒盤互地形漸髙行五百里至興安峻嶺竦峙自張家口蜿蜒而來橫亙塞外南北諸山盡出其下地當蒙古諸部道裏之中爲曩昔枕戈擐甲戰爭之所迨我

列祖肇握乾符恢廓天緒徳威所被四十八部罔不傾心內附古之甌脫今方輿癸亥夏六月奉

太皇太后避暑來遊駐蹕於此炎歊不至淸風滿林山雨旣濡萬卉齊發於時逺邇小大藩臣各率其屬趨侍行殿旣於苖以講武事復燕衎以懷逺人撫此遐陬在禹迹方行之外聲教四訖皆

祖功

宗徳之貽朕今紹祚獲際升平能無永念乎卽事書懷得詩八首

祖徳隆

三後

天心廓九圍謳歌通毳幕風雨想戎衣一自車書合長看職貢歸黃圖無內外時邁有光輝

其二

特奉

仙輿出晴巒駐羽旄風多停彩扇驛逺進冰桃麗艸金蓮湧【塞上多金蓮花較淸涼山尢勝】濃陰碧樹髙墉臺新月上廣樂奏云璈

其三

重嶺疊雲煙旌旗拂塞天艸香薫翠幄花暖接紅川雁磧長城外龍荒勝地傳回瞻亭障逺千里抱幽燕

其四

六月浮埃淨髙居暑气消千山低接帳萬木迥淩霄地擁邊沙闊天臨塞曲遙封章達行在銀燭秉涼宵

其五

虎防閒淸候逍遙覽物華煙籠千樹栁暑發四時花風土暄涼異山川道裏賖濯枝新雨歇皎皎散飛霞

其六

地脈連荒服山形赴上陘炎歊移月令分野別星經樺屋參覃白松林斷續靑雲沙一萬里屬國盡來庭

其七

邊云澄霽色山翠防行衣馬引雕弓過禽連羽箭飛旌旗開一靣艸樹入長圍我武當搜狩非因耀徳威

其八

紫塞行巡日雕輿問俗年大庖陳折爼仙醴秩初筵屏翰金湯壯光華賜予宣示慈良有意裒對在敷天

巡歷塞北雜詠四首

疊嶂層崖一綫開艸深徑路絕塵埃龍沙雨後灤河水日夜朝宗入塞來

其二

雲開灌木萬山淸縹緲前旌拂曉星漫道窮荒人迹少防家煙火簇邊庭

其三

職方風土有遺書問俗今還一駐車禾黍近來耕稼滿煙鋤云鍤徧新畬

其四

塞北風多露气涼幔城坐聽漏聲長只今六月渾無暑已見飄來木葉黃

楊川

塞栁多於薺淸川逐望平西風吹防日碎葉欲成城

細河

一水沙岡外回流甲帳前日長時飲鹿風至忽聞蟬椶葉鋪涼殿松花落細旃從來銷夏地未勝此中偏

塞北早秋

萬馬邊聲合千旓障口開霜威隨出塞秋色壯登臺雁度連營去鷹呼絕巘回蒼茫雲海月永夜照龍堆

興安夜

連峯橫亙塞東西緹幕髙臨百尺梯坐覺銀河天際近仰看珠斗夜深低

次楊嶺北

半嶺黃雲合新涼畫角聞羱羊沙艸外落日自爲羣

過團河

逺水團沙白溫風絕塞收三星流火夕已擁翠云裘

次石山

涼生旌羽露華漙畫角聲髙夜未闌行幄不知三伏過仗前翻覺六軍寒

尖峯山谷口作

塞山秀出亦娟娟細路穿林碧磴懸卻爲晚來飛雨過數峯橫翠入寒煙

三道河晚望

磧樹隱霧深河流帶沙淺不須朔吹髙先有飛蓬捲

黃艸川

煙沙一片塞天圍舊說秋髙苜蓿肥今日邊屯皆樂土茅檐松火接金微

回鑾抵古北口

黃谷淸河古戍間鑾車此日省方還長林曲抱千溪水小徑斜通萬仞山地扼襟喉趨朔漠天畱鎖鑰枕雄關時平不用誇形勝云物秋澄斥候閒

中秋日聞海上防音

萬里扶桑早掛弓水犀軍指島門空來庭豈爲修文徳柔逺初非黷武功牙帳受降秋色外羽林奏防月明中海隅久念蒼生困耕鑿從今九壤同

是夜對月再成絕句

明月中秋節馳書海外來自今天漢上萬里煙雲開

賜施烺詩【並序】

海氛之不靖防艟出沒波濤震驚濵海居民魚鹽蠶織耕獲之利咸失其業朕心恆憫惻焉邇者滇黔隴蜀湖湘百粵悉底敉寧蕞爾臺灣阻險負固爾施烺銜命䢐徵決防進取樓船所指將士一心遂克島門迫其營窟勇以奪其气誠以致其歸防書到闕時值中秋對此佳辰欣聞凱奏念瀛壖赤子獲登袵席用紓南顧之憂惟爾丕績卽解是日所禦之衣馳賜載褒以詩

島嶼全軍入滄溟一戰收降防來蜃市露布徹龍樓上將能宣力奇功本伐謀伏波名共美南紀盡安流

九日對菊

不與繁花競寒苞晚更香數莖偏挺秀嘉爾傲風霜

秋日再過阜平

春經阜平縣夾道多榛杞雉堞久傾頽郛郭僅遺址耆老遮馬前其言質且俚土磽願力田三時事耘耔所苦井稅輸道逺越山水聞之切痛瘝寧爾在幹止有司近拊循瘡痍庶能起十室忠信存何況境百里郊圻戒申畫風土亦洵美問俗此重來居民咸色喜易彼蒿與萊荒塗漸成市經野得良圖可以諭治理

再駐龍泉關

髙臨晴雨外絕磴似淩空節物經冬異關山對月同龍泉冰未白雁塞葉初紅歷歷曾遊地香臺在眼中

冬日重登淸涼山

紫府名山憶舊蹤招提駐防認雲松陰崖尙有春時雪落日仍聽下界鐘塞逺渾河寒更白林疎恆嶽翠逾重祝釐交葉人天慶銀牓新題徧五峯

詠馬

岐陽方較獵騕褭盡龍媒仗下黃金勒橫秋號逸材

初冬自五臺回次日雪

鳴鑾多霽日停斾雪紛紛色向寒初積聲宜靜裏聞捲簾山忽近掃石徑猶分卻憶淸涼界峯連萬壑云

盆中橘實甚繁詠此

厥包禹貢自揚州作頌騷人楚澤畱爭似靑條朱實好移來滿樹洞庭秋

臺灣平告祀

孝陵有述

纘武平瀛海諏辰謁

寢陵翠防千嶂拱紫气五云凝

聖徳光垂裕神謨大顯承乾坤資翕辟日月象升恆奕世謳歌集多方歷數膺逺猶思燕翼盛業想龍興卉服皆來享鯨波自此澄明禋稽舊典萬肅嘗蒸

聖祖仁皇帝禦制文集卷三十八

欽定四庫全書

聖祖仁皇帝禦制文集卷三十九目錄

古今體詩四十二首

玉河春水

後苑漫興

仿二王墨迹

紫光閣

玉泉春曉

夜

玉蘭

觀苖無意到潭柘詠時景

櫻桃

流杯亭晚眺有懷

曉起再賦

夏日水雲榭聞梵聲

偶成

瀛臺

塞外省覽風俗

再至紅川避暑

紅川秋興

曉發虛谷

回鑾至鰭鬛口秋雨初霽對月

詠史四首

仇英靑緑畫

東巡出都作

晾鷹臺集蒙古諸部落慰勞遣之

河間卽古瀛州地

景州觀開福寺塔

次徳州卽事

九河故道

平原

渡濟水

巡幸東省黎庶擁馬瞻拜命訶警者弗禁得以察其疾苦

趵突泉

登濟南城望華不注

登岱

百丈崖觀瀑

岱頂望月

汶水吟

蒙陰曉雪

沂水

渡黃河

欽定四庫全書

聖祖仁皇帝禦制文集卷三十九

古今體詩四十二首

玉河春水

春回凍解玉河淸防灩晴光繞鳳城翠嶺雪消新漲闊緑楊風動曉波平派分星海千重逺色映銀潢萬里明欲挽朝宗無限水徧流膏澤慰蒼生

後苑漫興

佳气靑蔥繞苑墻紅泉紫岫勝雲莊雕防細艸經春滿綺閣繁花入午香雨露生成隨品類鳶魚飛躍自低昻閒亭久坐渾無事靜對琴書覺意長

仿二王墨迹

春暮芳菲滿禁林鸞箋暇展學來禽銀鉤運處須師古象管揮時在正心案上露凝銅雀潤簾前花照墨池深卻思篆原羲畫精理圖疇細討尋

紫光閣

政閒多豫日別館偶畱連艸緑含春气花紅帶曉煙鳴禽聽繞樹新水看浮船物理何曾息從容憶撫

玉泉春曉

郊墅初晴後芳春曙色旋孤鸞堆畫障細穴吐新泉浪靜鮮鱗躍風恬紫菂姸怡情看萬象浩浩思無邊

夜

良夜觀圖史渾防刻漏深月流金殿影花轉玉階陰追琢崇民則居稽長道心緬懷皇古治四海徧謳吟

玉蘭

瓊姿本自江南種移向春光上苑栽試比羣芳眞皎潔冰心一片曉風開

觀苖無意到潭柘詠時景

晝永薰風至淸泉決決長芳年添景色遲日換流光舊竹隨堤發新花滿澗香觀苗不覺晚防雨防衣裳

櫻桃

禁籞朱櫻曉露勻不須驛騎拂紅塵芙蓉未賜千官防寢廟春殘早薦新

流杯亭晚眺有懷

霽宇開初夏臨池晚景鮮流觴觀宇宙列籍念桑田飛絮緣牕起閒花傍檻姸讀書新月下講道勉堯篇

曉起再賦

勝地堪修褉斯亭乃得名頗饒松竹無待管弦聲一水天象三陽暢物情政余耽靜賞吟罷聽流鶯

夏日水雲榭聞梵聲

水榭周遮積翠苔薰風拂處午雲開忽聽梵誦驚殘夢疑是金繩覺路來

偶成

石岸眾芳靜斜陽栁色邊揮毫意獨逺魚躍在深淵

瀛臺

嵗序開炎節離宮繞翠微蓮香聞講席栁色映衣物阜風光好時淸奏牘稀罷朝鵷鷺散花下佩聲歸

塞外省覽風俗

莫道巖闗險要荒總一家戍樓無鼓角戰壘是桑麻野靜知民樂時淸見物華林中歸徑晚旌斾滿煙霞

再至紅川避暑

塞外畱鑾蹕長林帳殿幽乍看南火歷已動北山秋露冷輕葵箑花寒禦綺裘重來欣勝賞斯地卽丹邱

紅川秋興

俛視八方盡髙天峻嶺分秋風起孤韻日色下溪云

曉發虛谷

帷宮雨後納新涼虛谷風來百艸香萬里晴雲任舒捲憑髙但見碧天長

回鑾至鰭鬛口秋雨初霽對月

纎月髙林動輝輝古塞長冰輪初濯露桂影欲飄香烏鵲聲頻起闗河色共涼旌門吟眺逺萬國自淸光

詠史四首

鴻鈞運元气萬彚無私恩上徳貴醇悶容覆如乾坤熙熙康衢老作息循晨昏耕鑿食其力安知帝徳尊在宥物自理巧歷難爲言下覽商周際頌聲亦已繁

其二

三田嵗畢舉用以薦明禋聖王戒暴殄郊藪遊麒麟虞羅張復解原野气已春六合豈不廣一靣何逡巡亳都百里間曠如天地仁寛政逮毛羽況乃蚩蚩民

其三

軒皇訪後牧相道光璿樞精誠契防漠在古豈有誣巍巍興王佐竟與夢寐符天意靖殷邦豈爲榮一夫緬彼耕莘叟後有版築徒試觀說命篇典則追三謨

其四

尙父抱奇略壯齡運不偶一竿淸渭濵經綸在其手志欲网九州吞舟非所取卜兆示先防龍彲載車後白旄師旣陳靑社符還剖偉哉八百基肇自一釣叟

仇英靑緑畫

流鶯百囀起煙槐細雨油雲防翠苔松竹靑靑山色靜遊人倚杖尙徘徊

東巡出都作

閶闔來天風玉仗排雙鳳喬嶽聳髙標巡方翠華動

晾鷹臺集蒙古諸部落慰勞遣之

秋盡髙原霽景淸逺人馬首頌巡行九經自重懷柔意欲使遐陬識治平

河間卽古瀛州地

新霜來朔气納稼滿西疇省斂因農暇觀風廓逺猷箕躔分冀野輿地古瀛州駐轡郊坰外斜陽下堞樓

景州觀開福寺塔

湧塔髙淩漢穹隆拱法筵虛鈴含逺籟宻宇繞寒煙不問三車法空勞七寶懸偶過成小憇漫比布金田

次徳州卽事

近郭人煙集遙天月上初新寒添夜漏不寐坐看書

九河故道

野樹迷深岸荒荊露淺沙還思乘四載豈效泛浮槎

平原

冬晴栁葉未落潦盡寒潭初淸龍鑣千騎萬騎雁隊一聲兩聲

渡濟水

曉渡更臨濟水野風時捲霓旌防曲寒流蕩漾十月輿梁始成

巡幸東省黎庶擁馬瞻拜命訶警者弗禁得以察其疾苦

東來端爲重民生不事汾陰泰畤名井裏儼存齊國俗田疇還憶歷山耕暫寛羽騎鉤陳衛一任村童野老迎敢道邇言勤訪察止期治理得輿情

趵突泉

十畞風潭曲亭間駐羽旂鳴濤飄素練迸水濺珠璣汲杓旋烹鼎侵階暗濕衣似從銀漢落噴作瀑泉飛

登濟南城望華不注

百雉城臨濟水隈雲山環拱接靑萊更看瘦削孤峯色獨立亭亭秀作堆

登岱

巖巖岱嶽髙無極攀陟遙登最上頭路轉天門靑靄合峯回日觀白雲浮振衣嶻淩千仞騁目蒼茫辧九州欲與臣鄰崇實政金泥玉檢不須畱

百丈崖觀瀑

懸崖千尺響奔湍澗道嶒峵動石瀾仿佛淸天有風雨松陰漠漠逼人寒

岱頂對月

夜宿喬嶽顚縹緲近云闕孤髙絕塵翳天外見明月不聞城市喧惟聽空籟發開軒肆遐覽萬象爭突兀對此心悠然淸夢自超越

汶水吟

汶水潺潺淸似玉石澗縈紆行躑躅連山百里入萊蕪松栢綿蒙冬尙緑

蒙陰曉雪

一片寒云向曉封雪花應慰三農馬蹄碎踏瓊瑤路隔斷蒙山頂上峯

沂水

板橋緹騎度沙岸野舟移想象二三子浴沂春暮時

渡黃河

河流九曲迅飛鴻千里能施潤澤功疏鑿逺懷神禹迹乘虛快覩滿帆風

聖祖仁皇帝禦制文集卷三十九

欽定四庫全書

聖祖仁皇帝禦制文集卷四十目錄

古今體詩三十四首

途次网得鮮魚馳進

兩宮兼志思慕之誠

晚經淮陰

平山堂

天寜寺

由儀眞乘巨艦至京口

金山【幷序】

試中泠泉

妙髙臺

鐵甕城

竹林禪院在潤州城南竹徑數里

夜過丹陽

途中覽皇太子仿書以示之

錫山

吳閶

虎邱

句容道上

雨花臺

幸報恩寺

駐蹕金陵以方物寄獻

兩宮

金陵舊紫禁城懷古

江寜駐蹕皇太子啟至請安兼報讀完四書示江南大小諸吏

燕子磯夜泊

髙郵湖見居民田廬多在水中因詢其故惻然念之

閱河堤作

泉林寺卽子在川上處

途中長至

過闕裏

闕裏古檜

晚到河間

太皇太后使人送乳餠食物

巡幸回宮內殿進講毛詩

原任總督於成龍居官淸防自古罕有特命諸臣議防以勵官方

薊城遇雪

讀左氏春秋作

欽定四庫全書

聖祖仁皇帝禦制文集卷四十

古今體詩三十四首

途次网得鮮魚馳進

兩宮兼志思慕之誠

千里難承

玉陛歡鮮鱗网得勸加餐遙知長信開圅日定荷慈顏一笑看

晚經淮陰

淮水籠煙夜色橫棲鴉不定樹頭鳴紅燈十里帆檣滿風送前舟奏樂聲

平山堂

宛轉平岡路向西山堂遺構白雲低簾前冬暖花仍發檐外風髙鳥亂啼仙仗何嘗驚野夢鳴鑣偶爾過幽棲文章太守心偏憶【歐陽修自題平山堂詞有文章太守之句】墨灑龍香壁上題

天寜寺

小艇沿流畫槳輕鹿園鐘磬有餘淸門前一帯防溝水脈脈常含萬古情

由儀眞乘巨艦至京口

長江萬里開鴻蒙髙檣巨楫乘艨艟儀眞京口路百里掛帆瞬息淩長風汀蘆洲樹看歷歷波恬浪闊光瀜瀜遄流直下入滄海逺源上與岷峩通山川斷續合雲霧日月照耀浮虛空舟行迅速疾飛駛恍聞擊鼓馮夷宮柂樓髙據極觀眺奇縱豁逹舒心胸年來江漢罷桴鼓河海淸宴絕戰攻舳艫閒系沙岸側水師捲甲懸長弓羽葆南巡渡揚子居安更念艱難功

金山【幷序】

金山在大江中南眺潤州北臨步登陟其上縱目千里泱泱乎大觀也朕率扈從諸臣歷覽諸勝江山之奇未有逾於此者

一覽江天勝東南勢盡收帆檣來極浦臺榭起中流路出丹崖上煙同碧漢浮登臨豁心目浩蕩俯滄洲

試中泠泉

緩酌中泠水曾傳第一泉如能作霖雨霑灑徧山川

妙髙臺

臺髙絕眾鳥臨眺暢淸襟渺渺沙洲樹靑靑逺岸岑波濤巖下接洞壑檻邊深江水明如鏡彌徴天地心

鐵甕城

萬里晴江擁舳艫城髙鐵甕接康衢遺銘欲探華陽迹舊宅難尋海嶽圖半靣煙嵐雄北固一方形勢控東吳龍舟漫道巡行盛多恐深居政未敷

竹林禪院在潤州城南竹徑數里

一徑入深竹數里來上方叢生巖磴宻枝拂雲煙長華旗出林際芝蓋停三陽颯颯吹霜風碧葉紛翺翔山齋頗幽寂萬籟含虛光觸物感予懷歌彼淇澳章

夜過丹陽

錦纜徐牽夜未停遙天煙靄淡疎星居人兩岸明燈火早是輕帆過驛亭

途中覽皇太子仿書以示之

奎文一畫開天象保氏先教識六書筆勢須知貴嚴正好將功力足三餘

錫山

朝遊惠山寺閒飲惠山泉潄石流仍潔分池澑自圓松間幽徑辟巖下小亭懸聊共羣工濯天眞本浩然

吳閶

鳴鑾獨上髙城望巷陌遙通水寺斜土俗惟知鬭歌舞閭閻不解種桑麻鳥啼茂苑千年樹霜冷吳宮十月花聲教四方猶未訖願將淳朴變繁華

虎邱

小阜回岡落照紅長廊曲榭構西東獨憐劍石潺湲水霸業銷沈在此中

句容道上

漸入茅山境來當農暇時但看初日上未覺朔風吹碧斂寒塘水紅野樹枝江南經防郡民俗欲周知

雨花臺

何地飛花雨晴空無片雲江山恣遐矚艸樹出淸芬城郭參差見樓臺逺近分人家百萬戶煙火盡氤氳

幸報恩寺

鳳剎髙懸上界燈珠缸璧帯一層層平臨下見諸天小晴日江山萬里澄

駐蹕金陵以方物寄獻

兩宮

深宮違定省經月戀晨昏率土方爲養蒼生共戴尊題書千里重托物寸心存遣使旌門外踟躕望九閽

金陵舊紫禁城懷古

秣陵舊是圖王地此日鸞旗列隊過一代規模成往迹六朝興廢逐流波宮墻斷缺迷靑瑣野水灣環剩玉河治理艱勤重殷鑑斜陽衰艸系情多

江寜駐蹕皇太子啟至請安兼報讀完四書

先聖有庭訓所聞在詩禮𨿽然國與家爲學無二理昨者來江東相距三千里迢遙薊北云念之不能已淩晨發郵筒開緘字滿紙語語皆天眞讀書畢四子齠年識進修玆意良足喜還宜日就將無令有間止大禹惜寸陰今當重分晷披捲慕古人卽事探奧防久久悅汝心自得芻豢美

示江南大小諸吏

東南財賦地江左人文藪時巡歷此疆民事日探剖風俗貴淳龎紛奢詎能久澄淸屬大吏表率羣僚首郡縣布慈和愷悌歌父母民者國之本生計在畎畞六府旣孔修三事安可後教化黙轉移各須盡官守戶使惇詩書人知崇孝友庶防逺邇氓曍曍登仁壽誥誡申予懷斯言愼不負

燕子磯夜泊

巍峩一片江頭石千載人傳燕子磯疑有黿鼉藏窟宅時聞鐘磬出山扉牙檣緩住寒煙淨羽衛周連夜火圍沙岸聲聲動行漏蘆花深處雁驚飛

髙郵湖見居民田廬多在水中因詢其故惻然念之

淮揚罹水災流波常浩浩龍艦偶經過一望類洲島田畞盡沈淪捨廬半傾倒防防赤子民棲棲臥深潦對之心惕然無防施𦇤褓夾岸羅黔黎跽陳進耆老諏不厭頻利細探討饑寒或有由良慚奉蒼顥古人念一夫何況覩枯槁凜凜夜不寐憂勤惄如搗亟圖濬治功拯濟須及早防當復故業咸令樂懷保

閱河堤作

防河紆旰食六禦出深宮緩轡求民隱臨流嘆俗窮何年樂稼穡此日是疏通已著勤勞意安瀾早奏功

泉林寺卽子在川上處

偶從川上駐行旃密樹重林帶野煙俯仰古今成一轍源泉晝夜尙涓涓

途中長至

旌門已報黃鐘節六琯葭飛律未殘靉靉占云書太史瑲瑲執玉憶郊壇陽升一綫宮中日冰合重淵野外寒景福

重闈應有慶晴光捧處是長安

過闕裏

鸞輅來東魯先登夫子堂兩楹成俎豆數仞見宮墻道統唐虞接儒宗洙泗長入門撫松柏瞻拜肅冠裳

闕裏古檜

榦聳朱甍外根蟠碧殿阿奇文成左紐元气挺孤柯瑞與龍並傳來嵗月多徘徊看手澤不共劫灰磨

晚到河間

太皇太后使人送乳餠食物

防斿晚駐瀛州道忽報銅龍騎使來心識

慈懷同日照口傳

溫語逐陽回松脂似截盤中玉綺食初和鼎內梅兩月防虛甘防奉歸程欲聽曉鐘催

巡幸回宮內殿進講毛詩

丹甍繡戶拂寒霜靜讀毛詩意覺長討論一言窮六義道心少悟愛斜陽

原任總督於成龍居官淸防自古罕有特命諸臣議防以勵官方

服官惇防隅抗志貴孤潔敭歷著賢聲誰能茹荼檗況復擁旌麾藜藿甘以悅視彼懸魚操於今尢峻烈東南失保釐言念心如結江上見甘棠遺愛輿人說防典宜優崇庶不負淸節匪獨彰國常且以風在列

薊城遇雪

凍雲封樹薊城西玉蕊輕盈亂馬蹄憶想年年常過此何曽瑞雪徧山谿

讀左氏春秋作

夫子維王道褒誅汗簡靑千秋師鳳徳三傳翼麟經義理資參校丹鉛徹晝冥靜中欣悟入古訓是新銘

聖祖仁皇帝禦制文集卷四十

欽定四庫全書

聖祖仁皇帝禦制文第二集總目一

卷一

勅諭

諭內閣九卿事科道

諭內閣

諭內閣

諭大學士勒徳洪明珠

諭大學士勒徳洪明珠

諭大學士勒徳洪明珠

諭大學士勒徳洪明珠

諭大學士勒徳洪明珠尙書科爾坤侍郎鄂爾多郭丕

諭大學士勒徳洪明珠尙書科爾坤哈占侍郎鄂爾多郭丕

諭大學士勒徳洪尙書科爾坤哈占侍郎鄂爾多

諭大學士勒徳洪明珠

諭大學士勒徳洪明珠

諭大學士勒徳洪明珠

諭大學士勒徳洪明珠

諭按察使於成龍

諭吏部

諭大學士勒徳洪明珠

卷二

勅諭

諭大學士明珠

諭大學士勒徳洪明珠王熙吳正治宋徳宜學士麻爾圗圗納席爾逹丹岱禪布吳興祖王起元

諭大學士勒徳洪明珠王熙吳正治宋徳宜學士麻爾圗席爾逹吳興祖王起元

諭大學士勒徳洪明珠王熙吳正治宋徳宜學士麻爾圗圗納席爾逹丹岱禪布吳興祖王起元

諭大學士勒徳洪明珠

諭大學士勒徳洪明珠王熙吳正治宋徳宜學士麻爾圗圗納牛鈕丹岱禪布吳興祖王起元徐幹學韓菼

諭戶部

諭大學士明珠

諭大學士勒徳洪王熙吳正治宋徳宜學士麻爾圗圗納席爾逹牛鈕丹岱禪布吳興祖王起元徐幹學韓菼

諭大學士勒徳洪明珠

諭大學士勒徳洪學士麻爾圗圗納

諭侍郎佛倫學士圗納席爾逹牛鈕

諭侍郎佛倫學士圗納席爾逹牛鈕

諭大學士勒徳洪明珠學士麻爾圗圗納牛鈕丹岱禪布吳興祖王起元

諭大學士勒徳洪明珠王熙吳正治宋徳宜學士麻爾圗圗納牛鈕丹岱禪布吳興祖王起元徐幹學韓菼

諭大學士勒徳洪明珠王熙吳正治宋徳宜學士麻爾圗圗納牛鈕丹岱禪布吳興祖王起元徐幹學韓菼

諭大學士勒徳洪明珠王熙吳正治宋徳宜學士麻爾圗牛鈕禪布吳興祖王起元徐幹學韓菼

諭大學士勒徳洪明珠學士麻爾圗牛鈕禪布諭大學士勒徳洪明珠

諭大學士勒徳洪明珠王煕吳正治宋徳宜學士麻爾圗牛鈕禪布穆成格吳興祖王起元徐幹學韓菼

卷三

勅諭

諭戶部

諭大學士明珠

諭內閣

諭大學士勒徳洪明珠王熙吳正治宋徳宜學士麻爾圗牛鈕禪布吳興祖王起元徐幹學韓菼

諭大學士勒徳洪明珠王熙吳正治宋徳宜學士麻爾圗牛鈕禪布吳興祖王起元徐幹學韓菼

諭大學士勒徳洪學士麻爾圗

諭戶部

諭政治典訓總裁大學士勒徳洪明珠王熙吳正治宋徳宜戶部尙書余國柱左都禦史陳廷敬

諭吏兵二部

諭禮部

諭大學士勒徳洪明珠王煕吳正治宋徳宜學士吳興祖王起元徐幹學韓菼

諭刑部等衙門

諭吏部

諭吏兵二部

諭禮部翰林院

諭吏部

諭吏部

諭內閣

諭刑部

諭大學士勒徳洪明珠王熙吳正治宋徳宜學士麻爾圖牛鈕禪布蔡必漢噶思泰

卷四

勅諭

諭三法司衙門

諭一統志館總裁勒徳洪等

諭三法司衙門

諭大學士勒徳洪明珠吳正治宋徳宜學士禪布蔡必漢噶思泰吳興祖徐廷璽韓菼郭棻

諭工部右侍郎孫在丰

諭刑部

諭大學士勒徳洪明珠王熙吳正治宋徳宜學士禪布蔡必漢吳興祖徐廷璽李光地韓菼郭棻

諭荷蘭國王耀漢連氏甘勃氏

諭大學士勒徳洪明珠王熙吳正治宋徳宜學士禪布蔡必漢噶思泰吳喇岱吳興祖徐廷璽李光地韓菼郭棻

諭內閣

諭戶部

諭大學士勒徳洪明珠王熙吳正治宋徳宜學士禪布蔡必漢噶思泰吳喇岱齊穡吳興祖徐廷璽李光地韓菼郭棻

諭大學士勒徳洪明珠王熙吳正治宋徳宜學士禪布蔡必漢噶思泰吳喇岱齊穡吳興祖徐廷璽李光地韓菼郭棻

諭大學士明珠

諭禮部

諭戶部

諭大學士勒徳洪明珠學士禪布噶思泰吳喇岱齊穡吳興祖額爾赫圗

諭大學士勒徳洪明珠學士禪布噶思泰吳喇岱齊穡額爾赫圗

諭大學士勒徳洪明珠學士禪布噶思泰吳喇岱額爾赫圗吳興祖徐廷璽

諭大學士勒徳洪明珠學士禪布吳喇岱額爾赫圗吳興祖徐廷璽

卷五

勅諭

諭吏部

諭刑部

諭大學士勒徳洪明珠

諭大學士明珠王熙宋徳宜余國柱學士禪布吳喇岱額爾赫圗塞稜格舜拜吳興祖徐廷璽盧琦

諭大學士勒徳洪明珠王熙宋徳宜余國柱學士禪布額爾赫圗塞稜格舜拜吳興祖徐廷璽盧琦

諭大學士勒徳洪明珠王熙宋徳宜余國柱學士禪布額爾赫圗塞稜格舜拜吳興祖徐廷璽盧琦

諭內閣

諭大學士勒徳洪明珠

諭大學士勒徳洪明珠

諭內閣

諭大學士明珠學士禪布額爾赫圗舜拜諭尙書鄂爾圗郎中伊爾克圗溫保

諭八旗都統三品以上官

諭滿洲管漢軍副都統參領等

諭內閣

諭內閣

諭大學士勒徳洪明珠學士齊穡額爾赫圗舜拜多奇凱音布趙山

諭戶部

諭刑部

諭大學士明珠

諭大學士明珠

諭內閣等衙門

諭大學士勒徳洪等

諭大學士勒徳洪等

卷六

勅諭

諭禮部

諭學士舜拜

諭宗人府

諭內閣

諭吏部

諭大學士伊桑阿梁淸標學士齊穡舜拜趙山拜裏阿喇密石文桂盧琦

諭大學士伊桑阿王熙梁淸標學士凱音布趙山拜裏阿喇密朱都納薩穆哈石文桂王封濚

諭內閣

諭大學士伊桑阿王熙梁淸標學士凱音布拜裏朱都納薩穆哈吳什巴石文桂王封濚

諭大學士伊桑阿等

諭都統瓦岱

諭大學士伊桑阿學士薩穆哈石文桂

諭大學士伊桑阿尙書阿蘭泰紀爾塔布侍郎額爾赫圗

諭大學士伊桑阿學士凱音布薩穆哈吳什巴石文桂

諭湖廣巡撫丁思孔

諭學士凱音布吳什巴石文桂

諭學士凱音布吳什巴石文桂

諭內閣

諭大學士伊桑阿學士凱音布朱都納薩穆哈邁圗索諾和

諭大學士伊桑阿王熙梁淸標學士凱音布朱都納邁圗索諾和彭孫遹李振裕郭琇

卷七

勅諭

諭吏戶兵工四部

諭扈從部院諸臣

諭山東巡撫錢玨

諭總督傅臘塔王騭巡撫洪之傑金鋐

諭皇太子

諭扈從部院諸臣

諭浙閩總督王騭

諭扈從部院諸臣

諭內閣

諭戶部

諭刑部

諭內閣

諭大學士伊桑阿

諭禮部

諭禮部

諭大學士伊桑阿阿蘭泰學士凱音布朱都納邁圗索諾和西安郭世隆

諭禮部

諭禮部

諭戶部

諭戶部

諭吏部

卷八

勅諭

諭大學士伊桑阿阿蘭泰學士凱音布拜裏朱都納邁圗西安博濟郭世隆王國昌

諭大學士伊桑阿阿蘭泰學士凱音布拜裏朱都納邁圗西安博濟郭世隆王國昌

諭大學士伊桑阿阿蘭泰學士凱音布朱都納邁圗西安博濟郭世隆王國昌

諭大學士伊桑阿阿蘭泰學士凱音布朱都納邁圗西安博濟郭世隆王國昌

諭大學士伊桑阿阿蘭泰學士凱音布朱都納邁圗西安博濟郭世隆王國昌

諭戶部

諭大學士伊桑阿阿蘭泰學士凱音布朱都納邁圗西安博濟郭世隆王國昌

諭戶部

諭政治典訓館總裁伊桑阿等

諭大學士伊桑阿王熙梁淸標徐元文學士凱音布朱都納邁圗西安博濟郭世隆王國昌彭孫遹顧汧

諭戶部

諭戶部

諭內閣九卿詹事科道

諭內閣

諭皇太子

諭戶部

諭戶部

諭戶部

諭大學士伊桑阿阿蘭泰學士朱都納西安博濟席喇王國昌

諭內閣

諭內閣九卿詹事科道

諭內閣

諭大學士伊桑阿阿蘭泰學士朱都納西安博濟席喇布顏圗王國昌

諭大學士伊桑阿阿蘭泰學士朱都納邁圗西安博濟布顏圗郭世隆王國昌

諭內閣

諭內閣

卷九

勅諭

諭內閣

諭大學士伊桑阿阿蘭泰學士朱都納邁圗西安布顏圗郭世隆王國昌

諭大學士伊桑阿阿蘭泰學士朱都納邁圖西安博濟布顏圗郭世隆王國昌

諭

三朝國史館總裁大學士伊桑阿等

諭內閣

諭內閣

諭戶部

諭和碩裕親王福全等

諭和碩恭親王常寧等

諭戶部

諭大學士伊桑阿阿蘭泰學士朱都納西安博濟王國昌

諭大學士阿蘭泰

諭戶部

諭內閣

諭大學士伊桑阿阿蘭泰學士朱都納西安博濟王國昌

諭大學士伊桑阿阿蘭泰學士朱都納西安博濟王國昌

諭兵部

諭都統瓦岱等

諭都統郎談等

諭大學士伊桑阿阿蘭泰兵部尙書馬奇學士邁圗西安博濟南塔海

諭大學士伊桑阿阿蘭泰

諭大學士伊桑阿阿蘭泰學士邁圗西安博濟南塔海傅繼祖

欽定四庫全書

聖祖仁皇帝禦制文第二集總目二

卷十

勅諭

諭戶部

諭大學士伊桑阿阿蘭泰學士邁圗西安南塔海傅繼祖

諭大學士伊桑阿阿蘭泰王熙梁淸標張玉書學士邁圗博濟傅繼祖王國昌年遐齡彭孫遹王尹方

諭大學士伊桑阿等

諭大學士伊桑阿阿蘭泰學士邁圗西安博濟傅繼祖王國昌年遐齡

諭內閣

諭戶部

諭戶部

諭內閣

諭內閣

諭內閣

諭內閣

諭內閣

諭吏部

諭內閣

諭戶部

諭禮部

諭大學士伊桑阿阿蘭泰學士滿丕圖納哈思格則徳珠王國昌理藩院尙書額爾赫圖署侍郎事學士達瑚

諭戶部

諭戶部

諭內閣

諭兵部

卷十一

勅諭

諭大學士伊桑阿阿蘭泰

諭大學士伊桑阿阿蘭泰王熙張玉書學士王國昌滿丕圖納哈王尹方王掞李柟

諭修明史諸臣

諭戶部

諭大學士伊桑阿阿蘭泰

諭內閣

諭大學士伊桑阿阿蘭泰王熙張玉書學士徳珠溫保王國昌王尹方王掞李柟

諭兵部

諭大學士伊桑阿阿蘭泰學士徳珠溫保王國昌

諭大學士伊桑阿阿蘭泰張玉書學士傅繼祖溫保王國昌王尹方王掞李柟

諭大學士伊桑阿阿蘭泰張玉書學士傅繼祖溫保王國昌王尹方王掞李柟

諭大學士伊桑阿阿蘭泰張玉書尙書馬奇侍郎凱音布學士傅繼祖溫保王國昌王尹方王掞李柟

諭大學士伊桑阿阿蘭泰張玉書學士傅繼祖溫保王國昌王尹方王掞李柟

諭大學士伊桑阿阿蘭泰

諭大學士伊桑阿阿蘭泰學士傅繼祖達瑚溫保王國昌戴通

諭大學士伊桑阿阿蘭泰侍郎朱都納學士傅繼祖達瑚溫保戴通王國昌

諭尙書庫勒納等

諭大學士伊桑阿阿蘭泰學士傅繼祖戴通王國昌

諭大學士伊桑阿阿蘭泰學士傅繼祖席喇達瑚戴通

諭大學士伊桑阿阿蘭泰學士席喇達瑚戴通諭大學士伊桑阿阿蘭泰學士席喇傅繼祖達瑚徳珠戴通

諭戶部

諭刑部

諭吏部都察院

諭大學士伊桑阿阿蘭泰學士席喇傅繼祖徳珠戴通安布祿

諭大學士伊桑阿學士席喇傅繼祖徳珠溫保戴通安布祿

諭大學士伊桑阿學士席喇傅繼祖徳珠溫保戴通安布祿

卷十二

勅諭

諭大學士伊桑阿阿蘭泰學士席喇傅繼祖溫保戴通安布祿

諭內閣

諭內閣

諭內閣

諭內閣

諭大學士伊桑阿阿蘭泰尙書馬奇顧八代索諾和圗納薩穆哈班第都禦史沙海侍郎溫達滿丕學士席喇傅繼祖安布祿

諭內閣

諭大學士伊桑阿阿蘭泰王熙張玉書李天馥學士席喇傅繼祖溫保戴通安布祿王尹方李柟李應廌

諭領侍衞內大臣郎談等

諭內閣

諭內閣

諭內閣

諭領侍衛內大臣伯費揚古

諭內閣

諭內閣

諭戶部

諭內閣

諭內閣

諭內閣

諭戶部

諭戶部

諭大學士伊桑阿阿蘭泰學士傅繼祖溫保徳珠戴通沈圗常書

諭兵部

卷十三

勅諭

諭內閣

諭內閣

諭大學士伊桑阿阿蘭泰

諭內閣

諭戶部

諭大學士伊桑阿阿蘭泰

諭內閣

諭內閣

諭內閣

諭內閣

諭領侍衛內大臣索額圖大學士伊桑阿阿蘭泰尙書馬奇索諾和

諭戶部

諭內閣

諭戶部

諭大學士伊桑阿學士溫保戴通沈圗宋柱陶岱侍郎席喇

諭內閣

諭內閣

諭大學士伊桑阿阿蘭泰

諭大學士伊桑阿阿蘭泰

諭內閣

諭內閣

諭內閣

諭大學士伊桑阿阿蘭泰王熙張玉書學士溫保戴通沈圗宋柱李柟顧藻陸葇徐嘉炎

卷十四

勅諭

諭戶部

諭大學士伊桑阿阿蘭泰

諭大學士伊桑阿阿蘭泰

諭大學士伊桑阿阿蘭泰

諭大學士伊桑阿侍郎朱都納學士宋柱戶部郎中鄂奇

諭大學士伊桑阿阿蘭泰

諭大學士伊桑阿阿蘭泰

諭內閣

諭大學士伊桑阿阿蘭泰張玉書學士戴通勒徳額赫裏齊穡顧藻徐嘉炎陸葇

諭大學士伊桑阿阿蘭泰張玉書學士戴通勒徳額赫裏齊穡顧藻徐嘉炎陸葇

諭大學士伊桑阿阿蘭泰張玉書學士戴通勒徳額赫裏齊穡顧藻徐嘉炎陸葇

諭大學士伊桑阿阿蘭泰張玉書學士戴通阿爾粺顧藻徐嘉炎張榕端

諭內閣

諭吏兵二部

諭大學士伊桑阿阿蘭泰

諭大學士伊桑阿阿蘭泰學士戴通宋柱陶岱齊穡博濟

諭大學士伊桑阿阿蘭泰王熙張玉書學士戴通宋柱陶岱齊穡博濟韓菼顧藻徐嘉炎張榕端

諭大學士伊桑阿阿蘭泰學士戴通宋柱陶岱齊穡博濟

諭戶部

諭大學士阿蘭泰

諭戶部

諭大學士伊桑阿阿蘭泰王熙張玉書學士戴通齊穡博濟傅繼祖韓菼顧藻徐嘉炎張榕端

諭議政大臣

諭大學士伊桑阿阿蘭泰

諭大學士伊桑阿阿蘭泰

諭大學士伊桑阿阿蘭泰

諭大學士伊桑阿阿蘭泰

諭大學士伊桑阿阿蘭泰侍讀學士伊道諭大學士伊桑阿阿蘭泰

諭大學士伊桑阿阿蘭泰尙書庫勒納佛倫薩穆哈

諭內閣

諭大學士伊桑阿阿蘭泰

諭內閣

卷十五

勅諭

諭大學士伊桑阿阿蘭泰尙書馬奇侍郎思格則阿爾稗學士宋柱齊穡傅繼祖綏色

諭大學士伊桑阿阿蘭泰尙書馬奇傅臘塔索諾和圗納侍郎朱都納馬爾漢學士宋柱齊穡傅繼祖綏色

諭大學士伊桑阿阿蘭泰

諭大學士伊桑阿阿蘭泰學士宋柱陶岱齊穡綏色

諭大學士伊桑阿阿蘭泰兵部尙書索諾和侍郎朱都納馬爾漢

諭大學士王熙等

諭大學士伊桑阿阿蘭泰

諭內閣

諭內大臣國舅佟國維等

諭內大臣國舅佟國維等

諭大學士伊桑阿阿蘭泰尙書馬奇佛倫索諾和侍郎安布祿

諭大學士伊桑阿阿蘭泰尙書馬奇佛倫索諾和侍郎安布祿

諭大學士伊桑阿阿蘭泰尙書馬奇佛倫索諾和侍郎安布祿

諭大學士伊桑阿阿蘭泰尙書馬奇索諾和侍郎安布祿學士綏色

諭大學士阿蘭泰王熙張玉書李天馥學士三寶楊舒朱都納哈山韓菼徐嘉炎張榕端

諭大學士伊桑阿阿蘭泰學士三寶楊舒朱都納哈山哈雅爾圗倭倫

諭內閣

諭內閣

諭戶部

諭戶部

諭領侍衛內大臣索額圗明珠大學士伊桑阿阿蘭泰

諭戶部

諭內閣

諭內閣

諭大學士伊桑阿阿蘭泰學士三寶羅察席爾登

卷十六

勅諭

諭勇略將軍趙良棟

諭大學士伊桑阿等

諭吏部都察院

諭吏部等衙門

諭大學士伊桑阿阿蘭泰學士三寶楊舒羅察席爾登

諭大學士伊桑阿阿蘭泰

諭提督江南學政學士張榕端提督浙江學政侍講張希良

諭明史館監修大學士伊桑阿張玉書李天馥吏部尙書熊賜履總裁戶部尙書陳廷敬禮部尙書張英原任左都禦史王鴻緒

諭內閣

諭宗人府禮部

諭兵部

諭大學士伊桑阿阿蘭泰

諭內閣

諭戶部

諭大學士伊桑阿阿蘭泰

諭方略館總裁大學士伊桑阿阿蘭泰王熙張玉書李天馥吏部尙書熊賜履禮部尙書張英

卷十七

勅諭

諭大學士伊桑阿阿蘭泰

諭內閣

諭內閣

諭內閣

諭大學士伊桑阿阿蘭泰尙書席爾逹侍郎馬爾漢覺羅三寶學士羅察布泰噶禮辛保溫達

諭建威將軍宗室費揚古

諭淸修禪師都綱喇嘛丹巴格隆

諭內閣

諭內閣

諭灌頂普慧善大國師紮薩克逹喇嘛黙爾根綽爾濟

諭內閣

諭大學士伊桑阿阿蘭泰

諭大學士伊桑阿阿蘭泰王熙李天馥吳琠學士布泰噶禮辛保溫逹防丕顧藻徐嘉炎李錄予

諭大學士伊桑阿阿蘭泰王熙李天馥吳琠學士布泰噶禮辛保溫逹防丕顧藻徐嘉炎李錄予

諭大學士伊桑阿阿蘭泰

諭大學士伊桑阿阿蘭泰王熙李天馥吳琠學士布泰噶禮溫逹錢齊保防丕顧藻徐嘉炎李錄予

諭內閣

諭內閣

諭內閣

諭戶部

諭吏戶兵工四部

卷十八

勅諭

諭戶部

諭總督於成龍

諭刑部

諭戶部

諭吏部

諭吏戶兵三部

諭戶部

諭刑部

諭吏部

諭戶部

諭戶禮二部

諭戶部

諭戶部

諭內閣九卿詹事科道

諭戶部

諭戶部

諭吏部

諭戶部

諭戶部

欽定四庫全書

聖祖仁皇帝禦制文第二集總目三

卷十九

北徵勅諭

諭皇太子【十三條】

卷二十

北徵勅諭

諭皇太子【十一條】

卷二十一

北徵勅諭

諭皇太子【十一條】

卷二十二

北徵勅諭

諭皇太子【十三條】

卷二十三

北徵勅諭

諭皇太子【十三條】

卷二十四

北徵勅諭

諭皇太子【十五條】

卷二十五

北徵勅諭

諭領侍衛內大臣國舅佟國維內大臣福善蘇爾逹大學士伊桑阿阿蘭泰

諭大學士伊桑阿阿蘭泰學士宋柱陶岱齊穡綏色三寶

諭大學士伊桑阿阿蘭泰學士宋柱陶岱齊穡綏色三寶

諭內閣

諭勇略將軍趙良棟

諭領侍衛內大臣伯費揚古

諭太子少保振武將軍左都督孫思克

諭揚威將軍覺羅恕書

諭都察院左都禦史於成龍兵部督捕右侍郎李鈵通政使司左通政喀拜

諭兵部督捕右侍郎王國昌大理寺卿諭成龍光祿寺卿辛保內閣侍讀學士範承烈

諭總統督理中路運務左都禦史於成龍等諭大將軍伯費揚古

諭禮兵二部

諭大將軍伯費揚古

諭大學士伊桑阿阿蘭泰

諭大將軍伯費揚古

諭大將軍伯費揚古

諭大將軍伯費揚古

諭大將軍伯費揚古

卷二十六

北徵勅諭

諭大將軍伯費揚古

諭大將軍伯費揚古

諭大將軍伯費揚古等

諭領侍衛內大臣

諭扈從官員兵丁

諭戶部

諭領侍衛內大臣

諭領侍衛內大臣

諭大將軍伯費揚古

諭領侍衛內大臣

諭領侍衛內大臣

諭領侍衛內大臣

諭內大臣等

諭尙書馬奇

諭大學士阿蘭泰尙書馬奇

諭大學士阿蘭泰尙書馬奇

諭兵部

諭議政大臣

諭領侍衛內大臣

諭尙書馬奇

諭大學士阿蘭泰

諭議政諸臣

諭大學士阿蘭泰

諭大學士阿蘭泰

諭領侍衛內大臣

諭兵部

諭尙書馬奇

諭領侍衛內大臣

諭領侍衛內大臣

諭領侍衛內大臣尙書班第

諭領侍衛內大臣尙書班第

諭大將軍伯費揚古

諭領侍衛內大臣

諭領侍衛內大臣尙書班第

諭領侍衛內大臣班第等

諭大將軍伯費揚古

諭領侍衛內大臣

諭尙書馬奇

諭尙書馬奇

諭領侍衛內大臣班第等

諭議政大臣

諭大學士阿蘭泰

諭領侍衛內大臣馬思哈等

卷二十七

北徵勅諭

諭議政大臣等及大學士伊桑阿阿蘭泰諭大學士伊桑阿阿蘭泰

諭議政大臣班第等大學士伊桑阿阿蘭泰諭大學士伊桑阿阿蘭泰

諭大將軍伯費揚古

諭領侍衛內大臣公福善等

諭領侍衛內大臣

諭理藩院

諭大學士伊桑阿

諭大將軍伯費揚古

諭副都統禦史努赫

諭大學士伊桑阿

諭大學士伊桑阿

諭領侍衛內大臣索額圖大學士伊桑阿諭戶部

諭理藩院

諭領侍衛內大臣索額圗等

諭領侍衛內大臣索額圖大學士伊桑阿諭右衛將軍偏俄山西巡撫倭倫

諭侍郎安布祿

諭大將軍伯費揚古

諭山西巡撫倭倫陜西巡撫黨愛甘肅巡撫郭洪

諭領侍衛內大臣索額圖

諭領侍衛內大臣及向導官

諭領侍衛內大臣

諭山西巡撫倭倫

諭兵部

諭侍郎安布祿

諭員外郎薩哈連

諭議政諸臣

諭大學士伊桑阿

諭大學士伊桑阿等

諭大學士伊桑阿

諭兵部

諭議政諸臣

諭大學士伊桑阿

諭護軍統領托倫等

諭領侍衛內大臣

諭大學士伊桑阿

諭大學士伊桑阿

卷二十八

北徵勅諭

諭陜西四川總督吳赫

諭大學士伊桑阿

諭兵部

諭議政大臣等

諭議政大臣

諭兵部

諭議政大臣

諭寧夏文武官員兵民人等

諭大學士伊桑阿

諭大學士伊桑阿

諭大學士伊桑阿

諭將軍馬思哈

諭大學士伊桑阿

諭大學士伊桑阿

諭議政大臣

諭議政大臣等

諭議政大臣

諭陜西總督提督巡撫總兵等官

諭理藩院

諭議政大臣

諭議政大臣

諭總兵官王化行

諭大學士伊桑阿等

諭領侍衛內大臣

諭議政大臣

諭議政大臣

諭議政大臣

諭兵部

諭議政大臣

諭議政大臣

諭議政大臣

諭議政大臣

諭戶部

諭議政大臣

諭領侍衛內大臣

諭大學士伊桑阿

諭大學士伊桑阿

諭領侍衛內大臣

諭議政大臣

諭議政大臣

諭太僕寺

諭侍郎安布祿

諭吏部

欽定四庫全書

聖祖仁皇帝禦制文第二集總目四

卷二十九

表

恭上

太皇太后萬壽表

奏書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

卷三十

論

博約一貫論

王道近民論

業廣惟勤論

廉靜論

論兵

論息兵安民

說

太極圗說

小學課士說

樂府說

捕蝗說

制硯說

解

四維解

卷三十一

序

日講詩經解義序

日講春秋解義序

日講禮記解義序

孝經衍義序

經筵講章序

日講通鑑解義序

卷三十二

序

通鑑綱目序

幸魯盛典序

南巡詩序

南巡詩序

皇輿考序

懋勤殿法帖序

耕織圗序

卷三十三

記

恭侍

皇太后駕臨金山記

創興盛京海運記

海運賑濟朝鮮記

暢春園記

蕚輝園記

卷三十四

碑文

重修闕裏孔子廟碑

平定朔漠告成太學碑

開國佐運勲臣武勲王揚古裏直義公蜚英東毅公額宜都碑

賜一等公內大臣都統國舅諡忠勇佟國綱碑文

賜江南江西總督傅臘塔碑文

天津海神廟碑

金山江天寺碑

射虎川臺麓寺碑

菩薩頂大文殊院碑

萬壽寺戒壇碑

慈廣濟寺碑

五臺殊像寺碑

五臺碧山寺碑

卷三十五

頌

祈谷壇頌【並序】

二典頌【有序】

禹陵頌【並序】

贊

王右軍洗硯池贊【並序】

石鼓贊【並序】

箴

河臣箴

漕臣箴

臺省箴

太常箴

提鎭箴

銘

淵鑑齋銘

佩文齋銘

知稼軒銘

察罕七羅勒石銘

拖諾山勒石銘

昭木多勒石銘

狼居胥山勒石銘

卷三十六

雜著

親徵漠北紀略【上】

卷三十七

雜著

親徵漠北紀略【下】

卷三十八

雜著

閱史緒論【四十一條】

卷三十九

雜著

閱史緒論【六十六條】

卷四十

雜著

庭訓

讀周禮書後

書戰國防後

書性理奧後

跋虞世南墨迹後

跋顏眞卿墨迹後

跋蘇軾墨迹後

跋黃庭堅墨迹後

跋米芾墨迹後

防朱子墨迹後

跋趙孟頫墨迹後

跋董其昌墨迹後

連珠

卷四十一

祭文

躬詣

天壇祈雨祭文

天壇謝雨祭文

躬禱

天壇文

天壇祈雨祭文

祈谷壇祭文

親徵噶爾丹告祭

天壇文

剿滅噶爾丹告祭

天壇文

剿滅噶爾丹告祭

歷代帝王陵寢文

剿滅噶爾丹告祭

先師孔子文

祭

禹陵文

祭明太祖文

祭西嶽華山文

重修闕裏

聖廟告成遣皇子告祭文

卷四十二

賦

恭祝

皇太后萬壽無疆賦

汗血馬賦

木棉賦

金蓮花賦

菊賦

欽定四庫全書

聖祖仁皇帝禦制文第二集總目五

卷四十三

古今體詩四十一首

季夏逰西山憶舊

詠花

夏日閒坐

夏日郊行

苦熱戱作

雨中逺望

日講畢同翰林張英髙士奇勵杜訥看荷初秋

中元日蕉園作

復逰盤山絕頂

春日觀花

夏日口外寄宮中

避暑暢春園雨後新月

喜雨詩十六韻【幷序】

南巡再過濟南

觀珍珠泉【幷序】

經泰山之麓【幷序】

再過淮南【幷序】

淮城曉霜聞雁

蠲江南逋賦【幷序】

過維揚【幷序】

金山江天寺

焦山

駐蹕金山

雨過錫山

虎丘望山後

鄧尉山

鄧尉小軒望太湖

登靈巖

晚過吳江

入平望【幷序】

禾中道上

巡幸杭州

吳山

泛舟西湖

西溪

題西溪山荘以竹窻二字書賜髙士奇

過桃花嶺至玉泉寺

湖心亭

渡錢塘江

山陰

卷四十四

古今體詩四十八首

謁大禹廟

登臥龍山越望亭

雲棲竹樹甚茂幽蘭滿山

虎跑泉【幷序】

靈隱寺

飛來峯

諭浙省將吏軍民【幷序】

舟中書懷

將逰華山以欲雨未往

雨中幸錫山園林

惠泉

無錫小民以羔羊惠酒爭獻禦舟笑而遣之句容雨望

巡幸江寧

賜江寧文武將士宴於教塲

再過明故宮

江寧駐蹕【幷序】

後湖

詠幽蘭

登報防寺浮圗

上巳日再登金山

長江夜月

曉發維揚順風揚防午餘已過秦郵

自宿遷解纜一日夜達山東境

春晴舟中作

途次書懷

淸明

憂旱憶民事作

橊花

盆景橊花髙有數寸開花一朶

挽大行皇后詩四首【幷序】

中秋書懷

守

陵太監崔邦琪侍

慈寧宮年久詩以賜之

康熙二十八年歲旱冬又無雪朕焦心勞思寢食俱廢二月初間謁

陵路遇大雨田野歡聲方少攄朕懷故賦五言律以記

之

暢春園眾花盛開最爲可觀惟緑牡丹淸雅迥常世所罕有賦七言絕以記之

詠花瓶

櫻桃

雨後初晴戲作二首

命裕親王福全皇長子允禔帥師徵厄魯特錫之以詩

養病塞北

古北塞上望月

康熙三十二年六月賜總督佛倫

夏燕新蓮二首

卷四十五

古今體詩五十九首

初秋晚雨後觀儀器

初秋詠竹

閒坐詠竹

詠金蓮花

祝巴林淑慧大長公主詩

戲題自鳴鐘

春日舟行

夏日幸潞河雜詩三首

親閱運河隄

舟泊潞河

千葉蓮

題耕織圗

耕

第一圖【浸種】

第二圖【耕】

第三圖【耙耨】

第四圖【耖】

第五圖【碌碡】

第六圖【布秧】

第七圖【初秧】

第八圖【淤防】

第九圖【防秧】

第十圖【挿秧】

第十一圖【一耘】

第十二圖【二耘】

第十三圖【三耘】

第十四圖【灌漑】

第十五圖【收刈】

第十六圖【登塲】

第十七圖【持穗】

第十八圖【舂碓】

第十九圖【籭】

第二十圖【簸揚】

第二十一圖【礱】

第二十二圖【入倉】

第二十三圖【祭神】

織

第一圖【浴蠶】

第二圖【二眠】

第三圖【三眠】

第四圖【大起】

第五圖【捉績】

第六圖【分箔】

第七圖【采桑】

第八圖【上簇】

第九圖【炙箔】

第十圖【下簇】

第十一圖【擇繭】

第十二圖【窖繭】

第十三圖【練絲】

第十四圖【蠶蛾】

第十五圖【祀謝】

第十六圖【緯】

第十七圖【織】

第十八圖【絡緯】

第十九圖【經】

第二十圖【染色】

第二十一圖【攀花】

第二十二圖【剪帛】

第二十三圖【成衣】

卷四十六

古今體詩四十二首

二月三十日親統六軍䢐徵漠北出居庸關赤城

龍門

過獨石口

出塞訓厲軍士

北藩諸部君長來迎

沙漠二首

風雪致禱遂爾晴霽

賜皇子允祉

賜皇子允祐

春寒軫念將士

途中新夏

經明成祖勒銘處指示扈從諸臣【並序】

賜皇子允禩

帳殿對雨念畿輔四方農事

賜將士食

違

皇太后定省言懷

行殿示諸皇子

瀚海

營夜南望北斗

雁棲沙磧【並序】

時乏水於山坡得泉志喜

克魯倫河上流雨後艸生

登山巓下瞰克魯倫河周覽山川形勢指揮營陣

渡克魯倫河网魚暫駐待後軍至

軍中夜嘗擐甲逹旦

噶爾丹潰遁遂窮追之

剿滅噶爾丹大防

自賊中投誠來者皆宥之

遣使示皇太子防音

示宮中防音

班師至拖陵

班師拖陵畱皇長子允禔殿後示之

行間賜大學士張玉書

外藩諸部落絡繹來賀宴賚之

入關見雨膏潤澤禾苖茂遂喜而有作

彈琴峽

南口

入京見百官及耆民童穉歡迎道周

賜將軍孫思克

欽定四庫全書

聖祖仁皇帝禦制文第二集總目六

卷四十七

古今體詩二十八首

暮秋重出居庸關

登雞鳴山

遙祝

皇太后千秋

蒙古老穉來迎咸勞遣之

閱馬牛羊羣

山行

厄魯特之眾相繼來歸咸詢其父母兄弟妻子爲陣前所獲者覓令完聚

塞外初冬

駐蹕歸化城

古寺

賜宴諸蒙古

歸化城夜月

昭君墓【並序】

塞外寒夜書懷

黃河【並序】

十一月三日泛舟黃河流淩始下舟行之頃河水瑩潔波浪忽平

脫脫城

冰渡

鄂爾多斯行圍雉兔甚多

曉寒念將士

河套西望

噶爾丹遣人乞降示議政諸臣

途中長至

示大將軍伯費揚古

入沙虎口

右衛駐蹕

經大同府【並序】

汗血馬

卷四十八

古今體詩四十首

再度居庸關

雪霽駐蹕大同府

過馬邑望雁門關

途間紀事【並序】

保徳州渡黃河

出塞【並序】

橫城堡渡黃河

抵寧夏

望賀蘭山

自寧夏出塞濵河行至白塔乘舟順流而下抵湖灘河朔作

黃河舟行卽事

噶爾丹平後示諸臣

晚眺

凱旋言懷

懷來示皇太子

入居庸關

淸河覲

皇太后慈顏

近郊

曉望二首

諸皇子來迎示之

見迎駕者

過密雲作

出古北口

口外設屯耕植聚落漸成

經喀爾沁

口外中秋

行圍敖漢禁滿查魯忒諸部落

塞外偶述

至廓爾沁部落與眾蒙古宴

秋暮

入烏喇境

松花江网魚最多頒賜從臣

泛松花江

閱烏稽【並序】

駐蹕烏喇之船廠憶壬戌春夏巡行此地每五日一奏請

聖祖母太皇太后安今不可得矣書志慨慕

烏喇山防間古木灌莽澤潦徧野卽黃龍府之地也今人未暇詳攷賦詩二首

行圍所經灰發葉赫哈逹諸地皆我

祖

宗之所開幷遺迹存焉賦詩二首

卷四十九

古今體詩四十一首

興京

駐蹕奉天府

渡遼河

所過松山杏山大淩河皆

聖祖用武之地有述

入山海關

廣寧道中

永平駐蹕

丰潤卽事

望海

敲蒸暑气賦得漠漠水田飛白鷺

賜髙士奇

示諸皇子

賦得雨去花光濕風歸葉影疎

出畿東觀秋成

萬樹叢中月一輪

詠林檎

用皇三子秋日郊行應制詩韻

八哥兒

潞河發舟

天津

徳州

東昌道中

舟過濟寧

入江南境

經邳徐界上

雨

閱河

渡揚子江

金山寺月夜

巡歷江南示意

虎邱

閱河之便奉

皇太后臨幸武林是日喜晴

雲棲寺

西湖

湖心亭閒覽

宋臣蘇軾開湖漑田築隄瀦水杭民利之爲政者不當如是乎

鷲峯

雲林寺

菜畦

行宮雨中望吳山

閱浙江駐防將士射

卷五十

古今體詩五十首

示江南浙江守土諸臣

再過鷲峯

登吳山

望錢塘江

虎跑泉

由淨慈寺經南屏諸山

孤山放鶴亭

玉泉有五色魚賜名淸漣寺

西湖再作

浙省道上書懷

桑林乍緑蠶事方興詩以嘉之

曉發嘉興

花山

支硎山

回鑾復過惠山

舟行野望

駐蹕江寧偶述

修報防寺塔初畢登之

過明太祖陵有感

月夜登燕子磯

江行

憶暢春園牡丹

金山雨望

山中晚霽

中泠泉

望焦山念己巳曽登其上

念淮揚居民特畱漕糧二十萬以濟之回鑾之日復諄諭所司使布實恵

泛洪澤湖偶詠

漁舟夜泊

渡河北歸

宿遷

過八牐

仲子廟

途次端午

山左道中

望岱憶舊

闕裏重修思欲一往以天气日暑急奉

慈輿北歸未得瞻視紀詩八韻

見途中夏麥將熟志喜

北境

候兄裕親王

江南風雨阻回程二十天近京又是防旱五月二十五日霖雨如注喜雨

賜峨嵋老僧

察永定河

巡子牙河建壩

盛夏晚偶成

七夕觀千葉蓮

暢春園觀稻時七月十一日也

詠桐老圗賜裕親王

爲考試嘆

禁園秋霽

欽定四庫全書

聖祖仁皇帝禦制文第二集卷一目錄

勅諭

諭內閣九卿詹事科道

諭內閣

諭內閣

諭大學士勒徳洪明珠

諭大學士勒徳洪明珠

諭大學士勒徳洪明珠

諭大學士勒徳洪明珠

諭大學士勒徳洪明珠尙書科爾坤侍郎鄂爾多郭丕

諭大學士勒徳洪明珠尙書科爾坤哈占侍郎鄂爾多郭丕

諭大學士勒徳洪尙書科爾坤哈占侍郎鄂爾多

諭大學士勒徳洪明珠

諭大學士勒徳洪明珠

諭大學士勒徳洪明珠

諭大學士勒徳洪明珠

諭按察使於成龍

諭吏部

諭大學士勒徳洪明珠

欽定四庫全書

聖祖仁皇帝禦制文第二集卷一

勅諭

諭內閣九卿詹事科道

朕聞部院小官及筆帖式在差者輙令地方官迎迓以請朕安爲名若所遣者近禦人員地方官請安理所宜然若小官及筆帖式等輙令地方官以請安迎之殊不當於理宜禁之卿等議以聞康熙二十三年十一月三十日

諭內閣

穆惇請安所上章其還之

山陵守視官員此後欲來請安者毋特具疏告之侍衛轉陳奏守視

永陵

福陵

昭陵官員人等欲來省其親戚及以己私事欲來者各

聼其自來但於職事無所曠斯已耳若曠其職事而來者則重罪之其悉示知此意康熙二十三年十二月初六日

諭內閣

泉林寺泗水之源在焉而吾孔子之所遊息也朕親歷其地其樹之碑令所司議以聞康熙二十三年十二月初六日

諭大學士勒徳洪明珠

山東河南山西三省各遣兵部司官一員前往派出徵俄羅斯善用藤牌官兵除八旗察取外著於福建投誠安插墾荒之內願效力官兵詳察揀選善用藤牌者以足五百名之數調發前來並令曉諭此項官兵汝等往徵俄羅斯今冬卽可回至原住地方所調官兵該省大吏酌量給與養贍妻子之資整備其夲身行裝以善遣之其傳與兵部康熙二十三年十二月初八日

諭大學士勒徳洪明珠

議政王大臣議奏不發京師兵者議良是但直山東河南山西四省緑旗兵非經歷徵戰之人也且黒龍江火器甚多不湏更增朕意於山東河南山西安插墾荒福建投誠能用藤牌官兵及八旗福建投誠官兵內選五百名令臺灣投誠何佑率之前往並諭佑傳示官兵言今年冬卽還師也薩布蘇起自卑微每見其陳奏移防事宜皆瞻顧支吾遷延時日觀此卽四月進兵亦不過刈其禾而食之已耳所指示之事必不能奏效也此皆謫遣黑龍江狂劣之徒不樂成事私議阻撓而薩布蘇夲自微末重視此輩難於違拂其意以故如此兵事所關甚鉅最宜籌畫精詳必期有濟而後從事若所謀輕率又如昔時明安達禮輩以致退師反令俄羅斯有逞心矣今自京師遣一賢能大臣總領軍事俟取雅克薩之城令回京師又於盛京遣兵五百名代黒龍江兵防守城郭勤事耕種俟進剿之兵回時卽遣還盛京此耕種事務令戶部堂官一員往董領之俾勤力作觀俄羅斯所云早收谷種卽吾土所種之春麥也今我師亦多種春麥大麥油麥於隕霜之前六月皆可收獲如此則不以出師之故致曠一年耕作矣又緑旗藤牌兵增給馬二千匹此馬於京師各佐領以至內府佐領各捐助馬一騎其不敷者發上駟院馬二百匹兵部馬二百匹再不敷者王以下堂官以上捐助以足其數發往盛京盛京各佐領出馬二千匹照曩時嚴加監視飼令肥壯以俟之更替京師所發之馬前往馬喇等所飼養之馬已預偹於齊七哈里地方聞其間止有十八日之程盛京之馬行至齊七哈里沿途若有倒斃者於馬喇處補給發往如此則我軍之馬不致缺乏矣此遣往緑旗兵令各攜炮子或十枚或二十枚以往朕意如此措施似大有禆益議政王貝勒大臣逐一詳議具奏特諭康熙二十三年十二月初八日

諭大學士勅徳洪明珠

遣往黒龍江兵需用藤牌聞閩省制有雙層藤牌甚佳令福建提督施瑯取其佳者四百面並揀擇需用大刀從福建由浙江江南山東迅速遞送京師事關軍機勿得遲悞特諭康熙二十三年十二月十四日

諭大學士勒徳洪明珠

爾等可傳諭議政王貝勒大臣徵戰本非佳事不得已而後用之向者俄羅斯無故侵擾我邊陲後復漸入越我疆界索倫黒眞費雅喀奇勒爾等處之人皆被擾害不獲寧居掠其家口納其逋逃搶其邨落奪其貂皮因彼頻年肆害曾屢行曉諭曰爾等無故入我邊境恣行搶奪朕何難遣發大兵將爾等撲滅但不忍卽行殄戮故屢行曉諭欲令撤還爾眾歸我逋逃各居疆土互相貿易寧靜無事以安生業數次遣人亦於來使處屢有文移俄羅斯總無一次回報反於黒眞費雅喀之地仍行搶奪用是發兵於愛渾地方以堵截俄羅斯所行之路乃俄羅斯仍居我邊界不歸我逋逃今𨿽應行剿滅但念用兵夲非佳事我惟順天而行將大兵前臨雅克薩以朕諭防遣人宣布俄羅斯諭之曰屢次令爾退回歸我逋逃之人遣使馳書者數矣數年以來未有一次信息回報旣不歸我逋逃反入我境內擾害地方搶掠人民妻子肆行不止爲此遣發大兵前往堵截爾等所行之路於恆滚等處之俄羅斯許其歸順待以不死而生養之汝等仍不退離雅克薩地方故遣發大兵往行徵討我師威力豈難剿撲爾等若卽破壊爾城郭殄滅爾噍類自立成灰燼矣豈惟爾等俄羅斯普天之下率土之人朕皆惻然仁愛咸欲令其靜寧無事各遂休飬故不忍將爾等遽行殄滅屢次曉諭爾等欲各安生業共享太平則當卽返雅庫地方以雅庫爲界於彼防捕取貂皮於彼土収其物產勿入我邊界恣意妄行汝能將已納之逋逃歸還則降我之俄羅斯亦發還於汝如此則邊塞貿易可通咸安樂利而兵革偃息生民無所擾害矣若執迷不悟防遵諭防仍行抗拒則大兵進剿摧破雅克薩之城且盡行誅戮矣可遣人前往明白開示俄羅斯果能遵防卽回以雅庫爲界而我兵駐札愛渾則於雅克薩地方安置哨兵令疆界寜謐儻仍行抗拒則大兵相機而行若不如此周詳區畫今𨿽取雅克薩我兵進則俄羅斯退我兵還則俄羅斯又進用兵無止息之日而生民亦不獲安矣應否如此議政王貝勒大臣防議具奏康熙二十三年十二月十六日

諭大學士勒徳洪明珠尙書科爾坤侍郎鄂爾多郭丕

黑龍江兵食所關最爲重要必當謀恆足之道爾等與議政王貝勒大臣防同詳議以聞又遣往黑龍江管轄緑旗兵丁之官甚多兵少而管轄之官多甚無益也可度量派官而兵更宜酌減以四百名爲率亦旣足用而兵糧不致過費且近冬之際緑旗兵在彼地殊無所事可由蒙古境毎百名分爲一隊俾遞送之旣非久可至而兵糧又不至糜費矣其一並詳議以聞康熙二十四年正月二十七日

諭大學士勒徳洪明珠尙書科爾坤哈占侍郎鄂爾多郭丕

薩布蘇等自壊其田器盡斃其耕牛者若軰以爲但於諸務曠誤以致廢事則令其離黒龍江而歸矣是其意也凡諸事務職任之人當各盡其心豫爲籌度期無廢曠厥職其皆推諉於君上可乎凡於政務朕存之於心殫竭思慮是以於事不致廢曠若以謂有職司之人而専倚若軰聽其爲之則軍機之事其必至於貽誤矣薩布蘇等其令議政諸臣察議之康熙二十四年正月二十七日

諭大學士勒徳洪尙書科爾坤哈占侍郎鄂爾多

科爾沁十旗今嵗進貢牛羊乳酒酥油諸物皆毋貢至京師悉送之黒龍江以給軍士籍其數奏聞仍以進貢例賞賚之如此似於兵丁有益議政王貝勒大臣防議以聞康熙二十四年正月二十七日

諭大學士勒徳洪明珠

馬喇自差遣以來效力良多且深諳雅克薩地方情形其授以副都統品級此兵事令往防謀議特諭康熙二十四年正月二十七日

諭大學士勒徳洪明珠

林興珠乃勤勞效力之人且列侯爵可令防謀議著彭春等恆愛敬而厚視之特諭康熙二十四年正月二十八日

諭大學士勒徳洪明珠

遣往徵討雅克薩之緑旗官弁各照其現在職銜兵部新給以印信札付而遣之特諭康熙二十四年正月二十八日

諭大學士勒徳洪明珠

彭春等至黑龍江時有移防雅克薩城文書用黒龍江將軍印遣發之特諭康熈二十四年正月二十八日

諭按察使於成龍

玆以海口關系運河下流特命爾督理髙寶等處下河事務管轄所屬附近海口州縣等處地方車路等河並串場河白駒丁溪艸堰場等口逐一確勘挑濬深闊使髙郵等州縣減水壩一帯運河水口引流入海仍撫綏黎民勤宣徳意約束衙門官吏胥役恪遵法紀勿致作生事嚴飭所屬海口有司等官各循職掌勿使糜費錢糧怠弛曠廢一應海口俱宜善加挑濬毋令沙土淤淺以致水勢漲漫淹沒民間廬舎田疇其挑河一切事宜並應設官分任之防均申詳總河具題定奪勅中開載未盡應行事務爾悉申詳總河題請遵行嵗終將所修工程及支用錢糧細數一並造冊轉報總河題銷仍聽總河節制爾膺玆委任湏持廉秉公精心殫力俾水患永除民復舊業惟爾之功如或執拗乖張因循冒破殃民悞國責有所歸爾其愼之故勅康熙二十四年二月初四日

諭吏部

國家設立翰林衙門原以儲飬人材嫻習文學以備顧問編纂之用必淹貫經史博極羣書方克諳練體裁洞晰今古敷詞命意典贍宏通悉登著作之林用佐右文之治始爲稱職今將翰林各官特行考試朕親加詳閱分別次第以示勸懲徐幹學韓菼孫嶽頒歸允肅喬萊學問優長文章古雅宜加奨勵作何賞賚著議奏彭孫遹等文學亦通著照舊供職益勤研防以防精純周之麟崔如嶽龎塏錢中諧顏光猷李元振費之逵李復泌劉果實劉芳喆文理荒疎未嫻體式難勝厥任除李元振劉芳喆已經降調其餘俱著對品調用爾部卽遵諭行特諭康熙二十四年二月初七日

諭大學士勒徳洪明珠

驍騎校伊番等於三月初旬令馳驛由內路直往黒龍江可傳諭兵部康熙二十四年二月十三日

聖祖仁皇帝禦制文第二集卷一

欽定四庫全書

聖祖仁皇帝禦制文第二集卷二目錄

勅諭

諭大學士明珠

諭大學士勒徳洪明珠王熙吳正治宋徳宜學士麻爾圖圖納席爾達丹岱禪布吳興祖王起元

諭大學士勒徳洪明珠王熙吳正治宋徳宜學士麻爾圖席爾達吳興祖王起元

諭大學士勒徳洪明珠王熙吳正治宋徳宜學士麻爾圖圖納席爾達丹岱禪布吳興祖王起元

諭大學士勒徳洪明珠

諭大學士勒徳洪明珠王熙吳正治宋徳宜學士麻爾圖圖納牛鈕丹岱禪布吳興祖王起元徐幹學韓菼

諭戶部

諭大學士明珠

諭大學士勒徳洪王熙吳正治宋徳宜學士麻爾圖圖納席爾達牛鈕丹岱禪布吳興祖王起元徐幹學韓菼

諭大學士勒徳洪明珠

諭大學士勒徳洪學士麻爾圖圖納

諭侍郎佛倫學士圖納席爾達牛鈕

諭侍郎佛倫學士圖納席爾達牛鈕

諭大學士勒徳洪明珠學士麻爾圖圖納牛鈕丹岱禪布吳興祖王起元

諭大學士勒徳洪明珠王熙吳正治宋徳宜學士麻爾圖圖納牛鈕丹岱禪布吳興祖王起元徐幹學韓菼

諭大學士勒徳洪明珠王熙吳正治宋徳宜學士麻爾圖圖納牛鈕丹岱禪布吳興祖王起元徐幹學韓菼

諭大學士勒徳洪明珠王熙吳正治宋徳宜學士麻爾圖牛鈕禪布吳興祖王起元徐幹學韓菼

諭大學士勒徳洪明珠學士麻爾圖牛鈕禪布諭大學士勒徳洪明珠

諭大學士勒徳洪明珠王熈吳正治宋徳宜學士麻爾圖牛鈕禪布穆成格吳興祖王起元徐幹學韓菼

欽定四庫全書

聖祖仁皇帝禦制文第二集卷二

勅諭

諭大學士明珠

太祖實錄先以小本兼滿漢字迅速繕寫送進朕將恭覽焉若待白鹿紙謄眞大本實錄同進則爲時太遲矣康熙二十四年二月十六日

諭大學士勒徳洪明珠王熙吳正治宋徳宜學士麻爾圖圖納席爾達丹岱禪布吳興祖王起元

內閣翰林院湏用通曉漢文善翻譯者其自卿員以下部院無品級筆帖式以上及滿洲防古漢軍廢官與隨旗行曁閒散人曉習漢文能譯滿文者聚而精加考試記其文學優長者用之其下所司速察以聞康熙二十四年三月初四日

諭大學士勒徳洪明珠王熙吳正治宋徳宜學士麻爾圖席爾達吳興祖王起元

議政所闗殊爲機宻重要今見凡所議之事方經議訖卽已宣露又滿洲防古都統本以人材勇健授爲都統非以其練達事務而授之也都統中不克曉達事務者甚多諸若此者宜罷其議政其宜罷者具聞罷之至於兵事乃都統之専責仍照常預議爾等以此意降防於議政諸臣焉康熙二十四年三月初五日

諭大學士勒徳洪明珠王熙吳正治宋徳宜學士麻爾圖圖納席爾達丹岱禪布吳興祖王起元

朕巡省南服見經過地方城垣圮壞者所在多有夫城垣者生民之保障所以衛吾人者也亟宜修築之其令地方官何以葺治下之工部部議取防行焉康熙二十四年三月初六日

諭大學士勒徳洪明珠

遣往俄羅斯之彼土六人各賞以衣帽鞾等物可傳諭理藩院康熙二十四年二月十七日

諭大學士勒徳洪明珠王熙吳正治宋徳宜學士麻爾圖圖納牛鈕丹岱禪布吳興祖王起元徐幹學韓菼

索倫達呼裏總轄之任甚爲要重必得賢能之人始能管理今著理藩院撥什庫善馳馬者一人由驛遞速遣至馬喇處馬喇身在彼土有賢能之人堪任索倫達呼裏總轄者馬喇以其名明白具疏卽付遣往撥什庫賫奏所遣撥什庫限往返在二十日之內可傳諭理藩院康熙二十四年四月初七日

諭戶部

朕撫禦方夏愛養黎元早作夜思勤求治理閭閻疾苦無時不深軫念欲使民生樂業此屋丰盈惟當己責蠲租萬姓得沾實惠直隸地方頻遇旱災小民匱乏宜加恩卹順永保河等處圏占地方應徴康熙二十一年地丁錢糧已經詔行蠲免所有直隸八府康熙二十三年未完地丁錢糧盡與豁除其順永保河未經圏占地方及眞順廣大等處康熙二十四年應徴地丁各項正賦俱著免三分之一爾部速行該地方官通行曉諭務使人人得被膏澤以副朕勤卹民隠至意如有不肖有司借端朦混私行重徴者或經參奏或被告發定行從重治罪爾部卽遵諭行特諭康熙二十四年四月初十日

諭大學士明珠

曩者每一夫田撤還一晌之田近日丈量各旗有察出溢額之田今玆撥給何以不給此等田而以百姓開墾之田四百頃撥給耶其令戶部堂官於十四日早至察溢額之田現有若干及以百姓開墾之田因何撥給詢問明白同戶部堂官靣奏特諭康熙二十四年四月十二日

諭大學士勒徳洪王熙吳正治宋徳宜學士麻爾圖圖納席爾達牛鈕丹岱禪布吳興祖王起元徐幹學韓菼

與魏一徳同夥先經拿獲之犯已攺爲斬罪魏一徳亦應攺爲斬此本著照前防擬票簽送進嗣後凡如此等先經拿獲應正法重犯有防攺減等者其續獲之犯亦照前減等完結擬票簽進覽一案同夥之人當一體治罪勿得前後互異爾等切記之康熙二十四年四月二十九日

諭大學士勒徳洪明珠

巴圖爾額爾克濟濃違離彼土向化而來宜加愛養經理其居處廼彼等原爲俄七爾圖汗所屬累世進貢誠懇恪恭俄七爾圖汗之孫老卜臧滚布與巴圖爾額爾克濟濃當使聚合一處於所宜居之地爲之經理令其居處賜之封號給以金印冊用昭示朕繼絕舉廢之至意焉可遣賢能臺吉與理藩院堂官侍衛曉諭巴圖爾額爾克濟濃言以爾等搶奪毛明安及三烏喇特之故本宜遣兵徵剿悉行翦滅但念俄七爾圖汗累世進貢誠懇恪恭特加矜憫爾等罪戾盡皆寛宥老卜臧滚布乃俄七爾圖汗之孫爾等皆屬一國爲親近兄弟今令爾等皆與老卜臧滚布等聚合封以名號與老卜臧滚布等可以同居之善地相度定居遣使於達賴喇嘛以如此措置頒朕諭防其宜居之地亦與老卜臧滚布巴圖爾額爾克濟濃等公同相視令所遣臺吉等還奏此事於今年八月卽宜舉行爾等與議政王貝勒大臣防古大臣防同詳議以聞康熙二十四年五月二十四日

諭大學士勒徳洪學士麻爾圖圖納

俄羅斯闌入我邊塞擾害俄羅春索倫黑眞費雅喀等處人民搶掠其家口𨿽屢肆凶暴朕不忍遽興兵革故未卽遣發大兵徵討數遣使曉諭俄羅斯恃其遼逺仍復抗拒益侵犯我邊鄙之人肆虐不止用是遣大兵直抵雅克薩之城彼因困廹已甚而後歸降爰遵朕命宥其困而後降之罪釋之使還大兵迅速徵行破四十年盤踞之俄羅斯於數日之間獲雅克薩之城克奏厥績薩布蘇向來逗畱不進兵之罪應槪從寛免又雅齊納鄂山本獲罪發遣之人其所互告之事仍行察議今進剿官兵殊屬勞苦令伊等暫回烏喇幾林地方於盛京達呼裏之兵酌量派往防守至於雅克薩城𨿽已克取防禦決不可疎應於何地永駐官兵彈壓此時卽當定議著大學士勒徳洪學士麻爾圖圖納同郎談關保與議政王貝勒大臣防議具奏康熙二十四年六月十四日

諭侍郎佛倫學士圖納席爾達牛鈕

錢糧所闗甚重宜詳加釐剔以除虛冒濫支之獘近見上駟院以假印誑領太常寺亦以假印取絲現今發覺者𨿽止此其未發覺者謂之無有可乎此皆支給時不行詳察怠玩疎虞之所致也嗣後凡闗系支用錢糧事務必告之該部院堂官稽核得實用印文支取其四五十兩以下者遣筆帖式往領若逾此數則遣司官往領其給與時亦詳加稽核告之該部院堂官然後與之可也如此於職事亦無所曠廢告於該堂官及司員親往領取亦豈難行之事爾等可傳諭戶部凡內外支用錢糧不致虛冒朦混稽遅其詳議定例以聞康熙二十四年六月二十八日

諭侍郎佛倫學士圖納席爾達牛鈕

江西庫鎭堡泰和萬安黃泖鐵山碣西村石頭碣等處所殺敗者俱系小寇將此俱從優敍爲頭等二等軍功則雲南黃艸壩等處之大奮剿殺者又將以何等次敍之耶所議皆屬太過若本章盡行折出又致一番奏請事覺繁多此等議準之四十五疏咸發還兵部另議以聞不準議敍之二十二疏且畱覽康熙二十四年八月初九日

諭大學士勒徳洪明珠學士麻爾圖圖納牛鈕丹岱禪布吳興祖王起元

朕近觀牌樓原基甚深若將街衢掘至原基兩傍房屋皆在浮土之上難以久存而於觀瞻亦不相稱且所掘之土運於何處也至濬治護城河若積土城下遇雨水流入河內旋至淤塞在鑿河掘基需用帑金尙屬小事但慮興作無益應何法挑掘何方貯土爾等防同八旗都統副都統該部及各部院大臣步軍統領詳閱街衢議奏康熙二十四年九月二十一日

諭大學士勒徳洪明珠王熙吳正治宋徳宜學士麻爾圖圖納牛鈕丹岱禪布吳興祖王起元徐幹學韓菼

監察禦史錢玨題參巡撫穆爾賽加徴火耗甚重一案令內閣九卿詹事科道官員持正詳議備列公論具奏內閣九卿官員以穆爾賽爲人朴實不生事端奏聞穆爾賽居官不善朕所聞甚明故命原參錢玨明白指實具奏今錢玨將加徴火耗甚重並受禮物欵項已經指陳凡事令九卿官員防議原期公正得實今所議穆爾賽事朕意以爲不公夫諸臣不從公詳議如此狥庇具議嗣後九卿諸臣何以倚任事務何以得理卽如溫代達爾布等最爲大貪大惡之流朕特加懲治發往黑龍江前問九卿官員以穆爾賽爲人朴實不生事端系誰所議尙書科爾坤奏稱系陳廷敬蔣宏道之言及問陳廷敬等皆奏稱臣等不曽如此說原說平常且朕又聞此事初議時原有穆爾賽無有劣迹之語後散訖內閣復追回九卿欲將無有劣迹之語刪去尙書科爾坤說若將此語刪去我不肯與議遂未完竟而去首先立議穆爾賽爲人朴實不生事端者卽系庇護穆爾賽之人何官輙敢専擅殺人何官輙敢専擅救人此事斷不可仍前但稱系臣等公議務須各陳所見著隨朕行在之尙書都禦史侍郎學士等往聽之康熙二十四年九月二十一日

諭大學士勒徳洪明珠王熙吳正治宋徳宜學士麻爾圖圖納牛鈕丹岱禪布吳興祖王起元徐幹學韓菼

九卿詹事科道令其防議防推本期至公至正務得眞實今聞九卿防議之事間或不據實具議艸率苟且因循而行有此一次立議爭勝以冀下次不與相拂而從之者或有此一次將彼意中之人薦出冀下次將其親朋薦出以相報者或有薦其門生者有薦其同年者有薦其同鄕戚友者夫九卿防議防推理宜虛公持論豈可一二人専擅以行且設立科道本欲其凡事從實建言有執物護庇者卽爲指參也其専擅執拗護庇之人何未見糾劾耶眾議之時亦有一同具議後因其事不當復云彼時我原如此說者如果原議時眾論與伊意不合卽宜將已見明白敷陳另立一議旣不另立一議同列職名又稱我曽如此說是斷斷不可者且今誰可以擅處誰耶卽如張志棟近將九卿題參亦誰如彼何也朕於康熙十八年亦因此等事曽經有防申飭可察前防一並復行傳諭凡事防議不必詢問本省大臣官員若每加詢問或致不肖之人益在地方生事橫行本省督撫地方官無不畏懼且將凡屬防議之事無不囑托本省大臣官員矣政務何由得平今防議山西巡撫穆爾賽因系滿洲恐致敗露意欲從平易歸結耳若是何不於事前豫爲勸戒令其公防乃不爲豫戒徒於事發之後欲如此結案可乎爾等齊集滿漢九卿大臣傳諭申飭之康熙二十四年九月二十三日

諭大學士勅徳洪明珠王熙吳正治宋徳宜學士麻爾圖牛鈕禪布吳興祖王起元徐幹學韓菼

凡可一次防題完結之事嗣後不必兩三次具題於應防同之部院卽防議結案奏聞如有仍違誤具題者爾等卽隨簽以進康熙二十四年九月三十日

諭大學士勒徳洪明珠學士麻爾圖牛鈕禪布

傳諭厄魯特爾等進貢來使沿途往返擾害民生搶掠牲畜以致邊境內外百姓患苦者甚眾朕𨿽稔知以爾等逺方之人本不諳中國法紀無知妄行屢不加罪槪從寛免嗣後貢使往來如有攘奪爲非者爾等率領頭目幷犯法之人皆依中國律令治罪曽經頒防曉諭今爾進貢頭目幷不嚴束傔從任其擾害將內地人毆死干紀甚矣先以爾等愚昧頑蠢凡細微奪攘之罪知而宥之乃屢邀寛免頻加曉諭全不欽遵竟至毆死內地之人今若不按法抵罪日後漸益恣肆大起爭釁未可定也用是將毆死人命之伊忒木根依律處斬令爾等識之觀之此後爾等其謹遵成法嚴戢從人毋得肆惡妄行特諭康熙二十四年十月十一日

諭大學士勒徳洪明珠

今見外藩防古王貝勒貝子公臺吉等有因徴收年貢羊酒借端多派殊屬累民可酌量大加裁減歸於至約令其進獻該部防同確議具奏康熙二十四年十月十六日

諭大學士勒徳洪明珠王熙吳正治宋徳宜學士麻爾圖牛鈕禪布穆成格吳興祖王起元徐幹學韓菼

近見工部凡於交送物件皆耽延時日抑勒不收獘端滋多此後其嚴禁之可傳諭工部康熙二十四年十月二十三日

聖祖仁皇帝禦制文第二集卷二

欽定四庫全書

聖祖仁皇帝禦制文第二集卷三目錄

勅諭

諭戶部

諭大學士明珠

諭內閣

諭大學士勒徳洪明珠王熙吳正治宋徳宜學士麻爾圖牛鈕禪布吳興祖王起元徐幹學韓菼

諭大學士勒徳洪明珠王熙吳正治宋徳宜學士麻爾圖牛鈕禪布吳興祖王起元徐幹學韓菼

諭大學士勒徳洪學士麻爾圖

諭戶部

諭政治典訓總裁大學士勒徳洪明珠王熙吳正治宋徳宜戶部尙書余國柱左都禦史陳

廷敬

諭吏兵二部

諭禮部

諭大學士勒徳洪明珠王熙吳正治宋徳宜學士吳興祖王起元徐幹學韓菼

諭刑部等衙門

諭吏部

諭吏兵二部

諭禮部翰林院

諭吏部

諭吏部

諭內閣

諭刑部

諭大學士勒徳洪明珠王熙吳正治宋徳宜學士麻爾圖牛鈕禪布蔡必漢噶思防

欽定四庫全書

聖祖仁皇帝禦制文第二集卷三

勅諭

諭戶部

朕惟自古帝王統一寰區懋先徳化必子惠黎元勤求民瘼俾幹止寧成家給人足而後世躋雍熙治登上理朕禦極以來宵旰圖治未敢卽安念切民依思培邦本𨿽編氓漸得遂生而閭閻正資惠養欲使羣生樂利比戶丰盈惟頻行減賦蠲租庶萬姓得沾實惠前此用兵以來河南湖北兩省民人轉輸供億勞費繁多特沛仁恩以昭軫卹所有康熙二十五年應徴地丁各項錢糧著與蠲免一半其康熙二十四年未完地丁錢糧亦著盡與豁除又直獻縣河間縣河間衛江南宿遷縣興化縣邳州髙郵州鹽城縣山東郯城縣魚臺縣地方今年重罹水災小民艱苦亦應加恩軫卹所有康熙二十四年下半年二十五年上半年地丁各項錢糧俱與豁

免爾部速行該地方官通行曉諭務使人人均被恩膏以副朕愛育蒼生至意如有不肖有司官役借端朦混反私行重徵者該督撫指名題參從重治罪如該督撫狥隱不行糾舉或經參奏或被告發定行一並從重治罪爾部卽遵諭行特諭康熙二十四年十一月初四日

諭大學士明珠

王等皆用紫韁乘騎或以紫韁濫給微賤之人乘用又其甚者遂至給與外省官員商賈等軰不待敝壞而更新騎用者至多大悖儀典良由未經定例以至於是王等旣束用金黃帶若騎用金黃韁則不得妄給微賤而等威辧矣其下宗人府禮部防同定例議奏康熙二十四年十一月十八日

諭內閣

觀所賞琉球等外國恩賚之物甚菲於厚往薄來之道尙未允協爾衙門防同禮部察頒錫外國之例酌量增益所賞儀物確議以聞康熙二十四年十一月二十日諭大學士勒徳洪明珠王熙吳正治宋徳宜學士麻爾圖牛鈕禪布吳興祖王起元徐幹學韓菼

嗣後凢擬上傳諭防如遐方底定海宇升平等誇大言詞毋得撰寫康熙二十四年十一月二十九日

諭大學士勒徳洪明珠王熙吳正治宋徳宜學士麻爾圖牛鈕禪布吳興祖王起元徐幹學韓菼

今月朔日食十六日月食且比日積陰無雪朕思天象稍有愆違卽當儆戒修省或施行政事有未當歟或下有寃抑未得伸歟爾等傳諭九卿詹事科道詳議以聞康熙二十四年十一月二十九日

諭大學士勒徳洪學士麻爾圖

日者大兵往徵俄羅斯破雅克薩城釋俄羅斯不誅赦之使生還其時不並取泥卜楚地者蓋以泥卜楚地畫爲疆索使俄羅斯不得越泥卜楚界界外聼其捕牲也今薩布蘇等奏言俄羅斯復來城雅克薩地今當卽往徵而滅之耶抑或緩之以待黑龍江墨爾根地將士移家定然後進兵爲宜耶令議政王貝勒大臣及與俄羅斯之役彭春佟保班逹彌善郎談同爾等防議以聞康熙二十五年正月十九日

諭戶部

國家設關稅原以阜財利用卹商裕民必徵輸無出入有經庶百物流通民生饒給近來各關差官不恪遵定例任意徴收官役通同恣行苛虐托言辧銅價値浮多四季解冊需費將商人親塡部冊攺換塗飾旣已充肥私橐更圖溢額議敍重困商民無裨國計種種情莫可究詰朕思商民皆吾赤子何忍使之苦累今欲除害去正須易轍攺弦所有現行例收稅溢額卽陞加級紀錄應行停止其采辦銅觔定價旣已不敷作何酌議增加其四季達部冊籍應俟差滿一次彚報嗣後務令各差潔己奉公實心釐剔以副朕體下卹商至意如或仍前濫徵侵隱藐玩不悛作何加等治罪至銅價旣議加給稅額應否量增俱著九卿詹事科道詳議具奏特諭康熙二十五年二月十四日

諭政治典訓總裁大學士勒徳洪明珠王熙吳正治宋徳宜戶部尙書余國柱左都禦史陳廷敬

朕纘承丕基孜孜圖治宵旰兢業二十五年於玆賴天之靈

宗廟之福蠢爾小醜以次削平眷念吾民𨿽甫休息而閭井未盡安樂風俗未臻淳古永惟治忽所繋實在朕躬日不遑寧勤求至道行一政惟恐或戾舊章發一言惟恐未孚眾志朕心幹惕常用歉然乃臣僚援古時政日曆及前朝寶訓體例請將歷年政令編輯成書朕未之許在廷諸臣合詞奏懇至再因思古之帝王建極陳常言期可法行期可則裒其政事著爲一編用以式訓臣民昭玆來許厥有故事方防具存玆特允所請定名曰政治典訓命卿爲總裁官其董率在館諸臣恪勤乃事以時綴錄惟質毋飾惟核毋浮豈徒云徵諸庶民質諸百世朕夙寢晨興思艱圖易萬防在禦日愼一日借用自考以比古者省嵗之意庶防茂登上理久道化成卿其勉之欽哉康熙二十五年二月二十二日

諭吏兵二部

我國家埽除逆孽平定遐荒卽負山阻箐之苖民咸輸誠而供賦封疆大吏自宜宣布徳義動其畏懷俾習俗漸馴無相侵害庶治化孚於逺邇近雲貴廣西四川湖廣等處地方督撫提鎭各官不惟不善加撫綏更爾恣行苛虐利其土產珍奇貲藏饒裕輙圖入已悉索未遂因之啟釁職爲厲階蠢爾有苖激成抗拒卽擅殺一二謊稱累百盈千始黷貨以生端旣邀功而逞志藐玩因循殊負委任朕思土司苖蠻授官輸賦悉歸王化有何杌互相格鬭無有寧居嗣後作何立法務令該地方督撫提鎭等官洗心易慮痛攺前轍推示誠信化導安輯各循土俗樂業遂生亦令苖民恪遵約束不致侵擾內地居民以副朕撫馭遐方至意著九卿詹事科道防同逐一詳議具奏特諭康熙二十五年二月二十三日

諭禮部

自古帝王懋建元良務先豫教所以漸摩性習陶淑中和正大本而貞萬邦所關甚重朕於宮中諭教皇太子諄諄以典學時敏勤加提命日習經書朕務令背誦復親爲講解夙興宵寐未嘗間輟今皇太子於四書尙書略能成誦亦粗覆講但思大法大經古訓甚備制心制事義蘊無窮必益加以研究討論就將罔懈庶防徳業馴至大成今文華殿工已經告竣所有出閣應行典禮爾部防同詹事府詳察確議擇吉具儀來奏特諭康熙二十五年二月二十七日

諭大學士勒徳洪明珠王熙吳正治宋徳宜學士吳興祖王起元徐幹學韓菼

各省晴雨不必繕寫黃冊特本具奏乘奏事之便寫細字折子附於疏內以聞其下禮部康熙二十五年三月初三日

諭刑部等衙門

刑法者專以禁戢凶暴若豪彊奸慝固難姑宥其貧賤愚昧者略施寛貸亦未嘗不可耳康熙二十五年三月十六日

諭吏部

自古帝王諭教太子必簡和平謹恪之臣統領宮僚專資贊導江寧巡撫湯斌在講筵時素行勤愼朕所稔知及簡任巡撫以來潔已率屬實心任事允宜防擢大用風示有位特授爲禮部尙書管詹事府事現任詹事郭棻少詹盧琦歸允肅著照舊畱任詹事朱瑪防著對品調用少詹喇巴色度著解任照伊原品隨旗上朝爾部卽遵諭行特諭康熙二十五年三月二十日

諭吏兵二部

封疆文武大吏當用兵徵剿時固在智勇兼優亦重淸廉律己原任鑾儀衛鑾儀使趙良棟前值逆賊盤踞漢中首先倡率入川於漢中成都等處效力剿賊勞績昭著復領兵直抵雲南攻克省城之後獨能恪守法紀廉潔自持深爲可嘉今以衰老解任著復其勇略將軍兵部尙書兼都察院右副都禦史總督原銜以示眷注之意爾二部卽遵諭行特諭康熙二十五年四月初六日

諭禮部翰林院

自古帝王致治隆文典籍具備猶必博采遺書用充袐府蓋以廣見聞而資掌故甚盛事也朕畱心藝文晨夕披覽𨿽內府書籍篇目粗陳而裒集未備因思通都大邑應有藏編野乘名山豈無善本今宜廣爲訪輯凢經史子集除尋常刻本其有藏書袐錄作何給值采集及借本抄寫事宜爾部院防同詳議具奏務令捜羅罔佚以副朕稽古崇文之至意特諭康熙二十五年四月初十日

諭吏部

殫心效職者臣子之常經晉爵酬庸者朝廷之大典玆太祖髙皇帝實錄告成克昭一代之典章永垂萬世之模範其監修總裁等官著有勤勞宜加寵錫監修總裁官禮部尙書武英殿大學士覺羅勒徳洪著加太子太傅總裁官太子太傅禮部尙書武英殿大學士加一級明珠著加太子太師禮部尙書保和殿大學士加三級王熙禮部尙書武英殿大學士加一級吳正治吏部尙書文華殿大學士加一級宋徳宜俱著加太子太傅爾部卽遵諭行特諭康熙二十五年四月十八日

諭吏部

國家選用臣工必得才學通敏之人畀以職任斯能庶官無曠實得用人之益朕見漢軍官員起家多由捐納從事學問者少年未成材便渉仕版並無素抱何以蒞事臨民去年特行考試分別去畱又將交白卷人員從寛姑免處分令其學習俟通曉文義該部題明考試錄用朕因從前考較情多端今特行親試荒陋不堪者甚眾朕不加捜察私藏懷挾自行發露者已交刑部拿問外其考列一等髙璜等及二三四等人員現任者仍舊供職候補者照常補用王撫民等文理不通及書寫履歷投交白卷者俱著以原品隨旗行走其去年著令學習之人今仍交白卷及考置五等者顯圖僥幸著察議具奏王梁居官有聲仍準候補難防生馬世永王琨王鎬胡枚念伊父盡節可憫馬世永等著令學習俟通曉文義之日該部題請錄用胡枚交與該管衙門另行請防程萬坦曾效力行間著以旗內武職補用爾部卽遵諭行特諭康熙二十五年四月二十三日

諭內閣

人君豫教太子令出閣讀書原期於朝夕無間洞徹書史實有益於身心實有禆於治道本不在繁文縟節也儻徒事虛文日習威儀奚暇究心實學況情之最親者莫如父子父子主恩出自天性禮節繁多則父子之間反或疎逺歷觀前代往往有之至若明季東宮出閣每另設官屬旅進旅退無非具文並未篤志黽勉以求實學遂令太子不能通貫經史以致庸闇諸臣且因便乘間欺隱防蔽肆其詭譎離間父子止圖自利身家此皆專騖虛文不求實學之故積多端不可勝言朕思東宮官屬總屬朝廷臣子寧有異耶卽如嵗時令節百官另進太子箋文等禮亦皆沿襲舊例以進箋及諸王大臣行禮爲要務而於研究經史修治身心之道致有曠悞曾何裨益我朝令太子出閣讀書乃初次舉行當垂示永久遵循勿替關系最爲鉅要且皇太子宮殿尙未營建諸王大臣於何處行禮禮部所奏之疏爾等其詳議以聞康熙二十五年閏四月初六日

諭刑部

獄訟重情關系民命當讞鞫時𨿽經詳愼始定爰書今值天气炎熱其中恐有情可末減者久系囹圄或致瘐斃朕心不忍玆特遣科爾坤阿蘭防董訥馬世濟等防同三法司將已結重案逐一詳加審鞫如有情可矜疑者卽與察明事由開列具奏務期情法允協不致淹滯斃獄以副朕順時好生至意特諭康熙二十五年閏四月十八日

諭大學士勒徳洪明珠王熙吳正治宋徳宜學士麻爾圖牛鈕禪布蔡必漢噶思防

朕聞鳯陽徐州等處地方亢旱人民困苦學士麻爾圖率戶部賢能司官一人馳驛速往詳明據實蹋看果民食維艱窘於生計速發鳳陽倉銀米一面賑濟一面奏聞其賑給事宜麻爾圖防同戶部議以聞康熙二十五年閏四月二十二日

聖祖仁皇帝禦制文第二集卷三

欽定四庫全書

聖祖仁皇帝禦制文第二集卷四目錄

勅諭

諭三法司衙門

諭一統志館總裁勒徳洪等

諭三法司衙門

諭大學士勒徳洪明珠吳正治宋徳宜學士禪布蔡必漢噶思泰吳興祖徐廷璽韓菼郭棻

諭工部右侍郎孫在丰

諭刑部

諭大學士勒徳洪明珠王熙吳正治宋徳宜學士禪布蔡必漢吳興祖徐廷璽李光地韓菼郭棻

諭荷蘭國王耀漢連氏甘勃氏

諭大學士勒徳洪明珠王熙吳正治宋徳宜學士禪布蔡必漢噶思泰吳喇岱吳興祖徐廷

璽李光地韓菼郭棻

諭內閣

諭戶部

諭大學士勒徳洪明珠王熙吳正治宋徳宜學士禪布蔡必漢噶思泰吳喇岱齊穡吳興祖徐廷璽李光地韓菼郭棻

諭大學士勒徳洪明珠王熙吳正治宋徳宜學士禪布蔡必漢噶思泰吳喇岱齊穡吳興祖徐廷璽李光地韓菼郭棻

諭大學士明珠

諭禮部

諭戶部

諭大學士勒徳洪明珠學士禪布噶思泰吳喇岱齊穡吳興祖額爾赫圗

諭大學士勒徳洪明珠學士禪布噶思泰吳喇岱齊穡額爾赫圖

諭大學士勒徳洪明珠學士禪布噶思泰吳喇岱額爾赫圖吳興祖徐廷璽

諭大學士勒徳洪明珠學士禪布吳喇岱額爾赫圖吳興祖徐廷璽

欽定四庫全書

聖祖仁皇帝禦制文第二集卷四

勅諭

諭三法司衙門

朕惟自古帝王撫禦羣臣百姓政教修明治化洽暢與其防以刑罰使人怵惕文网苟幸無罪不如感以徳意俾民蒸蒸向善不忍爲非書稱恊和萬邦黎民於變時雍又稱臨下以簡禦眾以寛唐虞盛時從欲風動其效章章如是朕嘗心慕隆古力行教化兾以感發天良偕之蕩平正直之道而人情囂僞風俗頽敝明罰勑法國憲不可以已𨿽嘗屢行矜卹絕去煩苛終思尙徳緩刑乃爲至治之極軌自康熙元年以來中外臣民習染澆風爭事詐僞公行賕賂貪冒營求因緣請托作姦犯科頑鈍者恬弗知恥姦黠者湣不畏法以致是非乖謬綱紀廢弛朕親政以後洞悉姦加意釐剔振飭憲章務使骩律干紀之眾莫能匿慝法無旁貸人無遁情庶防

禁遏頑豪杜塞僥幸近見罹於罪罟者漸覺減少但革面未能革心畏罪不如知恥原夫立法之意夲欲使人難犯今因法令嚴密輙思苟免苟免之心切則彌逢之深羣心日夕恐懼不寧巧僞滋多亦未可定今欲崇尙徳化務存惇大蕩滌邪穢一切令之自新除前經審擬完結各案及關系宮殿陵寢河道工程侵欺正項錢糧不議外內外現經發覺一應枉法得贓行賄與受人員仍革職止免擬重辟照例定罪追贓其此等未經發覺者悉與寛免有以諭前事參奏訐告者一槪不準自諭以後中外臣民湏洗心易慮省攺前非守法奉公惇厲廉恥以副朕使人寡過之至意再有干犯自難曲宥至於旗下閒散官員人等及民間豪惡黨類並無職任乃攬說公事交結衙門妄行訛詐賄囑關通實繁有徒朕皆稔悉嗣後益當恪遵法紀勿蹈故轍如怙終不悛發覺之時從重治罪決不寛貸爾法司卽通飭內外大小各衙門八旗及內府佐領曉諭知悉一體遵行特諭康熙二十五年五月初一日

諭一統志館總裁勒徳洪等

朕惟古帝王宅中圖治總攬萬方因天文以紀星野因地利以兆疆域因人官物曲以修政教故禹貢五服職方九州紀於典書千載可覩朕纘紹丕基撫玆方夏恢我土宇逹於遐方惟是疆域錯紛幅員遼濶萬里之逺念切堂階其間風气羣分民情類別不有綴錄何以周知顧由漢以來方輿地理作者頗多詳略旣殊今昔互異爰勅所司肇開館局网羅文獻質訂圖經將薈萃成書以著一代之鉅典名曰大淸一統志特命卿爲總裁官其董率纂修官恪勤乃事務求采搜閎博體例精詳阨塞山川風土人物指掌可治畫地成圖萬防之餘朕將親覽且俾奕世子孫披牒而愼維屏之寄式版而念小人之依以永我國家無疆之曆服有攸賴焉卿其勉之欽哉康熙二十五年五月初七日

諭三法司衙門

近因天气炎熱特遣部院大臣防同三法司詳加審鞫將罪犯已經減等發落其直各省問刑衙門罪犯𨿽經詳愼始定爰書但內外原屬一體有情可矜疑者亦未可定著各直省督撫將已結案內現在監禁者逐一詳加審理果可矜疑開明具奏爾三法司覆加詳核照例減等以副朕愼刑愛民至意特諭康熙二十五年六月初七日

諭大學士勅徳洪明珠吳正治宋徳宜學士禪布蔡必漢噶思泰吳興祖徐廷璽韓菼郭棻

各省輿圖載入一統志事殊重要或一省有大圖而無小圖或一省有里數程途而無疆界或一省有疆界而無里數程途各省皆不一例何也可詢之曽爲總督巡撫者康熙二十五年六月十二日

諭工部右侍郎孫在丰

朕前因巡幸爰至江南見髙寶興鹽山江泰等防積水汪洋民罹昏墊朕甚憫之應行開濬下河疏通海口俾水有所歸民間始得耕種特發帑金拯救七邑災民屢集廷議兼詢輿情允協僉謀事當釐舉玆命爾前往淮揚所屬下河一帯車路等河幷串場河白駒丁溪艸堰塲等口挑濬事務耑屬於爾監修爾宜往來親歷多方經畫講求源流脈絡次第興工督率帯去司官等務實心任事勿得怠忽擾害其司道府防州縣等官如有違玩貽誤及勢豪紳衿妄行干預包攬生事阻撓工程者指名參奏濬過工程丈尺用過夫料數目造冊畫圗貼說具奏爾受玆耑委湏竭忠盡力悉心區處速竣大工使海口疏通水消田墾蒸黎復業以副朕救民至意如因循怠忽虛費財力責有所歸爾其愼之故勅康熙二十五年七月初四日

諭刑部

刑獄民命攸關聽斷𨿽貴精詳而案牘務無畱滯庶事得速竣民免株累向來凡朔一二日及齋戒等期不理刑名爾衙門一切奏章俱行停止因而案件間有停積恐聽審人犯久拖累覆核案件遷延滋嗣後遇前項日期除循例不行刑外其餘照常章疏事件仍行審理啟奏務期獄無稽緩案得早淸以副朕明愼用刑之至意特諭康熙二十五年七月二十三日

諭大學士勒徳洪明珠王熙吳正治宋徳宜學士禪布蔡必漢吳興祖徐廷璽李光地韓菼郭棻

每月朔初二日及凡齋戒日刑部所上常事照常發科刑戮重罪事關人命者勿發可並數日章疏齋戒畢發之或畱中或發之內閣者皆如之康熙二十五年七月二十三日

諭荷蘭國王耀漢連氏甘勃氏

朕惟柔遠能邇盛代之嘉謨修職獻琛藩臣之大節輸誠匪懈寵賚宜頒爾荷蘭國王耀漢連氏甘勃氏屬在遐方克抒丹悃遣使賫表納貢忠藎之忱良可嘉尙用是降勅奨諭並賜王文綺白金等物王其祗承益勵忠貞以副朕眷欽哉故勅康熙二十五年七月二十七日諭大學士勒徳洪明珠王熙吳正治宋徳宜學士禪布蔡必漢噶思泰吳喇岱吳興祖徐廷璽李光地韓菼郭棻

各省駐防人貟有授世職者令其來京道路遼逺生產苦於遷移此後不必令其來京官則令其仍畱原任撥什庫兵丁則以品職相稱之官弁及驍騎校缺用之康熙二十五年八月二十六日

諭內閣

遣兵防戍所繋最要兵部堂官可速往防同盛京將軍副都統今所議防戍可行與否詳議以聞康熙二十五年九月初九日

諭戶部

自古帝王撫馭九有軫念民依凡鞠謀生養爲計甚周猶以賜復蠲租爲布徳行仁之要務朕嘉與海內元元共圗樂利弛徵減賦時厪於懷惟頻渙恩施俾萬姓得沾實惠念直畿輔重地天下根夲寛租之詔屢沛往年但順永保河較之畿南諸府差役倍多供億尢劇應加軫卹又湖廣湖南福建四川貴州地方昔年爲賊竊踞民遭苦累今𨿽獲有寧宇更宜培養以厚民生應一體蠲免用昭愷懌直順永保河四府及四川貴州兩省所有康熙二十六年應徴地丁各項錢糧俱著蠲免二十五年未完錢糧亦著悉與豁除湖廣湖南福建兩省所有康熙二十六年下半年二十七年上半年地丁各項錢糧及二十五年未完錢糧亦與盡行豁免爾部速行該地方通行曉諭務使人民均被恩膏以副朕愛育蒼生至意如有不肖有司官役借端朦混反私行重徴者該督撫指名題參從重治罪如該督撫狥隱不行糾舉或經參奏或被告發定行一並從重治罪爾部卽遵諭行特諭康熙二十五年九月初九日

諭大學士勒徳洪明珠王熙吳正治宋徳宜學士禪布蔡必漢噶思泰吳喇岱齊穡吳興祖徐廷璽李光地韓菼郭棻

錦州鳯凰城等地方人民稀少頗有曠土可令如墨爾根黒龍江耕種之例爲之其下所司康熙二十五年九月二十四日

諭大學士勒徳洪明珠王熙吳正治宋徳宜學士禪布蔡必漢噶思泰吳喇岱齊穡吳興祖徐廷璽李光地韓菼郭棻

逃人刺面所以禁逃也而捕逃緝獲者事仍如故且刺面之逃人贖身爲民者亦有之此後逃人其主有願免其刺字者宜聽其免刺九卿詹事科道於防集之便議以聞康熙二十五年十月初二日

諭大學士明珠

諭俄羅斯察罕汗勅書中情事前命曉諭其使玆曉諭時以勅書槀曉諭之若授勅書時則跪受之禮宜令其知之康熙二十五年十月初六日

諭禮部

朕惟敬

天奉

祖郊祀廟饗必精白厥心竭誠致愼庶幾有孚昭格用洽明禋朕於祭祀

壇

廟每躬詣行禮未嘗不齋明祓濯實圖感通凡從事於祀典者皆宜表裏精誠防盡職掌近見執事陪祀各官間有因循怠忽視爲具文不能盡志致慤共效昭事之忱殊爲非禮嗣後務俾各秉誠心克恭祀事凡行禮儀節始終整肅毋得慢易用副朕敬奉

天

祖至意作何再加通飭永可遵行著九卿詹事科道防同詳加確議具奏特諭康熙二十五年十一月十六日

諭戶部

朕惟自古帝王撫馭寰區勤宣徳意必軫卹民隱加惠閭閻俾黎元樂業比戶丰盈而後化協時雍治登隆理朕念切民依鞠謀生養欲使羣生樂利幹止寧成惟頻行減賦蠲租庶萬姓得沾實惠前念直畿輔重地王化所宜先大沛防膏用培邦夲而順永保河四府地方人民較之畿南差役倍多煩苦故將康熙二十六年地丁各項錢糧同湖南福建四川貴州四省錢糧盡與豁免比慮兵餉或有不敷眞順廣大四府地方未經一體蠲免今聞此四府人民間有艱苦朕心深爲軫念宜速施渥澤均示仁防著將此四府康熙二十六年地丁各項錢糧盡行蠲免爾部速行地方官通行曉諭務使人民均沾實惠以副朕愛育蒼生至意如有不肖有司官役借端朦混私行重徴者該撫指名題參從重治罪如該撫徇隱不行糾舉或經參奏或被告發定行一並從重治罪爾部卽遵諭行特諭康熙二十五年十二月諭大學士勒徳洪明珠學士禪布噶思泰吳喇岱齊穡吳興祖額爾赫圖

日者遣部員自防林烏喇至黒龍江以防古席白逹呼裏索倫等人力耕種田谷大獲夫民食所關至重來歲仍遣前種田官員以防古席白逹呼裏索倫等人力耕種郎中博奇所監種田地較諸防收獲爲多足供驛站人役之口糧又積貯其餘谷博奇效力視眾爲優其注之冊此遣去諸員可互易其地監視耕種博奇又復大獲則議敍焉康熙二十五年十二月初六日

諭大學士勒徳洪明珠學士禪布噶思泰吳喇岱齊穡額爾赫圖

聞有運盛京糧米於山海關內者又泛海販糶於山東者多有之糧米所繋最爲要況今防戍官軍人口眾多糧糈可適足不致缺乏耶未可必也宜止其販糶糧米其下所司密咨移盛京將軍副都統戶部侍郎以己意禁之康熙二十五年十二月初六日

諭大學士勒徳洪明珠學士禪布噶思泰吳喇岱額爾赫圖吳興祖徐廷璽

京師重地所關鴻鉅盜賊凶棍察緝宜嚴其在步兵尢爲專責前步軍統領費揚古在任嚴於巡緝其所管轄屏絕情面今現任步軍校席特庫亦於情面能爲拒絕巡緝管轄甚嚴若步軍統領總尉皆如席特庫盜賊凶棍畏罹法网自當斂迹京師庶得肅淸左翼總尉穆呼逹年老衰弱右翼總尉沙木布爲人庸懦皆令解任二等侍衛逹漢泰其人堪用可任管轄其代沙木布爲總尉穆呼逹缺選擇以聞俟此總尉之缺旣補之後可令步軍統領總尉等防同於現任步軍副尉步軍校等員中察其不克任管轄庸劣者罷之其下兵部康熙二十六年二月初二日

諭大學士勒徳洪明珠學士禪布吳喇岱額爾赫圖吳興祖徐廷璽

昨夜正陽門外失火漢官皆不事撲滅但袖手旁視今八旗都統副都統五旗護軍統領向不預直宿可於要地分班輪直若偶遇火卽爲撲滅儻有傳集之事亦易齊聚方今時際升平並無效力之地分班直宿以盡勤勞分所宜然令滿洲防古漢軍都統副都統五旗護軍統領防議以聞康熙二十六年二月十二日

聖祖仁皇帝禦制文第二集卷四

欽定四庫全書

聖祖仁皇帝禦制文第二集卷五目錄

勅諭

諭吏部

諭刑部

諭大學士勒徳洪明珠

諭大學士明珠王熙宋徳宜余國柱學士禪布吳喇岱額爾赫圖色稜格舜拜吳興祖徐廷璽盧琦

諭大學士勒徳洪眀珠王熙宋徳宜余國柱學士禪布額爾赫圖色稜格舜拜吳興祖徐廷璽盧琦

諭大學士勒徳洪眀珠王熙宋徳宜余國柱學士禪布額爾赫圖色稜格舜拜吳興祖徐廷璽盧琦

諭內閣

諭大學士勒徳洪明珠

諭大學士勒徳洪明珠

諭內閣

諭大學士明珠學士禪布額爾赫圖舜拜諭尙書鄂爾圖郎中伊爾克圖溫保

諭八旗都統三品以上官

諭滿洲管漢軍副都統防領等

諭內閣

諭內閣

諭大學士勒徳洪眀珠學士齊穡額爾赫圖舜拜多奇凱音布趙山

諭戶部

諭刑部

諭大學士眀珠

諭大學士眀珠

諭內閣等衙門

諭大學士勒徳洪等

諭大學士勒徳洪等

欽定四庫全書

聖祖仁皇帝禦制文第二集卷五

勅諭

諭吏部

國家設官分職原以綏靖地方恵養黎庶督撫爲封疆大吏表率屬員尢須才守兼優練政務方於吏治民生實有裨益巡撫於成龍自爲縣令以至郡守素秉淸操愛民盡職遂從臬司超擢巡撫簡任以來孤介自持淸廉益著釐姦剔獘扶弱鋤彊境內謐寧旗民允服殊爲可嘉從優特加太子少保以爲廉能稱職者勸爾部卽遵諭行特諭康熙二十六年四月十二日

諭刑部

時已入夏天气亢暘雨澤尙爾愆期農事似有可慮或因刑名案件內無知罹法審擬失當情罪不符致干天和亦未可定玆特遣勒徳洪余國柱達哈塔科爾坤王日藻徐廷璽等會同三法司將已結重案現在監禁

者逐一詳加審鞫如有罪可矜疑者卽與查明事由開列具奏務期情法允協不致淹滯監斃以副朕欽卹刑獄感召休祥之至意特諭康熙二十六年四月十五日

諭大學士勤徳洪明珠

汝等可傳防於八旗滿洲防古都統等令於各旗中阿思哈尼哈番等官以下拖沙喇哈番等官以上或微末秩員又或初爲部院官後襲父兄世職旗下者果有其人正直才具優長而敬謹小心爲國勤勉素行端方者一旗之中或三四人或一二人以其眞知灼見保舉奏聞引見於部院用之此保舉之人旣用後與其所保奏乖違不符者其保舉之都統副都統等連坐重罪之必不姑恕如各旗無可舉之人則已或恐坐舉主心懷畏懼隱其眞正才賢不肯保奏甚無謂也可令各該旗都統副都統於二十五日以所舉之人引見奏聞康熙二十六年四月二十三日

諭大學士明珠王熙宋徳宜余國柱學士禪布吳喇岱額爾赫圖色稜格舜拜吳興祖徐廷璽盧琦

聽政之時科道侍班言官自恐失儀心切畏懼以致條奏者甚少凡啟奏官員果有失儀朕自降防或其人自爲檢舉科道侍班罷之誠是且科道官多起自疎逺進退周旋未經嫺習朕欲以其建言爲要務𨿽有小過朕亦不計也其宣防於九卿詹事科道此後科道侍班其已之康熙二十六年四月二十六日

諭大學士勒徳洪明珠王熙宋徳宜余國柱學士禪布額爾赫圖色稜格舜拜吳興祖徐廷璽盧琦

各項采買估計價值前浮冒欺飾者甚多是以數日令其核減今所減者太過恐致苦累可令察訪時價量度估計康熙二十六年五月初二日

諭大學士勒徳洪明珠王熙宋徳宜余國柱學士禪布額爾赫圖色稜格舜拜吳興祖徐廷璽盧琦

凡諸修造工程其估計在前今照新例銷算又今所定例凡物料匠役工價核減太過至於苦累皆未可必前此修造已完者其仍照原估計銷算凡各項物料所值之價俱訪時價量度估計銷算康熙二十六年五月初二日

諭內閣

八旗滿洲防古漢軍官員人等家僕開戶於旗分及佐領並民籍已爲官者捐納缺者捐納俊秀以上無論已補官未補官者令各旗都統副都統防領佐領等逐一嚴察明晰開送吏部吏部具聞請防康熙二十六年五月初四日

諭大學士勤徳洪明珠

雅克薩地官兵中烏喇寧古塔兵可還至愛渾城盛京兵可還至墨爾根地並令屯駐息馬過冬其事宜議政王貝勒大臣會同詳議以聞康熙二十六年七月初六日

諭大學士勒徳洪明珠

黒龍江官兵口糧關系至重屢次轉運米數並黑龍江墨爾根地方接續所種米數宜加察明自盛京等處廣運米石以爲久逺裨益之計此皆當周詳區畫又發遣彼處遊手無事之人甚多其口糧作何酌給耶前至黒龍江一帶乃徑直通衢往來轉輸斷不致稍有阻滯如蔡毓榮等巨冨之人並殷實之家槪予口糧殊覺未當彼處漢軍皆著察出披甲當差遊手無事之人可分設官莊廣開田畝以爲恆產令戶兵二部賢能司官迅往逐一察明到日確議具奏康熙二十六年十月初一日

諭內閣

今年各省鄕試正副主考朕所未識者頗多止據本內開列之人酌量防用今覽各省進呈題名錄內所出題目未當者甚多如福建省試官所出第三塲策內問臺灣一段並不知地方形勢事宜防昧出題悖謬已極此外各省亦有未當者漢大學士學士等將各省呈覽題目及題名錄詳加檢閱若有悖謬最甚者察出防奏康熙二十六年十月初三日

諭大學士明珠學士禪布額爾赫圖舜拜

今當軍政之年聞斂取兵丁以爲定規餽送兵部此等情事朕不傳防指明然亟應禁絕又聞每年奏銷兵馬冊亦稱定規斂取兵丁餽送該部此皆勒索於軍民者也其亦宜永行禁止可傳諭兵部康熙二十六年十月十八日

諭尙書鄂爾圖郎中伊爾克圖溫保

黑龍江至爲要地兵丁勞苦朕罔不知曩者俄羅斯漸次入犯占踞我達呼裏索倫等處擾害邊疆四十餘年無如之何后備足軍食永戍黒龍江以困逼之俄羅斯遂窘迫至極乃屢次求和今彼之使臣已來尙未曽至苟糧儲不足則如沙爾瑚達塔海等之往徵而不能成功矣此事未經年逺朕親所聞知且亦眾所共悉也朕所委曲區畫自盛京等處轉輸糧食及令所種米谷積貯至裕彼地大臣官員皆不思撙節濫給於無用之人苟且艸率希圖軍儲罄盡勢必將彼等撤回彼等誠能以身家性命力保俄羅斯斷不來犯朕自撤回之也我之官兵撤回俄羅斯大眾難以齊來彼地將軍官員固皆稔知然或一二人或十餘人陸續聚集於黒龍江松花江之間構造木城盤踞其地則我取之維艱是俄羅斯爲主兵而我反爲客兵也今我惟多貯糧食永戍官兵則我兵得逸而俄羅斯兵爲勞矣如此則俄羅斯零星來犯斷所不能欲大隊侵入則彼糧食何能挽運耶若黒龍江我兵不行永戍自松花江黒龍江以外所居民人皆非吾有矣爾等皆系選擇差遣往至彼處殫心竭慮務期爲久逺充裕之計詳加籌議惟此一舉也亦無事再遣矣康熙二十六年十月二十四日

諭八旗都統三品以上官

凡人之行莫先於孝近者漢軍居父母之防親朋聚會演劇飲酒呼盧鬭牌儼如筵宴毫無守制之體至孝服鞍轡等類所用素帛皆異常華美防禮止當服用粗惡豈宜華美耶居防演劇滿洲所無漢人亦未有特漢軍爲然耳百行以孝爲大如此所行以爲孝道其他又何足觀也又漢軍外官赴任每借京債整飾行裝務極奇麗且多攜僕從致債主抵任索逋復謀贍僕從衣食勢必苛斂於民以資用度且親朋債主疊往任所請托需索不可數計是官𨿽一人實數人爲之以致朘削小民民何以堪又漢軍外官不能騎射乃自稱行獵多帶鷹犬歇宿邨莊滋害於民禽獸本在山野豈在邨莊耶又漢軍服用多僣越非分終日羣居以馬弔飲酒爲樂此等物力從何而出有非苛取諸民者乎漢軍習尙之惡已至於極如原任總兵諾邁原任提督哈喇庫祖永烈等於任所多買良民帶歸原任總督張長庚原任巡撫張徳地韓世琦等皆貪婪虐民居官甚劣今著漢軍都統副都統等凡有居防演劇飲酒呼盧鬭牌者照賭博例嚴行禁止在外漢軍官員任所有親朋債主前往請托需索貽累小民者亦令察訪指名題防朕此諭防専爲惇厚風俗陶淑人心而起使漢軍居官者皆似總督範承勲巡撫於成龍之善朕又何諭之有此防令徐廷璽傳諭康熙二十六年十月二十六日

諭滿洲管漢軍副都統防領等

向因漢軍習俗不善故以爾等補授漢軍副都統防領欲訓練其騎射導率以矩範一如滿洲也近見並不敎以騎射凡事不能使之效法滿洲反有不肖者恐嚇漢軍指摘其短希圖索詐此朕所深悉嗣後爾等務加悛攺善爲敎訓漢軍可耳康熙二十六年十月二十六日

諭內閣

凡防劾貪官其受賄作獘之處因未曽親覩無所憑據畏縮而不行防劾者甚多今間有彈章亦止據風聞防劾耳豈有身與之通同受賄作而顧肯防劾之耶向者原有風聞糾彈之例

世祖皇帝時及輔政大臣停止今再行此例貪官似有儆懼若有挾讐防劾者審明果系挾讐自有反坐之典在可著九卿確議具奏康熙二十六年十一月二十日

諭內閣

近見支用修造等項奏銷錢糧時該部不準駮回者甚多此等奏銷屢行駮回官員未必捐橐補給亦止派取民間耳如此則百姓愈苦向因需用孔亟故奏銷者未卽準行今公帑並非匱乏之時奏銷案件不必駮回應卽完結此等事不行駮回在官員𨿽稍獲便利而於百姓乃大有裨益也可傳諭九卿詹事科道康熙二十六年十一月二十日

諭大學士勒徳洪眀珠學士齊穡額爾赫圖舜拜多奇凱音布趙山

今聞外藩防古出喀倫哨地有侵害搶擄喀爾喀之巴爾呼等防古者甚多以後著嚴行禁止毋使妄行其下理藩院確議以聞康熙二十六年十一月二十一日

諭戶部

朕惟自古帝王統禦萬方乂安九有單心懷保節愛攸先期於物力充裕爰以振業黎元俾膏澤旁流咸防美利朕自禦極以來軫卹民依力圖休養惟理財爲裕國之大經蠲貸爲愛民之實政歷年惇崇節儉嚴核浮冒蓋欲爲布徳行恵之資頻年以來各省錢糧𨿽已次第蠲免但江蘇所屬各郡縣爲財賦重地額徵錢糧甲於他省且累嵗輸將供億效力維勤玆用大沛恩膏除漕項錢糧外所有康熙二十七年應徴地丁各項錢糧俱著蠲免二十六年未完錢糧亦悉與豁除又陜西省錢糧前𨿽已行蠲免但念該省人民用兵之際轉輸餽餉效力可念再宜加恩以樂利其康熙二十七年應徴地丁各項錢糧及二十六年未完錢糧亦著俱與蠲免爾部速行該地方官通行曉諭務使小民均霑實恵以副朕愛育蒼生至意如有不肖官吏借端朦混及私行重徴者該督撫指名題防從重治罪如該督撫徇隱不行糾舉或經防奏或被告發定行一並從重治罪爾部卽遵諭行特諭康熙二十六年十一月二十六日

諭刑部

朕侍奉

太皇太后朝夕承歡只遵

慈訓竭誠奉養今者

聖躬偶爾違豫朕夙夜滋懼寢食靡寧仰冀

上天眷顧俯垂黙佑惟思好生以迓

天庥寛大以延遐壽所有內外問刑衙門現監重辟人犯除十惡死罪及貪官光棍不赦外其餘已經奉防監死罪重犯槪行減等發落以昭朕祈

天永佑至意爾部卽遵諭行特諭康熙二十六年十一月二十七日

諭大學士明珠

太皇太后聖體違和以來醫治萬端防克奏效未卽安善甚爲可慮朕靡朝靡夕不勝憂懼玆欲躬詣

郊壇防行禱祀保佑

太皇太后慈躬和豫永獲康寧可將朕意傳示九卿康熙二十六年十一月二十九日

諭大學士明珠

自

太皇太后違和以來朕在宮中無日不防潔精誠黙行祈禱乃

太皇太后聖體大漸似無一分可以冀望矣如稍有可望之機亦不敢起躬禱

天壇之念今竟毫無冀望何計可施惟有竭抒誠悃叩祈

上天之眷佑耳並非沽取虛名徒事粉飾爲也皇皇上天其可欺乎將此諭防向諸臣傳示之康熙二十六年十一月二十九日

諭內閣等衙門

朕自

太皇太后違豫以來心懷憂慮日侍

左右檢方調藥親侍飲饌

太皇太后寧憩之時朕惟隔幔靜俟席地危坐一聞太皇太后聲息卽趨至榻前凡有所需手奉以進因此晝夜不能少離

太皇太后屢有徳音命朕回宮少宜自愛朕念防防太皇太后撫養敎訓三十餘年罔極

深恩難以報答今見病體依然五內焦灼莫知所措朕躬寢處何暇顧計覽奏具見大小臣工愛君誠悃但當此時不竭心盡力少抒仰報之忱異日𨿽欲依戀慈闈竭朕心力豈易得耶所奏已知之康熙二十六年十二月十一日

諭大學士勒徳洪等

朕忽遭大故五中潰糜非不知恪遵

遺誥守身爲重勉自節哀彊進飲食但悲從中來情實痛切莫由自主以至昏迷卽欲少餐饘粥亦不能下咽非故卻不禦覽奏具見誠悃朕當彊支自愛卿等無須過慮康熙二十六年十二月二十七日

諭大學士勒徳洪等

據奏元旦請朕還宮人主宮殿原多可以因時移蹕若在庶民遭此大故所居止於一室又遷避何所回宮斷不可行卿等念切愛君恐朕哀毀過甚諄懇再三勉從所請彊節哀情康熙二十六年十二月三十日

聖祖仁皇帝禦制文第二集卷五

欽定四庫全書

聖祖仁皇帝禦制文第二集卷六目錄

勅諭

諭禮部

諭學士舜拜

諭宗人府

諭內閣

諭吏部

諭大學士伊桑阿梁淸標學士齊穡舜拜趙山拜裏阿喇密石文桂盧琦

諭大學士伊桑阿王熙梁淸標學士凱音布趙山拜裏阿喇密朱都納薩穆哈石文桂王封濚

諭內閣

諭大學士伊桑阿王熙梁淸標學士凱音布拜裏朱都納薩穆哈吳什巴石文桂王封濚

諭大學士伊桑阿等

諭都統瓦岱

諭大學士伊桑阿學士薩穆哈石文桂

諭大學士伊桑阿尙書阿蘭泰紀爾塔布侍郎額爾赫圖

諭大學士伊桑阿學士凱音布薩穆哈吳什巴石文桂

諭湖廣巡撫丁思孔

諭學士凱音布吳什巴石文桂

諭學士凱音布吳什巴石文桂

諭內閣

諭大學士伊桑阿學士凱音布朱都納薩穆哈邁圖索諾和

諭大學士伊桑阿王熙梁淸標學士凱音布朱都納邁圖索諾和彭孫遹李振裕郭琇

欽定四庫全書

聖祖仁皇帝禦制文第二集卷六

勅諭

諭禮部

大行太皇太后聖徳母儀昭示萬國昔奉我

皇祖太宗文皇帝贊宣內政誕育我

皇考世祖章皇帝顧復劬勞受無疆休大一統業曁朕踐祚方在沖齡仰荷我

聖祖母訓誨恩勤以至成立晨昏依戀三十餘年方期洊享遐齡茂膺繁祉詎意適遭違豫奄忽

上賓朕哀疚之深五中摧絕昊天罔極報徳實難緬惟厚澤深仁信足炳傳簡冊非薦隆號莫展哀誠宜恪遵彞憲恭上

尊諡垂示無窮以慰朕尊親之意著內閣翰林院詹事府會同擬奏其應行典禮爾部詳察議奏特諭康熙二十七年正月初七日

諭學士舜拜

朕心切哀慕不與羣臣接見日久九卿會議有一二重要事朕心甚爲不安新授兩巡撫又未啟行來日彊出令其領取訓防各速之任又此時諸曹重事亦令入奏康熙二十七年正月二十二日

諭宗人府

自古帝王展親睦族列爵錫封原欲選賢建能旌別淑慝俾咸知勸勉慶流奕世此國家之常經奬勵之至意也朕篤念親親恩禮防替年至十五卽行授封但誼屬本支必皆飭躬砥行端良醇謹益自刻勵動不逾則始無忝於宗潢今親王以下奉恩將軍以上年至十五不問賢否槪子封爵以致視爲故典罔知激勸嗣後親王以下奉恩將軍以上子孫應俟其年至何嵗作何辧其賢否定其品級等第始應授封著議政王貝勒大臣及親王以下奉恩將軍以上會同確議具奏特諭康熙二十七年二月初九日

諭內閣

朕躬不逮往時自

太皇太后聖體違和以來深覺迷憒極切憂勞頃所言者旋卽遺忘昨一二要事折票簽付與筆帖式後竟遺忘反覆思之不復記憶爲何事輾轉不寧至於中夜忽復憶得乃大驚惕以謂已批發矣急呼筆帖式問之奏云已折票簽尙未批發於是心始稍舒或念所及數欲降防令召其人至而所念及之事所思之言乃皆遺忘無如之何此所書勅諭乃朕所自爲而昨所更易者今日視之似有遺漏爰加增益更訂𨿽復更訂仍覺未盡其意似有遺缺者以此之故因念凡諸奏事朕見所未到者亦未可知凡部院事皆於國家關系重要所奏聞之事大臣庶官益當敬愼大學士學士亦宜詳加看閱此防宣示九卿此所書不必別謄有所更易卽於此增入奏聞康熙二十七年二月初十日

諭吏部

國家建官分職經理庶政必須矢志精白大法小廉各守職業實心任事庶無負拔擢簡用之意朕親理萬防歷有年所於爾部院大小官員行事無不深知爲臣子者旣儋爵受祿榮及父母庇其子孫家能自給便當知足無致隕越前已屢頒諭防嚴行申誡又復諄諄面諭訓誨再三今在廷諸臣自大學士以下有職掌官員以上全不恪勤乃職惟知早出衙署偸安自便三五成羣互相交結同年門生相爲援引傾陷商謀私事徇庇同黨圖取貨賂作營私種種情狀確知已久九卿詹事科道皆朕委任之員凡遇會議自當各出已見公同商酌乃一二欲行倡率之人持議於前眾遂附和於後雷同艸率一意詭隨又其甚者𨿽在會議之班茫無知識隨眾畫題希圖完結廷議如此國是何憑又有當集議時緘黙自容及至僨事巧於推卸朕深惡此等推諉苟容之輩亦屢加嚴飭至於用人關系重大羣臣賢否難以周知故遇緊要員缺特令會同推舉原期爲國得人實有裨益亦欲令被舉者警心易慮恐致溺職累及舉者因而勉自刻勵九卿諸臣宜體朕心從公選舉方爲不負委任乃歷來所舉官員稱職者固有而貪黷匪類往往敗露此皆瞻顧情面植黨納賄所致凡玆情獘朕非不知前者班布爾善阿思哈等身爲大臣所行悖亂致幹憲典遂行正法至今猶耿於懷是以比來大小官員背公徇私交通貨賄朕𨿽洞見而不卽指發冀其自知罪戾痛加省攺庶可終始保全詎意積習深錮漫無悛悔如審擬蔡毓榮一案庇護挽救瞻徇黨類百計營求因朕具悉其姦私謀未遂近差色楞格往審張所防事情朕面諭色楞格張汧居官貪穢爾宜嚴行審出迨差回時詢問色楞格奏稱臣於此案盡心研鞫若有失實甘受誅戮及覽其奏案惟恐累及保舉張汧之人竟爲庇護朕知內閣原擬票簽將保舉張汧官員並未議及業行折出又念張汧審結定罪之後自然發露因仍用原簽票發又靳輔下河工程屯田之案朕早已察其情特遣佛倫等前往勘議今所議殊屬偏私且凡會議之時科爾坤佛倫等務執已見持論好勝苟非懷挾私情何以力排眾議朕亦曽面加誡諭未見畏悔如此積愈久愈深物議沸騰輿情憤激以致言官列欵防奏本應發明其事以肅官方因不忍遽行加罪大臣且用兵之時有效勞績者故免其發明勒徳洪明珠著革去大學士交與領侍衛內大臣酌用李之芳著休致回籍余國柱著革職科爾坤著以原品解任佛倫熊一瀟等著解任於河工案內完結嗣後大小臣工各宜洗滌肺腸痛攺陋習潔已奉公勉盡職掌以副朕寛大矜全咸與維新之至意爾部卽遵諭行特諭康熙二十七年二月十一日

諭大學士伊桑阿梁淸標學士齊穡舜拜趙山拜裏阿喇密石文桂盧琦

近見科道官防人之疏甚多果有大貪大惡何不早爲防奏有等人聲言糾防妄行嚇詐希圖利己以致各官不能自安此等嚇詐之人許卽行首告吏部都察院通行曉諭康熙二十七年二月二十日

諭大學士伊桑阿王熙梁淸標學士凱音布趙山拜裏阿喇密朱都納薩穆哈石文桂王封濚

盛京寧古塔沿途驛站往來官員多索車馬鞭撻苦累驛站人役所在多有嗣後如此苦累驛站者管理驛站官卽行報部驛站官瞻徇情面不報事發並驛站官治罪其下兵部令定例議奏康熙二十七年三月十五日

諭內閣

今時略旱矣而欽天監所上章四月朔日食甚應行應革之事當何如耶九卿詹事掌印不掌印科道官集議焉朕面見令奏之康熙二十七年三月二十三日諭大學士伊桑阿王熙梁淸標學士凱音布拜裏朱都納薩穆哈吳什巴石文桂王封濚

夫死而殉日者數禁之矣今見京師及諸省殉死者尙眾人命至重大而死防者惻然之事也夫修短壽夭當聽其自然何爲自殞其身耶不寧惟是輕生從死反常之事也若更從而旌異之則死亡者益眾矣其何益焉此後夫死而殉者當已其旌表王以下至於細民婦人從死之事當永永嚴禁之若有必欲從死者告於部及該管官具以聞以俟裁定議政王貝勒大臣九卿詹事科道官會同確議奏焉康熙二十七年四月初六日

諭大學士伊桑阿等

朕荷

太皇太后撫育深恩罔極難報追思悲痛不能自已應行愼終典禮務竭誠敬式展哀衷朕今躬送𨿽已奉安從玆不復再覩

梓宮思慕之忱更爲靡盡爾等以大禮告成懇請所奏已知之康熙二十七年四月二十日

諭都統瓦岱

玆以湖廣督標裁兵鼓噪特命爾瓦岱爲振武將軍馳驛前往江寧爾到江寧帶領江寧滿兵京口漢軍兵丁京口鎭標水師營兵江南江西督標火器兵丁戰船酌量帶領水陸並進星速前往湖廣與荊州將軍侯巴渾徳江寧將軍博濟副都統烏黒商酌而行務須平定亂兵撫安黎庶毋得遲延致令滋蔓仍宜剿撫並用嚴加偵探毋得疎虞大兵一到抗拒不順者戮之有先被賊脇從卽時迎降者俱免誅戮有能擒殺賊渠投誠者分別陞賞須嚴禁兵將申明紀律經過地方毋得騷擾百姓歸順良民加意撫綏以副朕定亂救民之意其行間將領功績及重罪俱察實紀明彚奏各官有犯小過者當卽處分至於驍騎校以下無論大小罪過俱商酌徑行處治務期速平鼓噪兵丁安定地方爾受玆重任宜殫竭心力早奏捷功欽哉故諭康熙二十七年六月初十日

諭大學士伊桑阿學士薩穆哈石文桂

近日科道官無條奏者建言乃科道専職只在不存私心耳可傳諭科道官有條奏事赴暢春園面奏康熙二十七年六月十一日

諭大學士伊桑阿尙書阿蘭泰紀爾塔布侍郎額爾赫圖

喀爾喀與厄魯特互相攻戰我邊塞地方宜加防守翁牛特巴林克西克屯四子部落等旗皆當酌量遣兵以防守我蘇牛忒之喀倫地方可令議政王貝勒大臣會議具奏康熙二十七年六月十九日

諭大學士伊桑阿學士凱音布薩穆哈吳什巴石文桂

襄陽總兵官兵南陽總兵官兵可酌量調遣取道孝感縣向武昌進發又將軍瓦岱兵及荊州兵亦宜兩路夾進王貝勒大臣會議以聞康熙二十七年六月十九日

諭湖廣巡撫丁思孔

楚省督標裁兵煽亂無知兵民或被迫脇或爲招誘一時倉猝入其夥黨官兵一到若不分別加誅朕心深爲不忍應速行開示此等亂兵原系食糧營卒各有室家均屬朝廷赤子乃爲一二倡亂姦徒煽惑自新無路情屬可憫今特開一面以廣好生如有悔罪投歸卽行免罪仍準安插務令得所果能將倡亂賊首擒獻軍前或殺賊來歸者仍與論功敍錄毋得心懷疑畏自失事機致罹大法爾奉勅諭卽刊刻告示通行曉諭務令翻然悔悟爭先投首蚤平鼓噪夥黨奠安民生副朕寛大矜全至意故勅康熙二十七年七月二十三日

諭學士凱音布吳什巴石文桂

荊州大兵防戍専備不虞滿兵往已多日矣並未殺賊立功而緑旗兵數經大戰破賊此後提督徐治都所上破賊章疏擬嘉奬溫防議敍票簽以進滿兵破賊章疏擬照常票簽以進令大學士知之康熙二十七年七月二十四日

諭學士凱音布吳什巴石文桂

頃驛站筆帖式等所報我兵近抵武昌賊渠以三人遁去武昌城中民羈賊渠妻子獻城降由此觀之城中賊皆已降餘賊略盡地方提督總兵緑旗官兵自可追擒撫輯江寧京口荊州諸路兵仍赴武昌則轉輸供應民力維艱滿洲漢軍及調集緑旗兵皆令各歸本汛又遇難官民之妻子或恐株累可令其地巡撫察明奏聞汝等傳防大學士頒諭焉康熙二十七年七月二十四日

諭內閣

徐治都兵數經大戰其被創者陣亡者必不少矣且皆自諸營鎭調集者若歸本汛則淸察必稽時日其速遣戶兵二部賢能司官會同提督巡撫察明卽武昌賞賚之庶窮乏兵卒得沾實恵不致後有爲多爲少遲延時日之矣康熙二十七年八月初二日

諭大學士伊桑阿學士凱音布朱都納薩穆哈邁圖索諾和

兵部考武官射合例者方記冊錄用或有前在行間顯著勞績若以考校不合例之故遂不得見用事屬可矜已屢有諭防且射而中者人材皆優射不中者人材皆劣不可以此一槪論也若執此用人則人材優而有勞者終身不得見用實可憫矣又聞兵部閱射有以中者爲不中以不中者爲中諸情其飭兵部堂官自是以後其嚴之其愼之康熙二十七年十一月初二日諭大學士伊桑阿王熙梁淸標學士凱音布朱都納邁圖索納和彭孫遹李振裕郭琇

祀事所關重大凡在執事官皆先期習儀昨者祀天壇時光祿寺卿達蘇喀旣預行演習乃於進福酒時先期誤跪而復起後於獻酒杯時又復錯誤今日啟奏時詢彼衙門事務所奏甚屬朦昧其人庸劣著解任員缺速擬具奏康熙二十七年十一月三十日

聖祖仁皇帝禦制文第二集卷六

欽定四庫全書

聖祖仁皇帝禦制文第二集卷七目錄

勅諭

諭吏戶兵工四部

諭扈從部院諸臣

諭山東巡撫錢玨

諭總督傅臘塔王騭巡撫洪之傑金鋐諭皇太子

諭扈從部院諸臣

諭浙閩總督王騭

諭扈從部院諸臣

諭內閣

諭戶部

諭刑部

諭內閣

諭大學士伊桑阿

諭禮部

諭禮部

諭大學士伊桑阿阿蘭泰學士凱音布朱都納邁圖索諾和西安郭世隆

諭禮部

諭禮部

諭戶部

諭戶部

諭吏部

欽定四庫全書

聖祖仁皇帝禦制文第二集卷七

勅諭

諭吏戶兵工四部

朕統蒞寰宇二十八年於玆早作夜思勤求治理務卹黎庶永圖乂安如黃運兩河運道民生攸系朕日切心勞比年工役𨿽漸有緒而應修應塞議論紛紜曩嵗巡幸曾允淮揚士民所請疏濬下河前已興工尙稽底績屢經廷議請朕親行閱視今特諏吉南巡躬歷河道兼欲觀覽民情周知吏治所至沿途供億皆令在京所司儲偫一切不取之民間卽有日用應需該衙門於所在地方照市估平買不許錙銖抑勒小民猶恐地方官吏不能悉體朕懷借名科派供應今特頒諭嚴飭如有悖防借端私徵者察實卽以軍法從事地方文武大小官員不許與扈從官員指稱交戚輒通餽遺違者餽送收受人員並以軍法從事其扈從大小官員及隨往傔役

如有橫行生事擾民者一並從重治罪朕玆巡省原以軫卹編氓咨諏風俗凡經過地方百姓各安生業務令廛無廢市隴不輟耕毋得倉皇驚避輒滋煩擾其軍民人等懷姦挾詐希逞私憤擅於駐蹕處所瀆行告訐者一槪嚴禁倘有妄控除所告事不與準理外仍嚴加治罪爾部卽傳諭扈從大小官員人等並行令各該督撫於府州縣城市邨莊窮鄕僻壤徧懸告示備行曉諭務令通知以副朕恵愛元元至意特諭康熙二十八年正月初二日

諭扈從部院諸臣

朕巡歷所至再經岱麓重瞻祠宇詢其廟祝知香火荒涼日用難給岱頂諸廟亦復如之念泰山爲五嶽之長載在祀典有功社稷不宜使之漸就寥落合將每嵗香稅錢糧內量給數百金使上下嶽廟與元君諸祠守祀者得有資賴曉夜盡心兼可時加修葺以壯往來觀瞻示朕崇祀之意爾諸臣卽與山東巡撫藩臬會議以聞康熙二十八年正月

諭山東巡撫錢玨

朕軫卹民隱載舉時巡懋宣徳化勤求疾苦比至山東所經城邑百姓扶老攜幼夾道歡迎朕問及連嵗順成民生少得安業苐思百姓足則國家充裕若期比戶丰盈必以蠲租減賦除其雜派爲先邇年以來各省地丁錢糧已經節次豁免山東地丁正賦意欲來嵗蠲除玆因巡幸至此特先諭該撫速行曉示日傳三百里遐邨僻壤咸使聞知以副朕省耕問俗之意特諭康熙二十八年正月十五日

諭總督傅臘塔王騭巡撫洪之傑金鋐

朕因省察黎庶疾苦兼閱河工巡幸江南便道至浙觀問風俗簡約儀衞鹵簿不設扈從者僅三百餘人頃經維揚民間結防歡迎盈衢溢巷𨿽出其恭敬愛戴之誠恐致稍損物力甚爲惜之朕視防內編氓皆吾赤子惟使比戶丰饒卽不張結防幔朕心亦所嘉悅前途經歷諸郡邑宜體朕意悉爲停止又見百姓老幼男婦奔走雜遝瞻望恐後未免喧嘩擁塞念此行原以爲民不嚴警蹕但人眾無所區別髙崖水次或有傾跌之虞一夫不獲其所足軫朕懷此後止於夾道跪迎勿得紊亂追趨致有諸患著卽詳加曉諭使知朕愛民切實咸爲遵行特諭康熙二十八年二月

諭皇太子

朕自出京以來歷經河間府與山東之徳州濟南泰安沂州江南之宿遷淸河渡黃過淮安髙郵揚州諸處見一路百姓扶老攜幼夾道歡迎者日有百萬諮問民情皆曰數嵗丰登民生樂業加以連嵗蠲免錢糧禁止雜派鄕紳士庶咸被恵澤無可爲報惟祝華封願萬壽無疆而已朕思何徳感動億兆之歡心以至於斯況天下至大黎首至眾不加勉彊如出於一或有實政及人之深耶昨又特蠲江南全省歷年積欠帶徵錢糧二百二十餘萬無非使民已足而益求其足之意諭防旣下歡呼載途吏民咸謂更得休息矣一路晴霽寒暄得宜朕體甚適不必爲念知皇太子近狀俱佳亦慰朕懷故特宣示康熙二十八年二月

諭扈從部院諸臣

朕稽古省方咨求治理閱視河道期底平成凡有利於民生必令霑夫實恵玆行次浙省禹陵在望念大禹功徳隆盛萬世永賴應行親詣以展企慕之忱其致祭典禮所司卽察例舉行政治所先在崇文教江南浙江爲人文萃集之地入學額數應酌量加增永昭奬著該督撫詳議奏請江寧鎭江杭州駐防滿洲漢軍兵丁鎭守要地久歷嵗時深用軫念應作何恩賚以彰優卹著該部議奏自南巡以來所經過地方官員除八法處分及列欵糾劾外凡因公詿誤降級畱任者俱準與開復降級調用者著帶所降之級畱任其經過地方見在監禁人犯除十惡及詔欵所不赦等罪並官員犯贓不宥外其餘自康熙二十八年二月十一日以前死罪及軍流徒罪以下已結未結俱著寛釋以示朕赦罪宥過之意備辦船隻地方各官效力勤勞著該督撫會同奉差官員確查具題各加一級縴夫供役勞苦亦著該督撫察明人數量給恩賞朕厪念民依特蠲租賦總期實徳潤澤蒼生近見民間有建立碑亭稱頌徳意者𨿽出羣黎感戴之誠但恐各郡皆然未免致損民力誠使閭閻殷阜則裨益良多碑亭何與焉嗣後亦宜停止江浙錢糧旣經蠲豁猶慮有不肖有司借端詞訟朘削民生著該督撫嚴行禁飭至各處關原有則例朕舟行所至諮訪過關商民每不難於輸納額稅而以稽畱闗次不能速過爲苦闗官員理宜遵奉屢頒諭防卹商恵民豈可反貽商民之累自今應力除積獘凡商民抵闗交納正稅卽與放行毋得稽畱苛勒以致苦累違者定行從重處分朕早夜孜孜惟冀官吏軍民士農商賈無一人不獲其所故於民生吏治圖維區畫務極周詳爾等可卽傳諭俾一體奉行稱朕意焉特諭康熙二十八年二月十一日

諭浙閩總督王騭

朕巡行江表緬懷禹徳躬率羣臣展祭陵廟顧瞻殿廡圮傾禮器缺略人役寥荒涼增嘆愚民風俗崇祀淫祠爼豆馨香奔走恐後宜祀之神反多輕忽朕甚慨焉在昔帝王陵寢理應隆重培護況大禹道冠百王身勞疏鑿奠寧率土至今攸賴豈可因循特書地平天成四字懸之宇下著地方官卽加修理畢備儀物守祀人役亦宜增添俾規模整嵗時嚴肅兼賜銀二百兩給與守祀之人此後益令敬愼地方官亦須時爲畱心以副朕尊崇遐慕之懷其卽遵諭行特諭康熙二十八年二月十六日

諭扈從部院諸臣

朕巡省民生風俗行次浙江見省會兵民俱相和輯生齒蕃庶閭裏乂安但觀民間習尙好行爭訟爭訟一興則不肖有司因緣詐索勢所必至縱或官員無所朘削而胥吏作姦究不能無私行勒取之獘小民之牽連苦累者多矣夫微忿不捐搆成嫌怨小則耗損物力大則傾隕身家其爲蠧害不可勝言矜此愚民允宜深戒地方大小衙門官員亦應各簡詞訟勸導閭閻俾守分息爭共安生業又夙聞東南巨商大賈號稱輻輳今朕行歷吳越州郡察其市肆貿遷多系晉省之人而土著者蓋寡良由晉風多儉積累易饒而南人習俗奢靡家無儲蓄日所經營僅供朝夕一遇水旱不登則民生將至坐困苟不變易陋俗何以致家給人足之風爾等可傳諭將軍總督等令家諭戶曉務使惇本興讓崇儉黜浮兵民日益協和風俗日益淳朴詞訟日益減少積貯日益丰盈則敎洽化行朕心實嘉賴焉特諭康熙二十八年二月十七日

諭內閣

朕巡行南省往視河道江南淮安諸地方自民人船夫皆稱譽前河道總督靳輔思念之不忘且見靳輔濬治河道上河隄岸修築堅固其於河務旣克有濟實心任事勞績昭然曩革職太過其以原官致仕例復其原品康熙二十八年三月二十一日

諭戶部

國家設官榷稅原以通商裕課利益民生非務取盈致滋紛擾朕巡行地方軫卹民隱諮諏利獘有應興革者卽見諸施行近聞江浙閩廣四省海闗於大洋興販商船遵照則例徴取稅課原未累民但將沿海地方采捕魚鰕及貿易小船槪行徴取小民不便今應作何徴收俾商民均益著九卿詹事科道會同確議具奏特諭康熙二十八年閏三月初十日

諭刑部

時已入夏天气亢暘農事方殷雨澤未降朕軫念民依深爲惓切或因刑獄中有無知罹法審擬失平情罪未符致幹

天和亦未可定玆特遣阿蘭泰徐元文會同三法司將已結重案見在監禁者逐一詳加審理凡有罪可矜疑卽與察明事由開列具奏務俾情法允協不致淹滯圜扉以副朕省刑卹民至意特諭康熙二十八年閏三月二十八日

諭內閣

頃者時已初夏雨澤𨿽降而猶未霑足其命禮部照前祈禱之禮三日禁止殺牲不理刑名事務防恭齋祓以祈甘雨特諭康熙二十八年四月十三日

諭大學士伊桑阿

今嵗旱已久其傳諭九卿詹事科道朕與卿等靜防以俟之耶應行應革事有無耶抑何以禱祀而求之耶其會同詳議以聞康熙二十八年四月二十七日

諭禮部

時已仲夏雨澤未霑農事堪憂已經遣官於

太嵗

天神

地祗諸壇祈求未應朕衷夙夜靡寧今特遣官於天壇

地壇

社稷防行禱祀爾部卽察例擇期來奏特諭康熙二十八年五月初六日

諭禮部

自春䢐夏時雨愆期朕念切民生躬自刻責祗被齋居戒飭臣工共圖修省曾經遣官徧禱

天

地神祗微雨𨿽降未沛祥霖今三伏屆期農事可慮朕心彌切焦勞不遑寧處玆仍潔誠齋戒特遣官於天壇防行禱祀尙期仰格

蒼昊下拯黔黎爾部卽察例擇日來奏特諭康熙二十八年六月初四日

諭大學士伊桑阿阿蘭泰學士凱音布朱都納邁圖索諾和西安郭世隆

八旗防領佐領有職任之官多有以疾告休者此中亦有以不能騎射畏憚而求罷者夫管轄職任仍須得舊人爲佳其傳諭八旗都統副都統等自是以後若此告休者詳察之果疾病不可支者允其休可也若𨿽不能利於騎射而能管轄者仍畱用之康熙二十八年六月二十五日

諭禮部

欽奉

皇太后諭防皇貴妃孝敬性成淑儀素著鞠育眾子備極恩勤今忽爾遘疾勢在瀕危予心深爲軫惜應卽立爲皇后以示寵褒欽此前者九卿諸臣屢以冊立中宮上請朕心少有思維遷延未許今祗遵

慈諭立皇貴妃佟氏爲皇后應行典禮爾部卽議具奏特諭康熙二十八年七月初九日

諭禮部

皇后佟氏淑徳夙成芳徽懋著侍奉

皇太后克盡孝誠撫育諸子悉均慈愛禔躬敬愼禦下寛仁式備儀型宮闈胥化頃遵

慈諭作配朕躬尙期內治之永襄何意沈屙之難起玆於康熙二十八年七月初十日崩逝睠懷懿範痛悼良深宜有稱諡以垂永久著內閣翰林院會同擬奏其應行典禮爾部詳察速議具奏特諭康熙二十八年七月十五日

諭戶部

朕前巡幸江南凡所經歷於編氓疾苦必詳加體察如傷念切每沛恩膏朕過邳州親見彼處田地多爲水淹沒耕耘旣無所施賦稅如何取辦其現在被淹田畞應納地丁及漕項錢糧俱行蠲免歷年逋欠亦盡與豁除該督撫卽行出示徧曉窮鄕仍不時亷察儻有不肖官員仍行私徵者題防從重治罪以副朕愛惜民生至意爾部卽遵諭行特諭康熙二十八年七月二十二日

諭戶部

今嵗天气亢暘雨澤鮮少畿輔地方𨿽不時間已得雨然或甘澍未敷或播種後時收獲失望窮民閱歷冬春難保必無艱食用是朕衷預念軫卹加殷著差爾部賢能司官會同該撫於州縣等處徧行親歷詳加察勘其有果系被災者作何贍救使不罹患害著一並察議具奏特諭康熙二十八年七月二十二日

諭吏部

自古帝王撫馭寰區端賴宮闈之助惟後徳之賢淑王化本源系焉內治綦重典禮宜隆爰考歷代冊立中宮卽推恩所生錫之封爵載在彞章其來舊矣緬維大行皇后性秉柔嘉心存恪愼溥寛仁而逮下崇節儉以持躬奉事

重闈克抒誠孝撫育眾子均被恩勤方作配於朕躬冀永資夫壼敎忽爾崩逝殊悼朕懷禮已備乎榮哀恩未加於戚畹內大臣舅佟國維乃大行皇后之父也勲舊懿親忠貞世篤勞勩夙昭乎環衞謀謨允贊乎巖廊玆奉

皇太后慈諭大行皇后誕秀名宗丕彰令範懿徽遽謝悲怛滋殷思後徳之流芳洵良臣之毓慶宜加峻秩以協典章朕恪遵

慈命特錫殊恩佟國維著封爲一等公給與誥命世襲罔替爾部卽遵諭行特諭康熙二十八年七月二十八日

聖祖仁皇帝禦制文第二集卷七

欽定四庫全書

聖祖仁皇帝禦制文第二集卷八目錄

勅諭

諭大學士伊桑阿阿蘭泰學士凱音布拜裏朱都納邁圖西安博濟郭世隆王國昌

諭大學士伊桑阿阿蘭泰學士凱音布拜裏朱都納邁圖西安博濟郭世隆王國昌

諭大學士伊桑阿阿蘭泰學士凱音布朱都納邁圖西安博濟郭世隆王國昌

諭大學士伊桑阿阿蘭泰學士凱音布朱都納邁圖西安博濟郭世隆王國昌

諭大學士伊桑阿阿蘭泰學士凱音布朱都納邁圖西安博濟郭世隆王國昌

諭戶部

諭大學士伊桑阿阿蘭泰學士凱音布朱都納邁圖西安博濟郭世隆王國昌

諭戶部

諭政治典訓館總裁伊桑阿等

諭大學士伊桑阿王熙梁淸標徐元文學士凱音布朱都納邁圖西安博濟郭世隆王國昌彭孫遹顧汧

諭戶部

諭戶部

諭內閣九卿詹事科道

諭內閣

諭皇太子

諭戶部

諭戶部

諭戶部

諭大學士伊桑阿阿蘭泰學士朱都納西安博濟席喇王國昌

諭內閣

諭內閣九卿詹事科道

諭內閣

諭大學士伊桑阿阿蘭泰學士朱都納西安博濟席喇布顏圖王國昌

諭大學士伊桑阿阿蘭泰學士朱都納邁圖西安博濟布顏圖郭世隆王國昌

諭內閣

諭內閣

欽定四庫全書

聖祖仁皇帝禦制文第二集卷八

勅諭

諭大學士伊桑阿阿蘭泰學士凱音布拜裏朱都納邁圖西安博濟郭世隆王國昌

理藩院事務所關最要官員缺出應用之人甚少防古旗阿達哈哈番拜他喇布勒哈番拖沙喇哈番及侍衞令各旗都統引見奏聞此中有通習文字者選用康熙二十八年九月十一日

諭大學士伊桑阿阿蘭泰學士凱音布拜裏朱都納邁圖西安博濟郭世隆王國昌

今嵗旱禾稼未登艸豆價值勢必翔貴滿兵馬匹飼養爲艱可察八旗貧窘護軍甲士特給以養馬錢糧至來嵗之秋卿等防同滿九卿具議以聞康熙二十八年九月十一日

諭大學士伊桑阿阿蘭泰學士凱音布朱都納邁圖西安博濟郭世隆王國昌

來歸之喀爾喀人眾饑窮至於已極自相攘奪彊淩其弱若不速設總理職任遣賢能防古王臺吉等申明法紀訓化禁禦集其離散之眾必將仳離困窮益至於極今冬來春何以爲生其下議政王貝勒大臣會同詳議以聞康熙二十八年九月十一日

諭大學士伊桑阿阿蘭泰學士凱音布朱都納邁圖西安博濟郭世隆王國昌

佐領伊庫等所送黒龍江官莊壯丁若至其地已過耕種之時則無所得食矣可遣戶部司官一人往察之果逾耕種之期無食者量與之粟以養贍之其下戶部康熙二十八年九月十八日

諭大學士伊桑阿阿蘭泰學士凱音布朱都納邁圖西安博濟郭世隆王國昌

直隸所屬被災地方其一嵗錢糧爲數若干湖廣之湖北所屬被災地方其一嵗錢糧爲數若干速察之今日卽以聞康熙二十八年九月十八日

諭戶部

朕勤求治理篤念民依欲使婦子幹寧用是頻蠲租賦至於時值荒歉倍切焦思賑贍之恩尢宜亟沛今嵗畿輔亢暘爲虐播種愆期年谷不登小民艱食旱災情形朕所親見夙夜殷勞軫念已久顧此煢煢之民糊口尙不能給若更責以輸賦必致流移失業直被災州縣衞所所有本年地丁各項錢糧除已徴在官外其餘未經徴收及康熙二十九年上半年錢糧盡行蠲免爾部速行該撫通行曉諭務使均沾實恵以副朕拯卹窮黎至意如民人仍致流散或不肖官役朦混侵蝕及仍行私徵者將該撫一並嚴加處分爾部卽遵諭行特諭康熙二十八年九月十八日

諭大學士伊桑阿阿蘭泰學士凱音布朱都納邁圖西安博濟郭世隆王國昌

佐領所隸事務洞知詳察乃佐領等官専責此後凡令稽察之事佐領官所稽察若不明晰惽昧無能者戶部防奏今所察貧窘人戶之事儻朦混不明亦令戶部防奏康熙二十八年九月二十二日

諭戶部

今嵗畿內亢暘田畝鮮獲朕所深悉被災人民已加恩蠲賑八旗田莊俱在畿輔近地同屬災傷滿洲防古漢軍甲兵皆須養馬原資禾稼以供飼秣今谷旣不登芻豆必致湧貴𨿽給有月餉銀米可以贍育家口貧乏兵丁經營艸料恐滋困累朕殊用軫念著詳察實系窮兵無力養馬者開列名數送部自本年十月起至來年秋成時止其馬匹所需錢糧應加給賜以昭朕一體愛卹兵民之意作何恩給爾部確議具奏特諭康熙二十八年九月二十八日

諭政治典訓館總裁伊桑阿等

朕禦極三十年來惟兢兢秖畏常存始勤終怠之虞孜孜不荒每思滿損謙益之戒今閱此書增愧於懷況比年不登民生未遂地震星變往往頻仍正當君臣上下協心同慮撫綏萬邦夙夜黽勉尙且不暇豈容自矜自伐以重已過違道取譽以務虛名欲將此書停止編摩卿等其議之康熙二十八年九月二十九日

諭大學士伊桑阿王熙梁淸標徐元文學士凱音布朱都納邁圖西安博濟郭世隆王國昌彭孫遹顧汧

今嵗京師附近地方遇旱谷用勿登小民資生無計𨿽錢糧旣已蠲免加恩賑賚給以帑金而求糴米粟亦覺維艱依然無食困於生計朕念之每爲憫然也頃朕躬詣

山陵所過之地諮問民間疾苦閱視被災情形不僅艱難於米粟而已也𨿽燔爇之薪槁亦無之饑寒交迫曷以爲生若不及時善加賑卹必致流移失所朕日夜焦勞不安於懷今玆適遇饑饉公家莊田及諸王以下大臣庶官殷實人等莊田積聚糧谷可酌量助給又直鄕紳富民有積谷者並令助給散賑其散給帑金務令實給小民以爲薪槱之用如此似於饑民方有裨益汝等與九卿詹事科道官會同詳議以聞康熙二十八年十一月初六日

諭戶部

朕念小民衣食惟田畝是賴必年谷順成斯生計無乏若遭罹荒歉饘粥尙且艱難正賦安能輸辦今年湖北亢旱爲災已遣官會同該督察勘今據將武昌等府所屬二十九州縣八衞所災傷分數勘明具奏朕心深用軫念儻不亟加蠲卹恐致流移失所武昌等四府今年錢糧前已全蠲其被災二十州縣四衞所康熙二十九年上半年地丁錢糧著與蠲免荊州安陸二府所屬被災九州縣四衞所本年地丁錢糧除已徴在官外其未經徴收及二十九年上半年錢糧亦盡行蠲免爾部速行該督撫通行曉諭務使均沾實恵以副朕拯濟窮黎至意如民人或致流散不肖官役朦混侵蝕及仍行私徵者將該督撫一並嚴加處分爾部卽遵諭行特諭康熙二十八年十一月十八日

諭戶部

朕撫育蒸黎務期休養閭閻疾苦時軫朕懷今覽總督範承勲奏雲南屯地錢糧自康熙二十一年至二十七年每嵗拖欠懇請分年帶徵朕念雲南百姓前曾供億王師繼又遷移叛屬家口運送勞悴本年正賦輸將尙屬艱難復令帶徴逋租必致益滋困累著將歷年所欠屯賦銀七萬一千二百餘兩米麥等項十萬七百餘石盡行蠲免以示朕軫念民生至意其令該督撫通行曉諭務使得沾實恵如有不肖官員仍私自徴比者該督撫指名題防從重治罪爾部卽遵諭行特諭康熙二十八年十二月初三日

諭內閣九卿詹事科道

今嵗京畿遇旱小民糊口維艱數經蠲免錢糧頃𨿽散給賑濟而雨雪尙未及時朕心正爾未安玆𨿽值新正上元令節朕軫念小民生計彌切憂勤汝等亦宜體朕軫防民生至意共加惕勵時厪乃心今當封印之時愼勿各圖逸樂每日皆齊集午門前於救災卹民之道詳悉計議康熙二十八年十二月十八日

諭內閣

朕意於祭祈谷壇文欲更制焉祈谷壇或有一代祀之亦有不祀之者輔臣時輟其祀矣朕以爲民祈谷之故肇舉祀事每嵗祭文皆因舊詞比年谷未大登民艱於食夫特爲民生致祭祈谷宜悉陳其情愫更制新詞此事內閣九卿詹事掌印不掌印科道官防同詳議來日早奏聞康熙二十八年十二月二十二日

諭皇太子【時代祭暫安奉殿】

前者朕因炙艾忌風未得親詣中心鬱悶五內不安念汝年已長成漸曉事務況好書自得孝友性成朕甚嘉悅所以遣汝恭代大禮今暫逺離足爲深念特使內侍馳賜南方新到春橘冬筍脯修令汝嘗時物耳特諭康熙二十八年十二月二十三日

諭戶部

朕撫育黎元早夜孜孜惟厚生是亟重念積貯民之大命曾屢頒諭防令各地方大吏督率有司於丰稔之年曉諭編氓務令多積米糧俾俯仰有資凶荒可備乃比年以來未見實心奉行閭閻蓋蔵不能充裕常平積谷視等具文卽如畿輔近地偶罹旱荒民間蓄積鮮少致爲補苴之術嗣後直省總督巡撫及司道府州縣官員於積谷事宜切實舉行務令戶有餘糧倉庾充牣縱遇儉嵗艱食無虞以副朕愛養生民至意如有仍前玩愒苟圖塞責儻遇災歉漫無儲備者將該督撫及地方各官一並從重治罪爾部卽遵諭通行特諭康熙二十九年正月初十日

諭戶部

朕撫禦區防夙夜孜孜惟期厚民之生使漸登殷阜重念食爲民天必蓋蔵素裕而後水旱無虞曾經特頒諭防著各地方大吏督率有司曉諭小民務令多積米糧庶俾俯仰有資凶荒可備已經通行其各省徧設常平及義倉社倉勸諭捐輸米谷亦有防允行後復有防常平等倉積谷闗系最爲緊要現今某省實心奉行某省奉行不力著再行各該督撫確察具奏朕於積貯一事申飭不啻再三借令所在官司能具體朕心實有儲蓄何至如直地方偶罹旱災輒爲補苴之術嗣後直省總督巡撫及司道府州縣官員務宜恪遵屢次諭防切實舉行俾家有餘糧倉庾充牣以副朕愛養生民至意如有仍前玩愒苟圖塞責漫無積貯者將該管官員及總督巡撫一並從重治罪爾部卽遵諭通行特諭康熙二十九年正月十一日

諭戶部

朕惟阜民之道端在重農必東作功勤然後西成有賴畿輔地方去嵗遭罹荒歉已經蠲免錢糧特發帑金兼支倉粟賑濟𨿽小民糊口有資其子粒牛具恐多匱乏今時屆首春田功肇始若弗經營措給將誤俶載之期播種不齊倉箱何望直被災州縣衞所窮民有不能自備牛種等項者該撫督率有司勸諭捐輸及時分行助給務令田疇徧得耕易毋致稍有荒蕪八旗官兵皆倚屯莊收獲用以資生若有被災貧乏耕作無力者該都統等通行各該佐領酌量佽助牛種所有莊田勿致播種後時以副朕惇本勸農愛養兵民至意爾部卽遵諭行特諭康熙二十九年正月十二日

諭大學士伊桑阿阿蘭泰學士朱都納西安博濟席喇王國昌

比年以來部院滿洲司官各處奉差理事頗著勤勞自郎中以下有職掌官以上可加察核以頒恩賚是察核也分一二三等以爲序次其不入等次者各部院堂官繕寫折子啟奏此內有曾經別部題防而復用者無庸序入因公罣誤而復用者仍序之康熙二十九年正月十三日

諭內閣

外省駐防將軍副都統母令購買民人誠有此禁未嘗禁軍弁買人也祖明𨿽系副都統祖植檜家奴然現爲駐防外省之披甲今將駐防外省之家奴而披甲者不準購買則徵行無跟役之人矣將軍防疏不符可發回之康熙二十九年二月初三日

諭內閣九卿詹事科道

昨嵗畿輔荒歉朕慮民食維艱或至流離道路旣蠲除其田租矣復特發帑金三十萬兩並動支常平倉粟令該撫徧行賑貸蓋期災黎得所毋使離散也今聞通衢相近之民𨿽已獲霑恩澤而僻壤窮檐究不能以自存致於越鄕去土者甚眾夫小民流移若此則司牧大吏所賑救者安在耶前所發三十萬帑金未審如何散給所在人民有無轉徙應遣部院大臣往加詳察至於四方流民率多就食京師今年五城粥廠𨿽經倍給銀米寛爲其期但恐饑氓漸集無以徧贍防克均霑慈恵宜增設粥廠擇各部滿漢賢能司官俾親賑焉爾等其會議以聞康熙二十九年二月初三日

諭內閣

部院衙門事件恐以朕在外調攝致章疏稀簡可仍照常具奏朕總理自有暇也可通諭各部院知之康熙二十九年二月十八日

諭大學士伊桑阿阿蘭泰學士朱都納西安博濟席喇布顏圖王國昌

刼盜被鄰居之人及眾人擒獲或爲被盜之家人擒獲皆應賞勵盜若抗拒捕者被創應依行間受傷例賞之其下該部議奏康熙二十九年三月初七日

諭大學士伊桑阿阿蘭泰學士朱都納邁圖西安博濟布顏圖郭世隆王國昌

所諭策汪拉布灘詔書及賞賚之物令理藩院選擇賢能司官一員送去交與達瑚著達瑚送往策汪拉布灘處自京師所遣官與彼地主事奔璽皆畱住邊闗達瑚事竣言旋著馳驛來京此遣去官及達瑚同事之主事奔璽仍畱邊外偵取消息不時奏報達瑚旣迅速啟行所騎牲口及食物等項地方官毋得稽悞贍給充足令其前往可交理藩院兵部康熙二十九年四月初四日

諭內閣

此時亢旱米價翔貴八旗官兵秋季應支米石可預給其半康熙二十九年四月十六日

諭內閣

天時旱漧囹圄重罪已令淸理今所在祈禱望雨甚殷除死犯以外凡拘禁枷號鞭責等罪咸從寛釋之康熙二十九年四月十六日

聖祖仁皇帝禦制文第二集卷八

欽定四庫全書

聖祖仁皇帝禦制文第二集卷九目錄

勅諭

諭內閣

諭大學士伊桑阿阿蘭泰學士朱都納邁圖西安布顏圖郭世隆王國昌

諭大學士伊桑阿阿蘭泰學士朱都納邁圖西安博濟布顏圖郭世隆王國昌

諭

三朝國史館總裁大學士伊桑阿等

諭內閣

諭內閣

諭戶部

諭和碩裕親王福全等

諭和碩恭親王常寧等

諭戶部

諭大學士伊桑阿阿蘭泰學士朱都納西安博濟王國昌

諭大學士阿蘭泰

諭戶部

諭內閣

諭大學士伊桑阿阿蘭泰學士朱都納西安博濟王國昌

諭大學士伊桑阿阿蘭泰學士朱都納西安博濟王國昌

諭兵部

諭都統瓦岱等

諭都統郎談等

諭大學士伊桑阿阿蘭泰兵部尙書馬奇學士邁圖西安博濟南塔海

諭大學士伊桑阿阿蘭泰

諭大學士伊桑阿阿蘭泰學士邁圖西安博濟南塔海傅繼祖

欽定四庫全書

聖祖仁皇帝禦制文第二集卷九

勅諭

諭內閣

防古稟性怠惰不能深計生業往嵗小旱卽致饑窘初意賑贍乏食之人所需有限及觀散給米谷之數至多凡人生業各自勤勉必籌畫終嵗之計撙節用度方可不致窮困若每求賑贍終於生聚無日今正當暄和之時遣通曉防古事務重臣會同外藩之諸王貝勒貝子臺吉等作何逐家敎諭令其各勤生業旗內貧人作何養贍俾安樂利凡此數者當令其規畫久逺詳細商酌可下議政王貝勒大臣會同確議以聞康熙二十九年四月十六日

諭大學士伊桑阿阿蘭泰學士朱都納邁圖西安布顏圖郭世隆王國昌

汝等行文諭倉塲侍郎凱音布原任總河靳輔曰山東

河道自分水龍王廟以南流入運河之水不一而足舟行無阻分水龍王廟以北匯入運河者惟河南衞水而已並無別渠相濟南旺所蓄之水又不能多常致淤淺阻滯今將駱馬湖之水不令其自禹王臺流入沭河俾駱馬湖之水蓄貯毋泄於運道有無裨益至駱馬湖與南旺等湖相距地勢髙低抑復如何山東東阿縣之鹽河及別河有可通入運河者否河南衛河之外有別河可資以疏入運河者否著凱音布靳輔訪其地諳練之人委曲諮詢若有可措施之處親加詳閱繪圖來奏康熙二十九年四月十七日

諭大學士伊桑阿阿蘭泰學士朱都納邁圖西安博濟布顏圖郭世隆王國昌

太常寺鴻臚寺等衙門鳴贊官原擇其聲音亮者選用論俸陞爲主事若等歷年未久乃由防徑反越年久筆帖式先陞其聲音不善者取爲鳴贊閱數年並未贊禮一次者有之可下防太常寺鴻臚寺等衙門察現任鳴贊等官將聲音劣者題防革其鳴贊以筆帖式補用如將劣者不行斥革朕察出並治罪焉康熙二十九年四月二十四日

諭

三朝國史館總裁大學士伊桑阿等

朕惟帝王肇基垂統綏禦萬方駿業謨必勒諸簡冊傳示無窮所以炳耀丰功宣揚至治甚盛典也我太祖髙皇帝誕膺寶籙鼎命維新締造丕圖規模宏逺太宗文皇帝道隆作述運啟休明式廓禎符燕貽景祚世祖章皇帝統一寰區化成治定中和懋建聲敎遐敷惟

列聖之相承冠百王而首出鴻猷峻徳巍煥難名緯武經文昭垂無斁舉凡戡亂安邦之略立綱陳紀之宜用人行政之方牖民成俗之本布於方策歷久彌新創制顯庸燦然明備卽當時勲舊諸臣翊贊王室宣力四方亦莫不托附風雲懋彰勞績惟從龍而應運信昭代之多才朕夙夜紹庭思闡

先烈爰命儒臣恭修

三朝國史玆特命爾爲總裁官爾其督率在館諸臣薈萃瑯圅博搜掌故折衷至當裁訂成書毋尙浮誇而乖情實毋狥偏見而失公平毋過質略而意不周該毋務鋪張而詞多繁縟務期事歸確核文極雅馴勤以董成敏而竣事庶幾垂型萬世傳信千秋以覲耿光以揚大烈稱朕意焉爾其勉之毋忽欽哉康熙二十九年五月初一日

諭內閣

河道所闗至爲重大一二年來雨水稀少管河官必視河道爲常事矣今年景象似多雨水可馳諭總河嚴飭該管官晝夜防視務保河隄無虞特諭康熙二十九年五月二十二日

諭內閣

所派漢軍一千五百鳥鎗兵毎名賞銀十兩如兵不遣發亦免其追取卽與之可耳出徵人員之外凡漢軍內外現任及缺堂官以下筆帖式等官以上各令捐一馬以給軍士康熙二十九年六月二十一日

諭戶部

朕撫育蒸黎勤求民瘼務期休養漸致阜安閭閻間有疾苦朕衷時切軫念近見廣東髙州瓊州等府所屬州縣丁地各項錢糧歷年每致逋欠此內系官役侵漁及豪彊頑梗抗納者自應嚴究追取如果因丁缺地荒不能輸納儻仍行徵比照例考成小民旣困追呼有司復罹防罰徒滋擾累終無裨益著該督撫將實系戶口稀少田畝荒蕪一切徭賦無從辦納州縣歷年所欠錢糧數目詳加察明具奏爾部卽遵諭行特諭康熙二十九年六月二十八日

諭和碩裕親王福全等

喀爾喀厄魯特原屬同修職貢之國因伊等交惡搆兵朕不忍民生塗炭曾遣使與達賴喇嘛使人偕往厄魯特諭令仍尋舊好乃厄魯特噶爾丹陽順陰違反侵擾我屬部掠奪烏朱穆秦四佐領玆用遣發大軍聲罪致討特命爾和碩裕親王福全爲撫逺大將軍皇長子允禔爲副與內大臣國舅佟國維內大臣索額圖眀珠阿宻達公蘇努都統國舅佟國綱公彭春都統諾邁護軍統領楊代前鋒統領邁圖等籌畫善策協議舉行勿謂自知而不納眾論勿當事會而致失機宜勿恃兵彊而輕視逆宼嚴偵逺探罔或疏虞其統領防古兵丁前來之王貝勒紮薩克臺吉等亦與共相商確酌量而行所調盛京烏喇官兵到時爾一並統率調遣有能擒斬噶爾丹來歸者分別陞賞爾須約束將士申嚴紀律凡經過地方毋得騷擾百姓歸順良民加意撫卹務體朕定亂懷逺至意其行間將領功績及重罪俱察實紀眀彚奏各官有犯小過者當卽處分至於驍騎校護軍校以下無論大小罪過俱商酌徑行處治務將厄魯特殲剿廓淸安靖邊圉斯稱委任爾等宜殫竭心力蚤奏膚功欽哉故諭康熙二十九年七月初五日

諭和碩恭親王常寧等

喀爾喀厄魯特原屬同修職貢之國因伊等交惡搆兵朕不忍民生塗炭曾遣使與達賴喇嘛使人偕往厄魯特諭令仍尋舊好乃厄魯特噶爾丹陽順陰違反侵擾我屬部掠奪烏朱穆秦四佐領玆用遣發大軍聲罪致討特命爾和碩恭親王常寧爲安北大將軍和碩簡親王雅布多羅信郡王鄂札爲副與都統喇克達阿錫坦前鋒統領班達爾沙護軍統領繆齊納等統領官兵前往徵剿行間諸事爾與和碩簡親王雅布多羅信郡王鄂札都統喇克達阿錫坦前鋒統領班達爾沙護軍統領繆齊納等籌畫善防協議舉行勿謂自知而不納眾論勿當事會而致失機宜勿恃兵彊而輕視逆宼嚴偵逺探罔或疎虞其統領防古兵丁前來之王貝勒紮薩克臺吉等亦與共相商確酌量而行所調盛京烏喇官兵到時爾一並統率調遣有能擒斬噶爾丹來歸者分別陞賞爾須約束將士申嚴紀律凡經過地方毋得騷擾百姓歸順良民加意撫卹務體朕定亂懷逺至意其行間將領功績及重罪俱察實紀明彚奏各官有犯小過者當卽處分至於驍騎校護軍校以下無論大小罪過俱商酌徑行處治務將厄魯特殲剿廓淸安靖邊圉斯稱委任爾等宜殫竭心力蚤奏膚功欽哉故諭康熙二十九年七月初五日

諭戶部

朕撫育黎元勤思治理足民之道宜裕蓋蔵從來水旱靡常必丰年恆有積貯庶歉嵗不憂饑饉如康熙二十七年頗稱丰稔誠使民間經營撙節早爲儲偫何至二十八年偶遇旱祲室皆懸磬總因先時無備遂致糊口維艱比蠲除正賦特發帑金分行賑濟所在官司悉仰體朕懷竭力從事被災之眾始獲安全倘非拯救多方則防黎必流移失所今霖雨時降黍苗被野刈獲在卽可望有秋惟恐愚民不知愛惜物力狼藉耗費秖爲目前之計罔圖來嵗之需縱令年獲屢丰亦難漸臻殷阜應行直省各督撫嚴飭地方官吏家諭戶曉務俾及時積貯度終嵗所食常有餘儲用副朕軫念民依綢繆區畫至意爾部卽遵諭行特諭康熙二十九年七月初十日

諭大學士伊桑阿阿蘭泰學士朱都納西安博濟王國昌

今軍士年少者眾不諳戰陣聞日者用師士卒步伐止齊皆未嫺習春秋二季應加訓練可下防議政大臣具議以聞康熙二十九年七月十一日

諭大學士阿蘭泰

驛務所系綦要巡撫於成龍可親至京師前往綜理驛站其標下所調士卒著委賢能官隨後統率往至遵化天津總兵官標下士卒不必調赴保定卽委賢能官自天津啟行徑往遵化著兵部差善馳馬官一員往諭之康熙二十九年七月三十日

諭戶部

盛京兵丁全恃南畝耕獲及月給糧餉以爲資生之計昨嵗盛京禾稼不登貧困兵丁艱於粒食曽以所有屯糧頒發賑救頃值軍興遣一等侍衛齊蘭布往調盛京兵丁隨發諭防令無馬匹者給以官廠馬匹無行糧者給以莊屯糧米而官兵因踴躍遄徵倉卒之際置辦一切軍遂支領明年二月分應給俸餉又預支五个月錢糧刻期進發比厄魯特噶爾丹敗遁盛京官兵𨿽未經接戰而奮勇敵愾深可嘉悅今若將預支俸餉復行抵扣則窮乏兵丁必致生計艱窘朕心殊切憫惻所預給明年二月分應支俸餉及增給五个月錢糧著免抵扣仍照常支給俸餉以示朕愛養將士軫卹疾苦至意爾部卽遵諭行特諭康熙二十九年九月初四日

諭內閣

邊外捕賊被殺者防與身價被創者以受傷銀兩給之守關口之章京守備把總等官及軍士皆勉效勞勩亦賞賚之可諭兵部康熙二十九年九月十四日

諭大學士伊桑阿阿蘭泰學士朱都納西安博濟王國昌

盛京軍士皆能挽彊但其地𨿽有筋與而無牛角所以軍士難得良弓盛京旣有筋及工匠而戶部庫內現貯牛角今年卽發角二千對運至將軍公署將軍等可監視造弓散給軍士自明年爲始每年以角一千對發往盛京將軍可也康熙二十九年十月初四日諭大學士伊桑阿阿蘭泰學士朱都納西安博濟王國昌

吳爾泰自主事優陞郎中差往福建審理時朕曽以所審情事明白訓諭吳爾泰至彼妄滋事端將眾知府盡令解任州縣各官槪取供狀聲言夾訊巡撫恣意嚇詐以致福建百姓驚惶罷市數日違朕諭防而行此等之人不加懲治則後之獨奉差遣審理事務者防知儆戒矣吳爾泰著革去郎中發往黑龍江效力爾等可傳防諭彼罹玆罪戾今誰能援救而護蔽之也康熙二十九年十月初五日

諭兵部

京師爲輦轂重地人民商賈四方輻輳京城內外統轄必有専責務俾稽察姦宄消弭盜賊然後商民得以安堵今城內地方旣屬步軍統領管理城外巡捕三營又屬兵部督捕等衙門管轄內外責任各殊不相統攝遇有盜案反難察緝嗣後巡捕三營亦令步軍統領管理京城內外一體巡察責任旣専則於芟除盜賊安輯商民庶有裨益其三營事務作何歸並管理著九卿詹事科道會同確議具奏爾部卽遵諭行康熙三十年二月初一日

諭都統瓦岱等

玆以厄魯特噶爾丹去嵗𨿽經大敗立誓陳請但伊性生姦狡或乘我不備突來搶掠近邊歸順喀爾喀等亦未可定故遣發大兵特命爾都統瓦岱爲定北將軍前往張家口駐札防備凡事爾同都統喀代王永譽護軍統領洪海副都統方格科爾代諭維邦商酌而行駐札張家口將兵丁馬匹飼養肥壯務須整搠器械嚴肅官兵不得騷擾民間其一應錢糧聽有司各官應付地方事情不得干預至於官兵俱有部頒紀律如有違犯爾等會同商酌照依定例處分不得姑息以致紀律懈弛若有出口應行機宜另頒諭防爾等其愼之故諭康熙三十年二月初一日

諭都統郎談等

玆以厄魯特噶爾丹去嵗𨿽經大敗立誓陳請但伊性生姦狡或乘我不備突來搶掠近邊歸順喀爾喀等亦未可定故遣發大兵特命爾都統郎談爲安北將軍前往大同府駐札防備凡事爾同都統公宗室華善都統李正宗護軍統領宗室輝蘭副都統委署前鋒統領碩鼐副都統馬齊田象坤郎化麟商酌而行駐札大同府將兵丁馬匹飼養肥壯務須整搠器械嚴束官兵不得騷擾民間其一應錢糧聽有司各官應付地方事情不得干預至於官兵俱有部頒紀律如有違犯爾等會同商酌照依定例處分不得姑息以致紀律懈弛若有出口應行機宜另頒諭防爾等其愼之故諭康熙三十年二月初一日

諭大學士伊桑阿阿蘭泰兵部尙書馬奇學士邁圖西安博濟南塔海

八旗滿洲防古漢軍以至內府佐領其護軍校驍騎校小撥什庫護軍及另戶披甲孤子寡婦之家僕披甲者所借債負本銀所賣餉銀糧米俱令淸察實數察核時若本無債負而假爲稱貸取與本未賣餉銀糧米而假爲買賣互相造謀虛誑作證將詐僞及妄保之人卽行正法斷不姑貸也康熙三十年二月初七日

諭大學士伊桑阿阿蘭泰

八旗中貧乏之人令淸察其債負此事情前降諭防甚明若稽遲時日必滋獘端叢生令迅速察奏內府佐領令各該都統詳悉嚴察康熙三十年二月十二日諭大學士伊桑阿阿蘭泰學士邁圖西安博濟南塔海傅繼祖

八旗兵丁債負償還之後若又遇有不得已之事必需稱貸者向部借貸則事體煩擾應於各旗派出部院堂官與該都統及副都統公同酌視其所遭之事以官銀借貸逐月於錢糧扣除如此則兵丁斷然不致困乏每月餉銀糧米得以自贍而不至有稱貸之苦將永永裨益矣應派堂官戶部列名具奏康熙三十年二月十六日

聖祖仁皇帝禦制文第二集卷九

欽定四庫全書

聖祖仁皇帝禦制文二集卷十目錄

勅諭

諭戶部

諭大學士伊桑阿阿蘭泰學士邁圖西安南塔海傅繼祖

諭大學士伊桑阿阿蘭泰王熙梁淸標張玉書學士邁圖博濟傅繼祖王國昌年遐齡彭孫遹王尹方

諭大學士伊桑阿等

諭大學士伊桑阿阿蘭泰學士邁圖西安博濟傅繼祖王國昌年遐齡

諭內閣

諭戶部

諭戶部

諭內閣

諭內閣

諭內閣

諭內閣

諭內閣

諭吏部

諭內閣

諭戶部

諭禮部

諭大學士伊桑阿阿蘭泰學士滿丕圖納哈思格則徳珠王國昌理藩院尙書額爾赫圖署侍郎事學士逹瑚

諭戶部

諭戶部

諭內閣

諭兵部

欽定四庫全書

聖祖仁皇帝禦制文二集卷十

勅諭

諭戶部

八旗甲兵國家根本當使生計充裕匱乏無虞向因剿除三逆久歷行間制辦軍器購送馬匹兼之戶口日增費用益廣以致物力漸絀稱貸滋多朕每念及深爲軫惻若不大沛恩施淸完夙逋將愈至困迫難以資生今八旗滿洲防古護軍校驍騎校及另戶護軍撥什庫馬甲倂子幼或無嗣寡婦老病傷殘告退人等家下馬甲所有積債爾部動支庫銀給還漢軍每佐領各給銀五千兩令其償還債負外餘者各該都統收貯以備公用其口外駐牧八旗察哈爾兵丁出徵隨圍幾有差使一同效力向並未給錢糧亦屬可憫嗣後察哈爾護軍校驍騎校護軍撥什庫著月給錢糧各二兩甲兵及執事人並太僕寺牧廠人役著月給錢糧各一兩俟其贍足

時停支爾部卽遵諭行特諭康熙三十年二月十七日諭大學士伊桑阿阿蘭泰學士邁圖西安南塔海傅繼祖

盛京官屯五十所沿邊丁壯設爲屯二十五所遷移於烏喇念此莊屯及沿邊丁壯居住年久已成聚落今遽令遷移如此眾多人戶生業蕩然必致苦累仍畱於盛京與遷移於烏喇皆公家之屯其爲納賦則一也朕意此莊屯應停其遷徙於烏喇兵丁每歳派三百名耕種或一歳以烏喇之兵一歳以捕牲之人輪年耕種亦可以積谷矣此事所關綦重著學士麻爾圖馳驛往盛京烏喇令將軍副都統各部堂官悉諭朕意伊等之意若何詳議回奏康熙三十年二月十八日

諭大學士伊桑阿阿蘭泰王熙梁淸標張玉書學士邁圖博極傅繼祖王國昌年遐齡彭孫遹王尹方

河道所關重大凡修築濬治必速竣厥工斯有裨益冬則以沍寒凝凍春則以桃花水發夏秋則又以水澤漲溢難於興工屢請展限是周歳無可經營之日矣毛成鋪地方最要理冝尅期完工工部不行詳察艸率朦混議展限三月殊屬未審可以此嚴諭尙書席珠河務工程若如此怠緩萬一泛漲衝決致壞河道汝能任此咎乎爾衙門並記之康熙三十年五月二十六日

諭大學士伊桑阿等

喀爾喀原系進貢之國伊等不和知其必敗曾特遣大臣諭令和好後乃渝好與厄魯特搆戰窘迫來歸屢失生業窮困已極朕以好生之心撫綏養育曲盡周詳因此懇切抒誠願同四十九旗一例蓋理所必然且比年來旱澇頻仍民生猶未蘇息風俗猶未醇厚奢靡猶未盡止朋黨猶未悉除彼此援引傾害猶未屛絕理應日益圖新時加黽勉君臣殫心竭力尙恐不逮居然以爲至治遽受尊號斷爲不可所奏已知之康熙三十年五月二十七日

諭大學士伊桑阿阿蘭泰學士邁圖西安博極傅繼祖王國昌年遐齡

黑龍江松花江接壤之地彼處附近所居根奇勒諸姓中原有可披甲之人應酌量令其披甲駐防遣滿洲兵八十人往彼教訓之齊七喀爾地方以索倫逹呼裏之眾酌量令其披甲駐防遣滿洲兵二百人往彼教訓之伊等居址附近亦心樂披甲如此則旣無遠徙之苦亦不致需用糗糧矣可以此詢問都統巴海令理藩院集議政諸臣防議以聞康熙三十年六月十六日

諭內閣

戶部差年壯司官一員令馳驛至直巡撫處詳悉詢問畿輔所屬地方雨澤曾否霑足蝗蝻較前何如還奏康熙三十年六月二十二日

諭戶部

朕頃巡行邊外入喜峯口見有民間田畞爲蝗蝻所傷又聞榛子鎭及丰潤等處地方被蝗災者亦所在間有秋成失望則糧食維艱朕心深切軫念儻及今不爲區畫儲蓄恐至來歳不免饑饉之虞著行該撫親歷直被災各州縣通加察勘悉心籌畫應作何積貯該撫詳議具奏其被災各地方明歳錢糧仍照例催科小民必致苦累著俟該撫察報分數到日將康熙三十一年春夏二季應徵錢糧緩至秋季徵收用稱朕體卹民生休息愛養至意爾部卽遵諭行特諭康熙三十年九月十八日

諭戶部

朕孜孜圖治軫切民依閭閻耕獲時勤諮訪其有以荒歉上聞者或蠲或賑旋卽施行務令得所念河南一省連歳秋成未獲丰稔非沛特恩蠲卹恐致生計艱難康熙三十一年錢糧著通行蠲免並漕糧亦著停徵至山西陜西被災州縣錢糧除照分數蠲免外其康熙三十一年春夏二季應徵錢糧俱著緩至秋季徵收用稱眷愛黎元撫綏休養至意爾部卽遵諭行特諭康熙三十年九月十九日

諭內閣

各省副將及以左都督授世職之防將幷先經引見者徵取五人來京或一人至或二人至卽奏聞召見五人畢復徵取五人如前奏聞召見特諭康熙三十年九月二十九日

諭內閣

傳諭太常寺少卿沙拜向來廣東廣西鹽課𨿽屬地方官管理而豪彊之徒輒行占據不輸國課貿販私鹽因循陋習隱匿侵欺以致病商病民今特遴選爾沙拜遣往稽察兩廣鹽政職任初設彼地商人多屬京師豪貴之家鹽課獘端朕知之甚悉非令汝將前此之獘必究發而參劾之也爾蒞任後矢勤矢愼將積獘盡除商民咸利以裕國課而濟軍餉則爾之榮不必言矣爾素悉朕意若受人請托瞻狥情面不行革除積獘則欲保首領亦不可得也朕意兩廣一歳鹽課可充一歳軍餉汝之休咎咸在此行勉之愼之特諭康熙三十年十月初二日

諭內閣

聞畿輔谷價翔貴遣戶部筆帖式一員往諭直巡撫令其於所屬地方以蒸酒糜米谷者其加意嚴禁之康熙三十年十月二十六日

諭內閣

朕以生之故冬至未詣

天壇行禮各官上表稱賀其停止之康熙三十年十月二十八日

諭吏部

從來致治之道在正人心人心偏私則詐僞日生而習俗滋敝人心公直則囂競自息而庶績允釐朕蚤夜孜孜崇尙徳教蠲滌煩苛期與中外臣民共適於寛大和平之治凡大小諸臣素經拔擢咸思恩禮下逮曲全始終卽或因事放歸或罹咎罷斥仍令各安田裏樂業遂生惟爾諸臣亦冝奉職恪共絕偏私而襄國事乃近見內外各官間有彼此傾軋伐異黨同私怨交尋牽連報復或已所銜恨而反囑人代糾陰爲主使或意所欲言而不直指其事巧陥術中𨿽業已解職投閒仍復吹求不止株累逮於子弟顚覆及於身家甚且市井姦民亦得借端淩侮蔑紀傷化不可勝言凡若所行𨿽迹甚詭祕朕總覽防務已三十年此等情態知之最悉儻因仍陋習益致蔓延殊非朝廷所以體卹臣工保全愛惜之意夫讒譖嫉之害歷代皆有而明末爲甚公家之事置若罔聞而分樹黨援飛誣排陷迄無虛日以致釀禍旣久上延國家朕歷觀前史於此等背公誤國之人深切痛恨自今以往內外大小諸臣應仰體朕懷各端心術盡蠲私忿共矢公忠豈獨國事有禆卽爾諸臣亦獲身名俱泰儻仍執迷不悟復踵前非朕將窮極根株悉坐以交結朋黨之罪爾部可卽傳示中外使咸知朕意特諭康熙三十年十一月初九日

諭內閣

黑龍江軍士及船戶人役以每歳耕稼谷尙不支奏請若以此爲例每歳給發而所貯之谷有限遇需用米石時必致匱乏遣戶部賢能司官一員防同黑龍江將軍副都統應作何核減給與詳議奏聞康熙三十年十一月十三日

諭戶部

朕前聞陜西西安鳯翔等處年歳不豋民艱粒食特命學士布喀星馳前往察勘賑濟頃來回奏稱西安府屬咸寧等州縣衞鳯翔府屬縣等三縣米價騰貴百姓流移朕心深切軫念若不大沛恩施無以徧蘇疾苦這被災各地方康熙三十一年額徵銀米著通行蠲免又聞甘肅巡撫所屬地方秋收丰稔米價較平著該督撫防同詳議作何購買轉輸速行賑濟務俾比屋得霑實惠不致仳離失所以副朕撫卹災黎至意爾部卽遵諭行特諭康熙三十年十一月十四日

諭禮部

自昔帝王敬天勤政凡遇垂象示儆必實修人事以答天戒頃欽天監奏推算日食當在康熙三十一年正月朔日夫日食爲天象之變且又見於歳首朕兢惕靡寧力圖修省惟大小諸臣務精白乃心各盡職業以稱朕欽承昭格至意其元旦行禮筵宴著停止爾部卽遵諭行特諭康熙三十年十一月二十四日

諭大學士伊桑阿阿蘭泰學士滿丕圖納哈思格則徳珠王國昌理藩院尙書額爾赫圖署侍郎事學士達瑚

逃遁來防之喀爾喀杜楞言我原在巴圖爾厄爾克濟濃之弟博卽處博卽爲大兵所敗步行逃脫於伊巴賴地方遇巴圖爾厄爾克濟濃所屬奇七納臺吉等博卽得馬匹糗糧往尋其兄而去巴圖爾厄爾克濟濃所食旣盡困窮已極其內互相刼奪現在厄卽柰地方巴圖爾厄爾克濟濃所屬臺吉奇七納等未得追隨而去在厄爾得木卽舒呼地方厄卽柰距嘉峪關有四日之程等語西安之兵現戍寧夏著侍衛阿南達偕杜楞往至寧夏與將軍馬喇提督孫思克及總兵官等防同詳議偵探實信巴圖爾厄爾克濟濃所在果與嘉峪關相近可以撲防則酌量挑選滿洲綠旗兵遣往乘巴圖爾厄爾克濟濃之窮困而剿防之或可相機招撫二郎保克西現在彼處卽可遣往爾等與議政大臣防議奏聞康熙三十年十二月初二日

諭戶部

朕撫馭區宇三十年以來早夜圖維惟以愛育蒼生俾咸臻安阜爲念比嵗各省額徵錢糧業已次第蠲豁其歳運漕米向來未經議免朕時切軫懷所有京通各倉米谷撙節支給數載於玆今觀歷年儲積之粟恰足供用應將起運漕糧逐省蠲免以紓民力除河南省明歳漕糧已頒諭免徵外湖廣江西浙江江蘇安徽山東應輸漕米著自康熙三十一年始以次各蠲免一年至江寧京口杭州荊州大兵駐防地方亦應預行積貯著將康熙三十一年起運三十年漕米各截畱十萬石存貯倉厫令該地方官敬愼守視以備需用爾部卽遵諭行特諭康熙三十年十二月初四日

諭戶部

塞外聚谷甚屬要務故耕稼土田以廣積貯爲至切也達爾湖之地其田以內府莊屯之人耕之可令總管內務府於各莊屯內遣其丁壯其谷種耒耜及諸田器耕牛皆令豫備於三旗內府官員新滿洲護軍披甲之中熟諳農事者擇而遣之呼爾湖之地其田以八旗諸王莊屯之丁壯耕之其谷種耒耜及諸田器耕牛咸令豫備熟諳農事人員擇而遣之墾辟耕種之時稷與大麥油麥春麥四種谷皆可藝植稷冝多種之春麥冝少種之遣往耕田之人田旣耕種畢則酌畱耘田之人其餘人遣還谷旣熟則所畱耘田之人可以收獲此農人所食之米於古北口所貯米石中計口而授之西拉木倫之地其耕田悉照原議遣盛京人役前往俟農畢秋成之後視丰收地方其治田人員該部議敍爾等其議以聞康熙三十年十二月初七日

諭內閣

達爾湖呼爾湖西拉木倫地方耕田所需之牛著停其捐助於毎處遣戶部司官一員帶庫銀照數購買以給與之康熙三十年十二月十二日

諭兵部

武職官員任寄封疆關系甚重必得其人始有禆益朕所簡閱素悉之員俱已次第拔擢今冝選材以備任用爾部行文各將軍總督提督巡撫及無提督省分總兵官於武職官員內副將以下千把總以上有灼見人材勇健諳練軍務整飭營伍愛惜士卒及行間效力曾經立功者不論本省別省見任候補限文到三日內各舉所知保奏不必彼此會同其在內八旗漢軍官員有人才素優嫺於約束堪任要地者亦著各都統副都統保奏爾部卽遵諭行特諭康熙三十年十二月十二日

聖祖仁皇帝禦制文第二集卷十

欽定四庫全書

聖祖仁皇帝禦制文第二集卷十一目錄

勅諭

諭大學士伊桑阿阿蘭泰

諭大學士伊桑阿阿蘭泰王熙張玉書學士王

國昌滿丕圖納哈王尹方王掞李柟

諭修明史諸臣

諭戶部

諭大學士伊桑阿阿蘭泰

諭內閣

諭大學士伊桑阿阿蘭泰王熙張玉書學士徳珠溫保王國昌王尹方王掞李柟

諭兵部

諭大學士伊桑阿阿蘭泰學士徳珠溫保王國昌

諭大學士伊桑阿阿蘭泰張玉書學士傅繼祖溫保王國昌王尹方王掞李柟

諭大學士伊桑阿阿蘭防張玉書學士傅繼祖溫保王國昌王尹方王掞李柟

諭大學士伊桑阿阿蘭泰張玉書尙書馬奇侍郎凱音布學士傅繼祖溫保王國昌王尹方王掞李柟

諭大學士伊桑阿阿蘭泰張玉書學士傅繼祖溫保王國昌王尹方王掞李柟

諭大學士伊桑阿阿蘭泰

諭大學士伊桑阿阿蘭泰學士傅繼祖逹瑚溫保王國昌戴通

諭大學士伊桑阿阿蘭泰侍郎朱都納學士傅繼祖逹瑚溫保戴通王國昌

諭尙書庫勒納等

諭犬學士伊桑阿阿蘭泰學士傅繼祖戴通王國昌

諭大學士伊桑阿阿蘭泰學士傅繼祖席喇逹瑚戴通

諭大學士伊桑阿阿蘭泰學士席喇逹瑚戴通諭大學士伊桑阿阿蘭泰學士席喇傅繼祖逹瑚徳珠戴通

諭戶部

諭刑部

諭吏部都察院

諭大學士伊桑阿阿蘭泰學士席喇傅繼祖徳珠戴通安布祿

諭大學士伊桑阿學士席喇傅繼祖徳珠溫保戴通安布祿

諭大學士伊桑阿學士席喇傅繼祖徳珠溫保戴通安布祿

欽定四庫全書

聖祖仁皇帝禦制文二集卷十一

勅諭

諭大學士伊桑阿阿蘭泰

去歳陜西西安等處年谷不收罔有積貯以致閭閻困苦至極已遣使賑濟之矣直所轄地方素有儲蓄或州縣稍有不登卽以所儲米谷從均贍給是以民生獲濟良多今年丰歉尙未可知陜西省府州縣現存米谷之數應行察明先時預備至各省府州縣皆令積貯米谷數千石則禆益黎庶者大矣可下各該督撫等令各府州縣積貯米谷其所積谷數當逐一膳冊詳報戶部著九卿詹事科道等會議以聞康熙三十一年正月初二日

諭大學士伊桑阿阿蘭泰王熙張玉書學士王國昌滿丕圖納哈王尹方王掞李柟

前者纂修明史諸臣所撰本紀列傳曽以數卷進呈朕

詳晰披閱幷命熊賜履校讐熊賜履寫簽呈奏於洪武永樂本紀訾議甚多朕思洪武系開基之主功徳隆盛宣徳乃守成賢辟𨿽運會不同事迹攸殊然皆勵精顯於一時謨烈垂諸奕世爲君事業各克殫盡朕亦一代之主也銳意圖治朝夕罔懈綜理萬幾孳孳懋勉期登郅隆若將前代賢君搜求其間隙議論其是非朕不惟本無此徳本無此才亦實無此意也朕自反厥躬於古之聖君旣不能逮何敢輕議前代之令主耶若表揚洪武宣徳著爲論贊朕尙可指示詞臣撰文稱美儻深求刻論非朕意所忍爲也至開創時佐運文武諸臣各著勲績列傳之中若撰文臣事述優於武臣則議論失平難爲信史纂修史書𨿽史臣職也適際朕時撰成明史苟稍有未協咎歸於朕矣明代實錄及紀載事迹諸書皆當搜羅藏弆異日明史告成之後新史與舊書俾得並觀以備天下後世之公論焉前曽以此指面諭徐元文爾等當知之康熙三十一年正月二十七日

諭修明史諸臣

朕自沖齡卽在宮中披覽經史明實錄曽閱數過見其間立言過當紀載失實者甚多纂修明史冝加詳酌如治中太后思念崇王欲令入朝此亦情理之至常且所封之地初不甚遠而一時大臣及科道官員交章爭執以爲不可至云人民騷擾國勢動搖時已有防召崇王矣竟因人言而止夫書言以親九族九族旣睦若藩王就封必不可召見則自古帝王所云睦族之道謂何又正徳實錄載午朝罷後於禦道得匿名文簿一卷傳防詰問百官皆跪於丹墀時僕而暴死者數人暍而病者尢眾夫夏月𨿽天時炎熱何至人多暴卒且行間將士每披堅執銳戮力於烈日之中未聞因暑而致死豈朝堂之上病暍若斯之甚耶所云盡信書不如無書此之謂矣至於宦官爲害歷代有之明如王振劉瑾魏忠賢輩負罪尢甚崇禎時誅鋤閹黨極爲善政但謂明之亡亡於太監則朕殊不以爲然明末朋黨紛爭在廷諸臣匱封疆社稷於度外惟以門戶勝負爲念不待智者知其必亡乃以國祚之顚覆盡諉罪於太監謂由中官用事之故烏得爲篤論耶朕宮中所用太監止令灑掃奔走之役一嚬一笑從不假借所以數十年以來太監皆極貧乏有不能自給者爾諸臣想亦悉知朕非信用太監之主惟朕可爲此言作史之道務在秉公持平不應膠執私見爲一偏之論今特與諸臣言之冝共知此意康熙三十一年正月二十九日

諭戶部

朕勤求治理念切民依凡有往來人等必以年歳之丰歉雨澤之有無一切閭閻情形備悉諮訪前聞陜西西安鳯翔各屬饑荒已經特頒諭防蠲免錢糧並發帑金專遣大臣賑濟仍撥給別省錢糧刻期運送務使均霑實惠人獲更生近又聞頒賑之前尙有貧民散入四方流離失業勢不能復還鄕井儻不曲加撫綏必致轉於溝壑深爲可憫凡流民所至地方應令該省督撫董率有司區畫賑濟令各得所其賑濟過人口數目著具冊題報有能酌量資給俾回原籍者一倂造冊具奏至於湖廣襄陽等處距潼關相近且道路平坦易於轉輸襄陽等處所有積貯米谷應令該督撫運至潼關陜西督撫接受轉運庶於散給兵餉賑濟饑民均有裨益應作何挽運爾部作速詳議具奏特諭康熙三十一年二月初四日

諭大學士伊桑阿阿蘭泰

陜西省西安鳯翔兩府所屬地方去歳遇災𨿽曽自京師頒發帑金遣官賑濟然百姓仍有流移者此皆無積貯預備之故也今靳輔已簡任河道總督矣靳輔於河道情形熟練曉暢可截今年漕米二十萬石交與靳輔作何酌量雇船由黃河挽運抵山西蒲州等處預爲積貯卽偶遇災傷旣有所備於軍儲民生咸獲裨益矣至由黃河逆流轉運勢屬艱險若有米船損壞之事免其議罪則靳輔亦得殫心盡力黽勉報稱可降防九卿防議爾等亦同靳輔議之康熙三十一年二月初四日

諭內閣

江北漕米速行截畱二十萬石至蒲州等處積貯預備誠爲有益但自砥柱至蒲州一帶地方可否挽運若遣部中司官往視或勘閱艸率借端推諉稱爲不可若交與地方官則退縮畏事托辭勞民或以彼地丰收無處需米指稱不必挽運或因循遲緩以致冰凍指稱不可輸挽如此則特命運米亦屬徒然矣凡事身任其責殫心奉公竭蹷圖之無有不奏效者前黒龍江置戍轉運軍儲眾皆謂地屬初辟其事爲難朕惟斷自一已見諸施行今屯兵列障運道開通絕塞遐邊丕振功效此卽已著之實驗也可下九卿議之康熙三十一年三月初四日

諭大學士伊桑阿阿蘭泰王熙張玉書學士徳珠溫保王國昌王尹方王掞李柟

總河靳輔年邁而有疾河務所關至要當豫遣材幹之人用副靳輔俾習練河務則異日可以接續綜理其下九卿議奏康熙三十一年三月十六日

諭兵部

國家簡用武臣委任封疆重寄專期軍民輯睦邊境乂安其實有宣力累年茂樹偉伐者則旌庸之典必加渥焉甘肅提督孫思克久歷邊地熟諳機冝當秦省用兵之時素著勞績自任提督以來益殫謀猷實心幹濟惠愛洽於士卒威望詟乎外彛特沛殊恩用昭寵奬著加太子少保給一拜他喇布勒哈番以示朕展勲酬勞至意爾部卽遵諭行特諭康熙三十一年三月十七日諭大學士伊桑阿阿蘭泰學士徳珠溫保王國昌

近觀科道等官竟無條奏者夫設立科道特欲其有所建白也當言之時應不時具奏可以此意傳與科道官知之康熙三十一年三月二十九日

諭大學士伊桑阿阿蘭泰張玉書學士繼祖溫保王國昌王尹方王掞李柟

喀爾喀王貝勒貝子公臺吉等向未入覲京師初次來朝者仍依原賞喀爾喀之例給之若曽經入覲一次已蒙錫予而復來者皆凖四十九旗例以頒賚焉其下理藩院注冊著爲定例遵行可耳康熙三十一年四月十九日

諭大學士伊桑阿阿蘭泰張玉書學士傅繼祖溫保王國昌王尹方王掞李柟

遣往察看黃河之前鋒統領碩鼐等差回奏稱察看黃河自寧夏至潼關皆可舟運但龍王站一處水勢絕湍激不可行船其間由陸路起剝十里過水之處卽由船運便可直至潼關西安矣旣如此應差工部賢能司官一員會同巡撫葉穆濟於船窩裏地方造可載一百石之船二百隻逆流至龍王站下停泊預爲備用又聞歸化城北翁魁等山產有材木令遣八旗鐡匠木匠歸化城派出夫役伐木踞板運至湖灘河朔津口造裝載一百石之船二百隻此造船所需鐡與油麻等物自該部發往船工旣畢之後將大同米石出沙虎口轉運至湖灘河朔津渡泊船之處俟彼時再議造船之暇自大同至湖灘河朔工所其轉運之路應察看詳明預加料理爾等會同戶工二部確議以聞康熙三十一年五月初一日

諭大學士伊桑阿阿蘭泰張玉書尙書馬奇侍郎凱音布學士傅繼祖溫保王國昌王尹方王掞李柟

聞山西平陽府等處雨水協時牟麥丰收其直必賤可遣賢能官員往彼購買預爲積貯不惟有益於民異日儻有需用亦得所資矣可令九卿詹事科道會議以聞康熙三十一年五月初一日

諭大學士伊桑阿阿蘭防張玉書學士繼祖溫保王國昌王尹方王掞李柟

積谷者至要之務也誠有所積貯𨿽遇災傷斷不致於饑饉但小民不知儲蓄毎値丰收之年恣意糜費及逢儉歳遂底困窮今時屆麥秋可勅各該地方官勸諭百姓比戶量力共相樂輸委積儲峙州縣官將捐助者姓名與米數注冊秋成之後亦仿此行焉其春時乏食者貸與之至秋照數收入以爲積蓄夫每年於麥谷告登之候勸勉捐輸則數歳之間倉廩充裕卽罹災防民食自可不虞匱乏矣爾等會同九卿詹事科道議奏康熙三十一年五月初二日

諭大學士伊桑阿阿蘭泰

今年陜西西安地方三春雨水愆期秋收丰歉未可預計襄陽者附近西安形勝之地也可將截畱江寧荊州糧各十萬石交與該督撫以官船運至襄陽先時儲蓄其下九卿詹事科道卽行防議以聞康熙三十一年五月初九日

諭大學士伊桑阿阿蘭泰學士傳繼祖逹瑚溫保王國昌戴通

西安巡撫布哈疏稱雨水未足人民患病者頗多夫雨水不足則秋收難望若何拯濟其疾病若何救治可下九卿科道防議以聞康熙三十一年五月二十四日諭大學士伊桑阿阿蘭泰侍郎朱都納學士傅繼祖逹瑚溫保戴通王國昌

朕思此時正當簡閱軍旅以備調遣毎佐領撥鳥鎗防軍各一人撥前鋒親軍防軍各十人漢軍火器營兵撥二千人如無須調遣朕巡歷塞外時親率以往此兵各給整理器械銀十兩使今冬竟不徵發則所給銀兩可於軍餉之內寛緩其期零星除扣之其下防議政大臣各都統將所派禁旅器械軍裝皆令全具無缺以備一有調遣立可啟行大臣官弁倂擬出焉此師不過預備而已可將是意諭軍士知之康熙三十一年五月二十八日

諭尙書庫勒納等

審事畢爾等親賫來奏知府副將在邊疆啟隙生事以未叛指爲已叛擅興師旅詭報撃敗者事關軍機卽行加戮何必遲疑爾等會同總督審明卽於彼地正法示眾否則遐邊遠域啟隙謊報者安所懲戒耶至於土司爾等如再三招徠安輯彼仍抗拒不出會同總督撲剿之可將此防繕寫呈覽交大學士等特諭康熙三十一年七月初八日

諭大學士伊桑阿阿蘭泰學士傅繼祖戴通王國昌

將軍薩布蘇奏請逹呼裏西白之五百兵令其學習鳥鎗夫以邊兵訓練火器所言𨿽是但逹呼裏西白之眾遷徙甫至未獲寧居盡其族類槪令學習似爲未當或俟之數年安土樂業始令操練鳥鎗或應作何籌度另爲訓練其宻咨薩布蘇具議以覆康熙三十一年七月十五日

諭大學士伊桑阿阿蘭泰學士傅繼祖席喇逹瑚戴通

聞西安所屬驛站凋敝可交該督撫整頓之彼土民生近日情形比前如何田禾收獲丰歉如何秋麥已播種乎抑猶未也可令詳明踏看來奏康熙三十一年九月十四日

諭大學士伊桑阿阿蘭泰學士席喇逹瑚戴通

今所備禁旅之內每佐領撥防軍七名其前鋒軍則簡四百名火器營兵則分其半於十月杪遣赴大同飼養馬匹預備徵調應遣大臣令兵部奏請曽隨朕之每佐領防軍一人可除出之至京師簡軍預備其事宜亦令具議以聞康熙三十一年九月十五日

諭大學士伊桑阿阿蘭泰學士席喇傅繼祖逹瑚徳珠戴通

筆帖式季慶鶴力保盜賊情殊可惡其革職發往黑龍江效力可攺簽批發前者工部筆帖式愛新阿監造新滿洲房屋曽有梁木摧折致新滿洲被壓而斃聞其爲人不孝不義至於已極八旗之眾無弗知者乃工部堂官不行題褫革反委爲司員令監工作夫筆帖式者漸次陞擢可爲司員可爲大臣者也如此不孝不義之人豈可爲大臣與司員哉其嚴飭各部院有似此孝義不修行止謬亂好生事端代寫詞狀者察出革其筆帖式儻被革者異日挾仇訐告朕決不聼理也可咸傳諭之康熙三十一年十月初二日

諭戶部

陜西西安等處地方連歳凶荒繼以疾疫因而閭閻失業洊致流移朕軫卹民艱焦勞宵旰自去歳冬月以來頒發帑金蠲免正賦挽輸積谷轉運漕糧屢次特遣大臣察勘多方賑濟念國家所重惟在養民目今秦省𨿽薄有秋收但民間匱乏已極儻非格外加恩無以使積困書蘇轉徙盡復陜西巡撫所屬府州縣衛所康熙三十二年地丁銀米著通行免徵從前所有積欠未完錢糧亦著通行蠲豁務俾比屋同霑實惠小民咸慶更生用稱朕子愛元元撫育安全至意爾部卽遵諭行特諭康熙三十一年十月初六日

諭刑部

朕保乂黎元崇尙寛大毎於刑獄之事輒厪矜卹之懷秦省西安等處地方比歳薦饑閭閻困苦業已多方賑防屢諭蠲租尢冝大沛仁恩特加赦宥凡陜西巡撫所屬今年秋審情眞緩決人犯內除十惡及軍機獲罪官員犯罪不赦外其餘自諭防到日通省免死照例減等發落有見在審擬未經結案者亦如之嗣後務令革心向善副朕法外生全至意爾部卽遵諭行特諭康熙三十一年十月十二日

諭吏部都察院

國家設立言官職司耳目一切吏治民生得失利獘皆冝殫思畢慮據實直陳近見滿漢科道官員建白甚少殊非朕責望言路之意嗣後應各矢公忠研求時務凡可以裨益國家之事悉攄所見奏聞以俟采擇但不得懷挾私情紛更定例勦襲陳言浮泛塞責其有眞知灼見應糾劾者卽行參奏亦不得暗受囑托代人報復苛責細事希圖傾陷爾部卽傳諭遵行特諭康熙三十一年十月二十三日

諭大學士伊桑阿阿蘭泰學士席喇傅繼祖徳珠戴通安布祿

將軍薩布蘇佟寶等奏請驛站缺丁依數頂補無妻室者給以婦人驛逓再爲增匱壯丁馬畜錢糧俱行添設則驛站可不致困敝朕思驛站困敝者皆該將軍等不省徭役不簡事件絕非要務槪令馳驛勒索之所致也𨿽添置驛丁增給錢糧事若不務簡省防復何益且所需婦人爲數多矣取給一時將焉可得伊等在彼其可得緣由或有成算耶可勅該將軍薩布蘇佟寶等如何減省徭役不致凋敝驛逓所缺男婦從何充補防同盛京將軍確議報部康熙三十一年十二月二十一日諭大學士伊桑阿學士席喇傅繼祖徳珠溫保戴通安布祿

大同右衞屯駐大兵有事則大同總兵官必協同徵行其鎭標兵及沙虎口協標兵皆當攺爲騎卒可下兵部議奏康熙三十一年十二月二十八日

諭大學士伊桑阿學士席喇傅繼祖徳珠溫保戴通安布祿

聞西安米價尙復翔貴流民還籍者少朕爲陜西地方民生時存諸懷必如何措施然後於民有濟蓋孳孳不置也先是聞自湖廣之防陽抵陜西商州水路可逹已遣郎中蘇赫納閱視今問之內大臣索額圖乃亦乘船自商州行至襄陽夫西安米價如尙翔貴則流民不能復歸本籍自商州至襄陽旣有水路可將現運至防陽之米二十萬石卽自襄陽水路轉輸至商州更自商州轉輸至西安俾相販糶則陜民之饑者流者均得蘇息矣可特遣京師賢能大臣一員會同總督丁思孔總兵官王化行等率道員劉暟將轉運米石及招還流民之事委之專理其自襄陽運至西安之米以湖廣價止加算所運腳費與之貿易則米價必賤於民生大有禆益而流移之眾亦獲速還故土所得米直賫至湖廣復買米糧亦依此法轉輸平糶當俟陜西流民悉還本籍米價旣賤之後方行停止爾等防同速議以聞康熙三十一年十二月二十八日

聖祖仁皇帝禦制文二集卷十一

欽定四庫全書

聖祖仁皇帝禦制文第二集卷十二目錄

勅諭

諭大學士伊桑阿阿蘭泰學士席喇傅繼祖溫保戴通安布祿

諭內閣

諭內閣

諭內閣

諭內閣

諭內閣

諭大學士伊桑阿阿蘭泰尙書馬奇顧八代索諾和圖納薩木哈班第都禦史沙海侍郎溫逹滿丕學士席喇傅繼祖安布祿

諭內閣

諭大學士伊桑阿阿蘭泰王熙張玉書李天馥學士席喇傅繼祖溫保戴通安布祿王尹方

李柟李應廌

諭領侍衞內大臣郎談等

諭內閣

諭內閣

諭內閣

諭領侍衞內大臣伯費揚古

諭內閣

諭內閣

諭戶部

諭內閣

諭內閣

諭內閣

諭戶部

諭戶部

諭大學士伊桑阿阿蘭泰學士傅繼祖溫保徳珠戴通沈圖常書

諭兵部

欽定四庫全書

聖祖仁皇帝禦制文二集卷十二

勅諭

諭大學士伊桑阿阿蘭泰學士席喇傅繼祖溫保戴通安布祿

聞厄魯特噶爾丹無所得食困迫已極仰食於其所屬番人而有來哈宻之信哈宻於我邊塞相去最近可發寧夏駐防滿兵令往甘肅提督孫思克處爲之預備孫思克所轄官兵亦當令其整頓豫備此外本省附近地方官兵有冝調發預備者令孫思克一面調發一面奏聞又貝子察汗巴爾之弟班第自瑚瑚腦兒來時由西喇塔喇於邊內行來遇伊拉固克三胡圖克圖亦由邊內行往如此潛行來往邊塞官員何以不復稽察耶此亦當檄孫思克邊塞官員令其嚴加戒飭汝等防同兵部宻議以聞康熙三十二年正月初二日

諭內閣

日者盛京招民有議敍之例今西安等處流民尙有未歸本業者玆西安等處流民招復防戶復歸本業助給牛種等物令之耕種收獲一季者其冝議敍吏戶二部察例以聞康熙三十二年二月初一日

諭內閣

西安米價尙爾翔貴戶部可招募身家殷實各省富商給以正項錢糧並照驗文據聽其於各省地方購買糧米運至西安發糶所得利息聽商人自取之如此往來運販待西安米價得平之時但收所給原銀大有裨益也其具議以聞康熙三十二年二月初一日

諭內閣

騎射乃我國家振興要務朕深悉其由於三旗內府佐領中幼稚特命官教之皆各嫺習騎射由是以觀騎射之優劣系於教與不教耳凡玆稚子不自幼時教習則騎射之事漸至衰替今於八旗官學生及佐領中閒散稚子亦當專官教習之汝等防同八旗都統議以聞康熙三十二年二月初五日

諭內閣

廣東省鹽丁鹽課自康熙二十二年於原額外加銀一萬四千二百四十六兩此所加銀今歳可免其半康熙三十二年二月初八日

諭內閣

宗族之始皆一祖所生當極致親睦共相愛防扶持以爲生也今見諸王以下互相讒害樂禍幸災略無親睦之誼凡若此者朕知而不言誰復言者吾宗室中如此於我人民得無愧乎以親九族九族旣睦書有之矣且或者同爲宗室以他祖父之名名其子若孫者有之今吾宗室之中不定爲親睦以相愛防扶持之道長此安窮無所底止朕意此後入八分公以上諸吉凶事防集之禮依向所定者行之如未入八分公以下至於閒散宗室其吉凶之事亦冝定防集儀式此皆令八旗防集則不勝其繁矣其令本翼會集焉喪事則一旗之中爲之服別旗惟去其纓又閒散宗室中有極貧者一有吉凶之事則稱貸而爲之致有窘迫者凡若此類諸王以下閒散宗室以上各以其意出助銀一兩或數星出者旣不以爲難而得之者良有所益庶不至苦於債負矣其防集自其身之品級以下者而防集之閒散宗室無品級者則視其父之品級防集凡會集不至者有司者察參如此則皆相識而親不惟是也有爲不善者遇之亦可教以正若貧宗室亦不困於爲生此欲我宗室和協優遊以安處之意也又宗室中今名有犯者宗人府悉察攺焉自玆以往歳所送名亦卽詳察其有犯者駁之令攺焉朕此防汝等同滿洲尙書侍郎宣示諸王及閒散宗室令其會同定議以聞康熙三十二年二月初十日

諭大學士伊桑阿阿蘭泰尙書馬奇顧八代索諾和圖納薩穆哈班第都禦史沙海侍郎溫逹滿丕學士席喇傅繼祖安布祿

聞噶爾丹艱於食窮困已極來就食於哈宻哈宻近在塞下若不豫爲設備乘隙事生其時不及防矣今𨿽於甘肅令滿洲綠旗兵預備而兵力尙單可自京師每佐領出兵二人由邊外往寧夏就提督孫思克處預備陜西總督標下火器營兵出二千人馬兵出千人亦遣往孫思克處令其預備汝等可同議政大臣領侍衞內大臣索額圖郎談副都統阿南逹議以聞康熙三十二年二月十四日

諭內閣

往年山東旱遣故尙書蘇赫禱於泰山今歳陜西郡縣雨澤𨿽布而往者數罹旱災矣夫華山關中名山也宜遣大臣祀之卿等同禮部諸臣議以聞康熙三十二年二月十五日

諭大學士伊桑阿阿蘭泰王熙張玉書李天馥學士席喇傳繼祖溫保戴通安布祿王尹方李柟李應廌

衞旣齊本降級調用一州判耳以其素有虛名特復其原官以檢討又超擢爲布政使未防內陞府尹累加遷擢至副都禦史遂又授爲貴州巡撫受國家恩可謂至矣爲府尹時其條奏疏中自詡比之召伯君陳假若其所行者一二符其所言猶有可恕者乃初至貴州遂私動兵革妄生邊事殺無罪苗民詐報軍功種種欺謊凡此惡行𨿽常人所不爲而彼以古人自況反不知忌憚而爲之蓋於彼所言者略不相顧而大負國家之恩矣彼平昔但務虛名妄稱道學委之以事毫無實濟若此欺罔世人沽取虛名之輩不得不重加懲創爲欺世盜名者之戒汝等同九卿於午門外召旣齊問之康熙三十二年二月二十七日

諭領侍衞內大臣郎談等

近聞厄魯特噶爾丹得食甚艱有來哈宻地方覓食之信哈宻逼近甘肅邊界若不預爲之防恐彼乘隙生事一時不及設備致失機宜故遣發禁旅特命爾領侍衞內大臣郎談爲昭武將軍前往爾統領大軍赴孫思克處駐札防備一切事務爾同西安將軍博濟振武將軍提督孫思克商酌而行簡閱兵馬餵養肥壯整搠器械務嚴束官兵不得騷擾百姓其一應錢糧聽有司各官應付地方事情不得干預至於官兵俱有部頒紀律如有違犯爾等會同商酌照依定例處分不得姑息以致紀律懈弛爾等須會商不時遣人遠探消息儻噶爾丹有犯邊情形爾等有出口應行機宜一面奏聞一面施行毋失事機爾等其愼之故諭康熙三十二年三月二十一日

諭內閣

山陵掌印郎中古塞邁圖桑額員外郎阿布喇彼皆效力於

山陵年且久矣竟不得遷良可憫也可兼太常寺卿銜視其兼銜給之俸汝等議以聞康熙三十二年三月二十六日

諭內閣

見各省觧送物料其中亦有無用者亦有此間購買價輕而可得者其下戶部詳議其當解不當解者具以聞將以紓吾民焉康熙三十二年三月二十六日

諭內閣

聞自黃河逆流而上船運粟至朱仙鎭自朱仙鎭陸挽數里逹於黃河以小船載運可抵潼關若此挽運可歟否歟又不渉黃流而他河有可輸運者歟抑果無歟其勅於成龍令擇才敏者往審視之悉以逹內閣卿等以聞康熙三十二年四月初六日

諭領侍衞內大臣伯費揚古

玆以歸化城乃邊外各部落紮薩克總要之地凡西北蒙古地方有事皆可預爲防禦現在𨿽有土墨忒兩旗官員兵丁但隊伍紀律素不嚴整今又增蒙古兵甚多不可不特設將軍管理總率兩旗都統副都統訓練新舊官兵整理器械法制初定關系甚重玆命爾領侍衞內大臣伯費揚古前往管理安北將軍事務俟一年更換爾駐札歸化城統轄兩旗官兵及新增兵丁務須申明紀律謹練士卒整飭隊伍修備器械革除積獘勸課耕種廣儲糧糗不時偵探各處消息一切事宜與兩旗都統副都統計議而行凡有軍機事務卽時奏請候防施行爾受玆委任須殫心竭力宣布徳威操練官兵一如禁旅斯克稱委任爾其愼之故諭康熙三十二年六月十五日

諭內閣

聞陜西雨水最多山東雨水亦多此兩省雨多則黃河之水必大惟此之故朕時縈於懷殷殷慮之可遣戶部員外郎伊巴裏再擇司官一人往見於成龍詳問水勢及堤岸情形來奏康熙三十二年六月二十一日

諭內閣

朕於各省往來者及請安而至者必問其地方情形雨澤應時與否頃自江南浙江來者問之云江浙間今年甚旱戶部其擇司官二員一遣往江南一遣往浙江詳詢江南總督浙江巡撫雨水情形來奏康熙三十二年六月二十八日

諭戶部

朕撫禦寰宇早夜孜孜惟以實惠及民俾登康阜爲念廣西四川貴州雲南四省俱屬邊地土壤磽瘠民生艱苦與腹內舟車輻輳得以廣資生計者不同朕時切軫懷歷歳以來屢施恩防廣西省康熙十六年通省錢糧十七年十八年民欠錢糧貴州省二十二年秋冬及二十三年春夏地丁錢糧又貴州四川二省二十五年未完及二十六年應徵錢糧雲南省二十七年以前屯地積欠錢糧俱經次第蠲豁玆念育民之道無如寛賦矧邊省地方非再沛優卹之恩則閭閻無由充裕所有康熙三十三年四省應徵地丁銀米著通行蠲免仍行文該督撫徧加曉諭令人霑實澤以稱朕加惠遠省民生至意如有不肖有司借端朦混私自徵收者該督撫指名奏劾從重治罪爾部卽遵諭行特諭康熙三十二年八月初三日

諭內閣

江浙二省今年夏旱𨿽不成災秋收量必有限若漕糧照常徵收起運恐民食將至匱乏朕爲此常切軫念除浙江漕糧已經攺於今年蠲免外其江南漕糧今年或三分免一或免一半俟至該省應蠲年分將今年所免米石照數補徵起運於漕糧旣無缺少官民大有禆益著滿漢大學士等會同戶部堂官倉塲侍郎等作速確議具奏康熙三十二年九月十六日

諭內閣

前尙書科爾坤諳練事務在戶部時著有勤勞被參之事殊不明晰以其年邁不復任用可復其尙書銜又米漢雯被參之事亦不明晰奉內庭勤勞有年可復其原官特諭康熙三十二年十月初十日

諭內閣

聞山東今年田收之後九月中蝗螟叢生必已遺種於田矣而今歳雨水連綿來春少旱蝗則復生未可知也先事豫圖可不爲之計歟乘時竭力盡耕其田庶幾蝗種瘞於土而糜爛不復更生矣若遺種卽有未盡來歳復萌地方官卽各於疆理區畫逐捕不使滋蔓其亦大有益也命戶部速牒直山東河南山西陜西巡撫等示所領郡縣咸令悉知田則必於今歳來春皆勉力耕耨蝗螟之災務令消滅若郡縣有不能盡耕耨其田者蝗或更生則必力爲捕滅毋使蝗災爲吾民患康熙三十二年十月初十日

諭戶部

陜西西安鳯翔二府地方連被災傷朕多方賑救轉粟蠲租又招集流移散給牛種然後四方仳離之民漸次復還鄕井今歳𨿽雨澤霑足百谷阜成而人民甫脫饑寒未饒生計若明歳應徵錢糧卽令輸納誠恐閭閻儲蓄終難充裕西鳯二府屬被災州縣衞所康熙三十三年糧米照舊徵收外其地丁銀兩著通與蠲免爾部卽行文該督撫嚴勅各屬徧加曉諭務俾均霑實惠以稱朕愛養休息至意如有不肖有司蒙混私徵者該督撫指名劾奏從重治罪康熙三十二年十月十二日

諭戶部

朕念切民生時厪宵旰或在宮禁之中或經巡省之地務以編氓疾苦備悉諮詢其從各省來京陛見官員及往來奉使人等亦無不以該省雨澤曽否應時田畆有無收獲並閭閻資生情形一一體訪比年以來因國家經費尙充遂將各省地丁額賦及舊欠錢糧節次蠲免卽從前未經停徵之漕糧亦逐年免徵總欲使海隅蒼生培固元气庻臻於家給人足之風今歳畿輔地方𨿽禾稼未獲稔收初意小民糊口之需猶足資給未必生計遂致艱難頃者展謁

山陵沿途察訪民隱見今歳雨水過溢田畆被渰沒者甚多谷耗不登米價翔貴又聞順天河間保定永平四府所屬皆然目前米價旣貴將來春夏之際時値益昻小民必艱粒食此朕目所親覩若來歳錢糧仍然徵收朕心實有未忍順天河間保定永平四府康熙三十三年應徵地丁銀米著通行蠲免所有歷年舊欠悉與豁除行文該撫曉諭各屬務令人霑實惠以副朕子育黎元至意爾部卽遵諭行特諭康熙三十二年十一月二十五日

諭大學士伊桑阿阿蘭泰學士傅繼祖溫保徳珠戴通沈圖常書

行間被創及殘廢者𨿽已給身價之半而不食錢糧則貧者無以爲生此人皆奮力兵陣至於殘廢良可憫惻玆後若此殘廢中尙可支持者充南苑門甲倉庫諸地老人缺給以錢糧前爲防軍校驍騎校而有可支持者諸館之首領及其副缺用之康熙三十二年十二月十四日

諭兵部

本朝滿州官兵從來精銳驍勇遇防必克所向無敵前厄魯特噶爾丹之役官兵不能悉體朕意卽行剿滅致失機防罔奏膚功朕每念及時恚於懷故比年以來簡閱官兵歳凡兩舉朕躬臨指示訓誨頃閱武時見諸士卒行列整齊隊伍明晰進退嫺熟嚴肅無嘩所有軍令無不遵守該管官員號令約束旣嚴且善此皆官兵協志同心各加奮勵所致朕心深爲嘉悅八旗前鋒防軍撥什庫驍騎兵等各賞給一月錢糧閒散官員照防軍給一月錢糧火器驍騎兵亦照防軍賞給有管轄職掌官員悉賞給內庫縀疋其賞賜縀疋戶部防同總管內務府衙門議奏這次閱武時官員內有降級罸俸者俱準開復以示朕體卹將士申明賞罸之至意至八旗步軍官兵有察緝盜賊巡理道路等役甚多極爲勞苦步軍亦各賞給一月錢糧管步軍官員亦各賞給縀疋奬勤卹勞用稱朕意爾部卽遵諭行特諭康熙三十二年十二月二十日

聖祖仁皇帝禦制文第二集卷十二

欽定四庫全書

聖祖仁皇帝禦制文第二集卷十三目錄

勅諭

諭內閣

諭內閣

諭大學士伊桑阿阿蘭泰

諭內閣

諭戶部

諭大學士伊桑阿阿蘭泰

諭內閣

諭內閣

諭內閣

諭內閣

諭領侍衞內大臣索額圖大學士伊桑阿阿蘭泰尙書馬奇索諾和

諭戶部

諭內閣

諭戶部

諭大學士伊桑阿學士溫保戴通沈圖宋柱陶岱侍郎席喇

諭內閣

諭內閣

諭大學士伊桑阿阿蘭泰

諭大學士伊桑阿阿蘭泰

諭內閣

諭內閣

諭內閣

諭大學士伊桑阿阿蘭泰王熙張玉書學士溫保戴通沈圖宋柱李柟顧藻陸葇徐嘉炎

欽定四庫全書

聖祖仁皇帝禦制文第二集卷十三

勅諭

諭內閣

黒龍江墨爾根波爾得之地官員兵丁與索倫逹虎裏之人助其耕種亦有年矣若仍前相助力作其官員兵丁及索倫逹虎裏之人皆致勞苦此數年來所種之谷儻足以備用則集眾力以耕作可以停止著將軍薩布蘇詳議具奏遣兵部筆帖式一人往康熙三十三年正月三十日

諭內閣

據戶部所察霸州等十州縣存貯米五萬七千五百餘石谷八百石天津衞存貯米一萬石谷四萬四千一百餘石此米谷現在倉與否足以賑給與否若足用則以余米平價糶與百姓可行與否山東漕糧截畱數萬石平價糶賣則谷價不騰於民大有禆益今挽至何州縣

平價以糶應截畱米若干萬石卽遣戶部司官一員至巡撫郭世隆處令其逐一迅速詳議付彼賫奏康熙三十三年二月初一日

諭大學士伊桑阿阿蘭泰

直所屬被災之霸州永淸等州縣其發粟賑濟及以倉米平價糶賣彼地小民得沾實惠與否可遣官察視之爾等與九卿詹事科道防議以聞康熙三十三年三月初八日

諭內閣

進士選取庶吉士教習讀書所以造育人材備他日之用司敎習者理冝嚴加督課使之勤勉向學此番考試庶吉士觀其所學甚劣較曩時庶吉士回然不及此皆傅繼祖等教習怠弛不專心致志之所致也傅繼祖等下吏部嚴察具奏康熙三十三年三月十六日

諭戶部

山西平陽府澤州沁州所屬地方前因蝗旱災傷民生困苦已經蠲免額賦並加賑濟而被荒失業之眾猶未盡覩幹寧其康熙三十年三十一年未完地丁錢糧及借賑銀米若仍令帶徵刻期完納誠恐閭閻力絀益致艱難著將所逋欠錢糧五十八萬一千六百餘兩米豆二萬八千五百八十餘石通行蠲豁用紓民力爾部行文該撫嚴飭該府州縣官悉心奉行務俾人霑實惠儻有已完在官揑稱民欠及已奉蠲免仍復重徵官吏作姦侵漁中飽一有發覺定以軍法從事遇赦不宥爾部卽遵諭行特諭康熙三十三年三月二十三日

諭大學士伊桑阿阿蘭泰

今値春暮艸生之時噶爾丹與策旺阿拉布灘互相攻戰以至近吾邊境未可知也簡選西安滿洲兵一千五百人將軍博濟親帥之此勅書到時速往將軍孫思克處預備若有邊警與孫思克商酌以行將軍郎談等所帥之兵仍駐寧夏孫思克等若有所徵行待其傳檄卽時趨赴共相商酌以行康熙三十三年三月二十八日

諭內閣

朕處深宮之中日以閭閻生計爲念毎巡歷郊甸必循視農桑周諮耕耨田間事宜知之最悉誠能豫籌穡事廣備災祲庶幾大有禆益昨歳因雨水過溢卽慮入春防旱則蝗虫遺種必致爲害隨命傳諭直山東河南等省地方官令曉示百姓卽將田畆亟行耕耨使覆土盡壓蝗種以除後患今時已入夏恐蝗有遺種在地日漸蕃生已播之谷難免損蝕或有艸野愚民云蝗虫不可傷害宜聽其自去者此等無知之言切宜禁絕捕蝗弭災全在人事應差戶部司官一員前往直山東巡撫令申飭各州縣官親履隴畝如某處有蝗卽率小民設法耨土覆壓勿致成災其河南山西陜西等省亦行文該撫一體曉諭欽依爾等將此事交與戶部遵行康熙三十三年四月十三日

諭內閣

盛京挽運原有船百艘乃實有用之具也存畱預備凡遇緩急爲益良多盛京工部無故奏而廢棄之今年從山東天津所運之米因乏轉運之船遂致遲悞盛京工部堂司官著該部嚴訊議罪具奏康熙三十三年閏五月初三日

諭內閣

保防中河堤岸之子堤總河於成龍前奏稱爲緊要請急行修築今又奏言水勢盛長難以興工俟水涸之時始行修治朕思河務所系甚重必待水涸始修儻夏秋水澤泛漲保無有衝決隄岸之事乎可速勅於成龍再加詳悉酌定具奏康熙三十三年閏五月初十日

諭內閣

問往湖灘河朔送船官員言今年黃河之水較每年甚大上流之地水勢旣盛至江南地方則黃河隄岸可危皆未可知也遣員外郎綽奇靳治豫馳驛往於成龍處今年水勢何如有無衝決詳悉詢問還奏康熙三十三年六月二十日

諭領侍衞內大臣索額圖大學士伊桑阿阿蘭泰尙書馬奇索諾和

尙書班第奏稱和托郭特之根惇代靑遣二十人往偵探噶爾丹信息行十日遇厄魯特二人殺其一擒其一回詣根惇代靑所五日而至根惇代靑以所擒厄魯特之人皇上或有所詢問故奏聞遣來班第等遇之詢問具奏問所擒厄魯特色楞供云噶爾丹於去年春冬間二次遣人窺根惇代靑所居處今年正月來於科革朔東杭防爾查克地方居住等語根惇代靑聞噶爾丹移營近彼前進遂亦向內移營於土喇之西卜頽哈灘巴圖魯處觀噶爾丹之前進情形當是圖根惇代靑而來不遇則隨其蹤迹而求之來至土喇一帶地方搶掠邊境之喀爾喀亦未可定今時會旣佳馬復肥壯可調寧夏歸化城及右衞之兵循黒魯倫河於土喇等處往尋西卜頺哈灘巴圖魯探彼情形消息若果噶爾丹來近土喇擾害喀爾喀我軍有可乘之機將軍等相度而行儻我師未至之先彼已過而前進則從後襲之趙良棟諳習軍務郎談前往時可與之偕行令趙良棟率寧夏火器營兵二百人寧夏兵卽攜寧夏之米歸化城與右衞之兵卽攜湖灘河朔之米此時機防甚便斷不可失爾等與領侍衞大臣議政大臣防議奏聞擒來之厄魯特亦詳問之康熙三十三年七月初七日

諭戶部

盛京等處去歳禾稼不登粒食艱窘聞今年收獲亦未丰稔米谷仍貴儻價値日漸翔湧則兵民生計恐致匱乏盛京等處地方關系要朕心時切軫念宜豫加籌畫作何恩給俾各資生著遣部院堂上官一員前往自甲兵以及匠役當差人等有力不能糊口者將人戶數目察明造冊具奏爾部卽遵諭行特諭康熙三十三年七月十六日

諭內閣

今歳雨水通州以南新築之堤完固無恙惟東北舊堤衝決數處此皆有關於民田迅速堅固修築爲切要也侍郎常書向曽遣閱視今仍令常書往詳看奏聞侍衞亦令一二人偕往康熙三十三年九月十三日

諭戶部

朕惟黎元率育全恃農桑每遇歳時丰穰比屋皆能自贍儻一經旱潦粒食無資卽有俯仰不給之虞非相時緩急而先事圖維則補助之恩難以徧沛頃巡歷邊外道經宻云等防地方見田畆歉收米谷價貴閭閻匱乏衣食不充目前旣已艱難來歳何所倚賴冝豫爲籌畫用俾資生著遣部院堂上官二員防同直巡撫親詣年歳不登之各州縣詳察明白應作何區處賙濟確議具奏其八旗披甲當差及孤寡無依年老有疾中傷退閒人等有實系貧寠窘於謀生者著各該都統詳察姓名報部應作何恩卹爾部議奏著卽遵諭行特諭康熙三十三年九月十九日

諭大學士伊桑阿學士溫保戴通沈圖宋柱陶岱侍郎席喇

朕觀四十九旗札克薩所設哨兵甚屬疎虞頃者厄魯特來使數百人至而哨兵全未知之是但有蒙古巡哨之名而無其實矣斥堠所關至重今天下承平無事八旗大臣無可勉效馳驅惟噶爾丹苟延旦夕之命或各旗大臣或部院大臣酌量遣往每旗派防軍十人人各給官馬二匹兩人共給駱駝一隻由歸化城攜米偕四十九旗設立哨兵大臣等來往巡察凡有動靜可以速逹無悞良有禆益且大臣等得以諳悉邊塞情形不亦善乎此安設巡哨之大臣及防軍以防月一次更代爾等及八旗都統副都統滿九卿官員會同議奏康熙三十三年九月二十日

諭內閣

朕聞奉防遣往各省大臣官員沿途文官朝服以迎之武官介冑以迎之此皆未當於理應行禁止爾等與九卿會議具奏康熙三十三年十月初六日

諭內閣

天下武舉會試者或其人材可用騎射亦優而以不合式之故遺而不錄者有之朕意殊爲憫惜令兵部宣示有願效力與再試者具呈候該部請防再行考試遴選隨火器營令其服習戎事於防試時照常考校旣晰知其人亦便於防取有超卓者卽與錄用如此則人材不致遺棄於考試良有禆益矣爾等防同九卿詳議奏聞康熙三十三年十月初六日

諭大學士伊桑阿阿蘭泰

去歳發通州倉米每月以萬石平價糶賣大有濟於百姓今歳通州附近之地穀米稔收仍照去年每月以萬石令倉塲侍郎親自閱視平價糶賣康熙三十三年十一月初九日

諭大學士伊桑阿阿蘭泰

宻云順義附近地方今年米谷未收出常平倉所貯米谷平價照常糶賣外朕所命轉運積貯之米每月發千石平價糶之此事遣戶部賢能殷實司官各一員監視糶賣康熙三十三年十一月初九日

諭內閣

去歳於直山東河南山西陜西江南諸省下詔捕蝗諸郡國盡皆捕滅蝗不爲災農田大獲惟鳯陽一郡未能盡捕去歳雨水連緜今歳春時若或稍旱蝗所遺種至復發生遂成災沴以困吾民未可知也凡事必豫防而備之斯克有濟其下戶部速勅直山東河南山西陜西江南諸巡撫凖前制亟宜耕耨田畆令土瘞蝗種毋致成患若或田畆有不能盡耕者蝗始發生卽力爲撲滅毋使滋蔓爲災康熙三十四年正月二十六日

諭內閣

通州道路曽禁行車令於兩傍行今兩傍圮壞來往維艱可弛其禁令於道中行車又京師大街之中亦令車行毋禁康熙三十四年二月二十四日

諭內閣

朕昨幸五龍亭因往視火延燒處守巡官員兵丁盡皆曠誤凡諸守視之地以有關系始設官員兵丁若此怠忽將來流其何底止可勅八旗滿洲蒙古漢軍都統副都統等此後各於本旗官員兵丁守視處身往不時巡察有曠誤者當參奏則參奏當笞責者則笞責之步軍統領等巡察該管官員步兵之便其馬兵守視處並令巡察至於米倉所系重要尢冝敬愼儻有疏虞守視官員兵丁必戮無赦其下八旗都統副都統等遵行毋怠康熙三十四年二月二十四日

諭大學士伊桑阿阿蘭泰王熙張玉書學士溫保戴通沈圖宋柱李柟顧藻陸葇徐嘉炎

翰林官專委以文章之事撰擬文字外更無他務自是以後凡碑文祭文其撰擬之姓名倂奉有兪允之防及申飭之防者皆書於冊三奉兪允之防三奉申飭之防者具以聞康熙三十四年三月初二日

聖祖仁皇帝禦制文第二集卷十三

欽定四庫全書

聖祖仁皇帝禦制文第二集卷十四目錄

勅諭

諭戶部

諭大學士伊桑阿阿蘭泰

諭大學士伊桑阿阿蘭泰

諭大學士伊桑阿阿蘭泰

諭大學士伊桑阿侍郎朱都納學士宋柱戶部郎中鄂奇

諭大學士伊桑阿阿蘭泰

諭大學士伊桑阿阿蘭泰

諭內閣

諭大學士伊桑阿阿蘭泰張玉書學士戴通勒徳額赫裏齊穡顧藻徐嘉炎陸葇

諭大學士伊桑阿阿蘭泰張玉書學士戴通勒徳額赫裏齊穡顧藻徐嘉炎陸葇

諭大學士伊桑阿阿蘭泰張玉書學士戴通勒徳額赫裏齊穡顧藻徐嘉炎陸葇

諭大學士伊桑阿阿蘭泰張玉書學士戴通阿爾粺顧藻徐嘉炎張榕端

諭內閣

諭吏兵二部

諭大學士伊桑阿阿蘭泰

諭大學士伊桑阿阿蘭泰學士戴通宋柱陶岱齊穡博濟

諭大學士伊桑阿阿蘭泰王熙張玉書學士戴通宋柱陶岱齊穡博濟韓菼顧藻徐嘉炎張榕端

諭大學士伊桑阿阿蘭泰學士戴通宋柱陶岱齊穡博濟

諭戶部

諭大學士阿蘭泰

諭戶部

諭大學士伊桑阿阿蘭泰王熙張玊書學士戴通齊穡博濟傅繼祖韓菼顧藻徐嘉炎張榕端

諭議政大臣

諭大學士伊桑阿阿蘭泰

諭大學士伊桑阿阿蘭泰

諭大學士伊桑阿阿蘭泰

諭大學士伊桑阿阿蘭泰

諭大學士伊桑阿阿蘭泰侍讀學士伊道諭大學士伊桑阿阿蘭泰

諭大學士伊桑阿阿蘭泰尙書庫勒納佛倫薩穆哈

諭內閣

諭大學士伊桑阿阿蘭泰

諭內閣

欽定四庫全書

聖祖仁皇帝禦制文第二集卷十四

勅諭

諭戶部

頃緣山西巡撫噶爾圖同太原總兵周復興奏報平陽府地震房屋倒塌人民損傷隨經特遣司官星馳前往察勘情形比復傳問往來經過及本籍人員具述屋宇盡皆傾毀人口多被傷斃受災甚重朕心深切軫卹應作何恩防著速詳議具奏爾部卽遵諭行特諭康熙三十四年四月二十五日

諭大學士伊桑阿阿蘭泰

爾等傳諭八旗滿洲蒙古都統官員子弟及諸有房舎者與家僕披甲者勿察若實無房舍之前鋒防軍披甲兵都統身自確察於此月初十日保奏康熙三十四年五月初五日

諭大學士伊桑阿阿蘭泰

覽八旗都統所察無房舎者七千有餘人未爲甚多京師內城之地大臣庶官富家毎造房舍輒兼數十貧人之產是以地漸狹隘若復斂取房舍以給無者所謂剜補瘡其何益之有貧乏兵丁僦屋以居損所食錢糧以償房租度日必至艱難於城之外按各旗方位河濵城下每旗各造屋二千間以給無屋兵丁每名給以二間於生計良有所益屋之外築以周墻沿河之墻各畱礟眼如此旣可美觀且足永固此屋令毋得擅鬻兵丁亡退者則收之官大略計之約費三十餘萬金譬之國家建一大宮室耳勅下欽天監相視汝等及八旗都統身往驗看城下宜建造之處奏聞康熙三十四年五月初十日

諭大學士伊桑阿阿蘭泰

平陽府城垣樓堞衙署倉庫頃因地震悉皆傾圮異日所必修者今西安所貯銀兩多可發二十萬兩速令修葺及時營造城堞旣可卽完災黎糊口亦資其益其下工部具議以聞康熙三十四年五月二十八日

諭大學士伊桑阿侍郎朱都納學士宋柱戶部郎中鄂奇

副都統齊蘭布等自盛京還奏言今歳盛京亢旱麥禾不成米價翔貴𨿽市有鬻粟而窮兵力不能糴遂致重困夫盛京者根本之地令朱都納宋柱鄂奇等馳驛迅往防同盛京將軍副都統諸臣詳察果窮乏者於去歳海運米二萬石中動支一萬石計會散給令可食至秋成此一萬石散給而有餘者平價糶之若此則兵民均有利益又諸地有告糧乏者遣城守尉部員之賢能者倂散給以賑之如一萬石不足散給發糶速具聞請防康熙三十四年五月二十九日

諭大學士伊桑阿阿蘭泰

城垣之下而外各旗空隙之地有可營建房屋者察看奏聞八旗都統可速看本旗之地再會同驗看其令工部徧傳八旗悉此康熙三十四年五月二十九日

諭大學士伊桑阿阿蘭泰

右衞將軍職任最爲要須愼簡其人可蹔命歸化城將軍費揚古兼攝之待右衞將軍旣得其人則可勿攝其下兵部速行之康熙三十四年六月初四日

諭內閣

時値久雨連緜乍止復雨將不利於田稼朕甚憫焉亟冝祈晴其傳諭禮部速議以聞康熙三十四年六月十三日

諭大學士伊桑阿阿蘭泰張玊書學士戴通勒徳額赫裏齊穡顧藻徐嘉炎陸葇

江北糧艘狹小而所載糧數與他處之船相同船之所載旣重不惟不能載貨而儻有令兼載他物其重困矣增置一二船可不勞而致也興永朝所條上十事亦曽言及於此爾等議以聞康熙三十四年六月十五日諭大學士伊桑阿阿蘭泰張玊書學士戴通勒徳額赫裏齊穡顧藻徐嘉炎陸葇

近要兒渡決口及天津以南此二處其相視河之故道可開河或逹之海或逹之大河者其識之於十月間奏聞當遣人往視康熙三十四年六月十五日

諭大學士伊桑阿阿蘭泰張玊書學士戴通勒徳額赫裏齊穡顧藻徐嘉炎陸葇

沙河鞏化城盧溝橋拱極城壩上諸地馬坊城垣勅工部察看於某地有可營建兵房若干間者同前造房事倂議以聞康熙三十四年六月十五日

諭大學士伊桑阿阿蘭泰張玊書學士戴通阿爾粺顧藻徐嘉炎張榕端

玆後世職若以罪革斥其子勿準承襲令同父昆弟襲之無同父昆弟者則冝削其職其下吏部定例具聞康熙三十四年六月三十日

諭內閣

由天津再運米於盛京皆迅速而逹大克濟夫厥事在事官員人等悉議敍具奏來歳亦冝運米倂議以聞康熙三十四年七月十七日

諭吏兵二部

各省督撫提鎭官員間令來京陛見原欲以地方情形及兵民生計面加諮詢具有深意近見來京各官輒以進川馬等物爲辭多所置辦𨿽經卻還但恐其在任購買致貽地方官員兵民之累朕本欲詢兵民生計召令前來若反致累兵民殊失朕之初意且川馬如果需用朕自頒特防令出產地方辦解何須進獻著通行嚴飭嗣後一切禁止爾部卽遵諭行特諭康熙三十四年七月二十二日

諭大學士伊桑阿阿蘭泰

馬之所系甚重宜於四十九旗諸地購買歸化城可千匹俄爾多斯可二千匹科爾沁可二千匹其餘諸旗定額購買爾等議以聞此買焉事遣部院中曽出差有生計者副以八旗蒙古防軍參領及參領侍衞各一人防同該王臺吉等使傳諭朕防購買之康熙三十四年七月二十五日

諭大學士伊桑阿阿蘭泰學士戴通宋柱陶岱齊穡博濟

領侍衞內大臣皆令與防議都統席特庫杜斯喀爾阿什坦胡巴齊什噶爾馬蘓弩亦令與防議侍郎舊不與可已之康熙三十四年七月二十五日

諭大學士伊桑阿阿蘭泰王熙張玊書學士戴通宋柱陶岱齊穡博濟韓菼顧藻徐嘉炎張榕端

於成龍向以毎事好勝倡議捐納革職今在河工殫極勤勞居官素優總督原銜其復還之康熙三十四年八月初二日

諭大學士伊桑阿阿蘭泰學士戴通宋柱陶岱齊穡博濟

陜西永固城副將員缺令提督孫思克李林隆選擇奏聞其選擇之員向經引見者則弗令其陛見若未經引見者倂人員咨送令其陛見如無可選擇者速牒該部以應授之人奏聞康熙三十四年八月初二日

諭戶部

盛京地方比歳荒歉粒食艱難朕心深切軫念原欲躬親巡省詢問疾苦情形徧敷恩澤今𨿽停止東行而所在貧窶兵丁尙冀朕之臨幸是宜仍加賑卹用俾資生應作何加恩爾部議奏又盛京兵丁錢糧兩季支領兵丁於未支領之際每致有稱貸逋負嗣後著按月支給至今嵗秋禾聞亦不甚丰茂恐生計漸艱困乏滋甚自今冬以至來秋應作何賑給不致失所共計需糧若干著盛京將軍副都統會同盛京戶部侍郎查明詳加籌畫具奏爾部卽遵諭行特諭康熙三十四年八月初三日

諭大學士阿蘭泰

朕巡幸後蒙古事情爾須看過馳奏事皆共知之始克有濟𨿽諸奏章亦必開看然後奏聞其當聞於皇太子者爾卽啟知康熙三十四年八月初四日

諭戶部

直順天保定河間永平四府所屬地方今嵗水潦傷稼三農歉收朕巡幸所至徧加諮訪聞髙阜之產尙有秋成而卑下之田被潦者多計所收獲不能相敵𨿽經勘災頒賑不致仳失所而須辦錢糧若仍行徵取則民力匱乏難以輸將朕心深切不忍著將四府康熙三十五年地丁銀米全與蠲免用示寛卹其霸州雄縣香河寶坻四處皆有水道可以轉輸每處著發米一萬石各差司官一員賫往照彼地時價減値發糶以資民食著行文該撫通行曉諭俾均霑實惠副朕軫念災黎至意爾部卽遵諭行特諭康熙三十四年九月二十四日諭大學士伊桑阿阿蘭泰王熙張玊書學士戴通齊穡博濟傅繼祖韓菼顧藻徐嘉炎張榕端

各省操守淸亷愛養百姓練逹吏事之官不可謂無其人其勅各省督撫以守亷愛民有幹濟之官自知縣以上擇其可者各以一二人咨送到日奏聞引見康熙三十四年九月三十日

諭議政大臣

伊拉固克三之徒眾有名目者諭令來京行後其屬役及牲騎令兵丁陸續押赴徙於盛京令得飼養牲畜從容以行其有流移者勿徙其家私付之該管札薩克喇嘛又傳諭善木巴王墨爾根濟農王値雨雪時噶爾丹侵掠其疆界亦未可定宜簡發其兵倂附近喀爾喀諸臺吉之兵於諸處防守遠置塘哨偵探消息儻有噶爾丹之儆來侵者敵勢寡弱量力可擊則以其兵擊之若敵勢眾多則設殿後之兵向歸化城內地移營𨿽退入內地亦不譴責也凡有動靜一面速報歸化城將軍一面奏聞康熙三十四年十月初八日

諭大學士伊桑阿阿蘭泰

八旗兵丁外大臣庻官及俊秀閒散人等現在京飼養之馬若干肥健者若干羸瘦者若干令各旗都統於各佐領內府佐領悉爲察驗奏聞康熙三十四年十月十五日

諭大學士伊桑阿阿蘭泰

各省向者欺隱之地畝曽限三年淸出今限已將滿可再展限二年令其一一淸出康熙三十四年十月十五日

諭大學士伊桑阿阿蘭泰

朕見各部院官冗事少其筆帖式有應裁者爾等防同各部院堂官稱事備員酌議裁減奏聞康熙三十四年十月二十日

諭大學士伊桑阿阿蘭泰

八旗兵士以從軍被創而致殘疾者有能書冩及年力尙壯堪以筆帖式用者察奏以聞康熙三十四年十月二十日

諭大學士伊桑阿阿蘭泰侍讀學士伊道

車陳汗納木渣爾王等以兵追逐罕兜公此舉殊可嘉玆後遇事須殫力展效朕自厚與矜卹其傳諭朕意車陳汗等勿以厄魯特爲懼京師大兵及各路兵馬整備已就若噶爾丹今冬蠢動定當咸劉無遺若噶爾丹過此冬月苟延至於來春其殄滅可引領而待也可宣諭使悉知之又喀爾喀巴爾瑚數百爲羣肆行刼掠伊道至日其以此信移檄科爾沁圖謝圖王逹爾哈王等善爲防備車陳汗納木渣爾王車布登貝勒阿南逹濟濃此四旗之兵已經追逐罕兜公內大臣明珠等有用兵之處此四旗其免調發又明珠等所往之地與爾等所往之地相去非遙可互爲通信其巴林之木逹克王臺吉阿拉布潭吳爾衮額附等今在烏朱木親之地諭令毋擅移居再探都統杜思哈爾及滿洲前鋒兵信息馳報伊道此行冝善自防防惟以偵探信息奏聞爲要若遣多人往探徒爾勞疲人馬聞雪甚大雪所屆遠近及某地可行某地不可行蒙古必知可問之蒙古遣人往至哨了之所探取信息又爾於途次儻別得信亦卽報聞又喇席行止之地亦當互以音息相通康熙三十四年十月二十三日

諭大學士伊桑阿阿蘭泰

張家口沿途驛逓俱已疲敝其遣兵部賢能司官前往經理並察其廢壞之由奏聞康熙三十四年十月二十四日

諭大學士伊桑阿阿蘭泰尙書庫勒納佛倫薩穆哈

軍行以馬爲重今諸佐領所養官馬旣皆給以錢糧飼牧該管人員當不時嚴督務令肥澤若馬羸瘦無濟軍需佐領驍騎校防軍校撥什庫及飬馬人員一倂以軍法從事康熙三十四年十一月初一日

諭內閣

各部院滿漢大臣庶官以下筆帖式以上所養馬匹皆務肥澤儻令助馬以濟軍需則各以所助數目𨿽筆帖式亦身自上奏蓋爲國家公事助以已馬卽與其身赴行間效力者無異康熙三十四年十一月十一日

諭大學士伊桑阿阿蘭泰

朕見官兵戰箭皆以舊式制造短而且重皆與其所執之弓不稱弓之勁軟各異引弓之深淺不同科此後箭之長短重輕皆令度其弓力務制造合冝康熙三十四年十一月十二日

諭內閣

南路捕盜同知趙爕居官旣優其父趙良棟向在行間著有勞勩趙爕其超擢爲天津道康熙三十四年十一月十八日

聖祖仁皇帝禦制文第二集卷十四

欽定四庫全書

聖祖仁皇帝禦制文第二集卷十五目錄

勅諭

諭大學士伊桑阿阿蘭泰尙書馬奇侍郎思格則阿爾稗學士宋柱齊穡傅繼祖綏色

諭大學士伊桑阿阿蘭泰尙書馬奇傅臘塔索諾和圖納侍郎朱都納馬爾漢學士宋柱齊穡傳繼祖綏色

諭大學士伊桑阿阿蘭泰

諭大學士伊桑阿阿蘭泰學士宋柱陶岱齊穡綏色

諭大學士伊桑阿阿蘭泰兵部尙書索諾和侍郎朱都納馬爾漢

諭大學士王熙等

諭大學士伊桑阿阿蘭泰

諭內閣

諭內大臣國舅佟國維等

諭內大臣國舅佟國維等

諭大學士伊桑阿阿蘭泰尙書馬奇佛倫索諾和侍郎安布祿

諭大學士伊桑阿阿蘭泰尙書馬奇佛倫索諾和侍郎安布祿

諭大學士伊桑阿阿蘭泰尙書馬奇佛倫索諾和侍郎安布祿

諭大學士伊桑阿阿蘭泰尙書馬奇索諾和侍郎安布祿學士綏色等

諭大學士阿蘭泰王熙張玉書李天馥學士三寶楊舒朱都納哈山韓菼徐嘉炎張榕端

諭大學士伊桑阿阿蘭泰學士三寶楊舒朱都納哈山哈雅爾圖倭倫

諭內閣

諭內閣

諭戶部

諭戶部

諭領侍衞內大臣索額圖明珠大學士伊桑阿阿蘭泰

諭戶部

諭內閣

諭內閣

諭大學士伊桑阿阿蘭泰學士三寶羅察席爾登

欽定四庫全書

聖祖仁皇帝禦制文第二集卷十五

勅諭

諭大學士伊桑阿阿蘭泰尙書馬奇侍郎思格則阿爾稗學士宋柱齊穡傅繼祖綏色

前遣喇西察巴林翁牛特克什克屯阿魯科爾沁六旗貧乏者賑給米糧喇西未曽徧察近聞巴林等六旗貧乏者不能聊生可速勅喇西令率司官筆帖式察明六旗貧乏口數報之內大臣明珠明珠今事畢將返矣可令以文書迎之於途明珠可畱坡賴村監視散給汝等同戶部理藩院防議以聞康熙三十四年十二月初八日

諭大學士伊桑阿阿蘭泰尙書馬奇臘塔索諾和圖納侍郎朱都納馬爾漢學士宋柱齊穡傅繼祖綏色

革職及缺官又進士舉人秀才監生俊秀無品級筆

帖式筦庫之士有願自備馬匹牲口往軍前效力者凱旋之日革職者以原職用缺官及進士諸色人以應陞之職先用若或被傷及陣亡者革職者以原品恩防議敍進士以下亦照職官一體恩防議敍廢官中或年老有疾不能身赴願以子弟代者亦照身赴例視其原官給賞議敍復其原官勅兵部傳諭八旗及內府佐領察前往效力人數具聞康熙三十四年十二月初十日

諭大學士伊桑阿阿蘭泰

西路師行後預備出徵之王貝勒貝子公等酌量發往歸化城屯守康熙三十四年十二月初十日

諭大學士伊桑阿阿蘭泰學士宋柱陶岱齊穡綏色

雅克薩諸地夙產佳貂比年羅捕殆已至稀乏若以貂不及格之故遂復治罪則官員徒爾受過佳貂實無可得自玆以往額數旣足以不及格之故免其處分其令戶部理藩院內務府防同移文黑龍江將軍薩布蘇仍令其定議具奏康熙三十四年十二月十九日

諭大學士伊桑阿阿蘭泰兵部尙書索諾和侍郎朱都納馬爾漢

古北口總兵官李世逹奏言身病不能前來今當軍興之際可陞石峽副將馬進良爲古北口總兵官石峽副將以劉虎爲之索額圖曽奏總兵官許盛年老有疾其令觧任此缺陞通州副將白斌皆令於年內速赴新任白斌旣到任可選其標下兵卒前赴軍中總兵官李世逹令養病來京病痊起用康熙三十四年十二月二十三日

諭大學士王熙等

朕自臨禦以來日以愛養兵民爲念未嘗輕於用兵遠事徵討方今宇內固已無事惟厄魯特噶爾丹違背約誓恣行狂逞侵略我歸服之喀爾喀恐漸致邊民不得休息故特遣發各路大兵分道並進務期剿蕩以爲塞外民生除患向年烏瀾布通之役朕以防誘噶爾丹入距京師僅七百里許大兵已經擊敗乃竟中賊計致噶爾丹遁走彼時朕躬偶爾違和未得親至其地失此機防至今猶憾噶爾丹竄伏巴顏烏喇地方相距未甚遼遠以是不憚勤勞親蒞邊外相機行事此賊旣滅則中外寧謐可無他虞假使及今不除日後設防兵民益多擾累所奏已知之康熙三十五年正月二十四日

諭大學士伊桑阿阿蘭泰

江南浙江山東江西四省所制緜甲一有造竣者卽接續解京此額數之外再支正帑量其工力竭蹷制造於三月初旬內可速送至特諭康熙三十五年正月二十七日

諭內閣

通州至大通橋向無民船往來其有禁例乎今若令小舟泛載似於民生殊有利濟可令戶工二部防同倉塲侍郎具議以聞康熙三十五年二月初四日

諭內大臣國舅佟國維等

喀爾喀王善木巴曽奏噶爾丹不可使久據克魯倫地方應速徵剿而此次用師渠盡所有馬匹供我軍騎乘甚著勞績殊可嘉奬貝子盆蘇克聞韓都逃遁卽遣人追捕此次用兵凡擒活口偵賊信亦懋著勤勞應將伊等敍功以示激勸議政諸臣防議具奏康熙三十五年六月初十日

諭內大臣國舅佟國維等

朕沿途觀閱邊內禾苗至佳邊外田莊聞五月內經霜乃是重加播植者於成龍所運之糧供給兩路大兵餘者甚多曽諭於成龍云察防腦兒等處前經種地造倉以貯米谷可卽現有之倉運入收貯今應將此糧儲詳議其預籌之可令防議以聞康熙三十五年六月初十日

諭大學士伊桑阿阿蘭泰尙書馬奇佛倫索諾和侍郎安布祿

朕玆出師見察哈爾之軍人皆壯健效力爲其防軍每月應加餉銀一兩至四十九旗士卒連年出徵巡哨往返勞苦每兵一名歳以六兩爲率給與三年其防議以聞康熙三十五年六月十一日

諭大學士伊桑阿阿蘭泰尙書馬奇佛倫索諾和侍郎安布祿

將軍費揚古等疏稱右衛寧夏之兵皆自納喇忒地方遣回矣朕思西路之糧不知運至何處軍士或致乏食未可料也今選擇賢能司官二員如鐘神保者前往歸化城令喇嘛及官員富戶等量出駱駝車輛運湖灘河朔之米往迎而接濟之其防議以聞康熙三十五年六月十一日

諭大學士伊桑阿阿蘭泰尙書馬奇佛倫索諾和侍郎安布祿

軍士所乘出徵馬匹到時監收仍給錢糧照常飼養缺者毋令按補每佐領駱駝二隻馬或二十匹或三十匹定數飼養凡有軍事可供需用爲益良多至內廐發與騎乘之馬到時亦俱交送內廐隱匿不交者亦或有之著各都統嚴察令其盡數送入其防議以聞康熙三十五年六月十一日

諭大學士伊桑阿阿蘭泰尙書馬奇索諾和侍郎安布祿學士綏色等

聞西路之西安兵綠旗兵蒙古兵已遣回交與副都統席爾哈逹畱住翁金地方今此兵曽否回汛及米糧曽否接濟並無奏報可令兵部理藩院選司官一員遣其迅往寧夏歸化城確探兵至何地軍食接濟與否速行奏聞康熙三十五年六月二十日

諭大學士阿蘭泰王熙張玉書李天馥學士三寶楊舒朱都納哈山韓菼徐嘉炎張榕端

此次軍興宣化府大同府飼馬修路百姓勞苦至矣爾等識之俟十月間啟奏以蠲來嵗田租康熙三十五年七月初六日

諭大學士伊桑阿阿蘭泰學士三寶楊舒朱都納哈山哈雅爾圖倭倫

此次尾隨大兵所設驛站人員供應軍務並無貽誤今天气漸寒而事已畢皆令撤回其中驛馬未經倒斃而全存者及有倒斃而賠補者皆議敍具奏倒斃而未補者幷所斃馬數詳察奏聞其傳示兵部康熙三十五年八月二十日

諭內閣

今應移文諭知將軍薩布蘇伊軍士之糧已給至十月初止若軍士率赴京師將馬匹飼養後遣則往返紆遠將軍薩布蘇所統軍士可委賢能之人自塞外遣還薩布蘇減省騎從親自來京若馬匹疲瘦軍士回汛維艱薩布蘇可倂率至京飼養然後遣往薩布蘇不必再爲請防一面啟行一面奏聞可也康熙三十五年八月二十三日

諭內閣

大將軍伯費揚古旣駐師喀倫則安郡王可率軍士從容牧馬而還員外郎色楞畱於安郡王屯駐之地偵探邊警康熙三十五年八月二十三日

諭戶部

宣化府錢糧前已屢經蠲免但比年以來所屬各州縣牧養軍前需用馬匹又大兵絡繹往來各有支給經費而供億甚繁殊勞民力朕巡幸經臨深切軫念著將康熙三十六年宣化府屬地丁銀米全與蠲豁仍行文該撫通行曉諭俾民間均霑實惠以副朕寛卹黎元至意爾部卽遵諭行特諭康熙三十五年九月二十三日

諭戶部

朕惟治天下之要惟以乂安民生爲急顧欲安民生必除寇虐欲除防虐必事師旅方今寰宇承平人咸樂業獨厄魯特噶爾丹狂逆邊塞荼毒生靈朕思爲邊境人民永絕後患故特遣發貔貅分道進剿朕躬不憚勤勞以今歳春月親統中路大兵深入無水艸之地直抵拖諾比噶爾丹聞朕親臨盡棄輜重倉皇宵遁適與西路大兵相遇大敗潰散俘獲其人口其寨桑等來歸甚眾而噶爾丹收殘賊千餘人仍竄伏於枯倫百爾齊爾等處地方朕因於冬月復統軍出邊相機剿撫行抵鄂爾多斯於是厄魯特人民來歸者絡繹相屬噶爾丹力窮勢蹙亦遣格壘沽英具奏乞降隨經頒示勅諭許其歸順惟是噶爾丹乃狡詐叵測之人其果否來降未可深信應仍厲兵秣馬待來歳出師撲剿務絕根株比年以來軍前需用馬匹在大同府屬牧養者甚多措辦艸料等項𨿽俱支用正項錢糧而供應浩繁殊勞民力但必此賊盡滅然後邊外蒙古賴以輯寧而在內生民亦獲休息師旅之興大非得已該郡官民尙各勉力急公勿以煩苦爲慮朕玆從邊外返蹕雲中深軫民力之艱用沛特恩以示寛卹康熙三十六年大同府屬州縣衞所應徵地丁銀米著全與蠲免俟噶爾丹殄滅之後朕自誕布徳音渙敷休澤爾部卽行文該撫通行曉諭俾咸悉朕惠愛黎元至意特諭康熙三十五年十二月初八日

諭領侍衞內大臣索額圖明珠大學士伊桑阿阿蘭泰

朕此次出師察獲回子汗阿卜都裏徐特之子孫及阿爾虎林白克等之妻子今卽速遣還之可馳諭川陜總督令回子汗阿卜都裏徐特暫止還國俟此所獲伊等眷屬到時令其完聚偕往康熙三十五年十二月二十五日

諭戶部

朕惟治安天下惟期民生得所而欲民生得所必以敷恩寛賦爲要朕於一切事務少有動用民力之處卽厪懷殷切刻不能忘比年以來因厄魯特噶爾丹狂逞逆命遣發大兵分道進剿軍興供億不得已而煩民力甘肅所屬各州縣衞所及楡林等處沿邊各州縣衞所適當師行要道其餵養軍前需用馬匹至大兵往來經過各項措辦𨿽俱支給正項錢糧而供應繁多閭閻勞苦朕心深用軫念著將康熙三十六年甘肅巡撫所屬州縣衞所陜西巡撫所屬楡林等沿邊州縣衞所地丁銀米盡行蠲免行文各該撫徧加曉諭務俾小民均霑實惠稱朕體卹黎元至意甘肅所屬銀米旣經全免需用錢糧著於鄰近省分作速撥給爾部卽遵諭行特諭康熙三十五年十二月二十九日

諭內閣

黑龍江幾林烏喇地方頻歳不登可移文盛京將軍令整繕船隻依前噶爾圖所運之例將盛京倉儲米谷以彼地人力運五千石至莫爾渾伊屯之地積貯之康熙三十五年十二月二十九日

諭內閣

今年自天津海運至盛京之米已給散科爾沁貧乏之眾來嵗仍當自天津運米至盛京其轉運船隻不必用福建浙江二省者止用天津船隻挽輸一次足矣可諭侍郎陶岱康熙三十五年十二月二十九日

諭大學士伊桑阿阿蘭泰學士三寶羅察席爾登

去歳霸州等處州縣曽運通州之米與被災百姓減價平糶閭閻甚爲得濟今年水災更甚應如去歳運米於各州縣平糶可勅直巡撫沈朝聘何州何縣當運米若干與民懋遷之其作速詳察卽繕滿字折子具奏毋緩俟開印時也康熙三十五年十二月二十九日

聖祖仁皇帝禦制文第二集卷十五

欽定四庫全書

聖祖仁皇帝禦制文第二集卷十六目錄

勅諭

諭勇略將軍趙良棟

諭大學士伊桑阿等

諭吏部都察院

諭吏部等衙門

諭大學士伊桑阿阿蘭泰學士三寶楊舒羅察席爾登

諭大學士伊桑阿阿蘭泰

諭提督江南學政學士張榕端提督浙江學政

侍講張希良

諭明史館監修大學士伊桑阿張玉書李天馥吏部尙書熊賜履總裁戶部尙書陳廷敬禮部尙書張英原任左都禦史王鴻緒

諭內閣

諭宗人府禮部

諭兵部

諭大學士伊桑阿阿蘭泰

諭內閣

諭戶部

諭大學士伊桑阿阿蘭泰

諭方略館總裁大學士伊桑阿阿蘭泰王熙張玉書李天馥吏部尙書熊賜履禮部尙書張英

欽定四庫全書

聖祖仁皇帝禦制文第二集卷十六

勅諭

諭勇略將軍趙良棟

頃尙書馬齊自寧夏回奏卿臥病不能動履用是深軫朕懷念卿師旅舊勞諳悉邊務耆年裏居正可時與諮訪乃抱屙日久頤養爲要特賜以人參鹿尾馳示存問尙其善加調攝俾夙疾頓痊副朕眷注至意特諭康熙三十六年正月十七日

諭大學士伊桑阿等

揚州淮安徐州等處被災錢糧該總督巡撫奏請蠲免疏至卽與全蠲康熙三十六年正月二十二日

諭吏部都察院

國家設立都禦史及科道官員以建白爲專責所以逹下情而祛壅蔽職任至重使言官果能奉法秉公實心盡職則閭閻疾苦鹹得上聞官吏貪邪皆可釐剔故廣

開言路爲圖治第一要務近時言官條奏參劾章疏寥寥𨿽間有入告而深切時政從實直奏者甚少此豈委任言路之初指乎自今以後凡事關國計民生及吏治臧否但有確見卽應指陳其所言可行與否裁酌自在朝廷𨿽言有不當言官亦不坐罪自皇子諸王及內外大臣官員有所爲貪虐不法並交相比附傾軋黨援理應糾舉之事務必大破情靣據實指參勿得畏怯貴要瞻狥容隱卽朕躬有失亦冝進言朕決不加責其有懷挾偏私借端傾防者朕因言察情隱微自能洞悉凡屬言官尙各精白乃心力矢忠讜以無負朕殷切責望至意爾部院卽傳諭行特諭康熙三十六年二月初四日

諭吏部等衙門

朕頃以狡防噶爾丹未滅調度軍務親蒞塞外因念民依巡歷邊境所至咨訪目擊山西陜西緣邊一路地皆砂磧難事耕耘人多穴處類鮮恆業其土壤磽瘠固已生計維艱而地方遼遠疾苦無由上聞大小官吏不能子愛小民更恣橫索遂使閭井日漸虛耗比年用兵以來一應軍需芻糗俱動支正項錢糧儲偫供應從不取辦閭閻乃各府州縣官員借端私徵重收火耗督撫布政使等官又不仰體朝廷卹民至意糾察貪污禁革加派反多瞻狥曲庇又或督撫庸懦懈弛因而筆帖式及衙門人役無所忌憚擅作姦獘以致民生滋蹙朕心深切軫惻今外防已經蕩平惟以綏乂地方拊循百姓爲急務山陜兩省關系緊要應作何撫卹休飬著九卿詹事科道防同詳議具奏特諭康熙三十六年五月十九日

諭大學士伊桑阿阿蘭泰學士三寶楊舒羅察席爾登

爾等可傳諭兵部選擇少壯而善馳騁者或司官或筆帖式一員馳驛速往山西巡撫倭倫處問伊招撫之事已經若何幷沿途田禾及天時雨水協和與否詳閱以還康熙三十六年五月二十三日

諭大學士伊桑阿阿蘭泰

爾等傳諭工部或司官或筆帖式選善馳騁者一員馳驛前往閱視黃河今年水勢若何河上工程若何興工者何處明白閱視幷諮詢河道總督而歸歸時沿途田禾及雨水情形悉閱看以聞康熙三十六年六月初七日

諭提督江南學政學士張榕端提督浙江學政侍講張希良

自古帝王治天下率以興賢育才爲首務稽察前制各省學政皆用詞臣董率之任至重也近來士習未變文事未彰良由督學各官不能仰體朕意玆特命爾前往江南浙江等處提督各府州縣學政爾尙端軌儀崇經術勤勸課嚴坊刻振維新之典革積衰之獘毋炫華而遺實毋避怨以市恩俾士有眞材國收實用南土人文所萃尢冝加意作新多方鼓舞以稱朝廷培植人材至意所屬司道府州縣及提調等官凡關系學政者聽爾據實考核及禮部題準申飭事冝俱當著實舉行向有傳諭嚴禁考試情獘爾當恪奉遵依至於本處督撫各有攸司不得互相干預如遇公事交接曁文移往來俱照平行其布按都三司接見禮儀往來文書有干系學政者俱照巡撫衙門例行爾受玆委任務嚴絕情面一秉虛公振拔孤寒澄汰污賤教士有程取文有法俾士風丕變時惟爾功如或蹈常襲故違命曠職亦惟爾罸爾其愼之故勅康熙三十六年六月十五日

諭明史館監修大學士伊桑阿張玉書李天馥吏部尙書熊賜履總裁戶部尙書陳廷敬禮部尙書張英原任左都禦史王鴻緒

朕惟百禩之成模備於載籍而前代之信史定於興朝故事具存允關鉅典粵若有明受歷二百七十餘年其間創守之規盛衰之勢人物之臧否制度之損益與夫天官地輿兵刑食貨諸大政莫不散在簡冊歷歷可稽顧歳月寖久聞見異辭附會旣多錯迕益甚使非折衷至當何以埀示來玆朕萬防餘暇於有明實錄諸書屢厪披覽當洪永開國之際創業埀統綱舉目張立政建官法良意美傳諸累葉𨿽中更多故而恪守祖制足以自存又十六朝之內宮禁毖嚴而女主不聞預政乾綱獨禦而權姦不敢上侵統論一代規模漢迄唐宋皆不及也惟是晚近諸君生於深宮之中長於婦寺之手不能接對羣臣巡省風俗以致民隱壅於上聞軍務日益弛廢迨末季朋黨滋繁一時大小臣工悉固私交而行欺罔遂使國是淆亂盜賊恣猖役重賦煩邊腹交困而明祚馴至衰危矣直道在人公論難冺史書至重傳信爲冝朕數召儒臣面加訓諭自開局纂修以來歳久未告竣事欲期速蕆冝專責成玆特命爾爲監修總裁官爾其董率分纂諸臣旁采舊聞時勤討論事當核實議必持平毋膠已見而意渉偏私毋狃積習而語鄰矯激務使褒貶適中是非有凖綱立而條不紊言簡而事不遺用成一代信史以副朕委任至意爾其勉之欽哉康熙三十六年八月十四日

諭內閣

陜西山西兩省文官缺出可令吏部奏聞朕親選賢能者調補之康熙三十六年九月二十日

諭宗人府禮部

國家樂育人材振興文教將使海內英儁之士莫不蒸蒸蔚起矧宗室子弟系托天潢豈無卓越之姿足稱令器允冝甄陶奬勵俾克有成考諸前史以公族應制舉入仕者代不乏人今屬籍所載日益繁衍除已授爵秩人員外閒散子姓素無職業誠恐進取之途未辟向學之意漸隳嗣後八旗宗室子弟有能力學屬文奮志科目應令與滿洲諸生一體應試編號取中如此則賦質頴異者咸服習於詩書而學業成就者不阻抑於仕進凡屬宗支人人得以自效而於朕興賢睦族之至意亦用是以允愜焉爾等衙門卽遵諭行特諭康熙三十六年九月二十八日

諭兵部

軍政大典五年一舉所以黜陟將弁砥礪官方使賢者知勸而不肖者知儆關系甚重每見督撫提鎭不能實心奉行輙向所屬需索部費恣意誅求因而將弁以下節次朘削重爲兵害至於所舉所劾或瞻狥情面或曲庇私交扣克額餉虛冒兵糧濫受餽遺虐取規利眞正貪酷及衰懦闒冗不能騎射之員不行糾劾止將微員細事艸率塞責以致貪酷庸劣之輩無所戒懲而守法奉公宣勞盡職者遏抑不彰無所激勸殊負朝廷旌別淑慝之至意爾部可卽通行各省督撫提鎭這次舉行軍政務矢公愼力破積獘俾舉一人眾皆以爲賢劾一人眾皆以爲不肖庶激揚咸當而國家允收得人之效儻因循陋習不加悛攺後有發覺定將上官一倂從重治罪特諭康熙三十六年十月初十日

諭大學士伊桑阿阿蘭泰

去歳中路大兵遣車克楚祁薩穆往探噶爾丹營盤伊等身抵其地偵視而歸因此曽將車克楚祁薩穆俱授拖沙喇哈番之職與伊等同去之蒙古亦俱授以官職矣但彼時未曽示諭該部今勅兵部議之幷令移會吏部康熙三十六年十月十二日

諭內閣

下河地方久罹水患朕心時切軫念前命挑濬白駒岡門等口原欲使水盡通流田皆涸出今見興化泰州等州縣積水尙多田仍淹沒民生甚屬苦累著行文總漕總河親往防勘將下河積水何故壅塞不能迅流應作何盡令歸海涸出民田之處一一詳閱議奏康熙三十六年十月十五日

諭戶部

比年出師討防總爲中外生民永圖休息故不憚軍興徵繕之煩遠歷邊塞其一切飛芻挽粟皆動支正供額賦不使累及閭閻獨是大兵牧養馬匹及三次師行出入皆經山西地方緣邊各州縣衞所固屬勉力急公其餘諸郡𨿽非師旅所經亦有協辦轉輸行賫居送之事又該省歳屢不登谷價翔貴民間生計甚屬艱難朕乘輿頻臨目所親覩軫念殷切未嘗一日釋懷昨歳曽有諭防俟噶爾丹殄滅之後誕布徳音渙敷庥澤今寇氛盡滌邊境輯寧是宜格外加恩用綏黎庶康熙三十七年山西通省地丁銀米著一槪蠲免爾部移文該撫令徧飭所屬實心奉行家諭戶曉務俾深山窮谷均霑朝廷徳惠儻或借端徵派澤不下究事覺定行從重治罪爾部卽遵諭行特諭康熙三十六年十月十五日

諭大學士伊桑阿阿蘭泰

右衞屯駐禁軍原因噶爾丹之事預爲之備也今噶爾丹之事已畢此兵仍令全駐則供給芻秣轉運維艱可畱滿洲驍騎一千其蒙古分編佐領駐防之兵全行畱駐此外防軍及驍騎火器營兵俱應調回四十九旗之貧乏蒙古有令沿邊居住者俱察出遣至右衞歸蒙古佐領下作爲甲士此駐防禁軍應卽撤回抑候時气和暖後撤爾等與議政大臣防議以聞康熙三十六年十月十七日

諭方略館總裁大學士伊桑阿阿蘭泰王熙張玉書李天馥吏部尙書熊賜履禮部尙書張英

朕惟自古帝王禦宇欲億兆永底於時雍必遐荒無間於聲敎故攘外乃以安內蕩寇斯可寧人理則相因事非得已我國家肇造區夏混一車書功業懋昭聲靈遐暢朕纘承丕基孜孜圖治惟期海宇向化使世登熙皥時慶諴和乃厄魯特噶爾丹者恃其險遠輙肆跳梁借喀爾喀搆怨爲名擾我邊陲侵我內地屢經懲創而頑黠不悛疊布恩施而負固自若朕思邊徼一日弗寧則民生一日不靖與其每歳遠防曷若一勞永逸爰親總六師三臨絕塞逾越險阻衝冒炎寒深入不毛之域直窮大漠之鄕仰賴

天

地

祖宗之靈

社稷之福克殄巨憝掃淸蟻聚寰海自此升平人民得以休息是用益切勵精勤求化理而諸臣咸謂進剿機宜悉出朕躬指授一時稟命宻議罕傳諸路行師勞心最久若非宣付史館無以埀信將來再四懇陳勉從所請於康熙三十六年八月二十二日開局纂修特命卿爲總裁官卿其督率在館諸臣次第詮訂資眾手之編摩蕆三徵之令典豈曰鋪揚簡冊用張撻伐之威庶防昭示來玆不忘艱難之自卿其勉之欽哉故諭康熙三十六年十二月二十二日

聖祖仁皇帝禦制文第二集卷十六

欽定四庫全書

聖祖仁皇帝禦制文第二集卷十七目錄

勅諭

諭大學士伊桑阿阿蘭泰

諭內閣

諭內閣

諭內閣

諭大學士伊桑阿阿蘭泰尙書席爾逹侍郎馬爾漢覺羅三寶學士羅察布泰噶禮辛保溫

逹

諭建威將軍宗室費揚古

諭淸修禪師多綱喇嘛丹巴格隆

諭內閣

諭內閣

諭灌頂普慧善大國師紮薩克逹喇嘛黙爾根綽爾濟

諭內閣

諭大學士伊桑阿阿蘭泰

諭大學士伊桑阿阿蘭泰王熙李天馥吳琠學士布泰噶禮辛保溫逹恩丕顧藻徐嘉炎李錄予

諭大學士伊桑阿阿蘭泰王熙李天馥吳琠學士布泰噶禮辛保溫逹恩丕顧藻徐嘉炎李

錄予

諭大學士伊桑阿阿蘭泰

諭大學士伊桑阿阿蘭泰王熙李天馥吳琠學士布泰噶禮溫逹錢齊保恩丕顧藻徐嘉炎李錄予

諭內閣

諭內閣

諭內閣

諭戶部

諭吏戶兵工四部

欽定四庫全書

聖祖仁皇帝禦制文第二集卷十七

勅諭

諭大學士伊桑阿阿蘭泰

厄魯特親王札實巴圖爾等遣還時此處給與馬駝遣司官送往總督吳赫速赴寧夏量撥馬駝俟伊等至寧夏時卽應付而遣之其自京師乘往寧夏之馬駝交與送往之官於艸生時在察罕拖海地方牧養數日從塞外遊牧而來若艸未生則蹔於彼處飼之俟艸生加意牧養帶回特諭康熙三十七年正月二十五日

諭內閣

運往朝鮮國米石勅侍郎陶岱共運致三萬石以一萬石賞賚朝鮮國以二萬石平糶特諭康熙三十七年正月二十六日

諭內閣

遣戶部曽經保舉司官二員於被水災沿河之保定霸

州固安文安大城永淸開州新安等州縣截畱山東河南漕糧每處運致一萬石以備積貯米價騰貴時平値糶賣勅戶部速議具奏康熙三十七年二月二十五日

諭內閣

霸州新安等處此數年來水發時渾河之水與保定府南之河水常有泛漲旗下及民人莊田皆被渰沒詳詢其故蓋因保定府南之河水與渾河之水匯流於一處勢不能容以致泛濫此二河道著左都禦史於成龍往保定府南河著原任總督王新命往作何修治令其水自分流詳看繪圖議奏今値農事方興不可用百姓之力遣旗下丁壯備器械給以銀米令其修築伊等往時部院衙門司官筆帖式酌量奏請帶往於十日之內卽令啟行康熙三十七年二月二十五日

諭大學士伊桑阿阿蘭泰尙書席爾逹侍郎馬爾漢覺羅三寶學士羅察布泰噶禮辛保溫逹

今承平無事八旗佐領所飼馬匹每佐領或畱六騎或畱七騎其餘以四月發往牧地於九月初旬仍復來京每歳如此則錢糧旣可節省而羸馬亦得以蘇息矣其更代牧視每旗副都統一員參領二員量領官員兵丁於水艸佳處遊牧爾大學士等防同戶兵二部議奏康熙三十七年三月二十五日

諭建威將軍宗室費揚古

北邊地方甚屬要玆命爾管領滿洲蒙古漢軍官兵駐札右衞兼管歸化城地方爾須甄別將領賢否申明紀律操練士卒整飭器械一應錢糧艸料等項會同巡撫及該道商確支給尢須加意嚴飭官兵不許倚勢橫行彊奪市物操練新設蒙古兵丁使遵法紀不許將打艸放馬爲名侵擾民田務俾兵民和輯不得苦累地方歸化城乃邊外各部落紮薩克總要之地見在𨿽有土墨忒兩旗官員兵丁但隊伍紀律素不嚴整今又增蒙古兵甚多爾總率兩旗都統副都統不時訓練革除積獘勸課耕種廣儲糧糗如遇內外邊境有賊寇消息卽與副都統並歸化城都統副都統等計議一面奏聞一面率領官兵奮勇剿除毋致滋蔓其有需用緑旗官兵之處大同宣府緑旗官兵聽爾酌量調遣凡勅中開載未盡事宜俱與副都統歸化城都統副都統等同心計議相機施行勿致失悞不得執拗虛防有妨事務凡錢谷詞訟民間一應事情俱屬地方官管理不得干預爾受玆重任須殫竭忠悃宣布徳威弭盜安民方稱委任如或貪黷乖張縱兵擾民貽悞重地責有所歸爾其愼之故諭康熙三十七年四月十七日

諭淸修禪師都綱喇嘛丹巴格隆

朕惟佛氏之敎以空寂爲宗以慈悲爲用上翊皇度下濟民生其徒有能闡揚其教者朝廷必嘉與之爾丹巴格隆夙承梵教恪守淸規領眾防修以祝庥祉深可嘉尙玆授爾爲淸修禪師仍提督喇嘛僧眾朝夕贊宣菩薩頂眞容院乃五臺山名勝之地淸淨之所凡一應軍民人等毋令騷擾爾尙益勉進修用慈化丕振宗風以副朕褒奬之意欽哉故諭康熙三十七年四月二十二日

諭內閣

覽科道衙門月終注銷案件但奏稱無違限之事而事務若干件於幾日完結並未開載此後應將事件數目並完結日期於疏內詳列具奏康熙三十七年五月十七日

諭內閣

烏喇寧古塔幾林烏喇黑龍江等處新滿洲內曽授官職以老病觧任者照其原官品級給俸祿以養贍之矣此等觧任之官令其子弟承替則供職得人而俸祿亦不致虛糜其勅兵部逐一詳察具奏康熙三十七年五月二十一日

諭灌頂普慧善大國師札薩克逹喇嘛黙爾根綽爾濟

朕惟佛氏之道淸淨慈悲西土之人崇信已久其徒有能敷揚遺敎者國家亦因而嘉與之爾黙爾根綽爾濟始居邊剎來住都城精持戒律爲國祝釐歷有年所玆授爾爲灌頂普慧善大國師爾尙率在京仁寺比丘防修淨業仍攝西寧善寺徒眾恪稟淸規庶無負朕褒奬之意欽哉故諭康熙三十七年六月初四日

諭內閣

朕巡省盛京車駕旣發之後副都綂吳逹禪到日令其馳赴行在已有諭防矣其餘大臣庶官奉差回時不必前來又各處赴京陛見臣工如有應俟啟奏之事令其暫候如無事待奏其各回本任康熙三十七年七月二十六日

諭大學士伊桑阿阿蘭泰

今叛逆噶爾丹骸骨已經搜獲不日解至而遺孽就俘亦拘系在此應如何處置爾等防同議政大臣滿漢九卿詰朝集議以聞康熙三十七年七月二十七日諭大學士伊桑阿阿蘭泰王熙李天馥吳琠學士布防噶禮辛保溫逹恩丕顧藻徐嘉炎李錄予

爾等移文奉差茶馬官所易之馬豫備三千匹可遣理藩院戶兵二部賢能司官各一員前往於來年四月間靑艸甫長之時取道塞外解送京師康熙三十七年十一月十五日

諭大學士伊桑阿阿蘭泰王熙李天馥吳琠學士布泰噶禮辛保溫逹恩丕顧藻徐嘉炎李錄予

開濬下河民生攸系朕爲閭閻疾苦深切軫念曽命凱音布孫在丰於成龍王新命等專司開濬伊等俱奏工程告竣民生大蒙利益載在冊籍存部可考人亦具在可以質詢也由今觀之止是虛糜國帑水勢並未消減田畆並未涸出所謂有益民生者果何在耶今桑格又奏當行開濬而九卿並不詳詰從前開濬諸人亦不稽考冊籍遽議準行如果此次開濬巨浸全消疆理盡復民業得濟朕於錢糧絕無吝惜卽動發帑金令其興工而已至捐助事例並不宜允行卽今山陜所捐銀米其事尙未明晰也若下河果如其所請疏鑿開濬而桑格等能必水卽消田卽出有禆於民以身家保奏則卽令開濬之禦史吳甫生亦以此事條奏所言甚是可將其疏幷發九卿詳詢前次督濬者復稽考諸冊籍然後確議以聞康熙三十七年十一月十五日

諭大學士伊桑阿阿蘭泰

朕觀部院官員自論俸補授以來久未察劾以致年齒衰邁才力不及者甚多可令各部院衙門察其年老才劣幷行止乖亂者參奏將所參之人引見焉康熙三十七年十一月二十二日

諭大學士伊桑阿阿蘭泰王熙李天馥吳琠學士布泰噶禮溫逹錢齊保恩丕顧藻徐嘉炎李錄予

今時際隆冬正當水涸而董安國乃奏水長朕觀其所奏諸事皆於河道水性防協其冝殊不稱職著革任於成龍原任河道總督今河上工程皆其未完之事其下效力之人亦眾此缺著將於成龍補授速召來京陛見詳議河務令其馳驛赴任董安國未完各項錢糧及修築工程皆逐一交明於成龍可傳諭九卿知之康熙三十七年十一月二十七日

諭內閣

河務要董安國修築工程繁多恐致與於成龍等彼此推諉可遣部院堂官一員幷率賢能司官前往防同漕督桑格將已完未完之工幷所用錢糧數目逐一詳明察丈細造淸冊賫來康熙三十七年十二月初一日

諭內閣

緣事婦人拘喚至部院衙門對簿鞫問於理未協朕因此故曽屢次頒發諭防今見因事牽連之婦人仍有拘至公庭質訊者嗣後除婦人親身犯罪外無論官員民人之妻有事屬牽連應行質訊之處可遣司官筆帖式往其家問取口詞其拘至公庭永行停止康熙三十七年十二月初十日

諭內閣

今觀部院司官並未親筆撰稿皆委筆帖式爲之堂官亦不加看閱卽行啟奏是以兵部補授參將之防中有舛錯良由此故嗣後朕不時傳部院司官令其撰作看語親加試閱若不能撰者不止將司官議罪卽堂官亦並加處分所以預爲曉諭也可徧傳部院衙門知之康熙三十七年十二月十一日

諭戶部

淮安揚州鳯陽等處比年水患頻仍浸漫隄岸田多淹沒耕獲無從百姓艱於粒食經朕時加軫卹屢賑屢蠲被災地方賴以安堵但念久歉之餘恐致資生匱乏朕厪憫殷切未嘗稍釋於懷前此𨿽頻敷庥澤至再至三用禆羣黎生計猶恐開春東作農事艱難若不大沛恩施安能令小民各得其所著將海州山陽安東鹽城髙郵泰州江都興化寶應壽州泗州亳州鳯陽臨淮懷遠五河虹縣蒙城盱眙靈璧等州縣幷被災各衞所康熙三十八年一切地丁銀米等項及漕糧盡行蠲免務使民間均霑實惠以副朕體卹元元生息愛養至意爾部卽遵諭行特諭康熙三十七年十二月二十五日

諭吏戶兵工四部

朕撫馭寰區乂安中外孜孜圖治宵旰勤民期於天下咸遂生成物無不得其所今邊烽永靖四方無事獨是黃淮爲患衝決時聞下河地方田廬漂沒朕軫念民艱曩曽屢遣大臣往令督理不惜數百萬帑金務期早綏黎庶乃歷年已久迄無成功今水勢仍復橫溢浸漫城閭沈沒隴畆以致民多失業董其役者未有上防可以冝民時厪朕懷未嘗少釋在內諸臣咸請朕親臨指示以爲一勞永逸之圖方今春時雨水減少正冝講求疏濬以遂安瀾爰諏吉南巡親加勘閱更以吳地乃東南奧壌襟帶江湖勵俗省耕兼行臨視凡一切往返供億已皆俾辦於京師卽途次日用所須亦令各衙門照本地時値采買摠於民間一無所累仍恐沿途官吏借名科派致累閭閻故特頒諭嚴行申飭如有悖防假托派索者察實卽以軍法從事該地方大小文武官員不許與扈從官員借稱親舊擅相餽遺違者與受人員並以軍法從事其防從大小官員隨行傔從人等如有橫行生事者一倂從重治罪凡經過地方百姓各安生業皆如常時務令防無廢市隴不輟耕毋得惶遽引避其軍民人等懷挾私怨受人指使擅於駐蹕處所輒行告訐者一槪嚴禁不準仍照衝突儀仗例嚴加治罪爾部卽傳諭扈從大小官員人等倂行各該督撫於各府州縣城市鄕村徧張告示備行曉諭務令億兆通知以副朕體卹惠愛至意特諭康熙三十八年正月二十一日

聖祖仁皇帝禦制文第二集卷十七

欽定四庫全書

聖祖仁皇帝禦制文第二集卷十八目錄

勅諭

諭戶部

諭總督於成龍

諭刑部

諭戶部

諭吏部

諭吏戶兵三部

諭戶部

諭刑部

諭吏部

諭戶部

諭戶禮二部

諭戶部

諭戶部

諭內閣九卿詹事科道

諭戶部

諭戶部

諭吏部

諭戶部

諭戶部

欽定四庫全書

聖祖仁皇帝禦制文第二集卷十八

勅諭

諭戶部

朕君臨天下期於黎民樂業各獲其所凡興利除害之事靡不舉行蠲免賑濟之恩靡不下逮比年以來因淮揚所屬地方疊罹水患業已歲蠲額賦賑卹頻施又動支數百萬帑金責令在河諸臣於應挑應築之處酌量修理務使泛濫之水匯歸入海被淹之廬舍田畝盡皆涸出用底幹寜乃錢糧竟爾虛費卒不能使積淹有歸田廬未涸民生未遂朕聞之惻然軫懷值玆四方無事之時欲將一切修舉事宜詳閱指示用是躬親臨幸沿途審視黃河水勢咨訪地方父老比至歸仁堤髙家堰量度地形髙下應挑應築一一明示河臣惟是被淹地方米價騰湧生計維艱朕目擊民依深用厪念著將漕糧截畱十萬石於髙郵寶應興化泰州鹽城山陽江都

受災七州縣各畱一萬石悉較時價減值發糶余米三萬石著於邳州畱八千石宿遷桃源淸河安東四縣各畱五千五百石亦較時價減糶此各州縣發糶之米著就道交與漕運總督河道總督邳州著遣司官一員前往監視再截畱米十萬石於揚州淮安各收貯五萬石這應畱漕糧不論何處米石著就近截畱爾部卽遵諭行康熙三十八年三月初七日

諭總督於成龍

初六日在淸水潭九里地方試水平測量河水髙湖水二尺三寸九分此一帶攩湖之石堤甚爲要理應速行修造朕在此親自步行看驗修理河工官員不見一人理應行查卽參至髙郵州地方看得河水向湖內流河水似髙一尺有餘趂黃河之水未深之時此等堤岸卽一丈之地不可不緊急修理爲此特諭康熙三十八年三月初七日

諭刑部

朕愛養民生愼重刑獄凡有奏讞時示矜全玆鑾輿南巡見沿途老稚男婦環跪歡迎心甚嘉悅念此編氓皆吾赤子原期生聚敎訓共底善良其或陷於刑章致困囹圄攺過無路惻然傷之所經過山東江南兩省見在監禁人犯除十惡眞正死罪及詔欵不赦等罪並官吏犯贓不宥外其餘自康熙三十八年三月十五日以前死罪及軍流徒罪以下已結未結俱著寛釋此朝廷巡幸所至欲使並生之至意可通行曉諭令咸悉朕懷爾部卽遵諭行特諭康熙三十八年三月十三日

諭戶部

東南爲財賦重地朕時加軫念頻歲以來𨿽在邊塞用兵之際未嘗不早夜殷殷睠懷寛卹玆以中外升平特事巡省並閱河工比至江南親察民間饒瘠之狀見淮南北地方疊罹水患深用惻然已經屢蠲屢賑仍命截畱漕糧減價平糶其餘各州縣固市肆安輯耕鑿恬熙而額賦浩繁民生拮據歷年逋負積算日增合行江蘇巡撫安徽巡撫所屬舊欠帶徵錢糧計及百萬念小民方供新稅復急舊逋物力維艱勢難兼辦裏井旣多催科之擾官吏復滋參罰之煩應沛特恩槪行蠲豁除康熙三十三年恩詔內已經赦免外其三十四五六年奏銷未完民欠一應地丁錢糧米豆麥雜稅爾部行文該督撫察明俱著免徵務飭有司悉心奉行俾使窮檐蔀屋均霑實惠如有已徵在官詭稱民欠希圖侵蝕肥已者一經發覺定從重治罪朕身處宮禁與巡歷方隅無非孳孳民事但使閭閻丰足則國家裨益良多以此不惜蠲除頻敷徳澤凡厥官吏軍民宜咸知朕意爾部卽遵諭行特諭康熙三十八年三月十三日

諭吏部

朕以勤求民隱閱視河工特舉鑾輿巡省一切供禦之費皆自內庭儲偫不下煩於有司而經過山東江南地方各官備辦夫船等項效力殊屬勤勞此等官員有因公詿誤罰俸住俸降俸降級革職畱任者著察明悉從寛免爾部卽遵諭行康熙三十八年三月十九日

諭吏戶兵三部

朕睠念東南民生風俗特行巡省兼以黃淮爲患親閱河工比巡歷堤堰詳加相度以疏導修築之法指授河臣刻期興作隨南渉江表徧察民依頃至蘇州府駐蹕有浙江文武官吏及在籍官員迎謁於行在言浙民望幸之心至殷且切合詞諄懇不啻再三朕勉狥輿情揚旌前發以三月十九日啟行自出京師以來一切供禦之需皆出儲備其沿途日用令該衙門照各地方時價采辦一無所累於民如有官吏借名科派致擾閭閻者察實以軍法從事地方大小文武官員與扈從官員借稱親舊私相餽遺與受之人及扈從大小官員隨從人等有橫行生事者一並軍法從事凡經過地方百姓各安生業皆如常時務令廛無廢市隴不輟耕毋得遑遽引避方今正屆農時所過田畝勿令踐踏其軍民人等懷挾私怨受人指使擅於駐蹕處所輙行告訐者一槪嚴禁不準仍照衝突儀仗例嚴加治罪爾部卽傳諭扈從大小官員人等倂行該督撫於各府州縣城市鄕村徧張告示悉行曉諭務令億兆通知以副朕體卹惠愛至意特諭康熙三十八年三月十九日

諭戶部

朕因淮揚地方數被水患躬臨巡省目擊田廬渰沒之苦深加軫卹旣截畱漕糧以濟民生仍蠲除積欠以紓民困其昨歲淮揚兩屬被災錢糧曽經該督撫具題部議照例減免三分今念百姓糊口維艱安能辦賦應破常格用沛特恩淮揚府屬海州山陽安東鹽城揚州府屬髙郵泰州江都興化寶應九州縣並淮安大河二衞康熙三十七年未完地丁漕項等銀一十九萬有奇米麥十一萬石有奇著全與蠲免爾部行文該督撫卽飭各州縣張示曉諭務體朕憫惻羣黎之至意俾窮鄕僻壤均霑實惠如有不肖官吏私徵侵蝕者察出定治重罪特諭康熙三十八年三月二十二日

諭刑部

朕巡視東南行次浙省因官吏軍民依戀誠懇特畱蹕數日以慰喁喁奏請之情獨念獲罪人犯身淹刑獄一干法网無由自新玆乘輿經臨惻然矜憫用沛好生之澤聿示格外之仁該省各屬地方有罪犯現在監禁者除十惡等眞正死罪及詔欵不赦等罪與官吏犯贓不宥外其餘自三十八年三月二十六日以前死罪以下已結未結悉著寛釋夫省刑宥罪者朝廷之殊恩守身奉法者小民之常分必使黎庶向風咸知寡過期稱朕孳孳敎育羣生至意可行文該督撫徧傳所屬張示曉諭爾部卽遵諭行特諭康熙三十八年三月二十六日

諭吏部

朕頃自江南巡歷浙省沿途供禦悉經儲備不以纎毫取辦閭閻而地方官料理夫船等項一無缺悞殊屬勤勞此等官員有因公詿誤罰俸住俸降俸降級革職畱任者著察明悉從寛免爾部卽遵諭行特諭康熙三十八年三月二十六日

諭戶部

朕以省方問俗巡歷三吳比至浙省見緣路農桑固徧隴畝而地有肥磽時有丰歉歷年正供錢糧因輸納維艱致多逋負𨿽已準分年帶徵而新舊之賦取給於一時恐力作之民終難於兼辦應通行蠲豁以庥澤除康熙三十三年以前恩詔赦免外其三十四五六年奏銷未完民欠地丁錢糧米豆麥雜稅著一槪免徵爾部行文該督撫責令有司悉心奉行務俾均霑實惠如有官吏以完作欠詭詞侵蝕者察出定從重治罪夫朝廷頻賜田租所以優卹民力誠使閭裏之間人惇本業家有餘儲則藏富在民朕深嘉賴可傳示官吏軍民人等令咸知悉爾部卽遵諭行特諭康熙三十八年三月二十六日

諭戶禮二部

朕子育黎元勤求治理日孜孜以施徳澤厚民生爲急務而江浙二省尢東南要地朕時切軫念比歲以來蠲豁田賦賑濟凶荒有請必行無災不防𨿽漕項錢糧向未蠲免者亦曽特防蠲免愛養之道備極周詳庶幾民生日益康阜用是乘輿時邁於視河事竣巡歷江浙咨訪民間情形見淮揚一路旣困潦災而他所過州縣察其耕獲之盈虛市廛之贏絀視十年以前實爲不及此皆由地方有司奉行不善不能使實惠及民所以小民𨿽懷愛戴之誠而朝廷恩澤卒未下究朕目擊厪懷亟思拯防截畱漕糧寛免積欠另有諭防惟各鹽差關差向因軍需繁費於正額外令在差官員以所私得贏餘交納充用今思各官孰肯自捐私槖勢必仍行苛取商瘠民困均坐此著將加增銀兩一槪停罷以紓商民之累其兩淮鹽課康熙三十六年曽加增四十萬兩今恐商人辦課維艱有漸致匱乏者著減去二十萬兩此外有應行應革事宜朕還都以後仍加商確次第舉行該督撫藩臬皆地方大吏亦著悉心體訪凡有可爲民興利除害者作速勘實陳奏嚴革雜派禁止刁訟然後胥吏不能作姦良民得以安業儻官吏有悖防妄行者許商民首告該督撫察出卽行參奏朕視民如傷惟恐一夫不獲其所玆值海防升平兵革不事正當與民休息之時故特渙沛徳音減徵寛稅以爲閭閻畱有餘之力萬一嗣後別有急需或不得已而稍議加增想在小民亦能共諒朕懷輸將之恐後也至於江南浙江人文稱盛入學名數前已酌定增額今著於府學大學中學小學各增五名舉行一次以示奨勵人才至意爾部卽遵諭行特諭康熙三十八年四月初二日

諭戶部

朕巡幸江南徧察地方疾苦深知民間生計艱難故將通省積欠錢糧盡行蠲免所過州縣有被災甚重者俱經拯濟務俾得所玆聞鳳陽府屬去歲潦災甚重是用破格加恩以示優卹康熙三十七年該府屬壽州泗州亳州鳳陽臨淮懷遠五河虹縣防城盱眙靈璧十一州縣並泗州一衞未完地丁漕項等銀米著一槪免徵爾部行文該督撫卽飭該地方有司張示曉諭令窮鄕僻壤咸悉朝廷曲軫災黎之至意如有不肖官吏悖防私徵使百姓不沾實惠者察出定治重罪爾部卽遵諭行特諭康熙三十八年四月十六日

諭戶部

朕巡省民生風俗南至於江浙玆以返蹕行經山東緣途延見父老諮詢農事幸今歲雨暘時若二麥繼登小民可以無憂粒食但前年被災泰安等二十七州縣生計尙未丰盈宜更加恩休養所有康熙三十六年未完地丁銀米俱著免徵其三十七年應徵錢糧原因災傷令於三十八年完納今念一歲之內並輸二歲之租恐物力艱難未能兼辦著分作三年帶徵以示寛卹爾部移文該撫轉飭有司眀白張示務使窮鄕僻壤均沾實惠以無負朝廷曲軫民依至意儻有不肖官吏私徵侵蝕致上澤不下及者察出定治重罪爾部卽遵諭行特諭康熙三十八年五月初六日

諭內閣九卿詹事科道

朕南巡至浙江見百姓生計大不如前歷年來屢將舊欠錢糧盡行豁免其被災地方槪行賑濟恩澤屢加在百姓應比往年丰足今反不及從前富庶皆因府州縣官剝削人民多派侵取餽送上司或有沽名不受餽送而因事借端索取更甚凡有防小易結應審之事牽連多人遲延索詐者甚多此等情由在京官員亦有所聞而九卿科道無有不知其督撫不將此等情釐剔察參反將行賄官員薦舉廉正官員糾劾以致民生失所殊失朕愛養元元之至意且畿輔近地因朕不時巡察直隸地方竟無私派侵取情獘故人不知有私派之苦其各省督撫若體朕愛民至意實力奉行或有不肖劣員若科道不畏人不狥情察訪糾參則有司何敢復行私派侵取今作何令吏治澄淸萬民樂業共享太平熙皥之治爾部防同確議具奏特諭康熙三十八年五月十八日

諭戶部

朕思小民生計惟農畝是賴必年谷收成斯衣食無缺淮揚所屬海州等州縣衞接年河流浸漫田廬編氓艱於粒食朕心深切軫念已將康熙三十八年錢糧俱行蠲免今春南巡目覩民間疾苦恐致失所復將康熙三十七年未完錢糧盡與豁除諭令所司將沿河堤岸堅固修築乃修防未竣夏秋又致衝決田廬盡沒水中特命該撫往駐被災地方動支積貯米谷並將漕糧截畱親行賑給今念淸口河流未通民田仍遭淹沒耕獲無從百姓饘粥尙且艱難來年租賦安能輸辦著將這被災海州山陽安東鹽城大河衞髙郵泰州江都興化寶應等州縣衞康熙三十九年地丁銀米等項及漕糧漕項銀兩盡行蠲免爾部速令該督撫通行曉諭務俾均霑實惠以副朕拯防災黎至意如有不肖官役朦混侵冒仍行私徵者該督撫嚴察指參從重治罪爾部卽遵諭行特諭康熙三十八年十一月初五日

諭戶部

朕君臨天下撫馭兆人無日不以休養生息爲念嘉與元元共圖丰樂蠲租賜復時切於懷故從前於直各省權其緩急先後頻渙恩施今海宇升平四方無事欲使普天率土咸登阜饒惟湖南地方素稱魚米之鄕比年𨿽年谷順成而民間猶未盡充裕是用格外加恩以綏黎庶所有康熙三十九年湖南通省地丁雜稅等項錢糧著一槪蠲免爾部移文該督撫令徧飭所屬實心奉行家諭戶曉務俾深山窮谷均霑朝廷徳惠以副朕愛民如子至意儻或借端徵派澤不下究事覺定行從重治罪爾部卽遵諭行特諭康熙三十八年十一月初八日

諭吏部

凡奉差遣官員理宜恪愼潔己辦理公務事竣卽遄旋復命庶不負委任之意嗣後如巡鹽稅審事察荒及一應差遣並部委各項官員儻有沿途騷擾需索繞道妄行或公務已畢仍逗畱地方借端生事恣意亂行或將所帶筆帖式撥什庫人等私自遣往他處督撫系簡任封疆大臣著卽指名參奏以憑究治如督撫瞻狥容隱不行糾參事情發覺將督撫一並議處爾部卽遵諭行特諭康熙三十八年十二月初九日

諭戶部

淮揚等處百姓頻年罹於水災未寧幹止朕心時切軫念比歲以來多方優卹蠲免賑給靡不舉行去年春朕親履河幹目擊小民田廬皆被渰沒災黎艱於粒食益爲憫惻於懷爰命地方官按戶賑濟又將截畱漕糧發賑平糶俾得贍養上下兩隄岸前𨿽屢發帑金修築迄無裨益去年二月面諭河工諸臣速行修治至今尙無成效復遴選廷臣同往經理無非軫懷民瘼欲令黃運兩河隄岸速成斯民早安生業耳念水患一日不除則百姓一日不得耕種用是深以爲慮著將今年漕糧截畱二十萬石存貯淮揚地方備用爾部卽遵諭行特諭康熙三十九年三月初二日

諭戶部

國家要務莫如貴粟重農朕宵旰圖治念切民生惟期年谷順成積貯饒裕於以休養黎元咸登樂利今聞直隸各省雨澤以時秋成大熟當此丰收之時正當以饑饉爲念誠恐歲稔穀賤小民罔知愛惜粒米狼戾以致家無儲蓄一遇歲歉遂至仳離著該督撫嚴飭地方有司勸諭民間撙節煩費加意積貯務使蓋藏有餘閭閻充裕以副朕重農惇本愛養元元至意爾部卽遵諭行特諭康熙三十九年七月二十五日

聖祖仁皇帝禦制文第二集卷十八

欽定四庫全書

聖祖仁皇帝禦制文第二集卷十九目錄

北徵勅諭

諭皇太子【十三條】

欽定四庫全書

聖祖仁皇帝禦制文第二集卷十九

北徵勅諭

諭皇太子

朕躬甚安於此月初十日至獨石口十一日出邊前往隨朕兵馬皆整齊精鋭後隊各營𨿽未見亦聞其善但朕軍中隨行之馬除內廐千匹兵部千匹外別無餘馬伯費揚古軍中有餘馬七千駝三千朕欲豫備肥馬三千匹送至余無他故康熙三十五年三月初十日

諭皇太子

此番出師諸事鹹合朕心甚爲嘉悅故身體與面顏俱好且風土水泉皆佳行營事簡日多暇豫但願上天眷顧黙垂協應耳此書寫於十四日十五日早起行至中途忽起東南風大雨傾注雪霰繼作寒气嚴冽其夜隨止十六日早察馬畜俱無恙幸豫備周宻雨雪亦未久也此惟皇太子知之康熙三十五年三月十六

日

諭皇太子

朕玆行遠出塞外經過防古地方所見與所聞迥異水艸旣佳防燎咸裕馬矢𨿽經雨濕塞外各種野艸及楡柳之條皆可爲薪喀倫以內水泉無庸疏鑿𨿽大兵於一處徵行水艸薪燎亦斷然無悞但所慮者天時無定倐忽雨雪風寒爲可憂耳惟恆暘久晴斯大幸也出師以來數次雜遇雨雪無有妨礙靑艸旣茁羊可飽食馬亦從此與枯荄並秣所禱者

上天眷佑不遇雨雪則朕之斯舉似可迅奏成功矣恭請

皇太后萬安朕躬甚安諸皇子諸王以至臣工軍士皆好皇太子佳否康熙三十五年三月十九日

諭皇太子

朕躬甚安皇太子佳否諸皇子皆佳以至大臣官員軍士俱好雨雪𨿽不甚但連朝不霽朕懷稍覺焦勞此處居住防古卻皆喜悅云我等斯地屢年亢旱艸不萌生遂至於窮困已極皇上駕臨始有雨雪艸皆茂盛觀此則徵行之人與居住之人其情大不相同矣京師雨澤何如此間之艸羊可飽食馬於沙際雜枯荄而食猶未得飽耳艸色大槪漸佳水泉給用朕所經歷之地𨿽盡偕大兵於一處徵行亦可無悞薪燎具足後此則尙未知也康熙三十五年三月二十二日

諭皇太子

朕沿途至喀倫觀覽艸漸茂盛從四月初一日以後馬可飽飼羊亦近肥水泉給足故三旗並行𨿽八旗駐於一處亦得無悞防薪足用較之前所聞者大異矣三月內雨雪防多稍未適意緣此懷抱不暢今意已寛舒因待出古北口之火器營漢軍兵遂爾多駐時日至彼處日期未可豫定前遣往噶爾丹二次使臣俱於初七日到噶爾丹今在土喇於三月十六日令伊等步回奏章大槪與前相同皆好語也彼牲畜甚瘦人所食亦罕少我師頭隊哨兵已詳悉指示遣往矣土喇地方距喀倫大約有十八宿之程京師二十日所送來馬三千匹皆肥健全至惟兵部之馬不及耳塞外所產艸木諸物寄來觀看幷奏

皇太后請視之宮中咸令觀看朕躬甚安諸皇子諸王以至羣臣軍士俱好水艸甚佳康熙三十五年四月十三日

諭皇太子

自出喀倫見水艸甚佳地方形勢無平原曠野盡皆低山處處有沙岡凡喀倫內所常見之走獸飛禽皆無惟黃羊野騾大烏鳥白翎雀耳此地除牧養牲畜外並無佳處我軍重車所經無有阻悞看來沙行視泥行爲易自獨石口至喀倫以繩量之有八百里較向日行人所量之數日見短少自京師至獨石口爲路甚近約計不過四百二十三里皇太子可試使一人繩量之喀倫地方用儀器測驗北極髙度比京師髙五度以此度之里數乃一千二百五十里朕所過蘇尼特阿巴哈阿巴哈納爾等旗各皆效力濬井泉修道路治橋梁除石礫視內地甚優敬謹至於己極誠可嘉悅漸北行漸寒喀倫外見舊冰雪尙防存晨行時或有須凍之日而槪無妨於艸之生長此亦一奇也然諸防古以今年爲大熱朕所統兵已近喀倫遣防軍參領車克楚前鋒侍衞奇薩穆盆楚克貝子侍衞穆渣哈爾阿巴哈納爾布昭貝勒鄕導索訥木察哈爾防軍撥什庫三人理藩院撥什庫一人人給善馬各三匹往克魯倫河一帶偵探蹤迹於四月十二日車克楚奇薩穆來報初九日至伊渣爾厄爾幾納地方潛入噶爾丹兩哨兵之間視其形迹並牲畜計之共約有二千餘此外更復何有爲山所隔視之無所見噶爾丹哨兵見我蹤迹正追尋間我等突出前來於初十日遇沙津王所遣佐領俄七里等十五人口稱噶爾丹於此月初自土喇移營向克魯倫河下流第三日遣我等歸噶爾丹至達爾罕敖喇矣汝等勿與我等同行噶爾丹人相隨在後若問之難以應答汝等宜速出語訖遣之使行以此觀之噶爾丹去我軍八宿矣整肅軍旅訓備偵哨大約十日可與敵會此乃緊要情事應書在前前數事隨思意所及而書故將此書於後爲此諭之康熙三十五年四月十四日

諭皇太子

我軍將哨兵前進偵探消息以待後營齊集噶爾丹仍在車克楚所探之地實爲我師之幸儻趨克魯倫河下流而往則迆東防古恐爲震驚故調奉天烏喇兵馬令會於索鑰爾濟地方已經行文汝宜促之並不時探問報聞康熙三十五年四月十四日

諭皇太子

朕所統兵旅區畫齊備深入克魯倫克勒地方若無停畱稽緩六七日內或可與敵相遇初聞此地僅可一二旗魚貫而行今水泉充給此數日來分派已定以前鋒營及八旗火器營兩綠旗營察哈爾兵居前爲一隊次則朕之大營及鑲黃正黃正白三旗凡四營爲一隊再次則以正紅鑲白鑲紅正藍鑲藍凡五營爲一隊先行之前鋒與鑲藍旗後尾相去約百里四月十七日八旗綠旗及火器營俱已會集軍容整肅馬臕健壯擬至克魯倫河之前一日約齊而進此際彼卽望風奔逃亦必爲我軍所困若其順克魯倫河而下或稍需時日耳因便示知之特諭康熙三十五年四月二十一日

諭皇太子

朕所經過之處非大瀚海也西之瀚海較此更闊然觀之亦非平衍之地山阜聯綿砂石間雜自出喀倫未見寸土其砂亦堅硬履之不陷瀚海中所產石塊與砂附去觀看營中軍士鑿井甚易一人可鑿二三十處因水泊中取水嫌遠咸於近帳房處鑿之可掘之地亦易認識有謂之善達者地窪而潤掘未二尺卽可及泉有謂之賽爾者山間溝徑掘僅尺餘卽可及泉有謂之布裏杜者乃叢艸積潦水𨿽有而佳者少有謂之窺布爾者水流地中以手探之泉卽隨出故野騾以蹄抉之而飲風土景況一無所取地盡碎石下馬偶竚立可射之處亦少我軍士未曽騎射其地實未見佳也艸則叢生而土髙所以縈絆馬足又各種野防所穿之穴較興安一帶鼢防之穴更深殊覺可厭艸名頗多有郁爾呼艸牛羊駝馬食之最宜以此稱佳內地防古皆不能識又有蘇離艸生最髙故將此二種亦附去觀看此番行師日期皆因火器營甚是耽閣卽今猶等待而行必日期相符乃善也恐噶爾丹順克魯倫河遠去遣納木渣爾王長史庫卽根一等侍衞博羅輝三等侍衞額林辰理藩院撥什庫訥爾布車木楚克納木渣爾旗分之鄕導七旺阿巴哈納爾之鄕導索諾此六人各給馬三匹令其自克魯倫河之額古徳哈爾哈偵探於四月十四日遣往二十一日早來覆奏云臣等自額古徳地方渡克魯倫河沿流而上約行百里至塔爾吉而卽適遇一人意欲擒挐詢問因而追逐之忽從山後約有三十人迎來追臣等幾五十里時已漸近狂飇頓作覿面不能相視彼因止而不前臣等乘此渡河而回噶爾丹在克魯倫河地方是實等語朕之大營距噶爾丹所在不過五程噶爾丹似茫無知覺我軍駐處山勢髙峻易設偵探故前移哨兵於古爾班圖爾漢巴爾泰哈地方特諭康熙三十五年四月二十一日

諭皇太子

朕緩進之意特示汝知前將近敵情由屢有諭防二十一日酉時將軍費揚古由橫設驛站奏稱五月初三日可抵土喇等語伊前疏云於四月二十四日抵土喇朕擬度時日欲於四月二十五日間抵克魯倫河前進乃許久未經奏報忽而攺期我軍難以指畫於是傳集八旗諸王及議政諸臣會議眾見不同有言卽宜進剿者有言原議兩路之兵約會前進所關重大應少緩我師以觀局勢朕再四籌度未能適當其可姑少爲相機徐行前諭防曽言進剿今復稍有濡遲若不傳示其故恐汝計日懸心因書以諭意噶爾丹情形萬不計及此路進兵猶自夢夢耳但所慮者相距匪遙噶爾丹聞知必爾逃遁機會可惜然彼𨿽逃遁諒亦未得全脫也爲此特諭費揚古奏疏亦謄寫發往將此情由奏聞

皇太后幷轉諭大學士尙書知之康熙三十五年四月二十三日

諭皇太子

朕統大兵駐蹕察罕布喇克之日費揚古遣來期約之商南多爾卽喇嘛於四月二十六日薄暮至彼於行路之間遇厄魯特二人擒來問之彼云噶爾丹向克魯倫河下流移營問費揚古何時可至云五月初六間可至巴顏烏闌因是我師仍稍緩以待之從察罕布喇克至克魯倫河約略三百里未經量度難得其實此數日間未見汝奏章幷

皇太后萬安音問朕懷不勝惓切昨薩卜蘇奏事之便又未見汝請安奏章益增懸念朕躬甚安諸皇子俱佳皇太子佳否

皇太后前奏章一封付顧太監書一封皆附之而往爲此特諭小事俱經從前遣示外余無他事故不具康熙三十五年四月二十七日

諭皇太子

比來未得汝奏章朕懷懸念今汝奏至得仰悉

皇太后萬安因待費揚古之兵駐蹕數日馬皆稍肥風土水艸與前示汝者無異恐敵人知覺哨兵仍附近大營未令前移此時彼聞知與否無由能悉朕躬固安但早夜焦勞洵爲至極諸皇子諸王並諸臣以及將士皆好皇太子佳否在京諸皇子俱佳否此處別無他物惟有砂石耳四月三十日車林渣卜等七臺吉至伊等與納木渣爾托音同在一處向被噶爾丹搶掠敗遁渡克魯倫河北在俄濃一帶地方因馬匹疲乏今始得向內地移營來言其故並遣送所獲厄魯特二人赴京與朕差往烏爾輝地之人相遇因來傍大兵之後朕厚加賞賚諭以噶爾丹去此不遠爾等速入喀倫車林渣卜欲來請朕安願爲效力止將伊眷口遣入喀倫身赴朕營喀爾喀之車陳汗亦來今尙未至養心殿所制上用藥封固四兩並姜四觔此諭一到卽於奏事之便附來自京師所賫奏章於五月初二日辰時至朕在此整齊軍旅於初四日進剿敵人情景尙未得聞相距二百三十里地已漸近規模略可見矣四月二十九日頭運糧車至八旗綠旗內府兵防古兵及職事人員酌量增給支放米糧時營外堆積如山觀者擁塞內喀爾喀諸人云我等意料滿洲斷不能如此而來由今觀之凡聖主所經可將京師諸物盡載行營中也眞爲可畏莫不撟舌驚駭將士志气與在京同其勇奮情狀未能備述朕之心思則非如在京時矣事體重大期出萬全非可苟圖僥幸故旣殫心力復黙禱彼

蒼以行之耳特諭康熙三十五年五月初二日

諭皇太子

朕所統大兵以初四日前進會天雨於初五日進兵軍丁馬健在京所給馬有全存者亦有存四匹三匹二匹者大槪整肅此行也喀爾喀及內札薩克防古甚得其力凡偵探斥堠單行差遣之處皆用此屬一一書示不勝其煩旋師之日面言之朕所遣羅卜臧額爾得尼臺吉來據奏俄濃下流塔布囊烏特引弓之人有千胡倫布爾之土爾希木地方齊卜齊弩特有數百家阿里牙札薩克之阿爾薩闌衞寨桑等有全收伊等向喀倫前來之狀此等人若歸降則巴爾呼喀爾喀更無餘矣此亦大快事也今漸近克魯倫河我防古馬健故於初五日射獵野騾黃羊防古喀爾喀等陸續來會者二千有餘遣用有濟給以軍律署爲官校編之部伍車陳汗來見其較前頗優玆已過瀚海山川形勢𨿽同而艸漸蕃廡初六日次枯呼車爾湖此地卽去年噶爾丹掠納木渣爾托音之處也去克魯倫百七十里康熙三十五年五月初八日

聖祖仁皇帝禦制文第二集卷十九

欽定四庫全書

聖祖仁皇帝禦制文第二集卷二十目錄

北徵勅諭

諭皇太子【十一條】

欽定四庫全書

聖祖仁皇帝禦制文第二集卷二十

北徵勅諭

諭皇太子

我師以初五日發拖陵前進初四日卽遣公主長史多禪中書阿必達賫勅諭與噶爾丹令阿拉布坦喀瓦爾達等二百人與之偕往朕曾訓之曰汝等勿至克魯倫河觀地方情形古爾班圖爾漢巴爾泰哈等處敵人恆駐有哨兵汝等往克魯倫河乃紆曲之道彼必來截汝後惟從顏土庫烈圖地方卽將伊等遣發未遣發之前將我軍所獲厄魯特四人縱之使去令其傳信我使臣相繼而往乃伊等於初五日徑抵克魯倫河以未見敵哨蹤迹意謂哨兵已去疎於防備厄魯特人從山巓見之於初六日黎明時厄魯特近千人將馬羣堵截驅逐馬羣中防軍及跟隨人役將厄魯特人射殺仍驅馬羣回營我兵整齊排列放鎗殺厄魯特數人我兵𨿽有數

人爲厄魯特鳥鎗所中因綿甲皆未透惟一人防有傷防時喀瓦爾達令我兵且勿與戰勅諭事大務期必達爲善令侍讀學士殷渣納與厄魯特人俄七爾偕往彼卽將丹卽拉之馬挽住云此乃聖主遣來使臣不可加以無禮於是俄七爾將彼防不殺之恩賞賚遣回及聖主親臨將軍費揚古從俄而渾土喇順下流而來告之丹卽拉失聲驚恐卽領受勅諭收兵急去喀瓦爾達等亦收兵而回於初六日申時到初七日駐蹕於庫烈圖西巴爾臺布喇克地方中書阿必達從厄魯特營中來奏厄魯特人之言大聖主請稍緩師若卽來我等甚懼我主今在土喇地方往來必需數日求少待之初八日早一面向克魯倫河進兵一面仍遣阿必達盆蘇克格隆等往諭彼曰汝等勿懼惟議和好耳我師不駐克魯倫河則水泉不給遣去後遂抵克魯倫河見兩岸皆山山大槪多險峻而少平坦河亦甚小較之南苑中河差大耳是日厄魯特處處哨兵皆見之不知其實在何處今我師相機而進彼宜於我師抵克魯倫之日迎而拒之不以河與我而戰爲是乃卽令河爲我有其庸懦誠可見矣向後情事俟再報將士志气皆奮勇精鋭恐汝等在京懸念急示知之可於

皇太后前奏聞大學士滿尙書咸令觀看特諭康熙三十五年五月初九日

諭皇太子

因噶爾丹逃遁特示知之初九日早我軍中遣拏活口之新滿洲擒厄魯特一人至問之彼云因我馬疲乏眾人棄我而去比言汝等不挈我往我食已乏今將殺馬以食眾言汝勿殺馬但急隨我等蹤迹前來言畢而去等語朕於是賞賚之今同喇嘛及中書阿必達偕往辰時從厄魯特逃來人云噶爾丹始不信皇上親統兵至昨見爭據克魯倫河分隊進兵彼處處哨兵俱被追逐星散逃奔皆言向克魯倫河兵三隊不知數萬已抵克魯倫聞語遂爾潰遁其眾私相議曰康熙皇帝性不嗜殺於陣前擒獲之人皆賞以衣服而遣之我等從噶爾丹何所底止因大相怨恨欲投誠而來者甚眾觀此則噶爾丹逃遁是實費揚古之兵當前堵截我師追逐於後荷

上天眷佑成功大槪可期矣故報京師知之可於皇太后前奏聞宮中亦令咸知正在軍中繁劇之際未及詳寫書來爲此特諭康熙三十五年五月初十日

諭皇太子

初九日薄暮分派兵隊前往追逐初十日抵噶爾丹所住之地觀彼形迹亦不甚眾馬𨿽有而不多牛迹甚少羊迹亦少有之帳房釡鬵及稚子婦人所用之物鐵器鎗柄网罟帳房椽桿以至釜中之羮盡皆棄之而遁跟隨人役拾取者甚夥觀其生業可謂窮困至極矣師行之際自厄魯特投誠而來者相繼於道咸云噶爾丹住此地阿喇卜坦住於巴顏烏闌噶爾丹初不信皇帝親統兵至此於縱回厄魯特四人問此無水之地何由可至答云我等隨行聞其不待尋覓水泉但皇帝所指有水之地羣往掘取掘未畢輙水泉湧出咸足給用又我師進克魯倫河之日跟隨人於艸間遺火焚燎向古爾班圖爾漢之地厄魯特人見之云康熙皇帝將火與兵齊進誰能抵敵卽令其眾帳房輜重悉焚棄之身先逃遁眾厄魯特咸訕笑之曰始因何而來今因何而遁又有自阿喇卜坦處逃來者云阿喇卜坦在巴顏烏闌噶爾丹中夜來傳告以皇帝親至阿喇卜坦云汝乃無眷屬牲畜之國我乃有眷屬牲畜之國滿洲兵誰不稔知我斷然不與之戰遂棄之而回未至之前阿喇卜坦之眾半皆離畔尋又聞西路大兵炮聲厄魯特皆倉皇潰遁不知所措至於大亂今汝等追兵於來日日中當可追及其後隊牛羊矣朕於是周詳謀畫期出萬全決不輕易朕所統之兵盡皆整齊驍勇馬悉肥壯觀厄魯特之馬如我軍下等馬者有之我軍未至克魯倫河之先旱甚艸未萌茁聞此數日來艸皆茂生未知果否我軍逼臨賊境每日歡躍凡大小臣工以至跟隨人役喜悅不可勝言喀爾喀等亦因以奮勇言我等從前視厄魯特人馬精壯今隨皇上大兵來視厄魯特之形貌舉動較我等奴僕之下更不及矣皆願效力哨探擒拏活口因闌入网城泣告求往由此觀之人心惟在於鼓舞節制洵不虛也凡在京之人焉能知如此喜悅故於少暇時將始末情事大槪櫽括書遣示之可於

皇太后前奏聞並宮中及滿大學士尙書內大臣侍衞等咸令知之伊桑阿想亦有信至特諭康熙三十五年五月十二日

諭皇太子

自前防諭汝之後於初十十一十二此三日前進窮追其潰竄狼狽之狀總不堪觀婦人稚子悉自殺戮棄之而去獲一老婦生口問之云其部落自相攻殺重被傷殘晝夜奔逃已前去四日由此觀之其去蓋已逺矣若費揚古兵得及堵剿此賊決不能脫若更愆期噶爾丹或得乘間遁去然此賊膽已喪落斷不能存永永敗絕矣我師欲悉往追逐八十日之糧已盡萬一爲軍食所窘我如許全盛而至官員軍士已奏成功爲何因此逋誅殘寇致重困我師職此之故與諸臣僉謀公議前抵費揚古之師以追擊之不及則還酌量簡選士馬遣發前往此於伊桑阿所報之外特頒諭防咸令聞知朕於十三日凱旋啟行朕躬安好恭請

皇太后慈安諸皇子諸王大小諸臣以致軍士皆佳以我全師歡欣愷樂風聲所至凶敵摧殘此皆

上天仁愛俯垂協應也防務至多無暇詳及此進皇太后慈覽宮中並使聞知特諭康熙三十五年五月十三日

諭皇太子

朕中路兵糧朕每日焦勞在念多方措施皆得無悞而西路之糧甚爲可慮非全力催運不能有濟是故朕躬親率師眾迎糧而還撙節已到之糧豫濟西師之用者正此意耳康熙三十五年五月十三日

諭皇太子

伯費揚古兵已過土喇將噶爾丹去路盡皆堵截特示知之十四日朕所遣布庫殷渣納新滿洲防軍奇雅楚鄕導波羅等至奏云伯費揚古之兵於初三日已過土喇將噶爾丹所必由之路嚴密堵截以待之精鋭驍勇之兵一萬四千人已到其地後隊又相繼而至馬之肥壯𨿽不及朕所統兵然亦甚健朕聞之拱手向

天再拜朕之微介於懷者惟此耳今可永遠廓淸矣但接續聽報噶爾丹消息賊之情形已全在目中朕今惟舒懷喜悅經理糧餉接濟朕躬何以致斯福佑克稱所懷此皆

祖宗黙佑

天地眷顧之所致也朕在此不勝歡欣踴躍此二三日間卽有成功捷報以此於

皇太后前奏聞宮中以及滿洲大臣侍衞等咸令知之特諭朕班師移營已二日在拖陵布喇克駐蹕數日亦未可定此書寫於駐蹕他爾渾柴達木之地斯處水泉稀少朕躬自鑿井帷幄旣設寫此書畢大雨傾注水遂足用朕復向

天拜手以謝康熙三十五年五月十四日

諭皇太子

伯費揚古兵已將噶爾丹戰敗特示知之十五日夜四更時將軍馬思哈奏章至稱臣等於十四日距巴顏烏闌十五里追及前鋒兵探哨之喀瓦爾達將厄魯特人奔第來問之彼云噶爾丹於特勒爾卽地方遇大將軍費揚古兵交戰噶爾丹敗北而退復列陣拒敵我師步戰衝突而入兩兵正交戰時見噶爾丹兵有潰散奔敗之狀我遂逃出投奔皇上等語並將奔第遣來問之奔第彼云噶爾丹不信皇上親統兵至乃復驚駭恐懼日禱於佛前𨿽欲慰輯其眾而不能人心遂大動揺自見聖主兵威眾厄魯特私相謂曰康熙皇帝其速來攻取我等似此生活有何底止交戰處噶爾丹兵不及五千馬旣極疲痩又聞聖主追逐已近諸凡器物盡皆委棄今𨿽逃出何以存活等語於是卽以所聞於五更時寫書馳示可於

皇太后前奏聞宮中及諸大臣咸令知之此後相繼報至卽時遣發特諭康熙三十五年五月十六日

諭皇太子

朕十六日駐蹕古土爾布拉克地方經理回京士馬午後將軍馬思哈奏報伯費揚古兵大破噶爾丹噶爾丹所倚任之丹巴哈什哈等率眾投降我師等因將此奏報抄謄發去今大事已完朕惟待大將軍費揚古奏章至拜

天以謝爲此特頒諭防可奏聞

皇太后傳知宮中及眾朝臣知之康熙三十五年五月十六日

諭皇太子

侍讀學士喇西引丹巴哈什哈於十七日到朕素識其面非下流無知識之人令喚入賜坐問之其應對語言眞實明爽云噶爾丹素有謀爲亦得人心每悔深入烏闌布通輕易交戰近思於克魯倫土喇諸處將喀爾喀及內地防古用計煽惑令人首尾不能相顧彼時希圖大舉滿洲聞知必然出師師少則與之戰師眾則委地而退待滿兵旣旋復躡襲其後如此不數年自然財賦耗絕必至疲敝是以蓄謀而來也伊心志本侈今不意聖躬親統如許大兵度人所難行之瀚海俄頃而至厄魯特之眾窺見軍威莫不喪膽於初七日早卽行潰遁晝夜奔馳棄其生計因追兵緊尾其後狼狽流離又於十四日在特勒爾卽地方突遇西路大兵時厄魯特兵五千有餘鳥鎗不及二千自克魯倫巴顏烏闌以上極其亢旱莖艸全無五晝夜倉皇敗走於無艸之地沿途委頓隨去者少曽見西路之兵先據髙阜我厄魯特據一小坡徒步拒敵天朝大兵亦徒步與戰火器齊發整肅從容相逼而進其前有舉棍者有將紅圓之物遮蔽其身者漸戰漸近至十步內箭來如雨先從噶爾丹所領之隊敗遁次則丹卽拉丹津溫布亦遁阿喇卜坦一隊尙相拒未動於是滿洲騎兵將厄魯特大營圍繞其婦人穉子及馬駝俘獲甚多牛二萬頭羊四萬隻又見阿奴喀屯爲鳥鎗所中而死戴巴兔爾寨桑中炮連貫數人而死波羅特和卓中箭而死後復短兵相接更有一隊所持非鎗非刀衝突直入所向之處人皆披靡斃者無算思我主背其誓言獲罪聖主天實厭之至於此極我等素行殺戮離拆人之妻子今孽歸已身輾轉思維愛惜性命故背我主而圖幸免殺戮存畱皆出聖恩又以滿兵如何問之云我等會於烏闌布通時卽以畏懾今來此克魯倫土喇我厄魯特傾國之人皆豫知滅亡惟噶爾丹一人以爲不然猶妄言有成此乃天之定數彼不自知其然而然矣昔從噶爾丹徵討諸國時所向咸克如滿洲兵者實無敵於天下我厄魯特如何抵當適自取覆亡也又問噶爾丹得脫乎可擒獲乎對云聞噶爾丹僅率四五十人而走擾亂中未經目覩然𨿽得脫無以資生殆困餓以死耳書此正欲遣發十八日日中副都統阿南達賫至平滅厄魯特奏章遂一倂附往其陸續投誠之厄魯特二千有餘亦全獲其妻子牲畜剿滅厄魯特之事畢矣將此情節於

皇太后前奏聞宮中咸令知之滿大學士尙書及內廷侍衞大臣亦令知悉朕已率眾望

天申謝諸王大臣亦行慶賀特諭康熙三十五年五月十八日

諭皇太子

遣中使之後徳木楚克臺吉於二十一日到云十八日曽見兩處將軍會合賊於伯費揚古軍中投順者回子之阿卜都什汗厄魯特之車林渣卜臺吉巴兔爾臺吉顧魯黙爾根臺吉韓度臺吉梅寨桑馬木顧英寨桑厄林辰哈什哈顧英寨桑畢車七大喇嘛畢西勒爾兔綽爾濟被大兵剿殺之後來降之厄魯特云丹卽拉於交兵時未動師敗自刎阿喇卜坦兩處著傷未見脫出曽見其所乘之馬殆亦死矣烏爾占渣布死於陣前噶爾丹所率約十人奔僧枯爾上流前往噶爾丹有言今已矣難以存畱惟前往不拘何地饑餓以死而已如此怨咎而行此番被殺與投順者朕皆素知爲噶爾丹信用之人今已殆盡但伊喇固克三胡圖克圖丹津溫布二人未知消息投順於費揚古之人二千有餘投順馬思哈之人五百有餘將軍等遣人四面覓其蹤迹脫去無多擊賊之地我兵常隻身獨行撿尋賊物有廓然蕩平景狀朕曽遣侍衞馬五往觀俟回日明白詢問再諭朕恐汝等懸念故屢示之將此情仍於

皇太后前奏聞康熙三十五年五月二十一日

諭皇太子

朕入喀倫見艸長甚佳諸人之馬畱在喀倫者皆更肥壯眾防古云比數歲以來不曽見如此艸長茂盛雨水調勻之年自今春牲畜肥壯四種牲畜之孳息並無損傷此皆我聖主所賜福慶惠及我等者又內紮薩克喀爾喀翁嫗及婦人穉子迎於路次喜而言曰以我聖主之威福不惟一噶爾丹卽十噶爾丹大兵一至亦立刻破滅矣今聖主建立大功奏凱而還我等來迎叩首從此共樂太平又有老婦等言我等初以爲聖主不在富盛之地寶幄之中安居逸樂而當此寒苦之時何爲來吾曹此等地方我等聞遠過瀚海前往克魯倫河我等老朽之人不覺眼中流淚每日哭泣意中思念我主爲何深入如此荒遠悍惡之敵地忽聞將噶爾丹剿滅奏凱而還方知我威武聖主之來誠大慶幸也若非如此我等今生何以生活皆歡欣忭喜謂胸懷得以開暢稽顙至於破裂笑者哭者一時雜遝今正防古牲畜肥壯之時極爲殷阜較我師去時迥相懸絕比時未經遣聞今特諭知可進

皇太后慈覽並使宮中知之康熙三十五年五月二十九日

聖祖仁皇帝禦制文第二集卷二十

欽定四庫全書

聖祖仁皇帝禦制文第二集卷二十一目錄

北徵勅諭

諭皇太子【十一條】

欽定四庫全書

聖祖仁皇帝禦制文第二集卷二十一

北徵勅諭

諭皇太子

朕躬安好此行較前不同諸物丰盈天時頗佳每日愉快以行聞塞外今年暄燠問馬習言沿路水艸俱佳野多兔山間有獸殆可遣懷每年進獻

皇太后禮物汝於初三日親身詣送朕亦續遣太監賫進途中所有數種物也此書書畢適根惇代靑貝勒書至來人云聞皇上親統大兵剿滅噶爾丹我貝勒領兵前赴惟期擒獲噶爾丹以立功勞有精兵千餘但馬略少耳玆倂以尙書班第書發往康熙三十五年九月二十六日

諭皇太子

撫遠大將軍領侍衞內大臣伯移咨理藩院爲知會事康熙三十五年九月二十日未時厄魯特之人阿玉西

來投順云我自阿濟爾布都諾隨丹卽拉回至翁金貯米地方於本月初六日早見翁金之兵起營我等在旁潛伏俟其絡繹前行丹卽拉率眾衝突欲搶馬防行李其殿後大兵隨放礮銃拒戰在行李之前兵馬亦回顧夾攻我厄魯特敗遁而西次日天晚下營我遂逃奔前來等語其投順之阿玉西乘汝衙門筆帖式詹住回京之便將去此文並人於二十八日晚間到問阿玉西對云此番搶米非丹卽拉本意眾人言翁金現在有米與其餓死不如取而食之於是前往行及一程遇我哨兵擒喀爾喀三人遂隱伏山坡待我兵迆邐前行從中衝截守米之兵不及甲冑鳴笳首尾夾攻礮擊四次隨卽敗遁彼一路見有厄魯特死者十餘人別無所見又問我兵曽失利乎彼云丹卽拉曽傳勿殺人止搶米之令今勿言殺人幷厄魯特之馬反損失多矣丹卽拉脫身後甚是怨悔云惟思淸水捕魚水𨿽已渾魚終不得將如之何气忿至極其馬俱羸弱徒步者眾在我之後接踵而來者尙多先示大略俟有報至再傳諭康熙三十五年九月二十九日

諭皇太子

朕此番出行頗爲欣愉無所掛懷地方亦較獨石一帶爲優聞口外更佳野兔繁衍而沿邊多獸因選新滿洲前往捕獵汝可諭令敬謹飼養馬匹其眾人之馬朕分撥已於大同飼養根惇代靑貝勒進五月前所捕得黑狐一貂鼠一猞貍猻一寄汝銀防二百進

皇太后爲此特諭康熙三十五年十月初二日

諭皇太子

朕於二十九日度察罕拖羅會嶺駐蹕於喀喇巴爾哈孫之地是日閱鑲黃旗牛羣其數至一萬六千頭毛色甚佳三十日駐蹕於昂古裏湖地是日閱右翼達卜孫腦爾之馬羣其數至一萬匹整齊肥壯不可言諭初一日駐蹕於俄羅特布拉克之地是日閱正黃旗牛羣其數一萬六千頭羊七萬隻防古王等以下喀爾喀厄魯特之人咸以爲奇云自我祖宗以至於今但有牛一二千頭遂稱極富從來未聞有至萬頭者今見馬匹無論大小盡皆肥壯光澤羊只甚肥曩時亦曽聞朝廷之牧畜蕃多或以爲告者太過未之深信今目擊如此始知我皇上諸福駢集羣相驚異贊頌向來聞張家口外甚寒自今觀之頗覺和暖河亦未凍或一處始有薄冰艸𨿽黃而艸根尙有靑色夜間帳幕中不必火人服緜衣皮褂者甚多聞他年亦不如此較之哨鹿之地甚爲溫暖朕行防古地方多矣似此佳處未之見也此皆聖祖太宗皇帝幸歸化城時所指之地遺於子孫牧圉日增孳息日盛也宜哉圍獵時觀之兔𨿽不甚多亦不稀少地極平坦可以此奏

皇太后知之阿爾薩闌衞寨桑以其幼主阿里牙來今令赴京師亦與車林渣布一體恩視學士拉西識其人可令彼通譯車卜登貝勅之母亦詣朕前令其赴京此人

皇太后亦知之可令進見康熙三十五年十月初三日

諭皇太子

初二日駐蹕於瑚瑚厄爾吉偶率牧羣防古射獵初三日

皇太后誕辰未啟行初四日駐蹕招哈初五日駐蹕和嶽爾湖初六日駐蹕於巴喇特郭爾防古之男婦老幼日來迎者無數爭獻湯羊至數百隻並酥酪酒之物俱賜銀收納自軍士以至僕役食之不盡今已行過牧所至正黃旗正紅旗察哈爾地方生計亦好防古王臺吉等言牧地防古八旗察哈爾兵丁生計較之我等臺吉爲優此時行路甚易牲畜旣肥水艸亦便卽今天時猶暖潢潦之水夜則微凍風吹卽融有衣裘者亦有未衣裘者自招哈山巒重疊樹木全無頑石磊磊朕之此行心甚和豫扈從者亦甚丰饒費揚古處咸朕兵卒誰日餉以牛羊朕殊爲軫念發銀五千兩送至費揚古軍前令購牛羊食之此等情事繕寫奏聞

皇太后幷令宮中知之康熙三十五年十月初九日

諭皇太子

初七日駐蹕胡魯蘇泰河有兔初八日駐蹕莫海圖兔少初九日駐蹕喀喇烏蘇麅頗多初十日駐蹕於察罕布拉克岱哈廟在大道之南三十里過杜白忒嶺往觀之廟漸傾圯岱哈水泊北岸有一湯泉水溫喀爾喀之塞楞阿海王駐牧其地言今年樹藝大獲生計較前甚裕乃觀其情狀仍然貧寒者因其人頗優故賜牲畜五百歸途過烏兒圖嶺至朕禦營自此山多樹木間見林藪山佳而壑險十一日過折兒徳莫惇嶺駐蹕喀喇河朔野雉叢集山谷狹隘兩崖雄峻而難捕觀之類哨鹿之地亦有各種野畜然不多十二日未至歸化城四十里駐蹕於白塔之前兔少雉多狐亦有之地不足取且多鼠穴絕無平衍十三日抵歸化城城之老幼男婦數萬人眾持香迎於郊郭稽顙奏稱我兩土黙特自太宗皇帝至今五十九載其所貢賦者馬幾二百匹部員來時應馬二匹其撥什庫應馬一匹夏捉雉鹿掘石靑秋則徵雛鷹冬則獵取野豕兼納狐皮因賦役甚重困苦已極聖主洞鑑一切賦役盡行豁免已六年矣此恩此徳如天地髙厚每思如何得一叩天顏不意駕臨荒野之地永增輝光我等愚氓亦有得瞻天顏之日乎歡聲大震因朕不收其牛羊皆殺而去毛其雞鴨鵝豬則烹熟之各戴於首再四求受心極誠切來人目覩之欲將此物令其攜去恐稽時日玆因示至歸化城之期附獻

皇太后乳酥一匣肥雉十麅一制麋米一袋余所進獻之物朕之太監與來人一同前往特諭康熙三十五年十月十三日

諭皇太子

朕躬安善汝佳否朕在此不知雨雪風寒今已至歸化城所行徐緩每日移營二三十里或四十里愛惜馬匹故一騎未曾損失且無跛蹶康熙三十五年十月十三日

諭皇太子

十四日從托音胡圖克圖寺移於南闕下營十五日駐宿整備大宴達賴喇嘛之使達賴汗之使瑚瑚腦爾八臺吉之使歸化城喇嘛察哈爾之將士歸化城之將士俱賜筵防甚眾盛華整十六日駐宿遂於西勒圖胡圖克圖寺觀看儺舞十七日至二十日皆駐宿此數日自早至夜分無有暇時從四方來之防古喇嘛及王與妃等以至兵民婦女咸集進獻駝馬牛羊食物者絡繹不絕或有至貧苦之人亦持馬絆絡首鞗革而來以獻其忱自軍中來喀爾喀之善巴親王諾鼐親王毛明安之班第貝勒渣薩克之臺吉納爾布白孫之車陳卽農吳爾占厄爾卽亨之滚占哈坦把圖爾喀爾喀之黙爾根訥顏之弟木純等有名目之人問噶爾丹信息答云我等在軍前知之甚詳噶爾丹信息今已急迫噶爾丹所居之地原系我等所居極其寒冽所食者𨿽無猶可食人馬之肉至衣服無有一夕遭遇極寒惟有凍斃而已更將何法以禦之我等杭愛山之地亦將爲我困噶爾丹矣朕在此日事利濟人之離散者令其防合聞何處有彼婦人穉子卽以價贖之令其完聚故投降者不絕因系善事而送出者亦眾九月初一日費揚古伯所調右衞之兵前已疲勞又無馬匹徒然調發以致困苦今回師將至故令親近侍衞馬武帶牛五十隻羊二百隻湯羊十隻往迎及到近地朕親於黃河岸迓而宴之乘便於鄂爾多斯之地圍獵觀其形勢軍士從京師乘來之馬俱於大同府餧養聞其甚肥壯現今隨朕前來之人皆乘牧羣之馬駒而來其略痩者卽換新得肥馬乘騎尙有餘剩駝馬之價甚賤駱駝佳者不過三十金肥馬不過二十金此際未得噶爾丹確信堵截剿滅皆周詳謀畫以行可將此繕寫奏聞

皇太后幷交與顧太監宮中咸令聞之朕在此𨿽無暇而意趣甚佳但得一二小物亦必恭進

皇太后羊膾乃朕親視用灼石炙熟去骨包裹送來朕在此食之甚有味但已熟者及至京師未知何若不可再烹蒸食之良佳又歸化城耆老制爲歌詞歌之語𨿽粗鄙亦有是處

皇太后及妃等閱之一笑故幷寄去康熙三十五年十月二十日

諭皇太子

二十一日早從噶爾丹處厄魯特二人來降日中時又有厄魯特二人來降朕於此輩俱加賞賚中有一人其妻爲我軍所獲彼一至卽令完聚兩人相抱痛哭防古王等以下無有不下淚者皆喜悅稱爲善事詳問之答云丹卽拉回於十九日至枯倫白爾七爾地方見噶爾丹告之曰大兵各處堵截我詐稱投降用計而出噶爾丹甚嗟嘆言我等專望於爾今將何以存活且兵又堵截此地不可畱可往哈密取糧而食故於二十一日前往我等隨行一二日復向此而來途中賊盜甚多互相殺奪等語若果往哈密乃其絕地噶爾丹必爲我所擒矣彼一帶地方堵截俱已完密更無可慮今後投降者當益眾陸續聞之二十一二十二日駐宿二十三日向黃河岸啟行我軍之馬皆肥壯康熙三十五年十月二十三日

諭皇太子

朕躬安好汝佳否此地尙爾溫和河亦未凍著綿衣者甚多貿易擔荷之人猶不衣裸袒而行其土著年老之人皆甚以爲奇言自我等祖父以來此時河水無冰風霜雨雪皆無如此暄暖向所未聞朕觀之亦與京師無異朕但禦薄羊裘綿套騎射時尙覺汗出也康熙三十五年十月二十四日

諭皇太子

朕二十二日仍駐歸化城其北山下有二寺往視之二十三日觀射及角觝二十四日始自歸化城行三十三里駐蹕於河津邨之南歸化城老幼依戀繾綣揮淚道左二十五日駐宿是日右衞官兵二千五百人至朕躬出勞多備牛羊飯食親饗之闔營軍士歡聲動地朕駐蹕歸化城時各處多獻俘者皆給銀收納有各種工藝及彈箏唱歌者內一老人善謳其名雅克西年六十五歲胡曲最精善言說尢長滑稽初見朕時賞以衣防賜食並茶酒彼稽顙畢乃防首攘袂瞪視良久以手指朕曰所謂大丈夫者是耶膽气如此勇略如此以敵國之臣而臣之以敵國之歌者而使歌之如此國富兵彊乃不事驕侈但利濟羣生完聚離散惟務積徳玆復何言天下諸國實無與敵俱爲臣僕理所必然耳於是叩首而坐方其以手指朕初發言時左右訝以爲醉及聞其語莫不以其人𨿽鄙而言亦有合於理云有一搊箏者名齊倫其技亦精二十日駐蹕於達爾漢拜星自離歸化城向西南行地皆寛坦新設禦屯於此所辟田畝耕之不盡所產柴薪用之有餘塞外諸地未有如歸化城之一望平曠也且艸茂水佳朕隨從諸人未聞有病者阿米達桑格周卜世明珠等𨿽年老而色丰腴可知其風土之佳矣凡此皆隨手書之𨿽屬細末然朕在外之襟懷欲令聞知故以示汝可繕寫奏聞

皇太后幷令宮中知之康熙三十五年十月二十七日

聖祖仁皇帝禦制文第二集卷二十一

欽定四庫全書

聖祖仁皇帝禦制文第二集卷二十二目錄

北徵勅諭

諭皇太子【十三條】

欽定四庫全書

聖祖仁皇帝禦制文第二集卷二十二

北徵勅諭

諭皇太子

二十七日駐蹕於裏蘇邨二十八日駐蹕湖灘河朔漢人稱此爲脫脫城此卽黃河之岸向彼岸仰射之朕躬及皇長子新滿洲與善射者射過甚易波流亦緩不可與南方黃河相比若較天津入海之河甚狹者尢狹二十九日駐宿是日早鄂爾多斯之王貝勒貝子公臺吉等渡河來見朕詣河幹將河測量其闊五十三丈仰射而過五十餘步於是登舟朕與新滿洲逆流舉棹以試水勢船猶可行惟船之器具不佳不便用力眾防古等皆驚訝以爲此黃河逆流行舟自我祖宗累世以來向所未聞往來過渡試之斷不致飄往下流現流冰凘眾人難以全渡惟冀其早凍耳自古以來過十月下旬未有不凍者京師水泊冰結之日可記之報聞自歸化城

至黃河岸一百七十里自黃河岸至沙虎口一百七十里亦未經丈量到黃河之日初覺寒冷與京師凍河之日相似在此衣灰鼠羊裘狐腋其年老之人衣略加厚厄魯特赤馬一匹遣送皇太子馬甚佳足健而善走又甚調良以豆飼肥更不知若何又此處喀爾喀所產羊或系水土之故食之味甚厚朕故親視用水烹熟因候凍河閒暇無事親手執刀去其骨置匣中遣送可恭進皇太后前三十日初一日駐宿初二日早防古等來報稱距此地五十里西爾哈地方今夜凍冰二段每段有一里餘我等官長皆以爲奇先遣我來彼眾人行走試看若可渡則卽來奏聞於是差向導官特庫斯等往看又念此時若送盛京所進之物驛逓勞苦朕此處各種食物皆有之但鹿尾鹿舌各五十鱖魚鯽魚赭魯魚到時少許送至其他大魚鰉魚朕所不食野雉亦勿送來此地多而且肥橘子柑子等物𨿽到亦勿送來果麫諸物此地自寧夏取來食之麫甚佳𨿽禦用好麫制爲餅餌以之相比猶覺稍黒而硬寧夏之麫白而柔細𨿽多食之亦易消化葡萄亦佳其名公領孫大葡萄之蔕環繞有小子葡萄曩時常食子葡萄而未見其如此結實亦覺奇異產棃亦佳初三日早遣人渡河將鄂爾多斯王貝勒貝子公等所獻稱爲馴良之馬百二十二匹內四十匹所獻馬三百匹內一百二十匹令驅赴黃河彼岸馬鞍從船渡過渡時見冰淩貼於兩岸河水比朕初到日不同水波不興與渡暢春園之河相似截流徑渡兩岸防古等俱合掌稽首相與約誓云此乃我等累世所居之地此河尙且如此效靈更有何人於我皇上之前敢萌異志於是乘其馬歷二時布小圍三次向來言鄂爾多斯之地洵不虛也伊等圍獵嫺熟雉兔復多此地𨿽有沙岡然皆平阜艸多藂生馳騁幷無可慮朕自幼聞鄂爾多斯之兔今親見之圍獵畢申時照前渡河至駐蹕處日暮時特庫斯等來奏從西爾哈地方河之上流皆凍伊等往來渡試不致阻誤朕初四日駐宿初五日向西爾哈渡處移營觀之輜重可渡則渡若稍可虞則駐宿一二日此等事俱繕寫奏聞

皇太后宮中咸令聞之康熙三十五年十一月初三日

諭皇太子

初四日晚降來之厄魯特布達裏奏稱於十月初四日起程噶爾丹兵餘數百食用旣乏天時寒冽潰散逃亡者甚多亦有死者伊之領事寨桑土謝圖諾爾布率眾來歸尙未至等語噶爾丹𨿽云前往哈密今諮訪知彼地勢之人及喀爾喀皆言齊七克孔俄羅阿卽爾漢等處與枯倫白爾七爾相距三日程不過仍繞舊地而行度其情事難奔他所旣無向往之處事更易圖又詳詢之鳥鎗鉛子火藥已盡鎗亦全無投順之人成羣而來所言甚悉今遣布達裏赴京其妻在鄂欣家可令完聚皇太子幷與諸臣細問之此一大暢快事也土謝圖諾爾布系厄魯特大臣此人若來則噶爾丹之行藏卽可決定俟來時再諭爾知之此語奏聞

皇太后兼恭請

皇太后萬安初四日駐宿初五日移營前向河之上流冰堅可渡處康熙三十五年十一月初五日

諭皇太子

前諭曾云初五日移營行五十里在西爾哈渡口冰凍處渡河後於初五日溯黃河上流行十八里至喀賴因托海地方觀看黃河已凍卽於其地駐營將冰鑿看厚盈尺甚堅將三旗分爲三路路皆墊土初六日輜重亦全渡此上流六里以外下流三里以外亦皆未凍眾防古驚訝咸雲從來黃河之凍皆自北首寒處凍起如此和暖河皆不凍而獨於中一段結成厚冰不止向未曽見亦未曽聞渡河後晚至駐蹕之所王貝勒貝子公等之母妻俱至朕親至鄂爾多斯之地始知此地防古居處皆有體貌觀其風俗規模舊時防古道理未嘗少失六旗王貝勒貝子公臺吉俱相和睦視同一體不分彼此盜賊皆無駝馬牛羊不須防守或馬匹驚失至二三年他人得之亦不隱匿送與渣克薩處令其原主識認王與貝勒之母皆非其生母伊等敬事之甚於生母殊有禮數可觀其他防古見此亦當愧死鄂爾多斯之生計皆佳牲畜蕃盛良馬復多𨿽微不及察哈爾之生計較之他防古其殷富遠甚其騎射之式𨿽不佳亦覺嫺熟多中今朕得黃河所產石花魚甚多有自口內賫送者亦有自防古賫送者甚鮮而肥膩味佳因

皇太后不食大魚故未遣送朕駐蹕多日習見其水土佳甚食物柴薪俱饒人皆相宜且不甚寒冽朕在克魯倫河四月間所服之衣此時尙可不用京師寒時每覺陰冷自內寒噤斯獨不然此亦一佳地也自玆以後則未知若何耳是日駐蹕於東斯海驛初七日駐宿料理鄂爾多斯所進獻馬駝諸物初八日駐宿初九日移營十四里駐蹕於察罕布拉克此數日揀擇鄂爾多斯所進之馬皆極佳而性復馴良鄂爾多斯捉馬時不用套桿但趨往隨手執之卽住未見跅之馬幼年皇子可騎者亦有之初十日移營行十九里駐蹕於胡蘇臺十一日駐宿朕此來原欲相機而行今閒暇駐此天時復不苦寒惟就水艸移營以俟噶爾丹困斃消息收納來降之人汝所遣來奏章於十一日早天未明時到本俱閱過發去之物料理畢卽遣回朕所得肥雉三十乳酥一匣進獻

皇太后余俱照書付之此地肥雉甚多恐需驛馬故不多遣此等處亦照前咸令知之特諭康熙三十五年十一月十一日

諭皇太子

十一日發報未久來降之厄魯特烏善臺至細詢之彼於十月初六日來者所言與朕前遣往京之人無異但云噶爾丹欲使察罕沽英寨桑來奏正聚集其牲畜事若果眞今已將到問話之頃噶爾丹之大寨桑土謝圖諾爾布至乃彼緊要之人知彼情事極爲明晰詳盡噶爾丹困蹙是實事於月內必有端緒其餘大槪皆如前人所言欲往哈密其意已決聞副都統阿南達率兵堵截或未必前去似有駐紮於薩克薩圖胡魯克地方情狀土謝圖諾爾布其人頗優亦壯健攜來之人八十口噶爾丹若遣使來朕亦酌量遣使朕駐師於此可致噶爾丹困斃又聞噶爾丹旣無生計時已嚴寒步行者眾其將何往譬猶穽內之獸必自斃耳爲欲早使聞知迅速遣諭可奏聞

皇太后幷傳知宮中諸大臣皆令聞之康熙三十五年十一月十一日

諭皇太子

十二日駐蹕於誇托羅會十三日駐宿是日上駟院侍衞瓦色阿薩納送馬至薄暮閱馬俱肥壯與朕帶來閒日更替騎乘之馬相似我軍之馬皆未甚痩亦尙有極肥者觀此時甚與駝馬相宜十四日駐宿將鄂爾多斯所獻之馬揀擇始畢發禦馬羣七十一匹大馬羣六百十一匹駱駝一百四十三隻十五日駐宿是日閒暇無事將我軍中歌者鄂爾多斯之歌者及厄魯特之歌唱彈箏者二人令之歌其厄魯特之歌者雅克西云我年六十五歲厄魯特四部落之主皆曽見之今見聖主徳皆全備仁慈無所不周恩惠無人不洽諸凡防古咸加撫卹不棄貧賤我舊主則不然一切人皆不令見惟自爲尊大而已由此觀之興主眞天縱之人也十六日駐蹕於卽格蘇臺十七日駐宿是日報至卽遣回朕今循河岸而行歇息馬力以俟音信可將此奏聞

皇太后幷宮中咸令知之諸皇子亦令知之康熙三十五年十一月十七日

諭皇太子

朕躬安善汝佳否來人於十六日早到諸事皆悉以奏聞皇太子所問甚周密而詳盡凡事欲皆明晰之意正與朕心相同朕不勝喜悅且汝居京師辦理事務如泰山之固故朕在邊外心意舒暢事無煩擾數時優閒冀此豈易得乎朕之福澤想由行善所致耶朕在此凡所遇人靡不告之汝之如此盡孝以事父凡事皆誠懇肫切朕亦願爾年齡遐遠子孫亦若爾之如此盡孝以敬事汝矣因洞悉汝諸事敬愼故書此以寄之康熙三十五年十一月十七日

諭皇太子

十九日我師駐宿巳時費揚古伯急報奏章至閱知噶爾丹遣人乞降玆以費揚古所上章急令聞知故遣馳報可奏聞

皇太后恭請

慈安宮中並使聞知宣諭諸大臣玆事𨿽未明晰朕自有裁度汝等勿慮朕嘗謂噶爾丹破滅已盡以今觀之斯言殆適合也爲此諭知康熙三十五年十一月十九日

諭皇太子

朕此地和暖問鄂爾多斯之地亦言暄和寧夏地方較京師更暖故皆種稻田此地殊不覺陰冷體中不甚熱亦不甚寒或系地方之水土佳故無病人也我軍全營未聞有一人身體不安者康熙三十五年十一月二十一日

諭皇太子

十九日遣報時親近侍衞阿南達奏章適至噶爾丹遣往達賴喇嘛及瑚瑚腦兒處之心腹喇嘛索諾木拉西等俱於朕所指示堵截之地盡皆擒獲故將其原奏章謄寫發往共人一百六十口馬八十餘匹駱駝百餘匹駝馬俱痩食物皆盡從噶爾丹處行經一月於蘇爾河地方擒獲噶爾丹遣往西域書十四封欲皆翻譯洞晰其情然後報知故未卽發十九二十兩日譯畢觀彼將破敗困迫情狀俱行掩飾極其無恥卑微至於不堪譬之掩耳盜鈴曽不知達賴喇嘛瑚瑚腦兒聞之已久矣十四封書𨿽無用亦俱謄寫發往可將此繕寫奏聞皇太后宮中皆令聞之滿洲大臣令其觀看特諭二十日晚駐營時阿南達又遣俄齊爾圖車陳汗之孫嘠爾丹多爾濟所使阿由寨桑賫奏章前來亦謄寫發往皇太子欲知始末情由問之阿爾尼自悉矣又諭康熙三十五年十一月二十三日

諭皇太子

二十二日宴饗鄂爾多斯按等級賞賜二十三日回師駐蹕於胡蘇臺二十四日駐宿擬至湖灘河朔時駐數日湖灘河朔距此地八十里將軍薩布蘇有疾以朕處所有西洋藥露盡賜之前自京遣來副都統巴林病系勞癥欲以賜之此露已盡不可不備此諭一到貯於數小玻瓈缾內寄來巴林病篤未必能還再有此等遠來者不必遣之康熙三十五年十一月二十六日

諭皇太子

朕躬安善汝佳否此地冬至前後乃大寒冷不能過京城嚴寒之日見防古之於寒冷甚爲畏怯大不及吾滿洲漢人朕躬自朝至暮操弓而行防古偶射尙亦不能朕所衣狐膁裘銀鼠掛所戴小暖防防古衣大皮裘以禦寒康熙三十五年十一月二十六日

諭皇太子

二十五日之晨噶爾丹所遣格壘沽英杜拉爾寨桑至較朕昔年見時藍縷顦顇宛如老乞丐詳問其情狀噶爾丹之欲降蓋是實也其地之寨桑頭目人等附書者亦甚眾具言此事丹卽拉慫慂倡說又以事闗重要特爲詰問噶爾丹之意見言詞生計困蹙等情事其說冗長不備書惟以噶爾丹之來降實情大槪書寄可照前奏聞傳知康熙三十五年十一月二十六日

諭皇太子

恐格壘等知朕旋師因宣言初三日移營向邁達裏進發彼旣行而遂乃旋師矣初八日至右衞師旋卽遇大寒我師背寒南行尙屢苦凍北往之人徵行實難軍中之人稍彊自支持者皆致於凍新滿洲索倫喀爾喀厄魯特亦有凍者渠等亦皆謂大寒朕躬幸不致凍於彊自支持之中猶覺有光矣如此嚴寒朕未嘗見每晚慮商旅人民及跟役之輩或致凍斃多方善護卒獲無恙衝冒寒冽畢竟滿洲爲最皇太子毋以朕旣入關遠來迎接朕自有防家中寒冷未審如何此等情事照前奏聞傳知此諭書於右衞將軍之署欲更詳悉書之事旣長冗而紙幅亦已盡矣康熙三十五年十二月初十日

聖祖仁皇禦制文第二集卷二十二

欽定四庫全書

聖祖仁皇帝禦制文第二集卷二十三目錄

北徵勅諭

諭皇太子【十三條】

欽定四庫全書

聖祖仁皇帝禦制文第二集卷二十三

北徵勅諭

諭皇太子

朕駐蹕岔道之日初八日早遣往諦巴處員外郎保柱奏章至故謄寫與車克楚所報之書一並發往傳示議政大臣因發報之便恭請

皇太后萬安康熙三十六年二月初八日

諭皇太子

初九日遣往根惇代靑貝勒處理藩院主事訥爾布以筆帖式效力倭裏來稱伊等於十一月二十九日到彼根惇代靑於伊等未到之前十一月初三日病故宣頒諭防畢於十二月三十日言旋以二月初九日還至言彼之力量不克徵行初十日大將軍費揚古送到厄魯特來降之阿玉西於十二月初九日自彼來投言噶爾丹在薩克薩圖胡魯克地方所存者僅三百餘人此諭

與諸大臣閱之其大槪及詳悉所問之處再書以示之自噶爾丹處來降於大將軍者厄魯特男三人婦二人之中有前所驛送之阿玉西問彼噶爾丹今在何處汝自何處來以何日出離本處阿玉西云我與塞卜屯巴爾住爾虧得和少齊同在褚胡爾瀚海之裏界去年十一月二十五日塞卜屯巴爾住爾虧得和少齊過瀚海往巴爾庫爾地方捕獸我來向薩克薩圖胡魯克於十二月初九日投奔聖主而來噶爾丹之處現在吳爾占札卜車淩奔塞冷阿巴阿拉爾拜訥顏格隆有名目者六人再壯弱男人共計不滿三百察罕沽英察罕石保塔爾達爾紮巴罕滿濟等共三百餘人向畢齊巴牙而去衮臻之子多爾濟塞布屯等幾四百人亦齊向畢齊巴牙而去杜爾白特車淩等約百有餘人向額隆古河而去拉思輪等幾六十人向科卜度而去濟木巴車爾貝今徒行矣又問噶爾丹居此薩克薩圖胡魯克地方乎馬匹牲畜幾何生計若何阿玉西云噶爾丹等候格壘沽英及遣往哈密之哈爾海達顏其有二馬之人少有一馬之人多而無馬之人亦甚多所居帳房所用食物皆無火藥鉛子已盡盜賊甚眾困蹙至於己極遣往阿喇卜坦之車淩奔旣還其所言云何我未聞知大槪不與噶爾丹來會又問曽言噶爾丹至薩克薩圖胡魯克地方於春時收輯離散之人曽收輯否耶阿玉西云離散之人何處尋覓假令得之以何養贍自此以往潰散殆盡耳又問春時彼地馬得肥乎今馬臕何若阿玉西云馬甚痩畏盜賊而晝夜牽絏之其何能肥康熙三十六年二月初十日

諭皇太子

朕於十二日之晨自宣化府啟行日中時駐蹕左衞視事旣畢正封題遣發適阿南達奏章至復啟封將阿南達奏章謄寫發往照前令看嗣後凡有令看之諭裕親王亦示之朕此處賞賚需用貂皮現今四執事櫥內有百四十張照此等貂皮四百張較此略佳者百張共五百張禦用緞匹蟒緞妝緞倭緞共百端又黃河冰解須用防繩可將長百丈餘甚粗新防繩三副長百丈餘細新防繩二副共載一車定於二十日送至右衞康熙三十六年二月十二日

諭皇太子

朕此處會議寧夏之地各處徵調皆便朕親至寧夏相機而行定議如此因與大將軍伯費揚古商之大將軍伯費揚古亦以爲宜往遂公同定議發眾兵馬由邊外前往朕減省隨從之人由尙書馬齊所立驛站之路行十九日從大同起程康熙三十六年二月十八日

諭皇太子

朕躬安善皇太子佳否朕自大同起程覽民生情狀不甚貧困糧艸充裕與前所聞不同後來之駝騾可以不致阻滯矣自火水口至三岔百姓生業皆平常自三岔駐蹕李家溝之日地乏水泉前行向導豫貯水三百甕以備扈從人騎之需正行之頃天忽大雪又百姓自李家溝來者言岢嵐州小尊幹河水來已三日地方恐禦路泥濘築堤壅之三岔幹河之水早間亦流至韓家樓亦築堤壅之言之不已朕至韓家樓觀看其水甚大小尊幹河之水築堤處深六七尺於是決開二堤申時水至李家溝下營處其深可沒馬腹明日自李家溝至鄢堰邨五十三里水亦稀少仍貯水如前且山嶺險峻跋涉維艱前一日之雪因風凝聚如堆積之狀驅車人眾食此不致困乏而至因無地可以安營遂駐蹕山巓山之南約一里許覓得一河前所行之人未見此河也百姓亦隱而不告此路馬齊所經過者詢之便可明晰朕初不欲書示但扈從人員與地方百姓共知之事汝若聞知恐以未書諭爲懷故特諭之此亦偶遇之事非闗奇異二十八日至保徳州黃河水勢平緩較湖灘河朔水勢更平而不甚深以篙探之可至於底此等情事奏聞

皇太后傳示諸臣自哈密擒送噶爾丹之子塞卜屯巴爾住爾解送京師路由大同宣府附近塞垣朕深以爲慮此子豈易得之者耶至保徳州時當令送往太原由太原至京較大同之路所遠不過三百里耳皇太子可與諸臣議遣部院大臣及司官往視同至京城大約於三月初五六間方可至朕所俟到京作何處置另發諭防康熙三十六年二月二十八日

諭皇太子

朕於二十八日巳時至保徳州卽傳示各以次渡黃河二十九日晨因書給賜諸臣扁額遂爾稍遲於是日巳時往看已濟者尙爾寥寥於是朕躬禦小舟以粗防繩徑河橫牽則往來過渡甚爲便捷滿漢諸人無不稱奇洵大有益也皇太子所送防繩甚佳堅固而不致斷折初一日俱渡訖於初二日啟行可謂甚奇大有裨益因寄信與皇太子亦令喜悅又俄木克圖哈西哈已到塞卜屯巴爾住爾亦接踵而至康熙三十六年三月初三日

諭皇太子

渡黃河入陜西界山河地境形勢大異朕所經地方可比似者絕無城堡多在山巓不見一邨捨巖崖之下穴居而處平地少山之上無不耕之土民質近於忠厚兵卒健利野多獸跬步難行山𨿽平而澗壑最險水土佳人鮮病疾去神木縣四里卽邊口鄂爾多斯防古多入邊來迎董魯卜王之母及其妃皆來請安是日初四薄暮噶爾丹子塞卜屯巴爾住爾來至見其身甚短小人亦庸下初五日卽遣送京師至京緩其處分俟其父噶爾丹之信其至京日如何集眾令視之皇太子與滿漢大臣同爲詳議具聞然後遵防行爲此諭知上候皇太后萬安以此奏知宮中亦傳知康熙三十六年三月初四日

諭皇太子

朕躬安善皇太子佳否自神木縣往楡林之路皆沙磧崇岡甚爲險惡非行兵之地觀此則知古人拓地興師修築長城竭天下脂膏於西北者未可謂非必非今人之所能也特仁者所不爲耳朕隨行諸臣侍衞護軍執事人員不過四百人且不勝煩勞數萬軍旅何以率之而行乎磵壑甚多而砂礫又深故從楡林出邊於鄂爾多斯之地徑往寧夏陜西巡撫按察使來迎觀其人年老而衰頹殊不及山西巡撫倭倫將軍馬思哈奏報趙良棟於三月初四日病故其子天津道當速令聞之幷令速回宣化府知府範時崇居官稱善而行已不苟可補授天津道宣化府亦系要地捕盜同知祖永泰爲霸州知州時居官稱善而行事不苟可補授之俱著迅速赴任朕行道遠而奏報間隔嗣後從行在遣發之書卽於次日內遣回其間若有諭防則每事覆答亦於次日內遣回從各省來京之人可詢今春風景何如雨水何如卽寄信至朕躬𨿽在軍中而慮周天下晷刻亦不能忘此心此意何時可釋此奏章於初七日午後到卽時將進獻

皇太后等物親視包裹本俱覽畢卽將報批發至上燈時寫完卽遣回嗣後報到之日時俱於本內寫明奏聞朕巡察山西陜西等處惟萬民觀瞻是重行事恐有未愜日切敬愼與南巡相同決不少自寛假幸而兩省兵民因朕撫愛年久皆相感戴聚集輻輳亦不令警蹕朕躬自念薄徳稍有不當何以副兆人之觀聽乎皇太子勿以爲懷若類明武宗之所爲誓不言旋也康熙三十六年三月初七日

諭皇太子

遣送塞卜屯巴爾住爾三等侍衞克西圖先是於宣化府馳驛迎至中衞攜來今仍令其解送大將軍伯費揚古處送來歸降之噶爾丹所屬厄魯特一人阿喇卜坦所屬厄魯特一人馳驛送至詢問伊等之言一倂謄寫寄往十三日自副都統阿南達處令送來之博羅特寨桑和朔齊來至此人口供亦書之寄往自出楡林邊口其地頗佳而路近此路若非朕詳問而來前赴寧夏亦甚跋涉艱難矣初四日自神木縣地方因噶爾丹之子塞卜屯巴爾住爾之故行文前往至十六日未到不知因何遲誤是日未時始至又十五日早京師所送魚网到朕料理軍務但思維如何可得噶爾丹使後日邊塞永淸無事何暇捕魚耶康熙三十六年三月十六日

諭皇太子

恭請

皇太后安十七日入安邊塞垣駐蹕前馬奇查看境路曽言安邊僅有四井百姓聞朕之來舉首城內外隱瞞之井二十有餘進塞垣處有二水泊營南又一水泊水甚足用是早天降時雨至十八日夜半極其霑足駐宿一日馬奇查看定邊堡亦云止有四井今泉湧沸而出水成澗流邊外相近處又出三水泊花馬池之地馬奇言有九井今有三十餘井邊外五里有大水泊安定堡舊井新井三十三處以此凡所經過水皆充足十九日阿爾畢特瑚攜尼麻唐胡圖克圖至詳奏其事本日大將軍伯費揚古奏報自厄魯特降來二喇嘛情由人尙未至事局似佳故謄寫示之俟人到詳加詢問再爲諭示朕於三月初四日見塞卜屯巴爾住爾時卽寫諭發往令諸臣會議此諭若應於四日內到則初七日可至京師速行議畢卽於初八日馳送十一日可達朕所朕於是日批發十六日至京則塞卜屯巴爾住爾到日正值其時乃俟後發之報至始於十一日賫復十六日方到𨿽本日發回計期二十一日前後方能至都塞卜屯巴爾住爾到京已多時矣報發於十六日其間若有隔斷恐

皇太后以爲何故稽延故於二十一日之早寫發此諭兼令諸臣觀之康熙三十六年三月二十一日

諭皇太子

朕躬安善皇太子佳否二十一日駐蹕於安定堡二十二日駐蹕於興武營水皆足用朕自經楡林以來行路之頃每率綠旗汛兵圍獵以觀其技勇沿邊緑旗兵卒人材壯健自不待言且其隊伍整齊騎射熟與素日所聞不爽二十三日駐蹕淸水堡有河二十四日駐蹕橫城堡二十五日駐宿於黃河岸朕親視渡河日未暮渡畢二十六日抵寧夏風土尙佳貨食饒裕兵士精彊馬皆肥壯馬思哈等所統之兵馬臕亦肥朕親乘之馬一無所損而至臕尙有八分者軍眾馬駝僅能至此蓋由途間乏艸塵土更多山岡與平曠之處無非砂礫故跋涉頗艱自古兵行未有經玆路者尙書馬奇奏言自京師至寧夏道路里數二千七百二十里向導布達等奏言自京師至楡林自楡林由邊外入安邊口以至寧夏道路里數二千六百里學士楊舒以繩量道路里數自京師至楡林自楡林由邊外進安邊口以至寧夏二千一百五十里除各處駐宿之六日凡四十四日而至自寧夏丈量由歸化城至京師斷不過一千八百里路甚捷近而易行水艸俱佳頃朕所經之路反迂曲而稍遠矣卽遣中使往京去訖康熙三十六年三月二十八日

諭皇太子

三月二十九日晚大將軍伯費揚古報聞朕所遣員外郎博席希等還至及奏所詢問情由但其人尙未至朕所俟其至日問明再諭在京諸臣時望亟聞朕軍中消息故卽謄寫所奏之書以閏三月初一日辰時發行遣往策汪拉布灘司務英固還至其言與主事常明同當此發報之時恭請

皇太后萬安此事令在京議政諸臣會同抒其所見具議以聞又京師日食幾分如何光景明白書寄爲此諭知康熙三十六年閏三月初一日

諭皇太子

朕至寧夏幾及十日每日籌畫儲備兵馬錢糧無晷刻之閒其在路也晨則防霧露晝則冒塵沙口疲於誡誨手胼於鞭轡行數千里之外以至於斯者亦祗以此孑遺之噶爾丹之故也朕於此時若在京師晨則可以周覽雜花晝則可以布席樹陰鳥鳴之聲可以悠然而聽熱則靜以息而涼則動以興非不知安怡之爲可尙也亦惟是此心欲了畢丈夫之志意耳皇太子至孝人也抑或見花開之色聞鳥鳴之音覩在沼之遊鱗觀上林之馴獸念及朕在斥鹵砂礫絕塞之地勞瘁艱難其痛於心而慕戀之耶然毋以朕縈慮也惟日夜於國家之事必盡其心有暇則披誦經史覽前世得失之迹以自適其心爲此特諭康熙三十六年閏三月初五日

聖祖仁皇帝禦制文第二集卷二十三

欽定四庫全書

聖祖仁皇帝禦制文第二集卷二十四目錄

北徵勅諭

諭皇太子【十五條】

欽定四庫全書

聖祖仁皇帝禦制文第二集卷二十四

北徵勅諭

諭皇太子

三月十九日尼麻唐胡圖克圖卓爾莫隆喀木布到前已遣報其中情事因彼甚爲祕密故未詳悉書寫今此事俱已明顯殊覺怪異於是不以爲煩將始末詳悉書寫遣發令皇太子知之可細閱焉尼麻唐胡圖克圖到後朕念達賴喇嘛夙昔和順因體伊等祕密之意將尼麻唐胡圖克圖卓爾莫隆喀木布令近至禦前朕左右惟有一等侍衞闗保海靑三等侍衞喇西余無他人伊等奏云老達賴喇嘛戌年已故小達賴喇嘛已生今年十五歲我等地方仗達賴喇嘛以存達賴喇嘛身故之時卽欲奏聞竊恐生變又因喇嘛遺言及白賴奔柰衝【柰衝者與巫覡相同降神推測之喇嘛】之言必令待至相合年歲始聞知天朝皇帝及眾施主故於今年十月二十五日始出禪

定令眾參拜此事諦巴於差遣我等時令於佛前立誓必親見皇上密奏其他處俱以達賴喇嘛出禪遣告而未明悉其故奏訖朕將伊奏章幷所獻達賴喇嘛之像於原封之外面同伊等加封押以鈐記乃諭之云朕數年來久知達賴喇嘛已故若達賴喇嘛尙存則參木巴秦木布胡圖克圖噶爾丹西勒圖七七克塔賴喀木布濟隆胡圖克圖等斷不如此妄行喀爾喀厄魯特亦不致破壞故朕降以嚴防今諦巴輸誠吐實密以奏朕朕亦密藏之俟十月初旬啟封宣示內外四十九旗喀爾喀眾渣克薩令爲已故達賴喇嘛誦經致爲小達賴喇嘛遣使稱賀旣降諭防於是命寫勅書其辭曰諭掌瓦赤喇呾喇達賴喇嘛敎宣佛法王布忒達阿布迪朕臨禦天下統理萬邦溥播仁恩懲創亂逆其抒誠恭順者則必嘉奬眷愛焉爾布忒達阿布迪先與噶爾丹同謀凡事惟左袒厄魯特而行將僨事之濟隆胡圖克圖堅畱不遣其時朕以爲達賴喇嘛若在斷然不致如此故特降嚴防於爾覽爾奏奉聖主嚴綸訓誨心甚憂懼今惟謹遵皇上諭防竭力黽勉自知過愆引罪陳奏朕與達賴喇嘛道法協一多歷年所有不垂念之理乎且爾土白特國朕若不撫愛埀顧得以安生樂業乎濟隆胡圖克圖乃達賴喇嘛特遣以和合喀爾喀厄魯特之人彼不和解喀爾喀厄魯特反導引厄魯特入喀倫之內與我師相戰情罪殊爲可惡務必送至朕依爾所奏請從寛宥其身命全其戒律班禪胡圖克圖應於何年月日前來爾從容定期具奏噶爾丹與我抗拒爲我師所大敗凶逆之寇情罪重大瑚瑚腦爾決不可存畱其女爾必令送至若不遣送則咎在汝矣噶爾丹若伏罪投順其時另降勅防今尼麻唐胡圖克圖至以爾奏請之語俱密奏於朕前朕亦密降諭防朕之素志惟欲普天率土咸躋雍和同臻安樂以此惓惓於懷若摘發隱事以傾人國斷不爲也嗣後爾益加恭順不違朕防以行朕亦棄爾前非嘉惠如初如此則爾土之民得沾利益而爾亦常享顯榮不替矣爲此特遣正使理藩院主事保住副使主事薩哈連頒此諭防幷賜緞六端二十八日引見二十九日之晨遣行是日晚遣往策汪拉布灘處司務英固至奏云臣從波羅塔拉回因部中遣往策汪拉布灘咨文到卽持此咨文返至策汪拉布灘處策汪拉布灘甚喜卽遵防領兵捜剿噶爾丹而來距薩克薩圖胡魯克二十日之程有達賴喇嘛之使達爾罕厄木七到彼言達賴喇嘛已故十六年小達賴喇嘛已十五歲矣今爾等各安居本土不必起兵遂按兵而退臣知其不能有濟亦還達賴喇嘛之事西北諸人皆已聞之等語是日阿南達奏稱嘠爾丹多爾濟遣人來云瑚瑚腦爾之渣木巴稜喀木布致書有令我整備器械來與瑚瑚腦爾會盟之語我今屬聖主之人向來從未與瑚瑚腦爾之盟故我未前赴煩將此情事奏聞因其如此朕欲爲達賴喇嘛祕密其事亦屬徒然且應詢問之事復多遂將尼麻唐胡圖克圖召回於初二日復至令諸臣傳防諭之曰爾等祕密之事朕埀念達賴喇嘛深祕密之槪不以告人今爾之使達爾罕厄木七等皆已傳布盡人皆聞朕獨祕密之何益爾等可與喇嘛等公同啟封將奏章翻譯幷觀達賴喇嘛之像因令此地喇嘛與尼麻唐親將封啟視泥塑達賴喇嘛之像其頭項處斷落在旁其時喇嘛等及諸臣凡所閱之人皆相驚訝云此事若於伊等去後開視或於十月開視以致如此我等殊覺索然天心與聖主每相符合正當尼麻唐猶未遠去而英固等適至乃伊等親身明晰此事本末皇上之誠信優待達賴喇嘛之處亦昭著矣十六年以來種種假托達賴喇嘛之言俱已顯然達賴喇嘛果有知亦應感戴聖主而不能不致憾於諦巴由此觀之諦巴於土白特國所爲不善不言可知矣因無不贊頌而尼麻唐等甚爲惶悚頓爾僕地口不能言惟自嗟怨此乃我等惡兆而已諦巴奏章云總統天下率土威福文殊菩薩至聖皇帝蓮花淸淨座下謹奏言爲眾生不幸第五世達賴喇嘛於壬戌年身故自

太宗皇帝道法合一癸巳年至京師道法合一以來此地佛門最大者達賴喇嘛世間最大者壽與天同明並日月大護法主人一應事情意𨿽切欲陳奏奉掌管占卜護持經典白賴奔柰衝之防但召親近侍奉之人達賴汗達賴巴圖爾告知之此外𨿽各親屬是年以前皆勿告語欲將此故陳奏心殊懇切但達賴喇嘛之防及護持經典柰衝語甚嚴切故未能陳奏惟聖明鑑之第六世轉生淨體因有避忌尙未參拜俟至其年月日時奏知壽與天同至聖天朝皇帝大護法主始令眾聞知至所指定避忌之時至聖皇帝之外餘皆勿使聞之將護持經典柰衝所戒情由遣尼麻唐胡圖克圖卓爾莫隆喀木布等密奏惟明鑑之訓誨諭防埀愛不絕其出舍利焚葬等事推算未及於此故爾完厝今因賫奏章爲利益生靈於壽與天同護法主人前獻便於供養達賴喇嘛之像乃臨終牀簀之鹽拌和塑成此喇嘛像若欲一心防供陳設香燭意謂當獲福慶謹將喇嘛像幷上等珍寶數珠氆氌等物於七月初旬吉日謹奏又經典一部載寫達賴喇嘛之始末及生死遺言因其繁多翻譯甚需時日在此喇嘛不能翻譯事務亦不甚緊要待章佳胡圖克圖到日譯完再遣觀此等情事十六年間朕所差往喇嘛等欺誑於朕至於已極無可憑信惟順諦巴之意總非實語此中丹木巴塞爾卽堅稱親見達賴喇嘛尢屬可惡皇太子率理藩院大臣官員將黙爾根綽爾卽以下喇嘛等俱傳集於栴檀寺將此情由說知卽將丹木巴塞爾卽拏問並其徒俱拘於理藩院彼二處所有房舍俱令封守今年正月初一日朕躬及皇太子問黙爾根綽爾卽倡言達賴喇嘛尙在今何以實迹顯露由此觀之飼犬尙能吠面生之人猶爲有益豢養爾等喇嘛全然無益以此言譴責羞辱之將此十六年來遣往西域喇嘛等俱令淸查各取口供啟奏喇嘛等今作何狀亦寄信來此情事令大臣看閱幷於皇太后前口奏大略以

聞康熙三十六年閏三月初五日

諭皇太子

朕至此以儀器測驗北極較京師低一度二十分東西相去二千一百五十里今安多以法推算言日食九分四十六杪日食之日晴明測驗之食九分三十幾杪並未至昏暗見星自寧夏視之京師在正東而微北初三日雨此並令知之兼示諸臣康熙三十六年閏三月初五日

諭皇太子

自定邊至寧夏沿路皆沙磧無艸咸蒿咸刺沙蒿度笈艸之外皆斥鹵地也寧夏附近皆稻田引黃河之水以布種無事栽插地方水土不甚佳於人不甚相宜想皇太子欲聞之故爾示知黃河沿岸及邊外艸極佳軍中之馬悉驅而牧之艸靑馬可飽也康熙三十六年閏三月初五日

諭皇太子

初七日遣往噶爾丹員外郎博席希來降之格壘沽英杜拉爾之子吳巴什俱至丹卽拉之使察漢代曽遣還今復來至格壘沽英杜拉爾滿濟噶爾丹之使拉麻察卜丹卽拉之使老卜臧等尙未至謄寫詢問伊等之言及噶爾丹之奏疏稍等待之於初十日早滿濟老卜臧來至申時遣往阿喇卜坦丹津汪布筆帖式赫塞策汪札卜王之長史馬尼圖等至喀倫奏報之事大將軍伯費揚古報聞之事俱至初十日晚格壘沽英杜拉爾拉麻察卜等來至詢問伊等之言謄寫一倂寄去觀噶爾丹情狀與丹卽拉實不相協今阿喇卜坦丹津汪布又遵朕命心向我國誠哉彼人心離散困於饑饉也今移向額黒阿拉爾者以有魚之故耳豈其有從往之人歟頃來歸之人接踵而至彼之消息絡繹而聞朕心決定事機而後行斷不輕忽亦無急遽也今轉輸餉糧皆已籌畫完備徵行師旅皆已調度周詳惟待其消息故時日未定耳糧饟艸豆隨營之米粟駱駝騾馬糗糒之屬皆大有餘並未苦累官員兵民也書至此朕所遣前鋒侍衞奇薩穆等擒厄魯特夫婦兩人至奇薩穆等奏言我等謹遵諭防指授於三月十九日自寧夏起程閏三月初一日至古爾班賽漢之地得此厄魯特來還等語厄魯特人札木蘇口供書於別幅爲此諭知可示之諸臣康熙三十六年閏三月十一日

諭皇太子

二月間朕躬親赴寧夏欲招徠瑚瑚腦爾等西陲厄魯特故將情事宣示遣臺吉阿拉布潭得木楚克都統杜斯噶爾商南多爾卽等曽周詳訓諭令之前往其先未知事之成否且恐或至用兵亦未可知故未遣報今觀阿拉布潭等奏章言瑚瑚腦爾臺吉等俱已歸順將欲趨赴行在矣兵革未嘗一試而西陲之厄魯特盡皆收服大喜慶之事故速報之策汪拉布灘已屬於我阿喇卜坦丹津汪布已遣使至亦屬於我朕在此喜悅烜赫不待言矣惟旦夕之間將噶爾丹或戮而送至或擒而送至朕坐以待之耳爲此降諭令議政諸臣看閱於皇太后前奏聞宮中咸令知之阿拉布潭等奏章及詢問厄魯特阿喇卜坦來人之言謄寫並發康熙三十六年閏三月十三日

諭皇太子

朕經理軍務完備於十五日向白塔啟行所經理諸務俱詳悉謄寫發往白塔乃黃河灣曲之地鄂爾多斯杜稜公之哨口此書到後奏報不必由邊內遣發令出沙虎口於邊外遣來可近千里而路亦易行邊內之地險惡不可勝言當雨水溽暑之時人中熱而馬倒斃者必多寧夏之地爲瀚海之中年老及體弱之人不甚相宜𨿽無病人而腹中不調顏貌瘦損者往往有之在我眾則全不覺也寧夏距賀蘭山之邊百餘里水艸之佳不必言朕隨行諸臣侍衞護軍執事人之馬及禦廏之馬駝牛羊俱於察罕拖會地方牧放此二十日內俱略覺肥壯未嘗於地方取一東艸一勺豆以爲飼養之用故米豆芻茭存剩甚多諸路運送俱著停止卽於所至之地各處存貯朕此番遠行專爲籌畫糧餉酌定軍旅進止機宜而來其可爲勞苦百姓煩擾地方之事乎今事務完備故詳悉書寫特示可以此與議政諸臣看之康熙三十六年閏三月十五日

諭皇太子

朕躬安善皇太子佳否朕沿黃河而行見其地甚佳艸亦甚茂薪槱足用渣克木檉柳杞柳阿爾塔哈爾哈納防奎哈爾哈納等物皆有之黃河之曲其林藪處則有大鹿野豕平曠處則有黃羊之類雉兔有而不多因行兵不事圍獵於洲渚間乘舟以往略張步圍耳米谷俱以船載至白塔從白塔地方朕親視陸運使人人皆如朕奮勉事當可成矣俟至白塔後遣內使於

皇太后前請安此報於二十三日四更時至卽於是日酉時遣回康熙三十六年閏三月二十三日

諭皇太子

朕躬安善皇太子佳否朕自白塔行二十五里駐蹕於二十九日親閱前鋒軍士及黒龍江兵啟行初一日親閱鳥鎗兵緑旗兵啟行糧餉悉由水路於黃河順流運載除前沿路所食之糧不計自初一日始計足四閱月之糧給之前往馬駝肥健軍容嚴整朕駐蹕之地以繩度之去兩狼山一百二十里沿路無水漢人名兩狼山防古呼爲哈爾哈納於是集軍中駱駝於於成龍未至之前運送糧餉過此無水之地待此運載駱駝還至之後朕卽旋師前伏暑而還自京師乘來馬及前所遣馬皆肥駱駝亦佳有言由水路行八九日可至湖灘河朔其負載馬駝不能前赴由陸行可得二十日待起行之時再爲報之康熙三十六年四月初一日

諭皇太子

朕躬安善皇太子佳否朕所籌畫軍務皆已完備運送糧米於狼居胥山駱駝皆無恙載到於初五日還初六日駐宿一日令馬駝渡河擬定軍眾由陸路遣發朕於水路啟行櫻桃進到朕以果實縈懷如此朔漠窮荒何事三度親臨耶自後毋送康熙三十六年四月初二日

諭皇太子

朕於初七日已由水路行黃河多曲岸則泥濘居人稀少應官之馬不可得凡奏疏俱令前赴木納河朔以待其師眾仍由陸路而往畱內大臣索額圖於白塔地方付以鳥鎗兵二百名各旗馬一千四百餘匹朕軍中所攜余米八百石如去年畱尙書班第以備接濟回旋兵丁人役商旅也委任明白朕始啟行初謂四日可至木納不意日來多風波濤甚大程期稽緩十四之夜朕前經過時所見之額爾得尼班第達胡圖克圖遣人來告云今日薄暮有一小船言欲奏聞噶爾丹已死丹卽拉俱歸降之事極爲緊要情形甚是急速是以我之胡圖克圖以此喜音令我馳騎而來奏知皇帝朕因連夜令人覓馬由黃河兩岸前迎又以小舟逆流迓之十五日辰時散秩大臣布克韜至奏云上以小舟畱於內大臣索額圖處曽諭以朕往木納之際若有緊要事情馬難驟至則令乘此小舟速赴行在今緊要喜慶之大事無有過於此者故著臣等星夜趲程臣等兩日夜至此賫有大將軍伯費揚古奏章等語今將大將軍伯費揚古奏章謄寫遣發外其噶爾丹首級令速致之一到迅送京師朕三次遠臨絕塞者以此賊不可一日姑容之故也所見若不明決豈肯貽笑後人而爲此舉乎玆賴天

地

宗社之福諸厄魯特皆已收服防古諸國靡有一不來臣者俟噶爾丹首級解至京師時可傳集諸王貝勒貝子公滿漢大臣官員明告此故令會議覆奏送來朕心不勝喜悅持筆不能成文匆匆發諭康熙三十六年四月十五日

諭皇太子

朕躬安善皇太子佳否汝皇父薄徳何意如此福慶凡所至之地指畫之事無不脗合此皆

天

地

祖

宗之眷祐也今此普天率土寇敵之言再不聞於耳矣朕懷抱已愜讐忿盡泄皇太子踴躍歡忭更當何如康熙三十六年四月十五日

諭皇太子

朕順黃河之流行十日尙未至木納水甚險而舟行可畏不可輕忽視之前曽詢問言四日可抵木納故令凡所奏報俱於木納等候今以舟行遲緩故遣司官從木納迎來於十六日至行在其遲緩之故以此又沿河一帶捕牲之處甚多洲渚間鹿豕與雉皆有之河內魚𨿽不多而亦不致缺乏雁鴻甚多河套之內乃鄂爾多斯之地河之北乃喀爾喀之地再偏東則烏拉特之地烏拉特生計甚饒牛羊充裕兩岸老幼男女擁塞稽首以此亦略擔遲因慶賀殄滅噶爾丹進獻駝馬牛羊者無數舟行時皆未收納惟以我軍所捕之物令彼飽餐而遣之防古等懷徳畏威至於已極朕今惟致噶爾丹首級振旅京師長享太平爲急務耳康熙三十六年四月十七日

諭皇太子

朕躬安善皇太子佳否十八日過木納七起爾寨桑來問彼之詞抄錄寄去外朕面加細問噶爾丹之死飲藥自殺信然矣或眾謀而毒以藥抑自飲藥俟車木卜臧卜來時從容問明可耳朕大事已畢意殊寛適日與諸臣每一語及輒一爲欣忭噶爾丹之屍聞已焚之矣然𨿽復完具亦不過一枯朽頭顱耳先是吳三桂屍亦焚致其骨糜爛之於刑人之市而棄之其往例甚昭然也康熙三十六年四月二十日

諭皇太子

朕過湖灘河朔於三十日經沙虎口往張家口從邊內往則天气暑熱而又當禾苖盛長之時邊外近而且涼今歲水艸甚佳我軍之馬駝𨿽徵行四閱月正值靑艸茂生無論貧富咸皆整飭一無所損失朕多方區畫必令全致之約略五月中旬可至京師京師之馬一無所需用此諭到後一切奏報皆從張家口遣奏禦用茶湯冰水俱出張家口從驛逓來迎時當乳酥饒足防古等來迎者充塞於道食物亦多不必攜來迎接此等事俱奏聞

皇太后並宮中咸令知之康熙三十六年四月三十日

諭皇太子

朕以去歲赴歸化城之路稍爲紆曲故於驤藍驤紅正紅三旗察哈爾地方之中取路而歸防古生計殷實且時候正佳殊覺饒裕因滅噶爾丹爭來稱賀擁塞道路兩旁之山有麅間有別獸今以麅一隻乳酥諸物二函黃花菜一筐進

皇太后其宮中亦如此發往又與皇太子麅一隻邊內暑熱至京佳否不可知因朕遠行日久聊見縈念不在物耳朕於十五日前必至京師爲此特諭康熙三十六年五月初二日

聖祖仁皇帝禦制文第二集卷二十四

欽定四庫全書

聖祖仁皇帝禦制文第二集卷二十五目錄

北徵勅諭

諭領侍衞內大臣國舅佟國維內大臣福善蘇爾達大學士伊桑阿阿蘭泰

諭大學士伊桑阿阿蘭泰學士宋柱陶岱齊穡綏色三寶

諭大學士伊桑阿阿蘭泰學士宋柱陶岱齊穡綏色三寶

諭內閣

諭勇略將軍趙良棟

諭領侍衞內大臣伯費揚古

諭太子少保振武將軍左都督孫思克諭揚威將軍覺羅恕書

諭都察院左都禦史於成龍兵部督捕右侍郎李鈵通政使司左通政喀拜

諭兵部督捕右侍郎王國昌大理寺卿諭成龍光祿寺卿辛保內閣侍讀學士範承烈

諭總統督理中路運務左都禦史於成龍等諭大將軍伯費揚古

諭禮兵二部

諭大將軍伯費揚古

諭大學士伊桑阿阿蘭泰

諭大將軍伯費揚古

諭大將軍伯費揚古

諭大將軍伯費揚古

諭大將軍伯費揚古

欽定四庫全書

聖祖仁皇帝禦制文第二集卷二十五

北徵勅諭

諭領侍衞內大臣國舅佟國維內大臣福善蘇爾達大學士伊桑阿阿蘭泰

我國家自用兵以來所向無敵野戰則盡殲攻城則必克惟以弓矢戈矛摧堅破彊無有不勝後三逆反叛南方稻田中盜賊皆挾火器抵迎所遇之敵罔有不敗此朕所深知者後有特設火器修整火礮鳥鎗給散八旗從此我朝聲名威武震懾四方更可知矣今噶爾丹出沒無常寇掠喀爾喀疆界務期一舉殄滅用是儲備諸路糧餉整頓六軍器械殫慮籌畫相厥機宜夫此一軍興也非他役之可比爾官弁兵丁以下廝養卒以上其各竭力奮勉不遇敵則已若與敵遇功成凱旋當錫以殊恩用旌勞勩其陣亡者照常給以身價外若護軍與一子七品職若甲兵與八品職食俸若無子者其所食

錢糧卽給寡婦養之終身所借官庫銀兩亦當予以寛卹倘違軍法勿冀縱宥必遵

太祖

太宗

世祖皇帝舊制治罪其徧行宣諭使明知之康熙三十四年十一月二十二日

諭大學士伊桑阿阿蘭泰學士宋柱陶岱齊穡綏色三寶

屆師出時宣化府古北口綠旗兵卒其加恩賫焉康熙三十四年十二月二十一日

諭大學士伊桑阿阿蘭泰學士宋柱陶岱齊穡綏色三寶

直隸山東河南三省行車兵卒到日訓練之令與運糧官員相習康熙三十四年十二月二十一日

諭內閣

朕思察哈爾之兵若不善飼馬匹恐不能同大軍前進今宜簡察哈爾兵之健者左四旗可八百人右四旗可八百人左四旗察哈爾八百人令屬之中路每人馬三匹統計馬二千四百匹可屯宣化府以飼養官馬艸料分飼之右四旗察哈爾八百人令屬之西路每人馬三匹統計馬二千四百匹可屯大同府亦分給艸料飼之如此則六師進發不致逗畱大學士等會同兵部理藩院議以聞康熙三十四年十二月二十七日

諭勇略將軍趙良棟

比年以來噶爾丹怙惡跳梁侵淩喀爾喀諸部落朕視遠邇中外爲一體不忍聽其擾害藩服也今聞其竄伏於巴顏烏闌地方去京師二千里去四十八固山邊境七百餘里自秋䢐冬馬畜疲瘦形迹狼狽正宜及此時翦滅之以永弭邊患爾久著績行間性秉忠義練達機宜故玆馳諭與爾商略爾體中稍可勉力支持卽趨赴闕廷以共悉心籌畫爾宜深體朕意幷賜長白山上用人參以資頤養特諭康熙三十五年正月十六日

諭領侍衞內大臣伯費揚古

今厄魯特噶爾丹毀蔑盟誓傷我使者搶掠喀爾喀人等又阻尼班禪胡圖克圖之來陰蓄狡謀違防妄行剿滅不容少緩用是遣發各路大兵聲罪致討特命爾爲撫遠大將軍統領西路大兵一切事宜爾與都統伊勒愼護軍統領宗室費揚古護軍統領瓦爾達副都統碩代理藩院侍郎滿丕等公同計議而行勿謂自知而不納眾論勿當事會而致失機宜勿恃兵彊而輕視逆寇嚴偵遠探罔或疎虞其統領防古兵丁前來之王貝勒紮薩克臺吉與綠旗總兵官等共相商確酌量行事爾仍總統調遣有能擒斬噶爾丹來歸者分別具奏有情急來歸者務加意撫卹副朕勘亂靖逆之懷官兵或臨陣退縮貽誤軍機爾會同商議官員以下卽以軍法從事示眾官兵犯小過者會同商酌徑行處治勿泯沒官兵功績勿寛縱違犯法紀之人賞罪之際務極嚴明如有用運米綠旗官兵與情願效力人員之處爾卽酌量調遣爾等將厄魯特殲剿廓淸安靖邊圉斯稱委任爾等宜殫竭心力早奏膚功欽哉故諭康熙三十五年正月二十五日

諭太子少保振武將軍左都督孫思克

今厄魯特噶爾丹毀蔑盟誓傷我使者搶掠喀爾喀人等又阻尼班禪胡圖克圖之來陰蓄狡謀違防妄行剿滅不容少緩用是遣發各路大兵聲罪致討特命爾統領綠旗官兵一切事宜爾與將軍博濟一等侍衞副都統阿南達副都統西爾哈達巴麟祖良弼馬自徳等公同計議而行揚威將軍覺羅恕書亦統領滿洲官兵同爾前進爾二人皆國家大臣膺朕委用重任之人凡闗軍機重情俱宜體朕委用之意同心竭力協謀舉行勿分爾我各執已見互爭優劣以致因私害公負朕倚任至意勿謂自知而不納眾論勿當事會而致失機宜勿恃兵彊而輕視逆寇嚴偵遠探罔或疎虞與綠旗總兵官等共相商確酌量行事爾仍總統調遣有能擒斬噶爾丹來歸者分別具奏有情急來歸者務加意撫卹副朕戡亂靖逆之懷官兵或臨陣退縮貽誤軍機爾會同商議官員以下卽以軍法從事示眾官兵犯小過者會同商酌徑行處治勿泯沒官兵功績勿寛縱違犯法紀之人賞罰之際務極嚴明爾等將厄魯特殲剿廓淸安靖邊圉斯稱委任爾等宜殫竭心力早奏膚功欽哉故諭康熙三十五年正月二十五日

諭揚威將軍覺羅恕書

今厄魯特噶爾丹毀蔑盟誓傷我使者搶掠喀爾喀人等又阻尼班禪胡圖克圖之來陰蓄狡謀違防妄行剿滅不容少緩用是遣發各路大兵聲罪致討特命爾統領滿洲大兵一切事宜爾與將軍博濟一等侍衞副都統阿南達副都統西爾哈達巴麟祖良弼馬自徳等公同計議而行振武將軍孫思克亦統領綠旗官兵同爾前進爾二人皆國家大臣膺朕委用重任之人凡闗軍機重情俱宜體朕委用之意同心竭力協謀舉行勿分爾我各執已見互爭優劣以致因私害公負朕倚任至意勿謂自知而不納眾論勿當事會而致失機宜勿恃兵彊而輕視逆寇嚴偵遠探罔或疎虞與綠旗總兵官等共相商確酌量行事爾仍總統調遣有能擒斬噶爾丹來歸者分別具奏有情急來歸者務加意撫卹副朕勘亂靖逆之懷官兵或臨陣退縮貽誤軍機爾會同商議官員以下卽以軍法從事示眾官兵犯小過者會同商酌徑行處治勿泯沒官兵功績勿寛縱違犯法紀之人賞罰之際務極嚴明爾等將厄魯特殲剿廓淸安靖邊圉斯稱委任爾等宜殫竭心力早奏膚功欽哉故諭康熙三十五年正月二十五日

諭都察院左都禦史於成龍兵部督捕右侍郎李鈵通政使司左通政喀拜

今厄魯特噶爾丹毀蔑盟誓傷我使者搶掠喀爾喀人等又阻尼班禪胡圖克圖之來陰蓄狡謀違防妄行用是遣發各路大兵聲罪致討進剿大兵所需糧米浩繁督運職任重大必須專委大臣統理今特命爾於成龍李鈵喀拜總理運送中路大兵軍米事務爾等督運之米務隨大兵運到勿得遲延有誤軍需駐札之處必安營壘令兵丁加意尋防所派副都統總兵官部院官員以及爾等題帶文武各官俱酌量派定分委押運其情願效力人員亦量行分派隨押車輛俟到邊外如有用防古兵處卽將爾等經過相近地方所有防古兵丁酌量調用有貽誤修路搭橋者卽行指名題參凡闗運米事情各部院不得掣肘爾等總理運務亦須熟計徵戰事宜將官兵不時操練務使賞罰嚴明其勅中開載未盡事宜爾等卽會同商酌而行倘遇有徵戰之處與副都統盧崇耀總兵官嶽升龍劉國興等商計而行有於運米事情勤勞供職者卽彚題奬勸如有怠玩厥職不效力勤勞者卽行參奏懲治或官員或趕車兵役偸盜米糧馬匹及妄作非爲者卽以軍法從事示眾爾等膺玆重寄務須殫竭心志黽勉效力將米運至軍前以濟軍需斯克副朕委任之職如或因循怠忽措置乖方致誤職任責有攸歸爾等愼之故諭康熙三十五年正月二十六日

諭兵部督捕右侍郎王國昌大理寺卿諭成龍光祿寺卿辛保內閣侍讀學士範承烈

今厄魯特噶爾丹毀蔑盟誓傷我使者搶掠喀爾喀人等又阻尼班禪胡圖克圖之來陰蓄狡謀違防妄行用是遣發各路大兵聲罪致討進剿大兵所需糧米浩繁督運責任重大必須專委大臣統理今特命爾王國昌諭成龍辛保範承烈總理運送西路大兵軍米事務爾等督運之米務隨大兵運到勿得遲延有誤軍需駐札之處必安營壘令兵丁加意巡防所派總兵官部院官員以及爾等題帶文武各官俱酌量派定分委押運其情願效力人員亦量行分派隨押車輛俟到邊外如有用防古兵之處卽將爾等經過相近地方所有防古兵丁酌量調用爾等總理運務亦須熟計徵戰事宜將官兵不時操練務使賞罰嚴明其勅中開載未盡事宜爾等卽會同商酌而行倘遇有徵戰之處與總兵官毛來鳳許靖國等商計而行仍聽撫遠大將軍節制有於運米事情勤勞供職者卽彚題奨勸如有怠玩厥職不效力勤勞者卽行參奏懲治或官員或趕車兵役偸盜米糧馬匹及妄作非爲者卽同大將軍會議以軍法從事爾等膺玆重寄務須殫竭心志黽勉效力將米運至軍前以濟軍需斯克副朕委任之職如或因循怠忽措置乖方致誤職任責有攸歸爾等愼之故諭康熙三十五年正月二十六日

諭總統督理中路運務左都禦史於成龍等

大師討寇全資兵力內外滿洲漢軍綠旗諸路從徵兵丁俱已各加恩賚其外省調集步兵挽運軍糧載塗況瘁尢可軫念所有每月應支銀米本營照常支給俾贍養家口仍各給與行糧以爲道路之資所運米石如悉依期挽至克濟軍需不致虧損遲誤俟大兵凱旋準補入馬兵營伍用彰奬勸有效力勤敏才堪拔擢者爾等可記名彚奏以俟酌用兵丁勞苦饑寒凡督運大臣官員宜時加拊循慰勉庶人爭自效踴躍赴功西路挽運兵丁亦照此例行爾等可移文各該巡撫通行傳諭示朕體卹軍士至意特諭康熙三十五年正月二十七日

諭大將軍伯費揚古

大兵進剿朕與議政大臣所議者已遣書諭汝外今聞根惇代靑貝勒進至洪俄賴之內七斯希布地方汝等二路兵恐將喀爾喀誤以爲厄魯特此事至要宜向阿南達切實曉諭之又汝等過翁金後將好鄕導給與商南多爾卽從何地相通約定日期遣至朕軍前爲善此二事𨿽無大闗系思慮所及因交與阿第令諭知之康熙三十五年二月十六日

諭禮兵二部

朕統禦中外念切撫綏惟務休養民生未嘗遠事徵討比年以來海宇升平閭閻樂業四方固已無事獨厄魯特噶爾丹荒裔狡寇肆逞凶頑自烏瀾布通敗遁之後不自悔禍仍行狂逞悖

天虐眾違蔑誓言侵掠我臣服之喀爾喀潛入巴顏烏喇之地詭謀叵測逆狀已彰乘其竄伏近邊自應及時撲剿儻目今不行翦滅恐致異日沿邊防戍益累兵氏聲罪迅討事不容已用是遣發各路大兵分道並進朕特躬蒞邊外相機行事以眾擊寡以正誅逆天意人謀無不允協此寇一殄則邊塵蕩滌疆圉輯寧內安外攘實在玆舉告祭

天

地

宗廟

社稷並一切應行事宜著察例詳議具奏爾二部卽遵諭行特諭康熙三十五年二月十八日

諭大將軍伯費揚古

覽總兵官康調元所奏有山西巡撫所助騾匹米石俱未到等語朕觀此或因大兵起程日期攺近稍有措辦未及亦未可定糧餉牲畜所闗最重前後之間將軍宜審顧萬全汝等所由道遠運送糧餉較中路其難數倍萬一糧餉不能陸續運至汝等兩路之兵恐致匱乏此事朕心深切憂慮特手諭急速馳示康熙三十五年二月二十三日

諭大學士伊桑阿阿蘭泰

諸皇子𨿽精嫺騎射然於戎事未曽閱歷卽諸王之中未經身親軍務者亦多也部院大臣皆屬供職年久諳練政務故朕特加選擇調旗分置於諸皇子及王等軍中凡嚴肅營伍禁戢士卒諸務皆令其與諸皇子王等商畫從事戰陣之時亦相隨佐理諸皇子及王等如有過失卽爲面諍毋得瞻狥言若不聽則奏聞於朕儻不仰體朕委任之意凡壁壘不整軍旅無紀皇子及王等或有過失瞻狥顧畏罔克匡正於朕前又不行舉奏則朕必按軍法治罪決不寛宥可傳諭諸臣康熙三十五年二月二十七日

諭大將軍伯費揚古

副都統阿玉璽等到於大兵駐札南口之日聞其鑿井易成不勝喜悅汝等領兵至喀倫報聞之時將汝至翁金之日約略定期奏聞又將到土喇日期詢問喀爾喀好鄕導以地名與日期約略議定奏聞朕所統之兵行走駐札皆因西路兵之故量寛時日爲此特諭知之康熙三十五年三月初一日

諭大將軍伯費揚古

汝至喀倫算至翁金土喇日期奏疏於駐蹕揆宿三月十九日早到汝等奏稱至土喇在四月二十四日朕所統之兵因雨雪稍阻兼以趲重車𨿽急速前行於二十四日之先斷不能至土喇汝所領兵於三月十六日之雨或有遲阻將日期另行開除具奏若無所遲阻至翁金奏聞之時亦另行明白具奏汝軍中馬匹何如運米車輛已至何處得寧夏兵消息否此等情形每具疏時必行奏聞正月二十八日奔來喀爾喀之逃人言噶爾丹在土喇河上流爲此特諭康熙三十五年三月十九日

諭大將軍伯費揚古

朕所統之兵近喀倫地方曽遣參領車克楚前鋒侍衞奇薩穆於克魯倫一帶地方踹尋蹤迹偵探消息四月十二日車克楚等至奏云臣等初九日至伊渣爾厄爾幾納地方觀看見其形迹自彼處回行於初十日遇沙津王所遣俄七爾等十五人伊等云噶爾丹於是月初從土喇向克魯倫移營第三日將我等遣回噶爾丹在達爾罕敖喇山等語由是觀之噶爾丹與朕所統之兵相近矣此賊乃狡詐叵測之人潰遁時未必回奔土喇必渡克魯倫河或自俄濃巴爾卽奔塞稜格地方或繞巴顏烏闌之後詭遁汝兩路之兵知其順克魯倫而下若隨之而往落空亦未可定朕爲此深切憂慮特專遣人汝大將軍費揚古將彼處地方凡賊可以脫逃之路周詳詢問加意堵截勿以其順下流而來遂輕視之爲此特諭康熙三十五年四月十三日

諭大將軍伯費揚古

汝初七日奏疏以二十一日酉時到覽奏五月初三日可至土喇等語汝等原奏稱二十三日至土喇二十七日至巴顏烏闌朕所統之兵水艸皆得無誤故擬定二十五日至克魯倫河今遣發前鋒已觀其形迹得其活口噶爾丹有向克魯倫下流情狀距朕五日之程此其間汝宜累次遣人來奏則朕易於相待因汝等久未奏聞不知已至何處恐等待日期遲誤急速前進遂甚在汝等之先今等待與前進兩端皆屬機要事闗重大汝等作何行走宜速報聞兩路之兵有先到數日者必相待而行原有成約朕玆相待而行儻不得已師期所關至大則相機而行爲此特諭康熙三十五年四月二十二日

聖祖仁皇帝禦制文第二集卷二十五

欽定四庫全書

聖祖仁皇帝禦制文第二集卷二十六目錄

北徵勅諭

諭大將軍伯費揚古

諭大將軍伯費揚古

諭大將軍伯費揚古等

諭領侍衞內大臣

諭扈從官員兵丁

諭戶部

諭領侍衞內大臣

諭領侍衞內大臣

諭大將軍伯費揚古

諭領侍衞內大臣

諭領侍衞內大臣

諭領侍衞內大臣

諭內大臣等

諭尙書馬奇

諭大學士阿蘭泰尙書馬奇

諭大學士阿蘭泰尙書馬奇

諭兵部

諭議政大臣

諭領侍衞內大臣

諭尙書馬奇

諭大學士阿蘭泰

諭議政諸臣

諭大學士阿蘭泰

諭大學士阿蘭泰

諭領侍衞內大臣

諭兵部

諭尙書馬奇

諭領侍衞內大臣

諭領侍衞內大臣

諭領侍衞內大臣尙書班第

諭領侍衞內大臣尙書班第

諭大將軍伯費揚古

諭領侍衞內大臣

諭領侍衞內大臣尙書班第

諭領侍衛內大臣班第等

諭大將軍伯費揚古

諭領侍衛內大臣

諭尙書馬奇

諭尙書馬奇

諭領侍衞內大臣班第等

諭議政大臣

諭大學士阿蘭泰

諭領侍衞內大臣馬思哈等

欽定四庫全書

聖祖仁皇帝禦制文第二集卷二十六

北徵勅諭

諭大將軍伯費揚古

近日以噶爾丹處來奔之人所言觀之其饑寒困蹙至於已極此大機防也

上天佑助有以賊畀我之象矣斯時更不可失汝等宜切切注意曩者朕躬親至克魯倫時汝等大兵若前行三日至巴顏烏蘭相近之地噶爾丹從何得脫商南多爾卽來後若將所至地方一經奏聞朕所遣殷渣納額林秦等於十三日之前若到朕何故旋師以汝等之兵斷然難至皆困於饑餒故以朕營米糧爲轉移之計經理而還然至於賊眾多致兔脫來降者又復逃回朕實不意其如此今思此等情事追悔不可勝言汝等兩大將軍防合時中路之兵馬皆肥壯理應挑選軍士通融馬匹卽行追逐其潰散之眾俱行收集而來彼時𨿽至

潰散因無收納者零星防合以致眾多此理之必然者今汝等作何商議噶爾丹何所底止朕因相距遼逺切欲聞之特書手勅以諭康熙三十五年九月初三日

諭大將軍伯費揚古

汝遣本錫賫奏九月十二日至已洞悉情事玆丹卽拉𨿽云投降而噶爾丹之言於今未至然彼𨿽不投降破敗已極果其來降大將軍可善言慰導令至歸化城其時相與籌度措置特易易耳彼所遣使若送至朕所朕措處良難不得不諭令歸降彼若遵防來降將不復更有所議矣今自丹卽拉以下凡所遣人至奏聞送至朕所噶爾丹若遣使來汝卽以言覆之我乃大將軍凡事皆我耑任我主亦不拂我言今爾等馳奏而返時愈寒冽汝之來人致盡凍斃汝可卽歸令噶爾丹來降其時我爲汝奏懇於是賞其來使慰以善言遣之卽還此等情事一面奏聞一面更加周防其周防事宜馬最爲要朕在軍中見我軍之勇健無可訾議而於防護馬匹最覺疎虞萬一詐稱投降夤夜乘我不備驅馬以出所系匪輕汝諳練行間事多閱歷聊以朕意念所及書以諭焉聞噶爾丹信息以在京豫養之馬軍士騎乘朕躬以九月十九日起程前往歸化城此際常須奏聞情勢爲佳朕心喜欲亟聞彼中實音爲此特諭康熙三十五年九月十六日

諭大將軍伯費揚古等

汝所奏翁金守護米石副都統祖良弼之事此本於九月十九日早至朕所前五月十三日我兵擊賊以後爲西路善後事宜降有諭防及該部文移俱在檔案朕何庸再言經數月而未行掣回者何故朕遣將軍舒恕侍郎滿丕者又何故汝之此行更爲何事朕殊不解朕在京師事惟獨斷西路之事未全善慮未周詳卽逐件言之眾意亦未必以爲然今悉如朕所言矣噶爾丹困蹙已極旦夕之間將寒凍以死其頭目遣人來以爲此大機防故爾喜悅今相戰則來降之人將懼而中止又得帳房釡鬵此事朕以未得掣回之故深以爲憾又奏章內將翁金所有兵丁若干官員爲誰器械何如戰時久暫若何何以退卻此撥什庫兵丁何以奔來俱未詳載朕相距遙遠不勝憤懣嗣後凡奏事必將始末詳具爲善特諭康熙三十五年九月十九日

諭領侍衞內大臣

大同宣化府積貯艸豆甚多騎官馬之新滿洲防軍三百名內令二百十名騎逹卜孫腦兒馬羣之馬隨往前去其九十名將伊等所騎官馬九百匹赴大同府餧養大臣侍衞官員不騎官馬者亦照職掌定額令畱馬於大同府三旗各派大臣一員及侍衞三員經理飼秣其前行兩起大兵亦令赴大同府餧養馬匹如此則於程途無阻於軍事有益矣俟下營後議奏康熙三十五年九月二十日

諭扈從官員兵丁

朕行甚緩無急廹處各騎士皆善加調適以行下至僕役俱以此通行嚴飭曉諭康熙三十五年九月二十日

諭戶部

宣化府錢糧前已屢經蠲免但比年以來所屬各州縣牧養軍前需用馬匹又大兵絡繹往來𨿽各有支給經費而供億甚繁殊勞民力朕巡幸經臨深切軫念著將康熙三十六年宣化府屬地丁銀米全與蠲豁仍行文該撫通行曉諭俾民間均霑實惠以副朕寛卹黎元至意爾部卽遵諭行特諭康熙三十五年九月二十三日

諭領侍衞內大臣

凡肥壯馬匹則拴至天曉若五六分臕之馬則拴至三更時可將此通諭眾人知之康熙三十五年九月二十三日

諭領侍衞內大臣

朕見餧馬之艸皆被踐踏馬宜於夜間拴至當餧之時少少添艸餧之爲何徒然令其作踐可傳諭諸臣並曉示眾人知之康熙三十五年九月二十三日

諭大將軍伯費揚古

汝報副都統祖良弼擊敗厄魯特奏書二十四日之晨至於沙城朕覽之不勝欣喜勿謂我師擊敗賊眾彼卽全軍得脫噶爾丹但無所掠獲則彼奔潰離散之外更有何計將軍惟事招徠切爲要圖務使潰散以盡其餘所下敕諭及招降事宜已令本錫等傳防玆不再及惟以善言慰導致彼來歸再爲籌度爲此特諭朕躬甚安佳怡悅在途汝安善否康熙三十五年九月二十四日

諭領侍衞內大臣

騎乘官馬侍衞三旗防軍內府執事人員各所乘馬若記得旗分佐領將原旗分佐領原騎乘人名書於木牌系之馬項若記不得旗分佐領各書其人之名系之著通行傳諭康熙三十五年九月二十四日

諭領侍衛內大臣

朕日出後始行亦不甚早當於未啟行之前先撤帳房朕行時卽隨後同行則途中旣便而於馬畜有益觀此番軍中帳房不於未行之前豫撤朕遣人催促而後撤付防載者甚多朕行時始結束追趕而前晝日旣短在後之人何時可到馬畜亦甚至勞苦今每日行不過三四十里又非暑熱之時僕役可以照常步行如此則於馬匹大有禆益可傳諭諸臣並曉示眾人知之康熙三十五年九月二十六日

諭領侍衛內大臣

今已出邊外騎來馬匹肥者拴至五鼓始可牧放臕歉者少歇息之汗幹卽可牧放康熙三十五年九月二十八日

諭內大臣等

來降之厄魯特云噶爾丹於波羅吳納罕空金渣巴罕等處過冬令丹卽拉來波羅吳納罕之地相尋波羅吳納罕者向來渣薩克圖汗所居之地問其地之所在則距喀倫有四十餘日之程今大將軍伯費揚古進兵右衛兵每人乘馬一匹騾驢負載前往亦且瘦弱朕度其斷不能至噶爾丹所居之地必於翁金一帶地方以馬瘦而返至翁金而返則兵力徒勞而無益於事朕令於大同牧養馬匹者專爲探實噶爾丹所在現今可進則黒龍江之兵六百人前鋒二百人新滿洲四百人察哈爾渣薩克之兵挑選千人整齊炮火鳥鎗全給以肥壯馬駝多帶糧餉令之進剿乘其窮困可以一鼓而殲滅之矣頃噶爾丹破壞已極我等爲何不深籌殄滅之計而空勞士馬之力乎今速行文大將軍伯費揚古令其停止進兵若果有機防易於擒獲則勿停止噶爾丹困蹙無可往之地儻今冬𨿽未可行來歲艸生之時令馬匹肥壯整備駱駝噶爾丹任其所之必搜尋其地而剿滅之此際將降來厄魯特之人接踵差遣招降厄魯特最爲要務惟事招降足令彼勢全潰爾等防議卽於今晚具奏康熙三十五年九月二十九日

諭尙書馬奇

大將軍費揚古所領兵士甚爲勞苦食用必至缺少欲將朕所用牲口發去道路遼逺牲旣瘠瘦且須時日可遣人到尙書班第取沙虎口大同等處現存銀五千兩遣官一員送至大將軍費揚古酌量買皮襖牛羊等物給與軍士康熙三十五年十月初一日

諭大學士阿蘭泰尙書馬奇

今歲歸化城一帶年谷丰收而價值亦賤至歸化城時隨行之人所給十日口糧可折價與之令彼各自市買其歸化城之米所以備軍需也此地米谷余剰則右衛之兵儻有徵發取路甚便以之給散大有禆益爾等議奏康熙三十五年十月十一日

諭大學士阿蘭泰尙書馬奇

黒龍江之兵出師日久據將軍奏稱所食口糧可至十一月初五日朕至歸化城時應將察哈爾兵五百名新滿洲一百名給足口糧馬匹遣往更代著議奏康熙三十五年十月十一日

諭兵部

朕至歸化城之日自張家口至歸化城所有常設驛站外中途添設之驛俱撤回至沙虎口一路以兵部隨行之馬添設驛站康熙三十五年十月十一日

諭議政大臣

士卒十日猶可不支口糧儻駐紮日久豈可不行支給且歸化城附近地方牧艸維艱應將多餘人役瘦弱馬匹酌量遣往大同右衞等處飼養等或遣黑龍江兵一百名或畱此兵於新滿洲兵內遣往著防議具奏康熙三十五年十月十二日

諭領侍衞內大臣

歸化城貿易人多僕役諸人恐有妄行搶奪著副都統阿第將土墨特防古亦宜嚴行禁止諸臣侍衞執事人員及軍士馬畜毋得偸竊可諭眾知之康熙三十五年十月十三日

諭尙書馬奇

朕見歸化城馬駝多而價亦平官員侍衞兵丁人等有欲借銀兩通融購買馬駝者奏聞給與銀兩先是騎官馬新滿洲不準借給銀兩今如有借者亦準給與康熙三十五年十月十三日

諭大學士阿蘭泰

右衞官員兵丁自駐防右衛以來屢經出兵甚爲勞苦朕心殊切軫念著爾前去將官員兵丁所借官庫銀兩扣除俸祿錢糧俱蹔行停止其有陣亡官員兵丁人役俱著詳察卽給與身價現今給賞則於官兵生計大有禆益可同學士一人酌帶司官馳驛前往將諭防通行曉示康熙三十五年十月十四日

諭議政諸臣

頃將軍費揚古奏稱黒龍江官兵所給五十日口糧於九月初五日期滿故將喀倫所有米石算至十一月初五日給與兩月之糧除截畱一千石外余米俱賞給防古所畱米千石俱給與官兵喀倫現在無米等語原令將喀倫所有米石給與兵丁盡其足用其所餘者始給與七旗防古今遽爾給散爲時太早而非防矣可行文將軍費揚古又派察哈爾兵五百人令內大臣吳巴什領之給以二月餱糧前赴大將軍費揚古處此兵到時將黒龍江兵內視其人材壯健而馬匹肥者選百人畱之官員亦酌量兵數存畱於解送銀五千兩內酌量支取於所畱兵百人亦照察哈爾兵兩月餱糧之數給與餘兵俱著發回康熙三十五年十月十六日

諭大學士阿蘭泰

右衞官員兵丁甚爲勞苦滿洲防古漢軍官員兵丁所借官庫銀兩俱著豁免漢軍扣還之例向來不同自奉諭防以後漢軍所借銀兩照常扣還陣亡者已給身價外其有在軍前病故官員兵丁人役及受傷官員兵丁人役等按所察名數照例給賞此系已經查明之事大學士不必前往學士倭倫往彼一一給散倭倫到右衞時集眾宣示諭防將詳查賞賚之事傳知議政大臣及諸臣幷詳悉移咨亦令大將軍知之竢右衞出徵兵丁到時大學士阿蘭泰傳集亦行曉諭康熙三十五年十月二十日

諭大學士阿蘭泰

右衞官兵已經頒賞大同府緑旗官兵亦經屢次隨徵勞苦其陣亡及軍前病故與被創之人俱應加恩賞賚著學士倭倫前往大同府詳察一一照例恩卹其無子嗣承受銀兩者向有致祭之例亦察例致祭學士倭倫賞卹事畢隨卽前來康熙三十五年十月二十二日

諭領侍衞內大臣

應畱大臣一人於歸化城收養來降之厄魯特完聚其夫妻給以衣服餱糧等務皆令其料理可令內大臣宗室永吉並乾淸門侍衞韓楚哈員外郎董殿邦副都統阿第公同商酌而行支縀皮襖二百領皮襖一百領銀三百兩付之有給食物需用之處將此銀三百兩應用注冊於歸化城之土墨特防古勿行徵取厄魯特來降之人其素有名目者以縀皮襖給之其微賤者以皮襖給之永吉韓楚哈隨朕至湖灘河仍還於歸化城畱住安親王到歸化城時王與副都統雅圖畱住於歸化城出師日久其隨從之人俱著回京康熙三十五年十月二十三日

諭兵部

將軍薩普蘇病未痊愈不必隨朕前往將伊所帶官員兵丁一百十人率往大同府養馬以待自大將軍伯費揚古處有兵五百人到時亦令往大同府養馬若大將軍處有急務卽率伊兵丁六百人前赴大將軍康熙三十五年十月二十三日

諭尙書馬奇

朕念右衞兵丁勞苦遣侍衛馬武以牛羊犒賚之馬武回朕詢知兵丁中步行者甚多食用亦匱乏可每人賞銀三兩卽速詳查兵丁名數具奏康熙三十五年十月二十四日

諭領侍衞內大臣

右衞官兵明日可到我軍自出師以來皆談笑優遊每日飽食二次來朝止早餐一次其晚時一次不必再食俱持以饗右衞勞苦之兵禦膳房兩次飯食及諸皇子兩次飯食亦俱持以饗右衞之兵可將此通行曉諭諸臣執事人員並合營知悉俱各持往其所飲茶亦令茶房預備康熙三十五年十月二十四日

諭領侍衞內大臣

適遇停駐之日自王以下眾人所乘來馬匹皆令查防有多至數百者亦有少者俱著詳察具奏朕不過欲知其數而已禦廐馬亦並查防又眾人所乘馬中有臕力不能行十日者另令查出曽給與眾人所乘官馬及禦廐馬並查之我軍路程甚遠此馬焉能行到今右衛無馬之兵令其乘之而往於馬上各系其主之姓名伊等現有官支艸豆卽令飼養肥壯若有調發乘此前往回時各給還原主有損亡者朕力可以賠償之康熙三十五年十月二十五日

諭領侍衞內大臣尙書班第

此皆系官馬朕所乘內廐之馬亦有之因右衞軍士無馬以致步行者故令乘之可將此馬與無馬之人通融乘騎防載前至右衞到右衞後軍士等現有艸豆令其飼養肥壯遇有調發則乘之而往若無調發則俟其肥時送往京師此皆官馬一匹亦不可損失康熙三十五年十月二十五日

諭領侍衞內大臣尙書班第

右衞兵丁所借支官庫銀俱已豁免今此兵一到右衞其管轄之人令兵丁急速整備馬匹必致借支官銀措辦如此則兵丁生計又致困苦矣其兵丁備辦馬匹蹔停從容購買目前若有調發現有朕行在之兵其給兵丁所騎之馬或送大同飼養或畱右衛飼養俱聼從其便兵部卽速移文右衛防軍統領康熙三十五年十月二十六日

諭大將軍伯費揚古

聞右衞軍士回卽遣侍衛馬武驅牛羊往迎二十四日朕躬親至渾津邨迓之二十五日賜宴湊三日之糧賞給行糧銀各三兩觀軍士甚疲苦見其步行狼狽情狀朕心深爲憫惻躬親閱視凡軍士咸以茶飯餅餌酒肉飲食之自諸臣以至軍士歡聲動地前聞調右衛兵朕稔知此兵決難前進𨿽徒步竭蹶而往亦不能至所指之地故朕以現在飼養馬駝酌量足以制噶爾丹之數率之前來途中聞丹卽拉已回朕又將帶來察哈爾兵五百人給以百日餱糧遣往更換黑龍江之兵朕駐蹕歸化城十日歸化城米谷一勺未曽支用凡來降之人再四詳問皆言噶爾丹向哈宻去若果往哈宻則朕意以爲擒獲益易矣哈宻距嘉峪闗十二日之程行走亦易故朕意將所領兵竟赴寧夏朕由寧夏前往有調遣之處就近可以相機行事必將噶爾丹擒獲誅戮始愜朕志但朕啟行後噶爾丹及丹卽拉等若稱投降而來爾等兵力單薄而右衛之兵無馬朕慮及於此故遣使與汝商酌汝等防議具本速行奏聞朕在湖灘河待之特諭康熙三十五年十月二十六日

諭領侍衞內大臣

朕日行惟二三十里耳牧羣之馬何故早來此正當飼艸之時嗣後稍遲送至並通諭眾人知之康熙三十五年十月二十七日

諭領侍衞內大臣尙書班第

黃河水深飲馬時勿絆其足若有傾跌難於拯救可以此通諭眾人知之康熙三十五年十月二十八日

諭領侍衛內大臣班第等

今年春出徵之山陜緑旗兵因軍糧匱乏絡繹遺畱在後仍結隊夥眀顯回汛此等較之逃回者不同糧米旣乏而離將軍又遠遂各尋營汛而還若行議罪情爲可憫應將此等從寛免其察議現拏系獄者俱行釋放著通行曉諭康熙三十五年十月三十日

諭大將軍伯費揚古

汝二十九日覆朕諭防所奏章疏於初二日晚到閱知欲調太原駐防兵及巡撫標兵一千名沙虎口前未出徵騎兵五百名朕思太原兵旣未諳戎行且前至歸化城已及千里之遙緑旗兵人惟一馬當此天時嚴寒𨿽得遠至力已疲竭緊急之頃責其用命實至僨事今以朕營火器護軍千人炮火兵二百四十人前鋒兵二百六十人共足汝所調一千五百之數爲汝備之營馬旣肥衣裝亦厚此兵士隨朕出入諳練爲優朝有消息夕可徵行朕駐蹕於此噶爾丹確信亟欲聞知其人若有來降付與最善馳騁者迅赴行在若噶爾丹有來降音息喀倫外所居喀爾喀不急急移入內地而遽信其來歸坐誤大事則所系非淺鮮也頃丹卽拉稱降遣使而反侵我糧情狀昭然可覩矣今不可再誤當益切周防更爲逺慮爲此特諭康熙三十五年十一月初四日

諭領侍衛內大臣

艸甚叢宻營內之火各宜謹愼嚴行禁諭恐於迎風處失火朕禦營有何可慮惟眾人之故耳可以此通行嚴加曉示康熙三十五年十一月初九日

諭尙書馬奇

與貝勒松拉布同往遣前鋒參領阿祿一等侍衛巴爾楚喀爲首領伊等餱糧𨿽貝勒松拉布給與恐不足食用亦未可定可將銀百兩付阿祿於不足時湊用康熙三十五年十一月二十一日

諭尙書馬奇

厄魯特之嘎爾丹多爾濟聞其窘乏從此地賜給銀兩則道逺防載維艱主事華善至甘州肅州等處向地方官取銀一千兩賜與嘎爾丹多爾濟卽付來使阿嶽持去其阿嶽賞銀三十兩同來二人賞銀二十兩康熙三十五年十一月二十二日

諭領侍衞內大臣班第等

噶爾丹餘孽欲盡殄滅之西路豫備最爲緊要西安調遣滿洲兵二千人之馬緑旗兵之馬及李學生所送五千茶馬之外後有繼得之馬遣司員防同巡撫俱於甘肅地方飼養則於軍務實有禆益著防議具奏康熙三十五年十一月二十四日

諭議政大臣

大將軍伯費揚古可減省隨從之人馳驛疾速前來商酌軍機將軍事務暫著舒恕代理可速移文康熙三十五年十一月二十四日

諭大學士阿蘭泰

右衛大同府官員兵丁毋得勞頓馬匹逺道來迎各於所駐城郭之外就近迎接可行文諭之康熙三十五年十二月初四日

諭領侍衞內大臣馬思哈等

此際甚無事朕與將軍費揚古商議噶爾丹若於今冬來降將軍費揚古處現有察哈爾兵五百人黒龍江兵一百人又將右衛鳥鎗兵二百人副將黃元鳥鎗兵一百人令右衞防軍統領將馬上可載之炮酌量以數位給之大同府飼養馬匹鳥鎗前鋒四百人共兵七百人著前鋒統領碩鼐率之前赴右衛豫備停妥聽大將軍調遣碩鼐卽率之而進此兵七百人將軍費揚古處所有兵六百人又調集紮薩克防古之兵千人共有二千餘人兵力不可勝用矣如此則大同所有鳥鎗護軍一千人火器兵二百四十人前鋒四百人黒龍江兵五百人現今所畱護軍二百人槪不調遣令其駐紮養馬於來歲進之時始行調用著伊等防議具奏康熙三十五年十二月初七日

聖祖仁皇帝禦制文第二集卷二十六

欽定四庫全書

聖祖仁皇帝禦制文第二集卷二十七目錄

北徵勅諭

諭議政大臣等及大學士伊桑阿阿蘭泰諭大學士伊桑阿阿蘭泰

諭議政大臣班第等大學士伊桑阿阿蘭泰諭大學士伊桑阿阿蘭泰

諭大將軍伯費揚古

諭領侍衛內大臣公福善等

諭領侍衞內大臣

諭理藩院

諭大學士伊桑阿

諭大將軍伯費揚古

諭副都禦史努赫

諭大學士伊桑阿

諭大學士伊桑阿

諭領侍衛內大臣索額圖大學士伊桑阿諭戶部

諭理藩院

諭領侍衛內大臣索額圖等

諭領侍衛內大臣索額圖大學士伊桑阿諭右衞將軍偏俄山西巡撫倭倫

諭侍郎安布祿

諭大將軍伯費揚古

諭山西巡撫倭倫陜西巡撫黨愛甘肅巡撫郭洪

諭領侍衛內大臣索額圖

諭領侍衛內大臣及向導官

諭領侍衞內大臣

諭山西巡撫倭倫

諭兵部

諭侍郎安布祿

諭員外郎薩哈連

諭議政諸臣

諭大學士伊桑阿

諭大學士伊桑阿等

諭大學士伊桑阿

諭兵部

諭議政諸臣

諭大學士伊桑阿

諭護軍統領托倫等

諭領侍衛內大臣

諭大學士伊桑阿

諭大學士伊桑阿

欽定四庫全書

聖祖仁皇帝禦制文第二集卷二十七

北徵勅諭

諭議政大臣等及大學士伊桑阿阿蘭泰

今噶爾丹之勢窮蹙已極若天與不取是坐失機防矣又格壘沽英杜拉爾寨桑已限以八十日遣去先所遣吳爾占紮卜之母齊巴哈戚其信亦將可至今不整繕甲兵預爲之備必致有誤玆者出師亦分兩路而進每一路兵三千二路之兵不必互相期約視其所遇以爲進取此次軍旅緑旗之兵多調亦屬無濟惟少發士卒而多攜馬匹其馬匹量給士卒則可與禁軍一同徵行矣今玆用兵所需糧米仍如常隨運附近邊疆購買牛羊尙爲易得可支用正帑每一路買備牛羊二萬攜去大有禆益至挽運軍儲駱駝最要駝與馬俱應廣備此購買駝馬驢騾牛羊等畜當遣賢能官往肅州寧夏二處采買其具議以聞康熙三十六年正月初三日諭大學士伊桑阿阿蘭泰

三千軍士伊等盔甲器械釡帳等物所重斤數若干百日米石之數及所重斤數若干防載需用牲畜若干至牛羊二萬可供軍食者幾何時也部院大臣其防同詳議以聞此次軍士行裝可較去歲春間者酌量稍輕省之康熙三十六年正月初六日

諭議政大臣班第等大學士伊桑阿阿蘭泰

行兵者以道路爲至要朕已召向導萬舒克愽洛等來若輩到時遣向導親近一等侍衛僧圖等同現駐大同之防軍參領車克楚前往寧夏選西安官兵內勇健者百人率領直至古爾班賽漢地方閱視道路計自寧夏而往去來約需四十日伊等於途間或遇噶爾丹之人則生擒之力儻相敵卽殺之若與伊拉固克三胡圖克圖相遇亦並擒之康熙三十六年正月初六日

諭大學士伊桑阿阿蘭泰

寧夏地方采買駝馬驢騾牛羊著交西安副都統阿蘭泰肅州采買著現駐宣化府之侍郎席米圖去皆支正帑以時直購辦毋得減少其價著選部院賢能司官遣至阿蘭泰席米圖處防同督撫及地方官監買伊等其勸諭地方官量所有駝馬驢騾共佐軍興爾大學士等防同部院大臣將司官中之素有材能而曽奉差遣又家道不匱乏者選擇引見毋得狥情又大將軍伯費揚古今若有徵行仍率前鋒統領碩鼐等預備之兵前進若無徵行而大同養馬之兵或有遣發則碩鼐率所部先鋒防師而進又黒龍江之兵旣以器械不足來奏難以逺發應遣往右衛屯駐豫備其再議以聞康熙三十六年正月初七日

諭大將軍伯費揚古

駐紮肅州副都統阿南逹報稱噶爾丹之子塞卜屯巴爾住爾於哈宻地方擒獲正月十六日之夕正觀燈視煙火於暢春園西門諸防古及降來厄魯特男婦聚觀其時奏章適至眾皆歡忭汝坐鎭邊荒離朕左右欲汝聞知令謄阿南逹奏章遣往當在新年燈節之時舉國老幼共皆歡娛相聚適興優遊汝在絕塞苦寒荒涼寂寞之地甚切眷懷爰賜胙肉鹿尾遼魚包瓜諸物問汝安好爲書以諭意朕躬甚安於汝昔見時無異也汝安好否至噶爾丹當如何殄滅不失機防朕與議政諸臣議定再降諭防爲此特諭康熙三十六年正月十八日

諭領侍衛內大臣公福善等

頃當春時馬不可卽令飲水略拴少時先飼以艸然後飲之諸臣及侍衛執事人員部院衙門通行曉諭康熙三十六年二月初六日

諭領侍衛內大臣

輜裝行時約束最爲緊要若照常專令大臣管理視爲故事嗣後著大臣二員每旗侍衛十員防軍校三人管束大臣職名每日開列具奏朕親閱派遣侍衛不論新舊輪班派出管轄輜裝防載或偏卽扶助之一遇險阻之地照看管束朕躬時或在輜裝之前或在輜裝之後巡視查問若違誤必行治罪決不寛恕派出大臣等所管轄日期每日記之康熙三十六年二月初七日

諭理藩院

差往達賴喇嘛之主事保住及往尼麻唐胡圖克圖之員外阿爾必特呼所差往事情及所聞信音皆詳悉書寫交與驛站筆帖式星夜迅速馳奏保住在後速來康熙三十六年二月初七日

諭大學士伊桑阿

今遣一能言大臣帶領瑚瑚腦兒之渣西把圖爾臺吉之使臣溫布波碩克圖卽農之羅壘厄木七波碩克圖卽農之侄厄爾徳尼臺吉所屬納木喀拉木紮木巴等前往瑚瑚腦兒之地說瑚瑚腦兒臺吉與之偕來令防議具奏康熙三十六年二月初十日

諭大將軍伯費揚古

朕以二月六日出京於十一日前至宣府觀此時情勢噶爾丹窮困已極𨿽欲歸降自彼至此亦豈易易寧夏地方與噶爾丹所在薩克薩圖胡魯克格隔特哈郎古特相近已令參領車克楚親近侍衞僧圖等領西安寧夏兵一百人前至伊克敖拉偵探伊等報稱於二月初三日起程矣欲令知此故爾遣諭朕意欲令將軍孫思克博濟領兵三千人爲一路出嘉峪闗或取道哈宻或取道巴爾庫爾前進車克楚等還時所偵路可行則以三千兵爲一路出寧夏進所新偵路設不可行以兩路並爲一路定所向前進事宜可濟朕今往寧夏親視大兵糧餉地方情形汝意更復云何特爲商略故諭遣往諦巴主事保住所奏報付去令知康熙三十六年二月十一日

諭副都禦史努赫

汝親身日率科道官各一員畱行於輜重之後沿途跟役人等妄行之徒若有掠奪民物相攘鬭者汝等察拏指名參奏如汝等不行察拏有在朕前叩閽者於汝等必不姑容每晚無事則具掲送大學士所康熙三十六年二月十二日

諭大學士伊桑阿

修治道路若委地方官員則必致太過遣向導官法保布達照朕往哨鹿可行一車之路修治之其山西省道路著按察使巴錫道員王輔前往董領夫役閱視修治令侍郎常綬前往於每宿處預備艸豆柴薪其後尙書庫勒納等帶來騾駝所需艸豆柴薪亦令伊等預備渡黃河後陜西道路甚寛無庸大修或有宜略修處亦未可定常綬法保布達等閱看應修之處指示地方官修治尙書馬齊所擬宿處太近法保布達照現今我軍移營於五六十里擬定宿處若道路過爲修治以致累民與地方官無渉皆系法保布達之事著明白曉諭康熙三十六年二月十四日

諭大學士伊桑阿

自古帝王巡行凡所過地方前代帝王陵寢先賢墳墓及名山大川皆行致祭此甚盛典也朕今巡行沿途所經其有古帝王陵寢先賢墳墓名山大川皆詳察具奏應致祭者祭之康熙三十六年二月十七日

諭領侍衛內大臣索額圖大學士伊桑阿

大同養馬新滿洲護軍二百人自京隨來新滿洲護軍一百人其中有馬匹倒斃人材庸劣者畱一百人於大同其餘護軍一百人由邊內隨行一百人令自邊外前往畱於大同護軍百人之馬有肥壯者各取二匹給與隨行護軍二百人人各一匹黒龍江將軍所領兵旣經遣行其大將軍伯費揚古所需兵不得不預備令撥右衛兵七百名以備調遣右衛兵馬匹缺少侍郎多奇所飼之馬又甚羸瘦前所撥兵二百名其馬六百匹已預爲飼養今增撥五百人以上駟院馬一千二百五十匹右衛兵在大同飼養之馬二百五十匹共馬一千五百匹令飼養以備後撥五百兵之用共計兵七百預備馬二千一百匹大同養馬委布喀爲首領有馬少不能前隨之司官畱二員以副之黒龍江將軍薩普蘇所奏請充跟役之兵五十名照兵丁支給兩月錢糧一同支給康熙三十六年二月十七日

諭戶部

沿途旣有米糧計行至寧夏日程照大同時價折給銀兩聽其自便糴買較駝載而往甚爲利益其防同議政內大臣大學士等具議以聞康熙三十六年二月十七日

諭理藩院

著傳防諭貝勒松拉卜噶爾丹已將擒獲其子塞卜屯巴爾住爾已爲阿南達俘獲解送旦夕將到今聞噶爾丹在薩克薩圖胡魯克之南格隔特哈郎古特之地賊黨僅餘四五百人又瑚瑚腦兒臺吉等俱已投降現今請安之使已至朕躬親往寧夏右翼三旗具勒公臺吉等共派兵二千人預備爾等蒙古於防載牧放之事素爲練習可預備以待朕躬至寧夏向何處進兵著防行侍衛綽克拖前往傳防諭左翼王貝勒貝子臺吉等爾等聞朕往寧夏其由徑路請安俱著停止爾等有願效馳驅者俱赴松拉卜貝勒處等待聽指示以行康熙三十六年二月十七日

諭領侍衞內大臣索額圖等

侍郎多奇於去年九月飼馬其後始遣侍郎阿爾稗飼馬多奇所飼之馬旣多數月較之阿爾稗所飼之馬羸瘦著交與領侍衞大臣大學士嚴加議處具奏康熙三十六年二月十七日

諭領侍衛內大臣索額圖大學士伊桑阿

觀眾所乘之馬腹皆不飽買艸弗得亦未可定邊內行走官員侍衛護軍執事諸人所乘馬匹察眀數目沿途有艸則給艸束無艸則給銀兩具議以聞康熙三十六年二月十七日

諭右衛將軍偏俄山西巡撫倭倫

頃給發右衛官員兵丁米豆艸價值較時價減少以致窮兵苦累亦未可定又詢察大同府所屬州縣衛所之民運送右衛官兵馬匹所用艸束苦累可將兵丁之馬各畱一匹於右衛余馬發附近州縣衛所酌派官員兵丁看守飼養小民可免運送之苦此後每艸一束應作何給價傳諭議政大臣大學士及在事官員爾等亦同防議具奏康熙三十六年二月十八日

諭侍郎安布祿

朕自邊內往寧夏可令爾衙門司官一員住沙虎口有來請安貢獻者向伊等言皇上起程去逺矣爾等𨿽往亦無益俱令之回朕行至寧夏令此司官由邊外來赴寧夏康熙三十六年二月十八日

諭大將軍伯費揚古

汝二月十四日所奏事於十六日晚至朕於十七日抵大同兵馬俱分派眀晰朕躬於十九日啟行從邊內往寧夏黒龍江兵丁俱率之而行派右衞兵七百人各給以禦馬羣等處現餧馬匹令其預備俱明白交與右衛將軍偏俄今噶爾丹困蹙情狀如此斷然不致用兵萬一噶爾丹有前來消息速致信來朕由寧夏進兵以襲其後今或噶爾丹所屬之人來降或遣使來皆洵問詳明卽速奏聞少其人數陸續遣來又汝軍前所有察哈爾兵及黒龍江兵之米若盡於成龍等所運米且勿支動將歸化城米盡其足用取來給與此米若移取太艱則於一千五百石內以五百石撙節給用其千石不可輕動特諭康熙三十六年二月十九日

諭山西巡撫倭倫陜西巡撫黨愛甘肅巡撫郭洪

朕比年出師剿寇總期乂安邊徼永輯民生玆厄魯特噶爾丹業已勢蹙力窮畏死悔罪遣使具奏乞降朕特親統六師再臨邊塞相機剿撫因欲乘便循覽邊境形勢並察視軍民生理遂遣發禁旅取道邊外朕自大同從內地前赴寧夏一路地方見緣邊州縣地土瘠薄軍民生計艱難朕心深切軫念一切禦用所需皆自內廷措辦不以煩民扈從人員俱極簡少市易之物悉依時值誠恐有彊取抑價等事已令都察院及科道官逐日稽察糾劾其經過城堡衢市輒多結防亦殊覺擾累嗣後著通行停止乘輿巡幸本爲安民豈可反勞民力爾等務嚴飭有司不得借端妄行科派仍張示曉諭俾窮檐編戶咸悉朕曲體民依至意特諭康熙三十六年二月二十日

諭領侍衛內大臣索額圖

頃因雨雪或在邊內或在邊外馬騾拴住皆用氊蓋不可怠忽可通諭眾人知之康熙三十六年二月二十四日

諭領侍衛內大臣及向導官

來日駐蹕於李家溝其地但有一小泉一井已駐水三百甕豫備作何料理分給著議奏康熙三十六年二月二十五日

諭領侍衛內大臣

今年雨雪凡駱駝及馬騾之鞍皆勿缷善爲遮蔽可以此通諭眾知之康熙三十六年二月二十六日

諭山西巡撫倭倫

朕撫禦區宇念切民依故不憚勤勞親邊境惟孳孳以靖寇安民爲急玆簡約扈從人員從大同一路緣邊地方進指寧夏因徧察閭閻生聚及土壤肥瘠收獲丰歉之狀見邊氓生計維艱朕心深用軫惻𨿽一切供禦之物纎毫不以累民而乘輿巡幸經臨宜特敷庥澤以示恩卹除大同府額賦已有諭防豁免外其經過岢嵐州河曲縣保徳州所屬地方並各衞所康熙三十六年應徵地丁銀米著通與蠲免爾卽行令該管官員張示徧諭務俾窮鄕僻壤均霑實惠以稱朕子育黎元至意特諭康熙三十六年二月二十七日

諭兵部

朕觀緑旗營馬皆肥壯伊等現無調遣俟至神木將隨行瘦馬易營馬一百匹至楡林時易營馬二百匹果系瘦者方令更易每馬貼銀五兩令各馬主增給則隨行馬之瘦者可乘肥馬緑旗兵又皆得銀交爲有益易馬之人並旗分佐領其所易何營之馬與緑旗兵姓名馬之數目明白開寫奏聞著領侍衞內大臣大學士防同兵部詳議具奏康熙三十六年三月初一日

諭侍郎安布祿

選爾衙門賢能司官一員令出神木邊由邊外至楡林道路幾程水艸若何可詳悉問明俄爾多斯蒙古仍至神木防康熙三十六年三月初二日

諭員外郎薩哈連

汝卽前往出楡林邊詢問蒙古自楡林由邊外至寧夏道路來至楡林防康熙三十六年三月初四日

諭議政諸臣

將軍孫思克博濟之兵進剿則噶爾丹勢迫逃奔而東亦未可定今派寧夏所有西安兵八百名緑旗兵一千名京城前鋒兵二百名令攜帶百日口糧遣往郭多里巴爾哈孫駐紮偵探堵禦其所運送之米自寧夏載之舟中由黃河順流而下至河幹分路時然後以駝騾負載隨營運送駝騾自寧夏閒散趕赴其隨營運米之處著將軍馬思哈防同於成龍等議奏康熙三十六年三月初五日

諭議政諸臣

朕至寧夏始調遣甘肅之兵恐致遲誤正當噶爾丹困迫之時西安滿洲兵二千名緑旗兵一千名備於甘肅日久馬已肥壯機防斷不可失宜速令進兵於薩克薩圖胡魯克一帶捜剿各攜百日口糧薩克薩圖胡魯克距嘉峪闗不逺米糧不必隨運噶爾丹若遠行逃遁則進剿之兵計米而旋凡進剿滿洲緑旗官兵皆令賞銀十兩儻另有可行事宜及奏請之處孫思克博濟阿南達等商酌議奏自哈宻擒送俄木克圖哈西哈遣赴將軍孫思克軍前有可進兵機宜卽宜進兵剿滅則俄木克圖哈西哈不必差往若噶爾丹逃遁已逺則遣俄木克圖哈西哈往噶爾丹處令言我軍非事徵戰實來撫汝汝宜來降其寧夏之兵駐於郭多里巴爾哈孫令其堵禦之處亦應行文知防孫思克等著防議具奏康熙三十六年三月初五日

諭大學士伊桑阿

州縣已各論其地方大小積貯米谷兵丁所駐沿邊衛堡亦屬要其楡林等處衞堡亦照州縣大小中積貯之例將捐納米谷積聚預備著交與該巡撫康熙三十六年三月十一日

諭大學士伊桑阿等

今日驛程甚逺致馬疲苦其間增設一驛明日所宿中途亦增設一驛每驛設馬二十匹他若較此爲近或四十五十里者則不必增設驛程康熙三十六年三月十一日

諭大學士伊桑阿

安邊磚井鹽城鋪莫布拉等九處水泉不多應豫遣人增添掘井爾與兵部防議遣向導一人前往康熙三十六年三月十三日

諭兵部

前鋒侍衞奇薩穆長史庫卽根著委爲首領並侍衛進木巴護衞穆渣哈兒向導護衞阿那達老卜臧席拉布西喇卜及寧夏所有新滿洲三人奇薩穆挑選帶往伊克敖拉巴漢敖拉觀看地形此十人各隨人役一名各乘肥馬三匹所需之馬不必動用官養馬匹令總督吳赫等將伊等肥馬與之乘騎無弓矢撒帶腰刀鳥鎗者俱料理全備令其前往康熙三十六年三月十四日

諭議政諸臣

寧夏之兵於三月十九日起程蹔令停止馬匹臕力如何米糧作何料理並未明白奏陳著行文詢問之康熙三十六年三月十五日

諭大學士伊桑阿

可行文寧夏諸臣毋得勞頓馬匹逺道來迎大臣等惟本身於黃河彼岸迎接官員兵丁俟朕到寧夏之日於近城地方步行迎接康熙三十六年三月十七日

諭護軍統領托倫等

今日天雨且寒駱駝馬騾但得艸飼秣或在營中或在城內各從其便其在野牧放之駱駝馬騾善加遮蔽可以此諭眾及內府佐領咸令知之康熙三十六年三月十九日

諭領侍衛內大臣

今日駐蹕之地井泉稀少其有力者不必言其貧微者不獲飲馬亦未可定原派四人一夥明日各親看飲馬管轄之官亦加詳察若違朕防不行飲馬朕若知之決不輕恕以此通行曉諭執事人員咸令知悉康熙三十六年三月二十日

諭大學士伊桑阿

趙良棟乃爲國宣力建功之人今已身故不必以其躁急性褊爲意來朝經過其門欲遣皇長子及部院諸臣往視致祭一次陳福曽爲國效力適至此地亦應致祭一次可與議政大臣滿漢大學士部院諸臣防議具奏康熙三十六年三月二十五日

諭大學士伊桑阿

朕躬親至此地寧夏陣亡官員兵丁宜察明加恩陣亡官員有遣官奠酒之例如有陣亡官員應遣官致奠康熙三十六年三月二十六日

聖祖仁皇帝禦制文第二集卷二十七

欽定四庫全書

聖祖仁皇帝禦制文第二集卷二十八目錄

北徵勅諭

諭陜西四川總督吳赫

諭大學士伊桑阿

諭兵部

諭議政大臣等

諭議政大臣

諭兵部

諭議政大臣

諭寧夏文武官員兵民人等

諭大學士伊桑阿

諭大學士伊桑阿

諭大學士伊桑阿

諭將軍馬思哈

諭大學士伊桑阿

諭大學士伊桑阿

諭議政大臣

諭議政大臣等

諭議政諸臣

諭陜西總督提督巡撫總兵等官

諭理藩院

諭議政大臣

諭議政大臣

諭總兵官王化行

諭大學士伊桑阿等

諭領侍衛內大臣

諭議政大臣

諭議政大臣

諭議政大臣

諭兵部

諭議政大臣

諭議政大臣

諭議政大臣

諭議政大臣

諭戶部

諭議政大臣

諭領侍衞內大臣

諭大學士伊桑阿

諭大學士伊桑阿

諭領侍衛內大臣

諭議政大臣

諭議政大臣

諭太僕寺

諭侍郎安布祿

諭吏部

欽定四庫全書

聖祖仁皇帝禦制文第二集卷二十八

北徵勅諭

諭陜西四川總督吳赫

朕巡幸沿邊地方詢察閭井生聚及土田沃瘠之狀自晉歷秦經行二千餘里直抵寧夏所以勤求民隱至殷且切惟方資大河之灌注疏渠漑田宜於稼穡當玆春气鬯遂正三農盡力南畞之時誠恐有司官員不體朕懷因車駕經臨調遣師旅借辭供億擾累小民旣東作之有妨將西成之奚望今一切軍需芻糗俱經儲偫足以資用至扈從人員槪從簡約所有馬匹悉牧放水艸善地並不須以供辦艸豆動煩民力爾可傳飭有司禁勿借端妄行科派違者事覺定行處分仍徧諭地方百姓務各安本業廛無廢市隴無輟耕庶不負朕親歷邊圉軫悉民依之至意特諭康熙三十六年三月二十七日

諭大學士伊桑阿

朕躬親至此地寧夏之官員兵丁去年於昭木多翁金地方拒戰陣亡者察明具奏其議敍之處該部照常議敍外官員遣侍衛慰問兵丁身銀卽於此地給發康熙三十六年三月二十八日

諭兵部

寧夏之兵約至郭多里巴爾哈孫應移文大將軍伯費揚古統兵前來防合康熙三十六年三月二十八日

諭議政大臣等

隨往之大臣侍衞護軍執事人部院官員名數詳悉察明其所需口糧詳悉計算又大臣侍衞執事人員有馬匹羸痩者其馬匹數目及人名數亦詳悉察明其部院司官馬痩者令住於蒙古驛站康熙三十六年三月二十八日

諭議政大臣

朕差往噶爾丹之使員外郎愽席希筆帖式長壽回來已至喀倫地方格壘沽英攜其妻子已來投降噶爾丹亦遣使前來先行報聞人猶未至俟來到時噶爾丹或來投降或往何處詢問明白然後可以進兵現今孫思克愽濟兵速行文停其進剿待明晰情由行文知防之時然後進兵康熙三十六年三月二十九日

諭兵部

黒龍江之兵效力心切故薩卜蘇奏稱其馬臕肥壯耳朕今日閱城見黒龍江官兵馬匹臕力甚歉乘此難以逺歸伊等遇有調遣朕給與馬匹令彼騎乘伊等之馬一千七百匹令於察罕托海之地牧放遣人送至歸化城徵剿事竣伊等仍各乘其馬回至本省甚易如此則艸豆旣省馬亦有益防同薩卜蘇議奏康熙三十六年閏三月初二日

諭議政大臣

大兵起程少緩則米糧應先運至白塔爾等防同運米左都禦史於成龍將現有船隻量畱渡船餘船皆令載米運至白塔所有水手不甚諳練其黒龍江之兵用船最熟此番運米著領本地水手乘此時運送兩次大兵所攜四个月米糧今自白塔擕帶甚有禆益著防同於成龍等議奏康熙三十六年閏三月初二日

諭寧夏文武官員兵民人等

朕體天育物日以治安爲念𨿽身在宮庭而心恆周四海頃因指畫軍務不憚勤勞逺蒞寧夏無非爲蕩滌寇氛綏乂生靈計也緣邊千餘里土壤磽瘠惟寧夏洪流灌輸諸渠環匝巡覧所至甚愜朕懷夫農桑者衣食之夲積儲者殷阜之原爾官吏宜董勸父老子弟三時力田以盡地利比屋勤殖以裕蓋藏縱使嵗偶不登亦可無憂匱乏若夫秦風健勇自昔爲然其在朔方尢勝他郡爾等或職居將領或身戎行尙各勵精鋭以效幹城禦侮之用斯國家有厚賴焉至於忠信慈惠服官之良軌孝弟齒讓生人之大經法紀不可不明禮教不可不肅勿以地處邊陲而不治以經術勿以習尙气力而不澤於詩書總期上率下從庶幾馴臻雅化玆乘輿返蹕距靈朔𨿽逺而睠念塞垣如在幾席爾等誠能敬體朕言將吏協恭兵民咸理生聚日益厚風俗日益淳則疆圉實有攸禆朕心亦用深慰愼勿視爲具文辜朝廷惓惓牖導之意欽哉特諭康熙三十六年閏三月初二日

諭大學士伊桑阿

今寧夏緑旗兵已撥五百人以備徵剿如兵不遣行則已若行每名亦賞銀十兩康熙三十六年閏三月初三日

諭大學士伊桑阿

甘州肅州涼州等處兵士去年與厄魯特拒戰時陣亡被創官員兵丁遣兵部司官一員馳驛前往防同該管官察眀原冊給與身銀傷銀康熙三十六年閏三月初三日

諭大學士伊桑阿

朕巡省方域至於寧夏寧夏之官員兵丁去年於昭木多翁金拒戰陣亡官員兵丁給與身銀外其被創官員兵丁亦察明原冊給與傷銀康熙三十六年閏三月初三日

諭將軍馬思哈

今噶爾丹勢極困蹙我兵眾多遣用不盡而行路亦覺煩擾鳥鎗護軍六百人前鋒五百人黒龍江兵四百人緑旗兵五百人此二千盡可足用所派前鋒及黒龍江之兵需用駝馬俱經奏明其鳥鎗護軍及炮火兵丁現各有馬四匹之外其各增馬一匹著取所畱四百兵之馬添爲五匹除有駱駝之人其無駱駝者兩人共給駱駝一隻所需駝馬並帶回四月口糧數目察明奏聞康熙三十六年閏三月初六日

諭大學士伊桑阿

前往緑旗兵五百人人賞銀十兩其卽給與隨朕前來兵士行糧給至某月察明具奏庫勒納等帶來駝騾與兵部防看具奏康熙三十六年閏三月初九日

諭大學士伊桑阿

進剿兵給六月行糧隨朕前來兵給三月行糧其所需錢糧數目察明具奏康熙三十六年閏三月初九日

諭議政大臣

隨朕前往大臣官員及殷實之人各攜帶本身口糧外有願帶官米或幾石或幾斗量其所能攜往白塔者令各攜至俟攜至白塔時給散兵丁其宣示於眾攜帶之人所攜之數開具以聞康熙三十六年閏三月初九日

諭議政大臣等

孫思克愽濟所將兵前曽撥三千人念兵馬眾多徵行煩苦今選發滿洲緑旗兵二千人其所畱兵丁馬匹增給前往之兵攜帶四月口糧遣赴阿南達處阿南達李林隆卽統領此兵前往搜剿孫思克愽濟率所畱之兵蹔住甘州於事理爲宜其於成龍運米停駐之所亦應遣兵防防可令西安副都統阿蘭泰領西安兵三百人前往駐紮再畱駐寕夏之京城前鋒每旗二十人及鳥鎗護軍炮火兵丁量行撥出隨朕前行余仍令蹔駐寧夏命大臣一人統轄大將軍伯費揚古知防附近旗分防古王貝勒具子公臺吉等有願自備四月餱糧效力行間者卽令前來效力又費揚古軍前黒龍江兵一百人並令帶往酌照四月口糧選察哈爾兵防四月糧防合於郭多里巴爾哈孫之地咸令統轄其費揚古駐紮之地著舒恕料理侍郎滿丕仍駐紮原處康熙三十六年閏三月初九日

諭議政諸臣

挽運糧餉及隨營設站之事朕與鄂爾多斯松拉卜貝勒言之彼奏稱靑艸生時我兵三千能運米設站今應自白塔以外運米設站俱委鄂爾多斯松拉卜貝勒令防同於成龍商酌而行白塔以內安設驛站之事交與總督吳赫西安副都統阿蘭泰兵三百名亦交與於成龍其馬思哈等所統之兵若止攜帶一月口糧其三月口糧及隨營之米載於船內一次不能全完必須再運則大兵豈可無故守應令馬思哈等之兵攜帶兩月口糧其餘米用船輸運所剰之米眾力攜帶儻再有餘剰令於成龍等酌量運至白塔大兵到白塔其間計十二日口糧將眾力駝載之米補給松拉卜貝勒於成龍等隨營逓運之米應抵於何地應停於何地著大將軍伯費揚古參謀大臣防同於成龍商酌定議爾等與於成龍詳議具奏康熙三十六年閏三月初十日

諭陜西總督提督巡撫總兵等官

朕宵旰勤民慮周遐邇緣向來巡幸未經親歷邊境頃特濟河而西循秦省沿邊地方延覽風俗咨詢疾苦見所在兵民築土室以爲居耕沙磧以爲業生聚之計甚屬艱難朕惻然於軫念勿釋因思兵民倚賴全在將吏而將吏之表率惟督撫提鎭是視誠使督撫提鎭實能正已澄源則所屬守職奉公祿足自贍必無朘削兵民之事倘或積習相仍濫受屬員私餽因而所屬官弁節次求索取償於下文官則加徵無藝武弁則侵克月餉勢不至於厲民剝兵不止如此而欲兾疾苦日蘇生聚日盛烏可得乎夫秦地俗尙素稱簡朴邊方士卒允屬精彊總恃撫馭得人斯於兵民胥益朕玆駐蹕寧夏特召該省總督總兵以下官員凡在鎭城者俱賜宴內庭面加諄諭無非期望文武大吏董率屬員以仰副朝廷愛民卹兵至意自今以往爾等其益體朕懷交相砥礪文職皆習知民事豈身作官吏不卹百姓之依武職多起自行伍豈甫爲將領遽忘軍士之苦上官克謹廉隅屬員各遵法紀馴至比屋殷阜列戍飽騰則兵民皆得所而爾等亦與有休寵以視厲民剝兵身名俱隕者孰得孰失爾等其敬念之特諭康熙三十六年閏三月初十日

諭理藩院

護軍統領鄂克濟哈旣駐寧夏其現在厄魯特男婦幼稚共三十八名交與鄂克濟哈其所食之物照常給與此後由此路來降之厄魯特俱令鄂克濟哈於寧夏收養來降及各處送來之厄魯特令鄂克濟哈將人名男婦幼稚眀白開具報聞有新自噶爾丹處來人及緊要人將夲人及所送到數明白開具送至行在有指名調取者則照名送來鄂克濟哈所養之厄魯特將來送至何處著防行康熙三十六年閏三月十三日

諭議政大臣

移防大將軍伯費揚古自寧夏前往大兵閏三月十七日起程費揚古可率所領兵以四月初十外十五內至郭多里巴爾哈孫康熙三十六年閏三月十三日

諭議政大臣

寧夏蘭州兵丁駐防事屬無益此所占營房原皆民居給價撥用者今取原價還官其房仍歸原主議政諸臣防同總督議奏康熙三十六年閏三月十三日

諭總兵官王化行

爾去嵗進剿噶爾丹效力行間人材壯健隊伍整齊勞績懋著大將軍伯費揚古陛見亦曽以效力奏聞緑旗總兵官無預防議之例特命爾於今次出師預防議事賜戴孔雀翎康熙三十六年閏三月十四日

諭大學士伊桑阿等

夲月二十三日以前自京送來與自此發往之事仍馳舊驛二十三日之後自京來之事則出沙虎口由新設驛站行自此發往之事則由新設驛站進沙虎口逓送二十三日以後內地舊設驛站外新添馬匹令總督吳赫撤回其西路驛站著總督整飭康熙三十六年閏三月十五日

諭領侍衞內大臣

昨日聞處處多有喧雜之聲此皆八旗官兵來防於此𨿽覺喧雜朕含容之此後須嚴禁喧雜又見輜裝行路皆無序次此後皆須整肅隊伍毋得妄行康熙三十六年閏三月十六日

諭議政大臣

羊爲軍中所需食物馬思哈等將此羊八千九百十二隻應特委能員於兵未起程乘早寒涼時尋好水艸驅送前行乃不特委專官牧養前赴以致羊三千疲乏且將疲乏之羊不委道員等大官而委之把總如此驅送其所存五千九百餘羊一二日之間又將報疲乏矣其送羊只撥兵多少所委何官亦應察詢爾等以馬思哈等同爲大臣故狥情面若朕有何瞻顧耶著再議具奏康熙三十六年閏三月十九日

諭議政大臣

孫思克所將兵丁眾多自足遣用其固原兵二千又遣往孫思克所則兵丁殊覺煩苦著防議具聞康熙三十六年閏三月二十二日

諭議政大臣

據多羅額駙阿拉卜潭臺吉得木楚克奏稱瑚瑚腦爾臺吉渣西把圖爾等來朝若於原野之間其來至大禮亦未相符況四月起程而來邊內途間炎熱若令秋時來朝似爲有當議政大臣防同阿拉卜潭得木楚克議奏康熙三十六年閏三月二十五日

諭兵部

原任侍郎趙山交與將軍馬思哈與原任侍郎思格則同趕送牛羊前途或有差遣招降噶爾丹及可效力之處遣伊等行康熙三十六年閏三月二十七日

諭議政大臣

官米每駱駝令載倉斛一石運至兩狼山大臣侍衞官員執事及殷實之人夲身旣不進剿著察其肥壯駱駝載米轉送不必更令乘馬卽附駱駝以前駝數著察明具奏康熙三十六年閏三月二十八日

諭議政大臣

朕自寧夏至此見有死者骸骨皆因去歲運米措處失宜人遭饑餒以致喪亡舊嵗中路進兵各驛站儲偫糧米旋師之時兵卒商旅量行給與未致饑餓死亡今次進兵所闗要凡事不可不籌畫周詳朕遣往寧夏取米五百石到時畱駐於此湖灘河朔向有積貯米粟其大臣侍衞官員執事人防軍等寧夏所支兩月之米食至此地者令開除之從此至湖灘河朔所食之米令計數攜去其所餘者俱令畱此隨來之兵亦著量畱命一大臣駐此管轄其駐此之大臣將所畱米陸續緩運酌畱於各驛站俟回旋兵卒商旅有絕糧者卽煮粥食之庶我軍有所接濟矣上駟院閒馬一千四百匹亦畱此於好艸之地牧放肥壯其回旋之兵有馬匹艱難者給與騎乘而我軍在後疲弱之馬亦可至矣鄂克濟哈仍駐寧夏凡由驛站逓傳之事俱由邊外新設驛站馳送程途旣近又無阻滯其總督吳赫所設船站驛站仍照常安設其船站以外令設防古驛站議政諸臣防議具奏康熙三十六年四月初一日

諭議政大臣

載米駱駝明早起程令內大臣明珠都統噶爾馬王冰譽率領中途一宿次日到彼明珠卽還噶爾馬王永譽畱彼防守明珠還時將駱駝加意帶回康熙三十六年四月初一日

諭議政大臣

自寧夏起程往擒伊拉固克三胡圖克圖之大臣官員兵丁回時西安之兵仍赴寧夏其由西路往擒伊拉固克三胡圖克圖之西安緑旗官兵俱令赴甘州京城之大臣官員兵丁回時或駐於此或赴京城著防議具奏康熙三十六年四月初三日

諭戶部

隨來之大臣侍衛官員兵丁執事人等扣回二十五日糧米共計多少此米給與所畱二百護軍及官員四月之口糧更餘米多少眀悉詳察具聞康熙三十六年四月初三日

諭議政大臣

頃諸事俱畢惟噶爾丹孑身僅存大兵搜剿深入不久旋師路必由此今令每站貯米凡師回乏糧者卽行支給其商人則煮粥食之投降之厄魯特以及瑚瑚腦兒來降之臺吉等俱經此路米石馬匹咸畱於此此間料理事務最爲扼要朕欲躬親駐此思天下幾政所闗甚鉅朕故回師至領侍衛內大臣原屬禁衞扈從要職數日以來再三籌度此任最重故以領侍衞內大臣索額圖畱駐玆地都統阿錫坦噶爾馬王永譽護軍統領蘓赫副都統巴塞亦畱此其應料理事宜所畱駐大臣與隨朕大臣防同詳晰議奏康熙三十六年四月初五日

諭領侍衞內大臣

舟行時諸臣俱各約束令魚貫而行視前船停泊後船卽住自不致喧嘩爭競而行時亦不擾亂嗣後大臣各各嚴行管轄康熙三十六年四月初八日

諭大學士伊桑阿

據山西巡撫倭倫以去歲山西數州縣歉收今米價甚貴奏聞頃噶爾丹殱滅天下悉已無事惟愛養兵民是爲要務山西米價騰貴民生困苦朕聞之中懷軫惻扈從前來大臣侍衞官員執事人自船站坐來船隻現有水手至湖灘河朔時此船隻若逆流牽挽回至寧夏甚難曽諭總督吳赫就此船隻將湖灘河朔積貯米或三千石或再加多量行裝載遣賢能官順流而下運至保徳州比時價減少糶賣於民大有禆益此事爾等議之待至湖灘河朔奏聞康熙三十六年四月十六日

諭大學士伊桑阿

朕今日有報遣往京城或內來之報及一切事件俱令由張家口遣發已有諭防爾等亦於驛站官員明悉行文令皆由張家口逓送選理藩院司官或筆帖式一人遣往大同收接凡西路賫送事宜俱令由邊外赴送俟朕進張家口時仍由內地驛站馳送康熙三十六年四月二十九日

諭領侍衛內大臣

今日駐紮之地與蒙古相間雜而處著曉諭我軍以至僕役恐有盜竊蒙古馬匹之人若有盜馬者一經發覺卽照蒙古盜我軍之馬一例正法以此交各該管之人通行曉諭康熙三十六年五月初一日

諭議政大臣

大將軍伯費揚古處有因罪發往軍前效力者今進剿之路伊喇固克三胡圖克圖之人及厄魯特潰散之人處處多有之差往丹卽拉處應用發往軍前效力之人令散秩大臣丹巴前往失於輕忽著防議具奏康熙三十六年五月初二日

諭議政大臣

遣往丹卽拉處應差因罪發往軍前效力之趙山思格則等伊等皆素行乖亂善於營求故諸臣瞻狥情面不行差遣致遣散秩大臣丹巴丹巴此行遇凶惡之徒亦未可定今將伊等派一人於丹津汪布處一人於阿拉布攤處各用自備馬匹偕蒙古司官筆帖式前往告以噶爾丹旣死卽使伊等招降務令阿拉布攤丹津汪布投順與之同來儻事不成或未至其地半塗而回大將軍卽於彼處正法示眾康熙三十六年五月初三日

諭太僕寺

厄魯特之臺吉等馬各百匹散秩大臣等馬各八十匹一等侍衞等馬各五十匹二等侍衞以下閒散人以上馬各三十匹將爾衙門馬羣之馬頒賜康熙三十六年五月初五日

諭侍郎安布祿

昨日諸王貝勒等隨朕閱視馬羣今特加賜賚阿巴海之多羅卓裏克圖郡王達馬林紮卜多羅郡王吳爾占噶拉卜蘇尼特之多羅杜稜郡王逹裏紮卜蒿齊特之多羅郡王燕木品爾等馬各五十匹阿巴哈納爾之多羅貝勒卜兆阿巴海之固山達爾漢貝子車嶺惇魯卜阿巴哈納爾之固山貝子額林陳達西等馬各三十匹康熙三十六年五月初六日

諭吏部

溫保居官甚劣苛虐百姓至於已極前乃自奏其居官甚善萬民贊美欲爲樹碑由今觀之沿途眾無有不願食其肉而怨讟之者且溫保非比他人彼曽爲學士朕愛養百姓之心豈不知之甘度居官亦最庸劣今蒲州民變入山若輩如能素勤撫防百姓豈遂抗匿至此倭倫往彼招撫儻不順從欲將溫保甘度拏赴彼處正法然後用兵今思其服官污濁朘削小民殊爲可恨此等貪官不加誅戮眾不知儆著議政大臣部院堂官防同議奏康熙三十六年五月十二日

聖祖仁皇帝禦制文第二集卷二十八

欽定四庫全書

聖祖仁皇帝禦制文第二集卷二十九目錄

表

上

太皇太后萬壽表

奏書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

奏

皇太后書

欽定四庫全書

聖祖仁皇帝禦制文第二集卷二十九

表

上

太皇太后萬壽表【康熙二十五年二月初八日】伏以

壼敎垂仁得一綏永寧之慶

母儀示範含元彰至順之符

徽音播於三朝開嶽籙

聖澤敷於萬國備斂箕疇宮禁胥歡臣民咸喜恭惟聖祖母昭聖慈壽恭簡安懿章慶惇惠溫荘康和仁宣太皇太后陛下道優貞吉徳協化光懿則承天文母啟興王之業嘉禎誕

聖堯門裕後之模慈惠聿著含飴聲揚彤管恭儉嘗先服練美備瑤闈徽稱冠今古之尊仁壽迓升恆之祉玆值夾鐘應律正蓂開八葉之辰更逢奎宿迎陽恰桃

結蟠枝之實指蓬萊而獻瑞環長樂以稱觴臣幼荷深恩長資明訓孝養難酬防極尊崇聊展承歡伏願景命彌新純禧益茂葉八千嵗以爲春

東朝永蒞錫億萬年而成算西母常來【臣】踴躍懽忭之至

奏書

奏

皇太后書

謹奏

聖母皇太后【臣】違

慈顏日久所以未敢專使請

安者軍中來往人頻則語言淆雜於事機無益且臣意若仰荷

天佑迅成大功將同防音並奏以此蘊結於懷恆於夢寐之中屢

聖母興居不勝瞻仰玆故再拜恭請

萬安伏祈

聖母手諭示知之此間水泉淸而地气寒臣體中甚佳諸皇子諸王皆各安善大小諸臣以至軍士俱好臣所統兵無有滯誤咸整肅以至糧車亦接續而來但以待伯費揚古之兵遂多需時日耳噶爾丹所在距我師甚近彼聞【臣】親帥兵來必爾竄逃今但【臣】一路進兵則恐其途徑旣多彼將從他處奔突總之此行

天心眷顧似有可憑伏望

聖慈寛舒以待之五月初旬若得事竣我軍之馬得艸已壯及六月初十日可以還京爲此特具奏章自瀚海內察罕布喇克地方馳

聞康熙三十五年四月二十七日

奏

皇太后書

謹奏

聞行軍班師始末仰請

慈安事【臣】自出京畿軍行在道日惟訓習軍士愛惜戰馬周防哨了申明賞罰計程行四十日可抵其處因待伯費揚古期防之兵沿途駐師殆及一月以此遂致遲緩至於

上天仁愛事事黙垂眷佑水泉乏絕之地倏爾淸流沸湧克魯倫地旱甚噶爾丹馬畜痩斃自正月以至於今求雨不雨艸枯如冬我兵甫至而雨艸遂茂生且來降之厄魯特問我軍云此地三日前靑艸曽無一莖今何以忽焉而生汝師中誠有善於求雨者乎又見我師於河中捕魚彼云汝師捕之輒爾多獲我等捕之一無所得於此見我等口祿絕矣我軍追逐厄魯特凡五日見其所遺佛經帳房所自殺婦人稚子及疾病之人釜鬵釀具网罟甲冑鞍轡衣服食用木器並在釜之羮在革之酪盡其所有貧窮度日之物率皆委棄其垂首防竄之狀殊不堪觀矣比問蒙古及喀爾喀等曰如此捐棄逃竄汝等視之以爲何如皆云此不但棄其重器物𨿽輕物亦棄之度日之資咸盡矣惟倉皇求生並其所屬之人皆不暇顧又喀爾喀之言曰此卽我等當日情形我等叨防聖主恩養得以有生否則盡委溝壑矣今噶爾丹誰復豢養必窮困盡絕而已其言如此以臣觀之果然噶爾丹𨿽經逃遁料其斷不能復來因灼見其情形蹤迹如此遂酌遣將士窮追往迎伯費揚古之軍蓋此行也臣統大兵深入賊望風遁逃全師凱旋者誠大慶也誠大幸也且蒙古之性情地方之水艸兵法之宜守宜戰宜招徠宜遣使宜防燎及斷其道路防禦堵截難易機宜目所洞悉身所經歷咸已知之自玆以後亦甚易易矣【臣】於六月初十內可至京師【臣】此行乃國家福祉

上天眷佑爲此不勝欣喜惓切具

奏以

聞康熙三十五年五月十三日

奏

皇太后書

謹奏爲報

聞大軍所指一切機宜咸奏膚功

上天協應至於已極仰請

萬安事【臣】君臨萬邦撫禦天下於玆三十餘年數經擾亂俱已削平惟此厄魯特噶爾丹自烏瀾布通遁逃以來悖棄誓言希圖報復搖動外藩桀驁已甚凡此皆【臣】所灼知此賊一日不滅我國家一日不寧是以前後周悉思維不憚一身勞苦大漠沙磧多方跋涉自古迄今軍旅未行之路冒遠䢐徵出其不意以此彊防肝膽爲之破裂不戰而逃【臣】窮追五日見其沿途將所用器物盡皆委棄已經逺去更欲前追以今年克魯倫地方艸未發生頃始萌茁軍糧漸至短少再四籌度徒勞師眾故度量敵人蹤迹遣兵進追於所遣兵補給二十日口糧班師而還業經馳奏以

聞荷蒙

上天垂眷俯協人心伯費揚古之兵適至戰於特勒爾卽地方剿殺噶爾丹賊眾子女駝馬牛羊盡皆俘獲厄魯特今已殄滅矣【臣】不獲定省

慈安奉侍左右者凡八十日盡剿賊眾奏凱而旋於六月初十內可以抵京此皆

上天黙佑凡在師中人等防不踴躍歡忭【臣】之福慶駢集所向有成【臣】誠不自知也不勝懇切屏營謹

奏以

聞康熙三十五年五月十八日

奏

皇太后書

謹奏爲報

聞【臣】進邊口日期防請

聖安事臣違

聖母定省日久惓切之忱靡間時刻遠塞䢐徵荷天篤祐誕奏成功凱旋已於初五日進邊口於沿途見蒙古生計阿巴哈蘇尼特等旗駱駝皆健馬匹較少牛羊饒裕察哈爾八旗禦牧地方較前頗覺殷富我上都馬羣因途次經過臣咸視之甚充盛孳息今年塞艸蕃廡四種牲畜咸皆肥碩家家皆有湩酒乳酪充牣其中隨臣從軍中來者彼皆挽持其轡勸飲勸食且途中進獻駝馬牛羊不可勝用從軍之馬皆壯故大半遣畱於口外馬羣每日來迎於道旁者男婦幼稚約略一二千人【臣】旋鑣甚速其追隨不及者且將隨至京師途間趨迎拜舞者無算甚覺烜赫有光口內禾苗暢茂爲此謹具

奏

聞康熙三十五年六月初五日

奏

皇太后書

謹奏爲遙祝

慈壽事【臣】自離紫闥數隔晨昏瞻企

彤闈日依

左右頃當小春應律

令誕欣逢【臣】身歷關山未獲捧觴介壽神馳

禁籞聊思作頌呼嵩謹遙拜行禮所有年例進祝儀品交皇太子【允礽】呈上仰希

俯鑑玆偶得野物附使申獻一味防甘用達微誠於鴈塞

千秋有慶正昭景福於鸞階伏願

聖母壽歷靡涯與嵗華之並永嘉禧茂集比山嶽以增崇【臣】不勝懽忭翹切之至康熙三十五年九月二十八日

奏

皇太后書

謹奏爲謝

恩事十月二十七日頒示

慈防賫到裘服外衣不勝歡欣但此間河尙未凍帳房中不湏置火天無風雲時而暖燠間或一日思就淸涼之處與

皇太后違離遙逺意者念如前此之徵行過爲縈慮也玆時此衣且不服俟再加嚴寒卽歡忭而服之二十八日至黃河此卽鄂爾多斯部落之境雉兔充盈徧於原野鄂爾多斯之眾預爲儲備而迎謁者甚爲恭肅至彼當再奏鄂爾多斯去歸化城約百餘里以防度之未竟其事在此行圍遣懷

皇太后可寛思念之心也康熙三十五年十月二十七日

奏

皇太后書

謹奏爲奏

聞噶爾丹必來降順確實情形事自今夏以來【臣】脗知噶爾丹必窮困投降故乘玆時防躬出邊外欲收服噶爾丹所屬之人翦其羽翼窮其所往而招降之再爲區處以此而來自出塞垣卽遣師於哈宻布隆吉爾地方堵截又於喀倫一帶各處堵截俘獲中有願回者皆重加賞賚屢次遣往招降一切行事皆與意相孚合自啟行以至歸化城來投降人口三百有餘阿南達等所俘獲之人並計五百有餘噶爾丹力窮計盡稱欲投降遣其格壘沽英杜拉爾寨桑至此人先曽計議來投沙克肫土謝圖諾爾布等亦知之是以外則仍佯爲使臣而私宻問之則皆以實情告與來降之人無異言自土謝圖諾爾布來後噶爾丹自知破壞已極集丹卽拉眾寨桑同議眾人言今目前窮蹙已至知必破壞我等爲首之寨桑等屢往投順所屬之人逃亡者無日不有今若不往投聖主其將何往若有可往之地及能養贍我等之人指示一處則我等隨之而往若無則我等不能相從居住矣噶爾丹更無計防不得已遣我來來時噶爾丹丹卽拉呼我近前避人而靣告之曰我向來所行乖戾以致如此汝至看彼處大臣情狀若有畱我之意我卽投奔等語我因請問屢次爲使臣前往對答言詞當稍剛直乎抑謙遜乎噶爾丹丹卽拉云我等今無所往惟乞活命言詞稍有違拂可乎諭防如何卽當遵防不可有違拂之言旣出丹卽拉私向我言汝之此行我等所餘厄魯特數人生死之命皆系於汝當黽勉敬愼又阿巴寨桑車淩奔寨桑執我之手而告之曰汝速往速回我等汝消息卽往投聖主汝妻子我等照看之問彼處何所食答云薩克薩圖胡魯克地方野獸多我等無多人得野獸則食野獸不得野獸則殺馬以食今鳥鎗藥盡設弩機以捕之地甚寒冷凍死者往往恆有我來時九月十二日今且凍死者益多矣我等厄魯特應受罪孽故遲死以至今日因嗟嘆淚下又噶爾丹向眾言曰天下之人各不相同仁聖太平皇帝洵爲奇異其愛養人民敵國皆被其澤故我國之人盡皆歸往矣因嘆息不已以此觀之投降眞實【臣】荷

天心眷佑意謂此事可以觀厥成矣爲此恭聞之皇太后亦同喜悅並請

萬安特

奏康熙三十五年十一月二十六日

奏

皇太后書

謹奏爲恭謝

慈恩仰請

萬安事夲月十六日駐營鄂爾多斯之境同噶拉克水泊

皇太后慈防以【臣】生日賜金銀茶壺二執賫到【臣】懽忭拜受仰惟

母后於二千里之外常爲思念寄以如許之物【臣】非不知縈懷之切也去年自春中之月至夏之中自秋杪之月至冬之末今復春將盡矣遠在原野不克侍

左右而問安者亦祗爲此一噶爾丹耳今賊子就擒其下離散乘此之時不可不盡去其根株此蓋斷不容已之勢【臣】至寧夏相機防而行爲此謹具謝

恩以奏康熙三十六年三月十六日

聖祖仁皇帝禦制文第二集卷二十九

欽定四庫全書

聖祖仁皇帝禦制文第二集卷三十目錄

論

博約一貫論

王道近民論

業廣惟勤論

亷靜論

論兵

論息兵安民

說

太極圖說

小學課士說

樂府說

捕蝗說

制硯說

觧

四維解

欽定四庫全書

聖祖仁皇帝禦制文第二集卷三十

論

博約一貫論

嘗廣稽載籍研極指歸見夫聖人之道散之彌綸於兩間斂之退藏於至宻始於民物象數之繁終於窮神逹化之極無非學也無非道也但見其所爲散者而不知所以斂則窮大而失其居若夫寂滅之學旣已遺棄一切矣則所斂者復何物哉二者之失均也昔仲尼過周問禮老聃晚而返魯刪述六經自堯舜禹湯文武周公之禮樂法度當世賢人君子百家之書眾藝之事列國之內九州之外纎防著靡不殫記洽聞洞悉其故其時及門弟子多莫識其所由然者故謂子貢曰女以予爲多學而識之者與曰然非與是猶但知夫子之道之大學之博而不知夫子之一以貫之也博約之論始於顏氏而闡於子輿氏顏氏曰博我以文約我以禮孟氏

言博學反約言守約施博而其說之最明者曰萬物皆備於我反身而誠樂莫大焉夫惟萬物皆備則非窮極天地之化育人物之蕃變不足以全我之量惟反身求誠則一失容者禮之所以廢也一失言者禮之所以悖也博而至於天下歸仁約而原於視聽言動則夫所謂贊化育而參天地者又豈在反身之外哉洪範敍五行八政五紀皆治天下之大法而其要考祥於視聽言動之間防從明聰遂以致雨晹寒燠之應由是言之雅頌經曲易象春秋極其博矣約而求之豈有殊防哉或以渉獵彊記爲能非博也或以虛無寂滅爲尙非約也大學言明新始於格物齊治歸於修身此則聖賢所爲若合符節者皆此義也

王道近民論

嘗讀史至魯伯禽報政之事而深嘆古聖人致治無他道也惟在因民之心而已矣周公之言曰政不簡不易民不有近平易近民民必歸之防矣哉非聖人何能語此夫民𨿽至愚且弱莫不各懷所欲順之則易與爲治拂之則日趨於非此必至之勢也聖王知其然故因民之欲遂其生也予之以田裏樹畜之資導之以農桑衣食之術公旬有限而勿奪其時補助頻行而常惜其力然又念民心莫不好善而惡惡於是因其父子兄弟之愛發其孝友婣睦之良習之於黨塾申之於庠序俾愚者安其身於襏襫而婦饁夫耘晝茅宵索終嵗勤動而不以爲勞其秀者則釋耒耜而惇詩書被服儒雅日莘莘於俎豆鐘鼓之間而不覺或有不率者設爲法制以整齊之立爲刑辟以董戒之要皆示之以不得不然而非專恃此以爲遷善去惡之具也唐虞之世敬敷五教而外服就流宅之刑大率有其名而不用者爾故臯陶之稱帝徳曰臨下以簡禦眾以寛又曰好生之徳洽於民心玆用不犯於有司夫民至不犯其治蔑以加矣而實感格於好生之主徳斯豈非用簡與寛之效哉降自三代漢之文帝唐之太宗咸遵斯道故一時防於刑措其他英察者或流爲束濕綜核者或入於煩苛法令滋章馴致衰亂此皆未明於易簡近民之道者也易曰易則易知簡則易從易知則有親易從則有功而大學之言絜矩本之以所好所惡孟子之原得民心亦歸之於與聚勿施合聖賢諸說推之總不外因民之心以爲準然則易簡者近民之實而近民者王道之防歟

業廣惟勤論

蓋聞天運於上則四時不忒而嵗功成故自開辟以來陽變陰合屈伸往來無一息之或停而後气化周流亭毒萬物髙下散殊俾之各得其所行健故也代天工以理萬物者亦若是而已矣周官之戒卿士曰業廣惟勤卽虞帝之廷賡歌交贊亦曰率作興事屢省乃成書又曰弗謀胡獲弗爲胡成聖賢之言固先後同揆也國家稽古建官𨿽職有繁簡秩有崇卑而設一官則必有一官之事規條待其整理吏胥式其言動百姓視其董率要未有不以黽勉奮迅而成惰窳偸安而敗者也古之官箴曰卿大夫朝考其職晝講其庶政夕序其業夜庀其家事而後卽安豈不在於能勤哉惟勤則能豫豫則臨事有寛裕之體而不困於煩劇惟勤則能審審則事機有坐照之明而不至於闇汶惟勤則志气日新而可以振闒冗之習惟勤則心思日用而可以生智勇之才以之治事則官無廢事以之臨民則民無失職業之廣也防在乎是此固庶司百職所同然而況卿士爲振綱挈領之人尢所當自勵者哉推而廣之凡士農工賈皆各有當勤之業士而不勤則學殖落而日卽於荒陋矣農而不勤則耕獲失其時八口不能飽矣工賈而不勤則居肆之業荒懋遷之功弛無以牽車牛而致洗腆矣尙何以望其業之成哉朕嘗覽古人之言曰自朝至於日中昃不遑暇食又曰不寶尺璧而寶寸陰實惟勤之一言通貴賤上下而一之者也故因而論列之

亷靜論

嘗讀漢詔有曰吏不亷平則治道衰又曰俗吏矯外貌似是而非安靜之吏悃愊無華日計不足嵗計有餘善哉亷靜之言立身行已之大端制事理物之要道凡爲學者皆宜然也況人臣之策名委質任職臨民者乎蓋禮義亷恥管子所謂國之四維夫亷者四維之一而已矣然未有秉禮守義知恥而不亷者也自爲吏者有貪私之實而後重亷潔之名故尢以亷爲貴何則亷則有所不取有所不取則有所不爲凡無禮無義無恥者皆所不爲者也吏苟亷矣則奉法以利民不枉法以侵民守官以勤民不敗官以殘民民安而吏稱其職矣吏稱其職而天下治矣故吏尢以亷爲貴也夫有所不取之謂亷有所不爲之謂靜惟亷故靜未有不亷而能靜者也旣能亷而靜矣則有所不爲也而後可以有爲舉凡利於民者行之必力病於民者除之亦必力事治而民安無非靜也夫豈優遊自私保利祿而不卹民事之謂靜乎故凡博安靜之名不可謂之眞能安靜猶之博亷平之名者不可謂之眞能亷平者也昔人有言曰古之淸勤爲國修政今之淸勤爲身修名夫爲國修政者忠於君爲身修名者私於已臣之事君與君之待臣貴其忠於君乎貴其私於已乎故願天下爲眞亷吏斯能爲眞安靜之吏蓋久矣厪於懷也因讀漢詔故遂論之如此

論兵

兵者不得已而用之也孫子曰知己知彼則百戰百勝夫知己難知彼益難矧當塞外荒邈之區偵探之所不及何以知其道裏之逺近人眾之多寡山川之阸塞乎漢世開邊史稱最逺但盡數十年之兵力得地無防究未能滅其族類而中國之財賦亦絀何則窮兵黷武之故也我國家辟基廣大諸防古莫不臣屬風土疆域可按籍而稽也頃噶爾丹掠擾邊陲興師討罪其道裏之逺近人眾之多寡山川之阸塞予固知之熟矣去年春將親統六師而出召勇略將軍趙良棟問以方略良棟曰老臣無他能平日用師惟精神貫注於事先耳予三臨沙漠事無巨細躬親籌畫往往以一已之精神包括乎萬事動合機先克滅渠防毎思良棟之言之當也頃者滅噶爾丹之道有三國家當隆盛之際宇內熈恬外藩傾服獨一噶爾丹妄逞凶頑豈非自取覆亡是我之得天時也朔幕地𨿽遼濶川原險要可以何地進兵何地犄角了然指掌是我之得地利也師行雷動之頃甲仗頒自禁中糧餉出之公府未嘗輕勞民力而禁旅飬之有素踴躍思奮是我之得人和也以知己知彼而上合天時中獲地利下遂人和又焉往而不克哉昔人有云兵所以戡亂戢暴也今暴亂旣除兵甲偃息黙坐行幄追維已往姑敍述其事以示安不忘危之心然勵精萃神豈獨用兵之道如是歟

論息兵安民

一勞而天下永逸一勤而兵革永寕者非大有志與防不能也凡人狃於常習卒然臨之以事必苟且圖目前之安不爲長治久安之策𨿽暫取逸於一時終因循蔓延而不可收拾往往悔諸事後誠何益哉予自臨禦以來畱心機務毎遇大政則謀之以深沈防之以果決其始未嘗不愼重三思而其要則惟以安民爲念自昔平定三逆之後培滋元气欲措斯民於衽席未嘗輕言兵事比者厄魯特噶爾丹妄逞凶頑背棄誓約侵陵我藩封潛入我北漠開諭再三罔知悛攺不得不加之以兵議者咸曰蠻夷荒服治以不治古惟有驅逐之而已防守之而已逺勞師旅未必遂能滅除也予思我朝規模與往代異我朝防古四十九部列居塞下久奉臣貢若任其蹂躪而不加芘覆不特失外藩之心將恐事成飬癰滋蔓邊境不若早爲圖之爰整戎衣躬臨絕幕旣大破之冬復再蒞遐荒相機剿撫噶爾丹困蹙餘生遣人乞命其意欲緩我兵爲兔脫計予心知之而未忍逆詐姑與之定期以待之來方春予復親渉闗塞逺出朔方旣俘其孽子彼尙依棲榛莽未悔厥心知其不可以化誨也乃命禁旅分道追捜噶爾丹勢窮自盡其下悉平漠北萬里咸歸疆域從此海宇乂安兵革不用可以布化施澤與民休養矣方噶爾丹之盤踞土刺河也諸防古爲之心動非毅然親統六師直窮巢穴迫而與之一戰必不能防其魄而殱其眾及其敗遁也非嚴冬再出久駐塞外絕其所往或奔匿他所更費經營春和之期非跋履山川分道進討示予不憚寒暑勤勞必欲滅此而後已則彼尙或支吾嵗月妄希苟延三舉一有不決則機左師老必致疲我蒼赤然予何敢自以爲志之防也仰荷

宗

社之成此一勞永逸一勤永寕之事弢戢干戈安靜教育使天下之民士農工賈各業其業樂其樂豈不大爲愉快哉故予之用兵實所以安民今兵息而民安將益講求其安之之法使後人知予息兵安民之意云說

太極圖說

易道陰陽中庸言性道形而上之道形而下之器兼備矣易之理具於一畫之前中庸之理原於天命之始若周子太極圖可謂精於易而通於中庸者矣易系辭曰易有太極是生兩儀兩儀生四象四象生八卦兩儀旣立之後生生無窮太極未判以前此理具在則所謂無極而太極者洵善言太極者也中庸曰喜怒哀樂之未發謂之中發而皆中節謂之和夫必皆中節而後謂之和則或中或不中者可知矣蓋天下之中節者常少而不中節者常多也不中節則不和矣不和則失其所以爲中而非太極本然之體矣若夫未發則無不中也人能常存未發之中則無論未發者謂之中卽已發猶然中也猶然太極之本體也若是則中庸所謂未發之中豈非卽周子所謂無極而太極者乎夫未發之中卽天命之性也究而言之中庸大指不過欲人克全天命之性而已以至位天地育萬物猶之周子所言兩儀立而五气布四時行萬物生生而不窮也而其本則原於無極而太極猶之中庸言位育而其本則原於天命之性也是故易之理得中庸發之而益明中庸與易之理得周子發之而益著故曰太極圖可謂精於易而通於中庸者矣至其爲說之切實悉符合於聖賢性道之指其曰無極之眞二五之精妙合而凝則孔子之所謂性相近孟子之所謂性善也其曰五性感動而善惡生則孔子之所謂習相逺惟上知與下愚不移也而天命之性气質之性已別白言之矣其曰聖人定之以中正仁義而主靜立人極則大學止善定靜之義也其曰君子修之吉小人悖之凶則書所謂惠迪吉從逆凶之義也自世之言性者紛紛曰性惡曰性有善有不善曰善惡混而性命之理不大白於天下得周子之說而正之以見夫道之原於天而修於人者如此其昭然可指而確然可循也則眞可謂有功於斯道者哉

小學課士說

古者有大學小學尙書大傳謂十五入小學十八入大學班氏謂八歲入小學十五入大學朱子作大學序取班氏之說書大傳之作先儒以爲出於漢儒之附防理或然也今以童稚之年遽責以大學之事其於古人爲學之方立教之序亦大不侔矣夫古者教學教耕之異其人左右春秋之異其地灑埽應對進退之詳其節禮樂射禦書數之詳其文𨿽其制猶可考或有行於古難行於今者亦貴得其意而已故小學之法求其參酌至當者莫如朱子所輯一書蓋取古昔聖賢教人爲學之言而參之以曲禮少儀內則之文與前言往行合以成編其內篇則所以培其根也其外篇則所以逹其支也而其大義之所存則主於教敬蓋敬者爲學之要領所以該本末貫精粗徹上徹下之道也朕自沖齡卽已披覽服習嘗以爲學者苟能身體而力行之則誠下學上逹之功實與大學相爲表裏不僅爲初學占畢課讀之書而已近代以來有司不以之校士士子不以之誦習簡帙𨿽存束之髙閣朕毎切於懷於是特頒諭防著爲令甲俾天下士子於經書制舉業之外兼習是書有司臨試兼以命題課藝庶防天下學者誦其言習其行惇其事於日用居處極其理於修己治人近之盡乎人倫精之通乎性命靜以淑其身動以措之世人才盛而風俗淳端在是矣

樂府說

樂府之名昉於漢武帝然不自漢始也蓋古者樂卽詩也虞書命後防典樂而曰詩言志歌永言聲依永律和聲周禮春官宗伯教六詩曰風雅頌曰賦比興而以六徳爲之本六律爲之音班固謂周詩旣備而其器用張陳具在周官故國子學歌九徳誦六詩習六舞八音之和皆是物也古詩三千孔子刪之爲三百著以爲經而記謂歌詩三百詩三百舞詩三百由是觀之詩三百篇孔子皆嘗而歌之以求韶武雅頌之音故曰古者樂卽詩也漢髙帝過沛賦三侯之章其時唐山夫人又作安世房中之歌樂府已權輿於此逮乎武帝崇尙文學於是作爲十九章設恊律都尉之官而樂府之名始立魏晉以來歷代踵之綜其大凡漢郊祀已下皆頌之類也漢鐃歌已下皆雅之類也漢橫吹以及六朝淸啇楚調諸曲皆十五國風之類也其詞𨿽古今不同正變不一要皆有三經三緯之遺意焉他如京洛行出塞曲雁門太守行飲馬長城窟之類其名甚夥或因事以屬詞或比托以寄意主於古雅頓挫深婉動人漢魏而後六朝以及唐人多仿其音節而爲之至白居易則自制數十篇爲新樂府以諷諭當時韓愈制琴操十章杜甫亦以時事爲樂府體此則其源流之大槪也後之人由流以遡源師漢魏淳古簡澹之義以求合乎詩人溫柔惇厚之防庶於古義有當歟作樂府說

捕蝗說

嘗讀詩至大田之什曰去其螟螣及其蟊賊無害我田穉田祖有神秉畀炎火則知古人之惡害苖也甚矣注曰食心曰螟食葉曰螣食根曰蟊食節曰賊昔人又云此四虫皆蝗也而實不同故分別釋之且蝗之種類最易蕃衍故其爲災在旬日之間夫水旱固所以害稼或遇其年禾稼被隴可冀有秋乃蝗且出而爲災飛則蔽天散則徧野所至食禾黍苖盡復移防防小民何以堪此古人欲弭其災爰有捕蝗之法朕軫念民食宵旰不忘毎於嵗冬卽布令民間令於隴畝之際先掘蝗種蓋是物也除之於遺種之時則易除之於生息之後則難除之於穉弱之時則易除之於長壯之後則難除之於跳躍之時則易除之於飛颺之後則難當冬而預掘蝗種所謂去惡務絕其本也至不能盡除而出土其初未能逺飛厥名曰蝻是當掘坑舉火以聚而驅之殱之昔姚崇遣使捕蝗以詩人秉畀炎火之說爲證夜中設火火邊掘坑且焚且瘞蓋祖詩人遺意也又晨興日未出時露气沾濡翅濕而不能飛掘坑以驅之尢易爲力漢平帝時詔捕蝗者詣吏以斗石受錢朕區畫於衷務弭其害毎嵗命地方官吏督率農夫於冬則掘蝗蝻之種毋俾遺育於土中或時而爲災則參用古法多方以撲滅之計其所捕多寡給錢以示勸賞古人有言曰螟蝗農夫得而殺之爲其害稼也以是觀之捕蝗之事由來舊矣但自古有治人無治法惟視力行何如耳苟奉行不力𨿽小災亦大爲民患朕故詳指其義爲說以示之

制硯說

盛京之東砥石山麓有石礧礧質堅而溫色緑而瑩文理燦然握之則潤液欲滴有取作礪具者朕見之以爲此良硯材也命工度其小大方圓悉凖古式制硯若干方磨隃糜試之逺勝緑端卽舊坑諸名產亦弗能出其右爰裝以錦匣臚之棐幾俾日親文墨寒山磊石洵厚幸矣顧天地之生材甚夥未必盡見收於世若此石終埋沒於荒煙蔓艸而不一遇豈不大可惜哉朕禦極以來恆念山林藪澤必有隱伏沈淪之士屢詔徵求多方甄錄用期野無遺佚庶愜愛育人材之意於制硯成而適有防也故濡筆爲之說

觧

四維觧

管子曰國有四維一曰禮二曰義三曰亷四曰恥又申言之曰禮不逾節義不自進亷不蔽惡恥不從枉栁宗元著四維論以爲彼所謂亷者不蔽惡也世之所謂亷者不苟得也彼所謂恥者不從枉也世之所謂恥者羞爲非也不蔽惡者豈不以蔽惡爲不義而去之乎不苟得者豈不以苟得爲不義而不爲乎至於不從枉與羞爲非皆然則亷與恥義之小節不得與義抗而爲維嘗求其說而爲之觧曰論其統體人苟能以禮義自守未有不能以亷恥自防者則是亷恥卽在禮義之中也而論其節目人若視亷恥爲小節則已逾禮義之大閒是言禮義不得不並舉亷恥也今有人焉責人曰是無禮義者則其人之賢者不能不以動其心而不肖者亦或不以介其意矣動其心者則將勉而益進於善不以介其意者則將以爲固然而安於不肖之爲又或責人曰是無亷恥者則其人之彊者必拂然怒於其色而弱者亦必戄然懼於其中矣怒於色與懼於中者皆動其心而勉爲善者之機也是何也亷恥之名視禮義之名爲尢切無亷恥之名視無禮義之名爲尢不可居也故言禮義而並言亷恥可以警動天下而興起其爲善去惡之心是管子之意也

聖祖仁皇帝禦制文第二集卷三十

欽定四庫全書

聖祖仁皇帝禦制文第二集卷三十一目錄

序

日講詩經觧義序

日講春秋觧義序

日講禮記觧義序

孝經衍義序

經筵講章序

日講通鑑觧義序

欽定四庫全書

聖祖仁皇帝禦制文第二集卷三十一

序

日講詩經觧義序

昔者虞廷命後防爲典樂之官以教冑子首詔之曰詩言志則詩之爲教所從來逺矣蓋人性情之發不能無所寄托而詩則兼備六藝諷誦吟詠之間足以觀感而興起者莫善於此故曰溫柔惇厚詩教也自夫子刪定而後三百篇之防粲然其采之里巷者則爲風陳之朝廷者則爲雅薦之郊廟者則爲頌觀其羙刺而善惡之鑑昭矣觀其正變而隆替之治判矣觀其升歌於廟朱弦象管之所唱嘆而祖功宗徳之具在矣千載而下猶得見江漢之遺風豳岐之故俗闗睢麟趾之化蒙瞍七月之箴天保鹿鳴堂陛賡颺之盛淸廟閟宮歌雍舞勺之章皆賴此三百篇之存安可不沈酣優渥於其間哉朕嘗思古人立訓之意旣有政教典禮紀綱法度以維

持之矣而感通乎上下之間鼓舞於隱防之地使人從善逺惡而不知優遊順適而自得則必賴乎詩如天之生萬物也日以暄之雨以潤之露以濡之雷霆以肅之而又必宣暢八風以疏通而條逹之然後萬類咸遂其生飬而無促迫矯彊之故教至於詩而微矣治至於詩而極盛矣朕志慕隆古淳穆之理崇奨詩教爰命儒臣輯成詩經講義日進於坐隅朝夕觀覽凡立說一準於考亭而旁搜義蘊兼及注疏博綜名物亦參爾雅又思夫子平日雅言之教稱引誦說惟詩最多如大學中庸孝經篇末必引詩以詠嘆之亦以見古人之斯湏不離乎此也朕亦欲四海臣民謹思貞度以揚風扢雅之學偕進於溫厚和平之教故序而頒之此則朕之所深望也夫

日講春秋觧義序

朕惟春秋者帝王經世之大法史外傳心之要典也大義炳若日星而褒貶筆削微顯婉章非後世所能窺至其立法謹嚴宅心一本忠恕因善惡是非而施予奪焉有正例有變例有事同而辭異有事異而辭同一人之身前後不相掩一人之事功過不妨殊如化工之肖物隨類付形未嘗有所容心於其間後之說經者或穿鑿深文或附防失實固難悉當聖人之心左氏親見聖人公羊糓梁及門子夏猶彼此抵牾防駮互見何況去聖人日逺紛紜探索如漢唐以下董仲舒趙匡啖助諸家乎惟宋康侯胡氏潛心二十年事本左氏義取公糓萃諸家之長勒成一家之書𨿽持論過激抉隱太嚴未必當日聖心皆然要其本三綱奉九法明王道正人心於春秋大防十常得其六七較之漢唐以後諸家優矣朕萬防之暇研精六經竊有慨於春秋經聖人手定其衮鉞本乎王章刑賞原於忠厚義例𨿽繁而其明白正大之防必不如後之說經者委折碎細若此爰命儒臣撰集進講大約以胡氏爲宗而去其論之太甚者無傳經文則博采諸儒論注以補之朕亦時有所折衷期歸於一編輯成書朝夕省覽亦欲俾學者有所遵守其於經世大法傳心要典未必無少助云爾

日講禮記觧義序

朕聞六經之道同歸而禮樂之用爲急孔子曰安上治民莫善於禮又曰上好禮則民莫敢不敬誠以禮者範身之具而興行起化之原也天之生人品類紛綸莫可紀極聖人起而整齊之法於天則於地順於人逹於時協於鬼神斟酌損益以定其品節限制俾天下化其好逸惡勞之心而予以從善棄惡之道蒸蒸焉日蹈履於中正而不敢越蓋非有以彊之也率乎其理之所安而已其綱有三百其目有三千大者在冠昏防祭朝聘射宴之規小者在揖讓進退飲食起居之節循之則君臣上下賴以序夫婦內外賴以辧父子兄弟婚媾姻婭賴以順而成反是則尊卑易位等殺無章家未有能齊而國未有能治者故曰動容中禮而天徳備矣治定制禮而王道成矣嘗遐觀三代禹湯文武惇敍彛典以倡導天下而其時之諸侯秉禮以守其國大夫士遵禮以保其家下至工賈庶人畏法循紀以世其業嗚呼何風之隆哉朕企慕至治深惟天下歸仁原於復禮故法宮之中日陳禮經講習防繹蓋不敢斯湏去也慨自嬴秦焚燒典籍禮乃滅亡漢興崇尙儒學禮經始顯傳之者十三家而戴徳戴聖爲尢著聖所傳四十九篇卽所謂禮記者是已迨程子朱子出表章學庸遂開千古道學之統其餘四十七篇𨿽雜出於漢儒亦皆傳述聖門格言有切身心要防朕孰之復之靡間寒暑積有講義裒成全部弁以敍言用以無忘斯勤然豈徒效儒生占畢云爾哉務佩服其訓詞而實體諸躬修措之邦國使百爾懷防敬遜讓之誠兆庶凜撙節防閒之則徳化翔洽上嫓隆古庶乃愜朕惇崇禮教之意也夫

孝經衍義序

朕緬維自昔聖王以孝治天下之義而知其推之有本操之有要也夫孝者百行之原萬善之極書言奉先思孝詩言孝思維則明乎爲天之經地之義人性所同然振古而不易故以之爲已則順而祥以之教人則樂而易從以之化民成俗則徳施溥而不匱帝王奉此以宰世禦物躬行爲天下先其事始於寢門視膳之節而推之於配帝饗親覲光掦烈諴萬民而光四海皆斯義也孔子教孝之言散見於冊籍而統防於孝經曽子以純孝親承斯訓其辭約其指逺條貫終始綜括羣論言孝之義於斯爲備自顏芝藏本出於漢初考注箋釋代有其人如孔安國鄭康成皇侃邢昺軰無慮百餘家大約皆訓詁章句辧論古今文同異而求其推擴義蘊逹之於萬事萬物而皆莫出其範圍者則尙未之備也世祖章皇帝敷孝治懋昭人紀特命纂修孝經衍義未及成書朕纘承先志詔儒臣搜討編輯仿宋儒眞徳秀大學衍義體例徵引經史諸書以旁通其說竊以仲尼稱至徳要道以順天下又曰教之所由生而後詳列天子諸侯卿大夫士庶人之五孝此則一經之大防亦猶大學之言明徳新民格致誠正修齊治平也是故衍至徳之義則仁義禮智信之說備矣衍要道之義則父子君臣夫婦昆弟朋友之倫備矣衍教所由生之義則禮樂刑政之屬備矣衍五孝而皆以愛敬爲本明貴賤之所同也由天子之敬親推之則郊丘宗廟典禮之義備矣由天子之愛親推之則仁民育物撫綏愛飬之義備矣無非敬也無非愛也卽無非孝也逓而至於諸侯之不驕不溢卿大夫之法服法言法行士庶人之忠順事上謹身節用何一非愛敬之義推而極之通於神明貫乎天地夫寕有涯際乎哉書成凡一百卷板頒行並制敍言冠於簡端庶防嘉與海內共遵斯路家修子弟之職人奉親長之訓協气旁流休風四逹以成一代惇厚鴻龎之治斯則朕繼述先烈尊經崇本之志也夫

經筵講章序

朕嘗讀尙書說命之篇其勸髙宗以好學也曰惟學遜志務時敏又曰學於古訓乃有獲夫人君爲學必稽古考憲人臣勸學於其君必援古昔稱先王凡以百家紛紜折衷於聖眾言淆亂是正於經其所孜孜汲汲者將精其義以致用於天下也豈占畢口耳之爲勤徒資聽說而娛覩聽乎今夫師儒訓詁授受之學托諸空言以明其道而猶必守其一先生之說而況人主爲學將精其義以致用於天下者哉朕自沖齡性絕嬉玩顧獨喜書自經史之餘苟其不謬於聖人之道自成一家之言未嘗不博求而縱覽焉至於經筵進講則專主於四子五經蓋書契旣興載籍浩繁𨿽開卷有益而有禆治道必以四子五經爲歸極矣上自天人性命下及民情物理以至二帝三王以來所經營措施於政教者其道甚明而其事易行神而明之存乎其人而已朕自臨禦迄今日講靡輟經書觧義節次彚刋其遇春秋二仲則涓日經筵未嘗有間閱時旣久篇帙漸多因命儒臣彚爲一集付之剞劂昔大禹好善昌言則拜武王訪道丹書是陳至如昔聖前賢之所誥誡廣廈細旃之所敷論其可忽諸且令頒之四方俾臣僚士庶誦其辭而服習其義咸知遵道遵法助登上理豈僅謂小補者與

日講通鑑觧義序

史之有傳其體有二紀事編辭發凡起例而褒貶之意寓於言外俟觀者深思而自得此左氏之傳也涑水之資治通鑑宗之據事以防是非原心以定功罪予奪之不可假如折獄然此公糓之傳也崇安之春秋傳宗之二者缺其一則史學不備朱子作通鑑綱目綱仿春秋日仿丘明羅十七代紀載之文治以二百四十年褒貶之法論者謂接統春秋不虛也朕勤求治道泳六經之餘樂觀前代興衰得失之迹故通鑑一書披覽未嘗去手顧其間論防者人各置喙間亦有當於作者之意而未能折衷於中而防於一乃命儒臣仿胡安國之體法春秋之義譔次爲文依日進講寒暑無間積嵗月而成編朕惟東周以前無史而有史蓋古史之精意已大備於尙書故春秋紀十二公之事猶然二帝三王之心法也威烈以下無春秋而有春秋蓋綱目之作上接夫麟經故𨿽班範諸史之文實魯史筆削之遺意也而世道之升降政治之隆污於是乎在夫危微治忽之介判於毫芒而相懸遂至於遼絕當時或未及見而後之觀者了然此不可不審其防而深究其所以然也是以論古人之行事旣貴其所見之至明尢貴其居心之至公蓋善論古者如水然人毋鑑於流水而鑑於止水水無成形於中故妍蚩畢見於外無成形者何公而已矣水之無成形猶人之無成心也無成心者何公而已矣夫公者三代大道之行而萬世法戒之權衡也朕讀史嘗著緒論一編實本至公之意期於至當之歸而於日講一書又以此諄諄申命儒臣旣卒業將以刋於祕府頒之羣工大經大法或勸或懲燦然畢具其有禆於經世豈淺鮮也與

聖祖仁皇帝禦制文第二集卷三十一

欽定四庫全書

聖祖仁皇帝禦制文第二集卷三十二目錄

序

通鑑綱目序

幸魯盛典序

南巡詩序

南巡詩序

皇輿表序

懋勤殿法帖序

耕織圖序

欽定四庫全書

聖祖仁皇帝禦制文第二集卷三十二

序

通鑑綱目序

朕惟自古帝王禦世大經大法莫備於史唐虞三代之史尙書所載典謨訓誥皆是也自仲尼因魯史作春秋始編年系月紀載之中褒貶寓焉大要歸於扶植綱常闡揚道法後之言史者必宗之宋司馬光奉詔纂修資治通鑑論者以爲博而得其要簡而周於事朱熹夲之爲綱目綱仿春秋目仿左氏義例森嚴首尾條貫足以示勸懲而昭法戒煌煌乎典章之總防而治道之權衡也前編則上溯羲黃徵引經傳足備稽考續編則下逮宋遼金元其中敍事𨿽間得其實然而議論偏私紀載乖舛往往有之視朱熹所撰綱目迥乎其不侔矣朕撫禦防內夙夜兢業每思說命之言曰學於古訓乃有獲朕於萬幾之暇潛心六經大義微言孜孜殫究以講求

古帝王治天下之大道於綱目一書朝夕起居之時循環披覽手未釋卷以是考前代君臣得失之故世運升降之由紀綱法度之所以立人心風俗之所由純事有闗乎典常言有禆乎治體者靡不竟委窮源詳加論斷如是者有年矣爰於內廷設立書局命翻譯呈覽朕躬親裁定爲之疏解務期曉暢無遺歸於至當而後止立有程課自元旦以至嵗除未嘗有一日之間卽巡幸所至亦必以卷帙自隨迄今三年有餘全集告竣將鋟梓頒行儒臣請序其端朕念是編所記述皆有闗於治天下國家之務非等於尋常紀載之書法戒昭然永爲金鑑凡我臣工其各殫心觀摩以體朕黽勉法古之意且垂之奕世使子孫臣僚莫不奉爲典型酌乎治理斯作君之道出其中而作師之道亦出其中矣是又朕惓惓此書之意也夫

幸魯盛典序

朕惟自古帝王聲敎翔洽風俗茂美莫不由於崇儒重道典學右文用能發詩書之潤澤宣道徳之閫奧推厥淵源皆夲洙泗以故追崇之典歷代相仍或躬詣闕裏修謁奠之儀潔志肅容盡誠備物其間禮數隨世損益至於希風服教百代式型異世同揆莫之或二猗歟盛矣朕臨禦以來垂三十載溯危微之統緒念生安之聖哲恆慮涼薄未克祗承用是夙夜單心孜孜不倦惟我至聖先師孔子配天地參陰陽模範百王師表萬禩朕每研搜至道泳六經覺憲章祖述刪定贊修之功日星掲而江河流私心向往竊有願學之志焉乃者東巡逾泰岱涉泗沂遂詣闕裏親行釋奠得瞻廟貌仰聖容以爲徳盛功隆欽崇宜極凡厥典禮有加前代又親制文辭手冩以勒之貞石務用導揚至敎風示來玆夫緬懷曩哲繼躅前賢猶思覩其物采接其居處況先師遺風餘烈久而彌新重以朕之寤寐羮墻僾乎如見及過杏壇相圃之間山川儼然檜楷如故髣髴金石弦誦之聲聞於千載而上流連往復不能自已也衍聖公孔毓圻上疏陳謝且以禮儀隆重非直一家榮遇請修幸魯盛典一書朕旣可其奏久之書成復請敍言以冠其端朕萬防余晷惇勉弗遑實欲黙契先師尊聞行知於以阜物諴民風同道一庶防躋世運於唐虞登治術於三古是書也豈徒使天下後世知朕於先師欽慕無已如此且愈以見聖人之道覆幬羣倫苞毓萬象卽凡車服禮器之遺皆足令人感發而興起也故賜之序

南巡詩序

朕念切民依咨詢幽隱於二十八年春再舉南巡爰自畿甸東臨齊魯沿溯江淮達於吳越曩者甲子之歳輿衞所經瞻顧閭閻觀省謡俗憫懷澤國軫卹羣黎未嘗一日忘於朕心已嘗形諸篇詠載前集中今玆重歷郡邑見民物漸殷生業就理逺勝曩時中心慰悅又不禁吟詠及之途中停警撤蹕欲以洞悉輿情數千里間百姓歡躍載路星攢雲集瞻依愛戴發於至誠朕自惟化理何以克洽民情益用是欿然也乃於巡歷所至沛膏澤飭官方戒民俗修典禮經武備覽河防施諸事矣又發諸言或禦帳殿或撫船牕吟詠所及性情在焉古人云詩言志凡朕篇章所寓時以民生風化惓惓爲念卽間於眺覽之際抒寫景物指顧河山要其寄托則自有在也因裒而集之爲南巡詩一卷云

南巡詩序

朕三度南巡咸因視河親爲籌畫遂至江浙察吏安民所歷之地隨其時宜廣沛膏澤拯疾苦焉玆行兼奉皇太后鑾輿而南旣可無闕定省之儀且欲見

先帝開基冨有四海而朕守成敎育率土淸寧無慚付托以博

慈顏之懌悅然往返遄迅絕無滯畱百司章奏三日一送行在卽與剖決舟行多暇仍覽書史日操觚翰偶寄吟篇莫非記采風俗時存懷保兢業之意後之人讀朕前後南巡諸詩知朕心之有在云爾

皇輿表序

粵稽古皇統一海寓畫疆經野建立萬國以作民極故周禮土地之圖掌於司徒於小宰而左傳稱左史倚相能誦八索九丘孔安國曰九丘者九州之志也史記載蕭何入闗收秦圖籍髙帝以故具知天下阸塞是可見有國家者封域之廣狹郡邑之興廢固不可不務逺稽而近考也朕嘗博觀羣史上溯源流髙辛創立九州虞帝分爲十二周初職方以統九服保章以辧分星胙土列爵天下井如秦兼並六國罷封建置郡縣先王之制至秦而一變矣自是一統之盛漢隋唐宋元明制度逓有更革漢曰十三部唐曰十五道宋曰十五路隋則攺州爲郡元則以路省明則革省置司其都邑變遷紛紜郁翳或地存而名亡或名同而地異或地析而民散莫可紀極他若三國六朝五代幅旣隘升攺寄置尢爲煩冗矣朕因是簡命儒臣仿史家年表法以夲朝府州縣之名爲經弁於其首自唐虞以迄有明之地與郡國州縣爲緯分列其下朕復親加裁訂以詳以核古今輿制粲若星辰之羅於天歷歷可數也爰命曰皇輿表若夫土宇之廣北越沙漠南逾滄溟開辟以來未列版圖者咸歸籍內附以古無其名故斯表亦不能悉載焉𨿽然是寧獨討論之助云爾哉傳曰有徳此有人有人此有土詩曰聖敬日躋昭格遲遲上帝是祗帝命式於九圍則撫斯表也朕敢不益博大厥徳以膺玆孔厚之版章與是爲序

懋勤殿法帖序

朕惟書契旣興歷代相傳自篆籀變而爲隸楷行艸古人往往積嵗月殫學力結體運思以務臻其妙所由來逺矣嘗於機政之暇遊心翰藻觀晉人所書體尙圓潤結構天然風采流奕斂鋒藏鍔而自能防勁故歷代重之逮唐以後或格法謹嚴或筆勢軒翥類皆神明於昔人之矩矱而變化出之以自成一家之書亦代不乏人在昔右文之君得一名迹每使當世之能書者排類摹仿鐫諸文石以廣其流傳爲防府藝林之所共寶如聖敎蘭亭以及淳化淳熙諸墨刻皆其最著者也朕念古帖嵗久漸湮近時轉相摹刻者多失其眞因取內府所藏舊搨與名人墨迹逺自上古以迄夲朝編次撫刻題曰懋勤殿法帖凡二十有八卷帝王法書自漢以後咸在簡牘有明諸帝之善書者亦搜輯其遺楮以列於後洪惟我

世祖章皇帝聰明天亶深心典學時灑宸翰防奇髙古體格渾成神彩炳煥洵足卓越前代謹以登諸琬琰昭示子孫臣民垂諸不朽朕自幼習書豪素在側寒暑靡間歷年以來手書勅諭詩文防語以及臨摹昔人名迹屢盈笥篋每思字學淵微𨿽精研日久正欿然未敢自信緣諸臣惇懇再四勉從其請用識嗜古之夙志云爾皇太子皇子亦晨夕侍朕習學因並附焉以防勵其意夫書列六藝之中兼八體之妙唐太宗論筆法謂欲書之時當收視反聽絕慮凝神心正气和則契於微妙昔人評右軍書樂毅論有忠臣烈士之象曺娥碑有孝子順孫之象逍遙篇有抱素拔俗之象畫像贊有矜莊嚴肅之象由是觀之學書之道亦非僅操觚染翰之爲其通於學問性情有如是哉後之覽者考源鏡流由今溯古臨池之學具在斯帙矣故於刻石旣成而序之

耕織圖序

朕早夜勤毖研求治理念生民之夲以衣食爲天嘗讀豳風無逸諸篇其言稼穡蠺桑纎悉具備昔人以此被之管弦列於典誥有天下國家者洵不可不畱連三復於其際也西漢詔令最爲近古其言曰農事傷則饑之夲也女紅害則寒之原也又曰老耆以壽終幼孤得遂長欲臻斯理者捨夲務其曷以哉朕每巡省風謡樂觀農事於南北土疆之性黍稌播種之宜節早晚之殊蝗蝻捕治之法素愛諮詢知此甚晰聽政時恆與諸臣工言之於丰澤園之側治田數畦環以溪水阡陌井然在目桔橰之聲盈耳嵗收嘉禾數十鐘隴畔樹桑傍列蠺捨浴繭繅絲恍然如茒檐蔀屋因構知稼軒秋云亭以臨觀之古人有言衣帛當思織女之寒食粟當念農夫之苦朕惓惓於此至深且切也爰繪耕織圖各二十三幅朕於每幅制詩一章以吟詠其勤苦而書之於圖自始事迄終事農人胼手胝足之勞蠺女繭絲機杼之瘁咸備極其情狀復命鏤板流傳用以示子孫臣庶俾知粒食維艱授衣匪易書曰惟土物愛厥心臧庶於斯圖有所感發焉且欲令寰宇之內皆惇崇本業勤以謀之儉以積之衣食丰饒以共躋於安和冨壽之域斯則朕嘉惠元元之至意也夫

聖祖仁皇帝禦制文第二集卷三十二

欽定四庫全書

聖祖仁皇帝禦制文第二集卷三十三目錄

記

恭侍

皇太后駕臨金山記

創興盛京海運記

海運賑濟朝鮮記

暢春園記

萼輝園記

欽定四庫全書

聖祖仁皇帝禦制文第二集卷三十三

記

恭侍

皇太后駕臨金山記

朕臨馭以來緬維

祖宗付托之重孜孜圗治宵旰不遑玆幸中外淸平無事則裕民肅吏以登上理端在斯時顧朕身居九重慮周蔀屋閭閻疾苦容或壅於上聞又淮黃濬築務繁非親行相度亦無由底績於是載舉南巡之典以諮求民瘼然上念

皇太后春秋亦髙矣誠恐違離日久定省有缺於心歉然用是惇請同行謹擇於今年二月之吉朕率諸子捧鑾輿登仙鷁發自潞河一路問安視膳無間

宮闈朕心少慊惟

皇太後天性仁慈軫念民隠尢切毎見田家作苦則指

謂諸子曰稼穡艱難如此汝輩生長深宮可勿念乎諸子悉受教惟謹卽朕日祗聆

懿訓所至布徳施惠惟恐一夫不獲

聖慈每聞之必爲色喜顧謂諸子曰汝父皇愛民如是太平可永保矣老身爲加一飯蓋盛徳之下逮如此河工旣閱畢朕將南由吳防歷武林取道建業以歸乃復奉

慈駕南臨於四月之望自步渡江江中有峯聳峙曰金山亦名勝也山椒庭院淸幽齋堂閟邃爰掖

慈帷於斯駐蹕焉而是日天气晴和江光如鏡帆檣上下煙樹氤氳

皇太后隨意曯眺

天懷舒暢朕率諸子進蔬茗獻筍芋卽山櫻沼芡並荷親甞曰田間味何可棄也蓋

皇太后秉躬謙抑𨿽瞿曇蘭若亦施恩禮又

聖澤所加首先防獨諸凡邨嫗田婦罔不攜持童穉環繞翟車仰瞻宮扇一時

懿綸溫慰賞賚騈蕃而臣僚命婦之嫻於禮者亦皆環佩霞帔伏迎道左親炙

鑾輿遠近傳爲盛事山陬海澨婦孺旄倪稱兕觥而祝慈壽者且數千里趾相接也猗與休哉朕觀從古陰教如省繅觀獲載在禮經卽前代宣宗亦甞親奉母幃巡覽畿甸賦詩紀事侈爲美談朕玆幸際升平太和豫順合億兆之歡心以隆尊養亦庶幾以孝治光海宇之意而

皇太后之徽音懿行可臚彤管爲萬世母儀法者尢亙古罕覯也朕謹薫沐拜紀勒諸貞瑉以垂奕禩云

創興盛京海運記

傳曰補乏薦饑道也朕孜孜圖治冀臻上理一夫不獲若納諸隍是以平時謹財用廣委積一遇凶荒則蠲租已責之外開廩發賑設糜平糴靡政弗舉惟是東北地勢曠莽陸挽維艱遼左曁朔漠諸部尢屬險逺計惟航海轉粟事簡功倍規畫於中者非一日矣癸酉冬盛京谷不登民艱於食乃發山東濱海郡縣常平倉米二萬石由登州運至三坌河海運之役自玆始明年二月親幸天津訪海道自大沽口達三坌較便三月命部員董厥事截畱山東漕米二萬石用商船三十連檣出津門海若效順三晝夜卽抵三坌因建倉遼陽開化城諸處儲峙之又分舟運至盛京米價頓減饑困以蘇朕念盛京根本重地積貯多則民食永足乃於丙子春復截畱山東漕米五萬石運至三坌河如故其秋諭截畱次年漕米六萬石遣部臣偕督撫造新船二十加運二萬石旣又諭增造船十來嵗可運至十二萬石猶慮運船少也明年春諭福建將軍督撫勸導商船泛海貿易至則給以運直所賫貨物止徵正稅一時商賈靡不踴躍趨事海舶大集於是截畱河南山東漕米共二十萬石用天津浙閩船前後轉運以達盛京者共數十萬有奇適烏喇告饑遂以所運粟分輸易屯河士卒數萬咸賴生全而是時大兵方進剿逆寇噶爾丹需糧孔亟用以頒給軍儲不匱其年冬盛京

陵寢各屬兵民及科爾沁諸屬國窮戶人等咸以疾苦聞復發盛京存貯米賑之其所濟之遠如此因命來歲仍自大沽故道用天津船運山東河南漕米六萬石以備軍民之需而商舶至是亦弗用矣是役也挽數十萬之粟經數千里之遙帆檣一集倉庾俱滿無逾闗度嶺之勞絕車載牛牽之苦波委水輸禾囷自轉賑陪京而人民胥樂給軍糈而庚癸不呼內以撫綏藩部外以摧滅彊寇皆由肇舉海運一法斷自朕衷屢試而效故自侯甸以至要荒均受其賜夫舉一事而有濟於一方者古人尙不敢忘況若玆之費省利大功神惠博使不載其始末垂示簡冊將良法美意久而漸失後何所考用是援筆而紀其實云

海運賑濟朝鮮記

朕聞救災拯患王政所亟是以夙夜求莫𨿽在遐荒絕域猶若恫瘝乃身矧屬在藩維苟有疾苦何忍一日置也康熙三十六年冬朝鮮國王李焞奏比歲薦饑廩庾告匱公私困窮八路流殍相續於道吁懇中江開市貿谷以蘇溝瘠俾無殄國祀朕深爲惻然立允其請遂於明年二月命部臣往天津截畱河南漕米用商船出大沽海口至山東登州更用雞頭船撥運引路又頒發帑金廣給運直緩徵鹽課以鼓勵商人將盛京所存海運米平價貿易共水陸運米四萬石加賚者一萬石朝鮮舉國臣庶方藜藿不飽獲此太倉玉粒如坻如京人賜之食莫不忭舞忻悅凋瘵盡起該王具表陳謝感激殊恩備言民命續於旣絕邦延於垂亡蓋轉運之速賑貸之周亦古所未有也朕念朝鮮自

皇祖撫定以來奠其社稷綏其疆宇俾世守東藩奉職修貢恩至渥矣玆者告饑不憚轉輸數千里之勞不惜糜費數萬石之粟環國土而戶給之非獨捄災拯患遠邁春秋泛舟之義實所以普澤藩封而光昭

先徳也是烏可以無記

暢春園記

都城西直門外十二里曰海澱澱有南有北自萬泉莊平地湧泉奔流防防匯於丹陵沜沜之大以百頃沃野平疇澄波遠岫綺合繡錯蓋神臯之勝區也朕臨禦以來日夕萬幾罔自暇逸久積辛劬漸以滋疾偶緣暇時於玆遊憩酌泉水而甘顧而賞焉淸風徐引煩屙乍除爰稽前朝戚畹武淸侯李偉因玆形勝構爲別墅當時韋曲之壯麗歷歷可考圮廢之餘遺址周環十里𨿽歲遠零落故迹堪尋瞰飛樓之郁律循水檻之逶迆古樹蒼藤往往而在爰詔內司少加規度依髙爲阜卽卑成池相體勢之自然取石甓夫固有計庸畀直不役一夫宮館苑籞足爲寧神怡性之所永惟儉徳捐泰去雕視昔亭臺丘壑林木泉石之勝挈其廣袤十僅存夫六七惟彌望漣漪水勢加勝耳當夫重巒極浦朝煙夕霏芳萼發於四序珍禽喧於百族禾稼丰稔滿野鋪芬寓景無方防心斯遠其或穱稌未實暘雨非時臨陌以閔胼胝開軒而察溝澮占離畢則殷然望詠云漢則悄然憂宛若禹甸周原在我戶牖也每以春秋佳日天宇澄鮮之時或盛夏鬱蒸炎景爍金之機務少暇則祗奉頤養遊息於玆足以迓淸和而滌煩暑寄遠矚而康慈顏扶輿後先承歡愛日有天倫之樂焉其軒墀爽塏以聽政事曲房邃宇以貯簡編茅屋塗茨略無藻飾於焉架以橋梁濟以舟楫間以籬落周以繚垣如是焉而已矣旣成而以暢春爲名非必其特宜於春日也夫三統之疊建以子爲天之春醜爲地之春寅爲人之春而易文言稱乾元統天則四徳皆元四時皆春也先王體之以對時育物使圓頂方趾之眾各得其所跂行喙息之屬咸若其生光天之下熙熙焉皥皥焉八風罔或弗宣六气罔或弗達此其所以爲暢春者也若乃秦有阿房漢有上林唐有繡嶺宋有艮嶽金釭璧帶之飾包山跨谷之廣朕固不能爲亦意所弗取朕匪敢希蹤古人嫓美曩軌安土階之陋惜露臺之費亦惟是順時宣滯承顏致養期萬類之乂和思大化之周浹一民一物念玆在玆朕之心豈有已哉於是爲之記而系以詩詩曰昔在夏姒克儉卑宮亦越姬文勿亟庶攻若稽古訓是欽是崇箴銘戶牖夙夜朕躬

棟宇之興因基前代巖宿丹霞檐棲翠靄營之度之以治蕪廢有沸泉源汪濊斯在

駕言西郊聊駐防斿甘彼挹酌工築斯謀瑩澈明鏡縈帶芳流川上徘徊以泳以遊

因山成峻就谷斯卑咨彼將作毋曰攺爲松軒茅殿實惟予宜亦有朴斲予尙念玆

撰辰經始不日落成豈曰遊豫燕喜是營展事

慈闈那居髙明遐矚俯瞰聊用娛情

粵有圖史藏之延閣惟此大廡防彼朱襮鬱鬱溝塍依然耕鑿無假人工渺彌云壑

有鷁其舟有虹其梁可帆可渉於焉徜徉文武之道一弛一張退省庶政其罔弗臧

嘗聞君徳莫大於仁體元出治於時爲春願言物阜還使俗醇暢春之義以告臣鄰

萼輝園記

京師西北隅地曠而幽西山疊巘近可指矚淸泉交流渟於其間林木茂密禾黍芊綿有古鄠杜之風焉朕旣築暢春園時往以省耕觀稼炎暑蒸鬱亦將以憩息於此也東北禦果園舊地以賜裕親王其地有淸泉喬木因而葺治循乎自然林樾丘壑具蕭逺之致王旣爲斯園請朕名之夫詩以棠華比兄弟朕每讀詩未嘗不三復畱連思古人友愛之誼天倫之樂邕邕怡怡被於弦誦竊欣慕焉因以萼輝名玆園蓋有取於詩人之防也王秉性寛和入則集議巖廊翼贊機政退居之暇澄懷簡澹不渉外務時當風日佳美眺覽郊坰輒至斯地蔭嘉樹鏡淸流問農閱圃古人有言爲善之暇想足怡神王之遊息於玆園也其猶此意也歟唐開元中營興慶宮賜諸王第於宮側建爲花萼相輝之樓史冊傳之朕所嘉尙於是旣命其名而幷記其事云

聖祖仁皇帝禦制文第二集卷三十三

欽定四庫全書

聖祖仁皇帝禦制文第二集卷三十四目錄

碑文

重修闕裏孔子廟碑

平定朔漠告成太學碑

開國佐運勲臣武勲王揚古裏直義公蜚英東宏毅公額宜都碑

賜一等公內大臣都統國舅諡忠勇佟國綱碑賜江南江西總督傅臘塔碑

天津海神廟碑

金山江天寺碑

射虎川臺麓寺碑

菩薩頂大文殊院碑

萬壽寺戒壇碑

慈廣濟寺碑

五臺殊像寺碑

五臺碧山寺碑

欽定四庫全書

聖祖仁皇帝禦制文第二集卷三十四

碑文

重修闕裏孔子廟碑

朕惟大道昭垂堯舜啟中天之聖禹湯文武紹危微精一之傳治功以成道法斯著至孔子𨿽不得位而贊修刪定闡精義於六經祖述憲章防眾理於一貫爲往聖繼絕學爲萬世正人心使堯舜禹湯文武之道燦然丕著於宇宙與天地無終極焉誠哉先賢所稱自生民以來未有盛於孔子者也往歲甲子朕巡省東方躬詣闕裏登聖人之堂祗將祀事覩其車服禮器金石弦歌蓋徘徊久之不能去焉顧聖廟多歷年所丹雘攺色榱桷漸圮用是惄然於心特發內帑專官往董其役鳩工庀材重加葺治經始於辛未之夏事竣於壬申之秋廟貌一新觀瞻以肅蓋深惟孔子之道垂範古今朕願學之志時切於懷每考天人性道之原修齊治平之要思以

逺紹前緒牖廸生民凡所以尊崇褒顯者靡不隆禮竭誠以將景行仰止至意而況廟庭之地尢爲聖人神明所憑依者哉今者登堂而陳爼豆入室而習禮儀營構旣堅采章彌煥庶幾於朕心深有慰焉用是特遣皇子祉敬展禋祀以告落成凡我臣民瞻仰宮墻倍增嚴翼尙益思惇崇徳義砥礪倫常以不負朕尊師重道之意豈不休與因勒貞石系以辭曰

麟書啟瑞素王挺生上律下襲玉振金聲範圍百代陶甄萬類道備中和徳參天地立型垂訓師道昭宣象懸七曜海納百川曩巡東魯臨河登岱峩峩尼山羮墻斯在防恭展謁至徳是欽宗風溥博教澤閎深洙泗之陽殿寢翼翼上棟下宇神靈安宅冬官特飭締造維新宏規大啟肅奉明禋聖人之居永以觀徳千載傳心四方式則

平定朔漠告成太學碑

惟

天盡所覆海內外日月所出入之區悉以畀予一人自踐阼今蚤夜殫思休養生息冀臻煕皥以克副維皇大徳好生之意庶幾疆域無事得以偃兵息民乃厄魯特噶爾丹阻險北陲困此一方人旣荼毒塞外輒狡焉肆其凶逆犯我邊鄙虐我臣服人用弗寧夫蕩防所以息民攘外所以安內邊寇不除則吾民不安此神人所共憤天討所必加豈憚一人之勞弗貽天下之逸於是斷自朕心躬臨朔漠欲使悔而革心故每許以不殺彼怙終不悛我師三出絕塞朕皆親禦以行深入不毛屢渉寒暑勞苦艱難與偏裨士卒共之迨彼狂授首脇從歸誠荒外君長來享闕下西北萬里灌燧銷烽中外乂謐惟朕不得已用兵以安民旣告厥成事乃蠲釋災潔事禋望爲億兆祈升平之福而廷臣請紀功太學垂示來玆朕勞心於邦夲嘗欲以文徳化成天下顧玆武略廷臣僉謂所以建威消萌宜昭斯績於有永也朕不獲辭攷之禮王制有曰天子將出徵受成於學出徵執有罪反釋奠於學以訊馘告而泮宮之詩亦曰矯矯虎臣在泮獻馘又禮王師大獻則奏愷樂大司樂掌其事則是古者文事武事爲一折衝之用具在樽爼之間故受成獻馘一歸於學此文武之盛制也朕向意於三代故斯舉也出則告於神祗歸而遣祀闕裏玆允廷臣之請猶禮光師以告克之遺意而於六經之防爲相符合也爰取思樂泮水之義爲詩以銘之以見取亂侮亡之師在朕有不得已而用之之實或者不戾於古帝王伐罪安民之意云爾銘曰巍巍先聖萬世之師敬信愛人治平所基煌煌聖言文武道一禮樂徵伐自天子出朕臨域中逾玆三紀嘗見羮墻寤寐永矢下念民瘼上承帝謂四海無外盡侯尉維彼凶醜瀆亂典常旣梗聲教遂窺我疆譬之於農患在螟螣秉畀不施將害稼穡度彼遊魂險逺是怙震以徳威可往而取朕志先定筮其依屬車萬乘建以龍旗祝融驂鸞風伯戒途宜暘而暘利我樵蘓大野水涸川瀆效靈泉忽自湧其甘如設爲犄角一出其西一出其東中自將之絕域無人獸羣自掩五日窮追彼狂走險大殲於路波血其孥翦其黨孽俘彼卒徒眾烏晝號單馬宵遁恐久駐師重爲民困愼固戍守還轅於京自夏䢐冬雨雪其零載馳載驅我行至再蠢玆窮寇昏惑不悔我邊我氓以休以助爰寧其居爰復其賦藩落老稚斯恬斯嬉歲晏來歸春與之期春風飄翩揚我斾旓我今於邁如渉我郊言秣我馬狼居胥山登髙以眺閔彼彈丸天降凶罰孤雛就羈三駕三捷封狼輿屍旣臘梟獍旣狝豺防大漠西北解甲棄殳振旅凱入澤霈郊卜明禋肆赦用迓景福昔我往矣在泮飲酒陳師鞠旅誓屈羣醜今我來思在泮獻功有赫頌聲文軌來同采芹采藻頌興東魯車攻馬同亦鐫石鼓師在安民出非得已古人有作昭示斯防緬維虞廷誕敷文徳聖如先師戰愼必克惟兵宜戢惟徳乃綏億萬斯年視此銘詞

開國佐運勲臣武勲王揚古裏直義公蜚英東毅公額宜都碑

朕惟我國家創建丕基開無疆之景運旣篤生神聖英武之君以翦除亂逆啟辟疆宇戡定諸邦一統之烈肇於東土其時則有一徳一心之佐殫忠戮力經營四方以翊鴻猷而成大業蓋天實挺生異才鐘山嶽之靈挾風霆之气貞誠不二毅勇無倫名髙百戰之勲位超五等之爵垂聲竹帛配食

廟廷以與國家共承休祉子孫世衍其澤是豈偶然者哉當我

列祖之龍興也一時人材蔚起猛士如雲戰將如雨以藝勇稱以功名顯者不可勝數而功冠諸臣爲一代元勲則有開國佐運忠勇王揚古裏直義公蜚英東毅公額宜都尢爲傑出焉朕嘗恭覽

列聖實錄考三臣行事折衝行間則戰必勝攻必克平居則矢忠直贊謀畫丰功偉績至今焜耀簡編未嘗不緬想英風興懷往迹昔人創造艱難枕戈擐甲櫛風沐雨之勞恆畱連往復不能去於懷也歲在戊寅朕巡行舊京展祀

陵寢追維

祖宗功徳隆盛並及當時佐命之臣丘壠所在皆遣官致祭而於三臣之墓特親至奠醊以示優崇仍復專官祭享蓋功在社稷以死勤事古人爰有明禋之典朕篤念勲庸用申異數幷爲文勒諸貞石以昭示於無極焉賜一等公內大臣都統國舅諡忠勇佟國綱碑

朕惟自昔勲舊之臣乃心王室平居恪勤職事左右宣勞一旦奉揚威命忠不辭難勇不避險鴻名駿烈焜耀無窮史冊所書良足嘉嘆爾佟國綱賦性貞純秉心淵塞親居元舅而敬以持身位列上公而謙能服物入則防共宿衞出則筦領禁軍偉量夙重於巖廊令聞允孚於寮寀乃者小醜搆爭近逼邊圉三軍聲討簡佑元戎爾乃慷慨厲兵紏桓敵愾屬賊鋒之旣挫將棄壘以潛奔爾猶擐甲直前提戈獨進鋭志彌堅金石壯气逾薄虹霓誓埽陸梁永淸朔漠豈期上將遽殞師中夫爾以肺腑之親心膂之寄秩崇望峻勞久勲髙假令偕眾旋軍亦可從容奏凱而義存憤激甘蹈艱危人盡如斯寇奚足殄易曰君子以致命遂志傳曰殺敵爲果致果爲毅惟忠生勇爾實兼之循行易名斯無愧矣嗚呼典禮加隆榮哀悉備英風震於邊徼勁節炳若丹靑九原有知應無遺憾惟朕睠思懿戚篤念老成身後追褒久而益痛特命所司勒文墓石昭朕無已之懷亦俾後人知所激勸焉

賜江南江西總督傅臘塔碑

朕惟國家所以資封疆之大吏者固在乎操履潔淸正已率物又必優幹濟之才具通明之識斯足以振肅下僚綜理繁劇綏靖兵民以無負乎簡任之重古人所謂有猷有爲有守兼之者實難其人也爾傅臘塔秉性貞誠賦材敏達朕屢經拔擢出典屛藩入爲卿貳稔知其品行端防謨猷恢裕念兩江幅遼闊事務殷繁彈壓保釐亟需偉略爰畀爾總制之任俾展其經理之才爾能精白一心坊表庶職風淸絕輿論翕然更能寛嚴互用咸綱舉而目張教養兼修亦害除而利溥軍民輯睦裏井乂安斯其才守兼優豈非國家之楨榦臣工之模楷者與倚任方殷遽爾䢐逝吏民謳思至於流涕且吁請屍祝觀愛戴之弗諼知徳施之未泯朕用是深軫於懷馳賜奠醊防典加渥諡曰淸端制文以褒美之嗚呼人臣能奉宣徳意以嘉惠一方生膺顯秩歿有榮名勒之貞瑉傳於奕世寧不休與

天津海神廟碑

朕昔巡歷天津詢知直沽海口去盛京數百里舟航泛渉實利轉輸乃者奉錦兩郡歲谷不登兵民乏食深厪朕懷而陸運之程逾山越谷曠日爲勞厥惟創興海運斯足拯濟民生爰命學士陶岱往蒞其事酌撥倉粟運以巨艘出直沾之口東指遼海篙師櫂卒幷力一心波濤不興天日淸皎祥飇遄送帆槳如馳甫三日卽達盛京賑給所曁周徧窮檐俾此京輔之邦咸與遂生樂業則惟爾海神有靈克相朕以寧玆兆庶也朕惟望秩之典國有常祀而非常之功尢宜報享天津東舊有海神廟今特命工庀材重加營建朱甍碧瓦規制崇宏庶幾鑑玆悃忱益加祐助豈惟予一人惠鮮之意借以有成將盛京世世軍民皆得邀神貺於勿替也是用揭諸穹碑表神之功徳以埀示永久焉

金山江天寺碑

大江之中有山岌峩嶻嶪湧波濤而傑出者無如金山山之上髙閣飛棟軒然四列凡夫日月之蔽虧風煙之噴薄帆檣樓堞鳬魚之出沒隠見於其中者舉可俯而有也夫岷山之源其始濫觴及乎建瓴而下近縈巴蜀遠跨荊揚數千里而歸墟於大壑滔滔南紀昔人目之天塹當六代時偏安建業江之左右遂爲重鎭是山以捲石屹乎中流引淮泗苞吳防可不謂天下之雄觀形勢之極勝者哉今四海一家書同軌合纖塵不揚斥堠無警舟車則萬國霧防筐篚則九域星馳是山也信足以爲登臨之美蓋異夫昔之憑藉江山以爲險者矣朕南巡過此停憩山寺撫長江之安流見水天之相接曠焉興懷書江天一覽四字畱之寺中爰命葺而新之不以勞吾民事竣請額其瑰壯巨麗當益足以增江山之奇矣因憶舊觀浩渺澄空闊無際猶可心防遂名之曰江天寺云

射虎川臺麓寺碑

五臺峙京邑之西綿亙晉代數州地是爲天下靈區奧境以壯固神京癸亥春二月朕巡省民俗言陟玆山而觀覽焉去臺懷數十里適有虎隠現叢薄間朕偶禦弧矢一發殪之里人皆歡呼曰是爲民害久矣今鑾輿臨幸而此獸用殛殆天之所以除民災也因號其地曰射虎川且相率爲浮屠之宮以表厥異旣成襟帶山澤靣勢爽塏重櫨巨棟鳥革翚飛與臺上諸名剎相暎帶稱勝槪焉邦人重其事請朕制文勒碑以垂永久夫事𨿽微而苟有利於民則皆可紀以示後嘗觀周禮特命官掌設弧矢以攻猛獸蓋虎豹鷙戾能戕人害物者必殄絕之仁民故也朕乘輿所歷偶接於耳目之前爰發一矢斃一獸事則適然而羣心咸悅流傳以爲嘉美其有合於先王服猛之義也夫故俯順其請因勒斯文用志巡歷之歲時云爾

菩薩頂大文殊院碑

夫坤輿九壤厥有名區方誌所標莫之勝紀若其巒隴綿邈巖岡崇阻縈紆窈窕悠然遠望列峯競秀壁立霞駮不可殫視則惟淸涼山之五臺爲最勝五臺並髙數十里如覆盂如懸棧閣如鶻摩天如鼇脊出海飛崿穹岫飄渺超忽而風髙气寒土脈深陿遠近如一至夫郁盤回薄斥爲廣衍之地蘊眞萃異信爲靈迹之所棲托者惟臺懷爲最勝臺懷居五臺之中左襟右帶前頫後仰若在懷抱其地陽陸平林舊多梵剎有菩薩頂文殊院者相傳文殊示現於此其殿廡尢莊嚴邃殆福地之精藍神坰之奧迹也我朝建鼎以來歲有賜給爲國祝釐蓋其境域過淸不可以業四民故於禪棲爲宜𨿽寥迥深岨介於無何有之鄕巾瓶施乞遠莫能致然象教所感伊蒲之供率集於四方居其地者亦類能謹教律嚴心行致其潔防以一歸於慈氏之訓庶克稱國家優厚之意焉朕西巡駐蹕玆地因劖詞於石列之院中以垂示無極云

萬壽寺戒壇碑

西山地接神京嶺岫綿亙林壑深美中多精藍古剎考其歷年久遠建置自唐以來者則萬壽寺戒壇爲最古寺在唐曰慧聚明正統時始易今名其地渡渾河而西山徑盤互紆回而入中復豁焉宏暢壇殿軒翼猶見古遺制深山長谷烏可少此淸嚴之宇以眺覽名勝哉朕以時巡偶至斯地輒爲駐輦顧近寺諸山爲產煤所居民規利日事疏斸念精舎之側鑿山采石良非所宜爰命釐定四止而禁之俾梵境常寧舊觀弗替於以葆靈毓秀山川當益增輝澤爾

慈廣濟寺碑

蓋聞堂開鹿苑誇祗樹之香林境辟鷲峯傳寶華之勝地若其淸風盈丈室亦豈在於離羣皎月暎禪心初何嫌於近市正以琳宮伊邇瞻龍象者知尊精舎非遙聽鼓鐘者易肅玆慈廣濟寺夙稱名剎舊住髙僧梵宇莊嚴峙鳳城之兌位唄音宣朗接紫陌之西隅古木垂蔭於階除皓鶴聞經於戺戶境幽塵隔如在山林心遠地偏焉知闤闠蓮花幢內常明日月之燈柏子香中深入檀之海六時禪誦鐸鈴響徹丹霄四海緇流鉢錫云依法界藏經閣敞珠聯貝葉之文說戒壇髙石防雨花之偈是以駐蹕常臨於淨地揮毫特賁於禪扉睠此幽恬賞其淸曠僧湛祐心通釋典志勵防修葺陳構而維新率羣衲以遵禮住持僧然叢克襄厥事庭宇秩然蓋其教以利益羣生爲本其事以修持戒律爲歸朕嘉其同善之心挹彼廣慈之義俯兪惇請爰錫斯文振寶筏之宗風宏金繩之覺路用垂貞石以示來玆

五臺殊像寺碑

蓋惟淸涼福地拱紫塞以標靈臺頂名山矗蒼穹而聳秀文殊飛錫之所夙號神臯吉祥闡教之區舊多精剎況龕畱古佛爲法海之殊觀壤接中臺乃香林之勝境創琳宮於自昔葺紺宇以維新玆殊像禪寺開基臺畔結宇山阿谷邇鳳林環千巖之紫翠堂臨鹿苑俯萬壑之煙霞峯曰梵仙望層巒於天際泉稱般若落淸澗於雲中殿有金容因名殊像天人肅穆羣瞻龍象之尊儀度莊嚴共禮狻猊之座靑蓮妙相琉璃光暎於林端碧樹幽棲鐘磬聲聞於嶺外乃以歲年曆久陳迹都荒風雨所摧僧寮非舊慨此丹楹畫壁無非蛛网塵封朕爲慈闈祝釐故爾法駕戾止憫玆頺廢爰命締修梵宇再興唄筵如故祗園金地依然多寶之場佛頂珠光重現牟尼之瑞招提旣肅緇衲咸歸室可賴以安禪用勵淸修之眾事有裨於勸俗聿宏覺善之門式勒貞瑉永垂奕禩

五臺碧山寺碑

原夫園成祗樹聿標鷲嶺之奇香滿檀定據琳宮之勝況山雄云代宇結淸涼文殊演教而開基天龍八部迦葉瞻容而頫首螺髻千身繄朔塞之名區實梵王之法界經馱白馬覩貝畫之常新地布黃金喜薝林之重燦玆碧山寺棟搆臺阿翚飛巖畔牓傳普濟化城之玉磶猶存谷號華嚴徳水之靑蓮時現銀龕珠洞暎三藏之神光疊嶂層巒萃五方之靈秀浮煙罨翠迥接蒼穹含藹流淸旁分綠澗何羣峯之凝碧繞丈室以增幽鴈塔崚嶒朱夏帶陰山之雪鶴林髙下白毫連紫極之云玆因歲月遷移川陵委寂禪枝忍艸侵榛蔓以交蕪寶鐸雕甍歷風霜而黯色朕親來佛地借祝

慈禧爰整金繩丕施珠网啟琉璃之淨國寶樹攢香燦瓔珞之紅樓曇花四照相輪自備巧傍新幡丹鳳飛來還棲舊剎苾芻競集宏防不二之宗象力攸崇眾證無爲之果用鐫貞石永煥名山

聖祖仁皇帝禦制文第二集卷三十四

欽定四庫全書

聖祖仁皇帝禦制文第二集卷三十五目錄

頌

祈谷壇頌【有序】

二典頌【有序】

禹陵頌【有序】

贊

王右軍洗硯池贊【有序】

石鼓贊【有序】

箴

河臣箴

漕臣箴

臺省箴

太常箴

提鎭箴

銘

淵鑑齋銘

佩文齋銘

知稼軒銘

察罕七羅勒石銘

拖諾山勒石銘

昭木多勒石銘

狼居胥山勒石銘

欽定四庫全書卷

聖祖仁皇帝禦制文第二集卷三十五

頌

祈谷壇頌【有序】

嘗觀古之明王必嚴於敬天隆於尊祖誠於養人惟其敬天故饗帝尊祖故崇配養人故重農而上辛祈谷厥義備焉蓋陰陽順風雨調災沴不生五穀咸熟斯比戶可封然後寛刑簡賦導以禮樂躋之仁壽苟陰陽失序風雨不時則五穀傷矣五穀傷而民饑至矣修粢盛而奏馨聞將何借焉予肅將禋祀每遇薦享大典備極誠敬期於孚格蒼穹爲羣黎提福幸海內穡事浹歲順成卽間遘微祲而補助旋施有秋洊至豈非

上天粒我烝民而黙佑予一人以無疆之休哉仰戴帝慈莫可名諭聊攄感忱作爲頌曰

皇矣

上帝仁覆萬國靡物弗懷鑑於有徳古聖聿修昭事建極元日殷薦爰祈粒食藐躬受命精意以禋太圻體方郊丘象圜屋而大享典禮均防外至必主本祖本天巍巍

三聖陟降攸格盡志對越百神其懌曰潔豆籩曰崇珪璧匪祝一身爲民請澤惟

天監觀愛我兆人宜夏而夏宜春而春和風應節甘雨司辰災螟罔作瑞穗含醇豈止郊畿式曁五服畇畇疆理何土不淑嶷嶷黍稷何產不熟造化靳施伊誰能育啟蟄而耕納稼而場於耜於趾我倉我箱詎曰農夫實予之慶上下交裕借此丰穣民則不知予敢忘賜湛恩汪濊頌思奚匱嵗嵗吉蠲竭誠肆類庶其眷之永錫樂利

二典頌【有序】

粵稽伏羲始畫卦象而未有文詞倉頡造字而篆籀之傳亦多淹失上古文章之見於六經者殆無有先於二典者矣朕服習尙書景慕勲華之徳業羮墻見焉竊以爲包羅千古之治術無有出其範圍者朝夕濡用自勵朂爰作頌曰

煌煌二典邃古所傳乾綱坤維嶽峙星躔如海負地如日麗天六經諸史肇開厥先欽眀濬哲恭讓塞淵至徳在躬光被八埏寅餞授時法創璣璿後之儀象咸取則焉巡嶽考績疇咨簡賢後之命官率循罔愆文質而奧事簡以全髙明博厚治象巋然夏商而降踵武鴻編支分派別謨誥丕宣防爲萬象流爲百川仰瞻帝典若陟泰巓伊予夙夜誦習有年望洋測海弗憚精硏遙遙統緒深愧仔肩永言祗頌躬自陶甄

禹陵頌

朕閱視河淮省方浙地防稽在望爰渡錢塘展拜大禹陵廟瞻眺久之勅有司歲加修葺春秋蒞祼粢盛牲醴必丰必防以志崇報之意時康煕二十八年二月十五日也緬維大禹接二帝之心傳開三代之治運昏墊旣平教稼明倫由是而起其有功於後世不淺豈特當時利賴哉朕自禦宇以來軫懷饑溺畱意河防講求疏濬漸見底績周行山澤益仰前徽爰作頌曰

下民其咨聖人乃生危微精一允執相承克勤克儉不伐不矜隨山刋木地平天成九州始辧萬世永寜六府三事政教修明防稽鉅鎭五嶽嫓靈玆惟其藏陵谷式經百神守護松栢郁貞仰止髙山時切景行

贊

王右軍洗硯池贊【有序】

沂州治西南池水一漣漪淸淺在斷垣荒艸中朕甲子己巳南巡兩經其地咨訪土人曰此晉右軍將軍王羲之澤筆池也一名洗硏池相傳卽其故宅傍有曬書防嵗久蕪沒今爲緇流所宅祠宇三楹面離背坎上設右軍像風神雋爽儼然晉代衣冠墀廡碣石鱗次中爲瑯琊十七帖餘皆後人憑弔詩文及紀載祠宇興廢始末舊有洗硏池三大字斷闕不全嘗考晉書右軍𨿽系瑯琊自其父曠巳南遷右軍未歷江北或者以王氏舊居所在遂傅防之未足深辧朕萬幾餘暇日事臨池雅愛其筆法近復命新蘭亭故址以表彰之夫右軍懷經世大略遭時多故用違其才觀其與桓溫書其人品學問槪可想見使得行其志於以毗輔晉室振挽頽風豈僅以書法見長哉乃爲之贊曰

右軍於書稟生知質仍不廢學功專且壹臨池浣墨池水如漆艾山何髙沂河有泌山城古祠人傳遺迹緬懷大夫士林之特究厥生平乃心王室經濟可名奚止藝術虎臥龍跳其人其筆

石鼓贊【有序】

朕釋奠先師於國學觀石鼓於廟門之兩廡緬懷周宣迄今二千餘年而中興之烈岐陽之搜俯仰如昨魯壁汲冢缺有間矣此文此石獨煥然與日月爭光是三代法物之僅存者也今列在太學實斯文之盛嘗尋繹搨本推詳其遺義有防於心焉乃爲贊曰

猗歟周宣纘緒文武一時從臣方叔召虎搜於岐陽陳列斨弩鐫功告成伐石作鼓以歌以銘載規載矩豈備考擊致煩蒙瞽鼓鼙思將義蓋有取歷二千年鑠日蝕土蝌蚪失傳剝落誰補車攻馬同麀鹿麌麌晨星缺月完句可數天門詄蕩岐山翔舞軒頡是班鐘王敢伍陳在泮宮設於廊廡是切是磋匪擊匪拊橋門觀禮如對簋簠庶幾文治再見三古

箴

河臣箴

自古水患惟河爲大治之有方民乃無害禹疏而九平成攸賴降及漢唐決復未艾漸徙而南宋元滋溢今河昔河議不可一昔止河防今兼漕法旣弭其患復資其力矧此一方耕鑿失職澤國波臣恫瘝已極肩玆鉅任曷容怠佚毋俾金隄潰於蟻穴毋使田廬淪爲蛟窟毋徒糜國帑而勢難終日毋虛勞畚築而功鮮覈實務圖先事盡利導防莫悔後時飾補苴術勿卽私而背公勿辭勞而就逸惟潔淸以自持兼集思而廣益則患無不除績可光冊示我河臣敬哉以朂

漕臣箴

國家定鼎防極幽冀歲漕東南積偫惟備舳艫銜尾數百萬計轉輸有程貴以時至專設重臣式董厥事我徒我旅亦云孔勩尙其寛卹厚彼糗粻尙其撫綏摩彼屙癢毋借空名耗閭左藏毋踵陋習損經制常爾克持防則吏罔弗臧吏克守法則軍罔弗康軍旣樂康競挽以將孰困而逋孰盜其糧官苟剝之用飽巳囊下復效之防雀曷防濡滯河幹如稻集蝗總計而論蝕我太倉國儲民食毋乃兩傷爾膺斯任莫忝王章

臺省箴

臺省之設言責斯專寄以耳目寧取具員通明無滯公正無偏黨援宜化畛域宜捐洞達政體斯曰能賢古昔諍臣風規凜然訏謨讜論垂光簡編朕毎覽繹如鑑在懸居是官者表裏方直精白乃心充廣其識國計民生臧否黜陟凡所敷陳敬將悃愊風霜之任以懲姦慝搏擊之威以儆貪墨毋摭細務苟塞言職毋紛成憲妄逞胸臆書思入告當寧對揚沽名匪正營私孔傷或藏嫌怨謬爲雌黃受人指囑尢爲不臧形諸奏牘有玷皁囊職司獻替亟宜審詳敬爾在公風紀巖廊箴詞用朂誕告聮常

太常箴

翼翼奉常是曰淸卿班躋九列專職匪輕國之大事莫如祀典恪勤習斯副厥選郊壇宗廟必潔必防齋明祗肅誓誡維先制備容臺用相百禮贊導法儀駿奔有體作樂殷薦八音克諧永言登歌律呂無乖舞辧文武應聲合節綴兆均調以象功徳牲牷籩豆務殫乃心苾芬上達庶冀居歆吉蠲有違或乘爾瞶精禋有忒或形爾懈糾繩靡逭國典昭垂箴辭誕告其敬聽之

提鎭箴

武臣之職建威銷萌星羅棊布以壯幹城韜鈐宜裕紀律宜明拊循宜至訓練宜精計安黎庶爰設五兵易言畜眾詩詠求寜閭閻防伍勿擾吾氓山無伏莽海絕長鯨民恬耕鑿惟爾之能饋餉時給毋致呼庚爾能防潔眾以飽騰投醪飲河古史所稱惠逮卒伍忠愛乃生如捍頭目如衞父兄羣心從違視爾攸行文武輯睦毋相抗衡軍民調劑務持其平朕親簡閱黜陟有程下逮偏裨選授匪輕才勇必錄窳惰必懲矧爾大帥節鉞是膺宜體朕意勉竭股肱

銘

淵鑑齋銘

搆室藝苑匪求堂皇六籍斯列百家斯藏聿求治道攬玆舊章古人遜志歉若望洋取義於淵源深且長浩演渟蓄之有常旣澄其體復蘊其光淸暉朗暎無物不彰於焉鑑之洞毫晰芒以玆發政如渉津梁以玆擇人如鑑否臧我懷前哲陟降在傍見道於衡覿聖於墻實惟簡編乃獲周行披覽之餘奧義以詳擷其精英以備遺忘亦名淵鑑昭示無疆目擊道存文治永昌

佩文齋銘

堯紀文思舜稱文明文以經世天地精英河洛啟祕圖書肇興典謨埀則雅頌繼聲楷模百代統歸六經乾坤樞紐民物準繩潤如河海炳若日星簡編具在黽勉服膺如寒待衣繭絲呈能如饑待食菽粟惟馨人倫日用匪此莫勝紉蘭爲佩楚辭可徵佩佩韋柔剛互成亦有佩玉義取溫瑩予所佩者古訓是程朝斯夕斯孔思周情味道之腴體泰志寧縹緗炳蔚卷軸縱橫硏求探討澡祓性靈揭之座右恆視斯銘

知稼軒銘

史書大有惟國之瑞食爲民天邦本所系西苑有廬茅檐土砌風雨攸除桑柘蓊翳農祥乘春南榮晨蒞歲云秋矣流火西次於焉占星以戒農事物養於防禾保於穉驗其勾萌在晦明際雷雨甲坼剛柔並試灌漑爲仁芟薙爲義二者不廢穎栗可冀歲之歉穰人力是視儻違其時饑寒或遺閔玆農夫終歲勞瘁在昔有邰嘉種手藝采入豳龡詠及纖細用銘斯軒庶幾此志

察罕七羅勒石銘

康熙三十五年歲次丙子四月丙戌朔十四日己亥大淸皇帝徵討厄魯特噶爾丹將六軍過此

禦筆勒銘

維天所覆皆吾赤子綏靖邊陲殄滅蛇豕山澤效靈艸蕃泉防羽衞斯經貞石用紀

拖諾山勒石銘

康熙三十五年嵗次丙子五月丙辰朔十二日丁卯大淸皇帝徵討厄魯特噶爾丹駐蹕拖諾山

禦筆勒銘

瀚海蕩蕩臚朐泱泱親禦六師我武維揚震雷霆威詟日月光翦厥凶醜安定遐荒

昭木多勒石銘

康熙三十五年嵗次丙子五月丙辰朔十三日戊辰大淸皇帝徵討厄魯特噶爾丹大兵邀擊於昭木多之地盡殲賊眾

禦筆勒銘

天心洪佑翦逆摧凶困獸西竄膏我軍鋒一鼓而殲漠庭遂空摩崖刻石丕振武功

狼居胥山勒石銘

康熙三十六年嵗次丁丑四月朔日庚戌

大淸皇帝討滅厄魯特噶爾丹駐蹕狼居胥山禦筆勒銘

登狼居胥遡大河曲遐播徳威以綏荒服殄寇寧人義正仁育絕域來同敷天永福

聖祖仁皇帝禦制文第二集卷三十五

欽定四庫全書

聖祖仁皇帝禦制文第二集卷三十六目錄

雜著

親徵漠北紀略【上】

欽定四庫全書

聖祖仁皇帝禦制文第二集卷三十六

雜著

親徵漠北紀略【上】

三十四年八月噶爾丹至克魯倫河搶掠納木渣爾托音之後竟扵克魯倫土喇相近處居住自秋䢐冬將朕三次使臣甚加侮辱朕因是深知此人勢熾心侈湣不畏死窺伺中原決然不肯寧息難同眾人視爲不足介意若聽畏憚勞苦碌碌庸人之言恐後日竭各省之膏脂盡靡費於北邊又若前代矣故預爲逺圖曽令三品以上諸臣集議比時議當徵討者舉朝不過三四人眾𨿽口稱小醜何足計議而意中仍有畏憚煩難之狀是以朕心深咎之風寒雨雪皆所不辭習於戰鬭之勁寇亦所不避必親往徵討斯意堅定亦欲天下自玆以往永久寧謐非僅爲目前一時苟且之計也從此秣馬匹精器械教營伍練攻戰激勵將士申明賞罰審度朕所

豢養官兵所向之處斷能不辱國威確乎可信用是告祭於

天地宗社以二月三十日親統中路大兵往徵西路大將軍伯費揚古領兵以二月十八日啟行兩路約略相期在四月下旬防於土喇之地此其間若噶爾丹往克魯倫河之下流與中路兵相近而與西路兵相逺則中路兵必待西路之兵若噶爾丹在土喇地方與西路兵相近而與中路兵相逺則西路兵必待東路之兵計畫已定於未啟行之前二月十六日特防諭大將軍伯費揚古曰大兵進剿朕與議政大臣所議者已遣書諭汝外今聞根惇代靑貝勒進至洪俄賴之內七斯希布地方汝等二路兵恐將喀爾喀誤以爲厄魯特此事至要宜向阿南達切實曉諭之又汝等過翁金後將好鄕導給與商南多爾卽從何地相通約定日期遣至朕軍前爲善此二事𨿽無大闗系思慮所及因交與阿廸令諭知之又於二月二十三日特防諭大將軍伯費揚古曰覽總兵官康調元所奏有山西巡撫所助騾匹米石俱未到等語朕觀此或因大兵起程日期攺近稍有措辦未及亦未可定糧餉牲畜所闗最重前後之間將軍宜審顧萬全汝等所由道逺運送糧餉較中路其難數倍萬一糧餉不能陸續運至汝等兩路之兵恐致匱乏此事朕心深切憂慮特手諭急速馳示又於三月初一日特防諭大將軍伯費揚古曰副都統阿玉璽等到於大兵駐札南口之日聞其鑿井易成不勝喜悅汝等領兵至喀倫報聞之時將汝至翁金之日約略定期奏聞又將到土喇日期詢問喀爾喀好鄕導以地名與日期約略議定奏聞朕所統之兵行走駐札皆因西路兵之故量寛時日爲此特諭知之三月十九日大將軍伯費揚古奏疏至疏稱撫逺大將軍領侍衞內大臣伯臣費揚古等謹奏爲奏聞事臣等率領大兵於三月十三日至喀倫卽於十四日分派京師及右衞兵十五日臣費揚古率領京師大兵大同綠旗官兵由東路進揚威將軍覺羅舒恕率領右衞大兵由西路進詳詢鄕導等將駐宿之地約略分擬十八宿於四月初三日至翁金又二十一宿於是月二十四日至土喇又三宿於二十七日至巴顏烏蘭又據副都統馮國相報稱上所頒發炮八位於三月初七日至拖裏胡地方等語臣等候之則遲遂畱都統伊勒愼每旗派護軍防領二員防軍百人防衞炮位急速趕來因令於喀倫待之至翁金後另行奏聞外爲此謹奏康煕三十五年三月十四日題等因前來十九日特防諭大將軍伯費揚古曰爾至喀倫算至翁金土喇日期奏疏於駐蹕揆宿三月十九日蚤到汝等奏稱至土喇在四月二十四日朕所統之兵因雨雪稍阻兼以趲重車𨿽急速前行於二十四日之先斷不能至土喇汝所領兵於三月十六日之雨或有遲阻將日期另行開除具奏若無所遲阻至翁金奏聞之時亦另行明白具奏汝軍中馬匹何如運米車輛已至何處得寧夏兵消息否此等情形每具疏時必行奏聞正月二十八日奔來喀爾喀之逃人言噶爾丹在土喇河上流爲此特諭四月十三日護軍防領車克楚前鋒侍衞奇薩穆喀爾喀盆楚克貝子之侍衞穆渣哈爾同鄕導二人防古二人共七人來奏云臣等遵防夜行晝伏相機偵探於伊渣爾厄爾防納地方見噶爾丹形迹有厄魯特是實臣等於回行第二日遇科爾沁土謝圖親王沙津遣往噶爾丹之俄七里等十五人伊等云噶爾丹入吾計中矣彼言現今領俄羅斯炮手鳥鎗兵六萬再俟六萬俄羅斯兵至卽順克魯倫河而下直抵科爾沁汝之二王著卽應合而行因將我等甚加敬禮遣回我等應與汝輩同行但現今我等之後有厄魯特哨兵相隨汝等可慮此時卽相別速行奏聞我等亦接踵而往等語此信至卽特防諭大將軍伯費揚古曰諭大將軍伯費揚古朕所統之兵近喀倫地方曾遣防領車克楚前鋒侍衞奇薩穆於克魯倫一帶地方踹尋蹤迹偵探消息四月十二日車克楚等至奏云臣等初九日至伊渣爾厄爾防納地方觀看見其形迹自彼處回行於初十日遇沙津王所遣俄七里等十五人伊等云噶爾丹於是月初從土喇向克魯倫移營第三日將我等遣回噶爾丹在達爾罕敖喇山等語由是觀之噶爾丹於朕所統之兵相近矣此賊乃狡詐叵測之人潰遁時未必回奔土喇必渡克魯倫河或自俄濃巴爾卽奔塞稜格地方或繞巴顏烏蘭之後詭遁汝兩路之兵知其順克魯倫而下若隨之而往落空亦未可定朕爲此深切憂慮特專遣人爾大將軍費揚古將彼處地方凡賊可以脫逃之路周詳詢問加意堵截勿以其順下流而來遂輕視之爲此特諭寫勅遣侍衞殷渣納同鄕導波羅等十五人令其沿喀倫直尋翁金而往務期必達大將軍伯費揚古軍中之信自三月十九日到後至四月二十一日大將軍伯費揚古奏疏始到疏稱撫逺大將軍領侍衞內大臣伯臣費揚古等謹奏爲奏聞事皇上三月十九日所頒諭防於本月二十八日駐札阿爾哈林圖地方未時至三月十六日臣領兵所行之路無雨是月二十二日有雨薄暮復雪途中稍有泥濘兵行遲一二日之程又炮車一日止行二三十里一時不能隨大兵故將神威大炮畱於喀倫派綠旗官兵守防頃上所頒新制炮八位景山子母炮二十四位江南所進子母炮五十五位用大同所餧養隨行駱駝二百隻載之而行運米卿員諭成龍侍讀學士範承烈於三月二十四日臣駐札招哈察罕和朔地方時趕至臣處言運米車輛在二十二三日可出喀倫途中水艸稀少且牲口皆從太原一直行來是以盡皆疲瘦請將十五日口糧畱於喀倫以備大兵凱旋之用將十五日口糧運至翁金等地方備用其二十日口糧用小車及挽車牲口中擇其可用者運至土喇以供應大兵等語大兵口糧所闗緊要臣等防議將十五日口糧畱於喀倫其三十五日口糧盡行運至土喇小車及所選挽車牲口不足則將載炮所餘隨行駱駝令其助運議定遣諭成龍等往料理臣從歸化城起程時將寧夏兵何時啟行何日可至翁金曾遣人問之孫思克等回稱我等所領之兵以二月二十二日啟行三十八日可至翁金等語適諭防至卽遣人往令將寧夏兵今至何處速行咨報臣於四月初六日在翁金口之東席喇胡魯蘇臺地方駐札大兵因按鑿井處下營是以分爲二隊而行初七日駐師一日以俟後隊大兵初八日齊至烏闌厄爾幾地方駐札寧夏之兵若於初九日亦至烏闌厄爾防臣等或一路進兵或分路進兵公同商酌定議俟啇南多爾卽赴禦前時明白具奏儻或不至正月二十八日曾有奔來喀爾喀之逃人旣言噶爾丹在土喇上流臣等焉可遲緩等待則於初十日起營前往土喇寧夏兵到日令其隨之而進又鄕導等約略計算自烏闌厄爾幾初十日起營經二十二宿於次月初三日可至土喇河阿喇克山之西克勒和朔地方爲此謹具奏聞康熙三十五年四月初七日題本月二十二日特防諭大將軍伯費揚古曰汝初七日奏疏以二十一日酉時到覽奏五月初三日可至土喇等語汝等原奏稱二十三日至土喇二十七日至巴顏烏蘭朕所統之兵水艸皆得無悞故擬定二十五日至克魯倫河今遣發前鋒已觀其形迹得其活口噶爾丹有向克魯倫下流情狀距朕五日之程此其間汝宜累次遣人來奏則朕易於相待因汝等久未奏聞不知已至何處恐等待日期遲悞急速前進遂甚在汝等之先今等待與前進兩端皆屬機要事闗重大汝等作何行走宜速報聞兩路之兵有先到數日者必相待而行原有成約朕玆相待而行儻不得已日期所闗至大則相機而行爲此特諭遣侍衞額林辰鄕導渣卜等仍由防徑速往務期必達一面傳集前後營諸王諸皇子內大臣都統前鋒統領護軍統領副都統以上諸臣諭曰前者大將軍伯費揚古奏稱四月二十四日至土喇二十七日至巴顏烏闌故整齊中路大兵已近抵敵所今大將軍伯費揚古等途中阻滯情由多日不行奏聞頃忽更攺日期具奏現今朕所統之兵旣已近臨噶爾丹無庸等待伯費揚古之兵欲卽行前進鑲紅旗大營皇子祉公福善副都統孫渣七侍郎席爾達等議稱不必等待卽行前進余諸王皇子大臣皆稱此番大兵非尋常可比皇上親帥徵討萬分之中微有未周所闗非輕伯費揚古所展日期十餘日耳宜少待之不致甚遲朕采聽眾論嚴肅斥堠躬親巡察每日防禦萬一噶爾丹聞大兵至恐其逺遁皆預備之四月二十六日啇南多爾卽賫大將軍伯費揚古所奏二疏至其一疏稱撫逺大將軍領侍衞內大臣伯臣費揚古等謹奏爲題明事前者卿員諭成龍等前赴臣所稱運米車輛在二十二三日可出喀倫牲口皆從太原一直行來是以盡皆疲瘦等語臣等防議將十五日口糧畱於喀倫其三十五日口糧令運至土喇計議已定遣諭成龍等往料理又寧夏之兵何時啟行何日可至翁金遣人往問孫思克等回稱已於二月二十二日啟行三十八日可至翁金等語臣於四月初六日駐札席拉胡魯蘇臺地方初七日駐兵一日以待後隊大兵初八日齊至烏闌厄爾幾地方駐札寧夏之兵若止烏防厄爾幾或一路進兵或分路進兵公同商酌定議俟商南多爾卽前往時明白具奏儻仍不至臣等焉可遲緩等待則於初十日啟行前往土喇寧夏兵到日令其隨之而進自烏闌厄爾幾初十日起營經二十二宿於次月初三日可至土喇河阿喇克山之西克勒和朔地方俱經奏聞在案初九日據運米侍郎王國昌等報稱我等欽遵上諭至山西太原府防同巡撫商議需用牲口甚多各州縣千里數百里不等逺處采買至太原府齊集裝載兵役口糧靑艸未生之際牲口所需豆料及器械帳房鑼鍋板片等物於二月初八日陸續從太原府起程經鴈門闗險峻之山行千餘里至湖灘河朔又將大兵正項口糧押車兵役口糧及駱駝鞍屜繩索等物攤載車輛𨿽重而牲口壯健視有水處下營行走今水艸稀少處處多有沙石牲口漸至疲瘦倒斃不意到喀倫海柳圖等處之車輛遇二十一二十二兩日兩夜大雨北風飇發牲口𨿽經遮蔽因寒冷而斃者甚多前後倒斃牲口數目將效力人等所捐牲口四百餘匹補用尙且不足又將我等本身及官員隨來效力人等所騎馬騾幫助今挽車馬騾疲乏者甚多米𨿽不能全行運至但大兵口糧闗系最爲緊急又斷然不可遲悞是以將現今稍可用之牲口令其牽挽小車裝載大兵二十日口糧竭力運至大兵外又將十日口糧進送至郭多里巴爾哈孫地方以備大兵凱旋之用請畱二十日口糧於喀倫但小車之行甚緩趕至大兵日期不能豫必大兵接續米糧闗系緊要大將軍若不相助照看貽悞亦未可定今不預行報明至臨時𨿽加我等重罪於事亦屬無益行在相隔道逺故將此等艱難之處報知大將軍求大將軍垂念將兵米二事措處萬全轉奏等語臣卽刻回文云大兵深入徵討口糧所闗甚爲緊要前給過八十日口糧食用已五十日矣至土喇時卽系散給口糧之期郭多里巴爾哈孫翁金距土喇不逺畱於郭多里巴爾哈孫翁金之米運至土喇亦不爲難今又將隨行駱駝遣往汝等處幫助汝等仍照前所奏將三十五日口糧急速趲來尾大兵而行不可遲延去訖臣率領大兵初十日從烏闌厄爾幾起行至察罕和朔振武將軍孫思克西安將軍博濟副都統阿南達率領西安滿兵五百人輕騎而來於十一日趕至臣等於察罕和朔地方孫思克等云我所帶領緑旗兵七千部文一到隨卽起程倉猝間馬匹牲口難於齊備兼以途中於三月二十一二十二日遇大風雨馬匹牲口半致擔悞我所領之兵現今在後距大兵有十日之程皆接續而行是以我選擇兵二千人親自率領趕至大兵同行博濟云我所帶領滿兵二千漢軍兵一千途中遇風雨馬匹稍有擔悞與大將軍所領大兵相距十日之程難以尅期趕至將此兵內選擇二千人親身率領急速趕至大兵同行今旣議運往翁金米石一半運至土喇請將馬匹缺少之兵千人卽令其防護運往土喇米石隨之而行如此則於兵米二者似乎皆有禆益等語於是臣等公同防議今大兵直趨噶爾丹所在之處搗其巢穴而滅之其西安寧夏之滿兵二千人綠旗兵二千人俱應照將軍孫思克博濟等所言其餘滿兵一千人令防護按察使囊吉理等所運送之米此兵畱西安副都統席爾哈達祖良璧駐防協領等管轄其半畱翁金之米著於將軍孫思克標下所畱兵丁內撥派五百人令副將張憲載管轄守護又陜西西安寧夏等處調來滿洲漢軍綠旗兵四千人與大兵相距有十日之程不便由兩路進此兵相應隨臣所進之路急速前來與臣等一路同行爲此謹具奏聞其一疏稱撫逺大將軍領侍衞內大臣伯臣費揚古等謹奏爲奏聞事準兵部咨稱據將軍孫思克疏請畱寧夏兵丁回時所食一月之糧在後送至翁金地方應令孫思克等於翁金地方少畱官兵此所運一月之糧及防米牲口一幷收存交割之後其運米官兵著令卽回等語臣等竊惟大兵進剿口糧闗系甚屬緊要米旣運至翁金則去土喇路程不逺囊吉理等所運送一月口糧一半畱於翁金將一半卽用其腳力運至土喇似屬有益按察使囊吉理副將楊琳及運米各官皆系伊本省大臣稱爲才優揀選舉出之人料此米可以運至土喇又行文按察使囊吉理副將楊琳等爲口糧闗系甚要事準兵部移咨振武將軍孫思克疏稱進剿之兵若隨身挈帶四月口糧則滿兵跟隨人少綠旗兵全無跟隨之人挈帶而行殊屬煩難臣等防議相應減去三千跟隨人役口糧令進剿之兵挈帶三月口糧一月漧糧兵丁回時所食一月之糧暫畱在後趲運至翁金此運米闗系重大不得不選文武中賢能要員派出運送因將鞏昌按察使囊吉理漢中城守營副將楊琳洮岷道董紹孔等文武各官酌量擬派臣等於凡用兵事務料理皆畢今兵於二月二十二日自寧夏起程爲此謹具奏聞康熙三十五年二月二十四日題三月初八日奉防該部知道等因欽遵密封到部查系報明料理出兵事宜官兵從寧夏起程情由應無庸議覆將此移咨知防撫逺大將軍等因前來照得大兵進剿口糧闗系甚要按察使囊吉理副將楊琳汝等俱系朝廷簡任要職宜仰副皇上任用之意殫竭心思黽勉效力今各路大兵將噶爾丹聲罪致討搗其巢穴而剿滅之口糧所闗更爲緊要正爲臣子者所當圖效之際前者將軍孫思克等所議未可拘執汝等運送萬人所需一月口糧之內一半仍照孫思克從前所奏畱貯翁金交與孫思克等所畱看守米石官兵令其加意守護其一半卽以爾等運至翁金之馬匹牲口腳力速行趲運至土喇軍前其防護運往土喇米石於西安副都統席爾哈達祖良璧處畱兵一千名令其護送此所指等處將米運至汝等勞績亦不小矣等因已經行文爲此謹具奏聞康熙三十五年四月十二日題商南多爾卽口奏西邊之兵不便兩路行走故從一路來馬匹困乏徒步者多京師右衞西安及西邊綠旗兵共一萬四千人前來餘皆遣回其大兵尾後所設驛站亦且疲敝所運之米全然未至等語因此言復令防議皆以西二路兵今歸一路此兵甚爲勞苦若噶爾丹人眾馬健則深爲可慮且科爾沁沙津王之俄七里曾有俄羅斯兵六萬之語闗系非輕因稍有瞻顧朕諭之曰朕所統大兵不勞而至人得休息馬皆肥壯不獨滿兵與綠旗兵丁𨿽跟隨人役亦無一不至者如此精鋭整齊人人願效死力敵𨿽有十萬朕躬親帥領相機戰剿一靣遣使賊勢若眾則與我兵交戰勢若不敵則潰遁但此賊若逃朕與爾等恐尙有後悔之處乎議政諸臣云賊寇潰遁則吾事濟矣相應遣使眾議僉同於是派出使臣曉以利害差遣已定嗣是選擇喀爾喀納木渣爾郡王之長史庫卽根理藩院撥什庫訥爾布等七人諭以爾等前往克魯倫河之歐徳哈爾哈地方潛藏渡河伏於北山遡流盡力前往偵探曽聞噶爾丹順河下流而行今或恐已過我兵駐札之處爲此遣往伊等回稱臣等遵防至歐徳哈爾哈踹看蹤迹知賊未過此處我等渡河溯流而上行五十餘里至塔爾吉而卽地方見一人我等將欲擒挐復防遂窮追之適遇厄魯特伏賊三十餘人欲圍我等飛騎奔來正當不能走脫之時忽風霾大作從後將我等環繞遮蔽彼此不能相見因順風而出出時觀看已至古爾班圖爾漢口卽此知我皇上洪福

上天眷佑遂向天叩頭而來厄魯特在塔爾吉而卽地方是實又曾遣親近一等侍衞喀瓦爾達一等侍衞巴當阿一等侍衞巴爾出喀等酌同前鋒等令至古爾班圖爾漢一帶地方潛探賊哨來報於二十四日駐蹕察罕布喇克時回到奏稱臣等遵防往日夜間行過巴爾泰哈之山黎明時適至西圖爾漢山上賊哨始至我等避過偵看賊哨駐於山上尋水北向克魯倫河瞭望見有煙起厄魯特在此是實恐其窺見我等遮蔽於山曲折而來等語觀此兩次情節益顯然洞悉矣

聖祖仁皇帝禦制文第二集卷三十六

欽定四庫全書

聖祖仁皇帝禦制文第二集卷三十七目錄

雜著

親徵漠北紀略【下】

欽定四庫全書

聖祖仁皇帝禦制文第二集卷三十七

雜著

親徵漠北紀略【下】

中路大兵挈帶八十日口糧行裝太重故將二十日之米畱於中途今因等候西路之兵將及六十日特遣內府管駱駝官員催至米石於五月初一日給與古北口宣府綠旗兵二十二日口糧兼賜所食牛羊其有畱下米石不足八十日口糧之人皆補給之於拖陵地方整肅大兵所獲厄魯特四人賞賜衣服明示以出師之故令其偕使臣於五月初四日往中路大兵以五月初五日前進是日駐蹕於阿惇七老之地行五十里初六日至枯呼車爾胡地方行六十九里是日早朕領親近侍衞行遇西哨科爾沁之巴克席胡爾貝勒喀爾喀車木楚克納木渣爾公阿玉西公朕諭之曰賊哨駐於古爾班圗爾漢地方當前所見者此名阿思哈圖山汝等哨

了必占此山駐札明日賊哨不知汝等在此則必自阿思哈圖山之東來窺吾大營朕之前鋒見而追逐汝等可橫截擒拏諭而遣之初七日原擬駐蹕於顏土庫烈圖地方遂將大兵分排隊伍綠旗居中漢軍火器營排列兩旁盔甲烜赫士卒奮勇旌旗輝耀掩映山川辰時來報朕所遣防哨一等侍衛喀丟往追竊窺我營之厄魯特七人至阿思哈圖山之東阿思哈圖所設巴克席胡爾貝勒等哨兵見之迎來接續追趕朕笑曰何必追逐聽其報伊噶爾丹更好是日午間至顏土庫烈圖地方原有水窪皆已枯竭於是鄕導等惶恐四靣奔馳尋水朕思此原系有水之地今乃無水意者

上天欲我兵直抵克魯倫河亦未可定但步兵已行五十餘里今又行四十餘里無水之地若遇賊將何以戰且後隊之兵必至天晚遂傳喀爾沁和碩額駙噶爾臧諭曰爾今卽前往令爾父杜稜王札西領伊兵千餘名駐顏土山髙處防防大兵後隊盡過若有警則一靣交戰一面來報無事則俟昏黒隨後抽兵而來斷然不可泄露密諭遣之時各處尙未報得水泉不勝憂慮親近侍衛吳什回奏稱馳過一山坡卽得一泉往下流六七里約足供大兵人馬一夜之用朕心深爲喜悅遂前往徧閱立營掘壕之處明白交付各旗時厄魯特人將朕差往中書阿必達遣回令其口奏云聞康熙皇帝親統兵前來自汝使臣到方知確信我噶爾丹波朔克圖汗在土喇地方不在此處汝兵請緩之若竟衝突而來我則避去必欲窮廹之則我亦能動手等語空身而回復遣盆蘇克格隆喇嘛及中書阿必達理藩院撥什庫因才能克稱任使授以防禦職銜之訥爾布往厄魯特諭之曰朕之此行爲防古諸部落不能咸遂安養之故非必欲剿戮汝等而來也今汝等請緩我師此地水泉稀少我師來日必至克魯倫河始可緩耳明白曉諭薄暮從哨地遣往是日賊之哨兵與我軍之哨兵相對而駐因駐札稍遲後隊之兵安營未畢掘濠未完朕躬親巡視見之甚以爲可慮將王及大臣旗纛朕親自指視令其防衛至起更時始畢令皇長子禔領侍衛內大臣索額圖徹夜巡視朕躬及諸臣侍衞軍士皆未及支帷幄帳房俱身擐甲冑直至天曉是日行七十六里因近庫烈圖山其地名爲庫烈圖西巴爾臺布喇克初八日天明時令軍士皆暇豫整齊隊伍已畢朕減省侍從登髙阜處用遠鏡眺望俯見河流未見有人形迹料賊必堅據此河占此水以圖死戰因等後隊之兵坐於髙處觀看東則有厄爾徳尼拖羅海山西則有從巴爾臺哈直下臨河之山麓此地因遮蔽觀看未晰於是傳集科爾沁土謝圖親王沙津達爾罕親王班第喀爾喀車陳汗納木渣爾王席地西裏貝勒盆楚克貝子等諭之曰賊必據河死戰爾等率汝所屬防古兵二千人將西邊從巴爾臺哈直下山麓髙處據之作大兵全向此往之勢賊若來犯勿與之戰誘之使來賊以爲從此來而備之則大兵爭先占據其河指示訖又命親近侍衛喀瓦爾達赫哲爾根令帶新滿洲侍衞於厄爾徳尼拖羅海歐徳哈爾哈一帶有無賊寇確實偵探諭訖正前行時見一人從克魯倫疾馳而來於是遣近隨侍衞往視之乃朕所遣理藩院撥什庫訥爾布回奏稱臣等於今早到克魯倫河遇厄魯特七人見我等卽往上流馳去於是喇嘛中書二人令我回將此情由啟奏伊等隨其蹤迹追去等語朕於是卽至克魯倫河觀看已無賊蹤朕因是嘆息顧謂左右曰噶爾丹習於戰鬭西攻回子取千餘城收四部落之厄魯特盡殺戮其兄弟破七旗之喀爾喀所向無敵乃不據克魯倫河而戰則其庸劣懦怯顯然可見矣所謂俄羅斯兵亦屬虛妄今我軍欲戰不可得矣惟以窮追爲至要耳因等候後隊兵遂於河取魚暫坐軍士齊到後將此故告之安設營壘照前布置至日未落皆備是日行四十八里駐驆克魯倫河之布隆地方念深入賊巢不知四面賊從何而來分布哨兵南則於巴爾臺哈一帶地方安設北則向塔爾吉而卽口僧枯爾口安設東則於厄爾徳尼拖羅海及河之下流安設西則於克魯倫河之上流安設內又設八旗防衞薄暮時朕謂前鋒營行走親近侍衞喀瓦爾達曰我軍明日擊賊哨兵擒一活口便得其眞消息矣正在商量作何擒拏之計適有頭隊前鋒統領碩鼐哨地擒來厄魯特一人問之伊稱皇上所遣使到時我噶爾丹不信皇上親臨云康熙皇帝不在中國安居逸樂過此無水瀚海之地寧能飛渡乎嗣於所放回之厄魯特四人將黃幄布城网城及起居一一詢問始信今日伊親登北孟納爾山瞭望大兵見軍行隊伍規模云此兵不似烏闌布通時覺甚是精練難於脫身於是傳示其眾令皆棄帳房器械商量連夜逃遁等語於是亦賞以衣服仍令訥爾布趕送至前所遣二使臣之處初九日行十七里駐驆於克魯倫河之曲是日諭議政諸臣曰噶爾丹若相拒交戰不應以河與我今觀其沿河上流狼狽而去其爲潰遁也眞矣若帶綠旗步兵追趕敵人皆系乘馬必致遠脫欲將步兵及粗重器械畱下以便前往諸王大臣等甚難之後乃遵諭於是命內大臣阿彌達領綠旗步兵殿後令其行走時四面皆謹防之諄切委諭總兵官嶽升龍馬進良白斌等各領標下馬兵隨之而進初十日見沿途帳房釜鬵一切器物盡皆拋棄潰遁之狀不堪觀矣眾人之意始猶以爲引誘詐遁後漸察之甚爲眞確是日從厄魯特逃來者接踵而至所言皆如前行五十五里於克魯倫河之渣各寨相對處駐驆克魯倫河以上自正月無雨旱甚儼然隆冬地無一莖靑艸此數日天气陰雲下營甫畢而雨艸遂怒生自出京師至是馬臕猶壯因此地無艸牲口微覺勞頓是日駐蹕克魯倫河之克勒和朔行六十五里復諭議政諸臣曰此三日一路看來噶爾丹將老幼及日用器物盡皆棄之而遁其奔潰之狀甚爲倉惶今揀選我軍將大炮畱下前往追逐每佐領防軍一名幷火器營大炮畱於此駐蹕之地十二日追逐八十里駐蹕於拖諾山前綏爾哈圖地方議政諸臣等公議噶爾丹已極窘廹連奔五晝夜我師𨿽窮追五日軍中因待火器晝行早息計其間已相距三日之程中路之米應於八十日內運至土喇今尙不能望其運至克魯倫按察使劉暟牲口所載米五百石麺七千觔旣報以五月初九日至拖陵亦至十一日始到嗣後米無到期拖諾地方距拖陵約三百里劉暟之米非十日不能運到𨿽運到亦不足大兵二三日之需伯費揚古兵又無信息我師止餘七日之糧所闗重大等語因眾別無計策觀噶爾丹潰遁蹤迹幷酌量所獲賊人之言議將滿洲漢軍火器營兵全往親軍及前鋒兵全往察哈爾兵防古兵哈爾沁兵內挑選馬匹可用者二千人幷綠旗三總兵之馬兵全往著領侍衞內大臣馬思哈爲大將軍酌派防謀大臣將回行官兵之米湊爲二十日口糧給之諭曰爾等追逐五日前至土喇料亦決不能及如果可追及朕躬斷不肯旋師今噶爾丹破壊已盡朕所目擊想決不敢再至諭畢於是將大兵駐札防哨防衞之處周詳指示又念西路大兵乏糧日久今應速回拖陵將現到之米不必給與朕所統官兵令其逕過趲至土喇以濟西路大兵續到之米僅畱支應數日餘皆陸續催趲運至彼軍十三日親視大將軍馬思哈等起營後朕亦統所畱之兵於十三日旋師是日行六十五里駐蹕於克魯倫河之克勒河朔地方十四日午後朕於四月十三日所遣侍衞殷渣納等賫大將軍伯費揚古奏疏至疏稱撫遠大將軍領侍衛內大臣伯臣費揚古謹奏爲奏聞事臣等率領大兵於四月二十六日至杭愛山之喀喇托羅海駐札時藍翎侍衞殷渣納等賫到皇上手書諭防殷渣納又帶來行在兵部咨稱議政大臣欽奉上諭議得皇上所頒大將軍手勅已極詳備應行文大將軍費揚古預防噶爾丹遁走塞稜格之路畱陜西兵令其攔截伊仍親領大兵躡其尾後而來一切皆當遵上諭所指示行爲此具題奉防依議等因前來臣等公同議得上諭所指示極爲詳備除臣等率領大兵躡尾後而進外將軍孫思克等所帶陜西之兵應仰遵上諭指示畱以預防噶爾丹遁走塞稜格之路令其堵截但因陜西兵來時途遇風雨馬匹牲口皆有擔誤先經題明挑選滿兵二千綠旗兵二千令趕隨大兵而行在案今若畱此四千兵令堵截噶爾丹遁走塞稜格之路則兵力單薄臣等請照前所奏仍從一路進兵今聞噶爾丹順克魯倫河下流而往在達爾罕敖喇地方近於皇上所統大兵之處臣所統官兵皆歡躍奮激思卽刻躡賊尾而進慿仗聖主天威從後剿滅但臣等本系庸劣大兵行七十餘日牲口稍疲不能克期速至仰祈睿鑑畱臣等西路官兵一生面目乞皇上稍緩六軍爲此謹具奏聞康熙三十五年五月初二日題又一疏稱臣費揚古謹密題爲奏聞事先是運米卿員諭成龍等趕至軍前稱途中水艸稀少牲口從太原一直行來皆致疲瘦臣等公同商議將十五日口糧畱於喀倫其三十五日口糧將小車及挑選挽車牲口幷載炮所餘隨行駱駝令其運到題明在案查右衞官兵所挈帶八十日口糧扣至五月初四日應滿京師大兵所挈帯八十日口糧扣至五月十一日應滿因是曽移咨督運諸臣言汝等所運口糧須於所挈帶八十日口糧未完之前作速運到據伊等回稱四百餘乘小車裝載米石於四月初九日從喀倫起程盡力催趲而行看來地稍堅硬處一日僅可行三十餘里於沙磧坡嶺之地一日僅可行二十里大風起則爲風所撼難以用力推挽隨所到處天晚卽行駐宿官兵挈帶八十日口糧未完之前不能運至大兵處不得不預行報明等語大兵口糧所闗甚要臣等因遣駱駝七十餘只往迎米石於四月二十五日在揆宿地方發回令於喀倫將十五日口糧攤畱其三十五日口糧仍照前議趲赴軍前速抵土喇𨿽行文去後至今不能趲赴軍前看來路途遙遠牲口之力不足若再從土喇往前趲赴大兵其勢更難但噶爾丹旣在達爾罕敖喇地方臣等所領大兵不便候西路運送之米俟駱駝載米到後挈帶八十日口糧盡時卽酌量續給率領大兵赴皇上軍前到行在後仰請勅督運諸臣將中路大兵米糧分給臣路官兵爲此謹具疏密奏康熙三十五年五月初二日題是日駐蹕他爾渾柴達木地方計七十四里十五日朕於四月二十四日所遣侍衞額林辰又賫大將軍伯費揚古奏疏至疏稱撫遠大將軍領侍衞內大臣伯臣費揚古等謹密題爲奏聞事臣等率領大兵於五月初一日到厄布爾山溝之阿達克地方駐札二等侍衛臺吉布庫額林辰等賫皇上手書諭防至臣等欽遵上諭應卽領大兵星夜前赴但大兵所行路遠牲口稍疲且噶爾丹將布爾車克地方往前去十有餘程之艸盡行燒燎故遣人於前途速往覓艸臣等率領大兵仍於初三日趲行至土喇躡噶爾丹尾後而進惟仰乞皇上稍緩六軍畱臣等及官兵一生靣目又藍翎侍衞殷渣納等於四月二十八日前往時臣等以陜西官兵不便分畱從一路而進其西路所運口糧不能趲至大兵情由曽具二疏交與殷渣納奏聞殷渣納與額林辰之至禦前難定誰先故將前二疏另行繕冩一並謹具奏聞康熙三十五年五月初二日題遂將此二疏事宜示議政諸臣諭曰伊等西路情形前此未經奏報將朕二次從捷徑遣往侍衛畱住多日始令來奏西路糧絕乃求中路之糧約定日期三次違悞此等情由朕已洞悉之皆豫爲料理完備今此疏至爾等眾人皆見之矣果何如乎諸臣及侍從人員咸奏云皇上預先料定故𨿽兩路糧有擔悞兵役無一困乏者且移中路之糧經理西路委曲周詳臣等踴躍歡忭無旣是日駐蹕古土爾布拉克地方計八十二里十六日大將軍馬思哈將從厄魯特來投誠之丹巴哈什哈察罕西達爾哈什哈呼戶訥爾之波碩克兔濟農之羅雷厄木七等及二百家口遣來審問伊等稱噶爾丹見大兵形迹竟夜奔遁於拖諾山將欲拒戰而不能遏止其部下之兵又於厄赫木布爾哈蘇臺地方正欲於栁林內將駱駝臥列拒戰聞西路兵聲息噶爾丹乃雲中路之兵勢甚可畏勿與爭鋒竟擊西路之兵搶掠而去傳示後卽向土喇而行眾兵連奔五晝夜又因無艸馬駝甚瘦戰兵五千餘人鳥鎗以千計至此地已極狠狽及與西路兵交鋒卽已大敗我等見事勢已去先曽爲使臣三次到京皆受聖主深恩若念及此或將我畱養故來投誠等語又問噶爾丹情形彼稱於交戰時先眾遁走後被大兵所圍我等於未合圍之先奔出故此後情形不得而知是日駐蹕西拖陵計四十四里十八日駐蹕於去時所宿之中拖陵計二十六里是日正黃旗副都統阿南達賫剿滅噶爾丹捷報至此疏已經傳布中外玆無庸詳記庚午年將噶爾丹誘至烏闌布通之地距京師七百餘里耳此時當使一人一騎不返朕用是積憾於懷者六年於玆矣今噶爾丹違蔑誓言包藏侈心潛竄土喇克魯倫地方煽惑人心侮辱信使稔惡貫盈至於已極念天下蒼生恐將受其擾累精誠之意上告穹蒼夙昔水泉乏絕之地而靈源出矣芻茭不產之地而茂艸生矣樵蘇不給之地而薪槱足矣噶爾丹者如荒野之禽獸去來無定古人所謂聚則比於烏合羣則同於鹿豕羅之匪易攫之實難正此之謂也朕統此每佐領防軍六人漢軍火器營二千人綠旗兵二千餘人防古兵二千餘人直抵賊巢毫無瞻顧挺然而行者朕躬非素於軍旅也非熟知地勢之險易也非習於觸冒寒暑也非預諳其水艸也惟所憑者天理所恃者人心故不懷安逸不恃尊崇與軍士同其菲食日惟一餐恆飲濁水甘受勞苦而爲此行

上天降鑑

祖宗黙佑將已經脫逃之賊寇恰濟西師之困乏將斷難俘獲之牲畜適飽西路之饑疲此果人力乎抑由天眷乎由是觀之我國家無疆之景福於玆可見矣往返九十九日之內凱旋京師途經五千里一人一騎未嘗困憊畱皇長子允禔殿後亦不出二旬咸振旅而歸

聖祖仁皇帝禦制文第二集卷三十七

欽定四庫全書

聖祖仁皇帝禦制文第二集卷三十八目錄

雜著

閱史緒論【四十一條】

欽定四庫全書

聖祖仁皇帝禦制文第二集卷三十八

雜著

閱史緒論

三皇五帝紀

上古之世荒遠無徵其所紀載不可信者甚多如十日並出射去其九尢爲誕妄大凡天下之事皆宜斷之以理庶不爲其所惑讀古人之書亦當自有定見也

周桓王紀

春秋之時綱常不振瀆亂彞倫甚於後世卽節義著聞簡策所艷稱者亦多涉於偏激好名非大中至正之道皆由教化不明人心陂僻不可徒諉之气運也

楚滅蔡用隠太子於岡山

滅鄰國而執其世子以歸戮之巳爲不仁乃以爲犧牲而用之於岡山其殘忍刻毒無以復加矣

韓昭侯藏敝袴以待有功

韓昭侯此事從來以爲美談不知國家之待有功自當鄭重其事如彤弓弨兮受言藏之可也敝袴之微毋乃近於鄙陋乎徑以不僭賞目之似非確論

漢髙祖封蕭何爲酇侯因設譬以曉諸功臣

人主立言自有大體漢髙祖論蕭何與諸臣之功乃譬之以獵謂發縱指示者人也追殺走兔者狗也比擬之詞未免過甚

漢文帝時齊楚地震山崩

漢文帝卽位之初善政累累顧有地震山崩之異殆所謂天心仁愛而示以時保之義耶

虎圏嗇夫代上林尉對

嗇夫利口足動一時之聽張釋之恐天下聞風而靡咸以口給希進深識治體之言漢廷諸臣皆所未及

晁錯貴粟疏

天生烝民厥有恆性其卽於匪彞不從教令者多爲饑寒所廹非盡出於性惡也晁錯云𨿽慈父不能得之於其子入情入理不可以人廢言

漢景帝詔讞疑獄

漢景帝詔讞疑獄可謂得欽卹之心矣蓋聽獄之際未必盡得其情及爰書旣成𨿽若一無可議其中尙多隠伏況有幾微疑竇何多置之不問乎

漢武帝遣方士求神仙

漢武帝信李少君之說遂遣方士入海求安期生之屬化丹砂諸藥以冀成金惑已甚矣至少君旣死猶以爲化去何其迷而不悟耶

趙充國屯田諸奏

趙充國所上諸書洞晰機宜矢竭忠悃不卹利害卒致萬全古大臣之悉心謀國罕有出其右者不祗以將略勝人

漢元帝時蕭望之自殺以石顯爲中書令

宦寺之爲害最烈皆人主不能愼之於始以爲微而易制及寵之以爵祿授之以事權遂至驕恣橫肆如恭石顯擅作威福敢於戕害大臣而毫無忌憚之心易曰童牛之牿豶豕之牙當防之於未然也

漢成帝悉封諸舅爲列侯

自古外戚之禍莫甚於漢由王氏相繼秉政根深帝固加以莽賊承襲諸父之勢包藏禍心卒成簒竊非一朝一夕之故也履霜堅冰成哀之世昧此義矣

賈讓治河三策

治河之難其來已久觀賈讓所畫在當時亦惟中策可行爾況今借黃流以濟運艘其間疏鑿兼施亦不得不然之勢也

王匡等攻洛陽共誅莽

自古姦雄並稱操莽然觀莽之生平初𨿽謙恭下士譎詐欺人及簒逆之後張皇滅裂洛陽垂防醜態畢露不過一庸碌陋劣之人又不可與曹操同日語矣

漢和帝詔勿受遠國珍羞

人主撫有天下玉食萬方若窮極異味何求而不得第軫念下民供億之繁誠有所不忍爾如宋仁宗計蛤蜊之費一下筯二十八千吾不堪焉又中夜偶思燒羊復戒左右勿令宣索恐膳夫奉行沿爲成例徒縻有用之物以備不時之需皆此意也況養生之道尢以節飲食爲要義朕自禦極以來凡所供肴饌皆尋常品味未嘗羅列珍羞侈以自奉然於日用常餐猶加意撙節適可而止頗得調攝之方縱恣口腹者無益而有損此人情所易忽不可不愼

漢安帝時太后親錄囚徒

漢安帝時太后錄囚具得枉實行未還宮澍雨遂降史冊書之若以爲盛事不知垂簾聽政亦非國家之福矧親錄囚徒乎漢室其益衰矣

漢安帝詔省薦新物二十三種

凡果蔬之生各有其時必待气足而後食之乃可養人若矯拂其性使之先時早熟其味不全有何滋益朕自防至今從未食也

漢質帝因朝防目梁冀語

漢質帝沖齡臨禦能識梁冀之姦固爲聰穎第遽目之曰此跋扈將軍也遂爲所毒聰潁而不善弢晦適足以爲害矣

漢桓帝時采女六千人侍者不在其數

宮闈之中可供使令足矣何須若是之多耶每見史冊所載後宮之繁輒爲之惻然人情不甚相逺顧忍出於此誠所不解本朝家法務崇儉約至於掖庭用人最簡較諸歷代僅百分之一爾

何進召外兵誅宦官

宦官張讓等恣行不法何進若止奏誅首惡則可矣乃必欲盡殺而後快斯爲已甚太后所以不許也復召外兵以速亂則又至愚極謬宜其禍不旋踵

吳臣趙咨稱其主之學不在尋章摘句

趙咨對魏主之言可謂得體蓋人主萬幾待理自當博覽載籍擴充聞見然所貴者在於上下古今得其要領辧別是非歸於至當使天下之人情物理靡不洞悉其隠微熟識其常變因以措諸施行期爲有益豈如士庶之學僅習詞章而已哉

竹林七賢

阮籍輩皆崇尙虛無蔑禮敗度當時士大夫乃以爲放達爭慕效之此晉俗之敝其所由來者遠矣

張華以才學文識名重一時

國家用人當以徳器爲本才藝爲末凡才長者𨿽能濟事亦多敗檢若徳器醇朴必不至蕩軼準繩之外朕臨禦日久閱歷人情所見甚確如張華在晉以才學知名後乃蔑棄典禮以附賊後所學又安在耶

秦主詔云殺不過千何謂殘虐

惟天好生故立君以子民其所以愛養生全之者宜無所不至也秦主生乃以殺千人爲常事又謂野獸食人正天所以助朕殺之艸菅民命自有載籍以來莫盛於此

王猛疾中所陳疏

王猛之事秦竭忠盡智至於臨歿之時猶惓惓以善作善成望秦王追蹤前聖宜其主眷優隆爲人臣之所當勉也

魏立天師道塲

崔浩硏精經術練習政事洵魏臣之傑出者其不信佛法尢度越時俗卓然髙蹈何乃師受道士之術而崇奉尊禮之且上其書以蠱惑君心得罪名教不淺

魏詔吏民告守令罪

國家設守令以牧百姓其貪墨不法者固爲可恨若魏詔吏民告守令則大非矣小民得以犯上則名分蕩然紀綱不振其害有不可勝言者懲貪自有國法何其計之拙也

魏誅沙門

魏信道士寇謙之以黜沙門復因佛寺有兵器詔無少長悉誅之素無明禁一旦盡行殱除可謂不教而殺亦慘甚矣

魏文成帝立子爲太子依故事賜其母死

齊家乃平治之原太子爲國家之本選建儲位則其母必素被刑於之化者矣借以養育靑宮禆益匪淺稽諸往牒如申生之母尙在則驪姬之譛不行晉國之家庭骨肉豈至有慘禍耶漢武帝欲立太子乃先賜鉤弋夫人死特有懲於呂后之故而耄年計拙遂致因噎廢食也至北魏時徑相沿爲故事而踵行之使其子以得立而喪母將必有大不忍於其中者嗣服繼統之日欲以孝治天下能無隠恫哉夫漢武固雄材大略之主也而舉動不合於經常流一至於此作俑之責其何辭焉

宋主昱驕恣日甚

宋主昱之資稟未必絕異於人其所以逞欲敗度無所不至者必由於生長深宮未聞訓誡故日流於縱恣可見諭教之方所闗最重不當以具文視之

魏甄琛請罷鹽池之禁

鹽之產利甚厚不操之自上則豪彊互相漁奪閭閻之間必紛囂多事矣況取山澤之資以薄田疇之賦使民力寛然有餘其爲益不已多乎若不審度時勢輒弛其禁則南畆之農夫不獲沾毫末之利而國用旣絀稅斂漸加亦必至之勢也凡爲政者祗求實惠及民而已何必以美名自托哉

隋詔公私文翰並宜實錄

文取達意而止原不貴乎繁縟自六朝競尙瑰麗漸失古質遺風遂致人文佻達成習行不顧言愈趨愈下隋李諤上言可謂切中時

陳起臨春結綺望仙閣

陳構三閣將以居處娛樂勢必軒窻敞若果髙數十丈則淩風挿云烏能卓立乎

唐髙祖立老子廟

唐髙祖惑於誕妄之言遂以老子爲祖而爲之立廟至髙宗明皇復恢張其說崇信不疑何所見之皆左耶

秦王世民殺太子建成齊王元吉

秦王旣有創業之功亦饒守成之略唐髙祖審度神器所歸自當早定大計顧乃優遊不決坐致慘禍誠不得辭其責若秦王英明特達爲有唐之令主其於建成元吉豈無委蛇善全之道必致骨肉相殘取譏後世固其謀之未臧匪獨遭逢不幸也

唐太宗時山東旱詔所在賑防蠲其租賦

賑防以惠民固朝廷之徳意惟慮奉行未善澤不下究爾獨蠲其租賦則比戶均霑爲愛民之實政

唐太宗謂赦有罪者賊良民

赦者小人之幸君子之不幸昔人論之詳矣諸葛亮治蜀亦深以赦爲非朕幼時觀之似乎大刻及臨幸以來稔悉人情赦誠不可數也惟當薄稅斂惇教化使百姓足衣食以興禮義惜防恥而重犯法庶幾刑措之風爲致治之本原爾

唐太宗詔非大瑞不得奏聞

漢俗甚好祥瑞率多傅防其事自欺以欺人如區區鵲巢之異亦欲表賀唐太宗拒廷臣之請識見迥出尋常至謂瑞在得賢則卓然名論矣

唐太宗諭長孫無忌及侍臣語

唐太宗用魏徴之言偃武修文化洽海宇誠得古帝王善治之道至其二喜一懼兢兢以驕奢自戒尢履盛而謙安不忘危之至計也

魏徵十思疏

人莫不愼於創業怠於守成故善始者未必善終惟朝乾夕惕不敢少自暇逸乃可臻於上理魏徵所陳可謂深識治要

聖祖仁皇帝禦制文第二集卷三十八

欽定四庫全書

聖祖仁皇帝禦制文第二集卷三十九目錄

雜著

閱史緒論【六十六條】

欽定四庫全書

聖祖仁皇帝禦制文第二集卷三十九

雜著

閱史緒論

唐太宗面舉羣臣得失謂劉洎私於朋友

傳有之云公爾忘私私於朋友者必有忝於朝廷在昔已然今人愈甚矣

唐太宗貶蕭瑀爲商州刺史

漢唐以來士人信從佛教者往往有之皆其識見愚昧中無所主故爲所惑耳若蕭瑀自請出家則又愚之至矣

唐太宗時殺華州刺史李君羨

防緯之說本不足據如唐太宗以疑誅李君羨旣失爲政之體而又無益於事可爲信防者之戒

唐髙宗時太子以忤天后遽薨

之奏請義陽宣城二公主出降洵仁厚之至意苐時

方母后逞志宜曲爲感悟徐俟轉移徑上聞於君父致觸母后之怒亦有自取之咎云

武后不豫閻朝隱禱少室山事

朝隱自爲犧牲沐浴伏爼上請代太后命此小人獻媚之極致亦不足道苐武后遂喜而厚賞之則崇長諂諛甚爲失體

狄仁傑卒太后泣云朝堂空矣

仁傑在當時爲諸臣第一武后亦以第一流目之人臣特患不能竭忠爲國爾若果盡誠無二不以身家爲念𨿽當艱危之際亦可深防主眷況朝廷淸明乎

唐臨淄王隆基討韋氏天星亂落如雪

凡天星皆有定數若史冊所紀星隕頗多甚至亂落如雪果爾則星之殘缺不可勝數矣何至今猶燦然如故耶此等必流星過度誤以爲隕落也

道士司馬承禎對唐睿宗語

陰陽術數道士且不屑爲況人主日禦萬幾何暇及此睿宗之問爲失言矣承禎應對確有至理固請還山尢見髙致

唐明皇焚珠玉錦繡於殿前

人主崇尙節儉自是美徳苐當近情平易不可矯激太甚如唐明皇以珠玉錦繡焚之殿前矣未幾復遣使求珠翠奇寶何前後之判然不侔耶鋭始者必鮮終人情大抵然也

唐明皇殺三子

人主信任讒佞不能自保其子如漢武帝巫蠱之篇每不忍觀況一日殺三子乎姦邪之害人家國亦憯毒之至哉

唐明皇次於馬嵬軍士殺楊國忠

唐明皇耽於逸樂任用楊國忠以致倉卒出奔軍士憤怨是其素所逸樂者卽取禍之道也歷觀史冊比比皆是矣

李光弼與史思明戰於邙山敗績

兵機遲速闗系最重利害所爭間不容髮有宜速而遲者固失事機有宜遲而速者亦患於輕躁皆足取敗至於輕信僉壬浮說及令中使督師往往僨事以至全軍覆沒如魚朝恩之促李光弼者何可勝數明季亦坐此獘

郭子儀因盜發父塜乃以天譴引咎

自漢唐以來之勲臣功名最盛而福祚克全者以郭子儀爲首稱非其得於天者獨厚也良由篤棐謙沖不敢以功業自矜故能終身顯榮聲施後世觀其自謂不能禁暴乃遭天譴數語其虛懷卓識過人逺矣

唐徳宗時罷酒酟

酒之糜谷甚多若能禁止谷必有餘苐在地方官相機裁抑使民自然樂從斯爲有益如必自朝廷禁之則恐奉行不善反滋端矣

陸贄奏代李楚琳事

陸贄章奏甚多莫不竭忠盡智悉中機宜此尢務全國體深有合於王道𨿽遭時不淑其嘉謨碩畫足爲臣子進言之法

李晟表請爲僧不許懇辭方鎭亦不許

李晟𨿽遭讒間不能坦然自信則亦未嘗學問之故也凡人臣善處功名者不多槪見惟在帝王加意保全之斯可得善始善終耳

唐徳宗時詔葺白起廟贈兵部尙書

白起卽當褒贈而因或人虛誑之言亦非政體況起之殘忍好殺不可以饗爼豆而風示將帥也明甚徳宗之舉有兩失矣

唐徳宗謂建中之亂術士豫言之蓋天命也

天下托命於人主而相職佐君以有爲故朝廷振作則慶流宗社澤被蒸民非時命所得而主也李泌云惟君相不可言命確是實理

唐徳宗撫納雲南王異牟尋

帝王於要荒之外非不欲聲教遐曁苐未免煩後慮耳觀唐徳宗之招雲南等部以弱吐蕃而卒亦爲患可知懷遠有道不必彊致之也

唐憲宗時裴潾辟栁泌之藥不可服

金石性烈烹煉益毒從古餌之被害者眾矣後人猶蹈覆轍何也夫金石固不可餌卽養生家服气之說亦屬矯揉朕嘗體中小不平尋味防同契諸道書殊無所益靜覽性理一編遂覺神志淸明舉體彊固足見方士家言皆不可信

唐文宗與李徳裕言朋黨事

人受天地之中以生所謂公心也公好公惡豈可阿狥若曲附朋黨滅天理喪人心無所不至矣士流讀書明理至於如此豈不愧衾影哉

唐懿宗拜十六陵發明非之

古人𨿽重廟祭然陵寢所在拜之未爲非禮傳云過墓思哀乃人情也故天下風俗𨿽殊至於拜墓則四海同然矣尹起莘之言於理未確

馮道對唐明宗謂歷險則謹而無失平路則逸而巓蹶

粵稽史冊國家當防庥襲慶之後率以丰亨豫大弛其兢業之心漸致廢墜者往往有之所以古昔聖賢每於持盈保泰之際三致意焉馮道以明宗喜有年而設譬以對猶得古人遺意𨿽道之生平不足比數而其言固自可采也

馮道卒

自後晉至周皆以簒得國馮道歷臣其比肩事主之人其俯仰愧怍不識當何若矣乃猶著長樂老敍以自述其榮遇當時反以徳量稱之四維不張於玆爲甚無惑乎其亂亡接踵也

五代紀

六朝五代於開國之初貽謀率多未善一切舉動苟且目前殊無久長之計以視漢唐之規模宏逺相去奚啻徑庭

宋太祖欲察羣情向背頗爲微行

宋太祖欲察羣情而不安於深宮宴處洵勵精求治之心苐當命駕時巡省方問俗進窮檐之父老而使得自言其疾苦則民隠足以周知可無九閽萬里之隔矣何必僕僕微行以自輕耶

南漢主作燒煮剝剔刀山劍樹之刑

愚民自罹法网情罪昭然萬無可生之路必不得已而刑之尙覺惻然不忍何得於五刑之外恣爲慘酷殘民以逞耶

宋太祖時五星聚奎

五星之行於天度數不同遲速各異何由聚於一宿𨿽史冊書之考諸天文斷之以理終不可信

宋太祖時潘美用樊若水策造浮梁渡江

江勢之洶湧浮梁似乎難結或當時聯舟而濟也卽如晉伐吳時吳以鐵索截江晉用炬鎔斷之夫以鐵之重截江之闊何能浮而不沈此皆紀事者未及深思之過

宋眞宗時天書見於承天門

虛誕之說欺人且不可況假爲書詞以欺天乎宋眞宗之蔽惑不待言也王欽若小人之尢以致其君過舉罪難逭矣

宋眞宗時作玉淸昭應宮

宋眞宗以天書之故作此宮以奉之勞民傷財置於無用之地復爲禦容以待天書命大臣兼領宮使何所取義甚不可解

王旦遺令諸子削髮披緇以斂

王旦輔弼大臣不能救正天書之失負職甚矣至於臨歿之時悔心始萌亦已無及復遺令削髮披緇以斂是其心猶謂佞佛可以免過則平日之崇信異端不能篤守正道益較然可覩矣

宋仁宗時夏人寇渭川旗左麾左伏起右麾右伏起

史筆須勁質髙潔言簡而事詳朕覽綱目續編文气薄弱字句之間每多冗雜有似稗官小說者較之正編相去遠矣至發明廣義率剿襲陳言泛濫無當且議論偏謬尢不足觀

宋仁宗時劉羲叟以鐘聲弇郁謂之害金帝當感心腹之疾

樂以昭功徳召和气當從其大者言之偶爾之疾亦屬感應毋乃屑乎況古樂久失其傳羲叟何所考據不過憑臆之詞好事者遂爲之傅防爾

司馬光上宋仁宗札子

司馬光立朝行已正大和平無幾微之可議不祗冠有宋諸臣求之歷代亦不可多得其論君徳有三曰仁明武治道有三曰任官信賞必罰要言至理可書丹扆座右萬世不易也

宋英宗時司馬光以不能四六辭翰林學士

司馬光綜史傳爲通鑑其學殖淹博文詞最爲典雅豈不能爲四六者蓋因宋承五季之後時猶崇尙排偶競趨浮華故光以不能四六爲辭所以矯當世之失而欲返之於淳朴其用意良深矣固非如後世鄙陋無文之人髙談性命而蔑視詞章以自文其不學者所得而借口也

宋神宗時詔王安石越次入對

王安石賦性堅僻動輒援引古義以文其執抝之私心而又口給便防應辧不窮足以惑亂人主之聽所謂大姦似忠大詐似信也

宋神宗時蘇軾言求治太急聽言太廣進人太鋭

宋神宗勵精圖治王安石遂以新奇可喜之說雜沓並進漸致海內棼然民生重困蘇軾云願鎭以安靜待事之來然後應之深得致治大體不祗爲當時藥石至其條奏詳明洋洋纚纚忌者乃以縱橫譏之非公論矣

宋神宗時用巨木爲濬川杷

杷之不可以濬川𨿽庸俗皆知之當時決違眾議特置濬河司設官以主其事迂疎之甚

宋神宗時鄭俠上流民圖

熙寧之時民苦新法如在湯火鄭俠以疎遠小臣繪圖上聞其爲民請命忠讜激切之心猶可想見

司馬光謂攺新法當如救焚拯溺

宋哲宗之初廷臣咸欲革除新法猶以攺父之政爲嫌司馬光毅然爲以母攺子遂使羣疑立釋可謂要言不煩善處大事者矣若以紹聖更法遂尢其建議之際已畱瑕隙令惠卿輩得持其短長是皆事後之見爾

宋哲宗時召程頤爲崇政殿說書

歷代講筵之設率臨禦殿廷諸臣拱侍不過進講數行徒了故事而已夫有何益必淸宮便殿潛心誦讀朝夕硏究始能貫通義理有防於心

宋徽宗時詔童貫等勒兵巡邊以應金

遼之建國在宋之先相鄰百有餘年一旦乘遼之敝結金以圖之不知唇亡齒寒失策極矣矧信誓昭然甘於背棄其不祥孰大焉固不待靖康之末而知其顚覆巳

宋徽宗時勒蔡京致仕

蔡京以庸劣之流依附小人以圖登進卽當燭其姦回決意屛黜迨其誤國而始逐之已無及矣用人之道誠不可不愼之於始也

宋欽宗時以李綱爲東京畱守

李綱之忠悃篤摯誠有大過人者苐靖康之時國勢已不可爲卽使盡行其言久居其位亦未必有濟也

宋欽宗時宗澤與金人十三戰皆防

欽宗失國距此才四月爾宗澤一木之支其力幾何十三戰皆防似有虛冒也曩進剿逆賊時我兵偶失利綠旗營將猶以防聞將軍詰之則曰明朝舊例皆然可見陋習相沿其來已久

宋髙宗時曹勛建議謀奉上皇由海道歸

徽欽北行年餘宋之諸臣未有能畫一策者曹勛所議𨿽涉險道未必得當然其亟於君父之心則猶可取也

宗澤聞警猶對客圍棋

兵凶戰危大將臨敵當如何戒懼可與客對奕乎或其時亦有矯情鎭物之意紀事者未必不加飾其辭爾

宋髙宗時吳璘新立疊陣法

鋒鏑相接迅不及停何暇約計爲百步則用神臂弓七十步則用彊弓從容擬議若是耶是皆全不知兵徒於紙上談之乃謂以此取勝恐未必然

宋髙宗作損齋

宋髙宗以損名齋自是淸心寡欲之意苐當其時正宜奮勵有爲非僅淡泊防謙可以恢復大業卽此一端觀之知其優遊苟且而無振作之志矣

宋孝宗時月四朝太上皇

上皇在禦自當乘暇問視豈可限定朝見之期孝宗於宋固惇倫之主乃以月四朝遂盛稱於史冊何所見之狹也

宋孝宗時從太上皇幸玉津園

人子愛日之誠從幸園亭未爲不可論者則極非之若唐太宗奉太上皇置酒未央宮又以止於一見爲孝養之缺務爲刻論互相矛盾悖謬至矣

宋孝宗作敬天圖

敬天以實不以文詩所云不顯亦臨小心翼翼昭事上帝皆常存敬畏不因有所見而始愓也宋孝宗作敬天圖尙隔一膜虞允文之言可謂切至

宋孝宗時陳賈請禁道學

宋之諸臣排擊程朱以僞道學斥之固非正論若塗飾言貌襲取君子之名其隠微踐履實不可以告人者則又不可不辧設以假竊之徒盡目之爲道學是宋室之與聞性天者更多於孔門也

宋光宗時羣臣請朝重華宮不果行

人君以孝治天下則臣下觀感以作忠兆民親睦而成俗眞所謂至徳要道也宋光宗不朝重華宮蔑棄彞倫莫此爲甚至於勉彊一朝都人爲之大悅則其宮庭悖徳久爲舉國之所共憂矣

宋寧宗時李全防張林襲金東平敗績

當時金之兵力固衰以敵方張之元則不足以敵垂敝之宋則有餘兵法有云知己知彼宋人何其昏憒也先是遼困於金宋乘其釁巳爲遼所敗前車旣覆而不悔亦深可憫哉

宋理宗詔贈朱熹太師信國公

宋理宗以不得與朱子同時爲憾續編書之以見向慕正學之切不知當時信任僉壬卽使朱子在朝恐亦爲讒邪所中不得大行其道此皆掠美虛談且以彰其祖宗之失尢非所宜

宋理宗時蜀將王防迎謁余玠

王防帥所部迎余玠班聲如雷江水爲沸𨿽屬形容之詞涉於誕妄矣他如矢大如椽山崩則江水不通鎖鎗以爲橋畫地爲船以習水戰之類不可枚舉又張貴募士伏水數日不食手能鑿船敵船豈皆聾瞶無一覺者伏水數日而又不食恐非人所能也徒爲奇辟之說以新耳目揆之情理皆不足信

宋理宗封賈似道衛國公權傾中外

天下之大待理於一人斷宜讀書明理使萬幾洞察於中可以當前立決自然權不下移若中無定見不得不委任臣下漸致乾綱解弛太阿旁落鮮有不敗者如宋理宗可以爲鑑

宋帝防時陳宜中請遷都不果行

人臣事上自當一言一事極其詳確宋末危急之時陳宜中慟哭請遷都乃以倉卒失奏行期致太后束裝虛待儒者養素定𨿽造次必於是顚沛必於是宜中良媿此矣

宋帝防時羣臣相繼逃遁

人臣之誼與國同休戚者也宋之丞相章鑑與廷臣曽子淵輩相率潛逃平日所學何事乃徑不知有綱常不顧惜防恥乎

元世祖時遣使窮河源

漢之張騫唐之蔡元鼎所訪河源皆不過玉門關外紀載寥寥元之都實遠履發源之地紀其分流伏脈歷歷可指較之往代相去懸絕論者乃以爲無益何也

元世祖紀稱伯顏不妄殺勞而不伐

大將統數十萬眾摧堅陷陣能不妄殺者元之伯顏與宋之曹彬可以並稱至其勞而不伐若不知有平宋之功則又卓然獨步

元成宗時太史奏日食不應

凡日月之薄蝕原有定期若日食二分有奇其象甚微且當巳時陽光方盛仰觀未明遂以當食不食爲說可謂浮誕矣今日食不及三分皆不入占誠爲有見

元泰定帝時禁西僧馳驛擾民

郵傳之設所以速使節非軍國重務不得輕擾之至於金字圓符元時用以備邊乃僧人佩符乘驛者多至傳舎不能容無謂甚矣元政之衰於此可見

元順帝時更鈔法

金錢實貨而以鈔易之卽使上下流通亦易於腐敗非經久之計也昔人交子防子每行之多不便於民凡爲民所不便者皆不可行鈔法其一端也

聖祖仁皇帝禦制文第二集卷三十九

欽定四庫全書

聖祖仁皇帝禦制文第二集卷四十目錄

雜著

庭訓

讀周禮書後

書戰國策後

書性理奧後

跋虞世南墨迹後

跋顏眞卿墨迹後

跋蘇軾墨迹後

跋黃庭堅墨迹後

跋米芾墨迹後

跋朱子墨迹後

跋趙孟頫墨迹後

跋董其昌墨迹後

連珠

欽定四庫全書

聖祖仁皇帝禦制文第二集卷四十

雜著

庭訓

朕自幼齡學步能言時卽奉

聖祖母慈訓凡飲食動履言語皆有矩度𨿽平居獨處亦教以罔敢越軼少不然卽加督過賴是以克有成八齡纘承大統

聖祖母作書訓誡衝子曰自古稱爲君難蒼生至眾天子以一身君臨其上生養撫育無不引領而望必深思得眾則得國之道使四海之內咸登康阜綿歷數於無疆惟休汝尙其寛裕慈仁溫良恭敬愼乃威儀謹爾出話夙夜恪勤以祗承乃

祖考遺緒俾予亦無疚於厥心朕仰戴斯言大懼弗克遵玆丕訓惟曰庶其自彊不息以日新厥徳益思學問者百事根本不能學問則漸卽於非幾以故自少讀書

深見夫爲學之要在乎窮理致知天徳王道本末該貫存心養性非此無以立體齊治均平非此無以達用於是孜孜焉日有程課樂此忘疲𨿽帝王之學不專事纂組章句顧由博而約往喆遺訓惟能网羅記載搜討藝文斯足增長見聞益神智朕機務之暇講肄諸經防稽易學於太極西銘之義河圖洛書之防往往潛心玩味以次歷觀史乘考鏡得失旁及古文詩賦諸子百家說命云念終始典於學周頌言學有緝熙於光明朕所以朝斯夕斯至今弗輟者也書亦六藝之一朕每念心正筆正之說作字自來未敢輕易喜臨摹古法書考其源委又禮記射義稱事之盡禮樂而可數爲以立徳立行者莫若射故聖王務焉易大傳言弧矢之利以威天下朕自少習射亦如讀書作字之日有課程久之心手相得輒命中用率虎賁羽林以時試肄念

祖宗以來以武功定虣亂文徳致太平豈宜一日不事講習朕凡此旣以自勉還用督率汝曹周書曰不學墻面蒞事惟煩孔子曰少成若天性習貫如自然蓋防以養正盛年力學如朝日舒光元良國之根本支庶國之藩附朕深惟

列後付托之重諭教宜早弗敢辭勞未明而興身親督課東宮及諸子以次上殿背誦經書至於日昃還令習字習射覆講猶至宵分自首春以及嵗晚無有曠日每思進修之益必提撕警誡斯領受親切汝曹生長深宮未離阿保薫陶養正在此時尙其愛日惜陰黽勉勿怠故復諄諄欲令汝曹皆知吾心也木受繩則直金就礪則利窮理格物多識前言往行是惟作聖之功汝曹今日爲子弟他日爲人父兄取資匪遠當思吾言

讀周禮書後

周禮一書先儒信者半疑者半其疑者曰周衰諸侯滅去其籍自孔子時已不具至孟子時尢殘缺莫考故曰其詳不可得而聞夫孟子當秦未燔書之前已不見周禮漢世焉得而有之且其大者莫如建官封建井田諸事然東西都爲地甚狹何得王畿道裏四方各距千里宮府內外官制何得比夏商遂益萬倍五等封地何所幷徙而能斥大九州溝洫井田鄕遂公邑何以利害同而法制異其爲後儒僞造之書而非周公之舊也其信者曰周禮寓兵農則以井田定惟正則以什一教萬民則以鄕遂養士秀則以學校治天下則以封建其要有六典八法八則九柄九貢九式之序其次有祭祀朝覲冠昬喪紀師田行役之條無不詳備周密𨿽其間細職事或出後人附防然大體要所在非聖人創建不能也朕謂二說皆儒者讀書考究之言未可偏廢若夫帝王法古致治總在師其意而不泥其迹孔子曰殷因於夏禮所損益可知也周因於殷禮所損益可知也夫損益者因時制宜之謂程顥曰有闗睢麟趾之意然後可行周官之法度朱熹曰周禮是聖人姑爲一代之法爾到可用處聖人須別有權變之道誠哉斯言夫泥其說而用之王莽王安石遂致流毒天下若師其忠厚之意以措諸紀綱法制之中則何遂不可比隆成周朕故以孔子及程朱之言爲讀周禮法

書戰國策後

此書上繼春秋下至秦漢之間二百四十五年行事皆備載於其中朱熹曰有治世之文有衰世之文有亂世之文六經治世之文也國語衰世之文也國策亂世之文也然有英偉气非衰世國語之比此專以文論耳若其書之大指皆當時遊士挾其詐謀窺其時勢之所必出中其時君之所必從或迎而導之或逆而折之誘之以利怵之以害縱橫開闔皆非仁義道徳之言也間或有譎而合於正者十不得二三耳此蘇秦商鞅孫臏吳起李斯之徒所以卒殞其身而禍人家國惜當時諸侯及秦皆溺於若輩之說而迄無有早悟者夫六經四子之書其理甚近其說甚平聽之若迂闊而寡效然考之無僞用之無疵可以定危亂可以躋治平故善理天下者終不肯以此易彼也

書性理奧後

聖人之道始於明明徳極於位天地育萬物造端於宥密而彌綸於兩間百姓昭明協和萬邦飛潛動植咸若其天者非從外求也盡性而已中庸曰惟天下至誠爲能盡其性能盡其性則能盡人物之性能盡人物之性則可以贊天地之化育蓋人物之性卽天命之同然與天地防乃性分之能事故曰民吾同胞物吾與也然則天地萬物豈在性外哉性理一書闡於周程邵張集成於朱子孔孟之防昭然若揭日月於中天其逓相發明者百有餘家而後斯道大著爲書可謂博矣是編節錄精義由博而約誠能反覆硏極可以見性體之大而識盡性參贊爲一理古昔聖賢心傳之妙由諸子之說進求之因流溯源得其意而致力焉修齊治平亦無餘事矣

防虞世南墨迹後

虞世南仕貞觀朝爲太宗所賞稱其五絕一曰徳行二曰忠直三曰博學四曰文詞五曰書翰今考唐史所載世南言論行事果有卓然足多者其書法少師智永專心不懈晚年遂造羲之之室當時與歐陽詢並以書名議者謂歐虞智均力敵然虞則內含剛柔歐則外露筋骨君子藏器以虞爲優誠篤論矣但世南墨迹稀如麟鳳黃庭堅云孔廟虞書貞觀刻千兩黃金那購得想當時民間鮮有藏迹故云然也朕萬幾餘暇雅好臨池宮中舊藏虞書時出披覽摹仿其意輒有神防爰濡筆而識其後以示珍重云

跋顏眞卿墨迹後

史稱顏眞卿立朝正色剛而有禮非公言直道不萌於心天下不以姓名稱咸曰魯公而獨爲權姦盧杞所忌遣諭李希烈竟被賊害觀其赴火罵逆何其烈也生平善正艸書宋祁稱其筆力遒婉今披閱遺迹凝重沈鬱奇正相生如錐畫沙直透紙背覺忠義之气猶勃勃楮墨間朕重其人益愛其書不啻逾於球璧矣

防蘇軾墨迹後

論者謂宋四家書皆從顏魯公入然亦以其天分髙出一時神明變化於古人耳實不盡拘於成法也觀蘇軾前後論書詩可知矣軾題孫莘老墨妙亭詩云顏公變法出新意細筋入骨如秋鷹題石蒼舒醉墨堂詩云我書意造本無法防畫信手煩推求故其平生所書以跌蕩取勢以雄秀取態殆變化於古而不專主於顏者世又謂軾書亦學徐浩今浩書刻帖具在亦不相似也郭畀云東坡晚嵗自海外挾大海風濤之气作字如古槎怪石如怒龍噴浪今觀其眞迹信然豈區區成法之是拘耶

防黃庭堅墨迹後

黃庭堅秦觀晁補之張耒輩遊於蘇軾之門當時稱蘇門四學士而庭堅爲尢著時人至以配軾稱蘇黃其文章學問固卓犖不羣而行艸書亦自成一家元祐中嘗作艸書於僧舎軾賞嘆再四錢勰從傍曰君見自敍眞迹當更有得後謫黔獲見之遂深契藏眞之妙嘗自云元祐間筆意癡鈍用筆多不到晚入峽見長年蕩槳乃悟筆法此其艸書之所以異也至所作行書剽去姿媚獨存風骨直欲與蘇軾分道揚鑣不肯俯循其轍間或雄姿猛气逸出常度亦無傷其爲神駿故朕恆玩之

跋米芾墨迹後

米芾書在宋四家中特爲雄秀史稱其沈著飛翥得王獻之筆意或云芾始學顏書已而宗李邕又棄而學沈傅師數數攺業遂成名家今世沈傅師書絕少其與米之優劣無可考要以得法於獻之爲確論也朱熹曰米老理防得字故所論皆實是朱子蓋亦心折之其爲書豪邁自喜縱橫在手肥瘦巧拙變動不拘出神入化莫可端倪洵堪與晉唐諸家爭衡昔人謂右軍如龍北海如象然則芾其在龍象之間歟

跋朱子墨迹後

嘗觀朱子論書一則有曰字被蘇黃冩壊近見蔡君謨一帖字字有法度如端人正士方是字考亭固大儒其平日於栁公權心正筆正及程子寫字主敬之說蓋必有取也然觀其墨迹亦嘗間有蘇黃筆意考亭之論或出於其門人所附防未可知爾蘇黃書法原從顏栁得來考亭書沈著古勁當亦本於顏栁故時有不期而合之處耶

跋趙孟頫墨迹後

宋濂作趙孟頫傳雲篆籀分眞行艸書無不冠絕古今鮮於樞云子昂諸書皆爲當代第一而小楷又爲諸書第一胡長孺云上下五百年縱橫一萬里其稱賞之者至矣蓋書自宋四家盡變唐法而蘭亭玉潤諸帖之意寖逺孟頫起而矯之全用二王矩矱心慕手追神契無迹故一時矜爲度越前代然相傳其嘗作米書輒自棄去以爲不及良由米芾以天勝孟頫以人勝故爾苐天分得之性生不可勉彊人功盡則天自見右軍學書池水盡墨如此安得不神朕於古人諸法書無不展玩臨摹而於米趙墨迹尢珍愛不忍釋手仿成卷軸動至盈千用冀天人交盡得古人微意而自忘其握管濡翰之勞也

跋董其昌墨迹後

華亭董其昌書法天姿迥異其髙秀圎潤之致流行於楮墨間非諸家所能及也每於若不經意處丰神獨絕如微云捲舒淸風飄拂尢得天然之趣嘗觀其結構字體皆原於晉人蓋其生平多臨摹閣帖於蘭亭聖教序能得其運腕之法而轉筆處古勁藏鋒似拙實巧書家所謂古腳殆謂是耶顏眞卿蘇軾米芾以雄奇峭拔擅能而根柢則皆出於晉人趙孟頫尢規模二王其昌淵源合一故摹諸子輒得其意而秀潤之气獨時見本色艸書亦縱橫排宕有古法朕甚心賞其用墨之妙濃淡相間更爲夐絕臨摹最多每謂天姿與功力俱優致此良不易也因臨池之暇遂書此於簡末

連珠

蓋聞知禮樂之情者能作識禮樂之文者能述疇非聖而克開疇非明而弗失是以黃軒肇則道協陰陽姬旦承謨制防忠質

蓋聞文治深則武功大徳施博則威制隆是以秦爇詩書再世而致咸京之炬周傳官禮一戎而垂鎬室之裳蓋聞珠囊在禦吁俊則興寶鑑移暉棄賢則晦是以阿衡去桀而負鼎夏道終衰尙父遇文以投竿周邦克乂蓋聞造化宰乎自然品類因夫各得靑陽煦物非私亭毒之心白露凋芳豈任防劉之徳是以九功歌於九敍戒董兼施五教弼夫五刑明允爲則

蓋聞泰岱爲五嶽之宗謂其居髙而不亢滄海爲百川之長謂其兼容而有餘何則過剛則淩物至察則無徒是以道主敬民若馭朽索之馬心存愛物寜漏吞舟之魚

蓋聞方圓互用體有殊規小大兼呈材非一器是故記功忘過所以收逺馭之猷量職授能所以懋允釐之治蓋聞陰陽寓於六位天人備乎九疇終始元貞本太和之保合剛柔正直惟皇極之懋修是故白旄旣麾訪河洛而葉契韋編載絕通神明而贊幽

蓋聞治道多端農爲政本厚生有術食乃民天何則非知稼穡之艱罔臻作所未盡穮蓘之力曷冀逢年是故夏禹經邦首敷土壤姬文卑服專務康田

蓋聞虛以集猷弓旌招士樂以取善鞀鐸求言惟棫朴繁則化日盛蕘蒭廣則道日尊是以訪徳崆峒不惜順風之拜咨謀嶽牧式宏舉佚之門

蓋聞王猷建國爰分職於作屛善政養人聿宣仁於求牧是以布甘棠之教澤著美周詩奬渤海之循聲揚芬漢牘

聖祖仁皇帝禦制文第二集卷四十

欽定四庫全書

聖祖仁皇帝禦制文第二集卷四十一目錄

祭文

躬詣

天壇祈雨祭文

天壇謝雨祭文

躬禱

天壇文

天壇祈雨祭文

祈谷壇祭文

親徵噶爾丹告祭

天壇文

剿滅噶爾丹告祭

天壇文

剿滅噶爾丹告祭

歷代帝王陵寢文

剿滅噶爾丹告祭

先師孔子文

祭

禹陵文

祭明太祖文

祭西嶽華山文

重修闕裏

聖廟告成遣皇子告祭文

欽定四庫全書

聖祖仁皇帝禦制文第二集卷四十一

祭文

躬詣

天壇祈雨祭文【康熙二十六年】

【臣】以眇躬仰承

天眷撫育羣黎兢兢業業惟恐隕越邇者自春䢐夏雨澤愆期京輔亢暘深懷疚懼良由渺躬不徳政未咸宜大小臣工罔盡厥心惟君臣之咎於億兆何辜前者循省已過詔告四方而靈雨尙未沾足浹旬仰望彌切焦勞玆特潔蠲吉日率勵羣工實圖洗心齋祓將事呼吁上帝切望

慈休謹以牲帛醴齊粢盛親行防禱伏冀

俯鑑誠懇大沛甘霖俾兆民之咸蘇惟邦家之有慶引領

郊壇尙祈

昭格謹

告

天壇謝雨祭文【康熙二十六年】

惟

大造無私覆幬萬物顧玆億兆疊荷

生成邇者雨澤愆期恐妨穡事【臣】爲民請命齋祓深宮訓誡羣臣共加惕厲謹諏吉日防告

郊壇乃於吉蠲之辰甘霖旋降更當步禱之夕靈澍再敷浹旬之間四郊優渥從此三農有慶歲事可期是皆帝載洪慈恵及黎庶眇躬何幸徼福

蒼穹被徳彌深戴恩罔極謹以牲帛醴齊粢盛報謝伏冀

歆格

躬禱

天壇文【康熙二十六年】

【臣】仰承

天祐奉事

祖母太皇太后髙年荷庇借得安康今者疾病驟作一旬以內漸覺沈篤旦夕可慮【臣】夙夜靡寧寢食捐廢徧問方醫防治藥餌罔克奏效五內憂灼莫知所措竊思天心仁愛覆幬無方矧【臣】眇躬夙防

慈眷憶自弱齡早失怙恃趨承

祖母膝下三十餘年鞠養教誨以至有成設無

祖母太皇太后【臣】斷不能致有今日成立罔極之恩畢生難報直玆危殆方寸憒迷惟有潔蠲擇日謹率羣臣呼吁

皇穹伏懇

憫念篤誠

立垂昭鑑俾沈屙迅起遐算長延若大數或窮願減【臣】齡冀增

太皇太后數年之壽爲此匍伏

壇下仰祈

洪祐不勝懇禱之至

天壇祈雨祭文【康熙二十八年】

臣仰承

眷祐綏育黎元宵旰兢兢罔敢怠逸惟冀雨暘時若民物阜成乃者仲夏已臨甘霖未沛閔玆農事怵惕靡寧深慮渺躬涼徳政治失宜在廷百職未能靖共爾位克殫乃心致此亢暘憂及黔庶今耕夫懸耜播種後期艱食堪虞云霓望廹若非仰祈

穹昊何由俯慰民生用是只肅齋居兼勵卿士實圖滌祓共竭精誠謹以牲帛醴齊粢盛防禱

郊壇伏冀

昭鑑微衷立施解澤俾三農之普利庶億姓之咸休翹首

鴻慈不勝顒切謹

告

祈谷壇祭文

【臣】纘承鴻業撫育蒸黎惟貴粟重農先務是亟荷天之眷歷紀順成率土元元久沾樂利頃者歲行在已旱暵爲憂畿甸之間阻饑尢甚【臣】覩災饉閔此窮檐宵旰省惟中情惶惕殫心賑救罔敢暇寧顧時閱三冬同云鮮應側席減膳倍篤焦勞玆者候屆上辛田功肇始伏念

天心仁愛必軫民力艱難苟非

錫以丰穰何由共登康乂敢因祈歲展竭悃誠冀昭事之精防荷

穹蒼之鑑格謹率臣寮以玉帛牲醴粢盛庶品恭祀上帝仰祈

右玆將享時若雨暘用觀百谷之登溥洽三農之慶尙饗

親徵噶爾丹告祭

天壇文

【臣】仰承

鴻祐臨馭兆民夙夜恪恭防敢逸豫惟期中外乂安咸遂生養比年以來厄魯特噶爾丹荒陬狡寇悖逆天常肆行凶虐曾經徵剿窮寇敗遁廼猶怙終不悛蔑棄誓言侵掠喀爾喀潛伏近塞詭詐跳梁稔惡巳極久爲人心所共憤自爲

上蒼所不容【臣】玆恭行

天罰聲罪致討遣發大兵分道並進【臣】特躬涖邊外相機行事用掃除頑梗之患以永綏荒徼之民擇於二月三十日啟行伏祈

帝鑑謹

告

剿滅噶爾丹告祭

天壇文

【臣】只承

景命臨禦萬方惟期中外乂安咸遂生養玆以厄魯特噶爾丹荒陬狡寇肆虐跳梁怙惡有年神人共疾【臣】用是於丙子春親統六師恭行

天討越逾瀚海掃蕩賊氛深入窮追師徒大防於丙子秋再履邊境經畫招徠於丁丑春復至朔方奮揚武略逆子俘獲丑類革心凶渠殄亡邊塵盡滌遐荒番部罔不歸誠皆借

上蒼祐之靈俾成絕塞永淸之烈特遣専官用申禋祀敬告成功伏惟

帝鑑尙

饗

剿滅噶爾丹告祭

歷代帝王陵寢文

自古帝王受

天景命制治綏猷必禁暴除殘以乂安黎庶緬懷往烈道實同符朕欽承

帝祉臨禦九圍玆以狡寇跳梁親徵漠北蕩滌寇氛廓淸邊徼永消兵革以與普天率土樂育太和敬遣耑官代將牲帛昭告古先

哲後防修禋祀式彰安攘之模用展景行之志仰企明靈俯垂

鑑饗

剿滅噶爾丹告祭

先師孔子文

朕服膺

聖訓殫究遺文凡玆六籍所垂惟以安民爲要臨禦以來孜孜圖治綏乂蒸生逺邇中外視同一體乃有厄魯特噶爾丹荒陬狡防肆虐跳梁擾毒邊方稔惡巳極朕親統六師三臨絕塞彰撻伐克奏膚功逆孽就俘凶渠殄滅遐荒番部防不歸誠自玆永靖邊塵咸安生業惟是

至聖先師黙相啟佑特遣耑官敬申禋祀只告成功伏惟

昭鑑尙

饗

祭

禹陵文

惟

王精一傳心儉勤式訓道由天錫啟皇極之圖疇功在民生定中邦之井牧四載昔勞疏鑿永賴平成九敍早著謀謨惟歌府事行其無間徳遠益新朕省方東南道經吳越覩長江之浩渺心切溯洄瞻髙巘之嵯峨企深仰止幸矣松楸伊邇儼然律度可親特薦馨香躬修祀事惟祈

靈爽尙克來歆

祭明太祖文

惟

帝天錫勇智奮起布衣統一寰區周詳制作鴻謨偉烈前代莫倫朕曩歲時巡躬修醑薦景其遺轍不囿成規玆因閱視河防省方南邁園陵如故睇松柏以興思功徳猶存稽典章而可範溯懷彌切親酹重申

靈其鑑玆尙期歆享

祭西嶽華山文

朕惟五嶽之祀載於虞書所由來逺矣稽考歷代舊章國有慶典必舉告祭之文蓋以含靈布澤能錫福於斯民故禋祀惟防禮至重焉

西嶽華山之神聳峙闗中照臨西土比年以來秦省左右亢旱頻仍百姓艱食流離轉徙未有寧居田疇荒蕪不能墾辟朕憫念焦勞罔間宵旰反覆圖維或者因朕之不徳或者有司之不肖以致雨暘失節重困吾民前者蠲租發賑屢遣大臣拯民疾苦守土鉅僚亦已更置殫心竭慮以盡人事而烝民猶未臻康食朕念國家以民爲本民以食爲天百谷蕃滋端賴雨澤順時霑足咸借

神功用是特遣皇長子允禔防申殷薦只期黙佑時沛甘霖俾三農常沾優渥之庥庶兆姓永享丰亨之樂錫民嘉祉丕慰朕懷不益光歟朕之斯舉非以媚神求福也惟敬爲百姓請命爰布誠悃

神其鑑之謹

告

重修闕裏

聖廟告成遣皇子告祭文

朕惟道統與治統相維作君與作師並重

先師孔子徳由天縱學集大成綜千聖之心傳爲萬世之師表故廟祀久逺垂於無窮朕禦防以來立綱陳紀彰教敷治咸奉

至聖爲法程凡典禮追崇竭誠致敬自京師下逮郡邑辟雝泮水建廟釋奠罔不修舉況玆闕裏乃聖人鐘毓之鄕車服禮器於斯蔵守曩者東巡展拜之餘仰觀廟貌多歷年所漸有頹敝深厪於衷用是命官董理重加修葺棟宇維新以妥聖靈玆當告成特遣皇子允祉致祭爼豆肅陳恍乎接至聖之音容以將朕儼恪欽崇至意陟降在玆尙祈歆饗

聖祖仁皇帝禦制文第二集卷四十一

欽定四庫全書

聖祖仁皇帝禦制文第二集卷四十二目錄

賦

恭祝

皇太后萬壽無疆賦

汗血馬賦

木棉賦

金蓮花賦

菊賦

欽定四庫全書

聖祖仁皇帝禦制文第二集卷四十二

賦

恭祝

皇太后萬壽無疆賦【有序】

蓋聞世運升平內庭懋儀型之慶天心錫嘏彤管髙婣睦之風惟度協於中和斯福昭其美備我

聖母皇太后仁慈夙秉恭儉習成濯龍明徳久冠宮闈致治宣仁胥稱堯舜玆當冬月之初正逢周甲之喜敬泐蕪詞上介

遐壽聿抒孺慕之微忱兼采臣民之共願瞻依莫殫忭舞惟殷謹拜手而賦曰

惟坤作則配

天行健圖籙祥呈璇衡瑞獻西池之靑鳥飛來南極之明星乍現佐治登三流歡吹萬篚筐玉帛萬國獻其球琳夏淸冬溫一心慰以至願婉妗降於華渚飛瓊舞於

綺苑祈歷算之永延湛精神而靡倦椀盛沆瀣之漿鼎熟胡麻之飯織壽字以成圖捧霞觴而進勸序屆初冬花明永晝欣拜舞以爭先肅趨蹌而恐後岡陵之禱嵩岱同巍松柏之篇椿桃並茂云璈響徹協鸞鶴以雙淸砌艸憂忘報嶺梅之先秀指海屋以籌添睇斗杓而錫祐山若積而彌深地以增而益厚普天率土咸頌仁慈閬苑蓬壺齊呼

聖壽若乃春秋佳勝媚景舒徐奉晨昏於軒榭親顏色於庭幃岸栁汀花依依含笑隄鶯梁燕嚦嚦相呼於是泛龍艦扶鳳輿或怡情於碧沼或攬勝於金鋪敍天倫之樂事暢逍遙以共娛尊養樂愷古昔所無誠乃邁徽猷於任姒臻至治於唐虞詠玆懿淑富有嘉祥身與心而俱泰福因徳而逾彰謹集萬方之玉帛肅百序之冠裳翦鮫人之千錦貢織女之七襄寶座煙霏層層珠蓋博山香繞陣陣都梁樂奏雲門之曲仙來瑤島之疆竊欣侍奉

膝前趨迎朝暮浥霞彩於靈萱酌太和於甘露臣則稟誨諄諄撫玆寰宇際日吉以時良樂和風而甘雨恭逢壽域之開防制荒蕪之句願

母壽之靡涯享鴻圖之景祚優遊悅豫金石比其堅貞綿亙扶疎楩楠同其蟠固愧莫罄於頌颺載降階而陳賦

汗血馬賦【有序】

稽古居大功者不忘艱難克巨憝者必懷天眷是以執醜歌於常武撻伐歸於降監而易曰王用出徵有嘉折首蓋言人君恭行天罰肆討不庭軍旅所屆能奏蕩定其績爲莫可冺也朕以逆寇噶爾丹攫噬屬國邊徼弗寧用是親秉黃鉞三統六師揚威萬里所過焚其廬帳殲其醜類馘其妻孥散其徒黨未及二載滅此窫窳骨戮専車懸乎槁街敢曰予一人勞哉實天所賜爾當大師再出狡賊畜牧盡爲我獲中有良馬繄惟汗血獻至帳殿之前千官七校竦視競悅昔漢得宛馬推本太乙作樂郊廟然不過貳師所攻取耳未嘗自將而殄絕之也則今玆駔駿呈才允足徵天貺而有合於詩易折首執醜之義矣萬幾餘暇因濡翰而賦之曰

維歲在柔兆困惇薄伐至於絕幕雷霆震其聲靈箕翼張其防霍何小醜之螳臂遇鋒車而猶攫虎旅夾以大鏖封豕殲而染鍔同宛首之圅庭覩遺孽之面縛遹穹廬之悉焚猗善馬之就絡爾其產邁渥窪符亞玉澤俶儻權奇沫赭汗赤气騰千里姿雄八尺信滅沒之逸倫軼超景之絕迹幾埋沙磧以畢生幸仰云衢而稱徳於是寶鉸飾容金羈節步聨轡龍媒參鑣象輅競鐡駟以淩飇環豹尾而淸路凱音奏而和鳴都人見而企慕昔帝軒膺籙皁服吉光後虞垂衣地出乘黃禹敷水土而飛引禦文綏江漢而朱鬛髙驤璿臺驅兩龍之駕代邸騁九逸之良此皆協治平以效瑞而非靖寇亂以寧疆是則神驥之歸列廏絳液之灑鏤章洵足昭我武之有赫與天眷之丕昌顧撫玆八鑾之蹀躞永諧萬國之樂康將愈凜朽馭於夏訓而遠希圖出於羲皇也

木棉賦【有序】

木棉之爲利於人溥矣衣被禦寒實有賴焉夫旣紡以爲布復擘以爲絖卒歲之謀出之隴畞功不在五穀下嘗稽之載籍島夷卉服注以爲吉貝卽其種也然止以充逺方之貢而未嘗徧植於中土故周禮婦功惟治蠶枲唐徵庸調但及絲麻至木棉之種後世由外蕃始入於關陜閩粵今則逺邇貴賤咸資其利而昔人篇什罕有及之者故爲之賦曰

攷吉貝之佳種披丘索以窮源道伽毗而逺來由秦粵而衍蕃仿崖州之紡織制七襄而無痕效宋人之洴澼比八綿而同溫先麥秋而播種齊壺棗而登原宿黃雲於萬蕊墮白雪於千村落秋實於露晞軋機軸於星昏暖佐年之帛陽回寒女之門幸卒歲之可娛乃民力之普存若應鐘之司律正薄寒之中人月照牛衣之夜霜侵葛屨之辰家挾千箱之纊路絕百結之鶉曝茅檐而歌愛日賽田祖而洽比鄰謝履絲之靡麗免於貉之艱辛故夫八口之家九土之氓無沍寒之膚裂罕疾風之條鳴時和年丰水耨火耕歲落三鐘之棉塲登百畞之秔同彼婦子樂此太平奚羨纂組之巧與夫縞紵之輕慨風詩之未錄省方問俗將以補豳什而續授衣之經

金蓮花賦

侔嘉名於華頂結異質於淸涼冠方貢之三品賦正色於中央搴芙蓉而在陸麗防萏於崇岡顧栁池之非偶豈蘋澗之可方煥彪炳而成文散栴檀而結燼煙橫鉢裏之香妝沐江幹之靚受範公輸之規移芳彭澤之徑田田與芰蓋殊形矯矯並木蘭比勁若夫當融風之拂樹値暑雨之平池面鏡潭而寫色掩玉砌以橫枝葉潤陵晨之霧花含照夜之珠襲輕芬於衣縠映斜月於窻帷本托根於道岸曽何畏乎泥淄爾乃艸鋪微緑之區蝶舞輕黃之翅沾芳則土脈流膏落蕊則蜜脾分饋非桃李而成蹊與鞠衣而同制於是滴珠露以硏黃挹金房而瀉翠玉板潤而脂融松腴蒸而云翳摘珍產於山經表奇芳於幽閟異紅采於巖阿謝朱霞於水曲漏鐫長樂之銅壺燈燦蓬山之銀燭卑五華之仙葩超四照之靈木彼夫緑竹則稱君子靑松以儗大夫澤荷載於萹什猗蘭紀於史書惟斯卉之挺秀拔眾彚而標奇感無言於空谷久掩嫮於山陂移土碪於上苑沐日月之光曦化同被於偃艸忱獲效乎傾葵

菊賦

當金飇之蕭摵正珠露之飄零睹百卉之具腓感菀枯之遞更疇晚序而挺節矯气化而敷榮爰有紫蒂含芳黃華逞茂擢苕頴於春初曜丰容於霜後先梅萼而吐芬繼蘭叢而擅秀旣勁操之彌堅實寒香之可嗅爾其宻葉防茸繁英歷琭霞蔚云蒸煙披雨沐色徴土徳之純气稟金行之肅舞燈影而紛披傍籬根而芳馥似幽人之相依豈世情之共逐是以丘園逸叟山澤臒儒植而供翫擷以當蔬存眞味於澹泊協濳徳以敷腴亦有飡霞禦气乘雲握符盤飣桐杞囊系茱萸或年壽之永延或災患之濳袪斯其著效於仙靈之籙尢不可以耳目拘也至若賦餐英於楚客傳送酒於晉賢泛甘馨於南郡準節令於渾天罔不貞操卓爾髙韻悠然宜名流之競羨亦譜籍之長編矧玆北闕秋深西山气爽余桕葉之參差剩楓林之莽蒼蝶揚揚而媚秋雁而流響寒漠漠而侵堦月溶溶而度幌爾乃橫逸態以寡儔吐層蘤而直上種類間錯名品紛羅映小山之叢桂覆潭水之澄波低昂兮如紫衣之垂袖璀璨兮如白貝之編珂稟黃中之通理知中美之孔多蓋與松筠而共勁亦視桃李而殊科彼夫揚霜傑於詩人誇日精於本艸借滋培於寒雨綻鮮華於淸曉咸以孤潔方幽人之貞髙逸擬君子之道苟其歷歲寒而長存何恨乎挺生之不早

聖祖仁皇帝禦制文第二集卷四十二

欽定四庫全書

聖祖仁皇帝禦制文第二集卷四十三目錄

古今體詩四十一首

季夏逰西山憶舊

詠花

夏日閒坐

夏日郊行

苦熱戲作

雨中遠望

日講畢同翰林張英髙士奇勵杜訥看荷初秋

中元日焦園作

復遊盤山絕頂

春日觀花

夏日口外寄宮中

避暑暢春園雨後新月

喜雨詩十六韻【並序】

南巡再過濟南

觀珍珠泉【並序】

經泰山之【並序】

再過淮南【並序】

淮城曉霜聞雁

蠲江南逋賦【並序】

過維揚【並序】

金山江天寺

焦山

駐蹕金山

雨過錫山

虎丘望山後

鄧尉山

鄧尉小軒望太湖

登靈巖

晚過吳江

入平望【並序】

禾中道上

巡幸杭州

吳山

泛舟西湖

西溪

題西溪山莊以竹牕二字書賜髙士奇

過桃花嶺至玉泉寺

湖心亭

渡錢塘江

山陰

欽定四庫全書

聖祖仁皇帝禦制文第二集卷四十三

古今體詩四十一首

季夏逰西山憶舊

防芳踏緑野萬紫迷深谿地遠峯頭濶山髙水勢低飛花疑舊夢煙栁促新題沙暖鴛鴦睡萋萋艸滿堤

詠花

奇蕊瓊葩綴碧枝幽香獨占美丰姿薰風初到牕前賞疑是仙花月下移

夏日閒坐

云斂風微紫燕飛春光已去夏初歸淸襟贏得天然處暗覺花香到玉扉

夏日郊行

節變春方去淸和助麥秋蔚林乘早夏茂艸接新流柳絮堤邊起荷錢水上浮風光殊舊日此意未曾休

苦熱戲作

數年不見歊蒸熱於今熾日最難當披襟气蹙三庚遠近榻神昏九夏長煩暑時侵髙閣上炎光每到小樓傍微涼須動淸風扇勉力勤民閱奏章

雨中逺望

庭槐開禦幄雲气逼遙岑雨濕鑾鈴重風吹輦路深芭蕉分碧葉防萏薦香林極目天邊望斜陽半嶺陰日講畢同翰林張英髙士奇勵杜訥看荷

千隊芙蓉太液池迎薰初散講筵時螭頭絕勝金蓮燭自有淸香送曉颸

初秋

大火初收暑气殘金風吹動芰荷寒鳴蟬送夏聲聲急雨霽遙天萬里看

中元日蕉園作

中元來太液新爽下林端水檻臨流入風牕捲幔看魚遊迷藻荇鷗戲悅沙灘宇宙無塵翳涼生月一團

復逰盤山絕頂

絕頂巉巖裏松煙向曉開片雲生眾壑虛籟落空臺寺古人行少林深鳥亂回千峯多秀色遠眺足徘徊

春日觀花

枝上流鶯早千紅萬紫香气融催景麗風過遞年芳穠李花猶淺垂楊葉未長澗中春澑發疑是奏笙簧

夏日口外寄宮中

翠蓋鸞旌出平明刻漏同油云驅暑气時雨引淸風山脈經年秀泉形此日遙遙千里外回首憶深宮

避暑暢春園雨後新月

園亭气爽雨初晴新月朧朧透樹明漏下微眠思治道未知淸夜意何生

喜雨詩十六韻【並序】

朕撫禦天下每以民生爲念夙興夜寐無時少懈也歲在丁卯自春渉夏蘊隆少雨日更增甚麥秋期至農事堪憂傳曰龍見而雩謂建巳之月萬物始盛待雨於天今當雨不雨或人事之未修朕躬之有過歟亟命重臣凡國計憂戚刑名錢谷但有闗於民者再三講究有言在京臣工鐫級過多皆賜復還可以致雨以及戲館秧歌之細事無不曲盡議論迄於五月憂心如焚減膳撤樂端居省過將以明詔布告天下思所以挽回天意詔下旬有餘日或膚云方集輙阻燥風或微霂才施旋升杲日昔人遇災而懼側身修行欲銷去之況玆不雨乎朕以涼徳臨億兆之上爲民之誠天日可監欲躬詣郊壇致祭諸臣亦以爲請因命禮官諏吉具儀齋戒肅穆步禱

上帝始齋之晚宻雨濡潤祭之日雷雨交作自玆間日而雨徧四郊田野霑足朕先憂而飲食俱廢者爲民也旣雨之後喜而舉手加額者亦爲民也今天不遺斯民禱而賜之雨使得不愧三公九卿之請朕之幸矣故賦喜雨詩以抒其懷

體國爲民事憂勤固在斯驕陽春旣盛膏澤夏愆期省刑書每下請雨令頻施云未油然作風偏颯爾吹芃芃苖欲槁細細艸將萎翹首瞻靑漢焦心對赤墀圜扉重舉滯旃廈幾疇咨齋祭祈神鑑精誠只已知誰雲天最逺於是聽能卑黙處敬居日恭防步禱時微衷慙上格大化喜濳移霶霈滋南畝飄瀟徧九逵靉叇陰陽協滂沱渥澤垂田家還自樂朝野共吟詩從此煩襟滌由來百志熙願同玆砥礪參贊奉無私

南巡再過濟南

六禦重經歷下城頻將疾苦問蒼生肩摩轂擊風猶在土沃農恬世久平戶戶春燈佳節過【時上元次日】邨邨社鼓樂郊盈韶年漸布陽和澤淑气晴光仗外橫

觀珍珠泉【並序】

濟南多名泉趵突珍珠二泉爲最昔經過趵突曽賦篇什今臨珍珠泉上愛其澄澈題曰作霖

一淸淺漾珠圓細浪瀠洄小荇牽偶與諸臣閒倚檻堪同魚藻入詩篇

經泰山之麓【並序】

曩於甲子冬日登泰山之巓覽秦漢以來故迹俯眺寰區憑臨滄海今玆南巡復稅駕山麓因望岱宗而展禮焉

聳巘髙峯記昔攀春回瀑水響潺潺萬層石級雲霄上千里煙邨縹緲間暫駐猶然思往事憑陵直欲小人寰朱旗翠葆疎林外已見巍巍俯眾山

再過淮南【並序】

向者巡省江左道出淮南軫念窮檐憫懷澤國今見居民景象較前稍丰良慰朕懷

前來歷玆境斯民似未遂今日再經過風土覺有異紈褐旣充體廬舍各完置擁道歡趨迎扶老與擕穉咸云獲休息近免徭役累水患日就平田疇可耕植一飲與一食莫不歌帝賜素念切民依時爲勞寤寐大造本無私湛恩欲廣被聞言聊自寛庶慰省方意

淮城曉霜聞雁

天際晨光水月連帶霜歸雁向前川盂城曉發寒仍在談笑春風雜紫煙

蠲江南逋賦【並序】

江南屢年逋賦二百二十餘萬逐歲帶徵聞吏民頗以爲累朕志存約巳澣衣菲食之風事期裕民師挹彼注玆之義特頒詔令悉與蠲除

國家財賦東南重已責蠲租志念殷膏澤何妨頻見渥普天願與樂耕耘

過維揚【並序】

南巡以來減撤儀衞所歷郡邑垂髫戴白聽其趨蹌馬首有以管籥迎者輒禁止之頃過維揚商民比屋連艘充盈可喜但結防張燈闐溢巷陌𨿽防溝爲東南孔道歡迎亦兆庶至情猶恐前途相效勅地方長吏諭以省費惜財並賦此詩

重過防溝地春風細艸生帆檣連賈舶笙吹滿江城物力須教惜民情亦見誠繁華當淑景气象喜充盈

金山江天寺

獨愛江天寺停橈上碧峯波瀾聲浩浩樓閣勢重重日暖浮雙樹風微送午鐘遙看南北岸春色澹春容

焦山

焦山何岝防遙與金山峙艸木盡防茸幽偏隔城市放舟下中流攀蘿上涯涘隠士不可招鶴銘洵足紀棲鶻驚人飛暮云千萬里

駐蹕金山

煙霧空蒙水國昏夜移鳳舸泊山門然犀欲照黿鼉窟臥聽濤聲自吐吞

雨過錫山

輕雲冉冉霧彎環細雨絲絲羃逺山畫舫靑簾開曉坐平波漫衍白鷗閒

虎丘望山後

試劍空存石生公尙有臺愛看山後景錯落野田開

鄧尉山

鄧尉知名久看梅及早春豈因耽勝賞本是重時巡野靄朝來散山容雨後新繽紛開萬樹相對愜佳辰

鄧尉小軒望太湖

山軒閒坐倚前楹萬頃澄湖夕照明夜久天心初月上笙簧謖謖奏松聲

登靈巖

霏微靈雨散春煙按轡逍遙陟翠巓香水通流明若箭琴臺列石勢如拳諸峯盡在靑蘿外萬井全依防仗前聞是吳宮花艸地空餘鐘磬梵王筵

晚過吳江

埀虹蜿蜒跨長波畫防牙檣薄暮過燈火千家明似晝好風好雨祝時和

入平望【並序】

平望爲浙江界長吏以畫舫五百來迎恐勞民力卻之不禦

錦纜無勞列防艭輕橈自愛倚船牕勤民不憚周行逺早又觀風向浙江

禾中道上

兩岸人家半種桑雨中入望盡蒼茫民間本業惟農織愛看山邨共水鄕

巡幸杭州

東南上郡古臨安親采風謡一省觀翠岫巃嵸猶舞鳳羽旗簡約不鳴鑾春暉艸木江山麗戶滿歌雨露寛徳化逺敷吾未信如何夾路萬聲歡

吳山

左控長江右控湖萬家煙火滿康衢偶來絕頂憑虛望似向雲霄展畫圖

泛舟西湖

一片湖光瀲灩開峯巒三面送靑來輕舟櫂去波添影曲岸移時路郤回春色初搖堤上栁恵風正發寺邊梅此行不是探名勝欲使陽和徧九垓

西溪

十里淸溪曲修篁入望深暖催梅信早水落艸痕侵俗借漁爲業園饒筍作林民風愛淳朴不厭一登臨題西溪山莊以竹牕二字書賜髙士奇

花源路幾重柴桑皆沃土煙翠竹牕幽雪香梅岸古

過桃花嶺至玉泉寺

度嶺穿雲路始平停鑣聊憇小池淸遊魚自有悠然意豈識乾坤造物宏

湖心亭

水上起樓臺湖面平如鏡春風吹栁條逺與山光映

渡錢塘江

雪後春煙漠漠浮揚舲擊楫向中流江通潮汐分吳地路入溪山隠越州振武戈矛皆駐馬【憶用武時大兵屯駐江幹】省方斿葆此乘舟風帆沙鳥看何限逺近雲霞望裏收

山陰

灌木叢篁傍水幽澹煙晴日漾芳洲蘭橈搖過山陰道在昔人傳鏡裏逰

聖祖仁皇帝禦制文第二集卷四十三

欽定四庫全書

聖祖仁皇帝禦制文第二集卷四十四目錄

古今體詩四十八首

謁大禹廟

登臥龍山越望亭

雲棲竹樹甚茂幽蘭滿山

虎跑泉【幷序】

靈隠寺

飛來峯

諭浙省將吏軍民【並序】

舟中書懷

將逰華山以欲雨未往

雨中幸錫山園林

恵泉

無錫小民以羔羊恵酒爭獻禦舟笑而遣之句容雨望

巡幸江寧

賜江寧文武將士宴於教場

再過明故宮

江寧駐蹕【並序】

後湖

詠幽蘭

登報恩寺浮圖

上巳日再登金山

長江夜月

曉發維揚順風揚帆午餘已過秦郵

自宿遷解纜一日夜達山東境

春晴舟中作

途次書懷

淸明

憂旱憶民事作

橊花

盆景橊花髙有數寸開花一朶

挽大行皇后詩四首【並序】

中秋書懷

守

陵太監崔邦琪侍

慈寧宮年久詩以賜之

康熙二十八年歲旱冬又無雪朕焦心勞思寢食俱廢二月初間謁

陵路遇大雨田野歡聲方少攄朕懷故賦五言律以記

之

暢春園眾花盛開最爲可觀惟綠牡丹淸雅迥常世所罕有賦七言絕以記之

詠花缾

櫻桃

雨後初晴戲作二首

命裕親王福全皇長子允禔帥師徵厄魯特錫之以詩

養病塞北

古北塞上望月

康熙三十二年六月賜總督佛倫

夏燕新蓮二首

欽定四庫全書

聖祖仁皇帝禦制文第二集卷四十四

古今體詩四十八首

謁大禹廟

古廟靑山下登臨曉靄中梅梁存舊迹金簡紀神功九載隨刊力千年綂緒崇玆來薦蘩藻瞻對率羣工

登臥龍山越望亭

周覽山川歷井疆越峯突兀見靑蒼爭流萬壑通城郭一一看來在下方

雲棲竹樹甚茂幽蘭滿山

山徑紆徐合溪聲到處聞竹深陰戛日木古勢干云倚檻聽啼鳥攀崖采異芬韶華春已半萬物各欣欣

虎跑泉【並序】

西湖自昔畫舫笙歌之地朕玆行志本省方止一覽其山川風土未曽片刻停驂尙食但飲虎跑泉水一勺耳

松林帶余雪空山啼百舌石澑響涓涓寒泉自淸潔

靈隠寺

靈山結幽秀鷲嶺起嵯峨梵宇盤空出香雲繞地多開襟對層碧下馬撫煙蘿羽衞閒來往非同問法過

飛來峯

巖岫崚增洞壑奇懸藤古木半迷離冷泉亭子淸溪上誰識源頭混混時

諭浙省將吏軍民【並序】

朕自武林回鑾百姓擁道固請暫畱慰諭遣之因詔諸將吏務在調劑兵民共相輯睦息訟弭爭務本崇儉毋専末業以滋遊惰並賦斯篇

省方浙西東山川極遐矚玆晨當回鑾諄諄一相朂軍民貴安和文武須聨屬息忿可無爭守分在忍辱日使訟庭閒愚民免械梏奢侈尢當懲繁華莫恣欲儉乃保其富素履各惇篤惟令教化興益見閭閻足諸吏宜勉之期歸淳朴俗

舟中書懷

澹澹春山暮靄淸和風拂栁入簾輕畱情遠寄懸千里撫景興懷歷幾程寒盡梅中初霽雨詩成洲上忽聞鶯船窗睡起疑宮闕月滿江湖聽櫂聲

將逰華山以欲雨未往

欲向靑山澗壑行春云又變曉陰輕勾陳不遣驚禪定恐礙林間碧艸生

雨中幸錫山園林

澹冶靑山色幽探傍曉來煙籠巖下竹雨洗石邊苔斷續聽啼鳥飄搖惜落梅胸襟原浩蕩隨意坐亭臺

恵泉

寒云覆樹昔年經【甲子觀恵泉在十月】再品山泉到此亭春水一犂農事足喜看膏雨徧郊坰

無錫小民以羔羊恵酒爭獻禦舟笑而遣之

自昔君門隔九閽如何艸野得攀援多因愛此元元切忘分公然學負暄

句容雨望

山行逐髙低四望多松樹雨裏萬人家遙看隔雲霧

巡幸江寧

南省封疆惟此區江流環繞壯規模華旗芝蓋重臨幸二水三山半畫圖吏事莫先田野治民情但願閭閻孚不知比歲恩波洽止聽黃童白叟呼

賜江寧文武將士宴於教場

瑞云捧日曉初晴麗景天開羽仗明扈蹕赳桓多絳灌分行俊譽盡璁珩三漿滿浥沾須徧五載南巡澤再傾【自甲子南巡今已五載】文穆武恬慙化理萬方無事宴升平

再過明故宮

樓臺金粉已沈銷不獨詩人說六朝月落宮垣春寂寂經過惟嘆艸蕭蕭

江寧駐蹕【並序】

江寧士民羣詣行在爭獻米谷兼羅果蔬涕泣請畱屢諭不止俯徇億兆之願勉遲信宿之行

心勤民隠獨諮諏不爲江山作勝逰白下回鑾期已近黔黎擁道欲何求多憐野老堆盤獻勉就輿情兩日畱二十八年宵旰意豈圖遠邇慕懷柔

後湖

渺渺長湖水春來發緑波飛鳴下鳬雁朝暮集漁蓑

詠幽蘭

婀娜花姿碧葉長風來難隠谷中香不因紉取堪爲佩縦使無人亦自芳

登報恩寺浮圖

湧地千尋起摩霄九級懸琉璃埀法相翡翠結香煙締造人功巧流傳世代遷曠然彌遠望萬象拱諸天

上巳日再登金山

晴和逢上巳況在大江濱正是回鑾日揮毫記此辰

長江夜月

萬頃淪漣映平沙一望收天光起水色云影共波流隔岸姑蘇逺臨軒夜月浮民情咸自得何必泛龍舟

曉發維揚順風揚帆午餘已過秦郵

傍曉發蕪城風帆疾如駛晚照半平湖舟行百餘里

自宿遷解纜一日夜達山東境

千里南程幾日回輕舟直下溯瀠洄天風更假帆檣便一夕山東境上來

春晴舟中作

野水漫漫野岸長幾行嫩柳帶斜陽不知春色來多少但覺飛花處處香

途次書懷

長樂

慈顏兩月違白雲迢逓戀春暉輕舟不系兼程進應話民風坐漏稀

淸明

已日才從江岸行舟中還復度淸明上林聞道花遲發畱與歸時聽早鶯

憂旱憶民事作

仲夏炎曛盛徳涼時未和驕陽因六事亢旱三河【三河爲天下之中】民以食爲重天將風更多憂勤難暇顧惟誦憫農歌

橊花

丹誠映白日艷色喜淸幽嫩緑疎櫺外開時傍翠樓

盆景橊花髙有數寸開花一朶

小樹枝頭一防紅嫣然六月雜荷風攢靑葉裏瑚朶疑是移根金碧叢

挽大行皇后詩四首【並序】

大行皇后秀鐘華閥徳備壼儀溯懿親於渭陽定嘉祥於嬀汭宮闈翊贊克孝克慈頃者正位翟褕甫承冊命遽嬰篤疾莫挽徽音時屬新秋候當闌暑驚璇霄之月墜傷碧落之星沈物在人亡覩遺袿而雪涕庭虛晝永經垂幕以愴懷悲従中來不能自已握管言情聊抒痛悼

月掩椒宮嘆別離傷懷始覺夜虫悲淚添雨防千行下【此日微雨】情割秋光百慮隨雁斷衡陽聲已絕魚沈滄海信難期繁憂莫解衷腸夢惆悵銷魂憶昔時

又

交頤淚灑夕陽紅徒把愁睂向鏡中露冷瑤階增寂寞煙寒碧樹恨西東舊詩詠盡難回首新月生來枉照空鸞影天涯無信息斷聲在未央宮

又

音容悲漸逺涕淚爲誰流女徳光千禩坤貞應九州涼風銷夜燭人影散瓊樓嘆此平生苦頻經無限愁

又

淅瀝動秋聲中心郁不平離愁逢葉落別恨怨蛩鳴寂寂瑤齋隔沈沈碧海橫玉琴哀響輟宵殿痛殘更

中秋書懷

多病多悲感百端蹔來此地駐瓊鑾巖間雨歇衣還濕嶺外雲開露未幹風激淸潭三汲浪秋催葉五更寒驚看圓月峯頭出似照愁腸勸夕餐

守

陵太監崔邦琪侍

慈寧宮年久詩以賜之

返照寒松影心懸泣露霜一生常感悼數載幾悲涼恨接雲峯近思連滄海長問安勞夢想絕矣九廻腸康熙二十八年歲旱冬又無雪朕焦心勞思寢食俱廢二月初間謁

陵路遇大雨田野歡聲方少抒朕懷故賦五言律以記

之

念愆思云漢望歲意眞純稼穡三時重祈丰六事頻風恬咸自樂雨灑易爲春髙下皆霑足方知天至仁暢春園眾花盛開最爲可觀惟緑牡丹淸雅迥常世所罕有賦七言絕以記之

碧蕊靑霞壓眾芳檀心逐朶韞眞香花殘又是一年事莫遣春光放日長

詠花缾

擷取羣芳置案頭天香一段貯淸幽人生常有悲歡事惟爾閒情不曉愁

櫻桃

初夏含桃味早全西山結實弱枝連赤瑛充薦休言過丹色濃濃眾果先

雨後初晴戲作二首

山腹重云鎖晚煙水光逐浪共天連長橋疑作虹蜺似落照扁舟湖上眠

其二

新晴雨後暎斜陽艸茂花繁處處香石色蒼苔隨岸綠橋邊垂柳掛絲長

命裕親王福全皇長子允禔帥師徵厄魯特錫之以詩

萬國勤懷保三階願治平寰中皆赤子域外盡蒼生小蠢忘帡冒天心解鬭爭執迷思梗化伐罪事専徵武略期無敵王師出有名親藩分鈇長子擁麾旌防虎資郎將貔貅壯禁營玉戈凝曉色金甲耀秋晴獲醜寧遺類籌邊重此行據鞍軍令肅橫槊凱書成煙火疆隅堠牛羊塞上耕遐荒安一體歸奏慰予情

養病塞北

寒蟬鳴野樹旅雁過秋蓬嶺外皆紅葉城邊有綠桐身虛苦夏熱多病愛淸風山色猶然在人顏漸不同幸無烽火事喜有智神功

古北塞上望月

桂樹淸光掛碧天雲開萬里塞無煙逺人向背由敷政惟在籌邊與任賢

康熙三十二年六月賜總督佛倫

東表聞風化西秦作雨霖揚淸知疾苦激濁勉官箴曠世孤芳節超倫千古心封疆資大吏撫育代憂深

夏燕新蓮

紫燕雙雙到案前天教霖雨足禾田臨牕斜掠蓮花影云與波光皆渺然

其二

丹橋綠柳囀黃鸝碧澗深林對小池睡起閒情題畫箑薰風動處樂雍熙

聖祖仁皇帝禦制文第二集卷四十四

欽定四庫全書

聖祖仁皇帝禦制文第二集卷四十五目錄

古今體詩五十九首

初秋晚雨後觀儀器

初秋詠竹

閒坐詠竹

詠金蓮花

祝巴林淑慧大長公主詩【並序】

戲題自鳴鐘

春日舟行

夏日幸潞河雜詩三首

親閱運河堤

舟泊潞河

千葉蓮

題耕織圖

耕

第一圖【浸種】

第二圖【耕】

第三圖【耙耨】

第四圖【耖】

第五圖【碌碡】

第六圖【布秧】

第七圖【初秧】

第八圖【淤防】

第九圖【拔秧】

第十圖【插秧】

第十一圖一【耘】

第十二圖【二耘】

第十三圖【三耘】

第十四圖【灌漑】

第十五圖【收刈】

第十六圖【登場】

第十七圖【持穗】

第十八圖【舂碓】

第十九圖【籭】

第二十圖【簸揚】

第二十一圖【礱】

第二十二圖【入倉】

第二十三圖【祭神】

織

第一圖【浴蠶】

第二圖【二眠】

第三圖【三眠】

第四圖【大起】

第五圖【捉績】

第六圖【分箔】

第七圖【采桑】

第八圖【上簇】

第九圖【炙箔】

第十圖【下簇】

第十一圖【擇繭】

第十二圖【窖繭】

第十三圖【練絲】

第十四圖【蠶蛾】

第十五圖【祀謝】

第十六圖【緯】

第十七圖【織】

第十八圖【絡緯】

第十九圖【經】

第二十圖【染色】

第二十一圖【攀花】

第二十二圖【翦帛】

第二十三圖【成衣】

欽定四庫全書

聖祖仁皇帝禦制文第二集卷四十五

古今體詩五十九首

初秋晚雨後觀儀器

從容更覺靜悠悠片片荷香送小舟日落開牕云外景風淸拂戶雨中秋寛懷自有數行字樂志須操一算籌【向日最喜天文算法】萬物無窮最易曉其間諸象列天球

初秋詠竹

森萃靑靑繞碧塘霜姿靄靄動幽香寒風不變終身節緑葉紛然暎晚涼

閒坐詠竹

門外千竿細竹牕前萬朶鮮花秋寒眾色皆變惟爾霜姿可嘉

詠金蓮花

迢遞從沙漠孤根待品題淸香拂檻入正色與心齊磊落安山北參差鷲嶺西炎風曽避暑髙潔少人躋祝巴林淑慧大長公主詩【並序】

公主秀毓天潢祥鐘坤順爲

皇考同气之親淑容懿範儼若

慈闈履貴盛而沖和居顯榮而祗愼耆年令徳宗黨式欽恵澤淪洽於逺人徽柔著聞於中外數十年來篤愛朕躬禮周意摯故常迎畱京邸晨夕相依用展惇睦之義惟祝遐齡康豫馴致期頤俾得色笑恆瞻徳音長奉借以慰朕追慕

慈寧之永念豈不休歟爰賦五言以介睂壽

長祝南山壽願言北鬥詩祥開應帝女釐降自金枝沙漠黎心服坤貞天下知年年慶人瑞歲歲賞瑤池

戲題自鳴鐘

晝夜循環勝刻漏綢繆宛轉報時全陰晴不攺衷腸性萬里遙來二百年【此器至中國二百年矣】

夏日舟行

靈液開僊仗淸暉暎碧波黃鸝鳴茂樹歸雁戲靑莎水曲蒲帆轉岸廻錦纜過三春曽布徳月下聽謳歌

夏日幸潞河雜詩三首

水色連天四望收輕舠桂楫放中流東南惟有長江勝一片雲帆萬里逰

其二

曽記當年幸潞河翠旌熠爚暎微波臨流士女爭瞻望不禁扁舟唱櫂歌

其三

野雲漸起罩斜陽暮泊平沙覺水涼初更未寢吟詩句靜見鑪中焚異香

親閱運河堤

舊歲陰霖勝憂勤億兆難析津通鵲渚形勢接桑幹物理常求治朝堂亦自安運堤久未整岸堰最宜完夾道黎民悅沿河老幼歡云容隨豹尾暑气擁仙鑾九醖賢人酒三漿龍鳳團匡牀搜典誥流水奏幽蘭櫂響逼前駕漁歌進小灘去回四百里舟次五云端

舟泊潞河

萬里帆檣宛轉來炎天系纜泊河隈長江曽著操舟說短夢頻思作楫才隔水翛翛秋麥起繞林處處野花開從容披閱依書幌靜爾忘言憶九垓

千葉蓮

禁苑初秋玉殿涼綠荷經瀨遞淸商千英水面重重艷防度風前柄柄香宮女移船搖紺葉近臣載筆詠紅芳定心坐對西山靜不管穠纖暎夕陽

題耕織圖

耕

第一圖【浸種】

暄和節候肇農功自此勤勞處處同早辧東田穜稑種褰裳渉水浸筠籠

第二圖【耕】

土膏初動正春晴野老支笻早課耕辛苦田家惟穡事隴邊時聽叱牛聲

第三圖【耙耨】

每當旰食念民依南畝三時願不違已見深耕還易耨緑蓑靑笠雨霏霏

第四圖【耖】

東阡西陌水潺湲扶耖泥塗未得閒爲念饔飧由力作敢辭竭蹷向田間

第五圖【碌碡】

老農力穡慮偏周早夜扶犂未肯休更駕烏犍施碌碡好教春水滿平疇

第六圖【布秧】

農家布種避春寒甲坼初萌最可觀自昔虞書傳播谷民間莫作等閒看

第七圖【初秧】

一年農事在春深無限田家望歲心最愛淸和天气好綠疇千頃露秧鍼

第八圖【淤防】

從來土沃借農勤丰歉皆由用力分薙艸灑灰滋地利心期千畝稼如雲

第九圖【拔秧】

靑蔥刺水滿平川移植西疇更勃然節序驚心芒種廹分秧須及夏初天

第十圖【插秧】

千畦水澤正彌彌競插新秧恐後時亞旅同心欣力作月明歸去莫嫌遲

第十一圖【一耘】

丰苖翼翼出淸波荑稗叢生可若何非種自應芟薙盡莫教稂莠敗嘉禾

第十二圖【二耘】

曽爲耘苖結隊行更憂宿艸去還生隴間餽饁頻來往勞勩田家婦子情

第十三圖【三耘】

防防盈畦日正長復勤穮蓘下方塘堪憐曝背炎蒸下惟冀靑疇發紫芒

第十四圖【灌漑】

塍田六月水泉微引澑通渠迅若飛轉盡桔橰筋力瘁斜陽西下未言歸

第十五圖【收刈】

滿目黃雲曉露晞腰鐮獲稻喜晴暉兒童處處收遺穂邨捨家家荷擔歸

第十六圖【登場】

年谷丰穰萬寶成築場納稼積如京廻思望杏瞻蒲日多少辛勤感倍生

第十七圖【持穂】

南畞秋來慶阜成瞿瞿未釋老農情霜天曉起呼鄰里徧聽邨邨打稻聲

第十八圖【舂碓】

秋林茅屋晚風吹杵臼相依近短籬比捨舂聲如和答家家篝火夜深時

第十九圖【籭】

謾言嘉谷可登盤穅秕還憂欲去難粒粒皆從辛苦得農家眞作雨珠看

第二十圖【簸揚】

作苦三時用力深簸揚偏愛近風林須知白粲流匙滑費盡農夫百種心

第二十一圖【礱】

經營阡陌苦胼胝艱食由來念阻饑且喜稼成登石磑從玆鼔腹樂雍熙

第二十二圖【入倉】

倉箱頓滿各欣然補葺牛牢雨雪天盼到蓋蔵休暇日從前拮據已經年

第二十三圖【祭神】

東疇舉趾祝年丰喜見盈寧百室同粒我烝民遺澤遠吹豳擊鼔報難窮

織

第一圖【浴蠶】

豳風曽著授衣篇蠶事初興谷雨天更考公桑傳禮制先宜浴種向晴川

第二圖【二眠】

柔桑初翦緑參差陌上歸來日正遲邨捨家家簾幕靜春蠶新長再眠時

第三圖【三眠】

紅女勤劬日載陽鳴鳩拂羽恰條桑只因三臥蠶將老翦燭頻看夜未央

第四圖【大起】

春深處處掩茅堂滿架吳蠶婦子忙料得今年收繭倍冰絲雪縷可盈筐

第五圖【捉績】

連宵食葉正紛紛風雨聲喧隔戶聞喜見新蠶瑩似玉燈前檢點最辛勤

第六圖【分箔】

愛逢晴日映疎簾新緑如雲葉漸添天气晴和蠶事廣移筐分箔徧茅檐

第七圖【采桑】

桑田雨足葉蕃滋恰是春蠶大起時負筥攜筐紛笑語戴鵀飛上髙枝

第八圖【上簇】

頻執纖筐不厭疲久忘膏沐與調饑今朝士女歡顏色看我冰蠶作繭時

第九圖【炙箔】

蠶性由來苦畏寒深垂簾幕夜將闌鑪頭更松明火老媼殷勤日探看

第十圖【下簇】

自昔蠶繅重婦功曽聞獻繭在深宮披圖喜見累累滿茅屋淸光積雪同

第十一圖【擇繭】

冰繭方堪作素紈重綿亦借禦深寒就中自有因材法揀取筐間次第觀

第十二圖【窖繭】

一年蠶事已成功歷數從前屬女紅聞說及時還窖繭荷鋤又向緑陰中

第十三圖【練絲】

炊煙處處繞柴籬翠釜香生煮繭時無限經綸從此出盆頭喜色動雙睂

第十四圖【蠶蛾】

蛾兒布子如金粟水際分飛任所之莫令繭絲遺利盡來年畱作授衣資

第十五圖【祀謝】

勞勞拜簇祭神桑喜得絲成願已償自是西陵功徳盛萬年衣被澤無疆

第十六圖【緯】

緑陰揜暎野人家每到蠶時靜不嘩一自夏初成繭後籬邊新聽響繅車

第十七圖【織】

從來蠶績女功多當念勤勞惜綺羅織婦絲絲經手作夜寒猶自未停梭

第十八圖【絡緯】

無衣卒歲早闗情寒气催人蟋蟀聲茅屋疎籬秋夜永短檠相對絡絲成

第十九圖【經】

織紝精勤有季蘭牽絲分理制羅紈鳴機來往桑陰裏已作吳綃匹練看

第二十圖【染色】

凝膏比潔絡新絲傳得仙方色陸離一代文明資賁飾須教五采備彰施

第二十一圖【攀花】

巧樣爭傳濯錦紋堪憐織女最殷勤云章霞防娛人意自著尋常縞布裙

第二十二圖【翦帛】

手把齊紈冰雪淸秋衣欲制重含情逡巡莫謾施刀尺萬縷千絲織得成

第二十三圖【成衣】

已成束帛又縫紉始得衣裳可庇身自昔宮庭多澣濯總憐蠶織重勞人

聖祖仁皇帝禦制文第二集卷四十五

欽定四庫全書

聖祖仁皇帝禦制文第二集卷四十六目錄

古今體詩四十二首

二月三十日親統六軍䢐徵漠北

出居庸闗

赤城

龍門

過獨石口

出塞訓厲軍士

北藩諸部君長來迎

沙漠二首

風雪致禱遂爾晴霽

賜皇子允祉

賜皇子允祐

春寒軫念將士

途中新夏

經明成祖勒銘處指示扈從諸臣【並序】

賜皇子允禩

帳殿對雨念畿輔四方農事

賜將士食

違

皇太后定省言懷

行殿示諸皇子

瀚海

營夜南望北斗

雁棲沙磧【有序】

時乏水於山坡得泉志喜

克魯倫河上流雨後艸生

登山巓下瞰克魯倫河周覽山川形勢指麾營陣

渡克魯倫河网魚暫駐待後軍至

軍中夜嘗擐甲達旦

噶爾丹潰遁遂窮追之

剿滅噶爾丹大防

自賊中投誠來者皆宥之

遣使示皇太子防音

示宮中防音

班師次拖陵

班師拖陵畱皇長子允禔殿後示之

行間賜大學士張玉書

外蕃諸部落絡繹來賀宴賚之

入關見雨膏潤澤禾苖茂遂喜而有作

彈琴峽

南口

入京見百官及耆民童穉歡迎道周

賜將軍孫思克

欽定四庫全書

聖祖仁皇帝禦制文第二集卷四十六

古今體詩四十二首

二月三十日親統六軍䢐徵漠北

惟天盡所覆眷命畀我淸自予蒞鴻祚恆願銷甲兵狡焉窺北疆屬國橫相攖夙昔張撻伐凶醜皆顚傾赦之釋不誅開网全其生怙終恣跳梁邊鄙搖羣情皇皇仁義師聲討必有名春雪灑貝冑朔風捲龍旌睠玆防虎士金革勞逺徵於鑠振我武赫赫揚天聲

出居庸關

羣峯倚天半直北峙雄闗古塞煙雲合淸時壁壘閒軍鋒趨朔漠馬迹度重山漸向邊城路旌旗疊翠間

赤城

慈宮曽駐此溫泉展轉依稀廿五年今日徵途冰未解當時凍嶺雪還全【往年奉

太皇太后臨幸之際卽是此時】漸近邊闗風土別長驅旌斾嶽山連孤城寒重深宵靜敢卜龍沙奏

凱旋

龍門

絕巘何時鑿五丁雙崖萬仞辟門屏潺湲塞水嵯峨石振旅歸來定勒銘

過獨石口

關名獨石插遙天路繞靑防絕嶂懸翠壁千尋標九塞黃雲萬疊防三邊霓旌曉度長城月毳帳春廻大漠煙總爲民生勤戰伐不辭籌畫在中權

出塞訓厲軍士

鐵馬金戈整六師鼓行出塞暮春時邊塵盡埽從今始莫讓天山建績奇

北藩諸部君長來迎

關山直北盡王臣屬國侵陵煽亂頻爲靖邊方勤士馬欲令藩落輯民人聲靈有赫羣知肅抃舞來同意倍親共覩此行淸朔漠保疆綏土俗還淳

沙漠二首

髙下龍堆萬馬趨直將漠外作疆隅漢家只守飛狐嶺坐使中原失遠圖

其二

沙磧荒楡細柳多步行不用蹀鳴珂【時率將士步行】連朝登頓渾無倦甘苦身先士荷戈

風雪致禱遂爾晴霽

塞外春深雨雪頻寒風猶自拂徵塵昨朝遣祀咨宗伯已見遙天霽色新

賜皇子允祉

玉弩金戈壯此行期門環衞在連營深居莫忘勤勞意須識間闗出塞情

賜皇子允祐

逆我顏行討必加六軍嚴肅靜無嘩分營此日如棊布奮武羣看捲塞沙

春寒軫念將士

大漠春殘雪尙飛從徵車馬正騑騑風廻沙路迷金勒寒送冰花上鐵衣每念折衝憑士气況從絕徼奉天威六軍同奮赳桓志佇見睛曛滿翠旂

途中新夏

邊艸才靑節序更徵裘未換入朱明遙思南陌東阡候正是居人急耦耕

經明成祖勒銘處指示扈從諸臣【並序】

朕率師行四十五日至我哨界界內外髙阜坡陀大抵皆黃白沙五色石北行十一里有石瑩然獨出明成祖北伐刻銘其上時則永樂八年庚寅四月十六日朕今過此適在四月十四日山原猶昔時日同符朕謂明成祖之率師而行也與今日異其時出邊皆敵人也今防古悉我效力之人其時皆漢人步卒今我兵悉騎士且熟習邊外之行由此觀之明成祖深入敵中數千里縦橫若行無人之境亦誠難矣我軍若不及彼良可媿也凡聞斯語者當人人自奮焉爰紀其事而系之以詩

伊昔永樂年徵馬嘶朔風磧間銘片石苔蘚磨靑銅我行初拂拭夏節欣相同當時月在已今値淸和中後先間兩日彼亦一代雄我武討不庭春發明光宮塞艸緑微茁雨雪陰蒙蒙或言時尙早稍待邊花紅寧知英傑人所見良疏通迅行掩不備兵法貴折衝軍謀在帷殿士气如虎熊豈不資羣策惟斷斯有功作詩紀其事聊以示臣工

賜皇子允禩

戎行親蒞制機宜櫛沐風霜總不辭隨侍晨昏依帳殿焦勞情事爾應知

帳殿對雨念畿輔四方農事

气和時雨降駐蹕對荒陬防防侵油幕霏霏濕翠斿未知同甸服果足渥田疇軫念民依切馳書付置郵

賜將士食

萬騎擁雕弓長鳴向北風龍荒彌曠逺虎旅正驍雄戰鼓黃雲外旌門紫气中朕躬方蓐食與爾六軍同

違

皇太后定省言懷

帳殿風髙日影移庭闈常憶問安時寸心每自依淸禁慈念遙應系北陲柔遠肯教罹疾苦除殘焉敢惜胼胝預期露布飛章入早報瑤階

母后知

行殿示諸皇子

師行日已遠邊馬風蕭蕭眷言靖疆宇寧憚道路遙彼防鄰北藩譎謀聲動搖除惡必拔本稂莠隳良苖外攘內斯安務令金甲銷吾民息轉輸丁男無敝雕一勞方永逸所戒怠與驕天心鑑此誠雨暘時以調

瀚海

四月天山路今朝瀚海行積沙流絕塞落日度連營戰伐因聲罪馳驅爲息兵敢云黃屋重辛苦事親徵

營夜南望北斗

碧琉璃界四垂邊漸覺云低欲到天爲問北來行近遠果然北斗掛南川

雁棲沙磧【有序】

朕親提士旅迅埽邊塵野宿宵興風髙月冷慨居人之絕迹見沙雁之羣棲曠遠蕭條艱難跋渉念玆䢐徵之役實殷求定之心睠彼昔賢斐然有作覽遺文之垂後在息武以寧人夙抱此懷因物興感

爲靖風塵夜不眠平沙四顧斷人煙徵夫欲度陰山外北雁偏棲瀚海邊黷武詩書天子戒惟仁經史帝王先須看戰壘生靈骨弔古文章信可傳

時乏水於山坡得泉志喜

麾兵深入賊巢邊斯地從來乏水泉報道六軍齊飲馬淸流山畔忽涓涓

克魯倫河上流雨後艸生

晚從岸曲駐前旌雨歇行營艸怒生一望靑靑河上色平蕪共聽馬嘶聲

登山巓下瞰克魯倫河周覽山川形勢指麾營陣

策馬登崇岡岡勢亦崔嵬浩浩見河流迢遞西隅來杳然罕人迹周覽復徘徊命我熊羆士往駐山之隈旌旗布林麓寇見應疑猜六師壓其陣賊勢立崩摧麾示諸部曲號令肅風雷俯視窟中殄滅同纖埃

渡克魯倫河网魚暫駐待後軍至

臚朐河水何泱泱髙山發源淸且長漠北經流數千里東趨遼海歸扶桑夙昔河壖亦沃土狡寇來據巢其疆自春䢐夏雨澤斷塞艸不緑川原黃驚聞我師自天來逺渡沙磧思遁蔵焚巢裹餱夜竄走老羸穉幼委道傍朕率輕騎渡河北平沙淺水湔甲裳命士舉网截淸流鮮鱗潑剌河中央笑彼智短气復懦捐棄形勢奔倉皇此時中宵自顚沛當年北鄙徒披猖我師英武且整暇臨河飲馬皆鷹揚黃鉞一麾諸部集回首萬騎方騰驤

軍中夜嘗擐甲達旦

四山風靜建旌旄帳外沙明片月髙除逆安民非得已終宵擐甲敢言勞

噶爾丹潰遁遂窮追之

謾道爰爰窟多久從西路列雕戈疾馳莫憚追奔力須使窮禽入网羅

剿滅噶爾丹大防

殘寇疲宵遁橫衝節制兵我師乘銳气誰許丐餘生貔虎三軍合鯨鯢一戰平媿稱謀畫定討罪荷天成

自賊中投誠來者皆宥之

伐叛軍聲震若雷奔亡賊勢已全摧龍荒所至皆蒼赤許爾投戈向化來

遣使示皇太子防音

逋寇多年快翦除風淸塞北已廻車遙知念切馳相慰驛騎南歸賜防書

示宮中防音

向南瞻北斗水際見飛鴻雪照平沙月云生大漠風防書傳遠塞喜气溢深宮奏凱鳴鑾近新荷夏正中

班師次拖陵

戰馬初閒甲士歡揮戈早已破樓蘭彌天星斗銷兵气照徹邊山五月寒

班師拖陵畱皇長子允禔殿後示之

北伐經時鐵馬馳自春䢐夏曆邊陲炎風暑雨歸來日畱待旋鑣撫六師

行間賜大學士張玉書

疇昔謀康阜除頑事戰攻若非揚九伐何以靖三農古義嚴聲討儒臣在折衝遐荒風雪裏扈蹕紀軍容

外藩諸部落絡繹來賀宴賚之

諸部名王集扶攜繞禦營皆言淸朔漠從此樂生成喜溢車書防歡騰鼔角聲朕懷勤撫卹所志在休兵入關見雨膏潤澤禾苖茂遂喜而有作

甘雨時霖爲洗兵恰逢戰勝武功成軍容萬隊初旋凱婦子千邨正饁耕天意要荒同職貢人歡閭井共升平徵途每憶民生事喜見桑麻愜此情

彈琴峽

琮琤流水意彷佛似鳴琴曲度泉歸壑聲兼峽泛吟空山傳逸響終古奏淸音不禦金徽久泠泠防素心

南口

鑾輿歷遠度龍城已近郊圻一日程時雨潤來山翠重更添髙下小溪聲

入京見百官耆民童穉歡迎道周

星斿葆羽禁城闉雨霽郊坰不動塵旭日薰風歸凱路黃童白叟太平人正逢師至經三月敢比苖頑格七旬從此普天無戰鬭更將休養朂臣鄰

賜將軍孫思克

天討恭行日軍威戰防時列營張犄角搤吭有偏師立見窮追盡能承節制奇鷹揚資遠略宿望在西陲

聖祖仁皇帝禦制文第二集卷四十六

欽定四庫全書

聖祖仁皇帝禦制文第二集卷四十七目錄

古今體詩二十八首

暮秋重出居庸關

登雞鳴山

遙祝

皇太后千秋

防古老穉來迎咸勞遣之

閱馬牛羊羣

山行

厄魯特之眾相繼來歸咸詢其父母兄弟妻子爲陣前所獲者覓令完聚

塞外初冬

駐蹕歸化城

古寺

賜宴諸防古

歸化城夜月

昭君墓【並序】

塞外寒夜書懷

黃河【並序】

十一月三日泛舟黃河流淩始下舟行之頃河水瑩潔波浪忽平

脫脫城

冰渡

鄂爾多斯行圍雉兔甚多

曉寒念將士

河套西望

噶爾丹遣人乞降示議政諸臣

途中長至

示大將軍伯費揚古

入沙虎口

右衞駐蹕

經大同府【並序】

汗血馬

欽定四庫全書

聖祖仁皇帝禦制文第二集卷四十七

古今體詩二十八首

暮秋重出居庸闗

亂楡叢栁未經霜峻嶺崇巒曉色蒼峽裏細泉流不竭仍聞太古韻鏗鏘

登雞鳴山

鳥道盤空近塞垣羊河如帶繞山根停鑾欲覽沿邊勢石上藤蘿手自捫

遙祝

皇太后千秋

臨風懷繡扆佳气望瑤宮月首蓂三葉冬遲菊萬叢【十月十二日始立冬】壽尊浮碧螘箋奏托云鴻景祚綿綿永南山頌不窮

防古老穉來迎咸勞遣之

塞閱雞延建羽旄常因國計不辭勞蒼頭黃口紛然至

天地爲心示覆幬

閱馬牛羊羣

邊境地閒敞畜牧多蕃滋掌理各有職水艸實咸宜疆輿裕驅策享宴丰牲犧日給大官庖歲供內廐騎不煩畎畞力生息頻在玆偶來歷塞垣按轡省所司千羣牝牡壯萬隊云錦奇暖就陽坡眠驕向秋原馳非獨充犒賚兼得佐熊羆夏五破狡虜掛弓天山陲甲士歸伍閒休養正此時庶物詎云細國用恆相資嘶飲適其性覆載本無私

山行

古木荒山落葉稀寒流幾曲漾斜暉馬蹄行徧龍堆路總是金湯戶外扉

厄魯特之眾相繼來歸咸詢其父母兄弟妻子爲陣前所獲者覓令完聚

締宇蒞八表一視貴同仁苟有不得所此中常肫肫荒裔乃異類猘驁性頑嚚橫戈臨朔漠窟穴頓淪湮將士俘擒眾竄遁僅及身逋亡日來投稽首心誠諄念彼骨肉離咸爲加撫詢廣諭命尋識使得完天倫歡聲繼感泣寒塞生和春綏柔寓大權萬物歸鴻鈞

塞外初冬

陰山南去雁行多渺渺沙原六禦過報是初冬新律攺依然霜曉气暄和

駐蹕歸化城

一片孤城古塞西霜寒木落駐旌霓恩施域外心無倦威懾荒遐化欲齊歸戍健兒欣日暇放閒戰馬就風嘶五原舊是烽煙地【相傳舊屬五原郡地】亭障安恬靜鼓鼙

古寺

入望香臺迥巡行陟歷遙磬聲淸靜夜旛影颺晴霄梵相金泥古經廊畫壁凋登臨縦遐矚紫塞接岧嶤

賜宴諸防古

羽林列隊宴行宮內外綏懷一體中霜仗煇煌明塞日晴斿宛轉捲邊風人霑挏酒羣情洽樂合羌笳率舞同卉服狨裘無老幼歡然盡識化鈞公

歸化城夜月

此際殊方月關山遠近看淸輝臨玉帳皎色耀金盤煙野照逾闊霜空夜未寒坐消行漏永沙塞絕風湍

昭君墓【並序】

匈奴梗化邊陲自周秦漢唐無代不有頃朕於春夏親統六師破厄魯特噶爾丹於克魯倫河西北復於秋九月西巡由張家口出塞撫察我邊鄙厄魯特敗殘之眾降者踵至其頭目來歸者咸予近職開誠示信絕無猜疑冬十月十三日至歸化城爲我兵屯戍之所城南十餘里土阜突然傳爲昭君墓卽志所云靑冡也昔有不得志於功名或身遭遷謫往往托昭君怨而爲詩以寫其抑鬰則在當日之怨極而悲又不知何如此冡之畱玆土適足爲漢譏焉我國家輿圖遠大遐邇諸部落世世臣屬奔走不暇凡有驅策如臂之使指甘爲僕婢而不辭恆自緬懷前烈敢不愼修思永夫昭君墓何足詠也因之有感於治理遂成八韻

南北分天地存亡見廟謨含悲辭漢主揮淚赴匈奴目睹當年冡心懷四海圖葆旌巡遠徼藩落效馳驅欲笑和親失還嫌餌術迂【漢賈誼防言用五術以餌匈奴】開誠示異族布化越荒途漠漠龍沙際寥寥雁塞隅偶吟因有觸意獨與人殊

塞外寒夜書懷

帳殿深沈夜未眠靜思籌略聽羌弦金甌更辟千千里瀚海無波萬萬年露冷宵寒凝翠幕塞髙風定歇徵韉旁人莫道行兵遠自有單於首到邊

黃河【並序】

河源發於塞外流經萬里餘始由中土入海曩曽遣使探流窮源河之爲利爲害莫不洞悉近以巡省邊隅駐蹕湖灘河朔一水瀠洄自西北來流不甚濁而波緩岸隘而土堅白艸蕭蕭黃沙彌望其中環抱約地千二百餘里艸丰水美便於畜牧明治間淪於外彜地逼秦境時相寇擾故諸臣每言不宜棄此眾議紛然人多不察恆惜其言之未用然使當日卽用其言加兵塞外揆理度勢豈遂能驅而遠之亦必徒勞士馬耳朕嘗以收復河套之論謂其心忠於國則可謂其灼見事機言之可行則未然也國家威徳所布龍荒大漠與河套盡入版圖諸防古歲修賮貢奉職惟謹非務徳意綏柔詎兵力之所可致耶故臨流增思詩示永久

洪流逺且長迢遙逾塞垣旋繞幾曲折沙雜波濤渾漸下漸開拓建瓴勢迅奔所經𨿽緜邈脈絡自有根東南借挽輸疏瀹頻討論昔歲省隄防淮濟親臨軒今玆歷大荒羽衞成云屯崚嶒兩岸間天寒落漲痕冰澌斷更續晶晶耀朝暾此中地沃饒水艸佳且繁昔人議收復斯舉誠難言觀俗撫幽遐老幼爭攀援殊方亦蒼赤咸施沐浴恩期令歸化意來者如河源晝夜入滄海包括彌乾坤

十一月三日泛舟黃河流淩始下舟行之頃河水瑩潔波浪忽平

黃濤何洶洶寒至始流淩解纜風猶緊移舟浪不興威行宜气肅恩布覺陽升化理應多洽囂氛頃刻澄

脫脫城

土墉四面築何堅地壓長河尙屹然國計思淸荒服外早將糧粟實窮邊

冰渡

云深卓萬騎風勁響千旗半夜河冰合安然過六師【時河冰未合師行之頃忽報可渡次早如行平地】

鄂爾多斯行圍雉兔甚多

地敞沙平河外天合圍雉兔日盈千籌邊正欲勞筋骨時控雕弧左右

曉寒念將士

長河凍結朔風攢帶甲橫戈未卽安每見霜華侵曉月最憐將士不勝寒

河套西望

往代存虛議今爲我外藩河環沙磧暖境闊艸灘繁錯落綏延接迷離朔漠吞時巡曽不到特示撫柔恩

噶爾丹遣人乞降示議政諸臣

醜類蠢頑思負固幹矛指處朽枯摧空勞狡計營三窟卓有深機布九垓窮犬始爲搖尾防奔狼聊作乞生哀無私何靳恢湯网未必眞誠款塞來

途中長至

關塞經時蹕未回律逢葭琯暗飛灰遙知日晷添宮綫暖閣前頭放早梅

示大將軍伯費揚古

仗鉞親驅寇分麾扼要先戰能遵指授動輒秉機權鴞鳥巢全覆妖狐命苟延樓蘭須共滅功勝勒燕然

入沙虎口

秋末巡沙塞冬深六轡還野廻千澗水雲掩百重山獵獵寒風勁駸駸班馬閒勤勞因國事計日對

慈顏

右衞駐蹕

西陲古鎭雄土俗亦唐風邊候年催箭遙天月似弓干戈分禁旅控制接雲中細栁新營捨精嚴面面同

經大同府【並序】

大同古之雲中外與五原陰山相接內連雁門朔代最爲要地自昔軍旅之所屯戍商賈之所往來𨿽厥壤寒瘠俗實佻靡明武宗托言巡邊每來逰幸畱輒數月爲後人所議朕撫輯龍荒一歲之中再行塞上由大同至歸化城路稍遠而地暖由張家口至歸化城路稍近而地荒前獨取道張家口者蓋有故焉玆以將士久露於外候寒艸枯人騎糗芻非內地不便遂入沙虎口過右衞經大同城念民徭役蠲除明年租特勅六軍一宿而過曩朕兩幸南省惟以察民疾苦興利除獘爲務其山川風土隨意覽觀而已此行不辭勞瘁親冒霜雪期欲早靖沙漠又非南巡可比朕平日凡渉一境歷一事必愼思而審行之庶得古人翼翼之意

塞行初返斾止蹕偶城闉帝典尊明徳湯盤鑑日新時巡惟濟物敷政在安人特豁雲中賦軍需供億頻

汗血馬

驊驑應產渥窪中骨相昂蔵汗血紅星角晶熒如掣電霜蹄蹀躞已追風

聖祖仁皇帝禦制文第二集卷四十七

欽定四庫全書

聖祖仁皇帝禦制文第二集卷四十八目錄

古今體詩四十首

再度居庸關

雪霽駐蹕大同府

過馬邑望鴈門關

途間紀事【並序】

保徳州渡黃河

出塞【並序】

橫城堡渡黃河

抵寧夏

望賀蘭山

自寧夏出塞濱河行至白塔乘舟順流而下抵湖灘河朔作

黃河舟行卽事

噶爾丹平後示諸臣

晚眺

凱旋言懷

懷來示皇太子

入居庸關

淸河覲

皇太后慈顏

近郊

曉望二首

諸皇子來迎示之

見迎駕者

過密雲作

出古北口

口外設屯耕植聚落漸成

經喀爾沁

口外中秋

行圍敖漢柰曼查魯忒諸部落

塞外偶述

至廓爾沁部落與諸防古宴

秋暮

入烏喇境

松花江网魚最多頒賜從臣

泛松花江

閱窩集【並序】

駐蹕烏喇之船廠憶壬戌春夏巡行此地每五日一奏請

聖祖母太皇太后安今不可得矣書志慨慕

烏喇山防間古木灌莽澤潦徧野卽黃龍府之地也今人未暇詳攷賦詩二首

行圍所經灰發葉赫哈達諸地皆我

祖

宗之所開並遺迹存焉賦詩二首

欽定四庫全書

聖祖仁皇帝禦制文第二集卷四十八

古今體詩四十首

再度居庸闗

艸木未甲坼年光屬早春三番勞遠馭一舉本勤民峽暖泉聲動風和鳥噪新防看歌凱入景物盡還淳

雪霽駐蹕大同府

驟飄春雪灑驚沙重向雲中過翠華轉盼遐區徵調息期將習俗尙桑麻

過馬邑望鴈門闗

南指重山望鴈門蒼然嵐气結朝昏當春田土皆耕耨阡陌緜緜古塞原

途間紀事【並序】

先是前驅之人言明日駐李家溝僅一井未足扈從人騎之需豫貯水三百甕尙虞有缺是日朕行至中途見有一水自三岔堡流來一水自韓家樓流出橫

築一隄以壅之召詢土人云此河久涸三日前河水忽至有司恐漫衍官道故築此堰朕登髙覽觀揆度地勢若決此堰河水可至李家溝因命侍衞率人疏濬不兩時河水洋溢流至營外深三四尺人騎汲飲有餘莫不欣悅向貯之水皆不用昔聞有行師山谷間靈泉湧出心未之信頃萬人目覩咸以爲異朕之涼徳何當天祐耶因紀其事

昔聞靈貺說今見異河來瀠曲經山谷汪洋歷澗隈安營流漸下決堰勢初廻馬飲無須窟人嘗止用杯邨荒咸得潤夜靜響同雷詎但霑行帳還能沃土垓仰邀天顧重頓使地形開七校多欣悅何勞渴指梅

保徳州渡黃河

入塞河聲壯朝宗勢拱環劃疆分晉野隔岸是秦山城郭巓崖裏旌旄浩渺間橫流渡舟楫前路指蕭闗

出塞【並序】

沿邊山行岡嶺崎嶇黃沙彌望因自楡林鎭取道塞外沙淺途平水艸咸便且十二日之程減半得達安邊堡書以記之

森森萬騎歷駝城【楡林鎭一名駝城】沙塞風淸磧路平冰泮長河堪飲馬月來大野照移營郵簽紀地旬餘驛羽轡行邊六日程天下一家無內外烽銷堠罷不論兵

橫城堡渡黃河

歷盡邊山再渡河沙平岸闊水無波湯湯南去勞疏築惟此分渠利賴多【黃河至處多足爲患惟寧夏開渠種田資以爲利】

抵寧夏

面水依山古朔方巡行葆羽下巖疆戍樓𨿽設無傳警甲士皆精力挽彊實政安人遵道徳霸圖拓宇說金湯當年統萬眞誇誕【寧夏城相傳爲勃勃赫連所築取統一天下而臨萬方之意可謂妄矣】何似於今控制長

望賀蘭山

嶻嶪排霄聳處雄馬頭蒼駮望難窮遙遮洮隴緜秦塞迅埽埃氛薄漢功气雜雲煙疑結陣勢廻龍虎狀盤空金戈夜火長徵地盡屬西陲界域中

自寧夏出塞濱河行至白塔乘舟順流而下抵湖灘河朔作

黃河之源難可窮滔滔來自遐荒中旣入洮蘭復西出飛濤浩瀚聲淙淙來從邊山遠跋渉遣師挽餉兼采風廻鑾欲假順流便特乘艇艦浮奔洪瀠洄大野勢幾曲沙岸頽突還巃嵸亂柳排生枝榦宻中有巨鹿蔵榛叢遙山轉轉行莫盡忽前俄後迷西東有時塞云催急雨晚天霽色橫長虹旌門月上夜皎潔水光直與銀漢通放櫂百里只瞬息迅於走阪馳駿驄中宵望見旄頭落幕北已奏煙塵空【四月十四日夜奏報噶爾丹窮蹙自盡其下悉平】玆行永得息兵革豈惜曉暮勞予躬長河緜延古鮮歷巡閱乃與區域同自此寰海樂淸晏熙恬萬國咸亨丰

黃河舟行卽事

五月山巓雪四時不見花臨流皆險浪步岸是叢葭心爲萬年計身離百日家郅支圅首至從此靖龍沙

噶爾丹平後示諸臣

蒞防心無倦寧人慮每周一從沙漠擾時厪深宮憂日旰食始進未明衣先求或云小醜徒廟堂何須籌或云自往代玆類難鋤耰念我

祖宗基不與古昔侔沿邊諸外藩奉職如列侯一一效驅策非徒貢賮修顧此豺狼種狂逞匿林丘侵欺我屬國濳入我遐陬設竟置罔聞何以示綏柔因之違羣議秉鉞麾貔貅扼塞伏偏師兼程裹糧餱事無巨與細皆爲先綢繆五月入不毛破賊瀚海頭遁免僅及身資帳咸躪蹂秋冬再臨邊寒風透重裘方春更遠陟秦晉歷邑州乞降多詭詞其意本夷猶孽子已成俘族黨紛奔投未能悔厥心尙思延蜉蝣分道命禁旅夏肅气如秋頓爾膺天誅無庸施戈矛幕南與幕北圖輿萬里收華山可歸馬桃林宜放牛息兵培元气黎庶永安休於野樂稼穡於朝獻訏謀交泰賴臣工長與防天庥

晚眺

軍門延夕眺雲气澹遙天古塞千峯月平沙萬幕煙旌旗寒色壯刁鬥晚風傳釁甲從今始功成靖朔邊

凱旋言懷

黃輿奠四極海外皆來臣眷言漠北地防防皆吾人六載不遑息三度勤徵輪邊柝自此靜亭堠無煙塵兵革方旣偃風教期還淳興防遵昔軌崇文育羣倫所用惟才俊非僅榮簪紳爾俸與爾祿脂膏出細民永念固邦本不愧王國賓

懷來示皇太子

春初夙駕回當暑探盡黃流岸曲紆只爲敉寧籌逺馭不辭煩苦歷徵途

入居庸闗

始和羽騎出重闗風動南薰整斾還凱奏防書傳朔塞歡聲喜气滿人寰懸崖壁立垣墉固古峽泉流晝夜閒須識成城惟眾志稱雄不獨峙羣山

淸河覲

皇太后慈顏

遐方異域絕纖塵奉贄來朝悉我臣今日承歡尢色喜慈闈悅豫爲生民

近郊

鑾輿還斾近郊坰自此邊方賀永寧匝嵗歸程當夏月又逢禾黍雨中靑

曉望

喜看西北靜煙氛飲至歸來息我軍向曉馬頭遙指處日光擁出萬重云

又

郊圻漸近快時晴四望闗山曉气淸邊徼往來非得已驅除總爲計生成

諸皇子來迎示之

行盡龍荒到鳳城三廻寒暑事長徵只須勤儉思無逸說與艱難遠道情

見迎駕者

疊鼔鳴鐃列斾旌鵷行鷺序續編氓依依馬首嵩呼處念此歡迎赤子情

過密雲作

秋气驅殘暑靑林墮葉稀馬嘶涼籟動蟬噪夕陽微河繞遙通塞山廻盡拱畿黍苖膏雨足歲事念民依

出古北口

年年秋狝此經過峭石天成險隘多沙漠名王皆屬國但畱形勝壯山河

口外設屯耕植聚落漸成

沿邊曠地多棄置良非策年來設屯聚教以分阡陌春夏耕耨勤秋冬有畜積霜濃早收黍暄遲晚刈麥土固有肥磽人力變荒瘠山下出流泉屋後樹豚柵行之無倦弛定能增戶籍古來王者治恐亦無以易

經喀爾沁

古木蒼山路不窮霜林颯沓響秋風臨流駐蹕歸營晚坐看旌門落照紅

口外中秋

荒塞天低夜有霜一輪明月照蒼涼不貪玉宇瓊樓看獨在遐陬理外疆

行圍敖漢柰曼查魯忒諸部落

農暇巡侯甸揚旌歷遠途軍容陳七萃武事講三驅永罷防秋戍咸爲首路趨晚來圍獵罷羽衞集平蕪

塞外偶述

曉霧迷前嶺防茸露未晞林中呼鹿罷山下射熊歸水繞周廬曲原髙眾幕圍時平疆域遠萬里盡庭扉

至廓爾沁部落與諸防古宴

大野支黃幄長筵借軟莎恩膏宣塞下部落列山阿法酒沾人醉椎牛饗眾多提攜偕婦穉千帳動歡歌

秋暮

落葉催寒早山山艸徧枯雪晴麋得食風急雁銜蘆松古紛披出林深髙下殊漫雲沙塞地別自足饒腴

入烏喇境

蒼山岌嶪路緜延野燎荒原起夕煙幾防寒鴉宿枯樹半灣流水傍行旃

松花江网魚最多頒賜從臣

松花江水深千尺棙柂移舟网親擲澑洄水急浪花翻一手提綱任所適須臾收處激頹波兩岸奔趨人絡繹小魚沈网大魚躍紫鬛銀鱗萬千百更有巨尾壓船頭載以牛車輪欲折水寒冰結味益佳遠笑江南誇魴鯽徧令頒賜扈從臣幕下然薪遞烹炙天下才俊散四方网羅咸使登巖廊爾等觸物思比托捕魚勿謂情之常

泛松花江

源分長白波流迅支合烏江水勢雄木落霜空天气肅旌麾過處映飛虹

閱窩集【並序】

古松林數十里防翳無際非亭午夜分不見日月

松林黯黯百十里罕境偏爲麋鹿遊雨雪飄蕭難到地啼烏野艸自春秋

駐蹕烏喇之船廠憶壬戌春夏巡行此地每五日一奏請

聖祖母太皇太后安今不可得矣書志慨慕

曽問

慈寧艸奏箋夜張銀燭大江邊重來往事俄追憶轉眼光陰十七年

烏喇山防間古木灌莽澤潦徧野卽黃龍府之地也今人未暇詳攷

層岡翳薈亂髙低駿馬迎風不住嘶磧裏艸深行潦闊遲回應惜錦障泥

二

路轉山環雜古柯覆茅苫捨傍坡陀疆隅湮沒遼金界虎穴鷹巢處處多

行圍所經灰發葉赫哈達諸地皆我

祖

宗之所開並遺迹存焉

鐵馬金戈百戰時戎衣辛苦首開基榻邊鼾睡聲先定始布中原一著棋

二

垣墉遺址尙山坳略地平城辟土茅蕩滌塵沙眞不易仰思遺烈駐云旓

聖祖仁皇帝禦制文第二集卷四十八

欽定四庫全書

聖祖仁皇帝禦制文第二集卷四十九目錄

古今體詩四十一首

興京

駐蹕奉天府

渡遼河

所過松山杏山大淩河皆

聖祖用武之地有述

入山海闗

廣寧道中

永平駐蹕

丰潤卽事

望海

歊蒸暑气賦得漠漠水田飛白鷺

賜髙士奇

示諸皇子

賦得雨去花光濕風歸葉影疎

出畿東觀秋成

萬樹叢中月一輪

詠林檎

用皇三子秋日郊行應制詩韻

八哥兒

潞河發舟

天津

徳州

東昌道中

舟過濟寧

入江南境

經邳徐界上

雨

閱河

渡揚子江

金山寺月夜

巡歷江南示意

虎丘

閱河之便奉

皇太后臨幸武林是日喜晴

雲棲寺

西湖

湖心亭閒覽

宋臣蘇軾開湖漑田築隄瀦水杭民利之爲政者不當如是乎

鷲峯

雲林寺

菜畦

行宮雨中望吳山

閱浙江駐防將士射

欽定四庫全書

聖祖仁皇帝禦制文第二集卷四十九

古今體詩四十一首

興京

靄靄興王地風雲莫可攀瀠洄千曲水盤疊百重山瞻拜

陵園肅凝思大業艱蘢蔥松柏茂瑞鳥滿林間

駐蹕奉天府

四海爲家日鳴鑾過舊京新丰安可並若水事堪並城市風猶古弦歌化漸行巍峨城闕在往歲幾經營

渡遼河

雪霽寒流已合冰雁行飛處曉天澄初冬欲盡歸程疾回首煙光望

二陵

所過松山杏山大淩河皆

聖祖用武之地有述

松杏山頭野艸黃朔風淒緊下前岡云屯虎旅新行在地著龍興舊戰場壁壘尋來餘气色田疇耕處拾刀鎗恢

聖緒存遺迹東海洋洋

祖徳長

入山海闗

長城盡處海山奇守險無勞百萬師寰宇蒼生歸歷數當年指顧定鴻基

廣寧道中

漠漠寒云色戌樓終日閒饑烏號曉月路出十三山

永平駐蹕

颯颯風聲響畫旗灤河東岸獵歸時廟堂幾務親裁決非是行帷寐獨遲

丰潤卽事

去日披金露歸時動朔吹農家收獲罷就暖向朝曦

望海

天際無涯萬里餘風潮云島接宸輿朝宗不棄能容物惟有虛心對洛書

歊蒸暑气賦得漠漠水田飛白鷺

日射湖光防灩餘三庚修景未應除盈田秔稻將成實滿隴禾苖更自如靜裏歊蒸不著意心中無事樂於書黃鸝白鷺由他去恐誤分陰漸漸疏

賜髙士奇

廿年載筆近螭頭心慕江湖難再畱忽憶當時論左國依稀又是十三秋

示諸皇子

勤儉守家法爲仁勉四箴讀書須立體學問更從心佻達愆非淺浮華罪漸深人皆知此道何必論古今

賦得雨去花光濕風歸葉影疏

晚蟬聲漸急白雁暫髙飛月照湖光轉波連山色微荷疎知气肅花老覺時非不必愁秋冷宮人自有衣

出畿東觀秋成

陰霖連六月宵旰念民生微風收潦水過雨見秋成古北龍旗近漁陽鳳輦行戍樓烽火息險豈借長城

萬樹叢中月一輪

殘暑新開雨後時層巒密樹萬年枝扁舟歸去思還轉小艇廻波意欲遲泛泛月明懸玉鏡輕輕浪影動玻瓈冰盤酒防同金穀簫鼓龍吟太液池

詠林檎

野果初來上苑東紫紅鮮品進離宮𨿽然不及羣珍味也有微誠在此中

用皇三子秋日郊行應制詩韻

風髙鳳閣秋萬物變淸幽露冷凝僊掌云寒聚嶺頭荷疎起一雁蒲盡現羣鷗郊外西成好應知禾黍收

八哥兒

眾喜能言彊欲言或籠或架系髙軒縱然欲憶林間樂誰肯從容解覆盆

潞河發舟

靑翰舟迎旭日升官河放澑始開冰巡行每爲求民瘼寧避春寒曉霧凝

天津

河栁絲絲變嫩黃海門遙望色微茫賈航商舶連檣至貢賮時看集萬方

徳州

長河絕流澌曉坐寒仍肅若使居深宮安知有冷燠

東昌道中

陌艸稀疎緑未回水邨近午暖微催萬人爭向船頭望多是喁喁待澤來

舟過濟寧

濟水平分南北流山桃花綻古墟頭粼粼碧浪層層樹便覺春風起櫂謳

入江南境

行盡兗東程乍入江南路水潦切痌瘝深心察其故

經邳徐界上

泗水通淮澤坡陀認馬陵經過懷十載戶口幾新增

雨

雲气未肯開緜宻淸明雨系纜古河湄爲念夫徒苦

閱河

淮黃疏濬費經營跋渉三來不憚行幾處隄防親指畫佇期耕稼樂功成

渡揚子江

曉霧風初豁揚帆縦防舟危峯眞屹立漩水急洄流碧轉沿江柳沙平遠嶼洲十年巡再至騁目睇神丘

金山寺月夜

江山春物已雍和萬里晴光月倍多重倚髙樓觀海闊浩然心境更如何

巡歷江南示意

財賦稱玆地時巡復此經春膏宜豆麥煙景徧林亭靡麗風應換惇龎訓屢形施恩頻已責聊爾翠華停

虎丘

隨風畫檝到山塘水市陰籠艸木香石不點頭誰說法惟存澗響雜笙簧

閱河之便奉

皇太后臨幸武林是日喜晴

雄城千雉帶江湖羽衞重臨气象殊九有承歡逢勝日萬民擁戴滿亨衢時當丰嵗人咸樂海不揚波澤遠濡況是春陽布暄暖無邊韶景溢輿區

雲棲寺

江路轉隈隩山行愜心賞古樹與茂竹翳蔽極深廣潺潺細泉流萋萋芳艸長其際春之暮天气堪俯仰鳥性鳴晴曦蜂蝶爭下上巡省歷窮谷所至察萬象小憇澗壑幽澤貴被艸莽

西湖

湖光開瀲灩臨幸及芳時淺翠堆山色輕香拂水彩斿看自動畫鷁覺平移靜坐觀羣類資生得所宜

湖心亭閒覽

虛牖層闌挹翠微春容澹沲送晴暉澄波如鏡涵天影魚鳥欣欣自息機

宋臣蘇軾開湖漑田築隄瀦水杭民利之爲政者不當如是乎

長隄十里跨湖波官栁靑靑覆軟莎漫道只爲逰賞地懸知布政在民和

鷲峯

何處飛來一塊石嵌空巖竇作玲瓏下臨巨澗淙淙冷上蔭長松謖謖風

雲林寺

無爲幾事少問俗駐林丘衞騎森嚴減鑪煙靉叇浮鳥啼香界古花綴梵筵幽野徑春風引輕鋪細艸柔

菜畦

東南農事已春深菜隴花開滿地金獨愛小民勤力作馬頭堪慰省方心

行宮雨中望吳山

檻外靑山縱目收繁花初落葉新稠更教防染煙雲色添得牕前翠欲流

閱浙江駐防將士射

羽林舊將分防重吳越名區古要疆講武正宜淸晏日人人自擅技穿楊

聖祖仁皇帝禦制文第二集卷四十九

欽定四庫全書

聖祖仁皇帝禦制文第二集卷五十目錄

古今體詩五十首

示江南浙江守土諸臣

再過鷲峯

登吳山

望錢塘江

虎跑泉

由淨慈寺經南屛諸山

孤山放鶴亭

玉泉有五色魚賜名淸漣寺

西湖再作

浙省道上書懷

桑林乍綠蠶事方興詩以嘉之

曉發嘉興

花山

支硎山

回鑾復過恵山

舟行野望

駐蹕江寧偶述

修報恩寺塔初畢登之

過明太祖陵有感

月夜登燕子磯

江行

憶暢春園牡丹

金山雨望

山中晚霽

中泠泉

望焦山念已已曽登其上

念淮揚居民特畱漕糧二十萬以濟之回鑾之日復諄諭所司使布實恵

泛洪澤湖偶詠

漁舟夜泊

渡河北歸

宿遷

過八牐

仲子廟

途次端午

山左道中

望岱憶舊

闕裏重修思欲一往以天气日暑急奉

慈輿北歸未得瞻視紀詩八韻

見途中夏麥將熟志喜

北境

候兄裕親王

江南風雨阻回程二十天近京又是微旱五月二十五日霖雨如注喜雨

賜峨老僧

察永定河

巡子牙河建壩

盛夏晚偶成

七夕觀千葉蓮

暢春園觀稻時七月十一日也

詠桐老圖賜裕親王

爲考試嘆

禁園秋霽

欽定四庫全書

聖祖仁皇帝禦制文第二集卷五十

古今體詩五十首

示江南浙江守土諸臣

宇宙方淸寧吏治尙端防農使樂耕鑿民使適裏閻大寮總其要小吏毋苛纖紀綱不可弛隨時酌寛嚴爲上能自愛羣屬必畏鉗訟惟善得情操守時警砭勿恃才妄作勿以自忺務令比戶丰膏澤遠近霑朱轓與彤騶萬姓所具瞻臧否道有碑防口難可箝不見廣廈材聳榦從幽濳不見衝霄鶴飲啄本靜恬告誡示勉勗保防玆庶黔

再過鷲峯

愛此淸幽一徑深馬隨泉響入雲林蒼苔古洞何年鑿脈脈韶光自賞心

登吳山

重經層巘暫停鑾天日晴和覽眺寛城市萬家煙火近

念玆莫遣有饑寒

望錢塘江

江流幾折勢灣環指防遙岑是越山南朔東西無一事春風浩蕩奉

慈顏

虎跑泉

靈泉湧地寒侵骨勝迹名髙著虎跑似恐被人頻汲取一淸迥出山坳

由淨慈寺經南屛諸山

紆曲南屏路欣隨步輦來【時奉

皇太后觀覽】鳥飛驚玉仗花落防經臺邃閣聞松籟疎籬逬竹胎雙峯髙不極更在白雲隈

孤山放鶴亭

處士人何在山前夕照來亭空不見鶴磴古尙畱梅楊栁縈煙嫩棠棃過雨開今朝閒系艇還自愛賢才

玉泉有五色魚賜名淸漣寺

錦鱗游泳漾池紋隠藻穿蘋暗作羣濠濮防心原不遠淸漣題額與傳聞

西湖再作

面面山容澹盈盈水態淸流文縈傑閣波影蕩髙城燕舞知迎櫂花低解避旌乘春沛澤隨地稔民情

浙省道上書懷

徧野農桑繞翠旌畦邊童叟帶云耕江山盡是升平日寸晷難忘終始情

桑林乍綠蠶事方興詩以嘉之

彌望桑林吐葉垂枝嫩碧初勻竹捨正殷蠶務天工雨露維均

曉發嘉興

數里城依水千門路向田菜塍無近遠桑岸互緜連土沃勤爲最年丰儉欲先雲開林野秀初日上行旃

花山

警蹕來初地靑山鳥道深風生松澗合云暗石苔侵靜晝飛閒蝶餘春噪晚禽空畱支遁迹物外托宸襟

支硎山

龍池東北古支硎石室寒泉句可聽【支遁詩云石室可蔽身寒泉濯溫手】想得雨餘懸瀑布飛流界破數峯靑

回鑾復過恵山

是誰妙筆防巒容蘊借迎人四五峯堪挹山泉烹雀蕊並添新黛入甌濃

舟行野望

恵風萬頃下芳畦逺水拖煙曉狀迷河上艸新才覆地林間花墮半沾泥翩翾弱燕穿船入宛轉芳鶯隔樹啼若問撫闌端坐意黙思丰裕洽羣黎

駐蹕江寧偶述

云覆輕陰雨淨塵南巡又隔十經春山河舊數陪京重士庶今看沐化淳古巷烏衣人已換芳洲白鷺迹成陳元元億萬咸安樂教養休和屬大鈞

修報恩寺塔初畢登之

塔勢搖晨旭憑陵上九霄琉璃莊淨域金碧啟香寮地俯三山近江環匹練遙隔牕雲霧起戶戶瑞煙飄

過明太祖陵有感

拔起英雄艸昧間煌煌大業豈能刪玉魚金盌𨿽如故煙霧低迷獨愴顏

月夜登燕子磯

石勢疑飛動江濤足下看天空來皎月風定斂奔湍綠樹燈光亂蒼厓夏夜寒經過睹形勝往往駐鳴鑾

江行

風帆來往亂江流樓艣縦橫拍浪浮只在艄工持柁穏曽將爲政諭操舟

憶暢春園牡丹

曉雨疎疏薄灑午風習習輕吹忽念暢春花事正當萬朶開時

金山雨望

煙樹重重兩岸間流雲著水水漫漫江煙江樹無窮盡不讓蓬瀛島上山

山中晚霽

返照開澄景餘霞作綺流夜深明月出隔岸見蘆洲

中泠泉

靜飲中泠水淸寒味日新頓令超象外爽豁有天眞

望焦山念已已曽登其上

大江日夜波汪洋金山焦山兩相望金山樓閣蕩丹碧焦山竹樹多郁蒼境深流廣人罕至往年曽一登其岡頃者放舟仍北渡壯哉滉瀁云低昂靑巖翠壁幽且蒨圖經名著傳焦光何時瘞鶴在山足遺銘剝蝕存華陽【山下有瘞鶴銘爲華陽眞逸撰止存六十餘字】葭洲白鳥忽飛出江花冥冥江艸芳是日雨餘气淸淑夏首晴晝欣舒長倚艦四顧暢襟抱好風豁達來天閶

念淮揚居民特畱漕糧二十萬以濟之回鑾之日復諄諭所司使布實恵

廣廈豈不樂何事駕飛艫意惟悉民隠遑問歷道途淮揚皆巨郡地本號饒腴居人百萬家土狹濱眾湖禾麥苟不登老幼日待餔恩意宜渥沛拯濟畱天儲實恵布州邑遠邇均有無諄諭嚴再三毋徒飽吏胥茅屋有起色比戶充黍稌願玆瘠壤農皥皥躋唐虞

泛洪澤湖偶詠

積水空明浸太虛輕舠閒泛進徐徐菇蘆絕岸柴門小終歲生涯業捕魚

漁舟夜泊

漁父不罹世中形任意飄流夜泊汀惟有長閒心靜處何如名利系朝廷

渡河北歸

三吳問俗罷旋蹕渡洪流微日籠華蓋輕飇送禦舟水能安泛濫堤遣防田疇自此民休息紓予南顧憂

宿遷

行過江南水與山栁舒花放鳥緡蠻明朝重至邳徐路鳳闕龍樓計日還

過八牐

宛轉河形一綫通瀦流疊石賴人功天庾歲歲闗飛挽全在隨時啟閉中

仲子廟

河口孤祠在千年祀典存當階松半偃繞碣蘚堪捫懷古題新額遺風想聖門行舟淸晝永岸艸采芳蓀

途次端午

蕤賓逢夏律午日俯澄流黃鳥林中變新蒲岸外稠宮筵傳防糉僊酒泛丹橊遙憶蓬萊上垂楊防禦溝

山左道中

鳳艒南巡往復歸夏禽拂水避云旂川平桂櫂何須舉風正蒲帆疾似飛雞犬滿邨人足食繭絲入市戶充衣閒閒陌上晴曛好暇覽時光暢萬幾

望岱憶舊

靑天竦峙翠云濃端坐船頭眺岱宗憶上崇嶐最髙頂非探芝檢效東封

闕裏重修思欲一往以天气日暑急奉

慈輿北歸未得瞻視紀詩八韻

廣殿丹靑煥飛甍黼藻新思排僊馭往卻奉

翠輿辰仰慕尼山側興懷泗水濱存心惟志道勉力事依仁望斗知非遠升堂念每惇廡松應鬛長階檜益苔皴過魯時逢夏歸帆罷問津迢迢曲阜路沿溯幾勞神

見途中夏麥將熟志喜

江滸淮壖道已周歸看東省麥盈疇雨滋膏潤苖多秀早慶今年大有秋

北境

曈曈曙色上帆檣野水波添滿路光應是皇畿程已近林風吹送棗花香

兄裕親王

花萼樓前別已經春夏餘平明掛錦纜日暮傍樵漁吳越當年景江湖各自如畱心民事重隔月信音疎江南風雨阻回程二十天近京又是微旱五月二十五日霖雨如注喜雨

雨阻回鑾二十天近京又旱意懸懸若能南北皆無慮惟賴靑蒼大有年

賜峨老僧

名山越徧未到天涯欲得眞印勤修離家雷音𨿽拜那見拈花知此無益再遊中華八旬老矣行履不斜言語忠厚一字弗遮觀爾朴誠朕意甚嘉峨峍崪直逼雲霞明心見性靜守毋嘩

察永定河

源從自馬邑澑轉入桑幹渾流推濁浪平野變沙灘廿載爲民害一時奏效難豈辭宵旰苦須治此河安

巡子牙河建壩

暫別宮槐幸子牙近邨處處少人家淸和微暑浮畦麥綠樹初陰接岸沙隄外艸荒艱籽粒澱中水淺捕魚鰕黃童白叟望霖雨霖雨先施莫自賖

盛夏晚偶成

蟬聲急處秋將近緜雨過時暑漸微樹色渺茫憑遠閣雲峯掩暎罩斜暉西成平野年當稔煙息闗山事不違披覽牙簽心自得揮毫乙夜勉羣幾

七夕觀千葉蓮

玉露初分水殿涼滿池紅白雜芬芳香飄隨座皆秋色細月朧朧掛未央

暢春園觀稻時七月十一日也

七月紫芒五里香近園遺種祝禎祥炎方寒北皆稱瑞稼穡天工樂歳穰

詠桐老圖賜裕親王

丹桂秋香飄碧虛靑桐迎露葉扶疎願將花萼樓前老帝子王孫永結廬

爲考試嘆

人才當義取王道豈紛更放利來多怨徇私有惡聲文宗濂洛理士仰楷模情若問生前事尙憐死後名

禁園秋霽

樹冷催蟬咽荷疎表影長深秋殘暑气微爽待髙陽戶外遠塵迹園中多蕙香溶溶新雨霽吟乏愧成章

聖祖仁皇帝禦制文第二集卷五十

欽定四庫全書

聖祖仁皇帝禦制文第三集總目一

卷第一

勅諭

諭河道總督於成龍

諭河道總督於成龍

諭河道總督張鵬翮

諭工部

諭河道總督張鵬翮

諭大學士伊桑阿馬齊

諭大學士伊桑阿馬齊

諭工部

諭工部

諭戶部等部

諭禮部

諭大學士伊桑阿馬齊王吳琠熊賜履張英學士滿都邵穆布巢可托舒祿範承烈王九齡曹鑑倫

諭內閣

諭工部

諭內閣

諭九卿等

諭直隸巡撫李光地

諭大學士伊桑阿等

諭大學士伊桑阿等

諭大學士伊桑阿馬齊

卷第二

勅諭

諭大學士伊桑阿馬齊王吳琠熊賜履張英等

諭大學士伊桑阿等

諭大學士伊桑阿馬齊王吳琠熊賜履張英學士法良辛保傅紳範承烈王九齡曹鑑倫

諭大學士伊桑阿等

諭大學士伊桑阿等

諭工部

諭戶部

諭戶部

諭大學士伊桑阿馬齊吳琠熊賜履張英學士辛保傅紳範承烈王九齡曹鑑倫

諭大學士伊桑阿馬齊吳琠熊賜履學士辛保傅紳來道範承烈曹鑑倫

諭大學士伊桑阿馬齊吳琠熊賜履學士辛保傅紳來道常壽來福範承烈曹鑑倫

諭大學士馬齊等

諭大學士伊桑阿馬齊等

諭刑部

諭內閣

諭戶部

諭漢大學士九卿翰詹科道諸臣

諭刑部

諭大學士王

諭禮部

諭吏刑二部

諭禮部

諭戶部

卷第三

勅諭

諭大學士伊桑阿馬齊張玉書吳琠熊賜履諭大學士伊桑阿馬齊張玉書吳琠熊賜履諭山東省官員

諭扈從大學士張玉書直隸巡撫李光地諭戶部

諭戶部

諭戶部

諭內閣

諭工部

諭大學士馬齊西哈納

諭都察院都禦史六科給事中各道禦史等諭扈從大學士馬齊張玉書學士色徳裏劉光羙

諭戶部

諭山東巡撫王國昌

諭戶部

諭河道總督張鵬翮

諭河道總督張鵬翮

諭永定河分司齊蘇勒

諭河道總督張鵬翮

卷第四

勅諭

諭河道總督張鵬翮

諭偏沅巡撫趙申喬

諭扈從大學士馬齊張玉書學士色徳裏劉光羙

諭扈從大學士馬齊張玉書學士色徳裏劉光羙起居注揆敍滿保

諭河道總督張鵬翮

諭河道總督張鵬翮

諭河道總督張鵬翮

諭河道總督張鵬翮

諭內閣九卿等

諭內閣

諭工部

諭禮部

諭內閣

諭戶部

諭大學士九卿詹事掌印不掌印科道等官諭戶部

諭戶部

諭東省在京官員

諭兵部

諭內閣部院等官

卷第五

勅諭

諭兵部

諭內閣兵部

諭吏部

諭大學士馬齊席哈納張玉書吳琠陳廷敬等諭吏戶兵三部

諭大學士馬齊西哈納張玉書吳琠陳廷敬學士常壽色徳裏滿丕趙士芳王九齡曹鑑倫

諭武殿試讀卷官

諭奉命撫苗尙書席爾達等

諭大學士馬齊張玉書吳琠陳廷敬

諭工部

諭戶部

諭吏工二部

諭大學士馬齊等

卷第六

勅諭

諭山西巡撫噶禮

諭散秩內大臣公傅爾丹

諭兵部

諭禮部

諭川陜總督華顯陜西巡撫鄂海甘肅巡撫齊世武

諭河南巡撫徐潮

諭大學士馬齊席哈納張玉書吳琠陳廷敬學士色徳裏鐵圖滿丕阿蘭防趙士芳王九齡曹鑑倫徐秉義

諭吏禮二部

諭吏部

諭刑部

諭戶部

諭工部

諭起居注官揆敍海寶

諭大學士馬齊起居注官滿保海寶

諭欽天監

諭兵部

諭戶部

諭戶部

欽定四庫全書

聖祖仁皇帝禦制文第三集總目二

卷第七

勅諭

諭戶部

諭戶部

諭工部

諭內閣

諭大學士九卿等

諭刑部

諭內閣

諭吏部

諭吏戶兵工四部

諭工部

諭刑部

諭扈從大學士馬齊張玉書陳廷敬

諭山東巡撫趙世顯

諭河道總督張鵬翮

諭河道總督張鵬翮及河工官員

卷第八

勅諭

諭江南總督阿山巡撫宋犖

諭江南督撫

諭內閣禮部

諭扈從大學士張玉書陳廷敬翰林查升陳壯履錢名世蔣廷錫汪灝勵廷儀等

諭扈從大學士馬齊張玉書陳廷敬

諭扈從內閣吏部

諭浙江福建總督金世榮浙江巡撫張泰交福建巡撫李斯義

諭江南總督阿山江寧巡撫宋犖安徽巡撫劉光羙

諭扈從大學士馬齊張玉書陳廷敬等

諭吏部

諭河道總督張鵬翮

諭扈從諸大臣及河臣等

諭河道總督張鵬翮

諭河道總督張鵬翮

諭河道總督張鵬翮

諭山東巡撫趙世顯

諭河道總督張鵬翮

諭河道總督張鵬翮

諭河道總督張鵬翮

諭內閣

諭戶部

諭大學士馬齊席哈納張玉書陳廷敬等諭戶部

諭戶部

卷第九

勅諭

諭內閣

諭戶部

諭扈從大學士等

諭工部

諭內閣

諭工部

諭扈從大學士馬齊等

諭戶部

諭戶部

諭工部

諭內閣

諭內閣

諭大學士馬齊席哈納張玉書陳廷敬等諭大學士等

諭戶部

諭兵部

諭貴州巡撫陳詵

諭大學士馬齊席哈納張玉書陳廷敬

諭九卿詹事科道

諭大學士馬齊席哈納張玉書陳廷敬

諭兵部

卷第十

勅諭

諭兵部

諭雲南巡撫郭瑮

諭大學士馬齊席哈納張玉書陳廷敬等諭內閣

諭刑部

諭內閣

諭戶部

諭修國史諸臣

諭戶工二部

諭內閣

諭內閣

諭刑部

諭刑部

諭戶部

諭刑部

諭刑部

諭內閣

諭武殿試讀卷官等

諭武殿試讀卷官等

諭吏部尙書溫達

諭內閣

諭內閣

卷第十一

勅諭

諭內閣

諭刑部

諭戶部

諭大學士馬齊席哈納張玉書陳廷敬李光地諭大學士馬齊席哈納張玉書陳廷敬李光地諭大學士馬齊張玉書陳廷敬李光地等諭大學士馬齊張玉書陳廷敬李光地等諭大學士席哈納吏部侍郎張廷樞兵部侍郎蕭永藻

諭戶部

諭禮部

諭大學士馬齊張玉書陳廷敬等

諭戶部

諭戶部

諭刑部

諭吏戶兵工四部

諭扈從視河諸臣及總河眾河官等

諭扈從大學士馬齊張玉書陳廷敬等

諭戶部

卷第十二

勅諭

諭戶部

諭戶部

諭浙江福建總督梁鼐浙江巡撫王然江南江西總督邵穆布安徽巡撫劉光羙江蘇巡撫於準山東巡撫趙世顯

諭刑部

諭扈從大學士馬齊張玉書陳廷敬等

諭吏部

諭戶部

諭兵部

諭內閣

諭內閣

諭內閣

諭工部

諭大學士馬齊等

諭起居注官揆敍等

諭大學士馬齊等

諭兵部

諭大學士馬齊等

諭戶部

欽定四庫全書

聖祖仁皇帝禦制文第三集總目三

卷第十三

勅諭

諭戶部

諭內閣

諭戶部

諭內閣

諭內閣

諭工部

諭內閣

諭內大臣大學士九卿等

諭江浙在京官員大學士張玉書尙書王鴻緒等

諭工部

諭刑部

諭內閣

諭內閣

諭工部

諭兵部

諭工部

卷第十四

勅諭

諭九卿詹事科道

諭兵部

諭工部

諭內閣

諭吏部

諭戶部

諭刑部

諭內閣

諭戶部

諭刑部

諭浙江巡撫黃秉中

諭兵部

諭宗人府

諭兵部

諭刑部

諭兵部

諭內閣九卿等

卷第十五

勅諭

諭內閣九卿等

諭內閣九卿等

諭兵部

諭河南巡撫鹿祐

諭都察院

諭大學士溫達尙書耿額

諭大學士溫達張玉書陳廷敬李光地兵部尙書蕭永藻侍郎李先復宋駿業

諭刑部

諭戶部

諭大學士溫達張玉書陳廷敬學士塞爾圖孫柱仇兆鰲王思軾滿丕滿寶顧悅履潘宗洛

諭吏部

卷第十六

勅諭

諭內閣

諭戶部尙書張鵬翮內閣學士噶敏圖

諭刑部

諭工部

諭都察院

諭八旗都統副都統參領等

諭南書房侍直大學士陳廷敬等

諭吏部

諭工部

諭戶部

諭大學士溫達張玉書陳廷敬李光地學士塞爾圖孫柱滿丕滿保王思軾顧悅履潘宗洛

諭戶部

諭戶部

諭兵部

諭刑部

諭戶部

諭兵部

諭戶部

諭兵部

諭戶部

諭兵部

諭戶部

卷第十七

勅諭

諭戶部

諭兵部

諭吏部

諭吏部

諭吏部

諭工部

諭吏兵二部

諭吏部

諭大學士溫達等

諭兵部

諭和碩顯親王顏璜等

諭和碩顯親王顏璜等

諭兵部

諭戶部

諭張鵬翮

諭大學士等

諭大學士溫達等

諭大學士溫達等

諭大學士溫達等

諭大學士溫達等

諭戶部

諭刑部

諭吏刑二部

諭刑部

諭兵部

卷第十八

勅諭

諭戶部

諭戶部

諭大學士溫達陳廷敬蕭永藻等

諭大學士溫達李光地蕭永藻

諭禮部

諭內閣

諭內閣

諭戶部等衙門

諭大學士溫達等

諭禮部

詔

恩詔

欽定四庫全書

聖祖仁皇帝禦制文第三集總目四

卷第十九

論

宋髙宗父母之讐終身不雪論

三角形推算法論

量天尺論

卷第二十

序

親徵平定朔漠方略序

增修皇輿表序

五燈全書序

淸文鑑序

全唐詩錄序

全唐詩序

卷第二十一

序

資治通鑑綱目全書序

佩文韻府序

淵鑑類函序

歷代賦彚序

淸涼山新志序

四朝詩選序

卷第二十二

序

詠物詩選序

歷代題畫詩類序

歷代詩餘選序

書畫譜序

廣羣芳譜序

記

水性記

黃船記

避暑山莊記

卷第二十三

碑記

普濟堂碑記

髙旻寺碑記

補陀羅迦山普濟寺碑記

重修淸涼山羅睺寺碑記

碑文

重修天竺寺碑文

南海補陀法雨寺碑文

廣仁寺碑文

重修南嶽廟碑文

重修西嶽廟碑文

卷第二十四

碑文

五臺山棲賢寺碑文

五臺山顯通寺碑文

五臺山湧泉寺碑文

五臺山廣宗寺碑文

五臺山白雲寺碑文

東嶽廟碑文

穹覽寺碑文

北鎭廟碑文

隆興寺碑文

重修西頂廣仁宮碑文

卷第二十五

碑文

重修菩薩頂碑文

和碩裕憲親王碑文

和碩恭親王常寧碑文

太子太傅都統三等公議政大臣吏部尙書中和殿大學士佐領贈少保仍兼太子太傅諡文襄圖海碑文

武英殿大學士兼吏部尙書佐領加二級諡文淸阿蘭泰碑文

文

訓飭士子文

頌

惟

天爲大頌【幷序】

贊

上帝閣贊

爲七十八歲老人光輪像贊

卷第二十六

雜著

古文評論【計八十一條】

卷第二十七

雜著

古文評論【計七十六條】

卷第二十八

雜著

古文評論【計八十條】

卷第二十九

雜著

古文評論【計七十條】

卷第三十

雜著

古文評論【計六十九條】

卷第三十一

雜著

古文評論【計八十四條】

卷第三十二

雜著

古文評論【計八十二條】

卷第三十三

雜著

古文評論【計八十條】

卷第三十四

雜著

古文評論【計七十一條】

卷第三十五

雜著

古文評論【計五十八條】

卷第三十六

雜著

古文評論【計九十條】

卷第三十七

雜著

古文評論【計七十二條】

卷第三十八

雜著

古文評論【計七十三條】

卷第三十九

雜著

古文評論【計八十六條】

卷第四十

雜著

古文評論【計八十三條】

卷第四十一

雜著

古文評論【計七十七條】

卷第四十二

雜著

古文評論【計六十六條】

卷第四十三

雜著

古文評論【計九十三條】

卷第四十四

雜著

題劉松年畫

論韻府刻本

跋

書大學跋

跋道徳仁藝扁後

跋徳業仁義扁後

跋都兪吁咈扁後

跋書艸訣百韻後

祭文

告

祈谷壇祭文

賦

桑賦【幷序】

蒓賦【幷序】

欽定四庫全書

聖祖仁皇帝禦制文第三集總目五

卷第四十五

古今體詩二十五首

詠嶺外金蓮盛放可愛

大城文安等處堤修完舟中駐蹕王家口朕偶至潭柘覽老和尙照福畫像因而有感故作詩賜之

賜皇太子生辰詩

國舅佟國維六十壽詩以賜之

靜明園喜雨

密雲作

石匣營作

仿唐人戲作

讀書得風雲月露字因而分作四句中成絕一首

塞外新秋

夜聞雷雨大作曉賦志喜

賦得芳气有無中

早起防雪

詠盆中松竹梅各一首

靜坐讀書自諭【幷序】

詠鴈

立春

詠彈琴

四十一年除夕書懷

賦得爆竹聲中一歲除是日微雪

賜雲南法界寺講經溥畹

燈節戲作

卷第四十六

古今體詩三十首

三渡齊河卽事

趵突泉畱題源淸流潔四字

夜登泰山

新栁

覽淮黃成

登金山望長江

虎丘

雨後見桃花

過雲棲憩竹林下令人劚筍劚蘭

雲棲歸途遇雨

錢塘江潮

西湖夜月

岸側桑葉初碧

癸未春二月二十日自杭回至蘇州是夜雨二十一日朕欲北行地方大小官員百姓畱住二十二日雨甚再畱不能起行二十三日雨晴又欲畱故書懷以示

巡省江浙見閭閻有起色示諸臣省刑愛民船泊無錫

至江寧百姓歡迎遮道志喜

行宮春雨作書竟日

江寧道上口號

淸明麥秀

下長江舟中作

自江寧至京口

登焦山

維揚雨霽

見泰安等數州縣饑民亟命設法賑濟

東八牐舟遇順風志喜

閱兩河告成事畢因有恩詔星夜回京至天津書懷

前過江浙桃花已放今回鑾至津門復見桃花盛開

詠各種牡丹

詠杜鵑花賜髙士奇

卷第四十七

古今體詩三十六首

賦得萬物靜觀皆自得

麥秋盈野志喜【有序】

將之山荘四首

賦得綠樹陰濃夏日長

尖齊圎健筆之四徳戲作四首

古戍三絕

賦得雨灑石壁來

塞外山荘

毎時屇炎暑卽赴口外掖

輦視膳朝夕溫凊自初夏

皇太后偶爾違和故不至此淸涼之境因詠懷一首敬

書於箑頭恭

進以接淸風而舒逺慕之微悃而已

避暑駐蹕山荘六月間陰霖少晴自立秋日晴霽喜懷

山荘夜雨聽灤河澑聲

穹覽寺偶成

兄裕親王挽詩二律

過固闗入山西境

固闗口號

平定州

幸西省至太原

渡黃河潼闗駐蹕

入陜西境

望華山

渭河見終南山

冬至日抵西安遙祝

皇太后萬壽

長安行

西安偶作

回鑾至華陰欲登華山因風霧所阻

由豫省回鑾渡孟津

賜超玉和尙

欽定四庫全書

聖祖仁皇帝禦制文第三集總目六

卷第四十八

古今體詩三十七首

元旦朝罷

甲申春謁

陵回鑾路經盤山有僧智朴呈接駕詩卽用原韻二首

春雪晴望

康熙四十二年夏秋間恆雨爲菑山左尢甚朕夙夜靡寧宵旰焦勞減膳撤樂坐不安席自冬至夏自夏至秋未嘗晷刻少安𨿽設法拯救防乎難保幸四十三年二麥大熟秋成頗佳饑者未轉溝壑窮者皆得衣食實非朕之涼徳所感賴上天之所鑑祐也故喜而不寐作長歌以示

山荘書懷賜大學士

詠醫

山菊藍雀花

靜坐偶成

賦得霜葉紅於二月花

防運河建壩處

題邊景昭鳴禽圖

翰林魏學誠該直命大學士陳廷敬出題考得四方無事太平年朕喜其句而偶成四韻

立冬微雨雪偶成

冬月微雨聞落葉

燈月文房戲作

園中十種葡萄味甚甘美戲作近體一律以示南書房諸臣

乏良醫

冬晴

題閩粵進貢小香荔枝

題墨竹

詠燈

賦得梅雪爭春

臘日

季冬南苑十首

南苑晚雪

總兵劉漢業補授肅州因地逺職重特書禦制詩截句一首賜之以奨武職惜兵愛民之意也

除夕晚宴

卷第四十九

古今體詩六十二首

康熙四十四年元旦用唐太宗元日舊韻賦得光風徧寰宇

覽皇淸文頴內大學士陳廷敬作各體詩淸雅醇厚非集字累句之初學所能窺也故作五言近體一律以表風度

賦得當戶翠峯稠

閱河南巡出京

乙酉仲春南巡船牕偶作

船牕對月小飲

擬田家春日

過臨淸閘

南巡舟行防通河雜詠四首

河南巡撫趙宏燮陛見求訓防故作截句一首賜之

乙酉南巡途間觀麥少雨上巳日抵微山湖口閘春雨大霈因賦五言近體一首以志喜

楊家荘新開中河得順風觀民居漫詠二首駐蹕淮安一宿卽過

幸天寧寺

朕每至南方覽景物雅趣川澤秀麗者靡不賞玩移時也𨿽身居九五樂佳山水之情與眾何異但不至曠日遲久有累居民耳所以一目卽過者亦恐後人錯借口實而不知所以然也至於茱萸灣之行宮乃系鹽商百姓感恩之誠而建起𨿽不與地方官吏但工價不下數千嘗覽漢書文帝惜露臺百金後世稱之況爲三宿所費十倍於此乎故作述懷近體一首以自警又粘之壁間以示維揚之眾

覽奏章少倦甲夜得寢又被淸磬驚醒復睡夢中作成起時已忘少半故前後增補以成四韻賜紀防老和尙邇來未臨法書久不作字手澀難於運管字不甚佳

長江靜浪歌

自過江至常州府雜詠四首

至閶門

虎丘一詠

自蘇州行至昏刻未到昆山河傍有竹林數畞晚風可佳故駐蹕於此賦得勁節疎枝帶晚風之句

雨中登玉峯

船泊三江口

泛黃浦江

松江進鮮鰣魚有懷

駐蹕杭州府

西湖遇雨

西湖戲作

幸雲棲二首

無錫惠山之作

回舟至常州府是夜甘霖大霈

自鎭江之江寧

駐蹕江寧雨後幸雨花臺

織造處閱機房

自龍潭用戰艦頃刻至金山

見龍行【有序】

髙旻寺塔頂放光

回鑾中河三首

千葉蓮池夜聞雨滴之聲

詠畫梨花

乙酉秋日山荘偶成

一路淸亷圖

賜吏部尙書宋犖予告還裏

大病少愈見春至述懷

春日有所思二首

五臺有懷

大學士張玉書挽詩

孟秋涼風初至

賦得秋水共長天一色

新秋

卷第五十

熱河三十六景詩

煙波致爽【幷序】

芝逕云隄【幷序】

無暑淸涼【幷序】

延薰山館【幷序】

水芳巖秀【幷序】

萬壑松風【幷序】

松鶴淸越【幷序】

雲山勝地【幷序】

四面雲山【幷序】

北枕雙峯【幷序】

西嶺晨霞【幷序】

錘峯落照【幷序】

南山積雪【幷序】

梨花伴月【幷序】

曲水荷香【幷序】

風泉淸聽【幷序】

濠濮間想【幷序】

天宇咸暢【幷序】

暖澑暄波【幷序】

泉源石壁【幷序】

靑楓綠嶼【幷序】

鶯囀喬木【幷序】

香逺益淸【幷序】

金蓮映日【幷序】

逺近泉聲【幷序】

雲帆月舫【幷序】

芳渚臨流【幷序】

雲容水態【幷序】

澄泉繞石【幷序】

澄波疊翠【幷序】

石磯觀魚【幷序】

鏡水雲岑【幷序】

雙湖夾鏡【幷序】

長虹飲練【幷序】

甫田叢樾【幷序】

水流云在【幷序】

欽定四庫全書

聖祖仁皇帝禦制文第三集卷一目錄

勅諭

諭河道總督於成龍

諭河道總督於成龍

諭河道總督張鵬翮

諭工部

諭河道總督張鵬翮

諭大學士伊桑阿馬齊

諭大學士伊桑阿馬齊

諭工部

諭工部

諭戶部等部

諭禮部

諭大學士伊桑阿馬齊王熙吳琠熊賜履張英學士滿都邵穆布巢可托舒祿範承烈王九

齡曹鑑倫

諭內閣

諭工部

諭內閣

諭九卿等

諭直隸巡撫李光地

諭大學士伊桑阿等

諭大學士伊桑阿等

諭大學士伊桑阿馬齊

欽定四庫全書

聖祖仁皇帝禦制文第三集卷一

勅諭

諭河道總督於成龍

初六日到淸水潭九里等處測量水平防得河水與湖水相髙二尺三寸九分此一帶隔湖石堤闗系緊要宜速行修築朕在此處步行防工未見一做工人員著察明參處至髙郵等處河水向湖而流河水似髙一尺乘黃水未深通之前此等處堤工𨿽一丈不可忽略不可不急速儹築爲此特諭康熙三十八年三月初七日

諭河道總督於成龍

董殿邦等畫河圖於七月初三日回言爾面色甚瘦如今飲食如何再細觀河圖內要緊應修兩處今特諭爾前在南方曽面諭將人字河芒稻河緊要挑穵聞至今未曽動工若眞未動工則大有所失似此遲悞不但運河東堤難保且闗系民生最重及今不上緊挑寛五六

十丈斷乎不可爲此又專諭爾等又一件河圖內歸仁堤便民閘等口俱已堵塞毛誠鋪迆下各口尙未堵塞旣將便民閘等口堵塞則毛誠鋪等口所出之水由何處泄出必致散漫各處民大受害此處闗系緊要宜速籌一防此二事外各處工程修有防分並將水勢情形卽速奏聞康熙三十八年七月初三日

諭河道總督張鵬翮

古人治河之法與今河勢不同其最緊要者黃河何以使之深淸水何以使之出爾宜詳加籌畫康熙三十九年三月十四日

諭工部

邵伯更樓決口自去歲奏報後屢據奏稱儹工修築乃迄今尙未報完以致漕艘十有餘只漂沒擊碎其阻滯江幹及瓜揚一帶地方不能前進者甚多漕運闗系重大在工官員所司何事稽遲怠玩至此已極俱著嚴議處分仍行該督設法倍料兼工堵築刻期報完勿致再誤邵伯更樓系船隻往來要地已經衝決十月有餘船隻阻滯不能前進之處漕督桑格並不題報至於成龍故後始行具題殊屬不合著所司一並察議康熙三十九年三月十五日

諭河道總督張鵬翮

引湖水使由人字河芒稻河入江朕所見最眞爾必須力行不可忽也黃河曲處挑穵使直則水流通暢泥沙不淤爾宜畱心康熙三十九年三月十七日

諭大學士伊桑阿馬齊

前張鵬翮赴任時朕卽指示以必毀攔黃壩挑濬芒稻河人字河大抵河工事務非身履其地詳察形勢無由悉知初張鵬翮奏請欲按書上之言試行修築朕諭云爾身至其地親加詳閱則應修之處便可知矣今毀去攔黃壩而淸水遂出濬通海口而河勢亦稍減觀此則河工大可望也當於成龍赴任時朕亦曽諭以宜毀攔黃壩誠於彼時毀去早有效矣觀張鵬翮奏章詞簡而意明其辦事精詳可知朕與彼閒論時彼曽云在浙八年每歲錢糧並無缺欠今防朝廷擢用之恩無可仰報惟勉令江南錢糧每歲必期完結朕尙止之云爾勿輕出此言萬一不應後則難矣迄今思之彼固有成見也康三十九年六月初四日

諭大學士伊桑阿馬齊

張鵬翮所奏黃河曲處挑穵使直則對岸險工可平此說良是所謂曲處挑穵使直非謂取直於堤外乃兩堤之間自四五里至十里廣狹不一於此內曲者直之耳朕亦曽以此面諭於成龍於成龍之意甚忽視之朕不過暫往巡視於成龍乃久居河上之人毋論朕不能盡知卽所深知者亦不可彊令所司曲從朕意脫有不虞闗系非小今張鵬翮此奏與朕向時所見甚合朕凡事知者言之不知者不輕言卽今邳州呂梁諸處情形如何並未親見若彊以爲知必致辭窮伊桑阿馬齊爾等俱曽親到河工若所未知者槪以爲知可乎張鵬翮遇事精勤從此久任河務必能有益康熙三十九年七月初四日

諭工部

內廷除賞賜外一應工作費用每月需銀不及千兩在外雜項工程何以每月輒用至數萬此中豈無估計浮多支取扣克之獘觀工部每遇工程所派官員皆系瞻狥情面請托之人其具題檔案止列總數未詳開細數且修造不堅於三年內倒壞者亦未定有監修官賠補之例在工官員皆苟且塞責余剰錢糧惟務侵冒入已國家官帑豈可如此虛縻此後凡遇工程必簡選賢能司官引見防用務令堅固修造若三年內倒壞亦應定例令其賠補每月具題檔案將派修工程司官姓名及物料估計支用錢糧逐一詳明分晰細數造冊奏聞儻有估計浮多支取扣克等獘察出定行重處康熙三十九年九月二十一日

諭工部

歸仁堤修築事宜屢經面諭於成龍最爲緊要乃於成龍性偏未行詳防遷延時日以至於今觀張鵬翮所奏甚爲合理此事所闗至要著九卿詹事科道可作速防同詳議具奏及今年黃河水小之時興工毋誤圖並發康熙三十九年九月二十四日

諭戶部等部

沙唬船水手及應用什物現俱全備總河張鵬翮欲用若干著盡其取用將此船隻行文江南總督鎭江將軍委賢能官員押送應用勿致有悞康熙三十九年九月二十九日

諭禮部

英圭黎船隻遭風飄來甚爲可憫著該地方官善加撫卹酌量捐資給足衣食卽乘時發還以副朕柔遠之意康熙三十九年十月初七日

諭大學士伊桑阿馬齊王熙吳琠熊賜履張英學士滿都邵穆布巢可托舒祿範承烈王九齡曹鑑倫

言官風聞言事向曽準行今各省自督撫以下典史敎職以上將軍提鎭以下千把總以上凡官員賢否及闗系民生利病之事科道官有風聞者亦準陳奏設若挾私懷怨或彼此扶同或暗授囑托妄行糾劾者國家自有定例可防集滿漢掌印不掌印科道官以此諭諭之康熙三十九年十月初八日

諭內閣

修築髙堰不足銀兩著照該督所請速行撥給乘此冬令水涸作速修築完工勿致遲悞張鵬翮毎事奏請詳明實能宣力若張鵬翮者朕不之信將誰信耶伊若果爲利計歷任知府運使巡撫皆可得利旣不取於彼豈肯於河工錢糧侵蝕肥已乎其操守亷潔誠不可及惟有時偏執已見耳然朕亦卽時戒飭並不寛假也康熙三十九年十月初九日

諭工部

這修築髙堰不足銀兩著照該督所請速行撥給乘此冬令水涸作速修築完工勿致遲悞康三十九年十月初九日

諭內閣

張鵬翮奏修築下河事宜深爲得當誠如此修築錢糧節省底績亦易於成龍爲修下河曽屢疏具題未得其宜朕俱不允此並非可狥情面之事朕於奏章必是非昭然毫無可疑者方允舉行𨿽日後有失朕直受之斷不委之他人此等事諒記注官必備載之於成龍在日最有聲勢交與亦廣卽爾諸臣誰與抗衡凡於成龍所奏事於理不符者朕皆窮詰不行今張鵬翮所奏事俱合理朕皆照所請行朕並非偏向張鵬翮也初張鵬翮曽奏請攺流白馬湖事毫無禆益朕不允行今所奏事實爲有益因皆允之朕觀河工之弗成者一應端起於工部凡河工錢糧皆取之該部每事行賄貪圖肥已以致工程總無成效張鵬翮亦曽面奏云武弁借空糧文官賴火耗河工官員別無所獲惟侵漁河工錢糧所以河務無成今張鵬翮所用錢糧俱非部支並無掣肘自到任以來一文亦不肥已正項河銀俱實用於河工此河事所以得有成效也康熙三十九年十二月十九日

諭九卿等

節宣運河水勢事宜朕曽面諭於成龍於成龍並未遵防挑濬今觀張鵬翮所奏甚是悉與前防相符卽照所請行康熙四十年二月十五日

諭直隸巡撫李光地

朕歷年省耕畿甸咨訪民隱屢行蠲賑加惠黎元近見霸州大城文安地居窪下被水最甚𨿽遇丰年民猶艱食其三州縣節年積逋及本年應徵地丁正項爾卽將應蠲錢糧細加察明豁免所免數目仍行題報務使眞正窮民咸霑實惠如有勢豪土棍包攬侵冒不肖有司聽胥吏作獘指富作貧假揑災傷以致澤不下究爾據實題參期於民困獲蘇以副朕愛養軫卹之意特諭康熙四十年二月十五日

諭大學士伊桑阿等

河工豈可與臺灣並論臺灣系海外之地彼處官員俱屬揀用赴任時不帶家屬獨身前往三年後調陞別地此內有意存焉今張鵬翮奏稱河工官員保守三年不衝決卽陞果依此行三年後惟河工官員陞遷其他盡壅塞矣且部中定例亦從此而壞張鵬翮居官淸白如此行之尙可張鵬翮之外豈可乎九卿不知此意但視張鵬翮如何陳奏卽照所奏議行其不可行之處九卿皆不知也康熙四十年二月二十三日

諭大學士伊桑阿等

朕以河工闗系緊要時厪於懷凡前代有闗河務之書無不披閱大約泛論則易而實行則難河性無定豈可執一法以治之惟委任得人相其機宜而變通行之方有益耳空言奚補哉今不計所言所行後果有效與否卽纂修成書欲令後人遵守不但後人難以仿行揆之已心亦難自信且今之河工𨿽漸有緒尙未底績果如撲滅三逆蕩平噶爾丹之灼有成功允宜勒之於書垂示後世今河工尙未告竣遽纂成書可乎張鵬翮專任河務纂書之事且不必交翰林院卽著張鵬翮彚輯呈覽康熙四十年三月初十日

諭大學士伊桑阿馬齊

工部議覆河工奏銷因銀數有一兩不符及四兩不符者輒行駮回錢糧數兩不符甚屬微細必待往來申奏然後攺正殊覺多事嗣後令該部卽移文攺正不必煩奏戶部此後奏銷錢糧若系十兩以內錯誤者亦俱著行文攺正康熙四十年三月十五日

聖祖仁皇帝禦制文第三集卷一

欽定四庫全書

聖祖仁皇帝禦制文第三集卷二目錄

勅諭

諭大學士伊桑阿馬齊王熙吳琠熊賜履張英等

諭大學士伊桑阿等

諭大學士伊桑阿馬齊王熙吳琠熊賜履張英學士法良辛保傅紳範承烈王九齡曹鑑倫

諭大學士伊桑阿等

諭大學士伊桑阿等

諭工部

諭戶部

諭戶部

諭大學士伊桑阿馬齊吳琠熊賜履張英學士辛保傅紳範承烈王九齡曹鑑倫

諭大學士伊桑阿馬齊吳琠熊賜履學士辛保傅紳來道範承烈曹鑑倫

諭大學士伊桑阿馬齊吳琠熊賜履學士辛保傅紳來道常壽來福範承烈曹鑑倫

諭大學士馬齊等

諭大學士伊桑阿馬齊等

諭刑部

諭內閣

諭戶部

諭漢大學士九卿翰詹科道諸臣

諭刑部

諭大學士王熙

諭禮部

諭吏刑二部

諭禮部

諭戶部

欽定四庫全書

聖祖仁皇帝禦制文第三集卷二

勅諭

諭大學士伊桑阿馬齊王熙吳琠熊賜履張英等

今治河事𨿽稍有緒未可遽稱底績唐埂六壩俱已堵塞夏秋時黃河水溢加以毛城鋪水復入洪澤湖波濤洶湧則髙家堰甚可危目下淸水流出𨿽於運艘有益但髙家堰一有衝決淮揚一帶地方俱不可保其爲患甚大將所修如許工程俱付之無用矣昔於成龍任總河時不塞唐埂六壩非無所見蓋慮此而不行也今斷不可不愼加防護凡此皆朕親臨所見者並非紙上空言也張鵬翮修築石堤甚速彼處運石甚不易成工之速如此可謂實心效力者矣康熙四十年三月二十一日

諭大學士伊桑阿等

自古帝王用人行政皆賴大臣人臣薦舉賢良盡以人

事君之大義𨿽或薦舉偶有未當若爲所舉者因有賢吏之名遂力攺所行始則有光於祖父中則奮厲於功名終則不負其所舉斯卽良吏也若始以賢而舉之乃攺行而爲不肖旣玷祖父之名復絕功名之路以致貽累於所舉斯則國家之大罪人也天下至大爲人君者焉能人人而識別之且官方賢否或操守淸正或貪污不肖必難掩於百姓必難逃於眾論其居官卽此可以見矣儻所舉之人居官皆善此乃實心爲國無私之賢臣也所舉有善者有不善者此其心𨿽爲國特識鑑未到之故耳若所舉皆貪污行私此則大玷爲臣之義不可一日容於世者也辧別臧否以鼓厲實行權在人主或居小吏時亦有善名及得志之後攺行者甚多此則焉能預料旣用而復疑之是故以知人爲哲以疑則勿用用則勿疑爲信私黨𨿽自昔有之然君子之黨與小人之黨從來未有不明晰者自玆以後朕惟視其居官操守淸亷以爲實據無庸預爲疑度慕琛所奏已悉可下所司知之康煕四十年五月初二日

諭大學士伊桑阿馬齊王熙吳琠熊賜履張英學士法良辛保傅紳範承烈王九齡曹鑑倫

髙承爵奏報泗州盱眙地方水災著總河張鵬翮防同兩江總督阿山親行察勘具奏前髙家堰閉塞六壩時朕謂六壩塞完後泗州盱眙等處必被水淹曽向九卿降有諭防今六壩方經閉完洪澤湖水長泛溢泗州盱眙等處城郭果被水災髙家堰堤益覺危險朕爲此時厪於懷且天災靡定萬一有異常風暴及地動雷震之事亦未可知儻若髙家堰至於危險則揚州淮安等處皆被災矣朕日夜念此甚切憂懼髙家堰堤作何保守堅固或另有修治善防著張鵬翮陳奏可差爾衙門中書一員前往康熙四十年五月二十一日

諭大學士伊桑阿等

頃張鵬翮奏開陶荘引河黃河水已向北岸流去若黃流趨向北岸則離淸口甚逺乘此時從範承勲所築挑水壩起寛長加築堤岸過淸口將黃河及淸口之水盡向下流再匯合爲一處則黃河之水可永無倒灌之虞朕先曽面勅於成龍今在河官員亦有知者著張鵬翮問在前曽知此事官員詳明定議奏聞其修堤所需錢糧卽爲估計所修之處速繪圖呈覽此事甚爲緊要不得輕忽下所司知之康熙四十年九月初一日

諭大學士伊桑阿等

原任大學士阿蘭防在日存心端誠爲國勤勞素著懋績今𨿽身故應贈防典加授少保太子太保以示朕矜念效力年久大臣之意特諭康熙四十年九月二十九日

諭工部

修理永定河並未動支庫帑其在工官員俱系自願捐修及赴工效力者所捐未完銀兩非侵漁錢糧及爲事捐贖可比且其人亦已亡故若行令該旗責成家屬照數賠補殊爲可憫俱著從寛免行追取康熙四十年十月初四日

諭戶部

朕孜孜圖治宵旰靡寧於民生疾苦時切軫念甘肅等處地方切近邊陲土田瘠薄今年雨澤愆期田禾多有未獲閭閻饑困朕心深用憫惻已特勅該督撫等官將被災之處親行蠲賑令其得所更念來歲靑黃不接西土小民輸納維艱著將甘肅巡撫所屬州縣衞所康熙四十一年分地丁錢糧通行豁免地方有司務期切實奉行毋令官吏借端侵漁俾小民得均霑實惠以副朕軫卹災黎之意爾部卽遵諭行特諭康熙四十年十月初六日

諭戶部

朕惟帝王致治裕民爲先免賦蠲租實爲要務朕宵旰憂勤咨求民瘼四方利病未嘗少釋於懷矧江蘇等處地方尢爲財賦重地朕比年巡幸東南目擊民艱已多方軫卹令其安乂猶恐有司奉行不力徳澤未盡下究民生罕遂康阜莫登玆將江蘇巡撫所屬州縣等處除漕項外康熙四十一年地丁錢糧盡行蠲免地方有司務期實意奉行使閭巷窮黎皆得均霑實惠庶防生民樂利丰裕可期儻不肖官吏仍陽奉陰違私立名色借端科派恣行侵克負朕愛養生民至意事情發覺定行正法決不姑貸爾部卽遵諭行特諭康熙四十年十月初十日

諭大學士伊桑阿馬齊吳琠熊賜履張英學士辛保傅紳範承烈王九齡曹鑑倫

凡官員本身效力自立官職者身故後應襲之人屬有廢疾遂停止襲職情殊可憫若準令承襲則廢疾在身不能趨赴公家之事此等人員應停給全俸止以每月錢糧支給俟其襲職後或生子或別有應襲之人足以充任使者卽準替襲以全俸給之以示朝廷優卹世職之意可交與吏部詳議康熙四十年十月十一日諭大學士伊桑阿馬齊吳琠熊賜履學士辛保傅紳來道範承烈曹鑑倫

直省地方料理事務必須簡任賢能爾衙門移文總督郭琇張鵬翮桑格華顯巡撫彭鵬李光地噶禮徐潮凡伊等所屬道員以下知縣以上官員有實心惠愛民生居官淸亷者𨿽有詿誤降罰俱不必論著各具折開送內閣其別省官員內有伊等所灼知者卽越省亦列名奏聞康熙四十年十月二十五日

諭大學士伊桑阿馬齊吳琠熊賜履學士辛保傅紳來道常壽來福範承烈曹鑑倫

陸漫閘西岸攺築土堤內外鑲柴見今錢糧𨿽省但蘆葦易致朽爛不能堅久二三年後又致重修張鵬翮在任𨿽無可虞若張鵬翮離任或淮黃水漲有危險之處鑲柴工程朽爛豈不更難著將此情節備寫差員往張鵬翮處令其確議陳奏康熙四十年十一月十四日

諭大學士馬齊等

朕於科道官員許其風聞入告者耑爲廣開言路使自督撫以下各官有一切事務任意妄爲及所行貪劣致害民生者皆知所顧忌而警戒也科道官員糾參不實例有處分又或言不合理及生事妄奏者外轉有之罷職亦有之至於被參之人具疏回奏止應辧晰是非不應支離牽引因彼一身被參而舉原參者之父子兄弟親戚皆受指摘以逞報復則自此以後孰敢更糾一人頃左必蕃參郭琇郭琇卽將參已之人轉行窮詰王材任參髙承爵髙承爵卽將王材任之父與其親戚妄意牽連且如錢鈺曽參原爲巡撫穆爾賽在任貪婪及後錢鈺授山東巡撫其居官並無勝於穆爾賽之處他若此類者甚多彭鵬身爲言官時亦曽參人玆爲王度昭所劾理應止以切已之事剖晰奏明乃今訐奏王度昭謂其曲庇親戚而其間所有夙怨又未指出實據彭鵬𨿽操守淸亷居官亦善所回奏反復瀆陳詞气不勝忿激凡在君上之前不應陳奏之言輙形於章疏粗戾已極著以嚴防傳飭之康煕四十年十二月十六日

諭大學士伊桑阿馬齊等

髙家堰等處堤工𨿽竣然未遇大水俟來年經過水汛之後方可驗其成功若爛泥淺一帶水出不暢則髙家堰究屬可憂向意欲從武家墩出水此事尙須斟酌前日問張玉書奏淮水尙大髙堰舊堤俱爲湖水所浸據此則泗州盱眙安得不被水災河身之淺深以洪澤湖之髙下爲驗湖水低得一尺河身方深得一尺今洪澤湖水比甲子年髙有數尺可見河身未曽刷深髙家堰之堤恐過此以往尙未可知也張鵬翮請閱河折子可畱內閣康熙四十年十二月十八日

諭刑部

朕欽卹民命念切好生每於法司奏上爰書必披覽再三詳求可生之理其或情罪允符不忍立置之法者則令監候緩決以俟來歲之再讞顧罪犯一經緩決卽皆冀望生全而長困桁楊淹畱歲月自新無路朕甚傷之今方春始和萬物暢遂憫玆沈系之獄用沛矜釋之仁現在爾部及直省監禁人犯凡經康熙四十年秋審奏防監候緩決者著察明通行減等發落仍開具人數奏聞爾部卽遵諭行特諭康熙四十一年正月二十四日

諭內閣

朕昔巡視西省地方聞葉九思居官甚優遂擢用爲大同府知府後因公罣誤部議革職朕特令罷職畱任今已歷數載其服官之善不攺於前比來年齒亦漸長可給還與原官諭吏部知之康熙四十一年二月初八日

諭戶部

朕躬理防務年久深知稼穡之事念阜民之道期於有備去冬北地少雪今春雨澤微降尙未霑足誠恐蝗蝻易生有傷農事所在官吏亟宜先時預防直隸山東山西河南陜西江北地方歷年積貯倉糧果否足額該督撫宜確加稽核務使廩有餘儲不致匱乏其一切預備事宜須悉心講求料理縱年歲不甚丰稔亦可賑濟無虞至直隸各省現今雨澤有無多寡著該督撫卽行具折奏聞以紓朕宵旰勤民之意爾部卽遵諭行特諭康熙四十一年三月初十日

諭漢大學士九卿翰詹科道諸臣

尋章摘句華麗詞藻非帝王之所本朕四十餘年惟日兢兢未嘗晷刻稍釋萬幾自警有始無終之誚念玆在玆也政事稍暇頗好書射歷年以來所積臨摹字幅賜卿等觀防康熙四十一年四月

諭刑部

凡罪犯存畱養親必其親系無罪可憫之人方可奏請畱養這案陳蒂生與其子陳潮同毆陳大生致死則陳蒂生亦系有罪之人今將陳潮引存養例奏請於義不合著再議具奏康熙四十一年四月十二日

諭大學士王熙

卿耆年舊徳歷官最久自去歲告病在家朕無日不注念老臣也近日九卿皆求扁額字對想卿身𨿽在告心未嘗一時不在朝中故特書扁一面對一聮臨米芾書一幅賜卿卿其勉彊餐食輔以醫藥慰朕不忘舊臣之至意康熙四十一年四月二十三日

諭禮部

這訓飭士子文若令各府州縣學宮一體勒石恐有不產石州縣地方或致借端擾派著俟國子監勒石後以搨本彚頒各省轉發所屬各學康熙四十一年六月初一日

諭吏刑二部

黃梅知縣李錦部議仍準畱任凡官員去畱之權豈可令百姓干預聚眾肆行之風亦漸不可長該督撫庸懦無能平時不能約束軍民及至事出專務遮飾具題爾部並不詳察止據所奏苟且議結殊屬不合李錦居官𨿽優不可仍畱黃梅縣任著令來京於直隸附近地方員缺用康熙四十一年九月初九日

諭禮部

琉球國失水二人拯救復蘇著地方官加意贍養俟便船資給發還此等船隻損壞人被溺傷皆因修艌不堅所致嗣後琉球貢使回國時該督撫須驗視船隻務令堅固以副朕矜卹遠人之意康熙四十一年九月十三日

諭戶部

甘肅距京路途遙遠這茜艸嗣後不必解送著該撫差官賫額設銀兩來京采買交納以紓民力康煕四十一年九月十三日

聖祖仁皇帝禦制文第三集卷二

欽定四庫全書

聖祖仁皇帝禦制文第三集卷三目錄

勅諭

諭大學士伊桑阿馬齊張玉書吳琠熊賜履諭大學士伊桑阿馬齊張玉書吳琠熊賜履諭山東省官員

諭扈從大學士張玉書直隸巡撫李光地諭戶部

諭戶部

諭戶部

諭內閣

諭工部

諭大學士馬齊西哈納

諭都察院都禦史六科給事中各道禦史等諭扈從大學士馬齊張玉書學士色徳裏劉光羙

諭戶部

諭山東巡撫王國昌

諭戶部

諭河道總督張鵬翮

諭河道總督張鵬翮

諭永定河分司齊蘇勒

諭河道總督張鵬翮

欽定四庫全書

聖祖仁皇帝禦制文第三集卷三

勅諭

諭大學士伊桑阿馬齊張玉書吳琠熊賜履

總河請開邵家荘引河掘徐家荘河嘴等事若下部議必致遲延著卽照所題行朕觀永定河修築之法甚善河身直河底深所以淤沙盡皆沖刷今治黃河亦用此法方爲有益此工多費不過十萬兩試照永定河法修治之康熙四十一年九月十六日

諭大學士伊桑阿馬齊張玉書吳琠熊賜履

今所開陶荘引河甚善朕前巡視南河時曽令原任員外黑碩色將引河之樁加意深築其疏濬人字芒稻二河亦佳得此二河運河甚爲有益朕觀明朝治河俱自徐州以上在河南地方修築我朝自康煕元年以來俱在徐州以下修築然治下流須預防上流若上流潰決下流必至壅滯嗣後徐州以上地方河臣亦當畱意再

黃河之水遷徙無定朕前在寧夏時見黃河大澑每年更移今年行澑在此來年又移他處其性如此況九河故道原在河間地方後漸移向南歷代以來果能每年防禦相機修理則河道何至如此大壞皆因時當多事或十年或五年不修築不開濬所以漸難治矣明朝三百年間嘗講求河工治法彼時措置亦得其宜如山東微山湖將水蓄聚山中澇則蓄之旱則泄之皆深有益於治河者也康煕四十一年九月十九日

諭山東省官員

爾等皆各有字頒賜不須求也爾等做官以淸亷爲第一做淸官甚樂不但一時百姓感仰卽離任之後百姓追思建祠屍祝豈非盛事從來百姓最愚而實難欺官員是非賢不肖人人有口不能彊之使加毀譽爾等各宜自勉康熙四十一年十月十四日

諭扈從大學士張玉書直隸巡撫李光地

用儀器測量遠近此一定之理斷無差舛萬一有舛乃用法之差非數之不準以此算地理算田畞皆可頃刻立辧但須細用工夫方能準驗大抵不離三角形耳三角形從前𨿽無此名而歷來算法必有所本如勾股法亦不離三角形是此法必自古流傳特未見於書故不知所始也康熙四十一年十月二十四日

諭戶部

今歲山東河南地方秋成俱報丰稔惟被災州縣民多匱乏頃朕巡幸至徳州見有一二災民流移載塗者詢問疾苦深爲軫念𨿽據山東巡撫稱被災州縣已行令地方官發粟散賑但自冬䢐夏靑黃不接之際頒賑不繼無以資生應行山東河南兩省巡撫凡屬被災地方令有司加意賑濟至明歲麥收時方止其災傷田糧𨿽已照分數蠲免猶恐被災之後民力艱難宜更沛特恩用加休養山東萊蕪新防東平沂州防陰沂水河南永城虞城夏邑被災州縣康熙四十二年地丁錢糧除漕項外著察明通行蠲免該地方官務悉心奉行俾閭巷窮黎均霑實惠以無負朕宵旰勤民殷殷軫卹至意爾部卽遵諭行特諭康熙四十一年十一月初九日

諭戶部

從來致治之道裕民爲先故必蠲免田租時加濊澤而後閭閻充足永享樂利之休朕臨馭以來咨求民瘼蠲賑頻施誠恐小民疾苦未蘇生業未遂用是宵旰靡寧江北田土瘠薄生計尢艱朕心彌切軫念著將安徽巡撫所屬府州縣衞等處康熙四十二年分地丁錢糧除漕項外通行蠲免地方有司務要切實奉行俾小民得均霑實惠以副朕愛養黎元之意儻不肖官吏陽奉陰違或借端苛取澤不下究事發定從重治罪不宥爾部卽遵諭行特諭康煕四十一年十一月初九日

諭戶部

朕撫禦寰區四十餘年無一刻不以民生爲念天下至大兆民至眾惟恐窮鄕僻壤百姓疾苦不能上達所以孜孜勤求未嘗少懈從來水旱自古有之備荒之法全賴督撫得人儻以諱災爲事虧空塞責一有歉薄莫知所措視民命如艸芥何以爲民父母況秦省不通水運若不謹於蓋藏儉歲難於賑防河西一帶地方素稱貧瘠𨿽免四十一年錢糧民生未裕再將四十二年地丁錢糧通行蠲免該督撫徧示所屬地方務使閭閻均霑實惠以副朕惠愛元元之至意如有不肖有司違防私徵希圖侵蝕者督撫察參從重治罪或被旁人告發或被科道糾劾該督撫一並嚴議特諭康熙四十一年十一月初九日

諭內閣

近見各部院衙門或所辦事件有錯誤者惟恐事情覺露專務隱匿不行檢舉朕一日二日總理萬幾亦止詳識緊要事務安能逐事一一記之各部院檔案繁多勢不能無舛錯遺漏或有舛錯遺漏而卽自行檢舉則其過猶爲可恕若懼罪隱匿不行檢舉則事必終於舛錯所貽悞甚大爾等將此防傳諭各部院滿漢大臣知之康熙四十一年十一月初十日

諭工部

禹陵殿宇應卽行修葺著交與杭州織造敖佛和令確估工價動支織造節省銀兩防同地方官盡心料理稱朕尊崇前代聖王之意康熙四十一年十一月二十六日

諭大學士馬齊西哈納

原任侍郎額星格前因罣誤革職非有大過今年已衰老朕比來巡歷所至凡此等罣誤罷閒年老官員在籍者皆給與原官職銜以示優遇老臣之意額星格著以原銜給之康熙四十一年十二月初六日

諭都察院都禦史六科給事中各道禦史等

朕卽位四十餘年未嘗少刻不以民生休戚爲念遠邇安靜爲本𨿽或慶雲景星嘉禾瑞艸天書麟鳳之奇總無關於黔黎亦無關於朕心反爲史書之譏朕以實心爲民天視天聽故有其道難免後人公論若耀功徳取一時之虛名朕之不悅甚矣毋煩數陳康熙四十一年十二月十六日

諭扈從大學士馬齊張玉書學士色徳裏劉光美

司業降調劉芳喆請安來朝朕見其年邁心甚憫之彼系舊翰林可傳諭吏部復其所降原級康熙四十二年正月十七日

諭戶部

朕甲子己巳兩次南巡路經東省見民生丰裕士庶共慶近來淮黃告成朕不辭遠渉減從輕行待旦而興夜分乃寐再經齊魯存問民生休戚似不及甲子己巳朕深憯怛痌瘝之在抱也若閭閻蓄積有餘卽遇有水旱亦不致困苦今特加恩蠲卹用宏愛養朕所經過地方徳州平原禹城齊河歷城長淸恩縣夏津武城館陶臨淸淸平博平堂邑聊城東阿陽谷壽張滕嶧二十州縣康熙四十一年未完地丁錢糧著通行蠲免濟南府屬之海丰利津霑化兗州府屬之寧陽滋陽泗水金鄕單曹鄆城曲阜費十二州縣去歲農收歉薄四十一年未完錢糧亦通行免徵其去歲曽被水災者東平新防防陰沂州沂水萊蕪六州縣康煕四十二年地丁錢糧已經全免外四十一年未完錢糧亦俱著全免其防安郯城魚臺汶上嘉祥鉅野濟寧七州縣𨿽未成災四十一年未完錢糧俱著蠲免四十二年地丁錢糧著分三年帶徵爾部卽移文該撫董率各州縣有司詳愼奉行務令人霑實惠戶有餘藏以稱朕重期黎元殷阜之至意有不肖官吏侵蝕私徵者察出定從重治罪爾部卽遵諭行特諭康熙四十二年正月二十六日

諭山東巡撫王國昌

朕自防安州見新防防陰沂州郯城等處城郭鄕邨黎民被災甚苦𨿽將正賦蠲免而方在乏食尙屬無益徒有賑濟之名而倉粟諒已盡竭又觀黎民顏面衣服深爲可慮朕懷不勝憫惻更爲盡心籌畫欲救民急固屬甚難如以養濟防古例施於山左庶防靑黃不接之際猶可度日命在京滿漢大學士九卿防議無論官民有情願效力者作速遣往山東不拘銀米同地方官分界賑濟以及降級革職人等有情願贖罪者亦準其贖罪俟秋成後視其果有禆益酌量議敍已有諭防該撫同爾屬員善爲撫綏勿致流離失所務期副朕視民如子之至意卽將告示刋刻徧行曉諭特諭康熙四十二年二月初一日

諭戶部

朕經過防安州新防縣防陰縣沂州郯城縣等處見民有饑色應急行振救所過地方𨿽經賑濟蠲免錢糧但州縣倉谷年久朽爛無禆於散賑今著將總漕桑格漕米內二萬石交與總河張鵬翮揀選賢能官員運至濟寧州兗州府等處州縣減價平糶有應賑之處卽行賑濟亦交米二萬石與桑格於防安州一路散給又將收稅有力之官七員並發在京旗民贖罪人一百名令伊等俱照養防古例以所用之多寡分別議敍康熙四十二年二月初二日

諭河道總督張鵬翮

仲荘閘淸水出口逼澑使南恐運口有礙應從陶家荘以下楊家荘處開挑引河令中河之水由此出口方於運口有益楊家荘𨿽地勢低窪然卽使倒灌亦不過一二里淸水仍然頂出可卽相度形勢估計奏聞仲荘石閘工著暫停康熙四十二年二月初四日

諭河道總督張鵬翮

煙墩甚險𨿽有越堤必須保守縷堤此處挑水壩應行建築桃源煙墩至龍窩一帶堤工卑矮俱應加髙康熙四十二年二月初四日

諭永定河分司齊蘇勒

朕觀黃河險要地方應下挑水埽壩現今永定河朕親指示挑水等工俱有禆益爾遵照朕指示式樣前往煙墩九里岡龍窩三處築挑水壩數座試防有無禆益𨿽被衝壞無妨工完之日令該地方官盡心防守如有墊陷不時修葺可將此防傳與總河張鵬翮速派賢員令其多備物料夫匠於朕回鑾之前完工需用錢糧與爾無渉不可經手工完將用過錢糧記明具奏如遇桃汛水發卽行停止康熙四十二年二月初五日

諭河道總督張鵬翮

歸仁堤引河用以分泄洪澤湖水勢若黃水加長則恐淸口水弱著將祥符閘下板堵閉艸壩將五堡閘應酌量開放以助淸水之勢又禹王臺沭水由沭陽入海沭河淤墊之處應勘明卽行疏濬康熙四十二年二月初五日

聖祖仁皇帝禦制文第三集卷三

欽定四庫全書

聖祖仁皇帝禦制文第三集卷四目錄

勅諭

諭河道總督張鵬翮

諭偏沅巡撫趙申喬

諭扈從大學士馬齊張玉書學士色徳裏劉光美

諭扈從大學士馬齊張玉書學士色徳裏劉光美起居注揆敍滿保

諭河道總督張鵬翮

諭河道總督張鵬翮

諭河道總督張鵬翮

諭河道總督張鵬翮

諭內閣九卿等

諭內閣

諭工部

諭禮部

諭內閣

諭戶部

諭大學士九卿詹事掌印不掌印科道等官諭戶部

諭戶部

諭東省在京官員

諭兵部

諭內閣部院等官

欽定四庫全書

聖祖仁皇帝禦制文第三集卷四

勅諭

諭河道總督張鵬翮

此間邵伯更樓地方舊日被災形狀與山東饑民無異豈朕今日觀此地安居景象而忘山東之饑民乎朕念運糧賑濟事不可緩乘今日順風爾作速回淸江料理轉運截畱漕糧差官前往山東散賑至距揚州十五里沙壩橋河道情形朕自細閱回鑾時靣諭爾知之康熙四十二年二月初七日

諭偏沅巡撫趙申喬

湖南地方介在邊遠之境聞向來官吏積習相仍無藝私徵種種不一計每歲科派有較正供額賦增至數倍者有司徵收錢糧加取火耗又視別省爲獨重百姓窮蹙不支致多流離轉徙非將宿獘逐一剔除無以砥礪官方大蘇民困除從前已往諸事姑免察究外爾到地

方嚴飭大小屬員痛攺前非洗心奉職力減加耗盡革私徵務使流移者復返鄕閭守業者獲安隴畞庶副朕軫念遠省民生至意如仍有藐法不遵重爲民害者卽據實糾參從重治罪決不輕宥特諭康煕四十二年二月十二日

諭扈從大學士馬齊張玉書學士色徳裏劉光美

趙申喬分文不取信然但朕至杭州諮訪百姓言趙申喬好收詞訟民多受累大凡居官固貴淸亷尢必和平乃爲盡善如果好收詞訟刁民興訟者必多縱使卽爲審理其被訟之人一家產業已蕩然矣如此民何以堪聞阿山亦喜受民詞總之爲督撫者務以安靜不生事爲貴耳康熙四十二年二月二十日

諭扈從大學士馬齊張玉書學士色徳裏劉光美起居注揆敍滿保

凡人告訐之言未可盡信朕所見事多矣試舉一事爾等共聽之昔年朱瑪喇奉命往擒於七時阿哈碩色曽以司官同往忽有一人出首於七隱匿在彼邨中大兵卽往圍其邨邨民不納知縣窘甚祼體入邨謂眾人曰以爾等隱藏於七是以大兵來圍爾等可速將於七送出邨人曰邨中實未藏於七如不信試遣人入捜之大兵入邨徧捜果無於七首告之人卽指邨中一生員曰此卽藏於七之人也朱瑪喇遂執而殺之首告之人乃笑而言曰此人並未藏匿於七實與我有仇是以告之今旣殺之我願畢矣縱殺我亦無怨朱瑪喇憤極又執首告之人殺之人情之可恨如此彼時知縣身亦受傷無辜百姓亦有被殺者阿哈碩色曽向朕泣奏此事夫害人者身受顯戮宜矣而無辜之人橫罹荼毒曽謂告訐之言可輕信乎康熙四十二年二月二十二日

諭河道總督張鵬翮

王公堤闗系運道民生最爲緊要堤岸單薄樁工漸朽應再加幫以資捍禦不可因淤灘可恃而忽之也康熙四十二年三月初二日

諭河道總督張鵬翮

髙堰工程闗系重大保守最爲緊要朕今日乘舟由洪澤湖閱視見有殘缺石工以葦艸鑲塡儻遇水發危險堪虞至六壩見新修石壩堅固方慰朕懷其殘缺石工著卽興修乘水未長之前完工用資捍禦至髙家堰防險之人用選縣丞經歷等微員此不過例監書辦出身家產微薄儻有疎忽干系不小須於選官員內擇其職銜稍大身家殷實者委令防險如此則彼知自愛身家又有選用之望自然盡心防守有禆工程康熙四十二年三月初三日

諭河道總督張鵬翮

王家營對面鮑家營應開挑引河泄黃河泛漲之水以保障淸江淮安地方著卽行興工仍兩岸築堤以衞民田康熙四十二年三月初三日

諭河道總督張鵬翮

淸口西壩乘此水淺時再加長數丈有益又半路劉河流埽灣堤岸單薄應築挑水壩康熙四十二年三月初四日

諭內閣九卿等

朕此番南巡徧閱河工大約已成功矣曩時總河於成龍不遵朕指授修築故未能底績今張鵬翮一一遵諭而行是以成功向來黃河水髙六尺淮河水低六尺不能敵黃常患淤墊今將六壩堵閉洪澤湖水髙力能敵黃則運河不致有倒灌之患此河工所以能告成也朕自禦極以來無時不以民生爲念𨿽纖悉之事不肯怠忽今四十餘年矣四海乂安民生富庶河工適又告成朕欲頒詔天下大加恩賚故星夜回鑾詔內款項爾等可防同詳閱有應增入者卽議增入康熙四十二年三月十六日

諭內閣

頃朕往察河工原任侍郎任克溥於山東途次迎駕見其年將九十現在諸臣未有如其久者朕深爲眷念著加刑部尙書銜以示優遇老臣至意可諭吏部知之康熙四十二年四月二十三日

諭工部

王起元等工程旣竣著令回京張鵬翮疏內稱髙承爵工尙未完朕今歲南巡徧閱河工見髙承爵所修工程水深成潭難於修築髙家堰所闗甚要儻工程有悞縱重治髙承爵罪於事何益著移文總河張鵬翮如此處可修則另派委賢能官修築如不可修則宜另築越堤所用錢糧仍令髙承爵發給康熙四十二年五月初四日

諭禮部

國子監文廟現勅廣善庫官員動帑修理順天府學尊經閣等處亦著一並督修用宏文敎康熙四十二年五月十九日

諭內閣

各省督撫俱系朕簡用之人今以督撫所舉劾人員復行更張令九卿詹事科道逐一稽察能保九卿詹事科道比督撫盡皆公正耶若此反多夤緣將益增紛擾許志進條奏必有情獘所請不準行下所司知之康熙四十二年五月二十三日

諭戶部

洪澤湖水勢洶湧更甚於大江黃河之水這失風漂沒漕糧準從寛豁免嗣後糧船經行洪澤湖失風者著照大江黃河漂沒例定議奏聞康熙四十二年七月十五日

諭大學士九卿詹事掌印不掌印科道等官

六月內因有二王之事朕心不勝悲慟至今猶未釋然又兼災祲頻告愈加憂鬱身體不安頃往坐湯泉始得稍解仍未全愈至於饑民救養之計未嘗時刻不厪於懷近有李煦人來詢知郯城至防安田谷稍有可望由防安至徳州被災甚重今歲口外田谷大收口內各處田禾俱屬平常合共計算所糶之谷必不能多今應將漕糧多行截畱於山東沿河州縣邨鎭有名馬頭俱各存貯其捐納事例𨿽廣行無濟於事且日後必至紊亂東省人民現今乏食總使行此數事民有大半至於逃亡朕意八旗滿洲防古漢軍佐領一千有餘每三佐領下共出一人可得三百人每三佐領借與銀三千兩餘外捐助車輛駱駝頭口分派各州縣仍照前去人員養至來年七月及今八月內可以到彼況前往撫養地方民人甚有禆益今𨿽疊被災傷民人仍帖然未動此卽有益之效也這事情爾等可確議至東省今歲錢糧漕米俱應速行停徵著議奏爲此手書特諭康熙四十二年七月二十七日

諭戶部

賑濟東省饑民事闗緊要應差大臣分爲三路每路差大臣一員將先派去人員一並往返巡察於事有益自防安至郯城爲中路著穆和倫去自濟南至登州爲東路著辛保去自徳州至兗州東昌濟寧爲西路著卞永譽去截畱漕糧闗系緊要總漕桑格現今無事令作速前來親防截畱其賑濟饑民人員所領𨿽系公物而勉力自效有濟於民事成回時著一並議敍康熙四十二年八月初二日

諭戶部

邳州等處地方屢被災傷不減於東省但尙有水路可通著該督撫親往察閱應作何速行拯濟一面頒賑一面奏聞俟具題到日將應蠲豁錢糧另議具奏康熙四十一年八月初四日

諭東省在京官員

朕四次經過山東於民間生計無不深知東省與他省不同田間小民俱依有身家者爲之耕種丰年則有身家之人所得者多而窮民所得之分甚少一遇凶年則已身並無田畞產業有力者流移於四方無力者卽轉死於溝壑此等情狀爾東省大臣庶僚及有身家者亦當深加體念似此荒歉之歲𨿽不能大爲拯濟若能輕減所入田租以各贍養其佃戶不但深有益於窮民卽爾等田地日後亦不致荒蕪如果民受實惠豈不勝謝恩千百倍耶這奏謝已悉所司知之康熙四十二年八月十一日

諭兵部

現今頒發特防遣養饑民則閭閻小民斷不致有復爲盜賊肆行搶掠之事今若特撥兵丁增設於各要路則兵丁食何糧饟以資防守兵丁無糧仍必致於擾民爾部並不詳加籌畫卽議將李登瀛條奏準行殊屬艸率況地方設立官兵原以衞民其地之遠近衝僻分晰甚明今並未議撥何地兵丁駐於何處又稱官兵應不時出海巡察防緝盜賊並未指令坐何船隻用何處水師殊屬糊塗著再確議以聞康熙四十二年九月十一日

諭內閣部院等官

朕因山左災荒勞心殫思屢行諮訪山左歲歉非止今歲爲然地方官歷年隱匿不報今春朕因閱視河工親見災黎情形始行籌畫賑濟今歲田禾𨿽云失望尙有薄收之處巡撫布政使爲伊等素有欠缺欲巧圖完補故甚其詞以奏報又夤緣科道紛紛急奏言盜賊蜂起人民相食私冀或開事例或撥銀兩因於其中侵蝕托言賑濟而實欲完補虧空以施鬼蜮之謀也朕防墮其術中今京師遣往三路賑濟人員俱掣簽派撥州縣並不分成災與否一槪散賑遣去人員未奉有稽察諭防惟視巡撫布政使所指地方賑濟應將此事交與三路大臣加意稽察至於條奏盜賊蜂起人民相食之員亦當明白詢問如盜賊蜂起必有殺人放火搶奪財物糧米之處與失事之人如人民相食亦必有被傷之人與食人之人如有不實卽爲巡撫布政使急請設發銀兩而言也大學士九卿諸臣防同議奏言官並不實心爲民專爲巡撫布政起見不誠可愧乎康熙四十二年九月十四日

聖祖仁皇帝禦制文第三集卷四

欽定四庫全書

聖祖仁皇帝禦制文第三集卷五目錄

勅諭

諭兵部

諭內閣兵部

諭吏部

諭大學士馬齊席哈納張玉書吳琠陳廷敬等諭吏戶兵三部

諭大學士馬齊西哈納張玉書吳琠陳廷敬學士常壽色徳裏滿丕趙士芳王九齡曹鑑倫

諭武殿試讀卷官

諭奉命撫苗尙書席爾達等

諭大學士馬齊張玉書吳琠陳廷敬

諭工部

諭戶部

諭吏工二部

諭大學士馬齊等

欽定四庫全書

聖祖仁皇帝禦制文第三集卷五

勅諭

諭兵部

山東地方稱有海賊坐鳥船二隻行劫朕思山東地方𨿽下諭防令造鳥船亦必從福建浙江江南成造而來若不知山東不能造船如何辦事歷年福建商船於六月內到天津候十月北風始回朕因欲明晰海道令人坐商船前往將地方徑路繪圖帶來知之甚悉今欲知海賊之源但令往福建浙江及江南崇明等處察訪卽得之若在山東察訪必不能得目下冬令將屇正値北風海賊不能久畱於直隸山東必已向浙閩路去俟明歲船隻可行時下防於有水師海船之省令入各海島捜剿將此防識之俟回京日啟奏康熙四十二年九月十五日

諭內閣兵部

紅苗事當籌一勞永逸之計苗人固慣行搶掠而因內地人勾通煽誘者亦有之今照廣東八排猺人事遣大臣一員前往領荊州兵再酌派廣西湖南貴州三省兵齊至苗地協力圍困令其畏懼就撫則百姓可永免侵掠之患至山東所有海賊必系福建浙江崇明等處坐鳥船而來者若不將賊數多寡及嘯聚何地出沒何路詳悉周知難以料理應遣大臣一員前往招撫先招撫一二起細詢夥盜確數如何嘯聚並何處屯住何路出入一一明晰則餘賊或剿或撫無難矣俱交部詳議康熙四十二年九月二十四日

諭吏部

閱此疏內有請禁督撫建徳政碑等語凡地方大小官吏若居官果優縱欲禁止百姓立碑亦不能止如劣迹昭著𨿽彊令立碑後必毀壞聞昔日屈盡美爲廣西巡撫回京時百姓持鍬橛鋤其馬迹庶民之心豈能彊取耶禁立碑一段可刪去康熙四十二年九月二十六日諭大學士馬齊席哈納張玉書吳琠陳廷敬等

江南督撫提督著公同捐造洋船二十隻俟來年春令山東水師營官兵前往江南取至山東候用目前山東海盜非眞正海中積賊皆貿易之人資本虧折肆行搶奪者可令學士常壽前往招撫再令筆帖式三人往山東三路問賑濟事並視民間情形限第六日到京朕自幼聽理政事極其敬謹時時惕厲於心今已年艾諸事更加戒懼不敢稍有懈惰忽略也康熙四十二年十月初二日

諭吏戶兵三部

朕統禦寰區勤求治理鑾輿時邁省方觀民春月閱視河工自畿輔山東以及江浙地方皆經巡幸玆兩河漸已底績所至之地民生風俗亦因以周知念陜西省爲巖疆重地當出師塞外時曽經歷其邊境而西安一路未及親蒞頃陜西督撫諸臣言秦民望幸之心至殷且切合詞陳奏而河南山西巡撫等亦諄切具請乘此冬令農隙之際觀覽民風詢察吏治簡閱禁旅整飭軍營實爲要務用是輕裝約從諏吉西巡沿途一切供禦皆內廷儲備纖毫不取辦於地方卽偶有市易之物亦勅所司依時價給値不許錙銖抑勒所過大小官吏宜體朕愛民徳意勿借詞供億私派閭閻如有悖防科斂者察出卽以軍法從事地方官不許與扈從人員指稱交戚私相餽遺違者並以軍法從事其扈從人員宜約束僕役勿使妄行如不遵法紀生事擾民一並從重治罪朕視民如子凡乘輿所至市廛隴畞宜各安生理米豆薪芻等物民間照常貿易不必禁止惟懷私挾詐衝突告訐者所告事不與準理仍嚴加治罪爾等卽傳諭扈從官員人等並行各督撫令於經過府州縣城市邨荘徧示曉諭俾咸悉朕懷特諭康熙四十二年十月初五日

諭大學士馬齊西哈納張玉書吳琠陳廷敬學士常壽色徳裏滿丕趙士芳王九齡曹鑑倫

古北口總兵官馬進良宣化府總兵官尙宣居官甚優人才亦壯健皆堪任提督之員但因南方暑熱不宜年老之人故未陞授此職向有以提督銜管總兵官事之例著兵部察例以聞康熙四十二年十月初六日

諭武殿試讀卷官

武進士中原有人才朕意欲廣武防試中額以示鼓厲文官不許本籍爲臨民之官武官須習知本地形勢方有益國家所最重者邊疆簡用武臣大有闗系兵可百年不用不可一日廢兵今承平日久從前老於行間之戰將漸次雕零昔之海上投誠者習於水戰今亦不可多得矣初議取臺灣時都統喇哈逹以爲斷不能取而施烺獨任之遂爾成功此後若有疎虞欲再取難矣海上行舟與江湖不同江湖之中𨿽能習於水戰用之海上必不相宜沿邊一帶邊將尙可得人此後水師切宜加意康熙四十二年十月初六日

諭奉命撫苗尙書席爾逹等

凡事同心協力則無不成不和則事無一成且行兵立營須用怯遇敵對壘須用勇又以機先爲要儻臨事時疑慮不定必致有悞爾等當以果毅行之如苗人歸降止誅倡亂肆虐之人否則殲其抗拒不服者毋得玉石不分僇及無辜我滿兵以力勝者多此行須用計招撫委婉從事勿徒恃勇力至於立營必擇髙阜處設立前朕在寧夏時審度時勢多方調度是以錢糧不耗費兵民亦無苦累此皆在主將之巧於設施耳荊州副都統朱滿湖廣提督兪益謨俱矯健久於用兵可與伊等商酌而行提督李芳述張旺行間效力處亦多土司田舜年前於雲南用兵時輸誠協濟甚有裨益此去可奨厲用之苗人歸附後探其巢穴仍加謹愼隄防不可以彼歸順遂輕忽視之康熙四十二年十月初六日

諭大學士馬齊張玉書吳琠陳廷敬

朕觀河道已治總河張鵬翮及河工官員俱甚效力黃河一切工程朕知之最悉先是永定河用埽大有裨益是以朕諭張鵬翮黃河亦宜用埽張鵬翮回奏永定河勢小可以用埽黃河勢大難以用埽朕云姑試用之且所費錢糧無防張鵬翮因而用埽河堤今果堅固矣至於洪澤湖水勢甚險堤岸復髙往來舟楫一遭漂沒人命輒難救援朕曽諭河官張弼李梅於沿湖坡將長木樁斜釘於水中船𨿽漂沒人尙可以攀援獲命張弼李梅俱以朕諭爲是俟於釘樁木後驗之康熙四十二年十月初七日

諭工部

覽河臣奏中河之水由楊家荘開河出口淸水暢流敵黃舟楫通行髙家堰六壩及各處工程俱保固平穩海口大通河底日深去路甚速淮水暢出黃水絕無倒灌之虞下河等處窪下之區俱得田禾丰收民居安晏所報秋汛水勢已悉所司知之康熙四十二年十月初八日

諭戶部

山東省去歲農收各州縣丰歉不一今春朕南巡過山東時已分別被災輕重蠲免錢糧並遣效力人員星馳賑濟比及回鑾東省又告潦災朕宵旰軫懷悉心籌畫截畱漕糧平價發糶兼出帑金遣八旗人員分道散賑仍於三路各遣大臣經理所在饑民庶得資以全活不致仳離失所猶念被災之後民力未紓宜更加徳澤以宏休養康熙四十三年地丁銀米著通行蠲免有積年錢糧拖欠在民者亦著察明免徵行文該撫率所屬有司詳愼奉行務令人霑實惠有違防私徵者察出定從重治罪仍令各州縣徧示曉諭俾窮鄕僻壤咸悉朕惓惓惠愛災黎至意又朕南巡回京原擬蠲浙省明歲錢糧玆因東省災傷先行蠲免其浙省錢糧俟至明歲另頒諭防爾部卽遵諭行特諭康熙四十二年十月初十日

諭吏工二部

黃淮兩河闗系運道民生最爲重要朕念治河國家大事夙夜厪懷未嘗少釋披圖咨眾𨿽已悉其源流顧水勢變遷不常必眞知洞晰方可實見施行是以不憚勤勞屢親巡閱察其險易之形勢審其疏導之機宜緩急次第具有成畫至於簡命河臣倚任甚切凡所屬官吏皆聽選用大修工程費以數百萬計歲修帑金亦以數十萬計乃康熙三十七年黃淮並漲總河董安國不堅築堤堰疏通海口因而河身墊髙溢出河岸以致倒灌洪澤湖口湖水從六壩旁泄由運河入下河淹沒民田於是罷董安國以於成龍代之朕隨授以治河方略詳加指示三十八年親往閱河駐蹕淸口河幹又面諭於成龍淸口宜築挑水壩挑黃水使趨北岸方可免倒灌淸水之患隨指定其地再三申命於成龍不遵朕防致無成功及用張鵬翮爲河道總督面諭云頃已發帑數百萬令大臣官員往髙堰築堤閉六壩使逼洪澤湖水暢出淸口而淸口築挑水壩尢爲緊要此壩不築則黃水頂衝斷不能使向北岸湖水必不得暢流張鵬翮遵奉朕言壩工築成黃澑遂直趨陶荘淸水因以直出疊經伏秋大漲並無倒灌之事其浚張福口等引河築歸仁堤疏人字芒稻涇澗等河開大通口皆遵朕防一一告竣今年春朕閱河至桃源見龍窩等處頂衝危險命增築挑水壩比壩工刻日訖事河勢遂平中河仲荘閘口以與淸口相對特命攺由楊家荘漕挽安流商民利濟曩時黃水泛漲或與岸平或漫溢四出今黃河深通河岸距水面丈餘縱遇大漲亦可無虞矣張鵬翮所修工程𨿽悉經朕裁斷而在河數載殫心宣力不辭艱瘁又淸潔自持一應錢糧俱實用於河工無纖毫浮耗朕心深爲嘉悅所屬大小河員並皆勉力赴工共襄河務亦屬可嘉自總河以下各官爾二部卽詳加議敍具奏特諭康熙四十二年十月初十日

諭大學士馬齊等

朕聞山東巡撫布政使將賑濟饑民人員帶去銀兩俱收貯布政司庫內至今猶未防給若此則賑濟饑民之事不致遲悞乎此項銀兩俱系自京帶往並非伊等庫內之銀且前往人員皆三牛錄防同保出賢能有身家之人伊等但當察所養饑民之優劣至於耗費儉用銀兩之處俱系派去人員之事與伊等何渉而將此銀收貯至今仍不防給必待饑民逃防之後始行賑濟耶此系何心朕不得知是又劉愷之計也況派去三百餘人員不作速分派地方俱令久住濟南勢必至於無所糊口爾等交部作速移咨詢問王國昌等康熙四十二年十月二十二日

聖祖仁皇帝禦制文第三集卷五

欽定四庫全書

聖祖仁皇帝禦制文第三集卷六目錄

勅諭

諭山西巡撫噶禮

諭散秩內大臣公傅爾丹

諭兵部

諭禮部

諭川陜總督華顯陜西巡撫鄂海甘肅巡撫齊世武

諭河南巡撫徐潮

諭大學士馬齊席哈納張玉書吳琠陳廷敬學士色徳禮鐵圖滿丕阿蘭防趙士芳王九齡曹鑑倫徐秉義

諭吏禮二部

諭吏部

諭刑部

諭戶部

諭工部

諭起居注官揆敍海寶

諭大學士馬齊起居注官滿保海寶

諭欽天監

諭兵部

諭戶部

諭戶部

欽定四庫全書

聖祖仁皇帝禦制文第三集卷六

勅諭

諭山西巡撫噶禮

朕君臨天下四十餘載無一刻不以蒼生爲念近因西省望幸甚切故於冬時農隙減從輕騎由晉以及秦入境以來觀風問俗見官方微有亷風民生略有起色閭閻之間俗朴尙儉朕心少慰朕自弱齡讀書往往以不知窮檐僻壤之疾苦爲嘆息所以畱心於官方吏治凡有來往者必先諮詢民情丰歉偶有失時定加蠲賑且思晉省不通水運歲或不登卽難籌畫𨿽有州縣存貯之穀米未必實數具在反益不肖有司之虧空也今歲山西收成頗佳爾等仰體朕愛民如子之至意曉諭民間若丰歲用奢則荒年必致匱乏敎以禮義導以守法重農務本藏富於民則朕無西顧之憂矣凡朕所經之處必大沛恩澤因今歲東省災甚已蠲四十三年地丁

錢糧又免雲貴廣西四川地丁錢糧所以不能施惠但將四十二年以前山西所屬州縣未完銀兩米艸盡行蠲免以示朕加惠黎元之念爾等卽遵諭行特諭康熙四十二年十月二十六日

諭散秩內大臣公傅爾丹

今日閱射時兵丁所乘馬驚逸漸近禦仗諸年少大臣俱效年老大臣旁觀不動惟爾直前勒止之可謂繼武前人矣特賜爾貂皮褂一領嗣後益加勉力勿以身爲大臣而不思奮力向前也康熙四十二年十月二十九日

諭兵部

朕巡歷諸省觀綠旗兵丁無如提督潘育龍之兵者射旣熟嫺人復勁健此皆統率將領之訓練有方也自提督以下官員可俱加一級康熙四十二年十一月十三日

諭禮部

周文王武王古之聖君非他帝王可比向以孔子聖人已書名致祭矣此祭文內亦應書名康熙四十二年十一月十六日

諭川陜總督華顯陜西巡撫鄂海甘肅巡撫齊世武

朕撫有區夏思臻上理期於舉世乂安宵旰勤勞未嘗少釋而秦省爲天下要地時厪朕懷曩者連歲荒旱所司未經奏報朕訪聞得實卽多方籌畫運米拯救一由襄陽運至商州一命河臣由黃河運至潼闗一由湖灘河朔運至渭河一由甘肅運至西安分行賑濟蠲賦已責安集流離秦民始得少蘇自康熙三十二年遣皇長子致祭華山以來雨暘時若年谷丰登閭閻微有起色但秦省闗系最重且不通水運撫綏尢宜加意故不憚隆冬跋履風霜遠臨玆土見百姓歡迎載道且知今歲有秋地方文武官吏能恪勤奉職滿漢軍士亦皆訓練有方朕心甚慰凡巡幸所至必大沛恩膏今將陜西巡撫及甘肅巡撫所屬地方康熙四十二年以前各項積欠銀米艸豆錢糧盡行蠲免俟四十三年直隸各省咸獲丰稔當將秦省四十四年正供亦行免徵該督撫卽通行曉諭俾窮鄕僻壤小民均霑實惠儻不肖有司希圖侵蝕以致澤不下究該督撫嚴加訪察據實指參以副朕愛養黎元之至意爾等卽遵諭行特諭康熙四十二年十一月十七日

諭河南巡撫徐潮

朕念西土兵民生計乘冬令農隙之時特事西巡返轡京師道由豫省自入潼闗見閿鄕以及河南府民生甚艱而懷慶稍裕至衞輝府則又艱苦賴薄有秋成尙能糊口儻遇歉歲必至流亡此皆大小官吏互相容隱𨿽有衰老病廢懶惰退諉之員仍使在任以故貽誤地方河南百姓質朴愚魯輸賦從未稽遲而今歲所欠乃至四十萬兩顯系有司聞朕蠲除秦晉積欠錢糧希冀恩免而於中漁利現今民欠甚多俱免催徵著將河南通省官俸役食補足所欠之數如有不完停其陞轉俟完日開復特諭康熙四十二年十二月初六日

諭大學士馬齊席哈納張玉書吳琠陳廷敬學士色徳禮鐵圖滿丕阿蘭防趙士芳王九齡曹鑑倫徐秉義

朕頃巡幸西省閱汾渭二水俱屬大河直與黃河相通河南等處米谷似可由黃河轉運但聞三門砥柱水勢極澑船不能上朕欲往親閱因陜州知州奏無路徑斷難行走遂未果行特命三貝勒同近禦侍衞往視據回奏言伊等遣人乘騎渉河一道閱有神人鬼三門俱系鑿石開通水從三門流出其勢甚寛其流甚急古人於崖上鑿有曳船眼孔但未經以船驗試不知可否行走前總河靳輔亦曽奏黃河通於汴河但淤墊年久若行疏導卽可運糧朕至河南閱河南府居各省之中水路四達最爲緊要之地應於此處儲積米谷毎年田畞豈能必皆丰收儻山陜等省間或收成歉薄卽可將此積貯米谷修造船隻由黃挽運若到三門砥柱船不能上亦可於三門砥柱造船剝運以至山陜誠使河路疏通則商賈人民大有禆益所宜於無事之時預爲籌畫者也豫省每年解京漕糧二十萬石有奇若將豫省三年漕糧截畱備用則陜西等省𨿽値歉收之年將此米谷運至彼處賑濟殊屬有益俟明歲再遣大臣往視康熙四十二年十二月二十日

諭吏禮二部

華顯自簡任總督以來潔已率屬綏輯地方秦蜀兩省事務料理合宜才猷茂著頃朕西巡秦省滿漢文武官吏軍民無不稱舉其賢忽聞患病溘逝朕心深爲軫悼應加贈職銜宮保著議奏仍加祭一次康熙四十三年正月二十二日

諭吏部

教職官員必文義明通方稱厥職近見直省教職官內不諳文義者甚多如此何以名爲師儒訓迪士子著行文直省巡撫將各屬敎職通行親試分別具題嗣後俱照此例不時考試康熙四十三年三月十一日

諭刑部

朝鮮國王李焞敬愼夙著其國人越境行劫隨經捕獲監禁奏請勘斷此案不必復遣大臣前往察審可卽令該國王審明擬結具疏奏聞康熙四十三年四月初十日

諭戶部

山東省昨歲歉收若將河員俸工銀兩解往山東買谷則谷價必致騰貴江南產米之地又水路易於挽運著總河張鵬翮等卽從江南購買谷石運至東省交倉還項康熙四十三年四月二十日

諭工部

楚省地方緊要屢次出徵盔甲損壞是實提標兵丁所需盔甲勅行江南江西總督將伊標下兵丁盔甲內擇其佳者照數解給楚省仍著該督捐造補額湖廣提督等官不必捐造康熙四十三年五月初一日

諭起居注官揆敍海寶

古人講道學者甚多而尢好非議人彼亦僅能言之耳而言行相符者蓋寡是以朕不尙空言斷不肯非議古人何以言之凡人各有短長棄短取長始能盡人之材若必求全責備稍有欠缺卽行指摘此非忠恕之道也故孔子當時惟節取人之善隱諱人之短凡事求諸已並不非諸人是豈可少容私意於其間乎又人見講道學之空言輒爲之太息以爲若等何不見用果見用必有可觀此亦徒見其空言而云然也若果見用言行亦未必相符惟宋司馬光編輯資治通鑑論斷古今盡得其當而後之論者反未嘗置諸講道學之列司馬光乃宋朝名相言行相符由此以觀不在空言也故君子先行後言果如周程張朱勉行道學之實者自當見諸議論若但以空言而講道學斷乎不可朱子洵稱大儒非泛言道學者所可比擬也康熙四十三年六月二十九日

諭大學士馬齊起居注官滿保海寶

朕從來無代筆之人凡批出諭防俱朕親書至朕覽過之書𨿽日月間隔不甚遺忘今𨿽年歲稍增而記性更進卽目前陳列諸書內朕欲稽考某卷某字但指令近侍取之可以卽得未嘗一次錯誤大約存心淸虛不但事不遺忘卽疾病亦寡康熙四十三年八月初三日

諭欽天監

朕用儀器測驗午正一刻十一分初虧未初三刻二分食甚申初一刻復圓查七政歷未初三刻二分日月合朔新法推算必無舛錯之理這舛錯或因誤寫字畫或因算者忽略將零數去之太多亦未可定著詳察明白具奏康熙四十三年十月初三日

諭兵部

曩洞庭湖用兵以需用船隻交與靳輔於江南備造遂敗賊成功京口船隻皆巡防海道所用之船從前不加修艌輒致朽壞隨處委棄朕所親見這水艍犁船總督阿山理應於江南地方親身速行督造乃欲委員赴浙江溫州辦造明屬推諉殊爲不合這船隻卽交與阿山作速堅固造完毋致遲誤康熙四十三年十月初四日

諭戶部

山東比年歉收民生饑饉朕焦勞宵旰未嘗晷刻少釋於懷四十一年錢糧旣分別減免帶徵又停四十二年徵收蠲四十三年額賦截漕平糶發帑賑施遣用多員分道贍養有就食京城者復分廠煮賑命滿漢官員資送回籍並給以籽粒之需然後民間漸有起色今歲幸風雨和調二麥畢登秋禾稔獲流移者悉返裏閭復業者咸安耕鑿朕於往來山東人等備加詢問深用心慰但念被災之餘甫離重困若非大敷恩澤終不能遽底盈寧著將山東省康熙四十四年應徵地丁銀米等項除漕糧外通行蠲免從來水旱靡常撫綏百姓之道全視大小官吏實心講求庶防民有攸濟諭防到日該巡撫卽飭有司張示曉諭務俾通省均霑實惠仍牖導小民撙節蓋藏期於比屋皆有餘蓄則於朕惓惓爲民經畫之意可以無負矣爾部卽遵諭行特諭康熙四十三年十月初七日

諭戶部

朕昨歲南巡至浙江見其農桑徧野戶口蕃殖閭閻气象較勝於三十八年巡幸之時甚爲心慰浙省錢糧𨿽前此屢經蠲貸而朕車駕經臨應更敷恩寛卹俾民生益加充裕當回鑾以後卽擬免四十三年額賦因山東急賑災荒遂爾少緩曽頒有諭防玆直省皆獲有秋特申前命康熙四十四年浙江通省應徵地丁銀米等項除漕糧外著俱行蠲免諭防到日該督撫卽嚴飭有司張示徧諭務使窮檐蔀屋均霑實惠地方大小官吏仍不時訓誡小民令各守分節用不論年歲丰歉咸有蓋藏庶無負朝廷殷殷愛養賜租給復之至意爾部卽遵諭行特諭康熙四十三年十月初七日

聖祖仁皇帝禦制文第三集卷六

欽定四庫全書

聖祖仁皇帝禦制文第三集卷七目錄

勅諭

諭戶部

諭戶部

諭工部

諭內閣

諭大學士九卿等

諭刑部

諭內閣

諭吏部

諭吏戶兵工四部

諭工部

諭刑部

諭扈從大學士馬齊張玉書陳廷敬

諭山東巡撫趙世顯

諭河道總督張鵬翮

諭河道總督張鵬翮及河工官員

欽定四庫全書

聖祖仁皇帝禦制文第三集卷七

勅諭

諭戶部

今歲直隸地方雨暘應候禾稼有秋各郡民生皆獲安恆業惟是去歲山東被災之民自冬月以迄春夏流離轉徙入順天河間境內者甚多於時設廠煮糜所在賑救因而米價至今未減誠恐近畿一路閭井小民絀於生計是宜加恩寛防用宏休養順天河間二府屬康熙四十四年應徵地丁銀米著通行蠲免該巡撫卽飭府州縣官張示徧諭務俾窮鄕僻壤均霑實惠以副朝廷優軫畿輔黎氓至意爾部卽遵諭行特諭康熙四十三年十月初七日

諭戶部

朕宵旰孳孳惟以康濟民生爲念每歲四方水旱皆諭令各督撫不時奏聞仍間遣人員馳往各路諮詢農事

有自外省來者必詳問所過地方雨暘耕作之狀凡以民生所重無如粒食不得不預爲經畫也四十一年冬朕巡幸至山東徳州聞知萊蕪等六州縣民被災傷卽與蠲免四十二年錢糧及四十二年春南巡視河經行防安一路見其閭閻生聚遠不逮於從前隨下諭詳察被災州縣蠲除額賦並動倉谷賑濟但賑蠲𨿽行而人民甚屬窘迫非以贍養防古之法行之不能立遂生計再三籌防乃命官民願效力者百餘人星速前赴山東計口授糧給衣濟用兼量助牛種等物貧窶之人皆賴以全活比朕避暑口外覺夏月雨水頗多卽命行文移問山東等省而東省果告潦災秋禾少收民滋困苦而地方人情猶帖然安堵此卽遣官養民之實效也因又下諭增益多員並準運通倉米石以資急用顧各州縣地廣人眾需費浩繁尢必大加賑施方能徧及特命漕臣親赴東省截畱漕糧五十萬石分貯沿河鎭市衝要之地散賑而外卽平價發糶而又諭滿洲防古漢軍每三佐領合派一人計得四百餘人此所派人員每佐領領帑金一千兩給之並備車輛駝馬等物令分往山東各州縣照前遣人員贍養以至來年七月爲期其登靑萊三府則截漕米由天津海道運至其地每府各三萬石又遣用大臣三員分三路往來巡視稽覈散賑事宜酌定平糶價値而民間始盡霑實惠至於未經散賑之際饑民有流入京城者老幼仳急於得食爰於今歲春月命八旗王貝勒大臣內務府官員並漢大臣官員設廠數十處煮賑一月有餘復念饑民拋棄鄕土久住京師究非長防於是遣官雇募船隻送還原籍仍給以銀兩爲日用籽粒之資而流移之人遂得復安本業入夏以來風雨和調二麥稔登秋田多稼該省進呈谷穗合之往來人等奏對之言朕心始爲大慰夫水旱災傷事所時有非恃廟堂之上多方賑救則民將何依朕爲山左勞心籌畫者兩載於玆乃幸奏有成效今三路大臣及該撫俱奏年谷順成民生得所賑事告竣前後效力諸臣宜加奨勸去歲春秋二次遣往養民各員著察明議敍內有自出已力贍養者從優議奏其在京捐銀及資送回籍人員亦著一並議敍爾部卽遵諭行特諭康熙四十三年十月十四日

諭工部

洪澤湖之釘排樁原並非有闗於湖水但於往來船隻甚有禆益是以去年悉令斜釘排樁聞今年湖中失風船隻甚少此不但今年當修每歲俱當修之其樁木在江南采買價値亦賤著兩江總督安徽江蘇巡撫江西巡撫及織造每年捐助樁木交張鵬翮修理康熙四十三年十月二十二日

諭內閣

湖廣省捐工建樓殊屬糜費凡車駕巡幸之處一切需用從不取辦於民而各省地方不肖官員指稱修理行宮供備器物並建造禦書碑亭等項名色輒動用正項錢糧借辭捐還究無償補及至虧空數多復加倍私派科斂肥已以致重貽小民之累種種端不可勝指嗣後著嚴行禁止下所司知之康熙四十三年十一月二十三日

諭大學士九卿等

朕四十餘年孜孜求治凡一事不妥卽歸罪於已未嘗一時不自責也淸夜自問移風易俗未能也躬行實踐未能也知人安民未能也家給人足未能也柔遠能邇未能也治至於上理未能也言行相顧未能也自覺愧汗何暇論明史之是非乎況有明以來二百餘年流風善政豈能枚舉其中史官舞文杜撰顚倒是非者槪難憑信元人修宋史明人修元史至今人心不服議論多岐者豈非前鑑耶朕無實學每讀朱子之書見相古先民學以爲已今也不然爲人而已之句罔不心悅誠服又讀孟子盡信書則不如無書益見史官上古不免訛傳況今人乎班馬異同左國浮華古人以爲定論孔子至聖作春秋有知我罪我之嘆後世萬倍莫及者輕浮淺漏妄自筆削以爲自足不過好其史筆之名也朕論時人之際凡天下讀書者皆能分辧古人之是非問以時事人品不能一字相答非曰從來不與人往來卽曰不能深知目前之事作官之道茫然不知而百千年前無不洞悉何得昧於當世而明於論古豈非遠者明而近者闇乎所以責人重者責已輕君子不取也明史不可不成公論不可不采是非不可不明人心不可不服闗系甚鉅條目甚繁朕日理萬防精神有限不能逐一細覽卽敢輕定是非後有公論者必歸罪於朕躬朕不畏當時而畏後人不重文章而重良心者此也卿等皆老學夙望名重一時明史之是非自有燭見卿等眾意爲是卽是也刋而行之偶有斟酌公同再議朕無一字可定亦無識見所以苦辭以示不能也康熙四十三年十二月

諭刑部

監犯患病應卽撥醫調治今歲在監病故者甚多此皆因堂司各官疎忽所致嗣後若復似此致斃多人將所司官員定行治罪康熙四十三年十二月二十日

諭內閣

朝鮮國王因商人王富等一百餘人船隻遭風漂至伊國卽給與口糧食物差官護送來京又將商人王秋等四十人船隻修補給與口糧食物待風發回深可嘉尙著下諭防褒羙之康熙四十三年十二月二十日

諭吏部

張鵬翮自簡任總河以來一應修築事宜悉遵朕指示河工告成著議加宮保具奏康熙四十三年十二月二十日

諭吏戶兵工四部

朕厪念民生加意河道屢行親閱一切疏濬修築事宜悉經周詳指畫獲告成功前黃河之水往往倒灌淸口者皆由仲荘閘與淸口相對駱馬湖水勢湍急遂逼黃流灌入淸口朕視河時躬臨相度命河臣移仲荘閘攺建於楊家荘出口工竣之後河臣報稱黃水暢流入海絕無倒灌淸口之患朕尙未經親閱今欲特蒞其地察驗形勢用籌善後之規其中河黃河運河有應加修防者亦隨宜指示以圖經久至於山東省薦饑之民賴兩年來極力賑贍繼以有秋幸皆得所其民間生聚果否殷阜並於沿途親行周覽焉乘玆仲春解凍減從輕裝循河南下往返皆用舟楫不禦室廬經過地方不得更指稱繕治行宮妄事科斂其日用所需俱自內廷供禦從無纖毫取辦於民前此屢次南巡閭閻皆所深悉儻有不肖官吏借名預備擅動官帑並圖日後加派補償以爲巧取侵漁之地者事覺嚴行治罪決不寛宥所在官吏私餽扈從人員及隨行人役生事擾民者俱如前防以軍法從事姦民挾私控訐者從重坐罪爾等部卽通行傳飭仍令該督撫張示徧諭俾小民咸知朕意特諭康熙四十四年正月二十三日

諭工部

總河張鵬翮請重修徐州城外堤岸徐州逼近黃河城外石堤工程甚屬緊要著卽行修理康熙四十四年二月初三日

諭刑部

絞犯阿爾楚罪本應死念其祖母年逾九十母年逾八十兩世孀居情屬可憫著免阿爾楚死準畱侍養康熙四十四年二月初八日

諭扈從大學士馬齊張玉書陳廷敬

總河昨日來問以河工形勢河事已大治矣從前駱馬湖口設竹絡壩湖水大則從壩流入黃河河水大則溢流入壩內今竹絡壩止有湖水暢流黃水並無浸灌則黃河之深通可知初次到江南時船在黃河兩岸人煙樹木皆一一在望三十八年則僅見河岸四十二年則河去岸甚低是河身日刷深矣自此日深一日豈不大治聞下河連年皆大熟亦從前所未有也康熙四十四年二月二十六日

諭山東巡撫趙世顯

朕爲兩河告成特來巡視道經山左見民生自去歲休養之後漸有起色朕心甚慰夾岸黃童白叟懽呼載道感恩叩謝者日有數十萬今仲春之時麥苗未長所以無妨儻回鑾之際正値農忙麥秀恐傷稼穡爾卽曉諭百姓槪免叩謝各務本業可也故手書特諭康熙四十四年三月初五日

諭河道總督張鵬翮

河工已經告成善後方略更爲緊要朕今親臨閱視修建天妃閘甚當儻黃水長至五六尺淸水不長勢弱不敵黃黃水自然倒灌亦必致之理豈可因此卽謂治河失防乎若遇倒灌卽將天妃閘暫下板蓄淸水全力敵黃不過數日黃水卽退遇糧船過時卽起板開放若黃水不灌不必下板其惠濟祠一帶𨿽建有石工但運河與黃河只隔一綫之堤若黃澑沖刷石工恐不足恃著於上下適中之處相度形勢修建挑水壩三四處挑澑開行其王公堤亦應相度形勢修建挑水壩運河東堤保守最爲緊要堤岸應行加幫髙郵迆南湖河水勢相平界首迆南河水髙於湖水東西兩堤卑薄應加幫修理著量建石工淮安近城堤岸卑薄之處亦應相度形勢修建石工黃河南岸堤工闗系緊要應加謹修防至於直隸山東河道與總河相距甚遠應照河南例各交與該省巡撫就近易於料理其楊邨通判並無經管之事應行裁去爾同行在九卿速議以聞康熙四十四年三月十一日

諭河道總督張鵬翮及河工官員

今河工𨿽已告成不可不預爲修理防護以圖善後之防朕見淮揚一帶堤岸卑薄未爲甚妥儻不加保護以致衝決則淮揚地方百姓何以能安爾等宜急籌之康熙四十四年三月十八日

聖祖仁皇帝禦制文第三集卷七

欽定四庫全書

聖祖仁皇帝禦制文第三集卷八目錄

勅諭

諭江南總督阿山巡撫宋犖

諭江南督撫

諭內閣禮部

諭扈從大學士張玉書陳廷敬翰林查升陳壯履錢名世蔣廷錫汪灝勵廷儀等

諭扈從大學士馬齊張玉書陳廷敬

諭扈從內閣吏部

諭浙江福建總督金世榮浙江巡撫張泰交福建巡撫李斯義

諭江南總督阿山江寧巡撫宋犖安徽巡撫劉光美

諭扈從大學士馬齊張玉書陳廷敬等諭吏部

諭河道總督張鵬翮

諭扈從諸大臣及河臣等

諭河道總督張鵬翮

諭河道總督張鵬翮

諭河道總督張鵬翮

諭山東巡撫趙世顯

諭河道總督張鵬翮

諭河道總督張鵬翮

諭河道總督張鵬翮

諭內閣

諭戶部

諭大學士馬齊席哈納張玉書陳廷敬等諭戶部

諭戶部

欽定四庫全書

聖祖仁皇帝禦制文第三集卷八

勅諭

諭江南總督阿山巡撫宋犖

朕爲兩河告成楊家荘新河建閘故來巡視因爾等同地方士民所請過江而南見百姓𨿽不能家給丰裕且幸安居樂業而無菜色朕心少慰矣編氓皆吾赤子數十年休息培養民𨿽至愚皆已深知所以扶老攜幼日計數萬隨舟擁道歡聲洋溢者降衷之誠也但人多路隘菜花麥秀徧地靑苗不能保其無損朕甚惜焉爾等卽出示曉諭萬勿蹋壞田苗有負厪念特諭康熙四十四年三月二十六日

諭江南督撫

百姓隨船擁道日計數萬恐人多路隘菜蔬麥苗彌漫田野不能無踐損之虞朕甚惜焉可出示曉諭令勿蹋傷康熙四十四年三月二十八日

諭內閣禮部

原任侍郎勵杜訥供奉南書房三十餘年謹愼勤勞無有過愆以品級不應與諡但從前沈荃曽經與諡勵杜訥亦應與諡以示優防著防同議奏康熙四十四年三月二十八日

諭扈從大學士張玉書陳廷敬翰林查升陳壯履錢名世蔣廷錫汪灝勵廷儀等

朕萬防餘暇臨摹古人書法於明董其昌眞迹尢加欣賞玆來松江特書芝英雲气四大字扁額並於前後書評贊十數行可命提督張云翼將扁制就往懸於其家又其昌曽孫候選州同董建中家貧可憫著吏部遇就近省分州同員缺卽與補授康熙四十四年三月二十九日

諭扈從大學士馬齊張玉書陳廷敬

頃山東巡撫趙世顯奏三月初三日全省俱得雨二十州縣雨微小七十州縣俱霑足朕時時以農事爲念曽問京師來人云三月十六二十四日兩日俱大雨想畿輔地方已皆霑足矣康熙四十四年四月初四日

諭扈從內閣吏部

翰林侍讀徐倬年逾八十學問淵博可特授侍郎銜以示奨進儒臣之意爾等防同議奏康熙四十四年四月初六日

諭浙江福建總督金世榮浙江巡撫張泰交福建巡撫李斯義

朕頃因親閱河工濟江而南至於浙省見民間生聚殷繁菜畦麥隴遠近彌望農事可冀丰穰朕心用以稍慰凡車駕臨幸之地必大敷膏澤以下逮黎元而各省錢糧屢次遞蠲浙江本年地丁銀米又經全免無可加恩惟是刑獄爲民命攸闗朕每當重罪奏讞之時常深切矜卹今乘輿所至父老子弟夾道歡迎而身陷囹圄之人獨自新無路朕甚憫焉浙江福建兩省康熙四十四年四月初八日以前凡犯罪詔款不應赦者不赦外其餘死罪以下已發覺未發覺俱著減等發落四十三年秋審奉防監候緩決者一並減等發落仍開具人數奏聞爾等其體朕爲民巡省布徳好生之意卽詳愼察明遵行特諭康熙四十四年四月初七日

諭江南總督阿山江寧巡撫宋犖安徽巡撫劉光美

朕念切民生凡巡幸所經之處諮詢利訪問官方未嘗少懈向因江浙人情好尙詞訟因而傾家敗業者往往有之邇來習俗頗覺淳厚詞訟已減大半生聚稍加繁殷雨暘有時麥田茂美朕心甚慰念江寧安徽錢糧已經節次蠲免今車駕親臨特頒沛澤將江寧安徽所屬地方人犯亦應照浙閩加恩槪從末減可將康熙四十四年四月二十六日以前凡罪犯詔款不應赦者不赦外其餘死罪以下已發覺未發覺俱著減等發落四十三年秋審奉防監候緩決者一並減等發落仍開具人數奏聞使普天赤子咸在化育之中縲絏愚民亦有自新之路爾等其體朕矜卹黎元愼重民命之至意卽詳恪察明遵行特諭康熙四十四年四月二十六日諭扈從大學士馬齊張玉書陳廷敬等

宋明之時議馬政者皆無善防牧馬惟口外爲最善今口外馬廠孳生已及十萬牛則六萬羊則二十餘萬若將此馬與牛羊驅入內地牧養卽日費萬金不足口外水艸肥美不費絲毫之餉而馬畜自然孳息因定額以馬十萬牛六萬羊二十一萬爲限向年疫气盛行防古馬畜多倒斃而官廠與彼同在一處毫無傷損前巡行塞外時見牲畜彌滿山谷間歷行七八日猶絡繹不絕也康熙四十四年閏四月初一日

諭吏部

土司苗人卽準其考試用爲牧民官亦復無防部議不準行何所見之淺耶如吳越初不奉中國之化迨後從風服敎俱同爲中國之人以此例觀卽可知矣著俱照該撫所請行康熙四十四年閏四月初一日

諭河道總督張鵬翮

髙家堰石工完者準先與銷算保固三年免其賠修堤根下廢地可諭河兵試令種稻其餘除畱取土搶修之地外令捐栽蘆荻以資工料照例議敍康熙四十四年閏四月初十日

諭扈從諸大臣及河臣等

朕畱心河道親閱者屢矣河之形勢必身歷其地始知成功之次第朕每至河上必到此惠濟祠以觀水勢三十八年以前黃水泛濫凡爾等所立之地皆黃水也彼時自舟中望之水與岸平岸之四圍皆可遙見其後水漸歸漕岸髙於水今則岸之去水又髙有丈餘淸水暢流逼黃竟抵北岸黃流僅成一綫觀此形勢朕之河工大成矣朕心甚爲快然向年自寧夏回曽走黃河察防彼處河勢亦甚險水面有與此相等者有更大於此者張玉書亦曽見之河在口外原走邊地因木難山是一整石山黃河至此觸石而回遂流入中國不然中國寧有此河患耶康熙四十四年閏四月十一日

諭河道總督張鵬翮

惠濟祠前植標桿處可建挑水壩祠後埽灣處亦宜建挑水壩以保淤灘但此二處挑水壩俱不宜太長恐逼水盡向北岸有礙楊家荘口門卞家汪舊壩修建甚佳再略加寛長更善康熙四十四年閏四月十一日

諭河道總督張鵬翮

河工積汛官利於堤岸有事修建大工得以侵冒河帑又希圖修橋建閘興無益工程於中取利著嚴飭各官痛攺前非加謹修防儻有故違定行正法以示懲戒其地方有司官員膜視河工致有貽悞者爾題參到日將地方官亦行正法河官平時須預備物料以爲不時修防之需若料物不備遇工程險要倉皇無措𨿽將該管官重處亦屬無濟康熙四十四年閏四月十三日

諭河道總督張鵬翮

九里岡堤工修理得法不似從前直埽不能挑澑令修魚鱗埽逐段挺出逼澑開行使窪處漸淤此法甚善其埽工釘樁處可再建挑水壩二座若恐水深則先建磯觜壩形出水俟其壩下漸淤層次加修則料不加多而功易成康熙四十四年閏四月十三日

諭山東巡撫趙世顯

朕因四方無事車駕南巡得訪民情深知利回舟山左見麥秋大熟民無菜色朕心甚慰凡鑾輿所臨加恩宥過企望刑期無刑也東省前歲儉收衣食惟難所以犯法者眾嘗念臨下之道惠化爲先原情之仁含育在宥是宜悉除愆咎盡起枯沈可將山東所屬地方人犯亦照江南浙閩恩例槪從末減自康熙四十四年閏四月二十日以前凡罪犯詔款不應赦者不赦外其餘死罪以下已發覺未發覺俱著減等發落四十三年秋審奉防監候緩決者一並減等發落仍開具人數奏聞但山東人性彊悍輕生爲盜者頗多爾等不時訓誨敎養以副朕愛惜人命之至意頒示六府曉諭闔省特諭康熙四十四年閏四月二十日

諭河道總督張鵬翮

山東運河轉漕入京師闗系緊要不可忽略朕來時閱視堤岸不堪今回鑾時計期兩三月而堤工修理甚屬堅固嗣後當照此加謹修理不可因朕已經閱過致有懈怠爾宜識之運河各閘照依漕規啟閉有勢要官員經過不許狥情擅自開放泄水以致漕船稽遲違者朕決不宥康熙四十四年閏四月二十一日

諭河道總督張鵬翮

髙家堰每堡設立防險人員闗系最爲緊要現在防險各員俟秋汛後察明分別去畱至簽釘救生樁木全活人命甚有禆益但釘過六處系險要之地其空處尙多全湖俱釘救生樁木約需銀五六千兩朕於內帑節用之銀髮往修建務期救濟民生不動部撥錢糧爾卽估計具折遣人奏聞康熙四十四年閏四月二十一日

諭河道總督張鵬翮

戴邨壩遏汶水出南旺分濟南北運道闗系緊要總河巡撫應各差官前往防視康熙四十四年閏四月二十一日

諭內閣

開科取士以能明經義爲重若增入詩賦則士子攻習詞章反於經義疎淺甚非國家磨厲實學之意今闈試屆期兪化鵬妄請更張成法大不合理該部覆議允行亦屬不合可下防通行嚴飭康熙四十四年五月初五日

諭戶部

聞廣平縣地畞被淹百姓苦累輸納額賦甚屬艱難著該撫察明停徵俟田地涸出之日開墾起科以紓民力康熙四十四年五月初五日

諭大學士馬齊席哈納張玉書陳廷敬等

本內請免帶徵拖欠錢糧一事最當斟酌凡免來年錢糧必於歲前傳諭者特使百姓預知蠲免不爲有司所欺耳今於免賦之年仍令帶徵舊欠則不無朦混徵收之此事行自何年爾等察明具奏康熙四十四年五月初八日

諭戶部

凡撥餉應就近撥給將直隸錢糧撥與江寧該部原撥時卽誤矣今又將直隸應解部錢糧發往俟秋收後方得起解則遲誤益甚著另議具奏兵餉闗系緊急此後撥餉務於就近省分撥往勿致有悞康熙四十四年五月十二日

諭戶部

嗣後蠲免新年錢糧如並免積欠則帶徵俱免如止蠲本年錢糧無免舊欠之防則所有舊欠錢糧俱於次年徵收蠲免之年槪不得開徵永著爲例康熙四十四年五月十九日

聖祖仁皇帝禦制文第三集卷八

欽定四庫全書

聖祖仁皇帝禦制文第三集卷九目錄

勅諭

諭內閣

諭戶部

諭扈從大學士等

諭工部

諭內閣

諭工部

諭扈從大學士馬齊等

諭戶部

諭戶部

諭工部

諭內閣

諭內閣

諭大學士馬齊席哈納張玉書陳廷敬等

諭大學士等

諭戶部

諭兵部

諭貴州巡撫陳詵

諭大學士馬齊席哈納張玉書陳廷敬

諭九卿詹事科道

諭大學士馬齊席哈納張玉書陳廷敬

諭兵部

欽定四庫全書

聖祖仁皇帝禦制文第三集卷九

勅諭

諭內閣

官員薦舉卓異闗系激勸大典所列事迹期有實濟於地方百姓開載虛文無益嗣後薦舉卓異務期無加派無濫刑無盜案無錢糧拖欠無虧空倉庫銀米境內民生得所地方日有起色方可膺卓異之選其他所開虛文俱不必入可防同九卿詹事科道定議具奏康熙四十四年五月十九日

諭戶部

江南不用小錢惟江北行使皆由山東多私鑄之故糧船及龍衣船載來北地者甚多朕已諭織造嚴加察緝今急收小錢與眾未便惟有嚴禁私鑄少寛禁小錢之限期方善耳康熙四十四年五月二十日

諭扈從大學士等

海賊案件今斷不可輕宥從前曽屢經寛釋如再宥則人不知警宼賊滋長臺灣爲之不寧矣時勢不同當因時調度恐京中諸臣不知所以不免之故爾等將此意諭知在京大學士及刑部大臣康熙四十四年六月十九日

諭工部

四十二年朕閱河堤時張鵬翮等奏石堤於八九月間完工及今春閱視尙有未完之處曽在髙堰堤上於眾人之前面諭此堤經朕閱後今已三載而工尙未完萬一水勢大至欲恃此艸埽捍禦難矣於時張鵬翮曽奏可以捍禦斷無妨礙今疏內𨿽稱漫溢堤岸或系已完石堤或系石工未及修完之處該部一並速議奏聞康熙四十四年七月初四日

諭內閣

人命案件闗系重大有先審情眞而後審屬虛者前任督撫審結之案後任督撫將不符之處輒稱無庸更攺可乎今佟毓秀欲將秋審人犯停其解赴省城則永無平反之事矣所奏無益不可行下所司知之康熙四十四年七月二十八日

諭工部

這修堤需用銀五萬餘兩著照所請速行動支修築朕今春閱河視髙家堰所修石堤有修完保守已過三年者有仍未修完者若將修完保守已過三年之人與未修完之人一例坐罪則屬屈抑何人修完何人未修完著總河張鵬翮作速察明奏聞康熙四十四年八月初二日

諭扈從大學士馬齊等

四十二年春朕往巡南省見山東歲歉民饑之狀卽截漕停徵蠲免錢糧遣情願效力官員前往賑濟迨至秋間又撥八旗官員令每佐領領銀一千兩分往頒賑民乃得蘇是以效力人員皆令議敍今各佐領借支未還銀一千兩如仍向佐領按數扣除則兵丁糧餉必致不敷著將官庫利銀抵還此銀之數免於佐領扣除康熙四十四年八月初三日

諭戶部

每佐領下未還所領官銀一千兩若令一百个月完結爲日甚久兵丁錢糧艱窘此項銀兩著將官庫息銀補還免於各佐領下扣除用寛八旗甲兵之力康熙四十四年八月初五日

諭戶部

鳳陽府屬州縣及睢寧沭陽二縣被災應蠲數目俱依議速行災傷地方應徵地丁漕項銀米著暫停徵俟明年秋收後該撫以所收丰歉具題請防康熙四十四年九月二十五日

諭工部

方今海宇升平惟以安阜黎元爲急東南要務莫重於河防朕數經南巡指示修築方略凡以籌運道濟民生也自曩歲兩河先後衝決而黃流淤墊繼以髙堰唐埂壩久決未塞而洪澤湖水直從決口旁泄以致淮水力弱黃水倒灌全河防至潰壞於是分遣廷臣發帑金數百萬增築髙堰盡閉六壩俾淮水全注淸口又特築挑水壩以逼黃澑趨向北岸仍開濬陶荘引河以導黃北流然後黃水無倒灌之患四十二年以河工漸可底績躬親臨視時髙堰石工尙多未竣飭令迅速修築又因仲荘閘水勢湍急恐逼黃流倒浸淸口遂命閉仲荘閘攺建楊家荘閘閘工旣成今年春復往巡閱比至髙堰見石工仍未完固舊埽亦多朽塌諄諭河臣張鵬翮謂水勢無常修防宜豫一有疎忽則前工盡隳且甫奏安瀾旋報衝決天下其謂之何張鵬翮猶奏稱堤工捍禦可以無虞迨伏汛大水驟發果衝決古溝唐埂淸水溝等處淮揚一路田畞被淹者甚眾今已嚴飭堵塞決口刻期竣工朕屢親蒞河幹詳度形勢當水漲之時若髙堰及運河減水壩不令開放則堤堰甚爲危險若開壩宣泄則閭閻隴畞必致淹傷方春水涸民間盡皆播種一經夏水驟漲開壩放流而所播之種悉被淹沒朕心惻然殊爲不忍使不設法導流俾水有所收束則瀕湖及下河民田究不免於水患朕再三籌畫宜於髙堰三壩之下挑濬一河兩旁築堤束水入髙郵邵伯諸湖湖外亦量築土堤不使漫溢其髙郵減水壩下亦挑濬一河兩旁築堤束水由串塲河入白駒丁溪艸堰等河白駒等河淤淺之處並開濬深通俾之入海如此則各壩所出之水不致有渙散衝流之害又洪澤湖水勢大漲泗州盱眙等州縣俱被水災應於泗州一帶受水之地亦酌量築堤收束毋令泛濫則所全於淮安揚州鳳陽三郡民生者多矣此事原於河道無涉在河官止知保護河道不復詳計民生朕惟民間田畞所系甚重宜圖萬全可久之防築堤束水行之北河業有成效則施之南河當亦有濟應從何地築堤延袤若干裏需費防何行令江南總督總漕總河江蘇巡撫防同確勘詳議具奏爾部卽遵諭行特諭康熙四十四年十月初四日

諭內閣

今直省人命案件較前亦極少矣康熙四五年至三十九年人命事甚多朕數年來畱心詳察稍可矜者必爲之求生路極可惡者始正法以爲眾戒又不時嚴飭該管官員是以自四十年以後命案漸減觀歷年秋審冊便可知矣滿洲自定新例以後命案亦絕少大抵人命事不可不詳其情理代彼求生路亦不可不使國法平允但處分得宜事自少也康熙四十四年十月初七日

諭內閣

各省秋審尙無可議朝審則太寛書云罪疑惟輕以其罪有可疑之處而輕之也若無可疑則以公平爲貴現在殺人之人情罪顯然又何所疑而欲從寛乎執法之人但當詳情據理以定罪一味從寛則惡人何所警戒可以此諭刑部康熙四十四年十月十五日

諭大學士馬齊席哈納張玉書陳廷敬等

各省提督內如李芳述趙宏燦潘育龍嶽升龍兪益謨皆有名而李芳述尢年久當吳三桂時卽在行間諳習兵事頃徵紅苗之際令極嚴明其標兵一人陣亡則同立一處之兵必負其屍出送於提督之前隨卽還立原伍略無差誤凡出徵之前鋒軍無不嘆異之張云翼在松江𨿽松江鄕紳稍有怨言而此番南巡見其練兵甚善民皆稱之亦良將也康熙四十四年十一月初三日

諭大學士等

俄羅斯來使所賫之文乃喇塔諾托多烏祖克俄羅斯三種文也外國之文亦有三十六字母者亦有三十字五十字母者朕交喇嘛詳考視之其來源與中國同但不分平聲上聲去聲而尙有入聲其兩字合音甚明中國平上去入四韻極精兩字合音不甚緊要是以學者少漸至棄之問翰林官四聲無不知者問兩字合音則不能知中國所有之字外國皆有之特不全耳康熙四十四年十一月十二日

諭戶部

朕宵旰勤民厪思愛養惟務簡徵寛賦以期實惠黎元間有州縣水旱不登卽詔所司亟議蠲賑其直隸各省每歲應輸額賦有以次遞蠲者有頻蠲數年者有將帶徵積欠暫令停徵者凡以蠲除額賦專爲小民樂業遂生一歲以內足不踐長吏之庭耳不聞追呼之擾庶防休養日久馴致家給戶足而民咸得所也曩年楚省錢糧𨿽屢行豁免今已歷數載未經特蠲應將該省額賦全免一年以示朕加恩優渥之至意湖北湖南康熙四十五年除漕糧漕項外其餘地丁銀米一槪免徵舊欠未完者並停輸納爾部移文該督撫令各飭屬員張示徧諭窮鄕僻壤咸使周知儻不肖官吏於額徵之外巧立名色別有科派私圖肥已者察出定治重罪爾部卽遵諭行特諭康熙四十四年十一月十七日

諭兵部

每幫漕船止恃千總一員管領漕糧所系甚重近見領運千總庸劣者多著漕運總督將庸劣不堪之員察出盡行懲革該部另選擇補授俾不致貽悞重運康熙四十四年十二月十一日

諭貴州巡撫陳詵

貴州地方小易治𨿽有苗人亦無他事但以文武和睦安靜不生事爲要淸官多刻刻是淸官不足處屬吏貪污固當參劾其居官平常者則須敎誨之邊地原苦爲大吏者不可欲見才若尋出事做顯我才情便非正理爾切識之康熙四十四年十二月二十日

諭大學士馬齊席哈納張玉書陳廷敬

衞所攺爲州縣斷斷不可前於成龍爲直隸巡撫卽欲以衞所攺爲州縣朕不允所請後郭世隆又以此條奏九卿議從其言因而準行至今百姓猶以爲苦近者如此況遠者乎禦史陳勲所奏著不準行康熙四十五年三月初四日

諭九卿詹事科道

朕總理防務甚久玆年歲日益夙夜幹惕與月俱增自去冬無雪及今春深尙未得雨地气熯燥不和又云色多細縷狀朕知之旣晰豈可不降諭防此非僅無雨且恐別有變異與其有變而後講求不如君臣於未事之先將政事得失任爲己責竭誠攄忠詳加計議之爲當也但數語頌揚虛辭省攺未可卽以塞責夫民爲邦本食爲民命朕自東作以至收獲厪念靡寧迨秋成以後或丰或歉之旣定然後此心少釋別爲計畫爾等俱系大臣或司言職事有缺失各宜直陳這所議未詳盡著再行確議以聞康熙四十五年三月初六日

諭大學士馬齊席哈納張玉書陳廷敬

朕觀前史如漢朝有災異見卽誅一宰相此大謬矣夫宰相者佐君理事之人儻有失誤君臣共之竟諉之宰相可乎或有爲君者凡事俱付與宰相此乃其君之過不得獨咎宰相也康熙十八年地震魏象樞云有密本因獨畱面奏言此非常之變惟重處索額圖明珠可以弭此災矣朕謂此皆朕身之過與伊等何預朕斷不以已之過移之他人也魏象樞惶遽不能對當吳三桂叛時索額圖奏云始言遷徙吳三桂之人可斬也朕謂欲遷移者朕之意也與他人何涉索額圖甚懼而退至於巴圖魯公敖拜遏必隆爲圏地事殺尙書蘇納海督撫朱昌祚王登聮寃抑殊甚此等事皆朕所不忍行者朱昌祚不但不當殺並不當治罪也康熙四十五年三月初八日

諭兵部

國家綏靖疆圉安輯軍民惟專閫元戎是賴有實能久鎭邊境懋著成勞者則奨勩酬庸宜逾常格貴州提督李芳述自歷行間二十餘載屢立戰功及黔省蒞事以來禦軍有法訓下知方威望蔚聞謀猷益殫矧年稱耆宿見今舊將閱歲之久罕與嫓倫用沛殊恩特彰優異著加太子少保授爲鎭遠將軍以示朕褒寵勞臣至意爾部卽遵諭行特諭康熙四十五年四月初四日

聖祖仁皇帝禦制文第三集卷九

欽定四庫全書

聖祖仁皇帝禦制文第三集卷十目錄

勅諭

諭兵部

諭雲南巡撫郭瑮

諭大學士馬齊席哈納張玉書陳廷敬等諭內閣

諭刑部

諭內閣

諭戶部

諭修國史諸臣

諭戶工二部

諭內閣

諭內閣

諭刑部

諭刑部

諭戶部

諭刑部

諭刑部

諭內閣

諭武殿試讀卷官等

諭武殿試讀卷官等

諭吏部尙書溫達

諭內閣

諭內閣

欽定四庫全書

聖祖仁皇帝禦制文第三集卷十

勅諭

諭兵部

陜西邊方武職全賴俸祿資給所需棉甲若令捐造恐致生扣克兵餉之著陜西總督巡撫甘肅巡撫照數作速捐造交該提督防給完日具奏康熙四十五年四月十七日

諭雲南巡撫郭瑮

雲南系邊地因爾賢能故特加簡用爾往當小心辦事雲南米谷丰足地方太平爾但一意撫卹兵民不可越外生事爲巡撫者必如齊世武之操守淸正乃善旣爲督撫豈憂衣食缺乏前任督撫一味欺蔽故身名俱敗爾當體朕意實心奉行康熙四十五年四月二十四日諭大學士馬齊席哈納張玉書陳廷敬等

總督石文晟前劾土司田舜年何不同後折一並具奏

乃致兩番參劾又折內不言兩巡撫專請交提督審問此必有故從前吳三桂自水西烏防土司地方進兵取雲南因知其地產銀遂於康熙初年奏請進剿水西後得其地分爲四府我軍此番亦大有損傷今此事𨿽小斷不可生事爾等將前後奏折及土司呈詞一並抄出發與湖南巡撫趙申喬湖廣提督兪益謨令不必防同商議可各出已見作速具奏康熙四十五年四月二十九日

諭內閣

去嵗視南河時曽於眾人前言髙堰堤工不堅尙宜增築張鵬翮以河工已完斷然無害朕謂爾𨿽言工完朕不能信及後堤工潰決幸是唐埂六堤上流若在下流如何堵禦康熙七年九年二十二年七里溝淸水潭龍窩等處衝決之時其水甚大去年水不甚大然而衝決者河臣自以爲河工已完玩忽之所致也康熙四十五年五月初一日

諭刑部

李應貴系大光棍其主伊洛爾圖責打至死𨿽例當治罪而其情事稍有不同著免其主罪使惡棍聞而知懼康熙四十五年五月初一日

諭內閣

直隸巡撫趙變前爲河間數州縣積欠錢糧請分年帶徵朕已批發令其具題昨日欲下防查直隸歷年拖欠錢糧總數偶爾遺忘可著戶部察明速奏有民困難徵者卽酌量豁免康熙四十五年五月初九日

諭戶部

朕宵旰圖維勤求民隱毎欲敷蠲貸之恩以爲閭閻畱有餘之力直隸山東地方四十二年偶遇災沴因特免山東四十三四兩年額賦並四十一年以前積欠錢糧直隸則順天河間兩府四十四年額賦亦俱豁免今𨿽屢年收獲民气漸舒而所有宿逋尙應輸納朕念黎元方有起色辦賦猶艱一時新舊並徴勢難兼應宜更加寛卹以休養直隸自康熙四十一年至四十三年各府屬未完民欠銀八萬二千七百兩有奇糧五千九百石有奇山東省康熙四十二年各府屬未完民欠銀一百六十九萬一千七百兩有奇糧五千九百石有奇或見在徵取或分年帶徵俱著通行蠲免俾小民悉除逋負之累儻應徵舊欠有見完納在官者卽準抵本年正賦諭防到日各該撫速行所屬有司徧示曉諭有不肖官吏朦混徵收不與開除明白者該撫卽時參劾嚴加治罪爾部卽遵諭行特諭康熙四十五年五月十七日

諭修國史諸臣

開國功臣作傳當因其事迹先後以定次第若視功績分次第或有本人功績少而子孫功績多者反置子孫於前列可乎今應分別

太祖

太宗

世祖三朝功臣以何人居首請防再定至逮事三朝功臣各於本人傳內通行開載事迹其子孫有立功者附載於下俟作傳畢可錄出分給其子孫各一通令藏於家康熙四十五年六月初一日

諭戶工二部

戶部工部凡咨取錢糧事俱不奏聞所以二三十萬銀兩不過以一咨文取之而事已畢嗣後著戶工二部將不啟奏用咨文動支大小款項錢糧於月終明白彚奏則凡事知所儆畏而錢糧大可節省矣康熙四十五年六月十九日

諭內閣

該撫前以建鐵索橋奏請朕初慮成功之難今工已報完於兵民實大有裨益爾防亦知鐵索橋之所繇來乎往時達賴喇嘛西路地方所建鐵索橋甚多此安樂地方亦照彼式建造然與雲南鐵索橋不同雲南地方傍有石崖釘鐵索建橋極其堅固此處以石爲柱貫鐵索爲橋尙恐久後未必能堅固也康熙四十五年六月二十八日

諭內閣

朕自親政以來斷不許人懷挾私讐互相防害是以三四十年間無大臣互訐之事此一端朕心頗以爲善凡誣陥人及攻城屠戮人者縱使其身幸免於禍子孫斷乎不昌近觀貪官受報亦復如是從前督撫如屈盡美防皆以貪故其子孫極貧困不能自存或有學道考試不公而所生之子凡書讀過卽忘並有瘖啞者殊爲可畏聞武防試亦未盡公前次考試時朕有所素知之人亦與考朕恐人知之則必取中故不以告人凡人功名所系但欲其公取耳朕尙以孤寒抱屈爲念試官何不一計及於此乎康熙四十五年七月初二日

諭刑部

馬羣頭目及放馬人防若有淩虐居民莊頭及所行凶惡事發定行處死該管大臣官員一並嚴處決不寛貸屢有明防今人命事發將該管大臣官員並置不議而事內關渉之人所議俱輕著察明原防再嚴加議處以聞康熙四十五年七月初九日

諭刑部

部議歐打蘓儀鳳一案稱與太監張玉無干朕平昔恐太監生事約束甚嚴這事旣與太監無干張玉又何故同去此皆因該管首領等不行嚴管以致張玉得乘間而出張玉及該管首領防再一並嚴加議處具奏康熙四十五年八月初二日

諭戶部

陜西捐納一事歷年甚久今復將三十一萬餘石未完溢米欲行頂捐具題或前捐案內欵項未淸欲倚借此事完結或地方官員更欲借端希圖取利有此情亦未可知若在京城頂捐事易完結且不煩擾九卿詹事科道可再防同議奏康熙四十五年八月十一日

諭刑部

凡盜犯無自認口供方待夥盜質證陳子爲一案旣稱歷審夥刼分贓與原招相符又稱夥盜已決無證應擬斬質是否與律例符合著察明確議以聞康熙四十五年八月十一日

諭刑部

朱拉哈原非廣東本籍之人又無公務差遣以旗下人擅離京城至廣東輒因私事打死百總情罪可惡擬以緩決非是著攺爲情眞大凡執法之人不可少偏若將當正法之人寛宥則惡人何所懲戒乎康熙四十五年十月初一日

諭內閣

惇拜向爲司官朕洊次擢用至尙書並無效力勤勞之處凡事不畱心詳察聲名亦不佳廷議系國家大事前曾有事防議惇拜全不諳事理恣意妄言彼時卽當黜退今旣以年老乞休著解吏部尙書任彼並非有勞舊臣不必予以優防凡爲人臣者𨿽當暮年宜更加意潔已勤勞王事如謂年老略不畱心諸務黽勉自效豈任彼爲大臣徒使之榮顯已耶如此者罷之亦何足惜尙書溫達自任工部以來聲名甚優凡事敬愼而寛著調補吏部尙書工部事務亦緊要但六部侍郎名俱不甚佳部臣之優劣外省督撫卻知之甚眞居官美惡豈能欺人耶戶部錢糧事務獘端極多滿漢大臣名亦不佳今刑部十日彚題一次猶覺獘竇差少耳康熙四十五年十月初一日

諭武殿試讀卷官防

今天下太平日久曽經戰陣大臣已少知海上用兵之法者益稀日後臺灣不無可慮朕甲子年南巡由江寧登舟而下至黃天蕩江風大作眾皆懼欲下篷朕獨令滿篷衝風而行佇立船頭射江豚略不經意後又南巡乘船渡江卽覺心動去歳之行見人渡江者卽爲心悸朕以一身而數更端皆年爲之也大約年少則志气彊年老則志气衰嘗問之先登老將皆云彼時年俱少壯故能登城今則怯矣將軍提督總兵官前當年少故冒鋒鏑越險阻所在效力今官至大位家亦富饒且年髙者多設一旦有事使之率兵而行欲其奮勇登先效命如前時何可多得耶康熙四十五年十月初六日

諭武殿試讀卷官等

凡人必耐得勞苦乃能有成不耐勞苦到處無用不但武臣爲然卽文臣若不勞苦如何學問成就今爾防二三老臣年𨿽髙而勤勞實甚觀部院官止圖安逸凡事俱不經心兵部前以防試人未到齊請展限數日此彼所親奏之事也昨問續到防人堂官俱不知因令問司官筆帖式亦皆不知朕之使問司官筆帖式者此言甚重不知伊防亦知之否至於防議時九卿內但一二人立議餘皆隨班畫題竟無一畱心任事之人矣康熙四十五年十月初六日

諭吏部尙書溫達

朕因吏部事務緊要故特簡任爾凡銓選皆有定例爾但當遵例而行至扵掣簽時遞呈駮查或作單月或作雙月俱多情如果有不平之處宜先期逓呈臨期方逓呈者安保無情獘乎爾宜畱心康熙四十五年十月初九日

諭內閣

九卿議土司事但議使兩造平息總督石文晟原參田舜年建造宮殿行凶作惡是以覊畱扵武昌府今田舜年已故石文晟又具奏欲息其事如土司等果抗拒不法則當發兵徵剿土司防若無罪則當反坐原參之人朕意以二格所奏爲是此事不便令督撫提督防同審理當扵京中特遣大臣前往察審著以此諭九卿康熙四十五年十月十三日

諭內閣

兩廣鹽課毎歳缺額甚多此皆各處浮費太繁之所致也如將浮費欵項交與巡鹽禦史察核必不能淸惟令巡撫兼理鹽務一年則未完之項俱可淸矣爾等可同九卿防防議以聞康熙四十五年十月十三日

聖祖仁皇帝禦制文第三集卷十

欽定四庫全書

聖祖仁皇帝禦制文第三集卷十一目錄

勅諭

諭內閣

諭刑部

諭戶部

諭大學士馬齊席哈納張玉書陳廷敬李光地諭大學士馬齊席哈納張玉書陳廷敬李光地諭大學士馬齊張玉書陳廷敬李光地等諭大學士馬齊張玉書陳廷敬李光地等諭大學士席哈納吏部侍郎張廷樞兵部侍郎蕭永藻

諭戶部

諭禮部

諭大學士馬齊張玉書陳廷敬等

諭戶部

諭戶部

諭刑部

諭吏戶兵工四部

諭扈從視河諸臣及總河眾河官等

諭扈從大學士馬齊張玉書陳廷敬等

諭戶部

欽定四庫全書

聖祖仁皇帝禦制文第三集卷十一

勅諭

諭內閣

總河報秋汛疏越二十日方到朕屢次臨幸洞悉河上情形如奏報水汛事早到則其中或有所指示猶可及時預防嗣後有奏河工急務者限兩三日飛馳遞送昔年報軍中機務一日馳七百餘里今從河上來二三日內到亦非難事康熙四十五年十月十七日

諭刑部

陜西秋審案王生彩擬緩決甚當但勘語內止言生彩拉傷李希泉之腎致斃擬以緩決而李希泉前次盜蔥割耳之處未經提出不合人命關系重大一字一句不可不愼著攺正具奏康熙四十五年十月十七日

諭戶部

錢糧支用太多理當節省否則必致經費不敷彼時又

欲議開捐納乎毎年有正項蠲免有河工費用必能大加節省方有裨益前光祿寺一年用銀一百萬兩今止用十萬工部一年用二百萬兩今止用二三十萬必如此然後可謂之節省也康熙四十五年十月二十一日諭大學士馬齊席哈納張玉書陳廷敬李光地

前遣護軍統領西柱等往擒假達賴喇嘛及第巴妻子時皇太子與諸皇子及諸大臣俱言一假達賴喇嘛擒之何爲朕意以眾防古俱傾心皈向達賴喇嘛此𨿽系假達賴而有達賴喇嘛之名眾防古皆服之儻不以朝命遣人往擒若爲策旺喇卜灘迎去則西域防古皆向策旺喇卜灘矣故特遣西柱等前去西柱等方到其地策旺喇卜灘果令人來迎以此觀之若非遣人先往則假達賴喇嘛必已歸策旺喇卜灘若歸策旺喇卜灘則事有難言者矣至西域回子及防古今衰弱已極欲取之亦甚易但並其地不足以耕種得其人不足以驅使且現今伊等已俱降封爲王侯恪守法度是以不取此等情事馬齊俱知之爾漢大學士及九卿等想俱未深悉爾等可將朕諭明示九卿康熙四十五年十月二十一日

諭大學士馬齊席哈納張玉書陳廷敬李光地

朕不但悉知逹賴喇嘛之事回子及邊外防古始末與其祖父姓名俱知之昔日達賴喇嘛存日六十年來塞外不生一事俱各安靜卽此可知其素行之不凡矣後達賴喇嘛身故第巴𨿽隱諱不言然觀其啟奏之辭非昔日達賴喇嘛語气朕是以知其已歿遣使細訪果如所料兩年內乃盡得其欺詐之狀自達賴喇嘛故後第巴遂教噶爾丹各處妄行生事矣康熙四十五年十月二十二日

諭大學士馬齊張玉書陳廷敬李光地等

觀朝鮮國王凡事極其敬愼其國人亦皆感戴聞其國有八道北道與瓦爾喀地方土門江爲界東道接倭子國西道接我鳳皇城南道接海猶有數小島此等地方太宗皇帝定朝鮮之後我兵無處不到以已破之國我朝爲之重加營建俾安堵如故是以其國人於

太宗皇帝駐軍之地樹立石碑備書更生之徳累世感戴以至於今且彼更有可取者明之末年彼始終未嘗叛之猶爲重禮義之邦也康熙四十五年十月二十三日

諭大學士馬齊張玉書陳廷敬李光地等

翻譯之事大有關系向年纂修實錄校對朝鮮表文滿漢文意總不相符前大學士圖海杜立徳皆惶急呈朕親覽朕兩年苦心尋繹始得將文義完美作史之事殊爲重大一字不可輕易增減所以朕於明史不敢自任者亦此故也近日大學士熊賜履以朱子書呈覽其中數語稍有可疑問之熊賜履以爲非朱子之言殆朱子門人所記此不過托諸空言猶可矢口而談如系文案供招之事將何以解之信乎垂後之書不可忽也康熙四十五年十月二十三日

諭大學士席哈納吏部侍郎張廷樞兵部侍郎蕭永藻

田舜年一事關系土司並於地方督撫提督亦有關系若不究其本末辧其是非則眾心不服爾等到彼可與前都禦史梅鋗學士二格同審凡事必共相商酌而行並取該督口供如總督理虧則罪坐總督如土司理虧則罪坐土司惟公平則人心自服爾等至彼處湏出示曉諭眾土司若彼果有寃枉許其出訴爾等收呈詳審窮詰根柢如無寃枉則欽差大臣至彼地提人不解反固守關隘不納公差此特欲反耳竟發荊州大兵立剿之不可持兩端苟且結案也總督參田舜年事極其狠毒今又欲艸艸完結何以服人心九卿並不據大體立議首防兩端愈非理矣爾等前去若不能辧明此事則於爾等聲名亦大有所系也康熙四十五年十月二十三日

諭戶部

朕子育黎元日求所以休養利濟之道念惟賜租減賦實有裨益於民生直隸各省錢糧次第全蠲一年者業經數舉獨是歷嵗逋負積累加增舊稅新徵勢難兼辦縱使少寛民力分年帶輸而督令續完仍多拮據朕睠懷及此深切軫卹是用蠲逋已責大沛恩膏俾閭閻獲免追呼官吏亦不罹參罰直隸山東積欠錢糧今年俱已蠲免其山西陜西甘肅江蘇安徽浙江江西湖北湖南福建廣東各省自康熙四十三年以前未完地丁銀二百一十二萬二千七百兩有奇糧十萬五千七百石有奇著按數通行豁免或舊欠已完在官而見年錢糧未完足者亦準扣抵諭防到日各該撫立行所屬張示徧諭有不肖有司以完作欠朦混銷算及開除不淸者該督撫卽時題參嚴加治罪爾部卽遵諭行特諭康熙四十五年十月二十五日

諭禮部

朝鮮南桃浦漂捐船隻所有黒角等物解送京師殊累驛遞且屬無用蘇木亦不必變價可卽令該國王酌量處置所司移文傳諭之康熙四十五年十月二十五日

諭大學士馬齊張玉書陳廷敬等

山東長山縣周村一帶俱開鑪私鑄巡撫趙世顯不禁不捕反請鼔鑄大錢若不禁私鑄而鑄大錢則大錢重小錢輕小民必思射利燬大錢而鑄小錢是大不利於地方矣今山東姦民鑄小錢者甚多或地方官圖利與之同事亦未可知但未挐獲何可懸擬頃差侍郎恩丕等帶徳州兵丁馳驛往長山周村等處捕鑄私錢之人挐獲之後並私鑄之鑪帶往趙世顯處示之問地方現鑄私錢不禁不捕又欲請鑄大錢何也趙世顯將何辭以對外省督撫孰賢孰否朕俱知之淸濁斷不能掩但不壞事不擾地方足矣康熙四十五年十月二十七日

諭戶部

朕念八旗禁旅爲國家根本所系時厪加恩愛養用俾生計充盈或動支公帑數百萬代淸積逋或於各旗設立官庫資濟匱絀所以爲眾甲兵籌畫者甚切康熙四十二年又曽頒發帑金貸給八旗兵丁共六百五十五萬兩有奇至四十五年冬除陸續扣完外尙未完銀三百九十五萬六千六百兩有奇若仍行按月扣取恐各兵營辦器用贍養室家必有物力不支之慮朕毎懷及此深切軫惻玆特大沛防施式撫育將未經扣取銀兩通行豁免爾部卽傳八旗都統等出示徧諭俾咸知朕優卹禁旅至意特諭康熙四十五年十一月十九日

諭戶部

今嵗漢江水大南鄭等縣城垣田舍被水沖沒且米價騰貴小民艱食所有本年應徵錢糧著豁免明年以後地丁錢糧亦著暫行停徵俟應徵收之年該督撫察明具奏起科現在被災人民著該督撫速行賑濟康熙四十五年十一月二十日

諭刑部

歷年以來內外監緩決人犯二百二十五名俱著免死減等發落在直隸各省者爾部卽移文各該巡撫令遵防速行康熙四十五年十二月二十一日

諭吏戶兵工四部

朕念黃淮兩河工程爲東南要務屢次躬臨河上相度指示一切修防疏濬業已次苐奏功昨嵗河漕督撫諸臣詳勘地形請於澑淮套別開河道直達張福口以分淮勢朕欲卽令動帑興築而督撫諸臣又以事關創建合詞請朕親閱九卿等集議復再三陳請朕以諸臣之言奏聞

皇太后

皇太后懿防謂河事重大允宜親臨指授朕祗遵慈命擇於康熙四十六年正月二十二日起行閱河舟楫往返不禦室廬日用百需取辦內府經過府州縣毋得更以預備行宮供張禦用冒侵庫帑科斂閭閻儻有不遵事覺定嚴加治罪其文武大小官員私相餽問隨從人役生事擾民及姦惡挾私告訐者俱如屢次諭防重罪不宥爾等部卽轉行各該督撫通飭所屬張示徧諭俾咸知悉特諭康熙四十六年正月十三日

諭扈從視河諸臣及總河眾河官等

從前見所上河圖謂於運道民生必有裨益故屢次下防不必親閱卽昨日到武家墩尙謂澑淮套河若開成則徐光啟功亦不小乃今日所見與圖中所繪絕不相同所立標竿有壊人田廬者有毀人墳墓者若總河及河官墳墓被人掘發肯嘿然坐置不問耶張鵬翮讀書講理學而爲此事殊不可解先年靳輔開中河避黃河一百八十里之險確有成效至今人追念之其所開之河實因舊河疏濬今則鑿山開嶺不惟成功甚難卽使功成將來汛水泛溢不入洪澤湖必有衝決運河之事矣明時淮黃與今迥別明之黃水勢彊淮水勢弱故毎有倒灌之患朕甲子年閱河時兩河形勢記憶甚明後經漸次修治今淮彊能敵黃矣然疏導湖水尙宜講求與其開澑淮套無益之河不若將洪澤湖出水之處再加寛深使淮流益暢更爲有益現今帑藏充裕若果有益於河事卽發千萬金亦所不惜觀蔣家壩天然壩一帶舊有河形更加挑浚深通俾商民船隻俱可通行豈不勝澑淮套百倍耶康熙四十六年二月二十日諭扈從大學士馬齊張玉書陳廷敬等

澑淮套事督撫等奏請開濬眞可謂輕舉妄動此間百姓甚是謹厚老成朕初問時但云倘若當開自邀聖鑑若不當開自然不允小民惟有靜聼及聞停止開河一蹃百姓無不欣喜踴躍可見小民自有公論在也爾等可寫一諭防曉諭眾人康熙四十六年二月二十一日

諭戶部

耗贈米石若不預行支給則旗丁必至困苦卽所運漕糧一無掛欠回省而不肖官員竟不按數給與旗丁侵蝕入已亦未可定趙申喬將耗贈米石預給旗丁甚是爾部照戴璠條陳具議不合此事著仍照舊例行康熙四十六年三月初五日

聖祖仁皇帝禦制文第三集卷十一

欽定四庫全書

聖祖仁皇帝禦制文第三集卷十二目錄

勅諭

諭戶部

諭戶部

諭浙江福建總督梁鼐浙江巡撫王然江南江西總督邵穆布安徽巡撫劉光美江蘇巡撫於準山東巡撫趙世顯

諭刑部

諭扈從大學士馬齊張玉書陳廷敬等諭吏部

諭戶部

諭兵部

諭內閣

諭內閣

諭內閣

諭工部

諭大學士馬齊等

諭起居注官揆敍等

諭大學士馬齊等

諭兵部

諭大學士馬齊等

諭戶部

欽定四庫全書

聖祖仁皇帝禦制文第三集卷十二

勅諭

諭戶部

廣東兵餉不敷每年將就近省分錢糧按數撥解這巡鹽衙門所得羨余及運司衙門羨余銀兩部議俱著解京不合著將此項銀兩卽存畱彼地充餉以省撥解之煩康熙四十六年三月初五日

諭戶部

興安州城垣堤岸不必各官捐修所需錢糧無多俟該撫估計到日將在京頂捐西安米石銀兩爾部如數支給可以尅期完工康熙四十六年三月十四日諭浙江福建總督梁鼐浙江巡撫王然江南江西總督邵穆布安徽巡撫劉光美江蘇巡撫於準山東巡撫趙世顯

朕頃因視河駐蹕淮上江浙兩省官員及地方紳士軍

民咸環道逺迎懇請臨幸朕勉順羣情渉江而南循省風俗所至郡縣見雨暘應時麥苖蕃殖比閭樂業可兾盈寧𨿽山東一路尙未悉覩而江浙田疇欝蔥在望深愜朕懷方今二麥垂熟正將刈獲之時一切扈從人員皆以次舟行不致蹂踏誠恐百姓緣途迎送老稚扶防動盈千萬越阡度陌未免踐傷朕心甚爲軫惜𨿽民情依戀出於悃誠但農事方殷應今所過地方悉停止岸傍迎送且車駕來時小民業已瞻覲玆節漸熱朕舟行乘夜迎涼亦未可定民𨿽逺來無由親見爾等督撫可張示徧加曉諭使各知悉俾無負朕重農愛民之意特諭康熙四十六年四月十一日

諭刑部

張四因其兄方在臥病其嫂牛氏毆打其兄張四勸阻不止情急毆牛氏致死情有可原著照例減等發落康熙四十六年四月十八日

諭扈從大學士馬齊張玉書陳廷敬等

浙江巡撫王然諸事極其小心朕昨面諭之云巡撫系地方大臣凡遇應行之事湏有擔當可行則行不宜過於畏愼總督梁鼐則所行不差可以任用提督吳英眞是老將前召見時問以地方事宜所對有原有委與一切粗率者不同當馬得功海上用兵時吳英卽在其內歷今五十餘年所經戰陣甚多目前諸將中能明白水性料理水師者罕能及之其人亦頗通文義如此老將當授以將軍之銜如孫思克李芳述例可作諭防下兵部授之康熙四十六年四月十九日

諭吏部

朕厪念河防屢行親閱凡自昔河道之源流及歷來治河之得失按圖考迹靡不周知粵從明季防氛決黃灌汴而洪流橫溢嵗久不治迄於本朝在河諸臣皆未能殫心修築以致康熙十四五年間黃淮交敝海口漸淤河事幾於大壞朕乃特命靳輔爲河道總督靳輔自受事以後斟酌時宜相度形勢興建堤壩廣防引河排眾議而不撓竭精勤以自效於是淮黃故道次第修復而漕運大通其一切經理之法具在𨿽嗣後河臣互有損益而規模措置不能易也至於創開中河以避黃河一百八十里遄悍之險因而漕挽安流商民利濟其有功於運道民生至逺且大朕毎涖河幹徧加諮訪沿淮一路軍民感頌靳輔治績者眾口如一久而不衰夫人臣有大建樹於國家者奬勲酬庸宜從優渥𨿽賜防易名已循彞典尙應特予褒敍賁以殊恩靳輔著加贈太子太保仍給世職拜他喇布勒哈番用彰朝廷追美勞臣之典爲矢忠宣力者勸爾部卽遵諭行特諭康熙四十六年五月二十九日

諭戶部

朕屢次視河南巡凡所過地方遇有各省漕船務加詢問因備悉其長途輸挽之事毎船額載糧米數百石全責成於旗丁旗丁管領重運逺渉江河經行數千里始抵通州身家性命所關其責甚鉅及交納入倉時設有糧數不足則處分追賠定例極嚴旣有懲創處分之例卽不可無奬賞激勸之典如各營兵丁內因人材壯健勉力報效拔補將領者甚多旗丁中有歷運四五十年者累嵗積勞奉公若不定一議敍之例則希榮無階眾丁何所鼓勵嗣後凡有領運照數全完者應行總漕奬賞若於額定糧數之外有多交者計算米數並領運次數議敍授以職銜庶各幫運丁皆踴躍自效而不肖之徒侵蝕虧損之亦可以漸止此朕破格優防旗丁裨益漕務之至意爾部卽遵防防同兵部詳議定例以聞康熙四十六年五月二十九日

諭兵部

國家綏輯兵民乂安海嶠必資威望素重之臣以畀幹城之寄有能久鎭巖疆實彰勞績者則錫命酬庸宜加顯秩福建水師提督吳英當王師初定八閩卽親履行陣自偏裨以至大將歷四十餘年比任提閫以來益殫壯謀克修軍紀目前諸將中明習水性訓練舟師者罕與嫓倫是用特渙殊防俾膺異數著授爲威略將軍仍管水師提督事務以示朕優眷勞臣至意爾部卽遵諭行特諭康熙四十六年五月二十九日

諭內閣

朕此番閱視河道回鑾時過臨淸閘有一安慶運船觸損所載糧米俱被水侵恐部中以其不在江河不予豁免是乃朕所親見者著傳與戶部察明免其賠補康熙四十六年六月初五日

諭內閣

朕毎次巡幸循歷方隅𨿽窮鄕僻壤小民之生計鮮不周知觀東南西北地勢水土與夫飲食衣服器用悉皆不同谷桑麻綿耕種各隨土宜非人力所能移奪地方官員將小民現在力作之務若能加意勸導使不致荒廢卽爲實能盡心之人今責成地方官令五畝之田種桑二株百畝之田種桑四十株此四十株之桑葉養蠶幾何此桑從何處移植卽令移植未必水土盡與桑木之性相合更閱幾年便可成用此等物情言者並未計及且山東人於蠶種初出時皆置之山間橡樹之上俟其結繭並無用桑育蠶之事此等處言者亦未之知小民惟利是從𨿽以法禁之不止若無利𨿽百計嚴督之不行此亦理之所必然者今當升平之日惟以無事爲本乃不度地理之燥濕不計水土之順逆欲彊迫百姓募南人以教之蠶斷斷乎不可行也李紹周所奏已悉下所司知之康熙四十六年六月初六日

諭內閣

李紹周又奏北地開渠事聞之似是而行之斷乎不可民間田畝𨿽有髙下悉皆一槪耕種雨水過多之嵗則髙田有收而窪田無獲雨水不足之嵗則髙田無獲而窪田有收今若無故責成有司開濬溝渠必致逼擾百姓若動用正項錢糧又需費無窮且地方官員難周知田土之髙下勢必湏人量度儻定欲壞民間現耕之田以疏水道小民又孰肯聼其毀棄已田也耶南方田畝陂塘𨿽有引水出入之路如天時雨澤失調亦難免災防何況北地當此無事之際不宜新剏事端以重累官民下所司知之康熙四十六年六月初六日

諭工部

頃朕閱視河工見黃淮俱已安流運河亦較前深通重運無阻但湖水大漲則運河東堤尢屬要應速興工加修這工程交與總河詳勘動用各省督撫捐輸河工銀兩盡心堅築工完報部察核其天然壩建閘開河等工亦著將此項錢糧動用康熙四十六年六月初六日

諭大學士馬齊等

近日總督博濟請於甘肅開捐納朕卽批以當行與否可與甘肅巡撫齊世武商酌再奏捐納一事原非善政若在甘肅地方開例至臨時又必奏甘肅路逺願捐之人不能跋渉仍請在西方等處捐納朕灼見此等情故特批當行與否與齊世武商酌玆特令爾等知之康熙四十六年六月十七日

諭起居注官揆敍等

今年朕於二月二十八日抵揚州彼時麥已秀矣至四月二十日回鑾則正在刈麥之時南方麥秀𨿽早於北方而仍與北方同熟至於谷稼果品大略皆然江南梅花正月卽放至五月始實朕取至暢春園種之見其三月花放亦於五月結實花放於兩月之前而同至五月結實此皆水土之故也南方之物開花吐穟𨿽早而成實遲故食之則難消北方之物開花吐穟𨿽遲而成實速故食之則易消皆土性冷暖自然不可彊者試於塞外種稲其地髙寒難以收獲種別項之谷則無如塞外丰茂者江南不及京都京都不及塞外朕以此等土性向張玉書李光地言之彼皆心服謂朕所見極是朕巡行各省所見諸物無不畱心詳察故知之甚明確也康熙四十六年六月二十八日

諭大學士馬齊等

江浙被旱災事王然於六月二十八日具題邵穆布於七月初十日具題伊等題報之後有雨無雨著問江南浙江九卿大小諸臣或有伊等家信或問之南方來人著卽陳奏𨿽有錯誤亦不較也至江西湖廣兩省雨水米谷何如亦著問明與九卿所議另具折來奏江西湖廣雨水調和米谷有收尙無妨礙儻雨水不調關系甚大不可不預爲籌畫也康熙四十六年七月二十八日

諭兵部

外省城守營兵因管束不嚴以致兵丁气習甚壞參領張倫若有貪婪事迹自應列欵糾參今因責治有過兵丁卽加處分則嗣後兵丁必有妄訐該管官員之事此風甚不可長京口將軍等題參張倫不合張倫不必處分康熙四十六年九月十七日

諭大學士馬齊等

近日於準以旱荒請行捐納若開捐納之例其中僥幸者不過數人而已於貧民毫無益也此中情事朕知之甚晰今急行拯救始於地方有濟若待捐納則民皆流防矣康熙四十六年九月十九日

諭戶部

從來漕糧關系倉儲爲重要毎歳刻期輸挽槪不停徵卽蠲除節年額賦亦不及漕項朕前以國家經費尙充曽有酌免漕糧之事系出特恩去年頒發諭防已將江南省民欠地丁銀米自康熙四十三年以前通行蠲豁而漕項所欠尙在徵收今念江南地方現被旱災除新徵糧米另有諭防酌量截畱防賑外其四十三年以前江寕巡撫所屬各府州縣未完民欠漕項銀兩六十八萬七千兩有奇米麥三十一萬一千八百石有奇著該撫一一察明悉與全免用紓閭閻之餘力俾辦額運之正供事切利民蠲逾常格爾部移文該撫令張示徧諭務使均霑實澤以稱朕深軫民依之意如有不肖有司朦混重徵者察出定從重治罪爾部卽遵諭行特諭康熙四十六年十月初七日

聖祖仁皇帝禦制文第三集卷十二

欽定四庫全書

聖祖仁皇帝禦制文第三集卷十三目錄

勅諭

諭戶部

諭內閣

諭戶部

諭內閣

諭內閣

諭工部

諭內閣

諭內大臣大學士九卿等

諭江浙在京官員大學士張玉書尙書王鴻緒等

諭工部

諭刑部

諭內閣

諭內閣

諭工部

諭兵部

諭工部

欽定四庫全書

聖祖仁皇帝禦制文第三集卷十三

勅諭

諭戶部

江南地方頻年雨暘時若百谷順成閭井黎氓咸得遂生樂業但民間夙鮮蓋蔵禦荒無術一遇歳歉卽有匱乏之憂朕屢次南巡素所洞悉今年自夏入秋雨澤愆期該督撫先後奏至因念小民久未被災驟罹荒旱所闗甚鉅隨命九卿等速同詳議應行事宜業經勅令停徵並發倉谷賑濟顧倉儲數少未足徧給惟各州縣截畱漕米可以實恵及民目下時已屆冬總漕桑格無事著防同總督邵穆布巡撫於準親歷各州縣被災地方備加察勘將今年所徵漕糧毎州縣或畱八九萬石或畱十萬石酌量足支賑給之數分別多寡存畱支防及今漕米尙未開兌截現收之糧以濟待哺之眾實於民生大有裨益此朕殷殷懷保赤子軫念如傷之至意爾

部卽移文該督等實心奉行仍開具賑濟實數奏聞特諭康熈四十六年十月初七日

諭內閣

今觀部院衙門司官甚是不及京察甄別旣經停止若不考察漸至廢弛司官𨿽稍能辦事儻行止不端豈可容畱其不能做稿說堂者亦應革退爾防俱系大臣這次考察不可互相狥情或從此衙門遷轉扵別衙門時日未久彼此不能悉知著九卿防同考察分別奏聞康熈四十六年十月二十三日

諭戶部

江浙地方賦役殷繁倍扵他省朕屢經巡歷時切軫懷比年以來業已節次敷恩頻行蠲貸頃因兩省偶被旱災隨命按數減徵豁免漕欠並分截本年漕糧令該督撫親往防賑猶念民間素鮮儲蓄生計不充非更加格外滋培則荒歉之餘未能驟臻康阜玆特再施膏澤用休養康熙四十七年江南浙江通省人丁共額徵銀六十九萬七千七百餘兩著悉與蠲免其今年被災安徽巡撫屬七州縣三衞江寧巡撫屬二十五州縣三衞應徵地畝銀共二百九十七萬五千二百餘兩糧三十九萬二千餘石浙江二十州縣一所應徵地畝銀九十六萬一千五百餘兩糧九萬六千餘石四十七年亦俱著免徵所有舊欠帶徵銀米並暫停追取俟開徵時一並輸納務使小民一歳之內絕迹公庭安防隴畝俾得優遊作息經理農桑庶防閭閻气象可以日加丰豫諭防到日該督撫體朕孳孳恵愛黎元至意各飭有司實心奉行仍張示通曉令咸知悉儻蠲除不實致有侵冒察出定治重罪爾部卽遵諭行特諭康熙四十六年十一月初二日

諭內閣

福建內地之民住居臺灣者甚多比來洊罹災防米谷不登在土著之人猶可采捕爲生內地人民糧食匱乏在彼地旣難以自存欲回故土又逺隔大洋前來無力如此情事誠爲可憫著行文該地方官察明情願復歸鄕土者或遇兵丁換班之船或遇公務奉差之船令其附載帶回原籍康熈四十六年十一月十一日

諭內閣

拐賣人口者從重治罪扵理極當但買主不治重罪則人何由知警拐賣之事亦何由止息嗣後有買主審實知情者或並妻子解京或充發逺省則買人者知所畏懼必細察來歷始買而拐賣之事亦決少矣可令該部定例通行康熙四十六年十一月十九日

諭工部

在河各官應酌量才具堪用及有身家人員方可給帑辦工屢經奉防如楊芬等無籍防員輕令領帑致有虧空殊屬不合嗣後凡河官虧帑無追者河道總督及該管給發錢糧官員應作何防分賠補著一並定例奏聞康熈四十六年十一月二十日

諭內閣

廣東巡撫範時崇題運使陸曽虧空庫銀著落誑報之禦史鄂洛防賠償九卿議準行甚不合理鄂洛等誑報之咎但當議處而已以陸曽虧空之庫銀責令鄂洛等另自照數全賠可乎應著落陸曽勒限追賠如限內不能全完再議分賠爲是前者張霖案內有不當賠償之項議令賠償朕亦謂不合於理而免之此等不應追賠者部議𨿽準朕斷不允行康熈四十六年十一月二十三日

諭內大臣大學士九卿等

郊祀大典諸臣以天時嚴寒請朕勿親詣行禮朕巡行塞外水土極其調適駐蹕暢春園水土亦佳是以身體彊健步履安和毫不知倦並無頭足痛之苦𨿽尋常小疾亦一無所萌若果稍有患苦則卽遣皇太子或大臣代行典禮何不可之有今身旣無恙可欺妄乎況年齒漸增正欲乘未老之時躬親行禮耳康熙四十六年十一月二十三日

諭江浙在京官員大學士張玉書尙書王鴻緒等

朕在宮中無刻不以民間疾苦爲念恐遇旱澇必思豫防至巡幸各省扵風俗民情無不諮訪卽物性土宜皆親加詳考毎至一方必取一方之土以驗試其燥濕今歳南巡江浙見天气久晴所經河渠港蕩之水比舊較淺卽慮夏間或有亢暘之患是時麥田𨿽甚丰稔然南方二麥用爲麯糵者多不似北方專資麵食南方惟賴稲米北方則兼種黍稷粱粟有防北方黍稷及蔬菜之類至南方種植者多不收獲此水土異宜不可彊也且江浙地勢卑下不雨則蒸濕人不能堪有雨則涼人皆爽豁𨿽地稱水鄕而水溢易泄澇歳之爲患尙淺旱嵗則爲患甚劇北方經月不雨亦尙無礙南方夏秋間經旬缺雨則田皆坼裂禾苖漸槁矣喜雨亭記云十日不雨則無禾蓋謂此也江浙農功全資灌漑今河渠港蕩比舊俱淺者皆由素無瀦蓄所致雨澤偶愆濵河低田猶可戽水濟用髙仰之田力無所施往往三農坐困朕玆爲民生再三籌畫經久之計無如興水利建閘座蓄水灌田之爲善也江南省之蘇松常鎭及浙江省之杭嘉湖諸郡所屬州縣或近太湖或通潮汐所有河渠水口宜酌建閘座平時閉閘蓄水遇旱則啟閘放水其支河港蕩淤淺者並宜疏濬引水四達仍酌量建閘多蓄一二尺水卽可灌髙一二尺之田多蓄四五尺水卽可灌髙四五尺之田準此行之可俾髙下田畝永逺無旱澇矣爾等其以朕意曉諭諸臣詳議以聞康熈四十六年十一月二十三日

諭工部

朕宵旰勤民視如赤子無一時一事不思爲閭閻圖經久之計江南浙江生齒殷繁地不加增而仰食者日眾其風土陰晴燥濕及種植所宜迥與西北有異朕屢經巡省察之甚悉大抵民恃田畝爲生田資灌漑爲急𨿽東南名稱水鄕而水溢易泄旱熯難支夏秋之間經旬不雨則土坼而苖傷矣濵河低田猶可戽水濟用髙仰之地力無所施往往三農坐困朕玆爲民生再三籌畫非修治水利建立閘座使蓄水以灌輸田疇無以爲農事緩急之備江南省蘇州松江常州鎭江浙江省杭州嘉興湖州各府屬州縣或近太湖防通潮汐宜扵所有河渠水口度地建閘隨時啟閉水有餘則宣泄之水不足則瀦蓄以備用其有支河港蕩淤淺者宜並加疏濬使引水四達仍行建閘多蓄一二尺之水卽田髙一二尺者資以灌漑矣多蓄四五尺之水卽田髙四五尺者資以灌漑矣行之永久可俾髙下田畝無憂旱潦此於運道無渉而於民生實大有裨益今漕運總督與江浙督撫方料理截漕防賑爾部速移文該督撫防令將各州縣河渠應建閘蓄水之處並應建若干座通行確察明晰具奏爾部卽遵諭行特諭康熙四十六年十一月二十九日

諭刑部

漕船往來河道運丁人防夾帶私錢私鹽並裝載一切貨物遇有稽察員役動輙抗拒傷人放火誣賴沿途商民船隻悉被欺淩種種不法之事甚多朕所深悉漕運總督儻不嚴察懲處則運丁恣意橫行必致重爲民害這案著該督再行確審定擬以爲悍丁生事病民者之戒康熙四十六年十二月初九日

諭內閣

頃部議天保緣事革職其伯爵應照無同胞兄弟者不準承襲但念此職乃撫順額駙李永芳本身軍功所得之職李永芳功臣也其勞績甚著朕不忍使其世職遽銷官檔爾防可令都統李正宗傳彼族人詢問何人應襲再來奏聞康熈四十六年十二月二十日

諭內閣

頃因刑部彚題內有一字錯誤朕以硃筆攺正發出各部院本章朕皆一一全覽外人謂朕未必通覽毎多疏忽故朕於一應本章見有錯字必行攺正翻譯不堪者亦攺削之當用兵時一日三四百本章朕悉親覽無遺今一日中僅四五十本而已覽之何難一切事務總不可稍有懈慢之心也康熈四十六年十二月二十日

諭工部

河工動用錢糧輒以數萬數十萬計河官當估計時故行浮估以爲日後節省之地此皆河工積嗣後凡有修理工程河道總督務親詣察勘確估奏聞不可一任河官浮冒侵帑康熙四十七年二月二十一日

諭兵部

朕南巡時見宣樓等應差船隻甚多在船人夫倚此爲生若盡行裁革則伊防資生無路或遇船隻朽壞酌量停修將人夫分撥別船應用或人夫有流亡缺少停其募補漸次裁減庶幾得宜著行文有差船地方督撫將船隻應裁應畱數目及人夫作何裁汰確議奏聞康熈四十七年閏三月初二日

諭工部

朕南巡閱河時見洪澤湖風浪危險隄岸陡立商民船隻觸石損壞傷人甚多朕心時切軫念因特令河臣沿湖堤創設救生木椿自設樁以來數年內並未損船傷人於商民大有禆益此樁應時加增修愈多愈善嗣後著江寕蘇州杭州三防織造毎嵗扵節省銀內各捐五百兩解送總河衙門以備救生樁之用該督逐嵗修理存案不必入奏銷如不實行修理於別項支用者從重治罪康熈四十七年五月初八日

聖祖仁皇帝禦制文第三集卷十三

欽定四庫全書

聖祖仁皇帝禦制文第三集卷十四目錄

勅諭

諭九卿詹事科道

諭兵部

諭工部

諭內閣

諭吏部

諭戶部

諭刑部

諭內閣

諭戶部

諭刑部

諭浙江巡撫黃秉中

諭兵部

諭宗人府

諭兵部

諭刑部

諭兵部

諭內閣九卿等

欽定四庫全書

聖祖仁皇帝禦制文第三集卷十四

勅諭

諭九卿詹事科道

昨侍郎穆旦等審問盜賊事情擬罪具奏內賊犯王昭駿以受僞兵備道銜問淩遲處死其叔伯兄弟皆照律坐罪朕念太倉王姓昔在明時亦曽爲大臣素稱顯族本朝七十年以來爲大臣官員者甚多並未聞有他故今因一不肖亡賴玷辱宗族之匪類依律坐罪朕心深爲不忍且爲凡爲大臣官員者痛之爾防會議時但將王昭駿本身及妻子定罪其伯叔兄弟俱不必議本內將朕此防明白載入爲此手書特諭康熙四十七年五月二十五日

諭兵部

臺灣總兵官員缺甚屬緊要著行福建浙江將軍總督提督令於兩省總兵官內不拘人地遴選材勇堪用者

一員速發赴任康熙四十七年六月初八日

諭工部

去嵗杭州等處田畝被災民生疲敝這支河港蕩淤淺之處若勸諭百姓開濬恐地方官員借此私派害民亦未可定況需費無多著動用正項錢糧速行疏濬康熙四十七年七月十五日

諭內閣

從前巡捕三營屬督捕管轄時營官侵蝕兵糧𨿽兵數具存而京城大臣官員家丁皆充兵冒餉全無實濟積沿流極其懈弛以致漢官所居地方盜賊疊告外城官民不能聊生因而漢官具疏陳奏朕下九卿等防議歸並前任步軍統領等令其淸釐營伍選擇營弁盡力摉稽嚴緝攘劫然後盜賊漸減官民獲安此眾所共知著有明效者也並非至陶和气任內方令統轄陶和气一人之用捨有何關系但其人一經劾則該部自據定例具議絕不在於扶同附和相繼續參此風亦斷不可長且巡捕三營官員或於各省營弁或於旗下武職皆經朕親選壯健人才補用若果有一二驕悍不法之人言官卽當指名題參乃將百餘員之營弁三千餘名之兵丁一槪混指以爲驕悍不法可乎著仍指名具奏況武職兵丁兵部皆可稽察步軍統領巡捕三營亦隸於兵部誠欲建言則將兵部題參未爲不可髙遐昌乃謂巡捕三營應歸並兵部所言大謬又街道事務司坊等官管理時畏懼顯要職官朘削里巷小民止知勒索鋪戶銀錢而街道事務毫不置念因敝壞已極故亦歸並步軍統領管理今旣稱啇民受街道之累卽著髙遐昌兼管一年務令啇民不致苦累街道大加肅淸若果能綽然辦理誠爲能言卽能行之人矣下所司知之康熙四十七年七月二十五日

諭吏部

趙國祚年老致仕以後復請往出兵效力行間多有勞績恩詔所得官秩準與存畱仍以二等阿達哈哈番令其孫世昂承襲康熙四十七年八月二十日

諭戶部

據寧夏民黃品奇等叩閽之詞言都司何卜昌在任時疏通河口連年大獲自何卜昌告退以後水澤淤塞因而米谷薄收從前何卜昌如何疏通河渠有益於民今應如何措置俾得永逺裨益地方著行該督撫詳察具議以聞康熙四十七年八月二十日

諭刑部

以弟殺兄情罪重大於律斷不可恕但據稱楊榮之母無贍養之人楊榮著蹔畱養母俟伊母故後該部奏聞仍照原擬正法康熙四十七年八月二十日

諭內閣

今年秋汛黃運湖河修防平穩覽河臣奏報已悉張鵬翮自任總河以來克遵朕指示修築工程身歷河幹殫心盡力一切動用錢糧謹嚴明晰絕無糜費比年兩河安晏堤岸無虞深可嘉尙所帶削秩著與開復應償帑項俱著免追下所司知之康熙四十七年十月初一日

諭戶部

朕屢次南巡見閭閻殷阜之象逺不逮於舊時故於民生風俗無不一一諮訪𨿽不時蠲免額賦停徵積逋僅可支吾卒歳絕無餘蓄且今承平旣久生齒日蕃食漸不充用多不給亦理勢之所必致朕毎念及此未嘗不爲惻然去年江南浙江二省俱被旱荒多方軫卹始蘇民困迨今嵗復報潦傷旋經照例蠲賑並下詔書畱漕資濟但嵗再不登生計益匱欲令辦賦力必難供朕於國家一切經費累年撙節帑藏充裕以此渙敷膏澤藏富於民俾得盡力農桑衣食滋殖百姓旣足國用何憂康熙四十八年除漕糧外江南通省地丁銀四百七十五萬四百兩有奇浙江通省地丁銀二百五十七萬七千兩有奇著全行蠲免所有舊欠帶徵銀米仍暫停追取此朕因江浙二省爲東南重地特於格外施仁用休養之至意該督撫各飭有司張示徧諭務令窮鄕蔀屋咸共知悉儻或別借事端侵冒徵派事發定從重治罪爾部卽遵諭行特諭康熙四十七年十月十六日

諭刑部

楊義曾爲大臣並無罪過因其無嗣卽將家產入官屢次駁察竟與查罪人家產相等殊非待大臣之道此等事關系大體若將無嗣大臣家產槪行入官日後卽成定例著交與九卿將從前有無似此入官定例察明議奏康熙四十七年十一月二十日

諭浙江巡撫黃秉中

凡爲督撫者但能淸以持已實心辦事不交通近侍不夤緣部院則無往而不可矣朕涖政四十八年如爾陳奏素無夤緣者所見不可勝數此皆浮詞耳未足爲據日後眞僞當自明也至地方遇有凶荒除蠲免錢糧發倉給米煮粥分賑別無奇防止在地方官實心奉行斯有濟耳朕嘗南巡灼知江浙風俗如湖州地方乃系水鄕雨水旣多則魚蝦菱芡之利俱可資以度日但北方人日止再食南方人𨿽遇荒歉亦必三餐州縣官平時並不畱心聼民間耗費直至窘迫始具文請題命下之後上司又不過虛張告示而止小民無知但能現成就食豈有長計謀生且農民愚而讀書人巧往往受其愚弄至於困乏饑餓而死而終不悟所以致死之由以此思之良可矜憫爾到地方宜令州縣官時時爲百姓豫加區畫庶防可以有備而無患也其調補保舉之事皆有情寧波府介在海濵地方緊要知府陳一夔不必與湖州更調康熙四十八年正月二十三日

諭兵部

李芳述自簡任提督以來居官甚優訓練軍伍整肅嚴明邊鎭地方賴以安輯歷年身經行陣宣力久頃徵紅苖之役建樹功績更爲顯著允稱一時名將應與防典已有明防本內所請事情著詳議奏聞康熙四十八年二月初四日

諭宗人府

自去年九月不幸事出多端朕深懷愧憤惟日增鬱結以致心神耗損形容憔悴勢難必愈於是槪觀眾人不過爲尋常虛語襲用空文此外別無良法惟貝勒允祉特至朕前奏稱皇父聖容如此淸減不令醫人診視進用藥餌徒自勉彊耽延萬國何所倚賴臣等𨿽不知醫理願冒死擇醫令其日加調治因痛哭陳請爰於十一月十八日始用醫藥時皇太子已經開釋遂亦同竭力趨侍晝夜不懈今朕之劇疾業已全愈從前朕之諸子所以不封以王爵者良恐幼年貴顯必至驕泰恣意而行故封爵不逾貝勒此亦朕予之以進勉之路也今見承襲諸王貝勒貝子日耽宴樂不事文學不善騎射一切不及朕之諸子又招致種種匪類於朕諸子間肆行其讒譛交搆機謀百出凡事端之生皆由五旗而起朕天性不嗜用刑威不加窮究卽此輩之幸矣玆值復立皇太子大慶之日允祉允祺俱著封爲親王允祐允防俱著封爲郡王允禟允祹允禎俱著封爲貝子爾衙門卽傳諭防察例議奏特諭康熙四十八年三月初十日

諭兵部

方凱簡任總兵綏輯地方整飭軍伍居官甚優前於中路出師時偕前鋒兵二百人奮力進擊眾皆稱其驍勇目前諸將罕有能及之者玆以抱病力衰懇切請罷朕深惜之著加左都督致仕仍給一拖沙喇哈番以示朕優眷勞臣至意康熙四十八年四月初三日

諭刑部

應結之事卽當議結不必數駁致增事端從前屢下嚴防甚明這案內擒獲盜賊人等應賞之處部議應行文該撫察明照例給賞今又稱察覆到日再議殊屬不合部院大臣並不詳察事情止據司官所言卽行議駁因而事務毎致增多凡不當駁而駁者皆有情此等事情卽當議結該督撫完結之處自然題報著再議具奏康熙四十八年五月十一日

諭兵部

據張云翼奏盜犯趙五糾聚羣凶於江浙海洋劫掠十有餘年今趙五及其黨羽十七人先後就擒並獲有船隻軍器該提督可會同兩江總督江蘇巡撫嚴審定擬具奏仍窮究餘黨協力緝捕務靖根株康熙四十八年五月二十日

諭內閣九卿等

偏沅巡撫趙申喬湖北巡撫陳詵頃有奏折至詳問來人稱湖廣通省早稲丰收又江西巡撫郎廷極奏折至亦稱江西稲田甚茂及問米價卻不甚賤從上江運下之米極多而江浙米價反愈貴朕爲小民生計無時不軫念籌畫所以不禁上江販米令其發下者正欲江南浙江米價稍減耳今富豪人防將湖廣江西糧米大加收買各於有名馬頭房屋堆貯江楚糧米𨿽有發下之名而糶賣之米益少此於貧民所關甚大爾大學士九卿大臣等皆系國家倚托之人其念切民生者必與朕同今應作何措處方於民有益可一體同心詳加講求速議具奏此處所有大臣亦著議奏康熙四十八年七月初七日

聖祖仁皇帝禦制文第三集卷十四

欽定四庫全書

聖祖仁皇帝禦制文第三集卷十五目錄

勅諭

諭內閣九卿等

諭內閣九卿等

諭兵部

諭河南巡撫鹿祜

諭都察院

諭大學士溫達尙書耿額

諭大學士溫達張玉書陳廷敬李光地兵部尙書蕭永藻侍郎李先復宋駿業

諭刑部

諭戶部

諭大學士溫達張玉書陳廷敬學士塞爾圖孫柱仇兆鰲王思軾滿丕滿寶顧恱履潘宗洛

諭吏部

欽定四庫全書

聖祖仁皇帝禦制文苐三集卷十五

勅諭

諭內閣九卿等

湖廣江西糧米在江南浙江販賣者甚多而米價並不曽減令爾防防議今覽爾等與九卿所議大略相同卻於朕意迥相懸殊如爾等議將收買米石堆貯者定例禁止儻因此借端妄行摉查則徒爲衙門人役之利扵百姓絲毫無益而且有損𨿽將稽察不淸之督撫等降處亦不知畏何濟之有爾等所議者枝葉耳根本處全未講求朕意將此米石扵根本處詳加稽察則收米堆積之獘自除湖廣江西之米或江南浙江官民及貿易之人或本地百姓及他處貿易之人在某馬頭某鎭店將某家米買賣若干及姓名察明甚易行文湖廣總督巡撫江西巡撫令差賢能官員於有名馬頭大鎭店內察明買賣人姓名米數至月終卽具折奏聞江南浙江

總督巡撫處亦照此奏折咨防若如此行而湖廣江西之米不至江南浙江販賣則更扵何防販賣耶凡此米石人皆共知買賣事情不待禁約而販賣者必多似於百姓大有裨益朕此防並爾等所議奏折付九卿同閱若皆以爲是著交與該部將朕諭防作速咨行湖廣江西江南浙江總督巡撫若更有應議之處著另議具奏康熈四十八年七月初十日

諭內閣九卿等

湖廣省衡州永州辰州瀏陽永興等處糧米甚多先年徵剿逆賊時百姓盡皆避匿大兵扵數邨莊內尋覓糧食凡歷數月取用未竭此等地方皆有水路可通若有通江西水路之防則湖廣督撫或難於稽查亦未可定若該撫等親詣此防地方悉其情形更爲善也康熈四十八年七月十四日

諭兵部

國家愼簡武臣專膺閫寄惟是敉寧疆圉和輯軍民斯於地方大有裨益而酬庸奬勲之典宜加優渥焉陜西提督潘育龍久履戎行蔚建勞績歷試重鎭克殫謀猷自擢任西秦以來禦兵飭伍有勇知方邊境肅淸閭閻安堵旣威望之茂著亦年齒之日增玆特晉加顯秩用彰異數著授爲鎭綏將軍仍管陜西提督事務以示朕隆眷老臣至意爾部卽遵諭行特諭康熈四十八年八月初七日

諭河南巡撫鹿祐

督撫奉職循理不畏懼人本無所難毎因部費繁多以致不能潔已誠使實心任事專爲民生則一切情面俱不宜瞻顧近來科道糾參皆受人指使並無從公出扵已見者督撫亦然明知某州縣居官不善必私計其人曽有權要相托與否如有囑托便不敢糾參賢否混淆不能辧別皆此故耳河南俗朴民淳本易爲治比年五穀丰收今歳開歸等處𨿽稍被水潦已曽蠲免錢糧交該地方官賑濟嗣後一有災傷爾卽當據實奏聞不可隱匿亦不可過實積谷備荒爲緊要但各處積谷未必皆實推陳易新之說聼之𨿽美而行之甚難當靑黃不接時將倉谷防去倘值秋成歉收便不能還倉若再如此一年則倉谷必多虧缺設遇災荒將何賑濟爾等漢官一見倉庫虧空心中張皇因而有托人打防安排之事官聲便不能好巡撫乃地方大吏不在徒務虛文應實心籌畫思有益扵民者爲之況淸廉不專在一已必使布按以下一並爲廉吏方能有益扵民所謂廉吏者亦非一文不取之謂若纖毫無所資給則居常日用及家人胥役何以爲生如州縣官止取一分火耗此外不取便稱好官其眞正貪黷無忌者自當參處若使一槪從苛糾摘則屬吏不勝參矣至扵刑獄闗系民命與他事不同錢糧防項有不合處部院可以駁查刑獄命案一經勘定部中亦難更攺案內但有可疑務須駁審朕卽位五十年來扵刑名加愼重凡督撫陛辭之時朕毎以刑名一事湏至詳至愼諄諭再三爾可畱心聼讞以仰體朕矜卹庶獄之意又文武官員共事一方毎多不和總兵防官私扣月糧未足深罪文官𨿽極淸潔尙足自給武職有何所入儻地方有事文臣可以坐鎭武官湏有身臨鋒鏑之苦自唐以後文武始分從前文武相兼之時可云我非武臣亦推諉他人耶爾到任務與武臣相和兵民一視乃扵地方有裨益也康熙四十八年九月二十八日

諭都察院

通州兩岸堤工毎年派官修理一年一換前防甚明本內未將本年所派司官明白指出含糊推諉具議殊屬不合著都察院嚴察議奏康熙四十八年十月初二日

諭大學士溫達尙書耿額

朕觀八旗漢軍人等用於文職者多而用於武職者少嗣後武鄕防試亦著八旗漢軍人防考試所增額數不過數名可以收健勇人才之用於武科甚爲有益康熈四十八年十月初五日

諭大學士溫達張玉書陳廷敬李光地兵部尙書蕭永藻侍郎李先復宋駿業

武科取士國家大典數科以來所見人才技勇漸不如前此事關系甚重宜廣其途以備錄用如在內部院司官筆帖式兼管武職歷陞至堂官者不乏其人在外提督總兵官亦多起家行伍人才何定之有現在八旗監生充甲兵者俱有入文塲應試之例今直省綠旗各營兵丁及拔補把總千總並年滿千總防久在行伍多有健勇及善射之人此等人員內有能讀書通曉文義願入武塲應試者應分別令其應武鄕防試其應鄕試者卽扵所在充伍及出仕地方應試不必復回原籍至雲南貴州廣西等逺省來京應武防試者亦應酌定中額使不至脫科以示鼔勵如此則綠旗人員內有技勇者皆得入科目以自效而武榜人員內亦得寔有技勇之人於武科甚有裨益其福建廣東二省武進士舉人生監或兵民人防有熟諳水性練習水師事宜願於出洋巡哨船隻隨官兵效力者如果能擒殺賊眾立有功績著督撫察明保題具奏康熙四十八年十月初六日

諭刑部

江南浙江連歳災荒地方困苦又今年兩省疾疫盛行人民傷斃者甚眾𨿽該省督撫未經奏聞朕訪知災病之狀深用惻然民命至重朕宵旰孜孜惟以矜全百姓爲念一切刑獄奏讞尢加欽卹比年因江浙盜案疊見凡犯盜劫者悉皆依律坐罪今閱秋審情眞各案所議情罪俱屬允協但念災荒疾病之餘復將數十罪犯一時正法朕心殊爲不忍江浙兩省應處決情眞人犯俱著停止一年康熈四十八年十月十六日

諭戶部

今嵗入夏以後朕因南方二麥不登北地亦被防潦宵旰軫慮甚切焦勞繼而畿輔稔收三吳秋熟兼以四方奏報咸獲有年朕心始爲稍慰夫水旱災傷事所時有而小民皆如赤子一以疾苦見告卽不忍恝置扵懷今念江南淮安府揚州府徐州三屬地卑積水被災獨重秋禾未播種者甚多𨿽本年錢糧業經全免又曽遣官分賑而失業之民宜加格外之防以愛養康熈四十九年淮揚徐三屬邳州等十九州縣三衞額徵地丁銀五十九萬三千八百兩有奇著通行蠲免又河南省歸徳府屬啇丘等六縣山東省兗州府屬濟寕防四州縣或被夏災或被秋災𨿽已各依分數例免額賦並宜更施膏澤用厚民生康熈四十九年商丘等縣應徴地丁銀二十萬二千四百兩有奇濟寧等州縣應徴地丁銀一十四萬六千六百兩有奇俱著通行蠲免其應蠲免州縣有舊欠未完錢糧亦著停徴一年諭防到日各該督撫嚴飭有司體朕殷殷軫卹災氓至意張示徧諭悉心奉行務俾窮鄕僻壌均霑實恵如有不肖官吏借端私徵者卽行察參爾部卽遵諭行特諭康熈四十八年十月二十五日

諭大學士溫達張玉書陳廷敬學士塞爾圖孫柱仇兆鰲王思軾滿丕滿寶顧恱履潘宗洛

頃郝林條奏各省錢糧虧空事情彼但知州縣錢糧有歷年虧空之獘而所以虧空之原未之知也則亦徒爲空言而已凡言虧空者或謂官吏侵蝕或謂餽送上官此固事所時有然而地方有淸正著名之督撫而所屬官員虧空更多又何說也如趙申喬齊世武張鵬翮李光地皆不受屬官餽遺何以州縣有司尙多虧空耶爾等年齒𨿽老朕聼政日久更歷事多各州縣虧空根原察之甚悉從前各省錢糧除地丁正項外雜項錢糧不解京者甚多自三逆變亂以後軍興浩繁乃將一切存畱項欵盡數解部其畱地方者惟俸工防必不可省之經費且節次裁減爲數甚少此外一絲一粒無不陸續解送京師𨿽有尾欠十數兩部中亦必令起解州縣有司無纖毫餘地可以動支因而不得已有那移正項之事此乃虧空之大根原也年來戶部覆本嚴查虧空錢糧者朕從未折出蓋深晰病原在此州縣官員寔多苦累但旣參虧空必湏追賠如正項錢糧二千兩未完五百兩按分數議防其例甚輕若那用五百兩則處分甚重今但令之賠償足額則那移出納還充官用其罪可寛便不必深究凡事不可深究者極多卽如州縣一分火耗亦法所不應取朋友交際一二十金亦法所不應受若以此法一槪繩人則人皆獲過無所措手足矣且如戶部庫中錢糧歷年存積數極難淸前此庫貯一二千萬兩時曽令部中盤查經一年後方始查完竟多餘銀二十餘萬卽各倉糧米亦歷年堆積陳陳相因贏餘不少不肖官吏侵盜銀米者未嘗無人若行盤查數仍不缺所以獘極難除總之定例所在有犯必懲其中細微不能深究諸事大抵如此現今戶部庫銀收貯五千餘萬兩時當承平無用兵之費又無土木工程朕毎年經費極其節省此存庫銀兩並無別用去年蠲免錢糧至八百餘萬而所存尙多因思從前恐內帑不足故以外省錢糧收入戶部自今觀之亦未爲盡善天下財賦止有此數在內有餘則在外不足凡事湏豫爲計乃能有備以部庫銀一二千萬兩分貯各省庫中似亦有濟儻在外各省一旦倉猝需用反從京師解出得毋有緩不及事之慮耶此亦當於無事之時從長商確者也爾防可將朕此防一一向九卿等言之康熙四十八年十一月初十日

諭吏部

漕運總督嵗輸玉粒上裕京儲綏理軍民拊循丁弁職任爲至重要總督桑格自簡任治漕以來老成持重謹厚寛平殫力轉輸悉心經畫毎嵗身親儹運俾漕艘依期抵通十餘年間從無稽遲貽誤之事且馭眾有法防下有防所屬運官旗丁無不感頌愛戴眞不愧爲地方大吏今年齒已長而精力未衰久任勤勞良可嘉尙著特授爲兵部尙書兼都察院右都禦史仍加太子太保以示朝廷崇奬老臣酬庸褒勲至意爾部卽遵諭行特諭康熙四十八年十一月十三日

聖祖仁皇帝禦制文第三集卷十五

欽定四庫全書

聖祖仁皇帝禦制文第三集卷十六目錄

勅諭

諭內閣

諭戶部尙書張鵬翮內閣學士噶敏圖諭刑部

諭工部

諭都察院

諭八旗都統副都統參領等

諭南書房侍直大學士陳廷敬等

諭吏部

諭工部

諭戶部

諭大學士溫達張玉書陳廷敬李光地學士塞爾圖孫柱滿丕滿保王思軾顧恱履潘宗洛

諭戶部

諭戶部

諭兵部

諭刑部

諭戶部

諭兵部

諭戶部

諭兵部

諭戶部

諭兵部

諭戶部

欽定四庫全書

聖祖仁皇帝禦制文第三集卷十六

勅諭

諭內閣

河南地方當黃河上流最關緊要設河水有出漕旁溢之事則下流沙土易淤爲患甚鉅這工程著總河親往察看仍飭該省河官沿河修防堤防勿致疎虞下所司知之康熙四十八年十一月十八日

諭戶部尙書張鵬翮內閣學士噶敏圖

爾防到河工傳防與總河趙世顯河工關系緊要加謹修防不可稍有忽略宿遷以下有淸水入黃河得以刷沙遄行宿遷以上至河南一帶無淸水入黃必湏將兩岸堤工小心修防令水不出漕導水由漕中行始無淤沙之患至於黃河發水由上源寕夏而來著行文陜西總督轉行寕夏同知遇黃河水長時將長水情形作速報知總河河南巡撫約二十日卽報到務期預爲修防

康熙四十八年十一月二十四日

諭刑部

本內有兩次竊盜和尙著發往黒龍江當差定例內擺牙喇撥什庫披甲人防脫逃刑部與該旗大臣等防同嚴審如旗人有竊盜事出亦著照此例防同該管大臣官員嚴加究審竊盜非過誤之罪刺字之人何容畱在京師嗣後兩次竊盜俱發往黒龍江應當差者著當差應給與窮披甲爲奴者著給與爲奴康熙四十八年十二月十一日

諭工部

盔甲等軍器關系緊要武職官員不能捐助辦制前有江南督撫捐造解送湖廣之例著交與河南巡撫與文職官員設法捐造給與該鎭康熙四十八年十二月十一日

諭都察院

光祿寺用過錢糧一兩月內令卽核明奏銷前屢下諭防甚明今年三月內用過錢糧至今始行奏銷如此則今年用過錢糧必推諉至於明嵗事關錢糧豈可遲延這遲延緣由著都察院嚴加察議具奏其本年四月以來用過錢糧著該衙門年內作速核明奏銷康熙四十八年十二月十九日

諭八旗都統副都統參領等

朕經理國家大小事務必長計逺慮期於軍民人等實能永久奉行蓋無時不籌畫於朕懷也近見八旗苟且治生糜費極多皆因該管人員止圖利已而其族長等又不教之以忠孝爲重遂爾致此頃爲去冬米價騰貴令將二月應放之米於正月卽行支放因而米價隨卽稍減據理而論米價貴賤應與八旗人防絕不相渉今細繹其故八旗官兵將所給之米未及抵家止貪得一時小利輒行變賣在所得之利甚微而銀兩耗去米價又增於是眾皆怨悔無及將來八月之米勢必六七月間又求放給若米價仍然不減則來年之米必又與今年相等矣方今天下承平日久戶口滋繁南方糧米連年不到者甚多舉國中但知計利其慮及日後眾人匱乏者並無一人八旗官員猶如一身一家豈可一時不相勸諭不相訓誡乎嗣後凡所關給之米務期大加節省用至照常放米之時勿墮姦惡富豪輩收積米糧之詭計此亦八旗人等一效力之處也朕毎日進膳二次此外不食別物煙酒及防榔等物皆屬無用試觀眾人於此等無用之物輒日費幾文人人詰問當無一爽又其甚者貧而效富用必求盈且用所不當用之物中人之產不久卽罄矣此皆染扵惡俗無敎導之人所致爾等俱爲大臣官員有養育管理之職今兵革不用無可效力惟亷潔自持熟練禁旅並爲眾人生計時時仰體朕懷多方區畫似此效力不更愈於行間致命之勞績乎朕爲八旗生計慮及久遠與爲天下萬民謀生計者中外一視愛養無殊故預令爾等知之特此手書勅諭康熙四十九年正月二十四日

諭南書房侍直大學士陳廷敬等

朕畱意典籍編定羣書比年以來如朱子全書佩文韻府淵鑑類函廣羣芳譜並其餘各書悉加修纂次第告成至於字學並關切要允宜酌訂一書字彚失之簡略正字通渉扵泛濫兼之各方風土不同南北音聲各異司馬光之類萹分部或有未明沈約之聲韻後人不無訾議洪武正韻𨿽多駁辯迄不能行仍依沈韻朕嘗參閱諸家究心考證凡防古西域洋外諸國多從字母而來音由地殊難以牽引大抵天地之元音發於人聲人聲之象形寄扵防畫今欲詳略得中歸於至當增字彚之闕遺刪正字通之繁冗勒爲成書垂示永久爾防酌議式例具奏康熙四十九年三月初十日

諭吏部

原任大學士李霨贊理機務二十餘年始終恪愼著勤勞朕懷時切追念其孫主事李敏啟著越常格陞補提督四譯館太常寺少卿以示崇奬舊臣優錄後嗣至意康熙四十九年三月十二日

諭工部

刨鉛事情前因白爾客條奏從遼陽州攺往西錦州大碑嶺等處今又因席爾圖所奏仍議攺遼陽前所奏是則今所奏非今所奏是則前所奏非一切事務該部應據理剖斷分別是非議處乃止就現在條奏艸率具議遽準更攺殊屬不合凡部院官員及在外督撫若更換一人皆如此頻攺定例則貽誤甚多必致敗事著嚴行申飭這事情再加確議以聞康熙四十九年三月十七日

諭戶部

漕糧例不蠲免念浙省被災之後民力艱難這緩徵漕米九萬二千餘石著免徴收康熙四十九年三月十七日

諭大學士溫達張玉書陳廷敬李光地學士塞爾圖孫柱滿丕滿保王思軾顧恱履潘宗洛

這次行取知縣人材皆堪用廖之諒鄒汝魯居官素優著以科道員缺補授其餘俱蹔給知縣俸分與六部候主事缺出挨次銓補如有別項應用之防再侯防行康熈四十九年四月二十九日

諭戶部

據葉九思奏新徵錢糧俱能完納若將歷年舊欠錢糧一防徵收不能全完等語四十四年四十五年未完錢糧著照該撫所請準於四十九年徵收四十六年四十七年錢糧亦照該撫所請準於五十年五十一年分年帶徵儻新徵錢糧不能全完該部嚴加察議以聞康熙四十九年六月初一日

諭戶部

據張伯行奏新徴錢糧俱能全納若將歷年舊欠一槪徵收不能全完等語四十四年四十五年四十六年四十七年未完地丁等項錢糧著照該撫所請準於五十年起分四年帶徵四十七年漕項錢糧亦照該撫所請準於五十三年帶徵儻新徵錢糧不能全完該部嚴加察議以聞康熙四十九年六月初一日

諭兵部

這番人搆亂事情並非副將張宏印起釁張宏印一聞事發卽率官兵剿滅峯崖山等處番眾殱僇七十餘人余俱招撫甚爲可嘉著降二級畱任其被番人戕害守備韓國元千總洪章髙仲元皆因地方公務追逐交戰以致身亡情屬可憫著一並議敍奏聞康熙四十九年七月初八日

諭刑部

齊翠葛特等兩家相毆以致齊翠之弟齊文葛特之父巴津達爾俱被毆殞命今將齊翠葛特又擬罪論死是兩家死至四人殊可憫惻著再議具奏康熙四十九年七月十七日

諭戶部

各省事務果有濟於兵民地方官籌畫至當卽應舉行王度昭請於鎭筸發庫銀三千兩買谷萬石建倉積貯谷貴減價平糶穀賤買補還倉地方旣大有裨益而錢糧亦不至濫費具見實心任事可嘉著卽照所請行康熙四十九年七月二十日

諭兵部

陜西多才勇之人各營兵丁又準考試如舉人中額太少則拔取必致遺漏人才不無壅塞著將武舉額數於原額外增二十名康熙四十九年七月二十九日

諭戶部

這截畱漕米監運至狼山乍浦著侍郎塔進泰李旭升去仍令福建地方提督總兵官前來接運賑濟災黎事關重大塔進泰等著先馳驛速赴福建將賑濟事宜防同該督撫明白詳議並料理船隻遣行再回江浙候領運提鎭等到日以所截畱之米照數交給事畢回京康熈四十九年八月二十日

諭兵部

熟諳水性年老舊人今已殆盡沿海武職員缺甚屬緊要應如提督施世驃所請選擇諳練水性之人次第補授所司卽議奏聞康熙四十九年八月二十七日

諭戶部

捐輸米谷原以貯倉備賑大小麥易於黴爛從無捐麥之例米谷價貴二麥價賤今欲捐麥代米不過便於捐納之人耳於倉厫積儲百姓賑濟並無裨益張伯行所請殊屬不合著嚴行申飭康熙四十九年九月十六日

諭兵部

據奏八月二十五日文登營副將等報有北來鳥船七隻沙船一隻泊成山頭外洋等處二十六日賊船移入棉花島官兵攻打又遁出外洋防語地方一有賊防卽當立時題報該撫鎭彼時不卽奏聞及盛京將軍題擊敗海賊餘眾遁往山東奏防令速行細察該撫方具折陳奏殊屬不合賊船往盛京者原從東省經過沿海官兵何以不行堵剿今賊船敗回必仍經山東江南浙江該管各汛官兵務嚴加追擒勿致疎縱該部作速通行康熈四十九年九月二十四日

諭戶部

朕恭膺

天眷祗承

列祖鴻庥統禦萬方子育兆庶厪懷至治宵旰靡寕幸際海宇同風邊隅向化遐邇中外帖然袵席之安者是皆仰荷

天地

祖宗福佑之所致也方朕八齡踐祚之初

太皇太后問朕何欲朕對臣無他欲惟願天下治安生民樂業共享太平之福而已迄今五十年矣惓惓此心未嘗一日少釋毎思民爲邦本勤卹爲先政在養民蠲租爲急數十年以來除水旱災傷例應豁免外其直省錢糧次第通蠲一年者屢經舉行更有一年蠲及數省一省連蠲數年者前後蠲除之數據戶部奏稱通共防計已逾萬萬朕一無所顧惜百姓足君孰與不足朝廷恩澤不施及於百姓將安施乎朕毎歳供禦所需槪從儉約各項奏銷浮冒亦漸次淸釐外無師旅饟饋之煩內無工役興作之費因以歷年節損之儲蓄爲頻歳渙解之防膏朕之蠲免屢行而無國計不足之慮亦恃此經畫之有素也比來省方時邁已歷七省南北人民風俗及日用生計靡不周知而民生所以未盡殷阜者良由承平旣久戶口日蕃地不加增產不加益食用不給理有必然朕洞矚此隠時深軫念爰不靳敷仁用蘇民力明年爲康熙五十年思再沛大防以及吾民原欲將天下錢糧一槪蠲免因眾大臣集議恐各處需用兵餉撥解之際兵民驛遞益致煩苦細加籌畫悉以奏聞故自明年始於三年以內通免一周俾遠近均霑徳澤直隸奉天浙江福建廣東廣西四川雲南貴州各巡撫及府尹所屬除漕項錢糧外康熙五十年應徵地畝銀共七百二十二萬六千一百兩有奇應徵人丁銀共一百一十五萬一千兩有奇俱著察明全免並歷年舊欠共一百一十八萬五千四百兩有奇亦俱著免徵其五十一年五十二年應蠲省分至期候防行民間舊欠旣經豁免嗣後每年額徵錢糧務如數全完儻完不及額或別有虧空托稱民欠則負國甚矣卽責令督撫以下官員償補仍從重治罪夫地方大吏以及監司守令皆與吾民誼均休戚者也誠克體朕孳孳保赤之懷實心愛養力杜侵牟朘削則閭閻咸得衣食滋殖無有失所而爲官吏者亦身名俱泰豈非升平樂利之盛事歟爾部移文各督撫諭防到日卽刋刻頒布徧示窮檐令咸知悉特諭康熙四十九年十月初三日

聖祖仁皇帝禦制文苐三集卷十六

欽定四庫全書

聖祖仁皇帝禦制文第三集卷十七目錄

勅諭

諭戶部

諭兵部

諭吏部

諭吏部

諭吏部

諭工部

諭吏兵二部

諭吏部

諭大學士溫達等

諭兵部

諭和碩顯親王顏璜等

諭和碩顯親王顏璜等

諭兵部

諭戶部

諭張鵬翮

諭大學士等

諭大學士溫達等

諭大學士溫達等

諭大學士溫達等

諭大學士溫達等

諭戶部

諭刑部

諭吏刑二部

諭刑部

諭兵部

欽定四庫全書

聖祖仁皇帝禦制文第三集卷十七

勅諭

諭戶部

定海總兵官吳郡願自備船隻親送浙江漕糧五萬石乘順風速達閩省以濟饑民實心效力有禆公務深可嘉尙著照所請速行康熈四十九年十月初九日

諭兵部

李雄久在登鎭各海岸海口險要情形早應詳察乃平日因循怠玩防範不嚴今賊船事發始借辭往沿海一路酌派巡防又身離汛地不先奏明及起程之後方行題報殊屬不合著嚴行申飭康熈四十九年十月十九日

諭吏部

田種玉效力舊臣年逾八十深可軫念其子選州同田世元著以州同員缺卽行補用康熈四十九年十月

二十日

諭吏部

蘇達海等支給錢糧年月俱準通算此等人員皆經各旗保送朕親行揀選之人見在各缺著盡先補用以示鼓厲康熙四十九年十一月初六日

諭吏部

朕毎因朝列舊臣漸次衰謝時切軫懷特命內閣詢問順治年間進士所有罷職在籍者已無多人王士稹江臯周敏政葉矯然徐淑嘉宋慶逺皆以公事詿誤屏廢裏居今年臻耄耋深可憫念著俱復還原職以示朕格外加防至意康熙四十九年十二月二十一日

諭工部

禦壩西壩加長工程甚屬緊要俱如該督所請及時興工修築其應用錢糧著速估奏聞河圖畱覽康熙四十九年十二月二十一日

諭吏兵二部

海洋盜劫與內地江湖盜案無異該管地方文武官能加意稽察盡力捜緝匪類自無所容豈可因海洋偶有失事遂禁絕商賈貿易王懿所奏無益下所司知之康熙五十年正月二十六日

諭吏部

凡解任官員應追賠銀兩地方承追官自應嚴催依限完結今因發回本旗本籍追賠遂欲將原參承追官銷案是特希圖爲承追官卸過之意如此必致互相推諉欠愈難完此例遵行已久不可更攺著仍照定例行康熙五十年二月二十八日

諭大學士溫達等

內閣翻通本事甚緊要如不得漢文意思或一二句言語翻錯於事之輕重大有關系內院侍讀學士侍讀官員俱系按俸補授之人所翻本章不甚妥當朕閱看淸文多在內行走和蘇徐元夢𨿽系革職之員現今學翻漢文者無能過之將和蘇徐元夢補授內閣額外侍讀學士翻攺本章康熙五十年三月初一日

諭兵部

朕扵水陸兵丁調用年久深悉其情事船出海洋必俟風候若不待時不察風汛而彊行之必致兵船損壞官兵系朕歷年養育之人遇賊自應效死如無賊而徒以巡哨受傷實屬可惜該總兵官湏於此畱意大加謹愼至制炮不應令貧乏武官捐造著該撫卽行捐資辦理康熈五十年三月初三日

諭和碩顯親王顏璜等

朕自幼讀書略觀經史持身務以誠敬爲本治天下務以寛仁爲尙𨿽徳之涼薄性之不敏而此心此念兢守五十年夙夜無間卽纎悉細務不敢少有怠忽嘗觀古昔哲王君臨天下之久能持終者蓋鮮朕前少年時血气方壯常毅然有矯偏治敝之意玆春秋漸髙血气漸耗胸中銳气甚減而朝乾夕惕實與日加增今正當恪愼保終孜孜爲萬姓圖治安之時也朕之禦極年久皆祖宗厚徳景福積累畱貽之所致此請上尊號稱賀特虛文耳於朕躬毫無裨益史書所載慶雲靈芝天書萬壽節朝賀加上尊號等類徒爲先儒所譏並無善防有何所補而欲行之康熙五十年三月初三日

諭和碩顯親王顏璜等

朕於壽日停止朝賀已二十餘年玆諸王羣臣以今嵗當五十年升平之防特請朕禦殿行禮以愜中外官員士子及兵民人等仰望之心公疏奏陳詞意誠懇朕勉順羣情如所請行康熙五十年三月十一日

諭兵部

所議巡防事宜極其詳盡但此番捕獲洋盜皆系住居內地之人並未盤踞島嶴其盡山花鳥山等處原無海港可以泊船今欲遣官兵鎭防巡哨一年一更換大洋之中徒勞兵力且恐致有傷損該地方文武官員惟嚴察內地姦民不致出洋盜劫則生民自然安輯著再加確議以聞康熙五十年三月二十二日

諭戶部

這項無著錢糧俱系南巡時地方官公同動用伊等不敢申明以前任官員那用虧空之項著落後任官員賠補必致科派擾害百姓此處朕知之甚悉心殊不忍這項無著十萬八千有奇銀兩免其賠補以示朕軫念官民至意康熙五十年三月二十三日

諭張鵬翮

卿簡任司農淸勤恪愼積獘剔除實心盡職大有裨益部務關系緊要料理需人𨿽卿父年逾八十聞精力尙健不必急請歸省康熙五十年三月二十八日

諭大學士等

朕綜理政事思以人命爲重務必再三斟酌除眞正死罪外其餘酌量寛宥看來偸盜人參爲從者俱照例完結惟財主爲首者今擬絞罪在牢者甚多此等人到秋審時亦宜赦之時值立夏漸漸炎熱監禁人犯污穢气味易扵染病致斃甚爲可憐著交與刑部酌量減防議奏完結康熙五十年四月初二日

諭大學士溫達等

此間大學士等將朕口傳防意令在京大學士齊集九卿詹事科道掌印未掌印官員通行曉諭伊等有可言之事在九卿前各親書奏聞朕自京偶爾違和至今扶掖未能行走又兼天時亢旱日夕憂慮寢食靡寕古來君臣之義最重必明良合徳方能上格

天心感召和气不在修飾虛名也今亢暘不雨君臣宜時相儆惕以萬民生計爲憂其間念切國家不乏其人而玩泄性成者亦未必全無凡爾臣工理宜體朕孜孜憂民之念竭誠禱祝庶可望甘霖早沛耳康熈五十年五月初七日

諭大學士溫達等

現在此處大學士等將朕手書諭防發往京城防集滿漢大學士九卿詹事掌印不掌印科道官詳晰傳諭伊等有應陳奏之事各自親書奏折卽當九卿前交明具奏朕自京師抱恙而出今行步未健尙需人扶掖又兼天時亢旱蚤夜焦勞以致不安寢食自古君臣之義甚重必上下一徳相成然後能感

上天之心召致和气不在徒飾虛文務空名以從事也今當此亢旱之際我君臣應協同心力夙夜靡寧以爲萬民籌畫生計大抵諸臣內實心以國家爲念者固自不少而秉性姦惡亦不可謂無人惟爾諸臣宜仰體朕懷日存憂惕爲羣黎竭誠祈禱庶幾甘霖可冀幸早獲也特諭康熙五十年五月初八日

諭大學士溫達等

此案正法人犯五十餘名人數甚多若在各省完結猶可今將許多人犯俱解京正法朕心殊屬不忍況從前廣東海賊案內三十餘人止將一二人正法其餘俱發往烏喇等處爲水手當差鄭盡心等非大盜並未與官兵抗拒不過廹於饑寒搶奪食物聞得鄭盡心等漢仗俱好出首鄭盡心之髙允泮能逺視五十餘里伊等俱系熟諳水性之人今將伊等從寛免死或歸並旗下或發往盛京烏喇等處爲水手當差亦可此事前止三法司議奏今著問九卿詹事科道以聞康熙五十年五月二十二日

諭大學士溫達等

張玉書耆舊老臣久任機務直亮淸勤始終一節學問人品卓然不羣朕知之甚悉倚任方殷今忽病逝深切軫悼應得防典著察例具奏康熙五十年五月二十八日

諭戶部

趙申喬奏稱滎澤縣被水沖地畝錢糧應行蠲免其凡系黃河水沖地畝俱著查明報部等語從來河流原無一定如河水遷流南岸則北岸地畝涸出河水遷流北防則南防地畝涸出地方官但知衝潰地畝錢糧奏請蠲免者甚多其衝後涸出地畝應徵錢糧之處並無一人奏請今永定河水引入栁口故狠城等處地方涸出數千頃皆成膏腴有旗人耕種者亦有百姓耕種者昔年艸屋數椽之人今俱蓋髙樓瓦捨居住矣地方官並未將此涸出地畝查明奏聞也朕知之𨿽悉未肯深究趙申喬身爲湖廣巡撫其長沙被江水沖決涸出之地亦曽查奏乎若如所請行則各省督撫地方官必至專以被衝地畝蠲免錢糧爲事國家正賦勢必虧損朕在九卿前原欲面詢趙申喬此奏必系與鹿祐有隙借之以辱鹿祐耳此事該部並不詳確議覆卽照趙申喬所請議行非特爲趙申喬周旋顏面乎殊屬不合其請調武官之處似應杳明著再行確議具奏康熙五十年六月初十日

諭刑部

部議陳四一案甚謬據現獲陳四供稱四十四五兩年因本省不收無以度日於四十六年自山西帶領我一族並親屬婦女子侄一百三十餘口逃在陜西慶陽府居住二年四十八年前往河南從此流扵湖廣貴州地方等語顯系虛誑陜西等省自朕巡狩以來毎年俱系大有並無一歳歉收督撫等題報丰稔之疏現在陳四等何事受饑百餘口人飄流乃爾耶若果系饑民妻子自應徒步荷擔沿途乞食到田畝膏腴處所卽當存住耕種養贍妻子度日因何又騎馬跨騾手執刀鎗周流各省且若此百什成羣越界逺行而該督撫並不奏聞地方官反給衣服盤費糧米等物由是觀之未必非因平日不能鼔動百姓之心故轉相煽誘資給以便乘機生事爲亂也且如許人眾飄流數載毎日口糧若干餵馬艸料若干俱從何處得來尙謂之流民可乎大學士李光地任直隸巡撫時深忿寧津縣百姓流離地方官不行揭報題參處分始行禁止前僞朱三太子人知之者多曽有巨室交接至家供其酒食延之讀書朕無不知也此案部議將陳四等妻子各發回原籍安置伊等離家多年發回無產業度日更撥何處地畝與之耕種乎此防並不加詳審卽援今年四月釋放監禁罪人之例混議非特廢事豈明知之而欲聼其作耶齊世武等罔念恩遇將事推諉自圖安逸似此艸率議覆不顧顏面鄙陋極矣今刑部事件廢弛皆由齊世武卞永譽部院堂官俱朕親自擢用理應感念主徳實心盡職報效今以朕爲年老何能頓忘朕防將事盡行廢弛致朕忿而誅戮悔無及矣康熙五十年七月二十二日

諭吏刑二部

督撫提鎭等平時不能撫卹百姓訓練兵丁及有事又不能相機速行剿撫縱容賊盜滋蔓騷擾地方肆行搶奪且遲延日久不將其事奏聞乃稱百姓不廢耕織照常安業夫彊盜竊盜多至三四十人百姓尙畏懼逃避況數千民人爲盜搶奪豈得謂百姓不廢耕織安居樂業乎此系赫壽等掩飾已過希圖卸罪巧行誣奏甚明著該部嚴察議奏康熙五十年八月初九日

諭刑部

朕聼政多年惟孜孜期乂安萬姓故凡發政施令務以眞誠爲尙儻矜憫犯法之人博取虛名夏則遇熱而審冬則遇寒而審不時遣官卹刑督撫審擬案件復屢屬堂司官分行駁攺則貽累於兵民官驛糜費於迎送餽遺互訐多端不知作何底止督撫之專責首在惇厚風俗導民於善不時訓飭有司簡淸詞訟速結案件不因細事多系妻子無以致蕩析家資逃匿他省卽爲良吏𨿽不熱審亦無所關使不淸本原不愛黎庶徒以熱審爲言則各省有定限並非至熱時訊理俱先時審結是有熱審之名而無其實益滋煩擾矣梁世勲不諳事體輕重艸率冒昧妄行具題殊屬不合理應從重治罪但系無知陳奏著從寛免治罪康熙五十年八月十三日

諭兵部

朕前次巡幸南省藍理陛辭回任之時曽奏稱福建水師提督有吳英陸路提督有臣料理地方可保寧謐儻猶有盜賊之事臣無面目再覲天顏求主上寛懷防語今盜賊竊發不能卽行剿撫縱容延蔓迄今尙未盡獲且藍理居官不端殊爲溺職著革職從寛免交刑部範時崇黃秉中俱從寛免革職著各降五級戴罪效力許鳳陳有功俱從寛免革職著各降五級戴罪圖功盜賊務期盡行拿獲如不能盡行拿獲再加議罪康熙五十年九月初八日

聖祖仁皇帝禦制文第三集卷十七

欽定四庫全書

聖祖仁皇帝禦制文第三集卷十八目錄

勅諭

諭戶部

諭戶部

諭大學士溫達陳廷敬蕭永藻等

諭大學士溫達李光地蕭永藻

諭禮部

諭內閣

諭內閣

諭戶部等衙門

諭大學士溫達等

諭禮部

詔

恩詔

欽定四庫全書

聖祖仁皇帝禦制文第三集卷十八

勅諭

諭戶部

自古人臣事君必令民生疾苦具以上聞勸善懲惡屏絕私黨以愛民弭盜革除惡習惇厚風俗爲務前張伯行奏稱務期家給人足仰報君恩今未及一年而遽云給足毋乃文飾太過乎嘗聞人多稱張伯行操守好又聞江浙地方彊盜竊賊紛紛叢集鄕紳兵民甚屬不安更聞今嵗錢糧未淸虧欠甚多又糧船遲誤米色不堪昔朕南巡時米價較今甚賤且並無災祲猶慮小民窮苦屢頒諭防今盜賊滋蔓該撫反稱給足者無非掩飾前言耳未必於小民實有利益也嗣後毋得如此虛詞矜譽凡事必速行完結惇風厚俗弭盜安民催儹糧船淸理錢糧以圖報效該部其嚴飭之康熙五十年十月初一日

諭戶部

朕誕膺大統撫育寰區夙夜孜孜不自暇逸凡以爲民也勤圖利濟休養安全卽無水旱之虞時布寛仁之政蠲租除賦務使遐方率土無不均沾或値雨暘偶愆出帑發粟多方賑防其有益於吾民者靡弗備舉而亟行之朕慇懇周詳之至意前四十九年所頒諭防申晰甚明原欲將五十年天下錢糧通行蠲免以諸臣集議恐需用兵餉撥解之際兵民驛遞益致煩苦故自五十年爲始三年之內全免一周除將直奉天等九直省康熙五十年地丁錢糧一槪蠲免及歷年舊欠錢糧一並免徵外山西河南陜西甘肅湖北湖南各撫屬除漕項外五十一年應徵地畝銀共捌百四拾萬四千兩有奇人丁銀共一百二十萬捌千一百兩有奇著察明全免並歷年舊欠共五拾四萬一千三百兩有奇亦俱著免徵其五十二年應蠲省分至期候防行民間舊欠旣經豁免嗣後毎年額徵錢糧務如數全完儻完不及額或有虧空托稱民欠卽責令督撫以下官員償補仍從重治罪該督撫湏實心力行期副朕惓惓愛民之意如有指稱事故侵欺科派事發之日必嚴行究治諭防到日徧示城郭鄕村深山窮谷咸使知悉爾部卽遵諭行特諭康熙五十年十月初三日

諭大學士溫達陳廷敬蕭永藻等

臺灣總兵官員缺殊屬緊要開列總兵官內一應調補之人著問九卿其福建省官員亦遣人往問大學士李光地並曉諭福建總督等將伊省武官內好者卽行薦舉勿致隱漏如果據實具奏則福建省官員懼賢否必能直達皆勉力相率爲好官矣福建地方遙逺因朕不得親臨故優劣未能卽知如藍理凶惡盈滿聞而褫革之儻當伊罪未著之前先行罷黜於地方豈不大有裨益耶定海總兵吳郡居官甚優實心效力武官內允爲苐一今代攝江南提督事務江南人亦皆稱道此人不可調補臺灣朕欲畱俟要處提督用之餘著於列名人內舉奏康熙五十年十月初九日

諭大學士溫達李光地蕭永藻

直省生員舉人增額旣多赴考者較前倍眾分校官不將卷子全閱但檢意中之人及有關節卷子呈正副主考而主考亦止將分校官所呈卷子分別取中是以眞材屈阨今科赴考者俱嘖有怨言謂好文被房官埋沒竟不呈送主考此皆主考官不能將卷子全閱之故也卽今朕之記性𨿽不及上哲猶可爲中資如一日閱時文百萹亦不能首尾全記主考官於數日之內閱卷防千定其次苐不過隨手出序而已未必得當也此特因出榜之期太近故耳如將出榜之期多展數日則主考得以盡閱卷子不致眞材有遺珠之嘆矣爾防問九卿具奏康熙五十年十月初九日

諭禮部

朕統禦寰區撫綏萬國中外一體保育維殷惟期遐邇咸寕共享升平之福至於藩邦有能仰體此心修明厥職者朕尢加意優待之玆朝鮮國王李焞自襲爵以來愼守封圻恪循儀度嵗時貢獻方物克殫悃忱四十餘年未嘗少懈其國中之事稍有關系者必奏明仰請定奪罔敢隱諱毎於欽差人員竭盡小心倍加敬禮且撫卹國人善於愛養所屬靡不恱服朕用是深爲嘉美旣嘗曲示恩誼而値彼地饑饉又自海洋運米賑濟故舉國人眾至今猶深感戴朝鮮貢獻朕屢加裁減以至甚輕但國小地隘其年例貢物內有白金一千兩紅豹皮一百四十二張猶恐艱於備辦嗣後將此二項永停貢獻又聞朝鮮國使沿途館捨盡皆傾圮難以止宿歷年進貢奏事人員甚爲勞瘁著令各該地方官作速修葺堅固用副朕加恵逺人至意爾部卽遵諭行特諭康熙五十年十月二十三日

諭內閣

天壇大祭朕親行禮曾有諭防嗣因朕躬少有違和大臣等再三奏阻故下防遣大臣恭代朕則照常齋戒這兩日體中安好如常更無可疑朕思天壇必親祭方展誠心朕仍親詣行禮大臣等不知朕意或又行奏阻朕今年已六十卽或行禮少遲兩傍人少爲扶助亦可也其速行傳諭康熙五十年十一月初十日

諭內閣

任丘文安地勢低窪素系積水之區朕所深悉因地勢處兩大河之間區處無策故令將苑家口之南數百里堤岸保固自滹沱等河至子牙河之北數百里堤岸亦加保固或任丘文安值雨水連綿所積之水髙於河水則將堤開放引水入河其河水髙時聼其自落此理之所必然也至異常水患非但兩河之間不可逆料卽髙阜之地豈遂可恃今値無事之時毀拆民間田廬墳墓挑濬河道建築堤閘以疲民力虛費錢糧是斷然不可者又奏稱宣府白溝諸河之水匯於茅兒灣經保定縣達於苑家口等語附近宣化府之河山西大同左衛馬邑等處甚多俱系沙流防於蔚州之桑幹遂成渾河永定河其所稱諸水不知從何地越過永定河六里河淶水易水數重河道而突至保定縣耶況永定河身俱系沙土其通塞在於俄頃若必欲淸理本源挑濬河道卽竭盡直民力亦斷不能也樊紹祚不諳河務地勢冒昧生事混亂具奏不合其申飭之康熙五十年十一月二十八日

諭戶部等衙門

這口外民內有在本處納糧者亦有不納糧者其本處納糧與否不過憑伊口說並未行文本處查明無有確據是必詳查本處方知也現今所查十有餘萬民去來無定此番行查之後還不知續來多少回去多少將伊防盡行逐回原籍可憐窮民棲止無地若聼其閒住不納錢糧如許人民似又未可至殺虎口等處守備千總把總等交與遙管頗難稽查湏特設副將同知方好管轄自何溝起至何溝止副將同知各一員又自何溝起至何溝止副將同知各一員如令種地納糧其一切錢糧詞訟人命事件著同知料理捕盜事件著副將料理庶得明白這所奏未詳著再行確議以聞康熙五十年十二月十二日

諭大學士溫達等

朕理事年久看得人命並審擬事件要期當乎理而已今陳汝咸條陳請照宋時洗冤錄較定畫一屍格除鎗刀弓箭銅鐵防器外木棍防物俱不作凶器防語夫人命事件將拳毆腳踢木棍毆打致死者酌其凶器之輕重以定罪之輕重則事必致紊亂矣如鍼乃至微之物以鍼刺死者豈可因鍼非殺人凶器遂免其罪乎孟子云可使制梃以撻秦楚之堅甲利兵由此觀之木棍亦凶器也著問九卿康熙五十年十二月十三日

諭禮部

近見直隸各省創建寺廟者甚多建造寺廟則占踞百姓田廬旣成之後愚民又爲僧道日用湊集銀錢購買貧人田地給與以致民田漸少且遊民充爲僧道窩藏逃亡罪犯行事不法者甚多實擾亂地方大無益於民生者也著各省督撫及地方官除原有寺廟外其創建增修永行禁止康熙五十年十二月十五日

詔

恩詔

朕爲天下生民主宵旰勤勞勵精圖治凡國家之休戚閭閻之樂利晷刻之間無不注意於此天下之大兆民之眾朕誰欺欺天乎至今四十餘載親歷饑饉者不知其幾南北用兵者不知其防人心向背者不知其幾天變地震者不知其防自責涼徳不能撫育履冰臨淵兢業惟守仰賴

上天眷佑

祖宗厚徳幸生創業未久之際方免墜失今海防升平年嵗稍和生民俱已樂業邇來諸王大小臣工士庶因朕五旬輿情肫切屢請加上尊號朕堅意固辭不允所請蓋朕不以名譽稱揚爲尙惟以海內富庶爲心是以屢蠲賦役頻省刑罰總欲使老安少懷風俗淳厚漸防於康乂隆平之治近因淮黃告成乃東南要務再授方略望有善後朕不辭勞瘁親往閱視見畿輔山左江浙等省耆老人民俱中心愛戴𨿽童穉亦咸歡欣瞻仰是知民心皆一用是益深軫念視切如傷所以星夜回鑾玆特大沛防普施遐邇庶幾民生咸登壽域和協徧滿寰區所有應行事例開列於後於戲安民則惠益逮下之防禦眾以寛聿溥好生之徳布告天下咸使聞知康熙四十二年三月十八日

聖祖仁皇帝禦制文第三集卷十八

欽定四庫全書

聖祖仁皇帝禦制文第三集卷十九目錄

論

宋髙宗父母之讐終身不雪論

三角形推算法論

量天尺論

欽定四庫全書

聖祖仁皇帝禦制文第三集卷十九

論

宋髙宗父母之讐終身不雪論

朕萬幾餘暇命大學士翰林該直者於南書房出宋髙宗父母之讐終身不雪論朕亦作焉大學士熊賜履將朕意已書因文意得體故不復作眾官作完進呈朕一一細閱責之太過者不免刻薄立已之意者不能無私文章𨿽雅皆非至當不易之理朕自弱齡苦好讀書未嘗以文爲事況帝王之學識其逺者大者而已非儒生對句華辭多麗爲勝也覽此眾論又不能無疑故勉彊濡毫出意見再論之論古人之道猶後之視今須在中正和平中正則不偏和平則不闕責人重者責已輕千百年前所爲以瞬息論之易一生數十年間事業成之難自古創業守成自有其法創業惟艱守成不易宋之開創已百餘年矣徽宗守成之主不能敬天法祖有圖

燕之議亡失故有三也所以天命將危外患已深𨿽孝子慈孫不能攺也當日能保邦於未危治之於未亂任賢勿二去邪勿疑內有守國之賢相外有謀勇之將士可以一鼔而殲遼金何難之有若至危急存亡之秋武侯之才止於死而後已之嘆僅存漢室三分偏安蜀都矣又覽史冊韓世忠敗金兵於金山兀術乘騎而遁金山者共目所覩豈能乘騎排兵耶南渡史訛以至如此況金兵破遼之後兵已滿萬人彊將猛非宋之所敵明矣備責不能臥薪嘗膽以雪父兄母后之讐則髙宗何辭若論李綱之忠言不聽嶽飛之丹誠不用設使諫行言聼則必勝金兵於朱仙生還二帝於汴京朕實不信也何也根本已久不固人心已久不一上無慣戰之良將下無用命之士卒天下𨿽有勤王之名眞僞莫測虛實難分髙宗久在金營孰彊孰弱自有切見若使復讐雪恥再整江山實不能也勢使之也孟子曰寡眾弱彊不敵也若論講和之非我

太祖髙皇帝因祖之讐戊午起兵戰必勝克必取所向無敵有往必成神威聖武深仁厚澤猶念中國塗炭數次議和明朝引南宋講和之非始終不悟歸罪兵部尙書陳新甲爲秦檜棄市示眾發天下兵迎戰如袁崇煥毛文龍承疇祖大壽唐通吳三桂前後千餘員凡出關者非死卽降靡有孑遺財賦因之已竭人心隨而思亂百萬防兵盡沒東海億兆窮民罹於邊戍元气盡傷於關東闖賊起於隴西賊至京城文武逃防無一死於難者豈非當日不主議和者乎偏安社稷猶存一綫之脈絡若爲雪恥復讐同死於國難者尢不知於明末同乎否乎文天祥雲社稷爲重君爲輕立君以存社稷存一日則盡臣子一日之責實千載忠臣之語君與社稷並而爲一也使髙宗匹夫之勇死而無悔不顧社稷以死雪讐又不知當時議論如何耶天下非一人之天下有徳者可以居之民不堪命卽有是日曷喪之詩天視天聼自我民始有國家者不可以不愼朕不敢責於已然而責於未然取其殷鑑不逺之誡自警自戒云爾不暇多論古人是非也

三角形推算法論

孟子曰規矩方員之至聖人人倫之至益見規矩方員乃數學之根本太極兩儀之變化也三代以上人心尙實有學必精所以考定日月之盈縮七政之參差鳥獸艸木之應候又以閏月定四時庶績咸熙者豈偶然哉古人璿璣齊七政表度準南北察兩至明太陽之回轉識二分爲寒暑之變遷日月星辰交食淩犯入差淸蒙地气之考苟非測量難得其詳有測量而無推算勢不可成所以古人以圓容眾角眾角容方自方而三角勾股在其中矣勾三股四弦五者以直角而論乃一角九十度並兩角又九十度卽成半圜一百八十度也若非直角出入九十度內外者勾股之所不能推𨿽分作直形湊合偶成亦非數家之堂奧何足論哉上古若無眾角歸圓何能得歷之根而成八綫之表皆因俗就易畏煩以功名仕宦爲重敬天授時爲輕故置而不論以至如此康熙初年間以歷法爭訟互爲訐告至於死者不知其幾康熙七年閏月頒歷之後欽天監再題欲加十二月又閏因而眾論紛紛人心不服皆謂從古有歷以來未聞一歳中再閏因而諸王九卿等再三考察舉朝無有知歷者朕目覩其事心中痛恨凡萬防餘暇卽專志於天文曆法二十餘年所以略知其大槪不至於混亂也論者以古法今法之不同深不知歷歷原出自中國傳及於極西西人守之不失測量不已嵗歳增修所以得其差分之疎密非有他術也其名色條目𨿽有不同實無關於歷原皆系於嵗修察考之密方圓眾角之推算測量經緯之分合則歷法行之千年何之有三角者圜方眾角之盡精微易曉捨此而他求必致混雜歷不可成矣唐一行元郭守敬不過借回回歷少加潤色偶合一時而已亦不能行久可見出於意見非有根基於算術也歷本於測量終於推算授之於民時驗之於交食豈能逃於眾目之所觀乎

量天尺論

或曰古有量天尺然天可量乎對曰此數學之不解天文之不明自古未定之學況萬防不暇惟日孜孜宵衣旰食用心治理不當論及柰自弱齡讀書凡有學問必細心考索務求眞實少得歷根三角勾股之精微故不辭無文而援筆論之夫天者髙明在上萬物覆焉易雲天尊地卑乾坤定矣書雲天髙聼卑至理朙矣言其徳也天無私覆無爲而成者天之道也蒼蒼在上不可階而升者理也何能量之乎聖人作而有太極陰陽河圖洛書出焉所以仰觀俯察用一三五七九之奇數二四六八十之偶數驗之於推測考之於鳥獸艸木而後定歷元分閏餘察黃鐘之律而萬事之本得矣齊政授時黎民於變時雍者聖人之徳也後世不察究天文歷元之所由來只求於末節圖捷易爲所以日離月逺而不悟兼之文章聰明各出己見後世數學茫然不傳矣豈不惜乎歷元之測天者關於度數分杪天之三百六十度地亦三百六十度地之一度以周尺測驗得二百五十里而無餘以今尺測驗得二百里無餘知其天度地度同也以之而測太陽之某日某地髙度卽得北極之髙度按法算之不在表之大小地方之逺近絲忽不爽擴而充之七政淩犯交食𨿽千萬年或前或後可坐而待也豈不信乎前儒嘗論總因理深者太過而不明數學數學者不及而未必得理各塗各作不能合而爲一後人以文章之防雄爲斷亦不勞心靜思求聖人敬授人時之本也朕嘗試之至二十里不測太陽之髙度種種差分之數少有疏忽其表影卽不準矣又考古人先定影數不究表之長短只定冬至一影而紛紛立議所以不明者甚矣此至理之所在非難事也儻見理不確以聰明防去再無頭緒不得表影之準則矣依此論及天不可量地可量也古人精於測器凡有嵗差月差日差時差防气差之類皆自測量而得非有他伎也朕偶有測量無不細究帝王之家物無不有往往以測器中畱心又如此設使攺歷元作八綫皆可以目前試得總而論者測日影長短則有所據若量天則非吾之所能也

聖祖仁皇帝禦制文第三集卷十九

欽定四庫全書

聖祖仁皇帝禦制文第三集卷二十目錄

序

親徵平定朔漠方略序

增修皇輿表序

五燈全書序

淸文鑑序

全唐詩錄序

全唐詩序

欽定四庫全書

聖祖仁皇帝禦制文第三集卷二十

序

親徵平定朔漠方略序

朕只承

天眷懋紹

祖宗丕基爲億兆生民主薄海內外皆吾赤子𨿽越在邊徼荒服之地儻有一隅之弗寧一夫之不獲不忍恝然視也西北塞外喀爾喀七旗與厄魯特四部落並號雄藩同奉職貢非一日矣不意有厄魯特噶爾丹者賦性凶殘中懷狡詐戕害其兄弟兼並四部蠶食鄰封其勢日張其志益侈朕初聞厄魯特與喀爾喀交惡隨遣親近大臣頒恩賚以和觧之迨其後興兵搆怨又命大臣曉譬利害諭令息爭乃噶爾丹抗防狂逞致喀爾喀爲所潰敗叩闗乞援朕收撫之置諸邊內資給餼牽始皆得所而噶爾丹猶修郤如故所在侵陵忽闌入我烏

闌布通之地朕受鉞親王大臣問罪聲討大師克防未卽殄除時賊倉皇宵遁深懼我軍之窮追投牒指誓因而釋之假使噶爾丹能自此悔禍攺圖則𨿽至今存可也夫何轉瞬渝盟包藏不軌窺伺我斥堠搖惑我外藩潛敓我納木紮爾拖音肆虐不止朕深念此防斷宜速滅於是整飭士馬備峙糧糗決防親徵而賊之蹤迹飄忽無常又慮其兵至逺颺兵退復入乃授密畫於科爾沁王沙津令其遣使誘賊約至近地旋調發盛京諸路軍禦東路分遣一軍截西路朕躬統六師從中路入比行近賊巢噶爾丹不敢抗我顏行聞風奔竄朕遂親率前鋒軍並日追擊賊窮蹙已極盡棄其子女輜重而遁會與我西路師遇大敗其軍噶爾丹僅以數人跳身走嗣是朕再駕而至鄂爾多斯三駕而至狼居胥山麓宣威布恵兼用互施招徠其黨羽遏絕其歸路其寨桑等接踵向附其子復爲我擒賊自料勢不能逭遂爾仰藥授首所親信丹濟喇等亦相繼乞降二十餘年狡悍陸梁之勁防曽不二載悉皆艸薙禽狝而大業克就矣夫烈焰弗戢必將燎原積防一日不除則疆圉一日不靖方親徵之初舉也在廷諸臣多持異議狃於目前之計者謂凶鋒挫衂無足深憂憚於徵繕之煩者謂大漠逰魂難以就縛不知除惡務盡制勝在謀歷觀漢唐宋之已事往往罷敝中國之力而不能成廓淸邊塞之功良由經理失宜而殲鋤之不早也朕旣逺鑑前轍復追維烏闌布通之失故不避寒暑艱辛親涖窮邊三勤薄伐惟是逆形已著然後䢐徵怙惡不悛然後摉討身先士卒則櫛風沐雨而人皆忘勞指畫軍儲則轉饟饋師而人爭用命茂艸茁於荒磧流泉溢於沙陀萬里經行安如枕席非徼神祐曷繇臻此易曰天之所助者順也人之所助者信也朕仰慿天道俯愜人情以萬不得已而用兵之意乘刻不容緩而滅防之機立拯邊境之毒痡永底中原於淸宴昭告

郊

廟適契成謀使非慮出萬全可輕言師旅哉玆前後用兵夲末具載卷中覽是編者尙克諭朕心焉

增修皇輿表序

皇輿表一編肇成於康熈己未制序捲端時置几案歷有年所顧原編紀載沿革於郡縣特詳其地列輿圖而未設有郡縣者槪未編入朕惟國家統禦方夏覆載之內視均一體外藩防古諸屬國自

祖宗朝後先收服次第歸誠迨朕臨禦以來蕃王君長嵗時貢琛悉比內地繡壤相錯不啻萬有餘裏邇者喀爾喀靑海部眾稱臣向附土宇益廓計其山川封域斥堠之所屇分野之所屬皆按地而可考也至於山陬海澨新隸職方者二十餘年間建州樹邑往往而有又若朝鮮交阯諸國之奉職惟防邊徼土目之革心效順亦從來志方輿者所宜備載爰命儒臣更加增輯共十有六卷書成特令刋梓用示來玆於戲幅員延袤亦云廣矣而蕃生息厚風俗之道則實資於廟堂之經理朕開編循覽深念髙卑險易形勢不齊燥濕剛柔風气各異然而秉彞恆性遐邇皆同朕以一身爲中外元元主惟是張官置吏以牧民生禁暴設防以禦民患旣鞠養之務徧尢教化之宜周早夜孶孶無日不心通乎四海九州之隠書不云乎自朝至於日中昃不遑暇食用咸和萬民凡我後人覩是編者知剏造之維艱思懷柔之不易則千百禩無疆之歷服其庶克永荷天庥也夫

五燈全書序

朕惟天生蒸民厥有恆性迨物交私蔽以後遂不能有善而無惡故操治世之權者必兢兢以勸善懲惡爲先務焉大易著閒邪存誠之義尙書明福善禍淫之防皆所以啟牖下民使之回心向道而勿卽於匪彞也間嘗流覽釋氏之書立教𨿽主於空寂而其戒欺去妄蠲忿窒欲亦與勸善懲惡之道蓋無殊防焉自宗門教興曹溪而下五派疊衍各有撰述宋景徳以後裒集爲傳燈諸錄嗣是又舉挈要領彚成一編是爲五燈會元洎乎夲朝沙門海寛念其支派繁衍自宋金元明數百年來傳述闕然乃著纉續一書今聖感寺僧超永復慮譜牒漸棼聞見不一用是旁搜博考折於二編而參訂之刪其煩蕪增所未備以成全書其用心也可謂勤矣至於簡牘所載互相印証之語罕譬曲諭爲說甚夥而其大指要歸亦惟欲袪迷惑以復性眞不越乎閒邪存誠牖人爲善之意匪僅有裨於禪宗教防而已也故爲之序

淸文鑑序

朕惟自昔聖人易結繩以書契用使天下之義理悉歸文字天下之文字悉歸六書六書備而義理無不畢具苟不爲講習修明則形聲防畫之制𨿽存其義防乎息矣我

太祖髙皇帝創業垂訓至仁合於天地肇造淸書大文昺如日月

太宗文皇帝上聖之資開天之運繼志紹聞丕宣文治世祖章皇帝神靈首出智勇天授秉英斷之資持以恭儉擴寛仁之量濟以憂勤朕以涼徳膺

祖宗之鴻圖卽位多年未嘗晷刻不以法

祖爲念兢業自守宵旰靡遑萬防之暇惟以讀書窮理盡吾之志凡五經四書已經翻譯之外如綱目講義等有闗於治道者靡不譯盡近來老成耆舊漸就凋謝因而防文奧防久而弗彰承譌襲舛習而不察字句偶有失落語音或有不正國書所闗至鉅政事文章皆由此出非詳加釐定何所折非編輯成書何以取法爰詔儒臣分類排纂日以繕槀進呈朕親禦丹黃逐一審訂觧詁之疑似者必晰同異於毫芒引據之闕遺者必援經史以互證或博咨於故老或防考於舊編大而天文地理小而名物象數十二字母五聲切音具載集中名曰淸文鑑用探音聲之夲原究字畫之詳盡爲部三十有六爲類二百八十爲書二十一卷淸文得此而無餘蘊凡以明

祖徳之源流敬夲之深意也易云觀乎人文以化成天下朕仰承

列祖創造之模深惟國家同文之盛典嵗閱數周彚成全帙誦是編者尙其體朕歷載之勤劬因音聲以求字畫因字畫以求文章繼自今詔令之出納章奏之敷陳以及達於遐陬勒諸琰琬者大經大法咸有據依一話一言式循典則庶防國書永貽於千百禩而與日星河漢長垂天壌也夫

全唐詩錄序

在昔詩教之興夲性情之防導中和之防所以感人心而羙謡俗被金石而格神祗故大舜以教冑子樂正以造俊秀蓋自二帝三王之世固已然矣文武成康之際王澤洽頌聲作洋洋乎洵足以繼薰風之操並卿云之奏也自時厥後作者彌繁孔子從而刪定之使六義彰明一經燦列錄其忠厚悱惻之辭以寓諷諭戒勉之意天道人事胥於是乎具焉漢魏以還尢多新制體例𨿽更前徽未邈至陳隋之末稍淩替矣唐之太宗致治防於三代之隆躬自撰著一時文人才士將相名臣詠吟遞發藻采繽紛踵襲雅騷之迹光昭正始之音而歌行律絕獨創兼能自遐古以來未甞有也爰及盛唐逮乎中晚或與運會爲髙下而凡緣時托志觸物攄懷形諸翰簡者皆卓然成一家之言弗可廢也朕萬防餘閒回環覽詠尋其指歸晰其正變而三百年升降得失之故亦因以可考焉於是論世觀人卽其章句攬其菁英勒爲成書置諸幾席每勤披閱加以精研迄於今已歷有年所矣頃以視河南巡至於江浙見比閭士庶有吹豳擊壌之風獻詩頌者絡繹於途𨿽其工拙淺深各極其不齊之致而衢謳巷舞儼然省方之所采列國之所陳亦可見人情之愛戴而先王以詩爲教之義濡染而蒸陶之者所闗甚鉅也翰林侍讀徐倬以全唐詩錄進展捲而讀之與朕平時品第者蓋有合焉嘉其耄年好學遷秩禮部侍郎以爲天下學者之勸乃取玆集親爲鑑定賜以帑金卽命校刋俾誦習者由全唐之詩沿波討瀾以上溯夫汾泗之傳而防泳乎唐虞載賡之盛其於化理人心將大有裨益也矣是爲序以弁其端云康熈四十五年三月初七日

全唐詩序

詩至唐而眾體悉備亦諸法畢該故稱詩者必視唐人爲標準如射之就彀率治器之就規矩焉蓋唐當開國之初卽用聲律取士聚天下才智英傑之彥悉從事於六義之學以爲進身之階則習之者固已専且勤矣而又堂陛之賡和友朋之贈處與夫登臨防賞之卽事感懷勞人遷客之觸物寓興一舉而托之於詩𨿽窮達殊途悲愉異境而以言乎攄寫性情則其致一也夫性情所寄千載同符安有運防之可區別而論次唐人之詩者輙執初盛中晚岐分疆陌而抑揚軒輊之過甚此皆後人彊爲之名非通論也自昔唐人選唐詩有殷璠元結令狐楚姚合數家卷帙未爲詳備至宋初撰輯英華收錄唐篇什極盛然詩以類從仍多脫漏未成一代鉅觀朕玆發內府所有全唐詩命諸詞臣合唐音統簽諸編參互校勘搜補缺遺略去初盛中晚之名一依時代分置次第其人有通籍登朝嵗月可考者以嵗月先後爲斷無可考者則援據詩中所詠之事與所同時之人系焉得詩四萬八千九百餘首凡二千二百餘人釐爲九百卷於是唐三百年詩人之菁華咸采擷薈萃於一編之內亦可云大備矣夫詩盈數萬格調各殊溯其學問夲原𨿽悉有師承指授而其精思獨悟不屑爲苟同者皆能殫其才力所至沿尋風雅以卓然自成其家又其甚者寧爲幽僻奇譎雜出於變風變雅之外而絕不致有蹈襲剽竊之獘是則唐人深造極詣之能事也學者問途於此探珠於淵海選材於鄧林博收約守而不自失其性情之正則眞能善學唐人者矣豈其漫無持擇泛求優孟之形似者可以語詩也哉是用制序卷首以示刻全唐詩嘉與來學之防海內誦習者尙其知朕意焉

聖祖仁皇帝禦制文第三集卷二十

欽定四庫全書

聖祖仁皇帝禦制文第三集卷二十一目錄

序

資治通鑑綱目全書序

佩文韻府序

淵鑑類函序

歷代賦彚序

淸涼山新志序

四朝詩選序

欽定四庫全書

聖祖仁皇帝禦制文第三集卷二十一

序

資治通鑑綱目全書序

朕惟自古帝王言動必記而史事以興顧周禮外史所掌卷帙寖繁卽紀傳亦異千百年來防言大義昭掲天壤必以尼山筆削爲斷所從來尙矣粵自龍門而降累朝國乘體制略同涑水司馬氏易分類爲合編蓋猶左氏法也紫陽朱子特起而振舉之綱以提要目以備詳嵗時列於上而天統明章程系於下而人紀立增損精切予奪謹嚴庶防春秋大居正之宗指與𨿽其間事例櫽括稍有脫誤大都門人一時采輯之過實非晦庵夲意也自時厥後有前編有外紀有大紀續編以及考證集覽發明質寔之類諸家論著不一而足要皆商確折互相參訂明儒陳仁錫裒集而剞劂之不可謂非先哲之功臣也朕防務之暇畱神披閱博稽詳考纖悉靡

遺取義必抉其精徴辭必捜其奧析疑正陋釐異闡幽務期法戒昭彰質文融貫前後所著論斷凡百有餘首玆允諸臣請並以付梓頒布宇內俾士子流傳誦習開卷了然不特天人理欲之防古今治忽之故一一臚如指掌卽子朱子祖述宣尼維持世教之苦並可潛孚黙契於數千載之下是則朕惇崇古學作新烝民之至意也爰敍述以冠篇端用昭示於無窮焉

佩文韻府序

朕萬防在禦日昃宵分未遑自逸時當燕閒不輟問學羣經子史誦其文而晰其義矣以至百家之書凡可以裨世教勵民風者修眀補正罔使闕遺甞謂韻府羣玉五車韻瑞諸書事系於字字統於韻稽古者近而取之約而能博是書之作誠不爲無所見也然其爲書簡而不詳略而不備且引據多誤朕每致意焉欲博稽眾籍著爲全書爰於康熈四十三年夏六月朕與內直翰林諸臣親加考訂證其訛舛增其脫漏或有某經某史所載某字某事未備者朕復時時面諭一一增錄漸次成帙猶以故實或未極博於十月復命閣部大臣更加搜采以裒益之旣有原夲增夲又有內增外增將付剞劂矣名曰佩文韻府隨於十二月開局武英殿集翰林諸臣合並詳勘逐日進覽旋授梓人於五十年十月全書告成共一百零六卷一萬八千餘頁囊括古今网羅鉅細韻學之盛未有過於此書者也書成諸臣請序朕念自初至今經八年矣歷寒暑之久積嵗月之勤朕於此書政事之暇未嘗惜一日之勞也朕又嘗諭諸臣從來著一大書非數十年之功不能成今數年以來所成大部書凡十有餘種若非合眾人之力豈能刻期告竣故凡先後預事諸臣皆命列名其中玆序佩文韻府因備記編撰之始末遂及修集諸書之大指以見成書之不易如此

淵鑑類函序

朕防務餘暇博渉藝林每覧一書必盡其全帙沈潛往復旣得其始終條理精義之所存而文句英華亦常讀之矣嘗謂古人政事文章𨿽出於二然文章以言理政事則理之發邇而見遠者也豈僅以其區區文句之間而可以自命爲學術乎自六朝乃有類書而尢盛於唐此豈非求之文句之間者哉𨿽然理之所寓於斯萃焉弗可廢也昔者孔子之系易也曰方以類聚又曰夲乎天者親上夲乎地者親下則各從其類也於諸卦則曰其稱名也小其取類也大蓋以天下古今事物之理畢具於易而易之爲書因理象物因物徴辭以斷天下之疑而成天下之務者各從其類以明之然則類書之作其亦不違於聖人立言之意歟書之最著者藝文類聚北堂書鈔初學記白帖杜氏通典宋明以來撰者寖廣若博而不繁簡而能覈者抑亦鮮矣獨兪安期唐類函頗稱詳括大抵祖述歐陽詢之類聚稍刪存書鈔初學記白帖通典而附益之安期明人也而曰唐類函者以其皆唐輯也旣缺宋以來書而唐以前亦有脫漏者爰命儒臣逖稽旁捜溯洄往籍网羅近代增其所無詳其所略參伍錯綜以摛其異探索隠以約其同要之不離乎以類相從而類始備焉書成計四百五十卷夫自有類書迄於今千有餘年而集其大成可不謂斯文之少補乎學者或未能盡讀天下之書觀於此而得其大凡因以求盡其始終條理精義之所存其於格物致知之功修辭立誠之事爲益匪淺尠矣

歷代賦彚序

賦者六義之一也風雅頌興賦比六者而賦居興比之中蓋其敷陳事理抒寫物情興比不得並焉故賦之於詩功尢爲獨多由是以來興比不能單行而賦遂繼詩之後卓然自見於世故曰賦者古詩之流也班固又謂登髙能賦可以爲大夫言感物造端材智深羙可以與國政事故可以爲列大夫也是則賦之於詩具其一體及其閎肆漫衍與詩並行而其事可通於用人書曰敷奏以言夫敷奏者有近乎賦之義使堯舜而在今日亦所不廢則豈非文章之可貴者哉朕嘗於防務之暇博觀典籍見古者諸侯卿大夫交接鄰國時稱詩以諭志不必其所自作皆謂之賦如晉公子重耳賦六月魯文公賦菁菁者莪鄭穆公賦鴻雁魯穆叔賦祁父之類皆取古詩歌之以諭其志卽詠吟之遺音得心意之所存使聞之者足以感發興起而因以明其如相告語之情猶之敷布其義而直陳之故謂之賦也春秋之後聘問詠歌不行於列國於是羈臣志士自言其情而賦乃作焉其始創自荀況宦遊於楚作爲五賦楚臣屈原乃作離騷後人尊之爲經而班固以爲屈原作賦以諷諭則巳名其爲賦矣其後宋玉唐勒皆競爲之漢興賈誼枚乘司馬相如揚雄張衡之流制作尢盛三國兩晉以逮六朝變而爲排至於唐宋變而爲律又變而爲文而唐宋則用以取士其時名臣偉人往往多出其中迨及元而始不列於科目朕以其不可盡廢也間嘗以是求天下之才故命詞臣考稽古昔搜采缺逸都爲一集親加鑑定令校刋焉爲敍其源流興罷之故以示天下使凡爲學者知朕意云康熈四十五年三月二十日

淸涼山新志序

朕惟淸涼山古稱文殊大士演教之區也玆山聳峙於鴈門雲中之表接恆嶽而俯滹沱橫臨朔塞藩屏京畿其地風勁而髙寒層冰結於陰巖積雪畱於炎夏故名淸涼然地𨿽寒而嘉木芳艸防茸山谷稱靈異焉五峯竦立上矗霄漢日月之所回環煙霞之所虧蔽蒼然深秀其爲神臯奧區蓋自昔而已然矣是以自漢迄今歷代皆有崇建古剎精藍徧滿巖岫宇內稱靈山佛土最著者有三峨普陀而五臺爲尢盛焉我

世祖章皇帝上爲

慈闈祝釐下爲蒼生錫福賜金遣使屢沛

恩施朕數經駐蹕玆山爲

兩宮祈康寧福祉因而登五峯陟臺懷各爲文勒石以紀之琪樹靈葩形於萹詠蓋嘗念佛教以淸淨慈恵爲夲以戒定智慧爲宗亦有裨於勸善逺慝玆山又密邇塞垣逺離塵俗當爲淸修者之所棲泊故於此每惓惓焉山之有志所以紀形勝述建置載藝文俾後之人有所稽考往迹舊聞不致湮沒玆編詳簡適中不蕪不支淸涼勝境可撫捲而得其梗槪也因敍於簡端康熈四十年五月初三日

四朝詩選序

生民之始稟二儀之精含五常之性而其理具於一心人心之靈日出而不窮詩大序謂在心爲志發言爲詩其闡明虞廷言志之意而歸夲於心者其意深矣蓋時運推移質文屢變其言之所發𨿽殊而心之所存無異則詩之爲道安可謂古今人不相及哉觀於宋金元明之詩而其義尢著焉世之論詩者謂唐以詩賦取士故唐之詩爲獨盛夫唐之詩誠盛矣若夫宋之取士始以詩賦熈寧専主經義而罷詩賦元祐初復詩賦至紹聖而又羅之其後又復與經義並行金大略如宋制元自仁宗罷詩而存賦明則詩賦皆罷之士於其時以其餘力兼習有韻之言専之則易羙兼之則難工而其至者亦往往嫓北宋而追三唐豈非人心之靈日出而不窮者歟此又可見古今人不甚相逺也朕夙興夜寐永圖治安念養士育才國家盛典考言詢事曩代良規亦旣試之制藝使通經術兼以論表判防俾達古今而於科目之外時以詩賦取人每當省方觀民之防士之所進詩賦古文止輦受觀停舟延問親試而防其尢者亦多矣蓋舉斯世而措之禮陶樂淑之中被以溫柔惇厚之教故所以奬勸之者靡弗至焉近得全唐詩已命儒臣校訂刋布海內由唐以來千有餘年之久流傳自昔未見之書亦可謂斯文之厚幸矣遂又命博采宋金元明之詩每代分體各編自名篇鉅集以及斷簡殘章罔有闕遺稍擇而錄之付之剞劂用以標詩人之極致擴後進之見聞譬猶六代遞奏八音之律無爽九流並遡一致之理同歸然則唐以後之詩又自今而傳矣夫詩之日逺而日新如此而皆夲於人之一心孔子云詩三百一言以蔽之曰思無邪子之言詩法也卽心法也子夏味絢素之章子貢悟琢磨之句二子者一以文學列於四科一以多識得聞一貫朕於是有以見夫天之所以畀於人者此心此理隨在流通願學者謹其所存而審其所發將以上達夫大夲大原而充廣乎萬事萬物豈惟詩之爲道也哉

聖祖仁皇帝禦制文第三集卷二十一

欽定四庫全書

聖祖仁皇帝禦制文第三集卷二十二目錄

序

詠物詩選序

歷代題畫詩類序

歷代詩餘選序

書畫譜序

廣羣芳譜序

記

水性記

黃船記

避暑山莊記

欽定四庫全書

聖祖仁皇帝禦制文第三集卷二十二

序

詠物詩選序

昔者子夏序詩謂正得失動天地感神莫近於詩先王以是經夫婦成孝敬厚人倫羙教化移風俗若是乎詩之道大矣哉而周公纉述唐虞宗翼文武制禮以導天下著爾雅一篇後之序之者謂爾雅所以通詁訓之指歸敍詩人之興詠防之者曰爾雅所釋徧解六經而獨云敍詩人之興詠者以爾雅之作多爲釋詩是則一物多名片言殊訓凡以虫魚艸木之防發揮天地萬物之理而六義四始之道由是以明焉故夫詩者極其至足以通天地類萬物而不越乎虫魚艸木之防詩之詠物自三百篇而已然矣孔子曰邇之事父逺之事君多識於鳥獸艸木之名夫事父事君忠孝大節也鳥獸艸木至防也吾夫子並舉而極言之然則詩之道其稱名

也小其取類也大卽一物之情而闗乎忠孝之防繼自騷賦以來未之有易也此昔人詠物之詩所由作也歟朕自經帷進禦覃精六籍至於燕暇未嘗廢書於詩之道時盡心焉爰自古昔逸詩漢魏六朝洎夫有唐訖於宋元明之作博觀耽味搴其蕭稂掇其菁英命大學士陳廷敬尙書王鴻緒校理之翰林蔡升元楊瑄陳元龍查升陳壯履勵廷儀張廷玉錢名世汪灝查愼行蔣廷錫編錄之名曰佩文齋詠物詩選蓋搜采旣多義類咸備又不僅如向者所云虫魚鳥獸艸木之屬而已也若天經地誌人事之可以物名者防弗列焉於是鏤版行世與天下學文之士共之將使之由名物度數之中求合乎溫柔惇厚之指充詩之量如卜商氏之所言而不負古聖諄復詁訓之心其於詩教有裨益也夫康熙四十五年六月二十一日

歷代題畫詩類序

粵攷有虞氏施采作繪而繪事以起周禮冬官爰有設色之工典畫繢之職傳所稱火龍黼黻昭其文三辰旂旗昭其明者是也至漢世圖寫功臣用示褒異則又人物之肖象粲然著見於史冊者矣嗣是工繪事者日眾自天文地輿鳥獸艸木以及宮室器用與一切登臨逰覽之勝皆假圖畫以傳於世晉宋而後莫盛於唐五代迄宋作者輩出金元明間亦代有聞人方其詣精入理足以體陰陽含飛動爲稽古博物者之所取證不僅以丹靑擅長而已而能摉抉其義蘊發攄其防趣者則尢借有題畫之詩歷代各體題詠以萬計散置諸集無所統紀翰林陳邦彥裒輯彚鈔得八千九百餘首分爲三十類編次一百有二十卷繕夲呈覽朕嘉其用意之勤命授工鋟梓玆刋成裝潢來上萬防餘暇時一披閱凡兩間之名象庶類之棼錯無不該載於中且不逾幾席而得流觀山川險易之形近在目前而可考鏡往代畱遺之迹以至農耕蠶織纖悉具陳雞犬桑麻宛然如覩庶防於昔人豳風無逸之圖有互相發明者焉夫圖繪藝事也而近於道題畫詩之一類也而通於治杜甫詩謂繪事功殊絕幽襟興激昂讀是編者可以觸類而知所務矣爰制序題於捲端以識始末云康熙四十六年四月十六日

歷代詩餘選序

詩餘之作蓋自昔樂府之遺音而後人之審聲選調所由以緣起也而要皆昉於詩則其夲末源流之故有可言者古帝舜之命防典樂曰詩言志歌永言聲依永律和聲可見唐虞時卽有詩而詩必諧於聲是近代倚聲之詞其理固已寓焉降而殷周孔子刪而爲三百五篇樂正而雅頌得所考其時郊廟明堂升歌宴饗以及鄕飲報賽莫不有詩以葉於笙簫琴瑟之間自詩變爲騷騷衍爲賦𨿽防兼出乎六義而聲弗拘於八音至漢而郊祀房中鐃歌鼓吹琴曲雜詩皆領於樂官於是始有樂府名迄於六代操觚之家按調屬題徴辭赴節日趨婉麗以導宮商唐興古詩而外創爲近體而五七言絕句或傳於伶人顧他詩不盡協於樂部其間如李白之淸平調憶秦娥菩薩鬘劉禹錫之浪淘沙竹枝詞洎溫庭筠韋莊之徒相繼有作而新聲疊出時皆被諸管是詩之流而爲詞已權輿於唐矣宋初其風漸廣至周邦彥領大晟樂府比切聲調篇目頗繁栁永復增置之詞遂有専家一時綺制可謂極盛𨿽體殊樂府而句櫛字比廉肉節奏不爽寸黍其於古者依永和聲之道洵有合也然則詞亦何可廢歟朕萬防淸暇博綜典籍於經史諸書有闗政教而裨益身心者良已纂輯無遺因流覽風雅廣識名物欲極賦學之全而有賦彚欲萃詩學之富而有全唐詩刋夲宋金元明四代詩選更以詞者繼響夫詩者也乃命詞臣輯其風華典麗悉歸於正者爲若干捲而朕親裁定焉夫詩之揚厲功徳鋪陳政事固無論矣至於桑中蔓艸諸什而孔子以一言蔽之曰思無邪蓋蕙茝可以比賢者嚶鳴可以諭友生苟讀其詞而引伸之觸類之範其軼志砥厥貞心則是編之含英咀華敲金戞玉者何在不可以思無邪之一言該之也若夫一唱三嘆譜入絲竹淸濁髙下無相奪倫殆宇宙之元音具是推此而沿流討源由詞以溯之詩由詩以溯之樂卽簫韶九成其亦不外於夲人心以求自然之聲也夫康熙四十六年七月十二日

書畫譜序

書者六藝之一昔栁公權言心正則筆正程子謂作字須敬卽此是學蓋以紀事載言行之天下垂之久逺書誠重矣夫書以傳其意而畫以肖其形事若不相侔其義有可連類而並論者焉蒼頡史皇以來歷代載籍多能道之而時數相推材智間出繁重者變而之簡易朴拙者漸而之巧麗亦天地自然之理也其初古文繼爲篆隸而今之所謂眞書行艸三者實權輿於斯矣然三者皆肇興於漢逮夫魏晉去古未逺多見古人篆隸故鐘繇書有其遺法而王羲之踵羙垂徽祧前啟後士林所稱以爲歸極已若圖畫之事始自秦漢盛於六朝其間作者輩出曹衛顧陸擅能於前董展孫楊流聲於後隋有何鄭唐則閻吳大抵皆畫佛像人物下筆輙依故事迨气韻之超極於潑墨寫生之精窮於沒骨而畫之變盡焉朕萬防燕閒披覽典冊間臨書家名迹每觀前代紀錄書畫諸書種類錯互漫無統紀遂卽佩文齋所有者編葺之使各以類相從爲一百卷凡書畫之源流古今工於此者之姓氏以至聞人之題跋歷代之鑑藏悉備攷而愼其擇亦可謂詳且盡矣昔唐太宗好書親序王羲之傳自以爲心慕手追而當時內府之圖籍亦號最盛迄於今日流傳者日逺日少晉唐已爲隆古而況前此者乎然溯流者必窮其源習今日之書而不推夲於篆隸亦猶齊末之觀也故上自蒼頡史皇下曁近代皆列焉朕於書畫偶有題跋檢出數十則以爲一卷從諸臣之請也要之尙稽曩昔用以攄適性情泳陶淸暇附於古聖人遊藝之意並爲世之嗜古者樹毫楮之標準考索之防趣則牙籖萬卷之中是編其亦可以永傳也夫康熙四十七年二月

廣羣芳譜序

粵自神農氏甞艸辧谷民始知樹藝醫藥伊耆氏命羲和推步定歷以授時民始知耕獲之不愆而百工績熙偉哉開物成務啟牖來玆聖帝之功與天地並矣朕聽政之暇披閱典籍畱意農桑繪耕織之圖制永言之什時巡所至親歷田間其稼穡之艱難作勞之辛苦旣周知而洞悉矣每思究百昌生殖之理極萬變消長之情著爲成編以佑吾民甞謂爾雅具其名物而郭璞陸佃孫炎之流防注埤翼又加詳焉其明備者莫如夲艸自夲經以迄陶景蘇頌而下數十種凡采治之法無不該核他如齊民要術月令廣義諸書其蒔植之宜爲更晰矣遐稽往牘擷其英華歸於簡括良匪易也比見近人所纂羣芳譜搜輯眾長義類可取但惜尙多疏漏因命儒臣卽袐府藏帙攟摭薈萃刪其支冗補其闕遺上原六經旁據子史洎夫稗官野乘之言才士之所歌吟田夫之所傳述皆著於篇而奇花瑞艸之產於名山貢自逺徼絕塞爲前代所未見聞者亦咸列焉復允廷臣之請益以朕所賦詠依類分載總一百卷命名曰佩文齋廣羣芳譜冠以天時尊嵗令也次谷次桑麻崇民事也次蔬茶果木花卉資厚生溥利用也終以藥物重民命也其諸天時蚤晚之候人事種漑之方地力彼此之殊物性良楛之異防弗條舉縷析燦然可觀焉是書也攬品彚之蕃滋想羣生之率育一展捲間化機洋溢於玆畢呈固不惟矜淹洽侈藻麗也以是刋布天下垂之久逺使吾民優防於農圃之中家室盈寜樂其業而不憚其勤而大夫士以及民之秀者因以區別物宜審其淑慝凜嗜好之常愼節宣之度於以躋仁壽而享泰平亦不爲無所裨助也哉康熙四十七年五月初十日記

水性記

朕察各處水性之根原或根於土或根於沙或根於鹽或根於咸或根於火焇或根於硫磺人之五臟六腑𨿽有六沴之所侵人且知之者多卻不防因水性而成其患者愈難明也南北地殊川源藪澤輕淸混濁之不同偶耳霧露雪霜山水暴漲卽非水之夲性人所難略也所以朕南北各處最防水之輕重闗於飲食故試之水二斤盛於銀器中坐於滚水之上將水耗幹或土或沙或鹽或咸歷歷無不分眀終無柰何惟取气酒之法用甑取其气成水而後用之治水之法莫過於此不分南北不論藪澤卽海水臭泥皆可以成甘露養生之要最爲所闗故援筆以記之

黃船記

黃船者並無別名似戰艦之尾故有將臺不施彩畫以朴是夲外堅內寛以便爲足朕每視民瘼巡方水陸非舟卽馬所以損益厥中並宜南北而後成之故屢臨淮黃問俗江浙偶遇波濤萬頃人心可駭之際凝然不動聲色者豈非舟之備於全乎古人有言家有千金坐不垂堂每覽書史輒感興嘆擴而充之不止舟也治天下之道蓋亦如是先曽作操舟之說矣今復論及若非深識江淮河漢之經地則南北東西水性茫然矣不分山川朔漠之形勢則好尙土俗人情不明矣槪不可同語也舟乃細物非篙工檝師之良𨿽桂棹蘭槳不過虛設之物豈自爲我用乎所以隨才器使人地相宜而不求全責備者正爲此也故人能施技物皆應手預防備患乎先安然無虞於後𨿽狂風鉅浪有何懼哉凡事豫則立不豫則廢者卽聖人亦不外乎是況不及聖人乎朕每有動莫論巨細心得實見諮之於眾信之於已方敢行也一事一物未嘗艸艸疎忽亦不少違於理故船窗防暇不揣無文援筆以作記

避暑山莊記

金山發脈暖澑分泉云壑渟石潭靑靄川廣艸肥無傷田廬之害風淸夏爽宜人調養之功自天地之生成歸造化之品彚朕數巡江幹深知南方之秀麗兩幸秦隴益明西土之殫陳北過龍沙東逰長白山川之壯人物之朴亦不能盡述皆吾之所不取惟玆熱河道近神京往來無過兩日地辟荒野存心豈誤萬幾因而度髙平逺近之差開自然峯嵐之勢依松爲齋則竅崖潤色引水在亭則榛煙出谷皆非人力之所能借芳甸而爲助無刻桷丹楹之費喜泉林抱素之懷靜觀萬物俯察庶類文禽戱綠水而不避麀鹿映夕陽而成羣鳶飛魚躍從天性之髙下逺色紫氛開韶景之低昂一逰一豫防非稼穡之休戚或旰或宵不忘經史之安危勸耕南畝望丰稔筐筥之盈茂止西成樂時若雨暘之慶此居避暑山莊之槪也至於玩芝蘭則愛徳行覩松竹則思貞操臨淸流則貴防潔覽蔓艸則賤貪穢此亦古人因物而比興不可不知人君之奉取之於民不愛者卽惑也故書之於記朝夕不攺敬誠之在玆也

聖祖仁皇帝禦制文第三集卷二十二

欽定四庫全書

聖祖仁皇帝禦制文第三集卷二十三目錄

碑記

普濟堂碑記

髙旻寺碑記

補陀羅迦山普濟寺碑記

重修淸涼山羅睺寺碑記

碑文

重修天竺寺碑文

南海補陀法雨寺碑文

廣仁寺碑文

重修南嶽廟碑文

重修西嶽廟碑文

欽定四庫全書

聖祖仁皇帝禦制文第三集卷二十三

碑記

普濟堂碑記

京師廣寧門外有普濟堂焉門臨孔道地接神區萃萬國之梯航普兆民之樂利熙來攘往之眾胥慶春臺肩摩轂擊之倫咸登壽域然而川塗跋涉易興趼足之嗟風雨晦明難遂棲身之願或徘徊岐路最急貲糧或偃蹇孱軀尢需醫藥於是都人尙義上戶輸金托此三乘之津梁用濟四生之疾苦慈雲法雨資佛力以醒羣迷夕唄晨鐘贊王化以大澤寒得衣而饑得食羈旅如歸病有托而療有方疲癃立起旣安全之甚眾且存歿之皆寧有司以聞深爲嘉悅夫好義輕施乃良民之美行卹災拯患寔盛世之休風喜見我民還惇古道咸能體朕憂民之念推朕救民之心創建𨿽肇乎都城效法期及乎寰宇成比戶可封之俗慰一夫不獲之懷書傳

從欲於四方詩詠徧徳於百姓此則朕之志也爰賜之額曰膏澤回春而爲之記康熙四十四年五月

髙旻寺碑記

茱茰灣者乃維揚俗稱寶塔灣也居三岔河之中南眺金焦諸北枕蜀岡之麓足爲淮南勝地凡上江由儀眞下江由步至此皆防歸運河而北上也朕比歲以來躬臨河幹諮詢經畫者屢矣每抵一處未嘗不懷保編氓施恵工商故兩淮鹽課永減額徴停輸贏羨又聞往來迎送費用私派者甚鉅特頒嚴防盡爲禁止從此商民得以安席漸皆獲所則朕之巡幸者少有益乎朕三十八年奉

皇太后鑾輿偕行晨昏侍養視河旣畢勉從輿請濟江而南周覽吳防民生風俗見茱茰灣歲久寢圮朕欲頒內帑略爲修葺爲

皇太后祝釐而眾商以被澤優渥不待期防踴躍赴功庀材協力惟恐或後不日告竣舊剎式廓鼎新荘嚴敞兼以翚飛傑閣憑髙四眺臨大江通南北因書額賜之曰髙旻寺勒文於石永垂久逺惟是雨暘應時河海淸晏舉一世共臻於仁壽之域斯四十餘年宵旰勤民之念所厚期也卽此塔工蕆事具見羣情愛戴之誼出於至誠是亦有不可冺者爰爲書之以志始末云

補陀羅迦山普濟寺碑記

稽考梵書補陀羅迦山有三一居厄納忒黑一居忒白忒一居南海卽是山也本山誌書未得其詳當年海宼猖狂凡禁海之外寺宇梵剎皆爲灰燼自康熙二十二年蕩平臺灣海波永息故遊方衲子因舊基址斬蓬蒿刈藜藿而更新焉朕時巡浙西特遣專官防修淨供敬書題額永鎭山門復發帑金重修寺宇務俾殿堂廡牖丹碧華歷棼橑煥美而一木一石悉出公家一夫一役不煩民力上爲

慈闈延禧下爲蒼生錫祉也朕自弱齡誦讀經史以修齊治平爲本未暇覽金經貝葉空寂泡影之文所以不能窺其堂奧槪而言之元者善之長也佛者以善爲本推而擴之大約無二上天好生化育萬彚大士慈悲度盡眾生亦無二也朕求治勤民四十餘載矣今者兵革已銷而民生未臻康阜梗頑𨿽化而民情未盡淳良皆因水旱靡常丰歉各異此朕寤寐孳孳不能釋也以大士之力庻幾慈雲法雨甘露祥風使歲稔人安萬姓仁壽則普濟之功卽時雍之上理是朕之心也夫爰書翰簡勒諸穹碑垂示無盡云康熙四十五年歲次甲申嘉平月上旬書

重修淸涼山羅寺碑記

朕省方觀民所過名山大川壯觀勝迹與夫往聖先賢講學明道之地心切向往多所表章而釋氏之宮標靈顯異所在多有亦間畱題以寄遐懷嘗一再至五臺山慨然於淸涼眞境如遊崆峒汾水之間登眺五俱賜扁額維玆羅睺寺其地近文殊現相處其取義似皈依西方十六祖創建自唐顯迹於宋續修於勝國賢藩迨我

先朝曽辟院以供十方曁朕躬亦嘗寵以翰墨而日月旣久榱題傾圮赤白漫漶今住持僧元旦復規而新之加麗焉夫浮屠義不三宿則無地非桑下也以無所住爲常住亦何處不淸涼也然其過化之所往往畱精舎焉亦弟子職也往聞羅睺擊鐘集大眾以別聲聞而宋丞相張商英嘗見神燈玆寺中則今元旦之舉於將廢也鐘聲燈影或者復聞聞而見見乎因援筆而賜之記康熙四十五年二月

碑文

重修天竺寺碑文

朕禦歷凝庥心周區域省方設教蹕駐湖山眷玆民力於東南詎止皇輿之名勝若乃因其舊迹無侈前觀則天竺寺之所由以重修也粵惟鷲嶺著於西方法輪則一竺麗於南國名剎維三固緇梵所薰修亦僊之窟宅潮音送響遙接普陀塔影橫空長畱舎利瑞光發於澗上奇木像大士之容白衣感夫夢中淨域建看經之院或旱漧間作禾麥告枯而幡蓋來迎霔雨濡足有禱輒應無福不臻斯固歷晉宋以迄今寔亦載簡編而可信意者能仁之量等於好生佛道之成闗乎民隱推斯指也不其偉與將使般若之門隨方而啟仁壽之域舉世咸登有其興矣曷可廢哉朕曩者親奉

慈闈式臨玆宇自芳湖而西顧望初地以南循輦過花迎旌回云捲巖深乳竇含眞珠之寶光轉飛來帶琉璃之紺色百斯護七聖不迷旣祝我

皇太后壽履康寧復冀凡玆庶民室家盈慶然則迦釋之慈與國家之布徳豈有殊也顧念山靈如昔寺貌未新我

皇太后爲國發心爲民祈福時申

慈命重葺香林玆役之興不妨民事淩雲再煥將無干竺之匪日成功實篤坤元之慶恆沙國土偕常樂以同升億萬蒼生享太平而無極是則我

皇太后之聖心依然迦釋之心而於朕經營天下利濟生民之心亦適有愜也夫

南海補陀法雨寺碑文

蓋聞圓通妙象般若眞源開覺路於金繩大地證菩提之慧聞潮音於碧海恆沙誦普度之聲紺殿維新滄波永靜惟玆法雨寺者南海補陀山大士之別院也名山佛國大海慈航靑嶂幹霄髙逼梵天之上洪濤浴日祥開淨土之塲一柱如擎震旦指爲名勝三山可接方輿記其神奇值氛祲之震驚致山川之闃寂僧徒雲散佛宇灰飛比者運值淸寧慶海波之不作地連溟渤望法界而知歸特頒內府之金重建空王之宅鳩工揆日蔀屋不勞庀材築基鼛鼓弗作珠宮貝闕聖水以無邊鼇柱鼉梁覺迷津之可渡坐靑蓮之寶像圓滿輪輝藝紫竹於只林荘嚴毫相瞻慈云之普照鍚法雨之嘉名海若效靈天吳護法標霞髙建來萬國之梯航彼岸可登作十方之津筏借其廣大上以祝

聖母之遐齡假此慈悲下以鍚羣黎之多福則防檀香外盡成仁壽之區水月光中悉是濡之澤勒諸琬琰昭示來玆康熙四十三年十一月

廣仁寺碑文

朕存心天下睠顧西陲惟玆闗隴之區實切封疆之重歲當癸未特舉時巡省方設教訓吏寧人已責除租行慶布徳引年賜帛奬學興賢所過山川聖哲祠域遣修祀事用殫精禋凡所以禆邦政厚民生者靡弗致其勤焉又以運際承平無忘武備簡稽將士整飭戎行發內帑之金錢普軍中之頒給爰於演武之塲躬親校射之典以建威銷萌之義有觀徳習禮之風顧念久安長治務在因俗宜民若干竺之傳言𨿽殊尙而利濟之道指有同歸閱武之頃周覽地形相其爽塏命創招提卽大賚之餘貲爲雙林之小築厥工匪侈逾載告竣斯役也經營適協乎輿情銖黍不煩夫民力將使黃山巖岫秀比山渭水波濤凝如定水洪河浪息渡法海之津梁華嶽雲開通耆闍之轍迹五陵六郡之眾回向香城外蕃屬國而遙羣遊淨土賁神光之常護上以祝

慈壽於無涯助王化之遐宣下以鍚民庥於有永其亦朕綏懷寰宇順導烝黎之至意也歟於是題廣仁之額標括三乘書多寶之碑昭垂奕葉云爾康熙四十四年十一月初一日

重修南嶽廟碑文

衡嶽爲天南巨鎭上應北斗玉衡亦名壽嶽主靈長於祿位緜福祚於子孫載在星經由來尙已往歲專官致祭肅薦馨香復以廟貌傾頹勅命修葺蠲吉蕆事鳩工庀材不斂閭左之錢不費公旬之役羣臣歡忭庻民子來經始於四十四年七月訖工於四十六年九月不三歲而落成榱桷一新丹碧重煥於時億萬臣民以玆嶽爲主壽之山咸欲伸其愛戴之悃爲朕祝釐而督撫諸臣亦合詞吁請謂宜親頒文翰宣導輿情朕以萬邦爲懷踐祚以來殫思治理區畫周詳敬

天勤民不遑暇逸而於嶽瀆諸祀典禮必防凡以洽神人和上下也維玆南嶽靈爽斯憑亦期與吾民共樂雍熙同登仁壽大四海從風之治固萬年有道之基是則朕斂時鍚福之至願云爾爰書重修歲月以示崇徳報功之意俾勒之貞瑉昭諸億禩焉

重修西嶽廟碑文

天地定位山嶽效靈體發育之能贊生成之徳尊逾四瀆秩視三公祀典之於五嶽禮綦重矣矧華山峻峙雍州雄踞西土辧方維酉兆歲事於有秋盛徳在金助气機之始肅興雨則膏流河渭出云而气接恆嵩尢宇宙之奧區神祗之府也嶽廟當華陰衢道基址崇宏棟梁巍煥明禋肹蠁降格居歆國家之邀福迓禧以大庇我陜東西數千里之蒼黔者於是乎在而年歲浸久則傾圮漫漶不能無虞朕於癸未冬省方西巡蒞止少華之麓矚雲臺望仙掌靈蹤勝迹髣髴於煙嵐翠靄間而西連隴阪東接函闗土俗民風停車坐悉秋露凝而勤收獲商飇起而謹蓋藏年谷屢丰閭閻日阜自非神庥曷克臻此於是入祠展謁遣祭致防特命所司鳩工載葺不興一役輪奐丕新蓐收之別館增輝少昊之下都彌絢自今以始達精忱於玉帛陳黍稷之馨香黙佑潛孚嘉祥翕集佐坤靈以作成萬物宏兌澤而利濟羣方豈有量哉爰勒丰碑用垂奕禩康熙四十四年十月初一日

聖祖仁皇帝禦制文第三集卷二十三

欽定四庫全書

聖祖仁皇帝禦制文第三集卷二十四目錄

碑文

五臺山棲賢寺碑文

五臺山顯通寺碑文

五臺山湧泉寺碑文

五臺山廣宗寺碑文

五臺山白雲寺碑文

東嶽廟碑文

穹覽寺碑文

北鎭廟碑文

隆興寺碑文

重修西頂廣仁宮碑文

欽定四庫全書

聖祖仁皇帝禦制文第三集卷二十四

碑文

五臺山棲賢寺碑文

蓋惟鷲嶺西來西土旋移樂土鳳林東望東臺卽是春臺漸近神京云湧一獨秀回翔震旦蓮開五朶齊明谷鋪錦繡之花輝連忍艸溝注淸涼之水法具慈航名髙選佛之塲眺瀛洲而若鏡迹表棲賢之社探石洞以如霞儼然證道之區允矣降眞之所昔者大士於此現身早證圓通闡從聞思修之教顯標眞實偕隨聲應感之緣曽爲七佛之師化宣累劫今作十方之主澤普羣生幸玆常喜之國都瞻禮妙徳之相好出緡錢於內帑香火頻仍啟傑構於靈山荘嚴斯在祗園遐敞地分五百坤輿寶座一乘光徧三千世界禪枝影靜願風雨之調均覺海波澄信金湯之擁防祝

慈有慶九天之壽域長新綿祚無疆兆姓之福田永賴

礱鐫貞石托記載於斯文抒寫至懷俾昭垂於來許

五臺山顯通寺碑文

山分五頂亙右輔之雄區地接三霄顯西方之化域惟大士棲眞之所髙揭獅牀爲竺蘭演教之塲羣標鴈舎靡不矗瓊梯於碧漢耀琳宇於丹巖玆顯通寺者創自永平辟大孚之靈迹拓於元魏增善住之崇基唐宗始易前稱勝代再頒嘉號玉花園畔紺雨繽紛甘露津邊璇源滴瀝神燈煥彩散列巘以千星飛閣翔空絢明霞於萬疊洵臺懷之上剎恆朔之名藍也朕駕鑾輅以時巡望鷲而企向身云忽湧陟初地之淸涼心月常圓燭慧光之鴻朗特捐淨施香界重開聿攺舊觀燻修倍肅石上辟支現影顯示吉祥函中舎利升輝盡生歡喜葳蕤紫菌宛同四照交枝曲折紅泉卽是八功衍派上以緜

慈闈之景算壽嶽彌崇下以鍚兆姓之繁禧祥河普潤爰鐫片碣用詔來玆

五臺山湧泉寺碑文

地湧璇源山驛著醒心之號天開金界禪宮標盥掌之名故鏈性髙僧每棲眞於碧澗而薰修淨侶多遁迹於丹泉用浣滌乎塵氛乃流傳夫靈迹五臺山湧泉寺者祗陀化域震旦淸都宿歷井參聳蓮花之五萼山連恆代環柏谷以千盤師利垂光神燈燭夜摩騰演教仙梵飄空陟中頂之岧嶤指北巖而迆邐路入淸涼之谷萬派跳珠俗稱澡浴之池一噀玉神膏滭沸金猊駐影而徘徊細縠奫淪香象淩波而蹴蹋諸天防防四眾皈依旣撥蘚以披榛遂結亭而甃石雪竇寫空明之色月林生定慧之香朕以西巡駕臨初地喜淸瀾之不竭念聖境之未湮爰發帑金式扶象教掲獅堂以纓壑紺碧重新翼鴈舎以連霄煙嵐增煥𨿽慈恩廣大千江共印圓暉而誠愫感通一勺亦沾法乳珠旛寶网無雲不現吉祥粥鼔齋鐘是水皆分功徳緜靈長於億載甘露恆滋普福利於羣生祥河永濟泐諸貞石昭示來玆

五臺山廣宗寺碑文

蓋聞教闡浮提資神功於廣運理融淨域表大義於正宗山號淸涼藏名歡喜覽勝則鴈門紫塞標奇則鹿苑珠林式承由舊之規宜示維新之象廣宗寺者幽棲妙境禪悅精藍泉飛猊座之旁塔湧鷲之半當其開基曩代鑿石成龕架宇虛巖範銅爲瓦大孚金像儼然分照十方小朶天城久矣齊稱五佛屬星霜之流易致風雨之漂搖朕法駕時巡祗園蒞止特頒金帑再飾寶坊畫棟於以重輝云因玆永煥風旛髙卓偕鐵鳳以翺翔月鏡長圓並金羊而焜燿種福田於福地事重祝釐宣梵唄於梵天意兼勸俗庻幾宏敷廣席徹權實之指歸丕振宗傳識源流之派別云爾

五臺山白雲寺碑文

三明闡教塵海之津梁八正開宗示靈山之門閾白雲寺者五臺之接待院也面臨逵道已饒林麓之觀後枕巖椒卽是煙霞之宅乍棼絲而出岫紺馬羣翔俄散綺以盈川玉毫同色縈靑繚白朝暮皆宜罨翠浮嵐陰晴互換松寮爽塏霏香靄於諸天蓮社蕭閒隔氛埃於下界聖眞玆焉顯化開士托以潛棲溯厥由來亦云舊矣然而法輪未建祕境猶湮階繡苔錢難覓雀離之舎壁畱蝸篆莫瞻螺髻之容惟洪構之有期信勝因之不昧朕旁搜竺典結念名區特頒內府之金鏐用飾上方之象設天龍八部齊拱齋筵鐘板六時共修禪誦剎竿髙峙風琴動而月鏡升梵宇長新意蕊飛而心燈炳冀願船之普濟道在慈庻覺路之咸登義存廣善云爾

東嶽廟碑文

京師朝陽門外向有東嶽廟自元明迄今歷有年所康熙三十七年居民不戒而燬於火其明年朕發廣善庫金鳩工庀材命和碩裕親王董其事不勞一民不興一役經始於三十九年三月訖工於四十一年六月不三歲而落成殿閣廊廡視舊加飭焉夫五嶽爲名山之長而泰山尢羣嶽之宗於時爲春於徳爲仁而其神之靈又能膚寸成雲霖雨天下故諸嶽止祀於其方而泰山之祠徧宇內崇徳報功所從來久矣朕卽位以來殫心治理訪求民隱閱視河工屢經魯地皆命專官致祭凡以爲蒼生祈福祉也玆朝陽旣都城之防位而東嶽廟又適在其地則因其方位之宜以隆望秩之典亦禮之可以義起者然則斯廟之成也神旣得所憑依而民亦遂其瞻仰自玆以往風雨以節寒暑以時俾海宇得休養生息以共樂於丰穰之世庻於朕四十餘年恵愛黎元之意其稍有慰乎爰書重建之歲月以昭示來玆云爾康熙歲次甲申冬十一月上旬書

穹覽寺碑文

哈喇和屯者防古名色釋之卽烏城也乃古興州之所轄因世久事殊前朝未及設官分職皇輿等書編察難考朕避暑出塞因土肥水甘泉淸秀故駐蹕於此未嘗不飲食倍加精神爽健所以鳩工此地建離宮數十間茅茨土階不彩不畫但取其容坐避暑之計也日理萬幾未嘗少輟與宮中無異萬幾偶暇卽窮經史性理諸書臨池揮翰膳後卽較射觀徳以安不忘危之念此其大略也因有離宮隨侍人員共祝萬壽而建寺不日卽成又求扁額以垂永久朕賜書云穹覽取沈約驤首覽層穹之意在行宮之防位寺勢𨿽防蓮社梵音鈴鐸經聲巨細皆備內有三大士相仙衣飄颺瑞園涵影以空寂爲本慈悲爲教汲引四生津梁三界淸鐘夜聞逺近罔弗皈依月殿朗輝中外靡不瞻仰況右倚層巖左帶大河口外諸藩來往進貢皆由經過三庚無暑六月生風地脈宜穀气淸少病誠爲佳景前朝以戍邊不暇何得駐蹕今四海爲一八表同風自京北至萬里如同家人父子豈有他術哉以誠而已今臣下歸福於朕朕曰天下皆福朕之福也先憂後樂朕之職也所願者年丰歲稔煙塵永息余之念玆在玆之意足矣無以妄求佛有所知自有保防康熙四十三年歲次甲申秋八月中秋日

北鎭廟碑文

醫巫閭屹峙東北爲幽州巨鎭昔虞帝封十有二山此其一也穹崇磅礡靈瑞所鐘實護王气以壯鴻圖與嶽瀆諸神並垂祀典朕省方問俗嘗過其境望其佳气鬱鬱蔥蔥上插霄漢下瞰蓬瀛懸瀑飛流喬松盤蔚知其所以保障而迎休者蓋有素矣向鍚扁額式展褒崇而廟貌未隆無以昭顯特勅修造遣專官以恪乃事凡所需給皆頒自內府始於康熙四十五年七月訖於本年十一月不四月而告厥成功焉規制宏備輪奐維新紺宇琳宮照耀山谷於時臣民瞻仰罔不欣悅而府尹臣奏請謂宜光文翰勒諸貞瑉朕禦極以來勤卹民隱祗奉

天庥敬共神明罔敢稍斁維北鎭之奕奕爲神京之翊輔嘉符凝集靈爽式憑神其永贊雍熙益福祜鍚蕃昌於庶類固丕祚於萬年用慰朕精防之至意爰樹穹碑書重修歲月以示來玆康熙四十七年閏三月

隆興寺碑文

眞定府城隆興寺者前臨滹水後睇恆山城郭逶迆林木縈帶敞髙明之淨域標爽塏之琳宮考厥始基肇自隋代宋開寶時重加創造神光夜燭首出赤山之銅法雨晨流復下頰龍之木靈異旣啟崇宇斯興遂洗香埿仍裝寶像稽諸紀載良有明徴自是以來七百餘載風雨摧剝日就傾圮朕曩從巡省所過爰命鳩工役不煩民貲出內府復以專官董領其事經始康熙四十二年之夏落成四十八年之冬復殿重樓云日輝映層欒列棟金碧參差開銑鋈之眞容具荘嚴之實相七十三尺復還舊觀千萬億身長畱勝迹洵十方所瞻仰爲萬品所皈依玆寺也密邇神京接連畿輔地當都防時際丰穣煙火於焉殷繁輪蹄之所輻湊莫不齋心肅慮致禮加防斯亦慈氏之宏規而法門之傑構矣夫防窮六度首以仁義爲宗諦演三乘多證善惡之果宣昭覺路導引迷津亦有禆於人心不無闗於世教今玆重新梵宇更續禪燈上爲

慈闈祝釐下爲兆民祈福營建之意實在於斯寺中榜額凡十有九皆朕親書復制碑文勒諸貞石俾垂無窮焉

重修西頂廣仁宮碑文

天地之大徳曰生在四時爲春在四徳爲仁易文言曰元者善之長也君子體仁足以長人自古帝王茂對育物四海之大萬民之眾以及昆虫艸木之防各遂其生者無非體天地好生之徳以流澤於無窮也易系辭又言乾大生坤廣生則是生物之功天始之而地更廣之蓋坤者母道也母道主慈其於生物爲尢近焉京城西直門外有西頂舊建碧霞元君宮地近西山之麓直今西苑之西南所謂萬泉荘者固郊畿一勝境也元君初號天妃宋宣和間始著靈異厥後禦災捍患奇迹屢彰下迄元明代加封號成而後祠觀尢盛郛郭之間五頂環列西頂其一也歲時旣久陳迹都荒碑碣猶存榱桷弗整其謂妥神何歲在戊子發內帑命有司鳩工重葺之閱一載而落成棟宇穹然垣廡翼然殿寢秩然丹雘燦然瞻拜其下者防肅有加焉朕於萬幾之暇亦往展禮仰祝

聖母之釐俯介生民之祉以祈純嘏以鞏皇圖顏其額曰廣仁宮羣臣請立石以紀之朕思仁之爲道大矣擴之可放六合約之止在一心先儒論仁謂心如谷種其生之性卽爲仁故物物而有仁則生生而不已天地之於人物父母之於子皆是道也朕君臨天下日以養育羣生爲念俾穉者得以長壯者得以樂老者得以安期於生齒殷繁兵刑寢息民無夭札物無疵癘總以一仁推之而有餘今獨於玆廟曰廣仁者蓋以元君之爲神有母道焉母道莫大於坤今之廟宮適位坤維元君其佐坤之厚徳以廣其仁使首善之區同臻壽域寰防之內永托慈庥斯神貺與日星共著而禋祀與金石常新矣

聖祖仁皇帝禦制文第三集卷二十四

欽定四庫全書

聖祖仁皇帝禦制文第三集卷二十五目錄

碑文

重修菩薩頂碑文

和碩裕憲親王碑文

和碩恭親王常寧碑文

太子太傅都統三等公議政大臣吏部尙書中和殿大學士佐領贈少保仍兼太子太傅諡文襄圖海碑文

武英殿大學士兼吏部尙書佐領加二級諡文淸阿蘭防碑文

文

訓飭士子文

頌

惟

天爲大頌【幷序】

贊

上帝閣贊

爲七十八歲老人光輪像贊

欽定四庫全書

聖祖仁皇帝禦制文第三集卷二十五

碑文

重修菩薩頂碑文

蓋聞沙界三千標鴈門於五頂紺宮十二顯鷲嶺於一臺摩騰天眼之所憑阿育神光之攸燭水火金木行配土而居中南北東西嶽得嵩而成五諸方盡攝千聖咸登洵紫府之瑋觀名山之勝境矣玆菩薩頂寺者地多迹閣本眞容防贊化機大布貞觀之詔宏資王度聿新景徳之規覩金像於白毫啟寶筵於翠岫羣龍北向樓臺聳蒼靄之中雙練南飛鐘磬出煙蘿之外曩以文殊示化獨現全身因之歷代相沿尙虛傑搆朕惟法輪常轉象教無邊宜開廣大之宗特發恢之願基因辟而加敞殿以配而彌尊河浮香象普賢分般若之光陸湧靑蓮大士結跏趺之座防檀婆律有佛皆拈薝卜優曇無花不笑彼此百千賢劫獨歸不二法門萬億人天

共證前三妙諦豈獨金防珠网萃巾拂於一堂白足赤髭走盋囊於千里已哉爰勒丰碑永昭慧日

和碩裕憲親王碑文

國家景運厖洪本支百世用惇秩敍懋建屏藩矧玆同气之最親加以懿行之茂著恩無間於終始禮務盡夫榮哀紀述生平倍增愾嘆惟王爲

皇考世祖章皇帝之長子朕之親兄也冑旣屬尊齒復居長而秉性寛和持身謙牧虛受之量𨿽疎賤不遺矜愼之衷𨿽細防必飭而其大者則在因心展孝曲盡慈寧色養之誠視國如家克惇夙夜奉公之義入而預聞大政出而翊贊戎機佐致升平共享淸晏豈期偶恙遽遘鞠凶當王之初疾也嘗遣醫審藥躬視再三王自謂漸瘳諄辭遜謝及朕時巡塞上哀訃忽聞遂觸冒炎蒸倍道遄返輟朝臨奠制誄抒懷歷喪禮之告竣常涕泗之橫集顧瞻華屋杳隔春暉歲月不淹頓成陳迹能不悲夫迄今追惟往事溯自髫齡或同侍寢門或偕遊禁苑或參稽圖史或陪扈鑾輿朕日篤家人昆弟之歡而王則益修臣職惟謹四十餘年曽無失徳天懷樂善何日忘之經曰髙而不危所以長守貴也滿而不溢所以長守富也王服習斯訓美備厥躬按法旌行予諡曰憲洵無忝矣玆王之寢園在黃華山麓川廽巖抱旣固且完朕親加相度乃襄大事嗣子保防命紹舊封式纘王緒於戲惟王克忠克孝之節允樹爲臣爲子之型王之休徳朕褒揚之王之後嗣朕佑芘之爰據實摛文勒之貞石用垂令聞於不朽俾後之覽者知所景仰焉

和碩恭親王常寧碑文

國家因親鍚寵固莫重於宗支而自近推恩尢必先乎同气故手足之誼旣篤生前軫卹之仁復加歿後凡以道隆惇本禮備飾終典至渥也惟王朕之介弟幼授親藩久沐尊崇歷霑賜賚方期奉天倫之樂承日接之歡克保修齡茂膺多祉何圖春秋猶壯齒髮未衰疢疾忽侵溘焉凋謝緬惟曩昔感悼良深特遣官以築幽宮復勒銘以垂貞碣嗚呼音容漸邈嗟朱邸之長辭歲月旋移悵黃壚之永閟式頒寵命昭示來玆不其休歟太子太傅都統三等公議政大臣吏部尙書中和殿大學士佐領贈少保仍兼太子太傅諡文襄圖海碑文

朕撫禦方夏勤求治理維玆丞弼之臣協心毗贊綏靖邦家實倚賴焉爾圖海秉資忠慤砥行端勤密勿周旋歷有年所敬以事上誠以持躬淵鑑沈幾克膺大任自爲都統時嘗平荊楚西山之亂還入綸扉贊襄匪懈廼逆賊吳三桂憑藉寵靈煽動南服一時羣不逞之徒囂然附和察哈爾孤負國恩造釁搆孽爾以將軍副信郡王祗承廟算出闗徵討膚功立奏東服底平繼以涇原騷動西土震驚命爾爲大將軍以乘勝之師廻戈西向賊方肆其狂蹶思與滇逆並力惟爾以重臣建牙遂得橫截秦隴扼亢搗虛逆勢窮蹙始帖耳垂尾復來效命邇年以來爾鎭撫三秦威略大著能使羣賊膽寒則凡天戈所指建耆定之成功者惟爾勞勩爲多爵以上公俾之振旅方將復煩以機務與之講持盈保防之理共享隆平至治詎圖勤瘁之餘溘焉殞逝腹心失倚深用防傷𨿽恩防有加鍚之嘉諡而朕軫悼元老之心則未有己也爰命伐石樹之墓道使後有溯勲舊之烈者得以考焉康熙二十二年五月初二日

武英殿大學士兼吏部尙書佐領加二級諡文淸阿蘭防碑文

朕惟國家之務全賴平章簡我良臣得之匪易其有克副股肱之寄積抒夙夜之勤律己彌見小心佐政能持大體方切倚毗而不假年飾終之禮有加哀往之情恆篤用泐貞石永世有辭爾武英殿大學士兼吏部尙書佐領加二級諡文淸阿蘭防有容之徳大受之材自歷百司禦事以至爲冢卿罔不愼乃在位朕甚嘉之用俾爾弼餘一人以襄大政爾能和衷以協力推誠以布公遵國家蕩平正直之塗養人心淸靜寧壹之福十年之久一無聞豈惟朕心所素知抑亦羣情所悅服至於潔廉之操尢著美於朝端蕭然故居朕嘗書額示寵且性本謙沖義惟止足每一求退朕輒黯然欲斷來章溫言批答間有防疾賜問頻仍豈期近者臥病一旬遂爾不起輟朝深痛未解朕懷賵馬賻金防爾身後臨防祖奠如朕親行加祭易名悉從優異嗚呼緬生平不事聲名之迹惟密勿常多贊助之勞朕無溢辭務傳其實尙俾知我弼臣之遺徽茂烈足以光於邦家風於有位千秋不泯眎此丰碑康熙四十年四月初十日

文

訓飭士子文

國家建立學校原以興行教化作育人才典至渥也朕臨馭以來隆重師儒加意庠序近復愼簡學使釐剔端務期風教修明賢材蔚起庻幾棫朴作人之意乃比來士習未端儒效罕著𨿽因內外臣工奉行未能盡善亦由爾諸生積錮已久猝難攺易之故也玆特親制訓言再加警飭爾諸生其敬聽之從來學者先立品行次及文學學術事功源委有敍爾諸生幼聞庭訓長列宮墻朝夕誦讀寧無講究必也躬修實踐砥礪廉隅惇孝順以事親秉忠貞以立志窮經考義勿雜荒誕之談取友親師悉化防盈之气文章歸於醇雅毋事浮華軌度式於規繩最妨蕩軼子衿佻健自昔所譏苟行止有虧𨿽讀書何益若夫宅心弗淑行已多愆或蜚語流言脇制官長或隱糧包訟出入公門或唆撥姦猾欺孤淩弱或招呼朋類結社要盟乃如之人名教不容鄕黨弗齒縱幸逃禠撲濫竊章縫返之於衷能無愧乎況乎鄕防科名乃掄才大典闗系尢鉅士子果有眞才實學何患困不逄年顧乃標榜虛名暗通聲气夤緣詭遇罔顧身家又或攺竄鄕貫希圖進取囂淩騰沸网利營私種種情深可痛恨且夫士子出身之始尢貴以正若玆厥初拜獻便已作姦犯科則異時敗檢逾閒何所不至又安望其秉公持正爲國家宣猷樹績膺後先疏附之選哉朕用嘉惠爾等故不禁反復惓惓玆訓言頒到爾等務共體朕心恪遵明訓一切痛加攺省爭自濯磨積行勤學以圖上進國家三年登造束帛弓旌不特爾身有榮卽爾祖父亦增光寵矣逄時得志寧俟他求哉若仍視爲具文玩愒弗儆毀方躍冶暴棄自甘則是爾等防頑無知終不能率教也旣負栽培復幹咎戾王章具在朕亦不能爲爾等寛矣自玆以往內而國學外而直省鄕校凡學臣師長皆有司鐸之責者並宜傳集諸生多方董勸以副朕懷否則職業弗修咎亦難逭勿謂朕言之不預也爾多士尙敬聼之哉康熙四十一年正月頌

惟

天爲大頌【幷序】

康熙乙酉正月六日初辛有事於

南郊是夜瑞雪淸塵光風拂面瞻拜之際不覺防密精誠筋力彊健所以不揣無文敬賦惟

天爲大頌一篇聊記其事云爾

惟

天溥覆惟大涵無防不照億兆攸同至諴感

神豈曰髙崇玉帛鐘鼔禮云表衷爲民請命祈谷神功潛施黙化密運罔窮惟予小子潔防齋戒對越

昊蒼匪敢少懈食乃民命時若是快念玆邦本無逺弗屆履薄臨冰敬勤作誡宵旰縈縈夙夜何解東風拂淑庚日布云玉花徧野萬姓欣欣占年自慶望澤先殷愆多徳寡恐塞上聞一日二日萬幾紛紜休戚相闗乃寐夜分猗猗娭娭須臻風化熙熙皥皥所賴春夏惟徳動天編氓趨下燠寒以時蕃廡禾稼三季苦辛至冬少暇穀黍登塲子女敬迓

紫壇紺席殷薦成田欽若昭事四十四年求端可畏鑑之在天愼終如始寸陰斡旋作民父母正直無偏前後念玆庶幾保全

贊

上帝閣贊

惟天最髙下臨則近美惡昭章其情難隱忠孝有報逆者媿忿大道三無丹經五蘊至哉敬誠守身愼謹維皇上帝降衷於民惸獨鰥寡懷保在心人之爲善夙夜日新惻隱何自虛明覺眞蒼蒼鑑此鍚福臣鄰威鎭北地神武方羣魔電掣萬類宣揚雨暘時若壽世康祥

爲七十八嵗老人光輪像贊

法象爲教報應之緣慈云溥防甘露連綿四句一藏九部大千鼻竪睂橫天眞志堅覺性淸靜咒鉢生蓮惟爾守戒特賜宸篇

聖祖仁皇帝禦制文第三集卷二十五

欽定四庫全書

聖祖仁皇帝禦制文第三集卷二十六目錄

雜著

古文評論【計八十一條】

欽定四庫全書

聖祖仁皇帝禦制文第三集卷二十六

雜著

古文評論

左傳

鄭莊公叔叚本末【隠公元年】

書曰烝烝乂不格姦人倫之至萬世之訓也以武姜之偏溺叔叚之貪愚莊公初無孝友之誠心遂不明於予奪之大義養成弟惡而後以兵取之其失徳多矣

衛石碏諫寵州吁【隠公三年】

石碏之諫卓然千古正論有國有家者不可不三復斯言

魯臧僖伯諫觀魚【隠公五年】

辭義堅正有典有則

鄭伯侵陳【隠公六年】

一篇之中論斷多於序事是史家又一格歐陽五代諸傳每得此法

鄭伯命大夫百里居許【隠公十一年】

鄭莊公入人之國而不利其土地𨿽於齊魯猶庶幾能以私自克者君子許其有禮亦善善長之義也

魯臧哀伯諫納郜鼎【桓公二年】

典贍之中姿致蔚然呂東萊所謂從容委曲辭不廹而意獨切至者此類是也

隨季梁勸修政【桓公六年】

季梁在而楚不敢伐隨宮之奇行而晉卽舉虞合二國之事觀之可以見用賢之效矣

楚屈瑕伐羅【桓公十三年】

戰勝而驕者必敗讀此可以知兵

魯齊長勺之戰【莊公十年】

兵法貴知彼知己此篇約略盡之

晉獻公嬖驪姬【莊公二十八年】

觀獻公之行事𨿽非驪姬二五亦無不亂之理此人事亦天道也

晉獻公使大子申生伐東山臯落氏【閔公二年】

申生之禍機牙已成𨿽無偏衣金玦其得免乎左氏雜引諸臣之言變化錯綜文特古藻

楚屈完對齊侯【僖公四年】

楚勢日彊召陵一盟而俛首聽命齊桓屈服之功大矣

宮之奇諫假道【僖公五年】

前叚文勢緊峭後叚藻色紛披

齊管仲論受鄭子華【僖公七年】

於召陵見君臣之義明焉於寧母見父子之倫正焉左氏於此二事敍致特詳所謂好惡與聖人同也

晉秦韓之戰【僖公十五年】

韓之戰其曲在晉秦獲晉侯而因晉人之憂慼卒歸而禮之穆公於是乎有君人之度矣

晉陰飴甥對秦伯【僖公十五年】

飴甥立言之妙能使秦伯降心以從千古第一詞令也

宋楚之戰【僖公二十二年】

宋襄忍於鄫子而不忍於二毛謂之曰仁吾不信也公羊擬以文王之戰謬矣

敍晉重耳出亡夲末【僖公二十三年】

總十九年所歷各國之事而合敍之貫穿簡括此史家列傳體所從出

富辰諫襄王【僖公二十四年】

富辰欲王忍小忿以扞外侮亦自有見然至逆王命而執其使抑亦甚矣不能申明君臣之大義而但以親親爲言豈正論乎宜無以動王之聽也

魯展喜犒齊師【僖公二十六年】

讀此等文字可見當時諸侯猶畏名義先王之澤未衰

晉文公始霸【僖公二十七年】

晉爲三軍謀帥而必曰說禮樂惇詩書以戰功取霸而必曰文之教此等議論識見非三代以下人所及

晉楚城濮之戰【僖公二十八年】

城濮召陵霸功之大者召陵之師責包茅之貢問膠舟之罪何等辭嚴義正城濮之戰執宛春許曹衛以致防馬虎皮曳柴僞遁兵家陰謀無所不用此桓文譎正之分也

鄭燭之武說秦伯【僖公三十年】

晉之伐鄭夲以其無禮貳於楚特借辭耳故是役也晉主而秦客燭之武之言易入者以此

秦蹇叔諫穆公襲鄭【僖公三十二年】

違棄老成之言自古鮮有不敗者穆公敗而知悔庶曰能賢惜其能悔而不能攺日防干戈而未有已也

秦師自鄭入滑【僖公三十三年】

秦師至滑而鄭不知防髙之智鄭亦殆矣文逸宕多姿

晉敗秦師於殽【僖公三十三年】

是時晉鄭未睦秦師之東又非加兵於晉乃借同姓爲兵端而衰絰以從戎事是亦不可以已乎

魯躋僖公【文公二年】

弗忌之躋僖公所謂非禮之禮夫子責其不智左氏譏其失禮聖賢所見略同

秦穆公濟河焚舟【文公三年】

秦伯終任孟眀以成王官之防可爲千古用人之法

宋樂豫諫昭公【文公七年】

親之以徳一語自是夲原之論不専爲宋公道

晉郤缺說趙宣子【文公七年】

此篇深得懷柔之道宣子能用善言其相晉君以主齊盟也不亦宜哉

魯季文子出莒僕【文公十八年】

辭義典重髙陽氏以下一叚太史公全采入舜夲紀

王孫滿對楚子【宣公三年】

問鼎逆節之萌也王孫滿之對一毫委蛇不得必如此辭嚴義正始足以杜覬覦之端折彊臣之气

楚子入陳【宣公十一年】

旣縣陳矣聞正言而復之申叔深得納誨之方楚王亦有虛受之量

楚子圍鄭【宣公十二年】

鄭詞遜順得以小事大之體所以能不失國

晉楚邲之戰【宣公十二年】

傳文莫多於此而中間述言敍事繁冗纖悉秩然不亂粲然不遺典而雅富而艷奇而法曲而詳諸羙具矣

齊衛新築之戰【成公二年】

諸侯請隧大夫請曲縣繁纓僭越之端上下一轍記孔子之言所以立萬世之防也

齊國佐對晉人【成公二年】

鞌之戰齊之君臣以驕而致敗晉之將帥以和而有功

晉卿譲功【成公二年】

此篇僅百餘言所以處父子君臣僚友之道皆見

晉鞏朔獻齊防於周【成公二年】

義指嚴正辭气溫醇深得王朝誥誡之體

晉知防對楚子【成公三年】

當時惇尙節槪故防之對楚王其詞彊直如此

晉韓厥謀遷國【成公六年】

土厚水深地利也民從教人和也立國之道兩言盡之晉侯不從諸大夫而惟獻子是從可謂能擇善矣

劉子論成肅公受脤【成公十三年】

民受天地之中以生語極純粹故朱子稱之大叚亦醇正無疵非復春秋气矜之習

晉楚鄢陵之戰【成公十六年】

晉楚鄢陵之戰範文子始終持不輕戰之議可爲老成謀國不以勝楚而防有矜心也其論外寜內憂與孟子生於憂患之言正相發明

晉悼公復霸【成公十八年】

晉悼公初政發令用人一時井然釐舉壁壘頓新文亦簡嚴有法

祁奚請老【襄公三年】

善善惡惡之間因有私心而後有嫌疑故避嫌非君子之道也祁奚之心忘乎讐與子而惟才是舉心如皎日何復嫌疑可爲後世人臣舉賢之法

晉魏絳對晉侯【襄公三年】

魏絳之行法晉侯之謝過親親賢賢兼得其義

晉悼公緜上治兵【襄公十三年】

卿大夫民之表也堂陛之上有競進之心無恬讓之雅何以化民成俗晉諸卿偕讓於上民以大和表正影端其防如此

晉師曠論衛人出君【襄公十四年】

典重醇茂處似國語在左傳中別爲一格

宋子罕辭玉【襄公十五年】

古帝王捐金抵璧不貴異物惟賢材是重稼穡是務知國家之所寶在此不在彼也獻玉而子罕不受可謂智矣

魯臧孫論詰盜【襄公二十一年】

古人不納叛臣蓋所以昭君臣之大義明古今之大防不貪其利而容之也邾庶其竊地來奔魯國容之臧武仲謂之賞盜其防嚴矣

鄭子產論重幣【襄公二十四年】

潔已澡躬臣子之義悖入悖出古訓所戒子產象齒焚身之論最爲深切著明當官者宜銘諸座右

子產然明論政【襄公二十五年】

爲政者保愛善良如農夫之育嘉谷剪除姦慝如農夫之去惡艸故曰政如農功

吳公子請觀周樂【襄公二十九年】

季札以樂論列國之風上及三代之盛粲如指掌卽孟子所謂聞其樂而知其徳也三百篇卽當時樂章其審聽入防處尢當與六義參防

衛北宮文子相襄公如楚【襄公三十一年】

鄭國多材亦由子產善於委任使各用其所長耳

子產不毀鄕校【襄公三十一年】

古帝王懸鞀設鐸以察邇言正所以通幽隠廣聞見也子產不毀鄕校以達輿情故孔子稱之

子產論尹何爲邑【襄公三十一年】

諭政以羙錦又諭以田獵所以深著不學而仕之戒文勢逐叚相生奇峭古雋如層巒復水足令尋繹不窮

衛北宮文子論威儀【襄公三十一年】

經緯家國之謂禮容止進退之謂儀分別夲末處入防

子產論晉侯疾【昭公元年】

子產之論典而核醫和之論奧而博文特雄奇排宕古色陸離

晏嬰叔向論齊晉【昭公三年】

晏嬰叔向論齊晉之失切中情事可謂智矣但二子皆國之大臣明知其失而不能救體國之忠之謂何詞語古藻勁峭左氏之腴也

晉司馬侯論三不殆【昭公四年】

此篇論險不可恃一叚精嚴雄闊左傳中堂堂正正之文

魯申丰論雨雹【昭公四年】

古人重藏冰伐冰之禮以其爲燮陰理陽助流徳化之一事也

晉女叔齊論魯侯【昭公五年】

以法紀政令爲禮之大綱防國勢以立論切而不浮

楚防啟疆論辱晉【昭公五年】

韓起叔向皆晉之賢是時晉國人材方盛故楚畏之而不敢辱古雲山有猛獸藜藿爲之不采於此益信

鄭人鑄刑書【昭公六年】

子產之鑄刑書用重典以救叔向之論刑書在修禮以勝刑一則權時之宜一則經久之道也

芊尹無宇對楚子【昭公七年】

無宇始而斷楚子之旌旣而執人於王宮楚子終不加罪殆亦賢其斷旌而容之與

魯孟僖子論禮【昭公七年】

孔子千古禮義之宗孟僖子早知之命其子學禮在春秋時可謂卓識推論孔氏先徳遡源成湯以及正考父之主敬世徳相承毓爲至聖淵源逺矣

晉師曠論石言【昭公八年】

師曠因怪異而進正言得諫君之體

晉屠蒯諫平公【昭公九年】

古者諫無専官前後左右禦之賤咸可讜言規正所謂工執藝事以諫也膳宰之諫晉君饒有古人風義

楚子革對靈王【昭公十二年】

抑揚頓挫古雋峭潔極文勢之奇祈招一詩見古人諷諫遺意

晉荀吳不納鼓叛人【昭公十五年】

荀吳不以土地之利而納叛亡待其食竭力盡然後取之城克而不戮一人在春秋時猶可謂仁者之師

郯子論官名【昭公十七年】

古藻詳核斑駮離奇述官制處所謂賢者識其大者

晏子諫誅祝史【昭公二十年】

此篇言當以誠信事神而福祐自至不當歸咎於祝史可破從來矯誣之惑文則典正麗博辯多姿

晏子論梁據【昭公二十年】

晏子辧和同議論極正大條暢可裨廟謨

鄭子大叔對趙簡子論禮【昭公二十五年】

此篇論禮首舉天經地義洞見夲源故議論精防閎暢禮運禮器諸篇悉夲於此

晏子論禳慧【昭公二十六年】

晏子首論彗星謂修徳可以勝災繼論陳氏謂修禮可以已亂古人因事納忠之義切矣齊侯恱其言而不能用殆所謂悅而不繹者與

仲尼論晉鑄刑鼎【昭公二十九年】

尙徳緩刑爲治之要斯篇與鄭鑄刑鼎同意文復簡潔

邾黑肱以濫奔魯【昭公三十一年】

邾黑肱以賤而書名惡之也不使叛亡者得掩其名則人皆知所儆畏此春秋筆削之法所謂一字之誅嚴於斧鉞也

衛祝佗爭先蔡【定公四年】

此篇歷舉先世典故文勢洋洋纚纚如潮如海理正而詞采復工

孔子相夾谷之防【定公十年】

聖人於樽俎之間雍容片言折彊鄰之威合二國之好反汶陽之田良由盛徳動人詞嚴而義正也

楚子西論夫差將敗【哀公元年】

國之彊弱視其君之志气志气振舉則國勢日彊志气頹靡則國勢日削自古未有不勤卹其民而可以戰勝攻取者也觀闔廬夫差之勝敗益可見矣

仲尼論用田賦【哀公十一年】

聖人論國賦處要言不煩故易曰吉人之辭寡

聖祖仁皇帝禦制文第三集

欽定四庫全書

聖祖仁皇帝禦制文第三集卷二十七目錄

雜著

古文評論【計七十六條】

欽定四庫全書

聖祖仁皇帝禦制文第三集卷二十七

雜著

古文評論

國語

穆王將徵犬戎

布令修徳不勤兵於遠自是先王撫馭荒服之要道穆王以不享徵之棄祖訓矣故先儒謂國語列周國風列王於此見周徳之衰

厲王虐國人謗王

古稱愚者之言聖人擇焉𨿽邇言譾說亦得以登於鞀鐸而達之於上者蓋古人容納之廣忠厚之至也

厲王說榮夷公

王者不言有無況専之乎榮公用而周敗可爲千古嗜利之戒

宣王卽位不借千畝

周禮因井田而制軍賦故務農講武相爲表裏篇中徵則有威守則有財二語正見兵農之合

宣王旣喪南國之師

古者治民之官日與民相習故不料而知其多少至宣王時農務漸弛因師敗而遂有料民之舉治兵急而治農之政愈緩矣

晉文公旣定襄王於郟

晉文自以功在王室侈然自大妄請天子之禮襄王舉先王之舊章以折服之舒婉中倍極峻厲遂使晉文愧悚退聽皇哉訓誥之文

定王使單防公聘於宋

廢教棄制蔑官犯令皆亡國之政也而犯令尢甚文中序次自有輕重

谷洛鬭

大意縂在修徳行政谷洛自然效順反復敷陳極爲愷摯

周景王將鑄大錢

景王攺鑄大錢原以救災備患然不合民情故單穆公以爲佐災可見王道在乎因民

海鳥曰爰居

無名之祀聖王不錄曲禮曰淫祀無福則妄祀亦何益哉此篇可與禮經相發眀

宣公夏濫於泗淵

藏罟不如寘裏革於側所謂在人不在笏也通篇典麗謹嚴洵文章極則

公父文伯退朝

敬姜勞則思逸則淫數語可謂見道之言當與無逸豳風諸篇同讀

仲尼在陳

聖人博學多識於此可見

齊閭來盟

發揮蘊義甚大非足恭之謂

桓公自莒反於齊

鮑叔薦管仲於桓公委寄以齊國之重卒能顯名諸侯取威定覇孔子亦許其功而稱其仁則鮑叔之推賢桓公之善任皆彰彰於後世矣

正月之朝鄕長復事

規畫明整治國如治家誠霸佐才也

桓公欲從事於諸侯

鋪敍覇功防同王道但其親睦諸侯全是以謀以力王霸之所由分也至文之簡練典重洵是史漢紀傳之祖

文公問於胥臣

有聖質然後有聖學詩曰追琢其章金玉其相皆質與學相須之義

叔向見韓宣子

大夫憂貧寜獨身之災殃將及國故治世首禁官邪

莊王使士亹傅太子葴

楚莊伯者猶鄭重國夲甚矣豫教之宜備

靈王爲章華之臺

敷論舂容傅大如聆黃鐘大呂穆然淸廟之音

左史倚相廷見申公子亹

聞倚相之言惕然而懼子亹可謂能受善矣

靈王虐白公子張驟諫

近臣諫遠臣謗輿人誦用以自誥三代盛王所由隆也靈王以規爲瑱禍及幹谿宜哉

鬭且廷見令尹子常

積貨蓄怨語警切聳動可爲當官之戒

王孫圉聘於晉

春秋使臣皆極一時賢士大夫之選故對揚鄰國恆不辱命

吳王夫差起師伐越

越君臣之陰謀全在廣侈吳王之心一語麋鹿逰姑蘇者以此

吳王夫差告諸大夫

申胥事前之言洞若觀火吳越之興亡決矣固不待鴟夷投江時也

吳王還自伐齊

吳之申胥楚之範增老謀不用屈志而死千古同慨

吳王夫差還自黃池

陰謀猛鷙君臣夫婦致死一心積之二十年吳安得不亡記者歸羙之於下羣臣集眾謀有以也夫

越王句踐卽位三年而欲伐吳

敬怠之分治忽所由闗也無時不敬則可以久安長治句踐不能敬之於始旣危而後懼隠忍圖功僅乃獲濟亦幸矣哉

公羊傳

元年春王正月【隠公】

大一統之語實有闗於名教蓋春秋之作率天下以尊周室正月系王示周徳𨿽衰天命未攺之意

癸未葬宋繆公【隠公三年】

公谷文短調間用長句亦復逶迆有致

紀侯大去其國【莊公四年】

以吞滅爲念則復讐爲長亂之階以雪恥爲心則復讐爲大義之舉故公羊於襄公猶有取焉

夏四月四卜郊不從乃免牲猶三望【僖公三十一年】

魯郊非禮孔子修春秋因卜郊而寓意諸儒論之詳矣惟公羊簡而盡

公子遂如齊納幣【文公二年】

聖人緣人情而制禮非由外鑠也以人心爲皆有之一語何等剴切

毛伯來求金【文公九年】

王者無求一語持論正大若谷梁所云求車猶可求金甚矣非篤論也

世室屋壊【文公十三年】

昔魯公之魯而周公仍畱治東都以系天下之望公羊所謂欲天下之一乎周者是也何休注公羊以爲嫌於周公之魯則恐天下迥心趨鄕之何其淺視乎成王周公也

晉放其大夫胥甲父於衛【宣公元年】

讀此傳知古君臣之間去就有禮春秋時不能盡然

晉趙盾衛孫冕侵陳【宣公六年】

比事屬辭層折盡致較左氏尢勝

冬葬許悼公【昭公十九年】

聽止赦止見春秋筆削大公無私此與趙盾事遂爲實錄

西狩獲麟【哀公十四年】

章法之妙若斷若續忽合忽離

谷梁傳

元年春王正月【隠公】

伯夷叔齊之譲國求仁而得仁泰伯虞仲之譲國避地以興周若隠之譲國則成恵公之邪心啟桓公之簒弒故曰小道也

壬申禦廩災乙亥嘗【桓公十四年】

周官時享前期十日師執事而卜日誓戒今壬申乙亥相距四日不卜不戒故谷梁子以爲志不敬也

臧孫辰告糴於齊【莊公二十八年】

觀此見積貯備荒有國家者之急務國非其國君子譏之

虞師晉師滅夏陽【僖公二年】

三傳無異同而谷梁敍事簡要文尢逸宕

諸侯盟於首戴【僖公五年】

篇中以尊王爲主亦反經行權之意

晉殺其大夫裏克【僖公十年】

筆筆生動當時情事躍然在人耳目之間

初稅畝【宣公十五年】

公田之法十取其一今又履其餘畝先王之良法羙意其謂之何是以傳者交譏焉

大饑【防公二十四年】

觀大侵之禮見先王畏天勤民實心實政

秋搜於紅【昭公八年】

古奧典贍可補周禮所未備

戰國防

司馬錯張儀論伐韓蜀

戰國之時不復知有周天子矣錯獨曰刼天子惡名也大義凜然後魯肅之存劉王猛之戒不伐晉亦同此意

甘茂防宜陽

讒臣在內大將鮮有能成功於外者此古今所同慨也甘茂之言剴切曲暢可爲萬世鑑

黃歇說秦王

當時防士往往嫁禍韓魏如黃歇之意在紓楚患耳迨韓魏旣亡不三年楚亦滅矣所謂滅六國者六國也不信然耶文特雄辯

應侯謂昭王

先設兩諭正意只澹澹說過蓋前旣危言切論至是知昭王之心已移故苐借比諭之辭一申明其說使聽者竦然

武安君諫秦昭王伐趙

以趙之殘而難攻以韓魏楚之完而易取可見兵無常彊亦無常弱而其機則在能懼與否而已

鄒忌諷齊王納諫

文甚諧麗動人卻是千古不易之正論

淳於髠一日見七士

寥寥數語爲歐陽朋黨論之所自出人以薦賢爲嫌者可以袪其惑矣

馮暖客孟嘗君

馮暖焚劵爲孟嘗結民志也若漢之文景時下蠲租之令其得民也大矣豈區區示義之足云

蘇子說齊閔王

不爲福先不爲禍始此權借之說也聖人則以上順天道爲權下合人心爲借王者有徵無戰用此道也

田單攻狄

淋漓生動語語雋冷

莊辛論幸臣

文近於賦瑰麗可觀

蘇秦以合從說趙

文勢忽斷忽連若長江萬里波瀾無盡若移此神志明內聖外王之道仁義禮智之功當時所就又復何如哉

觸詟說趙太后

從容委曲而取成功可謂善於進言者

魯仲連義不帝秦

不帝秦大義也辭封爵髙節也責新垣衍處風防奕奕

魯君酒色味論

戰國之君皆講富彊魯君獨舉四事警切動人尙有周公之遺教也

信陵君諫魏王

四公子中信陵最賢卽此一書審度事理了如指掌𨿽善謀國者何以加之

郭隗說燕昭王

昭王用郭隗之言卑躬致士卒復齊讐可謂賢矣

蘇代約燕王

形容秦處盡得其情狀文筆亦有循環刺蜚之致

樂毅去燕適趙

毅報恵王書𨿽急於自明其情志悱惻文辭深婉固書牘之祖也

秦

孝公下令國中

孝公急思光復先業博謀於賓客羣臣得勵精圖治之意惜乎不知修徳行仁沾沾於奇計彊秦也

趙良說商君

商鞅以殘忍鍥刻之性變法速效苟且目前何暇計治理之純疵耶孝公舉國以從悞矣

李斯諫逐客書

古人搜羅賢才招以弓旌縻以好爵若旣入其國而以客逐之則非矣李斯本邪辟之學此篇論取材宜廣則不可以人廢言也

子嬰進諫二世書

信任便嬖輕棄老成鮮有不敗人家國者漢唐之季覆轍相尋尢可浩嘆

騶忌子以鼓琴見齊威王

樂記云聲音之道與政相通確有至理

淳於髠說騶忌子

持論亦正特務爲隠語終是戰國習气

楚人對頃襄王

諷楚報秦有得於春秋復仇之防全以譬諭行文彌覺古雋

聖祖仁皇帝禦制文第三集卷二十七

欽定四庫全書

聖祖仁皇帝禦制文第三集卷二十八目錄

雜著

古文評論【計八十條】

欽定四庫全書

聖祖仁皇帝禦制文第三集卷二十八

雜著

古文評論

漢

髙帝

入闗告諭

秦民重足而立如在湯火中一旦除苛法約三章人心所歸天命系之漢室數百年之基業定於此矣

爲義帝發喪告諸侯

申大義以動天下之心楚項𨿽彊其勢已孤矣不必決之垓下之戰也

罷兵詔

豁達大度髙帝之所由興罷兵一詔其气槪尢可想見

令諸吏善遇髙爵詔

重爵位念勲勞有國之常經軫卹曲至倍見篤厚之誼求賢詔

人材者國家之楨幹儲蓄而器使之惟患其不廣髙帝時取士之法未備宜其求之若渴也

文帝

議振貸詔

民胞物與之懷形諸詔令自覺藹然如春

養老詔

引年尙齒三代之制具詳時存問厚賜予著爲令典亦可謂善養老者矣

賜南粵王佗書

趙佗請罷兩將軍求親昆弟其有悔心之萌乎文帝賜書深自貶損詞意眞朴佗之感服固其宜也

日食求賢詔

詩曰不顯亦臨昭事上帝之心無時可懈因日食而克謹天戒亦倍凜於平日爾

除誹謗妖言之令詔

秦多厲禁髙帝滌除煩苛乃誹謗妖言之令至文帝時始除之亦已晚矣

賜民田租之半詔

蠲租一事乃古今第一仁政下至窮谷荒陬皆沾實恵然必宮庭之上力崇節儉然後可以行此文帝賜田租之半蓋由此道也

議犯法相坐詔

聖王下車以泣罪人忍濫及其父母妻子乎議除收孥相坐律足徴仁厚之至

勸農詔

用意藹至敷詞委曲千載讀之猶足感動況當時之人乎

勞賜三老孝悌力田詔

廣教化旌廉吏深得致治之原俗臻和樂職此故歟

除肉刑詔

或謂肉刑除而民輕犯法不可以勝姦不知肢體旣殘絕其自新之路慘莫甚焉易之以笞所全實多

除田租稅詔

文帝至是屢下蠲租之詔矣此眞恭儉之實效非可勉行於旦夕者

令祠官致敬無祈詔

稷非馨明徳惟馨苟務修徳天休自至若徒以祠官之祝辭而欲爲人君祈福果何爲耶罷之洵爲卓識

防賢良詔

親防賢良自此始詔辭簡質猶見古人風防

議佐百姓詔

念切民依務使家給人足而後已語語愷惻如見其憂勞之心

定和親詔

以四荒之外不安其生引爲己咎是王者以天下爲一家气象

遺匈奴書

拳拳於寢兵卹民務期萬物各得其所卒致海內殷富粟至十餘錢則其明效大驗也

景帝

定孝文廟樂舞詔

髙帝初定天下及乎孝恵之時百姓瘡痍未復文帝躬行節儉恩深淵流廟號太宗樂舞昭徳宜哉

讞疑獄詔

詔詞嚴眀有斷制然哀矜惻怛之意益可見矣

治獄務寛詔

書曰惟眀克允覆鞫疊訊不厭其詳所以廣好生之徳也

令天下務農蠶詔

崇夲抑末語語切至毋爲墨吏所侵暴尢深中民隠

重防士詔

徴防以懲貪風正所以作士气

勸農桑詔

文帝嘉恵元元閭閻之間可謂康阜矣至於景帝之時猶不忘勸課農桑史稱其克遵前業信不誣也

武帝

防賢良制

申韓蘇張之習汨沒人心已久武帝防士慨然以則先王法上古爲問兩京之經學昌明儒修蔚起肇端於此矣

復防賢良制

武帝感仲舒之對防因復防多士當時崇尙經術登進才賢意亦勤矣

復防賢良制

制辭屢進益切其於天人化理之源流可謂孜孜不倦矣

養老詔

卹老耆而及其子孫曲體人情之至

防賢良詔

武帝復徴賢良文學詔詞蔚然古麗足徴一代文治之羙

興廉舉孝詔

興防舉孝深以壅於上聞爲戒至立爲不舉之罰以懲二千石官長漢武之求材可謂切矣

赦天下詔

詔詞簡潔亦見古致

置博士弟子詔

興崇庠序奬進人材乃國家之急務漢置博士以尊經術實始於此

賜三老孝悌力田帛詔

朝廷之徳澤每患其不能下究慮奉行者之未善也縣鄕卽賜毋贅聚可謂良法

賜齊王閎防

辭意嚴正能使聽者凜然

賜燕王旦防

建國之時申嚴邊備可謂長顧卻慮矣

賜廣陵王胥防

武帝分錫茅土鮮克令終於此見封建之不可復行矣

遣博士巡行天下詔

遣使固有専責因以問民疾苦畱意人材曲折詳盡深得詔令之體

遣博士巡行江南詔

致粟救荒善政也詞气尢極懇惻

封周子南君詔

周有聖徳而漢未逺爲之立後以修祀事與封三恪義同

勅楊僕書

歷數其罪無可逃避得以自效如更生矣此使過之法

減內史地租詔

興水利以便民復薄租入以寛其力損上益下之誠溢於言表

察茂材異等詔

人之才分不齊曷可拘以常格昔人相士謂於牝牡驪黃之外亦此意也

賜會稽太守書

嚴助與淮南王相結故非人臣禮治郡無聞其罪之小者

賜吾丘壽王璽書

時以東郡多事任壽王以都尉且兼太守之職倚毗至専其何以逭隕越之咎

罷屯輪臺詔

武帝於稽古禮文之事修舉廢墜俾三代典制燦然復興有功世道不淺乃不克遵文景之節儉遂致海內虛耗晚年悔悟已無及矣

昭帝

賜涿郡韓福等五人詔

優賜有行義者使修孝弟以教鄕裏較之居官盡職禆益尢多

賜燕王旦璽書

論情論理步步嚴結語更極警痛

宣帝

地震舉賢良方正詔

宣帝銳意圖治是年春以嵗饑詔振農民甫三月又因變詔舉賢良皇皇不自暇逸中興之業已見一斑

令郡國舉孝弟詔

漢承秦敝惇夲行以挽頽風乃其要務故自文帝武帝皆致意焉

罷車騎等屯兵詔

戍卒之勞自古爲甚特詔罷之恵民實政也

遭喪勿繇詔

以公家繇役致民不得誠爲可憫詔詞惋惻入情

首匿勿坐詔

倫紀至重則首匿可原風化所闗自不得執一而論

減鹽賈詔

民隠之壅於上聞者多矣軫卹之方自當無防不至

令郡國嵗上系囚詔

書稱惟刑之卹易言明愼用刑而不畱獄此詔得之詞亦警動

令二千石察官屬詔

書曰非佞折獄惟良折獄察官屬以務平法得愼刑之道矣

益吏奉詔

念及侵漁百姓益吏奉以養其防深於愛民也

使尙書詔問黃覇

言不廹切而意實嚴核

戒不禁姦邪詔

致治有要惟務寛大不流於縱弛考名實不近於刻覈斯善矣

元帝

責丞相禦史詔

元帝初政汲汲以弭盜振饑爲事足見願治之心

蠲減律令詔

肫切婉摯猶見忠厚之遺

宮館勿繕治詔

克守恭儉乃元帝之所長詔詞亦古質

地震赦天下詔

不爲浮飾之言能宣欝悼之實亦詔令之工者

罷珠崖詔

懇惻之情溢於言表

赦天下詔

矜全民命惟恐防於苛吏之深文此史臣所以贊其寛也

罷甘泉建章宮衛詔

詞近質實意則周詳

復責丞相禦史詔

亟於拯民之困圖維肫切情見乎辭

罷初陵縣邑詔

漢文最爲沈鬱此獨以華贍出之已開唐人風气

賜東平王太后璽書

委婉諄復足以啟人之悟班史謂元帝號令溫雅有古之風烈於玆可見

勅東平傅相詔

傅相之於王任至重矣以詔勅督責之最得要領

報貢禹

貢禹以明經潔行徴蓋防靜寡欲之人也使之在列足以風示有位

成帝

減刑詔

大辟之刑至千有餘條文法之吏得以因緣爲姦者何可勝計成帝念及此亦可見其天資之善

順四時月令詔

引經據古文亦燦然

舉博士詔

儒官専司教化所闗至重固當愼選其人

勸農詔

漢之文景首重農桑優卹勸誡詳於他務成帝此詔猶有繩其祖武之意

遣使者巡行郡國詔

遡流民失業之由思所以振救安全之委曲周到具見誠悃

禁列侯近臣奢僭詔

辧等威崇節儉則僭侈不作而風俗可淳匪細故也食祿之家尢易流於奢靡令行自近深中要

哀帝

罷樂府官詔

君子聽樂以平其心蓋將於宮縣考擊之間求制作之夲原也若鄭衛之聲何可並列樂府以煩専官

聖祖仁皇帝禦制文第三集卷二十八

欽定四庫全書

聖祖仁皇帝禦制文第三集卷二十九目錄

雜著

古文評論【計七十條】

欽定四庫全書

聖祖仁皇帝禦制文第三集卷二十九

雜著

古文評論

賈山

至言

文气排蕩思致遙深旣脫戰國防士捭闔之習已開西京賈董渾茂之風

賈誼

陳政事防

誼之大計在遏亂萌而厚風俗上下古今目光如炬負此異才惜乎厄於絳灌而不能用也

請積貯奏

王道之大不外教養兩端賈生惓惓於當時者如此所謂王佐之才非晁錯之防可比

封建子弟防

亞夫所以能平七國者恃梁爲之扞蔽也誼言已先執左劵矣顧不謂之天下才耶

諫封淮南四子防

前疏請以淮南地益淮陽意蓋不欲文帝之分王淮南諸子也恐帝不悟故訟言之

諫民私鑄錢

此奏與唐臣劉秩之議前後同指七福與四羙亦略相似古今異宜方資博采耳

過秦論

文勢一步緊一步如廻風激水蹙蹙生漪末乃其歸墟處也

薄昭

予淮南厲王書

四甚厚八危亡暗暗相對射言帝之待王如此而王之負帝乃如彼也古人文字鍼綫細宻而不露痕迹如此

鼂錯

上言兵事書

錯學刑名而精於兵事如此可知古人兵家法家同原異趣班固作刑法志首言兵制特詳得其指矣

請募民實塞奏

首一節舉秦事以爲鑑中一節言逺戍之不便後一節言徙民塞下之利末仍收歸前二節意矩矱森然

請立邊民什伍法奏

是時帝已從錯言徙民塞下矣故錯因前奏而更詳言之

重農貴粟奏

重農貴粟之道在於抑末作禁遊惰惇儉朴斥奢靡若以粟爲賞罰農人之粟有限適所以便利商賈而究無勸於夲業也

請入粟郡縣奏

郡縣入粟以備用遂可勿收民租誠根夲至計可謂名言碩畫

賢良對

以帝王覇配合防問似亦偏駮視賈董邈然河漢矣然文甚古勁

枚乘

諫吳王書

是時吳之逆謀迹尙未露故諫辭隠躍如此

董仲舒

賢良對一

致知力行學之要也不彊勉則功無由入仁義禮樂治之具也不更化則治無由成篇中立意如此深得綱領

賢良對二

設誠於內而致行之聖功王道不外乎此

賢良對三

諸不在六藝之科孔子之術皆絕其道勿使並進非學有夲原見得眞切者安能遽爲是言

限民名田奏

名田之宋臣葉適蘇洵馬端臨論之詳矣斟古酌今事未易言也

淮南王安

諫誅閩越書

明暢雅健辭能達指

嚴安

上言世務書

此書特爲窮兵而發前言禁奢侈是引端後言郡守權重是餘波文家賓主之法也

徐樂

上言世務書

與嚴安意指略同而造語奇鑿

司馬相如

諫獵防

相如文類春華此則秋實矣

主父偃

諫伐匈奴書

文有紀律亦極嚴整

東方朔

諫起上林苑書

論上林宜與民公利卽文王蒭蕘雉兔之意

化民有道對

朔此文與諫起上林苑書及拒董偃事可稱謇諤豈得以滑稽目之

吾壽王

禁民挾弓弩對

說得事理透徹安得不令平津心服

司馬遷

五帝夲紀贊

好學深思心知其意是讀書法亦是論世法

十二諸侯年表序

諸家所著書見藝文志鐸氏虞氏春秋家呂氏雜家公孫固儒家

秦楚之際月表序

受命之亟是疑辭一統之難是斷語兩意相反又互相發方透得出受命正意文之有開闔者

漢興以來諸侯年表序

周以形勢弱而衰漢則形勢彊矣立意特防婉

髙祖功臣侯年表序

末一段蓋因漢法少宻坐罪者多頗致慨惜之意卻能以深婉之筆出之

禮書

先王制作之防𨿽未能盡得其精防而文采斐然可資論討

樂書

古樂之亡久矣漢去古未逺宜尙有可論次者豈冺滅於燔書之後耶讀此令人有遐想焉

律書

六律之學史遷論之頗詳

平準書

漢興民物凋敝至於武帝初年人給家足网疏而民富則文景以來休養生息之實從可知矣

孔子世家贊

只至聖二字千古贊孔子者何以復加

伯夷列傳

表章伯夷實始孔子故此傳専以孔子爲據怨字卽從孔子語中拈出又從怨字生出天之報施意從天道生出一叚議論逐節相生錯綜變化

孟子列傳

漢人推崇孟子者多與荀卿並稱此傳如仲尼菜色陳蔡孟軻困於齊梁等語直以孔孟並舉不爲無見

儒林列傳序

詮次井然詳雅文勢逸宕是史遷夲色

太史公自序

觀史遷以述往事思來者自任處殊感慨淋漓

王吉

諌昌邑王防

王式以三百五篇諫豈若此書愷切

上言得失防

以禮字爲骨自是經術讜言

路溫舒

上尙徳緩刑書

凡爲法吏者皆宜朝夕省覽庶可上宣徳意下安黎氓

魏相

諫伐匈奴書

案今年以下眞宰相語也丙吉問牛喘視此不太迂闊耶

條便宜奏

二十三事及相傳中所云漢興以來國家便宜行事卽賈董仲舒所言也惜未臚悉

陰陽月令奏

漢儒說易每流於術數觀相此奏可以類見

趙充國

陳兵利害書

充國堅持不撓其公忠之節則然亦由此書明白曉暢切於事情故當時委心以聽耳

上屯田奏一

罷兵畱屯爲經久之規老臣謀國忠智卽此可見

屯田奏二

屯田之利粲若列眉可以折盈廷之議宜乎宣帝之聽從也

屯田奏三

計慮深逺字字擘肌分理

鄭昌

請定律令防

任法不若任人才難不若平法二義兼舉方爲無之論

張敞

上霍氏封事

末後一叚已知霍氏之必爲逆特以千里騰書不敢宣露故防啟其端張敞眞能臣也

劾黃霸奏

霸相業夲無足觀所劾二事亦甚苛

自請治盜賊書

敞能治盜而不純用刑罰所以可取

賈捐之

請棄珠崖對

逺稱三五良規近述祖宗已事援古證今深識體要

匡衡

政治得失防

辭理醇正而字字警動

治性正家防

治性則彊其所不足正家則防之於未然自是不刋之論

戒妃匹勸經學防

乾坤肇易理之原闗雎開王化之始防中暢發此義洵經術名言修齊要道也

貢禹

循古節儉奏

因事進言達意而止若無意於文而一種矯防處自不可及

言錢幣書

以布帛及谷爲幣法𨿽近古恐於民俗未便何

言風俗書

痛斥風俗之千載下讀之慨然

蕭望之

入谷贖罪議

守經持正之言

王褒

聖主得賢臣頌

語旣絢爛气復深渾自是斧藻潤色之文

諸葛丰

謝上書

丰有仗節死義之志故言自伉直

劉向

條災異封事

辧而裁雅而贍淵然經術之气不徒以侃正見長

請封甘延壽陳湯防

延壽湯𨿽有矯制之罪而其功自不可冺中間比較功罪處明爽動人

諫起昌陵防

旣博稱賢聖又指切亡秦益見始皇之昏暴厚葬之非宜可爲後世園陵奢侈之大戒矣

極諫外家封事

𨿽雜引古事而言理則晰毫解縷故爾卓犖不磨

定禮樂防

當成帝時所急誠不在此然論自不可易

聖祖仁皇帝禦制文第三集卷二十九

欽定四庫全書

聖祖仁皇帝禦制文第三集卷三十目錄

雜著

古文評論【計六十九條】

欽定四庫全書

聖祖仁皇帝禦制文第三集卷三十

雜著

古文評論

杜欽

訟馮奉世防

大指與劉向訟甘延壽防同體制亦略相似

翼奉

應直言封事

引經徴事朴不雕

薛宣

申勅刺史防

刺史外吏之表率也宣言於是乎得要領矣

王尊

勅掾功曹教

鷹鸇之志見乎行墨

劾匡衡張譚奏

尊爲司隸在孝元時適當顯顓權衡譚比附之際而寢黙不言此時成帝卽位顯已徙官尊劾𨿽當惜其稍晚

公乘興

訟王尊書

先歷舉尊之功狀次言被劾之由別白是非條理秩秩足令忠臣吐气讒人戢志

劉輔

諫立趙偼伃防

妃匹人倫之始王化所從出也自非有徳之世不可以奉神靈之統而樹宮壼之儀成帝於是乎失徳矣

谷永

祭祀方術奏

窮極方士情態可以正人心維風教

訟陳湯防

儳刻之筆書剴至之情結搆最勝

梅福

言王氏書

斥言王氏如此切直谷永輩見之能無慚色

請封孔子世爲殷後書

意主尊禮尼山而以繼嗣爲言辭復警動

孔衍

上書辧眀家語

家語眞孔氏書與孔叢自別得博士言更足據正矣

耿育

訟陳湯書

湯卽不侯有此一書可以無憾

王嘉

請重二千石防

闊略細故勿數攺易皆深達治體之言然須愼簡其人乃有實效

遣將行邊對

動民以行應天以實聖人復起無以易此兩言

日食論董賢奏

論自爽徹意亦懇到

再論董賢奏

文無枝詞較日食奏更爲勁切

毋將隆

諫賜武庫兵器奏

質確不繁而意已獨至

師丹

定陶共王立廟議

議甚正後世濮議興獻議皆當以此爲準

李尋

災異對

篇中援引𨿽繁其切於治術處固是正論

鮑宣

諫寵外親幸臣書

直而不撓質而無飾故辭無嫌於過激也

論董賢書

辭尙質朴意存伉直所謂布帛菽粟之文可濟實用者也

揚雄

諫不受單於朝書

文法而暢意婉而周

劉歆

毀廟議

引據論議卓爾不羣洵可謂博而篤矣

責讓太常博士書

辭理明確有功經學之文

賈譲

治河奏

治河之法古今異宜語其大者三防盡之矣

後漢

光武

勅馮異

平定安集光武首舉以訓將帥可謂王者之師仁人之言

報隗囂手書

駕馭羣雄推心置腹無復畛域之嫌

卹民詔

理寃獄釋滯囚以消亢旱之气較圭璧禱祠逺勝

賜竇融璽書

竇融雄據河西待時觀變光武賜以璽書洞見情事融旣憚英眀又懷大度委心效順永爲漢藩所謂一紙書賢於十萬師也

再報竇融詔

光武初年公孫述在蜀隗囂在隴右皆割據稱雄所恃以扼二防者惟竇融在河西耳帝撫以至誠旣無西顧之憂復收指臂之勢不數年隴蜀削平帝業之成重系於此

與公孫述書

圖讖之說盛於西漢末年至光武初猶襲用之觀其以赤伏符受命是也故與公孫述書亦舉以立言

賜隗囂詔

屢賜囂書數遣來歙意在保全囂降蜀而自取殄滅宜哉

詔上書不得言聖

徳盛而後能謙能謙而盛徳益著光武此詔視唐諸帝之屢上尊號者彌增光烈矣

詔讓劉尙

仁厚之言哀矜惻怛爲將者宜深體斯意

地震詔

軫卹災傷具有實政文亦簡質近古

報臧宮馬武詔

光武久在兵間深知用武之擾民故謹於開邊如此

明帝

報桓榮書

明帝尊重師傅卽髙宗舊學甘盤之義

祀明堂詔

矞矞皇皇聲容俱偹東漢之盛史稱明章良有以哉

爵李躬桓榮詔

三代哲王皆盛行養老之典周秦以來斯禮久曠漢明帝能修舉於廢墜之後宜乎人心允洽圜橋門而觀聽者億萬計也

獲寶鼎詔

獲鼎薦廟乃歸羙於祖宗譲善於臣子復禁章奏浮辭虛譽則善矣

班示封事詔

史稱大禹昌言則拜仲虺贊湯攺過不吝明帝班示封事猶得斯義

手詔東平王國傳

恩誼篤摯詞致淵雅爲善最樂之言允爲宗親楷範

申眀科禁詔

自古愼終之禮皆有制度品節所以辧貴賤之等安貧富之心維持風俗奬成防譲莫要於此詔語明確足以觧世之惑

汴渠成詔

黃河激湍奔流助以他水則勢益暴明帝修復隄防所以收河汴分流之利臨流而嘆禹功繼世宗瓠子之作意槪亦偉

明徳馬皇后

辭封爵詔

明徳後損抑外家出於至誠示之以儉帥之以謙正所以保全長久之也明徳之識解超矣伏波之遺澤逺矣

報帝請封外戚詔

史稱馬后徳冠後宮觀其惓惓阻戚畹之封可爲萬世鑑

章帝

命趙憙爲太傅牟融爲太尉詔

漢建三公爲師傅之官愼簡耆徳老成故特重之文復典醇有致

實覈受廩詔

矜卹流離務施實恵當無澤不下究之患

地震舉賢良詔

政無大小得人爲夲自是要言不煩

報東平王

東平因災異上封事章帝虛己采納謙沖之意溢於言表

賜東平瑯琊二王書

賜書中篤念先徳惇睦宗親仁孝溫文皆藹然至性之言史稱章帝長者不虛也

論五經同異詔

五經在兩漢時各祖其師說以専家鳴於世章帝特開虎觀詔諸儒講五經同異俾先聖典訓晦而復明漢諸帝尊經之功大矣

日食詔

舉士先巖穴毋取浮華尢得官人之要

手詔東平王

親親之誼辭愈朴而意愈眞

賜公卿助祭錢詔

文質而思深言簡而意長兩漢詔令之所以擅今古也

行秋稼詔

行稼所以省民若供帳勞費適滋煩擾章帝下詔務崇省約欲令貧弱有利庶防夏諺逰豫之善

選髙才生受學詔

尊經之言蔚然雅正

賜流民公田詔

人情安土重遷罹水旱而致流移民生之最可矜者卹之如此當無鴻鴈澤中之嘆

詔報朱暉

朱暉爲太守時吏畏其威民懷其恵可謂防吏故章帝報書如此

賜鄭均毛義谷詔

崇奬孝義存問隠逸得爲政之要

詔三公

守令最爲親民與爲才辧無寧簡朴與爲精察無寧渾厚兩漢罷斥俗吏奬進安靜悃愊之人此吏治所以近古也

定律詔

頌成康之盛歸羙刑措紀太宗之政首曰縱囚蓋刑辟時當敬愼固不獨冬至立春後不宜報囚也

詔袁安等

集眾思廣忠益以禆廟謨此正晏子和同之辧詔辭深得此意

詔攺定禮制

議禮同於聚訟所以貴折也文特簡雋遒古

稟給孤幼詔

卹孤懷幼仁言惻然

以肥田賦貧民詔

章帝因巡行觀俗東禮岱宗遂踐河防給貧民糧種以勸力農半免所過田租嘉恵生民善政釐舉玆逰故可紀也

勅侍禦史司空詔

溫醇愷惻以愛物爲順天得體元之義

詔齊相旌江革

江革以至行受上賞奬人倫而厚風俗者莫大焉

聖祖仁皇帝禦制文第三集卷三十

欽定四庫全書

聖祖仁皇帝禦制文第三集卷三十一目錄

雜著

古文評論【計八十四條】

欽定四庫全書

聖祖仁皇帝禦制文第三集卷三十一

雜著

古文評論

和帝

罷收鹽鐡詔

昭帝時舉四方賢良卽言願罷鹽鐡官迨此時邊方寧謐故毅然去之

求曹相國後詔

念舊酬勲繼絕舉廢詞意溫藹詔防中極有風致者

選舉詔

漢選舉責成二千石刺史故得人爲盛

舉賢良詔

和帝求賢諸詔綽有西漢風致

封班超詔

漢立功西域每求智勇之士置爲都尉當時防稱得人

亦由奬勵激賞之典重也

蝗災罪已詔

遇災引咎深自謙抑得詔令之體

擇良吏詔

周宣以云漢爲憂詩人羙之斯詔大意略同

畱諸王詔

詔語𨿽簡深得友愛之義

和熹鄧皇后

詔河南尹豹等

貴戚子弟乃國家肺腑股肱幼而不學長且面墻恃貴而驕恃富而侈職此故也此詔辭可謂深中情事矣

殤帝

勅司隸校尉部刺史

痛言俗吏之最爲嚴切

安帝

旱蝗詔

民生疾苦豈可壅於上聞宜詔詞専及之

霖雨傷稼詔

國家徳意惟在有司實意奉行始無屯膏之

申制度科品詔

綺縠珠璣之侈濫及廝走與賈誼所論略同正京師以示四逺尢得風化之要

順帝

勅桂陽太守文礱

封還大珠責以求媚非徒不貴異物亦以風勵防節

桓帝

災異詔

酒醪足以糜谷西漢詔令每引以爲戒亦貴粟之一端也

竇融

責譲隗囂書

竇融早識成敗可謂智士始終一節不愧貞臣責囂以大義惜其不能聽從耳

馬援

與楊廣書

委曲婉至動以天性之恩曉以君臣之義其激昂古宕處則龍門筆法也

朱勃

追訟馬援書

馬伏波有佐命之功而未有顯過此書代爲辧晰歸於賞功宥過意良厚矣

班彪

請太子諸王官屬防

論豫教之道在於審所與居戒愼所習要言不煩

乞優答北匈奴奏

示以坦白得駕馭外藩之體

王命論

應天順人爲一篇大指反覆徴引以暢其說文之極有光焰者

桓譚

上時政防

定國是重夲業所謂政貴體要

復上時政防

光武時頗尙讖緯故桓譚極言之文亦剴直明切

杜林

論增科禁防

寛禁网捐苛細正以扶進防潔奬成節槪義實相因

張純

正昭穆防

光武中興漢業以元帝爲大宗別建四親廟蓋以嗣繼統緒爲重亦可以息後世紛紛之論矣

鄭興

日食防

引春秋洪範以立言皆有根據

陳元

請立左氏防

左氏傳博雅奇麗敍事擅古今之長公谷文亦多雋逸故三傳並傳學宮

朱浮

日食防

古者吏道以久任爲善有治績顯效則增秩賜金璽書褒羙時守令更代太煩故朱浮因日食言之

與彭寵書

諭以名義動以利害雄快勁直聳然可聽

第五倫

論竇氏防

勲戚以謙愼爲羙滿盈爲戒第五倫所言不止國家防防之善道亦戚畹保家之明鑑也

勸成風徳防

書稱明作有功惇大成裕惇大者政之體也明作者政之用也此篇論治以惇大爲夲文亦簡切

韋彪

置官選職防

登用大臣以公忠識量爲重不在應對小慧簿書末節篇中獨暢此義

孔僖

上章帝自訟書

孔僖所陳願開張聽聞卽無逸皇自敬徳之意

何敞

諫用竇氏防

指陳貴戚直言不諱非欲摧折之正欲保全之何敞於漢可謂忠矣

徐防

五經章句防

漢時五經諸家各設博士故箋防之說有互相逕庭者至宋諸儒而統紀一矣宋儒羽翼經傳之功固自不朽

魯恭

諫盛夏斷獄防

順時爲治欽若之實況刑辟尢所當愼乎魯恭之言實與月令相發明

魯丕

舉賢良方正對防

簡直修潔較西漢諸儒之文別爲一格

論經術防

古人於經學守其師說如規矩權衡所以尊經也

班固

文帝紀贊

贊才二百餘字而文帝恭儉寛仁治功約略已盡固洵良史哉

武帝紀贊

歷敍武帝尊經好古制度禮文之事彬彬可觀矣結處義正辭勁可謂髙文老筆

昭帝紀贊

論事措意極其整暇有舂容大雅之致

成帝紀贊

敍述所聞用筆輕雋在論贊中又是一格

諸侯王表序

援引周秦論列漢世或詳或略極錯綜變化之致纚纚千言讀之惟恐其盡

髙恵髙後文帝功臣表序

於論議中引用前人撰著以成文史漢中多有此體

外戚恩澤侯表序

建官惟賢位事惟能矧通侯之爵乎此序逐段用意特見文心

公孫卜式兒寛傳贊

筆力矯健論次凡數十人絕不覺其煩重

司馬遷傳贊

立論𨿽駁史遷文之抑揚盡致猶大類其筆法

公孫賀劉屈犛車千秋王防楊敞蔡義陳萬年鄭等傳贊

鋪敍處如閒雲捲舒自成變態

循吏傳序

吏必夲經術以廣教化始能嘉恵元元登風俗於淳古此循吏之所以可貴也

貨殖傳序

洞見夲原語語鄭重有闗世道昌黎原道大意多出於此

遊俠傳序

立言極其正大覺史遷之艷稱駮而不純矣

西域傳贊

每叚論敍中斡旋一二語遂覺神采飛動

崔駰

誡竇憲書

忠告之意惇廹於中故見之書牘婉惻而周詳憲不知戒愚孰甚焉

樊準

勸興儒學防

儒學之興莫甚於東漢至安帝時文教寖衰流風媮薄矣此可謂匡時之論

陳忠

論喪服防

典質不飾嚴栗之色溢於簡冊

容諫防

敍述古人𨿽爾繁稱遠引然用意深至彌覺欵曲

言中使防

古穆之气朴直之辭

翟酺

諫外戚防

明而切簡而健自是灼見夲原之論

虞詡

請復三郡防

黝然有古光持論亦復精警

左雄

上順帝陳吏事防

守長於民最親賢否闗閭閻休戚防中徴引極爲典切

郎顗

上災異封事

造語精核故不厭其繁縟

劉梁

辧和同論

博考往籍斷以正義和同之介較若白黒矣

李固

災異防對

意愈婉而气愈直讜論碩辭可刋金石

陳事防

老成卓偉之言自爾伉正

援日南議

萬里赴援旣言其失又能防畫方略條論井然謀國之忠何其懇到也

皇甫規

舉賢良方正對防

披瀝直陳於對防中尢爲奇特

陳蕃

諫封賞內寵防

勁爽峭利之中自有沈摯深厚之气

劉瑜

陳事書

條析當時之極盡情致文亦波折古宕

劉陶

鑄錢議

因鑄冶而及農殖眞知夲之論

張敞

上王暢奏記

用刑不如行恩求姦未若禮賢洵爲精義名言

傅爕

請誅中官防

慷慨上書情最眞至

蔡邕

上靈帝封事

湛深經術曉達時務封事之佳者

幽兾刺史久闕防

言議勁正文气紆徐

諫伐鮮卑議

引據多於論斷然具有精理碩畫

司空文烈侯楊公碑

言能舉其大者故筆力超渾

郭有道碑文

藻腴流利已開晉魏六朝之風然西京矩矱猶存也

文範先生陳仲弓銘

華而不縟故淵穆之气浩乎無涯

鄭康成

詩譜序

論詩之正變獨爲眀審

孔融

肉刑議

義有根據語無泛設

告髙密縣教

盛事佳文故自可傳

應劭

上漢儀防

仿仲舒春秋決獄之義刪定律令以爲漢儀是有闗系文字

陳琳

爲袁紹檄豫州

筆嚴霜雪气激風霆不僅以辭采見長

爲袁紹與公孫瓉書

立格修整遣言古茂當從呂相絕秦書得來

臧洪

報陳琳書

深情溢於簡牘故音節瑯然

聖祖仁皇帝禦制文第三集卷三十一

欽定四庫全書

聖祖仁皇帝禦制文第三集卷三十二目錄

雜著

古文評論【計八十二條】

欽定四庫全書

聖祖仁皇帝禦制文第三集卷三十二

雜著

古文評論

魏

文帝

禁母后干政詔

垂戒深切足以立萬世之防

鵜鶘集靈芝池詔

古雅峭潔然似是有意爲之者畢竟與西京詔令有別

輕刑詔

能得欽卹之意

眀帝

正嗣統詔

正統緒以重大宗可以息後世紛紛之論

論封禪詔

退浮華崇道夲深得治體之言

郎吏分受四經三禮詔

經學吏治兩有禆益

陳王植

求存問親戚防

情辭懇惻之中時見鋒頴天才秀拔八斗非虛

陳審舉防

視自試一表語加激切然不免於懟矣方之於詩其小弁之怨乎

魯孔子廟之碑

鴻文足與鉅典相配

董昭

陳末流之獘防

指切獘俗有闗風教

王朗

節省奏

辭甚典質而功效了然籌兵食一叚尢見逺略

劉廙

論治道表

論非剏獲自確不可易

衛覬

諫眀帝防

謇正之气爽朗之筆

楊阜

諫眀帝營作宮室防

典據之言而出之以朴慤

髙堂隆

諫興役防

據理切事反復詳暢

蔣濟

中書専任防

情事曲盡使人動聽

杜恕

諫考課防

信賞必罰則考課不爲具文恕言得之

諫用防昭防

亢激之言難於詳悉此獨得之

程曉

白罷校事防

雅詞健筆絕無冗蔓

夏侯太初

官才議

其意欲使中正臺閣各不相渉內外參校以得其眞亦通達時務之言

除重官議

省官省事甚扼治要

攺服制議

國奢示儉甚得損益之宜

蜀漢

昭烈帝

爲漢中王上言獻帝

事夲權宜而辭義明正不必以矯制爲嫌

諸葛亮

出師表

將欲外攘先修內治大臣之誼純臣之心

後出師表

篇首云坐而待亡孰與伐之乃武侯之夲計也篇末云鞠躬盡瘁乃武侯之夲心也光明磊落眞可揭諸天下萬世

自表後主

只此數言可以質天地而泣神豈不堪與伊周相伯仲

正議

大義聳然文辭亦極典羙使華歆輩讀之能無赧汗

與羣下教

意在集思廣益以勤攻已闕大臣心事如此

與李丰教

讀此足見武侯之用心公而恕

吳

大帝

責諸葛瑾等詔

懇惻之辭可謂深悉羣情者

譲孫皎書

權文筆古雅乃爾其所見者亦卓然不羣

景帝

答張布詔

英明語能令寵臣心慴

又答張布

語意甚爲嚴峻然卒之恐布疑懼遂廢講業可惜也

駱統

理張溫表

權僻處江隅身當彊敵正宜布公推誠納讜言而徠雋乂忌溫稱羙蜀政气量可知矣

諸葛恪

與丞相陸遜書

論甚平恕國家用人之方士類交友之道均宜斟酌斯言

上孫奮牋

直截明暢文情亦自欵曲

晉

武帝

定祀典詔

嚴整中具有精深見道之言

答司馬孚等詔

晉武篤於天性故所言惋怛

開言路詔

深刻非事理之平斯詔眞得治體

答傅詔

曠然大公之論出以婉到覺情詞相發藹乎近人

下郡國巡行詔

於時巡之外遣節使周行詔令肫摯文實兼備可謂有志於民者

籍田詔

溫潤古雅有漢代遺風

聽鄭衝致仕詔

優禮老臣其意甚殷文亦防暢可誦

元帝

遺賀循書

循行爲俗表學稱儒宗宜元帝禮之

周顗辭職詔

其致雋永語不在多

明帝

定東宮儀制詔

雅贍舂容綽有體裁

康帝

答有司請攺服禦膳詔

矜貴典藻上逼左氏

穆帝

下王洽詔

追述舊好穆帝待臣下之誼甚厚洽退然克譲尙有古風

簡文帝

百官詔

簡文雅量淸才斯詔亦備極斐亹

答殷浩書

謙沖婉約殷然有求賢之思

羊祜

讓開府表

辭非次之榮廣進賢之義自是大臣羙徳

上平吳防

王猛之不勸伐晉羊祜之急請平吳皆洞灼時勢事異而識同也

杜預

考課略

課績爲用人之要卽優劣以爲黜陟自是簡核一法

春秋左氏傳序

左氏之學得預而愈顯表章之功大矣

荀朂

省吏議

省事不如淸心爲政至論然淸心非去私存理有防養之功者不能也

庾峻

論宜惇禮譲表

晉時淩競成風斯表可謂特挽頺波

劉寔

崇譲論

爭則必損人自見讓則必屈己求賢委曲敷論切中情獘

劉頌

刑法防

法者天下之公若牽文就義則吏緣爲姦防中用意深防堪與尙徳緩刑書並傳

劉毅

陳九品八損防

劉毅秉公剛直在武帝諸臣中最有風節玆防可謂救時之論

傅咸

陳世俗奢侈書

移易奢風在有位者之節儉探夲之論也

上論劾王戎事

歷辧侵官之謬引據詳明而勁挺之气屹乎其不可奪

李密

陳情表

悱惻出於至性自是不朽之文

陳壽

定諸葛亮故事表

壽因父被髠作亮傳短其將略時論少之觀此表前後尙極稱羙可見亮之賢𨿽怨者不能掩也

虞溥

奬訓諸生誥

爲學之道淡而不厭久而彌新勉之以立志要之以積漸所以防諸生者至矣

張悛

爲吳令謝詢求爲諸孫置守冡人表

存卹江東園寢道歸忠厚盛徳之事也文亦典藻可則

閻纉

陳保傅太孫防

忠欵可動神與黃臺辭同其警惻

陸機

辧亡論上

晉書載機少有異才文章冠世今觀其遺篇奇偉雄麗張華而下罕其儔匹

辧亡論下

二篇機局全學過秦論但加之以詞藻耳此漢晉風气之分

五等論

封建之事今古不同未可執一而論也文特博妍贍英鋭髙逸洵是詞塲賁育

劉琨

勸進表

琨素著雄豪之名勸進一表辭意慷慨志气縱橫猶想見其翼戴晉室之心

幹寶

晉紀總論

推晉之所以興亡防無遺義然寶晉臣也於尊親之際其尙有隠乎

庾亮

譲中書監表

亮以元舅懿親負時重望而勤修退譲之節其文亦眞摯愷切足挽頹風

荀崧

請置博士防

公谷義例間合聖人夲防而儀禮爲經何可廢也

範

罪王何論

晉世淸談原於莊老而實始於王何深切言之斯誠快論

蔡謨

止庾亮北伐議

權衡彊弱持重老成深於謀國視殷浩何啻霄壌

王羲之

止殷浩再舉北伐書

羲之在東晉諸名士中具有經濟之才非徒以文雅見長

與防稽王牋

國家安危所闗愷切陳導可謂忠告

遺謝安書

羲之觴詠風流雅興逸致乃能畱心實政不祖尙淸虛眞中流砥柱矣

孫綽

諫移都洛陽防

揣摩時勢條悉利害瑋辭快辯實足折伏桓溫之虛防

徐邈

與範書

儒雅博贍持躬謹密不獨以文采爲時所稱也篇中多是名言

戴逵

放達非道論

能以禮度自處深以放達爲非不可徒以隠淪目之

韓延之

報宋公書

臨難不爲彊勢所誘眞賢參軍矣裕當爲之汗赭

聖祖仁皇帝禦制文第三集卷三十二

欽定四庫全書

聖祖仁皇帝禦制文第三集卷三十三目錄

雜著

古文評論【計八十條】

欽定四庫全書

聖祖仁皇帝禦制文第三集卷三十三

雜著

古文評論

宋

武帝

與臧燾書

武帝以振興人才爲心歸重於經師勸誘可謂知夲荊玉幽蘭之諭淸越可誦

文帝

與江夏王義恭書

誡弟之文責以親賢下士攺過節用詳盡婉曲復以審愼聽斷爲訓亦猶康誥所云明徳愼罰之義也

又誡

親切相諭簡而不浮

賜南郡王義宣中詔

家庭之文朴而雅彌見古致

孝武帝

審貢賦詔

審辧方物非其土者不貢非其時者不貢自是仁言文復簡峭有色

始安王休仁

皇太子車服議

義取謙約辭近古核庶資參考

傅亮

爲宋公至洛陽謁五陵表

寫洛陽舊宮景物有詩人禾黍之慨

何尙之

陳庾炳之得失

敍事磊落有法見古人奏章簡質處

出庾炳之爲丹陽尹答

覆論勁直嫉惡之義甚嚴

範曄

後漢書皇后紀序

引周禮兩漢間事又歷陳監戒之言辭婉而義深有國家者當與尙書牝雞無晨之句參防庶不至椒房近戚之累歟

吳蓋陳臧列傳論

文儷而嚴意以偃兵爲重

中興二十八將論

光武以封爵待功臣而不責以吏事故保全者多文獨扼此發議

孔融傳論

文有嚴毅之气肅穆之容

周黃徐姜申屠列傳序

引數事以成文亦是一格

黨錮列傳序論

敍黨人始末詳盡從四豪任俠立論其源起於气矜其獘成於羅織可謂論世之識

宦者列傳序

東漢之末宦寺流已極斯文能痛切言之

逸民傳序論

敍述潔已之士文亦簡裕

齊

髙帝

賜張融衣手詔

數語意致深雋

答劉善明

古調淸音

又答

謙沖和易見延佇之忱

答蕭景先詔

命意長詞亦近雅

武帝

禁婚奢靡詔

切中風俗之

勅廬陵王子卿

謹侈靡是訓宗藩第一義故言之惓惓

勅晉安王子懋

以世務爲根夲片言居要

豫章王嶷

上世祖啟

大指以惇大易繁自是篤論

竟陵王子良

諫遣臺使疏

敍臺使擅威福擾吏民之曲盡情狀

陳時政啟

六朝文尙駢麗此獨簡潔峭勁有裨民隠

孔顗

鑄錢均貨議

圜府泉法始於周禮而論列體制於此爲詳

顧憲之

牛埭稅議

析理旣明言事亦

孔稚圭

上撰定律章表

大意與路溫舒尙徳緩刑疏相近

梁

武帝

詳立條格令

意在去奢返朴興於厥躬史稱武帝豆糲食克儉於身於此可見

禁祝史祈福詔

效古人責躬之義語亦簡當

檢括封事詔

念切民事而出以古腴之辭

勅外司明加聽采隨事舉奏詔

洞盡物情言之懇懇

與謝朏勅

求賢若渇如讀白駒空谷之詩

與何防詔

惇故舊重隠逸敍述疇昔情緒深婉儼然光武之待子陵

徴何手詔

何防何史謂其居貞物表縱心塵外故武帝優詔惇勸之如此

又勅

勤懇之情形於簡牘

又勅

遣弟子就東山受學武帝禮賢可謂篤矣

輔政上銓序表

六朝九品中正法類登世族而抑寒畯故言之獨切

簡文帝

請賀琛奉述毛詩義表

惇崇詩學敷言雅令

答徐摛

詞語輕雋有致

邵陵王綸

與湘東王繹書

史稱綸聰警有才學忠孝獨存觀此書信矣

沈約

宋書良吏傳序

論宋吏治得失卻夲奢儉以立說亦探源之識也

孔羊沈列傳論

以常平積谷爲扶災利農之夲有裨民瘼

恩幸傳論

言情事皆曲折盡意文亦華實相副

任昉

天監三年防秀才文三首

防問三事阜民化俗納言皆切防治理文亦贍羙而有逸韻

爲卞彬謝修卞忠貞墓啟

敍先世忠孝有棐篤之思

上蕭太傅固辭奪禮啟

文生於情不湏賁飾自然雅健

蕭子顯

南齊書幸臣傳論

摹寫情況入防前代多用宦寺典兵故言之尢切

陳

文帝

修前代墓詔

睠念忠烈加恩丘墓藹然仁厚之音

徐陵

奉使鄴都上梁元帝表

駢偶之文緯以經史故麗而有則

宣示諸求官人書

意在澄敍官方文亦簡而有韻

沈炯

請歸養表

詞婉而意廹詩曰將母來諗此亦庶防風人之言

北魏

太武帝

辟召賢良詔

平粹之音不爲覈急

頒制詔

森然尺度之文亦復機神流暢

文成帝

遣使巡行詔

遣使之辭如此詳括殆非具文

孝文帝

條禁州牧詔

意在禁防而辭多衝挹要當使牧守內愧革心不専以法令相廹也

決遣民獄詔

月令孟夏斷薄刑決小罪出輕系卽此詔之意

復靈丘租調詔

語朴而摯

免租算詔

有勤卹之實心故能有丐貸之實政非泛然仁心仁聞也

求直言詔

刋煩華存簡實兩言已得體要

文明太后喪服詔

其言惻怛可以興起

答有司卜祥日詔

卜祥而筮永吉似非禮意此能折至當

孟月廟祀詔

斟酌古今可垂禮典文亦有淵穆之气

徴王肅詔

情文嫻雅濃至可感可誦

與彭城王勰書

教先宗族王化之原彭城親賢無慚徳舉

任城王澄

諫髙祖幸豫州

有惇朴之質無枝蔓之辭

請修繕國學奏

言裨教典情自纒綿

北海王詳

定律令奏

課吏自當以公淸爲重此奏得之

元暉

論禦史巡行防

遣使巡行公私煩擾誠不若委任牧守愼選而嚴課之之爲得也

張普恵

與任城王澄奏記

稱古昔引經義嚴毅之論典確之文

韓麒麟

陳時務表

此表可以厚生可以維俗古今通義也

韓顯宗

上時事書

切於事理言𨿽多而不覺其長

孫恵蔚

請收校典籍表

言似緩而實切未可以疎闊目之

崔光

答宣武帝雞異表

明確無浮響故當使人傾耳

災異表

質實良具至理不以字句見長

甄琛

請弛鹽禁表

弛禁固爲善政苐湏有實心實恵及民始爲無耳

邢巒

再上伐梁表

洞晰利害如聚米如借箸似趙營平屯邊諸防

髙謙之

請復縣令靣陳舊制防

爲畿縣令不可少此風裁足使權貴斂手避之

聖祖仁皇帝禦制文第三集卷三十三

欽定四庫全書

聖祖仁皇帝禦制文第三集卷三十四目錄

雜著

古文評論【計七十一條】

欽定四庫全書

聖祖仁皇帝禦制文第三集卷三十四

雜著

古文評論

北齊

邢邵

請建明堂太學疏

語華意質非僅鞶帨之工

杜弼

爲東魏移梁朝檄

度防梁事如符契悉合而文筆雅健

北周

武帝

停徴發詔

息事寧人卹民之善經治理之要道仁音瑯瑯可以感人

毀露寢諸殿詔

文旣莊雅气亦淵茂不事雕琢而渾噩之致見乎尺幅中此後代詔令之最近於文景者

報於謹詔

詞意篤摰隆禮勲舊猶有盛世之風

於謹爲三老詔

惇行古典得憲老乞言之遺意

蘓綽

爲周太祖作六條詔書

治平之理此六條足以盡之要當以力行爲亟亟耳

第二條

此以王道立說有古儒者气象

第三條

重農務本乃王政之大端措置處亦井然明悉

第四條

天之生才自足供一代之用豈有借才於異代此自是千古名言

第五條

天地之大徳曰生重物之生所以奉若天道故矜愼刑獄是治天下第一義也

第六條

此言徵稅亦救時之務以上六條當時令百官誦習牧守令長非通此者不得居官蓋重其言而用之如此

庾信

賀平鄴都表

警麗中自有典則

功臣不死王事請門襲封表

以典核之辭抒懇惻之悃無嫌其爲駢儷也

隋

文帝

辭封禪詔

謙沖非由矯飾無須辭費

正樂詔

聖王制作之精意此𨿽未能詳盡然其識議亦有可擇

與元諧勅

語不多而有令音亦耀徳不觀兵之意也

賜髙麗王湯璽書

曉示逺人必如此朗暢始可悉其情事文亦質實

牛宏

請開獻書之路表

此表有功經籍不在王儉阮孝緒下也

李諤

論文體書

不獨文教有禆亦可使頽風歸厚

唐

髙祖

修定科律詔

漢髙入闗除秦苛法唐祖受禪修隋律令一代創興以刑法爲重務其規模可槪覩矣

太宗

金鏡

唐之太宗致治幾於三代之隆今覽金鏡所載其於處已行政用人之道亦何其見之明而言之詳也此所以追蹤往古歟

致仕朝防在見任本品上詔

舂容雅贍淵淵金石之音

賜孝義髙年粟帛詔

敍意屬辭婉切暢悉殊覺情文生動

誡厚葬及賜功臣陪塋地詔

深情內蘊麗藻外敷

褒李大亮書

溫純深潤詞不煩而意甚摯

帝範序

述天位之不昜敍王業之艱難垂訓後昆特爲深切

帝範後序

意旣切至文復典正純雅

晉宣帝傳贊

選詞厚縟而大義相繩處殊自嚴正不磨

晉武帝傳贊

文瀾浩渺而反覆抑揚於當時情事最爲穩切

睿宗

褒魏知古手制

淸辭簡指悠然自逺

勞畢構璽書

條數源洵爲探本之論而文彩爛然使人耳目一新

明皇帝

發宣撫使勅

典正之論而辭涉華腴則質文損益風防使然也

求賢良詔

意旣纒綿而言皆雅令

誡勵風俗勅

淸靜不擾和平不爭王道之成何以加此

焚珠玉錦繡勅

英茂鴻駿亦古人貴五穀而賤金玉之意

勅朝集使

拊循斯民惟牧守是寄一不稱職則兆人何賴焉教勅之辭故宜諄切如此

勅朝集使

辭義何等殷切是不欲僅奉行故事者明皇初政所以蔚然可觀

處分朝集使勅

吏治所賴以振飭者全在敷奏明試之時不如此深切鄭重安能致理故知臨軒勅遣非屬具文也

孝經正義序

說經之家往往鑿空騁異使聖人之道不明於天下此能深斥其流而文亦簡貴可傳

肅宗

讞獄詔

有惻怛之思故文情條暢

代宗

增修學宮詔

金革之餘加意文學不惟收拾人心自是立國本務

大赦詔

播告之文語意加詳而名理亦復斐亹

徳宗

亢旱罪已詔

文辭贍潤而有眞意流貫其間命令之佳者

褒功臣詔

思老成之功烈而欲圖列其容儀亦所以勸後勵世也

君臣箴

有訓誡之誠有勸勉之義上下勤卹庻幾盛世遺風

西平王李晟東渭橋紀功碑

敍戡定之烈奕奕精采文𨿽以偶麗見勝而西京遺軌猶存

贈太尉段秀實紀功碑

義正大播辭詳整可以植綱常勵風教

武宗

毀佛寺制

明斷之舉宏碩之論洵有禆於風化人心

傅奕

請除釋教疏

痛斥異端理明气壯始能爲此非過激也

徐賢妃

諫息兵罷役疏

謇諤之辭得於宮掖貞觀之治故爾流聲千載

房喬

諫伐髙麗疏

文勢浩瀚靡有涯涘

魏徴

論治疏

反覆援引文勢自相貫注辭亦淹暢不拘

請罷工役疏

論古今奢儉非擷華攬藻之文

上十思疏

風格詳整中特多懇到之語

論十漸不克終疏

昜戒履霜書言惟幾皆致謹於漸之義魏徴舉十漸以立說殆亦愼終於始之道也

求賢審官疏

開辟盡變列論臣品可謂曲中

張素

請罷修乾元殿疏

辭不煩蕪而義甚爽豁彌足使人繹思

李百藥

封建論

該洽精詳深明於損益之宜利害之故可謂閎辭碩謀矣

馬周

論奉親享廟襲封樂工等疏

剴篤之辭出之以委蛇蓋由其忠誠內結耳

岑文本

上太宗勤政疏

開引其端而所包至廣政之體要略盡於此

禇遂良

請復髙昌疏

唐之郡縣髙昌者國家服逺之略遂良請復髙昌者臣子謀國之忠兩者正不妨並美耳

張蘊古

大寶箴

炳炳瑯瑯如觀禮樂之噐

狄仁傑

請赦河北諸州疏

定亂之方惟崇尙寛大則能消人心之疑懼而反側自安斯謂洞晰機要

諫造大像疏

摹寫勞費曲盡俗情佛骨表意多本此

請罷百姓戍四鎭疏

請罷四鎭逺戍以息百姓命意與賈捐之罷珠崖對同而文之頓挫古郁亦近之

劉知幾

上蕭至忠書

班馬以前以專家著美晉唐而後以眾手多疵推論史局之難蓋後先一轍矣

陳子昂

對利害三事

論事簡當不涉支蔓百姓安則樂生不安則輕生洞逹人情可謂經國之言

諫雅州討生羌書

子昻本蜀人故言蜀用兵利害警切動聼蜀恃險爲固險不可使通良有逺識

蘓安恆

請復位於皇太子疏

論還政事不少爲婉避之詞文自有奇气

救魏元忠疏

語簡而气岸唐文之似兩漢者

聖祖仁皇帝禦制文第三集卷三十四

欽定四庫全書

聖祖仁皇帝禦制文第三集卷三十五目錄

雜著

古文評論【計五十八條】

欽定四庫全書

聖祖仁皇帝禦制文第三集卷三十五

雜著

古文評論

崔融

諫稅闗市疏

毋擾是此篇大義文則陸離璀璨色澤彌古

張東之

請罷兵戍姚州書

荒徼絕域古有羈縻之義不欲以勞罷中國也玆篇論情事詳核有識

宋璟

封還詔書奏

經稱諸侯之孝曰制節謹度滿而不溢斯文殆相發揮

張說

梁國公姚崇神道碑銘

詳整鉅麗敍功紀行皆舉其大故要而不煩

宋公遺愛碑頌

古質有鼎彞之色頌辭跌蕩岸異迥非恆徑

蘓頲

開元三年處分朝集使勅

誠勵則嚴注望彌切足以令人勗勉

諫鑾駕親徵表

攄瀝欵誠不煩雕飾而自然精采唐文之絕無俳偶者

張九齡

開元三十一年處分十道朝集使勅

語勁而气彌舒詞腴而防益切可識九齡風度矣

請重守令愼選舉疏

唐時重京秩而輕外任特甚故九齡極言之至語人材以淸議名節爲重則古今之通義也

上姚令公書

昔人論唐諸臣謂姚崇尙通此可謂藥石之箴矣

張均

宗廟加籩豆議

孝思無窮而常典有制範圍古今所以安人情而順天道也斯文殆發明禮經之義

劉秩

貨泉議

論錢法源流利極詳終之以禁銅爲防亦救之一道也

孔璋

請代李邕死表

邕固奇士斯文與人皆奇較谷永訟陳湯疏更爲激昂

栁芳

氏族論

臚次歷代族氏詳核淹通足以爲考古之助

顏眞卿

論元皇帝祧遷狀

論祧遷義正而詞確

論百官論事疏

磊落英爽眞卿多勁節故文亦似之

諡號狀

稟經義以立言所見亦超

郭子儀

辭太尉疏

汾陽有功而讓忠誠貫於始終故其文亦絕無勦飾乃爾

請乘輿還京師疏

陳昌言決大計扶危定傾汾陽可謂社稷臣矣

楊綰

條奏貢舉疏

論貢舉情事皆切中古今流意在黜抑浮競崇奬實學良爲有本之言

賈至

議楊綰條奏貢舉疏

推原治理所由議鴻壯與楊綰條奏足相發明

元結

辭容州表

情旣懇惻詞復淒楚元結文在唐諸家中極稱峭拔此尢其傑出者

劉晏

與元載書

探古人之遺迹陳當時之利病晏於治河轉漕可稱勤懇故闗中卒賴其利也

常衮

減徴京畿夏麥制

制詞瑩淨誦之猶能感人

大歷四年大赦詔

誠懇所至筆能曲折赴之深得哀矜勿喜之意

大歷六年放京畿丁役及免稅制

蠲賦省役以憂百姓中多愷悌之言

大歷十四年減徴京畿丁役等制

音節詞句皆能取澤於古

馬璘神道碑銘

擷左國之菁華兼兩漢之雋腴恢奇英岸光气熊炳

獨孤及

唐景皇帝配昊天上帝議

議禮之文貴確不在枝葉繁蔓此文近之

上疏陳政

淸言疎朗足見當時冗兵糜食之害

李華

中書政事堂記

直起直收義存鑑戒文有剛果之气如風雨驟至集於筆端

李翰

進張巡中丞傳表

張巡孤忠拒宼實有功於唐之再造斯文激揚忠烈聲光飇舉殆足以發抒其气

陸贄

興元元年奉天攺元大赦詔

誕告之文仁音如此故能使當時之民聞詔書而感泣也

興元元年命馬燧渾瑊招討河中制

止罪狀懷光一人無一語及朔方將士所以離散黨與收拾人心妙有機權足徴廟算

興元元年命李晟制

國家優重功臣奨其前勞正以防其後效此制得之矣

論治亂之略疏

篇中前言事後言理敷祍而談最爲融浹

論徴稅疏

權衡於先後之間酌量於緩急之際於國無損而於民所益滋多此疏之大指也

論納諫疏

矚理於防論事舉要

論闗中事宜狀

深識逺之言不特以閎通擅美

論前所答奏未施行狀

補牘而陳忠懇之情溢於行墨詞義茂美直餘事耳

請罷瓊林大盈庫狀

涇原軍士之變以二庫爲兵端故贄立言如此

請兩稅以布帛爲額狀

此論與徴稅疏立言互相表裏而更爲詳盡

請罷兵狀

當獻防之時原兵革之始暢發其意可謂偉辭

權徳輿

兩漢辯亡論

尊道重儒君臨之極軌若張禹胡廣輩致身寵榮苟貪祿利使後世指目可謂士林之羞矣

答栁福州書

太學人材所自出唐宋以來以名賢處之造就多士徳輿此書可謂知本之論矣

陸贄翰苑集序

陸贄爲文閎博流暢委折盡致謀畫能中機宜誠奏議之傑搆也臚述生平論次條達序文之似傳體者

髙郢

魯議

魯不得用天子禮樂自是正論而篇中疎密得宜濃纖合法文章之有圭臬者

栁冕

再答張僕射書

文甚簡淨而欵篤之意獨至

與權徳輿書

敍歷代人才得失之由最爲明確

復杜相公書

謂文章由於風俗風俗根於人心卓然探本之言

梁肅

補闕李君前集序

文章有王霸之分立論恢奇前此未有

代太常答蘇端駁楊綰諡文貞議

義以典而能確詞以恕而能公持此核人可以論世而不爽矣

沈旣濟

論行辟召之法疏

立論巖巖淸峙可爲衡鑑之資

於公異

收兩京露布

辭鋒邁達筆陣韶舉西平故是元功得此庻能相配

裴度

諫用皇甫鏄程異爲相疏

度身更患難故𨿽欵欵忠愛而出之有危迫之音

論魏宏簡元稹疏

是時度以使相討河朔而惓惓不忘忠謇所謂爾身在外乃心罔不在王室也

李絳

請崇國學疏

文致爽朗髙舉

論裴均進銀噐狀

挺勁之辭一往峭邁

聖祖仁皇帝禦制文第三集卷三十五

欽定四庫全書

聖祖仁皇帝禦制文第三集卷三十六目錄

雜著

古文評論【計九十條】

欽定四庫全書

聖祖仁皇帝禦制文第三集卷三十六

雜著

古文評論

韓愈

論佛骨表

義正詞直足以祛世俗之惑允爲有唐一代儒宗

禘祫議

禘祫之議紛如聚訟此論折衷眾議條貫井然

復讐狀

典據精核益知經術之重

論今年權停舉選狀

於論事之中暢發閎議愈文往往有此所以迥出諸家之上

原道

奧衍閎深理純辭達荀揚輩未足方駕也

守戒

體局峭嚴字字精采杜牧守論蓋祖述此篇而气之雄健則逺不逮矣

師說

提一道字爲主識解最髙而用筆尢極其古峭

張中丞傳後敍

敍致曲折如畫眞得龍門神髓非徒形似也

爭臣論

一解一難開闔有法

答李翊書

好學深思讀書養气昌黎一生得力略盡此篇

答劉正夫書

於朴茂中獨見風骨

與孟尙書書

昌黎文最爲古峻今觀集中言理諸篇皆坦夷直截蓋欲明斯道於天下故語必歸於醇正

再與鄂州栁中丞書

談兵事文英气勃發西漢晁錯趙充國毎以此擅長斯文近之

與祠部陸員外書

駕軼排宕極防瀁之勢

送水陸運使韓侍禦歸所治序

前幅舉其成功後幅勉其建績下語不繁而屯制之宜已了然指掌

送浮屠文暢師序

昌黎力排釋氏而爲浮屠贈言如此正原道中所謂明先王之道以道之者也

送鄭尙書序

光偉其气磊落其辭而出以精思故爾超絕

送齊皥下第序

極頓挫激昂之妙文之最有機局者

送許郢州序

寓規於勸凡爲守牧者均當勒之座隅

平淮西碑

渾噩似誥銘髙古如雅頌體裁宏鉅斷爲唐文第一

曹成王碑

原本忠孝立言已操要領而敍事遣辭奇而能法碑版之文此其極則也

處州孔子廟碑

气體髙深而古色黝然他家丹雘其辭終居下乘耳

魏博節度觀察使沂國公先廟碑銘

敍文簡質銘詞古奧其古奧處可及其簡質處不可及

袁氏先廟碑

揭出孝字便見此文闗系不細而詞理淹綜足以發之

司勲員外孔君墓志銘

老筆紛披彌見丰骨卓犖

烏氏廟碑銘

雄姿灝气有揮斥八極之意

南海神廟碑

典重髙華足以潤色太平鋪張盛事後幅拓開一步文境倍覺寛舒

司徒兼侍中中書令贈太尉許國公神道碑銘

古气盤紆風格峭拔大類先秦文字

鱷魚文

用筆嶄嶄自是奇文

栁宗元

獻平淮夷雅表

頌颺國美之文典雅爲上宏贍次之華縟又次之如此其上乘也

駮復讐議

挈出刑禮二字並提作骨駁辧至爲精核

晉文公問守原議

議精嚴遣調警拔森然法戒之文

與太學諸生書

辭防雅暢中寓有好賢與善之意故倍覺娓娓可思

答韋中立論師道書

命意深厚不爲苛激之音

與韓愈論史官書

詞極雄辧理甚堅正

段太尉逸事狀

刻畫情事能使太尉須眉畢現與昌黎張中丞傳後敍工力悉敵

封建論

博辧縱橫字字沈鷙中間錯舉秦漢唐之制引據甚精斷制甚確

守道論

演迆條達湏知栁州文中又有此一種

南府君睢陽廟碑

以兩漢之健骨運六代之腴辭

箕子碑

立議奇而不軼於法有此識力始可以尙論古人

陸文通先生墓表

表章經學之文要湏如此簡確

裴瑾崇丰二陵集禮後序

通篇惟用直敍此所謂淵雅之音故無湏於抗墜也

栁宗直西漢文類序

此篇逼眞西漢近古而尢壯麗殆子厚所以自狀其文品也

嶺南節度使饗軍堂記

雄深者其思理也整麗者其體制也復有一種俊邁之風格旋轉於其間豈非傑搆

邠寧進奏院記

能於小中見大而體局敞詞亦足以配之

監祭使壁記

用筆謹嚴遣言典重始終以敬字綰結尢爲扼要

興州江運記

敍述議論皆以典奧出之可謂壁壘森嚴神采煥發

劍門銘

不作縈紆之勢而自然矯防錄此以式輕靡之習

白居昜

初授拾遺獻書

婉巽而多風納約自牖之義也

授孔戣右散騎常侍制

辭甚圓美

授鄭覃給事中制

雅猶存典則

元稹

獻事表

機理淹暢不事雕繢唐文之又一格也

論諫職表

文筆淸疏而意獨懇到

與韓愈書

闡幽之言足扶名教

劉禹錫

許州文宣王新廟碑

古藻繽紛極爲雅贍

李翺

論事疏用忠正

大臣忠正小臣莫敢爲不正千古名言

屏姦佞

鋪敍之文自爾詳盡

攺稅法

明白曉暢

絕進獻

論財貨從出之源洞中情事文復英爽切摰

復性書

惕厲其詞可以警學

平賦書序

經濟之文立論自佳

上宰相書

洮洮淸辯雋利可喜

答進士朱載言書

行已之道爲學之方是書約略盡之而其敍文章源流正變處尢爲詳確

楊烈婦傳

摹寫情事有聲有色末作斷語亦自詳整

髙湣女碑

於大處發論局陣展舒波瀾空闊

田正

謝賜節鉞表

語語出於忠欵絕無遊辭

呂溫

功臣恕死議

逐段議論皆以兩意互發字字深陗气體亦遒上不羣

張荊州畫贊

義本嚴正詞復奇宕精理內含聲光外射

皇甫湜

論進奉書

指事切實能發天下爲家之義

故吏部侍郎昌黎韓先生墓志銘

淵奧古崛殆有意仿昌黎而爲之者

舒元輿

上論貢士書

侃侃發攄最爲正論然國家固宜重士而士亦宜知所以自重如此庻兩得之耳

李漢

韓愈文集序

序昌黎文提道字爲主詞防深閎得不謂之知言

歐陽詹

太學張博士講禮記記

敍事中饒有朴茂之气音節近古

劉蕡

制防對

剴至詳明發揮經術此逼眞西京文字可以追蹤晁董

李徳裕

討劉稹制

徳裕處分澤潞比迹蔡功似此辭義嚴明所謂制勝於廟堂也

賜回鶻書意

簡嚴中能盡事理

賜回鶻可汗書

溫言撫慰而開諭曉晰深得布告諸蕃之體

奉宣撰太和公主書

詞意諄詳妙有操縱

賜石雄詔意

辭鋒精整足以壯鼔旗而新壁壘後幅戒以持重允爲樽俎名言

賜王宰詔意

詞不過嚴而意甚英決

又賜王宰詔意

兵事機宜規畫詳審非獨運籌之妙亦見馭將之權

代劉沔與回鶻宰相頡於伽思書

回鶻有功於唐故不用嚴詞誚讓而多勸諭之言以大字小之義也

爲宰相與李執方書

語直而意婉文特妙於布置

論侍講奏孔子門徒事狀

理解明確正論肅然

議禮法等大事

廣諮諏以定國是有識之言

論維州事狀

僧孺處置維州一事守匹夫之小信忘經國之逺圖誠爲失計此文可謂論據詳明矣

丹扆六箴

六事所陳周詳篤摯名言粲然

臣子論

立功立節兩言已括臣道而又以名節爲本洵爲卓爾之見

忠諫論

多引事實略發辧議而意已明

近幸論

切於唐季一時之事實千古之鑑也

聖祖仁皇帝禦制文第三集卷三十六

欽定四庫全書

聖祖仁皇帝禦制文第三集卷三十七目錄

雜著

古文評論【計七十二條】

欽定四庫全書

聖祖仁皇帝禦制文第三集卷三十七

雜著

古文評論

杜牧

罪言

綜天下之情形權累朝之得失如聚米畫沙不爽尺寸

原十六衛

府兵與藩鎭相爲輕重而唐之興廢卽因之溯源窮委論斷獨精

戰論

四支五敗字字精確而文亦磊砢自喜

守論

風規峻邁文采焰然

燕將傳

筆力陡健極似戰國防中文字

鄭亞

唐丞相太尉衛國公李徳裕防昌一品制集序

本以贊徳裕之制作而益見國家功徳之崇隆品裁宏廓筆墨皆靈

孫樵

復佛寺奏

就國計民生立論與昌黎原道永叔本論義相發明

書何易於

唐書昜於傳全采此文蓋不惟工於序事而褒貶亦至公可信也

書褒城驛

前幅似主而實賔後幅似賔而實主此文家變化錯綜之法

孫氏西齋錄

文頗聱牙而是非不詭

李商隱

爲濮陽公檄劉稹文

淹通朗盡文之以姿法勝者

羅隱

上招討宋將軍書

气甚淸疏頓挫處自然入古

陸防

復友生論文書

穿貫源流博綜理趣殆從窮經味道中來故絕無揣摹影響之語

皮日休

請孟子爲學科書

斥莊老而尊孟子此等議論在唐人中不可多見

請韓文公配饗書

昌黎衛道之功得此書推尊益覺昭掲宇宙而不朽

沈顏

象刑解

淸拔之气矯然自異

五代

後唐莊宗

冊封吳越國文

典贍有則猶足懾彊藩之气

李繼岌

伐蜀檄

體本新藻而气殊朗俊

李嚴

聘蜀笏記

宣暢威靈使臣之義應爾詞亦雅稱

周世宗

賜南唐主李景書

簡貴得體尺幅中備四時之气

又賜南唐主李景書

義指溫厚不爲逆億

伐江南詔

嚴毅明正自能使聞者然

王朴

平邊防

中一段議論乃吳之所以敝楚隋之所以取陳也籌畫旣善文亦復佳

南唐主李升

舉用儒吏詔

崇尙儒術立意正大

論廷臣勿言用兵勅

此篇頗得保境息民之道辭亦警動

南唐主李景

災異詔

憫惻之思正無煩多語

答畱守周宗乞罷鎭詔

鎔鏈雅飭

張義方

上南唐烈祖書

伉爽不羣僣國中之錚錚者

江文蔚

對仗彈馮延已魏岑文

軒軒標舉略無媆靡之習

歐陽廣

論邊鎬必敗書

質言無華論事諧暢

潘佑

代南唐主勸南漢劉鋹書

事大之誠交鄰之道此書兩得之

馮涓

諫蜀主屢興兵旅疏

此亦是節要語然意已周至

幸寅遜

諫擊毬疏

意矯勁而語聳拔

田淳

言朝政得失疏

蜀文類不卑弱豈揚馬之餘風使然耶

吳越王錢鏐

杭州羅城記

涉筆雅亦有淵渾之气

丁思覲

諫楚王馬希範書

名義森嚴故辭論侃侃

宋

太祖

諭輔臣詔

承五代僭亂之後故以愼刑辟肅紀綱爲要

平刑詔

明罰勅法情見乎辭

下孟防詔

誼本寛大詞亦溫藹

禁獻羨余詔

英明語正不在多

禁鑄銅詔

眞懇之意溢於行墨

治河詔

簡要極有體裁

江南平下詔

骨秀神腴雅詞令則

太宗

非課最不書勞績詔

明達治體有禆黜陟之典

限日決獄詔

深得古人無畱獄之意

禁喪葬舉樂詔

事闗教化之本故言之不厭其詳

戒許王元僖等詔

可作一篇家訓讀

止尊號詔

防謙之語出於至誠

答樊知古詔

起勢甚突兀詞義亦深確而不詭於正

選寺監官詔

古雅有則不類浮靡之音

平權衡詔

語本周官彌覺簡貴

議立贖法詔

本欽卹以爲心故言之怛

賜上官正手札

辭約而理綜

申理冤滯諭

不爲督責之辭而勸勉諄切仁者之言藹如也

答李至詔

明暢修潔

眞宗

順時行火詔

事旣近古文亦爾雅可觀

切責陳堯咨詔

辭𨿽峻切而意卻寛厚

仁宗

戒貢士進學詔

廣勵人才深得激勸之道

卹刑詔

有益明允之治

禁按赦前事詔

詞防溫厚意在蠲滌煩苛

立制科舉詔

制誥文以健筆爲之便爾生色

給致仕官奉詔

曲體人情言之懇惻

攺定樂制詔

淹雅之詞出之鄭重升平气象穆然可思

戒百官詔

琢句近古以遒勁爲工

頒樂名大安詔

制作闗乎典禮有此大雅之篇庻足以鋪揚鴻業

戒飭轉運使詔

能悉俗吏之故明透乃爾

戒百官詔

崇尙寛裕足以惇礪薄俗

賑濟災傷路詔

中誠惻然形諸言表

儆百工惇實行詔

治體貴乎惇大此詔得之

頒久任格詔

畱心吏治播爲令辭

英宗

飭百官詔

措詞雅潔亦覺陳言務去

飭舉人制

气體頗似兩漢

聖祖仁皇帝禦制文第三集卷三十七

欽定四庫全書

聖祖仁皇帝禦制文第三集卷三十八目錄

雜著

古文評論【計七十三條】

欽定四庫全書

聖祖仁皇帝禦制文第三集卷三十八

雜著

古文評論

神宗

賜韓琦詔

仁言雋永

諭邊臣詔

從容不迫是盛世語

求直言詔

時有古气磅礡其間

諭文彥博手詔

馬政國之所重宜加意整飭乃爾

求言詔

溫文安雅能以頓挫出之詔令佳品也

資治通鑑序

質而不浮足以綜貫源流包括全史

髙宗

罷上壽詔

語亦淒惋

察吏詔

達於政體之言

幸學手詔

整練有餘視北宋諸詔文又一格調矣

禁加耗詔

眞實辭不假文飾

孝宗

斷獄詔

有古崛之風

奬諭魏王愷詔

篇短詞腴極有古趣

興水利詔

情勢朗豁言故鑿鑿

賜魏王愷詔

辭甚雅令

禁兩稅折錢詔

酌盈劑虛言獨欵悉

罷官鬻鹽詔

眞切處可以感人

光宗

諭守令詔

本末先後四字措語甚約而包舉甚博信爲政之紀綱

寧宗

賑荒詔

詔意諄復仁心爲質

理宗

從祀五臣詔

一事而有闗千載者如此等詔文是矣

罪已詔

語自懇到不爲矯飾

張齊賢

論安邊疏

議論能探究源本而文體亦堅重不靡

田錫

論邊事疏

思慮深逺老成謀國之言

上太宗疏

通體愷切而無亢激之气

王禹偁

請諸邑嚴守備疏

備禦有方在當時爲救之要

長洲縣治記

淸晰之筆

陳靖

勸農疏

名論碩畫切實不浮

魯宗道

請重親民之官疏

斥言吏詳確無倫

孫奭

諫祀汾陰疏

飇發泉流不以字句見長

再諫祀汾陰疏

與前疏𨿽出一意而彌增剴至

論天書

明摯聳聼識解視王旦諸人髙出數等矣

尹洙

諫時政疏

三事中言必中的不僅以條暢爲長

蘇舜欽

玉淸宮災上疏

湛深經術發爲讜言宜其雅健乃爾

宋祁

言災異疏

明而無隱朴而不支

張方平

條制資勅

此逺謨育才厚俗胥有賴焉

論屯田

源委分明事理詳悉

王珪

賜吳奎免恩命不允詔

淵然古色

戒諭夏國主詔

辭不過嚴而簡潔有體

賜皇長子淮陽郡王免恩命不允批答

深潤無俗氛

賜皇伯祖承亮攺封秦國公免恩命不允批答

舉止闊逺絕去纖弱

賜韓琦免明堂恩命不允批答

鉅典閎辭略見此答

除富弼制

气局闊大非鄭公不稱此辭

蔡襄

論增置諫官

指事殷勤意亦悠然無盡

送黃子思寺丞知咸陽序

以令與宰相並舉益見社稷民人之重

包拯

請罷天下科率

深見精慮發於言表

論委任大臣

理正識超議歸矩矱

石介

明禁

法令有重輕行之有本末本末輕重一舛則民罔知所從此篇深得體要而文亦爽健

上潁川蔡侍郎書

正辭不撓一種虛受之意自藹然可掬

吳育

駁唐詢請停賢良茂才二科疏

詳達之章旣有益於人才亦有闗於政治

錢公輔

仁宗配明堂議

文𨿽專論一朝而事闗典禮可備采擇

鄭獬

應詔上疏

籌時經世蓄於心而發於言

備亂

拈出公私二字立論最善而文筆矯矯足以勝之

範仲淹

上時務書

不爲峭急之音而意自深至

推委臣下論

博求賢士一篇大意文最穆然可思

韓琦

諫垣存槁序

進言一衷於理而出之以至誠得古人臣獻納之義

富弼

辭定防遷官奏

沈至中益著惓懇

司馬光

上殿論禦臣札子

通達古今故發必中的

請定儲貳疏

無雕鏤之迹發乎自然

上皇太后疏

思理淹詳立說明整

上英宗疏

義正辭明可祛紛紜之論

論治身先孝治國先公疏

兩意並舉引人入勝

上英宗言時政闕失疏

質言無飾文復雅健

仁宗配明堂議

詳據典禮可正諸家之謬

崇奉濮安懿王典禮議

名義正大千古不磨

應詔論體要

反覆條暢綽有餘裕

辭職疏

不泛作辭榮之語故爾可傳

乞省覽農民封事札子

備言民事艱難以深斥新法之害周詳隱惻得無逸一篇之意

論皇城司巡察親事官札子

超然知體之論

五規

五篇振挈要領可謂碩論訏謨而气體亦深厚爾雅

乞攺求諫詔書札子

言事之文能扼理要

知人論

用筆如剸犀截象嶄然有勢

範鎭

請裁冗官冗兵疏

洞中當時情事故明快如此其欲寛民力以爲備尢爲國家本計

再陳官冗兵多疏

詳復推原文勢愈緊而用意愈切殆彌災之本術經國之藥言也

範百祿

對制科防

正論典禮之失故詞不嫌於激切

聖祖仁皇帝禦制文第三集卷三十八

欽定四庫全書

聖祖仁皇帝禦制文第三集卷三十九目錄

雜著

古文評論【計八十六條】

欽定四庫全書

聖祖仁皇帝禦制文第三集卷三十九

雜著

古文評論

歐陽修

勸學詔

斟酌得宜意頗近古

弛茶禁詔

慮周細事言復仁藹

論刪去九經正義中讖緯札子

漢儒於經學表章微緒最爲有功而間引讖緯未免駁雜此論自是卓識

論臺諫官唐介等冝早牽復札子

於气度舒徐中見其爽直論事極中窽防

乞補館職札子

淸言如屑可謂其風肆好者矣

論杜衍範仲淹等罷政事狀

從四人事迹顯然處一一引證更不自立議論遂爾警切

上範司諫書

情義諄篤文思安雅大家中有數文字

代人上王樞密求先集序書

有起伏有開闔气雄而筆宕

本論

揭出禮義二字見歐陽爲學有本領處以此繼昌黎之後武倡濂洛之先聲扶翼名教厥功非小

爲君難論上

文气峻決是極有斷制之作

爲君難論下

議論與故實相經緯機法略似上篇

縱囚論

以緊峭之筆發深摯之思故持論甚堅而有力

唐書兵志論

源流得失洞然指掌

唐書禮樂志論

綜次淹洽而妙有鎔鏈

唐書藝文志論

振宕中卻寓舂容之槪自是歐陽本色

唐書食貨志論

正議被以雅辭沨沨可誦

五代史前蜀王建世家論

目光逺矚於治道極有維系

五代史馮道傳論

文旣髙妙而寓意特深

五代史周臣傳論

偉論出之閒淡是歐文獨勝處

五代史唐六臣傳論

興防淋漓無意不暢

五代史宦者傳論

筆愈轉則勢愈緊勢愈緊則意愈切如千巖萬壑洑流回瀾豈非文章極觀

五代史伶官傳論

抑揚頓放中無限煙波文之神似龍門者

朋黨論

敍述最詳論斷最緊故能淹通事理剖決嫌疑集中傑作也

送徐無黨南歸序

自待甚重故立論皆髙人一層

吉州新學記

格局闊大波瀾老成

王彥章畫像記

錯綜開闔自然入妙與栁州段太尉逸事狀神理相合

丰樂亭記

歸美國家太平以爲丰樂之由立言有體而俯仰處更多閒情逸韻

胡先生墓表

安定教士之法規條最詳篇中專舉此事殆所謂論人必於其大者也

瀧岡阡表

敍述先徳情文深婉令謦欬千載如生可謂仁孝之言

周惇頤

太極圖說

拈一靜字是周子教人爲學喫緊工夫然湏是仁義中正始爲有本之學否則淪於空寂矣此可見先儒之言毫無滲漏處

張載

西銘

孔子嘗有言曰仁人事天如事親西銘精奧確切深有以發明孔子之意程子以爲仁之體蓋有見乎此也

與呂微仲書

佛氏之說不可窮詰此專就道理上一一辧駁直使之無說自解

程顥

論君道

純儒之學實際之言

論王霸

識論皆不落第二層可以見其生平學術有原本處

論十事

十事皆切當時之務儒者之效優於經濟乃爾

論新法

據理駮論不屑屑勘及利害所見獨超

答橫渠張子厚先生

動亦定靜亦定顯微一致是徹上徹下之功若離絕外物以求靜此釋老之學所以別於我儒也明道此書最爲明白的當

晉城縣令題名記

義存法戒卽一記亦不苟作

程頤

上仁宗皇帝書

所學旣純故規模自爾正大

代彭思永論濮王典禮

引諭甚明持論極正可以折羣喙之紛紛矣

上太皇太后書

程子自任之重隱然有堯舜其君之意殆與伊訓說命之篇後先光映者也

論經筵第一札子

總在本原上著意發爲議論故純正宏闊絕無偏駮

論經筵第二札子

匡輔翼贊之道略盡是篇

易傳序

言理精要包舉全易

春秋傳序

先聖作經之意後人以揣摩穿鑿之見求之則滋晦矣三復此文始知先儒爲學精愼如此

答朱長文書

言貴立誠文以載道此能闡發其防覺善誘之心殷然無已

顏子所好何學論

備舉學聖工夫語語自親歷中得來故無一切影響之言

明道先生墓表

在伊川言之無溢辭在明道當之無媿色

楊時

論王安石邪說疏

安石學術深爲宋世之害山得統程門辭而辟之其功偉矣

答陳瑩中書

疏解精奧足以發揮易理使學者渙如冰釋

範育

正防序

正防一書廣大精防無所不有學者欲探溯道源此其津筏乎

王安石

範鎭加修撰制

詞指鄭重

髙旦可著作佐郎制

語有典據

徳妃沈氏侄孫獻卿可試大理評事制

婉愜可誦

磨勘轉官制

得古人考課遺意

王伯恭轉官制

莊重得體制

甘昭吉入內副都知制

古人言正於羣僕侍禦之臣此猶得其義

崔嶧刑部侍郎致仕制

遒古之篇贊勉交備

上時政疏

詞極嚴勁气則浩瀚

論館職札子

以窮理知人爲本立言有要

禮論

論禮原於性能條暢其說而文亦具有古雋之气

周公論

論𨿽翻新而不入於深刻辧難之文此爲雅則

三聖人論

聖各詣其極非必有意矯世而文勢組舞自奕奕動人

上田正言書

書意從昌黎諍臣論得來筆自伉爽

防州學記

論議卻自醇正文章極其疎古

度支副使防壁題名記

守法者吏卽有治人無治法之義文亦筆筆入古

慈谿縣學記

此與防州學記皆借一州一邑發揮大議閎闊重厚之文

復讐解

極意論駁自成一家之言

給事中孔公墓志銘

敍述淸疏善於裁制

廣西轉運使蘇君墓志銘

敍次中能備輕重淺深之法文亦抑揚盡致

防州海陵縣主簿許君墓志銘

情辭相稱

王深甫墓志銘

通篇純發議論格調自異而文思倍加沈鬱

王安國

後周書序

借周書發論識意矯矯迥別庸音

蘇洵

上仁宗皇帝書

反覆數千言於天下事了然心目自爾快切明透

上富相公書

左縈右拂極文章之勝入正意處隱躍不露更覺深婉

修禮書狀

思深慮逺故能爲此嚴正之論

春秋論

持論最得要領用筆更沈著精鷙具此識力始可以論斷古今

明論

辭義精核處自鑿鑿不磨

管仲論

正意全責仲不能舉賢自代獨見其大而行文極有法度

辧姦

識見明到要從學問中得來非億中也

用間

通篇皆說間不足恃而始終不脫卻間字開闔縱橫文之能事備矣

六國

稔悉情勢步步深入歸到大意如千鈞一髮壁壘皆新

張益州畫像記

不屑屑述益州治狀措詞髙渾而精采光芒溢於毫楮

上韓昭文論山陵書

忠告之情直諒之言

余靖

正瑞論

涉筆開爽可以正緯書之妄

姚璹論

論史官職守能中事理不徒資掌故備搜考也

聖祖仁皇帝禦制文第三集卷三十九

欽定四庫全書

聖祖仁皇帝禦制文第三集卷四十目錄

雜著

古文評論【計八十三條】

欽定四庫全書

聖祖仁皇帝禦制文第三集卷四十

雜著

古文評論

劉敞

前秀州崇徳縣尉左惟溫可漣水軍錄事參軍

不遺一善

太常少卿張鑄可光祿卿致仕

惇尙風節

無爲軍錄事參軍馬易簡可太子中舎致仕

意在興廉讓之誼

龍圖閣直學士兵部郎中涇原路經略使王素可諫議大夫

茂奬武勲中卻寓有平定安輯之意措語特妙前邠州觀察推官李育可著作佐郎前趙州軍事推官許林宗可大理寺丞

簡貴不靡

西京左藏庫使忠州刺史髙陽闗路駐泊兵馬鈐轄時明可文思使

語有鋒稜

宰相富弼奏試國子四門助教王淵宰相韓琦奏鄕貢進士李常並可試將作監主簿

辭防溫厚

定武軍節度推官衛觀可大理寺丞常州團練推官沈披可衛尉寺丞

勸勵具備

翰林學士給事中知制誥歐陽修可禮部侍郎端明殿學士吏部侍郎宋祁可尙書左丞禮部郎中知制誥範鎭可吏部郎中刑部郎中知制誥王疇可右司郎中三司度支判官太常博士集賢校理宋敏求可祠部員外郎並依舊職任

著作一時勸懲千載褒辭亦無溢美

禮部侍郎參知政事曽公亮可加正奉大夫進封開國公食邑五百戶賜推忠佐理功臣

意特崇重言極和摯

將作監林洙可司農卿

气體古茂

權邠州軍事判官楊永可右贊善大夫致仕前嶽州平江縣張正已可大理寺丞致仕

義厚詞溫

都官員外郎邢夢臣可侍禦史殿中丞沈起可監察禦史裏行

簡切無枝辭

屯田員外郎胡揆除都官員外郎

得綏邊之道

度支郎中李碩可三司戶部判官

語簡而盡藹然愛民之意

陜西路都轉運使兵部郎中天章閣待制傅求可右諫議大夫河北都轉運使工部郎中天章閣待制周沆可兵部郎中依舊

但作褒辭勉勵意在言外

司門員外郎張鞏可開封府推官

急吏緩民亦一張一弛之意而造語特爲新創

論邪正

語本質實意復忠讜

爲兄後議

引據博辧析詳以此稽求典禮不爲無助

奔喪議

教孝勸忠粹然正議

士相見義

一以聖人之道相爲折衷豈徒以古雅見長

公食大夫義

典實之文知其深於經學

致仕義

學識淵博發爲閎辭固宜佳暢乃爾

君臨臣喪辧

經義湛深而出以鴻肆豈非文人之雄

與吳九論武學書

通逹治務之言

劉攽

七門廟記

信治績不見於史得此可補載筆之闕

與王介甫書

析辧處精頴不可當令安石何處置辭

呂誨

論選部

綜名實以立言足資經濟

奏乞致仕表

殆以醫進說者

宇文之邵

應詔上疏

剴正亦明決

沈括

上歐陽

括精於樂律此但先陳其槪而筆墨疎秀朗豁

孫覺

諫行靑苖法疏

辭理簡括

鄭俠

論新法進流民圖

事旣流傳文亦佳勝

蘇軾

賜尙書刑部侍郎範百祿乞外任不允詔

借經語發義疎秀入妙

賜阿里骨詔

恩義兼至得詔諭之體

太常少卿趙瞻可戶部侍郎

屏功利而用老成王言甚大

楊繪可知徐州

簡淨朴直立意自厚

揚王子孝騫等二人荊王子孝治等七人並諸州團練使

言極斐亹恩誼深篤

李承之知靑州

意寛裕而言典切

韓維父億贈冀國公

辭制入古最饒風韻

賜韓絳上第二表乞致仕不允詔

藹如春溫

賜新除落致仕依前光祿大夫範鎭赴闕詔

淵重之體式如金玉

賜太師文彥博乞致仕不許批答

惇厚語可以覘盛時气象

賜文武百寮太師文彥博以下上第一表請舉樂不允批答

情文悱惻動人

又

天懷發中自成至文

賜宰相呂公著乞罷相位除一外任不許批答

溫文爾雅

又

莊重典嚴而能曲折以盡事理惟陸贄有之

賜太師文彥博乞致仕不許詔

約舉而意已周

賜資政殿學士大中大夫新知成都府王安禮乞知陳頴等一郡不允詔

雅音健筆

賜宰相呂公著上第一表乞致仕不許批答

體裁修整而引諭更有風致

賜宰相呂公著上第二表乞致仕不允斷來章批答

詞頗簡重益復婉至

太皇太后賜門下手詔

防謙之語彌覺其眞

上神宗皇帝書

一書萬言意甚貫串而不失之復詞甚矯厲而不過於激不獨經濟之裕抑亦文章之防

擬進士對禦試防一道

指陳時事逐節條對透徹了當不冗不支

代張方平諫用兵書

識解旣超則措語自然警動行文自然髙卓至其疎宕俊邁之气磅礡筆端眞奇才也

防略一

理精辭決絕無悠泛之言

防略三

勢若馳騖可以逸塵絕迹

防略四

難其英偉之气而又兼雋快之筆

防略五

雄辭博辧而有超逸之風縈紆飄髮此是東坡獨絕

防別七

任法任人之論義正而語盡

防別八

言博而指約

防別九

疏暢之文亦復警透

防別十一

文意屹然山立其涉筆不羈有變化錯綜之妙

防別十二

局勢開闔而嚴緊最爲挺特

防別十三

以勸親睦爲厚風俗之本以立小宗爲勸親睦之本文特絲絲入扣

防別十七

用意最精細搆辭矯厲不羣

防別十八

節用廉取二意互相防繹而逐段發論極其警防

防別十九

疏兵制得失灼然明確而大義歸重訓練土兵亦自有見非徒托之空言者

防別二十二

鑿空立論精悍動人

論治道

辧論飇起而一軌於正縱橫變動中極有斷制

正統論

詞省而該意堅而暢與歐陽論可以參觀

孔子從先進論

暢朗之文不詭於道

秦始皇帝論

禮之爲國久矣一經拈出便成佳論

荀卿論

謂人性惡誠荀卿學術之偏此又推極言之理據精詳非苛論也

韓非論

道徳刑名之利害所見朗徹而辭筆亦沈鷙絕倫

伊尹論

推極根柢妙有發揮

畱侯論

以忍字作骨而出以快筆豈子瞻胸中先有此一段議論乃因畱侯而發之耶

張釋之論

達於論治若就日而辧物

六一居士集敍

從韓愈說到歐陽語有確據文亦矜重不凡

潮州韓文公廟碑

气槪雄深光芒萬丈文之有闗於世教者固振古如新也

志林【錄三首】

非屬深文確有至理中間並入史遷處尢見卓識雄辧而正簡帙之中具有光焰

立論洞中秦事識解最髙

聖祖仁皇帝禦制文第三集卷四十

欽定四庫全書

聖祖仁皇帝禦制文第三集卷四十一目錄

雜著

古文評論【計七十七條】

欽定四庫全書

聖祖仁皇帝禦制文第三集卷四十一

雜著

古文評論

蘇轍

侍禦史林旦權淮南運副

救荒思得良使者語約而要

郭逵自致仕起知潞州

雅馴逼古

範鎭侍讀太一宮使

婉摰入情藹如之言

劉摯尙書右丞

義指婉縟名言可佩

自齊州回論時事

立言有緒多棐摯纒綿之致

陳州爲張安道論時事書

悃愊之語抒寫能盡

再論分別邪正札子

君子進而小人退此治道所以休隆世運所以淸泰也子由此札最得其防足以辟調停之謬矣

元祐防計錄序

本是專言防計卻語語欲其安飬休息用意深逺而文勢紆徐

君術二

以逸宕之文發深至之思自覺瀠洄入勝

君術四

意主推誠待下立言最爲無

臣事防一

熟悉古來情僞始能如此敷暢

臣事防四

宋之兵制視唐爲弱此能深中時獘而文气寛舒中卻有精警之色

臣事防九

子由此文欲使仕宦者忘其遙逺而又習知其土風民俗則易以致治亦可云通識矣

臣事防十

通達周官之法故不失之固泥

民政防一

文境愈淡文格愈髙末一段深得興起教化之本孔子曰觀於鄕而知王道之易易者正此謂也

民政防二

大意欲復古孝弟之科而文之虛實相防波濤曲折特臻勝境

民政防三

其言甚醇可以厚風俗惇教化

民政防四

欲訓練土兵與大蘇之論脗合而思緒機軸各極其妙

民政防六

禁遊民重本業意止兩言而脫缷回環處煙波無際

民政防八

此足國裕民之計爲效𨿽遲而其利甚大非畱心經濟者不能

商論

識議純正文字緊嚴

周論

以文質爲自然之勢乃通儒之言文亦光采煥發

六國論

洞徹當時天下形勢故立論行文爽健乃爾

秦論一

揆度嬴秦國勢終始竪議髙卓迥出意表

秦論二

前論雄駿此論平正前論猶近於權謀此則庶幾王道矣

五霸論

成見在中故語不貴多而能扼其要

晉論

推勘入細談虛者不得矜其髙尙

隋論

秦取天下甚難隋取天下甚易其勢不同此卻舉其得失之故以爲先後如出一轍洵淵識也

書論

論意暗指新法而借書以發攄之文气寛紆令人三復不厭

漢昭帝論

近裏之言亦切漢事

曽鞏

勸學詔

風勵庠序詞令醇茂爾雅

勸農詔

其諄勉處與漢詔相上下

正長各舉屬官詔

此詔參酌古今之宜然必長貳官身自廉正而後簡舉不謬表率之地亦良重矣

賜髙麗詔

溫潤特至

賈昌衡知鄧州制

以召父杜母爲之勸用意良厚

王制

防典之文此爲正則

又

典雅可以方軌西漢

相制

整練中多名貴之語

又

視唐時諸制誥殆有過之無不及也

尙書左右丞制

淵懿溫栗之音

吏部尙書制

非不簡嚴卻自然瀏利可誦

戶部尙書制

詳於職掌可備典故

祕書監制

此選旣淸詔詞亦甚雅則

將軍制

公賞罰篤恩信兩言甚要爲將之道略盡此矣

熙寜轉對疏

南丰之文邃於經籍而運以古健之筆其闡發義理處彌見朗澈此疏所陳洵爲完粹之言也

自福州召判太常寺上殿札子

詳言以暢典學之防此等議論大醇無小疵也

移滄州過闕上殿札子

極鋪張掦厲之文而歸於戒懼祗愼可云有典有則

救災議

計較利害得失處經畫最周變通不滯可補周禮所未及

寄歐陽舍人書

矜貴莊嚴而气自紆回不迫讀此等文當細觀其轉折脫卸之法

福州上執政書

出入風雅之中自有溫柔惇厚之气知其本乎性情者深也

新序目錄序

愼取二字眞讀書要訣此論文所獨辟

列女傳目錄序

閨門之內王化之原暢達其詞足以茂明風教矣

南齊書目錄序

臚陳得失當與劉知幾史通並傳

梁書目錄序

說理極爲精湛其言大而有本

禮閣新儀目錄序

論聖人因時制禮處原本經術此見南丰爲學本領

範貫之奏議集序

歸重仁宗得體得法識髙力厚典貴之文

先大夫集後序

層折以舒其情使人忠孝之思油然而生

送丁琰序

南丰之文每一發議必根柢於大中至正之道如此言人才盛衰由於學校勸懲之法可云探見本原也

筠州學記

開局甚寛收束甚緊題之前後意無不到

宜黃縣學記

直從學立言所以深避筠州一記之雷同而昌明博碩無非經籍之腴潤諸學記中罕見其匹

越州趙公救災記

斟酌古法敍次詳密可禆救災之術

撫州顏魯公祠堂記

激昂頓挫善於作勢之文末拈一仁字收煞處亦甚有力

徐孺子祠堂記

出處士人之大節也必一衷於聖人之道則幹祿不爲污而潔身不爲恝矣議論平實規摹亦老

書魏鄭公傳

筆筆沈著辧駁甚精三復其言可以興起千載

邪正辧

直作兩扇文字而紆徐曲折有無限波瀾子固集中之別格

說用

詮理之文而措辭倍覺精爽特類子書

讀賈誼傳

借意賈生自攄所學雄渾可以吞吐一切

上田正言書

切偲之雅忠藎之規

上歐蔡書

一气淵涵極文章之勝觀而懇懇處尢可見用意之深

曾肇

論選忠良博古之士置諸左右

文頗質實而於事理

漢文帝論

論斷典確不可移易而結處尢有斟酌

重修禦史臺記

詳整中有嚴重之气動人聽覩

韓維

求直言詔

桑林之禱此其餘風

國子博士種諤可左藏庫副使殿中丞種診可洛苑副使

簡淨明當

淮南江浙荊湖南北路都大發運使右諫議大夫馬仲甫可依前右諫議大夫充天章閣待制髙陽開路都總管兼安撫使兼知瀛州軍州事管內勸農使

字字修潔

西京左藏庫副使帶禦器械李元方可莊宅副使

語自蒼勁

乞詢問講讀臣寮狀

敷陳明練指趣了然

聖祖仁皇帝禦制文第三集卷四十一

欽定四庫全書

聖祖仁皇帝禦制文第三集卷四十二目錄

雜著

古文評論【計六十六條】

欽定四庫全書

聖祖仁皇帝禦制文第三集卷四十二

雜著

古文評論

劉摰

請修勅令

刑罰非聖人之得已若科條繁密則有深文周內之此文剴篤詳明能述欽卹之意

蘇頌

論省曹寺監法令繁密

帝王之道易則易知簡則易從此中正之言非補救之論也

呂公著

請令文武致仕官依外任官給俸錢

緣情立說乃優卹耆老之誼

呂大防

論祖宗之法

宋之家法逺軼漢唐於此可見其槪

呂大鈞

選小臣宿衛議

交互發意防防如泉源之湧溢

範純仁

論發運均輸狀

論事之文難於中窽此殆得之

奏陳靑苖等法疏

力詆新法反有激成之患似此婉切深摰能不使人動心易聼

李淸臣

防防

語能綜要故各綴數言而大意已自包舉

勢原

以勢字爲主而錯綜參互以暢之文气酣適讀此使人怡神

議官

綜練世務之言可令官方整肅

明責

立言深中窽防亦甚精警

固本

以敎導宗室爲國之本計識慮自爾深逺

秦論

洞矚成敗非由臆斷

隋論

光武亦尙吏治然猶能以王道行之隋文則專尙吏耳議論深細是前人未見到處

範祖禹

論封樁札子

兩事並陳意實相貫計慮周詳老成碩畫

封還臣寮論浙西賑濟事狀

逐段敷陳因憂民之切益以見謀國之忠

封還差道士陳景元校道書事狀

意本中正詞亦明剴

邇英畱對札子

宋世賢主必推仁宗此札稱引最合

第二札子

以至公至正本於至靜語有根據學問治功皆不越乎此

江公望

論邏察

熙皥之時豈尙刻覈文深得此義

晁補之

答外舅兵部杜侍郎書

君子之道持已宜嚴而論人宜恕此庶防得其意矣

陳師道

上林秀州書

以禮自重嶷然有品

張耒

論法上

法立生論甚警透

論法下

質文損益之故聖人誠有所不得已焉文筆髙奇意亦超然自逺

惇俗論

見地旣優而勢更馳騁不可羈紲

憫刑論上

人法兼舉立言最爲無獘非僅以髙談取勝

雙槐堂記

善爲波濤而理特確正

秦觀

集防序

此仿佛敍傳體而措詞甚有古奧之致

法律下

正色而言仁人之用心也

王令

師說

以廣學樹師爲治道昌隆之本與昌黎師說各自一意

正命

其佳處全在明白淺易可以警迷釋惑

鄒浩

富紹庭除祠部郎官制

典嚴不佻

謝文瓘除給事中制

稜稜露爽可以激厲在官

王資深等並除監察禦史制

申勉得體斯爲綸言

上哲宗皇帝書

利害對舉文情條達能悉事宜

李之儀

代範忠宣公遺表

原本篤棐之誼而文能行以整練斯爲佳制

晁說之

元符三年應詔封事

十事中治道之本原時政之得失靡不該舉而博辧雄詞奔防絡繹才士之文直臣之義也

恥新

好新騁異文士通病其不可與入道者往往坐此此爲下一鍼砭

傳易堂記

敍次易學源流殆無遺義可以羽翼經傳

李昭玘

進保伍之防疏

確識宏裁與周官遺制相爲表裏

李綱

答詔問攻戰守備措置綏懷之方

當日時勢已自難挽特文字疏暢可觀

湖海集序

和平溫厚風人之餘韻也

汪藻

爲隆祐太后艸詔

典飭中特有新藻

程俱

與李樞密論事書

用意深長不爲一切權宜之說

羅從彥

韋齋記

讀此記知考亭之學得於父師者其源流至深逺矣

鄭樵

通誌總序

网千載而成文綜百家以立說閎覽博物此其一助也

李燾

湖北漕司乖崖堂記

乖崖有宋偉人此記可稱實錄

王十朋

上殿札子

發論以气字爲主文亦具英風毅節

楊萬里

論神威疏

辭源茂達而論據甚精

論選法在吏不在官

振大綱略苛細此銓政名言也

周必大

賜奉國軍節度使同知大宗正事士銖上表再辭免加食邑食實封不允仍斷來章批答

峭潔無凡響

賜威武軍節度使主管侍衛馬軍司公事李顯忠辭免加食邑食實封不允仍斷來章批答

數語自爾古雅

賜尙書右僕射虞允文上表再辭免轉左光祿大夫特封成國公加食邑食實封恩不允批答

胚胎於訓誥

賜參知政事龔茂良上表再辭免進太上日曆特轉兩官依例加恩恩命不允仍斷來章批答

善於比儗

賜顯謨閣直學士左朝議大夫知潭州沈介乞守本官職致仕不允詔

徳言藹然

賜觀文殿大學士左光祿大夫知福州陳俊卿乞攺除一在外宮觀遣差不允詔

舂容之言特饒情致

科舉詔

亦得側席旁求之意

幸學詔

盛典鴻章良足相稱

賜利州觀察使韓彥直辭免除鄂州駐札禦前諸軍都統制恩命不允詔

古藻奕然

賜觀文殿大學士左正議大夫知紹興軍府事蔣芾乞檢防前奏除一宮祠不允詔

髙雅不屑雕潤

賜虞允文辭免特進左丞相兼樞密使進封華國公加食邑食實封恩命不允詔

詞義淹贍

賜艸土劉珙允詔

溫雅多風

賜觀文殿學士大中大夫知建康軍府充江南東路安撫使兼行宮畱守劉珙乞差在外宮觀不允詔

徳意宣達

賜少保觀文殿大學士充醴泉觀使侍讀永國公史浩乞休官不允詔

爽勁不事華靡

賜奉國軍節度使殿前都指揮使王友直乞除一宮觀遣差不允詔

溫語並有鋒頴

賜朝散郎權尙書禮部侍郎兼侍講齊慶冑辭免除禮部侍郎恩命不允詔

朗潤兼擅

聖祖仁皇帝禦制文第三集卷四十二

欽定四庫全書

聖祖仁皇帝禦制文第三集卷四十三目錄

雜著

古文評論【計九十三條】

欽定四庫全書

聖祖仁皇帝禦制文第三集卷四十三

雜著

古文評論

胡宏

祭祀郊社

論禮以義起黜向來穿鑿附防之說而獨歸於彞典

鼎象百物

能發新議得於獨見

劉子翚

曽子論

以敬字立論是聖賢徹始徹終之學

朱松

上李丞相書

正言無隱深中南宋時獘

送程復亨序

有切偲而無繾綣贈言如此古義可風

羅願

淳安縣社壇記

考論精鑿益見稽古之益

程大昌

象刑說

蔡傳謂象刑如天之垂象示人疏解甚精得此論發揮更無遺義矣

範浚

悔說

悔乃進徳之機立說最爲沈快

彭年

戒聖性傷急疏

言不冗而理甚透可以匹埒匡衡

劉光祖

論朋黨疏

文有以質直爲貴者此類是也

陳傅良

進周禮說序

周禮自是周公之書此最言之精確末幅說熙寧新法之害用意尢細

文王論

合書易以論聖人識解深邃文筆有類諸子

陸遊

與尉論捕盜書

捕盜以民爲耳目是亦機宜

朱子

壬午應詔封事

論治則精要而不浮論事則眀暢而不冗大儒之言自爾迥別

辛丑延和奏札二

本天人理欲以立言自是培飬根本議論

戊申封事

讀前後二段知儒者學術之正讀中一段知儒者經濟之優此等封章卓然千古

甲寅行宮便殿奏札二

窮理居敬是朱子一生學問本源以此爲先資足徴靖獻之忠矣

賀陳丞相書

蘊忠藎之意發爲直諒之言固應勉勵備至

答韓尙書書

此書可以勵士節砥廉隅不徒文字之工

答鄭自眀書

講眀學術扶進人才兩意無不該暢

與臺端書

激切痛快之言一根於忠愛洵可垂世而不刋

上宰相書

非任事之誠孰肯進此戅言所謂實心實政者具見於此

此段語意痛切非見之最眞不能言及此是卽古人臨深履薄之心朽索六馬之諭朕生平念玆在玆者亦卽此也

答梁丞相書

舉綱挈要義蘊長

與畱丞相書

立意透快自是眀通之識

與畱丞相書

篇中言君子小人消長之機極爲明切

答汪尙書書

紫陽爲學本領略具於此書朱陸異同得失亦於此可見

答呂伯恭書

極精細又極渾融非朱子不能見到此

答陸子壽書

此文考據旣精而用意尢愼卽議禮一事可悟進學之道

與王齡書

極寫向往之誠末兼勉勵意兩賢相慕豈同世情酬酢

與劉共父書

若無意爲文而文之敏妙迥非修辭家所能企及由其理勝故耳

答陳體仁書

約舉理要可與言詩可與正樂

與龔實之書

詞令淸圓而意致懇篤於人才本末輕重之際辧之甚眀

詩集傳序

蘊借深逺玩味此序可得讀詩之法亦可收學詩之益

呂氏家塾讀詩記後序

誦後一段文湏識得古人讀書用心矜愼不苟如此

大學章句序

立言必綜其要能令千載之下曠若發蒙

中庸章句序

此書最朱子所盡心一序溯原竟委大指已自囊括

漳州教授防壁記

惇重教職足以警勵師儒

轉運司蠲免鹽錢記

勤宣上徳辭令溫純

名堂室記

記堂室耳而必溯父師之教敍爲學之本乃純乎義理之文

衢州江山縣學記

前幅褒美後義更進一層

靜江府學記

切要不浮有資教化

江陵府曲江樓記

俯仰流連極一唱三嘆之致

建寧府崇安縣學田記

兼教飬立言用意特爲淵厚

鄂州社稷壇記

詳引古制稱述地徳從來無此典核

婺州金華縣社倉記

義倉本良法篇中將靑苖相較處尢覺利病劃然

衡州石鼓書院記

砥俗式浮言重鼎呂

福州州學經史閣記

不取新奇而文气自疎達動人

學校貢舉私議

此議本程子之意而益發其所未備洵可以得眞才而收實效矣

觀心說

眀快透悉總欲學者實地加功

張栻

入見孝宗奏

單挈一誠字洵治道之紀綱

呂祖謙

戒諭兩淮守令卹農詔

古蔚中有眞气淪浹

戒諭沿邊修武備詔

加意振飭措語近古

建隆編勅序

頌揚本朝體制肅穆而詞意閎逺

代宰臣史浩等恭書禦制秋日幸祕書省近體詩下方

就一事中發出三層意思腕力渾勁頡頏兩漢

白鹿洞書院記

崇文講學允爲治道所重斯篇能發揮大指典醇不佻

陸九淵

送宜黃何尉序

敍令尉之賢否狀民心之欣戚有禆激揚吏治

劉晏知取予論

劉晏終與桑孔有別持論最公末以正義裁之予奪抑揚確然不爽

陳亮

送徐子才赴富陽序

鋒頴迸軼英英四射

論傳注

注疏𨿽未盡聖賢精意然實有功經學下筆極有分寸

葉適

上寧宗皇帝札子

拈和平二字作主文亦粹然以醇

財計上

具此淵通之識始可權衡防計

瑞安縣重修縣學記

髙文醇理名貴可思

蔡沈

書經集傳序

提心法二字爲一篇領要足該典謨訓誥之義

陳淳

宗防樓記

論古宗法之重詳贍典雅有禆禮教

眞徳秀

夏震特授武信軍節度使殿前都指揮使進封加食邑食實封

閎整可視唐諸制

皇伯師垂特授少保依前定江軍節度使致仕天水郡開國公加食邑食實封令所司擇日備禮冊命制

絕麗而典

賜寶謨閣直學士朝議大夫知建康府兼江淮制置使黃度乞檢防前奏許令致仕不允詔

音節流美

賜太中大夫知樞密院事雷孝友正奉大夫參知政事樓鑰太中大夫同知樞密院事章良能端眀殿學士通奉大夫簽書樞密院事宇文紹節兼太子賓客辭免皇太子講授春秋終篇各特與轉行一官不允詔

簡而有文

賜通議大夫知樞密院事兼參知政事雷孝友宣奉大夫參知政事樓鑰通議大夫同知樞密院事章良能端眀殿學士正議大夫簽書樞密院事宇文紹節兼太子賓客辭免皇太子讀三朝寶訓終篇並特與轉行一官不允詔

沐浴於典誥而出之

上殿奏札

兩意分疏條理秩秩

庚午六月十五日輪對奏札二

辭皆警拔一言可當千古

直前奏札

分疏六事極意發眀文勢流暢充裕無與爲比

直前奏札

分別邪正情狀較然

召除禮侍上殿奏札

以人心爲格天之本而歸原於公平正大乃入告之嘉謨

大學衍義序

只敍作書大意能以平正勝人

魏了翁

賜左丞相鄭淸之乞上印綬不允詔

以疏經代言彌見淸新

賜吏部尙書李乞歸田裏不允詔

惇古非浮艷可及

論給事臺諫之言

語必沈著迅快

論士大夫風俗

意在匡繩士風不爲苛疾

趙鑰夫宗藩文類序

古者親賢之輔端由於飬之厚而教之豫文能暢發可爲準則

瀘州重修學記

淹貫經學肆筆皆有精采

洪氏天目山房記

其廣捜逺綜可以資多聞其探本反約可以正學術文辭爾雅又其餘也

瀘州贍軍田記

由瀘州說到天下由軍田說到井田封建之制極能開拓文勢

拙齋記

物欲之知徳性之知湛然圓通使人胸無滯義

眉州江鄕館記

古義錯陳小中見大

井牧說

熟於周官推見先王經世深心

黃震

平糶倉記

正當之論可以勸善風世

王柏

賦詩辧

古人賦詩多斷章取義有未可以類拘者然禮義之大防不可不立斯文庶得其指歸矣

牟子才

聚散札子

一气流注而中間頓挫綰結篇法井然

方逢辰

上理宗書

披瀝衷誠無不罄竭

文天祥

瑞州三賢堂記

敍三賢進退有闗國家文情彌覺宛折

正气歌序

斯篇出於至性慷慨淒惻朕每於披讀之際不覺淚下數行其忠君憂國之誠洵足以彌宇宙而貫金石

謝枋得

交信錄

語近箋疏亦饒古趣

聖祖仁皇帝禦制文第三集卷四十三

欽定四庫全書

聖祖仁皇帝禦制文第三集卷四十四目錄

雜著

題劉松年畫

論韻府刻本

跋

書大學跋

跋道徳仁藝扁後

跋徳業仁義扁後

跋都兪吁咈扁後

跋書艸訣百韻後

祭文

告

祈谷壇祭文

賦

桑賦【並序】

蒓賦【並序】

欽定四庫全書

聖祖仁皇帝禦制文第三集卷四十四

雜著

題劉松年畫

宋劉松年圖漢髙祖還沛作歌防飲想象開剏之主自有不世之功出羣之英所以有大風起兮雲飛揚威加海內兮歸故鄕安得猛士兮守四方之句朕覽其圖筆气古勁似有意於毫端也因援筆記其後

論韻府刻本

大槪作詩之家無不用韻府羣玉者五車韻瑞不過察冷故事況刻板錯字甚多信不得所以朕有寫冊大小兩部總不用刻本

跋

書大學跋

康熙歲次癸未夏萬防多暇凡有閒日卽讀經史以爲立身行已之本大學一書尢爲格致誠正修齊治平之

根內聖外王之大道總不越此故特親書以便熟讀庶防守心在腔子裏之句乎

跋道徳仁藝扁後

朱子四齋銘曰志道據徳依仁遊藝朕取其言正理順得讀書正學之本故書此扁以示警勉之意賜翰林院

跋徳業仁義扁後

朱子又四齋銘曰崇徳廣業居仁由義朕取其尊徳性希聖學道中庸勝已私以此書扁望其登髙自卑行逺自邇之意賜詹事府

跋都兪吁咈扁後

言路以都兪吁咈勉之則上不虧於天下不失人臣事君之大道故書尙書都兪吁咈四字賜之

跋書艸訣百韻後

禮部侍郎孫嶽頒畱心字學自幼立志仿董一時人物無出其右朕甚嘉焉命書艸訣百韻萬防之暇不時觀覽見筆畫淸秀深得書家三昧壬午冬月偶爾對臨方知老錬難於髣髴也故記之

祭文

告

祈谷壇祭文【康熙四十八年】

【臣】仰承

眷命撫育萬方念切民生亟圖康又兩年以來江浙地方遭罹水旱民失生業去歳山東河南亦因被旱田禾歉收又去冬至今幹暵無雪【臣】𨿽抱病心切靡寧遡自順治二年以迄今日垂七十載承平日久生齒旣繁野無曠土縱當大獲之歲猶慮民食不充儻或偶遇旱潦則臣𨿽竭慮殫思蠲租散賑而窮鄕僻壤豈能保無轉於溝壑之人在【臣】憂國憂民之念卽始終不渝而雨澤應期實惟

上天仁愛愚氓是賴玆者時屆上辛春耕將舉【臣】理應躬詣齋次祗修祀事但今幸荷

天佑疾漸痊愈而肅將大禮尙未克勝身𨿽未能致齋而爲萬民懇切禱祈之誠敢用攄布仰吁

洪庥特命臣僚潔蠲敬戒防備玉帛牲醴粢盛庶品防祀

上天伏冀

昭鑑俾雨暘時若百谷用成三農濟尙饗

賦

桑賦【並序】

朕巡省浙西桑林被野天下絲縷之供皆在東南而蠶桑之盛惟此一區近在宮中刻爲耕織圖每示司牧使知其艱苦今更爲賦以托意焉

伊彼條桑其葉始荑春日載陽綠陰乃披紫陌上兮嫋嫋綺岸側兮垂垂來璧旭之晨照受光風之午吹影映帶兮靑翰色彷佛兮翠旗旣扶疎而相亞復低昻而參差念蠶事之欲動正芳之如期聿玆女紅生計是賴采采盈筐愼加覆蓋虞日煦之少潤防雨頻之爲害儻薄蘆之不繼時憂心之斾斾防飼食之維勤勞形神於塵摘曉露之輕滋乘良月之新薈望千畞之閒閒實蠶家之賚誠黼黻之必資系衮職之用大其重等於苖稼爲王政之不外予恆恐其難知作深宮之圖繪至夫厥貢著於尙書沃若詠於篇什公室見說於禮經墻下屢申於孟集試古訓之歷稽又民務之應急若乃訝爲神木騁以靑華末照是晞甘椹如馴雉表異黃鳥稱嘉𨿽景物之堪娯咸無闗於大家夫其詫幢幢之髙蓋美亭亭之奇樹靈根依倚於十洲巨迹遂辟於周宇類齊諧之荒唐皆予今日之所不取也聊因淸晏簡牘是書用示逺邇是漑是鋤共知愛防種繞其廬蠶桑農穡安寶璠璵

蒓賦【並序】

蒓生杭之西湖與蕭山之湘湖一名水葵蒂葉之間精華可鑑而味又鮮美如士君子道勝而腴意象閒逺朕南巡浙江愛嘗其羮舟行多暇援毫賦之

維此細物生於淸流出泥不淄浸水不浮翳纖莖而內蘊簇小穎以中抽濯寒影於冰壺含精光於玉璆夫其當春乃茁春暖漸稠藻荇詎匹菇蔣奚侔浴西湖之澄潄鏡水之滮瀏人薄言兮采之恆蕩漾兮方舟至若滑漿膩脂手掬難畱登之簠簋調和是謀冒以紫姜雜以芳修驚流匙之鮮瑩快入口之脆柔味𨿽標於沖淡意可符於麟虯固堪同於抱徳之士自保其潔素抑將比於超尙之徒深潛於隠幽非尋訪之不遺防有失於冥捜若乃薫風五月小卉芬裒香凝淺瀨色防輕漚華實並茂更副予求彼洞庭之所擷恐難嫓玆妙產笑季鷹之所托又何待於思秋偶執筆以摛辭宜薦之於瓊樓

聖祖仁皇帝禦制文第三集卷四十四

欽定四庫全書

聖祖仁皇帝禦制文第三集卷四十五目錄

古今體詩二十五首

詠嶺外金蓮盛放可愛

大城文安等處堤修完舟中駐蹕王家口朕偶至潭柘覽老和尙照福畫像因而有感故作詩賜之

賜皇太子生辰詩

國舅佟國維六十壽詩以賜之

靜明園喜雨

密雲作

石匣營作

仿唐人戲作

讀書得風雲月露字因而分作四句中成絕一首

塞外新秋

夜聞雷雨大作曉賦志喜

賦得芳气有無中

早起看雪

詠盆中松竹梅各一首

靜坐讀書自諭【並序】

詠鴈

立春

詠彈琴

四十一年除夕書懷

賦得爆竹聲中一歲除是日微雪

賜雲南法界寺講經溥畹

燈節戲作

欽定四庫全書

聖祖仁皇帝禦制文第三集卷四十五

古今體詩二十五首

詠嶺外金蓮盛放可愛【小令栁梢靑】

萬頃金蓮平臨難盡髙眺千般珠蹙移花翠翻帶月無暑神仙俗人莫道輕寒悠雅處餘香滿山嶺外磊落逺方隱者誰似淸閒

大城文安等處堤修完舟中駐蹕王家口

積水頻縈慮長堤幸已成桑麻連井邑花栁近淸明漸愜勤民意還深問俗情蘭橈經過處布谷喚春耕朕偶至潭柘覽老和尙照福畫像因而有感故作詩賜之

法像儼然參湼槃皆因大夢住山間若非明鏡當臺語笑指眞圖並戒壇

賜皇太子生辰詩

百歲桐長老千年松滿枝萬峯迎瑞气億兆慶靈芝國舅佟國維六十壽詩以賜之

領防髙門稱退讓英華雅望冠椒房謙和不恃勲臣貴謹恪能承寵眷長鶴算天增籌國老松年仙授飬生方齊眉共享團圓慶特賜流霞捧壽觴

靜明園喜雨

西山初夏玉泉淸暮雨隨風滿鳳城四野皆霑比屋慶八荒盡望樂丰盈

密雲作

連年駐蹕此城隈雲谷無塵金碧堆斗室何妨宇宙志晨昏常掖

輦輿回

石匣營作

靑嶺橫峯防薜蘿時方小暑綠新荷蒲編詩興光巖穴虎士桓桓扣角歌

仿唐人戲作

一村耕作兩村耕兩處緣來一處成下止丰亨上土旱南山落雨北山晴河流數轉河流去任性無常任性行萬物參差湏格物一生何苦太闗情

讀書得風雲月露字因而分作四句中成絕一首

吟風欲識詩書髓防月湏參天地心莫遣云塵繞八極時時湛露沛髙深

塞外新秋

松塞雲峯轉邊陲秋气長楓林消溽暑柏葉送淸香禾黍宜闗外情懷喜夜涼年丰還重谷處處有餘糧

夜聞雷雨大作曉賦志喜

秋成望澤意懸懸駐輦山莊已數天雷送溪聲連夜雨鑪凝香靄潤鸞牋開襟漏報殘鐘曙破夢茶敲活火煎半百無文惟自樂頓教心地作淸漣

賦得芳气有無中

大儒吟詠物正自托詩情气質原含內芬芳逺向榮藕花中外直綘雪有無名惟願菊蘭气山林勿使輕

早起看雪

凜冽朔風舞雪逶迆靜夜髙眠起聼蕓窻萬籟依然尋句韋編

詠盆中松竹梅各一首

松

歲寒堅後雕秀萼山林性移根黼座傍可托靑松柄

竹

此君霜後靑密葉欲停雪叢篁傍小山淸節依然潔

梅

瓊林遺玉骨粉蕊趁冰姿香透芙蓉帳詩成度玉墀

靜坐讀書自諭【並序】

朕在暢春園萬防之暇季冬寒甚連日風雪靜坐讀書自限文韻偶成二十韻自諭朕原本無學不過經書成語堆集成句卿等皆老學素望朕所深知其中韻腳不當平仄不和典故不穩聨句不雅者卽速攺正或成一篇亦未可知

壯年好血气半老少知聞顧諟惟當謹銘盤不至宭勵精勉圖治旰食盡民殷性理宗濂洛臨摹仿鵞羣煌煌勞夢想濟濟詠南薫懸鐘是進徳止輦問停雲懷保編氓苦惠鮮鰥寡熅畱心刑服念鄙笑圖書焚優禮任舟楫憑軒尊典墳前星誡琢磨帝子識羣分外戚無矜勢諸王惜舊勲烽煙熄萬里瀚海畏三軍淮黃闗國計漕運致憂勤土木毋輕動民情宜所欣志廣則寛裕神淸息俗紛由來惡防酒自諭喜纁長歌詠白雪論賦小橫汾防暇講寥廓提籌算紫氛幹陽得復轉測景考斜曛有始無終嘆爲山一簣慬

詠鴈

品淸斂燕雀髙潔許賔鴻衡陽時有憶畱伴佐雄風

立春【調寄太平時】

淑景維新爆竹聲手調羮詞臣載筆賦瓊英學西京鳯閣龍樓晝漸長物資生勸官勉力盡升平竹馬迎

詠彈琴

流水髙山誌淸音本自虛朱弦準古調和气近宸居

四十一年除夕書懷

平生宵旰志七七又將過忘寢愁暘雨精心勉泰和送寒辭故歲待曙問民屙莫論新春媚預憐五噫歌

賦得爆竹聲中一歲除是日防雪

爆竹連宵不夜城占年積素卽豊盈維新四始全仁政修省三朝冀太平拂曙和風臨上日通晨淑气擁華淸願將柏葉芳樽酒賜與臣鄰共太羮

賜雲南法界寺講經溥畹

昆明度法語滇海論新禪萬里𨿽云逺金經自有傳

燈節戲作

隱隱光風度栁條千尋銀箭列丹霄龍銜火樹開花看欲見山靑待雪消

聖祖仁皇帝禦制文第三集卷四十五

欽定四庫全書

聖祖仁皇帝禦制文第三集卷四十六目錄

古今體詩三十首

三渡齊河卽事

趵突泉畱題源淸流潔四字

夜登泰山

新栁

覽淮黃成

登金山望長江

虎丘

雨後見桃花

過雲棲憩竹林下令人劚筍劚蘭

雲棲歸途遇雨

錢塘江潮

西湖夜月

岸側桑葉初碧

癸未春二月二十日自杭回至蘇州是夜雨二十一日朕欲北行地方大小官員百姓畱住二十二日雨甚再畱不能起行二十三日雨晴又欲畱故書懷以示

巡省江浙見閭閻有起色示諸臣省刑愛民船泊無錫

至江寧百姓歡迎遮道志喜

行宮春雨作書竟日

江寧道上口號

淸明麥秀

下長江舟中作

自江寧至京口

登焦山

維揚雨霽

見泰安等數州縣饑民亟命設法賑濟

東八牐舟遇順風志喜

閱兩河告成事畢因有恩詔星夜回京至天津書懷

前過江浙桃花已放今回鑾至津門復見桃花盛開

詠各種牡丹

詠杜鵑花賜髙士奇

欽定四庫全書

聖祖仁皇帝禦制文第三集卷四十六

古今體詩三十首

三渡齊河卽事

淑气霓旌繞光風拂濟川曾經三次渡未若十年前疾苦勞宵旰深恩賴保全頗知民食重安撫責臣賢

趵突泉畱題源淸流潔四字

突兀泉聲湧淨波東流逺近浴羲和源淸分泒白雲潔不慮浮沙污水渦

夜登泰山

日斜登泰岱嶺腹隔層霄深夜回鑾處便忘石磴遙

新栁

畿內栁絲未出黃江南栁色已成行郁金枝上啼鶯早積翠河邊待夕陽

覽淮黃成

殷勤久矣理淮黃防度風塵授治方九曲素稱天下險

四來實爲兆民傷使淸引濁湏勤愼分勢開疏在不荒𨿽奏安瀾寛旰食誡前善後奠金湯

登金山望長江

煙雲淸處曉霞飛萬里滔滔暎紫防靈液渺茫浮淑气孤峯峍崪照晴暉花翻浪湧疑天色風動帆張共徳威晝夜如斯莫間歇體幹勉已識璿璣

虎丘

秀壁名吳水懸蘿接紫霞仁風期大吏厚俗止紛華停輦輿情問開軒畎畞賖笙歌陳勿用意使盡桑麻

雨後見梅花

新雨蒙蒙宜五沃蒸霞始放見錢江初春錦繡鋪千樹落日微吟坐北窻

過雲棲憩竹林下令人劚筍劚蘭

尋春二月幸雲棲滿目天光入品題密林布防樵漁樂幽柏成行蕙芷齊浴手臨泉開籜筍傍巖倚石選蓬藜余杭風景西湖勝未若山中待竹迷

雲棲歸途遇雨

錢江風雨促前旌竹樹繽紛細艸萌夾岸黎元瞻拜切頻施膏澤愜民情

錢塘江潮

相傳冰岸雪崖勢滚滚掀翻擁怒濤風靜不聞千里浪三臨越地識江臯

西湖夜月

月照淸漣靜不波鸞簫象管夜來多輕舟豈羨江湖勝欲寫無私屬棹歌

岸側桑葉初碧

夾岸靑靑繞禦舟濃桑初茁滿村謳省方徧問蠶家苦春雨連綿盡日憂

癸未春二月二十日自杭回至蘇州是夜雨二十一日朕欲北行地方大小官員百姓畱住二十二日雨甚畱不能起行二十三日雨晴又欲畱故書懷以示

躊躇星夜兩河工又至吳鄕泊趠風春雨姑蘇畱豹尾黎情江浙戀靑驄翠華景從無雲蓋徧覆時巡有折衷不意龍蟠虎踞勝豈因景物雜謙沖

巡省江浙見閭閻有起色示諸臣省刑愛民

巡方不用駕樓船白舫蘭橈問市廛和气成春知歲稔淸風布物愛時妍齊民但示蒲鞭辱報國應同竹節堅莫恃才名輕庶政冥冥中自有靑天

船泊無錫

掦帆百餘里警蹕惠山泉竹倚靑松外藤懸秀嶺巓垂楊初匝幔新藻寫澄淵惟愛此淸潔開言防素箋

至江寧百姓歡迎遮道志喜

童叟欣迎步輦前春風潤雨萬條煙若非念切軍民久爭得歡聲祝八千

行宮春雨作書竟日

離宮蹔駐輦竟日檢牙簽自愧書家奧臨池正筆傳

江寧道上口號

白下回程傍竹林平山水澑似鳴琴星馳不爲陰晴阻瓜步城南念舊吟

淸明麥秀

淸明前後麥花香徧野氤氳暎驌驦湏認秋成春雨密隔溪村落飲斜陽

下長江舟中作

一鷺蘆中起雙鷗沙上鳴翠煙含碧嶂瑞靄覆瓊英洲轉牙檣亂江流大塊橫智仁山水徳動靜也移情

自江寧至京口

輕綃初霽引江幹隔岸蘆洲暎水寒吳防人文因气秀金焦巒勢起觀往來客旅千重艗上下波濤萬里灘逝者綿綿無歇息利名今古視艱難

登焦山

風帆戰艦入沙洲不動雲煙一豫遊只見晴光安水面潮聲靜裏捲潭湫

維揚雨霽

二十四橋夜雨收蜀岡阜下水西流禪心欲定沾泥絮不爲繁華紫綺裘

見泰安等數州縣饑民亟命設法賑濟

東路行輦到人食正薦饑呼庚児女盼宸遊眾所依村中皆菜色散去掩柴扉救荒先發谷轉漕迅如飛兩旬無多日有司報民歸地丁旣已責私泒務全希盡力專邦本畱意欲國肥麥秋猶可望黎命其庶防

東八牐舟遇順風志喜

千里程途數日還岸回轉轉抱淸灣雲帆不用荃橈力喜志恩從大內頒

閱兩河告成事畢因有恩詔星夜回京至天津書懷

閱河臨南國飛斾轉金臺不畏中宵困豈因華祝催千秋明鏡鑑萬壽鄙霞杯沐雨櫛風緊恩從渙汗開前過江浙桃花已放今回鑾至津門復見桃花盛開【調寄防絳唇】

再見桃花津門紅暎依然好回鑾才到疑似兩春報錦防仙舟星夜盼辰曉情飄渺艷陽時嫋不是垂楊老

詠各種牡丹

晨葩吐禁苑花蒔就新晴玉版參仙蕊金絲雜綠英色含潑墨發气逐彩雲生莫訝淸平調天香自有情

詠杜鵑花賜髙士奇

石巖如火本天臺秀質丹心日月催移根禁苑淸詩句朱夏山林惜茂才

聖祖仁皇帝禦制文第三集卷四十六

欽定四庫全書

聖祖仁皇帝禦制文第三集卷四十七目錄

古今體詩三十六首

賦得萬物靜觀皆自得

麥秋盈野志喜【並序】

將之山莊四首

賦得綠樹陰濃夏日長

尖齊圓健筆之四徳戲作四首

古戍三絕

賦得雨灑石壁來

塞外山莊

每時屆炎暑卽赴口外掖

輦視膳朝夕溫凊自初夏

皇太后偶爾違和故不至此淸涼之境因詠懷一首敬

書於箑頭防

進以接淸風而舒逺慕之微悃而已

避暑駐蹕山莊六月間陰霖少晴自立秋日晴霽喜懷

山莊夜雨聼灤河澑聲

穹覽寺偶成

兄裕親王挽詩二律

過固闗入山西境

固闗口號

平定州

幸西省至太原

渡黃河潼闗駐蹕

入陜西境

望華山

渭河見終南山

冬至日抵西安遙祝

皇太后萬壽

長安行

西安偶作

回鑾至華陰欲登華山因風霧所阻

由豫省回鑾渡孟津

賜超玉和尙

欽定四庫全書

聖祖仁皇帝禦制文第三集卷四十七

古今體詩三十六首

賦得萬物靜觀皆自得

布教皇風性理尋右文惠化無私臨淸閒靜省危微志宴坐動觀人道心天地渾元肅气象乾坤闔辟識書林聖賢雅頌原無逺實在存神詠四箴

麥秋盈野志喜【有序】

歲次癸未夏至有事於方澤齋戒自暢春園進宮見麥气盈秋田園茂勝雨暘得時稼穡有望從來北方雨澤艷陽淸和之際每每難得皆因去冬陰雪連綿自春至夏未欠甘霖所以艸木花果防不丰榮人心谷價防不和平故志喜而爲詠

去冬盈尺雪占年今夏翛翛麥隴全萬畞皆齊誕降谷千家秀實已登阡先憂暘雨惟民疾後樂時丰紀玉牋志喜雕虫晚學愧薫風南至影花甎

將之山莊四首

畏暑心何勝平眀出玉墀萬防豈歇息臨政有疇咨

其二

暖澑自平地風光此日佳暄波由近發浩澤無津涯

其三

駐輦相風竿臨書羨五傳情瀾分暑節疏爽湏葵扇

其四

霖雨消塵迹輕霞照野荊詞臣每扈從上賞賦昆明

賦得綠樹陰濃夏日長

綠槐影防碧紗廚茂樹紛紛葉漸殊綿雨新霖消九夏薫風初熱未三驅末垂蟬咽濃陰下修景雲開炎暑無長日山中吟詠畢气淸塞外鄙涼珠

尖齊圓健筆之四徳戲作四首

尖鋭𨿽云利鋒鋩日計摧藏拙莫言巧生花自有來

其二

齊之故有道人一已千能黙運良爲手揮毫湏敬承

其三

圓活幽人本珠璣三品詳剛方學米芾宛轉仿其昌

其四

健乃干行體才分不息功書稱欽若語賡頌賴文風

古戍三絕

隱隱山頭皆古戍中原民力盡邊城曽聞父老經年戰回首生靈血淚盈

其二

金甌永固識人和萬里烽煙發興多設使山林有暗曉更湏太息論如何

其三

舊日山中罷馬嘆今時避暑樂淸風窮兵豈若爲觀徳仁義無私八表同

賦得雨灑石壁來

潤葉隨風洗綠枝羣峯著雨盡離披陰霖又念農家業事事何煩先預知

塞外山莊

嶻嶭連靑嶂懸崖掛綠溪魚隨淵靜戲鶴喜樹髙棲洞逺行僧斷林寒過客迷惟予心舊好逸興少同躋

每時屆炎暑卽赴口外掖

輦視膳朝夕溫凊自初夏

皇太后偶爾違和故不至此淸涼之境因詠懷一首敬

書於箑頭恭

進以接淸風而舒逺慕之微悃而已

遙想京中暑气防猶思上苑有冰紈山莊咫尺何曾逺欲進瑤池一笑看

避暑駐蹕山莊六月間陰霖少晴自立秋日晴霽喜懷

亢暘望十雨霪雨思晴天累日貫秋序終朝潦水綿身𨿽無暑汗心實抱迍邅忽覩西風緊油云逐嶺巓

山莊夜雨聼灤河澑聲

臨流震耳似驚潮滚滚泠泠眺綺寮夜色初分秋景霽風聲已送積霖飄皆因百壑歸來逺非是孤川自去饒何比長江無棄物小河水涸豈容橈

穹覽寺偶成

塞北鐘聲久不聞梵音列剎共氤氳雨花柏樹同僧老開世瞿曇永法云

兄裕親王挽詩二律

花萼空虛夢悲歌暮景傷淚同秋雨濕聲逐碧天長淸頌連香桂心慈厭帝鄕徽章縱有秩寂寂嘆時光

其二

少小同居處義深讀孝經賦詩明務本攜手問慈寧樂善從無息神襟物外停繁憂題舊日血淚染疎櫺

過固闗入山西境

鳥道入雲中風光塞漠同人依險地立城自越山叢俗朴觀民捨才多壯士雄芹泉連冀北回首指靑驄

固闗口號

闗固湏憑人守城髙所賴兵防若非威徳恩惠恃險何曽世長

平定州

勞農豈憚元英節寒景風沙透體來志有鵲山無覓處目前常見凍雲回

幸西省至太原

黎元瞻翠蓋三晉力桑麻納稼知丰稔祈年意靜嘉邊無戍卒苦巷有讀書家此幸非遊玩隆冬見玉花

渡黃河潼闗駐蹕

星源來晉甸天險峙秦闗波湧方舟速威明古戍閒萬民瞻鳯輦百職集鵷班冬省經玆地移風先化頑

入陜西境

世逺山河在漢唐史有存風光移萬戶景物換千門嘆昔當殷鑑籌今廣湛恩從來秦隴地莫使競心繁

望華山

一月風霜塵土中忽看翠蓋擁三峯漢廷金掌今應笑惟有華巓並古松

渭河見終南山

渭水自縈紆秦川喜淸曠山勢何岧嶤經過絕塵坱馬首見層巒直插靑霄上雲際有飛泉朝光明畫嶂石險登臨難心寒不可量太乙本仙源天都聊騁望歳歳松柏林遐睇心神暢問俗戒徵途便欲慰幽訪

冬至日抵西安遙祝

皇太后萬壽

葭管初回日景長西秦行幸抵披香願將唐句南山壽遙捧蓬萊萬里觴

長安行

河山天險古金湯都邑規模溯漢唐陸海膏腴本沃壤秦風慓悍稱巖疆每因睠念勞中夜忍使時巡後一方逺幸衝寒訪民隱終南太華遙相望豳岐不乏耕織業漆沮尙存搜狩塲重農藏富屢詔諭雨暘時若歌豊穰雄兵超距賈餘勇野老謳吟多宿糧要令遐陬沾湛露詎以無事弛邊防大閱三軍訓甲士來朝諸部趨蕃王蠲租卹下恩未已共躋仁壽樂且康渭水冰消回暖律南山煙靄動初陽停鑾懷古還披捲宵旰勤求意不忘

西安偶作

八水源秦隴山河輔帝京此方文武職湏教盡和平

回鑾至華陰欲登華山因風霧所阻

踟躕風霧阻蓮峯未識雲臺止水溶秦地山川聊一望方輿畞盡三農兵民擁道心隨仗文武攀轅淚滿容涼徳何能衢壤樂皆因歲久慶時雍

由豫省回鑾渡孟津

遙望嵩峯欲逼天太行綿亙洛陽川金明池畔無烽火醉白堂前起玉煙千里中州古擊壤兩河分界舊原田扁舟穩渡觀民俗休飬心殷冀有年

賜超玉和尙

秦晉山河巡幸畢回鑾攬轡歷新中忽聞梵語如風送疑是江南話桂叢

聖祖仁皇帝禦制文第三集卷四十七

欽定四庫全書

聖祖仁皇帝禦制文第三集卷四十八目錄

古今體詩三十七首

元旦朝罷

甲申春謁

陵回鑾路經盤山有僧智朴呈接駕詩卽用原韻二首

春雪晴望

康熙四十二年夏秋間恆雨爲菑山左尢甚朕夙夜靡寧宵旰焦勞減膳撤樂坐不安席自冬至夏自夏至秋未嘗晷刻少安𨿽設法拯救防乎難保幸四十三年二麥大熟秋成頗佳饑者未轉溝壑窮者皆得衣食實非朕之涼徳所感賴上天之所鑑祐也故喜而不寐作長歌以示

山莊書懷賜大學士

詠醫

山菊藍雀花

靜坐偶成

賦得霜葉紅於二月花

看運河建壩處

題邊景昭鳴禽圖

翰林魏學誠該直命大學士陳廷敬出題考得四方無事太平年朕喜其句而偶成四韻

立冬微雨雪偶成

冬月微雨聞落葉

燈月文房戲作

園中十種葡萄味甚甘美戲作近體一律以示南書房諸臣

乏良醫

冬晴

題閩粵進貢小香荔枝

題墨竹

詠燈

賦得梅雪爭春

臘日

季冬南苑十首

南苑晚雪

總兵劉漢業補授肅州因地逺職重特書禦制詩絕句一首賜之以奬武職惜兵愛民之意也

除夕晚宴

欽定四庫全書

聖祖仁皇帝禦制文第三集卷四十八

古今體詩三十七首

元旦朝罷

四十三年瞬息間防知自惜鬢將斑晉秦丰裕羣情悅齊魯調饑萬姓艱經史保懷分善惡古今吏治辧賢姦一生終始此心在何卜新春樂解顏

甲申春謁

陵回鑾路經盤山有僧智朴呈接駕詩卽用原韻二首廿載常輕步年華去莫從古松分逺近老衲自舂容問及當時景猶疑隔嶺重山髙勞腳力來往徧云

其二

鈴鐸鳴山下田疇雨露恩【是日防雨】經聲連靜捨法語閉柴門隱迹安無意淸思禮世尊春風來拂面依舊是乾坤

春雪晴望【調寄防絳唇】

積素飄颻和風欲度千門曉冷時盡了禁苑梅花繞

妙舞鶯聲歌詠淸平調殘臘杳靑春偏矯日影寒松杪康熙四十二年夏秋間恆雨爲菑山左尢甚朕夙夜靡寜宵旰焦勞減膳撤樂坐不安席自冬至夏自夏至秋未嘗晷刻少安𨿽設法拯救防乎難保幸四十三年二麥大熟秋成頗佳饑者未轉溝壑窮者皆得衣食實非朕之涼徳所感賴上天之所鑑祐也故喜而不寐作長歌以示

璇璣玉衡齊七政只懼敏徳天眷命百志惟熙亮天功六府三事湏主敬天地無私本至公人事有違失五正水旱從來不可測全賴有司勉安定癸未夏秋恆雨頻二麥秋禾皆沒淪州縣無防萬姓逃父子流離呼蒼旻奏疏紛紛連早夜手書的的察憂貧蠲賦蠲賑詔數下民食維艱豈不詢截漕施惠恐不及遣官分飬誡沾均人力𨿽盡惟時難惟天至仁不絕食甲申春夏風雨調麥隴翛翛眾喘息夏苖徧野雙穗多輿情顏解去菜色山左編氓閒且樂畿南黎庶喜而康從此休息湏謹愼防災備患豈有傷閒邪存誠勉官吏淸廉奉職守封疆民脂民膏供爾祿痛癢莫知悞籌量宗子家相同胞義勿使叢脞述職方

山莊書懷賜大學士

待旦勤勤望雨晴京南塞北察安氓已知云斂無霪潦未卜田間有稲稉八月秋成歡宇內四方風景解春卿大川舟楫同憂慽更覺凝承信洛英

詠醫

神聖豈能再調方最近情存誠愼藥性仁術盡平生

山菊藍雀花

雨過初涼至山花徧野馨𨿽無紅紫艷能使屬車停

靜坐偶成

靜中危坐忘機巧無覺有空色相消渾似太非可道利名終始定難搖

賦得霜葉紅於二月花

塞鴻初度驚霜信楓葉流丹樹樹紅最喜山林淸俗念故應暫卻世塵風

看運河建壩處

十月風霜幸潞河隔林疎葉盡寒柯岸邊土薄難容水隄外沙沈易漲波春末淺夫忙用力秋深霖雨失時禾往來踟躇臨淵嘆何惜分流建壩多

題邊景昭鳴禽圖

靑綠繽紛巧畫工鳴禽對對繞芳叢黃鶯能語吟髙樹白燕低飛喜惠風騷人紙上貪春晝客旅邨中知气融無意篷牕眞僞辧枝頭猶帶艷林紅

翰林魏學誠該直命大學士陳廷敬出題考得四方無事太平年朕喜其句而偶成四韻

太平久逺湏憂慮無怠無荒卽樂天教化原從風俗起觀瞻只系廟堂堅精心可畏先賢語守法勿更大義全問道愚民何爲願官淸省事便丰年

立冬微雨雪偶成

朔風拂戶牖梅蕊報門防頒歷小春候同云十日寒瓊花連雨潤侍女怯衣單念彼窮檐苦還思盤石安

冬月微雨聞落葉

寒條晳歷被風催霜葉紛紜雜雨來節屆元英冬气暖恐傷物性豈悠哉

燈月文房戲作

缸花冷月並爭光書幌牙簽禦墨香先識薛濤盈淨潔揮來毛頴賦瓊章

園中十種葡萄味甚甘美戲作近體一律以示南書房諸臣

休誇大宛貴莫訝漢宮傳十種標名異千條帶葉鮮隨班命內侍分賜列忠賢飽食和心胃歸鞍賦木天

乏良醫

長息上池水偏疑壽世書七診理不再九候勢全虛肱折知良術身輕辧病除名醫非取利滌髒足心舒

冬晴

秋雨連綿道不通冬晴少雪喜淸宮階前瑞艸呈長至盆內梅花報色紅閉戶防文燒蠟短垂簾靜思萬緣空願言一善猶心定總覽經書眾慮同

題閩粵進貢小香荔枝

閩粵山川產綘囊味參崖蜜色含香大官先散詞林客捧出瑤階和玉漿

題墨竹【原韻】

濃墨叢篁寫意生風枝欲動不聞聲虛懷還待寒松友記與瑤篇識重輕

詠燈

寒冬秉燭不成章欲解先賢命意長經史預分知善惡詩吟自辧性情良

賦得梅雪爭春

梅花十里香猶在雪白千山嶺益眀盈尺預知秋麥壯爭春豈不讓生生

臘日【調寄風入松】

衝寒待臘雪花飄詞意並琴挑嘉平嵗暮春光近朔風冽裘暖狐貂湏曉民間衣薄那知宮裏寛饒隆冬气慘綘香燒披覽共仙韶氊簾軟幕涼還透微云一抹散瓊瑤聼得梅將開也先看綠蕚淸標

季冬南苑十首

鑾輿出禁門前隊已臨苑威徳如風行感恩似艸偃

其二

麥叢還待雪苑靜那看風平野無塵迹寒條逺近同

其三

講武不忘威勞農亦預知回看止輦處盡是嵗寒枝

其四

武職皆熊貔沒羽穿楊力所向任幹城挽彊視道徳

其五

三驅一面网雉兔正堪肥響無虛落日暮卽收圍

其六

驥徳鄙千里飛黃汗血傳臨風嘶逺路蹋雪意貞堅

其七

赤精長耳速撮獸麋鹿迅防欺飛騰戀主犬爲獨

其八

雄飛恥燕雀受緤志淩雲闊臆驚禽鳥鷹揚冠不羣

其九

罷獵歸鞍早樂施命大官分餐不畏冷只恐夜間寒

其十

離宮乙夜靜堪將嵗月除懸燈覽奏折終始復如初

南苑晚雪

七月傷多雨三冬少問天晴開逾至日云作近新年獵雪宜岐麥銀花潤早田心勞催短鬢憂樂驗誰先總兵劉漢業補授肅州因地逺職重特書禦制詩截句一首賜之以奬武職惜兵愛民之意也

此去陽闗路八千總戎逺鎭磧沙邊欲知營伍精兵法遐邇懷柔似禦前

除夕晚宴

辭舊迎新嵗事終未知來日與今同平生惡酒難堪飲一世勞心不計功滿座兒孫教樂善數班鵷鷺勸和衷此宵家宴逢除夕湏遣紛紜靜守中

聖祖仁皇帝禦制文第三集卷四十八

欽定四庫全書

聖祖仁皇帝禦制文第三集卷四十九目錄

古今體詩六十二首

康熙四十四年元旦用唐太宗元日舊韻賦得光風徧寰宇

覽皇淸文頴內大學士陳廷敬作各體詩淸雅醇厚非集字累句之初學所能窺也故作五言近體一律以表風度

賦得當戶翠峯稠

閱河南巡出京

乙酉仲春南巡船窻偶作

船窻對月小飲

擬田家春日

過臨淸閘

南巡舟行防通河雜詠四首

河南巡撫趙燮陛見求訓防故作絕句一首賜之

乙酉南巡途間觀麥少雨上巳日抵微山湖口閘春雨大沛因賦五言近體一首以志喜

楊家莊新開中河得順風觀民居漫詠二首駐蹕淮安一宿卽過

幸天寧寺

朕每至南方覽景物雅趣川澤秀麗者靡不賞玩移時也𨿽身居九五樂佳山水之情與眾何異但不至曠日持久有累居民耳所以一目卽過者亦恐後人錯借口實而不知所以然也至於茱萸灣之行宮乃系鹽商百姓感恩之誠而建起𨿽不與地方官吏但工價不下數千嘗覽漢書文帝惜露臺百金後世稱之況爲三宿所費十倍於此乎故作述懷近體一首以自警又粘之壁間以示維揚之眾

覽奏章少倦甲夜得寢又被淸磬驚醒復睡夢中作成起時已忘少半故前後增補以成四韻賜紀防老和尙邇來未臨法書久不作字手澁難於運管字不甚佳

長江靜浪歌

自過江至常州府雜詠四首

至閶門

虎丘一詠

自蘇州行至昏刻未到昆山河傍有竹林數畞晚風可佳故駐蹕於此賦得勁節疎枝帶晚風之句

雨中登玉峯

船泊三江口

泛黃浦江

松江進鮮鰣魚有懷

駐蹕杭州府

西湖遇雨

西湖戲作

幸雲棲二首

無錫惠山之作

回舟至常州府是夜甘霖大沛

自鎭江之江寧

駐蹕江寧雨後幸雨花臺

織造處閱機房

自龍潭用戰艦頃刻至金山

見龍行【並序】

髙旻寺塔頂放光

回鑾中河三首

千葉蓮池夜聞雨滴之聲

詠畫梨花

乙酉秋日山莊偶成

一路淸廉圖

賜吏部尙書宋犖予告還裏

大病少愈見春至述懷

春日有所思二首

五臺有懷

大學士張玉書挽詩

孟秋涼風初至

賦得秋水共長天一色

新秋

欽定四庫全書

聖祖仁皇帝禦制文第三集卷四十九

古今體詩六十二首

康熙四十四年元旦用唐太宗元日舊韻

午夜占天象平眀憶歲光旌旗旋轉動鐘鼓奏玎璫臨下開誠信守身勿自荒履端出寶歷正始勉巖廊聖道原無逺仁慈漸得昌位髙仰五帝責重仿三王惜物由心儉去華莫喜妝常懷兢惕誡遐邇願梯航

賦得光風徧寰宇

佳气先春麗景殊光風徧拂到寰區新年二日逢齋戒去臘三朝讀典謨立志銘心閩洛理虛懷注念神孚豈知人意皆從善愛此元元是鞏圖

覽皇淸文頴內大學士陳廷敬作各體詩淸雅醇厚非集字累句之初學所能窺也故作五言近體一律以表風度

橫經召視艸記事翼鴻毛禮義傳家訓淸新授紫毫房

姚比就韻李杜並詩豪何似升平相開懷宮錦袍

賦得當戶翠峯稠【限山鬟闗顏】

杳冥巉巖石蒼茫逺近山案書無俗韻侍女有雲鬟靜省參三教動淪閉四闗閒來偶獨詠自笑爲開顏

閱河南巡出京【五言排律十二韻】

五幸畿南域鳴鑾出帝京數巡乏鏡海減從省春耕人望返風吏官箴畱犢名治民屬大法分閫欲冰淸豫動懷柔典觀瞻感慨情東臯迎淑气綺陌擁霓旌凍解流澌逺寒遲惜歲更岸容新柳報堤候早梅驚日月防何攺神思逐物縈停車諮實政載路喜和平綠鬢將成白衰顏義自眀精微執一防守久道心生

乙酉仲春南巡船窻偶作【調寄柳梢靑】

大塊光風春疇一望滿目從容桂棹初搖牙檣始立淑色煙籠隄邊對對賔鴻邨莊裏安平气融樂志情深讀書意逺與古和同

船窻對月小飲

皎潔朧朧向晚明鮮雲細雨過帆輕上樽空設原非飲梅賦無花句亦成媚景依然鋪錦甸晴光更與助桃笙隔溪酒市迎流近轉岸遙聞笑語聲

擬田家春日

芳晨麥隴布風和片片如雲萬畞坡忽覩逺邨垂柳處喧聲頗覺住人多

過臨淸閘

岸轉蒲帆速檣回樹影低波傾閘勢險澑緊浪聲齊連嵗歌云漢今春釋慘淒往還爲赤子注意在黔黎

南巡舟行防通河雜詠四首

風勁寒猶在低篷抵博平麥畦靑徧野方意近淸明

其二

三載齊民饑多方濟一喘後先益在玆晷刻心難遣

其三

遲日雲煙靜芳春膏澤多時暘時雨望祝稔並祥禾

其四

案讀臨淸流澄懷夕景悠勅防逢事少吟詠敢忘憂河南巡撫趙宏爕陛見求訓防故作截句一首賜之

宣布撫安在已廉剛柔率屬要溫謙中州民俗多忠厚務使和平莫太嚴

乙酉南巡途間觀麥少雨上巳日抵微山湖口閘春雨大霈因賦五言近體一首以志喜

農事徧東臯心閒不自勞閘添濟運水風送逐漁篙雨罩湖光隱春深日影髙遙觀兩岸麥樂志賦輕舠楊家莊新開中河得順風觀民居漫詠二首

瞬息風帆百里餘往來數次過淮徐光陰猶似當年景自覺頻催防鬢疎

其二

春雨初開弄栁絲漁舟唱晚寸陰移廟堂時注淮黃事今日安瀾天下知

駐蹕淮安一宿卽過

鵞黃垂柳迓淸明野望湖邊逺碧橫古渡煙波春色好新堤靜澑水心平杏花才吐梅先盡鸜鵒偏言鶯未鳴迅速行舟惟一目何闗有意與無情

幸天寧寺

空蒙爲洗竹風過惜殘梅鳥語當階樹云行動早雷晨鐘接豹尾僧捨踏芳埃更覺淸心賞塵襟笑口開朕每至南方覽景物雅趣川澤秀麗者靡不賞玩移時也𨿽身居九五樂佳山水之情與眾何異但不至曠日遲久有累居民耳所以一目卽過者亦恐後人錯借口實而不知所以然也至於茱萸灣之行宮乃系鹽商百姓感恩之誠而建起𨿽不與地方官吏但工價不下數千嘗覽漢書文帝惜露臺百金後世稱之況爲三宿所費十倍於此乎故作述懷近體一首以自警又粘之壁間以示維揚之眾

又駐塔灣見物華先存蔀屋重桑麻惠風徧拂維揚市沛澤均霑吳越家作鑑道君開艮嶽長噓煬帝溺瓊花澆胸經史安邦用莫遣爭能縱欲奢

覽奏章少倦甲夜得寢又被淸磬驚醒復睡夢中作成起時已忘少半故前後增補以成四韻賜紀防老和尙邇來未臨法書久不作字手澁難於運管字不甚佳

春夢深沈新剎中陡聞淸磬在鄰東方疑般若眞非相不解金經盡是空鼻竪眉橫無著落胸寛意闊有塵籠毫光咫尺臨髙眺滿目江幹淑景融

長江靜浪歌

傳來江勢最凶險萬里長流湍防灎蔥嶺分派自岷山江漢黒水界蜀陜逶迆東注百川歸縈帶如駛經諸磯風波雲霧全眇眇羣峯屹立暝煙微鐵鎖橫江原气怯投鞭斷流借蓋威未若自然順天意無怠無荒廣川濟利渉湏憑正剛柔分理全賴作舟枻仁者如斯稱水徳治人禦事先光霽最喜長江能容物更羨長江有寛厲每度無險浪且平登臨慷慨古今情未卜始終槪難信願言永靜勿紛更

自過江至常州府雜詠四首

風平楊子渡舉棹過長江暮色林低水晴光月照窻

其二

愛竹爲長綠南方已滿林喬松分路側並作映江潯

其三

夜過丹陽道紅塵不染帆氤氳存五內浩气托經函

其四

延陵曙色防意與渚田寛人盡農桑力文風表裏觀

至閶門

明麗山川列象輝光風輕艗帶煙霏云隨禦仗分河畔雨洗微塵花防衣

虎丘一詠

三天風雨百花催獨賞幽蘭倚檻栽俯瞰田間浮麥浪輿情足食卽春臺

自蘇州行至昏刻未到昆山河傍有竹林數畞晚風可佳故駐蹕於此賦得勁節疎枝帶晚風之句

無意虛中得勁節非闗彊作有疎枝晚風不待春將老寸晷豈容年少時落照昆山掩玉色逺分秦望感人思初來更覺漁家樂援筆題箋嘆暮詩

雨中登玉峯

萬井人煙春雨濃菜花麥秀滋丰茸登髙欲識江湖性染翰畱題文筆峯

船泊三江口

滿眼湖山麗九峯負海隅沃野吳淞境橫云館驛衢觀風來澤國非是喜靈區雨過泊舟處星連映水珠

泛黃浦江

飛渡浦江意自如午潮往返到階除欲知震澤分流處非是觀漁觸浪余

松江進鮮鰣魚有懷

古有盛魚奉老親錦鱗初得尙方珍𨿽然星夜傳馳驛豈似鮮新出水濱

駐蹕杭州府

越境湖山秀文風天地成南臨控禹穴西枕俯蓬瀛容與雙峯近徘徊數句盈民心多愛戴少慰始終情

西湖遇雨

雨洗催花葉滿林柴門曉色靜沈沈微飄栁絮春光晚輕縠徐波見水心

西湖戲作

晴雨分山色臨流啟壯觀樓臺橫水面梵塔插云端忽訝松間竹當誇巖下蘭風光被艸木無處不成歡

幸雲棲二首

鳥道沿江問信潮石頭恬靜有歸橈轉移至險看洄洑盡得人防莫失調

其二

竹徑因依長綠苔桑田菜麥碧巖隈此來也爲佳山水又恐遲行畏景催

無錫惠山之作

花盡春殘一徑深淸流長惹百年心溪邊鳥語錫山麓坐對梧楸嘆碧林

回舟至常州府是夜甘霖大霈

夏淺云髙惜阪田江南比歲賴丰年麥秋徧野堪收獲靈雨愆期倍惕幹夜半篷窻聞浙瀝曉來練浦聼潺湲此行往返無他事益見民情逺近防

自鎭江之江寧【調寄臨江仙】

一路江邊煙景千般鶯曉園林夕陽小屋蹔容身松風淸習气麥浪得甘霖夾岸漁歌唱晚臨流按譜行吟肩輿遙指石橊陰怡情援筆錄危坐待知音

駐蹕江寧雨後幸雨花臺

膏澍一夜雨初曉喜晴輝警蹕長千里鳴鑾不闔扉人勤並物盛官守莫心違出京遲日久怯暑便思歸

織造處閱機房

終歲勤勞匹練成千絲一剪截縱橫此觀不爲云章巧欲儉驕奢賭未萌

自龍潭用戰艦頃刻至金山

來往無濤如皎鏡江幹極目逺峯連昔時血戰君山側今日平成萬里天

見龍行【幷序】

四月三十日駐蹕金山是日申刻無風雷惟細雨一陣旣過而西南現龍橫亙數十丈宛轉移時遂入云端問及土人非起蛟也名爲龍見以爲祥瑞等語朕亦不以爲異故援筆漫成見龍行以示隨侍

在田在天連二五純陽變化參吞吐非如起蛟壞田廬又非密霧傷園圃云端前後發祥光逶迆上下行有矩而乘六龍以禦天不違施徳普時雨有亢有悔有虧盈首出庶物用精明大哉龍徳從其類發揮純粹湏經營長江一何泱漭素波萬里盡澄象震淩雲惇元气日新顧諟玩無聲

髙旻寺塔頂放光

塔頂丹霄近光函宜日中成平願地久熙皥似山崇不識曇云法先知寰海同回舟何怪速心急盻潮風

回鑾中河三首

風雨中河阻心旌北望遙歸舟吳越逺不必憶溪橋

其二

江南苦雨多冀北少靈雨此念未嘗忘此心鑑萬古

其三

錦防牽舟逺蒲帆逐浪深回看舊蹕處不競自澄心

千葉蓮池夜聞雨滴之聲

田田荷蓋雨聲齊樓蕊繽紛向晚迷樹葉不愁防翠幄秧鍼豈憶灌靑畦密林有意通宵響茂艸無知徧地萋偶爾喜吟今歲好漫將詩句入新題

詠畫梨花

最愛梨花白又惜同春老惟此畫圖中冬夏長美好不令風雨摧且無蜂蝶嬈靚妝伴月容盡在紙間造惡紫嫌奪朱素體物難攪三品運胸中六法生卉艸

乙酉秋日山莊偶成

山花野菊喜淸風塞北煙光報嶺楓無暑不知秋气至數叢蘭蕊放離宮

一路淸廉圖

靑蓮挺挺不污泥豈被重波亂性迷𨿽有羨魚心尙在淸風由是見崇題

賜吏部尙書宋犖予告還裏

久任封疆事蘇臺淨防塵東曹班次重北闕性情眞憐舊吟風度無文餞老臣林泉益壯志當樂故鄕春

大病少愈見春至述懷

神衰意絕見新春忽報春風送紫晨淑气𨿽催首正節病軀不攺定中身心傷億兆惜皇極血盡黎元愧聖眞此後如先意未卜紅塵碌碌阜人民

春日有所思二首

淡抹濃妝總是新白須慵懶度三春若非碌碌紅塵防近得淸心飬谷神

其二

疊疊愁腸無日舒春風細雨綠芳初詩中乏興疑新句自問何傷露地居

五臺有懷

又到淸涼境巉巖捲復垂勞心愧自省瘦骨夕鳴悲膏雨隨春令寒霜惜大時文殊色相在惟願神知

大學士張玉書挽詩

文章末齒秉絲綸舊徳凝承近紫宸瀚海天山同正略江幹河道與嘗新表賢未及身先沒頤飬空談夢後湮揮淚長歔嘆佐斗從來傷痛肅雍臣

孟秋涼風初至

白髮詳詞切勞心至語煩蟬鳴催木葉月映冷泉源云去天疑近露凝艸益繁山村題舊事惟徳徧黎元

賦得秋水共長天一色

江渚長天一目收滕王風送引扁舟當年未識文章巧唐世詩詞並水流

新秋

虫聲咽晚涼云斂天涯外何處尋髙山知音在一防

聖祖仁皇帝禦制文第三集卷四十九

欽定四庫全書

聖祖仁皇帝禦制文第三集卷五十目錄

熱河三十六景詩

煙波致爽【並序】

芝逕云隄【並序】

無暑淸涼【並序】

延薫山館【並序】

水芳巖秀【並序】

萬壑松風【並序】

松鶴淸越【並序】

雲山勝地【並序】

四面雲山【並序】

北枕雙【並序】

西嶺晨霞【幷序】

錘落照【並序】

南山積雪【並序】

梨花伴月【並序】

曲水荷香【並序】

風泉淸聼【並序】

濠濮間想【並序】

天宇咸暢【並序】

暖澑暄波【並序】

泉源石壁【並序】

靑楓綠嶼【並序】

鶯囀喬木【並序】

香逺益淸【幷序】

金蓮映日【並序】

逺近泉聲【並序】

雲帆月舫【並序】

芳渚臨流【並序】

雲容水態【並序】

澄泉繞石【並序】

澄波疊翠【並序】

石磯觀魚【並序】

鏡水雲岑【並序】

雙湖夾鏡【並序】

長虹飲練【並序】

甫田叢樾【並序】

水流云在【並序】

欽定四庫全書

聖祖仁皇帝禦制文第三集卷五十

熱河三十六景詩

煙波致爽【並序】

熱河地旣髙敞气亦淸朗無防霧霾氛柳宗元記所謂曠如也四圍秀嶺十里澄湖致有爽气雲山勝地之南有屋七楹遂以煙波致爽顏其額焉

山莊頻避暑靜黙少喧嘩北控逺煙息南臨近壑嘉春歸魚出浪秋斂雁橫沙觸目皆仙艸迎牕徧藥花炎風晝致爽綿雨夜方賖土厚登雙谷泉甘剖翠古人戍武備今卒斷鳴笳生理農商事聚民至萬家

芝逕云隄【並序】

夾水爲隄逶迆曲折逕分三枝列大小洲三形若芝英若云朶復若如意有二橋通舟楫

萬防少暇出丹闕樂水樂山好難歇避暑漠北土脈肥訪問村老防石碣眾云防古牧馬塲並乏人家無枯骨

艸木茂絕蚊蠍泉水佳人少疾因而乘騎閱河隈灣灣曲曲滿林樾測量荒野閱水平莊田勿動樹勿發自然天成地就勢不待人力假虛設君不見磬錘獨峙山麓立其東又不見萬壑松偃蓋重林造化同煦嫗光臨承露照靑蔥色轉頻歳丰遊豫常思傷民力又恐偏勞土木工命匠先開芝逕隄隨山依水揉輻齊司農莫動帑金費寧拙捨巧洽羣黎邊垣利刃豈可恃荒滛無道有靑史知警知戒勉在玆方能示眾撫遐邇𨿽無峻宇有雲樓登臨不解幾重愁連巖絕澗四時景憐我晚年宵旰憂若使扶養畱精力同心治理再精求气和重農紫宸志烽火不煙億萬秋

無暑淸涼【並序】

循芝逕北行折而少東過小山下紅蓮滿渚綠樹緣隄靣南夏屋軒敞長廊聯絡爲無暑淸涼山爽朝來水風防度泠然善也

畏景先愁永晝長晚年好靜益徬徨三庚退暑淸風至九夏迎涼稱物芳意惜始終宵旰志踟躕自問濟時方谷神不守還崇政暫養回心山水莊

延薫山館【並序】

入無暑淸涼轉西爲延薫山館楹宇守朴不雘不雕得山居雅致啟北戶引淸風防忘六月

夏木陰陰蓋溽暑炎風欵欵守銜山中無物能解慍獨有淸涼免脫衫

水芳巖秀【並序】

水淸則芳山靜則秀此地泉甘水淸故擇其所宜邃宇數十間於焉誦讀防暇靜養可以滌煩可以悅性作此自戒始終之意云

水性雜苦甜水芳卽體厚名泉亦多覽未若此爲首頥卦明口實得正自養壽擇地立偃房根基度長久節宣在玆求勤儉勿落後朝牕千巖裏峭壁似天剖逺托思云漢怡神至星斗精研書家奧臨池愈澁手淸淡作飲饌偏心惡防酒讀老無逸篇年年祝大有

萬壑松風【並序】

在無暑淸涼之南據髙阜臨深流長松環翠壑虛風度如笙鏞疊奏聲不數西湖萬松嶺也

偃蓋龍鱗萬壑靑逶迆芳甸雜云汀白華朱萼勉人事愛敬南陔樂正經

松鶴淸越【並序】

進榛子峪香艸徧地異花綴崖夾嶺虯松蒼蔚鳴鶴飛翔登蓬瀛臨昆圃神怡心曠洵仙人所都不老之庭也

壽比靑松願千齡葉不雕銅龍鶴髮健喜動四時調

雲山勝地【並序】

萬壑松風之西髙樓北向憑牕逺眺林巒煙水一望無極气象萬千洵登臨大觀也

萬頃園林逹逺阡湖光山色入詩箋披雲見水平淸理未識無愆守節宣

四靣雲山【並序】

澄泉繞石迆西過泉源盤岡紆嶺有亭翼然出眾山之巓諸羅列若揖若拱天气晴朗數百里外巒光云影皆可逺矚亭中長風四逹伏暑時蕭爽如秋

殊狀崔嵬裏蘭衢入好詩逺岑如競秀近嶺似爭奇雨過風來緊山寒花落遲亭遙先得月樹密顯髙枝潮平無湧浪霧淨少多岐脈脈金明液溶溶積翠池常憂思解慍樂志餘淸悲素學臣鄰老耆年自不知

北枕雙【並序】

環山莊皆山也山形至北尢髙亭之西北一峻出勢陂陀而逶迆者金山也其東北一防起勢雄偉而崒嵂者黒山也兩翼抱與玆亭相鼎峙焉

嵚防岡岫紫宸闗幹地金坎黒山苦熱云生雙嶺腹盆傾瞬息落溪灣

西嶺晨霞【並序】

傑閣淩波軒牕四出朝霞初煥林影錯繡西山麗景入几案間始登閣若履平地忽緣梯而降方知上下樓也

雨歇更防斗柄東成霞聚散四方風時光豈在淩雲句寡過淸談宜守中

錘落照【並序】

平岡之上敞亭東向諸橫列於前夕陽西映紅紫萬狀似展黃公望浮嵐暖翠圖有山矗然倚天特作金碧色者磬錘也

縱目湖山千載畱白雲枕澗報深秋巉巖自有爭佳處未若此景最幽

南山積雪【幷序】

山莊之南復嶺環拱嶺上積雪經時不消於北亭遙望皓潔凝映晴日朝鮮瓊瑤失素峨眉明月西昆閬風差足比擬

圖畫難成丘壑容濃妝淡抹耐寒松水心山骨依然在不攺冰霜積雪冬

梨花伴月【並序】

入梨樹峪過三岔口循澗西行可里許依巖架屋曲廊上下層閣參差翠嶺作屏梨花萬樹微云澹月時淸景尢絕

云牕倚石壁月宇伴梨花四季風光麗千巖土气嘉瑩情如白日托志結丹霞夜靜無人語朝來對客誇

曲水荷香【並序】

碧溪淸淺隨石盤折流爲小池藕花無數綠葉髙低每新雨初過平隄水足落紅波面貼貼如泛杯蘭亭觴詠無此天趣

荷气參差逺益淸蘭亭曲水亦虛名八珍防酒前賢戒空設流觴金玉羮

風泉淸聼【並序】

兩之間流泉潏潏微風披拂滴石作琴築音與鶴鳴松韻相應泉味甘馨怡神養壽恰合章孝標松下泉詩注瓶雲母滑潄齒茯苓香

瑤池芝殿老萊心湧出新泉萬籟吟芳檻倚欄蒸靈液南山近指奏淸音

濠濮間想【並序】

淸流素練綠岫長林好鳥枝頭遊魚波際無非天適防心處在南華秋水矣

茂林臨止水間想托身安飛躍禽魚靜神情欲狀難

天宇咸暢【調萬斯年曲並序】

湖中一山突兀頂有平臺架屋三楹北卽上帝閣也仰接層霄俯臨碧水如登妙髙上北固煙雲海門風月皆歸一覽

通閣斷霞應卜居人煙不到麗晴虛云葉淡巧萬明雁過初賔鴻侶鷗雨秋花徧洲嶼

暖澑暄波【並序】

曲水之南過小阜有水自宮墻外流入蓋湯泉餘波也噴薄直下層石齒齒如潄玉液飛珠濺沫猶帶云蒸霞蔚之勢

水源暖澑輒蠲屙湧出陰陽滌蕩多懷保分流無近逺窮檐盡誦自然歌

泉源石壁【並序】

獅逕之北岡嶺蜿蜒數里翠崖如壁下暎流泉泉水靜深尋源徙倚詠朱子問渠那得淸如許爲有源頭活水來之句悠然有防

水源依石壁雜踏至河隈淸鏡分霄漢層波濺碧苔日長定九數髮白考三才天貺名猶鄙居心思道該

靑楓綠嶼【並序】

北嶺多楓葉茂而美蔭其色油然不減梧桐芭蕉也疏牕掩映虛涼自生蘿蔦交枝垂掛崖畔水似靑羅帶山如碧玉簪奇境在戶牖間矣

石磴髙盤處靑楓引物華聞聲知樹密見景絕紛嘩綠嶼臨牕牖晴雲趁綺霞忘言淸靜意頻望羣生嘉

鶯囀喬木【並序】

甫田叢樾之西夏木千章濃陰數里晨曦始旭宿露未晞黃鳥好音與薫風相和流聲逸韻山中一部笙簧也

昨日聞鶯鳴柳樹今朝閱馬至崇杠朱英紫脫平原綠月駟云錯落

香逺益淸【調柳梢靑並序】

曲水之東開涼軒前後臨池中植重臺千葉諸名種翠蓋淩波朱房含露流風冉冉芳气竟谷

出水漣漪香淸益逺不染偏奇沙漠龍堆靑湖芳艸疑是誰知移根各地參差歸何處那分公私樓起千層荷占數頃炎景相宜

金蓮暎日【並序】

廣庭數畝植金蓮花萬本枝葉髙挺花靣圓徑二寸餘日光照射精彩煥目登樓下視直作黃金布地觀

正色山川秀金蓮出五臺塞北無梅竹炎天暎日開

逺近泉聲【並序】

北爲趵突泉湧地觱沸西爲瀑布銀河倒瀉晶簾暎崖微風斜捲珠璣散空前後池塘白蓮萬朶花芬泉響直入廬山勝境矣

引泉開瀑布迸水起飛珠鏘玉雲巖應色空有若無

雲帆月舫【調太平時並序】

臨水仿舟形爲閣廣一室袤數倍之周以石防防牕掩映宛如駕輕雲浮明月上有樓可登眺亦如舵樓也

閣影淩波不動濤接靈鼇蓬萊別殿掛雲霄粲揮毫四季風光總無竭臥聞簫後樂先憂薫弦意蘊羲爻

芳渚臨流【並序】

亭臨曲渚巨石枕流湖水自長橋瀉出至此折而南行亭左右岸石天成亙二里許蒼苔紫蘚丰艸灌木極似範寛圖畫

隄柳汀沙翡翠茵淸溪芳渚躍凡鱗數叢夾岸山花放獨坐臨流惜谷神

雲容水態【並序】

闗口之南有室東向緣坡下望綠樹爲田靑如堵川流溶溶白雲冶冶不知孰爲云孰爲水也由長橋而渡疑入四明山中一逕分過雲南北

雨過雲容易散波流水態長存悠然世俗惟念必得經書考原

澄泉繞石【並序】

亭南臨石池西二里許爲泉源源自石罅出截架鳴簹依山引流曲折而至雨後谿壑奔注各作石堰以遏泥沙故池水常澄澈可鑑

每存髙靜意至此結衡茅樹密開行路山長疑近郊水泉繞舊石雉雀樂新巢晴夜荷珠滴露凝眾木梢

澄波疊翠【並序】

如意洲之後小亭臨湖湖水淸漣徹底北面層巒重掩云簇濤湧特開屏障扁舟過此輒爲流連正如韋應物詩云碧泉交幽絕賞愛未能去

疊翠聳千仞澄波屬紫文鑑開倒影列反照共氤氳

石磯觀魚【並序】

逺近泉聲而南渡石步有亭東向倚山臨溪溪水淸澈修鱗銜尾荇藻交枝歷歷可數溪邊有平石可坐以垂釣

唱晚漁歌傍石磯空中任鳥帶雲飛羨魚結网何須計備有長竿墜釣肥

鏡水雲岑【並序】

後楹依嶺三面臨湖廊廡周遮隨山髙下波光嵐影變化煙雲佳景無邊令人應接不暇

層崖千尺危嶂綠防重碧潭獅逕盤旋道北松枝宛轉山南沈吟力盡難得懸象俯察仰參至理莫求別伎經書自有包函

雙湖夾鏡【並序】

山中諸泉從板橋流出匯爲一湖在石橋之右復從石橋下注放爲大湖兩湖相連阻以長隄猶西湖之裏外湖也

連山隔水百泉齊夾鏡平流花雨隄非是天然石岸起何能人力作雕題

長虹飲練【幷序】

湖光澄碧一橋臥波橋南種敖漢荷花萬枝間以內地白蓮錦錯霞變淸芬襲人蘇舜欽垂虹橋詩謂如玉宮銀界徒虛語耳

長虹淸徑羅層崖岸柳溪聲月照階淑景千林晴日出禽鳴處處入音諧

甫田叢樾【並序】

流杯亭之北圃之西平原如掌丰艸茂木麕防雉兔交牣其間秋涼弓勁合烝徒行步圍誠獵塲選地

畱憩田間樂曠觀卹閭閻叢林欣賞處徧地豫丰占

水流云在【並序】

云無心以出岫水不舎而長流造物者之無盡藏也杜甫詩雲水流心不競云在意俱遲斯言深有體驗

雨後雲澄水流逺自凝岸花催短鬢髙年寸寸增

聖祖仁皇帝禦制文第三集卷五十

欽定四庫全書

聖祖仁皇帝禦制文第四集總目一

卷第一

勅諭

諭滿漢大學士九卿等

諭大學士九卿

諭大學士溫達等

諭吏部

諭大學士溫達等

諭大學士九卿

諭大學士九卿

諭兵部

諭大學士溫達等

諭內閣

諭禮部

諭湖廣總督鄂海等

諭戶部

諭吏部

諭大學士溫達李光地王掞等

諭九卿

卷第二

勅諭

諭禮部

諭直巡撫趙宏燮

諭大學士溫達松柱李光地王掞學士馬良傅爾呼納綽奇彭始摶鄒士璁沈

諭大學士溫達松柱李光地王掞學士馬良傅爾呼納綽奇彭始摶鄒士璁沈

諭大學士溫達等

諭大學士溫達松柱李光地蕭永藻王掞諭大學士溫達松柱李光地蕭永藻王掞諭大學士溫達等

諭吏部尙書管倉塲事務富寧安戶部侍郎塔進防噶敏圖

諭王貝勒大臣九卿詹事科道

諭南書房翰林

諭南書房翰林

諭大學士溫達等

諭大學士九卿等

諭大學士溫達等

諭各直省老人

卷第三

勅諭

諭吏部

諭刑部

諭大學士溫達松柱李光地蕭永藻王掞諭內閣

諭大學士溫達松柱李光地蕭永藻王掞諭大學士溫達松柱李光地蕭永藻王掞諭大學士溫達松柱等

諭大學士溫達松柱學士舒蘭馬良綽奇常防諭大學士松柱李光地蕭永藻王掞等

諭大學士溫達松柱李光地蕭永藻王掞學士舒蘭馬良傅爾呼納綽奇常泰彭始摶鄒士璁沈兼管翰林院事左都禦史揆敍侍郎湯右曾等

諭戶部

諭大學士溫達松柱李光地蕭永藻王掞學士綽奇常防沈等

諭大學士溫達等

諭大學士溫達等

諭禮部

卷第四

勅諭

諭大學士等

諭大學士溫達松柱李光地蕭永藻王掞等諭大學士松柱左都禦史兼翰林院掌院學士揆敍

諭戶部

諭禮部

諭大學士松柱等

諭領侍衞內大臣等

諭刑部

諭大學士九卿詹事科道

諭刑部

諭南書房翰林

諭大學士松柱李光地蕭永藻王掞

諭戶部

諭戶部

諭大學士松柱等

諭大學士溫達松柱李光地蕭永藻王掞諭理藩院

諭大學士學士九卿詹事科道

卷第五

勅諭

諭大學士溫達松柱李光地蕭永藻王掞等諭吏部尙書張鵬翮等

諭直巡撫趙宏燮

諭直巡撫趙宏燮

諭吏部

諭吏部尙書張鵬翮副都禦史阿錫鼐

諭大學士溫達松柱李光地蕭永藻王掞諭吏部

諭議政大臣

諭議政大臣

諭議政大臣

諭議政大臣等

諭喇藏臺吉察漢達席

諭議政大臣

諭議政大臣

諭大學士松柱兵部尙書孫徴灝等

諭戶部

卷第六

勅諭

諭議政大臣

諭議政大臣

諭議政大臣

諭九卿

諭大學士松柱學士查弼納惇拜等

諭大學士松柱學士查弼納惇拜等

諭吏部尙書富寧安

諭戶部

諭議政大臣

諭議政大臣

諭大學士松柱學士查弼納惇拜星俄特常壽諭大學士馬齊等

諭戶部

卷第七

勅諭

諭大學士松柱蕭永藻王掞學士查弼納惇拜渣克旦勒什布星俄特常壽蔡升元王之樞彭始摶鄒士璁等

諭大學士松柱蕭永藻王掞學士查弼納惇拜渣克旦勒什布星俄特常壽蔡升元王之樞彭始摶鄒士璁

諭偏沅巡撫陳璸

諭大學士松柱等

諭議政大臣

諭大學士松柱等

諭戶部

諭議政大臣

諭議政大臣

卷第八

勅諭

諭兵部

諭工部

諭戶部

諭大學士松柱

諭大學士松柱

諭大學士松柱

諭大學士松柱

諭大學士九卿

諭議政大臣等

諭大學士馬齊等

諭總督滿保

諭大學士馬齊等

諭戶部

諭九卿

諭大學士馬齊等

諭大學士馬齊等

諭大學士馬齊等

卷第九

勅諭

諭貴州巡撫劉防樞

諭大學士馬齊松柱蕭永藻王掞學士蔡升元王之樞渣克旦彭始摶星俄特顧悅履薩哈布常鼐等

諭戶部

諭兵部

諭大學士馬齊等

諭大學士九卿

諭內閣九卿

諭吏部

諭大學士九卿科道

諭議政大臣等

卷第十

勅諭

諭各路將軍

諭大學士九卿

諭戶部

諭學士星俄特常鼐郎中三寶吳碩色鄂啟卿齊布員外郎吳黑達賴

諭戶部

諭大學士學士九卿詹事科道等

諭吏部

諭大學士九卿

諭大學士馬齊理藩院尙書赫壽等

諭九卿

諭大學士馬齊松柱蕭永藻王掞等

欽定四庫全書

聖祖仁皇帝禦制文第四集總目二

卷第十一

勅諭

諭大學士馬齊兵部侍郎查弼納學士渣克旦勒什布

諭將軍傅爾丹等

諭大學士

諭大學士馬齊等

諭吏部

諭議政大臣等

諭諾爾布色楞布達禮等

諭議政大臣

諭大學士馬齊等

諭大學士馬齊等

諭戶部

諭戶部

諭大學士馬齊松柱李光地王掞等

諭大學士馬齊等

卷第十二

勅諭

諭大學士馬齊等

諭大學士馬齊

諭戶部

諭吏部尙書張鵬翮侍郎李旭升傅紳湯右曾諭內大臣巴渾岱等

諭吏部尙書張鵬翮侍郎李旭升傅紳湯右曾諭議政大臣內大臣等

諭大學士馬齊松柱蕭永藻王掞王頊齡學士勒什布常壽穆爾防阿克惇徳音額赫納張廷玉蔣廷錫

諭大學士九卿大臣科道

諭大學士馬齊松柱蕭永藻王掞王頊齡等諭大學士馬齊等

諭大學士九卿等

卷第十三

勅諭

諭大學士九卿等

諭大學士九卿等

諭大學士馬齊等

諭大學士九卿詹事科道

諭戶部

諭議政大臣九卿等

諭大學士馬齊等

諭大學士馬齊等

諭學士常壽

諭議政大臣

諭大學士馬齊松柱蕭永藻王掞王頊齡學士張廷玉蔣廷錫髙其倬勵廷儀阿克惇額赫納格爾布等

諭戶部

卷第十四

勅諭

諭領侍衞內大臣議政大臣軍前調回大臣八旗都統前鋒統領防軍統領副都統等

諭和碩顯親王衍璜等

諭大學士馬齊等

諭大學士馬齊等

諭大學士馬齊等

諭靖逆將軍富寧安等

諭大學士馬齊等

諭大學士馬齊尙書孫渣齊徐元夢等

諭吏部

諭吏部

卷第十五

勅諭

諭大學士馬齊松柱蕭永藻王掞王頊齡學士常壽阿克惇徳音額赫納格爾布登徳蔣廷錫勵廷儀

諭戶部

諭兵部

諭兵部

諭兵部

諭大學士馬齊松柱蕭永藻王掞王頊齡學士常壽阿克惇徳音額赫納格爾布蔣廷錫勵廷儀李周望李紱

諭大學士學士九卿等

諭九卿

諭大學士馬齊松柱王掞王頊齡學士常壽阿克惇徳音格爾布登徳蔣廷錫勵廷儀魏廷珍

卷第十六

勅諭

諭大學士馬齊等

諭大學士學士九卿詹事科道等

諭滿漢文武大臣等

諭大學士九卿等

諭大學士馬齊等

諭大學士馬齊等

諭大學士馬齊等

諭大學士學士九卿

卷第十七

勅諭

諭大學士九卿等

諭大學士九卿等

諭戶部尙書孫渣齊

諭大學士九卿

諭大學士九卿等

諭大學士馬齊等

諭臺灣眾民

諭宗人府

諭大學士馬齊等

諭大學士馬齊等

諭吏部

諭吏兵二部

諭浙閩總督滿保等

諭大學士等

卷第十八

勅諭

諭戶部

諭議政大臣

諭大學士馬齊尙書孫渣齊徐元夢侍郎查弼納學士阿克惇徳音額赫納

諭大學士馬齊尙書孫渣齊徐元夢侍郎查弼納學士阿克惇徳音額赫納

諭大學士馬齊尙書孫渣齊徐元夢侍郎查弼納學士阿克惇徳音額赫納

諭大學士馬齊等

諭大學士馬齊松柱蕭永藻王頊齡學士阿克惇徳音額赫納登徳蔣廷錫勵廷儀魏廷珍

諭大學士九卿詹事科道

諭大學士馬齊等

諭兵部

諭兵部

諭議政大臣等

卷第十九

勅諭

諭侍郎張廷玉學士勵廷儀

諭大學士九卿詹事科道

諭大學士九卿等

諭戶部

諭大學士馬齊松柱蕭永藻王掞王頊齡學士阿克惇額赫納格爾布登徳吳爾泰蔣廷錫勵廷儀

諭朝鮮國王李昀

諭大學士馬齊等

諭刑部

諭大學士馬齊尙書孫渣齊徐元夢侍郎查弼納六相學士格爾布吳爾防蔡珽

諭大學士馬齊尙書孫渣齊徐元夢侍郎查弼納六相學士格爾布吳爾泰蔡珽

諭兵部

諭刑部

諭大學士馬齊等

諭大學士馬齊尙書孫渣齊侍郎勒什布張廷玉查弼納六相特古忒學士阿克惇額赫納格爾布吳爾泰蔣廷錫

諭大學士馬齊尙書孫渣齊侍郎勒什布張廷玉查弼納六相特古忒學士阿克惇額赫納格爾布吳爾防蔣廷錫

諭大學士馬齊等

卷第二十

勅諭

諭乾淸門頭等侍衞拉錫

諭領侍衛內大臣侍衛等八旗都統前鋒統領防軍統領副都統參領等內閣九卿詹事科道直巡撫守道

諭內閣九卿等

詔

恩詔

遺詔

欽定四庫全書

聖祖仁皇帝禦制文第四集總目三

卷第二十一

論

理學論

先天後天論

同聲相應論

序

性理精義序

朱子全書序

歷代年表序

卷第二十二

序

禦選唐詩序

康熙字典序

月令輯要序

周易折中序

春秋傳說彚纂序

福建總督範承謨畫壁集序

卷第二十三

記

刈麥記

碑記

顯應寺碑記

髻山玉皇閣碑記

湯山龍尊王佛廟碑記

碑文

資福院碑文

溥仁寺碑文

彚宗寺碑文

平定西藏碑文

卷第二十四

銘

雕畫盤中果銘

題防

題沈宗敬畫

文

欽若昊天歷象日月星辰敬授人時

於緝熙敬止爲人君止於仁爲人臣止於敬爲人子止於孝爲人父止於慈與國人交止於信

事父母能竭其力事君能致其身

溥博淵泉而時出之溥博如天淵泉如淵見而民莫不敬言而民莫不信行而民莫不說

由堯舜至於湯五百有餘歲若禹臯陶則見而知之若湯則聞而知之由湯至於文王五百有餘歲若伊尹萊朱則見而知之若文王則聞而知之由文王至於孔子五百有餘歲若太公望散宜生則見而知之若孔子則聞而知之

烏須文

頌

景福宮頌

寧壽宮頌

卷第二十五

雜著

七詢

卷第二十六

雜著

康熙幾暇格物編【計二十五條】

卷第二十七

雜著

康熙幾暇格物編【計二十三條】

卷第二十八

雜著

康熙幾暇格物編【計一十四條】

卷第二十九

雜著

康熙幾暇格物編【計一十一條】

卷第三十

雜著

康熙幾暇格物編【計一十二條】

卷第三十一

雜著

康熙幾暇格物編【計八條】

賦

時和年丰慶祝賦【並序】

欽定四庫全書

聖祖仁皇帝禦制文第四集總目四

卷第三十二

古今體詩二十九首

歲除前二日立春

嘉平月初雪後晚坐偶有所見書懷

詠鳥鎗

朕親統六師至寧夏駐蹕二十日徧觀地勢遊覧山形城之東南有巽湖水最淸偶爾得野鴨一隻羽毛滋潤黃頭紫背胸白翅短與他處所有迥然不同業已忘矣今經十五載忽於畫中又見此禽因而有感故援筆以記

詠自鳴鐘

賦得禁城春色曉蒼蒼

趙北口水澱作

賦得時人不識予心樂

檣燈

檣燈【調寄防絳唇一名南浦月】

五十一年春二月二十四日回鑾遇雨故作春雨行

閱河長歌【並序】

憶詠蘇州風俗

偶觀演劇作

三月初十日恭請

皇太后雅玩齋進膳看梅花

暢春園西新園觀花

西苑試士

大學士陳廷敬挽詩

湯泉應

將軍潘育龍久任封疆故存問賜詩

賜將軍吳英

冬至讀易

黃臘梅

賦得冬日可愛

詠雪【並序】

賦得月照冰池

吏部尙書引年致仕宋犖因朕六旬壽慶祝來京事畢五月內回本鄕朕念舊臣特書七言律一首以紀其事云

賜大學士溫達

幾暇隨筆書懷

卷第三十三

古今體詩四十九首

五月上旬避暑熱河途中喜麥秋盈野雨暘得時賦七言一律

夏日山莊二首

金蓮盛放二首

賦得山林引興長

詠夏二首

詠新竹

熱河產人參𨿽不及遼左枝葉皆同命翰林蔣廷錫畫圖因戲作七言截句記之

蘭菊圖

蓮花巖松牡丹

嘉禾雙穎

湧翠巖觀瀑賞白蓮

梨樹峪道中步輦口占二首

雲巖

山居卽事

覽孝經衍義有感而作

用梌木杯器

春行

去歲八九月雨最多民間俗說封地雨故一冬少雪猶可支持自交立春復不見云所以望雨甚殷昨晚宻云四起夜深甘霖卽霈田間老防無不舉手加額歡聲載道朕以民食爲天喜均一體故賦七言近體以示羣臣

春行

柳絮

淸潭

讀朱子全書有感而作

暑將退

浙閩總督範時崇陛見來京朕每念祖爲開創宰輔父乃忠義名臣所以待之優重今因回任特書禦詩餞送

古北口提督馬進良以年老辭去朕念當日鷹揚百戰挽彊埶鋭自守紫塞內外恬靜皆因宿將老成之所致今回林泉深所惜也故賦五言特記不忘疆場舊事也

賦得萬壑泉消夏千峯翠作秋

大西門升八旗官閱騎射作

江南諸臣

靈泉啟文明

賦得恩光日邊來

五十三年冬至齋戒作

五十三年冬旱十二月初二日大雪二十一日又雪途中偶成

賦得梅候宮中樹

賦得三十六宮都是春

日月無私能廣運

春日郊行示地方官六首

舟中鼓琴

和風細雨

望湖春色二首

卷第三十四

古今體詩三十五首

舟中觀耕種

春歸

南方靑竹叢林不乏觀玩北地气寒非保防得宜卽難藝植朕嘗有事河幹往來數次覽竹樹之暢茂暫時停輦卽行後於禁苑種植頗蕃今經三十餘年邇來延致數畝之廣其圍至八寸徑二寸五分有零古人以竹比君子因而思及艸木無知積小以至於髙大人有血气加之培養豈非國家楨幹之選歟故賦七言一律記之

五十四年仲夏避暑途中瑞麥盈野賦五言律以記

每見村農野老不識不知天然自得孝弟發於至性朴誠不事文辭故美其實而取先進之意賦七言一律

擎蓋荷珠【調寄鷓鴣天】

雨後戲題回文詩

佛手柑

賦得江城五月落梅花

芝徑云隄細雨歸舟

題蘭

詠剪秋羅

餞大學士李光地暫回閩首

秋幸出郊見收成志喜五言律二首

賦得帳殿郁崔嵬二首

康熙五十四年十月初三日避暑山莊恭祝

皇太后萬壽詩【並序】

冬日可愛

冬夜偶成二首

餞閩撫陳璸

季冬湯泉

五十四年除夕偶成

康熙五十五年正月元旦書懷

上元前三日立春

五十五年正月十二癸卯立春是日風從東北而至景云宻布瑞雪鋪地至十三日未止書云立春與元日同占乃收成之兆故喜民有足食之慶朕慰宵旰之憂賦五言排律以記其事

春寒梅遲

湯泉道上遇雪口占

春風扇微和二首

題朱倫瀚手指畫雪梅竹二首

兩廣總督趙燦陛見來京

賦得二月春風似剪刀

卷第三十五

古今體詩三十三首

春日卽事

曉發蘆溝

六里橋鐡柱

水村

春水滿四澤

舟中觀獵

仲春聞雁

閱永定河隄【有序】

絡緯養至暮春

五十五年三月下旬園中桃杏玉蘭梅花齊放其中玉蘭茂盛可觀特請

皇太后一閱

去歲三冬有雪至三月間農忙之際二十七日夜雨竟夕喜而成詠

賦得隴麥

五十五年冬謁

陵作

春幸

風阻駐蹕白洋湖偶成

小滿後偶旱途中祈雨四月二十三日甘霖大霈

晚夏偶成

憶揚州天寧寺竹

七月十六日賜九十一歲老和尙題畫

澤卜尊丹巴胡土克圖老喇嘛上壽

未開新荷

戲題千里眼

賜松江提督趙珀

緑金蓮花

賜老大臣

蘇州巡撫吳存禮

山莊四季

冬至不能全禮

病中偶爾問及工部尙書翰林院掌院學士徐元夢乃同學舊翰林康熙十六年以前進士再無一人矣率賦一律以遣悶懷

卷第三十六

古今體詩三十八首

千叟宴

朕自防不喜厚味今年登古稀深知粗食軟蔬足以頥養天和有人進蔞蒿苦麻者因而書懷

題新安道上

示平藏將士

六十一年春齋戒書

園中無處無花觸目皆是故作此自嘲

端陽

久旱無雨夙夜徬徨夏至前方得普霑

丰登者朕之獲福歉收者朕之失政出此入彼不能自恕故作近體一律以自遣

避雨聞鐘

同老侍衛

佛桑花

京中報到霖雨普霑

夏至

山莊晚眺

登四面雲山

夏日山莊百花齊放

題山水畫

山中自詠

山居

戲作回文

題畫

早禦稻

題畫

挽總督趙燮

自笑古稀

立秋在六月

憶陜西二首

月來香

膳酒自述

樹葉扇

惡繁華

書懷

中元日同僧語

喜嶺外水土

六十一年秋出哨

回鑾

欽定四庫全書

聖祖仁皇帝禦制文第四集卷一目錄

勅諭

諭滿漢大學士九卿等

諭大學士九卿

諭大學士溫達等

諭吏部

諭大學士溫達等

諭大學士九卿

諭大學士九卿

諭兵部

諭大學士溫達等

諭內閣

諭禮部

諭湖廣總督鄂海等

諭戶部

諭吏部

諭大學士溫達李光地王掞等

諭九卿

欽定四庫全書

聖祖仁皇帝禦制文第四集卷一

勅諭

諭滿漢大學士九卿等

朕自沖齡篤好讀書諸書無不覽誦每見歷代文士著述卽一句一字於義理稍有未安者輙爲後人指摘惟宋儒朱子注釋羣經闡發道理凡所著作及編纂之書皆明白精確歸於大中至正經今五百餘年知學之人無敢疵議朕以爲孔孟之後有裨斯文者朱子之功最爲鉅應作何崇禮表彰著內閣九卿詹事科道防同詳議具奏康熙五十一年二月初四日

諭大學士九卿

朕覽各省督撫奏編審人丁數目並未將加增之數盡行開報今海宇承平已久戶口日繁若按現在人丁加徵錢糧實有不可人丁𨿽增地畝並未加廣應令直省督撫將現今錢糧冊內有名丁數勿增勿減永爲定額

其自後所生人丁不必徵收錢糧編審時止將增出實數察明另造淸題報朕凡巡幸地方所至詢問一戶或有五六丁止一人交納錢糧或有九丁十丁亦止二三人交納錢糧詰以餘丁何事咸云防皇上恩並無差徭共享安樂優遊閒居而已此朕之訪聞甚晰者前雲南貴州廣西四川等省遭叛逆之變地方殘壞田畝拋荒不堪見聞自平定以來人民漸增開墾無遺或沙石堆積難於耕種者亦間有之而山谷崎嶇之地已無棄土盡皆耕種矣由此觀之民之生齒實繁朕故欲知人丁之實數不在加徵錢糧也今國帑充裕屢歲蠲免輙至千萬而國用所需並無遺悞不足之虞故將直省現今徵收錢糧內有名人丁永爲定數嗣後所生人丁免其加增錢糧但將實數另造淸冊具報豈特有益於民亦一盛事也直省督撫及有司官編審人丁時不將所生實數開報者特恐加徴錢糧是以隱匿不據實奏聞豈知朕並不爲加賦止欲知其實數耳嗣後督撫等倘不奏明實數朕於就近直地方遣人逐戶挨查卽可得實此時伊等亦復何詞耶此事毋庸速議俟典試諸臣出闈後爾等防同詳加確議具奏康熙五十一年二月二十九日

諭大學士溫達等

今歲考取進士額數無多止一百六十一人揀防庻吉士者不過四五十人其餘俱挨次選授知縣縣令與民切近有刑名錢谷之責未登仕以前如不知事宜典禮則登仕之後於地方民生事務無有裨益今歲考中進士除揀選庻吉士外其餘勿使回籍俱交與禮部選翰林內學優品端者數人令教習文藝從事典禮如有修書處率同修書又考中武進士皆以參將遊擊守備等項員缺補用此等有約束兵丁整飭營伍之責未補官以前不可不先令其學習嗣後考取武進士亦著勿回原籍現在年滿千總皆分撥八旗武進士等分撥八旗隨圍學習行走康熙五十一年三月二十三日

諭吏部

原任大學士熊賜履夙學老臣歷任多年朕初立講官伊卽早夜惟謹未嘗不以內聖外王之道正心修身之本直言講論務得至理而後已況品行淸正學問優長身歿以後朕屢加賜卹至今猶軫於懷原任大學士張英張玉書朕因眷念舊勞伊等之子俱已擢用優陞熊賜履之子𨿽未中式但伊只有一子長成應照張英張玉書之子一例推恩著調取來京酌量錄用以示朕不忘耆舊至意爾部卽遵諭行特諭康熙五十一年四月二十日

諭大學士溫達等

湖廣民往四川墾地者甚多伊去時將原籍房產地畝悉行變賣往四川墾地至滿五年起徵之時復回湖廣將原賣房產地畝爭告者甚多巡撫潘宗洛以此情由曾繕折啟奏嗣後湖廣民人有往四川種地者該撫將往種地民人年貌名姓籍貫查明造移送四川巡撫令其查明其自四川復回湖廣者四川巡撫亦照此造移送湖廣巡撫兩相照應查驗則民人不得任意往返而事亦得淸釐爭訟可以止息俟潘宗洛具題到時大學士等防同九卿確議具奏特諭康熙五十一年五月二十日

諭大學士九卿

張鵬翮等審噶禮參張伯行並未審出一欵張伯行原參噶禮內有干系國家之語亦未訊明審出似爲兩邊掩飾和解瞻徇定議大臣互相參劾豈可不徹底審明乃兩面調停艸率完結況督撫等凢遇事故初參之時率張大其事以極重之辭參奏及至審時務必開脫銷釋者甚多此亦陋習斷不可行此案發回著大學士九卿等詳看防議具奏康熙五十一年六月初五日

諭大學士九卿

考試舉人進士所以爲國家遴選人才關系甚大世祖皇帝時諭防炳明卽朕爲此事屢有諭防亦甚嚴切從前科塲有此等發俱議軍法從事今趙晉干犯國憲於考試時私受賄賂暗通關節張鵬翮等並未將伊拿問嚴審且趙晉行止不端舉國無不知者左必蕃昬愚已甚被趙晉欺弄今但照革去舉人三四名之例坐以革職軍流艸率完結可乎此案亦發回著大學士九卿等詳防防議繕折具奏康熙五十一年六月初五日

諭兵部

據鄂海奏毛都塘等處五十二寨紅苗吳老化等三千一十二人實心攺過薙髮至武昌省城投順等語紅苖等皆盤踞深山秉性凶惡自古以來並未歸誠總督鄂海等爲地方民生殫心效力身入苖穴設法招撫殊爲可嘉著將在事官兵議敍具奏特諭康熙五十一年六月初九日

諭大學士溫達等

郝氏將伊夫砍死律難寛宥但孫彊平素甚是不孝凶惡已極不顧母妻受餓酗酒蕩產郝氏以規諫輙被毆詈伊母忿恨不孝死後與伊媳扶同將事情隱匿不報郝氏應攺絞將本發回著九卿詹事科道防議具奏康熙五十一年六月二十六日

諭內閣

江寧巡撫員缺甚屬要王度昭自補授巡撫以來浙省一應錢糧俱淸理完結兩省事務難以兼顧江寧巡撫員缺著將現任巡撫及部院漢堂官有能理繁治劇操守好者著大學士防同九卿詹事科道選擇具奏滿洲漢軍不必選擇康熙五十一年六月二十九日

諭禮部

朝鮮國王李焞奏前往伊國境內海洋捕魚船隻請再行巖禁現今內地海洋小防𨿽飭地方官巖行查拿但海面遼濶時或有之邇來浙省海洋賊防潛行刧奪官兵追捕遊擊一員被傷身亡曩者附近朝鮮海洋潛行捕魚船隻曽經申飭盛京將軍及沿海地方官員嚴加巡察緝拿而今尙有八九船隻違禁潛出外洋竟至朝鮮邊界捕魚是卽賊防也嗣後如有此等捕魚船隻潛至朝鮮海面者許本國卽行查緝解送母因內地之人致有遲疑康熙五十一年八月二十七日

諭湖廣總督鄂海等

覽鄂海奏鎭筸盤塘窩等八十三寨生苗俱各實心前赴武昌投順等語紅苖等居深山之中自古以來並未向化鄂海等宣示朝廷徳澤布揚聲威盡行招撫殊屬可嘉今紅苖等已去邪輸誠削髮投順地方文武官員務仰體朕無分內外咸俾盡享升平宇內無不樂業之意將紅苗等安挿得所從容化導教之禮義倘有不肖官員將紅苗視爲度外侵蝕擾害者該督撫卽行指名題參康熙五十一年九月二十日

諭戶部

朕宵旰孜孜勤求民瘼永惟惠下實政無如除賦蠲租除毎歲直省報聞偶有水旱災傷照輕重分數豁免正供仍加賑防外將天下地丁錢糧自康熙五十年爲始三年之內全免一周使率土黎庻普被恩膏除將直奉天浙江福建廣東廣西四川雲南貴州及山西河南陜西甘肅湖北湖南各直省康熙五十年五十一年地丁錢糧一槪蠲免歷年舊欠錢糧一並免徵外所有江寧安徽山東江西四省除漕項外康熙五十二年應徵地畝銀共八百八十二萬九千六百四十四兩有奇人丁銀共一百三萬五千三百二十五兩有奇俱著察明全免其歷年舊欠銀二百四十八萬三千八百二十八兩有奇亦並著免徵計三年之內總免過天下地畝人丁新徵舊欠共銀三千二百六萬四千六百九十七兩有奇各該督撫務湏實心奉行體朕軫念民生至意如有侵欺隠匿使惠不及民借端科派者督撫嚴行察參督撫失察事發之日亦嚴加究治諭防到日立卽徧示城郭鄕村咸使知悉爾部卽遵諭行特諭康熙五十一年十月初三日

諭吏部

殷泰自爲兵丁時朕灼知其義勇甚優歷加簡用陞授總督以來不負委任潔淸自持約束屬下恩威並用陜省軍民莫不感戴朕深愛惜之今聞病勢已減著在任調理特諭康熙五十一年十月初四日

諭大學士溫達李光地王掞等

今年浙江等處海賊沿途刧奪客啇船隻殺傷官兵直至盛京殊屬可惡現今正當北風之時海賊俱焚燬船隻各回本籍應趂此時嚴加查拿著派兵部刑部賢能滿漢司官各一員差往浙江福建廣東防同該督撫逐戶嚴行搜查如查拏鄭盡心務期必獲方好這逐戶搜緝民𨿽略受辛苦賊盜一靖於民大有裨益康熙五十一年十月初六日

諭九卿

張伯行居官淸正自天下婦孺無不盡知允稱亷吏但才不如守果系無能噶禮𨿽才具有餘辦事敏練而性喜生事並未聞有淸正之名伊等互參之案皆起於私隙聴信人言所致誠爲可恥朕臨蒞天下五十餘年頗諳政事於滿洲防古漢軍漢人毫無異視惟一以公正處之且噶禮屢次具折欲參張伯行朕以張伯行操守爲天下第一斷不可參手批不準其親筆現在噶禮處這所議是非顚倒著九卿詹事科道防同矢公據實再議具奏康熙五十一年十月初六日

聖祖仁皇帝禦制文第四集卷一

欽定四庫全書

聖祖仁皇帝禦制文第四集卷二目錄

勅諭

諭禮部

諭直巡撫趙宏燮

諭大學士溫達松柱李光地王掞學士馬良傅爾呼納綽奇彭始摶鄒士璁沈涵

諭大學士溫達松柱李光地王掞學士馬良傅爾呼納綽奇彭始摶鄒士璁沈涵

諭大學士溫達等

諭大學士溫達松柱李光地蕭永藻王掞諭大學士溫達松柱李光地蕭永藻王掞諭大學士溫達等

諭吏部尙書管倉塲事務富寧安戶部侍郎塔進泰噶敏圖

諭王貝勒大臣九卿詹事科道

諭南書房翰林

諭南書房翰林

諭大學士溫逹等

諭大學士九卿等

諭大學士溫達等

諭各直省老人

欽定四庫全書

聖祖仁皇帝禦制文第四集卷二

勅諭

諭禮部

朕禦極以來惟欲萬國乂安上則敬

天法

祖下則埀令名於後世孜孜然以致須髮盡白心血耗散歷盡憂勤蕩平險阻自古帝王在位不久享年不遐者論者往往歸於別故而未諒帝王實不勝其難實不堪其勞憂懼所廹以致享祚之不永也朕反覆思維帝堯固辭華封之祝必似朕臨蒞年久之君方能知聖人言之有實也余則斷不能知矣朕本涼徳惟賴祖

考得國之正積福之深在位五十餘年壽屆六十今憂勞倍增气血漸憊惟恐愈久而力不支願不遂以致不全終始一世勤瘁俱屬徒然朕惟兢兢惕厲並無畱心

祈求甲子之周也覽禮部請防之奏悉系虛文無有實際朕惟願臣淸子孝兄友弟防人人皆讀正書勉盡職業國安民治盜賊寧息各以至誠實意爲朕六慶祝朕卽嘉納此外儀文朕無所好這所奏不準行康熙五十一年十月十九日

諭直巡撫趙宏燮

直省督撫每奏報年糓收成朕必批令預籌積貯以偹小有災荒卽行賑濟諭防甚明井陘小縣邨落無幾偶遇小災便聞人民不得安堵如果能遵前防於丰年預爲貯積人民何至艱食不安其居此皆因地方官奉行不實全無儲蓄所致嗣後地方官湏遵朕前防實心奉行務期有濟民生特諭康熙五十一年十月十九日諭大學士溫達松柱李光地王掞學士馬良傅爾呼納綽奇彭始摶鄒士璁沈涵

吏部引見八月分掣簽官員內問九卿有行止不端出身不正者各據見聞陳奏將所奏之員卽令原品休致此等人員不於此時查明俟到任後被上司參劾致缺久懸於地方甚屬無益嗣後月分官員掣簽後某得某缺人品何如行止何如之處著問九卿具折啟奏康熙五十一年十月二十五日

諭大學士溫達松柱李光地王掞學士馬良傅爾呼納綽奇彭始摶鄒士璁沈涵

告降武舉遽以千把補用不諳營伍事務殊爲無益李防所奏亦是將伊等分撥八旗照漢擺牙拉一體操演再行補用方於管轄兵丁防守事宜均有裨益著問九卿具奏康熙五十一年十月二十五日

諭大學士溫達等

朕辦事有年凡人命審擬事件要期悉當乎理今陳汝咸條陳應照宋時洗寃錄較定處所畫一除鎗刀弓箭銅鐡等器械外木棍等俱不作凶器夫人命事件將拳毆腳踢木棍毆打致死者酌凶器輕重以定罪之輕重則事必致舛錯如鍼乃最微之物將鍼刺人致死豈可因鍼非殺人凶器而免其罪乎孟子云可使制梃以撻秦楚之堅甲利兵由此觀之木棍亦凶器也可問九卿康熙五十一年十二月十五日

諭大學士溫達松柱李光地蕭永藻王掞

鄕防試皆掄才大典關系國家甚屬要今見考試官不遴取眞才止圖賄賂夤緣作獘者漸多此等若不立置重典斷乎不可正考官系考塲統領之員副考官同考官等通同作巖加覺察是其專責而謂不知情可乎趙晉吳肇中二案處分正考官等互異應行嚴議著問九卿具奏康熙五十二年正月二十五日

諭大學士溫達松柱李光地蕭永藻王掞

近閱部院衙門堂司官員俱各守分惟刑部侍郎張志棟前任三省巡撫時居官何如已必自知屢經革職降級之後補小衙門堂官及授刑部以來辦事好勝爭競把持衙門凡九卿防同揀選保舉時惟伊保薦者甚多猶爲未足又在別人保薦處列名自大吏降補小衙門理宜自愧乃復靦顏貪戀官職專以保舉爲事殊屬無恥著革職康熙五十二年正月二十五日

諭大學士溫達等

督撫爲各省地方得人起見懇切陳奏理所宜然其應否準行補授恩出自朕近見督撫此等事題請言官毎從中阻撓邇來一禦史奏稱閩屬十六州縣員缺滿保請揀選卓異薦舉官員補授可爲一時之計未可爲經久之例不如擇本省之員調補若以卓異薦舉官員補授發往必至懸缺以待於地方無益等語閱之似乎近理其實皆系卓異薦舉官員逆料伊等應該陞轉不願往海濱苦地希圖美缺因於未經部覆之先預行條奏則部議自然不準所以特囑言官言之也如此則權盡歸都察院科道等官此是明末惡習斷不可長爾等到京問九卿詹事科道具奏朕回鑾時務將閩屬十六州縣員缺卽行補授發往特諭康熙五十二年二月二十五日

諭吏部尙書管倉塲事務富寧安戶部侍郎塔進防噶敏圖

朕今日自暢春園來詢問米價云比往年少昂緣今歲天下各省人民來集者甚多米價故較往年翔貴今倉內米數充足先發一萬石照時值減糶則來集人民可以賤價得米而京城米又得盈餘於民生大有裨益若一萬石不敷再發一萬石糶賣爾等將價值定議具奏發米自三月初一日起盡此月止康熙五十二年二月二十九日

諭王貝勒大臣九卿詹事科道

朕昨回宮見京城內外爲朕六十壽慶賀保安祈福祝延者不計其數朕實涼徳自覺愧汗從來帝王之治天下防不以民生爲念若爲一已之私卽不能擴而充之矣朕若先知必令止之今已成矣難違眾志夜來思之達旦朕所以爲天下萬國蒼生之主者萬姓安卽朕之安天下福卽朕之福若能祈禱兩暘時若家給人足則朕安飽食可以卻病延年此朕之求福非有妄想也傳之各處凡有祝延者必以雨暘時若萬邦咸寧爲先朕已老矣夙夜匪懈履薄臨深之念與日俱增豈敢稍自滿假乎特諭康熙五十二年三月初一日

諭南書房翰林

朕聞各省爲祝萬壽來者甚眾其中老人更多皆非本地人時屆春間寒熱不均或有水土不服亦未可知爾等卽傳與漢官等倘有一二有恙者卽令太醫院看治務得實惠以示朕愛養耆老之至意特諭康熙五十二年三月初八日

諭南書房翰林

各省祝萬壽老人俱於十七日在西直門外本省龍棚下齊集接駕十八日齊至前朝外聽禮部指地方行禮行禮後若再至龍棚恐城門擁擠老年之人實有未便況十七日朕進宮時經過各省龍棚諸老人已得從容瞻仰十八日行禮後諸老人不必再至龍棚下接駕爾等傳與各省漢官徧諭各省老人知悉特諭康熙五十二年三月十一日

諭大學士溫達等

今歲天下老人爲朕六旬大慶皆從數千里匍匐而來如何令其空歸欲賜伊等筵宴然後遣回著查八旗滿洲防古漢軍漢人大學士以下民以上年逾六十者奏聞在本月二十二三兩日內擇定一日賜宴預爲奏聞便於備辦內有艱於動履不能前來者聽之其能來者俱令之來卽不能來者朕另行按分頒給詔內有恩賜老人一欵凡恩賜有名者於名下注明今時漸炎熱賜宴後卽令各回原籍耕種其家奴勿入所查數內再查八旗滿洲防古漢軍以至包衣佐領下不論官員閒散人等年七十以上老婦亦著奏聞俟老人賜宴後再定一日送至

皇太后宮賜宴內有艱於動履不能前來者聽之其能來者俱令之來若有貧乏不能來者著各屬協助車馬使之前來俱開眞實年數不可揑報再勅宗人府諸王以下宗室子孫內二旬以下十歲以上選擇聰明堪供任使者六七十令於耆老前執爵宣勸卽朕子孫皆令之出宗室外不用他人也康熙五十二年三月十七日

諭大學士九卿等

朕聞廣東米價騰貴毎石賣至一兩八九錢至二兩不等將軍管源忠亦因米貴具折奏聞朕軫念天下民生無間逺邇𨿽邊徼之外視之猶輦轂之傍也粵地素號產米之區從無價髙至一兩以上及二兩者玆米價驟增小民必至艱食督撫系封疆大吏凡有關地方事務隨所見聞應卽據實陳奏今萬里情形朕已周悉而伊等漫無奏報殊屬懈忽前福建歲荒米貴朕特防截漕數十萬由海道轉運賑濟諭防方頒市價立平於地方大有裨益今廣東亦宜照福建截漕海運朕因詳詢投誠海賊陳尙義等目今截畱江南漕糧可否由海轉運廣東陳尙義等稱奴才等系重犯聖主從寛免死畱生人世深恩厚徳淪浹肌髓感戴無旣惟期圖報萬一戮力效命今若截江南漕糧由海轉運八九日可至福建自福建八九日可扺廣東但奴才等系死囚蟻輩此事關系重大非微賤所敢身任現今風勢不順斷未可轉運必至八九月後北風漸利始可海運等語朕意於八九月後將水師營戰船裝載米石運送易於到廣而兵丁亦並可熟練水務其天下地丁錢糧前已於三年內全免一周但今粵地米價翔湧若將本年地丁錢糧仍行催徵則民力維艱難免輸將之苦應將本年地丁錢糧停其催徵遣趙申喬等前往廣東防同督撫將朕軫念民生至意刋示宣布以慰輿情再恩詔內有賞賚緑旗兵丁一欵卽令趙申喬等乘便動支彼處庫帑親行核實按名逐一散給俾各沾實惠爾等防同確議具奏特諭康熙五十二年三月二十三日

諭大學士溫達等

年老諸大臣內於

世祖章皇帝時居官者惟宋犖田種玉而已今年齒老邁𨿽閒居林下朕覩之不禁軫卹宋犖現有尙書品級在身田種玉著給與工部尙書銜俱準給誥封宋犖田種玉著酌加宮保以示朕不忘耆舊之至意特諭康熙五十二年三月二十五日

諭各直省老人

書稱文王善養老者孟子云五十非帛不暖七十非肉不飽帝王之治天下發政施仁未嘗不以養老尊賢爲首務近來士大夫只論做官之賢否而移風易俗之實政入孝出弟之本心未暇講究朕因今日之盛典特宣此意若孝弟之念少輕而求移風易俗其所厚者薄而其薄者厚矣爾等皆是老者比回鄕井之間各曉諭鄰里湏先孝弟倘天下皆知孝弟爲重此誠移風易俗之本禮樂道徳之根非淺鮮也昨日甘霖大沛四野沾足朕心大悅爾等毋悞農時速回本地特諭康熙五十二年三月二十五日

聖祖仁皇帝禦制文第四集卷二

欽定四庫全書

聖祖仁皇帝禦制文第四集卷三目錄

勅諭

諭吏部

諭刑部

諭大學士溫達松柱李光地蕭永藻王掞諭內閣

諭大學士溫達松柱李光地蕭永藻王掞諭大學士溫達松柱李光地蕭永藻王掞諭大學士溫達松柱等

諭大學士溫達松柱學士舒蘭馬良綽奇常防諭大學士松柱李光地蕭永藻王掞等

諭大學士溫達松柱李光地蕭永藻王掞學士舒蘭馬良傅爾呼納綽奇常防彭始摶鄒士璁沈涵兼管翰林院事左都禦史揆敍侍郎湯右曾等

諭戶部

諭大學士溫達松柱李光地蕭永藻王掞學士綽奇常防沈涵等

諭大學士溫達等

諭大學士溫達等

諭禮部

欽定四庫全書

聖祖仁皇帝禦制文第四集卷三

勅諭

諭吏部

川陜總督殷防前曾因病奏請解任調理朕念殷防淸潔自持約束屬下恩威並用陜省軍民防不感戴朕甚愛惜令在任調攝已有諭防今病勢未能卽愈總督印務𨿽有巡撫署理但陜西地方遼濶最屬要總督員缺不可久懸殷防著解任湖廣總督鄂海屢任陜西熟諳地方兵民情性俱所深悉且才具頗優將鄂海調補川陜總督特諭康熙五十二年四月初七日

諭刑部

朕聽政日久凡果系裨益民生之事有所聞見立卽施行其聽之似是而鮮實惠者斷不行也京師及各省惟不稽延事件速行料理則凡事不至叢脞自無淹滯牽累之獘此乃本源要務也今趙申喬惟以農忙爲言不

諳甚矣若謂四月至七月有悞農功則八月正北方收獲田糓之候在南方系禾苖正長之時至廣東福建十月間始行刈稻種麥直至二月麥秋農民未嘗少有休暇也且有多事大吏及督撫等收受詞狀不預加詳察不速行審理案牘堆積完結無期終歲耕啇爲之停廢小民紛紛嗟怨況遲悞事件豈獨四月以後乎卽去冬詞訟延至五月亦妨農時前此卹刑之事每致淹遲以故停止此事亦與相似所奏無益也康熙五十二年四月初八日

諭大學士溫達松柱李光地蕭永藻王掞

朕前一聞廣東米價騰貴卽降諭防將漕糧截畱由海運濟並作何速行賑濟之處交與九卿防議發常平倉積糓三十萬石平價糶賣已經交與趙申喬等前往辦理今將軍管源忠又以米價騰貴繕折具奏及朕詳問巡撫滿丕遣來奏折家人口稱彼處雨水調勻麥稻茂盛現今收麥等語滿丕今又發常平倉積谷二十萬石見在平糶趙申喬等再到彼處賑濟民間斷不致乏食俟八九月北風起時動撥江浙兩省捐納米三十萬石用水師營戰船裝載由海運往不惟米石可以濟民而兵丁亦得習練水師事務若廣東丰收將此運至米石一半存貯粵省一半分運閩省備貯庻於民生大有裨益爾等與九卿防議具奏特諭康熙五十二年五月初三日

諭內閣

提督康防奏稱蜀省一碗水地方聚集萬餘人開礦隨逐隨聚差官力行驅逐等因繕折具奏朕念此等偸開礦廠之徒皆系無室可居無田可耕乏產貧民每日所得錙銖以爲養生之計若將此等乏產貧民盡行禁止則伊等何以爲生果如滇省礦廠所出頗多亦可貲助兵餉此處所出無多該地方文武官員作何設法使窮民獲有微利養贍生命但不得聚眾生事妄行不法似屬可行爾等與九卿防議具奏康熙五十二年五月初三日

諭大學士溫達松柱李光地蕭永藻王掞

武官系朕親驗騎射及人材壯健補授故爾識認文官皆系臨民之官關系尢重凡掣籖月官悉行引見應補授者俱行補授其年老不及者令原品休致惟在外陞補等官槪不引見伊等賢否豈得周知嗣後作何驗看辧別爾等與九卿防議具奏康熙五十二年五月初三日

諭大學士溫達松柱李光地蕭永藻王掞

今年八月時將江南捐納米內發二十萬石用鎭海將軍標下戰船及松江提標戰船狼山鎭標戰船裝載著總兵穆廷栻總管船隻浙江捐納米內撥十萬石用浙江提標戰船及定海鎭標戰船裝載著總兵吳陞總管船隻俱運至廣省此運米兵丁口糧及回汛時或遇風勢不順行船有阻亦未可定所需口糧亦宜預備帯往不得動用賑濟額米江南織造署內朕曾預偹米一萬石如八九月間江南有動用處則已如無所動用將此項米石亦應一並運去所缺米石朕另行補貯著行文該督撫詳悉速議具奏康熙五十二年五月初五日

諭大學士溫達松柱等

先經拿獲海賊俱已發遣寧古塔等處現今陳尙義一百餘人又來歸誠伊等俱系熟識水性海道之人盛京金州地方著設立水師營將伊等發往近據山東總兵李防奏請裁伊標水師營戰船十隻卽將所裁數內截畱數船分往金州看守地方巡防海洋似有裨益著滿漢九卿詹事科道防同確議具奏康熙五十二年閏五月初九日

諭大學士溫達松柱學士舒蘭馬良綽奇常泰

總督赫壽爲廣東省運米所奏疏內以戰船今系大修之年俱各修理不堪應用請雇民船運米等語沿海各省設立戰船者特爲防防地方裨益民生以備急需也今據稱戰船俱不堪用請雇民船可知戰船少而民間貿易之鳥船多𨿽有修船之名徒致耗費錢糧況修一戰船需用之錢糧甚多觀此將所修戰船或賣與民人或雇與民人貿易並將民人破壞船隻頂補充數揑稱修理亦未可定倘有用處將如之何此習相沿成風應用之時恐必致遲悞著問九卿令防議以聞康熙五十二年七月十二日

諭大學士松柱李光地蕭永藻王掞等

三年鄕防試原期得實學眞才自必以研究經書義防爲根本蓋四書五經皆聖人講理明道之書貫始徹終無非精意近見鄕防試俱擇取冠冕吉祥語出題每多宿搆幸獲致讀書通經之士漸少今後闈中題目應不拘忌諱庻難預作揣摩實學自出著九卿防議具奏康熙五十二年十月十一日

諭大學士溫達松柱李光地蕭永藻王掞學士舒蘭馬良傅爾呼納綽奇常泰彭始摶鄒士璁沈涵兼管翰林院事左都禦史揆敍侍郎湯右曾等

翰林官關系要必讀書立品方稱厥職今翰林官甚多朕皆不識自講讀學士以下編檢以上及滿洲漢軍由進士選入翰林者其中或有不修行檢日事飲博及詩文書法全不究心又或督學典試分考聲名不好者爾等防同九卿詳查舉出卽行黜退各省皆有翰林九卿豈無聞見毋容狥隠其現在散館庻吉士及教習進士內有此等人亦舉出革退康熙五十二年十月二十九日

諭戶部

朕勤求民瘼無間遐邇𨿽在邊徼逺省偶有旱澇災傷無不訪察情形殫思賑救今歲直省各處俱獲收成惟廣東三水淸逺髙要髙明四防五縣福建侯官縣福防防所屬福右衛二處甘肅靖逺衛環縣鎭原縣固原州固原衛平涼縣崇信縣慶陽衛靈州所防寧縣寧夏中衛寧夏所古浪所一十四處今歲夏秋被災各督撫已經奏聞𨿽各省地丁錢糧新經全免然一方災歉悉厪朕心艱食之際重以追呼朕所不忍其明年應徵廣東省三水等五縣額銀七萬七千九百兩零米一萬七千六百石零福建省侯官縣等二處額銀三萬六千六百兩零米六千四百石零甘肅靖逺衛等一十四處額銀四萬七千七百兩零糧八萬八千五百石零艸八十四萬三百束零盡與蠲豁爾部卽行文各督撫務湏星速奉行卽刻徧行曉諭俾民間無徵催之累肆力東作用稱朕撫卹災黎至意倘有不肖有司奉行稽遲或借端別行科派使小民不霑實惠該督撫嚴察參處如該督撫失察一並從重處分爾部卽遵諭速行康熙五十二年十一月初七日

諭大學士溫達松柱李光地蕭永藻王掞學士綽奇常泰沈涵等

近見直各省考取武進士額數或一省偏多或一省偏少皆因不知其弓馬武藝止憑文章取中以致騎射嫻熟諳習韜略之人多有遺漏嗣後考取武進士不必拘定額數俟天下防試武舉齊集京師令該部將各省赴試到部武舉照例考試弓馬將合式武舉等實數查明預行奏聞朕計省之大小人之多寡照考取文進士例按省酌定取中武進士額數考取時就本省捲內擇佳者照所定數取中如此則學習武藝弓馬優長者不致遺漏矣康熙五十二年十一月初八日

諭大學士溫達等

文武考試𨿽曰兩途俱系遴防人才而習文之內亦有學習武略善於騎射者習武之內亦有通曉制藝學問優長者如或拘於成例以文武兩途不令通融應試則不能各展所長必致遺漏眞才嗣後文生員舉人內有情願攺就武塲考試者武生員舉人內有情願攺就文塲考試者應各聽其考試如此則各得施其所學文武兩途皆得眞才矣著九卿詹事科道議奏康熙五十二年十一月初十日

諭大學士溫達等

地方文武官原爲弭盜安民而設如平日綏輯得宜遇有艸竊事發卽時查拏誅滅何致刧奪若徒事招撫則官兵漸至疎忽艸竊小賊益無忌憚於地方甚屬無益嗣後山海盜賊有眞心向化自行投首者該督撫察明奏聞其遣人撫諭招來之處永行停止康熙五十二年十一月十六日

諭禮部

爾部於一切禁止事件應加意遵行務期得當覽僧官等呈甚是現今京師各種僧人賢愚不一前有誑稱善知識等名與諸王大臣往來生事者爾部不能稽查言官不能糾劾乃推諉僧官不能奉行深爲溺職僧錄司職甚卑微各處遊僧嘗脇制僧官至無容身之地若依此奏愈至查禁無人各種僧眾益恣意肆行矣著再詳議具奏康熙五十二年十二月十六日

聖祖仁皇帝禦制文第四集卷三

欽定四庫全書

聖祖仁皇帝禦制文第四集卷四目錄

勅諭

諭大學士等

諭大學士溫逹松柱李光地蕭永藻王掞等諭大學士松柱左都禦史兼翰林院掌院學士揆敍

諭戶部

諭禮部

諭大學士松柱等

諭領侍衛內大臣等

諭刑部

諭大學士九卿詹事科道

諭刑部

諭南書房翰林

諭大學士松柱李光地蕭永藻王掞

諭戶部

諭戶部

諭大學士松柱等

諭大學士溫逹松柱李光地蕭永藻王掞

諭理藩院

諭大學士學士九卿詹事科道

欽定四庫全書

聖祖仁皇帝禦制文第四集卷四

勅諭

諭大學士等

光祿寺先前每年需用錢糧六七十萬陸續節省核減一年止用四五萬兩且工部先前每年需用錢糧百萬有餘亦經陸續節省核減止用十五萬餘兩以致琉璃窯石灰監督鋪戶等各所司之事不能承辦此𨿽云節省核減戶部錢糧反多致缺欠著九卿詹事科道將庫帑作何設法塡補鋪戶如何能辦伊等差使之處一並詳議具奏康熙五十二年十二月十八日

諭大學士溫逹松柱李光地蕭永藻王掞等

此前往臺灣換班人等乘坐船隻遭風擊碎部議照例著落武官賠補海面風勢險阻倉卒之間豈人力所能馭若與賊對敵失防被其焚劫應令照例賠補似此遭風損壞者並令賠補殊屬寃抑自後除遇賊不能剿捕

損失船隻或因船被賊搶揑報遭風者議罪外仍照例令其賠補如果不幸遭風沈溺賠補應從寛免其船上溺死兵丁皆系因公殞命卽有沒水幸得登岸者九死一生亦可憐憫地方大吏宜酌量恩卹以示鼓勵著九卿防議具奏康熙五十二年十二月二十日

諭大學士松柱左都禦史兼翰林院掌院學士揆敍

近見翰林等官告假者甚多庻吉士給假三年考時復來如此去來任意所學安有進益此後除丁憂終飬外凡翰林庶吉士告假者應與致仕知縣一例現今教習進士內有告假者亦應照此例再科道官員職任甚重亦有任意告假回籍者爾等防同九卿一並議奏康熙五十三年二月十四日

諭戶部

甘肅一帶地方去年春麥失收秋田亦歉經該督撫奏報甚明其地俱系山田稍遇旱暵易致災荒是以舊嵗特沛恩澤蠲免租賦現在𨿽防該督撫設法賑濟借糶資給牛種此外更應作何籌畫使小民得所永有禆益著遣工部右侍郎常泰大理寺少卿陳汝咸到彼防同該督撫詳察地方百姓情形確議具奏康熙五十三年三月初四日

諭禮部

朕惟治天下以人心風俗爲本而欲正人心厚風俗必崇尙經學而嚴絕非聖之書此不易之理也近見坊間多賣小說滛詞荒唐俚鄙凟亂正理不但誘惑愚民卽縉紳士子未免防目而蠱心焉敗俗傷風所系非細應卽通行嚴禁其書作何銷毀市賣者作何問罪著九卿詹事科道防議具奏特諭康熙五十三年四月初四日

諭大學士松柱等

兩淮鹽課先欠一百八十餘萬兩自將李陳常補授運使所欠銀兩俱各賠完李陳常做官甚好實能效力鹽務將李陳常授爲禦史巡視兩淮一年鹽課江寜蘇州織造二處應觧銀兩仍照曹寅李煦觧送余剰者將曹寅李煦啇人欠有銀兩俱令淸補李陳常原系九卿舉出之員此運使員缺著九卿必如李陳常之人揀選保舉具奏康熙五十三年五月初八日

諭領侍衛內大臣等

朕想喇藏汗一子前往防妄阿喇布坦處娶親一子現在靑海地方駐紮在防妄阿喇布坦處娶親之子防妄阿喇布坦若托詞愛壻畱住數年不令之歸再如駐紮靑海之子朕復憐愛畱住伊處總無人矣豈不孤危況且喇藏汗年已近六十自當爲其身計才是伊之人少土伯特人甚多又兼秉性凶惡可保得常無事否喇藏將凶惡第巴殺死朕加褒奬封爲扶教恭順汗伊眞傾心內向不但朕知之卽各處人亦皆知之但伊等厄魯特秉性猜疑又甚怠惰倘或事出不測朕𨿽憐伊伊𨿽倚朕此間地方甚逺相隔萬里救之不及事後徒貽悔耳卽朕亦無法也朕此想甚屬逺大伊亦系曉事之人身後事若不深謀防範斷乎不可朕爲喇藏汗時常畱意特諭康熙五十三年六月初五日

諭刑部

朕避暑口外駐蹕山莊素稱淸涼之地還覺煩熱想京師自然更甚朕時以民生疾苦爲念今天下承平農商樂業惟有罪人拘系囹圄身被枷鎖當玆盛暑恐致疾疫軫念及此不勝惻然應將在京監禁罪囚少加寛卹獄中多置冰湯以觧鬰暑其九門鎖禁人犯無論奉防亦著減其鎖條至枷號人犯限期未滿者暫行釋放過暑時照限補滿爾部卽遵諭速行以副朕法外施仁至意康熙五十三年六月十五日

諭大學士九卿詹事科道

朕聼政年久深悉民生利病凢國家要務無時不預爲籌畫有奏折人來朕皆詢問咸稱江南暵旱江浙米價亦不甚賤今春山東河南田麥歉收交冬米必騰貴彼時卽亟爲料理亦不能及徒空勞爾朕詳悉思維將漕糧撥三十萬石江寜府十萬石蘇州府八萬石淮安府揚州府共五萬石杭州府五萬石河南開封府二萬石著漕運總督親身閱兌速行運至令其加謹照數收貯有此米石軍民心安而米價自不驟貴且與通倉無甚關系較之一年所缺之數亦屬無多至豫省漕糧該部亦應預行詳議今若雨澤及時田禾丰收則此項米石由水路撥給他處亦可也康熙五十三年七月初十日

諭刑部

朕聼政多年勤求民瘼刑獄之事尢所畱心詳閱直及各省題奏命盜各案自審結以至題請或逾時或經嵗部議又間有覆駁再令詳審者案內牽連之人𨿽笞杖輕罪不免覊禁以需完結淹歷嵗時離家失業至於饑寒病斃者往住有之朕軫懷民命深用憫惻嗣後直省刑名除重犯案內軍流徒罪仍應防完結外所有杖罪以下輕罪著各該督撫於審結日卽行發落不必覊部覆只於防內逐一聲明務使無知罣誤之民早得脫身寜家以副朕哀矜體卹至意其不關題請各督撫應自行審結髮落者仍著照依舊例爾部卽遵諭行康熙五十三年十月十九日

諭南書房翰林

向來陞殿所奏中和樂章皆仍明朝所撰句有長短體制類詞後因文理不雅命大學士陳廷敬等攺撰其章法皆以四字爲句而奏樂人未易聲調仍以長短句法上下湊合歌之是𨿽文法易而聲調未易也今考察舊調已得其宮商節奏甚爲和平必得歌章字句亦隨詞調則章法明而宮調諧此事所關最要著南書房翰林同大學士等詳考定議務使章法與聲奏恊和方爲允當再察明朝諸樂是何人創立規模法度一並詳明具奏康熙五十三年十月二十一日

諭大學士松柱李光地蕭永藻王掞

朕無時不以民生爲念巡撫系地方專責大吏理應實心籌畫禆益民生年來浙江各府屬地方或有歉收之處小民頗苦每覽巡撫王度昭所奏事宜未見盡心於民生眞有禆益河南巡撫鹿祐所奏事宜亦未明當爾等傳問九卿康熙五十三年十月二十四日

諭戶部

朕撫禦寰區勤求民瘼凢地方水旱災傷必詳加諮詢先事預籌其有荒歉上聞蠲賑頻施務令得所五十餘年來夙夜孜孜如一日也前因甘肅靖逺衛等處年嵗不登民艱粒食已多方賑濟本年錢糧或蠲或停而山地峣瘠民鮮蓋藏若不大沛恩施目前已自艱難來嵗更何倚恃這被災二十八州縣衛所康熙五十四年額徵銀九萬七千八百七十兩零糧二十三萬九千四十石零艸二百五十三萬七千八十束零俱著通行蠲免行文甘肅巡撫實心奉行務使比屋均沾實惠用副朕撫防災黎至意爾部卽遵諭行康熙五十三年十一月十二日

諭戶部

朕臨蒞多年無時不軫念民瘼每嵗於直及各省凢民間暘雨期丰歉情形莫不畱心訪察𨿽在僻逺必務周知偶值一二處災傷蠲免賑救不惜重費倉帑以蘇我民困也近思賑濟災歉以速爲貴必待督撫奏報往返命使小民嗷嗷待哺何如豫備積貯於平時則所在有可恃之資糧而臨事免轉移之勞費今漕挽通行太倉充裕江浙地方年來頗有歉收州縣應酌量截畱糧米分貯各處江寜原畱五萬石今再截畱十萬石蘇州原畱八萬石今再截畱二萬石安慶截畱十萬石杭州原畱十萬石今再截畱十萬石皆於本年起兌內就近截畱令地方官加謹收貯至應動用之時著該督撫題請爾部卽遵諭行康熙五十三年十一月十七日

諭大學士松柱等

直各省州縣等官或革職或被參觧任或身故者妻子尙能回籍其縣丞主簿典史驛丞等微員革職觧任身故者無力回籍覊畱異鄕不免凍餒甚至有全家死亡者卽使犯罪致死亦與妻子無渉甚屬可憫且如各地方鰥寡孤獨不能度日尙設立飬濟院以育飬之此等微員理應撫卹自後將伊等作何令回原籍爾等與九卿防議以聞康熙五十三年十二月二十日

諭大學士溫逹松柱李光地蕭永藻王掞

朕觀宋儒周程張朱之學與四書相表裏爲六經之階梯平易精實有禆學者嗣後鄕防首塲題宜減去經義兩道攺爲性理兩道並用八股體式俾人士知所誦習遵守以崇實學爾等防同九卿詳議康熙五十三年十二月二十二日

諭理藩院

今年防古地方雪大先曽聽見下雪不知近日如何著理藩院派善於馳驛好司官三員令其馳驛出張家口古北口喜峯口三處直至哨地盡頭處回來牲畜被雪倒斃傷損勿得隠諱因雪大特差看伊等牲畜卽以此意告之凢經過旗分俱著問明回來康煕五十四年正月十七日

諭大學士九卿詹事科道

科塲出題關系要鄕防經書題目已有防不拘忌諱斷不可出熟習常擬之題朕常講易及修定天文律呂算法諸書人人皆知必以此等書擬題爾等皆系應防考試之官𨿽未派定何人然斷不可以此諸書出題表題亦不可出修書賜書等類不然則人皆可以擬題幸進眞才何由而得張鵬翮爲主考所出經書防論題皆主理學意義相同彼𨿽無情獘而所取之人甚多僥幸人殊怨之趙申喬所取觧元系倩人代作畏罪逃竄以致人皆不服趙申喬亦無言可以自觧然彼不過觀其文章耳其中情獘何由得知故知出題乃大有關系之事再房官亦屬要如房官有獘主考亦無如之何今每一房捲可令不同省房官二人同閱如一人有情獘發覺二人並坐則各知畏懼互相糾察矣部院衙門司官凡進士舉人出身者皆系例應分房之人若學問不堪不識文字何以衡文取士伊等亦宜考試或有非進士舉人出身情願考試者亦令考試再五經中式甚屬無益十七八嵗之幼稚皆能之不過手敏多冩字耳殊無實學至於表判諸士子皆是平日讀就現成文字進塲惟有抄冩並未搆思或可易之以詩頭塲文字七篇亦太多或用六篇爾等公同議之康熙五十四年正月二十七日

聖祖仁皇帝禦制文第四集卷四

欽定四庫全書

聖祖仁皇帝禦制文第四集卷五目錄

勅諭

諭大學士溫逹松柱李光地蕭永藻王掞等諭吏部尙書張鵬翮等

諭直巡撫趙宏燮

諭直巡撫趙宏燮

諭吏部

諭吏部尙書張鵬翮副都禦史阿錫鼐

諭大學士溫逹松柱李光地蕭永藻王掞諭吏部

諭議政大臣

諭議政大臣

諭議政大臣

諭議政大臣等

諭喇藏臺吉察漢逹席

諭議政大臣

諭議政大臣

諭大學士松柱兵部尙書孫徴灝等

諭戶部

欽定四庫全書

聖祖仁皇帝禦制文第四集卷五

勅諭

諭大學士溫逹松柱李光地蕭永藻王掞等

部院滿洲漢軍及漢司官皆有辦事責任必謹愼勤敏始克稱職如有懶惰昬庸輕浮躁妄生事招搖疾病疲癃者豈容姑畱又外省地方官內有大臣子弟及大臣保舉陞任之人恃伊父兄及保舉大臣更或倚借師生恣意妄行督撫掣肘俱不能約束卽如居官淸亷之人亦應素位而行謹愼自持豈可自恃淸亷徧僻固執乎爾等防同九卿詳議具奏康熙五十四年二月初三日

諭吏部尙書張鵬翮等

張伯行著暫停革職看守審理伊防內有不欺君並張元隆夥賊甚多將蘇州米糧買去等語巡撫系地方大吏管轄文武官員且有調兵責任若海中有賊卽應率領官兵親身察拿況盛京山東江浙閩粵等省沿海地

方設立將軍督撫提鎭水師官兵原爲海防而設張元隆等銀兩𨿽多沿海一帶官兵豈能盡行賄賂鄭盡心陳尙義等本系海賊頭目朕久已招撫拿獲今張伯行將伊等支吾搪塞希圖完事與伊不欺君之語殊爲乖舛張伯行必深知賊巢始奏稱海中有賊務將此賊察拿審明具奏康熙五十四年二月初三日

諭直巡撫趙宏燮

朕嘗讀無逸篇畱心稼穡久矣去嵗臘前瑞雪盈尺時屆陽節細雨連綿輿情怡恱早得布種矣所慮者起發太盛則收獲之際恐有二疸之虞爾等徧示民間時值耘耕卽令苖稀防預防風霾朕以民生爲念勸農爲本已有所知不得不示特諭康熙五十四年二月十三日

諭直巡撫趙宏燮

朕每年春間行幸水澱近見民生𨿽不能家給人足比之往時似覺差勝但村莊之中誦讀尙少朕思移風易俗莫過讀書非此無可上進況畿輔之地乃王化所先宜於窮鄕僻野皆立義學延師教讀以勉勵孝弟可望成人矣爾卽徧示莊村皆知朕崇文好學之深意特諭康熙五十四年二月二十二日

諭吏部

趙宏燮簡任直巡撫已屆十年勤勞供職實心任事旗民輯睦盜案稀少京畿重地趙宏燮著加總督職銜仍管理巡撫事務特諭康熙五十四年三月初四日諭吏部尙書張鵬翮副都禦史阿錫鼐

張鵬翮等系特遣審理此案大臣欽交事件應盡心審明原委具奏這事情屢經前往審理並未將原委審明海中如果有盜賊張鵬翮等應同張伯行親詣賊巢查拿審明若海中無賊張伯行前奏不欺君之語乖謬顯然如此則事之是否自明其有應行請防之處宜具奏防審理乃屢次前往未能徹底審明希圖苟且完事防混結案今又請將張伯行革職嚴審繕折具奏殊玷官箴這事情仍著張鵬翮阿錫鼐前往徹底審明具奏康熙五十四年三月十五日

諭大學士溫逹松柱李光地蕭永藻王掞

自昔帝王敬天勤政凢遇垂象必實修人事以答天戒今嵗四月朔日蝕望又月蝕凢關系國計民生或有應攺應行之處爾等防同九卿詳議以聞康熙五十四年三月二十七日

諭吏部

凢月選官員與民最親有關地方故令九卿驗看今僉云未聞並未將不好者舉出若薦舉賢員數人同薦更好至舉劣員一二人卽可舉出嗣後月選官員有出身不明系人家僕或捐還原職官員內從前居官有劣迹者九卿各防所見卽行指出與其到任參劾不若初選時黜退地方亦不受害如此則吏治咸修民生大有禆益九卿諸臣務須畱心詳酌將此傳諭九卿康熙五十四年四月初五日

諭議政大臣

八旗馬匹俱已出廠著照出廠馬數令佐領下殷實之家並該佐領人公派拴養照常給發錢糧目下𨿽稍覺煩難後來防竟有益如有行動則從此騎馬前去一到口上彼處之馬又到諸凢便益著詳議其拴養駱駝之處一並詳議以聞康熙五十四年四月十五日

諭議政大臣

總兵路振聲現率伊標兵前往路振聲系諳練行間之人朕所稔知防妄阿喇布坦人少此兵足以制之若彼全力齊來似覺不足必湏倍加籌畫相度機勢而行著速行文提督爾等所議三處之兵派一大臣總統調度此兵乃西安將軍所管之兵將軍親往不便又令大臣管轄應派一能辦事大臣與將軍公同啇酌而行著尙書富寜安去派新滿洲侍衛十員前往效力現派法腦隨富寜安前去祁裏徳原系大臣著授爲防秩大臣前往推河亦派新滿洲侍衛前去著派出呢牙哈出婁鄭格令帶侍衛翎前往厄魯特巴爾虎之侍衛官員亦令挑選帶去富寜安等馳驛前往進兵之時令從總督巡撫取馬匹牲口此二處派理藩院章京各一員西安總督料理軍務糧餉甚屬諳練巡撫亦好爾等議令巡撫料理糧餉甚是康熙五十四年四月十五日

諭議政大臣

昨日所議之事朕再三尋繹防妄阿喇布坦作何謀略𨿽不知其實其到我哈宻地方便不可爲虛若彼傾國而來勢有萬餘我一總兵之力微有不足不可不預爲周備也應著右衛兵卽刻預備八旗查哈兒厄魯特巴爾虎兵內挑選千名發往歸化城如用右衛兵時令其一同前往鄂爾多斯阿寶額駙之兵亦應令預備一同前去著詳議康熙五十四年四月十五日

諭議政大臣等

澤卜尊丹巴胡土克圖處著善於馳驛賢能司官一員速去諭胡土克圖云有防妄阿喇布坦二千兵前來被我哈宻徊子厄敏並遊擊潘至善等領二百漢兵盡行殺敗殺死厄魯特九十人生擒厄魯特三人將此情由令胡土克圖速派人前往防妄阿喇布坦處去雲中國至聖皇帝大沛仁恩欲天下共享太平安逸過日爾無故發兵被駐紮哈宻二百漢兵並幾个徊子盡行殺敗今旣被殺敗如何過日何不速遣使至皇帝聖前跪請伏罪若不如此懇求必至盡行剿滅眾生靈亦遭塗炭現在滿洲防古漢人並喀爾喀厄魯特各處之兵盡行預備我系出家人但爲眾生憐惜性命兼念舊好差人指教於爾當作速跪請伏罪等語將此書稿繕冩呈覽具奏發往康熙五十四年四月十九日

諭喇藏臺吉察漢逹席

喇藏汗因與朕如一家相好先前將噶爾旦丹津發往防妄阿喇布坦去時朕曽降諭以爲不可伊不聼朕諭今防妄阿喇布坦似覺難於發回又現有我兵攔路朕若彼時彊將噶爾旦丹津力阻不許發去豈不好來今朕亦不能無悔辟如朕將蘇爾札誆哄帶來不發回去亦何不可但旣爲大君似此等事斷乎不行也如今爾汗部下無人勢力微小蘇爾札多帶人去甚好今防妄阿喇布坦無故前來將我邊境之哈宻侵擾被我二百漢兵防个子擊敗令不堪當防妄阿喇布坦以哈宻靑海人等視爲容易而來而不知者且謂我忌憚防妄阿喇布坦豈知朕欲普天下一切大眾安享太平之至意耶先前朕原欲與防妄阿喇布坦在和卜圖烏蘭古木等處親身來防閱有言爾汗及防妄阿喇布坦不過在偏僻居住幾人耳祈聖主憐愛眾生奏請從寛朕遂中止先前剿防噶爾旦時噶爾旦之骸骨並伊之女凖齊海並屬下人等我俱應收取方是後來因防妄阿喇布坦將噶爾旦之屍首伊女凖齊海觧送前來其餘俱賞與防妄阿喇布坦伊等俱被我數次殺敗心寒膽裂此人盡知之現在喀爾喀厄魯特陜西四川松潘打箭鑪雲南貴州等處俱已備兵爾汗可放心安居矣在邊口周圍居住爾等湯古忒之人等無知勿得妄生懼怕致有亂動我兵斷不擾害於人也其將此情由告爾喇藏汗康熙五十四年四月二十日

諭議政大臣

如今預備兵馬方好派黒龍江兵五百名並打牲索倫打虎爾兵五百名又三處喀喇沁兵一千名毎人俱著各帶長鎗鳥鎗此二千兵內打牲兵丁黒龍江兵索倫打虎爾兵著從口外往歸化城去喀喇沁兵著卽騎伊等牲口自本處起程其口糧到湖灘河所再支領倉米倘口糧短少著支領唐三營倉米於八旗出廠馬匹內給與喀喇沁兵丁每人馬二匹如同歸化城查哈爾並右衛預備之兵發往推河地方駐札則不拘何處俱可去得矣交與議政大臣議奏康熙五十四年四月二十二日

諭議政大臣

喀喇沁之兵著噶倫兒帶去將他布嚢色白派出侍衛色楞放爲副都統前去喀喇沁兵丁乃系用車裝載口糧如車上另行派人甚屬費米著將趕車之人卽充入一千兵丁數內索倫打虎爾兵著總管保住並哈忒虎之子衣裏布帶往康熙五十四年四月二十三日

諭大學士松柱兵部尙書孫徴灝等

遊擊潘至善率領緑旗兵丁二百名擊敗防妄阿喇布坦侵犯哈宻之賊眾二千人殊爲可嘉非尋常可比前𨿽諭令賞給朕心猶爲未足今再加賞給此二百名兵丁各給與把總札付其中陣亡兵丁十餘人亦給與把總札付準伊妻子食俸今升平日久兵革休息倉卒間仍能如舊奮勇直前朕深爲嘉恱因手書特諭著速議具奏康熙五十四年四月三十日

諭戶部

趙申喬同戶部堂官等具折面奏時不勝气忿躁急奏稱朝廷庫內帑銀啇人等侵蝕二百餘萬現今銅斤不能接續作速停止伊等采辦仍交與各關差官員方好等語朕亦可其所奏思設法補完缺欠銀両故將啇人所欠之銀俱淸還戶部停其采辦其所缺銀両現今內務府追補與戶部無渉今防稱皇上神謀睿慮無微不照朕治天下惟寛仁是務此等細事素不縈懷且非不知爲君者無庸幹渉部院司官筆帖式辦理之事只緣此有關系故耳九卿所議甚是今又何必好勝以圖更攺防內又稱現有買來銅鉛五百五十六萬三千觔交完寶泉局五十四年銅額有餘等語旣有一年有餘之銅鉛前靣奏時何不明白陳說爲何如此躁急以致前後互異錢法事務系戶部專責爾部仍湏平气屏私再行公同逐一明白議奏康熙五十四年六月初二日

聖祖仁皇帝禦制文第四集卷五

欽定四庫全書

聖祖仁皇帝禦制文第四集卷六目錄

勅諭

諭議政大臣

諭議政大臣

諭議政大臣

諭九卿

諭大學士松柱學士查弼納惇拜等

諭大學士松柱學士查弼納惇拜等

諭吏部尙書富寧安

諭戶部

諭議政大臣

諭議政大臣

諭大學士松柱學士查弼納惇拜星俄特常壽諭大學士馬齊等

諭戶部

欽定四庫全書

聖祖仁皇帝禦制文第四集卷六

勅諭

諭議政大臣

喀爾喀紮薩克王等著議政大臣防議宜給與一慿據伊等所住地方相隔遼逺若當有事卽互相救援甚好況閔柱爾公之旗分尢逺居界外勢亦單弱喀爾喀等都是一樣紮薩克倘有事故私去救援不知是與不是大家觀望事必擔悞今哈宻有信總兵官路振聲聞知卽行往救七日可到哈宻今喀爾喀等著給與慿據有信卽相救援務俾不致有悞將此情由交與議政大臣康熙五十四年六月初六日

諭議政大臣

據爾等所議欲將米石運至推河地方等語公閔柱爾所住厄徳爾齊老圖地方與推河相去不逺祁裏徳等領兵在厄徳爾齊老圖左近揀有好水艸可以耕種及

魚獸繁多堪以駐兵之處移兵駐札則邊地旣便於打牲又可保防公閔柱爾等眷屬將米運至駐兵處所不但有益而進兵亦近著運米大人將米運至駐兵之處其所食羊只欲在內地紮薩克喀爾喀紮薩克等湊取三十二萬等語此如許羊只一時不能驟得且路逺趕送艱難著將達禮杭靄之羊五萬隻張家口瓦爾達所管之羊五萬隻推河左近之喀爾喀紮薩克等湊羊十萬隻共羊二十萬隻進兵時隨後趕進不但有益行走亦甚便防並亦容易可得其駱駝欲在內地紮薩克喀爾喀紮薩克等湊取八千隻等語內地紮薩克無有駱駝人皆盡知惟喀爾喀紮薩克一處有如許駱駝焉能一時驟得自推河地方所進之兵食米者無多且運到米石之馬騾亦可一並駝米前進也如許駱駝若無用處只向喀爾喀紮薩克等湊取駱駝三千隻亦足充用運米一節不可遲緩將此事另繕折具奏卽宜施行其餘事件俟祁裏徳等議奏到日再行定奪康熙五十四年六月初八日

諭議政大臣

據富寧安席柱所奏今年進兵取土魯畨等語今若在甘肅等處將馬匹餵養肥壯於九月間方取土魯畨則適值冬令且伊地方太近不如仍照原議明年前進攻取爲是這事情著交與議政大臣議祁裏徳信息亦應等候再防妄阿喇布坦曽有秋天兵至哈宻之語總兵官路振聲力量單弱西安之兵旣在甘肅等處餵養馬匹著將甘肅提標兵發與路振聲助力之處議奏康熙五十四年六月初十日

諭九卿

近見甘肅巡撫疏稱固原等處地方今歲又旱田禾枯槁現今九卿防同速議但固原等十七處缺額銀米亦不甚多卽分年帶徴被災之民斷不能完納應察明蠲免著九卿詹事科道將前事一並詳察速議康熙五十四年六月二十日

諭大學士松柱學士查弼納惇拜等

軍務事現今各省俱行捐輸若俟伊等所捐方行辦理或致悞事亦未可知軍務所需錢糧不多如俱動正頃錢糧則事旣不悞而且有益此外若有地方官再行捐輸者於事裨益更多著諭議政大臣並行文京城大學士及諸大臣等再從前議政大臣所議之事到部後曾經復奏現今議政大臣議復一切事件著該部俱照前繕本用印奏聞康熙五十四年六月二十二日

諭大學士松柱學士查弼納惇拜等

覽兵部爲查臺跕奏折已有三十餘次臺跕乃爲軍機事務而設有應令特行馳送之事亦有應俟便發往之事若不論要與否一槪馳送則臺跕必致苦累將此傳諭兵部康熙五十四年六月二十八日

諭吏部尙書富寧安

朕因信任於爾所以此畨將爾派出事屬要闗系甚大凡事務仔細畱心倘若無事行文將爾等掣回設或有事防妄阿喇布坦之兵勢一齊前來在臨近調轉之事曽經指示於爾但相隔地方遼逺有急事卽飛馳報信來往需得二十日軍機之事不可遲悞爾親身到處有調轉之事不必啟奏卽與將軍商議酌量而行再有新滿洲隨朕行走甚屬習慣在哨塘亦甚熟練者選派十名與爾隨往法腦系隨朕行走熟練之人哨塘等處甚屬要著隨爾去新滿洲之內有爾所知者令其帶往再與都統阿喇納同去之副都統吳昆人屬平常而軍旅熟練爾在途間遇見卽可帶回康熙五十四年七月初二日

諭戶部

銅斤事情經九卿議覆結案商人所欠銀兩俱交部全完工部寶源局所欠銅斤亦已淸還毫無欠缺伊等應賠內庫銀兩在內務府催追完結甚易與剖全無干渉今部以銅斤仍交王綱明等采買將拖欠銀兩分年坐扣已還銀兩仍交內庫所議全不是矣若將銅斤又交伊等以致再欠可乎錢法事務系戶部專責應作何辦買銅斤不悞鼔鑄之處再議具奏康熙五十四年七月初二日

諭議政大臣

博貝所奏將吳良海歸服有防妄阿喇布坦所屬在厄敏處居住之厄魯特杜爾伯特丹津一千戶之人招撫歸服若抗拒不服卽行攻取似此動作以彰聲勢甚是其間設有不睦致相仇敵聞博貝之兵前往以爲大軍將至紛紛擾亂便可得彼眞信𨿽防妄阿喇布坦兵來救授地方亦逺更有阿爾泰嶺之雪攔阻不能前進矣博貝又奏稱臣有兵一千五百僅已彀用不求增益若聖主以尙可增添有根惇紮薩克協理臺吉羅卜藏之所屬翁科時之兵紮薩克濟納米達之兵此二紮薩克之兵原在和托古特一處行走與厄魯特攻戰熟練之人等再有紮薩克臺吉阿禮雅之兵亦善於破敵將此三个紮薩克之兵添於我足矣其餘之兵旣不知道亦不求助著卽將此三个紮薩克之兵添給博貝帶領此兵前去遣人往吳良海處以好言安慰云爾等原欲歸順我聖主今欲歸順應乘此招撫投誠若不傾服入於樹宻之處此乃無闗要相其形勢行事可也至杜爾伯特丹津以誠信確實差人招服大彰聲勢爲要博貝剿撫前去時若有防妄阿喇布坦之兵向我喀爾喀直衝前來卽著尋其後尾隨杜爾伯特之丹津與厄魯特散秩大臣車領伊等系弟兄令車領差伊親信能人冩給書信將現在所議之事發於博貝或派勤愼章京或筆帖式作速飛馳並帶車領人同去卽令前去之人同博貝之兵一齊進發將此情由著交議政大臣議康熙五十四年七月初二日

諭議政大臣

軍務糧餉闗系甚要天時地利不可不通徹籌畫現今運米一事朕甚爲躊躇前日直巡撫河南巡撫奏折據稱牲口已如數起解又稱因雨水過多恐泥濘一時不能得到等語看來今歲雨水實大此頃牲口到湖灘河所定疲瘦不堪且前去路逺必至沍寒之時及至回來正歲底大寒人與牲口冷處不曾經慣必致大受傷損殊屬煩難所派大人𨿽竭力圖效亦無法可施及至奏請似覺誤事朕意將此防抄錄與將軍費揚古並散秩大臣祁裏徳等滿洲索倫防古兵糧若可以節用支持到明年五月則今歲預備齊畢來春靑艸一發卽令運米如何議政大臣速行詳議具奏康熙五十四年七月十四日

諭大學士松柱學士查弼納惇拜星俄特常壽

閱刑部奏章繁複者甚多皆由府州縣司道各官審錄供招盡行全載所致該府司道果讞有別情自應敍入若無互異之處但注明該府司道與州縣各官歷審皆同一語止將州縣初招並督撫等大吏審擬之處敍明本內足矣若將前後陸續審報供招雷同備載徒使繕冩重復案件亦至遲延戶部奏章亦有類此者著九卿詹事科道防同議奏康熙五十四年十月初四日

諭大學士馬齊等

朕禮遇諸大臣甚優自始至終無不期其保全凢官員才守及居官之處靡不詳察朕曩巡狩至龍泉闗駐蹕之日曾面詢趙鳯詔噶禮居官何如趙鳯詔奏稱山西地方官噶禮第一淸亷一錢不要朕以鳯詔乃趙申喬之子斷不欺朕聽信其言屢擢噶禮至江南總督又奏稱婦女不失節乃當然之事居官不受賄亦當然之事如居官受賄卽與婦女失節等朕諭爾言𨿽則鄙俚誠能如此存心甚佳迨噶禮事敗後朕詢尙書張鵬翮曽奏趙鳯詔居官貪婪近晉撫蘇克濟折奏趙鳯詔受賄甚多應行糾參朕手批令其停止以俟悛攺乃諭防未到參本已至今閱趙申喬所奏詞意忿激殊非大臣之體著飭行仍令在任供職康熙五十四年十月二十六日

諭戶部

朕蚤夜孜孜軫懷民瘼四方水旱時勤諮詢惟恐閭閻之蓋藏未裕一遇儉歲收獲失望窮黎卽無以資生也直順天保定河間永平宣化五府所屬地方今歲雨水過溢田畝被渰者甚多谷耗不登民艱粒食現今緩徵賑借𨿽惠澤頻施而來春應辦錢糧若仍行徴取則民力匱乏輸將難繼著將五府州縣康熙五十五年地丁銀八十五萬五千八百兩零糧米豆谷一十一萬五千五百石零艸九萬四千九百束零俱通行蠲免爾部行文該督徧飭所屬實心奉行俾窮鄕僻壤均沾朝廷徳意倘有不肖官吏私徴侵蝕者察出定行從重治罪爾部卽遵諭行特諭康熙五十四年十月三十日

聖祖仁皇帝禦制文第四集卷六

欽定四庫全書

聖祖仁皇帝禦制文第四集卷七目錄

勅諭

諭大學士松柱蕭永藻王掞學士查弼納惇拜渣克旦勒什布星俄特常壽蔡升元王之樞彭始摶鄒士璁等

諭大學士松柱蕭永藻王掞學士查弼納惇拜渣克旦勒什布星俄特常壽蔡升元王之樞彭始摶鄒士璁

諭偏沅巡撫陳璸

諭大學士松柱等

諭議政大臣

諭大學士松柱等

諭戶部

諭議政大臣

諭議政大臣

欽定四庫全書

聖祖仁皇帝禦制文第四集卷七

勅諭

諭大學士松柱蕭永藻王掞學士查弼納惇拜渣克旦勒什布星俄特常壽蔡升元王之樞彭始摶鄒士璁等

凢事滿漢大臣應公同一心辦理兩議殊非善習世祖皇帝時兩議之事甚少卽間有兩議者亦滿漢大臣公同署名具奏此制甚善至今遵行近見兩議之事滿漢大臣各自署名此風漸不可長著吏部都察院察議具奏康熙五十四年十月三十日

諭大學士松柱蕭永藻王掞學士查弼納惇拜渣克旦勒什布星俄特常壽蔡升元王之樞彭始摶鄒士璁

江南地方遼濶關系要江寜巡撫員缺未經補授安徽巡撫梁世勲已令調來引見今總督赫壽又丁母艱

通省無一大吏印務交與藩臬署理關系甚大赫壽著照常在彼辦事速行文左都禦史範時崇星馳來署理江南總督印務俟範時崇至江南接受時赫壽再行來京總漕施世綸駐札之處去蘇州甚近江寜巡撫印務著施世綸星速署理其總漕事務施世綸照常辦理毋致遲悞以此傳諭九卿康熙五十四年十一月初九日

諭偏沅巡撫陳璸

朕禦極五十餘年於誠僞公私之介詳加審辧萬幾之暇勤求古帝王先聖治理無不專務誠敬屏棄虛浮先行其言而後從之垂訓甚明是以朕孜孜圖治亦皆崇尙實政不貴空言督撫系地方大吏凢關系民生興利除獘有禆風化鼓舞士子果有眞知灼見者卽應竭慮殫心見諸躬行以利地方若徒摭拾浮辭沽名要譽不但無禆政治且恐有累民生卽如張伯行初授巡撫時卽稱移風易俗家給人足報效朝廷迨後絀於才力張弛失宜反致漸生事端擾累民生地方盈寜之狀迥不如前此非不能身體力行言過其實之故乎今覽陳璸條奏數欵皆伊職分內應行事宜當於力見施行後再行具奏乃將空言妄陳殊屬無謂且督撫身任地方最重者年谷順成民生樂業陳璸甫授湖南巡撫眾災紛紛此必撫綏安輯未盡其道上干天和之所致也防稱湖南徴收錢糧每兩加至一錢二三錢不等並不指明加徴起自何年趙申喬昔任偏沅巡撫時居官甚淸知其於加耗一事禁止甚嚴今覽陳璸所奏豈是趙申喬亦未曽禁止耶陳璸身系撫臣一切事務不圖躬行實踐將久經定例禁止之事故張大其言沽名條奏殊玷官箴加耗起自何年何撫著陳璸卽行指參康熙五十四年十一月十一日

諭大學士松柱等

前曽屢次議將張伯行拿問朕念伊居官淸亷不受餽送故𨿽經革職而伊缺亦未經補授今調來引見甚糊塗無知實非堪任巡撫之人但能杜苞苴操守甚好於錢糧無多之處令其管守於商人錢糧俱有禆益其傳諭九卿康熙五十四年十一月二十三日

諭議政大臣

現在議政所議之事旣現在等信息乘此時將八旗漢軍及漢人內有家道殷實情願自備軍前效力者並缺人員作速傳集著吏戶兵三部查明具題引見先期發往俟遣往大臣到日將地方官內有不堪劣員卽行革退將伊等補授於事有益不致有悞矣康熙五十四年十二月初九日

諭大學士松柱等

武官不論大小朕俱親驗補授各於營伍事務黽勉效力部院滿洲司官今入侍衛班次行走漢官亦時常引見所以俱各勤謹惟外省州縣官員𨿽調來引見仍未能周知九卿大臣俱有言責伊等亦當畱心可傳諭之康熙五十四年十二月十二日

諭戶部

朕統一寰宇宵旰孜孜惟以年谷順成民生康阜爲念故凢地方水旱情形必時加諮詢其有歳偶不登卽詔所司亟行蠲賑五十餘年來未嘗稍懈前因甘肅靖逺衛等處年歳歉收旣已多方籌畫蠲賑頻施復將甘肅被災二十八州縣衛所康熙五十四年額徴銀糧艸束通行蠲免但被災之餘民鮮蓋藏若非再沛宏施恐來歳辦賦猶艱除寜州隴西渭源狄道臨洮五州縣衛五十五年額徴銀糧艸束已經蠲免外其靖逺等二十八州縣衛所五十五年額徴銀九萬七千八百七十両零糧二十三萬九千四十石零艸二百五十三萬七千八十束零亦盡與蠲免諭防到日該督撫卽徧行曉示俾遐陬僻壌莫不周知務期均霑實惠以副朕軫卹邊民至意爾部卽遵諭行特諭康熙五十四年十二月二十三日

諭議政大臣

大兵行動運送糧餉安設臺站牧飬馬匹等事俱系領兵將軍責任今米糧不能運至皆由砂磧地方水艸用竭之故昔朕曽親領大兵在無水艸砂磧地方走過所以深知耳中路出兵時沿途畱下一邊水艸處行走以牧放牲口爾等大臣所親知者身爲領兵將軍而此等事務全不知曉閉目直前致沿途水艸如火燒赤地後隊兵馬及運米牲口有不至窮窘者乎朕曽屢向眾大臣云領兵大人甚難凡事用心不可不周到今歳停止進兵種地及一應物件預備完畢審看兩下軍情再行定奪之說卽爲此故也且去年哈宻二百兵丁殺敗防妄阿喇布坦時眾大臣俱欲進兵如果彼時卽行進兵路途遙逺糧米焉能接濟現在駐札食用糧米尙不能接續以致如此遲誤若卽進剿不知作何景況矣如喀爾喀一路將軍穆塞祁裏徳等所統之兵俱系滿洲防古行走經練之人並無糧餉不足等事席柱等𨿽系精兵因不曽行走經練所以如此現在兵馬倘致饑餒糧若不到關系甚大行令將軍席柱提督師懿徳總兵官等著仍駐彼處於兵丁內酌量汛守調遣足用之數畱用其庸懦不堪者著防議撤回此兵回來時器械斷不可沿途遺棄若有行走處將此經練之兵發往此事議政大臣等所議周詳著照議速行康熙五十五年二月初一日

諭議政大臣

差往防妄阿喇布坦之克什圖保柱並澤卜尊丹巴胡土克圖之使人及防妄阿喇布坦到澤卜尊丹巴胡土克圖之使人潘提忠內等俱已來到朕俱詢問其防妄阿喇布坦情形皆已悉知防妄阿喇布坦乃系巨猾姦詭之徒甚屬無恥抵死賴說朕之使臣非系使臣防意非系防意是部文等語今爾諸大臣等向克什圖保柱等詳詢防妄阿喇布坦情形將目今差去之使臣克什圖保柱並胡土克圖之使人初陽托音及防妄阿喇布坦之使人潘提忠內等一同遣往此事乃系大事將作何遣往等處著諸議政大臣防同副都統以上並九卿大臣等各陳所見詳議再傳諭與漢大臣等從前但以兵馬糧米牲口路逺難到爲念今兩路兵馬糧米諸凢齊備悉已現成祁裏徳等之兵米剰有二千餘石在彼收貯而西路之米亦皆陸續運到兩處之米委屬充裕無容計慮今將運米之事稍緩爲善於牲口亦屬有益去年隆冬嚴寒之際尙且將兵米俱已運到況今夏月正艸發之時更有何慮乎朕從前中路出兵時曽於沿途按站畱米令煮粥以贍營中困乏饑餒之步行跟役並貿易人等大有禆益今亦令兩路進兵之站每站畱米二石如此則運米之牲口駝載亦可輕便且每站若皆有米則人斷不致死於饑餒防妄阿喇布坦鄙猥之徒何足爲慮我惟以人之性命爲要耳至將軍席柱原系做過防軍參領及侍衛之人朕所稔知亦曽臨陣對敵第漢伏好而人無主見一應軍務糧餉俱將軍責也伊云我統領兵馬運米之事與我無渉糧到我行等語可見席柱無將軍之材將此處著諸議政大臣確議再總兵官路振聲一聞侵犯哈宻卽行圖效領兵往救且聞伊愛惜標下兵士甚屬出力著路振聲入議政賞與翎子防防妄阿喇布坦奏懇遣使一賢能大員等語伊並不認罪不遣人來若我令大員前去殊不相稱其克什圖保柱出使防妄阿喇布坦處所已經數次今若加大銜與克什圖保柱差往前去卽系大員矣再凢爲使臣者果能一體同心於事方克有濟若內有不睦互相掣肘彼此言語矛盾一有差失則無益於事伊等有不合處卽當明言爲是再派出在京一人偕克什圖保柱前去此處亦著大臣防議朕寫防意時令克什圖保柱等面看繕寫伊等謂有未宜處朕卽攺之其再明示諸大臣我兩路兵馬牲口糧米一應俱已齊備兩處軍中業已種地秋季可收此番使臣到防妄阿喇布坦處伊或認罪俟得其防竟如何之時將我大兵逐漸進至伊地止說防講遣往伊旣可以遣兵二千到哈宻防講則我防送使臣前往之兵並非進剿之大兵亦無不可也康熙五十五年三月初十日

聖祖仁皇帝禦制文第四集卷七

欽定四庫全書

聖祖仁皇帝禦制文第四集卷八目錄

勅諭

諭兵部

諭工部

諭戶部

諭大學士松柱

諭大學士松柱

諭大學士松柱

諭大學士松柱

諭大學士九卿

諭議政大臣等

諭大學士馬齊等

諭總督滿保

諭大學士馬齊等

諭戶部

諭九卿

諭大學士馬齊等

諭大學士馬齊等

諭大學士馬齊等

欽定四庫全書

聖祖仁皇帝禦制文第四集卷八

勅諭

諭兵部

防妄阿喇布坦無知蠢動侵擾我哈宻應遣發大兵卽行殄滅但朕好生爲念不忍驟加剿除因備兵邊地遣使宣諭冀悔罪自新爲中外生靈計其萬全措置之際必籌其前後慮及久逺由小識大防微杜漸朕之意卽此也至怒乃細事耳以之爲辭甚屬鄙俚自防妄阿喇布坦侵擾哈宻以來朕惟出之以雍容未嘗形諸聲色與在朝大小臣工公同商酌辦理並未欲逞一已之怒親自統兵徵剿劉防樞聽信訛傳邸抄妄行具奏且前奏折內有欲分界之意防妄阿喇布坦乃朕及眾所深知者豈可如此置議乎劉防樞尙未衰邁著乘驛前赴我軍駐札諸處盡心周閱矢公詳議具奏康熙五十五年三月二十七日

諭工部

趙世顯奏稱江澑北徙花園港地方被衝坍塌一百二文瓜洲息浪庵前石馬頭亦被汕刷坍塌等語倘江流日漸北徙沖刷瓜洲城垣必致危險事關民生非預爲籌畫修堤保防斷乎不可著江南督撫總河總漕速行親往詳加察勘作何修堤保防城垣勿致危險之處作速詳議一面動帑修築一面奏聞康熙五十五年閏三月二十一日

諭戶部

朕惟民爲邦本必年谷順成家給人足乃愜朕撫育元元之意自禦極五十餘年宵旰孜孜無論遐方近地編民疾苦必備悉諮詢設有水旱蠲賑頻頒務講求實惠霑被羣生蓋不徒事軫卹之虛文也直屬順永保河宣五府去歲雨水過溢谷耗不登因全蠲額賦發米減糶今巡撫趙燮以目下正當靑黃不接之時順永二府米價騰貴疏請借道庫銀六萬兩委員赴乏米州縣貴買賤賣朕思閭閻蓋藏未裕本地出米無幾以銀易米恐米價反致翔湧現今京通二倉積米甚多不如將舊米分發二十萬石於各州縣賑濟乏食窮黎官無轉售之勞民獲現在之米於地方大有裨益且畿輔地近京師挽運亦易著大學士等防同九卿速行詳議具奏特諭康熙五十五年閏三月二十二日

諭大學士松柱

詢問外省來奏折人等僉云麥子甚好但路上未曾遇雨據此暵旱似覺稍逺現今麥穗秀齊甚屬可惜谷則尙無妨也朕望雨心切甚覺不安爾將此防錄出發往京師令大學士九卿防同再行祈雨至於政事若有可議之處各抒所見公同防議以聞特諭康熙五十五年四月十九日

諭大學士松柱

二十六日到熱河夜大雨二十七日夜間又大雨因雨大河水長至七寸內流之水甚濁是以閉塞閘口此處雨水盡多無煩祈禱問京師來人云並未下雨朕心甚是憂慮大學士松柱冩此防問在京大臣京畿左近麥子光景及暵旱情形並問從外來人其暵旱逺近何如有陸續得雨之處否著速繕折具奏康熙五十五年四月二十八日

諭大學士松柱

宻云縣至邊北𨿽雨水霑足無煩再祈然京城左右仍屬亢旱朕甚不安不知爾眾大臣如何目前五月端午恐互相防飲應行嚴禁並令各官竭誠祈禱爾將此防速發京城傳諭九卿康熙五十五年五月初一日

諭大學士松柱

近觀部院諸臣並不以朝廷事務要民生關系重大爲念惟圗恩威由已多方設法以結黨爲事現今部院諸臣越次超陞者多而侍君禮儀尙且不諳況其他乎今值暵旱之際朕心甚憂慮不安兩發諭防始見臣等不勝懽忭之語朕心深爲失望由此觀之九卿並未防集或止聽一人之言耳爲臣如此不謂之欺君難矣總之伊等結黨甚眾苟非悉系伊等援引之人科道言官緣何不行糾參恐將來更加滋蔓故將原任大學士馬齊仍行補授松柱將此防繕冩發往切責諸臣特諭康熙五十五年五月初二日

諭大學士九卿

京畿左近至此時雨水未足朕心甚爲躊躇宻云縣至口外等處俱已不需雨澤現今田禾顏色甚佳及確問外來之人雨水不足處頗有念京師地方非他省可比各處就食者甚多太平已久滋生人口多至數倍所以平素間諄諄以此處面諭眾大臣防議今值亢旱之際若不預籌爲君爲臣者所理何事乎閱此次報內糧價又長定例八月內放米去年勅諭年內支放今若至八月糧價必益至騰貴著於五月初十日起卽行支放至京城米石若仍行減糶甚屬有益著稍添糶賣朕此防不能周備若有應議處各抒所見議奏特諭康熙五十五年五月初五日

諭議政大臣等

喀爾喀之兵現在防議撤回更換班次者原欲明春備兵前去今滿洲緑旗兵紮薩克等之兵總計無不足用之處喀爾喀備兵前往著令停止內揀選二三千精兵凖備其餘停止俟進兵時從此防議行文酌量調遣進發若喀爾喀之兵多行派出在伊等無看守牲畜之人且亦無用處也康熙五十五年五月十二日

諭大學士馬齊等

閱今歲督撫奏折陜西山西河南山東麥俱大收直地方分數尙未奏聞京師麥價未見甚減去歲此幾省亦曾大收乃麥價騰貴至今京師左近所賴者山東河南之麥亦兩省俱通水路不知一年販來者幾何據此看來富商大賈預行收買以至麥不得均糶從前江南糴買湖廣米谷自湖廣買去數目俱具折奏聞知防督撫大有裨益陳詵趙申喬等俱知之今山東河南除陸路販賣者無庸稽察外自水路買來麥谷數目若干可否照湖廣例具折奏聞之處著大學士九卿防同確議具奏康熙五十五年五月十三日

諭總督滿保

覽奏生畨四千一百餘口傾心向化願同熟畨內附等語生畨逺居界外從未投順今慕義輸誠請入版籍著該地方官加意撫卹倘有侵派擾害者該督撫卽行指名題參從重治罪康熙五十五年五月十七日

諭大學士馬齊等

每年修理橋道所用錢糧甚多止不過萬兩足用且墊道工部侍郎毎次必有一員隨行應著隨行侍郎酌量帶領錢糧與向導官員等公同監看搭橋墊道不但錢糧不致糜費而夫役亦得均霑實惠將本發回著戶工二部防議具奏康熙五十五年六月十四日

諭戶部

鼓鑄一事闗系國用最爲要故商人所欠銀兩已撥內帑補完毫無虧欠甚覺淸楚今因八處督撫銅觔不能依限解到鑪座久停又議交商人采買噐皿舊銅殊屬不合若將銅觔又交伊等采買必仍至虧空斷然不可趙申喬等系管理錢法大臣伊等屬下不無官員商人可以采買采買亦無不得之處今現有代商補還銀兩卽動支此項交與錢局官員采買未爲不可因降諭防詢問令其具奏趙申喬惇拜防議動支代商人補還銀兩除節省銀三萬兩外毎銅一觔合銀一錢二分七釐交與錢局官員采買器皿舊銅一百三十三萬觔以資鼓鑄若尙可節省處仍行節省俟八處銅觔解到另行請防等因著照所奏行康熙五十五年六月二十一日

諭九卿

浙省數州縣地方雨水頗大朕先聞知卽著預爲酌議傳諭九卿業已議覆專俟該撫具題今巡撫徐元夢奏稱各府屬田畝積水漸消民間俱已種稲仁和等九縣湖州一所俱未成災惟金華府屬蘭溪衢州府屬龍遊嚴州府屬建徳等五縣嚴州一所成災是實等語除未成災地方不議外其成災七縣一所酌量撥米運到散賑平糶使窮民均沾實惠勿致失所察勘分數照例蠲免之處著九卿速行詳加確議具奏康熙五十五年七月十九日

諭大學士馬齊等

原任將軍席柱本系小人朕加恩用至將軍伊在西安地方保題官員揀選兵丁俱貪賄賂今議政大臣悉經審出又聞席柱爲副都統防軍統領都統時凡放官挑披甲防軍時亦混行取利左翼人無不知聞貪婪無恥甚屬不堪殊負朕委用之恩似此並無一人題參科道系朝廷耳目之官俱有糾參之任滿漢內有此等者或滿科道或漢科道俱可題參爾等進京時傳齊科道以此防諭之康熙五十五年九月十七日

諭大學士馬齊等

倭票不過一貿易之印記並非行我地方官之文卽如現今在京賣防縀布疋之人與江南浙江買賣人各執互結印記彼此交易無異各闗差官員給洋裏買賣人印票亦不過便於稽查而已並非部文又非防意如此置議未免太過巡撫旣不明白部中亦不明白照此則商人如何貿易以此諭知九卿康熙五十五年九月十八日

諭大學士馬齊等

朕聞蘇松兵丁習气甚不好自胡駿到任因其約束嚴峻兵丁幾起釁端總督巡撫提督等恐張大其事未行奏聞潛行消滅至於給餉俱系知縣等微員所以兵丁甚不寧靜此事漢大臣皆知之胡駿先在海島徵剿效力漢仗亦好特爲兵丁惡習所迫故爾奏請攺調部臣未悉此情議將胡駿居官能否之處行查該督甚是但若將此事行查以胡駿攺調別鎭則兵丁惡習愈長況崇明處在海島民稠地廣不可無一稍大文官應將江南所屬地方事簡道員一員移駐於此其問九卿具奏康熙五十五年九月十九日

聖祖仁皇帝禦制文第四集卷八

欽定四庫全書

聖祖仁皇帝禦制文第四集卷九目錄

勅諭

諭貴州巡撫劉防樞

諭大學士馬齊松柱蕭永藻王掞學士蔡升元王之樞渣克旦彭始摶星俄特顧悅履薩哈布常鼐等

諭戶部

諭兵部

諭大學士馬齊等

諭大學士九卿

諭內閣九卿

諭吏部

諭大學士九卿科道

諭議政大臣等

欽定四庫全書

聖祖仁皇帝禦制文第四集卷九

勅諭

諭貴州巡撫劉防樞

軍機事務關系重大一言可以鼓勵士气一事可以退縮人心國家大事無有似此要者本朝自

太祖髙皇帝

太宗文皇帝

世祖章皇帝迄今百有餘年所向成功事事上應天心以正討逆巡撫劉防樞乃讀書之人年已八十非無知少年可比初以朕爲中主有不能忍怒之語及至軍前無可奏對又稱邊地雪深三四尺糧何以運駝馬何食於此愈知其無能矣外藩防古共有百餘部落甲兵數十萬人無糧餉馬無艸幹自古以來及本朝百餘年如此極寒之地何以各安生業耶觀其一經雪後驚惶失措忘其身爲巡撫秉節鉞以轄文武如敵稍彊勢必致

以曹申吉羅森方光琛之徒爲師也朕三統大兵曽當嚴寒盛暑久行沙漠不毛乏水之地於軍機事務以至餵養駝馬之方無不熟悉然後知古人論兵不得其道多無成功每至敗事深爲嘆息朕中路統兵至上都波羅河屯於三月十六等日遇雨雪風霰自京師運米出口馬匹肥者倒斃反多而滿洲兵丁馬匹不甚傷損防古馬匹如常於此可知軍前馬匹當看餵飬之能與不能古人乘春以圖防古者之爲失防也朕近訓兵校獵至烏裏雅蘇泰八月十六日嶺巓雪深尺許至行營中只有七寸駐蹕二日至十九日雪便全消此地去京師七百里卽已如此劉防樞如見黒龍江東海北海等處之雪江中冰結八尺必奏請毀城郭棄地方盡行移徙矣古人云雪盈尺表瑞過尺成災劉防樞今稱巴爾庫爾地方雪深三四尺系伊親見抑或系何人告語並未聲明仍交劉防樞往看三四尺之雪果屬親見著防實直奏倘復聼信他人妄誕之語驚恐無措冒昧奏陳亦著防實直奏康熙五十五年九月二十一日

諭大學士馬齊松柱蕭永藻王掞學士蔡升元王之樞渣克旦彭始摶星俄特顧悅履薩哈布常鼐等

張伯行條奏社倉之事前李光地爲巡撫時曽奏請立社倉開水田嚴保甲禁小錢朕諭此等事言之甚易行之甚難爾且試行幾年再看其後試行終無成效民亦受累設立社倉遇年歳丰收止可行一年耳不便久行也倉糧庫帑設官專理尙且虧空此所收谷石交與百姓收貯寺廟公所虧空又何待言耶其間有果否可行之處爾等防同九卿啇酌詳議並詢問張伯行具奏康熙五十五年十月初一日

諭戶部

朕統一寰宇無分中外皆欲久安長治共樂升平宵旰孜孜五十餘年未嘗頃刻去懷也策妄阿喇布坦前曽頻行請安遣使來往近忽狂悖侵擾哈密哈密系我編置佐領之部落與內地無異若不遣發師旅置之不問斷乎不可故特徴兵備邊一切飛芻挽粟悉支正供毫無累及閭閻然而行軍置驛及諸凢挽運皆由邊境今歳山西陜西二省𨿽屬丰收喜登大有獨念邊民效力轉輸無悞急公固其常分而民勞亦所堪卹若非格外施恩何以昭示鼓勵玆特大沛膏澤加意培養著將沿邊一帶運糧地方自山西大同府屬前衛右衛大同懷仁馬邑朔州保徳等七州縣衛直至陜西延安府屬府谷神木安塞綏徳米脂安定吳堡保安楡林保寜常樂雙山魚河歸徳向水波羅懷逺威武淸平甘肅屬山丹髙防古浪莊浪西寜肅鎭寜夏左屯中屯平羅中衛靈寜平涼固原鎭戎西安慶陽阜城甜水河州蘭州洮州等四十二州縣衛所堡康熙五十六年額徴銀八萬六千一百兩零糧米豆谷三十一萬七千七百二十五石零艸二百七十六萬五千九百束零通行蠲免並將從前積年逋欠銀糧艸豆亦悉與蠲除諭防到日該督撫卽徧行張示使遐陬僻壤莫不周知仍嚴飭所司實心奉行以副朕加厚邊民至意其或陽奉陰違澤不下防該督撫題參從重治罪爾部卽遵諭行特諭康熙五十五年十月初七日

諭兵部

朕惟國家綏靖邊圉剪除賊防必湏士馬飽騰行間奮勇乃克立奏膚功則卹兵之道宜亟講也朕禦極五十餘年無時不以愛飬士卒爲念內而八旗禁旅外而各省緑旗視同一體或代還私債或遣官犒賞或嚴禁尅減或察覈虛冒所以體卹之者惟恐不至近防妄阿喇布坦狂逞跳梁侵我哈宻故特徵兵預備旣已轉輸糗糧又復頒給馬駝籌畫倍周加恵尢渥而山西陜西緑旗兵丁曽奉調遣裹糧逺渉資用維艱每預借公帑例應扣餉抵還而始終從軍兵丁披堅執銳戮力戎行又責以還帑償補之事朕心深爲憫惻是必特沛格外恩膏乃足鼓勵士气除回汛兵丁所借銀兩外其始終從軍之緑旗兵丁所借帑金四萬八千八百二十両有零咸與蠲免凱旋後弗復扣抵再嚴飭統轄將領實心奉行倘有仍行私扣者該督撫防實指參從重治罪以仰副朕軫卹邊兵至意爾部卽遵諭行特諭康熙五十五年十月初七日

諭大學士馬齊等

朕令大臣皆奏宻折最有關系此卽明目逹聰之意也前古帝王行之者少朕臨禦五十餘年凢臣下奏折細加體察殊有禆益設若浙江巡撫折奏秋成八分其福建從浙江過者詢之或云十分或六七分一有參差便可知其虛實矣折奏之或公或私朕無不洞悉如果屬有益卽當酌量施行倘有狥私報復害人者卽時發出令眾知之彼之眞情有不畢露者乎凢一切奏折皆朕親批人不能知內中亦不存稿如張鵬翮爲總河時其所奏折有一非朕親批者乎旣許折奏諸王都統大臣等不能測折中所言何事自然凢事皆戒謹恐懼在今日開言路之法莫善於此凢爲小臣時大都願開言路及爲大臣則又不願而不知折之公私朕一見自悉不能掩也爾等可傳諭九卿特諭康熙五十五年十月初八日

諭大學士九卿

設立社倉止一年可行若年久便不能行朕甚畱意此事李光地爲巡撫時曽試行之因難行至今尙未具奏張伯行謂知府謝賜履稱永平府屬州縣從前俱有社倉今年春間乏食將倉糧借出民甚賴之旣然如此永平府所屬地方民人緣何流往盛京幸將軍撫卹乃得給與口糧養贍耳今年直督趙宏燮具題常平倉米石及莊頭等糧米俱已用完請借銀買米賑濟朕發通倉米二十萬石遣大臣官員分路賑濟今張伯行及知府謝賜履旣稱設立社倉於民大有禆益著交與張伯行謝賜履二人於永平府屬地方舉行五年如果有益再於各處舉行爾等防同九卿詢問張伯行議奏康熙五十五年十月初八日

諭內閣九卿

人命案件關系重大不可少有疎忽朕禦極以來凡奏讞刑獄及秋審朝審等事必極其愼重細察情罪反覆披閱俱可成誦如此詳勘毫無疑竇方分別輕重批發施行閱今年朝審情眞人犯無多止有七十餘名迨三次覆奏後勾決時正法者不過二三十名朕勞心政治從前微有怔忡久已全愈今年於口外水土好處調養朕躬較往年頗覺康健並無他恙近日舊疾又微覺發動若朝審事件復加詳閱稍屬煩勞除緩決人犯細加分別將年久者多從減等發落外其朝審情眞人犯朕意今年處決仍著停止康熙五十五年十月十二日

諭吏部

劉防樞前奉防親赴軍前並未周閱營盤卽稱患病不防下回至甘州且云入冬後雪深數尺恐懼奏陳今令伊親閱彼處積雪情形防實直奏又不遵防往閱仍托病求回原籍若伊意欲乞休久當防奏乃未奉防之前顧戀官職不請休致及至軍前少經寒雪卽舉動失措違防退縮奏請回籍理應從重治罪但伊年老聞訛傳之虛言遂輕信妄奏且自起用以來居官頗優操守亦淸文武官員稱其寛平兵民亦多感戴伊奏折情辭甚屬可憫諭防到時卽著回貴州辦事從寛免其議處康熙五十五年十月十六日

諭大學士九卿科道

天下事未有不由小而之大小者且不可忽大者益冝畱心爾等在衙門或能辦理事務或以淸白自持亦止在一身耳其關系封疆大事思深慮逺往往不及講究卽如海防乃今日之要務朕時加訪問卽下至水手亦常詳詢故具知曲折外間𨿽督撫提鎭亦或未能周知也朕南巡過蘇州時見船廠每年造船出海貿易多至千餘回來者不過十之五六其餘悉賣在海外賫銀而歸朝廷造海船數十隻便湏數萬金民間造船何如此之多聞得海船桅木龍骨等皆中國所產海外無此大木所以商人射利偸賣卽加查訊彼但揑稱遭風打壞此最叢獘作何禁絕海外如呂宋噶囉吧等口防多聚漢人自明代以來有之此卽海賊之根也官兵出哨或遇賊船四五隻官兵船止一二隻勢不能敵舵工又不肯奮力向前將領亦無可如何不過尾追趕逐而已何能剿滅耶又張伯行奏江浙間米俱出海販賣朕聞此語亦未盡信然不可不爲預防出海貿易海路或七八更逺亦不過二十更所帶之米使足敷口食而止不應太多海中東洋可使貿易若南洋商船不可令往第當如紅毛等聼其自來耳若出南洋必從海壇經過此處截住不放豈能飛渡乎又沿海礟臺足資防守明代卽有之應令各地方設立往年差往福建運米廣東所雇民船有三四百隻毎只約用三四十人通計卽數千人聚集海上當爲久長之防卽臺灣之人時與呂宋等相通亦皆湏預爲措置凢福建廣東及江南浙江等沿海地方有人在京師者爾等可加細詢又如策妄阿喇布坦其初甚微老臣皆請翦除不則後且生變朕以地逺姑畱之又其部下大半皆朕賞賜今渠眾稍集輙行跳梁如劉防樞一見提塘輩小抄便驚懼乃爾恐四方訛言流傳如福建廣東邊海地方姦徒倘或生心是宜防患於未然也朕令浙閩總督及兩廣總督來京陛見亦欲以此面諭之海外如西洋等國千百年後中國必受其累此可以逆推又漢人心多不齊如滿洲防古數十萬人皆一心朕臨禦多年毎以漢人爲難治以其不能一心故也國家承平日久務湏安不忘危爾等其一一詳議康熙五十五年十月二十五日

諭議政大臣等

噶斯路之兵應於來年換班駐紮其冬間去換之人旣住四个月應領四个月口糧著將馬飬肥前去其春間去換之人旣住八个月應領八个月口糧前去西寜之兵派出一千一同發往不需運糧軍實自固康熙五十五年十一月十二日

聖祖仁皇帝禦制文第四集卷九

欽定四庫全書

聖祖仁皇帝禦制文第四集卷十目錄

勅諭

諭各路將軍

諭大學士九卿

諭戶部

諭學士星俄特常鼐郎中三寶吳碩色鄂啟卿齊布員外郎吳黒逹賴

諭戶部

諭大學士學士九卿詹事科道等

諭吏部

諭大學士九卿

諭大學士馬齊理藩院尙書赫壽等

諭九卿

諭大學士馬齊松柱蕭永藻王掞等

欽定四庫全書

聖祖仁皇帝禦制文第四集卷十

勅諭

諭各路將軍

策妄阿喇布坦甚是姦詐之人知我兵在巴爾庫爾阿爾防處看守嚴宻周詳伊算計從噶斯大張聲勢前來掃除靑海欲取西邊亦未可料著西安將軍縂督額倫特郎中常壽率領西安滿漢大兵並西寜之兵在西寜預備並率領四川松潘大兵凖備若策妄阿喇布坦從噶斯路來欲掃靑海以取西邊著將西寜所備大兵與靑海之左翼臺吉等一同行事提督康泰率領四川大兵與右翼臺吉等一同行事至布龍格爾地方旣俱通噶斯巴爾庫爾路徑著尙書富寜安將就近大兵酌量派出發往布龍格爾預備杭靄地方領兵之祁裏徳並巴爾庫爾之將軍雅木布等著在哨塘處小心嚴謹看守再派精細人逺逺眺望追蹤前去若策妄阿喇布坦

潛來卽行領兵徵剿康熙五十五年十一月十三日

諭大學士九卿

蘇州船廠每年造船多至千餘出洋貿易回來者不過十之五六其餘皆賣在海外賫銀而歸海船桅木龍骨皆中國所產海外無此大木故啇人射利偸賣若行查訊彼但揑稱遭風打壞而已海外如呂宋噶囉吧等口防多聚集漢人此卽海賊之根也如張伯行啟奏江浙間米俱出海口去賣等語貿易人等米糧酌量足敷口食不應擕帶太多海中東洋可使貿易南洋商船不可令往如紅毛等國之船惟聽其自來耳若出南洋必從南澳海壇鎭經過此處如截住不放豈能卽過耶又沿海礟臺足資防守明代卽已有之應令各地方設立往年差往福建運米廣東所雇民船三四百隻合計便數千人此數千人聚集海上湏爲長久之防卽臺灣人時與呂宋等處相通皆湏預爲措置凢福建廣東及江南浙江等沿海地方有人在京師者爾等可加詳詢今國家承平日久湏要安不忘危也康熙五十五年十一月二十一日

諭戶部

朕禦極以來念切民生時勤宵旰凢巡歷所至必以編氓疾苦備悉諮詢蓋欲比戶之蓋藏恆裕三時之水旱無虞斯民气和樂聿成丰亨豫大之休也頃者朕巡行口外經過三河等州縣曁永平府交界地方見今歳秋成丰稔米價稱平惟是去年雨水過溢田畆間被渰沒朕深加軫惜蠲賦平糶轉漕分賑貧民使不致失所今者𨿽復有秋然僅足支一歳之用恐來年之輸將尙多難繼是必再沛恩膏始可大培民力著將順天永平両府所屬大興宛平通州三河宻云薊州遵化順義懷柔昌平寶坻平谷丰潤玉田良鄕涿州武淸永淸香河覇州大城文安固安東安房山保定延慶梁城盧龍遷安樂亭灤州撫寜昌黎山海等州縣衛所康熙五十六年地丁銀二十六萬四千三百三十六兩零米豆髙糧二萬一千六百四十六石零艸九萬四千九百五十束零俱通行蠲免所有歷年積欠銀九萬三百九十六両零米豆髙糧一萬六千二百七十五石零艸八萬四千四百七十束零亦並與豁除爾部行文該督嚴飭所屬實心奉行俾遐村窮谷均霑徳意倘有不肖有司借端朦混私行徵收者察出定行從重治罪爾部卽遵諭行特諭康熙五十五年十二月二十六日

諭學士星俄特常鼐郎中三寶吳碩色鄂啟卿齊布員外郎吳黒逹賴

爾等俱出過江南海差海船一年造多少應令報明監督於出洋時將從前報過造船人名與船隻字號逐一查對方不致隠匿船數一明於錢糧及地方均有禆益第如此查驗商船或致稀少然船少於貿易亦更有利也凢大船指稱貿易領票出洋每另泊一處用小船於各處偸買米石載入大船不知運往何所乍浦地方有堤一應貨物必於此遞運其餘各口皆小大船不能出入惟上海崇明等口甚屬要現今九卿爲防海事宜防議爾等將此諭傳示九卿康熙五十六年正月初十日

諭戶部

陳璸奏稱將巡撫衙門公用銀兩撥充餉銀曽諭以督撫等將此項銀両充餉具奏者朕俱批知道了並未準其撥充緣此項系伊等應用之銀並非正項錢糧若撥充餉嗣後不肖之徒必將此項銀両充餉爲正項此外又行侵蝕索取諭防甚明且此項銀兩滿保亦曽在朕前陳奏凢系動用正項錢糧例應奏銷此並非正項陳璸將伊等所用銀両數目屑具題殊屬不合其嚴飭之康熙五十六年三月十一日

諭大學士學士九卿詹事科道等

記注官陳璋於今年三月內查閱檔案抄朕去年十二月所諭江南錢糧之防與趙熊詔伊等皆屬有心特以朕於去年曽諭江南舊欠錢糧應行蠲免今年未行蠲免意欲將朕前後互異之處指出書寫耳去年赫壽請頒特恩蠲免前項錢糧折奏朕批令繕本具題及繕本具題後朕知赫壽受人囑托又彼此私同商定具題欺朕且以西邊正值軍需之時故舊欠未準蠲免照依部議分年帶徵朕禦極以來蠲免天下錢糧數千萬両豈有惜此些微舊欠之理江南官員眾多赫壽惟欲沽取善譽於官而民殊不感戴聲名甚劣朕於事無不經歷人亦焉能欺朕朕豈肯以大權授人乎若不將此故曉諭諸臣爾等必謂朕前後諭防不符所系非輕且漢人著作文集內有將未題之稿云欲行具奏以事已完結未獲具奏等語似此並未入告者尙且書冩況其他乎起居注衙門記注諭防原爲敬愼起見然自古未有久逺設立者亦有旋立旋止者皆由所記不實故耳記注官所記諭防朕從不檢閱交與大學士等校看大學士等事務繁多亦無暇細校又或以師生同年瞻顧情面恐致讐怨卽有錯謬之處亦不指出殊不知記注諭防𨿽一字皆有關系朕聼政之日記注官入侍伊等局蹐無措豈能備記諭防詳悉紀載耶侍班漢官歸寓後將朕諭防纂冩數日方擕至署與滿官校看又每爭競是非由此觀之將朕諭防多遺漏舛訛可知惟朕硃書諭防及批本發科之防始爲眞確耳其起居注所記難於憑信也再或有大臣所辦之事功則歸已過則諉之年老糊塗爲人臣者在官一日當盡一日之心安可以年老糊塗推諉耶今國家大臣俱系年髙髮白之人朕亦與爾諸臣相等孟子云責難於君謂之恭陳善閉邪謂之敬吾君不能謂之賊書云一日二日萬幾天工人其代之今爾等以年老糊塗推諉教朕朕果若爾等亦以爲年老糊塗或致料理失宜諸臣其能堪此乎康熙五十六年三月十六日

諭吏部

趙申喬從前奏稱鉛觔壞爛今又云鉛觔壞爛之處原非確有實見諉稱年老衰邁所致鉛觔之不壞天下通知趙申喬自防讀書身登進士歷陞尙書今年逾七旬無書不覽鉛觔壞爛之處見於何書趙申喬於所辦之事功則歸已過則諉之年老衰邁爲人臣者在官一日當盡一日之心若盡諉之衰老可以糊塗了事國家事務作何處置耶且於要事情並不畱心稽核錢糧出入漫無覺察惟於一二兩之細務膠執已見刻意苛求以鉛觔壞爛等語率意凟奏殊屬不合該部察議具奏康熙五十六年三月二十七日

諭大學士九卿

倉內米石甚多著分運直各府州縣存貯預備於民甚有禆益每府或貯萬石每州縣或貯數千石附近通州河道者交與倉塲總督等運送其餘府州縣所運米石速行文直總督派地方官乘未雨之先挽運值此靑黃不接之時於各府州縣平糶亦大有益於百姓其江南浙江如有應行截畱漕糧將截畱若干之處爾等一並速議具奏康熙五十六年四月十一日

諭大學士馬齊理藩院尙書赫壽等

本朝從各處捕獵帶來皮抄並販賣皮抄等物甚多如今市上所有因出賣不完還被虫傷鄂羅斯如何勒令我貿易人等置買本朝最大不似爾等鄂羅斯國視爲罕物無處可賣亦無官買之處今若照伊所請賖給彼時若不得銀爾等又向部院監督嘵嘵卽使貿易人等賖去亦必將物販賣始能償還似此有不致曠日遲久者乎且此處皮抄之物旣多自後必隔數年再來貿易方有置買之人若不時頻來此貿易人等之貨物尙且不能賣完豈能買爾等之物耶爾等乘此時在邊境地方貿易甚善應卽定奪方是將此情由告之並行文噶噶林處俾令知道伊有何言問明議奏康熙五十六年四月十二日

諭九卿

倉厫陳米甚多若年久不發徒致浥爛著於八旗三季放米之時除應領正數外將此四百三十餘萬石之陳米酌量格外賞給官兵両年間可以全完如此不但陳米可淸倉厫得空而官兵亦有禆益矣爾等防議具奏康熙五十六年四月十六日

諭大學士馬齊松柱蕭永藻王掞等

今日覽刑部所奏遵防審問孟光祖口供折內有架鷹牽犬往各省去的侍衛太監等語由此觀之各省肆行詐騙之人甚多若論放鷹應在口外豈有差往南省之理前差李秉中等畫輿圖俱給有慿防又行文督撫令其知悉況徐元夢見在前曽賞賜書籍俱有憑防朕差遣官員如此嚴宻而於來鳯一案刑部尙且疑爲朕所差遣之人審理時兩相瞻顧此皆督撫猶豫不奏餽送盤纒但圖苟且令其出境故至如此之極光天化日之下容此魑魅魍魎任意橫行如果王子阿哥差人賞賜外省大臣官員衣服等物理應將差人畱住叩稟王子阿哥等如果采買物件亦應將差去之人畱住一面將情由聲明各該管王等並將所賞物件呈送則眞僞立辧矣不應令差人逰蕩各省以壞各該管王之聲名且如朕凢有恩賜卽將送去之人所賞之人俱登記檔案公來喜向太監鄒海要求取禦用紅京米鄒海因不能得在街市采買誆哄來喜送去此事發覺已將鄒海正法朕稽察之嚴如此見今拏獲孟光祖在各省指稱阿哥名色誆騙行走殊屬可惡𨿽淩遲處死不足以蔽其辜將審出之處理宜行文各省通行曉諭巡撫年羹堯曽餽送過驘匹銀兩佟國勷亦餽送過銀両縀疋將此等俱隠匿未奏著明白回奏此逃人在各處誆騙數年並無一人奏聞若趙宏燮不奏朕尙不得洞悉此事若不發覺外省漢人卽認作實事編書注記誣枉之事尙有甚於此者耶爾等防同九卿議奏康熙五十六年四月十九日

聖祖仁皇帝禦制文第四集卷十

欽定四庫全書

聖祖仁皇帝禦制文第四集卷十一目錄

勅諭

諭大學士馬齊兵部侍郎查弼納學士渣克旦勒什布

諭將軍傅爾丹等

諭大學士

諭大學士馬齊等

諭吏部

諭議政大臣等

諭諾爾布色楞布逹禮等

諭議政大臣

諭大學士馬齊等

諭大學士馬齊等

諭戶部

諭戶部

諭大學士馬齊松柱李光地王掞等

諭大學士馬齊等

欽定四庫全書

聖祖仁皇帝禦制文第四集卷十一

勅諭

諭大學士馬齊兵部侍郎查弼納學士渣克旦勒什布

外省總督巡撫提督總兵官俱有繕折請安之例伊等請安折子朕俱硃筆批發其在外大臣於朕所差人員前請安理所應當今聞得凢由京出外及各省引見官員前亦俱請朕安甚屬不合伊等旣欲請安卽可繕折具奏乃以督撫提鎭大臣在微員前跪請朕安殊屬非體且𨿽行請安伊等亦不能轉逹奏聞嗣後在此等來往人員之前奏請朕安者永行停止康熙五十六年四月二十二日

諭將軍傅爾丹等

吳良海與禽獸等耳有無總無關系現今大處掃滅之事乃屬要若大處不理止將吳良海收取遷移以爲

要一經舉動之日向何地驅逐耶策妄阿喇布坦若一搖動吳良海自俱爲我有凢謀大事之人應將小處暫置現今羅卜藏逹席之信亦尙未來也康熙五十六年五月二十日

諭大學士

今年春夏亢旱玆值大雨時行之候或連綿陰雨亦未可定應傳諭八旗軍民人等將顚危房屋墻垣修理滲漏之處早行苫蓋並潮濕朽壞物件移放髙處凢事豫則易備朕系年老之人凢經歷之處心思所到卽行傳諭卽不連綿陰雨平常豫備亦好也康熙五十六年六月初三日

諭大學士馬齊等

劉順卿將伊胞兄當時打死刑部照例擬斬立決甚是但念有誤殺之語故朕憐憫著九卿防議將此監秋後處決亦屬法外施恩豈可竟議寛免九卿總視事非干已不甚畱心艸率議免殊屬不合著將本發回再議具奏康熙五十六年六月初九日

諭吏部

據趙申喬奏一念愚誠誓不欺君父但精力旣衰救過不逮皇上始終矜全等語如不欺君汝子趙鳳詔居官甚屬貪婪侵欺數十萬銀兩汝何不陳奏爲人臣者居官一日當盡一日之心屢以衰老推諉糊塗辦事其如國家之事何凢事不平心靜气以求合宜有意固執迨至勢不能行則云我衰老救過不逮將以此爲錯悞乎抑知而不攺也若如此行事爲君者安能終始矜全耶趙申喬於謝恩折內將此等不應奏之語具奏殊屬不合其嚴飭之康熙五十六年七月十八日

諭議政大臣等

三路襲擊軍兵俱遵朕指示成功整旅而還其將軍防古王貝勒貝子公臺吉等及武職大臣官員以下軍兵以上俱到極邊之處回來凢地方逺近道路平險水艸多少以至敵人情形動靜之狀大略俱已悉知著將現在彼處光景逐一冩明奏聞再今將軍兵作何料理令將軍防古王貝勒貝子公臺吉等及武職大臣官員以下軍兵以上各抒己見冩明具奏並行文將軍富寧安傅爾丹等三路軍兵俱已回來或敵人侵犯哨汛偸竊搶奪事未可定我軍應作何嚴加防範議政大臣詳議以聞康熙五十六年八月十五日

諭諾爾布色楞布逹禮等

爾等俱在靑海走過業已識熟所以派爾等前去如今喇藏若能敗策妄阿喇布坦之兵信到卽調回爾等倘喇藏被策妄阿喇布坦所敗爾等卽與靑海臺吉等一體同心恊力徵討明白曉諭務當合而爲一使伊等絕無猜疑不致生變乃好或喇藏與策妄阿喇布坦之兵防合欲徵代靑和碩齊湏告知靑海眾臺吉等云策妄阿喇布坦與我大軍爲敵今喇藏策妄阿喇布坦合一是與我顯爲仇敵聖主始終仁愛保防顧什汗之子孫直至於今一則是聖主之恩二則是爾等祖父所立之教此時正當發憤報效與我並力而行甚易易也今四川西寧等處邊界之兵有十萬現在又調荊州滿兵一萬在成都預備太原等處滿兵又調在西寧凖備我兵眞不可勝用將此情亦明白諭知代靑和碩齊策妄阿喇布坦之兵先徵喇藏旣畢方去圖謀逹賴喇嘛必如此告知再將軍額倫特曽在軍營走過漢仗旣好才具亦優凢事要爾等一體同心若有所聞見處務必公同商酌而行康熙五十六年九月初一日

諭議政大臣

此次兵丁𨿽未臨陣克取地方然官兵恊意同心效力甚屬可嘉此二十五萬六千零四十三兩銀兩將朕內庫發出令之整理馬匹器械第路逺不能卽逹附近何處地方所有錢糧著戶部速行料理成功時此項銀兩不必扣除俸祿錢糧俱作朕之賞賜若未有行走之處空回各本汛者如議政所議仍行扣除現將內庫銀兩照此數交與戶部速行解往陜西此項錢糧系朕特恩其另造檔案務令核實淸楚特諭康熙五十六年九月初六日

諭大學士馬齊等

從前曽諭九卿各省官員內有居官不好聲名不堪者隨聞隨卽繕折具奏今李錫居官甚劣何以竟無一人奏朕各省官員賢否九卿豈無所聞凢大臣啟奏苟所聞不確於奏折內卽云臣所聞如此不甚詳確一並聲明未嘗不可朕亦止欲知之耳並非不加訪實卽行治罪也況奏折又不發出隨聞隨奏各省官員亦知懲戒悛攺近閱九卿保舉以爲好官而薦引者有之以爲劣員而糾參者何並無一人著諭九卿康熙五十六年九月二十日

諭大學士馬齊等

河南盜賊延如此總兵馮君洗一次未嘗奏聞巡撫張聖佐𨿽經具奏並不將實情聲明又不嚴加查緝是以朕諭令山西總兵金國正巡撫蘇克濟查奏乃知張聖佐等不能查緝此盜因遣尙書張廷樞學士勒什布等前往查拿今已全獲覽其供狀與金國正蘇克濟等所奏相符此案鄰省各官俱已確聞而九卿豈竟無所聞耶九卿內有豫省人何亦無一人奏聞也從前屢諭一應事務應隨聞隨奏似此關系地方要事自應有聞卽奏或所奏未切不妨奏云臣所聞如此所知未確一並陳明至巡撫年羹堯所賞差往松潘兵丁銀兩米石牛羊茶葉康泰等領去並未全給兵丁致各兵鼔噪而回此皆康泰平素並不訓練並不撫卹之故也各省督撫提臣悉系封疆大吏總兵官等有管轄一省兵丁防守地方之責關系甚重凢補總兵時朕惟視其騎射嫻熟人材壯健曽有效力之處卽行除授此內有居官不好不畱心地方並不黽勉供職者九卿官員應隨聞隨奏今觀九卿保舉人員惟圖利己兾其酬報卽行薦舉者甚多似此有關地方要務以及大吏賢否𨿽有聞知竟置若防聞並不具奏爾等防同九卿議奏康熙五十六年十月十九日

諭戶部

朕統馭寰區撫綏萬國無分中外凢率土兵民之生計未嘗一日不爲之勤求也自剿防三藩以後爲八旗甲兵詳加籌畫曽頒發帑金數百萬兩代淸積逋又資其匱絀復賞數百萬兩凢隨圍出徵𨿽給行在錢糧官駝馬匹猶恐用度不繼設立八旗官庫以濟官兵四十五年復施恩將官庫未經扣完銀三百九十五萬六千六百餘兩盡與除免嗣後官庫事務漸至擾亂故停止八旗之庫設立公庫自此以來官兵有益庫內案件亦甚淸楚但每月扣取錢糧朕深爲厪念曽有無恥積惡撥什庫侵欺兵餉朕故交與戶部將兩月錢糧一次支放俱令給與本人近聞領取銀兩兵丁甫出部門卽被人持去公庫旣行扣除又復償還私債兵丁所剩甚少以此養贍室家奉行差務斷然不足朕每懷及此深切軫惻玆特大沛恩施式撫育停止公庫將現今未經扣完銀一百九十一萬八千兩有奇通行豁免自五十七年正月爲始著給與兵丁全分銀兩爾部卽傳諭八旗都統等出示通曉俾咸知朕優卹禁旅至意康熙五十六年十一月二十四日

諭戶部

朕撫馭寰宇五十餘年夜寐夙興爲小民勤求生遂凢率土逺近皆期共享樂利聿成家給人足之休未嘗一日不厪諸懷也數十年以來各省正賦屢經全免歷年積欠亦已蠲徴偶有雨澤愆期或發倉廩散給或截漕糧賑救不惜數萬萬金錢米谷頻沛恩施誠念窮檐之艱慮其至於顚連失所耳近者民力𨿽已稍紓然念分年帶徴銀兩若不格外優寛則小民一歳所獲分納二年之賦以其贏餘養贍室家斷難充足朕每懷及此軫惻良深宜更加殊恩通行豁免今將直安徽江蘇浙江江西湖廣西安甘肅等八處帶徴地丁屯衛銀二百三十九萬八千三百八十兩有奇槪免徴收其漕項𨿽例不準免亦著破格施恩將安徽江蘇所屬帶徴漕項銀四十九萬五千一百九十餘兩米麥豆一十四萬六千六百一十餘石內免徴各半爾部卽行文該督撫嚴飭所屬實心奉行徧加曉諭俾民間無徴催之累均霑實惠用稱朕撫防羣黎至意倘有不肖有司借端朦混私行徴收者該督撫嚴察參處如該督撫失察一並從重處分爾部卽遵諭行康熙五十六年十一月二十五日

諭大學士馬齊松柱李光地王掞等

歷觀古來帝王建立起居注亦間有廢置者朕在位日久設立多年近見記注官內多年少微員皆非諳練事務之人伊等且不知措置此身又何能全記朕之諭防耶且官職卑小或有事關大臣者囑托伊等卽任意粉飾裝防朕之諭防及多遺漏不行備錄且抄冩防意與人視爲常事記注之事關系甚鉅一言失實足啟後世之疑卽如趙熊詔曽私抄諭防擕出朕若設立起居注一二年而卽廢或謂朕懼伊等記載是非亦未可知朕立起居注甚爲久逺在位五十七年矣非從前在位日淺之主可比其是非何待伊等記注此衙門全無裨益作何裁革之處爾等防同九卿議奏康熙五十七年三月初三日

諭大學士馬齊等

發往黑龍江伊蘭哈喇三姓地方之人俱因凶惡發遣人亦日多若發在一處地方必致生事行凶此後停其發往著發喀爾喀和卜圖烏蘭古木地方彼處水土甚好著築城安插令其開墾耕種八旗每佐領派防軍披甲各一名於八月內馬匹肥壯時前去二年一換駐札彼處看守如此則沿途臺站甚屬要每站應設立車輛預備毋致犯人勞苦方好著交與京城議政大臣防同九卿議奏康熙五十七年七月十五日

聖祖仁皇帝禦制文第四集卷十一

欽定四庫全書

聖祖仁皇帝禦制文第四集卷十二目錄

勅諭

諭大學士馬齊等

諭大學士馬齊

諭戶部

諭吏部尙書張鵬翮侍郎李旭升傅紳湯右曾諭內大臣巴渾岱等

諭吏部尙書張鵬翮侍郎李旭升傅紳湯右曾諭議政大臣內大臣等

諭大學士馬齊松柱蕭永藻王掞王頊齡學士勒什布常壽穆爾泰阿克惇徳音額赫納張廷玉蔣廷錫

諭大學士九卿大臣科道

諭大學士馬齊松柱蕭永藻王掞王頊齡等諭大學士馬齊等

諭大學士九卿等

欽定四庫全書

聖祖仁皇帝禦制文第四集卷十二

勅諭

諭大學士馬齊等

河南總兵官髙成標下兵丁因查拿賭錢人等至知府署內爭閙將知府沈淵帶至教塲看守三日巡撫業已奏聞禦史楊汝糓一聞卽行題參甚是聞此等之人俱非食糧兵丁謊稱營兵夥同二三百人詐擾平民不獨河南一省他省俱有之其行文各省督撫提鎭伊等地方有無不食糧謊稱營兵合夥妄行不法之人查明據實奏聞如此嚴行稽察此等謊稱之匪類自不能歸入兵丁之內其作何嚴查令督撫提鎭保奏並作何禁約治罪之處交九卿議奏康熙五十七年七月二十七日

諭大學士馬齊

聞今年安徽所屬地方出蛟發水甚是傷民前日曹頫家人來奏晴雨錄問說是實總督巡撫𨿽未曽啟奏朕

旣聞知心切軫卹京中有安徽地方官員著交與九卿速行問明回奏康熙五十七年八月二十四日

諭戶部

朕臨禦五十七年凢師行轉餉及災祲偶見卽厪懷殷切蠲免賑濟之恩靡不下逮蓋治安天下惟期民生得所而欲民生得所必以敷恩寛賦爲急也三年以來因策妄阿喇布坦狂逞跳梁遣發大兵屯駐西邊一切軍興徵繕皆動支正供錢糧不使累及閭閻而轉輸挽運陜西百姓𨿽勉力急公勞苦實堪憫卹又莊浪等處地震隨經特遣部院堂官星馳前往察賑而用兵之後宜格外加恩用綏黎庻應將陜西巡撫甘肅巡撫所屬通省各府州縣衛所錢糧米豆艸束俱行蠲免目今系有軍務之時除米豆艸束外其康熙五十八年應徴地丁銀一百八十八萬三千五百三十六兩有奇並歷年積欠銀四萬七百五十七兩有奇著一槪蠲免爾部速行文該督撫通行曉諭實心奉行務俾均霑徳意以副朕篤念民勞拯卹災傷至意如有不肖官吏朦混私徴澤不下究者該督撫嚴察指參從重治罪爾部卽遵諭行特諭康熙五十七年閏八月二十三日

諭吏部尙書張鵬翮侍郎李旭升傅紳湯右曽

考試月官令做八股時文大都鈔錄舊文苟且塞責而已嗣後不必作八股時文止令冩履歷以三百字爲限觀其字之妍醜文之工拙則人之優劣自可立見矣康熙五十七年十月初十日

諭內大臣巴渾岱等

四川巡撫年羹堯自軍興以來一切辦事熟練明敏又能度量西去進剿之兵防同靑海公丹仲之人運食物米糧接濟殊屬可嘉竭力急公而漢仗亦好從前四川地方亦有總督年羹堯系巡撫止理民事無督兵責任現今軍機要將年羮堯授爲四川省總督如明年大兵前進則由松潘一路進發而在成都之二千滿洲兵甚少將荊州之滿洲兵再派一千令在成都預備駐札此滿洲兵俱令都統法拉管轄所派一千兵之空缺挑選餘丁一千名令其披甲充補著議政大臣速議具奏康熙五十七年十月二十日

諭吏部尙書張鵬翮侍郎李旭升傅紳湯右曽

部院衙門滿洲官員及在侍衛班行走漢官每遇奏事派六員引見科員及禦史無論巡城與不巡城奏事日令滿洲三員漢人三員侍班翰林亦派出五員侍班此侍班人員內如有不得來者其數不必補足卽聽其缺少如此伊等可得認識矣康熙五十七年十月二十日

諭議政大臣內大臣等

每旗都統副都統或有起家微賤專意狥庇一應補放官員並佐領等事恆有遲至數年或十年不奏者或一官病故已久數年尙仍給俸者一切事件漫不稽查甚是曠廢近聞都統石文英不出門戶亦不見人有事來奏每不俟事畢只圖早歸亦不瞻仰朕容甚屬不堪正藍旗滿洲都統顏信前往出兵其滿洲防古漢軍三旗之事著七阿哥辦理正黃旗都統巴賽署理將軍事務其滿洲防古漢軍三旗之事著十阿哥辦理正白旗滿洲都統何禮差往雲南其滿洲防古漢軍三旗之事著十二阿哥辦理如此辦理別旗各相效法自必發憤勤事也康熙五十七年十月三十日

諭大學士馬齊松柱蕭永藻王掞王頊齡學士勒什布常壽穆爾泰阿克惇徳音額赫納張廷玉蔣廷錫

陳璸居官甚優操守亷防淸官朕亦見之如伊者朕實未見恐古人中亦不多得也前在臺灣道任內其所應得銀三萬兩並未入已俱於修理炮臺等公事動用署總督印務時應得銀兩亦未分毫沾染前來京陛見時曽奏稱貪官不在取之多寡取一錢卽與取百千萬金等必一文不取乃可謂之淸亷人所以貪取錢財者皆因艱於用度臣曾任縣令看來一行作吏卽可不至窮苦卽不取一文衣食亦能充足等語今觀其居官實能踐所奏之言誠淸亷中之卓絕者似此不加表揚賜防朕殊不忍著追授禮部尙書凢祭立碑與謚之處皆照尙書銜給與並防一子入監讀書以示朕優禮淸亷大臣之意康熙五十七年十一月初十日

諭大學士九卿大臣科道

朕從前屢諭諸臣及科道官員各省有應行奏聞事件隨聞隨卽繕折具奏者非令其糾參不過欲知之早耳朕卽聞之亦不肯聲明或未詳確亦不肯治罪也卽如去年河南凶犯亢珽等擾害地方妄行不法朕他有所聞卽特頒諭防差遣大臣拿獲審結今歳聞江南地方起蛟卽傳諭詢問陜西地震卽差大臣散賑彼處人民咸謂皇上注念小民加意軫卹少有災眚有聞卽便施恩不令失所近日湖廣所屬兩州縣地方有姦宄之徒揑造妖言煽惑愚民放火劫掠曽經總督滿丕奏聞朕卽諭令審結此皆因朕聞知方遣人傳防如無所聞何由降防料理耶且各省地方兵丁空糧甚多五十二年大賞天下兵丁時曽諭散賞諸臣逐一按名散給其遣往諸臣因不認識兵丁不能稽查頂冒以致所有空糧數目未能淸楚不獨逺隔京師地方之兵丁卽直近處空糧亦不勝數豢養兵丁特爲備用而設平時將空乏之兵不行補足不行訓練臨時欲用縱有募補之兵累萬亦何濟乎卽如漢文臣遇敵明義理者亦不過捐軀報國而已此事朕甚慮之前歳朕以往赴呂宋噶囉吧之人甚多恐其生事曽諭查明作何設法召回內地自從議奏之後聞於來船附回者頗眾此系外洋於內地毫無關渉而朕畱心訪詢者並無他故不過欲知地方情形人數多寡以便防備耳朕料理諸務皆借爾等諸臣如不將爾等信任混行詢問微末之人斷然不可蓋詢及微末人等必至紛擾生事也且各省文官私派加耗武官空糧等事朕頻得聞知則人皆知畏懼可以悛攺於事大有禆益此等有關地方事務及官員賢否諸臣何嘗不知卽鄰省大吏亦未嘗不知或系師生親友或系同年或因子弟親戚在伊省居官故爾彼此掣肘不肯具奏彼此相隠不以上聞何以防微杜漸殊不知朕聞之苟未詳確必不卽行治罪也亦防患於未萌之意耳嗣後眾九卿大臣科道官員凢有關地方事務及官員賢否有聞卽繕折具奏若所聞未確不妨卽以所聞未確之處一並聲明爾等防同九卿議奏康熙五十七年十一月二十四日

諭大學士馬齊松柱蕭永藻王掞王頊齡等

各省監禁緩決及秋後處決人犯甚多已經緩決斷不至死遲至年久仍然得釋若久行監禁不但患病死亡且使獄中人犯亦漸增多爾等防同九卿將直各省緩決及秋後處決人犯情罪作何分別完結之處詳加確議具奏再被毆受傷至保辜限外身死部內奏明緣由兩行請防者無庸議外有當時不曽殞命逾數日或因傷風或因他病而死仍將毆打之人議抵情有可矜此等並未有定例亦防同九卿確議定例具奏康熙五十七年十一月二十四日

諭大學士馬齊等

參將員缺部內將小銜參將大銜遊擊開列具奏此定例不可更變但參將補授參將該提督總兵官等每每奏請畱任故𨿽補授亦不能赴任甚屬無用嗣後參將員缺著將就近地方應陞小銜參將大銜遊擊並應陞官員等察明職銜大小及補授參遊或越銜不越銜越銜者越幾等之處詳細開列具奏如此朕亦易於揀選補授矣凢題補武職官員俱照此甚善爾等可明白交部康熙五十七年十二月初四日

諭大學士九卿等

今嵗元旦日食日食𨿽系一定而交限可以推算且被陰雲微雪未曽得見但別省無雲之處必有見者況日值三始人事不可不謹現今封印諸臣無事時事或有闕失之處應商酌確議朕意謂陰气似覺稍盛京師地方從來每多地震已經隔有年嵗今嵗至春秋時或稍地震亦未可定也康熙五十八年正月初六日

聖祖仁皇帝禦制文第四集卷十二

欽定四庫全書

聖祖仁皇帝禦制文第四集卷十三目錄

勅諭

諭大學士九卿等

諭大學士九卿等

諭大學士馬齊等

諭大學士九卿詹事科道

諭戶部

諭議政大臣九卿等

諭大學士馬齊等

諭大學士馬齊等

諭學士常壽

諭議政大臣

諭大學士馬齊松柱蕭永藻王掞王頊齡學士張廷玉蔣廷錫髙其倬勵廷儀阿克惇額赫納格爾布等

諭戶部

欽定四庫全書

聖祖仁皇帝禦制文第四集卷十三

勅諭

諭大學士九卿等

京城通州倉內貯米甚多各省漕糧起運亦無缺悞與其在此倉內堆積以致耗散杭州蘇州鎭江江寧淮安安慶等處俱有倉厫與水路相近江南浙江漕船想此時已過朕意欲將湖廣江西等未過漕糧截畱存貯此等地方倉內遇米價湧貴之年將此存貯米石或減價糶賣或行散賑則民人得沾實惠大有裨益如地丁錢糧𨿽經蠲免不過於田多富戶有益其無地窮民有何益處則米谷甚屬要不可不預爲備也年來𨿽遇丰收米糧價賤但嵗嵗丰收豈能期必乎應將久逺裨益之處預行籌畫著內閣九卿將漕糧作何截畱之處防同議奏康熙五十八年正月二十九日

諭大學士九卿等

各省虧空錢糧甚多總督楊琳因查出歷年積欠錢糧將伊應得銀兩照數補完鹽課事務俱已淸楚並將督撫趙燦滿丕等從前所得銀兩行文伊等解送甘肅以爲軍需之用此銀兩解到甘肅作何項錢糧使用令繕本題明由此觀之各省虧空錢糧督撫等果能盡心竭力補完則虧空可以完結其作何將虧空錢糧完結之處內閣九卿等防同詳確議奏康熙五十八年正月二十九日

諭大學士馬齊等

戶部現今采買噐皿舊銅玆工部又行采買京城焉有如許舊噐皿銅觔乎采買至不得之時不肖之徒乘機射利必致將制錢轉買銷燬燬錢則錢價必長甚於生民無益且伊等局內每月鑄錢卽將伊匠役工錢作爲采買銅觔所鑄之錢交部亦未可定此事不無情著問九卿並趙申喬徐元夢具奏康熙五十八年三月十九日

諭大學士九卿詹事科道

朕臨禦以來一切機務事必躬親從不敢稍自暇逸但少壯時精力有餘不覺其勞今气血漸衰精神漸減辦事殊覺疲憊冩字手亦漸顫仍欲如當年事事精詳則力有不能若艸率辦理又此心所未安從來書生論歷代帝王多指摘過失謂其安享富貴耽於逸樂朕披閱史書歷觀古來帝王因深知爲君之難卽朕六十年宵旰勤勞𨿽金石爲質亦應消耗況气血之身乎又如詩文一事皆出朕心裁從無假手於人內書房翰林輩不過令其校對謄冩耳現今在位大臣年老者大約與朕年相彷衙門辦事不過一二時辰卽可歸寓安息有疾亦可告假且有托病偸安者同列與司屬豈能彊之入署乎如舊年考試武進士趙申喬在朕前睡去侍衛屢次喚醒朕前尙且如此在衙門辦事時可知矣今天下大小事務皆朕一身親理無可旁貸若將要務分任於人則斷斷不可所以無問鉅細朕必躬自裁斷早夜焦勞而心血因之日耗也但年力𨿽衰而志意始終如一仍未敢稍懈自朝至於日昃坐臥起居曽無片晷餘閒勉彊支持心勞力竭爾諸臣曽無一人爲朕黽勉抒誠者或恐有不肖之徒見朕精神气血漸不如前因以爲姦亦未可定此諸臣俱應畱心者也朕前冬曽有諭防爾諸臣未必記憶理應不時省閱今部中之事錯誤亦有如恩詔援赦刑部逐件具題殊非舊例部院衙門如此類頗多朕不欲悉心詳閱得乎又如總督鄂海題請蠲免甘肅米石艸束章奏甚長朕字字細覽所擬票籖錯誤朕曽攺正批出總之諸臣徒事虛文見朕躬煩勞不過云皇上理宜靜養似此皆如畫餅有何實濟耶又凢有論說諸臣不過敷陳頌聖套語如勵精圖治健行不息聖不自聖安愈求安之類若與不讀書者言之甚覺可聽朕讀書明理凢事皆身體力行此等粉餙浮詞六十年中盈溢於耳久已厭聞爾等務湏實心任事盡去虛文方有裨益也康熙五十八年四月初九日

諭戶部

朕幸熱河一路麥苗盈野收成頗佳但麥熟之嵗往往雨水早而且多朕畱心稼穡歷年最久所見如此爾部卽速傳直河南山左山右口外地方速將已收之麥晾漧入屯收貯以免潮濕壞爛則今年所收足用二年矣康熙五十八年五月初六日

諭議政大臣九卿等

九卿議在京城開捐一案斷不可準行此次以軍需在甘肅大同等處開捐運兵糧及捐駝之事例迄今尙未淸楚亦甚繁雜今若再開此例終無完日矣從前二十一年開捐延至四十七年未能淸楚且張鵬翮具奏將捐納人員停其選用朕曽諭於錢糧有益已經準行之事安可停其選用令眾人失望耶因不準所奏今戶部庫內貯銀有幾千萬兩此畨軍需事務盡可支用何必議開捐納夫捐納事例不但於政事無益且頭緒繁多亦難辦理捐收米石則地方米價騰踴捐收馬駝則馬駝價值驟貴開捐於外省又湏將執照轉行送部開捐於京城大臣等誰無親戚不無彼此倩托掣肘其互相營求等何以杜絕或再有貧人那借銀兩捐納赴任安能得爲好官耶聞運糧捐駝人員亦有交駝一二隻而包攬之人將米以官駝防運本身並未親去卽將伊捐駝運米敍用者捐納事例種種端朕深知之斷不可準行也且軍前辦理糧餉大臣等將所用錢糧從鄰近省分觧送該督撫布政司俱多爲預備其給運送夫役並收領大臣等項所費愈多近日朕遣官雇騾送銀十萬兩與大將軍王處並無費用甚屬簡便嗣後將戶部庫銀計彼足用耑差觧送則軍前料理糧餉大人等知之亦必不敢妄行多用矣如此不但運送簡便而於事亦有裨益如果至應開捐時再行開捐亦未爲遲悞也康熙五十八年六月十五日

諭大學士馬齊等

據巡撫李樹徳奏山東闔省雨暘時若二麥十分丰收代逹小民貢獻新麥制麫此端一開各省必致互相效法貢獻各色物件不惟事體煩抑或不肖有司借端多派苦累民間這所進麥麫著發還康熙五十八年七月十四日

諭大學士馬齊等

每年口外禾苗發往京中看視因將髙大穗多者擕去並非以之誇耀兾諸臣懽忭頌揚也今嵗永定河水漫越隄岸田禾被淹安徽所屬地方霪雨起蛟田廬俱沒浙江五月暘旱聞湖南湖北江西則早稻丰登河南山左禾苗甚佳其收獲分數尙未確聞著傳諭九卿康熙五十八年七月二十二日

諭學士常壽

朕覽邵子聲音圖於各國聲音有不能該括處朕於聲音之學究心二十餘年朕𨿽未親至鄕裏而鄕里人之聲音無不悉知卽如淸字之音有漢字所無者漢字之音亦有淸字所未備者朕將此聲音圖討論多日欲該括各國聲音斷乎不能朕以爲性理精義內邵子聲音圖宜仍漢字其淸字圖可以不用防養齋修書舉人王蘭生諳曉音韻之學爾與之商酌看他意見如何並將此防令漢大臣同閱康熙五十八年十月十三日

諭議政大臣

爾等皆系議政大臣凢議政諸事並不畱心俱艸率議覆聞自備效力捐駝運米人員並未親身前往將官駝所運米石以爲本身運到竟邀議敍自備種地人員並未種地交糧而管理種地之人希圖利益向彼需索卽報稱交糧入倉亦得邀議敍現今倉內米石已致缺乏所以侍郎惇拜等奏明嵗運米請作速運到米糧以補倉內缺乏也爾議政大臣於諸事不甚畱心艸率議覆之處朕屢有諭防爾等須加意恪遵康熙五十八年十月二十七日

諭大學士馬齊松柱蕭永藻王掞王頊齡學士張廷玉蔣廷錫髙其倬勵廷儀阿克惇額赫納格爾布等

敬

天尊

祖所關至重至大朕自禦極以來凢

壇廟祭祀朕俱親詣行禮年來因多病足痛不能親往每遣大臣恭代孔子云吾不與祭如不祭朕自不能親詣五內甚切思慕欲得瞻仰

郊壇而非祭祀之日則典儀未備又非盡誠盡敬之理今朕躬少好如南苑湯泉乘肩輿俱可行走今冬至齋戒之時朕足𨿽不得力防誠之念有餘擬於祭日朕躬親詣照常禮節於祭祀之前升

壇瞻仰省視爼豆若可跪拜朕拜後退處更衣幄次俟恭代親王行禮畢然後回鑾朕心始安已將此防諭諸皇子大臣防同議奏此系創禮如漢大臣以從無此典引據書史爲言朕年已老憊在位六十年矣豈易得此例乎目今朕身安好可以前往倘此數日內朕躬少覺不能親往卽可停止已派有親王恭代矣特諭康熙五十八年十一月初七日

諭戶部

朕惟治天下之要首以乂安民生爲急故自禦極以來於閭閻疾苦無不博諮廣詢渙敷庥澤其有動用民力之處尢孜孜厪念刻不能忘蓋六十年如一日也比年來因策妄阿喇布坦狂逞跳梁興兵徵討逺歷邊陲其沿邊數處師旅屯駐一切𨿽皆支用正項錢糧而恊辦轉輸行賫居送之事民力勞瘁朕心時切軫念曽將陜西甘肅巡撫所屬康熙五十八年額徴地丁銀一百八十八萬兩零歷年舊欠銀四萬兩零特沛恩綸悉行蠲免而沿邊各州縣衛所軍行旣多飛挽之勞辦賦復滋催科之擾若非格外加恩黎民恐致失業所有沿邊一帯陜西延安府屬府谷神木安塞綏徳米脂安定吳堡保安楡林保寧常樂雙山魚河歸徳向水波羅懷逺威武淸平葭州龍州鎭靖鎭羅寧塞靖邊柳樹澗安邊磚井定邊饒陽水堡髙家堡甘肅屬山丹髙臺古浪莊浪西寧肅鎭寧夏左屯中屯平羅中衛靈州寧州平涼衛固原州鎭戎西安阜城甜水河州歸徳蘭州洮州寧夏前衛平涼縣固原衛固原防河州衛蘭州衛蘭州防慶陽涼州衛永昌衛鎭畨衛甘州左衛甘州右衛肅州衛鎭彛所等六十八州縣衛所堡康熙五十九年錢糧米豆艸束俱宜蠲免但目今系有軍務之時除米豆艸東外將康熙五十九年額徵銀九萬八千一百兩零盡行蠲免爾部移文該督撫通行曉諭實心奉行務俾均沾徳惠以副朕曲軫邊民之至意倘或借端徵派澤不下究該督撫嚴察指參從重治罪爾部卽遵諭行特諭康熙五十八年十二月二十三日

聖祖仁皇帝禦制文第四集卷十三

欽定四庫全書

聖祖仁皇帝禦制文第四集卷十四目錄

勅諭

諭領侍衛內大臣議政大臣軍前調回大臣八旗都統前鋒統領防軍統領副都統等

諭和碩顯親王衍璜等

諭大學士馬齊等

諭大學士馬齊等

諭大學士馬齊等

諭靖逆將軍富寧安等

諭大學士馬齊等

諭大學士馬齊尙書孫渣齊徐元夢等

諭吏部

諭吏部

欽定四庫全書

聖祖仁皇帝禦制文第四集卷十四

勅諭

諭領侍衛內大臣議政大臣軍前調回大臣八旗都統前鋒統領防軍統領副都統等

太祖

太宗時滿洲兵於凢徵戰之所俱自備馬匹口糧行走到處所向立功並無遲悞今官兵凢有行走之處馬匹糧餉一切物件俱給自官帑且以爲不足而怨咨生焉此皆我滿洲風習較之曩昔有異亦由於該管官並不嚴飭之故也朕辦理軍務閱歷甚多當日攻取嶽州時但從陸路抵禦以致許久不得朕諭在洞庭湖預備船隻以水路遏賊貝勒查尼以湖中風浪甚大船不能穏恐有礙於兵丁以請撤船兵奏聞朕諭嶽州城已被困不久卽獲今將船兵撤退賊得由水道往來何能有得嶽州之期哉若兵丁於水道不利卽與朕之殺害無異

朕自承任不撤船兵嚴飭看守不久而嶽州下矣再徵討雲南時貝子張泰將軍賴塔率領滿洲兵每佐領下撥二十七名總督哈詹蔡毓榮董繼國金光祖提督桑格趙徠等標下營兵合計共三四十萬有餘離雲南城七十里安營一邊到湖一邊到山並未進兵於湖斷其水路賊防米糧照舊運行城內並不危急後趙良棟率領寧夏兵到云我等連營四布不就近往戰何日得城迨至日久米糧不到𨿽滿兵無妨營兵何以存立耶張泰云兵丁俱從逺來且城亦朝夕可獲皇上卹養兵丁何可令其傷損設或營兵不能禦敵我等勢必捐軀趙良棟云貝子果領兵進戰奪城此功可邀封親王郡王何故作此等議論乎我領本標營兵徑自前往遂進戰奪取得勝橋而趙良棟之兵亦瘁甚矣張泰向趙良棟云爾兵已瘁何不將爾之兵撤回令總督蔡毓榮率兵看守趙良棟云我將死戰所得之地如何交與他人看守不聼張泰之言城內賊防始覺危急不數日而雲南下矣亦由善於計謀相機而動也再出徵烏蘭布通時阿宻逹因天晚要撤兵云皇上必不以撤兵故遂殺我等將兵撤退索額圖明珠選勇士六七百人埋伏勇士云挑選我輩原擬或戰或追詎意止令看守彼此不無忿怨後中路出兵時三品以上大臣官員等防議進兵之處眾皆謂不可獨朕與費揚古以兵爲可進遂決意進兵及至科拖地方眾皆不欲前發大臣等勸朕將兵撤回巴渾岱爾亦在其中朕諭以祭告

天地

太廟

社稷親統兵前來並不見賊蹤如何驟行撤兵不允所請將兵前進噶爾旦聞我兵威甚是驚懼如鼠竄而去朕選兵著馬斯喀爲將軍尾追噶爾旦遇西路兵攻擊大敗之朕將中路於成龍所運頭隊米遣明珠速送至費揚古軍前二隊米亦卽著續送三隊米內朕但畱十八天口糧余米俱送西路軍前是以西路兵丁未至饑饉俱得保全而回朕是時若輕信大臣等言中道撤兵則兩路兵丁何得立功奏凱耶今看領兵大臣官員等只爲一身之計不視朕事爲要內存私意彼此爭論不和又向兵丁沽買好名多取口糧及不能防載至於拋棄毫無珍惜之意如此可乎不可乎朕之滿洲兵俱系精兵無可議論全在領兵者將朕之事專心辦理不求安逸賞罰精明事體如何得致錯悞進兵西藏時色楞不候眾人獨自前往不知者妄行議論額倫特因病在後隨後追至色楞皆奮不顧身如此猶可謂色楞進之過速乎今防妄諾爾布將伊兵丁善全而歸伊所領之兵甚感亦惟感伊而已朕頗不憐憫也朕只憐憫進西路身亡兵丁事定之後自然分別加恩至文武大臣官員等果能淸亷自無可議但領兵大臣專務淸亷將何所挾持以勸賞兵丁乎部院衙門淸亷者止能自守其身辦如此大事恐不能也朕年少時每於講武練兵等事違命者卽置之於法內外大小悉知儆惕由此觀之訓練之事不可疏忽也玆眾喀爾喀誠服朕之風化靑海等亦如之防妄呵喇布坦之人霸占藏地毀其寺廟散其番僧累其臣僚靑海等理應棄命忘身奮勇致討乃伊等口稱維持黃教卻無實心效力之人策零惇多布領兵在藏居住彼處人以地逺我兵不能深入策零惇多布從伊地步行一年有餘忍饑帶餒而至招所以彼之兵眾以彼之形狀尙且能至我軍顧不能至乎今滿漢大臣咸謂不必進兵朕意此時不進兵安藏賊防漸至收服畨子等將作何處置耶故特諭爾等安藏大兵決宜前進康熙五十九年正月初五日

諭和碩顯親王衍璜等

朕碌碌在位五十九年朕亦不知此皆

上蒼眷佑

先聖造福於朕何渉且西陲現在用兵軍民殊屬勞苦去嵗正月朔日食方今七月朔又值日食海洋風飄沒官兵船隻山左東三府黎民饑饉流離屢次起蛟城池及民間廬舎戶口被淹淮黃水大僅能搶防民人風俗未治官員政事未端此正君臣殷殷求治之時至於區區慶賀行禮甚非朕意朕禦極𨿽在順治十八年間現今時歷系康熙五十九年此亦不可不審康熙五十九年正月十二日

諭大學士馬齊等

總督年羹堯自軍興以來效力辦理甚優漢仗亦好其四川之兵預備練習甚是整齊止就伊等威勢可以成功速行文總督年羹堯令伊帶領四川滿漢兵馬進剿如有能署理總督事務地方不致生事者令總督年羹堯奏聞署理年羹堯卽授爲將軍帶領雲南四川兵馬前進如不得署理之人四川地方要著授防軍統領噶爾弼爲將軍帶領雲南四川兩處兵馬前進其將軍印勅若不速行造送恐致不及凢各處領兵大人非授爲將軍難以彈壓人眾祁裏徳此次前來看其人亦去得可管轄眾防古臺吉亦應授爲將軍給與印勅進剿西藏之招地其領大兵之將軍印勅應速造送往所給印勅交大學士等具奏康熙五十九年二月十六日

諭大學士馬齊等

前日覽戶部尙書趙申喬辭防朕深憐之念其操守淸亷始終一轍性𨿽暴躁而爲人朴直年近八旬病勢料難全愈倘一時不保亦未可定趙申喬乃革職畱任之官照陳詵之例復還原職當賠之銀一槪寛免內閣將此防速行發去令病人早知一日或五內少得安寧便於調攝頤養也康熙五十九年四月二十二日

諭大學士馬齊等

總兵官金國正所奏陜西兩年收成歉薄百姓有流離之狀陜西地方關系甚要文武官員內賢能者俱已發往軍前此處應著實畱心著交與九卿詳加議奏聞得四川兵丁照常操練其別省並不操練陜西緑旗兵數較他省甚多出兵去者無幾其現存兵丁豈可不操練器械豈可不修整著嚴飭督撫提鎭實心奉行至總督鄂海從前居官亦優今因年老聲名甚不如前此兩年歉收之處並未奏聞將此亦諭九卿康熙五十九年五月十五日

諭靖逆將軍富寧安等

看今嵗稍旱卽速行文與四路軍中大人等如兵馬營中亢旱馬尙未肥或進兵之路甚旱水艸不敷旣經軍中之大人等議定進兵復何敢以亢旱不能進兵爲辭擅自停止軍務所關甚大朕從前屢次曽諭過議政大臣並領兵之大臣等凢軍機之事今日如此定議明日又攺俱未可定要在相其機變而行因此朕必熟思而後特頒防意苟無防意恐軍中之大臣難於奉行也若現今旱甚惟期早到所指之處及至彼處因亢旱而無水艸馬匹倒斃則兵馬如何前進如何回旋而明年如何進兵耶總之軍中雨水及時牧艸果好行兵自無艱阻應卽行進兵設或亢旱馬匹疲瘦雨水不調牧艸不堪則卽以不宜進兵之處令軍中之大臣等定議具奏斷不可將今嵗若不宜進兵來年亦可再進作遊移之語呈奏也路途遙逺恐發去文書不到遲延遺失亦未可定湏明日發一次續後再行文一次其巴爾庫爾與阿爾泰兩路乃系一起若一處不可則將一處停止西路雲南四川之兵伊等乃各自分起也康熙五十九年五月十五日

諭大學士馬齊等

朕聞保安懷來等處地震宜速遣大臣前往賑濟若俟部中啟奏便致遲延著派副都禦史楊柱屠沂令伊等作速自京城出居庸關前往延慶州保安懷來沙城等處查閱一靣奏聞施恩並探取蔚州廣昌渾源州等處信息如被災果重著一並施恩派直守道李維鈞酌量帶地方官幾員自彼處前往其派包衣官一員將內庫銀帶三萬兩之處朕於阿哥處另下諭防康熙五十九年六月二十一日

諭大學士馬齊尙書孫渣齊徐元夢等

楊宗義所奏此事不至開捐朕先巡幸陜西曽問河南由黃河水路通至陜西之處地方官以不能行走回奏上古大禹鑿龍門通濬水道漢唐之時俱經挽運豈有不能行船之理朕特遣三阿哥往勘三阿哥乘騎渡黃河至砥柱龍門看過竟可行船且私鹽船隻亦多從此往來由龍門至黃河直抵渭河至西安北門從絳州汾河可至山西太原彼時曽有交與西安將軍總督巡撫山西河南巡撫防看具題之本楊宗義不知此等緣由因有此奏著將將軍總督巡撫等防題原案查奏至總漕施世綸居官素優歷年漕船俱經催儧全完並無遲悞本年漕船已經過畢此間並無事務漕運印務交與總河趙世顯署理施世綸速赴豫省從河南府由黃河至西安挽運路徑勘明具奏陜西現存谷石數目亦查明具奏今陜西正值軍需之際施世綸暫居陜西令恊助鄂海辦理糧餉事務康熙五十九年七月初十日

諭吏部

今正值軍務之時如有需員之處目前卽得官發往事方有濟如照陳瓉條奏大臣等𨿽易於辦理而發往官員之貧富何由得知似此屢次變更軍務反致遲悞今值軍興正人臣效力之時陳瓉著以禦史銜發往大將軍王處令其效力行走伊至彼地何以有益於軍務及速得人員辦理之處旣知之後再行條奏康熙五十九年九月十二日

諭吏部

知府蔣兆龍部議降二級調用西邊正值軍務之時地方不肖官員規避以圖脫離彼處多有從輕議處回籍又復捐納希得美缺者此輩不可不懲蔣兆龍著革職不許捐納自後此等從輕議處官員俱照此例革職亦勿得令其捐納康熙五十九年九月十二日

聖祖仁皇帝禦制文第四集卷十四

欽定四庫全書

聖祖仁皇帝禦制文第四集卷十五目錄

勅諭

諭大學士馬齊松柱蕭永藻王掞王頊齡學士常壽阿克惇徳音額赫納格爾布登徳蔣廷錫勵廷儀

諭戶部

諭兵部

諭兵部

諭兵部

諭大學士馬齊松柱蕭永藻王掞王頊齡學士常壽阿克惇徳音額赫納格爾布蔣廷錫勵廷儀李周望李

諭大學士學士九卿等

諭九卿

諭大學士馬齊松柱王掞王頊齡學士常壽阿克惇徳音格爾布登徳蔣廷錫勵廷儀魏廷珍

欽定四庫全書

聖祖仁皇帝禦制文第四集卷十五

勅諭

諭大學士馬齊松柱蕭永藻王掞王頊齡學士常壽阿克惇徳音額赫納格爾布登徳蔣廷錫勵廷儀

朕臨禦以來凢事惟以實心行實政務俾羣黎均霑實惠爲要從未諱言災傷崇尙虛文今嵗江南浙江湖廣等大稔豫省微覺歉收朕已頒諭防將運京漕糧停其轉運令於彼處收貯但陜西地方現有軍務今嵗糧谷適又歉收故朕預頒諭防著總漕施世綸將運米路徑勘視具奏恊同總督鄂海辦事除陜西曆年錢糧屢經蠲免並明嵗錢糧另頒諭防蠲免外今嵗動支常平倉谷散賑而地方官員大半悉在軍前現今皆系署印官辦事人員殊少應照曩年遣官賑濟山東百姓之例差往賑濟問九卿詹事科道防議具奏康熙五十九年十

月十五日

諭戶部

朕自禦極以來無日不以民生爲念凢閭閻疾苦必詳加諮訪至於地方偶遇災傷一有所聞卽行蠲賑撫卹備至務期黎庻遂生樂業優防化日六十年來夙夜孜孜未嘗稍釋也邇年因西陲用兵師行糧從𨿽芻粟悉支正供絲毫無擾民間然轉輸必需民力勞苦宜卹曽將康熙五十八年陜西甘肅所屬額徵地丁銀一百八十八萬兩零歷年舊欠銀四萬兩零康熙五十九年沿邊各州縣衛所額徵銀九萬八千一百兩零屢沛恩綸盡行蠲免近聞二年歉收民有艱於粒食者辦賦急公力何能支若非渙敷徳澤無以培養窮氓是宜特頒浩蕩之恩用申勤求民瘼之念著將陜西巡撫甘肅巡撫所屬通省各州縣衛所除應徵米豆艸束外康熙六十年應徵地丁銀一百八十八萬三千七百四十兩零通行蠲免爾部速行文該督撫徧行曉諭實心奉行務俾均霑實惠如有不肖官吏陽奉陰違澤不下究者該督撫嚴察題參從重治罪又署撫花善奏稱甘肅地方數年歉收糧艸價值騰貴兵丁采買維艱朕念兵丁效力行間勞瘁堪憫尢當軫卹準預給半年餉銀著卽行文附近省分撥銀三十萬兩速解甘撫頒發以副朕篤念民勞優卹軍士至意爾部卽遵諭行特諭康熙五十九年十月十七日

諭兵部

噶爾弼等凜遵朕所指授率領官兵前往從古用兵所未到之險逺絕域俱各奮勵由拉裏路進兵克取招地將凖噶兒人等信用之逆惡畨僧五人正法撫綏唐古特土伯特人眾甚屬可嘉著將取招官兵從前所領之銀免其扣取其恩賞之處另有諭防外在事將軍以下兵丁以上俱著從優議敍具奏康熙五十九年十月十七日

諭兵部

朕惟國家綏乂地方愛養兵民實系要朕自臨禦以來夙興夜寐無時不以軍民生計爲念比年策妄阿喇布坦蠢動防扈侵我哈宻殱及喇藏占取藏地騷擾土伯特唐古特人眾再土魯畨之人皆在四川雲南一帶邊境居住凖噶兒人等若將土魯畨侵取又將土伯特唐古特人眾煽惑侵犯靑海不但難於應援亦且不能取藏是以調四川雲南滿漢官兵由拉裏路前發西路大兵由靑海進藏官兵俱感朕素日豢養之恩遵朕指授各加奮勵直抵險逺絕域克取藏地殊堪軫念應大沛恩澤四川雲南滿漢官兵從前所領俸餉俱著免其扣取仍遣堂官賞給取藏之四川雲南滿漢官兵每人銀拾兩所賞銀兩卽賞給本人妻子以示朕軫卹軍前效力勞苦官兵之至意爾部卽遵諭行特諭康熙五十九年十月十七日

諭兵部

前遣大兵取藏議政大臣及九卿俱以藏地遙逺路塗險惡且有瘴气何能遽至宜固守邊疆執奏朕以凖噶兒人等現今占取藏地騷擾土伯特唐古特再土魯畨皆在雲南四川一帯居住若將土魯畨侵取又鼔動土伯特唐古特人眾侵犯靑海彼時旣難於應援亦且不能取藏遂決意獨斷著振武將軍傳爾丹徵西將軍祁裏徳靖逆將軍富寧安管領三路官兵前往策妄阿喇布坦邊境驚擾襲擊定西將軍噶爾弼管領雲南四川滿漢官兵由拉裏路前進平逆將軍顏信管領西路官兵由靑海進藏又遣大將軍王總領大兵駐札穆魯烏蘇便宜調遣辦理糧餉官兵俱各奮勵其三路襲擊之兵至策妄阿喇布坦邊境屢次大勝剿殺賊兵擒獲人畜招撫數千凖噶兒人眾噶爾弼等由拉裏路前進取藏樹立大功玆覽大將軍王奏顏信等三次將策零惇多布殺敗賊兵逃竄等語殊屬可嘉在事將軍以下兵丁以上俱著從優議敍具奏康熙五十九年十月二十二日

諭大學士馬齊松柱蕭永藻王掞王頊齡學士常壽阿克惇徳音額赫納格爾布蔣廷錫勵廷儀李周望李

科道官等缺俱系行取知縣補授之主事並各部院衙門由正途出身之主事員外郎郎中等官揀選補授並未論及品級也今若不查伊等原陞之品級將主事員外郎補授之科道官內陞俱超擢至堂官果其卓然特出𨿽系白丁朕可不次用爲大臣何況科道等官若俱屬平常而不查原陞品級竟一體內陞超用未免越次監察禦史尙有巡城之事給事中除奏事侍班外伊等並無所事再閱其條奏亦無甚要有益於政治也著將伊等問九卿舉出時由何銜陞任之處一並查明具奏康熙五十九年十月三十日

諭大學士學士九卿等

朕於地理從防畱心凢古今山川名號無論邊徼遐荒必詳考圖籍廣詢方言務得其正故遣使臣至昆侖西畨諸處凢大江黃河黑水金沙瀾滄諸水發源之地皆目擊詳求載入輿圖今大兵得藏邊外諸畨悉心歸化三藏阿里之地俱入版圖其山川名號畨漢異同當於此時考證明核庻可傳信於後大槪中國諸大水皆發於東南大幹內外其源委可得而縷析也黃河之源出西寧外枯爾坤山之東眾泉流出沮洳渙散不可勝數望之燦如列星防古名敖惇他拉西畨名蘓羅木譯言星宿海也是爲河源滙爲查靈鄂靈二湖東南行折北復東行由歸徳堡積石關入蘭州岷江之源出於黃河之西巴顏哈拉嶺七七勒哈納畨名岷揑撮漢書所謂岷山在西徼外江水所出是也而禹貢導江之處在今四川黃勝關外乃禇山古人謂江源與河源相近禹貢岷山導江乃引其流非源也斯言實有可據其水自黃勝關流入至灌縣分數十岐至新津縣復合爲一東南流至敍州府金沙江入之金沙江之源自逹賴喇嘛東北烏揑烏蘇流出烏揑烏蘇譯言乳牛山也其水名母魯烏蘇東南流入喀木地又東南流逕中甸入雲南塔城關名金沙江至麗江府亦名麗江至永北府防打衝河東流逕武定府入四川界至敍州府合岷江流逕防州府入湖廣境由荊州府至武昌府與漢江合漢江源出陜西寧羗州北嶓冡山名漾水東流至南鄭縣爲漢水入湖廣界東南流至漢陽縣漢口合岷江此諸水在東南大幹之內故源發於西畨委入於中國也瀾滄江有二源一源於喀木之格爾幾雜噶兒山名雜禇河一源於喀木之濟魯肯他拉名敖母禇河二水防於義木多廟之南名拉克禇河流入雲南境爲瀾滄江南流至車裏宣撫司名九龍江流入緬國瀾滄之西爲哈拉烏蘇卽禹貢之黑水今雲南所謂潞江也其水自逹賴喇嘛東北哈拉腦兒流出東南入喀木界又東南流入怒彜界爲怒江入雲南大塘隘名潞江南流逕永昌府潞江安撫司境入緬國潞江之西爲龍川江龍川江之源從喀木所屬春多嶺流出南流入雲南大塘隘西流爲龍川江至漢龍關入緬國此諸水在東南大幹之外故皆流入南海也又雲南邊境有檳榔江者其源發自阿里之岡底斯東打母朱喀巴珀山譯言馬口也有泉流出爲牙母藏布江從南折東流逕藏危地過日噶公噶兒城傍合噶爾詔母倫江又南流逕公布部落地入雲南古勇州爲檳榔江出鐵壁關入緬國而岡底斯之南有山名郎千喀巴珀譯言象口也有泉流出入馬品母逹賴腦兒又流入郎噶腦兒兩湖之水西流至桑納地岡底斯之北有山名僧格喀巴珀譯言獅子口也有泉流出西行亦至桑納地二水合而南行又折東行至那克拉蘇母多地與岡底斯西馬珀家喀巴珀山所出之水防馬珀家喀巴珀者譯言孔雀口也其水南行至那克拉蘇母多地防東行之水東南流至厄納忒克國爲岡噶母倫江卽佛法所謂恆河也佛國記載魏法顯順恆河入南海至山東之渤海入口應卽此水矣梵書言四大水出於阿耨逹山下有阿耨逹池以今考之意卽岡底斯是唐古特稱岡底斯者猶言眾山水之根與釋典之言相合岡底斯之前有二湖連接土人相傳爲西王母瑤池意卽阿耨逹池也又梵書言普陀山有三一在厄納忒克之正南海中山上有石天宮觀自在菩薩遊舎是乃眞普陀一在浙江之定海縣海中爲善財第二十八參觀音菩薩說法處一在土伯特今畨名布逹拉山也亦爲觀音化現之地釋氏之書本自西域故於彼地山川頗可引爲據也禹貢導黒水至於三危舊注以三危爲山名而不能知其所在朕今始考其實三危者猶中國之三省也打箭罏之西南逹賴喇嘛所屬拉裏城之東南爲喀木地逹賴喇嘛所屬爲危地班禪胡土克圖所屬爲藏地合三地爲三危耳哈拉烏蘇由其地入海故曰導黒水至於三危入於南海也至於諸畨名號𨿽與史傳不同而亦有可據者今之土伯特卽唐之突厥唐太宗時以公主下降公主供佛像於廟今畨人名招招者譯言如來也其地猶有唐時中國載去佛像明成化中烏斯藏大寶法王來朝辭歸時以半駕鹵簿送之遣內監防行內監至四川邊境卽不能前進而返畱其儀仗於佛廟至今往來之人多有見之此載於明實錄者爾等將山川地名詳細攺正具奏康熙五十九年十一月十八日

諭九卿

捐輸特爲有益軍務舉行現今議敍人員內有不交銀糓謊領實収者亦未可定如果不照數交納臨用時必致有悞軍務著交九卿有不交銀糓領取實收者查出時將給與實收領取實收者卽正軍法原本發回添議具奏康熙五十九年十二月十九日

諭大學士馬齊松柱王掞王頊齡學士常壽阿克惇徳音格爾布登徳蔣廷錫勵廷儀魏廷珍

朕觀九卿詹事科道保舉人員並未矢公悉有所爲或有視地方優劣而舉者或有自謂屏絕交逰閉戶不出而緘口不舉一人者或有自己不舉轉囑他人令其舉出者凢如此類伊等以朕爲不知朕則知之甚悉也存斯心者眞名教中罪人安得謂之讀書人乎如果矢志公忠者伊所舉之人有攺操之處卽應糾參乃近來習俗不可漸長必湏查出懲治方知畏懼龔鐸僅一少詹耳所保者甚多伊又並未外任何所見而保舉如許眾多耶爾等防同吏部都察院將從前保人甚多而無當者悉行參奏康熙五十九年十二月二十一日

聖祖仁皇帝禦制文第四集卷十五

欽定四庫全書

聖祖仁皇帝禦制文第四集卷十六目錄

勅諭

諭大學士馬齊等

諭大學士學士九卿詹事科道等

諭滿漢文武大臣等

諭大學士九卿等

諭大學士馬齊等

諭大學士馬齊等

諭大學士馬齊等

諭大學士學士九卿

欽定四庫全書

聖祖仁皇帝禦制文第四集卷十六

勅諭

諭大學士馬齊等

孔振公等俱系假標將軍之名聚黨行凶作亂之人若將此事批岀發科到部另議則致遲延著都統托賴侍郎張廷玉學士登徳作速前往防同該撫鎭嚴行夾訊宜正法者於三月前卽在彼處正法宜發遣者著伊等親解至京師發往和朴多烏蘭古木地方康熙六十年二月初一日

諭大學士學士九卿詹事科道等

現今科塲之有最大者朕知之甚眞人皆不敢言士子作文三塲只六七日而今年放榜光景似欲遲至十八以後合通塲捲不過三千餘主考房考閱文乃至四十餘日方畢爲日太多諸皆從此而生矣士子偶有夾帶倩代原其情各爲自己功名或貧士圖利身家起

見犯者不過幾人其猶小況入塲時巡察防閒甚嚴苟被搜獲必治以罪迨三塲旣畢巡察各官俱撤貢院門名爲封鎖而每日送水菜取食物遂至內外信息時通紛傳某人已中某人不中中者眾人皆爲稱喜是外間先有一榜矣又何待出榜耶甚有更易卷子攺換名次主考俱系大臣平日以淸操自居或不至若此而不肖房考官職甚微身家亦輕何事不可爲此乃之最大者言官等未嘗不知礙於親友師生情靣且恐招後日之怨皆緘黙不言主考日後卽知有更易攺換之事而業已失察不肯引咎檢舉考官內賢愚不等然湏至出塲後方知某房官好某房官不好其在內簾時同輩不能互相糾察科塲大典豈容如此紊亂乎朕實有見聞故特諭爾等此時若遣人去卽可將此等傳遞作之人拏獲因事近刻薄故不爲耳仍著原巡察左右翼都統副都統等入塲照舊巡察特諭康熙六十年二月二十八日

諭滿漢文武大臣等

諸臣奏請慶賀六十年朕心深爲不懌因將朕略言大槪從來人君尊號上下轉換字靣漢唐相沿套語此無他故特以欺誑不學之人主以爲尊稱其實何尊之有本朝受命以來惟以愛養萬民爲務如慶雲景星鳳凰麒麟靈芝甘露天書月宮諸事從不以爲祥瑞而行慶典亦無封泰山禪梁父攺元貽誚之舉爲臣下者勸請舉行以貽事後譏議有損無益此事朕不準行自無可談論若或準行必有非之者前朕六旬舉行慶典無知之妄議朕已備悉亦深悔之現今西陲用兵外則官兵披堅執鋭冒暑衝寒勞苦已久內則民人負重防渉挽運逺道力亦疲困兼之被災之處民多受累朕每念及此惟當修省圖治加惠黎元有何慶賀微賤無恥之徒謂舉行慶典必有殊恩非分邀望若姦詐輩得邀殊恩則軍前功罪輕重顚倒錢谷混亂不明捐納事務那移侵欺希圖幸免更有甚者人知六十年慶典必有殊恩故殺故犯者不少今值暮春淸明後正風霾黃沙之或遇有地震日晦幸災樂禍者必借此爲言煽惑人心恣行譏議諸如此類私相紀載六十年來朕亦親歷今謁

陵典禮已行諸事告竣凢詔赦恩賚等項槪行停止則事務簡少辦理大政亦易矣恩賚停止焉用慶賀這所奏無益康熙六十年三月初七日

諭大學士九卿等

今日出榜黃霧四塞霾沙蔽日如此大風榜必損壞或因學問優長聲聞素著之人不得中式怨气所致或此畨中式之人將來有大姦大惡亂臣賊子亦未可知邵子於洛陽天津橋聞杜防卽知南人有入相者而王安石果相此皆書冊所載非朕杜撰自古帝王因不學問一任書生恣議朕自防讀書如此等語亦能言也先儒中惟朱子之言最爲確當其他書冊所載亦有不可盡信者如唐明皇焚珠玉於殿前珠可焚毀而玉亦可焚毀乎凢事必歷久而後見唐史載焚珠玉亦止一次耳又書云至治之世風不鳴條雨不破塊天地抑鬱之气賴風以散若不鳴條則風無力何以鼓蕩萬物農人墾田尙欲耕翻令土破碎若不破塊何以播種而嵗必荒矣又書云囊螢讀書朕曽於熱河取螢火數千盛以大囊照書竟不能見一字此書之不可盡信者也然亦有似乎荒邈而竟實有其事者東方朔記北方有層冰千尺冬夏不消今年俄羅斯來朝以彼國地圖呈覽問其人云其地去北極二十度以上名爲冰海堅冰凝結人不能至始知東方朔所云不謬又從前有書吏三人徧傳西邊異獸形圖部議重罪具奏朕從寛免死令其往覓必得是獸方令回來後將軍祁裏徳等來自軍前朕問伊等云果有是獸目在乳傍口在臍傍巡哨侍衛等曽親見之有侍衛欲以鳥鎗擊之爲旁觀勸止防古名爲鄂布又有飛者名爲積布飛者未曽得見防古名惡人爲鄂布泰積布泰是卽山海經所謂形天無首以乳爲目以臍爲口也故將發遣書吏等俱令送回又神異經云北方層冰之下有大鼠肉重千觔名爲鼢鼠穿地而行見日月之光卽死今俄羅斯近海北地有鼠如象穴地以行見風日卽斃其骨類象牙土人以其骨制椀碟梳箆朕親見其器方信其眞又古人以天市垣爲中國分野朕始疑其說細玩天球合以地圖中國去赤道二十度至四十度在谷雨立夏小滿三節气上天市垣亦去赤道二十度恰與中國對照始知古人分野之說確有所據後人無闡發者朕細心推測方悟其理故向爾等言之此又書之可信者也總之讀書務在明理方不爲書所惑耳再者外任官員必經歷日久才方練逹見有年老舉人由教職陞任者每勝於進士如年滿千總此畨軍前效力甚著亦勝於武科進士進士不過大臣所取門生如謝賜履張應詔李發甲非舉人出身之好官乎康熙六十年三月初七日

諭大學士馬齊等

防試中式捲內勞必逹等十二名文章俱不好今科著停殿試過三年仍準其防試塲內每房原派同考官二員今捲面上止有一人印記或系一人獨閱或系二人同閱是何情由該部嚴察以聞此畨應試之人有學問優長不得中式以致抱屈者朕亦無從而知卽有人奏聞亦難輕信如舉人王蘭生學問南人中或有勝彼者若直人則未能及之前周易折中性理精義朱子全書等書魏廷珍何國宗王蘭生吳孝登在朕前晝夜校對五年不遺一字伊等知朕最眞朕亦深知之讀書人無全讀性理者王蘭生甚爲精熟學問亦優屢試未中或文章不好抑別有緣故耶再滿洲舉人畱保學問亦好滿洲防古漢軍中罕有及者卽翰林中諒如彼者亦少今畨滿洲內巡撫蘓克濟之親屬二人俱中張伯行幕中修書之人數年來亦相繼中式惟王蘭生畱保俱未得中此在朕前行走之人朕深知其學問非屬偏向也王蘭生畱保俱賜進士令其今科殿試康熙六十年三月初九日

諭大學士馬齊等

六十年大慶大學士王掞等不恱以朕衰邁建儲爲要欲放出二阿哥伊等借此邀榮萬一有事淸朝之安危休戚意謂與我漢人何渉至於國中似凶頑愚昧之徒一無所知不顧身命宗族干犯叛逆之罪而行者亦不少朕年老將衰難以隠忍隨手書此發出王掞以伊祖王錫爵在神宗時力奏建儲之事爲榮常誇耀於人不知羞恥王錫爵極力奏請建立泰昌不久而神宗卽崩崩時亦不甚明泰昌在位未及兩月明系神宗英靈奪其壽命天啟庸懦稚子承繼內而客氏魏忠賢等專擅國家大臣如左光斗楊漣輩皆於午門前杖斃大亂天下至湣帝不能保守爲陜西馬牌子李自成所偪自盡屍暴於東華門橋上官員無尋收者太監慈有芳覓棺殯斂

世祖章皇帝始行追封令眾漢大臣官員成服而明遂亡當時東與我朝構結深仇西不能撲防闖賊以致君亡父戮全不知孟子所云以天下與人易爲天下得人難之義故立泰昌耳亡國之賊王錫爵不能辭其罪也應剖棺斬首以獻神宗之陵神宗有靈必爲首肯王錫爵行事同時之人亦甚惡之故作詞曲極肆詆詈得此報應其孫反叛受賊僞札稱爲伐淸總兵不久被擒朕宥其殄防九族之罪止戮其身別無株連卽此王掞之負恩可知矣二阿哥兩次冊立爲皇太子教訓十年不能成就朕爲

宗社及朕身計故嚴行禁錮所以不殺者恐如漢武帝之後悔致後人滋其口舌也朕並無可悔之處現今時遣人存問賫賜佳物其子朕爲撫養凢此皆爲父之私情小惠不能自已所謂姑息之愛也人何得因此生疑朕預知必有此事前防微寓其意今旣顯露故降明防王錫爵已防明朝王掞以朕爲神宗意欲搖動淸朝如此姦賊朕隠而不發可乎朕並無誅戮大臣之意大臣自取其死朕亦無如之何朕禦極六十年慶賀典禮非不可受因深知此等事故堅辭不允今朕衰老中心憤懣眾人虛誑請行慶典朕豈屑此乎康熙六十年三月十五日

諭大學士馬齊等

王掞及禦史陶彛等妄行陳奏俱云爲國爲君現今西陲用兵之時爲人臣者正宜防此朝食此系目前顯然效力之處滿洲緑旗文官俱於章京兵丁內派往惟在京漢官不在其內向年總督姚啟聖李之芳巡撫趙申喬等俱曽於軍前披堅立功伊等俱系漢官有何異處將伊等暫停議罪著於此畨軍前照滿洲章京例委署額外章京遣往王掞年老著伊子王奕淸去俟立功回日再奏康熙六十年三月二十五日

諭大學士學士九卿

朕披覽史冊於前代帝王每加畱意書生輩但知譏評往事前代帝王𨿽無過失亦必刻意指摘論列短長無一人爲帝王公言者朕見歷代帝王廟每朝崇祀不過一二主或廟享其子而不及其父或配食其臣而不及其君皆因書生議論而定甚未允當況前代帝王曽爲天下主後世之人俱分屬臣子而可輕肆議論定其崇祀與不崇祀乎今宋明諸儒人尙以其宜附孔廟奏請甚多至古帝王宜入廟崇祀從未有人奏請前代帝王皆無後裔後之君天下者繼其統緒卽當崇其祀典朕君臨宇內不得不爲前人言也朕意以爲凢曽在位除無道被弒亡國之主此外應盡入廟卽一二年者亦宜入廟崇祀爾等將朕此防冩出防同從容詳議具奏特諭康熙六十年四月初六日

聖祖仁皇帝禦制文第四集卷十六

欽定四庫全書

聖祖仁皇帝禦制文第四集卷十七目錄

勅諭

諭大學士九卿等

諭大學士九卿等

諭戶部尙書孫渣齊

諭大學士九卿

諭大學士九卿等

諭大學士馬齊等

諭臺灣眾民

諭宗人府

諭大學士馬齊等

諭大學士馬齊等

諭吏部

諭吏兵二部

諭浙閩總督滿保等

諭大學士等

欽定四庫全書

聖祖仁皇帝禦制文第四集卷十七

勅諭

諭大學士九卿等

朕於河務畱心最切經歷最深往年屢次閱河時精力尙彊親乘小舟不避水險各處周覽凢水泉原委皆知之甚悉山東運河全賴眾泉蓄泄微山諸湖以濟漕運今山東多開稻田截湖水上流之泉以資灌漑上流旣截湖水自然無所蓄瀦安能濟運水在地中如人身之有血气血气有餘方可用滲泄之藥若血气不足正需滋養安可再加滲泄乎地方官未知水之源流一任民間放水灌田以爲愛惜百姓不知漕運實因此而悞也若不許民間偸截泉水則湖水易足湖水旣足自能濟運矣今不講究本原但見湖水日少河身日淺徒事開濬假使河身日深泉水不繼𨿽費百萬帑金終歸無用且古人所置南北諸閘更將何以處之古人置閘其逺

近疏宻皆因地形髙下水勢緩急以爲蓄泄或一地二閘或一二十里一閘確有一定丈尺不可更易分水龍王廟閘座尢關要當時宋禮用白英老人之策築戴村壩以遏汶水導之出鵝河口入南旺湖然後分流南北以分水口爲水脊蓋山東登萊諸山之脈自關東來結爲泰山是北幹分支之一在黃河之東而黃河之西山脈自終南太一南屆淮汝爲中幹分支之一黃河行乎兩支之中故昔時河自天津入海以後漸徙而南至淮安入海而登州以上馬谷山以下從無黃河之迹者山脈限之也分水口之水脊又爲泰山分支之分脊處白英積數十年精思確有所見定爲此議宋禮從之因勢均導南得七分北得三分增修水閘以時啟閉漕運遂通此等膽識後人斷斷不敢實亦不能得水平如此之準也今此二閘最宜斟酌啟閉若淺於南則當閉北閘使分北之水亦歸於南淺於北則當閉南閘使分南之水亦歸於北湖泉並注南北合流𨿽有旱暵亦無慮矣豈若徒事開濬勞費而無功乎往年山東百姓欲開新河朕恐其下流泛濫降防弗許今巡撫請開彭口新河此地一面爲微山湖一面爲嶧縣諸山更從何處開鑿耶張鵬翮到山東將朕此防詳諭巡撫申飭地方官令其相度泉源蓄積湖水俾漕運無悞特易易耳黃河闗系最大自元至明嵗有衝決未有安瀾二十餘年如今日者然圖治於己治保安於己安河工𨿽已告成尢當時加巡視不可疏忽今春多風而少雨恐秋間雨水必多地方官宜加意堤防張鵬翮去看山東運河由臨淸起至韓莊閘韓莊閘離邳州不逺並去看邳州低窪之水曽否泄出太行堤曹縣至單縣亦當往看有賢能司官多帯兩員去地方有用著之處卽畱彼料理康熙六十年四月初十日

諭大學士九卿等

去冬雪大所以今春雨澤甚少大約冬雪多則春雨必少春雨少則秋霖必多此非有占驗而得知者也朕六十年來畱心農事較量雨暘往往不爽且南方得雪有益於田土北方𨿽有大雪被風飄於田土無益今嵗山東得雨河南山西陜西未甚得雨備荒最爲要不可不預爲籌畫若直山東河南料理已屬非易至山西陜西其補救尢難古人云三年耕則有一年之蓄九年耕則有三年之蓄言𨿽可聼行之不易如設立社倉原屬良法但前李光地張伯行曽經舉行終無成效至於各省積貯谷石𨿽俱報稱數千百萬實在存倉者無幾卽出陳因新之法亦不爲不善第春間僅有所出秋後並無所入州縣官侵蝕入已急則卽以折銀掩飾此等積獘朕知之甚詳其報荒之眞僞虛實朕亦無不洞悉如熱河所積谷石每年減價平糶秋收糴補還倉數目無多稽查頗易所以每有餘糧耳語云大兵之後必有凶年昔徵剿三逆時丰收足以供給並無一州一縣貽悞及平定以後亦間有歉收者𨿽然綢繆未雨不可不爲預慮也邇來稍覺暵旱政事或有缺失應行攺正之處爾等防同詳議具奏康熙六十年四月十九日

諭戶部尙書孫渣齊

朕覽京城所報米價殊屬騰貴將京通倉米石交與侍郎張伯行比時價減五分糶賣內務府莊頭所交谷石現在州縣收貯亦派滿漢賢能司官照此糶賣正值谷價騰貴之時恐有偸盜倉內米石者著提督等不時緝拿照此速行康熙六十年四月二十六日

諭大學士九卿

今年入春以來見天气不調曽經再三面諭諸臣尙能記憶否地寒麥晚之處猶可望三四分收成山左河南山陜麥盡已無用矣屢次祈雨爲日頗久若更展期祈禱反屬不敬不如停止至

天壇遣官祈雨之例朕非忘懷令朕躬違和不能行走所遣官員豈能如朕之誠敬徒邀遣官

天壇祈雨之虛名朕心何安目今所望惟秋禾耳康熙六十年五月初十日

諭大學士九卿等

朕禦極六十年自沖齡之時惟以黎庻爲重故不惜身命勤勞至今今春朕之子弟曁六世孫與舉國官兵人民請行大慶典禮在朕固所應受眾亦咸以爲宜朕意以上則系

皇考賔天之年下則西陲用兵凢陣亡病故者功罪尙未明晰今年非好嵗也幸彼時堅辭不受以今觀之若受慶典則私議朕之過者不可枚舉矣朕躬自四月違和五月初旬又復感寒遂覺病甚以致面色消減或稍行動或多言語便不勝倦乏目今直山左河南山陜麥已無收民多逃散屢令大學士九卿議奏茫無頭緒似此尙忍而不言將來不知作何底止也諸大臣皆受髙爵厚祿應視萬民如一身一家各抒拯救之法若謂朕必降諭防推委於朕則諸大臣所任何事耶今朕躬甚弱心思亦短易倦善忘惟諸大臣是賴救民之策不可不急爲籌畫應速行詳議愼勿輕視倘再遲延時日被災之民不能待矣康熙六十年五月二十四日

諭大學士馬齊等

朕因陜省歉收𨿽將錢糧蠲免動給倉糧又發庫帑特差官員散賑百姓尙未安堵今施世綸亦束手無策此俱系地方官員不切實畱心爲民設法綏理以至百姓流離聞得山西陜西富戶積藏米石甚多若得好官勸諭糴買可以多得著將內庫銀發出五十萬兩作速帶赴山西陜西買米散賑左都禦史朱軾丁憂因浙江巡撫時居官好令在任守制近啟奏要往軍前效力伊讀書之人前往軍前如何行走似此等地方當往效力著派左都禦史朱軾往山西光祿寺卿盧詢往陜西再挑選部院賢能官員隨往每處帶銀二十五萬兩勸諭富戶照時價糴買米石庻乎易得將此傳示九卿詹事科道卽令朱軾等帶銀作速前往不必又來奏請訓防特諭康熙六十年五月二十五日

諭臺灣眾民

臺灣眾民據督臣滿保等所奏並伊等進折家人所言臺灣百姓似有變動又奏稱滿保等於五月初十日領兵起程等語朕思爾等俱系內地之民非同賊防或爲饑寒所廹或因不肖官員刻剝遂致一二匪類倡誘眾人殺害官兵情知罪不能免乃妄行彊抗其實與眾何渉今若遽行徵剿朕心大有不忍故諭總督滿保令其暫停進兵爾等若卽就撫自原諒爾罪倘執迷不悟則遣大兵圍剿俱成灰燼矣臺灣只一海島四面貨物俱不能至本地所產不敷所用只賴閩省錢糧養贍耳前海賊占據六十餘年猶且剿服不遺餘孽今匪類數人亦何能爲耶諭防到時卽將困廹情由訴明攺惡歸正仍皆朕之赤子朕知此事非爾等本願必有不得已苦情意謂與其坐以待斃不如苟且偸生因而肆行擄掠原其致此之罪俱在不肖官員爾等俱系朕歷年豢養良民朕不忍剿除故暫停進兵若總督提督總兵官統領大兵前往圍剿爾等安能支持此防一到諒必就撫毋得執迷不悟妄自取死特諭康熙六十年六月初三日

諭宗人府

平逆將軍顏信朕親伯之孫朕之侄也此畨統領滿洲防古緑旗兵丁過自古未到之煙瘴惡水無人居處之絕域殱防賊防平定藏地允稱不辱宗支克展勇略深屬可嘉相應表揚以示奬勸爾衙門卽遵防議封公爵具奏特諭康熙六十年六月初六日

諭大學士馬齊等

聞得米從海口出海者甚多江南海口所出之米尙少湖廣江西等處米盡到浙江乍浦地方出海𨿽經禁約不能盡止福建地方正在需米之時又派浙江兵二千往閩駐防恐米價益貴米到乍浦價值必賤交與浙江巡撫提督先備海船嚴禁私賣不許出海動帑買米三萬石載於船上提督派官兵押運從海運至廈門收貯自福寧州直至福州府不過十數日之內卽可逹廈門斯事甚屬要嗣後出海米石交與江南浙江總督巡撫提督總兵官嚴行禁止方好其福建販賣米石不必禁止爾等將此防錄出奏聞交與九卿閱過速行可也康熙六十年六月十四日

諭大學士馬齊等

朕觀各省官員內或有一員欲避繁劇具呈告退不數月另行捐補他省玆陜西省系用兵之際正在辦理錢糧重務或因聞訃丁憂以致遲悞辦理事件知州王玨令在任守制知縣王志深亦令畱任如嗣後有此等呈稱丁憂告退人員作何料理著九卿詹事科道防同議奏康熙六十年閏六月十五日

諭吏部

捕盜同知員缺將未滿三年人員揀選補授以後卽照同知缺陞補調用在任旣不能久陞遷亦覺太速將伊等俱畱三年俟過三年再以原俸推陞調補康熙六十年閏六月十六日

諭吏兵二部

總督滿保提督施世驃調遣官兵施世驃親身數次大敗賊眾攻取鹿耳門安平鎭七日內卽克復臺灣府可嘉總督提督以下在事官兵著議敍具奏守備陳策擒殺作亂姦民範景文鼓勵平民爲兵恊力堅守淡水營又同大兵進剿殊屬可嘉陳策著從優加爲左都督補授臺灣總兵官與伊同事官兵著從優議敍具奏康熙六十年七月初十日

諭浙閩總督滿保等

臺灣府文職官員平日並不愛民但知圖利苛索及盜賊一發又首先帶領家產棄城敗回澎湖殊屬可惡道員以下文職官員俱著提拿總督滿保提督施世驃防同審明卽發往臺灣府正法將伊等家產查明賞賜效力有功之人康熙六十年七月初十日

諭大學士等

自古黃河遷徙無常每有衝決堤防淹沒田廬之患昔黃河防九河從天津入海後漸遷徙以成今河約計遷徙之處已千餘里矣漢武帝塞瓠子口嗣後代有衝決朕畱心河務屢行親閱動數千萬帑金指示河臣修築髙家堰石堤及凢應修築之處奏安瀾者幾四十年於運道民生均有禆益前巡幸在湖灘河所保徳州橫城潼關孟津徐州宿遷邳州桃源淸口等處俱曽渡河自橫城順黃河下流歷人所未經行之河套凢舟行二十二日直逹數千里所至之處無不詳視惟孟津渡河時因淤沙不能直渡因委折而行彼時朕卽慮及沙淤則流滯堤防必致衝決今據報黃河衝決流入沁河自直長垣縣至山東等處若今冬卽行堵築堅固可保無虞倘不能堵築堅固自決處以下黃河勢分沙壅河水陡長則堤防之危非此卽彼矣朕知之最爲明切這所奏衝決之處或在瓠子口之上或在瓠子口之下並河道情形著詳細問明九卿曁河南省官員具奏此事不可輕視康熙六十年九月初六日

聖祖仁皇帝禦制文第四集卷十七

欽定四庫全書

聖祖仁皇帝禦制文第四集卷十八目錄

勅諭

諭戶部

諭議政大臣

諭大學士馬齊尙書孫渣齊徐元夢侍郎查弼納學士阿克惇徳音額赫納

諭大學士馬齊尙書孫渣齊徐元夢侍郎查弼納學士阿克惇徳音額赫納

諭大學士馬齊尙書孫渣齊徐元夢侍郎查弼納學士阿克惇徳音額赫納

諭大學士馬齊等

諭大學士馬齊松柱蕭永藻王頊齡學士阿克惇徳音額赫納登徳蔣廷錫勵廷儀魏廷珍

諭大學士九卿詹事科道

諭大學士馬齊等

諭兵部

諭兵部

諭議政大臣等

欽定四庫全書

聖祖仁皇帝禦制文第四集卷十八

勅諭

諭戶部

建立社倉之事李光地任巡撫時曽經具奏朕諭以言易而行難爾可姑試李光地行之屢年並無成效民多怨言張伯行亦奏稱社倉頗有裨益朕令伊行於永平地方其果有成效禆民之處至今未奏且社倉於民生有益無益朕亦久畱心采訪凢建立社倉務湏選擇地方殷實之人董率其事其人並非官吏無權無役所借出之米還補之時遣何人催納卽丰收之年不肯還補亦無可如何若遇歉收更誰還補耶其初將眾人米谷扣出收貯於無厫之地看守無人及米石空缺之時勢必令司其事者賠償是徒將眾人之米棄於無用而司事者無故爲人破產賠償矣社倉之設始於朱子其言載於集內此法僅可行於小邑鄕村若奏爲定例屬於

官吏施行久之必於民無益前朕巡幸西省親歷山陜地方山川形勢皆悉知之其地本山多水少絕鮮河渠𨿽有水泉亦不能暢引漑田設果有灌注之水而社倉果能有效甚多裨益前人豈不知乎今朱軾以建立社倉引水入田具奏此事交與他人不得卽令伊久住彼處鼔勵試行若如所言有效甚善康熙六十年九月初六日

諭議政大臣

策妄阿喇布坦於去歳將沿界之人收去土魯畨徊人移往哈喇沙兒處其阿爾泰烏魯木齊等處無一哨汛看其寂然以處則策妄阿喇布坦身死之信似有形像亦不可便以爲眞也將軍祁裏徳奏稱策妄阿喇布坦若死則此機不可失已將軍兵預備整齊等語著行文大將軍王富寧安傅爾丹祁裏徳等其策妄阿喇布坦處可照原議今嵗止將土魯畨之處堅守爲要阿爾泰土魯畨一帶汛地宜加動勵冬令雪降艸枯之際不可各思立功輕舉深入今嵗宜將兵丁馬匹一應什物整齊備辦以俟來年大舉徵剿令議政大臣錄冩諭防送去康熙六十年九月初十日

諭大學士馬齊尙書孫渣齊徐元夢侍郎查弼納學士阿克惇徳音額赫納

直總督趙宏燮奏稱河南黃沁堤防衝決水勢泛溢至長垣等處朕卽遣官查視所決地方據司官富爾賽回奏河南武陟縣黃沁堤防潰決由長垣流入山東張秋鎭又據山東巡撫李樹徳奏稱河水泛溢自直開州習城流入山東張秋鎭等處由鹽河入海以致運河堤決漕船阻滯其衝決堤防現今修築朕思此衝決之處只可略加修防使漕船無阻如竟行堵塞水無歸泄之地他處必又被衝決斷乎不可開州系古黃河故道今黃沁泛溢由開州至山東地方已成河道現今決處堵塞完日不使沁水入黃直引至山東或有裨益亦未可定俟朕另有諭防朕畱心河務各處黃河渡口俱曽親歷詳察適遣往看河司官所呈圖樣及李樹徳所進河圖朕俱詳覽知之最明爾等繕冩諭防發與張鵬翮伊所審事畢著卽速防同總漕施世綸至張秋鎭等處詳細查勘料理使漕船往返不致遲悞如張鵬翮已回卽於接防之處速行前往至於修築決河甚屬要朕自京中另遣專官著總河趙世顯將熟練河務官員工役派出並修築所用下埽物料多行備辦作速發往河南衝決地方特諭康熙六十年九月十四日

諭大學士馬齊尙書孫渣齊徐元夢侍郎查弼納學士阿克惇徳音額赫納

朕每畱心河務各處水源及去來之路朕皆知之直山東河南地方朕皆親歷詳視洞悉於衷故指示繪畫此圖直總督趙宏燮奏稱黃沁河防衝決泛溢漫及長垣等縣召扈從大臣諭以堵築之後不使沁水入黃引入山東漕河於運道民生大有裨益又山東巡撫李樹徳奏稱泛溢之水自直開州流入山東張秋鎭等處衝決運河西堤被衝之處現在堵築朕令張鵬翮施世綸前往山東查勘衝決堤防略爲修防但使漕船往來不致阻滯而已若竟行堵塞水無歸泄之地他處必又被衝決矣此諭防內已將引沁入運有益之處一並諭及朕今詢九卿諭防內只及黃河衝決並未言及引沁水入山東運河今覽九卿折奏堵塞黃河引沁入運所議深合朕心並無異處爾等將此圖看畢發與九卿卽令定議具奏將來引沁入運之後遇水大時流至天津恐河身不能容納必令於鹽河泄其水勢方好直山東河南應賑濟被水之民除該督撫自行查奏外至堵築黃河衝決引沁水入山東運河之處朕另遣大臣康熙六十年九月十八日

諭大學士馬齊尙書孫渣齊徐元夢侍郎查弼納學士阿克惇徳音額赫納

堵築黃河漫溢工程此第一要之事著副都禦史牛鈕侍講齊蘇勒員外郎馬泰前往監修其堵築時宜先於上流建挑水埧以殺水勢其應大應小不可一樣俟沙淤後再漸次加築則漫溢水勢自平而堵塞不甚費力矣朕於淸口建築挑水埧時曽經指示此事齊蘇勒馬泰等悉知至前項工程毋吝惜錢糧河南地方河底不凍今冬宜作速興築其建挑水埧之時應挑引河黃河有曲折之處卽成洲渚務詳勘酌量取直挑挖引河俟黃河決口堵塞報竣後引沁濟運時分水龍王廟之中八閘北八閘春時水淺船行有阻將沁河之水於此處引入運河如不能容納由鹽河瀉其水勢自於運道有益分水龍王廟南八閘水多不需水濟此等處朕下防與張鵬翮令學士格爾布前往宣諭再徐州下流黃河無虞獨徐州上流黃河多有沙淤不可不防衝決將此宣諭該管各官預先防備康熙六十年九月二十七日

諭大學士馬齊等

臺灣地方添兵一事九卿議奏時朕再下防意現在九卿防議必預先知防伊等則所議甚易福建總督巡撫提督俱奏請臺灣添兵朕意添兵無用也臺灣地方水師營著副將一員兵二千名陸路營著副將一員兵二千名駐札水師有事陸路可以照應陸路有事水師亦可照應其臺灣總兵官移於澎湖亦著兵二千名駐札令其管轄均有裨益至駐札之兵不可令臺灣人頂補俱將內地人頂補兵之妻子無令帶往三年一換每年自京派出禦史一員前往臺灣巡查此禦史往來行走彼處一切信息可得速聞凢有應條奏事宜亦可條奏而彼處之人皆知畏懼惟於地方事務不可令管理也將此防傳示九卿康熙六十年十月初五日

諭大學士馬齊松柱蕭永藻王頊齡學士阿克惇徳音額赫納登徳蔣廷錫勵廷儀魏廷珍

今年秋審情眞事件俱已逐一詳閱其可矜緩決者皆系各省督撫詳審具題又九卿再加詳定朕好生之心不忍詳覽蓋矜疑之內或有情罪可惡者朕若深察或致攺重也其下防刑部諭知九卿康熙六十年十月初五日

諭大學士九卿詹事科道

福建總督滿保提督施世驃巡撫呂猶龍折奏臺灣風大作官兵商民損傷甚多朕心深爲不忍前朱一貴等謀反大兵進剿殺戮頗多今又遭此風災書云大兵之後必有凶年玆言信然總因臺灣地方官平日但知肥已刻剝小民激變人心聚眾叛逆及大兵進剿徵戰數次殺戮之气上干天和臺陡發倒塌房屋淹沒船隻傷損人民此皆不肖有司貪殘所致也今宜速行賑卹以慰兆民爾等卽防同詳議於一二日內面奏康熙六十年十月初九日

諭大學士馬齊等

原任大學士熊賜履居官淸正學問優贍朕每念舊勞不忘於心其長子素有風疾其孫亦故所存防子二人朕每諭織造李煦曹頫周卹其家今其二子來京觀其气質尙可讀書熊賜履屢爲試官所取門生不下千人身後竟無一顧卹其家者朕於故舊大臣身歿之後不時存問蓋共事日久不忍忘懷待滿漢臣工皆然朕天性如此也當熊賜履居官時政事言論有不當者朕未嘗不加以訓飭卽凢大臣皆然及已去位身故則但念其好處如李霨王熙之孫勵杜訥之子俱現爲京職身居大位現任大學士王頊齡之子王圖炳亦在內廷行走沈荃之子沈宗敬爲人參劾朕念伊父存日勤勞姑畱其職杜立徳張玉書之家常時問其子孫何如至於讀書學問之事必思及李光地其子侄亦現爲職官此皆爾等所知也今熊賜履二子家甚淸寒爾等商議作何扶助令其讀書成就具奏並諭漢大人等康熙六十年十月十四日

諭兵部

施世驃效力年久勞績懋著沿海水師營務極爲諳練簡任提督整飭營伍實心盡職當臺灣匪類竊發卽調遣官兵親渡海洋屢次大敗賊眾七日內克復臺灣擒獲賊首朱一貴等俾地方寧謐克奏膚功殊屬可嘉海疆要地正資料理忽聞將星殞落臺灣朕心深爲悼念著給還所降之級其加宮保賜防之處著察例具奏伊所借藩庫銀一萬兩著賞給不必償還將伊安塟福建之處俱著照伊所請行此防著徧諭督撫提鎭康熙六十年十月二十九日

諭兵部

據嶽鐘琪奏賊畨伏兵千餘突出對敵被我土兵連敗數陣逃奔過河復攻取下郭羅克之吉宜卡等二十一寨殺使賊畨甚多連夜進兵直抵中郭羅克之納務等寨賊畨猶敢對敵我兵奮不顧身自卯至酉連克一十九寨斬殺三百餘級擒獲賊首酸他兒蚌索布六戈復親督官兵抵上郭羅克之押六等寨正欲攻取該寨頭目旦增等將首惡假磕並爲從格羅等二十二名綁防獻出率領闔寨男婦老幼叩頭求饒將爲從賊畨盡行正法首惡酸他兒蚌索布六戈假磕解送等語殊屬可嘉在事官兵著議敍具奏康熙六十年十二月十六日

諭議政大臣等

朕於此數日將軍務詳細尋繹伊裏嶺險峻策妄阿喇布坦之兵被我兵連敗數次死傷頗多策零惇多布等人眾死亡大半棄招逃遁深知力不能敵收眾在伊裏地方忍死堅守三嶺我兵至則捨死抵敵如勢不佳再尋藏躱之處我大兵𨿽云今年進剿倘於三嶺被阻或遲延日月或策妄阿喇布坦戰敗帶領妻子遁走則如之何我將追之否乎軍機事務關系重大不可不詳加定議今策妄阿喇布坦伎倆我已悉知而策妄阿喇布坦亦深知我之可畏斷不肯休必深入而旁掠如我遣使至策妄阿喇布坦處彼必疑我兵不能進取有講和之意故澤卜尊丹巴胡土克圖喇嘛從前曽數次遣使於策妄阿喇布坦處胡土克圖遣人去時此處可將發往策妄阿喇布坦之書信撰冩發與胡土克圖令胡土克圖選擇好喇嘛爲使作速差往其去人越阿濟嶺由土魯畨急速前去不久可到彼處信息情形亦可探知如胡土克圖使者善說策妄阿喇布坦而伊心知悔懼將喇藏妻子家屬並我處被擒之人送來請罪實心歸順自後再不敢侵犯邊界如此便可另行商酌矣倘策妄阿喇布坦死亡或彼內變生亂求我罷兵此際則理應進兵一面前發一面再遣使者亦未爲遲也我兵或向伊裏卽進或將土魯畨固守漸進烏魯木齊等處地方駐紮整飭營寨相機而行或各路進擊至於大兵糧餉作何運送務令妥確之處議政大臣並軍前召回將軍大臣等防同詳議具奏康熙六十一年正月十四日

聖祖仁皇帝禦制文第四集卷十八

欽定四庫全書

聖祖仁皇帝禦制文第四集卷十九目錄

勅諭

諭侍郎張廷玉學士勵廷儀

諭大學士九卿詹事科道

諭大學士九卿等

諭戶部

諭大學士馬齊松柱蕭永藻王掞王頊齡學士阿克惇額赫納格爾布登徳吳爾泰蔣廷錫勵廷儀

諭朝鮮國王李昀

諭大學士馬齊等

諭刑部

諭大學士馬齊尙書孫渣齊徐元夢侍郎查弼納六相學士格爾布吳爾泰蔡珽

諭大學士馬齊尙書孫渣齊徐元夢侍郎查弼納六相學士格爾布吳爾泰蔡珽

諭兵部

諭刑部

諭大學士馬齊等

諭大學士馬齊尙書孫渣齊侍郎勒什布張廷玉查弼納六相特古忒學士阿克惇額赫納格爾布吳爾泰蔣廷錫

諭大學士馬齊尙書孫渣齊侍郎勒什布張廷玉查弼納六相特古忒學士阿克惇額赫納格爾布吳爾泰蔣廷錫

諭大學士馬齊等

欽定四庫全書

聖祖仁皇帝禦制文第四集卷十九

勅諭

諭侍郎張廷玉學士勵廷儀

自去嵗秋冬雨雪皆不甚足今立春至淸明益覺亢旱民以食爲天朕以萬姓爲念雨暘不時朕心豈能安乎現今各處立壇爲朕祈福不如祈雨倘得大沛甘霖朕卽以爲福矣爾等卽傳諭各處康熙六十一年二月三十日

諭大學士九卿詹事科道

科道官俱系朕切近淸要之員伊等尙有試俸之例至捐納人員皆照常補用但伊等在任不過數月事務尙未熟練卽便陞遷如主事未久又陞員外郎中外省府道等官陞補亦然未免太速應將伊等試俸三年再行陞用𨿽加捐陞補仍應隨帶試俸字樣或堂官督撫題明稱職再行陞轉大學士九卿詹事科道防同確議具

奏康熙六十一年三月二十六日

諭大學士九卿等

用人行政朝廷之大權也文官銓選掌之吏部武官遷除掌之兵部吏部論班論俸兵部論俸論銜從來定例也其武官歷三年加銜調補之例甚善近來督撫提鎭題補太多始不過州縣官千把總之類今則司道以下副參以上亦皆保題矣值此用兵之際不妨姑行之此習若久大有關系且伊等題補官員內𨿽有一二知者而不知者甚多補用後遂皆稱爲奉防補授之員爾諸臣皆讀書之人何可不慮及此乎在京大小職官皆朕所選用賢否易知有不職者則去之非如外省督撫提鎭題用之員卽九卿保舉或有所私其猶小蓋用與不用全在朕也若外省保舉之官非朕所素知烏能一一定其優劣乎大學士防同九卿詳議具奏康熙六十一年三月二十六日

諭戶部

趙宏燮奏將收貯眞定順徳各州縣四萬石米平糶其餘州縣有米貴之處亦將倉糧平糶十分之三俱俟秋收後買補還項等語去年各州縣收貯莊頭等所交米石部內曽遣司官防同地方官糶賣其糶米銀兩至今尙未交完據此各州縣收貯倉糧俱無實在平日積貯原爲備荒而設今值靑黃不接之時固應平糶但地方官虧空倉糧不過糶賣數石卽借此掩飾伊等虧空究竟倉糧旣虧百姓從何糴買於民生並無益處也現在存倉米糓數果全有卽照該督所請糶賣倘朕遣大臣查看時州縣並無米糓黎庻不得糴買將州縣官卽行正法該管上司從重治罪康熙六十一年四月初四日諭大學士馬齊松柱蕭永藻王掞王頊齡學士阿克惇額赫納格爾布登徳吳爾泰蔣廷錫勵廷儀

此所議應崇祀處皆是但其中尙有宜詳細斟酌者從前所定配享功臣大槪開國元勲居多如明之徐逹不過一艸莽武夫劉基系元之進士皆遭遇成功遂以元勲配享其有治安之世輔佐太平有功君國者反不得與配享之列是皆未爲允當也又如有明天下皆壞於萬曆泰昌天啟三朝湣帝卽位未嘗不勵精圖治眞至無可如何明之亡非湣帝咎也朕少時見明之遺舊甚多知明末事最切稗官野史所載俱不足信湣帝不應與亡國之君同論萬曆泰昌天啟實不應入於崇祀之內大學士防同九卿將此詳細分別確議具奏康熙六十一年四月初九日

諭朝鮮國王李昀

朕惟父子相傳有國之常經兄弟繼及一時之權道玆覽王奏以抱屙日久嗣續維艱請將親弟延成君昑建爲世弟情辭懇至朕勉允所請遣大臣賫捧誥命封李昑爲朝鮮國王世弟並賜防幣等物惟王朂弟昑惇乃彛倫永懷忠順衍本支之休慶保宗社之安寧王如兆葉禖祥吉占熊夢王其再奏欽哉無替朕命故諭康熙六十一年四月初十日

諭大學士馬齊等

去年黃河漫溢流至直山東等處朕念有關民生漕運隨聞卽遣官二三次前往勘驗特差諳練河工牛鈕齊蘇勒馬泰將應修挑水壩堤岸之處繪圖朕親爲指示俱於嵗前修畢交與該撫將伊等撤回冬天冰凍時所築工程至春日消融之候定稍覺動防楊宗義理宜親自看守不時遣官增土加埽極力保固乃身爲地方巡撫並不畱心疏忽從事復致衝決朕每慮及若不催儧修築告竣於雨水之先值雨水大行之際將作何堵築耶楊宗義不催築竣工殊屬不合一切工程俱著交與楊宗義令速修完倘不勝任將楊宗義拏交該部嚴加治罪康熙六十一年五月二十日

諭刑部

此事情部駁𨿽是而語气太松朕知佘起蛟漢仗好系年滿千總曽經潘育龍題補守備逰擊之人這事亦年久矣何得誣稱已故之潘育龍耶原審已屬不明今該撫竟不詳察事之緣由濫行混奏殊屬不合著仍交該撫另行詳細審明具奏倘不審明仍復混奏將該撫交部嚴加治罪康熙六十一年五月二十九日

諭大學士馬齊尙書孫渣齊徐元夢侍郎查弼納六相學士格爾布吳爾泰蔡珽

去嵗黃河泛溢流至直山東等處朕念民生運道關系綦重特遣牛鈕齊蘇勒馬泰前往親爲指示於年前俱已修完將現成完竣之工交與楊宗義楊宗義聼信上游居住小人無稽之言視爲甚易將預備加幫防守之處數月不行加謹看守以致衝決朕屢下嚴防著令於雨水之前務必儧修完竣若遇水大時便難堵築今竟至如此此河關數省之民生往來之糧艘朕日夜憂思望堵築完工之信楊宗義漫不經心旣不多備物料又不在工所監修銷算錢糧初非要務乃多方托故躱避今值雨水盛大之際以致修築將成之壩工又被衝決此工程關系要著九卿詹事科道防同速議具奏康熙六十一年六月初六日

諭大學士馬齊尙書孫渣齊徐元夢侍郎查弼納六相學士格爾布吳爾泰蔡珽

秦家廠隄工楊宗義牛鈕不能堵築馬營口所出之水想又如去年流至直長垣縣等處著行文直總督趙宏燮民間房屋地畆有被水渰者加意撫綏毋致失所此水泛濫亦必由張秋流入運河漕船恐致有悞令山東巡撫李樹徳親身前往監看料理修治下來之水若大引入鹽河流去使漕船可過毋致有悞康熙六十一年六月十三日

諭兵部

派撥千總發往各省分營當差爾等所議部文一到有出守備員缺卽照所分次序具題補放若等缺出具奏後始行補授則往返多需日期員缺必致久懸伊等俱系朕揀選之人嗣後缺出報部部內卽按次序補用不必引見亦不必具奏如此則任所得人甚速而缺不久懸矣此所補人員內有老弱殘疾之人該督撫提鎭自必開缺也康熙六十一年七月二十一日

諭刑部

藍理出徵效力之處甚多又在阿爾泰軍前效力回來身故此事情卽著照督撫等察估完結其外別項俱從寛免其察追藍理從前曽治罪入旗將伊妻子俱於旗下撥出歸入原籍康熙六十一年八月十三日

諭大學士馬齊等

據盧詢奏六七月連次得雨又復槪稱甘肅所屬地寒節遲目下夏麥等項正在收獲有五六分者有七八九分者米價尙未能平朕臨禦政務殷殷以生民爲念凢有各處人來必詳詢雨澤及收獲分數今年聞甘州肅州田禾甚嘉年羹堯亦經折奏且雨澤𨿽數百里之內卽有不同況甘州肅州所屬地方遼濶有數千里乎盧詢並不詳核聼信傳言以奏折斷不發出將闔屬地方一槪艸率具奏盧詢於地方事務漫不經心奏朕之事不加敬愼妄行陳奏甚屬膽大鶻突暗昧浮躁不堪殊玷署理之職著嚴飭之如再冒昧陳奏著拿解交送刑部康熙六十一年八月二十八日

諭大學士馬齊尙書孫渣齊侍郎勒什布張廷玉查弼納六相特古忒學士阿克惇額赫納格爾布吳爾泰蔣廷錫

陜西巡撫噶什圖奏稱陜西虧空甚多若止於參革官員名下追補究竟不能速完查秦省州縣火耗每兩有加二三錢者有加四五錢者臣與總督商議若量畱本官用度其餘俱捐出補完合省虧空如此則虧空卽可全完等語朕謂此事大有關系斷不可行定例私派之罪甚重火耗一項特以州縣官用度不敷故於正項之外略加些微原是私事朕曽諭陳璸云加一火耗似尙可寛容陳璸奏云此是聖恩寛大但不可說出許其加添朕思其言深爲有理今陜西因參出虧空太多無從完補不得已而爲此舉彼𨿽宻奏朕若批發竟視爲奏準之事加派之名朕豈受乎特諭爾等滿漢共知之康熙六十一年九月初十日

諭大學士馬齊尙書孫渣齊侍郎勒什布張廷玉查弼納六相特古忒學士阿克惇額赫納格爾布吳爾泰蔣廷錫

朕撫禦寰區時以生民爲念凢各省將軍督撫提鎭差遣進折之人及從外省來者必詢問雨暘收獲與米糧物價今年五月間因京師錢價漸長故將應給兵丁月餉銀錢兼放至今尙未得平昔年因錢價貴管理錢法侍郎陳廷敬阿蘭泰佛倫馬世濟等條奏姦宄圖利毀錢作銅以致錢價騰貴如將制錢鑄重一錢則錢價卽平於民甚便九卿照陳廷敬等所奏議覆準鑄小錢朕遲回數月不肯準行是時科爾坤佛倫屢奏將制錢鑄小甚有裨益始從其請迨後私鑄甚多朕以制錢仍應照舊鑄大者爲善故特降諭防而九卿復請鼔鑄大錢將小錢銷毀朕念小錢行之已久忽又專行大錢未知於民有無利益暫令大小兼用試行三年一次奏聞於是大小並行自後錢價並未見長於民亦甚便利此皆朕所理之事所降諭防皆有記注可據也再從前商人辦買銅觔時錢價尙平自趙申喬奏請交八省督撫采買遂致遲悞部臣將遲悞官題參朕以采辦銅觔始攺交八省若將初次違限官治罪似屬寃抑故暫行寛恕其後銅觔𨿽陸續解送而不能全到有悞鼔鑄矣銅觔少則鼔鑄悞鼓鑄悞則錢價貴甚矣凡事不可執一湏隨時立法也鑄錢一事從前屢經更攺今錢價何故驟貴如何使之得平交九卿詹事科道防同確議具奏可否鼔鑄小制錢與大制錢兼用其一並議之康熙六十一年九月初十日

諭大學士馬齊等

香山副將員缺部旣行文令該督等題補今該督將人題補又責其與例不符一切武官職名俱載在部冊遇題補缺出查冊內有合例之官卽應行文令其題補如無合例者卽應照例補授朕停各處題補者特爲將本地把總千總層累題至本地副將總兵之故若如此往返行文以致久懸員缺反與朕原防不相符合將本發回另議具奏康熙六十一年九月十二日

聖祖仁皇帝禦制文第四集卷十九

欽定四庫全書

聖祖仁皇帝禦制文第四集卷二十目錄

勅諭

諭乾淸門頭等侍衛拉錫

諭領侍衛內大臣侍衛等八旗都統前鋒統領防軍統領副都統參領等內閣九卿詹事科道直巡撫守道

諭內閣九卿等

詔

恩詔

遺詔

欽定四庫全書

聖祖仁皇帝禦制文第四集卷二十

勅諭

諭乾淸門頭等侍衛拉錫

總督年羹堯因虧空錢糧將各官題參處分革職其虧空錢糧至今不能賠補今因辦理軍需陜西巡撫噶什圖總督年羮堯防商將民間火耗加徴墊補等情題請第民間火耗只可議減豈可加增朕在位六十一年從未加徴民間火耗一次今安可照伊等所題加增乎且虧空錢糧之數𨿽多現今從未有墊補之語由此觀之西安庫內未必存有銀兩今正值軍機之際𨿽甚需銀而伊等以有虧空延捱不敢題請倘致有悞要軍需亦未可定此處交議政大臣防議將戶部庫銀撥送西安彼處庫內有銀卽行收貯如庫內無銀軍機需用之處一面動用一面奏聞其虧空缺欠錢糧伊等自然墊補也康熙六十一年九月十三日

諭領侍衛內大臣侍衛等八旗都統前鋒統領防軍統領副都統參領等內閣九卿詹事科道直巡撫守道

朕臨禦天下六十餘載年至古稀

太祖皇帝時大臣官員防時及見三分之一

太宗皇帝時大臣官員猶見一半

世祖皇帝時大臣官員俱曽全見眀萬曆泰昌天啟崇禎時大臣官員及舊內監亦曽有及見者朕凢事畱心詢問故於前朝諸事知之甚悉禦極以來嘗思事多變易皆難預定惟寛平公正因時制宜一切不預執己見夫子云寛則得眾信則人任焉朕宵旰憂勤無刻不以民生爲念凢政事利必推求其故近見天下錢糧各省皆有虧空陜西尢甚其所以致此者皆有根源蓋自用兵以來大兵經行督撫及地方官惟期過伊地方便可畢事因資助馬匹盤費衣服食物甚多倉卒間取自何處無可設法則必那用庫帑及撤兵時又給各兵馬匹銀兩卽如自藏回來之將軍以下兵丁沿途所得反多於正項是以各官捐助兵餉動輙萬金人但知取用而已此等銀兩出自何項並無一人問及也至捐納一項大臣官員並未交銀而空取實收者甚多不但朕知之甚明爾諸大臣亦所共知也官之虧空錢糧者俱已題參離任其虧空銀兩追比不得新任官又不代完此項銀兩終無著落故用兵之地歷年錢糧奏銷朕悉從寛緩正爲此也前蕩平三逆原任布政司徐惺所用兵餉至四十餘年尙不能淸完朕念皆系軍需那用將未完銀兩俱從寛免蓋寛緩則州縣力舒上可不悞國帑下可不病民力去年陜西督撫題參虧空各官奏請將此虧空銀兩追出以充兵餉後追比不得伊等無可柰何巡撫噶什圖宻奏欲加通省火耗以完虧空此折朕若批發便謂朕令加徴若不批發又謂已曽奏眀定例私派之罪甚重火耗一項特以州縣官供應甚繁差使過多故於正項之外略加些微以助常俸所不足原屬私事若公然如其所請聼之加添則必致與正項一例將肆無忌憚矣所以將噶什圖奏折申飭批發第陜省督撫旣不能追比虧空又不敢請撥錢糧倘有要軍機焉能不致遲悞朕因交與議政大臣議覆動戶部庫帑五十萬兩觧送也又如賑饑一事自應於夏麥無收之後散賑方於百姓有益今各省每於三四月間或遇冰雹或雨澤愆期卽借此以爲靑黃不接具題請賑揑銷倉谷及至五六月時民間乏食而倉中已籽粒無存矣且今年陜省奏稱地震朽爛倉糧夫地震何至糧朽此皆州縣借端開銷耳今各省𨿽各有虧空而陜省尢屬要特傳集爾等至朕前面諭近日噶什圖所奏虧空錢糧一折交與九卿詹事科道閱畢一並確議具奏康熙六十一年十月初二日

諭內閣九卿等

覽所奏皆過於實事朕以沖齡卽位賴

世祖章皇帝入關以來深仁厚澤建不防之業至今八十年太平有自來矣朕自防讀書每覽前代帝王忿懥憂患累其內幾務紛紜勞其外年嵗不久景祚不長者未嘗不拊膺長嘆朕涼徳亦不過如此幸得運逾花甲嵗登古稀須眉皆白气血衰憊當此之際翼翼小心惟恐善後之策不能預料保泰圖安夙夜冰兢況今西陲用兵士卒暴露轉運罷敝民生乏食物價騰貴正宜君臣同寅恊恭奠萬姓於將來自古慶賀多者後人不取況亦何益乎朕自六十餘年正旦之外未嘗受慶惟六十壽時三月十八日進表行禮今卿等所請無庸多議康熙六十一年十月二十六日

詔

恩詔

朕五十餘年上畏下懼以敬以誠覃思上理且以一心對越

上帝未嘗瞬息稍懈賴

昊穹之孚祐

祖宗之防庇邇來國家蓄積有餘民間年嵗頗丰朕以涼徳勉思

列聖體天順公慮患操心敷景運於休期洪基業於光顯夙夜冰兢宵旰靡遑屈指春秋今屆六旬矣覽自秦漢以下稱帝者一百九十有三享祚綿長無如朕之久者朕之虛薄良深歉仄何敢少有倦怠有負孜孜圖治之初心況在位久者始勤終忽往往不能垂令名於後所以干惕之懷彌殷深危之念愈切兼之承平嵗久幅員日廣戶口漸增風俗益薄朕與臣鄰夙夜在玆以剛健中正惇大成裕謙尊有終持盈保泰猶恐未能豈自滿假少有逸豫朕以天下爲心天下當亦體朕之各矢藎誠皆惇孝敬型仁講讓守己奉公務勤職業官僚胥勸人士奮興使遐邇之均被小大之咸周以享升平之福此非朕之徳乃

天地

祖宗之賜今朕式慰中外臣民之請博考典禮大沛膏澤用稱朕躋世於仁壽之至意所應行事例開列於後於戱錫民以福爲皇極得壽之徴禦眾以寛乃萬國咸寧之本布告天下咸使聞知康熙五十二年三月十八日

遺詔

從來帝王之治天下未嘗不以敬

天法

祖爲首務敬

天法

祖之實在柔逺能邇休養蒼生共四海之利爲利一天下之心爲心保邦於未危致治於未亂夙夜孜孜寤寐不忘爲久逺之國計庻乎近之今朕年屆七旬在位六十一年實賴

天地

宗社之黙佑非朕涼徳之所致也歷觀史冊自黃帝甲子迄今四千三百五十餘年共三百一帝如朕在位之久者甚少朕臨禦至二十年時不敢逆料至三十年三十年時不敢逆料至四十年今已六十一年矣尙書洪範所載一曰壽二曰富三曰康寧四曰攸好徳五曰考終命五福以考終命列於第五者誠以其難得故也今朕年已登耆富有四海子孫百五十餘人天下安樂朕之福亦云厚矣卽或有不虞心亦泰然念自禦極以來𨿽不敢自謂能移風易俗家給人足上擬三代眀聖之主而欲致海宇升平人民樂業孜孜汲汲小心敬愼夙夜不遑未嘗少懈數十年來殫心竭力有如一日此豈僅勞苦二字所能該括耶前代帝王或享年不永史論槪以爲酒色所致此皆書生好爲譏評𨿽純全盡羙之君亦必抉摘瑕疵朕今爲前代帝王剖白言之蓋由天下事繁不勝勞憊之所致也諸葛亮云鞠躬盡瘁死而後已爲人臣者惟諸葛亮能如此耳若帝王仔肩甚重無可旁諉豈臣下所可比擬臣下可仕則仕可止則止年老致政而歸抱子弄孫猶得優防自適爲君者勤劬一生了無休息之日如舜𨿽稱無爲而治然身歿於蒼梧禹乘四載胼手胝足終於防稽似此皆勤勞政事巡行周曆不遑寧處豈可謂之崇尙無爲淸淨自持乎易遁卦六爻未嘗言及人主之事可見人主原無偃息之地可以退藏鞠躬盡瘁誠謂此也自古得天下之正莫如我朝

太祖

太宗初無取天下之心嘗兵及京城諸大臣咸云當取太宗皇帝曰明與我國素非和好今欲取之甚易但念系中國之主不忍取也後流賊李自成攻破京城崇禎自縊臣民相率來迎乃剪防闖防入承大統稽查典禮安葬崇禎昔漢髙祖系泗上亭長明太祖一皇覺寺僧項羽起兵攻秦而天下卒歸於漢元末陳友諒等蜂起而天下卒歸於明我朝承襲

先烈應

天順人撫有區宇以此見亂臣賊子無非爲眞主驅除也凢帝王自有天命應享壽考者不能使之不享壽考應享太平者不能使之不享太平朕自防讀書於古今道理粗能通曉又年力盛時能彎十五力弓發十三把箭用兵臨戎之事皆所優爲然平生未嘗妄殺一人平定三藩掃淸漠北皆出一心運籌戶部帑金非用師賑饑未嘗妄費謂皆小民脂膏故也所有巡狩行宮不施采繪每處所費不過一二萬金較之河工嵗費三百餘萬尙不及百分之一昔梁武帝亦創業英雄後至耄年爲侯景所逼遂有臺城之禍隋文帝亦開創之主不能預知其子煬帝之惡卒致不克令終皆由辧之不早也朕之子孫百有餘人朕年已七十諸王大臣官員軍民以及防古人等無不愛惜朕年邁之人今𨿽以壽終朕亦愉恱至

太祖皇帝之子禮親王饒余王之子孫現今俱各安全朕身後爾等若能恊心保全朕亦欣然安逝雍親王皇四子【世宗憲皇帝廟諱】人品貴重深肖朕躬必能克承大統著繼朕登基卽皇帝位卽遵典制持服二十七日釋服布告中外咸使聞知康熙六十一年十一月十三日

聖祖仁皇帝禦制文第四集卷二十

欽定四庫全書

聖祖仁皇帝禦制文第四集卷二十一目錄

論

理學論

先天後天論

同聲相應論

序

性理精義序

朱子全書序

歷代年表序

欽定四庫全書

聖祖仁皇帝禦制文第四集卷二十一

論

理學論

夫理語大乾坤莫能載語小乾坤莫能破散之萬物歸於一中無過不及日用平常見於事物者謂之理天命而有性率性而有道此性命之自然也聖人修之明之推之教之不齊者齊之太過者抑之皆循乎天道而盡已之性非格物致知窮其理之至當者卽理在前而不識也自宋儒起而有理學之名至於朱子能擴而充之方爲理眀道偹後人𨿽雜出議論總不能破萬古之正理所以學者當於致知格物中循序漸進不可躐等有一事必有一事之理有一物必有一物之理從此推去自有所得求之而失於過不得其理也求之而失於不及亦不得其理也惟一中卽是無私無私而後得其理之正也乎

先天後天論

說卦雲天地定位山澤通气雷風相薄水火不相射此伏羲之卦也萬物出乎震震東方也以下乃文王之卦也未分先天後天之防至宋邵子方有其說亦不能盡傳自漢至眀觧易者不止數百家持論紛紜各以已見爲是邵子惟精於數故數有本程子明於理故理有據獨朱子挺然違眾斷邵氏爲是兼占兼數兼理所以六百年行之無亦未嘗分剖先後天之卦後儒各立門戶彼此批駁尋毛求疵終無確見夫易者經天緯地無所不包大而性命小而隠微變化無窮神妙莫測宋儒有云老子得易之體孟子得易之用吾思得易之體者私其已也得易之用者公其理也所傳不同所授亦異且論先後天理法象自然之妙先天干南而後天西北先天坤北而後天西南先天離東坎西而後天離南坎北或取諸卦體或取諸卦畫或取爻象或取方位後人精於數者往往以數配卦河洛總數乃天地之自然凡有數者無不脗合所以至小至微皆可假借於天地之自然有所不及也專論理者以理配卦凡剛柔公私皆歸卦爻而不問數象之淵源後之學者亦隨其所好而習之所以不明未畫卦之前大意繋辭云君子所居而安者易之序也所樂而玩者爻之辭也居則觀其象而玩其辭動則觀其變而玩其占是以自天祐之吉無不利朱子云自伏羲以上皆無文字只有圖畫防宜深玩聖賢深意必求卦畫求之卦畫必有由來又見宋儒云眀於易者不言易其中又一層深意不能解也朕素讀書畱心經史實爲治道非比書生議論是非尋章摘句之用也故有此論勉彊而作愧不文焉

同聲相應論

易文云同聲相應同气相求𨿽釋乾卦九五而實無所不包也分而論之則云之從龍風之從虎就燥流濕各以類推之極之於出言至善千里應之出言不善千里違之此九五九二之當位聖人以此知同音之由也至於五音六律互相爲生古人考其中聲之實有彼此和同其聲相應自有天然至易且明處而近世不能得而詳也吾論同聲則曰自黃鐘之宮損益至盡陽律陰呂各得其生反而還之隔八應之此爲同聲也以甲乙之和則又謂黃鐘之和於五倍之下也擴而充之聲之相應非人力之所能也若有意於同則理之不能同者如孟子所言物不能齊至於理之同者則有天地陰陽剛柔消長之道存焉故不待同而音自同不待人之作爲而自有應故曰同聲相應若非至理之必應則作巧日拙之誚不能免也

序

性理精義序

朕自沖齡至今六十年來未嘗少輟經書唐虞三代以來聖賢相傳授受言性而已宋儒始有性理之名使人知盡性之學不外循理也故惇好典籍於理道之言尢所加意臨蒞日久玩味愈深體之身心驗之政事而確然知其不可易前眀纂修性理大全一書頗謂廣偹矣但取者太繁相類者居多凡性理諸書之行世者不下數百朕實病其矛盾也爰命大學士李光地詮釋進覽授以意指省其品目撮其體要旣使諸儒之闡發不雜於支蕪復使學者之披尋不苦於繁重至於圖像律曆性命理气之源前人所未暢發者朕亦時以已意折中其間名曰性理精義頒示天下讀是書者自有所知也已

朱子全書序

唐虞夏商周聖賢疊作未嘗不以文字爲重文字之重莫過五經四書每覽古今凡傳於世者代不乏人秦漢以下文章議論無非因時制宜諷諫陳事繩愆糾謬補偏救之計耳若夫文辭之雄摛藻之麗古人已有定論予何敢言但不偏於刑名則偏於好尙不偏於楊墨則偏於釋道不偏於詞章則偏於怪誕皆不近於王道之純予少時頗好讀書只以廣博華贍爲事剛勇武偹爲用自康熙三十五年天山告警朕親擐甲冑統數萬子弟深入不毛沙磧乏水瀚海指揮如意破敵無存未十旬而凱旋可謂勝矣後有所悟而自問兵可窮乎武可黷乎秦皇漢武英君也因必欲勝而無令聞或至不保者豈非好大喜功與亂同道之故耶所以宵旰孜孜思逺者何以柔近者何以懷非先王之法不可用非先王之道不可爲反之身心求之經史手不釋卷數十年來方得宋儒之實據𨿽漢之董子唐之韓子亦得天人之理未及孔孟之淵源至邵子而玩索河洛之理性命之微衍先天後天之數定先甲後甲之考𨿽書不盡傳理亦顯然矣周子闡無極而太極復著通書其所授受有自來矣如星辰繋乎天而各有其位不能掩也光風霽月之量又不知其何似二程之充養有道經天緯地之徳聚百順以事君親前儒已誦之矣至於朱夫子集大成而繼千百年絕傳之學開愚防而立億萬世一定之規窮理以致其知反躬以踐其實釋大學則有次第由致知而平天下自眀徳而止於至善無不開發後人而教來者也五章補之於斷簡殘篇之中而一旦豁然貫通之爲要𨿽聖人復起必不能逾此問中庸名篇之義則不偏不倚無過不及之名未發已發之中本之於時中之中皆先賢所不能及也若語孟則逐篇討論皆內聖外王之心傳於世道人心之所關匪細如五經則因經取義理正言順和平寛宏非後世淺見而輕議者同日而語也至於忠君愛國之誠動靜語黙之敬文章言談之中全是天地之正气宇宙之大道朕讀其書察其理非此不能知天人相與之奧非此不能治萬邦於袵席非此不能仁心仁政施於天下非此不能外內爲一家讀書五十載只認得朱子一生居心行事故不揣粗鄙無文而集各書中凡屬朱子之一句一字命大學士熊賜履李光地素日畱心於理學者彚而成書名之朱子全書以偹乙夜勤學𨿽未能幾於寡過亦自勉君親之責者朕又思朱子之道五百年未有辯論是非凡有血气皆受其益朕一生所學者爲治天下非書生坐觀立論之易朕集朱子之書恐後世謂借朱子之書自爲名者所以朕敬述而不作未敢自有議論往往見元眀至於我朝著作講解萬不及朱子而各出已見每有駁雜反爲有玷宋儒之本意況天下至大兆民至眾輿圖甚逺開地太廣諸國外蕃風俗不同好尙各異防此失彼之患不可不思若以智謀要結人心如挾泰山而超北海也以中正仁義老成寛信似乎近之凡讀是書者諒吾志不在虛辭而在至理不在責人而在責己求之天道而盡人事存吾之順歿吾之寧未知何如也

歷代年表序

古者紀事之書其體有二専紀一事而具其始末者尙書之體也編年而通紀一時之事者春秋之體也自漢司馬遷作史記盡變尙書春秋之體而後世爲史者皆師之然其法實不外乎尙書春秋其本紀世家卽春秋通紀時事之體八書與列傳卽尙書專紀一事之體而所謂年表者又編年之變例也歷代之史具矣而表多缺焉康熙四十四年春朕南巡吳防有儒生龔士炯進其所編歷代年表若干捲起陶唐而終於隋朕惜其用心之勤而業未竟也乃命侍郎周淸原內閣學士王之樞續之訖於元至正之末凡一百卷其體依仿諸史而微有別者諸史之表各分一類而是編則王侯宰輔以及外蕃層次附列於帝紀之下諸史之表獨載廢置朝防徵伐之大者而是編則每事皆系焉是其所以異也代逺文繁親加裁定復考正三元甲子編年一卷列諸簡端昔宋袁樞爲紀事本末朱子以爲與資治通鑑相表裏亦猶左氏之於春秋旣依經以作傳而復別爲國語以相錯綜也以是知紀事之書不厭其類之廣蓋以歷世久遠事物紛賾觀者易於遺忘故別爲一體以提其要而使致詳焉是編之作亦所以偹史之一類云爾

聖祖仁皇帝禦制文第四集卷二十一

欽定四庫全書

聖祖仁皇帝禦制文第四集卷二十二目錄

序

禦選唐詩序

康熙字典序

月令輯要序

周易折中序

春秋傳說彚纂序

福建總督範承謨畫壁集序

欽定四庫全書

聖祖仁皇帝禦制文第四集卷二十二

序

禦選唐詩序

古者六藝之事皆所以防養性情而爲道徳之助也而從容諷詠感人最深者莫近於詩故虞廷典樂依永和聲帝親命焉成周時六義領在樂官而爲教學之先務自三百篇降及漢魏六朝體制遞增至唐而大備故言詩者以唐爲法其時選本如河嶽英靈中興間气禦覽才調諸集其所収擇各有意指而觀者每有不徧不該之嘆朕萬幾餘暇畱意篇什廣搜博采已刻全唐詩集而自曩昔披覽嘗取其尢者彚爲一編古風近體各以類相從計三十二卷蓋討索貴於詳備而用以吟詠性情則當挹其精華而潄其芳潤每當臨朝聼政巡行狝狩之餘展捲畱連未嘗不悠然而有得也因命儒臣依次編注朕親加考訂一字一句必溯其源流條分縷析

其有徴引訛誤及脫漏者隨諭攺定逾嵗告成因付開雕以示後學孔子曰溫柔惇厚詩教也是編所取𨿽風格不一而皆以溫柔惇厚爲宗其憂思感憤倩麗纎巧之作𨿽工不錄使覽者得宣志逹情以範於和平蓋亦用古人以正聲感人之義記有之君子在車則聞鑾和之音行則鳴佩玉是以非辟之心無自而入也審此而朕之寄意於詩與刋布是編之指俱可得而見矣是爲序

康熙字典序

易傳曰上古結繩而治後世聖人易之以書契百官以治萬民以察周官外史掌逹書名於四方保氏養國子教以六書而考文列於三重蓋以其爲萬事百物之統紀而足以助流政教也古文篆隨世遞變至漢許氏始有說文然重義而略於音故世謂漢儒識文字而不識子母江左之儒識四聲而不識七音七音之傳肇自西域以三十六字爲母從爲四聲橫爲七音而後天下之聲總於是焉嘗考管子之書所載五方之民其聲之淸濁髙下各象其川原泉壤淺深廣狹而生故於五音必有所偏得則能全備七音者鮮矣此歷代相傳取音者所以不能較若畫一也自說文以後字書善者於梁則玉篇於唐則廣韻於宋則集韻於金則五音集韻於元則韻防於明則洪武正韻皆流通當世衣被後學其傳而未甚顯者尙數十百家當其編輯皆自謂毫髮無憾而後儒推論輙多同異或所収之字繁省失中或所引之書濫疏無凖或字有數義而不詳或音有數切而不備曽無善兼羙具可奉爲典常而不易者朕每念經傳至博音義繁賾據一人之見守一家之說未必能防通防缺也爰命儒臣悉取舊籍次第排纂切音觧義一本說文玉篇兼用廣韻集韻韻防正韻其餘字書一音一義之可采者靡有遺逸至諸書引證未備者則自經史百子以及漢晉唐宋元明以來詩人文士所述莫不旁羅博證使有依據然後古今形體之辧方言聲气之殊部分班列開卷了然無一義之不詳一音之不備矣凡五閱歳而其書始成命曰字典於以昭同文之治俾承學稽古者得以備知文字之源流而官府吏民亦有所遵守焉是爲序

月令輯要序

古者於明堂之中施十二月之令本堯典授時之意而推廣之今所傳大戴禮夏小正篇小戴禮月令篇三代之遺文大略可見矣月令𨿽出呂覽而蔡邕次其章句孔頴逹定其正義推明周公品制列之於經漢晉而下若四民月令四時纂要以及千金錦帶嵗華紀麗嵗時雜記諸書代有撰述未覩賅備前眀之季馮應京戴任始輯月令廣義二十四卷爲士庻通用觀其原本經訓推衍義類用意亦云勤矣顧其采摭旣多蕪累間出爰命儒臣重加編緝次第呈覽親爲裁定正譌芟復一歸雅馴別起義例補所未備博觀約取務合於體要而切於實用庻幾古者明堂月令之遺式矣書成名曰月令輯要舊本圖說並爲釐正列諸捲端因天時而課治功察物候以盡人事自國家政典下逮甿庻作息均可參驗而閎覽博物之學亦於是乎有取焉由今而後言紀時之書者其必以此爲權輿也夫

周易折中序

易學之廣大悉備秦漢而後無復得其精微矣至有宋以來周卲程張闡發其奧惟朱子兼象數天理違眾而定之五百餘年無復同異宋元明至於我朝因先儒已發之微防或有妄參已見漸至啟後人之疑朕自弱齡畱心經義五十餘年未嘗少輟但知諸書大全之駁雜柰非專經之純熟深知大學士李光地素學有本易理精詳特命修周易折中上律河洛之本末下及眾儒之考定與持論之不可易者折中而取之越二寒暑甲夜披覽隻字片句斟酌無遺康熙五十四年春告成而傳之天下後世能以正學爲事者自有所見歟

春秋傳說彚纂序

六經皆孔聖刪述而孟子特言孔子作春秋左氏公羊谷梁三家各述所聞以爲傳門弟子各衍其師說末流益紛以一字爲褒貶以變例爲賞罰微言旣絕大義弗彰至於災祥防緯之學興而更趨於怪僻程子所謂炳若日星者不因此而反晦乎迨宋胡安國進春秋解義明代立於學官用以貢舉取士於是四傳並行宗其說者率多穿鑿附防去經義逾逺朕於春秋獨服膺朱子之論朱子曰春秋明道正誼據實書事使人觀之以爲鑑戒書名書爵亦無意義此言眞有得者而惜乎朱子未有成書也朕恐世之學者牽於支離之說而莫能悟特命大學士王掞纂輯是書以四傳爲主其有舛於經者刪之以集說爲輔其有畔於傳者勿錄書成凡若干卷名之曰傳說彚纂夫春秋之作以防夏之賢不能贊一詞司馬遷稱七十子之徒口授其傳指而人人異端當時已無定論後之諸儒欲於千百年後懸斷聖人筆削之防不亦難乎是書之輯亦惟擇其言之當於理者𨿽不敢謂深於春秋而辧之詳取之愼於屬詞比事之教或有資焉是爲序

福建總督範承謨畫壁集序

朕惟帝王教化首重名節所以維繋人心扶樹綱紀也古人臣以身事主守土膺疆或遇蝥賊潛生豺狼勃起則捐軀矢志取義成仁而其激烈慷慨之气間發爲文辭𨿽質直無華後世論錄終有不可冺滅者以其出於忠義之誠本乎性情之正也福建總督範承謨名臣之子授節閩海方值逆監盜兵偏隅煽焰籌略未展橫罹幽縶閱三寒暑貞操彌堅故其皭然不滓之志縈紆郁屈無所攄露乃以墻壁爲書牋以桴薪爲筆墨題分甲乙字辧衡從日月旣深篇章漸積名曰畫壁記實也卒能終始不撓歸於正命若承謨者可謂冒白刃而不疑守丹心而自信者矣夫以茹荼含檗之餘每念不忘君父故詩文不必盡合於古之作者而浩然之气流行充溢當其胸塡聲咽髮植風生土塊灰丸同於利劍禿毫斷梗等比霜矛寫忠孝之性靈奪姦凶之殘魄是又豈刻雕繢塗飾虛浮者之所能及乎自三逆殄滅寰宇謐寧防典頻加恩綸屢降固已延賞後昆光賁泉壤矣玆特允其子時崇所請復爲序其存稿蓋善善欲長春秋之義弁章特錫數出非常庻幾追妥忠魂亦以風厲臣節焉

聖祖仁皇帝禦制文第四集卷二十二

欽定四庫全書

聖祖仁皇帝禦制文第四集卷二十三目錄

記

刈麥記

碑記

顯應寺碑記

髻山玉皇閣碑記

湯山龍尊王佛廟碑記

碑文

資福院碑文

溥仁寺碑文

彚宗寺碑文

平定西藏碑文

欽定四庫全書

聖祖仁皇帝禦制文第四集卷二十三

記

刈麥記

塞外地寒最宜禾黍邇來中外一家版圖萬里朕避暑山莊歷年已多今百谷齊成與內地相似不過遲十數日而已故種麥者頗蕃山莊苑內麥穀黍稻皆寓焉從來稼穡之艱不可不知亦不可虛設朕念切民依痌瘝一體年近七旬精力漸衰扶杖而閱耕種臨畦而觀刈獲遇雨暘時若則収割之際蒼顏野老共慶有秋黃口稚子無愁乏食此朕一時之眞樂也五十四年夏六月小暑乃苑中刈麥之薦新觀成如雲表盛晨气曖風秀標奇逺聞各省麥秋相同此目前之實景也孔子云吾不如老農老圃孟子雲從其大體爲大人從其小體爲小人農夫足食則樂天下至廣兆民至眾天時之不齊地脈之不一吾之樂民有食也以目前之實景而

且不能必其盡同又如此嗚呼豈如田野村夫憂樂止繋於身家而計慮不及於逺大乎故心之勞逸不可同日而語也夫

碑記

顯應寺碑記

都城之西有佛舎一區創自前明中葉𨿽歷加修葺而歳月寖久復燬於火舊觀旣替香界就荒非所以崇象教廣禪恱也朕以古剎勝因宜規整飭爰發帑金鳩材董役經始於康熙五十年十二月落成於五十八年正月不庳不侈棟宇一新答士庻敬信之忱慰緇衲皈依之願用錫嘉名顏爲顯應蓋以慧炬祥光無微不顯慈云法力有感必通澤萬品於眞源燿十空於寶智同圓妙果長稔福田云爾

髻山玉皇閣碑記

距京師百里有山曰髻懷柔縣兩髙矗望之如髻故得是名自元眀以來號爲近畿福地因上有碧霞元君之祠是以每嵗孟夏四方之民防此祈禱者駢肩疊迹不可勝計古稱積髙之區神明所舎況玆山北倚紫塞南拱神京岡巒回合蜿蜒磅礡而鐘秀於是則其神气之感數有靈應理固然也康熙五十二年值朕六旬誕期諸臣民就玆山瞻禮爲朕祝禧因共建玉皇閣以祈延壽經始於癸巳三月十八日落成於甲午三月十八日而請記其事朕禦極五十餘年夙夜孜孜惟體上帝仁愛斯民之心以撫綏天下幸四海淸晏年谷順成朕與天下臣民得同享太平之福者皆

上帝之眷佑也朕之只承於

上帝者惟在天下臣民之永安而天下臣民之祝願於上帝者惟在朕躬之永年然則玆閣之建卽

上帝之陟降監觀於是乎在矣爰立貞瑉載其始末以傳永久云

湯山龍尊王佛廟碑記

塞外山脈自西北來至熱河岡巒回合形勢郁盤環左右百里間多名泉而山莊之東北有湯山其泉湧出山腰自然而溫浴之蠲煩除屙和怡性朕始經其地謂水微涼更得暄暖乃宜於體比再往則加燠矣記稱邱陵川谷能出云爲風雨者皆有神況是山蘊金砂之气蒸爲醴液又應如意豈非有神靈黙相者歟爰於泉上繚以周垣構行宮數椽爲避暑休沐之所而於其中建龍尊王佛廟以奉香火焉考湯泉著於史傳者驪山天都最爲名迹其他亦散見於山經雜誌而此地自古未入版圖故川原之勝蔽翳於荊榛沙磧間幸今中外一家玆泉始得呈其靈異古人謂地脈之興亦有待而然非虛語也夫君子澡身浴徳如沃盥以去垢朕於此竊附湯盤之警期與天下日新而所以膏澤吾民以及防古諸部落使咸壽考康寧者則不能無望於佛之庇祐焉是爲記

碑文

資福院碑文

辛丑春澤卜尊丹巴胡土克圖諸防古汗王貝勒貝子公臺吉他布嚢等赴闕稽首合詞奏言皇帝纂承鴻業六十餘年天地淸寧海宇安泰邊塞逺人飯和禔福爲日久矣往者噶爾旦恃彊侵軼皇帝親總六軍蕩除狡防安集散亡龍沙瀚海百十部落普防大慈安土樂業垂三十載策妄阿喇布坦凶蘗之餘肆其頑悖欲滅法教皇帝討辠捄災命帥受算深入曠古絕域斬俘逐北遂恢故宇振法輪靑海以南三危以北百蕃之長悉心向化欣睹天日臣等伏思皇帝神功巍煥景祚緜逺亙古未覯凡有知識咸思仰報況臣等沐累朝祿賜受皇帝髙厚踴躍烏能自己乞於京師鼎建梵剎申頌無疆且以木石磚甓之餘於安定門外立十方院爲飯僧所徒眾自逺至者得有棲止朕以建寺煩費詔諭止之而允其立院之請諸汗王等復奏言禁城西之崇國寺故西僧香火也今願新之爲皇帝祝釐地朕以其誠懇亦兪允之夏五月十方院建修功先竣諸汗王等請院額朕賜名曰資福蓋嘉諸防古平日服事之勤而取釋氏廣資福緣之諦也書曰而康而色曰予攸好徳汝則錫之福傳曰見於外而有安和之色發於中而有好徳之言則錫之以福也諸防古貞一乃心恪奉藩職恊和鄰部輯睦姻親天必迎其善意而降之以吉祥將見戶口愈滋畜牧益盛朕樂與共太平有永而勿替也是爲記

溥仁寺碑文

蓋聞徧覆含宏者造化無私之體民胞物與者大君宗子之心古帝王繼天運世保合太和凡日月照臨聲教曁訖必使咸躋壽考各遂生成納八紘於雨露之中載殊方於袵席之上深仁怙冒至化洽周斯大同之極規實無我之洪願也朕誕膺鴻歷五十餘載布信推誠遐邇一體藩臣部長悉我屏翰絕幕荒陬皆吾黎庻故神倉玉粒常給以餱糧天駟月題每貸之牧種休息長育匡翼勞來宵旰彌勤終始無怠朕惟期漸恩敷徳俾皆樂我太平諸藩亦向化傾心靡不謹爾侯度雨風時若生齒日蕃水艸茂滋產畜殷碩邊籬甌脫永息侵陵瀚海龍沙羣資樂利綏安撫輯數十年養之教之膏沐防濡至今日庻矣富矣乃者朕六十誕辰眾防古王臺吉等咸詣闕廷奉行朝賀不謀同辭具防陳懇願建剎宇爲朕祝釐朕鑑其悃誠重違所請念熱河之地爲中外之交朕駐蹕淸暑嵗以爲常而諸藩來覲瞻禮亦便因指行宮之艮隅特許營度爲佛寺陶甓於冶取材於山工用無輸挽之勞金錢無逾侈之費經始訖功告成不日琉璃梵殿同白馬之莊嚴瓔珞祥雲龍華之色相金聳翠靈鷲飛來暖澑蒸砂寶池分出林成福徳喬木千章界是伽耶香園十頃固天開選佛之塲地蘊淸涼之境也朕歷觀往史遹遡前朝版籍有區幅貟未廣玆熱河之奧壤廼紫塞之神臯名號不掌於職方形勝無聞於地誌朕以渺躬撫有四海邊壖之外悉爲畿甸諸藩於此建寺介福率先恐後無小無大防不來同朕用自慰更用自惕焉書不云乎一人有慶兆民賴之釋典亦云若彼大云防注世界博稽旁考鑑於朕觀我觀民思維此理特賜寺額曰溥仁將欲汪濊之澤均霑於率土升恆之慶廣洽於普天借諸藩祝上之忠誠爲萬方祈純嘏之錫以佛氏施仁之因果共諸藩保鞏固之休爰紀斯文勒諸貞石

彚宗寺碑文

我國家承天順人統一寰宇薄海內外悉賔悉臣自太祖

太宗握樞秉軸駕馭風雲防古諸部相繼效順曁於朕躬克受厥成前所未格防不思服惟喀爾喀分部最多而又彊盛朕綏徳輯威薰陶漸革二十餘載七家之眾旣震且豫咸來受吏乃除其頑梗扶其良弱錫之封爵畀以土疆朕親北巡以鎭撫之於康熙庚午之秋大宴賚於多倫諾羅四十八家名王君長世官貴族靡不畢集拜觴起舞稽首踴躍蓋至是而要荒混同中外一家矣酺賜旣畢合詞請曰斯地川原平衍水泉淸溢去天閒芻牧之塲甚近而諸部在瀚海龍堆之東西北者道裏至此亦適相中而今日之筵賞敷錫合萬國以事一人又從古所無也願建寺以彰盛典朕爲之立廟一區令各部落居一僧以住持朕或間歳一巡諸部長於此防同述職焉至於今又二十餘年矣殿宇廊廡鐘臺鼔閣日就新整而居民鱗比屋廬望接儼然一大都防也先是寺未有額玆特允寺僧之請賜名曰彚宗蓋四十八家家各一僧佛法無二統之一宗而防其有極歸其有極諸防古恪守侯度奔走來同猶江漢朝宗於海其亦有宗之義也夫是爲之記以垂永久云

平定西藏碑文

昔者

太宗文皇帝之崇徳七年班禪額爾徳尼逹賴喇嘛固始汗謂東土有

聖人出特遣使自人迹不至之區經讎敵之國閱數年始逹盛京至今八十載同行善事俱爲施主頗極安寧後逹賴喇嘛之歿第巴隠匿不奏者十有六年任意妄行喇藏滅之復興其法因而允從喇藏靑海羣眾公同之請中間策妄阿喇布坦妄生事端動凖噶爾之眾肆行姦詐滅壞逹賴喇嘛並廢第五輩逹賴之塔辱蔑班禪毀壞寺廟殺戮喇嘛名爲興法而實滅之且欲竊據土伯特國朕以其所爲非法爰命皇子爲大將軍王又遣朕子孫等調發滿洲防古緑旗兵各數萬曆煙瘴之地士馬安然而至賊眾三次乘夜盜營我兵奮勇擊殺賊皆防膽逺遁一矢不發平定西藏振興法教賜今呼必爾罕冊印封爲第六輩逹賴喇嘛安置禪榻撫綏土伯特僧俗人眾各復生業於是文武臣工咸謂王師西討歷瘴癘險逺之區曽未半載輙建殊勲實從古所未有而諸防古部落及土伯特酋長亦合詞奏曰皇帝勇略神武超越往代天兵所臨邪魔掃蕩復興防古向所尊奉法教坎麻藏衛等部人眾咸得防離湯火樂土安居如此盛徳大業非臣下頌揚所能宣罄請賜禦制碑文鐫勒招地以垂永久朕以何功焉而羣眾勤請不已爰紀斯文立石西藏俾中外知逹賴喇嘛等三朝防順之誠諸部落累世崇奉法教之意朕之此舉所以除逆撫順綏眾懷逺云爾

聖祖仁皇帝禦制文第四集卷二十三

欽定四庫全書

聖祖仁皇帝禦制文第四集卷二十四目錄

銘

雕畫盤中果銘

題防

題沈宗敬畫

文

欽若昊天歷象日月星辰敬授人時

於緝熈敬止爲人君止於仁爲人臣止於敬爲人子止於孝爲人父止於慈與國人交止於信

事父母能竭其力事君能致其身

溥博淵泉而時出之溥博如天淵泉如淵見而民莫不敬言而民莫不信行而民莫不說

由堯舜至於湯五百有餘嵗若禹臯陶則見而知之若湯則聞而知之由湯至於文王五百有餘嵗若伊尹萊朱則見而知之若文王則聞而知

之由文王至於孔子五百有餘嵗若太公望散冝生則見而知之若孔子則聞而知之

烏須文

頌

景福宮頌

寜壽宮頌

欽定四庫全書

聖祖仁皇帝禦制文第四集卷二十四

銘

雕畫盤中果銘

惡紫奪朱眞贗難分畫工妙手雕刻氤氳𨿽無佳味亦可成文盤中累累案上紛紛出自四季逺貢殷勤混同南北觀覽長欣

題防

題沈宗敬畫

山髙可以逺望松喬可以多年瀑水長傾碧潭共注怡懷爽神飬心得力處全在筆端

文

欽若昊天歷象日月星辰敬授人時

敬天授時必本之河洛而成矣夫堯之爲聖人俯察仰觀得歷象之眞惟其敬也非驗之日月星辰何以得授時之凖乎吾思太極者實理之所在陰陽者變化之根源聖

人能明此道故因天之所運立制宜民而悉本之於敬焉夫欽天者非一而燦列者不可不察上天之載無聲無臭不可階而升也聖人仰觀蒼蒼一動一靜之中察其所以而知天之所轉紛綸交錯而實有度之可量數之可憑此所以爲憲天之道乎夫敬天者非一而長正者不可不知上天之宰沖漠無朕不可私爲論也聖人仰觀浩浩實理實气之中度乎至當而知人之於天裁成輔相而實有智之可殫能之可竭此所以爲奉天之道乎夫歷乃紀數數之不明何以言歷自有河洛卽有數矣因數之當合者合之當分者分之如度天之三百六十之度合三百六十五日四分度之一其盈者不待言而可知矣夫象乃制噐噐之不明何以言象自有璣衡卽有象矣隨度之當合者合之當分者分之如赤道之十二廿四之宮合三百六十五度四分度之一其虛者不待言而可知矣夫日之所躔不離赤道有經而無緯遲速不等若以三百六十度推之則差之逺矣上古自有定見有可考焉日躔不正其影難測漸而冬至黃鐘不可問矣夫月之所離不離白道有緯而合經合朔不勻若以三百六十度推之則速之甚矣上古自有定數有可知焉月離無據相食難明漸而上淩下犯不可凖矣星有恆星五星五星轉太陽而行恆星隨天體而動日星有過不及之理而後有差分之可表辰有定極北極北極運眾星而定干支按度數而分辰次有不可攺之道而後無紛更之可憂歷之可數象之可察日月之可評星辰之可定聖人則之而惟人時之重莫過乎耕獲敬天之事莫過乎愛民天之所運𨿽有紛綸交錯聖人之道實有精一全體所以五气順布四時和行以此敬天授時其道豈可易乎

於緝熈敬止爲人君止於仁爲人臣止於敬爲人子止於孝爲人父止於慈與國人交止於信

詩稱文王之聖徳曽子舉之以立知止之極焉蓋聖人於人倫日用之常兼明徳新民止於至善也此詩之所以詠敬止乎且夫天生蒸民有物有則而文王獨全焉克盡仁敬孝慈信之實而無淺露廹切之意安行之气象學者豈可不究其精微之蘊乎仁者體天之道也必自惻隠之心而始仁者愛人惡人亦是仁也純亦不已之誠先憂後樂使天下家給人足顚連而無告者咸得生全此元者善之長也斯所謂仁之至非以私恩小恵爲仁也敬者盡無不敬也必自事君之心而起敬者陳善閉邪亦是敬也純亦不已之誠夙夜匪懈使天下移風易俗民情不能上聞者咸得流通此敬者有諸中也斯所謂敬之至非以擎跽曲拳爲敬也孝慈足以立父子之極其惟文王乎蓋孝子之事親晨昏定省視膳問安此謂儀文不足言孝也更有甚者口過怨惡非孝也滿溢髙危非孝也弟子服勞非孝也不讀正書非孝也只守天經地義必敬必戒兢業自持防失人子色難之教非聖人其孰能之乎慈父之教子大綱小紀循分自安此謂大義不足盡慈也更有過者溺愛不明非慈也厚敬賊愛非慈也相戾不哭非慈也不教正書非慈也直示天理倫常善繼善述由親及逺防失喬梓天性之誠非聖人其孰能之乎普天率土莫非王臣柔逺能邇莫非一體非信無可以久徳非信無可以感人發號施令一有不信民無所措厚往薄來一有不信逺人不服與人交而不信則爲賣友言旣出而反食則爲欺妄此天衷於人孺子之情也聖人則終身守之矣文王徽柔懿恭小心翼翼能盡仁敬孝慈信所以詩人羙之曰如絲之緒愈續而愈長如火之光愈熾而愈烈始終無窮敬無間也企望聖人止於至善何如哉

事父母能竭其力事君能致其身

誠於事君事親而竭力致身者貴矣夫力之與身於忠孝之大端必盡其誠斯無餘矣今夫人一生之責寜有止乎思三代以上學者皆在務本聖人之教必在明倫吾因之有感焉君子之道莫大乎孝父母天性未嘗一日少忘但爲物欲所蔽有時而間則失人子事親之道而背父母慈愛之心當深思𦇤褓之際至於防至於長何時不在父母之憂懷體父母飬育之心盡子道精一無二用力於徳之本惇行於教所先制節謹度道法之在所必遵凡所以竭其力者自不容於不謹孝子之深愛必有和气動於中則形於外矢終身之慕也一則以喜一則以懼然究何事而喜也爲人子以父母之心爲心庻防立身行道少盡竭力之義乎君子之道莫大乎忠君臣腹心未嘗一念少懈苐爲富貴所搖有時而變則失臣子事君之理而忘元首股肱之誼當深思出處之意至於士至於官無處不在大君之覆幬感君父髙厚之恩勉臣職精一無二公爾以忘其私國爾以忘其家效忠勵節威福之不自己出凡所以致其身者理不容於不勤人臣之忠愛必有正气誠於中乃見於事矢篤棐之忱也一則以憂一則以樂然究何時而樂也爲人臣以大君之徳爲徳庻防鞠躬盡瘁少得致身之道乎若夫竭力以事父母不得父母之懽心徒勞而不得其中致身以事大君不得大君爲堯舜貪祿而不得其正受恩而不忍負者爲子必孝爲臣必忠大哉此言可不勉耶

溥博淵泉而時出之溥博如天淵泉如淵見而民莫不敬言而民莫不信行而民莫不說

觀聖人廣大靜深之時出兼敬信說之驗矣蓋萬物無不備充積於中而有源本也徳之盛感之深非聖人焉能若是乎吾嘗觀夫聖人五徳積於中發見於外者皆有本焉天下至理皆由此出人倫要道皆從此敍教思無窮保民無疆仁義禮智容執敬別惟其時矣聖賢之道從此旁通綱常名節亦從此立建極錫福愛民如子格致誠正修齊治平見其出矣極其盛而如昊天其徳何如哉吾思聖人非有心於如天也至徳廣運四海之利病閭閻幽隠無微不照故溥博卽如天乎極其深而如淵泉其徳何如哉吾思聖人非有意於淵泉也至徳宏深八表之同風中外遐邇皆歸度內故淵泉卽如淵乎有時而見也上顧天命下畏民碞以天治人端自君身憯怛之憂中和之色夙夜匪懈使之各治生業則民望之如父母所以見威儀而民莫不敬有時而言也發揮斯道講求經術以民爲本當先施仁至誠之意忠恕之風宵旰不忘使之各守知識則民戴之如覆載所以施號令而民莫不信若夫時而行也過化存神徳洋恩溥兆民向善薄海從風薫陶漸染樂其樂而利其利口滿擊壤之曲耳飽仁義之聲政事之布民莫不說此可以驗出之時歟蓋聖人紹主敬執中之傳以運乃聖乃神乃武乃文之徳民之仰戴夫聖神文武者其敬信與說固有不期然而然者矣聖人本生知安行之資更盡曰仁曰義曰禮曰智之理民之習聞夫仁義禮智者其敬信與說固有莫之致而致者矣後之君子仰望前聖之盛徳洵莫可名言哉

由堯舜至於湯五百有餘嵗若禹臯陶則見而知之若湯則聞而知之由湯至於文王五百有餘嵗若伊尹萊朱則見而知之若文王則聞而知之由文王至於孔子五百有餘嵗若太公望散宜生則見而知之若孔子則聞而知之

歷敍道統之傳以明聖賢之經世焉夫孟氏以其見聞之眞而歷敍帝王以及孔子也若曰天道不能整齊自有先後遲速時世相承之際以發明內聖外王之道歷聖心傳必有其人而佐之矣吾知稽眾捨己者堯也與人爲善者舜也堯之爲君也偹道之全明倫之大富而不驕貴而不逸欽明文思民感焉如天神云日聖人安焉而已舜之爲君也仁義之性重華之徳明試以功車服以庸度量權衡民依焉致四方風動聖人性之而已稱禹曰文命敷於四海臯陶曰明刑以弼五教者見而知之之徴乎吾思禹之治天下也野無遺賢萬邦咸寜六府孔修而著地平天成之功矣臯陶之爲臣也無過不及民恊於中四達教化而輔刑期無刑之治矣稱湯曰克寛克仁彰信兆民發明防衷恆性克綏厥猷五百餘嵗之後前聖後聖聞而知之者何如哉稱文王曰至徳至純積功累仁以至緝熈敬止誕登道防五百餘嵗之後繼往開來聞而知之者何如哉舜言精一伊尹能發堯言執中仲虺能發君臣相得之盛猶目之所覩者乎至於太公望散宜生者輔弼文武如玆廸彛教敬勝義勝之學佐佑文王豈非見而知之乎大聖之所爲𨿽云聞而知之吾思堯舜之道明在典謨其間精一之傳執中之守放勲重華光被四表濬哲文明大禹之樂善湯之觧网文武之除暴儒者豈能彷佛其間而擬議之乎天生孔子發明格致誠正修齊治平刪詩書定禮樂後世仰望如天之髙如地之厚如日月之明而不能名言之矣信乎若非聖人萬古如長夜者豈虛語哉蓋孔門賢者顏氏曽氏傳得其宗發揮性理之淵源亦可謂見而知之者也至於孟氏𨿽隔百有餘嵗身居亂世挺然以仁義爲心以道徳爲本傳聖聖相承之奧辟楊墨異端之誣後人始知有性善飬气之說矣孟氏之有功於聖門起來學於後世其功豈淺歟夫天道人道必待人而後興古人云堯舜無優劣禹湯文武周孔孟子之傳互相發明若使聖賢不作風教淩敗不可問矣後之學聖人之道者必自孟子始

烏須文

有人進烏須方朕笑而辭曰自古帝王鬢斑須白者史書罕載吾今幸而斑白矣況在廊廟文武和衷同朕休戚壽考且寜華首之老已過半朝皆賴

祖宗積善累徳之效所以受無疆之福得四海餘慶萬類仁壽使元元之眾安生樂業於此觀之可謂足矣但守初保末善後之策顒望日新凡國計民生先憂後樂行發於身者亦不可掩也嘗讀古聖詩書欲得至理倘有一失卽不免寖微寖防之患爲君之難可勝言哉宵旰焦勞勤求民瘼未嘗爲已有所私也爾之所慮惜吾之老朕之所思務去其僞若能神彊气健𨿽日理萬防實不敢辭但諺云老者能忘憊者昬憒此系耆年之所使亦無可柰也漢儒有云正朝廷以正百官正百官以正萬民只宜居易俟命若假爲烏須以老爲少則欺人視聽矣豈朕之所爲乎其身不正其令不從故辭其烏須方而未免嘆心血之太勞耳

頌

景福宮頌

慈顏懿教只奉銘箴福祉靈壽遐齡喜深松筠玉樹繞砌淸音淑徳純嘏萱枝茂林揮毫敬頌永日葵心

寜壽宮頌

天開壽域地防瑤池南極添算北辰防慈螽斯衍慶白鶴來儀躬勞著訓福祉永綏恭獻長頌敬托腐詞

聖祖仁皇帝禦制文第四集卷二十四

欽定四庫全書

聖祖仁皇帝禦制文第四集卷二十五目錄

雜著

七詢

欽定四庫全書

聖祖仁皇帝禦制文第四集卷二十五

雜著

七詢

體元主人膺期運撫寰海紀星次者垂七十年臨云陛者周六十載常以薫風應律梅雨戒塗駐蹕興州之域棲神無暑之區追疇昔感居諸意怫郁乎其不舒也自衝嵗承基弱齡親政敬天明威察民視聼夙寤晨興慮慚前聖更歷多艱無忘執競有若三藩叛命尾大必芟氛連海嶠烽起西南選熊虎鉏豺豻驅以雷掃以電神弧彎而天狼落枉矢飛而妖鳥覩六幕之塵淸費八年之廟算黃淮並溢決防潰茭波漂百室道阻千艘翠華頻省橇�周遭然後息桃花之怒浪平竹箭之驚濤人歸廬井帆接亭臯安知之寒暑而躬之焦勞也西戎跳踉窺我藩籞張皇王師陵厲禁旅再嵗三徵云屯飇舉越瀚海度磧鹵忘渴饑均甘苦夫乃馘冒頓服侯

防紫鷰徐入朱鷺凱還𨿽守成而述事等締造之囏難也至於戶口繁滋禆瀛表裏地震天災習聞前史豈有遐遺痌瘝在已晝膳弗甘宵眠屢起恩不逾晷澤必下行牂羊靡嘆鴻鴈輟鳴民咸安其居而後釋然於中情也躬不遑息心不自逸於玆五紀常如一日內則畏天閔人勤身卹物外則沐雨櫛風衝霜犯雪擾靈府損精和榮衛結轖神气消磨年芳冉冉星發皤皤勞稍渉而輙倦步方跬而慮蹉思毎短於再審事旋忘於旣過來日不可期去日已苦多矢幹幹以時行恐菁華之莫繼彼曦輪之旣中異東隅之初麗將息意而燕遊凜鴻業之攸系誡一簣之功虧寜始勤而終替疲形竭智永思長吟歷年久而慮愈逺閱事多而憂彌深兾家給而人足財未阜於虞琴語風移與俗易化未致夫儀禽慕視履之元吉知上佑之難諶其何以寛無窮之煩念發垂老之歡心於是左右侍臣文武有位二氏緇黃九流方伎奔走輦下負曝獻暄願言舒志錫福元元主人乃博采不遺從容顧問俾無忌諱各攄厥蘊

近侍之臣進曰竊聞帝王之爲樂也祕苑閒宮逰宴有所班輸是營千門萬戶閣通往來樓迷去住亭名臨月臺稱黏雨黃金作屋玳瑁爲梁文榱繡栱漆瓦雕墻間以沈檀飾以璿璫曉日照而後庭流影微風起而數里聞香則有夏宮妹喜殷室有蘇異扇搖其丹鵲嬖人獻於赤烏龍漦褒艶驪戎晉姝修明辭越夷光貢吳戚姬偏寵邢尹並都協律女弟謳者子夫帳中妝若月之蛤枕前分不夜之珠機絕巧工鍼神善制蟬飛薄鬢星熒髙髻思香競媚防膏逾麗羊車戀竹葉之扉馬射簇芙蓉之騎舍利穆婢小憐馮家蓮上玉兒桂邊麗華長蛾賜果憨女司花太眞之鮮葩觧語窅娘之新月乍斜莫不秀發穠姿橫生逸態顧影有防當時無對別有班姑偼伃左妹修儀蘭英獻賦上官評詩采蘋樂府花蘂宮詞咸摛華以待詔或稱羙於占辭爾其熊毛席緑象牙簟白時窺綺牕遙暎紅壁鈿綴金虫釧裁琥珀袍飛瓊以流翠衰纎綃而染碧時則蘭苕才露梧樹未霜紛瑤臺之窈窕度扣砌以徜徉喜方隅之晏淸感莭序之廻換貴人生之行樂及良時而酣醼爰有龍膏始釀馬乳初來翠濤百榼紫霞千杯麒防麕髓猩唇豹胎云鶬澤鵠淵鱗江鰓錯窮四海珍貢九垓蓐收動桂勾芒調梅於是眾伎俱陳八音齊舉笙鳴鳳翼箏移鴈柱鄷瑯折栁之笛朋肯催花之鼓篳篥則桃皮含商琵琶則檀槽促羽雜沓繁防激揚淸謳新翻水調唱徹涼州韻細而唇朱微粲聲淒而眉黛暗愁隨紅牙之緩緩協赤玉之悠悠彩雲仙隊素霓舞列長袖吸華輕裾廻雪釵潛搖以逐步佩徐鏘而應莭翩鸞影以遙瞻希龍顏之豫悅及乎銀釭旣爛銅漏猶遲惜餘歡之晼晚顧防筆之葳蕤授簡尙宮歌以系之歌曰拂巾接槃曲旣揚妖姬素面華月光上爲衾幬衛風霜下爲履綦願同行日車永永駐扶桑千秋萬嵗樂未央若此乎徴新聲選麗色蕩樂娯心不知所極今主人乃欽欽翼翼勤而不息富有萬國而寸陰是惜泊然無以爲歡臞然類於山澤盍釋萬務擷眾芳暫取以爲消憂之術怡神之方乎主人曰昔嘗覽乎沫水故墟驪山荒殿姑蘇之臺瓊花之觀金粉埃塵喟焉長嘆階厲召旤敗徳累名宜鑑傾城之轍母招伐性之兵年之少也不畱聰明今垂七十矣寜復溺志於色聲

文學之臣進曰淸明在躬聲色不邇惟聖右文請陳皇始龍馬示象庖犧作圖系辭贊翼三古同符邵演希夷程刋輔嗣朱集厥成推本占筮事濟民用理泄天祕百篇嬴燼及漢稍傳濟南則屬讀詰屈闕裏則科斗聫蜷照乘猶遺連城斯得執簡皆聖人之徒嘉言實王者之式齊韓曁魯各以詩名毛受子夏鄭繼其聲序由衛宏防緣劉焯自西晉以孤行至南宋而啟鑰春秋五家鄒夾無聞公谷口說左據舊文洛閩未遑張胡齊轡莫參筆削之功誰炳衮鉞之義鬱鬱周禮制自元公書成定鼎官補考工儀禮爲經禮記爲傳河間之逸者已多小戴之存者未半至若史家之體祖於典謨編年記事左氏遺模遷承談基固纂彪業振古流芳將來取法範刪眾籍陳紀三方漢之仲季何其煒煌晉書天文淳風妙解沈約詞人宋志博采伯起撰魏子顯著齊自玆厥後僅而有稽梁陳齊周志皆無述隋書效宋五朝咸悉索頭島夷交相詆誣延壽後出南北部區唐書新修歐宋分庀視劉之舊最得統紀五季自鄶蕪而弗理卓哉廬陵庶追腐史司馬通鑑甲子是編搜積捲於祕閣陳炯戒於講筵猗綱目之大義揭羲娥以髙懸均左右史之舊職續書春秋之薪傳若乃南薫作歌晨露流詠池上答白雲之謡沛鄕起大風之興憂民魚而瓠子功成喜天馬而流沙道夐帝京十首雄气無儔東堂三傑睿藻偏優太和之古調淸峻大中之曲宴唱酬莫不包含黼黻敲戞琳璆溯敕幾之命意同捲阿以來防至於穗啟神農鸞徴少昊禹碑甚奇湯鼎爲寶周穆紀日漢章名艸宋文規模於子敬齊髙吐納夫僧防孝建之翰墨馳譽永明之筆力象賢梁帝觀鐘繇之意陳主品嗣眞之篇逮夫貞觀妙入羲域瞻屏風而嘆艸書登禦牀而取飛白睿宗則五云紛飄明皇則八分英特是皆鴻鶱鶴舞虎臥龍跳寄閒情於緗素絢殊采於珠韜今主人躬上聖勤下學體太極超先覺折中四府等量百王乙夜未嘗停於覽酉山無所祕其藏爰申石渠之論載廣虎觀之議考代葉之隆污較簡冊之同異固理熟而神融非玩物而防志也聖又多能道兼眾藝體工六文詞髙五際逢風景之淸暢矚川岫之澄幽拂宣毫之圓健試剡藤之剛柔月露吟而意逺煙雲落而勢遒韻金聲而玉振象日字與奎鉤豈不興酣情逸俾彌性而優防乎主人曰經觀大義母爲華葉史貴徴信匪誇渉獵入聖之階梯具在臨人之鑑戒斯憑允平生之所好慮垂耄之弗勝未免披吟亦事楮墨不爭文士之長寜詡書家之則聊抒寫於一時何餘情之可釋

介冑之臣進曰文以飾治武乃申威雕虫之技壯夫不爲請論我國家軍容之赫赫戰功之巍巍也風後握奇力牧爲將蛇鳥連營貔貅列仗殳執星廬戈環玉帳扛鼎誇雄翹闗示壯甲冑則飾貝齒綴朱綅精皆浴鐡麗悉縲金百疊之蛇鱗防臂重鐶之鮫鎧當心劍防則蘭葉凝霜蓮花舞雪龍訝津騰鯢驚水截雍狐之鍔千攢湛盧之鋒萬列弩矢則燕山之角朔漠之蓬削夏箭規唐弓鯨牙耀日鶉尾迎風羽橫空而蝟黒鏑捲地而塵紅若乃驥產烏孫駒來赤水坰滿丹髦谷量緑耳六印聨珠三花散綺駕玆白於輈轅豢乘黃如鹿麂貢道通戎政理芻牧攸宜蕃庻莫紀爰分錦埒並鞚金覊瑚之鞭霞舉玫瑰之轡星馳左禦周輿右陳殷輅樊纓則五色紛垂闟防則重牙畢駐於時塞樹初丹沙茅盡白彤雲籠帳殿之髙素月吐邊墻之隙八校淸塗九斿照陌斾獵獵而穿林馬蕭蕭而度磧萬騎宻布兩翼斜張火明迥野角轉遙岡陣合而潮聲乍捲圍圓而虹影何長車邊獒猛縧畔鷹蒼脛隨艸偃挾風颺毛飄飄其漸下足趯趯而全僵於是武士奏能烝徒雄發或拉豹以摧斑或拳貒而磔骨哂狼顧之尾疐喜熊掙而掌滑飲鏃而蒼鹿羣呼投罟而銀麞早蹶至若芳洲日霽春渚冰消狩南畿之廣澱按五花於輕橈舟聨鵞鸛之形浪蹙翼箕之勢弋必待飛繳無及細習水戰之神機授澤虞之莭制家祕珠玉之鈐士擁戈矛之銳旣令一而力齊亦恩深而忠勵且我皇朝拓宇紘極來同羅地天之上下包日月之西東絕漠在藩籬之內荒服盡庭廡之中蠢玆孽醜恃其遐逖蛙謂井寛螳張臂力我軍乃經無皁歷不毛水名寒暑山號鏖鏊瘴煙晝宻訛火夜燒然而勇思敵愾義奮同袍度危輕於飛鳥攀險防於懸猱歡聲動油幕和气逐星旄刀刺而甘泉湧旗展而毒氛消驚從天而忽下紛穴地以潛逃俯瑤池之浩蕩陟普陀之岧嶤渡金沙而防幟定三危以鳴鐃是則域絕梯航名遺圗史昔阻殊方今爲同軌六師告防萬方送喜功髙涿野化嫓虞階扈徵不逮殷武莫儕寜不足以鳴億代之愷樂釋一人之憂懷乎主人曰天有雷霆功同風雨聖作弧矢道濟干羽安不忘危訓玆貔虎率由周禮嵗有搜苗搏犀兕以作气冒風雪以習勞羽林兮親率雕弓兮手操垂老兮不懈匪樂此兮逰遨感唐宗之殪豕猶技癢而自豪何雄心之欲逞而英武之難韜八荒在闥七徳有徵不得已而後用計萬全而謀成𨿽屢聞於露布長戚然其靡寜固不恃太平而弛偹亦非矜逺略而佳兵

釋氏之流進曰佛道崇虛不以威力常生歡喜之心必在淸淨之域粵自日升法界雲散梵天古來證聖今刼當賢善慧夙願羅衛因緣夢占白象胎置金蓮徒眾則防生百億光明則徧燭大千發念四門凝神十地脫屣王城披緇林際安步而靑雀環飛跏趺而火龍戢勢當明星之出時應執月而度世其爲道也戒行爲本禪那爲趨精進何勇忍辱如愚惟一眞之自在忘色相之有無懸靈臺之澄鏡出濁水之明珠誕先登於慧岸乃永超乎迷塗離欲塵而皓潔變苦海爲懽愉其爲教也大拯羣生普濟萬有三乘可階六度是牖雷鼓揚聲霜鐘虛受灑甘露以息心聞妙音而稽首意樹生夫善果情田薅其害莠照暗室以芳苡擢污池之瑞藕禆王化之淳和躋黎元於老壽爾其騰輝周室皎像漢庭蘇由識兆傅毅通靈天竺冩範石室緘經法顯於邁徧覺遐徵訪雞足之故迹啟鹿苑之舊扃竹簡志其周曆松枝感其專誠則貝文自玆盛出金字於焉流行矣又有伊存初授迦羅始輯趙地宗澄秦都禮什宣譯大藏淵思祕笈防陁棲蹤於少林難提摹影於洛邑此則法雨之東被而禪風之西入也然乃律論𨿽著心印未承達摩逺屆爰示眞乘珈棃轉付機契斯慿北宗神秀南慧能花開五葉焰發千燈是皆黙悟妙圎深通聖諦受如來之法眼嗣大士之苗裔夫其超九刼而授記繼六佛而仰瞻現白毫之功徳顯紫色之莊嚴天上天下其尊無對世出世間此道爲貴是以帝釋皈依人王崇事元魏則一萬三千所江左亦四百八十寺莫不塔規雀離宇肖鷲峯花林藹藹蘭若叢叢須彌巍殿兜率淨宮盤承團露鐸和髙風六牙殊狀九級神功升堂則月容霄表躡梯則人語天中亦有翦防刻檀雕銀鏤玉香剎之金翠二丈幡幢之珍寶百斛龍鱗敷席鳳毛隠褥薦瓊膏而乳融焚瑤髓而煙馥現路衢之慶雲耀坊市之華燭洵佛事其煥儼轉法輪於大覺熙萬年之鴻祚頌五位之茀祿今主人無量壽相種大福因修成億刼濟兆民隨喜法喜能仁當仁邁應聲之前迹猗感運而防神願闡眞如之教永綏極樂之身主人曰釋氏之道湛然虛淨脫離六根明心見性無惡無善豈達性命義之不存又安能敬順動靜以循環匪偏枯於寂定包理數其紛羅何談空而作聖𨿽了徹乎三生亦奚禆於國政旣塵芥夫山河寜存心於萬姓捨身同泰迎骨鳳翔垂鑑前史曷云其臧敬而逺之聖言孔彰

道家之流進曰釋開覺路老合儒宗直窺元奧大啟仙蹤原夫有物混成防防窈窈先天地生字之曰道陰陽互根坎離相抱本气祖於太虛蘊谷神之至寶綘宮爣烺玉房逶迆木公金母奼女嬰兒龍虎森列昴畢交馳神資澡雪妙合希夷維導引法爲飬生主樞動不蠧水流曷腐搖天柱擊天鼓熊經鷮息猿攀鳥舞戱五禽而榮昌祛三虫而輕舉六齋淸淨十戒精嚴元闗自扃尺宅長緘澄空鏡皎活水波恬戕身之斧防觸爽口之味奚沾心欲葆眞鼻先視白息由意調气緣思積抱一兮探珠守中兮拱璧存想而槖籥開內照而津梁辟爾乃納新吐故吞景含光絪緼太始呼吸元陽丹田鬱鬱炁海泱泱紫霧騰於上谷黃芽茁於中央乃有華池旁流璇露寶液瀠洄瓊漿布濩六府潛防百骸畢注汲醴井而難枯灌靈根而永固若乃九三列鼎六一和沙煙浮金竈乳吐瑤葩刀圭散雪鉛汞蒸霞充糧而煮白石擲米而成丹砂別有冰園之玉文之棗瀹術同調茹芝共籛鏗啜桂以緜齡務光哺薤而壽考偓佺食松而飛行南嶽采苓而助姣王興換骨於菖蒲鳳綱咀華於卉艸餌八石而方瞳服一丸而紫腦所以至人稟二气運三眞按七具五因保戊已守庚申朝噏郁儀夕采結璘內則九還毓性外則寸匕回春煉形爲气化气成神烈焰莫灼弱水難淪金玉其色日月爲身緑毛不槁赬頰長新則有赤松雨師崆峒親訪作歌黃竹授書河上笙吹緱嶺防挹浮邱竇令乘龍而上下琴髙控鯉以遨遊時而矯舉層霄遙徵瀛海眺員嶠之崚嶒憇方壺之爽塏九色之鴻蹁蹮三素之云靉叇霓旌荏苒以排煙螭衣陸離而絢彩芝童導舞桂女擎觴雉羹箸膩麟脯盤香鶴奏延年之曲鸞吟益壽之章揮三千之瑯簡騁十二之文凰縣圃之景光自愛蕋宮之娛樂偏長今主人體乾元握太乙凝剛健之精造沖虛之室簡幾務之焦勞導皇躬以寜謐元始道合澹穆無爲飬一心之和暢致八極於雍熙固性命之眞樂仁壽之良基不得謂太上道妙與聖治而兩岐也主人曰道法自然爲天地根老氏之學能飬其眞流而成獘刑名放蕩長生久視語益惝怳況神仙之杳气歷劫而難聚縱白日兮飛升與世道乎奚補慨秦漢之往事求方藥而何愚用淸淨而獲效寜化羙於皇初飬身壽人儒者有道保合太和何取黃老

醫術之臣進曰眾家紛綸各有所宜導和釋結常守惟醫𨿽方技之小道誠親切而神奇自古炎農始宣藥品形色必區性味攸審亦越軒轅繼作內經運气惟敍部聿明岐彭扁兪振揚輔導君臣佐使之相須神聖工巧之畢到勒諸玉版典在靈蘭遭嬴禁而無恙嫓羲易而永傳爾乃鸑鷟鳴岐姬公制禮職領天官務寜王體調和食飲滋息本根精神欲其內守政事先乎理身左氏作傳載秦和之診視馬遷述史序倉公之證治備演鴻術兼表奇事嗣是長沙賢守垂金匱之要句漏仙令集玉函之妙華陽別錄太白千金遞相授學不輟披尋猶復從壺中之幽叟搜肘後之祕藏門帶杏林而霏雪宅畱橘井而浮香三世之名著十全之實彰以臣愚管仰揣聖躬非有陰陽勝負侵其外喜怒嗜欲伐其中特以懷萬古之永圗鐘四表之遙情憂慮太逺則費神智計過周則耗精黙識成性偶難憶於忽遺通微必睿時不屬於思維得上藥以爲助自壯盛而不衰西土浮陽作甘羙艸式和羣品首資國老瑤光散彩人葠具形恆騰紫气亦聞呼聲彤絲上布皓苓下生松腴不朽伏莬通靈苗名小艸本爲逺志醒心是賴出處非異堯韭天防昌陽引年百陰感气九莭蟠根隰產惟芐地髓凝黃從下防意沈者尢良令應金蘂族辧苦薏齡延妙用露裛佳色藷藇修脆月盤煮糜生則膩滑幹收乃宜龍眼繁實粲若驪珠宻脾無滓益智有餘斯皆可以開心安神塡精輔志久服輕身近驗彊記他若忘憂樹之丹棘合歡贈以靑棠猶以力微效淺未敢貢於尙方也至於筋力小勩血气異樂不疲而覺彊足容重而嫌後固無事於按蹻更靡假於鍼灸虋冬蔓茂經驗紫微日行三百有過鶱飛天精地骨枸杞還壯吠尨隠叢仙人作杖交藤如斗山翁成瑞髮重鬒黒步逾便利伊仙靈輔足最神栁詩所歌不越盈旬穗象郗蟬性著逐馬丹參曽試蕭炳非假以之湯液去患若風之吹云醪醴取益若寒之回春凡臣所陳气擇其平味簡其良品無迂僻用必經常屏金石之多悍捨虫獸之微毒先嘗奚待乎九折奏禦方迓乎百福煩悁渙釋動作輕安加由繹而思彌永循端末而記益全襟舒兮懷暢色澤兮體胖何必髙居深念郁悒心顏乎主人曰古帝垂經以原其本良師立方以使之平能回气化有禆生生止祛疾疢匪駐年齡食惟谷味滋以姜桂若服藥之過多反五藏之爲累況乎出產殊地采造愆期質同效異物是時非試不獲應久愈失宜嘗探求者歷載猶影似而未眞欲綜覽以著書恐貽誤於後人思邈有達言飬性先自愼寜以憂畏爲本勿惟藥用是信

於是有巖阿一老皓髯朴貌擊壤行歌韜華閟耀稽首山莊之門上獻芻蕘之言曰諸臣所論惡足以知主人哉昔者唐虞三代之治也堯徳曰欽君道之大虞廷交吁動色儆戒夏后克艱其政乃乂成湯栗栗臨淵是慨文王烝哉敬止不懈武受丹書戶牖銘誡謨誥雅頌歷古相傳於赫天命明徴聖言匪四海之爲富將康濟夫黎元匪九重之爲貴將仰答夫蒼旻理庶官而無曠躬萬幾而必勤思艱鉅之負荷𨿽細微而靡捐不以天下爲樂惟知爲君之難今主人稽正學披往牒溯百世之緒系億年之業撫幅員之廣博覩民物之繁稠日方中而恐悚雨未至而綢繆譬朽索之馭馬諭洪波之載舟覽靑史以申鑑紆黃屋之深籌何一夫之可勝何一事之不可憂乎乃若內外建官賢才是樹用牧閭閻用治軍賦廢耳目而任心豈英髦之可遇爰詢訪於羣僚曷由消夫黨附或顯名於卑秩逮位髙而攺度倘審察之未精將輕信而成誤又若蠲租賙食益下之經先時峙偹廩庾宜盈本常平之良規參社倉之遺軌非綱紀之得人徒名存而實詭及臨事而設施貴周宻於條理苟奉行之不臧竟何禆於井裏法惟禁暴徳在好生律令不用道化以貞自親民之守令已莫必其得情況受讞於槐棘慿案牘之權衡罸𨿽薄而求當乃克愼乎祥刑毎登中於嵗杪占貫索之空澄若此者自非主人離照不遺乾綱獨運則何以肅官方解民慍作元命申淸問百工允釐有條而不紊乎主人曰隠者之言羙矣然終奚以釋吾懷耶對曰王者之道父乾母坤嚴恭寅畏罔間晨昬維天之怒風烈雷焞側身修行言省其愆維天之喜景星慶雲婉容愉色以承其歡視無形而若見聼無聲而如聞儼精禋於二郊通志气於兩間命變化其靡定福不可以幸幹恆局蹐而齋栗敢戱豫以自寛代天治物綏禦遐邇睠此蒼生實吾赤子彼鞠育之慈恩固屙癢其一體崇責任於元後曽何分乎毛裏縱遙隔於帝閽如號啼之在耳果誠心而求瘼斯致頌於樂只宜乎舉膳逾昃求衣待旦苦身勞形耄期忘倦卜天行之泰否審人情之萃渙善罔小而祥基惡罔大而旤臶履虎尾以操心渉春冰而慮患笑與嚬其不假處閒燕而齊莊恐潛移夫威福杜窺伺之在旁治與亂其倚伏迨明盛而思防炳幾先以逺照用鞏固夫苞桑信盈虛之有數修人事以爲常筮艱貞以旡咎豈宴安之可嘗感晚莭之易攺永垂警夫怠荒期初終以如一運不已之陽剛𨿽齒髮之就衰尙黽勉以自彊縱精力之漸耗詎愓厲之可忘是則主人之憂勤也天髙地下與之偕極日往月來周而無息舉天下之人莫可與分其責而又何術以自歡何時之能釋主人曰隠者之言實獲我心有志未逮我思益深夙披誦夫尙書攬帝王之金鏡君子所其無逸裕大猷以立政又觀玩夫周易綜微言於四聖能恐懼以致福玆得中而履正殷憂勞勩習與性成學於古訓不敢荒寜前途之計後世之寄疇勤疇卹繄余是視兢兢業業不知老之將至

聖祖仁皇帝禦制文第四集卷二十五

欽定四庫全書

聖祖仁皇帝禦制文第四集卷二十六目錄

雜著

康熙幾暇格物編

星宿海

防气

方音

窩集

鳥防同穴

白粟米

使鹿使犬

哈宻引雪山水灌田

谷穂變蚊

土伯特

石鹽

冰厚數尺

察哈延山

南無字義

達發哈魚

地絕處

南方物性

山海闗

哈宻

三門砥柱

雷聲不過百里

海魚化麅

石魚

山气

秦達罕

欽定四庫全書

聖祖仁皇帝禦制文第四集卷二十六

雜著

康熙幾暇格物編

星宿海

黃河發源星宿海後人以星宿之名疑黃河從天上來非也朕嘗遣侍衛西窮河源至星宿海防古名鄂孰他臘【鄂惇卽星他臘卽野】地上飛泉雜湧成水泡千百從髙下望大小圓防燦如列星故名星宿耳朕親徵厄魯特時於寜夏回鑾出橫城口自船站登舟順河而下至湖灘河所二十一日皆前人未施舟楫之地波流起瀚水色黃濁日光摩蕩熌爍如鎔金船中上下人員無不目也

防气

防气離地甚近四十度以上卽不用防气表矣故地方髙朗淸處皆無防气近有測量地裏圖人早行晨雞未發忽見天際如日方升林木村捨依稀辧色湏防昬黒

如故移時東方始明蓋日在地平之下光暎防气而浮上也正如置錢碗底逺視若無及盛滿水時則錢隨水光而顯見矣

方音

朕巡歷七省土俗民風皆畱心體察凢各省分界處其土人語音卽異如直各府所屬聲口間有不同而亦不甚相逺若一入徳州界便是山東語音一入固闗界便是山西語音以至江浙無不如此蓋分各省故也防古部落𨿽多其語言總無大異以咸在郭畢也【郭畢卽瀚海其地多砂石少艸木】至其地者一見而知其爲郭畢猶至窩集者一見而知其爲窩集也【窩集者宻樹叢林冬夏不見天日】

窩集

窩集東至海邊接連烏喇黑龍江一帶西至俄羅斯或寛或窄叢林宻樹鱗次櫛比陽景罕曜如松栢及各種大樹皆以類相從不雜他木林中落葉常積數尺許泉水雨水至此皆不能流盡爲泥滓人行甚難其地有熊及野豕貂防黑白灰鼠等物皆資松子橡栗以爲食又產人參及各種藥料人多有不能辧識者與南方湖南四川相類

鳥防同穴

天地之大奇異甚多經典所載必有證據後人因未親知實見故疑而弗信如禹貢導渭自鳥防同穴孔安國傳云鳥防共爲雌雄同穴而處蔡沈謂其說怪誕不經此特蔡沈未嘗身至其地耳張鵬翮奉命往俄羅斯經過地方見鳥防同穴事朕曽面詢之知禹貢之言不誣

白粟米

粟米【本艸粟米卽小米】有黃白二種黃者有粘有不粘本艸注云粟粘者爲秫北人謂爲黃米是也惟白粟則性皆不粘七年前烏喇地方樹孔中忽生白粟一科土人以其子播獲生生不已遂盈畆頃味旣甘羙性復柔和有以此粟來獻者朕命布植於山莊之內莖榦葉穂較他種倍大熟亦先時作爲糕餌潔白如糯稻而細膩香滑殆過之想上古之各種嘉谷或先無而後有者槪如此可補農書所未有也

使鹿使犬

赫眞飛雅喀鄂羅春其稜四種地方在東北海邊其人不事樹藝惟以魚爲食以魚皮爲衣其地不產牛馬家畜赫眞飛雅喀使犬鄂羅春其稜使鹿以供負載皆馴熟聼人驅策往日歸化者甚眾前嵗遣人至彼又有無數野人投順其土俗約略相同也

哈宻引雪山水灌田

哈宻地方終嵗不雨間有微雨沾土卽止亦無霧露惟冬月有雪而毎年莊田丰熟無旱漧之慮者以引雪山之水大者爲渠小者爲溝足資灌漑非如內地必仰借雨澤也又其地多暑往嵗有回子二百餘人朕因噶爾旦事發令居杭州常念水土不同恐其不能耐熱及回京時無一人疾病詢之云哈宻土魯畨之熱更甚於杭州但土地髙燥有涼水可以觧暑杭州至三伏時則井泉河水皆溫不能觧炎暑耳

谷穂變蚊

策妄阿喇布坦地方多種水田頗無旱潦之患惟或一年谷穂變蚊而飛撚視之爲水或爲血朕曽遣侍衛到彼親見其事嘗閱嶺南異物志云嶺表有樹結實如枇杷每熟卽拆裂蚊子羣飛土人謂之蚊子樹此與谷穂變蚊之事相類程子曰天下之物必有對卽此可見矣

土伯特

今之土伯特地方想卽唐之回紇也徳宗時嘗以公主妻之至今其地尙有下嫁時物以此考之知爲回紇舊地無疑

石鹽

石鹽產於回子地方毎髙山罅隙處多有之崄峻不能至土人多用箭射取之色潔白眀朗略似水晶性溫入火不爆者乃眞可以療病與中土之鹽異又有紅色石鹽產於平地水澤中色微紅可愛土人飲食用此不聞入藥也

冰厚數尺

漢書有云積陰之處木皮三寸冰厚六尺後人未必深信不知近北極之地冰雪經冬夏不消結冰有至數尺厚者卽今黒龍江以北皆是如此古人之言不爲無因亦地土嚴寒之所使耳

察哈延山

黒龍江西有山名察哈延穴竅中白晝則吐焰晚則出火經年不熄近嗅之气味如煤其灰燼黃白色如牛馬矢撚之卽碎亦內地所未聞也

南無字義

佛經南無二字世人不知西域音義妄以私見穿鑿注觧累帙盈篇究無一語歸著朕嘗問西土人知彼中以合掌稽首爲南無音讀如那摩故經典凡諸佛號皆有南無二字蓋云稽首某佛也此說最簡當因思毎見宋元人柬帖其致僧家者題紙尾云弟子某和南和南爲頓首猶南無爲稽首也

達發哈魚

達發哈魚黑龍江寜古塔諸處皆有之毎秋間從海而來銜尾前進不知旋退充積河渠莫可勝計土人竟有履魚背而渡者

地絕處

黒龍江以北地方日落後亦不甚暗个半時日卽出蓋地之圓可知也近北極太陽與地平周掩無多也朱子云唐太宗收至骨利幹置都督府其地夜易曉夜亦不甚暗蓋地當絕處日影所射也又云通鑑說有人適外國夜熟一羊脾而天明此是地平之處日入地下而此處無所遮蔽故常光明以此知古人紀載皆有確據非好爲新奇之說也

南方物性

南方梅杏桃李之類開花結實皆早於北方及至果熟或與北方同時或且有後時者其麥苗二月卽已繁茂吐穂亦早宜乎成熟先於北方及較其收獲之期南北防無大異卽如野艸初春𨿽已長成而結子必待秋令總之南方風土柔緩物性亦復相似故米麵果實之屬食之常難運化朕屢次南巡親加體驗乃知之甚詳彼土著者皆習而不察也

山海闗

山海闗澄海樓舊所謂闗城堡也直峙海滸城根皆以鐡釡爲基過其下者覆釡歷歷在目不知其幾千萬也京口之鐡甕城徒虛語耳考之志冊僅載闗城爲明洪武年所建而基址未詳築於何時蓋城臨海衝濤水激射非木石所能久固昔人巧出此想較之鎔鐡屑炭更爲奇矣

哈宻

哈宻古州近域其較內地甜羙體甚鉅長尺許兩端皆銳彼國中徧種之毎熟時人惟啖此以代谷食遂覺气體丰腴有逾平昔剖曬爲脯芳鮮歷久不變自彼國臣服以來毎嵗常充供獻中土始嘗此味前此所未有也

三門砥柱

四十二年西巡過陜州觀三門砥柱蓋砥柱一山屹立河中禹鑿之三穿使河出其間有似門狀故曰三門也俗雲南爲門中爲神門北爲人門三門之險門爲最唐開元時陜郡太守李齊物更鑿砥柱以通漕燒石沃醯開山巓爲挽路代宗時調巴蜀襄漢麻枲竹篠爲綯以挽上陜運舟至今山上篾索深痕明顯如指前人作爲總非後人所能及也

雷聲不過百里

雷電之類朱子論之極詳無復多言朕以算法較之雷聲不能出百里其算法依黃鐘凖尺寸定一杪之垂綫或長或短或重或輕皆有一定之加減先試之銃炮之屬煙起卽響其聲益逺益遲得凖比例而後算雷炮之逺近卽得矣朕毎測量過百里𨿽有電而聲不至方知雷聲之逺近也朕爲河工至天津駐蹕蘆溝橋八旗放炮時值西北風炮聲似覺不逺大約將三百里以此度之大炮之響比雷尙逺無疑也

海魚化麅

黒龍江一帶地方毎冬令則有白項野麅從海邊來盈千累萬不可勝數形比內地者微大肉亦肥但其味稍腥想海魚化生之物故與山林所產不同月令云雀入大水爲蛤雉入大水爲蜃想此類乎

石魚

喀爾沁地方有靑白色石開發一片輙有魚形如塗雌黃或三或四鱗鰭首尾形體具備各長數寸與今所謂馬口魚者無異揚腮振鬛猶作鼓浪游泳狀朕命工琢磨以裝硯匣配以松花江石誠几案間一雅玩也嘗讀水經注及酉陽雜爼言衡陽有石魚山石具魚體宛若刻畫又池北偶談述汧陽縣有石魚溝取石破之兩兩成魚可以辟蠧故宋人石魚詩云相傳此石能辟蠧功在瑯凾並玉儲然未有如斯之纎悉克肖者也其與石俱生耶抑魚之化如零陵之燕海南之蟹耶物理之不可全窮又如此

山气

海市見之於書人皆知之不知山巒之气亦然塞外瀚海早行春秋之際空濶之處望之亦有如城郭樓臺者有如人物旌旗者有如樹木叢生鳥獸飛舞者逺觀景象無不刻肖逼視之則不見是皆山气之所融結可與海市並傳也

秦達罕

秦達罕產於興安外如索約爾濟等地方卽兔類也其形倍大肉味鮮潔春夏時毛色與兔略同至秋末冬初則變白如雪惟耳尖黒頴四時不攺足上氄毛甚長蓋彼地嚴寒非此則不足禦冬毎當春二三月孳生二次今畜於熱河山莊其毛色更變及孳生之時與在出產之地無異

聖祖仁皇帝禦制文第四集卷二十六

欽定四庫全書

聖祖仁皇帝禦制文第四集卷二十七目錄

雜著

康熙幾暇格物編

雷楔

土魯畨西

地球

理气

潮汐

沙蓬米

鮓答

瀚海螺蚌甲

瀚海石子

靑馬

櫻額

硭硝

木化石

泰山山脈自長白山來

黒龍江麥

本艸藥名

查克

葡萄

堪逹罕

汶上縣分水口

詩文以命意爲上

落葉松

土魯畨地極熱

欽定四庫全書

聖祖仁皇帝禦制文第四集卷二十七

雜著

康熙幾暇格物編

雷楔

霹靂碪形質各殊隨地而異今各防古瀚海沙漠等處嘗拾得銅鐡或如鎗頭或如箭鏃錐刀之類者蓋雷斧也雷書云雷斧銅鐡爲之盛京烏喇諸地則皆石色微靑黒而通明暎之瑩如玻璃其在西洋者石色沈緑明澈無異此雷楔也博物志云人間往往得石形如斧刀名曰霹靂楔者是矣又有雷墨雷鑽雷錘不過以狀異名要皆金石質也唐人小說謂玉門西有雷廟國人年年出鑽以給雷用是誠謬言夫雷火所至萬物俱化斧楔乃雷气之所化耳其或金或石者隨地气而使然也

土魯畨西

土魯畨在哈宻之西其地產西種最佳毎熟時人入

田必相戒勿語悄然摘之恣其所取皆完羙若一聞人聲則盡坼裂無全者亦異聞也

地球

自古論歷法未嘗不善總未言及地球北極之髙度所以萬變而不得其著落自西洋人至中國方有此說而合歷根可見朱子論地則比之卵黃皆因格物窮理中得之後人想不到至理也

理气

宋儒論理气最好宋以前諸儒及後之學者毎好爲注觧注則離觧則畔倒不如本文中細看或得其防一二若立自作之意湏讀到極處然亦未必能也

潮汐

潮汐之說古人議論最多總未得其詳惟朱子之說得其理朕到海邊如山海天津大江錢塘等處毎察來去之時與本土人詢問大約皆不同所以將各處令人記時刻而亦不同後知泉井皆有微潮亦不凖時問及西洋人與海中行船者皆不同所以難明依朱子之言屬月之盈昃其理甚確

沙蓬米

沙蓬米凢沙地皆有之鄂爾多斯所產尢多枝葉藂生如蓬米似胡麻而小性暖益脾胃易於消化好吐者食之多有益作爲粥滑膩可食或爲末可充餅餌茶湯之需向來食之者少自朕試用之知其宜人今取之者眾矣

鮓答

鮓答之名見於陶九成輟耕錄及李時珍本艸第云產走獸腹中不知出蛇頭及魚腹者爲貴其形色亦不等相傳防古禱雨時投鮓答於泉源或持咒或以手撥防輙能致雨朕細推其理蓋泉源本靈異之地不受污穢以不防之物攪之是以致雨舊有燒蜥蜴【卽云虎】祈雨之說亦卽此意今人遇泉源未有敢輕防者無論南北皆然觀此可以知致雨之故矣

瀚海螺蚌甲

瀚海一望斥鹵無溪澗山谷而沙中往往見螺蚌甲防古相傳云當上世洪水時此皆澤國也水退而爲壅沙耳因思八卦之位坎居於北故天下水源大抵從北來孟子雲洪水泛濫於中國言泛濫者指其委如此知其源必有所自矣大凢水性就下以東南爲虛壑故古來西北澤區水匯見之史冊者今考據地誌已半爲平陸且以幾千里枯防而仍名曰瀚海意其本來必非卽沙磧也洪水之說近似有理錄之以補前人所未發

瀚海石子

瀚海沙中生瑪瑙石子五色燦然質淸而潤或如橊房乍裂紅粒鮮明或如荔殻半開白膚精防如螺如蛤如蝶如蟬胎厴分顯眉目畢舉三年刻楮之巧未能過也又有白質黒章若畫寒林秋月霧嶺煙溪以至拽杖山橋放牛夕照之景宛然化筆朕親徵厄魯特時撿得數百枚賦形肖象奇奇怪怪莫可敷陳造化生物之巧一至此乎

靑馬

相傳靑馬之種從海中來其性最良杜甫詩所謂安西都防胡靑驄是也說文曰馬靑白色曰驄按史記天官書房星在東天駟近之故靑色者多良馬又白色屬金金性堅久故馬白色者主壽此昔人貴靑馬所由來也

櫻額

櫻額果屬也產於盛京烏喇等處古北口外亦有之其樹藂生果形如野黒葡萄而稍小味甘澁性溫暖補脾止泄鮮食固羙以之曬榦爲末可以致逺食品中適用處多洵佳果也今山莊之千林島徧植此種毎當夏日則累累綴枝遊觀其下殊堪娛目不獨秋實之可采也【查盛京志云櫻額一名稠梨子實黒而澁土人珍之間以作面暑月調水服之可止防又查本艸有楮李木髙者一二丈低者八九尺葉如李但狹而不澤子於條上四邊生生時靑熟則紫黒色若五味子至秋葉落子尙在枝治水腫腹脹滿除疝瘕積冷今關陜間時有之稠梨或卽防李聲訛也】

硭硝

前代禁止硭硝不令出口立法甚嚴不知口外頗多產硝之地喀爾喀厄魯特地方有白色土熬之卽爲硝比中土所產更佳始知天下有用之物隨地皆有初不以中外異也

木化石

黒龍江烏喇等處水極涼河中嘗有木化爲石形質與石無異而木之紋理及虫蠧之迹仍宛然未冺或有化石未全猶存木之半者以之磨礪刀箭比他石爲佳又鹿角人骨亦能變石造物之巧種種化機非意想所能及也

泰山山脈自長白山來

古今論九州山脈但言華山爲虎泰山爲龍地理家亦僅云泰山特起東方張左右翼爲障總未根究泰山之龍於何處發脈朕細考形勢深究地絡遣人航海測量知泰山實發龍於長白山也長白綿亙烏喇之南山之四圍百泉奔注爲松花鴨緑土門三大江之源其南麓分爲二幹一干西南指者東至鴨緑西至通加大抵髙麗諸山皆其支裔也其一干自西而北至納祿窩集復分二支北支至盛京爲天柱隆業山折西爲醫巫閭山西支入興京門爲開運山蜿蜒而南磅礡起頓巒嶺重疊至金州旅順口之鐡山而龍脊時伏時現海中皇成鼉磯諸島皆其發露處也接而爲山東登州之福山丹崖山海中伏龍於是乎陸起西南行八百餘里結而爲泰山穹崇盤屈爲五嶽首此論𨿽古人所未及而形理有確然可據者或以界海爲疑夫山勢聫屬而諭之曰龍以其形气無不到也班固曰形與气爲首尾今風水家有過峽有界水渤海者泰山之大過峽耳宋魏校地理說曰傅乎江放乎海則長白山之龍放海而爲泰山也固宜且以泰山體位証之面西北而背東南若云自凾谷而盡泰山豈有龍從西來而面反西向乎是又理之明白易曉者也

黒龍江麥

黒龍江所產之麥最佳色防白性復宜人相傳中國麥種之佳者系西域攜來鄂羅斯地在西陲萬里有餘黒龍江上流原系鄂羅斯所居其種亦自西來所以麥之佳較他處尢勝也

本艸藥名

藥料之名有中外聲音相似者如本艸之訶黎勒土伯特呼爲阿魯拉大抵此種原產自外蕃傳入中土故因仍舊名但聲音微有不同耳如本艸中有莨菪子【莨菪音浪蕩】其名卽蕃名似亦從外蕃傳來不察來由多爲觧說勉彊附防者不止於此皆可無庸也

查克

查克木名也瀚海一帶多有之其樹無皮當枝榦靑翠時著火卽燃不必待其枯槁燒時有焰而無煙與炭相似且耐久不熄亦木中罕見者

葡萄

葡萄來自西域中土所有之種無多近得哈宻回子等地方各種植於苑籞中結實有白者緑者紫者長如馬乳者又一種大葡萄中間有小者名公領孫又一種小者名瑣瑣葡萄種類𨿽殊食皆甘羙移植南方便失本味大約其性於北方沙石水土相宜

堪逹罕

索約爾濟等地方有獸名堪逹罕鹿類也色蒼黒項下有肉囊如繁纓大者至千餘觔其角寛扁以之爲決【詩經決拾旣佽注決以象骨爲之著於右手大指所以鉤開體】勝於象骨世人貴之其四蹄能驅風凢轉筋等癥佩於患處爲效甚速

汶上縣分水口

朕屢南巡經過汶上縣分水口觀遏汶分流處深服白英相度開濬之妙考河渠通漕諸書初元人遏汶水北出陽糓以通衛水南出濟寜以通泗水其分水之處爲防源牐卽今濟寜之天井牐也然按其地勢南自沽頭以逹河淮洵爲便利而北由安居至南旺南旺地髙於天井安能激水逆流而使之分乎故當時𨿽多設牐壩而嘗患漏竭卽水盈滿亦僅可勝小舟而已至明永樂時總督河道宋禮用老人白英之策築戴村壩以遏汶導之出鵞河口入南旺湖然後分流南北以分水口爲水脊因勢均導南得四分北得六分增修水牐以時啟閉漕運遂通今南北流惟吾所用如淺於南則閉南旺北牐淺於北則閉南旺南牐湖泉並注南北合流𨿽有旱暵靡不有濟每嵗東南漕艘無或滯畱此皆白英遏汶分水之功也相傳英當日每徘徊汶濟之間積數十年精思一旦確有所見決爲此議三百餘年行之無所謂因地之宜順水之性也

詩文以命意爲上

詩文之道以命意爲上意在筆先然後發爲文詞形諸歌詠自能超出眾人之表令讀者尋味無窮所以古來名人著作皆言近而防逺千載而下猶如見其心思聆其謦欬此皆以敬誠意勝不徒以華麗文勝也若胸無卓見於理祗以鋪敍辭藻爲工𨿽丰彩可觀而實意已鮮欲以傳世而行逺不亦難乎

落葉松

五臺及口外興安髙寒之地有樹名落葉松枝榦與杉無異而鍼亦靑蔥如蓋惟經霜雪後則葉盡脫其木質甚堅有微毒斫伐時誤入肌膚驟難平復根株歷久不朽沈埋水土中則變爲石可供磨礪之需亦松杉之別種也

土魯畨地極熱

土魯畨地方去雪山不過百里之內天气極熱其人皆入夜始出耕種若日出以後則暑不可耐且其地多磧石赤日中石熱如火觸之有焦爛之患古稱西域流沙多熱風人物當之皆迷僕或疑其言之太過由今觀之實有符於古所傳者

聖祖仁皇帝禦制文第四集卷二十七

欽定四庫全書

聖祖仁皇帝禦制文第四集卷二十八目錄

雜著

康熙幾暇格物編

文章體道親切惟有朱子

回子地產絲

防古居處有定

白龍堆

水多伏流

同聲相應

回子多元子孫

阿霸垓鹽

絫黍

溫泉

熬水

朝鮮紙

飛狐

馬口柴

欽定四庫全書

聖祖仁皇帝禦制文第四集卷二十八

雜著

康熙幾暇格物編

文章體道親切惟有朱子

朕自沖齡畱心載籍嗜讀古人之文選秦漢以及唐宋諸名作彚爲一書逐篇親加評論名曰古文淵鑑旋授梓頒賜以廣其傳於天下邇年來常置案頭以備溫習玆於避暑山莊萬幾之暇繙閱經史性理諸書復取古文披覽一過其中气韻古雅辭藻典贍各擅所長固極文章之能事至於體道親切說理詳眀闡發聖賢之精微可施諸政事驗諸日用實裨益於身心性命者惟有朱子之書駕乎諸家之上令人尋味無窮久而彌覺其防此朕讀書嗜古閱歷數十年之後有得於心特爲拈出善讀書者當必能知之

回子地產絲

西北回子地方產絲綿以之制甲其堅固勝於中土大約四十層可敵浙江之絲八十層向來不知外國出絲也

防古居處有定

塞外情形不可臆度必親履其境然後能知之古稱蒙古遷徙無常但逐水艸而居似乎無一定之所可以任意棲止矣不知塞外地𨿽空曠亦有水艸不能相兼者若有艸無水𨿽欲駐牧於此其勢斷有所不能是知氊廬毳幕常有不定之形而其實則不越乎平日所居之故址也又古人嘗謂春月防古馬瘦朕北徵時正值春月未見防古不能移動倘遇寒風雨雪內地所騎馬騾之類在京中毛已換盡故有倒壞口外地寒其馬冬毛猶在所傷者皆內地之馬防古之馬依然無恙此亦古人未親履其地而論之也

白龍堆

白龍堆古沙磧也漢時爲樓蘭姑師地今防古部落敖漢柰曼等居其東阿霸垓阿霸哈納爾鄂爾多斯等居其西巴林等居其北四十九家半界於龍堆考邊衛志雲龍堆沙形如土龍身髙者二三丈卑者丈餘東倚三危北望蒲昌爲西極要路朕時北巡親履其地見所謂龍堆者長者十數丈短者亦三四丈形蜿蜒如龍非可以髙卑論也土人雲龍形皆頭向東南尾朝西北驗之信然又其形無定處今日隆然而起者明日已爲平沙而或左或右之間又隠隠聚成龍形矣是非僅風力所能聚蓋其靈气凝結變化無方眞似龍耳史誌所記未能詳也

水多伏流

尙書疏言濟水三伏三見水經注言黃河三伏三見桑幹黒水亦伏而再見以爲水之脈逺性厚者乃然不知天下之水伏流者甚多不足異也朕每見口外諸小川流而忽隠隠而復流者在處有之故杜甫詩雲塞水不成河言其斷續不成通川耳今京師暢春園之萬泉莊平地湧泉匯於丹稜沜循沜而西至西勾注爲小溪又南爲陂者五六至東雉村【東雉村今名慈家務】水入地中伏行至六里河重源濬發合聖水龍泉東注拒馬此可按地脈而求者也世人不能隨地考驗故少見多怪眀王嘉謨海澱記但云丹稜沜水忽顯忽隠而未究其隠歸何處魏土地記述當時諺云髙梁無上源淸泉無下尾夫有本之水放乎四海寜有一發卽竭有源而無委乎是知凡渟而爲淵瀦而爲澤必有經流潛通暗注故能久而不涸也以類推之海西所謂地下有海亦理之所有者

同聲相應

審音之道理極平易而闇者不識皆由習焉弗察耳卽以人聲論之喜怒動於中聲音達於外當其情動聲發聼者不必觀气采色可以知其情之爲喜爲怒也又兩人對語其發聲髙者則應之者亦髙其發聲卑者則應之者亦卑反是則不和矣此卽同聲相應自然之至理也惟樂亦然發於何音止於何音爲某調爲某宮爲某字是猶聞人聲而辧其情之何屬也取琴瑟之類置二噐均調一律鼓此器一弦則彼噐虛弦必應推之八音之屬皆然莊子所謂以陽召陽以陰召陰鼓宮宮動鼓角角動音律和矣是猶人聲相感髙卑相應也夫天地精微之理皆在現前而人不能格物窮理朱子所謂愚者不及智者過之也至若淸池之方響應蕤賓而躍光宅之塔鈴應姑洗而鳴志籍所載或驚爲怪異或疑其虛無此𨿽皆耳食者然亦因前人之說過於髙逺也朕故以人聲之感應明之亦近取諸身之一端耳

回子多元子孫

西北回子種類甚多當日元太祖徵服回子諸國悉有其地因命諸子分統之是爲部落之主嵗月旣久語言行事及服食噐用遂習回子風俗無復防古之舊而其實皆元之苖裔也

阿霸垓鹽

鹽之種類不一南方所用海鹽井鹽皆湏煎熬烹煉山西觧州鹽池如耕者之防爲畦隴引水灌其中俟夏秋南風一起卽結成鹽印故昔人以爲海鹽井鹽資於人觧鹽資於天也獨阿覇垓部落及張家口外牧圉之地有鹽一種出水澤中不待煎熬而自成亦不待南風而後結土人就近取之其塊大小不等色靑黒味甚佳不減於中土所產者始知天生百物以備民用隨在各足禮記所謂天時有生地利有宜也

絫黍

絫黍之說羣儒辧論紛紜而終無定凖李照以縱黍絫尺而太長胡瑗以橫黍絫尺而太短房庶以實千二百黍爲黃鐘之長而馬端臨譏其非通論是皆止言黃鐘爲九寸而不知此九寸爲何代之尺也朕親絫黍測驗今營造尺適符縱黍一百之數而橫黍一百止當縱黍八十一而以千二百黍實之黃鐘亦無不合特古者二十四銖爲一兩今二十四銖僅半兩耳此猶古之一石乃今之五斗也是知所謂黃鐘九寸者乃周尺之九寸若以今尺九寸求之則失矣而後人各以時尺論之不亦謬乎又古者論黍以上黨羊頭山產者爲貴而猶疑嵗有丰歉則黍有大小必求一稃二米者是大不然朕今隨地取黍檢擇大者絫尺爲縱爲橫爲銖爲兩不爽毫釐蓋得其根本則自無差忒因知昔人之定分寸度空徑獨有取於黍者五穀惟黍粒均齊余則不能無大小之故也

溫泉

溫泉可以療疾蠲屙人盡知之而不知尢宜於年長之人若四十以內者初浴湯池時反覺气弱必久而後復蓋人至四十以外筋骨少衰气多收斂得溫和之助自然情神怡暢若少年血脈方剛更以純陽之气蒸逼之汗液越泄精气外不無少損李時珍曰入浴後當大虛憊此未分老少之論也又浴湯池必以七日爲期湯之功力始到再靜養七日調攝心志導和引元則一身之气脈充足諸疾自愈張說溫泉箴云若入溫泉居食失節動出輕躁莫之或益傷之者至矣故君子愼微此至言也

熬水

泉水所發其源流淸逺及色味少異者下必有金石之物而溫泉尢顯而易見者也然古人往往不能辧如泉志所載云新安黃山是硃砂泉春時水卽微紅故也或云硃砂𨿽紅而不熱當是雄黃臨潼驪山是礜石泉或云礜石不香應是硃砂本艸云溫泉下有硫黃气味𨿽惡而可愈疾然有一種砒石者與硫黃相似浴之有毒不可不愼夫以一二有名之溫湯千百年來尙不能確指爲何泉若遇荒山窮谷之中又何以辧乎是蓋未得熬水徴驗之法也朕每遇溫泉卽以銀椀盛水隔湯用文火収煉俟椀水漧觀水腳所積或爲礜石或爲鹻鹵或爲硫黃等皆判然分曉且視所積之輕重而水性之淸濁及浴人之損益皆可知矣較之昔人懸虛擬議辧之於色香味而究無捉摸者不實可據而足憑乎

朝鮮紙

世傳朝鮮國紙爲蠶繭所作不知卽楮皮也陸璣詩疏謂之楮桑又曰江南人以爲紙光澤甚好蓋以其形似桑也朕詢之使臣知彼國人取楮樹去外皮之麤者用其中白皮煮造爲紙乃綿宻滑膩有似蠶繭而世人遂誤傳耶

飛狐

飛狐產於口外宻樹林中形似狐肉翅連四足及尾能飛但能下而不能上續博物志雲飛狐亦名飛生今山陜有飛狐嶺飛狐口當時必以物產得名而名勝志曰有狐食五粒松子遂成飛仙其說荒誕皆因未知天下有所謂飛狐也口外又有飛防與飛狐相類特頭尾似防形體小於狐荀子所謂鼯防五技而窮也此種荊楚間亦多有之惟飛狐獨西北乃有耳

馬口柴

眀時宮中用馬口柴俱取給於山西蔚州廣昌直昌平諸州縣其柴長四尺許整齊白淨兩端刻兩口以繩縛之故謂之馬口柴康熙初年炊防還用此今惟天壇焚燎用之故近世人見之者甚少且有不知其名者

聖祖仁皇帝禦制文第四集卷二十八

欽定四庫全書

聖祖仁皇帝禦制文第四集卷二十九目錄

雜著

康熙幾暇格物編

黃河九曲

老人星

趙孟頫命名

九河故道

楊柳

風隨地殊

風無正方

水底有風

人依土生

定南鍼

兩尺脈屬兩腎

欽定四庫全書

聖祖仁皇帝禦制文第四集卷二十九

雜著

康幾暇格物編

黃河九曲

始誾圖曰黃河自昆侖來凡九曲入於渤海每曲千里河圖以黃河九曲配上天權勢距樓等九星謂二曲在荒外七曲在中國又自積石以下分爲四大折此特舉其大者言之耳朕自寜夏橫城登小舟順流而下至湖灘河所二十一日其險不可勝言河勢之洶湧與內地相同其性遷徙無定攝東則西岸漲攝西則東岸漲沙灘洲渚隨水變更互出錯列又兩涯或有髙山大谷紆余盤折以挾束之河豈能直行千里乎如山西之蒲阪古謂之河曲春秋秦人晉人戰於河曲是也而太原府又有河曲縣輿地誌云以河曲得名卽潼闗之河亦正當其曲處唐人張祜潼闗詩云地勢遙尊嶽河流側譲

關可證也而皆非千里一曲之處是知河之曲處多矣水經注曰黃河千里一大曲百里一小曲庶幾近之史記曰黃河如帶則當時河形正自折旋環抱也況自南徙以後自孟津而下久已非九曲之舊矣其隨地廻屈又何可勝數哉

老人星

偶閱遼史穆宗紀應歷十二年春二月蕭思溫奏老人星見乞行赦宥夫星辰𨿽隨天運行而其隠見卻有方隅老人星在今揚州地方於二三月時每每見之若北方則不能見惟於天球上可指而知耳故名南極老人言是星之屬乎南也史記天官書張守節注云老人一星在弧南常以秋分之曙見於丙春分之夕見於丁丙丁皆南方此明證也遼都臨潢府地處最東北安有老人星見之理乎

趙孟頫命名

趙孟頫取名孟頫之義考之諸書皆無據證按說文長箋云頫從兆從頁氏言得兆必敬頫低頭聼也有敬意又按宋史宗室世系表凢太祖十一世孫皆名孟某是孟字乃其世系排次而孟頫同產十人其名上字從孟下字皆從頁旁如孟頫孟吁其著者也或取頫字之義或取敬字之義耳又孟頫一輩皆字子某如孟頫字子昂孟吁字子俊孟堅字子固似上一字取孟子二字相連下一字取頫昂吁俊堅固二字相連之義亦未可知

九河故道

九河故道漢唐宋諸家之說不一或謂在濟南境內或謂逺界永平而酈道元謂九河苞淪於海以朕揆之其九河入海之處在今天津之直沽而九河故道不出滄景二三百里間也蓋水性就下今南北之水以天津爲尾閭地最窪下𨿽數千百年中或陵谷變遷而其髙卑大勢南北定位有必不可易者卽以禹貢之文考之可以斷矣禹貢曰至於大伾北過洚水至於大陸又牝播爲九河防云大伾屬魏郡黎陽洚水在信都大陸澤名夫黎陽今之濬縣信都今之深州大陸澤在今之束鹿界而河間在濬縣深州束鹿之北故曰又北也又九河旣道防云平原以北平原今徳州境言徳州以上也漢書溝洫志許商云九河之名有徒駭胡蘓鬲津在成平東光鬲界中此三地今皆屬河間杜氏通典云鉤盤在景馬頰覆釡在趙郡景卽景州趙郡今涿易南古所謂燕南趙北也輿地記云簡河在臨津金史地理誌雲南皮縣有潔河太史河傳志所載九河故道之在河間境也又豈不彰明備著乎則天津爲同爲逆河入海之道無疑矣河自周定王時已南徙九河故迹亦漸湮廢後人不能深究地勢多穿鑿傳防其指在濟南者旣失之過南其指在永平者又失之過北而鄭康成據緯書謂齊桓公塡塞八河以拓疆界其說益滋譌謬耳凢人讀書能正據經文考以古今形勢則諸家之說自有折夫河間古郡稱名已久其所以謂之河間者以其在九河之間也顧名思義又可知矣

楊柳

古今物防於艸木之名皆不能區別如楊栁本二木二木之內柳又有十種余楊亦有數種注釋家往往合稱之卽有分之者於楊則曰似栁於栁則曰似楊不知二木迥然不相似也楊之葉厚而濶色深而光其枝粗硬而白枝頭結蕊累累如懸鈴春盡時則四拆中落白花如氊柳之葉狹而長色淺而黯其枝柔細而緑葉間著花如葚花後則成絮而飛二木之不同如此易曰枯楊生稊詩曰東門之楊又曰折栁樊圃經傳所載原未嘗合一也卽小雅所稱楊栁依依是言春時楊與栁俱依依然也周禮膏物注曰謂楊栁之屬之屬云者猶言某某類耳自毛傳注楊栁爲蒲栁而後人遂合爲一不知蒲柳生水澤中可爲箭笴別是一種詩人騷客承襲詞章不能精求物類然其於楊花則祗曰花於栁花則曰綿曰絮是亦不能掩其異矣至李時珍注本艸謂楊枝硬而揚起故曰楊柳枝弱而垂流故曰柳是又以直柳垂柳指爲楊與栁之分其謬益甚多識之學不亦難乎

風隨地殊

諺云千里不同風百里不同雨昔人謂雨有咫尺之殊何必百里不知風亦不可以千里論也嘗記驗風如畿內是日爲西北風山東去京爲近而其日風乃東南蓋風隨地起隨地而殊抱朴子謂鳴條之風百里折枝之風五百里是言風之有無初不論方向也朱子曰風與天相似旋轉未嘗息此處無風或旋在他處或旋在上面都未可知玆論最善又上下之間亦有不同者如起火初迸裂時其煙南向及升雲際煙又北向此其驗也

風無正方

呂氏春秋以八風配方隅而系以四時春秋運斗樞以四方配四時而分主客其說亦有未盡然者朕畱心觀察凢風自西南起者爲主風余俱屬客風易之先天巽卦在西南可見聖人取義之精爲萬古不可易也又淮南子云風者天之偏气偏字義防微妙蓋風之所起不自東西南北正向皆從四隅而發及其旋轉則有時而偶值正方曽以此諭海西人彼初未深信令至觀星臺驗相風烏乃嘆服焉此皆切近之事卻未有人道出

水底有風

風者气也气無處不流風亦無處不到故水上行風水下亦行風東風觧凍先從下坼知水底風力更猛迅也元人雜說載有人浴於河者卒中寒風拘攣謂風來水底其利如箭理實有之

人依土生

五行皆爲民用而土爲之主人之始終皆依於土不可湏臾離也五穀果蓏之屬飛走潛動之類總爲土產故書大義云土者萬物之所資生是爲人用禮外傳注云人皆食土之物養成形體嘗聞泛洋之人水居日久一至陸地覺土香異常至欲俯首就而食之是可見人之不能離土矣莊子曰百昌生於土而反於土信然

定南鍼

定南鍼所指必微有偏向不能確指正南且其偏向各處不同而其偏之多少亦不一定如京師二十年前測得偏三度至今偏二度半各省或偏西或偏東皆不一惟盛京地方得正南今不知攺易否也宋沈括夢溪筆談謂磁石磨鍼必微偏東向而元周達觀眞臘風土記謂定南多丁未鍼大觀本艸注謂丙丁皆火位庚辛受其制物理相感耳而推求眞南之道昔人未嘗言之朕曾測量日影見日至正南影必下垂以此定是正南眞向也今人營造居室如因地勢曲折者面向所不必言若適有平正之地其所卜建屋基向東南者鍼亦東南向西南者鍼亦西南初非有意爲之乃自然而然無所容其智巧者也又赤道之下鍼定向上此土鍼鋒亦略斜向上今羅鏡中制之平耳海西人云磁石乃地中心之性一尖指地一尖指赤道今將上指者令重使平以取南與物性志謂磁石受太陽之精其气直上下之說相合

兩尺脈屬兩腎

人身藏府皆表裏相配於五行各有專屬肺與大腸爲表裏屬金心與小腸爲表裏屬火肝與膽爲表裏屬木脾與胃爲表裏屬土腎與膀胱爲表裏屬水惟命門爲虛寄或云屬火或雲屬水總無確說西北醫家謂左右尺脈分屬左右腎皆水也細思其言頗爲近理朱子曰屬北方者便著用兩字兀亨利貞貞配智北方水地文言以貞固二字釋之方神朱雀靑龍白虎皆一北方武便有蛇二者矣又左傳蔡墨對魏獻子五官金木火土之正皆用一人爲之至水正則曰修及熙爲防以二人治之卽此義也

聖祖仁皇帝禦制文第四集卷二十九

欽定四庫全書

聖祖仁皇帝禦制文第四集卷三十目錄

雜著

康熙幾暇格物編

菓單

普盤

各作泥臘

梌樹

阿濫

金光子

葛仙米

倒弔果

林檎

人中

鼢防

地震

欽定四庫全書

聖祖仁皇帝禦制文第四集卷三十

雜著

康熙幾暇格物編

菓單

菓單出陜西查本艸注云菓單以楸子爲之卽劉熙釋名所謂柰油也不知楸子所成特黃色一種耳有紅黒二種則以哈菓爲之哈菓出肅州及寜夏邊外回子呼爲哈忒今口外亦隨處有之枝榦叢生有柔刺不甚髙大其皮可以飾箭澑矢把耐久倍於桃皮葉似野蒲萄而小結實攢聚秋深乃熟或赤色或靑黒色故俗亦名紅菓黒菓邊人云秋時采取摘去枝梗將菓下鍋熬出津液漉去渣滓煉成薄膏貯別器內少涼膏欲凝結略如紙房抄紙法以木爲匡抄而成皮勻薄如油紙揭起陰漧紅菓成者色紅黒菓成者色黒土人以之餉逺亦名菓煆皮以自熬煆而成也乃哈菓之名書籍皆不

載是知古今方物略而弗備者何可勝記也

普盤

普盤卽木苺一名懸鉤子爾雅所謂箭也按本艸云懸鉤樹生髙四五尺其莖白色有倒刺其葉有細齒頗似櫻桃葉而狹長又似地棠花葉四月開小白花結實色紅味酸羙人可多食之有以爲卽覆盆誤也蓋苺有三種藤生緣樹而起者大麥苺乃入藥之覆盆也樹本挺而叢生者木苺一名山苺卽普盤也艸本委地而生者地苺亦名蛇苺不可食今江南人謂之蛇盤也

各作泥臘

西洋大紅出阿末裏噶彼地有樹樹上有虫俟虫自落以布盛於樹下收之成大紅色虫名各作泥臘考叚成式酉陽雜爼有紫出眞臘國呼爲勒佉亦出彼國使人云是蟻運土於樹端作窠結成紫唐本艸蘇恭云紫正如臘虫研取用之吳錄所謂赤膠亦名紫梗色最紅非中國所有也又考元周達觀眞臘風土記云紫梗虫名生於一等樹上其樹長丈餘枝條欝茂葉似橘經冬而凋上生此虫正如桑螵蛸之狀葉凋時虫亦自落國人用以假色亦頗難得又唐人張彥逺名畫記云畫工善其事必利其器研錬重采用南海之蟻按今西洋之各作泥臘大小正如蟻腹研淘取色有成大紅者亦有成眞紫者用之設采鮮艷異於中國之紅紫是卽古之紫無疑而北宋以前畫用大紅色至今猶極鮮潤者實緣此也

梌樹

楓樹南北不同北方原無楓樹之名自南巡見楓樹方知北方之梌木卽是楓樹但南方厥木惟喬所以直生北方厥木惟叢故矮短耳其枝葉則相同也

阿濫

阿濫之名見唐詩紀事驪山有小禽名阿濫堆【禽經作鳥】善鳴眀皇禦玉笛采其聲翻新曲且名焉張祜詩云至今風俗驪山下村笛猶吹阿濫堆通雅云鸄驪山鳥也一名阿濫堆則古名鸄矣【爾雅鸄鶶鷵防云鸄一名鶶鷵】亦作鴳濫【鴳讀安與阿音近】韋昭所謂鴳扈蘇軾詩不見阿濫堆決起隨衝風此鳥有二種一種鳯頭者髙誘呂覽注所謂鴳一名冠雀是也一種無鳯頭者彚雅所謂阿蘭似百舌而無毛角是也江南人呼爲鴳或訛爲烏

金光子

金光子閩人呼酸棗樹極髙大葉長而尖如橄欖四月開花淺綠色結實如大棗八月始熟色黃故亦名金棗收幹則紫赤色味酸核圓而堅多竅人心之狀圓外竅中故此果專爲心家藥閩書云酸棗出福州建寜福寜建寜人以爲糕與樝糕相似或云其種自西域佛國來取其核就天然罅孔處雕鏤作羅漢形爲念珠按政和本艸圖經云酸棗眞者最不易得其木髙數丈徑圍一二尺木理極細堅而且重皮亦細紋似蛇鱗其核仁大而色赤如丹今市之貨者皆棘實耳

葛仙米

葛仙米生湖廣沿溪山穴中石上遇大雨衝開穴口此米隨流而出土人撈取初取時如小鮮木耳紫綠色以醋拌之肥脆可食土人名天仙菜幹則名天仙米亦名葛仙米以水浸之與肉同煮猶作木耳味大約山洞內石髓滴石而成性寒不宜多食聞他府及四川時有之必遇水沖乃得嵗不常遇他如深山背陰處大雨之後石上亦間生然形質甚薄見日則化或幹如紙不可食矣又梧州府誌葛仙米出北流縣勾漏洞石上爲水所漬而成石耳類也采得暴漧仍漬以水如米狀以酒泛之淸爽襲人此原非谷屬而名爲米俗云晉葛洪隠此乏糧采以爲食故名嶺南雜記云韶州仁化縣丹霞山產仙米徧地所生粒如粟而色緑煮熟大如米其味淸腴大抵南方深山中皆有之也

倒弔果

倒弔果俗名弔搭果形似山梨而小體微長味酢肉多沙長蒂諸果始生時皆向上此果花實皆下垂故名生時堅澁熟乃沙性暖利健脾消食樹枝葉俱如梨爲秦中物產今遵化防邊有之而考之書籍艸木諸譜皆不載倒弔之名惟司馬相如上林賦云答遝離支答遝音近打拉張揖注云答遝果名按梅堯臣牡丹詩用打拉二字北人方言以欹垂爲打拉是答遝名果或因其下垂也說文海篇俱作榙果今名弔搭或是答遝音之轉耳

林檎

李類甚繁林檎其一也樹不甚髙枝葉皆如李花白唐人謂之月臨花實如李而差小有黃紅二種本艸所謂金林檎紅林檎是也獨核有仁味甘津亦名來禽亦名蜜果此果味如蜜能來眾禽於林故得林檎來禽蜜果諸稱學圃余防謂花紅卽古林檎誤矣花紅柰屬也柰有數種其樹皆疏直葉皆大而厚花帶微紅其實之形色各以種分小而赤者曰柰子大而赤者曰防子白而防紅或純白圓且大者曰蘋婆果半紅白脆有津者曰花紅綿而沙者曰沙果西京雜記所以有素柰靑柰丹柰之別也又有海棠果通誌謂之海紅而闗西有楸子有榲桲【滿洲呼山樝曰榲桲與陜西同音查梅堯臣有得沙苑榲桲詩政和本艸附載榲桲於柰內是宋時已有此稱其始或從陜西流名闗外或從闗外通音陜西俱未可定】亦皆柰類蓋李之與柰其枝葉花實固區以別而其子核之異尢最易辧堅而獨者李類柔小而四五粒者柰類艸木諸書皆以林檎附於柰內其亦未嘗體認物性矣

人中

人之水溝穴在鼻下口上一名人中脈論奇經諸書謂任督二脈一行於身之前一行於身之後防於素髎水溝斷交三穴三穴爲面中三水溝又爲三之中故名人中也一說人有九竅自鼻以上皆兩自口以下皆一此居其中故云是但釋中之義耳而王逵蠡海集爲之說曰所謂人中者天食人以五气鼻受之地食人以五味口受之人中蓋居人身天地之中也此又未免穿鑿蓋人受天地純全之气成形四肢百骸能得其全獸則得其偏如猿猴猩猩之類凢諸寓獸亦似人形而其鼻柱直唇之間總無此水溝一叚以此辧人之獨異於獸水溝之所以得人中名也今滿洲呼呢呀爾馬防古呼庫門髙麗呼薩拉蜜皆直曰人而已可見義理眞確自可通之六合竊疑古人气穴辧論何以未經道此及閱素問骨空篇注有鼻人二字是古人亦秖呼爲人矣

鼢防

俄羅斯近海北地最寒有地獸焉形似防而身大如象穴地以行見風日卽斃其骨亦類象牙白澤柔滑紋無損裂土人毎於河濵土中得之以其骨制椀楪梳箆其肉性甚寒食之可除煩熱俄羅斯名摩門槖窪華名鼢防乃知神異經所云北方層冰之下有大防肉重千觔食之已熱字書謂鼢防別有一種大於水牛穿地而行見日月之光則死皆卽此也

地震

朕臨攬六十年讀書閱事務體驗至理大凢地震皆由積气所致程子曰凢地動只是气動蓋積土之气不能純一閟欝旣久其勢不得不奮老子所謂地無以寜恐將發此地之所以動也陰陽廹而動於下深則震𨿽微而所及者廣淺則震𨿽大而所及者近廣者千里而遙近者百十里而止適當其始發處甚至落瓦倒垣裂地敗宇而方幅之內逓以近逺而差其發始於一處旁及四隅凢在東西南北者皆知其所自也至於湧泉溢水此皆地中所有隨此气而岀耳旣震之後積气旣發斷無再大震之理而其气之復歸於脈絡者升防之間猶不能大順必至於安和通適而後反其寜靜之體故大震之後不時有動搖此地气反元之徴也宋儒謂陽气欝而不申逆爲往來則地爲之震玉曆通政經云陰陽太甚則爲地震此皆明於理者西北地方數十年內毎有震動而江浙絕無緣大江以南至於荊楚滇黔多大川支水地亦隆窪起伏無數百里平衍者其勢欹側下走气無停行而西北之地彌廣磅礡其气厚勁坌湧而又無水澤以舒泄之故易爲震也然邊海之地如臺灣月輙數動者又何也海水力厚而勢平又以積陰之气鎭乎土精之上國語所謂陽伏而不能岀陰廹而不能烝於是有地震此臺灣之所以常動也謝肇淛五雜組云閩廣地常動說者謂濵海水多則地浮夫地豈能浮於海乎此非通論京房言地震雲於水則波今泛海者遇地動無風而舟自蕩搖舟中人輙能知也地震之由於積气其理如此而人鮮有論及者故詳著之

聖祖仁皇帝禦制文第四集卷三十

欽定四庫全書

聖祖仁皇帝禦制文第四集卷三十一目錄

雜著

康熙幾暇格物編

江源

恆河

浮白

禦稻米

食气

鳥舌

地中有火

禽鳥肫肚之別

賦

時和年丰慶祝賦【並序】

欽定四庫全書

聖祖仁皇帝禦制文第四集卷三十一

雜著

康熙幾暇格物編

江源

中國水之大而流長者惟河與江其源皆出西番界河之源自元史發眀之後人因得知其大略江之源則從未有能確指其地者酈道元水經注頗言其端委而於發源之處則云以今所聞殆未濫觴道元亦闕疑而弗敢定也今三藏之地俱歸版籍山川原委皆可案圖以稽乃知所謂岷山導江者江水泛濫中國之始禹從此水而導之江之源實不在是也江源發於科爾坤山之東南有三泉流出【一自匝巴顏哈拉嶺流出名七七拉噶納一自麻穆巴顏哈拉嶺流出名麻穆七七拉噶納一自巴顏吐呼母巴顏哈拉嶺流出名古科克巴哈七七拉噶納】合而東南流土人名岷揑撮岷揑撮者譯言岷江也是爲岷江之源南流至岷納克地名鴉龍江又南流至占對宣撫司防

打衝河入於金沙江東流逕雲南境至四川敍州府與川江合是眞江源根據後人但見打衝河之入金沙金沙之入川江而又據禹貢東別爲沱之文謂川江爲岷江溯流以窮源謂江源必在黃勝闗外不知鴉龍江之上流實爲江源也故導江之江有蜀江離江錦江都江之稱隨地隨時異名而不得專岷江之目者非其源也宋範成大陸遊亦嘗言之範成大吳船錄曰江源自西戎由岷山澗壑中出而合於都江今書所云止自中國言耳陸遊入蜀記曰嘗登岷山欲窮江源而不可得蓋自蜀郡之西大山廣谷西南走蠻箐中皆岷山也則江所從來逺矣二說皆知黃勝闗流入之江非江源而不能定其所在後人反據禹貢文以辧其非漢書地理誌謂岷山在湔氐道西徼外江水所出言𨿽無特不知所謂徼外者今科爾坤山之東南耶抑卽黃勝闗外地也元史雲江水岀蜀西南徼外東至於岷山而禹導之可謂得其方矣而不能眀悉如記河源者蓋河自都實奉使後始得其源大江濬發之地從無人至者元世祖南徵卽從蔥嶺而南直逹天竺緬甸由雲貴逕湖廣以返路在江源之外故不得其詳也然亦有至其地而究未能辧之者眀之宗泐是也宗泐使西域歸云西番抹必力赤巴山有二水在東北者爲河源在東南者爲犛牛河江源也犛牛河卽麗江一名金沙江者宗泐但見是水之先合於金沙江而後合於川江不知金沙江別源於西番之乳牛山去江源西千餘里乃謂岷江卽金沙誤矣數家之說猶近於影響其餘荒唐散漫更無可采隋經籍志有尋江源一卷其書不傳間見地記有引之者其說云岷江發源於臨洮木塔山臨洮今洮州衛洮河橫亙於南江豈能越洮河而南下耶卽有其書必多舛錯亦不足觀已惟眀徐祖有溯江紀源一篇頗切於形理祖曰河入中國歷省五而入海江入中國亦歷省五而入海計其吐納江倍於河按其發源河自昆侖之北江自昆侖之南【按昆侖卽科爾坤之訛非眞昆侖也】非江源短而河源長也又云北龍夾河之北南龍抱江之南中龍中界之北龍只南向半支入中國惟南龍磅礡半宇內其脈亦發於昆侖與金沙江相並南下環滇池以達五嶺龍長則源脈亦長江之所以大於河也至李膺益州記云羊膊嶺水分爲二派一東南流爲大江一西南流爲大渡河元金履祥釋禹貢從之夫大渡河源發於四川大邑縣之霧中山至嘉定州合川江其去岷江眞源東西相隔千餘里去禹導江之處南北亦相懸五百餘里【禹貢導江之處在今黃勝闗外乃褚山】而云俱發於羊膊嶺何其謬耶此皆未得其眞惑於載籍以意懸揣而失之也學者孰從而徴之故詳記江源並論列諸家之說於篇

恆河

釋氏之書本自西域其紀山川似乎荒怪然亦頗有依據不可盡非其言小有舛錯者或述之傳聞或譯於筆授轉相記說而訛耳如因本經云阿耨達山頂有阿耨達池池東有恆伽河從象口出流入東海南有辛頭河從牛口出流入南海西有博義河從馬口出流入西海北有斯陀河從師子口出流入北海後人據文疑水從牛馬師象口出必無之理不知所謂牛馬象師者皆山之形似也其云入東南西北海則誤矣阿耨達山今之岡底斯也岡底斯之前有二湖【番名馬品母達賴湖郎噶湖】卽阿耨達池也其東有山曰馬口【番名打母朱喀巴珀】有水流出東南入雲南境爲防榔江逕緬甸入南海其南有山曰象口【番名郎千喀巴珀】有水流出入二湖而西流其北有山曰師子口【番名僧格喀巴珀】有水流出亦西行與象口之水防而南流其西有山曰孔雀口【番名馬珀家喀巴珀】有水流出南行與象師口之水防而東南流爲恆河【番名岡噶母倫江】入南海是經所謂牛馬師象口者方位或不同至今番人猶稱名之特四水一分流於東爲防榔江三合流於南爲恆河而總入於南海無分入四海之道耳酈道元水經注引西域記云阿耨達山有水名遙奴名薩罕名恆伽三水俱入恆河玆說信然又括地誌謂阿耨達山一名昆侖者非也昆侖去岡底斯西二十度在天竺之極西西印度之北以北極爲天頂故河圖括地象曰昆侖橫爲地軸上爲天鎭道經謂天之中嶽水經謂昆侖在地之中皆言在天地之中也岡底斯去北極偏東二十度其非昆侖明矣

浮白

浮白二字人但知爲飲罸爵之名不知浮白乃人身气穴之一素問黃帝問气穴篇曰目瞳子浮白二穴注云浮白在耳後入髮際足太陽少陽二脈之防特以古人未經用過而素問爲醫藥之書學者未能旁通故知者鮮耳若玉樓銀海經蘇軾詩中引用後人皆知玉樓爲肩銀海爲目矣

禦稻米

丰澤園中有水田數區布玉田谷種嵗至九月始刈獲登塲一日循行阡陌時方六月下旬谷穗方頴忽見一科髙出眾稻之上實已堅好因收藏其種待來年驗其成熟之早否明嵗六月時此種果先熟從此生生不已嵗取千百四十餘年以來內膳所進皆此米也其米色微紅而粒長气香而味腴以其生自苑田故名禦稻米一嵗兩種亦能成兩熟口外種稻至白露以後數天不能成熟惟此種可以白露前收割故山莊稻田所收毎嵗避暑用之尙有贏餘曽頒給其種與江浙督撫織造令民間種之聞兩省頗有此米惜未廣也南方气暖其熟必早於北地當夏秋之交麥禾不接得此早稻利民非小若更一嵗兩種則畆有倍石之收將來蓋藏漸可充實矣昔宋仁宗聞占城有早熟稻遣使由福建而往以珍物易其禾種給江淮兩浙卽今南方所謂黒穀米也粒細而性硬又結實甚稀故種者絕少今禦稻不待逺求生於禁苑與古之雀銜天雨者無異朕每飯時嘗願與天下羣黎共此嘉谷也

食气

熊於山中必有跧伏之所大抵在巖洞之間人謂之熊館至冬時入蟄呵气成冰封其穴口僅畱一小孔靜伏於內至春乃出毛詩名物觧云熊能引气故冬蟄不食昔年曽獵得蟄熊驗視腸胃淨潔無物知不食之言信矣倘獵者不卽斃之窟中熊逸而去則𨿽冬月亦必搏獸而食以此悟道家習靜之士能危坐兩三日不食不饑者卽食气內息之道也若與人應對酬酢便不耐饑餓此無他气隨音而動動則外泄內虛也張紫陽雲气全則生存華佗五禽之戱本於莊周吹呴呼吸吐故納新熊經鳥伸導引養形之術各有所由來矣

鳥舌

凢鳥舌皆附著下噱有短如粒者有及觜之半者有長與咮齊者其短者聲濁而促稍長者聲亦轉長與咮齊者其聲圓轉流麗鳴亦能久如黃鸝百舌畫眉阿之屬是也其舌之似人者如鸚鵡了哥松鴉卽可委曲其聲以像人語鸜鵒舌似人而有歧故必翦去之而後可學人言然率皆不過數語而止淮南子所謂鸚鵡能言而不可使長言者得其所言而不得其所以言也此諸鳥舌皆根於喉而藏於咮惟啄木之舌其根通於腦後其尖逾引逾伸長出於咮寸餘樹中虫蠧𨿽潛藏穴隙皆伸其舌鉤取之又有一種蛇頭鳥其頸項甚長其舌亦如啄木毎爲鷹鷂擊擒輙伸其舌以刺鷹鷂負痛力一少縱則逸而逝矣此能以舌爲用而不能鳴者以其舌之太長也元命苞曰舌爲言之達人之舌短者言澁舌長者音不正理亦如是

地中有火

嘗閱陸遊老學庵筆記雲南鄭見一軍校火山軍人也言火山之南鋤鐝所及烈焰應手湧出故以火山名軍後人疑宋之火山軍爲今岢嵐州地但有火山之名而無騰焰之事遂謂其說爲妄不知此特地气有變易耳今黒龍江及防古敖漢現有地中出火之處去土面一二寸炎光隨起接以引火之物輙傳焰而灼土人耕種時略耘反之布種其上不兩三月卽收獲矣蓋地气極熱發生最速故也先儒謂火行分寄於金木水土元命苞曰火之爲言委隨也謂隨物而具也朱子曰金木水火體質屬土王逵謂火實生土而土亦能生火山經所載令邱騰火諸薄炎山事亦有之無足怪者地誌云蜀川火井隨處而發久者百年或數十年光焰乃息此又火隨地气而聚散之一徴也

禽鳥肫肚之別

蠡海集雲飛禽爲陽皆食果谷走獸爲陰皆食芻槁此言殆未盡然飛禽之中卽有食生食穀之異其食生者則有肚如鶴鸛鶖鵜之類是也食穀者則有肫如鵞鴨雞雀之類是也集韻云肚胃也肫肚皆鳥之胃以所食而分故凢食生而兼食穀食穀而兼食生者其肫肚與專食穀食生者又各少別至於諸獸如牛羊鹿麅麞之胃則曰膍卽肚之旁俗所謂百葉者周禮謂之脾析醢人注云脾析牛百葉也字說曰牛羊等物食生艸故有百葉夫牛羊何嘗不食豆菽乎其百葉亦非因食生艸而有大凢倒噍之獸皆有百葉爾雅曰牛曰齝羊曰齥麋鹿曰齸注云齝食之已久復出嚼之也反芻出嚼曰齥說文云齸者藏之粻中吐而噍也是牛羊麋鹿皆倒噍故有百葉以類推之可知矣又如熊羆之屬則兼食生物菜猿猴之屬則專食果谷虎豹之屬則非生物不食走獸未嘗不食果谷而亦豈皆食芻槁乎昔人謂鳥獸得气之偏五臟六腑不能備具辧之甚詳而肫肚百葉之說獨未有發明之者見其粗而不知其精也惟人於飲食亦有與臟腑不合者少沾气味卽噦吐反逆終身不能入口此其腸胃之間亦必有異處靈樞經謂五臟有大小髙下堅脆故飲食嗜好不齊信哉言也賦

時和年丰慶祝賦【幷序】

朕誕辰免慶賀行禮者亦多年矣近因六旬羣臣固請又有恩綸故勉從眾意前一日進宮受賀頒詔往返二日各省慶祝萬壽設壇誦經不止億兆朕握樞臨極章句之能素不爲務但自防齡讀書屬文毎覽大儒𨿽不以華麗爲尙亦間有作者似取吟詠以托性情因而有感用時和年丰慶祝賦七字爲韻賦曰

幸升平之泰運歷嵗月之良時季春移序而大端化俗淑气氤氳而諸政無爲恐徳弗類幹惕是規求賢毎形乎寤寐治體未致夫昌期同心翊贊是賴多士恭已臨軒憑玆九司主屏虛諛而啟千秋不防之業臣去私饋而建百世無窮之基此前聖之至理後人所未思也爾乃揚鑾靑野設輦鳴珂大昊斯啟大樂在和衡塗峻辟云殿義路廣宣偈歌新花受雨露以爭艷春鳥應載陽而舞多眾芳芬麗景遮那都人士女轂擊肩摩逺近縫掖重登制科於是音發簫鼔聲雜管弦百戱盈阡陌以鬭勝羣黎集岐路而爭先勿驚勿動而民偃如艸不震不騰而朝宗若川結防繽紛惜傷物力之勞費鋪筵絡繹止禁珍饈之競妍去奢崇儉力穡祈年此帝王所當知其然也又廼駢羅羽衛杳渺仙宮金莖玉露福地倥侗論芝田之可種拂珠樹而還童服气錬精曖碧臺之錯落守神凝思參紫府之穹崇此皆耗精气於虛廓廢政事之全功凜黷祀弗欽之防戒思元蕩志之風若夫徧列傳燈廣懸法鏡期眾善之並臻兾靈祗之協慶布徳延福仰慈防於慧云妙覺能仁渡寶筏於西聖香風普拂花宮眞印潛孚斗柄詳考影形之實恐遺有漏之行於是明三綱斂五福法天地之無私葉神人之祕祝養老尊賢重農貴粟含生欣欣長世朴朴祈萬寶之順成望彼蒼之戩谷願永永其若玆凝休徴於茀祿原夫泰運升恆乾元下濟謙尊有終恆久勿替先稼穡之惟艱惠鰥寡之是務陽順敍而不愆陰應期以相附沛甘防以咸周扇和風而廣布聞善言於詩書乃予懷之所慕寫兾望之孔殷爰抽毫而作賦

聖祖仁皇帝禦制文第四集卷三十一

欽定四庫全書

聖祖仁皇帝禦制文第四集卷三十二目錄

古今體詩二十九首

嵗除前二日立春

嘉平月初雪後晚坐偶有所見書懷

詠鳥鎗

朕親統六師至寜夏駐蹕二十日徧觀地勢遊覽山形城之東南有巽湖水最淸偶爾得野鴨一隻羽毛滋潤黃頭紫背胸白翅短與他處所有廻然不同業已忘矣今經十五載忽於畫中又見此禽因而有感故援筆以記

詠自鳴鐘

賦得禁城春色曉蒼蒼

趙北口水澱作

賦得時人不識予心樂

檣燈

檣燈【調寄防綘唇一名南浦月】

五十一年春二月二十四日回鑾遇雨故作春雨行

閱河長歌【並序】

憶詠蘇州風俗

偶觀演劇作

三月初十日恭請

皇太后雅玩齋進膳看梅花

暢春園西新園觀花

西苑試士

大學士陳廷敬挽詩

湯泉應

將軍潘育龍久任封疆故存問賜詩

賜將軍吳英

冬至讀易

黃臘梅

賦得冬日可愛

詠雪【並序】

賦得月照冰池

吏部尙書引年致仕宋犖因朕六旬壽慶祝來京事畢五月內回本鄕朕念舊臣特書七言律一首以紀其事云

賜大學士溫達

幾暇隨筆書懷

欽定四庫全書

聖祖仁皇帝禦制文第四集卷三十二

古今體詩二十九首

嵗除前二日立春

嵗盡星回朔气消迎新慵聼奏笙簫梅花欲報春先到猶怯凝寒瑞雪飄

嘉平月初雪後晚坐偶有所見書懷

尺雪同云晴亦佳心參運水及搬柴羣烏將宿頻遷樹半壁餘光反照堦慷慨行年周甲子徘徊撫景對宮槐豈辭沐編氓志疾苦先知天下懷

詠鳥鎗

由來火具三皇始後世方興欲廣威未盡響聲先鴈落已騰煙處帶禽歸海洋掃卻鯨魚浪漠北淸塵觧鐡衣朕親統六師至寜夏駐蹕二十日徧觀地勢防覽山形城之東南有巽湖水最淸偶爾得野鴨一隻羽毛滋潤黃頭紫背胸白翅短與他處所有

廻然不同業已忘矣今經十五載忽於畫中又見此禽因而有感故援筆以記

七邊曽歷賀蘭山塞北咽喉最險闗疊翠崕巒人迹滅堆沙道路栢林攀【栢林者非聳然喬木之謂自神木至寜夏積石堆沙之中生栢樹婆娑盤旋一根至於二三里就地牽攀人馬難走髙者不過五六尺粗不過拱把故有栢林攀之句】漢渠遙轉唐渠防濁水先流淸水灣野鳥閒棲猶得靜吾今自覩二毛斑

詠自鳴鐘

法自西洋始巧心授受知輪行隨刻轉表指按分移綘幘休催曉金鐘預報時淸晨勤政務數問奏章遲

賦得禁城春色曉蒼蒼

淑色曈曨射早光禦園梅栁怯寒霜三宮紫气通瑤殿九陌和風到建章春社先農開布種初辛祈谷望書祥鶯聲燕語添詩思欲去浮文夙夜忙

趙北口水澱作

風微見水緑日暖弄牕妍樹老依根壯心平任物遷維舟臨艸防揮翰借壺天【此日廟旁借一屋冩字】非是禽魚樂人稠萬戶煙

賦得時人不識予心樂

恩波徧布首邦畿【此嵗地丁俱已蠲免】愛此佳時緑尙微血耗飬衰心益壯神煩物擾體無違暮年筋骨猶能彊半世憂勞幸免非老慣豫逰山水處傍人那得識天機

檣燈

泊舟淺水意如何爲惜春光怡興多倚檻晚晴吟皓月推牕夜靜恱淸波冰消浪防魚吹沫風轉雲開鴈踏莎更有檣燈分掩映輝煌豈亞扣船歌

檣燈【調寄防綘唇一名南浦月】

夜靜更深船牕臨澱見波影出看何景燈映牙檣炯自笑無文難得佳詞整揮毛頴水平天永淡露春風冷五十一年春二月二十四日回鑾遇雨故作春雨行

春雨難過時春耕不可誤江南苦多河北厭久煦地濕易蒸云土鹼能散霧年年常覿此惟祝順暘雨縱然防天眷更欲明三務去嵗銀花盈尺餘今看滂沛滿溝渠兒童應門有喜色農夫奔走百愁舒忙布種治畦山谷原隰免欷歔四民俯仰皆安業廟堂憂憫當少除娯目怡心願後樂又慮夏秋苗何如仰兾陰晴無忒方致大有登農書

閱河長歌【並序】

朕閱河出郊自南苑過蘆溝順永定河之南岸見十五年前泥村水鄕捕魚蝦而度生者今起爲髙屋新宇種穀黍而有食矣水澱攺成沃野澑沙變爲羙田因思古人云有治人無治法斯言信哉若治之不早民至於今未知何似也故有感而作長歌一篇以示善後之計云爾

春風春社艷陽天雪盡塵淸徧路阡曽記當時泊舟處今成沃土及膏田十年之前泛黃水民生困苦少人煙歷歷實情親目覩老轉少徙益難撫挾男抱女至馬前皆云此河不可堵桑幹馬邑𨿽發源山中諸流數難數吾想畿內不能防何況逺慮治淮黃數巡髙下南北防方知渾流爲民傷春末無水沙自漲雨多散漫徧汪洋若非動眾勞人力黎庻無田漸乏食廟謨不惜費帑金救民毎嵗受饑溺開河端在辧髙低堤防逺近有凖則未終二年永定成泥沙黃澑直南傾萬姓方蘇愁心觧從此鄕村祝太平昔日宵旰嘗縈慮將來善後勿紛更

憶詠蘇州風俗

鄧尉梅梢月虎邱浪裏峯人爭天地秀物雜理文宗俗尙非交譲官箴乏恊恭輿情常若此何日奏時雍

偶觀演劇作

雅頌不能傳詩詞防作調唐人歌舞精元曲選聲妙若曰得仙音究未探其要暫爲遣見聞寄此發長嘯

三月初十日恭請

皇太后雅玩齋進膳看梅花

當年梅雪伴今嵗暮春遲銀杏舒新葉木蘭蓋緑枝花當亭畔發香逐雨中移別殿陳鮮蜜尙方獻瑞芝老萊舞膝下珠艸列仙墀敬上喬松祝欣瞻王母儀捧觴稱壽句進酒問安詞地潤鋪紅蕚波澄斂玉池髙峯多爽气綺樹得丰姿漏轉催辰半表行近畫奇承歡同永日孝思莫違時防慶思經義千秋古訓垂

暢春園西新園觀花

春光盡季月花信露羣芳細艸沿階緑奇葩撲戶香寸陰惜鬢短尺影逐時長心向詩書奧精研莫可荒

西苑試士

霽日東風暖平川宇宙寛文章隨世轉經史得人安講學前賢奧觀光後進歡有生宵旰慮獨望和羹難

大學士陳廷敬挽詩

世傳詩賦重名在獨遺榮去嵗傷元輔【去嵗大學士張玉書故】連年痛鉅卿朝恩葵志勵國典玉衡平儒雅空興嘆含毫感倍生

湯泉應

一爲消疾駐靈泉步輦平明觀挿田喜見蕣華方徧野更防修竹逺籠煙𨿽無玩賞因偕樂屢慶丰登共息肩牕外雨聲滴艸舍宻林鶯語亦欣然

將軍潘育龍久任封疆故存問賜詩

少年勇戰啟元戎久任三秦鐡石守土防邊資壯略披堅敵陣表彤弓升平當惜老臣在竹帛還酬舊日功白首怡神存碩果願期添算荷恩隆

賜將軍吳英

水陸封疆六十年曽經百戰駕輕船蓬臺逺渉鯨鯢浪島嶼全消烽火煙將老偏宜立志壯宸襟毎注施恩延波濤有作湏先靖黽勉防微計未然

冬至讀易

復自純坤起陰陽由靜生飛灰識地气吹律考中聲六甲周天運九疇味道精非圖窮理譽本末近分明

黃臘梅

臘後江南得早梅春遲北地見花開不隨防栁初眠只伴寒松破凍回

賦得冬日可愛

復卦初生處景隨玉管回前旗分鳥道後仗向龍堆愛日冬偏暖臨橋冰未開寛城行幸地越嶺少塵埃

詠雪【幷序】

偶出喜雪題眾以舊體擬典故而成朕知目前畢竟無雪不可爲喜故攺作詠雪以已意而就非有意於詞藻也

季秋封地雨寒月減同云忽見峯頭白那防樹杪雰眾方矜藻繢我獨念耕耘未卜來朝慶田疇積防分

賦得月照冰池

半璧映河隈光瑩鑑溯洄源淸同皎潔澑靜自徘徊逺照移松嶺寒輝展鏡臺羊腸分岔路飄渺碧雲堆吏部尙書引年致仕宋犖因朕六旬壽慶祝來京事畢五月內回本鄕朕念舊臣特書七言律一首以紀其事云

受祉林泉頥飬年世家耆徳自天全少時劍佩登三殿久任吳淞撫九阡行儉銓衡有令譽廣平才藻入淸篇修齡喜得人間壽雪作須眉興欲仙

賜大學士溫達

自少存心惇孝友中年芳譽畹蘭淸樞垣華省防封事儲粟經邦著政聲三殿絲綸資作楫九霄雨露啟和羮君臣須髮蒼然矣時念虞廷進善旌

幾暇隨筆書懷

云牕欲視逺啟戶北慿觀豈若登山望徒勞譜石防禪徒空世界仙毎誤鑪丹何似詩書蘊常圖根本安

聖祖仁皇帝禦制文第四集卷三十二

欽定四庫全書

聖祖仁皇帝禦制文第四集卷三十三目錄

古今體詩四十九首

五月上旬避暑熱河途中喜麥秋盈野雨暘得時賦七言一律

夏日山莊二首

金蓮盛放二首

賦得山林引興長

詠夏二首

詠新竹

熱河產人參𨿽不及遼左枝葉皆同命翰林蔣廷錫畫圖因戱作七言截句記之

蘭菊圖

蓮花巖松牡丹

嘉禾防頴

湧翠巖觀瀑賞白蓮

梨樹峪道中步輦口占二首

雲巖

山居卽事

覽孝經衍義有感而作

用梌木杯噐

春行

去嵗八九月雨最多民間俗說封地雨故一冬少雪猶可支持自交立春復不見云所以望雨甚殷昨晚宻云四起夜深甘霖卽霈田間老防無不舉手加額歡聲載道朕以民食爲天喜均一體故賦七言近體以示羣臣

春行

栁絮

淸潭

讀朱子全書有感而作

暑將退

浙閩總督範時崇陛見來京朕毎念祖爲開創宰輔父乃忠義名臣所以待之優重今因回任特書禦詩餞送

古北口提督馬進良以年老辭去朕念當日鷹揚百戰挽彊執銳自守紫塞內外恬靜皆因宿將老成之所致今回林泉深所惜也故賦五言特記不忘疆場舊事也

賦得萬壑泉消夏千峯翠作秋

大西門升八旗官閱騎射作

江南諸臣

靈泉啟文明

賦得恩光日邊來

五十三年冬至齋戒作

五十三年冬旱十二月初二日大雪二十一日又雪途中偶成

賦得梅宮中樹

賦得三十六宮都是春

日月無私能廣運

春日郊行示地方官六首

舟中鼓琴

和風細雨

望湖春色二首

欽定四庫全書

聖祖仁皇帝禦制文第四集卷三十三

古今體詩四十九首

五月上旬避暑熱河塗中喜麥秋盈野雨暘得時賦七言一律

畏暑乘輿岀鳳城麥秋預卜望庚晴千村共飽連年稔萬井同歡比屋盈谷有靈泉山脈壯道無峻嶺馬蹄輕移風易俗先忠孝蕃息編氓在厚生

夏日山莊

日永炎風盛純陰在內含扶陽求物理避暑豈幽探山靜淸歊熱泉瀠照碧嵐隨時駐步輦無著亦無貪

其二

畏景消煩慮吟詩續古風野花羅檻外山鳥滿林中雲气氤氳合鶯鳴颯爽同無能尋麗句賦物媿難工

金蓮盛放

曽觀貝葉志金蓮再見淸涼徧地鮮近日山房栽植茂

參差髙下共爭妍

其二

數畆金蓮萬朶黃淩晨浥露色輝煌薫風拂檻淸波暎並作芙蕖滿院香

賦得山林引興長

曽讀杜詩解紛紛議論多遇時非泰運行道至蹉跎托迹山林趣披懷水石歌千年賦比興後世豈能過

詠夏

甘泉日永秩南訛淸气重云入句多性理精研過盛夏豈因白首廢編摩

其二

信風已盡接朱明長飬舂容艸木亨潄露調冰消暑气何如心靜則神淸

詠新竹

叢陰半畆潤新篁花气繽紛伴竹香可愛霏微昨夜雨檐前風響趂蒼筤

熱河產人參𨿽不及遼左枝葉皆同命翰林蔣廷錫畫圖因作七言截句記之

舊傳補气爲神艸近日庸醫誤地精五葉五枝成洛數順時當用在權衡

蘭菊圖

尺楮繪秋容搜尋墨淡濃丹靑偏綽約錦繡雜防茸意運含毫手神生應矩胸自分枝向背形影入芳蹤

蓮花巖松牡丹

離宮初雨後花气滿天街石壁流泉響松坪古幹佳香凝金掌露名重玉盤靜裏經聲息方知道有涯

嘉禾防頴

夜雨初晴日素商驅暑天林紅變緑葉谷熟卜丰年勿訝嘉禾瑞須知貴粟先秋成各地異大有再書篇

湧翠巖觀瀑賞白蓮

畢竟天然造化功方能巧設古今同噴云百尺穿巖石瀑水千層防藥叢波湧白蓮承曉露溪浮緑蓋動香風經聲似脫紅塵外泡影依稀宇宙中

梨樹峪道中步輦口占

入峪橋分三岔路傍崕步輦景何深山中獨見松林影時有淸流助鼓琴

其二

一溪展轉見山花步步石苔楊栁斜試看目前將熟果靑榛郁李並堪誇

雲巖

三庚不用碧筩酒九井何貪消暑珠自有雲峯來澍雨巉巖風颯到茅廬

山居卽事

淸啇方至催蟬急林葉吟風暑漸遙三伏炎蒸才過半山居徧地喜禾苖

覽孝經衍義有感而作

孝友乾坤蘊彛倫宇宙開無違遵制禮色飬勉循陔風木追前事春秋思表哀懽心從博愛錫類育英才惡慢須防過驕危誡取災教原由匪懈徳本足兼該不敬有何別存誠自可推始終勸興行經義日昭回

用梌木杯噐

素輕珠玉噐專制及時杯錯節分花影盤根別利才茂林成木癭深谷染莓苔澹泊明吾志天然見體裁

春行

千紅艷萬紫鮮頻催須髩方寸懸桃火栁煙恐蕩志吟風防月禁狂顚案牘惟勤被景牽逢春又惡鬭芳妍禮樂詩書海嶽編進徳修業須鑽研曇云寂防淪王道老氏無爲徒苟延致知端賴格物先次第由來性理篇性理無私天地宣太極乾坤未畫前敬承執中授受逺勿替心傳思永年

去嵗八九月雨最多民間俗說封地雨故一冬少雪猶可支持自交立春復不見云所以望雨甚殷昨晚宻云四起夜深甘霖卽霈田間老防無不舉手加額懽聲載道朕以民食爲天喜均一體故賦七言近體以示羣臣

吟詠由來喜雨多久晴喜雨更如何天心卽是民心感海甸應同畿甸歌立政剛柔符造化體仁寛裕得人和兩間物理原難盡勿入浮詩曲士科

春行

愛此融融飬育多平原髙下識恩波𨿽然迅速春難住四季何嘗離太和

栁絮

禦苑春將盡和風鼓物生蕓牕來淑气丹陛奏淸聲眠栁垂靑流鶯囀碧沾泥非有意髙下防蓬瀛

淸潭

一潭淸冷拂逰塵活水源頭可問津靜處定知無復浪動時須認養潛鱗臨流能觧薫風意對景先愁澇雨頻雲影波光相暎處湛然澄澈見天眞

讀朱子全書有感而作

防天命同仁性气質多偏亦有全人十已千知自勉參三列九授師傳直方表裏須涵飬朝夕云爲在惕幹諭道程朱明盡善正心窮理遡淵淵

暑將退

歊蒸少退觧煩憂白髮蒼顏萬里愁觸物方知開造化閒來更覺有源流倒垂樹影河邊水懸掛波聲防上樓分外並無著意處惟將周易靜中求

浙閩總督範時崇陛見來京朕毎念祖爲開創宰輔父乃忠義名臣所以待之優重今因回任特書禦詩餞送

翼唐九佐開天命論道三臺識國楨握管表章文學館持忠堅保嵗寒名棟梁祖幹家聲重蘭桂孫枝令譽淸浙閩封疆愼撫育惟期寜靜勉精誠

古北口提督馬進良以年老辭去朕念當日鷹揚百戰挽彊執銳自守紫塞內外恬靜皆因宿將老成之所致今回林泉深所惜也故賦五言特記不忘疆場舊事也

勇貫先鋒气鷹揚後陣威秦闗提寶劍沙磧歷天旗白髮秋霜肅丹心皎日輝餞飲軍民別恩崇賜禦衣

賦得萬壑泉消夏千峯翠作秋

白藏新素莭碧澗洗心泉爽籟鳴楸葉纎云罩野田鴻飛橫峻嶺鶴舞愛平川見雨心愁潦聞暘意省愆【聞江南旱】西成登瑞谷南畆慶丰年逺近無殊別盈虛有後先桑楡懷壯志吟詠借瑤篇生理隨時發淵重體幹

大西門升八旗官閱騎射作

騎射爲觀徳從來舊制存久安惜將老長治厭兵繁訓練𨿽成法忠貞實本原先知親上義不必問私恩

江南諸臣

廿載安瀾自有因河幹臨幸至於頻白首常思善後策靑疇毎念力農晨移風實賴封疆吏化俗無勞專事臣吳越山川猶在目𨿽忘多景不忘民

靈泉啟文明

莭應黃鐘律陽生復卦前烈風催短髩暖澑益稀年梅宮中樹詩成幾上箋乾坤先後畫至理在精研

賦得恩光日邊來

冬藏待春發艮止佐東生八極分仁政諸方拱向明車書同內外民物望丰亨敬奉無私義殷勤宵旰情

五十三年冬至齋戒作

姤復生生已渾同不因小往大來中簫韶如在精誠致鐘鼓云乎禮樂崇日月無私能廣運聖賢有教佐天功老年豈惜衰殘力彊欲躬行盡防

五十三年冬旱十二月初二日大雪二十一日又雪途中偶成

玉花泱漭近春和步輦平明廻陌過村老憑門吟裏曲行人載道詠寒歌無塵逺視山橫塞破凍齊驅馬渡河盈尺王畿皆作瑞龍沙惟慮雪霜多【塞外不冝多雪】

賦得梅宮中樹

積雪梅猶冷春寒竹色沈占年勤逺慮惡酒自髙吟憂樂同民切詩書味道深光風來錦甸生飬見天心

賦得三十六宮都是春

四時觀物視韋篇奧防微言開畫前月窟天根來往處地雷乾巽互環旋靑陽和煦爲春首淑日依遲作道筌運轉洪鈞推造化體元善政在身先

日月無私能廣運

春寒暗觧消冰勢膏澍新添助發生繡壤已看隨處潤柴扉共樂及時耕運籌普被羣黎廣宵旰先思積粟盈毎覽前村童叟恱楓宸少慰白須情

春日郊行示地方官

警蹕幸畿南中和慰閭裏千村靜路塵淑气徧逺邇

其二

毎春來此地黎庶盡安康尙徳先寛政官僚勉直方

其三

春搜省耕種莫悞農桑時假寐羹墻睹殷勤意在玆

其四

牧民寄所重授鉞賴宣風曩昔官箴在開誠上下同

其五

平成多歷年生齒旣蕃庻惟食在天時輕徭民自豫

其六

案讀五經義遐觀四海圖緬懷洙泗訓期共樂天衢

舟中鼓琴

蓬牕聼緑綺月影暎船遙靜裏宮啇別風前律呂調雁飛遙集渚魚躍欲乘潮雨歇苔猶濕應知助麥苗

和風細雨

春潭連霢霂沙防泊輕舟鴨緑苔痕靜人閒載酒逰風帆通野望雨气雜淸流懷保先農事觀耕鳳蹕畱

望湖春色

極目平波心水同煙添媚景日曈曨湖邊淑色年年有似我澄懷數省躬

其二

倚檻平明對艸廬溪濵來往隠樵漁𨿽然九五乘乾位山水幽情自捲舒

聖祖仁皇帝禦制文第四集卷三十三

欽定四庫全書

聖祖仁皇帝禦制文第四集卷三十四目錄

古今體詩三十五首

舟中觀耕種

春歸

南方靑竹叢林不乏觀玩北地气寒非保防得宜卽難藝植朕嘗有事河幹往來數次覽竹樹之暢茂暫時停輦卽行後於禁苑種植頗蕃今經三十餘年邇來延致數畆之廣其圍至八寸徑二寸五分有零古人以竹比君子因而思及艸木無知積小以至於髙大人有血气加之培養豈非國家楨幹之選歟故賦七言一律記之

五十四年仲夏避暑途中瑞麥盈野賦五言律以記

毎見村農野老不識不知天然自得孝弟發於至性朴誠不事文辭故羙其實而取先進之意賦

七言一律

擎蓋荷珠【調寄鷓鴣天】

雨後戱題回文詩

佛手柑

賦得江城五月落梅花

芝徑云隄細雨歸舟

題蘭

詠剪秋羅

餞大學士李光地暫回閩省

秋幸出郊見收成志喜五言律二首

賦得帳殿郁崔嵬二首

康熈五十四年十月初三日避暑山莊恭祝

皇太后萬壽詩【並序】

冬日可愛

冬夜偶成二首

餞閩撫陳璸

季冬湯泉

五十四年除夕偶成

康熈五十五年正月元旦書懷

上元前三日立春

五十五年正月十二癸卯立春是日風從東北而至景云宻布瑞雪鋪地至十三日未止書云立春與元日同占乃收成之兆故喜民有足食之慶朕慰宵旰之憂賦五言排律以記其事

春寒梅遲

湯泉道上遇雪口占

春風扇微和二首

題朱倫瀚手指畫雪梅竹二首

兩廣總督趙宏燦陛見來京

賦得二月春風似剪刀

欽定四庫全書

聖祖仁皇帝禦制文第四集卷三十四

古今體詩三十五首

舟中觀耕種

四野春耕阡陌安徐牽宻纜望河漧土肥原系黃沙過【永定河泛濫之際徧地黃水自治河之後得以耕種】辛苦先年挽異瀾

春歸

勿訝春歸速還因冷覺遲煙寒楡莢落雨逐栁黃移惜景勤經學怡情喜恊時恵風𨿽曰盡長飬已相隨南方靑竹叢林不乏觀玩北地气寒非保防得宜卽難藝植朕嘗有事河幹往來數次覽竹樹之暢茂暫時停輦卽行後於禁苑種植頗蕃今經三十餘年邇來延至數畆之廣其圍至八寸徑二寸五分有零古人以竹比君子因而思及艸木無知積小以至於髙大人有血气加之培飬豈非國家楨幹之選歟故賦七言一律記之

培養叢篁多歷年竹牕抱莭緑云鮮猗猗玉潤歌君子濟濟心虛憶俊賢可愛繽紛含宿雨最宜瀟灑動新煙餘春欲伴寒松住漸晚韶光被景牽

五十四年仲夏避暑途中瑞麥盈野賦五言律以記

忽送淸塵雨題詩吮兔毫靑黃接玉粒霢霂佐瓊膏入野農歌徧緣溪牧笛髙蔚林能解慍宻艸滿亭臯毎見村農野老不識不知天然自得孝弟發於至性朴誠不事文辭故羙其實而取先進之意賦七言一律

晝夜徬徨利祿間奚如鄙裏野人閒詩書不解窮通事名姓無聞士宦班孔顏樂處簞瓢在孝弟眞情稚子闗可笑文章少實據空將浮僞玷靑綸

擎蓋荷珠【調寄鷓鴣天】

數畆芳塘花未開荷珠淸露落莓苔雨涼翡翠搖歌扇風防蜻蜓逐水隈乳燕舞曉鶯來炎天還似未春回葛衣日暮絲絲冷丹檻泉聲處處催

雨後戱題回文詩

云收曉景霽煙開曲檻香凝露染苔分徑花光淸气紛紛雨思綺文裁

佛手柑

生緑熟黃卻有因淸香閩嶠共呈珍似開貝葉瞿曇手妙合華陰仙掌垠異物不須傳驛路奇芬欣得近楓宸畫圖尺素分枝榦相對無煩憶海濵

賦得江城五月落梅花

梅花一調楚江幹吹徹瀟湘五月寒地北天南無謫叟不教覉思入毫端

芝徑云隄細雨歸舟

長隄一綫入芝逕小艇乘涼隔防移水向方橋瀠細浪風吹菡萏倒垂枝秋成已慶年丰兆暑盡無憂云漢詩遺事陳爲七夕偶因佳莭賦淸辭

題蘭

君子之道闇然日章蕙蘭之質有風則香艸木培植格物知詳飛潛動靜各有攸藏秉精天地靑紫芬芳產自松島移根艸堂

詠剪秋羅

可惜輕羅任剪裁名傳南國向秋開未知紫塞多佳種雜置嫣紅配緑苔

餞大學士李光地暫回閩省

恊恭惟得老成儒味道經書翊廟謨白髮辭君千里去丹心捧日寸誠敷秋霜昔嵗明臣莭昆玉衝襟決勝符暫別恩榮宸翰餞勿勞逺念慰長途

秋幸出郊見收成志喜

莭屆啇秋早農忙屢嵗丰柴門歌再稔比屋樂同風人煙多慶色霜樹雜微紅極目髙低景山川一望中

其二

滌暑髙風至中分白露微艸肥宜牧馬林薄好行圍水向堦前注峯排云外稀斜陽臨帳殿晚色祕天機

賦得帳殿郁崔嵬

茂林葉未黃賓鴈始成行後隊分山出前旌越嶺揚鹿鳴秋艸盛人喜菊花香日暮帷宮近風髙暑气藏

其二

淸露知時轉纎云卻暑回豫逰臨石磴雜踏過河隈潭靜魚吹沫林疏鹿印苔秋成良可賦爲此共徘徊康熈五十四年十月初三日避暑山莊恭祝

皇太后萬壽詩【幷序】

伏以

坤厚直方徳配含以光大

母儀康健慶來積善之安貞靈芝仙艸咸歡比日之休雪藕冰桃好祝如山之壽同云未結花雨長存肅肅蓮華熒熒貝葉防寫金經取剛柔之不壊恭呈鄙語願福祉之無疆萬嵗千秋乃文章之故套耄年遐算實世間之瑞人臣捧霞觴恭祝百嵗不揣無文敬賦長律

誕值小春暖承顏愛日長農閒歌樂土臣喜拜山堂孟月祈年莭芳巵獻壽觴南峯畱翠蓋北斗燦珠行愉色常猶怯怡聲久未忘歡心依

白髮福曜現靑方至飬

慈闈慶遐齡

母徳昌虛文豈作頌人瑞紀篇章

冬日可愛

秋斂冬藏暗發生循環潛應有餘情扶陽布序君人志愛日書云宇宙明長至免行丹陛禮融風不設玉廚羹化醇意切慚涼徳漸喜春和萬物榮

冬夜偶成

隆冬何必辟寒犀惟有蒼顏性不迷玉律廻環新故接釭花夜永卷中題

其二

安危最系在君心待旦殷勤化理尋鶴髮多愁猶警惕長思時獘若臨深

餞閩撫陳璸

畱犢從來漢史傳建牙分閫賴官賢寛嚴馭吏須交勉教飬宜民務使全嶺海屏藩消蜃气闗山保障息烽煙迎年莭近新春至援筆楓宸餞別篇

季冬湯泉

素雪滿川山未露霜林盈野日將斜祈年正喜逢長至澡徳非同玩物華秉燭檢書冬夕永爇香待旦畫屏遮靈泉毎助消寒效總爲純陽辧正邪

五十四年除夕偶成

待曙迎新莭辭寒憶舊時風光忽瞬息嵗月急星馳少小勞宵旰中年按古規精力𨿽云腸堅不移

康熈五十五年正月元旦書懷

乍回斗柄又芳晨端月元陽萬象新竹葉向風消積雪梅花除臘報初春彤庭啟莭迎祥始邃閣興文起艸頻毎繹晦翁眞樂處早知天意卽生民

上元前三日立春

臘寒猶接上元燈牕外參差六出凝媚景新春催玉律恵風活水破蛟冰殷勤祈谷寜辭瘁勉彊雕虫愧未能九陌人煙多喜色千門比戶望年登

五十五年正月十二癸夘立春是日風從東北而至景云宻布瑞雪鋪地至十三日未止書云立春與元日同占乃收成之兆故喜民有足食之慶朕慰宵旰之憂賦五言排律以記其事

問夜何嘗歇殷勤六十年嵗華催短鬢寸晷惜擔肩丰歉無推數平成在事先人安爲國瑞谷熟是民天慚撫陶甄治思將法令蠲云濃春气早風靜漏聲傳南陌銀花徧東郊繡壤連管弦喧里巷燈火接山川不爲私情擾寜耽寶饌延祗期民俗厚敢詡治功全禮讓傳家教詩書戒往愆翠煙籠畆泛泛潤桑田

春寒梅遲

化工莭遞推移長飬生生雨露垂雪冷梅驚頻吐蕚春遲栁怯未颺絲陽禽北向還應早林雀羣爭若有知和气停雲今夕晚走橋明月賦新詞

湯泉道上遇雪口占

種麥田間盼尺盈牧羊沙漠惡飄霙王臣率土分憂樂莫道天公有不平

春風扇微和

雪消山露背泉暖日暄波蕩滌甘言疾澄淸無妄屙

其二

淑气來春甸和風慰湣農東郊滋土潤云盡顯諸峯

題朱倫瀚手指畫雪梅竹

指端寫出犯寒梅老榦單枝雪裏培疑是江南春色晚紅芳徧野防靑苔

又

雪覆石林竹時催臘盡梅閒雲飄逺岫長對翠屏開

兩廣總督趙宏燦陛見來京

鎭撫封疆多歷年滇黔百粵凱歸韉當時馬革抒誠切近日龍光錫慶綿萬里宣風梅嶺表三臺擁莭桂江邊優隆主眷酬耆舊蕓閣宸章賜綺筵

賦得二月春風似剪刀

春居別墅少人喧煦育深知造化恩雪淨梅花舒緑蕚霜輕栁帶拂朱垣和風宇宙嚴寒解暖日亭臯物色繁無欲自然得靜理丹顏已過白須存

聖祖仁皇帝禦制文第四集卷三十四

欽定四庫全書

聖祖仁皇帝禦制文第四集卷三十五目錄

古今體詩三十三首

春日卽事

曉發蘆溝

六里橋鐡柱

水村

春水滿四澤

舟中觀獵

仲春聞雁

閱永定河隄【有序】

絡緯飬至暮春

五十五年三月下旬園中桃杏玉蘭梅花齊放其中玉蘭茂盛可觀特請

皇太后一閱

去嵗三冬有雪至三月間農忙之際二十七日夜雨竟夕喜而成詠

賦得隴麥

五十五年冬謁

陵作

春幸

風阻駐蹕白洋湖偶成

小滿後偶旱途中祈雨四月二十三日甘霖大霈晚夏偶成

憶揚州天寜寺竹

七月十六日賜九十一嵗老和尙

題畫

澤卜尊丹巴胡土克圖老喇嘛上壽

未開新荷

戱題千里眼

賜松江提督趙珀

緑金蓮花

賜老大臣

蘓州巡撫吳存禮

山莊四季

冬至不能全禮

病中偶爾問及工部尙書翰林院掌院學士徐元夢乃同學舊翰林康熙十六年以前進士再無一人矣率賦一律以遣悶懷

欽定四庫全書

聖祖仁皇帝禦制文第四集卷三十五

古今體詩三十三首

春日卽事

最盛芳春育物多仲陽孳茂野煙和豈辭宵旰求民隠益守平成免賦苛望杏惇耕迎淑气瞻蒲勸稼播嘉禾中疇社鼔聲相應敷恵元元載路歌

曉發蘆溝

有閏春深淑景遲長橋冰泮未流澌徘徊風景思疇昔千里金隄保舊規

六里橋鐡柱

鎔罏鑄冶鎭橋西往返行人舊迹迷世逺傳殊誰識得天南銅柱想應齊

水村

曾記江淮泊萬艘便旋水澱暫春逰𨿽無浩渺長波壯亦有淸漪錦浪浮日暮帆檣排逺防風輕簑笠聚芳洲

鄕村不識居官況漫笑朝堂身世憂

春水滿四澤

條風拂春水碧漲繞煙岑梅蕚先知暖林梢漸覆陰栁舒鳴好鳥渚靜習時禽韶景融和處潛窺造化心

舟中觀獵

習戰昆明漢武穿於今江海靖鯨煙常思逺渉堅筋骨每令平流演獵舩雁陣驚鎗離復合鷗羣畏弩還連衰年𨿽乏挽彊力黽勉春搜以徳先

仲春聞雁

漸喜春和踏艸行郊原遙聼曙雞鳴賔鴻欲向銀灣渚社燕方棲靜舎楹已覺陰消余雪爭看陽長早潮生省耕畿輔先羣吏畱憇田間夜不驚

閱永定河隄【有序】

康熙四十年永定河告成至今十六載隄防堅固並無泛濫去嵗山水長防不能保所以春幸回鑾便道察閱方知昔年修築有益於民生永保安瀾矣故賦七言近體以記其事

豫定安瀾在事前每逢雨潦自心牽帑金不惜籌耕種膏土惟思廣陌阡隄老失防愁剝蝕防堅常防幸安全肩輿頻視桃花水滚滚渾波通碧漣

絡緯飬至暮春

秋深厭聒耳今得錦嚢盛經臘鳴香閣逢春接玉笙物微宜防惜事亦均平造化𨿽流轉安然比飬生五十五年三月下旬園中桃杏玉蘭梅花齊放其中玉蘭茂盛可觀特請

皇太后一閱

玉花萬朶祝

慈顏借奉懽心半日閒閏月春遲添嵗永香枝風送待

時還膝前五代承

王母陛下千齡獻壽山乍曉銅龍迎鳳輦霜容天上覩

仙鬟

去嵗三冬有雪至三月間農忙之際二十七日夜雨竟夕喜而成詠

滋麥如酥雨空蒙入土膏心同黎庶苦目盼紫壇髙任噐已知重安人寜避勞春愁暫且釋防防付揮毫

賦得隴麥

節遲糓雨後田麥始分畦已送花開盡難將春事稽純陽時序近餘閏化成齊未卜陰晴適先期輯庶黎

五十五年冬謁

陵作

拜奉山

陵淚兩垂提攜鞠育賴

仁慈松林轉盛靑如許鬢髮勞傷白所宜屈指多年思慕永深慚暮景逺來遲珠邱玉殿依然覲悲想

音容寸晷移

春幸

載陽節愛春和賔日中衡社後過東作勤耕勞眾力西成有獲廣農科官箴先戒闗河固節鉞曾經嵗月多正已淸心倡庶吏宣恩莫使政煩苛

風阻駐蹕白洋湖偶成

平波數頃似江聲風阻湖邊一日程可笑當年巡幸逺依稀吳越列行營

小滿後偶旱塗中祈雨四月二十三日甘霖大霈

夙夜愁懷春夏間天時難信未怡顏平原晚麥纎莖槁四野新禾旱色殷乍起雲光連嶺岫先垂雨腳徧人寰共沾甘防敷膏澤民食方知稼穡艱

晚夏偶成

靑榛方作粒郁李漸微紅艸藥迷香徑荷花待晚風莫愁秋雨近且望嵗時丰倚檻頻觀稼銀須一老翁

憶揚州天寜寺竹

久別金焦十一年依稀寒暑遞推遷此君有意虛心待嘆我徒勞幽思牽雁逐西風何處問云回北地竟誰傳翠筠晚節饒蒼籜逺寄宸章梵宇前

七月十六日賜九十一嵗老和尙

暑退全消陌上塵盂蘭大喜見姚秦臨風洗鉢龍池雨凝露舒蓮鷲嶺春送節雙輪同夢幻持心半偈見深淳循環已識盈虛理不向山僧更問津

題畫

杖藜端不染輕塵野趣天然景物新春水風帆一目盡孰知逝者太華津

澤卜尊丹巴胡土克圖老喇嘛上壽

想象當年論轉輪龍沙遙隔十餘春相知惟有菩提行得觧嘗聞祕宻眞花雨頻施鋪佛帳貝經每祝上楓宸睂橫鼻豎長松壽導引眾生善後因

未開新荷

淸和將盡未端陽時雨催擎珠防涼不染淤泥看淨植𨿽無花气葉先香

戱題千里眼

欲窮視逺目曠有無中體認全慿凖遐觀約略同𨿽依雙鏡力獨用一瞳功不重西來巧淸明本在躬

賜松江提督趙珀

憶昔雲間山水邦波流淸潤抵松江春秋久未臨鑾輅時刻嘗懷擁節幢訓練多方步伐撫循成俗重惇龎建牙好慰軍民望服眾投醪士气降

緑金蓮花

牡丹有緑誠仙品幻色生香野艸中數朶乍開凝碧玉黃花應遜碧花叢

賜老大臣

舊日講筵剰防人徒傷老朽並君臣平生壯志衰如許諸事灰心懶逼眞求簡逡巡多恍惚遇煩畱滯累精神年來詞賦荒疎久覓句深慚筆有塵

蘓州巡撫吳存禮

曾記臨吳十二年文風人傑並堪傳予懷常念窮黎困勉爾勤箴官吏賢

山莊四季

節屆三春勝發生萬彚齊諸花候禦輦百糓待村犂九夏愁暘雨千林葉正肥秪因思避暑端拱計頻違金風多防淸露滴煙浮目睹倉箱滿方知嵗有秋嵗暮添霜鬢殷勤宵旰勞地寒盈尺雪還慮北風髙

冬至不能全禮

老殘多阻詣

圜丘一念精誠或觧憂愆過常思

天每鑑衰頺恆覺自難由無心成化無私覆不息流行

不顯求瞻拜

洪鈞斬禮缺書云顒望太平秋

病中偶爾問及工部尙書翰林院掌院學士徐元夢乃同學舊翰林康熙十六年以前進士再無一人矣率賦一律以遣悶懷

七旬彼此對堪憐病裏回思一慨然少小精神皆盡老年嵗月任推遷常懷舊學窮經史更想餘閒力簡編詩興不知何處至拈毫又覺韻難全

聖祖仁皇帝禦制文第四集卷三十五

欽定四庫全書

聖祖仁皇帝禦制文第四集卷三十六目錄

古今體詩三十八首

千叟宴

朕自防不喜厚味今年登古稀深知粗食軟足以頤養天和有人進蔞蒿苦麻者因而書懷

題新安道上

示平藏將士

六十一年春齋戒書

園中無處無花觸目皆是故作此自嘲

端陽

久旱無雨夙夜徬徨夏至前方得普霑

丰登者朕之獲福歉收者朕之失政出此入彼不能自恕故作近體一律以自遣

避雨聞鐘

同老侍衛

佛桑花

京中報到霖雨普霑

夏至

山莊晚眺

登四面雲山

夏日山莊百花齊放

題山水畫

山中自詠

山居

戱作回文

題畫

早禦稻

題畫

挽總督趙燮

自笑古稀

立秋在六月

憶陜西二首

月來香

膳酒自述

樹葉扇

惡繁華

書懷

中元日同僧語

喜嶺外水土

六十一年秋出哨

回鑾

欽定四庫全書

聖祖仁皇帝禦制文第四集卷三十六

古今體詩三十八首

千叟宴

百里山川積素妍古稀白髮防瓊筵還須尙齒勿尊爵且向長眉拜瑞年莫訝君臣同健壯願偕億兆共昌延萬幾惟我無休暇七十衰齡未歇肩

朕自防不喜厚味今年登古稀深知粗食軟足以頤養天和有人進蔞蒿苦麻者因而書懷

淡泊生津液淸虛樂有餘鬢霜慚薄徳神恐髙譽苦好山林趣深耽性道書山翁多耄耋粗食並園

題新安道上

滿目平川映逺空身形少健一衰翁社前荷鍤爭春暖隴畔扶犂趂晚風雨澤深邀天地徳耕桑還賴穡人功京南毎出同村叟總得陽和一气中

示平藏將士

去年藏裏凱歌回丹陛今朝宴賞陪萬里辛勤瞬息過歡聲載道似春雷

六十一年春齋戒書

性理參天地經書輔國朝勿勞民力盡莫使俗氛囂不悞農桑事須輕內外徭風髙林鳥靜雨足路塵消視察焉能隠行藏豈可搖桑楡𨿽景暮松栢後霜凋長養春容盛寛嚴君徳調倦勤應不免對越愧明昭

園中無處無花觸目皆是故作此自嘲

無花無酒亦氤氳況有淸香到處聞萬紫千紅𨿽瞬息古稀吟詠忘辛勤

端陽

春夏連年旱魃災𨿽逢令莭免流杯淸和幸得甘霖霈競渡蒲樽覽一回

久旱無雨夙夜徬徨夏至前方得普霑

喜雨𨿽云快豈無久旱由望云待旦起問夜數更愁霹靂偏稽【雷遲小滿後方有聲】風霾任作尢西成登谷後方慰憫農憂

丰登者朕之獲福歉收者朕之失政出此入彼不能自恕故作近體一律以自遣

喜雨人同我不然鰓鰓宵旰待丰年千村時若千村慶一日恆暘一日愆率土盈寜難並得普天恩澤豈兼全先憂後樂何能遂衰景殘齡秖自憐

避雨聞鐘

雨阻端陽湧翠隈荷香瀑水防新苔午鐘忽送曇花曲那得閒心笑幾回

同老侍衛

龎眉經嵗月憶昔舊人稀少小兒童戱年髙親故違嘆無手足力偏有友朋譏膝下曾孫事怡情待晚暉

佛桑花

木槿層樓號佛桑新移逺道愛芬芳開時先占橊花艷畱日還同菊蕋香

京中報到霖雨普霑

亢陽愁久旱霖雨滿溝渠倐忽枯枝潤須臾捲葉舒千村勤襏襫萬頃促犂鋤企望收成後欣看穀賤書

夏至

山莊逢夏至齋戒禁中同翠渚萍先緑荷池花未紅葛衣求體便食養心功偶得因幾暇偸閒碧樹叢

山莊晚眺

島嶼堪圖畫溪橋宛自成池邊樹影接峯外月華生眾鳥巢檐穏羣獐伏地平無知知徳化推擴至民情

登四面雲山

云梯石磴逼巃嵸倚杖傍觀眾壑同更上一層圖逺望柰何樹雜與煙籠

夏日山莊百花齊放

咫尺雄闗一綫墻景風已拂尙芬芳近都愛此淸涼地逢艸逢花莫不香

題山水畫

嶺岫嵚﨑路茫畫工摹冩各舒長雲峯四起添山色竹樹重陰致夏涼最愛蕭疏隨意筆可稱流動賞心方依稀巖洞神仙住那得閒情問艸堂

山中自詠

一生何事不斟量老至偸閒自可傷倦體毎思依石憇俗情且喜對山忘舂容無計尋方便荏苒誰能駐景光濯足滄浪淸水在企思歸詠舞雩傍

山居

迎薫避暑駐山莊四顧重重邱壑長雨後雛鶯歌宻樹風前練雀舞斜廊靜觀得趣無非景佳興涵虛可致涼烹茗汲泉淸意味个中誰觧有眞香

戱作廻文

年丰足雨和時穀賤家家展眉專意民安物阜先爲徳廣恩施

題畫

敞懷瀟灑馭風仙散慮逍遙不記年名利牽情忙若輩方知憂樂豈兼全

早禦稻

紫芒半頃緑陰陰最愛先時禦稻深若使炎方多廣布可能兩次見秧鍼

題畫

隔溪隠隠見牕紗幾度呼童問酒家尺幅林巒分逺近畫工濃淡最堪誇

挽總督趙宏爕

四十餘年撫近京旗民稱善政和平保全終始君恩重奄逝悲涼眾涕盈不畏刁頑持法紀久司鎖鑰務精明官方仍在歸泉壤節鉞空懸攬轡情

自笑古稀

月宇啟牕紗身閒興轉賖龎眉臨事暗垂老厭人嘩懶惰心惟靜精勤目已花臨池慚手澁無復競龍蛇

立秋在六月

庚伏𨿽云盡依然六月中歊蒸臨水榭溽暑望金風未變楸梧色還舒菡蓞紅杖藜西顧意數問奏邊功

憶陜西

長安城闕昔曾遊黃水名山宛在眸淸渭東流流自在陽闗逺去去何休民稠地險人難化穀賤年丰信有收衰老無能再一覽緬懷西顧愈添愁

其二

秦嶺河西風俗淳尙餘剛勁气難馴寛嚴相濟毋偏執教養兼施在體仁官久毎聞滋反覆吏新未曉作陶甄小詩自覺乏文麗可盡腸對士民

月來香

月色東升晚明金風初到吐芳英忽聞香撲紗帷近更覺遊仙夢轉淸

膳酒自述

盈餘休說帝王家儉朴身先務戒奢盛饌醇醲應有損野風味亦堪嘉罇中防酒無能飲案上珍肴勿過加淡泊寜心和五味養身得正勝丹砂

樹葉扇

葉緑存生气香淸卻暑風輕搖能夏巧制見人工

惡繁華

村野無知太古風心依先進是吾不湏問到繁華樂願與生民遡受中

書懷

不逮精神老愈愁銀須鶴髮更何求艱難世事危心力履薄臨深豈自由

中元日同僧語

夙夜焦勞白髮盈愁膓一日幾廻縈偸閒暫向山僧話可掃塵緣愛憎情

喜嶺外水土

露凝肥艸淨無塵處處泉源漾碧津食少事多宵旰老暫偸閒暇養吾身

六十一年秋出哨

嵗嵗經行處山川照舊時峯巒不攺色髩髮已如絲勝地淸涼適衰年水土冝非因耽逸豫實借憇神思隔嶺疑圍濶聞聲呼鹿隨歸營常早歇撫景自堪怡行伍原齊偹屏藩任指麾薄來厚往義逺近普恩施

回鑾

獵罷回鑾塞冷時旻天今嵗落霜遲圍人競帶甘肥脯田叟爭收髙下穀賤共知欣有食物多湏記守長規西成盈野倉箱滿闗內依然是所思

聖祖仁皇帝禦制文第四集卷三十六

