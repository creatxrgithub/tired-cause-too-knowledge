

欽定四庫全書

集部四

提要

東集十六卷

別集類三【宋】

臣等謹案東集十六卷宋張擴撰擴字彥實一字子防徳興人宋史不爲立傳江西通誌載其崇寜中進士授國子監簿遷博士調處州工曹召爲祕書省校書郎尋充館職南渡歷中書舎人當有所據也宋志載擴東集四十卷又詩十卷而陳振孫書錄觧題不著於錄則在宋末已不甚傳故元明以來談藝者罕相稱引惟永樂大典尙多錄其詩文其爲中書舎人時所作制詞尢夥大抵溫麗緜宻與汪藻可以聯驅謹采掇編緝釐爲一十六

捲其爲秦檜追贈祖父及萬俟卨兼侍讀諸制極詞防頌紕繆殊深考王明淸揮麈餘話稱擴爲著作郎其兄祕書少監楚材新婚約觀梅西湖擴賦詩有折歸忍負金蕉葉笑挿新臨玉鏡臺之句秦檜見之大稱賞曰旦夕當以文字官相處遷擢左史再遷而掌外制是擴本因檜得進故假艸制以貢媚其爲人殊不足道然擴所交逰如朱翌曽慥呂本中徐俯皆一代勝流切劘有助故詞采淸麗斐然可觀要亦未可盡沒也其中贈顧景繁詩龔明之中吳紀聞僅載有五十六字厲鶚宋詩紀事遂引作絕句二首今檢閱舊文乃知爲七言古詩二篇明之特節錄數語鶚蓋未覩斯集是以傳訛亦足云罕覯之笈矣乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

東窻集卷一

宋張擴撰

五言古詩

子溫侄用再聞誦新作突過黃初詩作十詩見遺輒勉彊次韻

小人無逺謀湮沒如湛輩胸中气奄奄垂盡鼓一再安知翰墨塲李杜凜然在文章作甘棠百世負遺愛退休小得計耳冷百不聞戎馬叵柰何四郊尙兵氛眼中習主簿才似李將軍小試未爲屈有君如華勲十年功名心客枕寄歸夢眾中不卓立老大復何用收身入禪寂蔬茹飽僧供蛙鳴誰官私聊欲當弦誦大道昔雕防夷塗日荒榛進無活國謀俯仰多由人人生防何時夜旦互相因往者不可作未妨來日新國風久淪亡毛鄭紛六鑿譬如秋水篇破壊向與郭千年見淵明五字配前作誰傳古人訣定自顧方略吾詩窘時窮章句羞拙訥君詩非吾偶齊大輕鄭忽雷門不敢過西施忌唐突政當就阿戎談天捜理窟贈篇最崛奇披讀輒三過巧如媧皇手五色補天破珍宜宗廟享淨戒兒女涴誰能續離騷且用追楚些達人雲間鶴初不謀稻粱渠有酒百壺買舟從伯郎世間乳臭兒衣服誇黃豈識衛叔寶胸中無膏肓躬耕良苦辛十畝手自鋤我窮分定耳矧復憐封胡君今未三十詩聲殿黃初後生要努力勿及幾杖扶連門水竹居照映麋鹿姿子戴靖節巾得我如逺師花黃催重九羽葆雜金規未能沽酒飲且賦止酒詩子溫縣丞侄長篇見贈並擕少卿伯父梅堂所賦絕句相示翰墨宛然嘆息久之因次其韻

平生張洪州豪气壓羣士唾視狗防輩紛紛何足數晚登文石陛劍服峨櫑具髙論忍違時所愧罔君父至今家集中秩秩有倫次流傳到諸孫誰復步亦步此翁日已逺疇昔旦暮遇何溫少也爽芝蘭秀而紫狀貌類洪州談笑了萬事筆端見防鋩妙解如削鐻精剛金百鏈該貫五聚俗學不足詆紛綸或殊趣斯文懸諸天字字有分付詖詞頗亂眞蕪纇少刪去吾子壯且勇政在戒逸豫昨者忽過門短袖出長句軒然禰正平坐誦鸚鵡賦洞庭莽空濶終日奏咸濩初非郭林宗豈識黃叔度但驚錦囊文及此春秋富未能賞雌霓且復說奇字吾年過半百世事亦何慕杖屨相扶擕筋骸日僵僕猶於五字中雕刻嘆冰柱習气未易掃貪味如桂蠧肯借梅堂篇風流憶張緒珍藏幾何時應有神物防今晨偶開展英彩照江阜後生要著鞭探討及防處遺予眞過矣娟潔忌沾污淸夢春艸俚談羞杕杜愼勿索其餘恐君癡叔似

次韻大年侄見贈古詩二首

人生防何時心地要平曠不須意外求辛苦尋蒟醬此郎有髙處智出百夫上禪窻接輭語眉宇春盎盎詩壇久失律齋戒欲謀將誰専筆陣功定起太公望

君文秋水篇曲士羞臆度吾文元尙白窮老甘寂寞向來失宗盟士气日卑弱後生苖未秀況復病艸惡如君眞挺特文字獸一角頭風吾何憂解後當勿藥

大年耆年各賦長篇投名詩社中顧景蕃及伯初子溫二侄傳誦喜甚子溫有詩因次其韻

諸君總能詩字字秉忠信聨章輒驚人我老終不近朝來試披讀花雨亂巾衽獨慙艸元迂浪說周易凖至今覆瓿謗文字愧小謹昨觀兩雄篇詞采溢肝腎髙參風雅淳俯謝邊幅窘誰能報殽役怒語激先軫吾軍老而怯望敵倒戈盾防看兩猶子秋風橫鴈陣

蓬萊室

巨鼇戴浮水屹然瀛海中斷取入君手棗葉懸鍼鋒君本山中人俗子那用逢猶應謁帝夢佩環揺天風子溫作驅瘡詩伯初與顧景蕃皆屬和蕃以謂不當止酒初以謂宜錬元气予亦戱次其韻

小兒私化權令行錯窮冬滛瘍薄皴膚欲戰壘塊胸道人寖不平怒髮忽上衝饞夫猶收痂義士惟吮癰快無僊爪爬濫有苦劑攻坐令費譏訶沾汗文字中虎頭筆有神眾妖避其鋒似聞以意醫請用三杯通阿兄言更深細述葆鏈功二說俱可人而子將何從酒醇儻消憂气厚定保躬自然四體胖那復百病防吾聞栁州語禍物人猶虫旻蒼厭呻呼屙癢應汝容疾去防有時未爲吾道窮汝自多識者吾言猶怱怱

送恵子澤工曹罷官還陜右

關西多名流後出亦豪俠三年佐幕府論事費口頬人情易薰染久或化爲怯不如殽黽去歸路馬蹀𨿽無米千斛尙有書百篋吾曹官爲家窮老漫隨牒南州美風土水淨山九疊子嘗訪之我行欲買舟楫我本江湖人妙處飽經涉誰能老作傖政恐夢爲蝶

曾徽言學士求賦所蓄端硯曾嘗避亂海陵家貲盡沒於賊獨擕此硯脫去

君家文房珍尢者一二數端溪從誰得不記嵗月古中窪隠天成外削余靁斧色羞龍尾幹質陋雀臺窳平生依石丈什襲費調防向來萑葦中險作百碎補脫身間道還神物逺侵侮他年沈香亭奉詔翻樂府周旋妃子手借潤毛與楮

次韻周嘉仲刑曹簡航師食筍四首

籜龍豢不得托根暫神奇忽化淸淨供結緣貧導師回甘溢齒頬常帶泉石滋要知服食功不減瓊田芝此君淡難交挺挺如立玉何意昆仍中爲人償口腹羣嬰脫錦褓珍勝臠項肉猶堪作味諫沒齒蠲臘毒長鑱太寡恩斵防東南美至今管城封濫罰及孱子例求一赦貸餘潤乞松髓周旋南董手罵賊到盧杞周郎淸而臞菜把助嚴苦槃中玉離離醖釀冰雪語向來防時亡徑欲就君補請讀食筍篇防言皆可咀謝元齡恵貓頭筍予去春曾同元齡伯初昆仲子公顧景蕃經行林間掘筍以歸子公刻名竹上也

貍奴戴頭來本是籜龍種長鑱借願力攙汝入珍供晨庖辱分甘輒應食指動令人懷舊遊春服粲羣從竹間畱名字小刻妙南董

送次公侄從辟顏拱衛軍中

結髮事師友投身翰墨塲技成忽棄去短衣親戎行平生萬卷書豈無活國方不如口擊賊對面用所長顏侯將家種勇過王鐵槍蝥弧每先登裂袂裹箭創得君如敵國乳臭未易當中原干戈滿貔虎政陸梁誰専發縱防坐待錐脫囊事平各分功千級歉莫償位卑君勿言儒雅故自將防從傔籍中防見奏凱章

短句調子溫侄

阿丞善談詩眼如九方臯相馬空馬羣妙在遺骨毛衰老鑽不入鈍愚如棗膏後生不應爾筆力生波濤黃絹幼婦語莫負秋風髙

與客手談坐久廢食瘧子忽作病退家人相勸從此卻枰因爲數語以自解甚似劉伯倫斷酒文也昔孟嘉嗜酒或曰酒有何好而卿嗜之嘉曰公未得酒中趣爾予於弈棊亦云

棊亦有何好味如酒中天勝處要自知豈爲醒者傳吾身等芭蕉幻質非眞堅儻無輕舉訣未免憂患纒願從爛柯叟時作坐隠僊人生防兩屐不媿阮孚賢

詩社近日稍稍復振而顧子美堅壁旣久伯初以詩致師請於老僕無語但乞解嚴爾

宣城詩不多警句憶江練至今一斑在時許管中見顧後更難窺機鋒防於電欲求換骨訣如仰射空箭近逃滑稽嘲不著毛頴傳深藏品題手舉市謝葵扇我知老成人別得妙方便要畱一轉語凖備奔北殿後生舌如銛酬答了忘倦不須逺乞兵唾手當八面小人智謀短敢倚筋力健請馳班師檄白罷兩河戰

盛暑得竹簟甚精戱爲之賦

南山小籜龍離立身蒼蒼舊任管城子脫帽棲文房詩書每誤身或得敗塜殃泠鳩稍知音與致雛鳯凰人云不如肉笨伯豈我當何如碎其身織翠供文章舒捲得自試作配六尺牀主人冰玉潔風味如潘郎奉身無長物卻暑有奇方空庭貯明月皎皎夜未央臥看河漢移使我侵肌涼牀間老夫人面冷如嚴霜相與有葛未用或參商孤髙自可守炎熱安得長君看白羽扇秋後徒悲傷

次韻顧景蕃和倪裘師避謗軒詩

大倪昔遭防中路駭車覆今人刺舌戒黙坐惴空谷小倪不類渠先見妙蓍卜閉門自澡雪巧舌欲誰讟顧侯以詩來披詠輒三復後生眞可畏我亦慕前躅謗書空滿篋底用展終幅逢人但稱好莫問甲煎俗

汴中追寄呂居仁學士

頻年如隔生相見各潦倒不聞語呫呫但怪別艸艸故人俄老矣零落秋葉掃往者蘓韓輩人品豈不好時危頗賴渠惋憤塵一窖五湖在何許狼籍付鷗鳥春風掠湖尾蒓絲日夜老我行望吳越尙及身檢校請分十頃余遲子洗鞾帽

次韻出郊

枝頭見春風恍覺光景逼人生謾拘攣且作半日適荒郊晴亦好當費防兩屐防有遮我畱田家甖甕積

宿山寺詩

羸馬不受鞭倦僕足生繭茫然山徑間馳急路逾逺古寺翳林薄投宿日昏晚夢魔不可眠靑燈照愁眼臘前五日立春天气極暄妍今復雨雹凜凜不休所居梅花方盛開一雨零落殆盡悵然爲賦此詩

東風破殘臘吹盡五日寒晴光下楊栁防影鬭鴨欄錦鱗觸輕冰碎玉已日夜望鮮榮發我砌下蘭寒去仍復來崛彊作跳丸爛漫江梅花孤芳忽飄殘落跗不可綴香雪空闌干賴有靑春心養此商羮酸

逰天臺山石橋

亂山云溟蒙修徑石盤錯聲聞住世果窟宅徧巖壑我行適遇雨風籟響天樂石橋定鬼設險滑不容腳臨流輒生怖政墮蔥韮惡猶欣曇華供尙及薦杯勺分嘗不敢余稽首謝發藥

元齡招飲未果赴復以詩見促輒次其韻並呈景蕃

主人劇風味玉壺涵春冰惡客費招呼詩來委弓旌兩季復可人名應處士星請從狗竇窺敢辱蒲輪迎我昨占食指似當嘗黿羮平日口腹累老窮尙蠅營百花曉無迹良辰況難並虎頭政病酒渇肺憐江淸未知防百盞澆腸訶靁鳴歸時戒被肘防見金盆傾

題龔士掾防壁畵逺山【並序】

吾友彥承气直而勇眞有用於世者林公甫呂居仁諸公相率賦畵壁之什因以勉之

古來終南山引手得佳處未負移文慙已遭防徑語公眞樂山者爽气落眉宇平生手中板不暇著頬拄叩門無俗客何礙入官府人生一縷气所愧吞不吐畫山猶畵餅余習近兒女勿學好事人吾言當有取

逰虎丘寺詩

官舟轉城隅十里虎丘路招提占山頂像設儼廊廡池深歸寶劍石老化蹲虎晉時生法師談辯阿佛祖至今講經地往往拾花雨我行及揺落秋色侵杖屨衲僧施淨供汲井薦牛乳平臺俯曠野防防莽四顧累累多新塜不見眞娘墓

次韻趙悅中防禦喜雪

天南霜力防不洗瘴地暖窮冬雪一尺坐受坑谷滿夢聞淅瀝聲驚起欲窺管敢倚狐貉溫但愁衣帶緩王孫雪爭妍耿耿抱丹欵閉門不知寒髙臥腹自坦紙窻飛花集亂撲書檠短不憂詩作魔政借酒爲伴忽枉郢人曲懸知和者罕猶餘雪淸甘味勝茶七椀

君山

亂山如羣羊合沓千里犇君山屹當前盤踞老虎蹲巨鎭壓坤維層巓沒云屯下瞰大溪流千尺淸不渾舟人落風帆挽縴系山根欲上看星斗懸崖那可捫

奉和朱新仲祠部六月晦日省宿用白樂天詩無波古井水有節秋竹竿十字爲韻

漫郎省中宿展轉良夜䢐過雨忽催詩君詩不可無夜闌風轉髙秋聲倒江湖前對百尺井夢中聞轆轤六月忽已晦餘月復防何紈扇暫去手簟紋欲生波詰朝天門開冠劍爭巍峩駑馬防不入獰劣如騎騾街鼓肅市喧鑪薫起煙縷掩關一繩牀坐穏得處所風前數莖竹偃蹇不受暑初無兒女姿气貌頗髙古我乃抱俗人老蛙窺坎井從君已再暑造席謾三請倒牀輒靁鳴便腹費嘲哂君豈錄我者胸次涵萬頃玉壺貯層冰憐子淸徹底對之三伏中愧我汗如水謬呼同捨郎坐席更論齒從今痛自戒子出則我止昨者東觀防嵗月未覺久對牀屢忘形持論相可否君年𨿽減我文字稱祭酒十篇亦奇偉乞我未曾有陰陽無停機百物競時節燠寒更事爾气至自融結炎天勿怨嗟嵗晏見霜雪此時衣褐單但恨不得熱爼豆能折衝儒冠或兜鍪六月早奏功豈待防髙秋俗士懷晏安所至賈人畱襆被應自疏未知防宜休疾風掃蚊雷勢力如破竹靑奴冷侵肌此乃我所欲周旋蝸捨中未用嘆跧伏亦莫問馬曹防文禁離局祠曹秉史筆翰墨窺金鑾燈火漸可親蠧槁字未漫玉殿行奏書秋暉上旌竿君文永有托九廟方如盤

送向履方吏部提刑浙西

君曾仗使節恵浹東吳民豈無賢大夫平反孰與君省戶昔郎潛渇見老成人賜還席未煗被遣日已新瘡痍要撫摩秋荼傷吾仁掾吏熟官長定不専恵文【履方舊以省郎爲本路憲】

括蒼官舍夏日雜書五首

南方饒鬱蒸頗厭夏日永好風從南來分我簟枕冷官曹早歸休客禮疎造請讀書無近功睡魔印湯餅誰家烹茶急羸缾斷修綆

昨日猶苦雨髙檐如懸麻今朝陰雲開閃閃見日花孤城如斗大籬落無千家共迫口腹營不如市井嘩日暮計錐刀辛苦良可嗟吾儕豈達者亦是蚿憐蛇

富者餘金玉所畏盜賊攻貧人迫饑寒無柰四壁窮我今仰官給政在貧富中𨿽無兩者憂歸興忽已濃同僚相掩覆幸此東郭蹤獨念素餐者幽暗弗汝容

狴犴深扄鐍符驗劇關防老胥虵蝮心抱案鳬鶩行我無平反手補劓救闕傷但知三尺律絲髮不可攘便文眞得計所愧漢於張

說詩如說禪妙處要懸解無人具眼目胸臆空壘塊吾友呂居仁句法入三昧向者五言城精宻逼前輩教我深耕鋤嵗晚識稊稗三年苦未領慚愧朋友戒

庭前兩鳴鵲

庭前兩鳴鵲聲好色亦美曾陪織女駕或是竇家子誰云屋上烏可厭不可邇烏能逐人好鵲竟誤君喜烏鵲莫愛憎雞虫任生死

讀試卷有感

巧語互一律紛然如銛鋒揮筆餘萬言積案成千重誰令繆悠子持衡居其中兩目病且昏不辧牛馬蹤而使視試文豈能分雌雄往時心力彊眼明耳猶聰本欲借科舉脫此文字攻一朝反自縛身隨蠧書虫負郭有田園猶存荒菊叢頻年秔稻熟酒賤尊不空胡不駕柴車逺揖陶令風作詩請伯氏林下相追從

送王賔察院提防成都府路刑獄

三峽占地崄風濤漲髙秋君還席未穏忽理上水舟潭潭禦史府登用第一流持斧亦間遣平反要分憂岷峨接家山民瘼不待求身從日邊來彈壓西南州風煙亂老眼轉覺詩語遒平生補衮心敢爲衣錦畱賦歸摩刀環趣覲瞻前旒防收巖壑姿入綴鵷鷺防誰云蜀道逺笑卻萬里愁灩澦漫如馬莫作忠臣羞

送韓存中侍郎赴隨州

昔時公卿門一飯日三吐末流士自棄此道久如土韓公昌黎裔樂善從其祖低頭拜東野舉頸望杜甫今年河陽歸坐穏得處所開關逢俗人卻走唾腐防禪房大如掌僅著範蘇呂【範信中蘇叔寛呂居仁】小人江湖散賦性甚愚魯靑衫挿手板舌卷紙上語曽從諸公遊過聴謬見許嘗聞公姓名桓桓貔與虎【公嘗奉使契丹頗見畏重】乞身𨿽及早朝論久未與昨日恩詔下還分一麾去風霜侵行李笳角嚴曉鼓漢東諸侯國文物略近古下車訪諸生往往得何武莫空罇前酒豈乏戶外屨應還二三子雪擁一環堵詩成欲相寄黃鵠短翎羽阿連儻可借千里亦跬步【其弟秉則侍行諸人尢惜其去故末章及之】

送胡徳輝禮部知嚴州先還毗陵待闕

識君大梁城才逸驥千里相從十年後志節老彌厲石渠浩圖史萬事問伯始爲郎初未伸請郡聊自試連朝風雨惡春日尙餘防故山窻戶接巵酒庭闈喜離別不足云得詩倘頻寄

送邵公濟校書守果州分韻得歌字

人物妙伊洛衣冠肩上摩君門世所髙家學承丘軻斯文晚付君自信保不磨平生眼中書五車未爲多一字不借力虛名空作魔我數奉談麈老頑君弗訶持酒欲挽君酒盡如君何百丈溯巴峽修途接岷峨新句探古錦好風散沈屙先君果山政恵愛如春和向來窺一斑再至鬢已皤防尋竹馬盟爲續襦袴歌

周秀實監丞聞嘉禾兵亂請急歸唁其親朋還朝有作因次其韻

羽書劇紛綸將士媿庸懦誰扶中興舉康濟湏十亂周郎人中傑表表蒼栢幹向來圍城厄夢想音信斷瞻敬防有時神明恍還觀他年銓衡手抗論淸月旦勿爲俗人言鐘鼔驚斥鷃

次韻伯初春日村居

君新禦祥琴哀調寫苫塊夕衣愴純素忍復向防繢春風苦撩人浪信翦刀碎試尋桃李枝紅白已平配嗟予老亡聊屋角委冠佩出門如鬼縶久不歷闤闠憐君佛屋底喜客妙占對家田半收秫掀簸出舂碓不妨釀春酒莫及春事退要觀空洞腹容我數百輩

欽定四庫全書

東窻集卷二

宋張擴撰

七言古詩

次韻方仲運使兄遊允仲花園卽事

園中主人老書生結髮入仕今辭榮自培花栁趂時節客來時亦倒屣迎江西使者歸更早功名夙戒良狗烹今晨相遇及閒暇短榻分坐如意橫竹間細路元屈曲雪後諸峯自分明豈無麗人奉巾櫛瓊枝照眼生光晶新蔬無價手自擷濁酒有功面防頳似聞野燒出奇觀風中烈熖若化城湏臾變滅了無迹何獨世事遭紛更逢場作戱達者事感物入詠詩人情來篇況是冰雪語三復使人毛骨輕欲續短章卻袖手偏師莫犯細栁營建炎辛亥八月二十六日夜夢艤舟江岸與梅和勝論詩梅出古詩示予極壯麗復爲予作湯餅方就席視梅手中器已十裂湯餅淋漓覺而悵然作此篇

靑燈吐吞幃幔間竹風吹衾夢初圓故人頸血化秋碧詩語尙作春花妍平生酒炙飽澆潑湯餅那用相周旋卽今彊敵要電掃四海銜憤聲徹天乞靈上帝眞易耳底事未忘章句傳

題長沙王祠

霸上眞人赤龍子西滅彊秦東破楚一時佐命皆人豪崛起屠沽防行伍番君舊徳江湖情不用智勇收功名抑然退讓古君子坐視幾爼登韓彭漢家南面屬同姓公亦疏封奉朝請至今遺愛祀鄕人不獨當年書甲令雙椿堂牡丹盛開彥紳節推弟置酒集客子溫不在席中以詩乞花歸賞因次其韻

春風不悞東君委杏苑桃蹊滿行李春風好處總未忙姚花初黃魏花紫洛陽園中枝梗肥欹壓帽檐如覆巵南遷終覺典刑在不數侍女誇時宜詩中了了惜花意苦覓繁枝定誰寄何如秉燭坐花傍照到夜分從墮淚子溫用前韻催彥紳賞牡丹未及開罇請再作詩促之

後園冠蓋如雲委坐客其誰數程李吾家小謝自風流薄羅新染香囊紫老翁防花心已疲數負十分金屈巵君今年妙言語便愛酒惜花諸事宜春光不爲主人計行色匆匆蹔如寄欲借珠璣一再酬恐君泣盡鮫人淚

次韻何任叟正字館中試茶

金柈猥稱防榔珍藿食未辧污吾唇茶丁妙冩犀銙眞排方似欲驕華紳爲君走碾颺防塵羊腸聲干行隻輪柘羅裁絹素縷勻筩絲巧織霜後筠中貯刀圭防百神乳花初幻人間春計君別品尙絕倫完璧不受敵國嗔白虹夜气幹秋旻把玩自覺舌生津天衢小艸搜八垠防山顧渚亦懷新香歇色壊非法身妖星森索避北辰不湏防稡權羣臣龍翔鳯翥登嚴宸向來防勲自有人君其問諸修水濵

伯初侄謁客道傍叢竹間見梅花盛開村人不知賞嗟惜賦詩因次韻

少年眼似春冰滑風味最於花曲折衝泥訪客竹邊過邂逅寒梅照疏節不應誤落野人手自賦新詩爲昭雪坐憐窮臘太嚴苦萬木如僵生意絕零丁老枿獨回暖似借餘波霑涸轍今君把玩不忍去吹面朔風皴欲裂還家笑我病隤豗茅屋千窻墻百穴自言親到玉妃館縞練分行洗紋纈詩成不費鑪錘功君防錚錚句成鐵用伯初韻再和一篇請子溫戶曹同賦

孤山山下苔痕滑翠竹扶疏水方折靚妝無數招不應曾與先生防名節卽今湖上荊棘滿誰見穿林度飛雪道傍數本忽照眼所喜風流未中絕不嫌靑女暫試粉卻要風師小回轍君防萬防已可憐半雜春泥封地裂版曹平生詩作史坐陋故人探禹穴惜花未忍任零落借酒生春面如纈酒醒定作返魂章筆底有丹工防鐵

再次韻簡子溫

予詩久媿溪藤滑佩服君詩生罄折君詩盤錯見梅詩似借梅花作根節梅花元非世間種雪裏開花白於雪平生和靖最知音誰是鸞膠續弦絕苦吟似君良有以我復何爲怒當轍定知孤艷訴不平曉來哀笳噴窻裂明朝百蘤豈不好得魚縱珍非丙穴春風晚賜桃杏寵琥珀調膏誤成纈寒英謝去亦機警且稟嚴冬令如鐵顧景蕃訪大年侄昆仲畱宿細栁軒夜論詩律輒及老朽大年作長篇調景蕃末章見稱過實且欲盡借拙詩因次其韻爲謝

平生不依南路徐斗升寄活眞魚濡了知浮名誰得防定自有數相乘除朅來云臥澗壑底槁項不減霜松臞裏中能詩二三友安步過我無庸車要湏文字賞雌霓未暇詼謔翻娵隅談天坐聴落鐻屑蹇步那敢爭先驅顧侯風味更嚴苦家貧闕辦三韭菹腸撐突五千卷底用防稡箋虫魚文如楚賔醉後槁下筆應得銀盆近聞晝犯細栁壁酒闌罷歌卻驪駒未妨仲子工料理珠緋餞歸懷不虛想當展緘疾讀時新飈防防驚籧篨主人韻髙絕少可客亦未易折簡呼末章字字關老朽愛我如愛屋上烏吾家兄弟俱人傑飽聞石氏多瑚莫云癡叔良不癡久諱筆硯陪樵蘇諸郎胸中气吐霧咳唾自可回春枯少年得譽似勮勃他日不愧先楊盧儻見惡詩幸掩覆人所罵譏鬼揶揄【大年之兄元齡其季耆年皆好學善屬文云】

大年復用前韻賦詩見贈亦次韻答之

燭龍停邊天步徐酒薄肉漧唇不濡漫郎憐我困蒸溽爲送古風専掃除山頭逢君日乍午作詩瘦似僊人臞展緘初疑走甘露熟讀政似鏘鸞車世間癡兒浪揺吻談空說有天一隅我今頑老不入十年此路空馳驅邇來病廢關藥裹枵腹日厭葵菽菹窻間敗毫積霜笴架上蠧帙繁書魚錢神無耳未易使斗宿不靈那可誰門有士料理得隨地駔駿吾家駒三珠連樹價亡敵一鶚掣韝名不虛近聞掃徑避袢暑竹杖靑鞋一籧篨枕中邯鄲夢不到戶外孔賔渠自呼讀書瀾翻惜晝短防欲挽斷三足烏鼎來說詩劇有味令我坐享商之瑚斯文所喜未中絕五字復見李與蘇遺音當從牛鐸證廢律安取焦桐枯亦知大國功九合一時盟防收防盧願持狗尾彊貂續未妨舉手遭揶揄

次韻莫養正縣丞獨防錢塘南北山

老丞拄笏中了了坐閱云陰變昏曉何爲兩腳苦未停意在髙山知者少昨日春從湖上歸頗覺沙鷗已馴擾逰人但遲簫皷來滓穢淸虛亦何好君今獨行眞得計自有靑螺如髻繞歸來古錦開詩葩筆下縱橫發天巧遨頭舊屬羅浮伯半夜春風鳴騕褭至今湖山索價髙妙語湏君時一掃𨿽然願君且努力掛冠歸休未宜早要當千戶享封殖豈但全家荷溫飽此時還鄕頭未白萬錢買山慰潦倒摩挲拄杖不相忘更伴重巒細窮討

讀錢神論偶成【並引】

昔魯褒論錢神蓋嫉時而爲之政如太史遷爲貨殖作傳豈無意哉予竊隘之以謂世間貧富如人壽夭委運而已則胸中未有不釋然者故卽是意而賦詩欲以自廣豈未能免俗耶

君不見王衍談天喙三尺繞牀阿堵初未識又不見阿戎自執紅牙籌聚錢成癖老不休人生嗜好各殊趣盜跖孔丘更毀譽不如是非兩置之萬事欣然隨所遇貴人見錢地上流富人錢妖聲如牛醉時𨿽悟落幘語客至或忘障簏羞謾誇無耳可使鬼劉濞鄧通皆過計崔烈得名未掩臭陳萇小黠彊稱美我今家徒立四壁憐渠一个也不得不願腰纒十萬上揚州安用呼盧百萬供一擲但要時逢好事人恰有靑銅滿三百

次韻富季申著作對雪

甕中凍蟻欲浮白主人醉呼嗔惡客到牀不省雪作魔半夜扶頭驚曉色因風初愛橫斜好侵戶更憐飄灑宻爲梅洗妝卻鈆粉與竹防萌封繭栗瀛州有士漫爲郎要防諸郎上槐棘不妨病骨倚故絮且忍饑腸待新麥君今筆陣獨橫掃冷屋無人夜鳴鏑快雪快晴吾弗憂君詩自有回天力

過龍井辯才退居

南山北山天接連西湖環山水涵天佛宮鱗鱗割人境勝日杖履相周旋久聞龍井未得到神龍臥靳俗語喧脫身干戈偶不死步屧十里沙石堅眼明見此屋突兀修廊廣殿鐘鼔傳筍芽供羮坐取飽茶乳沃舌聴談禪塔中老人呼不起至今墻壁尙熾然諸孫其誰嗣衣鉢但見持律俱精専吾身誤落世纓网白髮未解憂患纒問龍乞地一席許作庵共結香火緣

題子溫侄舫齋

江湖著身鷗作鄰平生踏浪不踏塵晚從闤闠寄行李旋飾舫齋聊冩眞夜闌闕月雲頭湧風月塡窻不成夢團欒十口似浮家顚倒一生如破冡君看世事風打頭奔濤濺浪何時休不如問錢多買酒萬斛與君共拍浮

謝人恵團茶

春陰養芽鍼鋒鋩沆瀣養膏冰雪香玉斧運風寶月滿宻雲雨蒼龍翔恵山寒泉第二品定武烏甆紅錦囊乳花元屬三昧手竹齋自試魚眼湯老生酸寒極堪笑藜莧拄腹書撐腸修貢之餘逺分寄懷璧其罪渠敢當應憐晝睡湯餅惡爲洗一春蝴蝶狂

謝人送炭

竈煙荼毗霜後林短椽脫煙烏不黔樵童豈惜兩手入市論價輕千金向來防作溝中斷漫防靑黃誰過眼焉知負荷鑪錘功煨燼猶堪借餘暖夜闌吼空風力豪平明雪山平屋髙生柴帶葉冷不焰毀車充薪車腳勞故人十縛起衰朽生遣寒灰撥紅獸解衣挾纊不足云那復區區論炙手

秋意

涼颷吹樹砧聲急窻戶玲瓏秋气入井桐雕葉減淸陰漙露無聲金荻泣壁間喞喞虫鳴庭下衰蘭送客情客懷無金酒膽薄朗月入簾魂魄驚人生萬事今猶昔不獨炎涼天地隔平明把鏡照衰顏還有新霜助狼籍

景蕃還所借詩卷並辱以詩輒次韻

詩家難傳最上路汝南雪令排鹽絮至今白戰亡此手我欲重參愧遲暮虎頭文字逼前輩衮衮屢防分尺素天閒老驥日千里何用鹽車追蹇步向來擊賞楓落句見不及聞君已誤報之錯刀竟坐癡他日塵昏磨不去

景蕃復和再次韻

詩壇乳臭妨賢路寄食將軍慚漂絮君今自築五言城坐遣降俘嘆來暮從來白俗不入眼並案閨房累蠻素【公新遣愛姬故云也】連篇贈我剎那頃更陋建安誇七步珍藏敢比飛鳥章字脫無人正訛誤爲君傳冩不得辭政恐終隨靁電去

過南美軒讀汪彥章倪巨濟詩用壁間韻

笻杖芒鞋野性馴偶尋幽步到祗園瑯玕千本日應長防影揺風淸防繁未堪截管變律呂且乞汗靑傳子孫壁間舊有故人題妙語灑落今仍存那憂積雪折老幹豫借暖律生枯根我來二子更南北惟有此君堪與言

允中大夫兄召客賞海棠屬予賦詩

枝頭桃李半狼籍浪說春風借顏色海棠斬新一樣紅錦絲欲墮嬌無力主人連日被渠惱無防分疏更招客重羅作幕裙作圍麗人行酒客賦詩挽定春光不得放忍看落紅零亂時

次韻大年見貽長篇

莫誇兒啼賞英物莫振豺聲露蠭目一朝官府生平地卽是髙明鬼瞰屋夜郎窮囚罪瀕死頗費故人解官贖世間萬事眞戱耳變化何殊臂伸縮漫郎紛華老不入坐掃降魔如破竹曾從處士學礪齒安用貴人彊推轂夜防衲被生春溫午饌伊蒲飽園蔌綺羅曵地初不知海陸窮珍定何族自云百念已灰冷栩栩胡爲晝揺腹似聞蟻穴得侯封不借波臣譏斗粟何妨枯骨話王樂政恐三彭加譴督夢回敢起尋鹿想謝去已深防蠆毒危防何處烹五鼎佳傳誰人米千斛朱軒𨿽享眼界榮靑史那逃身後戮聊陪洗馬痼煙霞自逐天隨甘枸菊𨿽然丈夫有出處尺蠖之伸未爲曲他年弓旌恐不免釣渭築巖終夢卜防看鵬翼擊天池更想於菟嘯風谷此時願君益機警墮甑欣然了榮辱脫身蟬冕歸去來吳市空關隠梅福卻伴山中赤松逰儻見海上蟠桃熟吾言有徴勿浪云筮亦從神所告

酒官張君造麯以十八仙爲名作詩戱之

舊聞飲中有八仙日多鐺杓相周旋今之十八豈其裔何爲復效枕麯眠癡人但作從事呼妄起淸濁分聖賢那知風味古無有名字眞從天上傳畱侯舊與赤松防餘韻到今千百年看君風骨頗似祖日酌九醖追天全我嗟譜系漫難考流落恐緣濡髮顚窮愁政在禁酒國未免口角生饞涎出門欲作一斗計誰乞三百靑銅錢文之顧景蕃登子溫舫齋不遇拈韻賦詩予亦和之

漫郎不省塵中走湖海收舟淨無垢規摹畵舫作齋館似要窻間過山岰平生張緒本豪放人物風流記官栁不應篷底了生涯定是寓言猶十九顧侯自說虎頭孫黠不論功癡已久入門浪喜布帆在興盡中流漫回首更將險語困嘲謔詩膽故應大如斗我窮政似老侯喜持竿覓魚不供口愛君馬上醉眼花萬斛龍驤落杯酒未湏腰笏煩易於且熟他年濟川手

送顧景蕃蹔還浙西

墻頭飛花如雪委墻根老栁絲垂地春政濃時君不畱山路曉風鳴馬箠濤江入眼浪千尺想見吳儂問行李田園久荒漫檢校親舊相逢半悲喜行朝諸公訪人材故人新賜尙書履袖中有防可則陳君亦因行聊爾耳

次韻大年當暑午枕

道人曾得卻暑方烈日卓午心淸涼書齋長物復何有含風竹簟八尺長睡魔久困世喧閧乍入寂境如還鄕嗜茶嘗膽汝藥石煮餅炊飯吾津梁古來至人具法眼淨穢天女猶皮囊坐禪入定了十刼睡蛇有口難螫傷要當尋師漸磨洗想子已聚三月糧

古律詩戱簡汪彥章學士

湖邊樂色喧絲筦湖上春風桃李晚使君招客試行樂粉面如花照金琖知君好事已數往想見淸陰集飛繖傾家共尋一日勝得醉寧論萬金產誰憐有客扄戶牖坐抱窮腸讀書嬾登樓追望不堪東一片飛虹掛愁眼

淸防軒詩

君不見楚王宮中多諛臣雌雄之說徒紛紛大空槖籥本平施安有煩寃愁庶人又不見若耶溪上帆如駛朝南暮北隨人意令行由天不由人豈爲舟人采薪計君今面山開兩扉恬養不爲居所移方牀曲幾淨無暑有聲南來淸且防淸似太虛無滓穢防如少女生妍媚軒中稚竹亦粲然快與主人便晝睡不湏驟吹六律管不用緩鼓五琴防當月夜君家去卻扇扶座開煩襟

謝範信中鈐轄恵筍炙

野人敗壁屋數椽枯腸如復如蟬未憂飽死笑方朔且要臞形追列僊故園千本籜龍兒輕靁殷戶爭蜿蜒凍泥封根手自斸一箸可當百味鮮朅來曹南風土惡虀飯酸嘔羊酪羶君家何從得此品新馥恵我驚饞涎便當過門乞余炙未信羮釡聲轑然

伯防給事築漫吾亭卻寄【僕久不見伯防乃作數語問之詩不足道也】

漫郎昔爲補衮客面如嚴霜心如石手披逆鱗不作難肯爲俗人借顏色十年收身江湖胸中了然一事無焚香黙坐已忘我酌酒賦詩聊漫吾秋風藕花開十丈新築危亭枕其上客來口噤不得語晚節自愛恐招謗別君戃怳不記年笈中諫紙尙防畨笭箵寄隠亦暫耳漫乎漫乎誰謂然

新安程昭文秀才恵子鵝菱角乳棃並鮑淸筆

新安故人哀我貧尺素自書五朶云爲憐劉毅遺鵝多烹食豈慚王右軍烏蓤脫水銳芒角乳棃包裹飣座珍燒腸饑火得暫溫竊食竈鬼嗟不仁來書習气徑未掃十枝尙遣中書君急湏整駕詣齋閣滿請尊酒重論文

次韻曾端伯戶部初春遣興

春風入手防畨雨醖釀春愁推不去琳館道人初未忙被底掀髯聴粥皷那知春色到桃溪千樹開花人掩扉路傍垂栁已如許靑眼招春春不違曉來東郊信兩腳折屐衝泥尙供著枝間啼鳥勸提壺君省此聲何處惡平生廣平心石堅未暇徐庾誇淸妍句中試下一轉語突過翰林詩百篇龍鐘似我豈宜說不獨詩窮官亦拙向來一錯鑄不成底用辛勤六州鐵

老白堂

君不見三朝魏公拓天手旌節言歸介眉壽築堂自榜醉白名自借淸風洗塵垢又不見峨眉山中謫仙人玉堂詞翰生風雲每評香山輒自喜欲向集賢重冩眞古人名懸日杲杲千載貽人不貪寶君今誦味佚老句乞身投閒不待老艸堂寂寂松桂生溪山四時供醉吟未必翛然便忘世新詩時亦過雞林

靈壁石

十年此地徵塵染誰與山川還舊觀九華小樣出君家要續个中消息斷此郎與山對立玉几上重重見陵谷安知可備宮架懸樂府待之八音足他山豈無石一拳如琮斷方璧斷圓不如此峯眞巧具六窻七竅俱天然君今落帆錫山近挈石尋泉丫無恨防湏潄石更枕流世事入門君勿聴

讀李長吉集詩

唐家諸王滕薛親官府白日生風雲此身豈患財不足安用盈車載錢緡飄然後出有長吉冰姿鶴骨眞天人錦囊不貯一个錢收拾眼中無盡春世儒彊作富貴曲刻畫無鹽恐非眞請看捲後將進酒酩酊一句了伯倫李宗系出元孫元稱帝李稱臣玉樓無人可作記應湏此子當此文從來不解進士語多謝昌黎爲解棼

藥名七夕行

云斾萎蕤霞作裾風靜半天河有無同槃夜結合歡帶織女新嫁牽牛夫古今此防從容少百合未諧甘艸艸預知仔細屬明年續斷猶勝弓弩弦

謝賜禦書臨晉唐帖三軸

上帝圖書照東壁宸毫作字同羲畫晉唐舊帖久气索數本僅收煨燼厄硬黃小試毛頴功手蛻千年垂露迹巧偸豪奪防蒼黃晚禦淸都顏咫尺鐘王行艸日失眞神气頓還三昩力諸天防法宮殿深九虎守闗雷雨隔那知分賜下人間螻蟻防臣亦懷璧恩均掲榜誇玉堂事陋登牀攫飛白欽惟聖學自天縱嗜好從來屛聲色靑規文字屢防勲沾丐椒房猶翰墨彤管摛筆侈珍貺寶唾落牋畱小刻從今不愧蔀屋空防有虹霓光四塞

欽定四庫全書

東窻集卷三

宋張擴撰五言律詩

挽徽宗皇帝詞五首

假樂興周治無爲見舜心七朝傳逺業十閏紀功深厚澤淪肌骨隆名秩古今丹成自仙去黼扆不重臨甚盛帝王徳不言天地功皇圖光永泰聖祚紹元丰化被要荒外民躋富壽中如椽誰秉筆炳炳詔無窮制作躋堯禹規摹陋漢唐方丘排異議晟府煥新章睦族民歸厚臨雍國有光奎文連五閣輪奐儼深藏內禪超千古恭聞脫屣輕勲髙終不伐道大自難名玉几音疑在橋山兆已成九重興舜慕悲泣見墻羮風伯開塵霧神符八駿遊壽堯方請祝歸啟已興謳萬里忽淸宴五兵終罷休他年北邙路王气接天浮

挽顯肅皇后詞五首

珍符開瑞璽象服備褘褕徳盛儀千載名尊母兩朝流風厚麟趾賸馥播桃夭羽衛今何處云深慘莫招儷極承平日徽音盛一時卻奢崇大練納戒上淸規事逐浮雲變人驚夜壑移三吳謡織女行路劇傷悲寶殿開寧徳彌文更日新儉勤垂壼則慈恵配皇仁脫屣堯何聖補天媧亦神傷心東越路畫翣暗龍輴箴圖髙警戒風雅妙形容寶訓聞欽聖徽名並顯恭宮車陪素仗園寢祔新封絕勝昭靈後空歸浣水蹤莫狀憂勤意猶存澣濯衣私恩絕外第遺愛在深闈嵗晚望重翟路長迷六騩蒼梧從舜陟終陋兩湘妃

挽懿節皇后詞五首

丰容騰偃月骨相本天人潛邸恩輝舊中闈典冊新夢猶驚鷰璽光已揜鉤陳不忍瞻行殿蛛絲网暗塵作合神明王中興欲佐周友琴懷素志脫珥謝前修行續姜任懿名方馬鄧優百年𨿽電掣千古仰芳猷內治推炎宋名參列後賢若爲憂國步遽報損天年未暢關雎化空騰煒管傳六宮遵舊訓女則有遺篇公桑分婦職春種劭農耕不到升平日終乖輔佐情烝嘗開別廟諡誄紀徽名淒愴鴻溝路空餘萬嵗聲萬里歸輼輅僊逰迹已遐猗蘭成斷夢素柰隕空花隧卜稽山下輴移浙水涯晚風纒落水悲咽和哀笳

悼程西樞母朱夫人二首

天性惇慈恵凝然法度中談推道韞擇配得梁鴻壽嘏無前擬安榮及令終傷心原上路哀鐸咽霜風有子登嚴宻人髙孟母慈珍羞五鼎養象服小君宜未厭斑衣樂俄嗟露悲百年無少憾千古令名垂

悼主簿弟

吾家防兄弟君自老相依每憶離亭別俄傷旅櫬歸新銘聊記逺舊話總成非舉目蒼茫路澘然淚滿衣

悼次東提刑侄二首

彊學初無敵臨民早有聲暮年猶補郡餘事及談兵慷慨聞髙誼艱難見老成蓋棺今已矣百世漫空名妙手剸百節劇談翻九河人皆期晚用君更患才多世路方榛棘人豪正网羅重泉無日起天意定如何

夫人江氏挽詞

早嵗親香火心通悟宿因宜家稱孝婦擇配得名人秩秩方貽則冥冥忽返眞獨慿髙士筆諄復志蒼瑉

夫人周氏挽詞

孌彼名家女休聲配孟光齊家先祭祀盡禮奉姑嫜未竟百年老空流奕世芳傷心埋玉處馬鬛表深藏

悼頥中朝散兄

韜玉無人識佩蘭空自芳娛親終一世好善被諸郎夢短催駒隙聲哀斷鴈行英魂招不得松檟防崇岡

用文之嵗暮言懷韻

嵗事潛占雪風光暗著梅有書招隠去無地避愁來廝役聨裘馬英豪困艸萊誰能知許事得酒鼾如靁

文之暇日作詩戱用其韻

古事費尋檢近詩關謗傷掉頭無好語結舌自良方風露挾秋意簾幃生晚涼傳聞市南米漸可補饑瘡

射亭詩

采鵠面危亭鍧然中的聲將軍三箭勇男子四方名刁鬥中原靜車書逺塞平雕弓今罷賜何日報功成

賦向伯恭侍郎薌林

矯矯子平裔聲名晚益髙歸休卜僊隠題品妙宸豪小徑荒松菊空庭長艾蒿閉門便午枕餘事九牛毛焦復州適道於艱危中與其兄遇於三衢自云嘗有異夢神明之感敍其事屬予賦詩

南渡不忍說流離簮與裾蒼黃一臂失辛苦萬金書孝友劇調防神明關起居不湏春艸句好夢自蘧蘧

題荷亭詩

風漾緑漪連新荷照水圓淸香來洞府眞色現神仙鷺影明如雪巢小似錢夜涼乘月看人在玉壺天

瑞華堂秋晚

山石亂崔嵬虛堂面石開幽香催檻菊防影轉庭槐羽扇驚秋老衣砧破夢回坐看云四合奔電數聲靁

宿溫州江心寺詩

出城何所詣孤嶼海雲中寺影一拳石潮聲四面風斷煙迷過鳥宻葉墜丹楓咄咄勞生夢眞成一洗空

次韻臨江軍向侍郎見寄

江頭一區宅宴坐老揚雄久闊書不到相忘心自通誰令知勇退我愧未參同定自有見處不關幡與風

欽定四庫全書

東集卷四

宋張擴撰

七言律詩

次韻徐端明師川淸明見訪小集

撩人春色浩無邊多病淸羸挽不前書捨忽陪金殿客花時猶記漢宮煙翰林劇飲賦千首焦遂髙談驚四筵更著新聲定塲屋元輕白俗浪爭先

次韻子公舍人侄紙閤用荊公韻二首

淸修是藥別無方紙閤新糊暫著牀定自中扄元潔白直教平地亦淸涼布裘衲被總相稱暮雪曉風渾不妨似要經營淡生活忽驚鋒頴露錐嚢

老楮聲名浹四方帡幪隠陋到藜牀境空生白道所集气暖如燻徳未涼眼底咄嗟貧亦辦世間滛巧行終妨只愁費盡螭頭槁卻向危時但括嚢

再和戱子公

棊局畫行新觸手帳文殻淨圍牀閤材近取復何好法意防貪未可涼自此鉛華須痛遣疑於縞素或相妨夜闌天女來求法君看如何是革嚢

背人阿堵未中方紙閤文書不礙牀正似復褌羞北阮絕勝鬥酒換西涼來詩肯辦十分賞去轍猶闗一水妨對面更看枯淡在應無兒輩紫羅嚢

子公復和亦次韻

我慚問捨未知方君亦依然臥上牀有紙遮風良不惡無人炙手自生涼應憐佛屋鐘魚近【公寓居西林寺】不自官居屏障妨相去九齡今幾代風流未減笏爲囊

昨日規摹屋一方今晨詩卷已塡牀安知事似蝟毛起自覺心如水月涼故紙有緣殊未了紅塵無路略相妨客來暖熱浪自喜斷卻來章眞智囊

聞伯防被召

朝廷下詔費捜尋夢想人豪置赤心讜論故應遺槁在片言可卻四裔侵不應巖野調羮手猶作田廬抱膝吟自古忠臣由孝子海隅傾耳聴車音

送李去病駕部成都府路轉運判官

昔年鴈塔看先登我亦行間托姓名半世紛紜驚似夢一官潦倒信平生含香暫借郎闈寵仗節俄分晝錦榮見說餽糧如火急揚鞭馬上試經營

送楊元老屯田潼川等路轉運判官

醬瓿遺文過五經有孫千載振雕零曽聞淡墨魁春榜防看中臺應列星日下忽頒天語好眼中先著蜀山靑歸塗更挾兩詩客防筆磨鉛那得停【客謂西川小漕李去病懷安使君羅大全也】

景蕃暫如無錫不暇相尋於雲間詩來問訊甚殷勤防予續至江上遂及邂逅走筆奉呈

故人行李劇匆匆猶向重湖遣信通七字論懷如對麵片防先我渡垂虹家田收秫連云外野蟹供螯入手中猶及訪君江上去夜燈火耿秋風

別後一日予獨遊山寺酌泉烹茶而去時景蕃補葺舊隠將自徳興奉親而歸以詩追寄之

缾罌絡繹送醍醐總是僧家飲啜余向上誰髙康谷品流傳恐誤古人書暫來刮眼驚尢物深羨誅茅葺舊居卻恐文饒漸多事他年乘傳定何如

寄顧景蕃

別時猶記鼻辛酸升合妨人未得還衲被生春經嵗換羽書奔電痛時艱聞君尙富珠千斛許我時窺豹一斑莫厭僑居坐窮僻絕勝戎馬閙鄕關【景蕃屢寄近詩】

顧景蕃以詩乞西漢書於子公子公以奏議唐鑑遺之戲次其韻

腹中圖史自紛綸況有新文似過秦猶訪汲書眞好事謬憐野鶩定癡人補亡疑是君過計就讀未妨吾卜鄰他日兩家俱外府斷編遺簡得終身

次韻顧子美陪方仲兄遊允仲花園後篇簡允仲

君看樹頭桃李開化工渾在百花栽日遲未覺堂堂去路穏何妨得得來定是撥忙聊慰眼仍須痛飲莫論杯明朝風雨便狼藉孤負客愁腸九回

怪底主人襟抱開小園千本定深栽不須羯鼓催花發卻要提壺喚酒來可但撥忙聊慰眼防應痛飲莫論杯詩人有戒君知否漸老逢春能幾回

過澱山湖

昨日過湖風打頭葦蒲深處泊官舟近人烏鳥語聲碎瀕海風煙日夜浮午飯腥咸半鮭菜客牀顚倒一皮裘平生浪說在家好晚向波濤未肯休

次韻汝陰姜丞見示

塲屋聲名二十年老猶學易誦韋編作官聊復下簿尉得酒或時中聖賢每愧靑衫同拜起間從廣坐得周旋來詩彊欲相推挽短綆無堪浪汲泉

畱別汪彥章符寶

蚤嵗相親翰墨塲不堪遲暮屢參商無錢可辦一日醉有目漫同千里光聞道新詩多格律曽從尊酒細斟量江南舊隠鄰雞犬何日靑燈更對牀

聴宣麻

十年中國暗徵塵終挽天河淨楚氛謾說星辰猶孛彗不妨豪傑防風雲江頭露布傳俘馘殿下絲綸看防勲從此削平眞細事只憂無地錄將軍

得海陵掾呂居仁書

故人溫飽竟何如忽寄郵筒滿紙書頗愧中年猶吏隠相望千里未情疏官曹淸簡庭無訟淮海丰穰食有魚見說參禪新了了幾時爲我痛爬梳

聞余元隆被命白衣校正逸書

余郎風姿舊臞儒酒錢不足詩有餘江湖垂老漫居士館殿忽詔行祕書從來摸索識沈謝安用科舉輕嚴徐須君更平脫鞾气步穏卽到承明廬

招王大初教授飯

聞名早愧昧平生遲暮相看眼更明滿室氛埃不闗意百年文字要尋盟闗河晚闕平安報風露日催揺落聲樽酒從予防傾倒莫同兒輩但平平

暮春舟中懷顧景蕃諸友防心堂折花幾至紛紜因以問之

流光急急捲春歸寛我都無十日期短楫輕舟余客夢斜風橫雨半花時坐懷同社二三子賸有一畨酬唱詩誰向海棠花下去不妨重看挽殘枝

曹南官舍懷諸兄弟

捨南捨北百花春不柰揚雄四壁貧與世周旋寧作我罷官休去亦由人有家那辦錄傖鬼無用猶堪托社神凖擬他年風雨夜論詩酌酒話酸辛

次韻晁待制喜富季申遷校書

鄭公勲閥似汾陽人物君看同捨郎坐廢衣冠誰論薦中興文字亦生光未妨俗子輕薫沐元得詩翁妙主張聞說平戎遺防在何時目擊陣堂堂

華亭秋日

陰雲薄薄漏秋輝曉露含光濕翠微旁捨擊牛嘗社酒荒城搗練給徵衣淨如掃迹蚊無幾多不論錢蟹正肥定是水鄕差可樂不應潦倒未成歸

吳江舟中

數峯雨後蔚藍靑一水秋來鏡面平大舶魚鹽通逺近居人菱芡足經營雲頭闕月爲誰好蘋末涼風時自生老矣宦遊無少味欲尋張翰問蒓羮

書鴈蕩山靈巖寺壁

畫裏兒時見一斑朅來老病倦躋攀諸峯拔地上雲雨萬壑出泉鳴佩環圖牒未聞從古有鬼神定自破天慳道人笑我殺風景不辦淹畱半日閒

次韻徐師川謝送溫柑

剝啄誰人晝欵扉開緘詞翰見精防不應更覓二王帖但要親傳六祖衣陋我分柑慳百顆煩君托意贈當歸吏曹政急簿書縛忽奉新詩得觧圍

次韻呂居仁主簿過韓存中侍郎所居

文章典雅似班固人物風流如謝安老去謾余公論在退休渾覺壯心闌松有月和書照云屋無氊禦客寒冷淡且尋詩作活要看雷電敕僊官

和李元叔正字書懷崇字韻奉還所借詩卷

杜陵句法今誰到君自門墻數仞崇未許前人得髙處間於五字見新功淹畱書館殘燈火孤負淮山舊桂叢眼看封侯談笑覓絕勝潦倒坐詩窮

歸來軒二首

當年鞍馬踐文塲客捨虀鹽話故鄕不謂休休歸亦早未應栩栩夢猶狂輞川花木嵗時好蓮社交遊气味長便合從君就閒去藜羮麥飯自充腸

不愛虛名式擅塲卻收餘焰入寒鄕於魚得計絕人事翻手爲云小子狂閱世已除三宿戀論詩兼倍百家長西風舉扇誰多事君自無塵防肺腸

次韻括蒼太守黃侍禦種竹

先生鐵面石爲肝不著繁華眼底看近學仙翁誇種玉未多楚客觧紉蘭穿月影蛟虵亂掠枕秋聲風雨寒誰信孤根會埋沒賦詩新有老方幹

世上風花蹔鬭妍轉頭誰作一錢看此君抱節眞如玉有客同心臭似蘭密葉自憐秋日薄孫枝已挾曉霜寒蔓柔艸惡宜誅屏恐向班行犯比干

送諭廸孺郎中知遂寧府

平時塲屋漫聲名晚下瞿唐信此生萬里不應頻去國一麾聊復爲専城送春杯酒侵行色上峽家山慰客情坐遣官曹頓牢落說詩誰復似匡衡

次韻昌時寺丞侄避暑

眼看平地欲流金暫借僧園數畝陰束帶市朝誰刺促閉門松檜自幽深客來棊局時招隠飯罷茶甌快洗心便靜乞閒吾有味墻東詩老許同襟

紹興已未七月六日被防禱雨風水洞七日淸晨詣祠下是晚大雨通夕畱宿慈嚴寺中八日始還城

晚謁叢祠意已通妙香來自禁城中老龍聊辦一費闔境自歌終嵗功暑溽不應畱枕簟秋聲忽已到梧桐明朝上馬五十里更乞靈君吹面風

次韻程伯寓司業見寄道舊

雞黍新盟竟未尋杯盤舊話更關心時危閒喜尺書到老去惟憂多病侵閭巷小兒俱富貴山林處士獨呻吟君今雅意在流水誰是子期知此音

嘲鵲

抵玉誰家觧汝嗔定應饒舌誑癡人平生作室自拘忌晚嵗塡河良苦辛風急未妨翎翮健日長無柰語音頻君看屋上烏元好何用開門延竇申

悼余彥敷府判

圭璧溫然席上珍廣朝通籍照簪紳論文巳許詩無敵試吏還驚筆有神少日功名聊措意暮年州縣漫勞人武林舊話終成夢旅櫬空歸淚滿巾【彥敷嘗愛錢塘湖山之勝竟長往於彼】

悼叔玠兄

獨抱荊珍價莫酬眼看閭巷覓封侯時開黃卷都忘老晚著靑衫已倦遊不說向空書咄咄但聞作記戒休休故應手澤未埋沒合付六丁雷電收

悼余元夫朝請

廣席談經舊長雄豁然襟韻古人風弓刀晚試百僚底部曲黙馴三尺中幕府未聞収劇孟佳城俄已愴滕公不堪離亂死英傑所在紛紜眞發防

悼子平侄

白帢曽從細栁君欲提尺箠淨煙塵聲名便自當敵國露布復誰推傔人夜半憂時長抱膝生平急義幾傾囷追傷萬事蓋棺了木笏靑衫負此身

次韻秦祕監山中觀梅二首

天上新驂寶輅回看花仍趂雪英開折歸忍負金蕉葉笑挿誰臨玉鏡臺女堞未須翻角調錦囊先喜助詩材少蓬自是調羮手葉底應尋舊雨來

莫遣寒林一片飛要看縞練粲僊衣故煩詩伯來傳令爲勒風師少霽威水部五言誰舉似孤山一徑久湮微總輸桃杏快塗抹占定春光不放歸

次韻春雪

春雪欺人轉更豪力如彊弩射吳潮郢人有恨翻新曲蜀客無襦憶舊謡戶外莫誇盈尺好沙頭已作淺痕消詩成忍凍話年少愁殺衰翁不自聊

送賀子忱吏部福建漕

矯矯中年勇退身尋盟省戶定緣貧風流未用老三徑談笑猶堪漕七閩丹荔壓枝收白曬乳芽登焙薦靑春不應例作粗官看下語須防筆有神

送許子禮吏部湖南漕

家傳康濟妙才猷祗合懷鉛近冕旒漫有姓名連省戶不妨旌節案南州兵儲自古難爲防民瘼於今豈待求小試書生肥國手未多地上見錢流

欲出京寄稚子

去時短袖怯風寒春以爲期秋未還苦語經年渾不記窮愁到處漫相闗路從驛底一雙堠家在江南第一山人事不應頻錯迕速尋樽酒爲開顏

寄題虎丘宜上人枝巢軒詩

久聞戒淨若冰淵壞衲團蒲不記年身外一枝聊爾耳眼中三界自超然可藏妙喜化城國何異壺公謫處天相見繞牀獅子座未妨居士病談禪

寄題黟縣舒先生十栁軒詩二首

當年宮殿記風流濯濯靑春破客愁晚覺世間全少味自從栁下覓歸休嵇康嗜鍜太多事陶令醉眠終自由想見夕陽風輭處亂蟬無數咽新秋

十栁五栁復何爲今人古人心要知百年實錄先生傳五字格言彭澤詩近聞收秫頗狼藉誰與結社相娛嬉我亦江湖漫浪者尙堪束帶向羣兒

次韻朱新仲學士元日防飲館中同捨家

華堂小集壽佳辰好雪縈風上舞茵珠琲相酬元富貴綺羅不設自淸眞近從朱墨生官府便覺方壺隔世塵縱許一斑窺妙句亦應寡和愧陽春

寄李天祚屯田

巷北巷南車殷靁憐渠襟抱向誰開苦無好夢絕江去合有短書逢鴈回省戶淹畱驚白髮朝廷緩急要眞材他年炙手防不免早賦柴桑歸去來

春深遣興

深院小亭花藥香春來無處避風光畦蔬自種兩席許溪水忽髙三尺彊冷淡不妨詩作活狂歌時以酒爲鄕故人南北今誰在紙尾寒暄未可忘

次韻譚少卿勝仲懷歸

底用封侯老據鞍如君家世自儒冠初無嫵媚追時好但有孤髙到嵗寒夢入向來招隠處詩成有味付誰看援毫欲和愧遲澁八節推舟窘上灘

寄大年耆年二侄

漫天白雨欲催詩恰似連牀細栁時【細栁軒名】近悔論文多敗績不闗避謗要尋醫才如伯仲世無敵學有本原人未知例著布袍隨舉子滿聴危論上丹墀

文之雪霰落硯詩戱用其韻

璧無塵中作偏宜淨幾集飛霙栁花可染巳無迹鵠羽不黔如幻成小試桑根猶耿介結爲冰面更晶明癡兒呵凍爲渠賦費盡壺中墨客卿

樓西樞出撫闗陜鄭亨仲以祕監充參謀館中咸分韻爲餞得綸字

闗河宣慰尙儒臣賔客仍收席上珍便有威名如敵國更分籌畫累同人連城簪笏官寮舊夾道壺簞詔墨新歸日毛錐應好在卻從丹禁演絲綸

謁廣濟軍向工曹仲吉

水曹筆力若新硎冷屋無人詩自鳴取別未容長艸艸相看豈合但平平百年王謝見人物少日機云眞弟兄且向陶丘問消息他時湖海莫寒盟

畱別梅和勝侍郎

平日寄聲天一方那知嵗晚屢登堂百年已負幾罇酒一夜各添新鬢霜塵裏著身空嵗月筆間應俗漫文章門庭未覺千里逺防有書來細作行

次韻張無隅送烏髭方與人並寄以詩

肘後仙方舊著名知君學道得長生燒丹自祕砂銀訣染白聊分艸木英兩鬢尙須並檢校二毛應覺頓神明他年莫向齡問李緯猶堪老作卿

送彥材侄還鄕

朔風吹雪冷侵衣過我山城嵗暮時每嘆吏曹長縮手防從樽酒得伸眉笑談亹亹未更僕行李匆匆還語離莫厭吾家窮事業囊中好在幾毛錐

檐冰

歷歷排檐定琢成小庵睡起眼初明藥翁收乳得鵝管天女墜釵懸水晶脫手不供時把玩怯風終作淚縱橫老頑不辦劉義句聴盡寒堦斷續聲

筍

披籜遊龍破地皮浪將頭角長孫枝渾疑鐵騎旌戈曉如趁玉班宮殿時羊酪蒓羮眞謾語河魨荻筍彊相宜無人防得叢林趣盡屬此君惟我知

再次筍韻

羽獵誰尋狐貉皮空林失箭已千枝遙聆春晚斧斤響不到嵗寒霜雪時喜有齋燻延上座愧無椽管付師宜平生漫作漢宮妾十指許長君未知

次韻子溫偶書

門外溪光倒碧山憐君終不厭身閒直須掃迹利名裏卻要防勲文字間洗耳時傾髙士論轉喉莫犯貴人顏百年總是一抔土且乞餘生隠市闗

晝寢

翠簟輕紈腹果然午風吹夢入湖邊竹奴不語専新寵水厄無功罷宿煙卻要降魔時讀易未須盤膝彊磨甎誰人妙觧老韶訣心印傳來不記年

欽定四庫全書

東集卷五

宋張擴撰

七言絕句

天柱峯

神人斷鼇立極處一柱至今余尺度摩挲嵗月不可窮防見女媧曽手補

展旗峯

何年隕石化蚩尢髣髴光芒動九斿厭亂無人識天意濃雲若霧沒髙秋

大龍湫

巉巖石壁倚天開何處蒼龍噀雨來海上秋田半焦槁不應澗谷但空靁

石門瀑布

胸中頓有兩龍湫晚向塵寰得勝遊定是伏龍思逺客賸分一洗窮愁

天聰洞

危梯百級面天聰路逼靑防似可通著腳未平身巳墮神仙戶漫玲瓏

漫成

人聲乍寂鳥聲樂書捨旁通僧捨幽行盡人間磽確處吾廬自好更何求

暮春絕句

飄盡杏園紅白株祗畱芍藥殿春餘不堪風雨夜來惡地上又多枝上疏

地上殷紅錦作衣遊蜂百匝繞空枝滿園緑暗鶯聲老正是一年春盡時

背人春日去堂堂無賴春風有底忙便好單衣裁白紵靑天露坐試新涼

次韻曽徽言學士立春六絕

僊家庭院立春朝不記僊翁幾種桃共祝風光還上苑鈞天絲管換弓刀

剪防沾酥頃刻間開花不受雪摧殘誰人試手爭春巧定是僊娥下廣寒

古縣鞭牛吏謹時老農分喜上龎眉東皇一例扶衰朽不獨故園桃李枝

靑絲行菜手纎纎琖面鵝黃照舞衫蕭寺館君歸未得杜鵑應合口如緘

麗句從君筆底翻旁觀但合把降幡承明何日供春帖字字堪回玉色溫

野人破衲度窮冬枕上餘寒散曉風春事苦無闗我處茶煙藥臼了防

次韻石倅喜江令禱雨有應三絕句

忱詞新沐管城枯夜啟天門玉鏁魚借得丰年三尺雨此郎那觧世間書

蟄龍水底未全枯睡穏終慚防額魚聊爲蒼生一伸肘陰功何待玉函書

藜莧捜腸老欲枯年來冷釡已生魚三錢斗米待明日預辦平原乞米書

山居四首

春泥滑滑封行路春水溶溶沒野蔬獨坐不愁無酒飲林間山鳥自提壺

溫風習習送蠶老曉日曈曈催麥黃新筍已添千个竹緑萌初徧數畦秧

山腰老檜結纓絡石眼飛泉鳴佩璫午夢悠悠誰喚覺竹風時借枕衾涼

誅茅結屋方丈濶買酒澆腸升防慳古寺隔林人閴寂祗傳鐘梵到山間

題枕流軒詩四首

世間無路不榛荊且枕淸流巧避名俗客若來休舉似恐渠笑倒斷冠纓

誰酌貪泉計巳疏但知辛苦立防隅君今樂水自智者未用休官乞鑑湖

坐有談墨客卿家無銅臭孔方兄夢餘更聴滄浪水洗盡微塵見太淸

詩老詩如冰雪味後來和者得分甘從今客耳亦淸淨只合髙吟當劇談

舫齋

曽得操舟三昩功浮家不借一防風鱸魚如雪酒如玉宛在五湖春水中

與客爭棊客有所負坐人以目無解圍者客怒甚而去作詩戱之

不論別墅自心降風急西南勢轉忙那辧旁呼白鸚鵡坐看豪奪紫羅囊

用文之韻賦巖桂

葉底倒懸香作團鵞黃新染色初幹晚秋風露易揺落合屬幽人仔細看

昔年曽賦道邊花嵗月侵尋鬢巳華衰病不堪無好語卻憑三嗅作詩誇

次韻允中大夫兄秉燭看海棠

從公燭下看花枝直到海棠花睡時恰似玉人春枕穏溫風吹酒上凝脂

次韻謝李簿送白牡丹

擎玉花頭取次妍鞓紅從此不論錢如何未入明皇夢巳醉髙吟李謫仙

淸香

北苑珍膏玉不如淸香入體世間無若將龍污天質終恐薫蕕臭味殊

宣城乳梨味珍或謂性寒飬生所忌輙勸疏之予因爲作詩嘆其不遇

開花曽作雪繽紛花去還供飣座珍誰向醫門書下考便防蒸食墮癡人

次韻子溫恵雙井茶二首

雙井昆仍分不疏渴中曽起病相如防勲未有涪翁語浪說繙經到石渠

不減建溪官焙香匏樽汲水自煎湯未應重爲麤官屈定自詩情合得嘗

觀茶

鎭西不入未爲屈坐上臞仙眼如漆平生陸羽彊著語不敍建溪誰第一

均茶

密雲驚散阿香雷坐客分嘗雪一杯可是陳平長割肉全勝管仲自分財

羅茶

新剪鵞溪樣如月中有瓊糜落飛屑何年觧後紫霞仙肘後親傳餐玉訣

碾茶

何意蒼龍觧碎身豈知幻相等微塵莫言椎鈍如幽冀碎璧相如竟負秦

水簾谷

洞中宮闕玉層層山瀑供簾似織成素額長垂云爲掃瓊鉤欲掛月還生

拂云橋

誰重淇園百世孫靑靑枝葉暗連云能詩外監亦淸苦結屋鄰橋配此君

汲泉

古寺僧囊見水經未貪飲菊學長生櫂船且向南零汲欲試髙人識鑑精

澹竹

誰觧香根一種寒試嘗炎帝作朝餐餘生倘遇袢襟渴一任淸涼露肺肝

漫成三絕句

蝸涎行篆詰屈荷葉瀉露珠淋浪朝來危坐笏拄頰亂雲橫山如許長

銀杯厭世巳僊去春艸催詩尋夢來日暮砧聲衣急夜涼月色挽船回

三館贅疣終罷廢叢祠甲乙例推遷斗升似綫當復續冠帶如讎莫近前

戲成二毫筆絕句

包羞曽借虎皮防筆陣仍推兔作鋒未用吹毛彊分別卽今同受管城封

欽定四庫全書

東牕集卷六

宋張擴撰

制一

韋淵守昭慶軍節度使開府儀同三司平樂郡王致仕制

勅富貴弗離其身天道著虧盈之戒筋力不以爲禮聖經存告老之文眷予元舅之長深佩前賢之訓屢形引疾之悃敢稽從欲之章具官某誠信存心齋莊秉則謙以自牧而鋤驕矜之色寛以有容而惇婣睦之仁卓然肺腑之英服在公侯之列蟬貂被飾儀已視於上臺茅土啟封爵復王於異姓久奉朝請蔚爲國華顧暫染於防屙乃力祈於謝事朕念東朝慈儉爲寶方懲外家車馬之奢而渭陽抑退自髙頗慕古人忠孝之美勉狥由衷之懇以成知止之名尙資寢膳之調益介壽祺之永往祗渙渥毋怠欽承

劉光世除太傅守和眾輔國功臣護國鎭安保靜軍節度使揚國公致仕制

勅功成則身退知天道者以曲爲全位髙則禮隆遇功臣者愼終如始睠廼勲勞之舊有愆調護之宜遽形謝事之章宜舉褒賢之典具官某稟資英果勵節忠純妙算無遺每攻城而破的沈機不露常緩帶以臨戎頃扶國步之屯久總中權之重建羊祜撫循之防得崇文選練之方艱難百罹夷險一節屢受上賞式旌元勳屬銷多壘之鋒洊享珍祠之祿方自娛於閒燕俄有爽於節宣遂辭簪紱之榮欲遂林泉之適重違雅志申錫贊書其加帝傅之尊以厚家庭之寵往祗渙渥益介壽祺知臺州胡交修守端明殿學士左朝散大夫致仕制

勅人臣狥知止之誠旣從其欲王者厚褒賢之典式榮其歸具官某早有能名屢膺器使偉哉濟時之論蔚然華國之文稱重儒林徧儀禁路頃以北門之舊載陞常伯之崇旣倦直於承明乃分符於臨海遽觀剡牘遂欲乞身用不盡其才朕深起慨然之嘆官以華其老汝預有終焉之榮益愼節宣永綏壽考

敷文閣待制李易轉左朝散郎致仕制

勅賢者立身知止惟能不殆人君厚下從欲所以推仁具官某早以詞華登於法從曲臺柱史雅髙博洽之能西掖東垣兼盡論思之益引疾而去曽未淹時遽形謝悃嘗冠諸儒刋正祕文肆以命汝豕亥魚魯可勝計乎往究乃心亦以資汝之學

敷文閣待制陳公輔轉左朝請大夫致仕制

勅人臣狥知止之誠旣從其欲王者厚褒賢之典式榮其歸具官某早以雄文冠乎多士屢膺推擇寖歷淸華雅髙諫省之繩愆進預春官之帥屬久安詞館未究爾猷遽觀奏牘之陳遂上乞身之請肆增厥秩以示異恩尙寶榮名永綏壽祉

徽猷閣待制蘇遲轉左中大夫致仕制

勅大夫引年之制著在禮經君子知止之仁能惇風俗眷予次對之舊遽瀝言歸之誠爰舉褒章以光晚節具官某天資渾厚家學深醇簡自朕心列於禁路迪忠嘉而彌厲更夷險而弗渝朕方厚奉祠之恩閔勞以事爾乃形引疾之請將老於家有嘉易退之風徒郁貪賢之志俾陞崇秩用爲爾榮尙勤藥石之功益介年齡之永

翟琮守利州觀察使致仕制

勅事君以忠旣竭致身之義引疾謝事爰推從欲之仁具官某稟志不回抱材甚武早殫衞社之勇克著幹城之勳比外總於兵鈐方訓齊於軍列遽形奏牘謂染沈屙宜頒申命之榮俾遂言歸之適益親藥石以介壽康內侍張奭轉歸吏部守武功大夫致仕制

勅具官某內侍之臣祗朕左右以病謝事宜厚其歸以爾抑畏小心恪恭盡禮閱嵗寖久積譽彌休遽形引疾之詞宜舉閔勞之典俾還銓部易畀華資服我恩榮欽玆寵遘

王鑑守武功大夫遙郡團練使致仕制

勅具官某內侍之臣祗朕左右疾弗任事亦聽其歸爾以忠勤服職官省嵗月寖久靖共弗渝言念筋骸之衰有須藥石之助俾還銓部易畀華資往休於家尙寶余寵

昭州文學王浹父年九十封右承務郎致仕制

勅具官某間者宗祀禮成大賚四海期頤之人亦霑慶澤爾年髙鄕閭子在仕版命以京秩之職以爲爾榮恩州文學李天祐父諷年九十七特封右承武郎致仕制

勅具官某父某間者宗祀禮成大賚四海期頤之人亦霑慶澤以爾齒髙鄕閭子在仕版命以京秩以爲爾榮林洞年一百二歲特補右迪功郎致仕制

勅具官某間者宗祀禮成霑澤四方期頤之人亦霑慶賚今有司以爾姓名來上肆命以官以示吾優老之意爾其表率鄕裏惇勸孝悌以明朕恩不虛授也

方海水年一百七嵗特補右迪功郎致仕制

勅某人間者宗祀禮成霑澤四方期頤之人亦霑慶賚今有司以爾姓名來上肆命以官以示吾優老之意往服渙恩益綏爾壽

蘭整守平海軍承宣使充兩浙東路馬步軍副都總管致仕制

勅事君以忠旣竭致身之義引疾謝事爰推從欲之仁眷予虎臣用頒渙渥具官某早以藝勇冠於戎行禦眾有方允著綏懷之略臨機以果屢收斬獲之勲比參總於戎昭益播名於淛右遽上言歸之請有嘉知止之風申錫贊書式彰晚節其往綏於壽祉以永保於思休關師古守侍衛親軍馬軍都虞雄武軍承宣使致仕制

勅衞上以忠旣盡爲臣之義乞身而退盍推從欲之仁具官某結髮臨戎執戈就列應機料敵推明果之兼資禦眾行師得寛嚴之相濟方倚訓齊之政遽形引疾之章言念其勞勉從所請宜益勤於藥石庶永保於壽祺曹勛除容州觀察使充奉使大金國報謝副使制

勅朕愼擇膚使修好殊鄰必得一時通敏之材逺達兩國協和之意具官某早通文藝詳練朝儀事不辭難言皆詣理比奉軍前之聘有嘉復命之詞載因爾能往將朕指宜有渙渥以示寵嘉其擢正於亷車用增華於使節益思自勵期稱茂恩

邢孝揚除保信軍承宣使充奉使大金國報謝副使制

勅朕寶親仁善鄰之圗講休兵息民之計遴簡忠信之士往修聘好之誠爰得其人俾副玆選庸加渙渥申錫贊書具官某禔身甚恭率履無玷早服詩書之訓嘗陪英傑之遊文雅雍容舉獨髙於肺腑威儀戒愼職久屬於櫜鞬用疇專對之能式介皇華之遣其躐陞於畱務以增重於使華益勵爾爲期稱朕指

士輵磨勘轉遙郡防禦使制

勅具官某朕循列聖舊制宗室環衞陞遷之法待以十年之淹豈朝請之暇謹度由禮者久而後見歟以爾內和外恭樂於爲善夙夜匪懈見謂老成俾進陟於兵防用增華於使範往祗渙渥益勵操修

韓誡轉武顯大夫遙郡防禦使制

勅具官某禮隆宮掖澤被婣親爾有葭莩宜同其慶肆頒書命擢領兵防是爲異恩益思報塞

士劇磨勘轉正任防禦使制

勅朕法先王睦族之仁愛由親始循列聖限年之制官以敍遷具官某存心惟誠樂善無倦閱嵗寖久積譽彌休屬防課於有司應陞華於崇秩擢正兵防之任式增維翰之彊往祗恩榮益勵志恪

範塤除成都府路轉運副使制

勅具官某朕惟西蜀之區號稱沃野財賦所入不減中州異時軍興饋餉尢急今戢戈之始民力漸裕將漕之臣是必取閱試之久才望素孚者爲之以爾智適事幾學通治體聳一時之風采見上世之典型屢奉使華周旋蜀道顧民間之利病已胸次之灼知往究爾長卽觀成效

張宇除直祕閣福建路轉運副使制

勅具官某朕惟國家之政財用爲先顧一時調度之煩賴諸路轉輸之助以爾學通世務材應時須出揚使節之華入著郎闈之譽靖共自守久知爾休其往按於七閩以宣勞於將漕寓直中祕式寵其行往服渙恩毋忘報稱

趙伯牛除直祕閣福建路轉運副使制

勅具官某朕臨遣膚使親諭徳意愼用名器未嘗假人故將漕諸路必求心計之良而延閣華資亦閱其人而後授也以爾資性敏明吏能彊濟屢將朕指蔚有能稱還對便朝有嘉詳練往按七閩之逺仍兼寓直之榮式寵其行益圗後效

蔣璨除淮南東路轉運副使制

勅具官某朕圗回大業國用爲先故於將漕之臣尢愼推擇責新進之吏不若倚諸老成求經逺之功不若得諸已試以爾學術精審吏能敏彊深識利源之歸益聞上世之訓周旋數路綽有能名朕惟長淮以東財賦所聚倘經理粗得其要領則事力豈減於平時往勵爾爲以究令譽

李椿年除直顯謨閣兩浙路轉運副使制

勅具官某朕維士大夫有能秉徳自信不惑浮議徇公滅私事無辭難慨然有志於功名之防則朕所惇奬要官劇職舉而任之何中外之間哉以爾儒學登科文藝蓋眾深疾虛名之無補欲資實用以濟時戢吏愛民始於治縣抑彊扶弱久而益堅朕念艱難以來財用最急將漕之職尢愼其人矧惟二浙之富饒實乃東南之根本肆以命汝人皆謂宜輟從宰掾之聨寵以西淸之直往貳使事宜究乃心古人所謂斂弗及民而用度足者不於汝責而誰責也

張叔獻除兩浙路轉運副使制

勅具官某朕圗回中興財賦莫急內助大農外實邊備漕計是賴而兩浙視他路尢號富饒實東南根本也膺是寄者可非其人哉以爾敏悟天資鋭於立事忠義世濟灼知事君其必能爲朕抉剔蠧獘檢柅吏姦使利源無奪於兼並催科不困於追擾上下旣寛國用自足肆以命汝誰曰不宜乃若褰帷問俗激濁揚淸屢試已孚奚俟多訓

李文防除殿中侍禦史制

勅具官某朕愼擇禦史糾正朝綱副端之聨實亞承雜任一時之言責肅在位之官邪儻非直諒之人孰在簡求之列以爾性資靜重器局方嚴學不務於多岐論必遵於古誼擢在烏府望實彌孚其陞峻於殿中以同符於公議往祗厥職益勵乃忠

蔣挺起復右武大夫忠州刺史制

勅衰絰終喪𨿽存彛制金革無辟蓋屬權宜具官某久親戎行屢著勞績以身徇國難顧爾私其起涖於故官庶移忠而自效

劉勝換給左武大夫達州刺史制

勅朕惟關陜異時軍聲未振亡將叛義首亂熙河顧一時勦除之功繄諸校忠憤之力具官某剛烈自許威名逺聞絕藝冠於三軍雋功收於百戰曽吞噬虎狼之足畏豈誅鋤虵豕之爲難官繇敍陞國有信賞賜賁眞命尙務欽承

士赫磨勘轉遙郡刺史制

勅具官某以爾竭事上之恭知爲善之樂操修無怠譽處有休用申錫於贊書俾遙分於郡寄往祗朕命益懋爾爲

詹大方除監察禦史制

勅具官某朕廣聰明之用旁資耳目之官總核名實之嚴專責紀綱之寄維時禦史咸取正人以爾持心謙謙率履坦坦內懷仁者之勇外粹君子之容敭歷滋深靖共益勵其參三院之列往察六官之聨毋負朕知以堅爾守

遊操除監察禦史制

勅具官某【上詞同】以爾精白不渝剛方無撓推一時之俊乂見舊學之典型俾刋祕文益著令聞其參三院之列往察六官之聨毋負朕知以堅爾守

何若除監察禦史制

勅具官某朕深懲官邪能害政事眾建禦史以贊臺綱儻非直諒之才豈在柬求之列以爾學深而博气勁以直進陪英俊之遊服在校讎之選見聞日富議論自深其陞烏府之聨以肅外朝之治勉行爾志無負朕知

黃達如除監察禦史制

勅具官某朕眾建禦史維持紀綱惟時六察之聨實參三院之列孰在簡拔必資俊明以爾學問精醇气節剛勁𨿽回翔州縣之久實深知治體之歸來自逺方揚於便殿詳觀奏對有契朕心嘉其議論之公宜膺耳目之寄往務舉職無負朕知

李澗除監察禦史制

勅具官某朕與二三大臣日論人材凡授受之初必關進擬乃若禦史府之屬則命由中出顧豈爾私哉蓋綱紀之地耳目所寄任之專而責重故也孰在此選其惟吉人以爾問學之純操履之固不自表襮豈求聞知方虛六察之員儀圗一徳之彥無以易汝亟務欽承李貴轉右武大夫福建路兵馬鈐轄制

勅具官某材略沈雄性資英果屢奮摧鋒之勇每髙橫槊之功嘉其衞社之忠宜厚錄勞之典視秩上閤總戎七閩益勵爾爲式圗報稱

淩哲除太常博士制

勅具官某品式章程法也文爲制度禮也治世之具二者當相須焉學士大夫惟能議法不阿則於禮意過半矣以爾嘗爲勅令之屬持論剛方傅以古誼故命爾充太常博士之選夫知朕所以用汝之意則綿蕝一時庸有不當者哉

劉嶸除太常博士制

勅具官某朕當禮文殘闕之餘舉一時綿蕝之制參酌今古實資諸儒以爾穎悟絕人博聞彊記據經引誼補助居多就陞博士之聨以贊容臺之典往服朕命益殫乃心

關注除太學正制

勅具官某朕偃革修文恢復庠序肆求髦彥糾正諸生以爾學約詞華見稱流輩必能爲朕講求舊典作新斯文使士如平時則汝職舉矣

李公謹轉太史局中官正制

勅具官某間者慈寜回鑾中外稱慶爾於迎奉亦預有勞增秩示恩益共乃職

張柄朱斐並除大理少卿制

勅具官某等大理設貳蓋古廷尉之選也今列而爲二斷刑以平反雪寃滯爲職治獄以聽訟有罪爲能責任𨿽殊要之疏通忠厚者乃克爲之以爾柄持議甚恕疾惠文之拘以爾斐秉彛有常厲靜者之操並列秋官之屬久揚省戶之休申錫綸言往釐寺事其帥厥屬各殫乃心

米友仁除將作監制

勅具官某朕肇新庶士中儆百工惟時大匠之聫必擇多才之彥以爾風猷敏劭智術疏通外揚使節之華內藹節闈之譽擢長營繕實因爾能帥屬惟勤尙圗報稱

知臨安府王防除敷文閣直學士制

勅朕惟內閣藏列聖之訓而學士儲一時之英倘非其人不在玆選若時輦轂之寄咸推始行之優申錫綸言式昭寵數具官某精明蓋眾敏悟見幾濟劇撥繁壯百爲之興舉擿姦發伏剗積獘以無畱典玆浩穰之區允資彈壓之政洊更時序備著賢勞財用不匱則深知裕民之方囹圄屢空則灼見省刑之術適申講防期之禮將恢宏廣殿之規誰如汝能悉稱朕指方工徒之經始百堵皆興逮輪奐之落成四方來賀嘉乃殊績用賁徽章陞峻西淸之聨增重天府之任往服休命益殫乃心余應求除福建路轉運副使鄭僑年除浙西提舉茶鹽制

勅具官某等朕惟國家之政財用爲先挽粟飛芻實資於轉漕摘山煮海尢貴於阜通惟使者之得人則事功之自濟以爾應求學有根柢見於爲政之方以爾僑年風力敏彊克成濟美之譽其並持於使節以分按於外臺已試之能益思懋勉

張匯除太府少卿總領湖廣京西財賦制

勅九寺之貳品秩惟髙外府尢號劇繁委任必先材諝取諸已試玆謂得人以爾心術疏通風猷敏劭中外踐歷詳練有聞錯節盤根迎刃輒解朕顧瞻鄂渚久屯重兵饋餉之饒實資數路領略大要莫如汝宜其陞少列之華往重上流之寄財裕食足則予汝嘉

王次翁除資政殿學士宮觀制

勅進而陳力大臣肩衛上之忠退以遂私人主舉閔勞之典眷予近弼祈解繁機申錫恩章式昭禮遇具官某問學該洽襟懷粹夷排卻紛華務淸心而寡欲探討理亂期尊主以庇民晚登禁塗洊掌風憲深嫉官邪之敗力扶國是之歸遂膺側席之求入佐秉鈞之任坐閱四載實勤百爲比修報於鄰邦方借賢於政路壯爾出疆之決不憚一行逮玆返命之初遽觀屢請洞察由衷之悃宜推從欲之仁祕殿隆名眞祠厚祿並彰異數庸示眷懷尙殫體國之心罔廢告猷之助

鄭億年除資政殿大學士提舉在外宮觀制

勅朕登崇畯良左右自近不累以事庶屢聞於讜言乃迫爾私謂不遑於將母念東朝方喜於就養豈邇臣可闕於承顏爰頒殊恩載錫休命具官某議論辯博詞章菁華行蹈中庸而抗之以髙明學富間見而守之以卓約早被先朝之眷久儀禁路之華比從琳館之優遊俾侍經帷之宻勿方萬幾兢業之際補助居多亦平時人物之英典型猶在重惜其去有慨予懷峻祕殿學士之隆名視二府大臣之異數蔽自朕志式副僉諧噫朝廷孰尊毎資有徳之在列王室未逺毋忘我後之告猷其竭爾忠奚俟多訓

知泉州富直柔落資政殿學士制

勅朕仁愛黎元矜湣庶獄毎戒州縣必惟三尺之循懼差毫釐或起一夫之悔豈意用刑之誤成吾舊弼之愆具官某早被簡知寖登嚴近備更夷險多歷嵗時比從祠館之淹再畀侯藩之重宜祗朕寶慈之訓以成而共理之良乃於重囚曽不關意意繇玩習養成於平日致紛紜莫救於臨時傳聞之初疑駭相半𨿽從坐本焉非首情或可矜然死者遂不復生咎將誰執其鐫祕殿之職以申司冦之刑服我寛恩無忘內省

陳鵬飛楊邦弼並除太學博士制

勅具官某等朕惟承平之際士有師友文章深醇足以風動四方表倡後進越自艱難學者失職气格卑弱頓乖故步今朕恢復成均設博士之員而爾等咸以詞藝有聲場屋擢在甲科宜膺首選其必能爲作新斯文以振一時之盛也尙往欽哉

王賞兼侍講制

勅聖賢立言若兩儀之髙厚典籍所載待諸儒而發明朕博觀羣書精究奧防乃延鴻碩庶助緝熙具官某以疏通之資負該洽之學言必詣理豈膠章句之傳問無不知深懲口耳之習宜申頒於書命俾勸講於露門進陪羣英雍容在列探至道之賾而形於議論爾所優爲資古訓之獲以禆予聰明朕方虛佇往祗厥次益勵爾猷

程惇厚兼侍講制

勅具官某王人建事必求多聞上智愈明蓋由就學朕廣覽載籍執古禦今旁招鴻碩之英以善緝熙之助取諸近列申錫綸言以爾博通羣書推重多士智識敏悟見聖賢之門墻詞章瓌奇超筆墨之畦徑比自南宮之選擢陞柱史之華閱日尙新厥聞彌著是用進陪俊乂勸講金華其陳有補之言勿負平生之蘊

羅汝楫兼侍講制

勅賢王好善而忘勢蓋輸樂取之誠上智就學而愈明必務多聞之益是資鴻博式副詳延具官某秉心不回養气至大充眞積力久之美所造者深當言聽計從之時爲利則博擅玆儒術之富適應天人之求宜自諫坡入陪經幄鑑古而知興替朕方慕文皇之勤告後而善謀猷汝宜勵君陳之志展盡底蘊無慚古人

梁揚祖除寶文閣學士宮觀制

勅列聖有訓藏諸內閣之嚴聨職其間尢髙學士之選朕搆此舉不以假人眷時老成用頒明命具官某風猷敏劭智術疏通早似續於家聲屢肅將於使指撥繁濟劇事無肯綮之難發伏擿姦政多神明之譽頃繇帥閫入覲闕庭擢居武部之聨仍峻貳卿之列方觀治最遽爽節宣是用寵以隆名必增祿之珍館朕念舊恩於攀附如汝豈忘爾圗後效於論思有猷則告

皇叔士眵磨勘轉遙郡團練使制

勅具官某朕法先王睦族之仁愛由親始循本朝限年之制官以敍遷以爾塞淵秉心溫恭允徳入奉朝請盡寅畏之誠退無私交謹委蛇之行閱嵗寖久防課應遷其寵陟於兵團以增華於使範益殫夙夜用稱恩休武功大夫榮州團練使潘長卿落階官制

勅朕惇睦婣之義厚戚畹之恩惟吳國之賢姬實泰陵之愛女宜舉異數以畀諸甥具官某律身無疵率履不越靖共在位溫凊奉親有嘉肺腑之良俾正兵團之任只予休命慰爾母心

武功大夫惠州團練使潘粹卿落階官制

勅【上詞同】具官某秉心甚誠樂善無倦詩書早習法度自循有嘉肺腑之良俾正兵團之任祗予休命慰爾母心

宗室士周轉遙郡團練使制

勅具官某朕疏親親之恩以睦九族念亡圗存亦遵祖宗之訓以爾溫恭好善肅括禔身承父之休流光益逺宜頒進秩之賞以旌是似之賢益究爾心期稱朕命

麻世堅轉遙郡團練使制

勅執鋭披堅莫先破敵第功行賞貴不逾時豈伊汗馬之勞猶略司勲之典具官某威名蓋眾藝勇絕人時血戰於淮西尢身先於將士宜頒申命以錫前功俾遙領於兵團尙勉圗於報效

何麒除宗正少卿制

勅具官某朕睦族屬以惇同姓之愛蕃本支以資維城之彊惟時司宗實典厥職孰膺推擇必以英髦以爾貫通古今嫻習憲度髙明自其天性宏麗見於詞章寖敭歷於外臺旣稔聞於治行采諸僉論寘彼周行申錫綸言之公進班卿列之峻蓋朕方修天保內治之政宗盟爲先而爾必迪麟趾信厚之風王化則劭往帥厥屬毋怠其爲

王子澄除大理司直制

勅具官某大理人命所系蓋自卿少而下至於僚屬品秩𨿽殊其責均也以爾秉心甚厚居官有聞俾應司直之聨庶獲持平之譽往祗朕訓益究乃心

李翼之除大理司直制

勅具官某明王建官循名責實大理設屬職在詳讞而以直名官則其義見矣以爾秉心近厚更事惟詳得之僉諧舉以命汝夫三尺之法持平如衡事有撓曲爾其往直之以稱朕總核之意

章燾大理司直制

勅具官某【上詞同】或猶懼撓曲則司直之官存焉以爾持心甚平敏於從政故命汝爲之汝能知名官之義則職舉矣

劉子羽復徽猷閣待制制

勅朕愼用名器以敍羣臣惇勸事功而行信賞矧乃甘泉之舊分予外屏之憂宜渙恩章以旌治最具官某美繇世濟材應時湏達應變之方藹剸煩之譽自墮華於侍從每茂著於猷爲比以丹陽起之散地適屆防秋之允資禦眾之良曽未淹時亟聞報政方列戍營屯之宻捍防各得其宜而流民𦇤負而來安集不勞而辦其復西淸之次對以重北固之長城益懋爾能期稱朕命

施坰除敷文閣待制與郡制

勅入而持橐綴甘泉侍從之聨出則剖符當列郡於蕃之寄勢𨿽分於內外任皆取於賢能眷時耆英申錫書命具官某靖共不撓悃愊無華早被師儒之聨洊膺遺補之選議曲臺之禮援據甚詳贊宗伯之儀情文兼茂其陞次對之列式寵朱轓之行毋金玉其音遂自同於逺外告謀猷於後尙曰倚於老成

史願除敷文閣待制制

勅事君不擇事而安允資於忠力有功而見知則說宜厚於恩章具官某智術疏通吏能敏健頃預軍諮之列每輸籌畫之良備著勤勞見稱詳練屬重湖之冦未殄奉樞府之檄以行果平蠭蟻之屯盡復農桑之業有嘉茂績爰錫贊書惟次對之邇聨實侍臣之髙選往欽朕命益殫爾忠

頓渙大理評事制

勅具官某明主用人因任而已與其彊所不能不若取諸已試之爲愈也況獄事乎以爾詳審精明嘗爲屬於棘寺惜其秩滿而去俾踐舊官爾其守職如初朕何憂刑罰之失

孫敏修吳求並除大理評事制

勅具官某等大理人命所系視他寺不獨官倍也𨿽評刑之屬亦必其法令素習乃以充選爾等持心忠厚咸以才聞爰錫贊書俾踐厥職夫舉三尺律以從事惟不撓不欺則於詳讞庶幾焉尙勉之哉

欽定四庫全書

東牕集卷七

宋張擴撰

制二

常州武進縣嘉山善利廟龍封二字侯制

勅朕惟龍神變化不測潛躍以時出雲山川施澤萬物功利旣溥爵秩宜頒今嘉山之祠靈狀顯著用寵加於命綍以進列於通侯祗服朕恩永綏爾祀

筠州利貺廟神封忠顯靈應侯制

勅惟爾神生蘊忠義捍蔽一方歿而不忘斯民永賴屬時艱棘艸竊縱橫潛卻妖氛具有影響申頒顯號以表威靈益侈朕思式昌爾祀

卭州眞濟廟神封昭應侯制

勅旱漧水溢非人力之能爲祈禳禱祠或神休之可格惟神宅於幽闇奔走一方雨暘不愆年谷屢稔覽有司之奏牘嘉顯應之不誣用錫侯封以昭靈貺

淑國夫人李氏陞添四字封柔和恭順制

勅朕肇正長秋之位化基二南肆推內職之勤慶均諸婦具官某氏早以柔惠入預選掄久備掖庭之聨每殫夙夜之助逮維莘之作合尢庀事以宣勞申錫贊書式昭異數增賁令名之寵庸厚小君之榮往務欽承益圗報稱

南昌郡夫人李氏轉國夫人制

勅宮闈內嚴惟恪恭則行彌顯國典有序惟褒進則名益隆肆頒命綍之華以勸掖庭之舊具官某氏柔嘉秉質溫惠持身早殫夙夜之勤備閱嵗時之久可無異數以寵其勞錫號小君已渙笄珈之飾易封大國益新湯沐之恩朕命惟休永綏爾祉

宮正吳氏封郡夫人制

勅朕誕揚寶冊登建長秋凡一時容典之華實眾婦忠勤之助具官某氏早以淑質選自良家擢居尹正之聨夙著恪恭之譽屬椒房之儷極帥內職以宣勞申錫贊書式昭異數其陟小君之秩仍疏名郡之封往服恩榮毋忘欽愼

楊願除起居舍人制

勅具官某柱史載筆君舉必書豈獨記一時言動之詳蓋將示萬世是非之實膺是選者亶惟其人以爾問學淵源詞章敏妙上庠校藝毎冠羣英潛府服勤嘗從初載望聳烏臺之勁特譽髙薇省之彌綸爰錫贊書蔽自朕志其入侍丹墀之近以進參西掖之華益懋猷爲嗣有褒陟

程惇厚除起居舍人制

勅具官某【上詞同】以爾天資髙明詞采英發瀛洲學士獵四庫之菁華南宮舍人妙一時之章奏宜膺遴柬入簉近班往思載筆之公以盡守官之義

孟思恭轉閤門宣贊舍人制

勅具官某上閤防嚴爲之屬者得以職事周旋殿中其選髙矣以爾聨姻肺腑祗事王庭雅善朝儀見稱詳練就陞賔贊之職用頒申命之榮益務恪勤以圗報稱吳蓋吳世昌王衍之潘邵張說並轉閤門宣贊舍人制

勅具官某等禮隆宮掖澤被私門爾以近親宜膺寵渥擢陞賔贊之列用侈一時之恩

陳靖轉閤門宣贊舍人制

勅具官某贊義上閤實號華資非有殊勞豈以輕授爾祗事殿陛屢閱嵗時夙夜在公見稱詳練就陞厥次用旌爾勤

韋彥章補忠翊郎閤門祗候制

勅具官某朕躬天下之養格東朝之歡凡爾近親悉加異數以爾早奉嚴訓抑畏小心曽從艱難有嘉忠恪其躐右銓之秩贊予上閤之儀往服恩榮毋忘祗愼

趙碩除閤門祗候制

勅具官某上閤祗事之聨實右銓之華選也爾父頃任軍諮以死勤事是用嘉爾忠藎貤恩後人

成徳軍節度使開府儀同三司充萬壽觀使髙世則母楊氏贈秦國夫人制

勅朕修好殊鄰丕隆孝治施澤四海誕揚宏休睠時在服之臣咸茂顯親之典具官故母某氏持身淑愼睦族慈祥來嬪戚畹之英早著閨門之譽宜爾有子爲時名臣屬頒大賚之恩式厚追榮之寵易封大國增賁重泉

故妻魏氏贈楚國夫人制

勅朕修好殊鄰丕隆孝治誕敷惠澤施及臣工恩迨閨門之私禮無存歿之間具官故妻某氏靜專稟質柔惠宜家行克配於吉人壽卒乖於偕老屬玆大賚宜舉湣章載荒大國之封益煥小君之寵營魂未泯尙克歆承

妻周氏封鄆國夫人制

勅朕外惇鄰盟內隆孝治誕敷惠澤式侈宏休維時將相之聨咸燕室家之喜具官某妻某氏令柔秉則婉孌凝姿有嘉內助之賢宜茂疏榮之寵載荒名壤易命惟新尙克欽承毋忘警戒

左朝請大夫試尙書吏部侍郎魏良臣父樞右奉議郎致仕制

勅朕丕隆孝治潭澤萬方惟時侍從之臣咸舉顯親之典具官父某植徳忠厚秉心淸彜譽髙月旦之評效見義方之訓有子在列爲時名卿用增文秩之華以厚私庭之寵往祗朕命益介壽祺

徽猷閣學士右中奉大夫致仕向子諲父宗明贈耀州觀察使制

勅朕孝以寜親格歡心於四海仁而錫類敷惠澤於多方矧乃甘泉之聨可稽禰廟之報具官故父某操履修潔吏能敏彊蔚然肺腑之英籍甚憲臺之譽宜有令子爲時名卿屬玆慶賚之行載厚蜜章之寵觀風重寄品秩惟崇尙幾營魂亦克歆享

資政殿學士左太中大夫提舉臨安府洞霄宮韓肖冑故母文氏贈雍國夫人制

勅朕外惇鄰盟內隆孝治誕敷惠澤以侈鴻休眷予舊弼之聨必茂顯親之典具官故母某氏柔嘉秉則慈順宜家行已配於善人壽卒乖於偕老有子則貴爲時輔臣厥報甚丰疏恩彌渥其易封於大國以增賁於重泉

繼母文氏封越國夫人制

勅具官繼母某氏宅心柔順睦族慈祥冑出相門行配君子遂流光於子捨嘗參秉於事樞適玆大賚之行益厚顯揚之寵其易封於越壤用增賁於小君申命甚榮欽承毋怠

張滙進直徽猷閣張叔獻進直敷文閣呂用中王鈇並除直祕閣制

勅具官某等朕念裕陵克備送終之禮近瞻東越爰興卜宅之工庀眾聚材旁資諸郡提綱挈領在得其人爾等咸以才猷各將使指緩急中節民靡告勞劇易隨宜事無愆素嘉其協濟之效宜從第賞之科或內閣陞華或中祕寓直是爲髙選益勵爾忠

解元除侍衛親軍馬軍都虞候制

勅朕親董六師壯中國安彊之勢遴擇宿將任列營統禦之權寵陞扈衛之聨增重爪牙之寄具官某天資忠恪武略沈雄以勇得名可當八面之敵先登取勝屢舉萬全之功昨嚴淮上之屯久賴師中之律慮無遺算坐折遐衝載疇乃勞申錫爾祉其超遷於軍候式示寵於邊防服我恩榮毋忘報稱

資政殿大學士左正議大夫提舉臨安府洞霄宮張守祖杲贈少保制

勅朕修好殊鄰丕隆孝治施恩四海誕播宏休眷予政路之舊人宜厚湣章於乃祖具官故祖某早延世賞克紹家聲備淝上之典刑爲江南之望族流光甚逺再世而昌申頒錫類之仁以侈漏泉之澤位陞亞保增賁重泉

祖母侯氏贈榮國夫人制

勅朕修好殊鄰丕隆孝治施恩四海誕播宏休眷予政路之舊人宜厚湣章於王母具官故祖母某氏志能自守仁實可稱早推內助之賢茂衍方來之慶有孫甚顯參國之幾爰推錫類之仁庸後漏泉之澤疏封列國式賁下泉

父彥直贈太保制

勅配天其澤式恢至治之休自仁率親宜厚嚴君之報載頒禭典以渙湛恩具官故父某孝行有聞義方甚飭庭列芝蘭之秀裏標椿桂之芳有子象賢再參大政玆因霈渥申錫蜜章位列三公式光幽壤

母王氏贈豫國夫人制

勅具官故母某氏閨門肅整經訓該通茂追絳帳之遺蹤榮享板輿之安養慶鐘子舎位列輔臣玆因慶賚之行載舉褒揚之典易封大國增賁幽扄

妻姚氏封安定郡夫人制

勅朕丕隆孝治施澤臣工眷予舊弼之良亦燕私門之喜具官妻某氏靜專秉質柔惠宜家早推華宗克配君子警戒盡相成之義顯榮得偕老之休玆因大賚之行載厚小君之寵易封大郡用侈殊恩

觀文殿大學士左太中大夫知福州軍州事葉夢得故祖羲叟追封福國公制

勅朕親仁善鄰以圗保大之計教民興孝以恢至治之休爰推錫類之仁溥及在廷之士眷予舊弼義重顯親申錫湣章用光祖廟具官故祖某謙而不伐厚以有容實浮於名卻形光之外鎭位弗充徳卒身老於郎潛有孫甚賢維國之幹屬玆大賚宜被湛恩用荒長樂之封益侈幽扄之寵

祖母劉氏贈韓國夫人制

勅具官故祖母某氏存心溫厚秉則中和積恭儉以肥家體慈祥而合族流澤甚逺再世而昌有孫甚賢維國之幹屬玆大賚宜被湛恩其更湯沐之封莫如韓土之樂營魂未泯茂渥其承

祖母謝氏贈周國夫人制

勅具官故祖母某氏早自令族來嬪髙門至誠共蘋藻之羞懿行著室家之美流澤甚逺再世而昌有孫甚賢爲時碩輔屬玆慶賚宜被恩榮其更大國之封以侈小君之寵營魂未泯尙克歆承

故父助贈太傅制

勅朕善鄰以爲寶旣載戢於干戈興孝以導民用覃施於雨露眷時舊弼義重顯親申錫湣章式光禰廟具官故父某躬載盛績世稱善人有社有民屢布中和之政惟忠惟孝卒昌逺大之圗繄予名臣乃爾令子推本教忠之訓用彰告第之恩陞公輔一品之崇厚賢者九原之寵營魂未泯尙克歆承

故母鼂氏贈鎭國夫人制

勅朕外惇鄰盟內隆孝治爰敷惠澤誕播宏休眷予舊弼之聨可後顯親之典具官故母某氏簪纓甲族勲舊名家溫恭之徳配於哲人善慶所終及於令子屬玆霈渥宜厚恩榮用更大國之封益茂小君之寵庶幾冥漠尙克歆承

韋太后曽祖舜臣追封廣王制

勅朕惟上天垂休爰錫一人之慶東朝回馭式均四海之歡誕布湛恩以昭景貺推本外家之澤宜旌重祖之封具位故曽祖某秉徳不回持躬甚厚安時處順𨿽名位之莫彰積善流光致曽孫之丕顯恭惟太母誕育眇躬方申東朝就養之誠盍厚曽門加贈之典載荒大國益慰營魂

曽祖母段氏贈秦國夫人制

勅丕隆孝治旣承長樂之顏惇敍外婣宜厚曽門之寵具位故曽祖母某氏溫恭秉徳勤儉宜家鑑箴圗之戒以自防共蘋藻之羞所勿怠慶流後裔位正母儀用荒大國之封易畀全秦之壤魂其未泯尙克歆知

祖子華追封福王制

勅長孫稽厚坤之占祥開文徳鄧氏活千人之報慶在和熹繄大任之稱尊由顯祖之積善用舉湣典以振幽光具位故祖某內恕及人至誠格物行若髙山之可仰徳如韞玉之有輝再世而昌惟天作合玆因霈澤載啟大邦用增侈於王封以永綏於泉戶

祖母杜氏贈鎭國夫人制

勅漏泉之澤方覃及於綿區顯親之章宜上推於再世恩厚祖配義先母家具位故祖母某氏淑愼柔嘉均於九族惠和雍肅儀於髙門富貴不在其身子孫克昌於後光啟濯龍之禦誕膺履畝之祥爰舉湣章再荒大國用侈小君之寵永爲幽壤之榮

父安禮追封兗王制

勅徳厚者報必丰位隆者禮亦異繄眇躬誕育於文母惟慶源實本於嚴君可無徽章以賁幽壤具位故父某抱材弗試循理而趨至行無瑕如珪璋之特達剛節弗攺若松栢之後凋慶鐘子女之祥尊爲天下之母兗國甚大王爵彌隆永彰贈禭之榮克慰焄蒿之感

母宋氏贈陳曹國夫人制

勅曠蕩之澤式昭漏泉之恩鞠養之慈宜隆報本之禮茂建增封之典有光刻蜜之章具位故母某氏嬪於髙門休有令徳蘊山河容潤之美克配善人嚴舅姑盥饋之儀以肥家道方慈寜就九重之養宜禰配荒兩國之封名數益隆情文具稱營魂如在茂渥其承

寶文閣學士左朝請大夫知明州軍州事梁汝嘉父固贈右通議大夫制

勅朕荷天垂休丕隆孝治格歡心於四海敷厚澤於羣工眷予持槖之良肆茂顯親之渥具官故父某純誠內秉景行外章實孚於名爵不充徳慶鐘子捨之逺位聨常伯之華屬錫賚之渙恩宜追榮之申命用陞崇秩以慰營魂

母何氏贈淑人制

勅具官故母某氏溫恭內秉淑愼外持冑出相門徳配君子慶遂鐘於賢嗣位嘗冠於地官屬頒大賚之恩宜厚追榮之典錫名甚寵式慰重泉

妻葉氏封淑人制

勅國有大賚澤覃四方凡玆在服之臣咸錫旣多之祉恩章甚渥下迨室家具官妻某氏柔靜宅心溫恭植徳來儀令族禮先中饋之羞善相其夫位致甘泉之列爰頒惠霈用錫休稱永貽偕老之榮尙懋相成之道徽猷閣直學士左朝奉郎提舉江州太平觀州祕父位贈右中奉大夫制

勅朕修好殊鄰丕隆孝治加惠四海誕敭宏休眷予持槖之良可後顯親之渥具官故父某景行可仰淸規不渝義方存教子之忠陰徳厚髙門之報宜爾賢嗣列於近班屬頒大賚之恩宜渙追榮之寵申錫休命永光下泉

母宋氏贈碩人制

勅具官故母某氏溫恭秉徳淑愼爲儀慈惠宜其家人柔嘉克配君子【下詞同】

徽猷閣直學士左通議大夫提舉亳州明道宮洪擬父固贈右金紫光祿大夫制

勅朕修好殊鄰丕隆孝治加惠四海誕揚宏休眷予持槖之英可後顯親之渥具官故父某抱材不試履行無疵義方存過庭之規陰徳厚髙門之報宜爾令子列於近班屬頒漏泉之恩用彰刻蜜之典申錫崇秩式慰營魂

母鄧氏贈永寜郡夫人制

勅具官故母某氏恭而立徳儉以飭躬慈惠宜其家人柔嘉克配君子積善之報有子而賢位旣列於從班恩遂隆於禰配易封大郡式賁重泉

敷文閣直學士右朝散大夫知臨安軍府事兩浙西路安撫使兪俟父溫贈左銀靑光祿大夫制

勅朕荷天垂休丕隆孝治爰敷徳澤以惠多方眷予持槖之良肆茂顯親之渥具官故父某令名表世博學決科效官著淸白之規通籍及髙華之秩慶鐘令子位列從班屬頒大賚之恩宜厚追榮之寵其陟文階之峻式爲幽壤之光

故母萬氏贈文安郡夫人制

勅具官故母某氏柔嘉有則淑愼其儀佩箴圗之戒以自防奉蘋藻之羞而不怠慶鐘令子位列從班屬頒大賚之恩宜厚追榮之典其易封於大郡以申賁於幽扄

母林氏封孺人制

勅具官母某氏仁而厚下禮以齊家令名久而愈芳眉壽宜其偕老慶流子捨位列天官其申封號之華以侈私庭之寵往祗朕命益務欽承

故妻史氏贈碩人制

勅國有大賚澤覃庶工恩及閨門之私禮無存歿之間具官某故妻某氏奉身勤儉睦族慈祥作配善人不克偕老玆屬漏泉之惠宜疏刻蜜之章申錫榮名永光窀穸

故妻陳氏贈碩人制

勅具官某故妻某氏靜專稟質柔惠宜家裔出髙門配於厚徳生莫諧於偕老逝宜厚於追榮顯號載加幽窀其吉

妻趙氏封碩人制

勅國有大賚澤均四方惟時侍從之聨亦燕室家之喜具官某妻某氏修身淑愼秉徳惠和不忘夙夜之勤克謹舅姑之奉盡婦之道成夫之名宜申錫於徽章以增光於私室往服朕命益務欽承

左朝請郎尙書戶部沈昭逺父千贈左通議大夫制

勅國有大賚澤覃四方眷爾在廷之臣咸動思親之念申舉禭典增賁重泉具官故父某早登儒科見推善類初無心於宦達遂終老於郎潛善積厥躬慶貽其後繄爾令子爲吾近臣肆因霶澤之恩用陟髙華之秩魂其未泯尙克歆承

故母陳氏贈碩人制

勅國有大賚澤覃四方凡玆在列之臣咸均錫類之祉具官故母某氏早由令族來嬪髙門至誠共蘋藻之羞懿行著室家之美宜有令子爲時聞人進膺持槖之華尢深陟屺之慕益峻封號庶光幽扄

妻曹氏封碩人制

勅國有大賚澤覃四方凡玆在列之臣咸錫旣多之祉恩章甚渥下及室家具官妻某氏柔靜宅心溫恭植徳來儀令族禮先中饋之羞善相其夫位致甘泉之列爰頒恩霈用錫休稱永貽偕老之榮尙懋相成之道端明殿學士左朝散大夫提舉臨安府洞霄宮胡松年父增贈少師制

勅上穹垂祐旣推從欲之仁萬方均休爰舉顯親之典矧予舊弼可後疏恩具官故父某盛徳鎭浮純誠惇薄志𨿽專於用晦澤遂溢於流光有子仁賢嘗位宥宻推本教忠之訓宜防加贈之章冠孤棘之聨益彰崇貴增禰廟之寵式慰焄蒿

前母李氏贈秦國夫人制

勅具官故母某氏植徳溫恭律身勤儉善有餘於作則澤遂溢於流光位予輔臣繄爾賢子屬玆大賚宜渙恩章荒大國之封益新湯沐厚幽扄之寵式慰焄蒿

故母錢氏贈魯國夫人制

勅具官故母某氏婦徳令柔閨風淑愼克配君子實生良臣肆推流澤之長宜厚湣章之渥載新湯沐用荒東魯之封式慰焄蒿尙侈小君之寵

右通直郎試尙書刑部侍郎周聿故父子通贈右太中大夫制

勅朕荷天垂休丕隆孝治誕敷惠澤以綏四方惟時持槖之聨咸舉顯親之典具官故父某操履無玷政事有聞於公髙治獄之功狐突著教忠之訓宜爾有子列於近班屬玆大賚之恩庸厚追榮之寵載陞崇秩式賁下泉

前母王氏贈碩人制

勅具官故前母某氏溫恭秉徳勤儉宜家婦功不廢於組紃祀事克羞於蘋藻宜有子捨列予從班屬頒大賚之恩庸厚追榮之寵疏封益顯增賁幽扄

故母王氏贈碩人制

勅具官故母某氏修身淑愼睦族慈祥懿行宜其家人令名克配君子是生賢嗣爲時從臣【下詞同】

故妻於氏贈碩人制

勅國有大賚澤覃庶工恩逮閨門之私禮無存歿之間具官故妻某氏柔嘉有則箴誨是遵徳旣篤於宜家壽莫諧於偕老屬頒渙渥錫命有加魂其有知式克歆享

妻石氏封碩人制

勅國有大賚澤覃庶工眷子侍從之聨亦燕室家之喜具官妻某氏宅心淵淨植徳溫柔早以令儀克配君子屬皇家之有慶宜顯號之申頒往服異恩無忘欽愼左承議郎權工部尙書莫將父援贈左太中大夫制

勅朕孝以寜親格歡心於四表仁而錫類敷惠澤於多方𨿽七品歸休位不充徳而八座通貴子則象賢屬玆慶賚之行宜厚褒揚之典太中顯秩實次從班侈我恩休永光幽壤

母胡氏贈碩人制

勅朕丕隆孝治覃澤四方惟時侍從之臣咸舉顯親之典具官故母某氏早以華族嬪於髙門躬懿行以宜家人藹令名以配君子澤鐘賢嗣位長冬官屬玆慶賚之行宜厚褒揚之典申錫封號永賁幽扄

故妻李氏贈碩人制

勅曠蕩之澤均被四方兼存歿以疏恩極哀榮而從厚眷予從列宜迨室家具官故妻某氏孝順慈祥均於九族惠和雍肅儀於髙門善相其夫致位通顯徳則甚厚命乃不融申錫榮名永光泉戶

故妻李氏贈碩人制

勅具官故妻某氏法度自循少有賢行盥饋動循於壼則組紃不廢於婦功【下詞同】

妻章氏封碩人制

勅夫婦有相成之道玆本人倫室家申燕喜之私莫逾國寵具官妻某氏幼親姆訓冑出相門典刑余謝女之風伉儷得梁鴻之配休有令聞宜其家人玆因慶賚之行式厚褒榮之典錫以顯號往務欽承

右中大夫充徽猷閣待制葉煥父某贈少保制

勅朕外惇鄰盟內隆孝治誕敷徳澤以侈洪休睠時持槖之英咸茂顯親之寵具官故父某學窮聖域行立世模𨿽聲名稱重於本朝而爵位不登於法從有子則貴厥報彌丰載陞亞保之聨式厚幽扄之渥營魂未泯式克歆承

故母陳氏贈慶國夫人制

勅具官故母某氏秉心柔順睦族慈祥行克配於善人壽卒乖於偕老有子則貴厥報甚丰易大國以疏封慰營魂於未泯

繼母江氏贈廣國夫人制

勅具官故繼母某氏靜專稟質淑愼持身冑出華宗行配君子慶遂流於子捨爵早列於從班屬頒大賚之恩宜厚追榮之典易封大國式賁重泉

寶文閣直學士左朝議大夫知靜江軍府事兼本路經略安撫使張宗元父澤贈右奉直大夫制

勅朕修好殊鄰丕隆孝治施恩四海誕播宏休眷時在列之臣咸茂顯親之典具官故父某修身有道樂善無方流澤及其後人有子登於顯位屬玆大賚申錫湣章遂寵陟於崇階益增光於幽壤

母田氏贈碩人制

勅具官故母某氏溫恭秉則勤儉肥家善有餘於厥躬慶遂鐘於乃子屬玆大賚申錫湣章用寵加於榮名益增賁於幽壤

妻劉氏封碩人制

勅國有大賚澤及庶工眷予侍從之聨亦燕室家之喜具官妻某氏靜專稟質溫靚凝姿來嬪髙門克配令徳屬一人之有慶渙異數以疏恩加爾榮名式綏偕老顯謨閣直學士左太中大夫提舉江州太平觀康執權父逺贈右光祿大夫制

勅朕外惇鄰盟內隆孝治誕敷恵澤以侈宏休眷予持槖之聨咸茂顯親之典具官故父某秉徳信厚履行中庸積善貽其後人有子登於法從屬玆霈渥申錫湣章進陞二品之崇用渙九泉之寵

母範氏贈永嘉郡夫人制

勅具官故母某氏柔嘉秉則法度持身令徳宜其家人有子登於禁從屬玆霈渥申錫湣章用正位於小君以增光於幽壤

資政殿學士左朝奉大夫知紹興軍府事樓炤父居明贈太子太保制

勅朕親仁善鄰以圗保大之計教民興孝以彰至治之休爰推錫類之恩溥及在廷之士眷時輔弼之舊實深霜露之思申舉湣章式光禰廟具官故父某謙而不伐厚以有容位𨿽老於郎潛旣享年髙之樂福方延於子貴益昌身後之榮宮保之聨品秩彌峻增賁幽壤尙其歆承

母範氏贈蘄郡夫人制

勅朕善鄰以爲寶旣載戢於干戈興孝以導民用廣敷於雨露眷時舊弼義重顯親申錫湣章式光禰配具官故母某氏梱則甚懿婦儀不愆慈祥致家道之肥輝光及子捨之逺屬玆惠澤宜侈封恩易郡蘄春益新湯沐

母歐陽氏贈武陵郡夫人制

勅具官故母某氏宅心淵靜積行溫柔令徳宜其家人餘慶鐘於子捨屬玆惠澤用侈恩封易大郡於武陵俾增光於幽壤

拱衛大夫華州觀察使充廣南東路馬步軍副總管兼知循州韓京祖楚贈保義郎制

勅褒贈之典厥有等差維時貤恩實越常制旣以慰爲人子孫之念亦足助一時風教之淳具官故祖某履行無疵抱材不試積善彰於故里流慶及其後人是生聞孫爲世梟將辭官三等有嘉報本之誠錫命九泉用侈方來之寵魂其不昧尙克歆承

祖母馬氏贈安人制

勅具官故祖母某氏勤儉律身慈祥睦族積此宜家之美自然流慶之長有孫而賢致位甚顯辭三官而弗受可見誠忱易一命以疏榮遂光存歿魂其不昩尙克歆承

繼祖母李氏贈安人制

勅具官故繼祖母某氏婉孌凝姿溫恭秉則夙著閨門之美共推宗族之仁流慶甚長有孫而顯【下詞同】

徽猷閣直學士左朝請大夫提舉江州太平觀李擢父公彥贈左銀靑光祿大夫制

勅朕修好殊鄰丕隆孝治施澤四海式侈宏休惟時法從之聨茂舉顯親之典具官故父某忠淸勵節文藝決科屢膺持節之華尢著平刑之績流光甚逺有子則賢爲時名卿位列常伯屬湛恩之誕布宜禰室之增榮品秩彌崇永光泉戶

母孫氏贈太寜郡夫人制

勅具官故母某氏簪紳令族詩禮名家歸於善人休有賢行慶鐘乃子秩峻近班屬誕布於國恩宜增榮於家廟易封大郡申慰營魂

顯謨閣直學士左朝散大夫提舉江州太平觀常同父安民贈左正議大夫制

勅朕外厚鄰盟內隆孝治爰敷惠澤誕播宏休肆予持槖之聨咸茂顯親之典具官故父某養气至大用心甚剛徳行昭一時之範模忠言著百世之龜鑑天厚厥報子顯於朝屬頒大賚之恩宜享追榮之寵文階益峻幽壤有光

故母孫氏贈碩人制

勅具官故母某氏奉身勤儉睦族慈和克修蘋藻之誠益謹箴圗之戒宜爾有子列於近班屬頒大賚之恩宜厚追榮之寵申錫顯號式光重泉

故繼母袁氏贈碩人制

勅具官故繼母某氏令儀可則懿範有聞淑愼宜其家人柔嘉克配君子慶貽子捨位列近班屬頒大賚之恩益厚追榮之典申錫顯號式光重泉

故妻滕氏贈碩人制

勅國有大賚澤及羣工恩霑閨門之私禮無存歿之間具官故妻某氏早繇華族克配善人義𨿽謹於相成壽終乖於偕老屬玆霈渥宜厚追榮申錫湣章式光泉戶

妻方氏封碩人制

勅國有大賚澤及羣工眷予侍從之聨亦燕室家之喜具官妻某氏凝姿婉孌賦性柔和善相其夫致位通顯屬玆霈渥宜厚褒嘉申錫榮名益思欽愼

左朝議大夫試尙書兵部侍郎兼侍講程瑀父柟贈右奉直大夫制

勅朕孝通神明旣格寜親之慶澤被臣庶咸推報本之恩矧予侍從之臣可後褒榮之典具官故父某躬載令徳世稱善人韋賢陋滿籯之遺狐突謹教忠之訓宜爾有子爲時名卿用舉防章以光幽壤品秩益峻尙克歆承

母金氏贈碩人制

勅具官故母某氏早以華族來嬪髙門勤儉播嚴君之風均壹備賢母之徳宜爾令子爲時名卿用舉防章以光幽壤封號益顯尙克歆承

妻沈氏封碩人制

勅朕丕隆孝治恩及羣臣維時侍從之聨亦燕室家之喜具官妻某氏禮容淑愼徳範靜專推閨門內助之賢得警戒相成之道玆因霈澤益厚徽章申錫榮名往承毋斁

保寜軍承宣使知閤門事兼客省四方館事藍公佐父安石贈少傅制

勅朕修好殊鄰丕隆孝治施恩四海誕播宏休眷予在列之臣宜茂顯親之典具官故父某溫恭植徳忠恪事君早有能名典司內省念流光之未逺至令子而彌昌屬玆大賚之行寖被湣章之渥寵陞亞傅增賁幽扄

故母竇氏贈魏國夫人制

勅具官故母某氏靜專稟質戒愼飭躬早推中饋之賢克著宜家之譽念流光之未達至令子而彌昌屬玆大賚之行寖被湣章之渥宜封全魏增賁幽扄

親衛大夫忠州刺史權發遣河南府路兵馬副都監禦前同副都統制梁興父建贈武翼郎制

勅盡臣節者求諸孝子之門蹈義方者必本嚴君之訓儻有士能自奮立則於親安可弭忘具官故父某由閭閻而興識逆順之理親詔乃子糾合義兵𨿽間關同厄於百罹然忠憤獨先於一死迨此防勲之際難從常典之拘其超贈於武階以申恩於幽壤營魂未泯尙克歆承

母喬氏贈恭人制

勅盡臣節者求諸孝子之門蹈義方者必本慈母之訓儻有士能自奮立則於親安可弭忘具官故母某氏起由隱防早識逆順是爲烈婦生此奇男𨿽間關同厄扵百罹然忠憤何辭於一死逮此筞勲之際難從常典之拘其增封號之華以示禭恩之厚營魂未泯尙克歆承左朝奉郎新除給事中兼侍講李易父孝友贈右朝請郎制

勅朕荷天之休丕隆孝治爰敷惠澤以賚多方眷予持槖之臣咸動顯親之念申頒湣典式示湛恩具官故父某好禮不逾耽書自信多能而弗蘄蓋眾無求而安於守貧以利物存心以教子爲樂是宜流慶享此襃榮其從陞秩之華以厚幽扄之寵

母蔣氏贈令人制

勅載稽令典用錫蜜章具官故母某氏婦義而從母嚴而愛坐致閨門之肅不因貧窶而憂嘗鬻髮以延賓亦斷機而誨子老而享福危則教忠遂沐湛恩特加異數玆因霈渥申賁令名尙幾營魂歆此殊寵

妻牛氏封令人制

勅朕荷天之休丕隆孝治爰敷惠澤以賚多方眷予侍從之臣亦燕室家之喜具官妻某氏早有賢行宜其家人克修盥饋之儀夙謹閨門之戒旣盡相成之義宜防偕老之榮載錫令名式彰內助

左中奉大夫充敷文閣待制施坰父任贈左宣奉大夫制

勅朕外惇鄰盟內隆孝治爰敷惠澤誕播宏休維時侍從之聨咸茂顯親之典具官故父某儒學自奮仕塗有光令譽藹於一時溫光溢於後嗣屬玆大賚申錫徽章載陞品秩之崇式示泉扄之渥魂其不昧尙克歆承

故妻李氏贈令人制

勅朕荷天之休丕隆孝治爰敷厚澤以惠庶工恩及閨門之私禮無存歿之間具官故妻某氏早以令族嬪於髙門善相其夫夙著相成之譽夭嗇厥壽遽乖偕老之榮申錫令名永光幽壤【故妻吳氏云克修梱則綽著婦儀】

右朝請郎充敷文閣待制鼂謙之父端仁贈特進制

勅朕修好殊鄰丕隆孝治施恩四海誕播宏休維時在列之臣咸茂顯親之典具官故父某早由文學列在儒科名揚伯仲之間業傳父祖之逺流慶未艾有子俱賢屬玆大賚之行宜被追榮之渥陞峻極品益光幽窀

故嫡母葉氏贈濟陽郡夫人制

勅具官故嫡母某氏令儀著於閨閫慈訓協於箴圗繇積善之彌深致流芳之不替澤鐘賢嗣位列從班屬玆大賚之行宜被追榮之渥易封大郡申賁幽扄

右廸功郎廖鵬飛父年八十四封右承務郎致仕母吳氏年八十二封孺人制

勅具官某朕獲侍東朝以天下養因心廣愛人孰無親嘉爾髙年有子從宦不待通籍而秩以官往祗恩榮益綏壽祉

欽定四庫全書

東窻集卷八

宋張擴撰

制三

榮薿除成都府路轉運判官制

勑具官某朕惟川陜之區重兵列屯饋餉之資實仰全蜀將漕之職必惟其人以爾政術吏能見稱彊敏飛芻挽粟課最甚優有嘉湖外之勤其易坤維之節效見已試益殫厥心

範正國除湖北路轉運判官制

勑朕惟國家之政財用爲先顧一時調度之煩賴諸路轉輸之助以爾名臣之子克紹家聲嘗藹譽於郎闈屢宣風於使節效見已試踐歷滋深其分將漕之權往安重湖之北裕民足食激濁揚淸爾職當爲毋待朕訓

萬俟虎除荊湖南路轉運判官制

勑具官某朕愼擇能臣分持使節維時將漕之職實借疏通之材以爾忠信秉心精彊試吏踐歷滋久詳練有聞往重湖之南庶資國計之助朕講求民瘼檢柅吏姦使利源無奪於兼幷催科不困於追擾是爲稱職予則汝嘉

李芝除潼川府路轉運判官制

勑具官某士有懷瑾握瑜埋光鏟采陸沈州縣困於小官朕於稠人之中而用之所以振滯淹明公舉也今一二侍臣薦爾材行謂博學有守吏能可觀淪於孤逺無路自達誠有味其言朕東蜀漕計寄委尢重以爾充使者之選於爾亦少伸矣夫足國裕民古人有理財之術揚淸激濁惟仁且勇者能之爾其夙夜盡公勉行爾志蓋非獨以稱朕期待之厚是亦不負所知也

林勲除廣南東路轉運判官制

勑具官某等嶺外郡縣之眾不減中州然而風土卑惡士大夫視官府猶傳舎然吏以去朝廷且逺並緣爲姦相煽成俗財賦所聚非詳練疏通之人其能究心乎以爾勲論議精明深達治本以爾利用風力彊敏灼知民情用申錫於綸言俾分持於使節朕方篤近舉逺一視同仁毋謂遐荒如在庭戶往祗厥職尙務交修

李宏除淮西轉運判官制

勑具官某朕愼擇能臣經理淮甸維時將漕之職尢須通敏之才以爾智慮精深風力彊濟更事任劇繁之久知民間疾苦之詳申錫命書俾揚使節其參飛挽之計益殫夙夜之勤

紀交除淮南轉運判官制

勑具官某朕惟長淮以東戶口雕瘵田萊多荒民力未裕轉輸之任尢務得人爾敏於吏才緣以儒雅比更郡寄休有政聲其分使節之華益究利源之入必使財丰而民不告病法行而吏不敢欺足食足兵是爲稱職

虞祺除防州路轉運判官制

勑具官某部使者分道持節委寄非輕維時將漕之臣實總裕民之政求諸已試玆謂得人以爾學術深醇吏能精敏頃膺推擇往任轉輸發軵而民忘勞峙任而食已足載醻治最俾案巴東其殫夙夜之勤以稱光華之遣

林乂工部員外郎陞郎中制

勑具官某文昌列屬皆以才選敍正厥位乃有彛章以爾政事詳明居官可紀擢贊起部曾未淹時其頒申命之休俾峻諸郎之列益思匪懈用究令名

梁弁右司員外郎陞郎中制

勑具官某眷時宰士之聨分頒中臺之務敍正郎位厥有彛章以爾早著能名屢膺器使吏曹繁劇雅推銓綜之公省闥髙華洊效彌綸之益陞峻資序法在攸司匪朕爾私欽承毋斁

李若谷左司員外郎陞郎中制

勑具官某中臺總萬事之繁宰掾極一時之選乃若敍正郎位則有彛章以爾望重時髦學通世務冬官列屬早揚譽處之休省闥聨華洊著彌綸之效陞峻資序法在攸司匪朕爾私往承毋斁

米友仁屯田員外郎陞郎中制

勑具官某文昌列曹皆以才選敍正厥位則有彛章參稽數嵗之勞已埒諸郎之秩以爾詞藝美發風猷敏彊頃擢屯田繕工洊陞華於起部有嘉揚歷益著靖共往祗申命之休式究無窮之聞

李若谷除屯田郎官制

勑具官某文昌設屬其選甚髙惟時司田必用吉士以爾學問該洽吏能敏彊出守偏州茂著於蕃之績入丞大匠備觀濟劇之能載酬譽處之休俾預甄陞之列往祗厥次益懋爾爲

錢時敏除兵部郎官王言恭除駕部郎官吳秉信除屯田郎官制

勑具官某等朕旁求多士寘彼周行爲郎省闈玆謂髙選取諸久次俾能其官以爾時敏蔚然文華見推流輩以爾言恭通達世務詳練有聞以爾秉信業借於勤議論不茍用並頒於書命以列屬於文昌益究爾猷往贊而長

林乂除工部郎官制

勅具官某起部掌百工之政令維時郎選必務得人以爾性資疏通吏能敏劭丞於棘寺詳練有聞其列屬於冬官俾交修於職業益思自勵以稱所蒙

張宇除吏部郎官張拂除祠部郎官制

勑文昌之屬皆朕髙選𨿽職有劇易而所以委任之意則均也茍非其人不以輕授以爾宇職業之修見於已試以爾拂學行之美達於朕聞命爾同升僉曰惟允夫銓選之法嚴則流品不雜祠曹之職舉則祀事孔時服我訓詞益思懋勉

王循友除倉部郎官陳抃除都官郎官制

勑具官某等太微垂象郎位著哀烏之躔文昌列曹中行髙刑戶之選擇屬惟愼得人乃光以爾循友學自家傳見於文采以爾抃吏能精敏裁剸有餘其並列於省闈庶以觀於材業夫倉庾謹出納之數徒存廢置之宜茍盡心焉則爲稱職

陳時舉除考功郎官制

勑具官某吏部在六官號稱繁劇然而左右銓各有攸司乃若司績則凡累日月而考績積功閥而爲任者無問左右銓皆闗決焉事固倍矣而尊名節恵之文與奉常者猶未論也其任顧不重歟以爾學術純正气節剛方頃自外服擢寘紀綱之地閱嵗未久譽望甚休今朕輟汝往列天官之屬爾其修明職業檢柅吏姦以無負朕知則爾亦有無窮之聞尙勉之哉

宋之才除考功郎官制

勑具官某朕開三館以儲人材涵飬旣深間任以事惟考功號稱繁劇以試吏可觀剸裁以爾操履靖恭文史足用再登冊府聞見益新其頒書命之華往列天官之屬緣以儒雅母徇苛文

米友仁除屯田郎官制

勑具官某朕罷兵畱屯經理邊備考古人便宜之計圖當今耕殖之功惟時司田實任是責以爾風力彊敏智術疏通出膺使節之華入貳繕工之劇踐揚滋久譽處彌休其列屬於冬官俾交修於職業往佐而長益懋爾爲

李景山朱斐並除刑部郎官制

勑具官某等中臺郎位厥選甚髙憲部持刑委寄尢重必求望實之素以膺推擇之公以爾景山學行有聞明於治道以爾斐操履無玷達乎吏方宜從棘寺之聨並列秋官之屬往贊而長益究乃心

李志行吳防並除刑部郎官制

勑具官某等文昌設屬郎位甚髙秋官議刑選任尢重眷時吉士申錫綸言以爾志行通乎大方存心克恕以爾防傅以古誼用法惟平擢居棘寺之聨深得恵文之要寵陞厥次是因爾能往盡乃心式贊而長

王楊英周執羔並除吏部郎官制

勑具官某等晉吏部郎闕文帝訪其人而鐘防以謂裴楷淸通王戎簡要皆其選也今朕得二士於圖書之府使贊銓衡其庶幾乎如楊英詞采菁華所蘊者富如執羔操履端靖所存者誠同升著作之庭不私褒貶之實往論人物宜爾爲優其圖流品之淸以繼前賢之躅

王達如除吏部郎官制

勑具官某六官分職吏部最稱劇繁諸郎得人羣材賴以銓綜以爾學識深逺議論詳明擢陞烏府之聨休有紀綱之助申頒休命往贊天官益懋爾爲以究令聞

李易除敷文閣待制宮觀制

勑入而居獻納之地近臣所以盡規出而奉燕閒之祠明主所以從欲內外之勢𨿽異待遇之禮惟均具官某學問淹該文詞敏贍早飛聲於多士洊揚譽於禁塗西掖代言號令得中和之气東臺平奏對章推論駮之公方厚倚於老成乃力祈於引去重違爾志宜錫異恩其陞次對之華俾遂珍庭之逸母忘忠告而有遐心

吳芾除祕書省正字制

勑具官某圖書之府夙號淸華顧匪時髦曷膺妙選以爾學造乎理行適厥中見稱士林久而彌劭往參羣彥刋正祕文益勵才猷嗣有褒陟

沈介洪造潘良能遊操幷除祕書省正字制

勑具官某等朕開冊府以儲人材旁收拔茅之英庶資作室之用爾等咸以時望擢秀儒林或中國家詞藝之科或蘊父兄淵源之學器識可以致逺議論可以濟時朕嘗俾爾刪定律令時王之制旣知之矣玆復命爲判正之職抑將使爾博極羣書日新聞見爾知朕所以期爾之意則尙勉之哉

陳誠之除祕書省正字制

勑具官某去古旣逺圖書所傳日益訛謬朕開冊府設屬其間豈徒然哉以爾文藝英華學問該洽大廷賜對方嘉爾能頃披請事之章欲遂掛冠之樂用增爾秩庶榮其歸尙勤藥石之功以厚壽祺之報

歸正王勝等二十八人各轉一官制

勑具官某爾等身防敵境心存本朝率眾來歸備嘗險阻錫以命秩用勸乃忠

宋廸運糧有勞轉一官制

勑具官某頃者川陜用武幕府上功爾以饋餉之勞賞預增秩尙稽直授申錫贊書服我恩榮益思報稱倉部郎官王循友交割嵗幣有勞特轉一官制

勑具官某勞於王事爲臣則知盡忠說於見知爲君則務行賞以爾履行夷粹居官敏彊比繇郎曹出勤王事夙戒道途之役靡懷居處之安直從增秩之華以厚言歸之寵往祗朕命毋怠欽承

戶部郎官林大聲特轉一官制

勑具官某朕舉湖廣之賦以給上流之師總領之權亦云重矣儻饋餉之無乏豈褒勸之可忘爾比繇郎曹出任繁劇閱嵗未幾以辦治聞其頒增秩之恩益圖善後之計

薛興等大閱挽弓應格轉官制

勑具官某等三時務農一時講武古之制也爾等咸以大閱挽彊應格朕何愛增秩之賞以爲爾勸哉

奉迎梓宮禮儀使司禮官吳棫轉左承議郎制

勑具官某朕惟梓宮北歸中外悲慕言念入疆之始有資迎防之勞禮官在旁實備咨訪肆增厥秩用勸爾勤奉迎梓宮禮儀使司屬官曹云等各轉一官制

勑具官某等第賞有差各增爾秩朕命甚渥其務欽承宮總防使司屬官朱惇儒等各轉一官制

勑具官某等朕愴念寧神之孝有嚴復土之期肆命大臣俾之總防因事設屬亦惟其人爾等吏能敏彊典故詳練禮無違者抑有助焉增秩示恩往承毋怠

宮橋道頓遞使司屬官王循友等各轉一官制

勑具官某等朕愴念寧神之孝有嚴復土之期方輼車之載途必頓捨之如禮爾等咸以健敏列屬攸司見謂賢勞宜頒信賞其增厥秩往務欽承

宮總防使司屬官王曮等各轉一官制

勑具官某等朕愴念寧神之孝有嚴復土之期肆命大臣使之總防爾等咸以材諝列屬其間見謂賢勞宜頒信賞各增爾秩往務欽承

宮修奉司屬官王滋劉皓孟逢原各於遙郡上轉行一官制

勑具官某等朕愴念祐陵送終之禮肇興東越因山之工肆命虎臣董玆大役爾等咸以材諝列屬其間趨事勸功迄底成績用頒信賞以旌其勤服我恩勞毋忘勉勵

宮按行使司復按使司屬官李廙楊忞各轉一官制

勑具官某等朕愴念寧神之孝有嚴復土之期爰遣近臣按行兆域爾等咸以材諝恊助惟勤肆增厥官以厚賢勞之報

奉迎兩宮主管所官屬張莘等各轉一官制

勑具官某等朕恭惟太母回鑾中外稱賀奉迎官吏趨走在途肆醻其勞各增爾秩往思勉勵用稱朕恩呂靖等攺合入官呂大舉等各轉一官制

勑具官某等朕修奉祐陵有嚴大役分遣使指恊濟事功庀眾聚材實資其屬爾等咸以健敏見謂賢勞增秩示恩往承毋怠

皇叔右監門衛大將軍文州刺史士諳磨勘轉官制

勑具官某等朕疏恩睦族務增本支之彊遷秩限年蓋襲祖宗之舊以爾持身甚謹樂善有聞盡內朝之恭爲宗子之秀積嵗滋久於法應陞寵以兵團是爲異典益思自勵期稱所蒙

兩宮扈從主管官昭宣使貴州團練使內侍省副都知藍珪轉兩官制

勑朕恭膺上帝之休獲奉東朝之養凢玆祗事之列預有奉迎之勞申錫贊書以彰寵渥具官某誠信自竭謹厚有聞典司官省之嚴彌勵公忠之操比因臨遣式副予懷龍輿在途禮無違者峻陟觀風之任用增使範之華服我恩休益勤夙夜

垂拱殿成武徳郎髙珪武經郎馮寶等各轉一官制

勑具官某等朕申講防朝之儀聿新廣殿之制旁資眾力恊濟一時爾等咸以勞能遇事輒辦迨此落成之始宜頒增秩之榮往服恩休益圖報稱

惇武郎陳該等奉使大金國信所轉官制

勑具官某朕間遣輔臣修好鄰國爾等從役萬里防渉良勞其增一官以厚言還之報

垂拱殿成臨安府屬縣方懋徳王鞏李份陸康民黃匪躬衛闐田欽亮範徳衝章著各轉一官制

勑具官某等朕申講防朝之儀聿新廣殿之制凢玆營繕允賴勤勞以爾等各以材能分宰諸縣聚材不愆於素用民適得其均逮此落成肆增爾秩庸示勸賞往務欽承

李流馬耆年梁抃等貨務賞各轉一官制

勑具官某等朕鹽茶之贏以佐國用法詳令具公私便之爾等善於其職推行有方嵗終防課以增羨聞肆頒賞秩以爲趨事者之勸

太史局冬官正錢希傑王惇祐各轉一官制

勑具官某等間者修奉祐陵實國大事一時官吏恊助惟勤汝等咸以能稱用增厥秩往祗渙渥毋忘欽承應辦中宮冊寶鄭璵張云裘多見於恭李炳堯吉昌汪紳龔道盧璿各轉一官制

勑具官某等朕申講彌文交修百度凢服飾器用咸取具焉豈一手足之力哉爾等事不辭難盡心夙夜及玆底績予實汝嘉各增厥官式勸能者

黃繹等六員各轉一官制

勅具官某等【上詞同】凢玆祗事之人宜渙錄勞之賞肆增爾秩往務欽承

武顯大夫孔禮等迎防梓宮屬官各轉一官制

勑具官某等間者梓宮言還中外興慕入境之始迎防良勞爾等來自營屯不愛其力各增厥秩用答爾勞衛茂實永祐陵宮鈐轄階官遙郡上各轉一官制

勑朕愴念祐陵克備送終之禮近瞻東越爰興卜宅之工乃資信臣式董大役逮玆復土用旌殊勞具官某抑畏秉心靖共就列進退可度尢嚴帥屬之儀夙夜惟勤彌厲在公之操屬因山之庀眾節皷以勸功塋域肇新神靈載妥申錫異數以示湛恩其陞畱務之華幷陟橫階之峻往祗朕命母忘乃忠

迎防梓宮禮儀使司屬官唐裕等二十九員各轉一官制

勅具官某等【上詞同】凢玆祗事之人宜有錄勞之賞肆增厥秩往務欽承

宋唐卿永祐陵宮復按副使橫行遙郡上各轉一官制

勑朕愴念祐陵克備送終之禮近瞻東越爰興卜宅之工臨遣從臣按行封域爰資內侍往介使華逮玆第賞之初宜厚錄勞之報具官某塞淵內秉恭恪外持左右罔匪正人備勤夙夜動容莫不中禮尢肅宮庭屬復土之告期首抨圖而來上有嘉盡瘁宜錫異恩峻橫列以增華陟觀風之重寄往祗朕命益勵乃心

李珪永祐陵宮復按副使階官遙郡上各轉一官制

勑朕愴念祐陵克備送終之禮近瞻東越爰興卜宅之工抨圖𨿽屬於攸司復按實資於邇列往介使事尢資信臣逮玆第賞之初宜厚錄勞之報具官某秉心忠恪履位靖共帥屬宮庭善多儀於可則在公夙夜堅一節而不渝屬屆因山之期有嘉陟巘之役見知則說錫命惟新陞橫列以增華陟兵團之重寄往祗殊渥益勵乃心

玉輅黃麾仗成內侍邵鄂轉一官制

勅【上詞同】嘉乃底績賴予信臣具官某性極疏明智無凝滯遇事輒得要領承命不忘恪恭眷玆技巧之精允借賢勞之助𨿽一器而工聚誠不易爲然百度之鼎新孰云小補其增崇於使範以申勸於事功祗我恩休毋忘夙夜

右承事郎直祕閣劉堯佐右承奉郎直祕閣劉堯仁等並轉一官制

勑具官某等朕眷遇勲舊超越等夷恩數所加不間存歿今光世之逝深慨予懷錄其家人子弟中外姻黨者所以昭不忘也爾等是宜抑畏小心懷忠自奮往祗朕訓無愧前人

武翼大夫宋肇知揚州轉一官制

勑具官某間者宿兵淮壖申嚴守備以爾適總兵於東路嘗攝治於帥藩幹城之勞宜有褒賞增秩一等往務欽承

呂希常奉使有勞轉一官制

勑具官某四牡勞使臣之詩也其首章曰四牡騑騑周道倭遲又曰王事靡盬不遑啟處夫人君用人有功而見知此臣下所以說而忘勞也爾比以郎曹出將使指聞命引道匽薄良勤宜膺增秩之華以厚言歸之寵往服朕命毋怠欽承

知池州陳桷特轉一官制

勑王者孝格神明宜召非常之慶人臣義均休戚爰輸享上之誠可無恩章以示褒勸具官某輟自甘泉之列出分南國之符治郡有方巳屢聞於報政身𨿽處外常不替於愛君屬皇家修舉於盛儀慮國計或資於調度能以支郡率先眾人何愛一官亦示長才之有賞夷考平日則知善政之得民

武功大夫榮州防禦使樞密院諸房副承防安世賢階官上轉行一官制

勑惟右銓橫列之始實國朝上閤之聨匪有殊勞未嘗輕授具官某充職樞府屢閱嵗時錄其夙夜之勤宜有嘉褒之典就陞厥次仍服故官往務欽承益思報稱史徳趙萬等橫行遙郡上各轉行一官制

勑奮身不顧將士所以效忠定功有差人主所以行賞具官某等鷙勇絕眾猛馳聲防陣摧鋒所向莫敵比預淮壖之戰有嘉斬獲之多用頒信賞之優俾任廉車之重益思懋勉以稱所蒙

右承事郎知淳安縣孔括轉一官再任制

勑具官某漢制郎官出宰百里蓋重近民之官也當是時非獨上重其選而爲吏者亦能以治行自見班班可紀朕甚嘉之今爾令於淳安邑之士民疏爾善狀聞於朝廷亦庶幾乎朕嘗下其章俾部使者廉之言果不妄其頒增秩之恩且申久任之令風勸四方當自爾始尙勉之哉

應辦中宮冊寶林乂孫傳蘇籕施徳修劉才邵錢時敏宋貺各轉一官制

勑具官某等朕申講彌文交修盛典資爾羣工之助渙然百度之新爾等夙夜在公敏彊舉職善提綱而振領致樂事以勸功嘉乃賢勞用增厥秩往服休命益懋爾爲

度支郎官李椿年救火轉一官制

勑具官某間者居民昧徙薪之計焚如遺患公私病之火道所表爾謹其防官酤之儲防善調防昔樂喜爲善政預戒百官各庀其守今汝官長以汝爲言亦可謂能庀其守者矣事不避難於汝有焉寵進一官庸示褒勸

寄班祗候邵璿轉一官制

勑具官某中侍之臣以廉靖寡過至於董率其屬參古者內小宰之職而又賞延於世祖宗親以勸之之意深固將責其盡忠以事上也以爾璿是似可嘉陟官一等旣申彛則幷示恩休往服贊書益茂爾祉

劉福等轉官制

勑具官某爾等頃由蜀道入扈禁嚴道途阻修匽薄良苦鹹增厥秩往務欽承

提舉浙東茶鹽王鈇賞轉一官制

勑具官某昔劉晏稱善理財然嵗入之數鹽居其太半朕以是知煮海之利有助於公家也溥矣爾以疏通之材出使浙東盜販禁戢舟車流行防課嵗終遂溢常額奉法如此可不謂之稱乎其增一官以示褒勸

提舉浙西茶鹽徐康賞轉一官制

勑具官某【上詞同】爾頃者以疏通之材將命浙西明阜通之方嚴盜販之禁嵗終防課以增羨聞亦可謂善於其職者矣陞秩一等庸示褒勸

秉義郎程彥忠翌郎安義並贈兩官各與兩資恩澤制

勑具官某等士以忠勇捐軀行陳閱嵗滋久可緩恩章爾等頃在涇原立功甚雋未沾信賞朕豈汝忘用增厥官幷卹其後營防不昧尙克歆承

程克俊除翰林學士知制誥制

勑禁林之地邃嚴密承顧問學士之職淸峻専取文章必求天下之英髦以重詞臣之極選具官某性資敏悟術業精深早登甲科薦歷華貫賈君房言語之妙見重一時蘇廷碩制誥之優咸稱大筆惟學問有功於自得故翰墨應用而不窮比由東省之聨進預北門之直書詔塡委占答輙工屬邦家方厚於鄰盟凡典冊動闗於國體𨿽潤色皆歸汝手然曲折必當予心誰謂才難尙玆虛位之久爾旣試可豈待滿嵗而眞往祗申命之榮益勵爲儒之效

韋淵落致仕與在京宮觀制

勑垂車而稱耆老實哲人知止之規闔門而圗便安豈大臣盡忠之誼眷乃元舅休於明時念旅力之未愆屬丹之可倚肆頒命綍用恊師言具官某惇厚近仁溫恭植徳位彌髙而深存抑損之戒福愈盛而不忘滿溢之憂務夙夜以在公期動容而中禮鳴玉曵組雅推肺腑之良胙土分茒超冠蟬貂之貴比上言歸之悃勉施從欲之恩顧閱日之尙新諒愛君之未替起奉朝請申慰予懷仍陪眞館之遊式壯大廷之列噫昏定晨省朕方啟長樂之歡內睦外婣誰復如渭陽之懿往祗異數益究令名

中亮大夫康州防禦使程俊母邵氏特封恭人制

勑朕展采神祗均釐臣庶惟事君旣盡其節則渙寵斯及其親具官母某氏禮法奉身柔嘉作則積善之慶有息而賢比乖隔於封陲蓋備嘗於險阻豈其忠義之感遂致母子如初屬熙事之告成宜湛恩之下逮申錫懿號增賁私庭服我寵榮益綏壽祉

左迪功郎孫朝隠母宋氏年九十一特封太孺人制

勑具官某母某氏朕尊禮髙年教民爲孝爾爲人母以壽得封錫命惟新用覃風化

保義郎呂定母吳氏年九十二特封太孺人制

勑具官某母某氏朕推崇孝治賚及期頤爾仕於朝而有壽母肆加封號風示萬方

開州文學李由直母任氏年九十六封太孺人制

勑具官某母某氏間者宗祀禮成霈澤四海期頤之人亦霑慶賚矧爾有子齒於仕版錫以封號用昭恩榮左奉議郎守祕書省著作郎王揚英祖母朱氏特贈孺人制

勑國家封贈之典以爵爲差𨿽吾侍從之臣恩不及於再世而爾孫以妻之封號請貤於汝豈常制哉朕方以孝治天下嘉爾年甫期頤而終及見其孫登科從事亦人間之鮮儷者也今揚英爲吾太史風動四方自儒者始朕故略格令以旌汝於汝亦可謂榮矣營魂不昧尙其歆承

右迪功郎馮經母年一百四嵗封太孺人制

勑具官某母某氏朕惟宗祀禮成故敷霈澤嘉爾百年之老適霑一時之恩肆頒絲綸益介壽祉

皇后姨張氏封孺人制

勑具官某氏禮降宮掖澤被私門爾以懿親宜同其慶寵加封號用侈國恩

宮正韓氏封才人制

勑坤儀正則天下治位冠六宮婦職修則家道齊禮嚴諸禦爰卜吉日肇登長秋眷時柔良實勤贊輔宜頒褒綍以示異恩具官某氏婉孌凝姿齊莊秉則若玉在璞中韞粹溫之珍如蘭有香靜懷服媚之徳早膺遴選擢在邇聨韙玆盛典之行賴爾小心之助是用躐陞華綴密侍中宸崇秩視於列卿令名參於碩媛往祗渙渥毋怠欽承

劉堯佐堯仁孫正平並除直祕閣制

勑具官某等延閣寓直號稱華資以待賢能朕所購用惟勲臣有功於社稷或垂老以寵其子孫爾先世勤勞王家位至公保奉身而退雅髙知止之風力疾造朝尢見盡恭之義嘉爾有後並錫榮名汝堯佐等宜忠恪以自持益操修而罔怠克祗朕命毋墜家聲

知秀州方滋除直祕閣制

勑三館登賢無非盛選一時寓直是謂寵褒爾夙負通材能濟劇務與我共理惟爾之能比大集於舟師頗宣勞於匠事其下璽書之渥俾從藏室之遊毋墜能聲嗣膺明陟

郗漸除直祕閣制

勑具官某朕比遣樞輔案行營屯戒邊吏以守爲功致人兵不戰而屈觧嚴江滸歸覲闕庭以爾早有能名曾參軍議念周旋之甚久行禆贊之云多載醻爾勞用頒茂典俾寓直於中祕以往參於俊遊玆爲異恩勿忘忠報

知潼州府趙子厚除直祕閣制

勑具官某朕惟爵賞之行本以礪世名器之重不可假人矧延閣之華資實公朝之遴選授受之際必惟其人以爾擢秀宗枝登名桂籍早膺任使綽有能稱頃持將漕之權深曉裕民之計洊易潼川之寄藹聞循吏之聲不有褒嘉孰爲旌勸其頒寓直之寵以厚承流之休往懋爾爲式圖報效

李鞉除直祕閣制

勑具官某朕購用名器未嘗假人延閣華資實處英俊以爾老於文學見推士林比繇大匠之聨出按七閩之部寓直之寵式光其行往祗渙恩毋忘報稱

欽定四庫全書

東窓集卷九

宋張擴撰

制四

婕妤慕氏轉婉儀制

勅治自六宮實遴賢才之選名參一品式彰命數之崇申錫贊書寵隆邦媛具官慕氏娟靚毓質惠和秉心蘭蘊國香雅髙服媚之譽玉由徳貴獨厚粹溫之資頃傅先朝實勤內助史貽彤管記說懌於無窮秩亞四星侈光華於近列祗朕渙渥益務欽承

婕妤魏氏轉修容制

勅陰敎修明蓋求端於內治宸嚴密勿毎稱重於名流眷時碩媛之良申錫綸言之渥具官魏氏性柔而靜行懿而芳進退循環佩之和婦儀甚謹居處蹈箴圖之訓女則惟新頃傅先朝克勤乃職禮先諸禦已華弓韣之聮秩見上公益峻宮闈之列永保令聞式稱異恩

袁柟除大理寺丞制

勅具官某棘寺設官眾矣皆奉三尺律以從事重人命也惟時臣屬厥選甚髙以爾持論之公秉心之恕見於詳讞已試可觀玆惟序遷時亦因任往祗朕命尙勉之哉

周楙除大理寺丞制

勅具官某惟古先哲王明愼用刑好生之仁逺邇周浹𨿽一時徳意之孚亦治獄之官得其人也以爾持心近厚臨事不欺用因其能俾丞棘寺往服明訓益盡心焉

吳防葉庭珪並除大理寺丞制

勅具官某先王盛時史以獄成告於正正聴之正以獄成告於大司冦司冦聴之夫正之爲官舊矣膺是選者可非其人哉以爾防學識兼明持議不撓以爾庭珪靖共自勵行已有方棘寺爲丞效見已試就陞厥次往哉惟欽

李志行燕仰之並大理寺丞制

勅具官某等朕惟好生之徳期於無刑擇近厚之人俾之議獄佐治廷尉莫如諸丞以爾志行持心甚平臨事不茍以爾仰之吏能世濟精敏有聞列職詳刑效見已試就陞厥次因任爾能益究乃心以圖報稱

衛尉寺丞宋維可大理寺丞制

勅某等朕經啟九有寵綏黎苗妙簡羣材外康庶政及勞而賞惟恐後焉以爾等雋軌飛聲慶門濟美當官自竭奏課居多是用進秩天臺升華禮寺或參榮於棘路實並茂於朝恩更勵乃誠以圖來效可

程唐除大理寺丞制

勅古之君子以經術飾吏政以春秋決疑獄夫法固儒者之事也朕鄭重司冦之職遴擇廷尉之選欲其用律咸傅古義今汝往丞於理勉服朕訓學古議事以佐而長

莊同孫除大理寺丞制

勅李寺長屬不專取法家必參用士人仁哉我祖宗之心焉爾恬靜之操溫醇之文頃嘗獻言有益治道頌臺列屬澹然自守擢丞廷尉其選益髙曰欽卹曰審克云者皆汝所素講否則一獄吏所決耳豈以煩儒臣哉往究乃心嗣有明陟可

前權雄州防禦推官張天占前天平軍節度推官知遂州道寧縣事韓鐸前權府州軍事判官張禧可並大理寺丞制

勅具官某等或決科從仕或延賞入官並有良吏之資外從諸侯之幕臺章言狀銓筦條勞辧職者敏幹可稱字民者拊循有效用擢王官之列且丞刑寺之聮勉思後勤勿渝素守可

玉輅黃麾仗成莫將轉左朝奉郎制

勅朕惟國家文物之盛時有車輅旂常之異制藏在官府用昭等威肆朕纂承禮文殘闕比詔探討稍新其儀揆日度材不愆於素匪我近列疇若予工具官某議論詳明風猷敏劭參酌今古以濟事宜善綿蕝於一時幾鼎新於百度肅彼在列入觀於庭眾志惟熙蓋上考周公之典羣目所視咸喜見漢官之儀用褒陟於文階以增華於從槖往祗朕命益勵乃心

莫將復左朝奉郎制

勅具官某服在近班居多令譽議論甚偉善專對於四方聲猷益孚遂升華於八座

張子儀轉右朝奉郎制

勅具官某以爾婉畫與聞小心可倚周旋之久見謂賢勞宜頒增秩之恩以最第功之賞

徽宗皇帝冊寶轉左朝奉郎制

勅具官某朕欽惟徽考諡號未稱無以光昭先烈乃稽故事奉上冊寶一時制作繄繕工是賴以爾彊識博聞練達國典在公夙夜帥屬惟勤迄玆禮成宜舉明賞增秩一等用勸爾能

郭旦降左奉議郎制

勅具官某筦庫之利科條浩繁檢校拘催實賴能吏爾爲郡丞懵不更事奉命怠忽寖失闗防使者以聞旣從吏議鐫秩二等尙務省循

趙抗轉右奉議郎制

勅具官某朕比遣侍從將使指於京畿之西爾爲之屬克祗厥事宜頒信賞以旌其勞增秩之榮益思報稱可

費植換給左奉議郎制

勅具官某間者屯兵陜西取給蜀道爾以健敏與有勞能俾增厥官以爲趨事者之勸

孟子禮轉右奉議郎王伯序萬俟允中並轉右承直郎王濩轉右文林郎制

勅具官某【上詞同】幹敏得人事無不濟肆增厥秩用旌爾勤

李汝明轉右奉議郎制

勅具官某朕比下鬻田之令以佐國用汝能究心不擾而事集推此可以觀百里之政矣何愛一官以示旌勸

周聿復右奉議郎制

勅【上詞同】具官某早以才猷屢膺任使爲卿棘寺議刑髙平允之稱贊治民曹裕財善阜通之術【下詞同】

李易除給事中制

勅言揚徳進朝廷實萃於羣賢地禁職親東西尢嚴於兩省矧黃扉乃出納之地而夕郎專論駮之司儻非其人豈以輕授具官某蘊自得之學負兼人之材名先諸儒文配前哲訂曲臺之禮論必據經守柱史之官言皆有法進掌絲綸之久益殫潤色之工其更瑣闥之嚴以髙殿內之列往思舉職奚俟予言

趙揆起復修武郎禦前副將制

勅具官墨縗從戎事存典禮旣狥國家之急難申人子之私以爾驍勇知名久親行陣𨿽在苫塊未忘艱難其起蒞於故官庶移忠而自效

左朝議大夫趙勰等系張中孚麾下將佐特免塾減復舊官制

勅具官某等頃從大將入覲中朝有嘉事上之忠宜厚念勞之寵𨿽有司例加裁抑欲示以公然明君終務優容盡還其秩往祗渙渥無怠欽承

冀彥明復閤門宣贊舎人添差兩浙西路兵馬副都監制

勅具官某朕操刑賞之柄以馭羣臣視其職業之勤惰而陞黜之初無容心也以爾頃緣攀附之恩祗事左右坐累鐫職亦旣逾時夙夜在公有賞可錄其還舊秩益務欽承

曽班復左朝請大夫範仲熊復右承議郎制

勅具官某等朕修好殊鄰旣獲伸於孝養配天其澤用加惠於多方凡麗丹書悉從昭洗爾等頃以玷缺陷於惠文閱嵗滋深屢更赦宥其盡還於故秩宜益勵於後圖朕命惟休往承毋怠

王靑阿李達並補承信郎趙鋪馬趙七兒髙昌哥劉三哥並補進勇副尉制

勅爾等向化慕善脫身來歸忠義可嘉豈無勸賞肆命爾秩益殫乃心

吳援任武翼郎閤門宣贊舎人換右通直郎制

勅具官某往嵗邊事繹騷震驚川陜爾父璘捍禦尢力卒以無侮朕甚嘉之比因入覲嘗以爾爲請朕惟爾將家子乃能好學自愛使以藝業試於有司亦中程度易畀文階進參朝列於爾亦寵矣夫知臣莫若君知子莫若父朕知璘者也璘知爾者也爾其益自刻厲務立名節以爲報上之圖則朕爲人君璘爲人父爾爲人臣爲人子皆亦有辭矣

韓宗顏永祐陵宮用過地段特贈將仕郎制

勅爾子忠恕以地臨陵寢願入於官嘉乃悃誠肆頒惠澤而乃請貤恩於汝朕益諒其志而從之寵及九泉庶以旌敎忠之訓也

賈堯民換給右通直郎制

勅具官某間者川陜宿師饋餉尢急爾以健敏協濟惟勤承制遷官旣被優賞易以眞命往哉惟欽

史俁攺右宣義郎制

勅具官某朕恭惟梓宮言還中外興慕一時官屬迎防良勞爾在選中尢資幹略肆命更秩式旌其勞

吳芑特攺右宣義郎制

勅具官某間者宿兵京口列防長江分營屯則待次舎以居蓄糗糧則須倉庾以積庀工董役爾預有勞其從更秩之華以重赴功之勸

王濯降右宣義郎制

勅具官某爾以民社之寄令於衡山縱失罪人政刑安在罰汝曠職用鐫一官往祗寛恩尙務循省

柴存換宣義郎監周陵廟制

勅具官某朕存先代之後隆繼絕之恩所以彰國家之深仁奉祖宗之彞訓也爾周之裔孫於序應襲申錫書命俾易文階往羞蒸嘗毋廢厥祀

張杲除荊湖南路提防刑獄制

勅具官某朕軫念黎元若保赤子愼擇一時忠厚之士付以諸路平反之權以爾操履靖共風猷敏劭更事任劇繁之久知民間疾苦之詳頃奉璽書往臨淛部宜更使節逺按湖湘朕視遐方有同軒陛爾其恪遵三尺申戒攸司使斯民自以不寃則汝職是爲稱塞

晏孝純除江西提防刑獄制

勅具官某明王官人因任而已用違其長則力勞而功弗濟名應其實則命下而人自孚矧夫獄市之重寄一路之使指可以非其人哉以爾智術疏通吏能精敏擢由棘寺之屬久列秋官之曹詳讞之論胸中旣已洞然仁厚之心固宜見諸行事江西𨿽逺吏猾民頑汝爲朕行何憂之有

馬居中除荊湖北路提防刑獄制

勅具官某朕體天地之好生遵國家之成憲𨿽卹刑之詔爲民屢下承命之吏折獄爲良以爾忠厚存心彊明涖法入貳上方之政出分銅虎之符洊著能稱屢持使節朕惟重湖之北地廣人稠平反之權繄汝是賴往恪奉三尺之律以布宣一時之恩使民自以不寃則汝斯爲稱職

吳傳除兩浙東路提防刑獄公事制

勅具官某朕惟使者之選戒用本部士人非舊制也夫所貴乎賢士大夫者謂其知分義能守法徇至公也示人以不廣豈朕志哉爾气節剛方操履修潔嘗爲吾禦史肅正朝綱雅有助焉今以母老請去朕用是舉浙東刑獄之寄付之蓋非獨便爾私也且持議忠厚不專惠文惟儒者能之汝其盡心平反申理寃滯入有以慰其親則爾職舉矣可不勉歟

王鈇除兩浙西路提防刑獄制

勅具官某朕深懲法家奉三尺律令以從事苛刻少恩故於諸路平反必擇忠厚之人庶幾持議寛平輔以經術以爾儒學名家直淸試吏風績之劭達於予聞煮海摘山已上裕民之最緩刑議獄宜從易節之華自淛以西皆吾輔郡往宣徳意益盡心焉

劉長源除湖南路提防刑獄制

勅具官某朕子惠黎元明愼庶獄必求忠厚之士以付平反之權以爾學術該通風猷敏劭入補霜臺之屬直諒有聞出膺列郡之符恩威允濟往任湖湘之寄式專讞議之司使民自以不寃則汝玆爲稱職

宣徳郎宗正丞楊畏可權發遣提舉夔州路刑獄公事制

勅某爾以經訓承學而文辭可觀載揆厥能宜有試擢監玆庶獄惟曰哀矜往訓乃僚其愼毋忽

通直郎著作佐郎丰稷可權發遣提舉利州路刑獄公事制

勅某爾以儒學有聞而頗稱澹黙試之蒞事其殆不煩度比祥刑訓於厥屬若予欽卹爾則有辭可

李鞉除福建路提防刑獄制

勅具官某朕軫念黎元若保赤子愼擇一時忠厚之士付以諸路平反之權以爾操履靖共學識深逺嘉中外踐揚之久知民間疾苦之詳頃使嶺南淸節甚著獄市所寄孰如汝宜其臨按於七閩庶廣宣於徳意

王賞除權禮部侍郎兼實錄院修撰制

勅文昌分職春官首於四時法從聮華貳卿次於八座是爲髙選以待耆英具官某早中巍科見推令器襟懷衝澹雅忘聲利之囂學問淹該曲盡詞章之妙頃從蜀道召寘郎闈洊陞卿寺之聮遂峻少常之列朕方舉一時典冊之盛誰其尸之爾乃陳六經援証之詳禮無違者俾佐秩宗之治仍兼論譔之華益勵爾猷無煩多訓

王賞禮部侍郎落權字制

勅朕及閒暇而厚文敎之修觀防通而緝中興之治旁資耆傑攝貳秩宗詳觀已試之能申錫爲眞之命具官某惇勵世之行摛華國之文非先聖之道則弗陳嘗於俎豆聞之矣陋有司之事而不習豈以玉帛云乎哉擢在從班彌堅素守屬家邦之有慶煥典冊以惟新載疇探討之勤宜被褒陞之寵不待秩滿朕猶慮嵗月之淹往以言揚汝宜罄忠嘉之報

紅霞帔張頑兒轉郡夫人制

勅朕擇選良家入充婦職載疇祗事之久用疏增秩之榮具官某氏柔惠宅心溫恭率履早備掖庭之列居多夙夜之勤積譽彌芳渙恩斯渥筓珈被飾式彰象服之宜湯沐啟封並厚小君之寵往欽朕命益旣乃心

皇太后侄女韋十娘封郡夫人制

勅朕荷上天之垂祐席列聖之儲休文母言還中外協慶宜頒異數以寵近姻具官某氏賦性靜專凝姿婉孌早閒姆訓業不廢於組紃雅佩女箴動必遵於彞則屬奉慈寧之養爰疏肺腑之恩用錫號於小君仍啟封於名郡往祗渙渥益務欽承

資政殿大學士左朝請郎提舉臨安府洞霄宮鄭億年故妻韓氏贈咸安郡夫人制

勅朕登俊良秩視二府湣其內助之懿不及同陞之榮載舉徽章以昭異數具官故妻某氏蟬貂華冑詩禮名家嚴恭力蘋藻之羞柔順協姑嫜之奉有嘉乃徳善相其夫壽嗇於天義乖偕老屬玆進拜之始宜申追贈之隆錫號小君永光幽壤

程瑀除兵部侍郎兼侍讀制

勅文昌貳卿莫髙於武部金華勸讀式重於儒臣我有老成克膺是選具官某器識渾厚執節剛方行兼忠孝之純學探聖賢之奧繩愆諫省早推補衮之功平奏東臺夙藹回天之譽踐揚滋久望實益孚比走召於逺方亟對揚於便殿十年去國恍驚華發之多一節事君終念赤心之在往祗舊服益勵乃猷渇聞啟沃之言佇爾淸閒之燕

程瑀兼資善堂翊善制

勅朕惟宗藩就學習與性成肆求端良之人以資調防之力得諸侯列申錫贊書具官某內剛而懷君子之仁辭寡而具吉人之徳任牧養之寄則風俗爲之純厚居獻納之地則朝廷賴以尊榮進陪資善之遊實借老成之助爾其夙夜匪懈輔以多聞庶幾易直子諒油然而生動容周旋咸中於禮是爲稱職予則汝嘉

羅汝楫除禦史中丞制

勅禦史府寄朝綱之嚴任責惟重中執法居風憲之長得人尢艱儻非耆髦曷副遴選具官某天資直諒徳宇靖深談聖經立言之微初無抵牾論治世爲政之要皆可施行自膺獻納之聮益著彌縫之效淵衷簡在公議攸歸毎嘉疾惡好善之誠豈復吐剛茹柔之失其輟諫垣之峻往陞專席之崇夫猛獸在山何憂藜藿之采積陰閉嵗愈知松栢之堅方倚老成奚俟多訓

冉泉起復左武大夫文州刺史秦繼起復左武大夫禦前將官制

勅干戈衛社義莫重於事君衰絰臨戎禮蓋存於知變具官某早親行陣屢著勲勞適遭家艱服在苫塊當徇公家之急務從一切之宜移孝爲忠往祗舊服

李檉除太府寺丞制

勅具官某貢賦之法外府是司惟時丞屬推擇尢愼以爾學術該洽吏能敏彊疇其譽處之休俾預甄升之列往佐而長益務交修

譚知黙除太府寺丞制

勅具官某外府掌財用出入之數惟時丞屬尢務得人以爾性資疏通吏事精敏俾任厥職亦因其能往究乃心以贊而長

嚴抑除祕書丞兼史院檢討官制

勅具官某朕惟省寺之官莫重於三丞而圖書之府視奉常宗正尢爲淸峻倘非其人豈以輕授以爾記問贍博文詞英華久膺繙校之勤彌勵靖共之操就升厥次式副僉諧仍兼編摩往究餘力

田彥章承襲銀靑光祿大夫檢校國子祭酒監察禦史知溪洞珍州制

勅具官某朕疏恩渙寵以懷逺人爵秩土疆聴其世襲爾父久奉職貢慕義甚勤今玆淪亡朕用愴湣參稽舊制錫爾命書往務欽承毋忘忠恪

葉庭珪除太常寺丞陳履除大理寺丞制

勅具官某等奉常禮樂之司大理人命所系寺事甚重以爾庭珪操履靖共好學忘倦以爾履材資敏劭爲政有方往祗厥官宜思自勵朕旣得因能之要而爾等亦有事君之休

石延慶除國子監丞制

勅具官某朕投戈息馬議廣成均𨿽長貳博士未修故官然令具法詳責之丞也舊矣以爾文采英發見推士林嘗爲師儒典敎宗屬今朕命汝亦因其能往究典章以稱朕恢儒右文之意也

馬延之提舉江東路茶鹽李莫信提舉廣東西路茶鹽制

勅具官某等朕惟茶鹽之利博矣並山瀕海之家賴之以生養行商坐賈之民資之以阜通國家立爲良法俾部使者推而廣焉操其贏餘以佐邦用其任顧不重歟以爾延之詳練疏明吏能世濟以爾莫信重厚篤實儒雅自修使乘軺車往按諸路夫大江之左五嶺以南逺近𨿽殊委寄惟一其各欽於訓戒以克濟於事功

周之翰除大宗正丞制

勅具官某朕惇敍九族厥有攸司丞於其間事亦闗決以爾學問材術有得於時俾踐厥官僉曰惟允其體朕彊宗之意以助成信厚之風

髙閎除國子司業制

勅具官某朕久厭干戈善載戢之計肇復學校恢右文之圖維時司業之聮實貳成均之政孰應遴選必取純儒以爾懷靜退之風得淵源之學早陞東觀洊列南宮縉紳所推譽處彌劭其爲朕表倡縫掖作新斯文使士如平時則汝爲稱職

常州晉陵縣橫山潛靈廟龍冊封二字夫人制

勅龍善變化潛升以時出雲山川施澤品彚眷功利之旣溥宜爵秩之再頒橫山髙廟龍母祈禱不愆靈狀顯著用寵加於命綍以錫號於小君祗服朕恩永綏爾祀漳州威惠廟神英烈忠澤顯佑公加康庇二字制

勅朕愼名器非獨不以假人𨿽鬼神之幽必其迹狀暴白然後寵之以示公也惟爾神自唐以來廟食一方捍患禦災民實賴之利物之功久而彌著增崇顯號以昭威靈惟神尙克享之

潼州府顯濟威惠公加普應二字制

勅惟神名載祀典血食一方水溢旱漧有祈必應受職不廢厥聞惟馨比觀奏章備狀靈迹申加顯號用渙湛恩

欽定四庫全書

東窓集卷十

宋張擴撰

制五

許明轉成忠郎制

勅具官某朕惟慈寧邃嚴實視膳問寢之地爾於營繕預有勞能其增一官以爲爾勸

姚之紹換給成忠郎制

勅具官某爾頃以忠勤嘗從羈絏防賞進秩尙稽眞授申錫書命益務欽承

藍安道轉成忠郎制

勅具官某爾奉帥閫之檄防送罪人有勞道途阻修匽薄良苦肆增厥秩其務欽承

劉義換給成忠郎制

勅具官某頃者闗陜用武帥閫第功爾執干戈嘗與賞秩易以眞授玆爲爾榮其務欽承益圖報效

劉深轉成忠郎制

勅具官某煮海之利國計所資防課嵗終以增羨聞非善於其職者弗能也增秩示賞以勸其餘

喬遵轉忠翊郎楊志寧王俶並轉成忠郎制

勅具官某爾等比從近臣將命於外道途阻修行役良苦增秩一等以勞其還

陳誠之除校書郎兼吳王府敎授制

勅具官某朕惟圖史舛訛實借校書之助宗枝蕃衍允資訓導之方必得通儒乃兼是任以爾性資惇厚問學淹該桂籍登名嘗先多士石渠列屬洊著能稱其頒申命之休俾懋居官之效往祗朕訓毋怠爾爲

鄭朴除起居郎制

勅具官某左右置史分直螭坳謹言動於一時信是非於萬世是爲淸切之選必取端良之才以爾學問淹該議論宏博郎闈更踐省闥彌綸薫然君子之仁借甚純儒之譽宜膺妙柬入簉近班往思載筆之公以盡守官之義

鄒文轉承信郎制

勅某人間者嚴奉梓宮實國大事爾以舟檝祗命甚防濤江之杭如過枕席增秩示賞用酬其勞

夏惇黃瑱南淸崔之綱並補承信郎制

勅具官某等漢制死事之孤養於羽林蓋使嗣其祿也爾以外舅歿於干戈獲霑遺澤肆命以官以示吾優卹之意爾尙勉之

遊李雄換給承信郎制

勅具官某爾妻之祖歿於行陣爾霑遺恩豈常格哉閫外便宜𨿽補爾官命易之眞亦以見死事之家朕所優也

葛中立轉承信郎制

勅具官某郵傳在途尢戒嚴宻爾嘗祗事遣發有勞其增厥官以示勸賞

耿椿年補承信郎制

勅某人貤恩外婣朝廷所靳惟死事之家則得之所以勸忠也爾之補官蓋用此例可不勉哉

趙公曇補承信郎制

勅某人爾以宗子頃遭淪陷脫身間闗志節可尙肆命以官以爲爾勸

段延憲李光輔換給承信郎制

勅具官某等死事之孤義無不錄帥閫承制秩爾以官申錫贊書俾從眞授

杜存補承信郎制

勅具官某爾祗事掖庭閱嵗寖久比因進位之慶肆頒錄勞之恩命爾以官宜思報稱

牟安禮轉承信郎制

勅具官某朕仰惟太母還宮率土均慶奉迎之始爾預有勞增秩示恩往承毋怠

崔憲政補修武郎崔憲成補保義郎陳惇劉興可並補承信郎制

勅具官某爾等咸蘊忠義不忘本朝脫身來歸良用嘉嘆肆命以秩其務欽承

宗子趙師道補承信郎制

勅朕推親親之仁不間疎逺所以厚宗族也以爾幼遭淪陷脫身自歸年旣及冠可以仕矣肆命以官往其欽哉

張彥補承信郎制

勅具官某爾奉樞筦之檄彊幹有聞肆命以官以爲爾勸益思自懋圖報朕恩

戚可恭換給承信郎制

勅具官某朕錄死事之裔所以勸忠也爾以猶子嘗預優恩申錫贊書俾從眞授益思自效期稱所防

王偁補承信郎制

勅朕駐蹕吳防調度日繁爾伯父衝允首傾家貲以佐國用嘉其忠義命以賞延申錫贊書益圖報效

左之剛換給承信郎制

勅具官某死事之典念亡錄存爾以其壻嘗霑遺澤之寵申錫贊書俾從眞授益思自勵以稱所防

張濟王戩並補承信郎制

勅具官某等艱難之時用命則有賞念功之際死事所宜優遺澤之加許霑其壻是爲異典爾等尙勉之

李遵補承信郎制

勅朕哀亡念存不吝爵賞爾父以身抗賊殞於鋒鏑之下錄爾以官以爲盡忠者之勸尙勉之哉

花辛轉承信郎制

勅具官某頃者羣醜嘯聚弄兵潢池爾屢執堅擒捕自效肆頒信賞其務欽承

周諒補承信郎制

勅某人朕臨遣輔臣逺修鄰好出疆之始幹敏是資肆命以官式昭爾寵無忘勸恪用稱恩休

漢兒郝恕劉橫並補承信郎制

勅具官某等夙蘊忠義不忘本朝脫身自歸良用嘉嘆肆頒厥秩其務欽承

髙靖尹進並補保義郎王浩顧寧並補承信郎制

勅具官某等比遣近弼案行營屯內申警備之嚴外廣綏懷之策王靈所及人自革心旣效順以歸來豈錫恩之可後肆命以秩用勸乃忠

郭庭俊補承信郎制

勅某人死事之臣朕所傷湣以爾繼絕俾承其宗肆命以官宜思自勵

李浹換給承信郎制

勅具官某死事之家朕所優卹爾以其壻嘗預優恩申錫贊書俾從眞授益思自勵以稱所防

宗室趙師敏特補承信郎制

勅具官某朕遵列聖之憲厚九族之仁矧當艱難之時尢優惇敍之典以爾幼遭淪陷脫身來歸養於公宮年及冠矣爰錫以爵俾服官聮往勵爾忠期稱朕命

王彥雍乞得並補承信郎制

勅具官某爾等淪陷之久忠義不忘脫身來歸有足嘉者肆命以秩其務欽承

茘換給從義郎制

勅具官某爾以死事之孤早列勇爵奮身行陣屢立戰多承制遷官尙稽眞授申錫書命以爲爾榮

吳仲舒轉從義郎制

勅具官某禮隆宮掖澤被私門爾以近親宜霑寵渥陞秩二等庸侈國恩

衡門韓進等並授武翼郎郭遇等並授惇武郎宋訓等並授修武郎畢煥等並授從義郎制

勅爾等入扈禁嚴閱嵗滋久臨試便殿挽彊可觀咸命以官俾之從政益思忠恪以稱恩休

髙克明換給秉義郎制

勅具官某頃者閫外以便宜升黜爾於期防以勞獲賞申錫贊書俾從眞授益思自勵期稱恩休

都虞候潘立等換秉義郎制

勅某人等以列營之長易畀右銓𨿽稽嵗勞時乃優典夫解軍律而服官政釋介冑而從周旋紳笏之間亦足以爲榮矣往服新命毋怠欽承

羅綂轉秉義郎制

勅具官某間者南蠻黠酋聚眾干紀帥閫承命遣兵蕩除爾預有功宜膺信賞增秩一等往務欽承

吳俊轉秉義郎制

勅具官某間者淮西用兵士气百倍凱旋第賞亦不逾時肆疇爾功增秩四等益思自奮以稱所防

李謹轉忠訓郎制

勅具官某煮海之利國計之所資也推行無方則害良法爾以增羨聞於有司亦可謂能稱其職者矣陞秩示勸尙勉之哉

楊靑王琪張臯並轉秉義郎馬進轉忠訓郎制

勅具官某等間者淮上用兵士卒爭奮爾以驍勇斬獲爲多載疇爾功用頒信賞肆增厥秩益勵乃忠

鐘褥牛子正並轉忠訓郎制

勅具官某間者盜發湖湘依險拒敵爾等挺身行陣斬獲居多其增一官以示信賞

張攸彥轉忠訓郎制

勅具官某禮隆宮掖澤及外家母舅之親宜同其慶陞秩二等庸侈國恩

楊千轉忠訓郎制

勅具官某頃奉大將之檄獻俘於朝戒愼在塗有勞可錄增秩一等是爲優恩

李焃轉承節郎制

勅具官某朕間遣輔臣出疆修聘爾從是役匽薄良勞俾增一官以爲爾報

樊璉轉忠翊郎樊玘轉承節郎制

勅具官某等增秩之賞聴延其嗣蓋國家之制也爾以父恩遂膺玆典申錫命書以爲爾榮爾其奉公律身圖難於其易則汝責塞矣

羅無咎轉承節郎制

勅具官某間者羣醜嘯聚官兵捕除爾以有勞應推信賞肆命增秩往其欽承

趙續轉承節郎制

勅具官某爾以藝勇入衛周廬頃因霈恩例霑優賞其增厥秩用勸爾忠

特奏名宗室趙伯浩趙彥堪趙善淵保義郎趙續之等並授承節郎制

勅具官某等朕循三嵗之制臨軒防士諏以當世之務𨿽吾同姓之親亦必試以言而後官之示至公也爾等接武逢掖誦語於廷文采粲然有足嘉者縻爾以爵尙克勉之

林通林覺祥並轉承節郎制

勅具官某等間者海道防秋廣集戰艦爾以材勇應募有勞其增一官以爲爾勸

劉琦孫榮並轉承節郎制

勅具官某士有舊忠異域帥眾來歸𨿽其部曲之卑亦忘艱險之苦嘉爾志節用錫恩榮歸命以官毋忘報稱

陰臯轉承節郎制

勅具官某頃者坤維帥閫遣兵入衛爾護送在道匽薄良勤肆增厥官尙圖報稱

常得賢換給忠翊郎制

勅具官某間者闗陜用武幕府第功爾預有勞嘗霑信賞易以眞命益務欽承

劉迪轉忠翊郎制

勅具官某爾等入衛行闕嵗月滋久進秩一等式旌其勤

都虞候劉徳換忠翊郎制

勅具官某爾以列營之候謹於虞度服職滋久有嘉忠勤爰因大賚之恩俾易右銓之列益圖報效以稱所防

閻立換秉義郎李順換忠翊郎制

勅具官某等出入禁衛亦旣有年疇其夙夜之勤俾正右銓之列往復官政尙勉之哉

呂言贈忠翊郎制

勅具官某江西羣醜弄兵爾以王事遇諸塗而歿贈官二等並錄其孤死而有知尙歆吾寵

趙善蠲轉忠翊郎制

勅具官某爾以宗支頃遭淪陷僞邦不辱志尙可嘉脫身來歸宜示褒勸增秩一等益勵爾忠

朱洵轉修武郎制

勅具官某間者盜發武岡擾吾赤子爾親戎行預有勞效宜增厥秩以示優恩

臧琳轉修武郎制

勅具官某山陽爲郡據兩淮要害之地往時主將嬰城自守汝在其中有足嘉者增秩二等庸示不忘

王貞換給修武郎制

勅具官某間者宿兵陜西師出屢勝爾於行陣嘗立戰功而帥閫以便宜補官猶稽眞授玆從易畀以爲爾榮

劉千降修武郎制

勅具官某國家置司市馬厥費不貲爾部送在途斃者過半奪官一等姑示薄懲

魏葵轉保義郎吳忠轉承信郎彭孚轉修武郎制

勅具官某等比遣膚使通問軍前爾等嘗從其役與有馳驅之勞肆增厥官以爲爾寵

霍靑換給修武郎制

勅具官某頃者闗陜用兵膚公屢奏爾於行陣斬獲爲多命秩之褒尙稽眞授玆用易畀其克欽承

髙遇孫成並轉修武郎制

勅具官某等間者敵人來侵王師禦侮爾居行陣斬馘執俘錄爾之多增秩二等往服朕命益勵乃忠

張令衍轉惇武郎制

勅具官某間者淮壖有備廟算是資爾祗事機庭厥勞可錄增秩示勸益勵乃勤

尙惟寅轉惇武郎制

勅具官某間者嚴奉慈寧典冊以爾乃弟祗事有勞預增秩之賞援例自言請貤恩於汝往服申命圖報毋忘

祁慤押川陜馬特轉惇武郎制

勅具官某爾役閫外積有戰功駔駿西來復勤調護有功則賞朕何靳焉並頒贊書以爲爾勸

張徳純換給惇武郎制

勅具官某頃者闗陜用兵第功行賞爾於行陣預有勞能屢被優恩尙稽眞授玆用易畀其務欽承

趙永轉惇武郎制

勅具官某間者汝陰之戰士气百倍爾於行陣斬獲居多幕府防功躐陞朝秩申錫書命式勸爾忠

王喜轉保義郎制

勅具官某爾頃由蜀道入扈禁嚴匽薄良勤宜有褒賞進官一等其務欽承

韋玨補保義郎制

勅具官某朕惟母后言還普天同慶爾以近親之懿實從六騩之行宜有異恩以昭寵渥肆命爾秩往務欽承

李璋轉保義郎制

勅具官某間者盜發嶺南良民驚擾爾乃仗義首奮自備裹糧殄滅爲期功狀甚著增秩二等式勸爾忠

宋睍轉保義郎制

勅具官某間者奉上慈寧冊寶爾以祗事有勞久而未錄肆增爾秩以示朕恩

王靖轉保義郎制

勅具官某爾頃奉大將之檄獻俘於朝護視良勤不可無賞增秩示勸爲爾之榮

衛康祖轉保義郎制

勅具官某朕惟典司內省帥屬惟勤故於涖官之初肆增祿秩之渥載稽令典聴以賞延以爾恭愼恪勤於禮無越𨿽緣父寵時乃國恩其思修已之方以圖報上之效

皇后宅門客竇安國轉保義郎制

勅具官某禮隆宮掖澤被家庭匪朕爾私事存彞典增秩二等庸示異恩

髙俊補保義郎制

勅具官某爾激於忠義脫身來歸肆命以官以爲爾勸宜思自效無怠乃心

張全轉保義郎制

勅具官某爾頃遭淪陷脫身來歸節義足嘉可無褒勸增秩一等以勵爾忠

趙橫補秉義郎郭進劉義補保義郎制

勅具官某爾等夙蘊忠義不忘本朝偶隔封陲而致淪陷脫身歸正良用嘆嘉肆命以官以爲爾寵

劉鼎換給保義郎制

勅具官某間者闗陜用兵士卒爭奮第功帥閫爾亦與焉易命以眞玆足榮矣以忠爲報尙其勉之

孟徳轉武翼郎程進轉保義郎制

勅具官某羣醜嘯聚擾吾良民爾於戎行立功自奮肆頒信賞庸爾寵嘉

宮受轉武義郎制

勅具官某間者盜發武崗蜂屯境上爾綂率士伍斬獲爲多其增一官以示信賞

紀道轉武翼郎制

勅具官某頃者羣醜弄兵擾吾赤子爾職在巡警斬獲有功是宜褒嘉以昭信賞

江邈除權吏部侍郎制

勅朕懲流品之無別莫甚於斯時思銓綜之得人尢艱於右選蓋軍功補授嵗月或汗漫而難稽而川陜便宜換給猶紛紜而未已維時卿貳必取耆髦具官某气節剛方操修純固學造古人之奧文稱作者之工擢副臺端適專言責大勇奮鷹鸇之擊精忠存金石之堅是用參贊文昌疏陞小宰爾其考核官簿檢柅吏姦使士無滯畱之嗟則爾有淸通之譽尙勉之哉

周三畏除刑部侍郎兼詳定一司勅令制

勅秋官之貳參掌邦憲議獄行法必務平允蓋毫釐之差能致千里之謬向隅之泣感傷滿堂之和膺是選者固亦難矣具官某靈臺淸明璞玉渾厚自棘寺之屬至於列卿求情必以哀矜持議初無撓曲閱嵗滋久全活甚眾豈非所謂確乎能其事者歟朕善因任之圖肆命爾爲小司冦汝其夙夜究心輔以忠恕庶幾知朕所以用汝者不專在於惠文之書也可不勉哉

垂拱殿成李椿年轉左朝散大夫張叔獻轉右朝散郎制

勅具官某等朕申講防朝之儀聿新廣殿之制凡玆營繕允賴勤勞以爾風力敏彊政事詳練不愆於素迄用有成𨿽州縣各程其能而約束豈無所稟載嘉乃績用增爾官往服恩休毋忘懋勉

朱恭轉武徳大夫蔡安道轉額外主事馮忠轉保義郎制

勅具官某等間者詔獄雜治惟公而爾以刀筆從事其間夙夜究心頗見平允進官一等用答爾勤

李孝恭轉左朝散大夫向季仲轉右朝奉郎李用轉武顯郎制

勅具官某等朕山海之利以佐邦用養兵裕民法詳令具爾等究心夙夜推行有方宜商賈之阜通致貨財之流衍肆頒賞秩式旌爾勞

紅霞帔鄭念八侯九娘轉尙字劉一娘轉司字制

勅具官某氏等朕妙選良家入充婦職適正中宮之位交修縟典之儀迄用有成實多資助以爾內肩誠信外盡恪勤夙夜在公禮無違者躐陞爾秩庸示朕恩往務欽承毋忘懋勉

典記邢念二轉司字制

勅具官某氏爵賞之設授受以公維時婦官亦由序進爾秉則柔順祗事恪勤分職宮闈閱嵗滋久宜陞厥秩式示渙恩

掌闈劉宜添轉典字制

勅具官某氏朕眾建婦官以修內治選用良族敍進惟公以爾職典宮闈備殫勤恪宜升品秩式示渙恩紅霞帔馮十一張眞奴陳翠奴劉十娘王惜奴等並轉典字紅霞帔鮑倬兒紫霞帔王受奴並轉掌字制

勅具官某氏等若稽舊典肇正中闈婦職交修禮無違者以爾小心抑畏夙夜惟勤贊助居多宜頒渙渥用晉厥秩往懋爾爲

紅霞帔王八兒轉掌字制

勅具官某氏【上詞同】以爾祗事掖庭備勤夙夜宜升品秩式示渙恩

欽定四庫全書

東窻集卷十一

宋張擴撰制六

呂希常除司農少卿總領淮東財賦制

勅具官某昔先王盛時國有九年之蓄旱亁水溢無不足之憂漢文景之世海內丰富太倉之粟幾致紅腐𨿽生財節用固自有術豈亦司稼之官得其人乎爾智惟防通才任繁劇憲曹銓部俱以能稱其佐大農往調兵食昔爾父嘗事先朝殆徧卿寺典故詳練爲時老成詩不云乎維其有之是以似之無墜家聲汝其勉哉程克俊除端明殿學士簽書樞宻院制

勅朕圖回大業責成二府之臣延登偉人參乘五兵之柄惟兼資於文武乃恊濟於事功冠予侍從之聯爰得英髦之士載稽眾志誕錫明綸具官某學博而精器宏而重議論得深切著眀之體詞章推爾雅溫厚之風早以才名揚於禁路柱史經幄西掖東垣凡由進用以來皆極淸華之選寖專玉堂之潤色遂副廊廟之柬求式資儒者之功以濟天下之務𨿽遊夏髙聖門之列文學見稱而頗牧居禁籞之中訏謨已久進陟機庭之峻寵兼祕殿之崇庸厚褒嘉益昭體貎噫武不可黷朕方善休兵息民之圖安寔敗名爾宜贊保大定功之計必使照臨所及悉懷道徳之威其務同寅底於至治

安民靖難功臣太傅樞宻使廣國公張俊曽祖守眀追封虢國公制

勑朕講信修睦克惇大國之盟事親寜神昭格一人之孝爰敷恵澤以綏萬方眷予西府之臣宜厚曽門之寵具官故曾祖某行髙里社志樂丘園榮名不顯於一時餘慶遂綿於三世有孫甚顯秉國之樞宜荒虢略之封以稱禭章之渥尙幾精爽亦克歆承

曽祖母石氏贈鄧國夫人制

勑漏泉之澤方覃及於綿區顯親之章宜上休於三世矧予近弼用錫湛恩具官故曽祖母某氏靜以無華溫而有禮賔客推中饋之吉祭祀稱宜家之賢祚啟後人進登廊廟盛笄珈之飾屢渙渥於恩綸易長樂之封益增光於脂澤精爽如在尙克歆承

祖慶追封相國公制

勑配天其澤式恢至治之休自仁率親莫嚴尊祖之義維時近弼就列在廷爰舉彛章以昭異數具官故祖某行髙州黨恵浹宗姻善旣積而有餘名益彰而不朽施於孫子蔚爲忠藎之臣秉我事樞宜錫哀榮之典進封大國用渙湛恩尙惟營魂式克歆享

祖母田氏贈兗國夫人制

勑天生傑才克正弼臣之位國有大賚用增王母之封具官故祖母某氏淑愼飭躬慈祥睦族早有功於內助遂貽慶於方來繄爾聞孫位予樞筦爰因霈澤之渥進防大國之封尙惟營魂式克歆享

父宻追封魯國公制

勑源深則流斯逺本固則枝葉必繁惟予本兵之官實自嚴君之訓肆頒恵澤盍舉湣章具官故父某節義起家嚴眀服眾於公之陰徳甚厚宜大門閭狐突之教忠猶存有光祭祀繄爾令子實勤王家用荒魯國之封以厚幽扄之寵尙惟未冺丕顯其承

母謝氏贈魏國夫人制

勑曠蕩之澤式昭漏泉之恩鞠養之慈宜隆報本之禮矧予樞輔可後湣章具官故母某氏徳範靜專禮容淑愼夙著家人之譽挺生男子之祥爲時名臣有功社稷肇頒脂澤已茂防稽之封畀以大名其更全魏之寵尙惟精爽不昧其承

妻魏氏封鎭國夫人制

勑夫婦有相成之道玆本人倫室家申燕喜之私莫逾國寵具官妻某氏柔嘉有禮恭順而慈潔蘋藻之羞克承祭祀服箴圖之訓能肅閨門有嘉內助之賢宜受旣多之祉攺封大國用侈新恩服我方來之榮益思長守之戒

端眀殿學士左朝奉郎簽書樞宻院事程克俊曽祖居吉贈太子少保制

勑惟程受氏於古有人嬰存趙孤伯率淮浦衛尉憺威名於漢袁師著孝友於唐寥寥洎乎本朝奕奕振於江表有儒者登二府之列譜系可尋推異恩及三世之親典章惟舊具官故曽祖某早廸賢行雅髙月評內懷忠信之純外履中庸之正宜爾積善及於曽孫爲時名臣參我兵柄東宮亞保位峻秩尊昭示恩榮式光泉戶

曽祖母朱氏贈新興郡夫人制

勑朕惟右府之本兵實資人傑推曽門之賢配爰錫恩章具官故曽祖母某氏勤儉起家慈祥睦族內謹箴圖之戒外嚴賔客之羞慶溢後人位於近輔寵錫小君之號肇新湯沐之封尙幾營魂歆此殊渥

曽祖母姚氏贈威寧郡夫人制

勑朕登用本兵之臣圖回共政之效嘉乃同徳福自曽門爰舉湣章式頒異數具官故曽祖母某氏恵和雍肅備於一身孝順慈祥均於九族澤鐘餘慶祚啟後人宜爾孫曽位予樞筦屬玆超拜之始庸後追榮之恩錫號小君防封名郡時乃優寵式慰營魂

祖世顯贈太子少傅制

勑惟純臣能事君式畀機廷之重惟學士知尊祖爰推禭典之隆具官故祖某孝悌修身中和植徳義方訓以詩禮有子則賢陰徳大其門閭至孫而貴位列右府恩沾私庭載陞宮傅之崇式厚泉扄之寵營魂未冺茂渥其承

祖母贈縉雲郡夫人制

勑朕延登英傑參秉樞機位爲大臣禮亦異數旣厚私門之寵宜推王母之恩具官故祖母某氏法度自循孝慈有則仁以厚下而均宗族之恵禮以奉先而嚴祭祀之羞慶溢後人位予近輔寵以小君之號肇啟縉雲之封尙幾營魂歆此殊渥

祖母胡氏贈齊安郡夫人制

勅【上詞同】具官故祖母某氏慈恵靜專柔嘉淑愼壼則共推其可仰家道固因而自肥慶溢後人位予近輔寵以小君之號肇啟齊安之封尙幾營魂歆此殊渥

祖母王氏贈昌元郡夫人制

勅【上詞同】具官故祖母某氏早以華宗嬪於厚徳動必遵於法禮行固宜於室家慶溢後人位予近輔寵以小君之號肇啟昌元之封尙幾營魂歆此殊渥

父逵贈少師制

勑朕惟大江以東將相蟬聨而鄱陽爲州亦號多士顧未有列二府而執國政者豈人傑地靈將有待歟今克俊以儒學進用遂陞樞筦𨿽數至畢萬而始大亦夲由狐突之教忠宜舉徽章以光禰廟具官故父某飽於學問見推一時風流實被於鄕閭材具卒沈於州縣惟天予善有子躋登擢繇翰墨之司入侍籌帷之宻亞師之命秩峻春坊尙想九泉克歆殊寵

母朱氏封永嘉郡夫人制

勑韋逞防則侍經仰親慈之可恃潁人食而捨肉念君恵之未嘗繄予輔臣乃有壽母屬此延登之始可無褒寵之章具官母某氏生忠孝之門嬪禮義之族令名克配君子懿範宜其家人占自維熊之祥及見升卿之貴視小君而錫號新湯沐以防封嗣有榮華永綏難老

妻朱氏封和義郡夫人制

勑忠良顯用實朝廷輔弼之華警戒相成亦閨門夙夜之助旣誕揚於褒律宜燕及於令妻具官妻某氏來嬪髙門休有賢譽朱陳合好見婚姻之典刑夫婦如賔謹姑章之訓戒迨此延登之始式申優渥之恩正位小君防封名郡並昭異數往務欽承

起復檢校少傅寧國軍節度使開府儀同三司充醴泉觀使張中孚曽祖遇贈太子太保制

勑朕講信修睦克惇上國之盟事親寧神允格一人之孝爰敷恵澤以綏萬方眷予齊鉞之臣宜厚曽門之寵具官故曽祖某懷材不試抱節無渝榮名不顯於一時餘慶遂綿於三世有孫忠勇爲朕爪牙肆推錫類之仁用舉報親之典進陞宮保增賁重泉

曽祖母王氏贈定襄郡夫人制

勑【上詞同】具官故曽祖母某氏溫恭內秉法度時循鑑箴圖之戒以自防共蘋藻之羞而不怠善積諸已慶迨聞孫肆推錫類之仁用舉顯親之典防封大郡式賁幽扄

祖存贈太子太傅制

勑配天其澤式恢至治之休自仁率親莫嚴尊祖之義維時名將就列在廷爰舉彛章以昭異數具官故祖某性資沈毅志節忠純稟勁气於金行探防言於兵法材屈於用慶鐘乃孫肆推錫類之仁用厚顯親之典位正宮傅式賁下泉

祖母賀氏贈同安郡夫人制

勑天生傑材克配虎臣之列國有大賚用增王母之封具官故祖母某氏徳範靜專禮容淑愼蚤有功於內助遂貽慶於方來繄爾聞孫爲時名將爰因霈澤之渥載荒大郡之封尙幾營魂式克歆享

祖母仇氏贈文郡夫人制

勑【上詞同】具官故祖母某氏恭順而慈柔嘉有則早騰芳於中饋遂貽慶於方來繄爾聞孫爲時名將爰因霈澤之渥載荒大郡之封尙幾營魂式克歆享

父逵追封榮國公制

勑配天其澤式恢至治之休自仁率親莫重嚴君之報具官故父某早登膴仕休有令名心存素節之堅位列橫階之峻流光甚逺有子象賢玆因慶賚之行宜舉褒揚之典上公錫爵列國防封尙幾營魂歆此殊渥

前母嶽氏贈華國夫人制

勑國舉大典式昭漏泉之恩家有嚴君可望報本之禮具官故前母某氏閨風淑愼婦則令柔尢嚴蘋藻之羞不廢箴圖之戒澤鐘子捨貴列節旄玆因慶賚之行宜厚褒揚之寵易封大國式賁下泉

故母李氏贈瀛國夫人制

勑【上詞同】具官故母某氏律身勤儉植徳溫恭仁均三族之和禮謹四時之祀澤鐘子捨貴列節旄玆因慶賚之行宜厚褒揚之寵易封大國式賁下泉

妻王氏封平原郡夫人制

勑朕丕隆孝治大賚臣工眷惟將帥之聨亦燕室家之喜具官妻某氏持身專靜賦性柔明雅推內助之賢克篤相成之美玆因霈澤申錫令名其更大郡之封以侈小君之寵祗我殊渥毋怠欽承

故向徳軍節度使同簽書樞宻院事副使贈開府儀同三司王淵曽祖重瞻贈太子少師制

勑廊廟大臣莫重本兵之寄國家防典尢髙重祖之封具官故曽祖某早以材名列於勇爵用弗究於當世慶實貽於後人繄爾聞孫登玆右府用彰異數進秩宮師精爽如存歆承不昧

曽祖母宋氏贈同安郡夫人制

勑朕履國步之艱難欲宏大業登勲臣於宥宻以濟中興是推流澤之長式厚曽門之寵具官故曽祖母某氏恵和有禮淑愼爲儀宜其室家旣裕慈祥之美施於孫子遂陞樞筦之崇易湯沐之新封賁松楸之故壤魂其未冺尙克歆承

祖仕榮贈太子太保制

勑朕念後徳惟臣之言延登樞輔推人本乎祖之義申錫湣章具官故祖某秉徳無疵飭躬彌厲允蹈中庸之行雅髙衝退之懷有孫甚賢再世而顯進秉事樞之貴庸增家廟之光宮保名隆玆爲異數庶幾未泯丕顯其承

祖母楊氏贈文安郡夫人制

勑本隆則枝葉必茂源深則流無窮於人亦然有徳者顯嘉我機廷之輔宜頒王母之章具官故祖母某氏柔範有聞令儀可則毎力組紃之事克修蘋藻之誠燕及後人位登西府式舉褒親之典用嘉大郡之封尙繄遺靈膺此殊渥

父懷信贈太子太傅制

勑朕登用本兵之臣圖回共政之效嘉乃同徳必自教忠爰舉防章以光禰廟具官故父某謙恭接物謹厚律身行髙鄕閭之評仁推族黨之譽有子通顯秉國樞機載推襚典之華峻陞宮傅之貴尙惟不泯式克歆承

母燕氏贈通義郡夫人制

勑陟右府之峻惟福生者必有基念嚴君之慈知母貴者當從子具官故母某氏奉身勤儉睦族恵和是生爪牙之英克贊樞機之重推原流慶申錫湣章易封大邦永賁幽壤尙惟精爽歆此異恩

妻俱氏封大寧郡夫人制

勑朕求濟世之英入躋樞筦侈從夫之寵下及閨門具官妻某氏賦性柔明持身專靜生於華冑來嫓髙門婦順宜於舅姑祀事潔於蘋藻迹此延登之貴良由內助之賢其更大郡之封以厚副筓之渥服我休命益務欽承

秦太師曽祖知古追封秦國公制

勑維時上宰實賴保衡如周公有人不能爲之功待伊尹以學而後臣之職位登極品恩迨曽門具官故曽祖某抱節陸沈懷才蠖屈名振於逺何殊谷口之珍行純可師無媿鹿門之隠流澤甚衍三世而昌宜爾曽孫爲予碩輔疇咨勲業超冠公師屬玆進拜之初可後追榮之寵申頒命綍增賁幽扄

曽祖母王氏贈秦國夫人制

勑位冠面槐之列式是百僚恩防刻蜜之章及於三世念玆重祖之配可後一時之榮具官故曽祖母某氏依仁而行以儉爲度身廸肥家之道美則有餘世推積善之芳久而未艾位予上相繄爾聞孫嘉修文偃武之勲冠論道經邦之任追賁逺廟申頒異恩歿而不忘尙歆殊寵

祖仲淹追封秦國公制

勑惟聖王能自得師莫重維垣之職惟士夫則知尊祖宜申告第之恩具官故祖某行履中庸性惇孝悌有模有範髙循循善誘之風知柔知剛適謙謙平施之義徳厚百世澤流諸孫赤舄衮衣旣極槐庭之貴隆名縟典用彰家廟之光尙幾營魂歆此殊渥

祖母諭氏贈秦國夫人制

勑武王之烈無競嘉尙父之維時成周之治克昌進周公而論道予有一徳名冠三臺推本慶源用光祖配具官故祖母某氏令柔作則淑愼爲儀佩箴圖之訓以律身潔蘋藻之羞而盡禮流澤甚逺有孫而賢名位極於簪紳勲勞著於鐘鼎屬玆冊拜之始宜申追贈之榮載頒湣章永賁幽壤

父敏學追封秦國公制

勑盛徳之祀百世存古今不易之經陰功之活千人享子孫無窮之報於公之生定國虞氏之子升卿信天理之不誣如劵書之可驗念爾有子何殊古人具官故父某學窮淵源行立坊表登名俊造之籍試吏子男之邦勿翦甘棠久彰聽訟之迹令容髙蓋果符治獄之言是生英賢再執魁柄勲在王室朝不忌於汾陽位登公師官莫酬於徳裕推本教忠之訓載頒告第之恩申命維新永綏爾祀

前母彊氏贈秦國夫人制

勑三公上應臺象官惟其人太師實秉國均禮亦異數推徳厚流光之澤申母從子貴之恩具官故前母某氏寛裕爲仁齋荘有禮稟山河之容潤鐘圭璧之粹溫命乃不融數乖偕老慶貽後嗣位冠百僚屬玆登拜之初宜厚追榮之寵載頒禭典式賁幽窀

故母王氏贈秦國夫人制

勑【上詞同】具官故母某氏系出華宗少有賢行外婣內睦咸推兼愛之仁夫義婦從雅盡相成之戒有子而令賴親之慈追玆富貴之鼎來宜爾哀榮之兼稱申錫異數增賁九泉

妻王氏封魏國夫人制

勑朕惟自古忠良之臣致身輔弼之地英聲茂實焜燿於一時異數隆名超冠於百辟迹其積行累功之美亦由中相內助之賢可無褒嘉以厚燕喜具官妻某氏蟬貂華冑詩禮名家來嬪髙門克配君子雞鳴警戒之義夙著令妻之名鵲巢居有之功克盡夫人之徳載荒大國申錫徽章式賁爾私永膺偕老

故母王氏特追封秦魏國夫人制【太師左僕射秦檜奏乞將秦魏國公恩命回授與母秦國夫人王氏】

勑睠時元宰茂建殊勲周官玆爲三公冠槐鼎而經體成季間於兩社兼秦魏以防封乃懷遺母之心遽上貤恩之悃有嘉成孝用錫湣章具官故母王氏賢範夙成婦徳甚備方在家則致閨門之睦旣有適則爲姻黨之師𨿽良人乖百年之期然有子實萬民之望訓以詩禮自兼嚴父之義方位登公臺弗洎三鐘之榮養興言有請深慨予懷朕方娛侍東朝丕隆孝治爰推錫類之祉以均報本之仁念偃武之休功𨿽朕志之先定葉重歡之吉慶賴爾子之欽承宜申告第之恩以極顯親之典名數旣異豈特爲私廟之光湯沐所加未有如二國之大永綏爾祀惟時之休

秦國軍節度使充侍衛親軍步軍都虞候永興軍路經略安撫使馬步軍都總管知金州軍州事兼樞宻院都統制節制陜西諸路軍馬郭浩曽祖文貴贈太子少保制

勑朕肇禋重屋旣興九廟之思均釐羣臣爰及三世之逺具官故曽祖某素行表於鄕裏雅志樂於丘園流慶聞孫爲世名將屬告成於熈事用誕布於湛恩特陞宮傅之聨以厚幽扄之寵魂其不冺尙克歆承

曽祖母王氏贈永嘉郡夫人制

勑朕展合宮之儀防恩在位推重祖之配錫命幽扄具官故曽祖母某氏夙以柔儀來嬪華族澤鐘餘慶施及祖曽屬咸秩於無文宜肆頒於令典小君之號封爵惟崇是爲殊尢之恩並爲存歿之寵

祖用贈太子少傅制

勑朕祀眀堂而教孝賚四海以防恩眷予分閫之臣亦懷尊祖之義具官故祖某秉心忠厚基徳溫恭善積而慶有餘源深而流必逺有孫甚偉爲時而生屬熈事之告成稽彛章而嘉贈秩以宮傅是爲異恩精爽如存歆承無斁

祖母趙氏贈齊安郡夫人制

勑朕遵祖宗之制旣蕆事於合宮渙臣鄰之恩俾進封於王母具官故祖母某氏休有令徳宜其家人流澤甚長及孫而貴駿奔在列方均宣室之釐幽闇與榮宜易小君之號魂其不泯服此異恩

父成贈太師制

勑秉節鉞之雄忠本遵於父教渙絲綸之寵澤宜厚於宗禋具官故父某譽藹鄕評名髙仕族𨿽隠徳無求於當世而流光實裕於後昆眷予虎臣實紹賢業式因盛禮申舉彛章加禭維垣之崇嗣昭幽壤之寵魂其不泯尙克歆承

前母趙氏贈蜀國夫人制

勑朕躬三嵗之祀而受福臣必餕君之餘序羣工之位而防恩母應以子而貴具官故前母某氏令儀著於閨闥慈訓協於箴圖繇積善之彌深致流芳之不替眷我節旄之貴宜推禰配之榮全蜀易封名數益茂尙惟幽壤歆此異恩

故母範氏贈漢國夫人制

勑【上詞同】具官故母某氏修身淑愼合族慈祥繇積善之彌深致流芳之未艾眷我節旄之貴宜推禰配之榮易漢以封得名益大尙惟幽壤歆此異恩

故妻張氏贈和義郡夫人制

勑國事之大在祀旣施澤以昭神祗之休婦人之爵從夫宜頒恩而侈室家之慶具官故妻某氏溫柔毓徳勤儉宜家嬪於髙門克配君子蚤傷淪謝不終顯榮屬予禋事之成式被綸言之寵用易小君之號並防列郡之封尙繄遺靈膺此殊渥

故妻折氏贈咸安郡夫人制

勑【上詞同】具官故妻某氏靜專稟質勤儉律身以禮來嬪不克偕老屢膺徽典益著令名屬予禋事之成俾易小君之號靈其如在尙克歆承

起復檢校少傅寧國軍節度使開府儀同三司充醴泉觀使張中孚曽祖遇贈少保制

勑宰路視儀禮式隆於上將蜜章防寵恩宜厚於曽門具官故曽祖某秉徳無疵飭躬不怠澤鐘餘慶祚啟聞孫屬玆錫命之初用渙顯親之渥其陞亞保以賁幽窀

曽祖母王氏贈成國夫人制

勑【上詞同】具官故曽祖母某氏淑愼爲容恵和有則澤鐘餘慶祚啟聞孫屬玆錫命之初用渙顯親之渥防封列國永賁幽窀

祖存贈少傅制

勑本隆則枝葉必茂源深則流無窮於人亦然爲善者顯嘉虎臣之在列參揆路以視儀爰推尊祖之誠式舉有邦之典具官故祖某抱材忠勇履行中庸令名藹於山西休譽揚於使範積徳甚厚再世而昌屬玆錫命之初用渙顯親之寵位陞亞傅式慰營魂

祖母賀氏贈魏國夫人制

勑【上詞同】爰舉湣章上體再世具官故祖母某氏令儀爲則柔範有聞澤鐘乃孫位致通顯屬玆錫命之始宜申告第之榮魏國防封永光泉戶

祖母仇氏贈永國夫人制

勑【上詞同】具官故祖母某氏奉身勤儉睦族恵和澤鐘乃孫位致通顯屬玆錫命之始宜申告第之榮永國防封式光泉壤

父逵贈慶國公制

勑朕褒功進徳渙號揚庭嘉我寶臣式頒異數旣被綸言之渥爰申禰廟之榮具官父某節義起家嚴眀服眾陟州麾之重寄峻橫列之華資慶溢髙門位隆令子屬玆錫命之始宜彰告第之榮大國易封克光幽壤

前母嶽氏贈楚國夫人制

勑【上詞同】具官故前母某氏柔順宜其家人嚴明可爲閫則澤鐘賢嗣休有令名揚功一時致位通顯屬玆錫命之始宜彰告第之恩大國易封永光幽壤

母李氏贈鄧國夫人制

勑【上詞同】具官故母某氏恭儉表於閨門睦姻行乎宗黨澤鐘賢嗣休有令名揚功一時致位通顯屬玆錫命之始宜彰告第之恩大國易封增光泉戶

故妻王氏贈韶國夫人制

勑事君以忠必賴爪牙之力勉夫以正本其閨門之賢迨玆渙號之初宜厚追榮之典具官故妻某氏言容兼備禮法交修𨿽資中饋之勤弗遂偕老之願豈無異數以示湛恩開國於韶永綏爾祀

妻孟氏封景國夫人制

勑事君以忠必賴爪牙之力勉夫以正本其閨門之賢屬玆制綍之頒宜厚令妻之典具官妻某氏芳猷茂著懿範夙成推內助宜家之良嚴中饋率職之禮豈無異數以示優恩載荒列國之封用侈小君之寵益殫夙夜逺究令名

太師尙書左僕射同中書門下平章魏國公秦檜曾祖知古追封秦國公制

勑朕惇盟大國格中興孝治之隆揚功一時繄上宰廟謨之逺肆頒沛澤恵及多方申舉徽章上休重祖具官故曽祖某種徳深厚持躬淸眀令譽髙於月評流波溢於後裔惟時碩輔實爾聞孫勤勞百爲首尾七載厲風雨不渝之節成簡冊所無之勲用錫湛恩以光泉戶申賁舊壤式慰營魂

曽祖母王氏贈秦國夫人制

勑朕惟上天垂休元輔協力誠孝所格臣庶均懽用疇不世之勲逺推重祖之配具官故曽祖母某氏溫恭植徳勤儉律身仁均三族之和禮謹四時之祀宜其澤厚貽爾孫曽攄命世之才猷邦家允賴建回天之功業社稷再安玆因恵澤之頒式厚幽扄之寵庶增光於故壤以侈大於後人

祖仲淹追封秦國公制

勑盛徳之祀燕百世而不窮仁澤之流漏九泉而無間朕渙大號以綏四方賚善人是富之恩申大夫尊祖之義具官故祖某樂邱園之志遺軒冕之榮造次顚沛必於仁豈違終食動容周旋中乎禮允蹈大方啟我後人蔚爲名相勵見危致命之節首奮孤忠懷休兵息民之圖卒成逺業宜頒禭典申錫舊邦尙幾營魂歆我休命

祖母諭氏贈秦國夫人制

勑徳厚者其流逺天理固不可誣功大者報必丰國章所宜具舉肆因沛澤之渥用增王母之封具官某故祖母某氏稟性恵和修身淑愼潔蘋蘩薀藻之薦神其吐之善父母昆弟之言人無間者宜爾餘波之衍啟玆碩輔之賢名聞華夷勲在社稷推本所自追榮何窮飾脂澤之舊封昭泉扄於厚夜靈其未冺尙克歆承

父敏學追封秦國公制

勑治烏乎定主聖實自臣賢親不可忘陰徳必有陽報推本嚴君之訓爰昭有國之章具官故父某道積厥躬行孚於眾明經而拾地芥早列儒科宰邑而用牛刀雅聞善政位不充徳人惜其才有子皆賢卒光其業矧今丞相爲時公師位冠百僚功髙一代義方可攷固知狐突之教忠令名不窮益信臧孫之有後爰因渙澤申錫湣章不攺舊封用彰新渥

前母彊氏贈秦國夫人制

勑朕孝以寧親格歡心於四海仁而錫類敷厚澤於多方矧爾嚴君可稽贈典具官故母某氏盡睦婣之義懷欽愛之誠佩箴帨以奉舅姑潔粢盛而共祭祀積善有衍流慶甚長蔚然子捨之光致位公臺之貴肆頒渙澤申舉湣章國莫大於秦已光三錫命不攺其舊益安諸幽

故母王氏贈秦國夫人制

勑名不虛授惟實浮則逺而光母主於慈以子貴者重其報肆因霈澤申舉湣章具官故母某氏早以名家嬪於厚徳事夫盡禮得孟光舉案之恭教子有方邁宋母傳經之益致玆通顯啟於後人【下詞同】

妻王氏封魏國夫人制

勑大臣以道事君功旣髙於不伐婦人從夫之爵名亦與之俱榮有嘉內助之賢用錫旣多之祉具官妻某氏凝姿婉孌賦性柔和席蟬貂累世之休盛忠孝一門之配勉夫以義方險阻樂於共嘗開國而封𨿽富貴自其固有爰頒恵澤載舉徽章用易封國之大名益兆相門之後福往祗寵渥無怠欽承

欽定四庫全書

東窻集卷十二

宋張擴撰制七

左中大夫參知政事王次翁曽祖異贈太保制

勑朕親仁善鄰成孝治之大行慶施恵均海宇之歡贊子籌畫之良繄爾股肱之助推本重祖申錫湣章具官故曽祖某學通古今名重齊魯東觀寓直蔚有文名列郡分符居多政績迨爾聞孫之顯允由余澤之鐘用增賁於幽扄俾峻陞於宮保靈其未冺尙克歆承

曽祖母劉氏贈福國夫人制

勑布漏泉之澤覃及萬方推顯親之仁上休三世眷予近弼式舉彛章具官故曽祖母某氏孝順慈祥均於九族恵和雍肅儀於髙門富貴不在其身公卿實啟於後秉我機政繄爾聞孫用申錫於湛恩俾易封於大國營魂如在茂渥其承

祖寂贈少傅制

勑孝通於神允格非常之慶人本乎祖宜推欲報之私眷予同心之良申頒錫類之祉具官故祖某志誠無已行已甚恭得一同之地以長民未究所蘊種百年之徳而貽後宜大其門由春坊調護之聨陞九棘髙華之位營魂如在茂渥其承

祖母趙氏贈成國夫人制

勑本固者末必茂源深者流必長惟時輔臣實執國政屬有邦富善人之賚宜私庭申王母之封具官故祖母某氏有徳有容惟勤惟儉來嬪君子萃忠孝於一門流慶後人綿光華於奕世爰因沛澤載舉徽章肇開列國之封益厚重泉之寵尙其精爽亦克欽承

父禔贈少師制

勑達人生於眀徳之後允推積善之休忠臣出於孝子之門宜厚顯親之報具官父某懷材不試抱節無渝眞魯國圜冠之儒深春秋繁露之學𨿽不求於聞達宜有輝於方來峻陞孤棘之崇以賁幽窀之寂君恩湛渥潛徳其光

故母張氏贈茂國夫人制

勑陟屺興無窮之慕母道主慈揚名加所恃之親子貴則顯具官故母某氏仁而厚下禮以齊家組紃不廢於婦功盥饋動循於壼則積善旣有餘慶流波宜及後人用開有國之封益侈小君之號魂其未泯尙克歆承

故妻趙氏贈安康郡夫人制

勑曠蕩之澤均被四方兼存歿以防恩極哀榮而從厚眷予近弼宜迨室家具官故妻某氏法度自循少有賢行嬪於令族咸推姻睦之仁善相其夫致位疑丞之列徳則甚厚命乃不融𨿽乖偕老之榮宜厚無窮之寵尙幾精爽丕顯其承

左中大夫參知政事萬俟卨曽祖琰贈太子太保制

勑朕講信修睦以厚鄰盟事親寧神以隆孝治爰敷徳澤均恵多方贊予政機賴我良弼宜舉令典式光曽門具官曽祖某行髙鄕評躬載令徳懷孚尹旁達之信卻形光外鎭之浮宜爾聞孫爲時碩輔屬湛恩之誕布正宮保以加崇尙幾營魂亦克歆享

曽祖母楊氏贈蘄春郡夫人制

勑上穹垂祐旣推從欲之仁萬方均休爰舉顯親之典矧予近弼可後湣章具官故曽祖母某氏夙以令儀來嬪華族休有賢徳慶鐘後人宜爾曽孫參予機宻式因盛禮申錫湛恩易湯邑於蘄春厚幽扄之光寵

祖敏贈少傅制

勑配天其澤式恢至治之休自仁率親莫嚴尊祖之義繄予碩輔宜舉徽章具官故祖某忠孝起家詩書貽訓世仰義方之教有子則賢神扶積善之休至孫而貴故玆贈禭之典益彰名數之榮位列三孤式光幽壤

祖母趙氏贈榮國夫人制

勑天生傑才克正弼臣之位國有大賚宜增王母之封具官故祖母某氏植徳溫恭律身勤儉禮謹四時之祀仁均九族之和澤迨聞孫位於二府屬玆沛渥申舉蜜章開國以封式光泉戶

父湜贈太子太師制

勑徳厚者報必丰位隆者禮亦異有賢嗣旣陪於帷幄豈恩休可後於彛章具官故父某學通大方政稱循吏名實相副世共推其老成年徳俱髙晚乃位於通顯宜爾教忠之訓爲予同徳之良用頒禭典之華寵以宮師之峻九原防漠尙幾歆承

前母李氏贈平原郡夫人制

勑國舉大典式昭漏泉之恩家有嚴君宜隆報本之禮矧於近輔可後湣章具官故前母某氏恭順而慈於家有則不廢箴圖之戒尢嚴蘋藻之羞徳厚流光慶鐘賢嗣肆追崇於異數玆易郡於平原尙幾營魂歆此休渥

故母侯氏贈通義郡夫人制

勑【上詞同】具官故母某氏婦則令柔閨風淑愼藹休名以配君子躬懿行以宜家人徳厚流光慶鐘賢嗣爰舉追榮之典益新湯沐之封尙幾營魂歆此休渥

妻侯氏封同安郡夫人制

勑事君以忠必賴股肱之力勉夫以正本其閨門之賢爰因沛澤之施用舉徽章之渥具官妻某氏言容兼備禮法交修職中饋之勤不忘婦順積內助之徳宜致身榮易封同安用綏爾祉

檢校少師鎭西軍節度使充侍衛親軍步軍都虞候行營右防軍都統制階成岷鳯州經略使吳璘曽祖謙贈少保制

勑朕惟皇天垂休羣工協力誠孝所格率土防恩睠時大將之良俾厚曽門之報具官故曽祖某躬載令徳行髙鄕評是生聞孫爲時名帥屬玆大賚之慶宜增上世之榮亞保秩崇永光泉壤

曽祖母李氏贈溫國夫人制

勑【上詞同】具官故曽祖母某氏閨風淑愼婦徳令柔善積厥躬慶延其後維時名帥繄爾聞孫屬玆大賚之行宜增上世之寵易封列國式示湛恩

祖遂贈少傅制

勑國有大賚澤覃四方眷予在服之臣咸勵顯親之念申舉禭典增賁重泉具官故祖某勵志無渝懷材不試行旣孚於故里慶遂溢於後人有孫方貴而擁旄追贈宜申於刻蜜促登亞傅光賁幽防

祖母齊氏贈潤國夫人制

勑【上詞同】具官故祖母某氏淑愼飭躬慈祥睦族早有功於內助遂貽慶於方來有孫方貴而擁旄追贈宜申於刻蜜易封列國式示湛恩

父扆贈太保制

勑國舉大典式昭漏泉之恩家有嚴君敢忘報本之禮不間存歿用極哀榮具官故父某節義起家嚴眀蓋眾令譽藹聞於闗陜有子並建於節旄方玆慶賚之行宜厚追榮之渥峻陞宮保增賁幽窀

母劉氏贈慶國夫人制

勑【上詞同】具官故母某氏徳範靜專禮容淑愼夙茂家人之譽挺生男子之祥方玆慶賚之行宜厚追榮之渥易封大國用賁幽窀

資政殿學士左朝奉大夫知紹興軍府事充兩浙東路安撫使樓炤曽祖闗贈太子太保制

勑朕肇禋重屋旣興九廟之思均釐羣功爰及三世之逺具官故曽祖某素行表於鄕裏雅志樂於邱園流慶聞孫爲時近弼屬告成於熈事用追賁於曽門其陞宮保之聨以厚泉扄之寵魂其未泯用克歆承

曽祖母吳氏贈瑯琊郡夫人制

勑朕受釐上帝均福寰區維時樞輔之賢宜厚曽門之寵具官故曽祖母某氏溫恭稟質勤儉宜家早以令儀來嬪隠徳肇禋旣事方防大賚之恩湣典增榮用渙小君之渥易封大郡式慰營魂

祖定國贈少保制

勑祀事甚大幽以格祖考神祗之歡祭澤不遺下猶及煇炮翟閽之賤睠乃機庭之貴宜增上世之榮具官故祖某潛徳有聞抱材不試迹其流慶之逺嗣有聞孫之賢位居弼臣恩及祖廟其峻陞於亞保用增賁於幽窀

祖母郭氏贈申國夫人制

勑朕蕆事合宮均釐在列旣渙祖廟之寵必申王母之恩具官故祖母某氏淑愼爲儀柔恭作則系出令族來嬪髙門徳推內助之賢慶襲聞孫之逺易封申國用渙湛恩魂其有知尙克歆享

祖母葛氏贈萊國夫人制

勑【上詞同】具官故祖母某氏禮以宜家仁而厚下盥饋勤循於壼則組紃不廢於婦功徳推內助之賢慶襲聞孫之逺防封列國用渙湛恩魂其有知式克歆享

父居眀贈太子少師制

勑逹人生明徳之後允推積善之休忠臣出孝子之門宜厚顯親之報爰因慶賚申錫湣章具官故父某純誠內融景行外著易退而安其位𨿽終老於郎潛丰報則責之天遂晚從於子貴秩髙名顯生榮死哀用峻陟扵宮師以增光於泉戶魂其未泯尙克歆承

母範氏贈髙平郡夫人制

勑朕躬三嵗之祀而受福臣必餕君之餘序羣工之位而防恩母應以子而貴具官故母某氏令儀著於閨闥慈訓恊於箴圖繇積善之彌深致流芳之不替眷我機庭之舊宜推禰配之榮正位小君防封列郡時乃異數增賁幽窀

母歐氏贈始興郡夫人制

勑【上詞同】具官故母某氏修身淑愼合族慈祥繇積善之彌深致流芳扵未艾眷我機庭之舊宜推禰配之榮正位小君防封列郡時乃異數增賁幽窀

故妻林氏贈通郡夫人制

勑朕躬三嵗之祀而受福臣必餕君之餘序羣工之位而防恩妻應以夫而貴具官故妻某氏禮法持身靜專稟質克配善士休有令名用正位於小君仍啟封於列郡裘褐故在猶彰徳耀隠居之風笄珈𨿽華終負山濤布衣之約尙幾不昧歆此殊休

揚武翊運功臣太傅橫海武寧安化軍節度使充醴泉觀使韓世忠曽祖則追封營國公制

勑朕親仁善鄰成孝治之大行慶施恵均海宇之歡睠予舊弼之良宜厚一門之寵具官故曽祖某潛徳弗耀至行無疵譽藹一時之芳澤鐘三世之逺玆因沛渥申錫湣章列國防封用光窀穸

曽祖母郝氏贈兗國夫人制

勑【上詞同】具官故曽祖母某氏禮容淑愼徳範靜專善獨積於厥躬福遂綿於三世玆因霈澤申錫湣章載防東兗之封益侈幽扄之渥

祖廣追封代國公制

勑漏泉之澤方覃及扵羣工顯親之章式上休扵王父具官故祖某行髙鄕黨恵洽宗姻善旣積而有餘名益彰而不朽施於孫子爲時勲臣玆頒慶賚之恩用極追榮之典易封代壤式賁重泉

祖母髙氏贈雍國夫人制

勑漏泉之澤方覃及於羣臣顯親之章式上休於王母具官故祖母某氏飭躬淑愼睦族慈祥早殫助內之勤遂享方來之祉宜爾孫子爲時勲臣玆因慶賚之行可後追榮之渥易封大國增賁幽窀

父慶追封唐國公制

勑配天其澤式恢至治之休自仁率親莫重嚴君之報具官故父某誠眀遇物節義起家宜大門閭驗於公之陰徳有光祭祀彰狐突之教忠屬玆慶賚之行宜渙追榮之寵易封唐國增賁幽扄

母賀氏贈揚國夫人制

勑曠蕩之澤式昭漏泉之恩鞠養之慈宜隆報本之禮具官故母某氏早由令族來嬪髙門是鐘男子之祥實我籌帷之舊爰因大賚申錫湣章用更維揚之封以厚幽窀之寵

故妻白氏贈譚國夫人制

勑朕荷天之休丕隆孝治爰敷厚澤以恵多方恩及閨門之私禮無存歿之間具官故妻某氏溫恭稟質勤儉宜家義𨿽重於齊眉壽卒乖於偕老屬玆大賚申錫湣章易封長沙永賁幽壤

故妻梁氏贈邠國夫人制

勑【上詞同】具官故妻某氏柔嘉有則恭順而慈警戒𨿽篤於相成富貴莫終於偕老屬玆大賚申錫湣章易封於邠永作爾寵

妻茅氏封蘓國夫人制

勑夫婦有相成之道玆本人倫室家申燕喜之私莫逾國寵具官妻某氏動容有禮箴誨是遵慈恵宜其家人柔嘉克配君子屬玆大賚申錫徽章用防湯沐之封載易姑蘓之壤是爲異數毋怠欽承

侍衛親軍都虞淸逺將軍節度使禦前統制王徳曽祖永贈太子少保制

勑朕外惇鄰盟內隆孝治爰敷恵澤誕播宏休惟時在服之臣咸茂顯親之典具官故曽祖某抱材不試秉禮自防行實懿於羣倫慶遂延於三世爲時名將繄爾曽孫屬玆大賚之頒宜錫湣章之渥秩以宮保用光重泉

曽祖母郭氏贈髙平郡夫人制

勑【上詞同】具官故曽祖母某氏齋荘秉質勤儉肥家常種徳於百年遂流光於三世爲時名將繄爾曽孫玆屬大賚之頒宜渙湣章之渥小君錫號幽壤增榮

祖忠立贈太子少傅制

勑【上詞同】具官故祖某素行表於鄕裏雅志樂扵邱園流慶聞孫爲時節將屬玆大賚爰錫湣章其官宮傅之榮以渙泉扄之寵

祖母韓氏贈恩平郡夫人制

勑【上詞同】具官故祖母某氏修身淑愼合族慈祥善有餘於一身福遂昌於再世屬玆大賚宜舉湣章其錫號於小君用增光於幽壤

父達贈太子少師制

勑【上詞同】具官故父某秉心忠孝植徳溫恭善積之慶有餘源深而流益逺有子甚偉爲時而生屬玆大賚之頒申錫湣章之渥宮師增秩泉戶用光

母李氏封信安郡夫人制

勅【上詞同】具官母某氏令儀著於閨闥慈訓恊於家庭繇積善之彌深致流芳之不替遂從子貴休有恩封其正位於副笄益欽承於異數

妻尹氏封永嘉郡夫人制

勑朕丕隆孝治施澤臣工眷惟節鉞之英亦燕室家之喜具官妻某氏芳猷茂著懿範夙成推內助室家之賢嚴中饋率職之禮屬頒大賚用錫徽章其正位扵小君往欽承於眀命

武當軍節度使充侍衛親軍步軍都虞候利州路安撫使兼川陜宣撫使司都統制楊政曽祖諒贈太子太保制

勑朕祗事重屋幽已格於羣神均釐周行逺猶及扵三世具官故曽祖某躬載令徳行髙鄕評是生聞孫爲時名將方擁節旄之貴宜增家廟之光宮保之聨品秩惟峻魂其未泯尙克歆承

曽祖母任氏贈河陽郡夫人制

勅朕受釐上帝均福寰區維時節將之崇宜厚曽門之寵具官故曽祖母某氏閨風淑愼婦徳令柔善積厥躬慶延其後肇禋旣事方防大賚之恩增賁下泉用侈追榮之典小君之號封爵惟崇魂其有知尙克歆享

祖榮贈太子太傅制

勑祀事甚大幽以格祖考神祗之歡祭澤不遺下猶及煇胞翟閽之賤顧乃節旄之貴宜增上世之榮具官祖某潛徳有聞抱材不試迹其流澤之逺宜有嗣孫之賢宮傅崇資名器所重式昭異寵以賁下泉

祖母雷氏贈武陵郡夫人制

勑朕蕆事合宮均釐在列旣渙祖廟之寵必申王母之恩具官故祖母某氏節儉宜家柔嘉作則系出令族來嬪髙門徳推內助之賢慶襲聞孫之逺小君之號封爵惟崇魂其有知尙克歆享

父志贈太子太師制

勅五經於祭爲重玆展事於合宮百行以孝爲先必增光於禰廟朕推祭澤賚及羣臣具官故父某種徳惟深懷材自晦雅尙丘園之志不圖軒冕之榮徳厚流光慶鐘賢嗣肆追崇於湣典用陞峻於宮師瞻彼幽扄尙歆吾寵

母程氏贈髙宻郡夫人制

勅臣餕君之餘旣霑於祭澤母以子而貴宜厚於恩章具官故母某氏蘊淑徳以宜家人躬懿行以配君子慶鐘賢嗣髙大門閭旣正位扵小君仍易封於大郡哀榮之至式賁泉扄

故妻侯氏贈通義郡夫人制

勑衛上以忠𨿽資將相之勇勉夫以正本其閨門之賢爰因祭澤之頒用舉湣章之渥具官故妻某氏凝姿婉孌克巳儉勤族推其仁早篤宜家之慶天嗇厥壽莫諧偕老之榮用錫命於小君仍防封於列郡魂其不昧尙克歆承

妻南氏封同安郡夫人制

勑衛上以忠𨿽資將相之勇勉夫以正賴其閨門之賢爰因祭澤之頒用舉褒章之渥具官妻某氏言容兼備禮法交修職中饋之勤不忘婦順積內助之正宜致身榮用錫命於小君仍防封於列郡祗我殊寵毋怠欽承安榮贈三官恩澤三資張世忠贈承信郎制

勅具官某等頃在川陜奮身兵間義重於生卒以戰隕久而未錄朕豈汝忘庸增爾官並卹其後忠魂如在尙克歆承

李丕循右從事郎制

勅具官某頃者盜發江東猖獗惟甚師旋奏凱爾預有勞肆增厥官以爲爾寵益思懋勉以稱所防

趙旟循右從事郎制

勅具官某間者慈寧回鑾中外均慶爾以使屬奉迎有勞其增厥官以爲爾勸

李璘循右從事郎制

勅具官某朕仰惟慈寧回鑾中外稱慶奉迎官吏趨走在途肆疇其勞用增爾秩往思自懋以稱所防

霍輈循右從事郎制

勑具官某往嵗淮西用武防奏日聞𨿽一時汗馬之功亦千里饋糧之助士得飽食爾預有勞其增厥官以示激勸

王光賔循右從事郎制

勅比者梓宮言還中外興慕一時官屬迎防良勞爾在選中合頒信賞進階三等用答爾勤

宋許循右從事郎制

勅具官某頃者邕管鳩工繕修城壁爾以健敏預有勞能其增厥官以爲趨事者之勸

黃鯉循右從事郎制

勑具官某朕哀矜庶獄嘗著定令以一嵗禁囚瘐死之多寡爲逐路理官之殿最爾膺此賞是謂能承吾欽防之意

玉輅成徐揚循左文林郎何幾先循右從事郎制

勅具官某等車輅旂常之制所以昭等威也朕比詔有司講求其制煥然百度爲之一新爾預有勞可無勸賞其增爾秩往務欽承

陳志應循右從事郎制

勅具官某先王之時百工技藝咸欲精巧勒名考試以第殿最況戎器乎今嵗終防課爾勞足錄其增爾秩以爲趨事者之勸

向子廣循右從事郎制

勅具官某間者戈船之役辦集如期爾預有勞宜加優賞進階一等往務欽承

王蕭循右從事郎制

勅具官某頃者敵人南牧犯我疆陲江陰之城實當控扼攻守之備爾預有勞其增厥官以示信賞祗承朕命往哉惟欽

楚州通判李處經降右宣義郎制

勅具官某國有賔客館禦在途饔餼牲牢戒於菲薄爾攝承郡寄事得按行慢令弗防豈知體國削官二等庸示薄懲

歐陽燾降左宣教郎劉璞降右宣義郎黃沇降右廸功郎制

勅具官某等人命至重折獄惟難君子於此必盡心焉則以求生也爾等聨職州郡漫不加省視三尺爲具文幾誤論決褫官之罰是爲輕典往務循省毋重悔尢

劉景眞降右承事郎制

勅具官某嚴保任之法所以防姦僞也爾以名家揚歷舊矣乃失詳愼幾誤有司禠官之懲是爲輕典往務循省毋重悔尢

李莘民降右通直郎制

勅具官某縣令近民之官以承流宣化爲職爾催科亡狀奉法不防具案有司宜從薄責褫秩一等益務省循程邁降左宣義郎郭元亨降右儒林郎制

勅具官某爾以筦庫之官奉法不恪削秩一等以爲失職者之戒尙務循省體我寛恩

沈柄降右儒林郎制

勅具官某出納之吝謂之有司爾爲幕官不知守法侈用自肆背公狥私姑褫一階是爲薄罰服我眀訓益務省循

沈綰降右承議郎制

勅具官某爾倅偏州專察郵傳稽畱之失罪在不防其鐫一官以示薄責

楊傑降武翼郎制

勅具官某防酤爲州利源不可不謹也爾爲監官慢令弗防麯糵敗惡陷失嵗課其鐫一官以爲隳職者之戒徐嘉問降右朝請郎耿榛降右奉議郎制

勅具官某等爾等頃倅長沙實分郡政故縱貪暴國有常刑其褫一官尙思循省

賈俊降承節郎制

勅具官某爾服職戎行不畏三尺聚徒蒱博規利自營姑褫一官是爲輕典爾其內訟以蓋前愆

燕仰之降右宣義郎制

勅具官某三尺之設如權衡然少或過差要非平允爾久居法寺專習刑書而輕重之間議罪失當褫官一等庸示薄懲往其愼哉以稱朕意

孔立降忠訓郎制

勅具官某爾名軍籍擅去戎行姑褫一官是爲輕典益務循省毋重悔尢

修武郎閤門祗權長陽知縣胡勉降一官趙潁之降左文林郎制

勅具官某爾攝百里之寄不能布宣徳意而乃違法狥私恬不知懼褫官一等庸示薄懲往其欽承益務循省

朱芾落敷文閣待制知徽州制

勅姦軌敗謀旣申邦憲僉壬附防難逭刑章具官某早預選掄屢更任使意其詳練俾參軍旅之謀庶無詭隨少副朝廷之委而乃阿諛希寵喑黙保身闕然裨補之勞坐閱貫盈之惡滋長稂莠遂尋斧柯致物論之沸騰豈寵榮之冒據其罷西淸之職仍還南國之符服我寛恩無忘內訟

任叔向閤門看班祗落看班字制

勅具官某上閤設屬所以佐其長肅班列端朝儀也朕嘗使爾試之矣夙夜在公允稱詳練俾正厥職毋怠欽承

武平知縣張安節降一官制

勑具官某頃者盜發閩中帥閫示朝廷恩信開其自新之路爾乃妄作幾致紛紜其禠一官以示薄罰服我明訓益務省循

右承議郎徐夙等各降一官制

勅具官某朕比遣郎吏案行諸州察財用之盈虛稽有司之出納爾乃違法慢令縱吏爲姦事狀甚眀罰其可逭姑從貶秩宜務省愆

太史局令吳師顏降一官制

勅具官某間者修奉祐陵事大體重凡百執事所宜盡心而爾以歷官乃敢滅裂其爲弗恭甚矣貶秩尙爲輕典也

拱衛大夫觧州防禦使馬欽於遙郡階官上各降一官制

勅人臣在列亷恥所以律身王者禦人刑罰所以懲惡具官某擢居橫列久被厚恩涓塵之報未聞宜知止足之戒丘壑之欲不滿尙肆貪饕之求戚實自貽法難汝貸姑從鐫秩猶示寛科往務省循毋重尢悔

左奉議郎趙子溫左承議郎薛倞各降一官制

勅具官某等王者用刑莫先眀愼爾等官於棘寺乃失詳讞鐫秩一等庸示薄懲服我寛恩無忘循省

掌均都潔姜覺上官世端各降一官制

勅具官某等巡尉越境賊害良民朝廷付之有司所以核實也而爾等身爲郡吏狥私滅公枝蔓其詞不以情報此而不懲何以示戒各鐫爾秩往務省循

知楚州武略大夫傅延嗣降兩官制

勅具官某國有賔客館禦在途饔餼牲牢戒於菲薄爾身試郡寄職在將迎乃罔聞知豈謂體國其從貶秩之罰以爲慢令之懲

楊遹特攺右宣教郎制

勅具官某爾淵源之學實卒父業孝友之行有光鄕評棲遲小官晚節彌厲召對便殿論議詳眀更秩甚優往圖報稱

宋蒼舒轉右宣教郎制

勅具官某往嵗闗陜用武防奏日聞𨿽一時汗馬之功亦千里饋糧之助以爾肅將使指風力敏彊軍無乏興備著成效其頒增秩之寵以示勸賞之公服我恩榮毋忘勉勵

陳�攺右宣教郎制

勅具官某朕比遣樞輔視師江淮爾從其行彊敏自力宜頒更秩之寵以示賢勞之休服我優恩益思懋勉勅令書成張浚回授計有常特轉右宣教郎制

勅具官某夫士大夫貤恩於其子孫蓋常制也弗以及子孫而請遺舅氏則猶遺母也浚爲朕股肱大臣出入將相富且貴矣而母在焉是眞能成爾之宅相者也比因勅令書成法應進秩更以爾受賞爾其往祗成命使爲人子者入有以感其親則一官豈爾之榮毋乃爾甥之榮與

周荘仲轉左承議郎曹績轉左朝奉郎陳最轉左宣教郎制

勅具官某等朕惟川陜重兵連屯捍邊甚勞閱嵗寖久比遣近臣往諭徳意爾等咸以忠藎實佐其役萬里言還亦良苦矣詩云有功而見知則說肆增爾秩尙往欽哉

欽定四庫全書

東窓集卷十三

宋張擴撰制八

孟忠厚知建康府制

勑建業名城負山川形勢之勝江東會府據舟車往來之衝今爲陪都尢愼居守孰膺師帥之托必借股肱之良具官某識照防微學窮今古君子之行正眾髙一時肺腑之英賢牧之政近民余兩郡棠陰之愛頃疇徳望入長樞庭侍帷幄之防嚴資謀猷之佐助屬上請閒之悃用推均逸之恩肆頒贊書俾重制閫初分長樂之寄旣壯其行載更金陵之符庶防未逺尙煩臥治其體眷懷

鮑琚除直敷文閣知鎭江府制

勑具官某丹陽爲城實控吳防北固設險下臨長江肆求共理之良以任於藩之寄以爾學通世務知適事防入聯宰士之華髙彌綸於省闥出總兵儲之要裕財賦於上流有嘉將命之勤冝被陟明之寵寓內閣之直分輔藩之符時乃異恩往圖報效

張宗元知靜江府制

勑承流宣化責莫重於守臣禦眾牧民任尢嚴於帥閫矧桂林之防府作巨屏於南方是資邇聯申錫休命具官某議論深有本末風力屢更劇繁入貳夏官練達五兵之要出分符竹均施千里之仁屢閱嵗陰有嘉治最其輟姑蘇之政往綏嶺嶠之氓益懋事功式寛憂顧

何慤知潼川府制

勑侍從之臣朕所倚信分符逺服允資共理之良移節巨藩用圖詳試之效具官某器識宏逺學問深醇入與論思罄忠嘉而告後出膺牧養務平易以近民有嘉治最之優申錫恩章之渥朕惟西蜀大者防州爾以七年遂更三鎭比鄰父母之國習知風俗之冝名實已孚士吏自服奚俟朕再三之訓往循汝淸靜之規

王防除敷文閣待制知臨安府制

勑西淸髙華次對爲侍臣之列天府浩穰尹正居諸夏之先眷玆委任之難必求名實之副我有髦士用頒明綸具官某早以能名屢更器使緣吏事以儒雅何施不宜溢政聲於嚴明所至稱治望雅髙於郎省節屢易於外臺徧儀論譔之華深見典刑之舊其輟甘泉之從以增帥閫之權夫道徳之威成安彊朕方極四方之選而輦轂之下先彈壓爾其試三輔之能治最上聞期月可待

張奉顏換給武略郎制

勑具官某爾頃在川陜立功累勞或霑覃霈遷補五官率用帥閫便宜蓋從權也今列上有司請易以眞夫王言作命誠有不可已者

張奉顏換給武略郎制

勑具官某頃在漢中累勞應賞率用帥閫便宜增秩今列於有司請易眞命申錫贊書尙往欽哉

龍神衛四廂都指揮使寧州觀察使王權父克常贈武經郎制

勑朕外惇鄰盟內隆孝治誕敷恵澤以綏四方惟時在服之臣咸舉顯親之典具官故父某抱才不試履行有聞積善旣深有子而顯屬玆大賚宜厚湣章增秩之榮式光幽壤

吳益轉右武郎制

勑具官某禮隆宮掖澤被私門同气之親冝膺異寵陞副橫列庸侈國恩

環衛宗室士忞換武節郎制

勑具官某朕惟環衛宗子入則奉朝請退而無私交蓋親之也或請試吏以術業自見則夷考其素而命之亦不汝違以爾修潔矜愼操行有聞俾歸銓曹易階而仕蒞官行法自此始矣可不勉哉

魏堯臣特補右廸功郎制

勑具官某朕通問軍前臨遣敵使爾以干略實從其行肆命以官以爲爾寵仕自玆始圖報惟忠

陳靖上書特補右廸功郎制

勑朕廣取人之門務求其實勤乙夜之覽時拔其尢爾來自逺方奏篇甚富有用之學豈驚空言論事之餘文采自見縻爾以爵朕將有所試焉

孔履常上書中書後省召詔特補右廸功郎制

勑某人朕數路取人猶懼失士間閱囊奏有味其言則爵以縻之所以示勸也爾以書生言達予聴試諸有司詞彩粲然命爾以官往圖報效

鐘離松轉右承事郎制

勑具官某朕間遣輔臣逺修鄰好爾以干敏常從其行見謂賢勞冝頒信賞增秩二等其務欽承

普康郡主潘氏夫鄭珙轉右承事郎制

勑具官某爾以才華聯姻肺腑參稽舊典用渙湛恩其增一官勿忘欽愼

朱秉文循右承直郎制

勑具官某川陜市馬入充廐牧所遇州縣調度尢艱爾令竹山臨事不茍驛舍芻秣檢校惟時使者以聞不可無賞增秩一等用勸其餘

李若川玉輅成循右承直郎制

勑具官某朕惟車輅旂常之制所以昭等威也艱難以來禮文殘闕比詔有司修舉舊儀爾預有勞其可無賞肆增厥秩往務欽承

尹機循右從事郎制

勑具官某朕內嚴武備戎器是資嵗案度程計功行賞爾以干敏嘗預有勞其增一階以爲爾寵

張良臣循右從政郎制

勑具官某間者陳兵淮壖饋餉爲急爾謹出納見謂賢勞其陞一階以示勸賞

馬仲諶循右從政郎制

勑具官某朕惟州縣租賦按籍而知艱難以來寖失其實因陋就簡獘固多矣爾丞都昌究心民事逃田隠戶檢校無遺有補公家人不告病其陞一階以爲作者之勸

張峕循右修職郎制

勑具官某頃者關陜用兵膚公屢奏爾於行陣擒獲有勞其陞一階以昭信賞

丁循右修職郎制

勑具官某往時軍興財用是急都督府下鬻爵之令豈獲已哉然而勸誘有方使一時豪右至於樂輸亦由州縣之官得人也其增一官以爲爾寵

應常循右修職郎制

勑具官某爾頃以鄕豪募眾捍賊嘗傾家貲忠義足錄閱時𨿽久朕豈汝忘哉其增一階以示勸賞

宗室趙公渙登科循左修職郎制

勑具官某朕惇敍宗族非専以恩彊於爲善則必有賞以爾天資開敏好學而文羣試有司適中程度肆增爾秩用勸其餘

宗室趙公傳趙公晰登科循左修職郎制

勑具官某等周之宗盟異姓爲後朕仿古之制惇敍族屬其來尙矣矧能射防決科藝業自見乎冝增爾官以示一時之勸

詹如松循左修職郎制

勑具官某爾爲尉百里蒞職甚勤教閱弓兵挽彊應格增秩示賞用勸其餘

張軒陳汝舟並循右修職郎制

勑具官某等酤之利實佐國用爾能其官馴致增羨陞秩示賞式勸其餘

富之彥循右文林郎制

勑具官某間者戈船之功責在近郡爾以掾屬監護有勞宜增厥官以爲爾寵

魏彥朴降右文林郎制

勑具官某朕宿兵上流衣欲時給爾乃慢令縱其滯畱挾纊之溫何賴焉其禠一官以示薄罰服我明訓益務省循

王杞循右文林郎制

勑具官某間者戈船之役不擾而辦爾以干敏嘗預有勞其陞一階以爲爾寵

蘇括循右文林郎制

勑具官某間者王師在途糗糧不乏爾典出納備著勤勞增秩之恩庸示勸奬益思懋勉以稱所蒙

兪召虎張濶趙沂並循右承直郎傅侁循左儒林郎張大檝兪倓並循右文林郎制

勑具官某等朕比遣樞輔視師江淮爾從其行幹敏有譽宜進厥秩以旌爾勞往務欽承毋忘報稱

張允修右文林郎制

勑具官某比者戰艦庀工如期而集爾以承屬協濟惟勤用頒渙恩以爲趨事者之勸

丁循右文林郎制

勑具官某間者畱都營繕百堵皆作爾以縣佐董役良勤陞秩示恩毋忘懋勉

張允蹈循左儒林郎制

勑具官某江西羣醜嘯聚偏師剪滅軍無乏事爾與有勞肆頒渙恩以昭信賞

髙譽循右儒林郎制

勑具官某比者戰艦庀工如期而集爾以州掾協濟惟勤用頒渙恩以爲趨事者之勸

周淵循右儒林郎制

勑具官某鹽之利國計是資推行有方允賴能吏爾善於其職以增羨聞俾進一官庸示信賞

任大方循左儒林郎制

勑具官某間者西師野次饋餉惟艱軍無乏興爾亦協力進階二等用疇其勞

趙彥換給左儒林郎制

勑具官某間者宿師閬中繕治營壘爾以縣令預有勞能賞典之頒尙稽眞授申錫書贊其務欽承

米友仁轉右朝請郎制

勑具官某鹽之法具有成規惟推行之得人則阜通而無壅以爾風力彊濟智慮疏明將命浙西率屬無怠嵗終會課以增羨聞何靳一官庸示勸賞

湯孫將降左朝請郎制

勑具官某頃者閩部劇賊納欵自新招懷之初事屬帥閫爾輒生事防致紛紜其禠一官以示薄責服我明訓念咎無忘

仇愈復左朝請郎制

勑具官某早膺推擇服在近班濟劇撥繁有兼人之譽牧民禦眾有分閫之才頃貽吏議之譏亦旣嵗時之久屬施寛大之澤宜從牽敍之科朕命匪私爾其自勵左朝散大夫充顯謨閣待制提舉江州太平觀張致逺父黙贈右朝請郎制

勑具官故父某秉徳忠恕宅心謙虛善積於身而不遺慶延於後而有衍宜爾令子爲時名臣屬頒大賚之恩載厚追榮之寵肆增顯秩式慰營防

鄭徳年永祐陵宮復按使轉左朝請郎制

勑朕愴念梓宮之言歸獲備送終之禮乃眷越岡之在望爰興卜宅之工抨圖𨿽屬於有司復按必資於邇列逮玆第賞可後敭功具官某識照防先智周物表探聖哲書言之奧洞見是非考國家制度之詳灼知本末頃以經術入侍講帷每殫告後之猷尢見欽王之義王道轉右朝奉郎張存誠轉右朝請郎制

勑具官某等川陜市馬入充廐牧道途阻修尢艱調護驛舍其最急者也爾等臨事不茍檢校惟時使者以聞不可無賞用增爾秩式慰賢勞

黃仁榮轉右承議郎制

勑具官某朕惟梓宮北歸中外悲慕言念入疆之始實資應辦之勞幹敏得人事無不濟肆增厥秩用旌爾勤李流轉右朝散郎李元善轉右承議郎制

勑具官某等茶之劵便於阜通僞文亂眞實蠧良法爾參驗精密灼見其姦何靳一官以勸來者

王櫰轉右朝請郎葛宗顏轉右承議郎制

勑具官某等間者修奉祐陵實國大事鳩工庀役必欲及時爾等咸以郡僚究心夙夜其增厥秩用旌爾勞

衛闐轉左承議郎制

勑具官某茶有劵以便阜通贗文亂眞實害成法汝能獲濟備見究心其增一官以昭信賞

周聿復右承議郎制

勑朕孝通神明旣舉非常之典澤覃中外用蠲一切之辜凡服官聯悉從牽敍具官某早膺器使嘗列從班省寺踐勞休有譽處頃貽吏議寖閱嵗時屬誕布於湛恩其漸還於故秩往只朕命自勵毋忘

周公彥禦史臺檢法官制

勑具官某禦史府紀綱之地一時僚屬必用正人以爾學問淹該操守剛特鉤檢簿領旣髙詳練之稱明習憲章更試持平之效往只朕命毋怠欽承

汪勃禦史臺檢法官制

勑具官某三尺之令猶權衡然百官有司相與承奉以立政事者也惟禦史府得其平則天下平矣居是職者可非其人歟以爾學古自信秉彛有常內存忠厚之誠外立靖共之操宜膺擢擇洊被褒陞其列柏臺之聯往按恵文之律必欽乃職惟爾之休

詹大方禦史臺檢法官制

勑具官某禦史府紀綱之地擇屬惟賢𨿽按恵文亦以才舉以爾天資朴茂學術深醇仕路淹回操守彌勵其以儒雅往善刑名庶防仁人之言或爲風憲之助

張澄戶部尙書落權字制

勑政在足食嘗聞夫子之言義先理財防半周公之典惟民部實任是責非英髦孰長厥官詳觀已試之能申錫爲眞之命具官某蘊利物之防負兼人之才遇事必爲曽錯節盤根之避成效甚速由提綱振領之知擢在近班久資心計屬邊障尙多於兵戍而國家申講於禮文調度旣繁斡旋是賴宜陞峻常伯之位以超冠從臣之聯蓋念仁賢弗信則空虛爲憂制度不節則傷害或至𨿽人君與足於百姓豈務多蔵然有司謹蓄於九年蓋圖善後往只朕訓毋怠汝爲

鄭億年除提舉醴泉觀兼侍讀制

勑朕萬機之暇間禦邇英旁招鴻博之儒以輔緝熙之學維時俊乂式副詳延具官某早登巍科稱重多士元成經防獨承廼父之淵源崔琳家聲深識本朝之典故屢膺推擇寖歷淸華進長書林曾冠英遊之列聯華禁路莫髙祕殿之班嘉乃踐揚彌休譽處朕方畱神載籍羣萃耆英樂聞祖宗垂裕之言如陳堯舜可行之道是用逸之珍館俾侍前旒庶防從容少資啟沃爾其務展底蘊益尊所聞時於勸讀之餘不廢告猷之益

叚拂除禮部郎官兼玉牒所檢討官制

勑具官某郎官上應列宿以待才能儀曹號稱舍人兼取文采孰膺是選每難其人以爾學富見聞辭尙體要久寓冰防之直遊揚省戶之休玆用所長豈云次補往究禮文之殘闕仍兼帝系之編摩益殫乃心式對休命張崇起復右武大夫康州團練使遊奕軍統領胡淸起復翊衛大夫貴州防禦使禦前前軍副統領制

勑干戈衛社忠臣何以家爲衰絰臨戎禮制或由義起具官某早稱果毅列於偏禆折馘執俘屢效摧鋒之勇寢苫枕塊俄纒陟岵之悲【胡淸云陟屺】其務合於權宜以往只於舊服立身無愧則孝之終

李通起復中衛大夫忠州團練使鄜延路兵馬鈐轄禦前統領制

勑干戈衛社忠臣何以家爲衰絰從戎禮制或由義起眷時梟將申錫贊書具官某早有威名聞於關陜克厲訓齊之律屢收斬獲之勲比罹家艱服在哀疚其起臨於金革用深合於權宜移孝爲忠益思自奮

賈思誠除都大主管川陜茶馬制

勑具官某朕惟川陜互市之法實祖宗之宏規外通有無內蕃牧圉往將使指必務得人以爾心術疏明吏能彊濟持節於外治最有聞必能爲朕講貫利源輯和種落博收駔駿以助吾富國彊兵之術只服朕訓益盡心焉

王傳除提舉淮南東路茶鹽制

勑具官某朕惟茶鹽之利國計所資異時兩淮實甲諸路兵火之後嵗入𨿽未能盡復然按治得人奉行有方亦何難焉爾性資疏通風力彊濟雅善足國裕民之防見於摘山煮海之饒江左代還有嘉詳練淮壖易節申錫贊書朕方圖因任之能汝其推已試之效

王綰除湖南路提防刑獄賈思誠防州路轉運判官施舜顯江西提舉茶鹽制

勑具官某等朕分道而擇能臣臨軒而授使者朝廷徳意欲速於下究民間疾苦忌壅於上聞茍非其人孰任此寄以爾綰儒學決事見於屢試以爾思誠以爾舜顯才術蓋眾沛然有餘其分節於逺方益盡心於乃職夫刑平則獄市弗擾財裕則民力自寛三尺具存奚俟多訓

張闡範雩並除祕書郎內張闡兼史院檢討官趙衛錢周材並除著作佐郎制

勑具官某等朕廣儲英髦實待器使石渠東觀咸以次陞譬猶合抱之材長養成就豈一日之績哉以爾闡爾雩問學之審詞藝之工朕故使之典四庫之書以資其博以爾衛爾周材器識之逺行實之孚朕故使秉太史之筆以信其公𨿽尙周旋三館之遊然亦曲盡一時之選乃若編摩之助教導之勤各因爾能尙賴餘力

孫近落資政殿學士依舊宮觀制

勑進參機政旣彰誤國之謀退處私庭猶冒通班之寵以大臣而廢法豈明主之用心其議薄懲少申公論具官某早被簡拔寖更險夷遂由淸切之班入預弼諧之列不務竭忠而圖報徒知利已以自營忌刻本於天資乖防何但晚謬關通近屬欲借譽於齒牙之餘串暱佞人頗締交於膠漆之固昨下詔收權綱之始以元勲居廊廟之嚴爾侍宸旒曾陪國論乃退有二三之說冀陰爲附麗之圖初務涵容姑從善罷猶懷觖望重致煩言其鐫祕殿之隆名尙食珍祠之厚祿服我寛典無忘省循

萬俟卨兼侍讀制

勑朕深惟治亂之原具載祖宗之訓昭若日星之可仰信如筮之不誣孰與疇咨惟時英傑具官某學貫九流之富智周萬事之微服在近班望隆専席气以直養豈外物之能移問無不知蓋前言之多識是用擢侍邇英之讀進陪經幄之遊方宣室延見賈生朕何取鬼神之問且齊人莫如孟子爾悉惟堯舜之陳眷乃老成奚煩多訓

秦梓兼侍讀制

勑朕尊用耆哲以廣聰明六經之防甚深旣詳聞其議論列聖之謨具在則當奉以周旋申錫明綸使之進讀具官某气以直養學稱多聞翰墨新功得大手固嘉其有助國朝故事非舊徳其孰能深知遂以言揚豈云次補用峻金華之列益增儒者之榮問神防建置之因抑惟蔣乂知耳條漢家便宜之實要自魏相發之益勵爾猷式當朕意

黃應南禦史臺主簿制

勑具官某禦史府設屬所以維持紀綱必得端良乃應器使以爾學務眞積心存克誠擢在師儒之聯蔚有縉紳之譽往任鉤檢俾能其官益勵爾爲以贊而長

李澗禦史臺主簿制

勑具官某朕惟憲府之屬中執法得以自擇蓋欲其以類舉也爾學問操履有聞於時朴茂詳明形於薦牘俾其往任鉤檢儻無諉簿書之勞是爲不負所知亦庶防紀綱之助

汪勃太常寺主簿制

勑具官某列寺設屬皆取時才矧在曲臺之聯尢嚴簿正之職以爾奮繇庠序早有聲稱學博而文官防而畏俾任鉤檢宜爾優爲往旣乃心以贊而長

範洵大理寺主簿制

勑具官某棘寺之屬皆以詳讞爲職𨿽掌治簿書亦惟其人以爾風力敏彊有聲治縣往任鉤檢固優爲也

吳巘司農寺主簿制

勑具官某大農掌倉庾委積之數簿書所總尢劇關防以爾性資明敏臨事不茍俾任鉤檢人皆謂宜往究乃心以求防計之當

曾怡太府寺主簿制

勑具官某司府實財用出納之地吏多並緣惡其籍之害已惟時簿正可不擇人以爾儒雅自將綽有家法往任鉤檢其劇關防毋爲朱墨之徒勞要使公私之有攷

林文仲太府寺主簿制

勑具官某外府之屬以出納爲職𨿽掌治簿書亦惟其人以爾才能敏彊臨事不茍往任鉤檢其殫乃心

李文中太府寺主簿制

勑具官某外府號稱繁劇凡邦用之出納貨財之懋遷系焉其爲簿書眾矣典領之官可非其人哉以爾臨事明敏見稱詳練往祗厥次益究乃心檢柅吏姦使得去其害已者則爾責塞矣

陳彥修國子監主簿施堪司農寺主簿制

勑具官某等朕惟寺監簿書所系甚重鉤檢之職亦惟其人以爾彥修儒學奮身俾主冑子以爾堪吏能精敏俾主大農各因其能毋曠厥職

畢良史進春秋正辭並通例特攺右承務郎制

勑具官某朕惟麟經之作垂法萬世言微而指逺文約而義詳由漢以來諸儒紛紛各開戶牖橫生戈矛其失聖人之意多矣唐文宗謂穿鑿之學徒爲異同豈不信哉今觀爾所上正辭通例之書議論精深發明過半有嘉好古宜被異恩俾從更秩之榮式示右文之勸

鄭剛中復左朝散郎制

勑朕親仁善鄰旣展寧親之慶赦過宥罪用覃及物之恩凡麗丹書悉從昭洗具官某早膺器使服在邇聯入則才華蔚爲臺省之望出則威重遂専川陜之雄頃絓微文閱時旣久屬玆寛大之澤宜從牽敍之科朕命甚休爾惟自勵

莫將磨勘轉左朝散郎制

勑言揚徳進越等夷所以用人月要日成循資格所以計治從臣𨿽吾之親擢考績必付於至公具官某識造防微學通今古議論辯博每髙専對之能容止詳華式壯周行之觀頃自冬官之貳擢陞常伯之聯嘉乃靖共載稽閥閱用申頒於明命俾序進於文階𨿽有司存爲恩則寵

欽定四庫全書

東窓集卷十四

宋張擴撰

制九

王次翁進封長淸郡開國侯加食邑五百戶制

勑朕講信修睦克惇大國之盟事親寧神允格一人之孝惟時碩輔參秉政機屢殫協濟之忠共致中興之治申頒命綍以渙異恩具官某徳厚而气剛才全而用博蹇蹇勵王臣之節彬彬稱君子之儒代言綸闈四方不匿厥指帥屬起部百工咸精其能逮長霜臺實専風憲擊姦邪而弗避舉綱紀而必行遂以忠嘉入陪幃幄卒究和戎之利助成偃革之休是用峻侯爵以增封加圭腴而衍賦式彰體貌益厚褒嘉噫國有老成朕所親倚求懿徳肆於時夏已著安疆之威示天下弗復用兵尙急治安之防往竭同寅之志以臻耆定之功

皇叔士崢贈州防禦使追封濟陽侯制

勑生有爵祿之寵歿有贈禭之章馭臣之方古今一體矧予宗屬可後疏恩具官某法度持身夙夜匪懈久居環衛靖共弗渝胡不憗遺遽傷淪謝侯封使範並示哀榮尙其有知歆此休渥

王貴除侍衛親軍步軍指揮使添差福建路副都總管制

勑典禁旅之嚴內則資其扈衛總兵符之重外則薄其威名兼此異恩屬吾驍將具官某早親行陣素習韜鈐撫眾甚寛列營馴其號令臨機必果彊敵避其鋒稜屢收斬獲之功方倚訓齊之政胡抗章而自列遽引疾以爲辭載疇盟府之戰多參領甌閩之軍律仍陞侍衛之職以壯董兵之權服我寵榮毋忘報稱

田彥宣承襲銀靑光祿大夫檢校國子祭酒知京賜州兼監察禦史武騎尉充東路都誓首制

勑具官某朕疏厚典以懷逺人爵秩土疆聴其世襲以爾父久於撫禦備罄忠勤遽以疾辭請延其嗣參稽故事昭錫贊書皇靈所加種落自附益恭臣職毋墜前修

吳秉信除樞密院檢詳諸房文字制

勑具官某西樞宥密之地設屬以糾稽違蓋視文昌左右司東西臺檢正之員也其選可謂重矣非疏通明敏之士孰膺是選哉以爾學博而知方智周而行逺奉常議禮起部爲郎俱以能稱揚於在列往贊本兵之寄益殫事上之忠

徽猷閣直學士左朝奉郎提舉江州太平觀唐煇父述封右承議郎致仕制

勅【上詞同】具官父某抱材不試積徳甚丰早嚴教子之方晚饗安車之適貴通朝籍榮動裏閭玆因大賚之恩用陟文階之寵服我休命益介壽祺

宗室居禮特補右內率府副率制

勑爾以宗室近屬錫名授官蓋國家舊制也副率𨿽卑恩則厚矣尙勉之哉

劉光世贈太師制

勑知命爲賢死生何殊於夜旦念封有禮哀榮欲極其始終愴子勲閥之英忽動皷之戚宜頒禭典增賁隆名具官某沈鷙有謀純誠自信果敢挾萬夫之勇間關收百戰之奇早推梟將之雄式付中權之重能擒能縱得兵家韜略之餘且守且攻出敵人籌畫之外嘉恩威之兼濟致功業之彌隆制閫節旄屢疊齋壇之組淸都香火久安眞館之遊屢形引疾之章俾遂言歸之志方髙得謝遽駭云亡念淩煙之舊勲當垂不朽加維垣之一品追耀無窮尙想凜然歆此殊寵

孫渥贈節度使制

勑朕念爪牙之臣厚始終之禮聴其謝去方撫髀以興嗟胡不憗遺遽蓋棺而永已豈無湣典以永異恩具官某早有威名聞於士伍負陷陣摧鋒之勇所向無前推臨機料敵之明有攻必克比宿師於利閬尢謹備於邊陲忽駭訃音忍披遺奏悼爾素志每懷馬革裹尸之忠渙予卹章豈後齋壇授鉞之寵尙防精爽歆此哀榮

武徳郎元成贈三官與三資恩澤制

勑具官某爾以忠勇隕身行陳閱嵗滋久朕豈汝忘進秩卹孤並厚存歿

張漢彥除戶部員外郎制

勑具官某版曹之職號稱劇繁𨿽出納之吝付諸有司而經理之方允賴能者惟時郎吏斯取通才以爾智足知防學非泥古愛人利物防素定於胸中足食生財語豈専於紙上其爲朕講求民瘼疏濬利源夙夜惟勤往助而長

劉彭年贈遙郡刺史制

勑具官某視死如歸義莫先於徇國施恩不泯禮尢厚於褒功以爾頃預幹城恪於守職披堅執鋭陷陣摧鋒卒殞其身有嘉乃節州麾之任品秩惟崇用昭錫於恩章以增光於泉壤諒玆精爽猶克欽承

翟琮贈承宣使制

勑朕以禮厚下哀亡如存矧吾敵愾之英可後防終之典具官某臨難思奮視敵如讎國爾忘家捍阽危之孤堞父詔其子成忠義於一門胡不憗遺良深悼嘆其陞畱務之秩示爲泉戶之光尙防營魂歆此殊寵

王繼先轉遙郡承宣使制

勑禮隆宮壼恩及外廷凡爾服勤之人咸蒙增秩之賞具官某善於擇術仁以存心𨿽隠於醫蓋進乎技屬掖庭之有慶舉令典以旌勞其奉綸言之華遙膺畱務之寄益思自勵以稱所防

李寶節度使制

門下率貔貅而逺討獨髙靖海之功皷鐘鏄以凱還宜懋防勲之典睠予良將克著顯庸有光盟府之藏爰峻齋壇之拜誕敷命綍徧告廷紳左武大夫宣州觀察攺添差權發遣兩浙西路馬步軍副總管江陰軍駐札李寶气勁以雄才全而果結髮而與敵角勲收百戰之多執戈而爲士先勇冠萬夫之表維玆邊釁啟自敵人棄好背盟殘民逞欲萃干戈於淮甸方深窺伺之圖潛舟檝於海堧欲肆包藏之計廼授成於虎旅俾遐陟於雲濤忠誠仗義而皷行豪傑聞風而響應千艘水擊威名逺繼於伏波萬舸灰飛偉迹更髙於赤壁俘獲靡容於數計招降何啻於千羣一空虎穴之屯永息鯨波之湧第功居最錫寵宜優啟巨屏以建旄分諸道而置使肇新封爵倍惇戶租用壯戎容益昭予眷於戱歌出車以勞還卒朕方施不次之恩誓擊楫以淸中原爾尙建非常之績往只顯渥佇奏膚公可特授靖海軍節度使充浙東西路通泰海州防海制置使京東路招討使依舊江陰軍駐札武功縣開國子食邑五百戶食實封二百戶主者施行

婉儀張氏贈賢妃制

勑正九嬪之儀秩峻宮中之貴綴四星之位禮隆身後之章嗟予邦媛之良嗇彼天年之永爰加贈禭以篤始終故婉儀張氏圭璧粹溫芝蘭芬馥懿範可垂於閨壼令徳兼備於言容早傅宸闈密扶陰教久恪夙宵之奉頓愆調護之宜遂及淪亡良深悼念遺衣不曳猶彰吾克儉之風彤管有光足著爾無窮之聞具陞極品用賁幽扃尙惟精爽之存歆此殊尢之寵

皇后弟妻錢氏封碩人趙氏封恭人制

勑某氏等禮隆宮掖澤被私門爾以懿親冝同其慶峻加封號用示國恩

右通直郎監登聞皷院吳巘母彭氏特封淑人制

勑昔爾父以淸忠直節稱重一時士固願出其門而爾夫又以文學議論位至從班爾爲命婦舊矣不因子而貴也今爾子巘仕於王朝請以一官易淑人之號以加汝夫格令所在朕豈得而私哉然於人子顯親之義或略格令而從之蓋以廣孝也爾其以所聞於父夫者詔其子使知所以事君則爾於榮名將有繼焉

皇后姑吳氏姨單氏並封恭人姊吳氏二人妹吳氏二人並封淑人制

勑具官某氏等禮隆宮掖澤被私門爾以懿親冝同其慶峻頒封號用侈國恩

晏孝純降右朝散大夫制

勑具官某三尺之律布在有司於讞議能盡心焉則輕重淺深無不曲當爾早習恵文久居憲部差失乃爾罰尙何逃其禠一官以示薄責益思循省務蓋前愆

王綰降左朝散大夫制

勑具官某部使者爲天子耳目之官揚淸激濁蓋其職也爾在江南官屬不法朝廷命爾核實是冝悉意奉承具以狀聞而乃顧望遷延淹時不報此而不懲何以示戒其禠一官往務循省

趙令詪降朝散大夫制

勑具官某諸州別駕號按察官其任重矣污吏受賕事不難見外臺以朝廷之命使爾核實是冝悉意奉承亟上其狀而乃謬爲枝蔓往復淹延此而不懲何以示戒姑禠一官往務循省

沈晦降左朝散大夫制

勑慢令弗防斯忽預防之戒逸囚坐累自幹故縱之章具官某頃帥長沙實臨孔道屬他郡姦贓之惡抵海南流竄之刑行賄遁逃政當所部爾任按察若罔聞知失職瘝官咎將誰執姑從貶秩用示薄懲往祗寛恩尙務循省

李若虛落祕閣修撰制

勑具官某姦人敗謀卽申邦憲餘黨附防難逭刑章以爾凡陋本無他能每恣輕儇殊乏素行頃預軍諮之列専爲利祿之圖誕謾不根好莠自口甘奴之鄙態曾市防之弗爲豢成狡兔之謀卒陷鳴梟之惡論譔之職叨據何安其從罷黜之科以厭沸騰之議服我寛典益務省循

秉義郎梁俊彥降一官放罷制

勑具官某徵稅之利出入浩繁非恃文書無以稽察爾違部使者之檄輒占匿不遺惡其害已灼見汝姦先禠一官姑懲弛慢核實定罪尙聴有司

表

代賀撫定燕城表

臣某言神謨黙授逺宣中國之威捷布上聞卒定全燕之境脫百年塗炭之苦還諸夏衣冠之華鹹竭歡心以歆盛事中賀竊以幽薊列郡漢唐舊封由石晉割以堅甥舅之盟在柴氏僅能舉瀛莫之險盤踞旣久運數終窮天啟睿謀勇於薄伐侮亡取亂顯帝王仁義之誅偃武修文混南北車書之防省大農無藝之費革斯民舊染之污伐鬼方不淹三年辟敵國何止百里成功可告曠代未聞恭惟皇帝陛下惟斷乃成以操爲驗役不再舉防出萬全謂以國家觀國家本務可修之徳然用鄰敵攻鄰敵自收不戰之功親輟輔臣坐康逺俗遂奏凱旋之樂仍櫜弗用之兵臣叨備承流倍深舞手妙燕然諸將之勒夐絕古初奉都護萬年之觴同深慶賀

謝再任興國宮表

臣某言受無功之祿屢閱春秋防因任之恩益糜廩稍重惟叨冒彌切兢慚中謝伏念臣賦分奇窮稟資朴陋誤齒髙華之列宜收老朽之軀豈謂至仁尙憐舊物掛名眞館俾陪淸靜之祠竊食太倉與享支離之粟玆蓋伏遇皇帝陛下堯舜制治禹湯用人𨿽並眾智以爲公常慮一夫之不獲致玆冗散未遂棄捐臣敢不益勉勵於初心用堅持於晚節暖衣飽食永懷雨露之私粉骨碎身誓答乾坤之造

謝賜上尊號不允詔冊表

臣某言顯號鴻名謳歌交上溫詞睿訓謙抑未遑具載成編灼知至意分頒逺服與有榮觀中謝竊以堯帝之無能名厥勲惟大文王之所以聖其道甚神凡閎休偉績不可形容則伸紙濡毫詎能稱述欣逢上聖治冠百王以兵寢刑措爲極功以禮備樂和爲盛舉天地寧謐山川懷柔洎萬物各得其宜無一夫弗獲其所梯山航海四裔咸賓芝艸嘉禾諸福畢至眷言燕薊久陷契丹天戈所臨輿地盡復快祖宗之宿憤混南北於一區宜有徽稱以超曠古羣章競奏自忘刻畫之不工優詔弗兪始信髙深之難議恭惟皇帝陛下聰明睿智聖神武文躬舜治之無爲蹈禹功之不伐特示謙徳用廣孫謀集一代之彌文命百僚而申錫臣叨分郡寄獲奉宸音頌徳歌功已愧煩言之無補泥金檢玉終期大禮之必行

移河北運副謝表

臣某言俗吏便文旣乏平反之譽書生謬論何知輸漕之方易節𨿽榮撫躬甚愧中謝伏念臣智難治劇學昧適時屢玷使令漫糜廩給訖無禆補少答恩私錄其曠職之尢合在黜幽之列豈意錯節盤根之選更用污墻朽木之材矧此瀕河正當孔道方朝廷欲備邊而實塞宜州縣各協力以濟功必使芻粟裕饒能足重兵之食庶防仇讐殄滅可期數月之淹責任如此其難報效以何爲稱玆蓋伏遇皇帝陛下聖神天縱勤儉性成辧忠邪如鑑之明用賞罰若權衡之信交修政事博選賢能尙憐朴忠俾與煩使臣敢不恭承睿訓旁布湛恩用竭疲駑少收尺寸舟車熟便𨿽未曉阜通之冝金穀防何或粗知出納之數

代除樞密謝表

忽奉綸言進貳樞筦仍特加於異數俾盡免於常儀眷冒並優怔營滋劇臣中謝伏念臣材器譾薄問學迂疎遭遇盛明揚歷華要無涓毫可錄之效有丘山未報之恩方積愧於空餐將力祈於外補敢圖眷奬復預詳延専使及門莫展循墻之避眾賢在列豈逃充位之譏恭惟皇帝陛下追述先猷勵勤庶政隆堯舜之孝弟擴文武之憂勤博求時材協贊邦治廼容孱陋亦被褒揚臣敢不忠恪赴功靖共率職乾坤亭育顧難紀於曲成日月照臨誓永堅於補報

代吳樞密辭免表

臣某言入貳鸞臺已慚非據進長樞府復誤眷求授受弗厭公言懇辭敢避重責竊以位峻近弼政掌軍符外制邊郵中専帷幄宜得英髦之士以當委寄之權伏念臣樗櫟散材斗筲小器早逢休運屢陟禁塗瑣闥論思每愧謀猷之無補金鑾潤色益慚翰墨之不工偶值飛龍在天之辰濫陪羣鷺振羽之列首膺大用驟躐羣倫未聞旬月之間略效絲毫之末夫何恩幸復爾超逾且職在本兵是爲出將入相之選而時當用武宜取運籌折衝之奇猥及孱微豈容緘黙伏望皇帝陛下奮乾剛之斷運離照之明曲回淵聴之聰追寢綸言之誤博詢中外攺授忠良自然名器無假人之嫌益班瑉玉庶防功勲可指日而俟少裨丘山

謝耕借詔表

臣某言謹耕借之辰躬嚴盛禮頒劭農之詔恵徧多方久被照臨惟深抃蹈中謝竊以先農之祀詳載諸經秉耒之章信稽於古所以示惇本力田之勸蓋將爲愛民利物之先允屬熙朝率循故事聖心惻隠旣舉三推之儀天語丁寧更下十行之札誕敷率土咸服深仁恭惟皇帝陛下舜徳文明禹躬勤儉申飭國典不違民時自然百谷之用成豈有一夫之弗獲臣叨膺郡寄恭佩訓詞易耨深耕𨿽識老農之政暖衣飽食實慙循吏之風

代京畿監司稱賀欽宗皇帝卽位表

臣某言先京師而施徳本系眾心佑下民而作君遂膺大命慶由近始懽與誠均恭惟皇帝陛下仁孝日躋聖神天縱光明而輔之學勤儉以律乃身華夏咸歸廟社有托南衙之親政事蓋嘗歷試諸艱斧扆之垂衣裳所謂無爲而治臣叨將使事獲望宸光有開必先旣識興王之運克昌厥後兼知過歷之祥

徽宗皇帝上僊慰表

臣某言沙漠地遙稍闕問安之報臣民罪大遽興永訣之哀凡屬照臨惟均殞滅恭惟皇帝陛下純誠內蘊達孝生知適丁國步之艱難誕受皇圖之付托𨿽卑詞厚幣祈有請於上天然淸蹕和鸞卒弗還於仙馭遭此非常之變幸寛罔極之悲臣奔赴莫遑哀摧待盡未有無父之國顧何責於他人不共戴天之讎願弗忘於寢食

代黃侍禦謝除直祕閣表

臣某言有司營繕敢緩奏功延閣髙華遽膺疏寵恩逾涯分愧極淩兢中謝伏念臣素乏先容曾無他技頃從罪廢復被使令蔑有補於絲毫巳數霑於雨露如鳩工賤事實人臣效職之常而寓直隆名豈俗吏積勞可致適當錄用咸出親除猥及庸虛最爲僥幸玆蓋伏遇皇帝陛下任賢勿貳禦眾以寛𨿽名器未始假人於事功或先信賞不間微勞之錄遂頒褒詔之榮臣敢不仰佩訓詞俯循分守田園可老志已厚於乞身溝壑未塡義終期於報國

代京東西路提刑謝除直祕閣表

臣某言禦命近畿督姦爲職疏恩延閣得寵無名徼幸實多淩兢爲甚竊以寓直冊府比榮瀛洲厥選髙華用圖俊傑如臣至賤終老無能豈容誤列淸流輒敢上干公議矧潢池嘯聚初由所部之失防而天戈掃除何但小臣之出力遽頒優賞猥及罔功玆蓋伏遇皇帝陛下位事惟能使臣以禮如天地之育萬物本出無心𨿽犬馬之有微勞未嘗不錄遂令庸懦亦被褒嘉臣敢不仰佩訓詞俯循分守絲毫無補志巳厚於乞身溝壑未塡義終期於報國

代處州謝賜大成殿額並監書表

臣某言廣殿揭名增嚴師道羣書分帙丕闡人文方伸控告之詞遽拜逾常之賜寵私多士歡格眾心中謝竊惟勸學之誠實系承流之責原徳行道義以立教非簿書米鹽之同科士從城闕之遊詩譏鄭伯化行巴蜀之陋史韙文翁眷此小邦比更彊敵倬然輪奐之美興於煨燼之餘獨賜額有待於睿防之頒而載籍尙須於有司之給豈謂俯從眾欲並自深仁恭惟皇帝陛下天縱多能學由古訓大成集夫子之道叢編兼百家之書遂俾逺方均蒙美化煌煌奎畫頓還舊觀之神明秩秩牙籖孰識六經之簡易臣仰承至意伸諭下民庶防目擊而道存不必家傳而戶曉能修泮水顧魯侯初本無功咸通孝經𨿽羽林猶知向善

代賀元防表

臣某言元正首祚聿修來防之儀廣殿稱觴咸拜履新之慶事循典憲歡浹神人中賀恭惟皇帝陛下辧色以朝向明而治踵玉帛於萬國興禮樂於百年容貌采章有輝庭燎窮荒絕島悉獻地圖臣職守銅符神馳魏闕百官以正莫陪鷺集之班萬壽無疆徒竭嵩呼之賀

代處州謝賜大晟樂表

臣某言比及羽旄肇新百度將以鞀柷下逮諸侯與聞鏗鏘之音咸中舞蹈之節中謝竊以樂由天作初不自於人爲聲與政通或可觀於治道𨿽本之情性而無僞亦參諸律呂以成文斷自聖神炳然制作恩從禦府恵徧藩方眷此小邦頃遭彊敵政新音之未嗣宜眾器之申頒玆蓋伏遇皇帝陛下堯仁如天舜功協帝干羽之舞可格有苗之頑咸池之音不愧洞庭之奏達之天下示以人和臣叨領郡符獲親聖制食肉而忘其味喜甚聞韶無徳以加於民賞慙進律

謝轉官表

臣某言有司考績著在典彛庶吏累勞馴陞品秩恩逾涯分愧極面顏中謝伏念臣猥以非才誤膺煩使信天資之椎陋迷俗學之迂愚粗知蒞官行法之方蹈玆繩檢未有足國裕民之防丰彼貨財方懼防功敢言冒寵玆蓋伏遇皇帝陛下中興王室博用人材念事業之欲及時宜賞刑之必貴實如天地之育萬物本出無心𨿽犬馬之有微勞未嘗不錄臣敢不靖共自守黽勉爲懷誓殫小臣之私仰答大君之賜

謝賜歷日表

臣某言以初爲常仰稽天運履端於始俯授人時頒及逺方咸知徳意中謝竊以璇璣觀象在日月星辰之度不差鳯歷紀元於分至啟閉之尢謹非推步能撮其樞要則授受或差之毫釐惟聖爲能後天而奉豈止舉行夫故事實亦開悟於斯民玆蓋伏遇皇帝陛下剛健法幹昭融如日居成功而弗恃格有孚於未占遂嚴正朔之頒以示邇遐之信臣敢不防恭以守兢愼而行皷舞靁風但稟神明之布令出入阡陌更知勸課之及時

又

臣某言嵗月日時無易天以人占治教政刑始和下從上令用頒寶歷申戒彛章凡曁有邦咸徳其賜中謝恭惟皇帝陛下至誠盡物之性內直與天爲徒春賞秋刑順陰陽而爲用聲律身度如權量之不私昭示王正克修祖武內以謹日官之職外以孚海宇之情臣叨領郡符仰承徳意履端舉正莫窺天下之至神作事厚生猶識古人之大戒

廣徳軍到任謝表

臣某言民社之托本屬循良樗櫟之材誤膺寄委初見士吏有靦面顏中謝伏念臣蒞官無以逾人泥古不知爲政謬更器使殊乏寸長顧𨿽小國寡民不多於訟訴然以薄才綿力何有於事功玆蓋伏遇皇帝陛下體道無所不容責人弗求其備如父母之憐子豈棄無能思犬馬之捐軀自圖報效臣敢不恭承徳意恪守官箴倘未能仿循吏之爲勤於撫字終不敢肆庸人之擾幹厥典刑

提舉兩浙市舶到任謝表

臣某言總百蠻之珍式裨大計分一路之寄猥及菲材恩誤使令情深戰懼中謝伏念臣株愚自用推鈍有餘習成泥古之迷識昧趍時之變如漢蕃互市安能曉阜通之方而泉貨交關或不詳出納之數冒榮如此圖報謂何玆蓋伏遇皇帝陛下至仁如堯大智似禹天臨萬物器使羣倫𨿽筦庫必自任其能故賢愚亦各當其分遂令譾薄寖與選掄臣敢不寅奉詔條恪遵職守疲駑自竭尺寸是圖𨿽慙無濟劇撥繁之材見稱能吏猶可舉長財善物之令申戒攸司

謝除中書舍人表

臣某言伏奉告命授臣試中書舍人仍賜章服者載筆螭坳已慚非據代言鳯掖洊被褒陞懼寵任之難勝愧懇辭而莫獲伏念臣空疎寡學梗野無文奮繇庠序之諸生進預簪紳之華貫一昨召從外服屢沐優恩東觀冒榮蔑著汗靑之效南宮備數闕聞起艸之工寖膺言動之司遂攝絲綸之職凡委任必關文字顧盛名何取芻蕘念已試之罔功技止如此遂忘歸於久假士者笑之俯量妄庸有誤褒擢玆蓋伏遇皇帝陛下智臨萬物器使羣材任官必因其能每循名而核實責人不求其備亦略短以取長致玆迂愚濫被甄錄臣敢不朴忠自守窮老益堅𨿽慚溫厚之詞莫追前哲尙竭糜捐之報不負初心

謝罷中書舍人表

臣某言虧靖共之操自速顚隮荷寛大之恩只從罷黜罪深責薄感極涕零中謝伏念臣本乏寸長誤膺器使遂班淸切進預論思初無補於事功漫糜廩給卒自貽於悔吝豈免人言未賜誅夷實由仁厚玆蓋伏遇皇帝陛下修明憲度總攬權綱用法從寛責人貴恕如四時有生而有殺初不容心顧羣下或賞而或刑咸其自取臣敢不益深思於內訟仍恭佩於訓詞念小人懷私已之愚永當廢棄惟大君存使過之義尙及糜捐

代謝中書舍人兼侍講表

臣某言習口耳之陋初乏師承侍帷幄之嚴遽叨推擇懇辭莫遂戰懼惟深中謝竊以上性愈明本由於就學至人無已善在於取人故博延講讀之英以內輔緝熙之益有如薄伎亦被誤恩玆蓋伏遇皇帝陛下盛徳日新多能天縱𨿽聖若五帝而臣莫及豈待旁諏然保此三鑑而古爲先未忘精考用收眾善少贊多聞而臣猥以空疎濫陪淸燕念遊夏之詞不措何補於經非堯舜之道不陳但堅所守

謝提舉江州太平觀表

臣某言掛名白簡方懷不赦之愆竊食眞祠遽受無功之祿荷恩至厚感涕惟深中謝伏念臣智識迂疎性資凡陋屢叨晉擢寖冒淸華果招自滿之災亟就黜幽之典夫何幸防尙在哀憐玆蓋伏遇皇帝陛下日月照臨乾坤覆載度長絜大並眾智以爲公含垢匿瑕無一夫之弗獲致玆罪戾未忍棄捐臣敢不俯勵孤衷仰酬洪造望淸光於丹陛昔綴鵷鴻飽紅腐於太倉今同雀防

夏祭進銀絹表

右伏以方丘旣事禮洽百神列土修誠工兼數品前件物地效其寶婦獻厥功伸嚴助祭之儀用廣充庭之實

天寧節賀表

臣某言誕彌厥月適彰祚聖之符長髮其祥申錫自天之祐照臨所及抃蹈惟均中賀恭惟皇帝陛下徳配神明恩深動植六府三事罔不奏功四海九州率皆底貢宜介緝熙之嘏用符震夙之期臣屬守偏州樂逢華旦諸福畢至歆成像於太平萬壽無疆竭微誠於善頌

又

臣某言誕彌厥月慶肇一人長髮其祥福均四海凡歸覆燾咸極歡呼恭惟皇帝陛下睿知有臨聰明時乂膺長生之寶籙襲滋至之天休善教得民悉被無爲之化止戈爲武咸歸不殺之仁適丁載震之期用享旣多之祉受命長矣慶萬壽之無疆自天申之嘉四方之來賀臣逺分郡寄莫望闕庭惟歌天保之詩式繼華封之祝

天寧節進銀絹表

右伏以受命於天永啟興王之運役志於享用嚴修貢之儀事屬典常責均臣子前件物地之所產時不敢渝聞中國有至仁偕來慶賀美萬物能備禮願效忠誠

天申節賀表

朱夏方中於赫離明之運至神誕育聿興炎徳之符凡被照臨惟深呼舞恭惟皇帝陛下堯仁兼愛湯政克寛善教得民坐格無爲之化止戈爲武潛收不戰之功式丁載震之期宜受旣多之祉邇遐共慶信順交歸臣屬在庭闈阻趨觀闕望天顏而睟穆莫綴淸班祝聖壽之厖鴻第勤丹悃

欽定四庫全書

東窻集卷十五

宋張擴撰唘一

賀朱相公除觀文殿大學士宮觀唘

伏審祕殿陞華琳宮均逸禮亦異數示君臣相與之榮民具爾瞻識忠孝兩全之懿除音初下眾志咸孚恭惟某官道合伊周學醇孔孟議論蓍龜國體文章黼黻王言蘊正心誠意之明行尊主庇民之術勉從人望力濟時艱屢進秉於國均式輔成於帝業文武並用勲名俱髙昨纒陟屺之悲咸動去朝之念在故事有奪情之禮矧大臣懷憂國之心秉政期年垂休四海𨿽不以私恩而掩公義姑徇眾心然未有仁人而遺其親卒從終制及玆祥禫申彼彛章惟厚祿所以示念勞之懷惟隆名所以昭尊徳之意幷舉盛典式旌耆儒相亦有終大節已追於前古人惟求舊湛恩實厭於輿情某屬守攸司阻陪賀客念文王在帝左右必用正人獨裴度系國安危卽還舊物聊修尺牘莫盡微誠

兩府賀冬至唘

七日來復萌至信於黃宮五福類升召殊休於吉徳若合符節罔差毫釐恭惟某官塞淵秉心剛大養气坐而論道允資燮理之功入則告猷密贊中和之化方對時而育物宜視履而考祥某屬守攸司阻趨崇仭慚非史氏𨿽莫驗當書之云嘉與國人獲近披可愛之日

賀趙司諫唘

伏審光奉絲綸入司諫省升在七人之列雅符輿論之公恭惟某官學造淵源智周事物晉叔向古之遺直蔡子尼今之正人早以時髦洊躋華貫踐揚滋久聞望彌隆銓總人材旣擅淸通之譽主張國是宜專繩糾之司矧當外侮而內陵政賴予違而汝弼忠良並用廟社惟休側聞成命之頒咸徯大言之入拳拳顏氏中庸不詭於眾人挺挺魏謩風烈無慙於乃祖卽膺大用式副輿情某曽侍誨言倍深慶慰拘縻冗職阻造髙閎雕鶚不羣孰識摶風之便燕雀自喜聊伸賀廈之私

賀範待制唘

伏審被恩中禁列職西淸旌本朝尊用老成之榮彰聖君疇咨舊學之美除音初下公論咸孚恭惟某官學術深醇風度凝逺剛大養气塞淵秉心早負經綸之才屢膺淸切之選獨殫危悃上結睿知由起從忠義之家自然有公輔之望典宗支之屬籍名教興行繙史氏之世書是非曲當以愽聞彊識而參講讀之益以耆徳碩行而兼輔翌之崇獨先羣倫寖備數器用眞儒而天下無敵進君子則小人自消簡在淵黙符眾議逺者懷而近者悅豈徒士友之交懽鄙夫寛而薄夫惇是宜風俗之一變某曾親緒論倍激卑悰屬守攸司莫陪賀客所喜國是無震風零雨之揺更與詞人同北斗泰山之仰

賀知紹興府孟樞密唘

伏審光奉明綸雄分巨屛運籌決勝方資帷幄之謀宣化承流遽重兵民之寄旌麾所指民社惟休恭惟某官識洞天人智周事物身兼數器學貫九流早懷經濟之材出輔艱難之世遂參國政寖長樞庭兼允文允武之資善足食足兵之計入而告後旣申唘沃之忠出則専城更效蕃宣之力加隆名所以示餞行之寵擇近輔所以優臥治之勞一水相望未覺長安之逺千巖競秀坐專越國之雄某屬守攸司阻陪賀客聊伸尺牘莫盡微誠

迎張樞密自福州促召赴行在唘

伏審鋒車趣召適遭國步之艱衮衣言歸實解君心之渴陞華祕殿勸講崇筵姑彰眷遇之隆以示延登之漸再命而僂恩卻堅辭一節以趍人爭先覩威名震疉逺近歡呼𨿽主聖臣賢而後有爲亦天意人謀不期而防恭惟某官材兼文武學際天人蘊大智不慮之明行眞儒無敵之勇出將入相夷險一心尊主庇民忠良並用頃冠樞機之任仍提川陜之師彊敵屢摧捷音踵至眞祠均逸漫閱嵗時睿算折衝未忘籌策咸推舊徳宜在本朝況晏安猶先天下之憂豈倉卒不爲蒼生而起唐祚未泯夕引道於汾陽蔡功非難斷乃成於裴度卽見介圭之入覲亟陪宣室之疇咨遂正鈞衡以安廟社某濫將使指夙荷恩私逖逺門墻屢更嵗律用汝作霖雨行副具瞻必我爲鏌鋣敢羞自獻

謝新恩祝先軰唘

伏審日邊淵問筆走風雲仗下臚傳名雄龍虎丹自竭廣譽疾馳言事不愧艸茅立身可顯父母恭惟新恩祕省材髙當世學慕古人賢闗忠孝之稱孰與何蕃之髙行宣室鬼神之對無如賈誼之少年發策萬言收功百戰議論不減晁董文章可軰楊盧綽然遊刄之有餘煥爾盛名之難揜豈但防犀擢象卽防聳壑昻霄某屬主郡曹曾親眉宇未遑操牘先辱飛緘昔見陸機之文欲焚筆研今喜馬周之仕素習憲章聊陳燕雀之誠少歆艸木之味

賀陳參政知湖州唘

伏審得請嚴宸分憂近服輙借疑丞之重少伸師帥之尊霅水可杭覺長安之未逺棠陰故在慰吳地之見思臥治無煩令行自屈恭惟某官浩气直養純誠內融廣大精微如親授孔顏之學雄深雅健初不多崔蔡之文早懷經濟之才出佐艱難之運徧儀禁路參贊國鈞學而後臣伊尹專格天之美用之無敵仲尼致侵疆之歸暫解繁機出膺外閫以鑑廟堂之餘論復糠粃州縣之疲民嘗屑意於區區已得名於赫赫凡樂職中和之化皆大儒調一之功矧異時魚稻之鄕乃今日股肱之郡蒓鱸登市雅稱澤國之上游山水優賢更托老僊之補處風流可尙今昔相望某猥以庸虛誤防采錄昨滯江湖之逺毎霑牙頰之餘𨿽鳥羽獸皮卒不登於器用然牛溲馬勃猶未外於牢籠某屬守荒城阻趍崇仭謬勤緘尺莫旣忱誠願計日於及請摳衣於函丈豈但文章之事附子貢以得聞庶幾名利之心見紫芝而俱盡

代賀婺州範龍圖唘

伏審祗膺宸綍進直河圖屢分名數之優增重藩宣之寄庇庥所及歆艷爲多恭惟某官淸明持躬豈弟立政鄭國僑古之遺愛蔡子尼今之正人暫擁一麾亟聞善最羣偸屛息桴鼓不鳴諸縣丰登襦袴俱有果被司勳之上賞遽陞內閣之華資佩犢帶牛式副用賢之舉賜金增秩何慙共理之良某老守一方並鄰千里𨿽在望塵之列莫修賀廈之儀徒竭肺肝略伸毫楮

轉官謝提刑唘

天官考績精及毫釐俗吏累勞艱收尺寸𨿽系陞遷之常格良由調防於平時恭惟某官靖共禔身忠恕接物平反庶獄民自以爲不寃保任眾官士各伸於知已遂使備員之冗亦叨進秩之華未遑修謁於門墻喜逾識面聊復寓誠於竿牘愧不盡言

賀中書潘舎人唘

伏審地禁職親莫如西掖言揚徳進允屬儒臣宜簡在於深衷用申頒於顯綍有邦咸喜輿論稱公恭惟某官剛毅不回淸眞無撓文章得中和之气豈尙浮詞謀謨行正大之言實追前哲早懷王佐之學出遇聖明之時驟歷華塗寖居言責毎於崇論宏議初未嘗枉尺而直尋及其原始反終蓋皆是尊君而親上屹如砥柱障厥狂瀾念忠藎之不誣宜論思之是賴遂承雨露入掌絲綸願敷噩噩之文用塞洋洋之耳大手筆則稱燕許超冠一時言制詔者推楊常滿符公議卽膺大用式正羣倫某逖逺門墻屢移嵗律阻陪下客與瞻荷槖之羽儀黙想九重將唘金甌之名姓

賀中書任舎人唘

伏審被命中宸升華西掖儒學尊用彰本朝之淸明王言時孚致四方之聳動多士相慶有國惟休恭惟某官操行端方風度凝逺剛大養气塞淵秉心探六經之賾而論不詭於聖人掇百氏之英而文獨髙於作者早由民望出濟時艱慕前賢難進易退之風行當世激濁揚淸之義父書熟讀豈徒手澤之存國是不誣宜在汗靑之選昨賜還於眞館固雅意於本朝屢竭嘉猷式當睿意漢文思見賈誼問豈專於鬼神齊人莫如孟軻言必陳於堯舜遂承雨露入掌絲綸以雄深雅健之詞處潤色論思之地大手筆則推燕許超冠一時言制詔者稱楊常滿符公論卽膺巨用式贊洪鈞某伏讀除書欣聞盛事阻陪賔客雜珠履以前趍黙想姓名覆金甌之將唘

賀中書胡舍人唘

伏審被命中宸升華西掖儒學尊用彰本朝之淸明王言時孚致四方之聳動多士相慶有國惟休恭惟某官操行端方風度凝逺剛大養气塞淵秉心稟彊識愽聞之資深造前賢之閫奧明大中至正之道獨障邪說之橫流夙負經綸之才屢膺淸切之選昨陞柱史表用正人顧遭逢願治之君首開納有爲之論不忍少屈示尊所聞念去國者七年已循墻於三命及還舊物益罄丹衷進君子則小人自消用眞儒而天下無敵遂承雨露入掌絲綸以雄深雅健之文處潤色論思之地大手筆則推燕許超冠一時言制詔者稱楊常滿符公論某欽聞成命喜越稠人屬守攸司阻陪下客未識紫芝之面蘇源明固已懷慙將登元禮之門孔文舉豈容無說

賀張參政經筵唘

伏審召從方面亟承帝命之休入侍金華式解君心之渴除音初下眾志咸孚恭惟某官道合伊周學醇孔孟眞儒無敵大器晚成兼允文允武之資蘊至大至剛之气勉從人望出濟時艱讜議明謨嘗蓍於國論髙文大冊定黼黻於王言頃辭機務之繁出寄蕃宣之重仁聲所曁民頌惟休𨿽虎節熊轓用綏懷於逺服然衮衣赤舄宜增重於本朝果被絲綸入參帷幄天下咸推其舊徳聖心式佇於嘉猷豈徒彰眷遇之隆亦以示延登之漸遂端百揆以正萬邦某逖逺門墻寖移嵗月限拘冗職阻詣髙閎注目旌麾莫遂望塵之拜寓誠竿牘聊伸賀廈之私

回徳興陳宰唘

伏審被命中宸牧民劇邑車音至止士論翕然恭惟某官學問該通風猷敏劭傳家素業旣克紹於箕裘試吏長才顧何難於根節佇聽鳴琴之政遂頒增秩之恩某衰病餘生親依大庇卽候旌麾之入用修桑梓之恭欣幸之私敷宣罔旣

回巢縣湯承議唘

伏審入國問俗望徒屬於徳公事賢友仁禮未修於孺子遂蒙往教深服防謙恭惟某官杞梓良材圭璋令器愽聞彊識朝論推先茂實英聲士心畏仰久勞州縣之職未厭簪紳之言坐聞淮壖均沐仁政出宰百里雅髙赫赫之名報政三年卽書上上之考某屬拘守土莫獲踵門徒佩箴規之切磨如聆親炙之謦欬

回饒州王舎人唘

伏審祗奉絲綸雄分屛翰借一時之舊徳涖千里之良民旌麾甫臨士卒交慶恭惟某官學窺聖奧名重儒先入侍殿坳直筆允推於南董出臨藩服仁聲逺繼於龔黃洊膺鄱水之符卽聽鋒車之召某頃嘗親炙誤辱記存所喜觀瞻共獲披云之快獨憐老病未忘蒙霧之私

回徳興汪尉唘

伏審拜命明庭效官劇邑車音至止士論翕然恭惟某官負康濟之才蘊淵源之學見推多士峻列賢科官卑未免於抗塵家便不妨於將母賊曹況自不惡早聞部曲之令嚴彩棒行復可懸始信神僊之吏隱某未遑修問先辱貽緘久懷蒙霧之私卽遂披云之幸

賀蘭侍禦唘

伏審祗膺宸綍擢正臺端符公論之所推旌直言於巳試淵衷簡在眾志咸孚恭惟某官操行端方風度凝逺剛大養气塞淵秉心彊學待問則左右逢其原修身踐言則從容中於道慕古人難進之節懷君子勿欺之忠早立王庭志不闗於聲利徧儀朝路神益介於靖共昨自霜臺暫休琳館旋被鋒車之召入參卿寺之華密唘嘉猷遂當睿意惟南榻總風憲之任於天子爲耳目之司倘非愽聞彊識之才孰在激濁揚淸之選欣聞遴柬允屬老成廟社均休華夷率服摶風勁翮共觀排擊之鷹鸇當路淸塵豈有縱橫之豺虎遂膺大用式正羣倫某屬守郡符阻趨賔廡喜而弗寐方側耳於鳳鳴言不成文聊伸毫於鷰賀

賀範內翰唘

伏審光奉絲綸入専翰墨鼇禁舊稱內相陋有司可雜他才天子倚爲私人如上帝別開官府登用儒學尊榮朝廷公論所推有口皆慶恭惟某官道大而徳愽心正而意誠識天地之純全探聖賢之微隱發爲言行著在詞章挈是非褒貶之權衡立治亂興亡之鑑近主盟於後學逺追績於前人故著書以孔孟爲宗師獲由古訓而作史若遷固之父子法本家傳煌煌從槖之羽儀表表士林之領袖踐揚旣久眷遇彌隆召從內閣之華進長金鑾之直密參帷幄間侍謀謨豈惟潤色之稱工實亦論思之多助初見一時之號令還追上古之風流文成口占將脫玉堂之吏腕詞與意防驟感山東之士心黙數本朝居多大手顧才雄於一代號世掌者幾人側聞雨露之頒咸喜箕裘之紹夜陪淸燕孰驚蓮炬之還名簡淵衷卽報金甌之唘某謬當任使辱在記憐所幸衰年屢觀盛舉尙阻門墻之謁徒勤竿牘之修𨿽闕然雞鳴狗盜之間有喙三尺猶瞠若墨卿楮生之後時見一斑

朱內翰通問唘

鼇禁職親獨以私人而視艸龍門地峻誰爲下客以摳衣緬慚蒲柳之餘曾掛齒牙之末侵尋嵗月迥隔江湖𨿽貴賤之不侔豈寒溫之可廢輙忘固陋上瀆威嚴庶仁人有取於堂下之言使俗吏得以見胸中之意恭惟某官道窮聖域名重時髦北斗泰山仰髙明於眾目太羮元酒薄滋味於斯文宜聖君於投戈藝之時訪舊學於詖行邪辭之後思亷正色而士气奪豈尙空言仲尼在朝而侵疆歸寖圖逺效蓋潤色論思之旣久則彌縫唘沃之滋多𨿽海內舉知其爲師儒之宗於禁中實賴以裁軍旅之事言求諸道自堅匪石之忠善則稱君誰見補天之力卽膺詔命入贊機衡選眾而舉伊臯遂契帝心之簡恥君不及堯舜更觀王佐之奇某猥以薄才例乘一障昔曾侍夫子𨿽文章之事庶幾可聞然不見紫芝顧名利之心若爲俱盡玉堂多暇暑气方燻願言調防之精式副倚毘之重

賀侍講胡內翰唘

伏審光奉絲綸入司翰墨禁中舊稱內相非麄官可雜他才天子倚爲私人用眞儒所謂極選交歡多士增重本朝恭惟某官塞淵秉心剛大養气學淹墳典識洞天人造至道之奧閫而言不詭於聖人障邪說之狂瀾而文獨髙於作者早膺睿眷入與英遊移風俗而厚人倫雅推常徳斷國論而謀王體咸仰嘉猷峨峨軒陛之羽儀耿耿國家之藥石代言西掖渙號令於風靁勸講金華證古今於鑑召自貳卿之峻密専視艸之榮豈徒潤色之稱工實亦論思之多助審言之文壯麗得屈宋僅作衙官畢諴之議詳明知頗牧已歸禁籞遂參大政式贊洪鈞某屬守攸司阻趍崇仭夜陪淸燕孰驚蓮炬之還名簡淵衷行慶金甌之唘

宰執賀正唘

嶰管飛灰聿新嵗律日官頒歷欽授人時當品彚之咸亨宜仁賢之有慶恭惟某官道髙輔弼澤被華夷蔚然社稷之名臣膺此國家之重寄履端於始旣克濟於猷爲何福不除式交歸於信順人心所向天聽弗違某屬守小邦阻趨崇仭莫陪眾客進稱難老之觴但與有司均奉始和之令

宰執賀正唘

嵗時謹令送寒气於土牛風俗從宜介眉壽以春酒肇唘王正之吉黙迎神貺之休恭惟某官塞淵秉心剛大養气對時而育萬物咸遂其宜作善以防百祥各推其類宜集惟心之慶式彰難老之符人心所期天聽不逺某叨將使指阻詣賔閎𨿽莫陪旅進旅退之儔竊私懷善頌善禱之請總三百六旬之數於此履端書二十四考之勲自今其始

知州賀正唘

嶰管飛灰聿新嵗律日官頒歷欽授人時當品彚之咸亨宜仁賢之有慶恭惟某官溫恭立徳平易近民稔聞千里之懷仁豈待期年而報政履端於始旣克濟於猷爲何福不除式交歸於信順某屬拘官守阻詣賔閎輙傾頌禱之私聊寓緘縢之末

賀運使李學士唘

伏審祗膺宸綍擢領漕權名在蓬山光生浙部恭惟某官學通世務望冠時髦楩楠廈屋之材瑚璉宗廟之器中正自守無施不宜要劇屢更所至稱治頃被承宣之寵久専屛翰之雄恩威流行士吏帖服就陞使節總裕民財以吳越之封疆舊稱繁富非管蕭之材略孰任斡旋卽見錢流遂膺環召某叨分符竹獲仰旌麾未親眉宇之溫已幸徳風之偃聊伸尺牘莫旣微誠

又除直祕閣謝運使唘

伏以偏州營繕敢懷擇事之私延閣髙華遽被念勞之寵在叡明𨿽須賞勸於朽鈍猶是誤恩蓋築室賤工不必賢有司乃能就緒而第功優課良由部使者樂於成人恭惟某官靖共禔身忠厚接物頃將使指出按列城存好賢予善之心用略短取長之術優於保任致此超逾踵唐賢圖繪之榮已慙非據念道州催科之拙尙賴曲全姑敍情誠莫伸報謝

賀趙參政除樞密都督川陜唘

伏審光膺明命寵被元臣進長樞庭雄開督府朝無闕政方寛黼扆之憂國爾忘家遽唘元戎之乘用眞儒自然無敵致四方敢不咸懷恭惟某官持躬淸明養气剛大學王者事爲君子儒重徳鎭浮稟河山溫厚之气赤心自許應國家艱難之時頃由風憲之司入贊樞機之任嘉猷屢告睿眷彌隆始坐鎭於長江屢申威於逺服載參國政未閱嵗華謂在帝之左右罔匪正人則自陜以東西宜有行者除音初下眾志咸孚倘非陳借箸之奇何以重登壇之拜冠本兵之地名數益崇督諸道之軍川塗並進先聲所曁彊敵自窮豈圖三捷之功盍舉萬全之計決勝千里𨿽借畱侯發策之良無逾老臣亦自充國請行之鋭某欽聞成命喜越稠人不期垂老之年尙見中興之舉用汝作霖雨行慶召還必我爲鏌鋣敢羞自獻

賀石殿院唘

伏審光膺宸綍擢副臺端符公論之所推信嘉言於已試善惡有考自然國是之彰名分益嚴豈復官邪之敗交懽多士增重本朝恭惟某官淸明持躬剛大養气據經引義論不詭於聖人咀英茹華文獨髙於作者早由時望洊歷要塗専講席於成均詞無邪詖校羣書於冊府學有師承涵泳旣深聲猷彌劭果膺眷注寖被柬求惟禦史耳目之司實天子紀綱之地獻可替否如龜筮之不誣激濁揚淸如鷹鸇之獨立忠良並用廟社惟休側聞成命之頒咸徯大言之入某限拘官守阻詣賔閎竊符輿論之歸驟見正人之用喜而弗寐方屬耳於鳳鳴言不成文聊寓誠於燕賀

賀王殿院唘

伏以繡衣持節久欽八俊之威名記室縢緘忽奉五云之翰墨禮𨿽嫌於往敎善或樂於取人猥及非才頓生榮耀恭惟某官存心忠恕秉徳溫柔璞玉渾金世莫名於器用靑天白日人皆仰其淸明屢擁使麾式專國計蕭何任重頗嘗漕給闗中劉晏功髙如見錢流地上行被賜環之寵入膺持橐之榮某屬守郡符逖違賔館莫遑操篲之謹徒辱贈言之溫永爲篋笥之光難報瓊瑤之重

提舉市舶司到任後謝前兩府知州唘

伏以海市分珍式禆國計輶車誤寵寖假使權曾是謬庸輙膺委使竊以地不愛寶裕然南庫之瑰奇斂弗及民久矣蕃商之交易昔在承平之日居多增羨之儲偶遭艱危馴致廢弛欲舉舊政當求通材如某韋布諸生桑楡晚景株愚自用椎鈍有餘習成泥古之迷識昧趨時之變安有善策以來逺人似是馬曹世巳譏其疎闊俾登龍斷事必致於顚躋責任如此其艱報效以何爲稱退量忝冒實有夤緣玆蓋伏遇某官言合臯陶道侔伊尹功存社稷名重華夷暫辭機務之繁出任藩宣之寄博求羣彥協濟中興𨿽筦庫必因任其能故賢否亦各當其分遂令譾薄寖被甄收某敢不防恪奉公精勤守法稽泉貨出納之吝爲簿書漫滅之防𨿽慙無濟劇撥繁之材見稱能吏猶可舉長財善物之令申戒攸司

賀戶部李侍郎唘

伏審升華西省曾未淹時擢貳版曹亟聞登用倘非兼政事文章之美何以供掖垣臺閣之求儒術流行天下自臻於富庶仁賢信任國中豈患於空虛簡在深衷滿符公議恭惟某官剛大養气塞淵秉心挾數器以濟時全三才而貫道窮廣大精微之學不詭於聖人屬雄深雅健之文獨髙於作者自其卒業於父兄之日早已策勲於翰墨之場多士推先眾目共驚其聳壑達人委運十年反墮於積薪流落江湖侵尋齒髮逮眞主建中興之業圖舊人爲共政之基再下鋒車遂持荷槖𨿽士友興嗟其晚遇然朝廷喜得於老成典誥深醇實盛時之帝制憲章明習眞後軰之吏師惟胸中素有成謀故意外俱無難事宜自代言之責遽分足食之憂刻燭占詞方懼吏曹之腕脫舉鞭授算已驚平地之錢流卽贊樞機式從民望某逖違墻仭寖閱嵗時側聞成命之傳倍越稠人之喜門無畱謁趦趄獨後於賔僚言以見誠骫骳敢慚於緘尺

賀張樞密再除知院唘

伏審召自逺方行弗遑於俟駕入承溫詔位復冠於本兵符九州四海之公言彰千載一時之榮遇謀同筮歡浹神人恭惟某官謨合臯防道侔伊呂蘊至大至剛之气兼允文允武之資出濟時艱勉從人望頃嘗専將軍閫外之寄身試其勞力請分天子西面之徵事成則退屬玆彊敵窺我長江敢慿射雕之雄妄有投鞭之議廟堂致勝尙渴全籌將士折衝僅傳小捷旣下親徵之詔盍圖共政之人方唐宗興當饋之嗟宜謝傅爲蒼生而起矧乃樞機之地實參帷幄之謀而且攻守便宜久歸經略蕃漢部曲舊熟撫循自應壺漿簞食以迎王師誰不下馬投戈而拜吾父畱侯輔漢功名卒推而不居裴度平淮威令亦幾於復振遂端百揆以正萬邦某伏讀除書欣聞盛舉恨拘官守阻詣賔閎云潝而興孰識蛟龍之得志廈成而賀聊同燕雀之懷恩

賀宣州鄭侍郎唘

伏審祗奉明綸雄分近服以忠良之舊徳牧凋瘵之疲民旌旄所臨士吏胥慶恭惟某官風猷敏劭度量閎深爲君子儒學王者事夙負經綸之蘊出逢艱棘之時愽聞彊識而議論不詭於聖人濟劇撥繁而器業特髙於世用握蘭省戶早擅譽於彌綸持槖貳卿更盡忠於獻納起從眞館坐鎭雄藩矧宣城素號名邦於江左尢爲沃壤加以循良之政允資惻隠之仁卽觀治化之成旋奉詔音之渥某叨膺小壘服在下風未遑操篲於門闌喜逾識面聊復寓誠於竿牘愧不盡言

賀徽州吳守唘

伏審祗膺鳳綍榮佩魚符輔世長民徳莫先於愷悌承流宣化眾共仰於循良旌斾甫臨士民稱慶恭惟某官才猷敏劭趨操靖共中正自守而無施不宜要劇屢更而所至稱治宜承密命來鎭大邦陽城之守道州行催科弗擾之政曹參之治齊國倡淸淨無爲之風坐使比鄰獲遵軌則佇聞優最入侍禁嚴某猥以非才誤分小壘莫陪下客少修執贄之儀徒與數州共獲親仁之寶

賀兵部折尙書唘

伏審祗膺宸綍進長夏官肆求歷試之材用稱久虛之選交懽多士增重本朝恭惟某官塞淵秉心剛大養气內蘊濟時之略外彰華國之文懷近臣諫行言聽之忠必稱堯舜挾上將戰勝攻取之策暗合孫吳昨唘戎行屢専師閫旌旗攺色艸木知名宜膺眷顧之恩亟奉賜還之詔貳卿起部百工咸精其能承命樞庭四方弗匿厥防遂班常伯式正羣倫表國家多用於忠良示官府交修於綱紀豈但五符尺籍各有司存要知三略六韜悉歸度內旋膺大用入贊洪鈞某伏讀除書欣聞盛事莫陪下客雜珠履以前趨徒想盛名覆金甌而將唘

賀程發運唘

伏審召從蕃服簡在一人寵以使權雄兼數路復祖宗百年之基業建國家萬世之規模成命初頒有邦咸喜恭惟某官學該墳典識洞天人智術精深材猷敏劭剸繁治劇臨機無畱刃之難考古驗今遇事若提綱之易早從民望出濟時艱攬轡登車徧歷外臺之選剖符慿軾屢持名郡之權服在西淸允稱元老豈獨踐揚之滋久實爲獻納之居多是宜旌其盤根錯節之勞付以挽粟飛芻之任蕭何輔漢頗嘗漕給闗中劉晏興唐如見錢流地上遂聞優最旋奉褒音入贊洪鈞仰裨聖治某逖違門仞寖越嵗時謬分軍壘之符獲綴部封之列愚而自用媿無一日之長退省其私喜有二天之托

欽定四庫全書

東窻集卷十六

宋張擴撰唘二

代賀王相公收復朔方遷太傅唘

伏審寵膺異數秩正三公旌周公有眾人所不能爲之功待伊尹以王者學而後臣之職交懽夷夏增重朝廷竊惟幽薊之區久阻冠裳之教敢忘大徳輙敗信盟肆興有罪之誅屢上膚公之奏還職方輿地之版見都防金城之安成師言旋廣殿稱慶疇玆廟算允屬相臣蓋輔弼兼文武之材中専密論𨿽將相制邊陲之命悉受成謨參稽一時汗馬之勞孰與萬世勳猷之逺發縱議賞此蕭何所以居功臣之先應變如神非姚崇孰能成天下之務宜陞師傅之任以尊帷幄之謀恭惟某官以道佐王推忠許國専冢宰秉鈞之任隆眞儒無敵之名楊綰當朝藩鎭爲之撤樂仲尼輔政齊人歸其侵疆矧當奏凱之辰大啟疇庸之典惟明主論一相禮宜絕於百僚惟大臣慮四方身不親於細事坐而論道入則告猷遂正位於三槐以勒功於九鼎某叨塵寄委夙荷鈞陶慶四方之攸同仰一徳之咸有房齡善蔵諸用名謝了然郭汾陽功蓋一時朝無忌者彌深頌詠倍越等夷

代黃侍禦處州到任謝宰執啟

伏以祗膺宸筆叨奉印章擢從冗散之餘付以承宣之寄授命弗稱感怍交深竊惟道徳之威成安彊昔重諸侯之職郡邑之治本恵養雅髙循吏之能矧括蒼之名區廼少微之分野獄訟素簡賢才居多𨿽驟更兵火之殘已純被朝廷之化省刑薄賦潛銷竊弄之潢池佩犢帶牛益表太平之官府宜得忠良之士助宣寛大之恩如某者學不適時智無逺慮誤蒙羽翼寖被陶鎔防之稠人廣眾之中授以激濁揚淸之任初欲明目張膽過自激昻終無片語只詞稍可采錄遂致顚踣益重悔尢莫知婁公盛徳之容但慙仁傑奇士之薦洎投閒於眞館更坐耗於太倉豈容齒髮之衰尙分民社之托退量忝冒夙有夤緣玆蓋伏遇某官師先聖無道威文恥吾君不若堯舜處心匪石平國如衡當明王交物有道之時任上臣事君以人之責遂令末路更借一麾某敢不激勵孤衷講求要術治貴淸靜未遑貪赫赫之名政拙催科頗願書下下之考庶不愧行已之恥以無負知人之名

代知處州黃侍禦再任謝宰執啟

伏以治民無狀初懼黜幽拜命有加復蒙因任宜退而進得寵若驚深惟列土之封實負承流之寄𨿽在殊方逺嶠亦有小國寡民當循名責實之時豈屍祿養屙之地倘非最課敢議借畱重念某韋布諸生桑楡晚景頃繇冗散重誤使令效官本無他長爲郡安有殊績治貴淸淨徒知避察察之譏政拙催科寧望免下下之考十萬戶未蒙其福二千石孰以爲良旣不能效曲阿飾非以干虛名又不敢如王成矯僞以規顯賞自信尋常之學妄圖尺寸之功亡補官私寖縻祿廩宜公論去其甚者矧謬政安可再乎假寵自天原恩有地玆蓋伏遇某官儀刑百辟師保萬民言聽計從體伊尹自任之重功成治定戒周公無逸之難坐銷兵戎不動聲色肆求有徳分長庶邦共圖不防之基豈責速成之效故及而代近𨿽申戒典刑而報政之遲間亦少紓嵗月遂令朽鈍例辱記憐某自知妨賢何以報國誓殫千慮冀補萬分𨿽慙無濟劇撥繁之材斷不取因陋就簡之策五日京兆尹耳自然積毀之頓消三年鄭人誦之萬一去思之可勉

代賀白太宰啟

伏審祗膺宸綍擢冠冢司增重廟堂交歡夷夏竊以主論一相惟圖舊人宰正百官不親細事繄道隆徳駿則足以當眷遇之渥非言忠謨嘉則孰能副考績之艱運屬聖時朝多耆徳方審厥象而求傅說宜選於眾而舉臯陶豈曰人謀是爲天意恭惟某官望隆四海學貫九流大器晚成眞儒無敵徧歷疑丞之位咸推社稷之臣裴度精神年彌髙而徳彌劭子儀勲閥朝不忌而主不疑遂升槐鼎之崇式正鈞衡之重某叨塵委使辱在記憐聞大老盍歸乎來巳深慶賀無一夫弗獲其所尙托陶鎔

又代賀徐太宰啟

伏審寵膺宸綍擢冠冢司當大人繼明照四方之辰居上相代天理萬物之職謀同筮歡浹神人恭惟某官言合臯陶道謀伊尹眞儒無敵大器晚成盡臣節於三朝參政機於二府文武並用勲名俱髙比鎭北門密專畱鑰建守在四鄰之固申外防諸將之嚴方朝廷圗任舊人宜中外推先耆徳遂符帝夢入秉鈞衡東山之有衮衣𨿽起歸公之戀商巖之作霖雨終諧用汝之謀尊蕭何善講成規嘆房喬兼持眾美坐致太平之業力還上古之風由周而來七百餘年孰加孟氏書唐之最二十四考雅俟汾陽某叨與使令夙蒙知遇親逢盛事喜越常倫鄰哉鄰哉永慶風雲之防人耳人耳敢逃鑪錘之功

代賀起復李左丞啟

伏審祗奉宸綸召還機政事闗廟社之計義斷閨門之恩卿士恊謀華夷徯志恭惟某官學通要妙業富經綸曽閔事親臯防許國早由道徳之選入踐綱維之司體貎逾隆勲猷益著獻替系一人之可否用舎爲四海之重輕頃罹陟岵之悲咸動去朝之念無人乎大君之側當議奪情求忠於孝子之門是云舉類惟聖人乃能義以起禮故天下咸知國爾忘家簡在淵特虛舊位宜謝傅爲蒼生而起俟周公以衮衣之歸遂正洪鈞允儀百辟某逖違門仭寖閱嵗時懷婁公厚徳之容愧豫讓漆身之報用汝作霖雨佇觀膏澤之霑必我爲鏌鎁敢避祥金之請彌深頌詠倍越等夷

代賀趙右丞啟

伏審祗奉明綸入陪大政交歡夷夏增重朝廷竊以萬幾根本於尙書二丞參稽於國柄左綱右轄均謂輔臣碩徳宏才乃副髙選惟聖主洽文明之治於近鄰加禮貎之崇凡預登延必親識防服在二府冠於百僚𨿽云侍從之班毎因文字而進恭惟某官廟廊柱石國家羽儀眞儒通天地人良史兼才學識早繇翰墨入侍禁嚴大冊髙文溫厚可追兩漢嘉謨讜論都兪不愧九官果膺側席之求遂正持衡之任某夙蒙知遇獲在甄陶嘗陪鵷鷺於中庭毎嘆麒麟之千里馬周驟用雅髙論事之明處約已衰但懷如志之判其爲欣戴實倍等夷

代謝周中丞論薦啟

伏以效官無補久愧素餐論薦甚優猥私下品孰料張季十年之滯遽玷山公一字之知得不待求勞祗以懼且寒士𨿽伸於知已而小官或困於謀身凡更相汲引而仕於朝必預在聞知而得其實豈謂徳信未達於義气蹤迹素昧於平生而乃陰借吹噓驟加翦拂溢以齒牙之譽逾於衮繡之榮此殆非俗吏之所能爲蓋亦是眾人之所不識矧中執法以觸邪爲職厥選甚髙而侍從官無外交之私靡容茍合宜得非常之彥廼當特達之知如某者江湖廢人麋鹿與友未能免俗亦漫爲官但知糊口於四方敢愧折腰於五斗屬有東南之役謬更簿領之繁亡益官私寖移嵗月深虞李守或以冗逐裴琰之敢意晉公乃能逺取白居易退量忝冒夙有夤緣玆蓋伏遇某官先生學師聖人行滿天下渾金璞玉器用莫名元酒太羮文章近古久居風憲之任獨著忠良之稱舉善無遺待人甚恕下體兼收葑菲先容不問梯媒遂俾庸虛亦蒙采錄某敢不勉尋舊學益勵初心未識紫芝𨿽負蘇源明之恥見稱文舉頓伸禰處士之狂誓不廢於檢身庶無忘於報徳

回溫州舉人硌

伏以獻賢能之書與聞末論揭龍虎之榜喜得英材惟永嘉望重東南而前軰類髙名節逮玆秋賦允契月評不獨才華可配於古人實亦行義有聞於鄕老恭惟觧元祕省詞尙體要學窮淵源筆掃千人壯春蠶之食葉文成七步笑老獺之祭魚爭先黃絹之辭妙中靑錢之選某索居久矣舊學茫然謬持權衡頗瑉玉初期防十得五少厭浮言安知絕倫逸羣盡入公舉縢緘見貺借譽過情莫報瓊瑤之珍永爲箱篋之好感佩之意敷述奚周

代謝京畿監司奏辟畿令硌

伏以被命公朝得官大邑安有善政式寛疲氓入境之初靦顏何措竊以縣設令長最號近民漢推郎官乃使出宰其後士論軒輊或云補外之徒勞遂令國勢重輕寖類持衡之偏勝稍欲復古亦在隨時至如許監司嚴辟舉之科固已勝吏部用平配之法矧王畿內附尢非諸夏之等夷而彊敵橫侵新致殘兵之抄掠扶傷起廢濟劇撥繁必求剛敏之材始善拊循之術如某者天資椎鈍俗學株愚泥古而不通今聞一而未知二頃嘗負獄官之責亦粗諳法律之文𨿽一方之民自以不寃然三嵗之課卒無可考遽當百里之寄孰任三年之成玆蓋伏遇某官寛厚有容剛方不撓人懷愷悌神介靖共輕軒冕之倘來潔冰霜而自守屢將使指數訪人材故嘗略短以取長但期防十而得五遂令譾薄亦與使令豈惟有意於滯淹是亦不遺於故舊某敢不周旋三尺黽勉一心不忘勸課之勤庶補催科之拙人其塗炭近當取戒於魯山我有田疇後或謳歌於東裏誓爲報效非飾虛詞

代黃侍禦除直祕閣謝宰執硌

伏以有司任職敢稽營繕之勤命綍疏恩遽被髙華之寵功不當賞愧甚於榮竊惟延閣之淸名實系聖明之妙選萃曠古圖書之祕待四方英俊之遊自祖宗以來未始假人非文字之優不在此舉如某者天資朴魯世事迂疎鼯鼠之技易窮犬馬之心徒在顧未遑於救過豈有意於言功念玆兵屯安集之初適有廬舎繕完之役恭被詔防嚴責課程庀徒鳩工僅除風雨之陋行慶施惠遽沐乾坤之私矧當構用之時尢負冒榮之懼退量僥幸實有夤緣玆蓋伏遇某官道貫羣倫恩施四海體伊呂尊君之義懷丘軻利物之心樂事勸功察微勞而必錄信賞必罰輔明主以有爲遂俾常流亦叨異數某敢不洗心滌慮奉法守公章句腐儒昔𨿽與校讎之選簿書俗吏終難陪淸切之聯尙冀異時或收報效

代賀何中丞唘

伏審被恩宸扆擢長霜臺簡在淵黙符公議惟明天子重風憲之任以中執法爲耳目之司所以糾正官邪主張國是欲在位者無淫朋比徳而分職者皆趍事赴功必得剛明之材乃當彈擊之寄恭惟某官文章典雅議論深醇早冠儒科遂持從槖晉叔向古之遺直蔡子尼今之正人果被眷知驟膺倚信善感章疏時人嘆其鳳鳴溫造威名藩將爲之膽落卽見動揺山嶽豈徒訶問狐貍某夙荷記存倍深慶慰孫處約如志之判行踐前言張萬福垂老之年更觀盛事

代賀燕大尹唘

伏審疏恩宸扆擢尹帝都名聞一時論慰多士惟京邑爲四方之極素號浩穰而天府居三輔之中尢先彈壓倘或隄防之不密必致威名之頓傷如趙廣漢鉤距得情僅能屏息盜賊若雋不疑經術決事廼宜稱重朝廷材兼古人時得傑士恭惟某官學通今古識洞天人聞望爭先時髦風流不減前輩出將漕計毎見錢流入貳民曹稔聞貫朽暫借賢於從槖亟總治於神州發伏擿姦剛果無逾於張敞急彊緩弱威嚴孰比於翁歸卽被褒音遂膺大用某逺分郡寄阻詣賔閎莫與國人共負神明之畏倘遭田父猶知風化之醇

代賀宇文內翰唘

伏審光奉絲綸入司翰墨弟兄相繼朝野稱公竊以金鑾玉堂最居禁密王言帝制專取文章無所統屬則擅私人之榮間待謀謨則髙內相之選歷觀前軰均號鉅公倘非庠序通經之儒孰副朝廷視艸之職恭惟某官材兼文武學貫古今賈誼少年已建三代治安之策栁渾髙見兼識萬里軍戎之情比防元帥之謀深體淵衷之念韜鈐未試籌畫甚精方勤贈策之行遽被賜環之渥審言文詞壯麗得屈宋當作衙官畢諴議論詳明知頗牧已還禁署卽見風靁之號令可防虞夏之典謨某夙荷記存尢深慶慰共歆蓮燭之恩數卽唘金甌之姓名倚任獨親孰出宣公之右華近對筦更追溫氏之榮

