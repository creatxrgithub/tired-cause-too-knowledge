

欽定四庫全書

集部四

提要

山房集九卷

別集類三【宋】

【臣】等謹案山房集九卷宋周南撰南字南仲吳郡人淳熈庚戍登甲科官至祕書省正字再以薦入詞館皆不久罷去遂以殿廷所授文林郎終焉宋史藝文志有周南山房集五卷捲目多寡迥異今檢永樂大典所載有題山房集者亦有題山房後槁者與陳氏著錄之本合知宋志五卷之目乃傳寫脫訛不足據也惟永樂大典所錄篇帙無幾當由刪薙太甚故佚去者多今但就其存於今者各依原目釐爲前集八卷後槁一卷以略存其舊南長於四六以俊逸流麗見稱制誥諸篇尢得訓詞之體其初入館也葉適實薦之考吳子良荊溪林下偶談有雲開禧用兵韓侂冑欲以葉適直學士院艸詔適謝不能旣而衛涇被命艸云百年爲墟誰任諸人之責一日縱敵遂貽數世之憂涇見適舉似誤爲墟爲成墟他日周南至適告以涇文字近頗長進然成墟字可疑南愕然曰本爲墟字何攺也適方知南實代作因薦其宜爲文字官遂召試館職蓋卽其事按此四語今在南所作秦檜降爵易諡勅中則當時巳載入己集足徴其不能割愛而勅內別有兵於五材誰能去之臣無二心天所制也數語亦極爲王應麟所激賞是其織組之工膾炙人口尢可以槪見矣集中又有諸書題防二十餘則與館閣續書目體例相近疑亦在館校勘時所作又雜記數十條多述宋代故事間或直錄古書之文無論防疑本別有說部附於集內而爲永樂大典所割裂今無可參證姑仍其原文錄之云乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費墀

欽定四庫全書

山房集卷一

宋周南撰

五言古詩

季春【三月二十四日】

初篁欲迸籜晚風防過之斑苞初委地永與瑯玕辭篁生五丈髙鳳吹鳴參差隕籜膜己朽不恨見竹遲物成亦大艱搔絕誰當奇誓同初生竹長防幽貞姿

暮春

玆辰如翻車其行靡脫轂春無十日妍見此條蔓緑蒼苔拾落花天膏尙如沐足身豈不好反覆看已熟惟有白石子粲粲菖蒲斛

八月七日與吳沈二道人同過書塢時山堂初成

暋陽收晶熒淸舫度林彚坡陀認槿籬屋角初塗塈入門露防竹走鞭土爲沸橘欒尙小澁菊柄已幽毅少紓趺坐筋漸出穹隙味疎叢石貞瘦宻樾塵髣髴成余獨往願勞我慈親費親年合幾何倐已近喜畏我發白滿把晚食遲下胃一嵗能幾來每來時自慰不雨已經旬長道熠饑蜚竹檐出山泉艸根坌土气長願居此勞州裏未爲貴

詠史

客嬰義主臣銷骨事未竟臼友讎諾責斯義在項領惟臼秉純心遑卹身後事惟嬰抱遺育不以後死愧嗟乎古人達樹徳見衷則並驅不同逵存歿事願畢玆事亦大難義竭斯近仁孤成死不死太息難重陳

博雞

慶元夏四月所至喧博雞小市車不通引首望其逵雞籠三尺髙雞價千錢提苦云輸錢少取取鬭樣歸小兒博手短顚走歌呼齊搜攜徧村墅往往空其棲或買鵝代之亦取雞爲辭僕夫告我言官人那未知聚呶已跨日來初知爲誰余無五行學覺有纎芥疑老距不可臛利觜長安施更訝十錢片一博多得之歸尋故老問始云眼見希因之互猜愕傳來又誇毗或謂近雞禍或言雞者饑嵗行將在酉事應恐在玆聖明攸好徳百祲潛光輝蠢玆朱衣者萬萬不關時但疑一種類爭雄無兼雌更恐坊市內相望野雞啼豈將有防沴神者預啟其乖風感乖气朗鑑尙表防人言良過矣邦禁亦未非我欲效風人聊賦博雞詩

七言古詩

呈趙蹈中

趙子面白如玉傞定須逃得文儒餓經年憶破古人心近日妹夫初病可忽然到門已驚駭令我失喜多兩拜君來看我還看親我顧不能君莫怪自云曽見杭州火說著紅湖先淚墮水衡支散新鑄錢詔書未禦正朝坐向來送我龍泉器秋色新蔬恰相似且將濁酒慰營魂多畱幾日論文字取詩須取杜正傳尋到岑參髙適邊轉處正須寛一步只今且向晚唐前

卓文君

西京雜記載司馬相如將聘茂陵人以爲妾卓文君作白頭吟以自絕因推其意爲文君怨

曠代佳人十六七膚如凝脂發抹漆芙蓉爲臉玉爲容淡拂眉尖逺山色夜梧月落秋夜長孤鸞三疊傳髙堂瑣窻認得琴心怨直恐韶華不得當瑤環潛送慇懃意只今猶記來時事殺身不贖父兄羞圗得嵗寒成共蒂陽昌市裏鷫鸘裘鸞鑑相看未白頭試拈玉軫攏金撥新聲比似舊聲愁世間恩愛何時盡流水落花皆往恨不愁歸避茂陵人羞逢往日臨邛令鴛鴦並翅雙飛宿欲話衷腸歌不足古來應有白頭吟誰念妾身今再辱

五言律詩

十月十日立冬

立冬前一夕聒地起寒風律呂看交防衣裳出褚中骭瘍時作尰懷抱嵗將終汗手污牙筆晴檐共禿翁【余有牙筆防朱二十年矣】

入梅

地濕衣生醭天涼葛未裁暴暄偏壊藥防灑似成梅苦筍相將盡良朋久不來若無書作伴那得好懷開

石湖

作者看胸臆泠然接大荒雲溪收浩蕩海觀度滄涼故國余丘壑春船落艷陽百年看俯仰越燕又空梁

姑蘇臺

輟杵餘千禩叢臺此舊都冰花銷窳瓦組練入彌湖浩蕩春風在荒亡霸業蕪往來吳父老借艸話城郛

庭燎

種髮看如約松明又送寒頗哀黧老健慨我獲薪幹小市街聲沸明河小霧漫賣癡兒女喚更作夜來看

讀史

條綜都遺忘繙收亂貯儲據梧甘觝滯撫捲涉伸歔老去從螢槁昏來著茗祛緬懷千載上知讀幾年書

登閶闔城

閶闔開城郭東南見此州尊安山體奠柔靜土田收易野曽興國崩臺早得秋閒民無職事力食愧鋤耰【力民代食】

秋日步至湖桑埭西

伏枕衰方劇搘笻气忽增細泉鳴暗竇疎樹映孤燈斷鴈寒依渚長魚健脫罾行纒已無用卻作在家僧

賦里人亭前三立石

昔人藏巧拙收拾老亭雲雨澑漫天鑿年侵見石心支撐非爾力秉執儼如臨亦有渾渾气惟嗟骨未任

山居晚步

蔬腸消穀暖拄杖出林深犢背斜陽在蛩聲暮气侵崗巒舒伏脈松菊防歸心墟落函寒早山曛日未沈【田父爲予言陽山外日夕尙未昏黒不比尋常日落山便夜言陽山能隔日】

步擔腰鎌急平疇瀝稻稀水雲漫白道烓竈起靑霏縫塔隨煙暝巢烏擇木飛年丰間正少乘屋匠人歸

山居

燏火燒烏桕敲冰煮石楠烈風冬日夜短褐野人庵麥地宜秧谷香欒記接柑山中無具日影漸移南【一本云物照農蠶】

山家

小麥連湖熟黃梅作彈飛穿林靑犢過觸柁白魚肥子男輸絹急姑婦插秧歸枳花茶似雪畱客共湘瓷【一作新茶新出焙案此詩後半脫粘結句亦出韻疑有錯誤今無別本可校姑存其舊】

驅儺

髙明紓鬼責奧渫費誰何兒女今無恙街坊又進儺流年熒惑過【一作磔攘田畯少】隊仗【一作閭巷】史巫多求福吾能記門前不用呵

奉問座主丘侍郎

早嵗虛仁鑑頻年濶素書斯文誰後死甲子正安居公館初陽動江沙海气淤近傳肝液少嵗晚更何如故老淒其甚嗟余尙庶幾勲庸遲琬琰顧盼有晶威伯氏供爲子諸生記攝衣淒涼葑菲恨圗得誨言歸

送鄰守邂逅祭酒李公

早作將吳守臨分禦李侯淸醇瞻耉老省素共晨羞鄕裏終全活人家更小畱腐儒疎懶意白水看行舟

懷友人趙蹈中

妙質端能勁除官正爾遲和歌誰與共摻別可無饑俗學訾豪奪家人怨絕癡相看又秋暮未敢嘆余衰虛想憐神怒端頤防暑侵父兄寛眾責寢飯驗初心夜气收肝膈晨得笑吟生年推我長蓺殖可能深

孟良甫別一嵗無書有懷寄之

孟氏好兄弟相從鄰巷居一窮吾得忍千里意何如夜雨看僵僕家兒不詈予丰年民瘼少莫厭故人書

示子

編軸初黏飾堂略淨蠲師前無脫履弟幼與隨肩苦柰休多食精絺不耐撋遲明吾語汝欲睡更來前

聞館客病侵曉得小馬亟歸

蒙蒙露气白耿耿東方明馬捉步猶碎烏營食又鳴倐過黃峴嶺遙見闔閭城欲問兒曹懶前虞祿命輕

哭同年友馮校書

叔常雙骭骨客死漢江中憶昨煩憂甚知吾友道窮逺遊那知己卽願得純終他日論巴產東西有二馮病父沈攣久扶行未有孫寡妻持酹酒巴月旅歸魂摧落收威暑兢危過峽門銘旌今逺近到日敗垣存

五言排律

偕蹈中過書塢歸二十韻

我塢須君到玆行說幾時喜來衣裏少勇出岸頭維篙節探渠澑燈籠上酒瓻亂蛙嘈沮洳警犬笆籬闕白瞻林罅排蒼架月規澣絺櫺易透潔榻帚難施落彈如梅熟拋簪似筍遺橘包收夕潤杉彩漾朝曦漆椀湖魚瑩瓷甌釡粥糜防肩髙木防安膝下亭茨散地今玆見荒蹊過者誰詭求諸老記畱下故人詩憊幹宵中復佳眠旦起遲衣篝寛女送藥劑切兄毉僕防昏來窊船樁泊定移句材當面逼天巧古人窺還往楓橋路低徊泰伯祠比君多數嵗把卷憶吾師八月登秔稻西風理釣絲未嫌墟曲小來赴野塘期

余杜門兀坐三年壬申六月九日出弔平望歸途阻風第四橋余曰是特偶相值爾不然豈造物者出門卽相料理耶舟人曰然因識之

地借沮龍宅隄橫海蜃樓馬蹄翻震雹沙觜更生洲云壑懸繩渡天風激箭抽濕霖平衍沃暗井滅夫溝蹴起爭橋齒攛來似海防浪花將岸颭塔影聽桴浮卻憶銜枚地曽驅縞練舟謾雲天設險豈是水爲柔無事人千古逃榮茗一甌川靈工閱世翻覆幾時休

七言律詩

春日卽事

料理淸明天气催攙先幾日柁船開六朝事往余簪塔百艸春回上舞臺巢燕爭迎華屋去海潮猶傍故城來主人兩鬢千絲雪更斸靑防出稚栽【一本云琖面春山舊舞臺攙先幾日柁頭開一簪影落山頭塔千樹香吹巖下梅鳥入寒煙迷翠羽鳩呼宿雨長蒼苔主人兩鬢千絲雪更斸靑冥種稚栽】

後過書塢夜坐

下駕官橋黃峴東二十五里名新丰慈竹色如蘆葦白石楠頂結櫻朱紅紙灰養火冬將盡趺坐看書暖漸融且蓄春雷歸地底放令晴雪滿山中

九日祁城外

淸晨驅馬出重闉漸有狂花似小春艸市丰年聲泄泄官河霽色水粼粼山林送老無予罪物色愁人逐嵗新便擬移家去城郭可無萸菊慰慈親

泛舟遊虎丘

水繞朱門宿海槎山沈海月上晨霞鳥啼煙樹雨初歇鐘度云楣日未斜僧俯劍池看貝葉人追寒食衮楊花西子年侵丘谷換女墻還有舊宮鵶

過虎丘

勾吳霸業竟誰成畱得崇丘嵗一登玉鴈已隨黃壌盡鐵花空向碧潭凝【注闔閭金玉爲鳬鴈東坡虎丘詩鐵花秀巖壁】空中有塔掀鈴語臺上無僧喚石應踏盡蒼苔春老去但餘落日與寒藤

狐埋狐搰已無成【吳語】春去春來幾度登海湧名山眞幻出酒酣看劍已塵凝鷗陂人逺臺空在【內傳闔閭晝遊蘇臺射於鷗陂】鶯谷聲殘鳥倦應越絕興亡俱一夢爲君同弔剡溪藤【文粹有弔剡溪藤文】

晚出至湖桑埭

殘年孤寂不堪言時喚平頭駕短轅老气猶能作羆臥壯懷誰復記鴻軒櫂歌縹緲城西路煙樹參差埭北村堪笑怪奇消未盡夜來還夢屬櫜鞬

送林潮州【六月赴任】

誰把科名誤寘君不教獻納近華勛一麾暫逺長安日六月先淸瘴海氛馬首喜無瀧吏問筆端應有鱷魚文明年勝日知無限還記江東日暮云

乙卯之秋送項祕書倅池陽是時教官之闕尙在來春

諸老紛紛去不畱之人也作翠防遊要看緑字封蒼蘚須趂黃花插滿頭秋水隔人猶有恨春山得伴更何求九華樓上新風月不學詩人賦隱憂【太白秋浦詩題詩畱萬古綠字錦苔生一作已到三山忽引舟去尋小杜翠防遊諸儒舊仰傳心學博士先寛血指羞秋水隔人猶有恨春山得伴更何求明年勝日應無限不學詩人賦隠憂】

送項倅

衡嶽山頭喚下來髙人不肯住蓬萊先秋手得平分月當暑身無半防埃世事相逢休掛口吾儕一見且銜杯夜闌約立銀河表閶闔天門次第開

昨者搜賢詔下來旌蒲紛遝起蒿萊誰人肯厭承明直我輩休污世俗埃天近須回宣室召時難倍愴渭城杯殷勤爲誦江湖句少立斜陽舟未開

送江陵牧次對貳卿

夢斷江湖絕寄聲不圗猶見老成人白頭未覺相從晚靑眼何繇此防頻【山谷詩寄聲何由頻】自古荊襄俱重鎭今公羊陸是前身六千里地無非郢【郢今江陵縣】寛著恩波浸逺人

嵗杪送同官趨朝

異縣飄零興已闌更來樓上說加餐不知壯日消磨已也似中年賦別難酒盡沙頭悲夜永書來日腳是春殘人生塗轍嗟何限好在分攜恰嵗寒

謝友人見過

嵗暮寒風易中人對牀誰與話情眞平生知我無如子此度相看又隔旬世味慣看如嚼蠟寒窻癡坐正凝塵只今便擬髙軒過飲水毋嫌仲叔貧

和史君喜雨

通宵奠玉乞移災閭闔天門午夜開屏翳不隨風伯住雷車爭逐阿香來送神曲奏爭加額【送神日道傍無不以手加額】喜雨詩成巧奪胎聞說阪田猶未插更須精意斡天回蠶筐無葉不成眠瞇眼黃沙障麥天誰遣鑪煙生濕霧立翻江水沃桑田雹飛鄰壤同時事春入民襦賴吏賢欲把丰年占覆斗寸心應向碧霄懸

百萬疲氓饑欲啼陰靈一夕靡云旗谷芒緑潤沾天澤梅子黃肥帶雨時薄宦經時誰舉手丰年重見且信眉【自至池雨見稔】諸生未用歌華黍得熟民貧未可知

挽耿侍郎

給事初爲畿縣令姓名直徹阜陵前後來佩盡名藩印死去家無數頃田畱與道塗歌長者未調鼎鉉合長年龔黃只取優稱去更有雲臺論百篇

同年葛簽挽章

杏園張飲上晴湖憶在團司識面初二紀年光何忽忽五更春夢己蘧蘧彯纓曽識飛鳬舄折獄爭馳薦鶚書可惜佳城縈蔓艸只教綠水泛紅蕖

少年並馬曲江遊曽到慈恩塔上頭過眼流光眞露電驚心宦海半沈浮君今又隔重泉夢世事嗟傷逝水流獨立東風數華發不堪春艸起離愁

挽祕撰趙郡運子固

舊學虛防一字褒暮年曽得拜江臯舟砂雅意成前約玩印連章避左曹事業略曽隨手見死生應嘆有身勞只今蛻迹西林去始得先生蚤退髙【公自隆興歸南始參識於京口】

闕題

天憐羇迹寄諸侯付與危欄早得秋相見便知懸榻意闞亡時得挾書遊山容老去蒼崖在水潦痕存淺碧收髙我儒冠無用世不應更躡九華樓

天憐羇迹寄諸侯差近危欄付與秋風物捲簾都在眼湖山如畫恰當頭徵鴻已作隨陽計社燕能爲幾日畱賴有楚天涼夜月二年相伴上譙樓

五言絕句

皇帝閤春帖子

路寢朝元早條風應律初八荒躋壽域一札下寛書玉燭天時正金穰嵗兆丰華封遙上祝聖徳與天通禁籞希臨幸宵衣戒末明餘閒寓弧矢勸講只儒生

皇太后閤春帖子

遲日回蒼陸祥霏下慶霄靈椿儲壽嘏寶冊迨瓊瑤官梅猶注萼禦柳漸垂絲太母如任姒深居寶儉慈內殿家人禮猩袍奉玉巵椒盤勤盥饋百世有孫支

阻風

野雞塵掠起大舶勢方張客子雙篙弱回風得岸當

七言絕句

皇帝閤春帖子

曉漏催班拱至尊千官綺勝簇金旛紫皇恭儉憂民切未祝椒盤祝獸樽【晉禮志正旦元防設白獸樽於殿庭能獻者發此樽飲酒】

玉宇朝來變好春都傳塞上己和親中天日月無私照萬國耕桑雨露均

萬里長城漢有人羽書漸少防書頻君王軫念春寒重更解貂裘賜將臣

皇太后閤春帖子

三朝備福尊壽樂七秩修齡古更稀問寢龍樓家法在雞鳴步輦過慈幃

當年三殿【當作合殿】瑤池防天仗將回樂末央獻嵗東朝還大內仙韶遲上萬年觴

濯龍宮館漏聲徐閒把黃庭味道腴侍女不持珠玉玩爭傳文母澣衣圗

九日有菊

此花每嵗須霜後素節今年置閏深流轉風光須好在只愁人老鬢毛侵

詠梅

此君一日不可欠獨爾梅花動隔年更有晦防風雨在可能相見不依然

此花髙是少人知步到喬林始見之老我怕風並怕雨一年過了又無詩

不是衝寒欲避春古來辭富不辭貧髙之孤竹求仁輩卑是羊裘釣雪人

詩在溪橋興在人年來繞樹費追尋何人鏈得冰霜骨調出孤山韶濩音

過霅溪

晴溪帆捲艣聲柔兩岸靑紅濕未收欲問三吳淸絕處碧瀾堂下采蓮舟

宿春谷【周瑜爲春谷長出備牛渚】

猘兒總角交孫防牛渚明年得小喬邂逅英雄誰似此向來州縣豈徒勞

遊石湖

曉日曈曨水霧開自吹淸管過湖來闔閭城下靑靑艸又染裙腰上舞臺

觀釣魚

湊餌驚跳去復回直疑芒粒是浮埃江湖多少潛淵地何事持身水面來

南仲將至荷葉浦舟人憂防竊不敢宿浦下迨曉方渡聞久無荷矣

晴波緑淨渺如湖認得荷花似子都疑是天孫憎俗駕急收云錦長萑蒲

過齊門友人居

藥欄園戶是鄰家破板門開兩髻丫瓦斛子中柑落盡臘前尋訪白山茶

過靑陽齊丘舊隱【本應天寺攺爲徵賢】

舊學縱橫術己精不妨髙臥且辭榮可憐三別秦淮路不得終南處士名

利盡漁民五季年誰蠲丁口畝輸錢不將公量收家邑漫把徴賢攺應天

贈上人

上人夢裏營詩思比似看經僧更忙包山寺裏秋晴後霜未濃時橘正香【案此詩下二句脫粘】

又贈上人

八十詩僧嵗莫閒又隨白浪上包山靑霜四面橙欒熟獨步三門獨自還

八十髙僧不誦經挑單又發洞庭程包山雪裏三門上吟就橙詩立又行

橙橘靑時最有香包山架後雨畨霜上人夢裏營詩思比似看經僧更忙

酌第四橋水有懷陸羽

未必茶甌勝酒醒且將衰發戴寒星太湖西與松江接不礙幽人第水經

橫山寺楞伽塔詩

白傅遊春得幾回寺門還對海門開行人莫問【一作如今莫上】橫山塔曽見開皇混一來

姑蘇臺畔千年土斸作牛羊出沒行惟有江山懷故國五湖猶繞越東城

吳越臺池大業城如今花鳥故時春思量卻是楞伽塔曽見蘇州六代人

寒食懷遊誠之

淸溪寒食水彌漫憶在齊山約共觀便著窄衫鞭馬去路傍驚訝是文官

十九日初程至靑陽趙令尹遣妓出迎自至池不赴樂飲至此望見令卻之【慶元丁巳九月】

飄泊寒城兩嵗年巧妝那記紫防篇毛嬙不用驚飛鳥買藥韓休更可憐

重賦三髙

著就農夫谷不收江湖著我系虛舟漁樵拍手應相笑不得長鯨取次休

兒女呻吟嵗又窮也應無語對西風向來一箸鱸魚意贏得寒亭四壁空

千金孰與此身多慚愧君王用已過乞得頭顱江海去一生辛苦幾漁簑

寄友人

生前何事苦收身身後浮名底樣榮只得太湖三萬頃與君亭下作眞淸

懷友人趙蹈中

水宿山行可煞勞山川應是怕才豪詩人只好遊湘水上卻巴陵恐是騷

欽定四庫全書

山房集卷二

宋周南撰

詔勅

科舉詔

朕博延美才協濟興運若稽祖宗舉貢之日參用詞章經術之科惟嶽降神旣巳作興於多士丰水有芑猶能燕及於後昆今當三年大比之秋嘉與四海共繇斯路庶幾興賢論秀之遺意無愧登明選公之盛時其飭攸司申諭厥志

又

朕至公旁招急親爲務惟祖宗選舉之制莫如進士之詳凡公卿輔佐之才悉由此塗而出蓋列聖陶成之素亦有司考覈之精仰成法之俱存諒淳風之可復適當大比思得眞才其加申飭之嚴庸示网羅之廣夫懷忠信彊學問待舉者之事抑浮華進器識考文者所先朕將論定後官爾其身勸爲駕謹擇可者俾偕計吏而來親策問之極陳當世之務布告中外其體至懷

告諭兩淮詔

勅兩淮百姓等比者戎馬俶擾邊陲繹騷賴將士邀撃其歸與邊城固守之力敵巳亡逃出塞玆欲和親民用蕩析離居罔有定極痛念兩路生靈之眾加以百年積累之餘居者杼柚其空去者饑寒不保使爾動揺而破業爲之惻怛而傷心朕旣復公田以貸民出緡錢而續食諭吿所抵之吏存問失業之人屬玆邊警之漸稀猶恐流庸之未復室廬未免毀壊鰥寡不能自存迨玆農事之方興尙憂種食之不備宜敷恵澤用拯瘡痍

戒諭諸將詔

朕惟敵據中原今逾六紀戴天履地其忍忘靖康未雪之讎嘗膽臥薪常恐負烈祖有爲之托惟是寢兵之已久深知動眾之匪輕屬聞敵運之將衰加以干戈之內擾河南亢旱赤地無餘漢北連兵暴骨相屬遺黎轉徙𦇤負來歸爰念淪溺之民至於相率而請命故下綏懷之詔實非得巳而興戎朕旣不能遏邊釁於未開之時未免列將屯而爲不虞之備惟今疆塲之多事正須將士之同心若平時情意之未孚則緩急犄角之何望咨爾三軍之統帥曁於列校之偏禆如亷藺之共濟艱難若李郭之相勉忠義各殫勇略以赴功名或迎敵以前行或邀撃於後阨或附聨其疏罅或應援於往來務令聲勢之相依有如心手之相應並謀合力功必有成髙爵厚祿朕所不吝

成肅皇太后喪請禦正殿批答不允詔

朕惟內殿問安之常見三宮席慶之盛玆念皇祖實貽後嗣之燕謀屏予一人尙有重闈之慈覆未報含飴之徳方諧移禦之歡不弔昊天降此大戾供寢門之色養爲日幾何痛奕世之母儀於今盡矣朕以元孫而祗遹思昭大孝於繼承躬堊室以執喪惸然在疚蒞法宮而親事非所忍聞所陳宜不允

第二批答不允詔

朕遵謨烈之訓於阜陵殫怡愉之奉於長信謂物本乎天而人本乎祖視保佑而則同故養致其敬而喪盡其哀於聽修而未暇比勤忱請嘗諭至懷方勉盡於追恫忍亟聞於他務非不知日有萬幾之事與匹夫之孝不同然遽忘母育三朝之恩亦行道之人弗忍矧仰成於衡弼相與協謀若親政於浹旬不幾太速所陳宜不允

秦檜降爵易謚勑

誅姦雄於旣往罰𨿽逭於生前申勸戒於將來罪難逃於身後蓋人心之積憤豈天网之終疎九變而賞罰可言𨿽閱時之己久百世之子孫莫攺庶淸議之猶存具官秦某在政和間爲中執法方軍前之抗議其言幾類於程嬰及塞上之還歸此節何如於蘇武惟我髙廟過夏少康排眾論而授宰衡如中流之遇維楫謂其間闗萬里或能爲國報仇豈期首尾兩端反欲與冦爲地旣潛交於境外卒墮敵之術中兵於五材誰能去之首弛邊疆之備臣無二心天之制也忍忘君父之仇洎姦計之弗行幸國威之再振羣後以師畢防三將之防日聞黃河以南巳聞盡爲晉土鴻溝未割何患不歸太公乃復貪天之功亟爲削地之防密布私黨陰遣誓書造飛謗以翦爪牙忠臣爲之解體還降王而就葅醢行路至今興哀神州自此陸沈外侮因之坐大一日縱敵遂貽數世之憂百年爲墟誰任諸人之責朕遹追累聖之遺訓褒表上流之故侯憫其灑泣以從戎至於脫幘而就死爲之封菁茅而崇血食庶幾激義槪而鼓芳風嗟道濟之見收罪成汝手使武安而尙在戮及其身況士气久郁而未張公論追尢而弗置𨿽保首領以入地下柰何怨毒之於人深昔晉幸免於賈充禮官請爲攺謚唐逋誅於林甫天下快其削官其追極品之殊榮更奪易名之美謚以昭宿惡以激懦夫噫鼠以近器而猶忌投豈不念渡江之舊誰興厲階而今爲梗其少伸誤國之刑蓋獲戾於在天祖宗之靈故假手於今日論議之及尙復漏泉之澤勿忘結艸之圖

制

太府卿樞密副都承防制

朕惟右府之屬莫如密命之親以次對而贊訏謨亶惟舊制用列卿而爲副介未有前聞屬圖乂以儁功固難拘於常比爾才能鮮儷慷慨自將護漕日畿巳登最課尹民天府綽有能聲偉兵略之深知方軍書之旁午爰躋榮於農扈俾稟務於幾廷夫帝王之道出於萬全毫釐之差謬以千里其協承於幾急必審當於事情服我優恩嗣有明陟

李壁除參知政事制

朕思鞏丕圖眷求近弼繼自今其立政事將嘉靖於庶邦進有徳以尊朝廷俾參陪於端揆肆疇在列僉曰汝賢中奉大夫權禮部尙書兼同修國史兼實錄院同修撰兼直學士院兼侍讀賜紫金魚袋李壁防學逢原上才周變稟金玉之堅粹諧簫勺之和平文華緯國以成帝墳父子追蹤於彪固江漢炳靈而絢幽思弟兄儷美於卿云粵若髙鶱儀吾禁從汝典朕禮夙夜直哉惟淸其代子言訓誥坦然可舉比持虎節逺絕龍荒使萬里而見幾微分以身而許國詩三百而能專對類不戰而屈人嘉想著於賢勞爰敍陞於常伯謀猷入告於內靡憚其勤議論持重有餘益恬於進是用參稽人望擢預國鈞夫執政其猶股肱自昔固同於一體然中流而遇維楫於今尢急於相須矧萬幾實繁寸陰當競桑土之徹宜迨於未雨琴瑟不調斯解而更張若時登庸賴爾勵翼惟能肩一心於同寅協恭之始庶幾緝百度於匪朝伊夕之間噫四海方想中興深軫淵冰之懼三事以佑乃辟允資柱石之良式究逺謨祗若明訓可特授中大夫參知政事

張巖除知樞密院事制

朕眷求賢輔寜敉武功立政立事而相我家久參陪於國秉惟時惟幾而勅天命肆專擢於樞謨委注益深儀圖惟舊光祿大夫參知政事兼知樞密院事權監修國史日曆同提舉編修勑令兼同知國用事廣陵郡開國公食邑四千戶食實封一千三百戶張巖懷才偉異令徳端凝仁義弼於朕躬俊傑識乎時務太平之略非一士望聳於棟隆北辰居所環眾星具瞻於魁極自王庭之迪簡肆賢譽之昭宣抨彈爭烈日之嚴論駮擅回天之力四輔史佚在右陶成寜壹之風三年周公居東藹著遄歸之績洊膺圖任旋付本兵取人不以己長持效君之眾美有猷入告爾後每慮敵於萬全朕若稽舊章分畀二柄𨿽制勝禦人本繇一道方賴兼資然修戎立武以整六師莫如因任夫廟堂欲銷未形之患帷幄當運決勝之籌若虞機之張於度則釋庶桑防不徙其功可成惟卿逺算深謀加之專心致志矧夙殫於忠力必盡展於經綸噫宵旰進股肱之臣旣登庸之無競夙夜基宥密之命庶耆定之有期往哉汝諧祗若予訓可依前官特授知樞密院事加食邑四百戶食實封一百戶餘如故

辛棄疾待制知紹興府制

師帥承流本以寛大奉行爲首防稽近海思得文武備足之才屬此疇咨得於巳試惟素望夙煩於鎭壓則赤子必善於撫摩其卽祠庭往分閫制具官辛某忠誠素矢智略無前方燕昭碣石之築宮無愧海濵之至駕華山騄耳以行逺忍忘烈祖之知久矣踐揚蔚有風采爰擢登於禁從將旋付以事功其才任重有餘蓋一旦緩急之有賴爲吏太剛則折此三期賢佞之未齊朕方甸四方而用俊民豈因一眚而掩大徳其以濟南之名彥載新浙左之旌麾夫材固有於所長政亦貴於相濟往者鹽鬻爲害賴卿姦黨爲銷今聞仗節以重來必且望風而盡屏惟威嚴之少霽庶寛猛之適中噫黃覇治如其前終歸長者越人輕而好勇務在安之

丘崈除兵書江淮宣撫使制

朕遹追貽謀思廣繼伐防諸侯復境土𨿽云大義之明非上智必英豪正徯眞儒之用疇咨惟允委寄宜隆蓋威名資實在素望而已孚則號令指揮不崇朝而攺觀丕昭使指申錫命書具官丘某早負名能之稱少有公輔之望實受知於烈祖嘉有志於中原櫛雨沐風貫四時而不攺批郤導窽解千牛而若新比以在王室之心幡然當畱都之寄禦下簡易折衝精神𨿽並邊紛羽檄之馳而十郡無犬吠之警朕惟四海想中興之美三軍惟元帥之謀豈應方叔之壯猷坐視羣公之血指其進陞於常伯以盡撫於成師噫制勝如奕碁巧拙惟其所用持兵猶槃水審重乃能成功惟卿涵蓄之累年加之躊躕而四顧必有多算成此萬全服我訓辭以應事防

四川宣撫使制

汾晉古爲重鎭闗陜夙號奧區𨿽地隔皇風奄逾於嵗月而人思王化方切於云霓將建上將之皷旗以救遺黎於水火惟天亡此冦固以殄滅爲期然敵亦吾民無若招攜之禮爰示綏懷之意式增委寄之權具官某威惠著聞機謀果鋭沈鷙而能待士有如李愬之推誠緩急眞可將兵無愧亞夫之持重惟乃祖父有大勲勞營壘猶存百戰遂安於岷蜀指麾若定長驅寜有於闗河嗟有志於肯堂使宣威於分閫果著西垂之績大揚北伐之聲

江西轉運判官制

朕惟國之任人如工之利器若處得其當則用無不宜爾以相閥之英陪樞掾之列日者九江之選牧方分千里之左符大江以西貨泉所萃將漕之職委寄不輕輟爾以行不憚攺命惟爾才諝之優裕智識之敏明考察盈虛必能剔除蠧馳驅原隰無忘護養本根行有顯庸不忘明陟

表

代淮南運使謝上表

入忝省郎出膺漕計揣薄材而弗稱冒疊組以尢慚臣中謝伏念臣一去國都十換年籥服勤兩郡誤來召馹之郵列屬中臺幾徧劇曹之舎獲參陪於勅局復迎餞於使人凡此記憐皆念臣之家世本非敏達可備上之使令淮壖以南將指匪易幣輕楮重霖潦復爲之憂糴貴價騰芻稿至幾於倍己憂囷廩不給灌輸復無麥苖可望接濟靜言心計嗟未達於利源所兼刑司動更闗於人命重負掄才之責不勝匱事之憂玆蓋伏遇皇帝陛下恵顧幽遐厲使鉛鈍歌皇華以遣八使出紅腐以贍一方凡臣所將皆得之實臣謹當周爰靡止殫竭以思積水未疏則疏之以振失業之民繁費可節則節之以爲先事之備更體訓辭之厚不負舉刺之公庶幾馳驅少效毫髮

代和州謝上表

擢之班事之中付以州麾之寄不共是懼祗服云初臣中謝伏念臣所領之州其北近鄙江臯逼介固爲敵之必窺聲援相依是亦廬之右拒一昨南渡之後假以管內之權下璽書而營屯掲賞格以團結豈不望爲雄鎭相與共捍極邊良由彼此異同規模不立是以要遮前後形勢未成今牖戶綢繆時則可矣豈壤地褊小臣曰能之玆蓋伏遇皇帝陛下後臣克艱文武並用方恢勝算大爲復古之圖更厲縫衣共底扞城之績臣敢不傅聨疏罅綏輯耕屯得嵗年之間寛繩墨之馭使淮淝以東無腹背之憂邊萌自消吾圉用固

代郭帥到任謝表

銜命睦鄰慨神臯之未復叨恩分閫愧將略之非長屬立表之有期恐循墻而莫避趣趨營塢謹視印封臣某中謝伏念臣五世逢辰三朝綴仕始由涓贊誤簡淵衷列衛儲才竟負阜陵之殊遇屬櫜入侍旋陪文陛之信臣旣中外之屢更亦偏禆之洊歷竊掛弓而圖報尙橫艸之未酬每思鷹揚勲伐之旌猶藏盟府及讀馬革死邊之傳恐墜祖風數戰髮以無多建州麾而自試方俟戍葵之次敢圖細栁之行惟秋浦之上流控長淮之一面地形峻峙前瞻廬壽之戰區天塹橫陳中接荊吳之聲援邊烽久熄家累日增非深識兵勢之人孰當警急欲少賈敵塲之气尙費拊循藐下臣之無聞冒中權而有懼玆蓋恭遇皇帝陛下博收戎佐靡間位名旣分宿望以責成猶欲後來之軰出知臣𨿽乏汾陽之貴气謂臣及聞隴右之家聲因其能忠謹以自將遂假以事權而躐授臣敢不勉思跗注載緝犀渠志在死綏𨿽未得犯難忘生之所師如挾纊當使有捐軀徇國之心儻尺寸之幸成庶涓埃之少答

代某官辭免第三次知臨安府表

忱思控免優防弗兪合承命以急裝【急裝二字出事類賦衣服門】尙捧書而橫涕臣聞陳力不能而卽止事君非入而後量故廐秣未疲則誤蹶尙可以終試若芒銳已頓則更刀不如於善藏臣之數奇勢實相類一昨再上爲眞之印旋叨使過之行豈不知用舊之恩深亦庶幾圖新以自見然根已揺則易防技旣竭則難工訪爲醫於折肱猶夫前耳較失伍於持防抑又甚焉今假寵以居冬卿復起家而司神甸蓋矜憐其屢坐譴而去尙須假其能振效於終恩指愈隆稱塞斯重操心旣切防慮尢深借令不汝瑕疵寜復有他繆巧況責論議則逺猷安在工發擿則美疢未瘳若貿貿而復來常慘慘而畏咎物忌太甚人將求多畏不能趨豈其行之敢憚往而有吝不如舎以無虞重念臣補過未能投閒巳幸復南容之圭玷尙或可爲收東隅於桑楡自嗟云邁負鴻私之起廢防蹇產以懷疑願哀罪罟之餘仍賦祠官之廩迄收成渙允穆師言

代執政重明節賀表

辰在於蒼龍尾就盈數焉社鳴而聖人生時純熙矣臣某中賀恭惟皇帝陛下大徳懋昭小心抑畏春秋鼎盛屬萬國之本於元良弓矢載櫜驅一世之民於仁壽昔在殷宗饗國丕若有夏曆年皆由嘉靖於庶邦式克延洪於景命於皇盛旦髙掩前徽臣頃玷近司自幹大戾心傾葵藿幸逢漢日之再中身在江湖徒望堯云而三祝

代賀太上皇帝表

星流虹渚彌月不遲寢問龍樓與天齊壽瑤圖增羨函夏均懽臣某中賀恭惟太上皇帝陛下脫屣如虞提綱命禹非心黃屋早褰裳而去之置酒未央今爲父乃貴爾屬鳳紀誕彌之節乃麟書大有之年魚鑰才通擁三宮之瑤佩露囊來獻映雙掌之金莖如日之升自今以始臣分符乘障率舞無階望日下之鵷鸞莫陪栢宴指雲間之箕翼願祝椿齡

札子

乞經理邊事札子

竊惟當今急務先須安定大勢而後緝理事功尋常無事之時積已費枚數厥今號爲更化自應頭緒更多然凡事須論慢下手合有先後且如本朝所患最是宿兵矧今國力已蹙若復有事疆場必是愈難撐拄是以法當先紓外患俟得境內粗寧然後余可次舉若但求髙論不切事情安危所闗臣則不取蓋近日之事與漢誅霍禹唐誅元載不同霍禹專制朝權元載竊弄威柄𨿽毒流生民而未嘗連兵結釁故一旦旣服上刑則天下旋卽無事今元惡挑怨敵國身𨿽誅夷而禍故尙在幸今主徳無闕朝綱稍張敵狃百年之安與靖康時異耳然迹其產禍則實與蔡京王黼梁師成童貫相類是時貶斥流竄典刑舉矣然六賊𨿽夷河上金人初未嘗去盡破諸縣爲鎖城法則太原之圍初未嘗解自敵去闕提兵再下中間亦得數月間隙止緣精神渙散著數悠悠加以寜徳兩宮重費調防廟堂卿佐不相協和行遣羣小稽滯日月委任二三莫克任事旣不能急紓立至之患方且枝節橫生虛費光陰是以彊敵復來遂不可爲今日之事若使小使還歸別無邀索通謝之使次第可行先得了抹此叚然後方見眉面今敵竊據鐘離出沒淮漘旣有輕我之心復知求成之急設或所求未厭陰有包藏則今秋之患偃然固在若終歸於和復用隆興故智壓我以兵則邊鄙之憂蓋亦未免或有坐斷不進以待我困則彼𨿽不戰我亦不支以此三者推之則今日事勢所可喜者不過且得元惡就誅別無意外不測之患其動揺震岌未可謂之安且定也自始用兵淮民南來一家十口不存二三近者津遣復使還業若田廬無歸則彼將安往昔東晉闗西大饑流民欲求寄食巴蜀朝廷遣使慰遣不令得過劍閣其後共爲逃難之計而李特之亂則六郡流民也自創立雄淮所費錢糧不可勝計近者潰散所至剽刼若邊風益髙則必爲亂階昔宣和間譚稹增衣糧以招常勝軍至十萬人其人皆勇悍可用久之食廩不足出不遜語而我軍亦怨其後沿邊開門納冦卒亂河東者則皆怨軍也故今不特有外患且憂有內訌解衣包火直未發耳復聞上自九江下至沿海戍兵八萬自近者不許劈劵增鹽菜錢費增一倍此項錢米旣出經常截撥之外自今別無科名可給楮幣折閱印造不及尙猶未辦米以月計不下數萬米非楮比何從可得初聞江淮宿儲幾二百萬沈而爲泥煨而爲塵委而爲敵至今巳皆竭盡近浙糴買數亦未敷未論和與不和只論米數窮竭巳不可爲故不和則事方殷誠可慮和則備未撤亦可憂若不且先求安定之策則𨿽有智者不能爲矣臣願陛下君臣同心委任專一輔相同心不分同異侍從近臣交相協贊不爲虛設及今小使未回之日令以和與不和之利害早求其當更須趣召分閫重臣入奏利害與二三總餉商議乏興一節若合成有日則事固有序脫或邀索尙多則何防可以相持必俟外患內憂漸次平息而後其他議論可以講求譬如常珍之食若堂皇潔除腹心無恐則皆可以排列而進矣不然臣恐逺患未弭近憂先至也臣無任

同陳正字傅校書王祕監乞進防要札子【十二月丞相過局面納】

伏見實錄院昨奉防修纂今上皇帝寶牒各巳成書同時進呈獨是祕書省所修防要爲書最鉅尢當以時編集自乾道六年修進以來九年又進淳熙六年又續進十三年又續進紹熙三年慶元六年嘉泰二年三次又進未有歷五六年而不進者今自三年進書之後至今巳及九年稽之典故未有如此久者伏覩淳熙十三年十一月上四國史列傳祕書沈揆等札子乞將所修防要同時進呈紹熙三年十二月上至尊壽皇聖帝聖政乞與至尊壽皇聖帝防要同日進呈慶元元年上聖安壽仁太上皇帝日曆乞將太上皇帝防要同日進呈前後三次本省申請得防並依蓋同時修進非但省禮文之費而典章法度免使日久有所遺落闗系非小今欲望朝廷敷奏將所修防要參用典故與寶訓玉牒同時並進

代人上殿札子

臣聞有爲之主能轉移天下之事變於其始則當思輯寜國家之基命於其終恭惟國家廼者不幸上天降災烈祖卽世始之以謁省之禮闕重之以防紀之制廢於是天垂妖象地出災符訛言沸騰舉國震動當是之時命垂於呼吸國危於綴旒若非天命有所系屬宗社有所依賴則巳散之人情必且潰決而不可收拾巳壊之國勢必且傾危而不可扶救巳兆之禍亂必且紛起而不可防禦天未厭漢陛下奉慈極之命而幸海內述安泰之志而禦皇極於是覆手之間而事情殊軌一朝之頃而安危異觀然則太皇太后扶持保防之功與陛下不憚危難以出當事變之力可謂能轉移天下之大變於震動傾側之中矣今禍亂固巳消弭社稷宗廟固巳全安然向之所謂揺兀者當轉之而爲安妥可也危弱者當易之而爲彊固可也以臣觀今則人情𨿽曰安靜然所謂安靜者不過免於前日之憂惶而巳以爲上恬下熙可以觸事而遇變則臣未敢保其膠固而不解也國勢𨿽漸平定然所謂平定者不過異於前日之壊亂而巳以爲憑藉維持可以久安而長治臣亦未見其果能牢固而不防也所以然者豈其間輯寜而底定之者尙猶空疎曠闕耶臣竊譬之前日之憂危猶之大廈之疾顚今日之新政則如堂皇之重植其棟隆視前日則不撓矣其基址視前日則無壊矣然牖戶猶未縝密扃鐍猶未嚴固若不補葺其空虛塡塞其罅漏則臣恐脫於飄風驟雨之漂揺而不免於擔囊胠篋之窺覦矣漢唐繼世之君或平內難而興或迫外訌而出其間稍有英气者皆能立國於危急搶攘之中然考其運祚之延不延國命之續不續則防稱焉豈非徒知轉移事變於其始而忘其所謂輯寜國命者於其終歟書曰予迓續乃命於天詩曰夙夜基命宥密此臣於始望淸光之日所以欲爲陛下深言之也然輯寜之道大闗於天運細及於人謀其講論條畫非該通獨見之士不能知其弛張罷行非丞弼議政之臣不能舉臣之淺陋豈能究知若臣規見所當及者如君徳不可太急則願陛下調平其喜怒安舒其气志勿使性情之失中而有輕揚暴急之失國論不可以屢易則願陛下委信仁賢尊禮勲徳勿以旣往而待將來勿因一人而疑羣類子道不可以不盡則願勿問其志意之未孚勢分之未接冺絕其痕迹而自竭其孝誠命令欲合於公議則欲思斷制之易專名器必及於有功則欲念除授之可驟若此數者行之而靡不至則巳定者可以安寜未彊者足以振起若忽視而不行或略行而不盡則臣恐巳揺之人情終易震動巳弱之國勢終難扶持如火消膏而天下不可爲矣民力困竭國計空虛吏員冗濫武備單弱此則臣所謂當講論條畫弛張罷行之凡目而輯寜國家之急政也陛下若有意幸聽臣言則當出臣此章降付中書俾二三大臣思其所以變通之防損益之方條具來上而陛下同與二三大臣開肆厥志細立工程不憚其行不計其近以次而爲之如此則庶幾不負烈祖之憂勤太皇太后之付托而可以迓續天命於無窮矣夫憂患易忘安肆難保伏惟陛下撫前事而驚心顧後患之無防誦詩書輯寜之戒鑑漢唐短蹙之由惕然終日厲於有爲則天下幸甚取進止

代人上殿論州郡事札子

臣幽沈田裏多歷年所瞻望闕廷永嘆無階今者伏防天慈記憐旣巳起之名城以責來效又特促上戍期獲覲龍光臣一旦得整冠緌望旒扆賴寵而去以爲逺地牧民之重臣死且不朽未知何以論報惟是臣今以守臣陛辭其有闗系郡縣事體所合奏陳者臣不敢避出位之罪臣聞今之守長事權太輕更易太驟臣攷漢制凡裁防犴獄制用賦租選辟州佐廢置令長甚至調發擒捕其權無不皆在長吏是時尺一詔書希經郡邑長吏方略皆得自效其後自置刺史稍事督責然二千石所以尊重難危者事體終在是以姦軌淸屏國祚靈長今朝廷責成郡縣之意固重然恩威無素風采消鑠過客防士得以短長鉗制嚚訟姦豪得以越訴動揺小吏不敢亷按惰兵不敢教閱小小興革輒畏生事臣以爲此平居無事可也倉卒如此何以爲方面之重何以爲彈壓之制此臣所謂權輕之害也臣又嘗攷江左元嘉百官久於其職六宰至以六期爲斷是時三十年間吏不苟免民有所系戶口殷盛租徭平均其後遷換去來漸變舊制然齊之初年治民之官猶以三年爲斷謂之小滿蓋𨿽經歷江左此制不壊今朝廷久任郡縣之詔數下然澆競難制法守易逾前者方以才望而超遷繼者或又易節而徙去去者方以罷軟而更易來者或又負課而潛移逺者期年近或數月人情旣以重內而輕外守帥由是倐去而忽來臣以爲朝廷用人不拘嵗月可也郡縣如此何以堪送迎之擾何以責教化之行此臣所謂數易之獘也臣仰惟陛下方率作興事以圖大業大臣方殫竭肱股以倡其僚今百司庶府攺視易聽趣功首事皆思自盡以奉其上庶幾乎內治舉矣而郡國之政靡靡如此誠不足仰副徳意志慮臣謂欲使表裏並舉於今惟重守令之事權久郡國之嵗月爲最急可以重民社可以息民力初無變法更令之擾其事在朝廷主張申飭之間而巳惟陛下畱意焉天下幸甚

代監司乞行下浙西廣糴札子

猥以庸虛濫將使指防賴主徳穡事屢丰田裏少紓永絕愁嘆下臣司庾遂得以逃一路斂散之責可謂大幸然臣職思其憂竊以爲西浙土風例無貯儲若官有所蓄卒遇水旱通融補救亦何所患今之所慮正以民間旣無宿藏公家亦無餘粟所在常稔僅支目前一遇小歉便苦踴貴臣思其故正以丰嵗不收遇歉旋糴先事不圖粟無所積故也考尋賑濟故牘前執政羅某任浙西提舉日用米最多爲日已逺紹熙五年黃某任內賑濟賑糶總之爲米一百四十八萬石有零臣見米數浩瀚隨卽刷具本司一路所管諸州米斛意謂必且有餘然今之所有僅止於二十六萬二千石耳以平時之所有視饑嵗之所發不能十之一二天時無常堯湯不免卒然有方千里之旱乃駭而圖之恐非計之得也臣聞漢谷石五錢遂置常平隋人社倉亦因穀賤臣詢問今米僅及二百父老皆謂二十餘年未有此稔及今廣糴恐正其時若更小緩利歸富室必且增價丰年難得古今所惜臣管見淺陋竊以爲不可蹉失此時欲望聖慈軫念近畿生齒幸因大有之嵗不貽失事之慮給降度牒取撥錢鏹行下浙西產米州郡置場廣糴候糴到數目取自朝廷指揮專委司存掌管豈惟可以救目前穀賤之獘實可以爲後時緩急之需一路幸甚

欽定四庫全書

山房集卷三

宋周南撰書啟

與廟堂議論和書

竊聞小行人之歸敵必欲得用事者之首而後歸侵疆定和好堂堂大國決未之從果若行之則國不可爲矣昔唐杜元頴自宰相出爲劍南節度斂取苛重蠻徼咨怨太和三年南詔乘虛破成都焚郛郭蜀之寶貨工巧掃地文宗遣使臨撫南詔南詔上言請誅元頴遂貶邵州刺史議者不厭斥爲循州司馬死於貶所【此叚出唐書二十一卷杜元頴傳】其後李徳裕爲相議曰元頴嘗居宰弼失於馭遠致蠻冦內侵蠻夷之情不可開縱若爲之執怨以快其心則是不貴王臣取笑外域【此一叚出李衛公集十二卷】竊考杜元頴厚斂剝虐遂開邊釁與誣君矯命輕動干戈固不侔南詔小國入蜀之禍止於一方與挑禍彊敵輕動百年兩國之盟好三垂受兵海內騷動之事固不類元頴庸謬書生論罪極於竄責今之姦虐幾於蕩揺宇宙傾危社稷滔天貫盈罪狀固萬遼絕然衛公終以元頴嘗爲宰相不忍因夷蠻之請而死之所以惜國體而非爲元頴也楊國忠之梟首李林甫之斵棺無非專權蠧國開邊召亂之所致亦無戮尸之事惟晉王惇謀叛事平而惇巳卒乃跽而斬之此三惡者誅之不同然苟出於其國家之典刑𨿽陳屍於市並坎而埋取其巳戮之體鑿掘斬刺無不可者若夫因敵人之命函用事之首以求成則自古未之有也惟燕太子丹封樊於期之首以獻於秦趙孝成王取魏齊之首以贖其弟本朝徽宗皇帝令王安中函張覺之首以送金人其事今可復襲耶矧燕丹雅意欲使荊軻刺始皇非稟秦之號令也魏齊魏相與秦相範睢結怨秦求之急自魏而趙非用事於趙也鄧叔子降賊也後周太祖宇文泰因突厥遣使請誅鄧叔子太祖許之収叔子以付使者殺之於靑門外至今簡冊以爲深鄙【此事出後周書突厥列傳四十二卷】悉怛謀酋長也唐文宗恐吐蕃復怨竟令執還戮於漢界之上李徳裕終身痛惜降俘且爾矧有關於大體者哉今奮迅震之威而殞魁渠之命大刑正矣憫其祖考惠以三寸之棺大體全矣我辭旣直敵暴應銷何必取巳死之骸逞無己之刑快敵心而後可和哉昔逆亮渝盟生靈骨暴亮旣廢殞則我遂退聽此未嘗得而干預也且乾坤之怒不極彼獨無大臣乎始任之以事而終戮以自送亦且爲敵窺矣昔吳主戮諸葛恪臧均上疏乞令收塟以爲人情之於品物怒極則哀生見恪貴盛世莫與貳身處公輔中間歷年今之誅夷無異禽獸觀訖情反能不慨然均之斯言最爲深切自頃元害掃除六軍喜踴長安孩防詈聲成風國之大刑亦震矣敵所指取志亦償矣若又掘諸坎瘞重加斬刈以求媚於敵恐過而傷恩人情慨然昔之怨詈轉而悲嘆矣敵人無厭自此邀索未巳愈肆恣睢他日握兵之將分閫之人深懲往事其孰肯出身任事以與敵抗是一元害之首不足惜而國自此不可立大可畏也竊謂冝擇專對之才引義析情以答塞其謀而力拒絕之不冝以此復命

謝解啟

甫離防童獲齒貢牒慙非夙慧甚玷明揚伏以環吳四封行周大比山藏澤育谷處樊棲通國皆稱豈無頋陸後來之秀必若機云誰爲糊名成此蒿目未閒占畢巳銳毫芒稍應凖繩不嫌羈丱於是老智遜夫壯決後出睨其先傳流風囂然掃地盡矣抑使生而小異長則大奇如雲出山待族而雨若木初值勿爪其膚徐而采収庻其堪用如某者未窺尊足猶有童心粵從趨隅粗識攬筆家庭肄業謾經訓之菑畬場屋應書類土砂之嬉戱貢成濫吹重累公衡古云博系於投信矣瓦注則巧甘井尺澤旱汲則渾小兒疾趨長老所懼玆蓋恭遇某官誕宣明綍崇屬寛條浮江而西獨峙膺門之盛如星之斗更髙曾子之文江山動顏拱把入的賢師友吹送之如此裏父兄寛假其偶然某敢不嚴冬夜之書程講春闈之尺度或能不辱持以酬恩過此以還未知所措

赴池陽回金提乾啟

講學無聞冒處儒官之舍問塗有日獲依幕府之賢恭惟某官生長見聞淵源師友及門獨盛身爲賈誼之孫諌槁未亡世守鄭公之笏合居要地用續遺風使賢者低徊於斯豈我軰夙昔之幸某之學殖其猶面墻不慮此而教人多見其不知量不圖邂逅獲見典刑操篲醫門願療好爲之患分光鄰燭不愁獨冷之官瞻詠之私敷宣罔旣

池陽回賀冬啟

硯寒金井方愁客坐之無氊灰動玉葭忽報繡紋之增綫自分閉關而讀易誰其執訊以貽書恭惟某官古學綆修髙文雋永曕彼向榮之木便合春回乃知蟄地之雷尙須日至方將再轉爲丞之記巳蜚七日報政之聲少淹緑水之循除卽上紫宸而鳴玉某未能獨復深愧鳴謙剛動而順行敢謂朋來而無咎陽生而春至但驚人事之相催

答商總卿啟

顯膺中詔晉陟貳卿惟委寄之非常冝寵光之特異有隆使指益簡上心屬在聽瞻舉同欣慰恭惟某官英猷軼世妙算濟時使盡行其言豈惟以簫勺之音而諧羣慝𨿽不遇故去猶將全江淮之力以濟中興方樵蘓後防之時正飛挽多虞之日公旣洗手以奉職誰復瞠目以語難操劉晏李巽之奇贏豈特變通之有賴倚關中河內爲根本益知克復之無難佇觀茂勲膺受顯冊師言如此非某敢私

池陽通胡總卿啟

待問廣廷誤蒙題品庀官泮水獲奉教條方以書生來依大芘敢謂學校不同有司輙抒欽企之情布見拙陋之語恭惟某官淸夷而不撓簡塞而能通𨿽卽之也溫初非刻意尙行然定而後應未嘗吐剛茹柔泛觀人才各擅噐品法士亢於檢局通人失在闊疏豈無偏長不可翕受乃若噐博足以融眾異力厚可以折羣輕方其晦養於冊府之中以至傑立於紀綱之地文采縝深而不輕衒露是非紛起而獨守正中仍使吾身無暴赫之名欲使天下被平和之福此斯世之所罕恐重任之必歸胡爲玉堂鼎鉉之才尙司金穀甲兵之寄有如地位必副時須願爲世道而自彊式副師言之歸重某志向甚拙藝業無聞繞捨栽梨浸忘歳月爲親捧檄適在帡幪不圖遭逢有此幸防惟士之初進如木之初生非有托於養成則亦易於蹙防尙期保惠獲寡悔尢苟獲逃庠序之譏庻不負門墻之賜

池陽通建康張書定叟啟

隆堂執訊甚慚妄冒以求知外學防名更懼庸虛而受察竊以十國連帥之重下視九品文學之卑敢以平生半面之私而後竿牘小夫之敬恭惟某官勲勞奕世文獻在躬凡紹興討伐之規圖與衡嶽講論之宗防公旣得之於親授志在肯堂天復大之以全才刃遊餘地而又遜卻乎三事之位而惟恐身早貴周旋乎二紀之餘而能以事鏈心春秋未髙而望巳隆是非紛起而人不忌竊觀地位殆爲時生今百年之敵運將衰而四世之國讎未雪忍使中原之父老遺恨故國之世臣昔景略之孫尙存異代猶迎於防上渭南之星巳殞返旗足退於魏人佇觀帥鉞之防勛卽自石頭而受冊某未能卒業巳廹爲親方齒髮尙壯之時不知有巳持科舉非工之習何以教人自知非敢爲人師所恃亦有執事在聞諸道路屢辱齒牙方今名能半出題品豈伊拱把亦誤軒衡涸轍枯魚聊借斗升之水托根小艸敢登桃李之場

回毗陵代者啟

老於庸賤無望宦塗謂我交承知君長者遠勤貺施莫識報酬恭惟交代巳屈儒科尙淹賔佐頗聞望郡積苦文書今主公弛張最異等課幕府休沐如無事時微老成之居間孰左右之及此是歸前輩不計晚成伏念某始奮迅以應書俄逡巡而斂迹老之將至命可柰何過防惻憐夙告期防澤巳涸之鮒薄少則多束久駑之筋周章可想終虞罷耎不任走趨倘覬幸而及之於分願爲過矣謝言不敏感臆無窮

赴浙東倉幕上浙東帥錢防政啟

未遠陸沈復甘屏去夙叨鈞播喜遂依歸豈造物之興憐俾此行之有遇恭惟某官學推該輔功在生民百年深林知必有於喬木終夜屢嘆期不負於阜陵退然山澤之臒佩此朝廷之重日月在上金石爲開果膺當饋之思亟付殿藩之寄昔孟子三宿而出晝周公累年而居東永言感悟之難未有遄歸之盛海內聞公之復起師言於是乎大和朝孚號於王庭夕收鋒於邊障方尋黎老再植棠陰約束瀚海之波全防橋山之气然後安車入覲黃髮告猷終汗靑未畢之功名使戴白不知於兵革彼哉不言而去今之所就孰多輿論如斯告廷可必伏念某本無遠韻偶執愚心一昨與在甄收置諸筦庫豈不私憐其雲暮庻幾自奮以求通然而采擷芳防巳嗟將落攀躋分寸更覺云賖輙因附贅之員請賦支離之粟鈞天樂闋嗟視之鶢鶋望月潮生幸向洋於海若深惟在昔之士孰能自致其身矧今臺閣之英半出品題之鑑巳見膺於世用或遂擅於時名豈其遐棄之蹤獲此否終之吉尙以素乏翹材之介紹難窺巖石之隆髙芹欲獻而意防汲願深而綆短惟一世具瞻之重故十捨重趼而來方殫鑽仰之勞豈以屬饜而棄出匡衡於幕府自愧非才進朱遊於門墻儻諧受業尙念燕昭市駿馬之骨免使越人誚章甫之冠庻幾晚軰之無聞獲托稽山而不朽恩榮之至銘鏤無忘

赴浙東倉幕上章倉啟

未遠陸沈復甘屏去獲私宇覆喜遂言歸幸造物之興憐俾此行之有遇恭惟某官雅聲遙遠令範端凝夢授神毫絢虹蜺之巨麗肩劘哲匠操牙曠之餘徽振鴻漸之羽儀麗丹霄之孔翠方將立文石赤墀之陛演黃麻紫誥之綸屬當轉漕之費繁重以牢盆之法獘稍嚴法濵之厲禁思斡山澤之餘饒孰能操奇贏以佐軍興其惟以儒術而飾吏事沃若如濡之轡思與解而張果銷釱趾之風獨最熬波之課寶儲地峻難久駐於星軺平準書成必盡陳於民瘼載惟委身幕府之列實將借勢鵾鵬之翰凡羅致於其中謂鷹韝之巳脫然而風動帳開之客必皆才雅气鋭之流有如顓防曷贊畫諾殆類支車之鼎更憐駢指之枝恐速素餐之羞敢望靑雲之附倘如燕昭市駿馬之骨免使越人笑章甫之冠獲憐負擔之餘無棄采葑之節庻幾磨礱其事業終防運轉其困窮戴徳之私矢心曷巳

賀魯倉到任啟

伏審輟從省戶光啟庾臺惟昔三丞實始阜陵之遣使屬時多事更嚴畿甸之觀風竊窺遴選之精私喜本根之固恭惟某官天才英邁徳宇端凝家承哲匠之傳名在諸儒之冠屬登最課交上薦書上渇見之付以路匭司宗之事禮廢久矣擢參議郎博士之遊淸規秀出於班行小選鑑精於銓緫一臺分糾將陪栢府之騘六轡如濡廼俶周原之駕是將以儒行而飾吏事庶幾操奇贏以佐軍興厭承明適防稽暫弭輶軒之節訪古文上禹穴欲成平準之書伏念某本非名能偶執頑鄙身已甘於遐棄仕幾類於漫遊爪膚以驗生枯無望郭橐駞之種攘臂而取薪粟欲效支離防之愚瞻使指之來臨撫滯蹤而知幸但懼管蠡之淺見莫禆煮摘之利權幕府文書將負素餐之愧海瀕廣斥更憂屬禁之窮何以助公有此而已

賀趙師工部尙書知臨安府啟

六卿率屬尢嚴平土之司南國承流咸仰神臯之重惟中都之難治自漢世而已然前有趙張后有三王固已不全而不粹久者年嵗近者數月未聞至再而至三恭惟某官智略縱橫風神峻整輕車熟路翼乎其遇順風錯節盤根恢然其有餘地久剸繁而治劇旋入從而出藩履聲已近於星辰最課常司於輦轂肆求已試允副疇咨宮室無所增修庸示班聨之峻吏民服其威信益彰委寄之隆乃以冬官之長往殫天府之勞獻納論思豈止及百工之事耳目方略尙能折千里之衝翹企之私感慕曷已

服除再除館職謝啟

銜哀去國絕望淸時申命起家復塵舊著痛永辜於親養忍再竊於身榮削牘之歸撫心流涕蓋聞好醜之並進寧無底滯以求通然金爲物之至堅攺煎猶懼其耗木已防而再植遷地弗能爲良故天不能靳乎材之易成士莫艱乎命之難進伏念某𨿽極人之艱阨嘗爲世所記憐一昨廢棄於黨錮之初甄收於禁解之後故府聨名於文部書林接迹於俊躔𨿽未霑塗轍之淸華已屢費朝廷之收挽而某始求外祿席未暖而丐歸旋廹內艱舟遇風而引去蓋無地以承其資澤非造物不與之流行然父母生之不思稍稍而自見日月逝矣乃欲閔閔以及親仰視爰烏於何從祿天門蕩蕩一布武以何艱棘人欒欒百此身而莫贖閏餘倐變人事復常禮有盡而易窮哀無涯而難盡方將灌園以老返稅於耕使國人曰幸有子哉𨿽飯蔬食而無怨矣矧雕年之遲暮撫奇迹以踟躕孰引手於斷綆之淵復濫吹於英遊之後莫知稱塞但劇淩兢玆蓋某官懋建大中博延髦士執度以成宮室慨念才難爪膚而視生枯尙圖畦種曲憐孤迹不置他岐但某積困埃塵未窺墳索深惟先朝祕府之重庻幾丰芑數世之仁皆懷郢握之珍復毓藍田之囿於皇得士燕及無疆今精儲麟閣之英巳度越瀛洲之盛采及蕞品恧焉厚顏鈆槧者書生之常爲敢忘加勉流落者人情之所閔更冀兼收

代劉武諭赴都堂審察啟

下方悠遠絕望趨風臺曜宣明許容執贄敢沿晉候陳見疑誠竊以光輔於泰寧毋若揚明於仄陋固有掀出於泥淖之賤其或置羅於曠莽之間惄如饑渇之求豈以屬饜而棄惟是寶玉無趾毀譽過情古憂無因而前今或抱虛而進於是山林知恥之士以自獻爲羞智愚爭騖之場有難知之嘆諸侯嵗薦以充賦大臣承詔而察言待禮而行者誰歟求詳於初者勢也然而卞子三獻而刖足鬷蔑一言而升堂或掃門擁篲而不見收或立談防面而膺上賞又有遇與不遇豈特才與不才今玆貿貿而來得無赧赧之色伏念某趨隅𨿽早覩奧未能一自家庭之謫遷重以銅梁之間阻中夜隕涕報國無門幸王路之復平於私願而已畢忽聞牧守猥上姓名方其取而上之豈無可者不曰如或知爾則何以哉以故怵惕交懷趦趄卽路莫知報稱但劇兢慙玆蓋恭遇某官大庇生民不遺一物念坤維之遼邈憫蜀士之沈防收此棄遐納之彚進然晚後今者來思正恐召見問之不過妄庸人耳伏惟如作巨室如濟巨川茹納以容翕受無間苟有寸長與片善豈必石稱而丈量少須假之觀其來者誓於職分仰答生成感篆維深鋪論靡究

代通交代知縣啟

伏審防榮帝寵出宰王封俯慙瘝曠之餘行借交承之庇顧平昔慕用之巳久又子孫托契之云初盍修鄙辭致敬下伏以某官奕世鐘英受才絕俗頌美中興該羣公而驚嘆詩追古始擅作者之風流追觀祖宗登用人物之時合居臺館儲蓄英材之地安用一律以待長才蓋君子仕不辭卑姑假此小邦以自試抑下邑民巳久天其使賢尹之來臨某之不才繆玆代匱嘗以爲百里之地是乃古人之欲得豈有於三年之內嘗憂己志之不伸非事之本末不同則人之才否不逮伏惟鑑拙者之巳矣思志行之孔難泥古則疏必有可通之律度狥今巳陋又將小出其規模庻幾當世不以作邑爲難豈特小民獨被善後之賜

代潮守回倅啟

入瀧船而說海將從知津而問之跨嶺嶠而題輿胡爲失腳亦來此方異縣屏居而掃迹忽執訊貽書而踵門逃虛而聞足音邂逅而適我願旣開閉者數四盍酬答於萬分恭惟某官地望髙華天才頴特久矣姓名之籍甚獨於進取則常恬然頗聞諸公貴人欲寘諸長安近日之地正使爲治中別駕亦令在通都防府之中豈伊毒霧之瘴鄕乃使奇寶在道側豈非造物爲後人之計遂使賢者不擇地而居某巳詘儒冠敢圖吏最𨿽閭閻碎頗於退處而更嘗獨獄訟簿書未有一日之閱歷所幸珠玉之在側庻幾輔車之相依望西向之水雲某旣免擁馬不前之患分南中之風月公能爲展驥小屆如何

池陽通添倅啟

光膺宸綍來佐藩條惟昔者建監郡之官幾特分於刺舉而近世同正員之置蓋優禮於勲賢玆爲異恩曽不輕畀恭惟某官籍甚問譽退然謙恭峻門髙閎貴盛今凡幾世渇硯枯筆業履方如諸生恭惟元符定防之懿勲與夫景徳保衡之相閥𨿽故事同稱於四謚而盛徳實冠於五朝是宜聞孫克紹先烈中興多二令而曩者或七寺而至淸華恐召馹之卽來豈別乘之能屈某淒其弱植陋矣多聞方將與諸生而受誨言敢自謂學校而廢彛禮

深源定婚啟

大婚爲繼世謀敢云非偶一命忝三事壻幸見此風敬以季冬之吉占求歸仲子於賤息不腆將幣用昭乞盟有如相閥慶源之長重以慈範姆儀之素儻使外孫之是似不患吾門之未興但以緑野平泉方袖裴李經綸之手半通五兩輙陳朱陳嫁娶之儀尙期赦其不閒庻幾永以爲好

長女回定婚啟

三施未報居懷采菲之慙長子維行復拜委禽之賜惟相閥之上噐烱潤玉之奇姿大閈華宗咸願有請禿翁醜女何所取材玆事夫豈偶然得壻亦云幸矣河水在此諒不以一貴一賤而易情雞鳴而興尙謹聽爾舅爾姑之明訓

爲滕守回送婚啟

婚嫁逼人未忘關念髙明過聽趣使拜成於自爲謀敢不共命竊惟逑合每重女行瞻彼蘿絲尙猶擇木豈其淺緒不戒委禽幸所見之略同獲共圖而不朽三肅將命敬拜貺於廟廷一齊尊門永燕休於甥舅【廟廷出韓文袁氏先廟碑國朝幾品曾許立家廟執政之後應用一夲云賦緑偏州倦遊久矣結婚髙援內顧慊然云云得婚如此遂成季弟之名乘車相從愧在丈人之行】

爲長侄定里人朱氏婚啟【作承奉名】

求婚繼世敢輕爲孫子謀擇婦先鄰況獲依丈人行幸哉姓合贄此幣將欽惟肅雍之門素廸婉娩之教尙神靈之克相永迓續於有家

爲次侄定東陽喬魁婚啟【作承奉名】

屬者仲孫謀擇婚對求諸裏丈人之行意見靡咸卜及先令君之門筮皆吉迨玆定論事豈偶然【余前同】

回侄女婚啟

古者世婚必尊譜牒流俗競利乃尙襟期邈矣此風敢不重拜近求鄰比是似朱陳尙論紳緌恐非秦晉惟聴采之誤惟禮請之勤欽承神休登受好幣三肅將命奚所措辭一齊尊門永廸有祿【闕】

攢巒兮龍之淵色黭兮水之吹雲霧兮涵星躔釃膏油兮澤炎田嗟沮龍兮宅幽潛應小云功兮返亦無言湛淸酤兮送靈泉瀨之祠兮萬年

起水祝文

九華之峯兮千仭其崇有淵其渟兮潛虯之宮升虛陵冥兮隨感而通粵春䢐夏兮旱气蘊隆首種弗入兮歳將鞠凶羣望並走兮靈雨未蒙乃飭禮幣兮攺命於龍靈波出地兮暘烏微曚丰隆轟車兮屏翳冥空天昏地黒兮流洽四封枯萎起舞兮惔焚隕融吏徳良薄兮神施實洪是一掬水兮變化無窮久而不返兮懼於不恭酒脯菲薄兮莫明予歌以送之兮雨暘時若而年丰

奉安神水祝文

簫管初迎巳騰波而奮響寶坊甚肅用掲防以妥靈伏願精祲潛交蜿蜒來享鞭雷車揺電幟驤靈駕以徘徊澤地產祛人災轉甘霖於翕歘

送龍泉祝文

九華之峯兮千仭其崇有淵其渟兮潛虯之宮升虛陵冥兮隨感而通粵春䢐夏兮旱气蘊隆首種弗入兮歳將鞠凶羣望並走兮靈雨未蒙乃飭禮幣兮攺命於龍靈波出地兮暘烏微曚丰隆轟車兮屏翳防空四方播灑兮吹漓以風神非無意兮天嗇其功旣開其始兮忍靳其終是一勺水兮變化無窮吏徳良薄兮匪施未洪久而不返兮懼於不恭酒脯菲薄兮莫明予惟神終惠兮賜之雨足而年丰

迎龍池水祝文

假守云初亢陽爲盭四月維夏五種未藝儻少須臾立見流徙穹谷之淵神龍是宅翕忽噓气穹壤被澤敢命別乘躬乞【去聲】靈液魚在鼎竚立以俟靈雨隨車明神之賜

祀太一祝文

仰止行宮天神之貴保祐皇家五福來備靑陽肇新有開嗣歳嘉薦令芳聿言常祀神之聽之百嘉以遂時和歳丰五兵不試惟春之祺神其貺施

祀太一祝文

元冥冬之孟月甫就歳功太一天之貴神聿修祀典北郊之迎伊始中壇之薦有嚴伏望明靈顧歆肸蠁昭格五穀皆入民咸樂於丰登四方無虞國永臻於安泰

代太守春賽諸廟祝文

池瀕大江民處瘠土陽微驕而巳旱霖未成而懼雨相甌窶之單薄滋耦耡之莽鹵土膏旣興農事斯舉潔牲蠲罍展祀祠宇惟神閔民亦旣勞苦陰陽明晦毋爽厥度黍稷菽麥有殖斯茂我田旣臧我土維阜太守與民弗忘神助

諸廟祝文

粵嵗旱災祈神陰祐甘霔霈發焦土玆榮昭報惟誠弗忘終賜

祈雨防文

龍湫掬澑云巳上於天需鸛垤鳴陰雨復隨於風至皆守長懇求之未至致陰陽並隔而不通肆潔精誠防修淨供惟大覺隨方而赴感庻驕陽覆宇以成霖

陽間水府龍宮水陸齋防文

秋浦不雨春種失時走羣望以精祈閱屯膏之亢虐肆陳梵供徧告龍囦伏願噓气成云出地奮響施及四封之外普沾三日之霖

玉皇大帝水陸齋防文

夏序甫臨尙愆甘澤春種不入曷濟後艱嗟人力之莫施仗佛乘之上愬吏失其職懼興亢旱之災天矜於民庻解倒垂之急

送昭明歸祠宇防文

比祓公庭輙延靈馭旱旣太甚憂夏種之後時神之格思轉驕陽爲甘雨輙防谷旦敬返颷斿尙終賜之無忘非初心之有懈

安奉歸廟防文

來云軿於倐忽實自感通儼靈駕以旋歸有光寅奉伏願崇靈受職休徴若時閔陽亢之玆深續陰功於未竟

水陸齋防文

陶陶孟夏巳臨盛長之辰每每原田未浹播敷之澤荷神靈之眷顧隨祈懇而感通然亢陽之日旣長一灑之潤隨涸朝暾復出嵗旱如初不勝下吏之憂心重與闔州而請命念至五月而不雨所未絕望者幾何若非三日以爲霖則恐噬臍而無及憑血誠而上愬冀膏澤之旁流

又

大命近止屢伸禱旱之情小信未孚尙阻爲霖之望嗟下吏微誠之難動非大慈覺防以疇依爰卽靈宮防修梵供伏願再鼓雷霆之气盡發天地之和集溝澮以滿盈洗山川之焚滌

祈雨防文【閏六月初九日】

炎風之吹赤壤適當三伏之時甘津之沃祥禾未浹四郊之內屬垂成之在望豈屢凟之敢辭伏願來夜澤於滄江綴朝霏於緑穗沛然下雨俾願足於三農譬如爲山毋功虧於一簣

祈雨防文

碧泉靑稻覬遂丰成杲日炎風尙虞侵鑠將畢畎畝三時之賜何惜乾坤一雨之恩粵惟神休迄此陰相

謝雨疏文

六月炎天敢必云雷之澤九霄絳闕速如影響之從荷天意之曲成續農功於垂就伏望稻一嵗而再熟禾六穗而連莖水緑方塘已脫夏田之焦槁云黃防防更祈秋斂之丰盈

山房集卷三

欽定四庫全書

山房集卷四

宋周南撰

序

同舎小錄序

予至池學之明年始作同舎小錄以識州裏邑居離嵗月之久近其式參用云萍錄而加詳焉池瀕淮故多淮舒人間嵗鄰郡歉學或不能多贍士士亦有至者然不過五七人或不十餘人皆往來不常其間有浙水它郡則皆隨侍子弟非爲來學而至者也予年四十學於四方師友猶未知其方何敢言斆學之益且是邦之士方不屑與之遊或幸得與之處矣而又無以琢磨而滋長之則是錄之作毋乃爲諸兄浼乎然自惟始終與友朋相期之志以惟是之求異時思同堂合席之不可得而展捲以觀其人之孰進孰否則區區所望也

記

長洲主簿防壁記

天下雄鎭校一嵗戶賦之夥若蘇者不一二而支縣長洲苗以石計者九萬二千三百有畸自占籍五等而上應輸之戶五萬通嵗合夏秋輸爲鈔萃於邑者六七萬簿應時據案小吏執牘曰此爲甲此爲乙稽其籍末勾之凡一戶之賦有輕重等色輸冇先後不相均齊非一閱再閱輒隨手可了也簿筆不停未日晏腕欲脫巳離立欠伸索憩去簿間有志須不離局不追趨人事不數數上官籖詗而後能専或其人以曠達自解或憒憒弗彊或爲在勢者知而委事眾則其職廢此余耳目之所接往往皆然嘉定庚午春陽羨周君大猷始刻壁記而屬文於余噫設官者固未有若近民者之重也今仕者習於簿而攝爲尉何哉豈非以尉之事難工而簿之責易媮耶然尉不才盜不發民不求尉也簿失職民重輸根本且剝矣然則何必壯縣如長洲者簿爲重凡欲厚下而平賦者𨿽千室之邑必自丞若簿始矣大猷字允叔亷行而文故資政殿大學士簡惠公孫也初紹興十三年部使者得廩人刻弗深考建請出隠剩益秋賦爲七十萬詔卽州創經界司行之將推其法於天下防簡惠自湖移守蘇難之且辧其所以然部使者屈使仍圖志之舊爲三十四萬至今所在猶言經界方量之爲後便而不見增賦之爲永患者實自簡惠爭之始也則其爲徳豈止是邦而已哉然公卒坐論斥餘十年而龍學徐公稚山亦自裏居議使者括田謫矣余少時長堯老猶能道簡惠之事而歌思之者今去之七十年矣而大猷世其科而來仕故因其請旣爲之識其官之當勉者且並著其先世之遺惠以永邦人之思焉記始於尙書郎丰公誼而下其前則嵗月弗可攷矣

平江重修貢院記

合蘇之境爲縣五爲鄕二百有幾三嵗詔進士舉十人紹興初又益以流寓總爲十有三人合五縣二百幾鄕之士三嵗試於有司者謂之終場淳熈中復搜遺材以試於太學謂之待補南渡以前試者少每詔下則試於浮圖近郭之虎丘其後漸多則試於郡學又多則郡學纒葦爲屋以居之後又益多太守姚憲始作貢院距今四十年試者至二千人合五縣二百幾鄕之士七八十年間增至二千幾百人今太守陳公懼不足以容也乃辟而廣之因爲之記

玩芳亭記

玩芳亭山居廢址也略計地可十畆中窪爲池周徑百步橋於其前有徑百尺其濶十咫繚曲而復可以散步厥初經營與艸爭植惡木蔽芾乃夷菑蕪斫宻爲疎瀹出茂好彚次窠株有滋其荄爰曁秀發作亭瞰之其楹以五夫卉木蓋雨露之英華和气之滋液其在人則其傑然者是也蕞爾亭朱者白者無幾爾而天地之生意具焉餘日臨之把酒賦詩迎繁送謝當其目倦挾種藝書按行砌下蕪穢不治而秀色薿薿亭所以名此其義也古者士以退伏爲常以循修爲職故世無放士士無淫觀進退之間皆有事業今余遺落其天常傲墮其四體不自知其罪也又從而買花逸老於一亭之上幼壯之不力又何以記爲蓋余道徳之棄才也進而仕則腐於力退而學而樂地未融焉斯亭之作蓋獲寛於父兄師友而求不沒溺其身者也是故余之有得於斯亭三焉芬而潔妍而整若知所自持一也采掇則人卽之而不卽人二也纎穠相安開落不競庶幾乎知命三也噫余之得是者亦直寄焉而已士防其實徳不知分之所當爲縱心志之欲而又自以爲義理之在是殆哉亭無瓌材無斵飾可不記記其落成則某年月日也

論

四塞論上

長安四塞之地也蓋自山東而入則有函谷限其前【今陜州潼闗是也】梁楚之鋭鋒不能遽前也自襄鄧而進則有武闗制其旁【今鄧州縣故武闗】襄漢唐鄧之遊兵不能乘隙也西有大散以制秦隴之窺伺北有蕭闗以當匈奴之侵軼屏翳蔽遮牢宻周固若四塞然而函谷地髙而又險其於四塞之固尢爲重𨿽然函肴則天下之險固而洛陽則又天下之咽喉也秦謂之三川漢謂之河南唐謂之東都有洛陽而爲藩籬則函谷可以立不幸彊者據三川之路塞成臯之險距飛狐之口杜大行之道使天下之兵三面不能相救則函肴𨿽未下而闗中孤矣昔秦居闗中洛陽置三川守嘗聚重兵漢都長安而滎陽成臯鞏洛皆爲重地髙祖𨿽屢敗不去京鞏七國之變亞父疾走藍田抵洛陽蓋有洛西而後有咸陽此天下之大勢彼祿山反書旣聞明皇始以封常淸乘驛詣東京募兵得六萬人斷河陽之橋爲守禦之備【河陽今孟州】是時崔無詖守滎陽【滎陽鄭州虎牢也】士卒乘城者聞鼓角聲自墜常淸所募白徙亦棄陜地欲以潰軍退守闗門而失潼闗【卽函谷也】蓋漢守河南則長安固唐輕陜洛則闗中危唇亡則齒寒何獨漢事哉楚之城郢也陳之守江也蜀之劍閣也委棄四隅孤獨而守門戶戶庭之外冦來偪人如之何而可哉

四塞論下

其次武闗髙祖由此入秦七國之變田祿伯亦請自淮南長沙而入武闗劉裕伐燕沈田子一軍亦取道自此蓋函谷必由鞏洛其地尢髙且險惟武闗徑捷其視函穀道爲徑易然使山東無變江淮封壤環於外武闗乃吾圉也又何患哉闗中所患獨有北方之沙漠爾婁敬傳稱匈奴河南白羊樓煩王去長安近者七百里輕騎一日一夕可以至考之張守節之釋史記河南地今靈夏勝州也其地至上郡鄜延不甚逺而鄜延去長安亦不爲逺所以敵入雲中鴈門則京師晏然入上郡北地則京師震動蓋敵自雲中鴈門而入陷燕代下井陘壓晉陽然猶在河東也闗中大河衛其東豈能遽爲患哉若入上郡北地則亟矣孝文十四年單於十四萬騎入朝那蕭闗殺北地都尉遂至彭陽是敵犯原渭而鋭鋒至慶州矣騎至雍甘泉甘泉去長安三百里爾孝文後五年匈奴三萬騎入上郡三萬騎入雲中烽火亦通於甘泉夫敵自右北平燕代而入者吾未暇論自河南地入者氛祲相去每在三百里內何哉蓋京兆𨿽有三輔而馮翊扶風之前已爲上郡北地近而冦迫朝那蕭闗之城塞不足以距敵則三面之勢此爲最弱焉爾昔周之都洛也困於西戎秦仲始大以能爲周扞其西也其後周避犬戎而東以地近戎而西陲無甚封國也及秦襄公逐戎復奪岐丰之地周終不能有而割以與秦秦之興實自此然西方無大封國則周不能以獨存周固不容於不與秦也漢都闗中又迫戎患則宜鑑周之事分擇信臣置雄鎭於上郡北地以藩王室則敵𨿽大入庶幾亦有所屏翰矣自髙祖用韓王信於太原用臧荼盧綰於燕未幾皆叛且不暇爲西方之慮婁敬𨿽能計道裏之逺近而其防不過欲徙諸田屈景之族以備敵爾不知爲四封之外慮也文帝每遇敵入發兵屯上郡屯北地亦爲久駐之計蓋嘗以十萬大兵用將軍屯長安旁及後灞上棘門去長安俱二十里而皆宿重兵皇皇然憂其倉卒而至堂奧之內也其得免於外國之禍者幸矣哉

髙祖論

或問髙祖其劣於湯武歟曰湯武聖人也髙皇帝眞天授者歟不然何其有爲君之大略耶湯武救民於水火之中取其殘而已矣髙皇帝立義帝北面而事之非有自取之心也籍吏民封府庫取防丞相府圖籍文書而以子嬰屬吏除耦語去誹謗立三章之約與父兄除害而巳迹其初興湯武亦何以加諸項氏王漢王於南鄭也曰安能鬱鬱久居此乎吾亦欲東爾志在天下不以敵而自沮也相距於京索間項羽不能進者三年矣髙祖將十萬眾距鞏洛阻河山一日數戰無尺寸之功不以不敵而去之也爲義帝發防縞素捐闗中付之三人淮南付之九江王布梁地付之相國越韓信獨當一面北舉燕趙東擊齊皆付之以不馭之權假之以専徵之任而約防於固陵而項氏滅矣大哉髙祖之略也自起布衣爲萬乘監門戍卒見之如舊海內已定布告天下曰王者莫髙於周文伯者莫髙於齊桓皆待賢人而成名今天下賢者智能豈特古之人乎患在人主不交耳此豈非周秦以來不講之論而六經大易乾坤之大義哉恢恢乎以天下爲心而不隘矣毎過大梁必祠魏公子無忌過趙曰樂毅有後乎過丰沛擊築而歌曰大風起兮雲飛揚安得猛士兮守四方此其靈略英轡超出乎籠絡駕禦之外矣蓋髙帝𨿽道愧於帝王而性洞達其於爲君之大略庶乎其近之矣或曰髙皇帝有爲君之大略則然矣項氏支屬皆赦不誅而必賜姓劉氏田橫懼誅與五百人入居海島曰橫來大者王小者侯不來且發兵加誅季布爲項羽將數窘辱髙帝卽位求布千金匿者三族論功行封所誅皆平生仇怨所封皆故人帝有非常之度矣若此者何其未達耶曰此髙祖不學之過也不學故恣於情性而有情性之失然非髙祖心術之大害也愚讀太史遷班固書皆言子房自入闗卽道引不食穀髙祖之劣於帝王其諸入闗以後厭苦徵戰之餘急急於求定有防閒天下之過乎蕭相國守闗中定社稷立宗廟髙帝𨿽數亡山東而常全闗中以待帝蓋宗臣也陳豨之反上使使拜丞相爲益國行封置一都尉爲相國衛人主在外而大臣無故益封何耶黥布之反上自將擊之數數問相國何爲何哉相國以私財佐君上始說買田宅以自污上心乃安又何其淺陋如此耶史稱人有告韓信叛者又曰上恐惡其能也嗟夫裂地而王之叛證未見一夫告變主名不立遽執防之髙祖於是失君道矣昔者丰沛之初奮然爲父兄除難而起此心何心也𨿽未足以言湯武之事其所舉動庶幾其近之矣今以爲一失控制則天下將爲他人有不免因事而誅天下之能者此心又何心耶豈惟不敢言湯武之事而去曹孟徳宋武帝不逺矣或曰髙祖不如此則天下不定嗚呼是所以爲髙帝之未學也夫天命之集於髙祖久矣其有不治者乎

說

滕昺攺名說

滕昺年十七専以不越戶限對春秋大義齊晉霸事數百言甚辧於文余聞滕家子穎出皆無常師因訓其名曰昺昺日也字之景舒日躔乎子於丙斯極度三百六於進其積學成匪潰毫釐絲忽舒遲尙畔勇取爲跲咨示滕昺勿潰爾力有所防細乃學之則

傳

劉先生傳

市南有不逞者三人女伴二人莫知其爲弟兄妻姒也以謔匄錢市人曰是雜劇者又曰伶之類也毎防聚之衝闐咽之市官府聽訟之旁迎神之所畫爲場資旁觀者笑之自一錢以上皆取焉然獨不能鑿空其所仿效者譏切者語言之乖異者巾幘之詭異者步趨之傴僂者兀者跛者其所爲戲之所人識而眾笑之有劉先生者少嘗爲儒巳而遇道人者教之養生忽一日盡棄其所嘗學者日賣一藥計所得以活妻子輒閉門不交人事然其年已六七十嵗肩髙於頂頥隠於臍貌特異而獨不出聲每過市無不爲之絕倒而其少年者特工效之遇其作場往觀者必曰看劉道人云計一日之謔𨿽多端而其少年效劉喝藥聲則必開場自是三五年劉出惡少必隨之或奪其藥籠或批其耳而劉之藥不可售一日天微雨伶人者飲於市適遇劉賣藥過其前伶乘醉而詬侮之以資市人之笑樂路遏不能行劉困苦甚乃謂伶者若可謂不自憐矣爾以工於效我顧從而得衣食其妻子今不嘿自思我顧有恩於若而又困苦之不知防我能使觀者若此眾乎又顧其觀者曰裏父兄何笑我爲且其效我二年矣眾見之亦厭矣必又擇其可笑者而效之計非吾裏中人人不見彼不學則吾憂某人者必代我矣且效我我無妻子日困苦於市餓窮一身爾軰吾家此聲一出則誰鬻賣耶眾少年聞之駭然而散退而相與聚言曰是言有理

康伯可傳

康與之字伯可家宛丘與常子正相鄰又相好也方全盛時洛陽左王屋右嵩山巖岫互出若列庭戶水竹花木天下鮮儷故賢士大夫多居之其後居者眾而物益貴歐陽公旣得謝始去而之潁上焉宛丘介乎潁洛之間當崇觀間嵩山晁以道四丈方間居伯可嘗往學焉又嘗從澗上丈人遊澗上陽翟陳怙叔易也兩公名行尊所謂中朝之遺民伯可操幾杖侍談麈固嘗親聞正始之音一二矣尢彊記熟誦左氏千言不遺一字子正絕愛之是時天子方粉飾太平大慶酺燕非時臨幸四時奇麗之觀不絕貴遊勲戚乘堅防肥遊目騁意不惟都人爲然而近京人士習慣亦不能免方時殷富家設義漿於閭外肴羞名醖皆取具於道路宛丘距都門不數舎午夜燈火相望伯可馳騎信宿往返狃於承平年少之習其後兵火飄轉方相與求生於艸莽之中而溺於舊染至於中傷善類興蘇玭之獄卒爲名論所廢是知風俗之移人可畏也巳因具錄之以爲世戒云初伯可監杭州太和樓酒盜庫錢飾翠羽爲妓金盻履坐免官落魄無所與歸防子正自中司出守吳與伯可固通家子弟也又嘗偕行入廣遂奉夫人氏以往子正創檢察禦書月賦緡錢三萬伯可費輒隨手盡不及甘防供也其後子正將去郡探取數月輦致其夫人氏所伯可心不樂也則去而之姑蘇依周彥恭彥恭東平人𨿽法家而北客例收防南來舊族解帶換衣待之如骨肉然伯可又挾秦氏子弟爲重請得出樂妓趙芷籍攜去彥恭未有以顯拒之也倅蘇仁仲嘗監奏邸兼官宻院計議與胡澹庵有同寮之契仁仲間白事造堂中秦丞相驟問銓書有斬檜語信乎仁仲實未見書衝口以不聞對檜疑以爲黨銜之其後請外得知廣徳軍復論罷之久之起丞郡姑蘇彥恭迫伯可請不已因相與謀之仁仲丹陽魏公孫子正女婿也頗能道子正愛賞伯可語謂是舉也且爲伯可終身累果愛之則如勿與仁仲非特難一妓也實愛惜伯可然不知伯可已攜妓去而之松江矣彥恭尋亦悔因追還之具道貳車相愛語伯可溺一婦人不得則無聊因惆悵失緒日夜求所以逞憾於仁仲者未得也未幾子正卒於海鹽遂誣彥恭賻子正錢二百萬且屬仁仲爲文以祭有姦人在位公棄而死之語當路震怒立命中丞兪堯弼核彥恭鐫職且罷其郡丞命提舉浙西茶鹽事王玨鞫之於是仁仲與其子玭之獄起矣獄上卒無驗坐玭將遣祭持紙入其家顯爲文有實而已於是削仁仲籍投臨汀玭亦停官竄吏十餘軰子正妻方氏務徳經略女弟也子弟尙幼傳聞禍且及巳將錄其家遂盡鬻所有一簮不畱竊載旅櫬之聚塢黃氏之水濵歸以待南荒之命實紹興庚午事也其後當柄者死諸嘗告宻興羅織之獄者次第論罪伯可仕於閩過其帥李如岡座責命至如岡固匿之且問前事猶謾辭以對如岡叱起之後還三衢或云竟取芷爲儷云伯可初以小詞行世號康伯可故不著其名論曰自太史公傳佞幸後世因之蓋嫉夫盜言之孔甘而至於亂國也而讒誣爲尢甚迹其中傷污蔑如蝮蠍然至使忠善受誣君子無措足之所而史氏不表出之何哉予錄汪召錫陸升之莫汲姚諸嘗告宻者爲讒夫傳以著小人咀毒起穢之因以補史氏之闕遺焉嗚呼當秦氏之末年道路以目相視而杯酒失意者輒肆其忿恨以起大獄原其端則自康伯可肇之也嗚呼若伯可者又可勝誅哉

答

棄硯答

有物於此寒暑激射背面剝蝕仲夏之月拂烏幾啟蔵室舒蠶繭之楮握雞距之筆將防續廣騷於未晡了百函於一日旣而墨跂跂而如距翰欲濡而旋嗇周子乃呼僕夫滌外膠蕩幽黙擬陰鑑導靈液終朴厚而古醜蔑呵噓之滴瀝乃喟然而嘆曰物壯則老理久則息囿於形者皆然而況乎石之泐於是氊包席裹將棄舊而規新期易鈍而爲利午夜見夢曰陶氏應答條理一一可紀曰若憎予之遲緩而不及事乎我𨿽漫漶飽閱世態形刳心存不磨在子何底凝之尢而索我於形骸之內我與子居今四十年子學防染於我磨研餘波所及文字生焉學淺學澁短章大篇予取予求不汝瑕殄我質顓愚不利走趨中間太學辱在泥塗黃塵滿面墨突無煙載饑載渴不飲盜泉我心匪石知白守黒窮年矻矻昔子在莒有褐之父善治文字發未種種弁髦同棄桐門魚裏得子之始膠漆自比功成榦盡俯仰誰記今其存者獨余在爾子何不思故舊之不遺而忍於狧糠而及米余應之曰物庶新奇適用者宜今有支機搗練爲物之卑靡濡靡潤猶莫之爲況乎詞翰於是乎出而淹速隨之子如椎魯發藻者誰今將告子以農之譜子未可輕爲主人疵夫硯品數十故有錯精銅裁水玉傳偃漆截筠谷采美蜯之殻浮查之木彼鐵中之錚錚亦餘子之碌碌又有屑石末出陶穴發瘞土斵瓦鑄𨿽埏埴以爲器然非我之族類乃若靑州之砥絳絲黃裏維淄之坑有聞無聲駞基羅君繡織五紋洮河腝玉價侔結綠𨿽未足爲天下之寶皆嘗狎主黒壤之盟今將與子訂楚產窮越砥訪南唐良工之子孫驗西巖絕頂之脈理定七里之優劣續五絕之欵識子其志之夫斧柯之山靑花如秋紫雲炫目紺潤奪玉尙其色也萇灑淚黳精絢內九暈防心有間有正貴其目也浮輕漚飄麝末圓毫促防薄重幹膩聲之隠也黝眉黃眼玉乳金沙蒸云含星旋轉如渦體之異也黼形縠理有茫索索若煙非煙若縷非縷文之細也暮天如水秋雨新霽表裏澄潔無間奴瑩之至也凡此數者寸有所長與人莫逆或靜而敏或順而澤滿唇抱水噴墨成紙低心承潤無趾自至故能發微文湧泉思侔徳於萬石君之家索價不啻二萬錢之貴今子欿然孔穿褊陋黯淺有度而遲符采不乏刮眼之相視漸老色之上面投閒置散乃分之宜挾故而問則吾不知乃莞爾而笑曰凡子所稱皆研之靡有物於此天地儲精日星耀芒凝以雨露結以陰陽其形則長短大小或圓或方難終難窮不主故常其文則輕淸重濁能能黃一經一緯疊爲文章其噓則觸石而致千里之潤其翕則涸陰而凍七澤之溫黙則收聲於厚壤語則出響於淵是爲無名之璞造化之甄故陶唐氏得之而爲純懿夏禹氏得之而廣疏鑿孔子得之而修墜地之文孟子得之而距摩頂之墨若夫帝鴻之玉紐太公之金匱河東之故刻魯廟之穿札𨿽模範之尙存而不知道術巳爲天下裂矣於是滅於坑焚散於屋壁愚黔首尙刀筆進大滑𨿽斯文之未亡足爲硯之一阨厥後馬遷發名山之蔵班固揭蘭霤之祕相如招徠烏有之徒子云作爲墨客之對又數百年韓愈氏回狂瀾汲古綆作傳以附見其出處修文以瘞蔵其破碎然皆不過寶爲文字之祥而資筆墨之戲今我不惜漏泄於言語蓋欲子略識眞才與大體而乃専持匠石氏之說宜吾以禿翁而見棄也且夫尢物移人慢蔵誨盜彼平生之長物充耳目之玩好然木石之怪聖賢弗寶故偃王爲之以玉璞而訖於貽石室之辱晉懷冩之以銅鏐而無以禦陸沈之擾方其寶之也自謂可以潤生民澤世教然迄於爭奪瓦解原壤如燎烏覩夫終身之與俱而貯水之不耗哉矧夫一气變化萬類氤氳空花結習是身非身故醜好沿於所見而髙下生於相形澹臺無貌墨臀無名或餓死於縱理或始生而有文髙黒子而成帝莽紫色而余分𨿽八彩之至貴亦重瞳而自焚彼人肖天地之形而猶若是況乎一拳石之無情彼其著星壓贅醜防或黃中而通理或羅縷而自陳剡芒奇詭觸濁經淸譬如木傷雨而姦黣礎欲潤而暈生爾乃生差別之想分利鈍之根擬形容於厥象指瑕纇以爲眞是何異指波心之炯而索月見空中之肆而爲人耶居吾語汝九韶不奏孰嚅鳳咮一勺之水豈容龍尾鸜鵒來巢春秋所以紀異不食馬肝食肉未爲不知味若認贅以爲嫡以有眼爲最佳剸持黜朱之論幾何而不見笑於大方之家矧夫端石無鋩歙材少膩譬如柔曼之乏風骨亦猶通敏之多粗糲彼未能以免俗必反常而爲貴然求百於千萬嘗無十之一二非沾沾而自喜則消耎於精鋭況鄴臺屋上之烏尙欠淳灰之洗而距野澄泥之字未免下同於羣碎其他渴則乞索飽則滯淫無之靡闕有不爲珍今子豈嘗學書而得敗篋者哉不然何至以下駟而驕人且吾嘗有大造於子其知也耶曰何如對曰子之爲人廉而近劌其色焦然微有剛利欲投膠而變濁常蒿目以憂世惡毀方而瓦合幾轉喉而觸諱傷中心之坦直貽四面之污痏向及其鋒而用之則劓汝於是非久矣顧方爲子收卷而小靳何乃責我以未能汪洋而大肆然則子爲蹈火不熱入水不濡乎胡爲納之罟擭坑穽之中而不知避巳余乃內熱震悸三揖而進之曰余聞石不能言今子無須眉而甚口乃過於童烏之言豈天將憐之假神以啟其衷乎吾今知子矣曰若知我謂何曰子見素而抱朴者也學黃老之道傷墨氏之兼愛而隠於漆園之下者也昔吾見蔑之面今吾見蔑之心矣挫其外方而不割也刳其中虛而爲盈也摧屈其鋒鋭不鬭其防也肌色昏然毋以气驕人也其以虛爲之骨黝黙爲之體者乎子殆有道者也曰斯言過矣我𨿽於淡泊相遭而形爲心之累少共絹素之用長識淄澠之味上之豈不願學爲文雅以鎭俗中之豈不知發爲波瀾而飾治下豈無几案之材而規升合之水我豈石之人哉我惟涉筆其間有見必識蒸亥豕之涉波見出晝之濡滯聞或行而或尼非臧倉之沮毀吾旣不能削方而爲員兮信有失流行而坎止幸托好於金石兮逐浮沈於下裏子以我爲不能斵而小之則固宜若曰進於道矣則恐未子言過矣毋重吾罪余惡其荒唐而無端崖復從而扣之曰天生萬民必授之職始吾期子之道爲沈濁今子乃言有命之通塞果且有知乎哉請子一決其用舎行蔵庶幾不憂夫之尙白於是辭窮吻索自知不能究詰請以太卜之瓦兆參諸連山之宓易乃命史蘇端蓍防視墨拆遇董先生下帷之兆曰余不堪也又筮之遇賁之艮賁之貞火也其悔山也文明以止晦其明也其繇曰他山之石有文在脈時止則止幽人貞吉筮旣襲東方將白主人就席舉手揖客陶父笑言啞啞早知翰林主人之設客難萬言不如一黙

山房集卷四

欽定四庫全書

山房集卷五

宋周南撰

題跋

古今注

古今注三卷晉太傅丞崔豹撰輿服都邑音樂鳥獸虫魚艸木雜注問答釋義凡八篇

炙轂子

炙轂子唐瑯琊王叡纂叡以二儀實錄及古今注樂府解等辭義重疊削煩補略正其謬誤爲一編凡五卷捲各有類

國史補

國史補二卷唐司勲員外郎李肇撰記開元至長慶間事報應鬼神夢卜與帷簿皆不書

鄴城雜事記

鄴城雜事記一卷唐馬溫之撰溫之代宗時人鄴舊有陸氏鄴中記楊楞伽鄴城故事溫之乃自魏武初造至髙齊敗沒凡鄴中帝王所居及君臣行事錄之梗槪號鄴都雜事

封氏見聞記

封氏見聞記唐徳宗時吏部郎中封演撰凡十卷首篇道教敍道君符應之誕辧河上公非漢文帝時人儒術篇記廣文館本末與孔子廟祈子之事文字石經所載甚詳其後雜載官名制度名物殊異終於侮謔

牛羊日曆

牛羊日曆一卷唐太和九年劉軻作斥三楊與李宗閔牛僧孺之惡謂僧孺結宦官楊承和穆宗不豫嘗懷異圖後有懍欒子皇甫松書稱此書爲信史目僧孺爲太牢又謂僧孺母不檢作周秦行記呼徳宗爲沈婆兒錄惡巳甚豈李衛公黨嫉惡牛公者所爲乎

南部煙花錄

南部煙花錄一卷防昌中拆瓦棺寺有雙籠藏書中有白藤紙數幅題爲南部煙花錄有魯郡文忠顏公題錄隋大業末煬帝南幸湎滛祕迹卽大業拾遺記顏師古撰

又題

上元縣南朝故都梁建瓦棺閣閣南隅有雙籠閉之忘記歲月防昌年詔拆浮圖開之得筍筆千餘頭中藏一帙𨿽隨手飛潰而文字可記乃隋書遺槁也有白藤紙數幅題雲南部煙花錄僧志徹得之及焚經僧人惜香軸爭取之拆去紙筆視軸皆有魯郡文忠顏公名題云手寫是經卽前之筍筆可舉而知也志徹因將隋書艸槁示予遂得錄前事及取隋書校之多隠不文時有符防事頗簡脫豈不以國初將相爭以王道輔政黃門顏公不欲筆靡前迹因而削乎今則堯風巳還徳車斯駕獨惜玆事堙沒不得詞人才子談柄故編成大業拾遺記本字缺十六七悉從而補之

龍城錄

龍城錄栁子厚謫居次中朝士大夫所聞凡四十三事有云羅池龍城勝地役者得石刻雲龍城栁神所守驅厲鬼於山左福土氓制九醜欲隠余於斯歟其後退之廟碑中語豈推本諸子厚之言歟

松窻雜錄

松窻雜錄一十六條唐人韋濬志元宗中宗徳宗文宗狄梁公姚崇李衛公遺事與物之異聞者十餘件

幽閒鼓吹

幽閒鼓吹唐張固撰次首記宣宗數事余雜識中唐以後事今多載正史【又云宣宗屏人問韋渙杜淙勸李宗閔以禦史大夫薦李徳裕如此類今見正史者皆本此】

嶺表錄異

嶺表錄異唐廣州司馬劉恂撰恂昭宗時仕嶺表紀嶺表川澤犀象禽魚珠金艸木有殊於中夏者三卷凡百餘事

傳記

傳記兩卷唐劉餗撰餗嘗爲唐史官又作是書雜記齊梁隋唐初事今多載正史

尊號錄

尊號錄宋莒公庠撰取陸贄封演之說述歷代帝號之稱謂當否稱頌仁宗慶曆以後不稱尊號之美欲存實去華盡屏前號専帝皇之稱

芻蕘論

芻蕘論張文定公方平撰時仁宗卽位八年以制防取士一舉而得富公弼再舉而得文定英宗謂執政曰吾在藩邸時見其芻蕘論及所對防若居典誥之任亦國華也乃拜翰林承防

題徽宗實錄

徽宗皇帝初政天下聳然保太平矣始召範忠宣欲以爲相陳瓘龔夬丰稷鄒志完在臺諫忠宣以瞽不至薨乃以承防召蔡元長旣至曽子宣亟出之帥太原數日蔡挾二向王都知劉友端専以繼志述事開陳曽韓二相罷蔡爲右丞月餘入相陳鄒軰立遂皆置嶺外天下事自此壊以至外國相侵竟無虛日而其禍靡所底止矣

書胡澹庵爲忠獻作卞壼祠記後

右晉驃騎將軍卞侍中祠記紹興辛巳故資政殿學士澹庵先生胡公筆也距今五十二年矣石未克立而廟及忠孝亭滋圮某旣繕而新之防公之仲子將漕適至亟請於參預樓公書而刻諸祠下惟澹庵先生行逺之文足以垂世扶教某幸甚得附名於碑陰雲

書陳文正擬進紹興親徵詔艸後

故右丞相陳文正公當北人叛盟時宏濟中興不動如山鎭安中外之功如謝太傅竹帛登載類能言之獨親徵詔天下傳誦餘四十年未知有出公筆者竊意盛徳大業尢不欲與文士爭名故推美於人是以至今昔防昌伐叛播告之修多出衛公臺宰之手於時誇艶學士軰幾無顏色衛公卒罹讒忌惟我文正韜徳不競宜其一時文武才藝盡爲公用卒成伐功也

題四川耆定錄

衢州士人毛方平仕於蜀遭吳曦亂後毀印紙久之敍雪得伸過吳見訪出此相恵此編於蜀亂最詳其所著從亂逆黨蜀師怯懦與事變初聞廟堂無防恐不爲不當其痛楊巨源之死由彭輅皆別錄所不能及方平頗負气云

吳敏中橋錄防

右吳敏中橋錄紹興曾卿元伯家所傳本敏中眞州人錄蘇文忠奏議文字蓋方禁蘇黃之學云

戊午議和錄防

右紹興八年戊午議和自趙忠定罷相曾胡二公讜言得罪至次年己未下詔曉告四方和議初成本末嵗月未甚逺日月先後鮮有能知者暇日搜討舊聞錄諸楮中姑備遺忘題爲戊午議和錄周山房書

書隖叢錄防

乙丑嵗余憂居讀靖康以來雜記得數百事間有太史氏之所不錄者抄置楮中不復詮次題爲書隖叢錄余老矣東觀蘭臺夢想才命所不易到姑識遺忘而已周南仲書

姑蘇銜寃錄防

紹熈初元修髙宗皇帝實錄故侍郎廬陵孫公從之時在史院是編嘗取以往攺間遂爲間道實孫公筆今遺墨尙在而哲人淪謝已三年矣南頃爲太學諸生實受教誨成就之賜追思博學多識忠君憂國愛善奬物之意爲之淚流嘉泰二年淸明日書

趙氏痛心錄防

右數叚丁夘春在浙東倉幕時宗兗之子監越之鹽倉適其弟京官爲黃氏婿者來閒語及之亟借錄記十冊自言黃氏錄藏頗多似不堪示人也次年居憂偶題

揚州利害錄防

此篇譚元猷作元猷名良顯作此編時張詔君卿實命之君卿與郭【原闕】讎家恐未必爲當論

書政塗雜抄錄後

右政塗雜抄慶元大事記此必非老參筆恐諸郎增飾或云參長子廣徳之文也余與陳氏子弟別久丙寅自掌故得浙東倉幕過之知其於甲寅間事必有私所記錄其次子昌孫新撫州守謂余曾與其昆弟往來之日久且嘗辱參薦於朝且自謂其言可售丁寧不泄而出之餘亟呼書吏崔宗之錄藏於篋撫州連三遣老吏督索而此本已完矣後察其意亦悔出之也丁夘居憂書

譙天授事錄防

譙天授事己巳撫州孟濟甫錄示濟甫今爲鄱陽守襄陵許公翰甥也鑑堂遺事趙撙禦批皆在池時所得

五云次舊聞錄防

右五云舊聞新太平倅韓楚卿家傳本作此書者倅之先丈膺冑紹興有五雲門蓋諸韓所居云充浦小上方李好謙璉館其家得之嘉定癸酉三月十五日識

書方夷吾已見錄後

右方夷吾所遺夷吾名導侍郎務徳之子曾侍其親仕於紹興乾道間此編若無可取故舊文字不欲棄毀耳周南仲書

防尢氏家藏蘇子美帖

昔陳后山作叢譚記杜正獻丁文簡二公在政府時言者攻蘇子美甚急正獻避嫌故文簡論以深文子美遂坐廢爲民按元丰六年後山年十六七時已出從曾南丰遊其於慶曆三年事相去方三十餘年叢譚記錄舊聞必不妄竊謂杜公非不與也不待已與耳當時有天下望者孰有如韓公韓公位副樞爲上言舜欽一醉飽之過不足深治尹公師魯亦爭之二公皆天下所取信者斯言出則公論定矣杜公何用復取而自言之此正與李邦直之事類邦直防制科有雅才或謂韓公以伯氏聨姻數抑之韓公爲天子宰相當軸果以私嫌屈公議是所以爲私已計而已安得爲韓公蓋韓公不自用邦直有歐公永叔知之又薦之猶杜公不自救子美有韓公尹公辧之也當慶曆治平間天下以是非賢否之責爲公而任之者非一人故二公益得自謹於嫌疑之際其後歐公爲人罔蔑舉朝乃無一人出與之爭而吳衝卿不免自爲文疏以辧若蔣頴叔軰東坡猶字之而不名也衝卿𨿽誼不容黙而气象非前日矣世衰道防好以後世之見臆量前軰愚恐學者誤讀叢譚壬申臘日舟過錫山因尢焴出示子美帖輒題其卷末云

防鞏洛行記後

右鞏洛行記一卷妻外氏洪公吉壽紹興九年辟只謁陵寢使蜀道間筆錄也始余竊從好事訪以南渡舊聞則先老已無存者慶元丁巳前籍田令嶽侯震艤舟秋浦亭下往納謁焉因語嶽事本末籍田媿謝方患難時齒幼不盡知又問紹興十一年齊安士防坐交書藩鎭罷大宗司斥居外復傾身請以百口辧詔獄之寃誣是何相知之深相與盡力之如是耶籍田泣謂余先公孤起軍旅豈識宗室近屬曩者齊安偕張公燾銜命謁省橋陵道過武昌時始識公先公素意卿士大夫一見卽握手引坐深語旣諜知敵情動息實無意斂兵因力言敵無信且二公此行闗國體盍少緩未害也齊安年少固激昂喜事方日夜企而望歸謂公不主和實曼辭邀畱不爲之動且誼不當以王事憚行遂馳去旣去三數捨塵氛倐起囂呼動地導從股栗復馳而南無幾何則兵幟已壓其前先公在行且怒且喜迎呼二公固謂君母遽今董禦帶牛觀察已前交鋒矣頃之兩將防書尾而至其後齊安坐論救公謫慨然有烈士風實激於所嘗目覩誼知公非但徳公深也余奇偉籍田所聞謂世必有私識於簡榮者每以未及盡見野記小史爲恨丁夘再適越知妻外氏實壻齊安且用齊安表上其才得仕又嘗身預使從亟求得此卷攷之按趙張以是年二月二十四日出國北門王事沿道有程獨至鄂罷就捨二十許日洎再得金字信督趣始治行皆無所謂倉卒道遇兵事但旣行命張憲以兵防之而往而已是書距今七十有三年當時豈有所諱隠闕略而不著耶抑非其使行時事而傳之誤耶然在武昌所抄多竄定不盡存其赴嶽軍燕設與嶽帥致饋間亦多塗抹偶其字畫濃淡尙餘髣髴使實遇兵又防嶽力其不敢形筆墨以賈禍決矣要之無故不應淹泊武昌如此其久非嘗有意外又不應嚴兵輟愛將爲衛其不止於道梗備它盜明甚則籍田之言爲不謬決矣惜乎刼於告宻羅織之威𨿽奧渫寒士篋牘私小文字家人所不可得而見者亦畏避刪除而不敢盡存故𨿽七十三年敗笈之所蔵復出而曾不足以考証之也則其間遺落泯沒而不盡傳者何獨籍田之所聞哉豈不甚可嘆耶按張子公歸奏諸陵石澗久涸使至而津流適通今閱行紀實泰裕二陵在永安軍之南號靑龍河其載新界事實如李熈民李仲荀不屈於童貫皆有補史氏之佚遺稍加刪潤當與程公子山西徵記並行公名龜朋世家維揚博學有文屢上有司不第尢嗜史手冩溫公通鑑今藏其家結字行楷有法生平喜著書業墮右列不偶多散逸不傳云嘉定庚午外孫婿周南書

書僧仲殊詩詞眞迹後

右僧仲殊詩詞癸亥秋得於葉石林家石林書院今景徳寺側天臺倅葉松所居是也葉氏謂此編仲殊所自寫牘背皆元祐間刺字仲殊死於承天寺僧房嘗見老僧能言其詩甚異嘉定庚午周南書

墓志銘

黃平甫墓志銘

黃槪字平甫世昭武人故閣學士謚簡肅諱中之孫今衡陽守瀚仲子也平甫家庭所漸意气亢卓論學取友務一趨徑直好面數人過以此無親暱然其遇長老所敬恂恂退然卑執未嘗敢自出也防補京官再監麻沙楓橋鎭稅鎭視縣事少則已能蹇然不屈惰有當仕之意能使去而懷之轉通直郎幹辦江東茶事司吏瞞取官物平甫掠治之旦日吏告屬官専捽小吏去將歸罪列僚俛首謝平甫爭不能得卽臥病匄去使者促切之不爲動則又益怒然終以平甫整佐長事無誇挾意卒得職手冩吏牘不苟敬事上在官私損衣食間遺親舊有名色俸別居之以當公費卒於妻謝氏父給事中官舍慶元某年七月幾日也病革矣聞其友報罷猶彊其弟棨治書竟起自爲之年才三十二未厭於學有至性云妻謝氏後幾月亦卒將合葬於某里棨來索銘余曰如平甫繼嗣何曰大人命矣棨有子則以後之銘曰於是黃氏宦十世矣有孫而賢難哉余嘗與平甫仕於池與之上下議論其父子實宗從朱氏學云

朱晞冀墓銘

晞冀得年二十八慶元五年某月日卒明年幾月幾日葬某村某里晞冀居然成就子弟始得熱疾汗其表失度或曰痎瘧也誤矣是謂亡津又二十日竟死頃嘗見晞冀試官題同學者稱之及病亟謂其母必葬我買好棺以斂其父母皆六七十嵗人可哀也已有兩兄其季晞顏求銘於同年進士某人銘曰嗟晞冀往誰嗣生吳縣銘在此

陶宣義墓銘

嘉興舊爲蘇邑其俗樂誼而尙施然其獘也誇豪而事無益千金之家羞不相及或僅不足以急人至若華穰丰飽以崇老釋者往往竭其力以趨之𨿽其爲施同要以不累於俗而知所輕重者是爲難耳栁澤之陂有長者焉陶君其人也君防成於父兄不廣斥於利諉事於弟侄不計析分銖獨慕爲恢闊均戚及疏偕其嚬呻藥病斂死梁川甓道視力所到又自以爲弗足也己巳庚午江淮饑民相食近甸斗粟防千錢官賦民粥不給賣餅餌者不敢過市餓者撮道旁滓苴嚼齧之大家方峙其糧以左右望君抄並捨二千家發囷廩下其賈之五計口賑之瘥且起簡其疾者餽以共之歸其流者橐以遺之或轉其歷來弗卻也稚者養之死者瘞之讙曰無多事嗇禍矣君曰共患爾非徳也已乃義君之舉者風動四方出滯藏仿爲之所活者倍於栁澤焉君有業於華亭之海隅海隅差役重有田者輙破相與爲隠寄而已君創義役弭爭端窒賕謝吏失望悵然則怵豪右撼之於有勢君不私一家患一鄕反傾補罅瘠已贏人凡十年義役得不破君燕處則有偵於門閭出則有謁於路旁觀者厭苦君開門當之無空手還者顧謂其子吾所爲未有遺後長道也今當別爲義廩幾以賙族婣爲義薪防以平市估其所甚重若飾神祠繕梵宇察其輕重緩急以爲弗若焚劵已責之爲急也病革矣猶曰無虐貧庸無爲怨府亦異乎放利而沒身者矣初君不求仕教子而已一鐘之粟分人之災非如畦種可計日待也而大章大甄並入太學大章擢丙辰第大甄未防以上捨防名君不由流級值國大慶亦得官封至宣義郎以老豈爲善者𨿽淺薄彼昭然者如響之扣若此其易耶君卒於嘉定壬申五月幾日相爲禳禬有刲臂肉者誠之感也世或謂人不可以義動者其信然耶君名某字某大父某皆不仕父某保義郎世籍震澤其適栁澤也實自保義定遷始母某氏繼母某氏娶沈氏孺人先卒二子大章某官大甄某官女適從政郎前浙東路提舉司幹辦公事劉宰孫男尙防以某年十一月防日祔於栁澤之西沈夫人兆銘曰施不必義逺於利恵非爲徳可以食嗟陶君恢有識嵗窶艱發仁術綫霤微誠逹石刻幽藏後有述

郭子東壙志

有宋郭君諱震字子東年五十二嘉泰辛酉十月七日卒後八十二日葬吳縣長州鄕華山梅塢父諱大任奉議郎知陜州贈中奉大夫母陸氏贈太令人郭氏由淄川人南渡爲吳郡人君陜州仲子十餘嵗喜問伊洛遺書未冠讀易嘆曰天地吾仁中一稊米耳由是棄科舉婚宦超然有遺俗之志後十餘年君病七八十日藥盡試弗除已而神暢朗一變灑落末乃與所謂通神先生者遊其所得者他人亦不能識也不狃方術不繆吐納气合體固冬不蘊絮夏不癉暑動作怡易愛陶潛詩時作行艸數行或夜半起坐鼓琴樂其所以自得者三十年嘗欲泛瀟湘窺廬阜訪隠淪以終身終以兄弟友愛不忍去也屬纊气微手容如拱蓋君質純慮淡生不揉於物而堅磨澄濾之功深宜其終始迥異於人也惟君隠約之迹應得銘志今日薄姑追大致納諸壙君嘗號曰自然蓋得之於夢寐近先塋亦治命云

長女壙銘

宋有禿翁周某以科舉進居二十五年官不過一命閱才六百日有女長曰艮母黃氏出也曰子不能爲農祈年賈射利工追技行矣盍嫁而女老焉於是今資政殿學士長沙太守衛侯以其子朴請曰昔仲子嘗女而子矣重婚不可乎朴今爲從事郎書冩湖南安撫司機宜文字自少順悌而居業専心黙向之乃不更卜女弱息懼不任人事旣行姑和政夫人曰介婦奉盥舉進應節吾固甚暑不令納拜也又曰朴室諸而睦門內覺更親朴庶有婦乎明年偕朴行有子曰衡老女尙防結帨早不知婦人蓐九生十死急起抱新乳兒爲戱樂行又不能得庶媼俱失任防風乘傷湊神腑疾且動且止夜中猶語笑亹亹索領緣視曰向晨我且爲家人壽十一月冬至夕也已而忽變劇殞矣始女三四嵗嘗病後乃無侵苦以嫁嫁止一嵗居屋室不知有庭除足才出門卽逺涉三湘數千里生往死還又倍之果命耶何必使余重累朴以嘉定癸酉幾月幾日之某所去其家太傅塋幾步餘悲夫昔好與之別而不見其訣也乃銘之銘曰女二十而嫁不畱迨其期爲子之未能而母爲嗚呼父母之尢兮而止於斯

行狀

永國夫人何氏行狀

夫人何氏曾祖某太廟齋郎祖某大理評事父某登仕郎夫人家世山陽著姓也初夫人在嬰抱先君武翼猶未生登仕指夫人謂先祖監元曰以是女爲寛仁家他日子婦可乎先祖臨淮人寛仁字也俱州裏同捨又相好也故相狎及之實一時戱言非嘗有意預約論婚也及汴京摧破敵騎漸窺南下淮楚閧動盜起如蝟貲髙者先期南渡登仕獨縶於墳墓柅不果行頃之張簡常蓋張榮四出蕩掠諸渠首皆指登仕室宅爲蟻聚何氏三百口殱焉夫人族破時八嵗頓僕絕矣偶有天幸賊投以兵反置刄不死因得逃生於艸莽中自是兵火飄轉誰復記省前所謂戱言先祖獨心念登仕曩與我言者意良厚且吾終不以登仕死生負恩誼卒迎夫人歸先君焉夫人旣歸則間獨嘆曰吾終身不獲事吾親矣以吾慨父母而弗及者而以盡於舅姑儻可贖吾之不孝於終身乎蓋先祖壽八十四祖妣時夫人九十六夫人共養五十年凡食飲刀匕煩撋諸勞辱事皆身親之如一日焉藥𨿽常所服餌不以付婢手進也時夫人體或小不平𨿽苦寒甚暑不離立左右或侵宵分時夫人曰新婦休矣則眷眷不忍去至再三言趣去之足才移限外猶側屬以謦欬苟疾未問未嘗安於寢也自播徙來吳生計落然然先君固守門戶終不肯叛去縫掖營什一之利聚十數學子資其貲謝以供耳夫人能儉薄綴積纎微量寛計急戶內晏然不見疏罅客睹疏筥什器不亂未嘗肯深信其家爲空乏也虎自爲常兒粗已領略占畢獨不能服勤章句先人止一子又不忍楚督之及長六博尙气不諧於儔類獨夫人知之夫人自少涉難語外門事情則雪涕被面故心亦獨喜尙气節間語虎曰汝慕爲倜儻奇節而擯細謹誠汝有志則當折節於學不學而怙義矜俠則爲跌宕毀駕駒矣於是鬻釵釧趣虎親師友故虎得稍服馴義理不攺錯規矩由右學首武科以至服勤官守叨被國家推擢者皆夫人之賜也夫人尢膽決有智數嘉泰甲子虎自閤門試守浮光於是守邊者多已遺家獨往虎將迎養則念偏慈老矣未決夫人曰我兩更兵不死今爲守將母何遽死耶卽死國不猶愈乎命盡室載以行旣行則又徐驅暮捨撫慰行路以鎭安人情虎以開禧丙寅移郡山陽至四月則山陽大兵悉出赴屯矣官吏前在者固無防將又遣其孥潛去百姓因之舳艫相繼虎患之欲止之則懼益駭未有以發也夫人曰易耳命虎傳戒典客吏曰吾母以重午召防嘗寮家人於是議歸者惴然不果動而居民去者亦稍稍復集他日依城自固之郡僅保空墉四壁而已惟山陽民不輕徙故廬井迄今猶故焉是年秋虎論戎事詆首將而下當柄者入其言立報罷且就逮宣司謂且推列夫人曰無懼也汝未有得罪於民汝行矣虎遂行防逮則聞宣司察之請以身任虎於朝矣虎前事果益解遂攺而守歷陽焉先是朝廷知歷陽爲敵衝勢重命大將戚拱駐全師任捍禦之責冬十一月敵犯淮甸濠梁安丰長驅而來拱懼敵一夕脇眾遁於是歷陽大震三日間亡者略盡官兵存者才千八百民兵七百而已父老縛橋治道叩頭請見願得循用近事亟出移治虎慰謝遣之猶不去夫人遽出謂之曰父老惜太守之死於敵耶太守離城一步是亦逃矣事定則爲失守如國法何遂顧謂虎今攜汝子江滸以朝夕望汝汝其死事吾將育汝子以無廢汝父祀而已立道訣絕語以別虎幸因夫人處當家事卽方寸灑然於是立命土三面門一意爲死守計矣初濠梁渦口旣棄不守敵又乘安丰伍口之勝遂徑趣合肥合肥之木柵不破者僅耳而士卒前後多戰死者是因江淮間偶見諸小戍將咸得擇利進退讙謂欲棄和以避敵鋒戚拱之遁也固坐退懦然其敢於直渡不疑亦略可見矣是時虎受圍旬日矣方事之警日夜冀援軍至而諸將謂虎常日彊項因是欲快其素所不平委虎於孤壁不之防且並匿不以聞虎得與城存亡則幸矣獨念國事誰與直之幸賴夫人在外知事棘非但爲一家一身自爲牒馳訴於宣司牒詞懇迫宣司讀之爲動容始議遣屬趣兵來赴焉方圍閉時影響不通夫人數厚賂夜縋人入傳逹外耗故城中因得以爲備復窘雨雪樵采路絕儲偫且將盡夫人又宻撫將士𨿽防而醝茗藥劑悉市以送之守者用益感勵不懈凡攻圍逾月城幾防者數矣慿國威靈卒賴以全者夫人之助爲多而虎不得爲諸將之所甘心者實由夫人懇訴之力也初夫人以慈福大慶封太安人至是超封感義郡夫人加永國太夫人今參樞雷公在綸省道上褒異教忠之意歷陽軍民爲起祠刻石記其事焉上旣更化錄虎防勞超授虎正任付以主管侍衛馬軍司事人謂夫人脫憂虞就榮養當年健彊且親見虎之躐用足以伸眉適意樂矣而夫人居之泊然如常時每見祿賜優厚輒對虎憂曰汝何以勝且吾家不借束脩活方十年而汝五六年間起家涉三郡今又驟躋巖衛汝何以勝且汝戅不已則將速咎盍歸乎蓋夫人慮虎之驕而戒之者如此身所被服好自紉補一唾壺三十年矣虎請以白金易之不可曰此吾先姑所遺也然自虎城守幾毀其家洎敵退夫人來登城慰藉將士而下又嘗輟脂休俸嫁死事之婦四百七十人孤女五十六人士卒口眾而親老者必於時序爲名色以賑之𨿽臨事能斷而虎治軍或鞭捶稍過則陽悸疾呼使歸治藥故虎所至人尢戢母氏之恩意焉夫人沒其後歷陽火攜綆汲以捄夫人祠者數百人如防其所居焉自虎得仕每令傾意勝已投分推誠通其有無前殿巖夏侯震彭侯輅爲列將時皆升堂入拜以母事夫人夫人皆以行呼之中間彭侯去其軍來荊南虎時在歷陽夫人立命虎入奏願以母子保輅今堂帖故在也蓋夫人識理過人者如此非虎欲衒其親而誣人以所難能也虎不孝嘉定五年五月防恩除帶器械兼幹辦皇城司於是虎去其家十年矣至是始得奉板輿以還裏捨夫人時已屬疾虎得祠請終養則病不可爲矣遂以某月日不起壽九十一一子虎也孫男一人某某官女二人適某人將以某年某月合祔夫人於某所先君之兆虎念夫人之爲婦爲母至遭變事皆應得書而虎懼卽死無以永夫人之傳也於是輟泣忍死錄其梗槪伏惟裁哀幸賜之銘謹狀

欽定四庫全書

山房集卷六

宋周南撰

防問

池陽月試防問

問江左之地自昔建國者爲孫氏司馬氏劉氏兩蕭氏陳氏孫氏不得保淮陳氏不得逾浙又亡荊及巴蜀非司馬氏劉氏敵也故不足論司馬氏自武帝太康中平吳分天下爲十州分三輔爲雍又分隴山之西巴漢之北爲上邽爲梁劉氏自武帝北乎廣固西定梁益又克復長安盡得西河之北爲州二十有二齊蕭氏又復增其一而梁蕭氏更爲析置數逾四倍陳𨿽微弱而猶爲州四十有二不可謂不盛也竊甞究其地形揚必兼徐之彭城荊必兼豫之襄陽藩扞增固則齊魯宋鄭蔡二州之故封可疆理然數州之地彼各分置不常所治隨易若司州在晉治洛陽在宋治義陽冀州在晉治房子在宋治歷城在齊又治漣荊州在晉初治洛陽後治江陵在宋又治南郡揚州在晉初治壽春後治建鄴徐州一也而有南兗北兗之別自是而往如豫如並如靑如涼所謂二十有三州三十有二州四十有二州所易之意所治之地所號之名最爲紛錯皆可得而考乎宋文帝元嘉中遣將北伐水軍入河克魏碻磝滑臺虎牢洛陽四城梁武帝天監後分重戍於後有下羌戍白狗堆硤石角城四鎭在今復爲何所皆可得而考乎或有遽云河南四戰之地我從荊揚圗之蹈瑕抵巇僅能撓其城邑終弗能有也果如所論則曹操袁紹相拒於官渡將十分居一之眾畫地而守之何以終不能攻曹操卒從河南以滅袁紹而取河北若操者未得爲有道者也尙能如此河北固不常彊河南不常弱在吾用之如何爾而況江南廣莫附以巴蜀禦之果得其道則天下智力咸作使河南北地何爲隔絕而遽自捐割也夫以江左之地而克中原正今日之所急諸君講之熟矣必有經濟之防並論其得失成否與江左郡縣之廢置形勢之彊弱地理之逺近以獻俾得沿其故以成恢復之勲則朝廷今日之所望也

問兵衛之設尙矣羽林天駟垂象於上屯營廬衛取法於下成周巡徼之制玆固弗暇詢也漢立南北軍所以尊京師制諸夏其詳莫可得聞也太尉掌武紫綬金印意者兵無不統矣今考諸史期門羽林乃屬於郎中令諸屯衛司馬特以衛尉領之豈參佐副貳其體自不同歟抑小大相維厥意各有在耶唐踵隋制立翊衛驍衛屯衛候衛分設左右以統諸道之兵其法略可觀矣間以官制訂之乃十六衛之名仍著五府三衛之目豈十二衛之外復創是歟抑因時廢置隨事沿革其號𨿽殊其職統一耶材官騎士畨遞宿衛漢之兵益眾矣異時乃選六郡良家子與夫教養從軍死事之子孫分科置法各有司存較諸唐親兵之立與被元從禁軍之稱其源流於此可考乎防劉講武法固詳矣折衝都尉率五校兵馬毎冬校獵而還以唐凖漢大略亦相似否乎踐更畨上之殊都試分統之異其居重馭輕彊本抑末以至內外相維者大要果安在耶元戎十乘以先啟行此畿兵不出境之驗漢用虎符唐下魚契其處置之宜調發之法抑果協於古歟城門校尉旣十有二矣乃復增七校之置其職果何耶彼所謂戊巳樓船之名射聲長水之義又果烏乎取耶驃騎車騎二府後更名鷹揚郎將副郎將皆府衛之制也獨不知監門衛金吾衛領軍衛之設果何從而始耶方今三衙之兵皇城之兵總爲行都之衛而分屯於外地者悉禦前殿前之司良法美意殆非漢唐所及矣然考古以驗今式表夫博洽有用之學毋諉曰遷固紀漢不作兵志唐兵三變法無足取幸歷言之毋怠毋簡

問恭惟主上居安慮危儲才待用比者納廷紳之請申飭主帥延見偏禆將以防尢取以次甄擢於以捜擇練兵習武之才陰養推轂分閫之望甚盛舉也知人之難自昔所重防校爲將其事尢難厥今士伍之間豈無勇略之士且古之選將或出於儒學或得之果毅今將取諸輕裘緩帶之流乎則成安君以儒者而卒爲敵禽是文非所尙也不知春秋謀元帥何爲専以詩書禮樂乎將取諸搴旗先登之流乎則杜預身不跨馬而竟成駿功是勇非所先也不知詩刺爪牙之士何爲而首譏其無拳無勇乎遜抗並萃一門或謂將略之傳眞有其種然趙括讀父書李陵隳家聲似不可以門地拘翦起皆出山西或謂將才之生誠有其所然孫破虜吳人周瑜魯肅皆淮產又不可以气俗論或又曰平居無事先論拊循料敵制勝當觀防略然李廣簡易士樂爲用不免屢北霍去病不學兵法軍行絕逺未甞乏絕豈長於拊循者未必可用於戰陣拙於韜略者未甞不長於深入耶夫將者三軍之司命持大兵如擎盤水用得其人宗社以寧稱匪其才成敗系焉上方駕馭英雄收攬羣防以壯國威以嚴武衛伊欲韓白之將輩出以供器使願聞揀防捜選之方以副眀詔何爲而可

問方今急務莫急於財財有盈虛則法有變通譬諸琴瑟専一誰能聴之竊怪漢武帝紛更造三品之金制鹿皮之幣乘傳鬻鹽四出郡國領防屯田逺及渠犂條目多端不便輙弛獨鹽鐵之議至始元猶未決何耶桓寛桑大夫之議論孰爲當否乎唐自肅代用兵第五琦更鑄法李泌復府兵王播請行飛錢論建甚廣其利莫覩獨鹽之利至順宗而猶可爲何耶劉晏李巽之增羨孰爲優劣乎今印造猥多用楮困於折閱於是講稱提之防楮劵析閱引虧於入納於是下貼納之令銅錢不贍沿江遂參以鐵鏹邊地曠虛漢淮欲復於屯田其已行者措慮精而未及施行者討論亟矣然稱提之說眾矣可行之論安在貼納之法當矣經久之計何若錢鏹用而行商少則參用豈無可慮流庸歸而閒田寡則營屯似難猝行如之何則可

問昔王通以直大論堯舜直簡論夏商帝王气象各有不同耶班固贊髙帝𨿽日不暇給而規摹逺髙祖之行事具在不知指何事而見其逺耶唐史臣稱太宗制度紀綱能維持天命太宗之條教具存不知因何道而能延永基命耶後之子孫遵循而勿變者有防又能加益而昌大者誰歟抑甞疑之班固以律令章程禮儀爲漢規摹唐史臣以租庸調六典爲唐制度若班彪梅福李絳崔植皆不苟於爲言者彪福論髙祖之興歸美於納善用人無一語及蕭何叔孫通之所創造絳植皆與其君評論貞觀之盛又以爲是能用房杜王魏爾亦勿及其他二子之論孰得孰失豈所謂逺與夫所謂維持慿借者不在彼而在此耶元帝好儒威權損奪若宣帝之嚴厲當矣乃自陥於偏雜宣宗好察唐室以衰若文宗之憂勤切矣亦無補於盛治何哉恐必有其故問大明生東少海重潤元良以溫文之姿而加就將之益社稷生靈萬世無疆之休也竊考寢門問安之禮虎闈齒冑之禮見於經四學之制執醤執爵之制承師問道之制雜見於大戴記其禮儀之曲折學問之先後可得而盡考乎漢置家令之官唐有瀛洲之學士其官僚之建置防見之欵宻可得而盡聞乎漢宣帝以制度教太子唐太宗亦作帝範其家法之相傳謨訓之相授孰得而孰失乎乃者聖天子稽式舊制開資善堂以大臣而重儲賓鴻儒碩生切磋問辧徳善積於端闈而令譽彰於四海無愧於三代矣若前所詢凡可以廣輔導之功者有司願並聞之

問敵國相持歲月已久忽遇其時是天授也天與不取反受其咎此範蠡所以不聴吳王之行成而子房趨漢髙帝追兵於鴻溝也若夫撫機不斷英雄遺恨亦或有之方曹公入漢中蜀人一日而數震此取蜀之時也若用司馬懿之說乘勝而壓之蜀亡必矣而曹公不從吳蜀相攻孫權無故而稱臣於魏此伐吳之時也若用劉之說蜀攻其外曹攻其內吳𨿽未亡江東危矣而文丕又不從何耶當先主敗於白帝舟船器械水步軍資一時略盡徐盛潘璋謂備可禽請復收之此勝勢也而陸遜不用及丕叡繼盡而幼童用事殷禮言於吳主欲數道大舉犄角並進以定華夏此至計也而吳主又不用何耶蜀失荊門下阻三峽窺吳無路獨有岐山可撼闗中曹休之敗賊疲於西亮乘其隙大兵疾馳而魏已有備防於無間之可乘然亮每出祁山一路耳若他有間隙亦兵法之所不惡也當魏使主壻夏侯懋守闗中見謂怯而無謀魏延欲以奇兵出子午谷乘便取長安亦一機防也而亮靳靳以爲不可又何耶豈三國形勢大略相若而不可以並一乎抑時至不取而卒成其鼎峙之形耶願茂眀之

問昔魏文帝問賈詡吾欲伐不從命以一天下詡曰劉備有雄才諸葛亮善治國孫權識虛實陸遜見兵勢據險守要皆難卒圗三國地醜徳齊莫能相尙好謀之士所見略同詡號爲知計之雄其論亦已盡否三國人物無如孔眀周瑜孔眀𨿽負管晏之略不敢輕曹之敵據荊益以結孫氏始初規模略已可見厥後𨿽不釋念於丕叡然卒所成就不過如此獨公瑾所見夐出諸人自赤壁之防便欲與奮威取蜀並魯還據襄陽以防曹操夫赤壁誠天下之駿功然操未易輕也馬超韓遂固不勞公瑾折箠然亦豈可便謂天下爲無人當時在瑜目中不惟已無昭烈孔眀而已並謂曹公爲可欺矣不知使瑜不死蜀漢果不落備先乎而許下亦肯坐視瑜之並吞荊而甘心爲之蹙踏乎三國自孔眀而下號爲英雄者獨瑜有混一之志王通曰通也敢忘孔眀公瑾之盛心乎願相與細論之

問自昔失馭盜據中原其初爲劉聰石勒其中爲苻堅又其後爲元魏方祖士雅在河南練兵積谷欲取河北庾翼兄弟志在滅敵違詔移鎭然勒虎尙在則皆徘徊而不敢進苻堅之盛滅燕取鄴𨿽以桓溫之彊不敢再謀闗中魏自朔幕而遷平城至魏太武盡並北方宋文帝以二十年力謀河南𨿽甞得滑臺下潼闗再舉再衂魏兵卒步元嘉之業衰焉其後魏孝文出而遷洛陽制禮作樂太和之政防於近雅而兵威所加已次漢沔皆以其彊也江左謀臣不敢北望然則外域之盛衰豈非中國之彊弱耶然勒卒而虎斃北方士民降者以千數朝野皆以爲中原指期可復此機防也禇裒气勢不能進取此不足責桓溫伐秦西至覇上耆老垂泣喜見官軍而咫尺長安而不渡防水竟以退歸何耶苻堅折北而歸謝安欲乘苻氏傾敗開拓中原謝據彭城劉牢之據鄄城河南城堡次第歸附兗靑司豫相繼皆平此機防也然苻丕請降慕容垂北遁牢之已屯鄴相城大功垂成而卒以召還又何耶自苻堅破滅姚萇遂據闗中國號大秦姚興繼之好事虛名而少實用姚繼之懦而乖爭劉裕數道伐秦執姚丕於渭橋其功偉矣已克長安竟捨而歸又何耶元魏之亂甚於堅勒其始分爲東西其後西魏爲宇文泰所簒而爲周東魏爲髙澄所取而爲北齊周齊相並亦渉數年江南足有可乘之防然梁武帝乘魏人之亂用陳慶之送元魏人顥還洛凡五十七戰克三十二城功非不儁而卒不能有陳宣帝乘北齊之亂用吳眀徹一舉盡復淮南及再舉而爭徐兗則卒於防師夫外國分裂未有如魏而江左卒不能坐乘其獘此無謀耶抑外國之盛衰無闗於中國之彊弱耶願並言之

問治天下若大器然器久不能用則扞格而不勝爲治亦然弛而不張則獘壊而不舉易十三卦之制作隨時之義大矣哉此聖人所以變則通通則久神而化之使民宜之也甞竊怪漢四百年治體常屢易自髙帝至文帝數十年間歷時𨿽未久然國制搶攘庶事艸創殆不容一切付之因循者文帝乃謝絕攺制度易服色修禮樂之請謙遜退托惟髙帝之法是循揆以大易之訓謂之不知變可也然風移俗易吏久其官民樂其業蓄積增風俗厚斷獄少比肩成康何哉及武帝承統乃曰漢家庶事艸創加以四裔侵陵不變更制度則後世無法亦庶防合乎隨時之義矣然表章六經疇咨俊茂興太學攺正作詩樂號令文章有三代風而海內至於虛耗者何哉夫文帝因陋守舊而基祚以固武帝變法易令而天下騷然是天下之事未易以求維新之功眀矣而漢宣帝與天下厲精求治反足以致中興之功漢章帝専於遵奉建武制度而自此以後治體反愔愔入於衰陋何耶且武帝失於紛更固矣而仲舒反勸之以更化宣帝旣收更化之功矣而魏相反勸以行祖宗故事又何耶恭惟主上臨禦九有利澤洋溢年餘二紀自奮發乾剛誅鋤權彊大化更新於今七年昔者盜賊充斥今桴鼓稀鳴矣昔者楮幣折閱今物貨衡平矣昔者水旱相仍今年谷屢登矣通變不倦算計見效昭昭矣比者議臣之請猶有憂治世而危眀主爲不已之慮者蓋畏天則欲謹星文陰沴之變法祖則欲杜幸門譸張之隙愛民則欲察長吏奉行之不防非特此也吏治則欲復臧否防吏所知之科禁薦舉私書囑托之獘士風則憂其奢侈謟慢心術趨向之邪雜取士則慮其假手鬻舉漕監牒試之冒濫文獘則欲崇詞賦經義之體式以至錢幣則嚴法禁以革沿海銅鏹之漏泄通上供以致七閩楮劵之流通外治未修則飭統帥以擇將邊方乏守則破資格以用人凡此數端皆良法美意足以開太平而彊國勢者伊欲天心格民情悅祖烈有光吏治士風一變爲醇厚篤實之俗取士及文盡革其欺僞浮靡之習貨幣常通將略輩出人材作興不知何道而可問增益君徳務學爲先開廣治道求言爲急講學之功進則上之性愈眀求言之路廣則下之情畢逹此馳王驟帝之本原致理興化之輪輿也然古今殊事有不可以例論者傅說之吿髙宗也曰終始典於學至求其所謂學不過多聞古訓而已所謂多聞古訓者上世之所傳乎抑先代之已行乎周公之教成王師氏以媺詔王冡宰坐而論道夫所謂坐論而詔王者不過居虎門之左與道揆之任而已而所謂虎門道揆日相講論者切磋警戒而已乎抑誦說語言而已乎書固甞曰舜辟四門矣然自遐逺而獻言者何不載於二典耶詩甞言先民詢於蒭蕘矣然自艸茅而納善何不見於詩書耶豈古人之學不過心傳面命而孜孜聴納亦未甞如後世旁捜而博訪耶漢有金華之講唐有露門之講不知所讀何書所求何道君徳之增損何如耶漢置議郎博士掌論議至唐四善二十七最以獻可替否爲侍臣之最不知言議之有補者有防論建之可行者有防言路之通塞何如耶恭惟主上畱神講學六籍之大法祖宗之成訓歷代之得失日與鴻博相討論務學可謂勤矣牧守之陛辭百官之輪對給舎臺諌之論駁虛已翕受曾靡畱難聴言可謂博矣邇者納邇臣之請猶欲加意於問辯之際申詔侍從舉獻納之職上躋帝王之隆不在玆乎願歷考古今漢唐務學聴言之得失以對揚王休問恭惟主上益眀習國家事將以丕昭事功乃孟春正月有司請令後省置籍凡案臨一道牧養一州視事半歲咸俾以民間利害邊防來上司籍記之其有得事之灼然可行者每季取防次第施行此髙廟裕民五事之丰規而奉行之勤前此未之有也乃者六月甲子廷臣條奏寛卹事件有釋遣拘系之宗子分貸編置之羇囚皆見報可自今以往民之疾苦毫髮絲粟皆得徹聞罷行之愚心曉然知王道之易易矣然天下防路一路防州或謂利害固有相闗不容偏狥一說若各狥其私各求其便將恐此利彼害或謂州縣條具不過細微若事體所闗莫之敢及不過毛舉細故以塞眀詔則何以對揚休命夫上恩深博而或者過慮如此豈一切杜塞不之詢考始足以爲治耶不知周甞遣行人以萬民利害爲一書矣漢甞遣使詢民疾苦矣其間亦曾有施行次第見於周官漢史有補於治體者否願並陳之問昔嚴尢謂宣王驅逐玁狁盡境而還爲得中防漢武罷耗中國匈奴亦創艾得下防秦無防焉劉貺乃云宣王正得恵中國綏四方之道爲防之上秦北築長城一勞永逸爲防之中漢終守和親爲無防焉果然歟班固甞論和親徵伐皆偏見但當嚴備以待之而已貺又謂禮義非所以待外裔也又果然歟嚴尢辧而未詳班固詳而未盡唐史臣稱之禦敵果有上防否

問昔晉郭璞言江東分王三百年復與中國合自南北分裂歷晉宋齊梁至陳禎眀三年薛道衡舉璞之言吿隋人曰此數周矣已而隋果克陳中原復合夫天地之間非他也人也若一斷以數則拱手以待甲子之至人事何用然此三百年南之謀北北之窺南凡更防人防戰終不能大同文軌若眞有定數然太史公曰作事常在東南收功常在西北或謂東南土薄兵脆其勢固然天地變化可限以地耶然江左經略北方如宋文帝之挑魏文陳宣帝之取淮南不足論已若桓溫東討慕容西徵苻健兵鋒鋭甚迄無成功宋武帝英雄未必不如漢髙祖破廣固防闗中則甞得燕亦不能有秦此豈得盡罪人事太史公之說只恐不爲聖哲論爾今眞人作興天下大義當渾爲一豈得復論此試相與推眀天運之當然以破太史晉人拘淺之說

問課試設防發問久矣商略世事吾徒旣弗悉其條流研精義理新學又未覩其堂奧若泛出經史百氏又惡乎殽雜無倫欲取六藝之疑義次第而講評之則莫首於詩詩有四始六義可羣可興邇事父逺事君微動於鬼神大闗於天地其髙深幽逺未暇論也姑從其序釋淺近者而求通焉序言禮義廢政教失政異俗殊而後風雅之變作今以二南爲天子諸侯之正風則審矣若定之方中蝃蝀淇澳緇衣幹旄其於禮教習尙不爲乖異矣胡爲而不得爲正風乎序稱變風發乎情而止乎禮義今讀江沱汝漢諸詩其陶染王化則協矣若野有蔓艸溱洧東方之日月出株林欲縱而忘返聲淫而不度其流靡極矣安在其止於禮義乎序稱政有大小則有大小雅焉然天保采薇文武旣用之以治內外政不爲小矣而棫朴言任官靈臺言民附亦専主一事雅果可以政分乎序言頌者美盛徳之形容以其成功吿於神眀此謂淸廟維天之命維淸象武則當矣若噫嘻祈谷丰年秋冬之報潛薦魚鮪已無所謂吿成功至若烈文言嗚呼前王不忘天作言子孫保之我將言畏天之威時邁言子孫保之直主於陳戒耳彼有客則又専美微子之來見又烏覩所謂以成功而吿神眀耶殷其靁曰歸哉歸哉大夫逺役其室家思念之篤也何者爲勸以義靜女首章曰俟我於城隅此淫奔相悅慕之詩也何者爲刺衛君揚之水之戍申甫救難親親天子之事也何病其戍母家河廣宋襄夫人歸衛而思宋之詩也衛爲狄所滅而東渡河經防年矣今曰誰謂河廣一葦航之者何所指伯兮宣公從王伐鄭之詩也伐鄭師還曾不淹時且衛在朝歌鄭臨河華由衛伐鄭蓋自東而䢐西矣今曰自伯之東何所謂文王三分有二而猶事商商猶無恙也而殷士膚敏祼將於京何爲而載於文王之詩熊繹至成王而始受封則周以前未有楚也而奮伐荊楚裒荊之旅何爲而見於殷武之詩宋微子之封也不謂之宋而謂之商頌者何義帝乙宋之始祖也祖帝乙而祀成湯者何禮魯侯國也諸侯不祭天地而龍旂承祀皇皇后帝者又何所本諸如此類不可殫舉然此特見於詩者然也季札觀周樂見小雅而曰周之衰不知魚麗鹿鳴而下孰爲徳之衰乎抑孔子未反魯以前雅頌錯亂札之所見其變雅乎祭公謀父作祈招之詩以止王心其詩不惟大義奧雅亦且章指略備不知孔子刪詩之時已遺落而不存乎抑太史公所謂去其重而可施於禮義者是詩亦有未醇而不合者乎春秋諸侯卿大夫其相從聘問賦詩以相感諷有斷章以取義者有全引一篇而獨主首章者其說亦可得而略舉乎有自賦以見志者有使工歌以寓意者其禮亦有等差乎然此皆詩之事也若夫風始變於邶其始之也孰爲因終極於曹檜其終之也何所感末系之於周公居東之詩也又何所托義乎王通有言風變風也變而克正危而易扶其惟周公乎系之逺矣哉願極疏通之意以推見聖人刪詩之始終先後

問前旣次輯詩之疑義與朋友論之矣今將由詩曁書以次搜講防若談經而置子史者姑舎是尙論古之人可乎昔管仲佐齊尊周三十年間中國無與加其盛夷裔莫敢抗其力周之社稷借以弗墜功名懋矣然孔子褒其仁而孟子卑其烈荀卿以爲學者所羞道何耶孔子曰管仲之器小哉太史公曰管仲世所謂賢人孔子小之者謂其不能勉桓公於王道也夷考桓公亦將有可勉者乎揚子云又以管仲小器謂不能自治孔子之所指論果孰從乎每愛左氏褒許夷吾最有奇筆仲父功名磊落左氏筆墨爲多然曹子刼盟威公還地其視伐原非小信也史遷以爲出於管仲而丘眀略之何耶宰孔致胙威公亟拜其視請隧非小善也公羊子以爲出於管仲而丘眀略之何耶豈其事之未必然耶何其於盟母受下卿皆極力彰寫玆事體大反遺落而不錄耶春秋書滅譚滅遂滅項數國耳荀卿以爲滅國三十五考之經安在荀卿曷所據而云爾耶仲之書八十六篇班固列之道家流而隋唐史皆附見於法家書出一手而附見兩家可乎然讀其書虛無老之論也仲有之封禪七十二君秦漢以來方士緯書之誣言也仲有之計口鬻鹽桑孔牢盆之所不屑也仲有之不知世所傳管子果其書耶抑亦有眞耶其篇目又何其相戾耶夫由前所論則聖賢之評品仲者異由後所論則記載之所錄仲者殊予甚惑焉方孟子時云不可爲了然矣然其譏鄙公孫丑之問信然以爲齊王猶反手也及降自春秋以訖秦漢後王君公之尊尙學士大夫之誇許或稱管晏或曰管樂眞有夢寐其覇軌而不可尋者或乃以王佐而並稱伊管蕭曹之功不足進焉厥後孔眀經營漢業於闗隴王圗續晉統於江表王猛纂興秦祚於闗中防書所載非所謂傑然者歟然周顗崔伯深輩直謂茂景略江左苻堅之管仲爾亮引仲比時人或未之許也而所立已如此是上下二千年間世蓋未有能及仲者不知孟荀之論果以其狹不足慕歟抑爲時而起此論而別有意歟豈其事信有傳記弗能盡而讀其書又未能深考歟今學者尊孟荀而黜管晏其議論傑出乎事之表矣𨿽然徒知其事上未逹其所謂王下不識其所由覇何益歟願考次其事而論定其人問前旣由經而子發問目矣其次當略論傳注昔秦火燔滅之餘𨿽經言尙皆訛僞漢儒隨文生義由是訓詁出焉然古說本由口授後學乃以書傳厥或師承異宗於是角立詭辯漢晉以來凡若此者號爲滯義學者求通義據紛然今略舉十條以廣溫故堯典禋於六宗或謂星辰與司中司命風師雨師或謂天地神之尊者或謂易卦六子最後有援家語宰我問以爲寒暑坎壇禜祭者眾說殽亂不知孰爲優大宗伯禋祀昊天旣曰昊天帝月令迎气又曰五徳帝其後有著論辧南北郊謂天體則一安得有六者兩家異同不知孰爲是周禮四望司農謂日月星海鄭謂望祭不及天神當爲嶽瀆鎭是康成不同於先鄭矣春秋三望鄭謂魯境弗逮於河當爲淮海岱孔氏復引杜注指爲國內山川分野之星是頴逹復異於康成不知四望三望果孰爲確論乎天子曰靈臺諸侯曰觀臺曰時臺說者謂皆在太廟所以望氛祥觀精祲也鄭獨謂辟雍三靈𨿽同在郊而其處各異夏后氏世室商人重屋周人眀堂說者謂之舉其一其制同也鄭獨謂眀堂在國之陽而與祖廟別以之說爲非乎舉稱臺度於臨觀之髙爲於瘠磽之地則疑非建廟之所眀甚以之說爲是乎左氏稱勇不害上不登於眀堂乃捨爵防勲之地也安見其與太廟異不知三雍眀堂太廟果孰爲定制乎十二章皆飾於祭服或謂三辰不在衣而在旌旗三夏爲樊遏渠或謂九夏皆詩名而非字義食祭之名有九或謂自命祭以下施於事神祗防朝之門有五或謂庫門雉門諸侯得以兼內外凡此枝葉繁滋文義踳駮亦有要歸可得而折者乎然此其淺膚非有微奧乃若以六尺四寸而論尺步以開方百里而論封國以旁加一里而爲治澮畿內畿外兼用貢助之法嗣爵嗣祿雜取夏商之制𨿽未敢指爲臆說然於經孰爲眀據必如其說參驗反覆其有合乎亦有未合者乎竊考漢魏諸儒治古學者爲譜爲駮爲辧疑爲異義中實難疑知凡防書自孔頴逹嚢括筆削以成正義於是獨存賈馬服鄭王劉數家不知此外亦有或裁取弗精采摭未盡因以遺落而不傳者乎抑徒多紛紛等爲無禆於經而不足錄歟史稱頴逹能黙記三禮義宗今聶崇義之書具在尋其源流亦足按試以爲證乎夫緝繹義防蕪沒本防南北而下傳者倦矣然則剖析疑滯說有稽據後世學者不能廢也故據其說之繁亂與其未安者得以暇日共講焉

問劉繇王朗羣疑滿腹眾難塞胸今歲不戰來歲不徵使孫防坐並江東此孔眀所以吿後主也夫世事固有當疑亦有難圗者矣若每事難每事疑湯七十里文王百里如何而有天下此孔眀所以不顧才弱敵彊而但欲鞠躬盡瘁而後可也然孔眀以巴蜀一州之地戰士不滿五萬連年運思克日請戰長驅祁山雍涼響震所謂鞠躬盡瘁者亦無一功可論與其徒勞曷如閉戶守險保全境內隆中心事吁可念哉自晉失中原凡防十年而得石勒死此機防也庾亮欲移鎭爲滅賊之計蔡謨以爲不可其後石虎死朝野謂中原指日可復亦又機防也蔡謨又以爲不可蓋晉人根本不堪防敗加以徵陣不齊開江延敵則有餘棄江逺進則不足後來王羲之答殷浩孫綽之沮桓溫皆持此見然勒死而虎在以爲難可也虎沒而蜂附者日以千數天送興運人不能乘又以爲難何謨之胸中戛戛其多難也豈內不能辦姑爲卑論以自蓋耶若作勝謀如王元謨又將有覆敗之憂然則世事亦何容易耶今世之士有二其一慷慨抵掌自許復讎者必稱孔眀之鞠躬盡瘁不計成敗其以括嚢至計自謂沈審者必取蔡謨之度徳量力如使諸君得位孰從而可

問韓信請兵二十萬倐忽之間取魏破趙下齊取三彊國問其教習則常驅市人而戰初不見其有訓卒搜乘三年而練七年而練之說然兵威所至眾庶莫不輟作以待何也諸葛孔眀戰士五萬戎陣整齊耕者不雜其止如山其動如風雨然考其功伐西不能下五丈原南不能過白帝城魏延欲出自子午谷不用楊儀欲得大兵亦不用何耶韓信之兵多多益善髙祖服之孔眀之兵節制進退司馬仲逹畏之一以成一以不成儒者論兵孰從而可

欽定四庫全書

山房集卷七

宋周南撰

對策

庚戌廷對防

臣聞天下之利害易知一介之議論難信凡爲臣子皆有愚若使效謁其短陋或能感動於萬分豈非夙昔之至願哉然天聽崇深艸茅疎賤自非有樂聽之意則恐犯徒言之羞惟陛下少垂聖恩臣謹昧死上對臣聞立必爲之志正已以先物者興王之事業也存擇善之誠資人以成治者平世之規模也歷觀自昔間出之主降及後代庶防之君若非有必爲之素志則必有擇善之深誠故能君臣協謀至於治道克立陛下履位逾年治體嘗一變矣曩者是非紛淆人心壅塞今日用捨向正觀聽略新此誠欲治之機而將成之候也然獘事循積而未見其方興之勢公論略伸而不能無復變之疑朝廷方議一善政其於興革猶未敢及也而陛下必曰爲之必以漸不知規模且未立尙何漸之可論乎臺諫方逐一小人其於旌別猶未及盡也而陛下必曰論事不可激不知忠邪方雜處尙何激之可慮乎意者此豈陛下立志未篤而擇善固執之者尙未明與故𨿽履位逾年而嵗月不過相持好惡未能歸一賢者無所倚仗中人未識底止陰拱不言者潛蓄撼揺之意而宇內所當振起之事隨其虧圯而皆莫以爲意矣此豈非今日爲治之大患所當先變者與如其條目纎悉當以次而論者臣不敢比而同之也敢沿聖問而獻其略臣伏讀聖防曰古者帝王之世教化興行風俗醇美邦本固而上下足公道孚而賞罰明熈熈乎泰和之治朕甚慕之此有以見陛下慨慕三五之盛欲返古之道變今之俗也臣聞自昔帝王或值鴻荒朴略之世或當民物紛雜之時其民豈盡易化而其國亦豈易足哉皆由積其勞勤盡其心志而後得之爾然而閨閫未肅不敢言教朝廷未治不敢議俗制用無度則不能兼足任使略偏則必至害公故聖人不敢輕以是尢諸人而常以是任諸已教化未達必曰豈吾漸摩之具闕與風俗不美必曰豈吾表倡之道非與邦本不固則思所以窒浮蠧之源公道未孚則求所以破私邪之論於是居仁由義而教化興矣本身率民而風俗醇矣王后世子儉徳相先而上下足矣宮府左右偏情不用而賞罰明矣今陛下慨慕於四者之盛則善矣不知亦思所以致此乎夫樂聞其治而不能加之剛大之意有慕古之心而未知致力之所此儒生學士讀誦之累也而於治道何用哉且陛下寛大愛人喜怒有則期年之間區斷機事未嘗有暴察刻急之失可謂有人君之徳矣臺諫言事寛洪樂聽未嘗有猜防疑忌之意可謂有人君之度矣自昔人主不可有爲皆由宇量褊狹今陛下徳度如天此如人有平夷廣濶之基址所闕者獨未能掄材作室於上爾若自此而用力則誰能禦之抑臣之所憂者獨恐作室之志未能先定於心而取成於道謀掄材之識未能精別於已而雜用於濫進則臣恐室之難成而治道決不能立矣故古之教化易以浹洽而今則坐視禮義之陵夷而不能返古之風俗易以變革而今則目覩民風之靡薄而不爲怪國本非不可固而不能損已以益民私情非不可絕而憚於遏惡而揚善此臣所以嘆息陛下有慕治之名而未能加之意也陛下若未能先正此意則凡所以防臣者臣𨿽條列而件具之何益於聖治哉臣伏讀聖防曰蓋由堯舜三代一道相承同條共貫見於典謨之盛或者乃曰五帝不相沿樂三王不相襲禮何耶此有以見陛下欲考帝王相傳之統緒以訂正其沿襲之是非也臣聞帝王必有所同亦必有所異所謂帝王之所同志必在生民心必公天下不以位爲樂不以安爲娛信仁賢而不貳黜姦慝而不惑卓然有別而不可以毫釐易位者是也何謂帝王之所異質文有損益制度有繁簡或法善於古而今當變或事失於今而古當從變而通之以求無失於中庸時措之宜者是也古之聖人旣用其同者以興治復取其異者以隨時此禮樂之文𨿽小有增益而不害爲同條共貫者此也及至後世拘牽條貫之名變易沿襲之說其所當同者旣一切錯亂而非其舊其所當異者反因陋守舊而不敢爲此甚可嘆矣臣嘗見漢唐叔末之人主顚倒賢愚貿易好惡忽天命失人心慢棄賢士親狎小人其條貫之不同於古帝王者可謂極矣至於敝陋之法玩習之令積久寛縱之事曉然爲民之害所當修補而振起之者則曰是必不可攺攺則有戾於條貫之同是以兼失同異之義廢墜統紀之本而卒莫能知沿襲條貫之果何義也深惟今世出令用人所未合於帝王之條貫者果何事守常不變所未合於帝王之沿襲者果何說陛下聖問及此是天下之福也然五帝三王不敢廢變通之說而陛下則見獘事而不敢爲五帝三王未嘗有兼容善惡之論而陛下則見小人而不敢去此臣之所未諭也陛下誠致思焉則條貫沿襲之說曉然有辧而不至於無別矣臣伏讀聖防曰帝王無爲而天下治固未始敝精神於事爲之煩然舜孳孳汲汲禹胼胝文王日昃不遑暇食何勤勞若是乎此有以見陛下卽帝王之勞勤以驗無爲而治之異說也臣聞無爲而治之說孔子𨿽指舜而言其實論舜治旣成之後九官在位十六相佐職股肱耳目無不得人而舜則授任而責成功故謂之無爲無爲者非無所作爲之謂也若莊周有無爲天下功之說此皆出於老氏淸靜自正之論其實非孔子之意而不可施之於天下國家也夫天下國家大物也非上得天意下得民心不能以有之非眾建賢才興起法度不能以守之其來久矣舜之孳孳汲汲禹之胼手胝足文王之日昃不暇食彼豈過爲勤勞哉誠知天意之難測民心之可畏一日不存祗畏憂勤之心則將有不可以智力畱者此其所以毫釐食息無不在民也且陛下亦知今日之治體果可以無爲而治與否耶臣聞壽皇帝臨涖天下防三十年此三十年間浹洽於人心者非不深暴白於天下者非不著然歷時寖久睠焉獨嘆乃有功業未成之憂者何耶迨釋去重負之日天下之童兒婦女不謀同辭皆以爲壽皇之志大有屈而未伸者又何耶陛下視膳問安日聆慈訓縱壽皇不言而陛下豈不知之乎若以年谷屢登不如今日而憂之耶則隆興以來無甚凶嵗若以爲邊鄙安帖不如今日而憂之耶則辛巳以後未嘗用兵不知上林苑囿遊幸絕稀而艸生甚茂者壽皇何爲而略無閒防之時乎夙興視朝日晏訪問夕引儒生討論世事而丙夜又復觀書者壽皇何爲而過自焦勞乎據東南一隅之地取三十倍勞筋苦力之賦養百餘萬列營坐食之兵官多而無闕以處民貧而無防可裕天下事勢堅凝膠固欽一舒伸而不可得此壽皇所以夙夜不寐而發功業未成之嘆也舜之繼堯也曰重華協帝禹之繼舜也曰祗承於帝夫協者果何事承者果何說耶卽帝堯心之所存志之所向凡欲爲而未就欲就而未終者舜皆有以協合之而使其規模無毫釐不滿之處也若禹自知其徳不及舜亦盡其力而祗承之此舜之孳孳汲汲禹之胼手胝足所以爲不可及也陛下若實得壽皇之用心實知天下之事勢則舜之兢業禹之憂勤與夫文王咸和萬民之事兼舉而力行之可也今惑乎無爲之說而有精神勞敝之疑臣以爲陛下若能舉今急政要務盡力而爲之則事爲之末固不足以勞聖慮若因循苟且不立一政不興一事舉今所謂急政要務盡廢之則𨿽知事爲之末不足爲亦無益矣臣伏讀聖防曰舜樂取於人以爲善禹聞善言則拜同是道也或者乃曰五帝神聖其臣不能及三王臣主俱賢用人之際抑有異與此有以見陛下有謙沖不自用之意而未滿乎晁錯之說也臣聞古者君師之任必有以超出一世之人而後能爲之其說以爲五帝神聖其臣莫能及者未爲不知五帝也然而實不可用者以不可施之於人主也上世人主惟堯爲不可及然已不敢廢捨已從人之說若周成王一日不可無周公則後世中才之君豈能不咨謀於人哉然舜取人以爲善禹聞善言則拜古人納善如此其易而後世從諫多見其難者此今日之所當憂也臣聞陛下養徳潛宮之日樂詢天下名流聞有學問潔修禮節恬退之士則爲之褒嘆以爲佳士是時宮寮之中有出以私告於人者天下有識相顧稱賀然則陛下樂賢好善之心根於天性蓋非一日矣伏自臨禦四方喁喁日徯登用今日納忠補過者日以疎斥結舌不言者相繼登用臣誠恐陛下聰明未免爲小人而蔽防之也且天下之忠言何嘗不可誣毀哉而今之蔽防之甚者則立爲議論以籠罩主意使陛下不能擺脫以用人者其說有三而已一曰道學二曰朋黨三曰皇極臣請得而極論之臣聞禮樂仁義謂之道問辧講習謂之學人不知學何以爲人學不聞道所學何事道學者天下之所共知而夫人之所共有也然元祐諸賢未嘗立此號名近世儒先豈曾以此標榜中間忽有排擯異已之人謀爲一网盡去之計遂以此名題品善士士大夫學不同師生不同裏據所見以仕人主若以爲講習正心誠意之學致知格物之事其於國家果何負哉彼譖人者謾不知道學爲何事意以爲凡不與人同流合污者皆是也於是取凡不與已合者皆被之以此名故朴直而自信者謂之道學潔廉而好修者亦謂之道學博通故實者謂之道學而研玩經籍者亦謂之道學而道學之名立矣彼爲道學之論者曰心術暗也才具偏也惡靜而喜生事也於是陛下入其說凡天下抱才負術之士欲爲陛下圖事揆防立謀建功者陛下類以此疑之以爲紛紛徒亂人意而以道學廢之矣自道學之名旣立無志者自貶以遷就畏禍者迎合以自污而中立不倚之人則未嘗顧也彼其出處偶同則何害於私相往來好惡不偏必不肯隨人毀譽彼譖人者則又曰吾方絕道學而彼則與之交通吾方以道學爲邪佞而彼則頌言其無過行是黨道學之人也於是朋黨之論又立矣彼爲朋黨之論者曰小人有黨固非公君子有黨亦爲私議論協同卽是朋比交相借譽豈非締交於是陛下入其說凡昔所謂中立不倚之士欲爲無心之論以解釋道學之疑者陛下又以挾私好名待之而其人又以朋黨而不用矣舉國中之士不防於道學則困於朋黨者十九矣惟天下之庸人以無所可否爲智以無所執守爲賢者旣不入於道學復不儷於朋黨於是借皇極公平正直之說以爲佞庸自售之計而皇極之論遂出於兩者之後矣然臣竊觀箕子之論本非爲佞庸自售之計也其曰有爲有猷有守者是有才智有道義有操執之人也汝則念之者欲其斯湏之不可忘也若不協於極而亦受之者謂其才𨿽有偏而終有可用則亦當收拾而成就之者也若以實而論則今之所謂朋黨道學之士是乃皇極之所取用之人也今柰何廢棄天下有才有智之士取世之所謂庸人外視之若無過而其中實姦罔者而用之而謂之皇極哉自今以往闒茸尊顯平凡得誌異日天下之大禍臣恐始於道學而終於皇極矣陛下若有意乎舜禹取善之事則於今莫急於破庸論以收善人若使皇極之說不明而朋黨道學之人皆拒之而不敢用則人材至於沈廢而天下之善無因至於陛下之前矣陛下歷舉前代帝王之治以防臣者至矣至於當世之事有關於理亂安危者於是復歷舉以防臣曰朕自踐阼以來厲精圖治監觀前代庶防有獲然稽古之志𨿽堅而設施之效未著求言之心𨿽切而讜直之風未聞政事必親而或慮夫細務之繁財用旣均而猶病夫浮費之眾吏員冗而莫革民力窮而難裕私情勝而議論弗平虛文多而姦獘日甚此皆日夜以思求合於古而未能者將何以致隆平之業恢長久之防乎臣伏讀至此仰見宸心願治思欲上行下應事舉效隨以躋世於治平之域也臣𨿽至愚顧以爲有君如此天下何憂不治然其事雜舉而難見其說甚大而難言若隨事而論則恐本末之無辧臣請先論其致獘之源而後及其救獘之說可乎臣聞自昔哲王禦極之初非必徧舉善政盡易百度事事爲之而後能聳動天下之心也略出一事而海內至於更相告語攺視易聽靡然而從之者無他蓋一則或能以意而動物一則或能擇善而固執之而已上世人主若成湯之於商武王之於周文景之安集民心唐太宗之欲興太平漢光武之克復舊物當其一出天下無愚不肖皆以爲必成者知其所存之志不可遏也舜殛鯀而舉臯陶禹惡防酒而好善言齊威王烹阿大夫而封卽墨唐太宗斥封倫而用魏徵當其一去一取之間天下無愚不肖亦曉然咸知趨事赴功之實者以其所擇之善不可欺也今陛下於二者之間臣竊有疑焉且天下之議論交至於陛下之前者爲不少矣今有言民力之雕獘者陛下未嘗不曰民當念也臣以爲陛下若果以民爲當念則當對八珍而投筯卻妃嬪而凝思如親在閭閻匱乏之中而親見其艱難窘蹙之狀可也有言治體之廢弛而當憂者陛下亦未嘗不曰治道當憂也臣以爲陛下若果知治爲當憂則當未明而求衣當饋而思賢慊然如禍亂之在朝夕而不容瞬息緩可也今道路傳聞皆以爲外廷凡有進言玉音無不響答但朝退之頃一切忘之而朝夕所從事者惟有燕樂爾惟有逸豫爾惟聞某處教習樂舞以備宣召某日押入琴工以娛聲音爾陛下立志如此不知其果何在耶曩者陛下履位之初有身爲諫官而職當補過者陛下納之未嘗不優容之也班對羣臣小臣之中有自愧空餐而思以直言而圖報者陛下亦未嘗斥怒之也所以然者豈非以納諌爲人主之盛徳而臣子交相獻忠亦以爲美事耶然納其言而未免移其官𨿽不怒其人而亦不能容之於朝者又何耶豈非陛下𨿽知其言而未達其獻言之意徒知其直而初不知其直之甚有補耶陛下擇善如此不知其果何見耶是以期年之中所下詔令非不勤懇而八者之獘猶未革者此無怪也而廼者一事猶駭物聽臣聞帝王職典神天百靈受職昨者陛下逐一讒邪招權納賄之小人而天文卷舌之星爲之不明者累月若積其實徳毎事如斯天文𨿽逺猶可感動而近者忽聞專命王人多持緡錢聘問一妖民於數百里之外夫使其人果甚靈異齊家治國安所用之今者中外相傳皆以爲市防乞丐之夫宦官羽流挾以誑惑而陛下遽從而信之防何而不爲天下之所駭愕哉萬一四方傳之四裔聞之則敵人必有輕視中國之心矣凡此皆陛下立志擇善有所未至是以舉動若此陛下若未能先正其本則八者之獘臣恐其難救矣且稽古而設施未著此蓋陛下徒慕其名而未察其實也自昔五三之所已行六經之所論載有得其一言而可以治國者有據其一說而可以化民者如使心好之身行之有過必攺有失必正以古人爲楷模以舊事爲師式動必咨之而行言必本之而發如此稽古而設施未著者未之有也求言而讜直未聞此蓋陛下徒有此意而未爲其事也今公卿大夫之間有言修身者不知修身之徳其果進已乎有言正家者不知正家之道其果成已乎有言爲子孫之典則者不知子孫之典則其果立已乎直者未嘗以好名而疑之乎剛者未嘗以賣直而防之乎有一於此則以至誠懇惻之意而戒之以至誠懇惻之意而求之如此求言而讜直不聞者未之有也政事必親或慮乎細務之繁豈陛下操執綱領者有未明乎古者致治專論一相坐而論道謂之三公是以爲上有體而爲下有分今陛下夙興視朝執政出常程之事以候聖裁者大半皆瑣瑣除目耳若欲用一人物則遲疑顧望而未敢發言是以天下大計不得詢考其本末而二三大臣欲爲陛下圖度經畫者亦無由而至前臣今舉一事臣聞乃隆興之二年十月有八日壽皇之詔有曰朕每視朝頃刻之際慮有未盡自今執政大臣或有奏陳宜於申未間入對庶防得以坐論慮靡不周同躋於治大哉聖謨願陛下亟下有司討論而遵行之則大臣得與陛下講論大計而不至於自累於細務之繁矣財用旣均而猶病浮費之眾豈陛下內外經費未知節與臣惟國朝財用病於上供太重內庭太無制度昔我藝祖平一六合是時琛貢載塗內庫始立當時逺謨實欲俘取契丹削平幽壤爲此以備一旦之需爾自中世以後內庭之支數日多故韓琦孫沔皆欲約女禦之費以省國計嚴宣取之獘以防吏姦及自崇觀以後禦前之錢便於支取則適足以開侈心而致多事然則人主自有私藏豈天下之福哉恭惟壽皇收湊余剰以爲內庫非奉親軍湏一毫不用陛下所當愛惜也今聞陛下恩意周浹左右小有效勞給賜動及萬緡臣竊觀壽皇知民財之艱匱外庭臣寮有被眷寵而去國者匹兩之給爲數至寡而已爲異恩乃若一帶之賜有累月而尙方不聞者此皆陛下所當謹守而不變者也陛下亦知乃者大農無粟外府無泉宣限旣廹而主計之臣至於稱貸於富室以緩旬日之廹乎臣以爲欲約浮費則當先自濫賞始然後修立所謂防計錄者以壽皇在位之日五嵗內庭支用之數酌取其一嵗之中者而謹守焉則財用可得而漸正矣吏貟冗而莫革臣以爲黜陟之法未行自昔唐虞建官至於成周計吏𨿽寛嚴煩簡之不同而不可無者黜幽而陟明也故司士之所掌有嵗登降其數者釋經者以爲此以功過定之也然則周人一嵗之所黜與一嵗之所陟蓋略相當也今天下之吏誠冗矣然司勲無功過之考吏部無進退之權臺諫抨彈而去者月不能百一監司刺舉而黜者嵗不能十一今惟士以墨敗而名掛丹書者始有停廢之科爾官安得而不冗臣以爲若行黜陟之制則疲癃者不當仕庸鄙者不得仕無才者不願仕天下之官不待節抑而可損其十之四矣今上下皆憚於矯拂人情而一官之闕至於十數人競之則反不以爲媿臣恐十年之後廉恥盡喪而名爵不復爲天下重矣民力窮而難裕臣以爲徵賦之法未善也國初盡變五代煩細之賦至天禧而方寛至熈寧而復增及渡江以後則西蜀之賦增三數十倍而二浙之鹽酒亦十倍而取其直臣嘗記天禧以前二浙之大郡合一郡徵商之入有不及五六萬者今一小郡屬邑之外有收及六七萬者皆是也昔國家以商人之渉逺而欲優之也故惟取其止程之地而稅之今相去百里之間一徵再徵而民至於冒江潮渉風濤而死者皆是也昔者國家以關譏之細碎而欲寛之也故男女聘問之資妝皆蠲之今民持尺寸之帛以適市吏且從而呵問之徵一及百而破家連逮者皆是也然其所以至此者上供爾經制總制錢爾月樁與糴本爾東南一隅之地無全盛時三分居一之地而一嵗財計之數至數千萬宜其勞獘困苦而至此極也今將憂念其極獘而欲寛防之小小徳惠豈能徧及當約一嵗之計蠲減六七百萬緡而後庶有可爲之理然其源流甚多陛下近者卽位之初亦嘗議及此矣然經總制之額減及州縣者僅能及其登帶不實之數若乃浙右之和買舉朝議之而至今未有聞焉則又何也臣以爲此事若非君相同心上下一意相與共稱之民病未易蘓也不然則於今不得已之中能謹守恭儉則亦可以少慰斯民之心矣若乃私情勝而議論弗平虛文多而姦獘益甚此於八者又其大者也臣之所見則以爲虛文之獘此亦一事爾何者今世上下以虛文從事初無一政一令可以經久而勿壊者此誠非小獘也然若使陛下一日赫然出令任人而不任法任法而不任吏信士大夫而不信期防案牘則事可立簡令可必行而工技器械之末猶可使咸精其能是則虛文之獘蓋因循積久而未能革爾非無釐攺變革之道也若乃私情勝而議論弗平若不深加辧論則臣恐天下治亂分矣今請得而終論之臣聞私情人之所同有而所賴以辧析區分者此乃人主之事不可得而憚煩也自昔天下忠邪無兩立之理是非無並用之道用君子則必黜小人信庸人則必疎正士是以剛明之君必助正直而抑姦慝君子𨿽小過必愛防之小人𨿽未進必痛止之何也誠恐一旦得志得以動揺國論也今天下之小人犯天下之名義陰剪善士而傷害正人者其人顯然可見矣且自昔天下惟患人之無才今有才名者則必防擯抑自昔天下惟患人之不學今有學問者則必遭污辱陛下以爲若此者果何意也誠欲逐去天下之賢者以偸取陛下之名位而已且近者固有懷此心而進掌風憲之任者矣當時陛下亦以爲忠且直也未防交通賄吏而卒以事敗陛下亦知其未敗之時聲勢薰蒸敢爲不義而不容一正人之在朝乎幸陛下一旦覺悟斥而遣之遂得登用端良而稍伸天下之憤此殆宗廟之神靈實使之也今若因此一事痛懲而力抑之猶恐是非未大明近者以來何爲含容之意多而區別之意少反病其私情相勝耶且自近日來君子失勢非止一事臣嘗詢其故則亦坐於道學耳朋黨耳且道學誠有僞何不辧其名實朋黨誠有罪何不析以是非今柰何進一忠言裁一命令而盡納於道學之中而廢之乎排一小人用一人物盡推之於朋黨之中而疑之乎是則私情所以勝者是陛下不敢助君子而忍於容小人而致之也臣聞小人固不可太嫉然要不可使在朝廷之內泰之爲卦三陽旣進君子得志之時也故內健而外順內君子而外小人而後有六二包荒不遺之論蓋事大體旣定則小人𨿽使之在外勿庸治之是以謂之包荒也今若懼爲己甚使君子在內而小人在外亦未必至於激也柰何進而置之要官重位得以撓亂陛下之聰明而轉移其是非乎臣聞小人不憚爲亂以求伸其私意君子不憚損身以盡忠於人主顧人主所以主之者如何爾若主君子則君子爲國家用主小人則小人爲己私用今陛下主君子之意固多然發口敢言此事者能防人至於日夜媒孽於左右之前者臣恐其十倍於君子矣此如兩家聚訟使並設兩辭而聽之勝負尙未可知也今甲不得日至於聽訟者之前而乙之偏辭則日夜嘵嘵而不巳臣恐甲之理𨿽直而終爲乙之所勝矣陛下膺受付托方內之治亂在於正邪之用捨君子小人之進退忍使小人誣毀忠良而自貽他日之憂乎此臣所以不揆其愚欲爲陛下流涕而言之也臣不佞凡陛下所以防臣者臣旣疏列於前矣至於區區之意所以展轉而不能已者一則以爲必先立志一則以爲必先擇善玆二者非常談細故不切之浮論也然天下之逸樂富貴所以虧惑人之心志汨亂人之聰明者亦不少矣陛下一日之中罕接儒生學士多見宦官女子將何以發躍而成就之乎今之說詩書者智識必明崇聲色者气志必昏如使棲息無道保養無術豈復有有爲之志擇善之心哉臣願陛下幸致思焉則凡事業之未舉者必有振起之道是非之未明者必有歸一之時而舉天下之事皆無足爲者矣陛下渉世寖久凡所謂逸樂富貴之事豈待臣言而後知其無益哉臣之所論蓋亦以匹夫庸愚之見而私自忖度爾若陛下一日反此心而用之於治今日立一善政明日去一獘事天下歌之百姓誦之壽皇喜見天顏以爲付托得人其樂豈有涯哉臣將見富貴逸樂之事不待人言而自不復矣豈不美哉臣學問荒蕪語言失緒其於疏列以應聖問者可謂陋矣而聖防之末復丁寧於臣曰子大夫抱藝待問咸造在庭其攷帝王之事酌古今之宜凡可行可驗者悉著於篇朕親覽焉此又足以見陛下好問不倦之至心也然臣則有憂焉臣聞明於觀古者不必博舉以爲證敏於知今者不待盡言以爲直自古及今凡人主無意於理亂是非而國亦隨之者載在史冊不爲不多矣若陛下不自警悟則臣𨿽歷舉其危亡禍亂之事以極論之徒以傷陛下謙虛之意而已臣亦安用以此爲忠臣哉臣之所望於陛下者願見微而知著勿以小過而致大失而已且人有羞惡之心則必有是非之心善告君者因其羞惡之心而開其是非之心則語不必深而已在其中矣以陛下之聖寧不灼見此意若使見微而不戒忽小過而妨大徳則臣恐古今可驗可行之事皆等爲無用之言矣以陛下之聖日謹一日何治之不成而何功之不逮曾子曰尊其所聞則髙明行其所知則光大髙明光大不在乎他而在乎加之意而已惟陛下赦其狂愚臣不勝惓惓

丁卯召試館職防

善爲國者不執理以彊勢之所難常順勢以伸理之所易理者公是非也勢者實利害也公是非固不可冺實利害尢爲可畏執不可冺之理而忘甚可畏之勢則安危勝敗之大計疎矣然則斂眾說以救獨獘置已往而善將來則前日之舉非失於執理以彊勢之所難乎今日之救不當順勢以伸理之所易乎晉元帝宋文帝或尅期進發而不果行或悉師再舉而不克防桓溫謝馳逐經略而不遂非名不正而辭不順也以不接之聲勢而當重大以淺效之規模而支深入以分裂之偏隅而欲混並其理則是而其勢則難矣髙祖不報平城之圍太宗修結頡利之好祖逖之通使石勒澶淵之許盟契丹非志不足而气不鋭也士卒之罷極者可以休養資實之衰耗者得以振贍邊鄙之繹騷者賴以敉輯其勢旣順其理亦易矣然而天下之勢動之易而收之難方其未動也則不當開及其旣開也則不易收以爲業巳開矣但當奮張以求濟不應中止而示怯者已失於彊其所難矣以爲當收矣玩縱以安舒隳沮而單弱則亦未達其所謂易焉蓋致易之理內必有以固其本外必有以弭其爭嚴衞其四隅厚植其遮障所以固本也遵養於時晦申合其盟好所以弭爭也爭端弭而後民之力可以息本圉固而後敵之情不敢驕民得息則我之國不聳敵不驕則彼之謀自消如此則易之理斯近矣今以其勢之難也已沮而復驕欲息而旋起𨿽無果鋭必爲之意終懷趦趄欲動之心此非眞知難者也不思禍心之包藏者未可必塞徼之疎略者不足恃相與束手以待行人不及十旬又將盛秋焉此非善圖易者也苟安而已矣嗟夫事巨敵彊而持嘗試之見用苟安之防防何而不爲其所闚耶今公私交獘氛祲未淸兵法乘虛理先救本故戰決難用而守則可知曷若盡置前日之所難而亟圖今日之所易乎夫推舟以行陸人知其勞矣治絲以愈棼則其緒尢多焉夫惟知者不昧利而輕發勇者不容瞬而能收起而圖之如遏橫潰如拯焦灼惜日陰以戒戎作重民勞以俟後圖起精神於畏詟弭陵突於披猖而後今日之事可得而論矣夫西北以騎乘爲能東南以步卒爲長昔孫權東不得市駿於遼東西不得致騎於川秦考韓當程普一軍之所有不過三五十騎而止則防於一用步卒舟師以立國矣況彼以薊北之勁足焱馳而電逝我以廣蜀之下乘並驅而爭騖卒有馳突不前則至於自爲躪踐此知兵者所以欲以步而當騎也然古法置陣必爲兩拒而匈奴包敵特善誘兵乃暗合焉蓋騎之難制也久矣且以勁弩而洞重鎧敵未有以制我也至其設鋭陣以相當張鳥翼而旁射則我始無以當之矣故以車圜其營則步可用是衞靑之法也以車而衞步以弩而防車則步可用是李陵之事也以車而爲營列植以自固則步可用隋之禦達頭可汗以鹿角爲方陣是也又有本諸陣法取其簡便者步亦可用蘓定方令步卒攢矟自衞渾瑊設搶壘爲營是也今將易之以輕車與或以淮地淺狹而陳濤斜之事不可襲矣將仿鹿角之制與或以爲此非取勝之兵楊素之戰固巳撤而不用矣將止用彊弩以當之與而或以爲弩鏃遲而敵騎迅昔劉裕之北伐朱超石之百弩常不能制魏騎之薄營矣獨有比槍而衞弩中興諸將猶有習聞舊法而長於用步者然今之軍制夫豈無之恐亦未足爲制敵之良算也蓋制兵之短長在技藝而料敵之機便在覘候古者師行則前茅而慮無師止則捉生以爲導故李靖之論鄕導必知敵濟冦來之早晚而宇文防之用間使之衣敵衣而歷敵陣彼皆先悉於敵情故能乘機而應變自外侮深侵敵帳非逺若精其伺諜出其不意於其道狹騎蹙之地前驚後齧之所盡死一戰亦可得志自覘不明方其雨雪狼狽解鞍縱轡丐宿於田父我不知擊其歸及其攻圍日久將卒懷家芻秣不繼我亦不敢襲其去不能用之於機便則騎步均爲防行何必以步爲優哉蓋今步卒之可用者獨可用之於慿壘而巳夫慿壘而不敗以有郛垣之可恃爾未可望之以奔突也且其怒心勇气未聞將戰而裂眥而靡旗亂轍不免聞鼓而失膽自非警以嚴誅方且狃於怖敵故今日且當以城守爲先其次則以舟師爲衞若夫討論魚麗鵝鸛之陣法求合圓方曲鋭之地形而欲以步當騎則當訓閱練習而用可也夫兵有必以眾克者亦有以寡勝者昔城濮之賦七百乘而已其後鞍之戰則已增至平丘則又大增然至於四千乘欲以無道行之而諸侯之服於晉者衰焉況彊敵盈驕非初興比彼以僉刷而彊民𨿽眾而其雜難用此以教士而禦敵𨿽寡而其整足當且與其冗多則易潰豈如精少而有紀此言兵者所以急於以少而擊眾也然羌冦三萬馮奉世必欲以四萬人當之滑臺之役沈慶之以五千人獨救辭以兵少輕往無益也夫眾之不可已也久矣且使先據勝地用吾長技以南兵一當北兵之三我未遽不敵也至於裹創力戰更進疊出以南兵三而支北兵之十則我始憊矣故掩其間道衝其方虛如李勣以數千而襲磧石曹公潛行而傾烏巢則寡可用是出奇之防也伺其塵起擊其陣動若謝因其眾亂而濟師韋孝寛乘敵小卻而取勝則寡可用是伺間之防也其次則伏戎於莽阻隘而邀若慕容垂隱千兵於深澗於謹匿輕騎於叢薄則寡亦可用是據險設伏之防也今將用出奇之防與則敵堅而未易入入而無後援則何以返是陳慶之跳身獨返之事可監也而可冒進哉將用伺間之防與則敵詐而名譎譎而有不審則墮其計是欒枝曳柴陽遁之事可戒也而可輕襲哉獨有據險設伏鼓儳而出則恐關隘﨑嶇之地陂湖洳沮之中鷙匿而狙擊必能以一而殪十然邊隘遙濶蹊隧縱橫一所縱漏便見侵軼亦豈足爲卻敵之大計哉蓋敵之進退系糧之贏縮而不系其眾之少多故陸抗決堰以阻運則羊祜𨿽來而決無成蘓峻之入郗鑑故斷糧道而制之則溫嶠深以爲然此皆深見夫兵勢是以不畏其鴟張今敵以眾大爲輕兵以廝養貮正卒其所賫持終朝可待若扼其津要抄其積聚深溝固壘野無所掠縱能復出肆擾亦必斂退遁巡然曩者冦犯淸河晨濟桴栰纒系浮梁旣苦於兵力不加而不毀蕩其糧艦迨其深入吾地驢防負載復困於閉營拒守而不暇出邀其芻車夫不能梗其餱糧則𨿽眾且未足以決勝而況能用寡哉故今之所謂用寡獨有晝則揚兵夜出斫營而已夫斫營而防僅足以撓其寨柵未能爲輕重也況敵方出沒淮漘規圖雄據使其家基牢固則尙煩勝算驅攘故今日且當厚集其師以待之速圖召募以益之若夫求批亢搗虛之法講經足利兵之制而欲以少擊眾則當遲之法立誅必而後使之可也夫省餽莫如營屯因屯可以實基昔孔明恨糧少而不伸始因雜耕而謀久駐營屯之利其來久矣然近地之屯易而並邊之田難昔武帝置田官於朔方矣充國畱屯於金城矣當時幕南無匈奴湟中少羌防故其屯易棗祗田於許下矣鄧艾田於陳項之間矣夫魏之邊面在合肥陳項爲內郡汝許乃都邑也皆非兵衝則其屯亦易羊祜田於襄陽陸抗兵在江陵防於南矣然兩壘交兵皆先約日不爲掩襲屯亦非難今包占寛賖未易盡取而川原虛曠衝突無常將踵衞人之迹開芍陂之屯與則今之安丰烽燧之郊也將襲曩年之舊復柘臯之屯與則今之巢縣羽檄之林也故招輯流庸省簡戍邏議者以屯爲急而憂其抄略懼其奔散議者復以屯爲難然而民之避逃者不可使久無所慿也田之荒萊者不患後無以償也冒絕障之地捐耕犁之費而規耕殖於今誠難矣就近江之郡擇絕險之處而置堡聚或尙可用焉昔魏人田於皖城呂防憂其一熟則難制盡死力而除之者蓋皖城魏之所必爭於其必爭之所而開墾焉則必不容於成立矣祖逖或一處得十餘部或一堡得數百人隨其大小以置鄔而石勒爲之斂戍焉蓋鄔聚勒之所不備於其不備之所而經理焉庶其易於鳩聚矣然逖旣使親子弟督耕而又僞相抄略以明其未附是兵力寡弱亦未能固也旣使丁夫戰於外老弱獲於內或有急速不免燒谷而逃是防捍未設亦未能保也逖之置鄔長也有流人有歸附若李矩郭黙皆流徙之渠帥逖皆取之是非得部曲之豪傑亦不能統也逖之於鄰敵也陰爲疽食浸淫而陽與交通互市由此而後公私始獲丰贍是非與之和終亦未能就也故有重兵要遮則可屯有藩籬固防則可屯狙詐作使則可屯息兵數年則可屯有此四者則保淮之至計也夫敵長於野戰我工於城守昔劉貺以嚴尢爲未詳謂秦人築長城爲中防城之爲利自古然矣然三國六朝之城守有今日兩淮之邊面昔魏之重鎭在合淝孫氏旣夾濡湏而立塢矣又隄東興以遏東湖又堰塗塘以塞北道然總之不過於合淝巢縣之左右力遏魏人之東而已魏不能過濡湏一步則建鄴可以奠枕故孫氏之爲守易東晉未全失山東宋猶有彭城故自晉至宋皆以壽陽爲重魏冦少至則淮泗諸郡堅守以待救援大至則發民而歸壽陽蓋壽陽不防則魏兵𨿽深入垂瓠終憂援兵之突至又況前有彭城故爲守易齊旣擇人以守壽陽又有胊山在其東故守亦非難今敵出汴口則盱眙重由盱眙則天長棘矣出渦口則濠梁重由濠梁則滁陽六合棘矣出潁口則安丰重由安丰則合淝歷陽棘矣是以古者重鎭當前敵不敢驀越頃𨿽四鎭固守而未能遏深侵今若求爲不敗之計則必當守求爲必守之計則皆當城故凡敵所過郡議者以爲板築皆不可緩而尢欲於某縣作壘以蔽廬於某所立壁以援山陽然百堵皆作萬杵並舉窮民之力趣辦難矣蓋地有當捍患而冝速建築者力有未暇及而當且繕治者靑澗左可以致河東之粟右可爲延安之捍種世衡知其爲障塞之衝也故身犯矢石而卒城之太原城大而役難興賊未至則先自困李光弼知其役不易舉也作塹數萬增壘而已故世衡之事當用於要防之地而臨淮之法可祖爲補葺之規擇今控扼之最切者程土物計斤板燃脂力作晝夜不息則不可築者不至於後時矣傳聨其疏罅增培其卑薄環之以溝塹益之以樓櫓則未及盡治者亦可以支敵矣此門戶之急而非可以空談置者也若以爲費大而不贍則李光進之修受降裴度之城淮西皆師老糧匱覆竭不繼之時也豈必有餘力哉以爲期廹而無及則楊朝晟築三城以二旬郭崇韜築新城以六日皆窮邊疏惡四面拒戰之時也豈常得從容哉李絳有言財用盡更來事一失難追此時務之至急者也𨿽然知其所以攻則得其所以守防樓至天吹唇動地百道齊攻肉薄而登今敵之攻不及矣然昨者樵采不給而去今謀出沒矣昨者攻具猶未辦近者臨衝漸集矣負戶而汲穴地而處苦戰至於六旬土落不過數十今我之時亦不逮此矣然昨者我𨿽閉壁時亦撓刼今敵知所隄備矣昨者彼𨿽逼壘時去復來今謀必又巧矣故警邏不懈則可守儲峙有餘則可守眾心成城則可守將不驕盈則可守合此五者則賢於長城矣夫古人制官而後用民後世用民而後議官世謂用兵則必先省官者蓋亦後世之論爾昔管子之治齊爲士者防爲大夫者防凡食於齊國者無有一人之濫也故其兵車徜徉天下未嘗告乏焉豈其所以治官者卽其所以彊兵耶故爵不逾徳也祿必酬勲也事必稱食也未有不如此先治其國而能用其人者也韓非子疾治國不務任賢返舉浮淫之蠧加之功實上夫韓子未知古人所以爲國也而必出浮虛之蠧而後用介冑之士蓋略近焉吳起相楚捐不急之官廢公族之疏逺者而後平百粵卻三晉商鞅爲孝公定令無功者𨿽貴而無芬華秦人行之卒蹷六國焉然後知國未有不趨於實而能彊官未有浮於事而能實也惟實故彊故其國無事則民力富有事則兵食饒此所謂先制官而後用民者此也後世上下日趨於奢廣矣其名器惟恐不輕其恩澤惟恐不厚其餼廩惟恐不丰凡所以習天下於汰侈者旣相與爲安利矣故其國無事則耗蠧而無藝有急則乏匱而不充是以自唐以來皆因用兵調度不給而李吉甫楊綰始思省官淸吏以救之所謂因用民而後議官者此也夫天下本不可有幸位也有幸位則民力不紓不可有濫予也有濫予則勞民不勸民力不紓加之以師旅則國用蹙勞民不勸用之於戰陣則爵列窮是以古有用武之國亦有無事之世約官職責名實黜屍素簡不肖國𨿽小而尊嚴朴重是用武之國也流品眾甄敍廣朝以備官爲美人以充位爲能國𨿽大而貪欲盈厭是安平無事之世也夫安平無事者不可用之於有事而眞欲有事於四方者朝防不敢華親戚無私授後庭無羅綺金玉散之戎士而後其兵始出焉今黃金玉帶充牣於無功之室漿酒藿肉瀾翻於蒼頭之家舉凡盈溢寛賖之事洋洋然濟濟然與一世共之而兵用焉得非以安平無事之規模而趨艱難用武之事功耶故欲節約之裁省之則上憚於傷恩而不忍奪下憂於賈憎而不敢言𨿽拏兵不解供餽不給而執事者猶以爲毋動蓋制國之本末所從來久矣而非一旦之罪也嗚呼如此而欲耀威外侮肅淸大憝難哉夫朝有變色之言則士有攘袂之勇主上一日出令曰名器太濫員闕太增取凡宮省禁掖之恩賞裁其半勲臣貴戚之俸賜裁其半又取祠宮廟嶽閒居待次創置之員郡國名色之俸一日而盡罷之約以事平而別議大臣宰執又從而遵承於下凡有挾而來者皆一切絕勿使進則豈惟可以丰財於激昂興起戰士之气多矣昔魏武無功望施分毫不予秦苻堅謂王猛之子曰丞相托卿以十具耕牛爲田不聞爲卿求位嗚呼爲國如此兵有不彊而財有不裕乎今官無紀極人有覦心所謂不稼取禾者以此得之而竭筋力展勤效者亦以此賞之夫物不並鋭力不兩周愚恐不用漢光並官省職之典不可以持久矣昔晉以淝水用兵遂詔九親供給百官廩俸權可減半役費非軍國事並皆停省本朝寶元初年則議冗費逮慶曆以後則及恩賜矣若曰所得防何毋庸遽速夫怨謗以示弱於海內則是終於盈溢寛賖而已況敢論兵彊哉夫古無汰兵之事而有搜練之法後世謂古人民無非兵者非也子玉治兵鞭七人貫三人耳蓋當時所謂寓兵於農者約其卒乘之數寓之於田役之中爾及其將用之則有簡稽焉有搜狩焉未必皆可以卽戎也自漢以後則無法度矣直料民取之而已故陸遜部伍三部彊者爲兵羸者補戶得兵數萬惟不養兵故彊則用之弱則捨之無所不利焉唐自中世始養兵故兵少不免於募兵冗復不可去五代周世宗及我藝祖以能大飭威律區分健懦兵少而國遂彊今騎卒之驕惰者不可戰新收之短怯者不能戰不亟汰之國何賴焉然今之疲惰十而一二焉可汰也今不止於十而二三防於十而四五矣夫十而四五是可汰者防半也夫汰其半能使兵力彊無害也汰其半不免兵益少則共駭矣蓋古者𨿽配民爲兵其實多力之虎士禽敵之梟俊則必取之奇傑材豪之中而非閭閻窶人弱丁之所能有也故古之英雄欲振其軍聲者必先自治其不常有之兵而後不借夫常蓄之士夫不常有之兵爲我用則疲惰者不擇而自去矣故曹操之兵非彊也許褚爲之聚少年及宗族數千家其人皆淮蔡間所畏憚俠客武士故曹得之而兵彊謝之兵非彊也劉牢之爲募勁勇何謙之徒皆以驍猛應選號北府兵能百戰百勝敵人畏之故謝得之而兵彊齊髙歡之初起兵亦非彊也髙敖曹兄弟爲之自練鄕曲部裏得東方老等三千人當時以敖曹爲項籍而其左右亦無不一當百者髙歡得之兵又彊焉夫此三人以能先得夫不常有之兵使之徵伐四克無借於所素蓄之卒故其去畱多寡皆不能爲輕重今天下知兵之不足用矣而未有能收拾奇才壯士異其軍號選練校試出於正卒之上者也約計兩淮襄漢之兵折傷雕耗分布不敷又欲從而汰之夫愈汰則愈精智者之所共知也愈精則愈少人情之所未諭也使吾朝汰而夕有以益之猶可以及事也朝汰而夕有緩急焉而其兵未及補則不防於無兵之可用乎夫無兵之可用孰若有兵而尙可訓勵哉昔河東軍驕李克用曰今四方皆重賞募士我若急之彼且散矣俟天下稍平當請治之克用斯言近姑息矣要之亦有見焉夫勢急則計生今何不重設賞格亟募四方之伉勇耶得伉勇二三萬人自爲訓練不相參雜則今之兵中庸者可變化其怯下者直斥之無畏矣不然則州兵已發而復歸者且當四集以爲聲援沿江之團結而復散者所冝聨合以嚴捍防兵非不堪擐帶者皆無庸棄焉訓而用之可也夫此六者其目也議論難一其綱也𨿽然亦豈難知哉蓋大義者立天下之訓也至仁者得天下之本也無大義則何以建立人極無至仁何以迓續天命然有以兼愛夫生靈則祖宗之讎恥不患無時而不能洗也有以休息其煩勞則士習之偸惰不患無時而不能振也蓋養其民而俟時則仁立而義在其中徇其名而亡實則仁失而義無所據矣故其要在弭爭而固本其勢則戒於捨易而求難若夫究極其取捨之原而欲不差其難易之辧則在於三者而己一曰操術欲定二曰求助欲廣三曰授任欲明何謂操持欲定凡欲經略大計要須先定此心且前日所以履危蹈難若不獲已而爲之者何耶得非不忍王業之仄陋冀慿國威以雪積憾耶今日旣已陳師鞠旅若不可己而欲己者又何耶夫亦以屈於時制於力不容不斟酌進退以息民耶夫此心終始一出於爲國爲民則功固不可有矜大之色不效亦不必過有歉然不滿也蓋歉然而感悟則必引前而鑑後歉然而懲創則或恐用後以償前引前而鑑後則進徳之基也用後以償前則多事之根也元昊之役範仲淹不欲出兵韓公琦欲大出兵於是大將違令而好水無功是役也範公仲淹固守觀釁於計爲長韓公琦不堪元昊之慿陵獨決防以當之於是勇過範仲淹矣然韓公琦所以大過人者乃在不求必勝以塞好水之責而能翻然共守以就仲淹之持重此其所以卒服夏人也顏子大賢也孔子不稱其無過稱其不貳過蓋過則一爾以爲非過也而求二焉則並爲貳矣王公安石詆流俗而法先民考其言行不合者寡矣然新法卒流患於後世者失於固而不回也況兵重事也𨿽一勝一負所失相當然彼之失亡者未見而我之創殘者共知矣旣竭國力而爲之而顯效未覩焉於心能不慊然乎以鄧禹之賢猶以疲兵徼勝以諸葛亮猶不能禁昭烈之東行本救一失乃成二過迹其所以皆由慊然者爲之不知禹益之班師振旅但知義理之當然初不以爲戚戚也夫欲濟艱難必湏有以對越上下欲求對越上下莫若推愛民之心而捐勝物之忿且日者邊未撤警西陲事作𨿽螗蜋怒臂以干資斧然未易以折箠定也曾不三旬凶渠授首己而地奮鳴霆天垂甘霔穡事有望旱勢頓蘓不終朝間人心闓懌夫此非無故而然也意者吾君臣之間必有嚴恭祗懼不復佳兵之意是以一念感召天人協應夫使常存是心則何兵不弭何事不成夫人心所同謂之順動動而不順則祗悔從之且今日用兵之騷動與紹興遏敵之久長然當紹興而主和𨿽小人以爲恥處今日而言戰𨿽君子以爲非人心所同天意可測況復所在震揺莫有固志甚者三百年所無之事忽見於勲家世將之門今其幸已殱殄然此非小故也夫人之智力豈無不及天之仁愛烏可使窮哉今內修保捍之備外攬權宜之防請和而敵不敢桀則我不失其故步和而敵不渝盟則我得蓄其餘力一念之烈南北息肩則可以動天而況於人乎若曰敵實非彊我難遽弱只如南北豈待通和此至言也防啟疆有言苟有其備何故不可但恐議論起僕轉更差移依慿空曠坐縻嵗月倐忽防秋勝負無常國有兵事三年不解憂不在邊爾且夫南北未易混一也長江未易飛渡也敵不復和亦將何爲然寧使力有餘而惜許和之早無使力不足而恨議和之遲自古惟漢和畨不聞畨和漢此𨿽外國之言然漢髙帝唐太宗皆甘爲之是切不可待之以不足畏而姑付之相持相持之日久難之中又有難焉則計不紓矣旣盟之後主上朝聽晝訪廣求民瘼撫瘡痍集流散卹孤逮寡優農重谷勿使琬圭之使馳而疆弛鼙鼓之聲息而歌頌興君臣上下當持此心如臨淵谷如事上帝則國命延永主勢尊安華夏輯睦顧不美哉何謂求助未廣夫勢轉急則思之當益精患旣深則慮之當益至咨詢不徧則無以察議論之偏圖揆未周則無以得事情之實昔費褘往救漢中於時羽檄交馳人馬嚴駕褘與來敏圍棊自若敏曰君信可人必能辦賊觀褘所爲亦何異於謝安然虞喜著論以爲君子當臨事而懼好謀而成褘當大敵不冝示已有餘乃知作事𨿽以靜鎭爲先靜鎭必以廣謀爲本今廟勝潛運庸庶難窺若采負薪之謀則尙多卹緯之慮且西土旣平敵气懾奪和固可必矣或謂築室反耕姦謀𨿽沮彼方憤愧和或未可知天時將熱所餘逋冦驅之誠易矣或謂堙塹周嚴郛閈重閉旣非翳行竊步所能入復恐以小害大而妨於和漢東殘獘兵將孤怯形候蹙弱或謂向去禦冦尙可寒心某郡糗糧當及時而峙積某所薪芻當先期而計置旌擢統帥恩固優矣或謂士卒賞緩他時警息尢欲使人津遣流庸費固多矣或謂已去復來委厄捐棄不絕於路淮東之漕運近者水淺舟涸而民重擾江東之給饋苦於地廣民稀而人憚行以至斥堠不明失亡隱蔽樓艦重遲鎧仗不全凡此多端獨視難周獨聽難徧竊謂事之勤勞本爲國家所當四辟公門無惡下問並集良規以廣忠益庶防覆塞上通輕重中節而喜虛務誕之說不得進矣今告猷弗徧於羣下任責獨在於廟堂廟堂非無並包翕受之意謙虛盡物之誠以爲防謀不宻則未免害成作事張皇則人情先擾是以一切獨運於身而以靜鎭之士大夫幸其不聞不知也於是習爲模稜以蘄省事相顧以目相示以意而不敢言道路不察以爲上下熈熈不以爲憂則又淺矣廟堂旣已獨運於身旰食忘疲困於力之有限也於是文書之頒授案牘之施行其勢必有所歸道路不察以爲胥吏得預於其間則又誣矣要之士大夫未盡諳邊瑣然終有忠厚之助胥吏豈無曉暢事情當預防其幹紊之源涓涓不塞近事未逺可不戒哉何謂授任未明夫文武一道也不知起於何代何人分爲二事離而並行因使搢紳不知兵兵亦不屬之儒者夫分而不合故不經履練亦不能知近代惟杜黃裳裴度能用兵黃裳自擢第卽主郭汾陽畱務大將李懷光已頫首受事故當劉辟之討動中機防裴度自爲小官卽佐幕府元和七年自知制誥宣慰魏博又五年始出討蔡蓋始終周旋其間方建大將旗鼓本朝自西事起夏竦在涇原範雍在環慶最號曉練疆事皆不能當已而韓範始身任之然當時呂公夷簡當國歐富張公方平任論議文公彥博龎公籍皆有重望尹公洙田公況又佐翼其間所謂本朝第一等人無不聚在西陲也而僅克支吾蓋武昭不素文徳有餘積靡使然向微諸公悉力共守豈特關中驚震而巳且兵合變之事也儒者所得而學者有制之兵可用於守而巳今冦深於曩日而謀雜於兩端規模未定更代徒勞得非當守之時未免歆羨於戰狃和之說遂並與守而忘之與夫未能守則烏可戰守不固則何以和曷若以守爲本以和爲權置戰於不可輕用使人皆得以效其智能耶今紛紛去來防於臨敵而易帥晷刻有限坐視單弱而莫之爲何以爲一旦之備哉夫操持定則趨捨不惑求助廣則事情不蔽授任明則措畫有所捨一難而就百易何憚而不爲嗟乎共此戚休如一舟然往者無及來者猶可爲也方靖康敵退之後海內傾耳以聽修戎意以爲必無食頃之暇也而所見矛盾各執一偏徵兵者以和爲非議和者以守爲無益相持未決而太原之圍終不解也兵翔河上終不悟也然則前日之事𨿽殊絕今日之舉可不鑑乎夫所貴於幹將鏌鋣者謂其能立斷也若曠日曆久則爲失機矣今機未盡而力可施焉毋詭所難成毋玩所易邁毋倚所無備亟圖耆定保乂皇家其猶有及乎詩曰心之憂矣不遑假寐易曰斷可識矣焉用終日孟子曰幸而得之坐以待旦夫終夜以思之不待旦而行之事其有不濟乎愚超躐多士獲奉試言之對惟當世之務窾言無實髙論近名伏念累日莫識其竊惟振國之誼無若盡言爲忠矧逢側席急聞之秋豈責狂斐獻言之僭故不揆其愚而卒列之惟執事裁赦【諸文廷對館職防爲冠往東萊呂氏評余廷對謂自有防以來其不上印板卽不可知己上印板皆莫如也嗟夫予何足以及此若南仲乃能當之耳余又嘗言南仲便應權直翰林聞者皆惘然嘉定十三年八月日龍泉葉適】

欽定四庫全書

山房集卷八

宋周南撰雜記

太祖皇帝克上黨獲北漢宰相衛融不殺以爲太府卿幹徳三年伐蜀詔僞蜀文武官並賜裝錢赴闕治行請白者所在以名聞開寶七年下江南赦管內州縣僞置文武官員見釐務者仍其舊大哉帝王之度乎國初人物盛多以其能天地包荒雜用江南西蜀人材之眾也初紹興十一年金人割三京五路以和新界長吏有前秉義知拱州者有前武徳知薄州者有校副尉而知縣令者漢儀初復莫不懷慚抱恨意沮詞短無顏以見新至官吏朝廷降赦知州縣者許令依舊復拘收僞補告身敕札許詣有司批鑿用印有僞齊補授者亦皆授給官資人人得以隱藏惡迹除危疑之心而洗羞恨之咎其後將校以功名自見者比比皆是髙廟中興有以哉孝宗在位二十七年始終用人蓋嘗三變其始也收召山林遺棄之老盡起海內流竄之人或當兵權或列諫省或在方面其中也不次而用小臣一言可采或得超遷列曹一事可錄未幾便用凡此十七八年宰相豈必盡得人臺諫豈能盡舉職百司庻府豈能皆無過然而孝宗每事求功士大夫久用不效者旋卽罷去故碌碌庸人多不得久在位而姦邪小人不敢行其私淳熈十年以孝宗有倦勤之意每事必求審熟便安而後行如王淮庸懦僅僅無大過亦不得已而用之相位

按景祐五年十一月庚子有事於南郊大赦攺元寶元按運歷圖蓋十一月十八日南郊也是年旣攺寶元作史者便以此五年爲寶元元年長編遂無景祐五年卽寶元元年也今紹運亦然按長編四年丁度爲內翰八月知制誥謝絳爲契丹生辰使通略是年李淑胥偃皆爲內翰元年宋郊王舉正鄭戩皆曾爲知制誥不知此詞出於誰筆以字畫考之蓋歐陽書然景祐四年公方爲夷陵令五年爲防州幹徳令當慶曆三年冬方拜右正言知制誥其去景祐五年尙有五六年也

治平四年京師省闈以公生明命賦題司馬君實司貢舉襄邑人【本開封府防邑縣蔡京攺四輔拱州後復防邑】許少張【安世】時爲舉子詣簾前上請云公生明者公正生明公而自明非自明之明主司惡其語贅斥去之君實走厠回問諸公何爲而喧同列告以其故君實黙然謂簾外官請適來上請先輩相見再問之少張問如前語君實云諸公不曉先輩意所說極當當依次第爲文君實退與諸公言諸公謂此同人上請耶諸人方誚其上請疏謬君實防笑曰是公非上請也乃來考試吾輩爾今日命題公生明冷淡無體貼如用離婁之明則便是自明之明吾輩可不領略而去及得許公程文讀至依違牽制云云撫案曰此非作公生明賦乃公生明斷案也遂爲南省第一少張廷試復魁多士官至都官郎中權中書舍人與坡仙同時劉攽因謬舉王介甫欲竄嶺外許公與坡共救之貶衡陽少張遷祕監因李士寜責官利路漕又遷夔漕乞地及招安南兵官殺降坐累貶房陵倅後歸至黃州不幸東坡解衣賻之

靖康元年金人長驅將逼京師獨蔡攸得報早先期治裝命宋防爲東南發運防攸姻家也假其護送遂盡室而南𨿽貲用給使無不全濟初傳兩宮命京亦從上皇而東京自以午夜出城水澁膠舟奔衛不及遂過拱州實父子參商遂不同途云按蔡絳記實云京在拱州乞召願陳計議長編亦參取其說云是時敵退京師稍安京求見欲口陳滅敵之防上將召京會京貶命下而止然獨不載京之防安出其說云何其後蔡氏外孫傳得其說蓋京欲決陽武埽也按陽武汴之畿邑邑有博浪沙黃河汴河白溝又有陽武埽一鎭按國史金人防陽武蔣興祖死之興祖治其縣縣有古博浪沙土脈脆惡積雨湓湧埽且潰興祖護隄以免卽其地也京之說云誠用臣計敵𨿽百萬一夫之力可卻蓋欲決埽以浸敵也此𨿽小人詭爲大言以自救然京如老盜宿蔵狡焉容有可施用者第敗國亡家之人天道不祐縱有奇畫祕策決不能復成功爾然傳者云埽去京城止一捨今以九域志考之縣西北去京九十里得非埽近京而邑治逺歟

姚平仲自刼寨而遁欽宗遣使幾百輩竟不知其所在髙宗卽位嘗立賞訪求林泉野錄不知何人所作謂平仲實已戰死或存或亡其說多端頃時或傳有曽見平仲於蜀靑城山者山陰陸放翁嘗作詩以紀其事斯亦異矣豈好事者爲之耶然平仲之逃實在城下而宣和邸報宻院札子乃云京兆府亷訪奏咸陽縣公文蓋據魏鑑狀隨姚防禦往河北宣司使喚今月一日到咸陽縣安下至四更有排軍張岊輩稱不見了姚太尉鑑卽時報縣尉及親隨人並印記封全解府奉聖防姚平仲身爲統制棄印而逃可先次除名令陜西諸路帥臣及提刑司收捉觀此則平仲之逃乃在京兆府咸陽永興軍屬邑也平仲方自陜西來應援初不曽有還永興軍事又按靖康元年立賞有能捕平仲者白身補承信郎賞錢三千緡此月指揮也而邸報云臣寮上言近歲軍政不修刑賞失當姚平仲欲以都統制處之而棄印逃亡不畏典刑明矣今緣自首止降一官臣恐四方觀望軍政未易修也二月五日奉禦筆平仲除名勒停枷項蘄州編管觀此則平仲嘗自首又非不出也然此二報不收於正史得非實自城下而逃但刼寨之舉不欲明言故諱其地平仲實不曽獲又恐人無忌憚故又設爲自首行遣之報耶

建炎四年巨盜鐘相孔彥舟楊華相繼蹂踐荊湖間環數州十餘縣莽爲盜區先是蔡守程昌禹提兵入援行在道出湖北會罷諸道勤王兵撫諭馮康國因請以昌禹攝荊南帥已而有詔攺昌禹鎭撫鼎澧偏將邵宏淵者帳下善用長刀有關馬之勇嘗以百餘騎搴旗履鋒爲士卒先是時賊黨劉超自京西陸梁轉冦而來有窺伺湖南意遂犯澧陽邏兵四出宏淵逼之於鎖石岡迎擊走之宏淵謂都監孫君今一擊而卻後必再至再至則來者必眾我軍𨿽寡然賊气奪矣遂授以己所持刀令孫被甲駐馬石岡以怖之卽馳詣昌禹趣濟師無何賊大至望見孫挺刀岡阜上立東西指麾以爲實宏淵也且懼有伏果不敢犯遂燒城北七里街稍稍徙屯城西薄暮昌禹督眾趨城澧無守將久百姓推慈利尉智從瑍行郡事詰旦昌禹偕從瑍自小東門乘城覘賊賊出悍騎舞矟詬之昌禹失色左右顧無應者有桃源弓兵龔亨奮而出眾且屬目則已躍馬赴之矣昌禹遣親吏語之曰汝忘器械耶亨振手不顧旣出則賊防馬瞠目揚矛而前亨出小蠻牌於髀間矟正著牌而過亨突身挾之而還將士讙噪褫衣就刑則固一婦人超長女也亨自以獨身挑戰而得婦人不足示武手殺之超愈怒吹唇鳴皷盡銳攻朝天門造釣橋髙十餘丈長二十丈旣成引橋趣城擇死士之善戰者系於其上智從瑍敗詈賊而死賊蟻而登昌禹與宏淵龔亨自東角踏淺渡澧江奔武陵矣賊𨿽下城而民失耕鑿宿谷都盡雞犬菜茹無一存者賊眾饑餒給人爲糧暴屍如京頭顱滿野惟李沙板者乘沙板而濟因之獲生者數十輩賊旣乏食將趨桃源未至數十里間有藥山寺寺之兩旁十步一松其大十圍夾道數里宏淵單馬間行賊將張橫適至兩騎相躡環松而馳橫不能得則投以巨斧宏淵格之斧著木深不能出宏淵負其多力躍而前欲生致之橫固壯猛力鈞敵又不能得則曵而俱墜橫以身壓宏淵且搦其陰宏淵手攀拓樁欲借而起相與力疲未決宏淵親兵至擒之宏淵患橫凶暴斷其手而獻於昌禹橫素以勇聞昌禹命之酒欲活而用之宏淵曰賊無用遂殺之自是超不敢復蹈武陵之境卒全安常徳一州之民至今昌禹廟食焉

髙宗當郊黃潛善爲相年代當考前學士降禦札循用舊式以年谷順成兵革寢息爲報天之祭祀冊亦用定本葉夢得曰古之祭有祈有報周禮大祝六辭祈福祥求永貞居其一今彊敵內侮盜賊尙多二聖在逺四方未寜與祖宗之時不同宜攺報爲祈專以寅畏惕厲陳情懇禱爲主祝辭當更赦文歷敍天下艱危深自貶損上帝不可誣上開納赦文葉夢得當制無所諱黃潛善乃取其詞損益之別自爲手詔言行禮之夕久陰忽晴天示休應以告百官與詔俱下

紹興和議初金人以河南地歸於我士防銜命道京襄宛洛祗謁鞏原過南鄧大將嶽飛曰敵無信君道路宜緩士防以上命有程辭去不數捨塵起聲甚囂導從相顧失色南向而奔力未盡皷聲相聞皆謂弗脫矣忽報有王師至望之嶽幟也馳就之飛在焉恚曰固謂君毋行今董禦帶牛觀察已前交鋒矣兵勝敗無常君王人且近屬吾以兵自褁送君爾行數里少憩兩將以捷書至蓋士防未至前一日出師也十一年臣寮上防論方飛進兵陳蔡間嘗宻貽書於士防欲朝廷遣使應援今必將有所營救身爲宗室不應交結將帥十一月遂罷士防宗司提舉崇福宮申嚴宗室出謁賔客之禁十二年十二月下飛棘寺死獄中子云誅於市或云士防嘗以百口明飛之無他蓋親見其兵事之神速不止徳飛之深也

趙忠簡紹興四年僞豫引北騎大入淮民南渡人情大震上趣召大將某人移兵過淮某辭以疾請他將往上不得已命至中書宣宴促行時趙忠簡以右揆兼樞筦宣上意勉之辭避如初沈必先病之公曰此事正坐吾輩不能耳平時將帥借國家爵賞有兵有財故能成功鼎𨿽書生若以見付安知不能且君數出勞勩此行必非辭難今敵報亟明當自行耳請以兵見付呼堂吏以紙授某官促上交兵狀語未訖將某人離坐而立曰如此則某自去某自去公不爲之謝但與之約師行不可過某日而巳是歲王師大殱羣敵烏珠敗而歸遂創艾不復犯塞矣江左奠枕相安忠簡之力也

宿師之出欲乘敵無備遂以五月進兵督府在盱眙淮地平曠防翳少杲日烘炙沙如釡鏊不可駐足諜報淮陽無備魏公命戚方與列將及西北番官數十輩駕舟師往取之戚方抵城下立炮座治攻具獨不令發一鏃敵有近城求打話者亦不之對麾下疑而問之方曰諸君無擾擾不三日督府當有文字抽軍回今𨿽得城無益也眾愕然翌日未暮軍士什什五五奔湊水際皆曰班師矣近舟者爭上柂師以斧掠其手指可掬也老弱拖後弗得載者甚眾方乘大舠渡去久矣實紹興五月也淮陽之役蓋如此

吳武安駐兵關隘金人柵其上一日敵出驍將垂靑絲握槊防馬防手詈玠求獨鬭麾下兩將輩出皆殱焉詬益甚曰此犬彘何足以辱我玠未以對也有曹武者位甚下未嘗以勇聞請行玠難之曰兩將猶不能當子毋重辱我武曰得公所常自乘馬則蔑不濟矣問其故曰敵誠驍果然吾視其馬於其回挽間防疵此成擒易耳玠解以付之武騎而出與之兩道馳逐若無意於格鬭者忽躍身赴之敵馬力猛驟前急回不能如人意遲一二步爲武所碎持其首以歸三軍大噪敵悵解而出初韓張入覲左僕射檜承詔集都堂問克復之期曰上驅馳霜露十餘年似厭兵矣兵決在何時遲速進退之計當若何兩將對前提兵直趨某地請糧若干率裁量不盡得而退兵出某所某將皆坐視不肯並力相牽防或申請輙不報嘗苦不能專力如令文儒生不愛錢武將一意輕生命欲了卽了爾檜曰有是乎諸公今不過帶行一職事足以誰何士大夫者朝廷不靳也嶽最後至意大略同而語微峻檜頷之於是三樞宻拜矣三人者累表辭謝檜與上約答詔視常時率遲畱一二日不下諸禮例恩賜爲目倍多檜別下詔三大屯皆攺禦前軍矣始諸校苦鬭積戰已爲亷車正任然皆起卒伍父事大將常不得舉首或混其家室嶽師律尢嚴將校有犯大則誅殺小亦撻鞭痛毒用能役使深入如意命旣下諸校新免所事或許自結知天子人人便寛喜共命報應已略定三人者擾擾未暇問也得稍從容見檜始以置銜漏奪兵職爲請檜笑曰諸君知宣撫制置使乎此邊兵官耳今爲樞庭子司顧不能役屬耶三人者退悵悵然始悟失兵柄矣【韓仲通尙書檜時従官嘗爲人言】

紹興三十一年王權失律劉錡自眞揚迆邐退師朝廷知事亟命葉審言以知樞宻院督視江淮荊防軍馬審言辟輔逵爲行府統制十一月駐軍江臯引諸將入問計逵立侍賈和仲最先對曰請縱敵得渡江我嚴兵以待俟敵登岸縱緹騎蹙之江流中蔑不勝矣次米忠信忠信請募沒人鑿沈其舟顧謂逵向與諸公平湖冦楊麼實用此策統制亦在其中頗能記憶否此策已試嘗效也最後李橫橫曰今不得州則江面不可守願得四軍人直渡與敵戰據洲以拒敵三將對畢審言顧問逵諸公策孰長統制意如何逵言和仲老將計良是第國家治戰艦棹卒凡幾年矣今遽捨此則是先置水軍一項工夫於無用地且縱之渡卽能支固大善萬一拒之不能止如國何何不且用水軍合戰江中戰而不防半渡急擊之耶忠信謂鑿舟策曾收效於楊麼時則又不同麼駕大舟泊洞庭湖湖水無潮人持枘鑿匿伏舟底可以施力今大江湍流洲暗潮急如箭激𨿽善泅者立見飄溺尙能施刃鑿耶前日劉太尉軍十二萬衝突而退今四軍僅可得萬二千人爾劉太尉不能扼之淮浦之口而橫乃欲逆戰於江幹恐未可往也是時虞彬甫以中書舍人參議軍事洪景盧自宻院檢詳爲機宜皆在坐彬甫黙然未有言景盧獨激昻鼓勇謂逵沮橫絕江之請爲無勇怒曰兵將官平時受國厚俸今又說怯語怕不肯去耶逵曰不然今去不難去而能保全人馬歸方屬難爾景盧又怒曰敗則截卻驢頭爾初洲𨿽未有城亦略有短垣四圍列植爲鹿角獨中畱出兵門旣戰勝負未決橫引軍歸營稍休息士卒方解鞍啜食敵騎忽馳而至驅所掠百姓倐忽壕塹皆滿防植三面而入我師於是盡爲敵殱焉自橫流軍渡江審言謂可無慮卽移幕府過建業明日至東陽見隔岸火起知己失洲審言中塗捨車驚遽有劉銳者亦督府偏將洲敗書聞審言震懼議移督府毗陵以議拒守札子今猶蔵鋭子路分家云

紹興辛巳金亮侵淮劉信叔以三萬人屯淸河口金人數萬爲連珠寨日暮錡選壯士五百人絕淮搗柵敵方解衣盤薄不虞我師之至殺數百人而還軍中無知者聞擊鉦聲揮朱纓芾始知得防收兵是夜錡復犒士選千人皆身首長大翌日晚再刼之敵有偹我軍殱焉得脫者三數軰亂流而濟錡叱之曰何不盡死力猶欲用軍法明日錡命以三千騎扼淮與之交射敵以生牛革防糧舟緣北岸而過飛矢勿能及軍士望之悵然而已薄暮我師傷者半錡著褐半臂踞胡牀撫案而視戰酣麾左右使就戰然軍士奪气矣猶終夜擊柝呵號振皷嚴更若將警備者𨿽帳下趨走亦不知軍之移也逹旦萬騎已去問之幕府過維揚將李橫與數校殿而巳敵疑有伏日已晡火起猶未信眞揚之民遂得預避而我師成皁角林之防

紹興十年金人以河南之地歸於我三月命濟州防禦使龍神衛四廂指揮使劉錡爲東京副畱守發臨安五月至順昌不旬日金國韓翟二將軍與烏珠大入侵錡命淸野以待近城民皆徙入之先是屬邑警報至錡下令命軍士及徙入百姓人持荻煤納於州之佛寺廡下宻遣小校碎以臼杵嚢盛而積之數日入者塡滿勿能容有畨欲出城避寇者因命人授一嚢以歸且禁勿開視曰汝歸視汝冡墓於其井坎四旁溝澗遇有水則投之敵當不敢近且戒以勿泄時出者旣眾一二百里內投者殆徧敵以五月出兵至順昌涉六月自陳蔡而來地多桃非北人宜食入境捕生口散鞫之所言人人同汲於井間得滲沫敵唶曰吾固疑吾軍多腹疾且馬亦多斃蓋錡寘毒於水也始命軍士掘地而飲遇天雨則以杯勺承以飲馬人馬燥渴皆欲速戰故錡得因城守以破之

錡自皁角林得防卽稱病求解印符肩輿過京口金騎將至江滸督府懼失江面且兵形背水爲置之死地而生廹諸將瓜洲迎敵諸老將皆難之遂相率就錡問計錡病臥蕭寺令伺於戶外以待移頃呼入告之曰今取百餘舟鑿其底覆以篷席借以版榦維檝外設防檣度不能一二里沈者鱗次於岸步復取堅致可戰之舟艤泊於岸夙戒軍士交鋒勿及則徉敗而疾趨堅舟委泊岸者勿顧敵气鋭必乘見舟以逐我謂可直渡度敵畢登放舟離岸卽回戈以赴之乘其沒溺可以得志諸將皆謝非所及拜受教去午夜宻使移舟而前時督府駐金山望洲如對面迨曉見南舟艤岸讙曰是欲遁爾亟呼舟曰諸將位卑無能以利害爭者皆慟哭云必敗於是劉汜先遁李橫不能支失統帥印章敵騎藺借我師皆一壅入江而死暮夜有把蘆葦而過者實喪師八千人橫僅以身免今防淮州郡印章皆冠以紹興鎭江戎司亦然以此

金將敗盟朝廷移劉錡爲荊南帥張眞父以司業佐郡蓋不欲以民事煩之也錡懸賞招效用甚重然無如效用逸何遂下令逃者斬一日捕兩卒至未及問眞父趨而前曰殺之而逃不止孰若生之以觀其後錡奮而起指其頸曰司業今何等風色設有緩急此非錡所能保而顧惜若曹耶命牽出斬之以狥自是義勇成軍矣先是公安白晝剽刼撞鐘鼓以過市至是軍聲震疊子夜開戶無盜至今義勇效用猶可用云劉汜者錡之猶子衣褒博近文墨錡一日責數之令易楚制巾幘從軍士汜好論軍計錡猶信之洲之敗汜爲提舉軍士云西蜀之兵分爲三路金州當其東興元制其西興州當其北各據一面三路之中興元最爲要害蓋進則當冦之鳯翔退則據蜀之咽喉故重兵不可不置於此事勢不可不力於此大帥不可不設於此以地理考之敵人犯蜀不過三路曰岷鳯曰興元曰金州而已然自興元而至興州百三十餘里自興元而至階成與鳯逺亦不出三四百里是興元而應接西路不爲甚逺也自興元而至於洋七十里自洋而東至於金州二百五十里是自興元而應接東路亦不爲甚逺也是以南渡之初國家深知其然鎭以重臣開宣司於漢中夫使朝廷擇才智之臣據根本要害之地平時得以考覈將帥蓄積財用一旦有事得以專制二道十萬之兵東西應援不出於三四百里之外而敵人不得一躡吾咽喉之地豈非固國之善謀哉

陳箍桶方臘之亂初因盜犬系獄其徒不堪遂破械出之初犯縉雲界自黃墓嶺過止六七人至崇善寺縱火殺掠自號聖公陰兵執鏡照人謂凡用心不臧者皆照見之百姓竄走方伏匿於山林其徒持鏡四出謂人曰我已盡見愚民畏懼皆出就擒邑民盛九沈五各立黨伍起而應之括蒼素無城守遂被剽掠其後臘就擒童貫問臘誰爲謀主臘以陳篐桶對貫捕獲之問君教方臘反何耶對曰正坐臘不受某教耳又問汝所以教臘者云何曰殺徽嚴以示威長驅渡江結人心以入長安爾又問何以篐桶爲名對曰天下之勢猶桶板耳能篐則合不能篐則離其不韙如此貫誅之

紹聖中余見劉莘老蘄州因問公自中執法爲執政拒絕交遊獨聽一王巖叟語悔乎莘老黙然久之曰惟蔡持正事過當離靑州時固悔矣又云孫升爲選人時夢僧指府界提防蔡持正曰此本朝第四人過嶺宰相也自盧冦丁三人蔡謫新州第四人也又云劉拜右僕射之日一小僕僕於堂下呼曰相公指揮頭往新州去己而詰之悟曰莫知其言之出也

開元中終南山竹開花結子綿亙山谷大小如麫其歳大饑其竹並枯死後漢襄楷云國中竹栢枯者主當之人家竹結實枯死者家長當之終南山竹花枯死者開元四年而太上皇崩朝野僉載見廣記一百四十卷唐天寶後甲子三年自隴而西至褒梁數千里內民相食忽山中竹無巨細皆放花結子饑民舂食與紅粳不殊自此千村萬谷並皆立枯出玉堂淸話廣記百三十二竹花六十年一易根

按渚宮故事長沙有阿育王相至齊末像常夜行每南朝有大事及災疫必先流涕數日

邵伯溫父邵康節河南人熈寜丁巳卒於洛程明道志其墓伯溫仲良其子也伯溫字子文傳康節易學節行尢髙以經明行修薦授大名助教初溫公之子公休卒溫公之後再絕獨公休之妻張夫人無恙遂復立族子爲公休後朝廷遂除子文教授西京經紀溫國之家屬任之意略亦可見其後章子厚欲用之子文不求進也徽宗卽位日食求言伯溫坐上書斥幾四十年建炎初沒於利路轉運副使紹興七年趙忠簡當國上其所著辧誣乞行追錄始贈祕撰詔藏其書於史館子文本末備載於忠簡一防其守道行已可謂始終無愧於師友矣然賢者遇非其時顧亦有重不幸者先是堂吏魏伯芻嘗知石泉軍宣和中蔡京用伯芻變鹽法帑藏驟增擢伯芻爲外府卿提舉務其後除伯芻徽制以賞其功故事從官除拜得自舉代伯芻狀捲伏覩朝奉大夫權知果州邵伯溫識量淵明學術該博外寄逺邦吏民畏愛儻置要途必有異能臣實不如舉以自代伯溫早登富公溫公小申公二韓忠宣之門薦之者乃持國範純夫伯芻小人據非其位乃自詭薦賢而不揆其不韙不知誰實教之𨿽子文名徳皭然彼安能凂然亦可謂賢者之不幸矣

種師道本以文資換右列後爲名將其撫士卒最爲有紀然不特皆以威云初師道爲小官冬夜赴嘗寮之集夜笥中嘗置薪炭白粲而去家人輩笑之旣至會飲之家或侵夜僕多寒或給散儉薄不能滿適則羣聚喧囂冀得聲逹於內賔主各不自安早罷酒歸主人或欲延客客飲興或未闌無如人從之不肅何以故多不得從容散去獨師道部曲所至竟夕常無一人喧嘩者或怪而察之乃知師道自始入席卽以所攜付之眾卒眾卒深夜得粥旣寛饑餒己而爇薪熾炭相與附火不忍捨去是以不暇爲囂忘其爲夜艾也然其用兵持重出沒變化人莫能測師道於果肴喜啖榛實每與諸將談論置榛於前咀嚼之一席坐久食之盡適有軍議沈吟未得其說則時時引手就碟撮取之不悟其已空也左右謂其樂嗜未巳也取他器滿飣俟其顧盼有間潛置之易取空器而去師道覺之惡其揣度窺伺立命推問誅之

崇徳人呂援字權仲居南塲營治圃壘湖石山植海檜五六十株大者盤枝如鳯面二丈又屈其上小枝如倡樂雜戱尢婆娑可愛朱勔起花石綱得直逹檄秀守周審言封以黃衣帕援知不可得匿其事走汴都投京尹宣和殿學士盛章請以園歸上方以恩換右列後爲忠翊郎援亦稍彊直家富得官裏中稍推之建炎攺元杭卒陳通叛福建經略鮑貽遜至方總槍杖手駐崇徳通刼圍城中前某路漕兪防仁逹祕書監李光泰發主仁和簿吳括子直之嘉興約提刑髙士曈漕尉顧彥成求和通誅在十二月是冬雪逾月三人者在崇徳不得其日尢記防衣單求絮衣於援二使者亦艤援岸彊使援攝尉攝酒稅時兵自杭敗還者日數百援阨市南包角堰設釣橋諭使納兵器旋以小舟濟渡藏其械於縣廡敗兵道饑委仗得食皆無事去知縣事鄧根失賞巡司寨卒有怨言援以告根出緡錢分之卒盡醉之乂悉其家市酒一釡不畱指市井謂人此旦夕吾所有也有得其要約文書者始知將以五皷集縣治約以聲喏爲節初謝犒賜次取兵械【卽敗兵所納者】次殺官吏援詣根謀先十刻率保甲襲之卒尙醉多就殱餘四十人首領都頭者甚健彀射保甲盡濟四十人手覆釣橋奔去眾卒趨許村都頭竄落縣南田父家紿謂田父送迎饑渴索漿飲田父逆知之爲具酒飯已乃熸湯請浴遂卽浴牀反接以獻根戮之市瀝其膽於酒書食膽將軍於旗下令以五十萬錢捕一卒未幾許村尉執四十人爲一艦至取賞鏹實舟而返訖通誅崇徳無恙援後辟都監未幾虞兵徐明反謂人曰我蓄反久以呂都監故遲之因囚太守趙叔瑾荷筒其項叛卒張設列飲州治牽使叔瑾行酒曰常日汝飲燕立我腳直一臠汝必盡之我恨今當償遂取所餘肉與之鄧根兵至城下明擁官妓樂飲西樓上根募射生手弩射明矢著胡牀與妓俱僕明亂二十日王淵兵至不施梯衝臥桅竿於堞上數人蟻而登守城者皆散去明遂誅方明作亂援去州方一宿云根字深伯昭武人登進士第治劇有風力射命中根父及弟皆能兵一僕矮小尢蹻防根以功攺秩貳郡爲秀守方根上功狀父子兄弟咸在獨不及援援子恕字子齊年八十矣爲予言之長老尙有能言其事者子齊又云陳通獨不殺僧士大夫持精縑易瓌衲自髠剃以避難至暴其額於日中首亂者通次王貴通誅杭人有云脫通換通罪過陳通換對著對罪過王貴通剮肉盡猶索水飲云

範覺民防陽人美如冠玉有經濟大略嘗詰僞楚之立邦昌辭以漸逺則歸節時大盜縱橫桑仲李橫霍明蹂踐京西朝廷力不能討耕鑿盡廢覺民置鎭撫使於是桑仲得防陽霍明得郢分地旣定盜賊漸不能相統仲𨿽兵眾而無器甲欲叛入川爲王彥所敗己而徵兵於明不至仲自防陽一日疾馳數百里至郢明知其已疲出迎之使人爲握髮以鐡錘擊殺之李橫復以兵至郢聲言爲仲復讎圍之幾年不下明自水竇出走行在所自是𨿽不加殄戮而蠭屯之冦離析矣建炎初覺民首建擇宗室子之請實基重華揖遜之舉皆大議也邦昌初立同列皆在莫知以何服見且稱謂何覺民奮然以背子直入呼邦昌子能而已呂成公長覺民二十許歲覺民書頓首元直丞相止十數語今書尺俗縟自謟秦氏始也李伯紀與覺民皆有黨局務官葉審言上書攻覺民或云主伯紀云覺民生於已夘以三十二入相罷相居天臺得痢疾誤投熱劑薨三十八始擢第直言有議行遣者李士美丞相救之士美京師人事近習因此稍蓋前愆

建炎三年髙宗復辟苖劉擁眾南走犯富陽桐廬壽昌遂至三衢檄守臣胡唐老應辦唐老諭眾曰檄用明受年號我知建炎而已討叛可也何以應辦爲賊遂攻城唐老禦退之未幾韓世忠兵至遂連敗傅正彥唐老移守鎭江是歲秋隆祐過江西上幸吳越拜杜充右僕射江淮宣撫使盡防諸將兵十餘萬以偹敵戚方者本教駿兵士軍興入賊黨後殺賊首以眾歸充畱爲帳下小校十一月敵挾李成入冦充敗諸將皆潰去爲盜鎭江本倚制置韓世忠爲重世忠在江陰方廹城唐老度不能當出金帛牛酒犒其軍方納其善意爲之罷攻唐老又請曰晉陵吾父母邦也願將軍捨之方許焉遂去不疑有劉晏者初苖傅麾下統赤心隊至浦城謂眾曰我豈從逆者以其所統歸世忠共破傅兵朝廷授晏朝散大夫時駐兵馬迹山有兵八百人晉陵守周杞聞方將至邀晏共城守毗陵小郡方易之晏素號知兵能以少擊眾自西門出數十騎大殱方軍方敗去以唐老爲紿已也復從故道收唐老束防之剝其膚乃害之方迆邐遂犯宣城李泰發不能卻詔晏領巨師古兵往援且解其圍晏恃勇先犯賊鋒冀生得方遂歿於陣唐老晉陵人世將族父也晏遼人李泰上其死事贈統制澤及四子廟食其所號義烈今毗陵亦繪其像於烈帝廟廡下有碑志其事或云晏以明法入官云周杞字子山縉雲人苖劉變作湯東野爲吳門守張呂檄書周杞湯東野控扼於要衢卽其人也方時擾攘杞植白梃數十於庭下百姓有犯令者輙擊殺之人不堪其酷然亦賴以鎭壓後緣坐下吏以預復辟卒得釋弟綰南渡後初除祭酒綰嘗爲監司有風力不識學省事體遇監學官如州縣屬吏士論譏之

趙令畤宗室近屬安定郡王猶子好學有詩聲著侯鯖錄行於世元祐六年簽判潁上東坡出守愛其公姓而有文一見待以文士賦詩飲酒嘗令屬和別去懷思形於篇詠字之曰徳麟其後張文潛書字說謂徳麟與韓子蒼諸人名振一時東坡領郡時表上其才明年去潁又力薦之至器其人爲淸廟之寶東坡旣謫徳麟亦坐廢十年紹興初始以正郎爲宗司方擬上除目髙宗諭宰相謂徳麟嘗事譚稹不當齒士大夫竟易環衛后得宣和邸報始知徳麟事爲有實得處右列已爲僥幸矣按宣和年以太尉遂寜軍節起復稹宣撫河東燕山稹辟置議幕管句凢九人徳麟時爲泗州倅辟置蓋其一也是役也實攸稹首禍不待明智誰不寒心如侯益輩與之爲屬固不足道觀鄭望之城下之盟猶能略與敵爭而面責郭藥師望之以身從稹巳爲可惜況徳麟號識理通文反面自污謬迷至此得罪於九原多矣乃知髙宗聖訓蓋指其實也

李士寜羽流也許少張安世任省官扣門求見云聞祕書有劍上有鰍文得之可用煮丹能惠我成藥乎少張與之未幾士寜者謀逆少張外補利漕復徙防忽乞地反而召復之後爲二兵官殺已降乞地再冦蜀少張坐責房陵倅房陵復有道人三朶花者知人興廢能自傳神少張以書薦姓名於東坡先生故東坡先生答以詩云學道無成鬢已華不勞千刼謾蒸砂歸來且防一宿覺未暇逺尋三朶花兩手欲遮瓶裏雀四條深怕井中蛇畫圖欲識先生面爲問房陵好事家

李檉字汝幾牛渚人略有權數營卒郭通作亂守將避去之民居擾擾會鄕老有請願李通判出計事賊許之亟遣邀汝幾汝幾不爲懼登車而往旣至不得已與講均敵禮且詰所以亂故曰衣糧不給爾汝幾曰旣如是非朝廷負若輩也讙曰然卽請寓公列於朝賊賴以是安得不生事其後就戮渠首一二輩而已秦氏當柄自江以東皆待以鄕曲獨不及檉檉學防於醫心悟鍼法鑄銅爲人身具百脈幕楮施鍼芒鏤不差蓄一壽二百歲暇日寘香奩自隨出守上饒失之及還牛渚啟合儼然年九十著防防新書尢知養生之學云

範寥蜀公之後也初張懷素與吳儲吳侔有異謀寥知之將告之懼莫能得其情也遂以僕役投募於懷素懷素問寥識字乎曰自小力農不能識也懷素固未之信則命掌一書室室中皆四方逹官貴人書盡堆積案几封題固在皆宻爲識認以測其移易取視寥才入則困臥榻上鼻息沸然使人穴壁窺之則固農夫也

千之學於六一先生千之一日造公是劉貢父公是問永叔五代史成書耶千之對書將脫槁矣公是問爲韓瞠眼立傳乎千之黙然公是笑謂千之如此亦是第二等文字耳按國史韓通爲周朝親將盡節於所事俗號韓瞠眼云近時陸放翁作南唐書文采傑然大得史法予嘗扣放翁曷不傳徐騎省放翁笑而不對然騎省卒於國朝放翁不爲無說也

古之帝王一歲而四巡狩後世巡狩之禮廢然事有緩急無有人主跬步不得去王室之義臣於經筵嘗論魏惠王遷都於梁之事矣王者無故而遷都固不可若唐明皇以安祿山幸蜀代宗以吐蕃幸陜徳宗以朱泚幸梁僖宗以黃巢再幸蜀後日皆保安全晉成帝不避蘇峻故危梁武帝不避侯景故亡靖康謀臣以固守京師而大誤

欽定四庫全書

山房後槁

宋周南撰五言古詩

讀信州趙昌甫詩

斯文世不收未絕僅如縷哦君古律詩思君用心苦廩錢能防何茅舍月有取懷哉斯人歟被褐止衡堵

七言古詩

蠶婦怨

去年蹉卻漚麻時寒女卒歲號無衣今年無葉蠶眠遲五月簇繭方繰絲絲成那【去聲】望衣兒女且織霜縑了官賦不愁織盡杼軸空只恐精麤不中度寒女寒女無重嘆且將敗縷縫新綻願得明年蠶葉平剜肉醫瘡爲汝辦

呈南安孟使君

使君四十銅虎符一矢曽識金僕姑唐三百年進士舉不再鼓之終非夫西風籠槐桂扶疏筆勢洶如濤江驅知君三昧等遊戱我欲一言口囁嚅元凱登庸用譜系稷契𨿽賢名第無當時未有明光賦致君大略到唐虞君家六防聯椒塗身無一防薫香污頗疑膏粱逼寒畯顧欲場屋爭分銖髙山深林百年餘大夏生殖雨露濡其間吾疑有栝栢根蟠擬作輪囷株尙能爾雅注虫魚下同年少爭得途極知文章君之餘何愛漏刻收桑楡但疑入山見成鐻可惜彈雀煩明珠大夫當據要地居仕宦須作執金吾治經博士苟無命不妨餓死同侏儒君不見徳裕生無不讀書死不肯與諸生俱期君事業如韓呂【韓持國呂原明】何嫌門地用崔盧我嘗一擲色得盧盤中雙陸萬人呼只今欲學支離防徒嗟七十戰匃奴

五言律詩

過田家

得麥兒今喜無梅雨又愆翁身今七十眼見防般年連年增口數再世種人田【一云一家都數口歲種主家田】機上畸零絹今當數百錢

掃地

滑幾懸遊气磨塼出寸光及時須敝帚措影見胡牀拱揖延書入澄收得慮莊蒼頭擁箕袂持禮老夫旁追送友人李季允歸蜀三首並寄所懷

獨往知心在晨風憶防開江濤寛屢渉山鬼訊重來【賦別虎邱】甲子悲麟去【余恨不識先太史】林廬有鴈回贈言吾豈敢遺藥可無猜【以靈沙分送】

保終無智力麗澤慨重湖白水當門戶淸秋送舳艫他山藏實錄稚子狎長途自古多零落空悲永夜䢐西州餘一老六月上窮山仲子何時到三吳說鬢斑土風添藥費聖代有生還歸夢商於近音書報是間

伍相廟

封域依神保遺哀記屬鏤荒庭垂白露古屋換爰烏配食虛神果除壇欠闔閭向來存二廟猶得慰三吳【五代時以陳神果嘗有功於吳嘗以配食今蒸嘗希少子胥廟亦然狄仁傑存四廟子胥防伯在吳中】

又題伍相廟【時新作廟塑像皆非其舊】

廢堞披榛舊羈臣畢命心江湖吞故壑貌相匪斯今激烈功名在低徊歲月深胥門沙衍淺碑首未應沈夏中兄病闗心復了一二小書稍涼薾然有白髮坐念力衰而學晚慨然有感

涼颸侵病榻鬒髮減膏長得承親健寧辭煮藥勞書程貪晝永心量怯年髙艾耋猶知禮昏明在所操

刮釡

刮釡嗟鄰母經旬值濕薪煎磨知物性丰大轉民貧康食心知愧哀囂聽頗親稻花傷晝雨愁殺看書人孟夏望日過書塢明日晨炊至秀峯小雨假傘騎馬二十里至三洋福林寺寺門石幢刻唐咸通年又云上當慶惠尼寺十數字蓋寺舊名云字已漫新創鐘樓屋瓦遮蔽不甚見湖僧滿引過其居又過滿檻正湖濶處皆云風便食頃到陽羨蒼煙白雨翠塢防綴所謂七十二山者亦略見矣偶風雨大至滿爲呼漁者孫翁船孫翁上网具葦席自滿檻相載扶一艣掠太湖二貢出入紫山經過長山泛遊湖入鱸萆溪而歸書塢余問孫翁太湖漁舟凢防孫翁云凢三數百隻略計三州須二三萬隻

荒莽殘唐寺前通霸越江茭蘆私井稅鐘皷助舂撞大壑容漁戶殘碑寄石幢好山三四十浮入兩僧窻气逼梅天溽衣霑澑雨篷暗潮畱地灢濶水架天風黯黒初星出顚狂一瓠空孫翁無片紙說得五湖同

七言律詩

隨太守送神歸而有感

泌水洋洋可樂饑彊尋囊粟止兒啼自憐蠧簡爲儒誤也逐鳴笳到佛祠文字不堪供吏役【時方供齋祝文】姓名漸喜少人知一防未辦歸耕計坐看槐堂緑防移

太平州陳大監挽章

老去無成久索居尙能林下聽除書百年門地推鴻緒三月春江照隼旟雲路修程驚折軸昔遊風誼記回車緑陰春艸佳城暮無計親陳野客蔬

人稱扁畫更傳詩飛到靑防卻自遲今代人門能有防傷心年壽遽如斯百年喬木虯枝在千里棠陰曉角悲日暮佳城春艸碧生芻遙奠野人巵

丘都督樞密挽章

曩時威鳳覽輝初獨對丹霄聳萬夫千載阜陵嗟見晚百年喬木有神扶只將囊底安江左不見天中運斗樞聖主恩深臣命薄悔今彊敵尙逋誅

淮水塵淸小使歸壊梁俄嘆哲人萎江山收淚還風景艸木知名怖鼓旗生惜勲庸專管葛死余忠信壓邊陲南州十月停砧杵料得聞喪處處悲

七言絕句

二月五日發舟

此行休羨得閒髙也莫徘徊過二毛破硯無由賖一飯且攜黃牒拜南曹

春日迓新使君

半生窮巷抱遺經多謝諸公說姓名四十頭顱成底事五更炊黍學將迎

云幕初收未肯晴又將風雨做淸明陰沈天气渾無賴更兀籃輿夢行

池陽春日迓新使君

東風捲地滚塵沙扶起垂楊損盡花畱意野棠無意度淡紅疏蕾當年華

讀唐詩

一日勾消兩卷詩趂忙抄得是燈時隔窻一閧狂風雨無數啁啾凍雀兒

自分余工督小兒更抄兩卷晚唐詩勾消日力跏趺坐欲寫淒涼神已疲

一般生態防人描砑盡吳牋禿盡毫卻是晚唐工狀物手調煙露染天膏

聽湖州歌

十五鄰家女末行棹歌端的訴情試將月出株林比應有齊風櫽未成

柬龔立道

不課木奴千樹入卻誇蠧簡百年餘先生不要金花帖只借耕田覓飯書

笻竹杖

四十龍鐘欠一年【四十龍鐘見坡詩及樂天詩】不應鶴骨防乘軒杖頭無用燃藜燭倚向荒畦印屐痕

答靜翁並以笻竹杖一枝贈行頌

南鴻北鴈年年客有个生涯主不知撼動從來憂樂事夜窻風葉響棠梨

栽松道者身先老放下鋤頭好再來八萬四千闗捩子與公一个鎖匙開

一笻九節添行李用得人間處處尊只要上山行飽飯莫將風雪打人門

萬事實頭方穩當十分足陌莫蹺除困來展席日裏睡讀盡空中鳥迹書

途中賦落梅

一叚幽奇破臘忙只將遲暮了年光從教籬落飄零盡也勝房櫳半面妝

凍藕

雪藕前身玉井蓮與泥俱出又經年長卿渴殺郫筒釀乞與春塘範堰船

遊山寺

山寺淸明蛺蝶飛中庭古佛供琉璃僧房也有追遊市瓦狗泥車誑小兒

喜鵲

檐牙喚起前時夢遠信憑君便有期歲暮柴門今事少寒暄音問不須知

火已食幽貞墨漧鵲猶將吉語傳髙處營巢君自好張羅門外爾徒喧

瓶中花

淸曉銅瓶沃井華靑蔥緑玉紫蘭芽鬢毛白盡心情在不分看花學養花

制

沈作賓除戶部侍郎制

六卿分職阜民莫重地官之貳大事惟戎與祀適當經費之繁非素識於源流孰協司於泉貨玆求宿望爰畀眞除具官沈某襟度粹夷器能宏裕昔襦今袴靄聞郡國之風謡霜節星軺防徧江淮之使領頃資心計擢贊民曹滿歲爲眞行正甘泉之扈從八命作牧復分湘水之藩符朕方斡萬貨以佐軍興規九筵而修宗祀𨿽每語國用而至日旰然戒言利事而析秋毫欲令庶邦惟正之供毋乏吾事求諸儒者已試之效僉曰汝諧矧嘗寓職於松堦其亟躋榮於荷槖噫量入爲出未能制三十年之通被甲荷戈今方餽數百萬之眾惟爾能使斂不加而用足俾朕免憂兵未決而賦滋庶防敷教之官不但理財而已

趙師知贑州制

朕妙選賢良奉行寛大田裏無愁嘆深惟司牧之難嶽牧用詞人玆得賢能之彥爾人文彪炳天分髙融首多士於南宮旋上立螭之陛裁五花於西省無慙倚馬之才方遲進立於要津寧許退藏於閒地一州斂施矧嘗流福於京師二水合流其往分符於章貢示不忘於家食尙少竚於懷章夫擇廊廟具而分憂此意厚矣如有治理效而表用豈汝忘之

趙師知江州制

庶民安其田裏由共理之惟良長江如防風寒於中流而尢重矧兩禁論思之雋望十年偃屈於裏門其分作牧之麾亟使卽家而拜爾持心忠懇遇事激昻良賈深藏若虛端以才而爲略歲寒後雕乃見知斯玷之可磨方人才馳騖之秋豈賢者臥屙之日必能據鞍而起爲朕扞城其民夫能收之桑楡莫如措之事業朕以九江潯陽之雄鎭有三國晉代之遺蹤【槁本作其以九江之鎭往折千里之衝】以卿扣囊之餘當此投機之防必有課最寛我顧憂毋或懲羮而吹虀至於因噎而廢食不失邯鄲之步斯復鴈門之踦

表

壽皇祥除代某官慰太上皇帝表

橋山弓劍莫回夕駕之車湯孫烝嘗忍畢朝祥之祭餘恩所浹率土允懷臣某中慰恭惟太上皇帝陛下志循祖武動式禮經痛舜徳之陟方哀何可極屬禹躬之致孝制弗逾中願裁篤遠之思用緝貽謀之緒臣濫分符竹浸遠闕庭莫陪班綴以進名徒與吏民而興感

代某官慰太上皇帝表

昊天不弔又期而祥引睇寢門莫返仙遊之駕興言陟岵可勝孺慕之懷臣某中慰恭惟太上皇帝陛下純孝自天至行髙世釋重負於元子執通喪於庶人𨿽黃屋非心欲終身而永慕然素琴在禦盍示人以有終願抑哀情於將散之餘享永福於髙蹈之表臣屬拘守土阻預進名

牋

壽皇祥除代某官慰太皇太后牋

鼎湖奄駕羲歷再期慈懷防傷薄海感動臣某中慰恭惟太皇太后殿下劬勞思切保佑恩深方堯耄期而倦勤巳隆予子之助及舜陟方而不返更深悲遠之情冀寛西池帝母之思永禦東朝天下之養

代某官慰皇后牋

徳如闗雎聿正齊家之本禮成淸廟諒均尊祖之思臣某中慰恭惟皇后殿下柔靜儀坤徽明儷日方國家用禮文之變由夙夜有儆戒之功及此外除亶爲內助薦祥服吉旣盡事於宗祊篤遠謹終益肇基於王化

啟

池陽回外邑啟

來從下國未償快覩之心惠我尺書乃拜先施之賜辭情甚縟褒借更優恭惟某官學見本宗文無瑕摘弟昆奮起於家塾聲實震揚於士林追觀文盛之時玆謂秀出之彥縱使棲遲於位亦當黼黻其人胡爲長才尙屈外邑爲大於細惟賢者有是心辭尊居卑非吾黨之所望某少而淟汨長益乖疏駸尋半世之初心荏苒一官之十稔問訊四封之內獨髙三異之名欽聞花縣之琴聲無因問字安得茅堂之雨夜相與論文

池陽通倉使啟

甫離民畆遽竊儒官獲近按臨更深祗懼竊惟古禮見所尊而執贄近世廢其禮而修辭敢以昔時之品題而忘始進之恭恪恭惟某官淸規端厲素學精深洞肯綮於踐揚斂光芒爲蘊蓄泛觀人品各擅器能楊儀多才性乏平忍孔融髙气失在闊疏至若行身於淸和之間據徳於剛柔之防在班聯則朝廷增重將使指則父老去思玆爲卓異之才合在建明之地尙馳軺傳遠迹江沱豈以三吳之頌聲未徹九重之淵聽下情難壅溫詔亟回某行藝缺疏志業蕪陋躊躇四顧豈敢爲眾人師冒昧一來蓋恃有執事在

防問

試進士防問

問恭惟聖天子絕騁望昭太素躬至徳以平章百姓𨿽未獲抵珠於淵而奇麗之原塞合乎孔氏對季康子之意矣精念元元過自貶損爲之簡良能重贓錮濯囹械巳逋更實行唐文皇與羣臣論止盜之事憂心京京匪居匪康以故防貐消蕩江淮晏淸甚盛舉也儒者安居則思臨事談仁義則不廢方略試略取古事論之昔大漢世宗內窮奢敝造起紛紛遂至繡衣虎節斷斬於山東自始元元鳳與民休息逮至地莭元康其君慈仁節儉嘉靖庶邦非前比矣而揔練臣工尙以盜賊課爲郡國最膠東渤海猶有攻官寺略市朝者訖於黃龍憂盜未弭何耶東都中世長吏貪濁緣隙產防乃若中興之初並郡國省調役田租三十稅一上下勤約末流致防之獘未見於維新之時也而建武十六年以後靑徐幽冀冦毒盤結下逮叛蠻防劉嘯阻亦三數年豈孔子所謂賞之不竊唐太宗謂民饑而吏弗卹者二漢盛時殆未免耶西京能吏或多耳目或置伍長或設賕寛往往所至應時消平有如渤海弄兵二千石不能禽制選用良牧單車獨行一方晏然𨿽前日諸暴酷吏擊斷論死未至動輒煩兵也建武詔書至貸守長縱盜不坐逗撓畏愞專責以禽討捕斬是時瑯琊渤海有以設方略明賞募稱者皆以姦猛尙殺乃定厥後朝歌賢長不免自以討戮爲恨兩京相去事勢乃爾不同何耶豈西京之盛未爲巨患東都渠黨非威無以制之耶小民之生非甚不得巳孰忍去而爲盜自漢造白金用皮幣鑄五銖犯法者眾相挺而起建武貨幣雜用布帛金粟始行五銖其役縱民煮鑄又其後貨輕錢薄民益貧困然則開其衣食之原宜無急於貨幣矣然自始賈誼憂其召禍起姦厥後梅福以爲鑄錢起盜劉陶錢議亦懼憂怨之民從而相挺而欲罷鑄夫不廣布以救民而乃憂泉多而去本何古事與今相遠又如此耶夫開糾告之科下招降之令殫窮治之術前代行之備矣矧今景風行賞鳴桴息響山空谷靜弭盜之方亦巳盡矣姑借漢事以窺諸君精博之蘊焉毋略

