

欽定四庫全書

集部二

張燕公集

別集類一【唐】

提要

【臣】等謹案張燕公集二十五卷唐張說撰說字道濟一字說之洛陽人官至左丞相封燕國公事迹具唐書夲傳其文章典麗宏贍當時與蘇頲並稱朝廷大述作多出其手號曰燕許唐書藝文志載其集三十卷今所傳夲止二十五卷然自宋以後諸家著錄並同則其五卷之佚久矣集中元處士碣銘稱序爲處士子將作少監行衝撰而唐書行衝傳乃不載其爲此官爲畱守奏慶山醴泉表稱萬年縣令鄭固忠狀六月十四日縣界霸陵鄕有慶山見醴泉出而唐書武后傳載此事乃作新丰縣皆與史傳頗有異同然說在當時必無訛誤知唐書之疏舛多矣此書所以貴舊本也是書至嘉靖間其子孫始爲梓行而訛舛特甚又參考本傳及文粹文苑英華諸書其文不載於集者尙多今旁加捜輯於集外得頌一首箴一首表十八首疏二首狀六首防三首批答一首序十一首啟一首書二首露布一首碑四首墓志九首行狀一首凡六十餘首皆依類補入而原集目次錯互者亦詮次更定仍釐爲二十五卷庶防復成完本焉乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

張燕公集卷一

唐張說撰

賦詩

【附】喜雨賦

明皇禦制

仰重華之齊政步文命而彜倫何天道之云逺亦眀徴而在人迄中夏而自春遘愆陽而爲亢云重結而復解雨才滴而還障山祠植珪而不答田畯倚耒而怊【音超】悵京兆來奏音官撰曲將土龍而矯首請神巫而頓足彼有憑而可舉予何抑而未許恐嵗防之及人寧天譴於我身爾乃防齋壇墠五精是祠暴立炎赫三日爲期上帝臨我忠誠不欺重泉蒸潤觸石吐滋平云黯而鋪羃宻雨森其散絲無雷無電不震不匪疾匪徐乍合乍疎泛艸泊樹垂珠滴露過闕入樓含煙雜霧或噴薄而攢集或淋漓而灌注亂積水之圓文拂防風之斜度寰海浹而康樂畎畝欣而相顧絲管合兮夜將曉芙蓉開兮日未暮原夫雨之爲徳也無小大之異情無髙卑之不平無華朽之偏潤無薫臭之隔榮喜夫雨之今應也赴一言而不捨經累晨而廣防納淸陰之浮涼混和气而飄灑感作霖於殷命諷其滂於周雅家尙知乎禮節國有望於丰霸小陽臺之神人卻大宛之走馬體云行而雨施吾何事乎天下

喜雨賦應制

叟臣啟先王之冊府校絕瑞於祥經樂雲雨之平施齊品物之流形帝皇益重而爲寶麟鳯自輕而讓靈況愆時而渇望欲意達而神聽是月也朱眀漸半紫油未吐恐降災兮此下人罄防祈兮我仁主退象龍之禮禱斥持鷺之貌舞屏翳慙其廢職祝融悔其遷怒天泱漭而出云地霶而下雨速一言而感應尅三日而周溥气蓊靄以黭【烏感】黮【音淡】聲防灑以蕭條璀如銀漢之屑落璨似珠泉之噴澆街鄽漫其潢潦臯壤萋其緑苗舒四溟之淸潤卷六合之煩囂咸澡骨於神液共歡心於聖朝借如五月有梅雨之名三春有谷雨之气越人出泥牛待沃胡士以賣龍求費出員嶠以石香入成都之酒味彼偏方與小節非大人之所貴復有送山祗於郁島迎海若於葛川疾雷碎其山裂走電其海燃天子作愁霖之賦詞人綴苦雨之篇墻屋壞於倒井黍稷流於下田乃防浸之不令曷休徴之有焉請言瑞雨之可喜也協气交泰嘉生是賴湛覃而不溺衍溢而不害東漸出日之表西被無雷之外南窮火鼠之譯北盡燭龍之防天文則云漢昭回王澤則江河滂沛𨿽欲覃天而窺管孰知堯徳之爲大

進白烏賦【並批答】

咨大鈞之播气在品物而流形有莫黒之凡族亦變白而效靈感上仁於孝道合中瑞於祥經若夫事出神妙理包舒捲貺集王屋飛隨帝輦捧日髙翥迎風細轉識句句於召呼毎啞啞於啄吮以其雪羽霜毛冰精玉狀拔奇緑林之下賞異紫臺之上瞰鳷鵲之紗牎抱鳳凰之衣桁恐同類之見嫉畏不才之速謗願悉命於渥恩豈顧私於閒放維聖君之靈囿物何逺而不臻有能言而可重或善舞而取珍羞陋軀而入獻與寶羽而爲鄰探朝噪之聲樂眷夜啼之曲新無芒距以耀武不鉤觜以懷仁謝先容而特達卻假飾以全眞鑑深心於反哺移報徳於君親

墨詔批答

得所進白烏符彩明媚助日揚輝白羽翩翻淩霜比色況乎反哺斯重能仁是髙對之有懽情不能已又覽所進放言體物詞藻瀏亮尋繹研味把翫無厭所謂文苑菁華詞場警策也今賞卿金五挺銀十挺

虛室賦

明月窓前古樹檐邊無北堂之樽酒絕南鄰之管理涉虛趣心階靜緣室惟生白文則思厭百慮之勞止歸一途之兀然嗟乎巧智首亂禮樂增矯名起異端利成貪兆役二見之交戰驅五神而雜擾形何費而不衰性何煩而不夭每竭源而追末必亡多而獲少玉帳瓊宮圖侈務丰朱門金穴恃滿矜隆榮與辱而俱盛事隨憂而不窮陷營爲之桎梏畱健羨之樊籠心元是幻法本皆空莫不因無證實假異生同魚何知而樂水蛇何意而憐風大哉黙識守此通顧瞻天下還如夢中

【附】宴居賦【並序】

魏仁歸

張校書作虛室賦以示予文防淸峻義深逺予味之有感聊爲宴居賦以和之其詞曰

气序忽諸日月其除夏盡炎歇秋至涼初地僻而人物自少庭閒乃室宇成虛寂爾無晤蕭然宴居覽聖賢於上古窺得失於前書或智而不足或愚而有餘諒千變而萬化嗟難得而備疏若夫名因行立宦由才致官要則謗議斯起譽髙必讒毀俱至所以君子逃名達人避位養性以安其體摛文以見其志且貴不如賤善亦同惡貴則但益憂勞善乃未離貪著徒憐顚覆之禍虛纏愛欲之縛前事旣忘後車安托儻來未足有慰或去可以無作固當絕去可否齊其適莫聞寵詎警其心居陋寧攺其樂蓋老氏稱徳所貴先慈孔門之道一以貫之於常則允出玆在玆屈伸委運行用隨時旣無去無取亦何慮何思

江山愁心賦寄趙子【嶽州作】

江上之峻山兮郁﨑嶬【音議】而不極云爲峯兮煙爲色歘變態兮心不識江上之深林兮杳冥防而不已鳥爲花兮猿爲子紛蕩瀁兮言莫擬夏云陰兮若山秋水平兮若天冬沙飛兮淅淅春艸靡兮芉芊感四節之黙運知造化之潛遷伴眾鳥兮寒渚望孤帆兮日邊𨿽欲貫愁膓於巧筆紡離夢於哀是心也非模放之所逮將有言兮是然將無言兮是然

畏途賦

靑泥路白馬闗云足躡霞手攀忠臣往兮孝子還陟羊腸臨鳥道搏絕岸援蔓艸懸梁婻娜以樹接虛閣穹崇而煙抱風雨櫛汩兮崩泉而險湍圖畫詭屈兮紅峯而碧巒林黝黝而人靜山防防而地寒客有夢兮在城闕背芳萱兮心不歇憫秋艸之墜露弔窮崖之飛月聞哀猿之一鳴憂人宿昔兮生白髮

長安應制詩五首

侍宴三思山第【得風字】

梁王池館好曉日鳳樓通竹町【音挺】羅千衛蘭筵降兩宮淸歌芳樹下妙舞落花中臣學筵中聽還如大國風

侍宴蘘荷亭

廻鑾靑嶽觀帳殿紫煙峯仙路迎三島云衢駐六龍園林看花塔壇墠識余封山外聞簫管還如天上逢

侍宴臨渭亭

靑郊上已艷陽年紫禁皇遊祓渭川幸得歡娯承湛露心同艸樹樂春天

侍宴滻水【得濃字】

千行發禦栁一葉下仙笻靑浦宸遊至朱城佳气濃雲霞交暮色艸樹喜春容藹藹天旗轉淸笳入九重

桃花園馬上

林間艶色驕天馬苑裏穠妝伴麗人願逐南風飛帝席年年含笑舞靑春

景龍應制【睿宗】侍宴隆慶池

靈池月滿直城隈黻帳天臨禦路開東沼初陽疑吐出南山曉翠若浮來魚龍百戲分容與鳬鷁雙舟較溯洄願似金堤靑艸馥長承瑤水白雲杯

奉和春日幸望春宮

別館芳菲上苑東飛花澹蕩禦筵紅城臨渭水天河靜闕對南山雨露通繞殿流鸎凡幾樹當蹊亂蝶許多叢春園旣醉心和樂共識皇恩造化同

奉和登驪山矚眺

寒山上半空川眺盡園中是日巡遊處晴光逺近同波明分渭水樹暗辧新丰嵓壑淸音暮天歌起大風

奉和聖制幸白鹿觀應制

洞府寒山曲天遊日旰廻披云防石鏡拂雪上金臺竹徑龍驂下松庭鶴轡來雙童還獻藥五色耀仙材

扈從幸韋嗣立山莊應制【二首】

寒灰飛玉琯湯井駐金輿旣得方眀相還防大隗居懸泉珠貫下列帳錦屏舒騎逺林逾密笳繁穀自虛門旗槧復磴殿幕裏通渠舞鳯隨公主雕龍起婕妤地幽天賞洽酒樂禦筵初菲才叨侍從連藻愧應徐

西京上相出扶陽東郊別業好池塘自非仁智符天賞安能日月共廻光

奉和送金城公主應制

靑海和親日潢星出降時戎王子壻寵漢國舅家慈春野開離防雲天起別詞空彈馬上曲詎減鳯樓悲先天應制奉和同皇太子過慈恩寺【二首】

翼翼宸恩永煌煌福地開離光升寶殿震气繞香臺上界旛花合中天日月來願君無量壽仙藻屢徘徊朗朗神居峻軒軒瑞像威聖君成願果太子拂天衣至樂三靈防深仁四皓歸還聞渦水曲更繞白雲飛

先天應令

三陽麗景早芳辰四序嘉園物新梅花百般忘障路垂栁千條暗廻津鳥驚眞爲飛風葉魚躍都由怯岸人惟願聖主南山壽何愁不賞萬年春

奉和春日出苑

禁林艶裔發靑陽春望逍遙出畫堂雨洗亭臯千畝緑風吹梅李一園香鶴飛不去隨靑管魚躍翻來入防航睿賞歡承天保定遒文更覩日重光

墨令答讚【四言】

入相論道資孝爲忠朗如明鏡穆若淸風旣調饑鶴又擅雕龍有則有典是爲文雄

張燕公集卷一

欽定四庫全書

張燕公集卷二

唐張說撰

雜詩

【附】喜雪

明皇禦制

日觀卜先徵將巡順物情風行未備禮云宻遽飄霙委樹寒花發縈空落絮輕朝如玉已防庭似月猶明旣覩膚先合還欣尺有盈登封何以報因此謝功成

奉和喜雪應制

聖徳與天同封巒欲報功詔書期日下靈感應時通觸石云呈瑞含花雪告丰積如沙照月散似麺從風舞集仙臺上歌流帝樂中遙知百神喜灑路待行宮

同劉晃喜雨

節變寒初盡時和气已春繁云先合寸膏雨自依旬颯颯飛平野霏霏靜暗塵懸知花葉意朝夕望中新

應制和同劉晃喜雨

靑气和春雨知從岱嶽來行雲避師出灑雨待車回厭浥塵淸道空蒙栁映臺最宜三五夜晴月九重開

【附】遊興慶宮作【並序】

明皇禦制

暇日與兄弟同遊興慶宮登勤政務本及華萼相輝之樓所以觀風俗而勸人崇友於而惇睦詩以言志歌以永言情發於衷率題此什

代邸靑門石離宮紫陌垂庭如過沛日水若渡江時綺觀連雞岫朱樓接雁池從來惇棣萼今此茂荊枚萬葉傳餘慶千年志不移憑軒聊屬目輕輦共追隨務本方崇訓相輝保羽儀時康俗易漸徳薄政難施鼓吹迎飛蓋歌送羽巵所希覃率土孝弟一同規

奉和暇日遊興慶宮作應制

漢武橫汾日周王宴鎬年何如造區夏復此睦親賢巢鳳新成閣飛龍舊躍泉棣華歌尙在桐葉戲仍傳禁籞氛埃隔平臺景物連聖慈良有裕王道固無偏問俗兆人阜觀風五教宣獻圖開益地張樂奏鈞天侍酌衢樽滿詢芻諫鼓懸詠言形友愛萬國共周旋

【附】觀拔河俗傳此戲必致年丰故命北軍以求嵗

稔

明皇禦制

壯徒恆賈勇拔拒抵長河欲練英雄志須眀勝負多噪齊山岌嶪气作水騰波預期年嵗稔先此樂時和

奉和觀拔河應制

今嵗好拖鉤橫街敞禦樓長繩系日住貫索挽河流鬭力頻催鼓爭都更上籌春來百種戲天意在宜秋

奉和寒食作應制

寒食春過半花濃鳥復嬌從來禁火日防接淸眀朝鬭敵雞殊勝爭毬馬絕調晴空數云防香樹百風揺攺木迎新燧封田表舊燒皇情愛嘉節傳曲與簫韶

【附】過大哥宅探得歌字韻

明皇禦制

魯衛情先重親賢愛轉多冕旈丰暇日乘景暫經過戚裏申髙宴平臺奏雅歌復防爲善樂方驗保山河

奉和過寧王宅應制

進酒防憂觀簫韶喜降臨帝堯惇族禮王季友兄心竹苑龍鳴笛梧宮鳯繞林大風將小雅一字盡千金【附】同玉眞公主過大哥山池

明皇禦制

澄渾皎鏡石崖嵬萬壑千巖暗緑苔林亭自有幽眞趣況復秋深爽气來

地有招賢處人傳樂善名鶩池臨九達龍岫對重城桂月先秋冷蘋風向晚淸鳳樓遙可見髣髴玉簫聲

石橋銘

梁園勝躅碣館佳遊苔深山暗山斜路幽橋非七夕節是三秋爰停弄杼共此淹畱

奉和同玉眞公主遊大哥山池題石壁【二首】

池如明鏡月華開山學香鑪雲气來神藻飛爲鶺鴒賦仙聲颺出鳯凰臺

緑竹初成苑丹砂欲化金乘龍與驂鳯歌吹滿山林爽气凝情迥寒光映浦深防憂題此觀爲樂賞同心

石橋銘

玉梁架迥碧沼涵空石邊海上鏁鍛河中橫漢飛鵲規天拖虹仙聖來往風雲路通

【附】賜諸州刺史以題座石

明皇禦制

眷言思共理鑑寢想惟良猗歟此推擇聲緒著周行賢能旣俟進黎獻實佇康視人當如子愛人亦如傷講學試誦論阡陌勤耕桑虛譽不可飾淸知不可防求名迹易見安眞徳自彰獄訟必以情教民貴有常卹惸且存老撫弱復綏彊朂哉各祗命知予眷萬方

奉和聖制賜諸州刺史應制

文明徧禹迹鰥寡達堯心正在親人守能令王澤深朝廷多秀士鎔鏈比精金犀節仝分命熊軒各外臨聖主賦新詩穆若聴薫琴先言教爲本次言則是欽三時農不奪午夜犬無侵願使天宇內品物遂浮沈寄情羣飛鶴千里一揚音共躡華胥夢龔黃安足尋

【附】賜崔日知往潞州

明皇禦制

潞國開新府壺闗寵舊臨妙旌循吏徳特恱庻民心禮樂中朝貴仁明列郡欽揚風非贈扇易俗是張琴蕃鎭謳謡洽行宮雨露深防書丞相防先賜潁川金

奉和賜崔日知應制

聖情畱曩鎭佳气翊興王增防雄都府髙車轉太常川橫八練濶山帶五龍長連帥初恩命天人舊紀綱餞塗飛禦藻闔境自生光明主徴循吏何年下鳳凰

【附】餞王晙巡邊

明皇禦制

振武威荒服揚文肅逺墟金壇申將禮玉節授軍符冠冑三方外銜刀萬里餘昔時吳防盡今日虜廷虛分閫仍推轂援桴且訓車風揚旌斾逺雨洗甲兵初坐見臺堦謐行聞祓祲除檄來𨿽插羽箭去亦飛書舟楫功斯著鹽梅望匪疎不應陳七徳欲使化先敷

奉和送王晙巡邊應制

六月歌周雅三邊諗夏卿欲施攻戰法先作簡稽行禮樂知謀帥春秋識用兵一勞堪定國萬里卽長城防有和戎利威傳破虜名軍前雨灑道樓上月臨營別藻瑤華降同衣錦襮榮闗山由義近戈甲爲恩輕絲竹路旁散風雲馬上生朝廷謂吉甫邦國望君平

奉和聖制送宇文融安輯戶口應制

至徳臨天下勞情徧九圍念玆人去本蓬轉將何依外避徵戍數內傷親黨稀嗟不逢明盛胡能照隠防柏臺簡行李蘭殿賜朝衣別曲動秋風恩令生春輝使出四海安詔下萬心歸怍無夔龍佐徒歌鴻雁飛

【附】春中興慶宮酺宴

明皇禦制

夫抱器懷才含仁蘊徳可以坐而論道者我於是乎辟重門以納之作捍四方折衝萬里可以運籌帷幄者我於是乎懸重祿以待之是故外無金革之虞朝有縉紳之盛所以巖廊多暇垂拱無爲不言而海外知歸不教而寰中自肅元亨之道其在玆乎況乎天地交而萬物通陰陽和而四時序所寶者粟所貴者賢故以宵旰爲憂黎民在念盡力溝洫不知宮室之已卑致敬鬼神不知飲食之斯薄往以仲冬建子南至初陽爰詔司存式陳郊祀挹夷夏之誠請答神人之厚睠煙歸太一禮備上足以伸昭報之情足以極嚴禋之道然心融萬類歸雷雨之光春慶洽百寮象雲天而髙宴歲二月地三秦水泛泛而龍池滿日遲遲而鳯樓曙靑門左右軒庭映梅栁之春紫陌東西帟幕動煙霞之色撞鐘伐鼓雲起雲飛歌一聲而酒一杯舞一曲而人一醉詩以言志思吟湛露之篇樂以防憂慙運臨汾之筆

九達長安道三陽別館春還將聽朝暇回作豫遊辰不戰要荒服無刑禮樂新合酺卑土宇歡宴接羣臣玉斚飛千日瓊筵薦八珍舞衣云曳影歌扇月開輪伐鼔魚龍雜撞鐘角觝陳曲終酣興晚須有醉歸人

奉和春中興慶宮酺宴應制

千齡逢啟聖萬域共來威慶接郊禋後酺承農事稀禦樓橫廣路天樂下重闈鸞鳯調歌曲虹霓動舞衣合聲云上聚連步月中歸物覩恩無外神和道入微鎬京陪樂飲柏殿奉文飛徒竭秋螢影何資春日暉

【附】春晚宴兩相及禮官麗正學士【並序】明皇禦制

朕以薄徳只膺歷數正天柱之將傾紉地維之已絕故得承奉宗廟垂拱巖廊居海內之尊處域中之大然後祖述堯典憲章禹迹惇睦九族防同四海猶恐蒸黎未乂徭戍未安禮樂之政虧師儒之道喪乃命使者衣繡服行郡縣因人所利擇其可勞而勞所以使億兆也乃命將士擐介冑冒矢石審山川之向背應歲月之孤虛所以靜邊陲也乃命禮官考制度稽典則序文昭武穆享天地神只所以申嚴潔也乃命學者繕落簡緝遺編纂魯壁之文章綴秦坑之煨燼所以修文教也故能使流寓返枌楡之業戎狄稱藩屏之臣神只歆其禋祀庠序闡其經術旣家六合時巡兩京函秦則委輸斯逺鼎邑則朝宗所利封畿四塞從來測景之都城闕千門自昔交風之地陰陽代謝日月相推可使春色虛捐韶華坐歇乃置防酒命英賢有文苑之髙才有掖垣之良佐舉杯稱慶何樂如之同吟湛露之篇宜振淩雲之藻於時嵗次乙丑開元十三年三月二十七日

探得風字

乾道運無窮恆將人代工陰陽曆調象禮樂報穹介冑淸荒外衣冠佐域中言談延國輔詞賦引文雄野霽伊川緑郊明鞏樹紅冕旒多暇景詩酒防春風

侍宴探得開字

聖政惟稽古賔門引上才坊因搆書立殿爲集賢開髦彥星辰下仙章日月回字如龍負出韻是鳳銜來庭栁餘春駐宮鸚早夏催喜承芒閣宴幸捧柏梁杯

【附】夏首花萼樓觀羣臣寧王山亭宴廻樓下申之

以賞樂賦詩

明皇禦制

萬物莫不气兆乎上而形視乎下鐵石異品云蒸並濕艸木無心春來咸喜故聖人道先王法天酒星主獻酬之義需卦陳飲食之象近命羣臣欣時樂宴盡九春之麗景匝三旬之暇日暢飲桂山掉歌沁水醉以養徳味以平心本將道達陽和助成長育亦朝廷多慶軍國餘閒者也前月之晦細風飄雨繁中止列席爭醉佳辰易失絕興難追良可惋也今年帶閏節全晚暑气猶淸芳艸未歇申布雅意復敍初筵披樂善之邸坐防憂之觀東郊跬步南山在目足以締夏首之新賞補春飲之墜歡朕登覽上宮俯臨長陌暢眾心之怡虞懽歸騎之逶迆鼓之以琴瑟宥之以筐篚衢樽意洽場藿思苗賦我有嘉魚之詩奏君臣相恱之樂踟躕西日吟玩南風不知衷情發於翰墨也

今年通閏月入夏展春輝樓上風花晚城隅宴賞歸九歌揚政要六舞散朝衣天喜時相合人知事不違禮中推意厚樂處感心防別賞陽臺樂前旬暮雨飛

奉和花萼樓下宴

萬心翹樂宴三舎緩昌時山接夏云險臺畱春日遲節移芳未歇興隔賞仍追醉後傳嘉惠樓前舞聖慈皇恩與時合天意若人期故發前旬雨新垂湛露詩

【附】端午三殿宴羣臣【並序】

明皇禦制

律中蕤賔獻疇之象著火在盛徳文明之義燀故以式宴陳詩上和下暢者也朕宵衣旰食緝聲教於萬方卜戰行師總兵鈐於四海勤貪日給憂防心勞聞蟬聲而悟物變見槿花而驚攺所賴濟濟朝廷視成鵷鷺桓桓邊塞貴辧熊羆喜麥秋之有登玩梅夏之無事時雨近霽西郊靃靡而一色炎云作峯南山嵯峨而異勢正當召儒雅宴髙明廣殿肅而淸陰生列樹深而長風至廚人嘗散熱之饌酒正行逃暑之飲庖捐惡鳥俎獻肥新筒裹練香蘆角黍恭儉之儀有序慈惠之意溥洽諷味堯老致息心於眞妙抑揚防夏滌煩想於詩書超然覽自足爲樂何止柏枕桃門驗方術於經紀防花命縷觀問遺於風俗感婆娑於孝女憫枯槁之忠臣而已哉嘆節气之循環美君臣之相樂凡百在防咸可賦詩五言紀其日端七韻成其大數豈獨漢武之殿盛朝士之連章魏文之臺壯辭人之並作云爾

五月符天數五音調夏鈞舊來傳五日無事不稱神穴枕通靈气長絲命績人五時花競巧九子糉爭新方殿臨華節圓宮宴雅臣進對一言重遵文六義陳股肱良足詠風化可還淳

端午三殿侍宴應制【探得魚字】

小暑夏應微陰商管初願齊長命縷來續大恩餘三殿褰珠箔羣官上玉除助陽嘗麥彘順節進魚甘露垂天酒芝花捧禦書合丹同蝘蜓灰骨共蟾蜍今日傷意銜珠遂闕如

【附】千秋節宴【並序】

明皇禦制

令節肇開情兼愛慶率題八韻以示羣臣

蘭殿千秋節稱君萬壽觴風傳率土慶日表繼天祥玉宇開花萼金懸動防昌衣冠白鷺下帟幕翠雲長獻遺成新俗朝儀入舊章月銜花綬鏡露綴防絲囊處處祠田祖年年宴杖鄕深思一徳事小獲萬人康

和千秋節應制

五徳生王者千齡啟聖人赤光來照夜黃雲上覆晨海縣銜恩久朝章獻壽新髙居帝座出夾道眾官陳槊杖洗淸景磬管凝秋旻珠囊含瑞露金鏡抱仙輪何嵗無鄕飲何田不報神薫歌與名節傳代幸羣臣

【附】千秋節賜羣臣鏡

明皇禦制

鑄得千秋鏡光生百鏈金分將賜羣後遇象見淸心臺上冰華澈中月影臨更銜長壽帶畱意感人深

奉和賜王公千秋鏡應制

寶鏡頒神節凝規寫聖情千秋題作字長綬帶爲名月向天邊下花從日裏生不承懸象意誰辧照心眀

張燕公集卷二

欽定四庫全書

張燕公集卷三

唐張說撰

雜詩

【附】早登太行山中言志

明皇禦制

淸蹕渡河陽凝笳上太行火龍明鳥道銕騎繞羊腸白露霾陰壑丹霞助曉光澗泉含宿凍山艸帶餘霜野老茅爲室樵人薜作裳宣風問耆艾惇俗勸耕桑涼徳慙先哲徽猷慕昔皇不因今展禮何必冒垂堂

奉和太行山中言志應制

六龍鳴玉鑾九折步云端河脊南浮近山經北上難羽儀映松雪戈甲帶春寒百谷晨笳動千嵓曉仗攢皇心感韶節敷藻念人安旣立省方館復建禮神壇扈蹕參天老承榮忝夏官長勤百年意思見一勝殘

【附】爰因巡省途次舊居

明皇禦制

朕昔在初九佐貳此州未遇扶搖之力空俟海沂之詠洎大橫入兆出處斯易一揮寶劍遽履瑤圖承歷數而順謳謡著天衣而禦區夏嗟乎向時沈黙駕駟馬而朝京師今日逍遙乘六龍而問風俗爰因巡省途次舊居山川宛然人事無間忽其鼎革周遊館宇觸目依然𨿽迹異漢皇而地如丰邑擊築慷慨酌桂畱連空想大風題玆短什

三千初系浪九萬欲摶空天地猶驚否陰陽始遇防存身斯歷試佐貳佇昭融多謝時康理良慚寶劍功長懷問鼎气夙負拔山雄不學劉琨舞先歌漢祖風英髦旣包括豪傑自牢籠人事一朝異謳謡四海同如何昔朱邸今此作離宮雁沼澄瀾翠猿巖落沼紅小山余桂馥長阪舊蘭叢卽是淹畱處乘歡樂未窮

奉和爰因巡省途次舊居應制

蔥鬱興王郡殷憂啟聖圖周成防西土漢武幸南都歳卜鑾輿邁農祠鴈政敷武威稜外域文教靡中區警蹕干戈捧朝宗玉帛趨舊藩人事革新化國雄殊壁有眞龍畫庭余鳴鳳梧藂觴祝堯壽合鼎獻湯廚陽樂寒初變春恩蟄更蘇三耆頒命服五稔復田輸君賦大風起人歌湛露濡從臣觀玉葉方願紀靈符

【附】過晉陽宮

明皇禦制

緬想封唐處實惟建國初俯察伊晉野仰觀乃參墟井邑龍躍斯城池鳯翔余林塘猶沛澤臺榭宛舊居運革祚中否時遷命玆符顧循承丕構怵惕多憂虞尙恐威不逮復慮化未孚豈徒勞轍迹所期訓戎車習俗問黎人親巡慰裏閭永言念成功頌徳臨康衢長懷經綸日嘆息履庭隅艱難安可防欲去良踟躕

奉和聖制過晉陽宮應制

太原俗尙武髙皇初奮庸星軒三晉躔樂土二堯封北風遂舉鵬西河亦上龍至徳起王業繼明賴人雍六葉啟昌期再興廣聖蹤傳呼大駕來文物如雲從連營火百里縱觀人千重翠華渡汾水白日臨崒峯枌楡恩賞洽桑梓舊情恭往運感不追淸時惜難逢詩發尊祖心頌刋盛徳容願君及春事回輿綏萬邦

【附】早渡蒲闗

明皇禦制

鐘鼓嚴更曙山河野望通鳴鑾下蒲阪飛斾入秦中地險闗逾壯天平嶺尙雄春來津樹緑月落戍樓空馬色分朝景雞聲逐曉風所希常道泰非復俟繻同

應制奉和

蒲阪橫臨晉華芝曉望秦闗城雄地險橋路扼天津樓映行宮日隄含宮樹春黃雲隨寶鼎紫气逐眞人東詠唐虞迹西觀周漢塵山河非國寶明主愛忠臣

【附】初入秦川路逢寒食

明皇禦制

洛川芳樹映天津霸岸垂楊窣地新直爲經過行處樂不知虛度兩京春去年有閏今年早曙色和風著花艸可憐寒食與淸眀光輝並在長安道自從闗路入秦川爭到何人不戲鞭公子途中方蹴踘佳人馬上發秋千渭水長橋今欲渡忩忩漸見新丰樹逺防驪岫入雲霄預想湯池起煙霧煙霧氛氳水殿開暫拂香泉歸去來今歳淸明行已晚明年寒食更相陪

應制奉和

上陽栁色喚春歸臨渭桃花拂水飛總爲朝廷巡幸去頻教京洛少光輝昨從分陜山南口馳道依依漸花栁入闗正投寒食前還京遂落淸明後路上天心重豫遊禦前恩賜特風流便幕那能鏤雞子行宮善巧帖毛裘渭橋南渡花如撲麥隴靑靑斷人目漢家行樹直新丰秦地驪山抱溫谷春池春澑水初平預歡浴日照京城今歳隨宜過寒食明年陪宴作淸明

【附】途中經華嶽

明皇禦制

飭駕去京邑鳴鑾指洛川修途經太華回蹕暫周旋翠崿畱斜影懸崖冒夕煙四方皆石壁五位配金天髣髴防髙掌依希聴子先終當銘歳月從此記靈仙

應制奉和

西嶽鎭皇京中峯入太淸玉鑾重嶺應緹騎薄雲迎霽日懸髙掌寒空類削成軒逰防神處漢幸望仙情舊廟靑林古新碑緑字生羣臣願封岱還駕勒鴻名

【附】潼闗口號

明皇禦制

河曲回千里闗門限二京所嗟非恃徳設險致天平

應制奉和

天徳平無外闗門東復西不將千里隔何用一丸泥

【附】過王濬墓

明皇禦制

吳國分牛斗晉室命龍驤受任敵已滅防勲名不彰居美未盡善矜功徒自傷長防今何在孤墳此路旁不覩松柏茂空餘荊棘場嘆嗟懸劍隴誰識夢刀祥

應制奉和

牛斗三分國龍驤一統年智髙寧受制風急肯回船有防擒吳嚭無言讓範宣援孤因勢屈功重爲防偏舊迹灰塵散枯墳故老傳百代逢明主何辭死道邊

【附】經河上公廟

明皇禦制

昔聞有耆叟河上獨遺榮迹與囂塵隔心將道徳並詎以天地累寧將寵辱驚矯然翔寥廓如何屈堅貞妙門啟蕭蕭祠宇淸冥寞無先後那能記姓名

應制奉和

河上無名老知非漢代人先探道徳要畱待聖明辰妙爲天下淸虛用谷神化將和气一用與太初鄰靈廟觀遺像仙歌入至眞皇心齊萬物何處不同塵

【附】途次陜州

明皇禦制

境出三秦外途分二陜中山川入虞虢風俗限西東樹古棠陰在耕余讓畔空鳴笳從此去行見洛陽宮

應制奉和

周邵嘗分陜詩書空復傳何如萬乘睠追賞二南篇郡帶洪河側宮臨大道邊洛城將日近佳气滿山川【附】行次成臯途經先聖擒建徳之所緬懷功業感

而賦詩

明皇禦制

有隋政昏虐羣雄已交爭先聖按劍起叱吒生風雲飲馬河洛竭作气嵩華驚克敵睿圖就擒俘帝道亨顧慙嗣寶歷恭承天下平幸過剪鯨地咸慕神且英

應制奉和

夏氏階隋亂自言河朔雄王師進谷水兵气臨山東前掃成臯陣卻下洛陽宮義合帝圖起威加天宇同軒臺百年外虞典一巡中戰罷思王業倚馬賦神功

【附】經鄒魯祭孔子而嘆之

明皇禦制

夫子何爲者棲棲一代中地猶鄒氏邑宅卽魯王宮嘆鳯嗟身否傷麟怨道窮今朝兩楹奠當與夢時同

應制奉和

孔聖家鄒魯儒風藹典墳龍驂回舊宅鳯徳詠餘芬入室神如在升堂樂似聞懸知一王法今日待明君

【附】野次喜雪

明皇禦制

拂曉辟行宮寒臯野望通繁云低逺岫飛雪舞長空賦象恆依物縈回屢逐風爲知勤卹意先此示年丰

應制奉和

寒更玉漏催曉色禦前開泱云陰積氤氳風雪回山如銀作甕宮見璧成臺欲驗丰年象飄颻仙藻來

溫湯對雪

北風吹同云同雲飛白雪白雪乍回散同云何慘裂未見溫泉水寧知火井滅表瑞良在玆庻希可怡恱

應制奉和

瑞雪帶寒風寒風入陰琯陰琯方凝閉寒風復淒斷宮似瑤林布庭如月華滿正嘆挾纊詞非近溫湯暖【附】惟此溫泉是稱愈疾豈予獨受其福思與兆人共之乘暇巡遊乃言其志

桂殿與山連蘭湯湧自然陰崖含秀色溫谷吐潺湲績爲蠲邪著功因養正宣願言將億兆同此共昌延

應制奉和

溫泉媚新丰驪山橫半空湯池薫水殿翠木暖煙宮起疾逾仙藥無私合聖功始知堯舜徳心與萬人同【附】校獵逢大雪題八韻以示羣官明皇禦制

弧矢威天下旌旗遊近縣一面施鳥羅三驅教人戰暮云成積雪曉色開行殿皓然原隰同不覺林野變北風勇士馬東日華組練觸地銀麞出連山縞鹿見月兔落髙繒星狼下飛箭旣欣盈尺兆復憶磻溪便

奉和聖制義成校獵喜雪應制

文教資武功郊畋閱邦政不知仁育久徒看禽獸盛夜霰氛埃滅朝日山川靜綽仗飛走繁抨筋角勁帝射參神道龍馳合人性五豝連一發百中皆先命勇爵均萬夫雄圖羅七聖星爲吉符老雪作丰年慶喜聴行獵詩威神入軍令

【附】幸鳯泉湯

明皇禦制

西狩觀風俗南山歷漢宮薦鮮知路近省殿覺年丰陰谷含神防湯泉養聖功益齡仙井合愈疾醴源通不重鳴岐鳯誰矜陳寶雄願將無限澤霑沐眾心同

應制奉和

周狩因岐禮秦都辧雍名獻禽天子孝存老聖皇情溫潤宜冬幸遊畋樂歳成湯雲出水殿暖气入山營坎意無私結干心稱物平帝歌流樂府溪谷也增榮

扈從溫泉宮獻詩

溫泉啟蟄地氛氳渭浦歸鴻日數羣騎仗聮聮環北極鳴笳步步引南薫松間彩殿籠佳气山上朱旗繞瑞云不知逺夢華胥國何如親奉帝堯君

宿直溫泉宮羽林獻詩

冬狩美秦正新丰樂漢行星陳武閣月對羽林營寒木羅霜仗空山向夜更恩深靈液暖節效古松貞文武皆王事輸心不爲名

羽林恩召觀禦書王太尉碑

隴首名公石來承聖札歸魚龍生意態鉤劍動鋩輝字得神明保詞慙少女徽誰家羽林將文逐鳯書飛

武門侍射【並序】

開元之初季冬其望天子始禦北闕朝羽林軍禮修事厥後二日乃命紫防黃門九卿六事與熊羆之將牙之臣合宴焉侑以純錦頒以珍器爾其射堋新成布侯旣設槊仗林立帷軒霧布眾官半醉皇情載恱捲珠箔臨玉除唐弓在手夏箭斯發應命中屬羽連飛弧矢以來未之有也若夫天地合道星辰獻儀端視和容內正外直自近而制逺耀威而觀徳思無不通神無不極用是射也其惟聖人乎於時繁云覆城大雪飛苑天人同澤上下交懽退食懷恩賦詩頌義凡若干篇

射觀通闕兵欄辟禦筵雕弧月半上畫的暈重圓羿後神幽贊靈王法暗傳貫心精四反飲羽妙三聮雪鶴來銜箭星麟下集一逢軍宴洽萬慶武功宣

張燕公集卷三

欽定四庫全書

張燕公集卷四

唐張說撰

雜詩

扈從南岀雀鼠谷

豫動三靈贊時巡四海威硤闗淩曙出平路半春歸霍鎭迎云罕汾河送羽旂山南栁半密谷北艸全稀遲日宜華蓋和風入夾衣上林千里近應見百花飛

【附】答張說南出雀鼠谷

明皇禦制

雷出膺乾象風行順國人川途猶在晉車馬漸歸秦背陜闗山險橫汾鼓吹頻艸依陽谷變花待北巖春聞有鵷鸞客淸詞雅調新求音思欲報心迹竟難陳

【附】奉和聖制答張說南出雀鼠谷宋

璟

秦地雄西夏並州近北胡禹行山啟路王在邑爲都忽視寒暄隔深思險易殊四時宗伯敍六義宰臣鋪徴作宮常應星環日毎紆盛哉逢合道良以致亨衢

【附】奉和聖制答張說南出雀鼠谷蘇

頲

雨施巡方罷雲從訓俗回密途汾水衛淸蹕晉郊陪寒著山邊靜春當日下來禦祠鳥應仙仗緑楊開作頌音傳雅觀文色動臺更知西向樂宸藻協鹽梅

【附】奉和聖制答張說南出雀鼠谷王

丘

襟帶三秦接旂常萬乘過陽源淑气早陰谷沍寒多花縟前茅仗霜嚴後殿戈戍雲開晉嶺江鴈入汾河北土分堯俗南風動舜歌一聞天樂唱恭逐萬人和

【附】奉和聖制答張說南出雀鼠谷袁

暉

魏國山河險周王警蹕回九旗雲際出萬騎谷中來石岸行將盡煙郊望忽開賞矜垂栁發春畏落花催興逸橫汾體恩褒作頌才小臣瞻日月延首詠康哉

【附】奉和聖制答張說南岀雀鼠谷崔

翹

硤路繞河汾晴光掃曙氛笳吟中嶺樹仗入半峯云頓覺山原盡平看邑裏分早行芳艸末晚想好風薫嘉頌推英宰春遊扈聖君共欣承睿渥日月照天文

【附】奉和聖制答張說南岀雀鼠谷張九齡

設險諸侯地承平聖主巡東君朝二月南斾擁三辰寒岀重闗盡年隨行漏新瑞云藂捧日芳樹曲迎春舞詠先馳道恩華及從臣汾川花鳥意並奉屬車塵

【附】奉和聖制答張說南岀雀鼠谷王光庭

省俗恩時徧巡方路稍回寒隨汾谷盡春逐晉郊來云騎傳行漏塵旄引從臺恵風初應律和气正調梅雅頌通晨禁天文接曙臺霸城桃李色應待日華開

【附】奉和聖制答張說南出雀鼠谷席

豫

鳴鑾初幸代旋蓋欲橫汾山盡千旗直郊平五校分前林已暄景後壑尙寒氛風送簫韶曲花鋪黼黻文鹽梅推上宰禮樂統中軍獻賦紆天札飄飄飛白雲

【附】奉和聖制答張說南出雀鼠谷梁升卿

何忽重闗道千年遇聖皇幽林承恵澤閒客見淸光日禦光途逺山靈獻壽長寒云入晉薄春樹隔汾香國佐同時雨天文屬歲陽從來漢家盛未若此巡方

【附】奉和聖制答張說南出雀鼠谷趙冬曦

軒轅應順動方牧正趨陪道合殷爲礪時行楚有材省方西禮設振旅北方廻地理分中壤天文照上臺寒依汾谷去春入晉郊來竊比康衢者長歌仰大哉

【附】送張說巡邊

明皇禦制

端拱復垂裳長懷禦逺方股肱申教義戈劍靜要荒命將綏邊服雄圖出廟堂三臺入武帳八座起文昌寶冑匡韓主華宗輔漢王茂先慙博物平子謝文章盡節恢時佐輸誠禦寇場三軍臨朔野駟馬卽戎行鼔吹威夷狄旌旗溢洛陽雲臺先著美今日更貽方

【附】餞張尙書赴朔方奉勅撰序

賈曽

王者大司馬制軍詰禁封國正朔惠綏蠻貊刑齊猾夏其儀尙矣天子道穆三象功淸六合截海畏威窮荒揆教將以靜流服度藩畿削平淩暴昭蘇寡弱乃命元宰兵部尙書燕公專節朔方授律羣帥涉河之外距闗之西公皆統之重分閫也公智以闡物精以造防文爲一變之英武有萬人之敵歷登庻尹王猷載寧三宅臺衡帝采惟亮𨿽坐堂足以制勝而勤國防其定居閹茂次年仲臯貞閏拜手東洛馳詔北闕備官而行成旅以從是日也景風斯至星火殷霄伯趙鳴而戒陰爽鳩習而揚武禮可以升髙逺望詩可以出宿餞行有詔具寮爰開祖宴且申後命寵以繁錫天章賦別禦札題牋副衣勉挾纊之誠兼壺諭投醪之防筐篚以將其貺筆硯以表其文前載忝書今防斯覩侍中安陽公以仁體國中書令河東公以徳熈朝燮贊功成訏謀景暇恭采薇之恩典悵伐木之朋思詢彼甸師卜玆郊鼎門右轉岐路旁分當闕塞之斷山接華林之髙樹幕人宿設重帟云平太官饔舉百羞霞錯四夏六之變朱羽皇羽之容雷殷川原電烻林薄朝傾多士巷無居人接蓋陰衢揚袂風野羽觴遽進列坐酣而不嘩淸鐃間發將士激而逾厲視日知其吉气吹律驗其商聲則已景列穹都風騰漠野西域輕郅支之使東胡息冒頓之虞顧夫南仲於徵吉甫薄伐不其逺也若木還照前茅啟行聴闐闐之去鼓目悠悠之轉斾歌事者毎懷靡及念離者跂予望之誠志在心發言同唱天子有命式敍淸風請編出車之什以繼丞人之雅

將赴朔方軍應制

禮樂逢明主韜鈐用老臣恭慿神武防逺禦鬼方人供帳榮恩餞山川喜詔巡天文日月麗朝賦管新幼志傳三略衰材謝六鈞膽由忠作伴心故道爲鄰漢保河南地胡淸塞北塵連年大軍後不日小康辰劍舞輕離別歌酣防苦辛從來思博望許國不謀身

【附】奉和聖制送張尙書巡邊

源乾曜

匈奴邇河朔漢地復戎旅君子擇英才朝端出監撫流星下閶闔寶專公輔禮物生光輝宸意備恩詡有徵示矛防制勝惟罇俎彼美何壯哉桓桓擅斯舉聲華振臺閤功徳標文武奉國知命輕防家以身許安人在勤卹保大殫襟腑此外無異言同情報明主

【附】奉和聖制送張尙書巡邊

張嘉貞

天錫我宗盟元戎付夏卿多才思將相必勇獨橫行經緯稱人傑文章作代英山川防是陣艸木想爲兵不待河冰合猶防漢月明有謀當系醜無戰且綏氓閫外專三略雲中冀一平感恩共心盡悵別屢魂驚直視前旌掣遙聞後騎鳴還期方定日復此出郊迎

【附】奉和聖制送張尙書巡邊

宋璟

帝道薄存兵王師尙有徵是開司馬法爰命總戎行畫閫崇威信分麾盛寵榮聚觀方結轍出祖遂傾城聖酒山河潤天詞象緯明徳風邊地偃勝气朔云平宰國推良器爲軍挹壯聲至和常得體不戰卽亡精以智泉寧竭其徐海自淸遲還廟堂坐贈別故人情

【附】奉和聖制送張尙書巡邊

盧從願

上將發文昌中軍靜朔方占星引旌節擇日拜壇場禮樂臨軒送威聲出塞揚安邊俟帳幄制勝在巖廊作鼓將軍气投醪將士觴戒途遵六月離贈動三光槐路淸楳暑蘅臯赴麥涼時文仰雄伯耀武震遐荒衽席知無戰兵戎示不防佇聞歌杕杜凱入系名王

【附】奉和聖制送張尙書巡邊

許景光

文武承邦式風雲感國禎王師親賦政廟略久論兵漢主知三傑周官統六卿四方分閫受千里坐謀成介冑辭前殿壺觴宿在營賞延頒賜重宸贈出車榮龍武三軍气魚鈐五校名郊云駐旌羽邊吹引金鉦振旅方稱徳安人更克貞佇觀銘石罷同聴凱歌聲

【附】奉和聖制送張尙書巡邊

韓休

一徳光臺象三軍掌夏卿來威申廟略出總協師貞受鉞辭金殿憑軒去鼎城曉光揺組甲晚吹繞云旌左律方先凱中鼙卽訓兵定功彰武事陳頌紀天聲祖宴初畱賞宸章更寵行車徒零雨送林野夕陰生路極河流逺川長朔气平南轅遲返斾歸奏謁承明

【附】奉和聖制送張尙書巡邊

徐知仁

聖徳膺三統皇威被八埏大明均照物小醜未寧邊國相臺衡重元戎廟略宣紫泥方受命黃石乃推賢問罪陰山下安人屬國前度闗行照月乘帳坐銷煙北闕紆宸藻南橋列祖筵耀威當夏日殺气指秋天鼙鼓黿鼉振旌旗鳥獸懸由來詞翰首今見勒燕然

【附】奉和聖制送張尙書巡邊

崔禹錫

供帳何煌煌公其撫朔方羣寮銜餞酌明主降離章闗塞重門下郊圻禁苑旁練兵宜雨洗臥鼓風涼炎景寧云憚神謀肅所將旌揺天月迥騎入塞雲長赫赫皇威震油油聖澤滂非惟按車甲兼以正封疆叱吒陰山道澄淸潮海陽虜垣行決勝臺座佇爲光

【附】奉和聖制送張尙書巡邊

王翰

紫盭尙書印朱軿丞相車登朝身許國出閫將辭家不憚炎蒸苦親甞走集賒選徒軍有令誓卒爾無嘩帝樂風初起王城日半斜寵行流聖作寅餞照臺華騎歷河南樹旌揺天北沙榮懷應盡服嚴殺已先加業峻靈祗保功成道路嗟寧知鑿空使逺致石橊花

【附】奉和聖制送張尙書巡邊

蘇晉

方漢比周年興王令在宣亟聞降虜拜復覩出師篇圻父萬邦式英猷三略傳算車申夏政茇捨啟戎田嚴問盟胡苑軍容濟洛川皇情悵闗旆詔餞列郊筵路接禁園艸地分禦井蓮離聲軫去角居念斷歸蟬三防豈云永七擒良信然具寮有誠寄望凱秋風前

【附】奉和聖制送張尙書巡邊

王光庭

賢相徳符充朝推文武雄海波先若鏡闗艸預從風鉞助將軍勇威成天子功瓊章九霄發錫宴五衢通玉輾龍盤帶金裝鳯頸驄虎貔紛儗儗河洛震熊熊戈劍千霜白旌旟萬火紅示刑夷夏變流惠鬼神同寇息軍容偃塵銷朔野空用師敷禮樂非是爲獯戎

【附】奉和聖制送張尙書巡邊

袁暉

出師宣九命分閫用三臺始應幕中畫言從天下來丹靑不獨任韜略遂雙該坐見威稜洽彌章事業恢旌旗曉霜送鼙鼔朔風催虜气銷殘月邊聲送落梅羽書雄北地龍漢寢南垓寵戰黃金盡輸誠白日回離章宸翰發祖宴國門開欲識恩華盛平生文武材

【附】奉和聖制送張尙書巡邊

席豫

聖帝重兵權分麾屬大賢中軍仍執政丞相復巡邊翕習戎裝動張皇廟略宣朝榮承睿札野餞轉行旃亭障東緣海沙場北際天春冬見嚴雪朝夕烽煙已勒燕山頌猶開遣戍篇五營將月合八陣與云連經略圖方逺懷柔道更全歸來畫麟閣藹藹武功傳

【附】奉和聖制送張尙書巡邊

張九齡

宗臣事有徵廟算在休兵天與三臺座人當萬里城朔南方偃革河右誓揚旌寵錫從仙禁光華出漢京山川勤逺略原隰軫皇情爲動薫琴唱仍題寶劍銘威風六郡勇計日五戎平山甫歸應疾畱侯功復成歌鐘旋可望枕席豈難行四牡何時入吾君憶履聲

【附】奉和聖制送張尙書巡邊

徐堅

至徳撫遐荒神兵赴朔方帝思元帥重爰擇股肱良累相承開地深籌協子房寄崇専斧鉞禮備設壇場鼙鼓喧雷電戈殳凜雪霜四騏將戒道十乘啟先行聖錫加恆數天文曜寵光出郊開帳飲寅餞盛離章雨濯梅林潤風秋麥野涼燕山應勒頌麟閣佇名揚

【附】奉和聖制送張尙書巡邊

崔日用

軒相推風後周官重夏卿廟謀能允迪韜略又縱橫吉日四黃馬宣王六月兵擬淸雞鹿塞先指朔方城列將懷威撫匈奴畏盛名去當推轂送來佇出郊迎絕漠蓬將斷華筵槿正榮壯心看舞劍別緒應懸旌睿錫承優防幹文復寵行暫勞期永逸赫矣振天聲

【附】奉和聖制送張尙書巡邊

賀知章

荒憬盡懷忠梯航已自通九攻𨿽不戰五月尙持戎遣戍徵周牒恢邊重漢功撰車命元宰授律取文雄冑出天弧上謀成帝幄中詔旂分夏物専錫謝唐弓帳宿伊生右鉦吹晉苑東饔人借蕡實樂正理絲桐岐陌涵余雨離川照曉虹恭聞詠方叔千載舞皇風

【附】送張說集賢上學士

明皇禦制

廣學開書殿崇儒引席珍集賢招衮職論道命臺臣禮樂沿今古文章革舊新獻酬罇俎列賔主位班陳節變云初夏時移气尙春所希光史防千載仰玆晨

【附】集賢殿書院奉勅送學士張說上賜防序

張九齡

集賢殿者本集仙殿也上不以惟睿作聖而猶垂意好學用相必本於經術圖王亦始於師臣及乎鴻生碩儒博聞多識之士自開元肇建以迄於今大用徵集煥乎廣內而聴政餘暇式防在玆忠臣嘉賔得盡心之所聰明文思有光被之徳故下以道親上亦懽甚卽於禦座爰發徳音以爲彼神人事𨿽千載傳於方士言固不經遂攺仙爲賢去華務實且有後命增其學術是以集賢之庭更爲論思之室矣中書令燕國公外弼庶績以奉沃心之謀內講六經以成潤色之業故得出入華殿師長翰林惟帝用臧固天所賴拜命之日荷寵有加降聖酒之罍下禦廚之膳食以樂侑人思徳飽時則有侍中安陽公等承恩預焉學士右散騎常侍東海公等攝職在焉或禹稷大賢泉云諸彥文王多士周室以寧武帝得人漢家爲盛而髙視前古獨不在於今乎咸可賦詩以光鴻烈

賦得輝字

侍帝金華講千齡道固稀任將賢士設書共學徒歸首命深燕隗通經淺漢韋列筵榮賜食送客愧儒衣賀燕窺檐下遷鶯入殿飛欲知朝野慶文教日光輝

【附】賦得迎字

源乾曜

盛業光書府防人盡國英絲綸賢相稱羣俊學爲名寵命垂天錫崇恩發睿情薫風淸禁籞文殿述皇明日霽庭陰出池新水气淸歡娯此無限詩酒自相迎

【附】賦得升字

裴崔

問道圖書盛尊儒禮教興石渠因學廣金殿爲賢升日月恩光照泉云寵命膺謨猷言可範舟楫事斯憑宴喜明朝洽光輝湛露凝大哉堯作主天下頌歌稱

【附】賦得玆字

蘇頲

肅肅金殿裏招賢固在玆鏘鏘石渠內庠序亦同時宴錫歡談道文成貴說詩用儒今作相惇學舊爲師下濟天光近中孚帝渥滋國朝良史載能事日論思

【附】賦得西字

韋杭

廣殿臨璧沼多士侍金閨英宰文儒協明君日月齊集賢光首拜攺殿發新題早夏初移律餘花向拂溪壺觴接云上經術引闗西聖徳鴻名逺將陪玉檢泥

【附】賦得回字

程行諶

聖主崇文化鏘鏘得盛才相因歸夢立殿以集賢開象系防言闡詩書至道該堯罇承帝澤禹膳自天來禮洽歡逾長風恬暑更回國朝將舜頌同是一康哉

【附】賦得催字

李暠

偃武堯風接崇文漢道恢集賢更內殿淸選自中臺佐命畱侯業詞華博物才天廚千品降夏日百壺催鵷鷺方成列神仙喜暫陪復欣同拜首叨此頌良哉

【附】賦得登字

蕭嵩

帝曰簡才能旌賢在股肱文章體一變禮樂道逾蕓閣英華入賔門鵷鷺登恩延過所望聖澤實超恆夏葉開紅蕋餘花發紫藤防臣亦何幸叨此預文明

【附】賦得私字

李元紘

碩儒延鳯詔金馬被鴻私饌玉還丹禁牋花降紫墀銜恩傾防酒鼔舞詠康時暫搆羣書緝逾昭盛業丕接筵欣有命搦管愧無詞自驚一何幸太陽還及葵

【附】賦得謨字

賀知章

西學垂覽東堂發聖謨天光燭武殿時宰集鴻都枯朽霑皇澤翾飛舞帝梧迹同防汗漫榮是拔泥塗三嘆承湯鼎千歡接舜壺防軀可不答空欲詠依蒲

【附】賦得今字

陸堅

聖主崇文教層霄降徳音尊賢澤旣厚式宴寵逾深復有防龍相良哉簡帝心得人惟邁昔多士諒推今書殿榮光滿儒門喜气臨顧惟成濫吹徒此接衣簮

【附】賦得賓字

劉升

圖書應眀主防府宴嘉賔合耀臨東壁幹光自北辰网羅窮象系述作究天人聖酒千鐘洽仙廚百味陳成山徒可仰涉海詎知津幸逢文教盛還覩頌聲新

【附】賦得筵字

王翰

東堂起集賢得見眾神仙首命臺階老將崇禦府員送人鏘玉佩中使拂瓊筵和樂薫風解湛恩時雨連長材成磊落短翮彊翩翾徒仰蓬萊地何階不讓緣

【附】賦得蓮字

趙冬曦

淺術方觀海恩深忽見天學開丹殿籍名與石渠賢良輔膺休命防生謬采甄春餘仍哢鳥夏近未舒蓮牋札來宸禁衣冠集詔筵史臣知醉徳欲記升中年

【附】賦得華字

韋述

修文中禁啟攺字令名加臺座徴人傑書坊應國華賦詩開廣宴賜酒酌流霞雲散明金闕池開照玉沙掖垣畱宿鳥溫樹落餘花謬此天光及銜恩醉日斜

【附】左丞相說右丞相璟太子少傅乾曜同日上官

命宴東堂賜詩

明皇禦制

赤帝收三傑黃軒舉二臣由來丞相重分掌國之鈞我有握中璧雙飛席上珍子房推要道仲子訝風神復綴臺衡老將爲調防人鵷鸞同拜日車騎擁行塵樂聚南宮宴觴連北斗醇俾予成百揆垂拱問彞倫

【附】丞相少傅拜職天子作三傑之詩以命宴序

蘇晉

惟聖寶賢以齊皇極有若左丞相燕國公右丞相廣平公太子少傅安陽侯皆正人碩徳皇國元老道著廊廟績宣華戎由是懋其成功錫以元吉咨日於朔擇時於秋俾對命王庭受職公府見羣屬揖庶寮禮官辧章掌舎陳次工備侑饔獻烝大卿拜下以成儀三事自天而來賀秩秩賔序暉暉旅酬玉緯垂文南風和雅頌之變金漿降醴雲天光飫酌之宜宰徳貴和盡莊敬具瞻之範羣才尙洽預周旋宴語之歡方將一心天工勠力帝載寢黑山之柝包淸海之戈雲雨賢才水火菽粟日詠魚藻歳陳由庚頤殷趙之年畱魯陽之景爰命在宴乃賡載歌

奉和禦制

大塊鎔羣品經生偶聖時猥承三事命虛忝百僚師右揆謀華碩前星傳重資連騫求舊禮濫防樂賢詩賜釡同榮拜摐金宴宰司菊花吹禦酒蘭葉捧天詞寶歷休明盛頽年晷漏衰少畱靑史筆未敢赤松期

【附】同前

宋璟

丞相邦之重非賢諒不居老臣庸且憊何徳以當諸厚秩先爲忝崇班復此除太常陳禮樂中掖降簮裾聖酒山河潤仙文象緯舒冒恩懷寵祿陳力省空虛郭隗慚無駿馮諼愧有魚不知周勃者榮幸定何如

【附】同前

源乾曜

睿作超於古湛恩育萬人逓遷俱荷澤同拜忽爲鄰道合音徽暢芳馳景命新鼓鐘崇享禮鵷鷺集朝倫竊位思官謗雕容謝木春慙多無以敍拙備實難陳進級懷三少承光盡百身自當歸第日何幸列宮臣

【附】同前

蕭嵩

審官思共理多士屬惟唐歷選臺庭舊來熈帝業昌入朝師百辟論道協三光垂拱資元老親賢輔少陽登榮崇禮送寵徳耀宸章卿酒飛觴洽仙闈雅樂張荷恩思有報陳力愧無良願罄忠公節同心奉我皇

【附】同前

裴光庭

樂賢聞往誥褒徳偶玆辰端揆升元老師謀擇累仁紫庭崇讓畢粉署禮容陳旣荷恩榮舊俱承寵命新天文懸瑞色聖酒泛華茵雜遝陳簫鼓歡娯洽縉紳掖垣招近侍虛薄厠淸塵共保堅貞節常期雨露均

【附】同前

宇文融

申甫生周日宣慈舉舜年何如偶昌運比徳邁前賢寵防元良宻榮瞻端揆遷職優三仕老立極百僚先北極回宸渥南宮飭宴筵飛文瑤札降賜酒玉杯傳謬列臺衡重俱承雨露偏誓將同竭力相與效塵防

奉蕭令嵩酒並詩

樂奏天恩滿杯來秋興髙更防蕭相國對席飲醇醪

奉宇文黃門酒

聖徳垂甘露天章下大風又乘黃閣賞願作黒頭公

奉裴中書酒

西掖恩華降南宮命席闌詎知雞樹後更接鳳池歡【附】同二相以下羣官宴樂遊園明皇禦制

撰日巖廊暇需云宴樂初萬方朝玉帛千品防簮裾地入南山近城分北斗餘林塘垂栁宻原隰野花疎帟幕防逾暗歌鐘聽自虛興闌歸騎轉還奏弼違書

恩賜樂遊園宴

漢苑佳遊地軒庭近侍臣共持榮幸日來賞艶陽春饌玉頒王篚摐金下帝鈞池臺艸色徧宮觀栁條新花綬光連榻朱顏暢飲醇聖朝多樂事天意毎隨人

【附】同前

宋璟

侍飲終酺食承恩續勝逰戴天惟慶幸選地卽殊尢北向祗雙闕南臨賞一丘曲江新澑暖上苑雜花稠亹亹韶屢戔戔賁帛周醉歸塡畛陌榮耀接軒裘

【附】同前

崔沔

五日酺初畢千年樂未央復承天所賜終宴國之陽地勝春逾好恩深樂更張落花飛廣座垂栁拂行觴庻尹陪三吏諸侯具萬方酒酣同抃躍歌舞詠時康

【附】同前

張九齡

實筐延後命供帳序羣公形勝宜春接儀文建禮同晞陽人以露解慍物從風朝慶千齡始年華二月中輝光徧艸木和气髮絲桐歳歳爲無事徒知樂九功

【附】同前

胡皓

五酺終宴集三錫又歡娯仙阜崇髙異神州眺覽殊南山臨皓雪北闕對明珠宰座鵷鴻滿昌庭駟馬趨綺羅含艸樹絲竹吐郊衢銜杯不能罷歌舞恣唐虞

【附】同前

王翰

未極人心暢何如帝道明仍嫌酺宴促復寵樂遊行陸海披珍藏天河闓斗城四闗淸藹合數處白雲生飪餗調元气歌鐘溢雅聲空慙堯舜力至徳睿難名

【附】同前

崔尙

春日照長安皇恩寵庶官合錢承罷飲宴帛賜追歡供帳憑髙列城池入迥寛花催相國飲鳥和樂人彈北闕雲中見南山樹杪看樂遊宜締賞舞詠惜將防

【附】同前

趙冬曦

爽塏三秦地芳華二月初酺承奠璧罷宴是合錢余栁翠垂堪結桃紅捲欲舒從容防鵷鷺延曼戲龍魚喜气通空物歡聲來裏閭聖恩將厚意請述記言書

張燕公集卷四

欽定四庫全書

張燕公集卷五

唐張說撰

雜詩

東都酺宴詩五首【並序】

先天元祀孟冬十月東都畱守韋公夤奉聖朝述宣嘉防乃合洛京之五省招河尹之二縣將吏咸集佩章有序鏘鏘濟濟侃侃誾誾供帳於興教之門式酺宴也原夫樂生於心非因結風之奏和達於气無待陽春之節蓋澤之所及也深則情之所感者逺國家天地一統君臣百年朝榮舊徳之序野賴先疇之業化漸漬洪恩旣久太上功徳不宰夏后命子之初皇帝孝理無爲漢祖事親之日生堯舜於天屬見文武於同時前古未逢斯人何幸是日六樂振作萬舞苒弱鳥獸徘徊士女踴躍則知眾庶觀聽之所樂也防酒絡驛大庖燔炙芳溢風煙醉流阡陌又知衣冠之所適也由近而視逺萬國之慶皆然自明而察幽三靈之欣可接若夫吟詠徳澤播越人聲斯固雅頌之餘波政教之遺美凡我詞客安敢闕如賦詩展事垂列於後

其一

堯舜傳天下同心致太平吾君內舉聖逺合至公情錫命承丕業崇親享大名二天資廣運兩曜益齊明道暢昆虫樂恩深朽蠧榮皇輿久西幸畱鎭在東京合宴千官入分曹百戲呈樂來嫌景遽酒著訝寒輕喜气連云閣歡呼動洛城人間知防代今日見河淸

其二

重華升寶歷軒帝眇閒居政成天子孝俗返上皇初防味因觀樂歡心寄合酺自憐疲馬意戀戀主恩余

其三

朱城塵曀滅翠幕景情開震震靈鼉起翔翔舞鳯來雕盤裝艸樹綺乘結樓臺共喜光華日酣歌捧玉杯

其四

曉月調金鼔朝暾對玉盤爭馳羣鳥散鬭伎百花團遇聖人知幸承恩物自歡洛橋將舉燭醉舞拂歸鞍

其五

愷宴惟今席餘歡殊未窮入云歌嫋嫋向日妓叢叢駛管催酣興畱闗待曲終長安若爲樂應與萬方同

晦日詔宴永穆公主亭子【賦得流字】

堂邑山林美朝恩晦日遊園亭含淑气竹樹繞春流舞席千花騎歌船五防樓羣歡與王澤歲歲滿皇州三月三日詔宴定昆池官莊【賦得筵字】

鳯皇樓下帶天泉鸚鵡洲中雜管舊識平陽佳麗地今逢上已盛明年舟將水動千尋日幕共林橫兩岸煙不降玉人觀禊飲誰憐醉舞拂賔筵

舟中和蕭令潭字

暮春三月日重三春水桃花滿禊潭廣樂逶迆天上下仙舟揺衍鏡中酣

淸明日詔宴寧王山池【賦得飛字】

今日淸明宴佳境惜芳菲揺揚花雜下嬌囀鸎亂飛淥渚傳歌榜虹橋度舞旂和風偏應律細雨不霑衣承恩如攺火春去春來歸

三月二十日詔宴樂遊園【賦得風字】

樂遊形勝地表裏望郊宮北闕連天頂南山對掌中皇恩貸芳月旬宴美成功魚戲芙蓉水鶯啼楊栁風春光看欲暮天澤戀無窮長袖招斜日畱花待曲終

四月十三日詔宴寧王亭子【得好字】

何許承恩宴山亭風日好緑嫩鳴鶴洲陰穠鬭雞道果思夏來茂花嫌春去早行樂無限時皇情及芳艸

藥園宴武輅沙將軍【得洛字】

東第乘餘興南園宴淸洛文學引鄒枚歌鐘陳衛霍風髙大夫樹露下將軍藥待聞出塞還丹靑上麟閣

鳯樓尋勝地

西掖持醇酒東山就白雲開軒緑池映命席紫蘭芬舞度花爲伴鸎來管作羣太平多樂事春物共氛氳

皇帝降誕日集賢殿賜宴

仲秋金帝起五日土行昭瑞表壬寅露光傳甲子宵陰風吹大澤夢日照昌朝不獨華封老千年喜祝堯

恩制賜食於麗正殿書院【得林字】

東壁圖書府西園翰墨林誦詩聞國政講易見天心位竊和羮重恩叨醉酒深緩歌春興曲情竭爲知音

洛橋北亭詔餞諸刺史

離亭拂禦溝曲岸舞船樓詔餞朝廷牧符分海縣憂股肱還入郡父母更臨州扇逐仁風轉車隨零雨流恩光水上溢榮色栁間浮預待羣方最三公不逺求

修書院學士奉勑宴梁王宅【賦得樹字】

虎殿成鴻業猿巖題鳳賦旣荷大君恩還防小山遇秋吹凝管涼云生竹樹共惜朱邸歡無辭洛城暮

夕宴房主簿舎【並序】

旅聽淸管崇扃宴鑰巖云暗山防月白夜悄羣動之俱息感孤鴻之逺音有美房公霞海其量友我以絲竹好我以罇俎紓蘊結之雅懷豁悠曠之陳意滿堂旣醉同賦是詩

歳晏闗雍空風急河渭冰薄逰羇物役防尙愜逺憑旅館月宿永閉扃云思興伊人美修夜朋酒惠來稱交談旣淸雅琴吹亦淒凝不逢君蹇涸幽意長鬱蒸

嶽州宴姚紹之【並序】

姚司馬往在柏臺毎欽骨鯁及玆荒服偶得官聮復有令弟美芬芳襲予山寺外廬幽深形勝童冠是集歡言賦詩

杞梓滯江濵光華向日新難兄金作友媚子玉爲人山水含秋興池亭借善鄰檐松風送靜院竹鳥來馴翠斚吹黃菊雕盤鱠紫鱗緩歌將醉舞爲拂繡衣塵

幽州夜飲

涼風吹夜雨蕭瑟動寒林正有髙堂宴能防遲暮心軍中宜劍舞塞上重笳音不作邊城將誰知恩遇深

溫泉馮劉二監客舎觀妓

溫谷寒林薄羣逰樂事多佳人蹀騣馬乘月夜相過秀色燃紅黛嬌春發綺羅鏡前鸞對舞琴裏鳯傳歌妬寵傾新意銜恩柰老何爲君畱上客歡笑斂雙蛾

行從方秀川與劉評事文同宿

方秀美盤逰頻年降天罕水共伊川接山將闕門斷捧日照恩華攀云引疲散野宿霜入帳孤衾寒不暖靜聞宮漏疎臥視庭月滿開罏命溫酎中夜發淸管風送闗山長气遒星歳短寓言情思愜適興眞意坦寰中病羈掛方外嫌縱誕願君樂盛時無嗟帶纕緩

崔禮部園亭

窈窕畱淸館虛徐步晚陰水連伊闕近樹接夏陽深栁蔓憐垂拂藤苗愛上尋訝君軒蓋侶非復俗人心

城南亭作

珂馬朝歸連萬石矟門洞啟親迎客北堂珍重琥珀酒庭前列肆茱萸席長袖遲回意緒多淸商婉轉目騰波舊傳比翼侯家舞新岀將雛主第歌漢家絳灌餘兵气晉代浮虛安足貴正逢天下金鏡淸偏如日飲醇醪意誰復遨遊不復歸閒庭莫畏不芳菲防待城南春色至競將花柳拂羅衣

對酒行巴陵作

畱侯封萬戶園令壽千金本爲成王業初由賦上林繁榮安足恃霜露逓相尋鳥哭楚山外猿啼湘水陰夢中城闕近天畔海云深空對忘憂酒離憂不去心

淸夜酌

秋陰士多感雨息夜無塵淸罇宜明月復有平生人

醉中作

醉後樂無極彌勝未醉時動容皆是舞出語總成詩

張燕公集卷五

欽定四庫全書

張燕公集卷六

唐張說撰

雜詩

送趙二尙書彥昭北伐

虜地河冰合邊城備此時兵連紫闗路將舉白雲司提劍榮中賞銜珠盛出師日華光組練風色焰旌旗投筆樽前起橫戈馬上辭梅花吹別引楊栁賦新詩

送郭大夫元振再使吐蕃

犬戎廢東獻漢使馳西極長防問酋渠猜阻自夷殛容發䢐邊嵗旌裘敝海色五年一見家妻子不相識武庫兵猶動金方事未息逺圖待才智苦節輸筋力脫刀贈分手書帶加餐食知君萬里侯立功在異域

送鄭大夫惟忠從公主入蕃

鳳吹遙將斷龍旗送欲還傾都邀節使傳酌緩離顏春磧沙連樹秋城月對闗和戎應賞魏定逺莫辭班送李侍郎迥秀薛長史季昶同賦水字

漢郡接胡庭幽並對烽壘旌旗按部曲文武惟卿士薛公善籌畫李相威邊鄙中冀分兩河長安各萬里籍馬黃花塞搜兵白狼水勝敵在安人爲君汗靑史

送趙頥眞郎中赴安西

絕鎭功難立懸軍命匪輕復承遷相後珍重任賢情將起神仙地才稱禮樂英長心堪系虜短語足論兵日授休門法星教置陳名龍泉恩已署鷰頷相終成月窟窮天逺河源入塞淸老夫操別翰承防頌升平

送崔二長史日知赴潞州

東山懷臥理南省悵悲翁共見前途促何知後防同莫輕一筵晏明日半成空況爾離庭闕思歸迷夢中

同賀八送兗公赴荊州

疇昔同聲友鶱飛出鳳池風雲一蕩薄日月屢參差此別黃葉下前期安可知惟憐楚南樹不爲歳寒移

送髙唐州

常時好閒獨朋舊少相過及爾宣風去方嗟別日多淮流春婉晚江海路蹉跎百歳屢分散歡言復幾何

送蘇合宮頲

都邑羣方首商泉舊俗訛變風須愷悌成化佇弦歌疇昔珪璋友雍容文雅多振纓逰省闥鏘玉宰京河別曲鸞初下行軒雉尙過百壺非餞意流詠在人和

送王晙自羽林赴永昌令

將星移北洛神雨避東京爲負剛腸譽還追彊項名白雲向伊闕黃葉散昆明多謝歌宰稀聞桴鼓聲

同王僕射山亭餞岑廣武羲得言字

聞道長岑令奮翼宰旅門長安東陌上送客滿朱軒琴爵畱佳境山池借好園玆逰恨不見別後綴離言

送喬安邑備

書閣移年歳文朋難復辭歡言冬雪滿恨別夏云滋外尹方爲政髙明自不欺老人驂馭往童子狎雛嬉日茂西河俗寂寥東觀期遙懷秀才令京洛見新詩

送任禦史江南發糧以賑河北百姓

河朔人無歳荊南義廩開將興泛舟役必借濟川才花月臨江浦春云立楚臺調饑坐相望繡服幾時廻送王尙一嚴嶷二侍禦赴司馬都督軍

漢掖通沙塞邊兵防艸腓將行司馬令助以鐵冠威白露鷹初下黃塵騎欲飛明年春酒熟畱酌二星歸

送李問政河北簡兵

鬥酒貽朋愛踟躕出禦溝依然四牡別更想八龍逰宻親仕燕冀連年邇寇讎因君閱河朔垂淚語幽州

送薛植入京

靑組言從史鴻都忽見求款言人向老飲別歳方秋髣髴長安陌平生是舊逰何時復相遇宛在水中流

送宋休逺之蜀任

求友殊損益行道異窮申綴我平生气吐贈薄逰人結恩事明主忍愛逺辭親佳麗成都俗膏腴蜀水濵如何從宦子堅白共緇燐日月千齡旦河山萬族春懷鉛書瑞府橫艸事邊塵不及安人吏能令王化淳

送梁知微渡海東

今日此相送明年此相待天上客星廻知君渡東海

別平一師

王子不事俗髙駕眇難追茅土非屑盼傾城無樂資晏坐深林中三世同一時皎皎獨往心不爲塵网欺朅來已復去今去何來思回首謝同行勤防安淸期

送武員外郎中春赴秀師嵩山塔下舎利

懷玉泉戀仁者寂滅眞心不可見空畱影塔巖嵩下寶玉四海轉千輪金壜百粒送分身山中二月娑羅防虛唄遙遙愁思人我念過去防塵刼與子禪門同正法𨿽在神仙蘭省間常持淸淨蓮花葉來亦好去亦好了觀車行馬不移當見菩提離煩惱

送尹補闕元凱琴歌【公善琴】

鳳哉鳳哉啄瑯玕飲瑤池棲昆侖之山哉中國有聖人感气飛來飛來自歌自舞先王冊府騏驎之臺羈雌眾雛故山曲其鳴喈喈其鳴喈喈欲往銜之欲去來去別鸞鳳心徘徊明年阿閣梧桐花葉開羣飛鳯歸來羣飛鳯歸來

送王光庭

同居洛陽陌經日嬾相求及爾江湖去言別悵悠悠楚云羈翼海月倦行舟愛而不可見徒嗟芳歲流

新都南亭送郭大元振盧崇道

行徑女蘿溪蓮洲文石隄靜深人俗斷尋玩往還迷碧潭秀初月素林驚夕棲褰幌納蟾影理琴聴猿啼佳辰攺宿昔勝寄坐睽攜長懷賞心愛如玉復如珪

相州前池別許鄭二判官景先神力

數步圓塘水雙鴻戢羽儀一飛喬木上一返故林垂澹泊含秋景虛明抱夜規無因畱絕翰雲海意差池

嶽州宴別潭州王熊

絲管淸旦哀一曲傾一杯气將然諾重心向友朋開古木無生意寒云若死灰贈君芳杜艸爲植建章臺縉雲連省閣溝水遽西東然諾心猶在容華歳不同孤城臨楚塞逺樹入秦宮誰念三千里江潭一老翁

【附】奉答張嶽州

王熊

長沙辭舊國洞庭逢故人薫蘭惇久要披霧轉相親歳月方嗟老江山不惜春忽聞黃鶴曲更作白頭新平生共風月倐忽間山川不期交淡水暫得款防年興逸方罷釣防開欲解船離心若危斾朝夕爲君懸【附】余昔忝省閣與嶽州張使君潭州都督同官聮事後承朝譴各自東西張公與王都督別詩二首情頗殷切余覽以耿嘆因遙申和云

韋嗣立

茂先王佐才作牧楚江隈登樓正欲賦復過仲宣來黃鵠飛將逺雕龍文爲開寧知昔聮事聴曲有餘哀昔時陪二賢纓冕防神仙一去馳江海相連共播遷無因千里駕忽覩四愁篇覽諷歡何巳歡從徒愴然

嶽州別王十一趙公入朝

昔濫貂蟬長同承雨露霏今參魚鼈守望美洞庭歸浦樹懸秋影江云燒落輝離魂似徵斾恆往帝鄕飛

【附】奉別燕公

王琚

五載朝天子三湘逢舊寮扁舟方輟棹淸論遂終朝逺樹煙間沒長江地際遙帝城馳夢想歸帆滿風飇

嶽州別梁六入朝

逺蒞長沙渚欣逢賈誼才江山疲應接風日復晴開江樹雲間斷湘山水上來近洲朝鷺集古戍夜猿哀岸杼含蒼捄河蒲秀紫臺月餘偏地賞心盡故人杯自我違京洛嗟君此溯洄容華因別老交舊與年頽夢見長安陌朝宗實盛哉

【附】奉別燕公

梁知微

華容佳山水之子厭承明符竹迂小郡江湖被澤聲三年計吏入路指巴丘城鳬舟才結纜騶駕已相迎別離他鄕酒委曲故人情孤嶼早煙泊長波晚气淸辛勤方逺騖勝賞屢難並回瞻洞庭浦日暮愁雲生

送梁六自洞庭山作

巴陵一望洞庭秋日見孤峯水上浮聞道神仙不可接心隨湖水共悠悠

廣州蕭都督入朝適嶽州宴餞【得冬字韻】

孤城抱大江節使往朝宗果是臺中舊依然水上逢京華遙比日疲老颯如冬竊羨能言鳥銜恩向九重婚禮知無賀承家嘆有輝親迎驥子躍吉兆鳯雛飛溫席開華扇梁門換褧衣遙思桃李日應賦采蘋歸

嶺南送使【三首】

秋雁逢春返流人何日歸將予去國淚灑子入鄕衣饑狖啼相聚愁猿喘更飛南中不可問書此是京畿獄中生白髮嶺外罷紅顏古來相送處凡得防人還萬里投荒裔來時不見親一朝成白首防取報家人

南中別王陵成崇

握手與君別岐路贈一言曹卿禮公子楚媼饋王孫倏爾生六翮翻飛戾九門常懷客鳥意防答主人恩

石門別楊六欽望

燕人同竄越萬里自相哀影響無期防江山此地來暮年傷泛梗累日慰寒灰潮水東南落浮雲西北回俱看石門逺倚棹兩悲哉

端州別髙六戩

異壤同羈竄途中喜共過愁來時舉酒勞罷或長歌南海風潮壯西江瘴癘多於焉復分手此別傷如何

南中別蔣五向靑州

老親依北海賤子棄南荒有淚皆成血無聲不斷腸此中逢故友彼地送還鄕願爲楓林葉隨君渡洛陽

南中別陳七李十

二年共遊處一旦各西東請君聊駐馬看我轉徵蓬畫鷁愁南海離駒思北風何時侶春鴈雙入上林中

南中送使【二首】

傳聞合浦葉曽向洛陽飛何日南風至還隨北使歸紅顏渡嶺歇白首對秋衰髙歌何由見層堂不可違誰憐炎海曲淚盡血霑衣

待罪居重譯窮愁暮雨秋山臨鬼門路城繞瘴江流人事今如此生涯尙可求逢君入鄕縣傳我念京周別恨歸途逺離言暮景遒夷歌翻下淚蘆酒未消愁聞有胡兵急深懷漢國羞和親先是詐欵塞果爲讎釋系應分爵蠲徒幾復侯亷頗誠未老孫叔且無謀若道馮唐事皇恩尙可收

張燕公集卷六

欽定四庫全書

張燕公集卷七

唐張說撰

雜詩

贈崔公

我聞西漢日四老南山幽長歌紫芝秀髙臥白雲浮朝野光應絕榛蕪年貌秋一朝驅駟馬連轡入龍樓昔避髙皇去今從太子逰行蔵惟聖節福禍在人謀卒能匡惠帝豈不賴畱侯事隨年代逺名與圖籍畱平生飲淳徳慷慨景前修蚌蛤伺陰兔蛟龍望鬥牛無嗟異飛伏同气幸相求

畱贈張禦史張判官

旅竄南方逺傳聞北使來舊庭知玉樹合浦識珠胎白髮因愁攺丹誠托夢回皇恩若再造爲憶不然灰

贈髙六戩

北極辭眀代南溟宅放臣丹誠由義盡白髮帶愁新鳥墮炎洲气花飛洛水春平生歌舞席誰憶不歸人

贈廣平公宋大

亞相本時英歸來復國禎朝推長孺直野慕隠之淸傳節還閩障皇恩入漢京寧思江上老歳宴蹇無成

贈趙公

湘東股肱守心與帝鄕期舟楫中途蹇風波復來思嘉我常聮翼金貂侍玉墀迹參前馬聖名綴鬻熊師寒暑一何速山川逺間之寧知洞庭上獨得平生時精義防絕簡從權討妙棊林壑爲予請紛藹發華滋流賞忽已散驚防杳難追送君在南浦侘傺投此詞

【附】奉答燕公

王琚

誰道零陵守東過此地遊友寮同省閣昆弟接荊州我逐江潭雁君隨海上鷗屢傷神气阻久別鬢毛秋疑嶺春應徧陽臺雨欲收主人情未盡髙駕少淹畱

語別意淒淒零陵湘水西佳人金穀返愛子洞庭迷舊館逢花發他山值鳥啼江天千里望惟見緑蘋齊

贈趙侍禦

祿放迹異端偏荒事同蹇茍防風波累俱防云壑踐險式壓西湖橋廬對南峴夜樓江月入朝幌山云捲山勢逺濤連江途斜漢轉坐嘯予多暇行吟子獨善並轡躧郊郭方舟玩逰演虛聲萬籟分水色千里辧不知岸陰謝再見春露緑壤發欣顏華年助虫篆上世時難接古人情可選泊渚煩爲媒多才怨成褊長沙鵩作賦任道可知淺請從三已心榮辱兩都遣

伯奴邊見歸田賦因投趙侍禦

爾家嘆窮鳥吾族賦歸田莫道榮枯異同嗟世网牽黃陵浮汩渚靑艸防湘川去國逾三歳玆山老二年寒鴞鳴舎下昏虎臥籬前客淚堪斑竹離憂欲贈荃放言久無次觴興感成篇

【附】奉酬見歸田賦垂贈之作

趙冬曦

窮鳥嬰籠綴孤飛任播遷鷦鷯王佐用復此挫衝天楚云何掩郁湘水亦回邅懷哉愧木鴈忽爾枉蘭荃愈疾同枚叔銷憂比仲宣歸途書可畏弱操石猶堅覆載𨿽云廣涔陽直塊然

翻著葛巾呈趙尹【嶽州作】

昔日接防倒今我葛巾翻宿酒何時醒形骸不復存忽聞有嘉客躧步出閒門桃花春徑滿誤識武陵源

【附】同前

趙冬曦

美酒值芳春醒餘气益眞降歡時倒屣乘興偶翻巾徐榻思方建莊車理自均傲然歌一曲一醉濯纓人偶逰龍門北溪忽懷驪山別業呈諸畱守

幽谷杜陵邊風煙別防年偶來伊水曲磎嶂各依然傍浦憐芳樹尋崖愛緑泉嶺雲隨馬足山鳥向人前地合心俱靜言因理自短才叨重寄屍祿媿妨賢毎揖掛冠侶思從初服旋稻粱仍欲報歳月坐空捐助嶽無纎芥輸溟謝未涓還悟北轅失方玆南澗田

奉酧龍門北溪作

石澗泉虛落松崖路屈廻聞君北溪下想象南山隈近念鼎門別遙思云障陪不同奇覯往空覩斯文來歳後寒初變春芳前未開黃蕤裊防栁紫萼拆春梅盡室玆逰玩盈門防樂哉嗟逰洛陽陌夢詣建章臺野失巢由性朝非元凱才布懷欽逺迹幽意日塵埃

【附】同前

崔泰之

闗塞臨伊水驪山枕灞川俱臨隠路側同在帝城邊謝公兼出處攜妓玩林泉鳴雛噴梅雪飛蓋曳松煙聞琹幽谷裏防傳古巖前落月低幃帳歸云繞管叨榮慚北闕防尙愛東田寂寞灰心盡蕭條塵事捐朝思登絕防夜夢弄潺湲宿懷南澗意況覩北巖篇

【附】同前

崔日知

夙齡秉防尙中年忽有鄰以玆山水癖遂得狎通人迨我南京道聞君北業新巖前窺石鏡河畔踏芳茵旣憐伊浦淥復憶灞池春連詞謝家子同歡冀野賔聚閒魚共樂情洽鳥來馴誰念昔逰者只命獨畱秦蕭條潁陽戀沖漠漢陰眞無由陪勝躅空此玩書筠

【附】同前

魏奉古

有美朝爲貴幽尋地自偏踐臨伊水汭想望灞池邊是遇皆新賞玆逰若舊年藤蘿隠路接楊栁禦溝聮道愜神情王機防俗理捐遂初誠巳重兼濟實爲賢迹是東山戀心惟北闕懸願慙經拾紫多謝賦思未躧中林步空乘上藻傳陽春和已寡扣寂竟徒然

【附】僕自湯還都經龍門北溪莊宿張左丞崔禮部崔光祿並枉垂光顧數公宿惇道義雅尙林壑謂急於幽尋故此命駕遂不知別有勝賞偶然相過寒暄未周神意已往雲霞之致蔑而不存逸轡放驅淸塵徒企耿嘆不已而贈是詩

韋嗣立

棲閒有愚谷好事枉前軒樹接前驅擁巖傳後騎喧褰簾出野院植杖柴門旣拂林下席仍攜池上罇深期契幽賞實謂展歡言末眷誠未易佳時逰更惇俄防嘯儔侶各已共飛鶱近睇盡朝目長懷通夜魂空聞岸竹動徒見浦花繁多愧春鶯曲相承意獨存

酧韋祭酒自湯還都經龍門北溪見贈

聞君湯井至瀟灑憩郊林拂曙攜淸賞披云覯緑岑歡言逰覽意款曲望歸心是日期嘉客同山忽異尋桃源花路轉楊栁間門深泛舟伊水漲系馬香樹陰繁弄水族嬌吹狎沙禽春滿汀色媚景斜嵐气侵懷仁殊未逺重徳匪轉臨來藻敷幽思連詞報所欽

冬日述懷奉呈韋祭酒張左丞蘭臺名賢崔日知

弱齡好經籍披捲卽怡然覃精四十載馳騁數千言孔壁采遺篆周韋考絕編逺公論劍術孫子敍兵篇魯史君臣道姬書日月懸從師攺炎燠負笈徧山川上異西河夏中非北海光榮拾靑紫名價接通賢旣重萬鐘樂寧思三頃田長防同分虎髙冠亞附蟬晚懷重虛曠養志息雕鐫登髙慙思拙匠物謝情姦不慕張平子寧希王仲宣誰爲登龍日翻成刻鶴年循循勞善誘軋軋思防牽琢磨才旣竭鑽仰徳彌堅朽木誠爲諭捫心徒自憐終期吞鳥夢振翼上雲煙賦成先擲地詞髙直掞天更執摳衣禮仍開函丈筵露披槐市藹水靜璧池圓願逐從風葉飛舞翰林前

酬崔光祿冬日述懷贈答【並序】

太極殿眾君子分司洛城自春涉秋日有遊討旣而韋公出守玆樂便廢頃因公防方接詠言崔光祿述志論文首貽雅唱諸公嘉徳敍事咸有報章若夫盛時榮位華景勝防此四者古難一遇而我輩比實兼之至於精言探道妙識發義戲謔而逢規戒指諷而見師表益過三友豈易得乎謂膏澤旁潤芝蘭久襲韋公近之矣以文防友以友輔仁崔公近之矣其餘尋聲響答望形影赴故亦峻碧池之漣漪增瑤林之沃若是用綴集勒成一卷永存幾閣之玩無防歡好之時焉

徐陳嘗並作枚馬亦同時各負當朝譽俱承明主私夫君邁前侶觀國騁奇姿山似鳴威鳳泉如出寶才雄子云筆學廣仲舒帷紫綬拂三寺朱門臨九逵昔我含香日連爾縉雲司朝攜蘭省步夕退竹林期中路一分手數載來何遲求友還相得羣英復在玆畱臺少人務方駕遞尋追涉玩懷同賞霑芳憶共持迎賔南澗飲載妓東城嬉春郊緑畆秀秋澗白雲滋名畫披人物良書討滯疑興來光不惜歡往迹如遺歲晏罷行樂層城間所思夜魂燈處厭朝髮鏡前衰忽枉崔駰什兼流韋孟詞曲髙彌寡和主善代爲師齊戒觀華玉畱連嘆色絲終慙起予者何足與言詩

【附】酬光祿冬日述懷【並序】

韋嗣立

光祿崔卿公曠懷通識濟時良具負材器耽圖籍愛林泉不遺琴詠門多長者善與人交僕忝臺閣早經聮事𨿽幸揖風彩而不接殷勤崔公以雅道自居未嘗至偃之室及僕積抱羸疾屢祈放退朝廷恩假職以優閒多取急歸林服餌爲事門堪羅雀庭見狎鷗崔公則多存訪不避風雨方知向時迹也今晨情也蘭菊春秋自芳竹柏歲寒無變僕敬之重之故不能防也嘗談及詞翰頗申掎摭忽枉贈章因以投報云爾

亭伯負髙名羽儀稱上京魏珠能燭乘秦璧許連城六月飛將逺三冬學巳精洛陽推賈誼江夏貴黃瓊推演中都術旋添河尹聲累遷登禦府移拜踐名卿庭聚歌鐘麗門羅棨防榮鸚杯飛廣席獸火列前楹散誕林園意殷勤敬愛情無容抱衰疾良宴再招迎契得心逾重言防道益眞相朂忠義節共談詞賦英雕虫曽靡棄白鳯已先鳴光接神愈駭音來詠不成短歌甘自惡鴻藻迹難淸東裏方希潤西河敢竊明厚誣空見迫防徳豈無誠端守宮闈地寒煙朝暮平顧才無術淺懷器識憂盈月下對盈闕風前聞夜更昌年𨿽共偶歡防此難並爲憐漳浦曲沈痼有劉禎

【附】同光祿弟冬日述懷韋祭酒張左丞二公並廊廟偉才朝廷舊相咸光首和殊爲佳作輒繼陽

春深增愧悚

崔泰之

吾族白眉良才華動洛陽觀光初入仕應宿始爲郎飛螢玩書籍白鳯吐文章海卿逾往雅河尹冠前張擇才綏郢殊化被江湘髙樓臨廣陌甲第敞通莊別館邙山下疏亭洛水旁昌年丰賞陌暇日悅林塘衣冠皆秀彥羅綺盡名倡隔岸聞歌度臨池見舞行門庭寒變色棨防自生光窮陰方靉叇殺气正蒼茫感時興盛作晚歳共多傷積徳韋丞相通神張子房束艸編簪紱逸韻合宮商功名畱守省濫迹在文昌家園遙可見臺寺近相望無庸乘侍謁有暇共翺翔棣華依雁序竹葉拂鸞觴水坐憐秋月山行弄晚芳恩榮慙服冕友愛朂垂堂無由報天徳相顧詠時康

【附】桐竹

李伯魚

北竹靑桐北南家緑竹南竹林君早愛桐樹我初貪鳯棲桐不媿鳯食竹何慙棲食更如此余非鳯所堪

答李伯魚桐竹

結廬桐竹下室邇人相深接垣分竹逕隔戶共桐陰落花朝滿岸明月夜披林竹有龍鳴管桐畱鳯舞琴奇聲與髙節非君誰賞心

和魏僕射還鄕

富貴還鄕國光輝滿舊林秋風樹不靜君子嘆何深故老空懸劍鄰交自散金眾芳搖落盡獨有嵗寒心

和張監觀赦

日禦臨雙闕天街儼百神雷舒作解气嵗復建寅春喜開星驛歡聲發市人金環能作賦來入管新

和張監逰終南

宿懷終南意及此語雲峯夜聞竹澗靜曉望林嶺重春煙生古石時鳥戲幽松豈無山中賞但畏心莫從

和朱使欣道峽似巫山之作

江如曉天靜石似暮云張徵帆一流覽宛若巫山陽楚客思歸路秦人謫異鄕猿鳴孤月夜再使淚霑裳

和朱使欣【二首】

南土多爲寇西江盡畏途山行阻篁竹水宿礙萑蒲使越才應有徵蠻力豈無空傳人贈劍不見虎銜珠江勢連山逺天涯此夜愁霜空極天靜寒月帶江流思起南徵棹文髙北望樓自憐如墜葉泛泛侶仙舟

同趙侍禦巴陵早春作

江上春來早可觀巧將春物妬餘寒水苔共繞畱烏石花鳥爭開鬭鴨欄佩勝芳辰日漸暖然燈美夜月初圓意隨北雁雲飛去不待南州蕙艸殘

【附】幹湖作【並序】

趙冬曦

巴丘南防湖者蓋沅湘澧汩之餘波焉玆水也淪匯洞庭澹澹千里夏潦奔注則沃爲此湖冬霜旣零則涸若平野按爾雅雲水返入爲防斯名之作有由焉爾而此鄕炎暑十月艸生彌望靑靑相與逰籍豈盈虛之可嘆亦風景之多傷感物增懷因書其事

三湖返入兩山間畜作防湖灣復灣暑雨奔流潭正滿防霜及潦水初還水還波捲溪潭涸緑艸芊芊防嶄岝適來揮棹共洄旋已復揚鞭恣行樂道旁耆老步躚躚楚言玆事不知年試就湖邊披艸徑莫疑東海變桑田君訝今時盡陵陸我防明歳更淪連來今自昔無終始人事回環恆若是應思闕下聲華日誰謂江潭旅逰子初眞正喜固當然往蹇來譽宜可俟盈虛用舎輪與旋勿學靈均逺問天

同趙侍禦幹湖作

江南湖水咽山川春江溢入共湖連气色紛淪橫罩海波濤鼓怒上漫天鱗宗殻族嬉爲府弋叟罛師利焉聚攲防側拖防風口赴險臨深繞灣浦一灣一浦悵邅回千曲千溠怳迷哉乍見靈妃含笑往復聞逰女怨歌來暑來寒往運洄洑潭生水落移陵谷雲間墜翮散泥沙波上浮查棲樹木昨暮飛霜下北津今朝行鴈度南濵處處溝洚淸源竭年年舊葦白頭新天地盈虛尙難保人間倚伏何須道秋月皛皛泛澄瀾冬景靑靑步纎艸念君宿昔觀物變安得踟躕不衰老

同趙侍禦望歸舟

山亭迥迥面長川江樹重重極逺煙形影相追髙翥鳥心腸並斷北飛船

遙同蔡起居偃松篇

淸都眾木總榮芬傳道孤松最出羣名接天庭長景色气連宮闕借氛氳懸池的的停華露偃蓋重重拂瑞云不借流膏助仙鼎願將楨榦捧明君莫比冥靈楚南樹朽老江邊代不聞

同劉給事城南宴集

水竹幽閒地簮纓近侍臣雍容乘暇日瀟灑出囂塵樹定思朋鳥池深入養鱗管髙逐吹歌舞妙含春老子叨專席懽逰隔縉紳此中情不淺遙寄賞心人

出湖寄趙冬曦二首

西泛平湖盡參差入斷山東瞻嶽陽郡汗漫太虛間窘步同行樂遒文互屢防山戍上云桂江亭臨水關川途倐忽間風景依如昨湘浦未賜環荊門猶主諾何時與美人載酒逰宛洛

寄姚司馬

共君春種本期淸夏暑成人已去失望將誰語裛露摘香園感味懷心許偶逢西風便因之寄鄂渚

寄許八

萬類春皆樂䢐顏獨不怡年來人更老花發意先衰乳鵲穿壇畫巢蜂觸网絲平生美容色宿昔影中疑逺道何由夢同心在者誰西風欲誰語憫黙遂無詞

代書答姜七崔九

婀娜金闕樹離披野田艸𨿽殊兩地榮幸共三春好花殊鳥飛處葉鏤虫行道眞心獨感人惆悵令人老

代書寄吉十一

一鴈雪上飛值我衡陽道口銜離別字逺寄當歸艸目想春來遲心驚寒去早憶鄕乘羽翮慕侶盈懷抱零落答故人將隨江樹老

代書寄薛四

孤鴈東飛來寄我紋與素紋足經三象素當綜羣務逺見故人心一言重千金答之防毛翰繼以瑤華音歳寒眾木攺松柏心常在

寄天臺司馬道士

世上求眞客天臺去不還傳聞有仙要夢寐在玆山朱闕靑霞防瑤堂紫月閒何時枉飛鶴笙吹接人間

寄劉道士舄

眞人降紫气邀我丹田宮逺寄雙飛舄舄飛不礙空

書香能和尙塔

大師捐世去空餘法力在逺寄無礙香心隨到南海

張燕公集卷七

欽定四庫全書

張燕公集卷八

唐張說撰

律詩

被使在蜀

卽今三伏盡尙自在臨邛歸途千里外秋月定相逢

正朝摘梅

蜀地寒猶暖正朝發早梅偏驚萬里客已復一年來

蜀道後期

客心爭日月來往預期程秋風不相待先至洛陽城

過蜀道山

我行春三月山中百花開披林入峭壁攀蹬陟崔嵬白雲半峯起淸江出峽來誰知髙深意緬懷心幽哉

再使蜀道

眇眇葭萌道蒼蒼褒斜谷煙壑爭晦深雲山共重復古來風塵子同望鄕目蕓閣有儒生軺車倦馳逐靑春客岷嶺白露揺江服嵗月正羈孤山川長返覆魚遊戀深水鳥遊戀喬木如何別親愛坐去文章國蟋蟀鳴戶庭蠨蛸网琹築

深渡驛

旅宿靑山夜荒庭白露秋洞房懸月影髙枕聴江流猿響寒巖樹螢飛古驛樓他鄕對揺落並覺起離憂

古泉驛【於陵仲子宅也】

昔聞陵仲子守義辭三公身賃妻織屨樂亦在其中豈無窮賤苦羞與傾巧同長白臨河上於陵濟入東我今行至此感嘆石泉空

下江南向夔州

天明江霧歇洲浦棹歌來綠水逶迆去靑山相向開城臨蜀帝祀云接楚王臺舊知巫山上遊子共徘徊

江路憶郡

霧斂江早明星翻漢將沒臥聞峽猿響起視榜人發倚棹攀岸條憑舩弄波月水宿厭洲渚晨光屢揮忽林澤來不窮煙波去無歇結思笙竽裏遙情逰俠窟年貎不暫畱歡愉及發云防戀山海禽鳥懷燕越自非行役人安知慕城闕

廣州江中作

去國嵗方晏愁心轉不堪離人與江水終日向西南

江中誦經

實相歸懸解虛心暗在通澄江明月內應是色成空

江中遇黃領子劉隆

危石江中起孤云嶺上還相逢皆得意何處是鄕關

卻歸在道中作

陳焦心息盡死意不期生何幸光華旦流人歸上京愁將网共解眼與代俱明復是三階正還逢四海平誰能定禮樂爲國著功成

還至端州驛前與髙六別處

舊館分江口淒然望落暉相逢傳旅捨臨別換徵衣昔寄山川是今傷人代非往來皆此路生死不同歸

喜渡嶺

東漢興唐歷南河復禹謨寧知瘴癘地生入帝皇州雷雨蘇虫蟄春陽放鳥鳩洄防炎海畔登降閩山陬嶺路分中夏川源得上流見花便獨笑防艸卽忘憂自始居重譯天星已再周鄕關絕歸望親戚不相求棄杖枯還植窮鱗涸更浮道消黃鶴去運啟白駒畱江妾晨炊黍津童夜濯舟盛明良可遇莫後洛城逰

過漢南城嘆古墳

舊國多陵墓荒涼無嵗年洶湧蔽平岡汩若波濤連上世千金子濳臥九重泉松栢剪無餘碑記滅罔傳葬扵不毛地咸謂楚先賢事盡情可識使人心悵然

至尉氏

夕次阮公臺嘯歌臨爽塏髙名安足賴故物今皆攺吾兄昔玆邑遺愛稱良宰桑中雉未飛屋上烏猶在途逢舊甿吏城有仝寮寀逺見咸相迎拂館來欣待慈恵畱千室友於存四海始知魯衛間優劣相懸倍

襄州景空寺顯融上人蘭若

髙名出漢陰禪閣跨香岑眾山皆圎繞長川復廻臨雲峯曉空變風木夜虛吟碧甃龍池滿蒼松虎徑深舊知靑巖憶偏入杳防心何由侶飛錫従此脫朝簪

四月一日過江赴荊州

春色沅湘盡三年客始廻夏云隨北帆仝日過江來水漫荊門出山平郢路開比肩羊叔子千載豈多才

襄陽路逢寒食

去年寒食洞庭波今年寒食襄陽路不辭著處尋山水祗畏還家落春暮

巡邊在河北作二首

去年六月西河西今年六月北河北沙場磧路何爲爾重气輕生知許國人生在世能防時壯年徵戰髮如絲防待安邊報明主作頌封山也未遲

撫劍空餘勇彎弧遂無力老去事如何據鞍長嘆息故交索將盡後進稀相識獨憐未死心尙有寒松直

入海二首

乘桴入南海海曠不可臨茫茫失方面混沌如凝陰雲山相去沒天地互浮沈萬里無涯際云何其廣深潮波自盈縮安得防虛心

海上三神山逍遙集眾仙靈心豈不同變化無常全龍伯殊人類一釣兩鰲懸金臺此淪沒玉眞時播遷問子勞何事江上泣經年隰中生紅艸所美非美然

淸逺江峽山寺

流落經荒外逍遙此梵宮雲峯吐月白石壁淡煙紅寶塔靈僊湧懸龕造化功天香涵竹气虛防引松風檐牖飛花入房廊激水通猿鳴知山靜魚戲辧江空靜黙將何貴所貴心境同

相州冬日早衙

城外宵鐘歇閨中曙火殘朝光曜庭雪宿凍聚池寒正色臨防事疑詞定筆端除苛囹圄息伐枳吏人寛河內功猶淺淮陽疾未安鏡中星發變頓使世情防

相州北亭

曉霧南亭少風煙北院多山花迷徑路池水拂藤蘿萍散魚時舞林幽鳥乍歌悠然白雲意乘興抱琴過

相州山池作

嘗懷謝公詠山水陶嘉月及此年華衰徒防眾花發觀魚樂何在聽鳥情都歇星漢流不停蓬萊去難越鄴中秋麥秀淇上春云沒日見塵物空如何靜心闕

嶽州作二首

水國生秋艸離居再及山川臨洞穴風日望長沙物土南州異關河北信賖日昏聞鵂鳥地熱見修蛇逺人夢歸路瘦馬嘶去家正有江潭月徘徊戀九華

夜夢云闕間從容簪履列朝逰洞庭上緬望京華絕潦收江未淸火退山更熱重欷視欲醉懵滿气如噎器畱魚鱉腥衣防蚊防血髮白思益壯心用彌拙冠劍日苔蘚琴書坐廢撤惟有報恩字刻意長不滅

嶽州行郡竹籬

山郡不溝郭荒居無翳壅愛人忠主利善守閉爲勇茍非小勤瘁安得期逸寵板築恐土疎襄城嫌役重藩柵聊可固筠篁近易奉差池截浦沙繚繞緣隈隴矗似長云亙森如髙防聳預絕豺狼憂知免牛羊恐閭裏寛矯步捧藂咨踏踵始果逰處心終日成閒拱

【附】陪燕公行郡竹籬

趙冬曦

良臣乃國禎麾守去承明外戶人無閉浮江獸已行隨來晉盜逸民化蜀風淸郛郭従彞典州閭荷徳聲小人被天渥流宅巴丘城所賴中和正優逰鑿與耕

荊州亭入朝

巫山雲雨峽湘水洞庭波九辧人猶擯三秋鴈始過旃裘吳地盡髫薦楚言多不果朝宗願其如江漢何

嶽州城西

水國何遼曠風波遂極天西江三汜合南浦二湖連危堞臨淸境煩憂暫豁然九圍觀掌內萬象閱眸前日去長沙渚山橫云夢田汀葭變秋色津樹入寒煙濳穴探靈詭浮生揖聖仙至人今不見迹滅事空傳

嶽州山城

山城丰日暇閉戶見天心東曠迎朝色西樓引夕陰書觀千載近學靜二毛深忽有南風至吹君堂上琴

奉和山城

郡館臨淸掌閒扃坐白雲訟虛堂戶觀靜竹檐曛懸榻迎賔下趨庭學禮聞風傳琴上意遙向日華紛

嶽州晚景

晚景寒鴉集秋聲海鴈歸水光浮日去霞彩映江飛洲白蘆花吐園紅柿葉稀長沙卑濕地九月未成衣

逰洞庭湖湘二首

平湖曉望分仙矯气氛氳鼓枻乘淸渚尋峯弄白雲江寒天一色日靜水重文樹坐參猿嘯沙行入鷺羣緣源班篠宻罥徑綠蘿紛洞穴傳虛應楓林覺自薫雙童有靈藥願取獻明君

緬邈洞庭岫蔥蒙水霧色宛在太湖中可望不可卽剖竹守窮渚開門對奇域城池自縶籠纓綬爲徽纆靡日不思往經時始願克飛棹越溟波維舟恣攀涉防窱入云步崎嶇倚松息巖壇有鶴過壁字無人識滴石香浮澑垂崖靈艸植玩幽防霧阻討異忘曛逼寒沙際水平霜樹籠煙直空宮聞莫覩地道窺難測此處學金丹何人生羽翼誰傳九光要防拜三仙職紫气徒想象淸潭長眇黙霓裳若有來覯我雲峯側

【附】秋夜逰防湖二首【並序】

尹

燕公以蓋司馬初到趙侍禦客焉聿理方舟嬉逰防壑覽山川之異探泉石之奇騁望崇朝畱樽待月一時之樂豈不盛歟賦詩者列之如左河間尹詞也

熊軾巴陵地鷁舟湘水潯江山與勢逺泉石自幽深杳藹入防壑防茫見道心超然無俗事情宴有空林江上饒奇山巑羅雲水間風秋樹色雜苔古色文斑巴俗將千溠防湖凡防灣嬉逰竟不盡乘月泛舟還

前題二首

防湖佳可逰旣近復能幽林裏棲精舍山間轉去舟鴈飛江月冷猿嘯野風秋不是迷鄕路尋奇處處畱坐嘯人事閒佳逰野情發山門送落照湖口望升月林尋猿狖居水戲黿鼉穴朔風吹北鴈芳艸亦云歇

前題二首

政理常多暇方舟此溯洄吹笙虛洞答舉檝便風摧山暗云猶辧潭幽月稍來淸溪無數曲未盡莫先廻煙靄夕防蒙幽灣尙未窮艤舟待初月褰幌招逺風鶴聲聒幽浦人火明暗叢東山云壑意不謂爾來同

前題二首

逺水沈西日寒沙飛夜鷗平湖乘月滿飛棹接星流黃葉鳴棲吹蒼葭掃暗洲願移滄浦賞歸待潁川逰灣潭幽意深杳靄湧泉岑石痕秋水落嵐聚夕陽沈澄澈天爲底淵月作心靑溪非大隠歸棄白雲潯

逰防湖上寺

湖上奇峯積山中芳樹春何知絕世境來遇賞人心淸舊巖泉樂呦嚶鳥獸馴靜言觀聽裏萬法自成輪

【附】前題

王琚

春山臨逺壑水木自幽淸夙志懷防尙玆焉一放情雲間聽弄鳥煙上摘初英地側方無悶逾知道思精

【附】前題

趙冬曦

江外多山水招要步馬來琴將天籟合酒共鳥歌催巖坐攀紅藥溪行愛綠苔所懷非此地逰望亦徘徊

【附】泛洞庭

尹

風光淅瀝艸中飄日采熒熒水上揺幸奉瀟湘云壑意山傍容與動仙橈

前題

平湖一望上連天秋景千尋下洞泉忽驚水上光華滿疑是乘舟到日邊

防湖山寺二首

空山寂歷道心生虛谷迢遙野鳥聲禪室従來塵外賞香臺豈是世中情雲間東嶺千重出樹裏南湖一片明若使巢由同此意不將蘿薜易簮纓

楚老逰山寺提防觀畫壁揚袂指辟支睩眄相鬭防險哉透撞兒百金賭一擲成敗身自受傍人那嘆惜

早霽南樓

山水佳新霽南樓翫初旭夜來枝半紅雨後洲全綠四運相終始萬形紛代續適臨靑艸湖再變黃鸎曲地穴穿東武江流下西蜀歌聞枉渚邅舞見長沙促心陋【闕】神和生自足白髮悲上春知常謝先欲

奉和早霽南樓

閒曙躋南樓憑軒四遐矚物華蕩暄气春景媚晴旭川霽湘山孤林芳楚郊縟列巖重疉翠逺防逶迆綠風帆摩天垠艇人散灣曲鴻鶴舞送猿叫鶯聲續羣動皆熈熈噫予獨羈束常欽才子義問鵂傷踡局雅向騷人文懷沙何迫促未知二賢意去矣従前欲

奉陪登南樓

君子每垂眷江山共流眄逺水林外明近巖霧中見終日西北望何處是京縣屢登春臺髙徒使淚如霰

前題

危樓寫洞湖積水照城隅命駕邀漁父通家引鳳雛山晴紅蕋匝洲曉綠苗鋪舉目思鄕縣春光定不殊

【附】前題

趙冬曦

寛慰何以歡陰气亦登望孤島防霧裏行舟白波上目縈西北云心醉東南象昔日靑溪子胡然此無狀

前題

客來巳兩春更瞻韶光早花鳥翫環合江山復駢抱樓形寫北潭堞勢淩靑島白雲謝歸鴈馳懷洛陽道

別防湖

念別防湖去浮舟更一臨千峯出浪險萬木抱煙深南郡延恩渥東山戀宿心露花香欲醉時鳥轉餘音涉趣皆畱賞無奇不徧尋莫言山水間幽意在鳴琴

【附】奉和別防湖

趙冬曦

南湖美泉石君子翫幽奇灣澳陪臨泛巖峿共踐窺秋風頳桂竦春景綠楊垂郢路委分竹湘濵擁去麾枉帆懷勝賞畱景惜差池水木且不棄情逰良可知

巴丘春作

日出洞庭水春山掛斷霞江涔相映發卉木共紛華湘戍南浮闊荊關北望賖湖陰窺魍魎丘勢辧巴蛇島戶巢爲館漁人艇作家自憐心問景三嵗客長沙

石門墨山二山相連有禪堂觀天下絕境

囷輪江上山近在華容縣常涉巴丘首天晴遙可見佳逰屢前諾芳月愆幽眷及此符守移歡言臨道便旣防賞心客復有送行掾竹徑入陰窅松崖上空蒨艸共林一色云與峯萬變探窺石門斷緣越沙澗轉兩山勢爭雄峯巘相顧盼藥妙靈仙寶境華巖壑選淸都西淵絕金地東敞宴池果接圍畦風煙邇臺殿髙尋去石頂曠覽天宇徧千山紛滿目百川壑對面騎來雲气迎人去鳥聲戀長揖桃源士舉世同企美

逰龍山靜勝寺

每上襄陽樓遙望龍山樹鬰苐吐岡嶺微防在煙霧下車嵗已成飭馬問余步霜苦裛野艸愛日陽江煦云對石上塔風吹松下路禪室宴三空人祠同六趣兒童共嬉謔猿鳥相驚顧南識桓公臺北辭先賢墓世上人何在時聞心不住惟傳無盡燈可使有情悟

一柱觀

舊說江陵觀初疑神化來空中結云閣綺靡隨風廻柰何任一柱斯焉容眾材奇功非長世今余艸露臺

登九里臺【是楚樊姬墓】

楚國所以霸楚姬有力焉不懷沈尹祿誰諳叔敖賢萬化茫無在孤墳獨巋然北分陽臺陌南識郢城阡漠漠渚宮樹蒼蒼云夢田登髙形勝出訪古令名傳自我來符守因君樹蕙荃詩書將變俗締纊忽彌天志闡三折後愁此二毛前佇立帝京路遙心寄此篇

懷王墓

咿嚘不可信似此敗懷王客死峣關路返葬岐江陽啼狖抱山月饑狐獵野霜一聞懷沙事千載盡悲涼

庾信宅信

蘭成追宋玉舊宅偶詞人筆湧江山气文驕雲雨神包胥非救楚隨防返畱秦獨有東陽守來嗟古樹春

張燕公集卷八

欽定四庫全書

張燕公集卷九

唐張說撰

雜詩

欽州守嵗

故嵗今宵盡新年明旦來愁心隨斗柄東北望春回

嶽州守嵗

除夜淸罇滿寒庭燎火多舞衣連臂拂醉坐合歡歌至樂都忘我防心自委和今年只如此來嵗知如何夜風吹醉舞庭戶對酣歌愁逐前年少歡迎今嵗多桃枝堪辟惡竹爆好驚眠歌罷畱今夜猶言惜舊年

幽州新嵗作

去嵗荊南梅似雪今春薊北雪如梅共知人事何常定且喜年華往復來邊鎭戍歌連夜動京城燎火徹明開遙遙西向長安日願上南山壽一杯

元朝

元日今嵗樂不謝往年春智向來心道誰爲作夜人

耗磨日飲

耗磨傳玆日縱橫道未宜但令不忘醉翻是樂無爲

前題

上月今朝減流傳耗磨辰還將不事事同醉俗中人

【附】前題

趙冬曦

春來半月度俗忌一朝閒不酌他鄕酒無堪對楚山

晦日

晦日嫌春淺江浦看湔衣道傍花欲合枝上鳥猶稀共憶浮橋晚無人不醉歸寄書題此日鴈過洛陽飛

湘州九日城北亭子

西楚茱萸節南淮戲馬臺寧知洹水上復有菊花杯亭帳慿髙出親朋自逺來短歌將急景同使興情催

【附】九日陪登髙

陰行先

重陽初啟節無射正飛灰寂寞風蟬至連翩雙鴈來山棠紅葉下岸菊紫花開今日桓公坐多愧孟嘉才

嶽州九日宴道觀西閣

揺落長年嘆蹉跎逺宦心北風嘶代馬南浦宿陽禽佳此黃花酌懽餘白首吟涼云霾楚望蒙雨蔽荊岑登眺思淸景誰將眷濁陰釣歌出江霧樵唱入山林魚以嘉名采木爲美材侵畱爲洞庭觀望古意何深大道由中悟逍遙匪外尋參佐多君子詞華妙賞音

九日進茱萸山詩

家居洛陽下舉目見嵩山刻作茱萸節情生造化間黃花宜泛酒靑嶽好登髙稽首明庭內心爲天下勞菊酒防山客萸嚢系牧童路疑隨大塊心似問鴻蒙九日重陽數三秋萬寶成時來謁軒後罷去坐蓬瀛晚節歡重九髙山上五千醉中知遇聖夢裏見尋仙

春雨早雷

東北春風至飄颻帶雨來拂黃先變栁防素早驚梅樹藹懸書閣煙含作賦臺河魚未上凍地蟄已聞雷美人宵夢著金屏曙不開無緣一啟齒空酌萬年杯

聞雨二首

窮冬萬化匝永夜百憂攢危戍臨江火空齋入雨寒斷猿知屢別嘶鴈覺虛彈心對鑪灰死顏隨庭樹殘舊恩懷未報傾膽鏡中防

多雨絕塵事寥寥入太城陰疎復合檐滴斷還連念我勞造化従來五十年悞將心徇物近得還自然閒居艸木侍虛室鬼神憐有時進美酒有時泛淸聲眞不世識心醉豈言詮

夜坐

懷蔵四璧時未有五都價百金誰見許鬥酒難爲貰落花生芳春孤月皎淸夜復逢利交客題戶遙相謝

嶽州夜坐

炎洲苦三伏永日臥孤城賴此閒庭夜蕭條夜月明獨歌還太息幽感見餘聲江邊鶴時叫山深猿屢鳴息心觀有欲棄知返無名五十知天命吾其逹此生

山夜聽鐘

夜臥聞夜鐘夜靜山更響霜風吹寒月防窱虛中上前聲旣舂容後聲復晃蕩聽之如可見尋之定無像信知本際空徒掛生滅想

冬日見牧牛人擔靑艸歸

塞上棉應折江南艸可結欲持梅嶺花逺競楡關雪日月無私照山川何頓別茍齊兩地心天問將何設

嶽州觀競渡

畫作飛鳬艇雙雙競拂流炫裝山色變急棹水華浮土尙三閭俗江傳二女逰齊歌迎孟姥獨舞送陽侯鼓發南湖溠標爭西驛樓並驅恆詫速非畏日光遒

防黃葉

白首防黃葉䢐顏復防何空慚棠樹下不見政成歌

戲艸樹

忽驚石橊樹逺出渡江來戲問芭蕉葉何愁心不開防霜拂宮桂淒吹掃庭槐榮盛更如此慚君獨見哀

詠瓢

美酒酌懸瓢眞淳好相映蝸房捲墮首鶴頸抽長柄雅色素而黃虛心輕且勁豈無雕刻者貴此成天性

詠鏡

寶鏡如明月出自秦宮樣隠起雙盤龍銜珠儼相向常恐君不察匣中委淸量積翳掩花光虛心蔽塵狀儻蒙羅袖拂光生玉臺上

詠塵

仙浦生羅襪神京染素衣裨山期益峻照日幸增輝夕伴龍媒合朝隨鳳輦歸獨憐範甑下思繞畫梁飛

道家奉勑撰四首

金壇啟曙闈眞气肅微防落月銜仙寶初霞拂羽衣香隨龍節下云逐鳳簫飛暫往蓬萊戲千年始一歸窈窕流精觀深沈紫翠庭金奩調上藥寶案讀仙經作賦防神雨乘查辧客星祗應辧人俗輕舉托云軿金鑪承道訣玉牒啟機云逐笙歌度星隨宮殿飛乘風嬉浩蕩窺月弄光輝惟有三山鶴應同千載歸道記開中籙眞官表上淸焚香三鳥至鏈藥九仙成天上靈書下空中妙妓迎迎來出煙霧戲蓬瀛

雜詩四首

抱薫心恆焦舉斾心恆揺天長地自久歡樂能防朝君防西陵樹歌舞爲誰嬌

山間苦積雨水落悲時遽賞心凡防人良辰在何處觸石滿堂侈灑我終夕慮客鳥懷主人銜花未能去剖珠貴分明琢玉思堅貞要君意如此終始莫相輕問子靑霞意何事畱朱軒自言心逺俗未始迹辭暄過防良時幸側息吏途煩簮纓非宿好文史棄前言夕臥北下夢歸南山園白雲慙幽谷淸風媿泉源十年玆賞廢佳期今復存掛冠謝朝侶星駕別君門

黙念羣疑起通百慮淸初心滅陽艷復見湛虛明悟滅心非盡求虛見後生應將無住法修到不成名

蜀路二首

云埃夜澄郭山日曉晴鮮葉落滄江岸鴻飛白露天燐燐含水石羃羃覆林煙客心久無緒秋風殊未然徭蜀時未攺別家鄕念盈憶昨出門日春風發鮮榮及玆旋轅地秋風滿路生昏曉思魏闕夢寐還秦京秦京開朱第魏闕垂紫纓幽獨虛閣不聞人馬聲藝業爲君重名位爲君輕玉琴知調苦寶鏡照膽淸鷹饑常啄腥鳳饑亦待瓊扵君自有屬物外豈能輕

惠文太子挽歌詞二首

碣館英靈在瑤山美諡尊剪珪悲曩戲攻玉愴新恩宮仗専馳道朝儀送國門千秋谷門外明月照西園梁國深文雅淮王愛道仙帝歡同宴日神奪上賔年旒旐飛行樹帷宮宿野煙指言君愛弟揮淚滿山川

韋譙公挽歌二首

五瑞分王國雙珠映後家文飛書上鳳武結笥中蛇出預榮前馬廻鸞喪後車衮衣將錫命泉路有光華國騁雙騏驥庭儀兩鳳凰將星連相位玉樹伴金鄕歌舞侯家艷軒裘戚裏光安知杜陵下碑版已相望

右丞相挽歌詞二首

王宰丹靑化春卿禮樂才緇衣傳舊職華衮贈新哀路泣羣官送山嘶駟馬廻佳辰無白日賔閣有靑苔閭歌出野田冠帶寢窮泉萬事皆身外平生尙目前西垣紫泥綍東嶽白雲篇自惜同聲處從今遂絕

崔尙書挽詞

相宅龍坤寶承家占海封庭中男執鴈門外女乘龍鳴玉逰三省摐金侍九重一朝賔客散畱劍在靑松

右常侍集賢院學士徐公挽歌二首

才美臨淄北名髙淮海東羽儀二省徧漁獵五車同玉殿孤新牓珠英落舊叢徒懸一寶劍何處訪徐公嘆息書林友才華天下選並賦三陽宮集詩集賢殿具物衣如在咄嗟長不見旣哀薤露詞豈忘平生眷

崔司業挽歌二首

海岱英靈气膠庠禮樂資風流滿天下人物擅京師疾起揚雄賦魂逰謝客詩從今好文主遺恨不同時象設存華館威儀下墓田鳳池傷舊艸麟史泣遺編帷蓋墟煙沒千旌隴日懸古來埋玉樹流恨滿山川

李工部挽歌三首

錦帳爲郎日金門待詔時楊宮先上賦栢殿防聯詩瞬息琴歌斷淒涼簫挽悲那堪灞陵岸廻首望京師宅兆西陵上平生雅志従城臨丹闕近山望白雲重防葬知元伯防碑識蔡邕無由接神理揮涕望靑松常時好賔客永日對歌是夕歸泉下傷心無柰何墓庭人已散祭處鳥來過碑石生苔蘚榮名豈復多

贈工部尙書馮公挽詩三首

忠鯁難爲事平生盡畏途如弦心自直秀木勢恆孤詔葬南陵道神遷北斗樞貴門傳萬石餘慶在雙珠爵位題龍旐威儀出鳳城路傍人泣送門外馬嘶迎萬事非吾有千悲是世情昔焉稱夏日今也諡冬卿窅然長夜臺舉世可哀哉泉戶一朝閉松風四面來石碑塡駁蘚珠服聚塵埃誰言遼東鶴千年往復廻

徐髙禦挽歌

蒲宻遙千載鳴琴始一追公卿傳世範仁義續靈基不待南逰祿何先北帝期玉棺従此閉金鼎代相欺

節義太子楊妃挽歌二首

西華三公族東闈五可才玉環初受慶金玦反逢災桂殿花空落桐園月自回朝堂將暮雨長繞望思臺昔日三朝路逶迆四望車綉腰長命綺隠髻連支花今春戾園樹索然無嵗華共傷千載後惟號一王家

河上公

尊師厭塵去精魄知何明形气不復生弟子空傷情濟北神如在淮南藥未成共期終莫遂寥落兩無名

傷妓人董氏四首

董氏嬌饒性多爲窈窕名人隨秋月落韻入衣聲粉蕋粘妝簏金花喝翠條夜臺無戲伴魂影向誰嬌舊亭紅粉閣宿處白雲闗春日雙飛去秋風獨不還舞席沾殘粉歌梁委舊塵獨傷裏月不見帳中人

張燕公集卷九

欽定四庫全書

張燕公集卷十

唐張說撰

詩

鄴都引一首

君不見魏武艸創爭天祿羣雄睚眥相馳逐晝攜壯士破堅陣夜接詞人賦華屋都邑繚繞西山陽桑楡漫漫漳河曲城郭爲墟人攺代但見西園明月在鄴傍髙冢多貴臣蛾眉睩共灰塵試上銅臺歌舞處惟有秋風愁殺人

五君詠五首【達志美類刺異感義哀事顏氏之心也擬焉】

齊公生人表向天聞鶴唳淸論早揣摩心晚超詣入相廊廟靜出軍沙漠霽見深呂祿憂舉後陳平計甘心除君惡足以報先帝

許公信國楨克美具瞻情百事資朝問三章廣世程處髙心不有臨節自爲名朱戶傳新防靑松拱舊塋淒涼丞相府餘慶在成

李公實神敏才華乃天授睦親何用心處貴不忘舊故事遵臺閣新詩貫宇宙在人忠所奉惡我誠將宥南浦去莫歸嗟嗟蔑孫秀

代公舉鵬翼懸飛磨海霧志康天地屯適與云雷遇興喪一言決安危萬心注大勲書王府窄命淪江路勢傾北夏門哀靡東平樹

耿公山嶽靈才傑心亦妙鷙鳥峻標立哀玉扣淸調協贊休明啟思華日月照何意瑤臺云風吹落江徼湘流下潯陽灑淚一投弔

離防曲

何處送客洛橋頭洛水泛泛中行舟可憐河樹葉萎蕤關闗河鳥聲相思街鼔喧喧日云夕去棹歸軒兩相迫何人送客故人情故人今夜何處客

安樂郡主花燭行

靑宮朱邸翊皇闈玉葉瓊蕤發紫微姬姜本來舅甥國卜筮俱道鳳凰飛星殷冬獻吉日夭桃穠李遙相匹鸞軛風傳王子來龍樓月伴天孫出平臺火樹連上陽紫炬紅輪十二行丹鑪飛鐵馳炎焰炎霞爍電吐明光綠紺幰紛如霧節鼔淸笳前啟路城隅靡靡稍東還橋上鱗鱗轉南渡五方觀者聚中京四合塵煙漲洛城商女香車珠結网天人寶馬玉繁纓百壺淥酒千斤肉大道連延障錦軸先祝聖年壽萬年復禱宜家承百祿珊瑚刻盤靑玉罇因之假道入梁園梁園山竹凝雲漢仰望髙樓在天半翠幕蘭堂蘇合薫珠簾掛戶水波紋別起芙蓉織成帳金縷鴛鴦兩相向罽茵飾地承雕履花燭分階移錦帳織女西垂隠燭臺雙童連縷合歡杯藹藹綺庭嬪從列峩峩紅粉扇中開黃金兩印雙花綬富貴婚姻古無有靑歌棠棣美王姬流化邦人正夫婦

時樂鳥篇【並序】

伏見天恩以靈異鸚鵡及熊延京所述篇出示朝列臣按南海異物志有時樂鳥鳴云太平天下有道則見驗其圖丹首紅臆朱冠綠翼鶯領文背糅以五色今此鳥本南海貢來與鸚鵡狀同而毛尾全異其心聰性辧防主報恩固非凡禽寶瑞經所謂時樂鳥延京𨿽敍其事未正其名望編國史以彰聖瑞臣竊同延京獻詩一首

舊傳南海出靈禽時樂名聞不可尋形貎乍同鸚鵡類精神別稟鳳凰心千年待聖方輕舉萬里呈才無伴侶紅茸糅綉好毛衣淸吟嘔啞好言語內人試取禦衣牽啄手瞠聲不許前心願陽烏恆保日誌嫌陰鶴欲淩天天情玩訝良無已察圖果見祥經裏本持符瑞感明王還用文章比君子自憐弱羽詎堪珍喜共華篇來示人一見嚶嚶報恩鳥多慙碌碌具官臣

開元樂章十九首奉勑撰

迎神永和之樂三章

肅九室諧八音歌皇慕動神心禮宿設樂妙尋聲明備祼奠臨律迓气音入依玉几禦黼筵聆愾息僾周旋九韶徧百福傳信工祝永頌聲來祖考聽和平相百辟貢九瀛神休安帝孝成

皇帝行太和之樂一章

時文聖後淸廟肅雍致誠勤薦在貎思恭玉節肆夏金鏘五鐘繩繩云步穆穆天容

酌瓚登歌肅和之章

天子孝享工歌溥將躬祼鬰鬯乃爇膋薌臭以逹陰聲以求陽奉時蒸嘗永代不忘

迎俎雍和之樂二章【每章八句】

在滌嘉豢麗碑敬牲角握之牡色純之騂火傳陽燧水漑陰精太公胖俎傅說和羮齋戒丰潔俎豆有馨亦有和羮旣戒旣平鼓鐘管磬肅唱和鳴皇皇后祖來我思成

酌獻用文舞一章

聖謨九徳眞言五千慶集昌冑符開帝先髙文仗鉞克配彼天三宗握鏡六合煥然帝其承祀率禮罔愆圖書霧出日月淸懸舞形徳類詠念功傳黃龍蜿蜒防云蹁蹮五行气順八佾風宣介此百福於皇萬年

宣皇帝室光大之舞一章

肅肅藝祖滔滔濬源有雄玉劍作鎭金門王余緒后稷謀孫肇禋九廟四海來尊

光皇帝室長髮之舞一章

具禮崇徳備樂承風魏推幢主周贈司空不行而至無成有終神興王業天歸帝功

景皇帝室大政之舞一章

於赫元命權輿帝天天齊八柱地半三分宗廟觀徳笙鏞樂勲封唐之兆成天下君

元皇帝室大成之舞一章

帝舞季歷襲聖生昌後歌有蟜胎炎孕皇天地合徳日月齊光肅雍孝享祚我萬方

髙祖神堯皇帝室大明之舞一章

赤精亂徳四海困窮黃旗舉義三靈防同早望春雨雲披大風溥天來祭髙祖之功

太宗文武聖皇帝室崇徳之舞一章

皇合一徳朝宗百神削平天下大拯生民上帝配食單於入臣戎歌陣舞震震

髙宗天皇大帝室鈞天之舞一章

髙皇邁道端拱無爲化懷獯鬻兵戢句驪禮尊封禪樂盛來儀合位媧後同稱伏羲

中宗孝和皇帝室大和之舞一章

退居江水郁起丹陵禮物還舊朝章中興龍圖反及駿命恭膺鳴球香瓚大糦是承

睿宗大聖眞皇帝室景云之舞一章

景云霏爛告我帝符噫帝衝徳與天爲徒笙鏞遙逺俎豆虛無春秋孝獻因復此都

皇帝受福酒胙福和之舞一章

備禮用樂崇親致尊誠通慈降敬徹愛存獻懷稱壽啐感承恩皇帝孝徳子孫千億大包天域長亙不極

送文舞迎武舞一章

六鐘翕協六變成八佾徜徉八風生樂九韶兮神人感美七徳兮天地淸

亞終獻武舞凱安之樂四章

瑟彼瑤爵亞維上公室如屏气門不容躬禮殷其本樂執其中聖皇所慕天地幽通禮匝三獻樂變九成降修軒陛仰欷皇情福與神合徳因孝明百年神畏四海風行總總干戚塡塡鼓鐘奮揚增气坐作爲容離若鷙鳥合如戰龍萬方觀徳肅肅雍雍烈祖順三靈文宗威四海黃鉞誅羣盜朱旗掃多罪戢兵天下安約法人心攺大哉干羽意長見風雨在

徹豆豋歌一章

止笙磬徹豆籩廓無響窅無文主在室神在天情余慕禮罔愆嘉黍稷屢丰年

送神一章

眇嘉樂援靈爽感若來思如往休气息回風上返寂寞還惚恍懷虛駕結空想

贈崔二安平公樂世詞一首

十五紅妝侍綺樓朝承握槊夜藏鉤君臣一意金門寵兄弟雙飛玉殿逰寜知宿昔恩華樂變作瀟湘離別愁地濕莓苔生舞袖江聲怨嘆入箜篌自憐京北雙眉嫵防待南來五馬畱

十五日夜禦前口號踏歌詞二首

花萼樓前雨露新長安城裏太平人龍銜火樹千燈艷雞上蓮花萬嵗春

帝宮三五戲春臺行雨流風莫妬來西域燈輪千影合東華金闕萬重開

蘇摩遮五首【爲竇家作】

摩遮本出海西湖琉璃百服紫髯須聞道皇恩徧宇宙來將歌舞助歡娛【億嵗樂】

繡裝帕額寶花冠夷歌騎舞借人防自能激水成陰气不慮今年寒不寒【億嵗樂】

臘月凝陰積帝臺齊歌急鼓送寒來油囊取得天河水將添上壽萬年杯【億嵗樂】

寒气宜人最可憐故將寒水散庭前惟願聖君無限壽長取新年續舊年【億嵗樂】

昭成皇后之家親榮樂諸人不比人往日霜前花委地今年雪後樹逢春【億嵗樂】

破陣樂詞二首【六言】

漢兵出頓金徽照日明光鐵衣百里火燔焰焰千行雲騎騑騑踏遼河自竭鼔噪燕山可飛正屬西方朝駕端知萬舞皇威

少年膽气淩雲共許驍雄出羣疋馬城南挑戰單刀薊北従軍一鼔鮮卑送欵五餌單於解紛誓欲成名報國羞將開口論勲

舞馬詞六首【六言】

萬玉朝宗鳳扆千金率舞龍媒眄鼔凝驕躞蹀聽歌弄影徘徊【聖代升平樂】

天鹿遙徴衞叔日龍上借羲和將共兩驂爭舞來隨八駿齊歌【聖代升平樂】

防旄八佾成行時龍五色因方屈膝禦杯赴節傾心獻壽無疆【四海和平樂】

帝皂龍駒沛艾星蘭驥子權奇騰倚驤洋應節繁驕接迹不移【四海和平樂】

二聖光天合徳羣靈率土可封系石驂驔紫鷰摐金願步蒼龍【四海和平樂】

聖君出震應籙神馬浮河獻圖足踏天庭鼔舞心將帝樂踟躕【四海和平樂】

舞馬千秋萬嵗樂府詞三首

金天誕聖千秋節玉醴還分萬壽觴試聽紫驑歌樂府何如騄驥舞華岡連騫勢出魚龍變躞蹀驕生鳥獸行嵗嵗相傳指樹日翩翩來伴慶雲翔

聖皇至徳與天齊天馬來儀自海西腕足徐行拜兩膝繁驕不進踏千蹄防髵奮鬛時蹲踏鼓怒驤身忽上躋更有禦杯終宴曲垂頭驒尾醉如泥

逺聴明君愛逸才玉鞭金翅引龍媒不應玆白人間有定是飛黃天上來影弄日華相照耀噴含云色且徘徊莫言闕下桃花舞別有河中蘭葉開

張燕公集卷十

欽定四庫全書

張燕公集卷十一

唐張說撰

頌

聖徳頌

太古厥初遺文闕矣書祖二典聿陳五教唐虞之訓歷代宗焉孰同理而不休奚同亂而克韙皇唐之典也道積四聖時將百年澤浸生人自根流葉孝和晏駕嗣子幼沖凶臣嬖女蹙弱王室人甚崩角之危朝深綴旒之嘆賴天奨忠勇大戮鯨鯢尊文廟而安神淸帝宮而待聖少主奉天命以至禪皇上拒天命以固違羣公卿士胥進曰陛下孝弟之至歷數在躬處儲闈有讓元子之徳居藩邸有辭太弟之髙六合欣戴三靈允協爲天下君其誰與讓皇帝義不得已曰吁所憂之長也乃被帝服陟元後延羣臣見兆人是日也景云至玆嵗也戎狄來其尢祥極瑞雜沓異類蓋翫狎而不記矣上方謹庶務覽眾則履幹幹懷翼翼逰道徳之靈圃従鸞鷺之珍羣視天下之所不見聽天下之所不聞帝典皇綱於斯備矣宜定效報之禮革封禪之則答神貺揚徳不然者則二宗無類帝之壇五嶽無省方之館矣若夫湯頌傳扵考父文什著扵周公臣下之志不可闕也敢作頌曰

天祚聖唐啟我明主大哉皇帝與天同矩天乎蓋之地乎載之陽和化育懷生賴之孝乎惟孝告成乎天靈壇神嶽思皇嘏焉皇哉皇哉胡可捨旃大君受命景云來翔流天泛日爛漫成章稽諸瑞典昔祚軒皇而今表聖土徳以昌西戎逺國畏君之靈古稱卽敍今乃來庭帝女是降其従如星天人偃革以迄太寧北胡狙獷狃扵徵伐帝初歷試防彼窮髮懷哉好音稽顙天闕遐哉大同天子之功

上黨舊宮述聖頌

維開元十有一祀正月皇帝展儀於河東挾右太行畱宴上黨整兵耀武入於太原設都建頌以崇王業南轅汾脽祈谷后土天淸日潤神歆如答三月庚午飲至長安六軍解嚴四方和防邇觀法象遐詠徳澤大虞巡之典修美漢祠之禮舉人心翕而一變神物效而無方於是邠王臣守禮寜王臣憲申王臣範薛王臣業獻書扵內開府儀同三司臣憬尙書臣晙臣象先臣頲禦史大夫臣漼抗疏扵外僉曰陛下受天歷數稽聖典謀道貫三靈仁育萬類掃陰沴而覩日開辟之功也尊文考而禦天帝王之孝也天以陛下爲子人奉陛下爲君萬殊之福祈應畢臻三代之風頌聲咸作今潞人懷代邸誅泗亭采聖瑞建石將表潛龍之館勒啟聖之圖勤亦至矣陛下推而不報其何以下塞眾望上對神休哉臣聞天之所啟人之欣戴必慿睿聖懿之徳元命眞符之紀功業見乎變徳施加乎時徳厚者施溥功者應速或階晦以彰或由難而昌蓋生其徳之謂天授其時之謂命天有成命其可沒乎陛下昔居是州也紫雲在天神光照室白鹿來擾黃龍上升隴出仙洞而神魚躍山開禪穴而靈鐘韻謡言合防巨迹引途嘉李傍連神蓍自起當此時也金石預變獄頌先歸政殷六府人重五教陶無窳器漁有讓泉神而化之人不知力昔龍負圖而大舜登狼銜鉤而後殷昌元珪錫扵夏禹赤伏歸扵漢光猶言先運吐符希代稱寶未有窮祥極瑞俶儻異如今之至者矣若貺集而不彰則神心不悅鴻業成而不贊則祝告無聞是掩天休而蓋聖徳也臣子之罪將何解焉願聽潞人以揚丕烈帝曰往者中宗違代國步微艱天祚我唐大命集於睿宗大聖眞皇帝朕畏天將命不敢怠遑其乾符坤珍皆先聖之餘福朕何力之有焉然重違昆弟公卿之請抑以敬從無爲虛美重朕不徳也羣臣逰聖蕩莫能名約乎舊史敢頌成績曰

帝徳廣運乃聖乃神天祚聖兮唐𨿽舊邦其命惟新再受命兮帝初正人降居上黨天下往兮黃龍晝見攀天而上九五象兮帝適於野紫雲之下求必在兮帝寢於堂變龍有光觀者駭兮天迹星謡木連蓍立總神異兮靈鐘化穴縞鹿赤魚可詭異兮上天無聲托類附形覺悟人兮聖皇齋栗在得戒失照事神兮皤皤潞老樂我王道愛舊宮兮赫赫頌功與天比崇攄無窮兮

答制

往者中宗違代國步微艱天祚我唐大命集於睿宗大聖眞皇帝朕以寡昧嗣守丕業防奉遺訓不敢怠荒至天地休徴人神靈貺皆先帝聖徳之餘慶朕何力之有焉至若登太行畱上黨頌功業建都畿休兵太原爲農脽上並國之典禮朕奉而行之何足稱者而羣臣固請紀頌眾心難違卿藻思菁華揚過其實自視虛缺爲媿尢多

皇帝在潞州祥瑞頌十九首奉勑撰

日抱戴

皇帝初臨潞州景龍元年四月二十有七日其日日抱戴頌曰

日告帝符王起乘土重光五色四方之主或抱或戴气華暉嫵大明經天豈忘忠輔

月重輪

皇帝臨潞州景龍元年七月十有四日夜月重輪頌曰維帝潛徳受天眷命月之重輪示我金鏡璧彩內澈環規外映君心用明神道協慶

赤龍

皇帝臨潞州景龍二年四月二十五日防事據按假寐百姓白鶴觀道士宋大辧等三十餘人同見赤龍在案頌曰

聖寐無體神融气渙蜿然赤龍垂首據案昔有王媼預覩興漢今此潞人亦兆靈觀

逐鹿

皇帝景龍二年二月二十有八日巡屬縣至潞河有鹿奔走渡河水深三丈帝馳鞭逐鹿水不及馬韉應時獲鹿司戶參軍崔弼隨帝而涉才入數步馬溺焉頌曰王者之畋必有天佐逐鹿深水乘躍而過不失其馳捨矢如破後騎沒溺乃驗靈迹

嘉禾

皇帝臨潞州景龍二年八月二十有五日長子縣界內有嘉禾合穂頌曰

靈气滋液嘉禾族生或分九穂有合雙莖昔效唐叔歸功太平今於歷試抽此徳萌

黃龍

皇帝臨潞州景龍二年九月五日黃龍見於州城東五里伏牛山南岡遲畱久之觀者如堵頌曰

黃龍二精五方之長在田而見文明厥象軒圖瑞來夏匱妖往惟徳可應恃神難誷

羊頭山北童謡

皇帝臨潞州景龍二年九月已後嘗有童謡云羊頭山北作朝堂其州南六十里有羊頭山頌曰

熒惑降精是爲天使防合齠齔謳謡街市通賢妙識采斷來事山北朝堂此明天位

仙洞

皇帝臨潞州襄垣縣北有仙洞忽然自開十數里仙乳靈液凝膏注玉頌曰

慿乘山穴應吳建號襄垣洞開神亦我報玉膏滴瀝石巷幽奧天將祐之陰靈啟道

大王山壘

上黨記禹治水而登此山因名焉魏書云望气者言其山有天子气故太武壘石爲三欲以厭之頌曰

昔望玆山當出天子太武心忌壓以軍壘地气𨿽廢河淸有俟三百餘年聖人方起

疑山鑿斷

上黨記後魏太和末孝文帝自代幸洛見此山有伏龍疑而不進遂斷山東麓以厭之其斷處猶存因名疑山頌曰

王命必有厭勝多無不徴緣錯虛役丹徒舊山伏气今聖靈符魏𨿽穿鑿能違天乎

赤鯉

皇帝景龍三年三月巡屬縣至襄垣南漳水上有赤鯉魚騰躍頌曰

龍或魚服鯉同國姓躍泉將飛告我天命鱗昭武徳翼贊興慶昔去隨仙今我迓聖

黃龍再見

皇帝臨潞州景龍三年六月十五日黃龍再見於伏牛山頌曰

蜿蜿黃龍旣見將躍气動云繞精流電爍文明剛健嫵媚纎弱萬物覩焉聖人其作

紫雲

皇帝臨潞州景龍三年九月九日與羣官壺口山界坐其時東北有紫雲翩翩而來光彩照日明日上黨縣丞王敬賔等白刺史劉懷一並啟皇帝請上狀奉教不許頌曰

天臨壺口露座山眉紫雲來覆如蓋如帷畢景不滅含風自持一人有慶兆民賴之

李樹

皇帝臨潞州延唐寺有李樹連理皇帝親自驗見之禦書額焉頌曰

李興帝族寺牓延唐異枝同榦雙名合祥花轉瑤萼子綴珠光本支百代永永蕃昌

神蓍

皇帝臨潞州景龍三年九月十有五日召百姓韓擬禮蓍筮卦未成而一蓍翹立擬禮曰此天人之瑞洎帝踐阼授擬禮逰撃將軍長上折衝頌曰

纎纎靈蓍下有伏龜天生神物以決狐疑一蓍特起自天立之無卦之卦告帝之期

金橋

金橋在潞南二里常有童謡云聖人執節度金橋皇帝景龍三年十月二十有五日由此橋朝京師頌曰出郡二里橫路金橋聖人南度駟馬西朝運及誅呂時當換堯卻尋後事一合童謡

紫气

皇帝臨潞州景龍三年十月二十有五日還京後州內所居寢堂有紫气七日不散

王往京國傾城戀惋紫气浮宮七日不散斐亹牕戶輪囷臺觀都人系心瞻仰云漢

大人迹

皇帝從臨潞州還京後其宅內及州街並有大人迹長二尺五寸自東而西布武相繼頌曰

百神從王一舉西適眾觀空廨聮步云迹躡似郊媒痕同雷澤曠古奇事存乎帝籍

神人傳慶

皇帝唐隆元年六月二十日夜除妖孽後其明日州佐吏索崇嗣於州南門外聞空中有人云臨淄王誅韋氏相王得天下其崇嗣告長史裴思裴思以妖惑罪之禁錮累日逢其月二十一日赦到獲免案牘猶存

天帝下席承韋干命王赫斯興撥亂反正撃凶尊主一麾大定神人相歡肸響傳慶

開元正歷握乾符頌

客有嘲臣曰聖主正新曆握乾符百寮賡歌以美時六合鼔舞以頌徳先生獨宴黙書閣捨翰詞林奚其爲防儗也臣應之曰鬥水不能評巨壑之量隙光未足議大明之體何者見褊而守隘也握乾符者不謂執天命與執天命者非夫廣徳休歷交相表裏況命者夫子之罕言也焉可偏贊而總握符之盛哉如作者略大本舉小節不亦仲尼之門所聽瑩也是以洞思幹慮久難其述客無異焉客曰請終餘論粵若我大唐慶始白雲道升紫气屬漢東失馭淮南不返髙祖舉晉陽之甲戡定闗西太宗因傒後之師削平天下髙宗收圖海外檢玉封中九域黎人重代飲澤𨿽鳴鸑攺號神龍中興周鼎歸唐圭祀夏中宗違代嬖防窺國於是乎聖上起藩邸入鉤陳一麾水心羣凶泥首崇復大聖越踐少陽受禪當寧而光大前烈垂統拜璧而愼寧後嗣四海有覆盂之安百代無委裘之隙是之謂聖人握符之大寶也四星入輔五將出禦倚禮樂爲國計仗仁義爲軍勢英賢集殿而文教成干戚舞階而武功振敬讓光於九族孝慈行扵萬宇磧嶂西南渤瀚東北織皮火毳暍炎山污熱海向風來王黒貂駮駿浮天溟絕冰漠連嵗獻欵鳥獸無猜人之意艸木無不逹之气升中於天比天同貴是之謂聖人握符之大政也歷試上黨黃龍飛天入淸中禁白虹指日瘞汾脽寶鼎見柴岱宗卿云蔚非應事而呈瑞者𨿽多狎而不紀矣是之謂聖人握符之大祥也以數推气以气定朔以星殷時以閏成嵗考星閏而革疏度置嵗差而辧誤日立大衍之紀參大渾之晷合鐘律之聲極鬼神之情是之謂聖人握符之大歷也若夫仁聖根扵內菁華發於外祥兆祕扵前謡防灼於後自然之理也彼洛下閎者漢太初時一巧歷耳云後八百嵗當差一日有聖人正之斯人也抑將露才揚術預證來聖有耆舊之傳記無史防之明文然至隋之開皇及麟徳聖歷三家創法一引爲徴約之年代則鄰近稽之圖籙則曖昧未有如新曆之昭昭者矣在昔唐虞之際以斗精受命者七人得四均間气而生者又二十八人所謂三十五際者也禹以金徳王故夏后之有天下也生數四百年契以水徳王故殷人之有天下也成數六百年稷以木徳王故周人之有天下也成數八百年伯益之命中天而堯族以火徳乘之故漢室之有天下也生數再及二百年其間距王而興不能復大禹九州之迹及勝殘百年之命者皆五神之餘气也咎繇降徳皇唐復興土精應王厚徳載物生數五百成數千年命歷有歸此其大較修徳增祚與天無窮轉算之徒莫能究也緯以入元三百四嵗爲徳運七百六十嵗爲代軌千五百二十嵗爲天地出符四千五百六十嵗爲七精返初天人相應合若符節自堯典命羲和修重黎之舊理顓頊之歷上元甲子千五百餘嵗得孔聖而春秋之歷序曁開元十二年甲子凡三千四十嵗遇聖上而大衍之歷興是時也土徳入生數之元天命當出符之防信矣伏惟聖上聰明文思道徳之具也豁逹大度皇帝之體也藝總六經漢光之學也文通三變魏祖之才也緣情定制五禮之本也洞音度曲六樂之宗也神於弧矢黃軒之威也聖於翰墨蒼頡之妙也兄弟善友王季之之心也子孫眾多周文之福也大寶以定天位大政以布廣徳大祥以合靈符大歷以啟成命徳位兼才臨照如此符命介福粲章如彼所謂廣徳休歷交相表裏之效也善歷者必推來運以自神興王者不俟往言以表聖設徴夫洛下閎之語也其不有容成之事乎且如恃有命比於日孰是夏王之福也賴卜年衰其徳豈謂周公之訓也故曰王者執天命在扵俟天符致天符在扵順天徳布天徳在扵保天位四者備矣然後陳其盛徳告扵神明捨此道也胡可語正天歷握乾符哉諛臣懵學謝生造樂虞典之歌舜羨周詩之美文敢不惇信辭薦淸樂厭上客之誚托眾篇之後云爾

維皇六葉於赫啟聖步玉斗握金鏡地維續天柱正山川授方雷雨施令淸廟九祐堯門百慶郊稷尊祖擇昌定命徳自我流藝従我修龜易八卦龍書九疇文含玉律字吐金鉤鳴絲鶴舞調箭猿愁集賢牓殿花萼名樓神用外表事行先兆萬目朝徹千心暗曉卿云爛漫黃龍窈窕逰姑射神人窅登太山天下小飛祥定瑞均靈踳類鞮譯窮天琛維盡地爍此金防鑄爲農器匪直也然探索祕軸止輪運辰居星轉得一神凝吹萬情辧發斂濳合晦明幽闡階蓂朝開宮槐夜捲正我長歷同符大衍天地淸焉日月貞焉四時行焉萬物生焉窮神知化美功成焉金版玉牒逺頌聲焉

起義堂頌

堯以天下禪舜舜以天下禪禹禹將宅百揆總萬國一讓扵稷卨再讓於臯繇稷卨先舉彼商與周以之更盛臯繇後天我國家於玆受命非舜以考天而疇咨審靈命之陰隲非禹以享天而徳讓知歷數之有歸及乎元間出光大前慶垂道徳而統運依淸虛而立法天祚我李厥惟舊哉並州起義堂者皇天造帝之初髙祖誓眾之地也隋氏失禦國亂無家小道自賢大才胥忌惟宮室陂池之好惟沈湎暴慢是保上帝不歆黎人咸戚六軍逾海而東敗萬乘過江而南覆豺狼入邑猰防爭人黔首囂然方將無訴我髙祖感之乃龍躍晉水鳳翔太原百神前驅萬姓來奔開咸陽入天門用湯武之兵靜新室之亂遵唐虞之典承太王之基率百官受終於文祖輯五玉班瑞於諸侯類圓禋方之禮備封功爵徳之議允約法惟簡代虐以寛子恵困窮懷柔蠻貊金石一變日月重華近古以來未有革命易姓若此之盛者也非天私我有唐惟天祐於積徳非唐求於人庶惟人懷於累仁當此之時太宗內啟聖謀外行専斷躬擐甲冑跋履山川駕英雄而爲奧主一區域而定大業周詩曰昊天有成命二後受之信今之謂也若夫修徳以降命奉命以造邦源濬者流長根深者葉茂天人報應豈相逺哉觀周之興始於后稷公劉承以大王王季皆勤儉忠厚克廣前烈至於文王成之武王啟之康王安之故卜世三十卜年八百天所命也我唐之興也始於臯繇元承以景皇元帝皆立言邁徳垂裕後昆至於髙祖受之太宗有之髙宗守之中宗復舊業睿宗新景命比之周室我何謝焉且如陳徳明刑庶其躬稼之績宗道要小其避狄之仁化流率土狹其江漢之域義寜大朝羞其牧野之戰故武徳中太行出大聲曰唐興理萬年蓋天之所命年代未可涯也仲尼曰惟天爲大惟堯則之又曰韶盡美矣又盡善也非至徳其孰能如此其大者乎於戲先後捨元子而立予主鬯煩大位而付予天下自髙祖創業百有六戰欽承丕緒十有四載東西南北無思不服山川鬼神亦莫不寕實惟藝祖儲福之所致豈予幼孫菲徳之能及方將運心於妙之境勵志於造化之鑪發令爲祥符施恵爲霖雨任賢爲兩曜仗能爲四時俾天之下有形者遂全懷生者自足樹鋪野繭田種嘉谷斵雕爲朴捐珠棄玉追大庭而齊風夢華胥而同俗非曰能爾願慿宗祏而效焉癸亥之嵗獻春正月濟河橫汾省方展義存問黎老緬慕本邦城郭巋然桑梓如舊覽風物之憂思尋王業之艱難惟髙祖若天地之開辟化成萬類惟太宗若日月之照臨光於四表舉晉陽之甲除君側之盜由唐侯之封升天子之號肇基發迹實在於玆仙駕無所或顧懷於舊土靈魄無方倘來歸於北堂郡縣之所宜嚴奉前人有言曰禮不忘本樂保其徳如姬詠周原而劉歌沛邑思我烈祖如聞嘆息之音嗟爾後人無忘成功之頌頌曰皇矣上帝臨下有赫降監四方求人之瘼吁彼隋煬其政不獲眷我髙祖此惟其宅天輔臯陶明刑弼教道尊老氏同體妙仁表四乳明燭獨照隨父托心史良辧貎髙祖誕靈神光夜耀天妹作合日兄夢紹祚生文帝膺運防昌首唱髙祖鶱飛晉陽萬夫一心元戎啟行火旗炎炎云烏洋洋五星迓帝萬國謳唐天网恢疎王師節制威惟連戮老生摧斃山祗引軍河龍渡帝渭倉散積離宮弛閉闗輔來蘇逺方咸恵長安宮室上法太防隋遷寶鼎唐在璿璣仗入雙闕詔出九圍三靈協載百祿同歸帝謂太宗表正封略濤蕩飈掃霆馳電爍劍不摧鋒弩無再彍西平汧隴東取河洛杲宻徳充頭懸面縛北走獯鬻南逹蠻荊遼碣作乂梁岐底平風動神行海隅蒼生莫不來庭於昭義堂誓眾資始天命所起於胥頌美維予小子夙夜敬止於戲皇王緒思不忘

大唐祀封禪頌

皇唐六葉開元神武皇帝再受命致太平乃封岱宗禪社首鑿石紀號天文煥發儒臣志美立碣祠壇曰厥初生人俶有君臣其道茫昧其風朴略因時而欻起與運而紛落泯泯沒沒無聞焉爾後代聖人取法象立名位衣裳以等之甲兵以怛之於是禮樂出而書記存焉反其源致敬乎天地報其本致美乎鬼神則封禪者帝王受天命告成功之爲也閱曩聖之奧訓攷列辟之通術疇若天而不成曷背道而靡失由此推之封禪之義有三帝王之略有七七者何傳不云道徳仁義禮智信乎順之稱聖哲逆之號狂悖三者一位當五行圖籙之序二時防四海升平之運三徳具欽明文思之美是謂與天合符名不死矣有一不足而云封禪人且未許其如天何言舊史者君莫道於陶唐虞舜臣莫徳於臯陶稷卨三臣降徳皆有天下仲尼敍帝王之書系魯秦之誓明魯祀周公用王禮秦承伯益接周統孔聖防防不其效歟然秦定天下之功髙享天祿之日淺天而未忘庭堅之徳也故大命復集於皇家天之贊唐不惟舊矣其興之也靈啟廸黃祗顧懷應歸運以義舉撫來蘇以利見濩也無放夏之慙武也無伐殷之戰髙祖創業四宗重光徳有格天漏泉蒸云濡露菌蠢滋育氤氳涵煦若天地之覆載日月之照臨溥有形而歸景罄無外而宅心百有八年於玆矣皇帝攘內難而啟新命戴睿宗而纘舊服宇宙更辟朝廷始位蓋羲軒氏之造皇圖也九族惇序百姓昭明萬邦咸和黎人於變立土圭以步歷革銅渾以正天蓋唐虞氏之張帝道也天地四時六官著禮井田三壤五圻成賦廣九廟以尊祖定六律以和神蓋三代之設王制也武緯之文經之聖謩之神化之然猶戰戰兢兢日愼一日納規誨以進徳遂忠良以代工講習乎無爲之書討論乎集賢之殿寵勇爵貴經門翼乎鵷鸞之列在庭毅乎貔豹之師居鄙人和傍感神寶沓至乾符坤珍千品萬類超圖溢諜未始聞記我後以人瑞爲心初不以物瑞爲異王公卿士儼然進曰休哉陛下孝至於天政合乎道前年祈后土人獲大穰間嵗祀圜丘日不奄朔祥感以祈聖因事以觀天天人交合其則不逺意者喬丘拭路望華翠之來上帝儲恩俟蒼璧之禮久矣焉可専讓而廢舊勛羣臣固言勤帝知罪至於再至於三帝乃揖之曰欽崇天道俯率嘉話恐徳不稱敢憚於勤其撰巡狩之儀求封禪之故旣而禮官不戒而備軍政不謀而輯天老練日雨師灑道六甲按隊八陣警蹕孟冬仲旬乘興乃出千旗云引萬防林行霍濩燐爛飛焰揚精原野爲之震動艸木爲之風生歷郡縣省謡俗問百年舉百祀興墜典葺闕政攸䢐之人室家相慶萬方縦觀千里如堵城邑連歡丘陵聚舞其中垂白之老樂過以泣不圖蒿裏之魂復見幹封之事堯云往舜日還神華靈郁爛漫乎穹壤之間是月來至於岱祗祓齋宮滌濯靜室凝神覽將欵太一議夫太山者聖帝受天官之宮天孫總神靈之府自昔立國莫知萬數克升中而建號惟七十而有五我髙宗六之而今七矣非夫尊位盛時明徳曠代遼闊難並之甚哉先時將臻夫大封也累封疆於髙岡築泰壇於陽趾夫其天壇三襲辰陛十二咸秩眾靈列座有次崇牙樹羽管磬鏞鼔宮懸扵重防之內干戚釵殳鉤防戣戵周位扵四門之外伐國重器傳代絕瑞旅之於中庭玉輦金轂翠冒黃屋夾之於端路庶官百僚羌夷蠻貊褒成之後讓王之客序立於禮神之場髦頭弩牙鐵馬金鏃介冑如雪旗幟如火逺匝於淸禁之野於是乎以天正上元法駕徐進屯千乘於平路畱羣臣於谷口皇帝禦六龍陟萬仭獨與一二元老執事之人出天門臨日觀次沆瀣宿巉巖赤霄可接白雲在下庚寅祀髙祖於上封以配上帝眾官扵下位以享眾神皇帝冕裘登壇奠獻俯僂葉金奏佾羽舞撞黃鐘歌大呂開閶闔與天語淸將信公奉斗布度懋建皇極勤卹蒼生招嘏乎未兆禳災乎未萌上下傳節而禮成樂徧福壽同歸而帝賜神防乃檢玉牒於中頂揚柴燎於髙天庶忠誠之上逹若慿焰而駕煙日轡方旋神心余眷五色雲起拂馬以隨人萬嵗山呼従天而至地越翌日尊睿宗侑地祗而禮社首遂張大樂覲東後國風惟舊無黜幽削爵之誅王澤惟新有眚災大賚之慶不浹日至化洽於人心不崇朝景福徧扵天下然後藏金匱於祏室廻玉鸞於上都煌煌乎眞聖朝之能事而髙代之盛節者也於斯之時華戎殊俗異音同嘆曰兵合多雨山峻多雲豈有大舉百萬之師克期千里之外及行事之日則天無防翳地無纎塵嚴冬變爲韶景寒谷郁爲和气非至徳其孰能動天如此其順者乎昔人云自西自東自南自北無思不服今信知聖人作而萬物覩其心服之之謂矣或曰祭泰折主先後非禮歟曰是禮也非宜也王者父事天母事地侑神崇孝無嫌可也且夫柴瘞外事帝王主之烝嘗內事后妃助之是開元正人倫革獘禮起百王之法也故令千載睹末光聆絕韻咀甘實潄芳潤爍妙之至精流不已之淑聲臣悅作頌告於神明四皇墳而六帝典𨿽吉甫亦莫能名徒采彼輿人之詩曰大矣哉惟天爲大惟皇則之率我萬國受天之祺子孫百代人神共保綏之云爾而已矣

大唐開元十三年隴右監牧頌徳碑奉勑撰

周禮校人掌王馬之政天子十二閒馬六種閒爲一廏馬二百一十六應干之防也六廏成校五良一駑是之謂小備校有左右閒成十二合月之道也駑馬三良馬之數凡三千四百五十六是謂之大備秦並一海內六萬騎之國馬盡歸之帝家則周制陋矣漢孝武富文景儉扃乏積雄衞霍張皇之勢勒兵塞上廏馬有四十萬匹及東漢魏晉國馬陵夷不可復逮武帝時矣後魏胡馬入洛蹴蹋千里軍陣之容𨿽壯和鸞之儀亦闕大唐接周隋亂離之後承天下徵戰之獘鳩括殘燼僅得牝牡三千従赤岸澤徙之隴右始命太僕張萬嵗葺其政焉而奕世載徳纂修其緒肇自貞觀成於麟徳四十年間馬至七十萬匹置八使以董之設四十八監以掌之跨隴西金城平涼天水四郡之地幅員千里猶爲隘狹更防八監布扵河曲丰曠之野乃能容之於斯之時天下以一縑易一馬秦漢之盛未始聞也張氏中廢馬官亂職或戎狄外攻或師圉內寇垂拱之後二十餘年潛耗太半所存蓋寡開元神武皇帝登大寶受靈符水瑞感而河龍出星精應而天駟下二年春帝乃簡心腑善畜之將福祐宜生之長俾領內外閒廏使焉卽開府霍公其人也公名毛仲姓王氏開元佐命之元勲東國亡王之後裔四伯輔禹與治水之謨四七興漢在經星之列淸明虛受察含冰鑑籌謀先覺慮出蓍竭無私之忠而善歸天造輸不懈之力而元同日用故騰躍風雲攀附日月防功第一承恩莫二庭羅魏絳之鐘鼓第賞京邑之山林文馬蕃錫扵晉侯禦衣亟分扵韓信庶姜如玉則降榮彤管眾子垂髫則抱拜朱第聖人之見也必逌爾爲之四顧而滿志聖人之不見也乃卹然若無與樂其天下仲尼所謂是必才全而徳不形者也夫處其身則立無跂正也視無還端也聴無聳誠也言無逺愼也國有憂未嘗不戚國有慶未嘗不怡其禦下則明利害之鄕阜財求之務使之趨善而避惡懷徳而畏威身不離扵闕庭令逺行扵垌牧亦有不學而暗合扵古未更而懸辧其事然其従政必問於遺訓而資扵故實者也若夫春祭馬祖夏祭先牧秋祭馬社冬祭馬步敬其本也日中而入焚原燎牧除蓐舋廏時其事也潔泉美薦庌涼棧濕翹足而陸交頸相靡宣其性也攻駒教駣講馭臧僕刻之剔之覊之防之就其才也不反其性故親人樂藝節樂如舞之心自生不窮其才故闉扼鷙曼竊轡詭銜之態不作爾乃舉其神異則望騊騟騕裊乘黃玆白來儀外廏呈伎內朝刷閬風夕洗天泉聖皇一馭長壽萬年別其種類則有妍蹄繁鬛小領逺志曰龍曰騋曰戎曰驥差其毛物則有蒼白驪黃騂紫驈皇騅駓驒駱駰騢駵駱驑駮驓駩騧騏騽騝豪骭足狼尾魚目宗廟齊豪戎事齊力田獵齊足罔不畢有元年牧馬二十四萬匹十三年乃四十三萬匹初有牛三萬五千頭是年亦五萬頭初有羊十一萬二千口是年亦二十八萬六千口皇帝東巡狩封岱嶽輦輅旣陳羽衛咸備大駕百里煙塵一色其外又有閒人萬夫散馬千隊骨必殊貎毛不雜羣行如動地止若云屯百蠻震聳四方抃躍威懷紜紛壯觀揮霍廻衡飲至朝廷宴樂上顧謂太僕少卿兼秦州都督監牧都副使張景順曰吾馬防何其蕃育卿之力也對曰帝之福也仲之令也臣何力之有因具上其狀帝用嘉焉霍公口無伐辭貎無徳色朝髦庠齒歆以多之於是明威將軍行右衛郎將南使梁守忠忠武將軍行左羽林中郎西使馮嘉泰右千年長史北使張知古左驍衛中郎將兼鹽州刺史鹽州監牧使張景遵隴州別駕循武縣男東宮監牧韋衡都使判官果毅齊琛總監韋績及五使長戶三萬一千人僉曰自開府庇我十三年矣畜有娩息人無乏匱克厭帝心莫匪嘉績且如停西南兩使六頓人夫槁谷計八十萬工圍石以息人約費其政一也納長戶隠田稅三萬五千石以儉私肥公其政二也減太僕長支乳酪馬錢九千三百貫以窒隙止散其政三也供軍筋膠十萬七千斤以收絹繕工其政四也蒔茼麥苜蓿一千九百頃以茭蓄禦冬其政五也使監官料舊給庫物新奏置本收分其利不喪正錢二萬五千貫以實府宜官其政六也賈死畜貯絹八萬往嚴道市僰僮千口以出滯足人其政七也五侯長戶數盈三萬墾田給食糧不外資以勸農卻挽其政八也敢問羣牧之事孰能加扵此乎然則稱伐計功前典所貴上以美聖主擇才之得人下以贊忠臣受任之盡節末以道官屬承風之成事竟以示後代昭前之令聞是四烈者不可廢也旣而大君有命舊史書功吟詠奇篆刻金石秦汧尙想非子之風魯野區區猶傳史克之頌試従此而觀彼夫何足以言哉頌曰

皇天考牧兮聖之君四十三萬兮馬爲羣塹汧渭兮垣隴阪飛黃皁兮昆蹄苑山崆峒兮水嗚咽泉噴玉兮艸汗血聚如花兮散如雲性旣馴兮才亦絕維國家之大事駕時龍兮祭天地和鑾發矣文物備維皇帝之七徳總戎馬兮威萬國彩髦翻兮金介冑有霍公之掌政擇張氏之舊令天王駕兮仗黃麾太僕驂兮展輅儀舞月駟兮蹀云螭神倜儻兮態權奇騏驥溢野兮牛羊日多子孫榮位兮思寵如何頌皇靈兮篆石鼓萬斯年兮羣王府

廣州都督嶺南按察五府經略使宋公遺愛碑頌

維唐禦天下九十有八載蒼生賁乎海隅澤漫乎荒外天子念窮鄕之僻陋徼道之修阻吏或不率不馴人或不康不若乃命舊相廣平公宋璟鎭玆裔壤式是南州篤五管之政教總三軍之旗鼓幅員萬里馴致九譯詔書下日靡然順風曷由臻斯威名之先路也公曩時執白簡登瑣闥推誠蹇諤不私形骸忤英主之龍鱗蹹姦臣之虎尾挫二張之鋭則聲怛寰域折三思之角則气蓋風雷由是極有四星維帝之輔地有五嶽維天之柱其入宰也君之股肱其出守也人之父母至於此邦之長人也飲食有節衣服有常淸心而庶務簡正色而羣下一瑟兮僴兮赫兮喧兮固以不怒而威不言而信𨿽有文身鑿齒被髮儋耳衣卉面木巢山館水種落異俗而化齊言語不通而心諭矣其率人板築教人陶瓦室皆塗塈晝逰則華風可觀家撤茅茨夜作則災火不發棟宇之利也自今始祖國之舶車海琛云萃物無二價路有遺金殊裔胥易其廻途逺人咸內我邊郡交易之坦也有如此故能言之士舉爲美談蓋防子去殷以後王者襄公伐楚將得諸侯尙書東漢之雅望黃門北齊之令徳宋氏世名公其濟美詩所謂無念爾祖聿修厥徳廣平有焉若夫往者屈也來者伸也往來相召而哀樂繼之鴻飛遵渚於汝信處龍章衮衣以我公歸郁陶乎人思嗟嘆之不足廣府司馬譚畨禺耆老某乙等相與刻石傳徽斯文予春秋之徒也豈將茍其辭哉雅敬宋公王臣之重次嘉譚子贊徳之義遙感耆舊去思之勤越裳變風知周公之才之美吉甫作頌見申伯於藩於宣觀政將來惡可廢也頌曰

降王宰兮逺國靈歌北戶兮舞南溟酌七徳兮考六經政畫一兮言不再艸木育兮魚鼈寕變蓬屋兮攺籬墻魚鱗瓦兮鳥翼堂洞日華兮皎夜光火莫燉兮風莫颺事有近兮惠無疆昆侖寶兮西海財防萬里兮嵗一來舟如島兮貨爲臺市無欺兮路無盜旅忘家兮扃夜開越井岡兮石門道金鼓愁兮旌斾好來何暮兮去何早犦牛牲兮菌雞卜神降福兮公壽考

龍門西龕蘇合宮等身觀世音菩薩像頌

我聞上古有聖人心入羣有身包大空普觀察一切音聲其名曰觀音菩薩日月有盡光明無際天地有終神通不滅禮其形像隨願而成功稱其名號應時而獲果龍門西龕等身像者此都人士思賢令蘇君之所造也天下之大都有五而河洛總其中皇居之赤縣有二而合宮是其一四隩輻湊萬商厖謬政頗財黠刑放寵祐所由然舊矣故彊毅臨之則攫斂猋擾虤虐不辜以抶撲睚眄是稱辧吏寛厚處之則幹沒滛詭相詐莫禦以息偃簡怠謂之風流其傷獘一也武功蘇君名頲字廷碩隋右僕射邳國公之孫今吏部尙書懷逺公之元子相門華列儒庭善訓雍容文雅當代知名通才博藝扵何不可禦史天憲也抗執簡之雄郎官星象也髙握蘭之選帝車西幸皇眷東遙四方之極一臺歸妙蘇君於是乎始爲政扵京邑籍田戶以衍賦徹考資畜以程力任董逋逃以業浮廋詰姦慝以豫防嫠制事典以示好惡惇術學以興禮義省法罪獄吏無作威煦郵馹圉人不敢產加以躬親足以勵勤謀始足以作則端荘足以易暴淸儉足以息貪夫如是簡往而事行正身而人慕輕薄束脩而歸厚流亡𦇤負而來復曾未期月遷給事中旣而人吏父老聚而謀曰咨休哉明府之惠人也春風暢之時雨霂之心乎愛矣何以祝之朝廷豈不念下民之郁陶乎奚其爲奪我君而不省畱也詩曰愷悌君子神所愛矣庶防乎三珍依慿百祥臻降云爾乃購奇匠俽霛峯追琢鏡光鑱鑿電涎倚髙壁臨懸闗蹈石菂戴瑉鬘縹緲云聳嬋娟玉立模宰官之形儀現輪王之相好諦視瞻仰將筦爾而防笑攝心傾聽疑僁然而有聲其左右則福地園林香城基址前佛後佛大身小身亙岑嶺而相望徧虛瑩而無數此身不動觀大地之眾生彼佛無來見河沙之世界爾其北對宮觀南馳荊越闕路豁開而中斷伊水逶迆而長注修途交防車馬川流帝城風俗是焉逰覽如鎭南之峴山似闗西之灞岸暮春桃李上已淸明泛法地之淥波慿靜域之丹檻揚袂陰景躧步震山花散四天香開八國以不居之嵗月閱無窮之人代知妙容之常在覩永刼之因緣盛徳相傳與此山而終始不其偉歟昔孔子化中都以攝魯相卓茂理於宻以致漢臺夫樹善有基建功無小蘇君春秋鼎盛徳業日新方欲驤首天池整翮云漢致大君扵堯舜紹層構扵韋平是宰也故以五輅之推輪九域之覆簣巳重宣此義而說偈曰大哉聖心如明鏡深入禪定龍飛淸淨觀我物性靈相珍飾精窮妙極千嵓之側因空見色登我願力不競不絿不剛不柔敷政優優百祿是遒侑我蘇侯

張燕公集卷十一

欽定四庫全書

張燕公集卷十二

唐張說撰

贊銘

箴記

蒲津橋贊

易曰利渉大川濟乎難也詩曰造舟爲梁通乎險也域中有四瀆黃河是其長河上有三橋蒲津是其一隔秦稱塞臨晉名闗闗西之要衝河東之輻湊必由是也其舊制橫絙百丈連艦十艘辮修笮以維之系圍木以距之亦云固矣然每冬冰未合春沍初解流澌崢嶸塞川而下如礎如臼如堆如阜或摐或掍或磨或切綆斷航破無嵗不有𨿽殘渭南之竹僕隴坻之松敗輒更之罄不供費津吏成罪縣徒告勞以爲常矣開元十有二載皇帝聞之曰嘻我其慮哉乃思索其極敷祐於下通其變使人不倦相其宜授彼有司俾鐡代竹取堅易脆圖其始而可久紓其終而就逸受無疆惟休亦無疆惟卹扵是大匠蕆事百工獻藝賦晉國之一鼓法周官之六齊飛防煽炭祝融理鑪是鏈是烹亦錯亦鍛結而爲連鏁鎔而爲伏牛偶立扵兩岸襟束於中潬鏁以持航牛以鷙纜亦將厭水物奠浮梁又疏其舟間畫其鷁首必使奔凘不突積淩不隘新法旣成永代作則原夫天意有四防焉濟人仁也利物義也順事禮也圖逺智也仁以平心義以和气禮以成政智以節財心平則應諧百神矣气和則感生萬物矣政成則乂文之經矣財節則丰武之徳矣故天將儲其禎地將阜其用人將盈其力聖皇之道幹幹翼翼觀藝而無窮詠功而無極

皇帝馬上射贊

第一

甘泉頓射飛野雞一隻走狐二走兔十四不隔箭連中五隻

一面昭仁三驅示武走則發射伏則不取

第二

中鷹前兔

寒兔滅沒疾鷹逞巧鳴鏑洞飛失雋亡狡

第三

福陽頓同日中狗前兔

狡兔雋犬力奔勢迫持圓駷飛捨拔先獲

望賢頓停日射髙飛鴈一隻走麞二走兔三十六不隔箭連中五隻

獸殪山豪烏落云雋貫三疊兩血不瀐刃

望賢頓中獯狐

夜鳴之鳥是謂獯狐除人之惡應箭而鋪

望賢頓隔馬射中麞

趯趯牙麞寒艸同色隔馬百步一縦而側

第四

仙防頓中麞一走狐三走兔十八不隔箭連中八隻天子省斂薄狩岐陽躬射五十以奉烝嘗

第五

文山頓射麞不隔箭連中二走狐一走兔二十一隻我將獻鮮従禽扵野一日百中以威天下

武停頓向後射走兔其中射兔十九隻不隔箭連中十一隻走狐三走麞一

霜兔斗廻雲龍矯過天旋月滿捨矢如破

仙林頓分駿射野狐中

有芃者狐起帝之右分騣逺發應踣於手

鷂子搦防不著飛過在後箭射應而落

驚鳶上飛鷙集橫搏矯箭爭中紛然旋落

一箭中兩鹿橫貫走五十餘步方倒

雙鹿並出一箭橫連上思陵寢以獻時鮮

是日還宮苑內用大箭射走四十口分賜諸王郡王及従人等

帝入靈囿數百麀鹿射其四十頒諸羣後

孔子堂社預贊

猗歟杜侯發揮孔聖春秋旣立王道以正列國行事君子莫之他人有心予忖度之推凡是例定罪原詞開我後學従祀先師

金紫光祿大夫太常卿上柱國中山郡公崔日知寫眞圖贊

廓哉中山霛宇廟徹逸韻豪爽逹音妙絕孝盡思成忠全見節優防宮侶蕭條禪悅白髮傳貎靑松拂雪要之嵗寒是望邦傑

慮捨郍像贊【並序】

詩云哀哀父母生我劬勞欲報之徳昊天罔極是傷不可止也戀而懷無所及之感其有飾聖以資親修法以展慕豈非孝子持明之心哉武擔山靜亂寺盧捨郍丈六鐵像者沙門履徹爲先妣用無價黃金之裝也徹師俗姓劉氏靑城眞人知古之弟道門釋種守律防戒了如來廣大之心逹如來加持之力見虛空界劃縵茶壇知定慧手結金剛印過去不悟因後行而追福當來未聞指前緣而證道覩佛相者成一切智承佛光者壊無始業張說聞其事而懌之乃合掌西南遙禮偈曰大雄盧舎那妙法甚深祕神變加持力普升不動位孝哉彼沙門愛母而錫類法財裝妙色空色不相異慧日破金山慈光觸寶地善來金剛手一一見佛事

般若心經序

萬行起心心人之主三乘歸一一法之宗知心無所得是眞得見一無不通是通如來說五蘊皆空人本空也如來說諸法空相法亦空也知法照空見空舎法二者知見復非空耶是故定與慧俱空中法立入此門者爲明門行此路者爲超路非夫行深波若者其孰能證於此乎祕書少監駙馬都尉滎陽鄭萬鈞深藝之士也學有傳癖書成艸聖乃揮灑手翰鐫刻心經樹聖善之寶坊啟未來之華葉佛以無依相而設法本不生我以無得心而傳今則無滅道濟文字意齊天壤國老張說聞而嘉焉贊揚佛事題之樂石

藍田法池寺二法堂贊【並序】

法池西三歸院二法堂玆寺長老初上禪師所造也禪師本姓彭名至知至性篤孝執親之喪七日不食微言宻行志道探究易老荘太一之防善正書與鐘王同格其精至防畫宛秀毫縷必見如折槁荷磨文石筋理灑颯固非人力所致也中朝名士山藪髙尙法流開勝逺近慕焉及晚年専意扵禪誦平生藝業脫若遺塵矣常嘆曰帝王父母許我出家雨露生成恩猶一揆依如來教創是功徳萬一乎獻福二宮潛祐七祖將與一切咸登道場扵是三歸堂以長安元年辛丑子月望日癸未立善法堂以開元元年癸丑丑月望日戊辰建禪師母弟仁琬弟子沙門啟疑及沙彌令哲左右斯業實有力焉

三歸堂贊

敬告諸佛子一心淸淨觀欲求正眞道當従信根入是佛虛空相是法防妙光定慧不相離是僧和合義人空法亦空二空亦復空住心三寶空是名三歸處

善法堂贊

至哉初上人建立善法堂彩翠三世佛荘嚴淸淨眼能運無礙心普入扵一切見若不染色知若不取色是名眞實見亦名解脫知佛觀離生滅諸法等如是

益州太淸觀精思院天尊贊【並序】

蜀山劉尊師上淸品人也兄學儒弟奉佛乃畫三聖同在此堂煥乎有意哉逹觀之一致也張說聞其風而樂之作天尊贊

正气生神結气爲實上淸尊帝中黃首出華彩衣裳虛無宮室紫气乘斗赤鑪欽日十天従化萬靈受律蓮花釋門麟角儒術法其不二心同得一道心惟微守而勿失

並州勑造座右銘

安萬國禮百神放鄭聲逺佞人

進筆硯架銘

筆硯之間聖心必察靑蠅導赦震言漏泄

暖硯銘

筆鋒曉凍墨池夜結香炭潛然推寒致熱

素盤盂銘【並序】

國子祭酒韋公好逰山水器珍雅素因適湯泉見楩梓枌楡良材滿谷乃命山工作爲盤盂盎甖樽觶呈其文理素而不飾還都分遺好事者說受賴盤盂二事以銘之云爾

幽山之水無心世路器爲盤盂制以法度匪丹匪漆惟眞惟素理眞防毀節全思固多用必傷處盈招惡嗟嗟君子鑑微在悟實是天然貽我朋故

溫泉箴

東山少連曰防氏之子曰壬夫安祝融氏之女曰丁芊俱學水仙是爲溫泉之神焉帝命之救萬靈蕩滯結腑臓逹膚腠泄下人多賴之上帝是崇乃飛亷氏之佚女妒之常欲大慁其功故入溫泉必齋以灑心戒以防患恕以利物含生之疾我願除妖二神嘉之吹湯激邪珠連漚累潏汩揚華此其效也若入溫泉僻心穢行惡言滛形居食失節動出躁輕二神醜之不匡人命飛亷佚女以裾蔽人是生疰芒風瘍齵之病夫有意之醫照合神理無恆之醫身爲欲使莫之益傷之者至矣是以君子愼其防也

贈別楊盈川炯箴

杳杳深谷森森喬木天與之才或鮮其祿君服六藝道徳爲尊君居百里風化之源才勿驕恡政勿煩苛明神是福而小人無寃畏其不畏存其不存作誥玆酒成敗之根勒銘其口禍福之門𨿽有韶夏勿棄撃轅豈無車馬敢贈一言

獄箴

官有決曹掌玆法獄匪惟議罪亦以防欲所貴仁恕非矜窘束吏茍吹毛人安措足古之爲主是戒是勗茫茫率土蠢蠢羣生賢愚中雜眞僞相傾若魚之駭如鳥之驚不能無犯宜持以平或大或小時重時輕無以快志期乎得情孰曰非重國之政令孰曰非輕人之性命虐則招咎寛則納慶宜愼宜卹可畏可敬爲獄則固爲牢則幽晨嚴管鑰夜宻更籌寂寂圓土累累系囚求食揺尾見吏垂頭自昔立名此爲非所逼隘狹室攲傾漏宇冬有祈寒夏多隆暑焉可失入焉可妄處勿謂無妨勿謂無傷匹婦含怨三年亢陽匹夫結憤六月飛霜可以安危可以興亡敢告司憲無輕國章

東山記

兵部尙書同中書門下三品修文館大學亡韋公體含眞靜思協幽曠𨿽翊亮廊廟而緬懷林藪東山之曲有別業焉嵐气入野榛煙出俗石潭竹岸松齋藥畹虹泉電射云木虛吟惚恍疑夢間闗忘術玆所謂丘壑防龍衣冠巢許幸溫泉之嵗也皇上聞而賞之乃命掌舎設帟金吾劃次太官載酒奉常抱樂停輿輦扵靑靄佇翚褕於紫雲百神朝於谷口千官飲乎池上緹騎環山朱斾焰野縦觀空巷途歌傳壑是日卽席拜公逍遙公名其居曰淸虛原幽棲谷景移樂極天子賦詩王后帝女宮嬪邦媛歌焉和焉以寵徳也加以中宮惇序謂我諸兄引內子扵重幄見兒童於行殿家人之禮優棠棣之詩作於是實其筐筥下以昭忠信之獻賁其束帛上以示慈恵之恩朝野歡並君臣義洽夫飛翠華藶茨道至道之主也紆紫綬期赤松素履之輔也千載一時難乎此遇故兩曜合捨眾星聚徳雅道光華髙風允塞寒谷煦景窮崖潤色猗歟盛事振古未有篆之石貽代厥後

張燕公集卷十二

欽定四庫全書

張燕公集卷十三

唐張說撰

表

請封太山表並批答

臣說等言臣聞聖人者與天地合徳故珍符休命不可得而辭鴻名盛典不可得而讓陛下功格上天澤流厚載三五之盛莫能比崇登封告成理協幽贊故符瑞必臻天意也書軌大同人事也菽粟屢登和平也刑罰不用至理也今陛下稽天意以固辭違人事以久讓是和平而不崇昭報至理而闕薦祖宗億兆之情猶知不可況上帝臨照祖宗顧諟其可止乎願納王公卿士列嶽搢紳之眾望乃命有司速定大典臣不勝懇禱敢昧死再拜

朕以眇身欽承丕業十餘載矣夙夜兢惕常以至道未暢元元未安上累先聖之心下受萬方之責何敢議封禪躡岱宗乎今羣官所奏靈符嵗稔戎狄向風蓋上天降休宗廟垂福豈朕薄徳冒以當仁然天休不敢不答廟祜不敢不報王公眾望不可固違將以防福謝誠非以成功類帝輒用忘忌只遂羣心

請八月五日爲千秋節表並勅防

左丞相臣說右丞相臣璟等言臣聞聖人出則日月記其初王澤深則風俗傳其後故少昊著流虹之感商湯本烏之命孟夏有佛生之供仲春修道祖之籙追始尋源其義一也伏惟開元神武皇帝陛下二气含神九龍浴聖淸明總於玉靈爽朗冠於金天月惟仲秋日在端五恆星不見之夜祥光照室之朝羣臣相賀誕聖之辰也焉可不以爲嘉節乎比夫曲水禊亭重陽射圃五日防筵七夕粉筵豈同年而語也臣不勝大願以八月五日爲千秋節著之甲令布於四方羣臣以是日獻甘露醇酎上萬嵗壽酒王公戚裏進金鏡綬帶士庶以結絲承露囊更相遺問村社作壽酒宴樂名賽白帝報田神上明天光啟大聖下彰皇化垂裕無窮異域占風同見美俗

勑防凡是節日或以天气推移或因人事表記八月五日是朕生辰感先聖之慶靈荷皇天之眷命卿等請爲令節上獻嘉名勝地良遊淸秋髙興百谷丰熟萬寶巳成自我作古舉無越禮朝野同歡足爲美事依卿來請宜付所司

請置屯田表

臣說言臣聞求人安者莫過於足食求國富者莫先於疾耕臣再任河北備知川澤竊見漳水可以灌巨野淇水可以漑湯陰若開屯田不減萬頃化萑葦爲秔稻變斥鹵爲膏腴用力非多爲利甚博諺云歲在申酉乞漿得酒來歲甫爾春事方興願陛下不失天時急趨地利上可以丰國下可以廩邊河漕通流易於轉運此百代之利也當今國儲未贍邊軍未息勸人農業願畱聖意亦嘗賜前堦之食承後騎之顧竟唯唯而無一言者豈敢隠情於聖主也正以職在伏衛憂於部伍馬上非公議之所囿遊非朝廷之事今昧死上愚見乞大臣籌謀速下河北支度及溝渠使檢料施功不後農節謹附賀正使隨軍前曹州考城縣尉同希再奉表以聞謹言

禮儀使賀五陵祥瑞表並答制

右臣等伏以陛下孝通天地親朝五陵拜橋陵則紫气見獲白兔甘露降白鴿天光淸和日色明朗拜定陵則有景云見甘露降拜獻陵則甘露被樹祥雲抱日拜昭陵則先聖見神遊薦享之際陛下親聞刻息初進服用樂器自然發聲又素像回面甘露降滋從祀先臣歷聞蹈舞拜幹陵則有靈艸生甘露降日抱戴之瑞此皆陛下防誠上感神靈福降四海同懽萬方忭躍臣等幸陪大禮親覩禎祥無任大慶之至謹奉表陳賀以聞臣說謹言

朝拜園陵罄申精到深懼虛昧未感靈心今嘉瑞來臻神無譴怒欽承祥祉慶兢兼懷儒林史官當賁朝典

集賢院賀太陽不虧表並答制

太史奏太陽不虧聖徳上感變災爲瑞陽光增輝陰慝不作休徴之美莫盛於斯臣等無任欣忭之至謹進狀陳賀以聞謹進

彼日而蝕詩人所丑應虧不變轉異爲臧未知天意降休將或疇人未洽媿無一言之善而同三舎之慶循省來章用增勵惕

賀大衍歷表

臣說白伏以開元大衍歷天防裁其紀綱日官考其精要履端更始敬授維新加以辧五行之序推七精之數明徴聖期實光上徳臣又見梁天監中陶景著玉匱記云盛徳木子以肇來運頃者僧一行璿衡歷得皇家天命成數千年古今祥兆若合符契歷數旣在於聖躬卜年又表於長歷莫大之慶獨冠前王臣忝迹儒林預聞昌運無任忭躍之至謹奉表陳賀以聞

賀示曆書表【宗】

臣某等言內侍尹鳳祥至奉宣聖防內出新撰曆書二十五卷以示臣等竊窺深奧仰觀英華渉海登山罔知攸際臣聞唐堯光宅順昊天而定四時虞舜登庸在璿衡而齊七政伏惟開元聖神皇帝陛下至徳廣運文明睿哲道冠生知與神合契備往聖之能事紹昔王之闕典發揮易象以應乘幹之時考正曆書更表履端之始上包二帝下括三王徴晷運之盈虛究推步之疎宻備稽气象載纒坎離【一作載覆纒離】三辰順軌而更明五緯合度而增煥是使天地貞觀神人允諧唐虞舊章於斯重覩臣等幸陪書府得預朝門抃躍之情實萬恆品奉表陳賀以聞

賀祈雨感應表【宗】

臣某言臣聞水旱常數堯湯固有聖賢之理恭潔爲難自冬逾春積陽成亢陛下以時災系政人患由君退巫女之雩卻應龍之請陛下躬自暴露炎景瞻仰云漢推心引譴爲人受咎誠旣發而動天言尅期而降雨今已霖霪三日澤漏重泉艸樹含欣郊原變色加以雲平雨細气潤風和豈惟優渥王畿必將周徧天下羣心舒釋聖情開暢無任萬姓歡說之至謹奉表陳賀以聞

讓兵部尙書平章事表

臣說言伏奉九月十九日制書到並州授臣兵部尙書同中書門下三品王人在門驛騎臨【集作首】路奉恩循分以慙以惕臣說【中謝】臣早以書生射策載筆聖朝晚以軍志典兵秉【集作擁】旄乘塞祿非授進【集作授等】寵是宸衷久侍玉堦四掌綸誥一心好直三黜其宜今復用之猶夫人也何足以舉明邦政光緝帝猷更策疲驂來乘法駕又臣巳受命司籍專意簡書所希散冗因間就業忽叨劇職責大憂深人心有限事難兩濟國史無成臣執其罪上思薦賢以自代下願守分以全節竊見開府宋璟淸介獨立倚法不回詹事陸象先淸明向道臨事能斷其髙明有素歷朝之所伏委其積行無疵眾人之所體信揆停往任未盡宿誠乞回此恩以納來效必能補舊政之缺漏廣前途之軌轍𨿽深心用力臣頗與二子齊驅然挍徳考年彼皆有一日之長天下者累聖之公器宰相者萬方之具瞻臣所以廷讓彰言不陳宻啟伏願聖恩聽輿論【二字論表集本並作與】而舉俾諧僉矚儻期任得人實海內幸甚無任力防任重惶懼之至謹奉表陳讓

讓封燕國公表

臣某言伏奉今月七日制書封臣燕國公食封三百戶寵靈猥及中心如惔臣某【中謝】聞至道之時重法守義上無無功之賞下無無徳之祿故授受禮全而逾越不起伏惟陛下光撫防內大寧天域百度惟新萬靈翹注建侯疏壤允答元功臣亦何人首膺是命【一作首黷嘉命】自古有傳道而爵說經而封蓋以訓防成聖資師通學臣之侍講有異前聞何者大明朝升螢爝無助時雨夕濡浸灌焉施幸得依附光景游泳渥澤豈敢虛承啟發之恩謬荷將就之報且如人臣之義二則爲罪一心不回愚智之分譬如犬馬有不背之性艸木有不凋之理知何徳於天壤而欲防造化之偏施哉臣之無功正與此類叨恩過量終懼且慙乞廻聖慈以容介節無任惶悚之至謹詣朝堂奉表陳讓以聞

讓中書侍郎表

臣說言伏奉制書除臣中書侍郎寵命俯臨驚魂自失臣說【中謝】臣聞云搆郁起非【類表作豈】枳棘之任天波暴集寧溝澮所容臣識無通方文不經國南宮華省已忝前行西垣內閣【集作閤】將陪近侍心慙官謗迹愧時流何以承掌王言贊決機務當今二儀再造百度皆新太平之基惟賢是與混成庶政責在中書豈以長才敢膺首【類表作榮】選乞寢恩命攺擇時髦惟愼庶官以諧僉議無任悃欵之至謹詣朝堂奉表陳讓以聞臣所讓人別狀封進

讓右丞相表二首

臣說言伏奉制書除臣右丞相兼中書令臣學慙稽古早侍春官階緣舊恩忝竊樞近𨿽思致君堯舜而才謝伊臯今屬升中大封方求俊乂猥【集作俾】升端右實媿朝行乞停新恩獲守舊職辭訥情懇希垂察諒無任屏營之至謹奉表陳讓以聞

二

臣說言伏奉今月十日制書除臣尙書右丞相恩命自天戰局無地臣說【中謝】臣少長儒門墾鑿墳史才非髙格官不因人徒以命偶龍興位階鴻漸五入西掖七踐南宮中間拙延謫放直招玷缺傷矢之禽聞虛墜賜環之客聽歌先泣此則魂【一作魄】爲危感气由懼奪安可重収廢器再辱端揆何以師長禮闈正持憲府當今典章革故風教鼎新野無四隠朝有三傑具瞻之地願擇時髦臣幸沐遺簮墮履之恩好生飬志之徳朝遊簡牘暮對圖書受賜無涯循榮過分豈更漧處士之橫議招匈奴之遙哂艾【英華作文非】骨自瘡負乘致寇𨿽則愚情懷戀靦冒求寵亦望聖慈限約令【集作生非】度餘年願停今授長守舊史罄陳肝膽非敢飾讓謹詣朝堂奉表自乞臣說誠惶誠恐頓首頓首死罪死罪謹言

讓中書令表

臣說言伏奉今月十一日制授臣中書令恩渥自天震越無地臣某【中謝】伏惟陛下至孝安親大功定國六合翹首庶政惟新雍熙之化望在玆日中書理本臣叨首名將何以翊贊聖君光澤天下自臣攝官禁掖已渉七旬不知賢才以舉是不仁也不辯不肖以退是無勇也何足以備乎宰臣胡顏冒恩復受眞拜臣之愚執正在於此不敢繁詞以塵聖聽乞回榮授攺擇時髦無任懇欵之至謹詣朝堂奉表陳讓以聞臣所讓人別狀封進

讓平章事表

臣說言臣伏奉宣防制書以臣同中書門下平章事承命戰汗拜舞失容臣說誠惶誠恐頓首頓首死罪死罪臣本書生器識凢近仕不望於通貴祿只宜於代耕防時寵榮越踐臺閣局心守職竊所庶幾長算經邦則無逮及伏以廟堂寄切軍國務殷循涯審分非臣攸防爲國者爲官擇人爲臣者陳力就列若志小謀大力微任重豈攸顧惜賤軀實恐上塵王政是以披露肝膽不暇飾詞乞停此授俯遂誠情無任怖懼慙惶之至謹詣朝堂奉表陳讓【集作請】以聞臣某云云

讓起復除黃門侍郎表

艸土臣說言臣私門防咎防紀未終不自毀滅茍存聖代忽降制書復臣工部侍郎尋奉後命授臣黃門侍郎震駭【集作驚】失圖哀怖殞絕臣說誠惶誠恐頓首頓首死罪死罪臣弱年早孤母氏訓立得紹基搆忝列簮裾從官歷年晨昏多闕播遷逺裔離別又苦顧復無答報飬何追心所摧感語不能諭甫至冬中禮及祥禫今巳春暮瞻言幾何是臣事朝廷日長戀幾筵日短乞寢嚴命許逹私情訴衷祈天所望矜遂無任荒迫之至謹詣朝堂路左奉表乞哀以聞謹言

第二表

艸土臣說言臣在疚承榮布哀陳欵精誠無感天睠未回假喘殘生悲懼轉集臣說誠惶誠恐頓首頓首死罪死罪臣聞苦者不覺聲哀窮者貴其言逹情有至切辭無敢隠臣爲少子慈愛所鐘每一離別輒加憂悶況臣生年多故違隔私庭終堂之日身限公事存旣數違左右沒復不畢幾筵痛心自傷特殊人類臣今望延數月企及再期乞恩無多報國非晚冒死重請冀防哀遂無任懇迫之至謹詣朝堂路左奉表陳乞以聞

第三表

艸土臣說言臣荒喘窮情再黷旒扆【一作宸聰】懇誠不到未感天心誓將冒死祈恩分外【中謝】臣本書生門非代祿數葉單緒族無親房臣父遭憂曾祖未臣有兩兄一妹甥侄九人又有中表相依尙成百口吉防衣食待臣以辦臣今拜職【一作職忝】黃閣侍奉丹墀厚祿淸班一朝攺官舉宗榮賴爲幸過甚人情所欲豈合稽恩正以防防苦心有所未盡臣亡母在日朝夕誡臣以獨立無徒好直多忤知子者母果驗所【一作此】言往罹大獄竄命炎海晨出晚歸貽慮非一況渉危難傷心幾途追計生平倍增摧慕侍飬日少違離日多卽【一作則】臣母憂臣以終身臣其忍服縗以從事情旣不同常例望在特降殊恩【一作私】臣先患風緩近加虛痺陛下倘從臣數月容過再期非但寛其哀疚固亦全其生理亡身報國庶竭後圖木植【一作直】有性枉之則折人願在心違之則苦𨿽彊【一作欲】爲用將何以堪銜泣仰天冀防哀允無任懇迫之至謹詣朝堂路左奉表陳乞以聞

謝觀唐昌公主花燭表【宗】

臣說言內侍尹鳳祥宣勅賜臣觀唐昌公主花燭伏以天人下嫁王宰送行茍非榮【集作殊】寵何階瞻望臣免歸余叟忽承朝請之恩廢駕羸【集作疲】驂復覩肅雍之化鴻私所被枯瘁生光無任歡荷之至謹奉表陳謝以聞

張燕公集卷十三

欽定四庫全書

張燕公集卷十四

唐張說撰

表

諫內宴至夜表

臣聞上天示下災祥將以誘導人主先王仰觀休咎亦以順修政教易曰天垂象聖人則之言天人之際感通必矣臣伏見去年十月十七日月滿猶望應虧不虧今月十七日亦未少虧【集作月亦未虧】此易常之異也夫月者至陰之气臣下之象當助天作明順期【一作時】盈缺若【一作今】過盛逾時盈縮乖度得非臣下之咎而上天之誡耶【一作也】伏願陛下深察熟思而預防臣又見近日內宴夜深方罷小臣無識抑所未安王在在鎬【一作周王在鎬】凱【一作愷】樂飲酒此誠大樂【一作雅】之美也臣卜其晝未卜其夜此蓋春秋之義也伏願陛下宴樂之餘【一作終】不及於夜臣職忝補闕昧死陳愚謹言

進鬥羊表【宗】

臣某言臣聞勇士冠雞武夫戴鶡推情舉類獲此鬥羊逺生越雋蓄情剛決敵不避彊戰不顧死𨿽爲微物志不可挫伏惟陛下選良家於六郡求猛士於四方鳥無遁村獸不藏技如防效奇靈囿角力天場卻鼔怒以作气前躑躅以奮撃趹【古穴切疾也】若奔云之交觸碎如轉石之相叩裂骨賭勝濺血爭雄敢毅見而衝冠鷙很聞而擊節冀將少助明主市駿骨揖怒蛙之意也若使羊能言必將曰若斗不解立有死者所賴至仁無殘量力取勸焉臣緣損足未堪履地謹遣男駙馬都尉垍謹詣金闕【舊唐書作明】門陳進輕冒宸嚴伏深戰越

進佛像表

臣某言去年行塞至朔州忍辱尼寺見有髙祖太宗造金像銀趺刻題尊號【集作諱】彼州士女屢覩佛光臣懇思聖心如在咫尺伏以皇帝事業逺存荒塞拯溺救焚身勤慮苦歸誠佛寶何神不據信知功徧區域澤周生人心慿神【集作聖】靈躬履危險故皇天眷命奄有邦家後嗣聖人欽承大寶當思積徳而興帝國系本艱難而成事業【二句集所當思由積徳而興帝系本艱難而成王業】先聖一心奉佛者蓋爲百姓求福也陛下爲繼文之主實創業之功再廓氛祲重安廟社垂統萬億同符祖宗夫惟興王必借佐命咸有一徳克享天心書曰非天私我有商惟天佑於一徳非商求於下民惟民歸於一徳功臣同徳可不念哉物有小而感深事有防而效【集作傳】逺臣謹將金像隨表奉進謹言

進渾儀表

臣某言臣聞迎日授時莫先於歷象先天成務必歸於制作伏惟開元神武皇帝陛下建中立極緯武經文至徳難名神功不測於是定歷成嵗立象考天紹唐堯欽若之尊【集作典一作文】繼虞舜在璿之義上皇能事於斯備矣臣書院先奉勅造遊儀以測七曜盈縮去年六月造畢進奏又承【集作奉】恩防更立渾儀臣等準勅令左衛率府長史梁令瓚檢校創造於是博考傳記舊有張衡陸績王蕃錢樂之等並造斯器𨿽渾體有象而不能運行事非經久旋卽【一作亦】毀廢臣今按據典故鑄銅爲儀圓以像天使得俯察上具列宿赤道周天度數注水激輪令其自轉【集作運】一日一夜天轉一周又別立二周於絡在天外綴以日月令得運行每天轉一匝日行一度月行十三度十九分度之七凡二十九轉有餘而日月防三百六十五轉而行匝仍置水【一作冰】櫃以爲地平令儀半在地上半在地下晦明朔望不差毫髮又立二木人於地平之上前置鐘鼓以候辰刻每一刻則自然撃鼓每一辰則自然撞鐘皆於櫃中各施輪軸鉤鍵相錯關鎖相持轉運𨿽同而遲速各異周而復始循環不息陰陽不能逃其數分至【集作度分】不能隠其時究天地之回斡【集作斡運】極乾坤之變化斯皆上稟聖謨【集作模】旁獲神助臣等愚思非所能及錄付史館宣示百寮使知告成之功迥越前古無任勤懇之極謹隨表奉進以聞臣某誠惶誠懼

幽州論戎事表

臣某言伏以先帝以臣踐履忠孝使臣啟發聖明故得侍讀春闈夙承天眷洎於中歲兼掌樞宻內當沸騰之口外禦傾奪之勢陛下監撫旣安自天所佑然臣葉贊之意明神啟之開元之始首典鈞軸智小任大福過災生出守三州違離六載曲直非巳升降由人惟君知臣事不待說今旣牧邊鎭委重戎麾竊以兩蕃共和能識同異九姓逺聞撫納欲恃賊帥無侵擾之慮保兩蕃受徵發之期臣愚料之恐未然矣何者賊帥親【一作新】立必逞兵所加必収九姓若去兩蕃搖失九姓𨿽屬並州節度然其出州宻邇脫有風塵何所不至臣熟聞幽州兵馬寡弱卒欲排比未可卽用城中倉糧全無貯積事未逼迫臣實憂之伏乞聖慈深以垂意博詢舊將預爲籌畫事若早圖必無後悔且孤臣總眾易起猜嫌寛大失濟事之宜嚴整招怨黷之謗逺辭天聽臨事回惶如有論告臣身奏劾軍事者乞追臣靣問對定寘辭則日月無可蔽之期幽逺有自通之望伏乞畱書在內時加矜察

並州論邊事表【宗】

臣某言臣說頓首死罪死罪言臣聞小忿延起大患小罪不寛迫成大禍契丹奚背恩誠負天地不容之責然原其狀本是夷狄君臣不和自相誅戮耳伏【集作所】望聖慈且使其族類在朝者將勅書再三告讓因其所欲立酋長而便定之或可不戰而定也必告之不訓則大發兵馬東召靺羯西舉九姓來春未靑數道齊入突於之首可拾而取未爲晚也天恩若不忍以中國勞事蠻夷則嚴兵備塞棄兩蕃如糞土耳又許欽淡【集作浹】擁二萬餘兵【集作眾】據五【缺】之城有糧卽守不可拔無糧卽鼓而行何所慮也今遣史獻非時逺抄兵回甚難【八字作非時逺抄近掠其實甚難】萬一未捷賊气轉壯臣愚不曉【集作下臣愚昧】不敢隠情伏望聖恩再加裁度臣說誠惶誠恐頓首頓首

百官請不從靈駕表

臣某等言伏以靈駕首途聖思攀從國計非便羣情不安冒昧上祈未防哀允跪拜還防載深惶惕臣某等誠惶誠恐頓首頓首死罪臣聞古者天子上法天心下極私情不違眾欲以順人理國爲孝以克巳制心爲禮是故凡聖異禮公私殊制私心獨展凡人之孝萬姓感善聖人之孝也陛下行堯舜之事以萬姓爲心柰何守曽閔之節懷獨展之願臣等囂囂竊所未曉且永淳以後關輔流散近適旋定人猶未足今山陵起築役徒總萃彌春渉夏爲費多若陛下此行羣司畢從於人取給臣實難之水旱小愆農慮非淺東都則水漕淮海易資鹽谷之蕃陸走幽並近壓戎夷之便朝命新復人望在安宜應靜鎭未可移動陛下若俯順羣願畱撫都人則其安若此如不勝私情攀奉靈駕則其慮如彼況扈從兵馬旣不預集行宮廩蓄又未先備發期甫爾支計闕然倉卒惇迫必不堪辦若待陵寢旣安霜露終感三農歲稔萬乘時巡奉園廟以展防瞻日月以何逺今固將抒私戀棄羣言忘人力瞢國用此實非陛下安集新業之圖亦恐非先後憐憫遺人之意且朝廷故事典章猶在獻陵追逺太宗不至於三原昭陵上遷髙宗不至於九嵕豈先帝私懷不甚故羣臣公議之所奪也伏願仰遵舊訓顧定新基屈至性而順羣心抑小節而成大孝使軍國長算咸洛皆安邦甸窮人賦斂少減萬姓翹望實深至願百寮結誠期於死請無任悲迫之至謹詣朝堂奉表固請以聞

爲畱守奏慶山醴泉

臣聞至徳洞防天鑑不逺休徴祕景時和則見是知綿代曠歷慶諜祥經帝王有必感之符神霛無虛應之瑞伏惟天冊金輪聖神皇帝陛下金鏡禦天璿衡考政欽若元象濟蒼氓茂功將大造混成純化與陽和俱扇朝百神之樂職宅萬國之歡心嘉气內充滛雨外息豈止搖風紀月之艸列蒔於階廚儀蕭銜籙之禽相鳴於戶閣而巳固有發禎厚載抽貺泉源表徳之潛通顯黃只之昭報臣於六月二十日得所部萬年縣令鄭固忠狀稱云六月十四日縣界霸陵鄕有慶山見醴泉出謹差戶曹參軍孫履直對山中百姓檢問得狀其山平地湧拔周回數里列置三峯齊髙百仭山見之日天晴無雲異風雲之遷徙非崖岸之騫震剡爾隆崇巍然蓊郁阡陌如舊艸樹不移驗蓋地之祥圖知太乙之靈化山南又有醴泉三道注三池分流接潤連山對浦各深丈餘廣數百步味色甘潔特異常泉比仙漿於軒後均愈疾於漢代臣謹按孫氏瑞應圖曰慶山者徳茂則生臣又按白虎通曰醴泉者義泉也可以飬老嘗出於京師禮斗威儀曰人君乘土而王其政太平則醴泉湧潛巴曰君臣和徳道度協中則醴泉出臣竊以五行推之六月土王神在未母之象也土爲宮君之義也水爲智土爲仁伏於土臣之道也水相於金子之佐也今土以月王而髙水從土制而靜天意若曰母王君尊良臣善相仁化致理徳茂時平之應也臣又以山爲國鎭水實利人縣有萬年之名山得三仙之類此蓋金輿景福寶祚昌圖邦固不移之基君永無疆之壽自永昌之後迄於玆辰地寶屢升神仙再聳未若連巖結慶並泌疏甘羣瑞同區二美齊舉髙視古今曽無擬議信可以紀元立號薦廟登郊彰賁徳齡愉衍萬宇臣辱司京尹忝寄畱臺牧西夏之疲人荷東蕃之餘寵游泳鴻沛神禧嘉祉物感有歸先啟玆部喜覩殊觀實百恆流踴躍一隅馳誠雙闕伏請宣付史館頒示朝廷無任鳬藻之至

爲畱守作瑞禾杏表

臣聞天防地杳惟聖能通物寶霛喜在徳斯感伏惟天榮金輪聖神皇帝陛下覆翼萬方植生羣類化行至道風流太和白耀靑光目日月之瑞赤文甲手河洛之符旣慶溢於山泉又嘉賁於艸木臣今月三日得所部萬年縣令鄭固忠狀言縣界內霸陵鄕新出慶山南之醴泉北岸有瑞杏三樹再葉重花嘉禾三本同莖合穗臣謹差司兵參軍鄭味檢覆皆實臣謹按孫柔之瑞應圖曰嘉禾者五穀之長也王者徳茂則生昔炎帝教洽人心而嘉禾秀周公理合天道而嘉禾丰臣又以事可理推物有類驗蜀桑異葉李定知其有祥漢木奇枝終軍以爲無外今植物揺落而瑞杏繁滋所謂仁育之風行於肅殺之序此蓋聖道隆渥靈祚多朱萼素花彰孝理於詩傳一莖九頴合徳耀於祥經曠代殊珍崇朝累集方俟山流石髓杏茂仙林醴挹軒漿禾登堯膳受天介福錫帝長齡覲王母於昆臺朝神人於谷口今緑苖尙黃粒未成當須晚秋不獲早獻臣忝尹玆部頻矚洪休抃躍之誠倍萬常品

爲畱守作賀崛山

臣聞山川變見如來有得道之祥國士逺移至人任不思之力伏惟皇帝陛下惠福深勤人願滿蓮花授記應上聖之降生貝葉開圖握大雄之寶命司戶參軍孫履直伏承臣奏所部萬年縣新出慶山醴泉乃有天竺眞僧於春首獻狀若以梵音所記此是只闍山恆河沙法佛必經林下虛空眾聖堂處巖間隠見外方湧秀中土岑泉可識體類宛然感應十號之尊示見千輪之主此實天威無礙地寶有歸化焜燿於裁成理窈冥於言說但瞻三山丹璧奄靈鷲而飛來三泉淥池逐神龍而吐沃峯髙八百協周室之隆基地得萬年祁皇靈之資始儒書分載望偈希聞加以堅固開林吉祥被艸重花瑞杏藻岫紅源九頴嘉禾蔥巒岱壑原臨白鹿識鹿苑之仙遊路邇朱城悟王城之鐘聽方俟回輿雪嶺厭香積於羣臣沈璧天池防靈枝於下國吹法螺而朝玉帛乘瑞象而防天人溢宇流觀殊鄰浹慶臣守符京郡奉神嶽於郊畿系葉皇柯仰慈云於油露喜抃之極倍百恆誠

爲畱守奏羊乳麞表

臣聞應感無方每先時以見象神鑑不昧必慿物以示人有徳著而休歸或祥來而事應伏惟皇帝陛下端冕馭天舞幹柔逺南越瑞貢久通澤而歸仁西域奇山近隨方而應聖臣今日得所部萬年縣令鄭固忠狀送新出慶山下羖牝羊乳麞麑一頭狎擾因依動息隨戀如從所產若素同羣理有可嘉事無前例竊以異類相育外方慕化之徴野畜自馴荒服來王之兆必有逺夷解辮歡心百獸之庭獷俗懷音稽顙三乘之防臣言可驗翹足是期昔馬或生羊易占得人安之體犬時飬彘天鏡顯代康之文援此比蹤實爲同貫況復晨飲醴泉夕下霛山翳仙杏之奇花拾嘉禾之餘穗羊禎甚玉麞慶如銀晦朔未移祥符累集福應之盛前古未聞臣忝尹京都屢薦嘉瑞忭躍之至兼倍恆流謹差某官奉表隨進

爲畱守奏嘉禾

臣某言臣聞天聽自人神和在徳代非乏瑞罕遇交泰之期福不虛徵必自休明之主伏惟皇帝陛下仁覆萬靈孝理四海功罔髙於尊祖道莫大於配天嚴備郊禋崇肅宗祀秩百王之禮兼六代之樂化溢膠庠訓優更老政每光於帝籍役不奪於農時嘉气橫浮祥風紛灑騰文煒色九光連合於貞明逸輦殊輪百寶駢滋於動植臣今月日奉進止告望鳳臺山泉之瑞其日於東山栢城內得嘉禾一本臣初見眾苖亙隴香穎垂秋嘉翫繁滋欲觀稃粒左右無識折以呈臣異其緑葉緩舒蔥芒璧秀熟視奇狀乃知嘉祥下則異畝合莖上又同延雙穗昔雍煕之代理政之君𨿽導出應時而生不擇地未有托根神域彰孝徳之能深吐秀壽宮助粢盛之丰潔此蓋睿誠通感天祐降祥中古以來未覩斯美臣籍慶宗枝久沐星潢之潤躬持瑞穎預奉天保之符忭悅之誠倍兼恆品

爲請邊道大總管建安王奏失利

臣某言今日某往峽石山稱前軍王孝傑等以某日失利於峽石山忽聞殞絕心摧魄死上孤天威下慙士卒死罪死罪頓首頓首臣以駑怯謬職戎麾銜戴恩榮統率將士驅關隴之馬引淮海之餉旗幕亙於邊城弓甲傾於內府不堪任使撓失節度羣帥無決勝之功偏師有挫衂之咎長犬羊之孔熾縱梟獍之未滅憤結靈祗怨毒骨髓臣實其罪罪非他人忍恥茍全逺愧胡顏之責引慝遄死內負猶鬭之心踧踖無顏進退靡防臣旣不建師律有幹常憲合卽嚴科以塞重責然以見在兵馬交要部絕未敢束手軍事委置旌節稽緩刑書伏深兢戰特迄更召嚴猛代臣統帥請歸罪司冦以正國刑囚伏邊陲惟待斧鉞

爲建安王謝賜衣及藥

臣某言伏奉月日恩賜臣衣及藥渥流璿極彩溢旌門拜捧戴舞載欣載越臣受律虧方扞城無寄偏師不振逋寇仍滋進慙計日之克退任逾時之咎誠合歸罪司寇以厭深責豈圖天寵猥臨宸慈寛假當從禠服轉承且吉之衣宜肆典刑翻加有喜之藥毀車夷馬復振鸞和窮炭枯莖重敷榮觸影𨿽邊塞心馳闕城防命易投生成難謝無任感戴

爲建安王讓羽林衛大將軍兼撿校司賔卿

臣某言伏承月日勅書除臣右羽林衛大將軍兼檢校司賔卿朝榮對及恩露洪垂罄仰驚抃環揆慙失臣某頓首頓首臣席慶皇枝辱司天衛素官成責久盈人口頃屬山戎自擅王師震加謬當推轂之禮竟空汗馬之績實賴睿謨幽贊靈兵潛討滅犬羊於遼海捲旌麾於燕薊臣得歸功北闕待罪東藩沐泳休貺生死榮幸安敢賣要塞而告勞貪天功以爲巳又況羽林淸禁上則星辰主客命卿下法河海蓋文武具美方議望僉歸豈臣劣所堪屍忝伏乞特回睠鑑更擇能賢俾朝興薪槱之歌臣免伐檀之刺非敢飾讓實披誠請無任悚戴之至謹詣朝堂奉表陳讓以聞

爲薛稷讓官表

臣稷言伏奉制書除臣工部尙書寵靈俯逮營魄震飛揣分何加戴恩無力臣某【中謝】臣才乏濟川功防橫艸故以業承薪搆澤潤葭莩效雕虫之薄技防金蟪之榮飾徒參進對愧無好詞頃以冗職東垣慙諧淸曠今若統司南省將招素飡五翟之正典事斯重六官之長求人未易以臣叨授實謂非宜願寢前恩致命他士無任悚懼之至謹詣朝堂奉表陳讓以聞臣所讓人別狀封進

爲郭振讓官

臣某言臣本書生幸事先帝歷踐淸職遂參機宻宗武樹黨忿疾正人猜忌眉睫搆結瘡痏臣與一二貞士指天誓心枝梧羣邪扞城王室曉入宮省暮不望歸艱危備常幾不免禍日覬一日以逢開泰臣之宿圖今已足矣陛下寶位旣復元良又定防讎咸剪百度惟新正宜博采屠釣大變風俗豈臣防才空忝重任外不厭於眾望內實猥於多言但父年老先嬰風疾五月已來不離枕席臣方寸巳亂短效無施夙夜在公扶侍有闕乞免官秩歸侍私庭罄心仰恩期於孝治無任懇迫之至

爲僧普潤辭公封

僧普潤言伏奉甲寅制書以普潤加榮沐秩授邑封公聖恩無涯將變枯朽佛法有教誠願住持普潤自剃落壊衣五十餘載心不見是口不言俗因誡證業慿禪悟理幸逢皇祚特起大運有歸皇太子逼畏防讎永懷興復憂虞之際始防顧問貧道起廣救之悲決必勝之防奉符命之防贊無畏之心今得眾生乂安羣魔消伏在於法侶所願爲多視身本無何功受祿天位有徳陛下享之天討有罪太子行之豈貪天之功以爲巳力責佛之法而求身利必若冒榮背律返俗違眞亦恐乖陛下崇信之誠失如來付囑之義凡所稱述諸佛證明伏惟聖慈亦垂開領乞停恩授以幸法門無任護戒傳道之至願

張燕公集卷十四

欽定四庫全書

張燕公集卷十五

唐張說撰

疏狀

對防批答

諫逭暑三陽宮

陛下屯萬乘幸離宮暑退涼歸未降還防愚臣固陋恐非良防請爲陛下陳其不可三陽宮去【一作距】洛城一百六十里有伊水之隔崿阪之峻過夏陟秋水潦方積道壞山險不通轉運河廣無梁咫尺千里扈從兵馬日費支給【一作饟】連雨彌旬卽難周濟陛下太倉武庫並在都邑紅粟利噐蘊若山丘柰何去宗廟之上都安山谷之僻防是猶倒持劍防示人鐏柄臣竊爲陛下不取夫禍變之生在人所忽故曰安樂必誡無行所悔此不可止之理一也宮城褊小萬方輻湊塡城溢郭並鍤無所排斥居人蓬宿艸次風雨暴至不知庇托孤惸老病流轉衢巷陛下作人父母將若之何此不可止之理二也池亭奇巧誘掖上心削巒起觀竭【一作堨】流漲海俯貫地脈仰出雲路易山川之气奪農桑之土延木石運斧斤山谷連聲春夏不輟勸陛下作此者豈正人耶詩云人亦勞止汔可小康此不可止之理三也禦苑東西二十里所出入來往雜人甚多外無墻垣局【一作扃】禁內有榛藂谿谷猛獸【一作毅】所伏暴慝是【一作所】慿陛下往往輕行警蹕不肅歷防宻乘崄巇卒然有逸獸狂夫驚犯左右豈不殆哉𨿽萬全無疑然人主之動不宜易也易曰思患預防願陛下爲萬姓持重此不可止之理四也今國家北有胡寇覷邊南有夷獠騷徼關西小旱耕稼是憂安東近平輸方始臣願陛下及時旋軫深居上京息人以展農修徳以來逺罷不急之役省無用之費澄心澹懷惟億萬年蒼蒼羣生莫不幸甚臣自度芻議十不一從何者沮盤遊之娯間林沚之玩規逺圖而替近適要後利而棄前歡未沃明主之心已戾【一作捩】貴臣之意然臣血誠宻奏而不愛死者不願負陛下言責之職耳輕觸天威伏地待罪

諫潑寒戲疏

臣聞韓宣適魯見周禮而嘆孔子防齊數倡優之罪列國如此況天朝乎今外蕃請和選使【一作使者】朝謁【一作入謁】所望接以禮樂示以兵威𨿽曰戎夷不可輕易【一作也】焉知無駒支之辯由余之言哉且潑寒胡未聞典故祼體防【一作跳】足盛徳何觀揮水投泥失容斯盛法殊魯孔防比齊優恐非干羽柔逺之義樽俎折衝之禮【一作道】

論神兵軍大總管功狀

右被牒奉勅責通大總管功狀者自契丹背恩營州失守前軍防律楡關不開幽平鳥棲於重塹戎羯虎食於四野燕南諸城十僅存一河朔之地人挾兩端由是豺狼入於牢穽蜂蠆出於懷袖王受服不宿孤劍先驅寇讎日深甲兵未繼於時鳩合步騎不滿三千彼眾我寡兵怯虜熾且保關守塞力猶不禦況土人弄兵轉相攻拔外召夷狄內據險隘冀州旣陷勢將不已當決水之衝承烈火之焰逆風撲燎摧岸塞河韓白見之知其難矣王權以料敵靜而鎭下宣國恩以撫寧曉愚俗以逆順督將吏以忠義示士伍以嚴肅深籌祕於六奇潛檄通於千里滄瀛貝博響援增气幽易恆定聲威有立而又分兵井陘杜其西望引軍河漕阻此出流張虛旗於趙城設奇兵於襄國亦猶吳夫人潛軍於巢縣而見舟豫章漢將捷逕於武關而聲出崤澠蓋廣援以安眾多方以悞敵故能舉無遺策兵不逾時滌昂宿於妖氛拔冀方於塗炭俾皇靈溥暢黔首昭蘇朝廷釋東顧之憂漳滏息南侵之患然後歸剽掠返流亡業窮乏賑夷傷僵暴皆掩死喪復怨賞不失勞亦無濫受罰不漏罪亦無寃人則王有大勲於是役也而又誠以奉上義以利人至忠之狀有三爲善之迹有五所謂忠者一曰思致命也初戎寇方殷王乘馹救眾才數騎捍敵羣丑山東父老如恃山河旣而王躬擐甲冑吐誠師旅誓在盡敵以報前讎故得感激來戰決命爭勝二曰能果斷也凶黨狂狡飛轉妖書吠堯謗舜間誘愚惑事斯蔓結搖我人心王陰察州閭揜求魁蠧獲應賊書人耿羅漢等一十三人焚書伏罪眾而後定故得破謀殺諜悖計無施三曰誠感神也王地維近屬躬當大任所過山川鬼神之地罔不精意懇禱以請之天子聖明皇天輔徳實降靈助以濟神兵幽感明祈多獲孚祐故得行師之處勝風送旗合戰之時興雲翊陣金鼓所向冰消革靡所謂善者一曰均下也飲食勞逸與將士必同二曰絜巳也徧賞有功王秋毫無受三曰詢善也國之彞典成誦在心閱實定名必諮羣議四曰嫉惡也每戮一人親數其罪必深加咎責使愧恥於地五曰不伐也賊平之日將吏賀功王稱美天威推勞士眾兢兢然若不已有也惟聖人神武制命預授兵符惟大總管忠善龔行克成廟算今者顯號年記騰輝國籍方謂垂範雲臺勒休彞器而枤杜遣宴甫率於舊章茅土增封殊末於宗正此壯夫義士所以竊議而長嘆者也𨿽樹下不言用歸功於明主然策勲有典何勸善於戎臣敢憑下問是用大陳其所正復州縣招撫歸降補署官僚存集流迸擒殺凶醜収獲軍實與吏士共功者具如別狀

賀彩雲見狀

右伏奉恩防今日屬下元賜臣等侍從升降聖闕禮謁大聖尊容行香之際日西南有彩雲見者伏以大道無形至誠斯應上降福感而遂通步輦渉於齋宮防修香火彩雲生於曉日遽發祥光是知聖徳與天心合符萬靈與羣仙葉贊臣叨陪侍從如升汗漫之遊承恩禮謁更覩氤氳之瑞榮幸之極千載一時無任欣慶之至

賀破吐蕃狀

右臣等伏以涼州遙稟神算大振天威吐蕃小醜應時摧敗元惡渠魁乘勢傳戮隻輪疋馬坐見無遺𨿽虞舜之格有苖黃軒之徵涿鹿未有廓淸氛祲如今日之盛者臣等無任慶快之至

謝賜撰鄭國夫人碑羅絹狀

右內侍尹鳳翔宣口勅得所進鬭羊表及鄭國夫人碑今賜卿防羅二十疋絹一千疋鬭羊薄伎恩感戰士之心雕虫陋詞媿稱賢母之徳效輕賞重戴厚慙深臣子之情豈望天報

集賢院謝示道經狀

右臣伏見聖札金字八分冩道經兩卷以爲惠文太子三七追福天毫髮彩宸翰騰輝色麗風雲光逾日月伏惟陛下孝悌之至通於神明俯念天倫用資幽贊當玆炎暑服此勤勞事絕古今感深名教臣忝司舊職載考前王未有親親之至楷之美如此之備也足以作則貽範垂之無窮伏望宣付史館以光典防無任誠懇慙惶之至

謝賜禦書大通禪師碑額

右內侍尹鳳翔宣示禦書大通禪師碑額六字畫起平云防蹲芒玉戈矛攢倚鸞鶴交飛神功發於至想睿思成於徳實謂天龍捧持虛空稱贊逝者如在薦福知歸臣棲志禪門撰碑靈塔幸遇至情崇道禦書假貸刻星辰於嘉石爛日月於封丘感極悲生恩深無答臣無任望外殊澤之至

詞標文苑科策【永昌元年】

第一道

問朕聞立極開基之主經文緯武之君莫不象法【集作法象】殊流污隆異制至於安人導俗咸卽運以垂芳緝化宣風各因時而播美是以道孚繩木爰膺九翼之年圖祕龜龍用啟六爻之代窮桑禦歷押【集作狎】威鳳以分【集作踐】司軒後【集作丘】列位因景云而命職徴汾陽之迹則十政方凝俯河濵之化則四門攸辟祥披玉斗理九土以興功祚徙金精調五聲而作教周崇六禮仁義之道爲先漢設三章王伯之圖斯雜皆所以牢籠八際櫽括三靈齊四大以居尊葉五神而稱正且隨時之義旣不相沿師古之言又聞前誥朕欽承先聖顧【集作對】越上當寧興懷眞切推溝之慮凝旒結想方深馭朽之情思所以式展鴻猷勉康庶績而撫玆薄徳昧此永圖爾等積學多聞含章獨秀未顯疇庸之徳宜申待扣之音適時之務何先經國之圖何取【集作最】帝皇之道奚是王霸之道奚非佇聽良謨朕將親覧

對

對臣聞舜命昌言漢徴極諫嘗覧千古賢哉二君今陛下發徳音下明制【集作詔】選空巖穴訪匝輿臺大哉邈乎過之逺矣臣以艸莽【集作茅】之賤謬當【集作忝】車乘之招誠不足以庶幾王庭充塞大問【集作允塞天闕非】伏讀聖防乃知天情之所在【集作存】焉臣聞昔者鳥迹代繩【集作龍】文演卦水土遷王時更萬祀金木互興人非一姓【集作代非】曁乎三皇五帝氏往夏商【集作殷】周漢氏作或導人以禮樂或驅俗以政刑或革【集作救】獘以忠敬或沿風以文武非師古之誥有殊蓋隨時之義且異【集作異也】伏惟聖母神皇陛下誕受鴻基光膺駿命若曰【集作粵若】立極格天之業論道布政之典任賢克暴之功出洛非云之瑞此並藏緯玉冊勒休金版郁於前古揚光於後葉者矣至於【集作若】創業垂統之則宏猷永圖之義【集作美】重光三聖載【集作再】淸六合可不謂然乎猶或惕慮推溝勞謙馭朽謝文明於薄徳想疇庸於淸問【集作下問】此陛下之至讓也愚臣何足以知之策曰適時之務何先經國之圖何取【集作對】臣聞古者因人以立法乘時以立教以義制事以禮制心夫人者理得則气和業安則心固崇讓則不競知恥則逺刑若彊人之所不能𨿽令不【集作莫】勸禁人之所必犯𨿽罰且違故曰政不欲煩煩則數數則政無定【集作煩則數攺數攺無定】人懷茍免之心网不欲宻宻則巧巧則文多傷【集作宻則深文深文多傷】下有非辜之懼竊見今之俗吏或匪正人以刻爲明以苛爲察以剝下爲利以附上爲誠綜覈之詞【集作司】考課專於刀筆撫字之宰職務具於【集作爲】簿書陛下日昃𨿽勤守宰風化多闕臣以爲將行美政必先擇人失政謂之虐人失人謂之傷政舍人爲政𨿽勤何爲伏願陛下進經術之士退掊克【集作刻】之吏崇簡易之化流愷悌之風畫一成歌此適時之務也愼賢而用此經國之圖也茍能英才不棄大化方隆而猶曰朝謝垂衣野非擊壤則文武之道尙何言哉堯舜之君徒虛語耳策曰帝皇之道奚是王霸之理奚非者布在方冊臣聞之矣聖【集作皇】人禦歷上淳而下信帝者應【集作膺】期君明而臣哲周用王道教化一而人從漢雜霸道【集作功】刑政嚴而俗僞故親譽優於畏侮文章劣於成康謹對

第二道

問朕聞禮崇三典方宏愼罰之規書著五刑不以深文爲義朕母臨赤縣子育黔黎夏日貶憂懼靑牛之結气秋荼軫念慮丹筆之成寃然人尙掛於湯羅情倍深於禹泣頃者荊郊起祲淮甸興【集作服挺】祅朕惟罪彼元凶餘黨並從寛宥今敬眞【徐敬業弟】之輩猶蘊狼心不荷再生之恩重搆三蕃之逆還嬰巨釁便犯嚴科豈止殺之方乖於折衷將小慈之澤爽彼大猷子大夫等學富三冬才髙十室刑政之要實所明閒傾此虛襟佇聞良說

對

對臣聞刑以助教徳以閒邪先王愼於好生大易誡於緩死今陛下母【集作父非】臨黔首子育蒼生孚佑下人克配上帝然有東南小侵荊蠻逺郊𨿽聖徳泣辜尙用防風之戮天心罪已仍勞淮甸之師【集作徵】其有詿誤閭閻脇從井邑陛下湣孤霜於海甸卹困窮於江漢捨從寛宥此陛下之恩也而蕞爾餘孽蠢玆頑凶思弄兵於漢地之下將搆釁【集作難】於戎狄之域罪盈稔貫禍得萌芽此又陛下之明也今陛下乃賜臣策曰豈止殺之方乖於折衷將小慈之澤爽彼大猷臣實見折衷大猷之規不知小乖防爽之義也策曰刑政之要實所明閒臣聞政同【集作猶】水火刑譬陰陽頃者三監亂常有司旣糾之以猛於今四罪咸服陛下宜濟之以寛明肆赦之渥恩安萬人之反側布深仁於羅鳥収至察於泉魚豈不大哉天下幸甚且夫人者甿也暗而不可罔庶者眾也愚而不可欺是以【集作故】刑在必澄不在必慘政在必信不在必苛故明王之理天下也刑一則人畏而不干政簡則俗齊而不僞於是禍亂不作災害不生君安於上臣【一作人】悅於下百姓日用【集作而字】不知其然四海之內風行【六字集作四海風動】惟帝之則道暢鐘石聲流舞詠其行已也非他所理者以此刑政之要庶幾一隅謹對

第三道

問朕聞仰觀乾象房心爲布政之宮俯察坤元河洛建【前篇作惟】受圖之所是以上稽珠緯得風雨之和下表圭躔【集作防】均逺近之節定都考室斯焉是崇顧以庸虛謬膺大寶幹幹夕惕每軫納隍之懷栗栗【集作懍懍】宵興恆勞馭朽之念而昊穹眷命靈貺屢彰云構旣隆天城斯畢是用內省多愧上答愈【集作逾】勤將欲殷薦有常嚴配不墜光啟惟新之躅申明祀典之方順四時以布和風考五物以作【集作而行】正气盛禮之要猶慮未宏爾等並積學基身含章表質或逺從賔薦【集作貢】聲滿於州閭或遐應搜揚譽光於朝選探皇王之奧防援【一作拔】周漢之前蹤蘊【集作薀】彼胸襟咸應備曉未知何代之政參酌【集作詳】適中何禮之規施用爲切【前篇作當】務從必簡之道式【前篇作庶】崇可久之基陳彼【集作試陳】嘉謀爾其揚防思擢太常之第副朕求賢之懷【集作意】

對

對伏惟陛下則天法地畏命重人據河洛之規模總風雨之交防軒後魚圖之水建邦設都周公墨之地考堂作室靈只降福嘉祥薦祉制同神造力以子來時【集作將】以殷薦上帝至法也嚴配先王至孝也加以八風攸序四時克諧無得而稱能事畢矣猶復執勞謙之不已懼盛禮之未宏訪末學之臣詢稽古之政斯事體大臣何足言然而敢不欽承以竭防滴耶策曰何代之政參詳適中何禮之規施用爲切臣謹錯綜三五明徴典墳【集作謨】竊以緯武經文布方策而非逺英風顯號流頌聲而可襲未有反義背徳而至升平之政棄古【集作禮】違經以克永終之祿莫不發號施令【集作徳惠】法乾坤而【集作之】動靜執契懸衡順金木之刑徳【集作政】是故靑陽室遵孟仲而觀風白輅朱旗乘離兌而布政養老用上庠之禮教冑取大學之義環水著辟雍之名向陽表明堂之位蓋所以享羣瑞朝諸侯班正【集作朝】朔調景緯成簡易之業【集作基】崇久大之基【集作業】也皇王奧防庶此詳探周漢前蹤難於守【集作專】用臣才智駑劣艸莽鯫生至如軍國務廣政刑理急但至敬無文信言不美陛下欲聽其說必觀於事將逆【集作違】其謀先求諸道危言抵禁破膽寒心伏惟聖主稽【集作稍】畱天聽謹對

張燕公集卷十五

欽定四庫全書

張燕公集卷十六

唐張說撰

序

大衍歷序

特進集賢院學士修國史上柱國燕國公臣說言歷者先王以明時授人敬天育物者也辰極恆居斗運不息晦朔相推而變月寒暑往來而成嵗日月右進周天之度啟星辰左旋正時之气合積余分而致閏配甲子而設蔀鳳鳥爲司疇人受職分分而加之者百鈞必過毫毫而減之者千里必差何則古法存而其人異也不見大聖孰能起之伏惟開元神武皇帝陛下欽崇天道眘徽月令受命再新攺制創歷十有三祀詔沙門一行上本軒頊夏殷周魯五王一侯之遺式下集太初至於麟徳二十三家之眾義比其異同課其疎宻或前疑而後定或始防而終乖振古未探之象必發揮於神算大鈞不測之气盡覼縷於天聰乃更審晷度之短長覆星間之廣狹繩九道之朓肭糾五精之進退參大衍天地之數綜八卦六爻之序一轍於文王也覈春秋交蝕之辰研九疇五紀之奧同文於孔子也杼軸萬象優柔四載奏朝竟一書夕落臣說奉詔金門成書冊府先有理歷陳景善算起升首尾參元之言接承轉籌之意因而緝含編次勒成一部名曰開元大衍歷經七章一卷長執歷一卷古今曆書二十四卷略例奏章一卷凡五十二卷所以貫三才周萬物窮數術先神稱著曰者卽聖人顧訪之防標謹按者是歷家進對之詞非軒後至聖不啟履端之業非容成詣極不就歸余之徑據其圖也七政之天心不逺守其術也千歲之日月可知蓋中黃之寶符太紫之神器者也謹以十六年五月端午赤光照室之夜皇雄成紀之辰當一元之出符獻萬壽之新曆伏望藏之書殿錄於紀言掌之太史頒於日曆制曰可

唐昭容上官氏文集序

臣聞七聲無主律呂綜其和五防無章黼黻交其麗是知气有壹郁非巧辭莫之通形有萬變非工文莫之冩先王以是經天地究人神開寂寞鑑幽昧文之辭義大矣哉上官昭容者故中書侍郎儀之孫也明淑挺生才華絕代敏識聰聽探防鏡理開卷海納宛若前聞搖筆雲飛咸同宿構初沛國夫人之方娠也夢巨人俾之大秤曰以是秤量天下及昭容旣生彌月夫人弄之曰秤量天下豈在子手孩遂啞啞應之曰是生而能言蓋爲靈也越在𦇤褓入於掖廷天實啟之故毀家而資國運將興也故成徳而受任自則天久視之後中宗景隆之際十數年間六合淸謐內峻圖書之府外辟修文之館搜英獵俊野無遺才右職以精學爲先大臣以無文爲恥每務遊宮觀行幸河山白雲起而帝歌翠華飛而臣賦雅頌之盛與三代同風豈惟聖後之好文亦云奧主之協贊者也古者有女史記功書過復有女尙書決事宮閤昭容兩朝專美一日萬幾顧問不遺應接如響𨿽漢稱班媛晉譽左嬪文章之道不殊輔佐之功則異迹祕九天之上身沒重泉之下嘉猷令範代罕得聞庶幾後學嗚呼何仰然則大君據四海之圖懸百靈之命喜則九圍挾纊怒則千里流血靜則黔黎乂安動則蒼甿罷敝入耳之語諒其難乎貴而勢大者疑賤而禮絕者隔近而言輕者忽逺而意忠者忤惟窈窕柔曼誘掖善心忘味九徳之衢傾情六藝之圃故登昆巡海之意寢翦胡刈越之威息璿臺珍服之態消從禽嗜酒之端廢獨使溫柔之教漸於生人風雅之聲流於來葉非夫黃毓粹貞明助思眾妙扶識羣靈挾志誕異人之寶授興王之瑞其孰能臻斯懿乎鎭國太平公主道髙帝妹才重天人昔嘗共遊東辟同宴北渚倐來忽往物在人亡憫雕琯之殘言悲素扇之空篋上聞天子求椒掖之故事有命史臣敍蘭臺之新集凡若干捲列之如左

孔補闕集序

唐防稽孔季詡【集作詡】字季和識眞之士也弱冠制舉授校書郎轉國子主簿年三十一卒於左補闕祖紹安中書舎人考楨絳州刺史季和淸規素業有奕代之訓依仁遊藝其聖者之後永昌之始接迹【集作踐】書坊有廣漢陳子昂鉅鹿魏知古髙陽許望信都杜澄昌樂谷倚廣陵馬懷素東萊王無兢河南元希聲臨淄李伯魚譙國桓彥範僉謂季和神淸韻逺析理探防衛叔寶之比也嗚呼人斯云亡世閱多故十年之外零落將盡而後來【集作死】者皆首華金步鳴玉負璽丹地揮翰紫宸何嘗不拜職之日嘆在劉王喬臨壇之時恨無謝益壽者矣頃見許州之子風裁可觀潘子之門有尼夏侯之學傳逹集作者五卷以示予稱從弟四人皆良噐愴相如之遺艸幸公業之不亡自【集作因】敍曩意存之篇首云爾

洛州張司馬集序

夫言者志之所之文者物之相雜然則心不可蘊故發揮以形容辭不可陋故錯綜以潤色萬象【集作萬物】鼓舞入有名之地五音繁雜【集作防】出無聲之境非窮神體妙其孰能與乎洛州司馬張公名希元中山人也族髙辰象气壯河山神作銅鉤天開金印孝友內植禮樂外滋勵行閨庭鄕人謂之曽子飛名都邑諸儒號曰聖童下帷覃思穿牀【集作墻】嗜古蓬山蕓觀之書羣玉懸金之記魯宮藏篆汲冢遺編無不日覧萬言暗識三篋博學吞九流之要防盈若虛雄辯敵四海之風退藏於宻漢王問策知帝者之師楚子聞名實諸侯之選故得雄飛白簡鷹揚丹筆捲襜帷於天郡設鉤距於皇州【集作都】若乃抗埋輪之章執驚馬之議旌賢有通徳之教疾惡存署背之文繼軌前途遇物成興理關刑政咸歸故事之臺義渉箴規盡入名臣之奏加以許與气類交遊豪傑仕遘夷險身更否泰昔嘗攝戎幽易謫居邛嶲亭臯漫漫興去國之悲旗鼓洶洶助從軍之樂時復江鸎遷樹【集作谷】隴鷹出云夢上京之臺沼想故山之風月發言而宮商應搖筆而綺繡飛逸勢標起【集作孤標】寄【集作奇】情新拔靈仙變化星漢昭回感激精防混韶武於金奏天然壯麗綷雲霞於玉樓當代名流翕然崇【集作宗】尙自大夫之頌成室太史之賦金都魏則十龍儒雅晉則三陽【張載字孟陽弟協字景陽亢字季陽並有才藻藻綴英華誤作揚】藻綴朝分南北運迄周隋文人才子重世間出豈止周流【集作柟橊】體物陳琳得以示人鷦鷯寄辭阮籍稱其王佐故以開國籍鱗次乎史傳之首入文場羽儀乎天下之半公增繁榮華桂林之一枝彌廣源流【集作派非】荊江之九派宗門多士斯爲盛與且如承家舊徳之基賔王歷官之序玉琯銅渾之數黃公女之符【英華作冠】落猿殪兕【英華作犬非】之巧飲鵲回鸞之妙詳諸列傳可略言焉某室邇蘭芬族聨棣萼荷千里之嘉奨接四友之良遊謹撰令引式題前集七子賦詩期取類於鄭志一家垂範庶齊衡於孔藂來日新文【集作侯】請諸君子起儀鳳之後景龍以【集作之】前凡若干捲列之如目

季春下旬詔宴薛王山池序

有生之性萬殊無方之盛一節陽和而動植暢春滿而臯壤悅後皇所以發時令布新慶二南邁周召之風百辟畱金石之詠者也碧流日暖南山雪殘首獻之浹辰暮春之提日帝京形勝借上林而入遊戚裏池臺就修竹而開宴泉賙禦府味給天池仙倡宥樂中貴督酒太平佳事前史未書大矣哉一徳日新九功惟敍運璿樞而均四气握金鏡而靜萬方堯舜湯文不違顏於咫尺防龍伊呂共接手於朝廷不可見而見焉不可聞而聞焉豈深思勝殘去殺累百年之至仁推歷按圖啟千齡之昌運河淸難得人代幾何撃壤之歡良有以也此則靑門上路朱邸平臺城煙屢起而泊山野風時來而過水春將恨別愛落花之灑途夏如欣防玩峯云之映沼爾其列筵授幾分曹設幕艇送江鳬船迎海鶴魚龍丸劍曼延揮霍鸞鳳簫鼓朋鳴輩作申錫開於百甕慈心出於三爵炮炙燻林塘醪醴厭丘壑抃急管於無算醉湛恩以取樂羣公賦詩俾僕題序長卿消渇覺含毫之轉遲子云壯夫見雕虫之都廢敢憚鄙詞之納澁恐貽盛集之蕪穢云爾

先天酺宴序

先天初【集作元】祀孟冬十月東都畱守韋公寅奉聖朝述宴【集作宣】嘉防乃合洛京之五省招河尹之二縣將吏咸集佩璋【集作章】有序鏘鏘濟濟偘偘誾誾供張於興教之門式酺宴也原夫樂生於心非因結風之奏和逹於气無待陽春之節蓋澤之所及者【集作也】深則情之所感者逺國家天地一統君臣百年朝榮舊徳之緒野服先疇之業元化漸漬洪恩旣久太上功成【集作徳】不宰夏后命子之初皇帝孝理無爲漢祖事親之日先堯舜之天屬見文武之同時前古未聞斯人何幸是日六樂振作萬舞苒弱【英華作攸同非】鳥獸徘徊士女踴躍則知眾庶觀聽之所樂也防酒絡繹大庖燔炙芳溢風煙醉流阡陌則【集作又】知衣冠酣暢之所適也由近而視逺萬國之慶皆然自明而察幽三靈之歡【一作欣】可接若夫吟詠徳澤播越仁聲斯固雅頌之餘風【集作波】政教之遺美顧我詞客安可【集作敢】闕如賦詩展事垂列於後

南省就竇尙書山池【集作亭】尋花栁宴序

尋花栁者上賜羣臣之宴也大哉春气同夫聖心無物不榮有情咸說【集作逹】況乃五教敷洽萬邦懷和尉候驚而莫犯刑法存而不用歷觀近古此遇良難諸公入金門侍瑤殿窈窕云閣葳防華館【集作紱】不亦泰乎然王事靡盬夙夜在公接良防於愷懌【集作澤】散煩襟於淸曠不亦優【集作佳】乎爾其嘉賔逺集勝賞斯備召竹於伶官借池亭於貴裏雕俎在席金覊駐【集作臨】門逺山片雲隔層城而助興繁鸎芳樹繞髙臺而共樂防酒未缺方塘半陰盍陳旣醉之詩以永太平之日

鄴公園池餞韋侍郎神都畱守序

夫良才出乎休運大任歸於令徳四海旣安乃注意於賢相兩都分正實具瞻於師尹鸞臺侍郎兼左庶子韋公國之楨幹人之表儀矜嚴有叔子之容持重得楊公之望門【集作閨】通禁省當朝稱累代之名管綜諸闈帖職盡一時之美頃以五星東聚八月西巡武王旣入於鎬京君臣當往於洛邑者【集無者字】中日晷之盈縮均天宇之防同淸廟明堂政理之本也敖倉武庫兵食之原也機務所總半天下之軍國聽頌日繁連降隅之郡縣因有宻而處逺事有疎而授親腹心遐寄惟賢是屬歲臨單閼月在長贏同蕭何之居守當陰識之畱鎭北闕拜辭西堂宴餞大君垂藻承月露之光榮元良賜服被星海之耀潤執事以同列之好載壺酒而送行鄴公以彌甥之禮掃郊園【集有而字】畱別此地有離州別嶼竹館荷亭曲沼環合而連注叢山相望而間起幽隠長寂蕭條逺風通終南之雲气下昆明之水鳥爾其駐馬靑林肆筵碧岸淸管四發坐客增悲髙臺一望遊人忘返韋公方只率嘉命保釐成周樹之風聲流我王澤然而臨觴不樂首路遲遲瑣闈夕拜戀未央之宮闕錦服晝遊懷杜林之桑梓層城日下髙蓋雲飛天子賦詩已載寵行之史羣公盛集須傳出宿之文凡若干首合成一卷陸生何幸暫遊朝宰之間商也悲然輕述國風之序云爾

送工部尙書弟赴定州詩序

宵旰天子送冬卿之詩也河朔愆歲恆陽俟【英華作候非】牧借威六官導俗千里俾乎列城遷仰上之化鄰境防波及之澤不然者豈爾郡而勞大賢哉尙書河東侯朝廷之舊宰也操法度於掌握運陶鈞於方寸是將敷皇惠寒谷挾纊而知暄暢君恩疲人飲徳而自飽蘇其槁瘁樂我陽和元宗殿國亦望於此於時春帯餘寒野銜殘雪太官重味禦酒百壺供帳臨岐假絲竹以畱宴傾城出餞防文章以寵行三臺厚常寮之意八座深聨事之矚旣而離人遽起班馬爭嘶尋太行之逺山想邯鄲之長陌𨿽仰瞻鴻雁來往易於前期而相對桑楡遲暮難於逺別送歸之地歡恨【集作悵】如何應制華篇凡若干首騫翔鸞鳳欲掛千金之木糾合虯【集作蛟】龍附藏羣玉之府置之懷袖以慰遐心云爾

送毛明府詩序

昔之謂良宰者講道議行訓俗式人出自郎官遷金郡守不以才限流品位遷寵賄【集作賂】聖歷之際任賢稽古毛明府執徳不回發言無擇雍容文雅罷曲池【集作江】之曳樽酒歌卽平鄕之制錦甲朝辭洛宴別嘉賔孟夏渉河路踐芳艸眷彼燕趙頃罹戎羯金革毒三北之師杼軸醜二東之賦毛公將勝苛居簡止濁除濫【集作徐淸】不下堂而爲理有入境而先嘆朋知坐間望何時益賦金穀之詩逺送邯鄲之陌愛而不見同夫樹萱

防諸友詩序

穀子者昔與說聨務蓬山出入三載事志相得情深友於尋屬吾人秩【集作秋】遷迫吏畿劇愛而不見春也再【集作】載華今說復謝書坊補他職窮猿之意不【集作無】擇儒林喜且把袂舊筵解帯餘日臥玩文墨笑談平生玆歡豈多後靣方永沈沈春雨人亦淹流

張燕公集卷十六

欽定四庫全書

張燕公集卷十七

唐張說撰

啟書

露布

上東宮請講學

臣某等啟臣聞安國家定社稷者武功也經天地緯禮俗者文教也社稷定矣固寧輯於人和禮俗興焉在刋正於儒範順考古道率由舊章故周文王之爲太子也崇禮不倦魏文帝之在靑宮也好古無怠博覧史籍激揚令聞取髙前代垂名不朽伏惟皇太子殿下英睿天縱聖敬日躋神算宻發雄威立斷廓淸氛祲用寧國家兆人由是歸法六合所以推功主鬯靑宮固本也分務紫極觀政也副羣生之望作累聖之儲殿下之於天下可謂不輕矣監國理人可謂至重矣莫不拭目而視淸耳而聽冀聞異政以裨聖道臣愚伏願崇太學簡明師重道尊儒以養天下之士今禮經殘缺學校陵遲歷代經史率多紕繆實殿下闡揚之日刋定之秋伏願博采文士旌求碩學表正九經刋考三史則聖賢遺範粲然可觀況殿下至性神聰畱情國體幸以問安之暇應務之餘引進文儒詳觀文典商略前載討論得失降溫言開讜議則政途理體日以增益繼業承祧永垂徳美臣等行業素輕藝能寡薄顧慙端士叨侍宮闈日夜只懼無以匡輔區區防誠願效塵露輕進芻鄙庶垂采擇臨啟如失伏用兢惶謹啟

與執政書

說拙於愼身往年遷流嶺外亡親愁懼痼疾增加比防生還曾未數歲家口在洛身徒入京及丁凶苦不獲侍側比於他人情實不等在禮君親同貫事君無負事親有負不能殺身以自咎責乞過祥禫報國非遲三度表請不防矜遂當是文墨不盡【一作宣】苦心投之執事乞爲一言聞逹不敢守禮抗請直是私情乞【一作先】恩若以此情可矜猶冀聖人萬一哀憫若將遣越甘心待罪謹狀

與鄭駙馬書

晚尋莊周書以天地爲國道徳爲身老室之戶牖孔門之棖闑足可反覆孝慈胎育仁義而晉朝賢士乃祖尙浮虛弛廢禮樂其所遺失將詣眞宗不愈逺也老稱歸根曰靜復命知常復命近於無有知常其有知見邪斯故反照耳非云窮神知化徳之盛者神不可窮而窮之是神合於我化不可知而知之是化爲我用惟此二義繄莊生亦未始盡言焉非滎陽之深於道者孰爲輕導玆意也

爲河南郡王武懿宗【集作爲神兵道】平冀州賊契丹等露布【按新唐書神功元年武懿宗爲神兵大總管討契丹一本作建安郡王武攸宜作】

大總管右金吾衛大將軍兼檢校洛州長史河內郡王臣某前軍總管行左衛翊府中郎將上柱國定陽郡開國公臣楊元基行軍長史朝奉大夫守給事中防軍臣唐奉一行軍司馬通議大夫行天官郎中臣鄭果等言臣聞氛祲薄霄戎狄謀夏則武庫兵動中國有弧矢之威文昌將飛邊城用金革之事蓋以式遏姦暴大庇黎人震蠻蕩夷明罰耀武者也伏惟天筞金輪聖神皇帝陛下仁覆有截化被無外皇圖未臣之黨先帝【集作帝載】不庭之俗罔不依被聲教浸潤邕【集作雍】熙望云向風宻邇遐裔而契丹凶醜奴余【集作根】苗非冒【集作】頓之雄族異單於之貴種徒以錯居逺郡漸化平時田牧混於四甿貿遷通於三市【集作賈】戍人【集作戰士】解甲邊馬垂轡禽獸飽而忘恩蜂蠆養而恣【集作成】毒敢孤亭育自絕生成乃狼心干紀防張竊發虐我邊吏覆我鎭軍大棘殘於夷落孤竹藏於荒虛【集作防】陛下震赫斯之怒援決勝之符天地合謀鬼神助順六狄舉國百蠻整眾運攙搶而掃除從裂【集作列】缺而焚蕩臣飲冰受斧指日揚麾𨿽謝河間之樂竊慕任城之勇誓將首冒鋒刄躬先士卒上假神兵之威下定鬼方之罪防醜狂悖素無大志因乘便利扇動姦回【集作邪】去歲嘗師疑一軍之盡化今春輕敵見三帥之不歸蟻聚空繁豺牙益厲結三戎以四【集作西】寇連島夷而深入臣乃廣開形勢大振軍聲【集作聲威】移告郡邑金湯固守傳檄諸軍掎角相應淸邊道大總管建安郡王攸宜杖薊門作鎭幽【集作燕】國當要害之地挫虎狼之羣髙壘深溝臥舊營而不動山虵云鳥陣死地而無疑總管沙叱忠義王伯禮安道買等兵臨易水使接桑河犀渠衝將士之冠雕騎落將軍之戰四面當敵九拒乘城禦史大夫婁師徳總管髙再牟薛師行扞敵中山折衝外侮訓厲鷹揚之士輯穆震驚之師其餘部散校分離綱別緒兵車星布巡太行而綴碣石介馬云羅挾衡漳而連海浦山川積雨盡消胡騎之塵艸木長風咸有王師之气淸邊士馬稍南驅而擁蹙神兵甲卒漸北逐以威臨但合圍而持重未輕挑而卽戰重以藩臣黙啜統率氈裘控逾於萬騎帯甲彌於千里長驅松漠掩集栁城巢穴是空胎卵皆覆於時賊眾兵馬屯逼幽州聞其塞外之敗懼有舟中之敵勢力外窘心腹內乖建安郡王攸宜蓄水淵停乘機電發援桴作气則山嶽動搖書箭一飛則酋渠相滅兵才接刄元凶授首舂喉蔽野京觀起於中州積甲成山組練収於外府𨿽本根斯拔已蕩滌於一隅而余蔓所滋尙聨延於數刻師何阿小等頑凶暴極奢侈爲資授其署置肆行驅掠幽陵之下不知首惡之已擒兩河之間仍謂遊魂之可恃士女遭其逼脇軍城被其屠陷以殺戮爲事戶積防劉之悲以刼奪爲心家盈剝割之痛鹿城縣令李懷璧衣冠貴冑令長崇班背我朝恩歸城狄寇潛修甲杖輸以利噐之資見委兵權當其上將之任蠢玆狂亂暫同燎火言事剪除方申沃雪臣乃盛兵邢趙塞井陘之隘命虎賁之將遏其衝突之鋒長史唐奉一馳使洛魏據阿曹之津縱羽林挫其侵軼之勢臣又遣將軍總管忠武將軍行左衛翊府中郎將上柱國定陽郡開國公楊元基押飛騎營中郎將李鐸子總管云麾將軍行玉鈐衛翊府中郎將康國公阿史那毗伽子總管冠軍大將軍行左玉鈐衛翊府中郎將宋拔延子總管冠軍大將軍行左金吾衛翊府郎將回鶻果別勅行人云康戡誕子總管定逺將軍左威衛長李當義壯武將軍何義本子總管忠武將軍何利深子總管忠武將軍俱羅廬淮宣威將軍行左玉鈐衛翊府郎將蘇達俟斤度施子總管定王府典軍成善威子總管押飛騎定逺將軍平原府左果毅長上穆仙童子總管劉尙珪子總管渭川府左果毅鹿思讓押飛騎左玉鈐衛隊正長上賈楚珪左鷹揚衛長上花匡鼎押飛騎李言忠押飛騎沮忠楊鎭副張元敬押飛騎康景休押飛騎左監門衛司戈竇九臯別奏右武衛長上楊仁爽左武衛威長上楊裔原州崇岡鎭副康戌子右監門衛長上傅阿毛左監門衛長史殷承範右衛長上王仁奨右衛執防嚴琰右金吾衛羅元讓潭州花石戍王蘇元暉前右武威衛長鄭嘉祥左衛司戈鄭彥湊嬀州威寧戍主崔思暕押步兵子總管左玉鈐衛長上張中儼別奏首領蘇農婆羅三品子首領宋義本別奏遊擊將軍左玉鈐衛宿衛哥咄施注比別奏鄭思疾左衛潞州府果毅員外置同正阿史皎子總管王城府檢校果毅任誓別奏檢校虞候任處寂別奏裴光嗣等徇其東北又遣子總管遊撃將軍玉鈐左司階伏羌縣開國男李宏顏子總管邢州司戶參軍飛鳥縣開國男常元楷子總管原州廣牧領將軍元寂子總管右武衛員外置同正武元禮子總管前潞州防軍武其別勅行人張景扶州刺史舊鎭副崔敬一右武衛中郎將阿史徳奉職右鷹威衛將軍業卹啜刺侯斤右豹衛柔逺府長史上果毅吐火羅決斯右金吾衛果毅執失守直右鷹揚郎將員外置同正阿所那左玉鈐衛長上借緋金元濟東天竺國王子僧伽杖摩右鷹揚衛郎將僕固郡骨支左金吾衛郎將阿康地具右武衛威郎將東河察使左豹韜衛髙城府長上果毅阿史徳伏麾支右玉鈐衛郎將路驢駒左金吾衛長上阿史徳伏麾支右玉鈐衛郎將路欲谷遊擊將軍葛羅枝延遊撃將軍契苾木昆折衝都尉車鼻施俟斤防州猶徳軍副白善徳晉州仁壽府果毅侯義威子總管左武威衛侯神城府果毅杜元隠押後隊長上張徳峻天官常選王暠常彥律押千騎三交戍董元景河州安喬戍主王才龕別奏康元寂押千騎隊楊待封前冀州堂陽縣丞溫待禮別勅行人白君等略其西南或折衝其前或乘躡其後整貔貅之佐奮猛毅之倫長防林回髙旗云繞賊黨晷窮漏急命窄途殫執無全支心投必死之計以今月一日何阿小等帥不悛之旅擁脇從之眾結聚數萬抗拒官軍自寅及午前後九陣元基等並鋒鏑爭先戈鋋逓躍抗足而鮮卑之血塗地攘臂而扔烏丸之首積野摧同冰陷裂若山焚窮其孑遺無復噍類斬獲逆賊冀州三品大總管何阿小逆賊河北道招慰大使冀州刺史馬行感逆賊冀州道副大總管楊奉節逆賊冀州長史王宏逆賊總管劉伏念逆賊十二衛大將軍見任鹿城縣令李懷璧逆賊信都縣令楊志寂總管胡六郎逆賊總管王知先逆賊帥馬明誓逆賊三品總管姬目等魁首巨蠧三百餘人所有戎羯慿陵殘毀之處臣皆宣布制防撫集其人咸懷聖恩俱得復業羣凶旣定冀方砥平二載逋誅一朝泯滅數州愁毒俄然淸弭舞溢河冀歌逹塞垣截風浪以息滄冥廓氛埃而覩白日卻縠何力敢推羣帥之勞叔向有言實在明君之徳臣慿借睿略忝當戎政神機宻運不待橫艸之功天贊冥符恭承破竹之勢伏惟廟勝速奉朝歡忭躍之情倍萬恆品不勝慶快之至謹追傔人天官常選李佑別奉左衛長上校尉張徳俊奉露布以聞其軍資噐械別簿條上謹言

張燕公集卷十七

欽定四庫全書

張燕公集卷十八

唐張說撰

碑文

后土神祠碑銘

古之王者皆受天命禮樂有權神只是主郊兆所設𨿽定於厥居精靈所感則通乎變化大匠歸正旁行不流惟創制者爲能之亦安在守文而已睢上祠者本魏地鄈丘之舊而漢家后土之宮汾水合河梁山對麓地形堆阜天然詭異隆崛岉而特起忽盤紆而斗絕景象相傳蠁如在有物不可以終否有典不可以遂廢故推而行之歲在癸亥始有事於玆焉在昔後王時邁省方柴燎告至幽隠胥洎大舜則五載一巡武帝則三歲一祭今時代丕變神人禮煩朕就爲損益折以法度一紀再駕亦無闕焉二十年冬勒兵逾萬騎旌旗亙千里校獵上黨至於太原赫威戎於朔陲沛展義於南夏肆覲羣後道有以大備懷柔百神文無咸秩先是有司宿設恪敬乃事巳未師頓於齋宮庚申親祀於後只聖考在天侑而作主何禮不舉靡神不徧往者漢氏之祠也牲以飬牛五歲絸栗無所責其誠籍以采席六重藳稭不得尙其質事與古反義不經見朕因其地而不因其儀取其得而不取其失凡牲幣法物之事歌舞接神之類咨故實於方澤不遂過於元鼎此皆公卿大夫鴻生鉅儒獻其方聞匡於不逮朕何有也且王者事天明事地察示其本教以孝柰何郊丘之禮猶獨以祈谷爲名者耶於戲享於至誠錫以繁祉黃雲蓋於神鼎絳光燭於靈臺自昔已然乃今復見斯固陰精有所寓寶气爲不誣𨿽寂寥而不動亦動之而斯應顧朕之不徳靈感何從賴累聖儲祉福流所致乃眚災肆赦與物更始大賚天下有慶兆人山川鬼神鳥獸魚鼈莫不允若莫不咸寧此所以仰覆載報生殖資元元盡翼翼豈與夫封禪有牒専在求仙祕祝有辭宻於移過而巳銘曰

至哉坤元萬物資生王者母事徳合天明父有大報用協永貞茫茫九土思索其精因天事天因地事地彼汾之曲髙睢傑異景象遺光壇場舊位寂寥千祀精靈長閟誣神不祥復古維祺文所無者秩而祭之矧曰后土昔載明祀何必因陰乃爲我師意多漢武迹在橫汾風流可接簫鼓如聞壽宮創制神鼎勒勲古往今來豈無斯文

西嶽太華山碑銘

天有四序星辰辧其分地有五方山嶽鎭其域陰陽交暢則品物形矣精气相射則神只著矣西嶽太華山者當少陰用事萬物生華故曰華山踞中土西偏當七宮正位是稱西嶽披圖以察削成而四方信焉立表以算其髙五千仭明焉石璧磔堅而雄竦眾山奔走而傾附其气肅其勢威其行配金其辰直酉前對華陽之國後壓華陰之郡左抱桃林之塞右產藍田之玉諒少皥之下都卽蓐収之別館也軒帝遊焉以防眾神虞舜樂焉以覲羣後爰自夏氏以迄於隋室朝廷五姓載歷三千祀典相因舊章未攺壇場廟宇何代不修一禱三祠無歲而缺所以報生殖事神靈不有怠也故亦祥休明災淫慝未嘗爽也皇天眷佑馨我烈祖奄有萬方逮乎六葉郊天地望山川精气畢逹墜典成甄亦命州將四時告防加視王秩進號金天若是何者抑有由焉予小子之生也歲景戌月仲秋膺少昊之盛徳協太華之本命故常寤寐靈嶽蠁神交玉帛未陳幽贊必先意而啟椒醑𨿽薄景福果應期而集感昭賽可三而道邪記云下有方士眞人金鼎石室上有明星玉女仙艸瑤池茅龍一去毛女千祀前代帝王多所僥覬朕學犧文之道故非斯人之徒憂在至道之不宏不憂富貴之無永患在蒼生之不理不患年壽之若流以功施四海爲長生以業傳百代爲不死焉羨置集靈之宮虛望非福立存仙之殿勞思輕學者哉於戲維予思其維嶽降神生此多士無俾申甫專美於嵩語酌古訓心通神境善而不答誠而不應未之有也嶽其念哉十有一載孟冬之月步自京邑幸於洛師停鑾廟下淸眺仙掌云拂石牀霓裳可接風過松嶺仙駕如聞久勤報徳之願未暇封崇之禮遲回刻石梗槪銘山萬姓瞻予言可復也銘曰巉巉太華柱天直上靑崖白谷仰見靈掌雄峯峻削菡萏森爽是曰靈爽眾山之長白帝西下黃河北來陰陽孕育精气徘徊偶聖呈瑞逢昏降災玉池神挹石室仙開海絕瀛洲天遙圃偉哉此鎭崢嶸中土鬼神乍遊風雲忽聚髙標爀日半壁飛雨自古王者巡方必至龍駕帝服封天禪地南面防神西後在位待予治國安人然後徐思其事

唐陳州龍興寺碑

觀夫廣大無相者虛空也四輪之而住精防無體者佛性也萬法因之以生聖人有以見三界成壊皆有爲殻故剖之以戒觜聖人有以見六趣輪回是無明网故決之以定力爍寶光之慧炬而沛善利之慈舟返迷路率於中道倚橫流登於彼岸以言乎眞實之要總攝一乘以言乎天地之間曲成萬物大矣哉道心包舉等太虛而無際法教流通彌曠刼而常在則有乘如來方便出應化門用大士因緣處帝王位俾庶類咸若謂之光宅天下令眾生修善名爲莊嚴佛國寵興寺者皇帝卽位之歲溥天之所置也唐祚中防周徳更盛歷載十六姦臣擅命伯明氏有盜國之心一闡提有害聖之迹皇上操北斗起東朝排閶闔運扶搖張目而叱之殷乎若震雷發地歘虩翕響以克彼二防赫然若太陽升天晞照仰象以復我萬邦返元後傳國之璽受光武登壇之玉尊祖繼宗郊天祀地之禮旣洎修舊布新攺物班瑞之典又備乃考出世之法鼓大雄之事入無功用之品住不思議之力一光所燭庶兆爲之淸涼一音所宣大千爲之振動云蒸風靡不崇朝而壞衣湧塔徧天下矣陳州者上古太皥之墟近代淮陽之地置守則列爲郡封王則建爲國本其風俗豪侈靡麗舊矣翿東門之下接袂成帷觴宛丘之上炫服成市信豫章之郊一都防也刺史南陽韓府君名琦其爲邦也勝殘去殺聖主之得賢臣別駕彭城郡王名隆業其從政也能肅而恭髙陽之有才子長史南陽張齊賢儒林之選也司馬河南云盈公族之良也士曹從事八人錄事參軍於璆爲稱首六屬官人二十五人宛丘縣令崔修巳爲稱首或以藝榮或以門進髙車一轍美利同人禮舉刑淸於是乎在因邦甸積稔之蓄偶日月再旦之初欽若王言建立靈寺上略其趾下務其終百工不勸而亟庶役不徴而防經始如雲成之不日夫其帯四郭五衢之陌踞重墉闤闠之端福地砥平長垣云矗髙門有閌大廈斯飛連廓曲閣交軒對霤木磨而不雕土塗而不飾壯無僭侈以約費爲功儉無偪陋以淨居爲寶法王宮殿近寶花之域菩薩伽藍住金燈之地亦猶是也上座處寺主眞度維郍守愼等戒珠如月獨防麒麟之行法寶如山普聞獅子之吼克諧善眾底定神居甘露飽而盈滿天香醉而圍繞於時陳項之老褒衣而博帯皤皤然相造而諏曰久矣吾黨之惑也倥侗顓防情嗜橫放恚愛我業聰明不開日有忘其生生月無覺其滅滅一息之漏可勝言哉而今舉足至於道場申臂及於淨土晝則目禪誦之事夜則耳鐘梵之音何悞是生晚臻斯樂豈不思天子至仁乎惻下人之昏墊遹上聖之昭軌假有相之途詣無生之理灑冥澤於巳滅蒂根於未始百靈之所依歸萬宇之所欣喜非獨陳而已矣蓋神辟天聖開地世之祖也纂帝寶基皇統孝之主也殄僪狂破魔蘗威無外也廣正典紹度門徳無大也通幽洞明兼麤該精滂洋而行混濩厥成一収功而四善舉一推心而羣願立咨如是則龍興之化曷有量哉夫業可大而蕪沒焉不貽於後事可尊而苞蘊焉不述於世臣子之罪也敢請圖之然言語之不到者心識心識之不到者眞如二乘聞之而不見十地見之而未了而我云何能知能說竊比六時之鳥七寶之樹是出乎和雅音聲是讚乎防妙功徳記其在處長者之金園銘其事因育王之石柱其詞曰

聖皇在上於昭於天唐𨿽舊邦其命維新龍興返政滅三暴臣少康非儗於舜爲鄰皇王烝哉【其一】於廓教生人戶牖神化灑心小大稽首掌擎萬域潛移仁壽三代之前蓋未曽有最上乘哉【其二】泱泱陳服韓侯道之奕奕寶坊邦人造之天龍防持賢聖熙熙受福維祺帝心則怡正理興哉【其三】

唐玉泉寺大通禪師碑

撰夫總四大者成乎身矣立萬始者主乎心矣身是虛哉卽身見空始同妙用心非實也觀心若幻乃等眞如名數入焉妙言乖言說出焉眞宗隠故如來有意傳要道力持至徳萬刼而遙付法印一念而頓授佛身誰其之實大通禪師其人也禪師尊稱大通諱神秀本姓李陳畱尉氏人也心洞九漏懸解先覺身長八尺秀眉大耳應王伯之象合聖賢之度少爲諸生遊問江表老莊防書易大義三乘經綸四分律儀說通訓詁音參吳晉爛乎如襲孔翠玲然如振金玉旣而獨鑑潛發多聞旁施逮知天命之年自拔人間之世企聞蘄州有忍禪師禪門之法也自菩提逹磨天竺東來以法傳惠可惠可傳孫璨僧璨傳道信道信傳忍繼明重迹相承五光乃不逺遐阻翻飛謁詣虛受與沃心懸防髙悟與眞乘同轍繣指忘識湛見本心住寂滅境行無是處有師而成卽燃燈佛所無依而說是空王法門服勤六年不捨晝夜大師嘆曰東山之法盡在秀矣命之洗足引之並坐於是涕辭而去退藏於宻儀鳳中始玉泉名在僧錄寺東七里地坦山雄目之曰此正楞伽孤峯度門蘭若防松借艸吾將老焉雲從龍風從虎大道出賢人覩岐陽之地就去成都華陰之山學來如市未云多也後進得以拂三有超四禪升堂七十味道三千不是過也爾其開法大略則惠念以息想極力以攝心其入也品均凡聖其到也行無前後趣定之前萬緣盡閉發慧之後一切皆如特奉楞伽遞爲心要過此以往未之或知久視年中禪師春秋髙矣詔請而來趺坐覲君肩輿上殿屈萬乘而稽首灑九重而宴居傳聖道者不北面有盛徳者無臣禮遂推爲兩京法主三帝國師仰佛日之再中慶優曇之一現混處都邑婉其祕防每帝王分座後妃臨席鵷鷺四匝龍象三繞時熾炭待礦故對黙而心降時診饑投味故告約而義領一雨溥霑於眾緣萬籟各吹於本分非夫安住無畏應變無方者孰能至爾乎聖敬日崇朝恩代積當陽初防之所置寺曰度門尉氏先人之宅置寺曰報恩軾閭名鄕表徳非擬局厭諠輦長懷虛壑累乞還山旣聽中駐久矣衰憊無他患苦魄散神全形遺力謝神龍二年二月二十八日夜中顧命趺坐泊如化滅禪師武徳八年乙酉受具於天宮至是年丙午復終於此寺蓋僧臘八十矣生於隋末百有餘歲未嘗自言故人莫審其數也三界火心四部冰背榱崩梁壊雷動雨泣凡諸寶身生是金口故其喪也如執親焉詔使弔哀侯王歸賵三月二日冊諡大通展飾終之義禮也時厥五日假安闕塞緩及之期懷也宸駕臨訣至午橋王公悲送至伊水羽儀陳設至山龕仲秋曁望還詔乃下帝諾先許冥遂宿心太常卿鼓吹導引城門郎防監喪是日天子出龍門金櫬登髙停蹕目盡逥輿自伊及江扶道哀候幡花百輦香雲千里維十月哉生魄明卽舊居後岡安神啟塔國錢嚴飾賜逾百萬巨鐘是先帝所鑄羣經是後王所錫金榜禦題華旛內造塔事尊重逺稱標絕初禪師形解東洛相見南金白霧積晦於禪山素蓮寄生於坐樹則雙林變色泗水逆流至人違代同符異感百日卒哭也在龍花寺設大防八千人度二七人二祥練縞也咸就西明道場數如前防萬回苦薩乞施後宮寶衣盈箱珍價敵國親舉寵費侑供巡香其廣福博因存沒如此日月逾邁榮落相推於戲法子永戀宗極痛慈舟之遽失恨湧塔之遲開石城之嘆也不孤廬山之碑焉可作竊比子貢之論夫子也生於天地不知天地之髙厚飲於江海不知江海之廣深彊名無迹以慰其心銘曰

額珠內應匪指莫效心鏡外塵匪磨莫照海藏安靜風識牽樂不入度門孰探法要倬哉禪伯獨立天下功収宻詣解卻名假詣無所得觧亦都捨月影空如現於悟者無量善眾爲父爲師露淸熱惱光射昏疑冀將住世萬壽無期柰何過隙一朝去之嗟我門人憂心斷續進憶瞻仰退思付囑盡不離定空非滅覺念玆在玆敢告無學

識闍廬墓碑

夫孝者法象乎天地感通乎鬼神故愛敬之中又有眞報哀戚之外更追冥福識禪師其人也厥姓桑氏其先長樂人漢尙書洪之後曽祖梁州刺史諱千秋祖貴鄕令韓信考文林郎名爽自前代無違徳基於累仁是生逹者禪師智周萬物而理證本無願度四生而見滅諸有以爲空不離色體念子之慈業不忘緣起思親之孝乃於萬山北陌滎陽東原先考文林府君先妣王氏負土成墳結廬其域置義井取施無求報鑄洪鐘取聞而悟道修古寺造尊容取覩相生信若夫信生攝攝生靜靜生定定生慧於生滅處得常住心於虛空中立一切法其定慧之門乎禪師昔宴坐介山羣虎自擾今經行宰樹四眾依徳至人凝寂𨿽罕見全象識者餘論亦時存一隅篆美丰石寄詞短偈云爾

邈矣上徳行宻道髙哀哀父母生我劬勞禪心防念神足遊遨苦河𨿽廣曽不容舠甘井旣渫利物無竭不增不減不流不滯仁靜而鑑智動而悅華鐘旣鏗雄雄法聲如來如去如滅如生不有奚得不爲胡成寶地嚴飾金山晃耀善惡無門惟人所召境因心起理慿思照懿哉一心混成眾妙

贈陳州刺史義陽王碑

昔髙祖之起唐侯革隋命太宗之威四海正萬邦作藩帝家用建王國二十一族堯之昭也十有一宗文之穆也王諱琮字某文帝之孫紀王之子龍種異气鳳毛秀色仁義天啟徳威日就學無不究故齊王之以爵推恩周公之子以才分政總角封義陽王弱冠邦歸州刺史又守檀州又撫沂州若敖之舊荊人是懲單於之衝胡馬自逺淮沂其乂拜國不空遭王運中微投於南海書稱大法憫失土之諸侯禮不逃誅義無辜之王子某年月日遘六道酷吏薨於桂林之野春秋五十神龍之初興廢繼絕追贈陳州刺史王生不得志沒受遺榮信乎才之短長不如命之丰約徳之輕重不如藝之厚薄有美季子豫州刺史行休髫髮覊孤托身炎厲藐是餘慶巋然獨存泣血上請迎喪逺裔開元四年二月至桂林王同气三人往偕遇禍殯殮無主封樹缺如歲月茫茫盡爲野艸問鄰毋而失處訪樵童而莫識議者以爲不可復得宜招魂而行休拊心蒼昊誓不徒還乃掃亭館設地席絜齋懇惻覬乎幽報遂慿夜髣像曲示其端夢魯王乘舟舟分爲兩旣而適野見東洲中斷因忽悟焉陰隠微明率此類也又靈堂鏁莖一夕自屈管上有三指凹迹一奇二並其旁防生文理布列成卦眾駭其異使善易者張法蓍之曰屈者於文爲屍出指者於義爲指蹤一奇二並三殯近闊若引渦山揆之可以察先王之心矣考夢協吉定處尅辰以其月二十八日於桂城東洲發見神柩舉體咸備而一節闕焉行休甚痛惋若自毀裂其夜又夢王告在南洛州厥明直舊殯而南十有九步沙洲痕下掘而得之安合如故他日北郭之外収並二叔父焉於是乎驗蓍夢之有徵也孑孑三旐連舳歸飛遙遙百越經途瞻嗼零桂人以爲美談夫至孝潛通精魄昭應果虛無之見推步而有必窈冥之體尋求而致𨿽前志所詳未有幽感反覆若斯之昕矣以某年月日陪於昭陵栢城妃汝南周氏祔焉禮也妃考曰駙馬都尉梁郡襄公妣曰臨川大長公主宗周冑大公自出左右圖史循環法度邦有好逑室先偕老以王之故薨於掖宮初永昌之難王下河南獄妃錄司農寺惟有芳氏屝屨布衣往來供饋徒行顇色傷動人倫中外咨嗟目爲勤孝王二子配在嶲州及六道使之用刑也長曰行逺以冠就戮次曰行芳以童當捨芳啼號抱逺乞代兄命旣不見聽固求同盡西南傷之稱爲死悌君子謂勤孝者仁之厚也死悌者友之難也感神者誠之至也此三者有以見義陽之義方賢妃之內訓繼體之崇徳夫如是淳美上歸夫本朝盛烈延耀乎邦族安可闕而不飾碑版無文而巳哉銘曰

髙丘白雲維堯大理函谷紫气維周柱史百代福流千齡運起冨有海內貴爲天子聖帝才子於穆紀王賢王祚倬哉義陽愼徽九徳九徳有常允釐三郡三郡以康明夷於飛丹崖之下梁木其壞桂林之野不識阡陌無存松檟於以求之人無知者哀哀孝子眷眷靈夢語妙常閤文微甄仲南洛占從東州億中舊穸移編新棺攺贈旣克返以祚山陵卜云其吉神心允慿人非地是迹謝名稱靑靑松栢不顯不承

題贈太尉益州大都督王公神道碑

維天命帝子萬邦維坤配地母萬物以親九族後父之屬尊以敍百官開府之班最執謙徳而光重地者則祈國公其人也公諱仁皎字鳴鶴太原祁人王子上賔天啟靈仙之族司徒衛漢大忠義之門盛徳之後仁賢繼出曽祖景孝隋屯田侍郎祖詮歙縣男贈汾州刺史考文洎贈右僕射纉戎前烈啟迪後人公之生也膺汾霍之禎體惇龎之度禮樂狃於代襲忠孝萌於自然克寛克恭不激不慠鑑窮未兆而飬之以防智周無際而處之以黙故質勝於文行過於譽其隠徳也三年不鳴其防時也一日千里初以翊衛調同州參軍換晉州司兵應將帥舉授甘泉府果毅遷左衛中郎將上升春宮後正妃壼擢將作大匠事時工練八材孔修轉太僕正卿騶訓車攻六飛如舞先天內禪引伸外戚懷柔畏滿厭劇思閒公旣深辭以職事上亦優之以散秩加特進禮異羣公拜開府儀同三司防上柱國封祁國公邑戶三千實戶三百公於是寓情宴喜簡迹朝行入告嘉猷宻而人莫窺也陰薦多士晦而人莫知也不自異於當路毎同塵於眾流常語所親曰明明天子擇賢共理瑣瑣姻婭則無膴仕不識不知樂我而巳善矣夫人臣位極遇莫大焉王曰外舅厚莫重焉而能明道莫昧進道若退事不事而懸解爲不爲而理防一以無目牛之全一以無亢龍之悔所謂言合古行中權歟後之人愼終始而保福祿者固將沿通波而蹈髙軌也享年六十有九開元七年四月戊寅薨於京師皇上悼焉設次大臨輟朝累日榮之以華衮寵之以飾終追贈太尉益州大都督賜東園祕器唅襚贈錫率加常禮乃命尙書彭城劉知柔攝大鴻臚俾之監護京兆少尹崔琬介焉申命詹事南安侯龎承宗持節弔祭左庶子自知愼倅焉公卿命士更弔疊唁溢巷塡街爲之縞素粵以十月初吉昭宣公羣官執綍祖奠國門如前防夫天作聖合必起大邦故軒妃美於西陵周婦表於東海公藩衍之慶祚二十或哲或謀或肅或乂永錫之類也如是元女祥發望云業參練石內被螽斯之徳外偃關睢之化門風之至也如彼長子惟力戴君畢心禦侮奉雷云之防懸日月之初庭訓之致也如此髙陽有才子八族我盈其二武王有理臣十人家出其兩稽諸舊史罕或前聞若乃積三盛事而重之以純徳篆於金石垂於億萬宜哉其文字光華撰錄防要則皇帝所爲也詞臣奉詔作之其銘曰

於穆祁公誕靈信厚有倬其慶天之外舅髙以卑牧盈將衝守忠焉孝乎沒而不朽人之忠孝其徳不回天俾純嘏大福時來貴逾九列榮並三臺祚之社帝曰欽哉祁公之徳柔嘉維則令儀令色小心翼翼如何昊天喪此邦式休問其永丰石是刻我思肥泉孝心罔極

贈太尉裴公神道碑

星辰懸象所以殷時布气然而行不言之道者天也文武用才所以勤官定國然而致無爲之理者帝也當髙宗之休運任名世之良臣淸九流而辟四海代天工而張帝徳歷選前哲豈多乎哉公諱行儉字守約河東聞喜人也其先出乎嬴姓伯翳之後也秦則裴侯始封漢則侍中受職魏晉之代郁爲盛門八裴方於八王聲振海內三子尊爲三祖望髙士族自冀州刺史徽至公十二代中軍將軍雙虎至公六葉代無違徳不隕厥問者已太王父伯鳳周驃騎大將軍光汾二州刺史瑯琊郡開國公大父定髙大將軍馮翊郡守襲瑯琊郡公諸侯受封山河傳國天子共理循良克家考仁基隋左光祿大夫以陰圖王充仗義舊主遭時不利玉折名揚聖唐龍興旌防勵節贈原州都督命諡曰忠蓋春秋之褒也公淸明本乎世徳正性出乎胎教气潤河靈貌雄嶽立仁孝之道天生而知將相之气與年俱長以髙防爲文生絕事篤學累年不舉房僕射異而問焉對曰隋室喪亂家乏典籍館有良書探討未徧故少畱耳梁公驚曰驥子志气淩雲當一日千里其早爲通人之目也如是明經補左屯衛倉曹詔舉轉雍州司士遷金部戶部二貟外歷都官郎中長安令明慶中與長孫太尉褚河南論及中宮廢立國家憂患有公伯寮讚行於季氏出爲西州史又攺金山副都防又拜安西大都防西域從政七年間窮荒舉落重譯向化我之獨賢邊之多幸幹封歲徴爲同文少卿尋除司列少常伯官復舊號爲吏部侍郎加銀靑光祿大夫自居銓管大設綱綜辧職量才審官序爵法著新格言成故事上元中長星出天禿發入塞詔公爲洮州道左軍總管又爲秦州鎭撫右軍總管並受元帥周王節度𨿽祭公有諫耀武之士不行而方叔帥師來威之道備矣儀鳳二年十姓可汗匐延都支李遮匐潛搆犬戎俶擾西域朝廷慿怒將行天討公進議曰敬敗績於茅戎審禮免冑而入狄豈可絕域更勩王命今波斯王亡侍子在此若命史冊立卽路由二蕃便宜取之是成禽也髙祖善其計詔公以名冊送波斯兼安撫大使公往蒞遺愛洽於人心是行也百城故老望塵而雅拜四鎭酋渠連營而諮酒一言召募萬騎雲集公乃解嚴以反諜托獵以訓旅誤之多方聞其無備裹糧十日執都支於帳前破竹一呼鉗遮匐於麾下華戎相慶立碑碎葉蓋美克雋不殺而用謀安人以徳而去害廓氛祲於地表燀皇靈於天外充國有屯田之頌竇憲有燕山之銘詢玆逺略彼何防也遷禮部尙書加上柱國又特恩降命兼右衛大將軍夷典秩宗神必據我文昌有將天道存焉調露中單於可汗伏念外叛大鴻臚蕭嗣業喪律詔公爲定襄道大總管軍至朔州斥相接匈奴故態狃刼糧以餧師神將出奇張虛勢以陷敵乃僞轉運伏其壯士示羸師以行援隠精騎以躡迹寇果大下援兵驕虜益驁自爲得色驅此車牛憩彼井泉於是箱中兵起千弩齊發要路騎飛一息而至羣胡顚沛殺傷滿野從玆饋運路無驚者觀夫大漠無晲穹廬靡所追之逃遁捨之慿陵費日老師兵家所病公潛使緩頬均其利心深圖旣入狼意亦攺及委罪衙官陰送降狀公宻上其事人莫知之及如其期舉國歸附煙塵大起師徒惶惑公徐使令軍曰此是伏念執溫傳來降非他寇也俄而銜壁轅門釋縛納欵帝嘉厥勲命尙書崔知悌乘驛勞軍備禮獻凱防勲定日程務挺張防勗者行軍之偏將也訴言子營逼逐方降大軍又屬秉鈞忌才下上其手公曰𨿽不逮羣師之讓力猶恥二王之競功今而殺降後無來者乃封公聞喜縣開國公而伏念溫傳皆戮都市是年也伏念弟元珍擁其餘種復叛則天稱制追正宿枉贈伏念太僕卿程張諸家別故夷族君子以爲神理之不可誣也永淳元年詔公爲金牙道大總管未行遘疾四月二十八日薨於京師延壽裏春秋六十有四長子貞隠早卒嫡孫參嗣封藐視諸孤哀哀童幼髙宗悼焉贈幽州都督賜防儀還鄕防官供禮部郎中監護窀穸之數率禮有加別出畱守委皇太子擇六品京官一人檢校家事五六年間待兒孫稍成長日停寵極哀榮禮之厚者澤及存沒義莫重焉太常議諡博古多能文武表式曰憲其十月我憲公於聞喜之東良原禮也神龍中興朝思舊徳贈公揚州大都督開元孝享宰嗣延恩贈公太尉生不登乎臺階歿追位乎霛宰序四時於下地調三光於上天聖人神教意在玆乎公志堅慮精神勇識澈藝必討本學皆覩奧又善測候云物推步气象鬼無遁謀靈不藏用著文集二十卷造艸字數千文皆寶傳人間以爲世法又撰選譜十卷又爲軍營行陣部眾料敵等三十六訣大聖天后令祕書監武承嗣就家収進以爲祕術豈比馬卿浮華惟畱封禪之艸劉安虛誕空傳鴻寶之書而已哉加以汲引沈淪推奨气類虛懷而襟帯不設亮而藏府洞開故虎旅雲從詞林響應若毛羽之崇麟鳳眾川之長江河也在選曹見駱賔王盧照鄰王勃楊炯評曰炯𨿽有才名不過令長其餘華而不實鮮克全終見蘇味道王劇嘆曰十數年外當居衡石後各果如其言在軍麾擇帳下之士則有張知運薛訥閻敬客甘元暕裴恩諒王智方呂休景劉意引偏裨之將則有程務挺張勗王方翼崔智黨金毗郭侍封等凢所進拔盡爲名將此則有道之人倫武侯之賞鑑也公之送波斯也入莫賀延磧中遇風沙大起天地暝晦引導皆迷公因命息徒至誠防禱徇於眾曰井泉不逺須臾風至氛開有香泉丰艸宛在營側後來之人莫知其處此乃耿恭之拜井商人之化城也公在禮闈勑賜善馬及寶鞍令史奔馳馬倒鞍破懼而逃罪公使召之曰知汝誤耳又平郡支遮匐大獲珍異酋長將吏請徧觀焉有馬腦大盤希代寶也隨軍王休烈捧盤跌倒應時而碎叩頭流血惶怖請死公笑曰事有不意何至重玉而害人乎此又文饒之含容邴吉之仁恕也公西擒都支北降伏念前後錫馬五百疋僮二百人金銀器物三千品錦織皮六百段公受置庭中旬日散盡此又趙奢之待士田文之市義也若夫知人以爲本感通以爲行善貸以爲常散積以爲樂古之友道者嘗從事於斯矣公元夫人河南陸氏兵部侍郎爽之女也陸氏卒繼室以華陽夫人庫狄氏有任姒之徳班左之才聖後臨朝召入宮闥拜爲禦正中宗踐祚歸飬私門歲時致禮媧後補天進參十亂少康嗣夏退協三從晉朝公卿列拜虞譚之母周官音注近出韋逞之家皇上臨極旁求陰政再降綸音將畱內輔夫人深戒榮滿逺悟眞筌固辭羸政超謝塵俗每讀信行禪師集錄永期遵奉開元五年二月四日歸眞京邑其年八月遷窆於終南山防鳴堆信行禪師靈塔之後古不合魂無不之成遺志也長子參官至涇鄧二州刺史聿修厥徳人亡道存次子延休汾州汾水令世載文雄家乘艸聖次子慶逺協律郎深逹禮樂克和神人咸負長才同淪短運季子光庭侍中兼吏部尙書輔政邕煕致君堯舜孝理髮乎陵廟仁澤徧乎松檟是故妻以夫榮母以子貴尙書先贈方伯申命上公夫人舊封華陽增號晉國詩云文武吉甫萬邦爲憲上公有焉又曰彼美孟姜徳音不忘小君有焉孝經云立身行道以顯父母侍中有焉合三徳而爲家橫百世而濟美信可以言時稱代鏤石刋金者歟神道前銘薛令所撰且有後命俾余系述馬遷世家益孟堅之一傳劉寛表墓並伯喈之兩碑報徳教忠俱傳不朽銘曰

天生亞聖祚此王國文綜九流武參七徳柔逺服叛窮西盡北赫我皇靈去其蟊賊仁則不逺智何不周如山之峻如川之流術與神合藝將道遊書來懸帳賦出登樓司馬軍陣官人綱紀帝嘉常伯國於聞喜室有令妻家成克子社金傳世桓珪守祀神爲上臺永介邦祉故開府儀同三司上柱國贈揚州刺史大都督梁國公姚文貞公碑奉勅撰

敍曰八柱承天髙明之位定四時成歲亭育之功存畫爲九州禹也堯享鴻名播時百谷棄也舜稱至徳由此言之知人則哲非賢罔乂致君堯舜何代無人有唐元宰曰梁文貞公者位爲帝之四輔才爲國之六翮言爲代之軌物行爲人之師表蓋維嶽降神應時間出者也公諱崇字元之姚姓有虞之後逺自吳興近徙於陜今家洛陽焉烈考長沙文獻公樹勲王室建旟嶲府公紈綺而孤克廣前業激昂成學榮問日流武庫則矛防森然文房則禮樂盡在弱冠補孝敬挽郎又制舉髙第歷佐濮鄭並有聲華入爲司刑承天授之際獄吏峻宻公持法無頗全活者眾進夏官員外郎郎中侍郎朝廷曰能遂掌軍國遷鳳閣侍郎監修國史兼相王府長史始則天人讓王承置醴之顧終以飛龍利見延驂乘之恩自時厥後恆當大任凡三處兵部尙書三入中書令一爲禮部尙書左庶子又肅政大夫總靈武軍兵馬又司農卿知隴右監牧司出典亳宋常越許申徐潞揚同十郡景云初以蕃邸舊寮封梁國公食賦百室公性仁恕行簡易虛懷泛愛而涇渭不離眞率徑盡而應變無窮常推是心以禦於物故所蒞必甿庶風偃驁佷化從言不勵而教成政不威而事理去思覩頌來暮聞歌旣登邦政卒乘輯睦及在宗伯神人允諧今之中書是爲理本謀事兼於百揆論道總於三臺公執國之鈞金玉王度大渾順序休徴來臻懋徳格天名遂身遜拜開府儀同三司崇其秩逸其志也初太夫人在堂公受任西掖頗限扃禁求侍晨昏優詔旣許尋令還職公固請以泣制曰家有令弟足慰母心國有棟臣安可暫闕其後剖符江表惇諭起復衰麻外墨欒棘內毀變禮中權通識所貴神龍之首與聞興復疇其井賦累讓而停夫以革故鼎新大來小往得喪而不形於色進退而不失其正者鮮矣君子曰忠不忘親仁也哀不違事義也讓功辭邑禮也濟代全名智也仁以長人義以和下禮以安上智以周身宜其光輔四帝軒冕三紀池防琴築優遊暮齒傳爵土於祚保祿位於終始矣享年七十有一開元九年九月寢疾薨東都之慈惠裏皇上悼焉國人慕焉撫牀輟舂曽未云比制贈揚州大都督諡曰文貞禮也十年二月於萬安山之南原在疾也王人賜膳禦藥視醫於薨也中使弔臨羽儀哀送君臣之義厚莫重焉子弁奕思綴遺美以寘防極有詔掌文之官敍事盛徳之老銘功將以寵宗臣揚英烈帝乃灑恩仙翰鏤澤丰瑉日月照臨於佳城煙雲變態於神道寶其文字別爲羣玉之山禁其樵蘇卽表三司之墓銘曰

源深自虞別從吳避地魯陜居家洛都神明逺契嶽瀆冥符翊聖斯偶生賢不孤仁將勇濟孝與忠俱學仭攢植文鋒迅驅才安卑位卽騁長途惟實惟有若虛若無再三軍國一二訏謨戎柄尢重王綸最樞兼司任切久政榮如黼藻彌煥丹靑靡渝以寛容物以鑑分區外或形放中恆禮拘箴𨿽誡口靜亦防軀但覩渾璞誰詳瑾瑜伊咎尺寸管樂錙銖名正身遂言誠願孚方辭漢祿更辱齊組旣積而散窮懽盡娛川歸東極日去西晡上惻旅扆旁悲路衢藍田美玉荔浦明珠載廣休慶爰彌典謨丰碑乃立盛業其鋪帝念頻軫仙毫特紓鐫金刻石鳳篆龍圖七耀光動三泉澤濡銓能敍事理郁詞敷求舊銘實慙殫恧蕪緬思雲霧尙想江湖有道之徳其何以逾延陵之墓空此嗚呼存沒終始遐哉邈乎

太子少傅蘇公神道碑

維唐景云元年嵗在庚戌十一月巳已太子少傅許國蘇公薨於崇仁裏之私第春秋七十有二嗚呼哀哉【一無此二字】粵明年三月已酉朔我公於武功之先塋禮也公諱環字昌容京兆武功人也其先出自帝髙陽厥曰黎實勤火正逮昆吾之子始封於蘇以國受氏公其後也曁漢平陵侯子侍中嘉魏侍中則晉尙書遁聨華國圖代載明徳公髙祖周度支尙書封國公諱綽立言成務垂法後王曽祖隋尙書僕射開府儀同三司雍州牧諱威嘉謩成績懿於當代大父隋尙書職方郎中鴻臚卿諱夔理綜羣品識覃眾妙烈考祕書丞沁臺二州刺史追贈岐州刺史諱某遊藝聚學素風不隕【一作潰】公系上聖之遐緒鐘盛徳之眾茂資元和以體仁穆淸明以成美初孩而孤稟絳郡夫人之慈訓幼而岐嶷聰敏冠常始讀山棲志一覧便誦及長博通經史尢善屬詞年十八進士髙第補寜州參軍轉恆州司法丁絳郡夫人憂自中出渉寒從至京兆哭不絕聲性以禮全形以哀瘠左庶子張大安以孝悌上聞服闋拜恭陵丞轉相王府錄事王攺封豫官亦隨府上帝卽拜朝散大夫尙書水部員外郎未幾兼侍禦史淮南亷按俄轉夏官員外郎兼官尹丞歷水部祠部郎中兼判司理事以親聨出爲朗州刺史轉歙州刺史武興令檢校冀州刺史累遷汾鼎同汴揚陜以累最入爲尙書又拜右丞加銀靑光祿大夫遷尙書左丞戶部尙書又拜侍中京師畱守兼理寃滯車駕還京持節河北安撫加金紫光祿大夫轉吏部尙書東都畱守尋追還守本職尋拜尙書右僕射同中書門下三品封許國公修國史今上踐祚拜尙書左僕射屢抗疏乞骸優答不許拜太子少傅公長子頲歷給事中中書舎人嘗與公聨侍紫墀接機黃閣前後之拜近古未有公體道貞固立志簡直多識前言徧詳舊事自周隋損益家牒可紀公則紹之罔不畢綜故閨門之內孝悌成則朋友之間忠信克舉其在參佐也婉欒柔嘉醜夷不爭其事藩邸也從容諷議賔寮是仰四爲郎而彌綸之功布於省閣九爲牧而循良之績著於州郡周旋二轄焞燿文昌回翔兩宮耀爍巖廟版圖國之信而五教在寛冢宰人之紀而九流式敍左右端揆盡訏謨之略東西掖闈備忠讜之美徳逾盛而心益下位彌大而行益恭用能髙而不危長守富貴考父三命謙光數朝平仲一心中孚累聖非至徳淑愼疇至此哉夫其仁恕篤宻淸防簡惠躬儉約以自持蹈名教以檢物祿以周給不積於家財以睦親必均於眾故義廣而私謁之徒阻名揚而兼濟之道宣玆亦叔敖之賢國僑之懿也幾深通誌精晤黙識然文以遮迹【一作實】靡徇其華學以辧微固伸於巳故始終機揆舉無遺防斯又子房之智孔明之能也造膝沃心務存匡救引過稱善不近於名故聲聞於天而口無擇績宣於事而心罔專蓋叔子之仁孔子之愼也兼斯眾善以享明徳方將三階載理兩宮更曜天命不佑奄忽遷殂朝喪其楨人隕所戴天子悼焉臨遣大府卿李從逺防書弔祭輟朝三日有司備禮發哀追贈司空荊州大都督賻絹八百段米粟八百石凶事事並官給賜東園祕噐大鴻臚卿監防官爲立碑皇太子別次發哀遣洗馬弔祭賻物二百段羲和擇日太常考行朱旗載路班劍啟行哀榮之禮備矣諸侯之孝終矣公家代尙儉載在縑竹是【疑作其】生也門無主賔堂無雜客其終也塋無封樹隧無碑表大漸之始遺令遵行頲等泣血受命罔有逾越𨿽逼朝防不旌墳壙建碑於塋北一十五里故文藝之行經緯之迹𨿽備於國章布在人口懼違先訓皆略而不書中書侍郎同中書門下平章事範陽張公雅俗之鎭具曕令徳文章之雄談者爲楷偉公道徳之首徽猷可行刋石紀頌穆如淸風頌曰【一作其詞曰】

斤斤蘇公正體【張集作體正】含道稟靈淳粹爲唐元老忠以衛主孝以立身文以經國惠以安人司牧九郡九郡爰靜平章百工百工爰整千載典憲三朝綱領上纂先人五代相國下垂餘慶七子令徳帝謂庭碩伊公是似【一作以非】接侍玉墀序拜金戺聨華疊潤佐我天子於戲彼蒼國幹之亡地頽五嶽天折三光備禮詔羣官防喪掌史司徳刋銘路傍

張燕公集卷十八

欽定四庫全書

張燕公集卷十九

唐張說撰

碑文

唐故夏州都督太原王公神道碑

良玉禮神用之西序之噐捨之南山之璞冏然不有其珍也君子安命進之扞城之雄退之去國之老隤然不失其正也語夫仗運以行道屬辭以比徳亦何代無其人哉公諱方翼字仲翔太原祁人王周之後也王子以敗狄受姓徴君以遁世爲名司徒之濟艱難義形漢室太尉之圖舉甲心盡魏朝聞蔣濟所言則知尙書志力兄弟繼美覧周書所載則見潁川忠烈子侄皆封臣節奮揚於百代家聲借甚於四海大王父司徒定公秉隋氏之宗也王父駙馬開府文公裕先朝之懿也考特進愼公仁表王室之甥也公門總四嶽之靈帝子分五潢之气是生時傑郁爲人紀公雄姿沈毅凜難犯之色虛懷信厚坦招納之量識略精當逹應變之權神守宻靜堅不奪之節孝友內兆於免懷忠敬外灼於旣冠加以思參造化誠合鬼神文其詩書武其韜略推此才也以從政焉求無匱矣夙遭家難哀過柴瘁京師號曰孝童王母同安長公主引貴遊之誡示作苦之端今太夫人徙居郿墅儲無斗粟庇無尺椽公躬率傭保肆勤給飬墾山出田燎松鬻墨一年而良疇千畝二年而廈屋百間三年則日舉壽觴厭珍膳矣處約能久不亦仁乎在困能亨不亦智乎永徽初始宰安定誅豪暴以育人察姦寃以神異政三舉淸風一變除澣海都防府司馬以母疾辭職爲姜恪乘便遂徙朔州尙徳府果毅歲餘王本立上書理國公之惇老不宜擯抑有詔徴還而親不待心與哀絕气屬禮存詔禦醫孟黙朝夕診視免喪逾年僅堪履立樂成公東討新羅薦爲將帥上詔公持節雞林道中總管軍停不行授沙州刺史未至攺拜肅州以爲慢防啟冦非重閉也乃大築雉牒嚴備櫓械人知有恃戎亦來威儀鳳歲河西盡蝗獨不入境鄰郡湊稔提絜如雲公傾私泉以資乏引激水以立磑舉火百竈日餔千人遂有芝艸藂生丰年屢降人之詠徳刋石存焉裴吏部立名波斯實取遮匐偉公爲波斯軍副使兼安西都防以都防杜懷寶爲庭州刺史大城碎葉街郭回互夷夏縱觀莫究端倪三十六蕃承風謁賀自洎汗海東肅如也無何詔公爲庭州刺史以波斯使領金山都防前使杜寶懷更統安西鎭守碎葉朝廷始以鎭不寧蕃故授公代寶又以求不失鎭復命寶代公夫然有以見諸蕃之心揺矣於是車薄啜首唱冦兵羣蕃響應蝟毛而豎公在磧西捷無虛歳蹙車薄於弓月陷咽面於熱海勦叛徒三千於麾下走烏鶻十萬於域外皆以少覆眾以誠動天葛水暴漲祭徹而三軍涉渡葉河無舟兵叩而七月冰合由是士卒益勇戎狄益懼璽書下問皇靈逺爍遷夏州都督徴詣奉天官熱海之役流矢貫臂陣血染袖事等殷輪帝顧而問之視瘡欷歔曰爲國致身乃吾親也妖賊白防余據城平以反奉詔與程務挺討擒之善公有發石壞城之計反風焚柵之感封太原郡公元珍冦邊受命討擊公以無甲乃發思造六片木棑桍開鈕解合畫爲虎文北至開光與虜合戰若驅猛獸防臯比莫之敵也胡馬奔駭獲其二啜桑幹舎利兩部來降初公善書與魏叔琬相軰公射與趙持滿齊名帝每矚之賜比鳴輦賞深懸帳嘗獨行入夜有怪人長丈直來趣逼射而僕焉乃朽木也太宗壯之授右千牛及持滿伏法暴骸公哀而収爲執金吾奏劾髙宗義之釋而不罪履道坦坦多如此類適將任帝夔龍爲國方虎天下膏潤羣生雲雨惜哉不辰悄焉遘侮嗣聖之際太后臨朝有防人誣奏公廢後從兄長懷怏怏司刑禦史侮文矯制不名苛法遷於崖州路至衡州寢疾捐館春秋六十有三垂拱三年閏正月十九日於咸陽原君子曰斯才也斯望也難乎免於斯之代也周公聖而謗屈平賢而放賈誼才而謫李廣勞而喪彼天命之糺紛此人情之惆悵神龍中興以陷酷吏例復官爵孝爲人極忠爲令徳神之聽之始枉終直信矣有子故光祿少卿璵今祕書監珣皆篤行純孝愼終思逺說少也防防友升堂今老矣豈能文旌墓遷司漢籍感激論都尉之書邕敍彪情追美樹楊公之碣銘曰

上徳惟公气秀才傑孝世美忠廣前烈日月心照江河思決難地必通暗機先徹卓犖文藝崢嶸武節嘆由宰邑借恂臨郡海女避途山虵可問師律三總軍聲六振鋭气入營長云出陣肅將國威烜赫天外玉弩方擎云旗捲斾天道茫茫自古多傷功存西域身棄南荒易簀中路懸棺反藏寶刀生衣玉玦無光後有才子先賢不忘

河西節度副大使鄯州都督安公碑銘

公諱忠敬字某武威人也軒轅帝孫降居弱水安息王子以國爲姓世髙之違漢紀自河南而適遼東髙陽之受魏封由陰山而宅涼上髙陽王同生尙書左僕射河間公原晤眞河間生建節將軍西平公纈從正西平生龍驤將軍黃門侍郎廣宗侯薛晤防累葉勲華載於魏史髙祖何藏噐廣宗之子也周開府儀同三司寧逺將軍肅州刺史張掖郡公曽祖羅方大隋開府儀同三司皇朝贈石州刺史貴鄕公祖興貴右武侯大將軍涼州刺史徙封榮涼歸三國公考文生不仕涼公皇運經綸首平李軌大舉河隍之地逺通城郭之國寵錫蕃庶冠絕等夷水出渥窪之文神馬者二千乘山得崆峒之武朱輪者四十人公育榮盛之門郁豪爽之气孝友天至淸華玉立防聚童兒必爲軍陣之戲長交英俊惟談韜略之書始以良家子僕射韋公待價引於帳下安息軍建奇績解褐授遊擊將軍臨洮府右果毅復以善部統禦史大夫唐公休璟處之前鋒洪源谷立異效遷右威衛翊府右郎將兼新泉軍使進本衛中郎將赤水軍副使兼赤水新泉兩軍監牧使攺防州刺史營田使換松州都督防禦使遷左司禦率兼河西節度副大使臨洮軍使轉鄯州都督使如故其在軍州傾心下士視人如子無約而親附不言而條理其在農牧大田多稼如茨如梁思馬斯才有驈有皇輸力四朝歷官三紀名參禁衛身任疆場以靜總繁以逸待冦我無亡鏃之費敵有不戰之屈玆所謂一方之幹城者也享年六十有六開元十四年十一月二十八日寢疾終位知與不知莫不隕涕十五年某月於烏城之南志公鄕祔先塋也公寛以禦眾卑以自牧直而無訐亷而無劌朋友不聞臧否之言家人不見喜慍之色加以心淨三業躬勤八戒推是而行何往不濟初甘州有舎利沙禪師道場之四果也嘗云檀越徳充於內神防於外𨿽冒鋒鏑永無害也及百戰之後啟手歸全西州士人聞之激厲有子仲璋季璋如璋全璋重璋庭襲芝蘭喪過欒棘敬奉窀穸備禮儀於文武撰述家風刻功名於金石詞曰

玉關气爽金波秋澈涼野蕭條寒山積雪授虛產義精勁才傑孝固純深忠惟剛烈負羽從軍奮飛靑雲麾幢按部惠流時雨總軍挾郡入文出武三十年間式遏戎虜壃場務靜非公莫鎭金鼓气雄非公莫震神山與鋏龍池取駿霹靂陷營衝風入陣勇將知時仁兵善持反耕罷戰王者之師牧馬如雲屯庾如坻西軍方壯東首長辭振古同嗟沒而不死所謂明徳永傳神理鐘鼎題門珠玉名子信言丰石令問不已

河州刺史冉府君神道碑

昔者堯舜旣沒文武將墜天縱孔聖誕敷皇極於是乎恢六藝而正王道舉十哲而闡防言雍也爲徳行之目求也爲政事之首吾見乎龍翰鳳雛百世而共貫虎符犀節重世而增華明徳之後知其必大公諱寔字茂實其先魯國鄒人也古天子有相氏宅於相土實曰冉姓蓋氏族之興舊矣不常厥所今爲河南人焉五代祖睢陽公諱道周尙齊南康公主位平南將軍散騎常侍荊州刺史信州都督髙祖軫仕梁太子左內率荊州刺史齊梁之間荊巫重鎭世善其職江漢宜之大曽父義城公黎在梁云麾將軍湖州刺史入周拜驃騎開府儀同至隋開皇中爲旭州刺史大父黃國莊公諱安昌隋啟平城祚之糓壁唐分蜀國瑞以桓珪其後攺封於黃授信州刺史歷潭州總管贈夔州都督烈考天水郡果公諱仁才秩金紫光祿大夫婚皇室漢南縣主經浦澧袁江陵永凢六州刺史偉矣哉承嘉善慶歷代名臣流風載於史官勲業藏於王府公果公季子天王自出內稟胎教混成之姿外被門風式瞻之訓從容合度造次皆法生而知之孝悌也學而知之禮樂也徳義如山文章如泉搢紳之士仰焉宗焉弱冠文學生進士擢第遭家不造府君捐館五日絕漿三年泣血𨿽麻葛就禮而欒棘加人服闋調並州大都督府參軍事丁太夫人憂過哀終喪有如前制應八科舉防問髙第授綿州司戶參軍轉揚州都督倉曹參軍又舉四科敷言簡帝除益州導江縣令鴻漸二鎭翰飛三蜀府中之孫子荊郡內之岑公孝用能據淮距海我庾如坻岷山導江入境先嘆加朝散大夫除鄜州長史仍加關內道支度使去靑城之洞府來白帝之鄜州命服有輝使車何重除婺州司馬入謝於武城殿主上以邊庭有事喜問陳湯宣室淸言思逢賈誼公召對醖借謀慮深長眷甚前席恩加後命因攺恆州長史於時四鎭未復二蕃猶梗屯田繞塞戎馬生郊代郡藏符臨冀北而誠重漢家張掖比西河而還輕乃徙拜涼州都督府長史仍知赤水軍兵馬河西諸軍支度使地壯伏龍城雄飛鳥位居刺史總管三邊公乃利溝洫懋藨蓘庤茭槁積糗糧均轉輸程力役寛禦悅使授方任能人胥忘其久勞兵不逺其長道𨿽金方气映雨雪不交之地磧路沙霾艸木不植之所莫不盡滯穗於坰牧厭甘於戌時朝庭賴之遷使持節河州刺史仍營田使崆峒連五郡之壤磧石控九河之源公夙奉皇華政聞行路髙車未至闔境相歡旣見君子溫其如玉率性仁愛由衷易簡推是心也物感斯應覩恭肅而無競見禮義而興行不言而庶事熙非教而羣下順故得大田多稼人和嵗丰餉軍廩師處勤餘裕計偕入朝侍宴於長壽殿上謂公曰河州軍鎭要衝屯田最多卿以足食爲心朕無西顧之憂侑以彩獘錫以文衮及公還州也璽書勞勉王人相繼國家徑流沙梁弱水収西域防南庭連百萬之兵以濟事於外不一日而乏者則公之力也無駭入極可謂費庈父勝之杜預平吳蓋知羊叔子功爾宜登元老作貳天朝止於邊服實孤人望享年七十有一證聖元年一月十日寢疾終於官舎天子悼焉凶費喪歸悉命官給是日河湟耆老山谷羌夷反首剺面號奔州邑𨿽國亡子產吏哭蔡遵豈云過也愷悌之化人之父母及其歿也衮亦如之信矣太夫人金城郡君隴西李氏江夏王道宗之女也宜此象服爛其盈門嗣先姑之徽音立庶姬之範則蕣葉則落槁瘞城隅以證聖二年正月合於河南定鼎原禮也天使馬悲啟滕公之室人看鶴舞閉王母之墳松栢接於邙山丘陵對於伊闕石鄜將鬭華表何年有子曰祖雍景龍初擢給事中兼侍禦史內供奉追惟皇考孝於奉親忠於事君恭於立身惠於臨人總是四行旁通具美貽厥孫謀以燕翼子故老之口旣絕竹帛之文又滅揚名兮柰何刋石兮來裔其詞曰

倬哉冉氏世有仲弓防冠繡服給事於中克昭遺懿樹之家風於皇嚴皇髙明有融徳罔不尊藝何不渉嗣武先正思文載協建旟千里逮君六葉顧印房虵盤綬篋官以勤積業因時峻宰號神明掾稱親信驥足旣展熊軒亦軔邦國海康京師河潤出車西域我君謀之屯田比假我君獲之六軍有饋其誰度之一人無憂其誰樂之猛獸避徳均遷所蒞靈鳥所依霸升執事以今視古名齊績類天不憖遺山頽此位隴首回望秦川斷腸吏人攀綍哀鴈隨喪虛靈異野行臨惟堂廟立邊郡魂歸故鄕王姬祔禮之終也水合蛟龍墳同石馬地積霜露煙攢松檟千載九原髙碑淚下

贈華州刺史楊君碑

公諱至誠字某農華陰人也厥初生人爲姬伯之祖同邑命氏有楊侯之其後東陵奮而開國西漢盛而移關門廬隠隠亙連桃塞之上碑闕嵓嵓蔽滿華山之下明徳之後士有人焉大王父隋直閤將軍岷蔚撫亳道五州刺史邢國公諱貴大父故右衛副率慈汾二州刺史靜公諱譽考故常州刺史工部侍郎鴻臚卿金紫光祿大夫散騎常侍太子少師贈儀同三司上柱國鄭國懿公諱崇敬若夫家聲代業累徳積仁故以克隆前統光啟來葉矣公稟純嘏之粹靈漸軌物之名教端操以正已崇讓以與人勵精以探道善問以毓徳學無不逹藝無不周成童有傾矚之望旣冠爲宗匠之表年十三調太常挽郎尋補路王典籖大夫門子執紼橋山王國詞人曳裾防苑皆一時之選也明慶中詔郡國舉賢良公對策天朝無能出其右者遷太子通事舎人再舉髙第徙國子監丞坊監淸流才地兼擇東朝束帯銀榜增華西序彯纓環林益潤髙宗接千歲之統嗣百王之業封岱嶽禪云亭稽於舊章俟玆通博乃除公禮部貟外郎祀事克明大典攸序建邦分職得人者昌吏曹居六官之首求郎盡一臺之妙又轉公吏部貟外郎準的文昌羽儀丹地丁太夫人憂去職公至行純篤幾於滅性𨿽杖絰外除而柴瘠加等門人記其喪禮天子憂其死孝服畢授豳州三水令曳尙方之舄鳴單父之琴志道不務其大才勤政無陋其小邑美聲流於豳籥惠化匝於周原又應文擅詞場舉策試天下第一敷陳聖謨啟沃明主究天人之際建皇道之極如有用我者其爲東周乎朝廷納賈生之言排汲直於外拜公隴州司馬未及赴官遘疾卒於長安第春秋若干王祥未施於邦政陳寔近終於邑長位不充徳其如命何神龍初中宗克復丕業格於文祖乃睠從臣緬懷先正以公二子在章綬之列追贈公使持節太州諸君事太州刺史非夫立言不朽陰徳陽報安有藐諸孤而隆家旣沒世而榮號哉夫人天水趙氏殿中監武權公某之女也受訓公宮作合君子言容賁於國史徳行循於法度六姻之內宗焉始有輔佐之力卒延門戶之寄初公之捐館也九子呱呱哀衰喪位賴夫人實顧實復日就月將徙宅依仁防門成訓三十年內八子登朝廷交虎綬之華門接魚軒之軫某年月日封梁國太夫人景龍二年五月七日終於長安之延壽裏間者遭家遷播幾筵靡托而今防國昭洗情禮獲申以先天元年十月二十五日合於少陵原禮也第二第三子夫人在堂而沒長子第八子在殯而亡今並列於塋兆用嘉魂魄長子故兵部郎中徵中子前武衛將軍泚永懷徽烈思勒銘頌郎中昔嘗緒言意感延州之許將軍今復哀托情深舊館之悲髙迹難名短詞莫逮采諸故老恭存梗槪其詞曰昂昂楊君秉心泉懿大河靈嶽含光毓粹學妙研精文遒逸思行爲時範言爲故事存蘊令徳沒揚虛位善慶克家哀榮乃備嗣姑稱姒敬妻曰冀復有母儀千載一致貞墳土隴同封此地芳烈攸哉金生碑字

贈廣州大都督馮府君神道碑

夫積徳垂裕之謂仁追逺揚名之謂孝仁則愛鐘厥後孝則榮及其親嘗三復於斯言今於馮君而見之矣府君諱君衝其先長樂人也釋趙歸秦本家上黨分燕徙越又據髙良自逺祖榮懷化侯業以至於大父贈荊州都督益先考髙州使君智戣咸以勲績建旟本郡甲兵雄於一方政化沓於千里君蘊含光大之徳守衝黙安貞之志秉難進易退之操詣希聲若納之道爲而不有故物譽難得而稱靜以居常故世榮無由而及以聖歷之歲終於本城子幼家艱喪禮蓋闕夫人麥氏備母師之六行履先始之四徳處順思柔以成婦道及衛亡共伯而魯重敬姜誓以泛舟之詩遵其防門之禮季子今冠軍大將軍右監門衛大將軍上柱國渤海郡開國公力士始自齠齔來儀上京旣違徙宅之歡爰從倍年之訓感三州之深義易百代之因生捨馮亭之本枝從髙傒之令族千秋仕漢遂去田宗隨防在秦別爲劉氏遇風雲之感防承日月之光輝第土答其勲庸貂璫寵其忠信太夫人逾越嶺嶠就飬髙堂孝子展白華之勤慈母欣防衣之貴精神所感振古難儔噫歟資孝爲忠隠心後動引桑藿之深誠慕金張之周宻敬以衛主愛以安親而善不彰惠不遂者未之有也由斯言之則哀樂存乎心不以至音攺禍福惟所召不以偏覆及詩云魯侯燕喜令妻壽母明神勞善人而壽其母也夫人以開元十七年享年八十有七五月十二日壽終於京兆之來庭裏舎天子悼先賢之晦徳嘉侍臣之克孝思賵襚之未崇創窀穸之將及於是詔贈先府君潘州刺史備禮飾終招魂合是歲也大享宗廟偏謁園陵錫類之恩施於鄕士重贈府君使持節都督廣韶循康等一十六州諸軍事廣州大都督夫人受邑舊邦啟號南海從夫加贈攺封越國夫人哀榮備於始終寵光合於中外爲子之道何以加焉於是與兄左衛中元璡左領軍衛郎將元珪等惟舊業之難名感新恩之薦及思建碑表以永芬芳夫毓至徳以庇後嗣仁之厚者也揚令名以崇祖考孝之大者也仁爲五常之先孝實百行之首貫經教而莫比標人倫而獨出宜其鏤美金石式旌墳無忘淸徽昭示來葉何必防稽江上獨有記孝之碑安陵廟前空傳尙徳之頌其詞曰

明珠紫貝產於南國代所珍兮允兮君子不耀其徳克全眞兮慶流我後髙驤迥翥中貴臣兮朱幡象服寵及泉路榮其親兮孝道不隕勒銘表墓畱芳塵兮

贈涼州都督上柱國太原郡開國公郭君碑奉撰

四時平分淸秋之气勁五方異俗崆峒之人武故隴上多豪山西出將其有雲龍感召星象特生金鼓登壇隠如敵國麾幢指塞自比長城得之於太原公矣公諱知運字逢時其先太原著姓今則晉昌人也本乎文王之弟是爲虢叔虢或云郭因而氏焉自燕昭尊魏以築宮漢祖封亭以列國其侯於陽曲宅彼太原舊矣亭之孫友從太原徙隴西昭帝分隴西置西平郭氏又爲郡之右族友之昆孫武威太守憲憲之猶子散騎常侍芝俱有名迹見於魏晉則晉昌諸宗散騎之後也爾乃一門連譽時人號曰三儒四海齊名天下謂之八顧光祿分於馮翊廷尉世茂於潁川孝則天錫釡金忠則帝章冕服仁則猛獸不害信則童兒不欺豈直介休見有道之碑洛陽聞立徳之傳而已曽祖欽瓜州大黃府統軍上柱國祖才朝議郎瓜州常樂縣令上柱國父師朝散大夫上柱國贈伊州刺史磧鹵之地戎馬生郊業戰鬭而勲仕州縣而爲逹啟莫京之繇福不在於其身積無聲之善慶必流於後嗣公太白之精雷泉之靈膺家之禎爲國而生身長七尺力能扛鼎猿臂虎口虯須鶚瞵射穿七札劍敵萬人子卿路逢遙識將軍之相唐舉一見足辧封侯之國解褐以善戰授昭武校尉秦州三度府左果毅以敗敵北庭加遊撃將軍沙州龍勒府折衝兼右金吾郎將瀚海軍副使以軍界破虜卽授其州刺史進當軍經略使朝廷以未愜前除且有後命遷本衛中郎將仍舊爲州軍使黙啜之冦北庭也公奔命解圍軍聲大振加云麾將右武衛將軍封介休縣開國公食邑二千戶開元二年吐蕃入隴右掠坰牧公兵以奇勝冦不復蹤積甲山齊而有餘収馬谷量而未盡歸功未算朝儀多之拜右羽林將軍持節隴右諸州節度大使兼鄯州都督河源軍使鎭西陲信國之藩屏坐北落亦王之爪牙故入奉期門而出分閫寄於是料敵無備間其師老潛軍一舉大俘九曲鎖甲文劍僰馬犛牛旣獻戎捷遂頒朝賜乃兼鴻臚卿攝禦史中丞封太原郡開國公加前食邑三千戶執憲總軍典屬乘障增爵益邑遇厚恩深俄而六州郡胡相率大叛命公統隴右之騎濟河曲之師鋒鏑爭先玉石俱碎拜右武衛大將軍授一子官金銀噐百事雜防千段班師臨洮遘玆虐疾嗟乎匈奴未滅宿志不伸生也有涯死而猶視開元九年十月二十二日薨於軍舎春秋五十有五蕃夷邊鎭血面摧心悲慘風雲號慟山谷豈非良將視人如子人亦視猶父乎皇帝閔焉詔贈涼州都督米粟五百石錦帛五百段命都水使者張景佚備物防遵朝典也惟公气猛而性和量寛而精銳沈謀可以掩蓍蔡雄斷可以奪鬼神故常糟粕韜鈐芻狗風角然其樹恩結信立威用武烜赫如風濤震蕩如雷雨戰必克攻必取每有奏謁帝特稱嘆孝文之得魏尙虜不足憂太祖之見郭嘉知成我事前後錫錦衣寶帯文馬素女爛其盈門長鳴在廐感知已之主陳必死之力皇情西顧則九羌釁鼓詔書北伐則六狄焚旗上成聖君之鑑下效武臣之素節其竟也如此夫爲人子立廟致敬祖考來格不亦孝乎爲人臣恢疆禦侮以勞定國不亦忠乎若然者歸義方於先人揚令名於後代可也嗣子英傑起復定逺將軍左領軍衛翊府中郎將假紫服金章河西節度副大使英奇朝散大夫前尙輦奉禦英協遊擊將軍前京兆府勵行府右果毅都尉英彥朝議郎前左衛冑曹參將等或善居喪而過哀或從王事而奪禮則知辛賢父子繼位將軍祭肜兄弟並參師律去本不戀逹也而新是謀權也嘉此武功創其宅兆以十年七月於太原夫人燉煌索氏祔焉禮也皇上念功以惜逝厚終以遇存有詔詞人爲其碑志介士送卽封徵虜之墳單於入朝當祭度遼之墓銘曰

觥觥將軍雄略冠羣平西徵北震戎疊獯亭障臥鼓屯田饋軍仗此白刄致彼靑雲郭侯宴喜旣多受祉牡黻衣淸廟蠲祀鼎食金奏炮鼈膾鯉旣來不庭有嚴天子流沙博望羽林飛騎河曲回兵臨洮舊防手握金節魂沈玉帳千里送喪三軍淒愴詔喪禮崇恩碑義丰生爲神將死爲鬼雄身世一滅榮華萬空祁連之墓長旌武功

右羽林大將軍王公神道碑奉勑撰

維大唐開元十五年閏九月二十三日庚申右羽林大將軍持節河西隴右兩道節度使營田九姓轉運十副大使兼赤水大使專知節度事攝禦史中丞判涼州都督上柱國晉昌伯薨於鞏芼亭故也夫事君效命之謂忠殺敵榮親之謂勇千星襲月之謂气逐日拔山之謂力有一於此名猶蓋世矧兼其四何間焉是晉昌所以錯落將星崢嶸山嶽者也公諱君防字威明州常樂人也父壽因公建績致位九卿臨難守死褒贈特進審塞翁之倚伏逹蒙瞍之浮休老而益壯沒而立名者矣公威聲發於雷泉武毅摽於峒嶺小頭銳上猿臂虯須龍劍摧百勝之鋒蛇矛得萬人之數拔自行陣果有呂防之才拜於壇場不爽韓信之用始仕鎭戍歷班外府將及郎將中郎至軍副率𨿽驟移官守而恆在疆場郭知運推轂河源握符隴右公未登一命事主將之旌麾不出十歲代總戎之節慷慨之士以爲美談於是自驍衛將軍遷羽林大將軍旣督隴右兼統河曲綰塞垣之十軍佩節制之兩印大田多稼而屯廩百億搜乘籍馬而鐵騎數萬乃蹈赤山焚幕獵淸島驅犛牛喑嗚則七戒辟易烜赫則千里震動亭候恃其長城廟堂賴其神將月獻戎捷歲行軍賞王侯無種屠狗起於將軍戰伐有功爛羊超於都尉前後翻飛幕下奮躍行間跨軍典郡腰金冠玉者數十百人矣每至入朝奏謁升殿論邊山川險易立成於聚米攻守方略一決於前籌遙詔置兵先合漢光之防新書從事暗同魏武之心故得延譽上騰風雲郁其气色恩榮下逹日月供其輝光當斯時也躊躇攘袂三垂可以气壓百蠻可以力制卽緒者老生之常談和親者豎儒之怯計安足爲神武非常之主道哉誓請先拔犬戎次系獯鬻盡區域於西海辟郡縣於北荒燀皇靈於天外圖壯節於云閤其事如果曠古未儔惟君知臣保斯言之可復何神與善負厥心而無成是年秋八月吐蕃犯邊州失守盜憎吾將執致其親公以爲背父立威非孝也頓兵從敵非忠也大義逼其防家方寸亂其供國其定計也成列而出討賊盡狄而退殺身忠在孝先將之道也公馳驛要諜而回紇內叛以八九之從人當數百之彊虜然猶虓噉擊射殺傷略半亭孤兵盡流矢橫及所謂作而餘威折而不撓矣嗟乎嘗膽之憤空結噉肝之怨莫讎天子聞之黯然興嘆人言以命許國夫豈防其言哉茍収必死之忠焉問不虞之過玆蓋聖主推仁恕於天下懸大信於後世愛欲其生懲晉侯再克之喜惡傷其沒抱秦伯猶用之誠婉獨見之端豈常情所逮謀臣飲恩於望表猛將感徳於事外然後任人之固眾可知也乃下詔追贈荊州大都督禮命窀穸加常二等死事之經也公之伉儷曰武威郡夫人夏氏韓母築城之智孟光舉臼之材拔棘解圍三軍攝其健婦崩城慟哭四海傷其孝妻此又間代之一奇一家之兩絕者也嗣子尙衣奉禦承榮天奨賜蘭星祥名寶禮義形於橋梓哀戚過於縗麻稟訓帷堂克持門戶特奉恩防収其二防飾柩玉關歸魂上國以十六年十月詔於萬年縣見子之原鹵薄齊列方相雙引京尹防喪史官頌石千乘送觀驃騎之威儀十里開塋識龍驤之丘墓銘曰

合眾在仁正兵維義將爲天目國命所寄曲乃老師輕實兒戲安我封略才難不易赳赳將軍貔貅絕羣超騰白地鶱翥靑雲朝盛勇爵家榮戰勲眾聲飛譽帝曰予聞予聞伊何甲兵繕肅屯積萬庾馬量百谷甘心犬戎指掌獯鬻大畢當單於可掬壯計先逹王師未張城隳孤塞冦及髙堂忠先孝後拒敵而亡外仇易復內變難防克日將戰呼天不假岑彭詐客張飛帳下流鏑何人交錢去馬蒼黃反覆哀哉命也美殮姑臧寵歸芷陽東都門外南登路傍髙墳累累列樹行行父子同兆何殊故鄕詔刻金石義形意气隠善必書殤魂不諱事棄忠在生輕節貴嗟爾明靈銜恩永慰

撥川郡王碑奉勑撰

珠玉無逺而登輦輅之飾寶也松栝無幽而入殿堂之搆才也物貴其用人亦如之撥川王論弓仁者源出於疋未城吐蕃贊普之王族也曽祖贊祖尊父陵代相蕃國號爲東贊戎言謂宰曰論因而氏焉公有由余之深識日防之先見陋偏荒之韋毳慕上國之衣冠聖歷二年以所統吐渾七千帳歸於我是歲吐蕃大下公勒兵境上縱諜招之其吐渾以論家世恩又曰仁人東矣從之者七千朝嘉大勲授左玉鈐衛將軍封酒泉郡開國公食邑二千戶周語曰犬戎樹惇守終純固今其俗獷而輕死其法折而不撓故前代無降人中土無僮僕自公拔身向化首變華風澤潞之間始見戎州矣若夫河南胡苑坰牧所利每歲冰合虜騎是虞中軍必謀於元老亞將固選於時傑神龍三年以爲朔方軍前鋒遊奕使景龍二年換左驍騎將軍開元五年兼歸徳州都督府皆如故八年遷本衛大將軍攺朔方節度副大使公之理兵也堅三革利五刄偶拳勇齊足力信賞罰分甘苦六轡如手千夫一心接獯獫猶蚊蚋臥沙塞如袵席薦居露食垂二十年雨畢而成師冰泮而休卒寒气入於饑骨夜霜出於須鬢人不堪其勤公不攺其節韓公之建三城也公洗兵諾眞之水刷馬艸心之山以爲外岸而版徒安堵鄭卿之和黙啜也公授館李陵之防致饔光祿之塞以爲內侯而賔至如歸九姓之亂單於也公四月度磧過白檉林収火拔部帳納多眞種落彌川滿野懷惠忘亡漢南諸軍韙其計也降戶之叛河曲也公千騎奮撃萬虜奔走戡翦略定師旅方旋而延陁跌復相嘯聚上軍敗於靑剛嶺元帥沒於赤栁澗公越自新堡奔命寇場羸糧之徒不滿五百凶醜四合眾寡萬倍公殺牛爲壘噉寇爲餉決命再宿衝潰重圍連兵躡踵千里轉戰合薛訥於河外反知運於寇手朔方諸軍壯其戰矣斫摩之奔也邀於黒山口覆其精銳市惠之背也追至紅桃帳掩其輜重乳泊之防刜蘭池之狂胡木盤之役縲方渠之逋寇凢前後大戰數十小戰數百算無遺防兵有全勝是以六狄逃遁三垂乂寧聲暴露於天下業光華於代載信皇威之所加亦武臣之力也故錦衣寶玉允答戎功甲第良田丕承錫命語其智效未甚優寵黃頭黒齒比價齊名積戰多瘡累勞生疹恩命尙藥馳往診之晉豎以深秦醫無及十一年四月五日薨於位享年六十制贈爲撥川王稱故國志其本也太常議諡曰忠由舊典昭其徳也長子盧襲官封繼事業次子舊久特拜郎將十二年四月詔於京城之南懷逺人也大路鼓吹介士龍斾虎帳貔裘封犛殉馬吉凶之儀舉夷夏之物備長安令總徒以防事鴻臚卿序賓以觀禮哀榮之道極矣君臣之義厚矣有命國史立碑表墓吾嘗同寮敢昧遺烈銘曰

黃河接天靑海殊壤舉世安俗拔俗誰放倬哉論侯利有攸往奮發橫絕搏空直上以眾欵塞因敵立勲吐蕃萬戶今嘯成羣精感天地气合風雲旣合酒泉乃位將軍朔方陰塞直彼獯虜帝命先鋒闞如虓虎山北加電漢南撃鼔十數年間耀國威武我有師旅將軍鞠之我有邊甿將軍育之栁澗亡師一劍復之蘭池叛胡三戰復之武節方壯朝露不待王爵送終宿恩未攺時來世去人物如在銘勲諡忠以告四海

唐故髙內侍碑

孝足動天義堪變地河中見三州之姓炳彼精誠南亭聞再逢之母彰玆奇事不有陰徳曠代誰鄰內侍髙延福者將軍力士之慈父也粵自西云幹呂東明銜璧以亡王之族防巷伯之官而將軍本系馮亭代家南越未知父母來奉宮闈老而無子曰悲幼而失親曰苦調之悲者笙磬異噐而同音貌之苦者秦胡別狀而共色從此斷金合要投漆相受承順莫違日嚴生乎本性仁慈匪飾天屬由乎自我父子之名旣定姓氏之目因移大將軍之家去鄭而取衛平原侯之室變郭而從甄亦猶是也旣而內侍以鴻漸登朝苒蒻朱紱將軍以龍樓得主艷耀金章其訓子也溫室之樹無言車中之馬數對其事親也三牲有飬志之樂百行無匪疾之憂至矣哉髙氏之子也以思親之願而展親以欲報之誠而報徳神明翕而哀懇荒裔疎而慕義乃有傍求聖善提挈炎洲二紀積離萬里遙至音容莫識涕淚茫然驗七星於子心認雙環於母臂而後深傷頓感若墜谷而登天蘊怨都除類愈蒙而覩日於是盡歡二媼兼敬三人均飬之恩咸不寐於十起反哺之志齊色難於一堂羣公賀虞潭之親天子嘆馮勤之母此復然矣內侍事主四朝歷官七政專良恭肅著無綸言衝謙儉讓得名朝列年六十有四開元十二年終於來庭裏明年某月於長樂原繼子力士喪孺慕而加等罄誠而備物義方之經郁爲稱首孝徳之傳今見其人永維先恩追綴餘烈若夫慈覊旅之稚童仁也約詩書之尊教義也貴不居而要避權禮也生推心而死有托信也仁爲徳本義爲行先禮爲身宅信爲意田故仁之報也壽義之報也樂禮之報也安信之報也順履順居安乘樂享壽此四者生人之偉事自天之深致者矣於戲領賜冠馳寵勢偃蹇俗上煜爚君傍者豈不思景行髙山愼視前轍如或少選亡禮顚沛違仁瞻言四報咫尺千里揚芳樹淑其不難乎予固春秋之徒也懲不濫而勸不僣義重天綱孝崇人紀樂諄諄之成訓善哀哀之父母不著倚相之書將受丘明之恥九原上千月深覧碑版傷知音有以見古史之心也銘曰

髙堂樂未散重壤哀巳擗寶帳吹靈衣金尊照塵席苦長夜之易泯怨寸景之難惜刻義聲興孝心萬古千齡得此名

大周故宣威將軍楊君碑

公諱令一字令一太州仙掌人也隋司徒觀王之孫周孝明髙後之歸孫今司衛卿之元子維有隋接三統建萬國我髙祖以同姓爲王維皇周惇九族敍百官我諸楊以外戚而貴公體黃之純粹承河山之丕緒孝乎內炳忠焉外均性與天和道合仁愛収卹孤老分產疎屬汰於周施約於妻子加以樂善而好樂降尊而容眾能辧樂和思柔酒徳容止可度溫溫如也文章可觀彬彬如也淵英皎穆當世碩士與之遊焉而曰君子若夫漢魏舅族有恩澤之封公卿門子有良家之侍公浮雲世祿匪石儒風究乎王道之綱紀明乎人事之終始年十九舉進士髙第授潞州參軍轉千牛冑曺遷洛陽尉從班次也居無何拜朝散大夫行通事舎人俄而加太中大夫檢校天官貟外郎夫行人之在周禮方國是接公修其令政帝曰余嘉郎官之著漢儀列星是應公司其典故時稱邦則國家左賢右戚一文一武以公地望羽儀寄深虎旅除宣威將軍行右衛翊府郎將僶俛從事非其好也初公時爲郎也遼戎悖逆作患幽冀皇上燠休下人故我有神兵之役選逹權靡盬之吏佐猛毅維城之師乃下制以公爲兵曹焉實有宻贊軍政獨飛長防豈云卒乘輯睦戎機式序若此而旣哉俾雷霆飈動剿慝殿邦威兔懷黃龍馬未汗而敵盡人未疲而兵輯者公與有力也及班師振旅冊勲逾時帝用咨有司之違古念有功之未祿將遷徳命霈多勤有日矣方當翼大化增三光之明熙天秩垂九徳之聲昊天不惠厲气流行如何斯人胡不眉壽年四十一聖歷元年夏六月辛丑遘疾而卒嗚呼哀哉梁木未施予道不究呱呱稚嗣仰號蒼穹哀哀嚴親惴臨淵谷遐邇寮舊曁乎欽風未識之徒罔不盡朋悲而輩欷矣天子憫然弔之以玉冊賵之以錦衾羣公傷然誄徳於素斾圖像於靑史粵乙卯假於合宮縣平樂鄕之北阜郭門十里邙山西岡巒萬古之阡都邑九原之地隧新隴魂懷故域藐視諸孤未遑歸平生志事孰巳焉哉厥弟五人比才連譽曰踐一獻一循一惟一尙一等因心則友世稱萬石之閨門死喪之戚吾見伯淮之兄弟僉曰我圖後事日月除乎哉乃布哀友生托詞懷舊迹徳表墓垂之來昆其銘曰

洪河南注少華西峙氤氳靈防生此君子生此君子維國之紀宣慈惠和禮樂文史惇錫崇類汲揚媺否勤然濟物若不由巳克明從訓誕敷厥美修詞北闕潤色東裏揮翰文昌列星順晷交戰禁衛爲王爪士允文允武翁歸是比疇曰禦冦諗軍北鄙攘狄黃龍濟師蒼兕將王黙繄公是恃帝懿乃勲將圖膴仕仇仇執憲不我力以伇伇大勞未授多祉景命無祿洪基中圯父兮葆鬢孤兮稚齒孔懷靡及凡伯瘁止陟彼邙山丘墟嵗磥荒艸無際羣哀所起吁嗟楊侯托居此矣沕潏綿曼徳音曷巳久客思鄕永懷桑梓

唐元城府左果毅贈郎將葛公碑

公諱威徳字某曰葛氏京兆涇陽人也其先嬴姓咎繇之後夏有葛伯氏族興焉寧陵之傍尙傳侯國綏山之下獨有仙祠嬰則威服五城襲則績稱二縣鴻臚秀於吳防散騎崇於晉景在其子孫是宜繁羨公生而開朗長而英拔非因馬鄭之學勤合禮經不待孫吳之書暗同兵法有拳勇尙气槪顧盼稜華風神都爽五馭善於東野六射勁於西霜少以嫖姚之才入充供奉之選禦橋驂駕犯淸蹕而不驚輦道啼烏應鳴弓而自落更番左右星歲重深賜上柱國拜元城府左果毅天下大定李廣之用無施雲中薦賢馮唐之言巳老春秋六十五神功二年某月終於洛師槁殯邙阜夫人太原郡王氏夫人郭氏實生大將軍福順一見聖主再紐乾綱重位冠乎北軍茂功藏乎南史故象服臨祭魚軒以朝天子深嘉嘆馮勤之母羣公列拜賀虞潭之親享年七十五薨於京兆之三眞裏公愛敬奉親軌則移於後代義方訓子福慶來於先人有日矣乃下制曰禮著飾終情惟悼往詢諸前烈抑有舊章前左羽林大將軍葛福順父某守其謙素此藝能未展才術奄從凋殞而嗣子克家式昭勲業旣念功以追逺亦自葉而流根宜申奬贈俾慰泉壤可贈遊撃將軍守右驍衛翊府郎將開元九年二月九日我郎將君前夫人王氏後夫人郭氏祔焉禮也章芾以襚輅旗在列廟食備其牲牢法陳其簫鼔孝慈之道著矣哀樂之禮畢矣尋彼平生之事忽如絕光系乎碑版之文永存遺烈銘曰

硜硜都尉角立傑豎神銳玉劍气雄金鼓六藝爰設射馭爲武百行𨿽名忠信爲主時不兼命位不充才善流慶答身謝榮來大原棣棣寓惟嘉偶羽林桓桓克大其後

張燕公集卷十九

欽定四庫全書

張燕公集卷二十

唐張說撰

碑文

唐故廣州都督甄公碑

君諱亶字道一中山無極人昔胡公紹舜奄有大邦楚子縣陳逃威樂土當烈王之王也有陳通奔周王以爲忠將美其族言舜居陶甄之職命爲甄氏錫姓因生如堅之讀形聲轉注以眞爲音處則稱劉明歸晉者以異變而爲郭蓋承虢者有馮通之裔邯仕漢爲太保大司馬承陽侯邯十六代而生鸞仕齊太山太守司校尉無極縣伯撰笑道論行於代鸞生隋汾州刺史族族生隋沁州刺史紹紹生隋市令協協生單於大都防府錄事參軍贈宋州刺史封惟祖惟曽在商在夏世濟其美永觀厥成君卽宋州府君之第四子也博綜經史脫略流俗情之所遺對咫尺於千里气之所重輕百金於一諾曰興曰比階應劉之閫奧或艸或眞藏鐘張之筋骨譽滿鄕曲聲聞闕庭天后臨朝再加辭命皆辭以親老不赴逮疾革易簀骨立廬墓復有制徴焉刺史獨孤楚率府寮惇諭起於墳左乃授左金吾中侯生盡其養豈違親許人沒盡其哀方委身殉國或用或捨有以見大君之仁時止時行有以觀大孝之節君臣之際其逺矣哉尋除左千牛長史檢校武始軍長史攝右防侍禦史兼靈武道行軍長史攝右屯衛郎將副臨洮軍使轉右驍衛右郎將爲臨洮大使拜蘭州刺史兼楡林臨洮等軍大使除夏州都督兼鹽州防禦使徵授幽州都督衣之以紫攝禦史中丞爲河北軍州節度大使君政成周月惠則在人患是緩風表以去職未幾復除夏州都督屬山戎矯防俶擾王略兵落天上思回行以出奇虜墮計中守便宜而未進時以爲逗𨖻貶撫州刺史朝廷明此舉也未到官遷廣州都督兼嶺南按察五府經略討撃使春秋五十有七開元五年七月二十八日終於官舎以年月日歸於恆陽之王公山南原不忘本也君三承辟命再攝憲曹八興戎旅五司藩翰事之去就所歸必執其中職之髙卑爲政各當其選觀夫果於事諭於義下學而上逹彊立而知類畏尅厥愛道無常師有商也之文有求也之藝習禮必本飾之以精華積行必崇茂之以枝葉以此探賾則投刄皆虛矣以此效官則操刀必割矣是故羣士之所鞅掌而君之所綽約常情之所戚戚而君之所蕩蕩由是言之槍楡之與海運鳴琴之與星入從可知也惜其志懷慷慨雅多大略援桴作气有七縱之能孤劍無前當萬人之敵竟不得橫絕漠騁雄算刮狼望之祲鏡乎太淸捲瀚海之波靜而可掃駸駸之足受覊騏驥之途堂堂之貌不畫麒麟之閣彼哉彼哉有遺恨矣其孤某等望兮不至求兮不得永懷揚名庶慰罔極銘曰

有鰥在下陶復河濵元女作合相攸於陳楚爲不道祚以永淪周寵忠節氏以初因丕惟承陽致君論道施及無極建家載考彼汾彼沁伊時之寶宰兮牧兮亦孔之好積慶潛演後人挺生標格磊落气志淸明八司戎事厥謀有成五刺方伯厥政有聲山有杞梓工思其度國有孫吳君思其略棄徳珠浦遺氛沙漠惜哉不當今也可作恆嶽臨北滹沲注東仁不忘本孝亦令終壽堂盤薄牧子克窮勒美松隧穆如淸風

唐故豫州刺史魏君碑

公諱叔瑜字思瑾曰魏氏鉅鹿曲陽人也考太師鄭文貞公致君皇極配神淸廟故祖徳冑系敍於太宗之先碑矣公生育慶緒天然炳胎教之資少長徳門日用成躬率之化性盤於孝友習狃於禮樂俛仰中則從容蹈道加以專精好古旁通多藝聖人之所志聞一反三君子之所能舉一而九與同生璘琬知名當代始以門資補左千牛轉洛州司兵司議郎職方郎中太子洗馬出爲懷州長史歷慶慈儀豫四州刺史春華韡於兩宮時雨零於四郡觀風之使所在聲聞變雅之化到今遺詠其年春秋五十有一終於豫州於舊城夫人太原王氏祔焉禮也議者以公不避彊禦有昭子之政事不爲皎厲有康子之隠徳虛己尙賢有文侯之樂善重諾分急有信陵之髙義人鮮有一況兼四乎公賦入封君妹歸帝子車馬無戚裏之盛衣服有儒者之節儉而得禮富而無驕此蓋奉先之素履也公善於艸妙絕時人以筆意傳次子華及甥河東薛稷世稱前有虞褚後有薛魏此又貽訓之餘美也嗟夫嗟夫公學埒向歆操齊固燮若天假三壽朝登六事則鄭之桓武可尋漢之韋平一揆而年近知命位止方州落鵬翼於半霄負天之力莫展頓龍媒於局路追風之勢斯畢九原不作誰將與歸二子獻華追存先徳俾予作頌以慰罔極曰

昂昂豫州毓粹含道欽若古訓思文烈考於穆烈考維國之師公承丕搆思皇纉之發軫臺閣風流榮問建麾千里澤霶四郡位未充徳命不遂才彼蒼孤善謂之何哉子孫必復丘封永久穆如淸風振芳厥後

唐西臺舎人贈泗州刺史徐府君碑

敍曰經天地掲日月文之義也掌邦籍出王命位之崇也本乎言行君子之樞機成乎易簡賢人之徳業則徐公其人也昔公奮明哲之姿當髙宗之盛天保大定俊乂用章而光耀天臺雲飛綸閣文敏以暢機務稽古以析嫌疑禮樂政刑擇三代之令典典謨訓誥有唐虞之遺風較然於庶績者可得而聞也其嘉猷讜言沃心造膝滋液內潤精防外宻混成於元象者不可得而聞也公諱聃字將道姓徐氏東海郡人也逺祖偃王基仁義於上代嚴考孝徳濟美於近世公始以文生通五經大義發迹曹王府參軍右千牛進潞王府文學崇文館學士兼侍王太子講又芳林門修書於時中朝碩老下國英俊皆忘年請交不逺來謁望其路者若晨風之赴北林得其門者如眾山之仰東岱公不樂趨競雅尙退謐深以椒房之家聲名太甚求爲外職出宰桃林未下車勅攺沛王掾終歲選擬司績員外司議郎並不就乞補云陽令到官累日詔除司城員外郎乃選西臺舎人其爲政也如始云爾初公幼而殊異八歲工文太宗聞其聰明召試詞賦錫以佩刀金鞘稱曰神童及中年髙宗嘉乃道優悉命皇子受業訏謨帝采許以國鈞故公備更潞沛豫諸王侍讀上之在周邸公嘗來誨詩焉夫然集虎觀之書承龍樓之問二宗之代矯首辭林四王之門從容經席非有海山之藝溫良之徳儀形以孚柔嘉維則其孰能發揮聖智啟迪天人者乎咸亨元年出爲蘄州司馬二年坐事徙於欽州君子大守道而小守位污隆隨時屈伸以義亡令尹而不慍失司寇而遂行蕙蘭敗不爲不芳日月蝕不爲不明古務忠信何陋蠻越優遊欽江歲餘而沒春秋四十有三惜乎不登宰衡以平天下天夭是椓命也歟旣而慶隆嗣子返公孫之柩徳施後王拜先師之爵上元三年某月歸於少陵原中興神龍元年賜泗州刺史褒賢追逺念道尊師聖人之禮也議者以公考果州府君髙學才華香名省闥武帝賢妃姊也大帝婕妤妹也公旣髙步掖垣子又踐修舊職同生標藻於鸞殿重世含章於鳳池自班姬父兄文雄漢室左思女弟詞蔚晉宮悠哉二族徐氏三矣才難不其然乎凡是好文之君賞音之士公之逝也豈不慨然閱靑簡而思陵云之气操朱而想流水之屬哉厥子曰堅景龍中加金章紫綬行禮部侍郎得以命卿之祿奉蠲潔之祀無念烈考樹之家風乃刋石立頌將以識往行攄無窮使本枝百代不忘先人之殞其名也其詞曰

王言維令中禁是司帝嘉文父曰汝宜之終溫且惠習禮明詩長裾傳道大筆修詞鴻業潤色黻緝熙昊天大戾君子明夷蒼梧啟手涅而不緇中興受命逝者無追靈符泗水崇贈先師髣像精魄丕承聖期教近子貴榮躋父慈學嗣三業才俱一時春秋孝享霜露深思後之視者斯文在玆

大唐中散大夫行淄州司馬鄭府君神道碑

五山可陟惟徳也爲之崇髙萬物皆化惟名也謂之不朽若夫行欲蓋而徳彰道無求而名立常聞其語今見其人公諱某滎陽人也華州刺史襄城公偉之曾孫蒲陽太守大濟之孫荊州刺史幹奨之子在昔周王惇敍九族邦懿親於鄭維時鄭伯敬敷五教賦善職於周其後蕃衍儒門光華士族威行西域名震京師入則天子授經出則單於抗禮公掲日月表山川體二气之淸淳納百代之層慶越在岐嶷異於常童以旣冠帯遊皆長者初以門子宿衛解褐涼州參軍轉嘉州司士又宰鐘離當陽二縣皆秩滿兼攝江陵期月政不攺俗官不易方羣盜出奔逺人來附其所防也入境聞愷悌之聲其所去也扶路有郁陶之思非夫忠信以結之法令以齊之易簡以業之仁義以肥之孰能順人如此其理者乎神皇玉冊受天金壇拜洛頓綱而鶴書下辟門而羣龍至公待詔公車召議宣室自以奇士承一顧之恩許其正人參四率之屬乃墨制除太子右淸道長史尋加中散大夫行淄州司馬負士元之才於是拜職遇丘明之疾從玆掛冠洛汭閒居漳濵沈痼優遊卒歲福應愆期豈惟朋友之哭將見神仙之弔享年七十有九神龍二年夏六月十五日終洛之私第冬十月一日於滎陽之原成先志也公執親之喪三年泣血以聞州裏不亦孝乎先人餘業一物不有以讓兄弟不亦悌乎加以賑窮紓急隠徳陰施惠人由巳反身待物是用气類益親聲談載路善擊劍好投壺盡五射之妙巧究六書之體勢此蓋行有餘力則以多能位不充量天之命也有子曰博古曰傳雅曰嘉徴曰嘉慶曰嘉重生極其養沒過乎戚恭惟皇考安宅靈丘盛徳備於卑位家風缺乎國史伐石他山寄哀詞客子產遺愛得無叔譽之言公業不忘實有荀攸之嘆式撰鴻烈垂之後昆銘曰

大君有命桓公封鄭世執王政其後不競爲韓所並以國成姓沈水截河溢爲滎波荊山之阿勝气實多髙門峩峩衮服委佗猗哉君子世濟其美動如義市居成仁裏鳳集文史猿啼弧矢善政當官惟人所安救危拯越勞而不伐大運奄忽芳畱形沒髙隴旣封深泉又重徑無人蹤蒼苔嵗濃哀哀丘隴墮淚靑松

唐故贈齊州司馬陸公神道碑

公諱孝斌字順姓陸河南洛陽人也其先帝嬀啟姓陳胡立族敬仲之孫有齊國宣王之弟封陸鄕蓋命氏之所由興也秦並諸國陸氏分適燕魏文成帝時東平成王俟生平原簡王麗重世遊美爲國之華公卽簡王七世孫也曽祖彥升北齊以文藝髙選任祕書郎以至徳表居號終孝裏祖亮隋鷹揚郎將父淳感盤桓利貞弓招莫進同志誄行諡爲惠康孝悌仁義世不殞矣公誕靈沖和稟識髙明簡而中禮易而逹節篤學勵行著實飛聲文史者宗其淵府徳行者仰其墻仞舉國子明經選絳州參軍始州司法其在官也示人親其親長其長不苛察而小無廢不皎異而大有成知當曰明常澹如也喪親過哀因中風廢臥疾累年不起楚邸肇封大羅云逸𨿽沈屙未弭而僉望先歸授楚王府兵曹防軍實有躬降師賔之禮目撃儀形之訓府罷換趙州錄事參軍以病去職聖歷元年匈奴入趙公危邦不處盡室以行望河南而將濟至黎陽而疾甚年六十二十月丁未終於姚村之逆旅歸殯於滏陽之郭北先天二年皇帝踐祚以故吏贈齊州司馬惜哉用公之道行公之志上可以序三光下可以平九土存則位不充其徳沒則榮不逮其身命矣夫夫人範陽郡太君盧氏故岐山丞元瑾之女恭儉之徳備貞信之教興妻道母儀自家刑國享年七十有六開元六年十一月丁未終於洛陽之宣教裏八年五月丙子合於漳北之神岡禮也初咸亨中王師徵遼公參是軍事友人太原王守義遇疫於海東路艱寇阻兵危勢急公獨顚沛致喪歸其井邑其在安州也朝廷以公精逹法理乃命復囚劍南梁岐寃系動盈千百丹筆所詳十全八九其捨生徇義反已施仁皆此類也禮莫重乎飾終於見其不朽矣善莫大乎餘慶於知其有後矣四子伯玉仲容叔獻季良泣血銜卹視天若墮俾予作頌式昭遺烈銘曰

曠哉陸公覩奧臻妙文雄外炳淸明內照從政本仁資忠移孝不言而理正身作教才何富之命何負之居防榮毀遭疾棲遲垂彼云翼落此盛時歿後榮進終延贈寵徳之休明位匪爲重嗟嗟千載賢士之隴

唐故瀛洲河間丞崔君神道碑

蛟龍蟠乎沼無雲雨而不翔君子志於道無運命而不彰然則變化者是神靈之末富貴者非徳行之本守其貞樂其分不其至矣世有人焉君諱漪字某博陵安平人也在唐爲姜姓炎帝之孫也在周爲崔氏齊侯之也遙源長髮洪河之水接於天層盤列秀太行之山拒於海東觀所以美其文宗北州所以貴其淸族魏冀州刺史簡公諱纂君之髙曾祖也齊散騎常侍諱般君之祖也隋大理少卿諱世立君之大父也故祁陽令諱杭君之皇考也承百代之隆慶總五徳之淸淳孝友忠肅宣慈恭儉好古博雅鄰幾亞聖盈而若虛漠而無象非夫入周公之廟升孔子之堂則憲章禮樂鮮得其門而覩矣弱冠以門冑入國學舉進士母弟汲亦以明經同年擢第大理卿張公文瓘人倫之表也目君曰昔兩劉並舉以爲騁二龍焉今兩崔齊飛可謂儀雙鳳矣搢紳景慕憧憧往來徙宅就居投刺成市若眾流之赴壑也及親而仕盤桓利貞解褐澤州晉城尉降爲光州安樂尉換蘄州黃梅尉轉河間丞凡更三尉佐四邑體公綽之不欲勵伯夷之髙操臨事以簡禦人以寛𨿽爲小政必有可觀故八使巡風再薦淸白河上遺老江濱舊吏吟詠餘聲祖述前事人到於今稱之若夫碧樹煙藹於江潭紅荷藻耀於澤畔寶貝煙花於空浦明玉美潤於斷岸不爲珍輿瑤輦之飾前殿後池之玩誠自得焉必將有賞心之所嘆也況乎殿邦光國之寶樽俎柱石之器道爲帝者師言爲天下利已而稅逺駕於窮轍頓髙才於下位亦無懵焉固將有知音之所欷也垂拱元年奉使上都遘疾終於時邕裏之旅館享年六十有二夫人河東裴氏湖州治中懷儉之孫滁州司馬昉之女也稟訓華室作合髙門嗣徽先姑克和娣婦徳容之盛圖傳罕有防親過哀蕣華朝落儀鳳中卒於鄭春秋二十有八長安三年春二月合於金穀鄕邙山之陽禮也北據髙岡連隴南面大道禁林上國皇州川原指掌仙門宰樹碑闕相望靈嘉之是安是宅嗣子曰用景龍中爵安平縣子職兵部侍郎夙遭閔凶不承誨誘愼終追逺克家用譽防聖主拔奇賞異絕等超倫三顧赤墀之下一舉靑雲之上祿廩所資吉蠲致美實先人宥十世降百祥之所及也永惟官不逹者身不登乎明堂行不誇者名不書乎史冊則韜光隠徳之緒俾後代將何述焉夫銘景鐘稱茂代彼大夫之事篆丰石揚令名此孝子之志辭曰

維嶽建國厥生炎帝維師尙父諒彼武王古人言曰必齊之姜齊之丁公後有崔子因邑命族世濟其美黃鵠倚歌雕龍擅史倬哉嗣武含章挺生以防養正用晦而明混之不濁人莫能名學以崇道文以慰志垂其云翼坦然卑位祿逮吾親榮非我仕皇皇上帝建官惟賢有人在下胡寧捨旃孰云輔徳曽不永年展矣邦媛宜其家室友如樂諧皎如月出重壤旣兆終天偕畢北陵墳丘松檟千秋金碑石樓祗令人愁東都城郭通澗纒洛飛橋連閣金管疊作人世之傳然兮山川之宛然兮徳音之緬然兮

故洛陽尉贈朝散大夫馬府君碑

君諱某字某扶風人也其先伯益贊禹中衍禦殿在周曰嬴姓在晉曰趙上卿以人歸政將軍以馬服爲姓緝熙乎平通重合焜燿乎伏波中水我髙祖汾州刺史諱歸歡我大父鷹揚郎將諱仕幹嚴考獲嘉令諱果濟美惟舊寘徳於君君幼而奇長有規操樂道稽古升堂覩奧伯父匡武撫之曰亢宗保家吾有望爾悉以先人家牒圖傳付之入太學舉明經補巴西尉內憂去職君四嵗而孤重集於蓼因心孺慕名教同傷歸次葭萌江溢毀道攀轜號慟濤爲之卻蜑人哀之胥棧而濟釋服調襄陽尉主進魚家絕鱻食州將魯王俾盤二百魚時其亡也遺之夫人以辭君還拜受使復王曰非惟是夫又亦賢婦吾嘗其一得其二善焉長史盧幼孫悅是奨也舉君淸幹有聞授淸城尉未往且有後命爲河西營田判官物土穡人槁谷洋羨皇揆其懋考績登焉程務挺之軍靈夏也咨君運籌乘遞入幕獲虜數百欲剿罄之君諫曰王者之師將徳是以討叛惟武擕逺在寛搏牛之防不可破虱未擒伏念何逞累囚乃止師歸策勲上柱國攺溫縣尉永淳阻饑廣提中外絕甘分少約已周人旣防好逑室無嬖禦夫人張氏詹事丞師寂之女也敬事皇姑能佐君子娠有胎教宗如樂諧前志之美多所闕載絳郡夫人王氏則天聖後姑之女子而夫人之母也嘗曰婦則女訓吾女有焉享年不永發䢐落時君之伯姊歸宗夫人推居廨寢事之而躬處下室及亡設幾筵於正寢惟明靈以女公之故憑巫通夢屢寢爲辭舉家懇啟久而後定嘻生則盡禮死而知讓殆其神不昧乎溫秩滿轉洛陽尉當周之興也版都社澤郊廟粉神嶽僎明堂京轂回環日不暇給又勅君專總徒匠凡三百有餘旬蘊勞成疾懷憂損壽永昌元年孟夏辛夘卒官春秋五十有七帝用悼之贈朝散大夫旌淑紀庸禮焉玉在山泉爲國寶以其靈與瑞君子居下位而上逹以其名與義夫是之寵有由也哉葭萌之戚昭其孝也楊侯息浪異類胥感襄陽之饋熾其潔也徳形於家聲聞於外塞垣之讜植其仁也眾俘賴全將不爲暴重屋之役底其勤也沒而益榮朝不棄力有一於此猶爲令徳況備舉乎豈其身將施其後厥子搆據擇皆國之良也爲有後之其在是乎徴構職太子僕景隆初宰長安永惟考襲朱芾巳佩蔥珩母氏早逝而榮不及乃讓賜階乞封先妣天子憐之制贈夫人淸河縣太君人謂長安能報恩矣詩云欲報之徳昊天罔極報恩之謂也馬氏之墓世在扶風淸河之防也卜宅於洛陽邙山麓後君捐館因窆其所夫人穴於兆之甲大夫竁於域之庚今龍集戊申將返故國君執友禮部侍郎嚴善思諗之曰夫子之逝一終八辰精气其存親壤石矣吾嘗相二土從新其愈乎且不戀本逹不合古神尙休無或變有夢先君者與其言葉於是祗率嘉話卽安成規埋雙墳溝四塹傍建祠宇前勒丰碑茫茫天地永懷長畢誰居後之人匪惟是四時蒸薦之事所以觀百代祖宗之烈其詞曰

昂昂大夫有邈其致洽聞膚敏賙窮錫類孝實回川淸能攺位佐邑惟五安人則四多稼穰邊昌言扈帥比義后稷勤官沒地歔欷天朝毳衣以遂我有合徳追啟淸河宜家族揉主祭神和親戚光貴劍蓋金歌相從先後樂此山河

常州刺史平貞眷神道碑

公諱貞眷字密一字間從燕國薊人也蓋晉之公族有韓國者列於世家韓之餘子食平邑者因爲氏姓有漢丞相攺造繡衣在魏薊侯宅玆社故瓜瓞綿於三輔枝葉盛乎兩燕魏齊之間世濟其美公卽北齊司空公鑑之曽孫祕書郎子敬之季孫故偃師令直容之叔子鐘積慶之洪包太和之粹靈惇龎沈靜直方簡易仁義根心政理率性度以禮義文以詩書戶部尙書淸河崔知悌朝望人倫公之文友深賞延譽逺近宗焉始以司成館進士補盧州愼縣尉刺史盧寶舉器藏下寮轉冀州大都督都府【缺】縣尉換晉州洪洞縣主簿北平陽道昕气尙標舉河東裴知禮鑑裁精別陽推以孝友資身裴亦薦以經邦興化徙雍州新丰縣尉盧少儒引爲檢防判官差卒選校小大推允休議登聞擢監察禦史裏行奉使黔中監選有防牱謝鳳節仁奏罷漢官專任首領公上其挾姦樹黨俶擾藩落天子悟焉再使置吏逺夷騷而旋定舊貫攺而復完又駉牧在野攘竊是繁耗以歲月莫之禁禦公軺車上隴羣慝畢露表監官斛斯果之輩奪職者九人沒贓者萬計牧圉知禁思無邪矣開耀間吐蕃侵境師旅不給乃購運酬勲募耕入選利之所聚詐亦居焉公與大理正王守一於河蘭鄯郭四州推獲僦糴王希古盧種王誕其徒二千餘人正防其罪爰徳【集作得】我直授監察禦史內艱去職居防過毀死孝貽憂光宅初肇延兩臺分典百郡服闋授右臺監察禦史巡察河南澄淸郡邑升賢罪能執其中類功最加兩階拜右肅政殿中侍禦史郎官法天古難其選固美斯在再拜司勲員外郎永昌中遭凶黨网羅爲周興所奏貶溫州固安令州特舉淸白攺鴻州櫟陽令邑多猾人屢宰敗駕公威簡有素誠結無欺【一作敗】率是而行人用不擾獄行自靜狼戾反慤詔書嘉譽加朝散大夫又羅密徒貝錦爲河內所鞫降括州貟外司倉尋而事白進吉州司馬神龍中興官反舊政窮鱗沛而縱壑墜羽翼而順風拜司門郎中兼衛王司馬無何正除衛王司馬拜太子左庶子以節湣之禍出爲涪州刺史未往又轉盧州刺史致仕久之景隆中復起左諭徳兼榮文館學士詔曰公縉紳耆彥操履淸淳令譽播於始終嘉績宣於中外儲闈論諭雅望尢髙宜申朝典俾加徽服可銀靑光祿大夫又攝詹事東都畱守拜常州刺史居嵗余優詔致仕享年八十若干先天元年仲冬薨於河南之正平裏第遺令近地便斂以終服開元二年冬卜於伊闕之西夫人河東縣君栁氏祔焉禮也公出入四朝歷官二十其進也皆釋【集作擇】能錄勤惟徳是與其退也必含垢受屈在涅不緇子文之量從可知矣凡撰純孝友悌傳各一篇以匡儲後撰先君親友傳十六卷以篤故舊撰家譜志各十卷以明系本撰河南巡察記十卷以辧風俗非通理博物立誠錫類其孰能見志以著書因事以設誡若斯之盛也有文集十卷行於代初公侍祠淸廟有髦士之宜而先考偃師贈蒲州長史自祖考三葉塋無碑記公咨諸通儒而追建銘碣幽趙之士以爲美談夫爲子則頌徳以尊祖飾終以榮親孝之大也爲臣則不枉毫髮以顧私不避豺狼以撓法忠之至也潔志則利不渉口欲不萌心淸之源也履道則不俛眉以悅勢不屈色以茍容正之方也詩曰仲山甫舉之公有其徳傳曰左丘明恥之公有其直總是四善逺齊二賢於是芬苾令問優遊眉壽惠風激於勝流丕績敷於哲後然以忤彼權貴保玆介特不登三階以正四國貞白之似愾焉太息其孤總授充窮泣血靡所寘懷俾余作頌布哀丰石恭惟先人之寮友常奉長者之話言公雅珍確實不尙華靡敬愼風規直紀行事業廣詞編萬無髣髴少子授八分之妙獨善當時公平日惠愛故存之刋刻詞曰

峩峩淑徳先生休命履孝蹈忠含淸體正如玉之潔如金之鏈髙明徇【疑作洵】美學以潤之官方正事靜以鎭之嚴嚴憲府公三峻之赫赫儲宮公三訓之道有行廢時有泰否三入三出無慍無喜鼔缶而歌懸車致仕全歸儉允也君子西山悠悠東川悠悠云過墳闕風蕩松楸人亡道存榮往哀畱貽世作則行歸於周

張燕公集卷二十

欽定四庫全書

張燕公集卷二十一

唐張說撰

碑文

齊黃門侍郎盧思道碑

有齊黃門侍郎範陽盧公諱思道字子行涿人也其先姜姓世祚東海別爲盧氏家於北燕自漢世中郎植至齊侍中陽烏徴君之子稟天靈傑承家令軌淸明虛受磊落標奇言不詭隨行不茍合逰必英俊門無塵雜至扵求巳勵學探道覩奧思若泉湧文若春華精防入虛無變化合飛動斯固非學徒竭才仰鉆之所逮也事齊歷散騎侍郎以文翰直中書中廢復進至給事黃門侍郎待詔文林館武平末天子總兵禦寇太子監國於晉陽公畱綜宮朝兼典樞宻及皇輿敗績扵外而百寮蕩析於內公節義獨存侍從趣鄴告至行賞授儀同三司入周除禦正上士定省歸郡郡人祖英伯作難公脇在其旅幽都旣平玉石將燎賴元帥宇文公舉以舊有令聞引謁因命艸露檄立就駭其麗異其敏釋於齊斧之下揖於羣士之上除掌教上士隋髙祖爲丞相也遷武陽太守以母老乞解職優詔許之後復徴爲散騎侍郎奏內史侍郎事隋開皇六年春秋五十有二終於長安反故里凡更臣三代易官十七再降一免二去職八平除擢遷者四而已公防屯安貞賦詩頽飲視得失蔑如也臨難無懾在黜無慍危不去主仕不違親休明有賓禮之盛顚覆無淪胥之禍其大雅者與夫禮儀損益公能言之故與熊安生詳定齊禮三墳五典公能讀之故與薛道衡侍學儲後公國華人望光照鄰邦故所居之朝應對賓客修詞抗議允執其中故靑瑣黃縑異代咸掌大名之下豈誣也哉昔仲尼之後世載文學魯有遊夏楚有屈宋漢興有賈馬王揚後漢有班張崔蔡魏有曹王徐陳應劉晉有潘陸張左孫郭宋齊有顏謝江鮑何劉沈謝徐庾而北齊有溫邢盧薛皆應世翰林之秀者也吟詠情性紀述事業潤色王道發揮聖門天下之人謂之文伯於戱國有校家有塾祿位以勸風雅猶存然千數百年羣心相尙竟稱者若斯之鮮矣才難不其然乎然則飛黃虛聘百轡遺路鷦鵬天運萬翼無階文士擅名當時垂聲後代亦云才力之絕眾故爾開皇以來百三十餘載天贊唐徳生此多士公之孫曰藏用濟美文館重祿黃門永惟衣冠子孫邑裏多攺先人封樹嵗代將平乃假詞菲才刋石表隧庶乎渉齊地者不薪栁恵之隴過邢山者無惑子產之墓至矣乎盧氏之子其用心也逺矣銘曰

彧彧黃門實天生徳才蓋一世榮聞四國文王旣沒文在人公爲宗匠當朝與能龍躍春鳳鳴朝升或頌或變或雅或承理以神合聲以妙徴髙視雎渙與君代興人之云亡十有一紀斯文未喪施於孫子新作丰碑徳音不巳

贈吏部尙書蕭公神道碑

仁以度心施物義以由道利貞孝以養志安親慈以教忠有後舉四行之尢善成百代之餘慶蓋得之於蕭府君矣公諱灌字茂蘭陵人帝髙辛之苗裔也鳥授命教敷五徳白雲入房网開三面防子封宋樂叔居蕭氏族之始也相國下秦大夫師漢門閥之宗也大齊以肅竹膺期踐皇帝之位大梁以木刃興運張天地之圖傳寶祚於一家易鴻名於兩漢靑蓋入洛重南國之衣冠白馬朝周盛西雍之賓客公卽梁宣皇帝之孫明皇帝之曽孫大父南海王珣入隋封梁國公纂徳乾坤承靈睿哲舊邦𨿽攺見周鼎之時輕新社仍封知晉圭之必大考鈞中書舎人率更令文集賢兩館學士學窮祕賾文標宗匠廣博幽深契神無迹溫良恭儉與道爲徒是謂啟迪後昆而焜燿前烈者也公總山河之粹气注日月之末光心根孝友器包禮樂動躡思後故口無擇言照在機前故身無擇行加以啟蓬山之塞路入藏室之關四科得遊夏之門六藝取鐘王之雋年十八明經髙第補代王功曹王升儲攺通事舎人又換內直監曳裾西苑擅文士之場束帶東朝首正人之列外艱去職王戎死孝時論憂之閔子免喪哀心未盡乃不就祥縞不撤幾筵者久之或曰懷其寶迷其國行其志約其親可乎哉公曰吾過矣不得已而外除不擇官而祿仕拜國子監丞以婚姻之故出爲甘州司馬徙集嵐二州司馬轉渝州長史其從政也反身以惠下推誠以敬上老吾老以施教防吾防以子人執其心也何往不濟故歷佐之邦必僻陋知方戎蜑蠻俗狼戾馴軌貪饕寡欲迎新者望風而歌來暮送故者計日而戀不足詩云淑人君子正是國人能長人之謂也太夫人在堂有羸老之疾公因使入計得扶持還京下巫峽之波上當陽之阪展轉在側殷憂歷時席不安枕衣不解帶及板輿長稅遂扶杖不起子春視疾加損徒勤石建執喪悲哀自絕永淳元年八月寓居穰縣終於苫蓋春秋五十有七先君之服也三年有終公過時不釋聖善之喪也五十不毀公戀親滅性君子曰禮也夫可謂至矣夫人京兆韋氏祖雲起兵部尙書父師實秦州都督公卿令族蘭杜齊芬鳳凰飛鳴始正家道珠玉秀色終髙母儀年五十有四長壽元年十月逝於京師布政裏粵以二年二月辛卯合於少陵原之先塋禮也其孤嵩克戴聖君以宰天下大福再成於身後湛恩廣運於泉路開元十七年仲冬癸丑詔曰中書令嵩父某乙毓粹沖和降靈神像言入精微之奧迹登聖賢之軌位不充量道足庇人松檟𨿽幽音徽不昧宜承追逺之慶俾崇冡宰之榮可贈吏部尙書同日詔曰嵩母韋氏門傳一經行包四徳才淑冠乎邦族言範光乎母師誕玆寶臣作予良弼封其石窌俾承土宇之榮表以金章永賁珩璜之飾贈魏郡夫人扵是建宗廟修禮物榮君後命告我前人逺哉心乎一恩一敬之感防也如是垂裕立訓克家揚名遺愛至矣愼終備矣東武公之子孫共連塋闕南城侯之夫人同刻碑銘詞曰

維蕭系宗出宋之子天命齊歷河圖梁紀累帝重王雍容文史是生邦俊世濟其美仁義孝慈中和庸祗文章鳴鳳禮樂元碣館枚馬儲闈潘賈人望國華風流儒雅歷佐列郡政成休問行立時法言垂後訓歿而益榮追位冡卿哀感有情事傳無聲墓門松平碑字金生不知千古誰遊九京

贈戶部尙書河東公楊君神道碑

若夫孝在揚名忠歸令徳事因感激气槪生焉時逢屯難勲業成焉桃李灼灼不自言於蹊徑松栢靑靑不受令於霜雪窮獨善而無撓逹兼善而弗矜子曰君子哉若人吾斯河東公之謂也公諱執一字某農華陰人也司空觀王雄之曽孫鄆州農公續之孫潞州湖城公思止之子戶部尙書相國執柔之弟觀公侍中恭仁公之伯父也安徳公尙書令師道公之叔父也在隋則二代五公在唐則一門三相公臺輔積慶稟淸明之識河嶽防靈資磊落之气體剛毅深於城府蘊規略長於襟帶戲爲軍陣敵國之勢幼成請學兵書長城之望早集年甫十六先君捐館七日絕飲三年泣血縞素有制儒家嘆其從禮柴棘加等議者憂其死孝淸明祖徳世冑能貧太夫人在堂有致力之養非躬藝黍稷不以供甘防非手樹桑麻不以薦絺纊年逾一紀勤不知勞旣極安親之心方展事君之節乃濯纓璜渚獻策金門於當代之聖君論天下之成敗秦皇覽奏屏左右而與謀漢帝聞言膝前席而不覺一見拔玉鈐倉曹再見取尙食直長四見寘典設郎驟進直詞深觸權嬖爲易之兄弟所嫉授伊川府果毅又上封章帝用嘉納加防擊將軍右衛郎將歷淸道率換右衛中郎押千騎使總統貔虎便繁肘腋故得協心五王戡勦二豎奮飛北洛推戴中宗嗣唐配天不失舊物以匡復勲拜云麾將軍右鷹揚將軍封農縣公賞未充庸且有後命增冠軍大將軍右威衛將軍進河東郡公邑二千戶賦四百室畀之鐵券恕其十死又錫天馬瑞錦珠盤瑤爵防紋五百縑素三千分三土之上腴處五等之髙列雕戈紫綬環衛於鉤陳玉瓉黃流侍祠扵淸廟豈知釁結梁魯政出艷哲裏克納惠而爲戮萇叔城周而見咎彼五績之摧頽此三黜之屯躓出爲常州刺史以夫人羸老乞避卑濕特降中防轉牧晉州駙馬都尉瑯琊王同皎親賢地切休戚圖深安劉之防未遂鐘室之災先及吏扇紛獄公陷關通貶徙沁州刺史不知事仍長任夜魂九逝非北首而無歸晝戶重扃異南冠而同縶果能推分榮辱忘懷生死人不堪其憂公不攺其操久之盡削官封放懷侍母梁山雨雪不隔曹氏之思王畿風景未就潘園之養尋而大勲不廢天道復反歸旣奪之井邑起故時之將軍擢衛尉卿尉復初封爵巖巖劍山蜀之險要嗷嗷飛雁人未安居饑渇人民輯綏凋又授公劍州刺史蔚彼黍苗樂我膏澤內憂逺訃殞絕逾時扵是摶膺星奔徒跣永路雨不接夜身不觧纕因心過禮朝流欽嘆有命奪情除汾州刺史知團結兵馬哀訴不允金革無違中國簡稽而有備單於逃遁而逺迹詔徴爲涼州都督兼左衛將軍河西諸軍節度督察伯姓赤水軍等大使公富以農政和以師律章信蕃部赫怒軍容斷匈奴之臂磧路安而不警張漢家之掖雪山開而無寇遂攝禦史中丞璽書勞徠縟賞稠疊又牧原州未發復授涼州都督攺右衛將軍使悉如故尋移許州刺史未到以單於欵關授右衛將軍檢校勝州都督兼防置降戶使懷柔以徳種落宜之徴還本官又兼原州都督屬降戶反叛河朔俶擾邊城聳蹙諸將無功彊修連率夏州按察關內羽書日夜俾遷郡牧公按甲待敵確乎不動虜騎畏威竟無來掠向使回避行於一步則攘竊啟於萬端十將五耗數年未息旣而彊公追捷朝端延賞徴拜右威衛大將軍進檢校右金吾大將軍尋而卽眞禁衛肅然異於他日也皇上哀庶戮之不辜念羣胡之自孽大軍之後荊棘生焉乃命公攝禦史大夫爲朔方元帥公剛腸疾惡擒姦摘罪曩將之所彌縫宿吏之所污沒匿贓散廩一徴百萬矯枉過正眾口囂然攺右衛大將軍無何復右金吾大將軍金刀更新骲鞘仍舊巖廊益峻徼道增淸攺金紫光祿大夫鄜州刺史人寛吏急猶前政也享年六十有五開元十四年正月二日薨於官舎闔境發防列城望祭古之遺愛何以加焉天子傷之下詔曰故官某夙負名義早著勲庸居內外之職備文武之任忠勤匪懈誠節無渝忽焉䢐沒情深悲悼可贈戶部尙書歸賵成防有加恆數維公以孝敷聞以忠特逹以干述職以能典兵凡領郡十四將軍十二再仗節三執金吾一至九卿二兼獨坐儼有直道侃無媚辭銀艾復乎舊徳珪爵傳乎祚全志節於夷險與福祿而始終諡曰忠公朝之令典也夫人新城郡夫人獨孤氏左威衛大將軍贈益州大都督卿云之女也婦徳母儀中外師範開元四載先公卽穸以今十五年六月合扵咸陽之洪瀆川禮也其孤濯汪等銜卹靡訴托詞疇識感稱代之垂文哀劬勞之罔極銘曰

堂堂楊公神宻气雄苦身難孝正國危忠落彼狡童樹此帝功昔稱關西今也河東觀王之裔珠華玉麗重葉尙主三朝嬪帝韡韡七徳侁侁六藝公之亢宗郁爲世濟涼鎭西隅邦臨北胡天子受將軍剖符靑虵入笥白獸銜珠去持玉節來執金吾轉予爪士守扵鄜畤明察號神仁恩名子武都石折文昌星死素蓋歸飛黃泉已矣卜捲阿哀榮孔多尙書鼓吹太守虞歌碑流雨迹松引風過獨封茅土長誓山河

故括州刺史贈工部尙書馮公神道碑

金之爲寶百錬而惟精玉之稱徳久幽而不昧聖人美焉君子比焉可鑠也不可奪其剛可毀也不可污其潔偉哉馮公秉斯操矣公諱昭泰字遇聖長樂人也說學於古史豈不聞舅氏之厥初乎畢公建徳扵周畢萬大名扵魏別封之裔遂氏馮城秦則丞相並時漢則將軍重世積仁鐘慶王者郁興間晉南浮因燕北號家變成國爲天下雄勲業競五伯之先子孫齊二王之後公卽昭成皇帝之十世孫也髙祖大將軍隨州刺史長山公謙以寇恂之才翊戴周武曽祖兵部尙書左僕射魏國公世基以曹參之力經濟隋文大父尙書左丞檢校禦史大夫少府監揚州長史安昌公長命以佳吏之名勤勞王室考仁髙亮無祿子道不究故公幼而襲安昌公焉淸明激澈標格峻堅夏翟耿介無矯飾扵韋弦寒松淸冥不受令扵霜雪専經覩奧習法精理起家左奉裕攺讓賢府果毅換文州司馬爲酷吏所陷罷官久之調榮州長史屬城慢法按而繩之入計防府讎家橫訟眀勅杖其愬者遷公宋州司馬朝廷翕然知有王法復假右臺侍禦史江南道防察使類防髙等加朝散大夫進潞州長史堆岸受湍孤醒見嫉轉湖州長史公束濕不回聚蚊交訟貶爲饒州司馬未行降使詳復拜鄂州刺史制曰卿志气剛勁操履貞潔歷佐藩條咸有聲稱詰姦糺謬不避彊禦苦節淸威若淩霜雪頃因讒毀遂有貶降使者案問皎然眀白俾従優奨特加寵命其在江夏異政風行入爲太子家令兼知內外鑄錢事國泉是殷盜鎔乃絕河朔淫雨帝思作又俾公檢校邢州刺史散有賙無人忘歉嵗帝乃璽書勞焉其防曰卿忠扵事君簡以臨下防私徇公之美謌謡所載擒姦摘伏之奇吏人攸仰𨿽陳朔之貶黜邪慝王業之斥除貪殘無以加也一郡淸淨副朕意焉其後以戚累移睦州刺史復爲羣小所譛左授泉州司馬未之任又貶榮州司馬公砥節荒服天髙聴卑除溫州長史俄復舊階拜括州刺史水國瀐洳苦疾言歸景龍三年六月十三日終於蘇州之逆旅春秋六十有五正人嘆息舊蒞傷感公淸白傳家信義髙世門有奇士室無長物夫其善扵鉤距長扵衿帯法嚴令峻人寛吏急當官而行不避讒慝之口除惡務本不求愷悌之譽出入從宦十有六職以謗獲貶者五洗謗特遷者四不曰忠乎將無悔於九死不曰直乎焉往而不三黜故人謝而名益著迹逺而風可懷也皇上志其持法無撓贈大理卿本其坐樹無言諡之曰節窀穸之事一以官供哀榮之禮被於存沒是時天子嚴謁山陵訓人追孝推恩庶辟防澤幽泉公長子少府監紹正次子給事中紹烈並構層堂仰延榮贈乃贈公工部尙書君子曰孝必錫類忠則不墜臧孫逹其有後乎鄭公業爲不亡矣夫人瑯琊君左相邢公及善之女垂拱二年三十六而夭後夫人彭城君鴻臚卿善因之孫女景龍三年五十有五而逝所謂齊姜昭前邢媛輝後碧樹先落悲同孫椘之妻紅蘭漸苞貴在馮勤之母以開元十八年十月壬寅我節公扵長安縣髙陽原夫人王氏劉氏祔焉禮也長子紹正少府監第四子紹忠未仕第五子紹烈禦史中丞孝乎二連之心思崇三絕之美魏王來顧賞幼婦之碑秦師不侵尊死士之隴揚名稱代道逺乎哉銘曰

古之志士忠不爲難倬哉馮公矯此云翰囂囂羣小彼何足算屢困終直天下攺觀輕用百年窮逹相半貽慶二子雙承天渙嚴嚴大理人命是懸聖朝表贈王道無偏六卿冬官百工攸序韓稜𨿽歿龍泉可許丘陵鼓舞兮桑攺壑遷嵗月崩波兮有去不還惟徳音與頌兮傳不朽扵人間

故吏部侍郎元公碑銘崔湜撰序

良玉吐曜非媚荊人之斵幽蘭懷芳豈珍椘客之奏若夫克抱厥徳不掲其明四海順風以道萬乘渇日而致用見於元公矣公諱希聲字某河南洛陽人也蓋顓頊之裔十三代祖魏昭成帝勲格皇天恵孚庶物駿啟靈命大昌扵後故我曽大父隋尙書左丞尊賢愛人開物成務我大父隋南郡司法恭禮樂是蹈詩書是好我皇考黃州刺史孝節政以仁成名以徳舉並代集禮以洎扵公公含眞蘊靈幼有成量承顏善對實覃實訏母氏鞠育備扵典訓三嵗便善艸書客有聞而謬之者公援毫立就動有楷則故當時目曰神童焉七嵗屬文邈有髙致十四通五經大防百家之言先儒未諭一覽冰釋四方儒墨之士由是向風矣雅合沖漠脫落人事鼎鐘黼黻罔滑其志妙扵鼓琴尢工幽居緑水之操常只傲縱恣不求聞逹兄通理以其聲華太髙諭其從仕不得已舉進士授相州內黃主簿臨下以簡人用宜之黃州府君薨浹旬不怠期而不懈至性之酷異類同傷扵是昆弟胥命累棘互勉負畚荷插躬自成墳故族稱元氏之孝服闋調補校書郎轉右金吾兵曹萬年主簿公之始至萬年也河洛肇基扵天邑崤函分守扵懿親鄎國公武攸望地在維翰寄深鎭撫以公文吏之美僉爲判官凡有牋疏皆自公出朝廷嘉焉徴拜司禮博士則天大聖皇后萬幾之餘屬想經籍思欲撮羣書之要成一家之美廣集文儒以筆以削目爲三教珠英蓋一千二百卷公首膺嘉命議者榮之書成克厭帝防遷太子文學主客考功二員外賞勤也皇帝纉膺大業擢中書舎人是時天地初復中外多務章奏交馳文誥疊委公操斧則伐懸衡不欺至於獻納多所施用然而不樂防煩屢乞外補上優而不許轉太常少卿無何吏部缺公𨿽虯蟠不進欲固其節而鶴鳴有聞終迫其用乃拜吏部侍郎實能考才地以諗所立振幽滯以器所用簡而能通淸而不介輪桷必舉眾論休之天錫不永淸羸遘疾春秋四十有六景龍元年某月終扵某天子悼焉賻以粟帛唅襚之事卽以景龍元年某月歸於某禮也懿交暱友平生詞賦之客聚泣而評曰公事寡嫂撫孤侄以義聞居閨門接昆弟以禮著黃州之酷昭其行也鄎國之徴表其才也奉常之舉見其髙也吏部之僉彰其用也況乎體道之要心無疵瑕包身之防口絕否非夫全徳具美自天離祉曷能臻此君子患道之不立不患壽之不永公道行矣奚其多傷而已哉有集三十卷行扵世嗣子寄童齔之子嬰兒之慕夫人李氏故亳州刺史某之女今主客郎中顒之從父妹也華首防天帷堂哭晝藐視呱疚哀感艸木托詞扵我故人庶以紀百代之盛予與公一遇相得二紀同逰聫光粉闈接袂華禁容範之好宛猶存目宴謔之言未防扵耳追慨疇曩援毫涕集公執交兵部侍郎南陽張說吏部侍郎範陽盧藏用當代英秀文華冠時而盧兼有臨池之妙故張述銘盧篆石天下稱是碑有二美焉詞曰英英白雲瑞彼君輅佻佻公子嘉我王度魏後遺徳作華天朝雲气應變直心遙遙麟閣書仙鳳池墨妙太常國禮少宰邦教公之處之有倫有要玉折其貞金斷其淸歿而不朽仁乎令名

唐贈丹州刺史先府君神道碑

府君諱騭字成騭範陽方城人也張祖曰揮帝軒之肇勲木錫姓尙矣詩有卿士孝友史有畱侯世家八葉至東漢司空皓子宇北平太守始居範陽四葉至西晉司空華子韙散騎常侍仍僑江左昆孫太常復歸河洛故河東有司空砦洛陽有散騎裏後司空至府君十二代不失仁義矣王父諱弋周通道館學士考諱恪無祿早世府君煢生遺育四代單緒家世尙儒不及伯魚之訓外祖爲理遂讀臯陶之書以明法歷饒陽長子二尉介休主簿洪洞丞以所願乎下事乎上以所願乎上交乎下反身與人何往不順臺選貞白覆囚山南人謂是行有典刑矣昊天不弔年五十二調露元年十二月乙夘捐背扵縣廨夫人長樂縣太君馮氏父威藍田丞敬修法度踐渉圖史顧復幼孤將就成立家道不殞夫人是賴享年七十二傾背扵東都康俗裏第光珪說不天夙遭閔凶又集荼蓼先王制禮不敢從滅以景龍二年七月已亥安扵萬安山陽祔從周制也先君不祿俸不奉親不機杼不資身僚舊無雞黍之接況其非類乎族姻無魚菽之受況其人吏乎是全其髙而善其獨也過四十始閱六籍觀詩得之厚觀書得之觀樂得之和觀禮得之別觀春秋得之正觀易得之元曰君子多乎哉事斯一言而已矣每誦道記三復三寶曰至人之心有以垂世又聞之太夫人云吾有子五十載非其疾無一日之憂太夫人亦云吾事夫子三十年耳無忤聲目無暴色先君之違世也其憂戀者尊門在殯與聖善在堂與我諸孤無日敢忘及王母終養二祖封崇亦尙克家成遺訓矣若夫安親孝也宜家義也翼子慈也軌迹隠乎含光故當代罕耀馨香發乎潛徳故明神終勞先大夫久而益榮沒而不朽蓋此景龍二年天子嘉侍臣之匪躬念前人之蘊徳二月乙已詔曰故官某毓徳髙邁藏器下僚代載儒雅家傳淸白河東佐邑長不欺之風山南覆囚溢無寃之聴䢐謝永久丘墳不飾啟玆令貞事先朝宜崇追逺之恩以表揚名之志可贈使持節丹州刺史王澤漏乎泉壤國禮崇乎宗廟漢帝論士恨不見李牧之爲人曽子思親泣無逮椘王之厚祿道存運往痛矣餘悲緬存前哲之所以聞無聲扵四海視不見扵百代者匪銘頌與桓麟蔡邕其則不逺嗚呼霜露交積松檟滋深兄弟永懷相顧將老胡伯虎豈敢掩大人之淸陳季方何足知家君之徳小子銜卹非曰能文莫假辭扵他者務傳信於我也銘曰

猗嚴考用妙體太和竭髙志貞夫一戒其多孝扵親正於家刑於訓淸厥心晦厥迹畏厥聞如何其謙儉慈皇哉褒徳永世有詞

張燕公集卷二十一

欽定四庫全書

張燕公集卷二十二

唐張說撰

碑文碣文碑尾文石柱銘

和麗妃神道碑銘奉勅撰

舊史云軒轅帝宮次星具黃龍之體郊媒神祀次妃成鳥之命非聖也莫能法天非天也莫能感聖則有相乎坤而母乎震齊乎古而合乎天迹𨿽祕絕猶可測而言也麗妃趙氏天水人也麗者以華美爲貴妃者以配合爲尊易云日月麗天傳稱星辰爲度麗加妃號自我爲初原夫八駿勤周肇有封姓三軍霸晉乃蕃卿族設寶符而開國曳珠履而成家果驗成宣之後不乏文忠之慶堯門昭殿何代無人曁乎紫气上通瑤臺獨立楚宮選美納良袂於神云漢掖求才進團扇於明月故坐而論教則位比三司動而具瞻則儀刑六列者矣先將軍以恩澤授職太夫人以有禮封鄭流車躍馬豈無甲觀之親湫宅閒門不有椒房之勢探風揆化憂國如家故聖人有以尙其徳也躬親繭館義形熊檻退席以愛禮樛木以廣恩望古難臻之地必爲常踐之域故聖人有以嘉其志也懸象告沴經時寢疾在防被之辰答還輦之問生可捐於浮假心獨系扵貞神往上淸願承恩而入道形歸下土期去禮而薄慈顏同气奚敢爲言皇上閔而許之咨嗟不已開元十四年春秋三十有四七月十七日扵春華殿殯扵龍興觀之精屋示以出家從道例也命河南尹監防河南令副焉防務約成遺語也二十六日窆扵故都之後邙山之陽孺慕承華淒涼薄室列薤歌於東路回容衞扵北山壽堂一閉兮凡聖等人代同悲兮修短間月帔云衣襚以神仙之服上房陶簋旋扵造化之初此皆聖主之曲成賢妃之夲志何必云陽山下別起通靈之臺未央宮中虛立致神之帳若夫易名之典考行是存帝諡曰和禮之貴也气之和者生萬物聲之和者孕八音魂知後命感聖恩乎有詔史臣恭銘內職事出彤管辭無華飾冩樂池之永傷寄瑤山之防極銘曰

帝妃佐後實掌陰教八月選才千金聘貌禮獻絲繭詩修澣濯婦政可尊嬪風須效皎皎漢女爲皇降靈娥娥邦媛順道之經結以印綬華光後庭帶之弓防朗潤前星退述潛運夙承嘉奨謙苦中京﨑嶇上黨金鏡開目明珠耀掌心方樂於時泰魂奄悲於化往紫雲衣兮霓裳送美人兮北邙白壌宮兮靑松苑去君恩兮日逺秋風急兮霜天艸木黃兮野田滅香容於空槨畱畫像扵甘泉春秋以麗和之二字獨褒美扵千年

鄎國長公主神道碑

臣聞堯有娥英致九族之惇序舜有霄燭動百里之光耀大聖之後天必縱之積善之家神所慶矣豈惟上帝之女云漢爲靈平王之孫肅雍其徳連華前志世有其人皇唐鄎國長公主者睿宗之第七女也母曰崔國妃搆累聖而成門合濟美而爲室蘊乾坤之純粹演日月之淸眀神媛誕靈常言所絕免懷之嵗天奪聖善不食三日哀比成人文母流胎教之慈曽子得生知之孝由是宮闈延矚邦國逺聞及乎玉笄耀首油駢在馭錫之美地邑以荊山求之令族嬪扵薛氏爾其居玩圖史動修法度服其澣濯恭儉之教興鼓其琴瑟敬讓之風被其行已也安親恵下之謂仁敬宗合好之謂義降貴接卑之謂禮恕情周物之謂智推心而行罔不該備其理家也侍饍饔餗之均和主饋醴之品齊絲竹五音之防靡纂組九華之縟麗經目所渉莫不精詣每至三元上賀五日中參進對詳華折旋舒婉故以式瞻貴裏儀範通門如千花之泛恵風百卉之涵膏露窈窕之儀克舉蕃衍之福大來有男子四女子五瑤碧生堦芝蘭滿室也習禮眀詩目漸庭闈之訓銀章艾綬地連恩澤之侯自先朝扆之辰迄今公主成笄之日外降過制內疾余哀手寫金字梵經三部躬繡防綫佛像二鋪貝葉眞偈現心相於銀鉤蓮花妙容呈意生扵玉指孝思惟則道逺乎哉開元繼眀推恩由已進封鄎國長公主食邑一千百戶田賦廣而彌儉禮秩尊而益恭其後君子晨歌夫人晝哭未亡爲稱生意盡矣撫視遺孤持守栢舟之誓志期剃落永從柰苑之逰朝制斷恩攺降鄭氏陵谷可移隋和之徳不昧寒暑有遷松筠之性如一均養七子庥防二宗汾陰之室防亡滎陽之黨相慶旣而善福虛應寢疾彌畱盡國醫之技逺方畢至供禦府之藥中使相望命之必至不可支也堂邑山林忽焉瘁色平陽歌舞適足愁人開元十三年二月庚午薨扵河南縣之修業裏春秋三十有七震悼紫庭哀傷朱邸傾家若墜舉國同悲有詔光祿卿孟溫禮監護防京兆尹馮延休副焉窀穸之禮一如涼國公主故事夏四月恩防陪扵橋陵不祔不從古之道也皇上念同气之致美感閱川之永謝恨棠華之半缺悲瑤艸之先化乃命國史昭銘懿迹降恩禮扵云露寫哀詞扵金石水非湘渚還起帝子之祠山是洽陽卽封天妹之冢銘曰帝系白雲仙源紫气張家成國承天作貴赫赫聖祖曰文曰武皇皇睿宗一變萬邦挺生淑媛慈和孝恭淸矑如神蛾眉無雙邸第立官湯沐建封爰及笄總禮施環佩鳴鳳獻祥乘龍擇對帝唐降女天乙歸妹珠玉過庭蘋蘩正內蛟門早閴龍湖忽上無地何載無天何仰金殿書經華絲繡像欲報之徳昊天罔極孰是言歸良人永違銀鑪煙斷羅幕霜飛懇願毀形托身壊衣不諒人只攺嬪他士稟命曰從從人曰順息嬀繩楚懷嬴霸晉反經合權與道同韻燠休二室均歡等潤四海謐淸九族和平萬物向榮眾雛未成心戀盛眀形隨落英祖載鼎城歸窀咸京挽歌敭聲鹵薄凶行哀哀聖情惻惻同生橋山片石千秋令名

延州豆盧使君萬泉縣主薛氏神道碑

或稱逹性命者齊生死之域違憂恡者一修短之數斯蓋無心之論耳焉足與議扵情哉何則云虹滅影詞人扵是詠謡華秀從風君子爲之嘆息豈不以對仙麗之景懷變化而遺戀在韶蕋之節悼零落而偏憤吾見豆盧氏之子於其伉儷有焉縣主諱字姓薛氏河東汾陰人大父駙馬都尉奉宸將軍諱瓘尙城陽公主考駙馬都尉散騎常侍諱紹尙鎭國太平公主其在昔也夏有車正先封周有薛侯爭長其在今也五宗姻扵帝裏重葉母於王姬河水經天上積星辰之气霍山鎭地下多珠玉之林縣主防而敏恵長而洵淑貞義孝烈之傳吉凶賔祭之儀一聞成誦紘綖紃組之制湆毛醖羞之品一見懸解至乃鶴回淸泛蠶聚崩雲月韻玫砧花穠防樹婦人能事咸臻妙焉大聖天后鏈石補天有王母之神器分茅列地啟弄孫之美邑封猶有禮義引而親天授三年四月內封萬泉縣主天愛下流日親上簡乘龍之舉和鳳爲難絡八紘以選門奄千官而求俊夫以龍圖帝寶祈步揺之華源虎防侯門襲京燕之雄冑人之信美帝用嘉焉以萬嵗登封元年仲春旣望歸扵豆盧氏六官送行百寮供事迓以鸞輅遣以翟車環佩冕旒璆然在馭黼藻朱黛爛其盈門詔婚之禮扵焉爲盛爾乃移其愛敬以事舅姑伸其友恭以諧公妹舉宗洽比如鼓瑟琴每至婚姻防同少長咸集珩璜節步金翠耀首有婉嬺之心無驕矜之色睎眄睞者若遲日之映漣漪瞻詞气者猶光風之轉蘅蕙加以引納懷和饋分周賑疎屬自附窮歸防窘故蘭行彰信扵閨門而蕙風滿盈扵邦國諒惟琬琰之性自美抑亦劬勞之訓致焉中宗孝和皇帝云回南土龍見東京二儀更辟九族咸敍望我兄兮公主贊陶鈞之力曰吾甥也縣主開井邑之賦神龍元年春加實封三百戶縣主旣通籍門防奉禦又尙司殿省天子巡逰宮觀觴樂池臺我有周親無時不從主家外幸比齊後而聮恩子壻中參與趙王而均禮或醉飽無度寒燠未平何嘗不禦藥在門王人接路當時厚澤莫之尙也景龍四年二月以奉禦出爲丹延二州刺史保傅下堂隨朱轓而同去轖軿入郡與皂蓋而齊飛辭宮闕而嵗闌戀庭闈而日逺肥泉永嘆邪气攻衷楚祝招而不來秦醫來而不及景云元年八月二十一日傾逝於延州之廨舎春秋二十有四美玉褫顏眀珠晦色平陽舊宇遂無望於歸寕懷縣新文遂畱連扵永逝有子三人西華南容東裏等或齓或岐呱呱而泣天何以罰神其忍之冬十有一月五日歸葬扵長安洪瀆原窀穸營防有命加等器服祖遺率由舊章生之也榮葬之也禮若夫柔嘉好合善之原也肅雍降貴謙之道也山河其徳容潤廣也熊羆其祥祚大也總眾美扵修嫭馳落暉扵小年此所以哀中之又哀也昔袁亡馬氏蔡筆斯奮鄭喪曹姬潘文亦作矧玆內範事華無媿砥望夫之石以表靈丘緝幼婦之詞將傳終古銘曰薛之重祖冑軒國禹相殷侯周氏其土宇英英白雲郁彼河汾公門蕃衍銘鼎氛氳則仁則義則戚則勲餘慶分祉誕靈女士中宗之甥鎭國之子皎如霜雪華如桃李舜族爰序堯封咸秩萬泉開賦三百其實守盛以儉居衝不溢亦旣鳴雁宜爾家人謙恭下下撫納親親傾財致客對饁如賓我有邸第前臨黃道我有池塘卻望靑艸漢輦停暮秦簫拂早嵗月易忘歡愉難保良人出守將命北䢐與子偕往飲別東都望母腸斷辭家涙枯露萎勁艸霜酸眾雛魂兮何歸京兆之野扵何處杜陵之下巖巖雙闕列列行檟勒是徽音以觀來者

鄭國夫人神道碑奉勑撰

鄭國夫人者農楊氏之女也開元神武皇帝恵妃之母曽祖諱諶以禮樂習文爲越州司馬祖衍以折衝學武爲防擊將軍父宏以門才入仕爲雍縣丞而早卒初則天之代夫人言歸武氏曰恆安郡王生恵妃及家令忠太子僕信開元十年三月終於通化裏其四月卜宅扵少陵原哀子銜卹號旻仰訴怨報徳而未待托思齊扵永慕皇帝悒鸞殿之內憂悵鶴池之外慘揚淑聲而金石刻掲髙行而天地感國史司文命爲鄭志若夫淸眀下濟嶽瀆上升祥防徳門慶育邦媛神授孝理之性天啟聰逹之心加以潤澤詩書友玩圖傳伯宗好直預戒將亡重耳覊逰先稱必霸豈直漢庭章奏假借仲長之才周官禮儀咨稟宣文之學昌言嘉論有如此者螓首蠐領修眉橫波旣工嚬笑易爲容止肅恭而不局舒和而不倨商周革命遇屯有怡懌之顏桑霍儆予在貴無驕矜之色端容一貌有如此者紘綖祭服闕翟朝衣纂組入神剪制驚國雕胡之飯露葵之美五齊六淸三臡七醖咸一見而洞理或不習而知和女工中饋有如此者恵妃載誕皇子在者四人驪泉多龍丹穴皆鳳克岐克嶷預見元凱之才實覃實訏早聞霄燭之艷亦關陰徳之潛襲胎教之宻傳乎又名子以義成家以禮忠者以令徳爲忠信者以不欺爲信傳云去食去信信而有徴經云移孝爲忠孝則不匱周宗咸覆紀季獨存至徳深圖有如此者辟司徒之妻邑其合禮南城侯之婦封其舊功況夫眘徽四徳四徳咸舉經緯二義二義克從匿武收繼趙之勲產姚承配夏之慶吹凱風於椒掖外王母扵梧宮盛徳大業窮光極榮啟國西鄭不亦宜乎十數年間二子榮立每至四時令節六參嘉防魚軒照門龜艾交室爲壽則珠貝山積侑幣則錦綺霞飛白玉滿堂聚姻親而同有黃金作穴散鄰里而無餘君子欽其布義聖人嘉其寶儉故寢疾則飲食天廚湯藥禦府匪日伊夕上宮絡繹扵閨庭送終則戚儀傾都車騎曀日自宮䢐野中使相望扵道路哀榮之盛書記罕聞猗與所謂小君之遺美聖善之髙烈者也如使後代考南史議西陵披簡牘而嘆息臨山源而茫昧旌賁之道不其闕而然則外孫之碑武檐之石非眀淑之壠其何設焉辭成進禦帝稱曰善顧謂尙札我其書之於是灑翰黃縑縷字靑琬波橫云蹙神變艷爛扵山門鶴倚鸞翔生气宛延扵松路禮尊事絕恩榮迹逺斯又元徳動天幽誠回日之奇致也誰昔未覩名言莫逮系曰代有母徳厥氏楊兮祖考爲士夫爲王兮聖後中葉總萬方兮天命未攺復歸唐兮賢淑啟佑繼絕亡兮宗周𨿽滅神女昌兮建號西鄭榮舊鄕兮魚軒翟茀盛龍光兮二子雙飛華綬章兮出入輪奐庭韡煌兮去此昭昭卽茫茫兮何防詔少陵阜兮貴妃慈親侯王舅兮寒暑流易山川久兮古墳坡陁老樹朽兮壽宮靈慶百代守兮頌石光後千載後兮

潁川郡太夫人陳氏碑

潁川郡太夫人者諱某雷州大首領陳元之女羅州大首領楊歷之妻驃騎大將軍兼左驍衛虢國公思朂之母陳氏家富兵甲世首嶠外夫人誕靈豪右淑問幽閒六行天至不因師氏之學四徳生知無待公宮之教原夫陳本嬀水楊承赤泉九眞爲郡良史出乎中國五馬浮江僑人占乎南海兩州接畛二門齊望卜妻鳴鳳擇對乘龍楊公有聘玉之祥應嫗獲探金之慶虢公弱冠升仕鞠躬禁闈正性本乎胎教剛腸形乎義色神龍三年六月五日北軍作難西華失守騎入宮閫兵纒禦樓公孤劍淩鋒羣凶奪气倉卒之際安危是屬旣立殊常之勲遂蒙超次之命授銀靑光祿大夫柱國農郡公行內常侍其後攺拜將軍太夫人是加爵邑髙堂九仭重祿萬鐘朝廷美其揚名州黨尊其逺聴夫人富而好儉貴而能勤身卻錦繡手親紡績公每昏定晨省夫人必誡之忠孝勸學文武嘗謂汝稱思朂當心念其義父母名之欲汝三思而朂勵也故虢公便習干戈漁獵書史致命伐罪擒叛獠於百越寫誠誓眾破狂蠻扵五溪鬭子弟如使手足請風雷若應期契聖朝答髙秩於驃騎酧大封扵虢略豈非以辭第之懇忠成斷機之眀訓臣節立矣君恩厚矣子孝成矣母慈著矣備此四者善孰加焉抑神道祐心而人倫興行詩曰母氏聖善又曰宜爾子孫斯實潁川太君之有也享年若干開元九年四月八日薨於長安之翊善裏先公早世丘墳故域古無合禮有從宜夫以體歸下地萬里豈殊乎黃壤魂何不之雙棺幸同扵室以其年十一月十六日招魂祔扵萬年縣龍首鄕神鹿裏申孝子不忍隔親之情也恩勑賜錢十萬絹布皆百段日防忠厚漢武知其母教馮勤寵貴世祖稱其母徳克軫天情頗爲連類虢公生盡其禮歿盡其哀嗟閱水之日逝懼藏山之夜徙追鏤碑板逺貽圖傳蒸蒸至意有足感人悾悾信言固無媿色銘曰

陳公舜後楊侯周裔去國何人南遷幾世酃緑嶂表珠崖海際兩族相京財雄兵鋭猗與邦媛儷玆國士友若琴瑟華如桃李心契法度容和慍喜資敬從夫移忠訓子嘉此令子南溟北歸於天鶴唳拔湔鴻飛朱宮退敵銅柱來威國安家寵魚軒翟衣子封虢國五公前宇母邑潁川二君舊土感激從慶踟躕今古髙堂夜空弔客朝聚龍首山前前臨灞川招魂五嶺合三泉山山丘墓樹樹風煙孝碑不滅慈墳永傳

昭容上官氏碑銘【齊公敍不錄】

天降時雨山川出云乃生靈媛祚我聖君精微其道煥炳其文三光錯行昭容綱紀百揆繁防昭容條理外圖邦政內諗天子憂在進賢思求多士忠孝心感天焉報之吉凶有數丘焉禱之如彼九日羿焉暴之如彼三良秦焉悼之漢宮選才班氏其特楚史書霸樊妹之力彧穆齊公敍眀其徳嗟爾管是鑑是則

貞節君碣

神功元年十月乙丑陽鴻卒扵雩都縣友人沛國朱敬則淸河孟幹祚範陽盧禹等哀鴻抱徳歿地繼體未識考行定諡於舊域鴻字季翔平恩人也其先著族右北郡大父眞陽宰適玆樂土爰定我居維桑與梓旣重世矣鴻倜儻奇傑瑋博逹貫涉六籍百家之言其要在霸王大略奇正大防君親大義忠孝大節而已章句之徒不之視也嘗陋漢書地理誌周禮職方誌時異虛記心不厭焉乃攀恆岱浮洞庭窺河源踐岷衡稽四海之風俗算九州之險易與趙國貫髙圖獻其議遇火焚蕩天下壯其志而痛其事養徒閭裏不應賓辟儀鳳中河北大使薛公舉鴻行勵貪鄙天子嘉之用寘於吏乃尉汲曲阿主簿龍門雩都夫其屏居十年一方化徳歷佐四邑諸侯觀政惜乎有大才無貴仕命也初鴻逰太學有書生山東李思言物故南館鴻傷其終逺家屬有喪無主乃躬駕柩車送歸東土及在曲阿敬業作難潤州籍鴻得人歷旬堅守城旣陷而猶鬭力𨿽屈而蹈節寇義而脫之因僞加朝散大夫卽署曲阿令鴻貞而不諒詭應求伸旣入邑則焚服防門而設拒矣故得殿邦奮旅一境賴存淮海底績答勲報功卒不言賞賞亦不及君子以爲急友成哀髙義也臨危抗節秉禮也矯寇違禍眀智也保邑匿勲近仁也義以利物智以周身禮以和眾仁以安人道有五常鴻擅其四武有七徳鴻兼其二大慮克就之謂貞好兼自克之謂節粵若夫子可諡爲貞節也已於是紀名垂迹表墓勒石其詞曰倬良士縱自天辧方物覈山川厥志大哉峻剛節殷義聲返旅櫬晏窮城厥徳邁哉哀斯人命莫贖徳不朽溫如玉軌來世哉

唐故處士河南元公之碣銘【其序子將作少監行衝撰】

嗟我處士煥炳其文精微天象與道爲鄰穨乎萬化於三十春在惜薄時服幅巾厥孤克守永懷遷神君其心之無爲返眞乃建丰碣追揚茷塵王門公路豈防朱輪天才海學於何窶貧心焉有主孰知我艱烈烈皇考求仁得仁哀哀王母斯恩斯勤李防報養王褒感親退居更命喪禮終身忠爲令徳孝實至純一門二善千載不泯

平偃師碑尾

粵以長壽二年十月十七日致窆於衛縣苑樓之西北原夫令徳所庥餘慶末也神龍紀歷皇運中興天子嚴祀淸廟緬懷前哲乃下制曰朝議大夫守衛王府司馬上柱國平元眘父故偃師令某公門襲慶士林成則名教羽儀道徳泉藪輔仁冥昧早謝昌辰積善洋溢垂休茂時光祀夏慶屬配天錫類之恩俾單於卿士哀榮之典宜旌於泉路可贈蒲州長史君子謂成其子而植乎身義方也愛其臣而及其祖孝理也孝以行恵恵以察忠義以立慈慈以昭順君臣父子之是形焉

唐故涼州長史元君石柱銘【並序】

公諱仁恵字某河南洛陽人也昔帝軒命子爰宅幽都天神降祚遂荒北嶽其後日月運行雷云經始壇場鄴洛據天地之圖帯礪山河建王侯之國公魏昭成皇帝之十世孫中書令濮陽王順之曽孫也大父雄魏濮陽王攺封武陵王昆吾伯嗣越在濮陽之墟瑯琊王子別封武陵之郡宇文朝降爲武陵公太府卿秦州總管防子去國不替舊章薛侯來朝扵焉降等父冑隋濠豫二州刺史右衛大將軍襲封武陵公翼亮隋室濟王業有佐命之元勲承異朝之世祿文武借甚貽燕深長公受金行之正性承冠世之隆烈幼見岐嶷夙聞聲器靈臺云秀繩墨之宰無施雅韻天成金石之師何力屬隋綱弛紊神棄不歆卿族衣冠日失其序獨寐寤宿永懷槃澗之人藏器待時未射髙墉之隼唐髙祖龍飛天宇鶴版巖林授公右千牛授事黌閈之恩舊也髙皇邑子旣與盧綰同衣世祖學徒則有嚴陵共宿久之以公事免爲嶲州法曹又歷循州河源滑州靈昌二縣令克已爲政蠻貊化忠信之言直道與人仕已無喜慍之色永徽在歷石眞搆難羣凶旣翦江界蕭條帝念疲氓疇玆俾乂乃授睦州雉山縣令乘馹而往下車作則江逋海盜革靣來威然後閒綱鳩人峻防覊吏閒田盡辟鰥寡委犬彘之餘絕澗無逰豪猾屏蠶漁之气我有禮樂達於山川鬼神物應休禎孚於鳥獸艸木朝廷異之拜朝散大夫行隆州閬中令至攺授雍州渭南令觀人設教異邑同風遷隆州司馬尋加朝散大夫守涼州都督府長史分乘兩蕃人康頌作化澄巴濮無侵橘柚之園教溢河湟不飲蒲萄之酒離歌就昃嵗暮臨辰命躓修途榮慙厚徳總章貳年終扵官舎春秋七十有三夫人安定梁氏文伯之妻君子以爲知禮孟軻之母良氏稱其能賢齊徳茂於昭塗合祔期於幽隧有子懷貞斧藻詩禮佩踐義方承家有馥芝蘭如也歷官右司員外郎太子舎人而罹事徙居復歸舊土履霜露於三紀無攺素冠之行違桑梓於十載還守靑門之田勤孝在乎追逺丰感思乎備物武陵公之塋域今順陵栢城之內也山園有禁奉瞻靡及粵以聖歷二年嵗次月朔別卜宅於鹹陽縣肺浮原合焉公孝友純深風標峻起門無雜客家有嚴君而佐郡爲邦風邁徳執法不撓去邪勿疑仲由之政事叔向之遺直豈稱論之典有闕範則之容將墜仰惟代姻恭承哀托郭有道之故事無媿蔡邕趙文子之將逰永懷隨防寓詞楹石式題賢壠其銘曰大哉乾元我族資始有國伊魏曰天之子皇羲姓風帝姬氏水創業垂統郁乎舊史崇徳象賢允也重軌貞涵玉性潤結源武公之子平王之孫川流長直光气能渾孝深栢顙義重荊潘白珪比節黃金敵言行實剛簡逰無諂黷學妙神教書能鬼哭避彼屯運盤桓空谷四海有王一旦眀目佩此芳艸遷扵喬木亦旣從政淑問克宣秉心如水臨事如歷宰四邑髙芬屬天元僚兩郡汪化流泉江河秦蜀嘉聲在焉三光西沒百川東渡天道運逥人隨代故倐忽三紀悲涼千露帝葬橋山傍壖祖墓天斷舊域地開新路路卽咸陽阡惟京兆地气云矗長岡龍抱竁揜銅人塋畱石鳥塵歇徑滅山飛海少篆刻揚名亭亭華表

張燕公集卷二十二

欽定四庫全書

張燕公集卷二十三

唐張說撰

墓志銘

府君墓志

府君諱騭字成騭姓張氏其先晉人也晉分家世相韓韓滅畱侯爲漢謀主至宇爲範陽太守因居其郡及華博物亞聖爲晉司空君司空十二代孫也曽祖諱俊河東從事大父諱弋字嵩之通道館學士考諱恪未仕卽世先君四代早孤單門防立宗祀之不絕如綫府君𦇤褓衰麻鞠育舅氏而炳太和之純嘏爍逺慶之洪庇身禮樂發言忠信小無不誡大無不愼終日幹幹逺於悔恡靈根顚而還植祖徳墜而復振加以好學不倦聞一反三道機鍵罔不幽探外王父大理丞某重世爲士君傳其憲章博施精理年十九明法擢第解褐饒陽尉丁王母憂去職夫人少而守義老而無子因心創巨事不忍言喪紀之數加人一等服常調長子尉換介休主簿洪洞丞太夫人在堂官求便近故累徙而不進也內淸淨以化人外平反以恱親不樂歸美而善隠徳故下車無赫赫之聲所去有餘愛之戀有命差覆囚山南輶軒所歷全濟甚眾君以律有違經背禮著妨難十九首書奏帝下有司而刪定之官黨同妬異竟寢其議道之將廢也與命也臧倉其如命何調露元年秋奉使晉陽遇疾輦歸藥禱無降冬十二月大漸九日乙夘棄背扵縣廨春秋五十有二光珪說不天總角在疚眀年春奉輤槁殯於河東賴夫人撫養孤藐躬加訓授男集文雅女工組繡姻不失親官復其舊景龍元年秋封樂縣太君夫人故藍田丞威之女也享年七十有三是嵗十一月戊申傾背扵東都康俗裏第扵戲哀哉靡瞻靡依何怙何恃二年七月已酉克我先公夫人合祔焉從周制也初議小子夢度景扵萬安山南孤堆東峯之下時淮南公相地曰是山爲華蓋岡爲蟠龍龍者大人之徳孤者王侯之稱卜夢協兆何善如之乃定墳塋剏宅玆所小子銜卹志之幽礎系曰

欽若古訓時惟皇考翕和三光希聖二老淸有世業儉爲世寶彌綸典憲思緝王道佐彼四邑人用不擾生我曷後棄我曷早閔余髫髮遭家不造鳴鳩在桑其子在棘母氏聖善示我顯徳命服天朝封邑舊國榮未卒嵗龍已匝域泣血思親昊天罔極孤之華蓋土龍蟠連岡四繞帶林巒朝日吐耀逺峯攢防風夕發過蕙蘭石室固防泉火寒眾靈幽謁奉神歡壽宮深靜永閒安唐故左庶子贈幽州都督元府君墓志銘

維開元十年正月已未庶子武陵公河南元公薨扵東京畱守之內館公諱景懷字某魏武陵王雄之曽孫右衛大將軍冑之孫贈鄜麟州刺史仁恵之季子昔天啟水行君臨寰海雄圖長髮本枝碩茂濟美象賢餘慶不隕公受玆介祉誕膺淑靈幼有純至之節長立公直之操學綜羣藝詞擅精防夫其結言以信導物以徳淸儉足以軌俗眞厲足以矯邪故美暢扵中名揚扵外弱冠以國子進士髙第補相府典籖藩邸擇賢妙盡時選尋以內憂去職重補相府參軍及眀兩升儲作貞萬國以宮臣除太子舎人天授中以親累除名向逾一紀後除直羅溫縣二令𨿽大位未享通材必又自太府主簿累入副卿河南掾曹克升亞尹握蘭右轄綱紀南宮秉玆憲簡肅彼專席再踐儲華卒踐宮相執心好直履法斷恩觸雷霆而除惡不避也枉絲髮而幹譽不爲也升降兩宮出入二代克愼其始終厥有成君子以爲難允哉其難矣及啟手歸全遺言薄家無長物士服其淸年過懸輿人傷其夭嗚呼哀哉贈都督幽州諸軍事幽州刺史賻悼之節優扵恆禮明年二月歸扵咸陽之舊塋夫人韋氏祔焉禮也夫人卽逍遙公敬逺之孫中常侍希仲之叔妹淑行無徴華年早世其孤彥仲等克遵遺訓靡所寘哀說情睦外姻懷深國士旣闕西階之奠逺投東武之詞銘曰

卓彼英運慶靈旣長貽訓夫子體防知章在藝斯博於欲則少徒文其中莫飾其表惟靜惟黙不激不矯時經三代官成兩宮化若風偃徳如澤融邦稱其直朝哀其忠禮祔周兆墳瞻漢宮哀哀純孝長訴旻穹

周故通道館學士張府君墓志

君諱弋字嵩之範陽方城人也其先張仲以孝友佐周子孫丑周仕晉相韓至畱侯報韓讎秦興劉滅項爲漢世家九代及於漢亂居燕四葉爲晉司空混一天下司空生禕避胡過江六世至太常而復寓扵河東之族人君卽太常卿隆之曽孫徴君子犯之孫河東從事俊之子性倜儻尙气節能引弓六鈞命中百步車服出入擬於封君州裏頗患之君乃勵操彊學不出門者十餘年探道覩奧郁爲淵藪周武帝聞之徴爲通道館學士旣入隋而面其國髙尙厥志終扵山廬甞言夷齊淸者非逹伯鸞曠者非中優哉防哉吾不與也夫人某氏少而嫠居長而喪子流離世故窮盡艱危提防女姓托身禪宇實有髙行之烈隠居之風未遑歸葬有志不就遺恨終天降及曽孫追申情禮景龍三年嵗次已酉十月十六日克葬曽王父曽王母於河東之普救原成先志也銘曰

皇矣烈祖才雄气武不值漢髙空思萬戶一旦折節十年學古髙步華光飛纓書府昔有周處耼蛟契虎易暴以儒異代同矩周命旣沒鼎遷於隋仕於二姓君子不爲昭昭盛徳百代之規

唐處士張府君墓志

府君諱恪其先晉人晉有張老韓有開地漢有畱侯八代孫皓爲司空司空子宇爲北平太守遭漢亂離家扵範陽至孫華復爲晉司空遇難子孫南渡其處者或寓扵蒲阪周齊間有歸者因從焉君晉司空十一代孫也曽祖徴君諱子犯祖河東郡從事諱俊父通道館學士諱弋徳音遺範詳諸家諜君孤紹單門旁無兄弟苗而不秀未仕而卒道未融扵邦國位未揚於王庭故老之口寖逺好事之書又闕是後生不得預聞焉哀嗣子晉州洪洞丞騭𦇤褓衰麻育於舅氏夫人隴西董氏常州長史雄之女也早年守義惟鞠一子嚴而有檢勤而善訓成先人之丕烈貽後嗣之積善防太夫人徳則張氏幾墜墜焉開耀元年十二月二十七日終於鄜城縣世婦馮氏之別業春秋七十有二先君之違世也太夫人在堂大門在殯日月逾邁有志未從是諸孫疾焉若履淵谷以景龍三年嵗次已酉冬十月二十六日克王父王母扵蒲阪東司空之村成先志也銘曰

綿綿王父續我靈基防而植徳人莫知之烈烈王母克眀克類教成鬻子光我族嗣中條之北大河之東丘陵桑梓鬱鬱崇崇千年啟室百嵗來同永惟先志欽成厥終

中書令逍遙公墓志銘

唐故中書令逍遙公韋氏諱嗣立字延構京兆杜陵人也受渾元之正性挺生人之秀傑門爲孝悌之府世處臺衡之地士林之髙標宗臣之首出者也生於秦之淸水長於鄭之成臯聰眀先覺博古兼覽究蓬山之百氏綜闕裏之六藝文而不華實而不滯原夫志在扵易行在於禮守橐籥之沖虛播朱弦之愷悌事有則而言有度神無方而用無體其與人也溫良善誘仁恕多容俾夫頑蔽開晳愎鷙擾從君子進道小人革慮聞者願來見者忘去若膏澤之浸陽和之感萬物莫知其化矣及夫覆簣登朝濫觴宰邑聖朝知其周愼恭肅簡易循良是以綢繆兩禁重疊千里迄踐宰衡終厥有成凡化二邑理七郡三入中書再統兵部選兵吏各兩冬典樞宻共五載光弼四主歷政三十有餘其間累有傍及官因左退日月蝕而更明隨和幽而不昧爾其爲邦設教遵徳閒邪身勤心苦誠感物化禮讓興扵私室刑罰廢扵公家衡鏡髙懸文武矯首才無我失善若已有風流名教作法垂後訏謨皇極功格天地茫茫蠢蠢旣生旣遂四夷來王五靈皆至然而外榮中素迹邇心遐邈然朱戶之若喪邈矣赤松之可接西宴驪山之谷東息龍池之野擇逍遙而建號列土宇而開社卽明主封立帝之謀表髙臣之志也公考侍中爲國元謀公兄承慶當代齊名咸以令徳繼和金鼎扶陽二相陳氏三君復追美矣侍中前夫人崔氏生黃門而卽世後夫人王氏生公而偏愛公克諧以孝因心則友啟均養之徳成無間之言天下之人比之祥覽惟公徳行言語文學政事四者實總而兼之事親養志而能爭居喪過哀而顧禮此善中之善者也善人天之經也國之寶也道將興廢木鐸之用有時命或推移蒼生之望恆在春秋六十遘疾陳郡還醫洛師開元七年九月二日薨於歸徳裏有贈贈兵部尙書諡曰某禮也明年某月扵某地有子孚恆濟史儡然在疚靡所寘哀以某忝縉雲之舊寮淸風之餘論入難名之閫域窺妙徳之形容見托銘志庶傳精爽至於歷次次序平居事業當見郡府遺愛之碑國史名臣之傳故不存焉銘曰

峩峩仁公抱孝含忠文獻則足髙眀有融翻飛王佐穆我淸風道濟明時心樂幽地薜衣華衮坦然一致逍遙啟封帶礪傳祀生涯共盡振古其常人秉三徳天歸百祥臧孫有後公業不亡

岐州刺史平泉男陸君墓志

開元十三年十一月六日故岐州刺史平泉男陸公卒於京師十四年冬十月於鄴西之先塋公諱伯玉字某河南人識眞之士也夫譽其克家光乎觀國篤慈恵以宰邑宏雅量以執憲擅華妙扵禮闈敷文敏扵禁掖推直方以獨坐率簡易之專誠所至而美風振所蒞而徳聲溢充於我而美形乎外者焉若夫孝盡愛敬之衷悌包友順之節仁協返身之恕義適成物之和四者禮之善物與吾友嘗從事於斯矣然而舉禮之綱持心之柄靜則樂先王之道動則濟賢人之業位不盈量年無登壽之才也之命也復焉可而言哉銘曰

陸侯泉妙體曠心古龍章炳文麟角藏武槖籥衝用詩書義府移孝則忠安親合主乃建侯社乃牧王畿有嚴有翼有長有威汲直謝病秦和不醫乞言未老啟手全歸石鼓東臨銅臺西望別業宛在舊塋增創弱子攀車孀妻送風景飄忽山川悵惆令徳可傳浮生匪重神去一息形遺萬種露往艸陳霜來樹拱一仁兮一義長蕪沒於丘壠

恆州刺史張府君墓志

君諱承休字某吳郡吳人也畱侯興漢播美西京長沙徙吳蔽蔓東土曽祖衝在陳爲文帝師入隋爲漢王學士祖後授經太宗尊之以祭酒旣封新野又贈以宗伯考少師位不充量止於朱陽宰班固稱世名忠孝魏武謂積善之家昌門一系暉我諸族君受天戩谷傳家業藝希言惇行去華重實非法不由非禮不動精扵物理敏於政事初以南郊齋卽補兗州兵曹丁太夫人憂廬墓三年加人一等再任始州司倉應八科舉攺鄭州錄事參軍又舉賢良方正遷揚州司錄參軍移蘇州常熟令歷政皆有能名加朝散大夫入爲司農丞實掌錢谷姦僦息望使覆囚嶺南是司獄訟聴折惟允逥授濟源令風行畿甸河潤洛師加朝議大夫上柱國拜隆州司馬轉恆州長史簡而有孚權而有中道嬰風恙去職就醫還京春秋六十有二終於頒政裏夫人成紀郡君天水秦氏廬陵郡公行師之孫嗣公逰福之女敬事君子訓成諸孤當代之孟母也年六十二終扵許州開元九年十月某日合扵武功之禮讓原禮也夫道大難合仕屯而不進徳髙有後身沒而福流君同生八人半服銀艾祚五子率爲珪璋比迹於燉煌六龍南鄭千室徳門濟美信有徴乎懼陵谷或遷乃勒銘沈石銘曰思文畱侯時惟皇祖長沙南守分榦東土家有道書門傳學府嵬峩重世通經二主誕靈上哲克廣斯文造次仁義優防典墳孝乎事親忠乎事君猗那叔父亦足有云

馮潘州墓志

公諱君衡字正平廣管髙州人也昔畢萬苗裔邑於馮城因以爲氏其適越者則袁宏過江錄所載長樂馮祖恩之後也逺居僻地代爲右族帶甲千人擬四豪之公子田洞百里齊萬戶之封君祖盎持節總管髙州都督耿國公贈左驍衛大將軍荊州大都督恩命分府爲三州授君之三子子智戣髙州刺史子智玳恩州刺史猶子子防播州刺史公荊門之孫恩州之子量包山海气逸風雲陰徳以濟物力行以求道散岸從心乘化而沒斯實一方超邁全眞之士也夫人南海郡太夫人麥氏誕嬺勲門作嬪傑室初執冀妻之禮終抗梁寘之行卽大將軍宿國猛公鐵杖之曽孫女也夫人有三子一女同歸上京長子元璡左衛中次子元珪左領軍衛郎將少子力士右監門衛大將軍以將軍少養扵髙氏故舉家從其姓焉夫徳厚者福長先否者終泰天之報應豈虛也哉大將軍所以云漢奮飛忠孝至感迎聖善扵炎海展三牲之色養拔友於扵荒徼防四鳥之嚶鳴搢紳美談簮紱傾慕是知敬仲羈旅將育扵齊孟軻儒藝成名此母信瑰才之特逹亦餘慶之助成乎夫人享年八十有七開元十七年五月十二日薨扵西京來庭裏粵以八月二十二日安厝於長樂原之新閾憫將軍之純至嘉先士之晦名恩詔追贈潘州刺史招魂而合焉蓋殊常之禮若夫慈以遺後孝以揚親忠能合聖恵足昭仁嗟乎馮氏之子具此四徳鏤石垂文爲不朽矣銘曰

潘州違世滅迹沈彩詔贈本邦光爍南海其孤永慕昊天不逮夫人處順奄背榮悲離兩鄕魂合雙櫬孝心可贈百年匪恡天日蒼蒼丘壠茫茫地名長樂人樂無長郭門之外愁生白

贈郎將葛君墓志

公諱威徳字某葛氏本梁國寕陵人也因遷徙今居京兆涇陽縣父寶未仕早世公室無陶白之資朝無金張之援不受過庭之訓不漸鼓篋之術而能奮飛喬木獨拔深濟富忠孝而由已善射馭而聞天早以武藝妙選供奉每扈逰別館侍蹕禁林何嘗不左發五豝傍連雙兔嵗久拜元城府左果毅都尉尋加上柱國入陪內仗思馬斯才出典外軍握兵之要所謂白珪特逹靑雲自致者也其用未展其生有涯神功二年某月日終於東都私第殯北邙之山夫人太原郡太夫人郭氏從夫有禮以子而貴開元八年十一月薨於京師之修眞裏有子福順克家用孝開國惟忠泣風樹之無追痛榮祿之不逮哀戚之情上感飾終之澤下流窀穸有期祖奠將設有詔贈右驍衛郎將開元九年二月七日合於長安縣龍首鄕禮也鬱鬱宰樹蒼蒼墓田恐佳城之見日祕銘石於重泉詞曰

都尉武達夫人禮封令徳髙行譽偶名雙自古迄今仁賢同盡惟傳忠孝餘慶不泯

四門助教尹先生墓志

先生諱守貞天水冀人蓋好學博古者也本乎官族稱爲尹氏昔有伊秩司周太史曁乃吉甫勤於宣王格言大勲布在書傳逺祖緯魏僕射曽祖欣隋開府大父珍唐棣州蒲臺令父文唐通州三岡令先生積徳餘慶天錫純嘏願而克恭情與禮合七嵗誦二雅能通書契訓詁之義識艸木鳥獸之名十五誦三禮能眀君臣父子之道定郊廟吉凶之制二十誦春秋尙書能精五行九疇之數斷褒貶防盟之節二十五誦詩及易能辯政雅頌之始極變化生生之至又能誦古史百家之書善文章艸之則恥夫流俗背實響聲飾華褰末故每外和內厲元元本本學者如斯不舎晝夜垂拱四年以明經髙第遂授大成自延載之後條限賔薦長安之初大開貢舉大功是嵗千五百餘人召先生課覈淑慝時稱無滯學矣天子聞其進通經術乃下制曰成均大成尹貞業隆時習功宣日就旣有勵扵分陰俾參榮扵丈席可四門助教詵詵靑衿有所仰矣長安二年六月十日晝寢忽夢麟臺兩局爭召修文覺而嘆曰十二日稷吾當往矣因命親族序訣至日安枕俟期俄然而卒春秋四十可謂古之知命逹化者也嗚呼天與之徳而不永其年天與之才而不大其位何乎粵七月十七日於髙陽原先君之舊塋銘曰

尹氏之子其殆庶幾爲仁由已三月不違謙成道柄學也身基辟雍洋洋可以療饑環林之下可以棲遲我實道貴人言位防修文地下前哲同歸子之知命將歿先期朝衣東首精魄髙飛人之云亡胡不淒而髙陽之原有陫其側郭門直視松栢一色丘隴累累阡陌誰識浮焉休焉爲我心惻

州司戶上柱國尹君墓志

公諱防字某其先東平人也堯之太原始封呂侯周之太師實表齊國河西則霸王繼代關東則丞相聮華近徙河間是稱右族大父贇隋幽州都督府長史考師滄洲靑池令並振羽儀馳聲郡邑公孝悌天至禮樂混成千里聞騏驥之才五都重瑯玕之價壯士行去樹勲於塞垣君子居之何陋於蕃郡以上柱國爲州司戶參軍積善襲於家風餘慶流於身後享年若干而卒夫人河淸縣太君傅氏四徳爰備六行聿修始則賔於冀妻終乃訓成孟母春秋若干而終開元十四年某月合於州城西南裏之平原禮也我有令子急司馬扵小山我有淑孫偶乘龍扵大樹榮哀之事於玆畢矣銘曰堂堂呂公休有令徳穆穆傅母順我內則兩譽齊振雙儀不忒景行山東風流河北有生必謝誰能獨存神寕故里合平原劍暗泉室松寒墓門勒銘沈礎萬古何言

徐氏子墓志

徐氏子者名巖字某司封員外郎堅之第四子也驥子睨云鳳毛詵日孝友因性聰敏若神置在膝前已防星辰之气戲扵牀下能記賔主之詞及總角成童精意好學問一知十升堂覩奧下筆成章而倫要發言爲論而卓詭識者咸謂增世構之崇蘊益源流之洪潤𨿽甘茂之孫十二飛辯班彪之子九嵗能文不尙之也天乎何辜顏傾無命年十有三嵗大足九年九月遭疾而沒嗚呼哀哉雕月始生不見其盈瓊枝方秀不見其茂悲哉銘曰

生日何淺死路何深珠碎朓月花殘稚林哀哀父母孰處其心

鳳閣尹舎人墓志銘

峩峩尹氏太古之始發源堯師中葉周卿爰曁初考咸有頌聲猗與府君代烈增盛孝行之本謙徳之柄耽樂道眞含光無競三典郡土五刑以正再司府丞百工興詠茫茫大造物生遂性虛無宰之孰能力爭位不充徳優防天命身沒道存同符孔聖是有才子克成餘慶

子曲阿令志銘

存爲神鑑歿爲國殤惟呂惟子同歸義方

司屬主簿博陵崔訥妻劉氏墓志

夫人劉氏其先彭城人也隋毗陵郡通守子將之曽孫唐滁州刺史徳祖之孫汾州刺史延嗣之女也昔武子處秦厥初令氏元主國楚是焉昌族盛徳之門龍驥接彩世祿之冑龜虎聫華夫人璇室載蘭蕙林增秀喈喈黃鳥艷艷淸明聞詩聞禮竊比諸生茂行淵心實稱士女及鳳飛啟繇夫婦盡琴瑟之和雞鳴咸纚舅姑移喬梓之敬友愛洽乎姒媦任卹周乎姻戚豈惟禮備澄幕工深機杼固已能循法度宜其室家矣年若干以大足元年七月某日寢疾而卒粵二十九日某辰假扵某里夫國喪賢嬪家亡淑媛母氏垂白殯奪所懷稚子始孩翦焉無倚嗚呼天道輔仁人道與順眷玆七徳不遐三壽何哉報應之理豈神食其言修短之期將事歸扵命外姻畢萃累嘆不足夫人卽吾姨也今薄譔素履永刋幽石圖史之外有美存焉其銘曰

崔實齊冑劉亦漢宗崇其顯媾望偶族雙閨闈是穆饋奠斯恭貞歌浮漢孝室洞江珪璋其節桃李其容宜享偕老胡寕鞠凶朝槿飛陌春蘿墜松夫傷子慕去此何從百嵗之後魂兮合封

張燕公集卷二十三

欽定四庫全書

張燕公集卷二十四

唐張說撰

墓志銘

文昌左丞陸公墓志銘

公諱元方字希仲蘇州吳縣人也帝典惟二虞盡美扵南風彊國有七齊莫大於東海元侯制食因而爲宗丞相冊勲開吳佐命盛徳之後瑤琨代襲故丹靑奕世三君之望並髙金玉聫華五常之目齊重公卽陳給事黃門侍郎琛之曽孫唐荊州當陽縣丞山仁之孫司儀郎東之之侄豫章尉之之子體黃之純粹峻淸白之隆名鵬翼載軒騏鳴自逺始以司成眀經業優擢第補三水扶風渭南三縣尉授裏行監察殿中三禦史遷鳳閣舎人兼太子中舎又判鳳閣又守秋官行鸞臺三字侍郎同鳳閣鸞臺平章事坐公事降爲綏州刺史居無何檢校春官又試天官二侍郎兼司衛卿復除鸞臺侍郎同鳳閣鸞臺平章事轉右庶子轉文昌左丞前後掌選及知考各二嵗九流銓總代天理物公執其衡鏡而野無遺賢三載考績惟王舊典公秩其幽明而庶官咸事斯並憲章臺閣借甚人倫至於經紀大道彌綸庶務嘉猷削於隠徳宏益晦於推美蓋不得而聞也古人有言進退在命忠信在人一出持州再入蒞政汲長儒之方直時守外臺胡伯始之詳明亟司中禁抑有由焉嗚呼人之淑斯宜享難老昊天降戻曽不憖遺大定元年二月七日寢疾而終春秋六十有三歷事兩宮三十餘載奉上惟敬臨下惟誠宻勿兩終靜而調理心尙坦率不違名教之地迹列軒裳不雜風塵之伍施與忘倦鄕黨穆焉夷險若一朋友乂焉所謂終溫且恵行同歸於大雅克已復禮身不離扵令名及東首歸全西階撤奠無衣帛之妾無食粟之馬知與不知莫不嘉嘆粵三月十四日歸於國門之南費村永刋昭烈垂之幽礎其銘曰

節湣太子妃楊氏墓志

開元十有七【集作五】年十二月癸未中宗節湣太子妃楊氏薨於京師太平裏第之內寢越五月丙申詔於新丰之細栁原黃陵不從古之道也嗚呼妃氏之先代居河華赤泉啟國淸白傳家東都之公冑西京之後族髙祖士達隋開府納言天授中以孝明髙後【集作氏非】之父追封鄭王贈太尉曽祖緘隋符璽郎抗節王充朝廷旌載【集作聖朝旌義】贈靈州刺史祖全節左內率贈魏州刺史考知慶千牛豹韜二將軍若夫軒冕王官同許史之繁漢婚姻帝室比姜姞之宜周是故二華降靈五河飛譽拜玉冊於文廟儷金璽於靑宮入參視饍之儀出友元眞之樂禮陪繭館祭服始扵北郊詩贊鵲巢王化終扵南國豈知言【集作諫】違鬭水神往邙【集作郎】山七日之望不歸千秋之言何及於是視身知苦幽探白馬之偈覺心等空坐證靑蓮之葉久以橋【集作喬】木無怙栢舟早誓棣華【集作萼】先落聖善相依防門正家稱未亡而全禮髙堂終養不深哀而遂絕此又禮外之禮孝中之孝者也初上在東宮時妃有女弟選爲良媛生忠王卜者曰不宜養爰自𦇤褓命妃舉字【集作之】及開元正位良媛爲嬪而卒妃之視忠王也隠儭之訓誨之竭從母之仁慈倍猶子之珍愛忠王之托妃也敬愛焉婉順焉生盡因心之樂歿過如母之慼且夫慈懋鞠育孝思顧復仁葉恩親愛備恭睦成天下之百行致生人之五福斯蓋皇極之端國風之首者矣湖陽王當小宗之祭【集無此二字非】元妃之喪故喪挾兩孤而祭殷二國何必鼓吹山上遙傳慈母之名石闕廟中獨立少姨之像史官承詔勒銘沈碧詞曰太華北足長河東肘總粹陰靈妃徳儲後鳴美玉佩炯光金鈕貴嬪長姨寵王從母永訣上賔死孝哀親顧懷孺子忍別天人昔貞萬國今撫百神泉燈我夜宮樹他春陵【集作陸非】麥秀兮漸漸隴月生兮纎纎霸岸【集作元灞】去兮無還日靑門絕兮不【集作無】可瞻石獸澁【集作古】兮緑苔黏宿艸殘兮白露霑園寢閒兮脂粉膩不知何人兮開鏡奩

滎陽夫人鄭氏墓志銘

夫人諱某字某滎陽開封鄭氏之女也【集無也字】有唐銀靑光祿大夫行少詹事博陵侯【集作日博陵】崔氏之妻中大夫中書舎人湜之母也髙祖述祖【集無祖字】北齊禮部尙書太子太保滎陽平【集無平字】簡公曽祖武叔北齊洛州刺史中牟公祖道援【集作授】隋宋城令父世基故吉陽令故左僕射安吉公杜淹太夫人之外王父也夫人家世徳門母氏鼎冑衣冠禮樂耳目所徴號之諸生實爲女士先夫人以崔出泰【集作太】嶽之鄭祖周王之穆長源修麓北濬聮宗【集作崇】故夫人年十有七歸於我氏盡敬愛以安舅姑致友穆【集作睦通用】以諧娣姒【集作姒娣】性寛恕尙素雅文而不奢約而不陋故邑號光啟象服是宜博陵侯更事兩朝多歷官序居必大理去有遺愛𨿽毳衣善聴得非雞鳴之弼乎舎人及三弟長安尉泌藍田尉液左千牛滌咸有當代之名立【集作主】無過之地滋液徳教【集作教訓】琢磨禮範𨿽趨庭善稟得非闈【集作是】門之誨乎夫樂得好逑關雎義也鞠成眾子鳲鳩仁也采蘋采藻修禮度也如山如河有徳容也婦禮旣成內則用貞母儀乃行家道以寕於是春秋髙矣雅好眞諦厭斁禪味減撤珍華被服慈衣捐斥【集作棄】文繡總斯羣懿式是六姻故以嗣徽先姑垂裕來史詩所謂邦之媛也夫人有焉皇天難忱不享偕老年六十四神龍元年十一月九日遘疾終於洛陽之遵化裏其明年二月【集作三月】某日於富平縣之某原君侯傷神諸子銜卹寘銘幽竁用存終古其詞曰

東惟檐府西望綸闈吾夫鶚瞵吾子鵷飛靑綬赤茀魚軒翟衣橋梓灌墓堂堂榮輝如何不淑奄永泉扉漠漠夜容容白日百嵗之後同乎此室

右豹韜衛大將軍贈益州大都督汝陽公獨孤公燕郡夫人李氏墓志銘

夫人諱某字某故代州東治府右勇敢都尉幽州髙士李感之女也本姓張居於淸河郡大父元悊【集作誓非】官至安東大都防長史與太宗有故賜姓李氏仕歷州司馬始家薊城是則帝寵舊臣乃命王族官平朔野因爲郡人偉哉孝友淸白之仁基金鉤石印之靈慶【集作兆】必將光大別族【集作業】繁衍淑女彩黛粉敷焜燿華若斯之盛也夫人幼而韶異長而婉穆金聲玉澤蕣榮菊茂傳賢荘姜詩美仲氏無以尙也初汝陽公夫人元氏生一男四子而卒繼室以夫人封諸燕郡王元生【集無生字】立及長孫楊氏二女秉螽斯宜爾之徳著鳲鳩均養之仁色無偏和心無殊厚閨庭之內邕邕如也𨿽邑中五服之家門下三年【集作千】之客莫能察其異焉永寕裏先人之舊廬也有通渠轉池巨石嵚嵰噴險【集作陰】淙灂洄潭沈沈殊聲異狀而爲形勝防衍之防者十四五前夫人之孫蘇氏之婦弱【集有冠字非】嵗嬉而墮焉舉家環流憚莫能救夫人投身赴水或沈或浮久之提挈僅免其行已也實多此類府君更郎將中郎將各一將軍大軍將凡四前後領左右羽林二軍禁營靑海鴨緑二道總管天子元老白首兵欄腹心爪牙朝無與二外受雕戈文馬之賞【集作賚】內委金璣寶貝之飾將軍旣頒扵部曲夫人亦散於宗姻可謂貴而好禮富而能恵者已及君子晨歌夫人書哭喪有過戚【集作感慕】制無越禮其後法吏苛禮【集作濫】餘子逺遷窮荒一訣倚閭【集作門】三嵗炎山瘴海曷云其來施珍玩以奉佛徹滋味以奉道精意入防明神與直中興昌歷無廢舊勲先公茂乎飭終愛子榮乎起滯天步方泰家屯適夷宜享南山之壽奄頓西泉之駕神龍元年十二月二日寢疾終於洛陽之徳懋裏春秋若干國墜邦媛宗【集作家】傾母儀孤孝孫哀哀欒棘有詔防曰獨孤某妻亡還京日宜給靈輿並逓悼舊褒徳【集作功】矜孤卹喪朝之大經者粵以明年十一月二十日卜扵【集無扵字】雍州之某原不從先塋古之道也夫計功伐勒鼎彛非婦人之事撰徳行存國史亦孝子之志乃爲銘曰

猗嗟昌兮月出之光如葉莫莫如華皇皇宜啟燕郡作合汝陽尊之象服錦衣褧裳以慈行訓曰仁之綱以命易難曰易之方婦有柔徳曰惟其常女之士行於何是【集作不】臧彼天蒼蒼胡降百殃捨我媚子捐其髙堂丘隴芒芒【集作茫茫】風生白楊象物皆盡徳音不忘

上邽縣君李氏墓志

夫人太祖景皇帝之孫而平郡【一作原】王普定之女也賦靈陰徳資性柔嘉事舅姑盡其敬與娣姒致其睦茂行充乎內則懿聲滋於外姻𨿽王家長自傅保而能謙光庶類降心細物手成朝祭之服躬揉酒食之品凡婦人之所能事而夫人莫不備焉府君朱紱之嵗也於是乎始受封邑象服盈門魚軒在路姬氏王者之後夫人帝室之親夫貴婦榮於斯爲盛及帷堂而哭有敬姜之禮擇鄰而處有孟母之教入閭俟信有諸婦之期出言成章有眾女之誡受命不淑以某年月日卒於同州之私第以神龍元年十一月二十日合於萬年縣白鹿之舊塋有子愻殿中侍禦史檢身承家揚名爲孝思我母氏感秦伯之詩祈於府君取周公之禮髣髴心迹志之幽石其銘曰

茫茫萬姓朝宗於李婺星分極咸池派水后稷裔孫神貽女士動遵法度居觀圖史輔佐哲夫訓成賢子宜崇徽號以享介祉髙堂奄空霜露方始儉用禮節非奢美鏡下穸臺衣珍泉笥壠煙不【一作長】散松風長起摘果人迷侵陵獸死永言惟孝事親終矣

鄧國夫人墓志銘

詩美荘周傳稱孟母庶姬綿邈千載時有猗嗟邦媛柔明亶厚龜玉毀櫝膏蘭夭壽逺矣皇祖肇自宗伯靈基在晉華冑陵江尹玆西楚宅是南邦髙蓋結轍圓冠比蹤魏館虛待周京長髮父對雄風母膺姊【集作娣】月珠浦瀆【集作黷】潤玉林淸越昆弟三人羽儀雙闕家芳【集作棻】淑女國茂賢妃具瞻四徳旁通八徽步幛馳辧連環定機調魚躍弄杼鴛飛媧後【集作氏】創業軒宮多事髙行登聞大家入侍幽贊日月財成天地溫室不傳平城盡祕大君命我變禮斷恩衛妻空誓息嬀【集作婦】無言均養七子劬勞二門始賦樛木終歌采蘋多難啟聖羣凶搆孽明【集作朋】家作仇脇權相滅臨禍不懼防生蹈節彼何人斯碎此貞烈气消日朗旣安且平皇心震悼禮備哀榮啟國加等復土陳兵外姻來唁中使臨塋恭惟夫人宿精知【集作智】刃昭昭開士授之心印古無合遺言別墳欒欒孝子敢廢前聞服不珍繡盤無膩薰室暗泉火松殘隴【集作壠】云神合大化誰爲小君

李氏張夫人墓志

臨淄李伯魚妻者範陽張氏女諱徳性孝悌柔婉能日誦數千言習禮明詩達音妙繢【集作繣】徳言容工蓋出人也伯魚天下善爲文擢挍書郎出爲靑州司戶而卒夫人寡居無子以歸宗焉長安二年四十有八傾逝扵康俗裏殯於永通門外景龍三年家疚居貧季弟君【集作說】鬻詞取給冬十月安厝伯姊於萬安山陽蒼梧不從古之制也北望先隴【集作壠】西接抹【集作妹是】丘明靈其嘉永安此室銜哀敍志嗚呼孔懷銘曰

送送【集作送我】伯姊萬安之墳精靈何防爲雨爲雲彼臨淄兮千里望倐忽兮夫君

張氏女墓志

女郎名琰姓張氏洪洞丞府君之少女也聰慧孝友蘨條須晳【集作須誓】能讀史書善奏絲桐舉族稱【集無稱字】珍之未【集無未字】成人而夭命也聖歷中隨仲昆【集有之字】任殞拆【集無拆字】於慶州歸殯於藍田別業景龍年屬家艱季兄君【集作說】徴黃門侍郎哀請不拜詔許終服家貧傭文以取資【集作】給十月獲攺【集無攺字】女弟於萬安山陽差池姊塋顧瞻尊闕不亡孝弟慰爾幽魂含酸屬銘投筆气索辭【集作銘】曰

陟彼京兮痛同生兮柰何朝露在蕣榮兮共天地之大徳焉早落而無成兮

張燕公集卷二十四

欽定四庫全書

張燕公集卷二十五

唐張說撰

行狀弔文祭文

兵部尙書國公贈少保郭公行狀

公名震字元振夲太原陽曲人也大父任相州湯陰令因居於魏公少倜儻廓落有大志儀冠雄傑身長七尺美須髯十六入太學與薛稷趙彥昭同業時有家僕至錢四百千以爲學糧忽有一人縗服叩門云五世未棺柩各在一方今欲齊舉大事苦乏資用聞君家信至頗能相濟否不問姓名以車載去一無所畱深爲趙薛所誚公恬然曰濟彼大事亦何誚焉十八擢進士第其年判入髙等時輩皆以校書正字爲榮公獨請外官授梓州通泉尉至縣落拓不拘小節嘗鑄錢掠良人財以濟四方海內同聲合气有至千萬者則天聞其名驛徵引見語至夜甚奇之問蜀州之迹對而不隠令錄舊文乃上古劍歌其詞曰君不見昆吾鐵冶飛炎煙紅光紫气俱赫然良工煆煉凡幾日【文粹作年】鑄得寶劍名龍泉龍泉顏色如霜雪良工咨嗟嘆奇絕琉璃玉匣吐蓮花錯鏤金環生明月正逢天下無風塵幸且【文粹作得】周防君子身精光黯黯靑蛇色文章片片緑龜鱗非直結交逰俠子亦曽親近英雄人那知【文粹作何日】中路遭棄捐零落漂淪古獄邊𨿽則【文粹作復】沈埋無所用猶能夜夜气沖天則天覽而佳之令寫數十本徧賜學【一作牓】士李嶠閻朝等遂授右武衛冑曹右控鶴內供奉尋遷奉宸監丞屬吐蕃請和親令報命至境上與贊普相見宣國威命責其翻覆長揖不拜瞠目視之贊普曰漢使多矣無如公之誠信逺近疆界立談悉定因遺金數十斤而還公悉以進上奏言揣彼上下之情人倦其繇役久矣咸願早和大將論欽陵不爭四鎭獨不欲耳但國家每嵗不絕其使而欽陵常不稟命自然彼落【唐書作蕃】之人怨欽陵日深望國恩日甚設欲廣舉兵徒難矣斯乃反間之防防也必可使其上下俱懷猜阻矣則天甚然之無何吐蕃君臣果相疑貳遂誅欽陵弟贊婆及其兄子莽布支並來降公聲名借甚授禦史加朝散大夫遷主客郎中吐蕃與突厥連和大入西河破數十城圍逼涼州節度出城戰歿蹂禾稼米斗萬錢則天方禦洛城門酺宴涼州使至因輟樂拜公爲涼州都督兼隴右諸軍大使調秦中五萬人號五十萬以赴河西公至涼州吐蕃素聞威名相謂曰我贊普猶懼吾輩何可敵乎相率而去公收合餘眾繕修城壁施法令屯田一年而復公之功也公以涼州西拒吐蕃北有突厥久示其弱未揚天威因徴隴右兵馬一百二十萬號二百萬集於湟州營幕千里舉鋒號令時宗楚客爲相素與公不協令人告變則天惶懼計無所出狄仁傑魏元忠韋安石李嶠宋璟姚崇趙彥昭韋嗣立張說二十五人抗表請保如公有異圖並請身死籍沒則天由是稍安兵旣大集人又知教分兵十道齊進過靑海幾至贊普牙帳普普屈膝請和獻馬三千疋金三萬斤牛羊不可勝數公大張軍威受其蕃禮而還旣伏西戎震威北狄突厥獻馬二千疋所獲涼州人士皆放歸塞上從此蕃鎭肅淸蕃落畏慕令行禁止道不拾遺凡所制作規模率爲後法河西隴右十餘處置生祠堂立碑頌徳閻立均等爲其文尋有詔許入朝公素無第宅寄居友人之舎鼓入朝忽有人馬前送狀開緘前人已去狀中惟有物數而無姓名便於樹下獲騾馬二十餘疋帛三千疋公曰豈非太學請之士乎因以買宅居止薛稷趙彥昭聞之皆嗟嘆良久景龍年中宗椘客韋處訥等潛結朋黨爭功害能授公驍騎大將軍兼安西大都防四鎭經略使金山道大總管時烏質勒久恃眾倨傲不屈朝廷縱兵逺掠道路不通公以眾寡不敵難以力制因率麾下數十騎徑入部落烏質勒大出兵衛出迎望見公威容端毅風鬛若神不覺屈膝因而下拜公宣國威命抗聲與語自朝至暮雪深尺餘竟不移足質勒頻拜伏語畢歸帳相去二十餘里質勒久立雪中倉卒疾發是夜暴卒其嗣子婆葛集諸將曰漢使殺我君父今須復讎大舉兵眾將追殺公聞質勒死遲明素服來弔道路相逢兵圍數匝婆葛見公忽來未之敢逼但言衛防漢使公至其帳下大哭流涕因撫定其嗣蕃人大喜畱數十日助其事婆葛獻馬三千疋牛羊十餘萬移居千里西域無事道路肅淸諸蕃聞之遣使歸降者十餘國時人語之曰郭元振詭殺烏質勒知婆葛與闕啜有釁奏請移於州制從之防中書令宗楚客受金遂寢其事公具以狀聞楚客恃勢囑請召公將陷之公不從又請斬楚客淸蕃落時韋庶人竊弄國權中宗竟不之省也初安西南有毒河逺在蔥嶺西北河岸百步人畜踏之者輒死公威振西城所向無不從者因驗圖經知其源率兵三萬人歷於闐康居大食等十餘國所過之國令供資糧仍署其國主爲左右總管率兵前進北至蔥嶺牙帳前十二國王兵百萬餘其河源上有大樹髙千餘尺垂防數頃大軍至日有黃龍繞樹以口吐毒气而拒官軍三軍悉覩焉公手書操檄文令左拾遺張宣抗聲讀之畢黃龍解樹而下公率諸軍誅之數日方倒聚而焚焉河源且絕數十里內悉爲良田在安西十餘年四鎭寕靜韋庶人知政屢徴不至因下僞詔令侍禦史呂守素中丞馮家賔相繼巡邊欲將害之未及皆爲婆葛等諸蕃刼殺之睿宗卽位徴拜太僕卿勅至之日舉家進發安西士庶諸蕃酋長號哭數百里或剺面耳抗表請畱因紿之而後卽路其至玉門關也去涼州八百里河西諸州百姓蕃部落聞公之至貧者防壺富者設供帳聯綿七百里不絕公旌節下玉門關百姓望之宛轉叫呼聲動巖谷自朝至暮傳呼至涼州涼州城中男女在衢路並歌舞出城咸言吾父至矣通夜城門不受禁制都督司馬逸客聞之謂公近矣陳兵出迎防騎至云始入玉門關都督嗟嘆良久具狀聞至京同中書門下三品加銀靑光祿大夫遷兵【唐書作吏】部尙書封館陶縣男依舊知政事尋轉吏部尙書知舉選囑請不行大收艸澤睿宗屢下詔褒美後黙啜大寇邊拜刑部尙書充朔方道行軍大總管築丰安定逺等城以拒賊路尋加金紫光祿大夫再遷兵部尙書知政事仍舊元帥防太平公主竇懷貞潛結凶黨謀廢皇帝睿宗猶豫不決諸相皆阿諛順防惟公廷爭不受詔不舉兵諸竇懷貞等宮城大亂睿宗步肅章門觀變諸相皆竄外省公獨登奉天門樓躬侍睿宗聞東宮兵至將欲投於樓下公親扶聖躬惇勸乃止及上卽位宿中書十四日獨知政事因下詔曰大臣立事夷險不一良相升朝安危所系兵部尙書同中書門下三品上柱國館陶縣開國伯元振偉才生代宏量匡時經綸文武今之王佐出入將相古之人傑夙侍宸扆疇咨廟堂思致堯舜以期管樂朕往儲闈洎登寶位每觀其仗義感激願制凶邪立誠慷慨宻陳宏益爾其至矣朕實嘉之頃者梟獍生謀干戈作釁太上皇帝旣命朕除討元振又馳奉宸極始則賫予爲弼終則寕朕問安可謂格於皇天貫於白日元惡旣翦庶物惟新克昌是圖朕豈忘舊宜開井邑永誓山河可進封代國公賜實封四百戶物一千段子五品官尋兼禦史大夫天下行軍大元帥是嵗大徴兵眾閱武驪山兵一百萬號三百萬並奉公節度是日三令之後上將親鼓公慮有大變略行禮上怒引左纛下紫薇令張說犯鱗而諫曰乃曰元振有保防大功宜寛軍法流新州未至屬開元元年冊尊號赦曰元振往立大功保防於朕頃因閱武頗失軍容責情放逐將收後效可饒州司馬未至卒於道時年五十八有集二十二卷文章有逸气爲世所重公少負气縱橫遣意磊落作尉巴中不修名檢及登朝受任屢使遐方霜明烈心玉立貞節言行忠正居處儉約飭體雜於皇王致君期於堯舜公務之暇手不釋卷𨿽子弟家人未嘗見其喜怒前後上事切諫得失十數道俱焚其稿不以語人故朝廷莫知也睿宗嘗曰元振正直齊於宋璟政理逾於姚崇其英謀宏亮過之矣舊於宣陽裏居二十餘年不至諸院馬廏每朝回對二親言笑歸室儼如也不問家事與狄仁傑朱敬則魏元忠李嶠韋安石趙彥昭韋嗣立薛稷張說等爲防年之友事父母孝聞父受授濟州刺史後以爲相奏請解職授銀靑光祿大夫濟州刺史致仕公歿後二親猶在自我唐授命宰臣有二親者惟此而已

弔陳司馬書

正月癸亥孤子範陽張說頓首頓首陳君之靈頓伏苫蓋逺辱慰疏執對號慟次於展泄來使末還傳君遇禍盡哀寢外傷心痛骨明府兄毓徳南邦飛聲中夏急人之急憂人之憂勇於履危果於從政入使天朝有專對之美按俗交州見澄淸之節故得振衣衡管割錦閩鄕越嶠舊風人狃輕剽捩之以淳俗格之以華章矯枉過正斯害也已齒由剛折膏爲明銷嗚呼陳君婞直而殞皇天輔徳問之何故疇昔炎徳契濶周旋義則友朋恩結兄弟方期嵗暮相榮髮未華何圖零落山濤猶在嵇紹不孤逝者有知當昭是意今返防關力報前書幽明𨿽異交友無攺悲言下筆涕泗從之並往千錢俾陳奠酹歔欷萬里哀哉柰何說頓首再拜

弔國殤文

北伐兮東胡邈遼陽兮孤竹偏師兮覆眾在崇山兮峽谷露芃芃兮蔓艸風蓁蓁兮拱木見馬血兮夜燃聞殤鬼兮雨哭君王按金鼓而气憤撫珠鈴而涙滋橫萬里兮抽恨弔羣山而寫悲懟凶將兮我辱悼勇夫之秋累彼前鑑兮未逺何後來者不追對死地兮出陣臨傷門兮用師軍奪帥兮虹食壘車脫輻兮火焚旗有欒黶兮愎矣無範宣兮愧之命窮迮兮短兵錯膚鈍刃兮血染鍔旅殘潰兮棄組練山猶號兮谷余戰殪原野兮柰何違君親兮不見於戱何天命之奄忽俾仁義之治兵爲蠻夷之俘骨鬷六校之飛將闐五營之勁卒吾見出兮不歸噫名存兮身歿

奉勅赤帝壇祈雨文

維開元十年嵗次壬戌四月壬申朔十四日乙酉曽臣侍中源乾曜中書令張嘉貞兵部尙書張說謹以淸酌昭告於赤帝自冬渉春至玆夏首宿麥將秀時雨未洽皇帝降服減膳避正廢懸恐害粢盛是憂黎庶仁防之勤已極兆人之感未通何辜於天而此不恵曽臣乾曜等同力聖日無敢怠荒薄才粃政多所不及神則不雨或此之由內訟恇惶莫知啟防曽臣等若上無補衮下不利人妨功害能負恩竊位惟神臨照簡擇其心降禍厥身墜祿損命三臣當咎足謝天責萬姓何辜俾失農望今因夏享展禮旣終上抒聖衷懇祈人命至誠必感佇流嘉液防酒獻誠神其尙饗

祭城隍文

維大唐開元五年嵗次丁已四月庚午朔二十日已丑荊州大都督府長史上柱國燕國公張說謹以淸酌之奠昭告於城隍之神山澤以通气爲靈城隍以積陰爲徳致和產物助天育人人之仰恩是關祀典恭承朝命綱紀南邦式崇薦禮以展勤敬庶降福四甿登我百谷猛獸不搏毒虫不噬精誠或通昭鑑非逺尙饗

禜城門文

維開元五年荊州大都督府長史上柱國燕國公張說謹遣議郎行錄事參軍皇甫嶧敢昭告於大府城門天有三光地有五行陰陽順序庶物以生霖雨過旬晦昧不晴柰何以陰賊陽以防蔽明恐害嘉谷無奉粢盛維爾崇墉本人所營積陰攸處徳在助成茍人是利亦神之臧速收雲雨以復天常報爾時豚薦爾馨香謹以淸酌脯醢式陳禜事尙饗

祭江祈晴文

滔滔大江南國之紀協靈通气降福禦災是載方冊代存祀典嵗惟季秋苗稼大熟霖雨偎集農夫未收油油秔稻垂生芽孽上則神威將廢下則人心何仰公私憂窘靡禱不周訴爾明靈撤此雲雨欽儲牲幣俟答神休謹以脯醢敬崇禋請

賽江文

年月日朔具官某敢昭告於大江之神王有百谷禮尊四瀆善利惟神朝宗作賓發源防山駕福來臻率此荊土明靈是主已成嘉谷垂敗霖雨聴我防祈福我農畝旣暵旣獲旣塲旣庾欣欣眾心願答神祜防牲明酌寅奠江浦

祭殷仲堪羊叔子文

府城中西北隅舊有殷仲堪祠某到官廣其堂立羊叔子廟像成而祭之

維年月日燕國公某敢告晉羊殷二荊州之神我聞立人之道曰仁與義仁者孝之先義者忠之主殷公爲孝子羊公爲忠臣行植晉國徳施荊人不孤其美是建爲鄰雙風𨿽舊二廟維新凡百君子髙山仰止馨香以時敬恭明祀尙饗

祭霍山文

長安二年月日皇帝使並州道大行軍副大總管尹元凱等敬薦酒脯時果敢告霍山之神皇帝天覆萬物各遂其性祠於羣神罔不咸秩獨彼凶虜黙啜悖天虐人窺邊猾夏略無寜嵗皇帝哀此黎獻勤於徵役憫彼夷落毒於昏暴常欲誅其魁首哀是藩甿寇虐盈稔神人同棄今自送死並朔近驚山陵命將出師龔行天罰惟神炳靈參野作鎭冀方歆是正直贊揚威武俾胡馬化爲沙虫王師眾於艸木獻捷之日昭報神休尙饗

祭崔侍郎文

維神龍三年月日兵部郎中員外曹良史等謹以淸酌少牢之奠敬祭故侍郎崔公之靈位以行成名以才起天臨明代是生君子長防髙門層堂峻址友孝仁愛衣冠標軌淸通正直省閣條理束帯立朝惟國之俊抑揚吐納金聲玉振器不滯方神無畱韻厚奉外不爲假坦率內不違眞泛交而容博好施而能均欲人規已恕已及人故者不遺其故親者無失其親歷否泰能全其節故令名不離其身方齊六相助明三辰何孤我徳何負玆神搏空落羽中駕摧輪昔時寮列今爲弔賔凡二三子夙承逰眷聮務七兵嵗陽三變分與時積事由更練謇謇公庭申申私宴慟音徽之奄永感舊範之不再戢容止於綴足潛眉目於防面哀哉柰何涕零如霰緬惟初疾以迄將亡意气精爽幹幹自彊顧瞻賔客勉勉矜荘幾不側弁衾無解裳話言靜宻憂公不忘猶防駿馬尙聴明倡靡神不禱靡藥不嘗倐焉信宿俄歸茫嵗初置酒春中酹觴何吉凶之共域同歌哭於此堂自古及今人誰不歿豈嘆生死所嗟倉卒修途未半壯志先伐防子齓年遺數月在親親與懷舊孰不傷心而痛骨虛奠易收深悲難歇尙饗

爲河內王作祭陸冀州文

維萬嵗通天元年月朔日神兵道大總管河北道按撫使右金吾衛大將軍河內郡王以少宰之奠致祭故冀州刺史陸君之靈戎羯不道侵軼幽都凶渠殄滅余燎星鋪鳴弓抶栁飲馬長蘆攬集同惡難起無虞梟獍爲旅鯨鯢有族裳旗耒兵剡荻木叛換吞噬睢盱觸逐亂舞梯衡潛攻版築鑿齒爭厲熊蹯未熟逾垣自潰守陴皆哭髙扃已陷連樓復焚人類薙艸城隨壊云僵屍暴骨借借紛紛嗟嗟使君死節無恡政寛成俗兵機不振狡爾猖狂難以徳鎭城爲讎保身膏虜刃明明上帝仁覆憫下赫赫神兵驅馳在野朝告夕起如何不及將守非堅爲寇是急救兵適來涉血猶濕三軍雷嘆百城雨泣天子命我董戎冀方旌旗介冑千里相望旣掃氛濁言巡戰塲輯穆人吏撫寕孤孀徘徊城府淒愴甘棠禮重王事哀深國殤魂兮有感歆此嘉嘗

爲魏元忠作祭石嶺戰亡兵士文

維長安二年月朔日勅並州道行軍大總管兼宣勞使左肅政禦史大夫同鳳閣鸞臺三品兼知並州事魏元忠遣裴思益以酒脯時果之奠致祭於石嶺戰亡兵士之靈戎羯慢天南牧吠主石嶺橫地北都扃戶與我王卒保界並土如何不弔罹此冦虜列鎭旣嚴連巖旣削攻則路險守非城惡彼謀匪臧實愆偕作援絕兵減軍孤勢弱地拒兩陘山望雙崿胡塵大起白刃交錯石盡矢窮旗焚冑落嗟爾戰夫烈烈忠勇奮不顧命志無旋踵身歿名揚生輕義重天子命我理兵晉陽思與士眾厎寜遐荒痛此壯士翦爲國殤盍訴天帝降厲鬼方助气金鼓復怨沙塲虜血爾酧虜醢爾嘗封屍死所招魂故鄕尙饗

爲魏元忠作祭石嶺沒陷士女文

維長安二年月朔日勅並州道行軍大總管兼宣勞使左肅政同鳳閣鸞臺三品兼知並州事遣裴思益以酒脯時果之奠致祭石嶺死喪百姓之靈北胡自擅賊虐不道气悍朔風馬肥秋艸侵軼郡縣驚逼稚老奔走山林是障是保兵不善守將不逺謀如何減竈無復燒牛俾爾士女熸於寇讎魂飛狄刃血迸氈裘殤悲雨哭气怨天愁總兵帝鄕言念北阜抗憤戎漠傷心按部泣弔郊童哀問田叟爲爾復惡誓滅羣醜蹴踏蘭山脂膏葦藪誠若克就歿亦不朽慰爾眾靈酧此簞酒尙饗

爲人作祭弟文

維景龍元年月日朔從兄兵部尙書某以淸齋少牢之奠致祭於故將軍弟之靈欽若貽宴俾降戩谷神祚玉衣大門金屋綿系溢寵諸宗橫福覩交泰之二儀承序殷之九族引同本於條貫合分流於昭穆義有感而意深恩無方而情篤況且山慕喬頂林睎秀木深仁逺愛俟子能復何從才之有餘而輔徳之不足舉朝野而皆痛在宻愛而尢酷嗚呼哀哉永懷令弟言念生平蘭華雪艷玉潤珠淸禮樂懸解文章挺生三篋暗記千門畫成風流望美月旦傾聲掌北軍之師律首東觀之詞林偉壯夫之獻頌善仁者之論兵睠新丰而臨幸繞湯井而連營那奉車之暴逝忽復綏而凶行軫天悲於宸掖固聚族於華京恵連詩夢子敬琴情儻昭昭之不泯知親親之素誠嗚呼哀哉尙饗

爲人作祭弟文

維年月日兄某致祭亡弟尙書之靈天實喪子不憖遺善家殞玉樹國墜寶臣嗚呼執柔何痛之甚嗟予與爾夙遭閔凶哀惸相鞠殆及長成爾性岐實頴徳表宣慈居盡友悌之心言必忠貞之事綿綿我族俟子而大奉祖徳之令圖荷朝戚之恵渥白首相對紫綬相紆爾旣秉國鈞旣敷朝典出牧千里入宰六官予聞爾言嘗誡過寵余嘉爾行在貴能卑淸淨溫恭每希於上士飲食車馬不越於平人每思與爾歸印東都懸輿故里揚名講徳居常待終嘗謂老夫沒於汝手不圖令弟殞自我先及爾纒屙屬予伏枕不見數日長悲九泉嗚呼刋述未成平生已盡髮膚猶在魂魄焉知聞爾屬纊之辰托予身外之事薄之禮還從爾心字孤之情不待遺意所恨在疾不視於喪不臨沈綿苦懷纒迫斯甚予羸老矣傷心幾何人琴兩亡命也命也

爲鄭虛已作祭舅文

維年月日外生虛已謹以淸酌少牢之奠敬祭於故汴州司馬四舅之靈舋結周親天禍外氏仁舅捐館靈輴祖庭四海喪其範儀九族失其陰潤感今循昔觸緒增悲恭惟先門逮舅平日淵流莫逆道術同歸穆齊鄭之累姻深言孫之至友及鞠凶之際創巨失圖賜厚獲之恩事優含哺之育顧省全立功歸撫恵竊荷濟於百罹思效過於一等豈期徳素積而力莫醻願未申而禍先集不孤之記緬爾何依猶父之心忽焉罔報冥昧靡覿存亡永違執饋奉酹五性含塞幽靈昭察當歆誠

祭和靜縣主文

維年月朔日敬祭薛氏太夫人和靜縣主之靈惟夫人軒庭繁祉嬴臺茂淑承訓公宮宜家卿族博士學藝尙書題目法度蘋蘩儀刑松菊夫拜中令昔同鮑婦子升瑣闥今類馮母舉案如賔防門誡友在貴能降居貧施厚天道初革王風變韶維城落構若木疎條欽聞積善智洽仁昭克庇二族命服兩朝肅肅柔和如風是暢娥娥女師如月斯望潘輿獻壽仲祿方養不弔昊天何徳之喪嗚呼哀哉洛邑啟殯長安歸陌哭慟髙臺旌懸舊宅階濕夜露庭陰曉魄嗟我外姻俱成弔客

爲將軍髙力士祭父文

維開元十七年月日孝子力士敢告於考潘州府君妣南海太君之靈小子不天夙齡閔凶身嬰寇剽家值虜裂幸供灑掃之餘遂防侍從之顧扶戴明聖逼畏艱難大固不敢不宻小亦不敢不誠事必記心言無漏口日愼一日將二十年玉弁加首金章在佩先靈納祐明神降鑑阿母逺至於京華妹兄自拔扵泥滓咸以官漸榮祿姻通士林慈顏顧復於目前同气展歡於膝下又緣幼育髙氏變族移家敬愛盡於二堂溫凊周於一紀不圖無狀招禍永見孤棄聖主恩華曲逮存歿邑封舊郡官贈本邦親感恩澤子承父意致命報天誓有同於皦日竭忠資孝志無忝於幽泉敬惟靈懷慰聞昭遂先逺有日卜新塋遙啟尊魂合祔泉壤哀迫祖載攀戀須臾謹以淸酌少牢恭陳遣奠盈樽莫舉虛饌莫嘗號天叩地殞絕何仰

爲妓女祭故主之文

維神龍三年月朔日故妓人伏十善謹以淸酌少牢之奠致祭於元十郎之靈淥流茂樹萍蘿是依山崩川竭魚鳥何歸恭惟主君髙才達節賞心樂事風流不絕歌艷露華舞回春雪幸持此技承君余悅綺羅脂粉嬌上春自言終代保情親寕知一旦君魂斷繁淸管爲何人懷主君之異顧願徇命於九泉迫夫人之嚴防遂投足於他門生有十年之愛歿無一日之恩𨿽彊容飾於新奉心摧絕而不敢言君子廣徳仁心必徧疇昔與君琴樽歡宴永懷蕙嘆俯憐荼苦錫以時珍申哀故宇廞車旣展祖奠斯開悲歌助挽長袖乘杯平居好此魂來不來心思往而莫遂足欲返而遲回終天地於此訣毒煩寃而難裁

張燕公集卷二十五

