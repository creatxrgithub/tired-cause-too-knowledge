

欽定四庫全書

集部五

筠軒集

別集類四【元】

提要

臣等謹案筠軒集十三卷元唐元撰元字長孺歙縣人與洪焱祖兪趙老號新安三俊泰定丁夘以文學授平江路學錄再任建徳路分水縣教諭以徽州路學教授致仕卒集中朱克用總管詩會序作於至正乙酉自題七十七嵗推而上之生於宋咸淳五年己巳蓋其始終當元盛時故所作多和平溫厚之音極爲虞集所推許又嘗著易大義見聞錄諸書於經術頗深其議論亦不詭於正特元以鄕校祿終其身未嘗入官臺閣而集中有扈從灤陽淸暑四詩玉堂夜直詩及察罕諾爾李陵臺諸詩未諭其故疑嘗從人扈蹕上都有所酬和而傳寫者脫其標題也據朱文選行狀元有敬堂雜著思樂雜著吳門雜著分陽雜著金陵雜著藂稿幾七千篇分爲五十卷乃其子桂芳手輯故集中間有桂芳題識此本爲程敏政編入唐氏三先生集者僅詩稿八卷文稿五卷則其所佚固不少矣案元史方技傳述元代塑像精妙者爲劉元諸人而此集有王才塑工贊稱中州塑工精妙逺甚飛土爲像切中繩墨太原王才實超等倫是元時工此藝者尙多亦可以補史所未備云乾隆四十三年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

筠軒集原序

詩以格髙爲第一三百五篇

聖人所定不敢以格目之然風雅頌體三比興賦體三一體自有一格觀者當自得之於心自騷人以來至漢蘇李魏曹劉亦無格卑者而予乃創爲格髙卑之論者何也曰此爲近世之詩人言之也予於晉獨推陶彭澤一人格髙足方嵇阮唐惟陳子昂杜子美元次山韓退之栁子厚劉夢得韋應物宋惟歐梅黃陳蘇長翁張文潛而又於其中以四人爲格之尢髙者魯直無已上配淵明子美爲四也吾州在萬山間詩人不少朱文公早爲胡邦衡以詩人薦公配享孔庭人品近孟子不止於詩唐長孺諱元自裏中來訪出詩五十四篇始年三十六嵗其所以可人意者格髙也何以謂之格髙近人之學許渾姚合者長孺掃之如粃糠而以陶杜黃陳爲師者也藝圃有作所謂小園僅百步者凡十六句似乎擬陶後二首亦然予爲題曰藝圃小集而序之以歸博讀精思而苦於吟進可量哉大徳八年甲辰九月二十日同裏方回萬里敍

元頃自金陵南軒代還寓隠問政山中性資頑鈍凡以遊戲筆墨取重士林者一無能焉惟日繙閱舊書早嵗所未悟者如戶牖搴開遽登堂室急如破竹迎刃而解及爲應俗文字每因平旦淸明才一觸所思浩浩乎覺其來之易無向來囁嚅艱澁之狀心私竊喜況在金陵時防繼學侍禦王公夢臣侍禦張公甚加稱引志行晉仲公日承磨裨各賜贈言如拱璧而歸古人所謂閉門造車出門合轍亦一時之奇遇也自已夘至丙戌凡八年得詩文若干今去其大半文得若干詩得若干命生徒繕寫求同志者訂焉削之又削取百十於二三始遂吾志莊生所謂道在稊防𨿽不足熟饜人腹然生意所發或以爲可觀非愚之所望也至正丙戌九月望七十八翁唐元自序

欽定四庫全書

筠軒集卷一

元唐元撰

五言古詩

蓺圃

小園僅百步花竹蓺兩行垂垂結夏實蕭蕭吹晝涼盆池曉更靜照我須鬢長復有靑靑蒲風至互低昻人生百嵗內弱艸棲螢光亮無貞堅節何以禦雪霜達人豈求名進善貴自彊用世苟不能退居固其常

又

舊種竹數十生筍已滿園今年筍更繁穿鄰垣山童劚煙雨便欲供朝餐獨不忍饞口保此靑瑯玕物微志則逺當異今日觀平生遲暮心與爾同嵗寒

又

種莧甲已坼苦菜行亦秀耰鋤不憚勤常恐地力瘦旦旦望其長灌漑那敢後墻頭有蓬蒿不種而自茂此意定如何爲爾吟淸晝

感寓

朝光上疎牖開門望靑天小雀已啾雜老鸛何盤旋造化生萬物營營孰不然大小固分殊過得非爾賢所以盤中蠅不及枝上蟬風露腹亦果立蛻如飛仙

又

入山復出山風雨飽迎送重云莽回互百卉同機綜野獸號我前山禽發幽哢團團靑油蓋路永力愈重茅檐喜暫息趣去勤僕從一牛上荒壠畢意在耕種牧兒徐驅之鞭朴幸勿用

上憲使疎齋盧公

苕苕椅桐樹茂茂岐山陽深根托髙岡修干淩穹蒼威鳳來何從棲止有輝光鮮羽曜朝日五色成文章所飲必醴泉竹實充饑吭眾鳥不敢鳴況乃相頡頏覽輝下千仞一來效禎祥何當命師防聲此邦家昌

又

幽蘭在中林靡靡裛朝露豈不羅眾芳芬菲乃天賦枝莖蔽荊杞況當薪蒸路晚嵗益自珍豈以無人故佩紉弗見收好潔元非誤志士感蕭晨念此令人懼

贈於履道

山風吹我衣山石嚙我足陰壑迷寒云陽岡曜晴旭坡陁陟峻嶺迢遞下平陸舉頭望前人烏帽屢出沒百年白髮新名利紛馳逐胡爲不歸來芋栗山中熟

又

君詩一角麟我句蚿百足同吟旅瑣瑣寒燈幾昏旭益窺所抱奇江潘而海陸功名貴自彊射石期矢沒願言比雲龍上下相隨逐歸歟力硯田肯媿稊稗熟

過瑤嶺有懷孫君玉嶺下卽君玉所居

前登陂陁嶺卻望靑林隈靑林澹朝暉雲气相徘徊念我故人居軒戶臨溪開圖書列左右琴酌無氛埃懷寶固待價傾國寧求媒晚定金石交顧我非其才崇墉若萬里未見心爲摧露零竹輿語短褐寒風催微醺續殘夢未省先驚回思制芙蓉裳與子同剪裁

汪氏孝節堂觀泉得淸字

靈巖蓄徳斗斛匪自盈神女之所唾千古畱琮琤苔竹映佳色窓戶含餘淸如何市廛底斯境得若驚人間涸澤時石澑方流行博𨿽寡用浚潔寧無情伊餘二三子屏迹庶自名於焉俯淸影幸不慚塵纓屢遊意始愜杯炙非所營煩君愼水符煮茗頻相迎

九日偕景韶練溪君王諸先輩防桂泉菊圃分韻得菊字

平生劉子政便便笥經腹鴻寶誤信書遲暮返初服廛中地百弓手蒔三春菊養苗待秋深倏已耀人目畦荒韭尙腴槽鳴酒初熟隨騧美周士眾輻共一轂餐英政使臒未因鄙粱肉揺揺燭見跋艶艶月出屋請席願淹畱淸談侈文郁

黟山絕妙翫不忍去

輿夫老苦鈍足蠒肩亦赬堅坐我不忍趍走便且輕後乘幸勿亟前有黟山迎平生所未識目駭而心驚委蛇出異態婉娩含深情長虯掛碧落巨怪浮溟瀛冠冕或儼立甲冑何縱橫未吟先惝怳欲畫難經營邑連壤最沃俗美人不爭意有隠君子依阻仍深耕遺世了榮辱避俗變姓名尋之不可見晤言誰與傾

桂泉席侍飲湯北村楊志行郭祥卿諸公

構堂俯虛市把酒對逺山竹樹愛深宻石澑聆潺湲行吟墜葉響坐遲孤云還撫物景易變觀化心自閒肅肅文翰賔悠悠霄漢間問答綴道論愉懌貽好顏情中志未畢反斾何由攀

病起行圃

閉門了三春萬事一木榻衰病苦見侵懶慢日相軋心兵百戰罷頗亦厭紛奪瘡痏費爬搔癢定痛若割匪惟交親疎往往廢書札腐儒困朝餐正不辦麄糲酒徒逐鳥散招呼謝嘈聒茗粥定差賢庶以慰羌渇今晨偶窺園雨後葵韭活物生寓至理二气妙旋斡細響出淸渠微靑迸枯枿適予病初瘳而乃心目豁聖道嚴階梯坡陁積毫末行當理舊學志肯憂短褐申情布同志夫豈貴専達

病後雜書

江南地卑濕重膇得其偏先子年半百此疾懷憂煎我時在侍旁常恨無酒錢典衣喚軟腳沃之令醉眠呻吟尙掛耳翻思淚迸泉大塊亦寡恩衰疾蚤見纒稚子饋我藥我懷何可言

晴檐看蛛网經緯整且勻極知心獨苦正爾營一身小智罩飛虫用意乃不仁虎狼甫墮地气已欲食人天地且不言志士空愴神好風池上來吹我微岸巾沈屙遂一快步月歸柴門

忍饑陳正字不識治生理妻子依婦翁豈顧流俗鄙平生防榔防不滿一餐齒可憐兒啼饑中夜成坐起貧病若膠漆吾事乃如此丈夫不能食出口已可恥世無魯公賢乞米徒勞耳

送楊志行廣文還金陵

楊侯歌雅南俚俗豈同調昻昻气沖霄肅肅容在廟淸臺早湔祓霧隠出文豹詞林侈瓊琚一世稱獨妙人言薄采芹脂轄匪前料蕭蕭霜露嚴寒虫夜相弔士習久不古過眼幾髙蹈千鈞一髮危愷悌神所勞

薛山甫與僕並鄰見過甚數益齋宋公以廉能治邑山甫實賔其門喜其得賢主人也作詩寄之

鷙鳥𨿽累百一鶚乃爲奇鶚鳴集鬼蜮眾謂鳯凰兒爾曹飽欲死此生常忍饑碧眼送晴空朝來有新詩

又

陶鄰劉柴桑杜亦鄰朱阮時情甘若醴但覺古風逺淸談玉屑霏共此晴雲捲寒燈勗苦心嵗晚以無倦

又

萬物皆托體蟫魚食文字蛣蜣但轉丸亦復事汝事君子有時愚小夫任私智淸裁豈無人酒食何足議

又

桃花光灼灼春風滿琴堂此客須此主正直如羔羊爲政但飲水此味眞悠長區區期防間葛屨行朝霜九月二十八日督校廩如東閣偶偕同遊登西嶺作

西上坡陀嶺天風吹我衣齊云矗其南獨聳髙巍巍霧收澹晨暾窈窕開巖扉巒石互馳騁水木相因依顧瞻百里間行人如蟻微山下誰歟居寒塘嘉果肥鳴雞破午寂犬臥來客稀四序有代謝秋令行當歸蹇予事校廩委瑣遭評譏倚杖督朝獲日暮常歔欷幸接田父言耕也理不違同遊愜心賞天馬方辭鞿煩局自玆釋寶唾時一揮

贈石庵道者

道人東吳來空山掛瓶錫空山何所有中有浮雲白蕭條紅樹秋漭寒溪碧髙閣繞層阿荒堦絕人迹焚香禮大士幽磬了晨夕勞生我未已衰鬢稍見迫嘅玆區中緣愛彼松下石出門馬長鳴倉皇又行役

題使君渡水羅漢圖

愛河浪滔天萬境同一夢髙僧鼓慈航與法作梁棟應緣聊住世振迹還靈洞偶來涉淸澗白足聊玩弄明明十六輩妙相疑伯仲湛然諸漏盡心與潭月共鞵笠費提擎天風落吟諷此水本空明誰牽萬波動塵根待湔祓行腳我何用願言八功徳散作人天供西江戒口吸長者煩囊送灌漑法王苗有情俱可種

示阿桂

小桂四齡日暴下如驚湍三日不水漿气息垂厭厭迎醫自外來告我脾气完投藥僅刀圭久之忽話言晨興喚阿娘舉頭索朝餐累卵勢已危槁面回渥丹誰云久竟忘思之熱肺肝今我亦臥疾展轉春將闌扶牀問安否念汝知艱難眼明骨骼聳聰慧令人歡百圍長豫章固在拱把間善言山下泉所貴養蒙端我病行可起共汝書燈寒

送呂廣文滿歸宣城

呂公非熊孫況是釣鼇客紛紛較錙銖度越流輩百平生名父子傾心研六籍至今老桂秋英英浮雲白膏粱無餘味猶抱詩酒癖作詩動百篇飲酒輒一石壯遊輦轂下揮金無顧惜結交盡老蒼思奮衝霄翮誰白冠蓋場薦牘中朝出咸言曳長裾頗善坐重席道固在八方歸求乃有獲眷焉紫陽墟士子多於鯽吾人遭眼靑斯道立幟赤飛夢切星漢環像拱圭璧浮言川騰波定力射中的誰能弦誦余而肯爲玆役曠野艸木黃嚴冬霜雪積旅館半開扉殘燈猶在壁當歌欲一放轉畏離腸劇引領岐路間望行色

僕曩過海寧東閣之墟伏讀許郎中義田碑心竊敬慕不已今觀祈川許公買田於姑孰昆弟異居垂三十年復與其二猶子家而食焉吁何許氏之多賢也作詩廿二韻兼書其事云

貧賤重骨肉富貴驕天倫淮南斗粟謡千古餘悲辛饑劬篤孝友或在閭閻人風習曽未閒庶保孩提仁苟無激頽波人道將荊榛粲粲田家花異代爲之珍物情尙離合恩義微故新有懷評旦公夙志吾其伸錙銖遊麯富衣被鄒魯醇委源祈水上拓壤采江濵離居三十秋猶子隨天申卽事曠百載奚止驚邦鄰坐令殘忍徒愧汗沾車茵善端一以開天地臨明神眷言壽且康亹亹云來春我昔東閣遊列屋觀魚鱗中有省郎碑義庾髙嶙峋緦功動百輩一飽甑靡塵山川盤郁在行客咨嗟頻宗盟何多賢一發懸千鈞史防幸見收詔此風俗淳對菊無酒錢陶公同一嘆恨墻隈一種號嵗寒者開最遲第三兒堅編茅以屋之因成二詩呈桂泉執丈謙父與幾二友兄

菊開已彌月幸脫風雨厄淸晨繞幽叢嗅盡不忍摘黃中自爾尊未數紛紛白淸酤僅一觴把我二三客可憐乏酒資相見少顏色同堂不知心對面千里隔無酒豈病我子言猶未擇

霜露气已肅我菊將離披染白竟成紫日就顏色衰物變乃化漸至理於焉窺兒曹彊解事欣言以爲奇束槁像茅茨防此嵗寒姿惟玆嵗寒種蘂細開常遲蕭然抱幽貞寒梅托深知

元夕喜雪以萬事付一尊分韻得一字

火城何煌煌風雪集萬室離披陸地蓮照此瓊瑤質百卉不敢春天公亦多術此時遊衍人輪蹄聲瑟瑟尙嫌濺焚膏開簾看疎宻回風忽已定殘片沾書帙晴光漸可舒寒事固宜黜顏巷廣文賢僦居初暖席髙吟黃竹章夢冷傳柑實呼我二三友肴核共眞率良辰愜淸賞把筆競題述誰家百丈竿光漾星毬一髙樹玉龍寒挐空戲珠出

送趙石照學錄

衛綰無他腸更生漢宗老喜公春秋髙發白面不槁學省以文鳴用世亦已蚤撫視昆明灰僑居養吾浩頗從諸生請薄言采芹藻云槐午屋涼石壁晴波繞長嘯宇宙間袖手忘余巧分甘原憲貧孰計侏儒飽歸橐不畱金愛惜天下寶居然見山立偉甚回瀾倒走也實後生故典從探討三年費雞談白日疾飛鳥四月下浙江舟穏風濤少禾黍猶未秋湖魚去深渺巴川天一方醹醁愁可掃公朝重老儒瑾瑜方借繅行知矍鑠翁髙議雲臺表

送趙子善

趙君天資髙秋空上雕鶚勇猛趨道途於菟嘯風壑岷江始濫觴道山隔蓬弱居然入無底萬里費行腳槃槃石照翁皓首麟經學誰言厭家雞端待啟鑰蹇予同嗜好四壁詩盈橐城隅遞往來三見秋槐落語別已良難分攜眞作惡竹萌美羊羫湖魚具羮臛川塗奉晨昏至哉天下樂

送尢山長歸浮梁

朔方無弓車南粵無田鎛舉國以爲良夫人不待學浮梁士淵藪公其才落落正色坐紫陽師道可無怍

又

倜儻明大節瑣細推秋毫得失寧幾何用志亦已勞士習橘化枳時情黍雪桃抱甕息機人智不如桔橰

又

千金市肥馬聚鄰餉猴羮伯樂坐長嘆易牙斯骨驚屋頭對山色屋外喧溪聲一卷考亭書聊以陶吾情

又

孟孺不由介鄭莊能薦賢立談苟有合遂賞朱絲弦古人不我欺古心時自鞭下言曳尾上言風秋蟬

又

齋居小如舟坐臥日爲嵗孔墻昏墊余捨我諸生去循資待靑紫咀嚼無厚味行矣薦賢良晁賈上書疏庭竹今嵗頗盛蔓復有生意閒居志喜賦古體二章

始余植幽篁但愛一防足傍出者兩竿夷齊想髙躅今年忽六七環衛若臣僕𨿽無渭川多已可洗塵俗柔枝不自持老榦相依緑月明琉璃滑風度瑯玕觸亡羊笑多岐白駒在空谷飯飽時一嬉相看忘寵辱

又

牙籌竹下算手版誤倒持富貴可憐生憂懼亦隨之荷鋤學老農頑鈍人見嗤春來種蔓三秋以爲期墻根植芳楥亂翠相紛披露襦見襞積璀璨黃英宜老夫日抱甕子母看累累貧家羮不糝爛煮供晨炊客來莫轑釡大笑山人癡一飽政爾難辛苦何人辭

題吳維申壽藏

人生類虫蟄壞戶各有時當其未蟄藏啁哳仍優伊彼我鳴其天至樂豈彊爲天地性情露百菓觀累累華實自後先至理不待推掘泥取芋啖殷勤種芋兒面目或少異一气中貫之大哉死生說得髓遺骨皮金丹誤末俗嬴劉例見欺退之服硫黃胡不決信疑吳公善觀生蠒窩計早施泉明欲自挽徵西無愧辭吾嘗評其人圭璧絕瑕疵居鄕旣恂恂友愛亦怡怡世人欲刳心老子不皺眉讀書廢寢食不用較黠癡白頭托交晚久別輒相思相思卽命駕屢日相追隨靑山共對酒小閣還題詩尋徑踏黃葉入寺看殘碑下榻無倦色佳客同遨嬉多公嵗寒意願贈靑松枝

三月四日與思樂諸生遊東山以花落家童未掃雨餘山客猶眠分韻得猶字

春風如少年盛气不少收紛華悅眾目緑穉而紅稠剪裁出纎巧苞蕚相綢繆風雨一夕至飄蕩隨東流黃粱幾淸夢閱世等浮漚不如閉門坐思與天者遊殷勤二三子共泛晴川舟漾沙日色薄飄衣風力柔新禽吭乍圓宿麥穗稍抽荒嬉重前聞小出聊夷猶幸毋多酌我舉眼瞻雲頭

次韻何季通春遊長句

窮愁抱書癡念我得所獨空堂寂無人幽憤時仰屋出門逢所歡如魚脫网目杜陵𨿽詩豪遺恨曲江曲何如值昭代薄言此休沐登城見桃李大勝芙蓉褥繁花難久居亦可暫延矚居焉眾甫集豈但一防足遊絲蕩晴空好鳥鳴幽谷躋危出樹杪列坐依巖腹恍遊麻源中下視泰山麓怡然接妙語不翅拱圭玉春風天上來野水涵芳醁能令醒者醒不洗俗士俗輦石誰氏橋振鷺何巖瀑平生愛浪遊穆駿競神速晚知養靈源已失鬢根緑癡黠不同條萬事隨轉燭後車且勿催前夢已難續聊爲倚樹吟蒙莊有前躅

次韻許簿馳驛對菊

霜露日淒厲出門何所爲遊子畏簡書方舟溯江湄對酒聊自慰望云不堪持緬懷鄰曲閒同賦斜川詩久行邈難值枉覿心自奇番番黃髮翁歡言進箴規人生會有役誰能抱長思天馬困塵路娉婷多乖離明鑑豈自照枯蓍寧決疑曰余返初服林下申幽期嘯歌籠鶴起穏睡牀支明當過衡宇有酒君酌之

送許方所主簿

人生風轉燭苦宦如飛蛾以身償寸膏固寵將柰何所以古賢達投紱居山阿上逃朝市辱稍喜漁樵過平生習主簿風采世未多拄笏望白雲觀物同漚波忽復念柴桑歸來盼庭柯夜月照初心鮮飇散微和幸有種秫田小酌令顏酡亦有琴與書不樂理則那紅塵溢人海萬室沈酣歌特立見此士髙哉名不磨願酌冷泉水祝公壽婆娑

九月十七日以長女疾重訪吳溪姻舊感而有作

人生寓宇內一忻間百憂憶昔始來時炎風被層邱聞雞覓村巷有屋山之幽上堂集姻友樽罍相勸酬寒暑互變化嵗歷俄十周及玆履舊迹還爲田舍遊煙樹遙防防泉聲流所遇異故物木拱狐兔投村媼怪我老秋霜漭盈頭餘生諒幾何夜壑誰藏舟嗟卑而嘆老舉俗槪豆漚紓余顧內慙逺慕前哲儔寸陰倘自惜庶幾桑楡收

寄吳仲文兼柬定宇陳先生

我文如蛛絲𨿽巧無所用不如懶婦緝亦可入機綜君家有婦翁名與泰山重窮年工著書白日不虛送平生邱壑心嵗晚充賓貢金鸞恥司晨天馬辭羈鞚歸來洗肺肝泉石聊可弄十年不見公夜夜勞飛夢

又

仲文懶修飾政喜從俗嗔偶然過荒齋略語已可人讀書五行下交久意愈眞門單力役重鬱鬱懷不伸賃傭以月計寸取如魚鱗剝牀已切膚範甑空生塵誰與告鉅公援出淸波津天髙日月速天也胡不仁

冬夜寫懷簡淸之弟

我年十二三事母極小心兄弟尢知愛同牀僅一衾中年忽逺別海嶺音沈沈歸來悲喜集淚下霑衣襟老大以爲期素髮各盈簪胡不日對酒人事好﨑年光催發棹悲來不自任展轉復展轉風振檐鈴音

再用韻謝吳長孺

寒風攪旅捨夜月揺歸心更長不能寐攬衣無重衾周南嘆畱滯寓迹非陸沈壯士歌易水感激義盈襟字行偶有合邂逅成朋簮古人貴澹交世路多嶇平生汗血駒道逺當自任非君願寂寞嵗晚畏知音

諸生社日約遊東郊分韻得九字

東風吹艸靑胡不及老丑霜莖日夜生壯志嗟負久諸生彊我遊良辰共杯酒林塘過午寂鳥鳴向髙阜腰頑漸可伸亦足開笑口平生坐綺語未畏首九揮手問天公何者端不朽願言尊所聞浮華付芻狗

入祈山簡程南山

兒時侍先輩遊詠風泉間蹉跎五十年日夜雕朱顏六經浩煙海何能窺一斑後生益寡學嗜利爭觸蠻讀書被笑姍短褐慚雕鞍槃槃河南公孫枝長瑯玕從師已善問下筆初翻瀾吾兒年十八編簡苦研鑽兩門有書種稍稱儒家冠吾曹老何恨但勸長加餐

縣博吳子剛坐雨屋以詩來輒和四首兼錄呈邑中諸士友

杜陵拙治生屋漏連牀牀朝來勢愈急傾倒河漢旁四野漭爲壑屹立祈山蒼倚欄一舒眺輕翾羨鷗行

又

北斗不挹酒七襄那用織人言越瀛島相去豈咫尺眾方虛聲君獨尙古色可憐倚市門卻笑繡紋刺

又

積雨潦盈屋民窮嗟剝牀蝌蚪產竈下蚯蚓升階旁吳君後來秀文字兀老蒼紛紛俗學徒數墨而尋行

又

雨久懶出門但覺愁如織淸溪走渾黃何翅髙百尺魚龍自驚恐雲樹那辧色中流漁家婦船尾亦解刺

寄鄭子美

鄭君熊虎姿痼疾居煙霞老天畏奇崛而乃斂爪牙四大願安隠觀妙維摩家趨庭近朝夕勿藥岸烏紗但恨遊吳人孤此云窓茶

又

中年愛巖棲蛙步不出步誰能驅使之乃向吳門路平生鄭公賢作尉歌來暮是父生是兒問字滿戶屨語別遽相違悵望煙中樹

程南山手痛呻吟殊甚先君子嘗苦此疾忽爾觸懷

江南地卑濕重膇什八九疾痛欲呼天呼天聽之否遐思四十年父疾痛在手張燈爲摩熨典衣沽美酒酌殘稍安穏酒散復何有至今夢寐間恍聴呻吟口程公天戮民據牀誰掣肘眞宰惡雕刻罰作獅子吼天風吸梅溽晴光泛疎牖珍禽啼樹顚祝公千百壽

宿胡村口憶汪處謙

暮投三家村燻衣聊乞火山樓半宿云風回墜殘果喬松不知年霜筠如許大民窮耄耊耕幽谷魑魅過泛醪水爭淸秣馬僮倦剉魂驚屢展轉長歌誰與和自憐羇旅中身同蟻旋磨遙知長洲人擁衾猶未臥問余來何遲數日艤江柂

夜宿仰村始見江水安流

溪行畏惡灘驚波柂欲折篙師自駭汗客子咸失色亭午過睦境潭淸見魚鼈同舟稍笑言快士飛玉屑夜泊仰村口石壁黒如鐵夢回俯安流漁燈互明滅澹月漾淸波澒洞浮白雪人生足憂患過者帆檣閱居然餘一嬉申言警前轍風從蘋末來且濯中宵熱

登釣臺

羊裘輕衮衣臺石重鼎鉉加腹亦偶然誰令客星見蒼茫夕照間猶見先生面心惟在江湖足不躡金殿巢由去已久士習趨苟賤固祿甚乞墦紛紛競麟楦名節始浚源黨錮終成傳士或甘義死恥共朝花變炎祚賴苟存往恨逐朝電萋萋臺上艸嵗晚靑自獻範公侈雄文一字金百煉重遊嗟白髮素壁敢自占燕市求良弓疾讀有深羨

與友人論詩因成五言奉寄稱隠府判

無日不把筆無日不作詩於玆五十年毀譽常半之江湖諸大老吾友亦吾師機鋒倘相值喜極摩白髭經史擁臥內理窟容可窺化盡至無迹斯乃稱神奇善沒至海底始得瑚枝晴空轟霹靂驚走世上兒或來問詩法正爾吾不知汪侯五年長蒼顏仍秀眉憶昔童丱日精舍相追隨公能早悟入大吐瓊琚辭遺我紫陽篇滿紙含風漪思公不可見此意將告誰

又

有客爲餘言詩也何所用溫柔養性眞弦歌資詠誦古人浩浩去花鳥分晴哢今人浩浩來各自出機綜人面詎能同發矢必奇中騷雅正大宗漢魏亦羣從陶韋尙衝澹黃杜千鈞重平生三千篇莎逕咽寒蛩

或人嘲余有耽吟之癖者聊以自解

上天出雲雨只在須臾間江漢流滔滔日夜不得閒物大聲乃雄吼地南山斑寒蛩咽幽艸百鳥鳴間闗孰非天者機彊遏斯致患一日不作詩有如廢朝餐積之五十年簡牘髙於山平生傲孤枕稟性拙且頑問君胡能然嵗晚肌骨完吐辭輒成章自知不作難再拜謝或人抵掌翻狂瀾

筠軒集卷一

欽定四庫全書

筠軒集卷二

元唐元撰

五言古詩

奉幹郭長卿爲先君子寫墓志

慈父昔棄背於今四十秋生兒不得力於世爲贅疣三年兀精舍一發無私求幸得楊公銘文字江河流至今篋笥間夜光沖斗牛礱石貲未給刻梓宜先謀槃槃老林宗大隠專一邱家傳定石本心醉墨池頭代間有異寶千金每難酬願言回腕力鬼哭聲啾啾折簡中書君盟會松滋侯

訪子敬不值聞其將之宛陵兼寄士髙允中二君子

層軒六月涼庭艸委幽碧郎君輟誦編翻翻迓來客茶香透疎櫺竹影移重席銅盤瀉石泉沃盥炎熇失中州太原家邐迆山籍蘭亭耿餘輝黌宮展良覿如何油幕姿早帶風霜色宛水秋空明敬亭朝露滴蕭條困微官幾見祗行役緬懷雙璧彥靑壁生羽翮望望不見君荒城悲落日歸田養屙瘵無復辭鄕邑端居何所爲耽吟易盈帙

次韻汪稱隠先生辭紫陽月粟

斯人溺塵海千億幾由旬失意蕭條秋得時陽和春勢焰動閭巷蒲伏笑市人榮辱豈至公天亦昧所掄誇毗靡時好孰辧玉與瑉所以邱園士垂白甘郁湮神魚不吞餌飛鸞恥司晨吾友稱隠翁仕也早知津頗荒陶氏徑不受元規塵歷官守箴戒小物亦克勤過門問原憲匪病斯爲貧未老卽致政宜升紫陽賔誰令坐髙堂未識席上珍公廚久寂寂庾廩猶陳陳辭粟見直道餘言昔空諄他年有下車谷口揖子眞匏豈終系懷哉天戮民

前韻奉謝汪璜隠兼呈騰逺公

我昔遊海寧行役動浹旬手弄斷厓月足躡松蘿春結交半老蒼不揖無詩人購材入山澤那用資選掄獻璞來昆崗琢玉不琢瑉自論頗倜儻時論無少湮宻勿魚龍氏夜宴常及晨心交璜隠公義薄雲漢津我老未聞道於君隔幾塵每當剝啄時稚子應門勤牙籖三萬軸此士正不貧我爲冷官累幸忝文翰賓君才實卓犖室中羅百珍何時徳星聚再見荀與陳俗士溺於口告語每徒諄相看七十翁浩浩全天眞持謡獻天子願作康衢民

古意二首寄示金陵第五兒

水際淘黃金金或在於山荷鐝苦掘井求之沙礫間力盡金未出愴怳坐長嘆大禹收九牧鑄鼎知神姦冰兢以自持銖積良不難寄言同袍子辛苦勸加餐

又

昔在卞和氏獻璞幹楚王舉國乏良工委棄道路旁明廷執萬玉圭璧有光此玉同出石知璞非不詳守道貴不移刖足庸何傷願無混珷玞靜竢詎能量

庚辰八月十四夜月色如晝余抱寒熱甚水火因念昔年亡弟淸之海寧歸沐是夕觴少母於中園懽飲及二鼔明日被疾追思惘然

微飇颯蓬戶嘉此平分秋明月出東岡照我牀幽幽攬衾不能起寒熱爲我仇仲也昔少壯負篋公府遊余也與世乖棲棲荷鋤耰歸沐及良宵中情極綢繆歡言舉少母東園羅庶饈竹樹散皓彩湛湛臨長溝進爵不知疲涼露沾衣裘慈顏一以悅杵臼忘夙憂今我胡不樂素髮空盈頭俛仰三十年倚伏昧所由髙堂寂無聲仲也埋荒邱衰疾乃見纒寒虫伴啾啾蕭條委塵罍淚下不能收

和靑蚨吟

東海有靑蚨南海有靑蚨但知海水深不見海水枯母前子後隨靡靡無他趨絮漆不可斫死生誓弗渝世言子母錢此義古所須柰何立誶語賦隧理已誣悁悁孝子心哀吟淸夜䢐海蚨學不得子母與之俱

白燕篇

炎曦爍晴宇澹蕩池光虛挺挺復差差上下池之隅獨稟西昊气而爲三春雛烏衣攺故號素質明且都豈非眾黒中能以白自殊珍禽效嘉瑞適與昌運符犁牛產騂角宗廟之所須凡馬偶天驥子流汗血珠願君振髙翮愼勿趨平蕪逺隨鵠摩霄不作雉罹罦韓公羨二鳥鎩羽嗟囚拘何如息危機保此冰雪膚

過王北山故宅感懷

平生王栁州去作炎方鬼書從萬里來妻子暫歡喜靑燈紅燭間幾爲吾屈指一夢四十年故宅更新主入門已淒迷四顧悲屢起當時讀書地廢沼猶蛙語期我以晚達桑楡陰漫徙文成不救饑嘲笑已屬耳斯人秉髙義信誓如白水申言西州門嗟嗟淚垂雨

寒事已動促織入牀下淒切數聲有感而賦

詩人詠蟋蟀亦復變其名莎雞與螽斯應候同一鳴誰云四壁寂嘈聒兩耳盈有如合眾樂宮徵難分明白露下百艸黃落溝塹平此時傍我牀淒其三數聲穴居罕倩侶槁壤弗求贏鳥獸氄毛具爾翼如煙輕何以禦嚴冬衣褐非所營物生天所開𨿽危而不傾爾寒可柰何聊以寄吾情

舊客分庠賦落葉吟有懷伯云邵君重作

昔在分陽日一夕生秋風修廊何所有落葉紛殷紅淩晨挈敝帚掃入泥鑪中勢急若燎毛少借春融融邑小產薪木浙瀨爲之通胡不礪斤斧躡屩隨樵翁或可采菑翳旦暮齋防供落葉何足取過眼成空空我亦私竊喜學書聊自工牖屨易見毀運甓勞微躬有如等幻化吾師西竺公伯云闖其門气意超防鴻念余太癡絕屢約遊城東沃以太白杯醉貌還嬰童斯人不可見新寒摧井桐

贈風鑑陳梅厓

寒厓著幽花旭旦淸徹骨含馨待微飇弄影邀皓月斯人從何來兩眼明霜鶻東家賣餅婆微賤不可忽縱文一入口銅山亦尢物富貴隨黃埃萬事悲白髮語君種花法生意驗根撥不如且相心妙處活潑潑

星源王氏雙溪詩

我昔遊吳防具區際遙天四年客秦淮屢刺東江船蓬蓬吹黒風蛟鱷口流涎魂驚膽亦掉通夕不得眠還家見畫本示我雙溪篇雙溪水油油日薄生蒼煙天仙剪銀河落地紛兩淵寒光蕩莽蒼雨絕鳴百泉誰與倚釣竿魚性安且全馴鹿手可麾艸軟如重氊種玉在西廣築室仍東偏其人古衣冠其俗陶唐前棗栗待秋熟牢豕承加籩嵗時防姻友笑語相蟬聨咄咄江海士白首隨僗牽不如住雙溪邱壑子所專桃源迹易陳願谷文空鐫何當闖君門系馬松根邊煮茶幽澗側題字懸厓巓操瓢飲上流濯足臨濺濺鄰曲倘見招共拍巢由肩一冬久晴井飲皆竭十一月十七日連雨

冬幹井已眢晨夕汲前澗泥淤不可食奴屢興嘆池魚命數百無地可容竄誰歟輦馳象爲爾一笑粲黒云馳鐵騎漶漫塞霄漢遲回久未決眞宰昧防算建瓴送疾響濕羽過雙鸛躑躅荒薺根鮮明黃菊瓣妙舞萬瓊妃气肅巾帶緩愁消旅瑣瑣神竦升日觀篇成寄同袍毋詬長卿慢

歙東汪氏修齋堂作者多矣似乎不脫窠臼輒賦三首然亦未知孰爲是也錄簡洪存心

世途鼓異教四大謂假合甚至割肢體亦餵虎饑渇我惟能修之萬物至幾榻孝友出天性研窮至毫末善保千金軀冬裘而夏葛

世途鼓異教視家如火宅棄兄而離母相顧同路陌家人有嚴君令行不馳檄歸休浣厠牏石氏好風格多財貽禍胎我則守淸白

汪氏隠東郊荷鋤識奇字身在蓬蒿中能致天下士金石調大呂雅奏在階戺吾老不諧俗何能與吟事枯木削繁柯至味本無味

正月初六曉寒吟一首抄與存心文玉二心友

老人多不寐我睡雞報曉流俗溺沈酣我飲不嫌少飲少心自醉宵長幽夢繞睡眼一以開哦詩探幽眇春山多艸木鐘情在花鳥沙場走萬馬江流聲浩超揺謝鮮華髣髴入枯槁區中百念銷度外萬物小毀譽常半之何取太艸不如貪美睡餘事付一掃疎頑猶未降嗒然仰晴昊汝其毋弛勞尙愛天下寶

分韻得隔竹敲茶臼

南薰不作涼空齋方睡熟起來四無人門閒動修竹晨酣類渇嚙雪亦不足忽聞竹下童拈槌聲斷續力微振遺響誤聴禽啄木金芽爛若泥飛磑同淸馥火然枯材薪水汲深澗瀑居然捧玉甆灔灔日出屋平生剛制酒茶經兼水錄誰憐玉川子白駒在虛谷

孫君別去三十年來訪道舊贈以五言

野山產詩人伯也亦賢仲一聞天臺賦嵗月老賓送精廬識仲容幼小不好弄手持一束書朗朗能成誦別去三十秋過門疑是夢子甚好吾文吾文實無用譬如野蠒絲𨿽多謝機綜刳石出佳硯意比蒼璧重善保嵗寒心滴水自成凍煩君報子眞谷口喧晴哢

七月初三日大雨十五韻

山田禾欲焦到手挼欲碎桔橰聲告疲淺瀨魚可膾田翁撫膺嘆哭入靑山背十日汗流漿炎曦時曖曃云腳向他鄕吾山空掃黛天心終悔禍賜以大滂沛豈惟潤松杉潛聞響溝澮我知上古時甘雨不破塊今焉豈不然勢急未容退午殘過申酉涼意增百倍瘡痏謝爬搔治生賴畦菜山川出雲雨世逺事亦昧人方佞土木拜舞嚴像繪林深咽笳鼓遄已偃飛蓋陶公𨿽止酒小酌聊自酹

聶仙醮事約黃竹隠不至是夕大寒有懷閩中小兒桂芳是年閩地大疫

霜風早戒嚴防防鳴不已山空禿艸木禽寒嘯於鬼斜月掛疎櫺藜牀如潑水燈殘落餘燼窺杯走饑鼠吾兒客閩南理齊吹凍耳地偏气候炎民病想蘇起吾寧寒自骨且爲兒曹喜問渠竹隠君何妨印屐齒鶴自孤飛尙念同袍子

汪氏東城秀野堂

昔賢古衣冠獨樂匪自樂廟堂拱穆淸三邊無警召退食行家園花竹助吟嘯長翁殆天人異世想髙蹈偶然題秀野機發近於道秀則本天眞野則非俗調君家裔魚龍玉樹炫年妙買山東郭隅層軒侈新造宣尼重竊比考叔尙純孝匪惟導版輿亦可發詩奧良辰集冠蓋池光揺醉皃柰此槃散翁幸免平原笑

謝友人贈氊韈

沙漠秋艸肥不似初平化何年拔一毫黒白皆待價長髯資烹庖時祀承類禡湯燖百沸余磨刮無少罅捲成代布襪綾錦知已卸我老足槃散廐馬久不跨畱之擁泥鑪佳境如啖蔗恩忘燕玉溫分絕雙不借挾纊事庶同故物豈其亞矯首白雲原爲我煩多謝

喜兒子桂芳閩中安問至

秋風利如刀已覺摧物性晨看石耳尖雪色遙相映之子寒無裳冠敝不待正從嘲鼈登山自怪虎投穽惟餘汲古心皎皎匣中鏡吾兒客閩南久乏問安訊今旬兩得之喜色上眉髩呼酒擘霜螯起我幽憂病

送王國佐歸燕山昌平

王侯來京師鷁首指南紀澗瀍記初程遙遙四千里題輿喣民窮赤手濯瘡痏曰余畏簡書自願直如矢攜書亦何爲芝蘭滿階戺陶公𨿽多男志在梨栗耳泮宮槐夏淸永晝鳴蟬始展捲窺誥盤辧疑掃糠粃如何絕塵中見此斑騄駬家督拜親闈揺揺隨柁尾秋場棲余禾桑果就條理需孚宜戒嚴旅瑣愼行李雍容過裏門雜遝逺墟市回首望白雲中庖營滫瀡淸秋以爲期黃華香靡靡

貧士吟

無方鏈黃金爲士多賤貧詩書擁四座出門無故人貴人自天上髙座慿華茵叱吒卽雷電趍走生黃塵勢去忽淪謝祗隔昏與晨第宅鞠茂艸庭樹摧爲薪似不若貧士履穿衣結鶉我膝肯自屈我眉聊得伸

野鸛棲於樹兒童誤指爲鶴者感而有賦

屋頭有老樹野鸛羽毛長髙閣一凝佇羣鳥倏來翔兒童認胎仙喜告足踉蹌出戶爲笑粲紆思增感傷嗟哉靑田種羽族超等常素質稟西兌朱頂融離方淸朝越瀛海薄暮遊瀟湘老壽嫓日月颯爽含風霜飛霞逐仙佩瑞世符鸞凰俗眼類生脂玉石同昆岡無鐵有鑪步買官得山郎入座卽驚客臨岐易亡羊沐猴那可冠石安得腸嬋娟委異域疥痔窺臣墻謂鏌鋣而鈍謂蕭艾而香物情亂眞僞世態輕炎涼幾先諒弗審良田收莠稂區區鸛鶴辧楂柚倘見嘗於焉備觀省豈曰侈辭章

書懷

鳳凰食竹實連林能幾許那知飽欲死而有太倉鼠餓鴟亦何爲已欲碎肝髓不如風枝蜩心情淡如水未能免怨嗟有若旅也語閒居味無味得蠟但深咀善保幽人貞無取亦無與

出門卽大道官堠何離離霜露集嵗晏遊子將何之南行五桂嶺北趨沙磧陲相逢異骨肉對面誰相知常恐悲逆旅無以慰渇饑不如掩闗坐頭著白接防吳中酒味薄亦可時一揮

夜夢入裏門還如童子年衣裳喜粲粲垂髫及吾肩追隨二三子拍手當華筵坐中諸長老誨語嘗蟬聮竦身知警發我心時自鞭朝來對明鏡居然嘆華顚安得顏再紅拱手父兄前

暇日登姑蘇古城望靈巖諸山作

我本山中客見山如家人坐臥與之俱脈脈情相親吳壤雜沮洳哄市紛囂塵官河盡污濁艸樹無鮮新城荒遺古迹暇日躋嶙峋虎邱呀然張靈璧髙而蹲白雲去浩浩碧浪翻粼粼長風天際來吹我頭上巾誤尋金蓮峯疑涉沙渚濱忽想劚苓具亦思垂釣綸超揺謝羇旅邂逅融心神葭莩踐夙志水竹諧新鄰但恨歸路迂明朝迹易陳

憶昔行

去年蕤賓月我向黟祈山山澗泉噴薄猶聞兩耳間杳杳入村逕蕭蕭經石壇沙平集鷗鳥溪盡仍林巒樵蘇共爾汝村酒雜甘酸籃輿度深宻墜露聞聲幹僕夫告疲病不覺汗我顏自扶枯藜杖稍出漁亭灣因人僦蹇驢顧影聊據鞍驛途就夷曠奇峯競防岏借榻得熟睡披衣兼正冠兩縣遇姻舊開筵繼淸歡孰知夢寐余倏異苦樂端經嵗畱吳防局促居冷官素餐𨿽自忝朝蓿不盈盤諸生劣識面長揖自作難矧玆度酷暑煩熱薰心肝汲井啜黃濁中夜起長嘆同袍念停雲眾口嗤伐檀我家在烏聊麓竹數百竿兒曹煜靑燈書聲當夜闌山田粳稻白機舂千杵殘采芼仰菘韭柿栗秋班班潭淸魚可數足以供朝餐裏閈盡揖遜升堂遂檀欒歸舟何時發反畏嵗月寛聊爲憶昔行把筆宜重刪

湖州張守復還安定先生墓道詩

師道久不作後來無舟航蘇湖耿遺化人去骨自香埋玉不計年漭爲葑菲場異端塞正道今古含悲傷孰惜天下寶野狐恣披猖行人但唶唶誰爲驅牛羊豈無豪傑士奮臂搤其吭終焉坐荏苒日閱炎與涼槃槃張侯來二千石惟良詩書惇夙尙秉志百煉剛退食攷郡乘揚鑣陟髙岡依依詢故老懇懇還侵疆令行若破竹摧拉驚秋霜崇檐映碧瓦跨水飛朱梁堂成列盥斝藻薦薰芬芳矯首雲中君悠悠歸故鄕海道失常性水怪紛鴟張桑土隨蕩潏赤子嗟流亡安得劉彞輩爲國輸忠腸爲學貴適用日月垂晶光哲人不可見拱木煙蒼蒼

葑門作

鰥魚夜無眠老翁常似之兒時聞此言見嗤仍見疑柰何齒髮落身親無寐時羇棲送白日奚喜亦奚悲剪燭照四座文翰相紛披亦有樽中酒興來聊自持如何展復轉遙夜成淒其冷官安分義纎芥敢自欺積金生怨尢吾寧抱朝饑頗思西崦田薺麥光離離願言返初服嵗晚無燐緇

書窓明快喜而有作

愚生百不解粗以書自怡悵恨老而學辛勤亦何爲客齋愜深穏牕暗頭屢欹稍遷近明快斜雪紛相窺義防冰釋難字袪狐疑有如鎞去膜不用投良醫吾人具萬善昭質曽無虧柰何喪本眞亡羊梏多岐陰曜揜沈翳摩泥混塵緇自非祓濯功汨沒觀毛皮卽事有心警詎曰侈浮辭寄言同袍子庶用此道推

二月十七日偕汪謙父與桂芹二子遊桃塢分韻得陽字

吳儂罕墓田收骨投渺茫桮羮了寒食城闕邀紅妝東尋虎邱寺卻入桃花莊塢中十餘家樹藝面朝陽艸木抱恆性矯揉殊可傷剖柏象方圓抽松出蒼筤童童養柔卉宛若鴻鴈行霜雪不到地風日爲之障成材乃貨售宿土多所將此邦號富庶琳宮兼寶坊百金不吝費寘諸欄檻傍牡丹最奇特魏紫姚家黃紅者勝拖朱白者如截肪蜂蝶不敢飛金蕾緘天香花時攢繡轂照耀羅衣裳胡爲二三子翩然來宮墻因人識地主據坐兩繩牀側身度深宻復愛桑麻長豈曰逐時好庶用答流光東風吹酒杯瀲灔澆中腸髩發日夜短白晳成老蒼登城望浮雲防然思故鄕

次韻李靑山桃塢之什

桃源窈而深初疑無路入紛紛紅紫間頗畏風雨疾闖門逢地主如射喜中的謬承斯須敬休沐共閒適生子非仲謀諸生慚湜籍羇愁苦封閉浩蕩天與坼倏看燕成家應笑我猶客靑山有髙人頭白雙眼碧自言李耳孫家學傳道徳病餘誰裹飯益嘆世途窄佳遊重作期尙借支笻力桃花幾時開縷指數晨夕

與枯林老

云何名枯林林枯容豈澤頗厭颼飅聲惱此淸淨宅墮樵煮空鐺飛籜響行迹道人布衲紋三薰暖潛入豈不念無生人間方百劇微陽最下層眾黑中防白飛鳥起牽牛重淵藏霹靂揣量孰有無將迎今昔譬如展明鏡神彩收不得枯之復枮之何庸造化力不如滃若云且放十分碧淸陰散午涼借我登山屐

次韻李靑山白雲泉

靈源畜陽徳天地爲之先浩蕩瀦震澤瀝液鐘蒙泉眾竅出寒澑外潔而中涓文魴自瀺灂弱藻同漪漣於焉錫嘉號英英白雲鮮下有蒼蘚合上有藤蘿懸借艸聊少憩短防欣輕便危石儼環侍幢蓋紛金仙墮樵拾澗底細茗供烹煎一酌滌幽憤再酌辭勞牽叢祠修秩祀橫磴相攀緣奔走煇翟賤軾綏侯伯連龍門旣展眺峭壁平可鐫達人解防要廓視牛無全庶聞祕宻義如蜜甘中邊乃知涔蹄中來往萬里天賀老歸江東重遊在何年

釋悶

吳人重水族朝羮必烹鮮蝦須亂桮面蟹殻大如錢誰謂能誑口咀嚼亦徒然不如歸江左土燥物性堅蘆菔辛透鼻蹲鴟徧山田早菘濯玉本剪摘小春前粳稻浮甑香饋遺尙豚肩臘殘漉家釀無灰味乃全生女不出門潛藏護嬋娟百金買地兒孫得延綿吳俗正不爾自多寧自憐久客衣袴敝和灰效煩撋愁來不成寐一夕成三遷舊山竹千个颯爽含風煙忽思最稚孫學語應初圓迎門始見之我喜殊欲顚願言白日速力叱羲和鞭

墨研至寸許猶不忍棄

昔聞李廷珪制墨如防漆邇來剝松皮頗說葉茂實嵗月暗消磨論功歸簡策終年不忍棄投閒依研席

送鮑子椿廣文

慶曆名父子相繼興吳庠南園有餘地黍稌秋風香文教自玆盛古木猶蒼蒼睠言一飯恩吾曹詎能忘

又

三年客吳校喜讀樂圃碑淵哉道義言字字含淸颸橫經多暇務木石亦愛之賤子願執鞭吁嗟不同時

又

吾弟投煙瘴淒其廢歌詩廣文當細滿餞送寧無辭泮池楊栁樹日染黃金絲殷勤折贈君無忘談笑時

舟行書事古體

我家大江東去吳僅千里塗程日倍進旬浹亦可止柰何逢惡灘急瀉直如矢就淺舟愈膠沙石相披靡憔悴同楚囚畱滯嗟遷史人生百年內千憂餘一喜不如忍須臾擁睡黃防被徐徐竢穏妥佳境啖蔗似子房豈不勇甘心圯上履

舟行有勞歌一唱百夫和篙師據柂尾制命惟堅坐風牽沙路長露宿天星大冷官無寸榮嵗月不易過往來竟何爲眞成蟻旋磨倚篷俯漣漪至淨不忍唾前途灘漸窄雨作吾當賀

我聞三十六定數不可移三百六十灘溯流始於斯遇坎法當止登途覓平夷誰無千金軀與爾角險江海浩無底濫觴人不知至柔蓄剛烈禍發常遲遲君子懼探湯小人甘若飴

昨日聞遣戍道上不逢人今朝溯灘瀨篙工多苦辛上灘劇登天濤山洶如銀險極有平理地勢元相因官軍不可言肆螫吾皇民孌彼寒閨女尨吠感帨巾天髙白日速哀怨何時伸

干戈本不仁士卒亦亡命平時養育恩緩急驅戰陳朔風吹大旗主將申號令云何號暮夜刼略殆欲盡古道重律臧今人輕壤糞師行受奇禍喟彼嚴陵郡

又【小舟苦熱喜偶得雨襟懷灑然】

昨日汗流漿今朝雨如注張皇挾風伯吹倒長堤樹敗絮生蟣虱成功歸篋笥何爲重見收恩情不可棄譬如老將校身退卽憔悴一朝插羽檄上馬騁逸气人事有廢興炎涼亦天意

少小弄柔翰寧無用世志謀仕豈不早頗爲造物戲蹉跎三十年始知袍笏累驅馳事迎送嚼蠟了無味薄暮歸空齋昏昏惟卽睡縻廩孰云多捫心自慚媿上負防極恩教育亦何與今晨出檻猿跳躑暫適意因悲遊宦人處身異愚智愚者可補過任智有鈍利苟不拂衣歸俛仰易成喟

吳防無淸流渾黃日滉瀁牽挽一夫足官塘平似掌如何江源水乃出練川上百人挽不前狠石矛防狀漰騰束長峽嶻嶭壓危嶂刲羊薦芳馨忠信神可仗水程旣淹畱山木有奇賞暮投街村口雲气侵燈幌美人期不來引睇注遐想獨立佳境亭溪風生颯爽

又【爲亡弟淸之作】

丁生何不淑海嶺歸無時我老獨後死涕泗常交頤信宿頻夢君身長聳疎眉有語不肯吐鬱鬱成淒其惟餘翰墨行嵗晚虛前期人事有哀樂陰陽疊推移逝波不復還浮雲空四馳我哭那得聞我哀那得知

八月十日浙江遇風

風姨恣貪殘河伯亦不武須臾挾急霔滔天同震怒篙師掩不備輕篷盡掀舞望迷疑駕鯨勢急若逢虎倉皇可無驚忠信良足怙居然波熨平長虹掛江浦萬事等兒嬉欣戚漫相補岸幘臨新涼缺月翳復吐

登上方寺望吳城懷古

今日天气佳散防經林邱遺禾尙棲畝垂栁羅道周鵝鸛洲渚雜雞犬村虛幽行行指新郭茅茨一何稠眾山忽奔突浮屠居上頭湖光自吐吞艇急如梭投吳城百萬家俯視蒼煙收靑天白日速嵗晏浮雲愁越鄕重弔古涕下沾衣裘粉黛假窈窕蟻穴夢王侯防防掛劍樹衰朽不可求百年狼虎爭一夕麋鹿遊想當帶甲士今日趍鋤耰古人浩浩去來者無停輈縱酒志易荒學仙事謬悠不如以善名此生無悔尢欲歌誰與和山木風颼颼

歸來乎山中

我本山中人不知潮與風重岡固扃鐍帶水容舠通薄遊向錢塘飛濤捲晴空平堤撾萬鼓戰鬭方爭雄吳庠故多樹老檜連椅桐雜篠旣鬱鬱弱栁仍童童驚飇一夕至撞擊迷西東窓戶自開闔葉走無停蹤崩奔何時已天地幾轉蓬猶疑浙江潮逺勢來溟蒙睡眼不得合燈影昏房櫳明朝覽淸鏡煎愁成禿翁頽齡諒能幾歸來乎山中

又

今日一葉落明日一葉落淸晨窺樹間枝空竟蕭索今年落一齒明年落一齒齒落無與繼太息吾衰矣葉枯望再榮齒落殊無情歸來乎山中芋糝猶能羮

又

少年惜白日讀書無倦時大醉水靧面少赴靑燈期迂疎背時好不畏寒與饑東家起髙樓西家蓄蛾眉須臾就煙滅翕翕成淒其顧我牀上書三世無燐緇歸來乎山中兒曹共吾伊

十一月十九日先君子初度有感

陽生無盡嵗人世胡不然吾父昔初度迎長相後先弟兄著新衣肅拜華堂前姻友滿四座肴核陳芳鮮瀲灔眞珠紅松明斫豚肩兒年正娟好對客誦詩篇徐卿家二雛或可稱才賢俛仰四十載樂事隨浮煙令弟投炎瘴遺骨畱荒阡婉婉小女兄閨範人猶傳老大客吳會四見溫井泉設位薦時食淚下如奔川稚子勸勿哭哭多損中悁此意汝豈知悲極言難宣魂來湖水雲軿想翩翩魂去江樹昏烏影沈遙天吟成不忍讀危坐梅窓邊

聞禽吟

暘烏翔海隅澹澹天光白棲禽詎容安引頸舒羽翮能鳴殆天使淸圓兼磔格百喙盡伎能於以冩胸臆回翔有顧念凜凜懼抨射山人睡初醒四壁雷鳴息披衣踞藜牀整我頭上幘多言始自悔不如尙黙岐山鳳不鳴眾鳥嗟累百

筠軒集卷二

欽定四庫全書

筠軒集卷三

元唐元撰

五言古詩

客齋感興

老鸛羽翼長引頸鳴閣閣枝間一麼禽淸響透寥廓騏驎日千里乃受金羈絡不如退耕牛日斜臥籬落詩窮鼠五技名爭蝸兩角陶公未歸來昨非今已覺

又

六籍經秦灰訓詁殊有功髙談議漢儒何知爾二虫後生守一經紛白猶難窮偶然取朱紫驕气發滿容三傳束髙閣忸怩紫陽翁駿骨已食豆燻衣列房櫳坐令刻木徒見詬常彎弓豈無淸苦士秉志如霜松

又

金性可從革烈焰看沈流石頑不受鐫錐鑿何時休媧皇始補天事去今悠悠精衛亦何爲乃作卒瘏憂海波中不平民疾殊未瘳偶然出郭門蔽港牽千舟坐令栴檀林見此佳麗州生公來說法是中還防頭

又

南饑死卽休北饑乃南來昨宵過村墟屋材隨刼灰何但感巾帨驚僕鄰嬰孩寒衣被爾體破甑委墻隈南北共廢壤中臨炯三臺譬如同乳兒焉問才不才有來觀風者咄此民窮哉

十二月十四日過平望

嵗晏意荒荒云寒低薄日太湖蓄巨浸東走平望驛篙師尋曲港舟尾不容入問爾何所爲官醝勢無敵危桅蔽川面黃旗飽風力古初猶淡薄煮海事殊失利源開一孔橫放無終極齊魯議莫勝桑孔已破的何如燬牢盆亭戶攺耕織吾民戒口爽大官減供給折衡人不爭區區陋智術

送周繼善道之廣東

讀書坐髙閣城隅聴朝鶯粲粲瓊樹枝依依兄弟情中途忽險艱功虧嘆無成冷宦適爲累飄然遂遐徵遊吳返故廬簡櫝申前盟堂虛竹風入新涼拂冠纓於焉訪古寺逶遲幽澗行汲井潄我齒倚枝看巖耕如何塵坌牽雨雪淹歸程人事好乖異語別令心驚遙遙指嶺海蠻花掇芳英趍庭篤禮訓所貴匪金籯願言思公子春艸日日生

夜坐

平生愛熟睡常與佳夢期萬事坐不理百拙何所思當其擁衾寐驚呼殊不知日晏未進饋睢盱眼生脂如何夘申防不作泥中踞幾對書史口誦而心惟燈明欲語我雞聲一何遲吟肩苦山立不計毛髮衰老學宜自攻振懦眞吾師支離華山叟吾道分兩岐

觀羅仙石上狼迹

仙家養白狼能與天地老朝飲昆侖源暮食蓬萊艸羅腰忽騎來謂是此溪好惟餘石上迹落落不可掃陰陽日夜移人生誰自保仙人久亦化石色白皓皓老牛工礪角牧豎臥稭槁陵谷易變遷萬事幾顚倒我生後千載胡不遇公早無方制頽齡有恨縈離抱但聞橋下水喧豗流浩浩

酒醒作

小閣酒初醒雨鳴林下屋夜深境彌淸宿鳥翻叢竹披衣剔殘燈展衾幽夢續塵勞憚江海野性羣麋鹿始看風雪晨林花今防防餘齡諒能幾居然髩毛禿胡爲騖虛名巖耕期抱犢

雨齋社日

細雨濕靑山澹然見林姿眾樹未云緑對此芳菲時鄰僧俟我至竹下茶煙遲旣來興易盡未往還牽思枌楡田父醉陌上行扶兒忽復念閭巷三年違祭祠豈無一杯羮笑語同齊眉丹墨方爲累掩卷聊自嗤

哭亡友潛夫洪主簿

我有古時劍藏之三十年當年爲君舞謂我名龍泉我有古時琴尾焦猶著弦當年爲君彈六月飛霜天收劍入寶匣光怪常自纒掛琴在幽窓誤觸風蕭然知音諒靡存淚下如奔川

又

古道無人行古鏡無人照今人自今人安得古人調平生蚤樹立恥以名自釣有口不論錢頗被同儕笑過門讀我書電眼閱眾妙偶然共快飲岸幘欲大叫立談古樹間解帶圍十抱送之出柴扉又愛山光繞百年大槐柯更賀乃成弔俱亡人與琴無復聆淸嘯伊人鐵作肝舉世梔爲貌九原𨿽不起佳兒尙能肖

又

跛鼈彊登山騏驥日千里勉焉那得近流汗血盈指當時同隊兒孰敢窺涯涘比長肆成章萬言直杯水師說早能持乃自吳校始所至奪重茵仕途觀素履如何山中縣冰火遭禨鬼秋風黯黃落日就暵肌髓余時震澤還執臂各歡喜君言需小康共此杯炙美蹉跎風雪晨蒲伏城東市斯人死不亡馨香化蘭芷嵯峩匪岱嵩光芒卽箕尾但悲平生言何繇再傾耳

五月十七夜極熱

祝融始嚴駕朱鳥爭呀呀羲輸向西頽列宿森如麻缺月翳復吐熇熇蒸癡蟇林風靜不發起坐徒興嗟發短恨不髠渾汗煩搔爬螢光善開闔乘機助紛挐幽禽寂無語蚓竅工淫哇翻思水仙府蕭瑟魚龍家珠出海藏鮫綃織天葩綽約自玉肌勞生同縮蝸煎熬閱寒暑髩色倏已華念汝四序更白露淩蒼葭達人防至理與時同變化葆光匪外榮嵗晏期無瑕

九月四日池上泛舟對菊分韻得菊字與鄭元章遊二生並兒桂同往

今日天無雲秋气轉淸穆駕言臨深池蕩槳追幽矚須臾層波生疾響振林木船頭載芳醥船尾插時菊延緣入葦間頗驚鷗夢熟魚跳供糝羮登俎間野防咄此文翰侶胡爲在空谷邂逅適淸娛詎嗟毛髮禿緬思平生遊嵗月如轉燭舊交日雕零新知欣在目尙煩澆磊磈羇懷庶云足作詩寄來曽剰欲題修竹

郡庠上宣差詩時卒伍有豪橫者公爲除害士民悅之

吾聞段太尉一麾守涇城於時王子晞領節居行營士卒縱無賴持刃誰敢嬰入市刺釀翁酒由地中行太尉奮髯防撫幾气不平系囚十七輩斷脛令人驚至今靑史間垂令名山城聚惡少乃者何縱橫蜂奔而蟻附鬼嘯連鴟鳴婦女被羅織貨賄成丘京投鼠恐忌器城狐任紛爭一朝奇禍作眾矢遭彈抨使君坐堂上叱吒風雲生黎氓願嘬肉部伍思分羮犂庭掃窟宅邦憲其敢輕投畀禦魑魅械束軀莫攖民痛昔未蘇汝罪今貫盈徽人去大憝三市收奇贏頗聞負郭農相率趨東耕栁子旣美段斯文葉韶韺我今頌使君實爲善者旌續當鐫樂石千載常崢嶸

九月二十七日元與潛夫伯初小飲市樓季文後至酒酣慷慨懷舊情不能已

飲酒豈不佳所貴得其儔良朋旣已至上我鄰家樓樓髙極四望萬室如鱗稠紫陽接前榮屋西揖浮邱郭索來數輩從橫類戈矛復有筥中魚果核亦易求淸言領道要諧謔非所投感舊屢惻愴論交重綢繆雲間有雙鳥意气橫九州豈同鶩與雞爭食而包羞紛紛黃落中靑山無悔尢

聞禽

端居謝煩局適與幽夢期春風吹好禽鳴此髙樹枝披衣步前除喜及芳菲時雜花始向榮疎栁稍已滋十月十九日曉夢中作四句續成一篇

夜夢吾少母懽言進淸杯覺來淚盈眥雨屋雞聲催今晨梳我頭髮白如銀哉榮貴競時好漭漭牕中埃

城中少佳樹

城中少佳樹有亦不可卽自吾來山中面對好顏色云生影披披濃淡各有適朝暾羅奇姿軒然見離立堂虛勢若圍鳥上翼斯革須臾風雨喧白晝鬼神入河漢疑傾崩螭蛟驚鬭格收聲向寥寂冉冉睇空碧遊方始自厭侯門事長揖聊從山中居願惜倦飛翮卽事愜淸賞於焉瀉中臆

九月五日登任守釣石識許友山奉簡

羣岡莽若奔淸溪自環繞中有石巍峩萬古白日照天監佞金人犧牡棄九廟如何得良牧燠休縈寸抱育子從姓任戶至扶耋耄行春投釣竿適興取邂逅方來式歌舞勿拜同思召淸遊值秋晚蟬冷無畱噪登危未用扶撫石一大叫揮杯急酹之萬壑風鳴竅樵豎怪淸狂往往拍手笑後乘且勿驅前林明晚燒

讀鄕先達羅尙書作任守碑有育子禁問老人及召伯甘棠等事故及之【繞實照切燠休並去聲】

余自二月望因疾止酒至七月朔凡一百三十五日立秋後喜雨雨後早涼始進一杯

邴原本好飲對酒不肯喫淵明逃麯蘗止酒見篇什平生揮大白號呼聞四壁柰何衰疾攻餔糟亦驚惕閉門玩處女堅壁禦彊敵今晨葛衣輕秋樹涼淅淅呼兒進一杯借我童孺色昔聞重剛制無乃衛生術茗椀分策勲醉鄕戒深入

二十日山中大風憶吳防作

我昔遊吳防衝風攪回廊牕戶自敲戛禿柏摧長楊起視五湖波飄忽失帆檣勸公無渡河蛟鱷齒如霜中流幾遇坎膽掉神茫茫吾鄕山作屏百折相揜藏日遲塵不動微波皺橫塘夢回驚疾吹气勢欲撼牀尙疑陶朱公散發弄滄浪安居申前警終焉嗤面墻豈無白鷗天駕此一葦航

二十三日疝疾作無寐感懷

平生有發僧此事我知我羈棲仍臥屙湯熨何繇假空齋無人迹日光穿漏瓦照我牀上衣紛紛馳野馬饑鼠窺桮盤驅之復來下薄暮兒子歸有懷聊與寫落葉不知愁勢急風兼打燈昏欲屢挑貪睡童陽啞抑憂轉頑耐孰謂眞衰惰酒聖客可麾詩豪猶未捨

釋懷

山中朝聞鶯向夕又聞鴂何況不知名禽聲競啁哳窺案愛凝塵門外罕來轍居然著一翁行坐把書冊何以降睡魔茶甌頻一啜平生累綺語天私廣長舌晚似支牀閉息甘百拙虛舟足用世怒臂寧當轍持之問靑山可以較優劣靑山了無言晴雲自明滅

山頭兩好樹

山頭兩好樹緑葉方華滋朝日上曈曈夕飇披拂之念此長久根不爲霜雪移饑鶻從何來奮竦不自持托身旣得所巢妃與其兒出則攫百鳥碎腦無流脂勿遭壯士嗔丸擊當離披繁枝詎能庇但驚華葉衰荊舒恨閩子咄咄空自悲範陽腹如瓠赤心終見欺聊爲雙樹篇庶效靑蠅詩

二月二十九夜半起聞雞聲

生無諧俗韻萬事付不理忍窮已爛熟幸不皺眉宇攜書學山棲蹉跎易寒暑其中大快意雞聲落吾耳羣雄搗虛回決勝鼓不死長楊羽獵過助叫擒蒼兕萬松立濃陰天淸捲風雨多情誤竹肉無譜翻宮徵自吾得此聲大勝享醇醴明當語旁聞咄笑不自已想象迹已逃居然書溢紙防有賞心人撫牀中夜起

疏齋盧公題郡學先賢閣余府推次韻命元同賦

翳翳嘉樹陰穆肅初夏時髙閣一以眺凝神練川涯況玆文翰侶昕夕勤經菑藩僚率多暇詠歌在泮詩祥刑悟公理內顧無纎私文彩增煥飾襟佩相追隨永懷紫陽墟垂淸規中流激頽波涵泳遂所怡珠貝爛盈把遺我不復辭尙聆淸言要豈恨還山遲

九月初三日曉夢亡弟淸之兼懷少弟成之

晨光度疎牖旅夢方蘧蘧季也墮我前曉然見長軀趣裝欲有適所畏在簡書出門再三顧別意何躊躕天淸鐘入耳叫鴈驚黃蘆幽戶無白日宿艸停輀車爲君一酸鼻推枕成欷歔

少弟殊可念被髮夢北堂戒公無渡河蛟鱷齒如霜念汝亦何尢自顧成佯狂收骨防有歸漭漭崇松岡少壯不自保我老宜悲傷悲傷不可言涕下霑衣裳鄰雞罷三號薄帷明月光

村前一大樹

村前一大樹衰朽嵗月移絜之百丈長空有摩空姿四垂垤螻蟻巨腹藏狐貍積雨所灌浸野火燒炙之一朝勢甚急西北狂風吹大聲若震霆驚倒村中兒壞屋四五間織婦傷其眉此物久不除蹉跎成禍基拔去眼中釘槎牙化平夷傍株有嘉防眾愛扶疎枝

十一月初十夜客窓言懷

平生愛獨臥獨臥春融融飲酒豈在多但貴衰顏紅晚餐近亦廢脾神尙淸通猶憐燭下讀兩目磨靑銅常恐梗靈扃揜捲不待終有如猿竊果旣去尋舊蹤永思古人心飛防鴻窮追恨不前退懦當自攻太息重太息窓竹揺霜風

日取霜葉供地鑪作

榦葉下晴檐淒淒仍索索向來散衢枝喧啾巢鳥雀午陰欲蔽空何畏炎曦灼風霜一以厲榮悴殊今昨取之壅地鑪稍稍靑煙作本無貞堅質焰收嗤劣弱墻東汲古井艸帶相纒絡幽泉借潤色鮮新尙揮霍物微變化間根柢重所托

再題霜葉

昨日落一葉葉落仍今朝落之又落之仰首窺修條童子戒掃除翕忽盈堂坳天風亦戲劇投隙敲巾袍我家大江東觚櫝夙所操一從守微官枯寂同僧寮愛飲恥空罍抱膝徒長謡欲歸歸未得川途遙我不如木葉放蕩能超揺於身不拘束於人逃譏嘲出門語靑山日薄饑烏號

十二月二十六日曉度車盤嶺

纎纎月吐翳耿耿星回天風霜劓刖人積雪盈道邊度橋頓腰腳探防不敢前荒村絕雞犬列宿瞻髙懸暫憩何人門激澗聆飛泉胡爲倦行役纒糾區中緣老妻喜我歸下堂趣烹鮮兒曹喜我歸跪請誦新篇孫雛列成行眉目秀且娟我老不自休微名若浮煙於世旣無補有文何足傳願爲農丈人勇撤博士氊形靜神亦安庶幾樂餘年

十一日發舟宿浦口十二日過街口與鄕人畢仲常同舟仲常浙東稅官

好爵磨世鈍微官生白髮往來三十年幾見篷上月故人致靑雲倏隨飛鳥沒在者天一涯胡能慰饑渴篙鳴柂並舉忽忽又明發羞囊亦何有耿耿不可奪行當過桐瀨永走客星活髙風徒仰止吾事正迂闊爲謝同舟人官曹分冷熱

日閱灘險入歙境七日

長灘七日程狠石相與角一罅劣容舟古人昧疏鑿巨靈煮陰火百沸釜中作喧豗轉地雷傍觀驚膽落篙師亦慣見解迎知脈絡飽飯不償勞沽酒令軟腳吾人太勞生外物從揮霍攻苦償靑燈老大供一噱咄咄何所成躬耕負秋獲命也可柰何固窮慕先覺拋書付年少歸休守禪縛

詠程塾池亭景三十五首

登山

岱峩趺配林海彌摽碣石防防登山道於然資拾級巖谷中呀張竹樹外蒙宻有如桃源境導以榜舟入

秀野堂

新安舊澗瀍赤舄雲歸休吾心豈獨樂畎畝同懷憂偶然藝花竹四面春浮浮夢想五云深淸光瞻冕旒

漸入佳境

長康喜啖蔗舌本味有餘豈知達人心雋永傳家書杳焉塵外蹤曳杖寧徐徐垂堂有前警徒步如安車

半山吟所

烏巾上有天穏足視平地斜陽界石壁煙霏染襟袂長吟吐古音浩思入無際怪藤工屈盤坐閱人間世

倚山書堂

堯廷文思深寶玩出羣玉尙餘天語香夜半光煜煜湛恩延奕葉倚山書柱屋有琴不敢彈悲隨鸞鳳觸

路通修竹

楊朱誤多岐道以通爲直稽首虛心仙漫岡排萬碧醉題認欹斜永嘯破幽寂怪石蹲其旁微勞憩腰膝

蒼雪闌干

坡仙善遊戲竹以蒼雪名繽紛防防幹值此天風生曦輪亦慆慢孰取陽剛精勿以色見我剪水同其淸

逺開圖畫

遙繪拜新號髣髴宵夢眞突來浮邱峯寸碧窺簾旌羣岡列萬騎屯擁紛相迎鵝溪練萬丈天孫下垂精

極髙

隨地有極髙遐想昆侖頂箕揚斗挹漿下接寒芒耿神之化爲石日月山中永鳳夘遺蓬山笑拊微醺醒

梅邊竹外

梅筠三葉心張皇觀晚節羮調驗鼎實粉香紛玉屑石牀如砥平年侵幹蘚裂懷古發新題愧我筆無舌

蔬圃

平生用物精肥遁蒔蔬圃如何食肉相亦識墻薺苦剪韭垂新春烹葵挹零露濯膩銷紛奢此味妙今古

桃李蹊

桃李在公門其人古伊周堂堂毗萬防歸來樂一丘行道集瓦礫寧遺珠履羞至今稱舊園賤子追淸遊

桃李園

無言下成蹊戢戢春風樹斛量溢佳實鑽核戎甚愧諸孫似方朔隊魚總淸慧課勩此窺園頗解陸生意

春色茅檐

人間春色媚乃在茅檐間烘曲成直身豈曰衣裳單一洗紈綺習亹亹醇風還寒梅結世好早弄枝頭斑

成趣亭

云何天機成陶公淡世味邇來屋其中花果分位置山童敲茶臼應有佳客至脫防發蒙茸掛在蟠梅樹

紅翠亭

嬋娟絕流注黛假風中云我寧種竹桃鐵帚麾妖氛紅紅與翠翠非襦亦非裙一篆古龍涏宴坐娛朝曛

百花頭上

梅居百卉先山在最髙處政須第一流著屐常來去心探太極妙如持濟勝具翠禽噤無語月照橫斜樹

整屐

阮生好蠟屐一生著幾緉齒齒陟苔階翛然絕塵想萬竹如受圖頻敲振幽響新梢看拂云爲謝饞夫餉

萬玉

意足兩三竿吹萬喧地籟塗山委玉帛朝披成一快殺靑書租庸餘韻風月外被褐懷其珍猶期魯公拜

嘉慶莊

後皇錫嘉種始出京華間金錢買寸核甘脆傳人寰坐看火雲蒸玉甃沈淸寒散發乘天風不用嫌整冠

晚翠莊

松柏森晚翠凜凜雪霜晨髙枝虱其間嵗見蠟丸新乖龍割右耳葉大包根身居然入湯劑暑气銷氤氳

樵逕

墻腰取逕微呼童入山中露濃濕雙屨詰曲嵌厓通斧斯靑瑤枝帶以山花紅烹茶聞烈響愼勿燃焦桐

桃源路上

桃源昔迷途今日天光開猶逢古衣冠共此淸談哉愛枝不爲薪摘實看瓊瑰嫣然一笑粲蝶蜂毋見猜

錦繡鄕中

春風錦繡堆管領屬花木羣芳擁後先成此百和香綸巾風披披邀客來相羊亭午坐石間臨風揮一觴

向陽花木

陽和煦萬類花木生精神重陰自寒沍見此黍谷春棠花翻作洞錦帶如垂紳剛明君子操寸念全天眞

修景

化國日景長至人澹無爲掃除伐性具稍受薰風吹葵橊媚時景薝卜光陸離願言享黃髮金石庶不移

晚香

東籬居震位南籬見佳山隠然陶令居心共秋花閒姬公昔大聖居東多苦顏全髙返林壑戲袖方斕斑

攀桂

攀桂承家風丹梯上蟾闕買書教兒子靑氊我舊物沂水澡爾身咸池晞爾發明當上賢闗穏送霜天鶻

耐久交

紛紛世道交勢利不自保歸來拊竹石一笑成絕倒豈無同心枝傲睨天地老人間耿靑史猶知稱管鮑

好景

萬木垂秋實寒林燦靑黃風霜日淩厲噀齒含天漿未須羨吳姬入手三日香膝前環令兒好景思無疆

平安道中

佳竹報平安何年構深洞靑瑤懸四壁縱橫若機綜狹道劣容人輕飇時自送石磴臥蒼苔如山常不動

春艸池塘

艸生覆平池謝老夢非夢千載足神交微風助吟諷黃閣割浮榮退尋幽沼弄手澤奕世傳云深偃翁仲

弄月池

靑瑤削底裏了無泥土腥秋水淸若空瀉竇常泠泠幽人弄明月況值酒初醒寒光竦毛髮梁笱涵三星

益淸池

舂陵有佳嗜芙蓉香益淸池上月痕淡池邊人獨行天機今古政爾同斯情飛鷗何許來露盤爲之傾

千里池

我聞陶朱公養魚在深池玲瓏繞萬石魚行渠得知積貨致邱山我心澹無爲他年費雷雨觀此變化時

筠軒集卷三

欽定四庫全書

筠軒集卷四

元唐元撰

七言古詩

桐江舟行翫月作

平生慣賞山中月胡牀穏坐依林樾小池云影自去來山風吹衣冷到骨閉門亦知江海大政坐信書生白髮今年八月買扁舟臥看銀濤浮玉闕光萬丈驚潛虯寒逼千巖聴棲鶻天公賜我一段奇鼓枻中流從傲兀百年知已喜在眼皓彩陸離殊未歇蓬瀛仙子今在無亦欲乘風徑趨謁是行已幾大醉願挹北斗斟溟渤倚篷假寐待微醒船人屢報晨星沒

見雪吟

兒時見雪喜欲顚刻畫素猊自矜巧皚皚庭樹窺百回直疑天地不愛寶中年聞雪意淒然無衣無褐兒滿前捝蔬盈掬闕甘防束薪不辦晨炊煙白駒在谷鷹在鞲山中之人胡淹畱長夜歌殘白石爛杜陵茅屋風颼颼

孟使君遊黃山溫泉歌

吾聞古初未鑿混沌竅水火之精化武扶桑十日爍天地鱗毛渇死走無所帝令二物居神池權衡七宿圖書府人言坎裏陽泉翻豈識離中陰火煮祝融鼓气防合一竇丹砂沸千古使君紫馬苕霅來三生石上精神開懸崖絕棧不畏險杖扶石齒緣莓苔猿猱起舞虎豹遁三竿瑞日升蓬萊臨流解帶一湔祓淸飇微動朱波回暖騰黍谷非律呂雷從地復常胚胎千崖滴翠管迎送浮邱仙人揮酒杯謂侯骨相貴且壽姓字久矣標丹臺寧從博局爛馬防懶共冠蓋爭衢埃千齡奇事一朝取新詩磊落收瓊瑰尙憐拘官計日月重遊有約登崔嵬

聞角辭

山月未墮窺牕明霜風掠戶檐鈴驚城頭吹角山月墮此時淒切難爲情荒涼天地角聲老朱顏未幾白髮生角聲無情聴自苦多少徵人念鄕土豈如年少聞角時擁衾熟睡心不悲

次韻黃總管十一月望月蝕

天門虎豹猛莫當二十八宿森其旁妖蟇輪囷怒腹彊敢負膽气吞蟾光山城霜冷夜未央髙人起視懷感傷月中老桂千丈長古人往矣遙相望吳剛斫桂月窟藏曷不斧彼妖蟇亡天人受職鳴琳瑯樞機萬象分低昂誅蟇投畀無何鄕專車骨粉令風揚月行九道邦家昌天盲不復求醫王

題何生江天疊嶂圖

我生無封侯之骨相萬里成功勳又不能飛鷹走狗灑血看繽紛白頭兀兀據書幾昕昏童穉嗟爲羣長廊盡日絕人迹西曛焮熱气如焚授書過午暍欲死冰盤雪藕誰見分眼明忽閱何郎畫萬疊江山心爲快爭先蕩槳向中流無復求魚有餘嘬摧頽兩翁似偶語傴僂癡童攜一介驅驢下阪太淩兢尙憶邛郲行者戒因嗟吾人受形役百嵗膏煎棲大塊看君所畫亦勞生未辧脫身塵土界不如學取巖前樹鐵榦銅柯煙雨掛日月成丸弄豈休苔蘚爲衣色不壞枯榮暗與世推移擁腫可逃人睚眥莫言與語不防頭樹若防頭吾卽拜願將此意商西風祗恐傍觀猶未解

趙與春逺遊贈別

阿翁抱器須眉蒼見客布武聲瑯瑯汪祠醉墨龍鳳翥壯士讀之增慨慷至今蕭齋兩大字風雨不動生神光月梁誤喜承翁面化劍上天畱帝旁郎君翩然慰岑寂袖攜滕句秋瑟瑟看君身榦如翁長岐經孔思塡胸香敬亭淸嘯鳳臺去想見白雲思故鄕

近有同捨嘲余頭童齒豁者次孫阿彬生齒喜而有作

阿彬生齒涎滿頤稍能學步緣堦墀老翁攤書讀且倦時復提抱相遨嬉翁方齒落汝不知爲汝而喜吾自悲朝來舉櫛發如絲頗被年少相輕欺願君朱顏常保守莫見齒髮當衰時

奉題禦史四忠詩卷

五華臺土漬膏脂諫疏明朝上玉墀駢死難逃時宰譖兩賢甘作楚囚悲朝廷公道初開日墓隧哀榮無已時萬里生還承寵渥旌忠正在挈民彞

禦史之官帝耳目直言不畏龍鱗觸動搖山嶽亦雄哉紛紛佞臣總奴僕華臺寶剎切云髙汗流滴土嗟民勞寧使臣身伏斧鉞天王聖明容可逃雷霆奮怒那回笑爭相爲死交相弔倉黃逺謫塞沙寒悵望虎闗誰與叫忠肝義膽有明時皇天后土照臨之欽聞溫詔爲洗雪九原可作銜恩私生還重拜聖天子霜臺柏冷除音美四忠耿耿照乾坤畱取聲名付靑史

夜航行

偪仄偪仄秋夜航吳音雜遝汗流漿柂樓劣容六七輩焮髯燻耳炊煙黃袽衣失戒俄水入神驚膽落成倉皇羊腸𨿽陿無此險尙有餘地停車箱彌明鼾睡那辦此得跛男子應非常雞號四野曙光合鄰舟稍稍希燈光浪遊湖海別作計駕舟萬斛升扶桑

杜希聖經歷生辰

拾遺有孫眞仙人手持六六峯頭云靈湫喚雨洗八極向來旱气空如焚焦枯頃刻作潤澤書生甚訝非前聞精誠所致貫金石笑爾詭論徒紛紜嗸嗸待哺萬姓活直與造物爭奇勳先生無言天欣欣永錫眉壽鮐背文

聞角有感

城頭角聲嗚嗚昔年十四五挑燈讀我書月照池東樹月明未棲烏暮年聞角空齋裏猶喜讀書心不死烏啼還是舊時聲霜毛羞殺臨池水牕月欲墮未墮時淒涼心曲誰能知

蛩吟

蛩吟蛩吟促機杼念爾愁牽千萬緒如何也遣達官聞月影郵亭自來去啾啾喞喞艸根多幾家機杼空長梭短襦不掩脛骨冷瘠土禾低饑柰何皇華使者行原隰斟酌民情寛賦籍感時撫物一淒然豈比寒生操翰墨蛩吟𨿽小入豳風曽識東山赤舄公直須制禮扶明主明朝且聽隨車雨

次韻程仲潛惠詩

虛檐墜葉錚孤淸穏著黃公山字屏每憐俗物敗人意老眼頗爲看山靑春風不度東城側閉門聊作灰中畫神駒汗血始見之向來枉恨雲林隔金盤擎露九霄危人間芻豢眞無奇芙蓉爲裳蕙爲帶瓊瑤結佩天風吹轉蓬正自嗟南北云錦時時看墨色嵗闌擬訪水心仙攜手東阡與南陌

舟寓臨平書懷

臨平寺前煙水昏鐘聲隠隠揺山門篙師系纜古松下坐對月色波中翻年光盡付旅瑣瑣西風微動菇蒲根居人燈火自喧雜稍憶學語吾家孫秋田已獲粳米白浮蛆老甕山妻溫一錢不直客氊冷出門大類三家村平生心友喜在眼襟期稍許中宵論誰憐老气尙耿耿跛鼈彊逐南溟鯤

贈表侄李廷獻歸星源

石山寺前黃葉道我曽去訪江東翁淸池對酒躍赤鯉五十年來一夢中里巷蕭條礎石換孫枝挺挺今黃童駢章𨿽未到老眼已覺逸气追天風明珠白璧【闕】藏護丈夫暫爾遭途窮君不見盤根仙李非凡種培植應看香葉動願言得句如得官一笑人間朱紫重

白紵辭一首答鮑仲安

白紵亭何許白紵歌歌者苦君王微時擲百萬風流尙覺傳千古生長佳人舊有山嵗嵗春風芳艸路何人纎指撚銀條寒機自語隨驚飇織成邊幅凝秋濤殷勤熨帖鮫人綃君家贈我心亦勞剪裁稱體驅炎囂何以報之雙瓊瑤

題貢友瞻巖巖圖

茂深十年金石交灑灑筆力專雄豪南湖溔入我屋側耳似聽猿號靑山千折染空翠瀑練萬丈懸崖髙行者回頭坐者坐謂近非近遙非遙長松夭矯奮須鬛誰家置屋新誅茅山橋野店迷徑入稍疑艇子呼招招問君此圖爲誰作南湖之濵人卓犖石爲肝肺水爲文襟佩芳菲紉杜若泰山巖巖舊魯瞻楚尾吳頭並廬霍君家文靖玉堂仙彭澤令君聨韡萼諸孫班班如虎豹眉目秀異承家學蒼頭勿使捲圖去要洗炎囂倚冰壑

寄金陵滕義夫用第六韻

金陵坊裏識滕君喬嶽具瞻千萬丈怡然桑梓有餘恭顧我何殊魯三望賦詩尙骨不尙肉盤折老蒼銷隊仗黃昏屢過南軒廬經行九里淸溪上賀家酒好隔屋香對酌懽呼忘老壯子衿學校廢已久正賴斯文扶堡障新晴老悖欲何之泮藻池頭逺相訪寒威可柰粟肌膚雪髮無情垂領項書冊如山許亂抽並頭比鯽生徒旺齋防畱我共杯羮似憐久客淒涼狀方來太室歌邪許鴉墨宜徵將作匠姓名已在丞相府抱案曹郎非久曠何年種石必成玉天將雲爲雨釀爲吾多謝林董君扣戶曽驚靑竹杖

十一月二十九日先君子忌日

朔風吹度簾旌長博山鑪焚楓木香渚芹可擷亦可湘奠以桂酒仍椒漿山空嵗晚霜露慘魂來白日雲中藏萱花不待顏色老大椿至竟成淒涼萊衣縱在爲誰舞何況孤鴈摧炎方髙吟手澤付煨燼粗有遺墨堪尋行報親無路學詞藻竊從碑刻書潛光兒生作詩五千首情鐘諱日含悲傷舊山種梅身轉大窺花弔影何能忘林烏趁曙叫不已放聲慟哭回穹蒼

汪子翼遊黃山以詩示教作七言以謝之

黃山髙哉四千仞白日照耀金芙蓉軒皇禦風覽八極問道來訪浮邱翁鈞天樂奏鸞鳳舞從臣結軫隨飛龍當時欬唾落幽閴至今艸木生香風神丹一粒走澗谷化爲百沸朱砂紅遊人下浴代湯熨一咽再咽顏還童靈苗采劚換金帛異烏啁哳聞笙鏞飛泉布石掛疋練翠蓋倚空翹萬松霞裳遙自剪刀出仙果直與桃源通素書欲讀字漫滅石髓可掬芝成叢初平羊頑叱不起令威鶴老衣蒙戎鉢盂下覆送天粒玉山禾發常年丰華嶽先生來假寐蔡家兄弟書重封汪君妙年骨骼聳拖笻棧道淩虛空詩魂上據獅子背石人大笑欣相逢昔年鄕老橫鐵笛約客夜宿天都峯爛銀盤出涼似水仰麾箕尾爲前鋒百年奇觀豈易致力挽溟海湔塵胸嗟予衰謝付坐想惟將圖障懸庭中气爲車馬任超忽眼明鶖鷺歷始終君謡未已歌繼作寄聲以謝無是翁

請王復初公禱雨於郡齋

寰間老人星天上蒼水使翩然下新安兩袂挾雲气四郊如赭良苗空符師誕謾嗟無功先生霹靂潛膚胸並州快剪摧妖虹靈湫投檄驅老龍傾江倒海須臾中函闗紫气香溟蒙揮手起救吾民窮明當奏最陽平宮千二百嵗住崆峒相從倘學雞窠翁

苦雨狂歌

寧可崇朝艱粒食寧可暮夜無安席老翁不願聞春霖朝朝暮暮鳴不息寧可南徵負戈矛寧可募戰黒山頭老翁不願聞淫霖朝朝暮暮鳴不休浣花翁家牀牀漏頽垣通豕犬穿竇麥田艸靑三尺長閒殺耕夫手通袖山桃野杏鬭時妝爲爾空霑泥土香佳禽噤語蝶褪粉蝸牛蚯蚓升髙堂老夫經年剛制酒無術澆愁傾一斗閉車新婦皺眉尖汗墨流巾衣露肘慿陵大叫訴蒼穹下土蟣虱誠難通安得赤龍萬丈捧朝日四海九州光赫赫四海九州光赫赫蒼茫萬象生顏色

聞雨歌以官爲市者良可嘆也

春來日日愁多雨夜聞怪禽聲嘯鬼去年城市再焚巢兒廢錐刀女機杼金淘沙盡賤如泥壓殘官馬不能嘶客來勿嗔身障簏幾家聞雨妻兒哭

彈琴峽

朔風吹野日沈沈何年天造無弦琴黃牛三峽所未見奔崩沙漠聞斯今光浮漭蒼自太古下視幽窈餘千尋秦風猛鷙寫遺韻南國下俚嗟荒淫至音淡薄似酒疾響暗黒回空林儒林丈人騎駿馬淸風爲佩云爲襟黃金莫爲子期鑄後世豈少能知音政須露坐審宮徵遲回魏闕朝王心雞鳴度闗有誰子倉黃四顧經危岑

丁繼道索茶於天寧方丈次韻

平生愛殺趙州茶老禪茁髭如茁芽紅蓮幕下斵輪手僧牕醉臥忘公家醍醐養性近亦厭云腴泛椀相矜誇瀑流井收各有味三丫路頭行勿差撚松戒傍菩提樹汲水借潤優曇花心安不用拽牛鼻吟豪直欲拔鯨牙樓船將軍下橫浦陋邦震攝逃呂嘉

分題得嵗寒亭

嵗寒亭嵗寒亭乃在白雲古縣之閒防蒼松鐵面奮須鬛老柏羅絡靑防防屋頭好山作屏障階下琴築泉泠泠黃門何年此傾蓋三十六詩新發硎如何昔賢所坐嘯離筵瞻此郎官星潭潭丞相府胸中分渭涇天网旣下罩藥籠收參苓援毫贊機務抗志惜娉婷防前賈生席無愧艸堂靈

得銅井潭送克用公戍績溪

大鄣山揚之水灘三百從玆始銅井豢神龍鱗張角而犄驅雨帶余腥艸木常披靡潭幽窺愈深石剗平如機潭以寫吾心石以礪吾齒百煉之剛固奇節上出爲功汲寒洌詩書謀帥朱侯來馬試新鞍黒如鐵山君川後亦起舞五月平林尙啼鴂胸中兵甲貴不用獷俗懷柔任車鍥詩成石鏡擲金聲楮產龍須連玉潔

次韻陳子貞

公家肉山肥似瓠餉我淸談烹日注巷北巷南寧幾家不用挐舟渡旁渡吳王臺上歌舞新回首斜陽荊棘路羇懷況值秋蕭索意行且止悲歌屢兒曹頗嘗見此客世事悠悠首難聚淸陂百頃魚作租擬向漁郎商去住舊山茅屋撼風雨夢回不省棲身處神交千載落空言心知正用頻來顧我家父子一靑燈君家兄弟雙珠樹登山臨水定何時更約門生侍巾屨

聞角歌

城頭角聲轉悲霜淒淒誰解吹霜天解吹惟健兒健兒健兒十年戍遼西閨中少婦輕別離裁衣未寄寒刺骨嗚嗚咽咽空相思南徵北伐升平了刁鬥聲沈太白曉當官不用猛虎將歸來妻子常自保健兒吹角不知悲汝身不是遼西時如今卻付荒齋客還家有夢萬山隔城烏月窺牕一掬酸心禁不得癡童鼾睡爾何知明日霜髯增百尺

敍南蒲學正制登歌雅樂畱吳作詩贈別

蒲君軒然虎豹姿傲兀官舫來吳防路經越巂萬餘里自春䢐秋暑將退命銜宣府敢辭勞廟成作樂當昭代仲尼日月行中天聲教旁敷大無外金鏞石磬在堂下登歌進盥環衿佩朱弦疏越鳳凰鳴虡栒鱗而加粉繪儒臺史君惠裏言薇垣好事多才賢鳩工稽度罄其巧往往補乏捐金錢聞韶可但向齊國名與季子相周旋黃鐘不待諧賈鐸語以緜蕝知媸妍虎皮包裹槖駞載尙煩愛護令完全歸來上官念逺役庖人催喚開華筵坐令祀典配內郡逺臣夙夜思承宣功成紀實上奏牘星馳願到明堂前龍顏咫尺有餘喜率土共樂堯仁天

踏車行

靑天無雲蒸赫日大車嘈嘈小車急誰家小姑比嫂長牽手登車齊借力可憐力盡汗流漿揮手不見蛾眉長卻愁新秧未入土哭殺林鳩天不雨安得浩蕩銀河翻山後山前涼葉舉海塘罷築民把鋤萬嵗千秋荷明主

後踏車行

吳天不雨日光赭桔橰遞響徧原野祗消三日雨滂沱水雲萬頃揺新禾君不見前年苦雨圩塍破敗屋斜穿小舟過至今怕聽雨聲長防防滴滴割人腸街頭二千得斗米紅妝洗米官河水不愁圩破雨翻多柰此白粲珠璣何

題松壑禦史鶴慶亭

君不聞胎仙來自蓬萊宮裳縞袂丹頂紅禾非芝田不肯啄雙雙弄影瑤池中巢居松頂出至性綢繆牖戶仍玲瓏如何東道乘驄客百金逺致棲樊籠頸長閣軀費呼喚庭除步武旋西東九臯送響透寥泬孔墻宻邇驚盲聾雝雝似是鸞鳳侶亹亹相應雌雄同應嫌乘處志專一闗雎復見周南風生子墮地光照夜愛之謂是靈禽宗經時啅殻出黃口弱羽帶濕垂氋氃金九火七孕神質千六百嵗乘虛空靑溪道士僅一隻淸獻公家不多得雪堂夢裏聞戛然絕妙文章傳赤壁不如公家二生四兮四又八數衍羲經宗太極魚下防小亭新竹樹成陰長晝寂茶煙輕裊對文楸皓首寓公分半席請公下筆自作鶴慶圖醉墨淋漓雲霧濕

次韻烏程謡寄於尹

鄧攸居官惟飲水晨炊不淅吳中米武陵長史歸裝輕沙堤取石壓船底於公宦海經幾年有眼不識牀頭錢寒機弄月耕徧野政成老子風牕眠今代昌黎持繡斧華篇枉贈能知賢

任昉當年淸似水歸舟僅載桃花米烏程長官廉且仁況肯吹毛翻檢底秋風防防歌有年訟庭荒蘚生紫錢兒童三尺知雉性老翁八十看牛眠向非淸臺掲明鑑妍媸孰辧區中賢

上塘行

吳人不愛馬官河抵平陸婦女小兒齊駕船牽路雨收泥沒足君不見上塘篙師更苦辛髙桅掛足兩肩赬波濤急瀉石齒齒力與涎蛟較生死我願捨舟取長途南山風動嘯於菟人生行路難如此兩髩易禿紅顏枯歸來山中誰與娛良朋過我酒滿壺老妻紉綻弄孫雛但爲鴒原引恨增驚呼

鴈何來

鴈何來天之涯朔風吹汝急念汝寒無家南翔愼飲啄幸不離罿罝羇棲萬里影慘澹含煙沙鴈兮鴈兮歸有時有弟有弟今何之炎州十月雷虺虺朱鳥吐焰燻髩眉遙夜夢見君翕忽隨飇馳人言生別心欲折死別痛極那得知

靑山對白髮歌

靑山對白髮白髮對靑山有時問山山不語但見艸木春風寒登髙望白雲云泊松樹間引手攀云入襟袖云去浩浩何能還丈夫有筆無塵滓不作徵西露布獻天子文如古劍夜生光誰令子作眞符禆國史朝研朱墨誦瑯瑯夜剔靑燈應媿死我願學樵童丁丁防斧深山中又願持釣竿嚴陵灘上收魚筒溪神未必愚辱汝栁州栁是囚山翁

十四夜大風始寒

往年吳防厭風饕老屋揺搖連地動遊麋臺下少逢人眾鳥枝頭無宿夢庾臺千艘出海口檣折帆傾驚匈匈饑蛟鋸齒食人肉愁絕京都望輸貢靑山四繞閉車帷勢急何自掀茅茨我欲上天訴風伯虎豹守關安致辭王師南行甚勞苦回旃捲斾當何時徵衣未寄寒刺骨上霧下潦燻蒸之遙遙閨婦隔萬里可憐中夜啼痕垂短衣掩骭歌石爛硯田荒落吾奚悲腐儒所思在逺道鄰雞三叫增淒其

苦雨行

龍公吸海塡銀河散作千林夜蕭瑟曦輪仄禦入太陰若木扶桑少顏色苔生客位紫斑斑蚯蚓上堂蝸繞壁香盤曲篆屢供焫幘墨流頤驚溢出黃雲爛熟混泥沙田父涕滂憂水厄先生不出掩柴扉吟作饑鳶空太息願從馬上奪天瓢擲付祝融燔朽質三竿瑞日麗中天四海歸心仰宸極

晨盥衣間墮一髭白甚戲爲短歌

愚生四十髭始變把鏡嗔人爲吾摘蹉跎偃蹇二十秋霜雪滿頤何啻百衰顏想似葉禁寒粗喜眼明對方冊書成豈救妻子饑柰此秋風鏖四壁舊遊澤國畏波濤嵗晚歸來風雪厄林棲勉作遂初賦燕坐可觀虛室白有時懷土夢魂驚起據藜牀猶作客昨夜燈花綴玉虫艶艶語人光照席淮南猶有未歸兒安得行人報消息終焉我髮不再勿羨天涯春艸色

和程仲山失雞行

君不見少陵杜老苦爲雞虫分得失又不見東坡居士亦爲二虫辧隨逆不如且讀仲山甫失雞行雞飛上樹從人得啁啁粥粥爾何爲鼎釜新封湯沐邑宋牕幸免聒兩耳風雨膠膠長邪慝漫誇助叫海翻波孟嘗君家惟此客我聞失雞付等閒天山鳳食靑瑯玕千年覽徳始一下世人莫作翰音看

君不見魏世熒惑亡在匏中昆明池上煽融風又不見黃帝珠遺赤水象罔得之心獨喜蕭何暫去漢皇驚四皓入山寧餓死天人至寶眾所重豈比紛紛雞犬似誰教鵝鴨惱比鄰爲嫌口吻令人嗔鉆籬菜僅俗僧飽詛盟待汝揺其唇寧從紀渻養木雞三旬不鬭全天眞吁哉少驚世之人

文防堂前以磁罌貯牡丹一枝著雨離披古松賦詩簡呂廣文元輒次韻以廣其意

牡丹紅者呼狀元黃紫類有佳名存東園壽安大如鬥花時擾亂蜂蝶魂輕攀要是纎玉指滿插雅稱玻瓈盆主人何處得瓿甊上具口耳中昆侖嫣然一朶若有訴名色以聘元非奔雕欄遐憶風日麗平地下接沙塵昏暗投明月誤魚目得時蕭艾欺蘭蓀願從汲引上幾格賜之湔祓令蒙恩翠屏掩映嫵媚態玉井噴噀醺酣痕忍言零落拾殘馥酥煎故待供盤飱憶昔洛下潛溪緋買種動以千金論歐公出口譏天巧至今傳誦數百年豈非大巧淳朴散主人養拙之爲尊天香國艶𨿽醖借自開自落隨乾坤城北詩家陳孟公愛松愛花心一源瓦瓶深貯見吟詠珠璣何啻百斛繁偶逢想亦被花惱何不弄筆伸花寃銀罌【闕】金【闕】有物情醜好隨手翻東園百本方爛熳少頃佳客開芳樽蒼顏正愛花壓帽投鑷未用慚諸孫枝梧詩律謝沈宋眞持布鼓過雷門

小疾戒飲戲作長歌

人言天上有酒星又言地下有酒泉杜康儀狄酒之精至今垂名千萬年酒星不照新安郡筠軒先生據寒氊蕭齋非無酒盈榼柰何衰疾來相纒旣不學灌夫罵坐忤丞相又不學方朔殿上遺小便家有宿釀五百斛不如買田二頃扶烏犍誰憐脇腐客不悟爾謂得趣吾豈然子云寂寂待好事彭澤歸來無一錢從今賓至但茗飲白雲椀裏銷晝眠速營糟邱亦過計笑我自號茶中仙不然飽餐脫粟飯縱逢麯車豈流涎問翁空洞果何有惟有風月三千篇

國寶程公幼子叔固年十四機警可愛賦長句以勉之學

大鵬初生羽未幹抗志藐在靑雲端虎才墮地文隠霧气已食牛威百步何況羽成文炳時九萬直上須臾期風低艸木百獸避不數尋常麼兔貍人間小兒千百輩羅衣楚楚同隊嬉喚爺但覓梨與栗幾何把筆塗鴉兒公家幼子十二三發硎快劍冰爲鐔眉眼分明畫中得髧髦漆黒垂毿毿試令吟詩拂蠒紙瑟瑟食葉聞吳蠶荒齋邂逅阿戎語白晳那知逢阿咸鄴侯家書髙似屋字比錢大光煜煜五行並下抹紫電意迎理解如破竹靑燈作十年讀掇取巍科收世祿一枝祖笏篋中香畱眼昆岡看片玉

田家苦

嘉禾灑灑溝塍間有如少壯矜容顏黃金散漫堆場圃幾年無此逢秋雨東家打稻西家聞細聽聲中含太古問君如何是古聲七月豳風始西土人言田家樂我言田家苦春耕泥沒膝呼牛耳濕濕禾長費周防露艸慿茵席藜莧不充腸憔悴見顏色林寒向夕煙火微主家扣戶徵租急舊逋未了新逋積倒甕傾防無一粒田父拊膺向天啼瑟瑟秋風吹四壁

明月璫一首戲贈安處善令郎之婺源結姻於鮮於必仁之門

鮮於君有鸞鳳女安處善生麒麟兒兩小無嫌好姻對瓊林皎皎春風枝刺繡牀前性聰慧讀書窓下聲吾伊蹇修寛作十年計宛轉爲傳靑鳥意羨君買紅纒酒缸何以贈之明月璫

以虎圖贈如軒楊簿歸臨江

楊侯手持西江雲散作分陽溪上雨千家小邑戶不閉食葉吳蠶如欲語語公解織云錦裳明當補衮春風香問之胡爲捨我去店頭栁色揺離觴

有虎有虎南山巓咆哮百獸不敢前尾掉云旂眼出火盤礡畫史由心傳似聞騶虞異天性村村牛羊自歸徑唐朱姬召嘯風聲況是闗西縣祖印【朱虎召虎】

松溪道人歌

巖前偃蓋松百尺下有淸溪千古碧無朝無暮撼風雨淺深見底光相射此松太極爲根柢老幹中心藏鐵石防防蒙蒙香霧生壘對冰霜天與力爲苓爲珀通神明塞谷漫山鄙樠液明堂太室伻獻圖回首萬牛俱辟易溪流上接銀河津地占淮壖分澤國纎蝦寸鱗不敢動但許蛟龍爲窟宅樵風半棹日色暮璧月中天幽鬼泣淸溪道士太離羣竹溪六逸疑爭席不如松溪溪上人自主自賔無媿色黃庭總是悟眞篇冉冉飛騰豈無術天上神仙厭驅使且向寰中守虛白松脂一丸飽卽休咽以淸冷毛髮立今年鼓棹過分陽紫气度闗人罕識竹皮爲冠風吹女追隨步武庚桑役但恐故山松有語莫遣溪聲罷瑤瑟歸來朗誦采芝歌信宿云端度雙舄

八月八日過嘉興捕蝗行

東村柝喧天西村叫傾市捕蝗官𨿽來無救我禾黍圩田已破今無秋舊淚未幹新淚流富家有米量玉子菇蒲昨夜風颼颼民窮乃至此萬一寛徵求君不見往年北殍來南州累累老稚令人愁

筠軒集卷四

欽定四庫全書

筠軒集卷五

元唐元撰

五言律詩

由嚴陵入杭舟行雜書

碎日揺江面危檣簇岸隈鷗雛隨浪去蟻子上篷來自得浮溟興慙非作賦才海門知已近潮信一時回

又

晚泊富陽縣髙吟倚柁樓乾坤雙眼碧江海一身浮鳥度煙橫外帆來天盡頭忽聞鄰舫笛旅思不勝秋

又

雨轉浙東去潮來海口長蛟龍移窟宅賈客亂帆檣險極終須易閒多未省忙勞生乃如此千古幾殘陽

重陽前四日余杭道中

村酒難爲醉羇懷易得愁雨毛偏著面風葉蚤辭秋夢繞陶公徑寒催季子裘還家慰兒女猶及菊樽浮

川道中

竹輿從俯仰山翠自橫陳客路偏逢雨溪花尙占春衝泥憐僕子訪舊介樵人出塢風煙豁初看萬瓦鱗

午日江賓暘畱飲

小閣香蒲酒靑燈細雨詩交情淡中見節意旅邊知近水蛙鳴亂空山鳥去遲祗應歸思動後夜費相思

曉坐

露重危秋葉雲輕冪曉池流年供世故白髮誤心期食指多爲累生涯政作癡固應忘寵辱亦復斷憂疑

又

細憶爲兒日攤書愛滿牀風雲終契闊霜露久淒涼魏瓠徒呺大南箕不簸揚搜拈聊自逸應俗苦相妨

曉臥

吟癖兼書癖閒居歲月深淸心知旦气病骨覺春陰負米寧幹祿披裘不願金曉牕無个事臥聽一枝禽

次兒耆藤坑省族因憶舊遊

避亂垂髫日千山導板輿開門當樹色隔澗認鄰居未省談宗譜何能讀父書苟全吾所獨同裏甚欷歔

又

避亂垂髫日慈親雪半簪釣魚臨澗水打栗上荒林風木悲淸夜寒燈誤苦心吾兒訪耆舊遺迹好重尋

偶作貽問疾親友

貌攺初心在胡爲病使然衣寛連垢膩食忌徧鮏羴小甕醅初熟髙齋榻未縣肯來同靜夜雨後聽山泉八月十六夜山園小酌月色如晝返念去年今夕與鄕友對月吳山蘭若卽故喬相讀書地也賦五言律四首聊述雅懷

萬籟沈淸夜千門繞舊河云移吳樹逺月照海門多猿哭仍紅樹虫吟盡緑莎慿髙懷古地慷慨欲悲歌

又

秋風吹澤國淸夜此憑欄樹影隨江斷杯光接海寒鄕音知聴異旅席覺愁寛好待潮頭起晴空看雪瀾

又

市逺塵囂隔山寒謦欬淸四人月下影獨鶴風中聲僧嬾佛燈暗鼠跳僮睡驚異鄕逢勝集意气此時傾

又

今夜山中月淸光照酒杯發明空得雪心在冷如灰縱死能忘學逢時愧不才翻思行役倦招隠意悠哉

送鄭國用譯史歸嚴陵

四聲同自出吏牘必兼書法不傳蒼頡官曽領象胥霜楓歸興裏冰蘗宦情余莫怪淹畱久亨途奮迅初九日與徐繼元張定甫長兒徐卿登水西蘭若

身在千峯頂平城一望賖白雲迷鳥道黃葉滿僧家節意看萸紫年光感鬢華重遊應有約迎眼亂秋花三月一日偕族侄兒輩拜髙眉尖祖墓有作

路入靑松徑微風拂鬢華孫雛欣得筍老子愧簪花碓響知村近牛歸覺日斜相邀宗子捨有意泛流霞

又

尋芳何恨晚聚族喜相招隔塢猶聞笑深林忽見樵松楸闗逺念山木寄長謡笙鶴來何處因風得細飄

汪村道中

林黒初過雨山橫半截云犬牙雙嶂立鴈爪一川分灰捨依寒樹茅茨映夕曛筆耕終不補端愧夏畦耘

五月五夜大雨明日水驟入邑

雨兼河漢下舟可市防間湍急疑揺屋云昏盡羃山愁銷涼葉舉望極暝鴉還今夜思鄕夢懸知逺度闗

宿黃岡畱題

投宿尋林捨泥深一徑橫燻衣燎松火餉客煮藜羮急雨蛙時歇山寒牛夜鳴明朝又行役擁被聴雞聲

吳門寄弟淸之

百粵炎蒸甚三吳澤國深新秋鴻鴈影投老弟兄心對酒山侵座談經竹滿林他年歸里社此樂尙堪尋

鹽官觀海

怒潮初退後衰艸嫩寒時浩蕩浮元气微茫入島夷帆歸分夕照醝運殷秋鼙自是羇棲者何妨步屧遲

又

海風吹禿鬢江樹映深杯潮落烏犍臥天淸白鳥回貢輸通萬國象緯印三臺極目眞無際方隅亦壯哉

再用何字韻少寫歸田之味

藜牀嘗穴坐無寐五更過吟敵秋虫苦書成柿葉多雨窓原憲飯樵徑買臣歌剔蠧無休日餘生僅幾何

嵗晏書懷

年光逐飛鳥暝色集棲烏老大常爲客蹉跎負壯圖交朋半零落往事幾驚呼湖海收殘夢依然一地鑪

又

巧宦徒欺世多金亦減年不貪元是寶熟睡卽眞仙已恁巾常墊旁嘲履下穿酒思前日量詩許後人傳

又

老不趨時好棲遲竹下齋生涯逢宋鷁談笑類齊諧靖節生前祭劉伶醉後埋寃親都悟徹平步到無懷

又

內弟黃彭叟頭風近稍蘇過門每相覓情話可能無搗藥山疑動抄方筆尙濡椒花催獻壽想不要人扶

又

目送橫塘路時聞竹下風追隨千日醉勃窣兩山翁志合疑無間言淸亦屢同可能羣貉子正自羨防鴻

又

君章早年友好在魯靈光足弱憐經嵗扶行始下牀佳兒能哭竹舊妾久辭房老淚沾巾罷餘生自笑忙

又

已遂懸車志鐘鳴行未休旅遊毛褐綻家近臘醅篘臂痛頻纒纊天寒莫倚樓老妻應念我燈火夜窓幽

又

天寒爾行役建業又宣城一月無安問長宵幾黯情馬周頻對酒梅福舊逃名緩轡靑雲路春羮試筍萌

又

負笈懷明復斷機期樂羊嬌兒知問訊慈父念遊方篁竹猶防盜圩田乏裹糧鵲聲頻報喜嵗晏定還鄕

近第五男桂芳自金陵歸喜而有作

又向茅山去三年望汝歸流光催舊曆急雪舞徵衣北鴈嗔來晚南翁喜莫違家人多釀酒指日扣柴扉

又

晚嵗違離日他鄕去住心讀翁詩滿壁念母雪盈簪反哺烏飛逺傳書雁影沈一欣消百恨節近不孤斟

又

進食哀韓信斷機聞樂羊男兒須立志弟子頗成行白塔尋鐘阜淸池過景陽山僧應說我醉墨灑長廊

嵗晏畱別槐裏諸公

三度金陵客幾年槐裏賔支牀自活祭食鳥相親帳冷梅花月杯疏竹葉春主人分席暖夜話見情眞

又

老增兒女戀每見一歡然寄食應懷愧貪書不曖眠醉拋千日後健比十年前一事天慳吝囊無使鬼錢

又

旱極陂塘竭城災瓦礫場天心垂告誡人事覺淒涼廩積渾收秕園蔬半蝕黃依稀殘雪徑晚步不須忙

又

畏冷常闗戶乘閒漫炷香問年遺一老困學愧三長稚子方歸裏諸生近擅場【子桂芳歸自金陵周生近中科目】喜多成折屐不是酒邊狂

九日攜長男登譙樓

火後靑山近風前烏帽斜淸溪回晚棹古木認吾家斷飲萸空紫禁寒菊未花慿虛云滿袖一一數歸鴉

又

節令欺人老親朋鳥散餘獨攜靈壽杖誤讀褚公書木落秋容出沙寒雁影初扶行有兒子白髮喜相如

次韻朱克用自南徵歸饋魚不受

閩海收羣盜歸逢雪剪瓊健如窺艸鶻飲似吸川鯨賜杖翻成愧嘗羮乃見榮懸魚吾豈敢羊續太無情

又

君家好兒子目漆貌如瓊霞舉占祥鳳潮生掣巨鯨弓刀騰逸志禮樂紹前榮我亦吟曽稚因知防犢情

又

貌醜如梨凍相逢葭倚瓊餘生成退鷁故友嘆騎鯨虀熟寧無味松孤晚自榮賣文資鶴料豈謂絕人情

次韻程以文黃山星橋末章屬仲安

今日題橋者燕山耐朔風寄書逢驛使問路介樵翁村酒添泉白林曛曬屋紅浮邱不可見笙鶴度崆峒

又

悠悠俯云影浩浩吹天風解佩此溪女負苓何處翁焙出茶芽紫義來魚眼紅山家慣延客何必羨崆峒

又

一入桃源路茅茨異土風山前采桑女山下祝雞翁池沸丹砂紫柸香豆粥紅蔡家兄弟老書寄自崆峒

又

屢讀虞卿記髙懷激懦風歸疆榮魯史興學慕文翁種秫樽常緑看花頰尙紅藏書侔祕府知道鄙崆峒

又

聞道麻源谷遺民尙古風路逢傾蓋客人訝被裘翁柱石中流白汀花隔岸紅名山三十六何處認崆峒

題江伯玉雪舟

皓雪滿天地衝寒在此行檝枝揺太重蓬篛聴還輕黃葦投鑪濕遙山隔岸迎眞有幽致妙嵗不求名

又

泛宅淸溪上香醪不外求滿篷堆載玉萬石似停鷗急灑侵鄰舫斜飛上柁樓斯人輕世味有志慕羊裘

又

刺船惇夙好非醉亦非狂影亂錦袍客寒侵黃帽郎魚來吞栁絮鷺下立銀牀畫手兼詩筆風流屬二唐

又

此士非漁父無人拜浪婆船頭輸玉帛水面覆銀河細認玲瓏樹遙聞欵乃歌婦翁同把釣醉後舞傞傞郡監識公涖任三年僕未嘗造其廬嵗晚滿秩以詩謁之手執拙句不離手第五兒桂芳多承品裁

報國丹心在終更覺白頭名登循吏傳官是富民侯野寺朝朝雨甘棠樹樹秋三年𨿽報政尙冀冦公畱

次韻黃竹隠兼簡張允元

桃是都觀人居海上山升堂兩童侍坐石一生閒要遊仙詠幾微夢覺闗兼參仍細悟應見古風還

三月望經張明善墓下作

尋春何恨晚卻值雨紛紛鳥度云將暝牛歸徑自分愁生墳上艸醉掃壁間文丁令猶來往山前獨鶴聞

又

農務因時動山容過雨鮮澗淸宜犢飲桑緑未蠶眠客醉依山閣樵喧上瀨船行防泥匝磴路轉得平田三月初二日連雨有作並簡丁繼道照磨

桂薪憂竈婢蘆絮擁鳶吟勢急疑天漏愁生抵海深巷窮無過客杯覆乏孤斟一事知翁喜閩南遞好音

又

聞道靑溪宅濤生地欲浮溟蒙憂立鶴浩蕩快輕鷗牕暗難臨字天寒怯倚樓何時幹后土老子欲春遊

克用公過余約詩防再用韻

詩法如何在篇章忌躁浮雪牕麾野馬云岸立沙鷗重挽千鈞弩雄誇百尺樓相期拾瑤艸李杜是眞遊

又

洛下書生詠山頭飯顆吟成章金愈煉汲古綆宜深布谷催農種提壺勸客斟連牀不相覓微物有知音九日陳梅溪諸詩友環碧亭分韻峯字澗字

淸遊酬節意古洞剖云封菊冷含靑蕊池深印碧峯探幽窮狹徑望逺倚長松預想還家路山重隠暮鐘

又

驅車鷺前徵入谷鳥頻喚如何轉崖腰蹄泉注窪澗黃花戒亂摘使我杯泛泛移樽坐平蕪灑屋斜暉爛

古劍

寶匣深藏閟神光射鬥牛潛驚妖鬼膽曽斬佞臣頭水火虛磨淬雄雌遂怨仇直饒銷蝕盡尙可作鋤耰

又

吹吷鋒難觸磨鐔彩尙存斬蛟新遺血躍冶舊遊魂獄市金精化將軍玉具恩時平無所用念爾拂塵昏

郭外訪梅

石磴從橫路春風冷淡枝問樵疑不答見月轉相思野店泉添酒山家雪擁籬玉人愁耿立未許凍蜂知遼東告饑民有易子而食者朝廷惻念發粟十萬海運濟之二月二十五日風大作感而有賦

吳城風折樹海運最愁人坐湧三山浪全輸二百囷廟堂憂旰食川後縮威神盡捄遼東命乾坤本至仁

又

風伯方馮怒重陰羃古城髙空無鳥過平陸少人行海道懸危命遼氓解急烹願言天與力蛟鱷自波平吳庠九日小集靑山學正謙父教諭莊子正酒散有懷

艸艸酬時序瀟瀟怯鬢華杯浮那待菊客散倍思家霜栁池光靜風廊帽影斜無山供望眼獨立數歸鴉

至日書懷寄廣州淸之弟

節近心彌愴年侵病易攻思親猶灑淚搔發久成翁旅思炎涼外人情拜跪中中孚觀卦始吾道可能窮

又

令弟炎州隔書來慰陸沈寸心懸萬里丸藥抵千金逺鵠翔云表鳴鴞集泮林思歸仍嵗晚夢繞練江潯

送孟宗鎭主簿防稽

婉孌闗雎詠聰明戚裏孫蓬萊空淺水燈火自淸門簿領頭將白儒冠道更尊東行探禹穴詞气藹孤騫

又

佐邑方嚴駕承家早象賢衣冠逸少防富貴買臣年手把勾稽筆春回坐客氊應思桐瀨水照影只依然

送靑山李公學正歸姑孰

儒官三十載壽相七旬人慣鼓談經舌休嗟墮甑塵庸流憎直气吾道恁長貧陶令歸來晚松花防葛巾

又

出山元自早歸老未妨遲模楷須前輩勲庸付令兒客氊空得暖僧壁賸畱詩絕倒期他日靑山酒一巵

姑蘇歸舟行雜詠

吳郡三春夢徽山半月程年隨衰髩白心與暮江淸衣敝偏饒虱吟豪欲拔鯨子陵臺下過慚愧一篷輕

又

祗道還家樂翻成逆旅驚卜程防戍卒亂眼畏潮生憶弟淚含雨懷人心劇旌依稀記殘夢漁唱起三更

又

篙工相爾汝客路識艱難夜气侵燈短灘聲逼枕寒衣冠從野制螺蚌入朝槃溯瀨經三百惟應引恨端

又

吾郡揚之水濫觴爲淛江灘崩饒雪浪石狠撼船牕瀧吏詩難繼呂梁心半降鹽商撾晚鼓賴爾酒盈缸

又

水暴魚無市泥生燕有家朝羮供苦茹鄰舫餉新茶云破懸厓屋波揺側澗花羇愁聊自釋柰此髩邊華

又

犬牙徽睦郡風俗舊知醇桑樹髙於屋樵蘇每見人荊釵慚越女源谷尙秦民漸喜鄕音似聴來殊未眞

又

山色無中有灘聲抑更揚村童來賣蕨溪女自梯桑野曠牛眠艸風暄蝶度檣豪吟撼鄰舫老蚌弄珠光

日徯交代徐君璧未至

平生徐孺子下榻久相迎坐見三秋老能消幾日程雨窓聲未了河水緑初生白鷺衝煙去新詩此處成

又

畫船虹貫月茶竈火生風解纜星橋北瞻云震澤東寒楓揺隔岸鮮鯽出連筒日日占烏鵲燈花幾誤紅

次亡弟淸之壁間韻

鴻鴈吹行斷蒼顏恨莫同官身炎海外旅櫬夕陽中已謂詩瓢失誰將酒榼空摧頽遲暮意松柏度悲風

十六夜過長安堰

下堰舟如箭行橋馬似龍已無燈照寐猶有月流空菌蠢耽吟頸迂疎學古胸殘年少風雪正爾慰途窮

觀書

老不於人競耽書尙作癡掇皮非肯綮捕影祗支離頭癢占陰潤燈殘迫睡期趨庭無少日立雪想移時挽吳南峯二首兼憶雪窓眷丈淸之亡弟

論交常恨晚語別輒思君醖借胸中史吁嗟地下文夢寒霜樹葉吟斷石潭云解橐披遺墨銅彞旋炷燻

又

南翁鄰雪叟棣萼早聨輝忽作靑山去眞同白首歸野猿催淚落沙鳥傍人稀憶弟渾淒斷慿軒對夕霏

野望

葉脫通林影溪回束洑流人情逢歉嵗野望怯深秋淮甸兒行役村墟客滯畱陶公方止酒何以答淸愁

竹防寺

竹向何年防閒僧幾白頭龍從長房化人負謫仙遊髙閣平吞野孤亭俯枕流往來頻下馬松語一山秋

又

殿古旛幢黒門臨杉檜髙飯僧頻洗鉢諷唄誤聞潮山逼衣常潤溪淸檝欲操牛羊爭逕晚緩防卻尋橋

又

道人不嗜酒隨意坐僧房愛石頻敲杖看碑獨繞廊塵勞三世械圓覺一鑪香莫遣寒山笑金聲在孔堂

任公寺

任公曽此釣勝迹寄浮圖尙憶桃花米何慚竹使符溪聲還似舊艸色幾回枯淸譽流今古惟應激懦夫

嵗晚思歸

莫怪還家晚生涯比漏巵靑蠅防圭玉眾女疾娥眉淮甸兒歸日山妻病起時荒年猶有酒不敢問醇醨

又

耽書深入夜怯酒淺爲杯疾稍除無妄天應養不才驥牛能共皁瓦釡漫鳴雷說與池梅影花看兩度開送程仲本再入東廣長樂縣【循州】寄父節卿

龍岡六千里將子共南徵縣小胥徒減官閒獄訟淸居人無結韈佩劍更趍耕盡說新來宰鄕亭謝送迎

又

略說炎州事從來气候偏土風嫌質子畜鶩代耘田百貨無商賈三家亦市防教兒勤筆硯有口肯言錢十五夜溪上觀社公燈後二夜觀汪王燈防

丰城寶气化九土正歸唐武徳風雲盡越封春艸長迎神三獻曲遺愛一鑪香燭影隨流水簫聲度短墻九月二十一夜燭下獨坐偶讀所爲先公家傳淒然感懷

荏苒更新化蕭騷愧白頭中宵千嶂雨孤館一燈秋養气言從寡思親淚忽流孫雛苦痁疾覓睡擁黃防

蒼頭初得小犬

稚犬從何得蒼頭買近鄰畏寒初離母學吠稍驚人警盜期猶逺分餐喚易頻因知推艮象並感諫獒臣

筆禿戲作

齋閤無佳筆將何較豕魚生前髯主簿老去禿中書湘管光華始金墉退黜余苦心終不朽遺迹漬裙裾十一月十九日先君子梅臞先生始生客齋小奠

父蚤憐兒慧兒今念父慈音容頻夢見心緒許誰知四世緦功盛餘生風樹悲客窓陳奠酒老淚易交頤

又

四十年前夢如今一然情鐘假山記哀盡蓼莪篇老雁摧炎海嬌兒別楚天杳無音問至水澤又成堅

寄題江元直林亭

擬訪山中宅先敲竹下門日光浮栁眼春意擁花根猿鳥驚生客詩書覺後昆多君五色筆借我掃苔痕九月二日送夏叔通山長宿洛口寄沈仁甫

地勝仍東洛蕪平放牧洲溪流天目水人送郭仙舟急雨連牀夜微風古桂秋東陽詩共瘦漫刺未堪投

二十九日仲文教授生旦【炳竹山】

淇澳迎年永椒盤獻頌新逺乘千嶂雪來預一堂春晚嵗朋儕少淸交義味醇我筠公是竹貞操兩宜人

又

白髮隨年健靑衫向晚披雪寒堅竹節春近粲梅枝藍尾長生酒苕川錫類詩使來分鶴俸宴防喜追隨

訪鄭元章伯仲

薄宦淹分水挑包返舊林春風千嶂雨賔主十年心動喜看連璧知音拂古琴鶴鳴透寥泬薺長滿墻陰

又

春光濃似酒野潤步偏輕犬迓非生客溪流祗舊聲笑看塵榻字話極嵗寒情明日又行色離觴莫厭傾

舟行五言律

支港飛泉白疎篷漏日紅尙餘陰嶺雪偏值打頭風亂眼迎梅栁荒村過梓桐髙居誰氏子行役笑怱怱

又

舟小能容客山多不計層荒村雙港水古廟上元燈旅瑣鄕音接年侵酒量增如何今夜月同照發鬅鬙

又

艸艸酬新嵗徵衫勿厭勞灘迎疑雨勢舟順快鴻毛晚覺漁燈動晴占霜月髙棹歌嫌鄙俚默誦楚人騷

又

舟行惟數日去鳥亦忘歸路暗樵夫出天寒漁者稀隔江晴樹逺向日落梅飛且了還家願徵塵又染衣

又

過棹村墟異當春服色新但知逢節日元是別家人簫鼓叢祠晚牛羊野水濵客中仍送客此處最傷神

又

苦憶白眉老回橈一見之市聲不到處門靜立移時小出尋柴步幽懷許鶴知題詩徧修竹聊以識吾私

又

千古桐君宅仙蹤不可追山虛答人語邑近怪帆遲牽路穿苔磴漁家隠竹籬日髙猶未飯吟苦笑吾癡

又

又過桐廬縣明朝卽是家江城衙鼔動野店酒簾斜山逺深含霧舟行淺帶沙黌宮冰漸泮春近迸芹芽自新安江而下舟行亂石中篙工最苦

略說舟師苦東西似轉蓬篙前猿掛樹帆底鳥呼風貫索尋牽路衝波礙釣筒千勞償一飽終愧守家翁

又

詰曲疑無路中通一罅波灘長如受敵石狠似降魔篙誤親相詈飯餘兒共歌置身鼇背上險盡鬢增皤

道經果願寺抵周覽塘回途畱題

溪淺晴沙露秋髙緑樹殷未瞻黃面老先過玉屏山引望鄕關逺無心物態閒魯連觀小節卻笑髩毛斑

又

黃栗連山樹靑蔬並捨池垣頽穿系豕冬暖發春枝柴戶趍朝販漁家過午炊鴻泥聊寄迹艸艸不言詩

客窓奉懷孟威趙總管

歌戍文公里言還君子營束書行李重飲水宦情輕愛石連云買移花作洞成諸郎駢玉峙快誦鼔琴聲

又

筮仕年𨿽早遊方職轉卑思家慿夢往攬鏡覺顏衰斷酒朝增飯抄書手任胝回橈嚴子瀨嵗晏以爲期

寄呂輔之經歷鄭子美鄭元章

飄泊東遊者於今髩盡皤欲知窮學究莫是病維摩舊物烏皮幾新愁白石歌所欽煩念我書札問如何

題邵氏深秀庵

我來不見深秀庵中仙但能朗誦深秀庵中句江湖多少作詩人透紙喧然操鼓吹想公來往蓬瀛深化爲蔚秀之瓊林噓陽吸陰入無際朝與鶴飛夜猿吟千金良方出海藏聲名彷佛倉公上平生一寸濟物心嵗晚佳兒甘防養諸孫頭角競嶄然廩有餘粟地流泉先生𨿽去典刑在詞林繼和東臯篇

又

瑚掣海底翡翠映蘭苕澹薄天機隠淸明物象超瑯琊分左服天目發中條遐想千年鶴歸來防藥苗

畱別潘公明交代方良輔友兄

小市張燈夜幽齋待月時歸心泉赴壑客路鳥黏黐不寐窺梅冷淸談喜漏遲尙憐傾蓋晚後夜費相思

又

老不趍時好三年兀客窓歌成慚畫一韻勝喜無雙別意浮寒樹歸程溯練江相看揮寶唾能使寸心降

元夕作詩謀歸新安

客裏逢元夜臨觴气倍增風回仍急管巷僻亦疎燈畦菜畱孤注篇詩當百朋往來何所有歸作住家僧

舟中雜書七首末篇奉寄夏大之

龐公不入府入府又何如縱有屠龍技誰飛薦鶚書病多翻惡酒發短不禁梳賸喜生還日桑楡且定居

又

芳年初筮仕投老尙無氊曲誤周郎聴鞭輸祖逖先錢神招百諾傳癖負三遷畢竟歸來好相看一囅然

又

浙江篷裏客世載貌淸腴孰計靑雲路空摩白雪須鬛封悲後進楊閏昧前途得失常相補臨風一嘯呼

又

蠶食臨毫紙風生唾有珠朋儕殘宿艸時好盡吹竽白日思甘寢衰年誤信書明當上丘墓麥飯灑盤盂

又

个个孫排竹山妻發櫛銀百年能幾有屢夕夢成眞蟫白書新理鵝黃栁未勻老名更鎖住重養鴿兒馴

又

入郭猶淸曉煙光郁未開廟修興眾役巷塞曳雄材叱吒騎生馬淒迷溺死灰迅雷方到耳髙臥子陵臺

又

蹭蹬靑霄翮斯人坐警曹海云蒸筆硯朔雪滿弓刀徳化收儒效威風伏土豪思君不可見倚柂讀離騷

奉和王知事宛陵詩韻

一雙白鳥度輕煙萬玉揺光似渭川馳驛歸來修禊飲風流不減永和年驛亭見樹濃還淡山店沽醪濁更淸乳水翩翩橋下影分明人在鏡中行

又

宛水寒流白徽山曙色淸鳴鳩相應和逺樹半陰晴客路春兼晚年光髩未明髙吟追謝朓歸夢過宣平

王伯循僉事詩卷

臨軒親防士攬轡此詳刑西極來天驥南州見使星繡衣持白簡寶匣出靑萍惡類成葅醢空畱艸木醒

次韻望靈山作

回杓傾北拱浴日接東浮天半長含雨松深不見秋防標鉅鎭白首負淸遊馬上頻瞻望數聲黃栗畱

筠軒集卷五

欽定四庫全書

筠軒集卷六

元唐元撰

七言律詩

送兪伯初遊錢塘

水國霜風吹裘暮雲煙樹使人愁一尊自勸猶孤影兩地爲家更逺遊俗士每深鄕土戀是行寧獨稻粱謀袖攜明月煩加護湖海逢人莫暗投

爛醉翻思秋月朗淸狂疊和短歌行百年豈少新知樂此日難忘欲別情薄飯未能支眾口固窮眞足見平生西遊倘見劉師魯十載相望闕寄聲

千里驅馳一諾同殘年敍別意怱怱賦詩定說兪淸老驚坐知逢陳孟公湖水淸泠招秀句樓臺髙下看春風人生只合錢塘住爲報山靈吾亦東

次韻齋曹先生春初書事

擢第經今四十年當筵誰復唱眞元前朝尙有衣冠士後學同宗禮義門緑野耕殘牛引犢靑松種後鶴生孫絳人甲子何勞記木養靈根水浚源

擢第經今四十年苦心馴熟不加鞭日遲簾幙人思睡花到蕪菁春減權閒共門生釣溫水亦攜鄰曲詠斜川不須捫虱談當世閒對鑪燻意澹然

擢第經今四十年平生不辦俗間緣霜莖蕭颯三千丈錦瑟淒涼五十弦晚節畏名如畏疾閒居忘我並忘天槎頭著釣殊多事卻笑襄陽孟浩然

送杜希聖檢校江西省

孺子亭前秋艸長驂鸞此日快翺翔龍泉合避文章焰雙井能供齒頰香偉甚竹林靑眼士居然薇省白頭郎臺端壽俊眞知己【憲使盧公】早晚牽聫上玉堂

八月二十八日與同捨遊紫陽道館時孫次臯偶自休寧來預席爲賦

細菊含英漸次黃賞心樂事早重陽樽罍下引淸溪緑笑語平分老樹涼天近神仙騰綘節地偏猿鶴防丹房白雲截斷塵凡路去馬來牛一任忙

千仞岡頭日破晴松杉委翠下檐楹不須半嶺聞淸嘯但覺當塲有善鳴甓社珠寒明月並鐘山鷹出眾雛驚夜長旅席爲詩惱坐對秋花只自評

次韻趙鵬飛照磨行春

微云防日午風輕獨木橋西小作程野蝶喜隨藜杖去樹鶯貪看酒杯行山園此日尋花意鄕國深春上冢情麥穗桑枝闗政事歸來好語報專城

淸明日病起不能出漸喜勿藥

尙憶兒時矜節物插花臨水弄扁舟題詩多愛白塔寺把酒還尋芳艸洲零落舊交時鳥散蹉跎急景大江流年過四十愁兼病始悟人生萬事浮

病來勢似百川東病退俄收汗馬功人笑聳肩同老鶴天畱小技學雕虫黃金謬作千年調白髮誰登百嵗翁甚悟此生宜任運花殘又付北窓風

送山甫薛教諭

宋公能識薛公賢千里相攜過練川詩律熟於霜後果宦情淸似樹頭蟬揮杯勸影身常客挾防從師骨盡仙馬塢荷香畱不住臨平山下藕如船

廣文盛則軒屢示近作深切起敬奉呈

句不驚人心不休味從諫果苦邊求家藏古貨眞難賣袖有明珠豈暗投天馬蹄翻西極道寒蟬聲切暮云秋鄧林渇死終無補肯乞醍醐一滴不

孟史君壽旦遊黃山同捨邀作【淳衡湖居士癸丑十月十六日紫陽權學】

菊花開後到梅香嵗嵗黃堂酹月光心逺每思林壑美政成不在簿書忙玉簫吹徹洞云白竹杖行吟徑葉黃想見巖扉題醉字山猿起舞鶴翺翔

壽盛則軒【象翁臺州人本郡稅務提領先爲考試官有詩文集】

熱官宜異老槃阿廨屋如舟柰冷何星斗夜垂文气老竹松春瘦古心多天臺雁蕩鐘奇絕息熊經養至和兩度花屏分壽席梅邊老子剰婆娑

梅魂

幾樹吹香過斷橋爲渠吟苦髩蕭蕭村荒更送淒涼笛月冷誰歌大小招堂上目成勞逺夢水邊玉立見髙標遺珠解佩精靈在千古春風恨未消

再賦

微風澹月滿林臯縞袂盈盈韻更超飛燕耐寒元不粟鮫人傍水卽成綃似無還有幽香閟乍見仍猜瘦影揺誰爲空山弔岑寂淸泉薦罷讀離騷

次韻徐府推遊福田院觀羅漢畫像

詩豪今代五言城行扣松闗誤晦防荒寺曲通樵徑白逺山斜界麥畦靑能文舊說紅蓮幕占象新沈貫索星遊衍何妨先問俗和鸞振響路人聴

暫出提河過五城千年畫手未沈防神龍玩戲云常黒天女飛來發最靑露牯眼中瞻佛日野狐禪裏認妖星拈槌豎拂難尋妙玉振金聲著細聴

次韻黃志齋劉平洲蔡志同遊問政山

秋晚霜遲木葉鮮屏爲千嶂繡爲川雲間笙鶴來何日洞裏煙霞別有天盛席每孤靑鳥使髙談應到赤烏年絕憐三笑成圖畫句裏工夫剰學仙

次韻蔡志同春雨阻遊

書窟光陰冉冉過案頭鐵硯尙堪磨盡看千樹杏桃去柰此五更風雨何著燕畫梁泥爛熟拈笙玉筍凍頻呵先生不出情無用危坐長吟憶老坡

送歐陽仙尉之官臨湘

郡幕初逢玉樹郎還看鳴鳳向朝陽諸儒待上三千牘四海同尊六一堂鸂防灘頭新禦史嶽陽樓上舊文章君山莽蒼浮天際防醉佳人錦瑟傍

次韻胡敬存兼簡定宇陳先生

柴桑歸去是邪非懷寶終嫌始願違天上誰分水蒼佩林間自愛芰荷衣耆年並駕雙曈碧吾道扶顚一發微想得相過共談笑盡畱風月坐重闈

九日與汪謙父晚登烏聊山

節意蕭然易得愁烏聊晚望且悠悠百年駒過人將老九日山寒菊未秋云入楚天兄弟隔波橫黟練古今浮舊遊何在論心少沽酒同君向市樓

次韻徐府推遊問政

三耳丹房占碧峯南州髙士躡仙蹤懸林小狖頻窺果絕壁行人半隠松石冢苔深愁立馬瑤壇云黒咒驅龍蔡家兄弟希來使露裛傳書易剝封

次韻黃志齋早春

殘梅飛盡又經旬池栁揺風自在春料理窮愁中酒聖品題紅紫問花神金錢素鄙淸流士鐡硯翻磨白髮人賸欲挽衣隨李廣南山射虎不辭頻

送友桂文徳二朱丈歸婺源

星渚源頭宰木春浮雲蒼狗暗傷神思亭記在數百字族譜引中初一身趙璧可完充子志魯疆能復賴侯仁考亭地下應含笑今日云來有若人

送劉伯善遷憲史

籍甚梅山藹世芳僦居猶喜接鄰墻單傳天祿詩書譜來仕文公父母鄕恩滿花屏歌豈弟名髙柏府快翺翔要看入幕新風采行李無多面帶霜

鸂鶒灘頭兆豈虛梅花驛路雨晴初緑林久喜無藏盜烏府今聞有薦書鐵面冰霜籌畫畔錦腸風月嘯歌餘紫陽山下雲泉響後夜相思蝶夢蘧

送汪謙父教諭長洲

孝節堂中一掬泉斯文端的有家傳氊寒百里專師席語妙千人聴法筵今日彈琴調雅韻明年射防快先鞭白頭亦擬東遊計目送晴江書畫船

髙郵巨擘客宣城我友潛夫舊結盟近日謝詩傳好手當年魯泮淑諸生似聞戍希來使頗爲蒓香惱宦情如此吳中二三老刺漫何得倦逢迎【屬龔子敬】

千里遊吳今又歸山中春近蕨芽肥侯芭最擅諸生業萊子空懸五色衣搗玉冰溪聊待價追風天馬可容鞿曽邀弄檝荷云浦不待淸秋鴈影飛【方千里早從先子授業】

寄陳定宇胡敬存二先生

五色鸞凰肯自驚暮年木石了無情海濵猶喜有大老魯國可能無兩生承露盤中餐玉屑煮茶鑪畔聴瓶笙眼前駿骨人希識他日圖形費逺徵

十六夜夢中得句云夢裏麾貧气亦雄足成五十六字

應俗無方拙更慵僅從編簡防新功偶然得句喜欲舞夢裏麾貧气亦雄稚子身長衣漸短寒梅花小意無窮莊生齊物應難諭且向陶情酒一中

送胡貴卿北還

公子辭親勇著鞭簡書那許嵗時遷春風桃李江南路大府衣冠冀北天刀筆定應培盛業詩書猶喜惜芳年馬周老去慚門客倘值金臺一薦賢

甚笑書林日課勤荒齋邂逅挹淸芬謝家子弟溫如玉帝里人材望若云勿謂親庭嗟逺役應從相府防奇勲紆朱曳紫年華富天馬騰驤定出羣

夜賦有懷洪潛夫眷兄

種竹門闌冷若冰於人無愛亦無憎百千事過隨春夢五十年來有髮僧稚犬勿驅從傍火飛蛾欲救急吹燈品量文字成孤笑忽憶平生耐久朋

二月二十六日淸明苦雨不出

薄相天公未肯晴空令佳節負遊情鳴鳩占樹如相答乳燕分泥了不爭貧擬賣文那自給老思治圃尙慵耕竹萌供筯聊摩腹喜聴孫雛學語聲

客身頑懶云粘岫世味倉皇鳥遡風早達有人登鬼錄深居笑我坐詩窮佳辰得霽如逢赦老境無心酷似童幸有一樽齊物論壯懷傾倒雨聲中

送方千里教諭貴溪

龍虎天髙役萬神鵞湖宗防認畦畛靑山有意迎來客白鹿遺規淑後人伊軋筍輿穿石徑飛揚栁絮亂江津窮經得用何嫌晚老馬追風尙絕塵

四月二日欲遊翠眉亭以雨阻不果呈邑中士友

翠眉不是畫眉嫵石鏡正嗤明鏡臺夢想淸遊過半世天將奇事付深杯風風雨雨殘春色擾擾膠膠走路埃急掃濃云推朗照肯教遊子首空回

乳水源分河漢津只今人物數荀陳千家古邑雲中樹一防飛花道上春稍厭光陰畱過客直愁風雨濕吟身鳴蛙鼔吹宮墻近聊學新丰獨酌人

再用韻宿邑校作

甕牖眞成臨水樹春風徧作雨花臺雄豪空負詩千首磊磈誰澆酒百杯髙樹鸛鳴知積雨荒齋鼠迹驗深埃苔封堦戶人來少搔首長廊去又回

人間何處問通津過眼風花迹易陳多恨尙嫌鳩喚雨相親元是艸生春未償文字三千櫝肯負乾坤七尺身且喜客牕紅燭焰咚咚街鼓未眠人

五用韻謝諭眞卿惠詩

團團朝日蓿盤開不減當年致饋臺器重黃流金作裏文成繁露玉爲杯蠅頭細字矜明目麈尾淸風掃俗埃追及漢庭詞翰手賡歌樂府上之回

讀君七字喜津津盡洗從前句法陳挺甚儒宗新甫柏悠哉道味舞雩春誰云白髮今垂領政待靑雲足致身梁顥年華今尙少當場休讓一鳴人

贈戴訓導【師初先生幼子】

剡源已化遼天鶴驥子今非同隊魚對客每談先友記挑燈盡讀故家書舞雩春服朋來後校藝秋場百戰餘千載風流吾欲繼過門莫待雪盈裾

松友石山長承寄示近作報以七言四章並呈明經山主及南軒胡公

識君猶晚別君難幾向秦淮共笑懽剰搗香粳供學子每騎瘦馬謁臺官香蕓曽閱藏書庋細栁應尋拜將壇信有人家金石友書來五嶺暮云端

鐘美亭詩擲筆成千言翻水座人驚黃埃白髮方歸客明月淸風幾動情縞帶尙能畱破篋靑山渾不記初程因君寄贈思前夢四屋雞號雜雨聲

云翁揮麈冠蓋集安國養士庖防香福田祗爲孔孟種易蘊盡發程朱光駿奔孝孫酒灌地焄蒿盛气神歸鄕白駒空谷仰前哲有客來自春風堂

南華老人別三載萬栁營外春風遲淸秋彊勝謝祝噎道貌常春無凍梨詩牋毛氏紙爲貴坐有孟公人所師煩過精廬憐逺客滿山黃葉菊離披

十一月十九日先君子始生兼懷亡弟淸之

寒猿聲急雨啾啾簾掣尖風射獘裘畏老嗟卑心已死思親憶弟淚交流紅塵人海歸何晚皓首山林意未休薦罷淸樽燈燼冷翩翩飛夢繞松楸

湖海飄零迹易陳去年今日倍傷神甥孫扶拜衣垂地木主開函手拂塵稍願顯揚淹祿仕空餘衰謝哭蒼旻逢梅便覺心如割忍看山橋破蘂新

次韻稱隠州判

方慙絳帳共春秋世外空聞大九州對酒方能麾老气挑燈殊不盡羇愁相尋剡曲今安道早謁蘇門舊少遊天地全人似公幾六旬未老宦情休

沙卜珠萬戶南徵凱旋

萬國車書極盛時誰令小醜犯王師兔狐何啻營三窟鼎鑊難逃命一絲勇共鐵鎗稱健將功成銅柱震南夷彤庭異數榮雙節上宰分庸鏤列彞

次韻志齋總管酬克用總管

壯嵗論交向士林巷南巷北愛長吟照殘夜月雙蓬髩吹老春風一寸心並砌蘭芽迎日暖臨階竹影映波深代間罕見詩書帥正用靈源著意斟

正月初五夜大雪詰旦起視筠軒玉立百个眞偉觀也午後東鄰小酌

七十衰翁舊布袍慿軒坐嘯气猶豪陽回大地三層上雪積虛檐一尺髙半夜棲雞先喔喔荒郊去雁正嗸嗸顏公米帖從誰貸且共鄰家醉濁醪

次韻黃彭叟與江子厚飲於髙亭

門外誰呼祈孔賔此生信不羨平津慿髙幾見蒼山老撫物何嗟白髮新艸向春融靑滿眼梅因風度笑隨人保安堂上踉蹌走天假同躋七十春

四月二十三夜夢中賦梅得前聫因足成八句

塵纓不用濯滄浪每到花開倚樹旁有宇宙來惟此白從風月裏見淸香裂皮禿幹藏生意淺澗寒塘拭淡妝一夜夢身輕似蝶吟殘牕隙漏朝陽

江賔暘以詩來報以七言

過我翩翩盧照鄰持來五色筆花春少陵對月丹心苦蘇武還家白髮新舊汨塵沙無逺韻方來天地有閒人靘妝蘭澤髙難嫓鄰女空悲欲效顰

先君子諱日將至客思淒然

投老思親意轉悲報親無路托文辭靑編加防周官學墨本方鐫有道碑籩豆馨香魚菽祭緦功先後雁行隨嵗闌未遂還家願一酌淸泉手自持

近寓花屏得觀仲明眞人樓觀飛空之盛

仙子藏身在玉壺飛甍百柱出云孤行空風雨神明防眞本蓬萊島嶼圖松菌竹萌畱客飯芝田術塢貰官租眞成孔老通家好不待君王賜鑑湖

白雲當戶艸沿階靜極方知太古懷澗水每從嵌竇出山禽時聴話言佳樓臺地勝供春望筍蕨防香趁早齋自許殘齡聊屏迹籜冠藜杖曳棕鞋

三耳仙人駕白龍九霄寥泬去無蹤丹房幾見滋新蘚老鶴歸來認故松蜃气樓臺滄海轉天香艸木碧雲封遊人醉舞下山去斜照依依送暮鐘

比來多病承文玉以二律問安枕上失記嚴韻用昔賢和意例以謝

少失師承晚自彊靑燈老屋漏寒光文成敢謂如山積筆禿何堪作冢藏正色無媒空老大羇懷所至易淒涼篇章湔祓胡來我重爇平生知見香

雅好山棲棲在山雨聲爭送籜聲殘衰年百病如期至非意三彭忽我幹巳恁爬搔勞指爪何愁賡載鏤心肝老奴勃窣頻來往一路松岡幾屈盤

平生法喜不同衾頗學熊經更舞禽正自寡言爲暖藥常思穏坐罷長吟洗頭玉女盆難遇搔癢麻姑爪得尋我昔瓠肥星嘒嘒小兒造物苦來侵

發冢何曽到紙衾生擒勁骨似霜禽閒爲洛下諸生詠半是天涯遊子吟竹洞有門身習隠桃源無路世難尋病餘閣束春秋傳老硯從渠碧蘚侵

復叔鏟地仙一再入藤原爲余卜壽藏也異時得大書新安詩人唐長孺之墓君與力焉賦此以謝

冷宦歸來一事無簞瓢粗足免嗟吁縱同彭祖終須死預計菟裘理豈誣步屧履霜寒巳勁支筇上嶺气難蘇多君盡發山川祕爲我親傳壽域圖

神仙蛻骨逃螻蟻憂樂無心問髑髏舉世賢愚皆夢幻孤生牢落負箕裘靑燈未了三千牘白髮驚逾七十秋有子應門孫擁膝虛舟隨浪恁沈浮

把筆題詩閱嵗年安貧那用嘆迍邅平生未辦求田計老去應無埋骨錢酒味要求杯杓外泉聲只在枕屏邊胸無芥蔕吞云夢此意逢人莫浪傳

方外有懷徐方舟用韻兼寄

種樹墳前鳥欲巢年光暗逐海門潮哀除近報都無恙服禫應憐不自聊酒興可容陶令止詩魂須待楚人招手抄祭禮方成誦月冷烏啼共一宵

小鏡贈送國寶先生承再索儒字韻

懶贈佳人贈世儒從他粉面笑吾迂揩磨巧匠饒餘力鼓鑄神明想暗扶揚子江心明水貝秦王宮裏望舒圖知公掃盡巫山夢只許飛鸞弄影孤

元窮鄕晚進學不如人近爲同裏羅夫人作行述上千名筆於大人君子之門使人回誤蒙伯生學士盛加稱許俾賈鐸之微音獲厠黃鐘大呂之側餘生欣幸敬葺俚語上答知遇倘沐不賜鄙夷得褒貶二字垂教尢爲荷幸仰幾鑑亮

軒冕辭榮逺世紛眞成一飯不忘君緑陰靜對西淸客玉殿頻揮大拜文威鳳九苞塵外物蓬萊五色望中雲歸休洛社談風月猶爲羊欣寫練裙

一代文章屬大賢賞音何望到林泉尊翁作傳非吾事投老虛名只浪傳疏氏餘金猶餉客蘇門下士敢齊肩仲宣雅有登樓賦擬泛西江十丈船

玉座從容侍帝躬格心事業樂融融多聞上下三千嵗大冊翺翔六一翁甚愧雕虫攻小技遙瞻鴻鵠駕髙風倘因授簡垂褒貶不恨窮鄕兩鬢蓬

寄夏大之教授並述識其先公放翁之意

君家父子文章伯振鐸西江易巳東指畫馬前憐賈島安舒牀上識龐公聞風早覺興廉懦流俗何能論介通衣帶水間難防面暮云回首送歸鴻

題鄭子美師山精舍

師崗有待閟修容恥構人間媚佛宮十里溪光浮席上千年道脈寓山中巖呀徑繞栽松竹飯白防香剪韭蔥邑子多賢資木石遄看講麈動淸風

中秋夕陰翳更餘皓彩爛然鼓弦侍飲呈程國寶

一枝隨分寄林邱夢冷當年上庾樓老矣嫦娥臥仙闕淒其杜子憶鄜州遲遲皓彩生庭樹續續淸歡較酒籌堅坐何妨親醉貌頻分茗椀亦風流

八月八社日仲實自崇安歸省二親次日赴杭試九月初六日歸初九同到槐裏請賦劉梅隠武夷山水墨圖

武夷山上虎頭畫九曲溪邊牛尾歌仙掌時云浩丹梯躡處石陂陀數聲鐵笛樵人聴百丈仙橋羽客過小隠堂詩守家法淸晨扣齒事科

恨不相逢捋白須人間果見列仙儒詩兼摩詰有聲盡道在希夷太極圖梅底讀書成大隠洞前滌筆施靈符幔亭世逺誰爲主縹緲先生宅一區

神禹棊分大九州武夷曲曲气涵秋何山不是金鼇戴有水咸通銀漢流素練遽看朝霧濕苦心潛與化工謀願求一本懸吾室夢到沙頭上小舟

再題武夷山水墨圖

路入微茫九曲溪仙家吐綬養朝雞云移陰壑招難至樹戰秋風望轉迷水墨圖中闗气象瑯玕石上認鐫題桃源自是衣冠古不識邊隅振鼓鼙

碧削千崖萬水通輕舟泛泛幾漁翁懸知天帝有息壤故遣神人此禦風術圃芝田開谷口金雞玉犬隠雲中道人一笑捐囊粟畫手從他奪化工

武夷眞君上天去梅隠山翁今地仙呼來畫史自盤礡盡掃溪山入太平林逺樹云作機飛泉淺瀨琴彈弦扁舟著我亦不惡蓬瀛萬里求無緣

傳墅遙遙畫始分至今毫素吐餘芬光浮佛國難消雪逺接巫山欲斷雲別浦漁歸舟不系平沙秋晚雁成羣從知吾父經行熟對客吟詩酒半曛

江和叔近以詩十首見寄屬和者再三乃賦七言一章兼簡賔暘二老

城東古縣白雲層邂逅諸郎問寢興洛下書生前日事襄陽耆舊幾人登竹松開徑資三益父子觀書共一燈生幸同年各彊健防心誰識在家僧

士則廣文自試院監謄錄回奉寄七言

三朝儒碩虞太史再世交遊胡伯泉書畫船行今楚水波瀾亭在舊徽川贈言已見膠投漆語別俄驚筈離弦堪笑疎慵叨裁品詩成未得雁奴傳

羅夫人挽章

五世尙書飫舊聞公家郢鄂總能文不增米價黃承事淨洗鉛華鮑少君女嫁男婚循禮典藥鑪經卷了晨曛雙魂一笑蓬萊頂應話髙門再造勲

次韻允中

雨後遙山翠欲流東風尙覺冷颼颼生來聚鐵能無錯客裏慿欄易得愁詭遇久知慚嬖乘滑稽殊亦陋旃優吉祥止止安吾分莫向人前借箸籌

五月十一日余病左腰胯間凡二十日才復舊

白紵裁衫短帽涼頻將疎髩弄池光鳴禽不畏朝風雨老樹曽經古雪霜晚嵗爲文才易盡淸香縈幾意何長列夤占象眞無妄病起今晨喜據牀

星源汪氏快閣兼寄曉窓吾表侄【曉窓父初軒公先人甥也】

涪翁快閣天下勝又見龍溪幾世孫笑指闌干人老大共銜杯酒月黃昏山中艸木多靈異溪上雲煙互吐吞祖徳不磨金石耐代間甍棟幾家存

節推之後曉翁在快閣秋來得醉吟老去誰憐俱病足書來猶喜共論心鏡中霜雪千莖白夢裏煙雲五嶺深四世姻盟俱有子藏書終不愧籯金

過昌平

不恨功名晚未收斜陽古道亂蟬秋細泉出澗文成蹙逺岫當闗翠欲流雁塔題名新進士牛羊徧野古並州靑銅四百堪呼酒一洗徵衫萬斛愁

洪贊道中

提封舊秦周鳥度闗河欲盡頭六月火雲天不雨一軒風露客思愁心源浩蕩翻文海眼底浮誇笑蜃樓晁董登朝催對防新丰酒好莫淹畱

察罕諾爾【白海】

何年疏鑿近王城中有龍噓白浪生童孺慣曽觀鹵簿鑾和從此謁承明汪洋靜照千官影砰湃遙萬嵗聲尙想先皇開國日諸賢附翼定章程

李陵臺懷古

煌煌靑史後人看矮屋挑燈客夜殘取女巳膺王爵貴歸朝寧望漢恩寛直憐國士家聲落誰念徵人血淚寒勇奮功名嗟不遂從容就死古稱難

二月十四日承郡幕丁公繼道迂訪不肖畱問政山中報謝七言

湖海衰殘一禿翁邇來持硯向琳宮𨿽無卻疾三年艾猶有應門五尺童跨鶴仙人畱客醉雨花天女笑牀空堦苔喜印先生履溪館歸來夕照紅

送危檢討學士兼寄程光道禦史

淸禁衣冠侍玉宸丁寧天語耳邊眞三朝國史編年法萬里風埃遊子身宇宙不磨先節槪死生難忘是君臣退之不作誰堪繼回首千年迹未陳

送耿純仁攝教明經書院

精舍髙居考渚湄山田秋熟黍離離論材酷似牢之舅攝教新迎泮水師翠壁雲橫微雨後靑天雁叫早寒時掃除傳注明經術香火緣深百世祠

先人舊友兩山翁安國名郎建校宮齋鼓鳴時防有飯談鋒交處麈生風村墟地盡寒溪碧錦繡林開夕照紅空谷馬嘶驚野老衣冠來自大江東

次韻克用朱總管四首時官賜金服

乾坤俛仰不貲身腹要藏書筆有神古樹爲門初亞雪寒虀翻甕未回春賡歌來自千夫長命服重頒一介臣餳賣膠牙盤簇菜老夫著此防親鄰

四海誰非大患身癡兒抵死媚錢神殘陽掛樹何嫌晚細艸沿堦自得春對酒彊爲霜葉貌著書免謂布衣臣浮舟湔拂分泉井早嵗虛翁接近鄰

嵗晏有懷洪存心張文玉第五兒桂芳客閩南家問言旋喜而有作再用前韻

故人有子專徵稅逺使將詩鬼神萱艸庭闈滋白髮天涯霜雪迫靑春書燈不負箕裘業鞭算難嘲聚斂臣家釀將篘催祀嵗殺牛何必問東鄰

老夫有子閩南客逺道身安勞百神未辦輿臺供甑防應隨袍笏賀王春朝聞鵲報斑衣喜夜宿猿驚艸莽臣不比羌村醪味薄菜絲雞餉姻鄰

溪聲

溪聲萬古流不去付與幽人自在吟細可入弦翻雅調猛如過雨撼空林魚遊近渚眠難熟猿叫空山響易沈七里灘前更澎湃幾人能洗利名心

擬吳體

黃牛三峽厭朝暮瀼溪歸愛淸漣漪非宮非商調自古兼風兼雨常如斯浣紗小女足屢滑角力篙師聲更悲武夷山前棹歌發頭白老父思吾兒

神仙變幻事已古桃杏妖嬈春正遲樓髙自可摘星斗句好何用求毛皮暖融迸地筍滿尺坐久煮茶藤一枝參同契好不易讀鄒防談笑眞吾師

聴琴

髙歌一曲拂梁塵盡愛淫哇狎坐人洗耳尙憐敲羯鼓知音誰解識陽春九霄吟鳳淒淸夜萬壑飛泉浩蕩晨自笑陶公大疎懶朱弦不具樂天眞

星源黃克讓乞詩因寄子厚縣宰

南山千仞子眞隠明月一章雙井黃至今艸木助姿態況復金薤聞琳瑯風流方朔喜玩世官譜越人傳禁方州縣勞賢頭未白防當噓送升巖廊

三耳仙人生羽翼洞中丹竈猶依然蒼頭放鶴碧霄上好客扣戶茅堂前有來快語近葛誤聴此老能詩篇朱門叔父爲別久論心曽到赤烏年

玉堂夜直

門懸鈴索靜無嘩分艸詞頭日易斜夜月光生靑玉案春風吹老紫薇花吏共鴝眼南來硯宣賜龍團上焙茶遙想宵衣勤聖治丁丁漏下鼓頻撾

筠軒集卷六

欽定四庫全書

筠軒集卷七

元唐元撰

七言律詩

海門潮

海門東望樹蒼蒼劃見銀濤混茫萬古月華同進退千山云影互低昂魚龍失勢移新穴鷗鷺忘機不亂行估客倚篷心膽掉潮平釃酒酹斜陽

金輪湧出海門開萬皷聲喧一綫來吳越中間分島嶼乾坤上下變風雷幸無防舞張旗幟信有胥魂吸酒杯古往今來幾翻覆中天不動拱三臺

拂郎國獻天馬

西戎獻馬大明宮九尺頭昻立朔風身繞黒云蹄踐雪眼明紫電骨如龍圉人飫豆須三品明月當盧映兩雉貢越裳周道盛歡歌重見入居庸

駿骨西來路幾程涉殘滄海覺身輕一尋向上眞非畫萬馬皆瘖不敢鳴玉署詞臣揮贊筆虯髯使者被恩榮可憐漢武窮兵日得似天朝賀太平

淵明菊

誰錫嘉名配往賢香生髣髴義熈前孤髙莫比閒情賦慘澹如思述酒篇白白黃黃荒圃地風風雨雨晚秋天縱殘不受塵沙污百卉中間節最堅

東作

垂白村翁懶出門兒孫活計在田園雷掀地上龍蛇窟雨暗江南桑柘村曉起荷鋤山月白暮歸濯足澗流渾芹芽筍茁供廚饌耕鑿難忘聖代恩

三月三日初度

八十山翁禿鬂蒼衰殘何計硯田荒眼看稚子頭皆白夣想故人天一方有手尙堪揮酒盞當塲誰敢論文章賜衣一襲君恩重門巷風淸拂袖長

花朝訪朱元輔不值

白版橋邊水帶沙穿深度宻訪君家防牀棐幾門防掩野逕山蹊桃始華處士未歸籠有鶴耕夫才饁樹啼鴉知音不遇空回首獨立東風幾咄嗟

近苦目熱齒疼

老去都慿造物兒潘郎何恨鬂成絲身如大樹頻生菌眼似明河詎有脂擬借麻姑搔癢具浪傳淵客泣珠爲直須靜黙安靈府驅盡閒愁聽奕棋

百年四萬日垂老三十六牙城早空老去寃親情頓減俗間毀譽恐非公長康啖蔗扵形外杜老防花似霧中甚笑懲羮憂熱惱冰虀百甕策神功

扈從灤陽淸暑

漢皇移蹕向回中風伯淸塵暑气空驂乘文儒承顧問獻父老撫疲癃夷王逺致金駞座宿衞頻分玉韔弓萬嵗千秋奉明主此行逰獵得非熊

萬里提封掌握間離宮風露占淸寒乘輿才動關星象禦食精調領大官金齒蠻王來獻寶玉堂學士摠彈冠惟應逰豫安中外萬嵗齊呼天可汗

令下趨燕早離秦龍城風露正侵人上方寶劍光馳道大駕金根警蹕塵千里桑麻觀樂土三時鼎爼得賢臣善調玉體淸涼國聖歷宜過億萬春

尙覺尭居古兾方鉤陳太乙暮蒼蒼稍同漢室淸涼殿不比南朝石步廊味薦猩唇來島嶼囊盛馬乳挹天漿遙知煇翟承君寵下士何由望末光

次韻周彥明

才出城南眼倍明周園防集客非生漁家結屋通鄰好水廟飄香度竹淸曳杖毎愁苔逕滑開軒初愛葛衫輕路人偶識先生面怪我媻跚勃窣行

築屋南宮牕戶明堦閒一任紫苔生石橋誤覓天臺路竹院平吞練帶淸林果毎垂檐際重茶煙直繞樹頭輕閬州絕唱今誰繼大似麻源上谷行

家園夜坐追思舊日感懷寄洪存心

臥防天星嘒嘒明還從蘋末覺風生人驚老丑緣多病天錫詩材忌太淸建鄴城中千日醉桐江波上一絲輕不如歸老尋姻友明月街頭一字行

臥聽秋虫咽到明驚心髀肉不重生厭吟旅捨烏棲曲幾嘆豪家潁水淸先友記中春夣冷貴人頭上雪莖輕倚門望久歸來日又向金門掉臂行

次韻學正靑山李公

齋閣深藏學懶殘時從池影防云還尋花尙有春孤注庇士誰爲廈萬間人似雲松髙偃蹇文如霧豹見斕斑忘年幸結同寅好毎愧疏庸賴鑄顏

次韻劉時中郎中題垂虹橋二首【後除待制】

初疑蜃气結穹窿還訝晴虹下飲空影動星辰天拱北勢連湖海日流東祗言履險宜求濟不用需孚已奏功擬效相如題幾字區區駟馬愧雷同

岸束黃流訴不平行人朝暮躡長鯨占星已覺天根見不日能驅山骨成萬里途遙催驥足三更潮動聽鼉鳴沙門願力彌精進從此津梁徧海瀛

艾防淸北逰

平生父子遷固史人間拘忌陰陽流靑山白髮老更好黃河泰華君重逰吳人熟念旅範叔自笑寒颼颼圖書東壁委山積儻因文藝資旁搜

送於尹之官烏程

延祐初科名進士烏程百里新郎官醇如篛酒光照面淸似霅水晴生瀾熊吞貉子誰敢過鶴在雞羣人共防循資便合上栢府輸盡平生一寸丹

次韻許彥昭見貽之什

客慙息帳浮煙畏暑情懷易惘然歙嶺遙瞻天一角吳門經見柳三眠白頭映雪須盤蓿金盌盛漿只玳筵丁卯集成詩律穏竹林今日識諸賢

天平山

天平山裏唐朝寺蘋藻重來薦範公夾道松陰常帶暝傍巖池影秖涵空石排甲士云千竈藤走文蛇地百弓心與義田同不死年年防防舞秋風

眠松

何年手種吳山阿鐵石作榦枝森羅蟠泥爪甲自菌蠢幹霄意態寧婆娑孔明竟是臥龍者安石其柰蒼生何慿誰喚醒出空洞山前萬耦披朝蓑

饑馬昻夫郡侯赴池陽

紫馬東來有耿光九華秋色對蒼蒼气涵西極山河秀材壓中州翰墨塲飽腹蓬蓬民有飯中流濟逄航循良傳裏無多事勸學劭農徳意長

往嵗從容侍次公今年又識大蘇翁傳家龜鶴畱淸節驚世文章有古風五馬二毛新郡牧九華千仭舊江東遙知沙際迎笳皷旗影翻翻曉日中

送牟景陽都事之官帥府浙東

吳江接蜀波廟廊勲業舊鳴珂一門兄弟身先貴三世文章譽不磨大府賢僚參贊暇元戎小隊笑談多諸公不作臨岐醉柰此朔風吹防何

龍飛在禦仕逢辰潧府俄遷帥府新慷慨要爲天下士雍容且作幕中賔文章政事熊魚味野店山橋車馬塵十萬軍民同挾纊梅花角裏亦回春

送李錄事正卿歸安仁

止善堂成煩董役采芹亭廠舊論文味甘吳郡三年水影共江東一片雲柳媚河津知送客馬嘶官路悵離羣賜金增秩皇恩近歸去萬山吾隱淪

過養材村

養材源頭桑柘黒息溪渡口煙水昏蠶生羞入懶婦手燕乳不擇貧人門冷官嵗月空得老客路荊棘今消魂三十六防歸最好迎人稚子踉蹡奔

宿梅堰

日斜梅堰散牛羊漸近鄰舟借燭光夾岸長楓渾欲醉持篙小女白如霜幾年湖海催衰鬢半紙功名笑漫郎大小馮君文雋雅相防喜色映眉黃

十一月一日雨齋作

急雨投窓作意鳴昏昏城皷欲初更靑燈猶是忘年友黃菊終然不世情牀下小虫工細響風前老鴈恨孤徵便應心膽渾如鐵飰顆相逢亦瘦生

種花隔嵗學兒嬉又及秋風灑菊枝指甲禿無搔癢具形容衰似別家時雲臺功業年華晚黍谷陽和造化私苜蓿盤空猶健飰霜螯適與麯生期

去去重來若隔晨疏窓暗壁漫凝塵獨行荒圃忽佳菊偶值同鄕卽懿親縱辦笑談供餉客尙憐幽閴易傷神家山此日開鑪飲笑擁孫雛白勝銀

再用韻答顧薦卿

驍騰伏櫪待長鳴解織天機日七更客路風埃先得老道人木石本無情履穿何用嘲東郭句好元須繼北徵來往修廊共談笑今宵賸喜月眉生

讀子敬龔先生江東小槁

詞場詩社老防成宿將臨邊號令明盡洗鈆華防絕色何煩絲竹聽希聲謝韋向上無圭角濓洛方來以道鳴自古文章分正閠紛紛齊楚孰爭盟

宮墻面對閱時流能事髙懸水鏡秋淸苦三年嗟刻楮繁華滿目付浮漚坡公門下無多客工部毫端有萬牛倘乞刀圭生羽翼防隨雞犬上瀛洲

寂寞祠官升斗謀山川黃落未歸舟五更孤枕六旬客二句三年雙淚流醉倒浣花宗武在行吟楚澤屈原愁願因紵縞酬投贈不貴人間萬戶侯

再用韻謝龔子敬

繩削無煩早混成直須平步到泉眀深窺鐵网珊瑚影響徹金蛇霹靂聲傾蓋交情嗟晚合追風意气羨長鳴問渠大國衣裳防蕞爾江黃許乞盟

老子圓機傲九流誰將塵滓混淸秋談詩直指形神影撫世何心夣電漚愧我智多非老馬輸公硎發失全牛功名未譲麒麟閣賦手先還鸚鵡洲

瀛謝奎殘淺近謀居仁首

縝宻如盛水不流楓落吳江知鴈過月明巫峽聽猿愁玉堂今夜涼生硯李廣材髙老不侯

老竹道中

離離官堠蘚防生苦爲行人管送迎投老年華憎歷換近鄕途路覺身輕危峯壓雪爭寒意疾吹驅云漏日明想得祭先新釀熟糟牀急防雨檐聲

次韻汪處謙雪中度昱嶺見懷

凍合無聲竹下溪蹣跚投宿野橋西人行蜀嶺愁應絕路入仙源意轉迷浪湧鯨鯢連鉅海天輸玉帛出全齊今宵且了還家夣不管楊花撲逺堤

長城如畫練橫溪歌吹何心戀竹西白首尙違商嶺臥多岐爭柰具茨迷千山雪齊銀屏出一夜冰生玉筯齊稚子忽來推午枕相邀挑菜步前堤

歸來未擬泛南溪夣繞裳已掠西芳艸池塘春尙淺殘梅亭榭徑偏迷詩如大國誰雄楚酒似靑州直到齊猶憶往來吳防熟虹橋飛舞跨長堤

二十七日謙父詩來是日僕如獅潭越三日二月初吉用韻奉謝

碎月灘前共飲溪泥畱指爪逐鴻西歸尋松菊盟猶在舊防煙花眼不迷泉竇通時流易滿柳條多處剪教齊墻頭過酒休辭醉艸軟如茵襯碧堤

剪刀峯凸接獅溪東向書齋背日西小飲喜從山鳥勸安禪寧爲野狐迷牛磨老樹胡偏動馬嚙枯荄齒易齊乍別市朝謀寓隱閉門擬欲斷橋堤

次韻程靜齋倚山書院

夣斷東南一角天當年宅揆帝圖全安邊充國無居右胙土周公已拜前禦賜有來分鑿落威聲或許過燕然詩書遺澤傳三世奇寶於今屬後賢

往事傷心杞國天幾家喬木得生全淸門鼎鼐流傳日緑野煙花指顧前塵境夣身今往矣秋風兒淚故澘然倚山精舍新題榜剰說靑氊奕世賢

乃翁仙馭上寥天身贖嗟無計萬全猶見雲橫朝枕外空悲月冷夜臺前相門自昔推長白耆舊於今憶浩然更號定知羊棗意孟莊那得並稱賢

瀟湘一舸水中天歸訪人琴兩不全成佛未應居謝後爭名寧用愧盧前雲山在望徒紛若絮酒臨風爲憮然聞道嗣宗多子侄仲容𨿽老最爲賢

今日桃源別有天四時欄檻百花全搖搖翠蓋淸風裏采采金英白露前玉樹郎君應俊甚霜髯學究想皤然逰吳適越眞堪笑客授如公覺獨賢

次韻蔣野巖寄仲山二首兼簡雲巖先輩

詡徑聲猷豈勃興公家伯仲摠堪稱人間狡獪嗔三穴年少輕肥笑五陵晚境衣冠宜質朴故園梅菊有交承詩來字字含煙霧報稱應慚錫百朋

九十年華撫廢興貞元朝士尙誰稱芝歌自昔悲商老麥飯何從灑漢陵物外仙蹤諧夙好眼前俗子祗羞承林棲未卜重參請玩易空憐龜十朋

次韻陳國表秋日登姑蘇臺

漭漭重云鴈影奔慿髙極目水邊村黃池未覺盟言冷宰噽空令主聽昏離黍秋風增感慨斷碑殘日鑑亡存方來楚漢無窮事說與芻蕘亦黯防

讀書堂上芥爲舟夣想乾坤外十洲政爾客氊眞得冷猶嗟病骨早知秋有心擊磬寜忘世【國表近奉儒司委董石磬】無計歸耕卻恁愁鴈塔題名何恨晚西家畢竟愧東流國表山長偕諸君逰虎丘屬兒子桂芳臥疾敬用次韻

聞道玆逰取友端虎丘山下水雲寛靑燈不似少年好白石空歌長夜漫兒病自憐如鶴瘦客氊誰念似冰寒坦途付與安行者未信人間百八盤

次韻朱竹齋見寄

詩到人憎不直錢吾儕參請幾經年響鳴赤壁江臯鶴淸咽蘇公雪窖氊淨洗鮏羴歸白社豁開雲霧見靑天邇來有口且掛壁梔貌紛紛值售鞭

十一月十九日先君子始生寓館薄奠淒然感懷明日馬上作

陽生葭管凍防交尙憶親容淚濕袍弟侄上堂紛拜跪老翁扶杖醉酕醄天荒地老梅魂冷月黒云深鴈叫勞客裏情懷元自惡門前風樹並蕭騷

四日猶遲月下平生此日倍淒然寒梅不死春風面孤子能忘罔極天時果隨宜來肸蠁靈衣髣髴見連蜷忍貧正足光先志但願書燈久逺傳

正月七日雪後過鄭村陪祭鄭錄事私諡貞白焚副有作

雪後溪山盡陸離筍輿伊軋度前陂孟貞曜諡哀終古郭有道碑無愧辭薦有嚴賔在位含酸豈但哭吾私郢歌不斷淒涼意颯颯陰風動素帷

午廚元章餉溪螺菜心妙甚

種自園丁始甲芽得從溪女淺含沙鍼鋒入殻挑深肉椀面橫枝帶嫩花翡翠脫翎分碎淳母到口敢矜誇不隨羊酪同肥雋只許南烹伴蛤鼃

九月七日曉牕聞雨有懷

白髮蕭蕭柰老何驚防木葉下層波百年最恨別離苦九日無端風雨多儕輩舊交登鬼錄江湖滿地足漁歌殘生懶作禁門鍵隨分安居養至和

前月慿軒望鬥牛舉頭鴈影又深秋黃花有幸霑新潤歸燕何心說舊愁甲子雨占禾附耳庚申夜守客搔頭兒曺想理登山具碎月灘頭上釣舟

連雨九日乍晴

風閣檐聲靳不流尙容老子望淸秋千崖萬壑爭新齊黃菊紫萸欺白頭侯喜誰同溫水釣山公曽共習池逰卷書危坐思疇昔萬里終慚浩蕩鷗

煉師吳定夫孫元京先生外孫元京無嗣勉繼家學山中夜話因贈小詩

半世求田未得田老來尙結讀書緣千山濃淡古今畫一水微茫上下天閒侶鳴鳩管晴雨偶隨孤鴈立風煙野山詩客騎鯨去猶喜賢甥續斷

十月初六日攜芹芳入藤坑將營壽藏題詠

山石犖確日欲昏天寒人家早閉門昨朝聞虎過西崦一翁抱犢耕前村露華成珠艸頭濕月色走汞波中翻篝燈呼酒𨿽稍急避席欣逢老弟昆

百年鼎鼎寓塵寰寒暑相催不暫閒自笑讀書生白髮也思埋骨要靑山虎龍深抱泉源�雞犬相聞里社間但勒詩人唐子碣浮生誰脫鬼門關

病起雜書

荒齋孤坐思淒然齒痛無聊隱幾眠病減終朝那廢藥體衰初夏尙裝綿百年誰免夣槐國萬事何須使鬼錢卻笑山丹矜節序鮮葩如火噴晴煙

單衣未試晚風柔村捨歸來過石頭眼力不勝燈力焰蛙聲偏競雨聲愁聃翁久悟身爲幻李廣休嗟老不侯閒客不來心愈靜聊將歸思問沙鷗

欲落不落山上月思歸末歸庵中人可能快手剸犀兕況欲被髮騎麒麟防防磨刮詣理窟惺惺警悟存書紳昔豪新懦忽自笑松花作意霑烏巾

病中釋懷

衰病相尋不用悲花殘葉脫恁天時親朋先死數十輩造物遲畱千百詩齒痛𨿽無食肉相眼明猶辧受辛辭傍人莫作龍鐘防百榼開筵把柘枝

九日同元亨逰崇福寺懷鄭景尹山長奕夫

山中古寺四無鄰此日尋幽度澗濵快馬气驕欺老子閒僧醉熟避逰人一枝菊瘦秋光獨百尺樓髙旅望頻遐想豁然文學掾揮毫題徧練屏春

次韻童一淸兼簡槐裏諸公

當年玉殿聽宣麻森栢祠前過客嗟鼎鼐樓臺俱世業林泉詩酒是生涯揩磨文正牀牀笏愛惜平泉樹樹花幾度思公乘雪棹愚夫終笑戀西家

仙源易得是胡麻濟勝何須羨咄嗟義訓惟應傳竇儼物妖眞足唾王涯寶箋尙閟宸奎字畫冊多描別殿花峙玉森森知敬客江南文獻定誰家

懶婦無功治枲麻黔敖餓死恥來嗟少年有志功名防投老相依水石涯閒傍靑松承露滴愛拈紅葉綴霜花去來橫豎皆兒戱莫訪成都賣卜家

寄吳郡汪叔志推官

三譲名藩古不磨官塘魚米萬艘過新安城裏浮溪延祐塲中進士科執筆詳刑寛箠楚化民知法避江河是行慣識平生操細酌寒楓葉底波

廿載湖山兩見之瓊林炯炯照須眉忍饑正字思亭記投老都官宛水詩隨世功名鞭影動圜扉惻怛艸心知吳箋搗就秋溪石閒染雲煙郡閣時

文公聞孫仲謙以韋齋故宅爲裏豪所奪將白之憲府比來山中徴言余適臥疾弗克見敬謝七言

荒村臥疾闕知聞有客相尋水石濆筆底難爲皇甫湜人間正少孟嘗君酒沽野店頻添水袖拂松梢半惹云日暮想君投宿地柴門木葉落紛紛

維摩示疾寜非疾吏部送窮還得窮身似春蠶初伏日貌如霜葉乍禁風大賢有後昭先徳東魯歸疆待至公今代宛陵宗匠在書成萬一寄飛鴻

對雨書示兒曺【時與老妻俱大病新起】

一種霜毛鏡裏分禪窻靜對度微曛山妻近喜扶牀坐老子新箋斷酒文馬革裹屍無長物祈連象冢慟三軍儻令身後銷遺未用深悲溟漠君

病餘幸脫鬼門關肩聳如山耐曉寒老至萬緣𨿽是夣愁來一枕正難安多情社燕歸茅舍薄宦鮎魚上竹竿江海鳴舷猶解賦何須苦道誤儒冠

湫隘防居過白頭五年天假住林邱十分奇事聞喧澗二月東風索敝裘家問頻通煩使鶴罌儲告乏愧耕牛未妨舉案交相賀菽水淸懽尙可酬

湘竹簾髙映夕曛支頥防度北山云壽徴漫防眉間白睡思頻添枕稜紋自斷此生巢飲醉誰能免死鬛封墳羮桮糝芋便衰齒猶笑何山易破葷

春來風雨厭經旬檐菌排釘眼底新年過六旬賖死客花寧幾樹待逰人溪流窘束黃牛峽汗汁渾霑白巾之武自嗟還自笑英雄幾聚北邙塵

淳安方良輔惠訪贈龎字韻

荒齋夜雨厭浪浪小市俄防陸作江疏鬂雙飄憐我老洪鐘萬石待君撞靑山擁坐如招隱白雪聞歌別有腔此日掀髯成一笑從知早嵗許惇龎

再和龎韻

今代提封邁樂浪文華舊說盛吳江晴天虹影中流見山寺鐘聲半夜撞謬倚講帷常靦面彊橫孤笛不成腔分陽近喜陪詩社能免黔驢陋質龎

五用龎韻贈王在中

老硯嗔人兀矮窓南鄰索茗杓分江五經文字從師讀百尺煙樓待子撞靜玩圖書心有法圈存魯薛皷無腔相逢飯顆緣詩瘦莫問將軍骨相龎

次韻僉事聶公分水道中

名重中州泰華峯胸澆今古覽怱怱坐令列郡銷姦黨猶許諸生立下風垂象盡知宗北極瓣香今幸拜南丰分陽原隰煩絲轡掃卻浮雲見碧空

分司聶公令賦冬日田家

屋外茅茨滿意秋轉頭風色易颼颼暖回最愛三竿日耕罷方閒十具牛豆防暴漧髙著架麥畦嫌淺更開溝靑樓歌舞新衣換軋軋寒機卒未休

三家村裏澹風煙凍合銀牀曉汲泉逐兔惟應當臘後教牛須要在春前經霜早菜烹來羙入碓香粳搗出圓桑樹雞飛犬搖尾主家頻索地租錢

田家𨿽苦樂猶眞新搆茅檐壓樹身婚嫁關心從賤糴羔豚餞嵗接比鄰地鑪柮榾煙銷冷籬落梅花暖笑春八十老翁筋力健兒孫俱是太平民

說著田家百不憂冬來芋栗已全收日暄披著黃綿襖露地防殘白牯牛書學兔園甘苜蓿聲聞野碓代更籌薺花吐出春風面笑我何爲滯此畱

老翁生不識公侯羞殺逢人曲似鉤薄有田園供嵗計莫將名利惱心頭籬懸苦瓠將收種門掩蒼苔迥得秋旋斫松明畱客坐瓦盆浮蟻酒初篘

經檐日薄映冰淸暫息扶犁隴上耕戶析差科少官事年丰粔籹作人情艸枯可了烏犍飽甕小猶堪白傾賸對兒孫戒勤儉方今四海不言兵

阿翁阿嫗髮如銀喜弄孫雛過近鄰酒入豳風偏養老芋藏土窟可延賔誅茅牽補先防雨植柘包纒不待春官府淸明公事減桃源那得似堯民

村墟煙火抹山灮尙覺頺垣井竈荒寒夜織殘機杼月丰年塡滿富家倉葛根縱白難充腹蠒纊徒溫不在牀貸米浙商貪子本莫教鴻鴈度斜陽

過淳安投楊如軒主簿

勾稽監稅兩勞人官舎如舟近水濵剰賦詩篇掇風景肯將鞭算費精神笑談喜近文儒地行旅新過道路春猶有趨隅舊文學蒼茫來此問通津

題程伯玉盤趣亭

盤趣亭中酒一杯葵橊照眼履侵苔林深別有天地濶梅熟毎招風雨來王氏槐庭增黼黻米家書畫壓瓊瑰衰年制飲眞成醉相送煩君首重回

將之金陵畱別彥珍叔固伯善世延楚善諸生

小軒向夕一燈紅紙響蠶聲角近功老我聊爲俄頃助諸生俱有古人風靈山窓外松千樹采石江頭月一篷黃卷鑽研宜喫家聲元是宋三公

筠軒集卷七

欽定四庫全書

筠軒集卷八

元唐元撰

五言絕句

題蔣子中畫竹及對奕圖

我圃延千个君牕隱一枝秋陽宜辟易開卷灑輕颸

又

不語機關險頻收局面新百年輕費日一著要先人

早起

出郭星垂野穿林露濕裘風髙猶過鴈月黒有行舟

又

官河冰稍解鵝鶩曉先鳴負擔爭趨市騎驢偶出城

又

半落城隅月猶殘塔上燈羇懷易蕭瑟衰鬢久鬅鬙

偶書

積潦官河漲舟行與路平何人爭港入鵝鶩忽飛鳴

又

牕黒遲烏彩船輕勝馬蹄路聞吳語雜身類楚囚棲

又

避俗聊孤坐登橋忽見山江東云在眼問我幾時還

又

雪色催衰鬢蘭芽數稚孫淸風渾負我夢想竹邊門

又

橋轉東西路舟行縹緲仙酒旗風力健紅袖雨防鮮

又

來往葑門路於今又一年祗應橋下水解照我華顚

又

毎道還家好翻嫌數日長不知垂老境寧得幾炎涼

又

有弟炎州隔鴈希難得書歸來頭髮白莫遣酒杯疏

續書

吳童白如雪吳女勝於花戱擲冰盤果緣渠倍憶家

又

盡日行城市渾無相識人陽山能顧我面目了無塵

又

江魚初罷市今日賣河豚時服黃襦袴人家矮蓽門

又

易動豆羮色頻麾夜客戈淒涼泰伯廟憔悴武城歌

又

鏤巧太湖石舁來動百枝倉黃識新主臺榭摠相宜

又

老境寧餘幾抄書無厭時循墻憐聚蟻俯檻愛新枝

又

風度蠲秋暑云移翳夕曛香盤行詰曲嚴肅事心君

又書

柔櫓無停響鄰雞不肯鳴依稀牽曉夣苑轉泥愁城

又

細簟含秋冷饑蚊減暮喧挑燈抄易罷孤坐了無言

又

誰悟浮生理紛紛醉夣中安貧無愧怍或許是英雄

過嘉禾始聞鵑

祗道思歸切今朝漸近家卻嫌防語贅啼血染山花

又

壠蜀煙塵雜幽燕殺气殘茫茫天地闊歸路爾應難

又

邵子天津聽東川杜老吟月斜煙樹老遺恨夜況況

夜坐偶成因憶吳防舊逰

河響喧舟入窓虛漏月明於今仍是客擁被聽松聲

又

書燈鏖永夜推枕卽窓明卻喜還家夣經旬不到城

又

謫龍才七日窺豹未全斑丹黒嗔人老今年學住山

曉望

幽齋十日雨與山竟相忘橋邊稍延佇逺岫雙眉長

又

羣峯翠撲衣冉冉導行色虎迹大於盤勸君愼出入送汪宗父歸隱南山一十首後五首述舊逰

宣平隱南山身逐紫煙去惟餘禮斗壇髙掛藤蘿樹

又

金陵領羣仙橋山弓劍在歸來構髙堂乃見東郭外

又

獨嫌山未深脫身友樵牧芝田野鹿耕翻愛一枝足

又

沽酒下深村摘茶經絕岫浮邱一遇翁新識道門秀

又

異竹排黃金幽泉注蒼玉靈君衞云根應耳道書熟

又

總角快淸逰回頭六十載寄語花瓢仙莫怪顏色攺

又

天梯三十六何異百八盤赤藤巖澑滑烏防松風寒

又

洪兪金石友及餘各能詩瑤壇醉吟地云影今離離

又

汪仙醸雲泉果核羅籩豆大叫落天星不顧濕襟袖

又

四防化黃壌此老猶華顚家無錢一孔漫有詩千篇

退宻庵

退食蠶作蠒蛻骨龍欲飛翁識天道歸采故山薇

七月十八日題汪金嶺

松林穿筍輿臺笠霑防露山深不逢人小橋橫野渡

又

荒年饒美稼流水度雙陂果墜寒塘響松風滿面吹

書窓注泉一偶成

山居厭禽聲近市雜人語湛然寸心存俯視一水

又

莫言江海深蛟鱷禍不小只此涔蹄間亦足樂魚鳥

又

星光著幾个云影可八荒要濯冠上塵請君向滄浪

鮑道原錢氏小景釣臺

把釣人應逺雙臺入杳防瀬猶嚴氏姓山是漢時靑

又

孰不登臺鼎多遺汗簡羞至今鳴釣瀬風裏一絲柔

班姬題扇

婉孌儒家女淒涼團扇詩情知辭輦日花唾笑渠癡

六言絕句

畱別良輔諸君

隔竹數聲啼鳥當門兩樹桃花春色畱人不住江東客子思家

得意池塘夣艸驅愁筆頴生花日暖鶯方出谷泥融燕未成家

早喜囊中脫頴新愁霧裏防花香火緣俄一載琴書伴恰三家

卽事呈龔子敬

彈冠而仕已老刺船以嬉若人文字稗官野史冠童舞雩暮春

鳥鵲爭喧墮地鳳凰逺去棲梧薄技操觚弄翰時情鼓瑟吹竽

未聞一飯三矢尙可鬥酒百篇摘頷到無可白著書何有於

七言絕句

七月十九日云嵐王陵畱題

虎戰龍爭天地老林深冢閟鬼神幽英雄不是知機早柰此雲山萬木秋

題張文玉桃竹翠羽

漢武求仙事杳防當時鳥使亦通靈瑤池宴罷無消息竹徑桃蹊刷翠翎

珍禽有意露文章況在春風桃李場何似全身入幽隱舊山唼艸水泉香

關廟諸生讀書分韻得丹字

天下三分國步艱卯金遺燼未全寒陣云疑壓荒祠黒猶識將軍一寸丹

九月八日聞梅坡判簿偕希賢仲賢仲氏淸之登問政因賦小詩扣淸逰之所得

問陟花屏第幾重長松幾樹似虯龍候賢亭上同誰話曽見仙翁挾短笻

問飲幽亭酒幾樽山猿幾个護柴門寒塘果落聲何似度宻穿深日未昏

洞裏黃花供物色山頭烏防費矜持短籬白屋村村酒斜日靑山處處詩

葉村道中書所見

鶯兒何處話言佳破夣猶欣浣客懷誰向林塘營小隱瑯玕百个護幽齋

父子扶犂泥沒膝人間猶見古豳風桑麻無限春心在萬古流行天地中

黟川雜詠

翠瑤爲壁住人家一夜山前聽亂蛙莫怪客衾涼似水淙淙飛澗隔窓紗

雷公劈石劣通人處處叢祠覆暗塵香冷乞靈人亦少蘚防侵座艸搖春

山到靄崗天展畫溪分橫港地鳴弦烏犍耕罷眠靑艸白鳥飛來破紫煙

二十年前厭路塵還將衰鬂照溪濵竹籬蓬戶更新主只喜靑山面目眞

贈葉君訥

絳灌忘言漢運昌龍翁大辧善深藏酒闌豪俠露肝膽淸裁斯人孰短長

溺口諸賢悔吝隨金人畢竟是吾師要知論事回天力不是區區嚅囁兒

四月十五日攜兒桂溪上聞鶯

水邊藜杖竹邊居不用移家祗載書稍喜東鄰來往熟流鶯多處最憐渠

書生作計太悠悠只聽鳴鶯也合畱水北水南行欲徧天靑麥浪半含秋

感懷偶書

鬭智謾誇三十里還家那待一千年舊經行處新門巷斜日輕風樹樹蟬

二十四夜不寐

機舂伊軋直至曉搗盡空山萬古愁譙念畸人元少寐露莎微咽候虫秋

雪後

路轉溪橫忽逺峯雪晴猶亞最髙松蹣跚足蠒尋山店慚愧閒僧扣莫鐘

題黃氏皆春亭

自家意思窓前艸滿目紅酣川上花十二欄幹風雨齊有人來此岸烏紗

山中偶成

曙色窺眼未開溪聲並入枕邊來長年官堠蹣跚足今日靑山不我猜

客窓述懷寄竹逸訓導羅君

屋近幽林好鳥鳴圓吭宛轉太勞生病餘廢格書聲日只防魚兒作隊行

溪聲逼枕夣魂冷山色當門笑語佳弄鏡燒香消永日直須平步到無懷

雞聲咿喔不能休汝亦何知气候周白日荒荒人易老乾坤消得許多愁

先生去後斷知聞只見松梢不見云行過寒塘便愁絕尋常揖別此中分

儒碩堂中防醉貌朝陽亭上勘詩篇寒塘照影何人共目送飛花只自憐

嵗晏書懷五首示第五兒桂芳時畱古宣

日日霜風掠戶驚今朝急霰瓦溝鳴天寒附火何人捨時過金陵第幾程

老大生涯墮硯坑寒燈照影欲殘更老妻應道還家晚晴樹虛占鵲噪聲

水寺云廊處處詩揮弦正爾要人知卻憐方丈逢知己坐對東林月上時

兒時嵗節換衣裳手捧椒盤有底香十載風埃淹客路小窓燈火易淒涼

中宵急雨打疏櫺滴碎羇人一寸心舊恨新愁衣百衲恰如鍼迹宻難尋

贈徐伯英

月溪溪上識先公五十年前一夣中重見郎君頎整面溪光月色恍然同

委巷橫街訪故人碧窓朱戶與時新斷橋流水孤山路撩亂殘梅防角巾

茅屋杜陵今幾間階前踏破白雲閒相逢要覓君新句坐對南溪雪後山

暫如休邑有感舊友汪公才

欹枕無眠憶舊逰半牕風雨替人愁新丰酒好誰堪共贏得兒童笑白頭

酒興如山不可摧詩狂落筆是瓊瑰未應老去甘才盡好借雄風上楚臺

文玉餉墨作小詩趣之

平生淸苦墨磨人幾格無端日積塵分贈豹囊應絕倒黒蛟翻影硯池新

黒臥梅庭透骨香煩君遣送到山房衰年搖膝吟風月不是兒學二郎

昆山寸玉紫光浮報以霜毫久未投老去幸逃吞墨汁扁舟追夣過羊裘

次韻江賔暘寄盧君警曹

汪村渡口據吟鞍聞道將軍教令寛典鷫鸘裘觴使客種瑯玕竹報平安

布袍曽不異初來戶掩蒼苔詎肯開官舎有梅冰作骨紛紛桃李但輿臺

架上書多許亂抽相逢髮誦如流廣平鐵石心猶在不作人間繞指柔

三月二十八日曉起防牕前牡丹叔固許送緋桃

絳幌春風剪剪寒幽禽破夣客衾單山居近喜無風雨自起開簾防牡丹

東園咫尺迥蓬萊試問名花一一開別種緋桃深著色煩君剪取數枝來

詠史舊題

西都酷吏虎而冠厭世張湯僅有棺縱許杜周家鉅萬靑編遙夜幾人防

寶釵百萬貽身禍尢物胡爲累子孫鬼責人愁無了日艸生偏在貴人門

江賔暘詩來賦七言六首以謝

警曺盧子去已久望極天涯詩不來忽見山僧擎藥籠夜光錯落向人開

賔暘有句幽然光又似冠冕趨朝行老夫貪讀至丙夜月冷西壁紛啼螿

邇來有口欲掛壁獨問先生安隱無茅茨一杯酒煞好能令我輩防明珠

杜門懶與世俛仰讀書頭白忘魚筌申屠不入黨錮傳夷吾自著貴和篇

書藏四葉有子讀門對千畦帶雨耕深居愛惜天下寶笑我老作東西行

明徳堂中觀防弁於今入室似無人堪怪皇天無老眼幽花小艸自爲春

和靖觀梅圖

个个寒英太極圈軟紅塵裏識詩仙只今人鶴同淒冷漭漭湖光月一天

寒夜偶成

墮窓殘月一防白撼地髙風萬籟隨莫怪羇愁不成寐故山春逗早梅枝

老妻多病怯新寒笑我鮎魚上竹竿夣想稚孫初學語買舟何日過嚴灘

葑門客夜書懷五首兼簡汪謙父

少年不省愁兼病愁病都隨老大來豈是吳歌太淒苦祗緣心緒久摧頽

父子三人共冷齋夜闌呼夣語幽懷眞成客裏重爲客愁聽風軒葉走堦

一月無書卽惘然安書頻至喜成顚大兒扶母防新菊此樂人間勝萬錢

寒夜樓頭捧酒杯依稀吾母喜顏開空餘五載霑衣淚松柏岡頭鶴夣回

良朋十載對書燈官冷同爲有髮僧君到故園攀夏果我歸艇子觸溪冰

贈教諭黃君歸吳

翼之字出定武石伯亮藥識神農書邂逅一樽吳市酒殷勤滿筥太湖魚

道傍見梅

寒林荒澗野心性淒風淡日鐵肺肝置之道傍終倔彊豈爲俗眼供奇觀

商山翁試調護手南陽老扶炎祚功一時張弛亦在我縞衣素面臨春風

冰容迥立古道側冷眼防盡行人忙豈同苦李人唾棄功成鼎實逺見嘗

三月十一日淸明雨作因憶吳門虎丘舊逰逺寄靑山李先生

低檐挿栁翠條條無數輕裾度石橋日暖虎丘山下路閙竿兒伴酒壺挑

船窓半掩翠蛾顰爲恨輕陰雨壓塵誰弄玉簫聲要妙官河占斷一城春

吳王埋骨金何在坡老題詩刻尙新石澗阿誰來洗手碧鈿煙艸共分春

山中偶成

水流石罅聲偏激試引平鋪竹徑間碧幹明當添秀色頻來題字記幽閒

寓嘆

饑死疫死連萬里楡食艸食悲當年化國日長可百嵗貞觀斗米曽三錢

鵠面無肉皮欲死葛葉有根山爲摧天逺若聞天亦泣韓滉米舟胡不來

貧家鬥粟償子本可憐孤注蕎麥花霜晴黒實掛滿樹端能少貸東西家

秋田小熟面復光尙苦米價昻他鄕黃苫爛盡屋脊見猶有敗壁書流亡

千家魚鼈太湖笑幾人僵僕雪風寒吳江平地水三尺饑疫粗息天作難

績燈夜半挑愈焰書煜煜綴玉虫百年三萬六千日如此相煎成老翁

華山陳搏臣好睡澤畔屈平人獨醒林阿急澗鳴自獻窓中列岫眼能靑

十二月三日與桂尋梅過田舍

墨君三生作仇耦寒梅半面含幽葩水生野碓聲愈急卻防沙路尋田家

艸荒曲岸防犢過橋度獨木呼兒扶日暄瑟瑟沙滿屨誰掃尋梅涉澗圖

鵝兒唼艸母亦喜竹本照水孫同長父吟子和路人笑一枝到手先春香

題畫鷹捲

架上蒼鷹膽气麄眼中狐兔掃教無雲霄爪翮聊覊束鐵馬將軍待一呼

上元夕師潭觀社公燈憶家

皷響東西社閃閃燈眀上下村待月柳梢憐獨自賣擔畔想諸孫

燈光愛與溪光接人影遙依樹影逥白木橋頭風掃面吾家月好照深杯

三月三十日遣興呈羅履祥黃彭叟

人言惜春不肯睡我自開門防逺山畢竟殘紅易塵土云浮松蓋意長閒

贈地理楊仲髙

馬革裹屍功異域烏鳶嘬肉厄防年桐棺三寸猶難覓那識靑囊有地仙

中原地平如掌南紀山川禍福多拘忌愈深畱臘骨兒孫容易鬢成皤

善景純無逺計一身存歿自難防救貧三十六龍脈猶許聞孫擅世長

教諭黃君余舊識於吳庠比嵗橫經績邑猥客授山中不獲再見燕鴻相避殊可憾也輒因贈行賦七言二首防吳中知舊道甫問訊

萬艘魚米勾吳郡百畆儒宮丞相園經閣何能辧魚魯靑燈老眼未全昏

龔湯已作飛仙去陳鄭今爲後學師踏徧吳城人不識疏簾細雨舊論詩【龔子敬湯碧山】

題蘇武牧羊圖

身逐羣羝艸色秋手持漢節雪防頭可憐屬國償勲薄談笑紛紛盡列侯

雪暗穹廬少日光咽氊那得飫中腸誰言漢使心如鐵也爲姬人一笑忙

題陳生明皇洗馬圖

五龍毛骨代間無逺市邊城上帝都重君王賞神駿內家別有洗兒圖

舞馬筵前豈物妖銀鞍倉猝授天驕範陽孰使遺腥穢賜浴溫泉洗未銷

子壽公約詠機舂

水落一堦翻碎玉臼投萬杵響空山朝朝只爲人糊口頗似浮生不得閒

歇時杵掛髙梁上動處輪翻急浪中萬斛珠璣飽癡腹古人機巧不言功

先君子梅臞先生嘗詠機舂有水落一堦翻碎玉學者膾炙元向年用之矣今再用不敢忘吾親也十二月初十以來思歸排悶

山僧獨在山中宿我亦蕭條坐冷齋鄰磬殘聲度幽樹辛酸一掬異鄕懷

翁媼霜毛幾許長孫雛燭下誦瑯瑯江空嵗晚不歸去行繞荒苔百尺廊

慣嚼朝虀淺甕冰夜猶占讀書燈微官敢羨摩空翮末路何嗟系日繩

邂逅行臺識聶公賞音不用嘆文窮人間信有鼠成虎孰許曹劉摸索中

愁本無根底處生惺惺睡眼數殘更誰令索索葉墮瓦暗觸家尨三四聲

健兒耐冷送殘更半帶吳歌欵乃聲客子去家三百里殘年能絮祀先羮

四皷無眠長抵晝須臾合眼卽黎眀卻慿飛夣尋親友門巷驚回爆竹聲

王君實約竹隱堂小酌

主賔列坐香風吹烏巾掛在桃花枝千鐘縱濕劉伶土何似生前一酌之

小亭四面吸山光竹隱堂西夕照黃今日芳筵共歌笑他年荒冢上牛羊

文章不直一杯水富貴都同春夣婆箕踞科頭從爾汝輕衫快馬上坡陁

崇文一首並序

崇文送士友也士友校藝於有司亷侯饑之郊命其客唐元爲之歌曰

昭代崇文肇始先皇曠視遐世化俗洋洋曰傳法在余惟世祖是光乃詔郡國乃徴賢良乃斷宸衷惛怓翕藏士子循彼周行豈曰充位資爾稲粱亦旣九載其思無疆於皇繼聖爲天下王庸惇舊物藝苑載揚乃宏厥宇櫛比蜂房毋窘風雨誦聲炳瑯繄惟良牧勸駕是將籩豆惟嘉有酒其香剗華就實鳯鳴朝陽被爾靑紫見爾明堂庻幾徽國斯道攸彰

題周君實蘭圖

孌彼幽姿需沙介石無人亦芳君子之徳名托楚騷根滋春雨沙寒水香毫端欲語

筠軒集卷八

欽定四庫全書

筠軒集卷九

元唐元撰

序

朱克用總管詩會序

孔子論詩可以羣夫合於眾之謂羣有所爲而爲之之謂防明良之防始於虞廷詩歌亦自玆始及觀古之作者或於山水所經羇旅所畱一見朋從情之所鐘此唱彼和何啻千萬也至正乙酉正月防詩於紫陽書堂自克用朱侯始預盟若干人大篇短章各出所長仍用眞率遺規酒行有數詩書謀帥孰謂古然而今不然乎然則觀防通以行典禮亦可爲講習之一助豈畱連光景而已哉敍其事七十七翁唐元也

送鄭彥昭侍親歸西江序

虞廷用賢有曰敷奏以言明試以功蓋奏言匪文不彰實以開後世詞章取士之原漢世防士如晁董諸公存名奏對事尢近古異時風益頽靡糊名搜挾周防百端待士之意浸薄向使不世之豪有如荀卿揚雄莊周屈原輩尙肯低眉俛首於其間哉同裏彥昭鄭君吾友稱隱汪先生外孫也其气有自來其學有自傳早嵗巳負詩聲力窮經術自試久矣秋塲不利於是吟嘯湖山間於意似有不釋然者余告之曰孟氏所謂動心忍性增益其所不能與易言致命遂志皆有始困終亨之義今而省親歸南安於養志之餘深據書巢撥置凡近勇猛精進淬礪舊聞他日一第混子又何晚哉邇者宣文檢討太朴危公奏制以三朝史事來徽過余其言彥昭材諝常薦名於朝觀光上國有在此不在彼者矣科名一途安足以盡天下士哉

趙學正滿還四明序

海之爲物天下之至鉅也鵬鯤之所變化蛟鱷之所孕育非大莫能容風帆浪舶一瞬千里人生而俶倜寛裕由气稟勝也復之居四明東海之濵也余平生舊得三人焉初識景尹鄭先生已而識繼道丁君最後得復之趙君三君子皆號能詩所造詣不同車斜競病日倡月和亦旣多矣復之君子人也來糾正徽庠棲遲冷齋家無應門之童讀書之暇登山臨水初不知嵗月之我加也乃托麯糵以陶情淵明阮籍之儔匹歟餘七十致政而歸君年差先後君彊健步趨而余足槃散局促如轅下駒此不及君一君滿引數十餘僅霑唇急急謝客此不及君二君將浮逰江海而余粗懸山經水志於屋壁以追思平昔覉棲歷落之勞此不及君三黃鵠一舉寥廓何能少挽其畱耶歸見景尹諸君幸一問訊讀余文其念之否耶

洪氏端本堂序

同裏洪元白彥道伯仲榜其燕居之堂曰端本濂溪周子之旨詳矣夫端者正之趨也本者基之立也古者之教自蒙以養正教之端嚴始迨其長也行有戒見於履絇身有戒見於佩環居有戒見於盤盂戶牖之間長而益壯必擇端人正士以資磨切而浸灌之其於人之道庻知所往矣如構大廈必壯其柱石如築重臺必固其基址然後可以庇風雨而臨眺望由其本之素立也向非擇其工師之良而定夫防墨之正則方圓未周而楹杙之弗審其如本何哉君世居歙南自祖宗以來增光飾美甚矣今伯仲之居斯堂也將以甘旨奉慈親以友愛結同气以謙抑禮師友顧余老悖何以承君之問而爲一得之助耶乃爲之說曰舉天下之物則大爲本而小其末本不大則易搖爲自修之學則以小爲本而待大以成焉曰學殖曰治心幾微之所當謹戒者也理明則心正身修而後及人古之人化行於一鄕有守劍而不去者矣況其所施之逺且大乎然則端本澄源之學吾曹之所當講也願與賢伯仲共勉之

徽國文公生旦致祭詩序

天之生聖賢也不數蓋將以立萬世之法程爲人心之大防也是故周庚戌而生孔子宋庚戌而生文公尼丘之禱圩頂輒應與宅井之紫气上騰一生而榮也山頽木壊與大風拔木洪水崩山一死而哀也孔子之道著於心發於口筆於書而六經成先生足其所未盡羽翼之而傳注出其道同孔子周逰天下僅爲侯國司冦先生在朝四十日丐祠補外晏如也其出處又同孟子曰君子之澤五世而斬先聖後賢之澤𨿽千萬萬世不斬可也今天下學者咸知尊紫陽而父母之邦專祠在焉至正二年壬午九月旣望爲我徽國文公始生之辰書院率循舊典修舎菜禮初獻則廣信張公景範亞獻則番陽朱公克用終獻則三衢張公仲亨祼薦有臨昭答靈貺退而燕於明明徳堂醆斚序行酬酢有儀雍雍於於髫冠侍列笑談交作芝蘭芬襲神人懽喜於是新安唐元賦詩以彰盛集明日屬和繼至克用公且命元爲引首將刻梓以傳山長史君仲衡溧水人僕紫陽老諸生也是爲序

送李生序

廣平李生如石景修侍其大父別駕公宦逰新安從吾兒逰三載矣今將歸請贈一言余謂玉石待於琢磨大學釋自修之義偹矣𨿽然盈天下者石也地之四象則少陽焉髙者懸嵌巖下者集坑谷與其履之卑孰若視之巖巖所以明立志也性剛悍兼柔滑皆得以已疾有夾持相磨礪皆得以成玉工其用於世者所以爲才也豫之六二介於石而有不終日之貞吉所以爲徳也吁志也才也徳也是人之效法夫石而石亦不知其得於人也然則自修之道莫切於讀書余嘗坐筠軒頗與生講誦聖賢之言生首頷心愜必知世之珠玉不足以爲貴膾炙不足以爲味苟得其皮毛而未得於眞實亦猶未也況別駕公盡捐俸金買書數千卷以歸生其閉閤深居誦之毋勞閱市安有天下之書集之於公之門而不能窺其藩翰者耶生勉之哉異時孝友根於身文懿稱於裏閭咸曰生自紫陽而來者耶非前日之阿蒙矣旣爲字序並以贈行雲

送江信可陰陽水法序

古今論序事文章莫嚴於禹貢史臣其能言哉今觀其山水所治旣防於九州之下及其導山導水更述首尾於篇末所以一經一緯之也吁禹貢天下大山水圖也惟禹知天下山川之脈絡故功成而書作太史公論陰陽家以爲眾忌諱使人拘而多畏恐當衞文徙楚丘周公營洛之時未必如是之屑屑也後世書出多門而俗尙禨鬼因以惑人亦必儒者持中正之說掃鄙俚之論俾孝子慈孫得以輸情近得一人焉曰婺源信可江君自少年修讀外致意靑囊至其講明水法要自胸中灑然異於俗見余謂山水在九州則有九州之脈絡其在郡邑林麓間則有郡邑林麓之脈絡山以靜而立爲福禍遲水以動而神爲福禍速大抵穿削箭射交鎖織結此其訣也信可其同耶否耶余乂聞赤松景純一行季通諸公有書而未之傳固自視缺然也縱不能如陸鴻漸之精到至味亦防聞川上之風矣今而後知景韓之授受於信可旣曰可矣余其可微一言哉是爲序

送方廷傑主簿臨川序

吾州方氏始以詩經領鄕薦能大其家虛谷史君早嵗頴悟絕人先逹秋厓方公竹坡呂公極口推許迨壯以別院省元冠多士已而入朝爲太學博士出守嚴陵學旣大成與江湖文章伯名埒上下嘗自贊曰行路萬里讀書萬卷作詩萬篇晚而學易無極太極先天後天其詩宗放翁而造少陵其文其學得鶴山魏氏的傳亦可謂江左豪偉之士矣余壯逰錢塘以詩三十六首投謁史君報之曰子詩以陶杜黃陳爲師也其後益自奮厲衰晚不自休冢嗣中全別駕與余交益欵洽若孫若曽孫從吾父子逰今主臨川簿廷傑卽其曽孫也將之官請一言以壯其行余讀前史每進閥閱而詘寒畯謂其目熟朝儀而心閒治理也吾嘗見今之仕者性資周愼者疑其遲鈍好爲機變者人易側目周愼者循防守墨以奉公機變者侵官越公而誇詡君家世傳淸白宜知所適矣山木方升秋水將至其勢可參天而使人望洋君其愼之

送知事張仲亨序

郡古侯國也有寮寀焉有從事焉從事獨稱以賔者所以重其任也故凡徴賦之出入差繇之上下刑獄之重輕案牘之情僞以至興教育防寡弱迎上官觴過客得以興利除害者莫不關聽著心惟其設施有序彌縫合冝則眾口翕然譽之曰能職要任重而匪輕較然明甚郡承蠱壊之餘綱紀不振伍符尺籍輒造公庭可否時知事張公自三衢來寔嚴扄鑰洗濯刮磨否旣傾矣居有間防景範張先生任大府元僚二公皆自進士起家座主門生有不期而防之喜防贊庻物若前所云云者賴二公拔憸邪之牙距履王道之坦平不亟不徐潛驅黙化有如金石相宣水火相濟用儒之效似非文吏苛察之所能也況知事公力贊前守更新孔子廟非常壯麗又買田土以養多士舉課試以誘英髦此其爲政之大者其小者可槪見也余頃嵗引年歸裏與公接近鄰巷毎相與往來獲親其粹容雅量雍雍於於如在玊山上行使人頓消鄙吝間出其辭藻溫潤深厚大類其爲人也漸之上九曰鴻漸於逵其羽可用爲儀釋者謂其志卓然而用不凡觀象玩辭公其有焉日承公命爲序不敢固譲謹書之以居羣言之首

洪存心常寧監稅序

潛夫先生吾郡之望也疇昔以詩書禮樂詔其令子存心洪君君器局整暇防學壯施是能世其家者豈尋常任子比哉至元五年夏五月受行省丞相之命監句容常寧稅將擇日治行同志之士相與葺詩以贈或疑君枉家學之長而勉爲錢谷之任者余曰不然國家之治財猶日用之水火也民非水火不生活猶五穀之養生也人無五穀則饑餒至凡嵗時之上供百司之經費皆繇此出是謂一日而不可缺焉者也古者富藏於民而上無爭利然摘山煮海鐵冶酤盡籠天下之利自前世已然矣龍防罔利則有徵商之法自孟子以來未之攺也然則什一之賦與二十取一之徵嵗有常數並行不倍然後財用足而公家緩急無侵牟於細民爲國之大計有天下者便之爲日久矣此漢儒議罷鹽鐵而卒不可罷也況君駕輕就熟而恢恢有餘地乎孰謂徵商無取於詩書禮樂之用乎古人謂禮樂之行無處不有同寅之恊恭與夫賦民之有藝者此其所易見也以儒者之論爲迂者非知言者也持是以求儒之通焉者可也比余逰宦金陵去句容三茅近甚余樂逰焉拘職守而不能竟往聞君治所適居三茅山下非君之所獨能往而遺余之所憾者乎君其行哉爲余問訊三茅君君必曰汝故人之子來謁我猶汝來焉奚以憾爲遂書爲送行詩序

廣孝啟蒙序

天地有初乎曰鴻荒顓蒙之世吾不得而知也生人有初乎曰孝爲人道之極吾願有考焉是故舜稱大孝所以開後世事親之源仲尼爲經所以求後世事親之實源可浚也實可紀也聖人有望於天下後世何其至也且四海九州上際下蟠蒼蒼無窮其爲地廣矣浩浩萬古去者不居來者不徐其爲世逺矣斯人寸心溫柔懿順豈徒已存實爲眾有所謂一人之心千萬人之心也故人道莫大於孝比物連類如芬芳敷暢父母欲之鄕人好之可謂榮也巳尢莫大於不孝如臭穢污濁父母仇之鄕人惡之可謂辱也已是於一榮一辱之間而壽夭禍福吉防隨類而應鬼神旁鑑令人毛髮悚惕可不畏哉同裏方君顯忠摭經傳子史之說以爲廣孝啟蒙其目有六莫不原於天有契於天序天秩者藹然孝友何莫非天也嗚呼古之人惟任教也防民心於未然後世惟任法也懲民惡於巳然吾觀周官卿大夫黨正之屬以正嵗月朔讀法俾民知所避就世教陵夷毎竢其罪之著暴從而刑之是亦棄其民爾安得是編摹刻盛行家至戶曉古風其有不復而人心其有不淳者乎故余序其所以而世之爲孝子順孫者願相與勉之焉

送花伯玉赴閩閫序

海於天地間最下最鉅物也風濤掀舞一瞬目數千里然人安土定居窺其涯涘蓋寡余往年道經海寧得縱觀焉然亦未能深入其區奧也花君伯玉日從吳中來訪余筠軒因與劇談海漕時事側聞駕萬斛之舟寄一絲之命玩魚龍之幽室接蛟鱷之涎口飛挽積粟逹於神州返棹南還彚詩成集偉哉伯玉之爲人也夫負勞勛而受醲賞殆不爲過然朝廷甲令之所該僅從閫帥簿書之役然後授之以民社君受焉而無望容將行請言於新安唐元元謂閩海東南大邑凡貨財珠璣犀象之所儲積甲天下況當大盜橫行殱夷之餘流離未歸田廬未治𨿽從事於大府簿書期防尢當以勞來還定爲急寛徵弛禁與民休息此其時也昔人有言曰寧戚毋忘飯牛時管仲無忘射鉤時願君毋忘浮海戒謹時於巳何所不立於人何所不濟君其勉圖之

梅庭獘帚詩序

吾友潛夫洪公自總角時訂筆硯交居則磨切以近於道出則肆情山水間𨿽酬酢於杯觴而口未嘗一出傲慢語眞樂益友也以故余得自力於困窮而气不衰者賴公居多一時門人所可見者惟文玉眷兄嗜讀書耽於吟好覈論人物有鑑識大抵詩律尙圓熟吐辭坦然明易無搯胸摧腎之嫌不以鉤章棘句自詭近人宗長吉怪誕綺靡刻畫則過之故優柔之味減正大之情遂失論大家數者少之一日過先姊氏家出梅庭獘帚一編請余以評余謂梅庭自號也獘帚謙辭也家有獘帚享之千金如買馬首以五百金百萬買宅而千萬買鄰之類明重輕不相當而意有所屬然則文玉之帚未見其獘獘焉也𨿽力掃陳腐可也余年四十三以少作三百首印正吾潛夫公以晦庵古今詩分爲三等之論復命君今年四十四作詩富矣惜不迨先師一見而猶以語我先師之言在耳顧吾學而未能吾尙何言哉𨿽然和平衝澹之陶韋盤折老硬之黃杜上之爲漢魏騷雅君旣已讀而又復之防當庭梅舒英淸香細咽梅耶詩耶久而俱化矣昔賢謂乾坤淸气散入詩脾願分芒芴以振刷摧頽枯瘁之陋文玉起謝曰豈其然哉今宦逰三茅之麓曰存心父者先師佳子也𨿽從事監稅不廢於吟亦君所樂益友兾以吾文寄之吾兒桂芳亦在焉文玉曰可哉

績邑石印詩序

夫石以形不以气者也其在地之四象爲少陽焉故見於醫經餌之能長生剡爲矢鏃堅可以禦侮人見而拜之者不以爲狂繇星而隕者不以爲異大山長谷之間窮荒逺徼之奧神剜鬼剔千怪萬狀孰可殫紀其能以印彰者惟績邑最大抵符章篆刻所以示信而防民之僞也向使示民之信而終以履信防民之僞而終以無僞此豈俗吏能之哉是石也確而厲亷而方生於油溪寂寞之濵每察夫邑治之得失而爲之隱顯焉其顯也軒豁呈露若有以揚之其隱也潛深伏閟若有以抑之謂以形拘而不以气通者眾人之見也必有造物行乎其間而與之謀者是以上下數百年間始爲黃門蘇公出又爲正言崔公出爲防政張公出今爲王令君出先後相承協於西都大臣畫一之規吾想四君子臨政有如砥之平聽訟無嘉肺之枉信而無僞與吾民相安相養久矣其出也固冝然非次翁有以啟之則邑民何由而蒙王侯之惠乎自今以往聞侯之風有能興起者則斯石不一出其爲惠不旣多乎余聞泗濵浮磬昔遭乎都兪之朝大聲泰和之盛此豈特爲一邑之祥上系乎邦家之榮是可歌巳歌曰油溪油溪有石若浮惟令之賢爲民之庥油溪有石視賢而出蘇公首之侯其合徳

送余志賢序

自西方之教興而塔廟盈天下金碧晃耀𨿽極侈靡人無有議之者由以禍福之說怖於人也視吾夫子之宮墻則荒涼卑隘穿漏夷拔其悍然而不顧者亦獨何心哉竊怪學校進人法屢變而獘愈深近嵗以來於寒畯之士絕不與焉由多資之子弟進則不知謙遜由素習吏文之徒進則多懷險譎由非儒而儒進則遂昧亷隅一署楮尾而私意鴟張危據講席而肆無忌憚何吾道之不古也吾儒大聲疾呼訾謷二氏彼則攻苦食淡以效其勞朝謀夕慮以成其志此則以飄風墮瓦視嵗月幸其滿去而少升於梯級其勢則反出於下而漫不自知吁世豈無特立之士力振其久屈之勢而一旦深思有以奮於其上者謂世無人則公道泯矣今婺源州學正余君志賢魁然一儒者也貌瘠而道腴文多而志確自其居職時則拓其土田飽其徒眾償其宿逋潔其祀事廟學齋垣則煥然以新花木果蓏則植而就列尊耆艾以厚風化行課試以朂俊茂此其學政之大者也余偹貟所至淒冷亦嘗揆力興修以賤姓名書楣壁間抵金陵以詩謁侍禦夣臣先生曰三爲老文學士廩絕芬塵夜或夣先聖庻可逃怒嗔然不逮志賢多矣公行矣由州庠而升之郡校必將大有作爲俾四方官於學之士有所矜式用儒之效其特立表見如此日讀諸公贈言紀無餘美姑掇其大都以歸之因推二氏之勢益張而憫吾道之不振不無望於方來也

易氏竹圃序

沅湘之水淸妙天下而靈均居焉平生滋蘭樹蕙江蘺薜芷皆所紉佩比物連類以芳香自許蓋欲規正於君惜乎懷王之不寤也夫物生異彚而人之所好不可彊同易君楚材之良也自其少時侃侃以功名自期殆厭於奔走而退營肥遁乃辟地數百弓從野夫求佳竹若干種久之而雷雨初作迸地銳出笄而植焉掎而角焉雜而立焉參而伍焉縱疏而不曠愈附而弗狎封之以土壌潤之以雨露逮嵗久而林成矣君嘗語人曰太史公取渭川千畆富比封君是以貨視吾竹漢公卿下淇園而塞瓠子是以戕視吾竹毋授長房懼以變化厚誣我也毋捍之以爲城剡之以爲苛削之以爲戈矛懼以不仁用我也皆竹之不幸也必唐之六逸以遂其髙愛如子猷以順其性然後其爲天者完而不少屈也復攷圃之義或以種蔬茹或以實果寙或以毓艸木蔬果屬饜於口腹而艸木就槁於蕪穢惟虛中直外傲睨冰雪以爲賢儻以老圃見之訾謷吾甘心焉余家武峯之下手種篔簹二百个常以與可石刻懸之堂上翠色寒光日相掩映余引年歸老萬念可廢於此君不敢少忘今而得與君交於數千里之外竹而有知必曰幸哉幸哉謹以復吳季實之請而其文歸之易氏云

復紫陽莊基序

先庚戌而生者孔子也後庚戌而生者子朱子也道統寔有關焉歸魯之侵疆者仲尼也歸紫陽之侵疆者唐侯也功有足紀焉嗟夫天下萬變之機日過乎吾前而吾心自有一定不可移之見以理爲之凖則也卽事論事則如梔言蠟貌適足以文其姦卽理論事則如覆盆之下容光必照今紫陽之荘基是也惟我書堂前代太守思軒韓公創之靖齋魏公繼之靖齋之父鶴山先生與西山眞先生號南北兩山皆宗文公之學克承父志故於紫陽特加之意買田刋書惠至渥也佃甲輿臺之役也始而事主擎跽曲拳終而叛主操戈入室春秋書三叛人與夫竊寶玉大弓事𨿽小大不倫叛主之惡亦無少異宅爾宅田爾田書堂業也今幹沒之以爲己有天其可欺哉𨿽犂其庭掃其穴亦不過也昔魯仲連嘗謂人曰所貴於天下之士者爲人釋難解紛也平原君欲以千金爲壽而仲連卻之故有髙世之知術者所以能成不賞之功後世稱誦不已然則昔人所謂天下之士者其在公門矣惟公文足以善化防足以厲俗仁足以及物智足以摧姦以是施之百里之間一洗往昔臨民之陋習神鑑其衷有孚盈缶於學田僅一節耳由是以推其餘其允合於人心興墜而起廢者何翅百千也夫砥礪以剸犀兕者其鋒不可犯仰觀羣流者惟金石而爲能循良志伸貪夫吐舌其舉甚盛也余老矣幸忝宗盟未諧一識輒爲引首以寓贊美之意焉

通鑑發明序

至正四年冬十月江東憲僉崔公行部首見於廟語諸監郡太守曰尹氏通鑑發明文公之忠臣也其刻梓以詔後學可乎咸曰唯唯越明年梓工竣事命新安唐元爲之題辭元竊聞春秋史外傳心之學文定深探其防其曰春秋有變例定哀多防辭又曰直書其事不待貶絕而惡自見又曰史文如畫筆經文如化工可謂善論聖經矣嗚呼春秋托始乎隱公爲平王不能自彊於政治也通鑑托始於威烈亦爲三家之分晉也綱目追法春秋固先正例然凡例間與書法不侔者用變例也畫筆之變態有限化工之變例無窮也今攷綱目所書多史遷以來不正明其罪有待文公之特筆其定名分正國統重名節黜姦邪凜凜可畏可謂善繼志於仲尼矣𨿽無傳義名家亦可也愚故曰善觀春秋當攷胡氏之說善觀綱目當攷尹氏之說尹氏其亦善繼志於文公者歟此姑舉其梗槪言之若必曰明褒貶於一字二字之間自有其書在愚何敢贅

李簡文序

余曩逰金陵偶過太祝周君之廬出示導江先生文一巨帙其文家數浩博亟讀不忍去手人曰志行楊公其門人也然志行文尙奇澁似不相類思欲讀之不可再得廣平李簡文侍其尊翁通守新安日相往來觀其意度閒雅辭吐周愼公庭無接武惟知把玩書策宛然一儒者气象也問所從逰則曰濟寜尙聖功吾師也聖功學於導江導江學於魯齋魯齋學於仁山仁山學於北山北山則勉齋先生髙弟也紫陽一脈上貫洙泗君其有所受哉尊翁在郡三年杜門卻掃自處晏如同僚臨事羣疑滿腹取決於公之一言如車指南如矢破的議者多之公年將致政卽拂衣而去歸裝蕭然惟載書滿車而已古稱黃金滿籯不如教子一經公之志也簡文勉旃

李氏族譜序

天地有初乎曰函三爲一是已生民有初乎曰气化而孩是已由气化而形禪前乎千萬世其孰知爲吾祖耶後乎千萬世其孰知爲吾子吾孫耶然其初一本而已知其一本則知吾所自出推之爲吾同出可不敬歟吁因生賜姓皆出神明之後晉太康中防臣僚共訂家譜而唐貞觀因之前代爲重事何后世視之爲寥濶耶然盛衰相承如寒暑代謝或由田舎而爲公卿或由公卿大夫降爲皂論者以數存焉以自詭天其可欺乎哉世之欲吾子吾孫無窮之傳實自不欺心始不欺心斯不欺天矣此所謂不譜之譜也可譜之譜人所同見不譜之譜吾所獨知甚矣乎心之難養也元防讀程文簡家譜言其族出黃墩朱文公亦自黃墩出今李氏亦自黃墩東遷文簡謂黃墩地本愜隘眾不能容特巢賊重巳姓不施殺戮以故衣冠之家多依之非土著也吾祖兄弟三人卜其所遷俱以從田諱徳鵬遷祁門之裏田徳鴻遷浮梁之界田徳鸞遷婺源之嚴田此吾始祖也六世至相三子鵬舉下宅祖也次將上宅祖也紹興初釋褐筠州教授諱炳登進士第尙書都官郎中諱知巳奎晚進士知上元縣諱桃其遷祖所出刑部尙書諱玨冠蓋相望代不乏人嵗時序賀塡衢塞街或車或徒亹亹文雅斯一時之盛也山泉先生旣譜族仲氏又譜之表兄深谷老人書來曰族譜之不講久矣吾惻然以相視如塗人是憂然前修之文藏尙可攷也用是傭書凡若干本以徧告於同族之人有子孫者則書之粲然如南箕北斗之相向也夫然後知天倫之重則知禮義之所當先蓋不譜則親盡易以忘本不辧則傳久而易以庬此老人修族譜之意也𨿽然爲父兄者能以不欺心以培子孫之厚祿爲子孫者又能讀詩書以不墜淸白之傳是不肖拳拳所仰望也生祖小十貢元諱玘字子器以書經冠鄕試與丞相程訥齋同榜先君子梅臒先生諱虞字常道出繼郡城唐百六登仕後屢領鄕薦登仕版先君子與伯父直軒公諱洪同受薦隱徳不仕兩子詵詵表兄諱龍字仲良授祈門縣儒學教諭卽深谷也元授徽州路儒學教授第五兒桂芳授建寜路崇安縣儒學教諭侄孫李宗奕海南北道肅政亷訪司掌書仲氏唐煇嘗歷廣東西憲府書吏表兄今年八十二元年七十七俱抱曽孫祖宗福我厚矣深谷爲族長命元爲引首繼山泉公之文觀者毋以爲僣云

孔世潛北歸詩序

自古帝王名位極乎崇髙而膏澤之被於天下者未嘗不廣且大也然有位必有勢勢盡而膏澤亦盡後有聖人者出無勢無位而其膏澤之施於天下𨿽更千萬世而無窮其故何也以其道之有在也夫所謂道者三其綱而五其常也三不綱則人倫熄五不常則人心死倫熄而心死國其能治乎嗚呼聖人吾不得而見之矣誦其詩讀其書斯可矣嗚呼聖人吾不得而見之矣得見其子孫論金石絲竹之遺音古經之在壁其尙無恙斯可矣頃以冷官畱金陵方引年告歸俄有孔氏聞孫翩翩入精廬卽延之坐東向問其字曰世衡十年前來遊曰世潛教授孔顏孟子孫二生隅坐甚恭肅其稱孔氏之家兒者耶出防牒則知來江南營制竹籩若干事以歸奉祀孔子曰爼豆之事吾嘗聞之矣軍旅之事未之學也乃今南方用兵小醜猖獗自古文武兼資是爲久長策武科舉則勇智出文科復則忠義興況文事武備聖人已見之行事矣君今北還試以餘言質之洙泗諸老焉何如哉

送沈晉可序

三代之士養於學戰國之士養於客此遊士所由始也通都大邑登髙望逺士之逰多矣有如馬周悠然獨酌於新丰固爲偉人然棲遲逆旅授以客枕釋其憂懣亦自咄咄可念余老來正苦行役毎顧影寂寥時一發浩嘆近自金陵歸番陽沈晉可來謁曰某好逰者也將之吳之越而欲觀黃河泰華之大兾卽其人之賢以啟沃吾之志意願請一言以行余謂君番人也忠宣之偉節龍溪之詞章雙峯之理學今合三先生之長𨿽閉戶以求之可也何以逰爲君曰昔太白求見荊州願得盈尺之地以吐胸中之奇老泉區區涉蜀道至京師薦其二子豈鄕曲果無其人哉視鉅人元夫之門固有間耳公獨不見夫井底之蛙乎終日跳梁不過尋尺之間及夫背負靑天之翼動以六月一息故善用大者不知其小安於小者豈知其大此小大之異也吾之計決矣余乃壯其言而應之曰子行哉行哉不知長安道上猶有昔日所謂餅媼者乎遂相與大笑抗手而別

送張廷玉教諭太平序

昔明善張先生隱居城東上路以行誼卓冠鄕邦文气尙深厚削去崖異浮靡一時門人髙弟與其二子咸以禮經領鄕薦郡守知名詣謁禮與鈞聞欲廩於兩學以助不給則卻而不受平生希榮幸寵一不掛念簞瓢樞甕意泊如也詩書之澤再傳而爲仲文公公自弱冠從郡博弗齋陳先生防先生愛其通敏頗授以劇務時值革命多艱吾道不絕如帶兵卒蹂踐柱礎露立先生夙夜經營興復賴公力居多其後從祀易像以木論堂宏壯完好皆仲文爲之其長紫陽也山水暴至蕩爲污淖公批亢搗虛翔材驅石殆若神助爲屋百餘楹論者偉之比嵗郡太守嘉議公一日坐明倫堂上諗於眾曰吾欲大新孔子廟惟爾多士其誰可屬籌畫者咸以太平邑教廷玉對君念其世勲負勤銳然有終畆之志廼犯炎暑歷深峻躬督斧斤防曳克底成績郡侯濡注尊禮愈至俄而迓吏蹐門矣余竊謂明善先生潛深伏奧無資用世而天錫善類毎加畀於子孫故其父子接迹儒林於吾夫子獨加之意非信道篤而若見聖人於羮墻者則倀倀外慕邀覬福利非俗則佞而爲士者羞太平爲古宣附庸榱桷棟梁待子久矣由是而施教循規順序宜無難者若間架齊一無少罅漏亦作文法也莊生曰用志不分而凝於神廷玉其能兼收並蓄哉故於其行始終言之

筠軒集卷九

欽定四庫全書

筠軒集卷十

元唐元撰

記

周彥明繼善堂記

出城二里而近曰南宮裏光輩周先生元仁居之先生明麟經學身幹修整音吐洪暢餘生晚與先生同肄郡庠因得互借文字甚相好也後四十年始識其曽孫原誠彥明時番克用朱君創詩防因造其廬焉穹其門閎種竹數萬个環拱幾席大稱先人隱居之勝酒罷賔退彥明有請於七十八叟唐元曰吾祖敝陋數椽經二百禩不庇風雨嘗侍家尊撤而新之今祀先有室防賔姻有堂寒燠有寢棲典籍有吾父以繼善扁其楣願丐先生一言夫繼善𨿽本易系然繼志述事於子道尢切大抵涵養本源莫大於讀書大父麟經故藏尙無恙生其讀之矣聖人直書其事而美惡自見生其深究之其可以自巳乎昔嘗互借文字猶記有浩然王維審言三大家詩生其讀之矣盛唐風气醇厚無纎巧蔞薾之陋生其玩索之其必有新得乎人生莫大於孝友出而授諸生有講誦之煩歸侍其親有溫凊之問叢篠未直者扶而正之菘韭已割者行而補之淸溪在前可釣可逰以爲甘防之助羣峯崪峍可吟可嘯以適性情之眞昔人有言爲善最樂爾祖之嘉言善行尙有攷也以善爲繼善不已多乎況生爲後來之秀其於世學善廓之而有餘地矣

董氏存誠堂記

董氏之先以良史直筆見於春秋以正義不謀利之說髙視漢儒家傳丕緒有自來矣鄕大儒朱文公學繼濓洛前追洙泗當時門人髙第散居四方惟淑重董先生當文公過家上塜爲書數百言極論自修之要治人之方我文公深加器賞想其鳴騶入谷賔友咸在欬唾珠玉散之艸木發爲幽香至今鬱鬱芬芬未已也四世孫宗敬永懷前猷兾保不墜廼作堂於綉水之上榜曰存誠志念深矣幹之九二釋彖曰閒邪存誠邪旣閒誠斯存矣西銘言大人存誠心見帝則此作聖功用在後學涵養須用敬耳君字宗敬於義甚協苟於事親從兄親師取友應事接物之際一以敬爲吾心之主常思若祖謁見文公時進退有度惟諾必恭於是乎抽關啟鑰得聞至論昔之心法今之家法也由是進而存誠固其所也宗敬日玩編簡趨向端方蓋將大其家聲而無忘其先人介鄕友余宗文來乞銘銘曰卓爾先哲篤生紫陽先哲伊何吾道之綱我出我車過家上塜英英學徒有來叔重寔與道契昌哉其言亦旣寵嘉以貽後昆云孫作室戰兢是競由敬達誠用宏先訓

醒心亭記

星源之嚴田古號山水之勝風气蓄聚鐘爲衣冠之區非易地比餘二十餘一再過家上塜廼拜伯父直軒先生於堂上居有間經石山僧捨尋靑羅石洞因謁江東表兄江東有學而文吾樂與之談焉初未知醒心亭之所在也後五十年爲至正乙酉秋七月表兄深谷翁書來曰吾兒某從族家購醒心故址今亦亭於其間亭在上田市心鼻祖所創不知所由始而朱文公父韋齋先生所爲記尙如星月炯然地延袤若干中辟一大池嵗蓄魚利以供賔養傍植花竹果木有足觀者吾弟號能文其爲記之元謂醒心之旨非儒先何能知之世之人醉而醒夣而醒似喜豁然過一關矣然醒而復醉醒而復夣膠擾紛雜何時而可已耶苟知吾心之常醒則不墮非僻日進髙明亦曰持吾敬而已昔淵明愛臥醉石徳裕愛臥醒酒石二公至竟沈酣於麯糵之中未可定議元又聞歐公創亭於滁州泉水之涯亦名醒心吾鼻祖必有黙契焉南丰曽氏爲之說曰今同逰之賔客尙未知公之難遇後千百年有慕公之爲人而不可得也元毎讀至此有異代尊賢之嘆兄今年八十二淸健如五六十人子孫環侍酒後耳熱想其意气豪邁不減年少時以是知兄之亦難遇也走也病足槃散𨿽欲一見公而不可得又何論千百年之逺哉其所感發有甚於歐公之在門者雲林蒼蒼南山在望祝兄之壽惟朝夕惓惓耳吾家仲容力還故物上以悅親可謂有志者宜得以書是爲記

竹林讀書所記

竹林讀書所者潘子彛之所構也子彛防從從父月庵延師講授天姿警悟步趨應對異常兒從父甚愛之比長而修讀志不輟廼去祖居故廬若干步於萬竹中營一室焉深靚閒雅買書數百種庋而列之毎於治生奉親之暇日事吟諷不以寒暑廢屢介仲氏信卿請爲記余𨿽不識子彛重信卿之請得無言乎余謂嵇阮與諸賢爲竹林逰唐李白孔巢父輩爲竹溪之飲不過放浪形骸沈酣麯蘗耳樂廣所言名教內自有樂地捨讀書之外他無有也想其扶疏蕭瑟響振鸞鳳卽吾音吐之宮商也霜淩雪厲獨立不懼卽吾志操之堅貞也大者儼立小者拱侍卽吾閨門之孝友也縱橫細摸冩地文卽吾辭藻之絢麗也又使吾視聽無非僻之幹動靜有夾持之益古人謂一日不可無此君豈直爲逰觀之適哉書吾嚴師也竹吾交友也師以問道友以輔徳也此豈非月庵之昔所期待而余之所以三致意也生其力勉之餘家武山下三十年來種竹盈門於子彛所好似有葛江湖士大夫有繪爲圖以見貽者頃自金陵懸車益自培植然爲饑所驅而未遂杜門讀書之願因是而有感焉第恨平生未見之書尙多吾豈甘衰老而自棄哉或有聞而嘲笑者亦在所不答可也是爲記

徽州路重建行用鈔庫記

泉布之制其昉於巾古乎夏商以前幣爲三品太公設九府圜法周置外府而掌邦布泉泉有流行之義布有分布之義皆所以崇國本而厚民用也歷代小大輕重不侔惟漢五銖號合中制閱世變更而勢不能久子毋相權然後楮幣興焉國朝郡設平凖行用鈔庫官吏胥徒各有其人京師嵗給鈔本上下民數用以爲等差乃命長官提挈綱領較其出入之多寡嚴其扄鐍禁其移貸日從民便若互市者焉夫以鏤銅爲貿丹墨其文托尺紙之書而行千金之貨良賈規利細民資出旦旦委命於營求而甚於水火手持篋探摩挲熨帖而不能保其勿壊於是又立郤故易新之法其於國計損之者寡於民計益之者多損之益之與時宜之是法之行蓋有揜前代之所未有者盛哉盛哉至正二年壬午正月徽民不戒於火延燒筦庫路逹嚕噶齊某公用是憂懼起謀作新廼諗於寮屬曰構室莫重於立基未有立基而室不永固者舊址湫隘迫邇民廬今欲辟之延袤若干而售民以書院地若庫若堂若門有嚴位置穹其垣墉以爲扞蔽役大而期不亟功就而民不勞侯之用心勤矣掄畀邑丞張某以董其役父老來請記元謂宣上徳而重國資起宿獘而圖逺略太守能事也百世之利其在玆歟其在玆歟

徽州路重建譙樓記

徽爲郡因山爲城水自鄣山來東走百里而匯於城下前導防事累土石爲臺而屋其上麗譙攸始事載郡乘北據幹而有金蓮之奇南面離而有紫陽之勝西挹兌而爲黃羅靈山東引震而爲花屏仙宅大江之南號爲大州得非山水有絕特之異耶厥壌剛瘠梯耕寸耨經灘三百餘下抵淛江勢在半天上以故潦至蔑以容而嵗以旱告民生其間亦艱矣至正二年壬午正月居民弗戒延燒官寺庫藏而樓例災於是合寮佐以重建稽春秋鄰國防災之故而勤其事於屬邑休寧輸財庀工考示圖式咸曰老於近民通練庻務無如別駕李公之賢者今觀其柱石凝定以堅以固甍桷比宻若翔若舞歷階斗折無登陟之勞列楣矢直無垂堂之懼民有子來之喜而侯無厭射之容心匠殫巧介石自規可謂有終始者自某月甲子始事至某月甲子卒工父老請於郡士唐元曰子其記之夫有宇宙以來則有此山川上棟下宇制繇往哲寒暑疊禪興廢相乘使智無遺謀而勞不弛力此侯所以功成而事周者歟今夫霧靄溟蒙廓然光霽而登於玆者其思探幾測隱而公道有必伸者乎祁寒暑雨以防以衍而登於玆者其思挾纊重於溫言而省耕苦於塗淖者乎錄囚奏讞擇勝髙爽而登於玆者其思簿責異情僞而寛宥之有道者乎豆觴使客相羊休沭其思品嘗雋永而何所自致者乎古之所謂循良吏而重民事者大類此大抵國有臺所以望氛祲而察災祥處臺榭所以卽髙明而舒眺望於以蠲凝雪滯於以啟益聰明注靈想於埃之外以爲出政令之本豈徒觀覽哉由是論之紀事銘庸申言歆動合工箴之義誦以所聞其敢不恭侯名榮祖廣平肥鄕人今爲奉政大夫徽州路總治中主休寧縣簿柴某實董其役上無慢命下無違情宜得牽聯書之

山林讀書所記

延祐丁巳秋餘與平叔鮑生同舟防錢塘周旋旅席者彌月始得其爲人大抵年妙而多聞盛气不屈殆有志於學者也別去四年一日訪余郡庠且告之曰吾世居歙之鮑潭自吾之先以儒名於鄕居則粗有山林池圃以娛其生防則粗有杖屨釣弋之具以節其勞賔至則粗有魚稲蔬果酒醪以致其禮吾知繼述之爲難而凜凜乎其恐墜也於是朝夕守詩書之業而不敢肆焉裏之隱君子名吾室曰山林讀書之所願徴言於子子以爲何如余曰凡物必得其所而後爲安者物之情也是故善防江湖者必擇其所於舟趨越而走燕者必擇其所於車有方體而不可易是其迹之所系而安焉者𨿽他物有弗能奪也猿狖之所家樵牧之所羣此好紛華者之唾棄而有志於學者之所安也抑子之能擇以爲進修之所豈非軒牕之淒潤而檐楹之開明耶嗚呼特其寓者耳吾之一心在理爲太極在天爲北辰大而彌綸天地之化而一言可盡曰誠推而爲三千三百之儀其要惟在於持敬是以君子之所其無逸蓋以是而爲安之大者苟一爲不善不能少忍於須臾則有操君子之名而去之者此爲士之甚懼也今而知吾子之气有不屈者足以亢其宗志益厲者足以進於學無昔人之懼有鄕人欲之之榮其可毋得於聖賢膏馥之所漑灌耶謹身節用率妻子以奉其親聯其兄弟豈止事夫章句詞藻之末而已哉𨿽然余猶將有以復於子者夫通都大邑萃天下之材意必有洽聞之士觀防通以行典禮固非滯一隅以爲道者子其出而求之餘也操觚執槧居困而欲不失其所子其何以處我耶

艮軒記

防星止車金柅亦止車衣袽止水囊沙亦止水凡物尙爾況於人乎是故言止無憂行止無辱飲知止則悟濡首之戒食知止則無吐茵之嫌鐘鳴漏盡而夜行不休與功成名遂身退何翅相千萬也吾友君章朱君居城之東北隅踞山面市榜其軒曰艮蓋勞形知止而恥於夜行者也君綿歷邑吏考滿居休孰不臂掀袂日期君則吶吶然斂退不暇方灑掃丈室左圖右書種花蒔竹爲娛老計殆知止而逃夫憂辱者歟某遂告之曰腓隨足動心與物移目因色奪耳逐音馳惟艮其背物各有止匪背而艮止其大耳昔淵明休官歸栗裏風致髙甚平生好飲忽復止酒平日攜子侄逰遽曰步止蓽門豈劉柴桑諸人所能伯仲者耶余與君總角交今皆爲六十人寓齋相去尺咫時復往還君不勝杯杓聊復一中則可飲可逰毋乃益賢於淵明者耶君相視大笑請次第其說爲記

賔云庵記

幹明誠齋程公營壽藏於問政之原卽其東偏築屋數楹經卷藥鑪具在槃桓於其間暇日告余且朂之逰時濟南程生益與之俱自東城抵候賢亭五里而近山光盤欝松篁掩冉已可人意又自候賢至原頭里許直前延矚超忽無際有黃山梯空煙雲吐吞長溪東走蜿蜒澄深殘曛微漏靑紫溢野於是引淸嘯躋層巒天風吹衣令人有神逰八表之想顧謂程生曰今日之逰樂矣遂造其居公作而言曰吾構室稍久未思所以名之子寧無意於斯余爲題之曰賔云夫雲水土輕淸气也獨不見膚寸而起不崇朝而雨天下非覃物之功乎若煙非煙鬱鬱紛紛非瑞世之應乎解形而遺世乘白雲而上賔又非學道之志願乎公曰惟請以是名𨿽然余聞方外之士吹呴呼吸吐故納新金丹旣成白日飛升古今謬愆誤世甚矣公學老於法爲黃冠師廼不泥其師說若有究夫人道終始而預計埋骨之所焉可謂不惑也已是宜書公名應誠自號誠齋嘗道錄吾郡宣授提防幹明觀事克承先業興修有功具見觀志

西南隅新建土地祠記

按后土爲顓頊氏之子孫官民得以通祀者豈非嘗治水土而有功於民者歟今之里巷各立土地祠至若家自爲祀事之彌謹不啻如所親然考諸禮經或爲中霤之神儒先又謂卽古之社稷如是則有功於世官民通祀爲宜西南隅富山之麓昭慶院之前井亭土地有祠歷年最深元貞乙未罹焮旣而里人解徳創樓張炬爲忠烈汪王慶生樓之稍東繪像立祠故基狹陋弗稱神居至治初元鄕之長者汪浩與其猶子某議遷今址於是募眾鳩庸式新厥宇復得塑工自西江來執藝惟良衣冠襜如衞從嚴竦靈光動蕩觀者稱異夫神依人而行人所自爲而神寔鑑之裏俗仁厚則福以類應毋謟毋怠事神之道偹矣謂予不信請質之後土氏是爲記

興道觀張公捨田奉先記

三代而上教出於聖人故生事祭爲人子者得以盡其心三代而下教或移於二氏乃有離形獨立而天倫之愛有不得而完者矣然其徒以傳法爲父子兄弟則長防後先初不可紊其囿於聖人之仁而不自覺者歟異時親者疏疏者親其所謂霜露淒其之感事亡如存之誠往往又以淸虛障礙之說自勝馬醫夏畦之子猶兾子孫上邱墓具人心者得無少儆之乎哉明善張公應元系出於儒早領教迨逰京師被防授興道觀提防以歸益用慮材繕治中外整飭遂捐已貲買田若干畆入木觀供聶仙焚修又斥其餘二十五畆有奇助妙道眾半嵗午膳於以祠事其先人願與玆山相爲久長焄蒿淒愴若接於心目其亦知儒者禮經大意天倫之愛庻幾少完焉後人見其祠而思其賢視公之祖父不啻如已所自出則晨香夕燈嵗時祭享毋以世逺而遂亡其初則今日之舍田建祠者非無所爲而然也住持知觀事洪君天禧欲俾來者知作之所由始徴言於余不敢以固陋辭顧將有以告於其徒者嗟夫父師罔極之恩疇得而忘觀明善公之爲可無憾矣然食其土之毛而身得脫於公上之役若知其所事耶是宜相與守淡泊去健羨期進於師之道焉公之意亦在是故余得並發之書以爲記

提調海運府什物記

航海以漕朝廷重寄也故割行省大臣以綱維之然宿畱再時凡供張之具率需諸坊隅參知政事呼圖克哈雅公不忍困民於是命通守劉某等謀之某遂捐俸以倡創什器若干事仍慮主者移易幹沒俾勒石示久逺夫器用小物爾公尙興惻怛則忠藎事國惠行列郡者從可知矣

滕坑族侄壁間小記

乙亥嵗元侍先母程氏避亂山中後五十四年當天歷己巳夏五頃自吳門歸攜耆芹二稚重逰世故紛紜霜露交感夜臥小閤澗聲淙淙常如風雨驟至邂逅佳景塵襟脫然審樂土之餘音享屠門之殘嘬𨿽晚何恨靑山白雲當賞斯言

紫陽書院增置學田記

學校之設舊矣其教焉養焉皆三代遺法也文備成周菁莪樂育洋洋徳意爲士何修而幸逢斯辰風教陵夷羣居弗養趨爲遊說揣摩捭闔迷本失眞嗚呼斯文在穹壌曷可一日廢哉歷炎劉而瀛而奎漸追古典至慶曆則天下郡縣皆有學有田禮義浸灌河嶽發祥而七大儒繼生盡啟羣聖關鑰幾復三代之懿我文公先生其一人焉異時與門人髙弟陟降星墟卜居未果神逰故都山川艸木尙有餘耀今書院曰紫陽從先正志也始創於城南隅則韓侯補魏侯克愚爲之也再遷南阜則山長張公炳爲之也百年舊制輪奐翚飛廩稍未充延佇方來後至元三年郡守嘉議公浩善慨然自任命天臺楊某直學吳國英節縮浮費爲市田圖嵗防其贏得錢以貫計若干旣而教諭蔣某攝書院事與直學貢某積貲益加又得錢以貫計若干買田三十畆有奇爲養士之助公勤懇篤至弗啻視爲私家事前所罕有贊之者知事張侯爲有力是不可無述元謂搜財庀工以據髙明凡於學者皆可居焉也拓疆增庾以食其徒凡以儒名者皆可進焉也孟子曰誦其詩讀其書不知其人可乎知其人者知其心也先生之書具在讀其書而知其心又以知先生集賢聖之大成也二三子其務學哉公西域人果毅有力略嘗爲部使者用法平允方大新孔子廟以雄特稱從事張侯三衢人由科第起家以文行著於時履畆宣勞則程元道姚廷用張珽孔彬孔榮也

歙縣儒學修造記

天下惟理最大古有是言矣故教修而理明理明而後彛倫敍上帝降衷之心存焉聖人垂世之教行焉曰校庠序者鄕學也曰學者國學也三代而上士逰於學故人人有士君子之行三代而下士逰於客不幸而狙詐傾側之俗成學校之廢興關乎世運之升降嗟虖六藝燔而嬴祚促太牢祀而炎運興創業之君鑑悟前轍嘗有意斯文矣迨夫表章六經則邪侈禁而不行正配孔顏則聖道彰而益大好文令主後先相望厥勲爛焉或者猶議漢儒掇拾殘缺補亡信僞散失本眞固當恕而論之訓詁字義矣聽學者因句讀以自求詳定制數矣後之作者有所依據西京專門之業未可少也貞觀防義辭累繁猥徒守故習愈磨愈昏必待關洛諸賢東南大老而後能深探而力挽之如日星在天聖心始白於千七百禩之下而吾鄕朱夫子寔與焉觀其釋傳旨嚴如經斷史防以麟獲集賢聖大成洞視萬古淵乎防哉漢唐以來廣學捨招弟子貟不爲不盛然郡縣之學賜書頒田養育士類則自慶曆始至今浙右一區之校積廩如山狡獪者因魚肉之邑學在萬山間猶恨屯膏視他學最號單弱前乎此非倚席不講則假途在告坐視荒茀弗思弗謀教諭趙某自吳興來惇願好修允愜士論天巧其逢舊尹懸車邑丞進義葉侯巴延攝判書提學政然以修葺爲己任其西自欞�門堦而升爲孔子廟其東自門而入有池焉有橋焉以至正門兩廡論堂朱子祠凡甍桷之黑腐者更之垣墉之缺圮者補之脊者崇之窪者浚之塗之塈之丹之黝之神奇化腐功埒作者諸生請爲記且欲聞紫陽之垂法者元愚昧曷從而知吁脫去凡近以逰髙明立志之方也嚴立限程寛著意思修讀之方也下學上逹由是而知天明誠兩盡由是而希聖至若一物一太極則深辟老莊過髙無極之非西江頓悟則深惡掃滅章句以趨西方之誕皆所以扶植孔孟大正人心本於身施之家國天下裕如也聖朝誕錫尊崇設科復古合一世而甄陶之豈私父母鄕哉元𨿽老矣願與公等共勉之葉侯括蒼人確守防行明達吏事輔以文學令行禁止民歌舞之朔望命胥吏駢立堂下聳聽講誦俾知禮義此豈俗吏所能爲哉惟我僚宷二三從事之賢協贊攸同是皆宜書姓氏以朂方來俾勿壊

汪氏敬義堂記

汪氏之先出汪芒氏其在新安則以忠烈爲始祖焉東城之隅喬木蒼然而仲逹君居之仲逹承先大夫之遺址益自充拓大構厥宇據乾面離以敬義顏於楣間曰叟其爲我記之竊聞孔孟之論敬論義皆本於易其防在於方冊更僕未易數也文言曰直其正也方其義也君子敬以直內義以方外吾夫子以敬攺正者何居正則靜而專敬則動而活有味乎哉由是論之敬者守於此而不易也義者施於彼而無不宜也持守講學兼行並進直上而至天徳爲學而希聖希天同一機耳或疑告子仁內義外孟氏嘗辟之易之說得無近似乎曰不然義亦敬也孟子言義曰行吾敬而已仲逹少而機警長益愼恭源流二千石之門蚤被三遷之教魁然一佳士也計君之構是堂也而有髙明深靚之觀內營奧室安安言言甘防日陳有順無彊其奉親也有道矣已而涼風佳日嵗時珍賞良朋四面而至君必倒屣歡迎及升其堂則左圖右書前觴後奕初不待子之請而釃醇擊鮮略無靳惜實以愛其子以求樂益也愛其子則延賔之禮優矣古所謂陶母之賢者其在玆歟其在玆歟吁一敬之持循眾義之所集也故以之而事親事長則庭無間言以之而酬酢羣動殆見無一之不當名堂之旨深切著明矣君其深思而力勉之哉先大夫徳甫公長余兩嵗嘗於鄕校聨事有一日之雅異時受薦者言出應時須提舉江浙財賦猶嗇取而畱贏以畀後之人汪氏之興其未艾也廼爲之記

一齋記

函三爲一一爲太極萬化之樞紐品彚之根柢也一大爲天天道生物首元而爲誠之通復者也鴻荒顓蒙爲吾始祖一人上下數千年子焉孫焉來者無有窮已猶一粟至千萬粟也𨿽曰一爲數始吾近之而不見其首曷知散而爲百千萬億而復歸於一哉易六十四卦重之十二畫是爲四千九十六卦始於陰一畫而陽一畫水火木金土質生於地气行於天百姓日用而不知於天一而生水精一之傳寂寥簡短咸有一徳魚水君臣洙泗一貫猶虞廷君臣告語也知乎一萬事畢淵淵乎深哉吾友吳寜之以一名齋蓋取得一以寜人法地也隱居裏閈恂恂似不能言事母以孝謹稱友二季怡怡庭無間言以貲雄其鄕而驕矜之色不形嘗以拯施存心延師訓子樂善不倦君子其人哉廼謂余曰子其記諸餘謂君大父月壺翁晚年修鏈勤至形神完厚類有道者得一之防其有所受顧余將何以復命則曰猶龍翁言地之得一其合於坤之有元否耶人能體坤之元地之一以靜爲吾心之主舎孔門主一之敬吾將安仿重檐宏敞風露淒潤君燕坐其中事無事焉固爲可樂若夫應接羣動猶不能撓此一則虛心逰世𨿽五兵咒虎所不能加焉往而不浩浩然哉

筠軒記

吾家居烏聊山麓四世矣室陋甚猥以儒見稱然其可憾者四吾自知之先君子抱子遲暮生不迨養一冝憾少母齡𨿽髙貧莫具甘防二冝憾辛勤哺兒家累幾四百指而伏臘不給三宜憾蚤孤嬰難更事馳騖晚始知學而聖言浩若煙海常懼精力就衰卒未有成四宜憾頃來恇怯退避如畏蛇蠍思欲遵古人髙蹈之誼而迹未超於流俗計無一可者夫以多憾之心而進退於無一可之時是宜行而隱憂臥不安席其自處當何如亦曰無可柰何而安之命也秋漏向永甕牖防明霜筠萬枝影落上下老夫於是時亟呼兩兒相與背誦聖賢之書若鼔琴然彼扣則此鳴若撞鐘然機鋒所值頗解人意如昔人負暄食芹自以爲至美但未知他人以爲何如也須臾卽枕夣一丈夫修幹玉立告余曰吾族素蕃碩自黃帝嶰谷受姓以來不屑寵祿於人世少許可汝若可教授爾虛中篇讀之可以練性除妄輕身延年廼載拜謝曰謹受教矣曙分臨盥第五兒桂芳進楮墨請書爲筠軒記

孤也不天二十年矣披閱敬堂遺槁得筠軒記遂請舒君道原題圖上豈特文字可傳一時範模百世況道原斯文契厚足以相稱第不肖孤摧頺白髮迫於老境不能孝顯爲可愧耳是月戊申日南至孤桂芳泣識之

棣華樓記

槐塘程氏宋相文淸公之宗也有字仲垕者與其兄伯原弟季髙同居友愛因以棣華名樓樓成謁予請記予謂兄弟之愛本諸天而偹諸人亙古今而不可攺也夫乾坤大父母震坎艮爲男巽離兌爲女非若兄弟之倫乎在人以手足爲諭者以其同衛心腹也在物以鴻鴈爲諭者以其不亂羣也角弓取其內相向束箭取其眾難摧至於棠棣則同幹相依有不相離者由棠棣之華蕚而推其本根則父母所當尊而同气所當愛較然明矣借使今日登君之樓拾級而上有兄弟先後之序焉柱楹嚴正有兄弟偕立之義焉榱角聮比有兄弟宻勿之情焉牕牖之開闔則樞簨無異制也碧瓦之參差則溝澑無異注也左圖右書晨飱夕酌懽焉以相接陶焉以相語日奉怡愉塤箎疊奏以周公數千年不能一之心而能究圖於公之昆季之門由昔及今而培護益宻英華日宣是紫荊之樹無可枯之年而棣華�韡遂長春之樂矣且公昆季皆人中英俊篤實謙厚知人緩急萬一慿虛望逺其有見於荒野寒煙之際必待夫人舉火而食者量力而周之民吾同胞之心大父母之心所切切焉者也此孝友之所充也腐儒舉論濶防如此請槪與好義之士商之則元龍百尺幹霄漢矣筠軒唐長孺敬書

筠軒集卷十

欽定四庫全書

筠軒集卷十一

元唐元撰

說

余志賢晦村說

上饒志賢余君嫉世之機巧衒鬻以自詡者故晦其村以居之間嘗俾元防其義元謂閉塞成冬雷在地復必極乎嚴凝而後陽生焉東方未曙大星將沒先以昏黒而後大明出焉故曰晦者明之母明者晦之子先正謂無極以前爲陰含陽元不始於元而始於貞意殆類此易論箕子之明夷而得其用晦而明之義蓋晦於殷𨿽爲奴而不辱明於周而禹疇以之有傳武王之養晦與顏子之龍徳而隱因其時而爲隱顯道何異哉計君之晦其村爲未足必晦其室焉晦其身焉以之寓於起居衣服無所不用其晦焉是故居則晦於防甕衣則晦於緇垢巾則晦於墊角履則晦於下穿琴則晦於無弦壺則晦於刓缺無壹而與時俯仰又不知是間之山川艸木其果甘於君之命晦而晦者耶其亦彊承君之命號而兩難耶是未可知也詩曰昊天曰明及爾出王昊天曰旦及爾防衍是何天示人以昭昭而人以昏昏自處耶老子曰良賈深藏若虛盛徳容貌若愚又曰大巧若拙大辯若訥與晦而明一而已矣吾故曰嫉其世之機巧衒鬻以自詡者其欲還其淳而反其朴志賢豈眞晦乎哉

醫者孫仲仁字說

仁之爲說舊矣儒者論醫書以手足痿痺爲不仁防善名狀此言一气不貫於四體則壅滯乖張而疾生焉凡天下罷癃殘疾顚連無告其將坐視而不顧歟抑將起而救之歟然欲起而救之必在位有力者可爲豈閭巷之人可及哉故惟醫者爲近甚如救焚援溺亦可以觀其所存矣自古任生人之責在君相當是時民無夭札憂今稽諸岐黃之經是已後世誅求徵役毫分縷析於米鹽竹木間其所以活吾民者一聽其自爲若秦越之相視肥瘠者獨貞觀主視明堂鍼灸經而慨然有減於鞭背斯庻幾焉余竊謂古今之號爲醫四一曰神醫二曰良醫三曰世醫四曰時醫扁鵲授禁方於桑君飲上池水見垣一方人太倉公受禁方於乘陽慶五色診病知人生死故曰神醫古者以一種藥療病卽造其防如屠牛坦奏刀而眾理解若開多門以偵伺之則恐非是故曰良醫醫不三世不服其藥所謂醫門多疾者以其收效者眾而信之者篤故曰世醫乃若揚揚驕气偶值時行招之不來益自珍異則又量其貲貨以爲輕重謂之時醫醫奚暇問仁不仁哉同裏孫仲仁生於世醫之門蚤得良醫之訣溫乎其容而確乎其言也不肆不詡以自將不震不竦以求功與余交稔甚屢請爲文而未果顧仁之義大有不易言惟力行於藝業之中汲汲焉有濟物之念起虢之功豈容越人專羙哉故爲仲仁字說以歸之

徐至剛字說

易論三才之道陰陽剛柔仁義而已故剛爲幹爲陽爲君爲父爲善柔爲坤爲陰爲臣爲子爲慝在人得火金之气多而性剛得水木之气多而性柔然剛不可偏柔克之柔亦不可偏剛克之而後成夫正直之徳舂陵周子於是乎又有剛善柔善剛惡柔惡之論無餘蘊矣孟子善養浩然之气以直養無害卽幹之剛健坤之直方大者耶吾友徐生從學於余且再期矣尊翁敏夫府推比執別山莊請爲子易字與名僕謝不敏乃言曰生性稍柔柔則恐緩不及事故行千里之途者志先立而後气益振計日以至焉是志爲帥而气爲卒徒也請名曰至剛而字直卿知乎此則善柔之爲友色厲內荏之爲心者皆可謝去也以直自養而交於人者無往而不直也夫剛不以義制則近暴直不以義制則近愚子去而無少惑乎哉

汪信翁字說

碧厓汪公之季子國錡字信翁鄕先生嘗序其字矣余近過其門以先君子與君家忝世交乃踵其門明日報謁如禮復請爲說謹不敢辭夫禮有器者必先其誠誠爲重器次之故曰苟非其人道不虛行其誠之謂乎錡一也蘋藻之薦詩人詠之左氏又言之器也有誠焉苟有明信可以薦鬼神羞王公與詩言有齊季女同一義耳余嘗怪左氏論周鄭交惡信不由中堂堂天王下質小國履鮮加枕甚矣何暇論其信與中哉先正謂丘明以事論事不復尋究義理重可嘅也𨿽然稽錡釡之用而逹明信之本與黍稷非馨明徳惟馨皆千載不磨之正論吁孔門以兵食可去而信不可去錡者食之寓也信者民之常也居家承學淵懿聞此熟矣其勉之哉

毒皷庵說

聖人仁治天下瞿曇慈憫眾生其道一也而有異焉古者畫衣冠而民不犯使吾民畏法如避江海當是時地獄果報之說未之聞故推而創是說者自瞿曇始其亦禁民之非而爲善歸耶又懼夫人之不悉聞也於是以諸毒塗皷用曉聾瞶其使之入耳著心而有所懲艾者耶在易有之聖人行師毒天下而民從周官痬醫用五毒而疾愈彼以毒攻毒而去之而非蘊毒於中至於潰爛而不收亦明矣嗚呼深山大澤有龍蛇之毒羽族有鴆鳥之毒艸木有鳥啄之毒防而蜂蠆亦能螫手然善避之則人無所犯而毒之尢者惟人心爲然人心本無毒也气拘而習染焉故有心兵笑刀之諭柰何人不之悟而疲津梁者深愛憫焉吳郡開元首座毒皷余近識之而竊怪夫號之駭也曰吾師取湼槃經語而錫吾名吾教視之固其常耳上人嚴冷有林下風特徴吾言而余與之異教苦未究其義姑以見聞所及者復之𨿽然由致毒而實無所毒由聞皷而實無所聞子之師言詳矣余何言哉

魏君實謙牧齋說

牧有字養之義故牧牛羊者謂之牧州長亦謂之牧坤爲牛兌爲羊牛性順故牧者易制羊性狠故牧者難爲以至不齊之眾而系於一夫之手其所謂牧者皆在外者也惟人之生驕气盈各气慊忌嫉者志不廣好辯給者言數窮而其用意與好謙者不能相通夫謙在我者也能祛夫人之驕吝忌嫉而辯給者也六十四卦謙不言凶則君子之所自牧從可知矣蜀士魏君實今爲吳人平生好讀易一夕隱幾而寐若有告者曰世人美稱宜無逾謙牧子其識之乃徴其說於新安唐元元謂之曰君爲吳人譲之爲太伯乎故古今稱至徳異時延陵季子父兄之所屬望而亟去之遂使宗社爲墟是謙之過而不能裁之以義也苟知謙爲徳之柄則事無過中失正而鶴山之祖風不墜矣銘齋自警疇不謂宜

施宜之雅山說

詩有小雅大雅古者朝廷郊廟之樂歌也雅正也小而宴享大而烝嘗皆禮文之正也在易艮爲山艮有止之象止爲山之體止得其所則正矣故艮之初爻曰艮其趾無咎利永貞釋傳以爲未失正也然則山之雅者正之道也君子持身以正者似之宜之施君吳郡翩翩公子也別墅在穹窿山側有支阜曰雅宜山乃取雅以名齋宜以字行君早生紈綺而能去泰甚謙謙謹厚宜爲吳產之良也抑聞仁者樂山山之體靜而有常其效可得天年之永夫詩之雅易之艮爲仁者之資也名下無虛士君其思之

句容杜彬叔菊泉堂說

余飫聞杜彬叔之賢而未之識已而稚子桂芳客授其門君以菊泉榜其堂而請余釋其義乃爲之說曰嘻余聞菊育黃華異乎眾卉泉出山下恥混於濁是二物徧穹壌間何好之者爲奇而樂之者不多見也子獨不聞采菊悠然而見南山者非晉處士乎自臨釣石而取深淸者非蘇長翁乎悠然出乎無意自臨無與於他人論者美淵明爲千載人東坡爲百世士彬叔兼而慕之可以知其爲人矣抑猶有說菊曰壽客風霜淩厲晚益馨香泉號淸流石淨沙寒鏘鳴石竇是壽而淸者夫人之所願欲而士君子之所嘉尙也𨿽然侃母淑賢愛子剪髮躬勞運甓自力功名其後有淵明則休官晏如恥事二代老泉﨑嶇西蜀辭駕風霆晚試一官位不償徳其後生坡公則風節峻厲髙視九流今考二賢之所自出甚不凡矣宜乎子焉孫焉好焉樂焉之不多見也固異乎世俗紛華之悅成其身而不自覺也由是而知君之尊生有道矣安處善樂循理以廣養壽之源定泰宇發天光以造至淸之境惟淸故靜靜故壽聖言可法也菊耶泉耶其假二美以自鑑者耶況飲菊潭而壽者有前言之足徴耶吁余老矣他日或過君之門掇秋英於醁分小杓於夜瓶試扣夔州以後家法何似彬叔尙肯以刀圭乞我否乎遂爲說刻諸楣間

汪璜隱兩峯堂說

吾觀天地覆載日月代明山川流峙寒暑更禪莫不以兩所謂一故神而兩故化也易上經首乾坤下經首咸恆兩也邵子論太極兩儀以上爲加一倍法兩也同心之言其臭如蘭一人行則得友非同門合志之道乎下至羽毛鱗介咸知所偶植物麼防枝葉相當猶有聲气之可求者丰城之劍望夫之石其精神所通有出於聲气之外者夫孰使之然哉吁兼山之艮聖人有取乎數千載上者則盈乎寰區又奚止乎松蘿天寶之兩山耶然究其鐘奇蘊異必不獨在於艸木之靈金寶之藏而實系乎其人此吾畏友璜隱公所以名堂而亦何嫌乎自任之重也今觀其雄特莊毅兩不相下而羣峯俯伏不敢少抗其爲海寧之鎭望冝哉公日爲餘言將謀移竹二百个蓄書二千卷置長短琴二張茶鑪酒榼種種對設棋枰壺具不俾孤立庶求以翼夫兩峯者公且日宴坐其中不知年嵗之我加而老境之將至也公兒古言古文古行古不媚時好得魯兩生之義其庻乎無愧兩峯哉同郡唐元與公同年生相知最久故不辭而爲之說

跋

題二子徐桂與張定夫漁梁泛舟圖

道義之樂無窮朋友之益甚大洪濤際天一舟如葉豈非朋友之益遂忘風濤之險耶𨿽然苟明需有孚之誼濡首之戒入乎坎者惇若出坎之爲安也二三子其識之

題太白圖

太白蜀郡人或曰山東人平生倜儻豪邁好劍術任俠不自拘檢吾嘗評其爲人如東方朔詼諧避世之流觀其醉臥混迹於市人奴視髙將軍而不顧存玩世不恭之意然武帝能容之而明皇不能用之也豈太白猶病於介而未若方朔之通耶困謫夜郎气不少衰世傳委身自沈事與屈子異或謂其托水仙以自化誠耶否耶然其爲詩閎肆雋偉沒世遺榮千百載之下凜凜然猶有生气也

書程洺水遺範甥可起字說後

按爾雅母之考爲外王父母之妣爲外王母然則舅視甥若從子甥視舅若諸父以其同气也昔人有以額類外祖者王筠之於袁粲是已有酷似舅氏者何無忌之於劉牢之是已此特其淺淺者若楊惲讀司馬遷史記而頗爲春秋李靖與韓擒虎論兵而嘆其可語孫吳可謂機鋒交值肝膽相照又何深哉世之爲名父子正不多見況甥舅哉比讀鄕先逹翰林洺水先生與彌甥範氏翰墨其以詩書之澤期望深逺傳至壽朋久而不墜山前山後惟有淸風無恙想分半席還肯借我茶具否願相與談程範葛幾世於玆岐黃之術與六藝並行似不當爲之優劣也

燕叔毅練江送別圖引

天地間流峙爲山川今山川猶古山川也人生而寓諸別離古別離猶今別離也圖本無系於別而好事者獨先焉蓋有以攷其人之賢否與其交誼之厚薄夫豈苟然哉練江源出鄣山東流至海經子陵之瀬直走浙江是爲江東大州古今文人逹士來逰有暫數意緒有戚忺不可彊同然欲灼知其人之賢與其交誼之厚者因圖而益顯其可少乎哉燕君叔毅自其少年已能筆入科塲科目廢格乃刻志吟詠聲流烏府用薦者言久而不報於是親年老矣遂不擇祿置身刀筆兾展所長然恥狥時好所向不合始繇徽郡攺調姑孰同志嘉叔毅之賢不忍其去圖以識別且徴餘言以贈其欲君張之屋壁以寄異時無窮之思焉余昔逰宦道出靑山觀其鳬鴈魚蟹菱芡荷藕充溢於目天其假子以養親遄疾其驅可也伯羽仲羽余寅好兄也先公植奇石於庭君其候問無恙念疇昔相從長橋之縱飲南潯之秋泛步出虵門行金陵市俱可繪焉而未遂其果少耶不果少耶宇宙茫茫行者不息鐘情正在我輩爾吁

跋李伯時摹劉商觀奕圖

有如是松石犖確物外境界也有如是衣冠對奕物外散人也被褐翁惟知拆薪初與何事今袖手旁觀似依依不忍去者其未能忘機耶機心一露與伯時臨摹茅生勒鐵坡翁所題皆贅又使余不已於言得無重贅孰若今劉商者持斧入林作丁丁太古音泯然於心迹之表使大蘇公可作必賞餘言爲之噴飰滿案

跋樂天九老圖

同裏淸父蔣君出家藏九老圖示余俾贊一辭余展卷三肅喜獲觀唐人衣冠之異且以浮屠氏虱其間風韻幽雅令人絕念世网樂天其領袖諸賢者與按公被遇憲宗時事無不言湔剔抉摩多見聽可晚事防君偃蹇不合虞人之箴𨿽殫忠藎而新井之篇已萌禍機矣號香山居士於摧挫之餘招胡杲諸人於引年之後然以直言動前旒中人喪气偉績著名郡惠澤旁流其在唐史不多見嗚呼賢矣哉其後洛陽耆英圖形於樂天故宅而司馬諸大老莫不許其負志气之髙嘉其有緇衣之盛或謂十二賢之會與九賢爵位有崇卑之異焉洪範言壽而不言貴貴外物也淸父曷以是而曉之

陸太初家藏米元暉山水

晉帖自唐陵出竹書自汲塜出與夫名畫出於忠義之家而人異之何也物由人重也裏先逹府丞陸公諱夣發字太初由科第而仕於宋平生善爲詩博洽負气槪虛谷方史君兄事之不幸奉朝命沒入蔡氏私田餉軍竟爲鼠輩所殺承旨官其子無何而奎運銷歇矣去秋八月友人危君太朴乘傳下郡國搜獵三史事迹余嘗以盧諌議陸府丞二公忠義語之儻以入之殺靑公死猶生也所謂名畫者元暉筆也其賦七言太初筆也景山合人與物而兼寶之亦可謂好事之君子矣

讀魏公輔詩槁跋

僕生晚讀書未多近嵗始得先正鶴山先生渠陽自齋等集閉戶讀之數月大槪其文根據六經而沈浸於關洛考亭之粹及閱奏議二大冊惓惓以理義忠懇補衮闕格君心豈止詞章而已哉然所作子云墨池極論易同異後生晚學讀之懵然則其詩又豈畱連光景者所可仰視三世從孫公輔君頃防鹽官出示詩槁碩人敍引珠光玉瑩僕何庸贅辭君詩淸熟類多許可然鶴山翁超軼絕塵獨融之以油然之理趣其家法猶在也僕欲學而未能防還吳庠假尊經一榻秋髙夜涼靑燈對誦益共勉之

題長洲尹王公晴雪圖

天下至淸莫如雪騷人墨客類深愛之然長安貧者所不願多見茅茨之下得無袁生之居乎卹民禮士茂宰事也長洲王尹畱意此卷宜起敬矣

題赤壁圖

赤壁爭戰之地千載崢嶸想風蒲雪浪令人易生感慨坡仙前後兩賦可謂能吐胸中之奇者其與周瑜乘勝意气不相上下此卷冩湖山景致特爲嫵媚向使長公作賦於此欲須江山以爲助吾當三叫於其傍

洪存心婺州送行詩跋

親莫親於父子能則知教得則思與如耕者寸寸而�耨之切切而望其斂獲也有國者知其然於是開父任之門酬勲延賞階升序進官無崇卑俾之盡悴報國一而已矣裏先逹耐軒洪公尹東陽時奉大府要束更新倉庾穹固嚴正官賦所儲至今賴之垂四十載而孫在來主倉曹人語君曰官庾先大父所作君知之乎君起而應之曰某不佞只役於玆惟當夙夜警省求無愧於先人耳居有間秩滿受代婺之士友葺詩以贈蓋知洪氏有子能世其官者余爲先大父令君托比鄰好與令考君潛齋公忝筆硯交生子如孫仲謀吾兒豚犬耳存心屢執籌算戰兢自持況日夜磨淬世學將懷利器見知於明有司豈與區區廩委者比哉讀是捲益知其人宏逺大之業在此而不在彼也存心其字也

皇甫徳剛黃山送別圖跋

大凡山川之奇特不在乎通都大邑而在乎荒郊寂寞之濵於人之所好者不在乎彈冠結綬之徒而在乎倜儻迂疏之士蓋由物之異者往往離羣而立於獨而於嗜之深好之篤者可以觀其爲人焉黃山去新安郡城百里其神僊之往來龍蛇虎豹之詭怪溫泉之觱沸靈藥之叢產其所謂菡蓞金芙蓉者橫陳天際千岡萬嶺皆所拱伏而子焉孫焉者也垂白之老或未能一造其間但朝夕視其儀形抗逺思於埃之外不啻足矣間有占危而入如防笮橋以行蜀道十步九息拊膺坐嘆可勝言耶比嵗趙仲簡歸姑孰里人洪生繪爲圖以送別今皇甫徳剛之錢塘洪生又出新意以冩繾綣之情好事者從而歌詩之徽水之源三如鴈爪分馳防郡城下東赴浙江以抵海門然則挹黃山之水以醸酒材杓黃山之泉以烹茗飲染黃山之云以泚筆札孰謂僑居非黃山之人哉徳剛早出齊魯之邦气習深厚來逰紫陽之墟必得異聞爲倜儻識時之俊茂日卽吾儒迂疏者同其嗜好其無愧乎三十六峯哉因其請言之勤輒書末簡云

題三蘇公小影

老蘇公面目嚴冷方作辧姦以攻金陵長翁忠義輪囷熈丰不合元祐可以合而猶不合次翁宰績邑時爲詩三十六憂國願年丰之意如陽和著物胸中坦然舒徐剛毅似覺不同古今人但謂公父子兄弟自爲師友以言語文章妙天下不知其節槪隨所處而安之子由豈以苟免爲一日之長乎哉

朱府君遺訓跋

死生一晝夜理也佛氏宗寂滅夜而不晝老氏學長生晝而不夜惟吾儒有晝有夜是謂逹生死之際夫知所以生而生之理順知所以死而死之理安旣順而安非醉而生夣而死比矣然世固有杳然逝而精神不亂者千百無一二人由養之有素而深逹夫生死之理也克用朱公先府君儒者也臨逝遺言所以自序而貽訓者用意至到結字勻整揚揚如平時可以觀其所養矣余因玩淸苦二字而有得焉夫淸則不汨扵流俗苦則不慕乎輕肥以是自持則理義日明操守愈固舉凡天下之榮辱利害禍福過乎吾前皆不足以動其心眞傳家之異寶世守之良規也克用方承寵光來戍吾郡於講武之餘而不忘儒者之素業眾人慕輕肥以爲榮吾獨以淸苦自厲與布韋無間然君之用志矣能世其家矣他日所至其可量哉

題羅郢州譔呂侍郎祠堂記後

吾鄕先逹郢州羅公嘗爲呂侍郎記其祠且謂得洞賔爲二世孫益使人敬心惕然是矣然侍郎爲州司馬利祿不入於心乃能脫囂埃讀書水西郭外其髙風雅韻便可祠事百世初不待其孫而後顯也捨堂爲寺官滿而然其求福田者耶餘暇日因攜生徒兒輩摩挲苔井而去

跋胡石塘先生贈章潤翁憶昔說

往時同舎畢生爲僕言石塘胡先生議論風致髙出人表其爲文仿先秦漢史雄深雅健莫齡益自珍閟不輕子人防莊所謂驪龍之珠深藏於淵惟遭睡者得之非有意於人潤翁之得於先生殆類是耶曰不然前輩文章川停嶽積往往有所爲而作亦以其人之可受而授之耳潤翁辭親逺邁將及周星比獲至寶以歸得無嫂下機而竈婢驚走者乎僕願識其人惜乎修文地下矣故重爲嘅嘆而書以歸之

跋桂仁仲母壽氏貞節詩卷

驪姬夜半所私之言人所不知後世何以知之防夫人匿愛公子鮑之心事所未形國人何爲使之奪嫡一言之辟幾至亡國一念之辟幾敗天倫猶諉諸欺心而欺人罪可容誅哉春秋聖筆所書宋伯姬卒且冠夫諡而書時伯姬年六十餘猶曰婦人之義傅母不在宵不下堂卒逮乎火而死與詩所載衛共姜誓死靡他者同一風節吾故曰春秋之志微詩之志顯所以爲禮義之防一而已矣下視驪姬防夫人輩不啻犬彘七子之母又將何顏面見我姬姜耶至治二年冬餘始識桂君仁仲出詩文一通曰眞節壽氏題詠且徴言於是引矚動容而言曰未亡人壽氏枕夫君屍股而哭之言之心與夫告母以誓不相見之心之言仲尼可作當與宋伯姬列書而栢舟之詩不絕響矣吁

巴林龍畫題詠跋

夫龍靈物也能隱顯小大噓風雲激海水而上之世固有不得而見之者矣故比類爲聖人而麟翁嘗以是而贊老聃氏嗟夫山龍見於舜服龍盾見於小戎此龍之爲畫亦甚古也余竊怪上古至治龜龍防沼而海濵之人龍掛於秋仲惟見髣髴若全體呈露則滔天爲災其防池沼固未敢盡信今世畫者又能一一肖似於頭角鱗甲間何從而得眞耶𨿽然龍有豢氏則人得以擾之固可褻而觀之矣伯亮防古氏暇日作此卷徴同志題詠且請余爲敍首余謂人不可得見之者神龍也豢而擾之者可以烹而食之觀伯亮所畫噓風雲激海水隱以自居得無近是歟

題亷守所得東坡逰赤壁圖

江山艸樹云石閱千百載而形不可變因人而榮多矣然江山艸樹云石正不自知其孰榮也大蘇公文章妙一世赤壁之逰人境俱勝後之畫史追其勝於毫素間以極夫江山艸樹之榮必東坡其人始識之此卷藏之恆陽王家所托重矣

書胡氏家訓卷末

延祐丁巳余始識相之胡君於中表黃氏家觴行聞其議論秀發若決江河而東注也若摩旟擊轂而赴敵也旣而鄕試回同舟促席讀其詩文侈而有制約而能紓意其有受者焉後六年爲至治壬戌之春俾其子泰初出示先大父知丞與比部公家訓書爲涪翁勸學後語毋慮二百言眞世寶也名父子自爲知已後先顯融里人至今稱道之相之又能厲學飭行收其故物而不墜厥家君子於是乎知胡氏有子矣因念總角侍先子嘗以考亭遣子從學金華帖一紙授不肖令朝夕熟玩如曰至某郡謁某官某丈某丈其進退必恭惟諾必詳緩市肆毋輒入重邪闇之戒濟川靜竢味需有孚之辭乃知鉅人長徳垂裕作則於先正知丞公壹迹合軌然不肖茹哀餘三十禩異時授簡猶在篋間獨恨與時馳於道不近故於相之重有愧云

安氏家傳朝服書於卷末

余家粗讀詩知衣服足章其身由上之所命者良可貴也其在唐國風曰豈曰無衣七兮不如子之衣安且吉兮豈非請命於天子者異於常服歟其在秦國風曰君子至止錦衣狐裘顏如渥丹其君也哉豈非始爲諸侯受顯服而國人得於創見而驚喜歟候人之首章曰彼其之子三百赤芾其二章曰彼其之子不稱其服是其受命於朝者𨿽可貴而容有可刺也嗟夫農之於耒耜工之於器械下至閭閻之小人勞形治生僅積贏餘尙爲子孫計況士大夫哉安氏爲濟南大家世以淸徳聞始由叔祖朝列公以緋衣傳之澹軒中議公再傳之京推承直又傳之今丞歙邑忠翊忠翊實朝列長孫也三世四傳不知幾何年然愛護彌謹觸手尙新視晏子一狐裘三十年可無愧也莊生有言有幹越之劍匣而藏之不敢用者寶之至也今安氏朝服奕世有傳而用愈著其爲寶也至矣後之人修徳以爲寶則詩人之頌美宜在君一門其尙勉之哉

題前徽守髙公守拙詩卷

始髙侯守吾州適與防泉許公相先後防泉魯齋許先生髙弟也爲政專尙寛惠居三年民大悅服時南邦內附未久治新國當尙用輕典侯壹法公度與民休息故徽之人士至今歌兩侯不置口後三十餘年始識侯之子於吳乃翁以守拙名齋其治徽時固嘗得拙之用矣漢世參勃諸賢椎鈍少文至吏言刻深輒斥去故能成漢初之治今觀侯之爲人殆參勃之輩儔歟此所以爲國初之賢牧也吁

艾防淸汝東樵唱詩跋

昔人有言讀書萬卷而不用於詩畏其義博而辭溢也夫詩有別材本於性情觸物而發故曰言之精者爲文文之精者爲詩然觀少陵言讀書破萬卷下筆如有神益知學詩人腑肺非得古今灌漑理義融防則如貌枯語澁於善養生人不類頃識防淸艾君授余唐藝文若干捲俾校正上之儒臺喜其博洽多聞略見於歌詩枯者以澤澁者以辧其有本矣或者以防淸儒家而混迹陰陽者流殆未知防淸者伏羲觀河圖畫八卦兩儀立而陰陽具故八卦爲萬世言天之原而六經百氏所自出然則防淸豈直爲區區俗師拘忌之說哉吾非瞽史焉知天道知天道之所以然惟儒者能之

地理李谷隱詩卷跋

古之人以賢愚壽夭貧富懸之天由气稟有淸濁厚薄而使之然後世陰陽拘忌之說勝於是以壽夭賢愚貧富委之地亦以地之偏正厚薄以明之懸於天者修爲責已委於地者去就吉凶系人惟吉凶求責於人重而人之求償於我亦不輕𨿽有忠厚之人鮮不利其貨而移其心如是則宜富益富而貧益貧柄是術者得以私於人矣然事有不然以富人捐千金而求地何施不可然亦有時而貧悴貧者送終或丐一席之地姑事掩藏而其後亦得昌大豈盛衰循環而盈虛有常理歟抑由修爲苟契於天而後獲地之冝者歟抑其偶然歟西江李谷隱比入吳過寓館論地理如禹導山川深知脈胳故因其形見之方圓聚散以爲取捨進退髙下無不中理視千金之家未嘗利其貨而移其心𨿽窶人亦與之謀而不少吝吾知谷隱之術行而人知避就矣故贈以言

題張梅趣唐馬

畫馬止於唐詠馬亦止於唐曹韓之入神猶少陵之入神也後世所謂唐馬者往往能逼眞獨少陵諸詩歌橫絕今古作者竟不得近似豈詩難於畫而畫難於詩耶觀者當有所辧

常塾州徐仲立致爽堂防

典午尙淸虛厭煩局其人風度直超塵表故肥遁之士聞而慕之然在當時公府賔主間率以此相髙主之見賔他未有及問在東米價賔之得主不以料理爲務曰西山朝來致有爽气至視儒術淸檢爲鄙俗徐君仲立以致爽名堂逺慕晉賢風度固非區區勢力可軒輊者𨿽然君而今居仕隱之間其致爽固不難也猶當以心防不可以力致致以力則如捕風追影不能詰竟防以心則內而耳目鼻口肢體百骸外而盤盂幾席琴瑟書冊是皆朝爽絪緼耳異時君出筮仕斯爽旣致融之爲淸明志气之神酬酢萬變發揮世業冝不暇與西山俯仰矣僕方擁坐齋閤駸尋霜露猶懼其爽之過取也願與仲立商確之

跋先君子梅臒先生講篇後

至治初年辛酉八月哉生明偶閱家中舊書得先君子梅臒先生講篇論孟子浩然之气特詳意其賔序紫陽書堂時也孤不天今三十年讀之淒然以悲元爲童時嘗錄先生詩詞作一鉅編中更乙未郡燬弗存他如理學諸文多所發明具載六典精義猶得爲手澤也後之子孫寶之

題淸之弟梅圖

先君子自謂標格爽朗號梅臒翁學者盛稱之年四十餘生仲氏復小字曰淸喜其類已也是圖之作寄意寔深盤根直幹端嚴自持有父道焉旁枝傑出疏花相依有兄弟思焉諸君題詠日積然未有諭其意者余始發之而淒惋甚矣孤根暖回生意不防詩不云乎無念爾祖聿修厥徳子孫繩繩其愛防之

筠軒集卷十一

欽定四庫金書

筠軒集卷十二

元唐元撰

辭

倚山書院辭

倚山書院者程國寶之所葺也國寶先公平生號倚山有嘉遁之志焉先是以枕云名亭公圖書觴詠於是無何迹與事遷人琴俱逝於國寶葺而大之更榜以先公之號用寄無窮之思君子謂吉國公有後矣同裏唐元乃爲之辭俾工者弦之以相春秋祀事其辭曰云蒸蒸而上浮兮公胡爲而枕之忽中路而散漫兮弔千古之餘悲山猶倚於杳防兮欲觀之而愈逺秋月苦而春飈蕩兮但見孱顏與偃蹇何音容其靡靡兮念年華之易晚禪嘉名以締思兮願申之以無倦奠桂酒而椒漿兮延佇乎神之來返後有人其勿替兮撫斯文而淒惋

道錄云厓蔣公哀辭【並序】

蔣氏之先出自防稽爲歙之始祖曰儼者因官而家焉餘生晚不及見衣冠之盛識景明號云厓於老子法中餘食貧嘗客授歙南洪氏家景明遣猶子從學涼風佳日輒命之逰登髙望逺交唱疊和籍是以幽憂無聊之思後去一二年逺或四三年過其鄕必扣公之丈室而訪焉毎見辱具酒茗香果畱一餉極歡而罷旣去而涉幽澗並長林必爲之凝佇以寄其遐瞻矧公於婦翁聚秀老人締交厚善語及廢興存亡之感爲之流涕公於余平生之所謂愉佚悲傷勞悴偃蹇至情所鐘𨿽徳業之異未爲不知己也公年八十六而觀化其無愧哉或者序其出處以官污道是猶鑿其天倪而爲眞純之累耶余獨愛其老壽巋然髙臥雄溪之南極三十年教其徒先論孟以明孝弟忠信爲主本始及五千言與夫道家藏室之書故其宗門日新月盛晚益市田以膳其徒取其尢歸妙示不忘初世之庸夫以町畦自私者相去逺矣余謂云厓向使不早孤不絕人逃俗亦必能爲宿儒嚴矩彠猶幸爲黃冠師則吾州之有道而文者實推公首稱其來也云旋其去也風消吾知浩浩乎於天壌間也故作哀辭以泄吾之悲以遺其徒其辭曰嗟嗟人之生世兮其又何求輘轢宇宙兮八方浮防走受鞭兮汗服輈眾營一飽兮常包羞孰若斯人兮守故邱左琴右書兮黃庭與儔爰淸爰靜兮暑葛冬裘金石仰觀兮滔滔眾流命旣長兮譽又垂休人莫怨兮已則何尢蓬弱何鄕兮物表悠悠謂生羽翼兮事實難酬舟有心於壑兮壑無心於舟應盡而盡兮悟浮漚溪風瀟瀟兮猿啾啾蕙帳空兮誰與畱宣斯文兮垂千秋

墓銘

松江府判致仕呂公墓銘

惟呂氏逺求世序自師尙父始宋尢盛於防正之門今散處於江浙間者皆姜姓所自出也公諱良弼字輔之姓呂氏世爲歙縣人蚤從余逰其所恆習方冊整齊若手未觸警悟異常兒已而父卽世俛習吏業未嘗一日廢學初吏於歙邑郡更治浮橋人曰呂君甫執吏役不苛於民而橋成將遂相如之志矣已而果然防省符徴蠒絲絲非土產民憂惶不知所爲公然請赴省卒用折收泉貨民至今誦之遷廣徳廣徳於江東爲下郡卽議修水利通灌漑勸民課桑木以爲衣食之源轉嘉興壌沃民富人有賀之曰君自今生理裕矣君曰壌沃則賦重民富則事繁益自愼重衣粗食淡門絕私謁人笑之曰吏役何用是耶竈亭戶視他役彌酷有司秖慿戶籍定差嵗久衰耗公白上官從富戶補充經理田糧東南騷公主海鹽州文案晝夜不寧幾滿嵗月膳無取於民增田必根故籍宮賦以饒酒課浩大舊富戶名存實空新富者負貲求避公力卻之從眾定論富戶包辦公私克濟其理問江浙行省掾史也從省臺官馳驛浙東整治盜賊奏讞平允民得無寃其弭盜方略體究民情幽隱之中猶寓國家寛仁之意丞相首須之廣濟庫失防腦子諸物筦庫屬皆貧人𨿽破家鬻妻亦不能償公上言均之賣舶貨家眾借解免其爲浙東帥閫掾史也從阿都拉宣慰抽分畨貨於泉州眾所防利如饑渇然公獨不爲從馬元帥鎭伏倭船於定海又從仲嘉努鎭倭船於福淸立法博易夷夏安之除將仕郎知事寜國檢舉泰定二年以後未申除錢糧虛作實在爲數鉅萬卽日申省銷破免郡計累和買赴北上供紙號爲民害徽爲最宣次之舊比最下等估價旣不卹民矣況宣非土物轉販者並緣爲姦公兩平定價日曆紙先事移文令民預備公私便之有彊盜者以木梯爲證出爲竊盜有指勒死以詐人者辧其辭異卒遇赦免除從仕郎經歷太平前壓烏臺後臨憲府仕者重足而立公惟知奉憲章而已禦史過其境亟稱譽之嵗收田財賦及江西糧五十餘萬積附餘四萬餘石公乃合正糧報省任事者絕私已之望矣嵗徴絲綿令民親執權衡自公立法始司庫者絕獘端矣分司公廨宋酒務故趾有司嵗葺以釣奇爲貨議用官錢爲定二百勸富室三十餘戶撤而新之自門至寢室幾席帷幔無不備完父老刻之石姑孰江左名校田租有力占爲世業積逋五千石防尊經閣幾僕公爲追逋完葺舊繪從祠嵗久黯防公創塑像校官刻之石郡財賦額重姦民謾陳荒茀公於未斂穧行令驗實公租無失蘩昌等縣蘆蕩魚陂官豪詭冒公議從工人佃種利及於民府倉海運糧米庾人以髙下手槪量致交擲瓦礫近倉民捨露立公白官長與海道官較斛行槪遂得息爭運糧傭五日一給宿獘一旦頓除公仕官二十年其於荒政尢所防意初吏休邑卽勸邑長立義倉九十六所積粟萬斛以備旱暵調歙邑值嵗大歉命主兩鄕斂富人粟七百餘斛以活饑人二千六百口遷廣徳行案義倉之虛耗者積粟萬餘斛發建平官粟舊儲二萬餘斛鄕豪黨罷吏竊執其柄惠不及小民卽防遣之浙東帥閫從元帥拜珠公運浙西糧十五萬斛涉海賑饑時萬夫長所領士卒駕哨船蠭午難制公日給糧糒約束不離舟次居人徳之在寧國日值饑饉公主施糜粥於僧捨貧民以次受餐戒彊暴攘奪廢疾無親屬給食養濟在太平日又值嵗祲建言以官廩附餘糧及海運顧舟羨價若干周之不給申省撥官錢千餘定周之又不給勸率上戶輸米萬餘斛鈔二千餘定繼之凡賑男女小大一十八萬餘口民無轉徙吁活民命者得非陰徳耶公早孤刻厲自樹立爲人惴惴周愼居官以廉自力家食告匱俸錢常以聚書尊禮賢士劇談竟日無復顧慮後日計以故與同官正直者居率相親附監郡某官貴出戚畹裁成郡政多倚公公亦爲之盡力在官時鄕裏故人孤貧投謁同案而食解衣以衣之謝去無不滿意垂代無貲於篋無田於野亦無少悔憾於懷裏之巧宦沈酣貨賄歸市美田宅以自多者其人賢否何如也公旣歿大火迫廬烈熖而得自全矣天報善人不誣也曽祖某祖某考某用子恩追封池州靑陽縣尹母汪氏追封宜人公自姑孰滿還北上陞徴事郎貴池縣尹明年春赴上忽嬰風疾亟請引年授承務郎松江府判致仕妻邱氏封宜人子某女某適周某次適鄭某孫某今爲某防倉官次某至元六年五月某甲子歿享年若干城南紫陽山之原銘曰孰不爲學學旣榮身孰不爲仕仕優治人孰不爲分終以窶貧不曠其施遺愛亦均以疾懸車胡不百齡銘以告哀驗於後昆

唐處士墓志銘

介翁處士於余伯氏行也元己卯自金陵南軒代還伯氏亦歸自番謂之曰古祭法重宗子家獨幸弟昆各彊健嵗時之奠其來助祭乎於是陪盥薦旣卒事舉燕寢禮焉公始生三月二日與賤生日同奉觴往返意甚樂也蓋自頃嵗以來弟兄畱滯他州歸而皓首龎眉兩門子孫嶄嶄頭角意方來之日未艾也明年公就養於杭嘗賦五言相問勞又明年而訃音至嗚呼吾尙忍銘吾兄之墓哉公姓唐氏諱如介字介之號介翁世居徽州歙縣始祖諱承昈汴京人守官於徽遂家焉至公十一世曽祖某祖考諱昶考諱紹龍三世皆不仕而行義聞鄕裏考君研經好古開門授徒簞瓢粗給意晏如也孫鉉蚤頴悟大父愛之手冩毛詩義成帙竢他日課舉子業時時攜入城訪姻舊教以事長之理先是水火革命民遭俘掠公與兄純夫扶持二親避難學宮一日卒伍突入欲盡掠之後乃知爲儒家免焉公年益茂忍貧苦學授徒村塾生計蕭然或曰吏術時尙也君捨方冊而從刀筆可乎自是始探討科條舉口成誦縣有大獄疑讞資君勘治然持心寛厚不忍深刻志竟不幹祿公家故貧紫陽書院以公爲世儒獲霑廩稍由此伏臘稍裕極力奉親於後母尢篤母亦愛之不啻已產平生儉以足用創置附郭土田經營屋舍修治墳塋培植竹樹嵗率宗族上邱墓以追逺焉鉉旣就學從星源雲峯胡先生永嘉山甫薛公皆明師也以故讀書明大義筆札魁然在諸生右科舉廢格勉從吏役初試於邑公曉之曰汝愼之哉母貽吾憂尋補太平郡吏官事有疑者歸而質之公憂始解以其用父命也公杜門讀書不入公府太守華父賈公聞而敬之遣子就學郡佳山水未嘗不共載以逰常慮俸入之薄托以持齋茹素以堅子所守曰吾不能如陸生遺子以橐中金吾何望汝人爲酒食哉其後調番以江東憲府薦章上之行省選充理問令史公又曰行首提封益大理問刑獄之源汝愼之愼之挈孥居杭日引諸孫閱書市肆傷宗周之禾黍詢遺事於故老久之則曰西湖水禍好溺人其來久矣思還故里而未遂至正初元四月一日杭城災鉉時直於省鞫問死囚連逮百餘人案籍山如何暇問及私室所居烈焰四合公則告天曰某僦居家無聚斂不道之財天其憐之有頃風煙退息而所居獨存人以爲異公爲人周愼不苟言笑於姻族有恩與人交始若淡然無所迎合退而知其言雋永人咸謂公長厚而有謙享年八十至正二年六月晦日忽嬰心腹之疾翌日尙啟親朋書問酬酢如常但不飲食迎醫至則曰不可救矣日晡正衣冠坐於正寢杳然而逝杭人傳以爲屍蛻云妻孺人汪氏先公一年生又先公十年死溫淑靜專絲蓄粒聚經理其家如夫之志孝養舅姑姻嫁子女合宜男一人鉉女四人長某適提控案牘楊至餘皆適人早亡孫男五人曽孫男三人將以是年八月庚申祔於紫陽山祖塋用治命也孤子鉉自爲狀來且曰惟叔父立言必信而不得叔父銘是無也旣受命慟哭重曰處士當早嵗孝謹克家而得爲令子中年恂恂居鄕以謙黙約敇得爲善人晚而極力教子及見其樹立所恨者廩祿不能速及其親持是三者以居世於人道何慊哉𨿽無圭璋朱紫之貴是亦榮矣乃爲之銘銘曰才足用世識臻至理肥遁而居善保終始義方之教庻觀有成仲作銘詩以永厥聲

銘

防齋銘

星源存翁鄭公於余爲丈人行後三十年始識其孫某以防名齋來請銘銘曰

乾坤定位屯反爲防防而物穉昏闇未通其防伊何下坎上艮山下出泉載淸載靜惟泉始出未知所之遇險則止時中自持孰導而前爲江爲海動焉有括貽玆吝悔吾人之生天賦厥衷心爲靈府萬善俱融惻隱無形未見孺子靜存於中性其全體逮夫已形精察無愆童牛壯趾泉逹火然哲人研幾寔先養正善保純一終焉作聖曷云果行果以勇言曷云育徳育以仁存內外交修毫釐靡失惟仁惟勇作聖梯級彬彬學子朱裏之英以防名齋先覺是程嗟余晚學往昧童訓庻厲余勤大義焉竟

新井銘

奕奕新井渟涵固宻度土攸冝中庖匪逖是雅是鑿惟工惟力工積二百測防則石水由地行功自上出程君伯仲天性孝友相國餘波霑濡旣久庭無間言溫恭是守汲之大來裕資百口云仍浚淸昭示不朽

家藏硯銘

予家藏硯四世矣度僅四寸許橫如度三之一仰平俯窪側視若丸然予平生無他好服食逰息文字間故常與之俱硯億吾髦吾與硯�無相辱也故常稱其質剛理柔溫絕無燥色類有徳者吾祖愛之吾父愛之吾又愛之迨吾兒曹保護益謹吁其亦有所遇者夫𨿽然世有千金產必遺子孫豢奢稔惡視吾硯異矣或一再傳枵不旋踵焉況四世矣是宜銘銘曰迹混瓦礫道何卑兮貴比珠玉豈求知兮惟其自全是以能傳

筠軒集卷十二

欽定四庫全書

筠軒集卷十三

元唐元撰

鄭震父資深堂贊

自得之學由益而彰所資者深愈出愈長始由心悟履若康莊如彼積粟有千斯倉如彼植木連林蒼蒼隨用隨足頋比探嚢惟玆書燈再世耿光得爲己有幽貞永藏久蟄斯奮我車我航在昔陶朱治生有方助邊卜式爰拜爲郎我其噬膚彼淺易量歸構吾廬榱桷煒煌居仁之宅惟義是彊養爾靈龜永世其昌

吉云贊

水土輕淸之气下生於地上浮扵天非煙非云鬱鬱紛紛是謂卿云殆爲中國聖眀出也至正初元嵗在辛巳日在戊辰時在未申之間黃道按節欲側未傾唐子步扵庭外廼視寥廓凝碧蕩銷氛翳若翦衣剰防落落勻淨若魚龍透浪甲次鱗集若浩刼之園琪花玉樹磅礡巨麗已當飄落投軒委陛上界僊官怡玩良久不散俾下土之人俯嗟仰惜目睒神駭𨿽辯喙不能道神變絕藝不能模彷髴唐子曰異哉吾所未覩也按雲气出江淮者正白其靑潤蔽日扵西北主舉進賢良今攷其色初白輙漬防靑地屬大江以南而指燕代之域賢良之士其際文昌之運而彚徵歟稗官小說古所不廢宜上之太史氏乃作贊曰山川气騰爲裳爲衣翦之裁之天女之機爾神駿奔防出瑰詭冠日依霞吉祥止止

題淵明小像

晉俗薄禮教公則以彌縫使淳歸之魯叟輕倫類則遣一力與子而令善遇之酣麯糵賦止酒篇以見志典午有是人哉今觀小像其不忍義熈而書甲子之意欝欝在眉目間三季以來信不多得吁

題朱仁仲小像

今人今服內保眞醇了然其視頎然其身謂爲仁仲耶屢扣之而不見答謂非仁仲耶則旣呈露乎毫端之春是爲主靜之靜求仁之仁庻無愧乎儒紳

題巴林水墨龍虎圖

噓云而興澤周八極成功不居寒潭晝寂威利爪百獸莫當風低黃蘆愼汝行藏【巴林防古人有畫龍題詠捲余嘗爲之跋】

太原王才塑工贊

夫繪事古矣像設焉非古也金鑄木偶焉古矣土焉非古也屍法不行於後世自笁鬼神之說勝之也嗟夫日月星辰之爲服龜蛇之爲旐龍合之爲盾以至圖形求相斯繪焉而已太廟之金人芻靈之易俑斯金焉木焉而已攷之屍法爲祭物有異數禮有異時固未嘗數數蘄於鬼神也是前數者古人特寓於制度警戒求賢之間而非像設之爲後世五祀社稷之主無預矣咒誦喧呶金帛雜施而求爲福田利益者比比皆是豈古所遺巧而今之爲技因時出焉安知楊惠之之徒不再生於僧繇之門而殆猶過之者歟余聞塑畫同出一法皆足名家近世中州塑工精妙逺甚觀其飛土爲像切中防墨殆與承蜩弄丸斵輪去堊同一工巧余方欲識其人而未獲適吳郡府推張公告元言曰太原王才字大用是其人也天性機警塑技實超等倫則凡風雨明晦陰陽之慘舒喜怒歡怨情思之通欝壹發掌故能仿百物窮象罔意之所詣磁鍼脗合其大而爲天人爲聖爲賢爲佛菩提爲金剛身小而爲霞爲云爲弓劍爲鈴鐸翔而爲鳳爲蛟龍馳而爲獅爲象爲馬變而爲鬼爲神驚心怵目無不曲盡其妙然後知大化生物之心亟探遽取不可殫詰彼其進於技一至於此亦神矣異時仙宮梵宇以其像設巨麗飾以金碧燻以苾芬佐行其教往往曲意迎導流盻羣工莫與爭能豈偶然哉余又聞前世綜核名實至於技巧工匠率精致完好其由上之所化人人各自爲意毋庸苟且明如離婁巧如公輸相傳千百載之下不與艸木就泯王氏其登玆乎昌黎公爲圬者作傳子厚亦作梓人傳於昔有徴乃爲之贊曰兢燕山之陽是爲長春其俗果毅爾性其純埏埴作器本濟吾人藝精一代爲鬼爲神鬼神伊誰明天地性方趨二氏羣防歸正孚顒假廟俾民知敬藝諫時須旁敷厥聞

桂巖上人贊【並序】

瞿曇老子好居旃林至聞諸妙香而得阿羅漢道是香於髙僧大士每有利益異時論色聲香味觸法爲六根之累必極於空空而後已何哉蓋學佛人塗耳目去愛戀始能不墮邪見而入於精進之地則是香又或爲法身之贅者非耶大抵吾教於視聽言動先察其法不當爲戒謹甚嚴則塗耳目去愛戀而一至於無者固異道也常熟之慧日院有僧秀號桂巖取旃檀林之似而有志四果聲聞之教則世之所謂花之最淸者莫桂若桂而巖焉固其所也竊意上人聞是花香如驚風飄瓦不墮染著由有至無如醎水入海如堅冰沃日始聞諸香而實未聞諸香初不知其孰爲巖而孰爲桂也乃爲之贊贊曰惟旃檀林瞿曇之家吐廣長舌天女散花一絲勿掛染著皆邪天香石橋仙耶佛耶

祭文

南軒先生忌辰祝文

惟公學傳濓洛道貫天人義無所爲論至精純切深孔孟洙泗言仁友我紫陽徳日其新位旣尊崇澤加於民天生賢哲存順歿寧百世之師陟降在庭以妥以值秖薦於馨

朱文公生旦祝文

恭惟先生追濓配洛孔道愈明至言鑿鑿讀其遺書是稱先覺永懷初度鐘英河嶽泉登觴采菊握神其歸哉九原可作

金陵祭楊待制文

天髙地下今來古往人品不齊事亦鞅掌嗟生死之一途𨿽賢智而弗爽惟賢智死而猶生蓋以其道長行於穹壌余謂封君之貴者無文章之足放苟天假之以良才亦罕竢期頥之享其或侵尋乎槁項率忘義命而何仗身當退而畱祿竟亦纒綿於世网是皆平日見鄙於先生之門而先生則凜然貞節皎行宜引日月星辰而直上者耶是故論公之學識則胸貫上下數千年之利害是非邪正灼見乎君子小人之情狀讀公之文字則摛華發藻其動如雷力掃齊梁之纎靡可與賈班而繼響昔公之筮仕也起家於文字鼔舞紫陽之士气每不遺於闕黨及其入憲府也夙負埋輪之壯志事出順動而非彊三爲主文省闈髙尙士拾芥於功名由明懸於鑑賞儒臺淸峻大施教條吏絕爲姦士得所養公之譽望愈積而愈光公之父章篤近而舉逺是以聖明天子爲之動容滿朝公卿爲之稱奬命掌帝制以無慚重涉關河之沆茫古宣擅淸涼髙爽之懿名曽不若秦淮邃幽而寛敞歸休引年築室而借耕大寒不出墐戶而塞向巾車夷猶裏尊輩行門攢車馬以問奇室列琴書而匪長閫儀嫓壽而作朋二子俱官而用壯夫何厭世混濁而弗居忍俾海內諸生而觖望嗚呼哀哉公在新安適丁父憂東城倚廬候問日修公仕浙右化民魯鄒解印而還蘇臺艤舟使者命前釋我羇愁贄以銅彛手弄綢繆來鄭公鄕逺迎道周僕晚而仕千里悠悠見公金陵我老可羞卹我沃我勸我淹畱於儕輩中見遇最優銘父墓文佩服瑯璆旁觀忌嫉亦眾其咻迨我東歸寒熱靡瘳傳聞訃音已迫深秋嗚呼哀哉昔僕之識公也恨不早及從公之逰也旅進旅退不能忘父母之故邱其歸而復來也蘄一言以自壯何殊乎跛鱉之登山而追逐乎驊驑豈期始疑而終信向風涕一而莫收孰爲鬼而爲神恣是慘酷之陰謀先生其果逝者耶吾知先生之精神黙運與造化者侔其蕩蕩乎爲祥雲甘雨將變之化之爲膏澤而滂流其靡靡乎爲良金大寶深藏下土而奇气不可揜者見之上浮計其昭昭者決不昧特懼夫隱顯出入而難求哀誄投一二於千百斯爲巨手筆之贅疣醥淸果甘無有庻羞公知吾貧庻無我尢哀哉

李晉仲讀之謂髙古痛快當於古人集中求之告祖先

筮仕殊早中更淹滯年近六十始錄吳庠不十年間三領省檄已而拜一命之榮矣吁仕亦何貴夫蚤同儕旣榮而殞亦何恨夫遲桑楡容有餘蔭惟我祖宗睠其皓首卹其淸苦毋損其聰明俾不弛於修讀其終相之

吳學祝文

聖道至大孰敢言諭師表萬世用開太平惟吳大藩藐焉分教是慚是懼先聖尙黙相之

諸賢祝文

惟賢哲不世出上下輝映數百年間聚精神於一堂之上俾爲士者永有依歸幸孰大焉某只役宮墻瓣香告至惟神寔相斯文

範文正公祠堂祝文

惟公秉忠孝上契於天心置義田風厲扵百世先儒論宋朝人物以公爲第一流吳之士子廬焉食焉祠而奉之禮也分教來此敢不只敬

代甥方眞住爲祖考妣入壙文

惟生事祭禮之大經先子偃蹇終身未遂斯志死不瞑目孤孫甚痛之上賴祖宗之靈得先妣姻黨主簿劉公慨念吾祖考貢元之喪在淺土四十八年吾祖妣亦三十三年爲書勤懇致伯父中全邑宰荷推旁親之仁賙麥舟之惠以至治辛酉十月丙午合於問政山汪村之原嗚呼吾父之志遺諸孤諸孤之志實托二三伯父時之曠久事之難易神之監矣永安厥壙福我後人防報之貽諸伯父者敢爲吾祖圖之

平江路祈晴祝文

吳號沃壌尢瀕沮洳國賦之儲咸在而海漕資焉秋成之際所兾晴明則穰穰滿家官民裕足頃者霪雨不止嘉谷萌芽成功有虧惟神其憐之亟斂陰霾廓舒霽色則民食不匱吏責可逭用是走告祠下以徼惠於神

雜文

漢文帝不受千里馬詔

昔西旅獻獒於武王王時年八十矣拳拳作書告戒如調防嬰孩其曰犬馬非其土不畜不寶逺物則逺人格所寶惟賢則邇人安朕甚嘉之今郡國以千里馬來獻闕庭凡馬自八尺以上爲龍傳記所稱非方物而受之是重吾不徳也朕賴天地宗廟之靈四方無虞深居九重出警入蹕將焉用之其復還某國遣使具爲令布告逺方毋令復入關者燕昭之世買馬首以致賢士此戰國誇誕之風非先王之教也朕無取焉

本路勸農文

欽惟聖朝以寛仁治天下以務農重谷惇化原曩嵗頒徳音減天下田租之半歌謡載道以頌太平況臘前瑞雪應期丰穰可卜郡守以勸農署衘擇日出郊非徒循故典所以劭農也夫農者天下之本有國之急務古人云一生之計在勤一年之計在春是時不可失也徽介萬山山多於田非他郡田連阡陌比往往梯山而耕尺甽而不成一畆又以溪髙易涸漧旱爲災民生其間勞苦太甚郡守視爾農多艱困常思欲寛徵輕徭俾生爾父老歸而督子弟治爾耒耜則器不鈍浚爾陂池則水可瀦正定疆界則鄰息爭依時蒔種則物性遂且衣食足然後知禮義今天下郡縣有學鄕社有學門塾有學皆立教法使人趨善而避惡也爾父老重告子弟曰父慈子孝兄友弟恭則家道肥男耕女織不事防蕩則衣食裕毋賭博縱酒食以破家毋犯上訐陰私以敗俗鬭狠違法者傷身欺詐反覆者致禍皆爾農所當戒也今而兾爾父兄念老守之言朝夕無忘無怠則醇風盎溢善類汪洋雨順風調五穀蕃庻守之願也爾父老之所樂聞也可不勉諸

大成殿上梁文

伏以夏曰校殷曰序周曰庠司徒掌邦之教夷之淸惠之和尹之任孔子爲聖之時巍巍號帝王之師浩浩配天地之大睠玆新安藩屏之國是爲文公父母之鄕宗廟百官大備其籩豆有踐之禮宮墻數仞凜壓扵風雨震淩之秋南渡始創經二百年前守增修又三四老惟聲教漸被於承平之日適事防將迎於起僕之機齧蠹掃除良工踴躍恭惟嘉議賢侯太守作民師帥爲國蓍龜樂育防歌學子遂菁莪之詠躬先勸相蒿師來楠梓之材勇猛承當非常事業載惟廣文靜逺博士甫裏苗裔東吳儒英掣電奔霆立諾不停於頃刻揮金如土成功豈讓於他人光前絕後繼於浮溪舎舊圖新書於堅石執斧者右執鋸者左方勤指使之勞如鳥斯革如翚斯飛甚便觀瞻之侈合榱桷棟梁而山積兼冶陶瓴甓以云屯儼臨七十子於前楹逺續三千嵗之正統蓋文王旣沒寧不在玆乎自生民以來實所未有也匪兕何貶於吾道鳯兮冝復於東周斯人庻知鄒魯之風來者不忘河洛之績昭昭乎王者之服衮冕有嚴潭潭乎聖人之居溪山巨鎭間架旁增於殿陛規模逺獻於伻圖玉振金聲拱竢大成之雅奏春祠秋享只言惟徳之馨香蓍策司祥虹梁肇舉黙助神明之力式聞邪許之歌拋梁東赫日當天聖教同鴈爪水分趨歙浦花

屏山繞護儒宮

拋梁西檐牙上與鬥杓齊郭東門外瞻奇顙鄕

黨篇中記執圭

拋梁南香火專祠祀晦庵濓洛眞傳元的的紫

陽髙聳尙潭潭

拋梁北九五乾剛奠皇極車書混一古來無禮

樂薰陶民作則

拋梁上萬里靑天堪仰望文昌芒色正分明永

屬聖師尊素王

拋梁下孰使乾坤長不夜道心炳煥如日星文

運流行貫華夏

右伏願上梁之後經學通明士志髙尙眞知實踐由仁義以正人心立孝移忠卑功利而崇王道體認賢侯之勸學懷思郡博之輸貲防極恩深追慕綏來動和之妙化行俗美丕變風聲气習之殊侯度增榮賢良輩出兆民賴而一人有慶大道行而天下爲公

父老告社驅虎文

嘗聞禹鑄九鼎而俾民知神姦益焚山澤而禽獸逃匿是先民爲之防故居行無凜凜之憂民生斯時得非幸歟後世官有常守以事情不切於國計者委諸神是神之責輕於古而重於今苟神其顧之則民賴以安或黜其視聽而不見卹焉吾民將若之何田農告裏之父老言有虎涉於河以逼某民之居者朝視其迹盤盤焉場之麥躪焉圃之蔬蹂焉吠者卻走聆者股栗神旣知之矣借曰神處幽而弗顯聞可謂知乎聞焉而不力捍而去之可謂勇乎今裏之父老與神約三日神其帥麾下倍程疾驅以出境土歸穴乎大山長谷之中則戊祀防蠲式歌且舞以爲神娛又將永永有飲食否則爲神羞神其知之明勇之決毋曰昔之負河而去其事在守牧而不我與焉於是父老竦躬屏息再於庭重矢其言曰有不知斯言者如師溪白水敢告

與曹徳昭禦史書

僕曩以淺陋偹貟南軒於山川得觀覽龍蟠虎踞之形勢於人物得親炙繼學夣臣二先生之儀刑稍遂結王生之襪執太史公之鞭於文墨議論亦得從容侍於左右得一言以自壯矣當是時閣下方以宏材碩學力贊臺綱席先公不賞之勲庸重中州人物之妙選掃門晉謁不知其幾投贄五言承曉之曰此選體之餘風也中丞相公詩集刋成嘗獻古詩錦四章承曉之曰老成之制作也贈行大篇深厚純粹所謂歐陽子之文不見於世二百年矣時時發視之尙覺光焰生楮背兒子逺逰持去諸名勝見之孰不曰汝父嘗辱徳昭先生湔祓如此若曰嚴挺之有此兒在防艸芥耳何敢望何敢望伏惟閣下首烏臺薦揚致淸朝簡注姑繇元幕旋簉崇班糾察百司風采振動東南半天下欲沾潤澤以蘇凋殘者莫不翹首跂足以觀神化惟閣下心潛世訓目熟朝儀庖丁牛解於眾理郢人斤運以成風宣上徳以逹下情公之志也蒼生之望也小稚桂芳依棲宇下久矣近得家問極荷提挈尙兾援之淸波東睇文星熣燦惟昕夕盥手焚香以祝徳人川增之壽人來儻示一二字以榮遲暮且令子孫珍藏如楚珩昆玉焉幸甚幸甚

與孫幹卿書

元不佞以儒爲業先世嘗領鄕薦與故宋相訥齋同榜而功未竟意謂余澤粗存於是兀然而守書燈有年稚子桂芳常在側焉朝廷用儒由直學始例徴弟子員其後市井之徒攜重貲自獻而執柄者魚肉之遂俾儒流退聽亦吾道一厄也所可喜者今更甲令矣後至元中元承乏南軒長入金陵謁繼學王公夣臣張公一見極加禮遇久之稚子逰建業承禦史徳昭復禮政三數公薦入閩南夫邑教防職也崇庠冷序也誠不自揆獲登拜扵大人君子之門閣下方以雄文卓行名重當時三徴七辟不肯俯就吾兒小子乃蒙眄眷延之西賔灌漑燻蒸皆仁義道徳之懿何翅夫入芝蘭之室立金石之懸也玆蒙寄示妙香盈奩前者又蒙賜監郡書屬辭用意尢爲至到區區父子何修而得此於相公哉遡風懷感何日敢忘稚子在職滿還皆相公始終造就之力也予日望之元亮先生儒林巨擘茶次幸斥名末由躬侍幾席惟兾珍毖爲國自愛慰四海蒼生之望不宣

防見夣臣張侍禦書

夫天地至大也一气之所同貫也故气之所貫可以透金石通山澤一寸之艸與千尺之木同其榮一滴之澑與江海之大同其潤蓋形有小大而气無小大物有精粗而理無精粗莊生所謂齊物物本不能齊亦以其小大一气之所鐘一理之所命故云耳且夫風雨之所防晦防蔽山谷揮霍動天地其勢力非不赫然大也而一蜉蝣之防則知雨之將至而紛翔一鵲之細則知風之將至而卑棲故易曰同聲相應同气相求釋者則曰聖人通天下之聲爲一聲不見有異聲故無一聲之不相應通天下之气爲一气不見有異气故無一气之不相求至矣哉斯言也吁王公大人之居世則甚超也其量廓而無外比天地於物無不容其勢力迅比風雨於物無不披拂而沾濡之世之士一聞王公大人之門則畏其大而不敢進苟進矣復畏其大而不敢言苟言矣復畏其大而不敢盡其情此亦無怪其然者後世公卿大夫不下士久矣見一丞簿尙作難於皂隸況王公大人之門乎伏惟侍禦相公閣下碩學宏才大魁天下兒童走卒知誦君實聖天子方以孝治垂拱遴選耳目重臣畀之以激濁揚淸之任十道向風百僚屛息儒生趦趄而不敢進者蓋有由矣側惟相公閣下以謙防待士不以已長退人𨿽小物不違天下之士皆知之故僕輒進天地風雨之說以求逹於左右惟相公進退之

夣臣先生讀之曰作手作手

論近世喪禮

自浮屠十王之說興而天下無無罪之親自七七之教行而天下廢斬衰齊衰之服是何待親之薄耶吾求之古矣天子祭天地諸侯祭山川大夫祭五祀士祭其先是故吉防必告有疾則祈後世謟事鬼神淫祀無福余兒時猶見先輩執親之喪終三年服漆布巾者近來不滿小祥易素爲防習俗之變士大夫亦恬不爲怪矣里人大祥親友助以皷吹殊不知防絰在身遺哀未忘孝子何聞樂音耶昔魯人有朝祥而暮歌者子路笑之孔子以逾月則善其中道乎

舟諭示兒桂芳

日逰吳防買舟江滸篙師嗜利而好招人也偪仄委坐臥弗舒炎熇上壓沴气下蒸不嘔則泄同舟之人懼焉晚泊馬目山下貸舟老叟大可容千斛深房髙榻枕簟悉安余始知善用大者不知其爲大而器小者自不可揜也汝由是而知務學矣浮躁淺露其量幾何深藏不市而恢乎有容者君子之道也作舟諭示第五兒桂芳且將以自箴焉

兪中齋刋書集注裒助防

五十八篇備載帝王之治道三千餘嵗相傳精一之防言能於典謨誓命之文若覩遜譲徵伐之事功非苟且見豈尋常昔晁錯口授於伏生義猶難究而伯恭道同於朱子見謂猶疑俾聖心日月以重明宜學子星霜而屢易惟我儒林耆宿雅號中齋老抱遺經毎依外傳金猶靡顧有五月披裘之風園亦不窺守三年讀書之志浩翻煙海久積寸銖因成集注之編傳示諸生之誦擬新刻梓自覺慳囊好事而有人得道者多助明科斗之絕學不在玆乎爲蔡氏之忠臣是之取爾

賦

六藝賦

邈予生此東陬兮塊天質之慤醇憤大道之荒塞兮濟聖涯而無津太素而刻畫兮汨浮文而淪眞昡纎巧以爲智兮委古制而遺珍嘅羲黃之逺去矣兮儼湯武而孰陳考六藝之本始兮盛行於姬代養顓防以聖功兮設梯階而前待紛吾髦拂而昧所知兮夫孰外馳於華彩若童牛而加牿兮柅情波而寡悔仰前修之遺則兮豈重吾之欺詒曰禮防民僞兮吉防折而賔軍之樂以和夫性天兮聊獨舉於咸池升堂計耦以偕進兮粲爾參連而井儀逐禽以左膘兮禦驅逆而先馳書記事而數紀物兮撫民生而有爲余固知防習而壯行兮乃遵吾之先路由委巷以逹朝著兮束筋骸而履素歌二南之正音兮又申之以豳雅而告具中多雋而不侮賢分剡四鍭而如樹禦馬正而調良兮固羞言於詭遇彼同文而壹志兮稽奇贏而助賦夫何轍東而暴繼兮覽余焮而靡存笁荒而申商刻兮復厄訓詁於專門𨿽稍拾於缺殘兮獲壘洗於盎盆嘆耆舊之白紛兮猶莫探於本根吾小子將何述兮遂潰騰而遭屯被髮於野祭兮羌殺烝而莫辧諧黃鐘於賈鐸兮顏赫渥而舞萬塗膏脂於艸莽兮禍彌增於革貫襄琯登戎以敗績兮縱堅靱而痯痯斯篆出而隸亡兮間架毫芒而握算余登髙邱而騁目兮收涕泗之浪浪掲牛尾以髙歌兮擥岐山之鳯凰毋哀曩昔以若仇兮曷不徴禮樂於廟堂拱神都於燕冀兮亙八紘於康莊校藝文以网士類兮吾將防帝裏而觀光

擬騷送盛則賢歸越

若有人兮乘長魚云旗鬛兮鬐爲車令馮夷兮爲右詔琴髙兮齊驅聞美人兮居海濵出入無際兮飛天津天風吹兮下萬山授余素書兮役鬼神世混濁兮多變態貴魚目兮棄珠琲胡欝悒兮吾將行駕風霆兮防方外登嵩衡而騁望俯黃河兮如帶願美人兮再來遺桂枝兮爲佩心相知兮逺離如之何兮勿思

擬騷送梅如愚歸錢塘

雷塡塡兮海門倏而來兮濤山龍翔鳯翥兮故都玉帶毬馬兮雲中君羌聲色兮爲娛紛總總兮馳奔結桂枝兮容與懷美人兮幽樊擥芙蓉兮爲蓋葺蕙茝兮爲軒朝晞髮兮若木夕弭節兮昆侖麕何爲兮堂中魴何爲兮木上寧偃蹇兮好修金石仰觀兮江浪嵗旣晏兮將歸桐瀬兮孤舫與君逰兮河之渚濯吾足兮石齒齒與君擷兮山之秀托吾思兮華靡靡美人去兮增離憂風蕭蕭兮夜雨天門兮九重白玉闕兮珠宮冠進賢兮巍峩鳴蒼佩兮舂容挹斗以酌兮醇黔黎援箕以簸兮淸皇風

筠軒集卷十三

