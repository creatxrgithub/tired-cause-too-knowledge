

欽定四庫全書

集部五

禮部集

別集類四【元】

提要

【臣】等謹案禮部集二十卷元吳師道撰師道有戰國防校注已著錄集原名蘭陰山房類稿此本題曰禮部者蓋師道致仕以後授奉議大夫禮部郎中以所進之官名之也【考張樞撰師道墓表杜本撰師道墓志皆稱致仕後授琴議大夫禮部郎中而宋濓所作墓碑則稱以禮部郎中致仕元史本傳亦同蓋元史卽濓所撰故與碑合然樞與本皆師道舊友不應有誤或濓記錄未眞也】凡詩九卷文十一卷流傳頗尠此本乃新城王士禎寫自昆山徐秉義家因行於世師道少與許謙同師金履祥所著有易雜說二卷書雜說六卷詩雜說二卷春秋胡氏傳附正十二卷於經術頗深所補正鮑彪戰國防注及所撰敬鄊錄於史事亦頗有考證又與黃溍栁貫吳萊相與往來倡和故詩文具有法度其文多闡明義理排斥釋老能篤守師傳其詩則風骨遒上意境亦深裒然升作者之堂非復仁山集中格律矣蓋其早年本畱心記覽刻意詞章弱冠以後始研究眞徳秀書故其所作與講學家以餘力及之者迥不同云乾隆四十五年四月恭校上

總纂官【臣】紀昀【臣】陸錫熊【臣】孫士毅

總校

官

【臣】陸

費墀

欽定四庫全書

禮部集卷一

元吳師道撰賦

望嶧山賦

友人黃君晉卿向嘗爲予言鄒縣之境東望嶧山峭然孤起孟子實生於是可想見其人焉予過其地睇瞻興懷信斯言之有徵因賦以道之其詞曰

濟重江而北徵兮漫千里之平陸過邾婁之故墟兮極東鄕以騁目羣山委蛇而奔湊兮靑遙遙其相屬崒峻峯之孤起兮儼雄踞而特尊絕浮雲而上出兮俯培塿其無鄰曰玆惟東魯之嶧山兮實岱宗之陪輔杳日觀其猶未覿兮乃獨快玆先睹表積石之嶙峋兮卻朽壤而弗附勢絡繹而綿延兮宜著名於終古惜行邁之靡靡兮盼遼邈而不可登披圖牒而考稽兮嘉詩書之所稱神禹定其職貢兮繄孤桐之挺植魯侯荒於大東兮遂保有以爲域彼祖龍其何知兮窮萬里之轍迹升遐巓而頌功兮斯獻諛而助賊咸陽旣已飛灰兮野火宜不赦夫頑石侈心忽其安在兮惟樹徳之罔極吾獨羨夫山川之精英兮微聖賢其孰當偉孟氏之特起兮在戰國而堂堂气浩然而剛大兮壓后土而蟠穹蒼𨿽儗聖之有迹兮邈餘子其奚敢望屹玆山之猶故兮信並立而俱長微予友之昔言兮羌有懷而不見悵欲語其誰同兮徒激昻而增嘆

嶧山一名邾嶧山亦名鄒山【邾後攺鄒故山從邑變】史記正義引括地云在兗州鄒縣南二十二里鄒山記云鄒山古之嶧山言絡繹相屬也今猶多桐樹然則詩鳬繹之繹書之嶧陽同此山也書蔡傳地誌云東海郡下邳縣西有葛嶧山古文以爲嶧山下邳今淮陽軍下邳縣此據鄭氏說按此則徐有兩嶧竊恐鄒嶧爲是也

云臥八極賦【並序】

集賢都事李君漑之風神髙邁夙有山林之趣題其室曰云臥八極取太白詩語也且命東陽吳某賦之愚觀君方以才業用而其言將飄然獨往者故爲之具道其樂而復因末簡以致意焉其詞曰

承元之遐冑兮復孕靈於長庚夐髙姿之絕塵兮中湛然而潔淸餐玉芝以爲糧兮吸沆瀣於金莖襲蓀蘭之芳菲兮憂明璫之晶熒渺獨立乎物表兮嗌濁壤之營營羨山林之幽遐兮有白雲之英英攀謝公之遺躅兮契希夷之髙情澹怡恱而自足兮誰與共玆一壑撫盤石以爲牀兮翳長林以爲幄被純素之幽光兮睨浮游之防漠羅孤彈之淸琴兮送雙翔之黃鶴咽飛泉而漱松風兮渺天宇之寥廓歘飛神而輕舉兮淩倒景而上浮建采虹以爲旗兮挾迅雷以爲輈前飛廉而後丰隆兮並羲和而奔流始發軔於暘谷兮拂予袂兮扶桑遵巽隅而行邁兮遂窮歷乎炎荒軼朱天之曠莽兮直參井之所當跨昆侖而越流沙兮求曜靈之所藏不周呀其欲合兮余超淩以徑度馳闇野之重陰兮命燭龍使先路循尾閭而抵艮維兮復蕩蕩其無終予遊曷其有尼兮聊弭節而從容曠一息而萬里兮睇窮發於咫尺俯齊州之九防兮曽不啻夫蟻垤嘅下土之擾擾兮紛萬蚋之起滅志彷徉而廣大兮揆厥初而不越散充溢於無垠兮斂不滿夫錙銖妙元化之於穆兮信機要之有樞擴方宇之內外兮顧何適而非途時動靜而不愆兮與造物而爲徒委余心而一致兮又何必遁世而離居亂曰云蟠林棲荒以寂兮埃混濁不可息兮至人之心不滯於迹兮惟時惟中自大一兮

懷別賦【畱別楊志行待制父子】

餘悲古人之不見兮每撫捲而長嘆幸斯文之未湮兮有作者其猶可觀行四方而歷求兮嗟遇合之良難驅余車於宛陵兮忝卑冗之微官際碩師之戾止兮挾文采之鵷鸞仰門墻之咫尺兮從幾杖之盤桓鼓經笥之芳塵兮挹詞海之餘瀾誠內充以自慰兮忘棲棲之解歡旣往造夫承明之廬兮邈遐睇乎云端忽幡然其來歸兮踐良期於歲寒方金匱之防書兮競羣英之彈冠邇淸光以奏伎兮衒奇賈於瑯玕何翁季之齊志兮追嘯歌於考槃蹇余抱此幽懷兮憎怫郁乎肺肝望白雲之悠悠兮昧飛雪之漫漫念不可以此畱兮返余舎乎叢蘭惜芳宻而遽暌兮尙勤勸夫加餐俗滔滔而日靡兮慨修名之孰完時動靜公則然兮夫豈非小子之所安𨿽千里其非遙兮烱相炤於中丹

至治四禦史詩成憲甫廉使徵賦

至治之元英主當禦時崇梵教大啟宮宇都城嗟咨民勞役巨蹇蹇執法四臣列疏臣直伊何由聖明故維時權姦實激霆怒誅竄亟加誣以謗愬粵若古先誹木諫鼓我元造邦責在憲府列聖虛心忠諤繼武偉玆弗褒名節奚樹皇化更新直气斯吐生榮歿賚寵以異數嗟嗟在位有目斯睹恪恭爾職正直是與明明國是赫赫王度毋利而回毋禍而懼明於一時千載彌著小儒作詩用贊言路

山中人二章贈方壽甫並寄尊翁存雅

山中人兮幽棲渺仙華兮翠微水防防兮谷淒淒秋莽蒼兮煙霏緑熊兮猿吟嘯兮林間楓刁刁兮欲落桂靑靑兮生寒弔玉女兮寂寞瞻故宮兮防岏紛云旗兮翠蕤儼欲降兮復還復還兮何許愁慘戚兮不得語送滄溟兮白日盡思軒轅兮涕如雨昔粵客兮同遊今獨居兮白頭欲往從兮路阻修倚秋風兮弗見仰云空兮悠悠【粵客謂謝臯父】

山中人兮相羊衣芳蓀兮蓉裳佩飛霞兮戛明璫挾兩驂兮上驤飄絳節兮北荒蹇胡爲兮石房空原無人兮白雲茫茫山之英兮不來羌日暮兮徊徨歸來兮誰語振雅音兮超前人以騁武揮五弦兮松風洗雙魚兮澗中攀桂枝兮長相従我所思兮微玆人其誰與同

南寕軍載酒堂祠神樂章

宜春彭君震卿佐治儋耳訪求眉山先生遺迹得故所鑿井渫之又新作載酒堂肖先生像買田奉祀其表賢化俗之志誠非今世爲吏者所及諸公爲文若詩紀之當矣第想夫考成招薦之初當有樂神之章因補其遺昔韓子爲栁栁州羅池廟碑末系以歌而先生作韓碑效之間采韓語輙取斯意卽先生所以道韓者還事先生焉先生其吐諸其詞曰

荔子丹兮蕉黃瀝桂酒兮芬香昔無席兮今堂聖欲居夷兮賢蹈海時不容兮何害吾未離人兮豈與元气而齊天睨翻天兮雲濤負瓢以歌兮著屐以遨神彷佛兮猶豪風詩書兮公之教民飲食兮知報井有源兮寧室而淖公神在天兮猶地有泉公昔言之兮我今亦然相此邦兮尙千萬年

揆初堂詞

揆初兮玆堂思予親兮不忘羅甘毳兮酒漿親不在兮曷其敢甞揆初兮玆日思予親兮罔極吹笙兮鼓瑟親不在兮曷其自逸嗟予身之在玆豈予親之逺而揆予初而惕然盍今歸以爲期

鶴野詞【爲蕭存道元帥作】

鶴東飛兮遼海之涯海澄澄兮不驚波鶴西飛兮蜀山之外山蒼蒼兮艸木斾斾鶴飛來兮中州闗河廓兮煙霧收望神京兮魏闕侶威鳳兮遨遊風髙兮月白警淸唳兮中夕歘矯翼兮遐徵超滇池兮一息嗟昻昻兮爾姿孰在野兮能羈摩層霄兮放八極渺曠迥兮難爲期

白雲詞【贈龍虎山孫道士】

白雲兮溶溶朝躋兮太空白雲兮冉冉暮歸來兮山之崦斂不盈兮散彌八區變化歘忽兮嗟孰吸而孰噓粵有人兮神明遊乘元气兮上浮灑淸泠之甘防騰蜿蜒於靈湫鄕人兮歌舞繼自今兮罹熾陽其無苦琳宮兮瑤宇澹逍遙兮容與欲往従之路修阻云遙遙兮獨懷人其延佇

禮部集卷一

欽定四庫全書

禮部集卷二

元吳師道撰古詩五言

秋懷二首

江南木葉飛江北百艸黃風煙澹莽蒼悵望川途長寒魚聚其羣鴻雁忽成行俯仰念時物索居耿淒涼昔我二三子惇好攻文章漂零時相失尺素不得將人生四方誌企爾揚聲光登山豈無車渉水亦有航眞誠諒不隔離別庸何傷

忽忽意不懌獨步登髙丘羣山紛糾蟠前當大河流八月艸木凋萬里風雲愁寒晶蕩白日孤鴻去悠悠鴻飛不可極其下禹九州古來英雄士百戰橫戈矛念我當壯年弗獲玆地遊豈無干時略欲往誰見収君看天馬駒失足羞犛牛

和李坦之二首

白雲滿蒼梧黃葉墮瀟湘九疑靑峯下水冷孤祠荒漠漠帝子魂千載懷故鄕秋風吹落日猩鼯嘯幽篁瑟聲杳何處臨江思茫茫倚楫欲弔之南望涕霑裳

又

中原帯黃河大行臥嶺崟寒空渺萬里日暮愁雲陰髙鳥飛不度狐兔余哀音英雄百戰地意气俱銷沈秋風舊城闕野艸荒煙深興亡不可極北望涕沾襟

李龍眠蓮社圖

逺公廬山下手種玉色蓮淸修香火社雜遝山林賢龍眠弄筆墨貌出晉宋前橫橋虎溪水古木東林煙須眉防遺老瓶磬趺枯禪石壇花雨落稽首西方仙休吟散梵帙風罏薦寒泉矯矯靖節翁歸心赴斜川分手溪上笑攢眉社下緣淋浪漉酒巾籃輿搖醉眠止飲諒匪難恥受異教牽空山舊行迹寂寞餘千年竟令妄庸児攝誘紛相傳陶翁我尙友掩卷心茫然

浩然觀分得浩字

過雨秋正佳出郭山漸好松門表靈宮石澗緣細道空壇故葉積深殿陰色早丹遺井水香仙去庭栢老伊昔崇元搆祠始天寶靈風卻緇塵金幢飛翠葆猶餘千年像遂走羣吏禱我生無俗情道妙窮深討天根息綿綿虛白生浩浩永懷潔身私非關恨枯槁緬邈鸞鶴翔空山動秋艸

和黃晉卿效古五首

美人隔云端可望不可隨天秋光景暮靑鳥倐何之明明不識察耿耿長相思合離諒有分素志誰能虧

又

士生一失勢忽作鴻毛輕悠悠百年間臨河俟其淸黃塵漲白日古道無人行衰榮疊代謝故新更送迎惟有達識者振古流芳聲

又

升髙望廣野遊气紛飛揚海嶽潛銷變金石何能長英英冠蓋區覆手狐兔場富貴奚足道俯仰令人忘

又

天气無停吹北鴻復南飛鴻飛有時息遊子去不極淹畱轉憔悴緇塵化衣色散樗有髙枝芳桂無完皮多才只自累不隠知何爲

又

生抱世外姿與世鮮所歡同心久契濶歲晏淒余酸安得子歸來制芰紉秋蘭散發笑明月行歌采瑯玕超然息萬慮冥合造化端

上巳日水西紀遊

今歲仍癸丑佳辰況淸明天空朗遐矚及此新雨晴防心得良彥飛蓋背層城始循長溪轉復傍淸林行衝湍起亂響秀嶂巉孤橫邂逅見漁翁徘徊聽鶯鳴步入松寺小坐逢僧話淸洗鉢罷幽饌出門有餘情候暄覺風快陰移知景傾前登古廟髙俯睨春蕪平泛泛下白鳥冥冥飛落英揮觴復臨流放歌聊濯纓境幽賞彌勝神怡體自輕緬懷宇宙間玆日多合並五侯競豪靡晉人悲死生豈若吾遊佳蕭然澹無營

夢先大父有感

死別一紀余故迹隨流波哀端在膓臆慘若嬰沈屙昨夢臨我前儼服冠峩峩手持一卷書授我仍長哦覺來驚且悲庭樹酸風多惝怳送歸魂冉冉荒山阿永懷鐘愛心生死耿不磨保躬蹈前訓沒世期無他柰何人事乖志願嘗蹉跎平生素無淚此夕如傾河

題東吳謝氏春艸池塘

江山富詞藻謝公劇淸妍偶緣春風夢爭詠池艸篇冥搜諒亦苦神助誰云然情鐘同根愛妙契天機全西堂風流東吳盛才賢烏衣郁髙門冠蓋何聨翩看花玉缸飲聽雨書牀眠防心得妙唱馳譽誰後先飛亭壓野木極目春無邊幽芳動纎緑湛影搖淸漣時令塵中客浩蕩寄所宣徘徊不能句返棹下蒼煙

淸明哭

暄風吹陌塵野哭紛四起人哭尙可忍我哭那可止哀哀兩年間奇禍不少俟哭母哀未終哭弟仍哭子生來亦何娯展轉荊棘裏慰眼骨肉完豈恨同飲水春陽徧羣動虐厲劇孤卉呼天自難噤尢怨寧昧理灑飯廹玆辰淺壤魂猶寄淚竭眼欲枯沈痛徹心髓

送人貢秔米之京

後皇制任土職貢來四方珍異匪余求服食乃其常金華有嘉種玉粲含芬香土人昔肇端毎歲賦其鄕頗聞播種初行者避畎疆斂收畢徴納老稚不敢嘗擾擾府中集數日何奔忙珠璣歷萬指錯落照九光圓好中式度緘封謹縑囊矧今歲旱漧彌望茅葦荒野人懼不供挈瓶越林岡及玆幸充數揚防上天倉惟民秉恆性食芹猶不忘勤動非所辭有司貴循良賢侯重承命防視嚴周防行行不可遲去去淩風霜玉食倘見登仁恩沐汪洋願推及物心共樂斯時康陳風以爲贈別意何悠長

和張同父感興五首

逺役嘉定居沈思惜流景秋風從何來脫葉下髙嶺更長夢屢斷月墮窻已冏感時增隠憂撫躬發深省幽姿豈解媚窘步何能騁迂疏性彌篤紛華念終冷聖門有眞樂妙理存至靜玉韞山自輝錦粲衣須防

又

驅車遊中原北渡臨大河縱觀岱宗云卻挹東溟波廓此隘陋胸萬象何森羅只恨苦匆匆急步無委蛇八極浩無垠熈運當泰和徧遊尙有期慨然發長歌

又

我家城南陬門徑深緑蕪毎受俗子憎終歲誰闚張公數相過不憚百里途髙談振風雅攜袖光驪珠頗令好懷開有若沈屙蘓謬陪冠蓋遊浪迹九軌衢回首江南春晴煙暖枌楡同心各有適嗟我寧非圖

又

我生苦無才振步彊追古寧堪侶簮組但可投農圃一經業三世顧恐忝厥祖免俗正未能用時終何補誓言終弗畔惇志希曽魯

又

嚴霜知蒼松盤根識利器駑蹇混驊驑同驅不同至頽波漫滔天投足幾無地棲棲抱孱質岌岌抗獨志萬鐘與千金何與平生事

金華觀分得琴字

春晏踐宿期雲間陟髙岑獲從勝友俱遂此物外心月窟探萬仞龍淵測重陰盤坐白石臺長嘯靑櫟林莫探虛皇居急雨含蕭森松風飛淙合終夜淒笙琴何能發孤詠千載同遺音

溪山仙館圖

平川漾輕舟蒼石擁髙樹煙中連嶂斷林際飛甍露玆宇誰所營列仙實來聚我生戀溪谷忽去踏塵路坐恐孤夙期臨風怳延佇

合歡木

合歡愛嘉名矧復知昏旦淮土產特多蔥蘢防溝防離離靑葉解冉冉紅茸散靜和宿露捲動與微風戀物意豈恱人和樂自堪玩蹇予寡所諧觸事多忿悁亦擬學嵇生植根向庭畔

追和黃晉卿北山紀遊八首

靈源

昔從招提遊春投上方宿池光蕩寒煙月掛深巖屋夜久僧不歸無人話心曲

艸堂

秀巘擁翠屏飛樓納遐景幽泉云根出峽雪漱淸冷誰知一源微流潤被千頃

三洞

遙遙覆盆山千重萬重翠洞門春正閒丹光夜非祕如何安期輩可聞不可遲

鹿田

山空鹿不來玉女孤墳古雲林暗白日空翠灑飛雨黃精苗正肥滿地無人取

寶峯

艸深山徑微宿雨含沮洳憑云陟層宮盤石翳幽樹未遂邱壑棲悵然還獨去

潛嶽

潘公舊遊處淸風滿林壑院古春苔生巖空夜泉落惟餘一鉢在上有塵漠漠

山橋

巉崖插澗立飛梁倚空上云湍掛逺白風林含餘響之子有髙懷獨恣山泉賞

寶石

春山花亂開野水被行路僧居不得到歷歷知佳處有時夜深夢踏雨穿雲霧

休日雨

下曹窘將迎休日仍不休今晨雨勢急暫爾散羣騶解衣東軒下臥聽浪浪流豈不厭煩溽所欣稍優遊素琴試一彈書卷開復收蕭然澹飲水兒女更啞嘔始知一日閒未易千金酬我非適時才分當老林邱失足墮塵网憔悴只取羞逢人數言歸人復笑我畱我畱意誰防作詩聊寫憂

九日登響山奉呈同遊者

響山臨響潭曽識太白來我欲遊其間卻愧非仙才況乃博微官終年走塵埃幸玆九日至獲與羣彥陪髙秋慘云物薄日翳復開駐馬靑松陰披襟上崔嵬前睨孤城低下瞰淸溪廻諸峯送逺色攬結何雄哉野菊半含英濁醪初發醅且盡一笑歡良防不易諧溪聲宛如昨斯人化飛灰想見登臨時逸气橫九垓寧知千載後我軰玆徘徊呼之倘可作相共揮於杯淒其暮色合颯颯疾雨催扶攜下登舟水竹防灣隈仰看千仞壁浩歌散餘哀

廬山紀遊贈黃伯庸

昔聞匡廬名今睹雄秀姿我舟薄其趾陰雨深蔽之平生潔淸念諒受廬君知寧辭三日淹未恨一見遲邂逅得佳士欣然卽追隨晴雲散諸峯攢靑逗參差五老太古色相對心融怡披衿尋鹿迹抉洞徵賢祠風雩杳餘韻書臺抗層基前瞻辧五乳仰顧指狻猊卻招白鶴仙下瞰神龍陂飛橋度三峽艤棹淩深危噴濤電雪轉石雷霆馳薄暮不可畱淅淅山風悲明發開先遊寒溪渉淸漪入門雙劍色夾道萬虯枝飛虹瀉靑嶂漱玉下深池竹亭夐幽闃四壁多殘碑出林送落日踏月仍遨嬉移舟星子灣回首煙霧時歸來記所歷一一天下奇玆山信綿邈覧勝猶多遺簡書屬有程逼仄嗟絆羈悠悠此時路依依後來期巢棲雲松間瓢飲澗水湄昔賢有髙躅安用微官爲

望九華山

輕舟下池口遙望靑陽郭雲間見九華爭先出鋒鍔參差敔背缺峭銳圭首削竹箭防春芽芙蓉攢秋蕚奇姿信明麗逺勢仍聯絡下有巖谷幽眞靈諒玆宅詭哉末世士彊以名號托丹崖不受滓靑鋒鎭如昨千載知屬誰含情寄冥漠【宋齊丘號九華先生】

魯港

支港分江流長煙接淮岸靑山暮隱隱白波寒漫漫津鼓迎過船客子暫休館蕭瑟蘆葦叢酒家亦相喚按行值遺老話舊仍永嘆當時一聲鉦散卒十三萬嗟哉彼孱庸勤【闕】比姬旦

十二月二十二日宿七里寺書壁

微宦不適意一身抱長憂況此凶歉年餓者擁道周及物豈無念越職非所尢博濟古云難勸分動成仇荒村走風雪破寺寒颼颼中夜耿不眠胡爲此淹畱

四月二十六日卽事

竹光含積雨滿室靑沈沈階除無行迹時有幽虫吟澹然終日閒飲水弄書琴感慨復長嘆誰共語此心逺聲起天末門外江波深聳身上髙閣晴雲出孤岑南風一何佳遙遙披我衿

薔薇花詩爲監州貫子素作

紅刺綴修條淸陰羃髙架植根向來誰依此弦歌捨使君有雅懷在泮樂休暇挹翠開新軒爛錦迎初夏香隨夜露發色許晨霞借孤葩殿奇絕眾目共驚詫柔枝貫當中纎葉紛垂下生生無窮意心本滋萬化至理諒斯存悟領復誰訝今年歌鹿鳴行將勸乃駕明倫崇振厲淑士勤慰藉英華豈無徴動光價寧殊當窻艸未遜同穎稼歌吟侈篇什宴賞飛盞更托丹靑傳千春不凋謝

百尺山圖爲輝東陽賦

峩峩大雄峯故是洪都望若人眞有力獨坐不復讓穹崇搆臺殿金碧開巖嶂天華百谷滿鐘唄層雲上緬懷季唐主詩語畱奇壯至今昭回光艸木變姿狀上人東陽秀法筵擁龍象縮地入秋毫銜袖有百丈山川稟瑰異宅據神滋王矧復此道崇奔走有信向弱質阻攀緣披圖自惆悵【唐宣宗題冊】

禮部集卷二

欽定四庫全書

禮部集卷三

元吳師道撰古詩

追和杜牧之弄水亭詩韻題淸溪圖

池陽瀕大江羣山勢騫舞髙甍出麗譙萬屋駢民伍泱漭淸溪流光照城南戶飛梁壓水天荒亭僕風雨載酒客誰來弄水人已去蒼煙帯林薄緑野分畦圃賈檣攢比櫛魚捨低殘堵秋色防生漪夕雲閒映渚蕭蕭蒲柳脫槭槭葭蘆語遊鱗數鯈尾沈影窺鴈羽徵毛寒未減珠光時自吐隨流長堤盡當道奔石怒十里淸瑤堆谽谺爭刻露僧居艸棘翳仙洞霞飛貯卻還望翠微絕憐浸秋浦太白與樊川千載不可遇搖筆想吟詩攜壺記遊處何當占民籍便欲棲村塢磯釣具竿綸畝耕供臼杵暫遊竟返棹微官謾紆組中情托謡詠萬象恣嘲侮九華興未已淛水期空負忽見張公圖如得千金賂沈微正爭席榮誇無負弩悠悠山水思冉冉年歲暮展捲倘頻來猶堪浣塵土

天歷己巳予過池陽與友人自淸溪遊齊山賦詩紀其事而溪上之勝未之及今觀靈源艸堂所藏張公詡淸溪圖及諸巨公名章妙翰爲之憮然自失因和杜紫薇詩韻一首追述所懷非敢僣附昔人第以晚末獲見是圖用志喜幸云爾

遊東峯分得松字

層顚陟岧嶤前轉憇東峯周遊撫荒址分坐防茂松天際遠瀨白煙中寒樹重遐瞻目已極幽情興未傭詠歸樂童冠願言躡遺蹤

陳生山水圖

白雲從何來縈紆截靑嶂落落倚巖松沄沄赴溪浪平林出茅屋修梁亦相向如何寂無人此境付空曠憶我秋雨餘江南入遙望

徳興開化道中三首

春晨气澄穆雜卉香滿路百舌鳴髙林墟煙淡如霧農夫啟門出在野各有務行人獨何爲憧憧自來去

又

宿云逗疎雨睒睒吐晨旭晴光動千花霞雪川谷白鷴戱深叢黃鳥鳴灌木俛仰竟忘疲歷此溪百曲

又

兩崖蒼石間湍水激淸瀉山桃爛紅芳光影連上下春風忽怒起意乃媚行者飛花撲人來攬之欲盈把

過常山趙忠簡公墓

客行常山道溪駛波沄沄溯流睇崇岡問是丞相墳捨舟步榛翳隧道不復分石麟已零落宰樹何披紛其傍曽居混迹隨耕耘亦有顯仕者逺去忘楡枌長吏類俗流但識期防勤葺治禁樵采此事今無聞堂堂中興烈忠正而徳文禍胎偃月姦寃魄炎海氛淒涼槥車還倉卒書疏焚誰知尉職卑乃能杜使君蒼天佑賢俊防爾幾空羣興懷慨前事空山黯愁雲咸陽骨安在唾罵奚足云騎箕儼天上千載彌淸芬

信饒道中雪

五載樂閒曠閉關毎安眠祖行復言邁廹此將殘年江湖多北風臨流竟回船連旬蹋凍雪驅馬不得前錦溪何淪漪芝山亦淸妍豈乏故人居欲往無由緣漫漫四野白靑是誰家煙僕夫慰饑面呼酒還欣然我獨不解飲自苦誰汝憐前途幸云邇努力勤揮鞭職思在憂民才薄志自堅只應髙人笑胡不甘田園

入建徳界

才登東陽橋復渉蘭溪渡千里名地同依依鄕井故六合豈不寛遐瞻恣馳騖嗟此窮山中寧知擬予步三生有夙習玆遊亦奇遇獨憐迂狷姿諧俗匪心素靦顏民社寄抑志簿書務煩爾父老迎亭車勞前路

巖巖齋詩爲蕭從周經歷賦

泰山峙東方特起無附托瞻彼巖巖姿作鎭長四嶽紛紛培塿卑丘垤薄巨靈鐘奇秀后土標磊落古來鄒孟氏气像儼相若尊王辧何雄辟異道斯廓剛大塞兩間作配眞不怍去之二千載士气日以弱陵夷破崖岸漫漶滅垠堮自非拔俗彥所立焉能卓西江名世家淸望在臺閣當服獬廌冠且贊芙蓉幙正色肅羣邪忠言挺一諤巍然眾倚重行防經濟略矯世起卑污名齋豈徒作屹流須砥柱伐病宜峻藥平治捨我誰勿謂髙難學

二月下旬寒食在郊書事言懷二十韻

生非適時才向用更從宦所至歉輒饑命薄自招患去年行視旱四境幾及半逆知憂未歇奔走今敢憚旣廩無餘糧私室乏朽貫民窮固堪憐俗戾那可勸餓者擁我前對之謾興嘆蕭條空山裏荏苒芳序晏寺幽宿稍便嶺峻步宜慢看花妨病眼揮策憐弱腕止飲已兩年啖蘗日無算獨飽豈所安輟飱空據案松楸入我夢忍淚憶灑飯子規非惡聲夜半勤相喚是時久不雨望望復憂旱風雷忽震蕩檐澑鳴逹旦起看麥靑靑翛然一疎散天心自仁愛忍使民命斷書生誓及物此志誠汗漫投救方自玆偪仄嗟誰伴

和臨川危太朴見寄

美人江之西道路阻且長欲往從之遊未遇孤鳯翔娟姢隔秋水蘭佩芙蓉裳瓊桂手自折贈客來池陽寄言亦念我熣燦金玉章書生拙爲吏窮山抱荒涼徒勞復貧病不去策非良秋風起予思木落百艸黃

目疾謝柳道傳張子長惠藥

處世五十年寡嗜仍少病天與兩目光炯炯素淸淨前年翳生左赤脈歘交橫審因察其源五色非所競學書信夙習耽讀亦本性𨿽於二事切未必致玆證從來不解飲杯勺彊酧應積毒根胃腸標表發昏瞢鍼刺爭雜施流血和淚迸丹砂與空靑數市窘貲罄梔蘗動盈筐日啖不論命重氛幸全掃余眚時一盛荏苒三載間視眺猶未瑩偏盲亦何害忌者遂相慶維玆二三友爲我憂怲怲許君屢貽書力勸宜習靜損讀復省思黙坐但微瞑心腎上下居火實以水勝炎炎降不怒行之久自定殷勤柳與張有便嘗致詗爲言醫法難俗師愼毋聼一朝得奇藥千里轉持贈緘封謹視防述語頗詳竟開罌異香發著筯金膏凝試之累旬日奇效他莫並感之欲刺骨報爾無照乘我生未見道絕塵怳猶瞠眊焉慙訓言亦豈中未正扶持謝諸公磨刮完兩鏡漸驚容衰老謬忝小邑令鄕山杳在望歸船行可榜把卷欣復適看雲遠相映揮弦送孤鴻飄然動髙興從今沒暮齒不復憂倀倀永懷何能忘臨風寄孤詠

贈鐫者劉生

作邑荒山中文陋嗟俗敝黌序燬蕩余大半莽榛翳官居有曠圃豪奪恣氓淸白泉久堙梅公亭已廢永懷前賢迹敢忘崇化意亭池復舊觀講肄辟新位故人思我文題篆仍表識碑榜擷淸芬發揮借精藝之子畨國來奇遇良有契通悟捷天機委折知筆勢我無及人徳誰墮峴山淚庶幾譔刻工尙可傳好事歸歟無長物摹搨遂盈笥塵土厭徒勞山林深夙嗜舊編未卒業良友才一二幽棲金華北謡誦以卒歲削磨千仭崖遲子當一至

九日約遊齊山不果晚登尊經閣

嘗愛杜牧之齊山作重九插菊滿頭歸淸詩播人口我來慨風流已落千載後深秋偶畱滯佳節不可負詰朝共攜壺夙戒二三友俄聞車馬集賔從分左右紅袖拂煙靡翠幄張林藪欲往那敢前踟躕謾搔首晚風送淒雨坐想驚散走參前儼髙閣直上敞虛牖防迷瞰城郭披靡見蒲栁淸溪來足下翠防眞培塿古今杳同夢何物能獨久斯人𨿽跌蕩而亦世希有飛蚊一晌聚瑣瑣諒非偶眞樂名教存聖謨掲星斗卓哉尊聞意夫豈爲杯酒登髙玆誠最吾賦當不朽

四月癸卯原父杜徵君自武夷山道蘭江道傳子長來防明日往拜許君益之墓道傳有詩因次其韻

五年絕朋儔索居大江潯來歸頓聞同掃迹方投簮何言得良會星聚臨蘭陰太常儼耆徳隠君澹衝衿追琢金玉章諷和鸞鳯吟柴門閉溽雨竹樹幽深深笑言勞契濶喜我病不斟張子飛車來頓忘山水滛欣然鐘期遇寶匣開瑤琴獨嗟白雲老不見傷我心束芻拜墓下衿佩來森森斯文黯銷落白日氛翳侵經徳固不回豈弟神所歆峩峩武夷峯鬰鬰金華岑前修未云邈千載嗣遺音

靜樂齋詩爲貫子素提舉賦

天機與嗜欲深淺互相勝山夫躁擾胸戚戚恆若病卓哉賢哲人與物澹無競愧怍俯仰忘廣胖心體應融融始內充顒顒形外盛坐見萬物春本自中扄瑩淵乎陋巷居防也風雩詠千載眞踐難誰與踵希聖君侯勲武裔文采世聨映冰玉自孤標金珠非夙性姱修厲素節俯與寒士並至樂靜乃存無欲斯能靜迄収至靜功知止貴先定掲名示毋忘朝夕寧弗敬

過髙郵訪毋公叟提舉邵文卿檢校

昔我來髙沙初踐入仕途回頭謝書冊便受朱墨拘河堤事方急捲埽驅千夫呼聲相舉力赤目黔肌膚是秋復滛潦四境無遺租按行負病出蕩兀扁舟孤朝餐逐鴈鶩暮宿翳菇蒲嚴冬寒到骨冰雪膠重湖歲窮甫歸休酷罰不少須獨哭返殊方抱恨絕復蘓爾來二十年徇祿仍區區焉知復此來乘傳上京都𨿽辭下曹苦詎稱諸生模入城人不識歷歷記市衢故人喜我至倒屣迎門趨坐定察顏面憐我老更臞升沈各一咲存沒付長吁邀我且小畱相與爲歡娛同行不可緩亦復稍踟躕聨鑣踏斜日持觴送城隅後期約南還願言縶其駒我無甘棠愛負丞愧吾徒感此良自慰意气激懦愚烱炯千里心持炤甓社珠

送徐檢校之浙省並簡前政王止善

皇朝樹藩垣江淛天下最豈惟財賦彊政體亦宏大羣僚極髙選吉士多藹藹贊參每從容勾檢尢倚賴徐卿世名家踐歷振風裁運籌佐漕挽遺聲滿吳會今玆綴班行深意良有在更張化弦新洗目盛除拜眷懷東南區眀見萬里外元宰廻北轅貪墨亦狼狽然終公論白少覺眾心快誰當進良謨淸靜撫雕瘵諸公正虛左願言亟行邁王公山陰裔前政民所愛一時欣接武二妙實同載我生一何幸識君向燕代與王邇鄕井而不共傾蓋相知十五年未面已如對因之道懷思望望久相待後日都城南春朝及王防

賦苕溪漁歌送殷尉之烏程

苕溪多漁村渺渺連震澤歸舟聞扣舷淸唱煙水隔聲隨晚風響長入秋山碧官曹間無事聽之聊自適翛然滄浪思恨不同泛宅如逢眞子應問金華客

題靜虛齋

靈扃本純一眾物交其中物去一自存靜虛乃闇通風収水上翳塵掃鑑影空玆境未易窺朂爾聖學功多言徒紛紛請質無極翁

贈淵黙子

聖人與天徒淵黙以爲宗龍化見矯矯雷聲聞隆隆恵莊玩一世獨贊柱下翁之人慕嘉名自視將無同誰云比徳難企可齊華嵩太音本希聲多言貴守中往只爾師訓勿憚立下風

蕭存道元帥去冬行後題

昔在天歷初狂寇俄震驚將軍疾驅馬肅肅出神京銜命旣撫綏仗鉞亦專徵一巡晉冀靜再顧關洛淸歸來不言功髙臥堯都城載懷戰鬭苦況乃饑饉並流離泣道路白骨何縱橫慷慨發長謡緘題遺公卿至今讀其辭惻惻傷其情風塵隨泛掃寰海仍升平宻勿借廟謨但願休甲兵

常徳妙觀陳道士落成三淸昊天殿

迢迢武陵源仙蹤隔回舟風吹洞中花時逐江水流祠宮辟靈場棟宇齊云浮髙居曠遐曯垂光下瓊樓九歌發遺音夜半鏘鳴璆降康屢丰年延祚祈千秋於穆一气元寂寞與誰儔宰攝十有造功化以周赫赫旦明間及爾王與遊齋居謹對越信矣非形求

畱昌平四詩

居庸關

神京望西北連山郁崔嵬百里逹關下兩崖忽中開林霏遞掩映磴道隨縈回豈知古燕塞只以越與臺夙聞彈琴峽澗響逾淸哀行行未及遠秋風漲黃埃翠華屇楡林丞相前驅來疾還憚廹險顧瞻復徘徊惟天設限蔽萬古何雄哉撫迹思往代鍵鑰毎自摧皇衢坦蕩蕩來往無驚猜氊車正聨絡怒轍奔春雷前趨見行殿遙峙積雪堆騰淩萬馬騎暮繞龍虎臺愚生一何幸獲忝儒臣陪憑髙未成賦瑣瑣嗟微才

虎峪淙淙泉

居庸古塞口諸峯並嵯峨左轉萬栗林黃葉墮殘柯路出艸棘間石溝微波黃塵歘騰起知有飲馬駝前趨俯絕壑素礫沒坡陀窮秋水沒竭渟不盈科無復聲淙淙虛名誤來過下馬小徘徊土屋依巖阿野老向我言深入水木多前年邑中人來此避干戈委蛇數十里隘險無誰何桃源志樂土商山有遺歌誰知戰爭場咫尺隔网羅欲遊苦匆匆斜陽下前坡

劉諫議祠

李唐祚中微刑臣執其柄賢良褎然來一策駭羣聼事機戒不宻昌言毋乃病吾職非近臣陳義固當正爲時吐忠憤誓不顧軀命同遊𨿽厚顏得失非所競滔滔徇曲學胡不愧元聖巋然辟祠宇名教系邦政居庸峭摩天過者竦深敬

朱懷珪碑

昌平官道傍臥碑何壯偉有唐營府督懷珪姓朱氏盧龍昔彊藩巨孽所根柢爾泚與滔逆气粵有始眈眈元相國肆筆方述紀寧知兩月後口蔑不貸爾千載托斯人遺臭同一軌荒墳莽蕪迹石獸相撐倚雙螭已插地文字未殘毀徒令行路者唶唶嗟僣侈聖賢樹功徳金石無溢美末世乃濟姦事定有公是柰何極穹崇來者紛未已畱此懲不忠並以愧諂子

題趙子昻爲吳徳良所作蘭竹圖

幽蘭何猗猗疎篁亦蕭蕭石間澹相倚防合不待招吾宗昔妙年依光近乘軺淸芬散春直風气淩煙霄美人松雪居逸思共飄飄忻然染毫素寫之配髙標寶藏三十載不啻英瓊瑤相攜湖海上未覺山林遙朂哉君子心自保同不凋

淸明山房詩

中扄抱靈景湛湛一物無雲何眾形役坐受昏垢污君子中夜存平旦气則殊神光燭無垠還我摩尼珠

標山亭詩爲張惟遠祕書作

齊東有佳山嶄然植雙標下窺城中人孰敢當其招濵公擅奇賞領客窮岧嶤慿髙吐浩气迥與長風飄至今履屐迹仰之在層霄公子亦翩翩築構規山椒刈茅覆白雪鑿石堆靑瑤樹以檜栢株坐待陰蕭蕭睠言繼先志於焉逺塵囂鵲峯華不注夙昔山泉饒云何玆地勝談者猶寂寥圖經自玆補借爾梓與喬我亦巖棲人平生志耕樵忻然慕髙躅東望浮雲遙揮送飛鴻因之發長謡

關中張氏義行詩

我昔仕州縣天歷遭歲荒勸分走郊野日夜憂彷徨豪民方樂禍射利閉囷倉非無補官令誰發升斗藏稍稍繩以法羣怒幾中傷有客爲我言好義關中張素非髙訾家肯施貧人糧陰徳被鄕閭斯士宜表章因之感前事使我增慨慷

送曹道士

溪光爛云錦宮居晃瓊瑤中有學仙子風度何飄飄松牀臥散發光洞行吹簫春序倐已闌憶此山中招

送錢師復下第歸杭分得屈字

錢子南州彥入貢隨方物振羽臨春風翻然出羅罻朝臣漫知己良友惟稱屈淸才豈終滯篇制宜黼黻京都覧壯麗客思忘堙鬰衣上有緇塵歸向西湖祓

送王正善提舉廣東舶司

炎州際滄溟萬舶集奇貨有司愼委寄資用邦國佐王君開敏姿踐歷聲華播漕輕有贏糧鹽莢無乏課曾陪靑瑣遊合向烏府坐經年都城客車馬日相過無人爲吹噓去看飛鳶墮珠犀侈錯落囊楮甘防污願言挹淸風庶以肅頑懦廷中新命下海上羣商賀千載酌泉詩遲君一來和

分韻賦石鼔送逹兼善出守紹興

石刻三代遺獨數岐陽搜剝落臥榛菅奇寶誰見収金源亦好事駞載來薊丘豈知橋門鎭天爲興邦畱我老幸摩挲攷古思西周使君精篆法聲華振皇州足追史籀制惜值車攻休騑騑五馬來東向防稽遊防稽豈無碑頌述徒誇浮願言宣仁化嗣續垂千秋

正旦臥病寫懷

老懶厭囂雜忍復逢元正髙臥豈不佳抱病難爲情沈思往昔夢歷歷還自驚兒嬉不知愁燒竹到天明援筆寫兆符意气何縱橫中年世故廹黽勉事將迎斂板趨大府慣踏曉鼓聲山縣稍雍容簮花映寒晴晚陪大明班蹈舞隨公卿韻音聆法曲仙仗穿霓旌恍惚天上游特用誇平生覆手得憔悴憂患何交並逢時感易集閱世念轉經六十行已衰百計茫無成𨿽卑向平娶慚無鄭子耕春陽被羣動我體當和平窺園怳蔥蒨曳履聽嚶鳴竹素有深緣所競非浮榮寡過希前修飲水復奚營

寄題上淸薛卿瓊林臺

上淸羅宮居金碧耀日開天道西顚勝屹然自成臺空霏四山合湛碧兩溪廻瑯玕雜玗瑱一一古仙栽微彼人如玉何能儼相陪夙昔賦遠遊並海觀蓬萊徑辭竹宮侍空谷自徘徊朝登雲霞發夜坐星月來髙躅淩秋旻逸气橫九垓渺焉不可攀延佇起予懷

伏生授經圖

老生抱百篇藏壁避暴秦漢興流亡定取視半不存二十有八篇當時號今文苟非著簡冊文字何由分無端安國宏倡說異前聞並言本經失口授熟以馴承風競接響誰復究其原宏也尢厚誣因圖略開陳生老不能行故遣錯至門云何易其語謂不能正言諸生近齊魯傳言豈無人柰何使女子此事決非眞錯來止授冊豈復書所云借令書所云審視生必親唐儒更妄謬謂目亦眊昏痛哉百嵗老幽壤抱寃沈昔初二子意只務孔壁尊以彼口傳訛非與吾書倫焉知反自累異說滋其根詆誹忍廢古悍戾恣紛紜此輩不自量按據爲奇新但知快攻撃何曽精討論試看錯脫簡今古文所均口熟豈應爾完具未必焚此理最易察玩習嘗因循考古貴求是執要元不煩請誦馬班書毋爲浪啾喧

禮部集卷三

欽定四庫全書

禮部集卷四

元吳師道撰古詩七言

十臺懷古【並序】

友人自杭來示及濟南王君十臺懷古詩讀之感慨不已夫江山故宮歌舞遺迹千載之上英雄遊焉千載之下狐兔行焉俛仰廢興孰能無情而詩人尢甚發爲詠歌詞𨿽不同而意總合若物之鳴以類而應余安得忘言哉餘生好遊嘗聞司馬子長杜拾遺覧觀四方山川之勝以壯其文心竊慕之異時浮江淮溯湘沅上巴峽過秦漢故都歷燕趙齊魯之塲所見如十臺尙多訪遺老詢故實足以發一時之興快宿昔之願歸而讀馬杜之詩文以證其所得焉耳

百花洲上姑蘇臺吳王宴時花正開半空畵燭西子醉三更鉄甲東門來吳波渺渺吳山簇不見嬌顰倚闌曲丹楓落月怨啼烏碧艸東風驚走鹿闔閭丘墓相連處應恨夫差迷不悟斷指千年血未幹遊魂夜哭臺前路

右姑蘇

靈王傾國崇臺宇按劍章華睨中土弁裳伏地走諸侯鐘鼔淩空震三楚騁驕不顧伍子謀落成乞與吳兵遊孤身竟走江上路塊土獨枕山中愁十年霸气終蕭瑟回首華容歸不得饑魂飄泊啼秋煙細腰卻舞新王前

右章華

神娥縹緲髙唐上楚宮樓閣森相向丹楓蒼桂湧孤闕錦石淸江簇連嶂行雲漠漠飛雨寒孤猿咽咽千花間翠旗龍駕杳何處斷魂殘夢愁空山微臣宋玉誇能賦當日襄王豈眞遇千古秋風恨未平髙泉飛落三巴怒

右朝陽

昭王銳志移靑社築土懸金奉賢者四方劍佩集彊燕千里風塵空駿馬郭君自舉先羣豪樂生獨步超凡曹酬恩一雪霸國恥建功並倚雲天髙君臣意气千年少落日荒墟沒秋艸黃金買貴滿長安惆悵英雄布衣老

右黃金

項王戰馬從東來意气蹴踏全秦摧入關不並沛公轡還鄕卻上彭城臺重瞳按劍風雲靡萬疋騰空煙霧起淒涼垓下泣名騅零落江濵十餘騎寄奴千載心爭雄登髙把酒臨秋風詐移晉鼎非男子君看百戰東城死

右戱馬

沛宮置酒君王歸酒酣思慘風雲飛兒童環臺和擊築父老滿座同沾衣一歌丰沛白日動再歌淮楚長波湧龍髯气拂半空寒虎士心馳四方勇河山蕭瑟長陵荒野中怒響猶飛揚髙臺未傾風未息故鄕之恨那有極

右歌風

桐人气迫前星黯思子宮成歳華晚髙臺有恨碧血新大野無蹤金犢逺一朝弄兵兒罪輕百年鐘愛天倫深戾園魂魄夜寂寂湖城風雨秋陰陰漢宮樓觀連天起方士燻香召仙鬼望思望思終不歸茂陵老淚如傾水

右望思

半空髙棟翔金雀玉扆繐帷塵漠漠西陵老樹暝色寒建安殘妓春情薄曲終紅袖辭尊前檐傾斷甓飛人間分香淚老恨不滅秋風吹入苔花斑漢家一片當時土肯爲姦雄載歌舞銷盡曹瞞萬古魂落日漳河咽寒雨

右銅雀

金陵王气飛祥雲鳳凰臺上聲和鳴鳯來春風花冥冥鳯去秋風荒艸生嬌娥舞散髙城暮靑山迥隔丹丘路斜陽門巷語烏衣細雨汀洲飛白鷺江空天濶鳯影遙謫仙吟罷誰能招六朝宮闕煙蕭蕭月明半夜人吹簫

右鳳凰

大明天子遊南國紅粉三千臺百尺歌鐘激浪楚日白簾櫳凝樹湘云碧淩歊髙宴金輿來侍臣狎笑朱顏開臺城宮扉鎖花栁寄奴土障生塵埃昏昏醉夢春風幾不顧江東數千里酒罷歌闌帝業銷靑山空映當塗水

右淩虛

賦烏江山廟

鉅鹿一呼坤軸折咸陽宮殿紅三月鴻門壯士斗聲飛寶帳佳人劍光裂芒碭雲气騰眞龍縞素三宣明至公八千子弟風雨散防山扛鼎成何功夭亡戰罪徒云爾欲問英雄呼不起荒祠古木擁蒼煙夕陽長炤烏江水

促織吟

髙秋白露如零雨促織驚寒近牀語美人不寐空閨深共向西風訴離苦玉關徵人去不歸無書寄與來鴻飛背壁孤燈炤淸淚誰家急杵敲寒衣寒衣八月當寄時今年獨恨衣成遲天吳顚倒舊繡裂春蠶凍損新絲稀夜長抱膝三太息此懷促織那能知防霜淒淒月欲沒四壁蕭蕭聲轉急吟成錦字長相思萬里秋空凝愁碧

曉霜曲

空云黯淡靑鱗斜月色慘慘黃鋪沙九天靑女曳裾帶笑揉珠露成飛花僵禽淅颯動庭竹城上啼烏怨如哭瑣疎簾防輕毳古砌芳花凝碎玉繡帳垂【闕】處兩兩金烏噴晴霧春濃入骨不知寒屏外淒風倒回去燭龍破夢驚晴光酒波暖灔酥花香笑看碧瓦凍鴛鴦豈知茆屋悲無裳

班姬吟扇圖

昭陽歌吹圍春濃秋風蕭蕭長信宮冰紈相對慘愁色焉知與爾同秋風空庭無人緑苔滿搦管凝顰寸心逺孤吟聲入蒼空長行雲日暮含淸婉妾淚斑斑扇上詞妾恨緜緜扇上絲輕塵篋素月暗初寒掠幔淸霜飛一時淒涼千載惜宛轉餘妍寄丹碧人間恩怨非無心三詠緑衣空嘆息

雪夜

樓髙夜深風撼扉酒醒雪落寒生衣空山萬水凍雲合隱隱蒼兕鳴聲悲西鄰吹笙晏豪家畵燭搖空光爍爍陽春入髓朱顏酡玉壺催箭東方白閉門凍臥一長歌任渠盈尺無人過袁安髙節世亦有洛陽尹令今無多

送陳端叔遊盤山並寄友人

一尊三人同吟嘯風雨夕淸歡宛在目別思已盈臆天風北鴈吹來書書中問我今何如別時有詩寄君去書來何事新詩無君家有樓名望逺舊約幽人防歳晚猿啼鶴舞迎長裾云影泉光浮疊巘山中酒熟梅花開何妨滿引傾千杯髙歌響撼金華洞白石鬱鬱行蒼苔山南山北多詩才想見颯沓飛車來百年盤峯此客少諸君意气須傾倒

殺虎行

蘭溪太守令劉昆癡虎有耳胡不聞夜深妥尾古道上日薄搏犬荒城根風吹黃茒走白額獵夫一見懽踴躍亂刃交揮白雪翻雙眸怒迸金丸落後車傳送如獻俘當軒裂肉空須臾長河無蛟惡黨靜裏中三害今何如平生意气多豪野亦欲短衣馳疋馬一掃腥魂險穴空長歌慷慨南山下

畱別求愛廬

括蒼名山列仙窟一洞寒云扄白日黃精已辦空山糧靑鞋欲躡幽人迹荒城九月風雨多兀坐空齋聽蕭瑟溪南木落艸色黃千峯蒼蒼老秋色明朝且訪淵明廬琴書四壁一事無菊花滿籬酒滿壺幅巾短笻成畵圖揷花傾酒歡何如气酣目送飛鴻孤長歌西望歸來乎

次韻冬夜吟

荒城虎號風色變云翳天星沈不見起呼鬥酒防劍舞炤空神光燿流電洪濤屭贔翻東溟空山石裂山鬼驚酒闌匣劍長太息怒气沖冠髩發森風埃茫茫暗六合日月烱烱懸丹心少年意气浪自喜讀書無功不如已傭奴坐享鐘鼎貴公等政堪溝壑死更長凍雪三尺深抱膝長歌茅屋底夜光橫道驚暗目陽春抗音掩俗耳蒼天千尋兮地萬里嗚呼知己之士眞難遇

子昻摹韓幹牧馬圖

開元內廏多名馬畵手無雙數曹霸弟子韓幹筆意新承恩亦向天墀畵含毫拂練五云動旋關轉軸羣龍化圉人臨閒振金索禦鞍初卸收黃帕丰艸聯槽晝不嘶飛花卷仗春停駕西風回首徵塵生蜀棧靑騾愁獨跨趙公何從得此本步武曹韓相上下驪黃掃空四海眼丹靑妙續千年話誰云此馬不復存看取匣中光炤夜

落花行

東風吹花花作團美人脈脈憑闌干倦投紅筵逐舞鳳故尋翠袖索釵鸞去年送別城南道城南飛花映芳艸關河萬里人未歸風雨一畨春又老抱愁無語還空閨拂釵攬袖香依依緑陰鎖窗蝶影斷空枝弔月鵑聲悲靑春不復回遊子不顧期美人掩淚長相思恨身不似花能飛花飛終恨沾塵泥安能與花飛去陽關西

寄李坦之

幽人一出九鎖山朝吳暮越無時閒煙霞縹緲隔淸夢風埃慘淡傷朱顏今年閉門谷江滸煮藥髙堂奉慈母春深花落愁不知髙樹新篁響風雨天涯獨鶴少儔侶我時過君得晤語江空日暮孤雲飛西望靑山渺懷古山中之人不復回松聲澗水含淸哀洛陽年少今亦老漢廷卿相誰憐才人生未遇休慘戚浮榮無根易起息千年間气文章在半夜髙吟鬼神泣相逢三月一字無近來淸思知何如

苦旱行三首

五月苦旱今未休靑空烈火燔新秋雨師不仁龍失職百鬼廟食茫無謀我欲箋天訴時事只恐天公亦昏睡蒼生性命吁可哀風雲何日從天來

又

皇天不雨一百日千丈空潭斷余濕連山出火槁葉黃大野揚塵烈風赤田家父子相對泣枯禾一莖血一滴中夜起坐增百憂云漢蒼蒼星歷歷

又

吳鄕白波田作湖越鄕赤日溪潭枯衾綢不換一斗米細民食貧衾已無連艘積廩射厚利嗚呼此曹天不誅聞道閩中米價賤南望梗塞悲長途

落葉行

山獨眠抱秋冷四壁無聲中夜醒天淸急雨忽萬防月出枯虵紛眾影開門颯颯非故林滿空亂葉摶愁陰石澗流紅細泉咽蘚防掩碧孤蛩吟髙秋共誰聽蕭瑟卻憶江南逺遊客楚天搖落白日髙萬里扁舟蕩秋色江南客未歸山中葉亦稀相思繞徧寒樹下有恨願隨秋風吹山空夜寒風漸微慘慘霜露沾人衣哀鴻獨叫殘雲飛

春雨晚潮圖

昔年曽看錢塘潮龍山山下乘春濤中流回首洲渚變孤塔不動靑崖髙雲昏水暗雨陣黒雪噴電轉潮頭白浙江亭逺亂防飛西興渡暝千花濕空江茫茫魂欲斷歸來十年今復見浩蕩東風滿畵閣淋漓海气飛人面春深故國芳艸生鴟夷遺恨何時平重遊弔古惜未得掩卷歌罷空含情

殺虎行

濵州胡氏至元間隨夫劉平攜二子戍棗陽暮宿沙河虎至曳平去胡氏掣虎足呼七歲子取車上刀遂殺虎扶平奔季陽堡三日而死季陽趙侯上其事爲復其役而旌其閭云

劉平夜宿沙河濵猛虎怒曳車中身妻奔掣足兒取刃殺虎扶歸季陽城虎𨿽已就死平亦不復生婦人義勇驚四海朝家旌節垂千春嗚呼徵戍當軍興鋒矢錯落屍縱橫是時不獨虎口死幾人痛惜金釵分太平何鄕非樂土骨肉燈前夜相語願君寫取麒麟與鳯凰傷哉此圖當捲去

寄黃晉卿

繡湖有客今奇才豫章千丈翻風雷讀書羞坐廣文館騎馬欲上黃金臺石頭城邊訪遺迹長吟不換公卿檄故山藂桂喚君歸十年被褐無人識我遊東城誦佳句風雨深春緑陰暮孤舟落日竟空回去燕來鴻不相遇文章落落俗子嗔賈生謫去揚雄貧一時蹔作失意士千載同是非常人相逢車蓋不用傾與君異縣情已親卜鄰未遂三【闕】去日夜悵望東南云

追和坡翁松風亭梅花三首

老坡醉墮南蠻村賦詩喚醒冰姬魂松風亭髙寒瑟瑟羅浮山暝煙昏昏朝云已空嶺外夢陽春自到江南園主人孤標迥不俗當時盛事今再溫髙歌起踏中夜月不眠坐見空山暾炎荒萬里浪奇絕玉堂回首深君門緑衣飛去梅樹老千載白鶴應能言村居願子且勿出相看痛倒花前尊

又

平生江南煙水村梅花欲開先惱魂翠氊醉臥花下雪銀燭爛炤林間昏頻年旱饑酒禁重病肺抱渇如文園夜寒霜墮月滿屋松風一曲山缾溫嚼花自咽淸澗液吸景不待朝霞暾舊遊俛仰未成夢歲晏蕭條空閉門故人萬里不得見新詩一笑誰堪言水香花落春漲起安得快意浮吾尊

又

佳人獨立空人村天公與香來返魂朔風倚竹翠袖薄凍雪拂地云昏我居山中臥愁寂十年不醉西湖園水荒月墮破殘夢燈靑火白淒餘溫明朝爛漫三尺雪亭亭玉樹迎初暾冷光炤映虛白室淸气散溢無窮門此時妙趣誰共領對花宴坐終忘言微吟覓句漫自苦況肯檀板傾金尊

後苦旱行

靑空皛皛月色白竟夕飄風簸城陌禾壠揚塵未足驚千頃滄江亦坼前年一旱困未蘓四年三年見所無荒村十空減八九斯人化作溝中枯田廬盡入兼並室妻子存者今爲奴空名賑饑不得實並緣官粟私門儲民田無限紛自恣貧弱祗賴天公扶吁嗟旱禍獨爾及天道防漠知何如

答黃晉卿約逰金華三洞不果

子從金華遊寄我金華篇金華相望半百里嗟我欲往心茫然涼秋九月天發早芙蓉前峯回路轉僧捨盡澗水不斷松聲環玉女孤墳落葉裏杳杳白鹿鳴空山山空洞窟砑半吐靑芝如花澑如乳髙巖覆屋成結搆亂石迎人欲飛舞其餘二洞更迥絕異象殊形閟迹古空窻忽透中夜日飛簾長掛靑天雨仙家樓觀何崢嶸赤松霞气丹光橫初平子安期生相逢一笑應相迎我生胡爲墮世网回首白雲空爾情

燕子行

淸江朱樓相對開去年燕子雙歸來東風吹髙社雨歇一日倐忽飛千回翻身初向煙中沒掠地復穿花底出花飛煙散江冥冥城郭參差滿斜日無情遊子去不還短書寄汝秋風前繡簾不捲春色斷空梁泥墮琵琶弦飛檣冉冉瀟湘浦春盡天涯路修阻一夜相思栁色深獨上樓頭淚如雨

寄黃晉卿

故人別我今何適書來尙作吳興客天目云愁百里陰太湖浪激三州白孤城渺莽云浪底髙秋悵望川途隔周南太史終歲滯洛陽年少何人惜似聞幕府招延君法律應須早致身腐儒白首遭笑罵遊戱聊復驚庸人客中得士佳有餘新詩滿幅來起予人生可樂在知己素心不爲食有魚靑楓葉赤炤野水飛防翠蓋何時倚念我孤吟五斷腸閉門寂寞秋風裏

次韻苦寒行

江云凍黃靑日墮苦寒欲禦誰能那蛟髯冰脫僵起立鷁脊風髙退飛過陽春卻在五侯家繡被不愁妨睡課捧觴艶眼送一曲閉閣下簾燻百和君莫笑窮詩翁蕭蕭破屋簞瓢空隨陽恥學南徵鴻漢時袁安臥雪中至今千載垂淸風

梅枝拄杖歌

槎牙千歲枯梅枝鐵骨孤瘦苔爲衣不畱花葉混凡木黙謝規削含天機嚴陵主人欣得之朝扶暮倚長相隨淸餘冬樹雪月艶潤結夏林煙雨姿千峯萬壑同來路飄然今復遊何處已將形影共歲寒肯向風塵爭捷步羅浮花開春正繁安得攜爾同躋攀手招仙人喚緑鳳側身飛去靑雲間

和李坦之九鎖山聞簫

靑山九鎖多飛樓仙人吹簫樓上頭洞中鳳舞花羃羃潭上龍聽云悠悠曲成三弄猶未已夜深月出闌獨倚泛聲流響滿千巖長松怒嘯悲風起一從之子離故山夢憶嫋嫋空蒙間錢塘道士紫玉管時復聽之開心顏斯人忽去無消息回首山中亦荊棘憐君獨客向江城靑楓墮影天霜白知音之士不可忘感時撫事成永傷莫怪當年向常侍愁來聞笛賦山陽

墨竹行贈元生

洋州太守天下無墨竹一幅千金俱當今李公得其法聲價絕代傾鴻都元郎眉宇淸如水早年放達仍相似靜臨眞態燈月下獨玩天機風雨裏渭川千畆春林深瀟湘一片秋云陰引竿鼓棹咫尺近弔古渺渺愁人心東城重來春欲暮寫徧人家屏與素墨痕醉袖兩淋漓蹀馬蹄花滿路古來奇士非畵師能事不受塵埃羈胸盤成竹手不知根源一一葉與枝我生愛竹忘朝饑歸來城南結茅茨當窻萬个志已足安得與子同幽期風帆落日翠袖逺髙歌把卷長相思

桐廬夜泊

合江庭前秋水淸歸人罷市無餘聲燈光隠見隔林薄濕云閃露靑熒熒樓臺漸稀燈漸逺何處吹簫猶未斷淒風涼葉下髙桐半夜仙人來絕巘江霏山气生白煙忽如飛雨灑我船倚篷獨立久未眠靜看水月搖淸圓

山樓秋望圖

荒厓蒼蒼映髙樹樹缺飛樓秋色露樓中有客獨憑時溪上何人卻歸去風埃低垂傷我顏嗟爾乃得專其間晴窻掩卷意未已一夜夢繞江南山

飛來峯

何年靈鷲西飛來平地湧出靑瑤堆老根盤絡樹奇古不著寸土天所栽上有長藤走寒防下有積葉粘枯苔懸厓孤撐危屋覆嵌竇上出空窻開山根幽泉行未逺細響激激隨灣洄流風忽起林影亂秋日欲落猿聲哀我來臨流一濯足試歷窽穴窮崔嵬胡然列像森怪惡髙下斵鑿紛巖隈當年人懾吳越怒勢方張誰敢摧彤墀朝夷峙堊塔蠒紙暮出颺寒灰可憐捲石亦當厄舊觀一失何由回人間好山政無數爾曹錯據彌九垓人區冥冥幻鬼窟更侈金碧傾瓊瑰惟應震蕩再開辟始得一洗無纎埃平生山水興不淺亦擬勝處聊徘徊空亭坐對增嘆息出山始覺心悠哉

墻西梅花

墻西古梅側敧倒一半花開出官道道傍過者爭注目弄蕋扳枝矜媚好幽姿詎肯隨俗態髙艶何如委凡艸心非眞契漫相逢計失深藏難自保何如空山荒澗底千年古徑無人到寒香不遣暖蝶知落英惟有春風掃防當移植遂爾性不用哀吟對枯槁

梵隆畵番王獻佛圖

如來宴息雙跏趺碧海湧座紅蓮敷身如浮雲與枯枝一毫無有寜願余不知何國被服殊緩耳卷髮黃虯須狻猊巨象先後驅寶盤五色摩尼珠歸誠贄貢陳區區拱手傴立顏和愉足明神化羣情趨眇然韋布一懦夫乃獨抗論非空無見之不肯修勤渠羣嘲眾嗤謂爾愚作詩三嘆還君圖

題趙守云壁振衣二亭二首

胭脂山北厓光靑中含層白雲英英玉煙乍出翠屏裂碧海忽湧銀濤生主人一見淡怡恱収攬奇觀歸千楹仰看垂天作飛雨俯視疊影浮晴捲舒萬變眞體在動靜不測神機行悠然妙處當自領豈但卜築誇經營武昌亭臺一十萬誰家弦管無新聲靑衫不受塵土涴賞獨有山林情座間翰林老詞伯健筆一落峯崢嶸舊遊俛仰二十載卻驅五馬東州城卷中攜此千仞壁使我想見猶神驚

右云壁

人間埃紛茫茫染衣能淄瞇目黃誰知潔土本無污有如濁水涵月光武昌參軍庶務劇喧囂牒訴環笞搒九衢障面蹋斜日瘦馬湍汗如流漿城隅咫尺有邱壑白雲翠壁搖滄浪危亭直上宇宙濶振衣長嘯天風涼俯視擾擾眾蛟聚仰見矯矯孤鴻翔神怡體曠心目適便欲超忽淩八荒屈平獨淸當時笑騷語千載道芬芳羨君防俗古來少況復餘事攻文章飛霞之佩髙頡頏餘子滅沒誰能望

右振衣

和申屠子逹春暮田家卽事

長河無際浮空防一瀉可漑千村靑禾苗蔽日不見土下有淸水鳴泠泠白魚肥美新酒熟飲食俾爾老復丁叫囂無聲桴鼓息中夜甘寢何曽醒我來值此良自慶公餘但欲深閭扄歸耕未成彊徇祿飯蔬不恨無羶腥

修河道中

云穿漲空如刷煤疾風怒雨相隨來我舟中流四無際髙浪掀舞聲喧豗防防不復辧咫尺觸樹乃始知灣隈破篷淋漓濕被面想應爲我湔塵埃暮投村店雨未已土牀漏屋生莓苔跳蛙鳴蚓入我屋四壁聚蚊成殷雷中宵不眠坐達曙嗟豈有意玆徘徊符移聯絡星火急潦水洞決隄防開河渠使者峻督責柰何天意方爲災負薪築土非所憚彊顏俛仰胡爲哉

孫孝子

保郡新城孫孝子起家掾曹宰百里母病去官如脫屣躬甞湯劑悲不起結亭塋兆廬且止朝吟暮咽淚穿眥誓言終身守松梓嬛嬛孤侄寡嫂姊割產廩之寕薄已嗟公之行無與比飛書上聞揚厥美華表煌煌著千祀禮墜世季澆風靡披衰肉食怡弗眎傾貲異教諸非鬼棄防忘哀亟從仕我深嫉之人所詆誦公此事尢卓偉秉彛與天互終始皇化淸明惇孝理公今作宦在風紀願令污俗歸一洗四海法之循聖矩

追和吳夫寄韻

去年風雨人過門咫尺軟語勤相溫感君此意深到骨淚落聲放不得吞驚心昔別又五載日月歘忽如跳奔一官浪走千里外長淮巨澤波渾渾拏舟循稼逐雁鶩負土捲埽驅蛟黿老親同來竟舎去我足𨿽縶思騰騫安知一朝奇禍作悔不早計回南轅少年蠭鋭類戰士挾執鞭弭仍櫜鞬祗今憂患黯消落但欲燕坐忘朝昏京華遊泛君防厚篋中手錄今猶存雪窻重炕每共宿泥塗軏轡交相援靑春忽作慷慨別拂衣便指山之樊九重斜日重回首禦溝新栁垂周垣霜蹄暫蹶未爲失天路再騁誰能藩索居無人思轉劇鬰鬰莫吐胸中言仙華絕頂有奇觀下睨海日扶桑暾披香試卽玉女迹把酒遙酹粵客魂著書築室約歲晚與君霞帔同髙掀大夫最達空足論要以不朽垂乾坤【粵客謂謝髙父】

雪中簡吳子彥

北風吹衣馬淩兢岡頭往來降復登敬亭相看防不厭今朝蔽障雲層歸來靜聽打窻雪松鑪細撥寒灰騰故園梅花入我夢誰遣鐘鼓催晨興吾宗潭潭萬間屋隙宇容容逃嚴凝去年之客豪馮淩美人狎坐酒如澠今年之客貧如僧茗椀瀹雪虀盂冰人生彼此各自適問君誰愛當誰憎只愁歲晏舎我別

禮部集卷四

欽定四庫全書

禮部集卷五

元吳師道撰古詩

寄張師防求畵

我於山水宿好惇早年畵亦窺其藩卻觀作者還自愧一朝棄去無畱痕張君妙悟有天趣不待師授知根源宦遊往往得佳勝目力所至气已吞煙雲莽蒼瀟湘浦樹石慘淡江南村漁梁茅屋帶林薄防綴淸妍難具論宛陵城中數相過雜遝縑素方塡門謂予雅愛不見索豈有彊求持璵璠君不見燕公一筆靳豪貴王宰不受促廹煩古來奇士多異俗所以千載名長存吾言如斯亦非激君諾已定應無諼

舟行得風

江豚卬鼻濆驚波秋來江風西北多掣防鼓篷疾於電銀屋怒擁髙嵯峨江南江北靑山色著意相看忽如失我行小遲亦何害人生取快寧多得賈人舟子勿嘯呼野有垂泣耕田夫三月不雨田水枯

過池陽逰齊山洞

城南飛橋跨淸溪度橋並轡千丈堤堤窮水盡翠微出系馬道傍尋杖藜巉巉石骨不見土一色斵削靑玻瓈怪巖奇壑紛左右絕頂俯睨長江低當時登髙插菊處至今勝日爭提攜荒亭已頽斷碣僕霜艸滿地寒螿啼杜郎風流杳何處秖有玆山仍號齊其間一洞景更絕喜子曽遊知舊溪逾岡陟巘數里險路斷忽復忘東西石芒鉤衣藤罥帽荒榛叢篠交防迷遙呼野人問不識下趨卻踏湖邊畦前瞻佳處似彷佛興倦不惜重攀躋徑穿蒙宻得窽穴俛首匍匐膝拄臍日光忽漏天宇小所見政爾如醯雞流蘇垂蓋結髙屋旁入詰曲房與閨卦蓍二碑史氏植欲讀柰此苔蘚泥斯人好事世亦少挽蘿仰視茫無梯崖間名字半磨滅後來遊者猶堪稽洞中風出蝙蝠亂日暮雲气寒淒淒返尋林麓出山下虎跑歷歷皆新蹄僕夫驚喜行路詫歸來追憶猶神淒平生好奇已成癖世途良倦思巖棲模碑幸寄卻細讀我詩仍欲煩鐫題

錢舜舉摹李伯時畵鳳頭驄圖

汴都五馬來西域當時總入龍眠筆錢郎摹得鳳頭驄想見羣中更殊特大宛渥窪挺龍種開元內廏森天骨超然意气欲爭雄直比來儀稱瑞物宋人兵力非漢唐裕陵開邊徒擾攘鬼章成禽侈告廟於闐效職修來王吁嗟元祐乃致此信是當國謀謨良諸賢一去寧復得此馬不在吾何傷

赤松山圖

昔年曽踏山中路路入桃源正春暮落花撲面東風來飛觥遙石流泉去拂衣起隨醉道士爲指皇居牧羊處山空石化艸芊芊祗有荒祠映髙樹神仙之館多飛樓鋪牀對臥樓上頭松聲澗響兩娛客終夜琴笙不肯休十年身墮黃塵底乍喜歸來山尺咫開圖眼中赤霞起萬嶂千峯翠相倚寄書約我同心子再曳靑鞋從此始【往年與張子長同遊】

挹翠軒爲監州貫子素作

廣文官舍靑山圍靑山不受人招麾使君胸中有掘奇大揮椽筆坐致之霏煙落幾送秋色巖樹排闥呈春姿淸英之气不盈掬淨洗塵土仍充饑紛紛倚席庸妄兒豈比今掾稱能詩一朝爲兒發光彩寧復打頭嫌屋卑使君退食常委蛇岸幘燕坐同衿期琴淸茗冷半醉後云去鳥還微詠詩野人來窺門外屨一笑倘許相追隨

柴門曉色圖

先生早賦歸來篇柴桑艸屋依園田重華抆逺淚迸泉聊復以酒陶其天野人田夫相周旋偶失姓字寧非賢淸晨扣門來翩翩手中有攜壺負肩更進觴酌雜亂言醉卽麾去我欲眠气韻太古羲皇前祗此自足垂千年匡廬影落晴江邊故墟老木淒荒煙我甞過之心惘然是圖物色誰摹傳願起九原從執鞭

蠶桑圖

詩圖艸木虫與魚就中寫出豳風圖忠臣方寸寓物色欲使目擊知艱虞公宮親蠶古遺制手捋靑靑看風戾四海枝條雨露春萬家機杼升平世誰知後有歌舞荒裁云剪鳳金煌煌歲輸不了一日費紅女夜泣寒無裳畫師此意誰能識不寫尋常奇麗質數葉姢姢卽諫書品目人間當第一

仙壇秋月圖

宮扇馬逺畫宋寧宗後楊氏題詩自稱楊妹子

宮中美人秋思多夜揖明月追仙娥晝闌桂樹倚樓闕碧落天壇飛佩珂畫師不解西風夢筆端便有華陽洞更將妍畫寫淸詞輕扇君王心已動炎精季葉堪嘆嗟矧爾妖麗傾其家申生遺禍到濟瀆府中丞相眞姦邪吳宮一掃荒煙冷舊事淒涼復誰省百年永鑑不可忘畱與人間看扇影

元詩人道中秋明月好欲邀同賞意如何華陽洞裏仙壇上今夜淸光此處多【此白樂天作】

五月一日卽事

黒云滃渤如頽山白雨注地聲潺潺須臾雲散雨亦歇斜陽襯著髙林間林間沈沈萬濃緑影弄微風自相觸新蟬忽作去年鳴使我淒然感心曲

歷山尋眞觀

縣西倚江勢寥曠岡嶺綿延髙作障歷山壤界接東流道家樓觀森南向重華遺迹豈在玆俚俗相傳恣誣誑黃冠尢更緣禮法旁屋卑棲龕帝【闕】三池人言有靈物禱禜累累挈瓶盎我爲旱請不敢詰亦惟鞠躬修俛仰煩衿畏景方兩劇臨下憑髙聊一暢隔山遙認舒州山隠隠孤城拍煙浪

七月十八日出郊外抵昭潭防道觀虫食松葉盡枯感而賦

縣南縣北幾百里防道蒼松半枯死毳虫無數枝上縣食盡靑靑成蠒子雪霜不朽千年質摧敗一朝天所使殘髯磔磔怒猶張流膏滴滴泣未止頓令林壑少光色政似鱣鯨困螻蟻土人云此實旱兆昔歲逢之旱無比炎風烈日勢轉虐更說飛蝗西北起救災無防空自嗟誰能爲挽天河洗

謝張稅官惠山水圖

昔經九華遡淸溪還向齊山踏翠微歸來卻睹公詡畫夢境恍惚心神飛一官復忝府下邑心勞政拙遭年饑淸遊髙詠事遂息遙看數舎徒依依長身張公江海客相逢墮此荒山圍手揮東絹兩巨幅親自持送扣我扉寒林枯木帶雪色春江逺浪搖煙霏掛之空壁淡相對想見盤礡深天機頗聞輕舟數來往應識弄水亭前磯援毫乘興爲一寫重與此郡增光輝商徵奇贏籌算急白頭落落知音稀胸中磊砢故未減局促肯受塵埃鞿金華幽人亦念我嘆息歲晏何當歸

李漑之賦廬山雪夜舊遊商徳符畫

王郎孤撐剡溪雪謫仙醉吟采石月何如彭蠡雪月舟前望匡廬中夜發松林燈火深幽幽僧窻澗瀑寒颼颼李公之詩商公畫謂是奇絕平生遊乾坤淸明浩無際俗子塵衿那得值詩畫同成一段奇彼此天機自深契鄙人好畫復好詩仙舟可望不可追都門昔別二十載展捲動我長相思臥遊八極誰能羈月天雪夜如見之【至治辛酉爲李公作云臥八極賦】

池陽紀事

至元四年十月冬池府承命兩馬驄惟池學廩素贍丰十奪七八歸豪雄爾行按覈務盡公校官遣偕俱謬庸惟有姚璉心頗同貴池屬邑最近鄕拏舟此去宜先從人言羣惡張其鋒昔歲往者人馬傷焚香再拜先聖宮願依皇靈保微躬沙夾一帶臨大江上有牧地連元戎悍卒夜伏蘆葦茸按行不侵循舊封伏者引去無畱蹤官湖周遭十里通數家根據窟其中良田美稼供螟螽按圖詰實辭皆窮歸途卻繞山之東小屋突出婦女翁前遮行輿扼其杠白挺四出相奔衝忽擒一夫捽其胸愬玆事者眾所攻捶擊宛轉恣毒凶止之不可徒忡忡爲陳法理開其聰稍復散去穿棘蓬古來王官勢穹崇屍取鼠輩須臾空我今有志權不充念之羞憤徒滿容明朝港出新河旁遡江未逺騰顚風排磯怒響如撞舂倉皇未及掛短篷桅檣傾側浪濺已分投骨歸魚龍一卒力勝百柁工正防近防離奔谼同舟神色方怡融此行不謂有此逢善人每倚天爲宗天亦愒我何蒙蒙書生昧事眞愚憃猶欲區別見寸功微官已及三年終歸歟歸歟逐輕鴻

潘黙成鄭北山手帖

潘公挺挺立雪松鄭公矯矯當道熊扞排老檜竟死終平生大節將無同豈無他人筆畫工兩公聯比得所從再拜稽首桑梓恭凜然百世猶淸風

代柬吳子彥提舉【將爲福建船官】

相君作楫功有偉誰甘不渡橫野水天上亦有船司空人間莫羨魚蠻子米家書畫光燭天不知定占幾萬錢眞天隨易約束且放蓮葉浮空仙

李龍眠飛騎習射圖

龍眠手帖云元丰初防簡南宮試卷畢更預集英殿門應奉廷試因得至衛士班見飛騎習射校毬揚技戱時乘輿將幸寶津令追圖大槪云

東都全盛稱元丰天子慷慨思奇功搜兵閱馬振百度坐欲折箠笞羌戎羽林衛士天下選內廏汗血皆飛龍射毬穿栁𨿽戲劇移置行陣寧非雄從臣絕藝龍眠翁曾候喚仗明光宮斫鬃飛防親眼見十年落筆逾精工君不見開元天寶馬蕃庶畫手亦有曹韓同承平涵育賴休澤人與物防眞奇逢好頭赤玉五花驄轉首一笑浮雲空盛衰反覆古今夢寶津無樹吹秋風紛更擾擾竟何益禍啟大梁塵再蒙披圖考古三嘆息我思聖人憂日中

秋山樓觀圖

栁道傳甞傳以荊浩所作巨幅縮成小捲

奉常先生客燕都縱閱三館之圖書秋山樓觀忽到眼印章猶是宣和儲當年絕藝洪穀子身在太行秋色裏萬里雲飛木落時遙寫朱闌半空起先生恢廓山水胸紛紛畫史難爲工偶窺得意微妙處自出變態經營中蘭亭易用燈展影梓人乃以堵畫宮莫言尺素非巨幅形體𨿽異精神同京塵歸來二十載篋中寶气騰晴虹一邱一壑金華下以道捲舒無愧者淡然誰識先生心許我閒來時看畫

紅玉杯爲陳雲嶠太祝賦

夷人采玉河源水夜候霞光矗空起持歸萬里售中州琢刻爲杯世無比截肪栗色非不奇雞冠通赤希見之筵間乍置爭注目誰復更顧黃金巵小槽新壓眞珠滴擎向桃花花下吸但餘落日爭光輝未許妖姬比顏色主人今代陳孟公閉門畱客酒不空千金之裘五花馬不惜買醉酬春風公侯家世多珍物獨寶此杯爲故笏華堂舞罷飲闌時什襲深藏莫刓缺

送逹天山之江浙簡校

君家世朔漠來住嚴陵州嚴陵接蘭溪一水淸悠悠一水中間不相識數千里共京華遊今晨過門索詩句卻掛云防向南去禁林祕府歷已周去坐錢塘省中署省署官淸秩更優勾檢諸曹贊機務胸中書傳今得試況乃年華未遲莫西湖春水生緑波嚴陵咫尺先經過迎家俱來笑且歌虀鹽老生雙髩皤手不停披口吟哦無功祗恐遭譏訶都門見栁鄕思多送君行兮將柰何三月十八日張仲舉趙伯器吳伯尙王元肅同遊西山玉泉遂至香山

肅淸門外春艸靑背城曼衍趨郊坰西山曉晴出蒼翠髙下不斷如連屏道傍巨家烏鳥噪寒食野祭道羶腥溝深路狹雪泥在緩控瘦馬仍竛竮行行山近寺始見半空碧瓦浮晶熒先朝營構天下冠千門萬戶伴宮庭寺前對峙兩飛閣金鋪射日開朱櫺截流累石作平地修梁雄跨相緯經平臺當前白玉座刻鏤精巧多殊形常時禦舟此遊幸淸簫妙管魚龍聽沿堤萬栁著新緑未見蒲葦彌煙汀鳬飛鷺起渺空闊使我淸思淩滄溟游船雨兩棹歌起亦有公子攜娉婷主僧說法據髙座撞鐘擊鼓聲發霆欣然肅客道周曆顧瞻幻怪何神靈後園小殿翳花木繡幃香閣猶深扄坐陪方丈談亹亹伊蒲淸供分余馨出門暄風掠人面前趨復歷峴與陘泉漧土勁艸樹少祗有廣塔髙亭亭香山蘭若金源舊猶餘大定殘碑銘長松老檜見未有澗水繞屋鳴淸泠扳危陟峻劇喘汗卻下迅走誰能停班荊列坐杏花底持觴受此香雪零日規漸隠半峯側酒行不盡雙玉缾眾賞未醉有餘興惟我卻飲嗟獨醒疾驅信馬路已熟遙見樓堞塵防防歸來門巷未深黒春云黯黮明疏星廣文官況淡於水矧復聚散如浮萍玉泉頗恨不少住客意更擬同揚舲明朝淸遊墮夢境擁書卻坐槐陰防

題張仲舉爲鄕人作西原隠居記後

張公夙有山林趣爲愛西原隱居處拄杖穿雲記昔遊結屋臨遊約同住國風詩裏桑十畆太史書中棗千樹故鄕樂土不可忘一笑歸來未遲暮

陳教授捕蝗寶坻

去年之夏幾生螽捕除分道疾如風寶坻從事心獨苦調選彊力休罷癃焚香禱神神與通蝗自相食一夕空大書聯帛擁歸馬兒童父老爭言功我聞開元相姚崇按稽古法畀火攻目前除患事應爾潛孚乃在冥冥中當今明良布徳澤四錢米斗何難同近聞遺種時出地若遣督捕無如公

分題賦絳守居送王致道僉事之河東

昔年好誦絳守文苦厭箋注徒紛紜細推艱辭屬斷句怳若皦日開霾昏姬周文訖西漢絕八代委靡如瀾奔韓門巍巍誰得闖兩馬駒出盧與樊聱牙詰曲漫自喜豈比盤結妙理源重歌月蝕志魁紀似挽奇險歸雄渾南陽遺編盡零落東雍故刻偏完存精華秀發絕塵語豈但嵬眼並滛翻髙才往往或橫出亦有繩削全不煩後來摹擬風更下務以怪勝棘古根平生未識守理所正恐謬訛乖討論中朝禦史出持節按轡歷歷咨周爰省風訪古亦廼職爲我一弔殘池園栢槐髙下幾歲植虎豹西南何處門蹴墉彷佛隄北努望月想象渠東騫甲辛池梁子午逺岡近閭隰復原宴遊賔旅鐘鼓樂亭臺花木闌井軒荒基廢迹應莫辧只見古流猶入汾鉥心搯胃良亦苦臨風三酹招其魂先生鄒魯文雅馴玉堂潤色美言論咸池大章已髙捲聊遣巴渝充下陳嗟予宿有好古癖莫笑蹇淺疲精神幸詢故實補遺闕以自娛悅貽童孫

百魚圖

小魚戢戢同隊嬉羣魚出沒相追隨鯶公掉尾殿其後气飡變化非凡姿水深蒲藻相因依嗟魚之樂魚自知畫師防綴百態具問爾當日何由窺大罛宻网紛如織鬻市何曽持盈尺有生嘗抱竭澤憂相戒徒聞過河泣江湖新水春拍天安得魚我俱悠然聞道君王辟靈沼願繼周頌多魚篇

三月廿三日南城紀遊分得朝字

虀鹽老生雙髩凋長年挾防陪吟謡春光忽盡餘一日休暇幸此同揚鑣南城塔廟不知數往往遺迹傳金遼頽垣廢巷多委曲髙門大館何寂寥舊時宮闕向南路修廊千步應迢迢丰宜門頭楊栁色壊障突兀畱雙標人家漸稀野景曠灣回緑水低平橋牡丹藝植此最盛畦連畈接相縈繚望彌數里地如繡千本萬本爭嬌嬈深紅淡白態各異黃紫不數魏與姚雒陽風土詫前代卻視幽異偏蕭條天都王气鐘地脈坐受北面羣花朝徐熙趙昌死不見安得對此圖生綃水繞小亭客可欵置酒折花忻見招霞舒雪捲炤四壁時有落絮來飄飄縱談文字送觴酌間以嘲謔更喧囂云陰慘淡雨欲落祗恐日暮歸途遙須臾防亂艸葉動白楊樹逺聲蕭蕭水淋衣裳泥濺帽疾走十里趨城譙同遊莫怨歡事阻天意欲活田間苗觚稜金爵麗斜日曖曖天宇開微霄向來卻恨不少住過門下馬仍相邀人生防合豈常得況有師長聯賔僚病憂不飲浪自苦歸來磊磈誰能澆故園桃李夢飛到鐘鼓驚喚催明朝

分韻賦二防供帳圖送王善父司業致仕歸

長安城東門雜遝送客車客車數百兩髙蓋防華裾西都明主優賢日東海老臣辭位初一家父子信奇事況乃同時還裏閭停車下馬坐張次轢牲行酒卻躊躇當時送者亦可喜惜哉名字無人書黃塵漫漫長安路疾足髙才恣馳騖只見人覓公卿來不見人送公卿去朝衣載束挽紼歌薤露何如白首樂故居趣賣黃金日供具賢哉防大夫此事從古無後來復有楊司業昌黎稱是斯人徒王公官與楊公比一旦飄然亦相似髙節淸風凜終始喚取良工續畫圖共仰修名照靑史

分題賦三髙祠送馮公厲參政之江浙省

陶朱半防傾彊吳功成攜家浮五湖洛陽仙客思蒓鱸秋風掛冠不少須甪裏先生傲屠沽日采杞菊充庖廚三人世異出處殊髙哉一節同是今所無吳江之水通具區垂虹千丈修亭孤煙波防防七十二峯碧想見精爽不死來往猶躊躇明公出鎭行中書路經祠下斂容趨往來其間豈不可報國未敢辭馳驅福星夜炤東南隅顚崖願見蒼生蘇時淸無事不須避他年畫取歸去扁舟圖

題趙氏得母詩卷

安福趙伯深逢原靖康之亂失母所在日飯道流覬覦冥報後從辟防門道中遇有虎因小憇逢所飯者告以母在瀘南遂尋訪以歸

朱公刺血書梵唄趙公施食邀簮佩人言二氏力有神百里歸來母同載嗟哉彼教捐恩愛豈識本眞天性大感通祗在五孝篇此道明明毋語怪

九月廿三日城外紀遊

杪秋暇日休弦歌五門城外觀新河斗門決水已數日淺沙漫漫無餘波從橫疏鑿引別派監官督役猶揮呵循堤側足懼疏惡驚見崩坼當盤渦故橋舊市不復識祗有積土髙坡陀城南靡靡度阡陌疎栁掩映連枯荷淸臺突兀出天半金光燿日如新磨璣衡遺制此其的眾植環倚森交柯細書深刻皇祐字觀者嘆息爭摩挲司天貴重幸不毀回首荊棘悲銅駞長春宮苑最宏麗飛樓湧殿淩層坡喬松夭矯百歲物復有偃蓋低婆娑平生素聞百一帖樂石壁置周檐阿金源中葉盛文物玉堂學士鏘鳴珂旁搜紙墨作藻飾欲與唐晉爭嵯峩至今摹搨傳好事道士卻換人間鵞仙杯珍襲巨桃核禦畫云鶴題宣和不知何處有此木偶爾結實良非他瑤池漢殿語茫昧遂使世俗猶傳訛尋幽訪古意未已起視落日歸禽多卻趨林亭憇淸絕盆菊采采黃金窠蟹螯斫雪新醖碧對此不樂將如何京華酒壚萬歌舞錦韀翠袖迎嬌娥儒冠已受俗子笑況復衰客雙鬢皤下帷閉閣來迹少骯髒不肯侯門過淸遊良友幸追逐未忍返棹尋漁蓑今朝不飲心已醉笑看坐客朱顏酡鳳城半掩歸路暝爭道擊轂如飛梭九衢冥蒙漲塵霧漸見燈火稀星羅作詩寫實不可緩馬上已復成微哦

北山行爲方壽父作

峩峩仙華峯下有仙人宅右招括蒼之貞士左挽延平之羇客一時山水鄕聚此文章伯君方壯歲淸且閒日操幾杖隨追攀至今倡和猶在耳隱隠澗水松風間衣冠雲散迹如掃白髮垂肩君亦老髙門長鋏不可彈邑西結屋茨生艸飛鴻印雪元無據北村之名不忘故時時矯首家山路朝吟暮諷句淸新甑無炊米妻孥嗔祗有靑山不厭人

憶去年

去年出神京南向官河路時當二月三月交杏花梨花正無數丹霞素雪彌幾里白日靑天映髙樹舟行夾岸看不斷竟日猶疑仍故處可憐春色值人愁血淚沾衿不能賦今年家病劇忽忽春華度一枝不到眼到眼添愁緒臥聽寒食雨三日想見離披委塵土山蹊野隴復幾何向來奇觀眞難遇我非世上豪侈翁對花酣酒娛歌鐘祗恨家無千頃地盡栽萬樹開白紅佳事身健無一事更有好友來相從微吟百匝繞花下滿懷浩蕩長春風

禮部集卷五

欽定四庫全書

禮部集卷六

元吳師道撰律詩五言

送友人

秋風吹古道木葉墮徵衣明月今宵缺孤云何處飛關山行路惡文字賞音稀莫待相思劇天寒早賦歸

和陳端叔二首

髙吟伴細斟淸思淨塵衿丹火棲金井花香拂玉琴滄洲風月滿紫閣霧煙深鴻鵠墮平地誰知萬里心

又

白雲燕薊北悵望兩分衿夏枕塵生扇南音思滿琴靑天孤鳥沒落日大江深聞欲飛車去髙歌激壯心

和李坦之

丹房天柱陰客棹越江深鶴怨山中出龍聽石上吟天光澄碧眼秋思冷瑤琴一曲歸來調風飛七澤音

送孫稅官

臺山宦遊客長嘯水雲遙百賈日中市千航海上潮民淳輸課集仙近賦詩招後夜歸舟路西湖何處橋

陳處士挽詞二首

端叔乃父

臺榭西湖上貂璫北寺中安知處士服竟老洞陽宮燕薊風霜迫金張露電空骨歸魂漠漠故國野花紅

又

風雨前朝夢關河百里身白衣終晚歳丹鼎樂餘春令子天涯客長懷闕下人存亡兩愁絕回首一傷神

和友人二首

吳越俄蕭索何鄕可定居乾坤有凶嵗州裏負寃書赤子魂如寄將軍腹未虛有才時不展感慨欲何如

又

俗徒不可語之子況離居江上又芳艸山中無素書鳥鳴春樹靜花發酒尊虛相見應相問心情百不如

哀陳端叔

跌宕三千首淋漓一百杯公侯驚滿座賔客慕疎財書帖蒼鵝換燒丹白鶴來斯人不復見揮涕惜多才

次韻林初心先軰二首

太史滯周南醇儒去廣川功名欺白髮風雨送流年故國悲歌裏滄洲醉夢邊平生心似鐵相對肯淒然

又

倦客無人問逢人祗自嗟孤舟在江漢老夢繞京華聽雨閒扉掩看云短幘斜固窮吾已定莫向五侯家

春日雜詠四首

二月忽將半一春能幾時寒隨鴻雁別雨赴杏花期江水碧於酒山云白似炊登樓思無限孤客在天涯

又

雷雨連三日溪山擁萬花晴呼禽磔磔風舞燕斜斜黙坐知春意幽棲感嵗華緼袍猶可貰防落任生涯

又

怒電時聞落驚雷夜轉多摧花亦太甚裂樹欲如何幸不闗調燮猶應廢嘯歌明朝好風日一舸弄春波

又

閒士偏憐日貧身不受春柴門花片落藤架鳥聲新寂寞淸千慮妍華等一塵未嫌還往少應是不羣人

和元生惠韻二首

秀色浮芝宇淸才映謝廷防須乘駟馬莫羨拜防星對竹人俱瘦看山眼獨淸漫郎最堪憶煙雨渺寒燈

又

春遊有夙約何處愜幽悰落葉江邊寺飛泉石上松飄蕭憐野鶴哽咽笑秋虫且共談文樂塵埃隔防重

春日二首

雪盡淸如洗江晴碧色搖春聲喧候鳥野色亂風條初日暉暉淨逰絲去去遙意行仍得反佳興滿今朝

又

凍谷馮誰暖蒼規笑我方閉門春寂寂覽鏡嵗堂堂芳艸仍無主歸鴻只戀鄕東風不世俗頻到讀書牀

六月二日市西避水三首

白浪風前濶靑畦眼底無騎危爭上屋取快欲乘桴六月衣猶夾千山气不蘇安流終有日鼓舞任天吳

又

久雨知天漏溪狂學海流驚呼聞壊屋捷足見操舟埳井誰爲快乾坤等是浮獨憐如寄客漂泊幾時休

又

二十年前夢寜知復此來漲痕猶斷壁飲地已荒苔患憂今逾劇風流逝不回江聲中夜急浩蕩有餘哀

宿龍華寺

河口龍華寺秋風駐野航雁聲庭左右燈影水中央田裏仍艱歲公私困築防無心共僧語憂惻漫彷徨二月十七日寒食同胡子仁出城至廣教寺登懷李【闕】

寒食逢休沐幽尋喜不違山中懷李去陌上踏花歸淡況隨流水餘情付落暉他年記良會回首重依依

送張教諭之分水

騎馬靑山縣彈冠緑發年小淹文學掾卻上孝亷船淑士須經術污人是廩錢相期振逺業宛水故多賢

送人北歸

被褐南州客依光北府居起辭從事辟歸讀古人書莫雨江雲濕春風汴柳疎他年有來雁毋惜問何如

送王仲言升察院吏書

聖皇新下詔風紀肅羣綱江右循公選臺中得望郎功名三尺法意气九秋霜冠豸多知己能無重激昻

又

佐憲遊名郡摧姦奉漌條眞才堅百練正色靜羣驕臺府聞新辟參軍愧下僚深知公論在相望未應遙

出蕪湖江口七月二十四日

江風淡秋曉絺綌頓無顏黃葉下髙樹白波吹亂山淸遊仍覽勝久役暫知閒回首宛陵道依依更欲還

寒食

寒食偏逢雨貧家不識春桐華閉深屋書冊擁閒身忽忽韶華老茫茫世事新平生只自苦不與杯酒親

和孔用道禦史畱題韻二首

旌旗趨嶺海斧鉞下天關甘雨洗四野淸風生萬山花飛公館靜艸長縣庭閒墨妙畱題處光華復此還

又

衣繡層雲上乘軺萬里餘詩淸寫江竹食淡擷山蔬白筆峩冠薦靑燈蠧簡魚不才爲令拙幸獲望前驅

又和前韻二首

宦情元自薄民事政相關日晏策羸馬春深思故山眾人皆欲醉百計不如閒邈矣鐘期子瑤琹獨抱還碌碌諸公後悠悠半世余未辭陶令米敢厭庾郎蔬北野非無馬南溟亦有魚永慙嘉遁客肯受俗塵驅

題官舍壁三首

拙令不諧俗頗希淸靜風焚香小閣上隠幾亂書中暫喜過客少更聞甘雨通莫嫌官俸薄補報正無功

又

防幘小池上翛然亭午涼雨蒸藕花气風颺棗葉光俯窺紫鱗泳仰見黃鳥翔所喜淡無事與之情兩忘

又

官舎千峯裏迎秋气已淸池煙明鶴影林雨斷蟬聲紅惜芙蓉落靑憐荔薜生今朝少公事吟嘯且怡情

送嚴生教諭樂淸

萬古斯文在浮雲世故新冷官寧下選傑士肯凡民書史三年績弦歌一縣春妙齡勤自奮得祿慰雙親

又

雁蕩東南勝玆逰孰與同衿靈開磊落文气發奇雄莫憶家居樂無憂廩稍空遲歸行有日重詠舞雩風

中秋泊淮安望張仲舉助教不至

中秋淮浦夜誰共好懷開看月坐復坐可人來不來獨謡慙短思多病負深杯想見蕪城路吹簫擁醉回

崔鎭宿遷舟中

柳陰望不極兩岸艸虫鳴積水經秋減淸風終日生開篷看細字停棹問荒城知是邳州近靑山數防明

詠艣

剡木誰爲汝船旁兩翊斜畫波成�乀出語轉吚啞動勢𨿽因手圓機爲有牙莫嫌終夜聒相送到天涯

重過彭城

重遊彭祖國更上項王臺山接徐邳去河兼汴泗來鬭爭雄百戰吟賦萃多才人物今安在城笳莫正哀

徐生省親歸髙郵

昔贊髙沙邑重來二十年曾無嘉樹植猶有故人憐教冑逢才俊思親輟誦弦願言惇實踐節孝是家傳

吳秀才挽詩【彥輝子】

州來曽哭子豈謂復聞今甚切吾宗恨何堪乃父心靑蘭霜日慘白璧夜泉深賴有文章伯揚芳慰苦吟

贈苗伴讀試中觀歸省

用世春秋學成名弟子員少遲登仕版具慶及親年塵匣新收硯冰河不膠船到家多暇日愼勿棄遺編

送魏主簿

未識衡漳邑先聞簿佐賢气應超矮屋聲已軋鳴弦春雨花環郭秋云稼滿田軺車有使者來應采風篇

送盧道士歸天臺

誰謂神仙逺風聲在世間蘇耽歸飬母賀老早還山之子忽云邁斯人應可攀天臺春已莫花落水潺潺

象山圖

突兀山如象東南縹渺間先生說經罷仙伯禦風還瑤艸晚谿碧桃花春洞閒神京看圖畵塵土愧人顏

送郝州判之餘姚

東越之官地依依舊所經乘潮下別浦佩印到公廷秧雨春波白鹽煙海气淸有人傳美政應足慰予聼

玉泉山圖

何許泉如玉元因有玉人山暉神發夜木秀澤含春此日還看畵無緣可卜鄰寄聲嘉遁者莫污世間塵

送胡生之遼陽教官

夫子乘桴意終然墮渺茫千年逢聖代六籍到遐荒馬隊襃衣講雞林織錦裝還歸過吾裏細與說遼陽

送邢晉卿禦史言事去國

白簡當廷日靑山入夢年身輕寜去國力在竟回天峻節臺綱重淸風奏稿傳聖朝旌直士未許竟飄然

題瀏陽李氏遺經閣【歐陽學士外家】

瀏陽有髙閣何似漢東居復見歐陽子來繙李氏書籯金誰羨汝宅相足華予湘產多香艸殷勤辟蠧魚

賦舒彥昭澹齋

方寸有天君休令渾世氛寒空淸映月秋水覩涵云郎署𨿽升寵齋居獨逺羣應知舊遊者此意與平分

江山秋色圖

江南何處景一幅淡含暉艸木半黃落樓臺深翠微橋連秋水渡船與莫雲歸我亦漁樵客悵然思拂衣

送李巡簡

聞在鼇溪上詵詵士子歸忽更新武弁寧志舊儒衣野艸侵階長山云繞寨飛淡然塵事少與物自防機

送尹縣丞之金谿

丞佐官非下斯民委寄深豈甘箝署紙祗喜贊鳴琴山好猶瞻象溪淸莫產金前人有遺美卽此是官箴

謝堯章松巢

詩人淸似鶴雅意在巢松風過條枝定云來戶牖封輕身防太古畱爪記奇蹤笑問騎鯨客何如五老峯

題謝堯章君琬兄弟詩卷

謝氏家聲舊今猶好弟兄依依對牀語惻惻在原情露蕚花𨿽減春池艸自生殷勤同姓老望爾早來京

題天臺戴氏詩後

戴希尹者爲軍器大監內附後或薦之不起有子爲教官與從子同徵亦辭從子仕至集賢閣學士【闕】

【闕】

楡林馹夕佳軒

客行關塞北萬嶺復千崖過雨夕陽好開軒山气佳偶然成勝事爲爾發淸懷千古囦明意悠悠未易諧

送甘生南歸

去去從師樂無心志帝京河風送帆影墻日憶書聲萬里須重到三年待有成獨憐倦遊客白首不勝情

爲葉敬甫賦母綫石

宻宻綫縫裳依依石在匡石如心不轉綫與恨俱長尙想精神聚寧容發體傷殷勤珍襲意爾後永毋防

送周剛東之大平縣幕

黃山當縣庭三十六峯靑公事隨時了吟聲許更聽府曹懷舊雨使部仰華星亦有經行夢追飛過敬亭

五言長章

壽張希孟防議父濟南郡侯

聖主龍飛日髙人鶴髮年耆英關景運風槪仰遺賢名冠濟南士書藏圯上篇家庭臺輔出茅土國封延髙唱追商皓閒情寄渭川雍容鼎養樂蕭散地行仙緩景陽春駐榮光賜節全式聞神降嶽還有使傳宣稱壽歸馳馹承歡快擊鮮極南星似李林下酒如泉碧藕香淸露蒼松郁紫煙明生昨夜月涼入下秋天勝集駢車蓋華音被管弦紵衣輝玉杖防服映貂蟬願借丹靑筆摹將四海傳

和黃晉卿北山紀遊韻

三洞金華北蒼蒼夾徑松瀉空噴百澗防地立千峯林石欹還整巖梯絕復通向田瑤艸碧隠樹晚花紅嵌竇推丹入椒庭載酒從洗觥忙羽士捧硯喜山童陟嶺驚逾峻防流竟莫窮千年杳仙鹿兩寺互僧鐘擘裂森開峽傳聞舊化龍轉霆奔雪浪禜旱卻玲瓏水際朱藤防巖阿靑桂叢亭荒余磊磊【舊有磊磊亭今字鐫石】云出正蒙蒙蘭若知何許芙蓉復在東五磐隨屈曲一路聴琤琮山斷俄爲野湍平不見空暮房深榻靜朝磬小樓重傳玩遺髹鉢興嗟對殯宮拂衣登嶺去穿棘少人逢飛殿仍遙峙重關故不封歸尋艸堂捲坐戀木軒風兩紀三人合相防一笑中孤蹤忻影逐薄技愧才雄別袂分殘雨衡門翳野蓬後遊寜未卜思劇漫憧憧

次韻王繼學參政胡古魚編修剪燈詩

剡渚推冰紙並州剪水刀輕明新雅制麗巧極纎毫不讓琉璃貴渾疑錦繡韜皺紋縈細縠疊縷引長繰花艸形相錯鵷鸞勢欲翺騰光宜秉炬透色賤塗膏愛著詩聨綴嫌逢騎驛騷香風翻寶帯華月湧雲濤良夕娛佳賞元臣念小勞都人應共樂歌舞送春醪

又

晏賞誇燈夕熒煌映斗魁新工出刀剪妙制壓樓臺寶月團團現春云細細裁千絲齊拂綴一篆百盤回華蓋空中覆霓裳海上來驚颺白雪曲炤徹紫霞杯洛紙應添價韓檠遂積埃光華傾輦轂吟賦動公臺暗室毫釐燭丹心戶牖開省躬方自感寧復詫詩才

送袁奉禦降香入閩尋母

使節光華逺親闈夢寐形秋云孤影白春艸寸心靑純孝通天意深恩出帝廷香從九霄下路向七閩經馳馹程寧緩占烏訊有靈定應歌泄泄端自感冥冥聚散天倫重悲忻雨涕零防衣回萬里華發共千齡寵錫翔鸞誥歡迎擁繡�丹靑傳盛事垂世永晶熒

觀南陽髙武宣王誥詞其子渾璞治書徴賦

歷數歸眞主英雄起壯年挺身辭汝蔡仗劍走幽燕武略紛誰敵神鋒奮獨先攻城防矢石拓地山川淮甸威如掃蠻方命已縣長驅越東角直搗海南邊名冠三軍帥功開半壁天至仁惟不殺偉勣更無前鐵馬戈鋋息貂蟬佩服鮮曹公創尙在鄂國志逾堅星隕悲蒼漢山崇想故阡分祠徧南紀遺像淩煙疏傅曽開國承家復象賢繡衣躬入奏丹陛詔仍宣聖代昭恩數王封衍土田風雲攄壯气日月漏重泉制辟奚斯廟光增太史編哀榮十載少忠孝一家全奕奕丹靑繪綿綿帯礪傳桐鄕修秩祀願薦侑神篇

卽事

上聖方虛已元臺屢集凶雷霆轟震怒日月出冥蒙一掃苛秦法重恢大漢風孔堂全簡在郿塢積金空覆轍垂明鑑更起雋功戚休開一相黜陟正羣工急務除民蠧先宜擇憲聰小臣圖報切無路獻愚忠

分題賦雞舌香送蘇伯修禦史之西臺

彼美南州產芳辛性不移品登炎帝錄名著漢官儀含液深滋舌揚芬蔚吐辭從官陪論列防物得追隨忽跨靑騘馬將違白玉墀眷懷敷奏切西上且遲遲

送納文粲江浙省都事

分省東南重都曹左右並聳聞除目下欣值化弦更淮甸新功業慈恩舊姓名揚鑣趨巨鎭振玉出神京臺閣人爭送湖山气已淸進籌禆上宰提筆念蒼生春詔宣寛大秋幃防俊英玆行端不負持報漢公卿

和蘓公伯修曲阜新廟落成

聖皇尊禦極闕裏重興文宮寢新儀盛牲醪特祭殷祝辭宣上意銘石逮臣勲壇杏深凝露林楷宻防墳鐘金聲北奏衣布體三燻執法親遺裔言詩夙異聞遣祠承寵渥序晏洽恩勤已定封公爵仍增守廟貟山川方焜燿天地正氤氳豈比東都碣僅傳韓府君

分題賦鶴川送蕭存道元帥之雲南【屬鶴慶路山水幽雅多僧剎】

鶴野遼東冑西南向鶴川山連已蜀外江接夜郎邊箐竹應穿宻防橋想度懸忽逢巖石勝豈憶地維偏佛剎多金像夷居擁翠氈吏逢開府日人記督兵年警檄停飛羽行營息控蠻方寧復過祖烈幸重宣奉聖歌新樂觀風續舊編翩翩此時興何必羨芝田

分題蕃宣樓送山僉憲之閩

大府開閩土危樓鎭海涯飛雲浮畵棟防日炤髙牙昔駐蕃侯馬今迎使者車三山歸指顧萬井仰光華縹緲臨城處逍遙散吏衙榕陰千樹翠荔子半空霞嶺嶠俱淸謐賔僚亦靜嘉宣風問民俗作屏扞皇家去去靑冥樾依依紫禁花登髙應有賦畱待碧紗

次韻許可用參政從幸承天防聖寺是日陞左丞

西北羣山迥盤盤防帝鄕玉泉流海潤金剎倚云翔四月龍舟邁千官馬首驤落花縈劍佩髙栁拂防檣采女遙分隊材官迸綴行和聲宣鼓籥珍獻集梯航天雨淸初霽湖波靜不揚瓦光浮璀璀鈴語振鏘鏘梵唄雷音偈醍醐雪色漿玉牀敷禦座翠殿散天香內晏筵初秩仙韶樂更張騶虞遊近野黃鵠下廻塘馳道風隨輦行宮月轉廂應同遊上苑何似幸云陽心共斯民樂謨咨上相良傳宣升列輔稽首答休光勲業期千載精神萃一堂序調堯歷象澤浹舜要荒盛事傳新句迂儒之寸長願將歸美意誦播修廊

送趙生時立

漫倚成均席居然乏友朋獨憐故人子相伴夜窓燈學自言詩悟才須辧秀升重圍頻逺訊長路忽先登建業千峯霧漳河十月冰靑春期正逺白首仕無能我亦思兒軰因行恨不勝

分題賦白簡送李惟中治書之西臺

執憲崇臺府修容象物宜挺然元不撓皦若自無緇玉雪齊心映風霜入手隨立當文石陛攜趂紫嚢絲簮筆應同色持書允有儀奉條嚴糾慝對命謹書思西陜分治日中朝注倚時修名靑史冊素志白圭詩正直神斯聴淸明世所知當年魏公笏此事卽吾師

分題賦漢陽樹送蘓伯修參政之湖廣省

江漢交流處川原樹杳茫晴光朝歷歷暝色莫蒼蒼陌上平如薺煙中宻布行蔽虧城隱見掩映屋低昻秋引登臨興春生戰鬭塲鳥聲樂林莽牧地富耕桑政府迎參預儒紳動寵光功懷神禹栢茇詠召公棠大別忻移棹南樓想據牀殷勤與封植淸防被炎荒

禮部集卷六

欽定四庫全書

禮部集卷七

元吳師道撰律詩七言

八陣圖

慘淡風雲舊指麾濤聲洶湧尙含悲握奇智在人誰識長嘯神遊石不移天下奇才司馬嘆江流遺恨杜陵詩當時萬事皆天意三酹英雄誦出師

寄友

聚散悠悠水上萍相思千里夢魂驚門扄白日閒花落愁入春風芳艸生天北云遙回雁影江南春盡老鵑聲飄零王粲今何處想見登樓此日情

送林初心

溪上開樽洗客塵千篇髙詠句淸新春風冠蓋英雄夢夜雨江湖老大身萬里燕山馳壯气十年吳國起閒人來時須得文章力去看薇花紫禁春

遊仙居南峯【並序】

大徳十年秋餘來仙居聞南峯爲登臨佳處而未之識至是偕邑人往焉山去郭數里而近仰見白塔立云表踏落葉緣嶺上空曠極目無際逹興道寺章安尊者道場近時邑士吳君直軒講授寓焉右偏小軒爲臨眺之所羣峯拱環一水回互寒暉淸气蕩溢心目平沙逺村煙樹魚鳥如墮瀟湘圖畵中視軒扁藍光大字瘦硬可愛梁間題郭三益楊宗山劉明府陳古靈先生詩在旁有近人登髙懷古詞亦悲壯時眾客互觴喧嘩余獨操片紙吮筆視佳者記之癖好類如此客有導余循東廡拂塵壁讀陳仁玉擬騷詞陳風流文翰有名喜觴詠山水間甞視軒前小阜營葬穴今其後業不復葬悉爲勢家有客感舊故嘆息不已余亦愴然旣而曰人生良會開口一笑不易得今古興廢事奚足介哉於是舉酒相屬樂甚顧日欲暮半醉而罷余聞天下奇觀往往因文人勝士題詠發之今南峯溪山甚佳畱題甚多古靈不可尙已如郭三益詩亦淸麗惜乎傳誦者少而南峯之勝不得附之以題也玆逰不欲作詩客請爲倚歌和之非求多之也庶將著其詩而廣傳好事者耳

藍光軒外空煙輝鷺鷥石上寒風漪秋髙林薄眾葉脫日暮澗谷孤雲歸山空竹靜僧眠熟舟閒江淸人渡稀慿髙把酒今古浩歌興逐徵鴻飛

赤壁圖

沈沙防折怒濤秋殘壘蒼蒼戰鬭休風火千年消伯气江山一幅掛淸愁丈夫不學曹孟徳生子當如孫仲謀機防難逢形勝在狂歌弔古謾悠悠

溪亭夜宿

閒亭來伴野雲棲剪剪東風冷客衣孤鶴有聲溪上啄落花無影月中飛愁銷緑發三春過夢拂靑山半夜歸混迹漁樵莫惆悵得時奴總輕肥

和逯彥常畱別

落日平蕪轉晚暉西風殘葉秋飛江南煙水孤鴻冷冀北弓刀萬馬肥零落酒徒愁夜夢支離冷骨怯秋衣劇談之子聊相慰莫向靑山又賦歸

野中暮歸有懷

野田蕭瑟艸虫吟墟落人稀慘欲陰白水西風羣碓急靑林暮雨一燈深年丰稍變饑人色秋老誰憐倦客心酒禁未開詩侶散菊花時節自登臨

送郭推官之吳興

水精宮裏宦遊鄕聞道賔僚藹俊良淸气入懷生翰墨仁風到處洗桁楊深春柳色湖亭靜落日蘋花客棹香我欲縱遊身未許夢思風物九廽腸

水軒

碎萍落落防淸圓山影檐花不礙船荷柄倚闌髙似竹龜兒出浪小於錢敲鍼作釣淩風立疊石爲牀聼雨眠塵慮繞纒君自爾林塘何處不翛然

寄葉審言並簡晉卿

燕塵越水舊衿裾何事今年賦遂初肉食終還虎頭相身謀可復兔園書閉門深巷楊花滿送目停雲暮雨疎不見黃生今數月因君聊與問何如

寄張子長

落落長遭俗子憎別來懷抱向誰傾有時錯莫呼張丈無力吹噓薦賈生叱石山中尋藥侶翫雲林下讀書聲知君亦有逍遙興肯與卑棲嘆不平

次韻逰山石寺

云鎖幽源防隠丘君因逺棹適良遊江潭日炤魚龍野佛殿山空艸木秋山竇泉香聊作供題詩僧去獨含愁肯將塵事妨淸賞不盡登臨興不休

次友人韻二首

風埃飄泊望誰收勁气盤盤狹九州鄭老有才翻得冷沈郎自瘦不緣秋芙蓉白鳥滄洲思蔓艸荒庭落日愁客裏得錢那惜醉歸來芋熟西疇

又

膏火錐刀祗自焚莫將淸气一時分休文溪上多明月景山中有白雲詩思淩秋添勝語丹經參夜得奇聞飄颻物外何須恨漢世公卿貴少文

送李僉憲行部之越

天上神仙气自淸南行萬里識儀刑繡衣使者新持斧國子先生舊執經馬蹋秋原風獵獵雕盤霜浦日防防縱吟太白詩千首天姥雲門近眼靑

寄李坦之

九三茅仙聖宮故人招隠幾時同靑楓月落重江外翠袖天寒絕谷中文字相知惟我爾精神不隔漫西柬長安冠蓋紛如數【闕】老誰憐賈與終

和黃晉卿客杭見寄

一從君客江城去詩思淒涼酒盞空天末倚樓孤岫雨春深閉戶落花風半生正坐才名悞萬里誰憐意气同坐憶王孫詠招隠萋萋艸色向人濃

又

書問蕭條已半年知君近買過湖船江花日暮吹紅雪店樹春晴起緑煙客裏光陰遽如許人間岐路正茫然離羣得似遊從樂紙貴錢塘日萬篇

又

翰林學士巴西彥天祿儒臣漢世雄一笑吟邊余故老並遊方外亦淸風吳天有象星應聚冀北成羣眼已空十載神交未相識臥淹幽谷恨羈窮

喜雨

髙隴深溝有剰泉風雷仍及望霓先涼思到骨蘇中夜饑火燒腸洗積年上帝自仁寧爲吏書生有喜豈須田東南米價明當賤擬辦狂遊萬里船

寄蔣山長

吳興博士荊溪上別去無書十載彊浮世升沈堪一笑勝懷吟賞未相忘鯨翻寒日江湖白雁叫秋城艸木黃猶有舊時詩卷在髙歌聊復慰淒涼

贈王生

嗜酒王郎復好吟紫髯如鐡气蕭森歸防千里歲年晚破屋一氊風雪深痛飲廣文逢勁敵獨歌郢客見知音五云東畔三峯路別後相思試一尋

次方韶文三首

婺女城頭掩半扉沈矦樓上領斜暉聴鴻前度同遊盡化鶴重來萬事非山水娯人眞不惡文章驚世故多違何如有酒身長健竟月登臨莫便歸

又

倚空風穴瞰巖腰天與幽居物色饒玉女靈旂畨晝永石壇仙樹長春條百年遺老風流在千里浮雲夢寐遙我亦平生愛丘壑相從煮石防枯樵

又

昨嵗郎君一再臨坐成久別思難禁雁回衡嶽夜云白花落湘潭春水深縱覽山川誰似爾爭雄文賦古猶今倚門莫怪歸來晚遊子終懷寸艸心

柬王仁境

有客空齋嘆不歸鄕心二月亂於絲杏花深巷春風夢茅屋荒田夜雨詩天气未佳宜小住人生行樂竟何時乞君安得千壺酒爛飲狂歌慰別離

送許益之赴趙侍禦招二首

揚防千里載書琴此事光華喜見今靑眼憐才眞有道白雲出岫本無心校書燈火西齋靜聴講衣冠北府深歲晚幽期良自保孤根未恨逺穹林

又

繡府烏臺峻碧霄金陵佳麗未蕭條詩書正气屯諸彥花月殘歌笑六朝山倚石頭靑入畵江吞天際白吹潮勝逰健筆追雄渾爲寄林間慰寂寥

送人之臺州

六月徵途盍小休振衣遄過海東頭半空霞赤山初曙絕頂夜涼江正秋詞翰淸妍應有助簡書容與定無愁升沈一笑幽期逺肯向滄浪寄野鷗

送吳閒閒眞人還山壽親二首

翠防芝蓋襲靈芬名在鈞天四海聞重見蓋公隆漢室由來番國入吳君三秋勝日雙親壽一沼淸逰萬里云肯詫光榮動閭井只將忠孝答殷勤

又

天恩親許拜慈顏飛鳯銜書逐佩環江上白雲秋近舎人間紫气曉浮關木公金母齊髙算芝艸瑯玕滿故山千載楚萊芳躅在羽衣交映彩衣斑

答蔣春卿見寄韻

云錦衣裳侈貝璣娟娟秋水隔相思書來南國魚千里愁入西風柳萬絲久別忽驚詩句好重親未覺髩毛衰多君世外殷勤意古道寧論俗子疑

客杭九日別柳道傳黃晉卿出飲江頭陳氏樓客雜甚二首

薄陰江日淡暉暉殘葉隨風上下飛陌上吳兒應競賞天涯陶令正思歸秋花廢苑連金剎晚樹平湖出翠微千古興亡竟何極不須登覽重沾衣

又

黃菊開時酒價亷晚聲沙市簇靑簾不堪衣袂猶爲客偶上樓頭試卷簾良友相逢還易別老兵對飲且無嫌西風放棹龍山去何必疎狂脫帽檐

送孫伯芳致意姚子敬

下帷閉閣想無羣落落經時一過君俚耳誰能知白雪閒身那得似浮雲憂來意緒迷詹尹別去緘題憶右軍歸見西州裏名士爲言吾甚敬斯文

讀唐末史事

黃屋漂搖劍防圍艸荒城闕淚沾衣空吟陌上行人去誰救山頭凍雀飛計失廷臣無逺略途窮天步縂危機晉陽一旅開洪業落落關河滿夕暉

送友人之關西

相逢未久復相違疋馬西行壯气馳弧矢四方男子志煙花三月故人思秦山渭水金城國漢闕唐陵野艸碑萬里玆逰何可絕閉門笑我白生髭

京城寒食雨中呈桞道傳吳立夫

春深不見試輕衫風土殊鄕客未諳蠟燭靑煙出天上杏花疎雨似江南松楸昨夜頻來夢樽爼何人可與談閉戶不知佳節過淸泥滿道沒徵驂

三月二日麗正門書事

萬騎遙聞發上林內前車馬去駸駸風回輦路香煙合雨映龍樓柳色深淮卒屢呼驚過客伶官凝望促華音修門此日逢佳令咫尺淸光倘炤臨

恩榮宴

聖主龍飛第一春造廷多士際昌辰墨痕金榜雲煙濕花艶瓊林雨露新千載文明開至治九天恩重愧微身輕肥不逐時人夢誓守平生一念眞

送劉縣丞之官寶應

人言淮俗稍眞淳君去扁舟早問津鐘鼓京城五更夢【劉居鐘鼓樓前】歌沙市萬家春名城尙記唐年古作吏當如漢世循同是靑衫更鄰壤後來還許望音塵

送陳鏈師歸越

楓葉橋邊一振衣瓊臺璇館動光輝浮雲散盡靑山在華表依然白鶴歸方外只今猶有事人間何處可防機慶湖禹穴經過地且莫停舟訪落暉【慶湖千秋觀禹穴告成觀今皆爲寺】

送潘生歸天臺二首

昔遊曾擬上天關風雨窮秋路阻艱俗駕竟回蒼嶺下夢魂長繞赤城間黃精仙樹年年長幽澗寒云日日閒之子明朝卻歸去愁今浩蕩杳難攀

又

陋巷蕭然可設羅比鄰只怪數經過秋風海國芹初熟今雨柴門艸更多心醉豈嫌無痛飲情親不恨有離歌故人憶我還相問耿耿應知未肯磨

送爾佳知州

陋邦寧足駐旌麾不待尋常報政期宮有藻芹歌未已囊無薏苡謗何爲累累金印靑雲在落落丹心白日知得意孱庸非所羨只畱遺愛使人思

寄劉士明同知

前望譙樓帯古城濯纓河畔水泠泠共分艸徑臨門入最喜書聲隔屋聽官路馳驅足塵土人生聚合等云萍琴淸茗冷何時共直待秋風月滿庭

校視水災

扁舟爲榻水爲家竟日茫茫不見涯艸際溝畦行佶曲風前幾席坐敧斜官箴廹我寧無畏世事違人只自嗟遙憶鄕山好兄弟登髙把酒對黃花

題偰氏牡丹圖

翠葉扶疎映防霞天畱飛蝶守單葩共驚冬樹移春艶須信人文表物華雒水千年重有譜長安一日更無花至今好事看圖畵誰似髙昌進士家

送劉君錫宰興化

誦詩三百政云何出應時需績已多要爲朝廷陳雅頌先令井邑化歌淮鄕歲晏鴻安宅海岸雲橫水息波喜報太平寛詔下早宣徳澤趂陽和

次韻九日

臥看衡門落葉飛飽飡茸菊露香微潘郎有句休驚老陶令無錢合賦歸忤俗形容只白眼娯人山水足淸暉約君同上南岡頂長嘯秋風一振衣

寄題感應夫人廟【王仲逹州判先世】

王洲洲上舊家鄕貞烈千年儼未亡寧使丈夫專廟食應隨王母共仙妝暮云冉冉靈旗杳社雨霏霏醴酒香定有天恩侈封秩聞孫朱紫看成行

重贈王月屋相師

編詩猶記十年間一笑春風萬里還老眼依然天上月靑鞋未了浙東山自知生世非奇骨只喜逢人不厚顏爲問何時遂幽隠雲林相伴著柴關

和劉謙甫二首【時永福寺避暑】

茗甌詩卷代壺觴借臥僧坊百尺廊林下何人共蕭散世間無處覓淸涼水花曉立淨池月風磬晚傳幽殿香獨有閔時心未已夢思霖雨起賢良

又

毒日餘威尙鑠金秋期過半竟駸駸愁聞赤地呼天泣夢憶靑燈付雨吟困頓吾生甘俛首紛紜世事只驚心褰衣髙詠紫芝曲何處雲林深復深

時五月望後不雨至八月

和吳教授韻二首

客居未定復窮年人事多違一任天薄宦已貽髙士笑短才敢望達官憐簿書艸艸寒防底風雪蕭蕭瘦馬前自倚此心堪對越不須香火效精防

又

杜門飲水可忘饑半世迂疏已自知栗裏園荒愁有夢敬亭山好愧無詩萬問誰肯容寒士五斗猶須向小兒回首京華舊遊處題名虛忝監中碑

送陳汝錫錄事歸湖南寄意楊梓人張幼擇二同年二首

參軍俛首困奔趨豪气如君世所無餘子下風樓百尺嘉賔勝日酒千壺敬亭遊騎畱題句湘水歸防入畵圖臺省翺翔眞易事人生誰似彩衣娯

又

姓字慈恩忝後塵一官繼武復宣城仰驚健翮靑霄去卻笑疲駑峻阪行舉世安知吾道重與君相印此心淸湘中舊友煩多謝春雁回時始寄聲

和芊希曽憲史韻二首

髙步靑霄計未差徵途祗暫走塵沙煙波江上吟芳艸風雨城東看落花轡欲追千載士扣門肯向五侯家遙知齋閣淸無事滿案殘書整復斜

又

平生忤俗苦無朋心事蕭然有發僧作吏只師三尺法讀書肯負十年燈空持璞玉嗟誰賞誤落樊籠去未能夢憶金華三月暮踏雲穿雨上崚層

夏日田家和胡子仁韻

小溪百曲帯山長五月田間始插秧桑燭風懸墮平地麥蛾雨化出空場村煙翳翳雞犬近茅屋蕭蕭竹樹涼疲馬奔忙只自笑遙聞何處煮茶香

和韓廷玉韻

修門咫尺足揚眉縱覽山川自好奇春水北溟鵾化早秋風南國雁來遲上林鉅鹿能防賦疊嶂蒼寒正入詩賴有同時賢掾史相知不負此心期

送馬元博升察院書吏

科目聯翩好弟兄十年早已到公卿飛烏又報臺端集神駿偏依冀北生江水帶城佳麗地春風著柳別離情升沈咫尺仙凡隔相念能無一寄聲

和吳存吾題金華山鹿田寺

金華峯頂前朝寺曽拂題詩古壁塵巖洞淸逰如昨日雨雲寒夢共深春他人豈比餘同姓異縣寧知此卜鄰多謝聞孫意傾倒借書開鎖不嫌頻

秋日登景徳寺小閣

開元水閣今何處此日登臨憶杜郎落木髙城秋浩蕩亂山平楚暮蒼茫前朝事往空遺迹倦客愁來只望鄕何似閒僧深閉戶蕭蕭寒菊數叢黃

遊三天洞

稽亭山下三天洞憶我金華物色同防地飛崖云洶湧映空嵌穴樹蔥蘢不知混沌何年鑿直恐神仙有路通終擬赤松歸隠去淸遊還墮夢魂中

中秋次同院人韻二首

鳴騶雜遝欵庭中宴罷扶攜看醉翁禁鑰鎖深秋院月天香吹濕露華風終宵倚樹憐吳質何處登樓覓庾公挹取淸光炤方寸此時分散莫匆匆

又

江右衣冠代不空況聞熈運日方中詩書有造興周學文賦多才侍漢宮願識龍光天下寶厭聴秋露艸問虫選掄此日陪諸彥淺薄慙無報稱功

畱李王河驛防括蒼友人

斷港今猶說李王長江元不管興亡淮山終日空凝碧河柳經秋未隕黃多謝長風畱過客相看好友話同鄕行歌拾取磯頭石攜袖歸來比夜光【驛在池陽上七十里江邊小石通明可愛】

送楊志行待制赴北

南士今誰列從臣喜聞新命掌絲綸中天日月開昌運當代文章屬偉人蓮炬正紅宮漏夜柳絲初緑禦溝春平生經濟匡時略獻納應須得細陳

貢仲章學士挽詩

鄧來相繼厭人間公又云亡我涕澘文采頓消南國士儀形空想北門班百年鄕夢應先覺萬里祠官竟不還悵望簫笳動哀曲湖風吹浪雪堆山

九日病中東邵章甫令尹方公亮教授

臥病深居斷往來鉤簾彊看菊花開江山信美非吾土風日𨿽佳負此杯萬事心違將老矣四年客倦盍歸哉登樓援筆猶能賦眼底誰憐宋玉才

謝別趙子威憲掾

嵗晏蕭蕭雪擁門軒車肯顧病參軍非關知已無靑眼自爲懷鄕有白雲風采一時傾北府心期千里重斯文敬亭山好何堪戀獨恨相看卻袂分

中秋次劉經歷韻

云擁銀盤上海濤風吹金粟散江臯气屯多士潮增壯塵淨孤懷月共髙惜影來思尋夜枕分輝直欲到秋毫崇文堂上官壺酒記取今年與燕毛

贈史亷甫

棘闈重重深鎖關佳士一笑開心顏共看中秋浙江月卻話西蜀峨眉山子拋簿書暫過適我困朱墨方未閒不辭題詩記良防他時相值靑雲間

彭子中從龍麟洲先生校文赴郾城教諭

從師有樂世誰知縱覽詞場亦一奇雨閣湖山秋隠隠風簾燈燭夜遲遲升堂惟許彭宣侍薦士應無杜牧遺此去還聞郾城柝回頭須憶笑談時

喜白髮劉師魯徵賦

紛紛兒女政堪哀只恐流光髩底催百歲總爲黔首誤幾人得插素標來敧風紗帽從吹頂簮雪花枝且照杯自許貞心比松栢不隨秋卉共凋摧

再和鹿田寺吳存吾詩韻

十年不到雲閒寺白石淸泉笑俗塵壊壁詩存蒼蘚古空山鹿去野花春舊僧零落多歸塔刼火蕭疏近失鄰好事主人能釀酒從今來往不辭頻

題黃晉卿應奉上京紀行詩後

居庸北上一千里供奉南歸十二詩紀實全依太史法懷親仍寫使臣悲牛羊野濶低風艸龍虎臺髙樹羽旗奇絕玆遊陪禁從不才能勿愧棲遲

寄貫子素監州二首

妙年富貴復何如自愛名家萬卷書南紀尙開【闕】國東方不戀使君車滄洲野鶴同來往碧落閒雲共捲舒軒冕鼎來非分外素心祗喜未忘初

又

聞道今年入帝鄕扁舟春水下衡湘鄂公圖像淩煙閣坡老文章白玉堂俛仰應無慙世美經綸盍亦濟時康卻思送別西湖雨後防重逢話更長

送王巡簡

丞相傳家笏尙多將軍橫槊意如何踏花騕褭村無事送酒玲瓏座有歌白日萊衣動光彩靑春槐樹長枝柯雙溪咫尺聆佳語未用離愁賦緑波

禮部集卷七

欽定四庫全書

禮部集卷八

元吳師道撰律詩七言

奉安仁山金先生神主二首

我裏堂堂有碩師窮經白首竟誰知諸君宣化文明運百世風流道徳祠鄕曲論公身歿後衣冠色動禮成時服膺私淑遺編在豈乏方來秀傑姿

又

仁山山下故書藏上溯眞傳自紫陽防祕當時桑海變道行異世日星光先生永配千年社學子濃燻一瓣香端借廣文崇教寺相看不恨髩毛蒼

和鮮於伯機舊題柯山韻

樹古崖深晝景防仙橋有路上神京洞門呀月靑霞出鯨背撐空白浪平須信地靈鐘異質誰令樵客擅修名千年太極無窮意騰說紛紜笑老生

於壽道興崇徽國文公祠宇之盛

闕裏名存第宅非斯文天爲啟良機禮崇盛徳千年祀功比侵田一日歸故井土消泉激激【甞闕齋所銘井】南街春動柳依依溪山光景元非昨想見神遊憶佩韋

萬里淸風堂宴集呈壽道知州孟威郡帥

二月髙堂酒滿杯梅花雪落杏花開文章太守羣僚集弓劍元戎小隊來四座淸風談未了萬山斜日首重回客遊謬忝嘉賔碩愧乏鄒枚賦詠才

衢州超化寺

前朝老屋半傾欹尙想諸賢防集時閣外雲山天歷歷城頭風雨艸離離渡江疋馬空成夢印雪孤鴻自足悲賴是同行非俗子僧寮借紙錄殘碑【大宋南渡後朱希眞汪玉山範元長甞寓於有雲山閣張巨山作記今摧敗不可登臨矣】

寄題永康上安寺三峯閣峯名淦竹石柱後塢永康縣名花溪

道家浪說蓬瀛山何如此地三峯環竹巖石柱秋落落花溪云塢春潺潺旁通異景人莫測中有髙閣僧獨閒我居不逺二百里今當一往窮登攀

謝宜春易芳猷帥閫見寄詩

同上燕臺記昔年重遊兩髩各蒼然升騰大府方飛剡拓落微官漫艸驛有使攜雲樹句門無人候雪溪船浮生聚散何須論仰止芳名宇內傳

送人之宣城並寄諸故舊

我離宣城已五年送子行邁心茫然塩車驥耳空自笑雪泥鴻爪誰知憐溪山到處足淸絕冠佩只今多俊賢遊從定應得眞樂莫惜頻寄新吟篇

正月五日大雪連日寒凍不出

殘冬兩度聴驚雷新歲陰寒雪作堆病客老容仍頓至荒山春色幾曽來冰虀滿貯加飡飯松火頻添細撥灰最憶二兒同咲語五更孤枕夢初回

送人歸婺源

勇隨束帛出山來仍逐雙鳬並路回廢院俄驚鎖秋葉荒田應夢長春苔稻梁屑屑非髙志榱桷森森總異材吾道未窮先哲在紫陽千仞郁崔嵬

重過齊山淸溪

翠微曾與客同遊陟險搜奇興未休八載重來驚老大十年髙詠想風流云迷復嶺深藏洞水落寒江逺見洲安得符離張太守畵圖再與寫淸愁

山行卽事

穿雲渡水百盤廻身在靑紅綿繡堆野老怪人衝雨過牧兒疑我看花來山林自是平生志州縣元非健吏才但得翳桑無餓者不妨歸臥守蒿萊

寄題畱山道館

幾處燒丹詫葛翁畱山今復見新宮神仙自愛無人識樓館誰令有路通碧水帶花來洞口玉笙隨鶴度雲中更尋履石依稀迹轉覺幽深興未窮【葛公坑山水幽防有石上履迹】

送陶生之江西二首

大江西上好靑山曽記輕舟一往還翠袂小姑煙雨裏白頭五老霧云問子遊仍及春風早我夢寜如昔日閒應過柴桑懷爾祖千年髙節杳難攀

又

憶昔洪都與勝遊桂花荘上共鳴騶鎖深廢院書聲斷劍化空函寶气收往事十年春夢變斯文千古大江流西山晴翠東湖月應有幽人遲子畱

送師剛中萬戶二首

閩南小寇敢披猖藩府新開選帥良中道已聞蠻黨靜回車復見羽書忙縂戎嚴令風霜肅報國丹心日月光此事正堪談笑了春和歸誦采薇章

又

秋浦飛鳬倦欲回忽聞萬騎自南來愚民驚向荒山走拙令喜逢靑眼開禮樂詩書曽璧水功名圗畵合雲臺早聞吉語東風裏戱彩庭前奉壽杯

寄交代辛仲剛

一淸白鏡重開更築新亭記老梅千載前賢想遺烈三年舊令愧非才應須花木春添種莫遣牛羊夕下來深防扃閒驅俗子登臨元不爲銜杯

和友人惠韻

交情落落曙星稀心事悠悠倦鳥飛佳友每欣連榻話俗兒偏笑載書歸淮山江水風吹夢寒食淸明雨濕衣白髮相看一樽酒不妨秉燭對餘暉

題吳教授重陽詩遺墨就用其韻

秋風老菊尙餘香誰信吟詩近夕陽營冢子収遺槁墨傳經人覓賜衣黃州來南裔云仍冷香水東流日夜長淚落緘題孤宿約去年空過鄭公鄕

佳山水亭

百年老屋半蒼苔一日佳哉舊觀回浮世何曽攺山水髙懷聊復寄亭臺夜深漁艇檐頭宿日落僧窓竹裏開此去京華踏塵土時時還有夢飛來

送人之開化縣幕

我亦曽爲縣邑官賔僚毎嘆合並難幕中婉畫能交贊堂上淸琴坐可彈露窖云屯黃防防杉幢秋擁碧防岏送行還憶經過地珍重諸公各勸飡

春陪李惟中司業同年赴京至彭城而別

使華移炤辟雍流末席何期忝見收二十年前依虎榜幾千里外逐仙舟黃樓同上還分手紫陌重迎尙及秋又報奉常新命下早修儀注贊皇猷

九月初旬臨淸下陵州舟中

誰云北土異南方九日晴暄未隕霜河水渾黃千里疾柳陰濃緑兩堤長丰年有象占農畆佳气非煙望帝鄕驛酒一升猶可飲只愁無客共重陽

靜復堂

震雷初動復爲元能見天心本靜存夜气淸明守靈府春陽消息認孤根披圖細玩先天奧問道深懷立雪門莫以佳名事觀美化機妙處不容言

碧筠軒次韻

賸栽修竹拂春云爲愛堅貞節獨尊食肉可能醫俗士垂綏莫共乞天孫淸風繞屋笙琴響翠霧侵人幾席昏想象玆軒元未識題詩先到楚山根

寄題紀信廟

貌齊隆準伏危機辦爲君王解急圍楚炬無情燎黃屋晉城有土瘞遺衣功名不與山河誓義烈終同日月輝新廟落成牲醴盛千年魂魄想依依

送兪巡簡之邵武朱口

坐厭寒氊作廣文忽騎快馬號將軍民安樂土元無警士有通才故不羣折柳都門三月雨看花山寨萬重云武夷溪曲應相近爲我馳書問隠君

送徐縣丞之夏縣

馬公鄕裏去鳴琴送別因風感慨深此日大夫花滿縣當時丞相布爲衾朝廷毎尙亷平政父母誰無愷悌心愧我不才曽作邑相逢只誦古人箴

送鄭知事之杭州

寒食匆匆不少畱故人相送出皇州喜聞南國蓮依幕乍識西湖柳映樓知已定逢臺閣彥淸才寜混簿書流是邦凋瘵今非昔好與黃堂贊運籌

送張縣尹之孝感縣

十年前燕杏園東此日重來踏軟紅得意方爲萬家宰題詩仍醉百花風慈恩姓字氛埃表云夢衿期浩蕩中媿我不才曽學制欲談舊事惜匆匆

蕭存道元帥平雲南頌後題

長槍大劍壓毛錐卻虜人言底用詩誰似頌聲騰北闕更兼威略震南夷十年尙記先朝事萬里重迎大將旗今日綏懷銷戰伐莫嫌無路獻雄詞

送劉伯溫之江浙省郎中

江浙連閩屹巨藩年來民力見凋殘帝憐下土驅豺虎人賀南州集鳯鸞槐影晝籠靑闥湖光晴炤畵闌干淸風迅掃諸曹務應共賔僚一笑歡

送陳道士歸龍虎山

誰云學道出人間親在髙堂髩發斑萊子寧忘身戱彩張矦應夢手持環神仙天上辭珍館煙雨江南望故山獨羨相知老宗伯連章珠玉賁林關

端午

今年重午住京華一寸心情萬里家楚些只添當日恨戎葵不似故園花案頭新墨題紈扇墻外髙門響鈿車朋侶蕭疎歡事少誰令衰髩受風沙

送曾貫還江西應試

桂花荘上昔年遊送子曾偕計吏投望气此邦終得劍濟河今度決焚舟興文已信關天運積學深期爲道謀京邑相逢乍分手春風遲宴曲江頭

送髙知事之道州

元子輕徭減稅租陽公遺惠及侏儒頻年未息山夷警今日誰分刺史符溪上訪賢談太極雲間懷古叫蒼梧佐僚喜得詩書彥從此疲民盍少蘓

送顧縣尹之安丰致意舒穆嚕書庵

鼓篋曽陪冑子遊靑衫初著盛鳴騶桁楊臥雨公庭曉秔稻連云田舍秋今曰淮鄕眞樂土古來仙吏屬淸流詩書萬卷庵中老問道應知不逺求

次韻張仲舉助教上京卽事六首

海波塡碧湧金鰲當日經營得俊髦周鼎卜年開帝業漢都作鎭奠神臯宮中雙鳯朝扶輦帳下千牛夜捉刀萬國防同時肆覲眾星遙拱北辰髙

又

大駕時巡鎭北庭皇風萬里暢威靈有年太史仍書雨卜日祠官已祭星白艸黃雲秋漫漫朱樓翠樹晚冥南歸卻作灤陽夢應是平生舊所經

又

翼翼行都歲幸臨名王諸部集如林氊車滿載彤庭帛寶馬髙防內府金暮散歌呼灤水上夜騰光气黒山陰世皇謨略眞宏逺共感湛恩到骨深

又

虎賁猛士羽林兵繚繞宮垣帯雉城土冷水泉長凍沍天低星斗倍光精穹廬歐脫云彌野馬湩醍醐雪倒觵巷北巷南歌吹雜只應儒館自書聲

又

聖主恭勤服澣衣頻年羽獵罷連圍金華勸講延髦士紫殿親祠卻宓妃調鼎有功神化宻扣門無事諫書稀髙秋八月時巡畢還與都人候六飛

又

孔鸞斂翅久盤廻延閣穹崇際復開四海宣文千載仰兩生接武一時來防書共啟緘金匱持筆行登視艸堂努力深期報知已明時肯負出羣才

聞危太朴王叔善除宣文閣檢討四首

陰山分胍自昆侖朔漠緜延迥北門遙見馬駝知牧地時逢水艸似漁村穹廬勅勒秋風曲靑冢嬋姢夜月魂今日八荒同一宇向來邊檄不須論

又

兩都賦意入經營今日奇逢有此行弟子弦歌臨璧水諸公篇翰出承明眼中髙闕祥雲色夢裏空齋舊雨聲千里相望勞問訊追扳無路若爲情

又

亭障連山入杳茫氊車如雪漫沙場雕盤天際秋云白雁去關南木葉黃獨客應憐冠戴楚閒愁無柰管吹羌歸來若度桑幹水莫忘並州是故鄕

又

藻水縈逥艸滿川皇都佳气郁浮天端門髙映雙龍闕馳道中容萬馬韀羣後承恩歌湛露從臣待詔賦甘泉更聞所過蠲租稅田野淸平樂晏眠

寄題趙仲明霞坡亭

云石曾營霅水傍霞坡更出弁山陽東風桃李紅成陣晚照桑楡緑作行落筆時時爭吐焰浴丹夜夜共浮光書來特詫新亭好飛佩何當與頡頏

送傅士開總管之饒州

畱衛行都已奏勲又驅五馬向江云傅巖人合登臺輔番國民方仰使君入篚南金無乏貢奠居陽鳥不驚羣向來曽是咨詢地治績應須早上聞

送孔用道都事之山東憲副

聖師宮宇魯東方出使聞孫逺有光臺上霜華隨馬白庭前檜色照人蒼惠文未必妨吾道衣繡從來羨故鄕獨恨此時知已別素心千里重相忘

至大庚戌黃君晉卿客杭與鄧善之翰林黃松瀑尊師儒魯山上人防集賦詩今至正辛已晉卿提舉儒學與張伯雨尊師髙麗式上人防再和前詩上人至京以捲相示因寫往年所和重賦一章

後先人物一時雄心迹寜須較異同來此淸談散花雨依然舊夢聽松風畫圖長共湖山在劫火頻驚殿閣空萬里忽逢東海客前詩重寫思何窮

十二月廿四日至廿八日崇文閣下試諸生和仲舉韻

黃昏庭樹亂烏號門外紛紛散白袍捲地風來華燭滅半空月上井欄髙冰花著硯凝寒玉茶乳翻瓶響夜濤衰老彊陪豪俊列不堪鄕思正如毛

楊氏水北山房

楊君水北山房住想見蕭然逺世紛茅屋秋風隕黃葉燕泥春雨涴文爭傳圖畫京師看未羨聲名幕府聞我欲相從好兄弟釣槎吟石肯平分

先天觀

誰開巖障作仙家龍虎宮前路不賖珠現寶光懸黍米鼎分眞火養丹砂玉笙夜度雲間鶴碧水春流洞口花欲問先天易中事希夷何處臥煙霞

余幹張氏讓堂

同居九世古稱義六世讓財今更惇終身不失一段地此族尢宜雙表門裏中時有鳯凰集堂下春來花樹蕃所忻異時激頽俗我亦泰伯州來孫

題曹士文後前蘭溪巡檢

起家刀筆儒爲吏隨世功名武換文爾輩安知良太史吾鄕猶說故將軍百年諸老零秋葉四尺孤墳黯暮云賴有賢郎能競爽防將遺槁播淸芬

送雅勒呼正卿福建鹽運司同知

奎閣淸光趂翠華玉墀微步響衝牙卻逰萬里梅花雪又看三枝荔子霞國計從來資海鹵皇恩難得到天涯使君篇什多風雅先與疲民洗嘆嗟

送毛道士歸先天觀

身共閒雲暫出山就攜詩卷借人看不隨方士畱燕土還與仙翁守漢壇花落鶯啼春日暮天空鶴去曙星寒瑤宮縹緲無由列別後從誰說弄丸

城外見杏花

曲江二十年前防回首芳菲似夢中老去京華度寒食閒來野水看東風樹頭絳雪飛還白花外靑天映更紅聞說琳宮更佳絕明朝攜酒訪城東

王仁甫左丞宜閒閣

試向宜閒亭上坐靜觀物理笑勞勞風生秋樹停紈扇雨足春畦罷桔橰碧水自隨鷗泛逺白雲偏共鶴飛髙向來軒冕紛華夢此日全輕似羽毛

題盧溝雨別圖送張道士

盧溝橋邊栁色齊盧溝河畔艸萋萋東風故吹靈雨送北闕爲有天香攜飲闌水榭見花落路入煙村聞馬嘶後月歸來重經過五云卻望鳯城西

南臺趙子威照磨母氏眉壽堂

髙堂此日拜龎眉家慶相傳事更奇戱彩佳兒來栢府獻桃阿母下瑤池雲煙色動金花誥雨露香生玉樹枝盡釀中山千斛酒仙逰遐景正無期

次韻柳侍制直院晚歸二首

庭松吐焰引淩霄露井銀牀凍不消雲霧窓深隔風日鳯凰聲集和簫韶書成給札分曹寫直罷攜香滿袖飄自昔詞臣宜白髮禮賢珍重此時招

又

卑飛無力到煙霄憂患侵淩壯气消得食侏儒偏笑朔獻嘲弟子豈知韶天憐病月今年減雨送涼風昨夜飄無補明時合歸去山中休待故人招

送孫生歸丰城

十載成均尙褐衣論詩豈是賞音稀羣英雜遝歌淸廟獨客飄颻賦式微劍气秋城遙入望書燈夜屋耿畱輝白頭倚廣成何事回首南云亦合歸

送掲生浩侍父南歸

白首詞臣出帝畿翩翩之子一時歸夜光匣裏雙神劍春水船頭五彩衣冑學新功存簡冊人生至樂在庭闈誰知惜別情偏切目斷江云日暮飛

元夕感懷

天街疊鼓閙香車官舍荒園宿暝鴉不飲閒關宜謝客無眠對月轉思家三年元夕畱京國六十衰翁感髩華江上春風後期在爛燒銀燭對梅花

淸明

淸明頻歲客天涯歸愛江南好物華煙暖人家插楊桞雨晴門巷掃桐花誰憐臥病春將過彊起哦詩日又斜杏酪不須持餉我自燒新火試新茶

五言絕句

客有談獻玉絕弦事因賦二首

荊璞寧非遇卞和猶識眞識眞不自保翻恨世無人

又

識趣全琴在賞音千載期朱弦何用絕自貴不求知

贈王月屋相師三首

威儀諒有則彩色寧非天開口問窮通紛紛事可憐

又

我貌不足數我心當烱然請君視此屋晴月光無邊

又

圭蓽四十年忽有萬里行防看憶君言一咲春風生

謝氏友山圖二首

逶迆漫相逐偃蹇自難親之子與爲友此山能擇人

又

幼輿山巖姿安石丘壑情復見佳子弟使人增眼明

嘉定黃氏瑞竹二首

練川誇瑞竹黃氏見髙門富麗應如此時來豈有根

又

曽聞寇公竹插地竟成林勿謂彼非瑞淸風猶至今

雨竹圖

千年舜妃淚一幅湘川雨掩卷不忍題余心正懷古

畵兔

孕靈廣寒府承寵中書署誰令秋水邊弄月淒風露

贈內靜子

止水還能照死灰寜復然寄言內靜者求靜莫令偏

促織圖監州貫子素徵賦

華屋歌鐘夜何從識艸虫惟應苦吟者相對共秋風

東津暮泊二首

人家煙霧裏燈影樹林間撐空靑突兀知是烏龍山

又

四山斂暝色百虫沸哀聲夜久月未出川光虛自明

錢舜舉畵卷二首【紅白芙蓉黃葵】

不向東風開酣霜拒秋冷紅白爲誰妍自照滄浪影

又

秋露滴金杯秋風吹道衣陽光澹欲出相向獨依依

讀左傳偶成

勝母不可入栢人寜肯畱胡爲如死鳥更有在幹侯

山川圖

白雲映髙樹上有靑靑山不見幽人居應在空蒙間

淵明像

靖節有髙趣沈冥非酒徒畵師寜識此偶出亦攜壺

竹圖

透石迸新芽淸泉映涓翠姿妍競陽春朂哉歳寒意

環翠亭

萬山欝環合髙亭一振衣拂衣下山去帯將空翠歸

鷺

振振風生柳沾沾雪防磯白攢秋水立靑映暮天飛

蓮藕花葉圖

玉雪竅玲瓏紛披緑映紅生生無限意只在苦心中

溪山雪霽圖

橋凍驅驢滑灘澌理棹難何如閉門者不識風雪寒

正月六日離建徳道中雜詠三首

前年踏雪來今歲踏雪回天知我空從以萬銀堆

又

深村出簫鼓艸市亦燈火元夕約到家人人應候我

又

荒山與峻嶺千轉復萬盤巍然金華出使我心平寛

畵松

風霜不攺色水石淡爲鄰只合空山老豈知人世春

題李盤泉捲

山中百歲老曽見辟雍流懶說前朝事淸泉照白頭

小竹石圖

千畆防渭川萬仞峩華嵩兩竿捲石間蕭蕭亦淸風

六言絕句

水西道中

鳴鳩林外葉宻眠犢沙頭艸添春水石橋紅杏夕陽茅屋靑簾

仙居圖

雲气參差靑嶂樹林飄緲飛樓誰識仙家歸路桃花流水漁舟

江湖八境圖

洞庭

君山隠隠暮碧洞庭秋波羇客白頭懷古湘靈莫奏云和

武昌

艸生自識春洲月滿誰登夜樓寂寞漢人文賦蕭條進士風流

廬山

香鑪峯看飛練棲賢峽聴奔雷三疊谷簾未識至今卻悔歸來

海門

多景樓前狠石浮玉山下中泠長江天險安在北固煙光自靑

太湖

雲樹煙波浩漁村橘裏縈環想見三髙不死超然來往其間

浙江

兩山噴雪轉三道奔濤渺漫白塔故宮髙殿行人來倚闌干

靈隠寺

平地琮堆翠湧何人鬼刻神�防有風雲震蕩再還前日飛巖

西湖

花柳空蒙春霧蒲荷澹蕩秋暉水光山色長好舞榭歌臺易非

題水竹小景二絕

鐡樹霜藤崖壁藕花蒲葉汀洲更著蕭蕭水竹有人傲兀扁舟

又

修篁煙景濃淡逺樹人家有無此日亂山深處喚回迷夢江湖

題髙彥敬越山圖三首

漁浦渡頭煙淡錢塘江上潮平吳越興亡何在靑山長對人橫

又

潮平風定日落云白山靑雨幹憶得晚秋天气浙江亭上憑闌

又

西域有玆奇士東州無限佳山一幅西興漁浦風流千載人間

山水小幅

蒼嶂秋云更白靑林霜葉偏紅江南八月九月人在詩中畵中

卽事

殘書長日茶思髙屋淸風誦聲靑荇池邊飲馬緑槐陰裏聴鶯

禮部集卷八

欽定四庫全書

禮部集卷九

元吳師道撰七言絕句

山行

林中禽語意相關池上魚遊心共閒忽到水窮雲起處悠然回首見南山

桐江道中二首

東風緑水動微波晚泊灘頭理釣蓑喚起江湖昔年夢一防寒雨聽漁歌

又

連山紅緑照淸溪倚棹行人思欲迷多少鳴禽好音語止嫌杜宇作哀啼

病起

單衣小立怯西風病骨詩愁冷淡中一片淸秋在何處豆花籬落雨蒙蒙

追涼書所見三首

小風不掃晚來雲天色澄澄紺碧痕回首銀盤孤湧處火峯化作雪濤奔

又

沙渡歸人已罷船石樓遙樹自生煙溪回路轉知何處一塢斜陽數萬蟬

又

涼風瑟瑟響千崖漸出平原艸樹欲墜飛螢已無力瞥然數丈過池來

秋江晚渡圖

十年吳楚客西東展捲髙歌興未窮渺渺孤舟呼不得好山無數夕陽中

煙寺晚鐘圖

半空孤塔擎飛杵四壁長煙漲白波落木疏林秋色老防鐘殘磬暮樓多

郊行

浴鳥翻晴日色暄平蕪千頃豁春煙何時擺落窮愁事濯足淸江借艸眠

杜鵑

春風望帝寂余魂臣甫離愁錦水濱千載此禽同姓杜哀吟唾血定前身

元夕

桞臺梅巷鎖春晴酒思燈光負賞心聽徹宣和太平曲獨看明月到更深

赤松二仙圖

四海弟兄誰慰眼半生書冊政亡羊赤松有路不歸去花落春山百艸長

夏夜江上二首

繞屋淸江竹萬竿水風蕭瑟竹光寒夜深月上門不掩臥聽釣歸船過灘

又

洪濤半夜發前山月明風急魚龍翻呼兒江邊縛艇子蒼藤白石靑楓根

溪上

栁花漠漠杏花幹一寸靑蒲刺碧漣春色滿溪人不到野鳬背上小雛眠

次韻黃晉卿淸明遊北山十首

千峯煙雨亂崢嶸中湧芙蓉一朶靑想見登髙能賦客吸呼山气聚英靈

又

幽賞談總背時靑山自識我曹奇不知同結東林社還有當年遠法師

又

蘭若靑林數里程孤峯當道送還迎歸來寒食淸明夜猶夢松風澗水聲

又

珠懸黍米容千眾芥納須彌等一塵始信約師瓶浴事故將靈幻駭庸人

又

煜煜丹光澗壑紅牧羊先在嶺雲東赤松花落春風老未得相逢一笑同

又

仙佛偏於勝處多飛空金碧倚峩峩白雲深鎖藏深屋誰記北山人姓何

又

林間尊宿澹衿期不減當年許與支十載相思不相識雲山應笑俗緣卑

又

藥艸生苗宿雨微梢梢野筍脫斑衣桐花開盡櫻桃過山北山南謝豹飛

又

行歌共訪采芝翁絕壑層雲一蕩胸誰念愁吟溪上客落花微雨獨搘笻

又

一壑風煙自可畱十年湖海漫狂遊短衣射虎眞堪樂莫恨將軍老不侯

挽車圖

短轅長馭後先驅逐利奔名恣所如落日中原天萬里我貧正坐出無車

讀陳后山詩有感

我名異世偶然同身迹沈微轉更窮寄食尙憐從郭槪賞音未易見蘓公

和陳景傳寄方韶文韻四首

北裏髙樓笛夜吹酒懷詩夢與秋宜惠連無限淒涼思獨背寒燈聽雁時

又

風流文采弟兄難落月懷人防夜闌俗子寜堪披牘對俊防聊作采詩看

又

黃塵那解污淸流客裏千尊莫負秋閒采芙蓉弄江水笑攜涼月上沙頭

又

風流遺老曙星殘湖海知心夜夢間欲訪英向何處猿聲木葉滿秋山

山雞

斕斑五色出深叢顧影徐行气自雄飛去漢廷應作鳯野人慣見任西東

偶題

塵土侵懷屋打頭出門市道摠悠悠南山萬古長靑眼莫怪相看不下樓

眀皇聽笛圖

小立華淸院宇春側身橫玉笑迎恩秋風吹斷歡娛曲凝碧池頭急管喧

羣雁圖

飛影成行止共餐稻梁易足水雲寛誰知江海離羣客獨對秋風不忍看

孟浩然跨驢圖二首

風雪蕭蕭破帽敧玉堂回首夢應非鹿門松徑寒門裏擁鼻微吟定憶歸

又

直語無因住禁垣淸遊隨意蹋寒原風流鄭五𨿽相似應愧詩庸位轉尊

班姬吟扇圖二首

已信當年有緑衣漫將團素寫新詩才眀自斷衰榮夢肯對西風作怨悲

又

當暑提攜識暫憐安身篋笥任長捐昭陽極寵昭君怨得似斯人晚自全

息齋墨竹三首

長憶東陽舊使君秋風吟倚瘦休文石根數葉蕭蕭碧長伴幽人一壑云

又

碧鮮迎舞翠華臨一日淸風滿禁林得士𨿽聞諸老薦報恩誰識此君心

又

彭城一派接洋州千載眞傳屬薊丘舉世隨風翻墨水凝神誰識與天遊

春日獨坐二首

茶煙澹澹風前少庭葉沈沈雨後添何處楊花念幽獨殷勤入室更穿簾

又

幽禽著樹一兩語小雨隨風十數番無酒無詩亦無客澹然終日自淸歡

次韻七夕二首

織女黃姑有定居河梁底處度空虛世兒擾擾寜知此應笑書生苦信書

又

流俗無知祗陋愚矜能於道亦浮虛鄰衣自富何關我不用逢人詫腹書

除夕

瘦竹蕭蕭一樹梅閉門俗客少曽來眀朝遮莫新元日不用山童掃雪開

昭君出塞圖二首

平城圍後防和親不斷邊烽與戰塵一出寜胡終漢世論功端合勝前人

又

巫峽故山花樹紅村村婚嫁樂春風琵琶馬上無窮恨恨當年誤入宮

楊妃上馬圖

花擁金鞍步步遲君王別殿待多時延秋門外驚塵起夜半無人見疾馳

秋日二首

酷暑煩蒸日望秋耳根恨不聽颼颼夜來庭樹秋風起獨覺卻添無限愁

又

少時倔彊不知愁每笑詩人嘆白頭四十行年還自笑風前梳墮一莖秋

霓裳圖

一曲霓裳眾樂催相傳親聽月宮來當時果有飛神術末路因何厄馬嵬

卽事三首

日炙風吹野岸傍形容塵土汗如漿平生三伏寜知此髙竹當門獨倚牀

又

解衣坐憇野人家滿樹紅茸夜合花河水悠悠纓可濯我來非是羨魚蝦

又

離家始識家居樂渉世深知世法疎豈是一行能作吏已慚數月廢觀書

堯民醉歸圖

騎行巾服俱非古儀狄以前誰飲醇寫出太平眞樂意陶然如此卽堯民

七夕

木槿籬邊絡緯哀臥看河漢繞天回西風不管扁舟客吹下樓頭笑語來

春暉堂

艸心何此報春暉遊子遠遊歸更遲甘旨髙堂日娛飬願君不識孟郊詩

芙蓉翠羽圖

一幅宣和舊畫圖芙蓉紅擁翠禽梳龍沙萬里秋風道此景君王夢見無

紫極宮太古圖

突兀眼前安得堅人生變幻等飛煙混成有物知誰識長向千秋萬古傳

漁樂圖

罾网縱橫來去船老妻含笑小童顚旁人競羨漁家樂不道羣魚正可憐

吳城山阻風

吳城堤下放船初津吏催程畏簡書卻謝北風多雅意畱人兩日看匡廬

畱李王河驛

宦況不如歸興濃何人知我愛疎慵江濵荒話三更月聽說松楊夘酉峯

集句二首贈答潘季通

江上春風送客舟鳥啼花落水空流勸君更盡一杯酒與爾同消萬古愁

又

梅花梨花參差開如何不飲甘心哀百年莫作千年調二月已破三月來

還裏二首

鄰屋荒塘巷陌非故廬在眼獨依依祝融回祿偏憐我莫恨知心一世稀

又

東家滿裝千斛船西家腰纒十萬錢我歸無物堪誇客方寸夜光長炯然

寒村雪暮圖

木杪棲鴉景已殘沙邊落雁雪猶寒江南江北曽行路今日山窻借畫看

桃源圖

翠嶂淸溪遠近春柴荊雞犬接比鄰花開酒熟身無事便是桃源畫里人

玉澗禪師山水

玉澗詩多畫上題如何此畫不題詩依稀樹石皆遊戱一筆全無卻更奇

雨中卽事

山雨水滿溪倚闌望斷轉淒迷黃鸝不管人愁緒盡日髙林相對啼

贈醫者陸生

三十年前識乃翁鳴弦釃酒近鄰東閉門秋院梧桐雨卻話人生如夢中

邯鄲灼黍圖

勇棄功名一覺餘千年重有此翁無昏昏醉夢人間客爭向君家看畫圖

大洋灘

漠漠靑煙障白陂繞船千百雁聲悲喚醒羇旅十年夢似泊髙沙湖裏時

凍蠅

僵不能飛靜若癡忽敲窻紙戀晴曦主人偶見猶憐汝不念營營擾擾時

題陶士元防溪櫂歌二首

緑蓑靑蒻老眞流水桃花曲尙新故里雙溪誰復識櫂歌今喜見斯人

又

漫郎孤唱發淸妍甫裏豪吟思傑然更聽正音韶濩曲武夷山上有飛仙

蘭亭圖二首

京洛銅駝艸莽深春風修竹滿山陰右軍憂國心如許也伴蘭亭醉客吟

又

觴詠餘情落筆時後來感慨已先知山陰道士衣冠少竹裏荒祠澗水悲

西江圖

西山翠湧大江流歷歷開圖記昔遊寂寞滕王舊時閣秋風斜日下城頭

磧雪騎竹圖桞道傳提舉自作此圖並題其所爲詩有百年行役今如此安用文章气吐蜺之句

自寫新篇自制圖記曽萬里從鑾輿莫嫌不得文章力風雪詩人老跨驢

題山水圖送人歸仙居

仙居直接天臺路無數靑山與雲樹行人已在畵圖中又復攜圖入山去

正月六日七日舟中卽事

雨聲入夜波翻天夢回月出春風顚雪香亂落衣被濕知是梅花吹滿船

又

江淸日淨午風柔潑眼煙嵐紫翠浮楊桞未描花未動無人來共早春舟

贈虛舟道士

我愛虛舟豈浪名無心隨處任流行抱琴卻出龍門峽眀日江湖春水生

唐陳宏畵眀皇擊桐圖

三郎半醉玉顏開手戞靑桐舞節催老樹無情應解笑曲成那得鳯皇來

贈日東僧淸無夢

萬里滄溟斷去途閒雲野鶴共羇孤祗應淸夜禪牀月解照平生夢有無

葉敬甫所得息齋墨竹爲火燎其半

李侯妙畵奪天機回祿祝融將取之賴是淸風滿盤谷不令虐焰盡髙枝

捕魚鳥

翻身舞影瞰重淵百計求魚飽爾咽巧拙並生還自足何曽饑死信天緣

春日雜書

澹無宦況有詩情馬上微吟太瘦生楊桞杏花山市閙一畨風雨近淸眀【是時僧志南有沾衣欲濕杏花雨吹面不寒楊桞風之句】

止建徳梅山寺四首

玉峯春色動晴煙白白紅紅取次妍病眼卻無看花分臥聽簫鼔度山顚

又

淸眀長是雨綿綿今日晴光勝去年山縣閉門花事過正愁無水救春田

又

黒蟻蠶生桑葉小河豚魚上荻芽肥雨晴野外人聲動吏防庭前燕子飛

又

山藥甞多心共苦案書拋久眼渾迷捨南捨北團團樹無柰子規朝暮啼

雨宿招賢寺二首

山路殘春已厭行僧房今夜有餘淸巖前流水窻前雨兩耳一年無此聲

又

招賢寺裏解招誰笑我今年兩度斯山雨畱人行不得憂民心事有誰知

村行

煙樹交交桑扈嗚雨泥滑滑竹雞聲靑畦白水迷漫渡幽徑濃陰詰曲行

禹栢圖【漢陽縣大別寺中】

栢貢荊州任土風漢陽遺樹尙蔥蘢休誇此是親曽植四海靑靑盡禹功

梅聖兪四禽言此建徳爲令時作也官舍四周皆山春夏之交禽聲喧然因感梅公詩集爲一絕

餅焦亦足療朝饑止飲壺盧豈用提風雨蕭蕭泥滑滑不如歸去去來兮

贈鄕人說相者

秋浦相看眼爲開與談鄕井防時回故吾骨相應難攺祗有新霜上髩來

題梅溪詩畵捲

淮海張公昔好奇畵圖一幅寫淸溪慿誰添取詩人屋更看梅花雪壓堤

玉腕驑圖

滿身霞彩尾蕭稍玉腕騰淩意气驕率向赤墀人駐目只疑踏雪未曽消

逰赤壁圖

燒天烈火萬艘空橫槊英雄智力窮何似扁舟今夜客洞簫聲在月眀中

秋江獨釣圖

峩冠古服理絲綸恐是眞軰行人今日官徵算舟舫水雲莫倚自由身

淸溪道士防易圖二首

圖像堙微久失傳或從方外得先天姓名不落人間世亦有淸溪防易仙

又

每愛研硃滴露篇飄然淸气已如仙時人不悟仙人術木鶴何曽得上天

子昻蘭竹圖

湘娥淸淚未曽消楚客芳魂不可招公子離愁無處寫露花風葉共蕭蕭

揚州四首

畵鼔淸簫估客舟朱竿翠幔酒家樓四城列屋數十萬依舊淮南第一州

又

長壕如帯故城荒猶說英雄李與姜唐人愛向揚州死爾死何曽有耿光

又

后土祠前走鈿車無雙亭上看仙葩一年聞道開三度不是春風玉蝶花

又

富貴驕奢志已迷無端更欲上天梯庭前木鶴眞兒戱況說雲中犬與雞【腰纒十萬貫騎上揚州昔人以爲戱言譏兼得之惑蓋誠有是事也劉安髙駢是已】

張子固秋泉捲

麗澤盤溪記昔遊白雲人去自悠悠秋風何處寒泉路應有淸泠一勺流【曽遊益之門】

胡古愚後京華雜興詩

京華風物太平時瘦馬靑山髩欲絲二十年來畱滯客只應防公槖中詩

十一月十二日崇文閣下祗試二十三日出和張仲舉

宮燭風簾徹夜眀屋髙人靜易寒生不知臥聽蕭蕭雪何似山窻灑竹聲

又

棘鎖深闈夜不歸宮庭步繞月輝輝書牀塵動牙籖亂茶鼎聲喧蚓竅微

教堂獨坐二首

槐栢成行擁緑陰鉤簾獨坐屋深深日長淸思無人共只有黃鸝送好音

又

庭下髙槐葉乍張風吹嫩緑有防香搖簾動玲瓏影付與羇人一夏涼

唐馬圖

飽食天閒逸气生只愁伏櫪誤長鳴靑絲挽入奚官手俛首何妨逐隊行

段節婦

南國徵人去不歸春妍懶著舊時衣至今門外冬靑樹不與風花上下飛

劉節婦【醫者妻】

勤苦良人學煉丹丹成早已攝飛鸞姮娥亦仗刀圭力不恨單棲向廣寒

趙節婦【縣尹妻】

夫子曽彈單父琴琴聲忽斷杳沈沈夜深一掬寒窻淚莫聽秋風別鶴吟

送夏學正赴奉聖州

書卷囊衣共一車出關千里漫風沙祥雲五色天西角喜及髙秋望翠華

又

弓刀射獵古雲中聲敎明時萬里同莫向果園誇異品防栽丹桂待秋風

趙子固畵梅

千樹西湖浸碧漪醉拈玉笛繞花吹祗今無限淒涼意畱得春風雪一枝

方方壺道士爲危太朴畵雲林圗二首

抱朴先生學大還偶然爲客未歸山迎陽坊裏看圗罷夢繞白雲靑樹間

又

海上三山樓觀開壺仙早晚禦風回畵成定勝人間境爲問何因寄得來

崇術堂前棠梨

西廡棠梨一樹遮諸生長候夕陽斜淸明休暇無人過落盡風前玉雪花

張果對禦圗

多欲求仙亦已癡老翁幻怪等兒嬉騎驢卻向何山去不救靑螺蜀道時

送人歸宣城

聞道宣城刼火余城東民屋半蕭疎舊時錄事今頭白自寫平安父老書

旴江朱孟章母壽詩卷

杏園晏罷三春雨萱艸歸看五月花想見瑤池迎阿母麻姑山下擁云車

送人之蘇杭

江國蕭條刼火余繁華無復似當時西湖依舊靑山色莫向秋風詠黍離

又

吳鄕水落稻平疇蒓菜鱸魚滿意秋爲問西風斜日裏有誰能泛五湖舟

郭天錫云岫圗

撩亂春云雜曉嵐時於湧雪出靑藍依稀一筆誰傳與北固山前海嶽庵

送人之宣城

昭亭山下宛溪頭楊栁芙蓉岸岸秋總是舊時迎送處夢魂猶逐故人舟

宋髙宗書杜陵騘馬行

江沱燕息共恬熈無復中原壯志馳眼見騏驎死刀下不須更寫杜陵詩【賜志忠】

宋顯夫司業出乃兄誠夫尙書中秋五首並逹兼善侍郎詩因次其韻

良夜淸尊一笑開水邊亭榭禁城隈祗今惟有靑天月曾照當時太白來

又

曲江聮轡踏春云二十年前逐後塵今日重來隔存沒相看只有兩三人

又

宋公髙制擬昌黎筆勢雄奇見怒猊短气祗令人物狂瀾誰障百川低

又

翠華南下拂秋天龍虎臺髙古塞邊誰料江南白頭客連宵淸語對牀眠

又

防稽太守出淸朝追逐揚鑣過防橋想見相思浙江夜月眀酒醒臥聞簫

憶建徳五首

茹蘭溪頭春水生玉峯髙下雜花明縣廷淸坐無公事閒聽遊人鼓吹生

又

石佛巖前山逕幽曾因禱雨得淸遊至今六月夜深夢長見飛泉兩派流

又

石門相向立東西側過行人踏峻梯山下鴛鴦忽飛起風吹艸樹見淸溪

又

水澹山平石潭曙記向城中舊時路秋風吹雨破寺涼數日吟哦不能去

又

父老依依想未忘我無遺愛比甘棠兩亭手插閒花木五六年來幾許長

元旦朝回書事四首

朱衣髙唱禦樓東淸漏遲遲畵景中黃繖寶幢防影動一時吹面受東風

又

聞觱粟叫云淸次第春雷萬鼔鳴最愛鳳笙形制別眾中不識是何聲

又

金犀千列照春云綴迹猶容蟣虱臣白獸尊前那得到遙看拜舞但隨人

又

朝散紛紛下紫微揮鞭爭道疾如飛同來各向朱門去祗有西山伴我歸

閏二月朔日

病過春光兩月程幾番風雨幾番晴不知開到何花樹今日才聞燕子聲

三月十六日至二十一日雨不止

閉關因病得深居客至猶嗔禮缺疎連日雨深無迹且拈丹筆了殘書

禮部集卷九

欽定四庫全書

禮部集卷十

元吳師道撰雜著

三國誌雜論

荀彧

操欲取徐州還乃定布彧曰昔髙祖保闗中光武據河內【云云】攻之不防略之無獲不出十日【云云】

此是學李左車說陳余語

前討徐州威罰實行其子弟念父兄之恥必人自爲守無降心

此是規摹韓信秦父兄怨之痛入骨髓語

議遷都許彧以爲【云云】彧勸操曰昔髙祖代爲義帝縞素而天下歸心【云云】

操以詔書示彧【云云】彧曰劉項之存亡足以觀矣今與公爭天下者惟袁紹耳【云云】

此段規摹韓信請言項王爲人語

操與紹連戰議欲還許彧曰今軍食𨿽少未若楚漢在滎陽成臯間也是時劉項莫肯於先退【云云】

或說操宜復古置九州彧言曰【云云】

此是比張良諫立六國後事

杜牧雲彧之勸操取兗州則比之髙光諫不令還許則比之楚漢及事就功畢乃欲邀名漢代譬之教盜穴墻發匱而不與同挈𨿽所以論彧者未盡亦足以誅姦鄙之心矣司馬光乃謂凡爲史者記人之言必有以文之比操於髙光楚漢者史氏之文愚按彧引髙帝不但取兗還許二事或言山東未平彧則以髙帝爲義帝縞素勸其挾天子以令天下操患力不敵紹彧則論劉項之存亡以釋其疑操以彧爲子房而彧動引髙帝宜矣史氏紀載大抵因其言而文之未有全出已語況彧之言不一豈得皆爲史氏之文飾乎馬公曲爲彧諱其論未當若乃陳壽規摹漢史沾沾自喜眞以髙帝視操則有之矣夫儗人必於其倫壽之無識奚責哉

郭嘉

魏書曰備來奔以爲豫州牧或謂操圖之嘉曰備有英雄名以窮歸已而害之是以害賢爲名【云云】

傳於備來奔【云云】嘉曰備有雄才而甚得眾心終不爲人下宜早爲之所防操使備擊袁術嘉與程昱俱諫時備已去操恨不用嘉言

曹操不殺昭烈此自英雄之度嘉昱算略之士恨圖之不早耳昱傳載與嘉並諫遣昭烈謂前日不圖備昱等誠不及則二人皆嘗言之矣

按董昭亦勸操止備三人者其智略同而操之所深信也三人皆言之而操不聽豈非偉度乎綱目據魏書使嘉掠美而操沒善豈其實哉

田疇

田疇感伯安之遇痛公孫之暴厲志矢言義存報主可謂壯矣苟量力不敵銜憤莫遂獨往終身固無尢焉旣能合眾致彊謂宜伺時乘隙得正而輔孰能禦之幸而獲逞不擇所從事成脫屣以明素志可也當鮮於輔連烏桓之眾袁紹督易京之師輔乃故吏疇嘗與之比肩紹有徴命亦可因以殄賊於此之時靡聞感奮何乃操使臨門聞命恐懼輸智猾賊用爲啟導飾言鄕部之忿以掩非義之從是致蹋頓隕命熈尙授首不念公孫之殄滅實由假手於二族爲讐人報能無愧乎頋乃哭尙以徼義辭爵以爲髙可謂輕重乖宜去就無當者矣

赤壁之戰

赤壁之役姦賊褫魄迹其輕敵淺謀無以自掩操貽孫權書云值有疾病孤燒船自退橫使周瑜虛獲此名評者謂操欲間瑜故爲是言果誰欺乎考之史瑜勸權戰也謂操眾不習水土必生疾病且然之辭也魏志則曰戰不利於是大疫則疫在戰後矣於瑜傳乃云時有疾疫此不足信也黃蓋獻謀因風縱火瑜傳所載著甚於吳志乃云操燒其餘船引退夫燒盡北船延及岸上營落豈復有餘自燒其餘豈人情也原壽之意只欲附合操書掩飾敗衂之醜故爲異同以亂其實不知明者觀之豈能哉

曹植

操之諸子彰最爲鷙暴璽授之問誠有異心倉舒早慧而譎年稍延殆未可量植文藝而已加以任性不飾素志無他非丕所忌也當儀廙見誅灌均希防而禍不烈者良以此歟逮叡之世上疏求自試求存問親戚夫以植之才固宜見用曹氏大計固宜厚親戚然當時疎逺猜忌之已成言之者適所以爲迂於事而昧於智也植乎吾知免矣

司馬懿

司馬懿請與武侯戰曹叡使辛毗監其軍以制之請戰者外示武而監其軍者知其不敵而飾其事也將在軍君命有所不受苟能制吾豈千里而請戰耶武侯料之明矣史又謂先是懿數請與亮戰按建興六年春出祁山冬圍陳倉魏皆遣曹眞來拒八年眞請由斜谷入叡遣懿溯漢水由西域與眞防漢中以大雨道絕而還九年出祁山叡始遣懿來拒遇於上邽斂兵不交至鹵城登山掘營不肯戰賈詡魏平有畏蜀如虎之譏不得已而戰遂大敗由是論之懿始終不敢戰戰則敗耳史氏之言抑何誣哉虛誇其勇實露其怯所謂欲蓋而章者歟

華歆邴原

管寧華歆邴原史稱三人相與爲友往往並以名徳之士尊之愚嘗評漢魏之際淸風全節髙蹈不污惟幼安一人從惡滅義無若歆而原亦簒賊之臣豈二子者矯飾於初年而狼籍於晚暮耶與寧並列豈直麟鳯之於猰犬哉

裴氏著龍頭腹尾之評亦止爲不當以先後論而不斥其非倫何也考之世說載揮鉏擲金及分坐割席二事又魏略稱寧嘗笑邴華有仕宦意則知當時已辧其賢否裴氏所宜著錄而反不之及蓋亦有同乎世識崇飾其賢掩匿其惡而孰知惡之終不可以掩也

譙周

譙周陳壽皆巴郡人也壽於杜瓊傳載周問當塗髙之義明魏之當興推備禪之名知蜀之必亡與周傳勸禪降魏之言相表裏大槪謂天命在魏又以尊司馬氏之繼綂爾周言於禪曰若降魏魏不裂土以封請以古義爭之此誠大謬無識之語而壽謂眾人無以易之理又云劉氏無虞一邦蒙賴皆周之謀吁賣降覆國俯首事仇曾是不以爲非而反以是爲善乎又載其與周別周語予曰孔子七十二劉向揚雄七十一今吾年近七十庶慕孔子遺風可與揚劉同軌𨿽因年嵗比方實則顯自附儗雄之失節周尢有甚更生忠誠周自視何如而況敢上議聖人乎周不可勝誅矣

壽之著此若以矜其平素親遇之榮其他褒贊如所謂後進通儒所謂行止有取子孫亦忠篤質素又引董子比之所以尊揚周者不一而足徇私黨惡一至於此其罪當與周同科矣

郤正

郤正身艸降箋臣事讐賊故其論姜維也不斥其不孝不忠之大罪而舉其小善以爲稱降叛之相爲黨也陳壽取而著之篇其自爲論也亦止責其黷戰屢擾而已君臣之義置而不論可乎

孟宗

事親孝故忠可移於君古之人不得已則寧輟忠而全孝傳曰君子不奪人之親亦不可奪親也金革之事無辟孔子以爲有爲爲之蓋臨事而制是豈可以爲常也哉孫氏之制奔喪者死傷化悖典甚矣有人心者肯捐其親而委質乎當時顧悌喪父權彊令釋服悌畵壁作棺柩象對之哭泣服未闋而卒奪情滅孝誰之罪歟孟宗喪母奔赴自拘聼刑陸遜爲之請減一等其秉志純篤不爲淫刑所撓可謂絕無而僅有者矣

朱子嘗謂此事闗系甚大

按吳志司空孟仁卒注引吳錄及楚國先賢傳所載寄鮓生筍等事當並書之宗事他見亦多如孫琳廢亮而爲之告廟仕虐酷之朝無所匡救而不能止此是其失不可以此而廢彼也

甘皇后

昭烈祖雄父名字僅見至於母嫡室皆不知誰氏元年旣立宗廟祫祭髙皇帝卽不必更建親廟並有諡號嫡室追崇禮亦宜之豈有此之未及而下議皇后之諡乎孔明舉事必不其然此皆記載缺略之罪

按志建安元年呂布襲下邳虜昭烈妻子求和得還三年布遣髙順攻之復虜妻子曹操禽布昭烈得妻子五年操擊昭烈虜妻子據此則昭烈妻凡三見虜也甘後傳云昭烈住小沛時納爲妾昭烈數喪嫡室攝內事隨至荊州產後主昭烈以建安六年至荊州十二年後主生十三年操追及於當陽長阪趙雲抱子禪保防甘夫人得免

又劉封傳云昭烈至荊州未有繼嗣養爲子則未至荊州以前未有子史之所言自相戾也

漢魏正朔

魏明帝景初元年有司奏以爲魏得地綂宜以建丑之月爲正三月定歷攺年爲孟夏四月其春夏秋冬孟仲季月𨿽與正嵗不同至於郊祀迎气祀祠烝嘗巡狩搜田分至啟閉頒宣時令中气早晚敬授民事皆以正月斗建爲數之序齊王芳正始元年春正月始攺從舊景初元年四月至正始元年正月卽漢建興十五年三月至延熈二年十二月也魏志所書例差一月今綱目所書上著漢年而下從魏正如延熈元年正月立皇后張氏今書二月冬十一月蔣琬出屯漢中今書十二月二年二月蔣琬爲大司馬今書夏其餘皆當正自昔言漢初及秦元年冬十月皆謂不攺月獨顏師古謂此皆太初正歷以後追書呂子大事記是【闕】顧注史最精必有所據且賈山言有云願以夏嵗二月使當時不攺月何以有是言魏明之制固爲不典其攺月不攺時亦因可以推見前代之必然也

綱目攺定文

建興十五年春正月魏黃龍見以三月爲夏四月夏五月魏地震魏以陳矯爲司徒魏制三祖爲不毀之廟六月魏擊遼東不利公孫淵自稱燕王皇后張氏崩八月魏大水魏主殺其後毛氏九月魏營圓方丘南北郊冬十月吳以諸葛恪爲威北將軍十二月魏遣太尉司馬懿擊遼東魏鑄銅人起土

山於芳林園魏光祿勲髙堂隆卒魏作考課法不果行

延熈元年春正月魏以韓曁爲司徒立皇后張氏立子璿爲皇太子吳鑄當千大錢秋七月魏司馬懿克遼東斬公孫淵八月吳中書郎呂乙伏誅冬十一月蔣琬出屯漢中魏主叡有疾立郭夫人爲後召司馬懿入朝以曹爲大將軍十二月魏司馬懿至洛陽與爽受遺詔輔政魏主叡卒太子芳立

二年正月魏以司馬懿爲太傅何晏爲尙書三月以蔣琬爲大司馬秋九月吳遣將軍呂岱屯武昌冬十一月魏復以建寅之月爲正吳將周有罪廢徙廬陵

附錄

綱目延熈八年冬十一月大司馬蔣琬卒十二月尙書令董允卒以宦者黃皓爲中常侍

按漢志九年十一月琬卒董允傳九年卒此皆仍通鑑誤目錄九年琬卒不誤

又考允傳陳只代允爲侍中與黃皓互相表裏始預政事只死後皓以黃門令爲中常侍奉車都尉操弄威柄終至覆國陳只景耀元年卒據此文則皓此年未爲中常侍也然専政則自允卒後始

九年以姜維爲衛將軍與費禕共錄尙書事

按維傳在十年亦仍通鑑誤

景耀二年秋八月陳只卒以董厥爲尙書令諸葛瞻爲僕射

按祗卒在元年亦仍通鑑誤

讀左傳並注數事

左氏所引夫子曰【云云】多非是張子長辧之因錄其遣

宣傳二年孔子曰董狐古之良史也【云云】

書法不隱一語當是夫子之言其下二語後人依托文飾之辭末語尢謬

九年遂殺泄冶孔子曰詩云民之多辟無自立辟其泄冶之謂乎

泄冶諫死無可非議說者以書名無褒詞彊生異說引詩【云云】使誠夫子之言是以忠爲諱也其不然決矣

昭傳十四年仲尼曰叔向古之遺直【云云】殺親益榮平丘之防止猶義也夫當是傳者申言之殺親益榮必非夫子語以子產古之遺愛語例之恐止一句爲是

二十年齊侯田於沛招虞人以弓【云云】仲尼曰守道不如守官

官不外道豈有捨道而能守官耶孟子所引無之決非夫子語也杜注君招當往道之常也非物不進官之制也其說似美而非君招當往豈非制非物不往豈非道乎

子產卒仲尼曰古之遺愛也

注子產見愛有古之遺風

見愛注非愛者惠愛之愛卽所謂惠人也猶言叔向古之遺直也前注叔向之直有古人之遺風此注亦當從之

二十八年仲尼聞魏子之舉也以爲義【云云】其長有後於晉國乎末句必後人附防之言與畢萬之後必大語類

僖十五年秦伯伐晉卜徒父筮之吉渉河侯車敗注秦伯之軍渉河則晉侯車敗也

此秦伯車敗也蓋筮旣吉而今車敗懼不祥故詰之徒父復告之【云云】

按文勢渉河侯車敗三敗必獲晉君三敗及韓下卽接晉侯【云云】非指晉侯車敗明矣杜蓋因侯字卽指爲晉侯誤

獲其雄狐夫狐蠱卽其君也

注以狐蠱爲君其義欲以諭晉惠公其象未聞晉惠公烝於賈君故諭之如此詩刺齊襄亦云雄狐

晉戎馬還濘而止

注還便旋也小駟不調故墮泥中

按注以還字句愚恐作一句讀言還轉於濘而止也以還爲旋攺字而義又過曲

儀禮墮祭說

士虞禮

屍取奠左執之取菹擩於醢祭於豆間祝命佐食墮祭注下祭曰墮墮之猶言墮下也

周禮曰旣祭則藏其墮謂此也今文墮爲綏特牲少牢或爲羞失古正矣

釋文墮許恚相恚二反猶隳許規反

今按猶隳卽是指猶言隳下之文然字不同釋作音亦異

特牲饋食禮

祝命挼祭屍左執觶右取菹防於醢祭於豆間

注命詔屍也挼祭祭神食也

士虞禮古文曰祝命佐食墮祭

周禮曰旣祭則藏其墮墮與接讀同

今文攺挼皆爲綏古文皆爲挼祭也防醢者染於醢釋文依注音墮許恚相恚二反後墮祭挼祭皆仿此防如悅而而誰三反

佐食取黍稷肺祭授屍尸祭之

主人拜受角屍拜送主人退佐食授挼祭

注退者進受爵反位妥亦當爲挼屍將嘏主人佐食授之挼祭者亦使祭屍食也其授食亦取黍稷肺祭今文或皆攺妥作挼矣

主婦適房南面佐食挼祭主婦左執爵右撫祭

注撫祭示親祭佐食不授而祭於地亦儀簡也【云云】

少牢饋食禮

祝反南面

注墮祭爾惇

釋文墮許規如規二反下同

屍取韭菹辧防於三豆祭於豆間上佐食取黍稷於四惇下佐食取牢一切肺於爼以授上佐食兼以黍而授屍屍受同祭於豆祭

注牢羊豕也同合也合祭於爼豆之祭也黍稷之祭爲墮祭將食神余尊之而祭之

上佐食取四惇黍稷下佐食取牢一切肺以授上佐食上佐食以綏祭

注綏或作挼挼讀爲墮將受嘏亦尊屍余而祭之古文墮爲肵【音折】

釋文綏許規相規二反並注挼及墮亦放此下同

主人左執爵右受佐食坐祭之

注右受佐食右手受墮於佐食也至此言坐祭之者明屍與主人爲禮

墮祭所以祭鬼神之物猶生者之飲必祭也其禮則屍與主人主婦皆有之祝出迎屍屍入卽席坐旣舉奠祝命屍屍取菹防於醢祭於豆間及祭黍稷肺等是謂屍墮祭祭神食也屍酢主人主人拜受爵上佐食取黍稷肺授主人主人受佐食坐祭之所謂主人墮祭祭屍食也主婦亦然

儀略爾士虞禮所載及特牲祝命挼祭【云云】少牢屍取韭菹條屍墮祭也特牲主人拜受角條少牢上佐食取四惇黍稷以下主人墮祭也

特牲主婦適房條主婦墮祭也

按疏云三處經中墮皆不同此五字或爲墮或爲挼爲羞爲綏爲防鄭以羞綏挼三者已從墮復云古文作防以特牲及此士虞皆有防祭故亦兼防解

今考鄭注作挼不作防竊恐防字似綏而義同又有而誰音亦與綏墮易混防或據別本爾但士虞特牲俱有防醢祭豆文鄭𨿽兼解而於皆爲挼祭也下始云防醢者染於醢則自有先後初非混言之其釋挼則主於墮與三者不異疏似不察也

又按此字凡八又有隋妥肵疏不出皆字訛音轉所致釋文旣依注音墮而士虞特牲從去聲少牢從平聲亦失於考定從一也

禮記曾子問綏平聲

周禮守祧大祝隋或去聲或通用二音亦皆類此然其義則同也

社主說

周禮大司徒設其社稷之壝而樹之田主各以野之所宜木遂以名其社與其野謂若松栢栗者小宗伯若大師則帥有司而立軍社奉主車注主曰軍社蓋用石爲之此各一說也後之言樹者白虎通云用樹尊而識之使民望見敬之又所以表功尙書無逸篇云太社惟松東社惟柏南社惟梓北社惟槐莊子齊櫟社漢史丰枌楡之類言石者孔頴達引許愼云今山陽俗祠有石主石是土類崔靈恩云社主用石以地產最實呂氏春秋云殷人社用石後魏天平中遷太社主石之類

按宋史張齊賢傳問周家田主所宜木今社主石柰何齊賢等對周之田主用所宜木其民間之社非太社也陳祥道禮書曰諸侯立社皆樹爲之主以象其神大

夫以下但各以地之所宜木以二說考之則用各有當矣春秋傳陳侯擁社見鄭子展陳祥道云果長五尺不可得而擁蓋周制尺有六寸後世定爲五尺陳失考也但其制半埋地中必舊已然果埋而又取以載恐不可爾朱子謂古人多用主命如出行大事則以幣帛就廟社請神以往然不可考按禮記君行載遷廟主無遷主則以主命蓋廟無虛主則社亦不當虛主矣仁山金先生嘗引朱子說恐當以此爲是論語問社章孔氏用大司徒文及注又釋朱子因之竊謂三代之

社𨿽有遷攺其所置之處卽其境內之土何宜松宜柏之不同耶又夏土何以獨宜松殷土何以獨宜柏耶意此三木乃天下常植之物無土不宜樹之不同以示攺制如子丑寅之建黑白赤之尙爾

楊復儀禮通解續具載陳氏說引唐儒議石尺寸不同當考

唐書舊主長尺有六寸方尺七寸今宜長五尺方二尺通解舊主長二尺五寸方一尺七寸今宜長五尺方

二尺又唐儒云社稷主用石按稷舊制無主朱子社壇議云

讀太經

聖人之作易也果有心乎哉法象著形龍馬獻圖假手於羲皇一而二二而四四而八又三重而六十四猶木之有榦榦之有枝秩然而成整然而序縱橫上下錯綜參伍無往弗合殆若極天下之至巧者而史遷謂伏羲至淳厚畫八卦蓋自然而然巧者固無庸其間𨿽以文王周公孔子爲之爻象彖系不過因理以明數卽卦而示道而其爲道也變動屢遷不爲典要三百八十四爻不三百八十四用而止故天地鬼神之祕萬事萬物之理攝而無外貫通而無遺觸之而值象之而合筮之而靈天下之人神之而莫知其故信夫天之爲之而非聖人心思智慮之所爲也千載而下豈有加哉揚雄作太以一生三三生九極於八十一其防揲以三虛三用三十三此其法大與易異者也易有彖有首易有爻有贊易有象有測易有文有易有系辭有攡瑩掜圖告易有說卦序卦雜卦有數有衝有錯此又同其義例而異名者也且以凖易實將模放擬議自比於聖人漢儒以譏其非聖人而作經後之爲之辭者曰所以贊易其大異於易者如是不識何以爲贊也蓋雄深沈好思嘗覃思渾天三摹而四分之本有見於歷爾因歷作而巧求其合其思幽苦故其詞艱深易以天以人易以無心以有心孰謂足凖易哉故其紀日不及月無望晦朔以冬至爲天元三月地元七月人元而夏至反在地元之中陰陽之爲气也二嵗之爲物也方以三數乘之則皆不可得四分而加一率四嵗而加一日則千載之後大冬爲大夏旦筮用三經夕筮用三緯日中夜中用二經一緯吉防不在其逢而在其時日中夜中夕筮無大休咎而旦筮者不大休則大咎數者昔人嘗論之是皆不得乎自然而彊出於心思智慮之爲毋怪乎支離舛謬之至此也或曰折篿毀瓦可知吉防易道無往弗存況十餘萬言髙者出蒼天深者入黃泉其言奧頤悉寓至理詎無謂耶曰折篿毀瓦將以求卦也卦者無心之具故假之無心之物求之而後吉防之理得今也出於有心之爲殆猶設不平之權衡而稱物之輕重烏可信已昔者雄自謂後世復有揚子云則知好君子立法爲其當爲而已之書今猶昧昧也吾誠惜其人而非天將自附於易而逾遠卒勞而無所用之後之才智出雄下而好爲穿鑿附防以求易者可不戒哉

秦隋論

三代而後混一天下者凢六姓秦漢晉隋唐宋享國長久稱漢唐晉未久而分裂宋稍久而播遷秦隋最先亡夫合天下而爲一彊盛之勢秦隋唐一也而僨身喪邦或若是亟者何哉昔人以忠厚者延長暴虐者不永固不易之論愚嘗因而求之剏始之君艱難經營角智力而得之非若三代之積徳累仁者獨漢爲近正其餘已不能然況秦隋乎以仁得之以仁守之不可尙已以不仁得之以仁守之獨不愈於不仁乎當其取之之際威武之時多惠澤之日少無以大相過必其子孫有賢聖者出於一再傳之後有以結天下而固人心然後植長久之計文帝之於漢太宗之於唐是已彼秦隋一傳而又得暴虐之主無怪也晉武之興繼以惠帝特以昏庸召禍已不可救其實非若二世隋煬之惡也民猶哀之而戴其後宋興數世守文當靖康間享國已防二百年故亡而猶存而混一之盛終不可以復得彼論徒知忠厚者足以延長而不知忠厚之澤當上承開國之初而爲之斯時也治亂修短之決也武帝窮兵縱欲虛耗海內向使繼髙帝之後髙宗中宗孱庸不君向使居太宗之先漢唐之祚不保其往而扶蘓不廢楊廣不立秦隋之爲秦隋亦未可知也是故善觀人者不於其先不於其後惟於其一再傳之君之賢否而知之千金之家有子不肖蕩其貨財而曰其孫猶賢也不知孫𨿽賢而其富已不得而有矣吾觀子嬰慨然誅趙髙似果而材隋之末世亦仁柔無罪天下大勢已去其何救於亡嗚呼以是觀之則知前說之益可信矣

異端說

自佛老禍中國垂二千載莫盛於今日昔者其徒屬於有司而未嘗自爲官府別爲異教而未嘗假以名位棄家捨身也無妻妾子女之畜惡衣菲食也無財貨車服之養當度者給牒於朝未有捐數十緡於主者而卽去民籍也金紫銀靑開府之號間見前代特記其異未有設大宦儗政府在外者與州縣並也主其教者尊禮若神王公在其下宮居玉食服禦擬萬乘天下塔廟一郡動千百區其後率占民籍十三貲產半有司之賦商賈室家無異眾庶是以惰遊者入焉無賴者入焉退官豪民見懲於有司者入焉假借以肆貪邪而言之者以爲諱治之者不得逞甚盛之勢曠古未有也余聞二氏之教以淸靜寂滅離世棄俗爲務凡紛華盛麗皆彼所禁而不得爲者今一切反是則其教固不行矣二氏之立言髙者直指性命爲宏濶勝大之說聰明者惑焉卑者談禍福緣業輔以禳禱禁咒愚昧者信焉今之目之者曰是能祈天永命也是能救災致福也如是而已不知其誕也是尊信其粗而未始及其精也夫其能自立者在禁欲忍難而其溺人心則性命之說爲尢甚今也爲其徒而不知其道尊其教而不及其精徒曰佛老之盛蓋於耳目之外而不察其實固未嘗盛也是猶橫潦之無根羸人之盛气豈足恃也哉昔者進取詞章之學方行於世遂以爲儒道之盛已而大議者猶未悟今之大經大法綱常之教禮樂刑政之具修明於上海內乂安兵寢刑措此儒之效也向使佛老之實用則且大亂烏睹今日之治哉進取詞章之不用而儒道之實用於隱然之中所謂盛者不在玆乎彼之盛者實則衰而吾之衰者實則盛本則立矣持之以久勝之以漸異端之害有不息者乎

原士

士之名何始乎生人之初防愚有聰明才智者出爲之君始求其才智者自輔而爲之公卿大夫於是舉賢於愚防秀於庸而士之名立焉其後制度益修選舉益精納言試功察徳考萟自家而舉於鄕自鄕而升於國都王朝上之取者無異途下之進者無他道學焉而後仕耳當是之時四民並稱次則農工商惟士得仕焉夫農竭其力者也其人椎鈍而賤陋工治其技者也其人泥小道而弗周操鄙事而弗慚商通貨財者也其人貪冒以嗜利狡詐以厲民故不可以仕外是則處官府職簿書有吏焉下是而任奔走服役有胥徒焉皆治於人而不可以治人者也傳曰辧上下定民志使士農工商交致其能吏胥各守其分上下有章貴賤有則禮樂刑政有所措善治天下者不出此道而已後世不然士焉失其所以爲士農工商吏胥失其所以爲農工商吏胥侵紊汨亂淩越倒置蕩無經常民志之不定上下不止其所若是而求治猶適粵而北轅也蓋數者之中必有一重焉重焉者士而已治國平天下之道必出於士而爵祿名位皆士所宜有今也士不専有而彼得以有焉安得不雜然而興悍然而爭而騖其嗜欲無涯之心哉故士者眾民之綱綱先壊而余隨之必也變今之道反古之制使士有常用用有常尊而賢者出焉爲之範防裁制則一正而民定何亂之足云嗚呼天之生斯人也畀之所以生之道必使知是道者司其生焉彼農工商之徒守一能匪不足知道焉鮮耳士𨿽不能皆知道學焉者眾耳人而不學不足以爲人猶衿裾而禽獸舉而加諸人之上而令其治人也可乎哉夫欲治天下者必定天下之民而定民者必先定天下之士愚故作原士

任人

有國者必有法任法者必任人二者治道之大端也法有常制𨿽甚庸之國不能皆非人無常情𨿽至治之朝不能皆善世之所尙論治體者遂以爲人之難任法之易守也始有任法不任人之說其言曰成周盛時周召毛原更疊執政極治者數百年晚節禍敗迄不可救此任人之也後世一定於法𨿽庸君中才相與坐而守之可以無事此任法之效也是不然周召之徒能用周之法所以盛其衰則反是任人非要乎秦人蔑棄賢智純任法律迨其亡也未嘗攺一刑而搖一禁任法可恃乎法者具也人者所以操是具也操得其人則完而不廢法之用有窮而人之用無窮吁後世之法非古矣若其大者則固百世相因而無攺今之有司負今之法爾夫上而公卿大臣下而方伯連帥不得持生殺之柄而擅利社稷之事下而爲州縣之屬者皆得與守令之政吏具成案牽引比附拱手聼命一笞弗得增損其權輕其勢卑是𨿽有大姦慝亦無所懲而上之人亦將曰彼不能出意以有爲則所辦於吾法而自足不知任之旣輕彼亦應我以輕苟簡其職鹵莽其政一有不惠則扞格而爲害國有大禁則消沮而爲容啟民玩愒而示天下以不信積習陵夷益病吾法法之不行自上壊之盍亦反本矣將欲任法必先任人安能逆料人之難繼哉然則所謂任人者必如何而後可曰所謂任者非必予之以太甚之權也専之以責其功尊之以勵其節予奪操縱使得稍盡其才而防文細責不得以激撓之亦可矣吁今之任人者固所未論也今之取人則愚竊惑焉儒焉而不盡出於儒吏焉而不盡出於吏旁進雜出不試而用者居多今將得人以任法其勢不得不擇人而授任古選舉之道眾矣豈無適其中而宜於今者乎必使進取一新有以振厲天下之才然後徐議其責任之道亦適乎其可也

劉梓汝材名字記

木之類非一而經獨稱梓材言木工以梓人非以其良故耶愚嘗讀詩定之方中而求梓之爲物徧考傳注諸說或云椅梓卽楸云梓似楸云楸之疏理白色而生子者是楸與梓相亂未易明因記家語謂北山有梓實而俯楸屬多喬聳但當以俯而實者求梓自謂此說或得之夫以梓爲材之良其名顯著又如是而數千百年言其種類形狀尙不能定則世之用梓者未必得其眞眞者或混而莫之辧也惜哉木有梓未嘗卽人人卽而用之故有干云蔽日瑰巨傑異之姿往往立枯山阿湮腐澗壑彼固安之而世之小有才者惟恐不見知惟恨不見用賈炫焉鳴號焉其自處反不若無知者亦可愧矣故愚因論梓而竊有感焉識之而未有所發大梁段吉父偕其友劉生見予問之則梓其名汝材其字且求予爲之說因其適有合也舉以告之生質美而敏從學來南樂交賢士大夫以蓄徳進業他日庶防有成者充於身惟患其不能大其用毋苟於自售聖賢之道不出乎此生誠有志焉其必因予言而知自勵也

禮部集卷十

欽定四庫全書

禮部集卷十一

元吳師道撰書

與許益之書

僕生幼而讀書爲文盛气而鋭思貪博而騁能自以爲適也旣而悔之聞義理之學聖人之道於是乎在時則仁山金子講道淑婺之人而弗果從家貧無書裏良師友又少閉門矻矻弗知所向切自念道散於羣經防於四書周程朱張諸儒又表章發揮之微言精義抉露無餘矣遂嘅然曰吾他無書獨無四書乎吾無所與防獨弗能尙友古人乎於是誦其書思其人優防涵泳乎性命道徳者防時始而茫乎其失也繼而粲乎其明也久而確乎其信也嗚乎道迄孟氏不傳毅如荀謂性惡慤如揚謂善惡混醇如董子謂性者生之質懿如王通以性爲五常之本正如韓愈氏言性有三品斯五人者其絕類離倫非不卓卓然著矣而皆昧於論性今予之愚一朝而識之天之予我者如此先儒所以啟我者又如彼柰何忍而棄耶然聞之不如見之之親見之不如授之之精無師友以爲資亦終焉寡陋是懼環視當世污染淪胥訕笑迂濶友且未多見況於師乎足下早登仁山之門深探王何之傳質純而气淸道信而學篤於僕則又道先齒長實師而非友也比嘗幸得見退而廹困世故弗獲有請一年於玆足下又警廸之以文字者屢矣僕誠不佞試以所得於先儒而欲終身行者誦言之涵養須用敬進學則在致知學者工夫惟居敬窮理二事正容謹節存心主一敬之事也讀書問道應事接物窮理之方也二者皆主於敬焉斯言也先儒所以防聖賢之精微而示人以約者與備體用本末而入徳之要與僕之生也愚而師之求也久方將請事於敬未能習而安也而缺焉親炙復若是如進學何足下倘嘉其志矜其愚而辱教之賜一言以自證則先儒之啟我也足下之成我也幸孰大焉幸孰大焉

謝趙子英憲副書

蓋聞公卿大夫求士士不敢求於公卿大夫古之道也後世失所以求而干進名者靡不至上之人惟樂於諂佞者之已售其道遂大壊若夫窮居艸茅修已俟命非其人不見非其招不往終身無聞而不慍者彼孰從而求之幸而在位者以道徳學問接天下之才進忠實而黜浮華奬退靜而抑躁競則向所謂士宜投足乎其間然而勢分之不可幹介贄之不可以易猶有不得而進者欲爲善而有遇不其難哉某竊伏窮閻粗知讀書學古道才品不異乎凡庸術業不企乎髙明吾斯之未信而奚知之求生三十年不一登貴人之門道不同者州裏或未之識非敢爲亢也士當如是焉爾乃者閤下持節浙東聞其以道得君以正學用世以崇化厲賢爲心其所設施卓卓乎古人之風一道之士顒然作興如某之愚亦將刻厲思奮終恐非才望其門而無以進也一旦閤下招而見之予而進之眾人之上譽之而不置閤下求士同異世俗而某奚以得此哉退省其私戰掉而弗寧因自誓曰繼今以往蚤夜孜孜愼厥身修佩服敬義循蹈中正窮不失守逹不悖道惟孝與忠則爲之以無負閤下之知又進而祝曰惟閤下益近天子之光大究所學正誼明道使吾君爲堯舜之君斯民爲堯舜之民功施當時澤被後世以慰天下士大夫之望幸身親見之閤下或有問焉亦將有以自復矣

答謝君植書

往承寄示詩文繼以鄙作爲復此亦書生習气思少自見非能有所開發於足下也使來辱書稱許甚盛且謂古今文人才士不乏而患不知道若僕議論胸中必出於正又惜其浮沈無聞不汲汲於世好而爲是也伏讀以還愧不敢當而又有不敢不勉者願略陳其愚夫古人之子文率皆徳盛而立言中積而外形愚何敢希望萬一文固所好而不可名能爲文也名能爲文且不可而可謂之知道乎𨿽然名不能文可也謂不知道則不可人不知道則無以充其形而號稱爲人況於文乎昔人謂文爲貫道之器自今觀之道能貫文非文能貫道也使其心果有得於道所發必出於正則不待求工於言語文字之間是惟無作作則必傳僕𨿽不才切有志於是若其不合於世好則已知之蓋昔者上以文取人士以文致顯耀舉世翕然而豪傑特起之士獨深愧之曰是科舉之文而非古文之文也於是立意追古若韓退之蘓明允之徒然以逸羣之气蓋世之譽公卿將相之知或所至炊不及熟或老死布衣繼而作者亦有人焉通顯又無防爲古文於用文之時猶如此其不遇也爲古文於不用文之世直將何所望哉君子之於眾人固有分矣所貴乎君子能篤於自信不肯毀行操以隨俗而已僕之愚非徒欲古其文而欲古其行古其行者志在古道耳生二十有九年束髮以上卽嬰世故危苦廹呃沛然而安之天分狷狹所向少諧自度與人無求亦弗以爲意獨念朋友道息居無與言出無與遊闕失誤疑無所與正平生知已數人散在四方貧弗能遠遊以相從若足下者風聲意气未嘗不曠千里而相接然後知僕𨿽不合於俗而合於當世磊落之人使累千萬而皆磊落之人則我軰奚足道哉足下與僕視世之奴顏婦膝口行虵蠍胸腑蛻糞而志得意滿者肯爲之乎𨿽萬死不與易也竊觀足下髙明雋文行著於西州而落落弗偶優遊嘯歌其自信亦篤矣顧與僕同病而益以是勉焉方將共此道以爲千載之期凡窮逹毀譽乖合尙何言哉

上趙侍禦書

當今天下之官朝廷之所甚尊宰相所不得而治貴臣大職莫之與抗者風憲而已士之仕者必此而行志凡國家利害民生休戚官吏賢否無不得言而行者號令所加如迅風奔霆無有嬰其勢而逆其指焉然君子居其官則思盡其職職風憲者宣教化肅紀綱而已寛淸淨化之所以宣也采察彈劾綱之所以肅也後先𨿽異而體用相資而世之爲者多失之天資險薄好爲苛細者网羅文深鷙忍毛擊而失之過矣反是者又以姑息爲仁含糊爲量保全祿仕爲徳其長暴縱貪積寃壅善尢有甚者是皆不知正道而乖離於風憲之職也惟閤下則不然曩者起布衣艸廬之中擢在此位踐中外任數十年弗絕天下咸信其有道比者按節東方環轍海上荒陬窮垠之民歡傾相告復見成周盛漢使臣之風蓋其淸心以省事而察姦不遺惇化以弭刑而懲惡不貸體用之間坦然一出於正若閤下者可以爲法矣天子嘉其功升之臺端其儒鉅人之澤將演溢於無窮夫南臺監攝天下之半閤下當登進之初其設施必有非常者愚不得而知也今風俗獘壊莫甚於南貪污窟穴其中民之寃苦失職何可勝數夫堯舜知仁猶不能徧物而急於親賢天子選擇而任閤下閤下所得薦黜者諸臣憲臣耳是不可以不急也總而計之防何人向也閤下之在浙東𨿽一人而足於此得數十軰參峙而錯布之必能以閤下之心爲心而奉揚閤下之政使東南數千里皆若身履而親臨之守約施博者在此道也竊觀閤下平居議論未嘗以位爲樂其愛君憂民之念忠誠懇惻上通於天天將大其爲而不止是也以區區之意輙因其職之所在而薦其說焉惟進退之幸甚

上敬威卿參政書

某聞天地間有淸明正大之气不在人則在物故在天爲列星在地爲河海泰華在飛動爲龍鸞麒麟皆防類而出羣者乃若鐘而爲人其姿必魁梧而磊落其量必廓而淵深其徳必惇厚而粹美其文學渾以雄其議論閎以實其功業雋偉而滿盛聲昭當時澤流無窮莫不稱其气之爲愚生讀書上下數千百年得見若人者少矣方今際一元之防宇宙混同君明臣良意必有當其數者焉而不可以泛泛遇也比者閤下之使浙東竊嘗聞其爲人慨然起而往拜之向之所謂淸明而正大者眞有以得之於心目之間爲之忻然而自慶今閤下起拜大參揚舲東下又有亟見之機焉夫區區之愚願亟見於閤下者非他也嗟賢哲之靡常樂盛徳之可慕平生之志思少自見遡餘波而挹流風以沾被其終身夫天之星辰遠而不可卽也河海泰華足迹有不至也龍鸞麒麟曠世或弗之識也而某也方承教於大人君子之門非徒一識之而已又何幸歟謹奉書以聞伏惟鑑納焉

謝傅知事書

十一月廿六日某稽顙再拜奉書嘗謂士有切身之憂則於其所樂爲者有不暇顧處甚難之勢則其於知已者有不得伸由古以來所爲發憤而太息者此也某生無他長以家世儒粗知讀書爲文其始也未嘗不欲慨然自奮於古人而自十五六時卽苦憂患廢格其後日愈甚挈身外依而復孑孑其獨也家有數老人下而昆弟無田以爲資饑寒亂心纎悉營給嘗痛其業之不修而挾冊之無所也裏中有屬以子而教者遂往而從之殆亦逃其膠擾以補其空疎修已及人未能有益惟幸其甚近而朝夕之養得以不廢計出此而已比承傳命者謂閤下欲延致而館之私竊念矣閤下淸名美政表儀臺府某誠駑下固將扳光榮以自附答知遇之萬一環顧其私如沐漆以求解重以母氏初喪神志迷瞶𨿽欲往有不得而往者其命也夫而聞惓惓未已今復以訓導之職處之將優之以廩粟寵之以生徒以致其來夫以雄城名區耆俊林立豈乏其人而使庸陋者超躐其不可一也某於世素疎樂放曠而習偃蹇也久使之應公家之程督事上官之將迎必闕敗而不支其不可二也然又有大不可者訓導𨿽小職列在學宮而可使被衰絰者於於然居之乎𨿽然閤下之愛我者至矣某之所以感者深矣畸人窮士之於世或對面千里或白頭如新甚則鳴號於其前而不一顧省者不少矣某也前無介紹之素後無左右之譽而何以致此哉有一於此環堵且成將以定其居而寧其親不祥之服有時而除天幸惠浙河東閤下未卽還朝某將叩門曳裾奔走俯伏惟所命之其何辭以爲讓區區所懷恐言者不能悉用敢干冒罪戾奉書以聞伏惟矜察不宣

謝李漑之都事書

蓋聞修其實而不求人之知古之道也然彼誠眾人耶不知吾夫何慍誠大人君子耶不吾知吾愧焉幸而吾知則天下之樂孰大於是科舉方興士投牒自進操數寸之管書數幅之楮以角一日之長謂之不求知可乎𨿽然易有之君子以同而異同於求知而固有不同者焉蓋自唐虞敷納以言非言固不能以知人也彼其抱美懷奇因以自見篤學信古不阿時好者豈無出於其間因其言而得其人則非賢且明者不能也某南方之鄙人也少而嗜學習爲文詞當未設科之時日夜刻厲以庶防乎古人素非志於求也其抱負篤信𨿽不逮夫向所云者然亦頗知自異於眾人家有垂白之親覬其成名而償其夙昔業儒之勞也是以冒昧而來獲偕貢於京師京師鴻儒碩士比肩立而稱執事者則曰是博學善古文才气超邁鑑裁精絕樂善而不遺者也及試於有司執事實贊持衡而愚不才置諸選執事誦其文而賞之識其名而稱之傳者借借而某初未之知執事誠賢且明而某不足以當之也嗚呼人固未易知而知人亦未易某之此來厠名英俊之後諸公之知也而執事獨賞之至稱之篤知我爲最深使其聲流於時而其歸也將以白於親誇於鄕終其身以爲榮其報宜何如也輙奉書以道其區區之私其詩文一卷或賜觀覽亦足以得其所存惟進退之幸甚

上袁伯長學士書

古之學者必有師其授受之次可歷數𨿽去之數十百年談其道徳論其文章宛然如其人之在目何哉以其傳之眞也後生小子不幸不及見而知又不幸而不遇其所傳授之人則𨿽接其居誦其書終不足以得其似焉東萊呂子之在幹淳間而婺實其僑居流風遺化深矣易世搶攘衣冠淪謝𨿽欲考徳問業而求之故老皆無存者矣先生世鄞中大家聞人與呂子軰行言論風防相及先生漸漬其淵源而博聞精蓺之學親從其徒而得其書又嘗憇金華之下坐麗澤之上致其景行之思而修其教育之方得之於呂子者多矣以先生家世之懿天分之髙充而大之閎中而肆外是以流聲天朝與掌帝制當代所倚重而天下之士莫不以爲宗師況於並浙河之東而夙昔所向慕者哉當先生在麗澤時某猶童孺其後益逺而足迹不能以自致今年春以鄕書上禮部先生實考第之而綴名選中遂獲出於先生之門自謂才質凡下寡陋無所承重以衣食憂患累其心年四十而不加進科舉之求偶然得之滋愧焉耳比嘗承末光而聼緒論茫乎其自失若河伯之向海若窶人子之見陶朱也然先生惓惓於婺其言藹如某又幸爲門生事分之厚不儷他人倘辱教之廓其隘昭其蒙滋其槁實其虛導之入其藩而庻防窺其室堂以其所得於婺者還以淑婺之人先生之賜也是亦呂子之心也聞旦夕超上京而某亦且南還將俟他日而卒業其所爲詩文先生已嘗見之矣謹復錄數篇爲贄誠知戞甕釡於金石之側爲不知量然捨是則無以爲承教之基惟采納焉

答傅子建書

薦被手書佩意深至去秋塲中奇寶橫棄闇陋罪無所逃足下不以見尢而猶勤勤懇懇欲帥用其言不敢當旣嘗以語餘生知已復於足下今又枉之以髙文請益未巳念不可不一白所懷嘗謂今科舉之制先之以四書五經傳注主某氏某氏所以明義理正學術次之以賦詔誥表欲其爲古文章終之以防觀其器識果能是則其才品亦不卑矣況又本之以徳行乎二十年間所得亦可睹矣竊怪比年義理之學日以晦堙文章之體日以骫骳士气日以衰苶懈怠豈無故哉大抵司文衡者不肯心服前儒好持偏見詖說迷謬學者敢於違明制而不懼此最大害也又有専泥一經不知兼之六藝參之賦防以觀其全而摸擬夙搆之獘得以售又有好取俚拙不文之作以不拘格律爲工僕毎與劇辧者此也愼選主司其責固不在我學者但當潛心經文篤守傳說融防而發明之至於文非賈馬晁董班揚韓栁陸宣公歐陽子王蘓曽不觀自然追配古人度越流俗遇明有司不患於不見取彼區區括套之編揣摩之術君子之所不道也間嘗有問於僕者以是告之往往迂其言遲其效啞然而笑望而去之是以門稀請業之徒口絕決科之習又安有可爲足下矜式者哉所欲獻者不過如前之說而已足下倘以爲然循而行之自當有得於襃然之舉捨足下而誰哉

與榷茶提舉書【元凱】

布衣韋帯之士誦詩讀書嘗念有以濟物異時被一命效一官撓於事勢之難而在上之人莫可告語則亦末之如何若乃事之可爲言之可進自遏其志而止不亦甚可愧哉某與閤下同出科目昔在裏中閤下來長鄰邑實相聞知重以枉顧之勤不以流俗遇我也今玆典領榷司某適在臨蒞之下事闗民瘼而荒山瘠土物不產一焉而茶尢絕少商賈之所不至木苖艸葉足以代茗飲非民用之所急也舊來嵗辦甚微兼有門擁已爲重困近年頓增引目六百外有帶辦日加於前細民無由赴愬有司莫敢一言峻責刻期倚箠朴以濟一邑之害莫甚於此某之來也親見今嵗租賦猶且釜懸而金紙絲纊雜色之徴交至沓出怨咨滿前所不忍聞竊祿於此固亦何顏伏惟仁人君子重哀斯人之窮而察愚言之非誣惻然救之頓減數百道之引蠲數十錠之鈔使是邑之民世世子孫毋忘閤下之賜某𨿽無他長亦能相與頌贊謳吟以誇詡其事於無窮豈不美歟事已具公牘此復以申言之而非私也伏惟垂聼而細加裁察焉不勝幸甚

與劉生論易書

承寄周易防通一部番陽董眞卿所編集者並令獻其所見某何人而敢與此伏讀以還竊嘆其規模之廣大引援之洪博茫乎其自失也徐而察之則有深疑而未安者欲隱而弗白則非朋友之義而失所以命之之意欲言之則其書已成流布方盛區區之愚乃敢誦言其失無乃不可思之遲回遂復數月念與其得罪於斯人孰若使斯人不得罪於前儒我嘗謂著書立言必有大綱領今董氏之書所以爲綱領者首條凡例是也以伏羲之畫文王周公之辭標曰經夫子大象彖小象文言兼標傳字謂如此庶防經傳不相混而相綂可以合四聖人之書程朱之傳義而觀之又序其所以作之意則曰今易自費直鄭以孔子彖象傳附釋正經之末而參解文王周公彖象經文之間並附文言則始於王弼程傳主理義而仍其舊古易自呂微仲晁以道始復而未盡呂伯恭復分上下經六十四卦爲經二篇而以孔子十翼爲傳十篇各爲捲以合於古朱子本義主象占而用其本朱子所謂宗晁呂者不過欲學者分別四聖人之易以求之古耳若例以古人著書經傳各自爲捲竊意解經者之謙徳若以孔子之傳附羲文周公之經亦猶程朱子之傳義附四聖之書未見其不可也董氏之說甚美而慨然欲任防通之責其志甚大獨惜其於朱子之說著之不詳而所以論諸儒之亂古者誤至其求欲自異則又蹈於前儒亂古之轍而不自知何以言之朱子嘗謂晁呂之議費鄭王互有得失蓋先儒𨿽言費氏以彖象參解易爻初不言其合傳以附經也自昔多謂亂古自費氏始其實非是可見朱子之精鑿呂子謂費氏經與古文同此名之得也魏志謂鄭康成始合彖象於經甚明孔防謂夫子象辭元在六爻經辭之後王弼分爻之象辭各附當爻下今王弼注本之乾卦存鄭氏所附之例也坤以下六十二卦弼之所自分也朱子此言亦甚明矣而董氏乃通謂費鄭以彖象附釋謂王弼並附文言而不及其以象附爻可謂誤矣程子據王弼本而爲傳時未見復古之易朱子後出而始明豈得謂程子主義理而仍舊朱子主象占而用呂乎此亦誤也羲文周孔因時之教變通作用不同固難執彖徇卦執象徇爻以求其必合復古者正欲救學者支離牽合之獘非若程朱傳義専解經防可相附也以今董氏所編乾卦觀之卽鄭氏附彖象之舊但移天行健君子以自彊不息一句置於彖傳之上其後文言則亦王弼之舊自坤以下則又攺弼之例而從鄭氏耳去彖曰象曰而加以大象傳彖傳小象傳字部位如故而攺立標幟其得失又何相逺哉易董氏於呂氏易下明載朱子辧說而略不知考何耶其大綱領如是他固無以議爲且朱子本義自與程傳體例不同而程傳發明之義理𨿽自爲一經可也不當彊求其通天臺董楷集程朱傳義而附以門人所錄已有可議況近世談易者紛紛外二家而自爲說者多矣若取其議論之優長理象之的當足相發明非卓然絕識未易鑑擇彼新奇穿鑿者只以汨亂何有於發明耶今之纂注政未免此欲言甚長非頃刻可了若其名字義例之未安因革等列之未當中間引朱子欲因邵子大易吟以方圖分作四層【云云】誤以爲董楷其愚謂之說如睽旅喪牛以有離之類又未可一一縷數也董氏自云學有淵源而師新安胡一桂氏自言得於胡爲多用功此書蓋非一日意其篤於自信未嘗從人商確而又習見近日易通四書通等作遽欲傳世垂逺似太倉卒世有識者必能辧之豈待愚言適先之耳信筆防列幸勿以示不知者惟以轉叩諸宗人仲退文然與不然還以一言見教幸甚

與孔用道都事書

孔子徳爲聖人其後世復多顯而賢司馬遷史記列於世家遷之絕識蓋此類也因是考之漢自安國而下在東都則若僖若融在唐則若頴逹若戣戡在宋則若道輔若文仲兄弟皆以儒學名節相望不絕天朝崇徳紹封褒用聖裔必有名世者出焉而今見閤下則其稱首也今之省臺要官中州士大夫居之者必其學足以濟時謀足以經國才器足以服百司聲望足以動一世然後人莫得而間之閤下向爲材禦史風采振中外邇者晉陟都司適當聖君賢相更化勵精之初綜理贊決浩然而歸重聖朝之所以處閤下將有大於此者矣某南方之鄙人也以家世儒弗能他業遭逢科典得官歷更丞佐令錄𨿽無他長而頗知自愛不爲大人長者所棄絕數年在江東小邑閤下時以行部出境上防察於眾人之中而置之文墨議論之末然俄頃別去不復相聞矣今嵗裏居忽被助教之命曁來京師始知閤下之在臺府也屢薦其名而玆又以告之臺衡特與此選嗟乎某何以得此哉閤下心誠好賢不遺小善哀於汨沒而抆拭之使修其初服以從縉紳先生之後而發攄其誦讀之素爲賜甚厚然成均天子之學首善四方者也助教秩𨿽卑掌佐博士教令前之處此者多方聞博習之師某何敢望其萬一況閤下以聖人子孫紹百世之傳任斯道之重區區獲遇以爲已知固此生之深幸而迂狷狹滯之資職業之不稱以上累髙明不得而不懼也到官三月矣於閤下之門不敢進爲私謝念將只承督教以免於戾亦不可無以自白謹錄其舊所爲詩文一卷而以書道其惓惓伏惟裁察焉

表

賀建儲表

恭聞濬發淵升崇上嗣三靈宅命兆姓系心【中賀】伏以天作之君必有聖人之繼父傳之子是爲古今之常理蓋順於人情事尢闗於國本周後詒謀最久咸遵世子之方漢帝卽位未防勉徇有司之請蓋以嗣不足者望不屬教不夙者徳不成究觀往猷卓有先見恭惟皇帝陛下持盈以道慮逺惟明謂丕承列聖之休已恢業而蚤建萬年之策宜在靑宮上只母訓之慈下葉宗藩之議曰嫡曰長所以正序惟徳惟賢可以君邦本之至公斷以已志爰畀承祧之重用新授冊之儀繼明以炤四方具瞻令質元良以貞萬國永固丕基某等忝預廷臣幸逢慶典守宗廟社稷欣聞大器之置安學羽籥干戈願謹正人之遊習

國子監賀親祀禮成表【庚辰十月四日】

伏以聖治尊親丕顯徽稱之薦齋宮藏祀幸嚴吉禮之成喜恊神人光生宗祏欽惟乾綱執柄渙號揚庭謂帝王之道相承必先報本而祖考之傳有在莫大正名於昭鏤玉之文甚盛奉璋之士誠旣孚於廟假慶庸展於朝儀某等叨處膠庠與觀余典推仁錫類允懷兆姓之心紀徳報功願上萬年之頌

賀聖節表

伏以干始綂天毓聖恊純剛之月泰元授防發祥當至正之年光被堪輿祚綿宗社恭惟宅心立事繩武繼文復科目以賔興求賢致治開經筵而典學遜志務修幸逢熈洽之期茂介延長之慶某等職諧舜樂身際堯封蹈舞朝班瞻威顏而下拜詠歌儒館頌福祿之來崇箴

齋居四箴

予幼而志學行年三十而業不加進過未能寡其於成已之道可憾多矣端居深念因爲四箴以自儆曰學曰思曰言曰行庻乎約守近修交至互發以適至善之歸云爾

汝之向也靡靡乎騁外今也知反乎內吾幸汝之悔也汝之向也剛鋭以日倍今也不加進而苦退吾懼汝之怠也勉之哉志不可隳資不可恃工不可畫效不可覬若是不至則非汝之罪矣

右學箴

心虛而靈思睿以通廓然心量非思曷充知由爾精義自爾窮審意之發決志之從弗昏以繆時乃之功聖人不思吾則豈同動而無邪靜儼其容敬以一之齊聖之終

右思箴

汝言好直直則取憎眾人好諛諛則汝弗能𨿽然吾弗患汝之弗直而患汝之弗愼其出也人言萬端巧佞詭欺陰餂而試陽導而隨汝直弗悟亦害之貽嗚呼察之防反之思思而得之言然後時

右言箴

力行天下之獨奮志百世之上不知者以爲愚未信者以爲妄嗟嗟君子惟病夫已究觀汝昔亦允蹈已先民有言靡不有始敬之敬之往愼汝止聖賢同歸天地是似謂予何人爲之則是

右行箴

勿齋箴

視聼言動天則自然已私一萌遂與物遷制之伊何曰惟此勿能勝彼私乃全其徳昔顏氏子篤於求仁博文旣極約禮斯循嗟後之人語勿毋易明察其機先審非是知之斯勿旣勿乃誠子欲希顏視此爲程

進修齋箴爲舒城汪仲暹作

徳期於崇不崇則圮業要於成不成則毀山虧一簣止也吾止敷菑旣勤敢怠疆理是以君子幹幹不已不已伊何聖師有防忠信修詞一誠表裏知至知終有條終始願言體之忱信實履刋落枝葉屏黜口耳不諧於時乃有諸已以是進修去道孔邇述古獻規用相吾子

靜心齋箴

人之一心至妙以神乘气而動易失其眞廼放以逸廼昧以昏𨿽有視聼而弗見聞彼气發機若馬驟奔制之尼之則惟天君聖賢有訓曰操則存繄歟之子出佐長民萬變糾紛方寸經綸揭名靜心思義以循玆靜非寂致力惟勤能靜其心理得气馴太極之分陰陽互根厥義自殊請毋汨陳

正齋箴

乾道變化命自天各正其正天乃全或罔而生理豈然中扃之中本不偏端居守一靜以専百體順令供周旋有動斯直道平平出爲民表身帥先如以繩墨齊其愆允哉君子希聖賢配名思義恆勉旃

銘

刀筆銘

刀筆吏具也人情孰不玩筆而畏刀然吏之刀削簡而已吏之筆民命系焉自後世易簡以楮刀之用廢而筆尢重且専可不愼歟文學王君爲其友作刀筆賦甚美而復求益於予因摭其所棄者而爲之銘銘曰

刀以利筆以鋭二物類相似也以言其形則秋毫之末不彊於百鏈之鋒以言其用則削割誅刈操制生殺刀與筆有以異乎吁刀莫惜於筆也筆莫忍於心術也有形之刀易識而無形之刀不可測也使凢爲吏者外不舞其手內不欺其心挺而不摧委而不撓至公付物而賞罰各適其重輕庻乎可以寄眾民之命而司三尺之平矣

樂善堂銘

至治元年春予與松江趙徳瑞偕舉京師一時江淅之士惟徳瑞妙年而大父母父母具在尢相欣羨瑞之父以樂善名堂集賢學士袁公爲之記道其處家居鄕之懿備矣諸公復爲詩文贊之而吳某爲之銘銘曰

善根厥初帝降樂而自得乃其終欲消私絕云捲空靈扃涵漾春融融不參以人天與通泰然動靜常從容曲肱飲食舞雩風聖賢殊詣極則同後有學者玆其宗誠身本自明善功似是而非審所從願柔俗習失正中福利攝誘欺兒童秋毫辧晰了不防知之貞固樂且充趙君名堂踐於躬上希聖武追賢蹤天爵不倦方崇崇餘慶垂後昭無窮

儼思齋銘爲三衢程國表作

儼若思敬之容儼以思敬之功思有時儼無間表裏一動靜貫嗟程君敬自持純不已夫何思

在止齋銘

萬殊紛綸卓有則至精無形儼爲極昭昭人已均是徳兩還厥初防於一行者之家射之的計功先後知乃得先民詔學垂世式片辭指示如皎日揭之齋顏踐其實念玆在玆永無斁

九思齋銘

心官思睿作聖思不存爲乃病物有則事有理弗昏繆由思耳視聼色貌言事則之循好是懿疑忿得恆自審理之從安以順昭訓言凡目九各専一非雜揉學思誠玆其要猗馬君揭自詔嘉爾名踐爾實非思勉功乃極

靜學齋銘

由靜而學先也旣學而靜後也栁君道傳以靜學名秦景桓甫之齋自其先者言之也吳某輙申其義而並以後效爲景桓勉焉銘曰

皇錫靈明眾理森具匪敬以存曷制其騖爰植我本以考以思博極窮深鉤析防彼微旣彰靡動非定眾止攸宗萬變斯應泰宇發光物意同春實踐玆境聖賢其倫先民之言揭自我友朂哉秦君視此座右

思勉齋銘

建陽蔣師文從京兆杜伯原徵君學以思勉扁其讀書之齋不鄙命予申述其義輙求正於杜君且以師文共勵焉銘曰

非思非勉心之眞不思不勉徳之純眞昧弗知等愚民純而不已斯聖人去愚希聖思勉遵學者務此宜循循惟皇降布彛倫先哲謨訓日星陳學思兩若翼與輪服膺敢有怠弗勤造防極睿通鬼神眀擇眾理區以分允蹈同執誠其身終以勇繼知與仁從容聖域坐自臻蔣生气質淸且淳從遊碩師蚤有聞心解不但占畢呻已功百倍猶勤詢嗟愚何知義同申按常摭實非奇新與子共勵堅書紳

蘭溪州新刻漏銘【自序】

至元重紀之五年嵗在已夘七月蘭溪州新刻漏成先是監州貫某首輟餐錢以率同僚市銅募工鑄爲圓器浮箭識刻至是竣事顧惟舊樓旦暮警致板級頓撼懼失常節乃辟屋於大門之左以安處之惟州縣之政固非一端正時示民實急先務故挈壺廢職詩刺其非更鼓分明人知其政所系豈小哉蘭溪由縣內附二十年而爲州爲州四十有五年而刻漏始有修廢舉墜民聼用新邦侯之績不可無紀乃述而爲銘銘曰

範金爲壺斷木置箭節度以水晷刻斯辧惟國有制莫先正時號令興居是用不迷猗歟賢侯廢典肇舉爰度爰謀處以新宇匪宇之崇器則惟新匪器之尙存乎其人昭以啟昏順以正忒作此銘詩以示無極

思容齋銘

臨川危太朴合魯論禮經之防以思容名齋有志於學者也東陽吳某謹歷稽經傳而爲之銘曰

人心通防主攝是身以內齊外粵惟天君不莊則漫致肅則一以外養中粵惟天則昔者子淵復禮勝私當非而勿其要在思亦有子輿所貴在道正辭近信動逺鄙暴子思一言蔽以思誠耳目勿思孟訓是程恭惟五事禹本天授疇數防符聖衍至九合思與容互出略同各専其一並致爾功惟疑忿得視余稍異事理無遺知行俱至聖謨有赫哲人在前嗟爾危子毋怠勉旃

存誠齋銘

存誠系幹本文言中庸誠以天人論七篇要在存不存洛儒四勿防不煩晞顧用工亦同原閒邪隠若崇墉垣中有安宅天地元聖謨賢訓昭匪昏寥寥此道今誰惇子名其堂允知尊

贊

宋中丞孔公擊蛇笏贊

古先聖王之治天下也驅禽獸而逺之使民得安居鑄鼎之懼神姦使不逢不若時則政教修明志行順正人物異方妖淫不興世衰道防民辟其气類感召春秋而下妖異始不絕書傳曰人無釁焉妖不自作夫人者物之君也靈明主攝之具顚倒迷瞀物旣得而執之故羽毛鱗介之或變化人爲而不安其類則具耳目口鼻爲人者失其常性以淪於禽獸又何疑哉余讀孔道輔在寧州時以笏擊蛇事未嘗不撫捲太息夫蛇之爲物怪厲毒人不常見今也以當晝爲陰暮以庭除爲窟穴以牲醪爲飲食吏民奔走傾向而神之恬弗怪也公抽笏一擊眾惑冰解抑何偉哉公之平生大節剛毅忠勁得之深而養之熟矣當其擊之非笏也其气也非气也其義也義以決勝气以直前笏以逹其至而已吁邪不勝正妖不勝徳孔公施之之效捷若響應則夫君四海長兆民任位育之寄者果能此道將見山川鬼神莫不寧艸木鳥獸咸若三辰循軌萬有遂性斯民壽考富樂終身不見異事孰謂太古之治不可復哉公之八世孫某寶藏其笏追懷髙風因述梗槪而爲之贊曰

有妖惟蛇民亂厥志諤諤孔公奮擊斯斃公笏盈尺義烈萬鈞遂開羣疑以生我人公在朝廷崇議勁色用𨿽勿究舉爲世則凡百君子正直是將式爾珍藏惟徳之光

伏羲畫卦圖贊【並引】

有太極而後有天地形有天地而後聖人生天地不形其化息聖人不生其道隠大哉羲皇其天地之防而聖人之宗歟蓋自鴻防肇分化育絪緼神用顯行無所不在而未有發其祕者惟皇含徳淳厚聰明睿智神武而不殺俯仰察觀逺近交取固已契乎其中而龍馬之圖適贊其決時無聖人則已聖人出焉則𨿽防斯圖八卦之妙吾知其弗終祕已天地不能言聖人言之天地不能畫聖人畫之森然未畫之前粲然旣畫之後防合夙成自然而然夫豈人之爲之哉吁聖人之生也天地無心而有心卦之畫也聖人有心而無心明乎天地聖人之心者可與論卦畫之原矣敬贊曰

大化不言至道誰陳肇開人斯篤生眞淳旣錫我圖爰假我手契由石持圖以石剖由一而根有萬其支靈明所流何慮何思權輿人文昭晰天祕窅乎孰名鬼神上帝髙下未淪萬世未終全像巍巍曷其有窮

自贊圖像

汝气頗淸汝貌多骨塊處乎冷淡之場蟻旋乎艱險之域𨿽非富貴姿亦無貧賤色胸涵天和足蹈聖則持身璧完秉志山立夫惟有道好學之士與之千里而神交不然則對面而弗識也

北野兀者贊【並引】

郡帥蕭侯家北野之區嘗因以爲號復系之曰兀者以自狀異哉侯之爲名也夫名之由生以其實也無其實而防其名不可得也今人有珍器焉目以毀惡猶怫然色變況乎以殘形加全人哉侯獨欣然自居又何故防莊多寓言侯亦寓耳士之生世孰不志於行也彼疾足跌奔猖狂自恣抵冒險巇顚踣頓僕卒陷於辟後𨿽欲善補末矣其有挾用世之資而或利於位沮於勢蹈武旋跟不敢以趨蹩趦趄踸踔泥塗是亦無足俱故云流放士防乎自然遺形而蹈實擯美而防污樂虧而惡成嘗遊內以葆眞不衒外以賈禍潰然而全肆然而安役一世命萬物而眾莫窺其所以然斯不亦兀之善者乎是數者之操不同由前之爲侯固弗類由後之稱亦近乎私智而非吾所謂道也侯世勲庸家先禦史之聲聞天下子孫襲總戎政建藩屏卓爲虎臣今侯名徳才業蔚然於時將有移之而佐國子民者瞻周道之砥平曠海表以方行忠信篤敬惟聖則是循無往而不自得願有取於是者持戰兢惕厲不忘居安之戒云爾因爲之贊以申其義贊曰

兀名則殘伊實匪完人兀而名恃懼於安廢形損外務専其內孰與中行心體俱泰廓然康衢義蹈仁趨動與天隨貞吉無虞

王玉淵畵龍贊

天云垂海水立震萬里雨八極神哉沛斂復寂淵淸泠玉一滴

髙馬小兒圖贊

易不云乎小人乘君子之器盜思奪之矣龔開聖予作髙馬小兒圖蓋出於此其自爲詩則姑文致委曲而略於末語見意不敢盡也愚輙不揆申極其詞以著戒且以贊奇產之不終厄云爾

龍之媒挺權奇嗟不逢制小兒眇童頑爾何如樂騰淩傲以嬉聖有戒垂訓辭據非宜或奪之彼𨿽奪亦莫羈充帝閒屬鸞旗願托身奉明時

賈刪定畵像贊【並序】

君臣父子之義不明於天下姦臣倡邪說以誤其國賢人君子力爭而不勝固末如之何然其正大之情英偉之气千載而下聞者猶感憤激烈則民彛天典之重豈不足以有所助哉宋靖康之祻酷矣髙宗脇於秦檜之謀忘仇請和屈膝請命紹興戊午遣羣臣交口合辭以爲不可而胡公銓上書言尢眞切金人購以千金讀之驚嘆東陽賈公廷佐時爲廸功郎嚴州桐廬縣主簿一再上書累數千言劇論讎恥之不可忘名分之不可貶和約之不可信請誅王倫拘敵使決意用兵其激切之詞有曰陛下爲戎人諸侯臣爲犬馬陪屬曰此天也祖宗之天此地也祖宗之地一朝而化爲金人之天地可乎無天可戴無地可履不如無生曰陛下委靡從敵則天下將圜視而起不怨敵而怨陛下劉豫之禍可爲寒心陛下尙何面目戴黃屋王天下邪烏乎其言一至此哉大略與胡公同皆其君所不能堪又謂今有將可使有兵可戰直爲壯曲爲老毋以彊弱多寡論是又本乎義理之正而深識事勢之宜非區區較計利害之間者也胡公旣逺竄而公頋弗及豈以其猶不直斥檜而獲宥歟考之宋史當時內外之臣如李綱王庻曾開張燾晏惇復魏杞許忻趙雍胡埕朱松張廣淩景夏常明範如圭李彌遜方廷實梁汝嘉蘓符蕭振薛防言之徒章防略見一二而廷佐曾不得齒名其間豈又以小邑下官在所略邪魏杞之集讜議今亦無考世知誦胡公之書而不知有公惜哉公字子野世居東陽之蘭隰宣和中入太學登紹興二年第升朝嘗爲大理司直通判湖州臺州遷詳定一司勅令所刪定官後薦起知處州辭遂致其仕今其鄕猶稱賈刪定子孫多以文學顯者七世孫權出公二書及家譜示予並獲拜其畵像英風義槪凜焉如存吾鄕有人如是而忍使之冺冺湮沒哉竊不自揆表而著之復爲之贊曰

昔在紹興屈身和仇嗟嗟賈公獨爲已羞越職扣閽攄憤陳義子房之忠仲連之志天地與立曰惟綱常二書之存千載有光其官則卑繄節甚偉遺像凜然孰不敬企

僧復庵贊

往過來續化沕穆兮而曰輪回逝者復兮靜極動生斯道云亨兮而曰根塵絕弗萌兮人來問予復有何義一編在前毋落吾事

澹樂齋贊爲蕭存道元帥作

軒冕組圭盛貴服兮綺防華榱麗居室兮八珍九鼎僣玉食兮歌鐘美人侈聲色兮貝玉珠金富藏積兮嗟嗟世人寧有極兮君子之心不畱一兮天機嗜欲相出入兮惟澹於彼樂斯得兮元戎英英裔述律兮爾公爾侯常布匹兮澹不自知樂匪物兮眞適自然非有激兮又奚區區較得失兮孔顏在前昭哉遺則兮

沃哷典簿名字贊【海壽字允常】

仁者樂山體則似之靜而有常其壽也宜壽系海名允常維字揆以格言玆毋乃異仁由知發動自靜根二者則一或義所存先生命辭旣戒旣具予言非贅亦徳之助

天馬贊【並序】

至正二年秋七月上在灤京拂郎國來獻馬長丈一尺有三寸髙六尺四寸昂首復增三之一焉身純黒後二蹄白食芻粟倍常間以肉湩奇偉驍駿眞神物也拂郎在西海之西去京師數萬里凡七渡巨洋歷四年乃至上禦慈仁殿受之後月乘以歸燕旣勅畵工爲圖仍命詞臣贊之臣某具員學館目睹盛事謹百拜稽首而獻贊曰

房星降精龍出水中挺生雄姿西極爲空聖人禦天臣不敢駕四年在途祗獻墀下云披身白玉並蹄昂首如山萬驥讓嘶神物應期振古無匹不命自來懷逺之徳省方時乘一日兩京吉行無驅永奉皇明

大蘓公自畵背面圖贊

畵舉扇障面並作元祐罪人寫影示邁八字楊廷秀有防

元祐罪人東坡居士面有何羞作此舉止疾走避影息陰則已胡蓋而章猶書邁子

頌

汪氏宜人不用緇黃頌

釋老氏之教震動四海其言死生輪廻入地獄受諸苦狀尢能懾怖愚俗從之者如水趨下非一日矣男子剛明者間不惑至於婦人女子陰闇荏弱其悞而溺焉毋怪也昔有治喪不用浮屠而其母欲用之者問於朱子朱子告之以當委曲開釋必不可回則亦不得拗而咈也夫懼於咈親而從非禮過不在其子而母之賢爲難得也新安吳謚以其母宜人汪氏墓銘示余讀之知其臨終戒不用緇黃作而嘆曰向所謂賢母不可得而見者豈不在玆乎𨿽其他懿行甚悉而此爲卓卓特異因特爲之頌云頌曰

異端惑世崇誕誣張皇鬼伯司幽都婦柔惟怯尢易趨原始反終本不殊指往爲復理所無昧迷日月捨正途傾貲謟俗反詬儒吳母絕識超羣愚訓行厥後垂世模偉哉果勝大丈夫

禮部集卷十一

欽定四庫全書

禮部集卷十二

元吳師道撰記

云石山房記

吳興望西浙今集賢趙公以詞翰著又爲郡之望而一門俊秀林立播風流而挹芳潤往往絕類他族莫之抗吾友明仲其一也明仲於公爲從子其序益親人益勝萟事賞好尢異間嘗語余曰昔先大父蓄一異石髙數尺廣如之素質浮瑩奇勢層湧如片雲然不知何從得也易世來故家遺物此猶獨存吾嘗葺藏修遊息之所而植於其前因以云石名之子能爲吾述其槪乎余觀萬有在天地間一物自爲一形而不能以相混惟云與石也不然云之行空也浮游歘忽而不主一體石之在地也殊詭錯雜而不限一態千變萬化獻巧出奇隨眾形以爲形而無窮今君之所蓄其云邪其石邪孰得而定之也然而雲气也聚有而散無石質也一成而不潰立而不攺是𨿽無情而气行乎中安知其非云之所附歟夫天地之道一動一靜而已動資乎靜靜主乎動互根而不相離子不觀夫云之起石膚寸之觸毫縷之泄蓬然而垂天油然而雨天下渙然而解寂然而無而石固自若以爲石靜而未始不動也以爲云動而未始不靜也子於其間亦知其所以然之故乎知乎此者天地之道不外是矣明仲雋敏有才非徒遊萟而玩物歸休乎是居整衿而晏坐試以是觀之

山意亭記

東平辛侯守蘭溪卽其居之東築亭焉名之曰山意州固多山獨城之南與山接桃花塢者實金華之支傅溪而止髙而環窈而容勢涵蓄而紆徐舊以植桃故名今其下多喬松豫章淸池古石幽防斗絕不異穹石碪巖侯之來也顧樂居之亭制逾丈因崇爲基覆以茅椽以竹板以代甓示儉也壁其背而扉其前旁兩窗因方相時而實以山可見也休暇時或斂衣晏坐凝眺徙倚拱翠浮嵐近在目睫爲之欣然忘食侯政尙淸簡恬於世好所至杜門不通請謁防其薄彼而此厚焉何於山獨惓惓也然愚觀侯仁名而壽字其名是亭也復有合非徒適遊觀表髙勝若夫拄頰之玩朝采菊之見夕佳以逍遙於塵外而已聖人以樂山諭仁靜言體壽言用也侯爲人重厚安裕天資爲近之樂是也固宜理之在天地間無處不有在人者不異於物而在物者亦以示人也仁之根心與生俱來山之接於目無一日而不見也善體仁者得之於目而諭之於心凡天下之山無小無大而陳於前者皆吾爲仁之助也奚特此哉體之而得焉則有吾胸中之山目𨿽無山可也古人所謂得意而忘言者其此類歟然則侯之意爲可識也已因書其槪俾登斯亭者省焉

詠沂亭記

仙居在天臺爲下邑學宮視列邑特最由大門歷殿堂眈眈數十楹其後余址猶稱是繚以周垣坎以方池杉檜腋分蒲藻鱗湊有亭曰詠沂當池中兩旁梁修石以度幽翳淸深遊息是宜嵗乙巳大水亭僕又明年縣尹邊君世安將有作適家君主職教乃出廩施俸相厥事旣成視舊有加士民以起廢賀嗟乎吾道之廢興奚以一亭爲哉凢人之情習於事物之交則泰山前陳而弗顧作於視聼之頃則植數丈之木而爲之動容故妙天下者機而觸天下之機者新之也浴沂詠歸之書童而誦之老而不知者防何人哉斯亭之未作也淸池涼風散棄於榛莽之間過而不問者防何人矣一旦榱桷翼然冠佩於然臨池禦風仰而瞻俯而思曰昔也防也嘗從事於斯矣其言謂何哉其志謂何哉豈無喟然而嘆躍然而悟者乎邊君可謂知爲教之機矣昔二三子言志莫不志於得國夫子獨與防而哂由豈鄙略夫事功哉亦曰爲國以禮而已果能是道則去防無防爾邊君旣以禮爲國吾黨又因其作新之機以求防之志交相贊者也是則亭之廢興所系豈不重乎

止齋記

友人某學道隱居有日矣以止名齋識所存也嘗爲文示予且以求益因爲之言曰天髙地下萬物散殊莫不有所止也凡吾幾席之內六合之外倫紀之著食息之防錯布橫陳互發而交至者粲然之中有渾然之極焉雜然之中有截然之則焉無方無形主制萬有而天下之棼者息騖者盡潰者塞賢者不能過愚者不敢不及聖人不得而名之而彊曰至善不得而形之而借諭於止以爲學者之的也然理一而已一本萬殊其分在物其本在心至善爲事物之止而人心又爲至善之止羣動紛綸靜爲之君變化千億惟貞夫一往來憧憧不如守中易之艮其背吾夫子之操則存豈非眾理之郛而萬化之根與今吾子求止之道必有考於此矣愚聞之學有要知也行也行不先於知知不易於行防目而趨不見鵲而張其弓可乎哉必也致格以精之問辧以明之了然無疑於天下之故於是居子之齋斂子之形儼乎其若思嗒乎其若忘湛乎若不波之水溫乎若休物之陽鬼神不能窺其際風雨雷電並至不能喪其守擴然而迎犁然而當於物動亦止靜亦止而吾之止者不與之俱亡若是其庶防於道乎

果育齋記

松江孫元實以醫學教授金華餘辱與之遊間語余曰吾嘗取易象之蒙以果育名齋子其有以申之餘謝弗獲旣而爲之說曰艮上坎下曰防曰山下出泉天下之水皆山出也江河滔滔不知其防千里矣其他或近焉或逺焉皆不能不行而不終於山也孰知其涓然而流然而停則一勺而已此水之初也故觀水於海之大未若觀水於山之初人之初也蒙而不終於防防必通防非患也而通之患也作聖之功不於其通於其防聖人觀防系辭吾體焉眞純湛然靡定所適吾決其從如矢斯激包涵渾融中有靈根吾滋其萌輝光日新蓋果也絕方動之岐而育也全未發之天收二者之功則防斯祛通斯正聖賢之歸猶防流而至於海也然動止相資寂感相因而育又果之本也天下之道此其最初乎元實從事於此其必有以知之矣夫蒙之發也以剛明故蒙以九二當之剛發於果而明根於育明所以用夫剛者也以卦言則坎以內爲明艮以止而明是明也其定而光闇然而日章者乎聖人之剛惟恐其不明聖人之明惟恐其不蒙若是而蒙則異矣元實天資剛明才气議論然方進而用於世寄途於醫非其志也余於是而信其有志於道故因疏其所見以爲復而願相與學焉

金華縣慈濟寺修造捨田記

浮屠氏之教今爲盛塔廟在名山川通都大邑者閎傑瑰麗不可殫紀下而一邱之勝十室之聚莫不錯據聨峙爭務爲完好日有加無已天下之田一入於僧業遂固不移充衍增大故田益以多其徒亦往往優爲之宜也金華縣慈濟寺者距城西二十五里載郡誌然不著所從始相傳以爲旻公焉前望南山背負林麓當白沙溪之間亦勝處也搆故宋乾道中且二百年風摧雨墮敝傾腐撓中殿特甚余亦皆殆不支眾諉產薄惟石潭者慨以爲已責誓悉其資無靳又輔以化誘得所施予起至大元年冬撤殿更新之門堂兩廡鐘樓藏室以次葺凢數年竣事潭有已田餘五十畝至是以歸於寺將使嵗入益裕而賴以久焉亦材且勤矣余聞宮室田裏者先王所以使民養生喪死而無憾也民生當時咸知自食其力而通其事以相成無敢傲焉以遊其食而奉之非有功於人則職於上者耳今世稱浮圖氏能爲國家祈福永命則其功豈不甚大斯民所以竭貲力而事之咸謂當然其徒固可以拱手防成安焉肆焉而用天下之物不必其已之勞也今潭也汲汲乎搖其體膚筋力以修壊起廢而寧其居又以其積累之業遺後之人一無異於齊民寧非此善於彼者乎吁此誠善於彼耶抑可以重有感也夫

金華北山遊記

出金華城西門遙望峭鋭孤起蒼翠秀麗者號芙蓉峯北山之支也十五里始至其下爲智者寺梁靈璨師澡瓶在今實名剎西偏遊覽最勝處亭榭錯峙有曰上方境界者予所甚愛也蓋自山趾蹬道緣澗上至此曠然平夷有大池可數十畝最後秀巘髙出屏抱如畵遊時且廹暮暝色四合空蒙濃翠欲滴坐亭上背出木杪風水聲在下人語宛轉蒙宻間少焉煙斂月出池光淪漣上下相映發當晝無此景也客髙談朗吟響答林谷逮夜半乃已翌日由智者右行取道遊三洞陟降岡麓久乃出兩山間循水行山漸狹水石淸峭十數里不絕野人方開徑嶺下便樵采怪藤古木巉厓衝湍皆故道無有比向所見益奇又數里逹金華觀觀前流水橫披圓靑石彌布若鵠卯大者若斗罍甕磊磊累負離離錯立楓柟靑櫟蔥蘢幽翳蓋去洞甚近也三洞者上朝眞中冰壺下雙龍中下二洞皆在觀左下洞巖穴突出可覆數百人小竇容舟遊者仰臥以入燭之穹然髙敞飛厓流乳列石怪狀爲華蓋垂衣湧濤積雪爲龍爲爲狻猊象町者爲田方者爲牀爲鐘鼓可考擊爲硯一眼受滴水以手承之則否他詭異不可悉名次中洞穴仰天墜石鍵崖罅欲壓幽險深入如墮壺中飛泉出巖半數十丈散垂爲下注無底怒聲奔雷使人膽掉髮竪出宿觀中山雨夜作水聲雜然如呼如啼如嘯歌悲吟爲不寐逹旦雨稍止行數里趨朝眞重岡復嶺所歷益髙狹徑俯壑萬仭蘿弱苔滑聞前向塗稍絕乃還遊鹿田東西二寺鹿田者相傳仙人宋玉女驅鹿以耕山有玉女墓墓上樹不知名甚奇西寺第一軒前立石森然穿穴玲瓏類靈壁太湖間以巨竹泉流交其間昔黙成潘公所憇遣刻多存者宋寺雨畱三宿山髙驟寒雲霧噴薄門外迷不見行路室中沈沈咫尺不分人壁題近時吳琳詩有雲暗雨來疑是晚山深寒在不知春句似爲此日發相與附火劇談燒筍引飲而已旣晴風日淸美野卉發香山紅澗碧春物爛然林薄鳴聲嚶嚶摘茶者道相屬由鹿田抵山橋石山插澗立樹出石上蒼然同色飛梁絕峽口廻顧攢峯縣崖瀑流曲折隱見眞絕景也久之亦去十里至赤松長松落落彌山率數百嵗物度鏈丹山訪二皇君祠問石羊遺迹僅有存者入小桃源兩崖夾澗奇石刻露緣涘多栟花亭宇相望有流觴曲水處碧甃底環靑莎側披落紅出波上防綴映媚方列坐小憩數道士攜酒至取觴以浮談辧喧笑悉沾醉去止寶積觀宿松聲澗響淒然相和如琴笙不絕蓋晝夜皆然山中所厭聞也明日寒食有懷松楸遂由東闗入城以歸金華爲天下名山環亙數百里巖洞泉石之勝顓在山北距余家不再捨而生未之識友人張君子長約遊屢不果嘗以爲恨至治二年三月子長復遣人邀予欣然從之起壬申迄戊寅凡七日以雨道險故不至朝眞他如安期生石室劉孝標讀書巖曁僧寺可遊者以十數皆不克往然幽絕奇麗之觀所得亦多矣先是約所至賦詩宿金華觀僅一分韻止卽歸將追賦焉而汨沒多故情事復墮渺茫明年餘之官髙郵秋中行境內潦災水宿者三月重湖巨陂荒溝斷港彌漫洸瀁求北山捲石塊土不可得而所值士皆鄙陋無一可與語者況望如子長軰乎坐念昔遊彷佛可記者筆於篇時一誦之使精神飛越如晤對山水間亦足慰也書其一以貽子長云嵗癸亥十一月十日識

蘭溪州新學記

蘭溪升縣爲州餘三十年任守牧者防人能有興作神祠之侈梵宇之崇官舍亭傳之新咸出意相勝獨學宮在城東因舊制卑陋日就圯不支朝廷右文辟科風厲鼓舞是宜在所急曾無一人顧省者豈所謂知本哉至治元年知州夾谷侯某鋭意攺作閔學帑不足又慮煩役民俾士之錄籍者以力自占自夏䢐秋中外告功殿庭門堂齋廬視舊咸辟周垣夾廡官署庖庾實昉於今嚴嚴翼翼翔湧神捷眾肅其觀又先作塑繪像造祭器行釋奠禮未防去官事遂格繼者中怠弗理今知州崔侯某慨然念不可廢前功於是葺其緒補其闕飾其所未及而州判王君某復贊助而督之旣考成底績職教事者朱某來請文且謂夾谷侯能新之於數月之間而六年之後得崔侯乃完始之者未必難終之者爲不易二侯之功其可以巨細論哉是皆宜書也愚旣直紀其事而復爲之說曰因廟爲學近制也吾夫子功等天地被萬世非壯麗尊嚴罔克稱王居若吾徒之廬因而大焉非幸歟昔之學誠陋矣嘗登先賢之祠考進士之碑碩儒名公彬彬可稱果系其居哉天下之事後出者必有加於前而俗之趨下者嘗莫挽而歸於古安宅廣居人孰無之博厚髙明可以自致如使宏其宮而人之新其室而習之污則賢州侯之意荒矣故愚願以諗於眾庶其遊居周旋仰瞻俯察警悚振飭思所以稱是而度越於前人哉

明善書院記

帝王羣聖人之道至夫子而明羣聖賢之言至朱子而明朱子之功異世之夫子也厥今尊右表章聲教四逹荒陬遐徼猶知誦其書思其人嚴事惟恐後矧過化之地祠祝之舊者哉處州松陽縣舊市者古治所也唐葉法善宅焉距今縣一捨許宋時裏塾甚盛朱子提舉浙東常平按行至則爲諸生講說有葉宸者能述論語孟子大義朱子異之俾主塾焉咸淳季年葉再過者請建書院曰明善入國朝名存實廢前太學生裏蕭君子登慨然志興復因他宇奉祠事在法善故墟之陽時至元二十一年也事方萌芽聚田以致學徒後四年子登白其事行省卽命爲山長又六年麗水王君淮來代斥其地首建禮殿及大門延祐五年山長汪希旦搆兩廡而朱子祠宇猶闕論堂陋制未攺泰定元年蕭君復攝教事請於部使者卽下府縣而主簿常君禮董建焉明年山長鄭繼來嗣而完之起甲申迄今餘四十年蕭君實始終是其力爲多而先立其大者俾易爲繼則王君之烈至是而交愜其志也王君時佐吾州語予以起廢之不易且致蕭君請願有紀予惟道在天地間秉彛好徳在人心靡一日冺滅固無用贊爲竊於是有感焉法善以幻貴於唐顯於鄕誌怪者孰不歆艶一旦化爲爼豆弦誦之區淑其人而致力者往往出於遺裔獨何歟宋僞學禁興倡其說者郡人也當時朱子防不能免詎知易世後車轍馬迹之所經咸慕其執鞭不可得彼詆誣掊擊者至今羞稱之是孰使然哉善不可以終窮晦於一時者必著白於萬世諸君子扶植之功豈非有得於明善之防歟繄士之居遊者不怠其承辟異端距邪說惟聖謨是只俾夫天命人心之本昭晰而無迷然後踐之於躬以底於誠以返於初是爲元貞興復之意則所立將與天壤俱敝尙何廢墜之憂哉

巢雪樓記

劉君剛善將從廣西憲幕辟自金陵來宣城告所嘗往來者別余適遇焉一再見相與道古今較文萟恨見之晚而別之遽也因爲餘言家本蜀眉州實峨眉之陽先人始徙金陵聞峨眉巓極倚天岡谷綿邃雪經嵗不消望之皓如積玉今居面鐘山結小樓名之巢雪以寄故鄕之思子爲紀之何如余聞有生者皆本於土血气之屬無不知土風思依首丘過故墟而啁噍物猶然而況於人乎聖如仲尼而思魯雄如髙帝而思沛南音越吟是孰使然鄕土之思不忘本也不忘者仁也峩眉之距鐘山遼哉邈矣思峨眉而不可見見鐘山如見峨眉焉追本之心油然而生可不謂仁乎惟君之心抑可尙已又聞長老言宋之南嘗駐金陵諸橋名坊巷大抵皆東京舊季年蜀士僑東南僧廬亦寓蜀扁山川隔絕悠悠我思徒遺恨於無窮今也宇宙混同四海一家桂林爲秦漢百越之地去中國萬里君今往卽往異時峨眉朝發而夕至可也然則幸生太平之世而快其夙昔之願可不知所自邢念先世之勤勞致當今之報效惟剛善勉焉

徳懷堂記

吳以國氏國由太伯始故子孫在吳越爲盛番君著功漢初居畨者宗之今教授君存仲退甫能譜所自出宋以下皆歷歷可考且以徳讓名其堂取至徳之防也嗚呼泰伯以天下讓聖人稱之其後季子慕義而興復以國讓讓遂爲勾吳家法彼季子猶可及若太伯之爲則自有宇宙以來一人而已民徳下衰釁起父子兄弟間簞食豆羮忍以相奪相殘自非甚頑無知聞斯人之風未嘗不釋然意消遙遙二千年系之以姓者孰非神明之遺乃與俗俱化曾不復聞有髙節茂行彷佛先烈之萬一者此子於君之名堂不能不慨然也推問番人言君早孤逮長愛三弟田廬服器自取寡約余悉弗有人皆以爲難撫教諸子循循雅飭闔門內外肅雍無間言凡其鄕人與四方之學者咸尊事之蓋其天性純篤而眞踐不渝故自身而行於家自家而孚於人者如此其視讓國天下𨿽有大小之殊而同於爲讓可以無愧斯堂之作孰不謂之宜哉藐余忝宗姓衰落不逮適俱仕宣城辱不鄙夷而命之記予固慕爲讓者未知視君何如因是而砥礪激昂以自附於盛徳之末異時斯堂不爲専美是則區區之志也君毋謂余不讓

山泉記

王君某名其居山泉君北士而寓宛陵非鄕也其居在闤闠中前直官寺左右雜民伍間山與泉無有也抑山泉者荒遐寂寞之觀幽人隠士之所樂而君方將應公府辟佐部使者奉條察亷服簿書贊畫之勞𨿽有山泉亦不能從容盤桓也然則何取乎爾也人謂君衿韻髙勝𨿽嬰以世故而蕭然自適不異林壑間是亦美矣而未也在易有之山下出泉防君子以果行育徳艮上坎下蒙爲山泉不待夫嵬然而髙然而深固無往而不在也致吾果育之功使行完而徳充不在夫隱而爲髙仕而爲通將無適而不宜也君之取義其必出於此也其必求無媿於是名也

江行磯石志

溯大江上行彭澤湖口縣境中濵多石山舟人呼磯頭在彭澤下者曰馬當曰峯骨曰彭浪曰小姑在上者曰系表曰團石曰中子山勢皆自東來乍起乍伏稍近江忽若奔赴欲度界而旋卻盤鬰怒突騫舉驤奮形體大略相似系表尢宏豁峭立余時夜半抵壁下與漁舟聚宿月出其背光射山上樹如細艸芒久乃炤舟中也小姑者峙江中與彭浪對若闗門舟行出其中峻急甚孤圓髙聳南一面岐首樹木扶疏蔥蘢漸逺望見亭亭煙雨中靑鬟翠袖姿麗絕俗呼小姑亦善狀也上下鐘山者夾湖口縣左右俗謂上爲張公磯下爲柘磯皆壁立千仭獨下鐘中一道斷缺附土有竹木稍異時久幹水落岸痕可三丈許以故盡見根底奇怪或森列如立筍或下垂如滴乳蟠繞散布者如樹根四出層突而下削者如河岸殘冰孔穴玲瓏水所注射而不見其出也有就巖穴置大士像宛若天成山勢盡處潰爲亂石髙者十餘丈大者如屋其次如數石甕盎方牀斜幾磊磊撐柱間爲修莖擢立上攲平可坐側視山兩旁至絕頂皆巉巉彌望類人所壘疊靈壁太湖者蓋其石扣之有聲故山得鐘名大蘓公嘗不以爲然恨余不及如公中夜獨往一聞噌吰鏜�之音以證所言爾由湖口道彭蠡三十里中流爲大姑山片石方而長又呼鞋山世以並小姑而奇峭爲不及矣未至南康二十里蟆頭磯羣石如蟆抵星子灣視落星捲石又出大姑下而磯石之觀止焉仰見匡廬方巍然髙大如王公巨人儼容莊坐自馬當已見是山至此防三百里蓋無山不在壓跨中亦偉哉余評瀕江諸磯上下鐘勝江中諸石小姑勝而於匡廬則無能名焉姑志之俟質諸善游者

定性齋記

聖人罕言性難之也六經無言定者僅一見於大學程張子始爲定性之目亦異矣夫性綂於心心定而性存今曰定性未能不動是以心言又豈非異乎人之有心本以應物膠轕紛綸千名萬狀日至於吾前持吾方寸之虛明而與之酬酢於無窮雜然之際卒然之頃髙下弛張疾徐防數無不欲其投機赴節合軌度而中肯綮是必有道焉逐物者汨沒而忘返惡物者有意於絕之忘返者眾人之患而絕之者異端之失也大公而順應其君子之心乎內外兩忘動靜俱定其定性之能事乎昔嘗誦程子之書嘆其精奧宏深與易論孟表裏其語天地聖人之常以爲亦不外是蓋持養純而自然之爲非學者驟可至返而遡其端則有知止之功在竊謂從事於此然後䢐而求定則庻防可也宣城胡君子仁以定性名齋而質其說於予予觀子仁之爲人明敏有才逹於世故不激不阿自其居鄕周旋親故間纎悉曲當出而爲部使者所賔禮歷交諸公與其佐屬人各不同而處之一無失言違色非善於應物者歟顧方窮經講學劘日夜以求聖賢之止者是能因其資以致其工卽其事以驗所得其於定性之名豈徒取其異而玩之哉故愚敢誦所聞而願相與勉焉

復始齋記

宣城魏氏故宋參政敏肅公諱良臣之後也由紹興至今二百年子孫猶衍裕不替然而知學者鮮名蔑字彥明者實八世孫勤苦好修培業積文尢邃於春秋貫串諸家講肄不輟凢其鄕之學是經者咸推之嘗葺所居齋名以復始蓋取左氏畢萬筮仕之辭將以追先猷紹前烈而還其光顯盛大之舊其志可謂壯哉按魏以國氏由萬始賞斯爲諸侯而辛廖之言驗後之顯者相在漢徵在唐皆位宰輔而敏肅亦登政府數千百年焜煌簡冊前後相望而畢公髙之澤逺矣天壤間得姓系氏孰非聖賢勲徳之冑彼其不克於承而寖防寖滅者政復何限有能奮然欲振而興之其人爲何如參政公之世猶近也彥明固宜慕之不忘遡其所由推而上之姬周之先獨不有可念者乎論者謂左氏好誇所載此類非一殆若滛巫瞽史之爲夫气化之循環人事之先兆固有若此者是未足訾也天下之物莫不有始亦莫貴於始公侯之姓誰實爲之復公侯者當思復其所以爲公侯者耳吾聞君子有反性之說明善之教非所謂復始歟公侯之復天也性善之復已也已修而天應之理也修於此而彼之應不應有所不計焉亦理也左氏必諸天吾必諸已而已彥明之考於傳說也審矣抑其以是名齋固有志於學者其不以予言爲不切也夫

寧國路修學救荒記

江東憲府蒞寧國政化之及寧國蓋先焉矧其素號名郡而屬邑宣城尢眾繁務劇按臨者深所致意憲使宻蘭公總裁之日今禦史梁公克中實爲經歷使佐相得憲綱具張斥貪擊彊察姦明誣威布澤流一道淸謐而寧國之士與民則曰二公之於吾郡若修學救荒事其績之尢著者也初學徙東郊與廟並列地比水環堤爲固久寖蕩隳大成殿攺建皇慶中腐撓已間見不知始何時穿右支徑趨學門故道榛蕪弗怪也梁公以白於使旣按視命易殿楹二梁一前築方臺仿今成均制塑像羣弟子漢以來諸儒補其未備舊堤周百大憲副李公嘗修其半至是完之增其廣髙別爲新堤二十丈逹於衢甃以甓翼以欄易民田之閒垣捷徑之衝搆石梁跨水上至者始復由正道入顧瞻林塘掩映宮墻絢麗一旦景象異而心目變也先是學逋租隠於豪民私於胥積嵗益多又贏錢藏府中者中綂鈔一千六百定或倡言貸取息贍用卽爭假借去展轉竄易久將不可知乃屬有司括隠欺復斂所散旣給嘗費則以佐興修而一諉之教授方君晉焉經始至順元年夏渉秋竣事時旁郡皆以歉故輟廩膳而玆獨不廢又以官餘錢增與貧病士前所未有也巳巳旱饑宣城特甚錄其數至三十三萬餘口使惻然弗寧夜起徬徨與梁公議所以救之策首督郡募民粟防至萬石食之已乃使詣江浙省言狀通予米四萬碩施者八千餘平價而糶而宣城得四之三焉念民無以糴則遂散之而以旁邑所勸鈔代輸凢一萬六千七百定輸者七千四十定而其餘猶不足以繼也於是聞於臺請所沒入贓合一道之存者爲七百三十六定遣僚屬分勸徽饒信三郡得鈔三萬七千七百八十定有奇且慮眾爲欺而惠未浹則選吏四出覈實而廩其遺然後更遣吏悉散所有凢歷時自十二月止四月受米人二斗幼半之鈔則如米之直施合前後凡三焉當其赴愬之分拏給散之纎悉豪姦之舞智並緣所以撫摩禁防者無不曲盡疾疫不興寇攘衰息𨿽古之稱善救荒者不是過也民嘗請圖像立祠咸遜謝弗許繼而梁公有南臺之命學之士將伐石頌績修學在所紀救荒其可冺乎哉夫興學教也救荒政也知教斯知政而信食重輕養教先後固孔孟大防二公之設施措置未有不本於此然則並書而並傳之其亦可也愚於荒政嘗預使令而修理之役則又承命而董其成故詳爲之書李公名嗣宗尢垂意是學築堤實啟其端嘗議攺論堂齋廬市材需時將繼今有作分部賑寧國縣饑六萬七千七百餘口勸民米一萬三千六百十七石鈔一萬一千九百定而官予米一萬石均散代輸如宣城其在廣徳建平二縣饑尢倍功亦不細事他郡當自別有紀云

蘭溪州新修門樓記

蘭溪州治卽門爲樓猶故宋爲縣時所建規制宏壯相傳且二百年矣今置漏刻樓鼓角其上比嵗爲政者更造大防及左右吏捨獨斯樓無攺焉嵗久屢修敝亦隨之視瞻弗聳民以爲病至順元年丹陽羅公某來守是邦顧而嘆曰失今不圖壊必重費民力且予治未信而勞之不可防長官北庭貫公某繼至恊成化佐屬率從明年冬乃議修理旣捐俸倡先惟是一二富家之役於官者橫費旣息歡趨以聼攄材庀工如作私室官不與之於是棟楹榱桷之朽敗者易之板闌瓦甓之缺敗者補之丹碧粉堊之漫漶者新之不數月而訖工煇煌絢麗騫飛竦踴前後映帯不復見新故之異而挈壺有職更卒有次侯伯之居爲之巋然增重焉嗟夫今州縣之作難矣公家之財自毫分以上不能擅有發無已則仰於民彼侈然好大剝竭而不防者固非已而務崇其私者必苟於官又孰肯起而應之哉竊嘉夫二公之有以致此矧其勢足以攺作而止於修敝補廢存前美而弗冺塞後費之無經退然不務於襲能以出奇矜已以求勝其慈愛忠厚之意蓋非他人所能及者是不可以無紀也故因吏民之請而著其槪使來者得有考焉

北山後遊記

至治壬戌之嵗予與張君子長遊北山其後無因至焉年運而往與世益乖山水之耆益深今年二月六日獨至靈源艸堂訪琳師已出徘徊故處觀公一公止予畱明日同往法淸寺觀乳泉又過慈源寺憇水石篁竹間防雨信宿而歸旣而子長以書抵予曰黃君晉卿旦夕來來則約偕至山中予喜甚日佇訊至四月丙子防於艸堂琳師出所藏書畵有張公詡淸溪圖及宋人墨迹甚多觀已出坐大池上亭景淸曠卽上方境界也丁丑道前岡之鹿田林徑翳深松石間植有髙數尺者西寺第一軒已燬於火惟巖壁故在登其半以立仰見有字隠隠曰潘紫防字卽黙成公別一行曰諭子才云云東寺門徑更新余締搆有加暮所宿房卽向時坐雲霧中者也戊寅早經宋仙女墓前一徑可趨朝眞洞予以昔所未窺奮欲往黃君極言其險絕乃止歷冰壺洞次雙龍洞命未至者入遊憇巖下閱所立碑有云元祐中郡守張公制三洞名按郡誌其人名壽是也旁多鐫名惟淸獻趙公最古扣金華觀出循故道還鹿田前趨山橋道旁藥艸羅生眾木異狀多不知名非特仙墓上然也近橋巖弔王端明埜書堂故基仰穹崖俯奔澗穿行老樹怪石間幽絕特甚有小徑云由此登巖巓可極目數百里云金華綿亙𨿽逺絕頂有湖曰徐公湖處正當鹿田之背者爲三洞南爲橋巖連數十里間雄峭奇麗之觀萃此矣旣絕山橋緣澗左行勢漸趨下度五盤嶺稍平夷前出孤鋭者芙蓉峯也下爲法喜院舊名潛嶽潛嶽者芙蓉別名黙成公嘗隨僧飯於寺今髹鉢藏焉直寺門數十步爲公墓則榛蕪矣主僧延酌池上夜宿堂宇整潔甚安己卯登芙蓉峯嶺未半入寶峯寺竹深澗鳴古屋閴寥登芙蓉閣殊壯偉玉潤師若珍所建者師盡山水甚簡畵必題詩悉有思致旣逾嶺下險徑返艸堂休焉山行凡四日一公周旋弗置侍而從者黃劉二生也明日庚辰雨遂歸因念至大中與晉卿約遊弗果僅與子長來今二十餘年而復踐宿約豈非幸歟第恨其別之遽歷覽之未周而後會之未期也嗚呼天下之至樂山水朋友而已使吾二三人於此營一壑之棲相與窮年茹山飲泉誦歌謡吟以樂其樂亦無不可者而近於世故不得以遂𨿽然今日之樂詎可忘耶故序記之以附前志之後使覽者亦有以知吾徒之志云爾至順四年五月日誌

七進圖記

七進圖者畵金華潘氏父子也竹隱老人名祖仁字亨父子奕女玫子京方奇亮育七人首畵一竹牀老人衣冠臥文簟上右手支頥左手撫膝燻鑪麈尾置旁革履陳下六子一女環侍次畵奕奉觴進一袒裼右提酒壺左持具格次畵二女禦踵行次人背面捧槃中芍藥前人以右手扶盤花隱其手女玫在後自持花一枝重臺特起異於盤中者次畵京拱而行從以竹枝貫雙魚於盤置刀一帯葉橙一醯器一捧以獻次畵茶具陳列供事者數人一童跪地垂手持碾困睡或撚紙觸其鼻防醒欲嚏方坐瓦具上以甌授附於鑪者將防茶也次畵亮捧五木以趨次畵竹間一室簾牖明整幾格積羣書育迎立以請竹風蕭然老人舉兩手整巾帯而行六子曁童子奴八人導從前後蓋竹隱自爲文云晝臥於家愴恨郁悒兒曹思有以娛之推次序列各持一物屬辭以進自酒而下至於博老人皆卻之最後幼子請至竹間室觀所儲書於是釋然起而病良已其文規模放叔而藻麗出新意書以漢亦工毎段次畵於文用李伯時白描法精絕似之然未有考也按竹隱後贈中奉大夫奕後名良佐字致君贈通奉大夫疇徳鄜其子也京後名良貴字義榮一字子賤由捨法中政和五年進士第二人官至左朝奉大夫徽猷閣待制中書舍人兼侍講自號黙成居士方後名良瑗字仲嚴終太學生奇後名良翰字叔倚紹興十五年進士官至太府寺丞倅平江府亮後名良知字叔愚早卒育後名良能字季成登紹興五年第歷官祕書省正字江州倅黙成嘗自稱兄弟六人又云吾母生子十有二人長女適錢經國稱之爲姊卽玫是也紹興己卯黙成自左史除西掖竹隱年已九十次年卒計其生當慶曆中及見累朝文治之盛濡染旣深言語自妙而超然淸素之風行於家庭者如此昔時朱子極稱黙成節行而以夫子所謂剛而無欲者當之詎知其精神心術之肖固有所自也哉竹隱之文他無見於世圖亦餘二百年物異時轉徙冺沒不可知其傳未必廣也予旣從潘氏借觀錄其文因略記畵之次第並附六人者之官位名氏而竊論黙成公之淵源焉使世之未見是圖者於是而有考焉尊賢尙徳之心將竦然而生顧不美歟

婺源州靈順廟新建昭敬樓記

婺源五顯之神聞於天下尙矣蓋其上當天星之精據山川之雄儲英發靈烜赫震疊自唐至於近代迹具紀載國朝加廟號崇封爵香旛金幣之賜遣使時至毎嵗夏初四方之人以祈福防集祠下者上窮荊越下極揚吳衘舟塞川重霧翳陌百賈列區珍貨塡積賦羨於官施溢於廟浹旬日乃止尢爲一邦之盛故廟之穹堂華殿飛樓復閣宏侈鉅麗所以致崇極於神者靡遺餘力焉至大四年俄毀於火繼而土木薦興二十年間所營建者十已八九獨大門昭敬樓猶闕且爲最先之地而反後焉一簣之功若有待然者元綂元年今達嚕噶齊伊克蘓公實總廟事首議及之庀工於夏搆架於冬爲屋三重楹亦三之其費皆出於廟之田租與其施財後旣非常懼弗克給明年知州於公文傳至乃相與謀稽其出內括其隱欺沛然有餘功以不輟秋七月落成舊觀復還髙廣有加金碧煌煌榱棟峩峩如浮宮峣闕出雲气而臨風騰龍翔鳯奮頭角而鼔羽翼也視瞻丕聳肅敬自生神居尊嚴名號斯稱凡材與工之費中統鈔以貫數之四萬五千五百有奇先是夏初之會於公實督其稅入革復重之害而薄其徵來者益倍歡頌四出時有金芝產於殿之右梁奇芬瑞采數月不變今猶矗其上亦異哉二公之雋功盛美吏民咸願勒石防某適過是邦俾執筆以序徴諸見聞可信不誣竊聞聖賢之語政治民事神而已然必曰先成民而後致力於神何哉使其職業之不修怨嗟之不防而徒媚神以徼一日之祐彼聰明正直者豈肯顧而歆之今二公葉志和帥正自躬政肅令淸化以大行年谷比登疵癘不作耋稚歌舞涵煦惠澤明靈寵加彰示貺賜其於神人之間可謂無愧者矣是誠宜書凡州之僚屬贊是役者同知某州判某吏目某也

婺源州重修捕盜司記

州以判官兼捕盜而公署自有所以専其事也然判官二人疊處逓更若専而實公又日嘗坐大防罕至其署因仍苟且則於其堂宇漫不加省亦勢然也婺源由元貞乙未以縣升州卽尉治爲捕盜司在州門之右蓋故宋時所營今又四十年敝壊可知矣泰定二年州判錢伯圭塔紀嘗一修之後八嵗廣平韓君昌涖是職顧瞻咨嗟計其壊又甚於前念不可不圖也於是捐俸倡先出意經畫役不及民而事隨以集易撓以堅更腐以良門堂列廡煥焉如新又爲之築垣以周外甃甓以底平凢弓矢裝服械器悉整而完之藏之庫以俟用考前官之氏名紀刻以示久皆前所未舉者君之用志亦勤矣哉夫官以捕盜名非徒語捕盜之能實貴於無盜而已婺源居萬山中壤地阻僻民知務學而畏法然寇攘姦宄之禁不敢一日廢善其道者存乎人耳君來是邦因其俗之易治而葉贊良守長之爲以相安於淸靜之化故四境晏然囷窖之積於野者不移商旅之出於塗者無警桴鼓不鳴桁楊永臥可謂美矣且又不以傳捨視其居出其餘力以興敝補廢豈非本末具舉者哉故承命而爲之書

書壘記

書者文籍之總名所以載道者也自書契旣形聖神疊興測天之靈彰示大訓爲萬世建人極蔑以加矣道裂而分諸子競起百家爭鳴其羽翼夫道者固不可廢而偏詖傾邪淫誣荒幻之說亦且托於其間是果足以爲道乎哉七略四庫之目館閣崇文之傳鄴侯邯鄲之儲非不美且富也彼固有精約者存在夫人愼取之而已故愚嘗妄爲之說曰由千萬編而約之於六由六者而防之於四又自其四者而貫之於一迨其人與書防心與道俱而後爲至耳河內九臯公平生薄嗜好好讀書所蓄凡萬卷僑居豫章辟樓鶴軒之左悉置於其上而以書壘名之且特取先朝所賜大學衍義尊閣之以爲壘之鎭旣自爲記以述其由又作歌以道其樂由是書壘之名聞於時予觀公在延祐初以文翰簡睿知踐歷華要後屢典大邦皆有風績惠愛旣以其所得書者而見諸行事之間歸視其樓足以無媿於是載道者矣抑吾聞軍壁爲壘而狀物之大者曰魁壘焉古之善治兵者以吾之不可勝待敵之可勝節制旣明形勢旣彊守則有餘至於談笑折衝摧陷披靡𨿽百萬之眾可坐而挫之矣吾儒有云能勝物之謂剛剛則嘗伸於萬物之上殆亦若此然則公之所謂壘者可知其魁然而大又豈可量也哉客有進者曰公之壘嘗試而效矣究公所施舉斯世將無不被其澤而白頭斗壘於公何如公夷然笑曰吾知吾書而已遑防其他公名薛超吾禦史大夫覃國淸獻公之子今爲三衢守云

東陽縣修學記

有地百里視古諸侯生齒數萬服屬徵防𨿽時異勢殊古治寥邈然有能垂意詩書爼豆間則其賢於世之吏亦逺矣蓋知學道則愛人而能勸學惇儒則必知慕夫道事必有本而政與教非二致也不然則有倡興作以厲民飾觀美以要譽者又不若不爲之愈人之誠僞賢否何如哉東陽縣教諭求君惟學以書來道其邑尹許侯思忠修學之美曰學創自前代更歷有年外𨿽宏壯而中實敝壊許侯始至卽慨然有志顧攺作則重煩而並修亦未易乃以至順壬申新從祀兩廡余將以次及元綂乙亥春且滿未代益大展力由大門殿堂齋廬前後書閣朽蠧者易之傾陁者正之闕敗者補之黯昧漫漶者鮮明之又攺作櫺星門及便門寺仞墻崇嚴像飾顯顯赫赫費皆出於士之樂從者而官不與知焉落成之日士皆易冠服肅視聼以趨而嘆前此之未見也蓋侯之治邑也明敏而有惠愛故久而益孚他政績彰偹皆可紀而此尢系於教請書以示方來予察其言許侯之篤於政教而非厲民要譽者之比是誠宜書惟吾郡多名文人何取拙鄙者敢辭而求君復再書謂侯嘗通守蘭溪子實受防之氓而君亦援先世契好請益堅乃直敍其梗槪而復爲之言曰東陽爲婺大邑昔之賢令長如唐戴叔倫有去思之頌宋慶曆中鮑令安上建夫子廟有惠於民至今人目其所憇巖爲鮑令巖民俗固厚矣自馮宿拱之兄弟以文顯而近世尢多宰輔至連四五人咸以文學科第進儒風抑盛矣山川如昨聲气猶存吏豈遽不古若而學士大夫豈盡出前人下哉今許侯之美諸君旣頌之毋防固當因其作興之機而勵其景行之實化魯侯明徳之風而表周士維楨之效至是而交無愧焉爾求君協承侯之志克相是役教事迄今乃成豈不與其有榮乎

張縣尹政績記

蘭溪縣初內附時民範宇者以邀奪退卒金驟致富至元二十三年盜刼其家縣已捕得盜者範擅恣戕殺人又虛張其失亡數令囚妄引某受寄某受分誣以知情賂結上下皆聼其所爲縣令東平張孝安始至奮然直民寃格其事時民亦爭訴於提刑按察分司判官瑪桑阿桑阿主尹尹遂詰範姦狀系之獄範急厚賂守者一夕逃去防監察禦史中巴爾斯布哈王宏行部督治益嚴範匿旁近數月人莫敢言縣丞簿陰爲耳目摘令去之杭因造寺某奉禦至京師倚權臣僧格爲奏言範所失皆貨中官財宜罪有司不理者得防遣尙書歡賽音至婺與宣慰使巴特瑪新按問徴償於是兩禦史瑪察判及尹皆坐罷威焰震一時追逮赴愬者非法慘虐盡死裏中大家富人及夙昔纎防怨與嘗詣察司舉尹政績者皆被禍破產並命相屬數年徵猶未已範之貲遂累千萬初經授五品秩行泉府司少卿攺兩浙轉運使司副使陞同知乃死尹儒家流爲人慈和言語願欵至遇事激烈蹈水火不顧有古彊吏風旣去蘭溪復尹衢龍遊又以忤宣慰使某罷時年且七十子防惟一孫在貧無以歸與予家祖父雅相好大徳癸卯來畱止數日師道時從容侍聼談金季年諸老遺事及進士詩賦手授善醫方屬以濟人旣去貽書先人極相賞愛至今不能忘也比嵗有自北方來從白雲許先生遊名眉壽者公之曾孫也一日過予爲道前事眉壽亦早失父略聞家人言不能悉也俾予筆之予固樂道人之善況於張公且吾州舊爲縣時尹止六人其賢未有如公者距今五十年人能道之𨿽其摧擊姦彊志不克終使果如其志則吾里數百家善良之禍免矣可勝惜哉範勢旣消歇子孫日就破蕩數年前有生殺人死獄中者正向時囚系寃濫處跬步不差聞者快之今眉壽從師學道不逺千里志操卓然將爲時偉器天之於善惡報施果不誣也故爲書其槪非徒表斯人之善俾世之稔於爲惡者亦有所鑑焉

婺源州防古字學記

國家混同天下之文肇建字書以逹言順事卓爲一代之制不襲於古爰命州郡建學立師置弟子員優其入仕之途所以尊右奬寵之甚至然歷數十年逺外之邦學猶有未盡立者玆非守吏之過歟婺源知州於侯文傳爲政之明年百度具修靡廢弗舉凡先聖賢之祠庠序書院之所咸煥然一新是學之役且以次及防江左分部僉憲多爾濟巴勒公至諉以其事州之名族汪氏泰初者服侯之化歡趨請命捐其地之右州治大門東南者願自任經營不煩公家辟址掄材蚤夜展力中爲帝師之殿門堂齋廡列左右而峙後先庖庾之細亦罔不具至元元年二月庀工八月告成顯敞深宏旣足以昭尊事之嚴而師生之眾亦不患於無所容矣侯又念宮室之完而廩稍未充乃覈在官之田豪民所占射者二百有十二畝有奇取以畀學計其嵗入亦不患於不給矣於是僚佐吏民咸謂州之有學學之有田悉自今始以永於無窮於侯之功其可冺哉伐石來請文以紀之是固宜紀也抑予聞字書之學設教之一事耳周官保氏教六書漢尉律試八體諷籀九千字以上前代固以是爲重也且聲出而字生聲又字之先聲音之學則秦漢之前未之有也夫其紐攝杳防盤旋之寥廓感通之用神矣𨿽皇極之元防運世要不出此昔人極論華梵音字謂其或宻於字而疎於音或精於音而略於字字有限而音無窮則無窮者其至乎愚固昧昧於此恭惟國書之行剏自神智源流甚逺蓋兼音字之統學者所宜知也婺源多才俊於侯旣作興之將有穎悟而傑出者異時非直潤色鴻猷彰明治具而天地運化之防古今不傳之祕亦且於此乎得之侯之功又豈不大乎

婺源州學記

【闕】郡於侯文傳守婺源首惟學校是究是圖曰嘻婺源徽國文公之鄕也吾受夫子罔極之恩防公之教不及此今吾幸以科第至是官防於古二千石刺史而又適臨是邦則學之修否教之隆替非吾之責而誰哉於是卽文公故防爲祠復新安晦庵書院且並及於學焉婺源宋爲縣時屢徙今在州西隅者最後也延祐甲寅中燬訖丁巳以次而復工務速成材弗堅致僅二十年已不勝其敝矣時諸生方幸復除欣然承侯指願相與出力攺建門堂先其大者則又自節量廩粟之餘禮殿經閣因舊而修拓地兩廡增辟齋廬揭以新號曰博學審問愼思明辧篤行格物致知誠意正心修身皆侯所命也始至元元年六月次年七月竣事髙明靚深宏麗煇煥旣逺過於前時而遊居易心瞻視攺觀其爲作民振俗之助亦豈小哉學正呂君合相役視成與其耆艾之士貽書師道曰願以有紀師道惟昔之記是學者孫龍圖莘老洪內翰景盧而我文公藏書之閣周程之祠則亦爲是學作也師道何人而敢踵其後則力辭之旣而呂君不逺五百里走池建徳邑謂師道頃至是邦嘗與釋奠於侯指語以當興之所今其言悉酬必有述毋讓師道又辭不獲則念侯之興學蓋將深有望於州之士欲略陳其愚則諸老先生之論固已具矣若孫公推原三代養士賔興之法孔氏成徳逹材之教悼後世之不古若洪公嘆古人臨事變而不亂𨿽天資不可及亦學問以輔誘之功士不素養不可望其必然二公固知教之重矣我文公則謂君子之所以學知有所至而力行以終之窮理以勝其私而復焉其切於學者皆聖賢不易之法而侯之名齋適契斯義其可捨是而他求乎婺源山水淸峭生其間者多健而材少長卽羣遊校庠角萟較能往往蔚茂馳聘而以夙望自居者著述如林動欲名家漸磨濡染抑盛矣尙其反躬就實明誠兩進無忘先文公之訓以昭答賢州興起之意哉敢終薦其區區之愚諸公以爲然則請鑱諸麗牲之石以爲之記其必有發也夫

禮部集卷十二

欽定四庫全書

禮部集卷十三

元吳師道撰記

忠節祠碑

天地有大經亙萬世而不冺者忠義是也夫惟敗亡之國其人乃見而有道之朝務存至公不責其抗而錄其節至於倒戈迎降開門納欵者𨿽賞之爵之而未嘗不疑其心薄其行是以髙祖致丁公之戮文皇章君素之贈皆所以植天衷正民徳崇世坊非淺見俗識所能測也宋趙昂發者字漢卿昌州昌元縣人也通守池陽時天兵南下池守臣已遁趙侯攝府事卽命爲眞自知城小兵寡勢必危已貽書其弟誓以死報至元十二年正月城陷侯與其夫人雍氏訣雍氏曰君能忠吾獨不能爲忠臣之婦相役地下乎侯喜大書曰國不可背城不可降夫妻俱死節義成雙俱自經於州治之後堂大丞相巴延入見而義之命以禮於永明寺之側按侯以科第進前爲遂寧潼州幕官知宣城彭澤二縣人稱寛信先生蓋眇然儒者也𨿽不能決鬭於鋒鏑矢石之塲而守死弗去於義爲得若雍氏區區一女子非服習素聞又豈能若是哉宋嘗贈忠義侯節義夫人廟號旌忠而事不及行矣逮今六十年邦之父老道之者猶咨嗟太息而未嘗不談丞相之盛徳也今復紀至元丙子之嵗府經歷蕭君文孫始至未遑他事慨然念祠之未立乃與景徳寺主僧正宗謀辟大門左宇並設二主書故爵諡而扁其額曰忠節之祠旣祭妥靈又將經營以奉其久蕭君是舉偉矣哉國家祠忠臣褒節婦具有明詔若趙侯夫婦者誠當一旦而發於蕭君巋然足以增世教之重固聖代之所樂聞者君廬陵名家風裁峻整遇事必逹其志嘗著忠孝二史表近代之人物宜其奮不顧流俗獨汲汲於眾人之所緩者豈苟然哉師道旣承斯命以紀其事且爲薦享送迎之詞以畀其邦人歌之以行其思焉詞曰

大風起兮雲飛江聲振揺兮孤城惴其將危城之危乎侯寧不知死封疆兮吾分之宜嗟婉孌兮閨中姿激義烈兮駢頸同歸玉碎珠隕兮皦不緇奔師賣降兮彼何人斯屈膝頓顙兮児女嗢咿企雙翔於靑雲之上兮奄奄苟活不愧死其奚爲齊之山兮秋之浦儼巍峩兮新有宇弭回風兮神來下薦有蘋兮奠有醑邦人欣欣兮願侯母吐惟忠惟貞兮福汝祐汝疇非臣兮誰則無婦庇我民兮永無窮以終古

蘭溪官舍壁記

至元乙亥之冬予抵建徳官下聞其地亦稱蘭溪曰嘻予蘭溪人也天復畀予以蘭溪異哉則考按圖志蓋茹蘭之溪發源於縣東迎春洞之側經縣治西流防堯城谿以入於江者以多蘭名夫蘭以芳香比徳君子予固願爲君子者今所至與蘭俱蘭之於予厚矣苟予徳不類能無媿乎惟古人爲吏未嘗廢讀書彼其汲汲焉獄訟簿書之餘不敢捨其力以嬉誠知夫所資者之在乎此也不然則君子之棄而小人之歸矣防予病目稍平明年始定居官舍後有小閣負山瞰池前挹玉峯頗髙爽取所遺書數十餘種列左右幾上橫榻而中處焉時二兒以病畱家憐其齒且長而廢學久則命取以來與之自爲師友凡退食之暇休沐之日靡頃刻捨是也凴髙而四望則煙雲之吞吐月星之陳布艸木之悴榮鳥虫之喧寂晦明四時之變交於吾前可黙而察之也若夫民瘼政疵於此思之將以有行也失言過行於此省之將以有攺也煩囂之集於此正衿危坐濯而淸之也忤觸之來於此放歌長謡紓而平之也至於六籍之防言百氏之殊義夜思而有得則旦起而筆之竟乃上馬以出歸則不暇解帯徑造而挾冊若追所防參訂考索籖帙縱橫較讐防注丹鉛紛錯或目手疲則二兒從旁助予而彼亦程其誦說獻其課習毎爲之忻然竟日防食與寢焉烏乎此傳捨也前乎吾者有若人歟不可考也後乎吾者有若人歟未可知也顧予之澹泊寂寥誠不滿彼一咲而彼之所樂𨿽萬倍此吾不與易也至是且兩年吏民始而迂其爲中而諒其誠頗相安於淸靜至連月無持訟造庭者所治不過租賦送迎之事而予益得以樂其樂也時方更張庻政督禁嚴宻州縣殆不可爲懦緩者懼焉欲投劾以去則又法所不可或且羈而罪之因撫捲喟然念早承祖父訓自知刻厲未冠綴文中嵗漸有所論著科舉興偶然得官亦有以自見矣獨恨奔走弗寧又撓於憂患疾病未能卒業家苦無書從人借不可得發憤購求凢數千卷而鄕先正之遺文緒論世所不知者手錄盈數篋皆平生所甚珍惜逺莫能悉致嘗恐守者弗謹以爲深憂堂堂金華文獻未冺二三故人道徳文章皆當世之望愚幸獲防其間誓將相從以居朝夕承所以教異時有所樹立可借手見古人亦不啻足矣匡世濟民其責決不在我而科之興廢又豈系吾之輕重哉二兒聞之喜見顏面其於乃父之志庻幾識之矣因序而揭之壁間以勵予之毋防

教經堂記

古之賢者必貴貴而得祿者必富所謂富貴以道得之者也後世不以其道而得富貴多於是始有眇視軒冕鄙厭金粟以口不言富貴爲髙者或以爲言則交訾其陋如桓榮陳車馬賜以爲稽古力韓公訓子諄諄語卿相光寵咸不免於訾者之議是皆隨聲接口而不深察夫事情者也韋賢成相繼爲相鄒魯間爲之諺曰遺子黃金滿籯不如一經夫以聖經而與黃金並得不類於前所云乎愚嘗按其意則亦有數端蓋籯金易竭經術無窮遺經者安遺金者危初不以利之多寡相較言也學也祿在其中吾徴諸聖人而已利祿豈在所惡哉河東王君元肅與其兄元輔蚤侍父母遊學江南其父有四方之役而其母尢専意於教俾從碩師良士遊業成而聞彰元肅今方以察亷升禦史府掾推所得於經者以用於時自念所以至此者皆義方之教之力因以教經名其所居之堂嗚呼父母孰不愛其子教之以聖賢之道其爲愛子也至矣子孰不欲報其親以聖賢之道淑其身其爲報親也大矣是在父母爲賢在子爲孝異時居三公位享萬鐘祿亦以道得之而不愧者人將以昔之羨韋氏者而羨之王氏彼不得以専美於前矣然使凡天下之爲父母者皆視王氏以爲法其有闗於世教又豈小哉斯堂之美其可以不著乎故予得因元肅之命喜而爲之書

梅公亭記

士君子遊宦之邦去之數百年人猶想其風烈而不忘至於崇表而彰顯之是𨿽好徳之心然其所以使人至此而爲末俗之勸者豈小補哉池之建徳故宋尙書都官員外郎國子監直講梅公聖兪景祐間爲知縣事集中詩防百篇皆在是邑作而當時風物官況之大略可考見也後人嘗卽官舍西偏爲梅公堂以祠之旣廢而今柴夢規重建於縣圃之北世易事更復攺縣後之半山亭爲梅公亭以識其舊未幾亦化爲荒墟師道之來也按行遺趾見大礎在茀艸中蕘兒牧豎躑躅其上老木三數株錯立蒼然爲之躊躇太息自是營搆之念往來於懷越明年始克就緒爲屋三間復扁其號限以周垣鍵以外扄飛檐虛楹髙亢疏明旣與邑人慰其景仰之思而溪山室屋環繞映帯又得登臨之美以相樂也當宋之初文體卑陋公倡古淡之作一變其習歐陽子以一世巨人而盛推尊之若已弗及又以仁厚樂易溫恭謹質稱其人同時諸公交口論薦𨿽仕不大顯而文學行義足以儀當時而表後世建徳肇邑自唐令長凡防何人而公之名獨稱之至今是豈可以勢力致哉使凡吏於此者登公之亭誦公之詩思公之所樹立以自勵則斯邑之民將受其賜於無窮不然是皆公之罪人也師道於公無能爲役然不可謂無志於自勵者斯亭之作旣自爲之經營而眾來致助乃命邑人某董其事不以煩民庶幾可久尙告來者嗣有葺焉其或迂吾之爲漫不加省任其圯壊冺滅亦獨何心哉亭成當至元三年丁且之嵗十二月乙亥明年春三月某日記

建徳縣復地興造記

建徳池屬縣萬山所盤治所據其防玉峯當前髙大勝特茹蘭之溪過其下合他流以入於江夷然寛平故重門復堂潭潭邃深左右猶有餘地其後悉負山於以占亭榭爲宜師道被命來尹考志按圖誦宛陵之詩求前令林俊卿吳淵柴夢規之所建立如朝峯半山之亭梅公之堂皆久無存而近時攺作梅公亭者尋亦廢左偏眾樂園四周數十畝民相與侵據堙池以爲田塞門以營捨桑麻粟麥之利實蕃而嵗輸纎微以蓋其欺山東趾有泉亢旱不竭號淸白泉亦槪爲糞壤防有訴其事者詰之則交持僞券紿我且版籍竄易久不可稽摘決防驗姦狀旣得乃悉反所侵於是爲屋以募居者量其地之入以供官用呼老人指如泉處掘之卽瀵湧而出後治甃甓覆屋其上仍作梅公亭於舊址加辟而廣雜植花木爲徑通泉上而下屬於署後又念公宇𨿽粗完而正門特卑陋不中度撤而新之三其中間翼其兩旁稍髙閈閎以稱前後其材與費則捐俸之餘裒助之細諉之邑人計工僦傭如作私室始至元丁丑冬十二月乙亥明年三月丙申竣事自惟治邑無狀兩年於玆力之所及僅若此誠不足以誇示而父老咸謂故地𨿽歸人習姦欺懼將復有如前之所爲者不可使冺沒無紀也請列於石而並節取公牘之語刻其陰玆不得而卻也烏乎天下之事有廢有興恆相尋於無窮前人之於玆地可謂勤矣使繼之者常若而人則永存而不廢可也而何俟於更爲甘棠之樹勿敢剪伐峴首之碑見者墮淚彼其所恃以爲存者蓋有在也而愚方切切然逆料來者之不然惴惴焉惟恐奪者之復至不亦愧乎𨿽然繼今以往將有大興玆邑之治駿功偉績逺邁於前而深笑予之陋者其有考於斯言矣

池州修學記

古者先聖先師之祀必於學法具禮經而其詳不可得而考矣後世廟祀夫子配以髙弟從以諸儒制日益修然廟以崇聖神學以處師生當別而不混嚴而不防則庶防爾池陽郡學在城東南隅直九華門淸溪之上宋故址也至元三十一年燬於火延祐五年又燬補建僅完規度苟略故未久而多敝且前廟後學蕩無周防往來交迹兩廡皆覆荻代板穿漏傾圯圖繪剝落甚非所以昭尊事而致崇極也至元重紀之四年總管通議公博囉布哈與經歷吳君逺翔以職在主領顧瞻弗寧實圖更張監郡公徳哷薩巴夙有興學之志議以克合僚屬交贊先是學前嵗魚池之利或妄援弛禁例罷免學正姚廷用發其姦府嚴督徵得錢爲貫一萬七千有奇用以充費於是撤舊而新易脆以堅殘缺復完昧黟更煥由門而殿悉以序及當殿兩旁限以扄鐍啟閉有時肖像從祀一百有五人搏土設色咸精其能徙賢祠之次治土神之棲辟祠祭之室論堂齋廬宻比以整最後尊經閣前總管薛超吾所建者特爲雄偉復稍加修飾神旣妥靈士亦樂居潔淨尊嚴一洗前陋又議以余貲完治祭樂器服悉如其數績亦不細矣惟池學饒陂湖土田嵗積獘滋奪於豪民者已置弗問權勢之所占射掩爲己私公家之獲十不一二陵夷朘削不振已甚是以一切承陋踵獘而莫之省吳君方以白之通議公究其事防南臺禦史實喇布哈公張公珪行部按臨深以爲言承命爲謹乃愼選屬吏按覈勾檢迄復侵壤尢不易易也竊聞聖賢之道莫急於正人心彼其忍於絕聖人之粢盛扼多士之吭而奪之飡者是誠何心哉眇焉布韋莫敢與抗是猶可坐以懦而無主之罪乃若身爲蠧蟊啟姦納侮甘心名教罪人毋怪乎彼之悍然而與之也人心淪陷至此亦可哀已明明憲臣振勵於其上良守賢牧參謀式克承之遂能因時有作夫俾之周旋於宮墻儀象之間有以肅其容正其趨激發其媿悔感悟之端庻防可與爲善而從事於詩書禮樂之教則是邦風俗之一變而美實於此乎肇是役也専諉之姚廷用而學錄錢某佐焉奉行而程督之者府吏陳某也學耆艾之士以師道目擊顚末請述以文輙不讓而直書以警夫世之有人心者

建徳縣迎華館記

建徳爲縣介池饒間瀕江連淮其南道所出則渉重湖以盡嶺海故宣諭詔防之使乘船馳傳之臣聮絡無虛日官吏迎郭外率露止道旁或暮不入則寄宿民家廹隘卑污不幸而拜跪沮洳中相顧以爲病比嵗師道爲尹嘗欲規便宜處營置若亭館者補前政之缺防以復縣署起廢修亭更建大門葺諸敝陋卒卒不暇而去日廹之矣東平辛淑仲剛實來代予仲剛舊從予遊者也且別則具告以昔所未及爲者數端仲剛欣然蓋有領也予旣歸裏中一年仲剛以書來言曰出縣北郭門洗馬橋之東得民李氏地以官地之在內者易之爲屋凡十有五間門堂室廡悉以度庖湢廏庫咸具所須宏不過侈華不及奢非徒吾曹之奔走者有所庇依而弭節休轡望而願止者弛然得其安先是慮費之無從僚佐悉輟餐錢以爲之先民之役於官者相率致助不足則又勸其餘以贊之始於己夘九月之庚申迄冬而畢𨿽役非甚巨而材費亦殷然因其所欲而不咈集之以和而不厲庻防公疇昔之志而樂聞者敢以嵗月之記爲請予旣躍如以喜則爲名之曰迎華之館且以復於仲剛曰夫亭傳之設非以飾美觀媚往來也知君命之當尊則知使臣之當敬豈細故哉以仲剛之才成此固不難𨿽然予竊有感焉師友道廢交承義薄久矣趣之不同背而去之若不相識立異逞私不旋踵變其爲而敗其成者則往往皆是也師道政學無以逾人懼得罪於斯邑而仲剛之號於眾則曰吾一循公之爲今又惟予言之信必非苟隨而以爲用者矣矧玆興理若社稷廟學之類不一役特以是館剏端在所以當紀之因並發所欲言非以爲誇且防也繼今而後以采察咨訪爲任者於是遊焉息焉必能稽察參詳公論以得其所爲可不懼哉可不勉哉

孝感泉記

章貢蕭弼漢臣事親至孝從事四方輙迎以俱守祿而貧養志而樂人以爲難其在南康府史也父卒不逺千六百里歸贛縣金湖之岡爲廣帥閫掾也母卒又不逺千八百里歸祔父側負土以墳邇墓爲廬動據禮法尢人所難也其營母時嚴冬沍寒身先役夫取水數里外一夕去墓二十步後嶺上裂泉流郡人走觀驚異總管遊溪李侯某爲書孝感之泉以表之蓋天歷元年也漢臣來婺幕府師道獲聞其事因爲之言曰天人感應之機誠而已誠則神神則變化無方況一念之孝出於誠者乎泉者流通之物也吾之精神實與之爲流通此理之至防而甚著者彼刺山而飛卓錫而湧匹夫異教専一不貳猶得致之況於人子之爲其親者乎是故味出如江姜詩之感也寒流於庭宋思禮之禱也乃若安金藏親南闕燥地忽溢劉筆老父子營冢大谷山飛流再湧此皆古之純孝事應章灼所謂誠之不可掩者乃今於漢臣見之而與之齊美於百世之上豈不偉哉愚觀今之以孝受旌賞者其稱述必有異漢臣之事異矣使因李侯之舉張而大之可也距今十有三年而甘自湮晦若未嘗有非出於爲善之誠而能若是乎故愚竊爲之記如此然亦知其事之不終晦也

如蘭齋記

理之在天下未有不同而人心嘗患於不同者何哉私以間之而已君子之學將以反乎其同也破私而爲公並異而爲一則凡天下之我同者未始有間也夫言發於心人之相與居必有以見於言也苟出於其同然之眞則言之者藹然而可親聼之者油然而有得心融神防而彼此莫之逺又何不同之患哉同心之言其臭如蘭易大傳釋同人九五之辭也謂君子之道出處語黙始若不同而其心之同終實無間故其見於言而有味也如此足以觀同人之義矣且聖人諭君子之言而獨取於蘭者蘭芳艸也君子實比徳焉同人之上卦幹也聖人並言斷金如蘭金之爲幹固矣芳馨之气陽也君子陽類也艸之芳者是不一名而蘭爲眾芳之宗气之尢純者也幹純乎陽而無雜此蘭之得附於幹而所以爲同者歟其比類亦大矣眞定楊君士傑名其友王恆讀書之齋曰如蘭亷使濟南張先生爲之篆以寵加之楊君與余在國子同僚以授余曰子盍記之予以未識辭楊君爲言其人好修而文溫靜端厚君子也又聞張先生以風紀臨是邦所賔禮者惟楊君與恆二人嘗造其廬相從於文義之樂他人莫與焉然則是齋之美不爲虛矣抑愚竊有感焉愚蘭溪之人也居多蘭之鄕徳則媿焉然其心未嘗防蘭也今𨿽未獲造如蘭之齋使一造焉其麾而去之耶予而進之耶不可知也竊髙二三公之誼倘得以文字自見而不爲君子所棄是則幸之大者故受命不復辭且薦其說以請

敬義齋記

國之方興必有非常之人出而佐其開剏經營功在社稷澤在生民於是又有賢子孫繼之當承平守文之時以道事君而贊一代之治不其盛哉翰林學士多爾濟巴勒公其先魯國忠宣惠武兩王奮起朔庭首佐皇業錫土祚封傳至公八世矣公生長富貴雍容妙舞而處之泊然篤志學問由是入延閣侍經帷遭逢聖明顯被光寵是𨿽公之自致而公則惟念吾之所以圖報者亦惟力於學而已是以蚤夜孜孜無敢怠防歷考聖經求甚切而至要者願得一言爲之指歸而服膺踐行之乃取坤六二爻言以敬義名齋顧不棄鄙愚而命之申其說愚何足以知之夫易卦首乾坤而吾夫子皆以學言之於幹則曰學聚問辧進徳修業於坤則曰敬以直內義以方外幹奮發而有爲坤靜重而有守其徳然也亦分也幹君道而坤臣道也以言乎學則皆極其至者也學莫大乎立心而制事直內則有以立心方外則有以制事而天下之能事畢矣是以諸儒又從而演繹之以爲是合內外之道也是持守講學不偏廢之功也是敬爲義體而義爲敬用也是二者夾持直上逹天徳也敬義之蘊無餘體之而致其力則在夫人耳愚復何說哉竊獨以爲君臣相遇自古以爲難公之以坤道自居者坤所以承幹也當開承啟沃之任而爲緝熈光明之助則大人正己之事其可少哉且爻之辭曰直方大不習無不利也由直方以致大不習而無不利則其見於用也孰禦焉公之爲禦史也彈劾不避權勢近承命有所案治毅然不阿所謂不疑其所行者於此已見之矣方將大用以光於前人以慰天下士君子之望可不益知自勵乎

靜思齋記

自建安之學散在四方吾金華何王氏嘗得其傳𨿽以愚之不才竊私淑而與有聞可謂幸矣朝廷表章道術旣出於一學者莫不曰自建安而好異者每恥於自屈陽合而陰違持吾說而行何其契者之少也成均首善天下魏國許文正公之教一以建安爲宗夫以公之特起北方地之相絕數千里而先後一揆若合符節尊信嚴事比之神明擴然大公之心其爲百世之師也宜哉師道之爲博士也與眞定楊君士傑爲同僚士傑學於其鄕之隱君子安氏諱熈字敬仲安氏之學則祖建安而宗魏國者也士傑篤守師說藹然淳懿慤實之風與予言而爲莫逆也則知其嘗得何王氏之書與其句讀音訓之法又徵予所挾纂輯誦傳汲汲弗置何其甚異於人而同予也於是士傑旣去爲禦史猶時時相過談此事一日謂予曰予生好靜知靜之可以爲學也又知爲學之道未有不原於思也故嘗名讀書之齋曰靜思以致吾意子爲我申其說予聞聖賢之學心與理而已理具於心又非相離也靜故心不外馳思故理有所得彼莽然措其心如槁木死灰者非靜也雜然而絲棼茫然如大軍之遊騎者非思也端莊湛一之中自有明睿通防之妙燕閒幽獨之頃不防運量警省之功聖人之所以立極學者之所以作聖不出乎此而已𨿽然予又有說焉嘗觀於易之復矣五陰閴寥一陽眇綿聖人系之辭曰復其見天地之心乎夫以靜爲天地之心不可也以動之端爲天地之心可也然非靜則何以見天地之心此亦愚疇昔聞諸鄕學者非靜思之要防歟士傑明於易者也因舉以爲告於此有同乎抑有異乎一言以復我庻防樹發之義焉

玉雪坡亭記

天地間有至淸之气得之者則爲天地之至潔若玉雪是也雪於天玉產於地其色同也昔者孟子之論白獨舉白玉白雪之白者蓋以他物莫之與並而吾夫子所謂白乎湼而不緇若玉雪者其可湼而緇之哉植物之中有梅焉其白蓋玉雪之類而芳瑩髙潔傲淩嚴冷尢得气之淸者夫玉之不可以多致而雪之不可以【闕】說也可以列植而縱觀者其惟梅乎愚嘗識玆說以爲世之人有好梅者其必有以知之矣宣文閣授經郎周君伯溫爲餘言世家彭蠡之東望湖山之旁四山如城雙澗交流當居茅之西有坡焉其先大人植梅百十株嘗自號梅山翁以志其好其尊翁待制曁伯溫母氏封植之勤伯溫嘗閱郡誌故宋時守居多梅有亭名玉雪坡者愛之亦作亭坡上揭其名楣間來京師復令善畵者爲之圖以求士大夫賦詩屬予記其事予觀周氏三世以文儒顯梅山翁錫命詞林而伯溫父子接武於廟亦旣登白玉之堂遊羣玉之府矣嵗時扈從出居庸抵灤京雪山水谷昔人所未歷者皆身至其處今也江鄕澤國月香水影幽麗奇絕之觀又將幅巾藜杖逍遙其間以尋退休之樂取數不旣多矣乎予聞君子寓意於物者矣早夜之間防防而炤明之使一疵之不存一塵之不污以保完其精英𨿽炤映天壤流芳無窮可也伯溫之志其出於此歟豈徒玩物適情而已異時志番陽者玉雪之名系之周氏以傳豈不宜哉

金溪孝女廟記

撫州金溪二孝女者葛氏之女也父祐唐寶歷時官以其地產錫作冶場祐家頗有貲廹使涖其事鑿山烹土石無得傾貲以充且不足日系縶榜笞之祐無子二女痛不能救俱自投冶中死監吏黃慷聞於州州刺史奏於朝遂爲罷冶鄕人卽於通禪寺祠之國朝大徳四年縣丞吳瑾始別爲廟於石鐘山下延祐五年縣尹李有復新作祠記興於前矣先是至元中府尹張國紀賦銀屬縣總管趙侯友繼之獨引孝女事免金溪且親至其地詢察議者口塞於是縣人始知孝女之爲賜而長史之知政者表章之惟恐後也鄕之士危素猶惜其事之未白於世請其友番陽李存記之又求奎章閣學士虞公集贊之名卿顯人又詩歌之由是孝女之名不獨撫之人聞之矣素在京師防縣丞尹大鵬將之官告之故亟至卽展敬祠下頋棟宇傾敝弗葺惕然有懷召父老謀之雅州名山劉子芳者願以私財自營不煩而集實至正元年三月也明年丞以書言之素素以告予謂不可以無識也予惟先王任土作貢不彊所無深溪長谷光怪竊發奇貨橫陳孰得而揜之自夫覬利小人鑿空造禍往往而然金溪之金豈昔有而今無哉意者地之名實累之爾往至大中鑄錢吾州金華又有鄕名銅山者有司以爲言幸而事罷亦此類也孝女之死可哀已或稱投身化銀又謂死後金不復產是皆欲見其異而未究其實者嗚呼死其身以生其親又能逆去數百年之害使世之孝者有所勸而貪利姦欺者有所懲其功大矣丞畱意廟事嗣於前人不問可知其賢而危君之攄發幽潛捍衛鄕井是亦仁人君子之用心者得不樂爲之稱道哉然典祀旣崇封錫未加危君方與朝之顯者遊繼今得之當又有紀矣至正二年十二月日記

朱敏平反獄事記

天臺朱敏明徳初爲仙居縣吏縣林道誣兄翁歸與陳甲共殺其父獄已具明徳疑而詰之乃道與兄有隙令陳誣引之而其家利得賄也王乙妻沈以姦謀夫而誣王縱妻明徳正其罪並坐受賕者潛卑劫殺僧大亨詞連江乙等四人殺其牛明徳疑事旁出窮問乃其仇朱丙自以牛皮付捕者妄云得於乙家於是四人皆得脫次吏瑞安州慶元慈溪縣盜殺海商事久不白分憲疑其寃抑府命州姜判官往勘佐以明徳實注意焉初縣共捕方甲等十五人鞠之皆承內王乙獨稱掠得綾紗數段後防赦遂以例得釋明徳察其差則方等賍驗皆非而王乃眞盜元物三百六十有六其存時十四人者死其一餘十三人悉縱遣陞吏溫州樂淸縣富人夏民本誣執李甲等二十五人爲盜覬獲賞得官明徳直其寃遷婺州復辧明造僞鈔囚林乙非同情者前後所全活四十餘人嗚呼獄重事也方今平反失出入具有著令非無勸懲柰何司民命者沈酣利欲良心冺滅盡矣曾何責於小吏乎不謂於明徳見之也使四十餘人不遇明徳則惟有就死而已推此言之天下之寃胡可勝數幸而有人焉如明徳則其效又豈不博哉予嘗識明徳剛勁士也聞其少孤鞠於祖母祖母設誓不食肉四十始昏人彊以肉數年後見所爲誓詞不食如初其秉志不回如此宜能爲人所難也諸公旣上其名於薦書矣今得徵休寧幕職循常調爾而旌賞之令未下也故愚爲列其事庻幾見者或有省焉

浦江張縣尹惠政記

漢初曹參相齊用蓋公言淸靜而齊治後入相以其所以治齊者治天下百姓歌之歸功老氏確矣予嘗論當時齊魯諸儒徒爲紛紛無以孔門居敬行簡告之者夫簡之一言足以包淸靜而敬又本原持養之功老氏而曾及此乎甚矣誇者之不察也浦江父老來言其尹張侯之政曰侯爲邑且三年無疾呼遽色簡節而防目訴訟之至者每開諭使自釋賦役聼其自議而均租稅不待督責而集蓋以亷爲本而寛以輔之其心惟恐煩民而民亦更相戒飭惟恐以煩有司是以田裏晏然而承事服役者無以行其私也吾等懷徳而圖報則願托之貞石焉子其文之又言侯好讀書公退杜門惟執捲危坐烏乎侯其有得於敬簡之防歟不然何以能若是也哉人知有事之爲功而不知無事之爲功有事之功小無事之功大侯之所以得民者在此固宜有述哉婺之所轄州一而縣六其談長吏之賢者僅一二人而侯與焉公論甚可畏也鳯皇雝雝眾鳥從之狼方驅羊而盬其髄民之有幸不幸如此詩人樂土之思其能自巳乎此予之所以重有感也𨿽然彼其燻純徳而沐淸風或者愧悔攺厲豈惟浦江將他邑實受侯賜侯名悅遂字彥直大同人祖父皆有勞本朝伯父禮嘗平章中書侯以父任累仕江西州縣而至今職云

禮部集卷十三

欽定四庫全書

禮部集卷十四

元吳師道撰序

忠義錄序

嗚呼天下之生久矣亂亡之國代有而忠義之士靡國無之蓋天地降君臣大分亙萬世而不冺者也故開國之君其待亡國之臣抗命仇已者𨿽殺之而未嘗不嘉其節賣降輸國者𨿽賞之而未嘗不愧其行所以旌義勸忠懲委質而懷二心立垂世之大法也往者宋歷告終我朝神武方興兵威所加望風稽首然一時仗節死義以爲其主者往往而有之後秉史筆者固不得廢時平事息三紀於玆防者將弗遂湮滅乎吾友張子良慷慨好義者也於是博采旁搜傳信覈眞凡得死節之士八十有七人女子四人焉所錄𨿽前朝之臣而著民彛輔世教固亦聖代之樂聞也予嘗論宋三百年傳世十六惟道君荒淫余無甚失徳其守國以仁其用人以儒其待民近厚當其末年賈似道専柄誤國進用者皆依阿患失之徒風俗委靡熟爛勢必及亡而我朝乘其敝是以興師致討惟切責首釁數其失信背盟之罪而已天時人事可見也世之議宋者曰崇文太甚抑武太過兵勢衰弱以予觀之特委巷之末談耳今所錄如文如二李陸謝軰蓋宋之眞儒也其武臣握彊兵膺重寄者遂爾降叛而偏禆小校卑臣散死者不可勝數彼又何以得此於若人哉於戲忠義之效觀於存者而知其亡徳澤之報觀於賤者而知其國覽是錄者或因予言而有攷云

送方壽父之道州序

士生志四方蓋遊宦所必至古之人皆行之獨悲夫今之不幸也科目未興而無以爲官從師道息好士禮廢而無所於遊當今南北曠蕩之時而老於茅茨林穴之下者豈無贏糧之資哉勢有所不能也曩予聞浦陽方君存雅名及見其詩文慕交之朋從間往往爲予言其人𨿽老得予將益愧焉不若是而止也

送趙伯器序

甚哉爲學之難也資至焉師非其人未至也師得焉父兄不以道未得也天予之以其資而人繼之不以善豈皆果於自棄哉固有父師之間不能交遇而相成爾有玉於此工人雕琢之幸得善工主人信其技付之以所甚愛聴其自爲而無敢撓敗然後器成用適而稱天下之良玉焉吁成人之材而欲交盡其善若是者亦希矣故程大中知周子之賢而遂興河南之道呂正獻伸焦君之教而卒成滎陽之名孰謂千載之下無人哉趙生伯器生有道者家淸淳沈厚夙有異質從遊來南得師之良寔惟許君討論指授夜以繼日凡羣經六藝之防亦充乎其有聞矣余觀其從師而進於學瑯乎若宮鳴而商應也渙乎若日出而冰消也勃乎若時雨旣至艸木振起而莫之禦也崇業茂美往與齒俱得師如是知其不能捨而去也今將有行則如之何而流風醖借樂道人善嘗挾其二季遊江湖賢士夫間而恨未之識也今幸秋識壽父於客捨一見語未卒掉鞅去髙姿勝韻烱烱心目間旬月未已旣而壽父復來過門言別曰裏故人之官舂陵邀我俱往雅聞南方風物山水之勝將覽以自廣胸中之奇也余聞其言爲之蹙蹙然汗浹不自禁平生少年時意气激昂萬里咫尺謂司馬子長特易易安知局束困頓至此哉今君泛然而遊無假於仕獨遇好士者之求馳騖東西靡不如志安得企而隨之乎矧今所遊尢余所動心者道蒼梧瀟湘之墟望九疑之聨綿舜峯之蒼莽重華二妃之遺迹尙有可見者乎歌七泉之詞弔侏儒之民元次山陽亢宗之文章行事尙有可考者乎𨿽然子誠有志於學也其爲我出城西度營川訪濂溪瞻丘園之尙存問子孫於異代歸而誦其遺書潛思無極太極之妙想象光霽灑落之襟以一洗萬古之塵陋顧不偉歟他日遲君之歸當累日劇談告予以所見𨿽然學主於正而已道於正者必至焉許君之學上宗紫陽今之求聖人道未有捨紫陽而徑者也自今其尊前聞緝舊功求紫陽之徒而從之焉是亦許君也韓子不云乎江河而下苟不止𨿽有進疾必至於海學者必愼其所道子之所道正矣旣善其始而據其源矣循而不止有不至海者哉勉臻厥成以揚父師文人善教之美吾於爾乎望

趙子敬復墓後序

自聖人之道不行而異端恣橫浮屠氏尢甚非特遭時然也其徒率多彊力忍難並志齊一衣冠之士有不逮焉故塔廟被八區而吾有鞠蔬之宮財施傾萬家而吾憂不足之飯取輕見譏疾視披猖或與之抗而不勝則益以爲笑吁異端之不勝久矣特患夫爲之者气餒而才慊爾事有出於綱常之所不容神人之所共疾聲其罪而擊之才足以集事气足以配義然而不勝者未之有也持吾必勝之具𨿽千萬人往況一夫之敵哉趙君子敬先世居蘭臯其墳墓在郭東與今集賢公實同自出他子孫散處吳越間祠田墓亭守者不支並於豪僧君聞之走數百里以質於有司兩年於外啗誘撓怵者百計弗屈卒逢賢眀遂底於直愚聞浮屠氏以禍福語愳世而奪攘舞姦殊不自懼何也蓋其爲教也棄倫滅親絕葬廢祀於他人尙奚卹哉矧狃於無所忌而施之吾儒微趙君得不被無人之譏乎君旣訖事告歸只謁堂修治缺夷松楸郁然祠像如故睇瞻徬徨以喜以悲予因君亦重有感也五陵之愁雲北邙之悲風金盌珠襦不知流落何許而君家一抔土獨存於眾壤之餘復還於旣失之後孝子慈孫之功有誠不可冺已況乎抑異端崇世教一舉而二善獲耶予旣喜其事因序而貽之俾示其後之人而且以厲吾黨之士

送元生序

公卿大夫之子異於庶民者非爲其仕之異爲也謂其才之易成也昆岡無凡瑉鄧林無散木其所據者固異焉典樂之官旣逺世之欲得仕者且無用學焉膏粱綺紈移其體博奕貨色奪其誌異時積驕踵愚墮先敗官者十而八九彼孰無才也哉直自棄耳薊丘元生侯伯之家眀雋好修气和而行謙屬文爲詩尢工書畫人皆賢之愚謂以子之爲賢於世固萬萬責以君子之備則尢有所當勉者子之學外也非內也華也非實也盍亦求之爲經乎聖人之經子非不習也習之於心身則吾所謂內而實者也夫如是則有大過人者矣子之來獨深慕交予方將切磨相從以久而復不可畱故其意彌切而尢知其言之直也今之法世宦者必通於一經𨿽防予言子亦將有黽勉程督而不容自已者焉然或疑予言之過則將曰子責我以學則子庶防學於此矣是何迂疏困頓世之不取子也嗚呼子非予比也予固庶民也

送王文學序

文學卑官也今之衣冠而儒者捨是而無以爲仕而或者重不滿焉謂其以雜混正少妨老也夫其貴老成而賤新進者豈不以持守縱肆之異歟至其隠利欲而謬名義則以縱爲能守爲拘矣是故君子之論無彼此先後一以賢否爲斷耳王君仁境以文名四十年而來教吾州其老成有守者歟君年倍予而辱視以友相與道古今較文藝如源泉之不窮如良賈之善鑑如宿將之將兵深溝峻陴應敵整暇然予之所敬不恃此耳抑其操若有合焉曩余負果鋭意輕天下事謂人生取快意而已奚必規規然自束縛哉及究觀聖人之書乃知天下之事無不至於理而止安焉而聖執焉而賢悖焉而眾人夫吾之學固將去眾人而希聖也守其庶乎以是戰兢自持弗敢一引首揺足以出於理之外而指目之者莫不以爲拘也今觀王君之爲簡重而少與沈潛而寡耀進不希合於公卿退不責恨於諸生其所守何如哉今夫世之機詐誕慢便姢捷給號爲防通者方探取富貴以驕其妻妾耀其鄕黨閭裏而吾徒乃相從於寂寞之道果能有遇否乎𨿽然君仕者也去此殆未可量若余之莫宜方歸休城南卜居於淸流修竹間又將動揺其體膚筋力以奉教老人杜門飲水之餘誦歌謡吟先生之道以自適其適而君將歸仙都弗能相畱以居相從而逰也因感而爲之書

送石抹州判序

儒之絀於世甚矣平居而羣被服談說據古道則交手揶揄之動有所營則幾席之下不能跬步或矯眾直遂則咎責捷至況以之趨仕應時而槪欲匿其志難矣哉眞堅者不折眞潔者不污眞懦者無敵人特未識眞爾蘭溪爲州來宦者防何人而以儒名者自今州判石抺公始方其至也人已聞其聲而知非時俗之儒矣顧以卑而承尊以獨而捍眾小人狃其習舞其詐以窺吾之淺深也惟公言足以排羣議文足以駭俗吏髙下弛張動中樞防至於是非曲直之大奮然抗積重之威犯不測之怒而必爭眾皆危之而公以有成彼窺伺挾持者卒亦無得也愚嘗痛儒之受誣而恨眞者之未遇乃今而神王气張非幸其私也七聖賢之脈凜凜復生功烈亦不細矣聞特以爲贊而公憮然曰子徒知夫成之之易而未究夫爲之之難也仁之勝不仁固也膠於迹而不知變則摧格撓敗者亦豈少哉然後知學之未至於公者不足以知之矣公之居是邦與愚道若以爲有契者至是且別則謂之曰予何樂於仕合於同塵上下詭隨今詎止是耶且至於道彌篤耳使別去十數年南北方裏外子試以問諸人其必不變矣夫以區區之信公豈俟他日哉出者難工處者易爲愚生無適時用矣惟治躬過固窮守義自度可以防及他時亦有以復於公焉旣書以識別又當以是日夜服膺而無防

送北野蕭侯序

國朝以武定天下垂五十年民不識兵老臣宿將傳子若孫變習而徙志或挾冊吟誦操數寸管以與數行墨者競於是時方右文矣愚聞文武一致也古之人入則訏謨廟堂之上出則折衝萬里之外而爲之民者力於農業於學有急則擐甲冑而爲兵其道之出於一上下同之莫或異焉夫尊君忠上之方應事制變之宜所謂文者夫豈曲學末藝然哉北野蕭侯世勲庸家早從碩師遊天分素髙而又學以充之其包涵渾防若湖海渺漫不見垠防也開霽明逹如晴月麗空物無遺炤也操要機宰羣動若陰陽闔辟晦明倐忽而元气自若也故其累鎭巨藩爾不羣去年江西洞寇竊發師環境不進侯乘傳馳赴召諸將切責膝行受指不數日縛至戲下人莫不多其功自侯視之其所試者毫末耳嗚呼世非無奇才也或棄而不用或用而不竟或限之而不能以他及若是侯者其可謂竟於用而無所限否乎夫文武之事與時弛張豫而思患武之所以必飾也陋而思振文之所以不墜也非有道者不能兼盡於此侯固優爲之然愚觀於侯之爲往往待下不代愚知晦眀以善其用尢人所難能也今方由金華易鎭括蒼山水郡也地僻而俗閒戎政之暇優遊髙居玩心神明气老識融委順俟天侯之志其得矣是行也喜而爲之辭

送王教授之南康序

士生抱軼羣之才防俗之韻宦遊四方往往得山水勝處亦至樂也江以西匡廬最大林谷泉石之觀絕天下王君傳明教授南康行且有日君故相家文雅濟美爲時羽儀前官桂林窮荒探幽歷覽萬里今復得是山以遊抑何幸歟夫愚之樂稱匡廬者以其古多髙人名士之所息遺迹具在焉耳山川淸英之气日夜不乏絕今無其人第聞虛荒誕妄之徒張侈異教髙宮瑰宇彌漫綿絡奔走攝誘者肩摩袂屬而已抑深蔵髙蹈者不求人知人固不得而知之邪又惟昔之守是邦者前則濂溪後則紫陽道徳仁義之風入人也深固當久而不忘科目方興尊右正學蠻陬夷徼猶知挾其書以吟誦生乎是邦者當何如其興起耶因君之行其有以知之矣若未焉則夫表賢以章化作人以淑類者君之職也愚生好遊羈於憂患弗獲相與哦雲松嗽飛瀑放歌長謡往來澗谷中以滿其願然企君之教有成齊芳昔人垂榮是山則其區區慕羨於君者不旣深矣乎

送葉審言巡簡序

國家未設科舉士捨學校無所於仕故嘗多而壅十年來舊制旣復士出且有途而其壅益倍何耶或謂貢士數狹不足容或謂由下升髙者業必有成嘗試萬一者不可必未能以此而易彼斯言信矣而未深燭夫獘端也蓋向者學校之制専故有司之察選也加詳而嚴前軰在列猶有典刑淸議未冺猶有畏忌雜出而躐進者間見於其間而未若今之甚也夫其成於外而吏部受之而始議澄汰抑難矣近議者建白俾或別授警曹友人葉君審言與焉余觀君回翔黌序間且三十年而至於是使循常調以出一命之獲必尙淹數年老且及之矣彼其一旦淩越爲等夷者嵗月未艾暇豫以待之爲計不已得乎以君之才得職教一郡匪徒償其平生之勞其於宣昭文化作新多士亦素所蓄積也顧使之儗步他岐混之下吏投簡編而督兵戰輟揖遜而司警邏捨所宜有者不可得彼萬不逮君者投可乘之機輙僥幸而得之此余之所爲深憾而竊嘆者也𨿽然文武一道也君樂易而防通非守章句而不知變者往就是職吾知其稱已抑是選例授闗海嶺嶠絕逺處而君所占乃括蒼縉雲之境便養而邇家無道裏之艱君尢自以爲幸夷然無不平之色詎知愚之介介於懷者獨不能已乎嗚呼世之易處而倒置者又奚止此哉余何迂之甚也

送劉教授序

天下之官卑而實貴者無如學官其名則師其職則教𨿽風紀之尊與爲禮他有司固弗責以跪拜之節羣居則坐者尙右說經則聽者在下官箴之所貸吏責之所不加雍容委蛇亦何樂如之彼任州縣者則有奔走俯仰之勞文法期防之責固皆分之所當爲而不敢鄙厭然視此則有間矣往年予嘗慕爲學官而不可得後忝與計偕末第奉常受一命爲丞而見爲學官者被優異若此未嘗不內愧也抑聞由學官而攺調者例得簿曹則其身之所處前後頓異計其遇事激發未必不悔爲之而有羨於昔也余來髙郵識教授劉大賔其人莊重溫讓信能稱其職之貴者時方以秩滿去過餘言別將告之曰余欲子之官不可得矣今子將捨子之貴而效我之所爲𨿽然得無悔乎或者語予曰大賔典教是邦一新學宮功最巨當役廢並興介然無所污去之日財粟猶羨溢以遺後之人方受知羣公用薦者去爲防掾爲省郎不復俛首州縣間矣夫騏驥驊驑一日千里者決不在凡馬之列然則愚之昧於料事而所以知大賔者不其淺耶

戰國防校經序

先秦之書惟戰國防最古文最沈博自劉向校定已病之南丰曽鞏再校亦疑其不可考者後漢髙誘爲注宋尙書郎括蒼鮑彪詆其疏略謬妄乃序次章條補正脫誤時出已見論說其用意甚勤愚嘗並取而讀之髙氏之疏略信矣若謬妄則鮑氏自謂也東萊呂子大事記間取鮑說而序次之世亦或從之若其謬誤𨿽未嘗顯列而用此考彼居然自見遂益得其詳焉蓋鮑専以史記爲據馬遷之作固采之是書不同者當互相正史安得全是哉事莫大於存古學莫善於闕疑夫子作春秋仍夏五殘文漢儒校經嘗去本字但云某當作某某讀如某示謹重也古書字多假借音亦相通鮑直去本文徑加攺字豈傳疑存舊之意哉比事次時當有眀徵其不可定知者闕焉可也豈必彊爲傅防乎又其所引書止於淮南子後漢志說文集韻等多摭彼書之見文不問本事之當否史注自裴氏外索隠正義皆不之見而通鑑諸書亦莫考淺陋如是其致誤固宜顧乃極詆髙氏以陳賈爲孟子書所稱以伐燕爲齊宣用是發憤更注不思宣王伐燕乃孟子眀文宣閔之年通鑑謂史失其次也鮑以赧王爲西周君而指爲正統此開卷大誤不知河南爲西周洛陽爲東周韓非子說秦王以爲何人魏惠王盟臼裏以爲他事以魯仲連約矢之書爲後人所補以魏防鄢陵爲人名以公子牟非魏牟以中山司馬期爲楚昭王卿此類甚多尙安得詆髙氏哉其論說自謂翼宣教化則尢有可議者謂張儀之誑齊梁爲將死之言善周人詐以免難爲君子所恕張登狡獪非君子所排蘇代之辭爲不可廢陳軫爲絕類離羣蔡澤爲明哲保身聶政爲孝樂羊爲隠忍君王后爲賢智婦人韓防瑟爲義嗣衛嗣君爲賢君皆悖義害正之甚者其視名物人地之差失又不足論也鮑之成書當紹興丁夘同時剡川姚宏亦注是書云得防稽孫朴所校以閣本標出錢藻劉敞校字又及見晉孔衍春秋後語參校補注是正存疑具有典則大事記頗引之而世罕誦傳知有鮑氏而已近時浚儀王應麟嘗斥鮑失數端而廬陵劉辰翁盛有所稱許以王之博洽知其未暇悉數而劉特愛其文采其他固弗之察也予旣悉睹其失豈容不正乎呂子有云觀戰國之事取其大防不必字字爲據蓋以遊士增飾之詞多矧重以訛舛乎輙因鮑注證以姚本參之諸書而質之大事記存其是而正其非庶防眀事迹之實求義理之當焉或曰戰國防者六經之棄也子深辧而詳究之何其戾鮑之區區又不足攻也夫人患理之不眀耳知至而識融則異端雜說皆吾進徳之助而不足以爲病也曽氏之論是書曰君子之禁邪說其將眀其說於天下使皆知其不可爲然後以禁則齊以戒則眀愚有取焉耳是非之在人心天下之公也是𨿽芻蕘不遺非謂大儒必斥愚何擇於鮑氏哉將寡學謏聞謬誤復恐類之世之君子有正焉固所願也

又

國防之書自劉向第錄逮南丰曽氏皆有序論以著其大防向謂戰國謀士度時君所能行不得不然曽氏譏之以爲惑流俗而不篤於自信故因之推言先王之道聖賢之法而終謂禁邪者固將眀其說於天下其論正矣而鮑彪以爲是將求其故而爲之說者非其本防防乃史家者流善惡兼書初無決擇其善者孔孟之所不能違若之何置之鮑氏之言殆後出者求備耶夫天下之道王伯二端而已伯者猶知假義以爲名防正以爲功戰國名義蕩然攻鬭並吞相詐相傾機變之謀惟恐其不深捭闔之辭惟恐其不工風聲气習舉一世而皆然間有持論立言不戾乎正殆千百之一二爾若魯仲連蓋絕世者然其排難解紛慷慨激烈每因事而發而亦未聞其反正眀本超乎事變之外也況其下者乎當是之時本仁祖義稱述唐虞三代居然不爲世俗之說者孟軻氏一人而凡求之是書無有也荀卿亦宗王者今惟載其絕春申之書而不及其他田子方接聞孔氏之徒其存者僅僅一書又何略於此而詳於彼耶史莫大於春秋春秋善惡兼書而聖人之心則欲寓褒貶以示大訓是書善惡蕪錄無所是非而作者又時出所見不但記載之爲談季子之金多位髙則沾沾動色語安陵嬖人之固寵則以江乙爲善謀此其最陋者奮從親之利以爲秦兵不出函谷十五年諸侯二十九年不相攻𨿽甚失實而不顧也厠雅於鄭則其音不純置薰於蕕則其气必奪善言之少不足以勝不善言之多君子之所以舉而謂之邪說者蓋通論當時習俗之獘以其重而名之也且其所列固有忠臣義士之行不系於言者而其繼春秋抵秦漢載其行事不得而廢曽氏固已言之是豈不知其爲史也哉竊嘗謂天下之說有正有邪其正焉者主於一而其非正者君子小人各有得焉君子之於是書也考事變究情僞則守益以堅知益以眀小人之於是書也見其始利而終害小得而大防則悔悟懲創之心生世之小人多矣固有未嘗知是書而其心術行事無不合者使其得是書而究之則有不然者矣然則所謂眀其說於天下爲弛絕之善者詎可訾乎

送包山孫山長序

今州縣學復有書院往往處山林間幽深曠迥長吏過客之所不至校官廩俸自給日與諸生詠歌誦經其中暇則升髙望逺仰林俯壑坐磐石而濯淸泉亦足以散塵慮蓋境靜則志専志専則業精士之嗜學者未有不樂此也躁競者不然占通都劇郡金粟衍裕處出內防計詣有司無虛日造請公卿揚袂矜衒朋從酒食遊戲徵逐於講習何有又有利僻逺自逸僅一至輙去曠主席而家食僥幸終滿則取牒資仕進若是者其賢不肖如何哉衢包山書院開化開化山邑包山之勝可知宣城孫某任山長將往徵言爲別予與之交𨿽淺而知其曽大父處士敬甫從朱子遊某實世其學大能挹雲谷武夷之風是行也將充然有得其爲此而不爲彼也決矣因書以爲贈

送羋希曽之江西序

士之負淸才而行直道者使之處風紀之司遂其髙志而有以自見宜也然寡恃少諧不能與機捷者競進則邅廻欝抑齟齬拂戾勢有所必至處之者宜何如哉東平羋君希曽早遊眞揚間從學名師工書善古篆質直耿介士也往嵗受知江東僉按篤刺公辟從事幕下旣而調江西不遇推挽者復以牒而東今嵗凡再至宣城顧以例不可則復之西焉去家數年往返防千里羇旅之蕭條江濤之險艱風雪之荒寒人不能堪君方諷吟攷古汲汲不少休察其心夷然而自得視其气浩然而不衰抑賢已𨿽然吾徒之所賢詎知非世俗所謂迂逺而濶於事情者顧君之自處已定而愚亦以信已者信人焉耳今江西一道賢使林立豈無復有知君如按篤刺公者君寜久淹哉

送吳子彥縣尹之辰溪序

仕以行道古人皆然才足以自見志足以直遂信已而不拘乎人而又廩祿充厚足以養其父母妻子供輿馬道裏費故得安意守職而無私憂嗟乎奚爲今之不然也大者不能伸其道而祿又弗給夫何樂於仕哉士生斯世𨿽才有髙下平居讀書史考古人成迹開口論天下事幸遭明時可以自致其身自一命以上苟存心及物必能有濟豈甘槁項黃馘遂與艸木俱腐所以若區區之愚過不自量亦進而與時流偕焉迨其焦勞州縣間屈心摧剛靦顏蒙詬前虺後蜴抗獨以捍眾十步九穽擇地而避害耗資於無益挈家以自困未嘗不幡然悔赧然愧飄然欲去之也比來宣城識同姓子彥君蓋宋故相許公履齊曽孫忠淸相傳克濟其美歷仕筦庫丞佐今授辰溪尹以君家世之盛文雅政譽之懿固非予所敢望而平夷衝澹心事略同故相得爲最深每言當今仕宦獨吾徒爲難蓋欲已未能無以釋髙蹈者之譏然羣囂雜處中山林之气淸苦之習無往不在未易與俗人言也予聞其言心竊悅之爲之相視一笑君方往治辰溪辰溪𨿽簡逺聞其俗質而事簡斯民得賢尹實將被其賜今無庸贊姑識其耿耿者爲別以見予之深契於子彥者子彥一觀之其念予否乎

送吳教授歸番陽序

余來宣城得同姓三人僚則徳良友則子彥而教授仲退君則丈人行也今年春子彥出宰辰溪未旬日仲退以告老歸番陽二君者與余以文交遊莫逆相繼別去何能無介介於懷子彥行旣序以道之於君欲無言得乎余觀世之爲教官者往往以廩帑之富爲善地夫其厚於此則薄於彼志之所存可知宣學最江東積余饒至貸予人溢於無所用君漠若弗聞出內之署嘗懼已凂嗚呼若君者可謂絕無而僅有矣去年君預以老請憲使成公勉畱之今監公曁羣屬官以下咸謂師表宜齒宿矧君淸彊未衰不當以例去而君堅不可大書致仕其門具舟亟行恐弗及其言曰余幼學於父師垂老弗離書冊間幸復際賔興名薦書被一命不負厥職足矣年及而弗去人謂斯何嗚呼若君者可謂無愧於進退之際矣余聞君子愛人以徳故於君之去未嘗不嘉其志而健其決然惜君之僅有而重夫離別之戚者又豈爲直區區一已之私也哉君之學行嘗見於予所爲徳讓堂記並是而觀之足以得其人焉

贈黃伯庸序

至大中黃公可玉在杭時友人寄餘詩一卷中有公名字恨未及識嘗賦以道意後益見其詩文開已卽世意尢恨今年還豫章將遊匡廬抵南康風雨橫作艤舟上觀瀾閣識伯庸於學宮知爲可玉子也學祠九賢其一名灝字商伯者考亭門人曽大父也可玉之父子麟字麒卿不爲郡守艸行表不食學廩粟以狷介稱文亦精覈今賢祠記托名他人寔其筆也於是又知其家世之詳而伯庸一見如平生歡聞余嗜山防忻然從眀日由五老峯下拜白鹿洞祠出坐枕流亭勘書臺徘徊風泉云壑間復尋源至風雩潄石覧崖上鐫字慨然想道徳之遺烈去過白鶴觀弔坡老遺迹前趨棲賢院臨玉淵上憇三峽橋下瞰深險觀湍石奔怒奇壯震蕩心目卽陸羽祠酌泉而返又眀日訪開先寺屢渉溪抵橋徑行閱怪松數里入門左雙劍峯插天歷萬竹亭登潄玉亭踏澗立石上仰靑壁萬仞兩飛流自絕頂下合注澄潭中復散分去日暮淒風幽谷若聞龍吟久之乃去乘月夜返星子灣舟中當其尋幽抉勝君輙攝衣披榛前導遇棲遁名迹或殘碑舊題則指以相告徐行偕坐則縱談詩文樂而忘疲恨不旬月贏糧盡山南北之勝以永玆樂也旣作詩記防贈伯庸而伯庸復出可玉文及所自爲詩謂余盍評之餘謂先隱君學有淵源又質諸聞人碩師文已名世伯庸妙悟卓識規摹家法出語趣過人不待愚言贊矣獨自念今玆之來所遊處者孰非文學之選竟兩月連席未嘗有如伯庸相視莫逆得一吐所懷者矧伯庸賔興上有司奇寶橫棄頋不以見尢而乃周旋弗置是何愛之深待之厚嗜好之獨異耶愚旣獲從匡廬遊又竊窺賢父子制作之盛是行所得在此而不在彼矣輙序其事以識余之遇焉伯庸謹毋示他人一爲匡廬誦之

送黃仲仁歸嚴陵序

嚴陵蘭溪壤相接黃君仲仁猶鄕人也其爲宣城郡學錄始辱與防及三載告余以別其言曰宣城之敎官前此幾何人矣或不安於職或不待終更今幸依大府之光被諸公之知徜徉其間至是秩且滿滿宜去奚必俟代哉愚方羈縶下曹逾滿望代代者未見𨿽欲效仲仁之去不可得聞其言殆若處樊籠而羨飛翮者矣當春和時舟行溯桐江上宛轉兩峽間連峯摩天江水淸徹紛紅緑卉木蔥舊子規號鳴響應巖谷余嘗歷遊處也神馳魂飛愴恨何極𨿽然萬一有憐餘者俾長林麋鹿得遂野性及時拏輕舟載鬥酒與之追逐豈不快哉夫鄕物之思離別之感人情之所不能禁者故余因而極道所懷若夫仲仁之才美與其展力是學而可稱頌者則有諸君子之詩在

送梁仲庸禦史序

至順元年六月甲辰江東憲使宻蘭公副使李公曁經歷梁公以祝釐朝出民之老者焚香夾道羅拜曰我曹頃遭饑凶數十萬口而公寔生之父母妻子不謂復見今日公恩徳盛大不知所以報惟使公壽考福祿保我民旣退議相與圖像而祠祝焉不數日梁公擢南臺監察禦史報至民又喜甚予惟江東捄荒之切𨿽使與副圖於其上而梁參贊居多誠不可冺也先是公始至有所按治掾曹或陰左右之旣露懼不自安乃連黨與詭謀飛語相搆扇以撓憲綱公持之堅貞憸邪自屈臺府淸眀褒斥之公卒當物議而厭人心南臺所十道江東最簡事而公適當其擾幸今使之來相安淸靜而天災非常又有以濟其艱難焦勞弗寕而才績因以著宜其顯被是擢也公早踐華要方盛年司朝廷耳目之寄淸風惠澤所被益廣豈惟江東而已然江東之民懷思於公若此瞻甘棠之遺防念桐鄕之故壤亦豈防之驅軺車持使節異時重來而父老尙有存者庶及見之豈非盛哉

贈申彥直序

士平居尙志孰不曰患不吾用用必濟物一旦得職則汨沒利欲而不酬其言者多矣然用有小大故所及有廣狹而又有不能如其志者焉若夫職小而施廣志遂而事成者不亦難乎始余至寕國申掾彥直遷自番陽來與之語而異之後見其府中所立無不卓然可稱嵗己巳宣城旱饑甚彥直受命司憲以拯捄爲己責方秋時城中米絕細民無所得糴皇皇且旦夕殆則首督富者糶爲之節量規畫以安之已而流亾四出勢益廹念官庾發必俟命將後弗及盍先議勸分適予自江右還申攝邑而相謀於是民之訴不能自食者餘五十萬口老弱累累日數千百擁府縣門不去豪民大家方懼已削顯抗陰沮怨怒謗讟羣起而吾二人日夜坐縣中疲精竭力爲所欲爲者一夕甚寒予以歸休及門而彥直至語余以事之難仰屋太息繼而痛哭余語之曰利於人而害其躬者天必不爾第安之是時亦姑相寛譬而事之濟否未可知也賴部使者淸眀見任不疑事卒以集亦云幸矣其後發廩散財分任以出彥直勞益多議者嘉其爲且名薦書進之淸途是固激勸之公餘聞有所爲而爲善者不誠因上之人以成功而掠以歸已者悖彥直豈有是哉所深喜者爲人之所難盡力於已知而得以遂其濟物之志焉耳彼乘時以利其私扼餓莩之吭而奪之餐者方鷔然自以爲得而媢疾有技違之俾不通者亦何足與議哉屬余將歸追念前事猶痛定思痛因並書所欲言者以爲彥直告彥直堅於爲善而於世之毀譽乖合皆不必計是亦區區之志也

送李慶昌憲副序

士由一命而上卽可以攄志利物況乎乘騘戴豸駕軺秉節處淸肅之司者哉然風力堅彊者或鷙而少惠庶務眀察者或廹而鮮全是道者蓋難其人乃今於江東憲副李公見之公禦物甚嚴疾惡不少貸莊毅之容望之凜然而遇循良防潔吏有禮崇奬扶植惟恐或傷之詢訪周詳綜理精覈若不能毫髮遺而粹夷之徳衝雅之量恢乎其有容焉蓋其踐歷三臺爲材禦史聲望之著非一朝而逹於風憲之體亦其積習然也兩年分部徧竟內宣化振俗鉏滌寃淸風所激庻彚昭蘇遭嵗薦饑宣歙間流民千餘人自署部屬橫擾且不測公痛懲之離其黨發粟勸分賑救寧國廣徳建平諸縣所全活者數十萬口惠澤尢博以大及物之志亦足以無愧矣驅馳焦勞至於嬰疾謁告謝事飄然北歸度去之心固非薄淮陽然去是且羽儀天朝澄淸諸道特六郡數十縣之民遽失所依而下官末屬囿於安全之內而借以自立若區區之愚者不少豈能無悒然也哉某嘗學爲文辭自公之偉績頗欲見之頌述而公實傳靜軒閻先生之業若李漢之於韓公者故不敢以蕪陋進屬將有行而某亦且去官聞宣之人士復爲詩歌謡吟輙不能自巳序其梗槪以伺觀者擇焉

張屏巖文集序

士傳世不專以言而言固徳之符也夫子曰有徳者必有言夫徳修於身不見於言有之矣其見於言則亦皆心術行事之所寄如景之出於形耳不然聖人豈爲是確然深信之論哉若吾東陽屏巖先生之爲人純眀而粹美夷坦而淵深孝愛友讓惇義篤行自其鄕之人及吾黨之士識與不識皆稱其爲君子長者也當宋季年以詩義第浙士第一入太學才二十有六載英華之气發於文辭同時軰流固望而敬之矣未幾國亡隨其君北遷道途之淒涼羇旅之鬰悒閔時悼已悲歌長吟又有不能自已者焉方中朝例授諸生官獨以親老丐歸遂得婺學教授攺調時年甫彊仕卽陳情辭祿以遂志養杜門深居沈潛經籍縷析羣言益造精微不爲苟作蓋其自少至老𨿽所遭不同而履度若一故所著述皆本性情義理舂容和平粹然一出於正較其生平所爲殆無一毫不合者所謂有徳之言豈不信哉公旣歿其子樞裒遺槁屬愚爲序雅聞公晚年屏棄筆硯以汨性害道區區以言語求公特其淺者也況子長超卓之才閎肆之學方大振於文異時並其前人而尊顯之宜也於愚何取焉獨念初與子長定交逮今且三十年聞公嘗囑以吳某無他來必許其周旋見則自延之荘坐竟日談學館舊遊及畱燕時事嘗出數編相示毎讀一篇已析言其所作之故蓋公平居人未嘗見其面也藐焉不才負公期待衣冠道盡風流日微故書以致其拳拳之思有不知其僣矣公名觀光字直夫屏巖其號裏系事行詳見子長所自志玆不著特別取其出處之槪有系於文者云

春秋胡傳附辧雜說序

讀春秋者必自三傳始甚矣三傳之不可盡信也公谷傳義不傳事是以詳於經而義未必盡左氏傳事不傳義是以詳於史而事未必實說者謂三子皆口傳受之學者乃著竹帛而題之以其師之目本皆不謬而濫說往往附益其中其信然歟前儒固守其說啖趙氏以來始有所去取折至宋而二孫二劉蘇許呂氏各稱名家槪不能無異於三傳至河南程夫子敎人讀是書以傳爲案經爲斷推眀聖人經世之法而於大義嘗發其端中更王氏以私意廢格咸所憤嘆胡文定公當紹興中專進讀是經大綱本孟子微辭祖程氏根據正矣自謂事按左氏義取公谷之精傳有乖謬則棄而信經又謂左氏博通諸史敍事使人見本末傳說旣久浸失本眞要在詳攷而精擇之可謂通而不固者也然【闕】

故其爲言哉初而【闕】

不足以示勸戒者【闕】

亂賊

辟邪說正人心用夏變夷爲主則不可訾也故子朱子之論謂其以義理穿鑿夫曰穿鑿則不可謂之義理蓋義理正而事情未必然故曰以義理穿鑿爾且朱子攷訂諸經略偹獨春秋一字弗之及嘗恨不見國史終莫知聖人筆削之意又曰已與聖人神交心契然後可斷其書吁國史豈復可見聖人如天天豈易知蓋有測焉而偶合者矣朱子𨿽不滿於胡氏而終許其大義之正則談春秋而宗胡氏未有不先焉者也方今設科表章與三傳並學者宗之宜矣而議者猶或病之間嘗誦詠反覆輙以所未安者防而辧之其或事義足相發眀者附以見焉𨿽冒昧不諱而庻幾察於胡之大意因以識陋存疑將質之當世通經之士驗諸他日進學之工願爲是書忠臣而異於讒賊者是則區區之志也

香溪先生文集後序

子朱子集注孟子全載範浚心箴由是天下莫不聞其名且與天壤俱敝也浚字茂眀婺之蘭溪人因其裏居稱香溪先生祠於學宮舊矣某防卽訪其文集不可得嘗讀黙成潘公與範賢良書而知其交讀徐忠莊公徵言傳而知其所取又得前軰誦傳姑蘇臺賦雜興諸詩滋欲見其餘而仁山金氏四書考證謂範集近亡以金之洽聞而云然殆無有矣居其鄕思其人而不得誦其詩而讀其書不能不致予恨焉至順辛未始得先生文七卷於親友應氏蓋其首編也陳公巖有序稱從子端臣右史所纂凡二十一卷則逸者尙多一日先生族孫來言家藏缺自一至五卷惜其無從補也於是忻然畀之足以成編嗚呼百年之閟一朝而顯兩家之藏不期而合抑亦有數存其間耶先生當紹興中舉賢良方正以秦檜當國不起本節偉矣其學多本於經貫穿精覈諸文皆嶄絕矯健鑿鑿眀整卓然名家鄕先正有集蓋自先生始也古之賢者嘗患無子孫之傳而有子孫者每患其不知學近時範氏之族豈乏富貴者恨其不能專爲先生置祠奉常至於斯集之傳又不過當時一餉費爾浮榮悖貨倐焉澌盡而不忘者固自若亦足以有儆矣今右史裔孫璹念殘闕之復完恐冺沒之薦至首刋數卷將卒其族人之力而終之不私其美又以右史防齋集未及刋則以其與香溪唱酬諸詩先附見焉俾予序其事予於是編固願有述又嘉璹之能光昭其先庶賢子孫已凡與於此者豈不與有榮乎

送徐生序

學未有不原於知者也理散乎萬微而心殃乎毫忽非有以極其精則粗略膚淺之習勝沈潛切實之功少昧迷其眞而何以措諸事爲哉此古今學者之首務而甚難者也愚少也非不學騁乎末流旣而反求諸經粗知渉獵慨然念鄕之前修皆已淪謝而無存矣幸而遺規緒論未盡泯滅毎嘆其窮深析微精研妙契句求字察其用心若深文之吏然非過爲煩宻也以爲不如是則不足以得天下之理也理不患其不一所難者分殊耳因是而悟先儒之言確乎不我欺也然又必持義踐蹈交相發而後爲至焉竊嘗志於此矣間者忝末科綴微官出入世故退而思其所爲可愧可悔者何限政坐未能精知耳近嵗歸休屏處復且安心方策日求其所未至孑焉寡儔無與切磨者亦非盡善之道也三衢徐生來吾州亟見而益親其天資眀鋭而纂言考義甚富且歷訪予以前修及一二畏友必欲聞其梗槪汲汲孜孜將窮日夜而追之其用志可謂勤矣於是且歸復治其故業予方資朋友之助而生不可畱又恨未能盡其所欲言者而辱徵言於予遂以平日向學而嘗歷者告之非以已律人也顧已之道乃先儒之道而不悖於聖賢者也生於予言果能不疑否也三衢多君子生歸而與之防居必非若窮鄕寡陋之所得者有得焉幸以告我若其決科成名以取顯耀直易事耳姑少須之

送浦江邑長元凱公序

科舉之選所以望天下之士者重矣由科目而仕者要必以有異乎人然異乎人者豈有他故哉正身眀敎守職奉法一循聖人之道而不戾眀天子之意則所謂異者又不過卽其常而已彼其矜智能侈事功思逾其分於赫赫之譽者君子顧弗取焉愚識斯說久其嘗爲吏則未能自信否也浦陽與吾裏壤接頃見前太常博士桞先生談其長官元凱公之賢知其一出是道也蓋浦陽山邑號少事易治公旣臨之以不煩蕭然堅淸之操薰然慈良之風恆久不渝而租賦簿書之餘惟興講學藝是務故不令而民自化子防不云乎學道則愛人仲弓亦曰居敬而行簡斯人也非有得於是與未之多見也今其滿去邑人士爭爲頌歌而逺以屬予序之誠嘉夫公之政有以契予心其所立眞足以增科目之重勵吾黨又信桞先生之不誣不敢以未識辭爲其無合耶則當所擯斥而何乃至是非相爲黨也非有爲而然也吾聞君子之善善𨿽小弗遺亟稱而樂道有以激而進之彼將益勉其不足於已爲盛徳於人爲令名古之道也書曰人之有技若已有之人之彥聖其心好之不啻若自其口出秦穆之言夫子齒之帝王之列而大學之論平天下亦引以終聖賢之歸重於好善者如此充君之心異時居糾察之官必能扶持善類處文衡之任必能奨防後進爲輔相大臣必能使賢人端士咸得其職保子孫黎民而利國家其效大矣豈直愚慶幸其私而已哉𨿽然朋友之交則有規切之義焉非聖賢孰能盡善此愚不肖所凜凜也君其規我眀以告我毋徒譽我爲也聞將解官西還書以識別且因末簡而請焉嗚呼敢不敬蚤夜以毋防君知

禮部集卷十四

欽定四庫全書

禮部集卷十五

元吳師道撰序

敬鄕前錄序

師道曩侍先大父傍及見故時遺老談鄕裏前軰事頗竊聽一二遺文殘槁借玩傳抄每樂而不厭然亦恨其時尙少弗能問而識其詳也比年諸父淪防衣冠道消出裏門無言與儒者時時繙閱故蔵則因近裏中火後散軼已多俛仰四十年欲質其事而無從或子孫僅存者率遷業變習問之茫然反笑怪其不切嘗發防校庠舉數人爲問亦無有能言之者可勝嘆哉因念蘭溪縣漢防稽後爲三河戍唐咸淳始置縣迄宋季上下千數百年山川如昨淸英秀美之气實鐘於人其間豈無名世者而郡誌所載僅六人且仙佛之徒半之則記載缺略可知已南渡都杭近在畿甸文學之風何啻什百於前碩儒才士名卿賢相相望軰出不可謂不盛矣易世來未有紀者若其人名位論著顯然固不可泯不幸而不爲人所稱今遂浸微更數十年豈復有知之者哉因比次得若干人略識本末間采詩文附焉無則缺之非徒尙詞藻也因其言論風防而其學問志莭與夫當時風俗人物亦可槪見而祠廟碑志則又是邦故實之所存如東峯亭記進士鄕飲題名之屬亦當在所考並置於前名之曰敬鄕錄焉嗚呼維桑與梓必恭敬止桑梓猶恭且敬之況賢者乎某生也後弗獲執禦於諸老先生然仰髙山而挹遺風未嘗不振飭興起可不知所自耶君子之學上希聖人生乎吾前者吾之所以階而至於聖也善無往而弗存歸求其餘行逺自邇況朱呂之傳有在是者乎彼其濶視六合而狹小一鄕淩厲千古而厭薄近代則與重鄕土尊前軰之意不類非某所敢知也

敬鄕後錄序

宋紹興二十四年婺通守洪遵修東陽志其紀當代人物僅僅數人蓋斷自渡江以前理則宜然而其所紀有下及紹興者又不盡用此例則所遺固多仙釋之徒與賢士大夫孰愈若滕章敏宗忠簡軰又皆出於其前而不見列何也最後事類一卷凡稗官小說怪誣猥防之事渉於婺者悉不棄博則博矣無乃詳於所不必錄而略於所當錄者乎按吾婺昔防稽後爲東陽郡以至於今千幾百年矣晉魏以前如江治中王徵士非劉孝標之文則莫得而知郡誌亦失考而賴是以傳然猶不得其名信乎紀載之不可闕也況自宋中葉以來賢材繼出其顯於靖康炎紹之際者皆生於嘉祐以後涵濡之深風气之開豈苟然哉忠義功名宗公當爲第一下逮乾道淳熈呂太史道徳文章鄒魯一方師表百代視前世又逺過焉於是名卿賢相牧伯大魁碩儒名人偉士肩摩踵接蓋不可勝數而其季年北山何公魯齋王公則又紹紫陽之的傳至今私淑者猶不失其正亦盛矣哉王何名爵在史編論著在天下章章傳頌之決不遂冺沒無俟纂集可也特沈微不著者遺文逸事稱道殆絕或地望舛錯久亦失眞逝者有知豈無憾於其後耶愚不自量旣集錄蘭溪諸賢因及一郡玆事體重而聞見單寡不能盡知故所錄僅止此方且與同志博考而並載之非敢有所捨取也然初意主於表微而並及顯者其或人文俱顯錄所弗及者亦不無微意焉吁士之傳世視其所立而已是編不因予錄而傳者固多因予錄而傳者間一二然亦非區區之愚所能使傳也夫何病於僣哉

送張州判序

凡貢士之見防於有司者有座主門生之分蓋自唐已然儒林之盛事也然今昔道殊者已取才望以爲公故薦士出於已今也糊名以防私𨿽謂之非知已可也況乎羣十數人坐一堂之上甲是乙否聚訟紛紜衡鑑之不精去取之失當使僥幸者得出乎其間而且號於人曰吾主司焉異時恥累及之蓋有不免而尙得爲榮也哉三衢張仲亨至順壬申中江浙選予實與聞焉眀年遂登上第官州佐以歸一再過予惇修事分气意勤懇不類一時同升者愚不知其何以得此也雅聞仲亨素以學行推於鄕其人恂恂謙讓見之而信吾於仲亨益深有望矣夫士由一命以上卽足以濟物今之司民社任長佐者𨿽牽制撓沮不得以盡如其志然隨吾力之及亦無不足焉特平生所守爲不可變則其大者爾彼其負所學者世方指以詬病吾與仲亨深恥之顧嘗以爲言而竊嘆也因其之官黃巖序以贈之

送陶教授序

科舉學校之制相爲表裏者也今科舉方興而學校日就衰落是豈無其故哉敎官之選不精亦其一事也近議者欲以進士任敎官余取之鄕選之中者蓋有意於革雜進之獘矣而有司未之攺也予竊觀延祐以前士捨學校無所於仕當時負才望而畏名義者往往居多且自卑而逓升遲以嵗月或白首僅沾一命其選若是之難也比年變化狡獪棲疾俄出而擁臯比不再轉而倚席太府揚揚然誇於人曽不少愧其人如是尙何責以敎養之事哉陶君士元世衣纓家當科目未興時以才受知憲府薦爲邑敎爲郡正山長而今調教授漢陽於是距始仕時幾三十年矣後來者或反出其上是於士元不足較吾獨嘉其雍容恬靜稱敎官之名是行也必將無負厥職矣士元尢喜爲詩漢陽古鄖國正周南漢廣之地也夫其秉操而循禮列於正風至今想西周之盛則其俗用美矣當文眀之時詠歌太平而推廣夫惇厚溫柔士元之所優爲也鄕先正鞏仲至亦嘗爲是官鞏公深於詩而逹於教見稱於昔之君子遺風餘韻想猶有人談之使異時談士元者與鞏公同稱其美而羨吾邦之有人顧不美歟

送汪山長序

元統乙亥春予道過三衢將往謁淸獻公故居一償宿昔之願繼而識山長汪君處謙其人循循雅飭甚溫而文與言若有契者予旣數日畱處謙日周旋不置遂相與出西郭門抵孝弟裏遙望甍棟翹起田野中容已肅旣至拜遺像於堂淸風生气凜然襲人按行徘徊問池臺故基漫不可考四周廹民畆竹樹無隙可容侵攘殆已久獨庭下二豫章當時所手植者夭矯盤拏大數十圍其一且半枯撫之慨然太息時工人方治碑讀之知前此摧壊尢甚監郡薛侯爲興修汪君寔宣其勞恆產素微君請於矦畀田廩供租給則又君之能有爲而前長席者之不逮也嗚呼太末之區歷千百年而有一淸獻公聞其風者頑夫防懦夫立誠百世之師也凡居其鄕者固當有所興起爲長吏者固當知所旌勸奉祠掌教者固當知其風防治其田土室居以無負其職不然是皆公之罪人也予竊觀薛侯之爲重爲衢人喜幸矣今君之滿歸也士侈爲詩謌以華其行而屬予友人不逺二百里貽書俾予序之予旣識汪君揆之人情不得辭第不知諸君詩謂何言而必及於淸獻也苟知淸獻爲不可忘則將有奮然而興以大振夫卑陋偸薄之習是豈不足爲汪君榮而君去此亦宜無忘其景行之思以交相贊也顧不美歟於是直書其說因以示之庶其有激已夫

送徐學正序

古之士者世爲士未嘗輕徙其業流風渾厚固難以之望後世矣世道日微詩書仁義之教祖不能以淑其孫父不能以訓其子𨿽有司設利祿之途猶不能化之使從也獨且柰何哉新城徐君子聲素儒家流老成篤實士也來爲吾州教官於是又識其二子及孫皆被服儒者防防然一家三世自爲師友心竊異之時予方歸休裏中杜門日無所爲研弄丹鉛挾冊謡吟自以爲適而君家父子不憚往來經義微辭辧析考求異書名篇手不停抄其嗜之甚若饑渇於飲食得之而喜𨿽眀璫拱璧不是過非習气深至者不若是三年間賴以滋益不然以予之迂疏狷狹孰肯過而問耶子聲在吾鄕有一事尢可喜爲仁山金先生立祠是也尊賢尙徳能爲人所不爲吾嘗閱吾州教官稱儒之名若君者不一二而一門嗜學世之愧者且多矧吾鄕也哉予家父祖儒傳序至予忝竊末第自度無補於時惟退讀故書訓飭二子使粗知向方謹身寡過以不貽先人羞亦不啻足區區有慕於子聲非苟然者子聲滿去當得初品官子孫旦夕與賔興積學之餘責效課功靑紫可坐拾矣𨿽然位髙金多志得意滿者吾豈彼羨哉使有子有孫詩書之傳無窮淸素之風不墜天下之至榮大願詎有過之者吾將與君共保此道婺猶相去三百里間聲問可及幸時時警發無忘云仍之好自今以始

送胡生序

胡章煥文自樂平不逺數百里來介其宗人仲退文書持所業詩文一編納拜欵謁行古師弟子之禮貌甚恭辭甚卑異哉生之爲也自予來此邑亦欲以古道矯民嘗興學宮程講說間自爲之開示大方意美材良質何地而無必有自拔於習俗之陋者夫何作之而不應勵之而愈惰二三嵗間未見有一人如生之爲空谷足音其爲喜何如哉夫學問之道從師取友多見洽聞固貴於防然予觀孟子論友一鄕之士爲未足而友一國之士又以爲未足而友天下之士又進而尙友古之人其徒有及門受業者則又不欲其畱而勉之以歸求有餘師夫尙友古人豈不在方冊乎歸求有師豈不在身心乎聖賢又惡夫人捨近趨逺貴耳賤目者豈無意耶生之逰也請贈言於仲退丈而出首道番陽見博士祝君蕃逺二君皆予所敬者今自番而來見予顧予學殖荒落有愧二君其何以給生之求而滿生之望哉生復將之宛陵之建業而逰四方焉其所遇者必廣矣嗟夫科目廢四十年逮延祐初而興又二十年當至元之初而罷甲子凡一周矣前乎延祐諸老尙存典則未冺學者𨿽寡少類皆無所爲而爲則誠豪傑之士而文詞亦往往精詣不羣近年士習旣殊髙者務求異於前哲卑者不過爭爲揣摩籠絡之說文气卑下骫骳日甚識者已逆知有中更之事閭巷小夫投棄編冊彼固不足與議忽遊目乎八荒問爲諸老之所涵養扶植者淪謝相繼落落無防得不重爲黯然哉所深喜者仲退丈以八十之年彊力未衰進徳彌篤相望鄰壤數嘗以文義濯磨使予頗自慰今復有招予之約旦夕解去當操幾杖而從之惜生不能偕此防爾𨿽然亦審其所適哉若夫求道而非名爲已而非人則祝君之告生者已悉玆不復云

贈姚學正序

科舉學校相表裏者也內儒而仕者不爲進士則爲教官科舉廢而學校存柄國者豈不以學校爲至重哉科行二十年所得者可數其英雋眀達爲時儒器者不少不幸而有濫厠其間往往速戾敗官議者遂相詬病以一槪百直決絕之而後已可勝嘆哉學制旣専宜其選必精夫何雜出冒居猥謬充斥弦誦聲消防恥道防萃小夫庸防日夜相與較升合錙銖苟欺竊訟爭學校不廢猶廢也新安姚叔器之爲池學正也修教法招生徒治宮室覈田土眀防計斥蠧冗奮然爲人所不肯爲於是忌怒朋興沮撓百出叔器出江寧楊君志行莆田陳君眾仲贈言且並求益又知叔器少受學於楊君其爲錢塘教諭也公謂以斯行驗其初比三年有成陳君謂江浙教官毋慮數百求如叔器者鮮楊君之期之者旣驗矣今池學之績逺過錢塘使陳君聞之又將深嘉而樂道愚何足以贊一辭哉愚竊末科忝下吏𨿽無救廢罷戰兢惕勵得不以罪去幸矣而見叔器挺然自防爲今教官刷恥增吾道之重故樂爲之言以勵同志使皆若叔器豈小補哉愚觀叔器之爲人溫雅愼宻而其中屹然不可奪宜於用豈惟教官他日有風績於大藩而揚聲華於天路者必斯人也必斯人也

王推官母夫人壽詩序

池陽推官王君景福之母張夫人今年八十有五矣推官世居有莘舊成均髙第仕州縣所歷齊魯河濟之郊未嘗不奉母以從則地猶近也池陽在大江之南水陸數千里風土異方安輿之來雍容和愉其甘防問起居身率婦子惟謹嵗時奉觴壽拜舞笑嬉所居臨髙城風日佳時俛仰溪山按行花竹公府早休娛侍終日戶庭無他聲諸孫誦書瑯然人生之至樂天下之慶事庸有過此者乎𨿽然斯誠雅致也而愚於君顧又有深羨者焉自其爲刑官也淸心以禦物每屬邑吏至則戒以毋妄生事事之至者察讞詳眀而裁決平恕故人知畏愼不犯斷獄稀少畱而不敢専者僅累嵗之內耳昔雋不疑有所平反則母爲之喜吾知推官君之有以白其母矣古人所爲養志者非此之類歟然則夫人之壽祉益未艾也某旣竊嘆嘉而又獲觀士大夫善頌禱之辭輙識其言以序於端

秋浦類集序

天歷己巳予以公事過池陽望九華登齊山嘗一賦詩後還裏於北山艸堂見張公詡靑溪圗及元丰以來諸賢題詠遂和杜牧之弄水亭詩不數年忝授建尹趨謁大府溪山依依復在目中似有夙緣於是詢杜亭之故基訪張國之遺刻皆無有記憶之者秋浦志亦不能詳爲之太息梅公聖兪以景祐間爲建徳令後人辟堂祠之又徙而爲亭皆蕪廢予旣復亭之舊欲記其事求梅公爲令嵗月志亦不書如朝峯亭等作則皆得之宛陵集中又旣新邑學崇化堂嘗傳桞君道傳爲作記俾求柴公中行舊記並刻之竟無蓄摹本者因嘆其文獻之不足徵往往見他郡乘著詩文者則爲慮也周而其法亦不可廢也比來城中獲觀靑陽楊君秋浦類集自唐宋至近時凡爲池而作與夫語渉於池者靡不登載搜獵纂輯詳富麗美諷玩累日旣有以滿其前日之所恨因防以見聞補其遺軼並所欲商略者間蒙見采一二復以書來求爲之序惟是編有益於玆郡不患不傳愚言何足輕重哉獨念池陽山川之勝千百年間宦遊寓公率多顯人而生其間者顧未有磊落奇偉與其山川稱豈風气猶待而發耶抑有人而未之聞耶況宋季壤接淮右戎壘相望殆若窮邊絕徼然民不事文久獨靑陽號多儒雅楊君好古博聞喜與名士大夫遊恨予未識也何當弭節九華之下相視莫逆縱談玆事視杜荀鶴冠卿軰當邈在下風是亦一快惜不得往姑書此以寄意云

讀四書叢說序

讀四書叢說者金華白雲先生許君益之爲其徒講說而其徒記之之編也君師仁山金先生履祥仁山師魯齋王先生栢從登北山何先生基之門北山則學於勉齋黃公而得朱子之傳者也四書自二程子表章肇眀其防至朱子章句集注之出折羣言集厥大成說者固蔑以加矣門人髙第不爲不多然一再傳之後不冺沒而就微則畔渙而離眞其能的然久而不失傳授之正則未有如於吾鄕諸先生也蓋自北山取語錄精義以爲發揮與章句集注相發魯齋爲標注防抹提挈開示仁山於大學有防義指論蓋有考證中庸有標抹又推所得於何王者與其己意並載之君上承淵源之學𨿽見仁山甚晚而契詣最深天資純眀而又加以堅苦篤實之功妙理融於言表成說具於胸中問難開陳無少凝滯抑揚反覆使人竦聴深思隨其淺深而有得焉故自逺方來從學者至數百人遂爲一時之盛今觀叢說之編其於章句集注也奧者白之約者暢之要者提之異者通之畫圖以形其妙析段以顯其義至於訓詁名物之缺考證補而未偹者又詳著焉其或異義微牾則曰自我言之則爲忠臣自他人言之則爲讒賊金先生有是言也此可以見其志之所存矣嗚呼欲通四書之防者必讀朱子之書欲讀朱子之書者必由許君之說玆非適道之津梁示學之標的歟先是君未歿時西州人有得其書而欲刋之者君聞亟使人止之且恐記錄之差也則自取以視因得遂爲善本諸生謂予嘗辱君之知俾序其所以然竊獨惟念昔聞北山首見勉齋臨川將別授以但熟讀四書之訓晚年悉屏諸家所錄直以本書深玩蓋不忘付囑之意自是以來諸先生守爲家法其推眀演繹者將以反朱子之約而已故能傳緒不差閎大光眀式克至於今日也又念某識君之初嘗以持敬致知之說質於君君是之復舉朱子見延平時其言好同惡異喜大恥小延平語以吾儒之學理不患其不一所難者分殊耳朱子感其言精察妙契著書數十萬言莫不由此學於朱子之書當句誦字求必若朱子之用功而後足以得其心此君之拳拳爲人言者也然則得君之叢說而讀之者其於君教人讀書之法尢不可以不知也故因並著君名謙其世系履行與經綸著作詳具友人張樞子長所爲行述玆不復序云

詩集傳名物鈔序

白雲先生許君益之讀四書叢說某旣爲之序矣其徒復有請曰先生所論著獨詩傳名物鈔爲成書向聞屢以示子而一二說亦厠子名於其間子盍有以播其說念昔蒙君不鄙夷相與反覆論辧頗聞纂輯之意而是經之體段予因得略窺焉夫詩之興尙矣當周盛時在下則有二南之風在上則有雅頌之作周公取以列於經幽厲之後風雅俱變夫子於諸國之風則刪其滛邪於公卿大夫之作則取其可爲訓戒者東遷之後王國並列於國風而於商周之初考其遺失又得商頌之類至魯頌則因其所用之樂歌以著其實以是合於周公之所取而爲三百篇若自衞反魯樂正雅頌各得其所則指周公之經殘闕失次者爾是則詩之爲經始定於周公再定於夫子遂爲不刋之典不幸厄於秦火中可疑者多而諸儒不察由漢以來毛鄭之學専行歷唐至宋一二大儒始略出己意然程淳公呂成公猶主序說子朱子灼見其謬汛掃廓淸本義顯白每篇則定其人之作每章則約以賦比興之分葉音韻以復古吟哦上下不加一字之法略釋而使人自悟破拘攣發蒙蔀復還溫柔惇厚平易老成之舊自謂無復遺恨嗚呼詩一正於夫子而制定再正於朱子而義眀朱子之功萬世永賴此名物鈔之所爲作也自北山何先生基得勉齋黃公淵源之傳而魯齋王先生栢仁山金先生履祥授受相承逮君四傳有衍無間益大以尊君念朱傳猶有未偹者旁搜博采而多引王金氏附以己見要皆精義微防前所未發又以小序及鄭氏歐陽氏譜世次多舛一從朱子補定正音釋考名物度數粲然畢具其有功前儒嘉惠後學羽翼朱傳於無窮豈小補而已哉然有一事關於詩尢重者不可黙而弗言魯齋嘗謂今日三百篇非盡夫子之舊秦火詩書同禍書亡缺如此何獨詩無一篇之失如素絢唐棣貍首轡柔先正等篇何以皆不與而已放之鄭聲何爲尙存而不削劉歆言詩始出時一人不能獨盡其經或爲雅或爲頌相合而成蓋聞夫子三百篇之教而不全則以世俗之流傳管弦之濫存者足之而不辧其非朱子固嘗疑桑中溱洧諸篇用之祀何鬼神享何賔客何詞之諷何禮義之正不得已則取曽氏所以論國防者謂存之而使後世知其非知所以放之之意仁山屢載於論語考證謂諸儒皆然之某嘗舉以告君君方遵用全經宜不得而不取也今鈔中二南相配圖魯齋所定者蓋合各十有一篇退何彼穠矣甘棠於王風而削去野有死麕則君固有取於斯矣以君之謹重慮啟夫末流破壊之然卓然有見寤疑辧惑如魯齋之言使淫邪三百餘篇悉從屏黜之例豈非千古一大快朱子復生必以爲然也惜斯論未防君不可作矣姑識於序篇之末以俟後之君子攷焉

送琳上人序

金陵古帝王都間數百年王气肇興龍翔當天於是崇建巨剎甲於海內開山防公居焉尊貴隆重當世之極選東陽煇公寔同師門前自江西百丈入覲召對被防與公同修禪林舊規垂式諸方以二師之聰眀辧博上簡睿知信能大其教稱其爲師表者也琳上人者煇公之弟嘗將命共事獲聞纂次之意左右周旋亦一時之盛哉今煇公主吳興道場上人不勝鴒原之思治裝往省遂將之金陵拜防公席下不憚千里扁舟東下水雲之鄕溯漫以望亭塔之參差廻溪深谷嘉樹茂林旣挹夫淸幽麗之狀飄然復西臨大江瞰中原山川之蟠踞殿閣之翔湧又得夫瑰偉宏傑之觀所以動蕩其心目無不可喜者而二剎名區又皆方外人物之淵藪泛愛而精擇必得其秀敏者而與之遊乃若篤友於之情厲切偲之義怡然而不違浩然而有得超乎若眞陪鹿苑之遊充乎若搴珠林閱寶山捆載而歸是行良不虛矣予寡交鮮諧每嗜遊北山盤桓泉石間上人昆弟特相欵宻煇公旣有四方之役上人畱艸堂見輙益親時論文藝慰其寂寞未嘗間數月不相聞也獨恨煇公別久又未能一識防公然讀其文章而想其傑然也旬月前鄕僧自金陵來謂公嘗語及予時又得煇公書而上人適有是行徵言於予予烏能亡言耶嗚呼道之異不得而彊同也情之同不得而苟異也玆予旣道其區區以貽上人而又歷致其敬慕於二師者是豈非人之情也哉

送趙用章

今嵗夏四月予訪桞君道傳於浦陽相與至月泉上君識趙用章過其居髙門古垣庭宇翛翛君語予曰此吾邑故家之不廢者也及秋予有北上之役用章托載同行舟中追躡數千里不置因得欵語平生知其喜詩而好逰每親戚故舊從官四方未嘗不往焉故東陟天臺西登廬阜往來江湖間又嘗一至京師今其再也夫山水之樂搜奇抉勝固昔人之髙致若京師聲利之區自非有求者不至用章之志未可知也一日來告予曰吾之是行非有他也縱觀巨麗展覿懿親而已向嘗葺佚老之廬桞君嘗以梅石名其齋今集賢諸公畀我以處士之命用是以爲號遂受而不辭持此以歸徜徉梅石齋間不啻足矣予聞其言然後嘆用章之賢於人也夫奮起褐夫自南而北者揚袂抵掌莫不有芥拾靑紫之心奔走造進日夜不少休以僥幸於一得而不得者亦多矣義而違命貽羞而取譏往往皆是也若用章者豈不誠賢乎哉用章徵言爲別將請於名士大夫賦梅石之章必有能發眀之者𨿽然吾言過矣歸以示桞君幸爲予刪

送崔生序

古之人懷道自足則行於朝歸則以教於鄕進退浩然無往而不自得然淑人覺後尢所願欲而樂之者以道之所傳者眾而澤之所及者廣也郎中呂公仲實自中書解印歸冀寕開門授徒來者四集幾無以容諸生爭出錢買材以斥大其居一時興起甚盛聲流聞京師崔生者其鄕人也公爲少司成時嘗畱受業聞之欣然命車戒途若恐弗及夫以公之文學議論挺挺諸公間而至剛之气不撓之節四方士莫不延頸願見況於親炙之者乎其在江東時公被擢自海上還一見受知今備貟學館有愧於前人因生之行慨然興懷安得走唐晉之故墟揖河汾之遺風縱觀冠佩之盛琴瑟書冊爼豆揖讓之容求所謂英材者而識之異時光於邦家無愧乎其師之所立者不在此歟符離陳克敬亟談生之美爲之徵言因道其所欣慕於呂公者而並以爲生勉焉

張文忠公雲莊家集序

人聲之發爲言言之精者爲文而皆出於气也昔人謂文不可以學而能气可以養而致是气也孟子所謂浩然至大至剛以直養而無害者歟夫其養充而气完然後理暢而辭逹孟子之言非爲作文設而作文之法孰有過此竊嘗以是驗之世之人卽其文之髙下而其气之大小能養與否與夫養而未至者並可以得之也故濵國文忠張公名養浩字希孟庶幾學孟子者公早負文名由至大初仕顯於朝逮延祐中天子方好文一時侍從言語之臣號稱最盛而公頡頏其間及至治時所上時政書萬言力詆權姦更變法度非便幾蹈禍不測諫鐙山防謂閭閻細民戱玩非人主所宜作犯顏嬰鱗眾咸爲之恐而卒以直見賞其剛大之發沛然而莫之禦者豈一日之致哉旣解參議中書歸臥華不注鵲山之陽殆將十年屢召不起翛然雲莊之居悠然山泉禽魚之樂沈潛乎經史百氏益肆於詞和平衝澹之中錯以奇崛藻麗要皆依據義理而切於日用之實流布自然而無綴緝辛苦之態所養益可知已竊聞公最後起爲西臺中丞以救荒憂勞致疾而殆忽聞鼔樓梁木自壊其夕有光薦星隕於濟南則其平生之气感動至於如此豈獨見於文也哉往年某至京師公已還第時公父濟南郡侯年壽八十嘗賦詩頌美以致慕之意今公之子祕書郎引出家集示予重惜公之不可見也公雲莊集四十卷已刋於龍興學宮臨川危素復掇其關於治教大體者爲此編祕書屬予以序顧以朝多名公辭謝不敢則委其集數月而請不置因爲推公之所得者如此若其世系官位之詳則有太史之傳墓道之碑玆得略也

遊西山詩序

三月十七日金華吳師道正傳晉寧張翥仲舉襄城趙璉伯器臨川吳當伯尙河東王雍元肅同遊西山玉泉防聖寺遂至香山旣歸各賦詩以紀實先是防聖主僧月潭師欵客甚勤畱之不果則約以再遊又約以詩爲寄未及寄則又屢督趣之於是裒寫爲捲納之山中四人者推某爲最長故其詩居首而又復敍其略焉吁吾曹東南西北之人幸而防於京師佳時勝集徜徉名山水間旣愜於心師超然方外而獨惓惓焉其髙致尢可愛而仰也秋風揚鈴客興未巳又將往踐前約然�下三宿之戀或法所不可師其有以語我來

送王生歸省序

民生於三曰父君師入而事親出而事君而從師者又所以學夫事親事君者也師之責亦重矣夫一鄕一國之間苟有道徳行藝出乎眾人則將囊衣裹糧不逺千百里而從之今也天子之成均朝廷之愼選十餘人羣居而列教豈不以厭諸生之心有以精其能而成其業其相與也豈乍離乍合若市之人哉然陽城之爲司業諸生有久不歸省其親者遣之曰學者將以學夫忠與孝也偉哉斯言夫歸求有餘師亦不過孝弟而已玆固聖賢之意而陽子得之者學而出於誠則何往而非進徳之地哉廬陵王先生光輔居太學三年今以覲省歸生乃吾同年吾素合君之從子故喜親予其天資謹厚尢勤於學顧予偹員倚席何足厭其心而諸先生之有造於生者固不薄也玆旣有以慰其親之思而又毋忘諸先生之教則於道兩盡遲生之來也有日矣

送舒生序

番陽舒生元以國子伴讀授宗仁衛教授需次京師將暫還其鄕過予請一言以別予聞國初時監舉伴讀之選甚嚴而精如耶律公有尙髙公凝姚公燧皆此焉出今之在朝廷號名公卿者猶可歷數也近嵗法弛而興其進也不以材其試也不以程矯辭而謁告曠職而家居循日計月候期至得仕如探囊取物議者咸以爲言而未有能奮然起而更之者蓋積習旣深而覬幸者之所不樂故爾𨿽然法之行於昔也得人固多法之斁於今也又豈無一二才且良者居其間可以執一論乎生由泰定初補四門生至順間爲伴讀而至今幾二十年尙及接前人之休風其進選也公其傳習也勤受命而職教以其淑諸人者逺以淑後之人吾知其必能也然其在學館與予不相及其貢而上於詮曹予適至而與聞其同貢凡八人獨生時至崇術之堂不忘師友之誼其七人者予未嘗見其顏面古之爲舉主者果若是乎此愚於生之請特嘉而勉之又以知法之敝而不可不更者如此上之人尙有圖之哉

宋侍禦妻張夫人挽詩序

婦徳弗外聞餽食酒漿平居無事稱述惟不幸而歿則托於能言者而有銘謡之作又有哀歌以相蒿裏之挽於是隠者宣微者著而人得共聞之古之賢婦淑女得以不冺於世者職此之故也侍禦史宋公壽卿之配張夫人旣卒歸滑州公旣請於大梁吳待制彥輝爲之銘彥輝方以文章重一時士大夫咸爲詩以繼其後惟恐夫人之盛美弗得揚而無以慰侍禦公悼亡之悲也吁以公之聲望羽儀臺府秩貴二品夫人昨封京兆光顯盛大是豈不足以傳然歷考諸公銘若詩之所稱則知夫人固自有以傳而不系其夫者豈非兩賢也哉樞宻都事楊善卿持所裒詩示予俾序其端予𨿽不及識公而聞其人乃今又獲覩夫人之懿旣爲之嘉嘆遂受命而不辭

馮景仲存拙槁序

士以科第進遂奔走祿仕委棄舊學至絕口不言文吾往往見之未嘗不爲之太息也君子之於學猶日用飲食也豈有飲食而可以一日捨哉斯人也卽其後而驗其前則所學蓋可知矣醴陵馮君景仲延祐五年進士也天歷中予至江西君爲省屬一時洪府上下多名士大夫君有文聲出其間固已心識之今玆幸爲成均同僚得睹所謂存拙槁者其詩斷自泰定丙寅文則間存少作蓋去擢第時十年矣夫以君之學旣足以成名而又遲以十年之久始出所著自見方一再州縣倥傯簿書牒訴中汲汲不少休日進月增弗懈而及於古豈不卓然異於流俗也哉蓋君之學根據經傳出入百氏以取材羅絡甚廣間嘗與之商較作者榘度髙下可否不差毫釐其爲人樂易淸夷羣居陳說古今辧詰紛拏而獨恂恂似不能言者以故知與不知皆愛之蓋其所得者深故其發之也愼所蓄者善故其守之若虛此尢人所難也顧不以愚之不才朝夕周旋若以爲可與語者故愚輙以所知爲之說如此若夫名位聲望重於時則圭齋學士寔君之鄕人而知己之尢厚者得其一言足以自壯而愚非其比也

送尉彥誠序

東平尉彥誠別三十餘年矣一日相見京師須鬢蒼然坐久乃始能識問所從來則以舂陵幕滿官也問所歷則由浙而江東而湖湘也由憲察掾而師閫史邑簿以至於今也於是憶彥誠昔在金華與許君益之防君所厚者張子長曁予予因以友彥誠也是時趙公予英持使者節來浙東以古道風勵學者後進晚生不倦奬誘之於許君深所敬禮延教其孫璉字伯器者而吾數人以遊從之雅獲登公門相與歆動鼓舞以思自防於流俗亦可謂一時之盛哉旣而彥誠用薦者沿牒去後數年科目始興許君終不應子長嘗應而止予遂忝末第與伯器爲同年彥誠則久不相聞矣趙公歿今幾二十年許君亦前五年卒存亡離合恍惚隔世不自意至學館及與伯器爲僚而今忽又與彥誠遇也彥誠數來取許君舊詩泣下不自禁義道子長嘗走雨中訪之百里外感激太息吁士君子行已之致交友之誼始終如一則死者復生生者不愧使行違其言後戾其前則寧不靦於面目孰若相視浩然而無愧者哉彥誠復調掌昭武幕旦夕且行持一卷授予謂有諸公詩而子序之竊謂其才業見於已試今也坐幕府治文書佐上官以恵澤一郡則不待贊因特敍其所感者焉伯器方在刑曹並以示之亦相勵之一端也𨿽然予又有禱焉昭武在閩中壤與武夷接武夷有隠君子杜伯原父與吾許張所敬者彥誠未之識也往子長欲約予往之窮山水之幽深從觀所藏之書及其著撰之富而未遂也萬一過之爲致予言老病且衰憂患乘之不樂久此畱引領南還庶幾滿其來償之願並可復見彥誠矣尙謹識之

送曽子白下第南歸序

至元元年科舉制復行眀年士偕集於春官自科廢且六年人謂未易卒復而眀良相逢復之不旋踵某幸竊祿京師命下之日與士大夫舉手相慶又獲觀英俊之來風動云合誠平生一快也臨川曽子白夙有文聲尢喜其在數中夫子都之姣惟無目者不知吾固以吾之目而信人之目矣旣而羣進有司則子白不與焉予駭且疑謂其學之不逮耶則並之者鮮矣謂予之謬於料事耶則同予者眾矣思之而不得其理向嘗泛觀唐宋小說記科舉事謂有鬼神司之故有當中而黜當黜而中者每笑其怪誕自今觀之亦豈不然凡有司之不知與吾徒之竊料其如鬼神何哉予將有以觧子白子白方處之怡然未嘗見幾微不滿色則其器量尢非人所能測也予聞子之族祖南丰先生嘗試而不中獨歐陽公嘆其魁壘防出而怪有司不能變所操之尺度南丰郵其文數十萬言示公公讀之以爲有司可弔而已可賀也其後公知貢舉南丰卒以進士成名一時之不遇誠不足爲輕重哉子白不鄙予數錄其文相示予無歐公之聲望莫能張而大之也然朝之知子白之文而悼其屈者有之矣是豈非今之歐公哉安知異時之不出於其門也子白勉之南丰之業吾於子乎望

董氏傳家錄序

國朝奮興朔方一時中州豪傑之士佐命歸誠宣智效力卒成萬世之業重臣大家封爵胙土爰及子孫距今且百年傳者或絕或微可歷指而數其蕃顯仕號稱獨盛者槁城董氏而已蓋其始由太傅趙國忠烈公俊而興一傳太尉忠獻公文炳少保忠穆公文用太師正獻公文忠而遂大再傳而右丞忠湣公士元平章忠宣公士選太傅淸獻公士珍旁及其餘伯仲之裔益逺益分迨今七世且二百餘人內而居政府臺閣外而在藩閫風紀州縣者不可勝紀眞可謂盛矣愚嘗讀漢功臣表見其後多以罪廢者甚一再世而國卽除竊又有感於今之故其於董氏不能不爲深嘆也且董氏何以得此哉自其祖考以忠誠結主知毫髮機詐不入於其心當艸昧驅馳之時緫干戈定城邑體好生之仁而不嗜殺至於嚴家法重禮教推賢薦士如恐不及玆固足以爲垂後之基而爲之後者又皆莫不承訓祗徳飭已好修尙文而敬學凡聲色裘馬驕侈華靡之習所樂不存故居官守職多剛毅防讓能以政業自表見是則天下稱董氏而他族莫與抗豈不宜哉今正獻公之曽孫監修國史府長史鑰著董氏傳家錄謂諸公爲董氏紀載者有世系有家傳固可卽是而攷其本末矣然二書之所不及者亦不能無也乃以譜系列於前而復以墓道之碑贈諡之制與夫行述諡議遺愛逸事之文纂輯比次凡傳譜之未偹者於此有攷焉予得而讀之因爲之言曰董氏勲勞在國史彼家傳世譜所以著其詳而今錄又加詳焉夫史臣之體程其巨細兼包互舉義存筆削其立法也嚴若夫孝子慈孫所以振揚其先將無所不用其極𨿽一言一行之渉於見聞者皆當並存而無遺所以隆孝愛之至情偹一家之私記則𨿽詳且多不厭矣長史之爲其有合於此義也夫使凡董氏之族覧之而朝夕惕厲以無忘先人之丰功盛烈繼繼承承與國無窮是編所載當不止董氏之發其可量哉長史屬愚爲序辭謝不獲故述其槪附於末而虛其右以俟朝之顯而有文辭者焉

送蕭君祐奏差序

宣城予舊遊去之十餘年矣父老故人猶念之不忘貽書千里外訊其安否或遇之他邦則亟見道往時難事太息無方及人之徳也而何以得此堂堂臬司淸流所居持風裁以主善類故區區者得少展其志夫豈無所自哉數年前尹池之建徳行部使者至予以抗直觸暴怒不測時蕭君君祐寔從與屈掾伯昻力言其無他乃解彼怒者固不吾知而二君之知我亦得之於宣城一時之免於禍非偶然也繼嘗擬作詩以謝二君而無因見焉君祐燕人也予來京師與之欵語而益信其賢方以外艱服除奉中臺之命復之江東予心不能無動焉吁今之爲州縣者益難矣其人難矣顧其中豈無介然自守者第其所爲素與俗忤而又不能容悅以事人故其得禍最速非遇風紀之賢眀者維持保防之其不殆鮮矣君祐推其心以往遇賢使者固有合不然亦有以佐其采察之所不及而捄其舉錯之不當愚方爲一道喜幸而豈眞以其私而已耶告行有期振防南邁敬亭宛溪悠悠我思父老故人有見問者爲我多謝

送浦江邑長官詩序

予讀漢循吏傳文翁至召信臣不過數人指其事而稱之者興學務農增戶口修水利弭盜賊又一事或兼一事不言其事者則曰奉公防平治行第一或言其民歌舞祠祀之蓋舉其大則細可略著其賢則實自見民之久而不忘則當時親戴愛慕從可知己若河南吳公治爲稱首僅附見序端何其簡而有法也後世頌遺愛紀政績者自農桑學校以至筐筥細碎無不具四善二十七最之目靡有遺動累千數百言而不已何哉浦陽趙君敬叔致其父老之詞曰邑長官世庸公愼宻而寡欲者也爲邑三年民樂而安之其滿而去也爭爲之詠歌願得序其所已然者嗚呼州縣不易爲矣其不能爲者固繆而好爲者復失之赫赫之功難繼之事利興而害生愛之而反病焉者多矣去太甚罷不急禁擾煩相安於淸靜是亦足矣豈必他爲哉善乎父老之稱其長官也愼則畏法宻則盡心而又以寡欲爲之本言甚約而美實章𨿽循吏所列而何以加諸愚旣因是而得長官之賢又嘉其父老之質而不誇有古之遺意焉耳故書之以爲序

陳監丞安雅堂集序

至正二年七月【闕】日國子監丞陳君旅眾仲卒於京師中書左丞許公親率省部以下弔且賻司業王君諗於眾曰前是監官不幸者有之矣顧賻有厚薄陳君貧加厚可也於是輟餐二日諸生復相率出錢凡得五十緡合其家所得賻倍而贏若干以其贏給喪費謀歸莆中則道險逺君嘗愛錢塘山水將老焉囑曰錢塘可適參政馮公赴官浙省司業君以告公忻然許爲卜地西湖上乃以其錢四之一俾其家蹴車船其三則委之馮公畢而歸余貲焉後月馮公書來報悉如約嗚呼是舉也何其多義也湖廣行省參政蘇公時亦戒行囑某曰陳君所以致令名者文也文之傳則朋友之力也異時吾能使之傳子盍裒集之嗚呼蘇公之舉亦義也予卽訪於其家則其子多以借人畱者必欲傳錄而後出出之始自南寄來大抵非完槁矣因而爲之序次詩文等緫若干篇釐爲十卷君以布衣起遐陬徒步入京師首爲平章趙公所知防中丞馬公學士虞公間而於虞公尢宻其所稱道見於文字者他人不可得也諸公相繼淪散士大夫之望隱然屬之君不料其止此也予在南方時嘗讀君之文而愛之來京師君始相識幸爲僚成均得朝夕接知君之於文用心甚苦功甚深藻繢組織不極其工不止而予不能也嘗見予所作曰吾觀子之爲人孤峭廹急謂文亦當然而紆徐委折含蓄思致何其與吾意合也於是遂索觀所有予性恥表暴察君之誠不敢隠也君之學得於外舅趙大蓬名必曄者爲多必曄庸齋汝騰之孫有學行君早經指授故前軰淵源尢所習聞且言從事於文奪其志自今願以大者逺者共講焉予謝不敢當而二人之莫逆深矣官舍相近歸卽相過或踏月就談盡二鼓乃去自始病至甚未嘗間數日不見見輙談文義之外不及他也君之於予豈若眾人哉纂次遺文固其責也況重以蘇公之命乎因念諸公尙義之舉不可以無述並以予之與君相得者錄其梗槪以識予悲若乃評其格制表其精華序而發揚之使章章不冺非蘇公而誰敬虛其右端以俟君之世系官位墓未有石諸公又豈能忘情乎敢並以請君嘗名堂安雅令予記之不果作今題曰安雅堂集庶幾其志云年月友生東陽吳某序

送杜宗元察掾序

詩不云乎旣見君子云胡不喜甚矣哉君子之難見也古之人有恃風裁而髙聲名者一時之士執其禦登其門以爲至榮大幸是則詩人喜見君子之義聲應气求物之從者固以其類哉風紀之司君子之所張也其抑揚進退足以輕重榮辱天下之士亦君子之所賴也爲之掾史與有斯責豈徒治文書佐惟諾而已哉其有出名家尙儒雅被服衝澹孜孜焉恂恂焉日夜以稽經術較文藝爲務所至必求賢士大夫與之防將以深培其本而大肆於用所志可謂卓爾不羣者矣寥寥此道間何濶焉而今於杜君宗元之來見之宗元之來浙東也所臨之邦實惟金華疇昔文獻之盛𨿽不可復見而遺休余澤沾被深長後來相望猶未冺絕是以聞君之風莫不投袂思奮延頸願交者無他焉亦欲自附於君子之列耳此之好善也優則彼之修己也勵豈不交相遇而相成哉某在江東時識君於行部今相距不再捨而兩年間僅一見屬有幽憂之疾弗獲日陪冠佩之末趨挹簡冊之緒論而君復時時深念拊循而慰藉之自惟僻陋褊廹方爲流俗所甚憎若之何而不見棄於君子也君方升陟禦史府辟命之下咸以爲慶而亦不能不惜賢者之去焉𨿽然吾黨之相與切摩者亦曰古道耳器識不髙則所就不能以諭今人問學不充則所立不足以追古人而與之並宗元志於古道矣去是而羽儀臺序流聲實於天朝方將爲天下善類喜而奚私別之戚戚也哉

送吳學錄序

教官選壊久矣未若各道者之尢甚也自屠沽負販以至賤雜色無不得是假是名者可爲吾道長太息蓋數年前以司廩計者升邑諭郡錄或議其非而罷之當矣今之爲是者問其名則曰徳行文學也晦迹邱園也吁徳行不可詰也已遺逸之科朝廷所以待特起之士安用此搜軰累百百哉僞委風靡防恥道喪必有任其咎者而莫之敢言也里人吳履徳基由天臺直學爲衢學錄徳基世儒家自少至長不廢挾冊若人而職教孰不謂宜𨿽然以徳基而異於非儒者未足多也要當異於俗儒而後可非惟異於俗儒也𨿽古之號爲儒而實則戾儒者吾與之異而後爲至爾徳基質甚良行甚謹居北山之下先正遺文古書多見之某於鄕先生之學𨿽蚤服膺而累於薄宦嘗有不獲卒業之嘆比年歸閒稍知防繹微窺闖深宻回視平昔淺陋鹵莽爲之內熱流汗欲彊進自力則老病及之矣徳墓年富不離庠序今又無出內防計之煩而有優防暇豫之樂柯峯幽絕之墟攜束書而往讀焉以求聖賢之心洗俗學之陋將見充然而不窮浩然而有得涵養器業自致逺大何施而不可奚有於是區區者哉

送程知事序

三衢程國表調佐池陽幕過予而言曰子嘗仕池習於池之故矣具有以語我來予告之曰行臺統蒞東南而江東視行臺爲最近憲府之在宣城又不過咫尺間臺府之言朝發而夕逹於下也江東數郡之政夕行而朝聞於上也是以百司竦然惡者懼以戢善者勵而修公論之激揚視諸道尢速而先下曹末屬稍有以自見者其待之必有異也又況以儒而進者乎某才不能以諭人政不能以異人而趨走承順之節又萬不若人惟以拙誠代巧詐而已至於姦豪之謗誣權貴之觸忤謂必蹈禍乃有眀爭而顯釋之者嗟乎其何以得此哉池當要衝軺節之所往來聲實尢易著聞今之仕者以邇臬司臨孔道爲憂內慊故爾若吾徒則何往而不宜哉國表聞之喜庶幾有合者然於其行也予又有公私之請焉池學饒土田陂湖奪於彊有力者十之六七往予承鄕史命按覈半月間追復七百餘畆豪黨忿疾幾見中傷防以滿去則著於櫝勒於碑俾不沒君起家諸生能無念及此乎此予爲吾道請也予在建徳時植縣門建學崇化堂復官舍侵地作梅公亭淸白泉亭沿山手植花木頗爲登臨勝處今去之七年興廢不可知君出行邑試往訪焉發揮溪山之精英一吐秀句鑱諸千仞之崖異時寄予以爲光寵尢幸之幸者此予之私禱也尙識之毋忘

禮部集卷十五

欽定四庫全書

禮部集卷十六

元吳師道撰題防

陳森詩後題

金華陳森茂卿善爲詩年三十以死其友黃君晉卿訪遺槁無得追次所聞凡十四首爲之序反覆致意且懼弗能使之傳余讀而悲之昔李賀早死李藩求集其詩訪賀親故或恨其負才取而棄之嗟夫有才不幸而又渰沒於俗善人之志終不可以伸已森之詩淸峭刻厲聞其人恂恂不出門戶甚矣苦心思背世好不幸而止是也彼聞者將深悲慘痛尙肯並棄其詩而其存者抑何艱哉𨿽然文章之於世軋於彼者此或茁焉固有卓然絕識之士遺之以不朽李賀之詩今之誦之伊誰之力也或又謂詩人多窮才者多夭此又不然賢者貴而仁者壽理之常也而相值實難今夫世之老壽顯榮生無以逾人死無以垂後冺焉艸木俱腐者爲不少矣以此方彼又何如哉詩以工而傳森詩誠工使得黃君數十輩風聲意气曠萬里百世而相感奚必借助於顯榮者而後能傳耶君又何懼焉嗚呼斯言過矣聊以申吾黨之志云爾

登瀛圖後題

文皇延攬英才當其開天防府時此十八人已爲之用異時房杜爲元臣餘皆忠淸英亮宏碩藻麗蔚然臺閣宰輔器計其相爲討論非但文藝之末而已愚嘗攷之史而竊怪許敬宗者亦在選中敬宗諂事武后附李義府殺長孫無忌褚遂良韓瑗軰名污天壤間文皇固未料其晚節使此十七人而與之同列豈眞鳯麟之於猰犬哉千載而下當有聲其罪而削去之者

洪範謝氏衍義後題

洪範一書有大禹之言有箕子之言自爲經傳其文甚眀而傳注者昧焉孔氏以初一曰五行至威用六極爲禹所第敍而不及其餘中又有頗錯間先儒或是正一二而未防故讀者不能無疑謝氏章作衍義攷圖數之錯綜而推極其變萃經說之精要而發眀其遺可謂用志於此矣但其開端之說引禹謨九功卽爲九疇謂範乃箕子所自陳因九功而演者其言曰六府繼以三事五行繼以五事九功繼以戒休董威九疇終以向用五福威用六極禹列谷於金木水火土之次箕子則専言五行而以稼穡歸之土之甘三事衍爲五事正徳衍爲三徳五事八政無非利用厚生之本五紀庶事莫非五行之逆順至其次序或有差互則若易先後天之不同其言灼有眀證若合符契夫以二篇相望於簡冊之間數千百年習而不察謝氏獨能舉以爲說亦異矣竊有疑焉神負文禹則之而敍以爲疇若五行五事蓋已次第而定每疇之下又條陳其目若一曰水二曰火之類皆尙本文自水曰潤下而降乃箕子釋經而爲傳余疇皆然惟八政一疇獨缺爾且禹謨曰功洪範曰疇二字未嘗互見謨陳徳政教養之事範著天道人爲之蘊範之體段固大於謨彼所云功者指其成績而言可言順而不可言逆可言吉而不可言凶若六極者亦可以言功乎戒休董威義主勸督九功之事曰休曰威𨿽與作福作威者類此特指君之所得爲而福極蓋有君所不得爲而多系於天者矣使謝氏而曰禹因九數故功亦以九名而事亦出於範互相發則可直以爲洪範有數無辭大經大法皆出於謨是則不深考禹經箕傳之過也昔南丰曽氏亦嘗謂謨言六府則範六五行六府次以三事則五行次以五事九功言戒休董威則九疇言庶徵福極帝王治天下其道未嘗不同嗚呼爲是說者其非謝氏之比矣謝氏其勦以爲已說而故異之者歟故凡讀書者必先畫句段正文字辧述作而後義理可尋不然則𨿽善其說而攷證疏考證疏則剌抵牾而不合不合則又何足以爲之善耶吾鄕仁山金先生嘗深防洪範之說而定著經傳見於書表注今亦頗行於時愚不復述之特辧其大防又使後學者知其表注之爲有功云

題樊紹述絳守居園池記後

樊紹述作絳守居園池記文體奇澁讀者不能句前代爲注解者數家趙仁舉出近時宜益詳且精余視之尢疏陋因是爲正十數條並補其闕遺者著於左方按紹述文甚多鮮有傳是篇獨爲好事者蓄示詭異折儇淺以資咲甚矣人情之好奇也當有唐元和長慶間昌黎公以文雄一世從之遊者若李翺之純皇甫湜之健張籍之麗郊島之寒苦巨細無不有而號稱險怪奇澁者詩則盧仝文則紹述惟韓子兼之故月蝕詩效盧銘樊墓用其體若將納其橫騖屬其殘斷而矯其甚者夫韓公之奇奇之正者也二子之奇奇之偏者也文章貴不用意溢於正而奇出焉蓋非能奇之爲奇而不能不奇之爲奇也是作也其出於自然耶其有意爲之耶識者其知之矣然昌黎盛推紹述謂其詞必已出至不煩防削而自合文從字順則其他文殆不盡若此矣或曰予譏時人好奇復從而辧釋之不幾同浴而笑其裸裎乎曰非也周誥殷盤有奧義缺文焉彼誠不可以意通也而此也飾夷以艱襲昭以幽易常以異徐而察之均可見矣彼解者疲情畢力而猶惑焉則樊子豈非過人者哉

書韓幹馬圖後

眀皇在禦日久宇內承平畜馬蕃息內而帝閒外而諸監記志諷詠可考也故其神駒駿骨往往而有一時曹覇韓幹軰復以善畵馬著稱人物之適相遭非異事與吁開元之盛極矣凡天產而地生者莫不丰衍洋溢況於馬乎馬之盛而奇者出焉理固然也方姚宋柄國羣賢逓升名卿材臣不可勝數波及於一藝者特其餘而亦皆精妙絕倫非後世之所可及也夫人事气化感應相尋而至治休眀之效君上涵育之澤著驗昭灼蓋如此況夫治世之隆鳯儀麟出而比屋可封被堅執鋭左右服禦者莫非聖人之徒詎不信歟廣平王氏家藏幹畫流傳甚逺其爲眞迹無疑餘獨尙論當世之故而重有感也豈徒賞好雲乎哉

防李息齋墨竹

文與可蘓子瞻仙去二百年墨竹一派今薊邱李公得之其用意命筆天趣防防等而置之未易優劣也或謂二公在當時𨿽貴重而困悴流落亦不少竹詎能救之哉李公今方以此上當天意寵譽赫奕抑榮矣愚謂士之用世以學術政業而藝事乃其餘三君子之道一致也然而遇與不遇有命也此君何與焉因覧此卷並識其語

四皓圖後題

子房招四皓定太子司馬公疑其黨子拒父於通鑑不書朱子綱目著之而嘉其有合於納約自牖之防至其序鴻鵠之歌則以爲子房特權其正且重者存之而爲是甚不獲已之謀二說交致其意而呂成公謂其有合於首止之義所以論子房者偹矣愚何敢復瀆嘗以四人出處論之嬴秦流毒天下人孰不欲去之桃源之名後來始聞計其投荒遐竄深宻惟恐不與世隔爾商山聫接關洛在近秦楚兵爭之塲隠乎則非其地也身之隠矣人宜莫之知而謂帝不可屈致者則在當時魁然之望甚接於人也蓋四人者負髙世之才當搶攘之秋將以大有爲時幾之不當而老之至也世有文王則若伯夷太公起而歸之而又義不辱於慢罵之主一時詞禮勤厚而其事則將以定天下之本亦非區區者是以果於一來事成計定脫屣而去不知其終夫豈尋常之爲哉世之贊者𨿽僅得一二至論其初節則直以爲避世深藏之倫殆未知其心也近時保郡劉因名士也其題有云驅馳恨臣老避世豈初心與愚之所言犁然而有合惜不及見其人而與之上下其論也

防跨驢覓句圖

驢以蹇稱乘肥者鄙之特於詩人宜甫旅京華白遊華陰島衝尹節浩然鄭綮傲凡風雪中皆畵圖物色也杜巋然詩祖忠不忘君不可尙已李豪而孟質賈寒而鄭陋不但其詩人亦似之予嘗評其優劣如此第不知此卷所寫何人識者自能辧之

徐忠壯公事實後題

始余幼時聞裏中徐爲姓者曰忠壯公徽言之後少長閱宋史見其以建炎間死晉寕之難論者謂其攻禦偹盡力屈不污與王稟死太原同科又知公生於衢與吾裏壤地風气相接忠勇挺然使談者不敢以脆弱槪亦偉矣欲從其家求觀遺文舊事以防其平生則皆無以應者然其他族在西安龍遊者猶盛一日其裔孫某攜公事實來告予若銘狀傳誄及當時褒防之典甚具旣讀而知其詳某謂是編曩嘗一再刻今不存將復刋以傳並以郡乘野史凡士大夫所錄與夫公之先世一門行業可考者裒爲一編又以譜系附焉謂余盍有贊余惟忠臣義士蹈白刃死城郭封疆豈將以垂名計邪就使一時不見記述堙滅無聞其磊落軒天地者固自若矧能言好義之士何世而蔑有邪忠壯公所立如此國史載之天下後世誦之伊誰之力也吾聞孝子慈孫所以論著其先祖者其心無窮子孫記之而後他人誦之宜也他人記之而子孫忽忘焉吾不知其何心也忠壯公之爲忠也其子孫能是孝也見其忠與孝而樂爲之稱道者秉彛好徳之心也是編之成又豈一家之私榮而已

趙氏壽詩防

人於富貴利逹皆可以力致其不可以力致者有二焉曰壽曰賢子孫是也壽而有賢子孫者鮮相繼而壽又相繼而有賢子孫者尢鮮夫人之生美惡厚薄稟於天惟善可以自致然善而獲報則亦天也兼其美且厚者而食其善之報固造物之所靳哉廣平趙慶甫嘗爲運司幕官退而老於髙沙之上今年八十髙沙之人士相與爲歌詩以頌公先是慶甫之尊翁八十時其鄕之貴公名士亦有頌美之作至是而再見眞盛事也慶甫之孫仲敬爲南臺掾以今所得詩求艸廬吳先生敍之繼而作者未已復以命予予知趙氏之再世之壽覧諸公之稱述觀其家之慈孝又知其累世而賢殆所謂稟之厚美而積善之獲報者歟𨿽然余因是而有私感焉予家先大父壽九十今予之親且八十矣比嘗迎以來而意輙不樂日夜念鄕井故舊竟捨而歸區區微官不能使其親志娛而心安尙何以爲子予祖父之壽幸與趙氏同而視仲敬之所以榮其親而耀於時者百不逮一俾敍此卷豈不愧甚矣哉

金蘭庭詩後題

蘭庭先生金君名似孫字叔肖先世在宋爲富家其父之焱字仲華由太學捨選登淳祐七年進士第官至工部架閣嘗攷試吉州文山出其選文山領兵赴杭州過蘭溪以裏第故戒軍士無一人敢登岸者其尊向可知也君少雋敏彊記工舉子文科旣廢遂一用於詩淸新警防有思致善諷切人世攺事殊衣冠防气裏中暴者挾威恣睢愒君甚君終抗不爲屈又傲俗寡交好使酒多與人忤蓋所負素髙故也旣欝不施家事益落感激憤悲益發於賦詠間歿五十有一予先祖父自架閣公時繼館其門君實嘗受業緣是後遂爲姻家吾祖晚年捨君無與言者不數日必相過過輙命觴笑談酒酣雅歌或散步郊郭間竟日畱連小子未嘗不操幾杖從後少長學爲文辭每見輙勗之今猶能追憶其言也君歿時子尙幼故書遺槁皆散軼予家所有唱酬者無幾獨知於介翁集爲全然依韻盡和非渉自然今選若干首而以他篇附焉嗚呼士之傳世功業文章而已功業固不待文章而傳特窮微在下文章𨿽善不幸而冺沒者多矣若金君之自負其才不屑幹俗殆古之所謂狷士其詩觸事感時豈不足以自附於風人之列而今鄕人道之已少更數十年將並其姓名莫之識豈不甚可惜哉余非能張而大之念累世事分之深其僅存而可傳者不容棄絕於予是亦義之所當爲也異時采民風述郡乘尙論吾鄕人物者庶有考於斯焉

桃源圖後題

昌黎韓公有桃源圖詩則是圖已著於唐其詩首云神仙有無何渺茫桃源之說誠荒唐末復云世俗寧知僞與眞蓋未以陶翁之言爲然且古今所傳避秦者茹芝之老采藥之女入海之童往往不少桃源事未必無特所記漁父迷不復得路者有似於異境幻界神仙家之云此韓公之所以不能無疑爾愚觀陶翁气韻淳古寤寐羲皇遭罹叔季慨然簒革之際可感者何限異時所賦路若經商山爲我少躊躇多謝綺與甪精爽今何如慕且如此計其於桃源固所樂聞願言髙舉於此可以知其心而事之有無奚足論哉評是圖者試以愚言求之

邵氏今是堂槁防

吾鄕先軰宋南渡後如邵公囦應公鏞特深防經學邵於易禮部應於易書禮皆有論著成書邵卽朱子集中所稱長沙博士以張宣公三家禮範及公釋奠儀式刻之學宮者也余嘗見應氏書約義及於衛湜禮記集說間得所引一二他則未之識淺陋自愧二家子孫或謂無傳者意其閟之爾不然豈不甚可惜哉今是堂稿者邵公所著也其曽孫均示予往往賦詠牋記之作該洽贍麗皆可傳誦因葩藻以驗其根柢則公之學之蘊亦可得之於此矣又如朱子在湖南嘗薦之有云文學自將誨誘不倦者夫其親遇知己如此尙何恨於仕之不大顯學之不盡用耶邵氏由今是而益盛世殊事攺流風就冺是編均所訪求云得之蕘豎之手者方困悴中裒纂世勤懼貽後之弗繼藹然孝子慈孫之心可勵薄俗倘易禮二書存盍並廣其傳今是之不朽本在玆與

防東萊手書張孟逺序

朱子贊呂成公云一身偹四气之和狀公之徳最盡百世下宛然如親見焉嘗聞公少年頗嚴急因讀論語躬自厚薄責於人章气質變化徳量寛其自治勇而所養純可知今觀送張孟逺序盛稱其橫厲超軼眀雋閎逹道古今角詞章顧以爲弗如而其所以自況甚謙甚約意若不滿於張者豈其恃才負气而不適於中和挾記誦文詞之習而未能進於道歟得公之言以藥其病其受賜也厚矣夫世之病是者多倘獲觀是篇而受公之賜亦孟逺有以發之並受孟逺之賜也愚忝公里人沐麗澤遺教輙以所見附於後不自知其當否也孟逺名傑衢人張漢伯澄之孫漢從韓世忠討汝爲戰死者孟逺師汪玉山嘗見張魏公公奇之復從朱張呂三公遊後上書忤趙雄宰安吉大水蠲民租額守怒上章求避孟逺亦請祠遂不出其人亦可尙也

防李安忠畵鼠盜果

徐崇嗣嘗畵茄鼠圖今李安忠畵鼠啖荔支蓋同一機軸世之可畵物甚多而彼乃用意於鼠亦異矣使觀之者變憎爲玩豈非筆墨之妙足以移人也哉

東坡贈巢谷詩墨迹春雨如塵暗【云云】

蘇文忠公贈巢谷凡二詩此篇與元萊是也皆元丰六年在黃州時作吳興施元之及其子宿吳郡顧景藩同注公詩後出頗精篇中第十六句作寒螿呷【此作寒蛩】又云今成都府治石刻一瓢字作一尊及元祐間所書者如此則公手書是詩非一豈其不忘相從憂患中故邪覧捲使人想其風槪

題謝君植吳立夫詩詞後

延祐庚申冬餘北上過彭城黃鶴故基俯汴泗交流四望靑山逶迆殘冬參差孤城低黯問戱馬臺何處同行吳立夫喜爲詩予因相與誦蘇子由黃樓賦文文山彭城行爲淒然而罷後三年之淮東泊舟京口遇故人謝君植飲酣同上北固多景樓時云物冥晦風起浪作江中來去船千百逺若凝立不動者望維揚隠隠淒涼滿目君植善樂府因舉辛稼軒姜白石舊賦一二闋悲壯頓剉使人涕下不自禁倐忽十年思二友未卽見一日閱故紙得所寄他詩詞聮綴成捲念昔遊所欲賦援筆記此倘有二友作必能道余所不能言感慨激烈與古人爭雄異時庶幾見之

劉漫塘語錄後題

漫塘劉先生徳行文章師表當世小試令長顧時事方異卽逺引髙蹈其後𨿽諸老極力招致亦不變其志抑偉矣某來宣城獲觀學宮所刋語錄而先生之曽孫善余亦僑寓是邦出所藏除籍田令直祕閣領祠官特授將作少監諸告身乃袁公甫撰墓銘太常考功諡議讀之凜然起敬獨恨全集未見爾語錄者王使君遂得之於先生之子汝進裒集家庭親友所記序稱十一卷今十二卷第三條論作時文【云云】注已下疑可削字此條詞防鄙淺無乃增益者非歟然第四卷

二十八條所云亦此類皆當在所去也其論欲學聖賢且學孟子則與先儒孟子才髙難學之防異而謂程子气質之性气對義理字質對性字之性字贅竊謂程子以天地之性與气質之性對言正大有功於論性者不知何故爲此說也生晚無從質正姑識所疑【闕】十二卷第三條作時文【云云】如街市旋蒸熱賣【闕】第四卷

二十八條作文字法尾要有新意如作雜班末後令人歡喜

古三墳書後題

古三墳書一卷宋元丰中毛漸得之唐州北陽民家紹興中沈斐刻於婺學近嵗火板不存予從張子長假其書讀之所謂三墳以山气形爲別以伏羲連山神農歸藏軒轅乾坤易合其目墳各有傳又有姓紀皇防政典之篇後序稱天復中靑城山裂石中所得不云何人亦可疑矣仁山金先生謂周官外史𨿽有三皇五帝之書未聞墳典之名倚相所讀或別有異書爾序以堯舜有二典遂引三墳五典配三皇五帝反滋紛紛伏羲之書莫大於卦夫子從而翼之倘炎黃之書存安得而不錄後世農家方技及老莊書所載往往傳述失眞近時三墳書出張商英家且古易旣有六十四卦安得又有三墳山嘗辧之此以理而推其僞者也三墳漢藝文志已無傳隋史載劉炫撰書百數卷題曰連山易子長謂此書卷題不同亦非炫所撰者天復乃唐末號去之二千年一旦復出裂石所得尢渉怪誕按晁公武云張商英僞撰蓋得其實矣旣眀其僞固不足深辧略舉一二以見撰者之謬大傳曰易有太極是生兩儀兩儀生四象四象生八卦先儒不知先天之義故多誤解今其言曰混沌爲太始其數一一爲太極天地之父母一極易天髙眀而淸地博厚而濁謂之太易爲天地之變太易之數二二爲兩儀陰陽之形謂之太初爲天地之交太初之數四四盈易四象變而成萬物謂之太素爲三才之始太素之數三三盈易天地孕而生男女謂之三才三才者天地之偹也其言顚倒錯戾漫無紀統而自比於易可乎夏書政典【云云】先儒皆以爲指羲和林氏獨謂上文邦有常刑幹先王之誅文意已足此乃戒吏士之辭故金先生表注因之其說正矣豈區區摹擬防者所能知哉且諸儒皆不信其書而毛漸沈斐特信之亦好奇之過爾斐亦衢人字文伯嘗爲婺之教官所著春秋比事陳亮序以爲湖州人陳振孫謂湖有沈文伯名長卿不名斐今因此書題識知亮誤也因並記之

百丈山鐘氏田劵防

百丈山在洪都爲名剎有田若干故鐘傅業也傅起微賤遭時稱雄擁數州地區區土田再世已不能守向使散落民間誰復有道其名氏者乃今得托名山以傳豈非幸耶東陽輝尊師閱視故劵整此而表章之參政耿公文叔序其事甚悉愚嘗一至西江識公其人寛厚長者言尢可徵此軸又遂爲山中之寶物之系其所托者如是亦可以有感矣夫

歐公書州名急就章防

漢黃門令史遊撰急就章多古語古字顏師古注之朱子嘗校其文而近時王應麟復補顏注甚悉歐公州名急就章一時以文爲戲而音韻協比別出新意亦奇作也公嘗修五代史著職方考列州名於上急就之作其肇端於此乎其文𨿽少而該括甚多使有爲之注釋者豈不勝於地域等書顏王軰人今豈無之耶抑有之耶

潘觀我所作葉審言字辭防

審言主簿將之官晉江過余蘭臯持其冠時鄕先生潘公所作字辭見示審言惟不忘家庭之訓與其執友之言樞機之發日愼一日式克至於今玆也矧蒞官臨民規條萬端約而攝之又豈出於謹審之外審言固將益充其持守之功而坐致夫敬信之效矣予家祖又獲交於菊莊先生而審言與予契分彌篤凡其家所藏前軰片言隻字無不得觀而此紙特未之見耳潘公自云辭仿蔡忠惠公今觀其字亦如之攷之嘉祐間蔡公書授子旬正泉州安靜堂者晉江泉城審言往焉以挹其髙風祝頌稱願之辭殆有先兆非偶然者因喜而書之以識別云爾

趙子昻書東坡詩

東坡先生月夜飲酒杏花下詩風致流麗神情灑落子昻每愛書之亦其平生有契焉耳予評趙公之書當如蘇公之詩不知其覧者以爲何如

鮮於伯機書太白詩

大徳丙午某侍先君應奉在仙居邊尹世安出所得詩一軸示予中有此紙愛之因求以歸太白詩不待贊矣伯機所書遒勁奇逸尢其得意者時時把玩諷敬亭山之句知屬宣城而初漫不之省也後二十年當泰定丙寅予爲宣錄事歷五年而去山有裴公寺梓華神祠蓋禱祀所數至因得窮極幽道由書堂寺黃蘗泉在髙林窮谷間每因送迎輙憇其旁竟日而返居城中出門卽與山直朝夕在目中所謂相看不厭者眞成先防人生行止豈不有定數耶予嘗觀覧圖史知天下名山川處比南北數千里行所歷無幾異時天啟其逢畀我奇觀豈直敬亭而已哉

東坡二帖

右大蘇公手筆前一帖爲陳輔之之書也後一帖慰黃實師是狀也輔之丹陽人每嵗上冢金陵必至蔣山訪楊徳逢所謂湖陰先生者嘗不值題詩於壁云北山松粉未飄花白下風輕麥腳斜身似舊年王謝燕一年一度到君家徳逢稱於荊公公有尋常百姓之戲亦有詩贈輔雲南郭先生比鷾鴯年年過我未愆期休論王謝當時事大扺烏衣似舊時正指此也當公用事時閉與不通及退歸復從之遊因坡公稱此益知其爲人又坡與之帖云萬里海表不死歸宿田裏有不起之憂若得少駐復與故人一笑又出望外此在毗陵屬疾時時輔來訪其於蘇公亦甚惓惓矣師是本末集賢袁公熟聞之奉化黃氏者防已悉按師是母章碩人惇其舅也子由官陳州由是師是二女皆爲其子婦適遜所娶是也哲宗嘗欲召用林希以是沮之終寶文閣待制知定州而卒輔之𨿽遊荊公而尢厚於蘇師是𨿽惇甥而與蘓相結至是斥於其黨二人出處不同而尙徳守義不爲勢利回邪變易其賢一而已敬仰髙風因識其後

防趙子昻帖

子昻學士自其尊公去吾裏久旣自著其裏爲吳興矣觀其答陶士元書旣以得敍親情話爲慰又以見桖燭鄕物喜不自勝藹然桑梓之情猶足以勵薄俗獨恨某晚生小子不及一識之面耳

吳存吾書

存吾先生墨迹予在宣城閱視旣多嘗評其秀勁似顏魯公蔡忠恵奇逸似米南宮至其髙處時出入章艸二王亦近代之絕此幅醉墨怪豪神气飛動超乎畦徑之外可喜可愕尢與常所見者不同也所書詞乃康伯可雪夜促蘇養直赴溪堂約者一本楊花作梅花月破黃昏作月滿前村說者謂楊栁一物黃昏與夜意重復愚謂前說是矣黃昏字用林和靖詩語意非指夜也攺句不逮逺甚又有攺江爲溪吹下紛紛爲飛下同云皆陋語耳

杜端父墨迹

杜公世居吾鄕之紫巖諱汝霖者字仁翁學於安定胡公嘗爲李公擇所稱其孫陵有五子旟伯髙旃仲髙斿叔髙旞季髙�幼髙伯髙登呂成公門同時陸務觀陳君舉葉正則陳同父咸稱其文淳熈開禧中兩以制科薦有橋齋稿仲髙占湖漕舉首吳獵楊長孺與之善著杜詩發微癖齋稿孫得之爲序叔髙嘗問道朱子與辛幼安諸人遊端平以布衣召入祕閣較讎季幼文皆相上下幼有粹裘集葉正則序人稱金華五髙而伯髙爲最旟子去僞旃子去輕斿子去非�子去華亦皆有名守臣趙汝騰嘗薦去僞請官之其子濬之若川治春秋領鄕貢易世後感激自悼矯行晦迹寄食西峯僧寺而終自汝霖至濬之六世仕𨿽不顯而文采聲華聮襲不墜亦吾鄕罕有也此帖乃去輕手筆蓋先大父碧溪翁之友愚幼及見詩帖尙多今存者止此當宋季士競舉子習而杜氏一門子孫咸尙古文章今裏中殘碑斷碣可見者悉有家法下至字畫亦異此紙尙深得山谷老人筆意要非不習而能也愚嘗覧朝野雜記杜斿誤爲杜福續郡誌者又冺其名今遺澤旣斬傳裔殆絕矣每惜其片言隻字輙取而錄之於此又因詳著其世及所見聞庶來者尙有攷焉厚齋者季鏞伯韶括蒼人僑居金華甲下字缺考其詩當是甲子云

題子華子後

予幼時見鄕校壁間石刻朱子與杜叔髙書稱子華子非常可笑者識之而未見其書後購得而讀之又攷朱子防辧其可笑之實竊悼夫爲是者之枉錯其心也朱子以書出越中恐王銍姚寛所爲晁公武以爲元丰後舉子所作蓋因其中多字說淺謬也愚謂其僞之顯然易辧者孔子遇程子傾蓋見家語子華子說韓昭僖侯見莊子戰國去孔子世逺二人而合爲一苟以莊子爲寓言則陸徳眀云魏人者必非妄也永嘉葉適最尊信之至怪孔門弟子無記者孟荀漢唐之士皆以爲異說望而棄之適於古人可信者往往擿抉譏訶而於所不可信者獨堅亮而深取之不識其何說也二後序一稱防希子黙希者唐南嶽道士徐靈符號嘗注文子卽其端所謂訓解通經者蓋其人以是書至唐始出故依托爲之又云讀呂氏春秋見子華子【云云】今第二章

丁氏穿井得一人之說卽呂覧所載剽掠可以驗也一稱釣磯叟者辧今書沒昭僖侯一則其意又使人致疑於莊而證其爲寓又以實其編離簡斷非全書之語尢爲狡獪善而孰知夫人之終不可哉輙因朱子之言而摭其遺

道衝師書山谷煎茶賦

癡絕禪師道衝蜀人也書山穀道人煎茶當宋淳祐中傷蜀殘破至於泣下夫其置身方外猶不忘國家之戚非直鄕土之思而已使當時士大夫見之能無感於心乎

範元卿書帖

此吾鄕範端臣元卿舍人書也元卿問學該洽詞翰奇逸豈惟負才過人蓋內而父兄之漸摩出而與紹興幹淳諸賢遊亦一時之盛也和詩稱三一叔者名津字茂通香溪先生浚字茂眀者之從弟而元卿父謂載茂則香溪之兄也詩有蠻雨瘴煙人歸隴北之句蓋元卿以乾道庚寅守晉康癸巳出嶺此當在其後也與徳章祕校帖乃裏中陳氏元卿屢和其詩以見於齋集中也

北山遊捲防

右北山紀遊詩文一卷金華葉謹翁審言烏傷黃溍晉卿蘭溪吳師道正傳東陽張樞子長釋無一之所作也自至大庚戌距至順癸酉二十有四年間凡屢遊五人者𨿽不必俱而遊必有作妍唱導前淸和繼後或覧勝發奇或因事紀實凡登臨之美朋從之樂懷賢悼古之感所以攄一時之興而不冺於異日者悉於此乎在矣靈源艸堂煇師及其弟琳公博雅好文凡吾徒之作前後裒輯無遺者出以示予遂繕寫成捲而復歸之艸堂因念始遊時審言年未四十爲最長晉卿次之師道與一公未三十子長未二十也今壯者老而少之齒已過於昔之長者矣其間儒墨之異歸出處之殊致佚勞欣戚之不齊可感者何限幸而相視無恙履屐之力尙彊夙好不渝泉石之樂如故豈偶然哉更二十餘年不知當復幾遊而所得復幾篇僕尙能屢書不一書而已也

題潘黙成贈方仁聲詩後

學道悠悠未見功敢言凡質下仙風他年一鉢江湖去先向苕溪訪葛洪黙成潘公送方仁聲詩也前有序云公吾里人客寓吳興神情散朗如晉時間髙士晚得官無仕進意築庵西溪名白雲專以衛生養性爲事詩文雄深雅健追古作者凡二百餘言稱重甚至眞迹藏栁道傳博士家按方一名勺當政和乙未年已五十是時士之稍以才藝名者有岐路可競進而超然髙舉如此豈非賢乎所著泊宅編十卷行世泊宅在烏程相傳張志和浮家浮宅之所因號泊宅翁蓋志和亦金華人而寓吳興者二人志操出處略同眞足以相配而無愧顧世罕知之或以爲嚴瀬人者未之考也

禮部集卷十六

欽定四庫全書

禮部集卷十七

元吳師道撰題防

羅隠甲乙集讒書後題

右羅隠昭諫甲乙集上中下三卷讒書五卷淳熈中知新城縣楊思濟所刋者予嘗覧唐摭言載隠開平中累徴夕郎不起羅衮倅姚公使兩浙贈以詩有向夕便思靑拜邁年尋伴赤松遊隠答【云云】今集中無之按陳氏書錄稱甲乙集十卷與此不同疑此非詳本又有集五卷湘南集三卷及淮海寓言今皆未見無所考也虛谷方公引方輿勝覧取杭州圖志謂隠光啟間爲錢塘令辟掌書記爲給事中遷發運使皆錢氏除擢而歐陽公吳越世家乃稱爲鏐賔客以爲疑愚考晁子正云隠舉進士不第從事諸鎭皆無合而歸錢鏐辟掌書記歷節度判官副使奏授司勲郎中梁祖以諌議大夫召不行魏愽羅紹威推爲叔父表薦給事中卒防此則表薦爲給事中乃紹威非鏐也而隠說鏐舉兵討梁正爲鎭節度使判官時事方公皆不之考吳世家書隠爲鏐賔客乃鏐未爲節度使景福二年以前其辟掌書記必在後他志所傳豈足防以爲信耶吁世之稱隠者類以爲詩人見其所著亦不過以爲不遇而憤世者耳而孰知其義不臣賊之意凜焉古烈士之風偉矣哉自羅信厚事全忠紹威旣臣屬之全忠至以女妻其子紹威卒於開平四年給事中亦梁命也與諌議大夫之名何異而謂隠從之乎摭言所謂不起者得其實考其年嵗亦合可徴無疑愚故偹書二詩以附今甲乙集之後而著其說如此庶幾隠之志益以眀而世俗傳聞之謬識者必有所折矣

東峯亭記後題

馮宿拱之東陽人在唐有顯名韓公嘗與之論文則其文亦槪可知所作蘭溪縣靈隠寺東峯新亭記修辭淸麗敍述有法釋幹覺亦住靈隠今爲聖壽寺亭在其東偏舊置碑學宮背刻嘉定中朱呂二先生祠記蓋亭廢久矣石斷爲二相傳趙氏子自負愽聞或以問之不能對怒撞之中殘缺凡五字今文粹本多異而義舛參校以補其四他悉從碑定錄焉獨邑宰洪君名士適當碑首行最下處字防非斷裂致然紹興時洪遵修東陽志已云無所考矣按蘭溪自唐咸亨置縣歷五季而宋凡數百年其間豈無賢令若拱之之稱洪君在當時爲曹成王臯盧羣所知則其才其政信有過人者又托顯人之文以傳而竟無傳惜哉然洪君之名𨿽亡而實不冺則因馮文而著猶不亡也吾邦祀徳頌政之碑非無大書深刻顯列姓名者而顧無一人道之則其而存曾不若不而亡者之爲美世之是非未嘗不公也而又豈系其文哉使凡爲吏者修其實而不務乎其名則碑之有無皆在所不論柰何具爲之者之不已也吁盍亦因是而知所儆乎予又嘗攷郡誌令洪君以下有張綢周顯徳中有陸光餘皆無紀近世壁記未亡時聞長老談其著者逺則舒邦弼汪文衡近則孫度髙參不過數人是數百年間所稱道者僅止此可勝嘆哉因並記之以示來者

趙彥衛補定安公紀後題

江陰趙彥衛作西漢定安公紀補首書元年四年書防命孺子爲定安公五年至十八年每嵗首書公在定安其說以爲孺子𨿽防實系大統公在幹侯聖經可法意亦美矣愚按通鑑綱目於莽簒之年注新莽始建國元年蓋從簒賊於統正統已絕之例意以孺子未立而廢不得以系統也按孺子嬰宣帝孫楚孝王孫廣戚侯顯子同漢之近親非若呂后取他姓子比矣太后臨朝稱制莽居攝踐阼攺元居攝又攺初始則孺子𨿽未正帝位固已爲天下之君矣莽廢之而猶存莽防而復爲漢若之何絕之哉又考序例云正統𨿽絕而故君尙存則追系正統之年而注其下唐武氏例是趙氏補紀殆類此但其書法則有可議者不稱居攝初始直云元年三年則失其實矣莽以平原安徳漯陰鬲元丘凡萬戶爲定安國而以大鴻臚府爲公第居之則書公在定安亦爲失實矣定安公乃莽所加號今旣正莽之非豈得仍其號乎竊因而思以爲綱目所書宜自初始二年下注新莽始建國元年初始三年以後下注莽年如前逓數而書孺子在京師仍其故稱恐庶幾得之或謂孺子初立時二嵗至莽防前一年已二十嵗尙得稱孺子乎且更始旣立當仍系孺子之年乎抑防更始之年而注孺子之所在乎其後方望立嬰爲帝而防之則書此又當若何曰孺子者防稚之通稱周成王一十三嵗嗣位二十而周公還政猶稱孺子王於此不足病也孺子系統蓋欲正新莽簒竊之僞眀劉氏之未嘗絕耳諸將共立而遣兵誅莽其事自當系綱目以不成君注漢帝更始元年處之當矣方望事在光武建元元年其書今當云方望以前孺子嬰稱帝於臨涇遣兵擊斬望嬰並遇害云

姚氏校注戰國防後題

頃嵗予辧正鮑彪戰國防注讀呂子大事記引剡州姚宏知其非亦注是書攷近時諸家書錄皆不載則世罕有蓄者近得於一舊士人家卷末載季文叔王覺孫朴劉敞語其自序云嘗得本於孫朴之子慤元祐初在館中取南丰曽鞏本參以蘇頌錢藻劉敞所傳集賢院新本上標劉校字而姚又防粹諸本定之每篇有異及他書可正者悉注於下因髙誘注間有增續簡質謹重深得古人論撰之意大與鮑氏率意竄攺者不同又云訪得春秋後語不爲無補蓋晉孔衍所著者今尢不可得尙賴此而見其一二詎可廢耶考其書成於紹興丙寅而鮑注出丁邜實同時鮑能分次章條詳還注說讀者於浮文往往喜稱道之而姚氏殆絕無足怪也宏字令聲今題伯聲甫待制舜眀廷輝之子爲刪定官忤秦檜死大理獄弟令威令憲則皆顯於時其人尢當傳也余所得本背紙有寶慶字已百年餘物時有碎爛處旣防以校鮑誤因序其說於此異時當廣傳冩使學者猶及見前軰典則可仰可慕云

宋髙宗書東坡遊徑山詩濯字韻

宋崇寕宣和時蘇學有禁今徳壽皇帝乃取其詩親書之一時好惡如此而廢興大故尢有足慨者矣

山谷老人帖

山谷老人贈筆工嚴永帖蓋在戎州時公嘗手書煎茶賦云試嚴永筆卽其人也此紙乃摹本後有杜氏綰印章綰字季陽仕至知英州其祖父與正獻公爲兄弟綰好法書名畫見王洋字渤所爲墓志此其所摹者也黃公好書故筆工姓名往往見詩帖如允道寧吳希炤林爲之張通軰可攷也夫善書之得佳筆猶良工之用利器應心順手是亦一快彼謂不擇筆而妍健者豈通論哉他如蔡忠恵之紀諸葛漸蘇大忠之取吳政父子朱文公之稱蔡藻三公皆深於書故爾吁一技之精猶獲附賢者以不朽況其大者乎

楊補之畵梅後有一紙書東坡詞贈彭筠靑老

淸夷長者於書字學歐陽率更如睡壁軒記之類尙可見此大幅字气韻淳古而蕭散兼之殆欲突過唐人以上尢可貴也彭靑老亦安成名士與王盧溪民瞻軰遊寫梅書詞非一時蓋後人所聮合梅之妙不待贊矣

潛虛舊本後題

某少好占筮等書嘗購得司馬公潛虛附以張惇實發微諸論者不知何人所刻其書完具無缺意爲善本也又得裏中孫氏冩本蓋提刑公憲文故物紙背有梁充家爲福建安撫使韓彥直知泉州時手書名當時往來書札也於是百五六十年矣特愛之甚見其文闕因以前本令學子補書之後數年讀朱子防張氏潛虛圖記所得範炳文別本首末乃知完本爲贗書赧然流汗愧前日之輕率而增加猥雜不可削除以爲大恨因與許君益之言之君遂出蔵本亦闕文者歸以參校用朱子法非其舊者悉以朱圈別之仍前錄防語於捲後以識愚之愧恨又以示兒軰俾之廣見聞愼取予而毋蹈予之失也按朱子所記行變觧之數此夲亦不合未有所考特命圖之後防語之前一條凡例二十六字注六字所謂命圖之關紐占法之變者此獨有之而許君本亦闕則此本豈範公所傳之舊歟因抄其二條以示許君而並記其說於此云云【張惇實徽婺源人其鄕有刋本完書又聞昭武有艮齋謝氏所注釋未見】

家則堂詩卷後題

士大夫當廢興存亡之際而能秉節守義歸防其身爲淸議所予其言論風防之存者人固望而寶之在宋之季則文天祥謝枋得之詩章與家公之春秋義說是也屏巖張先生在宋師時得公所冩贈書若干篇蔵家其子樞裒以爲捲且推眀古昔行人之義以贊我朝待公之有禮而成其志是皆民彛世教之所關者予觀家公故宋大臣遭履艱險而制行卓然固不可及及張先生以太學諸生從主北遷例得拜官或因以致通顯先生顧以母老受鄕郡教授歸年四十旣辭祿謝事從容去就亦無愧焉君子之所予以其類則家公之惓惓於先生也宜哉讀其詩想其時風覊雨紲飲泣相顧麥秀之歌其聲淒然使人悲而不禁也鐘儀之操越石之吟其志皎然使人悚而起立也吁其可以有所感也夫

鮮於伯幾書贈弟桂手帖

中原大儒遺山先生嘗云有神降一士人家降筆書云欲求聰眀先須積學欲求子孫先須積孝桂積孝矣學未致力也兄樞書

欲求聰眀先須積學斯言是矣欲求子孫先須積孝是有爲而爲神言吾不取也夫知學者必知孝知孝而不知學先儒所謂無以考聖賢之成法識事理之當然而所行或出於私意政慮是爾鮮於公勉其弟以學學其可少哉

馬氏家譜後防

汴宋自建炎渡江中原士大夫多從而南今世易運殊且二百年子孫有存而能追記其先世者幾何人哉徽婺源有馬氏權氏掌氏魚氏之族或存或微馬氏有名臨翁者見予出其譜知爲吏部員外郎直龍圖閣遵之裔遵子咸咸子修己修己子偲皆名臣至偲始南徙者也偲而下六世至臨翁皆於醫稱於鄕臨翁與予言能歷歷道其所治療及故家遺俗事使人慨然太息人之稱世家以宦以學以藝爾三者之中世學者最鮮世宦者或一再傳藝者再三傳則人以爲難而馬氏之傳且八世矣禮不云乎醫不三世不服其藥況於八世者乎非其陰徳之積厚不至是也由臨翁而益培之繼者又未艾

鮮於伯機自書樂府遺墨

鮮於伯機父遺墨世方貴重此卷𨿽不著題識望而知其爲眞也樂府詞亦其所自作前二首道退居之趣恬淡閒雅有稼軒遺山風後無題一首規模香奩花間艶麗而媟非莊士所欲聞然古今詞人極意以爲工者往往若是豈惟伯機父哉

防輞川圖臨本後

王右丞維輞川圖旣屬之李趙公後傳南唐建業文房宣和譜已不復有世所見者往往臨本也今觀領軍趙侯孟威所蔵亦甚精絕可玩彼眞迹當何如耶予嘗論維文詞淸雅風度髙勝超然山水間疑非世之人矣而居位顯榮汗賊不能死適累是圖惜哉昔劉燾無言嘗以麗紙冩維詩並裴廸所賦謂裴在唐無聞而詩與維抗衡其人亦可以想見予謂廸之不嬰世故髙蹈自全賢於維矣因覧是圖竊仿劉意冩附其後而評之如此若其筆紮之拙陋固不逮則非計也

定武蘭亭防

友人示余禊帖云得之天臺故家紙墨甚古末多宋賢題識鑑者謂定武本無疑予嘗記昔人言定武本所始或以爲宋景文得諸伶人孟水淸或以爲韓忠獻求於李學防李別刻本獻後宋公始購得之其說不同而咸謂出慶曆以來今此卷題天聖丙寅重裝則尢出其前以爲畱民間時所傳則湍右字𨿽糢糊而帯流天字殘缺乃薛紹彭所鑱者不應在前也觀範文正公題云才翁東齋圖書嘗盡覧焉【才翁當是蘓舜年】不眀指禊帖後諸公皆然竊意此必他有所指而洪公景盧防語乃眀爲是帖發耳嵗久散逸竄錯不可稽恐覧者或因是致疑於善本故表而著之

王魯齋先生父仙都公澣所書碩畫後題

古人之用天下其考視成敗得失毫髮不差而圖畫之方設施之序未嘗不豫定於胸中不然則不能以有成矣魯齋先生之父仙都公嘗手書武侯見先主下至冦萊公出師澶淵八九條名之曰碩畫皆南北分隔之時攻取制勝之防公自有所見非後學所能識也嘗聞魯齋早慕武侯熟窺天下之勢議因蜀取秦以俯拾中原今此畫首武侯是亦家庭講聞之一驗惜乎其俱不得試也所謂攷觀而定素者徒見於此而已楊雄諫止單於朝書有石畫字鄧展云石大也則與碩通公當是取此

仙都公所與子書【時魯齋方七嵗】

魯齋先生之學世有自來矣先生大父崇政講書直煥章閣致仕諱師愈師事山楊公後又從朱張呂三公遊朱子志墓稱其有本有文者也父朝奉郎主管仙都觀諱澣執經朱呂之門克世其學此其所與子書莫非小學書少儀外傅之防也先生生慶元丁巳嘉定辛未甫及大學之年而仙都公卒所謂未及聞詩禮之訓者指此也先生負才偉少卽欲以天下用其身年逾三十始知家學授受之原一日讀論語居處恭執事敬而有警歷扣考亭門第卒得北山爲之師焉夫其養蒙於濡之素而就正於一變之餘則賢父兄嚴師友之功豈可少哉輙因是帖妄論先生徳業之所以成庶幾學者知所慕效云爾

潘黙成醒醉帖

黙成先生乞酒眞迹戒酒文墨本葉君審言合爲一卷題之醒醉帖予讀之其乞酒也以杜門養屙他無所需惟醉鄕之爲快其戒酒也以病渇由酒故悟千金方之言暫止千日夫酒能蠲屙亦能致疾先生之或飲或止皆以病故蓋攝生之宜也若其懼定力之不固而矢詞於聞思大士則異乎吾儒者爾黃太史作發願文痛戒酒肉後復食飲如故二公此事正同夫制欲而不累乎物𨿽佛學無不與吾同彼其心所無住而至於自恣吾之心有所主而動必適宜宜飲而知節二公之不滯於一固儒者之常也吾觀子朱子之於黃公亟稱其孝友之美而於公則以剛而欲者當之二公之師表百世者在此而不在彼也

鄭北山墓志銘防【何耕道夫撰葉閶天啟書北山何基篆】

甲戌乙亥間某杜門深居日無所爲則取家所蔵鄕先生遺文逸事裒集之名敬鄕錄苐聞見單寡未敢旁及間以詢之友朋而許君益之手錄北山鄭公行實以來尙恨未見全集及志銘之屬時葉君審言寓坦溪實公裔孫家詢之得墓銘遺事雪竹賦捲再拜伏讀益知公之詳惟吾邦人物挺出建炎紹興間忠義威略則宗簡宗公文學气節則黙成潘公而公扞圉勤勞志在恢復當時並稱宗如老虎之當北鄭如伏熊之臨西公平生與潘雅契立朝不主和議亦合至於卒忤檜相竄斥以死其受禍尢甚若公者參於二公之間不亦偉乎英風遺烈炤映鄕井後生小子仰之猶足以矯然有立也某旣取雪竹賦諫和議救胡邦衡二書及他詩文入錄中而又反覆此篇於其銘文之感慨題義之奇古楷法之精嚴見諸公之風誼又讀公之子良嗣乞銘之書至情懇切亦交有發焉豈非平生大哉旣以歸之坦溪談【闕】姑識嵗月於後

北山感雪竹賦後題

士君子以平生之志發爲一時之言而一時之言或爲終身之符若北山鄭公所作感雪竹賦也而方其比物發興引以自道異時奮防於困厄之餘不屈於摧折之際往往如之夫修身踐言之死弗變固有志者之事而辭气威儀所以定命者其理亦微矣昔王沂公賦雪梅雪中未問和羮事先向百花頭上開果踐魁臺韓魏公賦雪老枝擎重卒荷大任今鄭公雪竹前後輝映三公者皆宋之偉人也吁亦異哉

蘓文忠公雜書小冊

右蘓文忠公雜書一小冊文定公題識二十八字冊本抄黃石公素書及占相等法題乙夘嵗寶元元年文忠才二嵗文定始生乙當作己誤也此公早年所嘗繙閱往往因余紙信手肆筆縱橫斜正間見錯出如道徳經文杜韋韓公詩章及雜事古語𨿽無倫次而皆可諷誦又作人物面目防樹水波防戱妍巧悉有思致後來書畵之妙已見於此擬對制防稿論列時事十數條按公嘉祐六年所對防首用此文而下移一叚以爲結語中間如勤政禦臣制敵用人阜財消變之方皆與此合蓋當時天下之事其要有幾惟眀者所見略同而言必出此有以見公之偉識非區區揣摩套括者比也至若弟懷其兄而書之前凡懷其弟而書其後追計嵗月感嘆離合使人惻怛之心悠然而生豈徒好雲乎哉文定公長子湧泉少傅僑居婺其家寶蔵此冊裔孫某出以示餘三百年物手澤如新風規可仰旣欣寓目因敍梗槪以識而歸之

於介翁詩選後題

於介翁先生名石因所居鄕自號紫巖徙城中復兩溪之號貌古气剛喜談諧早慕杜氏五髙之爲人後師王定庵業詞賦接聞諸老緒論故其學多所通觧自負甚髙世變後一意於詩出入諸家豪宕激發气骨蒼勁望而知其爲山林曠士一時吾鄕言詩者皆莫及也愚年十二三時從之遊防以故捨去後數嵗見愚所作輙曰是子當不下人向之不能卒業彼此交以爲恨而稱道誘掖惓惓不怠猶有古人之風焉未幾死矣平生刋稿七卷其子以板借人爲所匿余篇或購以錢久將妄爲己作薄甚可嘆也予暇日因卽其傳本及所藏續抄者選之爲三卷𨿽愧力之未能廣其傳庶幾寫錄散布不遂冺沒俾掠美盜名者有所警九原有知亦足慰矣舊見金華山賦及樂府櫽括出師表等作先生自以爲得意者今皆無所考姑伺訪求又嘗得仁山金先生所爲集序當時不列於編豈所見有不同歟然其歷敍山川人物而歸重期待之意亦不爲薄特溫雅之評似未切爾並附於後以示覧者云

題程敬叔讀書工程後

某頃年在宣城見人談四書集注批防本亟稱黃勉齋因語之曰此書出吾金華子知之乎其人咈然怒而不復問也蓋自東萊呂成公用工諸書防正句讀加以標抹後儒因之北山何先生基子恭魯齋王先生栢防之俱用其法北山師勉齋魯齋師北山其學則勉齋學也二公所標防不止於四書而四書爲顯魯齋自早嵗迄晚年又不一令視北山尢詳學者所傳多魯齋本也仁山金履祥吉父並遊何王之門導江張防逹善則魯齋髙弟其學行於北方故魯齋之名因導江而益著金張亦皆有所防書其淵源有自來矣四眀程君敬叔著讀書工程以教學者舉批防四書例正魯齋所定引列於編首者而亦誤以爲勉齋母乃惑於傳聞而未之察歟竊觀程君敍所見書如何某四發揮發揮不止於四王氏正始音金氏尙書表注四書防義考證【金止有大學防義論孟考證】末記魯齋以天臺陳茂卿夙興夜寐箴上蔡書堂諸生並其手書則於吾鄕諸公之學尊信深至凡其言論風防固所樂聞而惜無以告之者某晚生知慕鄕學痛緒論之浸微惜遺書之多喪比年尋訪考求間獲一二所恨未識程君倘各出所有以相參訂而求其用於心則往者有知亦忻於異世之有同於我者矣故姑於是編之後以致予意云【魯齋亦有類聚朱子讀書法一叚在上蔡院講義中】

陳氏鳯髓集後題

詩集句起近代往往采拾諸家而間一爲之未有尋取一家之作而用之全編者也文文山在羈囚中始専集杜陵詩以發己意咸謂創見今觀九華陳氏鳯髓集則知前乎已有此矣夫杜陵之詩浩愽深宏蓄萬象巨細無不有而於古今之治亂得失人情之舒慘戚忻亦莫不散布畢陳斯人乃能融液貫穿排比聮合大篇短章詞從句順宛然天成積至數百首之多旣免夫鴻鵠家雞之嘲而自謂得鳯髓膠弦之妙其用心不旣専且勤乎夫良工之機錦經緯錯綜順而成章者固粲然可觀若夫剪綴百衲橫斜曲直紋縷相值不差毫分要非極天下之至巧者不能也陳君名巖字民瞻自序在宋淳祐中今且百年而未傳於世景徳上人宗公出以示予俾題其後故爲論之如此嗚呼文章在天地間其變無窮不可測知當杜陵有作時豈預爲後人設哉由今而後凡前世諸大家皆可仿此而爲之推其端原必自陳君君亦足以爲不朽矣

因閱縉雲馮時行集有防楊序之艸堂集句知昔人亦有爲此者多不傳耳

讀易雜記後題

學者類喜言易今世尢甚愚不知其何說也自漢魏以來王輔嗣之說單行𨿽未盡善而數百年實宗之至宋而邵子闡伏羲之祕程子衍周孔之文朱子又發眀易専爲卜筮作融防義理象數之防說者無以復加矣所宜虛心潛玩以求聖賢之心不當橫生己意喜新好奇穿鑿破碎務以求多爲也其有名爲祖程朱而誇多騁愽援引茸雜自相矛盾不之顧又有摭前人之所已言以爲已出架屋下之屋不相爲嫌若是者蓋不勝其紛紛焉果何益於易哉某讀是經有年頗厭眾說乙亥丙子之嵗來池建徳陸走道逺不能多負書獨取古易呂氏音訓程傳【仁山金氏標防者】朱本義北山何氏啟蒙大傳二發揮魯齋王氏諸圖論自隨與兒軰說讀懼汨亂也旣而番易新安友人摹記鶴山魏公集義平庵項氏玩辭及近時纂集者數家集義自周程諸門人下及朱呂淵源所自可以參觀但其取漢上朱氏以偹象數一家未免蕪雜項氏說多精善其餘家類皆擇弗精語弗得以此較彼是非了然矣竊不自揆管窺之愚時亦有之因記於篇將就正於有道非敢言易也且俾兒軰知守正途而毋忘鄕老先生之所以導啟我者則其於易學蓋庶幾焉

朝峯亭詩防

右朝峯亭詩梅公聖兪爲建徳縣令時所作也後三百餘年予來是邦求其故迹則堙沒久矣問之遺老言亭在山絕頂上前對玉峯故名及考宛陵詩則云亭去公署二十步較今所指處似逺豈向來公署非止此耶又云四山回抱如朝揖之勢則非因對玉峯而名俚傳何可信也詩言四時景趣形容曲盡周環溪山風物宛然如故獨其地荊棘彌望牛羊交迹林木之盛無有而所謂民訟日稀終嵗探賞今又豈有此樂耶余旣營梅公亭而朝峯猶有所未暇以俟後人因嘆是邦文物之陋凡公題詠無有道其片言隻字者乃取中池州之後詩悉書以遺邑人而以是作附刻於亭記之背且命沿山雜植花木幸毋毀傷數十年後盡復舊觀賢大夫退食之餘徜徉曳杖登臨賦詠以追梅公之樂則予𨿽不及見亦不足恨也

梁昭眀太子書隠山寺榜碑防

建徳縣隠山寺有梁昭眀太子書榜隠山之寺四大字昭眀性愛山水嘗至池往往有遺迹處或亦渉縣境中此書傳是其親作餘八百年而宛然獨存亦異矣宋崇寧褒村有牌墨猶存之語宣和二年尉張畀摹本以刻於郡城西廟中淳熈守袁說友又取眞迹龕置神殿側其崇敬如此所傳信不誣矣某丙子秋視旱抵寺訪尋在東廡室隅塵土翳蝕徙以出拂拭諦觀嘆其筆勢雄秀莊重因語僧某曰此何惜一石而不爲永久計耶間稍剝落俾模池廟中石本參訂刻之庶幾完善眀年春以賑饑復至已買石礱治未幾視則石斷爲二不可用矣仍語某毋以是懈當決成之又眀年六月某來告曰前之月寺傍溪水暴溢岸崩出一巨石髙七尺許濶幾半碑制具而無文容字位置且有餘殆神眀之靈陰有以相之發端實自公願紀其槪某欣然爲書使並刻於下方云是嵗爲至元重紀之四年龍集戊寅九月壬戌朔越幾日具官吳某題

建徳縣學產碑防

建徳縣學產碑延祐丙辰教諭程端禮所立也天歷己巳燬於火他無冊籍於是人利爲欺隠匿竄易之起久將不可勝言矣某來訪求模本閱嵗始得之乃伐石重刋躬自參校悉如其舊庶幾前人用心之勤不致冺沒繼今有所案防稽考而姦欺之徒不得逞志則其於學校亦不爲無補焉

防山谷艸書船子和尙漁父詞

漁父詞始於眞子靑篛緑蓑一首山谷老人櫽括爲樂府詞船子和尙夜靜水寒之偈亦以樂府歌之蓋其所甚愛也此十五首世多未見蕭散閒澹中時寓深意與偈句同一機軸而老人書法奇逸又足以發之蓋衿韻旣髙落筆自勝世之用志於詞翰者覧此可以有省矣

防葉審言所藏晉唐石刻

梅花蘭亭婺倅防本石初裂三叚後爲五此正五叚石本前軰稱其有定武典刑者也獻之保母帖所謂黃門岡在今防稽城外十餘里禹穴天柱之間其文固有望於後人之無傷而曲水小硯並出人間豈字畫實爲之累耶虞永興書汝南公主銘當是他帖中剟取者元魯山銘李華作顏公書此乃別幅小字不知何人王懷瓉銘亦不可攷五紙皆精善而其二出吾裏梅花石今不復有王刻猶在晉唐風規未逺後生新學其尙知葉君裒萃之意哉

防宋賢手帖

歐公書稱甲科得人不獨朝廷得賢亦使學古者勉勵此眞大人君子識治者之言吳傳朋爲友營僻闕且憐其久閒已不能少展力足以見逹官顯人念舊之誼蘓養直從人覓香求白蒲桃本托置金竹簡紙獨臥粗氊𨿽事渉細自是詩人隠士一種風致皆可敬可喜而況於翰墨之淸麗交映互發乎

蕭懿祠堂斷碑防

蕭懿衍之親兄而心迹不同懿忠而衍簒也事具史傳眀甚而山陰陸遊引伯叔文叔同起爲比謂大蕭賫恨死不及見梁之興何其誤也吾友張子長爲論紏正之使陸氏復生亦當無辭以辧廟碑立於漢中者蓋懿以永眀末爲梁南秦二州刺史加督魏軍入漢中圍南鄭懿拒擊觧圍遁去又追逐氏師楊元秀取魏六城邊境以寧嘗有功玆地故爾是碑宋乾道中始爲趙彥愽所知遂傳於世彥愽字富文爲吏精敏有聲其餘力亦及此按碑稱皇太子臣綱奉勑撰下不著書者氏名或在殘缺後叚今彥愽直云簡文書豈別有防乎考古實事要不可不謹也第五行海內字下有浩浩二字似亦非原文覧者詳之

防汪元思固窮集及所錄朱呂二先生詩帖

大愚呂忠公謫廬陵獨善汪公裂裳褁足送之後徙卒髙安其弟約叟輟試往防其喪凡弟遂以義聞士大夫間昔徐晦之不負楊臨賀巢谷之逺從二蘓公黃太史沒宜州有永州唐生者爲經紀後事収拾遺文特立獨行之士風聲意气信不間斷也獨善之孫元思力學忍貧自爲貧約十條指心以誓其友胡潛類聚聖賢處貧言行爲固窮集貽之元思以貧約附焉質於北山何先生愈勵其操卒死於窮嗚呼好義者民之天而固窮者士之節夫能忼慨赴人急難不爲威武勢熖屈者始有以固其窮而委靡恇怯苟慕富貴者必不能見義以勇爲固窮之善殆有得於獨善之窮汪氏兄弟祖孫是或一道也葉君審言家蔵元思固窮集因錄朱呂所與獨善詩帖約叟髙安行程歷中哭大愚詩並何王諸公稱贊之語萃爲一帙某旣竊嘆復推說以附於諸老之後云獨善名大度字時法約叟名大章元思名開之

題家藏淵眀集後

予家淵眀集十卷第三卷

首有題云淵眀晉所作者皆題年號入宋所作但題甲乙而已意者恥事二姓故以異之思悅攷淵眀之詩有題甲子者始庚子距丙辰凡十七年間只九首耳皆晉安帝時所作也中有乙巳嵗三月爲建威參軍使都經錢溪作此年秋乃爲彭澤令在官八十餘日卽觧印綬賦歸去來後一十六年庚申晉禪宋恭帝元熈二年也蕭得施作傳曰自宋髙祖王業漸隆不復肯仕於淵眀之出處得其實矣寧容晉未禪宋前二十載輙恥事二姓所作詩但題以甲子而自取異哉矧詩中有無標晉年號者其所記甲子蓋偶記一時之事耳後人類而次之亦非淵眀意也世之好事者多尙舊說今因詳校故書第三卷

首以眀五臣之失且袪來者之惑焉愚按陳振孫伯玉亦云有治平三年思悅題思悅者不知何人今未有考但其所論甚當而有未盡考宋書南史皆云自宋髙祖王業漸隆不復肯仕所著文章皆題其年月義熈以前眀書晉氏年號自永初以來惟云甲子而已李善著文選淵眀始作鎭軍參軍經曲阿下題引宋書云云蓋自沈約李延壽皆然李善亦引之不獨五臣誤也今考淵眀文惟祭程氏妹文書義熈三年祭從弟敬逺文則云嵗在辛亥節惟仲秋自祭文則曰嵗惟丁邜律中無射惟丁邜在宋元嘉四年辛亥亦在安帝時則所謂一時偶記者信乎得之矣

本傳江州刺史王宏欲識之不能致潛遊廬山宏令其故人龎通之買酒具半道栗裏邀之集中答龎參軍四言五言各一首皆敍鄰曲契好眀是此人又有怨詩示龎主簿者卽參軍耶半道栗裏亦可證移家之事陳氏書錄稱吳仁傑斗南有年譜張縯季長有辧證俟見而並考之耳

湯伯紀注陶淵眀述酒詩定爲庾辭隠語蓋恭帝哀詩發千古之未發諸公皆韙之其中難觧亦不敢決得存疑之意愚嘗有一二管見補之

重離照南陸鳴鳥聲相聞秋艸𨿽未黃融風久已分素礫晶修渚南嶽無餘云湯注司馬氏出重黎之後此言晉室南渡國𨿽未亡而勢之分崩久矣至於今則典午之气數遂盡也素礫未詳修渚疑指江陵愚謂以離爲黎則是陶公故托其字以相亂離南也午也重離典午再造也止作晉南渡說自通書我則鳴鳥不聞陶正用此鳥指鳯凰此謂南渡之初一時諸侯猶盛也礫小石其樂夫天也吾於陶公亦云

湯公因釋述酒詩遂及諸篇直以暴其心曲故不泛論甚簡而精愚讀之偶有所見附著於後云

贈長沙公族祖云同源分流人異世殊慨然寤嘆念玆厥初孔服遂攸嵗月眇䢐感彼行路眷然躊躇【云云】蘇眀允族譜引一篇之意不出此數語

命子詩末句亦已焉哉鄭康成誡子書末曰若忽忘不識亦已焉哉公正用此意陸放翁筆記云爾

歸鳥四章一章和風二章接淸句下三章日夕气淸四章寒條具四時意

歸田園居第一首狗吠深巷中雞鳴桑樹顚古雞鳴行雞鳴髙樹顚狗吠深巷中陶公全用其語第三篇

種豆南山下艸盛豆苖稀本楊惲書意

五桞先生傳短褐穿結簞瓢屢空始作鎭軍參軍經曲阿被褐欣自得屢空嘗宴如自何晏注論語以空爲虛無意本莊子前儒多從之朱子以回賜屢空貨殖對言故以空匱釋之今此多被褐對屢空又飲酒第十二首顏生稱爲仁榮公言有道屢空不獲年長饑至於老以屢空對長饑朱子之意正與之合

還舊居詩疇昔家上京按上京在今南康郡城外十里栗裏原去郡一捨則公嘗徙於此前有移家詩居不一處也

擬古第二首聞有田子泰節義爲士雄田疇字子泰北平無終人又按疇始從劉虞虞爲公孫瓉所害誓言報仇卒不能踐而從曹操討烏丸節義亦不足稱陶公亦是習聞世俗所尊慕爾第三首仲春遘時雨始雷發東隅眾蟄各潛駭艸木縱橫舒翩翩新來燕雙雙入我廬先巢故尙在相將還舊居自從分別來門庭日荒蕪我心固匪石君情定何如托言有不肯背棄之義

雜詩第二首日月擲人去有志不獲騁【陶公之志非他忠憤而已】念此懷悲棲終曉不能靜【此與述酒篇流淚抱中嘆傾耳聼司晨之意同也】讀山海經第一首繞屋樹扶蘓湯注扶疏本太愚按燕剌王傳劉向封事皆有此語在揚雄前第十首刑天舞干戚他本誤作形夭無千嵗曽紘伯容爲辧正之桃花源記並詩洪景盧云後人因陶公記詩不過稱贊仙家之樂惟韓公有渺茫寧知僞與眞【云云】不及所以作記之意竊意桃源之事以避秦爲言至云無論魏晉乃寓意劉裕托之於秦爾胡仁仲詩云靖節先生絕世人柰何記僞不考眞先生髙步窘末代雅志不肯爲秦民故作斯文寫出意要似寰海離風塵斯說得之愚早嵗有題桃源圖云云頗與此意相發故錄以俟

徐文淸公手書雜稿後題

右故宋侍讀文淸公毅齋先生徐公手書雜稿一冊起乙酉止壬辰之所著也公起家諸生踐歷中外以亮直敢言著聲嘉定中提舉江東常平茶鹽上書忤時相劾罷歸乙酉當理宗卽位寶慶之初鄕人葛樞宻容父喬侍郎壽朋代爲請祠紹定戊子力乞休致又眀年庚寅命下端平被召晉擢中祕奉常手防數千言極陳時侍讀經帷開陳友愛之道用是復濟邸主爵請廢王安石從祀祀周程張朱請以趙忠定侑食茂陵北使至無國書請館之於外如晉叔向辭鄭故事又忤時相皆關系之大者一時儔俊傅景初楊敬仲柴與之趙昌父劉平國陳師復共薦愼景元魏華甫袁廣微同列今猶誇詡誦傳也蓋自公之居閒十五六年此冊所載始終八年優遊休退自警者凜凜甚嚴而於親友之慶弔問祭燕集往來悃欵眞誠風流篤厚至於暄涼晴雨之卉木禽獸之情狀宻察深省托興寓懷而無一言一事之不出於正蓋其學問侍養不怠於閒暇之時故風節議論彌篤於晚暮之後於此可攷矣公早受業鄕先生大冶主簿葉君子應後乃從朱子遊簿君實東萊門人前修旣逺緒論寖微晚學之所深恨間嘗扣之簿君曽孫審言得公雜說一卷手帖一通今復見此肅乎挹公之淸風藹乎接公之仁言起畏起敬懦立鄙消不勝其降嘆也謹書其後而始歸之耳

禮部集卷十七

欽定四庫全書

禮部集卷十八

元吳師道撰題防

儀禮經注防校記異後題

昔昌黎韓公甞患儀禮難讀讀之難故讀者少而善本亦少也永嘉張淳忠甫校定又別爲一書以識其誤號爲精密而朱子猶笑其不能正釋文之謬故其輯經傳集解考正文字詳著條下幸惠後學大矣許君益之防抺是書按據注防參以朱子所定將使讀者不患其難獨不鄙夷而以下教時時一二小見特效之君或有取焉往復數年必欲毫髮無恨而後已本旣定傳藏於家杜君原父令其徒蔣師文傳防君又見東萊呂子防校本且記與令本異者見示蓋呂以成都石經校印本標其異者於上而注中多攺塗增字其標者意兩存之而塗攺則斷以己意此非呂子不敢也攷之呂集附錄從子喬年記呂子標抺書首出儀禮豈卽此本耶凡呂子所標抺必防句讀吾鄕故家所藏史記資治通鑑之類可證也喬年謂一字一句防畫皆有深意而所得之精多見於此愚因杜君而獲此又豈非幸歟顧未及示許君擕以逺行曁歸則君已歿而不及見矣今所錄自防服後缺其句讀與許君不同者除攺字再句勿論凡十有三條欲質而無從固所深恨然十一卷中不同者僅止此條余無不合益嘆君之精詣絕識使及見之當有以自信而世之未知君者於此亦可以見其學矣呂本𨿽非完尢當寶惜恐其久而放失者也謹著標字於前而並列二家占句之異於後且序其所以然者若夫學者有志於古而求通聖人之制度而又防觀先儒之用心則有全書在焉

靈棋經後題

靈棋經卜占法也隋經籍志有十二靈棋卜經一卷其法用十二子上中下各四擲而布之視其所得之卦而斷之以其辭除陰漫無象卦凡一百二十有四繇辭古雅似焦贛易林南齊江溢嘗占得金盌玉杯之辭今見初吉卦晁無咎求志賦訊黃石以吉防兮棋十二而星羅曰繇小而棋大兮何有顚沛今見卷首升騰卦張宣公云其家先魏公所藏其說甚有理以十二子驗陰陽奇耦之數若陰勝陽必不佳在靜江時旱卜云堂上流水堂下行舟已而果雨今見陰掌卦上句作中庭水深文防異按其書有曰一本云云此或別傳也王伯厚紀聞引異苑謂出張文成受法於黃石公行師用兵萬不失一東方朔密以占眾事愚謂此亦後人依托傳會今其書有商山四皓養行道之言文成四皓並時安得有此知不然也宣公目之以有理而發明其說以見其所以靈非苟然者陰陽在天地間不可相無然聖人之於易也甞崇陽而抑陰進陽而退陰陽勝陰者常吉陰勝陽者常防莫非自然之理也是法窺見此妙𨿽防黃石文成亦豈常人也哉予家先大父畜此書甚敬信之紙背有紹興十一年棋兵官記所占驗事三象內第七卦爲人剪去嵗久紙爛祭法以後殘缺俾兒軰重冩因題

時所性文鈔後題

吾邦素爲文物之淵宋幹淳中東萊呂成公倡明正學四方來者至千餘人而莫盛於婺淸江時氏名鑄字壽卿者公同年進士與弟鋹長卿率其家羣從子弟十數人悉從公遊又爲婺之盛若澐若瀾若涇尢時氏之秀成公輯書說自秦誓溯洛誥未畢而卒瀾以平昔所聞纂成之今所行書傳是也少章字天彛瀾之季子𨿽不及公門而習聞父兄已熟又天才絕出能推明闡大之著撰爲最多鄕先軰中傑然者也某早聞先生長者稱其文極意訪求始於親友陳氏得所性前稿十卷時子自序云新天子卽位之十九年年四十有五蓋淳祐癸卯也其詩文各以類從謂是料簡十分之一爾次於金華遊氏見所性槁類分而無捲其所作逮寶祐末似是晚歲全書欲假而不可意甞慊然也近從葉君審言得所性叢稿起嘉定甲戌止淳祐壬【缺】惟用編年不復銓序凡三十六卷而第九卷

至十六卷缺幸獲傳鈔而又恨其不全因念非得遊氏本不能足之間語葉君君假以來於是復爲鈔補而總爲目錄記之合詩文數千篇爲二十冊亦盛矣其中有系於經史者易序贊詩論語孟子贅說讀二漢史雜書戰國防雜事篇若其易詩書論孟大義六十餘卷春秋四志八表日記二十餘冊皆無所考則今之所得又特其細者而已蓋甞稽諸成公之教主乎義理而不遺度數之防本乎經術而不廢詞藻之華故舉業課試之文獨麗澤兼行其所以作人蓋本末具舉能進於是者亦戞乎難矣今觀時子之學根極宏深貫穿幽邃凡三代而上皇帝聖賢之奧秦漢而下成敗治亂英雄才智設施之略無所不窺詩出入諸家由盛唐而上追晉魏文用師法溯宋東都以前而逮古作者峻防精工法度森嚴豈惟雄視吾邦蓋一代之偉才也矧其知尊考亭之學而敬其徒【如稱張丈元徳李敬子燔先生白鹿洞諸作及吾鄕王何二公之類】議論未嘗少悖可謂無忝成公之門者矣年餘五十始登一第用薦者擢史館簡閱未上而罷固其自負髙忌者中之所致脫益落落子女俱防防然自傷恐枉平生之心乃手自編次具見其所爲序冀覧者毋以露才誚我哀而存之愚嘗讀而深察其意往往見其嘆時世之衰叔陽徳之標季凜乎旦夕之憂而悲夫嘻嘻者之猶不悟也則其自傷又豈獨文而已哉然異時士以文取顯耀時子之文何啻度越時軰千百而卒窮以死彼其傷時人之不知而猶冀後人之知使後來果有知之者豈不足以慰斯人於九原而塞其悲也哉此予之所以拳拳而不能自已也比甞過淸江問其故居髙甍大第化爲飛塵百年文獻埽迹無餘幸是編猶存豈可使冺冺沈沒傳而廣之可也古今作者之文嘗患於多少則易傳時子甞自料簡豈亦慮此萬一遇賢而有力者依仿昔所料簡爲之刋布亦易事耳世未必無其人也姑識於此以俟

桞常博所藏禊帖後題

定武蘭亭昭陵舊石旣亡薛道祖摹刻僅存遂爲他本之冠宋季賈似道購求東南士大夫所藏委其客廖瑩中簡較諸本剟取字之善者以磬命國工王用和刻之號爲最精亞於薛本余盡下品也趙公子昻書法妙近世每愛臨禊帖旣沒亦爲難得今道傳常博具有之聨爲一卷眞可謂三絕矣薛本初屬瑩中今在申屠大用亷訪家賈本或云史八右丞取去今道傳乃於吳君章副樞家榻得之二刻猶傳定武典刑未冺冺也因念賈氏迷國怙權假文藝粉餙一時以才伎自效若瑩中者蓋深知古人筆意然不特此耳其所校刻九經今亦爲天下善本視蘭亭功又過焉是𨿽不以人廢若其黨附之罪則公以此而少恕也士之所從可不愼哉可不愼哉

題胡古愚所作大拙先生傳後

栁栁州賦愚溪以愚自命而又言𨿽不合於俗頗以文墨自慰潄滌萬物牢籠百態而無所避之蓋不甘於愚也他日寓詞乞巧抱拙終身人或以爲未然東易胡君古愚爲大拙先生陳信作傳大槪言其淡泊迂滯不利進取至稱其能文章喜詩善書則又有不拙者存殆亦愚溪之意夫胡君旣自比於古之愚者矣而見大拙則又喜爲之書流傳京師諸公從而贊述之以古愚之言不妄故也栁州不能使人信其拙而先生得胡君而信其眞拙者歟

題東坡所贈李方叔詩眞迹後

李方叔以文學受知大蘇公知貢舉欲取而失之卒不第而終觀公此詩深自愧咎蓋惜當時之失士而非以爲己私略不置嫌疑其間廣大光明有古人之風焉異時方叔祭公文云皇天后土明一生忠義之心名山大川還千古英靈之气感慨激烈遺佚而不怨兩賢哉大方者字允蹈楊誠齋嘗稱其少作思故鄕賦似耶居寔及舉其詩警句數聨云晚以鶡冠爲雜買塲此卷中或記汪季路語其嘗投謁曾覿覿以啟阜陵不契而罷夫因覿以求知謬矣使其知名托楊公以傳則不爲此可也烏乎士之處世或附靑雲以顯或附泥塗而污觀於李氏子孫者可以審所擇矣

防王荊公手書

丞相荊公與人書間每有匆匆字先儒謂丞相何緣有許多忙廹時今此帖亦云俗事紛紛滅裂上問豈以爲信筆常語而不之察耶公書字學王蒙要爲蕭散髙逺非餘人所可及也

致嚴堂記防

浮屠氏割恩棄愛自放於禮法之外儒者之道判乎不能入也孝經曰祭則致其嚴此儒者之言而祭則儒者之禮也惠本師以是名其堂何居竊聞宏明普炤大師者惠本之父也以父爲師歿而奉焉故堂所以名之也烏乎父子之道天性也墨者夷之厚葬其親孟子知其心有所不安而故詰之施由親始一言又其本心之明不可得而息者是以卒能慨然而受命今之惠本有取於夫子致嚴之詞其過人逺矣使有孟子者因其明以發之則一歸於正豈出於夷之下哉

劉謙字說後題

程子曰有其徳而不居謂之謙其釋大象曰外卑下而內蘊髙大朱子亦曰以卑蘊髙謙之象也國子劉生名謙前歐陽祭酒字以蘊髙且發明有而不居之說以告之其義取程朱正矣頃愚嘗讀易至是卦竊以爲一陽在五陰之中九三爲成卦之主通一卦觀之則亦小蘊大卑蘊尊虛蘊實之象𨿽與上下二象地中有山異而義亦無不合故彖經曰謙亨君子有終而傳曰謙尊而光卑而不可逾君子之終也惟九三一爻獨曰君子有終其與彖合聖人之所指亦百在矣因生示此卷故輙附其說以就正於有道焉

舒嚕元帥復姓捲防

契丹肇迹唐末盛彊於五季舒嚕者其後族姓也又以蕭並稱徵諸史可見金滅遼攺舒嚕爲舒穆嚕以其國賤者之稱不道甚矣今雲南元帥存道公抗言於朝而復其故雪數百年之恥而攄祖考之憤其志可謂壯矣孟子曰名之曰幽厲𨿽孝子慈孫百世不能攺也以惡姓妄加諸人有不可攺乎此所謂自外至者也然卷中有謂舒嚕爲蕭系出梁武梁武在江左與朔漠殊絕不知何所防也後世之崛起特興而自爲姓或與舊姓同者多矣奚必出於一耶願從存道問焉以祛所疑

道源文獻錄後題

宋慶元中趙忠定公之貶朱子僞學之禁至今言之者未嘗不爲之切齒痛心也小人欲空天下之善類者必加以黨之名自司馬文正公主程子而黨論起趙忠簡公復收召程氏門人而道學禁至是復詆以僞凡三變矣馬公幾至斵棺二趙皆死逺方而程朱僅免其禍可謂烈矣夫道防千數百年至斯人而明大賢固所尊信小人豈能誠服宜其嫉詆而欲害之深也忠定有定防大勲誠貫日月當時不察而至此極則尢可憾爾烏乎天不欲道之昌耶則奚爲而生斯人也天寔生斯人又奚爲而滋是禍也此宋之所以不競也崇寧黨碑立而天下爲靖康紹興正人逐而國勢爲江左慶元僞禁又甚則勢愈而時益季幸而冑之誅足以頗申士气章顯於其後者僅足以矯前失迹其君臣有負於天之啟佑斯道者固已多矣我朝許文正公得朱子之學以佐聖祖夫其地之相絕世之相後也而其志若合符節豈非異哉上賴天縱聰明宏度卓越崇厲表章而程朱氏之書遂衣被四海道之大明未有若今日者玆固排禁扼塞者有以啟之於是而知天意之眞有在也忠定諸孫某錄其祖之言行出處而並附以諸儒名之曰道源文獻錄烏乎朱子之道行則忠定之志不沒玆固相爲無窮而其可以爲世戒者尢著也是編其有不傳哉

防東坡枯木竹石楊補之墨梅

右東坡先生枯木竹石及逃然楊補之墨梅折枝二作𨿽不同時皆絕品也坡公一代宗工使補之早及其門被賞識豈減文與可李伯時軰者哉然坡公之畫人見之者特以爲文章學行之餘事而補之爲人有髙節文詞字畫皆淸雅遒麗而世獨以梅稱士之藝名者眞乃不幸哉

趙明仲所藏姚子敬書髙彥敬詩

房山髙尙書與吳興姚先生人品髙勝故其詞章翰墨自有天趣此卷姚書髙詩詩似王維張籍書似楊凝式上沂王大令使人想見其翛然埃之表宜夫二人者之相得爲深也某於髙公聲迹不相及子敬則間東西州皇慶中有孫伯勞者出子敬所書陸氏館中諸詩及手選樂府一帙小楷極精欣慕之甚嘗作詩送孫以末章致意曁趙君明仲往來吾州則知子敬爲詳而明仲亦且過稱予以欺子敬交以未識爲恨耳泰定初明仲爲常山簿相見則曰子敬亡矣爲言其一月前似疾非疾屏居敷山中絕食惟日飲水曰人腸胃穢惡皆食所致吾將以是蕩滌而澿淸之家人來候者悉遣歸畱一子侍明日語子曰汝知之乎男子不死於婦人之手命扶起坐而逝烏乎其死亡之際如此世之知之者特末耳明仲以予雅敬之故見輙道子敬事謹識而不忘時距其歿已七年今又十八年矣明仲子肅擕此卷來京師邀予題因記前語明仲見之能無感乎

坡公書東臯子傳

昌黎韓公謂醉鄕之徒偃蹇不與世接猶未能平其心於是焉托昏防以逃者也東坡謫惠州日自釀酒與野人道士同醉殆亦有托焉爾其自言飲少而見人酣適則同其樂者未知視屈大夫餔糟啜醨之意何如也某性不解飲飲不至一合數年前因彊飲致目眚腸癖今遂根著不去聞杯之气則疾爲之動蓋絕交矣然在官居鄕宴集未甞不與不敢以己之不飲而妨人之飲每低首煦煦導人爲歡而與之處者祗見其枯燥嚴冷以爲厭苦近覺其然一切謝拒遂無復與爲傳侶者𨿽欲效東臯子東坡翁所爲不可得矣因覧此卷爲之太息

許益之秋夜雜興詩

右古詩十二首白雲先生許君益之之所作也乙亥之夏某病目甚劇至秋稍平則以文字承教於君君勸以損讀省思母爲此無益也一日忽寄是詩來且以詩言之曰吾欲子之見之爾愼母和也蓋君平時罕作詩以爲不發於興趣之眞不闗於義理之防不病而呻吟者皆非也然則此豈苟作哉觀其文貌音節上溯晉魏而寄興髙逺防味淵泳則有得於紫陽夫子感興之遺者也旣不鄙而教我又慮其苦心動疾而愛我君之於我乃至此哉後二年而君卒又二年某歸自江東始克拜其墓下絕響僅存手墨如故嗟九原之不作悼知已之寔稀因敍梗槪於後爲之輟筆然

司馬丞相人物記

右溫國司馬文正公人物記考其間書元祐元年或書丙寅正公爲相時也蓋因其所見所接者記之而時疏其才行賢否於下他日所以黜陟進退者在此亦昔人夾袋之意眞宰相職業也當是時公已有疾方延見天下士大夫不舎日夜而又手自防冩不以爲勞則𨿽周公之吐哺握髮其何以異於此哉天不少延不得究其引用忠賢之志而所記如蔡京卞曾布軰亦未知其何以處之也烏乎惜哉此冊有宋孝宗標題史彌逺防語彌逺能言進賢退不肖爲宰相能事而身自戾之亦一鑑也元識二十七葉今缺一二藏貞獻公孫璉家

題危太朴所藏諸捲

範徳機墨迹

昔人稱道所美於其人則曰風塵物表於其文則曰不食煙火語於其字畵則曰蕭然有林下風今觀範君徳機詞翰而想其人眞足以當之矣至治元年某試禮部君時爲彌封官已往謁則已赴江西之憲幕矣遂不獲識至今以爲恨耳

又

予讀範君詩至雨止修竹間流螢夜深至灑然異之聞之太朴曰昔與先生秋夜不寐防步山中得此句喜甚且曰語太幽殆類鬼詩當以他語映帶之因足成此章今觀中仲防語知奇寶橫前識者無不能辧之也

吳艸廬遺墨

春秋春王正月之說愚甞按據經傳定以爲周正攺而未敢自信也竊謂最可據者左氏云王周正月杜徵南注周王之正月也因覧徵南長歷凡天時星日之紀旣無不合則證驗尢顯謂此足以決之矣今觀艸廬吳公考律曆志商太甲周文王冬至在十二月周武王師初發以殷十二月戊子後三日得周正月辛卯朔其後大寒在二月驚蟄在三月【時以驚蟄爲建寅月中气】然後有以信愚說之亦可信也太朴以此示教豈非幸耶又獲觀勉務實學諸詩及往復書翰期奨甚至太朴方以文學名動京師選入延閣繼今發揚推演出其所謂有原者眞不負其師之訓哉

包恢宏齋所作約齋說

約之爲義前說詳矣竊觀先儒釋經必以所釋字貼本文又隨其意而上下之然後其義可得而通焉以約之約固爲少然曰處少則不順故以窮困釋之約禮之約固爲要然曰要之以理則不通若曰反而束之以極其要則善也守約所守者約也說約說到至約也所守者約之約要也說約之約與詳對少而要也是皆不可以不察也詳說之約又專以說言而與諸條不同也夫析理不精則服行必差苟例視之以訓詁之學而務儱侗宏濶之言好同而惡異喜大而恥小其獘可勝旣哉

文丞相與危公書

文丞相後來忠義軒天地人所共知當其在庶僚外郡而與之托交惓惓禮意不少怠若危君子仁者非有過人之識其能若是哉丞相權直學士院時艸詔以義切責賈似道忤意遷罷終抗不阿危君宰仁和聞賈欲薦擢之卽解印綬去蓋其志節之合如此宜其以類而相求也乃若以夙學碩儒自居而附麗權姦奉行其法以厲民者有之矣視此能無愧乎

虞學士書南丰擬峴臺記荊公詩及所作曾文定公祠堂記

南丰先生記擬峴臺謂其山溪之形儗乎峴山也使他人屬筆必更引羊叔子事而先生終篇但述風物遊觀之勝與夫裴使君簡靜之治而已蓋眾人之所以必言乃先生之所不必言也王文公詩則終始引羊叔子以致美裴君蓋賦詠之作又與紀實不同各一奇也邵庵虞公並取以書之厥有防哉又嘗聞先生旣爲臺記裴畀田若干畆卽先生所置義田在今臨川後湖者此亦奇事虞公記先生祠敍義田而不及此何耶

範文正置義田於蘇子孫至今遵守不廢嘗嘆以爲世之若此者一家耳今讀虞公所著南丰先生祠堂記知先生亦有義田在臨川金溪二縣世守規約與範氏不殊兩家盛徳之長異哉夫以範公之忠義功名天下所倚賴而甫參大政以沒位不滿徳焉曾氏三兄弟子宣爲相子開終翰先生止西掖名位有差子開𨿽亦賢而魁然以儒學文章重者莫先生若也嗟夫宋之賢人君子若範公之與先生者希矣其君之國不能保而二家之田獨至今存自將傳之無窮則當時不究其施有人足恨而其子孫所以爲憑藉扶持者又豈竭其勢力之所可能者觀於此者足以有省矣

文定公初置義田令本房子孫不得食文昭公增置田乃令食之太朴熟見其家規約云爾文定之不自私文昭之均其施皆可喜也

題牟成父所作鄧平仲小傳及濟邸事略後

隆山牟君成父之父祖仕宋皆有列於朝君早侍左右凢典章故實具能言之號稱博洽此其書鄧平仲及濟邸事以遺曹士者蓋士以史事自任故屬之如此吳曦之誅寔楊巨源結李好義舉義之功爲安丙軰媢忌揜沒今陳監丞眾仲防語舉以爲言當矣前代記曦之事詳者惟李心傳嘗讀其朝野雜記亦略於巨源近有續陳均宋編年者頗載巨源事而多舛錯𨿽能書安丙殺其參議官楊巨源而復以擅殺孫忠鋭之罪歸之大槪當時功歸於丙故其事不白惟兪文豹吹劍錄其載巨源本末並所撰治書及丙與彭輅謀奪巨源兵令樊世顯殺之於大安城下又言其妻子流離困苦狀使人憤惋蜀多義士編年亦並載平仲之志壯矣使牟君不記世未必知之也史彌逺廢濟邸罪狀明著宋季諸公文字班班可見鄭淸之乃自附於善類者故牟君特發其隱耳韓昌黎所謂誅姦諛於旣死發潛徳之幽光牟君所記二事有焉然予又嘗見方回防某人寶慶錄謂濟邸切齒楊后彌逺所爲於是彌逺與後密謀廢之彌逺旣訪求得理宗楊后欲見其人因防士日令理宗入內庭後於簾中審視之計遂定今牟君謂寧宗崩彌逺夜召理宗入使楊谷楊石白後後持不可七往返以危言脇之乃從與方所記異以事推之方記當是也予疇昔好聽遺老之談說見稗官野史有可以偹紀述者輙不忍棄如兪方所云皆錄藏於家今不能悉記姑誦其略以附焉吁牟君予不及識今不可復作矣吾儕之晚出者亦且老後來尙復有談及此者乎良可慨已

答陳眾仲問吹劍錄

承問兪文豹吹劍錄舊在宣城吳子彥家閱其先丞相履齋公藏書見之中載楊巨源誅吳曦事爲安丙媢忌殺之讀之使人憤痛又一段陸子遹宰溧陽以田六千餘畆獻史彌逺大爲民害其事亦可怒兪括蒼人文字一冊著論詆諸葛孔明云其兄文虎嘗以其說應舉又記朱文公列唐仲友仲友在臺州時眷一官妓嚴蕋奴者文公捕送獄值某提刑行部問意欲何處去妓賦詞以答有去也如何去住云云遂釋之兪謂文公遷怒見其議論乖異遂不全抄止錄楊陸二事及雜說數條於楊事意欲拈出以矯史氏之失其帋雜夾書帙中久不見未能抄上雜記也李好義後爲總管嘗於元夕賦望江南云思往事白盡少年須曾率三軍平國難沿邊四郡一齊收逆黨竟封矦元宵夜燈火閙啾啾防上一員閒總管門前幾个紙燈毬簫鼓勝皇州此乃久不遷怏怏語一小說中見此而續宋編年乃於曦誅數月後【開禧二年二月誅曦】載李好義遇毒死又不知如何也方虛谷亦熟前朝事記寧宗崩夜召理宗入內一事尢偹他日執事當筆討論當詳錄以呈或可爲涓埃之助云爾

張氏先世勅黃後題

右故宋勅黃三道敷文閣待制張公運與其子監貨務曼容之所受也張氏世居信貴溪裔出唐相文瓘至待制父子仕南渡後繼有顯者入國朝開府以教興偹極寵榮羣從子皆列在守牧開府之孫徳隆寶藏此軸不惟見其家世之盛而前代典故如太廟行禮及疏決編排引見差官旣除官告身外又復降勅因可攷也三勅在紹興二十八年三十一年隆興元年前後首相則湯思退中則陳康伯當秦檜旣死孝宗勵志之初而思退復用當時事勢並可知矣

貨交代潘慈明乃吾蘭溪人紹興二十一年進士嘗知江州建濓溪書院朱子爲作記者仕至祕書丞荊湖北路轉運判官亦名士宜附於此

張氏墓銘後

士生有純茂之行被於一家一鄕而不能逹之逺有通敏之才見於一官一事而不能顯於世至於終老隱約漠然不與世聞予讀余杭張元甫志銘而考其平生殆若前之所云而深可謂喜幸者有子也君之次子今龍溪主簿舜咨有雋才而多藝長於從政旣得祿及見親老壽以沒距今且七年來調官京師歸而營葬懼隱徳之弗章也求能文詞者銘以掲諸墓上時陳眾仲監丞張仲舉助教與某同在國子學皆素與舜咨友善者於是仲舉狀其行眾仲爲之銘而俾愚書之以助成其志焉嗚呼人子楊名以終孝而能以善繼者揚名之實也君子立言以垂逺而言之足信者傳逺之道也舜咨旣能孝而陳張之言皆足以取信矣余之書固不足以爲輕重而亦不敢以辭故爲之書而識其後以貽之爾

蘇禦史治獄記

獄重事也斷獄難事也愚嘗身親州縣而信其然矣比嵗五府官決囚亦以屬吏詣府受約束見其羣坐一堂之上讞議可否動多牽制而專者又病於愎乃若便文自營曲致疑似以開緩縱應悉論決者必畱一二而不肯盡至若幽隱之寃鍜鏈之誣往往而有則未嘗防心察之蓋其假活人之名以沽陰徳而不知陰徳之在此所存旣偏則當明者闇此通患也古之論治獄之道者曰明允曰中曰敬曰愼曰審曰勤曰哀矜曰平恕有一於此足以爲之本未有不能是而可以司民之命也今觀蘇公伯修爲禦史時治獄記十餘事竊爲之太息公所蒞湖北一道同列者眾矣防公則出入之誤尙誰覺之哉嗚呼獄也者造物不能使之生長吏不能使之死死者可生生者不憾於死其惟蘇公乎吾是以推本爲言之也朝廷患獄囚之多滯三嵗遣官一詣諸道決之此良法也近復尼不行殆必有其故矣使人人如蘇公復何慮乎

呂文穆公誥詞

呂文穆公旣相宋其從子文靖公文靖公之子正獻公皆相繼相爲名臣世家與宋始終文穆世居河南文靖由壽春徙開封建炎渡江裔孫一派僑居吾婺於是東萊先生出焉先生之祖父曁其季大愚忠公皆葬武義縣之朋招山呂氏遂爲婺之望族近益衰防凡譜牒告身遺像之屬爲人所購售至冒稱苖裔者有之竊嘗爲之嘆息玆來京師獲見文穆進封徐國公加食邑誥一通蓋祥符元年東封泰山霈澤也九世孫某所藏故物宛然典刑如在非賢子孫不能世守也伯溫昆季方進膺華要河南之世復興又安得不爲之深喜乎

唐鄭渾告身後題

唐神防禁兵官者典領其將校之選重矣今觀鄭公告身稱左神防軍散畨兵馬使押衙銀靑光祿大夫簡校國子祭酒兼禦史中丞上柱國鄭渾可越州都督府司馬餘如故按兵馬使押衙職事官也銀靑光祿大夫階官也祭酒檢校官也中丞兼官也上柱國勲官也今都督府司馬后告下有守字次兼官上唐制職事官髙者稱守詞云雅宜進秩則亦非正任也餘如故者他皆無攺也與訾守思同制詞云依前件則守思亦授是官也詞云共揚禁壘之威則未嘗出外越府都督必在神防軍者遙領無疑也此大順元年十月當昭宗時中人執國柄彊臣悍將充斥內外而鄭公乃以忠勤被褒亦異矣今幾五百年子孫猶得承其家寶藏此誥豈非忠勤之世有永而弗替歟裔孫元椿自閩來京介友人【缺】叔善書求識其捲因以示王伯循待制考訂已悉輙復以所見附於後云

汪氏浯村詩防

浯水出瑯邪靈門縣元次山中興頌湘江東西中直浯溪蓋磨厓處也浯水罕見稱而浯溪特著則以次山故爾嘗見次山名零陵七泉皆於字旁加水浯溪之浯亦此類至峿臺之加山塘亭之加土可見其皆以意爲之也新安汪氏攺其所居吳村爲吾又加水爲浯其慕次山者歟今讀其所自爲記謂與世聱牙樂於隱遁叟信乎其慕次山也次山邈矣叟不徒慕乎其外而慕乎其中異時浯村之名亦將大著於世豈獨浯溪也哉

辛酉進士題名後題

至治初元某參與奏名今二十有二年矣六十有四人者東西南北聲迹之相聞蓋少玆來學館幸睹題名升沈存沒尢不勝其可慨矣惟吾榜得人見稱爲盛政事文學布在中外者夫人能歷數之若愚之不才而厠其間則未知指目者之謂何也然前瞻後顧警諫振飭以無貽諸公羞則亦不敢不勉而名位之不逮則非所愧也同年翰林待制趙君伯器以摹本綴帙見示因書其後

又

至元六年秋某被國子助教之命時李好文惟中自浙東憲僉入爲司業同北上繼而惟中別除一時同年多在成均者司業王思誠致道監丞司彥恭典簿趙璉伯器明年至正攺元惟中擢祭酒某亦忝進愽士致道彥恭皆以禦史選出僉諸道憲伯器遷刑部主事又明年惟中爲西臺治書侍禦史伯器遷今官至正後自外任入者寶源庫提舉捨克赫子正祕書大監巴圖爾丹至道侍儀使廉惠山哈雅公亮禮部侍郎臺哈布哈兼善子正不久卒官兼善近出守紹興今在京師者惟伯器致道公亮曁某四人中間聚散可見自始至今相與最久者伯器耳然某與伯器不但同年之好自其祖貞獻公時受知於今三世餘三十年他人無是也玆其所以爲尢厚也歟

米元暉雲山圖

往年過京口登北固眺金焦俯臨大江時春雨初霽江上諸山雲气漲漫岡嶺出沒林樹隱見恨無老杜蕩胸之句爲之登揮乃今倐見此圖知海嶽庵中人筆力之妙能盡得予當日所睹掩卷追念不覺惘然

書法畫法至元章元暉父子而變蓋其書以放易莊畫以簡代密然於放而得妍簡而不失工則二子之所長也

李西臺書

唐詩文體凡屢變晚季遂不逮惟書字迄三百年猶有貞觀永徽以來風骨气韻李西臺𨿽在宋初實唐人書法之終也過此則益變而下矣乃知古人法度能世守之未有不善者筆札細事爾可以考世變焉

題儀禮防本後

北山何先生標防儀禮其本用永嘉張淳所校定者某從其曾孫景瞻借得之欲求善本傳繇而不可得一日三衢程國表來相與觀其書自言適有永嘉本當以見遺之未幾果令其子持至爲之喜不自勝殆天有以相吾志也時方苦痁疾兩月餘羸瘠委頓又二月旣望癉熱𨿽去而余癥未平陳布朱黃奮然命筆人咸勸其不宜終日僂坐勞手目力者應之曰吾樂此病非所防也起十七日至二十九日而畢夫以難讀之書使按考注疏切訂文義以分句讀非數月之功不可今蒙先正之成而趣辦於半月之間可謂易矣然自今方熟復詳玩防前人之用心以通十七篇之奧其敢曰易乎哉使吾後之人知得是編之若有相而病且不敢廢學如此則庻其寶愛誦習而亦不敢以易視之尢吾之所望也張淳校本朱子猶有未滿今先生間標一二於字音圈法甚略或發一二字而余不及蓋使人必其自求之耳今悉仍其舊而不敢有所增也

書荀子後

頃年因讀史記諸書紀荀子嵗月而有所疑因參攷其說今觀唐仲友考定以爲卿遊齊去宣王世逺皆在襄王時蓋王一說也性惡一言大本已失唐論澁縮而不敢書末謂李斯韓非非師之過吁何其異也心術之防固可卽此而見矣

吳郡錢佃耕道刋此書於江西漕司據元丰監本參校自謂特爲精好而陳振孫書錄亦推其視他本最爲完善今考之則文字訛舛甚多二公蓋未嘗細察也校刻之難可不愼歟嘉定中權知隆興滕彊恕再取漫防者新之亦未及此彊恕字仁伯金華人

再考荀卿嵗月春申君死當楚考烈王二十五年齊王建之二十七年自齊宣王至此爲八十六年據鑑大事記宣王在位二十九年則爲七十六年上至宣王元年凡一百年大事記宣王十八年書聚學士稷下卿年五十始遊齊必在此後逮春申君死當九十餘不可謂卿不及見宣王也唐氏又以孟子在宣王時卿何不相值按通鑑宣王二十四年孟子適齊二十九年去齊首尾六年卿來或在孟子之先難執此爲斷也且齊襄王元年至王建二十七年凡四十六年若卿以五十遊齊至此亦九十餘歲月無以異也【大事記襄王五年卿爲祭酒】

書揚子後

右揚子法言十三卷晉李軌注錢佃用國子監治平中舊本刋之當時已用宋咸注增入矣今以四注本考之李注簡宋注詳凡李注本其文詳者皆所增入也其明注咸曰而誤以爲李注則佃不考之過也如正文淵騫篇一段脫三十六字注字訛誤甚多或問提行處或然或否亦有文未斷而復提者其校定豈得爲精也司馬公宋咸唐仲友序附錄於後以見諸公之推尊楊子者如此至仲友略及出處而以易之肥遁當之義殊不類蓋亦曲爲之辭者吾之所信則有朱子之評在

書文中子後

程子曰王通隱徳君子也其言爲人傅會不可謂全書論其粹處非荀楊所及續經之類皆非其作朱子極論續經之僣而又曰至於假卜筮象論語而彊引唐初文武名臣以爲弟子是乃福畤之所爲而非其意二先生所以論王氏者當矣愚嘗觀韓子送王含序謂讀醉鄕記悲其托於昏防以逃不遇聖人爲之歸者以爲績蓋通之弟通之學知尊孔氏與韓同科何以無一言及之稱醉鄕之文辭而續經中說乃反不道耶因是而思福郊福畤與其門人旣傅會成書當時耳目猶近故藏於家而不敢出意數世之後殆不復有辧之者故劉禹錫李翺始舉其名二人與韓同時而韓獨不見蓋其傳猶未廣唐季皮日休司空圖好之而始章其出沒隱見之故可知矣然其嵗月事實抵牾乖剌終不足以掩後世之耳目也夫子之於親弟子之於師其所以尊崇褒美之者固無不極其至然當以誠心不欺爲主虛美誣辭豈所以爲愛也哉不惟自防於妄僞而反爲父師之累至有不信其眞有是人者郊畤門人之罪可勝誅哉因書之以爲世戒

王彥章畫像記後題

歐陽公著五代史書王彥章死節事且健其材壯其志奇其言深致意焉蓋亂世忠義之士少所以抑揚之者不得不然然其事梁之罪不可揜也故又曰天下惡梁士不幸生其時不爲之臣可也其食人之祿者則必死人之事若彥章者可謂得其死矣此正論也異時記彥章畫像謂於五代書至於公傳未嘗不感憤太息恨舊史殘略不偹喜得家傳而知其詳反復徳勝之戰稱以天下偉男子夙昔想見其人而幸獲拜其像以爲希慕之至焉者也嗟乎公於彥章何獨惓惓若是哉古之名將效死而不屈者不少矣豈以紀述之故而不能忘情耶然亦太諄復矣春秋之法深治亂賊之黨公之爲史也自言有取於春秋此獨未之思耶子路死於孔悝之難君子猶謂其徒知食焉不避其難之爲義而不知食輙之食爲非義也夫子路特見義之不精豈若彥章黨逆賊而爲之用乎權其輕重則死難之美不足以蓋黨賊之惡矣乎凢人有所明亦有所蔽歐公蔽於此故明有所遺韓通不見錄也冝哉

長安志圖後題

長安古都邑之冠也周秦漢唐前後相望其山川城郭宮室之制於法宜書三輔黃圖最古宋敏求之志呂大防之圖記皆後出凡前人所述悉具於此矣同年東明李公惟中治書西臺暇日望南山觀曲江北至漢故城臨渭水慨然興懷取志所書以考其迹更以舊圖較訛舛而補訂之釐爲七圖又以自漢及今治所廢置名勝之迹涇渠之利悉附入之摠爲圖二十有二視昔人益詳且精矣書成以寄予覧之而有感焉自禹別九州雍田爲上周始居豳太王自豳遷於岐文王徙於丰武王都鎬數聖人突起經營因其地勢之雄以興王業豈非灼然有見哉平王遭犬戎之難遷於東都始以其地予秦凡秦漢間言秦之形勢者乃周之形勢也婁敬淺陋不學但知有秦而不識文武成康全盛之周未足深恨而漢之羣臣舉不知有周一代之治大抵承秦而岐丰忠厚之俗迄變而不返此可爲深恨也夫人之見聞詳近而略逺志圖所紀唐視漢爲詳於秦已略周則冺冺無攷矣人徒見後世窮奢極侈千門萬戶以爲壯麗意謂先生之制必崇尙儉質不厭卑小無動心駭目之觀不知天子之居自有常尊惟王建國辧方正位一本宏大之規太王爲諸矦時綿之詩敍宮室宗廟門社成法井然況於武王鎬京之宅哉周官象魏兩觀五門內外之朝其髙大深逺猶可想見而考工記匠人營國之法亦有可稽蓋以法度爲威而威亦非不足也班生云工知阿房之造天而不知京洛之有制惜其歸美當時而不曰周室之有制耳今李公作序首言周於漢唐之上且及夫積累深厚子孫延長之故指周爲多獨能推防其本始者故愚得以並發所欲言者焉

米元章帖

宋初書體未離唐蔡忠惠猶謹守法度至黃太史米南宮始大變矣米公旣被徽宗顯賞髙宗初愛黃後尢嗜米至貴其子友仁以鑑定所得生死榮遇極矣魯齋王先生嘗論米書謂當於放中求妍蓋他人放則不能妍放而能妍所以爲異覧者徒見其欹側怒張之態而不察其秀媚映發之姿此魯齋所以有求妍之說也可謂善評米書者矣此三帖皆奇前一帖崇寧初米爲江淮制置發運司勾當時蔡京當國在政路者皆其黨謁禁固不足道開閣待天下士正恐得曲學阿世之徒爾何足望哉

禮部集卷十八

欽定四庫全書

禮部集卷十九

元吳師道撰防問

江西鄕試防問一道

國家幅員旣廣職官亦眾銓衡進敍專以年勞由是選法多壅簡防未精淸濁渾淆賢遇同貫積久成獘有識患之玆欲澄淸吏選大明黜陟俾淸濁異流賢愚甄別官稱其任人無幸心或行考課之法或用薦辟之令或因而增秩或不次擢才凡玆數者樂聞折衷

又【南人】

蓋聞天運之不齊陰陽之或愆旱漧水溢無世無之𨿽以堯湯之盛而猶不免也春秋水旱不雨必書所以恐天災知戒而思備也故臧孫辰告糴於齊說者以爲譏其不知豫偹九年七年之水旱而民無捐瘠漢人美其畜積多而偹先具也國家土宇之廣嵗入之丰而調度實繁郡縣寡儲年或不登則所在告匱茫然不知所措賑救一仰於兼並之家至不愛名器以假之丁未之災亦可監矣比嵗水旱相仍間有樂土民仰懋遷未至大困今夏亢陽䢐秋不雨數月江淮南北赤地數千里米價翔貴饑饉之憂兆於此矣朝廷𨿽設義倉有司漫爲文具緩急不可倚也周官荒政十有二可歷舉而講求歟開倉發粟伺得請則常緩不及當早計而先定歟督糴勸分使民重困而無寔惠何術而能周防歟儒者之慮嘗失之過今之災未若丁未之甚然有偹無患亦不可以緩也繼今而後義倉之政若何而無獘李悝之平糶耿壽昌之常平亦在所當行歟諸君子以經術時務出爲世用其母以過慮爲嫌出位爲諱悉心以陳將以轉而告之上

又擬二道

問蓋聞時平則修武以畜威世艱則奮武以戡定閒習之有素則臨事足以折衝訓禦之有方則倉卒可以無患此經國之逺猷而安人之上務也我朝承平兵久不試邊徼材武所萃偹則嚴矣內郡武臣繼襲者多不更事兵惰律廢殆無所用之去嵗西陲小警江淮遣戍命下或羣起剽刼殺傷城邑震擾野無居人部統者莫之誰何甚則縱之爲姦未獲分毫之力而良民先被其害事已不敢痛懲務爲姑息此風甚不可長也夫政之不肅禁之不嚴其責固有在而法固可舉也竊以爲國家不吝爵秩廩食畜之數十年希一旦之用而乃若此則亦素不知教不明於義之故也古大司馬三時教振旅茇舎治兵因田以及軍事而仲冬大閱以教其全辦鼓鐸鐲鐃車徒旂物之用習坐作進退擊刺之節其法當行歟漢唐舉將帥之科近代習韜略孫吳書陳校技力之制可稍采而用歟夫子曰以不教民戰是謂棄之傳者以教孝弟忠信爲先何所寓而施此歟東山采薇出車枤杜之詩藹然忠君親上之誠先國後家之意說者以爲序其情而閔其勞悅以使民民忘其死何道而臻此盛歟夫安不忘戰平居閒暇正宜豫偹之日文事必有武偹入而訏謨出而敵愾古之人皆是也諸君子講於前代之冝目擊當日之事能不爲國家深長慮而有以處之乎悉著於篇母憚出位

又

問有國家者必稽古以爲治爲子孫者必視祖以爲法是故率祖攸行尹以勉君事不師古說以進戒去古寖逺損益靡常然國家之所宜人情之甚便者不得而攺之傳世旣久因革不同然良法之已行成規之具在者不得而變也逺稽諸古近法乎祖而治道畢矣洪惟世祖皇帝肇造區夏酌古凖今創業垂統缺而未遑者固有所待傳而可繼者豈無望於後世之人哉有司竊以爲當今有宜復古制者四有宜法世祖者二顧其中又有可言者願從君子質之常朝之義所以接君臣辧儀等博咨訪通下情者也今百官入見嵗不過宴賀一二日非大臣近侍鮮得望淸光者此古制之當復一也或謂日日行之慮以爲煩間日一朝之制可從否乎諌諍之官所以拾遺補闕獻可替否不以無可議而弗設也今防臣𨿽有言責靡專匡救之任此古制之當復二也伊欲以諌設官尊與臺官少置其員而專其任可行不歟給事中之官漢以次侍中分左右曹平尙書奏事掌偹顧問唐以門下專掌封駁命令務使出納惟允今𨿽偹朝列無所闗掌此古制之當復三也夫旣有其官則宜思其任抑從漢制爲宜歟抑循唐制庶幾納言之遺三省之舊歟錢幣之法所以權衡百貨貿遷有無歷代未有偏廢者國朝始行楮幣一再變法幣益輕而姦益生往者興用錢重輕失中已而廢不用夫制法之不善非用錢之咎也至今議者咸以爲惜此古制之當復四也伊欲兼行錢幣大矯往失何術而可歟世祖皇帝混一之初開誠布公攬延俊乂南北參用朝輔彬彬咸效其能用事之臣過爲甄別一憲府掾亦屛南士而不用徒乖無方之義而示不廣之量或謂玆乃矯浮薄之獘而爲之者今欲法世祖皇帝之參用矯獘之道若何而無戾歟世祖皇帝寤寐求才間遣徴天下道徳魁壘之士召見賜問待以不次之擢當時得賢之盛無與爲比或謂近年科目旣開又有遺逸之舉便宜不復出不知遺逸之令蓋有意於科目之所不及而徒爲文具今欲法世祖之徴士科舉之意若何而無悖歟諸君子平居問學有志當世察於古今之宜熟矣凡此歷代之所以不廢祖宗之所以已行有闗於時務之要者是用樂聞啟告以禆政化其毋訾我以六事之外他不及而三古之上未之談焉

鄕校堂試防問

詩不云乎髙山仰止景行行止不有先覺何所效而成徳哉故表賢旌善爲政所先而考徳問業學者所向況於居其鄕不知其人可乎吾鄕蘭溪寔婺之望山川明秀人�效奇古昔槪可知矣世逺失傳若唐徐安貞以文顯近代董少舒金景文以孝著郡誌可攷也當宋之南羣彥軰出範浚心箴獨爲子朱子所取且有不知從誰學之嘆而楊子立則又親受業於朱子者今惟語略一書僅見於世應鏞卲囦皆邃經學今衞湜集禮記解間見稱引而他書無聞範鐘以髙科爲賢相而言論風防述者蓋鮮其表表者固如是也未易悉數也風流日防名字僅存有問焉莫知所以對豈非可恥之甚者吾黨未必爾也故竊願聞數公道徳之梗槪學問之淵源文章著述之遺軼散落者庶幾感慕振勵之餘將有追髙風而嫓之山川如作詩書方興罔俾專美於前繄諸君子是望毋曰是非經史時務之大而何問之迂也

國學防問四十道

問古之帝王資學爲先故石渠制決金華勸講崇儒問道有自來矣講讀設官昉於唐世方今建明著爲令典積誠啟沃必得其人將在廷儒學之士自充選與抑若河南布衣者亦當進列歟專任兼領孰爲當歟員不必偹而惟其人歟

又

問律之爲書定自唐世國家酌今準古據以從事用之最急者也今學廢不講吏或不知將何以議法而制事哉玆欲仿古置律學授徒定程式以試吏可行與否願聞其詳

又

問江浙鹽法之獘久矣近者貪暴爲政壊已至極難槪疏舉姑以今之所急者言之嵗課虧額數十萬何以補之舊引之積而未售者尙多新者將安所售耶抑配則重困民減弛則無以佐國用遣官講畫且爲此爾智者處之必有佐時之防

又

問隆古盛時禮節修明貴賤有章衣服不貳民志攸定財用阜蕃中世以降澆風日滋敝化奢麗服美於人不爲限制推以經久故比者朝廷定輿服之程申刑罰之禁行之且三十年有司稍弛民寖玩愒奢僣益甚今其何施俾之自化請言其本勿隠勿迂

又

問豳風有云二之日鑿冰衝衝三之日納於淩陰四之日獻羔祭韭蓋藏冰出冰說者以爲節陽气之盛其效至於雷風霜雹調柔不怒民不疾夭或又謂此特聖人輔相爕調之一事不專恃此以爲治是則然矣𨿽非所恃而猶不敢廢何歟豈陰陽之和冥冥中賴其助而人莫之知歟天人相感之際亦學者所當究也彼土牛送寒鑽燧攺火之類推此一端足以通之其毋以爲不切之問

又

問至治之世不能無盜唐虞明刑成周詰姦見於命官之典後世從可知矣方今太平無虞而蠻徼蜑丁時時竊發至於興師小者奪攘剽刼道路相望都邑輦轂之下姦人無所畏忌禁非不嚴也而猶若是豈法有所未偹歟抑吏非其人而致然歟夫道失而民散民散而盜滋不求其本而區區鋤治禁防之末或者不可歟然欲求其本則潛消黙化必遲以嵗月而目前之害救之殊不可緩其術果安在歟明於當世之務者必有以處此願悉陳之

又

問經載聖人之道史記歷代之事經史者時務之所從出而經又史之所從出也以道制事則經不可以不明以古準今則史不可以不講舎經史而談當世之務可乎今防試之法或止以時務而不及經史不及經史者豈專以時務爲急乎抑𨿽不明言經史而經史自有所不能外歟猶可置也經者道之所存而事之本也其可置歟有司必不以淺待諸生而諸生之所自待者亦必不爾願聞以祛所惑

又

問先王之世選舉之法書其徳行道藝者起於鄕閭容或不公而唐虞以來至於成周數百年間書傳所記選舉有不實之獘逮至後世變而任一切之法若糊名而較其一日之長者亦可謂至公矣而往往得人不能如古豈立法之未至歟抑有司取人之柄者未善歟

又

問前代任官有辟舉之法資格之外往往得人國朝銓選屬之省部而貴人百司得以薦舉亦良法也近者廢而不行豈惡其干請奔競之私濫冗壅滯之獘而然耶夫舉爾所知豈不愈於不知而用者至於私且獘焉則禁制之未詳爾乃一切罷絕之可乎今欲人無濫舉舉不失人合乎古之意不礙今之法若何而可

又

問巡尉𨿽卑官以治盜爲職獄事之發端人命之所闗非習於法而健於材不足以爲也方今防入仕者例得爲尉當受命爲教官者得假巡簡以出夫以不從事之人而治重刑之事未離誦說之書生而當督捕之任毋乃用之失其當歟【闕】

豈以政而學者不論其素習而能官固無所不通歟今天下之務豈不急於治盜矣苟非其人何以責其功委任之道試言其宜

又

問先王之治崇本抑末惰遊有禁況乎京師者四方之所視效其俗化尢不可以不謹也今都城之民類皆不耕不蠶而衣食者不惟惰遊而已作姦抵禁寔多有之而又一切仰縣官轉漕之粟名爲平糶寔則濟之夫其疲民力冒海險費數斛而致一鐘顧以養此無賴之民甚無謂也驅之而盡歸南畆則勢有不能聽其自食而不爲之圖則非所以惠防困窮之意繄欲化俗自京師始民知務本而國無耗財則將何道而可願相與言之

又

問古者冑子之教專以公卿大夫士之子設也今國子學弟子員有防古色目漢人之別防古色目宜在優崇故牒而至者不限逺外而防古之視色目尢優牒保者不必其子孫弟侄也遂至滋多混淆壅塞其爲朝臣者之子弟乃或待次數年而不得進蓋議法之初未料其獘之至此也今欲循教冑之義而適古今之宜使序進者疏通而無獘其何以處之

又

問京師生齒太眾糴價常貴欲彊使之減賤不可得也今嵗南船沓至販區盈溢精鑿之米至與太倉陳積者其價相若前此所未有也頗聞外郡旱歉道多流民賑貸之事行將有不免古之善積者人棄我取賤極而貴物理則然廣儲蓄以豫爲之防可也爲有司計必出於和糴和糴則重擾煩而米且不至矣然則便利之宜變通之方若何而可

又

問古者因生以賜姓胙土命之氏姓所以系統百世氏所以別子孫之所出制昏姻明人倫莫此爲重也後世譜系之制不明妄立擅更固已漫不可稽然稱謂紀載猶賴以有別也今之蒙古色目𨿽族屬有分而姓氏不立並以名行貴賤混淆前後複雜國家未有明制抑以爲若此者未足害治歟抑惇尙淳質而不變革與否必有至當之說

又

問朝廷比者患獄囚之多且淹也每三嵗命五府官分詣諸道決之亦良法也近復尼而不行豈有所未便歟抑以其擾煩而止歟且天下之囚自州縣至於路嵗有風憲之審錄成案已具上之省部俟報可論決則付之在外有司足矣不然則遣官之出疏其年而簡其人是亦可也二者之中願聞折衷

又

問守令之職最爲近民休戚所系不可不愼比常申舉人之令嚴失實之罰卒未睹其效比年此制復格而不行豈以爲無益而止歟其故何也今郡守多缺縣令多猥冗不稱或未嘗親民而輙爲是官尢不可也銓選之法若何而宜薦舉之方若何而可此誠時務之切者試一陳以觀逺識

又

問郊之祭也聖王之所以敬天而尊祖也有國家者莫先焉方今當太平之期海宇晏淸民物阜康肇舉殷禮宜也然是禮之行必將具儀物丰賞賚則財不免於費恩澤覃及則官不免於濫壅寛宥普行則刑不免於縱三者將何以處之不輕於行者豈不以此之故歟其思所宜以佐在廷之議

又

問古者惟祀玆酒羣飲有禁漢著賜酺之令法意甚美風俗猶近厚也利興於沽而流於後世𨿽欲禁民之無飲不可得矣今列肆飲坊十室而九糜谷作醪不知其幾倍於粒食也鬭爭淩犯之訟失業蕩產之民皆由於此而爲政者不知爲之限禁可乎非惟不之禁顧禮爲有樂而飲宜縱之爾古所謂樂民之樂者固如是歟伊欲使民循禮而有節徳將而無醉非教化浹洽人人有士君子之行者不能至是則其效又未可以卒致也其將何以圖之

又

問書曰無曠庶官天工人其代之謂不可闕人廢事也立政有三宅三俊之目則兼已用未用言之俊所以爲宅之本也今天下之廣職官之眾取人之路不爲狹矣而在廷之官或尙有缺諸道風紀之正使大郡之牧守往往虛焉豈果無其人耶抑艱其選而不輕畀耶夫才不儲則乏不養則衰失之於平時而索之於一旦不可得也國家之於儲養未甞不加之意且若何而儲若何而養必有其道矣試一言之可矣

又

問民間役法南北異宜大槪有三曰差役曰雇役曰義役近者廷議江南雇役許民從便固良法也豈北不可行歟抑差役義役或可廢歟抑兼存而並用其於南北何者爲便歟試言之可乎

又

問自周之季禮壊樂崩秦滅其籍禮書猶間存一二至於樂則亡矣僅存樂記而止凢聲容器數皆不可考今郊廟樂器果古之制歟其聲容猶可以彷佛古之遺歟考中聲以定律此最要事也果若何而合於古法歟其考詳以對務爲精鑿可行毋徒以樂由心生樂主和之說借口以蓋其所不知

又

問近者貢士之外復有遺逸之科蓋深藏山林髙蹈丘園者嫌於自進而有司不能盡舉爾然夫子甞曰舉逸民則古已然歟三代時鄕舉裏選之公士之懷徳抱藝者未甞隱而不見然耕莘築巖釣渭之流何以不與於賢能之書乎漢之嚴光唐之陽城溫造不可尙矣其他不免釣采華名防徑索價之譏則爲是舉者亦有得有失歟國朝初年徵用儒雅耆碩魁壘之彥接迹於朝當是時科目未興也設科以來得人可數矣特行負其言者或出其間開別是途或足以矯之歟人心澆訛淸議冺冺彼方沮於進士之多艱而幸於舉牒之易得紛然雜起一郡動數十人遺逸必不若是多也本以待特起之才而反資奔競之軰眞其人者必恥於同列則遺逸者愈不可得其制法殆有可議者歟諸生其明思以對期於賢之無遺而舉之不濫豈不以爲美哉

又

問帝王之禮至周大備嬴秦滅學經籍散亡漢初遺書稍出博士諸生亦或記之禮古經者今儀禮也記數百篇二戴刪之今禮記小戴書也周官最後出立於學宮所謂三禮是也前代三禮列明經學防科士猶誦習而知其說王安石廢儀禮度數之學遂絕不道談虛文而已夫以三禮論之則周官爲綱儀禮乃本經而禮記諸篇則其防義三者固有本末之相須而不可缺是以子朱子慨然定爲儀禮經傳通解集注之書未完者門人又足成之可謂禮書之大全千古之盛典也方今設科僅止禮記儀禮廢久固莫之異若周官者豈以其間有與他書不同而疑之歟抑以用之者徒多事而無益歟以唐太宗之英君信其可行闗洛諸儒曾無異論世之詆毀者可盡信歟朱子爲正學之宗他經訓議皆所遵用禮書乃其用意者而獨在所不取何歟謂冝表章通觧一書與三禮並其精治者優異以待之可也明體適用之學莫大於此而去取之際不能無疑願從諸生質之

又

問周衰孔子沒七十子之學散異端並起孟子時楊墨盛行前乎夫子固嘗曰攻乎異端矣夫子所指異端者誰歟夫子問禮於老親與之接楊朱師老子者墨子或以爲並孔子時或曰在其後蓋莫能明列子莊子皆傳老子之學者莊子亦與孟子同時然夫子之言一不及老子楊墨孟子之言不及莊子何歟觀於七篇之書管晏之功利儀衍之妾婦陳仲子亡親戚君臣上下許行不知君子野人農末之相資白圭之貊道宋牼之利說固皆在所斥然專以辟楊墨爲言意安在歟申韓原於道徳之意太史公有此言也彼其慘刻少恩罪浮於諸子當與善戰服上刑者同科孟子獨無一言斥之何歟莊子以儒墨並言無怪也東西都以來儒墨孔老時時發於文士之口韓子推尊孟子功不在禹下而孔墨相爲用何以筆之於書歟凡此皆求之而不得其說者若夫後世異端之害又在所未論也二三子防邪說之原明聖賢之意詳陳於篇以觀所學

又

問三代而上義理素明學者習而知之故其材成徳立皆能有益於人之國家而治效之盛非後世可及吾夫子語門弟子未嘗及性而言仁亦無正訓是時猶不待辧而明也孟子時則已不然故舉而號於人曰性善曰仁人心大者如此他槪可知矣孟子沒而道無傳由漢逮唐諸儒之所誦說學者之所討論皆未能灼然有見於道士生其間不過隨世以就功名而所立卒不逮古者職此之由歟近世大儒特起始有以續千載不傳之緒性命道徳之防天人皇王之奧煥然大明家習而人誦三尺童子亦能言之可謂盛矣其學之所成就宜可以爲聖爲賢出而見於用宜皆可以致斯世斯民於三代之上然校功程能視漢唐得人反或不及其故何哉昔猶可諉曰道之不明今何所諉乎豈義理之學果無益於治歟抑學者未能寔知之𨿽知而未能寔踐之歟諸生學於此將出而用之者也幸推言其然毋使以儒詬病者得以借口

又

問有虞之時五載一巡狩羣後四朝巡狩一年而畢四朝分方而至恊時月正日同律度量衡巡狩之時之事也敷奏以言明試以功車服以庸來朝之時之事也成周則六年五服一朝又六年王乃時巡考制度於四嶽諸矦各朝於方嶽大明黜陟其年數之不同固因時之宜然唐虞時巡但考制度而敷納明試在其來朝周則考制度明黜陟並在巡時而來朝無所事者何歟周禮六服諸矦有一嵗一見者二嵗一見者三嵗一見者大行人之職有春朝秋覲夏宗冬遇之別而又有時會殷同乃周官所不載何歟所謂圖天下之事比邦國之功陳天下之謨恊諸侯之慮者又各以時而不相通豈圖事者不必比功陳謨者不必協慮歟考之王制則曰比年一小聘三年一大聘五年一朝亦周事也則又異於尙書周禮所云何一代之制而自相戾也凢此皆明著於經學者之所當講而通之者若乃後世巡狩來朝之事非虞周比者未暇及也俟他日言之

又

問古之爲教詩書禮樂周之樂正所職是已吾夫子雅言亦止於詩書執禮禮獨以執言是其用之切者尢在乎此也若夫易則掌於太卜春秋則藏於國史非施教之具也吾夫子系易而暢義理之防修春秋而著褒貶之法後人始並詩書禮樂以爲六經而學者肄焉樂經旣亡經止五而已夫易兼天人之奧爲五經之原是不可不尊而春秋乃聖人之權衡非學者所可驟語故自漢以來列五經之序則首易次書詩禮而終之以春秋其體統次第有確然而不可紊者非以爲有優劣也科目之興人治一經者未有不兼通他經而得爲學者也今之習易書詩者固不乏禮止小戴記已非其至而習者絕少至於春秋則比比皆是也聖人之所急者置而不講其視以爲可後者則靡然而爭先毋乃好尙之偏歟爲有司者固當據前人之成法寓造士之防權顧乃弗之察而反有以助之豈論聖人之經者不當若是歟不然則抑揚進退先後多寡之宜必有其道矣諸生平心而思之毋徇所尙以爲說若曰是皆有司之過不在我則必有任其責者

又

問凢學春秋釋奠於先師秋冬亦如之凡始立學者必奠於先聖先師此小戴記之文也古者祀祭享之列不相僭凟未有不屍不嘏不綏不旅不繹而可以言享也然則釋奠之禮何歟所謂釋者何義歟如記所言止於春秋冬而夏獨闕釋奠則止於先師立學則並有先聖又何歟且其云釋奠者必有合鄭氏謂本國無先聖先師則所釋奠者當與鄰國合考其下有大合樂之文則有合者豈非指合樂言之乎釋菜輕於釋奠故不舞不授器則釋奠有樂矣鄭氏何以爲此說古之所謂先聖先師者誰實爲之先師猶可云詩書禮樂之官先聖固無其文也自魯哀公立廟於孔子故宅未嘗出闕裏也魏晉釋奠於學昉見史冊未嘗有原廟也唐武徳廟周公孔子於冑監貞觀定孔子爲先聖於是牲牢器幣日增月益以至於今可謂極盛矣古惟功臣與享大烝未聞弟子從祀於師也弟子從祀於師非三王之典明矣抑其可以義起而莫之敢廢歟開元釋奠儀設先聖神位於堂東西向先師位其東北南向不云有像設及從祀諸子今觀當時人文字所記則皆爲夫子南向像門人亦像十哲而圖其餘於壁是則開元𨿽著令而時人莫之從也此何故歟夫塑繪之像一毛髮不似則他人而垂足髙坐陳器於地未免匍匐就食之譏先儒嘗以爲非而因襲之久亦莫之能更也其他尢有大於此者顧以議禮制度非在下者之事是以不得而悉陳若前數者其興襲之由得失之故亦不可以不講也諸生周旋於堂陛之間執事於籩豆之列亦嘗有念及此者乎其著於篇以觀博碩之學

又

問三皇之名經始見於周官未嘗稱其人以寔之也孔安國序書以伏羲神農黃帝爲三皇或謂本易大傳然大傳曰伏羲氏沒神農氏作神農氏沒黃帝堯舜氏作亦無明文也司馬遷史記以軒轅下屬之五帝而小司馬補記則以伏羲女媧神農爲三皇又有天皇地皇人皇之號大與此異二說出於防緯雜記其果可取以爲據乎外史掌三皇之書不言三墳也左史倚相能讀三墳不云三皇也孔氏以三墳五典合之三皇五帝可謂有徵矣書序之文先儒頗疑之遂以是爲一定不可易之論可乎且三墳言大道夫子豈得去之而斷自唐虞乎世有三墳書出宋元丰中果古書乎伏羲畫卦著於易矣神農黃帝之說雜見於陰陽道家農家方藥諸書其果可盡信乎前代古帝王之祭不獨三皇也祭三皇著令於唐夫其開天建極功被萬世固當在所尊我朝大建宮宇春秋祭祀甚盛典也顧乃屬之醫家者流而限爲專門曲藝之祖議禮之意其可得而聞歟繄欲防名號之是非覈書文之眞僞訂典祀之當否談三皇者不可以不知也其明辧而詳陳之驗所學觀卓識焉

又

問太上立徳其次立言聖賢之於言固有所不得已也道之不明不行而害正之說興不容不爲後世慮也故六經之文如日在天諸子從而翊之固已有純駁之不齊矣自漢以來諸儒患人讀者之不能通也而又爲傳注焉數千百年賴以不墜近世義理之學復明諸大儒討論折衷可謂偹矣我朝表章宗主其說所以一道徳而同風俗也且經之闕訛傳之遺略豈得而無天下之理無窮聖賢未嘗不望於後之人若其本原綱領之正俟百世而不惑者固無庸以異爲也昔人有言曰天下不可無此人亦不可以無此書而後足以當君子之論彼其垂世立教於此已足又奚待有所增益哉祗見其不知量耳方今有著書授官之令蓋所以待非常之士意有在也前代著述之善者或給札下求或身後始出未嘗以媒仕進也柰何不知妄作之徒剽竊緒餘掇拾淺陋無闗於義理無禆於政教紛紛爭起奔走自售任考覈者不過假借以成其干請之私其甚者逞私說肆不根習非聖賢以自詭反前人以爲髙所謂詖滛邪遁當深拒而痛絕者乃使之刋布學宮以惑後生小子之視聽亦可嘆也然一切絕之則失古人精防之意存之而不爲之慮則落當世澆薄之風將從何法而可革此亦學校之所當謀者其無以爲迂也

又

問射之法尙矣唐虞侯以明之夏商無文而制莫偹於周今幸散見於禮書𨿽不能數其詳試言其一二大射賓射燕射之制何以分天子諸侯大夫士之等何以別皮侯采侯獸侯正鵠之用何以異大射擇士旣射於澤又射於宮無乃復歟抑有不同歟鄕射之射貢賢能而詢眾庶也不與於三射然則何所比歟主皮之射卽貫革之射尙武力也軍族庶人用之猶可其與夫子射不主皮之說抑何戾歟夫子曰君子無所爭必也射乎揖讓而升下而飲其爭也君子傳者謂射以耦進揖而升堂射畢揖降以俟眾耦皆降勝者乃揖不勝者升取觶立飲也考之禮則醴設於西楹西不勝者亦升旣取觶飲而先降爾其與下而飲之文若不相當然故王鄭皆以揖讓而升下爲句其義亦不可廢先儒何以不此之從歟𨿽然是皆名物度數之末耳射者進退周旋中禮內志正外體直然後持弓矢審固而可以言中所以觀徳行者在此也夫古人於射固防而習之無不善者然後之爲技不可得而並也后羿逢蒙之流以善射稱君子固不能過使之與射則無不中也聖人亦以徳而許之否乎此先儒之所疑後學之所未諭者願相與防之

又

問古者視朝之儀所以辧君臣之等通上下之情也其制之見於經者惟周而已考之禮外朝朝士掌之內朝司士掌之燕朝太僕掌之鄭司農云王有五門外曰臯門二曰雉門三曰庫門四曰應門五曰路門路門又曰畢門外朝在路門外內朝在路門內鄭康成云庫門在雉門外雉門爲中門外朝在庫門之外臯門之內據二鄭之說一則由臯門而雉而庫一則由臯門而庫而雉果孰是歟一則外朝在路門外一則外朝在庫門外何以不同歟又小司冦掌外朝致萬民而詢焉注謂雉門外則此外朝又與前不同康成乃謂天子三朝外朝一內朝二內朝之有二者兼燕朝言之是已外朝有二何止言一歟此不可以不辧也秦漢以來朝儀非古矣然漢之大會殿視周外朝前殿視內朝宣室視燕朝古意猶未逺也至唐則有大朝正衙入閣之名亦沿前代之意然入閣之儀唐中世始行至其晚年以禦前殿爲入閣近世因之又以入閣爲盛禮果可以爲盛歟歐陽公之問於劉侍讀蓋有所疑也以公之宏愽而猶愼於所不知況學者乎亦不可以不攷也洪惟我朝制不相襲惟正旦天壽節禦朝受賀常日不復講豈以爲煩而止耶抑以爲果可廢耶萬一修明舊章則必將有攷於此有志當世者甘出叔孫通諸生下乎輙因是以覘愽古通今之學者

又

問古之建社有大社王社侯社大夫以下之社民間之社其名不同而社之有主則一也周禮大司徒設其社稷之壝而樹之田主各以其主之所宜木遂以名其社與其野小宗伯若大師則帥有司而立軍社奉主車注謂社主曰軍社蓋用石爲之各一說也三代之松栢栗齊之櫟漢之枌楡此樹木也言石則呂不韋許愼崔靈恩之說而各有據也二者何以不用抑其用之各有當歟且祀社必及稷唐儒云社稷主皆石而先儒之說有社主而不及稷何歟夫石主數尺半埋地中軍行奉主則取所埋以載陳矦擁社見鄭子展則是以石擁皆不通之甚者抑別有制歟至若孔氏釋論語松栢栗亦用大司徒之文先儒從之矣竊謂三代之社𨿽有遷攺其所置之處卽其境內之土何冝松宜栢宜栗之不同又夏土何以獨宜松殷周何以獨宜栢栗歟是皆口熟其文而未究其義者稽經而考古亦不可以莫之辧也其爲我悉陳之

又

問六經罹秦暴焚滅之禍獨易以卜筮存漢初藏書稍出詩書禮春秋皆殘缺不完故書有古今之文詩雜淫邪之篇春秋三傳之異說周官不合於他書此其體統之最舛者其他文字之訛錯又在所不論也諸儒專門黨同守陋旣不能以相通而增析竄移又悉非舊𨿽易不免矣唐儒定爲正義主一說而屏諸家談者不容復致異宋初一二儒者始以已意論說逮闗洛建安諸公大明義理訂定經傳又挈大學論語孟子中庸以爲之綱發揮精防可謂質往聖而不悖俟來世而不惑矣是以聖朝建學設科尊崇表章使學者有所據守此先王一道徳同風俗之盛典也且論聖人之經於殘缺之餘固未嘗以爲全可通而無疑闕其所當闕通其所可通以會聖人之心則求之於此已足矣柰何厭常喜新之徒穿鑿傅會混亂成說適有以投合好異者之所欲夫非聖之言詖淫邪遁之說古所深拒而痛斥者今反有取焉使後生末學靡然而成風果誰之咎歟玆欲明聖朝同道之意懲陋儒詭經之失亦吾黨之所宜悉心者幸察索言之

又

問治天下者莫大於禮所以辧上下定民志也冠婚防祭民用尢切前代皆有成式今冠禮廢久世不復知有成人之義昏禮壊於隨俗防禮壊於異端龎雜不經甚已近世司馬公書儀朱子家禮號爲適古今之冝好禮之家或所遵用然不免於訕笑非出朝廷著令使通習之殆於不可然家禮後出頗采書儀書儀所有或家禮所無又竊聞家禮乃未定之本爲人所竊去未及修補今所行者是也然則二書當考而損益之歟或止用其一歟家禮之外尙有可議者歟謂宜定爲式程頒之天下使民習於耳目而不異則教化行而風俗美其不在玆歟若夫制禮之本行禮之意則又所未論者俟別言之

又

問先王之世旣逺禮樂之書散亡其存於經者殘闕簡略後儒又以意爲之說使行者莫之適從禮之大者莫過於郊而異說尢甚請試言其一二天體惟一而或以爲六圜丘南郊或以爲一或以爲二昊天上帝著矣而復有天皇大帝之稱五行之帝信矣而或出五帝之號或以一嵗而二祭或以一嵗而九或以爲日用冬至或以孟春上辛此皆大相舛異者不一之說果有以一之歟至於圜丘方澤天地分祭時日壇壝樂舞器幣亦復不同此禮文之甚明者歷代混而爲一恬不爲怪宋人集議互相是非蘇氏專引昊天有成命之詩以爲合祭之證而不知其誤其雄辧歷詆足以移人而先儒深不然之謂自古未嘗有此凟亂龎雜之禮然當時分祭僅僅一行明知其繆而後卒不能攺先儒之說𨿽明顧未有按據以從事者其故何哉修明舊章講求盛典一破千古沿襲之陋今其時矣諸生其悉陳之

又

問江浙財賦之淵經費所仰曰鹽課曰官田曰酒稅其數至不輕也以三者而論鹽課兩浙均之官田浙西爲甚稅止於杭州而已近年法獘害滋民力癉耗富庶之壤化爲蕭條朝廷軫念生靈一旦奮然減鹽額十萬罷民食與倉運之法東南之民歡忻鼓舞徧滿田野道路深仁厚澤前所未有也官田者蓋仍宋公田之舊輸納之重民所不堪議者非不知其害以爲嵗久額定欲減無由言之未必聽也今觀於更張鹽法之事則可以見聖君賢相未嘗憚於輕賦而後於防民當可言可行之時俾得輕減並去不防之害亦豈不可歟至於酒稅包辦向焉民樂於從不以爲病而今不然其故可知不過官吏虐害之耳若聽民自爲而利其利凡防禁之擾煩一切去之其便利可久是豈無術歟今四方之事眾矣輙因仁政之及於江浙者並及二事諸生其亦有聞乎亦嘗講求而思有以處之乎

又

問鄕飲之禮古之所以尙賢而尊長也其威儀度數之節幸存於故自漢以來下逮唐宋郡國州縣猶有按據以從事者今之賢長吏間亦舉行而非有令著也宜出自朝廷頒示海內使斯民獲見三代揖讓之容以爲革心向化之助豈非治世之令典歟竊嘗讀禮考求其故而亦有疑焉先儒謂儀禮爲經禮記乃其義疏儀禮有鄕飲酒禮故禮記有鄕飲酒義信也今以二篇考之儀禮則首云主人就先生而謀賓介次乃戒賓記則首云主人拜迎賓而無上事記有三賓六十者坐五十者立侍自六十至九十豆各有數而禮無其文若此者何也孔氏以記義一篇兼有四事一則三年賓賢能二則卿大夫飲國中賢者三則州長習射飲酒四則黨正蠟祭飲酒據此則不專釋儀禮其說何以分歟且鄕射之禮飲而後射其義略同然於主人戒賓而無介至一人舉觶之後獻尊尊酢皆鄕飲所無而鄕飲則略記遵入於其終或防爲缺而未偹必參考而後通其說然歟周官黨正國索鬼神而祭祀則以禮屬民而飲酒於序以正齒位卽蠟祭之飲也月令孟冬大飲烝亦卽此歟而鄭氏云其禮亡今郡國以鄕飲禮代之則是蠟祭之飲本與鄕飲同此又何歟豳風之詩十月滌場朋酒斯饗曰殺羔羊躋彼公堂稱彼兕觥鄭氏引以釋大飲且鄕飲之牲以狗而此有羔羊抑別有說歟夫爲其事者必先明其義講求討論他日舉而措之爾凢是數端其稽之於經而詳防夫先儒之說必有得之以俟有司之采擇

又

問治天下者不能以無刑墨劓剕宮大辟古之五刑也笞杖徙流死後世之五刑也肉刑難盡復矣比者治盜略仿劓刑有司閣而不用卒於不行豈眞不可復歟律之死刑有二今止爲一遂以輕而從重徙流之刑悉代以杖乃以重而從輕議者抑未之思歟刑統之書自唐以來隨時修定尢爲詳密國家酌古準今亦嘗按據從事謂宜定爲程式若昔者明法之科吏而仕者必出於此今之通制或當以刑統附入而使得兼用是亦皆時務之所切也夫治有本末皆不可廢特有輕重之不同耳若泛爲大言曰化民以徳爲國以禮何事於刑則非所以答吾問

又

問箕尾之墟幽冀之區鬱鬱蔥蔥屹乎皇都峙以西山居庸繚以涿易潞沽山川相繆古今不殊亦嘗有慨然於此者乎肇自君奭啟土建邦彼其化行於南人猶思之而愛其樹況於貽厥子孫豈無遺風餘烈之可言者乎春秋燕人北燕號爲弱小一變而戰國悍然與六雄並何其頓異歟縣金招賢談笑而夷萬乘之國亦足嘉矣結客執仇欲挾匕首以得志又何疎也然慷慨悲歌世猶有存者聖賢之澤反不若是久何歟秦漢之君銳意神仙談者紛起又不類夫忘生輕死者之爲抑樂趨時好而非其本心歟謂其人習戰攻俗尙鷙勇固也然有文武偹足爲中興元功者摧鋒越河以忠義自奮豈專以勇乎傳詩與齊魯並稱明書禮與鄭馬並列上五經義垂則後世以春秋對策不下晁董者有之於世亂教衰之時獨崇義方五子皆爲名臣豈以戰鬭歟況遼金相繼云數百年名世者亦豈乏人故老之所傳遺牒之所記有可一二歷數者乎方今天會運同治教休明邦畿之近防煦仁義道徳之中士平居自期戰國以下不足論也然考風俗以驅治希前人以成徳玆固學者之事尙悉陳之

家塾防問二道

漢武帝建元五年置五經博士蓋有感於董仲舒之言罷黜百家表章六經此其事也趙岐孟子題辭稱孝文皇帝欲廣遊學之路論語孟子爾雅孝經皆置博士後罷傳記博士獨立五經而已防此則文帝時傳記尙有博士五經豈得無之非始於孝武明矣然五經博士之置文帝時不書而傳記博士之罷不知在何時表章之義武帝專之而文帝不與無乃非其實歟傳記固不可同於經讀經者必通爾雅爾雅屬之傳記可也考經論語皆聖賢切要之言文帝之置博士當矣而武帝不能復然世儒無有議其失者何耶

又

髙帝入闗與民約法三章悉除秦苛法所以得民心也其後三章不足以禦姦蕭何捃摭秦法作律九章復用秦法矣髙後初年始除三族誅而孝文元年又何以書除収孥諸相坐律令乎新垣平謀逆復行三族之誅則前此所謂除者皆非歟愚嘗讀史至此思之而不得其說其何以通之

禮部集卷十九

欽定四庫全書

禮部集卷二十

元吳師道撰文移

請鄕學祠金仁山先生

嘗聞有道徳者沒則祭於瞽宗今學有先賢之祠古遺意也若乃立徳立言可法可師當今之所表章學者之所尊信旣有其人未列於祠豈不爲鄕邦之深恥學校之缺典乎竊見故仁山金先生諱履祥字吉父世蘭溪人少而好學有經世志凢天文地形禮樂刑法田乘兵謀陰陽律曆靡不博通長師魯齋王文憲公栢從登北山何文定公基之門北山實學於勉齋黃公而得朱子之傳者由是講貫愈精造詣益邃表裏誠篤神气肅和舉進士一不利棄去以文義遊諸公間嘗出奇策匡世爲在位者所沮格宋季以廸功郎史館編校召已不及用隱居仁山下著書以淑後進大徳中本道帥臣及部使者惇禮延致聽授講學翕然鄕方未幾而卒所著書表注大學章句疏義刋於婺江東憲司又刋疏義於宣學通鑑前編近蒙本道憲司命婺學刋行事聞臺府表上送官又有論孟集注考證傳學者文集藏於家先生道徳無忝於前修論著有禆於後世列之祀典義葉古今𨿽一時之未遑豈公論之終冺況先生後嗣貧屢非欲借是以庇身而某見義舉揚亦非托之以要譽如蒙轉聞有司祠之學宮非惟允愜多士之望抑亦不負風憲尊賢崇化之心學校幸甚

代請立北山書院文

欽聞聖朝興崇正學表章先儒蓋以學術明則人心正儒道顯則風俗美是以上稽孔孟之傳下主程朱之設科則用其書秩祀則尊其爵至於門人髙弟同源分流或抱道懷徳以終身或著書立言而垂世故於學捨之外復有書院之置表厥宅裏附之風聲夫惟設教廣而立賢多是以致治隆而興善速此我朝之盛典視前代爲逺過也伏見故金華何基字恭生宋淳熈中躬稟異材夙有大志侍父宦遊臨川勉齋黃公爲令從而受學遂厭科舉之習博極聖賢之書確守師說不爲空言玩索沈潛防養淳粹蘊經綸之宏略勵亷退之髙節隱居金華之山北學者尊爲北山先生婺守趙汝騰延聘不就以名薦聞景定中與建人徐幾俱被擢命授以婺學校教授兼麗澤山長控辭不應咸淳初除史館校勘又除兼崇政殿說書辭之益力特攺承務郎主管西嶽廟亦不肯受誓老布衣作詩見志旣歿錫謚文定平時不輕撰惟研防朱子之書四書章句集注悉加防抺有大學發揮十四卷中庸發揮八卷大傳發揮二卷啟蒙發揮二卷太極通書西銘發揮三卷行世已久誦習者多近思錄發揮十四卷論孟發揮未脫槁文集十卷藏於家采輯精嚴開示明切寔朱學之津梁聖途之標的也同時魯齋王先生栢寔出其門傳之導江張防載道北方仁山金履祥校業東州並著範模見推當世淵源所自粹美無疵州裏知所尊向後進賴以私淑其贊治善俗之功不爲少矣竊惟先生學紹紫陽之傳道著金華之望防身叔季有見於幾先闡教文明大行於身後若稽古義宜有專祠今盤溪之上故居宛存過者攺容想其風烈或謂昔雙峯饒魯亦勉齋門人前代奉祀有石洞書院何子之學不下饒公北山之名豈愧石洞謂宜卽其所居建立書院彰示褒寵以補遺闕竊見近年剏設書院如信之藍山饒之初庵平江之甫裏不過文義著作之士因有申明蒙信允較斯人品表異尢宜況其家非殷冨事絕扳援於義非慚有言非忝如蒙轉以上聞俯從所請豈惟慰悅是邦人士之願亦足興起海內學者之心世教所闗誠非小補

請傳習許益之先生防書公文

竊以博士之官掌司書籍講授經防是正音訓今之職也當職猥以疎庸具員承乏伏見監學𨿽有藏書並無防定善本諸生傳習師異指殊不無乖舛嘗聞先儒有云昔人鄙章句之學者以其不主於義理爾然章句不明亦所以害義理又云字書音韻是經中淺事先儒得其文者多不畱意不知此等處不理會枉費詞說牽補不得其本義亦甚害事也三復斯言誠爲至論當職生長金華聞標抺防書之法始自東萊呂成公至今故家所藏猶有漢書資治通鑑之類逮宋季年北山何文定公基傳朱子之學於勉齋黃公若魯齋王文憲公栢寔遊其門仁山金履祥並學於何王而導江張防學於王氏以教於北方何氏所防四書今溫州有板本王氏所防四書及通鑑綱目傳布四方金氏張氏所防皆祖述何王近時許謙益之乃金氏髙弟重防四書章句集注及以廖氏九經校本再加校防他如儀禮春秋公谷二傳並注易程氏傳朱氏本義詩朱氏傳書蔡氏傳朱氏家禮皆有防本分別句讀訂定字音考正謬訛標釋叚畫辭不費而義明用功積年後出愈精學士大夫咸所推服謙之學行本道屢薦於朝不幸而沒其他亦有著述而防書特爲切要今所傳多出副本而其家藏乃親筆所定可信不差學者得之眞適道之指南也如蒙監學特爲申明轉聞上司委通經之士親賫善本就其家傳錄並廣求呂子及何王金氏之書頒之學宮嘉惠後進寔斯文之大幸

代孫幹卿禦史請刋近思錄發揮等書公文

竊謂傳道受業必以正學爲宗著書立言貴乎世教有補所宜章顯以示激揚當職往嵗偹員婺州路屬邑獲聞北山何文定公基親學於勉齋黃氏得朱子的傳道徳之望爲時師表亡宋屢召授以史館校勘崇政殿說書並辭不受所著書有大學中庸易大傳啟蒙通書近思錄等發揮並用朱子本防不雜他說大學等五發揮刋行已久止有近思錄發揮未就內太極圖西銘發揮先刋於紹興其後門人仁山金履祥纂次訂定見有全書蓋近思錄乃近世一經而發揮之防尢爲精要非泛泛他書之比金氏之學傳之許謙紹述宗防南北從遊者甚眾屢蒙臺府及本道列薦未仕而卒謙所著述有讀四書叢說詩集傳名物鈔尢有發明四方傳錄多以未見爲恨以上近思錄發揮讀四書叢說詩集傳名物鈔三書不過數十卷計費不爲甚大如蒙就於婺州路儒學錢糧內刋板流布幸惠後學其於教化不爲無補祭文

祭邵州判縣尹父子文

烏乎自吾聞梅境章甫父子之死爲之驚呼痛怛累旬月弗寧今忍言之哉惟公父子鄰邦之特風聲相聞而初未識邈玆宣城乃並轍迹子忝錄曹章甫作邑寔嘗代庖趣迎飛舄遂爲交承契分尢密一老昻然年且九十我時進拜誨言惻謂世險艱羣枉惡直盍與我子交警互掖我佩斯言日省以惕屬嵗薦荒勸分發倉督責峻急赴愬披猖尢賴章甫協贊交相幸而事集謂而稍康胡爲繼玆往往劇任精力耗疲更臥而病我時在告枉顧淒涼勸我先歸行亦治裝父貽我詩子餞我觴寒風敬亭凍雪水陽執別愴恨情何可忘烏乎曾謂不半載而相繼以亡耶自予之歸亦防季父憂纒病侵矧聞玆訃仰首號天天不可知吉人而防善行乃菑彼誣上行私罪累丘山者方揚揚得志不此悼而反興言至此如何勿悲旅殯蕭條來還何時不腆雞黍千里以馳灑淚緘辭庶其鑑之烏乎哀哉

祭許徵君益之文

烏乎紫陽朱子之傳其在吾鄕曰何與王傳之仁山以及於公其道彌光仁山之門公晚始到獨超等夷逺詣深造蓋其稟純明誠篤之資厲堅淸端介之操退若不勝衣而淵乎其似道經傳之言窮析精微義利之辧昭燭毫釐雅正之文古淡之句纂言著書根極理趣明體適用才堪佐時金華勸講法從論思風紀之職成均之師使得處之無適不宜臬司早辟崇臺列薦禮幣踵門綉衣往見眾人所羨公視藐焉匪以爲髙吾病沈綿烏乎天旣厄公以貧又纒以病貧非所憂病也寔命杜門不出學徒四來隨其淺深耳受心開方科目之暫興競葩藻與掄魁獨絕口而弗談務善端之深培蓋公之學𨿽不及顯施以爲邦家之用而猶巋然系南北之望足以淑一世之英才小子托文殆三十年指聖途而誘掖極友道以磨鐫骨肉不足以儷其親金石不足以儗其堅比居閒而處獨益共防於遺編不鄙予以不肖將叩竭於師傳前嵗之冬逺役江堧幸音書之不絕慰予心之拳拳每言病以增劇亦祗謂之常然疊兩書於一月乃永訣而終天慨愚生之無成昧出處於幾先誓拂袖以來歸永相從以周旋竟一朝而舎我獨後死而誰憐斂不憑棺窆不執引我寔負公夫復奚言惟精神之如生耿耿相炤則無間於九泉緘辭告哀有淚如川

監學祭陳眾仲監丞文

烏乎天之生材也不數而材之成也不易祭之何摧傷毀折而不使之永長先生產閩文獻之邦淵源外家佩服義方其耳濡目染者莫非有典有則之學而力追古作則又大肆其力於文章徒步而來京師參諸公以翺翔供奉承明論說虞庠蜚英而發聞侈黼黻而鋪張凢朝論之所屬吾徒之所望蓋將進而長夫白玉之堂夫何奇疾纒綿沈憂耗傷冉冉經年靡藥弗嘗極吾僚友之情而莫之救徒環視以彷徨今其已矣嗟哉彼蒼𨿽祿壽之弗登而制作流傳碑板炤耀在四方而不冺者可賴此而不亡某等謹率諸生相與治防送靈車之南返俾奉命以歸藏庶幾盡斯文之誼慰精爽於防茫寄哀一奠有淚浪浪

事述

節錄何王二先生行實寄史局諸公

北山先生何基字子恭婺州金華人父伯熭承議郎主管臺州崇道觀先生其仲子也早從鄕人國錄陳公震習舉業程課若不得已潛心義理陳奇之崇道公爲臨川丞時勉齋黃文肅公爲宰崇道公見二子而師事焉告以必有眞實心地刻苦工夫而後可先生悚惕受命於是隨事誘掖得聞淵源之懿臨別又告以但熟讀四書先生終身不忘此語也防辭奧義研精覃思平心易气以俟其通未嘗參以已意立異以爲髙徇人而少變也凡所讀書無不加標防義顯意明有不待論說而自見者居盤溪上因朱子門人楊公與立一見推服自此來學者始眾先生嘗謂爲學立志貴堅防模貴大克踐服行死而後已舉朱子逺遊篇曰此其則也於詩則曰讀詩別是一法與他經不同須先掃蕩胸次淨盡然後吟哦上下諷詠從容使人感發方爲有功謂以洪範參之大學中庸有不約而符者敬五事則明明徳也厚八政則新民也建皇極則止於至善也至於皇極有休徵而無咎徵有仁壽而無鄙夭則中和位育之應皇極之極功也謂讀易者當盡去其膠固支離之見以防淨其心玩精防之理沈潛防泳得其根源乃可漸現爻象防其義理謂四書當以集注爲主而以語錄輔翊之語錄旣出眾手不無失眞當以集注之精微折衷語錄之疏密以語錄之詳明發揮集注之曲折故先生不著述惟精取語錄以爲發揮僅及四書大傳通書易啟蒙近思錄而已晚年則曰集注義理自足若添入諸家語反覺散緩此其精詣造約終不失黃公臨別之訓也王文憲公栢旣師事先生先生謙抑不敢以弟子視之王公髙明絕識序正諸經宏論英辧質問難疑或一事至十往返先生終不愛以待其定嘗曰諸經旣經朱子訂定其未暇者皆非甚切且當謹守精玩不必又多起疑論有欲爲後學者言謹之又謹可也先生淳固篤實絕類漢儒𨿽一本朱子然就其言發明則精義新意愈出不窮然皆非自外求也先生集三十卷而與王公問辧者十八卷不因王公之問則先生無一言孰得而窺之哉淳祐中趙公汝騰守婺延聘請講辭不就後首薦於朝又率名從官列薦添倅鄭公士懿守蔡公抗楊公棟相繼延請皆辭景定五年李公鏞爲畿漕會有詔舉賢特上先生名遂與建人徐防同被命特補廸功郎添差婺州州學教授兼麗澤書院山長力辭未就理宗崩咸淳攺元復除史館校勘禦筆兼崇政殿說書降詔控辭再三攺承務郎主管華州西嶽廟終亦不受也蓋自嘉定以來黨禁旣開諸公以朱子之學顯者不少矣大抵天樂淺而世好深故其所就日下而摽掠見聞以欺世盜名者尢不足數先生介然獨立蓋思有以矯之於其同門宿學猶不滿日恨某早衰不能如若人彊健編應聘講苐恐無益於人而徒勤於道路爾世當叔季獨抱隱憂尢有難以與人言者然則先生之見逺矣咸淳四年十二月卒年八十有一平生質弱多病以自能保攝至此國子祭酒楊公文仲請於朝謚文定所著大學發揮十四卷中庸發揮八卷大傳發揮二卷易啟蒙發揮二卷通書發揮二卷近思錄發揮十四卷論孟發揮未脫槁近思錄未校正余在家刋布已久太極西銘發揮卽近思錄摘出者文集三十卷藏於家所標防諸書近存者皆可傳世垂則也

魯齋先生王栢字令之婺州金華人大父崇政殿說書師愈從楊文靖公受易論語旣又從朱文公張宣公呂成公遊父朝奉郎主管建昌軍仙都觀瀚兄弟皆及諸呂之門朱子銘崇政公墓又有寧庵記瀚請爲公墓祠作也先生少慕諸葛亮自號長嘯年逾三十始知竊學之原與其友汪開之同讀四書取論孟集義別以鉛黃朱墨求朱子去取之意以勉齋黃公通釋尙缺答語約語錄精要足之名曰通防一日讀居處恭執事敬章惕然曰長嘯非持敬之道亟更以魯歷從朱子門人遊獨楊公與立告以北山何基子恭學於勉齋得朱子傳宜往從之旣見授以立志居敬之防爲作魯齋箴自是發憤奮厲諸書無不標抹防校四書通鑑綱目則尢著者也嘗謂古人左圖右書後世圖學幾絕作研幾七十餘圖敬齋箴凡日用從事夙興見廟治家嚴閉閣淸坐子弟白事非衣冠不見也防孤事伯兄甚恭季弟早防撫其孤割腴田與之愛從子侃賢與共學並居開元死與斂且葬凢宗族交友恩意周盡四方來學者隨其淺深啟誘之尢以大學爲首教蔡公抗楊公棟相繼守婺趙公景偉守臺禮爲麗澤上蔡兩書院師鄕之耆碩皆執弟子禮理宗崩率諸生制服臨於郡旣歸講道於家著撰益精冨作易圖推明河洛先後天之驗自伏羲則河圖推一陰一陽之義畫出奇偶皆因自然之勢而生八卦文王則河圖卻因已定之卦推其交合乃求未畫之圖而易位置河圖者先後天之祖宗乎大禹得洛書而別九疇箕子得九疇而傳洪範洛書之數四十有五而洪範六經推其事五十有五與河圖之數不期而暗合箕子之傳又推而倍大衍之數洪範者經傳之祖宗乎又曰洛書之所以則河圖者何也洛書以河圖生成之數並位此其大意也以二四易置於東西以七九易置於西南此其妙機也惟如此而後縱橫相對皆十於是陽居正而陰居隅矣後天之所以則河圖者河圖是逐位奇偶互交後天是統體奇偶之交惟四生數不動以四成數而下上之則偶在上而奇在下矣初一曰五行以下六十五字洪範經也五皇極以下六十四字皇極經也此帝王相傳之大訓非箕子之言也洪範五皇極居中一六二七三八四九相並有並義焉一九三七二六四八相對有對義焉箕子所陳事證相感舉一隅也今三從一橫取義亦舉一隅也於今詩則謂三百五篇豈盡夫子之舊漢初諸儒各出所記是之夫子所刪容有存於閭巷浮薄之口者乃以二南各十有一篇兩兩相配退何彼穠矣甘棠於王風則削去野有死麕鄭衞淫奔諸篇皆當在所削也於春秋元年春王正月鄭曰杜徵南注隱公之元年周王之正月明白有典則矣豈有魯國之史不用周正而用夏正是不奉正朔也聖人義精理明無其位而輙攺正朔悖莫甚焉二百四十二年之間四時之序嘗紊聖人欲行夏之時正以此也先儒謂周正非春是矣謂假天時以立義則非也謂以周正紀事無位不敢自專是矣謂以夏時冠月爲垂法後世則非也又謂大學致知章未嘗亡還知止章於聽訟之上謂中庸古有二篇誠明可爲綱而不可爲目於論語則謂聖人言行萬世大經曰語曰子顧不得與帝王之書並理宗時講官徐僑嘗請錫名魯經有詔奉行時議遷之而止於是爲魯經章句以大學中庸孟子爲之傳其獨見卓識多此類也咸淳十年五月防疾手書付其子【缺】曰吾不逺矣七月某甲子整衣冠端坐而逝年七十有八國子祭酒楊公文仲請於朝贈承事郎賜謚文憲傳其學者仁山金履祥導江張防也宋季近臣嘗言其學行於朝下郡錄所著書先生不以出有讀易記讀書記讀詩記各十卷讀春秋記八卷論語衍義七卷太極圖衍義一卷伊洛精義一卷研幾圖一卷魯經章句三十卷論語通防二十卷孟子通防七卷書附傳四十卷左氏正傳十卷續國語四十卷聞學之書四卷文章續古三十卷文章復古七十卷濓洛文疏二百卷儗道志二十卷朱子防要十卷詩可言二十卷天文考一卷地理考二卷墨林考十六卷大爾雅五卷六義字原二卷正始之音七卷帝王歷數二卷江左淵源五卷伊洛指南八卷涵古圖書一卷詩辧說二卷書疑九卷涵古易說一卷大象衍義一卷雜誌二卷周子二卷髮遣三昧指南一卷朝革集十卷紫陽詩類五卷文集七十五卷家乘五十卷又有親校刋刻諸書無不精善比年婺屢燬散落已多存者或祕而不傳然其磊落光明者固已見於世矣

吳氏家述

吳氏散居江浙間者乃太伯公族之裔也世逺譜亡不可稽考吾家髙祖府君諱杞自衢徙來蘭溪娶唐氏是生曾大父諱煇娶陳氏生三子昌暹其季大父也諱儒宗字景舒元配湯氏繼張氏二女孿生四子男皆湯出女適徐【缺】次早世子男諱缺辛字伯祥今贈應奉翰林文學從仕郎配龔氏贈宜人次諱文字文可娶應氏次諱�字立之娶柴氏次防繼他姓由髙祖府君而上皆潛美不耀曾大父始好儒命二子治生產而專其季於學觀命名意可見大父攻苦自力旣精舉子業博通羣籍介壯嵗當端平淳祐時碩儒耆彥接熟見聞文尙理致厚靖夷貌莊而气和管數大家經防授者多占科選而已輙不利咸淳季年補國子學先考應奉亦與名待補生而時代變矣事旣平中猶治儒不廢與一二遺老以綱紀鄕學爲務有司就延以職人尊之曰碧溪先生已而以老休於家先考率諸父承意承養嵗時怡愉歡適聰明康彊壽九十猶讀細字書飲酒數升不亂臨終正衣冠言笑而逝先考元貞大徳間受知諸公以教官選初授金華教諭攺仙居所至建官給田有績於學至大初升岱山書院山長以涉海逺不行與仲季同居均財無間言篤愛姻黨好賓客施予不倦裏中平忿憾拯急難倚以爲重無大小鹹得其驩心焉先考無子師道寔季父所生季父性剛直中無畱藏好正言責人率少合而其心於慈恕最隆動守禮法戒子孫惟恐爲不善事隱約終身務培植陰徳而已至元癸未先大父已七十餘而師道始生鐘愛甚脫𦇤褓臥起飲食挾與俱能言口授以書喜其可教少長課以詩賦兼講經義嘗言之曰吾束髮卽試有司中年後偕爾諸父迄無成非藝不善也今夢寐猶不離場屋間殆習气歟抑時運承平科且復歟不然謹身行猶不失爲善士爾其毋忘學也又曰吾家世以善聞而淸白相承吾性尢寛耐有犯不校一時名成志得頡頏作气勢者安在而吾幸獨存﨑嶇兵戈盜賊間人無怨仇之者更善遇之及今老壽子孫眾蕃意者天之報施乎欝於予者將發於若等乎命先考以師道後曰他豈無可立者不可使文脈由吾冢嗣而絕躬保護而成立之沒然後已不幸吾家繼罹憂患生理遂落挾冊無救饑寒𨿽諸父不以責師道也每念遺訓爲之感涕刻厲歷十四年而科目興又七年忝與末第幸先考季父猶存而悲吾大父之不及見矣時先妣亦已卒數年間先考季父皆及八旬祿養未充而相繼淪防烏乎痛哉師道蒙恩官七品僅得追贈考妣自先大父葬銅山鄕中徐之原徙祖妣祔其後先考妣亦葬於旁當時咸無志石名諱嵗月久將冺沒不肖孫之罪益重矣蓋先大父生嘉定壬申九月十四日沒以大徳辛丑十一月二十九日葬以甲辰十二月丙午二祖妣生沒俱在家逺不能詳先考應奉生以淳祐乙巳九月十八日沒以至治癸亥十二月二日葬以泰定乙丑二月丙申先妣宜人生以淳祐癸卯二月三日沒以延祐丁巳八月三十三日以己未十二月庚申季父生以淳祐辛亥十二月一日沒以至順辛未五月二十一日未葬詳吾之所自出故弗他及主於追錄故諸孫以下不書烏乎冨貴之澤易衰詩書之傳難繼合吾同祖之族與吾爲昆弟今存者四人與吾之子爲昆弟者九人隨俗變移希不失業勢蓋有不得不然者然因是以致顯耀固非冥冥中所樂聞此師道所以防然而傷惕然而懼也方藐焉孑立𨿽仕而微其守官厲已動循家法故日趍於空乏不自振然用是不辱其身以及其先亦足以報矣顧吾祖宗之所以流澤者大而猶虛其應幸而名秩稍進推恩之典得上及而旁推異時表於其阡庻以昭答萬一是未可必也師道二子防就學能以世系爲問因詳書示之並以先大父所付屬者具載焉或者善人之後獲徼福於天昌而大之永永勿墜師道之志其有伸乎至順三年嵗次壬申十二月二十有一日嗣孫師道百拜敢謹志

諸公題志後

右蘭溪吳氏家述延祐七年進士吳師道所自著也歷敍其大父母父母之所以培養深厚與夫爲善之道以期其後人之意甚至元統三年暮春本由錢塘移舟瀫水之濱與吳君道舊經日觀所著述尢切切於天理民彛之間而是篇乃所以示其子若孫使知其世之積善成徳非偶然者且命本以頴楷書之藏於家乘本少時嘗讀歐陽先生瀧岡阡表未嘗不抆涕謳吟反復感嘆蓋其言出於至情足以當人之善心吳君𨿽未能大施其素學而歷官每以淸白稱使其逄時得位則其推仁錫類豈不周浹也哉所謂養不必丰而全大節以表瀧岡者其亦有行也歟是嵗仲夏京兆杜本謹書

又

太史公作三十世家以吳爲首自泰伯至夫差可覩已其後以國爲氏𨿽散在四方去之千載人猶知其同出於勾吳世家者以其氏也余忝與金華正傳甫同氏余家徳讓堂正傳寔嘗記之今觀正傳所述世徳之美家學之盛余亦與有忻慕焉夫策名上第而榮逮其親世未嘗無也余獨愛正傳名益進徳益修而聞譽益有光於前人此非眾人之所能及也然余觀正傳之心兢兢自持惟日不足是豈有所爲而爲之者哉蓋其平生之學本以昔賢顯大其先世自期而吾之顯其親者猶未至則如奉拱璧如持水所以自持其身者不得不厚而所謂修其天爵而人爵從之殆有不期然而然者此孝子仁人之用心也凡正傳所以自述而遺其後人者不過如此若乃謂其不自足於已者將有所取必於天斯亦過矣余懼讀者未之詳也故書之下方番易吳存書

又

昔李先生潛訓其子以不欺而寧遲於取應後三子相繼第進士其一人名朴者學於程門致位尊顯而先生贈開府儀同三司夫世其徳且榮名追崇之子道其庻矣乎然二者得兼固人之所願抑富貴在天世徳在我在我者可以勉人則不能必於其天有諸中失於外君子且將曰幸哉有子如此況內外兼之而在外特未大慊於志由是之焉又自有致其光昭之道乎友人吳君師道自其大父曁應奉公善蓋於其鄕旣賢且文數奇不遇於進士用是遺其子孫君奮儒科爲大邑所至有聲亦旣錫光幽壤矣均盛典其有待乎官資之崇歟孔子曰孝者善繼人之志善述人之事太史公曰爾爲太史無忘吾所論著余觀此竊有契云東陽許謙謹題

又

詩曰誕后稷之穡有相之道后稷始爲農師而農事之所宜自盡其力者不可以一勣名也要其所成有相之矣詩人推原其本而爲之辭故以誕之一言發之誕非大所能盡也吾友吳君正傳用儒殖家閱三世百年而君始以文行奮由科目自致腆仕推恩及其考妣駸駸乎祚之大而益滋者也君示予以所自爲家述載其服襲於家庭之至行與紹聞於祖考之訓言誠切惻足以興起人性之善而和諸物則之懿然則卽詩証之所謂后稷之穡非能自致蕃育如此固有相之以道耳歐陽子曰爲善無不報而遲速有時此理之常也玆非防乎烏蜀山人柳貫識

又

吳氏家述者池州建徳令吳正傳父之所著也惟吳氏蟬嫣有周有周伯父讓徳弗嗣來孫於荒子孫以國命氏爰滋八方逮河南守革秦嬈苛布漢寛大於時治行第一達賢治嘉氏族丕賴大司馬翊漢中興彊毅忠盛奕葉防防靡代不競相我正傳父世植粵部以茂行芳聞揚於大廷日宣三徳以夙夜浚明永念祖考載勤載耔毓彼耿光濬源發祥則此其始昌也乃誕播厥辭以無忘振揚在昔承常作詩教徳於曾吳陸居晉世頌有文嬀昻樹碑先烈是徵理翺尊祖寔錄以興至於今日充其斯誼公聽並觀不於志詩曰孝子不匱永錫爾類仁人君子之愛其親豈惟有以悅其天抑又有以被乎人蓋推已之善以達人之善凡觀感而興起者皆善善而無恨也美哉乎賢君洸洸乎仁風浪浪乎休聲超乎其盛則夐乎其前聞也吳方茂厥勣奮民庸國動進律加復用嘉賁於祖曾慶流弦弦施於後昆畸人寡思不足以觀其碩尙秉筆執簡以序我友之勣云耳東陽張樞辭

又

素獲從國子博士吳先生遊先生之學深縝密本末具舉使不至擢科從仕亦足以顯其先世矧參觀內外奉公守法風節凜然錫類防封榮及幽壤猶有待也讀先生紹述其先徳並及其所存詳而覆宜可信矣臨川諸生危素題

禮部集卷二十

欽定四庫全書

附錄

元故禮部郎中吳君墓表

元有文學政事之士曰禮部郎中吳君諱師道字正傳受性剛方蹈道貞固以仁爲經以義爲用以規爲瑱以禮爲輿學則探其奧防見聖賢之心行則踐其嘉言合君子之度非大公至正不接於心術非忠篤豈弟不見於猷爲所謂時之龍邦之利器士之標凖民之懿則不疚不跲初中終皆可舉也君婺州蘭溪人吳太伯之後也而防於越子孫以國爲氏播植華裔代有名徳若河南守之治行大司馬之功閱廣州牧之亷淸左庻子之文學皆載在方冊裕於後昆君承是覆露蔚有矩儀四世祖杞自信安來徙曾祖輝配陳氏祖儒宗宋國子監進士配湯氏張氏進士君生四子長子辛贈應奉翰林文學從仕郎配龔氏贈宜人季子防配柴氏君寔季之子父在以大父命爲伯父後防而頴悟長而不羣問學疾力瞻視審定大父尢所鐘愛期於有成年十九觀西山眞先生讀書記慨然嘆曰義理之學聖賢之道豈不在於此乎吾前日之自以爲適者今則深可悔爾至大初聞白雲許先生謙從仁山金先生履祥得何王二公之文學而上溯朱子之傳乃述所得於已者以持敬致知之說質之先生先生味繹其言深加敬嘆以延平李先生所以告朱子理一分殊之言爲復遂定交焉心志益廣名譽日聞至治元年辛酉嵗登進士第解巾褐爲髙郵縣丞階將仕郎至官之日防剔壅滯咸有條理明達文法吏不能欺漕渠決壤水泄入湖平地泛濫而運道不通君躬董其役築大堤以捍漕渠規偃瀦以藩湖水旣成往來頌之三年秋水大淹民以菑告君行水所至悉得其寔未幾丁外艱服除攺寧國錄事以覃恩陟從仕郎宣城自昔爲雄富之邦在今爲兼事所涖地大民豪政充事繁君載覧氓俗周爰令圖絕其尢違布其條教當師旅之興丁饑饉之嵗事爲之制官修其方吏士豫附夫家寛息始而人以爲煩久之民安其政天歷元年戊辰嵗徵兵江淮以遏賊師掌兵者統馭無狀軍士肆爲攘奪舞刀出戰羣行入市脇市人取財物人憾或不與則縱火殺傷人城人震栗府縣吏皆閉門自守無敢誰何君嘆曰食人之食者憂人之憂倘人人辟匿爲自完計如一城生眾何乃單騎按行捕殺傷人縱火者搒掠市門外眾兵噪呼揚言吾屬等死耳錄事待我急我必殺錄事君聞之使號於眾曰錄事在此敢害錄事者前眾不敢動會諸路兵涉道爲暴君晝則綜理官事夜則巡視營落兵眾詟服城人以寧二年而已嵗大旱黎民阻饑宣城一縣仰食於官者三十三萬口亷訪使者議賑民以君攝縣事措置荒政先是城人缺食君禮勸大姓得粟三百餘石平估而糶者一萬餘石四墉之內無饑人至是悉召縣民禮勸如初眾皆聽命籍其戶爲九等得粟三萬七千六百石以均賑饑人明年春二麥猶在田君白亷訪使者轉以聞中書禦史得官粟四萬石贓罰錢七百三十定亷訪使者掾出勸分旁郡得鈔三萬七千七百定選郡府公能使以等第分與民君獨任其三之二與饑民爲約束號令嚴整番更而受分者日數千百人無敢嘩者有僞易服來受分居眾中指其人顧吏曰取彼吏擒之覈問得其情眾大驚以爲神明所以賑其民無不盡其理三十餘萬人皆賴以不困亷訪使者列其治行薦於朝至順元年庚午嵗以疾予告明年遂歸在官幾五載去之日自始至今宣城之民誦樂而歌思之元統元年乙亥嵗遷池州建徳縣尹階文林郎建徳依山以爲縣君能因其俗以淸省得其民明年旱其備禦之法如宣城時事學宮庳陋君始至撤而新之以勸眾士郡學有田七百畆爲豪右所侵久之不能治郡學以言郡郡下其事建徳俾君防治之君按其圖籍悉以歸郡縣學後有泉曰淸白宋縣令梅聖兪作亭其上嵗久堙廢君修而復以厲僚列盜起漳州朝廷出侍衞軍討之次於建徳君拊慰得宜民不知軍在其境建徳素少茶而榷稅尢重邑人苦之乃移文所司極言其敝榷稅爲減民以少蘇三年之間桴鼓不鳴細民得職供賦稅給公上而已至元末朝廷更化妙東名儒以教國子令中書右丞呂公思誠侍禦史孔公思立雅知君時皆在中書提衡稱薦遂自常選中擢國子助教階承務郎明年春升博士換儒林郎六館諸生無不敬懌人自以爲得師君在京師未嘗事造請惟晨夕坐館中課諸生講明經義表章正學惟恐不及或以爲太嚴者君聞之曰爲人師而可以寛自處乎吾盡吾職而已遑及其他嘗語諸生曰聖人之道至朱子而大明朱子之學至許文正公而後定向非許公見之之確守之之固其不爲異論所遷者幾希故在館三年一遵朱子之訓而守許公之法未嘗以私意臆說參錯其間有持異論而來者君辭而辟之曾不少假諸公言於朝請以劉文靖公因從祀孔子廟廷事下國子監君以爲劉公以蓋世之才而爲朱子之學其學術之正固無愧於從祀然事大體重非學官所專決必廷中集議而後可施行始疑其持兩端不肯卽下議未幾咸以爲是翰林學士承防庫庫公翰林學士多爾濟巴勒公薦君堪任翰林國史以爲道徳性命之明達禮樂刑政之該通操行淸白而不愧於古人志節剛方而不狥於流俗未報而君以生母之憂南還矣時至正三年癸未嵗春三月也君素彊無疾是年冬忽患痞猶端坐終日講學不輟嘗校文江西甄別有序亷訪使者耿公渙深相器遇舉以爲儒學提舉官事上不報後校文江浙士尢服其精允四年甲申嵗江浙行中書大比取士夏五月遣幣聘致君議欲以主文君以疾辭使者以丞相意堅遂委幣而去秋八月疾有加乃反幣且上休致之請逺近聞之莫不失望十七日癸酉遂以疾卒內外易之際精爽不亂君生於至元二十年癸未嵗二月七日壬辰壽六十有二娶徐氏封宜人子男二人長深先三年卒次沈女一人適同郡趙虎臣孫男一人池女二人以至正五年乙酉嵗九月十有七日丁酉葬於銅山鄕中徐之原初休請旣上朝論惜其去久之乃得請以奉議大夫禮部郎中致仕命下而君之卒已久矣所著書蘭陰山房類槁二十卷易雜說二卷書雜說六卷詩雜說二卷春秋胡氏傳附正十二卷戰國策校注十卷綘守居園池記校注一卷敬鄕錄二十三卷君於書無不觀亦無所不通爲文章淸勁善持論晚益踔絕有史漢風經說明辧剴繹補其所未備啟其所未諭非苟爲同異事攷守而已戰國策一匡髙鮑之譌而長短之說遂爲成書園池記暇豫所屬亦足以正名物事淹該敬鄕錄質而不俚詳而不穢去先賢耆舊傳逺甚君之防始訃予奔哭之慟將卽窀窆門人徐元以狀來請以揭其墓烏乎予尙忍言予友耶昔三代之時道術旣一風俗旣同士生其間學藝修明而徳行純備其出而見於世皆可以爲大夫士君公上賴其成而下被其澤歷世浸久而風聲不冺者由習之於豫而用之得宜故也後世論人之方不能如古而士以未成之才輕試於用往往習之非豫而用之不得其宜是以政不堅凝而民受其敗君方泥蟠裏閭己負眾多之望一旦起自諸生而受民之寄人皆以爲習之於豫而用之爲得其宜矣其出而從政也布政厚下爲世吏師其教於國子也均已成人爲時明法朝士拭目大僚引重使得寵永年充逺量束帶立朝何適不可昔賈誼董仲舒有王佐之才值好文之主而廻翔下國中道而沒有志之士於今爲慨君以董賈之資而處休明之世抱已成之才而操可用之勢齒位未極怛化俄及可勝痛哉烏乎人誰不死而不忘者存君行修於身澤施於人而言著於後他日祠於瞽宗立於學宮俾逖聽遐觀而後來者勸亦可以不朽矣予投分於君三十有五年班才不渝而始終如一其知之也深則序之也備愛之也道則言之也公𨿽死者復生而生者不愧吁嗟乎吳君去白日之昭昭襲厚夜之防防邈儀刑兮旣逺尙有考於斯文吁嗟乎吳友人

東陽張樞文京山杜本書河南陳思謙篆額

墓志銘

浙之東州有數君子爲海內所師表蓋自朱子之學一再傳而何王金許寔能自外利榮蹈履純固反身克己體驗精切故其育徳成仁顯有端緒若白雲許先生烏蜀柳先生皆已後先亡沒獨正傳吳君則同郡而合志以正誼明道扶樹世教而已任者也朝廷方用之成均庻其興起正學以作新斯人而今又亡矣【缺】玆謝病空山臥念斯文契好涕泗時零而君之子沈乃千里致辭請書長史張君之文表掲墓上又以門人徐元所述事狀欲與銘其室且謂罄海內之交相知尢深而敢以淺陋辭乎故緝次而序之曰君諱師道字正傳姓吳氏太伯之裔也髙祖諱杞自三衢徙蘭溪曾祖諱輝配陳氏祖諱儒宗故宋國子監進士配湯氏張氏生四子長諱辛贈應奉翰林文學從仕郎配龔氏贈宜人季諱防配柴氏君乃季之子應奉公無子以大父命君爲後大父愛其頴異欲以續冢嗣大父臥起飲食與俱期以有成稍長課之詩賦經義卽詞明理順年始十九觀眞西山先生讀書記慨然嘆曰聖賢之道豈不在此乎前日自以爲適者深可悔爾至大初聞白雲許先生謙從仁山金先生履祥得文定何公文憲王公之學上溯朱子之傳乃述已所得持敬致知之說撰書質於許公深加敬嘆卽以延平李先生所以告朱子理一分殊之言爲復自是凡一辭之未瑩一義之未安輙往復詰問訂定方已於是造詣日深譽望日隆至治元年辛酉登進士第授將仕郎髙郵府髙郵縣丞至官之日條理紀綱若素履其事者至於畜泄渠漕拯救民傷民蒙惠利未幾丁外艱服除攺寧國錄事升從仕郎寧國爲江左大郡而憲府臨之君不亟不徐剸繁禦暴賑荒聽獄一以忠信行之凡屬境寃滯憲府委之處決咸稱平凡居官五載以疾予告而歸民歌訟追思久而不忘亷訪使者具其治行列薦於朝至元元年乙亥遷池州路建徳縣尹官文林郎與民約以淸心省事新其學宮專意於教養凡有堙廢考圖按志悉復其舊宋梅聖兪嘗宰斯邑有泉號淸白重建亭其上以激勵僚屬地產茶少而徵課重則力言於所司以減免之時值漳寇兵興朝廷遣侍衛親軍討之屯次境內者兩月君撫慰得冝民賴以安三年之間田裏淸謐二稅之外無餘事矣朝廷更化之初選用名儒今中書左丞呂公思誠侍禦史孔公思立知君學行時在中書薦擢君爲國子助教階承務郎明年升博士階儒林郎六館諸生素聞君名無不悅服在京不事請謁晨夕坐館中講明經義表章正學且請立何文定公書院嘗謂諸生曰聖人之道至朱子而大明朱子之學至我朝許文正公而論定向非許公見之之明而守之之固未必不爲異論所惑矣誠宜一遵朱子之訓許公之法私意臆說無庸參錯其間摛文之士有持異論者辭而辟之或請以劉文靖因從祀孔子廟廷事下國子監君以爲必廷中集議乃可施行始疑其持兩端不卽下議旣而是之翰林學士承防庫庫公翰林學士多爾濟巴勒公尢重儒雅薦君明於道徳性命通於禮樂政刑操行淸白志節剛方可任翰林國史未報而君以生母之憂南還遂移疾上休致之請朝廷授君奉議大夫禮部郎中命下而君已卒矣先是嘗校文江西甄別有序又校文江浙士服精允至正四年浙省以幣聘君主文君弗及往士論尢痛惜之君生於至元二十年癸未二月七日壬辰享年六十有二娶徐氏封宜人子男二人長深先三年卒次沈承其家學女一人適同郡趙虎臣孫男一人孫女二人以至正五年乙酉嵗九月十有七日丁酉葬於銅山鄕中徐之原以深祔焉烏乎君之學行傳之門人弟子信於朝廷功有所立徳有所成著書續文各若干捲長史張君旣論述而表顯於墓矣乃本其師友端緒而爲之銘曰

聖賢之道具是成式世迷其宗乃鮮知徳買櫝還珠蔓延荊塞願恭色莊誇危欺黙不有先知孰袪尢忒偉矣吳君剛明易直探端溯源正其學植理一分殊擴充意極髙仰堅鑽淵窺海測日省時維躬行心得敷教成均寔宣乃職克振綱紀凡爲規則胡不百年康民華國幹摧儒林罔不傷防金華峩峩泉源湜湜來漑來瞻攷斯貞勒

京兆杜本撰並書篆

吳先生碑

元國之博士吳先生旣卒三十有七年其子今翰林待制沈告於太史宋濓曰先君學行海內靡不聞然知而尢詳者莫如鄕人鄕人知者眾矣好道而諒直者宜莫如子圖其傳俾久弗忘非子之屬而誰與濓於先生固弟子行幸執筆從士列咸余教所曁且與沈友𨿽老矣寧敢卒辭先生吳氏諱師道字正傳婺之蘭溪人少勇於學不督而勤始爲文辭輙驚駭長老未冠讀眞文忠公書大悔初所爲非是卽以聖賢自師時許文懿公以朱子之學淑學者先生持所悟識造門質難許公甚敬禮之授以所受心領意繹日開嵗化斂戢充橫克削就規矩然有聞於時至治元年舉進士登科授髙郵縣丞階將仕郎漕渠決泛原陸漕不通先生集工隄之三年以外艱歸服除攺寧國錄事轉從仕郎天歷元年徵江淮兵過郡將弗簡下兵白晝拂刀防走怖市人取資貨不與輙縱火焚廬舎橫甚自郡守以下皆畏噤不敢治視民慼若不知先生曰兵無狀賊天子民不治且不可制遂從數卒行市捕得縛市門搒掠示眾眾嘩噪大呼曰何錄事乃敢爾吾曹死耳不忍爲人辱必殺錄事先生聞之獨出謂其眾曰錄事儒者易殺敢殺者來錄事不汝禦也眾眙不敢有言退相戒曰他人易淩愼勿犯吳錄事明年饑先生平價勸分得粟萬餘石食城中民旣而宣城民仰縣官食者三十三萬口亷訪使者以先生能吏檄攝縣賑饑悉召大姓第其家爲九等出粟有差得三萬七千六百石饑者以不殣死又明年春未麥先生白亷訪使請諸朝發官廩十萬計使者亦遣掾使出貸旁郡復獲鈔數萬定選亷察吏賑民先生任三之二籍民爲曹伍以次呼名受錢粟𦇤負充庭中若無一人然旣有受而易服重至者先生目吏取其人於眾中詰之具伏左右相顧疑爲神明居五載條教修完事治姦息亷訪使者薦於朝以疾引歸重紀至元之初遷文林郎池州建徳縣尹新孔子廟堂廣學舎豪氓侵郡學田七百畆郡下先生問狀按圖防豪氓歸諸學建徳非茶區民苦茶稅先生言不便報減稅民賴之中書右丞呂公思誠侍禦史孔公思立薦先生經明行髙宜爲人師召爲國子助教階承務郎逾年升愽士進儒林郎先生聲著中朝者久士子聞先生至喜曰是婺吳先生耶相率持所疑指問開以機鑰皆嘆服去先生因所聞陳說誨誘端簡嚴肅經義一本朱子排斥異端有詆朱子者惡絕弗與言初許文正公衡在成均時宗朱子以爲教其法具在先生守不變學者信向如文正時禁林近臣復薦先生才任修史未報至正三年先生以內艱歸明年江浙行中書省當大比聘先生取士疾作不能行上書請致其仕八月十七日卒於家壽六十二旣卒命書下以奉議大夫禮部郎中致仕五年九月十七日葬銅山鄕中徐之原先生之先居信安四世祖杞徙蘭溪曾祖輝祖儒宗宋國子進士考防世父辛無子以考命後之辛贈應奉翰林文學從仕郎妣龔氏贈宜人先生娶徐氏封如龔氏二男子長深先卒次沈也一女適趙虎臣孫男若干人先生於書無所不觀故無所不熟涵蓄淵防不可涯涘爲文務自理出暢而不繁崇而不矯有蘭陰山房類槁二十卷易書詩春秋皆有雜說通十卷戰國策校注十卷絳守居園池記校注一卷敬鄕錄二十三卷自聖賢之學不傳篤信者失之拘而不適於用喜功者失之詭而不合乎義二千年間非無豪傑之士而功烈不少見於世者不以斯耶宋之君子後先繼出推明闡抉疏辟扶樹理無不章事無不備𨿽聖賢復生爲後世計無以加矣然卒未有由其說而大有爲於天下者豈非有志者鮮矣先生早有所聞尊而行之守道而不遺乎事致用而必本於道施其緒餘於郡邑已足以震耀當世使假之以髙位而獲大行被其潤澤者夫豈細哉卒止於斯謂之天也非耶𨿽然觀其所自立不旣偉矣夫銘曰

聖學之傳猶日麗天光華赫如炤被彼埏有足者行有目者覩致力成功咸以日故使日自明明不照物𨿽曰行天何取於日其或善燭而不能遐如膏與薪厥功幾何道積於躬用見乎世微之一毫大之無外在聖有作佐適造周天包地含嶽立川流區區霸功寔悖於道卑曲偏歧膏薪之耀歷世二千濓洛擴之有支而南考亭拓之夷其榛荒亦有車馬有駕而行可盡天下彼昏不由狹徑是趨殫其智能陷於泥塗惟婺有傳考亭之適先生是承孔武且力涵而俾深植而俾成濯其光晶有其明始奮而仕不辭下位道無觕精崇庳一致防豪鋤彊煦其弱羸父嚴母慈亦作之師廷臣咸言其道可斆帝曰女來掌我邦教有肅威儀有秩詩書大帶端開陳聖謨使陟而升可釋四海世方仰之曷爲不待不顯者身道則不亡遺書滿家百世彌章世觀其書將考於爲勿謂易知斯道在斯

禮部集附錄

