

欽定四庫全書

集部七

懷淸堂集目錄

別集類六【國朝】卷一

古今體五十四首

卷二

古今體六十四首

卷三

古今體七十六首

卷四

古今體五十四首

卷五

古今體四十九首

卷六

古今體九十四首

卷七

古今體七十三首

卷八

古今體九十一首

卷九

古今體六十五首

卷十

古今體六十五首

卷十一

古今體九十七首

卷十二

古今體六十首

卷十三

古今體五十八首

卷十四

古今體六十三首

卷十五

古今體六十五首

卷十六

古今體七十四首

卷十七

古今體五十首

卷十八

古今體五十六首

卷十九

古今體一百一首

卷二十

古今體六十首

【臣】等謹案懷淸堂集二十卷

國朝湯右曽撰右曽字西厓仁和人康熈戊辰進士攺庶吉士官至吏部右侍郎兼翰林院掌院學士浙江詩自西泠十子之後競以藻繪相髙而气骨漸弱右曽以淸鮮朗潤一洗其習初從學扵王士禎稱入室弟子後以使事入黔體制一變詩格益進大抵鍜鏈澄汰而出之以神韻當時士論翕然推之其名與查愼行相埒而愼行贈詩有蓬萊領袖得詩仙之句所以傾服扵右曽者尢至沈徳潛亦謂浙詩前推竹垞後推西厓兩家之間莫有能越之者今觀二家之集朱彛尊學問有餘而才力又足以運掉故能鎔鑄變化惟意所如右曽才足肩隨而根柢深厚則未免稍遜齊驅並駕似未易言然亦近人之卓然挺出者也乾隆四十三年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

懷淸堂集卷一

吏部侍郎湯右曽撰

過愚溪

我讀蝜蝂傳居嘗念髙危栁侯亦知道未用譏訶爲慷慨功與名失墜差豪釐【栁詩豈知千仞墜只爲一豪差】文墨本小道況乃工奕棊羣小旣喧豗國事幾紛披風波一蹉跌逺逝湘水湄扣舷動哀吟離騷詠江蘺西山萬古色冉溪淸漣漪種漆思南國成器詎可期三亭衰艸沒故迹誰復知玆溪非云愚使君失意時潨潨潄寒石淸潭有餘悲我來愚溪上更詠溪居詩

栁子祠

丹茘遺碑字芳椒酹酒痕淸溪自寒色返照入祠門種術風露晚結茅山水源平生靈爽在夜夜叫哀猿

鈷鉧潭

沿流直過西山西水聲激激風淒淒澄徹底不受泥一堆寒碧浮玻璃崇臺延檻望秋月天髙气迥忘卑棲千年剝蝕潭上字空聴落日號荒雞

曉遊朝陽巖

言尋朝陽巖煙日初防影淸暉媚幽姿散步得妙領連娟浮嵓防逺目試一騁俯瞰瀟水流含漪千頃探奇下幽窟潛蛟舞浪井虛徐淸風來蕭灑俗緣屏林梢法華寺防夢淒已冷淸音非弦匏吟嘯坐日永

漢陽渡

朝趨武昌城暮指漢陽樹風波出沒間一日兩回渡江邊老人見我熟笑我往來計眞誤停辛貯苦不得言破防靑衫在行路旣不能春風細浪沙棠舟玉簫金管坐兩頭又不能漁舠一葉舞空快踏浪上下隨鳬鷗乘此兩版船截彼萬里流千丈俯蛟室九淵跨龍湫張風無帆捩無柁一夫雙槳如煙浮吳兒非解水楚俗寜善泅波瀾談笑意自得勇若壯士挾兩輈歘忽江心翻白鼉顚風雪浪髙峩峩急雨打面如飛梭牽船幸傍沙岸住不爾性命隨濤波嗚呼性命隨濤波艱難岐路柰爾何

黃鶴樓

金梯玉房不可求誰跨滄海淩瀛洲溶溶雲霧江漢上百尺逺抱空中樓問樓始何年千載嵗月遒劫火燒不盡云此仙人畱仙人駕鴻靷鳳去黃鶴尙落淸江頭舒翼繡桷奔矯首紫甍浮我來軒窻開面面恍踏鶴背汗漫乘風遊妙絕般與倕斧斤窮雕象形防意儼飛動靑田萬里誰當儔樓中羽客來丹丘玉顏百錬須髯修傳聞風月最佳夜一聲鐵笛橫淸秋潛蛟起舞老龍泣霓旌翠旗今在不西土亦何事來此維輕舟樓前觱篥聲樓下江水流孤雲飄落百蠻路仙骨未換仍羈愁奇蘭鋪【永州西三十里有蘭生松巓叢徑丈許土人云昔有人盜之爲雷所擊道旁枯松尙

存】

千年屈曲虯龍枝兔絲女蘿縈繞之風霜晼晚不相保𨿽有親愛誰得知嶺南寄生叢神木萬防葳防攢老槲漫山麄俗那足道可惜幽人在空谷藝畹從知傍水涯孤芳一任荒榛曲一朝下上隨天風賢哉大夫如此松移根千尺摩蒼穹雨露黙與神靈通本榦蕃滋枝葉茂秋花淺碧春芽紅夜半小兒思引手空際驚霆逢鬼守道傍老樹空輪囷電尾煜煜燒爲薪蘭兮蘭兮性守貞木有本兮水有源藤牽葛附爾何取縱得榮華非本根

飛鸞橋

曉起望驛堠晚飯投山村衡州十日來日苦風雨昏泥塗鞾韈不得洗快心娯目誰復論朝來灘聲作雷吼雪浪遙齧蒼山根僕夫顧我嘆中心增勞煩俄然絕境得披豁長橋逺跨羅水源橫亙三百尺連延二十門雲中忽投駕海霓潮上倐露浮天鵾憶昔行人久病涉浮梁連筰隨波翻萬夫徙石鎭蛟穴千錘積鐡防鯨吞重添飛樓臨縹緲更架傑閣聴潺湲我來一步一移目四山蒼翠手可捫恍如平江風輭舳艫銜尾過下水防見舒舒旛又如康莊之道接軫數十乘蹶張詎有犢破轅若施帷幕布瑤席便合歌舞行金尊天寒轉惜水勢減不及春夏看崩奔好景潛已移過眼那復存後山冥蒙霧雨繁前山嵚崟虎豹蹲憂虞苦多安樂少一身萬里勞心魂

自江口放船入洞庭

千山萬山防極浦暮煙蒼然俯平楚浮空云夢細莫數洞庭七百天奧府日東月西相吞吐環混宇宙自振古潛蛟老龍蓄雲雨湘妃漢女疊歌舞我來落景巴陵東萬頃漾作金盆紅塔勢矗矗煙蒙蒙滉瀁恰得生防風斜掛帆席推庳篷快哉手招浮丘翁嶽陽樓髙翠嵌空君山螺黛盤當中

磨崖碑

靑螺蜀棧眞危哉西下逝水寜東回移軍六合卷淸霽中興大業由天開衡山山人謁靈武魚水道合無暌乖桓桓忠勇李與郭手執枹鼔如霆雷姦防滿盈神鬼怒將相和協功名偕金妃木母火當殪刲屠家禍誰胚胎二京收復凱歌入父老泣下長安街煙花紫禁列冠冕龍車鶴駕靑春回艱難秦越共肝膽安樂骨肉相嫌猜飛龍小兒竊國柄表裏宮掖亂所階長慶樓空夾城閉玉房朱戶生靑苔淒涼西內情尙爾摘況自歌黃臺漫郎摛辭意深痛涪翁弔古畱余哀春秋史法非頌體石湖晚出空譏排平生兩眼熟拓本愛此片石江山隈蓬州垂老嗟逺竄嵗久妙墨重摩揩攝衣拾級歷千尺孤亭下瞰雲濤堆撫時感舊增嘆息啼猿落月同徘徊

我行二首

我行亂山間登頓力已勤下踏欲崩石上穿始生云陰霾錯昏晝髙低亂氤氳一身塗路長何由息勞筋天邊有防翼哀鳴呼其羣山外啼淸猿淒防詎可聞官道人煙絕空見水沄沄頻年困兵戈誰戀楡與枌比者賊𨿽滅尙未回官軍

饑腸已雷鳴日暮況風雨遙望蒼山根晚橫煙一縷僕夫舉示我喜色上眉宇叩門乞酒漿安眠借廊廡相視但睢盱誰解相噢咻懷哉佳主人逆旅心獨苦窮山多盜賊深夜走豺虎防身有何術防命賤如土

湘山寺二首

花雨飄寶幢防風韻塔鈴馴鴿上齋鉢老僧閒誦經客子入門來佛燈晚熒熒被徑蔓蘿葛聞香啟幽扄法界優曇華三嵗始一零【寺有千日蓮三年一開落】廊深苔蘚古地僻艸木靈緬惟咸通來日月如奔霆頎然金粟老彷佛長眉靑

林喧鳥知曙鐘殷寺初曉踏石穿煙霏屈曲羅翠篠暗泉尋石罅海眼逗云表湘流去逶迆靑山明鏡繞云重巖岫復水逺鳬鷗小平生慕躋攀志與禽向矯香門昨夜夢一去墮縹緲悵焉解纜行飛鞚尙林杪

桂林使院呈石林編修

漏永淒風響閣鈴語防殘燭尙熒熒五湖南下悲身事百粵西來傍使星枕石本難欹處穩看花不擬醉邊醒途窮肯問諸侯禮歌舞筵中酒肉腥【時中丞以下皆請相見謝不往也】

話蜀中事

尙餘苦熱在秋林更帶蠻溪水毒淫三峽波濤似雷吼誰言如綫復如鍼

納涼

薄扇輕羅稱野情筠牀筒簟有餘淸孤懷能到古人少萬感盡從閒處生倒挽九牛眞細事獨扛百斛亦空名西風取次成追憶鱸鱠何由入旅羮

讀陸辛齋先生感事詩

寛大何來見賜租催科日夜下臺符七言字字堪揮涕一幅流民鄭俠圖

夜中大風雨得二絕句

巴陵南下嵗將䢐駭浪驚風走畏途今夜聴來孤枕上恍疑身又落江湖

尙有輪囷醉膽橫十年心事短歌行墻根老樹緣何意也作冰河鐡馬聲

秋月一首寄家兄

自從漢江來六見月圓缺徘徊穿房櫳曲折散林樾淸輝豈不美可惜照離別攬衣步前除夜久眾星沒惟餘短墻下露冷艸虫咽念我同懷人踟躕待明發

野步

散步聊乘興斜陽獨自來鳥鳴松逕寂風過竹扉開種菜先除蝗燒田尙灰村童訝客至三兩互驚猜牛羊下隴阪墟屋上炊煙野店殘陽路山橋落葉邊蒸壺親火穿筧細分泉閒覺爲農樂供家不用錢

防喬石林編修使粵集後

使節南溟萬里長乘潮解纜興徜徉玉堂人物風流在泥酒遊山總不妨

桂管歸來已二年眼中歷歷舊山川傷心漓水闗邊路一度看詩一惘然

讀汪叔寜見詒之作兼懷令弟蛟門比部

防將摹擬笑當塗陶謝風流今在無只有韋家好兄弟詩如水淡見工夫

日暮散步登城西樓

積雨始晴霽欣然試出門防煙生委巷殘照入孤村畦長新蔬甲池添舊水痕獨遊人迹少一一看鴉翻雉堞參差外江湖俯仰中危樓坐憑眺秋色敞虛空帆檣影蕭蕭蘆荻風翩然幽興在且欲問防鴻寓目卽成趣荒村小市邊彌漫分野水防防對秋田隔壠呼牛笛歸人采芡船爲農眞自樂辛苦得丰年歸路猶延佇佳時惜易過人投暝色去寒入袷衣多防閙煙中鴨陂荒雨後荷小詩聊記取有興卽髙歌

別喬無功

感時無那嵗嶒嶸轣轆徵車想去程冰合河壖狐過迹雪晴江上雁歸聲異鄕兄弟依依在落日郊原莽莽平尙計爲君畱十日酒邊豪气正縱橫

簡喬云漸

淮南插腳二年住嵗月過眼如回飊蠨蛸入戶蛬繞砌時慰幽獨來朋交書巢風義我師友一見便嘆髙山髙叩門造請敢辭懶木鐸謬與黃鐘調君眞采擇及葑菲明信謂可羞溪毛巷南巷北燈火近舎西舎東夢寐遙酒杯茗椀時到我肯令三日無佳招愛君散髮臥江海風味頗似斜川陶平生俗事不掛眼朱黃防勘忘昏朝詩騷苦語肺腑出自煮何啻河魚膏昨遣髯奴致雙鯉始聞謝病收羣囂遙知秋堂冰雪冷鳴檐夜雨風蕭騷要從歡喜生防恙【用山谷語】吾詩聊可供談嘲湖平木脫煙水濶獨雁叫羣天寂寥魚舠放浪發興極一閒脫手誰能邀少須健飯續前防三五同踏城西郊天公此福未吝與待放海月生煙梢

閏六月二十日王方若生日爲作長句

王郎生時六月閏到此始經三度逢乘除彊弱到六歷坐覺儀象羅心胸古人推算法則爾爲子誇說如奇蹤君當招客我當賀一飲三百玻璃鐘西風初生梧防防劇暑未退號莎蛬海東月上聲影絕秋河一道來搖溶擥衣四顧莫嘆息且變愁寂爲歡悰明年四十君始滿赤手往看騎生龍不爾南山北山裏一鍤便作躬耕農鬈鬈垂發百嵗母二頃亦可謀尸饔況兼兒郎好筆牘阿侯玉雪看姿容一生辛苦母乃僻那用萬戶爭先封是時我亦尋舊隱江南的的圍羣峯山兄漁弟足瀟灑墨場酒地思追從短篷倘肯勤過我待掃花徑呼諸儂詩成放筆一大笑鄰寺忽打煙樓鐘

贈王昆繩

秋風颯颯吹驚沙橫林一抺飛霜花掩闗窻戶忽已冷日看髙樓盤棲鴉俄傳有客訪我至姓氏久遣傍人誇東陽大小吾所羨得一已足慰蒹葭悲歌感慨燕趙士翻與江左爭風華掀髯爲我論作者直欲上古窮羲媧中間雅鄭各判別往往麗則兼淫哇蟬連入耳意不厭妙語散出紛天葩君來十日未爲久造請忙似逰春車我亦時過話詩律歸路每待防陽斜城北喬生吾好友主旣不惡賓殊嘉花箋小幅日召我道此篤愛無疵瑕明燈絮語似夢寐酒杯吟捲忘天涯五更燭跋未肯住直待東海升靑霞裁成長句貽贈我龍騰鳳翥相紛拏憑陵意气流輩少似子筆力誰能加我詩委靡媿大手气懾不振惟咨嗟畱題紙尾亦徒爾聊復贈行當馬撾

寄汪舟次檢討

如瘖思語每掉舌如饑說食先流涎鯫生獨坐空館裏側想逰屐心茫然靑鞵布韈性所好欲往追躡無因緣傾城燈前上元夜坎坎伐鼔歌喧闐待公不來踏筵舞浮江一舸春風顚光陰蠶市憶故國旅夢常繞東南天傳聞使者近持節煌煌千騎來聫翩旌旄遙駐禦史府笳吹時到西湖船正逢四月五月後梅雨洗出山娟娟探幽要使單騎並選勝不惜衣裳褰題名山寺三百六傍人擬作飛空仙酒酣倒吸波底月筆落遙散風中煙鳳閣文詞新有樣翰林風月誰當傳歡逰自嘆不同賞空憶倒載回朱駢秋風初生木葉脫我欲歸掃三椽眠是時公倘未卽去便合一日爭千年

偶成

梅花嬌小杏花憨此段春愁了不堪一蹴輕弦雙燕子喚回歸夣到江南

酬潘廣文主見貽四首

大雅委荊榛斯人久寥落吾生苦不早心迹長寂寞窮年抱遺經防尙夙有托誰能導其源浩浩觀海若海上有君子身老道益尊讀書七十年細大悉討論檀弓言物始讀學百不存嘆息耳食子焉能窺籬藩忠義在天下皎若行白日卓哉三四公【廣文昔與防社陳夏及吾鄕陸陳諸公遊】事載史臣筆君今老書生奮袖談一一行成稗官錄用以補闕逸

我昔逰吳中竊窺一語妙【廣文以事落職今復爲諸生】今玆淮南路半面接言笑晚將零落意托契到年少張裴彼何人往事重憑弔

題喬子毅小照

白衣靑舫得閒身防曲霓裳一幅巾池上風流今在否相看已是卷中人

劫火銷沈嵗月遷不將人事擾天全朱顏綠髮還如昨彈指過來廿八年

柘水舟中遇大雨

靑天蕩蕩忽變色黒云如山嵼立一條倒掛日腳明萬弩齊張雨防急時來自是風雷防幽處如聞鬼神集吾舟小比蝸牛廬苦怨腸饑衣更濕樂哉頃刻移陰晴雨過猶帶龍涎腥縱橫亂赴塘下水磊落已見天邊星蛙鳴池上聲閤閤螢流艸際光熒熒谿回漸近人語閙依約防防籬燈靑

觀兪錦泉家樂

我醉來爲蘂宮客丹梯直上三十級紅牙檀板才一聲珠裙美人雁行立平開寶靨玉色勻小曵羅襦香气襲誰其主者芙蓉仙紫衫兩部回春妍雲窻霧閣到今夕絕藝一一誰爭先白雨催來羯鼔防緑腰撚出琵琶弦宜春院中搊軋箏雙成座上吹和笙一枝鐡水龍吟三尺玉簫雛鳳鳴忽聞淸音起重疊姊妹桃根復桃葉等閒聽出猶可憐況是蛾眉好腰衱歌扇新開瓊樹花舞衫舊罥春風蝶不記今宵正三五璧月中天夜巳午哀絲急管爛不收肯捉回鞭踏街鼓巴牋疊幅當報投更索鬭酒飛觥籌狂言一發驚座不欲爲越女三年畱

贈兩淮巡鹺六首

大海環東萊滄波無極明公生其間昂藏萬夫特早入承明門丹臺動顏色許身良卓犖當官必正直謨謀見眞儒獻替賴羣力翽翽朝陽桐威鳳占五徳

古者設諌官上可比宰相君不及堯舜心恥常怏怏直前論事時百折气逾壯公來簪白筆髙議殿廷上時淸主旣聖直道少疑謗還聞補五絲辛苦意不忘

三代制國用其本在力田後世算錢刀利盡民力朘俗儒每病此我見不謂然山海天地藏百姓詎敢専但勿較分銖寛大眾所便今看周孔心未讀管晏篇

緬惟鄭公鄕乃在公井裏淵涵富經術千載繼前軌上之窺皇墳下遂逮子史餘事爲詩言雅音被宮徴銀鉤勤翰墨爛爛光照幾豈徒風節殊廷諍傳諌紙

嚢無金門粟家有珠履人名流例愛士黙黙情自親道義收礲錯詩書浩涯津琰琬韞已輝椒房香可紉乃知气類廣更嘆品藻眞引領仰末風願言揖後塵

二年都城客取友素心最側聞公子賢一見下交蓋是時迫嚴冬雪意飄酒外風流甫觴詠馬嘶促行斾怊悵猶至今歸帆亦吳防通門懷半刺節下整襟帶

海陵官舎送馮大木歸徳州限韻

江上昔相見秋風紅蓼時廣陵鬥酒別殘雪掛松枝荏苒過三月殷勤贈片辭冷灰離恨劇屬思未嫌遲千里歸心疾聴君醉後談此宵惟接燭何計可畱驂玉鱠輕飛雪朱盤脆擘柑且畱今夕夣猶自繞江南別袖牽仍絕徵鞭挽不停路分殘月白詩待逺山靑磵口肩雙兔沙頭倒一瓶只應憐寂寞晤語憶寒防我數東歸近幽居興未涯雪消看種秫土潤遣移花湖雨千絲細江云百尺斜防時君一訪煙水認浮家懷淸堂集卷一

欽定四庫全書

懷淸堂集卷二

吏部侍郎湯右曽撰

題新城王淸逺園居十三首

石帆亭

渺渺雲中帆茫茫煙際水何年一片影吹入戶庭裏靜聽波濤喧臥看嵐翠起

樵唱軒

石脈轉嶺背樵歌出林陰詎有曠士懷自然太古音賞心與之遇杳杳不可尋

半偈閣

古之學道人往往耽禪悅靑蓮窮妙相白足講入滅香淸半偈余便是阿難說

大椿軒

有目抵虓虎其精爲靑羊八千紀春秋防此君子堂人間斤斧聲嵗月安得長

雙松書塢

種松傍檐楹偃亞雙榦直抽防及春華六月結成實偓佺古仙人服之好顏色

小華子岡

崇岡俯逶迆寒山防縈復紅泉碧澗路永與淸景逐弄月下潺湲麻源第三谷

小善捲

何年靈境辟蒼蘚洞門古冉冉封香雲毿毿落花雨我愛服玉方欲往訪鐘乳

春艸池

芳艸倐已春茸茸一池碧不知池上水淸淺生防尺良防愜素襟幽夢寄遙夕

三峯

誰將三芙蓉削出太華頂巖巒穿窈窕冰雪照淸迥攬衣此孤鶱灝气排空防

嘯臺

琴瑟終假器笙竽止諧俗不如激淸音髮齒粲如玉回風結流川髙臺寫遺曲

石丈

丈人巖巖姿貞期邈難對風霜識本性娟好謝俗態長與耽奇人晚節共棲退

竹逕

捎云出萬竿漏月穿防个風來憂成韻幽響日相和掃逕延淸陰彈琴夜深坐

緑蘿書屋

靜知世网疏淡與古言防秋堂一散帙防勘丹墨外晝長寂無人防風動蘿帶

題畫

金鑪三尺火防紅寶篆香銷錦帳空皓腕一拋珠鈿落回身斜倚玉屏風

鬢亂釵橫不上樓夜來孤夣到並州分明認得蕭闗路白艸黃沙一片秋

仲秋釋奠

海甸同文日橋門釋奠時牲牢遵舊典肸蠁肅神儀道統三才合儒宗百世師器猶存俎豆祀已重壇壝律應淸商管齋先上戊期侵階開紫陛列仗擁黃麾韻欲流金石尊看潔象犧璆懸存虡業瑤篚薦堂基素壁畱香久靈風捲幔遲僾如函丈接炳若日星垂醴酌思遺版車攻有舊碑槐陰當殿合松蓋拂云欹仙艸依幽砌文芹漾碧漪淸時修禮樂上相主盤匜調爕勲方大精虔意不疲丹楹浮翡翠碧瓦防琉璃瑞气澄淸靄祥光接曙曦淵源繼顏閔名徳重臯防璧水羣賢在蘭臺百籍披宗風傳絳帳家法守臯比吾道今安仰斯文總在玆靑衿諸弟子聫袂獻聲詩

和寄家兄廣厓

七字詩來洗旅塵荊花齋閣句淸新看云白日憐狂弟聽雨閒宵憶古人夢裏獨歸江上路病餘最怯酒邊身何時眞了村南約未用山堂更買鄰

秋霽出逰白馬湖兼到近村雜成十絕句

出郭眞成爛漫逰水村隨處寄悠悠眼明初見湖邊路蒼莽風煙一片秋

露涼咽咽艸虫鳴素練煙消出曉晴又是碧花紅穗了一年秋意可憐生

欹斜防曲入僧蹊小辟松門不厭低意在有無思一語便從花下捉談犀

陂湖遙隔埭西東蹋水呼來舫子通小試袷衣寒入早豆花雨過蓼花風

防株水栁繞荒荘雙槳停來與乞漿獨纜虛舟人迹少鸕鷀兩兩上魚牀

浩蕩馴鷗認得儂平生湖海豁心胸西南一派煙波裏絕憶當時甫裏鐘【湖心舊有甫裏寺曉暮閴鐘聲今故址爲湖水蕩盡】

自擘菇漿剝芡珠芳鮮到處足行廚鱠殘二寸銀絲滑可抵鱸魚入饌無

籬豆老齊舒蕚貼水蘋多亂著花也自能紅復能白一枝笑插防檐斜

門館蕭森防碧苔誰家亭子淨氛埃斜陽抵死催人去紅板橋頭首重回

防防漁燈集网師半規纎月又生時河橋小市歸舟晚光景流連十絕詩

防焦山

十年夣焦山遊志未一副今晨峭帆往快若逢交舊巃嵸蔽陰翳曲折見徑竇老僧山澤臒驚喜遇邂逅似訝客精防山靈黙相佑初來風防雨少過云脫岫壓江臺閣傑年深新締搆江聲日夜壯萬馬戰場走聞之已驚詫防命況相湊八年十回往得非天所宥稍髙漸防宻更上益深秀林端鼠暗窺葉墮烏早救松風颯然至淸若下寒澑野花亂靑紅艶若春气逗經霜石削劈斧皴不就巖扉想髙躅嘆息龜鶴壽奇文古鼎篆茫昧失句讀千年瘞鶴銘防畫不可究江沙埋防尺漫滅人不守石奇露光怪如坐臥起僕風水相吐吞上下忽空透君臣分佐使各各位左右陰厓攀荊榛午鐘聞一扣隱隱睇林麓菅茅防間覆絕頂遐矚浩然塞宇宙江分一柱撐水觸兩厓鬭莫肖張耒詩亙古如龜伏玆山名浮玉萬金不可購投畀眾富兒一錢不肯授四時變態殊目未一經覯山僧言其然吾言非嘲詬金山塔勢矗對張機與彀海門昏不辧天水一浮漚銅坑東卸來北固始回首廣陵殘鐘沒步髙颿收斜陽又西傾朝昏異狀霞漲倒景紅萬里堆纈繡波平閒榜人風定憩川後眺覽凡想滌佳境誰當酬僧廚摘野蔬晚飯始蒸餾照殿一燈昏負墻古佛瘦平生幽討興常將夜繼晝禪房竹露零甘液勝飲酎山淸入定空不聞夜下漏月出五更初落落散列宿江平面如鏡靴文防作皺扶桑翻日車羲和轡馳驟欲上未上時金波防騰蹂圌山好屏障紅妝遮蒨袖驚巢鴉亂翻浴日雉朝雊玆遊歷歷貧兒忻驟富其如鬼揶揄司命不見祐明仍掉頭去髣髴難刻鏤猶然作詩言文蕪防亦陋

舟中與惠硯溪阻風

與君昨聫吟忍凍及遙夜壓叔陋驅爭東野駕生未分二斗理合避三舎送籠身在笯服皁防難卸戲發楚人些不學壽陵唶風霜正窮沍天地方叱吒眠枕支未穩詩材巧相借開山要鑿空伐國必乘罅我疏衿露肘子宻帶連胯贈刀報豈無獻璧禍早嫁勉作三鼔竭其柰終日嗄聞聲笑扣缶咀味想啖蔗靡宻爭充盤涓滴俱入斚疑有百城擁不輸一錢價柁死魚負蟄冰觸人徹瓦撥灰寒沈煙落燼夜添樺薄技更刀奏狂喙落紙怕湎思壑谷飲獵想云夢射空然屠門嚼反似梁國嚇百戰鐡不持一處囚肯赦出膏眞自煮擇地那禁防神來琢肝腎皮相說脇髂誇多獺未祭絕筆麟已獲浮空海气幻瞥眼電光乍彊弩穿已末堅城久難下祭如旣灌余酒似不驩罷謹當奉秦帝不敢望宋霸子吟愼毋然寸鰭看變化

三月三日同錢幼鯤雨泛湖上

兩峯如髻復如鬟雨後平湖空翠間修褉難逢有今日放船正好看靑山詩壇鵝鸛全軍斂野局漁樵一席閒惆悵輕橈容易去不曾洗足到禪闗

眞州詞二首

估客髙桅收江頭浪如屋一笑輕千金來就靑樓宿宻意眞珠稠雙懸玳瑁鉤回燈相笑語夜夜住眞州

雨

防幔復侵簾更疏漏轉添稍聞涼气入防怯曉風尖跳戶蛙先喜翻檐鵲試占人間惆悵意只是晚亷纎

江上感時物偶憶故鄕二首

我昨別家日始見含桃風梅子方生仁薔薇漸抽叢一度月圓缺花事倐已空嬾宜【堂名】堂中坐照眼櫻珠紅登之白角槃防以靑絲籠渇羌本知味愛此醍醐融翻從矮墮底怪許勻圓同金衣佳公子日夕窺簾櫳一飽吾不許最勝東吳東暘溪防萬樹謹防如守宮可憐好顏色樂府靑樓中熱思逐彈丸不借漿寒攻但恐梅雨漬蠧或生蝱虫

江南夏淺時樂事粲可數悠揚花信風霑灑豆子雨陰陰桑覆壠脈脈膏流土吳蠶方上蔟繰絲知防縷蠶眠豆亦熟農書舊曽譜靑蔥偶摘塍輭美初出釡西來【庵名】有禪老分餉日卓午憐我徵衫塵舊業荒老圃鑪煙捲淸晝坐久茶泛乳賴此宿酲醒口腹非小補我欲歸南山一頃種煙塢采擷充野庖灌漑煩地主惜哉不得往念此猶起舞

逰夏氏五里亭別業同曹武歌友萊鄰湘昆季

五里亭回得此莊萬鴉歸陣正斜陽淸池蘸岸舊痕緑修竹滿山新粉香谷口人家常寂寂洞中喬木轉蒼蒼三千去路愁炎毒願借風軒六月涼

重五雜憶詩三首

閒尋舊夢八年前水閣秦淮小有天風細月華人不到茜紅帬上倚箏弦

寜兒掌上記初生防滴疏桐夜雨聲角黍筵將湯餅防恰教兩事一齊行

憶昨江風作意狂靑山山下倚危檣劇憐萬里歸舟客不得杯黏午日黃

淸流闗

淸流闗前巖月宿行人早行車轣轆年年一片靑艸痕沒盡南唐戰場鏃

曉行

信馬閒行有底忙詩人風味野人裝旅程梁宋初飄泊離思秦吳正渺茫四野欲沈明逺燒五更將絕趁防涼篋中苦訝衣裳薄壓體如霑九月霜

汴京雜感四首

淸渠照出錦帆遲千載煙楊尙作絲一樣傷心莫回首樊樓春酒最濃時

烽火東門萬事非打毬誰復禦場衣只應花鳥無拘管尙自年年汴水飛

休將羯鼓憶升平惆悵無人空月明拍按師師筵上曲馬行燈火夢東京

連理芭蕉玉色芝故宮無復舊堂基憲王歿後風流絕誰冩哀音樂府詞

延津道中

悠悠疲馬出延津觸暑淸羸旅病身正要薄雲成小雨好教官道壓逰塵漿思半呷村姬乞路失三義野老詢一輛太平車子裏全家安樂是何人

題唐六如吳彩鸞寫唐韻圖

蘂珠小謫又經年重疊書完九萬牋卻笑仙家新活計也如人世賣文錢

題周昉妃子出浴圖

薫風殿角得防涼玳押冰簾困日長第一華淸好梳掠晚來才罷玉池湯

道上蝶

白汗憐方困靑陵見似稀已遲春艶艶還逐夢依依弄影悠揚過分香晼晚歸迎風有紈扇切莫繞羅衣

秋日登吹臺

浩刼曽傳防兵火此臺百尺猶嵯峩誰其逰者杜髙李四顧封中淮濟河八月九月秋景澈今人古人遺恨多艸黃騏驥爾且病木馬不食行如何

陳升庵招遊蘇門百泉

五更月墮天西南殘星耿耿配兩三出門風輕馬蹄快衣上一帶侵山嵐蘇門縣前解鈴防困思小憩投茅庵賢侯東海我好友勸我劫劫姑畱驂臺符吏牘劇衡石一笑不問先幽探西門七里林谷繞斜日半嶺煙雲含涓漣已到百泉上淸暉傑閣憑眈眈水妃何年此防步明珠錯落遺風潭千鬟萬髻作顏色太行倒插緑玉篸淸泠忽聽響琴築駛激更不容螺蚶吾徒解衣聊快意健筆往往兼雄談昔者東遊過趵與此淸泚同所妉水晶盤中瀉冰雪一勺便癭吾猶甘【水性悍急飲之輒癭居人於十里外方汲】桃竹園西得防路下者捫壁髙乘籃靑山久無俗士駕白石尙有仙人函嘯臺鸞鳳杳何處遺訣或者畱彭聃重遊後防誰與必歸路欲覓觴酒酣環山三帀夢應熟瞥眼一過心常貪便防休爭百足蚿纒裹莫作三眠蠶人生婚嫁有時畢便合夜雨同防參

來安道中閔蝗詩

我聞政成蝗不災天意潛自防防回推原人事理可信不爾淮徐之民何有哉去年秋田苦蟊螣吁嗟有谷人得食冬來大雪三尺彊猶賸遺蝗蔽天黒宻不能使舉网齊遮邀熾不能使縱火俱燔燒農夫釋耒各嘆息胼手胝足徒爲勞舊傳此物旱之徴防雨一洗如秋蠅只今山川不神龍溺職上帝憫爾應遣油云蒸矧今農功初良苗甫鬱鬱收獲及西成尙可五六月腹心𨿽煩憂物理有衰歇兩年遭旱復遭蝗此是何人任其闕勸農努力耕爾田淸平官府才且賢

上某中丞

帝簡維良佐時淸有大賢中丞雙印綰副相緑車聫冀北祥雲合天南福曜懸陛辭多感激宸眷獨勤拳鎖鑰蠻荒地開張節鉞權到時梅正發去後月長圓百越遮靈宅三瀧俯大川林翔五色雀水酌九龍泉掠防遮藤葉褰帷繞木綿兒童欣瑞日父老喜佳年善政經綸逺淸操金石堅四知傳介守三畏接眞傳瓊樹何由采丹砂不直錢嚴刑冰案減私稅耏門蠲惠路沾千里仁風播八埏蒸黎資教育多士樂陶甄海舶鴻鱗集花村甲乙編麗樓更防防煙塢鼓闐闐撫字眞宜亟瘡痍劇可憐讜言雙闕奏文誥六條宣飭紀風常肅匡時俗屢湔豺狼羣破膽梁棟早須肩汲引收防士疵瘢凜屬員時丰家室聚官好吏民便式訓招陳寔逰談逐魯連瑚寜撒网瑇瑁不開筵山館無停轍橋門絕放船十陳鹽莢論三復二南篇簾啟花間市門開月底防柔桑經廣陌瑞麥織新阡蜑戶謳聲徧蠻鄕舞曲妍鈴齋排錦石防府臥雕鋋疇入陳琳室來看王儉蓮嚴徐殷仰止帬屐望周旋黃木灣頭路沈香浦外田韓碑朱篆刻尹誦緑書鐫令譽傳方外淸名到日邊猷齊稷契淺學遜云淵早嵗身辭越頻年客寄燕詩宗匡氏鼎禮述服家防落拓囊如葉蕭條業似禪林宗巾累墊東郭履頻穿孔坐談曽劇陳筵醉欲眠鵞谿裁十幅麟角禿三千把卷思枚馬燒丹訪偓佺呈材羞碌碌收籠愧戔戔謝府詩書積程門禮樂全執經稱弟子披霧豁拘攣官舎曩畱屐云亭待艸玲瓏開綺饌安穩策花韀殘臘冰霜後迎春雨露先提攜邀譽久拂拭感恩偏苞鳳程方逺臺鶯詔特遷雙旌光照耀六纛影蹁躚嶺外人歡甚朝端論翕然鎭南聲最著分陜任尢專亮采先三事疇咨答九天臣心方似水元化正乘幹爕理調湯鼎賡歌入舜弦惟應桃李列丞相植門前

題水村圖

梅子雨過麥隴黃蔓水流菇葉香江南夏淺好時節水村處處分新秧新秧分時蠶上蔟吳蠶結繭瑩如玉繰絲得谷网得魚船頭醉歌船尾宿河豚欲上蘆芽生淸江波寫鏡面平吳兒踏浪不踏土防防帆影浮空明十家五家矮茅屋門前烏桕樹濃緑林梢雨歇呼鵓鳩原上耕忙催布谷艑郎唱艣何處來靑山如畫須當杯煙中防防見孤寺塘外隱隱聞輕雷長安三年飽塵土歸夢江鄕劇連弩今年久旱气鬱蒸白汗翻漿愁卓午陸生叩門貽此圖掛壁似有淸風俱山兄漁弟莫相笑我亦識字耕田夫

耳疾排悶五首

年逾三十一衰翁百病侵尋急箭攻牛蟻不聞差自在更休方法想治聾

移持雜卉傍軒楹零落眞慚得地生剩有一枝紅芍藥半開應識主人情

急雨俄驚瀉瓦溝恰從久旱豁煩憂夢中訝許淸涼境蕭颯陂塘五月秋

茆檐苫蓋一弓彊兩面虛明八扇窻个是儂家新活計錦葵石竹膽瓶雙

靑綾防度玉堂眠歸夢江鄕輒惘然第一淸詩吟望處萬株紅藥曲防前

沈度汪諭徳招集丁香花下以耳病不赴書此作答

從教寶网奏英韶病後音聞半寂寥酒伴只思春社盞藥畦屢夢故山苗蹉跎勝日看花約慚愧先生折簡招寄語溫風好將防他時還擬一攀條

憶昨分曹立韻時觴飛猶訝酒行遲座中彊半多吳語江左由來重沈詩豪飲更爲今日防繁花重發去年枝碧山學士何由見【去歲錢越江學士同飲花下今下世矣】地下尊前兩寄思

送延津趙令

嶽麓山昏黯黯天短篷風雪洞庭船澧蘭沅芷思公子官閣紅鑪十二年

太行遙壓廩延城防影鞭絲我舊經君去捲簾西閣望玲瓏削出半天靑

送友人南歸

別酒重行簇馬蹄半年情好惜分攜春回塞北冰初坼人到江南栁漸齊一帶曉光迷鶴市防灣淺水繞香溪美人樓閣花橋路待我歸尋防筆題

懷淸堂集卷二

欽定四庫全書

懷淸堂集卷三

吏部侍郎湯右曽撰

寄侍讀喬石林

六年淸夢繞江濱閒卻防龍許國身豹尾昔陳天上事漁竿今作水邊人儒宗經術歸康濟汗簡文章識雅馴遙憶東風挑菜節萬條煙栁射湖春

出城西門

今晨風日佳晻曖淡初旭空煙散林端淺水明城曲西郊路才指幽意紛相逐始悟塵中人嵗月常局促沈防或鑿坯防賞劇秉燭吾生迫世紛誰敢希髙躅聊復謝埃壒靈境尋信宿

憩蘭若

寒林棲鴿午鳴鐘步屧閒行冷梵宮十里蕭條黃葉路白楊吹盡墓田風

過八里莊道中作

始出門頭村郊路就平曠秋山忽滿眼翠色上屏障差差白塔影渺渺靑蓮相幽討已可期諸峯入吟望

至香山寺

入林聞妙香臨流亂淸影松風坐盤石孤意相與永花宮俯岧嶤云物入秋冷鳥雀時一喧斜陽下髙嶺登香山絕頂因宿來靑軒和合肥相公韻

香山古寺危峯巓飛鞚欲躡無因緣今晨得到翠防頂傑閣千仞憑風煙四山圍合看歷歷長路放曠窮綿綿桑幹一綫白窈渺太行萬里靑鉤連八陘地脈考圖志勝槪直欲吞幽燕珠宮紺殿久零落老樹詰屈根株纒舊傳兩松怒龍攫雷雨失一歸重淵恆河七寶緬經始中丞故石今誰傳明昌大定全盛日獵火夜照長圍圓齋廚嵗供太倉米土木屢費司農錢祭星臺荒杳何處空復太乙祠神仙回頭逝水各陳迹風鈴檐鐸猶當年來靑一軒瞰空濶女墻低亞藤蘿懸我來九月霜始殺萬株柿葉紅霞鮮泉聲淙淙響下界鳥語一一聞諸天須臾煙暝月出嶺一彎眉嫵窺嬋娟半嵓逺火出林杪中夜淸磬鳴山前朝霞公今風雅主勝地往往畱詩篇同逰樂宋兩佳士各以秀句驅爭先淸言啜茗足幽賞底用劇飲飛觥船頻年塵土雜夢寐一夕喜就山房眠明朝徧踏四百寺雙屐未到心欣然

十八盤

梯級靑防未覺難始知人事異悲歡秋風正愛縈紆路枉笑羊腸百八盤

水盡頭

探山避犖確踏石畏磢錯定非善逰人濟勝兩芒屩我聞水源頭迢逓入榛薄居人導我前步步進還卻下如臨深淵上如梯髙閣水細流涓涓沙明石鑿鑿瑣碎隕繁星髙閎張廣幕繡若藻采披劃然斧斤削溪回路頻轉淙琤下略彴再過乃得之源深流不涸得非玆山根元气有橐籥或者百川水各各通海若昔聞此兩源今者瀉一壑其下有伏流沸出玉泉腳水淸可以鑑泉甘可以勺小憩登頓疲徐悟防賞樂歸途穿防茸艸樹紛枝格櫻桃花萬樹春來想灼灼寒林饒脫葉絕澗有墮雀濺濺水漸逺仙逕迷采藥回首煙霞姿麤能舉其略

退谷

斗米食不盡八騶竟何益不如山中人嵗嵗掛蘿薜侍郎搆茅亭緬想棲遁迹風流去已逺散髮待來客抗懷各飛沈幽意抱雲石流觴聊復爾更往理輕策

早至碧雲寺

羣山忽開豁煙波出秋曉漙露晞艸根朝陽升霞表陰森槐徑入巖殿駕縹緲入門瀉幽泉紆直防檻繞廊深塵漠漠鐘逺聲杳杳詎知困登陟臨憩已木杪晚秋落桂子敗葉冷荷沼四虛起孤亭碎玉響風篠徘徊衝襟寫蕭散塵慮少萬籟同窅然遺迹絕飛鳥

龍泉庵

盧師千年厓石古大靑小靑久無主飛來此地穴龍湫日出靑天作雲雨池中金鯽數【上聲】百餘中有五色非常魚細看恐此是神物夜半欲去雷風俱

九日大風寒甚不得訪平坡祕魔諸勝

投牀倦不聞齋鼓選勝行須待曉鐘夜半風聲撼茅屋朝來冷气逼雲峯頻添白袷衣仍薄再上靑山興已慵慚愧老僧爲後約可能踏雪到深冬

登楊園小樓二首

颯防驚颷乍入林倦來還此一登臨靑山依舊看如畫昨夜入山如許深

兩年曽共山翁醉修褉風花滿習池九日今朝太蕭摵可知榮悴不同時【乙丑丙寅兩從昆山相公修褉於此】

答陳藹公

閴寂懷朋交跫然喜足音況我與夫子投分蘭與金懷中三嵗字字滅不可尋堂上張徽弦離思滿玉琴昨來到京國有如磁引鍼相訪朝日暉嚶嚶鳴林禽幽人去何所履迹靑苔陰剝啄貽尺書悲商叩中林上言離別意下感揺落心君才老始用藏器詎不深陵谷閱變遷孤懷抱嵜嵚至言久乃信至寶眾所欽願復忍須臾勿怨鬢雪侵窮秋門巷冷落葉枝櫹槮遲君復來過淸言戞璆琳

喬侍讀造一舟名曰云裝煙駕之舫貽詩索和次韻四首

書庫琴亭白傅池靑蘋防動獨來時只應細槳虛徐去未用髙帆美滿吹騰上乍驚龍化速退飛常笑鷁行遲晚來波靜川如練呼客淸醪與共持

鴨頭初漲綠漪生節序穠華取次更畫檝最宜三月出艶歌從繞百花行風光谷口遙相失煙水侯家淡不爭紅防櫻桃深處泊小浮舴艋一漚輕

霜葉萬株屏外直沙禽一防鏡中開閒敲烏榜暮云合自下碧塘初雪來夜半踏冰圍虎落天寒分火上龍堆何如庳著蓬窻了興到閒逰興盡回

煙際輕橈破浪紋眠鷗宿鷺一羣羣穿橋防月半規上濯足淸流防派分物外髙寒成小築卷中冰雪得斯文蒹葭不盡懷人意持贈惟應寄嶺雲

王亷一新居落成招諸同年宴集賦贈

巷陌烏衣選勝偏吹笙曲洛有芝防名都花石春髙下上相堤沙路接連絇舄三千朱邸月防幹十二碧城煙卿才公望如君少行馬門施未偶然

簾外輕寒冷防枝霓裳三疊按歌時雲歸巫峽仙娥雨月艶秦淮樂府詞【時演阮光祿春燈謎劇】宻席防回低桂燼新聲連夜蔟蠻絲使君舊有銅鞮曲好付紅兒與雪兒

送陳斑輿歸昆山

揚州富瑤琨磊落入包貢郁爲瑚璉姿寶气出鴻洞陳郎江左來文采迥殊眾圖成靑海馬繡出玉窻鳳就我論詩言妙義寄循諷上追猗那體屹立架榱棟次寫山水音淸泠發嘲弄西昆亦何者溫李名伯仲一一窮其源顧我媿區霿幽州迫殘嵗行輈千里凍一詠南陔詩云外繞歸夢閒曹冰雪冷別餞虛臘甕看子江鄕行翩然躡飛鞚良材盡用地甔石非屢空譬穿楊三葉所發必命中歸歟隱不腓長路此相送

自黃村歸經艸橋五首

按鷹臺北接春郊信馬閒行未覺遙尺五城南好光景到天煙色栁條條

消息陰陽得審觀蒔花未訝看花難此間別有芳菲節十月中旬進牡丹

右安門外舊池亭別墅參謀堂右丞今日艸橋淸淺水還畱一縷照衰興

夭桃穠杏一時開上巳風光次第來尙有殿春紅芍藥連塍十里到丰臺

玉溪髙唱繼金荃妙語何人解別傳最憶潁亭詞賦手騎風七尺紫涇仙

題寫生豆莢圖二首

種豆何須種一區藤墪瓜架盡疏蕪江南小筆徐崇嗣枉寫蜂蟬茄菜圖

恰稱行園抱甕情披圖風嫋一枝橫秋來簾閣疎疏雨鴨腳籬邊蟋蟀聲

寄喬石林侍讀二首

先生拂袖到滄洲聞道雙橈日出逰種樹防年知漸大傍湖一水更宜秋娟娟月吐窻中霧泛泛煙輕海上鷗自倚紅亭新篴子蚤涼天气換歌頭

銘鐘勒鼎且由他六載雙丸似擲梭絲竹閒情足陶寫海山回首失風波枯棊白黒輸贏慣故紙興衰感慨何我是淮南舊賓客每憑淸夢到巖阿

九月四日防黒龍潭作

吹夢不到城南坰衣袂忽舉風泠泠不知韁鞚落何所仙宮人寂晝不扄入門老鴉與人語丹粉剝落潛精靈陰森古栢閟三五碑石缺蝕誰所銘繚垣中有太古穴下根無地穿窮溟華陽黒水坼坤軸昆明刼火燒元形移來一片太陰色方池圓甃凝深靑羊髯有珠得豈易象乘咒鉢行當聴頻年畿輔困旱魃祠宮牢醴畱余馨撞鐘考鼓樹葆羽白日往往聞驚霆只今時和雨暘若大有況絕秋田螟空潭寂寞九淵蟄我來臨眺憑軒櫺荒陂防畝亂鳬鴨敗葦彌望疑洲汀人生適意無小大疎豁坐愛風中亭國西山翠在眉睫塵勞如醉吹還醒長安歌舞五侯宅此地誰挈沙頭瓶同防欲散我亦去卻略檻外須臾停水葒自媚砌前色寒蝶未退花邊翎移時啜茗雪乳泛盞杓漫自勞鄰丁斜陽欲下理歸策回首尙帶龍涎腥

寄喬云漸二首

逺道俄傳有報章斜封玉版認行行兩年幻出明珠翳半夜潛回若木光喜極屢呼賖酒券人還勸閉讀書堂一身老去眞須惜鏡裏吳絲看鬢霜

何處劉郎技入神照來秋水復雙淸光從銀海波中覓影自金箆刮處生藥物開州張太祝方書陽裏鄭康成思君九月黃花節作意看花分外明

水廊絕句

池枯荷葉井凋桐橙子舒黃柿吐紅水檻自行還自立作寒一陣撲簾風

和沈南疑移家都下詩次韻

老松十圍埋雪霰神龍咫尺蟠沙泥人生遇合詎可料四時擾擾空輪蹄嗟哉吳興沈夫子四十尙困鹽與虀往年同舉京兆試雪粒散落收稗稊衰蘆颯颯咽朔雁宵夢喔喔思吳雞君歸卜築五湖曲志士不厭山深棲重來說經過太學侏儒嚢粟愁顏低我聞捲阿詠吉士朝陽瑞羽鳴菶萋由來難嫁必傾國美人夭采爭春荑君才於世合致用未怨赤腳嗟跛奚三塗八難累豈免何肉往往同周妻君家兒郎三玉雪丰盈已露顏角犀瑤琨箘簵入包貢吾言左券非無稽秋窻獨樹弄明月句法一律提昌黎於莵文采萬人敵只手便拉赤豹麛洛城數間足瀟灑渭濱千畝無町畦朱絲瑤瑟薦淸廟閶闔傾聽釣天迷坐奏雲門戞韶石詎得玩世歌簡兮

九日登慈仁寺毘盧閣

大海一粟浮神鼇平地湧出無波濤鯫生早衰困筋力風駕兩腋嵬嵬髙危欄望到飛鳥沒細與鷹眼爭秋毫豁然四虛倚空濶下睇萬木環周遭車馳馬驟漲塵底始信物外容吾曹蓐收西行欲弭節坐覺嵗月流滔滔霜淸日薄作重九來此佛寺持松醪先賢故事試續說五經逸字誰題餻

晚過妙光閣

披蘚香門入穿雲小閣登松間耿殘照天外刷秋鷹勝節淸防數流年百感增西風重九日吹灔酒三升

送金道州令平山

團團窺靑防漫漫覆后土武功太白去三百鄠杜城南離尺五手摩日月淩星辰下噓爲風潤爲雨人生宦迹風中萚逺者憂虞近者樂往年萬里栁州祠瘴霧漫天愁插腳歸來騎馬古邠州仍持手版謁督郵邊居蕭條窮邑冷四年掣電驚回頭今秋得邑逾嶺海意外誰遣臺符畱樂哉新垂畿縣綬馮翊扶風闗左右邊沙慘淡防見無蠻雨沈防猶記否故人置酒行送君君才磊落志軼羣丰車肥馬何足云往操鄭刀攜宋斤君不見滹沱之南恆嶽背一縷遙接垂天云

題惇好堂集後三首

書郎家世盡淩煙更有才名萬口傳年少承恩知第一每從扈從奏甘泉

卜築名園傍上林承宮連閣對千尋盡羅星宿看文雅別遣風雲入賦心

淥水亭西脆管哀先生賓閣爲重開座中應有邯鄲竺嘆息天人未易才

題徐電發檢討楓江漁父圖二首

愛君雅頌猗那手閒向煙波理釣絲一片悠悠暮江色蓼紅蘋白月黃時

泛泛眠鷗漾浴鳬華輈𨿽小稱菇蘆卻將秀嶺仙巖意並作秋江靜釣圖

八月十二夜月下訪兪陳芳病起用呂山瀏韻

東鄰有佳人機杼響空巷文頭巧圖繡妙手生姸狀朝來雙蛾顰忍病辭不放雁鴻初起勢風裏防千丈旁觀皆嘆息謂子眾人望詎識達者心一笑齊得防古匳澀苔紋露冷花當呂侯千金字宮徴各諧暢譬如假髙衢偪仄見坦蕩君還作才語我已得詩樣詼嘲雜風月脫略忘禮讓平生述作意丘壑有防尙杯行再三論興已寄霞上

明日陳芳以對月枉寄一首見貽依韻奉答

年來飛雨散西東歌舞歡場似夣中才子蚤知眉最白佳人容易頰銷紅病餘气尙飛騰在醉後詞猶顧盼雄領取平秋月三五故穿窈窕入簾櫳

送翁康貽南歸

金明池路杏花叢兄弟歡逰約略同零雨散時人欲別故山遮處夢還通百年騷雅晴軒筆六月虛涼水閣風一樣恩袍爛銀色羨君歸著北堂中

寄懷陸履貞表弟

別來三見嵗堂堂良訊封題日防行薄病定知新健在雅詩未害逺分將香生藝苑蕓爲局價出連城玉有坊不墜風流端賴汝底須飲酌笑諸郎

燭花二首

忽漫花如笑眞將愁作籠無情拋玉腕有恨帶金虫焰吐熒熒碧光揺薄薄紅相看始遙夜莫怨曉曨作意開何事闗情有隱憂隨風飄別館和雨暗空樓心肯煎熬滅啼因防滴休剪刀聲最苦淒絕是淸秋

送梁藥亭歸南海

圖牒不到羅浮巓中有雲气相鉤連瑤宮璇房七十二造幽屐齒無因緣愛君架屋此中住便作平地飛空仙煙霞瀟灑入骨相風雨離合來詩篇昨年走馬到京邑春官名字人爭傳楞伽一本學士院晚入不看前階甎宣武門西得小築手置花石爭春妍捲簾煙穗上裊裊倚杯月色流娟娟長安騶呼滿廣陌髙車大馬交喧闐相如謝病杜門臥時與文士窮丹鉛我生於世百無好默坐兀兀枯僧氊窮秋落葉記送子古藤老屋風霜穿燈靑火冷共聫句颶風鯨浪遮南天五年回首等夢寐萬事過眼眞雲煙春風一枝同砌植猥以蓬艾隨芳荃詩書臭味自夙昔文字嗜好猶當年豪唫始知筆有力痛飲那顧嚢無錢人生蹤迹劇過雨一尊別酒仍花前太官未賜百索軸長路已捉蟠桃鞭到家五月六月節四山茘子紅無邊歸攜詞客陳與屈美人一曲尋花田故交隔越霄漢外欲往逺道愁連千惟當作書勤報我更寄仙蝶飛翩翩

東王石谷

岐薛諸王賓友俱右丞名迹貴傾都君從劫火傳家法願乞山居農作圗

顧伊在侍郎巡撫河南寄贈四首

喜傳尺一日華東道路歌呼逺近同闗內流移方在洛天邊霖雨正思公淇園便下千竿竹少室還棲百尺桐憂國定須康濟手挽將八節應條風

聞命才爲宿夕畱圗書一卷壓輕郵江湖衝雪浮單舸鼔角驅風笑八騶儒者有人方大用太平無事更何求冰心一片嵩陽月遙掛靑防萬里秋

廿載談經朶殿開尙畱三禮在容臺

主恩特賜旌旄出民困從蘇召杜來得士水南兼水北濟時公望復公才穿花豹尾淸吟路憶到梁園日防回文章楊葉記三穿才子承家最少年猥以通門隨麈尾每畱小飲到花前浮沈自笑三千牘揺襞虛勞九萬箋只待公還秉元化中和有頌願雕鐫

題黃硯芝中允黃山采芝圗

夜槌靈鼓防江邊四十七瀨波聒天平生常笑酈道元黃山勝絕脫不編搜剔異境誰最先誇娥巨靈知孰賢天都巉巉逼星躔雲海下幕變化嬗我夣欲往塵勞牽披圗恍惚置我前劃然翠壁千仭懸好山不防來連連中有百道丹砂泉異花香艸金碧聫枸杞夜吠龍蛇纒松根茯苓忘嵗年春陽濯濯萬色鮮濃緑畫出修眉娟髙原下隰暄且妍行歌樵客花駕肩中間忽置萬頃田桃花茅屋飄紅煙短轅車子小烏犍雞豚散出村東偏門外淺水浮漪漣內有至人談妙秀峯往往規巨然花竹間出宷與筌問誰作者形神全王郎妙擅秋豪顚江夏才子人中仙屬寫此圗暢幽悁永嘉開鑿意所便天臺石梁跨蘂淵方瞳緑發疑偓佺道衣瀟灑回風褰奴背古音嚢五弦巾箱或貯金簡篇玉堂鈴索厭八甎愛此寂靜山中眠他年追逰許攀緣采藥便從葛稚川三月十八日過海棠院花將敗矣用東坡定惠院東海棠詩韻同山瀏讓水次厚作

閒坊無事疏艸木欲飯靑精餌黃獨花時日日宜出防敗意生憎阿戎俗慈仁海棠春似錦鈿車不減馳金穀我來防日顚風吹玉雪兩株欹佛屋燕宮遨頭數往事防騎淸歌兼竹肉紅潮乍退粉態勻宿醉殘妝看未足一株已占春一國窈窕況逢雙女淑幽昏偶桂爾何人念此眞令一捧腹故人相邀共題句詩爭奇葩字瘠竹林檎木徒浪傳肯令貴耳不信目嬌紅暈紫眼未見浣花詩老虛畱蜀東坡妙語傳瘴鄕如刷伏鸞梳隱鵠古來尢物知者少豈獨孤芳委榛曲對花嘆息花無言萬感茫茫仍撥觸

夢兒在官感成四首

耿耿燈殘焰沈沈夜向防似聞風颯防應識爾精靈噩夢昏常亂哀魂感易醒最憐身老大妙士手書銘嬌小初來日憐渠尙鬭彊豈知虫蠧葉不耐艸飛霜醫藥遲眞悔平生想若狂枕邊猶髣髴還捉舊衣裳念我淪飄久從知教督疎門衰眞賴汝年小卽知書下筆能驚座淸言數起余硬黃臨故帖墨沈尙如初老驥心空壯童烏淚不幹我衰三月劇汝死一門單骨月分張痛文章付托難失珠驚覺後慟絕撫遺棺

題喬石林侍讀萬里歸舟圗三首

采得鮫珠自百蠻春帆防幅白雲間淸江朝暮畫簾卷下上數峯如髻鬟

九疑山深亂啼南嶽廟前烏欲棲孤城杳靄一聲角湘水瀲瀲浮玻璃

猶記春流倚艣枝六千里外得歸遲此中大有題詩客夜半亭舉火時

題靑溪釣隠圗三首

七里灘邊正落暉漁歌遙唱晚天歸戴公山下秋風路黃葉人家住翠防

好景婆娑日數回江山防疊翠屏開煙波盡處暮潮落恐有片帆天際來

知君摩詰是前身畫裏詩中兩逼眞一片江天好吟思千秋長傍釣臺人

送兪蒼文二首

忽慢攀條悵逺行杏花寒食數歸程分明仍在廬江驛同聴淋浪夜雨聲【子巳未曽畱懷寜傳舎十日】

澄江如練謝家詩千載風流入夣思君是後來稱獨步合應題在小孤祠

贈歌者時郎

雕闌屈曲上花鉤行徧花陰迥自愁聴出一聲新樂府始知江左最風流

妙絕南朝瓊樹詞空餘宰相寫烏絲秦淮三月花如雪一曲防腸誰得知

三年隋苑鬭繁華定子當筵醉臉斜水調莫歌歌最苦雷塘防畝野田花

梨花著雨淡生春小閣濃香撥一尊莫向湘南唱紅豆弦凝管咽欲銷魂

琵琶箏笛等閒空蕭寺房廊夜夜風憶得扇紈零雨別防回惆悵蠟鐙紅

除夜二首

眼看小嵗又嶙峋疊鼓喧喧動四鄰松燎桃符千里夣朱衣畫袴五陵人細思勝事隨年減黙數淸防入夜頻長信新聞

遺詔下更無帖子寫宜春

遲回節物每驚嗟垂盡眞憐赴壑蛇先飲屠蘇非少日浪書郁壘向天涯醉從司命爭阿堵癡憶添丁舞髻丫準備歸鞍到江路小紅剛放一枝花

懷淸堂集卷三

欽定四庫全書

懷淸堂集卷四

吏部侍郎湯右曽撰

同查查浦兪陳芳防憫忠寺

幽州遼宋來憫忠寺最古緬昔締構初貞觀實英主長策禦區域四荒羅牖戶鴨頭漏帶水海外跨極浦蓋金好須髯作事曹馬伍凶殘義宜取豈曰此裔土闗門士十萬一一手摩撫英公應祕記西嶺吼虓虎瑀公臥若龍東萊駭鉦鼓傳烽入塞垣破陣圗幕府登山紀功徳天子神且武豈知栁城南花生骨已腐哀忠塟遺骼傑搆辟宿莽要將龍象力洗此刀韣苦厥後上將旗聫翩三十五俘獲獻昭陵談笑收五部所恨莫離支生未伏鑕斧我來防憑弔事往難覼縷荒碑半剝落莓苔漬伏雨及此晚日晴松陰轉廊廡梵音寄喧寂秋容迷仰俯朋好得兩三筆力挽彊弩千年如轉燭萬里想負羽待考金石文前史非小補

過雙林寺

髙栁鳴蟬已到門小橋雨壊晝昏昏茶香一勺知新味鴻爪何年識舊痕乍落槐花秋夢冷自翻荷葉午風喧癡人未用癡相惜寶帶華纓一笑論

寄兪錦泉舎人三首

石家勾管好風光紅袖圍中倒緑觴十二年來如昨夣舞筵猶記舊衣香

碧闌干畔月朧明天祿圗書縱復橫的是神仙有才子艶歌聲外讀書聲

屋梁防載寄相思不遣防霜防鬢絲聞道先生新气象酒邊瀟灑百篇詩

送吳靑厓

初驚半面薊門霜乍別河幹暑雨涼共羨少年先入洛豈知才子倦防梁庭分玉樹枝枝秀堂有槐花冉冉香每到經樓最髙處始知季虎气堂堂

題楊靑村黔行圗

盤江水淙濺五溪石竦桀天寒迫殘嵗我友萬里別垂腰大令綬行意慘不悅我還笑謂君有美此才傑虎頭食肉志固已輕九折豈比碌碌人跬步憚棲息志士有髙駕良馬無停轍龍蛇百尺姿正要飽霜雪夜郎古荒服勇鬭劇猊抉只今知詩書諸生習綿蕝往看文翁化魚貫就行列官閒亦何有俗朴門不閉陋邦𨿽苦貧往往富金鐡催科幸無擾得酒笑且咥昔者君先人曽持使者節六州思羊公遺愛猶可說至今百蠻地士女爲哽咽君還訪舊經碑字未磨滅耕煙今逸老妙手寫幽絕山川與城郭好景非一設梯天一握近拔地寸步劣最愛巉巉峯雲裏見牡凸果然有此境遄往計當決況聞有丹砂磊砢出靈穴淸詩照絕徼光比孤月潔還爲風土吟寄我寫勞結

題範夫人畫三絕句

新蟬

栁絮才髙早擅名丹靑餘事亦天成閒將鸞鳳鴛鴦手寫出新蟬第一聲

黃葵

金陵小筆畫葵黃千載同拈此瓣香綺繡一絲容不得道家裝束淡衣裳

紅蓼

江南蓼岸紅無數多傍魚牀與釣槎標格一枝看更好不須辛苦作叢花

李丹壑前輩見示白門集

十年誦君詩三年隔君面闗河邈風雨塵土委筆硯君行曽防時日月如急箭別程槐黃黃鄕夢江練練天邊念朋好雲外疏鴻雁每思合並難執手笑且抃寒暄無恙外冰雪探一卷君才雙雕玉粹美無可揀十五登承眀麗藻壓羣彥詞塲防老宿斂手避文戰貞淫別雅鄭同異考箋傳沈酣嵗月來體制看數變蕭閒白門集暑雨冷夏簟一曲長干行飄零防歌扇秦淮好簾幕楊栁萬條綫一一思舊經悠悠托深眷江花開五色妙語讓君擅沿流溯淮淝走馬過梁汴懷人弔古作一字一黃絹煙霄攜防筆仍自入吟院顧余誠迂愚辱君屢殊眄防門篤舊友雅詠諧宻宴國香蘭九畹詎比蓬艾賤瑯管俗耳驚云錦凡目還君繡鴛鴦金鍼覓誰見

移種白丁香兩株

閒從老圃得深談灌植茅齋小似龕種樹寜爲十年計看花自笑一春貪輕陰晝永移簾押殘夢香淸撲枕函愛爾抱叢幹防雪寸根銜取送江南

次錢蓼湑見貽韻

只手誰能障巨河空驚五色眼中過新愁岸栁低攀袂昨夢宮花輭襯鞾楚澤三秋吟墜露漢庭一笑失橫波先生貝齒侏儒飽底用風前想玉珂

南榮有軒三楹縛竹爲籬植雜卉其中以爲防息偃仰之地四首

讀書惜已老看花悔不早平生此二恨耿耿掛襟抱七年京城居庭未見寸艸天機紛六鑿世网觸九惱豈知物外閒熙春自娟好形骸叔夜土木太枯槁吾師郭林宗逆旅亦灑掃

枳棘編作籬薜茘栽爲墻年年貯秋雨艸樹半已荒京國苦風埃此樂安可望盆盎得生意露下明月光破蟄走百虫昨來防雨涼呼童縛竹埤花藥一兩行

文無催我歸海棠破昨夢牽牛始引蔓錦帶已羃空纎纎白棣花萬防雪吹凍勝春如佳人朱顏酒防中光隨暮色斂香與曉風送嬾知世緣疏靜悟物態眾防肝與虫臂擾擾爭羣動

南園飛蝴蝶翩翩若有情花房釀防蜂戢戢如有聲暄妍感時節辛苦各自營我來捲簾坐讀書軒南榮一餉亦云樂千載如可並異時王安丰眸子秋水淸嗟哉營營子爝火安得明

送呂山瀏之臨朐

讀書把丹鉛作吏就朱墨書圍足瀟灑吏事有程式呂侯風雅才開卷欣獨得當其下筆妙魁磊百夫特只今親簿書民事紛已逼莫輕百里宰大小各奉職才從百練老節自寸莛植此中惟宜酒毋乃負飲食又笑朱子元奮髯太彊力吾師蓋公意刑名本道徳齊州桑麻川沃土惟赤埴煙雨勸春田燈火催夜織但期畢租稅未用憂盜賊君才無不宜賢者詎可測三年課治行天際翔羽翼看君任諌諍偉矣邦司直

送家兄子方之淸流

行路何必蠶叢難千渦萬沫新羅灘磋磨一綫千仞底篙師談笑無波瀾山重水復阻煙霧孤城小驛開茅菅君今行持部牒去舴艋一葉淩飛湍陰崖暝谷濺急雪坐覺六月溪風寒到官梅雨歇淸暑萬山茘子方舒丹訟庭無事數花落石上時有靑苔斑淸平長官父老喜儒雅吏治琴書閒對牀應念老兄弟擾擾嵗月驚雙丸平生僻性愛水石念此不得同躋攀飛車恍若行萬里坐我絕壑危峯間淸猿夜夜月掛樹素馨一一香連山閩州芳艸滿沮澤百本好寄幽人蘭

送魏禹平之濟南【時赴李觀察幕】

七十二名泉娥薑水第一北爲大明湖湖寺陰負日開軒面魚鳥水木最明瑟物理感廢興故址亡六七惟餘淨池水濫若咒泉溢年深壯蓬葦彌望日防宻緬昔歷下亭少陵有健筆千年觴詠地野水蕩爲潏使君北海裔文雅邁流匹經營還舊觀比者工甫畢豁達排天字空明俯泉室十頃開鏡匳一片拭琴漆濟南多名士土風足紀述意猶不自厭千里盡僑肸君今囊書往文字提一律虛徐夏景淸散落濠上帙照眼荷芙渠紅妝翠擎出輕舠弄煙水舊夢俄已失從君續前防欲往恐難必

次韻送王令詒之茂名二首

王防風月蚤知名綰綬南巴萬里城雪客有時還隠鷺金衣何處不聞鶯桄榔葉暗侵杯斚翡翠巢低偃斾旌京洛舊防重記否六街塵土閙春餳

各以篇章鬭苦吟門前馬驟復車駸分箋共打蘭陵鉢索句休言單父琴海上著緋從政始鬢邊吹雪舊交深蠻鄕夜雨應回首珍重瓊瑰贈別心

題松南釣磯圖【爲令詒作】

春波鱗鱗逺涵碧孤月冏冏暝吐白萬條楊栁五湖風三尺綸竿一片石卷中漁釣誰畫本江左風流此詞客坐來興寄殊閒閒望神光猶脈脈平生廊廟才自大夢寐江湖性所適細觀鷗境訝許寛回首羊腸等閒窄云根沙鳥來有信磯畔春潮沒無迹先生甫裏編庳篷丈人江上容安宅筣笓細碎安足道笭箵縱橫竟何益明年海上拔鯨牙大笑天邊坐鼇脊

送金孝緒之徳興丞

扁舟泛彭蠡云物入九夏落帆嵗寒山林木森繞舎官閒亦何有俗儉人事寡想見藍田尉哦詩古松下同方若霞沚晚過迎仙觀得九靑六麻二首

重過蘚逕與莎亭人似飛鴻此又經好景一年看歷歷秋光萬防散星星松廊斜日陰初轉石砌閒花晚欲零芝蓋霓旌俱寂寞空餘薜茘短墻靑

玉淸歸路有棲鴉不羨唐昌觀裏花冰齒猶寒靑石髄回頭已防赤城霞壺中浩刼匆匆過鏡裏霜毛漸漸加仙酒餘杬尙堪買煩君重到蔡經家

壽徐少司空四首

丹毫鳴佩玉丁東嶽峻風標仰岱嵩七葉英華傳僕射九州水土倚司空謨謀朝右勲名大喉舌天邊地望崇眷注方隆開濟日共看一徳贊元功

螭坳槖筆廿年餘一代文章重直廬鶴禁每開前殿講龍香時啟太淸書三霄露下珠交映五朶云裁錦不如昨日南宮司玉尺元和嘉祐轉移初

身兼忠孝古無倫斑防承顏色笑頻補衮日攜慈母綫循陔節防北堂春堦前羣從芳蘭秀膝下諸郎玉樹新最是素絲淸節久俸錢恆散故交貧

如公金石固風期節貫暄寒冰雪姿愛士數搜轅下足防才曾獻卷中詩洪鑪久荷鈞陶力哲匠親爲儒雅詩八月秋風歌進酒露華方浥鳯凰枝

題王茂京給諌仿荊闗靑柯坪圗

洪谷天成气態殊闗穜古淡足工夫出藍標格無差別一樣秋山樓觀圖

題李松嵐翠防寺圗

我愛西南峯三五總娟好何當領絕境佛閣破霜曉陰陰秋樹暗一一寒泉繞他年兩芒鞋雙塔記林杪

送李約山之官涼州

似君文采駕枚鄒忽漫乘軺過隴頭司馬一官新按部河西千里舊防秋邊庭鐃吹傳才子父老壺漿拜郡侯滿泛葡萄倚橫笛桃花春醉古涼州

送沈昭嗣之官監利

東陽才子河陽令防服還鄕破臘新千里江山方捧牒一船琴鶴便迎親邑中霜橘探懷美郭外湖魚人饌頻況是官閒詩思好渚宮西上待吟春

壽大司成吳楞香

巍峩今儒宗公如五嶽岱延陵大賢後世逺典型在詩書承累葉彪炳發千載傳家棣華亭聞者知友愛中有養親園花藥粲多態公初讀書處黃山小樓對下有百尺谿溪聲喧云碓煙光變朝暮山勢爭向背發而爲文章卓犖壓前代起衰眞大手落落誰與配煒如金殿艸鏘然玉堂佩公之博雅性虫魚收細碎公得閩洛詮金石聞謦欬衮衮長安塵公獨樂恬退澄心觀往復貞志絕尢悔髙深詎窺測約略舉其槪平生門下士湜籍凡防輩昨年校春官鋤剔理蕪穢本以采蘭蓀何圖壯蓬艾靑衫上講堂辱公勤教誨百家搜寶祕六義精剪裁侍坐每夜分燭跋見至再右曽薄材資有聞行不逮懷恩無所報拊心常自痗公爲王謝門玉樹種庭內海國珠貝光天孫錦無纇淸和好時節晴雲捲黮防一尊持獻公南山翠如黛壽考詠作人菁莪資灌漑他年秉樞軸防名置夾袋

送潘集生之官曲沃

連璧風神十倍加牽絲路指太行斜七年杏苑初懷綬一縣檀郎只種花詩境小胥安筆硯官情老父話桑麻銅琶錦瑟新聲好笑拂靑鸞照臉霞【集生新納燕姬】

送錢叔鬯之官閬溪

金明池上杏園偏猶憶宮袍稱少年家有詩名傳大歷官從云棧入西川山回劍閣春風早水接嘉陵夜雨懸聞道閬中花最好歸栽梧掖柏臺邊

題放鶴圖

仙禽無凡姿矯矯九秋翮稻粱生計防雲水歸夢積主人意閒逺共爾風露夕舉杯向靑防彈琴坐白石

上玉峯徐公四首

三星魁下指東吳萬壑流環海若趨宇宙大名前代少制科髙第一門俱防龍望自中朝峻楊墨言從別派驅開濟心勞勛徳重始知經國在醇儒

邇英進講日曈曨一奏豳詩早達聰諷議每移

明主意淸嚴猶見古人風國家大手知無敵禁掖親題嘆絕工天下文章公望在韓歐陽有起衰功

海嶽英華蓋代人由來絕業迥殊倫六經屢折羣儒角九服齊扶大雅輪無事心常愛丘索有才誰不仰陶鈞每看元老虛懷處吐握風流一旦親

春官玉尺手親持科目光華此一時嘗惜文辭傷篆刻獨將經術作宗師士當失意猶無恨材苟懷奇定見知只有公門慚小艸也滋化雨伴仙芝

送朱敬如出守九江三首

望郎文采敵枚鄒旌蓋南行及晚秋三十宿宜新月色二千石是古諸侯門前鑪擁一峯秀郭外江看九流髙詠琵琶亭上路使君何減白江州

世家喬木有淸風復榭重防玉一叢我愛淸吟此才子人言好士類司空雪車冰柱風標似秋月春云意度同合與匡廬作賢主瀑泉萬斛在胸中

閒分翠管擘雲箋文字師門托契偏貪借異書常萬軸共持杯酒又三年眼中簿領心期少望裏江山夢到先觴詠情懷官況味北來時遣驛書傳

上陳太宰四首

靑漢瑚辟作窗看公談笑便經邦人間爭禦李元禮天下不名張曲江華嶽西來通蜿蟺黃河東下聴錚摐篤生合是山川力拔地擎天那得雙

太常髙第早知名兄弟才華鶴算程雅以文章司瑣闥正從經術重公卿寶書天上含毫入香案云邊領仗行每到

九重嗟賞處玉堂鈴索悄無聲

曽將詩格壓羣流大國齊盟數澤州倚出半峯姑射雪坐來脫葉洞庭秋撐腸平貯五千卷頫首休論三十籌王【新城】李【合淝】一時淸望在每耽佳句輒防搜

韓歐陽在許誰同屏底門生仰末風小艸栽培嗟薄植大鈞陶播倚元功霜淸或解孤生竹弦寂還收未防桐自顧何人最惆悵敢將啟事望山公

送潘尹之官太倉四首

輸與髯卿此一官只教髙枕勸加餐銅坑紅綻楊梅熟先上潘郎瑇瑁盤

分得君王符竹來宦名𨿽小亦悠哉太平且喜稀公事撥了文書近酒杯

吳中舊事未全荒畫本詩篇王太常今日東園好風景不妨騎馬數徜徉

曲殘紅豆最相思何處鍼樓祝喜絲好爲春風買桃葉待教唱我渡江詞

雪霽寓齋小集

跫然鼪鼯徑足音未易聞翩然鸞鶴姿叩門來數君數君髙世才聚或動星文輝光借蓬蓽謦欬生風雲朝來防霰集旣霽仍淸芬閉門手古帖不換千鵞羣車迹到亭午醆杓逮夜分要當劘詩壘豈徒列酒軍我方同公榮不飲亦自醺如香爇百和乍染猶氤氳仰屋笑著書此語古曽云吾徒亦何事糾軋長紛紛退之愛文字苦嘲盤饌葷踏筵果可致寜當避羅裙陋彼下士語細響同蠅蟁吾欲淸其源三沐復三薫醉侯沈麹蘗左史誦典墳知味出醖釀欲殖非耕耘文堂共麾幢詩酒兩策勲熹防待朝影黯黮畱斜曛

懷淸堂集卷四

欽定四庫全書

懷淸堂集卷五

吏部侍郎湯右曾撰

贈喬石林侍讀四首

南宮風月已多時得路煙霄去較遲閒與墨卿爲職業冷看蕓府是曹司闗心小貯銅匜火過眼慵爭玉局棊那更宦途論巧拙防花累石足幽期

有才如此合騰鶱尺一俄聞

詔防傳泚筆露分仙掌上題名香繞

禦屏邊遭逄魚水眞千載顧盼風雲便九天第五何因減驃騎品題況自玉皇前

漫將鉛槧笑儒丘稽古榮看禮數優一賦舊曾傳豹尾七年今始上螭頭淸班曠典知無愧密侍殊恩可易酬公等自堪當世用不徒文采重枚鄒

每逢下直卽談經萬卷書圍一艸亭筆海濤聲天墨池雲气雨冥冥山圖落手懷孤往酒地當杯笑獨醒蕭散肯容無事在卽看魁下是三星

題殷彥來歲寒吟集後【先有漁洋山姜兩先生贈句】

歌聲金石出閒居冰雪崢嶸歲漸除誰解何郎有佳句一時沈範兩尙書

王赤抒舍人署其齋曰野航邀共賦詩因次原韻

淺浦深灣一葉舟粳炊船尾鱠船頭滄波倚檝心常在畫舫名齋事更幽虹貫月時隨蕩漾浪如山處盡遮畱舍人懷抱淸於水閒詠陂塘菡萏秋

花朝實君儀部招同諸子小集分韻得山字鋤字

飲食煩君召疎慵笑我頑酒宜排日醉人趁一春閒坐覓林中艸心貪雪後山百花開漸近鳥語變闗闗手自營珍味交親意有餘未嫌官俸薄常恐酒杯疎防蟹門生議缾罌隔歲儲艱難吾後約菜把出煙鋤

送式如侄南歸

蓬山蕓閣賸閒身雨雪春來臥浹旬職事敢論三代史俸錢不救一官貧庾郎鮭菜無兼味謝氏烏衣有雅人每念竹林前會在愛君談麈往來頻

買得靑帆欲渡江修門別路水淙淙笑人多蠟防山屐爲我歸營聴雨迸石斑斑墻外筍撥醅灔灩臘前缸燕云吳樹勞相憶夢裏煙波尺鯉雙

送履中長老

沒膝街泥雨雪頻苦畱莫漫笑因循師應桑下仍三宿我已花前負一春衣鉢只如飛鳥迹江山好在野雲身十年座下稱都講的有香門未了因

賜金園圖歌【爲桐城尙書作】

今之元老桐城公廿年論道蓬萊宮手捫星辰夾日月蒸爲甘雨噓和風許身眞當稷契比髙志夙與煙霞通公家樅陽好巖壑楚山不斷靑摩空龍眠翠壁看面面亂入窈窕穿瓏山莊【李伯時】故址畱粉本公亦別墅環其中敞開堂軒復架閣密挿楊栁疎栽桐往年兼金賜內府特以開鑿煩神工珍材豈分岱畎北異植或徙溫房東君臣契合恩禮異書防所載誰能同我公風尙秉淸素恥以富貴誇豪雄門前五畝耦沮溺但課歲事觀農功雨餘丰茸春稻緑霜後防防秋塍紅愛山豈必山中人我聞此語東坡翁公方爲國作梁棟明堂九室淩蒼穹鑑湖未須乞於越緑野漫自憐髙嵩棲丘飲谷事豈易逺夢空逐歸飛鴻虞山逸老妙圗畫紙尾薄技余雕虫公之文章浩河漢下笑涓滴流潨潨它年從逰許裵迪千里會買煙江篷

病中查悔余以詩見懷卽次原韻

蕭然敝幾倦猶憑僮觸屏圍喚不譍病覺雪風侵骨泠貧憂藥物與年增蒙蒙自防藏灰火冏冏長懸照夜燈多謝先生好詩句愈風檄手更誰能

送陳斐公南還二首

防褷殘雪照河幹送爾煙波倚櫂還愛弟心傷春艸碧老親健喜舞衣斑隱居學道人爭許獨行持門事本艱竹傘藤鞵泉石路多應難似舊時閒

俗學眞羞祿可漧艸堂歸夢羨君還雨餘翠竹穿小花下紅魚嚼影斑靜愛著書人未老貧憐負米歲方艱它時夜語香燈灺照盡恆河悉等閒

次韻張聲伯孝亷見寄

早攜防筆壓神州兄弟才名入選樓不少吹噓得任沈獨將風格繼梅歐聮翩宦迹靑雲上屈注詞源碧海流遙想新詩滿河隴太行冰雪擁前騶

題朱北山寒雀圖

芭蕉葉枯霜已裂臘梅枝凍雪欲折寒雀忍寒拳兩翼橋邊何者彈古舌

去年所種籬間雜花次第皆放

一年前此挿花叢也有滋培長飬功小艸無名𨿽瑣細孤根得地亦靑蔥經春雪大開差晚直北風多掃易空牋乞天工同愛惜數枝婀娜照簾櫳

與張九如表叔夜話

人生常飄飄風雨從所適五年如夣寐半面此良覿落身簿尉中趨走上官檄王程無東西冰雪就逺役長安僦居住斗米太倉糴通懷任舒捲豁意寫肝鬲我時困尫羸終日臥向壁殷勤數問訊藥餌巾蒙羃先生丈人行髙曾舊親戚猶記我童孩繞牀梨棗覓巢傾故家燕管咽鄰人笛念舊增歔欷撫時入感激於今太夫人濟上且安宅𨿽衰猶善飯至孝神理格尊前一杯酒聊用減憂慽晨鳬市已買早韭畦可摘歡防二三子情話朝及夕君畱能兼旬夜待虛白

合肥相公居廬三年常有白燕翔集作詩寄呈

禎祥召有由幽隱理不隔允矣大孝人天地爲感格我公曾閔性純懿洞金石祿養四十年愛日慮彌迫出踐百僚上丹靑炳功績入侍慈母顏嬰孩伺喜戚臨危呼蒼旻吁禱躬自責淚盡屬纊辰血灑衫袖赤乃知終身慕萬口爭嘆息

朝廷恩禮殊中使問絡繹煌煌貞松字寵命

至尊錫碑綍歸阡原辟踴臨窀穸惻愴三年防倐若駟過隙骨立居倚廬長號晝連夕悲泉夜濆湧枯樹秋蕭摵寒吹振空山淒風結廣陌靈禽海上至皎皎刷毛翮防褷冰雪姿暎此麻衣白飛鳴不無意下上從所適終朝戶庭間棲止松與栢往者夢投懷瑞世生旦奭今玆幽埏上感召精誠積世衰行誼薄頺波借公激豈惟在廟堂名徳樹準的卽今苴絰際坐見風俗易元化調鼎臺人倫篤儒碩載賡白燕詞史乘流舄奕

晨起聞同捨諸君有丰臺之防口占

出郭休慿問訊書羣公作計未全疎醵錢先日謀沽酒好事東家許借驢一帶緑楊依水逺萬畦紅藥破煙初可知鄠杜防應徧臥病淸愁忍笑予

酬惠元龍庻常三首

故人久疎索羸病臥逾時合藥期仍卜看花約屢辭細泉鳴石鼎鬭雀墮檐枝佳句勞相憶淸愁罥亂絲載酒楚江上哦詩淮海濵風流前日事惆悵十年人移竹閒聴雨畱花晚占春交情垂老大白髮數莖新三載蓬山住情親等弟兄靑雲看後軰防筆失先生土肯埋龍气風須送鶴程蹉跎君莫嘆得酒再三傾題悔余蘆塘放鴨圖同錢石臣用鴨字

昔者崔白與徐熙各各蘆塘畫秋鴨君從十年圖此本千里隨身在行笈江湖塵外饒啄食寒暑囊中等裘箑浮漚漾影光動揺接荇穿蒲波唼喋豈同先生住甫裏亦與好景共淸霅君才如掉溟渤鯨出語能令萬夫壓六鰲一釣連龍伯下笑防邊觜啑啑道士鵞寧有意籠海濱鷗本無心狎秋堂夜雨重把卷臥病經時寒白袷也知幽事同襟期恍與髙人接眉睫幾時倚槳隨君去出險心如下防峽驚濤擺闔駭浪輸淺水蘆花夢猶怯君家兄弟深契托豈比恆情稱欵洽不妨詩酒成三人共宅淸漳我應夾南鄰叩門船肯借北闕朝天履休趿識路知歸暝向村沿流自逺晨放牐家雞野鶩莫分別聚訟紛然議禘祫只今秋帆理數幅別酒盈尊且勤呷閒來放鴨偶爾爾畫裏看人空劫劫桃弓休問踏浪兒卿去還應用卿法

初秋病中遣懷四首

一夜西風颯已秋雨餘防潤在衣篝暄涼覺陰晴異造請忙因疾病休碧蘚嫩初侵露砌夕陽沈更暎簾鉤不巾不韈差疎快望裏橋虹晚欲收

鶴長鳬短總堪嗤忍病淸齋燕坐時食蛤蜊寧知許事索檳榔乃笑長饑可知說士甘扵肉差喜談兵略似棊倦卽髙眠醒便起半縈香篆上銅匜

歸歟鄕井興何如菜把難營隙地鋤世上爭能無事事閒中聊復借書書雞虫得失何闗我蠻觸紛紜可笑渠痩骨年來無一把棲心只合在淸虛

幽處微聞艸木香安排筆格與茶牀雅思對客聞才語暇輙繙書檢藥方芝桂膎胰隨措置龍蛇虎鼠任料量蓬頭散帯丘明士吐論縱橫或未妨

題項霜田秋樹讀書圗

司空三十車一過不再讀豈知瑯嬛洞萬籖未流目況復千年來煙海浩簡牘寶裝不觸手緹褁空架屋予生𨿽苦晚好古念久蓄幽森皇墳書寶祕金石錄涓滴乞殘沈氤氳丏餘馥所恨椎魯姿伸紙必三復得一九已忘枵然負此腹年來更蕪廢塵土盜寸祿狐史一筆無空名濫史局此心耿耿在詎便髙閣束譬如撥灰深溫黁火猶宿每逢佳士語輙接遙夜燭徐徐涉波瀾浩浩脫邊幅君從故鄕來別更六寒燠平生舊防好命駕煩屢辱時時歌新詩淸音戞寒玉興來爲長句千言筆應禿旁史乘事朗若目親矚劉郎眞善人能使家令伏自春臥羸病擁被苦瑟縮喜君談天口博辯如灸轂東方多澹辭詼啁語尢酷君才實具美分了十人足酒邊徴雅令猶足咜庸俗我𨿽愧如歸君每來不速錙銖較文字粗糲饜蔬防秋期整歸鞍湖海興已逐攜持視此圖令我紙尾續一編秋樹根澑雨蒼皮蹙金天爽气豁眸子湛秋緑行當借一鴟從君舊山麓𨿽貧或未害日煮二升粟

題折枝荷花圖

蘭橈桂檝倚來頻翠蓋紅妝晚更新不用鑑湖三百曲一枝畱待若耶人

題王赤抒納涼圖【取少陵竹深畱客處荷淨納涼時詩意】

寫得新圖野趣長恍遊竹逕過蓮塘風開月影一林瘦雨作湖聲六月涼髙節最宜霜後色苦心猶帶水邊香先生標格冰壺裏未省人間有暑光

正月十三日東江席上同姜西溟趙蒙泉吳元朗張漢瞻宮友鹿用子瞻岐亭韻

東風吹何時栁色染新汁連朝曉夢裏花朶壓紅濕入春春未動馬蹄空得得閒來叩君門推甕飲須急不知陂塘外拍拍幾鳬鴨喜心刲鮮腴暖气上巾羃聞君宦防樂腰下金帶赤愛君名士風手中羽扇白談諧二三子取醉半墮幘酒酣哦新詩詩成鬼應泣纎纎月始生旋圓俄復缺人生幾良會珍重座巾客年年試燈期莫忘此宵集

再用前韻送王雄飛之陽山

六年勤過從墨費幾斗汁半從酣醉後霑灑衫袖濕浪擲虛牝金與君兩何得不知空釡裏饑腸轉逾急閒來繞階除羣心妬花鴨君如瑚璉器蹔用疏布羃玉川一先生並少婢腳赤故園刧火後彌望衰艸白書劍久飄蓬發疎不滿幘才髙身欲老相對如雨泣寧甘伏櫪歌未用唾壺缺賢侯在中路行矣萬里客期君嶺海隅維舟或來集

徐道積招集碧山堂感賦

仍到司空綠野堂酒人詞客舊歡場一生知已傷存歿十載逢君各老蒼天上鵷鸞堪接武尊前鴻雁自成行闌干十二春風地幾樹繁花月似霜

賦得明月照積雪【次新城公韻】

幽尋耿無寐滅燭夜分時起視雪千里微明月半規寒光坐超忽素影共防褷誰似王夫子巡檐獨詠詩

匏瓜

小園親種得苦葉覆柔條老借霜斤斷輕畱竹杖挑無風聲寂寂醉月影蕭蕭歲晚南村外巢由好共招與雄飛飲畢爾榮宅主人夜話塞上戰功殊可喜也

小來气決早知聞老去談兵尙一欣曾擊驍騰雲下賊盡驚鼓角地中軍紅燈愛就文人語繡甲親從武庫分駐蹕山前鏖戰處白衣誰省舊功勲

曲阜顏太宜人七十壽三首

華冑傳鄒魯賢聲著郝鐘璇閨聞內則畫防自名宗峩嶺千尋雪天陵百尺松長應紀彤史令徳偹溫恭最憶傳烽日城危壓陣云九秋霜遽肅七日玉几焚刃血殷重袖冰心凜一軍閨帷有奇節瀛海接英芬仙苑三珠樹爭看繞砌栽隔紗由母教視艸見門才小劫銷沈後還丹次第來鸞封下重疊令序正恢臺

上掌院彭公四首

崇朝已徧泰山云亞相名髙海內聞此日師儒尊五緯向來物望重三君回

天事每聞朝右掩卷詩常聴夜分一樣勒銘鐘鼎在卻輸公是寄斯文

鶴書曾記日華東朶殿晴開曙色紅萬里淸文羅闕下百年遺老訪淹中量才誰是淵云敵下筆眞無枚馬工天上寶書題第一五花香散墨池風

十年蕓局淡延襟別有耽佳好古心半篆香邊看冉冉八騶車下任駸駸間隨客品酒淸濁愛讀書如山淺深只有濟南王學士時時花底共微吟

五閱仙翁日月壺憶從槐市列生徒人間名字榮諸葛閣下文章比大蘇久識防魚潛沼樂待攜野鶴出林孤舊師仍是嵩陽客笑奉金箱五嶽圖

莽式歌

莽式者樂舞之名也歲以季冬習禮部略如古者百戲之屬甲戌十二月十四日余得寓目乃爲作歌

季冬臘日烹黃羊儺翁侲子如俳倡嗔拳雜伎閙里社細腰疉鼔喧村場太平有象自廊廟五兵角觝修總章春官都試平旦集萬人聮袂東西廂南箕北斗供摟繁絲軋竹同淸揚闝驚出林吼虓虎很訝當道蹲封狼劃然忽變戰場態金戈鐡馬聲鏘鏘左旋右抽嫻進止先偏後伍紛低昂弓彎不射刃不斫徐以一矢定寇攘髣髴觀兵耀徳意詎止武力誇多方帣韝鞠起上壽千年萬年歌未央昆明池頭夾棚路洛陽樓下列炬光麟洲小水跨鴨緑九部亦得諧宮商紫羅防邊挿鳥羽綘抹額上搖金鐺輕身似出都盧國假面或著蘭陵王盤空筯斗最奇絕如電防磹星光芒解紅俄作小兒舞文衣綷防顏霜戲馬防邊身便旋鬭雞坊底神飛翔踏歌兩兩試燈節秧鼔面面熙春陽牽絲底用魁子阿鵲雅擅籧篨娘雙童夾鏡技渾脫晚出絕藝驚老蒼弄丸一串珠落手舞劍百道金飛鋩我聞殿前陳百戲緬昔制作傳漢唐魚龍曼衍𨿽技巧亦與民物闗禨祥賜酺懸知俗安樂拔河爲卜年丰穰只今殿廷虡懸備兜離僸佅咸賓將鳴球拊石洽至徳散樂亦預鈞天張恍從輶軒采謡詠正以鞮鞻懷要荒書郎羸馬久憔悴乍與鮑老同顚狂爰居縱駭鐘鼔饗舞鶴自應參差行千周萬帀狀倐忽舌撟目心蒼茫作歌形容莫究悉竊喜六律調歸昌

東臯艸堂看杏花歌

淸晨叩門折柬呼樹頭勸酒聞提壺芳郊走馬意不厭況有十里春風俱東畬曉煙林木暗一帶細艸茸茸鋪萬錢幾爼笑多事三月櫻筍煩新廚王孫天上本龍種文采復與常人殊喜聞佳士甘勝肉愛拂官紙柔於膚今晨召客昨宵往先掃襌榻溫僧鑪香界庵前一把手兩腋風駕登煙途暈香亭子森翠繞細泉入盞浮雲腴風條露葉轉蒙密瞥眼仙杏花千株金明壓防十年事惆悵昔夢成老夫妍姿恰宜麗日暎憨態欲遣香雲扶看紅看白情未足惜花惜玉懷仍孤只今佳時促芳宴它日雅會思吾徒嬉春排日合洪醉東走脫兔西飛烏巾年絲竹本陶寫一串頗愛歌喉珠沙頭玉瓶酒不盡罍尊歡笑雜路隅栁條未放謝家絮蛺蝶新上滕王圖艸堂重開割鮮罷更抄云子炊雕胡城門曛黃歸轡急戀此光景畱須臾鄕心毎念一區宅歸興空憶千頭奴羨君城南尺五地文酒之會無時無竹鑪銅碾紛雅具淸詞妙寄非俗儒東風落手先一笑芳徑未遂沾泥塗林亭韋杜倘許借鬥酒更擬明朝沽

送張卣臣學士祭告南嶽

尉通重譯懷柔答萬靈天書頒北極祀事肅南溟衡嶽仙人宅文昌使者星九疑聨屬逺防筆啟幽扄典禮修三楚提封接五谿烽銷靑海北文諭夜郎西共識天威肅須令王會齊百蠻應震詟京觀築鯨鯢

漢瞻南行詩以贈之

如海長安城小一萍掛半肩寄圖籍兩耳聒梵唄時時從朋好淸尊敍情話吾子昻藏人一往喜疎快胸中九云夢細碎肯蔕芥屢踏舉子場辛苦不得解蹉跎好名字尙有文可賣平生韓吏部混茫接髙派兩窮適相遭合豈待媒介愛如北方蛩防比南海魪吟牋拂詩成醉馬墮飲敗風流賭棊槊餘事猶爲畫所嗟不得意靑山涴塵霾西風一颯沓客子感秋屇結束還舊鄕修途逺行邁三年慈母心笑口北堂拜家臨太湖水朝夕看澎湃靑蓮网白棘果否路荒怪幽居洵可樂卽事足瀟灑相期春雨餘行園翦新薤

懷淸堂集卷五

欽定四庫全書

懷淸堂集卷六

吏部侍郎湯右曾撰

出國門別諸子

王程趣辦嚴結束事逺役昨宵故人酒離思紛已迫今朝城南門風雨晦行迹依依戀親愛怨違隔須臾意不忍況在歲年別靑山去逶迆待此萬里客遙憐牂牁水漾漾瘴云白回頭九衢塵燈火夢疇昔淸防知幾時悵望勞思積

涿州

南涉溝連北涉溝肅皇無復舊宮樓鳯池院裏新眉色一帶靑山入涿州

獲鹿懷古

石邑西來入亂雲花光嵐气漸氤氳淸思童水千巖束險接陘山一綫分東海靑林神女廟南荒黃屋尉陀墳茫茫舊史堪慿處剩有蒼煙送夕曛

憩曹氏水亭

澄鹿泉水流出碧山岑幽逕一支瀉虛亭四面臨翠深滋竹色云薄散林陰濯足石潭曲松風淸我心

爲家兄篆辛題煙江圖

畫出長江疊嶂圖靑林潮沒片帆孤歸心己逐鴟夷子一防煙波落五湖

兄弟東山志趣同可憐束帶已成翁心知不愛髙官職樓閣江天夢想中

韓明府席上

索爭將風月淸梨園小部最知名人間歇絕花奴手九歲誰傳羯鼓聲

眞定道中

滹沱一水抱城回慘慘平蕪朔吹哀全趙山河平似掌晚來風雨過寒臺

順徳懷陳叔毅

趙國檀臺已廢丘幾行雲樹接沙溝艸中蝌蚪書應在城下鴛鴦水自流酒肉朱門堪失笑風埃靑鬢足閒愁最憐覓句陳無已短防方爲梁宋防

登叢臺

霸圖銷歇入閒憑云閣岧嶤最上層斜日煙蕪迷二水悲風猿鶴散三陵美人池畔蛾眉淺鼎士臺中袨服曾不斷太行山莽蒼西來猶似識衰興

磁州道中

夾隄栁色暎泉流滏口淸源滙曲溝二十里中荷葉路水風吹緑到磁州

過鄭州雨後道濘肩輿雜出村落畦隴間靑蔥彌望甚可樂也

午炊滎河飯晚指鄭城宿雨後淸風生一日變涼燠僕夫畏泥濘迂道幾縈曲落身禾麻中平野舞淨緑敷榮己可愛未暇計成熟平生老農書𨿽好未竟讀防官田園興久矣念空蓄但求陽羨米敢盜太倉粟吾儕亦何須衣食望粗足提筐出村女聨袂共墻屋悵焉感逺逰萬里雙轉轂

出西門一絕句

髙低坡隴到今存槐栁陰中碌碡村我亦天涯念兄弟斜風細雨鄭西門

寄錢石臣洛陽

谷城伊闕郁靑蒼水北山南古洛陽第一邦人重經術遺碑存否蔡中郎

北地深知苦旱多千金遺堨近如何銅龍古噐非難得便是元康繼太和

淥水池應付刧灰團焦光气本天開由來磊落英雄事愛爾髙歡酒一杯

九僧遺集叩禪闗詩社風流逝不還何日縣南三十里龍門諸寺接香山

春鳥秋蟬相續鳴東陽門外聼松聲伊川修竹眞堪買便合移家住洛城

東禾黍繞茅茨驅馬悠悠周道遲望裏何由見宛【平】洛幾回循諷右丞詩

禹州贈吳尉

頗愛人間杜五郎閉門不出十年彊先生可是黎陽尉試覓涼陰一本桑

六六峯前好卜居丈人澗上未全疎蘇州莫漫嗟卑吏春艸生時合著書

馬上

一天涼露斗斜橫羅薦輕寒近五更殘夢白河三十里水葒花气杜鵑聲

臥龍岡

古之求志人往往雜耕釣嗚呼諸葛公伊呂得同調隆中吟梁父妙意寄歌嘯三分限王業一隅割巴徼艱危气逾振成敗事難料萬騎祁山東長星晦光耀英雄襟上淚時往不可弔我來臥龍岡目盡逺山眺蜿蜒西南斷千里自嵩少遙峯銜落日小閣耿餘照虛寢蔭疎槐上或施蘿蔦英靈猶髣髴蜀魄子規叫成都八百桑古柏賸遺廟極望勞峨岷夜猿同噭噭

新野

今日樂莫樂水上兩菖蒲不知何年花一笑風回裾公私亂蛙聲兩部鳴不已安得挾彈過湛湛一池水

白水村

風俗東都記文章西鄂存赤符千歲歷白水數家村銅馬何知帝蒼龍尙有孫原陵蕭瑟久里社薦盤飱

襄陽懷古

馬蹄一蹴失荊門百戰山河殘角聲估客帆檣依斷戌人家水竹暗孤城干戈格鬭英雄事賓從風流江漢情鄴下諸郎如虎兕不爭劉表一書生

大隄曲

去去隄下舟望望隄上樓鯉魚風信急漢水不西流宛轉唱桃葉哀怨歌竹枝攔街白銅鞮何如襄陽兒美人楚云端明璫大隄下一曲歌落梅肯換千金馬結伴踏靑防新妝待明發日暮行雨歸自惜雙羅韈緑水浸紅紗橫塘漢曲五月南風生一夕北人宿郎网縮項鯿一网出千頭持妾金錯刀欲前卻還羞王師北徵大防凱旋恭紀

憶趨班劍屬車旁萬乘旌旄下朔方共識霆威臨北戶一時兵气壓西羌朱旗晴閃

天王字靑海秋寒太白芒鬱鬱闗門吹急雪大風雲起看飛揚

春遲苜蓿尙枯荄竟夕叢生天馬來九驛山川皆禹服萬靈風雨防軒臺前軍一戰妖氛滅邊燧全銷絕域開諸將不須分道入六師爭唱凱歌回

陰山天外挿長屏積甲髙齊熊耳形磧北己遮唐塞隧漠南敢近漢邊庭規恢社稷基磐石一用干戈勢建瓴萬帳降人皆不殺始知寛大在

朝廷

極北心殷隔九闗喜聞霄漢防書頒溫禺防獻燕然下阿布思擒瀚海還

廟算如神收絕幕侍臣刻石紀封山自慚諭蜀西南徼威徳應須曉百蠻

登峴山亭至甘泉寺

籃輿嘔軋傍城隈積霧霾陰黯不開一磴自穿雲气入萬峯爭送雨聲來山川浩蕩今如此裘帶風流安在哉千載牛山共揮涕古苔秋井易心哀

雲藏巖谷晝冥冥忽聴天風響佛鈴艸際老僧迎客至煙中修竹入門靑坐來瀛海茫茫地盡失山川漠漠形休問葡萄撥醅後甘泉一酌自淸泠

午後忽開霽襄樊歷歷在目

誰教洗出翠姢姢恰與靑鞵布韈便飛灑雨猶行下界笑談人己坐諸天云生重覺衣裳潤谷轉還欣艸樹連不數太行晴了了山靈亦似舊因緣

習家池

賢達不買名況乃盡醉時山翁坐鎭日酩酊何所爲舉鞭問愛將拍手笑童兒風流逕千載流詠髙陽池

臨鳯皇灘望鹿門諸山

漢廣詎輕涉況此驟風雨旣霽昏翳除白浪猶掀舞江亭晚置酒悵望臨極浦隔江鹿門山列嶂淡可數中有隱君子塵枉笑州府崔徐亦雅防牀下誰客主襄陽耆舊盡樵牧煙中塢蔡州髙唱歇渺云端樹南睇漁浦潭水深魚所聚漁人競賽神坎坎叢祠鼓會看澄潭下巨鱗出网罟

明日復過灘上

我昨淩飛湍足蹋千仞石濤波不可渡萬竅號竟夕坐笑片帆耳蛟龍爾何惜空令云木杪隔此棲遁迹明朝初日亮馬嘶行意迫林端霞色明沙外練光白頓驚夷險異波輭穩如席重畱豈不佳嚴程逺於役車中省登覽嗒然怳夙昔靑山爭向背眷眷昨防客漢江還送我十里照衣碧顧此云物閒羨彼魚鳥適人生如蓬飄西東我何擇但愧抱甕老五畝得安宅魚梁近可指何處云夢澤回望谷隱山山寺失咫尺它年覰熊緣還著永嘉屐

斑竹鋪北十里

曉起風露濕暗中艸木香微聞虫啾喞漸覺山低昻一綫緣蟻上中休似蟄藏荊南己如此愁絕瘴云鄕

龍山寺樓

淸絕龍山寺松杉六月寒斜光低雉堞逺勢出檣竿云物堪銷夏江天入倚防傳聞潭五色步屣試求看【五色潭在寺左側】

荊州

剩礎遺隍問舊疆龍門馬牧總茫茫接天波浪三江口橫地風雲百戰場尙有帆檣下巴蜀無多戶口在耕桑不堪原野蕭條地吹角重城倚夕陽

戎馬壬申逮甲申萬家煙火幾家存人如刲豕屠羊慘事異黃巾靑犢論妖樹禍生天北極怪風寒捲郡南門龍陂橋外坡陀血誰洗忠臣九地魂

地形天險楚江寛欲借荊州自古難虛笑百人稱武吏豈同列郡領材官雲臺特給親軍仗玉帳新登上將壇駿馬健兒君識否時平政要重師幹

黃灘一綫勢危哉駭浪驚濤打岸回水國分麞空入市秋風臥虎想登臺迅從巫峽千盤下濁比洪河萬里來每念築堤能捍水始知髙氏亦雄才【髙氏堤五百三十里】

孱陵

沙雜山廚飯風吹野館燈江深波浪惡月黑到孱陵公安城東門駕小舟沿陂湖入不翳禪院

散帶披襟村路東小橋流水曉煙中行穿徑窄家家竹喚得帆輕葉葉風但有僧皆堪入社況逢酒恰載連筒【時舟子方以買酒至邑】緑漪笑爾波三尺一任蛟龍萬仞宮塵中無地避炎蒸濯足滄浪勝蹋冰淸梵依依煙寺出奇峯歷歷火雲升百年著我眞浮客一飯何人愧老僧菱葉荷花雙槳路他時聊記昔防曾

晚過來云庵

暑光漸退晚涼天羽扇絺衣就夜禪修竹徧栽鄰逕後淸江橫繞寺門前無猜沙鳥應如我重到山云不記年一室優曇花是否盆中艸木總蒼然

夜半渡蘭江比曉至新田鋪岡巒林木郁然深秀頓忘行役之勞矣

澤國多淸川方舟得屢渡蘭江波似鏡雙檝自沿溯昨來白沙洲沙際起宿鷺還尋洗墨池崖崩己非故來云佛燈上一縷香煙度澄波延余賞暝色入徐步三更天風生缺月光微吐星芒翻上下黯黮沈水霧列炬棲鳥驚徵夫卽前路

性怯旣畏馬且還登我車登車苦顚頓夢寐無安舒復起攬衣裳暗中思故書澧陽舊有蘭可紉不可鋤只今白石上齒齒誰復餘物理異今昔人事同盈虛時見荒陂中淸露洗芙蕖

山腰列騎疎熹微見曙色天光一以辧萬象誰得匿巖巒走坡陀蒼翠淨如拭髙低林木暗淸泉流湜湜冥蒙南山云俄頃滿山北山靈欲出雨久旱潤黍稷吾行叩村扉一笑得飽食

朱立山太守見枉新詩奉答

夜涼卷帙自回環坐聴靑夢裏還彷佛白綿紅雨句謝公亭外舊靑山【太守有白綿鋪細艸紅雨落芳溪句往時在敬亭作也】

夜郎西下最思君水復山長去住分栁葉湖邊連夕雨桃花洞口萬重云

澄江如練日哦詩公事蕭閒晝漏遲亦有淸平賢太守不曾拜表賀龍池

朗州司馬行吟處野水荒煙一片平今日武陵溪上路與君同聴竹枝聲

白馬渡

山勢垂將絕江聲撼殷空磴初盤鳥道人欲倚天風偪仄喧呼急艱難道路巾逺看帆影落煙渚曉蒙蒙入桃源山牽蘿捫葛拾級而上洞穴宛然還過遇仙橋細流淙淙欲求漁人纜船之所了不可得故碑亦剝落無復存者

狹路披榛入仙源杳不逢空餘石橋水蒼蘚認遺蹤山鳥幽自哢溪雲閒更封野僧無一事飯罷午時鐘世外神仙宅雲中雞犬聲捨舟何路入沿棹有人行聞道春來水桃花幾瓣橫年年流出在長共楚江淸

長阪鋪雨後

蒼溪西去總山程水穴風巖盡意行隔嶺雲含殘雨气抱枝蟬帶蚤秋聲峯攢古木陰陰秀雪濺奔泉瀏瀏淸正是暑消千嶂裏緑黏芳艸愛初晴

辰龍闗

束馬懸厓險闗門郁不開居然橫防地曾此掛弓回浩蕩妖星落蒼茫野吹哀兵家爭間道爲語勒銘才【諸將破賊從郭家溪小路入】

馬鞍山

山行日以髙起伏勢未已盤紆眾峯盡一峯倚天起峯峯相羅絡雲气間其裏云生始膚寸萬狀變譎詭須防滿太虛一气失俯視雷聲如嬰兒雨在絕壑底不圖人間世險絕轉可喜汗漫乞天漿嵌空抉石髓正從九州外防此一水

七盤嶺

百里轉絕壁萬木枝交撐下臨不測溪浩浩但有聲今來登歷異目擊心己驚四虛無依倚巖崿起崢嶸石塌容足劣徑垂如發縈急雨吹山風重陰匿光晶山髙風轉削颯然飄衿纓古人仗忠信入險無異營性命絕可憐煩憂一時並靑林隱鬼火白日來山精誰能禦魑魅懷緬傷我情

七夕詞

鍼樓河漢低露气晚淒迷此夕淸猿叫良人過五溪修纎月一痕長眉畫初嫁可憐新女兒燒香繡簾下爲君買香羅裁爲金縷衣春風著來舞蛺蝶一雙飛

辰州江樓

楚澤深來地轉靈浮香沅芷繞回汀竹郎祠外昏山雨燕子巖邊疊畫屏五嶺佛桑開更白【嶺表有紅佛桑頃在太守齋中乃更見白者】兩京虀菜采還靑武陵一曲吹笛言語侏不可聽

漫成

天星寨髙山入云羣苗防若猿猱羣十餘年前此窟穴木營下屯諸軍堂堂大將執枹鼓汾陽逺孫闞虓虎莫道潭中巨鯉魚橫海長鯨膏碪斧

村市鈔奪愁精夫漢家賨布充國租熟苗吚嚘生苗樂順宜噢喣逆當誅紅旗山下人相呼丈二尙有君王殳辰陽莫輕楚門戶逺控粵蜀滇黔隅

錦州大姓彭與田願比內郡興國年長官宣慰吁可惜表裏偵伺爲諸姦正嘉以還頻作孽麻瀘二邑無炊煙安得感恩秦刺史組練三千誓同死

官軍至多苗不畏【不怕軍多怕糧多此昔苗語也】餽饟不繼兵且退箐林伏弩利鋋矛一縱獵火宜髙秋人言石壘果可築上因懸厓下深谷地形天險人必爭州家官府尢淸平昔者乾道盧陽西特與諸蠻布威信武安不救馬邑戮古重徼功啟邊釁方今

天子徳唐堯四門穆穆九譯朝如天好生性不殺苗乎苗乎爾莫驕

江樓晚坐

危欄外涔涔暮雨來江山抱城郭燈火間樓臺濁浪浮槎逺崩濤觸石回三川驚暴漲愁絕且當杯

江漲行

君不見辰州城南夜將午馮夷江心起槌鼔老蛟跋浪濳虯舞六丁天符遣行雨江聲如雷轟百怪雨腳如麻垂萬縷沈沈三日白晝冥仰視漏天那得補萬溪環滙崩奔流泛溢漸逼中南樓間茅我亦江岸住日側水勢聨方舟初來中星斗近爾日戶內魚蝦稠天瓢頓翻兩龍子海眼誰鎭三犀牛窮山大樹蔽江下傍水老屋隨波浮災祥未省五行志頽壓自爲千家愁街中乘船朝入市父老驚嗟童穉喜傳說曾經萬曆時七十餘年重見此人家半扉何足道屋瓦沙痕畱水底心慚河內乘軺車浪說周南滯太史百憂集行路難明朝欲往愁飛湍驅黿役鵲不得渡中夜敧枕危難安從來楚俗重禱祀江神應復哀我頑香煙未絕風西南宿雨欲洗山拖藍

晚霽二首

枕席濤瀾上人間憂患長身眞蹋鼇背路尙阻羊腸日月終開霽風雷已退藏忽傳江漲落喜極倒衣裳每恐髙城決猶欣巨浸平鯨鯢終窟宅燕雀且生成捍患時方急橫流禍不輕漫勞喧鼓角悲健雜江聲

詠古

伏波三輔英寄迹闗隴間晚成遇英主名並蕭曹扇據鞍矍鑠翁垂老徵羣蠻壺頭咽喉搤成功詎云難道暑水毒滛跕跕愁飛鳶曵足視鼔噪見者猶哀憐身死印綬收勲髙賞不延傷哉薏苡車防鼎應雕鐫觀其誡子弟刻鵠逺咎愆誰能易世後擩嚌防未然峩峩銅柱標長畱極南天蠻祠喧簫鼔珓斚亦告防巫言神醉止野老舞躚躚突兀虛殿瓦歲久澑雨穿薄帷飄回風仿像識遺顏緬思雲臺畫弔古畱余澘

三閭身旣放長鋏帶陸離瑤圃駕靑虯昆侖驂白螭恢之言彌廣侘傺世莫知上沅乘舲船凝滯江水湄辰陽旣夕宿漵浦行逶遲去國日漸逺云日交蔽虧雪霰一以零幽巖淡無姿洞庭波佳人見何時汀洲搴杜若客與將遺誰葅醢百不悔謡諑言其私芳馨與腥臊詎得同器施蓽路啟山林鐘虡倐將移夷陵秦火入章臺猶射麋雲雨巫山陽武闗歸無期試招汨羅魂悲風滿靈旗弟子亦搖落煩寃作楚詞

夜郎竟長流天末懷李白咨嗟赤霄裏鎩此鸞鳯翮四明狂歌人天臺坐忘客一見驚仙骨八極可揮斥賦詩上金鑾非常主恩澤翻然乞身去浩蕩事逺適悠悠平臺春泛泛滄海夕東南波連山潯陽夜掛席水軍旌旃滿名髙見驅迫浮煙揮賜金順逆不再擇九天一飄墮萬里遂竄謫江潭憔悴容遼海流離迹匡山懷舊隱頭白歸夢隔聲名王中允行在奏凝碧鄭老雲海間地下誰蕩滌人生遭逢異往者非一格羽衣黃樓中追想年五百當時投魍魎此樂得猶昔文章光焰長放逐天地窄嗟哉武陽山萬古一片石

殊方

猺獠音接巴渝舊俗同鴉鋤荷蠻女桐子拾溪童土禁丹砂穴家收白蠟虫殊方風物異油素媿揚雄

船溪驛

久習靜便趣矧玆巖壑鄰溪風涼送暑山月夜畱人好開書帙牀虛拂簟塵誰知是淹泊延佇夙心親

大龍門【時暴漲甫落】

捲波吞岸穀炊黍少人家滄海眞驅石恆河只散沙斷崖崩碨老樹臥槎牙晚景頽檐下風吹杜若花

沅江驛樓

飛梁千尺偃長鯨斜日煙霏紫翠橫曾憶亂山沅水驛【徐珌沅州驛詞云秋欲暮路入亂山深處】慣經遷客舞州城倚簾江映琉璃色傍捨秋寒蟋蟀聲正是愁心孤迥處龍標明月晚還生【龍標城距州五十里】

回龍闗

擘開翠硤迅湍流洗出晴雲秀嶺浮拂拭西風衣上雨回龍闗下暮江樓

相見坡

淸風生山巓微雨在山腳後山路始窮前山壁又削飛龍中忽斷奔馬勢旋郤兩山郁嵬峩一水相互絡泄雲天光漏仄壁石气錯俯逐飲澗猿仰睇投林雀髙低總臲下上殊苦樂彼途俄復經此路邈如昨千里同一瞬靑冥倚寥廓

飛雲巖

蒼然月潭寺秀絕飛雲巖玲瓏窔奧坼幽閟神靈潛千年水穿澑點滴滲石乳垂垂萬峯窠鑪韝不得補

卽事

山谷陰晴異西南气偏螺紋苗女髻雞尾馬郎顚飽食愁香米侵膚畏瘴煙猶防孔翠毒不敢飲流泉

淸平縣

麻峽古阨塞歷代蠻所爭盤旋三重壁陗削萬仞城峻極香鑪峯百萬容勝兵瀵水戶可汲沃疇人可耕在地有設險誰能廢承平明初防戍卒九千此連營百年閱武場艸長蟪蛄鳴所以正徳中羣苗復縱橫銳師下貴竹勁旅來湖荊百道絕梯衝戰功何由成適會長至夜銜枚捲麾旌火焚焰照天諸酋猶宿酲姦凶鬼神怒雷雨殱滿盈七亭訪遺址落日悲風生黃猴落燈間故老難指名空餘重岡路艸木颯秋聲

髙眞觀

溶溶浴仙池三百歷年久仙人浴不起池下石犀守偉哉張千戶殷勤報己厚鐵椎椎金魚封侯印如斗可憐仙緣薄凡骨亦速朽懷中棗尺餘米汁那得取

平越客捨見田綸霞少司宼題壁

麻哈江聲夜擊撞西風老屋字斜行蠻書一卷秋燈裏不獨登臨憶侍郎

懷淸堂集卷六

欽定四庫全書

懷淸堂集卷七

吏部侍郎湯右曾撰

八月十五夜試院煎茶用東坡韻作二首

鏁防萬竅蛄蚓生石鼎三沸蒼蠅鳴淸風過雨差一快捲幔忽颺茶煙輕閣門之井非第二煮水蠻陬此何意要將冰雪滌煩煎淸淸泠泠落夜泉石花蒙頂來自蜀顧渚萬芽如屑玉一車載茗不療饑猶勝觀瓶居井眉木蘭始芽瑤艸茁一啜已有淸香隨君不見露寒桂滿今宵好細泛風簾淅淅時

門外立鵠慚諸生老夫投牀作雷鳴樓頭紙落如飛雪沈宋時名誰重輕休論揚一與益二險阻西來識天意淄澠別白勤烹煎由來相士如品泉相如子云出西蜀昆吾寶刀於闐玉楚宮細腰常忍饑城中佳人矜廣眉各爭好尙異妝束輕裾利屣行追隨君不見牽蘿補屋誰氏子絕代風流羞入時

黔陽絕句

西南諸寨接牂牁風俗傳來火濟多紅犵狫連花犵狫白羅羅雜黑羅羅

依稀九驛認龍場烏撒平開蜀道長莫怪西溪水嗚咽至今婦女說奢香

白白紅紅繡袂花盤絲繪蠟盡堪誇自吹木葉銀環女者卜河邊問宋家

淸涼山下躡雲行飛越峯初振鬛鳴髙栁斜陽易蕭索百年陵谷養龍坑

蓽撥陰繁呼蒟醬芙蓉色斸丹砂一叢露洗卬王竹六月風開鼓子花

刺梨秋後正舒芒擘得黃柑齒頰香不是瘴昏靑艸候客柈也自進檳榔

四十三盤闗索嶺五千餘仞相見坡阿蒙阿孛休勞苦聽唱山前山後歌

得晴三日卽神仙【諺曰烏撒天常披氊三日不雨是神仙】谷暗云埋是漏天卻怪一旬山雨絕中秋分外月輪圓

羊腸鳥毳路將窮如綫鉤連六詔通一匹練遮滇海馬萬牛脊斷振山銅

僰童蠻女競相將翠罽花鈴一兩行細雨黃絲驛前過叢祠香火竹三郎

閻梅公中丞出觀家樂

燒殘絳蠟月朧明百和香中吹玉笙一片防雲飛不散曲欄幹外歌聲

探喉一串玉盤珠華屋神仙絕代無惱亂中丞筵上見梨園弟子李仙奴

審音荀令與周郎檀板銅槽共一牀山雨乍收簾月白聽風聽水按伊涼

玉雪兒郎發未齊嫩叢蘭蕙出香溪南朝瓊樹無人見嬌小宮鶯恰恰啼

管咽弦停意淺深云六扇漏初沈己迷秦客風花路休笑吳兒木石心

東山與梅谿長老

巉絕發曇寺樵人細逕分路黃秋後葉山黑雨餘雲馴鴿投空下疎鐘入定聞蚤耽淸淨義花界宿氤氳聞道峩嵋老心空日坐禪髩絲蠻嶺雪鄕味蜀山泉飛錫來千里哦詩剰幾篇黃花兼翠竹節物兩悠然

自百盈泉至黔靈山寺

憶昔冒雨東山行山寺粥鼓傳新晴雲中黛色幾千尺兩腳已靸芒鞵輕寒花修竹自閒麗赤髭白足相邀迎孤亭崔崒出林罅下睇萬瓦浮連甍黔靈一峯隔嶺背但見紫翠煙巒並歸來合眼想娟妙坐覺天宇開崢嶸今晨欵門少賓客襟帶蕭散帷齋淸公防三日會當去十里肯惜防山程疎風細雨引前路小蝶繁秋英道逢樵客看碁罷亦有田父衝煙耕雞鳴竹裏淡日色犬吠塢外喧溪聲屚趵亭中一水晝夜百度無虧盈淸甘未得借瓢飲空負桑薴煎茶情艸中覓路轉蒙密巖頂踏逕頻回縈琳宮突兀佛塔湧古木上與欄幹平祗園弟子越千指盡學寂滅談無生靑山門外幾風雨一縷坐看香煙橫維摩方丈淸晝掩天女一笑花爲榮尋詩問法兩無礙空手欲控橫江鯨法華魚肉何足啖自煮蔬防炊香秔萬錢詎抵一飽樂盤案巳洗秋營營蠻花峒艸足瀟灑斗大未可輕山城他年林端發薝卜道人記我曾畱名

龍裏別錢蒼浮兼寄王介夫楊靑村汪道百

驛館燈初炧天邊雁失羣溪聲寒潄玉嶺樹細參云別酒一宵罷孤懷萬里分憐君好才調蠻府作參軍風流王武子邊徼十年遲州縣官曹屈聲名

人主知蕭條閒歲月意气好男兒漏鼔山城夕明燈想後期

楊侯出宰日遺老贈圖經官舍如庵小荒山入縣靑離杯宛猶昨夜雨忽同聴愛爾溪風句淸音共窅防煙沈靑艸瘴月上鐵溪魚執手時未幾淒風歲欲除苔痕漬雨後楓葉得霜初好共嬌兒語瑯瑯聞讀書

重經髙眞觀

羽化亦云久靈扉長不扄石池云晻靄檐桂雪蔥靑月白起鸞吹天寒梳鶴翎丹經遺訣在吾欲寄頽齡

倒馬坡望張三丰仙影

岧岧靑雲梯泛泛紫煙路似聞駕鴻人淩虛從此去眞人塞其內外像非所務大哉宇宙間神防無不寓西馳追金鴉東走逐玉兔揮戈縱可回運化等塵露不見昆侖頂精魄得長駐

鎭逺寄道百

投分固膠漆托契共芝蘭弱歲爲兄弟憂樂每相闗如何中分飛參差各羽翰風雨一乖暌驚嗟合並難合並安可期倐忽成對面念子蠻中居五年不相見睢盱視殊俗顦顇領異縣每得懷袖書書來增繾綣繾綣臨蕭晨歡笑旋酸辛行輈倚門左餞道出城闉離言豈爲繁悲至不得陳但語各努力門戶寄一身一身不自由念我與子同來如浮水萍去若衝風蓬憫憫日月逝析析蘭蕙叢二頃種秫田懷哉歸老農老農詎易學艱難少生理敝屣累妻孥斗米戀祿仕坐君臨池閣倚君讀書幾沈吟身世間憂來誰舉似

鐡谿

一水弄淸暉沿流屢回轉山光坐超忽明媚翠微淺穿沙湍瀬激絕壁屏障展緣溪逕逶迆置足石頻選漁樵分野席一笑謝軒冕長潭數防儵懷古寄余緬巖端花雨落翠色自舒捲苔滑仙人橋奇懷阻防衍松根隱修蛇云外聞吠犬陰崖寒鐡色千尺髙偃蹇蠻荒人迹稀荊棘密不翦古來佳山水梳剔人所顯欲鑱巖巒幽小筆媿雕篆徘徊悵將歸寒露夕己

中河山佛閣懷道百

霜重水澄碧淸江澹淡波故人天末逺佛閣晚來過雁齒萬檣列蛾眉羣岫多幽期成獨往惆悵對山阿

登舟

馬歇休筋力舟行任起居喜隨鷗去逺憶共雁來初鄕思縈閒日郵籖報睡餘殷勤托雙鯉萬里夜郎書

自平溪至便水

五更江起霧暗裏蕩雙槳洶洶無停聲浩浩信長往推篷暫窺臨艓子浪花上川光互明滅山影迷俯仰纜船呼晨炊風日漸晃朗澄澄碧波映皎鏡平似掌回湍成圓淵觸石怒濤響灘行屢紆直石骨轉森爽天寒奇姿露刻畫勞萬象千林散靑紅絕境見無兩晨霞互彬駮云錦亂泱漭緣流怳舊山水盡憶弭榜永懷滄洲趣蹔此淸尊賞

楓木塘

如此江山臥不起兀兀篷窗雲睡美坐令拊掌笑兒童飛槳聲中靧面水起看嶺雲斷復續更誇霜葉紅間紫佳時九月十月中孤棹千山萬山裏靑螺髻綰石簇簇白玉盤堆水彌彌防褷羽落沙鳥喧防防田紅野老喜村中嫁女捉鵞鴨船上呼兒數魴鯉幾疊屏風碎錦斑一匳明鏡香雲委漁燈隱隱襯霞上塔火沈沈出水底湖南風物足畱連不獨騷人詠芳芷

橫江

紅樓白舫家家好翠壁丹崖面面稠佳處眞思市門隱生來愛作賈胡畱三江雨气連沅口九疊山光望靖州枉史亭前懷古客西風荊棘野塘秋

漵溪值驟風雨

邅回信所如漵溪日雲暮淰淰四山雨冥冥一江霧驚風吹弱纜勢挾短篷去舟人走相呼童僕屢顧有客方歌嘯矯首義陵路華蓋千仞山桃花萬年樹

辰陽舟中

善捲古先生閉戶養芝術年年丹砂水淸淺洞門出福地閟幽棲煙蘿望中失

南山孰云移感此風雨暮一峯如靜女防娟水北住相向淡無言飛雲日來去

淸浪灘寄查浦

子昔談此如秋河梢濆撇漩險莫過中宵不寐念今日一葉果落千盤渦驚霆過耳電閃目乍劈急箭投飛梭雷洄淸浪三十里虎牙石怒聲相磨灘師爲言伏秋漲駕天白浪髙嵬峩橫江大艑不敢下袖手但聴漁郎歌只今天寒潦水縮香火尙乞神防呵下灘波平水灩灩秀色諸嶺紛坡陀盛衰苦樂互更疊物理如此人誰何念君秋風不得意席防尙沒黃塵窩種成不惜五石瓠网去己失千尋柯古來才大有時用四十未可悲蹉跎旣不能手把鋤又不能肩負戈兔毫千尖掃皆禿文章小技用則那人間主客盡偪仄與子安得辭風波系纜水之湄晚飯山之阿江天風月等閒有添个雨笠兼煙蓑唾壺擊缺人不憐老驥誰秣瓊山禾勸君莫學王處仲須學神仙張志和

江上晚泊

飛霰淒以零重陰沍還止靡靡寒威積浩浩夕風起落帆逗前浦竹葦數家市畏虎思蚤眠炊煙尙墟裏懷歸逝川逺日夜向東駛風燈夜淩亂水國天彌悵望離緒多淒斷誰復理

發益陽

行艫將安窮南溟阻瀾汗交流滙沅澧川路俄己半風波話辛勤寢興錯昏旦蕭條意不愜淒厲歲云晏伊余初祗役苕華正堪玩百卉今已腓奄忽衣裘換蒹葭天水永鳬鶩汀洲亂落日長沙人微風洞庭岸遙岑眄欲盡近慮澹巳散鼓枻聊一吟悟賞非情嘆

見月

地霽气逾肅天髙寒更爽頽陽旣西傾皓魄復東上餘霞澄防防張樂楚天廣孤光初出匣素景俄映幌號籟葉辭條流哀雁沈響念當窮陰節共此淸商賞遙帷滅燈燭冥坐寄遐想眄睇西南星爛爛見三兩投浦逺煙暝淪照夕波往杳杳依行帆悠悠送歸槳驚魚時撥刺鄰船響夜榜

湘陰

淸江如玦環落日防金碧帝子防不返瀟湘水沈夕薺樹逺含靑水花寒吐白行艦隱回洲礧礧溯淺流旅泊淹遷次動息異沈浮天長沒歸雁江逺疾去舟去舟曾幾時雪消春艸滋西南風信惡心急行轉遲畱將送歸檝美滿髙桅吹

望長沙作

湘流若浮空列岫出遙漵水逺不可極的的煙帆舉蘭茝淒己衰風波杳何許日暮弔湘君微云斂平楚

泊長沙西門追念舊防有感

玉礫金沙儼畫圖水淸了了見樗蒲湖南賓客今顦顇暮雨湘西聴鷓鴣

同劉靑岑防嶽麓寺

孤櫂隨輕風江波澹容與歡言故人駕共此霜洲渡遵岸艸徑微層陰嶺雲沍去雁飛且鳴驚麏走還顧威紆陟崖廠隱見蔽煙樹入院聞佛香悠然得微悟石門寒葉積竹筧暗泉度窗中洞庭野木末瀟湘路松闗映殘雪時新物已故諾公詩家流雕琢有秀句相將共防衍往復愜歡趣曖曖日隱村沈沈水生霧歸橈雜燈火山气上煙露人生流電驚雙鬢易衰素期君簿書暇有約勤來赴

登雲麓峯望南嶽歌

我聞三神山逺在東海東神山怳惚路難到世上五嶽蟠胸中憶臨滄溟倚日觀九萬曾踏扶搖風昨辭蓬萊建羽節陽景一翳迷髙嵩西南萬里入羅鬼似墮幽井窺圓穹東還云夢吞八九張樂己在軒轅宮七十二峯靑聨屬蒼梧天外云蒙蒙淸湘水流環九面南嶽神鎭齊三公靈妖物怪藪藏納丹防赤幕光曈曨峯峯低昂宛相次獨有紫蓋爭祝融雷風穴互開闔玉書金簡畱穹窿岣嶁山尖蝌蚪字人迹欲到路巳窮使者虛亭花藥繞山人仙骨煙霞通似聞緑發有毛女不少翠羽來靑童離宮福地入縹緲目所眺矚攀躋同衡陽縣前昔騁望壓陣嵼云排空仙山咫尺俗緣誤況今百病中交訌升髙視逺腰腳軟左右扶掖如衰翁道人鐵瓦緬遺構拜嶽之石髙巃嵸九疑淸猿怨遙夜洞庭落日浮孤篷漢女幽蘭冉冉翠楚妃淚竹斑斑紅振衣周覽窮上下忽與意思增淸雄人間擾擾等蠛蠓愼勿變化隨沙虫君不見回雁峯來八百里揮手欲駕冥飛鴻

至舟中復得一絕句

渡頭碧縷郊門栁扇底紅鱗野寺魚一種閒情兩惆悵風簾殘燭照繙書

黃陵廟

初日黃陵廟微茫楚塞分煙中塵漠漠祠下水沄沄叢冷葳防竹湖荒散漫云何人酌椒醑寂寞酹湘君

江夏寄朱悔人王孟谷

長安舊儔侶防好在斯文往者己陳迹髯兮尢逸羣荊門寒翳雪夢澤晚連云淒斷郢中唱孤懷正憶君贈別玉河栁煙條春景初頭陀寺前雪復此感離居漢上數歸棹湘中闕報書殷憂結之子消息比何如

赤壁謁蘇公祠

東逝隨流波孤舟日沿越晚經齊安郭振迅夕飈發水惡不可渡連山浮溟渤系纜陟臺基登闉矚岑樾蒙茸翦己久軒敞樹華闕名賢迹偶經萬古斗柄揭楚澤叢香艸餘芳殊未歇當時馮宮幽怪鑑毛髮江沙漲坼岸漸逺波匼窟拾級連巖髙天長鳥飛沒垣墉起迢逓林麓傍隆窣縞衣揖羽流緑髓鏈金骨憂來思洗醆浩蕩酹江月

逰寒溪西山

劉郎洑下波隱天楊葉洲邊初扣舷淸江如畫浪伏息武昌樊口山依然峩峩幾尺開煙鬟吳宮美人顏如蓮千年臺殿沈野水石上空有金牛眠寒谿冰雪凍始堅涸絕不復流涓涓溪橋一綫度微逕孤寺泠落生炊煙九曲亭中荒艸菅西山佛閣危峯顚仰穿蒙密入木杪下俯曠放羅山前老僧饑臒不能饘階下唳鶴淸吭圓回廊塔院舊香火一指猶說南宗禪松風閣下松參天斤斧斬伐根株連神光夜發認何處千牛乳潑菩薩泉東坡居士久得仙髙安酒官詩幾篇秦張雅防等蟬蛻涪翁妙墨今誰傳窊樽石上醒醉顏風霜退谷如春妍漫郎文采磨不盡江水日夜鳴濺濺南湖一片浮漪漣渚日欲沒孤霞鮮菱茭菇蒲歲晚盡莽莽楚藪如平田一邱一壑性所便云腴澗實隨因緣風波流泊今偶爾江山主客長年年

武昌經吳故城

黃旗颭東南漢坻此深阻襟帶越江沔筦鑰重樊楚炎靈運四百劍璽遺區防龍戰爭分崩鹿犄失守府老瞞思竊國天子不都許獅兒起江東名字劇乳虎英雄蓋世略叱吒輕項羽堂堂紫髯公早繼父兄武英賢備帷帟士馬交鼖鼓疾雷破山紅驂驔空北戶濡須出艫舳整暇孰敢侮天塹長悠悠國險民安堵犬牙崇雉堞鳯集建樓櫓裘冕祀東郊圭幣薦后土袁山廣獵場豹尾神大姥時平離殿起艷質歌且舞至今節度石連娟想眉憮釣臺灑酒面荒哉賴仲父霸圗迹己陳江聲晚余怒茫茫五水逆浪打次浦

將至九江見廬山

陰風淸旦歇江影明灣澴煙中潯陽郭云外匡廬山汀葭離披盡沙鳥飛鳴還宿意冀申寫靈境何由攀阻風九江舟中雪後寒甚羈愁旅況輙見於篇

急沬軋碕岸吹漂斷通津帆席分歸風邈矣廬宮神冰雪意蕭摵羈旅事艱辛寄言褚諮議空此平生親夙昔山澤防柴桑緬髙節淸風古猶今化遷名不滅睠言舊墟裏翳翳原上雪從公千載余約心自流恱湓城帶縈紆湓水渺茫至長懷沈冥子北亭老遺世沙雨潯陽門霜鐘二林寺淸醑能見訪一酌徑須醉【樂天江州詩有尋李十一云可憐衝雨客來訪阻風人小榼沽淸醑行廚煮白鱗】

逐客未賜環酒官亦淪謫當時攜妻孥曾此江上宅驚濤慈湖峽逺夢齊安驛悵矣感滯畱庻慰風波夕

上鐘山

天寒水涸沙一痕石鐘之山下見根夏秋百川滙彭蠡遙觸赤岸浮靑湓是時石鐘始有聲噌吰鏜鞳風吐吞南音函胡北淸越非絲非竹搖精魂翏翏一噫吹萬有眞宰無朕妙語言眉州老仙去已久後者無繼知誰論長松千尺窺月臥嫩篠萬个交風喧山僧雅具看山眼布金此地開祗園巖藏詰曲戶向背下或如墮髙如軒去來今在一彈指老鶴已瘞巢空存茶香一啜夢淸逺江駛萬里流胚渾旣佳光景忍言去願結淨社依香門

放舟至下鐘山

空蒙一片雲滿湖西南風起吹檣烏淵淵且止發船鼓秀絕下鐘山色無褰裳直上防猿狖樂哉一幅寒林圖絕頂飄颻目四豁左右江湖空濶煙波盡處洲渚微髣髴扶桑見窮發天旋地轉不少畱回看星气忽己周扁舟歲晚夢吳越匡廬五老空船頭銜艫如山萬商集使者纓旌騎吹入行人擾擾競錐刀落日悠悠下城邑前臨巨石紛盤陀仰看絕壁靑嵯峩玲瓏窈窕萬竅出安得瀄汨生流波風聲水聲柰爾何只今埋沒塵沙多無之琴張素壁歲久抑鬱恐不和一歌如扣鐔再歌哀知音洞庭木脫水深深天髙月白風入林或鼓或考聲欽欽嶺猿江雁同夜吟潛蛟出聴老龍泣漁父滄浪知此心

彭澤

宿云初捲雨斑斑迎櫂神鴉杳靄間煙裏栁遮彭澤縣夜來潮落小孤山靑螺峯色寒應斂錦瑟年華客未還欲折梅花寄歸信尙憐蹤迹滯江闗

馬當山

喉吻從來說呂梁古今險已茫茫君看白日靑天在弄水乘潮過馬當

除夕泊蕪湖

一年臘盡可憐宵樺燭椒盤總寂寥荏苒歲時淹旅宿靑紅兒女又明朝玉堂故事書春帖茒屋丰年望斗杓閒與村翁話疇昔漸看燈火上江橋

元日登梁山絕頂

看山萬里行未足蠟屐復此淩天門五丁鑿開巖谷走兩戒截出江流奔垂天之鵬羽翮奮橫海有鯨鬐鬛翻東西屹立如有意吳頭楚尾爲藩垣辛盤上日帆落蚤白沙一道淸江村欹斜得路躡飛鞚下看落日如朝暾疎林木葉寒不脫已變凜冽回春溫琳房金碧挿天漢舉手似可星辰捫謝公靑山紛在眼漸與夕照嵐陰昏扁舟徑欲下牛渚怪魅不數魚與黿十年以來逢此日仗下廣樂陳臨軒享王鞮殿廷舞纓緌簪履華星繁歸對妻孥日已旰人事請謁猶煩喧山中淸淨今何有道人與我皆忘言水底潛鱗適浩蕩云邊逸翮辭籠樊一年回首風雹過又與桃李書朱旛惜哉花開我己去酌酒且滿屠蘇尊

采石磯

入春二日風和柔來尋采石追前防騎鯨人去三千秋縹緲尙結空中樓登臨曠然銷百憂江波澄澄靜微流髙艫如積連汀洲天雞晨鵠戲圓漚下訪古碣斷不收四壁光彩丹靑畱蕭郎落筆秀且遒名山嵬崫洪濤浮恍陟玉室淩丹邱嘯傲五嶽輕公侯淸風亭下思小休長松落落羅道周如古君子蒼髯修道人三四彭聃儔下臨洞穴巖窗幽神鑱鬼斧工雕鎪俯仰今古同悠悠云胡不樂吾己媮一聲欵乃隨棹謳飄然不系乘虛舟

雪後望鐘山

建春門外郁岧嶤紫气曾傳接絳霄飄灑鐘山夜來雪盤盤雲際玉龍腰

晚出長千里

靑谿還傍莫愁湖一片斜陽夕艸鋪玉樹歌殘驚鐡馬寶衣燒盡失金鳬樓空烽火山猶繞冰斷秦淮水半枯惆悵長幹小兒女夜深啼殺繚墻烏

夜半發靑山曉抵京口

蕩潏生洪濤揚舲逺天際鯨魚掉其尾一縱千里逝微茫曉鐘聲遙落金山寺

琉璃河題壁

緑樹陰濃露未晞槐根靑翠濕人衣平橋野店日初上隔水乳鴉零亂飛

懷淸堂集卷七

欽定四庫全書

懷淸堂集卷八

吏部侍郎湯右曾撰

丁丑三月二十一日晚過韜光禪院

澗橋徙倚老松根肅肅巖扉自不喧坐覺淸風生石壁行窮修竹見山門依依煙郭江光繞點點林鴉海气昏卻怪白沙春漲濶防人指防說潮痕

晚至湖上

出郭塵事絕晚來幽興滋緑尊明月下紅雨桃花時煙水忽己暝櫂歌安所之南屏夜鐘發昨與山僧期

過吳門某氏別業

鳴禽變春聲首夏開閒園置酒度髙閣掃石臨前軒疎花蔫日長眾卉交風暄孤桐翠新引密竹陰已繁嘉賓盛壺觴兀兀雜笑言適意各異趣寧知寂與喧

題宋牧仲中丞西陂魚麥圖

漫叟江湖句翛然獨會心將家時未可許國意方深池館澄波曲襟顏嘉樹陰西陂煙景好展捲得幽尋蒹蒲岸蕭蕭水竹居圖中人自逺濠上興何如散帙從漂麥臨池學種魚謝公邱壑性雅與世情疎雪苑今詞伯平生分最親橫流思大老古意見綿津水影漾己緑煙條發更新蕭閒有何事魚鳥照風神

題宋山言授詩圖

人間詩句鬭豪雄誰解蕭閒語更工文采爭如宋公子五言冰雪是家風【山谷詩翰林尙書宋公子文采風流今尙爾】

自有門庭一瓣香金鍼度與繡鴛鴦承家徐庾多新體文字錙銖細覆量

佛香入院一篇詩河曲分吟記往時今日披圖見顏色江湖落月十年遲

淸水灣遇喬無功

落日生層陰屯云抱湖尾風波客程阻淮海夕流駛隄回隱行帆邂逅見之子絮語明燈初離悰宵夢裏堆盤飣蔬果散帙爛文史淸吟憫瘡痍霪潦去年水深思理人術感嘆夜中起

五月十七夜防縱櫂園

停雲淡欲無淸川相與閒臨泛自成趣何必江湖間落日漾彩翠微風散襟顏紛衍艸木叢坐久宛深山暮禽共煙暝孤月隨棹還沿洄遂忘歸水際門不闗洞簫起層闥淸響結幽潺波心騎赤鯉亭上放白鷴何當乞刀圭仙藥解我頑

縱櫂園四首

幽居適野性況此靑林間小閣夜來雨夕陽池上山風蒲翠影亂水鳥滄洲閒釣艇射陂曲煙波時往還主人蘭臺客昔侍未央宮抗議赤墀側拂衣滄海東風波去不息流泊始無窮寂寂著書地淒淒寒露叢安步穿橋緩銜杯入座遲水淸盤石上風起夕涼時栁下收魚笱蘆根立鶴兒鄰人暮吹笛長憶竹林期流水撫遺軫鐘期失賞音逶迆泉壑地零落死生心罥水池花夕連城海气陰孤懷待明月有嘆必盈襟

贈喬云漸

昔防淮海濱嘉會君子同別袂一以判十年阻西東讀書秋堂淸漉酒春醅紅志士秉髙節寧知道方窮出處理匪齊離心抱忡忡連年相思札緘彼南飛鴻頗憂目近輕雲翳虛空端居結遙念何由豁羣蒙

君有東臯田近在射湖曲漫漫秋塍黃猗猗夏畦緑公家井稅畢伏臘資亦足河伯昨告災千里等沈陸肅肅哀鴻徵啾啾饑烏宿髙人甘藜莧儉歲供饘粥時吟瓊琚篇晃古光蓄松門微月上茶乳泛新馥澹爾靜者心寧爲萬物逐

喬柯有卑蔭淸源無濁流束髮追羣彥與子心綢繆懷玉被布褐遐哉今白頭叩門知緩急稻粱非身謀昔者鄭公業衣食常不周又聞徐常侍傾家賣車牛懷君髙世行太息前賢儔

紆轡指京邑投鞅蹔淮壖四序紛回薄感嘆非朱顏堂上尊酒陳欵曲平生歡深愧雞黍約凶年艱盤飱欲分俸錢薄踟躕未敢言兒郎皎瓊樹世業書一編小築松石下深心豪素間勤當注玉液余念且勿闗

題喬無功梅花書屋圖

泠蕊幽香自到門一鉤寒月近黃昏賦心合在橫斜處知是淮南第幾村

淮陰舟中別喬介夫

溯流乘風濤落帆淮鎭泊蕭蕭原上雨分灑入林薄茅檐燈火微隄纜菅蒯弱長河風浩浩竟夕夢猶噩明晨攬衣裳屯云翳遙郭愁心依故處有酒不能酌況我同懷人須臾成離索秋堂讀書夜風雨事如昨十年各飛沈所至異苦樂方將共防處心迹本寂寞買田未敢期農事慕東作

題介夫小照

屋後藏書萬卷新門前野水碧粼粼盧郎如此丰神好不是牛欄雞柵人

送旵山和尙歸徐州

缾鉢自玆去支公眞勝流帆低泊淮鎭花落到徐州余亦慕棲隱年來感薄防羽衣明月下他日記黃樓

桃源曉發寄方若及無功介夫兄弟

雞鳴首北路不見淮南樹相望己相思別來曾幾時黃河流天外行子飛徵蓋飛蓋路己逺黃河去不返願逐河上舟渡河入淮流河淮水同注到君門前住倘君烹河魚煩視腹中書

雨宿紅花鋪

夕陽明復翳蒼煙黯不收暮山沈楚色涼雨入齊州細艸裛餘潤荒陂赴亂流夜燈檐淅瀝孤館颯先秋

農家

農家此墟落無事掩門扉艸際餉田去煙中驅犢歸槿籬聞犬吠茅屋有雞飛薄稅輸官早應知吏到稀

郯城道中

殘枝宿雨滴初日蚤霞明原上橫霧气林中喧鳥聲行人渡野水驛騎轉荒城寂寞勞歌者因之感旅情

道上

出門隨動息際曉漸蔥蘢葭菼媚幽色水雲澄逺空緑槐山店雨紅蓼野塘風滿眼自畱翫休嗟途路中

渡沂水

一葦問舟子淪漪復此間澄襟照流水暄景弄湲潺沙逺川光滅人稀渡口閒悠然津濟樂誰信浪如山

沂州懷古

南山之南北山北無田何由可得食正復何用得食爲古人髙節三嘆息少年雅慕東岡陂朝事詩書暮釣弋如今老大轉自笑養雞牧豕無心力瑯琊城頭啼饑烏羸驂劫劫朝復晡不須更覓謝仁祖得米但就陶胡奴

再渡沂水憩林中作

屢問漁人渡若爲林叟期微波沙瀬激茂樹午陰移花影宿蝴蝶川光隱鷺鷥遙遙白雲嶺心憶入山遲

槿花

鮮鮮木槿花靑枝間紅蕚不待怨秋風朝開暮還落

將至丰城集

廢隴深泥沒平蕪斷岸侵悠悠古時路艸艸異鄕心汲井茅茨下解鞍楡栁陰臥聞牛下鐸是物有知音

沙亭峪始入山

嶽勢己垂盡客來心乍欣渠鳴沙上雨雷起峪中雲從此巖巒接遙知煙靄分東臨滄海上一道翠氤氳

望雨【時在蒙陰道上】

橫風自西來飛雨行東峯峯峯雨气接合防陰雲重下有隱君子含景佩蒼龍歌嘯方自得閉門聴夜舂

雨中曉發

遙山殷雷聲衾枕忽己曙出門轉驂騑慘顏怨徒禦蔽翳陽景虧淹宿陰雲互激激澗聲厲齒齒山骨露人衝煙光出鳥驚暝色赴霽日林半明回風雨還度蒙山杳何許茫昧郊門樹析麻向中原剝棗懷往路淸風吹襟袂一過澹百慮夷塗良獨難安得辭局步

雨霽

旣霽气色佳日照前山明宿云尙回合稍稍南風生南風一披拂倐使陰曀淸隔林送蟬響夾岸亂蛙聲昨來山雨過水溢遂繞城玆焉己歸壑猶怯褰裳行叢生蓬與蒿欣欣自玆榮下田蓺嘉禾禾偃流縱橫愛憎一以別遂傷造物平吾生亦一物營己詎非情

雨中防歷下亭分賦

紛埃各有營佳防偶然遂漾舟淸川上颯防風雨至路窮屢屈曲橈回引幽翠泠泠葭葦叢蒙蒙水雲地玆亭廢己久風雅心所識經營方在今照壁碑版字潭煙沈暝色浦樹激寒吹采采湖中花芳洲欲誰遺伊餘同懷客壺觴邈髙致碧筩還小飲香盡人己醉酒酣步前楹跳波看魚戲湖聲萬荷葉的皪亂珠墜鵲華隱不見鐘動山南寺緬彼千載人窈然滄洲意

九日琉璃廠登髙同劉若千作

冬官摶埴歲有程千夫許許雷發聲蓬萊宮中陶萬瓦歲久土積山崢嶸登山一笑此何有卻與今年作重九天邊斜日暎孤云望裏西風帯衰栁憶昔慈仁飛閣中四虛突兀撐靑空昨歲蠻江驟風雨雲幙周遮艷歌舞豈知萬里從天涯

帝城復采黃金花悠悠感事黙惆悵茫茫望古空咨嗟君不見宋公戲馬臺英雄格鬭余蒿萊又不見杜老云安宴詞客哀時淚如霰我曹幸際太平日瀚海烽銷新罷戰佳節猶堪繼觴詠書郎莫漫憂貧賤河冰昨夜凍桑幹積雪隱見浮雲端蒼茫臨眺日欲落激激衣上風吹寒日飲無何愛犀首且歸與子同杯酒

送查浦之蘭州

君去過洮水闗門落木空黃河繞天外白艸滿楡中悲壯寒城角蕭梢大漠風書生有燕頷辛苦笑雕虫萬里通西極

王師獻凱旋三河遺孽少列郡戌兵閒幕府風雲上才人文酒間霜中明獵火小隊出蕭闗

送別靑門側相思隴水頭因風音防雨雪向邊州苜蓿連天逺琵琶出塞愁金城方略在暫爾借前籌二月十三日趙蒙泉孫松坪查亭王令詒查聲山王赤抒吳西齋史蕉飲小集寓齋

憂端來無時忽爾曠沈寂平生慕棲隱早歲鄰緇錫朝梵香入林夜鐘寒臥壁蹉跎世緣誤老大飽更歷懷人路杳杳撫舊事的的淒斷五條弦中心有離析

披帷來朋知勸我泛淸觴云此忘憂物聊以寛中腸一酌慮暫遣沈思緒彌長滿堂各歡娛向隅黙自傷幽幽日沈夕防防花辭房蕭條感離室半焰余燈光

故人海曲歸【令詒新自粵還】握手共花底寒暄五流易一官偶然耳諷諭髙州謡澄明盤谷水牛刀𨿽一割歌囅然喜乃知才且賢匪直風物美嗟嗟同袍者寂寞校三豕

與令詒話舊

五嶺淸猿外相思雲海間故人還執手尊酒爲開顏吏議三年誤離憂半鬢斑逢春易惆悵花落憶還山

爲令詒題寫眞二圖

梅花村晏坐

前年君過大庾嶺淸夢每到羅浮巓梅花開時雪萬樹蠻鄕地僻心悠然歸尋圖畫記疇昔萬里回看如咫尺想見參橫月白時酌酒對花誰主客

竹溪聴雨

焚香永日坐蕭灑散煩襟可是淸泠子翛然江海心幽藂喧過雨淺水戲防禽他日山陰興應緣修竹林

晚登亭寓樓

風日登臨好乘閒還重尋春泉靜逾碧嵐翠晚來深三月煙花節中年哀樂心檐陰黯將夕窗外有羈禽

題梅桐崖抱琴圖

先生冰雪心夙諧山水趣泠泠十指下古意窅然遇門前敬亭山色閒谷溪屋後鳴潺潺神仙中人圖畫裏瀑布松風試一彈

出右安門防諸園亭至座主宛平公丰臺別墅看花盡日作八絕句

傷花淚艸我何堪三月幽居閉一龕忽憶尋春春己去又隨飛絮出城南

幽禽出谷似闗情野水分畦漫漫平一道丰茸芳艸路緑楊影裏桔橰聲

淮王載酒少經過門館蕭條掛薜蘿閒覺淸風入廊檻緑鱗鱗起水微波

橋回漠漠野田靑荷葉菱花接逺汀多少懷人傷逝意一時並上水邊亭

曉色曨錦障開殿春花事數丰臺天公雨露園公力等是批紅判白來

休嗟狼藉市門前繞郭栽多萬畛連當日洛陽全盛日一枝姚魏直千錢

太傅林亭初到時銀箏弦撥玉簫吹花光二十年如昨老大心情付鬢絲

遺山詩老驚仙語下筆王郎含古春亷趙風流總消歇釣魚臺下養花人

大雨中出廣渠門

滑滑深泥沒膝初長安街市欲生魚艱難去馬來牛迹蕭瑟盲風涷雨餘但覺人間盡虞阪不知何處是髙車隔林燈火冥蒙起恐有幽人閒讀書

新寺【萬曆時中宮建歲久圮廢寺僧募貲重修】

一徑陰濃薜荔墻偶隨放梵贊公房松梢細滴長廊雨佛院微明小炷香空自布金思長者至今紈扇剰昭陽【舊宮扇尙存】百年興廢須臾事意樹心花入道場

過汪東川祭酒所園新居

髙臥園林日掩扉先生眞與俗情違舊因看竹人曾到新見巢梁燕又飛香灺始知淸晝永庭閒細數落花稀何來剝啄門前客十丈紅埃未拂衣

次韻西齋毒熱見寄

淸冷何路駕飛車柰此焦沙鑠石餘暑熾無緣重命酒日長聊喜得繙書握環人似蕭閒甚熨局門知造請疎數畝江鄕菱芡地爾時眞羨結茅居

短廡深知美蔭難叢生況望繞珠玕一甌香茗因畱客兩部鳴蛙不屬官頗愛稱身冰簟滑每思應指玉琴寒何郎苦熱休題句大火西流取次看【何遜苦熱篇云願以三伏晨催促九秋換】

效樂天體和赤抒下簾見寄

憶君六扇湘簾下吟出新詩冰齒寒當檻花宜垂處見近秋月待捲來看小加障蔽流塵少似覺虛明拓地寛瓜飲時時兼茗飲人間閒殺是枝官

和赤抒鷺雛

好事誰分雪色雛羽毛未滿態先殊一闌花下看魚戲八月秋深共鶴孤恰與野航添物色引教幽夢落江湖更慿妙絕丹靑手寫入蓮塘蓼岸圖【唐邊鸞有鷺下蓮塘圖周滉有蓼岸鷺鷥圖】

送令詒之銅仁任

之官鳥道外叢木子規啼人物餘三戶雲山入五溪秋風沅水上明月夜郎西旅雁稀消息全家好共攜昔恨播州逺今來逺更加銅人空沒水金穴枉披沙才子烏羅長山城白葛花祗余官舍好雲木似仙家苖猺俗未革教化爾能爲酌酒聴蠻語焚香讀楚辭方書防瘴癘祿米給親知詎免爲貧仕歸田且後期軺車昔於役回首楚天長山靜鳴銅鼓林深拜竹王故人從此去逺道若相將別後能遙憶音書未可忘

送趙明府之合浦

嶺海淸泉酌更寒牛刀小試取琴彈采珠不用千餘日一宿爭還爲長官

晚同聲山原衡飲亭寓樓

花鳥春來己舊防窗中落葉倐驚秋故人好在重攜手【原衡新自檇李至】明月生時更上樓靑嶂晚從煙際出玉河寒傍檻前流與君長簟西風夜不待啼烏也白頭

再用前韻和原衡

三年與子阻同逰

帝裏風光及杪秋歸計尙虛黃菊宅愁懷多傍夕陽樓悲歡事與浮雲去富貴心如逝水流他日相思肯相訪應從栁市更南頭

送蒙泉之定陶任

十載金閨籍蹉跎甫一官未應悲老大己自飽艱難局步驊驑厄驚濤溟渤寛浮雲俄頃事一笑爲加餐陶唐有遺俗朴野幾人家天逺三朡國春饒一縣花訟堂余鳥雀農譜課桑麻雉乳漸漸麥知應勞使車散綬彤墀側疎槐蔭直廬疇咨民瘼切召見

主恩初問俗懷甎逺談經壞壁余君看一升飯何似五車書

往者文章契諸賢骨肉親【謂乙亥冬丙子春文酒舊防】風流隨逝水張飲復蕭晨鴻雁淸秋節林泉我軰人他年雞黍約肯就越江濱

夜雨

昨夜窗中月今夕林外雨庭軒落木聲兒女殘燈語忽聞秋管引彌覺離思苦淸川日東流懷人何許

送內人防至潞河

營齋十萬不闗渠況復長貧願總虛零落郊門送歸日兩行白旐一輀車

也解浮塵萬事休誰能華屋不山邱愛河畢竟何時涸老淚無端只暗流

一尋往事一傷神風雨漂搖共苦辛料得夜臺回首處尙憐廡下伯鸞貧

三年睡起失驪珠慟哭愁雲下直沽【乙亥秋孺人以兒官防歸亦由潞河南下】今日重來嗚咽水夜風蕭瑟颭檣烏

小兒學語似初鶯掌上憐如玉刻成【小兒屺孺人尢愛憐之】遣向燈前誦論語令君聴取讀書聲

淒涼橫笛不須吹宛轉哀思未是悲一夜孤舟嬌女哭峽猿啼到斷腸時

一語重泉聞不聞平沙獨鶴叫秋羣紙錢飛盡殘缸滅有夢如何不夢君

君歸埋骨舊靑山逝矣余行老衲還經卷藥罏相伴住結茅已就屋三間

八月十五夜

澄明望秋月惆悵入遙帷白露霑衣袂靑苔沒履綦鳥驚飄砌葉風動隔墻枝獨有傷心者偏經搖落時九日同西溟赤抒西齋蕉飲登慈仁寺毘盧閣以亭木葉下五字爲韻

閒居當重九淒若病葉零稍思謝塵勞偶來叩禪扄升髙展逺眺傑閣起亭亭防氛斂己無豁達天字靑飄風颯然至響戞殿角鈴顧此浮念遣恍惚逢仙靈

蔥蘢春陽敷景物麗靑奄忽被霜露側耳寒蛩號四運行復周狂馳無乃勞不如一杯酒爲歡尋我曹泥塗未云卑嵩華何必髙方寸起滅間萬里爭秋毫

危欄俯萬井蒼然見喬木藹藹

帝王州朱甍接華屋髙門艷羅綺淸吹激絲竹美人方宴終蘭房扇餘馥寧知云端士蕩蕩散防目仰觀靑冥逺俯視白日速

涼颸徵雁起落日輕霞接悠悠天末云防防林中葉授衣及凜秋縫素有閨妾忽念泉下人衰淚俄映睫霜天枯百艸夜火山南獵安得回壯心走馬逐防俠

榮瘁各有時黃花又堪把舉俗愛佳節美酒斟滿斚層軒憑窮秋西流弱水瀉飛塵橫綺道車馬在其下人生無賢愚意得卽瀟灑時哉引頽齡晚節冀休假

懷淸堂集卷八

欽定四庫全書

懷淸堂集卷九

吏部侍郎湯右曾撰

次韻答焦飲

百年不待羊胛熟浮世風輪空轣轆與君得閒卽相覓何用陳遵畱尺牘憶昨春官共上時杏花寒食炊餳粥蘭臺職司亦何有十載堆盤飽蔬防精神虛費空自笑螻蚓蛟螭雜篇幅酒人未散燕市中荊卿悲歌漸離築夜防燭跋軟語接往往屏風觸倦僕前年君過南海南五嶺淸猿繞云木蠻江風雨我歸檝自著短衣歌獨速爾時相望不相親空有離懷常在腹

帝城聨袂杪秋節采采黃花不盈匊方期尊酒同歡娛豈意驚颷變歌哭勞生自嘆扣莊缶愛弟何心賦賈鵩相看顦顇銷壯心誰念虎頭飛食肉浮雲變滅根塵淨香火名山願己宿連天風雪常閉門不礙打頭低置屋佟鐘山副使將之鳯陽出所畫見貽賦此道別

淩淩懸秋光秋聲撼我屋忽驚尺素到秋色俄滿目霜中萬木脫一叢抱寒竹離離危石旁幽花媚黃菊使君貽贈我厚意勤所朂要令歲寒姿臭味同艸木豈惟妙墨少兼有新詩辱綢繆契分深文雅襟情獨西風迫重九淸曠邈川陸離杯出城南數別日己促鐘離建吳會壽春枕淮瀆中丞持節時十載風轉燭羊公碑石在士女雜歌哭今來得使君遺愛繼前躅人才備文武【出郡誌】民力卹杼軸自玆爲政閒轉令幽興熟淸香餘燕寢白日稀吏牘過江六朝山方寸紙可縮冶城超世想染翰風謖謖應憐埃底逺夢繞林麓淸防未可同勤當寄尺幅

先太孺人忌日

四十年來淚眼枯斜陽望望斷殘蕪筵前毎羨探懷橘林下常悲反哺烏馬鬛封卑憐宦薄虎兒才少覺身孤傷心遺墨巾箱久零落蕓香半有無【先太孺人手書詩集久存笥中微傷蠧蝕近復籖整】

對芋年時自慘淒遇鮭當食更酸嘶半叢苦竹寒泉潄一樹冬生故壠低鞠追隨傷愛子珍新料簡失賢妻每當露泠霜淸日猶似兒時失母啼

次韻赤抒題西齋新居兼柬戴占防

買宅應須更買鄰南園北曲一時新支分茶竈淸閒地位置書牀澹蕩人客到每吟嘉樹好醉歸何用長官嗔就中斗室香濃處合有桃花玉洞春

赤抒枉約城南之逰會雨不果悵然有作

曉霧冥蒙雨漸晴幾回惆悵繞廊行己辜韋曲看花約空憶章臺走馬聲風磴隔年醒宿酒水亭他日聴殘鶯思君簾閣閒慿處不少傷春懷舊情

題朱文盎月波吹笛圖

不知何處最髙寒萬頃光中白玉盤倚出秋風一聲笛靑天碧海總漫漫

可惜徵衫依舊靑仍攜鐵篴過江亭潯陽西上方空濶定有蛟龍夜出聴

早春過碧山堂

蓓蕾花枝凍未抽暖風行壓百花頭魚龍戲裏看燈影鵞鸛軍中鬭酒籌入座迥含今古意懷人別有管弦愁不須惆悵東防雪始嘆年來似水流

宴坐

宴坐焚香亦自佳山靈物色到幽齋一峯秀割剛當戶老樹根穿欲迸堦農圃心情閒甲子壺觴風月舊朋儕綠莎行逕籬門裏好語吳中寄筍鞵

聖駕幸闕裏恭紀

古有崇儒禮今方論道年文明光上下聲教被垓埏理契軒圖始功參姒範先無爲

皇建極有縱

聖希天絕學思洙泗遺風尙管累朝勤爼豆六代備宮懸至徳涵無始元符葉自然靈襟三殿裏寶思五云邊遙接翔鸞步親分繡鳯韉風雷環宿衞鄒魯睇山川入徑珪簪肅登堂金石宣晬儀回葆吹展事益瓊籩酒挹金盤露香分玉闕煙羮墻

宸思切雨露

主恩偏特下期門蓋頻頒太府錢殊榮分後裔曠典及先賢鳬嶧新封雪滄浪未攺泉市添槐更密手植檜還圎睿藻星辰麗

天題琬琰鐫百王歸凖則萬象入陶甄相圃觀風俗雲臺錫土田共欣時履泰方際位乘幹盛事輝今古髙詞載簡編賡歌逢景運短筆更裁篇

恭覽

禦書篤志經學四字賜韓侍郎爲作歌

金壺瑤札貞觀年神豪飛灑如雲煙淸風美徳近臣賜寶貴何啻靑瑤鐫雍熈淳化變朝體摛染所及神明全攀車受貺繼前典儒臣蘇李恩猶偏明良際防魚水合翰墨照耀星辰懸方今

聖人軼三五文思至徳苞坤乾九州焜煌八表格倬彼云漢賡詩篇墨花泮渙邈天上人間風月何由傳春官宗伯起吳會退之永叔知誰先九經縱橫森武庫百家傾瀉流奔泉猗與國楨郁梁棟寂與文士窮丹鉛遺文如見伏生語奧義欲廢康成箋公卿大夫重經術文儒致用非徒然殊恩自得稽古力異數不問官曹遷忽頒四字燦奎斗嘉乃六籍勤排穿

天章云錦爛五色乍蔭髙棟扶修椽通都嘆息傳盛事求觀車馬爭喧闐鑪錘萬象羲頡上並包八體鐘王前噓噓雲霧气騰地蕩蕩日月光流天豈惟筆精更墨妙遙識

主聖兼臣賢廟堂從容論道暇坐倚瑤瑟鳴朱文章黼黻光冊府謨益贊簪裾聨慶雲葩郁甘露結時有瑞气縈珠躔燾冒子孫綿世世永與玉軸瑯函編

送姜友棠防東兗卽還四明

秋气入東郡感君羈旅心杜陵昔防地髙李共登臨落日空裘馬寒蕪自古今渡江冰雪後好寄越中吟

題黃尊古上都秋色圖

落日牛羊下逺村平沙萬馬別開屯君看沒鶻盤雕處莽莽靑山是塞垣

八月窮邊雪片麤角弓鳴處艸全枯上都一片淸秋色卻是寒林大小圖

送九如表叔之太和任

花外潘輿望若仙飛來天柱縣門前知君不愛西昌尉愛去閒參玉版禪【吉安產玉版筍】

聞道章江接貢江十年幽夢付篷窗洄沿山谷祠前水好寄鯉魚時一雙

蕉

乍喜靈苗一葉生煙中新翠出檐楹小來己愛橫窗色老去應憐聴雨聲入夜最宜淸露洗幾時眞見緑陰成寄言防筆題詩客半展斜開信此情

病起遣懷四首

俗慮從知了不闗絺衣芒屩稱疎頑居如潘嶽城三面人笑王微屋一間墻角秋陰黃葉早門前野水白鷗閒也知亦有欣然處拄頰西南防防山

何妨席且教溫味道耽書業力存偶以剪蔬叨地主不曾食肉慕屠門艸荒場圃虫鳴急秋入菇蒲雨打喧從道王城歌吹海一身卻傍老農村

疾甚淸羸暑更加重簾曲曲爲周遮病昏目力拋書籍客妙淸言冰齒牙兩卷檀弓尋物始一篇秋水送年華日長髙著靑油幔好防堦除手種花

離騷美酒好風神常憶盧郎最可人萬事那容多皂白一生所得是因循亭景物秋無主子墨生涯甑有塵暑意漸消涼入早黑龍潭下雨來頻

題耕煙老人畫

東風一萌芽楚澤幾芳艸離離雜石暎茸茸出波好洞庭連天見鶩羣子規冥冥啼不聞霏微臺下神女雨縹緲水上江妃云一幅生綃剪不得春來沅水桃花色碧杜紅蘅亦有情玉簫金管空相憶滿載潭州百斛酒春帆直下麋湖口赤沙靑艸欲合時云夢軒然吞八九此時客意殊茫茫驂龍帝子防瀟湘浮空近見戲鮪影接日逺沒飛鴻行我念前防怳如失重見耕煙老人筆彷佛君山螺髻靑月明幽咽湘靈瑟傳聞石穴潛通吳神仙窟宅誠有無包山云物閟淸都煩翁潑墨還作圖

送髙兩詩南歸

懸榻故人去論文前會稀驚風還逓響徵雁不同飛白袷寒將捲靑山久念歸因君寄朋好會采舊山薇休嗟不得意辛苦爲浮名落日古原上閒門秋艸生晚菘和露摘時稼面場平一悟靜中樂深知達者情

畫蘭

三千年覰玉壺空阿母畱將幾葉紅今日人間太零落兔葵燕麥任春風

香艸爭書入楚詞漫搴沅芷扈江籬握蘭每待春相問空谷無人自不知

簡野航

晨興入公門歸休午陰寂疎簾靜不捲髙林雨餘滴解帶北牖眠煩暑欣已滌沈憂曠無所冥念淡自適欵戶輪鞅稀閒坊選幽僻摘芳苔暗徑搆石云生壁昨宵風雨中杯酒轉愁惕念我同懷者何由展良覿

立秋前一日陳六謙民部見過

焚香小院气氤氳寂寞誰過訪子云忽訝淸光暎鷖尾又添佳句詠鵞羣【新城司冦贈詩有鵞羣句】林中解帶消秋暑石上繙書愛夕曛明日西風飄一葉井梧防防似先聞立秋日顧九恆查悔餘同集翁蘿軒寓齋分賦以立秋二字爲韻

炎氛何時休火雲嵼立涼颸忽暗動爽气己先入一春復一秋年年客京邑惟驚客鬢攺催歸日夜急憂生情未免學道時猶及蕭條晚來雨颯颯林表集如共陰虫悲恍聞孤士泣

不樂今何爲四序倐復周百川水東注誰能挽西流且持玉巵醪歡言酌朋儔玆日非昨日脫葉初知秋故心一以移兩腋風颼飅親知訪我至許作半日畱明燈巷南陌蹤迹眞云浮

雨中六首

一雨良復佳久雨何時霽欣厭已異心物情故多蔽卜居深巷僻荏苒此再歲入秋暗愁霖屋漏避無計惟餘窗前樹作風雨勢紈扇委篋中秋衣行當制殘燈耿照壁忽感下泉逝

昔在蕓閣居日髙猶晏眠今來披簡牘束帶隨眾賢職事敢云疲塵勞遂己牽況此泥活活聴鼔行朝天偪仄九衢中寸步成險艱旣歸任偃仰得性復陶然

階除蒔眾花不待淸池注娟娟洗幽竹羃羃生濕霧新英擢修莖蔥蒨孤桐樹隙地蕃艸木閒心寄場圃長廊自周行雨防詎知數小兒誦論語瑯瑯自成趣陰曀何由開聊此慰朝暮

生不識杯鐺無緣更論酒區區身後名大笑復何有膏蘭徒自焚金石詎爲壽神方鏈上藥欲駐頽年久寸田養黃芽不救白骨朽年年秋井塌望古一搔首

抱瘵𨿽積歳繕性常恬如幽居多暇日朋好亦未疎何來困拳局沒髁街生魚故人數叩門【悔余】獨自繞我廬捫竹愛新粉暎窗尋故書主人出何事舊雨空愁予我友尙書郎【西齋】比屋在西鄰每共文字防愛逾骨肉親驚嗟會面稀霪潦亦浹旬誰知巷南北邈若江海人公家出入勞私捨升斗貧豈無世患幹臨風一愁辛幹沒有時己不負秋與春

蘿軒爲李寅谷寫秋成圖賦一詩其上

負郭二頃田太倉一囊粟二者竟誰可烱烱念自蓄朝叩故人門髙堂散蒸溽忽驚秋景滿西成紛在目依依面場圃曖曖見墟曲時稼久己登新酒行可漉年丰無吠犬歲晚休叱犢田父何所云雞黍同近局披圖還太息此是腹中欲【王儉語】潁上思薄田杜陵覬微祿悠悠秉耒意千載恆相屬秋風有時起歸駕何當促借君風雅筆洗此煩腦毒李侯金閨人雅尙拔流俗平生髙逺性常恐古人獨田園不可期山資幾時足不如南山下種豆及時熟傍捨生煙霏連村入云木惟應尋二老披艸往來數

送杜大宗伯歸秀水

夕夢靑山朝抗章吳絲新防鬢邊霜鼎鐘勛業光前史魚稻心情憶故鄕祕殿從知稀履迹上臺猶自辧衣香兩朝耆舊風流在歸日先開會老堂

遺榮髙節古無儔深重

君恩許賜休剩有書名滿臺閣依然傳癖在春秋【先生好左氏傳手自注釋】九門祖帳來天上一曲湖光繞秀州徑欲從公輕舸去招呼海鶴狎江鷗

過可園簡王敏行郎中

寂歷虛齋境更幽不妨無事日閒逰窗中密竹風驚夜檻外叢花雨打秋每見艸書畱幾上時來濁酒過墻頭與君雞黍爲鄰並暇卽招尋便休

送令詒歸松江

去國名何減還山意有餘未成三畝隱且傍九峯居鄕物傳鱸鱠門生議蠏胥他時小兒子看讀五車書不信時淸日長令老故園貞筠如挺拔俊鶻必騰鶱物望歸封事

天心重直言會從閶闔裏還認舊巢痕

新月效義山體

風露晚來淸如鉤新月生未嗟輪盡掩似吐鏡微明扇側黃金殿眉纎白玉京殷勤待三五莫漫悵虧盈

柬西齋時入直武英殿仍用前韻

文雅今誰似蕭閒不願余忽聞靑客還上玉堂居檢校防幽蠧傳鈔令小胥茂先多未見別有洞天書每嘆松成蓋猶思杏滿園孤鳴憐鶴警【謂西亭】分路試鸞鶱職事兼書府官曹本正言西莊【謂了谿】同下直頻視日斜痕

九月四日奉陪韓宗伯碧山堂桂花下作

淮南消息比何如喜見連叢破蕚初海曲移來秋馥鬱月中分出影扶疎偶隨杖履成髙會不少琴尊在廣除聞道杼山詩句好一枝端合寄尙書【顏尙書有謝陸處士杼山寄桂花詩】

桐城相國致政歸裏賦呈四首

第一人須第一官幹光遙防防云端淸標嶽立嵩衡峻雅量春浮澥渤寛魚水君臣前代少冰霜風節古人難忽思弄艇煙江去夢把樅陽舊釣竿

三十餘年禁苑來平臨紫閣領丹臺九陔天際司霖雨五色杓南望上臺啟沃心眞符

聖主陶鈞力爲養羣材文章一代懸詞律

禦制詩酬日幾回

漣漪太液水西東

賜第恩教近紫宮報國每添雙鬂雪浮家新借半帆風蕭然襆被常如客去矣鶯花穩付公三月江南芳艸緑謝家池館畫圖中

傾都張飲接重城政事堂開國老行六萬錢【漢制丞相俸錢月六萬】從賓閣散五千卷壓相車輕靑春作伴承殊渥【公以冬月予告上特命春月行】白社投閒稱逺情他日頻勞中使問會思

金鼎再和羮

送曹峨嵋先生南歸

橋門未絕記韋編座裏春風十八年今日重持一杯酒舊來雙鬢各蒼然【右曾甲子乙丑間在太學先生時爲本堂師】

不須千騎出東方一曲菇蘆幾泊桑尺五城南韋杜客全家煙雨入吳鄕

髙情眞與俗情違花外紅堂客到稀江月低時沙路闊只應愁見鶺鴒飛

浮名何止一稊輕懷挾風流萬古情夢去海棠春一國江南燕燕與鶯鶯

頭顱景尙嫌遲六十狂生笑食其種豆山南亦行樂丹徒長憶布衣時

飛仙蹤迹定何年蟻穴蜂衙絕可憐他日茅山問丹訣菖蒲潭在艸堂前

買宅無勞更買鄰江山風月等閒親靑溪九曲題詩處誰省龍標此後身

春明雅會罷餳餐後約浮舟計日難好瀹溪茶待桑薴更分麯米餉云安

移居

嘗笑酣中客甕底呼不醒又嗤法士愚規規動引經寓意於酒非酒人天倪和如暄景春移居何者是最樂得與數子成比鄰北風漂沙寒日白層冰嵯峨厚地坼坐思廟堂勤政理恐有咿嚘未安宅太平縱使無闕事駑下終慚負言責歸來閉門學雕虫時過勤苦無成功翰林彩筆明光宮【耑木查浦】故人長楊文薦雄【悔余】今夕何夕歡此飲焰焰蠟燭銅盤紅莫嫌酒苦薄莫愁尊易空年年舟載碧甕百洞庭春色來江東只今冬菹酸更綠恰稱腐儒飯脫粟晨鳬夜鯉足屠門鵞炙牛心任華屋人生會少別離多淸漳共宅時幾何我當舉酒君當歌三更起立霜月苦河漢驚風吹逝波

除夕用少陵飛騰暮景斜五字爲韻同悔余查浦作五首

仕宦十五年日夜苦思歸思歸竟無成一笑知我非寸祿盜太倉憫此八口饑不念獨行士窮山懷采薇世累良己牽初心乃多違淒厲歲云晏倦鳥還退飛

潛虯神淵底如絲气或騰雕鶚望赤霄逺擊有威稜我今黙自思進退兩無慿惟見齒髮攺轉訝年歲增齒落不足嘆發白不必憎所苦百年內憂患還相仍拂我掛壁爇我照字燈天寒百虫絕癡鈍余凍蠅

往者不可追滔滔水東注來者詎幾時𨿽新行復故往來無容已古今猶旦暮玆焉共守歲歲豈爲我駐一觴泛屠蘇朋來暖寒沍歡悰甫欲集哀念潛已赴回頭十年中骨肉死亡屢惟餘老大身撫節增錯

晨雞未喔咿夜燭光猶炳四鄰喧爆竹伴我空齋冷是時月旣晦蕩蕩無畱景登樓啟窗扉殘雪在西嶺餖飣盤筵雜綷縩兒女靚吾衰不掛眼寂寞安晚境差喜文字間上下得馳騁

九陌入朝火照耀驚林鴉醉困方欲眠柰此童僕嘩門前髙車馳街鼓己五撾促起理衣裳仰看北斗斜歲華還復春吾生亦有涯幸生

聖人世九域方一家明年返敝廬生事勤桑麻還將元會儀歸與野老誇

懷淸堂集卷九

欽定四庫全書

懷淸堂集卷十

吏部侍郎湯右曾撰

和新城先生早春三詠

花下

逰絲白日春晝余亭亭脈脈花枝疎不妨靚好如靜女冶葉倡條空笑渠

春日憶樊川舊逰

南山蒼翠去天低鈴馱秋風記舊題【謂公奉使蜀道】今日樊川重回首落花殘雨灞陵西

雪中梅花

如花雪己暎似雪花爭發暖气欲融春橫枝先郤月

爲王敏行僉事題文貞公叢竹圖

緑沈曾記三百本瓊粉還憐十數竿少不如多君自領萬條寒碧畫中看

尙書髙節世應無小筆猶畱叢竹圖昨日翠瑯玕下過新添五色鳯凰雛

題汪悔齋太常觀海圖

天書一夕下東溟奎壁曾占使者星今日乘槎問遺事只應畱得大荒經

神逰八極本仙才嘆息騎鯨去不回弱水西流三萬里更從何處指蓬萊

恭祝

萬壽詩

巍巍至徳仰我

皇苞毓天地符陰陽府修事和百度章端拱上理登虞唐九服作息安耕桑蠲租

賜復厚蓋藏膏雨時布和風翔協气感召嵗屢穰民諴物阜來嘉祥重譯萬里修貢筐逺及烏弋黃支鄕升平詎將咨儆忘宵衣旰食常弗遑愛民勤政冠百王髙深聖學難測量逺紹洙泗淵源長兩儀萬象窮豪芒旁耽圖史羅縹緗百家諸子咸該詳天葩

睿藻日月光珠毫寶翰懸焜煌小臣簪筆螭坳旁紀神聖功職所當遭逢景運賡明良麒麟遊囿鳯集岡朱艸榮砌芝生房祥圖仙牒殊未央億萬寶歷歌無疆

送李總憲歸裏

乞歸乍許

詔書新鸞鶴飄然自在身長有淸風畱憲府誰從嘉石辧寃民【公在法司核儗平反甚多】廿年魚水君臣契一夕林塘夢寐親取次煙花滿吳防爲公吟望五湖春

東門張飲畫成圖自昔輪經大雅扶愛士名爭歸沈範累朝族自重崔盧煙消驛外晨排馬月出臺端夜集烏它日防煩中使問肯教鄕思老蒓鱸

上孝感相公四首

遙望杓南第一星淸時名徳重

朝廷致

君心己超三代力學功尢在六經家溯水源江漢白人如嶽峙岱嵩靑調元四十年來事勲業應看鼎鼐銘烽銷王防萬方同宻侍謀深倚相公憂樂每闗天下計髙閒眞見古人風【公力請解閣務專領書局】雨來滄海云生壁日出扶桑翠埽空不是書防金匱裏誰知元老格天功【右曽充政治典訓纂修官見公奏對語多人所不能言者】

儒宗一代富研搜學海長懸萬古流蒼籀文奇探祕簡咸韶音古戞鳴球每從別派驅楊墨自有微言接孔周東觀遺書南史筆早傳褒貶繼春秋【明史出公一手】

春官桃李五成行別有門庭一瓣香曾侍康成趨石室早因子固拜歐陽淸心肯慕神仙宅碩畫長畱政事堂七十朱顏人見否吳絲未防鬢邊霜

題查逸逺先生學圃圖三首

王气銷靑蓋髙人在白衣嶺雲終不出海鶴只孤飛雨後紅姜熟秋來綠芋肥偶然同老圃聊息漢陰機用意無人識於陵日灌園嘉蔬比君子香艸念王孫儒術名元大幽居道益尊永懷耆舊傳文雅在淸門小劫過風雨披圖尙見之芝蘭叢發日裙屐共逰時白鳯委蛇態靑山偃蹇姿無由牀下拜應恨我生遲

題蘿軒畫梅

小筆風流自一家艸堂寒色上梅花靑羊宮路千株雪最愛橫枝竹外斜

風流裘帶寄斯文過嶺淸詩迥出羣今日煙霏豪素上墨花猶帶海南云

寄淮南友人

別君每憶淮南樹客捨河壖幾風雨歸來空壁耿銀燈誰復髙歌聽金縷三年執手如夢寐終夜重思對牀語休從塞馬論得失肯與狙公爭喜怒君才鬱鬱蛟龍姿白日雷霆起煙霧時來騰達非難事紫蟹白魚且歸去依人暫就臯伯通乞米應思謝仁祖兒郎玉雪己可愛況伴維摩有天女三山地軸隱嶙峋空見淸泉如潑乳似君磊落吾所伏爾雅虫魚不妨注

聞陳斐公爲余料理山莊竹木兼完屋舍嵗晚思歸慨然有作

病夫思負暄南榮日屢曝心閒萬想滅所苦歸不速忽傳山中書似與淸景逐山中亦何有架茅幾間屋往時賢使君【山莊明副使包公所營】掛冠此卜築百年閱興廢髙岸移深谷只今摧翳余舊觀己難復但餘潺潺水屈曲繞林麓靑山爭橫從云表峙綠玉樓中一騁望蒼翠紛滿月我歸定何日佳處夢己熟譬如長饑人說食甘於肉平生蒓鱸興念豈有令僕二頃不願余山資底須足遙憶飛來孤天竺割一峯吾廬在其下面面靑芙蓉昔有古先生知此山所從藏舟在巨壑夜半無畱蹤安知鷲嶺西他日不再逢巖巒含窈窕落落風入松幽禽怪毛羽下寫澄潭容靈隱古招提山門煙翠重時放出林梵或聞亭午鐘禪誦課六時吾老性己慵但於斗室內虛白生心胸洞中呼老猿石門蒼蘚封時來理公巖喚起下龍山地多磽確負耒謝老農桑箔飼眠蠶【隙地十餘畆皆種桑】薄綿衣可縫雜種桃李梅花時各丰茸最愛萬竿碧翠色無春冬眞堂作記人興己如酒濃

先人有幽宮去此咫尺地經營得數椽亦爲惇祀事霜露以時零松柏手勤植龎公嵗上冡斑白偕童稚壺觴逮餕余屢舞躚躚醉玆堂聚同姓歡防連信次聽泉過野亭飯僧入山寺昔者先大夫丙捨接埏劫灰三紀余古木沈寒吹攀號再念此竊祿偶然遂承家有遺書鑿楹付來嗣中間一木石未可輕棄置法公釋門舊【法防長老數遣侍者鋤理荒廢】飛錫再三至鉢底咒老龍時時出防視柴荊具茗飲後約或不愧惟當治尺宅勿使風雨萃低頭拜東野退之昔曾云常恨不相從所願身爲云雲龍相追逐我竊舉似君憶托臭味初气挹秋蘭芬蕭然出埃學道亦己勤手披楞伽字口誦貝多文自從墮地來寧識羶與葷周妻未爲累大布自褁帬白晳好兒郎秀頴漸有聞吾家老禪伯【家兄廣厓】脫巾謝俗氛時時從子逰初地収放紛念昔三人居亦足開其羣秋吟山月皎春蹋陌艸薰少壯能幾時白髮不可耘我衰又多病如何離鄕枌並鄰墟曲中𨿽貧心所欣寸田養黃芽不救野火焚期君得靈藥庶共刀圭分

寄題梅東敝居

梅東橋接白洋橋楊栁須栽幾萬條好與遮畱春色住老夫暮暮復朝朝

癸未除夕前四日書蕉飲使滇集後四絕句

應復南中見防云知君筆落動星文五花山寺昆明路誰共題襟馬上分

海雨山風手自攜不從二防覓珠犀益州使者空持節但拜南厓縹碧雞

山采靑銅井煮鹽西南幕府利權兼一時詩卷都將去【集中仿長慶體三首言滇事甚悉】翻笑先生太不廉

仙人柱下兩芒鞵舊夢慿君喚卻回天末故人零落盡【予去夜郎八年閻中丞以下彊半物故】白頭無分得重來

題載書圗恭送漁洋先生請假歸新城

四紀列彤闈致君堯舜如大儒經世務所得古人書職宻典機衡心淸抱沖虛一念滄海曲遙情賦歸與顧思明主恩欲言復躊躇但申邱壠請未及齒髮疎

至尊眷老臣溫語聞直廬尙書天喉舌公行不再除蹔賜休沐閒五月田園居渚鴻任翔集山雲從捲舒張飲東都門何如昔二疏僕夫秣徵馬門生扶籃輿壓軫三萬軸過此不願餘淸風誰當傳圖繪禹鴻臚風神照魚鳥情話樂裏閭黃花九秋節采采盈衣裾丹雀銜書來翩翻下林墟公其出爲國未可云遂初

喜雪

預恐來年旱三冬雪片稀如花猶未集似絮已紛飛喜極因呼酒寒添更著衣竹間聞淅瀝凍雀亦知歸正月六日喜得雪時尙未立春猶臘尾也

六花侵夜忽分飄宿麥初霑一寸苗已信遺蝗應入地尙嫌積雪未封條紅樓日上融仍濕紫陌塵飛暖易消聖主郊壇正祈糓喜逢上瑞應今朝

扈從

大駕南巡閱河舟行至河西務同張侍郎劬齋陳副憲

實齋用風字

帝爲勤民出時和應協風人如星拱北

恩共水流東列艦勾陳轉乘槎河漢通桃花春漲濶更試濬川功

恭讀

禦制黃舩記

乘流每羨龍驤逺引纜爭傳鷁首輕大知獨先周萬物至仁實欲濟羣生雕文繢防曾無取巨浪衝風了不驚捧出

奎章齊照耀始知精意寓川衡

恭讀

禦制擬田家春日詩

勸耕頻嵗

主恩加東陌西阡望

翠華正以春和乘月令每縈

睿思是田家隴余佳麥知民樂村逺垂楊隔市嘩彷佛豳風歌稼穡太平有象發

天葩

恭讀

禦制乙酉仲春南巡船窗偶作調寄栁梢靑詞

氤氳淑气散千畦鳯舸徐行轉大堤六合同春知帝力八風從律自

天題祥煙時傍牙檣繞瑞羽常隨桂櫂低最是讀書勤乙夜每忘月落禦窗西

扈從

大駕南巡閱河

安瀾方慶奏功新善後尢煩

睿慮頻萬世利應畱澤國十行

詔已下波臣星占共指連牛斗槎泛還如上漢津自愧河淸非頌手空隨

仙蹕紀南巡

恭覩

上親校射

遙傳校射建金麾七萃分行盡虎羆已息烽煙全盛日未忘弧矢太平時廣場地接風雲气曲岸

天臨日月姿的暈三穿

神藝少萬人驚嘆見眞奇

崇光寺樓懷吳允哲

十七年前我到時老僧猶指舊松枝依然竦竦竹侵逕不攺潺潺水入池桃李穠華收昨夢風埃蓬勃入新詩一杯茗葉山樓上幾度思君與共持

附北信後作一絕句

故鄕誰道似天涯旅思茫茫未有家轉憶王城三月尾兩株如雪壓欄花

雨中逰攝山棲霞寺

偶與靈境契得隨緇侶尋沿洄一溪水出入萬松林寺憶齊梁古嵓從紫翠深欣然稅塵鞅猶是在山心便踏飛梯去煙蘿絕磴懸淸香度千佛防雨散諸天親洗澗邊術還烹池上泉【白乳泉也】攝生期此地未敢望仙緣

題河上集後八首呈澤州相公

雲際搖溶春漲遲浮查日月傍天池長虹貫月滄江夜想見龍蛇繞筆時

海山空濶杳聞琴徽指推移不可尋公在昆侖最髙頂八風嶰谷有遺音

龍旂羽蓋楚江邊萬姓歌聲沸管弦慿仗丹靑元化手寫將秀句滿吳天

一曲靑溪一首詩桃花苑外獨吟時風流宰相承平日郤笑檀橋只賭棊

行隨漁唱與樵風逸興巖扉窈窕中亦有靑山好風日無由騎馬待山公【右曽有小墅在飛來峯左公被詔防逰靈隱日右曾先在而不知也】誰將逸響繼咸韶舊隱蓮洋已寂寥【河中吳天章五言髙絕時類公作】淸泚王官谷中水空餘飛瀑灑中條

褒從一字借春秋小泊寒花古戍樓【公在滄州甎河驛有見懷詩】詠罷虛舟意超越潮回滄海已東流

百年奎壁河東地萬古詩情一鑰多回首太行千尺雪山川人物兩嵬峩

濟州北麥大熟呈京江澤州兩相公

黃雲覆野麥登場喜覺連村餅餌香幾郡流移歸北闕兩年冠蓋滿東方

至尊旰食憂民切元老訏謨體國長稷契功名韓杜筆應添樂嵗好篇章

李暎碧先生祠

摳衣猶得薦溪蘋異代淸風俎豆新直筆空聞傳舊史【先生有南北史合注與今本小有同異】角巾每自號遺民丹臺淚灑危言日滄海名髙勇退人長傍逋翁舊林麓待穿雪柏貫霜筠

七月三日病起至樓上

頗覺登臨嬾秋來臥病初閒聽林外雨困撥手中書抄飯疎鐘後焚香倚枕余喧卑無地免只合此樓居習靜欣鄰接蕭蕭祗樹林每聞淸夜梵時感入山心白日哀湍防淸霜冷葉禁那堪衰謝意斷續與年深過雨果新熟交風豆亦肥心常愛林木戶恰對煙霏一夕居多暇三年到恨稀自今勤泛埽髙處置書帷次新城先生韻送陳六謙郎中出守石阡

竹歌西下楚天長白納烏蠻又一鄕他日欲尋人物志風流應記舊曹郎

離尊猶憶繞前除【謂丙子秋典試入黔時】萬里徵軺逐貢書誰料十年還此別西風渺渺獨愁予

遙看按節下且蘭荒徼﨑嶇爲一官叱馭尙畱心事在握蛇騎虎不艱難

山城斗絕望迢迢不噉防榔食已消莫怪瘴云低地黑五溪風土接三苗

龍底江濵古石田此行未用悵飛鳶侍中防要揮毫手待賜黃金附耳蟬

題王於謝小照

少年白晳何事來下煙波釣筒一掩一重山碧春來春去花紅

綺堂先生請假南還用東坡送仲元貺王元直韻作五詩奉送並索和章時癸未十一月朔後四日

浮杯瀲灔欲別執手殷勤有言試問一枝棲托何如萬里飛鶱

扁舟東下吳防獨夜一篷雪來嘔啞柔艣人靜欵乃漁歌夢回

何異登仙此行非闗久厭承明慈母手中防綫佳兒膝下書聲

杜鵑勸我歸去已是遲君一年它日追思前防九門風雪依

行投林下徵鞅寄謝山中故人看花踏月沽酒莫負湖邊好春

懷淸堂集卷十

欽定四庫全書

懷淸堂集卷十一

吏部侍郎湯右曾撰

寒云寺

寂寞寒云寺云來特地寒壊墻塵自合老柏榦皆攢廚欲分香飯天教趁冷官貝多眞實語只道汝心安

修武道中

懷舊山陽裏天髙落木空覆杯巖石上吹笛竹林中寂寞人埋照昻藏鶴入籠達生差可托嵇阮此遺風次新城先生韻題王秋史二十四泉艸堂圖

七十二泉上家泉望水泉【泉名】由來著書地不記種松年世外三畝宅山南一朶煙詩人好鄰並白雪舊樓前城南校射答趙丰原太守卽用見貽原韻

龍門雪將下先集乃維霰如山捲牘空靜若僧退院城南辟廣場農功出余羨旗門好身手文雅事一變前臨三池上定水花幾瓣【城南景明寺有二池邢子才碑文云金花映日又云信徒法侶持花成藪】回頭洛陽塵烽火憶苦戰吾曹太平日弔古如夢電風雅得使君才具當八面拊髀思頗牧詎不在鄕縣富貴大槊耳士取意所便寧必老書生兀兀破萬卷相對共一笑鬥酒且懽宴

贈王孟糓疉前韻

嵗寒靑松枝百尺飽霜霰佳人紈扇曲淒斷涼葉院先生包古言如賈三倍羨蓬萊淸淺水幾閱市朝變搴來靑芙蓉一一手中瓣如何老驥伏不令猛士戰防當灑天瓢玉女開笑電今朝風雪夜燈火故人面嵩陽尋舊師百里阻山縣且畱訪伊闕快馬短衣便石脈散淙流韋郎舊吟捲相期二三子攜手共防宴

送王秋史再疉前韻

洛城三日雪庭宇復飛霰子抱卓犖才不歸學士院來言不得意買田思陽羨論道阻江湖坐看浮雲變家鄰華不注天際靑一瓣抱此靜者心不問蠻觸戰昨試禮部作迅速走驚電暗中識光芒鬷蔑無半面【予在禮聞最後得秋史捲素亦不相識也】將規讀書處不少山水縣子其愼自持獄市視民便文章經國事撐拄五千卷終期賡猗那言從柏梁宴

嵗暮感懷三疉前韻

迫玆嵗晏晨摵摵響風霰憶彼少年日陰陰宿花院來者詎得知往者徒可羨雕鐫肝腎竭顦顇齒髮變天寒除架日瓜摘無畱瓣嚴霜一以零不救脫葉戰欲尋三乘法機鋒擬掣電不爾入醉鄕臘甕撥醅面文章差底病那用驚九縣甘思臘膎美暖想腰腳便亦有小兒郎之無甫開卷春盤猶可及歸覓團圞宴

趙丰原太守招逰龍門香山竟日效樂天體

賓防聨騎出城闉山水佳時气色新防用淸商隨一部不須明月作三人餘霞似綺連嵩少殘雪如花舞洛濵多謝風流賢太守十分先借水邊春

香山泉上懷韋蘇州

韋郎昔著書暇從山水逰永日未能去愛玆泉上幽泉水至今碧漾漾寒藻浮靈液冬不枯煦若春和柔夕潭瀲彩翠散綴明珠稠涵虛本同源潤物或殊流感此悟物理喟焉思前修臨池兩嘉樹樹老枝相樛攀條爲然斯人邈難求大海粟一顆終古貉一邱不知後視今感嘆有此不

石樓灘

積鐵山幽幽濺波石齒齒不見樓上人時聞灘下水

洛中絕句

南北由來嗜好殊幽人風味不全孤玉川三百團團月一字何曾道酪奴

庾郎鮭菜二十七嗤防何來李令公洛鯉伊魴非俊味白頭韭出客盤中【志稱洛韭至美果然】

屠兒割肉妓兒繩敏捷當時甄李能何事江南老常侍只將片石說韓陵

士馬並州劇亂麻淨宮兜率洗鉛華洛川多少興亡恨惆悵年年楊白花

微君之故乃泥中婢亦知詩似鄭公不解雙聲定何語冠軍家自有春風

南園池館久飛灰將相功名何有哉三十六峯云雪路只應招鶴更歸來【裴晉公有南園靜興詩】

子粒芒紅檢校頻兩京薄產事艱辛將書苦憶東屯老伊闕年年有好春

香山寺裏畱遺集杯酒何如身後名今日橋紅沙白路一篇長恨舊風情

龍門雪下有佳期車馬漸漸水上遲但使都防遺事在未嫌歐尹不同時

破垣遺竈天王院陰雨元功剰幾家歌管層層春處處夢中猶看洛陽花

除夕奚裏鋪

雲林入幽處煙火半巖間家飲洛川水門臨少室山祝雞翁寂寂飲鶴澗潺潺今夕是何夕翛然心更閒

黑石渡

昨從邙山來今從邙山去邙山朽骨萬萬古惟有行人朝復暮黃金蝕盡白石爛螻蟻三泉尙知處我來欲酹酒一杯落日荒荒下前渡

元日發鞏縣

看山四面碧嶙峋且免車中邑邑人殘雪未消前度臘寒梅已帶乍回春老知時節心情減閒覺風花景物親二十年來兩元日天門頂上洛河濵【丁丑元日舟次白沙村登天門山絕頂】

過虎牢闗風日晴美

關門設險笑徒勞絕壁緣云舊虎牢黑色小兒空百戰也從洛口塞成臯

才言今日已春還春在融融冶冶間栁意漸蘇波漸活東風先上虎牢闗【闗上有淸泉夾植楊栁】

須水店壁有題句云風滿山頭月滿城坐深衣袂覺秋生何人解識吟蛩語此是江南露下聲後二語絕佳不知誰作也依韻一首

遙知木葉下秋城七字吟來太瘦生最是水天涼月夜人間惆悵子弦聲

元夜在汴城偶念孟元老所記東京燈火之盛感慨系之雜成斷句

春波細細縠紋生歌扇飄殘宛轉聲帝子不傳新樂府詞人空說舊東京

從教百戲幻魚龍花陣香山幾萬重九十尺連靑漢起可能畱得最髙峯【艮嶽有一峯最髙至九十隻】

千枝萬影朶樓開一道銀河瀉露臺天上忽飛金鳯下雲中時看玉龍回

兩行綺陌界朱杈燈火三更夜市嘩月到五樓明似水一重縹瓦一蓮花

重添兩夜試燈期猶說錢王納土時鵓鴿旋中光轉路人爭踏五花兒

萬嵗山前望貢云香中百和最氤氳逰蜂冶蝶非時見先繞雙奴玉綫裙【宣和間汴京元夜有使喚蜂蝶之術】

蕭條相國寺如村指防菩提葉葉翻誰信當時正月半【範石湖詩夜夜長如正月半】綠牕朱戶盡歡門

王傅宅邊春月皎太師橋畔午風和【劉子翚汴京紀事詩夜月池臺王傅宅春風楊栁太師橋】試教防檢蜂兒看黃雀披綿有幾多【蔡京防檢蜂兒見在數目有三十七秤王黼盛時庫中黃雀鮓積屋二楹】

窠石空畱四畫圖赦書著腳語何愚烏犀白玉煩緹裹重入思陵卷軸無

水底秋千水上舟試燈才罷又春逰紀聞南燼稗官筆風雨移州夢汴州

郟縣阻雪不得謁蘇公墓

江河萬古防同流天半峨嵋汝水頭長恨身宮坐磨蠍空懷歸計老菟裘黨人遺籍悲他日瘴海餘生盡此州蘋藻墓門思一拜亂山風雪閉松楸

逰風穴寺

爲愛連峯好連峯窈窕間淸泠風出穴曲折寺藏山翠柏陰皆合叢篁宻不刪門生傍籃轝應識老夫閒

喜公池

喜公池上坐竹裏暗泉聞細脈中峯落淙流下界分半規如得月一縷欲生云萬个篔簹外翛然鸞鶴羣

墻角杏花

長紅小白態交加一隊春中五杏花他日東風夢臨汝鶯鶯燕燕各天涯

風穴

萬竅忽怒號林摧巨石走太虛只一噫盛自土囊口我嘗笑斯語索之無何有玆焉乘風飈絕頂延佇久言尋萬古穴槖籥落吾手奇蹤目親撃虛牝神所守何必天西南仇池九十九蕭梢如欲起先已在跟肘應蘇久沈疾乍醒初中酒下山憩茅庵絕境屢回首歸駕豈免促平生覺多負蘭臺快哉雄歌舞樂速朽冷然北窗下輸爾山中叟

栁湖用東坡寄子由韻

邱上那復更有邱爾雅誤讀笑刻舟宛中宛宛一湖水坐覺寒碧生船頭一生拍浮此便足何必鼎食羅珍羞家在江湖狎漁釣舟居陸處知誰優扣舷似泛溟漲濶浮芥便作坳堂逰天公寒暖提一律噀雨占晴定何術昨來蛺蝶飛作團今去黃蜂釀成蜜空餘隄栁絮翻撲誰信山茶榦蟠屈【子由有詠開元寺山茶詩】浮世眠食功與勞休論奴僕今旌旄宛邱先生讀書處美酒飲罷余離騷我衰學廢瓶罍恥馬肆還來持尺箠差勝六年言責地終日一談唯唯惟【用蔣儼貽田防巖書語】食蜊萬事寧復知蠟屐此生當著幾文書堆案日有程樂哉此舉非無名【時以校射出郭】沿湖一葉恣來去矯翼沙鷗个个輕

子由讀書臺

銅狄摩挱五百年旱湖幾尺水生煙鷗邊莫笑舟如葉門外猶疑浪接天梨棗有時看得道弟兄相望憶歸田一尊花下提壺共二老風流尙儼然

陳州先後得元朗及家兄篆辛下世消息

空齋對酒不能持兩日開書兩度悲夢裏池塘失康樂曲中山水憶鐘期舊來門戶眞何托爾後詩篇待寄誰太昊陵西頻感嘆無緣重問百莖蓍

睢陽秋暑轉熾因次東坡人皆苦炎四字韻詩作四首

欲割秋間六六鱗鯉魚風未起靑蘋小詩亦有偶然作髙枕偏宜率爾人手握冷蛇仍自熱心調狂象苦難馴月寒日暖飛光速始羨仙壺萬古春

白汗翻漿日日皆如山捲牘對公齋時當火見三庚伏人笑煙昏七竅霾秋思江南花似雪飲徒河朔酒如淮惟應一餉淸涼樂凍雨傾瓢水上堦

鄒生枚叟已黃土髙李風流難指數說士深知視肉甘守官誰信如荼苦靑蠅白鳥【蚊也白鳥營營出金樓子】空營營衰鬢華顚余縷縷先生罷酒且休矣門外紞如打曉鼔星河耿耿夜厭厭漸覺冰輪影掛檐嵗月坐驚蛛网戶暄涼行看燕辭簾【計秋分時始得去】一杯沆瀣應知渇八尺琉璃好避炎睡足風軒念羸老敢言不病壯夫痁

賦得防雲淡河漢

路迥飄將斷河明淡不飛西流水淸淺左界雨霏防斜度穿鍼閣遙停織錦機似聞瑤殿裏裁作不寒衣天宇纎埃斂風林殘滴聞光穿楡歷歷影散月紛紛半捲隨河霽全消入夜分九秋閒淡意只似雨餘雲

同祝良仲項蛟藩王雪子夜泛栁湖

欲采湖中花值此良夜永翩然一棹出明月浩千頃茫茫蒲蓮海泛泛漁釣艇撥觸船底聲搖溶波上影勞生牽物役百年苦鼎鼎詎意鞅掌余獲玆幽絕境此邦許我老茅茨結孤迥季鷹或思吳歐公常慕潁人生苟適意異縣等同井嘉二三子賢髙世比張邴偶然逰賞處別有天機秉境寂物態閒心淸塵慮省嚴城數漏鼓坐久風露冷夤緣遂忘歸魚鳥逐淸景遙聞九臯外孤鶴時一警

晚過簡可太守汝陽池上講堂

蓮塘一夜霜萬葉颯已枯爭言秋可悲況當嵗行䢐嵗䢐何足惜衰鬢非故吾昨來汝南行先賢傳有無往者利如錐只今競錙銖我慚文翁化刀布蜀物俱習歌述徳詩欲選楊何徒手脫眼復暗文字愁糢糊憫玆經月勞忽得一餉娛宛宛開明鏡虹梁爛神扶玉堂淸且嚴似入仙人壺邦君自公暇結搆城南隅百頃面風漪談防羅文儒我忝廿年舊懷抱亦不孤西風吹木葉落日低浮圖回睇甘露門佛香生寶趺光景旣復佳還來立斯須分火照歸騎驚起城上烏

再到汝陽

目極淮西古戍樓烏烏殘角似邊愁一池鵞鴨寒波沒八代文章斷碣畱夜半火光穿虎落曉來寒色犯貂裘病夫自笑摧頺甚風雪連天入蔡州

沽酒行次胡抑齋侍講見貽原韻奉答

冰雪凍天地臘甕忽已香破殻新鵞兒欲取大杓嘗康成飲一斛八尺頎而長叔夜玉山頺不用人扶將先生溫克姿性如九醞良獨醒視皆醉濡首時一昻晉安餉五經不誤縹與緗往嵗闗隴間檢校費幾囊至今沃蘆管曾不羶黃羊歸來好事載時就元亭揚風味念麯生傾倒有索郎顧影每獨盡閒和淵明章且莫嗤惡客【不飲者爲惡客出元次山集】害馬入歡場亦莫厭醉侯此藥未腐腸試共法士語大笑恐不詳美哉惟江公妙論入防茫

夜半至栁湖宿蘇氏園

前臨栁湖口月色照履迹十里寒煙中犬吠林外雪馬煩車亦殆予亦倦於役稍喜燈燭光開門遲來客臥屙汴城閒寂無事偶於齋東隙地編竹籬雜植叢花小艸期春夏間防宻爭發亦可愛也因題一首

窄窄編門短短籬藤纒花繞便能奇十年種樹心應嬾三月成陰事未遲嵗久莫愁秋雨壊日晴惟待好風吹老夫管領春光在桃李無言自不知

明日復用前韻

千條萬葉欲穿籬幻出空齋一段奇漳浦自憐多病久劉郎不恨看花遲新歡良夜金尊滿往事鄰家玉笛吹絲竹中年賴陶寫若論兒輩莫教知

次韻查悔余見貽

風急天仍雪春寒書苦陰故人空谷訪衰病隔年侵老辧中邊味禪空愛染心忽蒙題好句一字一兼金海內稱詩伯天邊閱嵗寒霜松心共古溟漲筆爭寛蓬戶延新益蘭臺忝舊官應憐衰謝意只作朽株看

淇汲道中與毛扆再

淇汲春風已滿川花花葉葉各欣然輕煙薄霧熹防日最是詩中畫裏天

哀怨猶傳水上聲驛門花事十年情【丙子入黔與扆再同過此】太行山下東風路頭白重來並馬行

聞道說詩傳世業不須捧檄羨微官二王遺法分明在落筆從人袖手看

泣玉投珠苦亂眞一篇窮鳥尙長貧二千石不如逢掖始信威明是可人【時將之京】

將逰黃華防病不果寄題四絕句

世緣道味本難兼方丈維摩病轉添夢到靑山看飛雨一條倒掛水精簾

避暑宮猶故址存炎天冰雪瀑流翻晉陽萬騎圖中見霸气西風賀六渾

何處天花引佛幢數弓閒地拓春窗此身只合鍼鋒隱底用山僧四十雙

片石莓苔劫火余王郎妙墨比何如隆慮山下秋風早滿谷黃花夜讀書

奉文寺西廊

颺幕風髙花事稀蘋蒲一樹思依依只應三月長廊下記取年年似雪飛

道旁妃

窗中玉女煙霧空地下香骨埋春風層城珠樹有搖落無賴野棠紅故宮盤龍古鏡回雙頸省識釵茸昔花影防云一散不歸來嗚咽泉源寒玉冷人間嵗月秋復春時百物隨輕塵土中拾得黃金雀回首可憐傾國人楚魂湘魄無休歇白道年年直如髮珠簾斷盡望京樓猶照羅衣舊明月

百泉試院喜雨

防山出飛泉散作百道乳歡喜千小兒一洗饑渴苦我持此願力黙坐何所補大哉天公仁憫此欲焦土山中气變倐忽云生縷竹間騷屑嗚晚來泉上雨陰連太行秀地入嘯臺古得酒對明燈中夜更起舞

百泉蘇氏小樓

垂栁垂楊緑可憐一春水細生煙小樓光景常如畫獨客心情只似襌紅藥喜霑三月雨靑山長憶百門泉此身婚嫁行將了或恐巖棲有舊緣

試院水亭

蕭蕭夕葦嗚磔磔春禽語堦下濟水深窗中太行雨

題山瀑泉圖

倒挽大海流忽下靑天來萬古一匹練日走空中雷棲賢坐禪客靜聽如嬰孩仁者心不動聲聞何有哉看畫如看山恍與支許偕紅葉飛林杪白雲宿山隈當時謫仙人笑口爲之開欲從乞涓滴防作萬瓊瑰

四月十七日晚霽宿香山寺

忽湧珠宮眼乍明毗耶長者舊經行門臨水態山容好客到終風暴雨晴楊栁老無飛剰絮琵琶淒斷譜餘聲白毫光裏黃金色幻出魚龍繞化城【是夕張煙火戲】

城南蘭若

偶因送客入孤村一帶蒼煙繞寺門長者更誰金可布人間不信石能言【內有周使君碑】含風細葉虫吟早帶雨幽花鳥踏翻墻下蕭郎兩叢竹它年防見汝生孫

立秋前一日吹臺奉送雄飛蛟藩雪子南歸同用秋字作一篇

賓客平臺訪昔逰浩歌酒罷重離憂可知舊雨勝今雨他日杭州說汴州樓閣尙烘三伏暑林臯又到一年秋登髙作賦須公等天上黃河繞郭流

秋榜放寄萬生西田

錦衣玉食李方叔穠李夭桃秦少防毷氉秋風詩筆在且從南嶽鬭諸劉【謂劉太乙庶常昆弟】

紫泉山下稻畦香朱老東鄰有艸堂莫遣淸樽負重九桂花零落菊花黃

九日

白髮依時至黃花太瘦生亡何聊可飲重九愛玆名【淵明九日詩舉俗愛其名】病廢眈書課間余抱甕情暫來籬下坐指防說秋英

立春日

苜蓿先生到骨貧一尊酒尙可娛賓丞哉數慢應如我老矣無能只畏人冷暖暗移銀箭水顚狂任閙土牛春小饑忍待明年麥日望東郊雪意新

日長

雨荒三徑掩蓬蒿贏得吳葵幾尺髙誰道日長無一事野人門外送櫻桃

三月廿七日偕諸友人吹臺小飲

晏溫天气景沖融勝地招邀勝侶同節物今朝春更夏【是日立夏】亭臺昨夜雨兼風九原賓客思公子萬乘旌旗謁故宮倚徧欄桿獨惆悵落霞遙映酒杯紅

贈別陳五玉

相逢兩世記交情書記翩翩方盛名早對楊梅人已異新題鸚鵡座皆驚土風偶采陳畱傳地主應叨許氏評【李義山詩叨蒙許氏評謂眞意大令也】三度春燈上元夜他時莫忘汴州城【丁亥戊子己丑元夕五玉皆就余大梁】

大梁歸吳寶崖以四絕句見貽依韻奉答

百川東下幾西回樗櫟天教飬不才千樹桃花等閒事底須惆悵看花來

公事誰如松下哦可憐辛苦學陰何三年入座春風少千里懷人夜月多

飛鏃塵埋古汴京百年誦賸遺聲須知食肉封侯地笑爾書生說管城

壺中日月卷中詩燥濕弦從指上知拔俗云誰出新語爲鄰自古愛淸詞

題吳寶崖雪龕煨芋圖

異時求仙人辛苦爲服食年年餌丹砂未見生羽翼不如寸田裏日夜掃荊棘此身如芭蕉霜霰將嵗逼寧知雪龕老有此冰玉色芋火衡山陽奇蹤出伏匿披圖感遺事宰相讀書力啖此毋多言仙骨防當識

古意一篇答山言編修

佳人坐華屋織錦寄相思脈脈窮巷女寒衣白素絲蘭苕春有贈桂蘂秋方期婉孌保嵗晏非云雲起時

雨後月出復爲云掩

團團白玉盤瀲瀲黃金色沈沈淸虛府蕩蕩水精域經旬積雨洗明鏡淨如拭坐望夜景澄忽悵天宇黑冰蟾𨿽蹔好柰此蝦蟆食未成如輪滿已妬爲直喟然增煩憂何由豁胸臆淅瀝仍空堦翻飛少歸翼何當掃昏翳一爲破側塞淸風颯然來眞宰信有力

題盧素公庶常抱經圖

昔者吾先君友生求海隅通經鄙章句獨得博士盧風雨四十年壊壁余榛蕪兩家子弟中君握瑾與瑜世業明春秋學先啖趙徒我聞聖人義一字懸褒誅五石與六鷁詳略徒區區三傳誠穿穴專門守拘迂如何盡捨旃虛空尋坦途君博且知要薈萃羣言殊少翁修先業授受寫此圖秀骨淸而丰未覺列仙臒我老久廢學西家一愚夫竊聞古經術本以應時須君方上玉堂佐化若唐虞毋爲決事比後世譏醇儒

閒居遣懷

負屙得閒居誰云常寡歡寢迹窮巷裏故人靑雲端時時來相存勞苦問燠寒間或具酒食亦未陋儒酸言詠風月佳良夜每向闌因思三月病豈不在一官及玆未朝請轉幸啟處安旣安何所須大笑掛壁冠

昨日苦鬱蒸赤腳不可韈中宵气變淅淅涼颸發軒窗忽飛雨逺夢落淸越朝來疎鐘動冠蓋趨

天闕泥滑詎可行迫此後期罰繄余獨何事睡起意未歇旣晏加我餐乍涼櫛我髮嬾慢防當免眷焉竟此月謝彼燕頷姿稱此山巖骨

愛山不在山田歌非知田古嘗有此語吾寧不謂然猿鶴文或移沮溺心相關山林與鐘鼎天性各所便古有獨行士九十常饑寒矧余東岡陂自守乃不堅連年復衰疾覽鏡非朱顏親舊半怛化自顧良獨難行歸秉我耒猶及秋風前

鷃或疑九霄魚嘗樂千里豈知樊籬間不出盆盎裏去來隨運化小大冇物理我家南山南衣食粗可紀閒思琴書防逰值風日美招邀到緇錫談笑及兒子峩峩岱與嵩下視蟻蛭比瀛海環九州坳堂一杯耳

前年梁宋交三月冬無雪去嵗復苦旱中夏失雨澤我乘使者車憂虞朝逮夕江淮又大水彌望失阡陌粒米貴於珠念此肺肝熱昨來長安住升斗太倉糴玆焉復連陰秋稼恐不實行愁米價貴何以安我室

至尊軫民艱公卿屢前席訏謨廟堂事聊復守蓬蓽布衣一言死何況明主恩誦詩及此篇感激衰涕繁十年爲誎官事每上殿論迂濶乖眾議數防

天語溫𨿽防古人節庶幾職事存三年復來歸冗散日閉門江東頻水旱饑餓愁黎元進旣謝言責退傷久疾魂太行未云險中有虎豹蹲咫尺生濤瀾蛟螭詎無痕報國事已矣終身歸灌園

喜馮文子至

欣聞故人駕來共菊花時吳防幾時發嵩陽隔嵗期煙波三載濶風雪一官遲攬鏡休嗟嘆岧嶤緑玉枝

懷淸堂集卷十一

欽定四庫全書

懷淸堂集卷十二

吏部侍郎湯右曾撰

東便門外某氏園別山言授一聿修峙公

文章報國愧虛名

詔下軺車指舊京待訪神淵龍起處應經絕塞雁歸程潮回滄海浮家去日落靑山罷酒行公等莫嗟垂老別未除豪气尙縱橫

宿通州試院

依然襆被宿寒防觸迕閒愁白髮星喚起嵩陽舊時夢三更風撼閣前鈴

潞河

云物入淸曠秋聲兩岸蟬含情西潞水也自解澄鮮

京東州縣多被蝗害

蔽天從西來聲若殷雷奔投東倐而下一下無千村萬萬攢黑蟻布野如雲屯遺蝗復生蝻下食盡艸根欲秉畀炎火種多不勝燔積雨則掃除安得天瓢翻捕蝗載令甲州邑愁思繁撲滅少後期章劾肯見原擊鼔集眾力解鞍傷客魂古有不入境得非政理存我欲因事規小吏何足論

薊州城北二十里僧捨

身許雙峯未有涯耳聽門外響三車髙人住世仍忘世窮子還家詎是家半缺月如懸破鏡一條水似漾長蛇思量入道今衰老旋得歡娛旋嘆嗟

望盤山

深松隠上盤中盤杳何許白嵓嵐气濕已作前林雨歸來采樵人衣上云幾縷

借枕僧廊眠東軒滿山翠淙淙桃花水散落桃花寺已似隨淸風泠然引而至

玉田

仙人石一升石爛不堪煮持歸南山下種作好眉嫵已訝只成雙復驚一得五熒熒絕代子未笑心先許

雨宿沙河驛

出塞一身逺將家八口同百年均是客多病久成翁蟋蟀寒燈雨蠨蛸破驛風猶欣小兒子笑語寂寥中【兒子學基方幾嵗牽衣繞膝差慰旅懷】

盧龍道中

山形谷勢何多端輪摧軸折車過難兩崖對束巨石礙一逕斜轉陰雲盤下復泥深行不得我馬哀嘶病無力愁霖積淖闗塞長始信人間路偪仄

兔耳山

放浪天教養不才四年蹤迹亦奇哉題詩嵩少三花去走馬平營五頂來【兔耳其一也】眼見海神鞭後石手捫仙客奕時臺飄飄似把浮邱袖笑看滄溟水一杯

楡闗驛懷先兄篆辛

嗚咽桑幹水三年不忍經楡闗闗下路愁見暮山靑小驛逢鴻雁西風痛鶺鴒感恩余故吏【楡闗驛吏先兄令樂亭時遇之有思】欲語涕交零

望海岡歌

西逾連峯山東上望海岡海中滉瀁亦何有但見積水靑茫茫忽然虛無中浮出蜃气黃秦皇島邊一綫起欻見邐迆隨風長精靈下聚珠貝闕光影上駕虹霓梁傳聞此地海有市髙秋澄澈疑可望五城十二樓隱現波中央人間那得峩嵋老神所勞矣爭開張窮壖毫髮入大荒白虹蕩蕩浮龍驤海童邀路不敢過漁父一葉歌滄浪塵中憂患未可量頭白死生空爾忙舟中嘯詠謝安石臺上輕舉燕昭王環洲仙艸菖蒲香郁夷金霧含晶光成塵何處辧五嶽枯倒重見生扶桑不思驂麒麟亦莫翳鳯凰鯨魚掉尾幾萬里送我羽節朝東皇昔逰洞庭臥嶽陽空明倒景搖瀟湘未騎碭水赤鯉去復看析木靑鸞翔笑爾椿槿誰短長超然已入無何鄕揮手爲謝安期生如瓜之棗不足嘗

澄海樓

大海東回水波惡如山浪打長城腳千年萬年鬼夜哭冶鐵銷沈石崩落王公設險古制存屹立重闗嚴鎖鑰干戈相尋逺不數六十年前事如昨大盜移國明社墟澒洞煙塵昏六幕是時闗門臨賊壘白日旌竿莽蕭索姦凶滿盈人鬼怒世運艱屯

神聖作飛龍首出在九天熊虎戎衣只一著石河西南破賊處父老猶言戰時樂【後漢書今見其戰樂可言耶】不聞人聲聞刃聲霹靂摧枯風掃萚只今車書通萬里天下一家無厚薄名都貨貝街喧闐屬國賮琛驛交錯承平暇日展防眺賓客閒情寄觴酌玆樓我到亦偶爾萬古心胸忽開拓更喜天容海色淸側身東望蓬萊閣【土人言天气晴明往往見登萊也】

山海闗

東西誰界絕封此一泥丸地接長城險天浮渤海寛連山趨碣石積水見辰韓吹角闗門出邊風馬首寒

前衞

上下經重岡溪風亦多厲我行困登渉日暮前屯衞女墻被秋艸廢壘今易世闗東嵗屢稔外戶夜不閉物情貴所無價賤米狼戾輪蹄交道路入闗未迢遰來逢車連連賣糓供王稅時當三農隙市通百貨滯差幸闗內民蝗余獲少濟我聞海絕島鯨鯢未盡殪時出犯風濤無地可樹藝餘糧括海舶間亦施小惠賈往三倍収法令不能制官司爲耳目上下久防蔽寄語橫海軍首須袪此獘海口出粟禁豈但東南際民愚無所知國有萬年計

望覺華桃花二島

我循山行若弓勢脫手彈丸兩黑子鯨牙撐突波濤翻鰲背坡陀島嶼起龍宮浩劫不可問硉兀海云何處是【島中有龍宮海云二寺】聞道殘僧余兩三買薪時復來城市

寧逺州食蟹

海濱物產珍錯交食指一動隨所遭飽聞稻香肥郭索白玉脂瑩【去】黃金膏蒸未出釡羣聲囂豈知手擘余空螯大笑口腹負老饕人間名實多汝曹

中秋寧遠道中

雲帆粳稻存遺島【謂覺華】野戍烽煙斷古城出塞始知山逺大入秋彌覺海澄淸樓臺何處蛟龍气風雨空中艸木聲誰遣琵琶弄明月醉餘添得放歌行

小淩河

松山行處戰場多殺气連營夜枕戈今日斜陽照禾黍秋風孤雁小淩河

入錦州界喜節孫通守至憶丁卯秋試時同館李文定公家忽忽二十三年矣

談天翁在海東頭落筆千重抱蜃樓日召諸生試家法【通守在州日以教授諸生爲事】誰如別乘最風流尊中竹葉歡今夕院裏槐花感昔逰廿載相公門下客幾人有淚灑西州

十三山頂

拔地忽起十三峯峯峯突兀如排空多年石花封白黑終古壁色塡靑紅捫蘿得路到巓頂大漠淸秋散光炯煙螺一防浮空虛雲气已接毉巫閭

醫巫閭山

虞封十二山毉巫閭鎭幽一重復一掩秀色橫九州元化始煦嫗神功繼雕鎪巨靈右踏足斷鰲左昻頭百里盡東騖天際穿雲糺一一靑蓮花萬手搴不畱其下作巨鎭祠廟嵗增修內府出金錢寶翰蟠銀鉤焜燿萬萬古丰碑樹崇邱秩禮視三公圭幣薦百羞五風而十雨有禱神必酬登望義州北邊陲昔防劉長劍斬封豕壯士脫兜鍪於今隸王官婦子樂鋤耰時載十圍木出市布與裘夫犁弔舊營懷古風颼飅移屯耿校尉無慮搤其喉萬帳請受降兵气如連牛餘威震東部砮矢貢挹婁前臨望海堂指顧發一漚閻浮百億界小水笑麟洲昔者東丹王校獵來淸秋忽慕吳太伯舉帆越之罘隨身千卷書美人同防舟丹靑入圗畫祕府多藏收洛城血坡陀歸魂招得不猶聞影殿在嵗久不可求前年地忽坼遺蹤出山陬朱門森陰沈髣髴垂前旒牧豎不敢入風雨聲啾啾昨者楊縣尹始掩土一抔我欲鐫之石大書立道周驅車涼風節靑巖【寺名】云木稠上尋瀑布泉下訪潛龍湫夙與禽慶期願接盧敖防行當見白鹿夾我巖前輈人生知幾何悠悠復悠悠遙從五嶽外髙視滄溟流

途中兩臂疾甚戲作一篇

老夫秋來骨欲折兩臂攣如痛不絕昏疑魂夢戰水火裹若支骸創金鐵少年萬事不自料縱意初涼好時節奴搖大扇臥不休被著輕綿手先掣陰寒中人到今發疾病隨身向誰說或言長孺老禿翁皆坐三年頻嘔血形枯髓竭應爾爾石戴秋花復車轍道逢健兒好身手歸去兩狼掛鞍首有力惟呼惡馬騎輕身慣接飛猱走臂鷹牽犬最稱能射雕扼虎尋常有相看意气尙雄放何法醫治此衰朽屈伸不廢五禽戲提擕猶可三升酒古有折臂終作公客來舉此慰我窮壯士斷腕不可學髙人曲肱將毋同寄謝黃金印如斗無緣得繋衰翁肘

渡遼水

勝衣誦明文何假七營士舞戈笑公孫計出中下耳六合城何處天涯無錦帆空憐麥鐵杖只博淺黃衫白衣渡遼隧果毅雲泉府當時淩煙人惆悵李景武

雪堂同年見示近詩奉簡

貢書早嵗忝同年西掖南臺佩接聨遮道每驚狐截尾出云誰見鶻空拳騏驎地上行將老松柏霜中節更堅旦晚防承宣室召不須吟誦白頭篇

食栗

何來此佳果初飣客盤新覓自小年日投從隔坐人如拳空較大似蜜已先皴俯拾山寒路狙公莫浪嗔

雜詩

蓮泊【在城西南】十里外似聞風露香明珠剖蓮的滿滿無空房中有麼荷拳味苦不可嘗味苦猶尙可甘恐臘毒傷誰云蒸羊腔乃不美蟹胥風味固差別一笑未要渠此邦無監州我官況晏如惟當勤撥甕東來載麯車仙苗劚三椏貢等天府琛市人一笑哄薺苨作人參眞僞久雜揉淸鑑窅然深鴮鸅彼凡鳥詎有威鳯音我有好頭赤得之西南隅秋城云拂地復生叱撥駒三日走及母騰踏萬里姿𨿽慚麧與藖勿忘貧家爲芻狗入我夢美食趣召客遼水魚上冰盤中臥三尺割鱗不割鬐小防薤迹頓頓飽老夫肥如瓠壺白纎纎不可整欲理如亂髮【土名烏喇艸】是生有奇溫防勲嵗寒月軟襯將穿履細衲才制襪情話遙夜闌地鑪謝榾柮

城東小河崖【去城五里】出泉自觱沸日供萬室飲造物不知費連年濁水源凡骨滯靈气淄澠今可辧更思味外味織者身常進耕者身常退進退兩不知天機各有在我非戶限上就列力未逮辛苦邢惇夫嘔血方病肺

病起

洛涘歸來復兩京誰憐轣轆此勞薪一彈指頃皆陳迹三折肱余是幸人蹋雪預儲防角早畏寒時喚帕頭頻書聲廡下慚兒子他日紛綸井大春【兒子學殖隨來廨捨五經比能背誦矣】

寄答吳寶崖

逺辱詩相憶深憐病未瘳孤雲天北角寒浪海東頭寂寞仙人藥防茸使者裘長懷阮公嘯逸響振林邱祭酒諸生耳承

恩在紫宸月分紅粟貴嵗賜錦袍新已有名驚座何勞戲答賓明年看扈從防筆頌東巡

漫興八首

支分藥竈與茶鐺一榻蕭然長道情皂防人誰念西笑赤蛇官果有東名海淩欲合風驚牖沙雨將來霧塞城漢室蘭臺周小史拾遺曾否記陪京

吠厖不警樂年丰

聖主恩深萬物同九譯梯航來海外二陵風雨防天東悠悠黑水無沈羽渺渺扶桑有掛弓塞上百年烽火息健兒吹笛戍樓中

天長漸入婆娑府地散偏宜漫浪人求藥轉嗟成市少鑿坯何異在山貧郡中有客占藷蔗雲際無羅网鷃鶉誰似平生舊逰好經營消息不辭頻

薄田故里久荒蕪立稅遼東計更迂米賤祗應隨日糴酒香未缺不時須城訛烏尾邊風勁臂掣鷹鞲塞艸枮聞見物情思妙理負暄聊可忘朝晡

尺一何時喚我歸年來得失總忘機奇思屬國公沙穆老作遼天丁令威京兆未須嫌五日塞垣今已逼三微無人得似長岑長不樂之官便拂衣

雅宜羸骨早裝綿塞墐應從北戶偏客共語時須勝日鶴知寒甚是今年冰原鼠入谽谺谷雪窖人埋黯黮天萬騎幽陵方防獵書生虛控射梟【上林賦射逰梟注梟羊山精也】何由杖履得追陪【謂漁洋先生】隔水雲颿去復回嵗月崢嶸歷冰雪海山明滅見登萊鰲身跋浪千重沸蠶尾回燈一卷開【先生新刋蠶尾集】想到尙書逰賞處瑯琊初日最髙臺貢包嵗嵗自平州驛道輪蹄雨雪稠五葉葠齊珍上藥千金貂煗識名裘人才瑰異應如此冊府遺亡尙可求刀布他時隨計吏諸生好待八紘収

題吳仲圭墨竹譜

猗猗淇園千頃緑三年坐臥意未足歸來合眼想檀欒別有風流在卷軸海東叩門無所詣悠然看畫如看竹吳生靜者藝絕倫落手天機謝拘束逸韻先封瀟灑侯淸陰已入篔簹谷橫斜自見風掃逕欹倒如聞雪壓屋窺窗掩冉搖碎金吹籟淸泠戞寒玉梢頭片雨筆可追枝上輕煙墨能蓄連叢忽漏月流夜病葉將零霜脫木壯士幾輩直榦排劍拔十尋髙節禿殷殷中宵雷雨過錦防頭角矗底須縱筆如筀大【趙士安好作筀竹】轉笑成形似防曲【文與可每作竹況人朝士張潛迂疎修謹文作防竹贈之】淺深向背生意眞朝暮陰晴淸景逐湖州筆力儼猶在宣和院體嗟已俗金錯刀偕鐘隱能鐵鉤鎖許誠懸獨自言神明出規矩要令披猖有邊幅不學誰能心手應以小諭大當三復年來與世絕愛憎漸覺心源少棖觸偶然玩物有此癖何異小夫金守櫝通靈妙畫防當去羽化銀杯哂童僕巧偸豪奪兩未知聊喜煙雲一過目

題節孫盛京竹枝詞後

藻繢文成五色波采將風土入弦歌靑田萬里聞仙語枉道星星不解多

竹枝哀怨楚人聲移作猗那頌太平未必歌詩有何武試從東國選諸生

糓賤行

江南得米如得珠闗東下飤雞與豬我馬在櫪市束芻稭稾累累子粒俱問之市人笑盧胡家有遺穗無逋租酤酒賽神神降巫村場撃鼓連臂呼女有衣裳男袴襦樂哉此樂無嵗無今夏小旱豆莢枯皇皇閭井憂妻孥幸天出雨困乃蘇丰樂愼勿忘饑劬大甕小甔粟謹儲今年要備明年須君不見堯湯水旱古來有勸農合在循良守

馬廠行

遼水東西一千里泉甘艸丰地莫比休誇黃澤接黃池不數白沙如白水年年國馬一萬匹圉人牽來內廐裏三千嵗字額有常騏驎好兒天驥子馬官減豆馬不肥天寒瘦骨猶權奇空聞非子主汧渭逺念太僕領豳岐後來坊監法一變顧視逸足無新羈熙寧保社散諸路元丰茶馬爲一司憶昨河湟通互市商賈班班車罕至聖主方哀漁奪私羣公且言辜利自從使者罷河西邊人老幼懽扶攜如今龍種生東海不用昆侖入馬蹄

登角山寺【寺在山海闗北角山頂】

石磴千盤上松濤絕頂聞四虛風縹緲大海气氤氳黯黯蜃成市飄飄鶴出羣老僧茶話久堦下已生云

洋河

羣山合防煙翠迷決決冰雪鳴寒溪人家髙下隱喬木最好夕陽洋水西

蘆峯口

山銜落日盡路入蘆峯口髙柳小茅庵門前鴉在否禹鴻臚尙基爲予作出闗圖裝背未及而行嵗杪重入國門展捲題四絕句

白山黑水一閒身圖裏傳來已逼眞縱少詩家好標格出闗也似入闗人

海東萬仞雪嵯峨路入遼西气便和重上闗門一延首盧龍塞繞白狼河

勞勞車馬在塵中物外閒心寫最工宛似龍眠老居士陽闗著个釣魚翁

貽書誰問邴根矩問俗人知王彥方我賸杜陵遺恨在不曾飛檝薄扶桑

僦居甫定怱忽攺嵗矣慨然有作

九死餘生似斷蓬得還那復問窮通管寧皂防有時淨範蠡扁舟何所終華表鶴驚新嵗月畫梁燕認舊房櫳烏頭馬角歸來日好在春杯灩灩紅

詠齋中水仙【己丑除夕作】

一重簾外卽飛霜小墢幽花護曲房天與風光殘臘後人教位置早梅旁淸姿自擢娟娟秀素艷時披脈脈香折贈春湖有逰女淩波先拜水仙王

懷淸堂集卷十二

欽定四庫全書

懷淸堂集卷十三

吏部侍郎湯右曾撰

次韻查悔余編修元日試筆

手板未能趨北闕蹇驢且免借東鄰傳杯後飲今逾後去癘神巫久不神一夕白頭遼海夢三年紅縷汴州春【東坡元日詩堆盤紅縷細茵陳】新來又復隨兒女防勝銀旛作上寅

再得一首簡悔余

相愛相於分最親道南道北況爲鄰老欺病骨全無力筆笑詩翁底有神雪帶金門將盡臘花偸碧海未回春【今嵗正月六日立春】更思釀黍邀同醉恰喜今年嵗在寅

聞悔余齋中菊花入春色香不攺亦一異也作一首簡悔余

幾見黃花秋復春別含淑气轉洪鈞金堂玉室常溫地綠髮蒼顏不老身詎肯前驅爲桃李要將晚節鬭松筠天教畱作先生瑞艸木應知臭味親

再次悔余見詶韻學白體

來看濕雪冷煙中尙有餘香戀故叢對客畱連誰送酒助君愛惜自障風往來筆札添詩興顚倒春秋笑嵗功任爾溫房烘不出好誇都市賣花翁

次韻王樓村送桃花一本【立春後三日】

防注夭桃出小枝也看碧葉間紅蕤江南三月屏風上寫徧徐熈畫裏詩

曲曲回塘短短籬映門猶記乞漿時鬢絲襌榻春風少誰省三生杜牧之

元夜前三日樓村悔余西谷石臣小集寓齋以鉤字立韻

樂事衰遲彊半休空傳九陌逐燈毬故人地近能頻過遙夜情親更小畱聲靜惟聞棋落子局喧忽笑酒探鉤【皆是夕實事】還期病起春風在排日同爲爛漫逰

疊前韻

老病眞宜急退休廿年回首月燈【閣名】毬敢叨故祿三分去虛爲頭綱八餅畱世事難尋盂下覆人情誰測掌中鉤些些似得幽居趣碧海新圖作臥逰

答人餉二首

把鋤已似到西疇老圃風神有此不他日秋瓜動秋思憶君如憶鄭瓜州

春苗夏熟蒂秋除蒲鴿靑靑似愛渠十七篇書傳野老韋郎休笑理生疎

題寶崖杖頭貰酒圖

酒泉直欲就先生玉饋澄似鏡淸轉笑能詩何水部生來從不識杯鐺

百錢名輩有遺風似爾淸標約略同裠屐諸郎半年少故應入座問車公

爲云舉編修題蘿軒山水畫扇

渴者每思飲饑人恆說食連旬望甘霖人帶憔悴色天公幾時出號令坐令油云蔽天黑招提有客掃北窗造化挽回由筆力誰言雨气終虛無淋漓妙墨爲先驅林木痷靄潤不枯巖谷霾翳陰風俱何來此扁舟無乃舊釣徒跨溪作橋彴往看波跳珠渺然幽思淩江湖沙平渚逺不可摹更添茅齋倚絕壁是中端合置老夫樂哉冰壺已濯魄何用伊川買泉石圖成試問持贈誰玉堂才人紫煙客似從魚鳥共飛沈已覺山川在咫尺平生笑李成但得平逺工豈嘗師範寛凜凜盛暑中伏日割肉明光宮歸來傳翫招我同阿香門外鞭癡龍明朝一尺街泥融莫言放手難須知用心苦置君懷袖定何許防令靑天出風雨

送友之閩中

東西澄澈兩溪分仙穴時時起白雲此去眞如駕鸞鶴防應親見武夷君

文公精舍隱屏邊小劫應論八百年待擬相招到云窟誰言謗道是神仙【文公隱屏詩下有云一窟仙人久相招】

席上

上下花光與燭光周遭碧樹映紅堂一時嘉防人傾坐四卷纎雲月照廊無事且論今夕飲有懷還發少年狂凜秋節物春暄暖誰道靑驄滿路霜

寄錢石臣侍禦

蘭臺梧掖忝爲鄰龍尾螭坳總近臣回首十年如過雨相看一笑等前塵貧無夾轂雙官騎病念扶藜二老人【余亦久困羸疾因用東坡和錢穆父堪笑東西二老人句】歸日淸陰還待我兩家同占緑楊春

蕉飲南歸江都郵示近集作此寄簡

應劉俱異物【謂元朗赤抒】岑範各衰年與子深相憶新詩好共傳煮鹽饒估舶伐荻足江田一誦蕪城賦眞思隱似仙

題華亭少宗伯甲秀園圖

謝公有邱壑逺在五湖湄共指靑山宅遙翻赤羽旗天題畱尙濕

睿賞出常遲兩度逰歌地千秋魚藻期

昔者扈

仙蹕曾經到午橋九峯分映戶一水暗通潮日照苔階麗云依防仗飄至今圖畫裏彷佛聽咸韶

閏七月二十六日過一莖庵

試拈一莖花往問文殊師如何大地藥不救霜生髭秋風灑袂秋窗曉淸淨莫嫌詩自繞蝸角蚊巢有戰爭回頭未覺玆庵小

同雄飛文子雪子以不雨晝常陰句足成一篇

病謝驅馳力秋知黯慘心乍寒人已覺不雨晝常陰天外雁初到艸根虫苦吟無弦防幽意畱取淵明琴

送文子南歸

請歌毋庸歸驪駒已首路秋霖泥滑滑漸車不可渡一帆直沽云千里逐鷗鷺羣書滿船繋淸景隨所寓憶昔橊花明言指嵩陽樹回頭一寒暑相隔如晨暮今來無幾時告別返江步故人猶故態脫略見情愫我老心尙孩談諧苦無度聊煩答賓戲未敢令公怒相過沈昭略【磵房】蛤蜊食不顧王郎【雄飛】拔劍歌旣茹還復吐眼中二子在豁達肝膽露其餘異死生宿艸荒墟墓四十年來事天地莽回互猿鶴與沙虫擾擾詎知數子今存一氊未是折腰具歸歟且慰意能事托毫素淸齋苜蓿盤不受酒肉污𨿽傷嵗時晚未恨才名誤家奉一先生經傳小章句蘇湖遺法在弟子望戶屨明年當從君寒防展良晤尙思王與沈共宅淸漳住大火方西流長河復東注儒冠𨿽冷落終竟勝紈袴繞有嬌兒對案有佳婦到家秋正中圓月看顧兔

簡吳小眉

君就招提宿淸香入院時綠槐風細細冰簟雨絲絲秀句人爭誦閒情自不知白蘋汀上路傳得栁家詩

題宋蘭揮芰梁撰杖圖

玉井有蓮花亭亭十丈直如船進雪藕誰云惻不食讀書適時用祕此禁林職伊人含淸姿妙意寄水墨悠悠西陂賞渺渺東山憶折菡下芳洲澄鮮秋水色何郎霧夕句宿昔心已識

雨霽

聽盡終宵雨開門朝日暉鬭生花有態獨下鳥忘機焙藥題新褁燒香理故衣蕭閒只如此已覺往年非

秋海棠

海棠何有此蜀府未知名朝日芙蓉色秋風籬落生翠應憐小艸紅欲艷傾城移作淸齋供幽香配杜蘅

送陳五玉之廣陵

名何減驃騎子方在第五賈氏諸弟昆季也虎最怒文度置膝上當年記懷祖我每到君家輒共阿戎語流年飛電過頭顱各如許翩翩書記才彩筆懸幕府開懷淨冰雪不遣谿壑阻曾看橫海鯨東誇朝日吐三年陳畱郡爲愛風俗古南登滕王閣帝子弔江渚今玆廿四橋雷塘滿禾黍平山聊騁望千里入平楚過江六朝山一一澹可數玆防殊不惡況乃得賢主嵗晚歸去來片帆買江滸臥聽吳娘歌一枝響柔櫓到家臘甕熟呢呢話兒女白須有賢兄夜聽對牀雨閒繞西湖寺勝蹋東華土俗士難與言寂寂笑鄧禹

齋中靑瓷墪一嘉萬間宮中物也偶成四十二韻

陶旊工精藝宮庭嵗進甆尙方傳甓器雅具列香墀采奪三云殿光搖百子池土鉶𨿽質朴瓦注更葳蕤婀娜花全繞丰茸葉倒披赤霄翔孔雀丹陛翊文螭方丈山崒昆明水渺彌偶然畱小物亦足訪前規摩刮人堪鑑雕鎪鳥細窺堅疑山斵骨滑想玉流脂雨過遙天后山橫積翠時此時看祕色是處映淸姿古佛螺盤髻飛仙黛作眉削成靑瑪瑙瑩出碧琉璃石鼓形如肖弦鞉柄莫持雨中迷瑟瑟霜後認差差位置應何所承平略可追低憑緣鬭艸小立爲爭棊淸暑晨常到迎涼晚最宜止惟依鹿女眠只護猧兒豈有緇塵拂常勞紅袖垂坐來彈錦瑟倚去寫烏絲一自軍烽急驚聞戰角悲銅槃嗟已折金盌出無期似爾眞流落如人閱盛衰未曾同璧碎且得共桮遺飄蕩隨門栁荒寒帶砌葵自憐時代攺莫笑主人爲寒露零逾淨衝風撼不欹恍依鴉臼歇任當馬韉騎蒲椅歡相得繩牀據似之看云嘗獨起待月或頻移詎可橫成枕誰教破作瓻枯藤空自褁舊繡漫輕施桐葉畱詩客貓雛配畫師【王凝有繡墪獅貓圖】泥澄官置局油徹內分司往者曹皆偶今玆數隻奇愛因同鐵石嘲是近尻脽萍實浮寧類匏瓜見定疑底須論國寶已擬算家貲翡翠無畱羽珊瑚有斷枝人間今昔意於此感成虧

送大司冦韓城公

三千著律令原本忠厚意古者師朱儒輕典用頌繋刑書𨿽鑄鼎往往傳古義狼牧而虎冠後世進酷吏誰能一杯酒獄豻洗寃气足知三刺聽詎有百金利峩峩韓城公明堂棟梁器秋官大司冦職在讞鞫地惟良助仁徳實布

天子恵粒米盜太倉辠重法不貰見知相從坐盛世無此例公乃正色爭獨先在廷議飄然遂去國鶴聽九臯唳西歸太華山三峯捲淸霽彈琴石室內云牖夜不閉日月當髙旻回照豁陰翳防當不逺復借以風有位仁心待袁公豈止理獄事

秋日登大悲庵後亭

石幢重到訪遺經秋色蒼然落此亭鴻雁影低連古堞蒹葭聲冷繞回汀如絲气上龍白滿月光搖佛髻靑願證諸天菩薩戒自今刀幾謝羶腥【亭今爲防飲地】

胡南苕少宗伯繼至中路相左遣人相要作此代簡

閒來半榻借僧房消得風櫺一炷香自在天中初放眼祗陀林外別開堂已教寂歷移長日悔未遲畱待侍郎今夜松門最明月故應對酒憶求羊【謂予與仿亭】

中秋同南苕少宗伯集阮氏林亭

未覺從公懶先來待月生泥休拋酒盌閒自愜詩情樓迥光先得輪孤影倍淸更教攜鐵笛吹徹九秋聲【座有範生善吹笛】

將移居爲庭前老槐作一首

十年種一木制器亦速朽不如楚防靈彭殤閱夭壽空庭有老樹常伴衰病叟去年冰雪中結此嵗寒友今來春復夏美防交牕牖時橫穿膝榻每屈學書肘僦居半爲此不惜添劵負往從顧翰林【山容】初來踏門鈕舍人【在衡】復繼至數此接杯酒當時嘉樹下獨立嗟賞久豈知三十年淸陰落吾手人亡物故在時往事復偶秋聲忽夜發萬竅爭號吼洶疑海濤翻砉似蒼龍走披衣起危坐黙感先零柳感此亦何爲借問樹知不恆河曽不異我自成老醜玆來得三宿去意復八九移家住巷南攜持到雞狗胡爲獨去汝惆悵辰逮酉萬牛挽不前一夕徙何有誰當慰老夫戀戀屢回首

題寶崖西溪梅雪圖

沿山十八里家家種梅樹春來梅花發繞屋不知數回風似絮起掃石疑雪聚空外聞暗香莫識經由路其中有淸溪屈曲相貫注居人通往來但用略彴渡因之車馬絕惟見桑竹互我少卽嬉逰舴艋先羣鷺朝隨樵唱逺暮與僧鐘遇每緣乘興往不待佳招赴何異桃花源十步九回顧蹉跎盛年攺悵望良辰騖雲中指雞犬物外走烏兔何來披此圖曠若發新悟心猶依故處逰尙記前度連村冰雪晨漠漠散香霧幾時三宅眞向此中住漢廷馬相如方誦美人賦吾歌紫芝曲一笑煩顧誤

黑龍潭

太始有劫灰淪在虛無底黑江流不盡上作波彌彌何年截潭洞澹濘忽而止有時腥風來蒼鱗不起幽沈墨沈色神物蟠其裏嵗旱禱祠官牢醴走祝史靈旗紛偃蹇百祥爭來委明朝舞商羊父老賀邑裏今年苦霪潦彌望沼與沚龍宮何奔忙符下疲役使秋深始澄霽防衍迨暇晷上久裴徊照影風日美餘潤壯蓬葦微馨發蘋芷古井團圞天空明卽此是吾聞龍至神幽潛淸不滓以彼變化力巨海易事耳胡爲居穢濁曾未窟宅徙老湫怒忽拔劈石勢未已便恐風雨來咫尺隨履屣

憶安宜舊逰雜成十詠

采菱剝芡繞湖潯萬頃波光鼓枻吟微月初生舊逰處五年塵土尙闗心

跳丸日月送居諸靜裏深知意有餘樂志堂中三攺火艸荒行逕手鈔書

人傳柱史有陰功玉屑諸郎愛阿戎拋卻兔園邨冊子枉教白擲得師風

閒來舊夢記爲新曼綠夭紅作冶春一曲城南新泚水漫天飛絮獨逰人

驚鴻照出水盈盈霧夕霞朝別有情今日陶園太疎索只應添得讀書聲

閒布楸枰屬思遲臒仙風味少人知年來黑白瞢騰過慚負秋堂落子時

書巢風義我師友海內論交托契眞四百頃田隨老盡幾人還念鄭公貧

文史笙竽各有徒王郎別後調還孤不知半影回衾夜老大心情合減無

傍水周回百本梅中間曲閣間平臺角巾私第知無恨月底花前總看來

當時競病記分題夢斷西廊月向低惟有耽書宋公子過墻濁酒數招攜

排悶

繞石花枝被徑莎一春能得幾經過苦因拘役閒常少祗爲衰羸病較多行藥欲來還懶散畏風將到又蹉跎何時防客西亭上撥盡朱弦捲白波

荒祠

古墻剝蝕碧苔滋肅肅靈風起薄帷雀鬭但聞檐墮瓦狐鳴不見火穿祠時來時去眞徒爾諸布諸嚴未可知九牧有金堪鑄鼎大科文字更慿誰

次韻奉酬何義門

詩興揚州喚郤回如防獨帶墨光來埋盆防檢春前景炊飯分張防下材一寸抱將寒夜永數枝橫似故山栽知君鑪韝陰陽手鼎實他年佇上臺

苑西佛寺中見楊花

長廊吹雪復吹綿楊白花飛絕可憐綠葉暗來春老矣紅樓飄去夢依然每添棖觸緣孤驛【放翁詩曰梨花堆雪栁吹綿常記梁州古驛前二十四年成昨夢每逢春晚卽淒然予少壯客逰與詩中意緒約略相似】曾共兒童捉小年閒對東風兩惆悵海棠零落佛堂前【院中有海棠二株連日委地盡矣】

題胡永叔五湖歸去圖

蝦菜歸心落五湖櫂郎歌罷月輪孤正從松菊田園外別寫淵明歸去圖【宣和畫譜李公麟畫陶潛歸去來兮圖不在於田園松菊乃在於臨淸流處】

水雲那得便浮家閣道方看上漢槎人物他年問江左謝琨第一擅風華

長夏閒居一首

公門少暇日解帶亭午餘勞煩失本性永懷靜者居玆焉及休澣偃仰聊吾廬林深寂無人密防靑扶疎巖石角節露野卉縱橫舒夜來時雨過新馥扇紅蕖前有盈尊酒後有插架書浮念一以遣身世同曠如

六月四日喜雨

莫厭漏移牀莫驚響塌屋且將一尺雨洗此經月溽砰訇雷震耳旋繞電掣目三更始安眠不遣睡蛇觸明朝衝曉出人事雜歌哭束帶隨羣公流汗若新沐緬維山中士冰雪盈一匊朝看淸泉流暮與停雲宿往從未有路安得騎鴻鵠復念久旱余羽舞徧川瀆焦勞有明主感召天意速枯荄一朝起秋稼行成熟吾寧免營營得飽願已足

病中簡蘿軒

連墻無日不過從防散時聞寺打鐘老念據鞍猶壯士病餘欹枕只衰容能來看畫茶方熟肯共題詩墨正濃一院綠陰淸晝寂待君履迹破塵封

辛卯六月廿二日防

恩宣賜諸臣瓜魚二種以遲到不及堅齋少司馬分魚

一頭口占志謝

蹣跚步緩失瓜期門下空歌彈鋏魚後至我應甘薄責先嘗君特肯分余蒸來翠釡金鱗細膾出銀刀雪片虛得一何心敢專饗便歸灑掃待髙車

蘿軒爲栁捨漁莊圖見貽題云寓招隱之意悵然得四篇

咫尺幽居味心知在筆先波喧浻湖雨葉暗宛溪煙摩詰詩中畵琴髙水上仙防須看二老一葉占江天栁防村南宅漁添捨北莊端居只遙憶好景忽分將石徑參毫末云根接混茫五湖秋浪碧移入讀書堂彷佛風煙路分明毫素中攀條東澗老狎浪太湖公斷惜沾泥絮低編曬网篷心欣隱淪諾白也古人風此地應曾到何時得重尋蹉跎長往計惆悵未歸心濠上知魚樂湖邊愛栁陰盧鴻艸堂本貴重百兼金懷淸堂集卷十三

欽定四庫全書

懷淸堂集卷十四

吏部侍郎湯右曾撰

題薄勺庭所藏韓幹放馬圖

有鶴皆杜荀無牛不戴嵩耽佳好古自一癖韓幹之馬將毋同開元好畫手多貌靑海驄幹也天廐師眞龍落筆迥覺凡馬空今觀此三匹是何骨相傑且雄平沙淺艸春丰茸晴天散牧雲錦叢偶然俯仰各適性意態磊落騰驤中奚奴碧色懸雙瞳狀獰服古寫更工何從得此祕書省舊傳賜出明光宮年深隱現粉墨蹤絹古黯黮煙塵防人間但見騕褭影腕底可有精靈通明牕展玩朝日烘目眡驚此叱撥紅不須眞苦分別一念欣厭紛無窮錦囊玉軸緹褁重忽然散落隨天風此心已在解脫海世上休論亡是公君家靜夜月貫虹几案尢物光熊熊神駿恐是於闐本【幹曾圖於闐進黃馬一軸】破裂絕勝龍眠翁【米南宮云李公麟家韓馬破裂四足如立水中】差排古迹得未逢不嘶不秣搖三騣他年如山水波立愼勿攜此過江東【嘉祐中有使江南者渡采石風大作獻所藏幹馬風止乃渡】

題香山寺圖

八節灘邊畫得無嶺雲沙月興還孤淸風一舸棹歌去疑有水仙來弄珠

一啜茶甘味未回多羅千樹繞香臺祗因七百年前塔曾見龍門十寺來

絮落萍飄西復東爪防誰省雪飛鴻憶從方丈三韓外一防靑山指洛中

幾時眞作此山僧石壁千龕古佛燈更擬雪中尋慧可五峯仙骨秀崚嶒

送履公往住香山寺

此心宿火撥寒灰旛動鈴鳴日幾回雪裏依然吳防別【丙寅冬訪師半塘寺畱止旬日】夢中曽自洛陽來任飛白鶴先提錫欲飯靑猿已築臺師到諸天合歡喜百千萬億閣門開香山寺予所重建也前詩未盡意復作一篇仍用原韻

金碧何從問劫灰伊川勝槪挽仍回恍從襌老浮杯去可憶檀那獻座來畱客堂寛臨石壁飯僧田薄倚香臺只應徧種菩提樹【寺少樹故云】寶藏千花次第開

題汪退谷中允香山詩後

嵩山邐迆來百里到伊闕巖巒忽中斷伊水漾淸越山靈艸木香百竇泉爭發層龕金粟影嵌空出石窟東巖靑蓮宇千仞俯硉矹美人何方來弄此川上月煙華夕堪采空水逺欲沒自啟玉齒歌歌聲散林樾鳴鶴久徘徊朱弦坐超忽搴芳時有贈懷舊情未歇感玆山澤逰喟焉謝朝謁

退谷將歸吳中小詩道別

子歸萬里自天西伊闕春風試馬蹄白傅墓前新月皎韋郎泉上晚煙迷六時洗鉢多華滿【退谷嘗畱金爲香山寺僧買田】千尺磨崖健筆題【又書香山寺碑及白少傅墓碑各一】今日回看又陳迹一尊珍重此分攜

次退谷原韻

畱得香山一卷詩【退谷許歸吳中刋自唐以來香山詩都爲一集】寶坊眞喜復開時大千界裏如來火【寺成後山頂時有火光如斗大入寺逺近居人皆見之】三百年餘內史碑【退谷未至時寺先有一碑若預儲以待者】新種竹枝風嫋嫋乍疎槐葉雨離離與君他日同歸鞅異代分司共左司

題澤州先生午亭山莊圖

天井闗頭太行路千峯萬峯半雲樹仙源迢逓杳不逢徑欲移家此中住門前嵐翠自朝暮屋下淸泉幾瀠注沁水南流午壁亭此是尙書讀書處鵷鸞臺閣四十年金殿疏越朱絲弦明堂作棟倚大賢維名與功鐘鼎鐫澄心慮萬象先圖史左右羅丹鉛文章一律金石懸雅頌之手謨誥篇別有遙情寄巖谷水木淸暉夢應熟自逐閒雲度析城常招野鶴歸王屋瑯函幾卷窺洞裏仙艸幹年生澗曲平泉堂榭一百餘嵩少家山三十六我聞愛山者豈必山中人千村栁色搖芳春桃花蔫錦紅影新方塘布靄綠漲勻公方謁

帝侍紫宸春山可望不可親合眼便與煙霞鄰畫師好手亦莫遇誰爲圖寫傳其眞耕煙老人江海客粉墨荊關見遺迹爲公揮灑無所惜春鳩已鳴杏花白列仙之臒在山澤公今經國豈辭劇洛下方當相司馬蒼生詎肯忘安石對公此圖爲公歌請公勿復三摩挲摩挲此圖重惆悵想見蘿薜紛山阿

送沈磵房之山右

望望並州路情親此送君晚秋汾水雁斜日晉祠云去住心多感衰遲手重分且將懷古意罷酒一論文

哭李寅谷

之子忽云逝書來涕泗流棋消寒夜永酒豁異鄕愁意气千金贈行藏一第休遺蹤在箱篋筆法暮年遒

澤州相公再入內閣和亮功侍講韻

如山比峻海量深東閣招賢集盍簪謝政甫投林下鞅濟時重灑手中霖松喬位業三生契屈宋風騷萬古心再見相公調鼎鼐都人歌舞古猶今

過徳州與田子益話舊追送至二十里驛亭馬上口占

酒場詩地艸連空四十年來剰兩翁豈意三更明月下依然並馬古城東長河浩浩催髙浪短髮蕭蕭任朔風猶記得鄰堂上防玉笙吹徹燭銷紅

過東林寺

小憩聊延望鑪峯秀色遮靑山匡氏宅白社逺公家寺逐殘碑破泉依曲磴斜影堂松雪裏一樹老梅花

楓香驛

仙尉壇何在靑城縣久荒水爭流稻積葉自傍楓香竹覆煎茶竈藤垂搗藥牀四山回合處翠色晚蒼蒼

望天柱山

峩峩天柱峯可望不可梯蒼然紫翠內大有幽人棲岡前走白鹿洞口封香泥似聞紺瞳翁金鼎分刀圭千秋靈仙觀名與灊嶽齊時有嘉蓮花千瓣流淸溪仙源自何處路絕人已迷煙月弄嬋娟遙掛玉鏡西忽焉海色動夜半鳴金雞安坐鞭石牛爲予起鋤犁寸田一成熟磊落棗與梨玆焉宿夕畱王事未敢稽攀星摘日月行待醉墨題云空焙藥巖水激風淒淒試呼左元放恐復羣老羝

得張蘧書並寄覆笥集

小謫猶應傍紫宸靈山別有碧桃春樓臺一一當蓬島風浪明明接漢津文采石渠畱故事姓名玉牒記前因【眞仙通鑑云平固山頂有小石笥藏玉牒記名山福地及得道人姓名】能言奇字時眞少君是輸寥館內人

上十八灘

星隕如雨不在天化爲怪石滄江邊章川貢川不知數摶沙撒菽誰使然一灘復一灘一灣復一灣南來贑石三百里恍在蜑風蠻雨間參錯列齒齒屈曲鳴潺潺爭流噴薄冰雪湧四面回合巖巒環愛此萬古立積鐵濤波出沒堅且頑有時娟娟弄秀色髣髴明鏡橫煙鬟旣廉以劌神所刓不夷而險天眞慳捎濆撇漩敢輕上長年最能用力艱我昨靑洲過落瀨白雨飛灑衣裳斑打鼓發船百丈牽中流弱防斷蒯菅吾生防命如戱耳魚龍底用藏神姦眀朝飛防上天柱沽酒一笑開心顏苦樂更疊無不便江鷗沙鷺爾許閒他時放澑小艓子看我倚櫂乘風還防州福地昔所傳道人天眼開襌闗奇峯翠巘疑可到待與猿狖相追攀花開四照天女蓮居士之竹宻不刪不須更載郁林石卽此便買愚公山四月晦前一日雜成十斷句時在三水使館

駢枝爭放赤城霞防防猩紅未足誇郤怪千秋朱鳥影一時並上日南花

似探玉韞剖珠胎小白輕紅越女腮忍病也須營一飽此行端爲荔枝來

小山幽處暗香同入夏連春發幾叢寄語月中新桂子自今更不要秋風【詠月桂】

云車風馬歘交馳破柱翻河又一時惟有此君無限喜夜來新長籜龍兒

雨銷毒熱气如秋滿院榕陰翠色流也自絺衣與芒履老夫何負嶺南逰

等閒喜慍亦區區暮四朝三爲眾狙辛苦忍教思竹實人間只有鳯凰雛

生憎怪鳥響輈賦鵩當時有此不安得蓬萊緑衣使爲予歌舞到金洲【山名在縣江上】

佛桑焰焰說燒空浪得虛名爾許同今日一欄傾國色丰盈爭敵綉毬紅

貽書忽報呂安亡【謂劉若千】旅館殘燈影半牀從此看花兩行淚更無人見舊劉郎

閣鈴書寂吏人稀病瘴經時減帶圍待乞三江一篙水澹雲輕雨送將歸

庭前月季連旬爲雨所敗昨忽於叢綠中出一枝紅鮮可愛偶得六言一篇

夭紅淨緑不二偶然橫出一枝佛法是何分別拈花防笑移時

壬辰五月七日在三水使館上干齋中丞斷句二首

廿年盜竊太倉紅鮮鱠蓬池夢想中今日炎洲嵐瘴裏尙欣乞米得從公

四壁已聞香出甑半甌乍喜滑流匙遙知帳下千夫膳未抵書郎一飽時

病起到東軒書所見

雨過江城換葛衣雲中殘防尙霏防佛桑初亞紅一朶已見滿庭蝴蝶飛

幹齋中丞見和原韻意有未盡復爲五章又追和之

防府風淸六月霜坐看談笑靜蠻荒庾公樓與山公馬獨秀峯前八桂堂

禁中頗牧許誰同簡畀西南出

聖衷此日耽書傳杜預異時截記姚崇

文星萬里入牂牁斗極光芒气象多公是濟時霖雨手五湖未可問漁蓑【來詩有何如釣艇自披蓑句】

名賢用意自深長館閣猶餘荀令香慙愧疎慵繼公後【五月廿六日聞有新命重入翰林】禁鐘宮漏幾回腸

小淹可爲荔支畱妙句鏘金一散愁望盡羚羊峽中路海天涼雨气如秋

泊英徳城下

山城斗絕一孤舟日看淸江泯泯流不競此心眞似水忘機隨地只如鷗風生先入涵暉谷【元次山有銘】浪起疑吞吒雪洲嶺嶠幽深羣盜在幾時五管得賢侯

峽山寺

海風東南來帆落江上寺誰云香界逺已逐疎鐘至朝陰延虛明林影入幽防舊讀茅君傳十九此福地我到不二門願聞無漏義禪堂梵唄寂野僧餘三四緣云窮攀躋靈境所歷異蘇公有遺迹滅沒巖上字橋回瀑泉聲懸注百尺駛蕩胸冰雪淨觸石琲璣委昨從廬阜過開先迹猶閟黃華水簾外得此足慰意山神亦何心飛雨隨履屣豈應嗤熱惱出此故防戲猿鳴山幽幽上下煙蘿翠佳人昔歸日彈指幹嵗事長畱碧玉環永鎭山門器喟焉空愛染何處著名利

南山寺納涼

庳編蓬窄安牕毒熱驅除豈有方瘴嶺雲生明似火蠻江日浴沸如湯偶尋修竹千竿翠蹔借淸風一枕涼長記英州城下路南山孤寺老僧房

聞羣盜營翁源曲江始興三邑連界火燒山下馳往相視山髙路絕備經艱險信宿乃至作一篇

連山百里翠氤氳洶洶奔雷洞壑聞鳥道但餘麋鹿迹龍圍【龍圍石在絕頂去賊巢只數里】已入虎狼羣仙靈縹緲諸天接雲雨虛無下界分莫怪一身臨險絕艸堂猿鶴久移文

發三水戲作

長年上瀨不須愁已挽三江水倒流一夕南風飽帆腹浪花如雪擁船頭

風意如人往復還來時自北去時南明珠翠羽飄沈盡【先一日風作泊岸官艘重載沈溺】始信江神寶不貪

輞川詩畫老兼工三載蠻鄕記土風艸木亦如吾臭味荔枝紅並佛桑紅

味外江瑤應一格【荔支風味配江瑤見中州集】詩中含笑合交光【東坡詩娟娟泣露紫含笑焰焰燒空紅佛桑】海南絕代雙邢尹老我春風笑乞漿

重經大庾嶺

梅花國裏憶初春丞相祠邊柳色新明日秋風天北路【後一日立秋】半年瘴雨嶺南人山巖落落羞凡骨雲海飄飄信此身第一塞遮東嶠口螺紋九磴本嶙峋

江上對月

淸江夫如何暝色帶林樾娟娟衣上影瀲瀲波間月西躔秋已至南陸暑未歇新浴禦纎絺迎涼衰髮半年燻瘴霧海气侵肌骨詎意一扁舟仍來坐超忽昔經灘石險今爲江漲沒卽此空世患終焉謝天伐沈沈水精宮蕩蕩白銀闕幽賞情未已雞鳴榜人發

與邱翽梧

髙安官且免糟缸【防官終日守糟缸子由句也】郡治蕭然臥竹牕民事由來等身事蜀江元只是家江【瑞州舊有蜀江門卽錦水所經翽梧令蜀溫江八年有惠政民歌思之翽梧亦惓惓不忘故云】同攜明月三更笛似到秋風七里瀧老去經營復何有荒蕪休問石田雙

自過舒城環山流水密竹深林至黃梅復見九江卽步黃梅店壁上韻

龍城西畔太湖東步步看山了不同云木周遭三百里此身常在翠防中

自嶺外歸重經逆旅用壁間舊韻後一日卽到東林矣【七月十三日】

中元節漸近大防說無遮何防𨿽登席周顒未出家幽期二林隱逺勢九江斜優鉢曇應見風開菡萏花

東林寺

漸看雲散月流天那得沙崩岸出泉夢裏已空菩薩蓋閒來聊問祖師禪名山乍到心差領佳句𨿽存法不傳夜話亭前重懷古也應學佛也求仙

蓮花池上落還開荔子洲邊去復回炊飯喜當紅稻熟到門肯遣白衣來气含蔬筍樂莫樂味戰膏粱才不才暫與廬山作賔主香鑪峯對講經臺

十八臺

萬里徵衫洗瘴塵邊沙漠漠起寒云橋回野店孤燈出夜靜空山脫葉聞十八臺空號臥虎兩三戶冷走驚麏侍臣咫尺依天仗豹尾前頭萬馬軍

壬辰九月十一日

行在啟事愷功都憲以近詩見示循諷周詠因作小詩

八章

龍嘶萬騎曉駪駪赤羽旗邊立仗新一卷把公冰雪句不知何路有飛塵

四山紅葉及秋遲郤與黃花九日期一鑰詩情誰防得應於馬上獨吟時

潮河絕境自天開

禦制詩酬燕許才遙望幹光護東壁一時云漢共昭回三篋河東扈從余永興博洽冠周廬文章韓杜眞何憾須識胸中萬卷書

玉壺買得春多態茅屋聽殘雨滴聲何似仙人步東斗直從九萬禦風行

殷紅刀尺自牀牀別有天孫云錦張欲覓金鍼了無處空驚七十二鴛鴦

舊巢已隔九重深老鶴孤飛忽禁林夜半玉堂還伴直七條弦上愛希音

廿年文事得從公沆瀣秋旻一气中今日味思禪悅味醍醐酥酪可還同

懷淸堂集卷十四

欽定四庫全書

懷淸堂集卷十五

吏部侍郎湯右曾撰

雨後

膏乳爭流野勸耕濃云旋捲晚還晴萬家燈火常依塞四面煙嵐盡繞城泥滑過門知客少茶香入院愛泉淸夜防一枕伊涼夢喚起檀槽鐡撥聲【隔捨有小伶一部】

題畫

淸閟閣前煙景富春江上家風悠然雉尾龍尾宛在詩中畫中

賀韓城大司冦張公

紛綸三相門得姓天上古淵源溯貽厥累積自父祖幽潛發奇光大賢表風矩刈楚黔陽秀羨粟太倉庾峩峩尙書公早嵗繼前武講筵陳六萟祕閣防四部函丈東南行諸生比鄒魯獨識斑麟角毎用漸鴻羽秋燈窮巷中爲卹機杼苦至今所拔士豈但十得五歸來踐臺閣色綫舜衣補

帝曰咨秋官乃往視圜土吁嗟武健吏側目劇乳虎人皆望臯蘇獄敢倚徐杜惟公正直性不茹亦不吐未停貝錦織百中含沙弩西歸謝賓客請學老農圃明年官曹淸國典威質斧仍聞尺一

召朝野歌且舞還登喉舌地上荷

聖明主時當

萬壽辰大澤九州普公尢承眷渥瓊章照朱戶六代恩榮殊盛事快先覩披圖得髣髴賀客正旁午門前五丈旗鏗鍧節金鼓飄然鸞鳯

詔遙下神仙宇廟祏列堂庭禮器陳簋簠拜前復拜後至敬僂傴俯是時雙鳯皇聮翩祕書府童孫又玉雪繡緥手弄組光榮被戚婭歡喜到僮竪家風萬石君問馬用防數仲弓實道占星百里聚於門知必興秋荼解网罟矧玆邁種徳淑問天所祜應期調鼎鼐爲國作風雨右曽薄材資短筆了無取未能諧鐘律浪自鳴瓦釜聊從嘉慶余頌此股肱輔他年論世閱防冠百氏譜四月十二日宿愷功都憲別墅月中放櫂徧逰諸勝

忽牽野興到江湖沿月扁舟入畫圖幾曲波光連太液千枝燈影散蓬壺輞川嶺乍迷斤竹洛下花新放鼠姑無數煙雲滿淸供先生自愛列仙儒

題愷功都憲自怡園二十一首同查悔余兄弟賦篔簹塢

南階日夜添【退之詩筍添南階竹】東谿森復綠【唐陸陶詩不厭束溪綠玉君】君看讀書堂正在篔簹谷

雙竹廊

雷奮穿墻日龍騰破壁時誰能礙髙節並上拂云枝

桐華書屋

庭陰炎气薄雨滴夏景淸髙唱出金石載懷東方生

蒼雪齋

北地少竹色低叢亦可愛矧此靑瑯玕節比江南大

巢山亭

蒼蒼斗立壁中有太古陰雨自膚寸出雲歸靉叇深

荷塘

荷花紅似拭荷葉緑堪把遲爾蕩舟人月明風露下

北湖

落日荷芰香朝陰梧竹色咫尺煙波閒已隔水南北

隙光亭

遙光木末映孤月雲際豁一葉向鷗邊江湖渺空闊

因曠洲

髙下惟所適池館還追攀耳目一以曠水天心共閒

邀月榭

謝公邱壑性無事此頻來寧知邀月榭卽是淩風臺

蘆港

明湖思舊曆髣髴廿年事【自大明湖至歷下亭與此景絕似】夾岸蕭蕭聲已覺秋風至

栁沜

澄波屢回曲髙栁環其中千條與萬葉一一含淸風

芡

綠盤圓欲齊紫苞剖可食的皪萬眞珠水妃惜不得

含漪堂

倒射溪堂明漣漪開夕景瀲瀲霞上波漾漾月中影

釣魚臺

寓物尙可樂細大理則均海中連六鼇何異一寸鱗

南橋

橋邊巉巉石橋下泠泠水憶昨一扁舟潭煙山月裏【四月十一夜於此橋下登舟遊歷】

雙遂堂

名賢際昌運鐘鼎兼山林濟時稷契老髙世箕潁心

紅藥欄

翠色紛可擷紅芳似有期悠悠晚春節小謝省中詩

靜鏡居

萬綠息心瑩百態呈影寫湛然一室中顧此悠悠者

朱藤逕

幽陰逕乍轉蒼翠色如許自繞長廊行不知三伏暑

野航

非舟復非陸【三面臨水】妙意寄所耽幾時秋水至還共客兩三

愷功都憲有壽山田石山髙月小硯屏歌他山繼作亦和一首

公有希世珍近在几案間几案之間咫尺耳乃有峩嵋天半萬仞之髙山山髙路杳聲影絕但見孤月一防開煙鬟靑冥萬里霣其丸光景蹙蹜棲人寰斜漢左界覓不得絕代之子竊藥仙去仍來還公詩如蘇公遙與風林月石妙句相追攀查田亦繼作喜獲聮璧來雙環舊聞芙容峯前壽山麓落落有石謝石頑溫其【金厚載賦剖溫其之潤】比徳瑜與瑾紅緗紫白艾綠殷惟此黃中實通理正色凜凜邪不姦金精下融黒江底虹气上貫銀河灣輝然大寶玉出田一笑直破造物慳置在公家琉璃雲母四十二幅裏時有雲气生斑斑我𨿽未摩挲他日容叩闗仇池有穴夢可到況此日夕隨淸班涵星邊管城側休沐倘許終朝閒應從月脇望瑩潔似入風磴聽淙潺願公壽國壽民長如此壽石者坐令百嵗猶朱顏

憇椿樹下

自愛吾廬羙防頻一回徙倚一回新靑雲布葉偏宜夏黃纈舒花已過春添得淸風生北牖借將翠色與東鄰年年不攺濃陰在底用莊生紀大椿

五月十三日喜磵房自汴城來京酒闌話舊感賦

千里嵩陽一紙書【先五日得來書】書來繾綣說相思毎嗟落月何由見豈意深杯忽共持萬事風花傷眼底兩家羊酒記兒時白頭未忘平生約五畝柴桑指後期

宿石匣小庵

地曠金溝館山圍石匣營千巖蒸雨气五月作秋聲有水皆穿塞何年此作城晚投雙樹宿塵夢一宵淸僧房閒寂偶憶東坡白髮相望兩故人句因念磵房甫至悔余將歸隔越數百里不得見也悵然各寄一首

相顧衰年百不思同開三徑每嫌遲山中王烈呼應出【雄飛】地下陳琳弔豈知【叔毅】某水某邱猶昨日一班一級竟何時【磵房方謁選吏部】期君對酒欣然笑贏得江東號沈詩

鵷鸞臺閣正連翩忽賦歸歟種秫田爲樂毎憂兒輩覺生天一任丈人先元和體有三千首謝朓才論二百年我欲舉君還自代似君眞合領羣仙

次韻悔余畫義詩兼呈愷功都憲

莫笑鄭廣文寒無坐客氊莫玊川子破屋團團天我貧亦好事有琴常無弦君家綠玉玦半破九府圜復有桃竹杖登山可梯緣二羙必有合玉潤竹節堅仍作靈壽扶兒童笑應顚畫義仿古制六幅掛巨然【放翁詩分明六幅巨然山】故事舉東坡臨臯日百錢詩來語絕妙價抵黃金千揆公洵彊對吟廢食與眠一篇特乞此句法鐘律懸定心苟不起尢物誠可捐我笑轉一語鄭璧易許田

懷

恩紀事詩【有序】

康熙五十二年五月二十五日蒙

恩召【臣】右曽隨諸王大臣後

宣賜筵宴得遊

避暑行宮伏見山巒奇秀湖水澄澈林木蔥蒨煙雲捲舒珍禽喧於百族桂花發於列砌飛流懸瀑風泉益淸翠壁蒼崖臺榭間出蒲蓮荇芷浩藪澤之觀菽麥稻禾譜田家之景凡諸耳目應接步屧躋攀多夢寐所未經亦意計所不到仙源乍引靈境徧探誠忭誠歡詞難覼縷復得仰窺

聖制特灑

宸毫詩文爲萬世之師書法兼百家之體皆由

幾暇備極思功𨿽

天縱之神奇亦學力之精奧【臣】俯投五體驚嘆無涯仰

贊一詞形容奚自復蒙

賜【臣】扁額對聮

異數殊恩出之望外以方往古則唐之劉洎宋之張錫遭逢之幸【臣】殆過之感激寸忱銘鐫心骨謹呈懷

恩紀事詩二十四章【臣】右曾稽首頓首恭進

入

宮門

苑籞紅泉繞翠岑

萬幾餘暇始登臨寧知淸暑迎涼地盡是諴民阜物心

登舟

搖溶桂檝漾蘭舟靑雀晴飛彩鷁浮欲到蓬萊三萬里應從瀛海更乘流

賜宴

仙人六膳出珠宮九奏簫韶率舞同百子池頭萬年樹侍臣身在防雲中

無暑淸涼

碧樹周阿夏景淸三才萬物厪

皇情毎尋解慍歌薫句已覺涼颸殿角生

萬樹園

遙靑不斷綠云鋪萬木蒼然總畫圖對面千林有瑤島蓬壺髙處望方壺

趵突泉

洑流噴薄雪成堆潤物資生一竇開直送

恩波到東海俱從天上發源來

石磯觀魚

穿蒲戱藻自遊行集垂鉤了不驚自是

至仁周萬物一鱗一鬛總生成

瀑布

曾從廬阜防巖瀑憶到黃華問水簾今日銀河天半落恍疑兩地一時兼

石壁

回崖防嶂翠浮空峭壁巉巉揷水中直是五丁開不得天然疊出錦屏風

曲水流觴

波回芷岸接菱汀曲水流杯眼乍經總爲

帝書眞第一恍從蘭渚到蘭亭

雙湖夾鏡

夾鏡澄明倒碧虛四山晴翠繞周廬分明圖畫西湖景此景西湖較不如

稻田麥隴

稻垂麥仰足陰陽土厚泉甘艸木香防吐雙岐銜九穗一星天上應農祥

上帝閣

聖心原自合

天心誠敬由來昭格防此日髙居瞻絳節六時仙樂海潮音

西嶺晨霞

軒窗面面納紅霓左是丹臺右玊梯毎惜寸陰勤乙覽晨霞紅映數峯西

芝逕云隄

殊形特似產芝房行盡云根別有莊橫截一隄銀漢繞大羅天在水中央

白櫻桃

靑絲籠裏盛猶早白玉盤中防不殊毎向上蘭宮樹望勻圓萬顆水精珠

金蓮花

移根幸植玊階旁寶地蓮臺萬品香天與十分端正色承

恩先借禦袍黃

馴鹿

仙巖時有絳雲封槲葉陰邊自養茸待到千年毛盡白仍驂赤驥禦蒼龍

雁

將雛挾子共因依瑤艸金沙翠羽肥從此隨陽天直北年年更不要南飛

艸荔枝

龍沙小艸孕瓊漿

賜出金盤得共嘗一自嘉名

天錫與海南不記荔支香

恭讀

禦制麥秋詩

墨海煙雲五色鮮

宸毫灑向麥秋天自今金匱瑤函裏並入豳風豳雅篇

恭讀

禦制烏須文

皇心無僞亦無欺盥誦

天章謨典垂宵旰但期民盡樂不辭防防上霜髭

恭覩

親灑宸翰

筆力眞看挽萬鈞包羅百代典型新自從羲畫開天后古往今來只

一人

恩賜扁額對聮

勉思淸白勤官守敢謂文章侍直廬五色榮光照蓬蓽子孫世世寶

天書

紀

恩詩【有序】

閏五月初二日二十日復防

恩召【臣】右曾隨扈從

頒賜珍膳兩逰

避暑行宮淸漪翠嶂隨境而皆澄鮮美木佳花逾時而彌暢遂接芬芳於耳目發淸曠於心神

君父之恩至於再三臣子之榮溢於涯分似玆感激莫可名言又【臣】畱止熱河殆將經月竊見五風十雨擊壤歌衢場麥旣已畢登秋禾行復大稔聞各行省莫不皆然此皆我

皇上萬壽昌期

上帝眷佑鴻禧純嘏日盛月新正未有艾我

皇上受福於

天卽錫福於民【臣】誠踴躍懽忭上慶

一人永膺無之庇下喜萬姓長享太平之樂手舞足蹈莫知所云也又【臣】所歷山亭池館皆有

禦題仰見我

皇上典學勤政阜物寧人之至意當此丰亨和防之日彌懷憂勤惕厲之心發於至誠形於實政此眞自古聖帝明王所不能逮旬日中更得仰讀

禦制朱子全書序及理學論發內聖外王之全功析三才萬物之奧義直範圍乎百代洵包括夫六經文章之事至此極矣更得恭誦

禦制文光果及溫泉應詩呈形肖物比興之防該宣化授時亭育之功溥法度之精密意義之宏深自漢魏以及唐宋専門名家者皆莫及也【臣】庸虛弇鄙未獲窺見萬一惟是心悅誠服口不能宣復撰紀

恩七言律詩四首仰請

聖訓【臣】右曾稽首頓首恭進

君恩重許到行宮復嶺澄湖望不窮仍泛靈槎渡河漢復驂法駕上崆峒神臯路迥環仙境福地天開養聖躬長願萬年調玉燭五雲樓閣翠防中

謳歌東陌復西阡瑞麥嘉禾滿塞壖人慶六旬逢聖節天教九徧丰年中和气與陰陽防易簡心通造化先昨日山靈出時雨爲迎仙蹕到溫泉

松風別殿倚層岑寶字瓊章許徧尋孝養陔華崇帝徳阜成民物見

天心文包理數圖書祕詩葉咸韶雅頌音揮翰萬言成頃刻由來

聖學至髙深

蘢蔥佳气接芳原淑景晴開閶闔門三謁

帝臺當晝永毎承

宸幄似春溫風前紅蕚穿波出檻外金英耀日緐小艸亦蒙天地徳防材難報

聖明恩

次韻櫻桃

塞外熟應晚枝頭摘尙先味逾英豆美【山櫻桃名英豆】色並若橊然宻綴瓔相似偸窺鳥作緣山家淸供好況乃近宮壖

次韻野雞卵

雉子斑猶未虞人网已羅艸深疑乍乳麥秀得全窠破殻完差少堆盤累已多俊思賓閣味【四月中在苑西曽以食餘】一色耀銀鍋

閏五月廿四日與玉叔通政經憇長山峪北小茅庵

煙光嵐翠洗氛埃憶昨茅亭絕澗隈白雨忽催人共去靑山應識我重來森森灌木陰皆合寂寂巖扉叫不開與子共乘風雨腋便從此路上丹臺【前月二十二日至庵中被命追還熱河】

題許不棄先人甌香書畫冊

二王遺法未銷亡十紙分明似過江想見夕佳樓上客虯龍風雨夜穿窗

畫手詩人兩並傳寒藤古木入蒼煙百年浩刼拋殘後猶記風流水墨仙

懷淸堂集卷十五

欽定四庫全書

懷淸堂集卷十六

吏部侍郎湯右曾撰

槐

與作西淸故事傳槐龍舞翠後堂前陰濃布葉五六月防杙空腔幾百年樹古幸無人剪伐地偏不受物糾纒晚涼風露齋居夜影在中庭月在天

以一尊送獅峯先生

釀出中泠水分張揚子城百壺殘嵗買千里小船迎紫蟹霜添味黃花夕綴英送君明月夜不負景山鎗

挽履公

履公昔少年意气多感激追逐幽並兒馳騁遊俠窟常跨追風騎時穿沒羽石一朝忽大笑脫去頭上幘言從釋門老屢登角巾席談義入空空遇事猶咄咄曾同孫叔處三上賈譲防參問北寺囚擁防南冠客至今稱義士方外棄可惜我憶初識師江上月初魄畫灰仙洞古煨芋山樓夕雲水自此分懷抱終不隔前年到京國告我將逺適我謂師已衰是處可飛錫龍門蕪沒久寶地我所辟請畱香火社冀踐支許迹靈山艸亦香仙源水更碧三年彈指耳禪老倐已寂秋林剰遺蛻雲海無畱翮前生憶君房後防話圓澤余此露電身衰淚猶一滴

癸巳重九前六日送吳紫莓南還

淸遊山水間日念從故人故人翻就我豗蹴十丈塵此來問何事廿載觀國賓泮宮芹可采弟子行侁侁可憐苜蓿盤不救博士貧矧聞中臺選比嵗多積薪明朝告我歸秣馬膏車輪霜天雁行逺籬落黃花新恨不從子歸說歸已苦頻譬如畫地餅欲噉知無因薄田亦可耕釣竿亦可緡所惜江海上未易著此身飄飄白須翁歸與靜者鄰兒郎立門戶文筆已足珍西湖天下景妙絕無冬春應共王與章遊賞昏及晨上爲衝風翼下爲潛水鱗飛沈定何如此義難具陳

送朱旦平南歸

客中送客迥添愁歸及江村事事幽經嵗旅程嘗並馬往時仙侶憶同舟【謂乙酉扈蹕楊州始相見時】湖聲蓮葉堪銷夏鄕思鱸魚不待秋應念梁園詞賦地白蘋風起更重遊

蚤春書齋

趿履行仍輭褰衣坐毎偏梅花初臘月栁色半春天冉冉旋移籥悠悠忽到年漸看芳意動物態各欣然

題蔡雙瞻勸耕課讀圖

田歌未必便知田才地烏衣覽舉先歸及淸溪花繞屋稻香十頃在門前

六詩三筆駕諸劉腕脫兒郎未肯休他日讀書花嶼上老夫還爲阿戎畱

三月二十三日入藤花花事將闌矣

一年容易及花時待到花開防較遲【旬餘在萬壽經壇】槐栁陰

中春已老燕鶯聲外蝶先知綠云片片將成幄紫玉條條尙綴枝三百年來遺事盡【花爲吳文定公手植】風流畱得在曹司

遂寧冢宰有作因次其韻

緐英宻葉自年年常在朱防碧檻前罨畫溪從新竹繞【罨畫溪兩岸多朱藤許渾詠紫藤雲家近江南罨畫溪】平泉潭共綠蘿懸【李徳裕有思平泉潭上紫藤詩】龍蛇屈曲盤空上罽珥丰茸壓架偏豈敢對公終不飲【用包孝肅羣牧司賞花事】惜花較似醉差賢

冢宰又有防衣亭藤花詩再次其韻

曾聽三霄鳯響淸翛然鶴骨本來輕天教國老顏長駐【太公年九十餘康健如少時去年春曽來此】人對花枝眼倍明簾外似添香百和鬢邊能掃雪千莖【常春藤使白髮還鬒見唐書】劍闗西望頻回首忠孝知公萬古情

甲午首夏送楊且園之江西司馬任

竹林前防共裵回【謂於役懷州時】京國重逢酒一杯自昔荀陳傳地望於今覽舉識門才詩題嘉祐江亭好官佐鄱陽秋月來【李白送弟赴鄱陽司馬詩期此秋月滿】石藏山頭茶泛乳千峯翠色越窯開

浴佛日

拂地簾垂淨幾塵髙槐影落鳥聲頻偶思浴佛方今日自愛淸齋亦舊因湖上放生誰入防山中燒筍欲嘗新諸天更乞曼陀雨爲洗紅埃熱惱人【時久旱故云】

題宋喜起晴川望雨圖

使君昔登黃鶴樓晴川極望空悠悠使君復上晴川閣重向樓中招黃鶴江漢交流淸復淸髙桅大艑漢陽城蒼然暮雨洪山路猶識使君吟眺處

又題晴川望雨圖

手挽二石弓目識一丁字大笑兩不如刈禾田家子田家望嵗嵗屢丰菖蒲葉綠桃花紅村南煙捨許我同【亦擬村南買煙捨子孫相約事耕耘義山句】歸當與子成兩翁

送髙則原之永寧同磵房作

連山古洛陽勢盡西南傾熊耳更巉絕削出永固城邑承詩禮遺【見範文正公志】俗少錐刀爭年來嵗苦旱十室九不耕頗聞窮谷中時有枹鼓鳴問誰職撫字而令盜弄兵詔下得賢侯抃舞走孤防袴襦足我衣芋豆飽我羮從今得休息丰嵗余笑聲子有國士風奇節自夙成讀書十行下不取博士名防中甲乙科詎曰鄕裏榮廿載遊俠窟鞍馬從幽並南浮逾江淮海風彯縵纓手定溝洫志身載樏輴行幕府資俊賢鑑洞心更精旁搜百家術獨往萬古情我小同裏閈結愛弟與兄中間幾聚散如月有虧盈去畱𨿽殊趨喧寂無異營玆焉重送子暑雨方淙琤前望洪河寛取途舊汴京單車轘轅道嵩少紫翠橫子𨿽未到官父老歡相迎瑩爭明鏡徹潔愛寒泉淸期子數年中手當把麾旌男兒濟時了官爵脫屣輕歸來尋二老茗飲同柴荊【謂予與磵房】惠休耽佳句昭略非狂生

題阮於嶽少司空羅浮香夢圖

先生夢到羅浮村萬株玊雪搖淸芬蓬萊宮中綠衣使一片化作朝飛雲勝情髙寄今安有蠻榼三升花下酒雙羊路入讀書堂借問南枝著花否【梅都官詩風雪雙羊路梅花山下村在宣城西南】

題廖長林少司農小照

華纓寶帶鎭隨身白石淸泉夢想頻那得蕭閒遽如許未妨自寫集賢眞

參差玉樹已連叢豈獨黃門有父風添我圖中老賓客尙思酒食混秦公

查浦移居作一篇代柬

宅南雅與栁郎親去作靑楊巷里人命駕便如千里逺望衡猶記兩家春朝昏步屧前眞懶風月談諧後要頻祭竈有期應召我不論新舊總比鄰

過查浦新居疉前韻

欣然掃徑得情親坐覺淸風逺趂人竹葉一叢還聽雨荷花六月可畱春暫休簿牘歸差蚤未厭茶到肯頻咫尺𨿽嗟門巷隔他年終作五湖鄰

送方文輈之官丰潤【時六月朔】

百里郎官永濟鄕六街同聽雨浪浪不論防防秋田熟已喜臺符免捕蝗

醴泉一酌夏應寒【圖經醴泉鎭其北】豆飯蒸壺愛長官我笑汧陽未知味定無餘想到豬肝【地產豬肉至美故戲之】

立秋後一日愷功都憲苑西別業觀荷偶得六絕句同查浦侍講作

依舊城南韋曲遊芰荷香裏入汀洲水邊已有泠然意今日西風昨日秋

平泉艸木手親栽十頃風荷爛漫開閒倚水晶宮館立待公那得便歸來

優曇妙句析塵空【都憲有園中白蓮花詩至工】轉語還思舉問公等是千華避顏色未須愛白更嫌紅【嫌紅種白蓮見長慶集】

蓬池並賜鱠芳鮮隔嵗槎浮近斗邊最是閬風西閣上下看萬葉盡田田【去年閏五月十九日在塞垣請旨歸京師特命再畱一日次蚤偕都憲召入行宮湖中觀新荷時西嶺晨霞閣登望最盛】

分吟猶記繞池行【去年六月花時與悔余來防竟日各賦詩二十一篇】采采江南贈逺情今日平津池上客好詩誰繼白先生【樂天有裴晉公集賢林亭卽事詩】

來看一度一華年浪作琴髙水上仙直待波心千葉碧【出麻姑壇記】防應蹋藕也如船

初秋蔗山給諫招同查浦侍講退谷宮允勉齋侍禦小集石幢庵

巋然削出此香臺恰在蒹葭野水隈一夕肯拋明月去廿年猶共故人來因緣舊夢銷禪榻觸迕閒情付酒杯九陌歸途正燈火少畱未用僕夫催

題吳孝先垂釣圖

冰雪丰神捲裏防綠楊絲外暎靑欄五湖盡有閒風月畱取松陵一釣竿

八月十三夜相湖招同天門學士緘庵侍讀聿修宮贊蔗山蓼亭兩都諫小飲王文靖公怡園偶話舊事感嘆有作

朱門幽寂似巖阿璧月圓來兩度過【前月十六夜亦集此】今日城南韋杜少舊時池上管弦多花經晼晚驚秋未人顧娉婷柰老何頺郤玉山拋寶盞不須重唱百年歌

題酉君侍講梅竹圖

偶攜東觀仙人筆閒寫西湖處士花猶恐此花偏寂寞數枝添得竹橫斜

幽光艷艷猶含凍勁節森森未放春愛爾歳寒雙益友要從冰雪鬭精神

爲介夫題文徵仲西湖圖卽以道別

水雲光影接樓臺淨拭菱花鏡面開笑我州人如寄客十年一度此中來【予自丁卯去湖上丁丑一過乙酉再過今人十一年矣】

幾隊笙歌載酒行白頭無復少年情時時夢到湖心寺浴佛前期爲放生

二十年應無此湖【東坡奏狀中語】沙塡葑合水將枯何人更似峩眉老添得長虹一綫無【年來湖西南葑艸彌望沙又日漲較宋元祐時更甚若扵舊隄增庳爲髙加廣數尺人不勞而費省】

子歸先合到吾鄕五月風漪菡萏香定有新詩嘲杜甫西湖涼較鑑湖涼

注水小池

煙翠三峯石淸泠一勺池映巢窺雀鷇出水戲魚兒細引泉分筧新牽荇作絲輕冰終夜合待暖曉還澌數尺俄成沼三峯欲出云斜能涵月影細亦蕩風紋漾漾苔磯沒淙淙竹筧分紅魚穿碧藻來往若爲羣

苑西聿修學士新齋

幽棲如小隠把卷有餘歡閒寂人三徑丰茸藥一防幕褰風掠戶瓶汲井飛瀾定有郊居賦何人始解看

藤防花事較去年殊減

紫藤陰裏重婆娑花事匆匆倐又過白侍郎來嗟老矣杜樊川至柰春何赤衣貴仕塵中夢靑鬢流年水上波等是容華易銷歇轉思開少勝開多

安溪相公養屙

恩日賜玉泉山水二器蓋異數也爲賦八章

螭頭淸寫足蠲煩中使頻宣

詔旨溫天下水泉三億萬更無人得酌仙源

閒徵故事古來無萬口流傳滿上都爭道相公淸似水故教日送兩宮壺

流膏普潤徧桑麻開府畿南澤未涯今日民心合天意固應宣賜到公家

仙盤欲浥金莖露夏簟思分玉井冰何似升平黃閣老一靈液掃炎蒸

瀛山甘醴帝臺漿異數長畱政事堂一片淸襟照冰雪泛來花乳古匳香

連筒逺引山家趣置逓遙分水驛程公自無心隨萬物琉璃一鏡本虛明

異恩殊渥迥無倫康濟應先報國身東海平分千斛水憶曾宣

勅到波臣【往嵗上嘗命傳曰取海水賜公】

淄澠分別定誰賢一綫休爭水腳先萬頃何從測涯涘似公涵得性中天

三茅觀舊作

禇書曾共鼎鐘藏六甲天符忽取將宰相憂時有何事金籠蟋蟀半閒堂

家望衡太守七十生日

毎憑問訊尺書傳鴻雁分飛幾嵗年小憩棠陰防海外舊栽松樹老江邊婆娑春社三杯酒防防秋風十頃田且把官曹付兒輩【令子懋綱需次員外郎】先生眞作地行仙

雨行城下

豈敢稽公事泥塗畏此行

綸書排日下朝鼓應雞鳴苔長侵墻色河添放牐聲今年霪潦晚天復幾時晴

夕涼

夕涼移榻近風櫺籬下秋虫露下聽月落西廊人靜後小池螢火逗疎星

題三竹圖

淩雲千丈勢小筆疑可掬遙寄北堂人森森防慈竹

乙未六月二十二日偶成

吾廬自好畫陰陰況有淸風時出林滿院朝煙涼气襲平堦夜雨水痕生乍開舊帙除殘蠧未散餘香戀故衾賸得些些惆悵處五湖三畝欲歸心

秋來

塵中昨夢黯然消海燕暄涼意欲超展罷小屏香冉冉坐來大樹影蕭蕭毎思抽筍添林竹苦愛看花種藥苗三嵗秋風團扇裏不須惆悵自今朝

次韻總憲李公雨後慈悲閣觀水

不妨冒雨復嬉晴防防當階水漸平爲問西風知幾日艸虫籬落已秋聲

蒼陂面面足延襟白袷輕寒雨气侵忽憶跳珠萬荷葉一篷遙泊太湖心

拋來浩劫失前塵【予戊辰秋僦居黒龍潭下】魚鳥依然識故人仍到龍潭看飛雨一年惟此最佳辰

香門百尺防疎槐新築蘆塘荻岸隈他日山翁肯同醉蹋泥衝雨試重來

小池上

竹作屏風花作藩一剛對綠蘿門水涼池面新秋影苔漬磯頭舊雨痕疉石防應藏曲折引泉正愛聽潺湲曉來唼喋菇蒲上二寸紅魚是小園

眼疾

坐想金箆刮膜難生憎玊屑瞇雙丸經旬酒盞疎勤把累日書牀廢靜觀障礙風燈吹不滅淸涼月露洗教看待窮目力三千界變幻湏防一指彈

題王儼齋大司農橫雲山莊圖

勛名直與古爲徒邱壑從知道不孤瞥眼由拳郊外墅平泉木石輞川圖

蚤分霖雨到人間棟宇煙雲日往還指防玊屏金柱好共言申甫此家山

生綃一幅武陵源曲浦回塘欵乃村明月三更淞上笛芙蓉九朶恰當門

秋來紅粒夏靑秧十里平疇秔稲香也是午橋裴令意要將餘興防農桑

誦法平生孔與周講堂防義足研搜蚤聞別沠驅楊墨一疏江河萬古流

淸言問答寄樵漁博物髙文味道余池上詩情許誰似一船雙鶴白尙書

煙波防防出帆檣咫尺仙家浮玉堂好手爲公摹寫得太湖三萬頃波光

經遊謝墅十年中惆悵橫云目未窮今日江南好樓閣紅菱雨過白蘋風

啟心造膝荷

殊知特

詔溫公書局隨獨樂園中最相憶合先鱸膾次蒓絲泖橋波細澱山春他日追陪杖履親只恐調元黃閣老五湖未許乞閒身

聞退谷中允園出淸泉奉訪有作

幽居人似在靑山窄窄松扉靜不闗鋤菜已欣新甲長種花聊趂晚秋閒心依丰艸長林下家住廉泉譲水間澄碧一深見底尙畱蒼翠古錢斑

懷淸堂集卷十六

欽定四庫全書

懷淸堂集卷十七

吏部侍郎湯右曾撰

乙未中秋後三日恭和

聖制奉送安溪相公蹔假歸裏

濟世功名蓋代儒奉持堯日矢臯謨健隨

天共三辰轉煦若春回萬卉敷嵗旱舊須霖雨佐時平今應泰階符欲知元老勛髙處度笮懸防悉坦途頗牧曾傳禁署儒蠟書間道贊

神謨請殱妖鳥猷眞壯嚴戮封狼

命再敷王略心勞明皎日兵機手畫授陰符孤忠最憶艱危際歷盡羊腸九折途

孔周絕學繼醇儒

金殿洋洋翊

聖謨道合三才源奧衍筆開萬象景紛敷丹靑姓氏前賢貴魚水君臣異代符千樹棠陰畿輔在壺漿父老拜前途

祖道

天章寵碩儒上臺虛位竚嘉謨都亭暫別千官防政府重來五典敷國事較於身事急人心實與

帝心符潞公九十朱顏好何限煙霄萬里途

胡少宗伯抑齋招同羣公寓樓小飲時長至前五日

南宮下直盍朋簪近臈杯添綠蟻深天宇空來余脫葉夕陽明處數歸禽城隅車馬勞人態河畔冰霜晚嵗心雪後看山應更好他時重約此登臨

嘉平九日仍用前韻奉簡抑齋先生前有雪後看山之約故篇中及之

西嶺雲堆緑玉簪不知雪片夜來深衝寒未稅投林鞅忍凍難飛出谷禽病負一尊前日約臥思三白老農心敝居差有巖中趣指顧春風肯暫臨

乙未除夕前一日次韻張漢瞻見貽之作

立馬江濱記別筵看羊海上數離年【昔與漢瞻防江言別十九年矣】毎因出谷思求友差喜連章得薦賢紅頰相看猶好在白須一笑正飄然明朝待進春端帖憑仗詩催淑景先

再疉前韻送陳季方

貧家蔬防愧賓筵柏葉椒花已判年落紙煙雲人共貴到門羔雁子眞賢通經致用名髙甚將母懷歸意灑然綠暗江南萬楊栁放舟猶及絮飛先

人日漢瞻文子思敏季方大畇峙公寓齋小集仍用前韻

傳杯今夕是初筵良友相於可判年剛喜入春方七日況逢畢至有羣賢林中蕙艸曾生未江上梅花尙宛然【有盆梅一本老榦疎花絕可愛】爛漫星橋三夜月後期更約試燈先

藤花防寄唐東江司勲

楊栁江潭手重分幾回書札話殷勤極知說士甘於肉毎惜論交散若雲松菊未荒余舊業風流不墜寄斯文紫藤花下陰濃處二十年來轉憶君

丙申四月三日奏事苑西防

恩宣賜大學士以下黎溪石硯一方歸示兒子學殖殘書老眼兩三行伏獵猶存此侍郎東觀殺靑何日是【余承修書局蓋五年矣】緑云一片媿分將

小兒困臥彊書鷖苦念彭殤理未齊今日祥光生墨海永年兩字自

天題【硯背有以靜爲用是以永年八字銘蓋禦筆也】

五月二十二日澶淵道中喜雨有作

昨暮云興似翻墨雨腳垂天萬條直綠槍作猛聲銀竹森森帶寒色野庭商羊舞一足鮮水鳴蛇斂四翼流從捨東繞捨西雷自山南轉山北天將甘霤慰聖意民以丰年感

帝徳且欣此夕有安眠更喜今秋得飽食長安故人應念我滑滑泥深行不得豈知瀟灑入山程爲賦新詩報相憶

送裴香山副使【時有修濬西湖之約故賦此篇】

使君未到官三載湖中居鷗邊渡水槳花下平肩輿時叩野人門或尋開士廬佳辰恣搜討妙意紛捲舒朅來十餘年風月情相於忽傳尺一詔隼畫翩翩旟昔遊多所欣今往復何如官曹領鹽鐡典掌兼傳車別我炎氛中涼颸生衣裾首言安人術次問當官譽我笑謂使君子器貴璠璵風淸萬廣廈絕百吏胥公事了湖中塵累何足袪惟聞古良牧水利先堰瀦六井鑿鄴侯決決鳴淸渠築隄白與蘇長虹跨天墟一寸資灌漑百里潤耕畬只今湖西南日夜沙塡淤老葑更蔽翳滋蔓不可除譬如明鏡圓已蝕半蟾蜍使君能規度較易元祐初增庳以爲髙加廣數尺餘金錢費差省畚鍤力亦紓美哉復舊觀快若親爬梳彌天水色蕩蕩涵空虛我歸期明年言從漁父漁無煩兩黃鵠已騰父老書何以獻使君春醖雜冬菹何以壽使君木報瓊琚平湖共臨泛十頃風芙蕖何者知最樂南屏金鯽魚

重過萬栁堂

小紅橋上立移時四十年來再到遲一片蒼葭迷野水幾行疎栁帶荒祠笙歌不記回燈舫魚鳥誰能認鬢絲剰有懷人惆悵意春明舊夢省郎詩

題沈心齋閣學蓮塘小影

先生水石興猶偏荷葉荷花淨可憐但得環城三十里不須更問霅溪田【楊廷秀過霅川詩菇蒲際天靑無邊只堪蓮蕩不堪田東坡守郡日亦云環城三十里處處皆奇絕蒲蓮浩如海時見舟一葉】

萬家笑語藕花洲【林子中吳興詩萬家笑語荷花裏】何日相攜一葉舟玉鑑光中人照影水晶宮外月橫秋

十一月廿二日夜嘔血至升幾死後數日稍平隨意所至輙成一首

丹竈紅鉛未奪胎忽從水底起龍雷龜蛇松下尋難得和扁門前望不來親舊相看還嘆息吏人走報各驚猜須知幽闕重扃裏防有靑銅鏁自開

歉嵗流移失拊循可憐雀防指空囷病無力奮垂天翼老只心驚下阪輪嵩少買田思舊隠首陽埋骨愧前人燭邊細字文書在倦眼昏花讀未眞

默從泉路數交期逝水流年已可知蠻府尙餘碑下淚【防昭】吳都猶唱卷中詩【元朗】三生聚防應何日六客存亡又一時昨夢通明殿頭過依然玉立在瑤墀【定制毎九卿乾淸門奏事給事中八人班殿下予與兩君先後同官嘗同入直】

從此眞須勇退耕稻畦桑塢足間行子孫私計誰推荷【東坡歐公致仕啟妻子之計推荷之於後】疾病餘年小太平【梳頭浴腳長生事臨睡之時小太平出宋張端義貴耳錄】雞黍有時招近局漁樵重話似前生貽書先報山中友已覺風生兩腋輕

泛湖船上一袈裟【家兄廣厓自乙亥卽棄諸生出世】宿植超然詎有涯兄弟蚤年同奉佛宦遊今日竟忘家對牀苦憶蕭蕭雨入室空求冉冉花缾缽歸尋淸淨飲不須更吐飯中沙

爲徐勉齋侍禦題日南種菜圖

由來循吏是髙人繞捨秋風小摘新尙有雨餘行菜地食鮭誰信庾郎貧

放衙藥裹並詩囊苦霧三年在瘴鄕猶是書生虀百甕可須消食進檳榔

自昔風流南路徐羊羮鵞炙乞殘餘一從斂版山城後菜把園公謝不如

幽期抱甕古猶今茄菜蜂蟬小筆尋【徐崇嗣有蜂蟬茄菜圖】秋末晚菘春蚤韭一畦煙甲五湖心

送黃補齋之胙城任

每從淇汲寫遺聲白水靑山入洞庭他日防書循吏傳弦歌好爲采風聽

雨中柬介夫妙光閣

煩襟苦側塞曠思城西遊五更夢回時葉上雨防稠朝來勢轉劇懸河注瓦溝起行忽平階一一散浮漚阻此步履尋黙憎呼婦鳩徐思病新差合遣筋力休門前泥活活去馬迷來牛輻脫軸亦折一日閒且偸秋雨山中居百道淸泉流我今試合眼得似山中不

城西有招提佳處置小閣閣外三兩峯西山蒼翠削其下有孤亭四面繞花藥尙書經營初賓詠時間作相公繼遊屐毎放林間鶴【庚辰辛巳間文靖公所畱雙白鶴尙在閣後】回頭三十年空憶風撼鐸老僧無舊侶香火冷佛腳東鄰秋樹根疇昔下簾幙與子讀書處經行恍如昨但念今者苦誰省曩時樂苦樂行兩忘何知風雨惡

捨旁新拓書齋仿樂天體

六十過頭是幸人如何不樂損天眞但令有石皆應拜縱使無花也當春堆案圖書堪送老滿林風月未全貧更營暖室莎臺上調防冰霜嵗晚身

經過步屧卜鄰初景物園林南路徐【地初經營於山陰徐氏壬申癸酉間予僦屋鄰並常遊�扵此】人去已同流水逝燕來還認故巢居連峯紫翠看皆好喬木風煙畫不如塵事少休來獨坐恍疑仙爪爲爬梳

孟門虞阪路艱難扄戶知無異患幹幸以疎狂逢聖世況兼蕭防本儒官間中掃掠新蘿徑病後扶持舊藥防裝防靑紅任兒女欣然一笑得加餐

見山便已似還家偃仰幽情十倍加隙地更思勤放竹明年凖擬徧栽花故人來共畱終日名酒求還載滿車長憶風流謝康樂不曽邱壑廢京華【謝詩昔余防京華未嘗廢邱壑】

南齋遣興

落落心逾冷冥冥眼欲迷五株桃樹厎一角艸亭西石逕從教窄柴門不厭低舊諳卑冗趣轅下笑雞棲料峭寒猶甚窗扉幙重遮凍含連日雪風散一城花宿火勤煨芋淸泉細品茶尙餘閒气味依約似山家洛濵經嵗憶京邑蚤春期勸客三杯醸畱僧一局棋【雪川長老善碁時將歸香山】心悲如滿塔捲賸惠休詩【謂影堂詩】何處飛空錫咨嗟病起時

春日春盤後華燈滿禁城煙花南部夢鐘鼓北平聲宦拙如朝隠交疎見物情莫嫌人共棄且得免逢迎吉語喧都下軍書日夕多平安傳堠火兵甲洗天河白馬經新入靑牛客屢過幾回雞樹下衰老重婆娑右軍誓墓後志欲老江東築室依封樹浮家狎釣筒栁隨低岸沒葑捲半湖空舊觀何當復蘇公繼白公弟兄皆奉佛給事有西莊蘿薜門常合煙霞興不忘四松依石瘦一水帶溪香子季還吳日靈禽集講堂藥物求何益醫門覓更難撥書愁夜永擁被怯春寒挑菜逢新節移花壓舊欄【從花窖買十餘本】明朝正祈谷爟火接郊壇

病後月餘不能出臥室悶甚聊作數篇解嘲【丁酉五月十九日】

間看乳鵲翻林日靜見新菇冒水時一榻風簾欹角枕合歡花影正參差

嵌空剔出舊莓苔小小云根翠壁開借問三峯誰判與可曽載自太湖來

水活漣漪徹底淸跳波戲藻小魚行更穿屋下仇池穴臥聽風泉防壑聲【戲作連筒引水從堦下石罅注池淙淙有聲】

空堦永日緑陰鋪炎毒人間定有無莫笑吾廬猶火宅仙家珠樹恰三株

茉莉花繁抵素馨自開自落在中庭誰家月下褰簾女一朶香銷宿酒醒

忍冬幾本雪霜加【去年小雪後編籬移種】寒甚移來好事家今日沿籬總生意不須更待蚤秋花

由來貴種出天工夾竹桃開有兩叢誰遣畫師來貌得淇園綠映武陵紅

寸根栽向曲籬旁培防還同百艸長他日西風寒露裏一枝獨秀雁來黃【已上皆室前所有】

十二月十二日晚天門枉駕見存予方在疚病涕淚中不覺其言之悲也

數卷恆河萬劫沙幾行衰淚落悲笳故人白水言猶在歸夢靑山路正賖剰有髙吟排雪浪小畱輭語綴燈花他時中禁思才子先問元和宰相家

懷淸堂集卷十七

欽定四庫全書

懷淸堂集卷十八

吏部侍郎湯右曾撰

贈顧九恆時戊戌上元後四日

八十翁眞壯靑雲算鶴程賦詩畱古意把酒謝時名夜雨燈前話春風隴上耕魯連心倜儻髙意動聊城

題萬九沙蘭窗捲

劍履槐堂世業存髙風佩芷襲芳蓀窗前蘭似防前栁指與丹陽六代孫

春叢空谷紫抽芽九畹風流異代誇三百年來收拾得大弓寶玉送君家

送馮文子之禮縣

行矣將圖不朽名未嫌仙令一官輕地連同谷曽開府天近陽闗尙用兵小邑自來無大費薄田只要勸深耕誰知萬里河湟外正有書生願請纓

與翁思敏話舊

小來同學又同年門戶潘楊舊有連挾防尙思鄰馬肆脫防誰省弄犀錢家山並宅心長在官海連舟地偶然虎嘯猿吟鄖子國不妨閒話夜燈前

寄和令詒給諫

海上看鷗幾歳華舊來朋好毎咨嗟九苞威鳯饑何食一角神羊觸必邪焚艸未應忘報國著書聊喜得名家【來詩有詩廦書淫之句】當時湯餅筵前客玉雪兒郎已可誇憶到天池彩翠重只今梧院尙陰濃一坳水底波濤濶千尺枝邊雪霰封地下故人雙諫議【謂西齋耳谿唐範攄云二諫垣矯翼翩翩雙名並席】門前黛色九芙蓉只應爛熟塵中事未厭山僧夜打鐘

簡磵房

兩三坊隔無多路六十年餘有限人只合時時尋老伴還教處處鬭閒身詩場戰後千夫特酒海深來四序春我似右軍終樂死是非得防等浮塵

送色侍郎奉使西寧督理兵餉

天近陽闗震鼔鼙行營金印手親提轉輸闗內兼河內節制湟西更隴西傳箭軍中收鐡勒踏歌池上唱銅鞮葡萄酒熟邊城路好問尙書訓士齊【時冢宰富公開帥府肅州】

過法華庵

玊河屈曲貫城流滙作風漪十頃幽淸浪似翻龍缽底間云遙接雁池頭老慚佛法三乘入病想僧房一榻休他日蒲蓮浩如海可知宜夏復宜秋

天河【用杜韻】

素練經秋直涼波徹曉明界天分淡白避月出孤淸隠見光浮地防幹影掛城待尋機石上好趂晚潮生

棗

初種甫尋尺今看半出檐實經風裏坼味較市中甜鄰逺知難撲兒爭笑不廉甘削楡次爲飣客盤兼

偶見

忽看田野趣半在老夫家屋角壺堪斷籬邊豆尙花侵階叢野菊絡石蔓秋他日東屯去爲農興倍加

曉起

林烏忽一鳴攬衣起已曙風吹夜來雨葉落窗中樹梁燕去仍還池花晨復暮似聞采菱曲夢入江南路

宣武門東城下曉行

老去應官有底忙未明先起攬衣裳人從鴉鵲聲中出路入輪蹄影里長牐下已添秋水勢城陰初散曉煙光隔河樓上花枝好尙護重衾半篆香

中秋月蝕

明鏡塵昏匳匣斑參差桂樹有無間夢魂似到淸虛府偃息眞慙救護班玊斧修來仍璧合蚌胎滿後看珠還一篇孤憤貞元體笑爾妖蟇亦等閒

戊戌閏八月三日送安溪相公防至廣渠門外歸過萬栁堂

碧栁行疎尙有塘偶隨步屧一褰裳三年人到悲歡異【乙未秋餞送相公假歸曽過此】八月秋深葦荻荒橋壞誰裝新雁齒水枯已斷舊魚梁過溪更問參寥子【向有龍井僧住此今叩之歸已二年矣】云物蒼然念故鄕

葛氏莊

入門池上小茅亭瑟瑟菇蒲水檻臨三尺也看波瀲灩數峯差喜石嵚崟天邊月到平臺迥春際花藏曲塢深不問園林誰是主可知看竹子猷心

小雪後八日宿聿修學士苑西新居

逆旅當時兩寓公【壬辰以來數與學士借宿扵此】林亭今屬主人翁隔墻幾見葡萄熟來嵗還添芍藥紅衮衮流年飛鳥過紛紛俗慮覆杯空閉門風雪蒼寒地此意期君晚節同

自苑西歸行墟墓間

東華西苑往來頻失笑車中七尺身老冉冉兮雙鬢雪冡累累處百年人靑天月自無今古滄海珠休問假眞何肉周妻皆有累不知何路出風塵

大雪後一日九恆磵房同集寓齋感成一篇

下阪千尋石礙輪掀天一葉浪無垠百年幾見爲歡夜列座誰非旣老人醉慰且休誇故李童兒聊任羨新秦溫房小墢堪遊戲已遣寒梅豫報春

西苑請

皇太后安是日大風寒甚

撲面風尖柰爾何日光未動曉寒多問安長信宮中去緩步宜春苑裏過石以霜侵稜刻削冰如山立勢嵯峩污人何與元規事十丈飛塵一任他

除夕前一日作

女中堯舜失宣仁

聖主居廬孝理新毎待檢書官燭短苦難安枕禁鐘頻十行遺

詔冰霜日三獻哀詞侍從臣嵗晚玊堂尋故事更無帖子寫宜春

覓春

覓春惆悵爲春遲九十風光欲半時桃蕋乍苞宮纈影栁條未散麯塵絲年年觸物心多感夜夜懷人夢有思院落燈紅簾月白且排閒悶一篇詩

元夜思敏南指聖湖雪子咸珍峙公聿修寓齋小飲

寶馬香車五夜回銀花火樹九門開彊酬節物因畱客未減風情試撥醅皓魄最明今夕月繁枝猶放故園梅【盆梅數本皆故鄕所寄】只嫌寂寞歡悰少喚取笙歌一部來

次韻奉贈雪子

昔遊曾是十年遲洛水梁園並馬時笑我尙覊轅下足羨君未防鬂邊絲因懷薦士中多愧除卻歸田百不思蚤晚髙才選何武中和樂職賦新詩

淸明前一日與蘭揮舜揚南指翰編奏功比部西亭水部蒼孚思敏農部聿修大令峙公雪子文學花下小飲

初過百六煩春工千枝萬枝云錦叢杏花未憨梅已老照眼瞥見山桃紅是誰銜出蓬萊宮吾家亭子東復東三更霑灑防雨潤百態婉媚朝陽烘胭脂防注珠粉融玉兒窈窕窺房櫳一堆香雪嬌婑媠三年三度淸明風有力莫因陳子公得閒卽覓王無功山云本是戀邱壑野鶴乍似辭樊籠樂哉累觴一舉空冰綃捲出霏霧蒙尋香已見接翅蝶簇蘂漸鬧黏須蜂武陵漁郎迷短篷天臺仙路杳不通極知此日足可惜黙數後防將毋同當時少年今老翁花開花落常忩忩夜防更借官奴笛一曲淸歌明月中

酬蒼孚農部

倚徧曲防風年光逝水同春當三月尾人在百花中數數煩佳句時時借樂童【農部毎以歌者至】鷓鴣遙夜唱聊復慰衰翁

齋中山桃盛開雪子用東坡江行見桃花韻作一篇見貽次韻奉答

佳士如名花常恐委艸莽心思折麻贈莫遣采蘭阻之子故鄕來冰雪暗江浦坐我林亭春紅防衣上雨似聞歌桃葉婭奼譍門女連朝困風霾欲刮一寸土幾枝吹未折萬朶嬌無語酧之以淸詩逸思共霞舉湖堤晴淥漲夢想煙際艣武陵疑可尋雞黍具客主天臺采藥去誰云入道苦我作如是觀造物方付與興酣掌中杯意盡腰下組期君和露種天上鳯翔翥

新移蜀海棠二株

石鏡山頭好顏色蜀王宮中畱不得化爲絕艷到天涯燕燕鶯鶯春一國嫣然顧我頎而姝雙鬟千萬買不如輕陰似護午睡態細雨爲洗梅天圖施粉施朱兩何有彊言國色朝酣酒慈仁院中今幾年玊蘂飄零根已朽小窗揀得最緐枝桃李開殘未後時風和畫永簾押靜看爾綽約神仙姿【買耽花譜謂海棠花中神仙】

題汪蒼孚農部五世讀書圖

萬籖曽說貯書倉三本猶應剰墨莊誰識茂林修竹外別開花峙讀書堂

承家學海與經神司馬風流迹未湮喬木百年餘防在望郎今是有名人

感懷四首

弱齡志典墳中嵗踏朝市生逢堯舜君可以出而仕十年持史筆八載分諫紙回翔領淸班荏苒逮暮齒𨿽無理人術頗抱竊祿恥進退觸藩羝耿介罹羅雉漳濵久寢瘵老氏貴知止傾危聲利場翻覆輕薄子昔爲膠與漆今化虎與兕問君何以然趨勢古如此但邀令尹顧請爲公子死

防坐息羣動曠懷思往賢塊然獨忘情乃在太古前昨得故人書【謂田居】逺別涕余澘萋斐貝錦織斷絕朱絲自小爲骨月豈能捐愛恩中路各翻飛四運多變遷蔥蒨瓊樹枝演漾璇水源榮枯詎一致得防感萬端矧餘三紀余摧剝傷肺肝芳華及時曜霜露淒復寒君看田中鉤帶子母連君看林中葛詰屈枝蔓纒在物猶如此於人良可嘆

仕宦三十年始獲有此居此居何所有所有千卷書髙詞足文府精理握道樞一語苟爲妙萬言同翳如所以飡霞人騰身在空虛駕鴻乘紫鳯飄飄風露俱左顧汾水陽右盼昆侖墟天孫錦七襄靈妃衣五銖下士方辛苦窮老注虫魚

歌亦不全無酒亦不全有逍遙有無閒雲夢吞八九黃河只裳帶泰山等培塿功名足還掎富貴手被肘同爲可憐傷何者云不朽牛山忽揮涕歷載到峴首況我沈冥人大海粟何有直排金銀臺南北望箕斗

題商邱畫蘭

竹箭美必采澤蘭香宜紉公子鎭東南空谷無幽人偶然托妙墨寫此平生親吁嗟魏公籌小筆乃爾神己亥五月足疾杜門雪子峙公過訪閒話竟日作二篇奉贈各以姓立韻

五馬浮渡來最數江南王豈惟養炬輩烏衣冠諸郎吾子年少日五色成文章舅氏古先生館子白鳯堂當時兩冰玉戚婭分末光我時黔陽歸始接衣履香回頭二十載雙鬂漸已蒼鸞鳯刺天飛翦鴒不得翔朅來到京國執手共感傷子才必見收行待槐花黃世有蕭頴士當識古戰場何假吳武陵一賦袖阿房

我老多昏忘頗似東陽沈【南史沈約傳老大昏忘不應受防】毎呼讀雌霓愛子獨精審連年領書局捆載車接軫休沐無餘閒肝腎費鐫鋟誰爲左右手衰疾謝不敏子也實儁才墨盡有餘沈寸截方圓玉百衲龍鸞錦平生江鮑體繁麗自天稟瑣瑣視羣兒不滿一笑哂雅耽水竹居時就文字飲娉婷惜不嫁況乃邢與尹我誦退之言枚臯窮且忍

樹下一首

日夕坐檐下愛此嘉樹陰嘉樹最何好斜陽在髙林兩株盡西靡一株還東臨葉葉似相防枝枝若相尋宵有熠熠螢晨有闗闗禽下及九仞泉不見螻螘侵上蟠百尺枝時聽竽籟音生非椅與桐材不中瑟琴又非杞與梓梁棟非所任只合幽人居同此靜者心念昔始尋尺合抱遂見今荏苒四十年老大轉沈吟【杜云沈吟屈蟠樹】閱人良已多對酒未忍斟中丞宰木拱大令宿艸深獨有顦顇客猶然未抽簪【四十年前屋主人爲傅雨臣中丞沈磵房大令嘗假館焉余毎往來談防於此】

旬日癬毒發右足創甚至不能履地一篇解嘲

是身如芭蕉破碎霜雪裏衰年諸病入小者亦爾爾經旬困吟呻永日在牀笫乍疑馬便疥肯信蛇齧指癢當十手搔【禮記癢不敢搔】快得一餉美初焉爬鳥爪旣乃螫蠆尾顚倒魂夢驚楚毒支體毀寧知痛至骨但見水如泚到曉或不瞑竟夕常數起嗔火熾未斷魔風颺不死【山谷詩黃昏風死浪亦半】皴剝無憐肌浸淫有抉髓誰云尊兩足防當滅一趾決命訪醫門捧方求藥市暖湯濯宜數【杜詩暖湯濯我足】裂裳褁方始【裂裳褁足墨子事】茗勤防紅嚢果還佐靑子【近用龍井茶研末橄欖核燒灰】詎免水厄誚聊用瘍祝比支離近齊纂磨括類燕砥敢云蹇無尢麤望跛能履鶴脛翹不下夔足只還踦介驚公文軒半笑習鑿齒拘拘還造物跂跂逐虫豸折或以占鼎欹恐同廢幾跰亦復佳蹣跚未宜鄙久虛結客韈屢缺門屣猶能蹋冰無但可曵杖耳臨風畏蹉跌看月艱尺咫扶行必徐徐舉步輙止止誰爭黃犢健自愛白駒駛智已不如葵憂同常寘杞【易林據棘履杞跌刺爲憂】何由輕緣骨空自繋金柅就燥呼芎防去濕載薏苡楡枋雀一踴霄漢鵠屢企扶轝有門生閉戶非髙士【白詩閉戶病足非髙士】聞音久寂寞遺土或倫擬【莊子視防其足猶遺上也】周遭解脫門出入無何裏嗒然忘其身防疾何慍喜

恭和

禦制詩四首【有序】

康熙五十八年六月

上賜大學士王掞等七言律詩一章都人傳誦口沬手胝【臣】右曾亦得擎跽回環尋繹熟復仰見我

皇上勤勞機務優厚耆舊至意而鏗金戞玉美備八音瑞日卿雲光呈五色【臣】伏思七律所自權輿有唐沈宋始導其源髙岑復衍其派王孟繼之以淸雋杜韓加之以沈鬱劉白之流便精切溫李之致宻婉麗以逮錢劉皮陸各有所長並臻其奧至我

皇上駢羅百代囊括諸家詩學萃於大成瑯函垂諸萬

世今玆

聖制一篇正如神龍片甲縈帶風雲丹鳯一羽照耀日

月【臣】幼耽吟詠粗習篇章遭逢

聖明塵忝侍從防

恩防擢以至今職親見

欽明文思之君獲窺嫓雅儷頌之什誠懽誠忭心慕手追伏念宋時太平興國以後凡有禦制多命近臣屬和唐時張說爲集賢院學士有奉和聖制賜諸州刺史及賜崔日知往潞州諸作【臣】現直翰林不揣弇鄙竊附斯義敬和四章上請

聖慈俯賜誨示【臣】𨿽衰鈍尙得仰稟

訓詞知所師法【臣】不勝欣幸顒望之至

四始鈞陶第一人宮商入律協君臣髙詞冠古篇篇妙至徳根心字字眞道貫百王言作範書窮萬卷筆如神揮毫旰食宵衣後六十年來愼笑嚬

包羅歷代眾詩人沈謝何劉總隸臣句裏風雲森气象行間煙月出淸眞黎元念切知無逸造化心通識至神遙想仙都凝望處夏山新霽翠如嚬

螭坳龍尾幾前人寶翰輝華寵老臣求舊毎多今昔感防謙亦本性情眞詩成禦制同三代福自天申防百神殿閣薫風晴晝永墨花遙共苑花嚬

樗散才非侍從人猥蒙異數領詞臣十行札賜劉常侍兩命恩隆賀季眞立鵠班中瞻晬穆飛龍天上見精神南山願獻無疆壽四海歡聲笑不嚬

雨過

䢐暑溽未防油云曖將夕林中過涼雨墻外響幽屐在襟衝思盈卽事囂塵隔气迥枕簟冷意愜魂夢適起行到前除抱屙稀履迹池邊孤月上露下幽花滴牀頭一卷書千載猶宿昔不有盈樽酒何以慰離索

獨坐

老椿百尺枝髙槐一畆陰不見喬木古詎知幽居深身閒疾漸遣事往感在今挾子烏朝飛嘯侶猿夜吟如何別親愛惻惻恆此心長廊去逶迆行迹難重尋惟餘松石間髣髴有遺音幽憂何以寫空此風中琴

臥起遣懷

天風海濤喧一枕臥看髙槐舞疎影起行雨過百艸榮坐久窗虛九秋冷靑綾白袷或時禦葵扇絺衫俱可屏陰濃捨後有梧竹寂寞門前無造請偶然一病丰暇豫且爲多年掃頑礦【時患癬毒】米鹽家人事休白婚嫁兒曹書不省泛泛常思月在湖悠悠只憶云生嶺歸與老境便【平】魚稻久矣童心戀閭井且試山中昨寄茶玉溝淸泚佳光景

七月一日偶作

夜多不寐晝慵行彊起風前白袷輕老去但餘松石意客來勸聽管弦聲綠萍得雨依依合紅葉先霜艷艷明【都中雁來紅盛於六七月至八月後則萎矣】物色新添四叢桂故人逺致闔閭城

立秋後漢瞻見過

取次金行熱未休櫚庭一葉落還不誰言積雨能消暑才到斜陽已入秋【是日以酉時立秋】舉扇似添風瑟瑟展衾試待夜悠悠淸樽可是招涼物更乞先生爲小畱

明日復用前韻作一篇

叢薄煙銷雨意休西風防防簟知不毎嗟世閱人成世【見列子】肯信秋非我有秋【見漢書】殘暑入林蟬嘒嘒蚤涼牽夢蝶悠悠曲防幹外閒亭子多爲看花待月畱

重過法華庵

慈恩寺外碧湍流故老猶傳地最幽銀漢影斜天左界鏡光湖接水西頭煙雲日日從舒捲衰病年年未退休九十刼如風雨疾蟪蛄那復問春秋

夜雨

淅淅復淅淅終夜不斷絕恍聞秦絲怨如聽隴水咽孤臣十年流思婦萬里別如何此時情淚下俱成血

夢吳山

我夢還山中山中叢桂發洞古林壑幽臺髙風景豁潮聲落江海秀色割吳越感彼巖端棲弄此石上月送翽梧翽梧一字待翁因以待字立韻

梅花庾嶺上綻若珠百琲歸來廬山云湓口一帆待舊防曾幾日槐火嵗五攺喜子膺薦書治行壓寮寀謁帝蓬萊宮

賜衣光翠彩忽承

明主問敢蹈蔽賢罪故人乃知君令名出無賄行馳太守傳嘉績竚三載橊花照眼紅別我向淮海王城方苦旱乞雨禁刲宰何物登盤筵畦蔬尙堪采

送介夫介夫一字固庵因以固字立韻

大槊取富貴儒冠計或悞霓裳譜遺聲乃遭俗工顧騏驎天驥子鹽車在道路美人桃李顏倐忽感遲暮防從三十載愛子心迹素冷然靑松枝不受雪霜沍精心貫金石軟語欵親故昨來連墻居寒防約頻赴玆晨忽告別離緒增觸迕悠悠淮南云杳杳廣陵樹明湖足臨泛流電走烏兔大力負之趨藏山未必固明年待吾子槐黃及秋賦

懷淸堂集卷十八

欽定四庫全書

懷淸堂集卷十九

吏部侍郎湯右曾撰

詠齋中艸木五十二首同雪子作

松

去年霜後枯今嵗雨中蘇不是蒼髯叟誰當慰老夫

桂

分將月中種自我山中寺【天竺也】山中人不歸月中香可致

槐

翠作老龍蟠陰濃六月寒淸心了無夢不入大槐安

椿

童童覆如蓋南堂綠陰滿仙人八百年來共靈椿館

桐

淸陰凋急雪無復防我室欲斵枯桐枝恐不中琴瑟

楡

我家老楡樹枝榦蛟龍纒題詩厭常語不道沈郎錢

竹

碧篠數十竿徙栽疎復密莫訝叢喧卑漸喜鞭橫逸

楸

布葉如雲屯蒼然入夏冷西風障落日晚下茅亭影

合歡

合歡夕常合葉葉自成行金堂七十二莫作野鴛鴦

丁香

嶺南雞舌香似非此丁子君看細黃花豈有白與紫

栁

寄生良已孤成陰或可捨春來一條條垂在西廊下

西府海棠

蔓艸羅裠色芙蓉臉際紅文君有故里簾幕海棠風

杏

披艸徑纎纎暎籬門窄窄恍如鳴鳩時村邊幾枝白

梅

物以希爲貴盆梅發寒沍何必江南村橫斜千萬樹

茉莉

雙姝出南海玊質臨風並都人簪柰花不識那悉茗

紫薇

移來紫薇花本出紫薇省誰與靑瑣郎防筆照花影

牡丹

種自曹州寄名仍洛下來東風相【入】欺得芍藥出丰臺

蘭

猗猗庭中蘭國香此國士不得貢玉堂言念在君子

玊蘭

辛夷開未開迎春好時節邈爾姑射人肌膚若冰雪

橊

橊花拆紅襟花落房多子時聞墮堦聲淋浪秋雨裏

山桃

山桃花盛時香霧晚冪冪客散月朧明三更遣吹笛

菊花

不資服餌用何取品目殊但念東籬花九日不可無

洋菊

八月有黃花坡公謂可怪詎知海外種觸暑園翁賣

荷

紅芳三十里采采意未厭今來花甚稀柄柄靑荷葉

蓼

汀洲采白蘋道逺不得致對此紅一叢江湖幽思

剪秋羅

佳人理刀尺中夜起太息紅剪羅衣裳年年作秋色

鳯仙

娟好女兒花秋風乍入簾最宜紅透甲先上玉纎纎

秋海棠

花妥嬌無那莖承翠交委墜露小防邊西風危石底

百合

根作百菡萏葉作靑瑯玕斑斑赤豹文倒垂花際看

郁李

常晚尙餘花條繁多倚砌悵然獨懷人戚戚逺兄弟

夾竹桃

似桃還倚翠似竹更依紅海外仙山物溫臺落手中

夜落金錢

金錢夜夜落不抵一錢看借問張公子何如逐彈九

萱

金質挺炎辰薫風日披拂袪痗苟末由萱蘇爾何物

藤

得時各蔥蒨托根乃參差穿籬復絡石不得掛髙枝

葵

耀日如摛錦傾陽毎上堦時來和露折佛日有淸齋

秋葵

獨搖金盞側淡著鞠衣黃洗盡風流態宮人入道裝

芭蕉

檐端心不展窗下陰常寂莫待夜霜侵慣經秋雨滴

杜若

花疎風下上枝弱雨離披杜若芳洲畔名曽入楚辭

牽牛

碧花罥籬落秀色紛偃蹇斂時日欲烘開處露猶

玉簪

修纎白玉簪美人理云發散爲六出花遙映三秋月

雞冠

軒然岸雞幘聳聳長身直笑爾鶴頭丹焉能備五色

萍

盆池萍忽合緑水自生肥時復驚魚闖由來有絮飛

薜荔

移根甫徑尺枝蔓忽縷縷不記上墻生莓苔足秋雨

月季

四季有藂花風前月下俱寫生南劍老添入錦堂圖

虞美人

今作原上花昔爲垓下土似聞楚帳歌猶作虞兮舞

刺蘼

粲粲黃荼蘼隨風毎低昻似念攀折苦棘刺以自防

扶桑

憶昔日南花猩血染如一愛此扶桑紅一紅經百日

夜來香

白日車馬喧朱門酒肉臭所以暗香來多在夜涼後

雁來紅

掩冉曲籬旁深紅間淺黃殷勤語來雁愼莫帶防霜

忍冬

藤纒跨巖谷不與眾艸伍保爾嵗寒心忍玆霜雪苦

南天燭

八尺紅珊瑚如意一聲碎化作勻圓珠風雪小山背

蠟梅

香浮金蓓蕾色謝玉肌膚破蠟迎春日江梅先得無

左闕門外雨中

淸池一道漾漪漣左闕門東太廟壖碧葉始生初夏節紅衣今落晚秋天采蓮歌斷佳人唱踏藕船余稚子牽行到回塘聞雨滴西風衰發正愁邊

中秋【是日閒貴人之防】

金波澄處玉輪圓只少些些脆管涼冷影初沈皓魄鏗鍧樂已罷鈞天陰晴

帝裏同鄕裏哀樂衰年異壯年佳節尙憑公等在醉吟直到燭花偏【時九沙南指兩翰編西亭水部峙公雪子兩文學在座】

送劉咸珍歸裏

子病憐新愈吾衰送此行九年爲客意一月到家程旅雁秋來影寒潮夜落聲知添他日淚泉路渭陽情薄聿修學士使還言山左李中丞酒間忽聞濼口商人將醵金上壽卽於席上作教禁之方對客揮毫時歌者音律稍乖必爲駁正周公瑾之流其才不可及也作一篇爲寄

笙歌幾部沸華堂條教親裁燭兩行心念民疲如杜母耳知曲誤是周郎千夫帳下麾幢繞七字毫端翰墨香【中丞號能詩】聞道翁歸備文武再承天語在明光【上嘗嘉嘆中丞爲文武全才者再】

重九前一日文湘侍講艾堂宮贊蒼孚農部西亭水部思敏侍禦聿修大令元溪員外峙公雪子文學枉過小飲

足盭妨閒步朋來慰索居庖廚未嫌薄文酒自相於雪片分魚膾金膏溢蟹胥敢云同俊味聊當摘畦蔬細細云初破悠悠月已中嘉辰明日是欵語故情同可有登髙約應憐避俗翁【杜詩陶潛避俗翁】呼童種黃菊肯遣沒蒿蓬

客散後又成

客去仍無睡書拋復寡歡一燈聞雨滴半臂怯風寒靑女行除架黃花漸入防衰遲逢令節感嘆此身單

重九

聞道傳杯不放杯重陽令節菊花開霜淸佛閣人頻到水淨龍潭嵗必來【十年前每重九率於慈仁靑毘盧閣及黒龍潭登髙】老大登臨少筋力賔防觴詠嬾追陪綘囊佩得還隨俗好爲衰年更壓災

丁巳春至旃檀寺忽忽四十二年迨今己亥冬偶重過此感思舊事如在夢中

鈿車香騎寺門前白晳當時好少年誰省王城春似海一枝壓得玉花偏

送翁聿修大令南歸兼寄尊甫蘿軒同年

酒香臘甕歳方䢐去若登仙子甚都鳧舄春來仍入洛蒓羮秋後毎思吳四山回合雲藏寺一葦空蒙雪滿湖寄語蘿軒老居士不妨潑墨畫成圖

元日次盧舜徒光祿除夕見貽原韻

太官初識膳膏香三署兼司陛楯郎

帝念淸卿官特拜人知勁節薦交章冠軍舊徳曾燔契光祿新銜合築堂【光祿堂見歐公記】政事趙張誰可繼更誇文采似班揚

蒸壺約素自家風居損持盈道更衝心薄浮雲時態異義鐘老柏歳寒同韻無適俗思元亮力不因人笑子公正旦九衢車馬散冷煙濕雪寂寥中

燈夜與文湘西亭介夫峙公雪子小飲

餘寒猶自閉簾櫳手撥深鑪熾炭紅門外防褷三日雪竹邊掩冉一防風嵗時挑菜佳辰過燈火傳柑舊事空賸剪靑蒿與黃韭天涯差喜故人同

曉起

夢回特地紙窗明三日風篩雪未晴賸有烏鳶蹲凍樹了無燈火閙春城詩人防岸朝酣酒猛士闗門夜斫營我老但餘癡鈍坐玊山空照眼崢嶸

海棠六絕句

窺簾無那醉嬌何北地胭脂寶靨多猶自穠華帶鄕井浣花牋色錦江波

不須施粉更施朱宋玉東家態不如乞與春陰好將防長紅小白半開初

兩株紅艷十分勻先後開時各鬭新底事春風不相見邢夫人對尹夫人

天姿富貴許誰同粉態珠光一片融任遣詩人笑麄俗小桃防注出繁紅

今年花發昨年枝光景流連又一時未必防雲飛便去也應玉笛晚休吹

祝釐日日上經壇常恐花時倐已防夜半明燈圍院落更畱好客勸勤看

明日又作一篇

爛漫春城看似無碧雞坊裏敵千株憑誰貯汝歸金穀可用移家就石湖曉日烘開紅蓓蕾晚風褪出雪肌膚未教綺語刪除盡禪榻茶煙笑老夫

花下

晚將淨眼覻無方偶逐天花卽道場判與色香新世界劃開鶯燕舊封疆濯枝雨喜連朝潤颺幕風驚昨夜狂石上落英紛不掃防蜂冶蝶漫奔忙

王帶河少司空餉餅四十枚作歌

蒼龍昏見時正陽涼風如秋塍隴黃千村碌碡鎌鎩忙霏霏落磑天雨霜爛然瓊爢照筥篚佳人洗手朝入房雕盤細瀉銀缾湯女丁婦壬互劑量小團月出戶東廂春綿秋練方法良漬疑鶴髓貴莫償薄如蟬翼輕欲颺炊裂十字進髙堂近賔宻友懽未央老饕念我還分將磊落四十如截肪華山玉屑細有香梁甫銀泥白更光豈敢污汝羅酒漿淸風茗椀聊試嘗重樓十二弛防防委輸華蓋掩太倉絳宮眞人壽而康下有童子舞黃裳紫洲小姑莫漫狂白石潄琢無堅剛靈根顧視猶未亡溫淳此味詎敢忘誰其遺者瑯琊王飽聞設食齊殊芳鄒平況自有憲章平生說經笑公羊軟美便思老是鄕口腹累公豈可常請從祕苑求其方

藤防花時偶作

文書堆案眼從遮不記藤陰日又斜滿架丰茸綴纓絡兩株詰曲走龍蛇似聞西省新栽竹【劉貢父事】空憶東堂舊種花【東坡詩玉堂陰合手栽花】六七年來幾閒日風鑪雪乳一甌茶

題李曲江少司馬戎裝出塞圖

先生知國等知兵擐甲龍沙萬里行冦子翼眞宰相器輦車驪駕歷詩營

庚癸從無一士呼平安火直接神都英姿颯爽如褒鄂曽在淩煙貌得無

庚子五月初三日復過法華庵仍用前韻

驚嗟歳月去如流三度風潭景物幽古佛寶坊臨水尾相公樂府換歌頭【李文正公樂府最傳扵世庵卽文正別業地也】百年劫火燒應盡十里肩輿倦且休防防綠錢南浦上雨來蕭颯便成秋

五月十四日夜露坐

髙林晚露寂不喧短籬疎花幽自翻何當羽衣入舞砌豈有啄木來敲門穿池華月光下上防地蒼石陰朝昏松風茗鼎橫一榻道人於此眞忘言

雨亭制府郵示元夕駐師金沙口上詩作一篇奉寄

先生廊廟英器資備文武西南天萬里前席授玊斧百濮心綏懷諸蠻手摩撫陽闗絕徼外一夕響鉦鼓犯我屬國疆

至尊赫斯怒親分賢王鉞特開元帥府日入昆侖西拓此河湼土沿邊列戰格滇池實門戶拜表卽出師師行若時雨軍無呼庚癸士毎共甘苦刁鬥厖不驚幕井民安堵慷慨取金印從容揮白羽儒者有此人如方叔召虎兵家貴間道我聞諸前古縋蜀自陰平叩闗由子午騎或一敵萬技料三當五鉤撞百道攻鼓角九地取書生好說劍文吏恥負弩𨿽借帷幄籌恐無尺寸補先生眞國士才與管蕭伍防須斬樓蘭未用招贊普金沙暮江口燈火繁星聚葡萄塞上杯勅勒軍中舞是時上元夜喜气融諸部煌煌南極光煜爚眼親覩雪山界天末列障翠可數新詩競傳寫淸風頌吉甫豈惟壯士歌行見樂人譜

庚子立秋

炎毒何當休纎絺汗猶浹西風颯然至涼意欲動篋滋味覺鮮新衣裳初熨貼是時秋之孟四見蓂生莢五行疊休王勢若驟淩躐蓐收令始肅龍火气已懾伊余抱煩屙一體互莊蝶憂虞理應遣暇豫生可攝憶昔槐弄黃鄕選甫懷牒蹉跎四十載衰白遂滿鑷懷新情依依感舊歳劫劫偶然設茶思與賔侶接髙林變蟬嘒長廊響行屧雅言賦新詩逸興求醉帖昨夕哉生明一鉤掛壁頰未嫌歡意減已覺秋懷愜中庭落梧桐深巷賣楸葉鄕心逐兒女那得渡江楫

雨中喜扆再自潞河歸見訪

颯颯雨侵軒沈沈樹隠門棗垂煙外重荷集晚來喧潤始霑衣桁涼宜近酒尊欣逢故人至一夕共淸言

送徐亮直編修奉使冊封琉球

黿鼉梁已駕東瀕寶冊光華寵命新受吏逺來滄海使宣風暫借玉堂人神魚跋浪迎旌纛仙艸環洲集鳯麟一品錦衣歸獻壽此行最喜是娛親

憫忠寺後院

霽景髙林外幽房曲逕過雙扉開晚照百尺見懸蘿葉葉含風細枝枝得雨多翠帷紛在眼彷佛到山阿

十月四日朴村晚過菊下小飲

又逢云物晚秋澄去歳黃花今歳仍小墢疎香冉冉髙枝密葉影層層那能畱眼看朝暮空自縈懷到寢興向夕一弓明月下故人偶至爲燒燈

十月五日由徳勝門往湯山接

駕

雲樹迎仙蹕人家近斗魁晚煙橫疊翠落日漲飛埃蹔逐羣公出行穿萬馬回廿年思扈從無復舊鄒枚

淸河野望

夢回兀兀復騰騰洗眼靑山看幾層指防興亡飛鳥外西風衰艸十三陵

仙女堡行

威弧幾時落旄頭松州雪嶺猶防秋仙女堡當轉粟道仰窺千仞俯九幽防嵚一綫險莫儔雨淋石滑行人愁馬蹄忽蹶徐縣尹下與萬里長江流妻兒淚應猿聲落苦怨天髙鬼神惡漢家嫖姚方少年蹋踘軍中正爲樂

湯山接

駕

羣玊山頭雪未殘丹砂泉上不知寒載鳶已見前旌過捕虎遙從後乘看星亙五營天列仗龍騰八尺

帝回鞍

睿容有穆臣寮喜伏謁鑾旂第一竿

十月十日自湯山迎

駕歸夜宿淸河

閒雲一片本來輕野鶴孤飛不算程原上歸人斜日影枕中鳴轂曉鐘聲濁醪屢酌煩村叟嚴鼔稀聞近禁城三十四年流電速屬車塵後老書生

淸河橋上

偃月形斯壯垂虹地本靈禹功通澮洫漢苑接郊坰風漾寒波白山銜落日靑酒壚頻歳到衰發感星星

送成防齋出使安南

使星先入日南天朶殿新看

詔防傳九譯蓋幢來白雉百重樓櫓望朱鳶林風箐雨山稠疉峒獠溪蠻路接連萬里何人諭威徳此行端借玊堂仙

題李文正慈恩防詩卷後卽次原韻【有序】

予同年白君彥京以茶陵李文正公慈恩防詩卷自陽城寓書寄余余視詩末題署正徳九年甲戌作爲公致政之二年而詩中流連景光沈吟老大詞防淒婉文衡山爲之圖題曰西涯圖喬莊簡跋云寺之後曰西涯考公懷麓堂集有西涯雜詠十二首第四篇

卽慈恩寺其他如楊栁灣鐘鼔樓四詩中亦互見則慈恩寺在西涯東西涯之名所由來久公因以自號今亦不復能識其處公詩首篇云幾人城市此曾逰又云城中尙有山林在集中重經西涯有云城中風景夢中路又云禁城陰裏禦河西慈恩寺偶成云城中第一佳山水則西涯之在城中無疑日下舊聞載淥水亭雜識云西涯有李長沙別業考其地在今徳勝門西予近年往來湯泉數得經過見風漪彌望直接徳勝橋而東水物可愛有法華庵在其上意其爲當時之西涯所雲積水潭海子亦卽此地但相去二百餘年不特琳宮佛屋灰刼無存而圖中所有喬木蒼巖長橋斷岸亦不復能彷佛矣莊簡又云西涯公嶽降地公詩有淚防應共水俱流句又云撫今念舊爲之愴然集中如禫後述哀云應謝西涯舊時栁泣風愁雨共依依又重經西涯云淚滿宻縫衣上綫又云愛日慚非稚子歡又云慟哭兒童釣防地白頭重到爲何人則莊簡所言信有徵矣至淥水亭雜識所云公有別業在北安門外或是生時所居非別業也集中有李白洲侍郎督復西涯舊業詩云三間矮屋一重樓則非莊墅可比其他若重經西涯云綠野無堂正憶裴又馬北安門外防慈恩寺詩云十年一到竟何能又重經西涯云重來又隔幾寒暄又宿海子西涯舊鄰云東陵舊路元相接若果別業尙存何至隔幾寒暄經十年不一到卽令止宿何用舊鄰推此而言不但無別業並生時故居亦久廢矣文衡山載公遺事罷相後設客至不能具魚菜風操如此豈能更爲平泉木石計集所云督復舊業者始終未之復也流覽感嘆次韻一章

池邊老鳯肯回頭【防在正徳甲戌公已致仕】樹裏驚烏感昔防劉謝並時同國論李何別沠異詩流蒼茫野水圖猶在散落遺文集未收【慈恩防詩五篇懷麓堂集不載】今日更憑誰指似三間矮屋一重樓

詩成意猶未盡又作四絕句

兒時防釣頻經處幾度垂楊信馬行玊果可曽分四座金環似省識前生

裴家宅裏秋天鶴房相池頭雪色鵞誰似幽居無一物門前贏得好煙波

成館閣數茶陵一代詩家無幾人可惜當時集賢院不曾寫得樂天眞

宏長風流在鼎臺一時門館盡英才諸生尙有東南秀未到平津閣裏來【文徵仲圖上署諸生】

庚子十月二十八日盧光祿舜徒六十壽小詩一章以敍朋友契合之情非世俗頌禱語也

論交不在早但取意气眞君看靑松枝何必桃李晨金石性不易芝蘭香宜紉我晚得益友頭上白髮新邂逅杯酒間情等骨肉親澄明抱霽月豁達排秋旻承家與報國恃此淸白身子仕州郡日名已動縉紳酌泉新安江大好山水鄰父老愛劉寵裏閭思冦恂司刑來三吳泣玉明且仁滇海脂膏地俸不贍親賓歸來太常齋甑中欲生塵忌者不謂爾防口信狺狺帝庭十二閒騢駱驪駵駰傾家營一豆不救武子貧

至尊洵亶聰拔擢驚無因名卿重淸節豈曰算錢緡念子耿介姿在物無緇燐飄瓦擊不恨虛舟觸不嗔疾惡𨿽如風無心恩怨冺緇衣好賢什玆意常周諄三哺必佳士一飯無俗人退食插架書浩然渺涯津鏗鏘發宮徴筆落疑有神居貞心匪石守道節貫筠六十今始滿堂上壽酒陳富貴取大槊功名畫麒麟二塗宜何從一笑無邊春

立春日忍病舁至書齋

縛个籃輿茗椀隨南齋又到覓春時栁條未弄悠揚態桃蕊初含蓓蕾姿雪陣江天茅店酒梅花人日艸堂詩病中只有思鄕夢官職聲名兩不知

院中齋宿

紞如街鼔夜將防樺燭煙銷夢向殘衰病久知曹事廢優容眞荷

國恩寛太常曾視芬芳具【漢書五畤無牢孰具芬芳不備予辛卯爲太常卿壬辰攺翰林學士】法駕頻叨侍從官

聖主爲民祈谷意屬天爟火在郊壇

懷淸堂集卷十九

欽定四庫全書

懷淸堂集卷二十

吏部侍郎湯右曾撰

送朱可亭總憲賑饑山西

憲府官彌重河東歳大荒地當千里赤麥失二年黃風俗多商估人家少蓋藏恐憑和糴議未足慰流亡

送盧舜徒光祿賑饑陜西

使者如甘雨隨車入雍州遺黎方望活

天子待分憂漕【去聲】粟前籌急屯田後效收期君布嘉恵直到海西頭

酬蒼孚農部元夜見詒原韻

匆匆節物上元過肯念漳濵久抱屙著句暗中知沈謝苦心灰裏撥陰何九衢燈火繁華盛七秩年光感慨多【予開七秩今已六年矣】猶憶當時舊風月得鄰堂上夜徵歌

早春試筆

紅未抽芽緑已含風光流轉我潛諳老無興味心常嬾地想優閒夢尙貪一片晴雲依闕下幾陂春水隔江南歸田毎說人皆笑竊祿年多合自慚

萬年寶歷詩【有序】

欽惟

皇帝陛下膺駿命恢丕基粵自卽阼迄於今玆聰明睿智神聖廣淵之徳孚於上下覃於八表凡食毛含齒萌生蠕動之物莫不煦嫗至化漸濡大澤欣欣各遂其私繼昭夏軼三五皇哉夐乎莫得而京矣歳在辛丑

皇帝禦極之六十年甲子一周顥穹示慶奧祉防至垂萬世之基卜無疆之歷將復肇於今日循環之周而復始槖籥之鼔而日出景運昌數實符其期於時諸王大臣庶司百職事曁轂下耆老太學生徒僉謂歷代未有伏

闕叩顙請行慶賀典禮羣情喁喁呼吁懇廹

皇帝曰吁報本饗親之弗先其曷可已乃

命禮官諏辰庀物肆類

上帝薦馨

列祖親謁

園陵肅將祀事登鉶盥洗罔或弗防仁孝誠篤肸蠁布

濩大禮斯畢

玉鑾容與歸自郊圻維億兆人咸歡呼踴躍奔走摩霄漏泉氤氳蓊郁之气乃遂畢達旣大和防萬萬一心復有山陬海隅黃髮鮐背之老跋履遐逺越數千里雲集京師與羣公卿士百姓伏謁

端闈奉

萬嵗觴請上

鴻號

皇帝防謙至徳有而不居親降徳音飭政經防人瘼跽聆悚惕莫不欽嘆時則瑞日騰曜卿云流藹士女童叟駕肩掛轊喧闐抃舞於衢巷之內羽旂金節旛花贊唄鐘鼓絲竹鏗鏘之音延屬乎郊門之外太平之象旣洽仁壽之俗彌劭非甚

盛徳曷克臻此乎【臣】攷稽簡冊帝王之興多推本符命於是鳯凰龍馬朱文緑字流星刻玉之異往往具載於篇其中哲後誼辟功徳及人民欲得神望塞報以嘉應享國長久顧自漢唐以迄元明世系皆可考越數千百年如

皇帝至聖上徳履飛龍在天之位備康寧壽考之福綿太極上元之歷古無有二靈貺殊造慶成錫羨延頸企踵者舌敝於謳吟懷鉛握槧者詞窮於比儗臣竊推迹詩書所紀如成周極盛之時周公召公畢公君陳之儔協心同道底於至治所以願望其君者曰欲至於萬年可謂至矣而必陳述於天之基命定命二雅所賡善頌善禱天保之什首焉其詞非出於一人故曰何福不除又曰罄無不宜又曰維日不足辭之重言之復至於山阜岡陵月恆日升南山之壽松柏之茂而必冠之曰天保定爾蓋言此皆天之厚有徳而致諸福也

皇帝受祿於

天嚴恭寅畏無一時一事不奉若

天道照臨如日月奮迅如雷霆濡潤如雨露孚信如四

時

淸明在躬與

天同體

天乃眷之顧之佑之命之又反覆申重之畀以殊祥錫以純嘏仁風扇協气遊甘露降醴泉湧雨暘時若丰年穣穣景應響答未見侔比

皇帝建中和之極啟防平之運盛徳大業富有日新猶且堯兢兢舜業業夙夜宥宻罔不只肅敬之至也又臨朝涖政接下諴民惻怛勤懇咸本誠意夫敬禮之輿也誠聖人之本也宋呂祖謙謂惟敬故壽主靜則博厚悠久自彊則堅固精明敬之方壽之本也中庸言至誠無息至配天地極於無疆漢董仲舒亦言天瑞應誠而至理皆自然可信

皇帝誠敬作所篤袩純佑職此之由自今以往

天休滋至億載萬年永永無極𨿽復握六觚備五數迎

日布防推諸無窮皆未足方此

遐福洪算矣【臣】持槖禁廷竊以歌詠

神聖功徳爲職𨿽弇鄙弗獲自已謹效管蠡闚測敬呈萬年寶歷詩十章章十二句其詞曰

皇帝至徳包乾毓坤法宮之中安安存存函我萬國如歳之春昭事

上帝只戒明禋禎符乃來曰歸於仁於萬斯年以撫兆人

皇帝大孝立愛親始率

祖攸行陟降庭止

兩宮寢膳必躬問視更歷嵗年追慕不已天至之性逮於麟趾於萬斯年永錫繁祉

皇帝儉勤萬幾在宥土事不文木事不鏤法天地節爲爾民富未明求衣視百司奏太官尙食或稽晝漏於萬斯年功崇徳懋

皇帝知人峻徳克明咨嶽詢牧俾佐太平下及百吏胥簡於廷追之琢之出玉之英薪之槱之得國之楨於萬斯年羣材蒸蒸

皇帝愛民乃煦乃育天地中間液洽滲漉賜萬萬租復出廩粟不竭而獲與聚所欲仁增益髙澤久逾渥於萬斯年惟帝之祝

皇帝好生上與

天通仁愛矜恕靡物不容一夫非辜爰厪

帝衷敬爾由獄無俾滋丰蒸爲甘雨散爲和風於萬斯年慶刑之中

皇帝功烈首導河渠羨溢弗治民其爲魚淮泗湯湯旣播旣疏億萬之口有那其居灌浸通利陂澤江湖於萬斯年丰我黍稌

皇帝性學該貫三極窮天之紀周地之脈合樂和聲造化胸臆乙夜披覽六經百籍煥乎文章垂億代則於萬斯年焜煌

寶歷

皇帝神武電掣霆摧誅三叛人稟

帝指麾削平沙漠申命六師苞有遺蘗萌芽於西其渠乃殲其庭乃犁於萬斯年殊方來威

皇帝景福濡被九有大哉乾元爲物之首環四瀛外獻見奔走百昌熙熙以蕃以阜民之捧戴

元後父母於萬斯年與天齊壽

白石橋

來往朝煙與夕霏寒衣脫盡賸春衣波淸曲渚魚遊樂艸綠平疇雉乳肥屢涴衰顏塵冉冉尙牽芳思栁依依廿年白石橋邊路華表難尋老令威

山行防雨旋止

邨落多勤雨風雷肯破山沮洳泉更細焦灼石俱頑芳艸一時歇行雲何處還霏防飄數防賸取客衣斑

望雨

瀟灑過長日平安得小輿巖巒欣應接雲雨惜空虛扶老因加飯全生且撥書此情同逆旅決決想鳴渠距熱河三十里山頂有方石髙二丈許矗立中斷爲二四旁有刻劃痕洵異觀也

有石能自立無人爲告勞鬼工曽密運仙掌得雙髙俊拔千夫特嵚崟萬刼牢鐘靈定何自一捨卽神臯

圖南編修送餅餌

蘭若期三宿【寓小庵中】牢丸餉一柈出籠霜比潔入手月爭圓方法傳中禁分張壓食單老夫食軟美不用勸加餐

宿螺山

薄雲霑灑不成泥暝色山光望已迷東崦人家最惆悵今朝雨在白檀西

道中遣懷

仲夏實炎月行人尙披裘怪此气殊或云云石稠山中洵多寒問昔有此不陰盛致水潦暵幹豈其由顧視畦隴間詎知麥當秋一雨得破塊投種冀晚收

至尊方焦勞羣公急良籌奔命禱祠廟香幣沈靈湫百請未一應防黙神應羞商羊防當舞旱魃行且休比聞秦晉饑赤地良可憂斗米貴於珠萬錢價不酬

詔發洛倉谷三門首泛舟更頒內府金起此鵠與鳩比戶先流亡轉徙之他州他州不見容扶挈死道周符節繄誰持坐視民咿嚘肉食古所鄙但知爲身謀王師今方西逺過靑海頭壯士務殺敵暑月猶兜鍪熱風來如燒瘴气日夜浮轉粟靑天上牽挽踣萬牛矧久缺甘澤何以富來麰安得膚寸云崇朝浹九丘【杜注九州也】滂沱未可望浩蕩生邊愁

南天門

丹梯盡處敞雲樓形勝闗門最上頭一握天低隨鳥度兩邊山合夾川流琳宮燈月神光滿墨海蛟龍筆勢遒【上有禦書額】此日憑髙展淸眺恍疑汗漫與同遊

出城小睡

平肩輿更穏於舩合眼華胥到最先螘穴蟁巢等相殺不如蝴蝶去翩翩

三家店

麥隴焦枯農廢耕已荒春作待秋成云霾東北將蒸雨風轉西南又放晴樹下暗泉喧晚汲道旁孤店餉塵羮邊州糠籺無來處一飯眞應判死生【秦晉皆苦饑聞肅州以西數十金易斛米亦不可得】

潮河川

言喚白河船復問潮河渡出山各分流入海防同注

自牛欄山寺曉發

晚到羊車喚小乘早隨鳧舄歷千塍【是夕順義令亦禱雨宿寺中】飛塵便旋多風初日蒼涼豈雨徴四野幾時操耒出萬山何處望云興神仙詎合分今古噀火翻瓢見未曽

重入南天門

傳烽不記蠶房谷乘障空聞司馬臺二十四闗休防塞通天只用一門開

古北口

王公有設險此地洵雄哉山似中原盡【出蘇子由詩】闗臨絕塞開五營軍令肅一疊角聲哀遺堞無憂掃時淸罷戍臺

由長山峪北行三十里偶成

十年四度往來頻世事翻雲覆雨新梧老待棲孤鳯下茅收欲賦眾狙嗔久知朱紱應拋我毎對靑山覺泥人自是幼輿饒骨相非闗中散出風塵

自石匣入山

昨夕雷雨過縱橫舒百卉朝來畦隴間父老喜相慰東峯已曙色西嶺尙雲气得晴景亦佳望雨情未旣良苗欣黍稷惡艸壯蓬蔚萬物共生成耿耿知自貴人間偪側路豈得長無謂我起催僕夫及此炎毒未淸風方徐來夏日詎可畏前淩嵚岑險後有豺狼沸且酌山澗流稍知谷飲味

偶讀少陵望嶽詩

朱崖碧海見秋毫月窟昆侖想象勞東望泰山西望華當時何惜一登髙

王師入藏凱歌十二首【有序】

【臣】聞布昭聖武斯王者之有徵肅將天威惟仁人爲無敵若夫戶未登於版籍地不於職方自非廟略之遐宣詎易膚功之克奏欽惟我

皇上綏懷萬邦照臨八表

體春生秋肅之義丕著聲靈

備文經武緯之模間行討伐彼澤旺阿拉布坦者罪人遺孽小醜稽誅當噶爾丹甫經削平之時維諸大臣卽以剪除爲請我

皇上天地含之徳雨露長養之仁予以生全俾之孳息乃梟獍之性飽卽辜恩虺蠆之心生而肆毒先之哈密俶擾繼則西藏防劉敢殘掠之恣行實神人所共憤六師其整九伐將申而廷議不無異同謂絕域實當險逺但丸泥以封函谷何事長徵苐尺檄以閉玉門恐難深入

皇上憫無辜之蒼赤旣胥虐以胥戕決必勝之機宜由知己而知彼凶渠元惡法在不原除暴安民事非得已且邊各部防塞諸番儻逾嵗時寖被煽誘茍非及今殄滅何以永靖邊陲於是

運獨斷之明

炳先幾之哲

親授諸將之方略咸奉成算以指麾復

命賢王總司戎律桓桓之士如虎而如貔矯矯之臣一心而一徳九秋气霽瞻太白之方髙五緯芒寒指欃槍之競落金鉦直進鐡馬長驅奮迅雷霆馳驟風雨分三道以襲擊左右不支督諸軍以攻圍飛走無所遂冰摧而霧廓爭解甲以投戈受降旣多獲級無算器仗山積馬牛谷量而西路統制之兵建大將旗鼔而出軍分兩翼預防伏莽之姦計定七擒誓絕傳烽之警月壘環而頭懸面縛云羅合而鳥散魚驚奏三防於軍中布大喜於天下靈旗所指聲騰蔥嶺之西武節遙臨威憺蒙池而外乃拉裏折衝之將兼滇蜀掎角之師防遂決於搗虛時方掩其不備銜枚夜渡捲甲晨趨不頓一兵已收全藏準噶爾之狼貪豕突國典宜申唐古特之慕義歸仁民勞可念前旌甫入法炬重新貝葉千花沐

王師之時雨蓮臺九品頌中國之

聖人此蓋曠代之所弗賔前人之所未至皆由我皇上排羣議斷

宸衷定破竹之勢於禁中收聚米之形於掌上故能戰無不克謀必有成等六合於庭衢視萬里猶咫尺晷刻靡爽若寒暑之應期變化無方誠鬼神所莫測城鄰碎葉必殪都支路出昆陵還禽賀魯車書混合一澄瀚海之波氛祲肅淸重勒髙昌之石【臣】職司侍從代際賡歌聞大捷之軍書只深忭蹈獻無疆之壽斚幸在

闕庭謹仿古者鐃吹遺意爲凱歌十二章恭呈

聖覽𨿽慙下裏無文志普天同慶雲爾

恭行天罰逺䢐徵絕域云霓望救情

聖主萬方同一體用兵正是要銷兵

列缺騰光耀太防

睿謨玊帳授兵機禡牙勃律天西路鷙鳥轅門不敢飛雲臺列仗儼星羅洗甲條支海上波決勝九天分玉斧受期諸將縱金戈

賢王秉鉞建殊勲喜气朝來壓陣云幕府共傳都統制凱歌爭唱上將軍

疑從枕席過

王師夜半長河飛渡時九地忽聞鳴鼔角不遺一矢定烏斯

來迎簞食與壺漿歌唄聲中出寶坊稽首

中原無量佛千花藏裏萬鑪香

殊方膜拜慶

王春爭看東來日出人弱水長流三萬里也應貫斗上天津

羽林精鋭領材官烏壘城邊上將壇未用尺書招贊普直須長劍斬樓蘭

毘沙熱海路連延莫道陽闗已近天新置宜木都尉府北胥鞬外盡屯田

西遐艸木震霆雷萬古何人到此來自是

九重親決防天闗辟處地垠開

遙從蔥雪望河源苜蓿葡萄近塞垣伐石天山紀功徳昆侖便是國西門

龍蛇繞出陣堂堂掃穴犂庭撻伐張從此共球集王防太平天子萬年觴

閏五月十日大雨後作

小睡西堂喚不譍淸風急雨掃炎蒸暫休格鬭階前蟻且免驅除案上蠅燕子暄涼時漸攺雞人昏晝難憑只餘病骨衰羸外優穏閒官亦自矜

題陳斐公淸江蕩槳圖

想見煙波白鳥雙披圖便似到家江參差紅樹靑山外一葉漁舠七里瀧

隠居學道此何人淸淨登仙位業親只傍水精宮畔住不曾一防涴紅塵

勝味屠門了不知緑葵紫蓼足山資盎然與物同生意嬾向江邊理釣絲

蘆花淺水纜頻牽小小容渠兩板船占得四時風景好一錢不用買江天

翠袖華袿眾樂停看君水戲出回汀鰡鰞躍後鯆防引雲霧靑天晝杳防

菇蒲聲裏小舟通宿火魚梁蠏捨東江上秋來聽夜雨雅宜舩背庳安蓬

放櫂空明縱所如休論陸處與舟居往來西塞山前路千防桃花五色魚

鼉作鯨吞倐攺觀中流呼嘯舞濤瀾舟人莫要勤看客此老胸中溟漲寛

次韻雪子月下見懷之作

蟪蛄聲裏故山違蕩蕩空中明月輝入夜淸光看更迥似君好客到應稀黃金印大從教取白玊巵溫肯浪揮臺閣鵷鸞滿天路病餘老鶴尙孤飛

風露蓬山永夕居水天涼影靜禽魚料量藥物衰逾甚商較人材壯不如積雨歇時移月畢霽河斜處映星虛每思伴直呼君去吹火靑藜夜校書

林木幽森列矟攢吟情遙上玊盤盤弄雛新比元和桺畫馬肥嗤弟子韓未識杯鐺聊止酒苦耽書卷豈堪官淸商一部酬風月莫聽哀絲慘不歡

自贊門無知己求明珠忽枉暗中投郊居制賦要元禮雪夜回船念子猷橘課千頭須檢校茶香八餅防勾畱晚來事少闗心處身世飄然已共浮

得家兄孫敏書

自嗟家世本無年九十兄今在眼前料檢蠺漁猶俗累掃除荊棘或仙緣饑寒幸未同榮啟官職虛教望阿連【樂天詩自愧阿連官職慢只教兄作使君兄】何日邨南共煙捨此生容易說歸田

南船寄至盆桂二叢招蔗山太僕南屏侍禦南指舜揚翰編西亭繕部峙公文學雪子孝廉小飲有作

兩叢容易入書堂風露初寒合蔽藏花葉紛敷來海曲根株攘剔自吳鄕分張與作中秋景擁防多畱數日香傾倒更呼嘉客共撥醅下篛酒新嘗

丙寅秋予客遊江陰時主人則有邑令陸云士賓客則有曹武歌鄰湘兄弟酒塲歌地登臨遊防之樂無日無之席間歌者時郎藝冠流輩毎一發聲座客嗟嘆不覺其耳之傾側也明年丁夘春予北遊復取道江上仍爲裙屐之防時亦在焉曲終酒罷月落潮平作五絕句贈時解纜而去自此絕不相聞今年夏六月臥屙杜門時忽來京師以原詩裝潢卷軸俾獲重觀則忽忽三十五六年事矣偶然落筆了不省憶予旣老病萬念零落時亦紅顏皓齒非復疇昔云士鄰湘又久經下世追念舊遊恍如夢寐感嘆不已又作一篇云時辛丑中秋後十日

纒頭屢費曹顏逺顧曲頻煩陸浚儀地下久經埋玊樹尊前何處認瓊枝樓臺鶯蝶春暄早歌舞江山月墮遲白髮蕭郎憔悴甚夢遊仙是少年時

病中卽事時辛丑十二月六日

負暄南牖小匡牀升斗呼兒糴太倉京尹豈能令粟賤【唐李峴事今年都下米貴石至銀四兩五十年來所未有也】江南未可謂錢荒【司馬溫公議社倉法云江淮之南民間乏錢謂之錢荒今五城禦史糶倉米必責錢錢價驟貴銀一兩止得錢八百】無弦陶令琴三弄食粥顏公帖數行嵗尾都人尢望雪狹鄕情更急寛鄕

懷淸堂集卷二十

