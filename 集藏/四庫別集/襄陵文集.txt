

欽定四庫全書

集部三

提要

襄陵文集十二卷

別集類二【宋】

【臣】等謹案襄陵文集十二卷宋許翰撰翰字崧老拱州襄邑人元祐三年進士徽宗欽宗時再爲給事中擢同知樞密院以議論不合去髙宗卽位召爲尙書右丞兼權門下侍郎復乞宮祠以歸事迹具宋史本傳據蔡絳鐵圍山叢談所載絳與翰蓋最相契然史稱翰於宣和間卽奏記蔡京謂百姓困獘起爲盜賊天下有危亡之憂願罷雲中之師修邊保境時不能用其後燕山之役卒以召釁論者謂其有曲突徙薪之謀其諫種師道不當罷疏至三四上亦深得救時要領至南渡後入踐政府極論黃潛善姦邪而力言李綱忠義可用致爲宵小齮齕去位生平正直之節終始不撓今所上章奏具在集中其勁气凜然猶可想見然則絳所記錄亦爲其西淸詩話依附蘇黃以求名耳不足爲翰累也翰所著有論語解春秋傳諸書蓋頗究心扵經術深故發爲文章具有源本惟論配享札子一通稱揚雄與孟子異世同功請以配食孔子廟廷位次孟子其說頗爲誣謬耳陳振孫書錄解題稱襄陵集二十四卷其本久佚今據永樂大典所載采輯編次釐爲十二卷其奏疏爲永樂大典所原缺者則別據歷代名臣奏議補入庶直言讜論猶得以考見其什一云乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

襄陵文集卷一

宋許翰撰制

蔡伷除待制制【爲防對玉嬰神變經】

朕只若天命開明道機嘉與羣生共防休祉制爲眞簡備著靈文歷選時才是正謬誤逮觀奏禦咸極精深某官生於名家席其素業文學之譽聲動膠庠辦治之能風生郡縣比自合宮之貳陞聨祕殿之華成書旣刋賞渥宜懋遂參法從是謂異恩益勵猷爲往膺寵奨防州坑壚火齊之才可承信郎制【爲自備才力不借官本賫到淨利依格補官】

勅某地有珍產爾能發之以佐國用在法當錄勉爾力以聽官使可

邵防爲父陣亡可承信郎制

士有伏節死事不得身受典賞則子獲承之所以明恩而起信也俾秩以官用勸忠順往服恩榮圗所以報可

金重寶等授承信郎制

邊吏無良羌戎弗率靖夏失守覆我嘉師朕心憯焉不忘震悼深詔執事厚錄其孤俾秩以官用慰伏節惟忠惟孝往服恩榮勿忝前修祗若予訓

節度使郭仲妻侄陳乞補承信郎制

朕於殿巖之臣加厚其老而勤卹其亡猶以爲未也至其族姻多俾甄錄而爾防澤焉往飭其躬以聴官使可

蕃官男爲父陣亡補承信郎制

勅某等朕以仁覆天下欲息兵甚間者夏賊擾邊師不得息至使豪俊制壽於鋒鏑忠義伏節於原野非朕志也故深詔執事錄死事者之子孫厚厥寵秩稱朕所以哀矜之意可

周江呈試武藝補承信郎制

有司以爾武力聞朕臨觀便殿挽彊蹠勁可官而使往祗寵命圖所以報可

策伊克阿授承信郎制

邊吏言爾去戎卽華忠效純白有力於軍旌爾以官往其圖報

綽爾授承信郎制

爾能勤事伏節精白著明而弗獲受賞朕甚矜之秩爾以官用勸忠順

待詔沈明補承信郎制

爾服勤禁苑積有功緒寵以官使往防勿懈可

林致和修造所有勞並補承信郎制

勅爾等祗服禁嚴有勞可錄膺玆寵秩往懋事功可

黃宴寶可承節郎制

爾能深入谿洞斬馘醜虜陷銳不顧傷夷可矜秩以官榮勵厥忠勇

蕃官莫延丰納土補承節郎制

盛時普覆逺人咸賔谿洞阻深籍土來請嘉爾首奮忠孝精白被以恩華往爲榮耀

太學生充大晟府制撰葛庻幾補廸功郎制

爾以太學諸生業文遊藝職樂府詞采可觀旣閱嵗時當防差錄登於初秩往勵修能可

郭蔓之等並可閤門宣贊舍人制

爾父爲國虎臣茂建帥節出捍邊圉入防殿嚴蔚有勞能宜防壽祉奄云淪謝朕甚悼焉俾錄諸孤用示勤卹或增爾秩或躋爾職咸膺異數往紹遺可

胡悈轉遙郡刺史制

比命元樞宣威西夏分遣官吏充備使令逮此罷司咸防序績爾釋軒墀贊相之職而膺郡符刺舉之榮是謂異恩毋忘報效

耿自求鹽課轉官制

有司言爾能督縣吏勸耕鹵壤抑末業之民使著於本不惟鹺利是通懋進厥官用醻祗敏

王履轉官制【轉行朝議】

非法則天下之分不定非徳則天下之志不通朕執成憲以禦多方而時因人心有所施予所以示徳也爾於持國使節願還任子之恩以進爾官𨿽詭著令朕方務惇孝治安得不委聴焉可

朱芾轉官制【監察禦史前任修肇基發祥宮了畢】

維伊雒之山川閟祖宗之弓劍宜伸福祿益佑神靈是考祠宮用嚴像教規摹大壯之制謳歌長髮之祥不曰告成有嘉時敏肆敷斯寵懋著厥勤爾以一時之英嘗總百工之事其增榮秩益勵修能

時道陳轉官制

爾揚國使節董振一路攝總茶事僅逾嵗年則商賈阜通貨賄滋殖逋負之民爭輸不絕可謂能矣疇用進官以示褒勵

待制王本轉官制【提舉京畿應副燒軍徳樓琉璃等】

勅朕新宮城之象魏重邦國之威靈工師效能郡縣共職獲曜臨彼四海用祗若予一人凡與有功咸宜受祉某官頃使節實總畿封甓甃所資甄陶必濟嘉爾經營之力疏玆優渥之恩疇以寵榮往其膺保可

石思轉官制【爲應副宣徳樓催促東南路木植】

勅朕新宮城之象魏重邦國之威靈工師效能郡縣共職獲曜臨彼四海用祗若予一人凡與有功咸宜受祉某官以爾比膺登擢往使東南能出窮山之材以奉淩雲之構有嘉幹濟是錫寵榮懋厥進修圖夫報稱可李宗旦邊功轉一官蕃官藏布轉兩官制

疆埸之事金革時交數級論功是亦彛典往膺榮秩圖報厚恩可

爾以長技爲國捍邊上功幕府疏榮增秩爲爾種落光寵使咸知忠順之利可

都壕塞履正大夫藍安民修置積水轉官制

勅先王制地之法溝洫澮川與田壤錯气有所導水不羨溢後世田非古制河渠簡少而又官吏玩常不以時濬故嵗或一水則民被其災爾某官等比受詔防相觀髙下疏川導滯以利甸服計不愆素役不告勞懋進厥官用序爾績可

防禦使曹澤等轉官制

勅因事著能臣鄰所務計功疏寵君道之常某官識度敏明材猷彊濟比將詔防以董事功決塞有方經營不日亦何愛於榮秩以加賁於成勞勵爾忠勤副朕眷奬可

勅王宗望等制

勅因事著能臣鄰所務計功疏寵君道之常某官識度敏明材猷彊濟比將詔防之嚴往視河渠之役逮玆底績實與有勞亦懋官榮用醻忠力可

楚拉等轉官制

眷言戎索久壯邊威靜則爲國藩籬動則爲軍掎角第功論賞豈限彛章

張域轉官制

瀘南郡縣華戎錯居土多曠而弗耕俗率獷而未擾比召邊吏募民爲兵授田以籍教之耕戰使財用內足於疆陲而威聲外震於蠻貊庻幾南服恃以阜安爾以材猷克將使指經營鎭撫躋登厥緒奏功來上朕甚嘉之懋進榮資用勸忠力

李宗旦邊功轉官制

爾出服戎弨歸數軍實而以多獲聞進秩躐等往旌忠力

蒙山等邊功轉官制

險道傾側且馳且射風雨罷勞饑渇不困凡戎之長技蕃堡皆有焉徵西之役大兵衝加之以眾而蕃堡以其長技與之毒逐故戰無不克今國家賞爾於此則少褒矣不立奇功以自著其亦何以報哉夫能去戎卽華又能承天下之威首奮而有功焉是皆王靈之所宜嘉懋官一等以勵忠順

知延安府劉延壽轉官制

勅祖宗以來闗陜之間鼓鐡爲幣民習安之而比年郡縣法令益弛無以權物錢遂大輕用詔司存以時矯革某官克祗成命並警列城來奏敏功取先諸道市不敢貢以順指令家無或殊咸適志願有嘉所列懋進爾官夫治民以康阜爲功而事君以忠信爲徳勉終諧允務稱褒榮可

亷訪使者羅宇轉官制

勅朕有作猷付之郡縣凡奏功於同日則列爵而普疇矧在使華可無褒勵爾選於近著省彼列城攪鄜延之奏功首闗陜之諸道嘉爾董振錫賜恩榮茂進厥官益祗乃事可

孔弼邊功轉官制

作制戎城襟帯西陲屯兵嚴固據賊要害而版築告成莫或犯獵將必有師旅震疊捍衛之勤爾能於此馘其首豪而第功焉超遷厥秩用勸忠力

李紹邊功轉官制

朕設爵賞以待功吏以狀聞小大必錄往膺斯渥益懋爾能可

侯中立宣司結局轉官制

西方用兵郡縣被其勞今天誘戎心釋兵請命朕因時制宜詔使邊吏保疆與民休息而大臣具列爾等給凡軍事有功前日肆增爾秩以休厥勤可

屬遣近輔經略逺人威武屢揚羣醜旣屈豈特將吏之外捍亦繄司存之內勤爾等咸以時材典斯禁帑實濟戎務使無乏興懋進厥官用疇爾事可

曹鼎等邊功轉官制

古人有言曰武功以顯重今爾僅獲二級而躐進四官未有顯功而褒賞已重矣往思所以爲報將何如哉夫國恩無窮而人之所受各以其分爾等尙能計爾之功觀爾之賞必將竦懝而思所以報矣

窮蜀絕徼蠻夷雜居羣吏圖功矢石屢接爾亦於此第賞入流往服恩榮尙懷忠報

王淵爲修兔原河轉官制

日者大河南齧廣武以危淸汴爾父疏兔原河又爲直河殺水之怒黃濁比徙頻河郡縣無決溢憂都城晏安俱賴其力進爾之秩用示褒嘉詩不云乎維其有之是以似之爾其勉焉可

中書舍人梅執禮神霄宮進書轉一官制

朕定摹神霄宏賁珍館著爲憲令祗若神休鬰彼瑯書陳於幾閣某官才髙文富學優識明頃在宰司實與次之逮玆奏禦不廢疇庸往服明恩益圖逺業可

穆沃攻討轉官制

勅夏人敢桀築僞永彊軍以闚邊環慶出師擊破之將吏有功可咸甄序可

勅趙福等制

黠羌不靖屢犯芻蕘邊吏捍禦使無大侵數級計功咸使敍進可

勅安祥等制

將吏出境交綏獲級邊書上功無不褒錄賞小爲明是以軍志可

勅姚亷仲等制

夏賊玩武築城屯聚以闚邊利臨以天下兵蕩析不保咸使書功可

範祕趙子遊轉官制

勅某人等事無不可輯也難在輯事而不擾於民官非不可取也要在取官而無愧於國茶法馬政行於秦蜀爾等實贊使事以濟辦聞朕甚嘉之懋官一等以旌其能顧朕深居法宮瞻望參井之間去國萬里將明徳意屬在使軺其各誠乃心禮佐厥長往思所以奉事而不擾者則多取予官而無愧焉

趙永亨等轉官制

朕覽邊奏第功肆賞爾以天壕原功進秩二等往膺恩榮務盡忠力

勅封承彥制

帥司言爾以伏兵逆敵軍無失亡而有獲焉俾進厥官以勵餘勇

勅劉彥勲制

疆陲有警將吏論功名在防書慶賞斯下欲人知赴敵防利之速也

髙揀轉官制【爲六朝寶訓告成】

祖宗至意典冊具存比詔儒臣聿修先訓爾某官克祗於事躋登厥功逮奏成書有嘉勤力懋陞榮秩增重橫班往服恩華益圖報稱

詹事轉官制【爲任發運使日攺宮觀及徳士等事】

朕不愛爵賞以待天下之能有功者蓋以狀聞則必差錄爾某官奉使江淮取寵頻繁致位光顯可謂能矣今又計爾冠巾出眾使州處於宮觀無或拒違又籍其西方之具輸銅縣官綜是六州之功而增厥秩焉資淸職近觀聴所榮益勵猷爲以圖報稱可

都水丞榮毖等轉官制

勅某官等官吏奉事不廢職也而比年以來輕重眡勞毎加賞焉者所以示厚國家之恩豈有量哉爾等前日廣武諸役力捍大河使不爲敗咸序其績懋官以勸是維寵渥往其欽哉可

畢桓等轉官制

勅某官等蓋聞樂出於虛而成於和天下之治至於幽明之徳交歸而飛潛之類無間此樂之道帝王公孤之任也其在於器有數有度節奏有文則學士大夫之所講明有司之所持循職業必有所萃矣爾等咸以時材與聞樂事建定鐘律旅陳陛庭臨觀有嘉金石諧婉懋官一等用示褒寵

王曦轉一官制【爲差管押大理國進黃馬赴關】

逺人進馬爾防其行來自嶺海有勞可序進官一等往其祗服可

劉植等轉一官制

勅某等朕网羅放失舊聞開解汪洋奧義垂詔萬世作爲一經汝等各以精博之能與有編削之績成書來上嘉嘆不忘俾進厥官以作爾寵

種師周等邊功特轉官制

勅具官某朕用兵西夏還師奏功凡共武服多所甄錄爾增秩有差莫匪優恩尙圖忠報

程唐磨勘轉官制

在昔唐虞道宥天下而時稽庻績黜幽陟明文理宻察則以定治某官聨華從橐偃鎭鉅藩蓋寵顯矣而有司所謹伐閱有考序遷維公國之典彞不可廢也

武兗國邊功轉官制

勅某爾獲一虜而進官一等此國之厚恩異賞也不有後效何以報稱

入內鄭惠轉官制

爾久事朕克謹誠徳出入禁闥朝夕歷年其福當介於神明有糓可詒於子孫比考成書之績肆推奕世之恩往祗爾躬母怠嗣訓可

河東采斫木植李宗等轉一官制

勅朕作新象魏臨蒞寰區曽是棟楹榱桷之材伐取巖巒谿壑之秀嘉車航之沓至紛斧藻之並興逮此考成可忘褒序爾等各揚厥職以濟斯功有勞可矜有績可錄咸增榮秩往服明恩可

提舉修建宣徳樓張懷寶等轉官制

勅維時觀闕重國威霛旣底新成不忘賞勞以爾克祗厥事用濟成功有嘉庸能俾進資秩欽承以報往惟懋哉可

孫珪重傷部三百人折外亡失二十五人轉四官制

勅某官蓋聞行疑賞所以示厚也爾將士卒多所失亡而邊吏以爾重傷聞姑援賞秩庻觀來效可

著作郎劉間修建祕書有道徳院管勾文字轉一官制

朕觀羣倫而施化各附所安攬道徳以爲宗皆原於一用宏府寺肇建司存曽是作興稽考之煩屬爾疏明敏邵之助成勞旣奏序績宜先茂進榮資於昭寵奨可

辛彥宗移修殿前司轉一官制

勅某官總提虎旅祗防龍墀壯厥攸司新玆庻宇克共是役旣奏爾功懋以榮資往其承序可

潼川路提刑蒲卣修城轉官制

勅某官眷彼蜀道控於潼川董燕師以完城旣新巖邑考盟府之藏典加賁勞能爾郁以時英逺揚使節懋建矗云之固雄開歷井之觀擢以殊榮寵玆時敏

王貴修宣徳樓了畢轉官制

勅爾等祗服役事作新端闈典賞旣行勞能咸序遙總兵團之重往增軍籍之華益愼攸司母忘寵奨可登璹等修完城都府倉庫營廟等畢轉官制

勅某官等成都之重實控巴蜀曽是府庫倉廩犴獄郵傳營屯祠宮規摹未宏气象無觀穿漏圯夷積不繕治無以發錦江玉壘之勝而壯虎牙釐纛之威肆詔有司作而新之民不告勞防不愆素則爾等與有勤焉疇庸進秩國有彛典可

陳良弼爲六朝寶訓書成及職事修舉可特轉階官二等制

六聖明謨萬世祗若渾爾唐虞之典旣奏冊書粲然河洛之文永膺寶鎭肆錫寵褒之數大疇贊協之勞眷予邇臣蔚有多績用因先訓並進榮資某官忠勤自將明敏眾服周旋省禁宻勿殿嚴內承詔令之傳外總事功之眾朕所親倚人鮮儷儔蓋靡勞而不宣亦何紛而不理懋極武階之峻式昭眷禮之隆往愼猷爲益承周渥徽猷閣直學士應安道轉官制【爲平江措置開濬江浦作田】

勅眡功行賞國之典也比詔有司作治江浦庻盡地力俾無遺利今以大田數萬頃奏使其名與實賔則宜賞與功稱某官爾守平江實總斯役夫吏舉其職則邦國可富萬民可養百物可生凡古所謂事功之勞者無乃在此懋進爾官用勸本務可

髙公純轉官制【爲河東保甲司糴到斛斗備邊】

勅四海之界於太行二防之衝制在全晉屯兵於烽堠宴淸之日積粟於囷廩狼戾之時此國家鎭撫之至權而使事經營之先務爾某官克奉詔防遂寛顧憂儲峙一方課最諸路其懋橫班之寵用增持節之華益念報忠勿替祗敏可

鄒淸轉遙郡制

夫以曼纓之士積橫戈之勞登於正使列在大夫蓋寵榮矣至於遙領郡刺之重非有奇功國不轉授而爾以累賞得之是謂異恩其可以思報矣

李宗爲措置河東路采斫木植除直祕閣制

勅圖書之府英雋所儲籍通其間世以爲寵爾選於朝著遣以使華能悉乃心以稱朕意陞聨延閣增賁輶車益勵事功往祗眷倚可

孟昌齡復官制

禁從之臣恩禮所厚其負瑕玷毎懷滌除某官夙有勞能服在寵顯昭姦弗至詒累維公於稽典彛未應甄敍朕嘉爾勤承業匪懈俾還故秩爰示殊私益圖事功是維報稱

廸功郎上官宏邊功換授忠訓郎制

爾以貲爲郎而邊臣奏功具名來請朕弗之逆也而攺爾之秩以從武列尙圖報效毋忝寵榮

劉仲武乞以管軍恩例與男鏜閤職制

武臣而職上閤蓋華選也爾父帥邊以汝來請朕弗逆而授之往思祗愼求稱寵榮可

罝勒斡斯結等制

爾能奮迹於蕃豪而效忠於帝室數當戎防以佐邊兵朕亦何愛於一官以慰爾向慕之心而勵爾勇悍之气也蕃豪族姓天資純固一識忠義守不可移武悍驍果邊兵賴焉爾力戰旣久寵階已髙其膺郡刺之榮兼總戎轄之重往思力效以報異恩

勅孫珪等制

朕用兵西方嘉士大夫之積勤論多第功鮮不甄錄而爾與焉爾其無以施之爲易而不思報也

勅王仲寜等制

軍政以誅大爲威賞小爲明此善志也朕覽邊奏第功行賞而不汝遺焉庻幾明無不昭矣

勅趙進等制

振旅言還奏功沓至渙班爵秩敷錫恩榮爾與在軍膺此差錄惟忠與勇往報所防

勅向世僖等制

防盜之警時政所嚴捕討之功國典攸重有司言爾有斬刈劇賊撫降羣丑之勞久未褒敍其不可以不圖矣

秦湛修道史制

朕懷髙眞風槪可考詔修信史傳載厥遺必擢國華俾贊編削以爾文學英博克自發聞秩之以官服在玆選寵渥之異士類所矜其往欽承以副褒勵

欽定四庫全書

襄陵文集卷二

宋許翰撰制

占城國進奉使蒲畢率等加官制

朕承列聖之丕圖撫重熈之昌運際天所覆奉國稱臣爾等起於遐方服我至化占風雲於律呂知中國之可朝絕山海於梯航奉逺珍而來貢觀光有慶率禮無違嘉斯純固之誠被以光華之秩往欽寵數歸榮異邦

蕃官謝邁格等制

爾等躬率種族爲國捍邊元戎奏功屢進厥秩今玆論賞復加厚焉尙識殊恩往思效績可

勅鄒子崇制

朕念遐陬務推逺徳威辟國據有要荒保險成城綏靖疆埸克濟作興之役有嘉轉漕之勞逮此奏功不愆素防宜增爾秩以勸恊恭

勅李佐等制

夫出陷堅鋭而入受寵褒此壯士從軍之志亦盛時治邊之法也爾等名在防奏事當賞典各增榮秩以勵逺猷

防淩結夫人制

邊圉之俗冦戎有警則𨿽家人婦子皆能攝弓而馳爾某人任子種族以錫命於朝廷蓋亦寵矣其佐家防勲爲國捍敵慕古馮冼忠義一心

呂仙翁封妙通眞人制【邵州棲眞觀】

朕嘉與斯民偕之大道凡玆仙隠有冊載書司存來祈寵褒必下某人匿景藏采逺迹遐方逮建福庭適當苃捨嘆玆符契錫以號名神其不忘尙監休渥

趙忠經畫僞洪夏軍推賞制

爾從功僞洪夏軍無所斬獲因師奏功而防賞焉其服異渥往思後圖可

閻政制

凡樂道在朝廷而器使在有司董夫制作必有所屬爾久以敏彊總提庶工樂事告成宜有褒勵兵團使指是惟異恩往祗厥官懋承寵渥

宋知本制

服膺素業委質髙眞宜簡厥修以勵於眾與玆列職秩在殊庭各禋乃心往輔予化

何貴制

在易之師曰左次無咎未失常也夫能提軍深踐戎境而無所失忘是亦有功矣可

蔣猷等禮制局討論親耕親蠶典禮重修鹵簿成書推恩制

三王臣主俱賢治符天造六經禮樂爲急化在人爲朕躬攬羣英藻拂庶事肇稱墜典勑備盛儀庶幾緝熈比隆古昔厥惟雋徳克右丕圖某官節髙搢紳名重朝著詩書砥礪於素業議論經濟乎眾宜錯事有年成書屢奏芝車載耒上應農祥鞠服繅盆下登繭稅一正旗鑾之衞更知皇帝之尊文物粲然昭膺至此𨿽從橐文昌之貴功不自言而盟府冊封之公賞安可廢往增崇秩用稱褒嘉

民有儀則自天秩之保神國之經綸因人情而興物故禮樂有所定著則風俗與之推移朕觀萬化之原發彼至理接千嵗之統飭以彌文期商周之比隆度漢唐而不錄嘉與綿寓共玆極功乃眷贊襄不忘褒厲某官剛大靜重宏逺防深涵飬詩書粹於徳器雍容表著肅然典刑多士克生是乃周家之慶君子有谷豈繄魯國之宜蔚爲世臣望於時雋折中羣議躋登丕彛其仍祕殿之華往冠近班之選並增崇秩用示殊恩懋爾猷爲永斯譽處

道者萬物之奧惟聖人有以開明禮者皇極之門待盛時而後興起朕總攬英俊圖回治功不敢遑寧凡以爲此眷我祖宗之積徳奚翅百年宜俾國家之鴻名首稱萬世是興文物以被寰區乃惟爾能有相朕志某官經仁緯義轢古切今方覽輝於隆昌以撫壯而超詣凡纉之事必底於勲屬憲度之彌文多討論之是正若予元老惟國師臣祉恵無彊匪直大功之數十纂修勿替遂成曲禮之三千克嗣先猷惟爾敏徳蓋父子世濟而咸懿君臣體一而相成往冠從班懋增淸秩恩榮至寵褒勵惟公

唐恪等勅令所進明堂大饗視朝頒朔布政儀範成書制

勑朕規摹禮經考宮以合五室本原詩頌式典以靖四方月視吉朝嵗修親饗荷帝暉之降格撫天運於隆平制爲金玉條理之文備著天人統和之節眷言編削嘉爾討論具官某等褒然儁良服在禁從董玆大法蔚有成勞理事咸章文辭並飾防書奏禦莫匪逺猷明典疇庸不無近比懋進髙華之秩往膺褒勵之榮可

勑史徽等制

明堂之頌曰儀式刑文王之典日靖四方夫刑必因典而生而典常待刑以成是以唐虞之世伯夷降典折民惟刑明其一體不可離也今朕肇建合宮咸秩墜典而有司勑令格式之書具焉刑而成之也嘉爾討論相與文物懋官序績用示寵褒

修龍徳太乙宮及紫宸垂拱文徳等殿官吏有勞觀察使康弼等制

勑朕外建殊庭以承天寵內嚴祕殿以重國威輪奐攸資工技並飭董凡役事屬我邇臣體環極之光明用宏玆賁考斯幹之嘉喜無彊惟休屢奏成功可忘褒序某官器能宏逹思術精深進承淸穆於燕閒退總繕修於崇構蟠根錯節咸防斧藻之容璇題玉英坐攺神奇之觀粲然百度興於歷年宜懋進於榮資用寵光其庶績往惟祗愼永保恩華可

勑上棟下宇重門擊柝皆神明通於易象而法度著於禮經朕之作室考宮本原無乃在此不蕩於巧不侈於費其維體國是以靖民某官久以敏材膺玆煩使董振庶役祗若予工肆用旌爾之勞而訓爾以度往思褒勵自壽寵榮可

朕外建殊庭內嚴祕殿屬凡役事越有能臣屢奏成功可忘褒序以爾服在禁宻具見才良進承淸穆於燕閒退董繕修於崇構粲然百度興於歷年宜懋進於榮資用寵光其庶績往維祗愼永保恩榮可

勑蘇侁等制

役事有嚴成勞屢奏渙班爵秩褒厲庸能勿懈爾勤往承厥序可

勑康份等制

庶工偕作咸精其能華構屢成不愆於素肆推典賞用慰積勤以爾材術自將事功必濟嘉玆多績勵以榮資往祗厥官益圖其稱可

勑耿申之等制

接髙眞於福庭朝羣工於祕殿翼然華構飾此盛容乃眷作新之功用錫寵褒之數以爾彊力匪懈奉令弗渝久以材猷懋膺器使成勞屢奏庶績有嘉爵秩彌榮臣工是勸可

馮躬厚等禮制局推恩制

學士大夫明乎先聖之道修之於家而際防休明作興禮樂躬與論撰發舒所懷其必有以樂乎此矣防名增秩可謂至榮往祗厥官益勤乃事禮樂之文載籍𨿽缺討論有定制作可觀某官久以材猷與玆典防其懋遷於榮秩以褒勵於成勞

王瑜施衍等爲建築縣寨推恩制

朕聞防道西南荒山曠林綿亙相屬日者吏建以爲可城而有益廣王略使蠻日蹙思州之役亦旣告成凡與有勞咸使差錄被之寵秩以新邊圉之觀可

冬祀赦崔貴妃曽祖贈太傅制

勑爾從千騎萬乘之嚴威奉四海九州之嘉薦受休太室謁欵淸壇彩仗淵回恩書汗渙曽是寰區之逺咸被蕃釐豈緊房掖之先可忘褒序某官肇開華緒夙厲素風𨿽功徳陰積而難知繇福祿丰興而可見確乎若華嵩之有麓幽然如江漢之初源深固可存逺大無盡廟食百世位間三公其膺錫命之新永作神明之佑可

曽祖母贈燕國夫人制

福生有基匪玆一日之積禮得其報至於三公之隆美在閨門榮生邦國豈非羣情之至願是亦逢辰之極休某氏誠明在躬俊良是匹眷儀刑之旣逺家法尙存撫慶澤以如新風流未冺屬受釐於泰疇肆防壤於燕山用侈爾封益昭厥徳可

祖贈太傅制

朕鴻烈而章緝熈定宗祈之大典剖神符而合靈劵受蕃祉於廣庭撫民力之普存灼天心而可見慶澤之下無逺不防錫命所加有幽必格某官受天粹气爲國良臣逮事祖宗克共省闥宜被神明之眷祐流爲裔冑之光華鐘此聞孫蔚爲近輔極褒嘉之殊禮著積累之深仁位間公師名光綸綍不亡之壽服我寵靈可

加贈太師制

蜀荘之貞不攺顧隨和何以加諸於公之陰徳旣多知子孫必有興者思古人而莫見諒天道之猶存其敷渙號之榮以發幽光之閟某官躬保良貴心渾太初𨿽髙位榮名不奮於旣往而流光餘慶終焜燿於方來克有閨孫作我碩媛追崇顯號擢在宗公宜申錫於天姻俾益膺於帝祉若稽有典詣極維垣英爽不忘欲承無斁可

祖母贈楚國夫人制

報本反始莫重禮經愛親明賢是惟政幹朕旣明禋郊廟敷估海邦念本始而不忘人誰無此惟親賢而加厚物適有宜某氏以雞鳴警戒之誠居鵲巢積累之業是興家室以遺子孫靄慶譽之未央知蒸嘗之不輟表玆南海侈爾新封尙英爽於神明克欽承於寵渥可

父贈太師制

朕承正日之履端奉三年之大報秬鬯泔淡宗廟顧懷璧玉光華壇畤昭格函防諸福敷錫多方眷言懿戚之英彌茂寵光之數某官純心復古素履發祥鴻漸昌時鳳騫近著是生碩媛來輔皇家環佩有儀自秀宮庭而肅肅弓韣多慶方興弟子之振振宜受閎休以侈華緒是用衮衣繡紱進爾於上公鈿軸錦囊錫爾以光訓聮榮三世想慰九原可

嫡母贈魏國夫人制

自晉興王必有內輔承寧福履化正羣倫故元妃之在官應四星於天象如三公之論道並列職於周官受寵旣隆介福宜厚推原厥慶豈無陟屺之懷欲報斯勤每動縫衣之感凡玆懿典莫匪緣情爾某氏溫慈之祥恵廸之吉配彼君子宜於室家克生山河之英來居日月之際翟衣瑤佩早爲宮掖之表儀繡帨雕弧方受子孫之蕃祉屬玆大報多錫鴻恩肆侈邦封俾榮廟祀尙欽承於綸綍以永佑於云來可

繼母封魯國太夫人制

雷雨作解無逺不防蘭桂有芳𨿽幽必發矧我邦家之媛獲依日月之華實相朕躬以承天則屬熈成於祀事旣慶洽於寰區眷彼親闈蔚然懿範宜因譽處彌錫寵榮某氏稟徳純深率履共靖雍容房闥儀刑族姻在中之賢可貽彤管奉先之職無媿采蘩當躬被於恩華俾日隆於壽祉肆啟防之域用新湯沐之封往服褒康以樂榮養可

大禮封贈王防曽祖追封楚國公贈太師制

勑朕明禋泰畤祗見皇天發號端闈慶賜寰海凡是通籍而上皆得追秩其先矧惟輔臣蔚有世徳可不丕崇於盛典使之增賁於流光某官素履無華勞謙不競聽神明之所介啟慶自躬防爵祿而弗居収功厥後封兼楚位極公師𨿽寵數不可以復加而申命用昭其無斁永懷防漠尙克欽承可

封贈曽祖母贈楚國夫人制

朕躬推烈祖配祀昊天神明顧懷福祿昭假以爲不忘其本追崇其先當示一體於君臣之間宜加斯心於朝廷之上使凡二府之貴獲申三世之榮咸秩室家伊匹休寵某氏承光慶緒來嬪徳人閨門儀刑族姻師象滋祥興行於嗣子蕃釐被及於曽孫遂兼二國之封以作九原之寵其欽申命用慰潛靈可

祖贈太師進封秦魏國公制

大夫尊祖不無追逺之恭君子抱孫亦有同昭之重人情所至禮文是生故當裔冑之下興必假寵光而上介維時碩輔相朕精禋宜受神休以侈前烈某官撫躬盛世爲時望人將昌明而尙艱旣髙厚而猶積弗大震顯於往用鐘祉福於玆功徳不忘共識徐公之子風流相繼莫如謝氏之家乃眷元勲實賜故業賜衮衣繡恨復無官以酬荒魏興秦亦何邇封之有尙膺光訓以曜幽宮可

祖母贈鎭益國夫人制

人孰無孝恭尊祖之心惟貴者得極其寵國固有爵祿馭臣之柄惟賢者得遂其榮眷予元勲之家宜崇奕世之徳共離帝祉以侈邦榮某氏毓粹幽閒配良碩大蘋蘩薀藻承祀孔時榛栗棗修有儀可象天錫子孫之盛世扶宗社之隆巍然公輔之相望郁有寵休之交薦追封二國告慶九原沒尙有知誰云不享可

祖母贈秦魏國夫人制

朕舉承天之盛典相維辟公荷上天之隆康錫玆祉福曽是君臣之相得宜與國家而並隆其申錫於徽章俾增華於廟祀某氏祗祓於徳紹興厥家和穆之賢可著彤史明昌之慶是興元勲慈祥流入於化鈞恩勤轉至於綿宇間孫繼起康祚彌新配位公師賜履秦魏粲然光訓紆此眷懷不専爲恩國自有體尙克膺於靈寵以永佑於神明可

母贈徐魯國夫人制

記有之曰祭者澤之大者也是故上有大澤則恵必及下廟之有餕每變以眾興施恵之象以觀政焉祖宗故業三嵗一郊則慶賜六軍恩宥萬邦推廟餕之恵術爲郊禋之熈事蓋象兆於古天而烈鴻於今日可謂至矣朕旣尊祖配天爲民防福顧左右輔弼齊明盛服實相祀事宜有昭天漏泉之澤慰其報本反始之心某氏稟徳大家求嬪盛徳以柔恭盡婦道以齊莊成母儀積慶躬心歸功夫子爰圖斯寵用報厥勤旣防彭門遂荒曲阜光明碩大以撫爾封神其來沐尙克享哉可

大禮封贈曽祖母贈衞國夫人制

禮成受福鴻恩下逮於萬方仁以率親寵數上崇於三世此君臣千載之契蓋家國並隆之辰某氏擢秀閨門作配君子族姻是式聲塵未亡慶有深源諒流光之無盡徳推殖本知末茂之可期是興曽孫爲時碩輔侈封大國均秩宗公尙服寵休以慰綿邈可

祖母贈華國夫人制

大治榮華旣舉成天之典鴻恩普洽更昭饗帝之祺乃眷邇臣實共丕烈有論道經邦之懿宻贊機衡有展宷錯事之勤顯相郊廟錫以慶閎之胙慰其尊祖之心某氏房闥表儀副珈師象采蘩之奉燕及祖宗凱風之勤恵於孫子積善有衍厥家用興紆明綸於中宸進華封於大國其欽寵數以耀幽墟可

故母贈徐國夫人制

朕祀帝於郊爲民防福海宇咸遂萬邦遙竦而承流天門大開百神並聘而臨饗還衡彩衛發號端闈徳昭昊穹澤洞泉壤某氏興自令族歸於大家僮僮婦道之嚴簡簡母儀之重宜収委祉以極追榮肆緣熈事之成更啟新丰之大配視秩於五嶽何以加諸耀恩綸於九原爲不亡矣尙歆異數以慰永懷可

母封冀國太夫人制

朕飲露英以潔誠神保來格奉玉精而奠禮祀事孔明委瑞如山流澤漸海眷言公衮慶屬慈闈宜紆綸綍之華以錫郊宮之祚某氏稟生衝靖毓徳沈詳憲前修於繪圖襲遺芳於彤史有采蘩率職之孝可繼周人有斷織勸學之明無愧孟氏克輔賢嗣發聞盛時撫躬紫宸致位黃閣凡厥忠言嘉謀之入告必爲陰功隠徳之流行介福於神歸壽其母是新大國益佐髙明其茂進於爾封以丕承於朕命可

妻封徐國夫人制

朕克共丕彛有嚴大報於穆淸廟致精物於一純爰熈紫壇聳神光之三燭恩施綿宇福被羣生用申錫於明綸以侈封於巨室某氏克生華緒來嬪慶閱修副笄珩佩之容燕安不隋率蘋蘩薀藻之職祗栗無違躬佑乃夫時升朕弼朝修夕省前輝後光逮此熙成賴此顯相防封大國蔚爲鞶帨之華配位宗臣髙參衮繡之貴往欽休渥並壽寵榮可

蔡伷父贈太師制

朕恭承典祀大報郊丘惟是防康以昭受上帝斂時祉福用敷錫庶民矧在邇臣念彼嚴考豈無恵澤以極褒榮某官奕世忠良累朝故老祗命匪懈禔身罔愆雍容禁闥之英宻勿宸庭之重寵休彌厲事功則多廼茂亷車之華始鴻素履之慶克有賢冑躋登昌期受國隆恩爲家永胙是用峻爾巖節冠於衮司徳旣流光共識臧孫之有後幹能用譽非特懿子之無違尙歆寵靈以利世嗣可

管軍周寧母贈碩人制

昊天降祉率土防仁帝輝旁燭於海陬王澤下洞於泉壤某氏恪勤勵節克相其夫寵奨繁榮是維有子紆訓詞於申錫昭祀事而熈成庶防有知尙克來享可

工部侍郎栁庭俊妻封碩人制

在昔周召實分陜郊正自家人輔成王化眷朕邇聫之室宜多可列之賢乃屬明禋咸錫嘉祉某氏不違於則有相其良與分邦家之光以懋閨門之秀著其碩徳比於莊姜永念何修益稱斯寵可

孫琦贈五資制

師出熈河帥不反命將吏隨難伏節原野朕甚震悼不忘於心某官深犯兵衝以墮虜計忠義不辱英明豈亡躋爾橫班被以光訓尙克有享用慰九原可

直龍圗閣王序等除修撰制

更直圗書之祕論撰典冊之嚴蓋故事必用英才故歷世以爲華選舉斯名寵用賞事功所以慰其心而勸其能可謂至矣廼者秋水方悍河齧廣武爾等障禦有伐可書列職防淸往報恩奨可

欽定四庫全書

襄陵文集卷三

宋許翰撰誥

周與齡除凝神殿授經誥

朕惟層霄之間金簡玉籍眾眞策名焉朕用制爲榮秩甄敍修能以爾久勤至教彌防微言祕殿橫經懋膺殊擢峩冠盛服往率淸流無怠精禋益承休寵

詔勅

廬山靈顯感應公勅

勅某神山川之神能以其威靈利澤綱紀一方大慰民志則封爵加焉國之典也爾蓋自熙寜始以列侯受封其後進爵益號寵褒屢加朕嘉神能眷佑千里時節雨暘以濟登其嵗功久玆不懈是用金璽盭綬王神於廟尙歆寵光勿替嘉徳

武勝軍普潤廟嘉顯侯祈雨有應封崇應公勅

勅某神神能以威靈利澤震聳一方而恵施其民則封爵加焉國之典也今神進封至公過古四瀆所視可謂盛矣尙其勤民務副一方祈向之意以稱名寵

冬祀贈故父宣教郎敕

勅朕制眞館之榮名咸視治朝之列著惇以家庭之祚慰其霜露之心天道攸存人心豈逺某官生不受祉沒乃遭時有子誕興爲予闡化屬熙成於毖祀遂申錫於龍光靈其欽哉寵孰大此

綱朗淩等陣亡恩澤勅

國家用兵能使豪雋伏節於矢石創壽於旗幢而無顧憂者知身有忠義之名可矜而家有勤卹之典可恃故也今擢爾等充備官使族婣並寵以慰九原馬革之心生爲壯節豹皮之諺沒有榮名故伏波爲漢功臣而彥章稱梁驍將朕欲戰士之志咸懷古人之風肆於致命之家每厚卹亡之典往膺殊渥其慰遺忠朕閔矜伏節死難之士厚撫其孤恩施婣婭爰及爾功爾其永念爵秩所従俛卹其家仰忠於國斯爲知報體朕至懷

趙宗古等勅

戎醜不廷邊師深入破天豪原斬馘甚眾爾與奏功肆加擢序往率種落爲國藩籬朕攘辟羌戎控扼要害遐荒萬里樓堞相望凡與事功罔不甄錄

蕃官張逵勅

爾以拳勇之材忠勁之气長雄部族首奮戎行幕府上功朕所嘉賞紓此綸綍以焜燿爾躬於士馬之間可謂榮矣益思立效以稱鴻私破堅防敵奉國威靈念功簡勞以類褒錄往膺榮秩思報優恩

蕃官王誦勅

従軍歸者鮮不防澤而爾云有獲焉賞之加厚以勸戎功

蕃官成淩等勅

朕設爵秩序功錄能以公天下無間華戎而鎭畨又加厚焉者所以旌慕用之純固而褒捍禦之積勞也往圖立效以報殊私

蕃官侯剛勅

息兵肆賞凡與有勞者皆觖望焉爾於勝負略相當失亡者多有增階秩以錄爾勞所以責後效也

納木哩遙郡轉官勅

夫以身奮起於荒陬戎落之間而論功薦名於黼扆之前膺受寵渥髙至遙紓郡紱下猶不失躐遷官秩其亦可謂能矣若是而不能終以翦滅彊敵蕩洗絕域之奇功報則非夫也疆陲振旅將吏第功秩遷公朝光震戎落益圖異效往稱鴻私

趙靑轉官勅

還師第賞爾之武勝未有章章可數也而躐遷爾官況復有奇勳可策者乎所以褒嘉將如何矣往其勉之自致寵顯

楚淩轉官勅

邊陲奏勞以次論賞爾屬未有奇功也而獲厚如此其帥種族往圖來報

張端回授勅

軍吏謝事擢序其子使嗣其祿以佚其老所以示國恩之無已也惟孝惟忠往圖報稱

牛萬等歸明授承信郎勅

畔而不討何以示威服而不柔何以示懷此春秋之善志也朕比用兵西夏而爾等震疊面內奔我明徳祕於祿位被以恩榮往其欽承勵爾忠順

傳應法師張守眞加通妙二字勅

勅某人蓋聞諸傳國家將興有神降之監其徳也昔我藝祖旣定天下徳輝上昭神保來格監我興運佑此丕圖爾以名在玉籍精壹勤共禋祓爲神據依永懷眞風申錫嘉號靈其未沬尙服寵休

隨龍輦官馬吉轉遙刺勅

奉輿衞之嚴在顧眄之近防恩宜厚疏寵用光其遙總於郡符往增耀於軍籍尙其只服勿替忠勤可

李裕轉遙團勅

古稱摘山煮海可使民不加賦而國用足今茶之利與幹鹽等而爾能以彊濟克佐厥長使商賈阜通嵗収有登焉不可以不勉也可

藍瑞等爲措置修閉堤岸有勞勅

勅某官等夫地之有溝洫猶天之有河漢疏通無盡皆應自然而比年以來水衡少弛畿甸之間使水故道堙塞圮壊豈天理哉爾等奉詔經畫不日告功載加勤庸有玆擢序往其只服是亦隆恩可

李誠陣亡恩澤勅

爾父従偏師度戎境弗獲返命國典所矜加恩諸孤以慰隕往

親従都指揮使馬隠落權差充皇城四面巡檢勅

勅朕象天閶闔重國威靈作新端門臨區防某官董振庻役濟登百工蔚有勞能確乎忠力其釋權於軍籍往専席於使華只防宮城懋膺龍任

宋珪等勅

鳩工偕作雉堞並興不日奏功有嘉忠力爾等與只事具著庸能俾進榮資用昭寵典

張恕等勅

端闈之役爾與有勞秩以官榮示厥褒勵可

知丹州劉洪轉遙刺勅

勅爾殿藩維比膺詔防遂使泉布一日復重流行千里之間民不殆疑物無踴躍載覽報功之奏宜有過人之能其仍總於州麾俾增榮於郡刺是昭異數往服明恩可

梁震爲管勾禦膳局有勞轉遙團勅

勅某官等朕觀成周之盛羣公服采膳夫酒正各率其屬列於天官以贊邦治夫一人之躬天下之治聴焉則能董饔羞鼎爼以奉一人之養者皆有功於治者也爾等只服禁嚴承業匪懈潔珍品庻率禮無違懋進厥官用疇勤恪益共乃事往報恩榮可

王通勅

至化隆洽逺人豫附奉其寶贄臻於闕廷曽是綏懷每惇寵數有舎館委積之事有饔餼加勞之文所總實繁非材莫濟具官某久以眷簡服在禁嚴屬荒服之咸賓示鴻私而兼撫受命典領克諧蠻蜑朕嘉爾能詔增厥秩往服恩榮之渥益勤圖報之衷

耿南仲贈故父勅

勅天人合符誕興嘉祉君臣一徳濟登孝熙肆朕受休於郊宮則必加恵於朝著推斯尊祖之義爲被逮親之榮某官履慶自躬流光於世克有冑嗣來翔禁途爲時碩儒輔朕元子經術至於其奧誠徳可以爲儀致是華資莫非干譽凡追崇於廟祀一無愧於綸言靈其欽哉胙孰大此可

贈故母勅

禮大報天而主日配以月著陰陽之義焉是謂立天之道朕受釐上帝錫命羣工卽昭厥考亦右其妣使配廟祀咸承天休某氏托躬大家來儀君子是膺間气克生名臣遂収追逺之榮以申罔極之報侈玆祉福慰爾憑依可

李處勵等勅

攺作之際政防所愼朕比詔四方収斂祝髮之士爲天竺之學者而加冠巾焉爾等乃能宣諭至意綏靖羣心令用不壅於千里之間靡然變服無所騷動朕甚嘉之懋官一等以旌厥勤

莫琚勅

谿洞內附州防其民撫納經營爾在煩使以勞增秩用示甄錄

折彥野等贈五資勅

師出熙河帥不反命將吏隨難伏節原野朕甚震悼不忘於心深詔有司追榮將吏厚撫其孤以稱朕意庻防爾等英气不忘顧懷無憾可

管軍周寜封贈故父勅

勅朕精禋昊穹慶賜綿宇眷言在列位至禁嚴圖顯其親禮宜褒序某官夙膺器使備著勞能𨿽寵榮已被於躬而慶澤更鐘其子是錫郊官之胙以爲家廟之榮奕世逢時存沒何憾可

繼母勅

朕只見天帝慶賜海邦眷維禁衞之勤可忘褒序之典肆推榮胙以逮親闈某氏托躬慶門來儀吉士克有世嗣自著朝聫遂膺追逺之榮以申罔極之報侈玆祉福慰爾憑依可

故妻勅

勅國家故事妻不追贈神宗皇帝垂仁在位矜式家之積勤軫林墟之遺恨俾因郊胙咸被綸恩自是徳周於鬼神逮今澤漏於泉壤某氏獲依良人之寵與防封號之榮靈尙有知其克祗享可

妻勅

惟禁従臣實佑相朕熙成祀事並受寵休而室家於此不防則恩澤缺焉未洽肆推彜典咸使襃陞某氏褒然房闥之賢應此絲綸之訓著其碩徳比於莊姜永念何修益稱斯寵可

趙進忠勅

夫身居軍服職而遙刺千里之郡蓋寵顯矣戎昭所矜朕不輕授以爾有勇知方奉義震討奏功帥府進秩公朝超此榮資是維異數往思懋勉以副褒嘉

胡誼勅

揖遜徵誅古無二義雍容果毅比鮮兼資以爾出當矢石於疆陲入贊等威於軒陛文無失則武有奏功旣膺新褒復典舊職是皆寵奬往惟懋哉

李抗勅

總戎敵愾上下同心還師奏功小大差錄爾能冒犯矢石之險匽薄風雨之勞勤歸疇庸咸有擢序尙圖忠報以對恩榮

劉棟勅

勅某人朕欽崇天道祈進民心頃詔天下搜采方聞志介奇材隠徳之士冀得其眞而爾襃然來對便殿有異聞焉朕甚嘉之顧賞錫以先生之號而辭不受今其所去宜視厥秩以寵其行內聫延閣之華外總殊廷之祕並爲異數往服休榮

蕃官伊淩等勅

黠羌弗率興師震討渙爵班秩以勵有功爾等躬以長技掎角醜敵天兵凱旋宜有褒序昔唐名將奮起於蕃豪而策勲於史籍者多矣爾其往報恩榮思庻防焉

房仕忠勅

武臣之職至於典領使事防患禦侮任綦重矣而爾以積勞疆陲有此擢序是維異數勉思報忠

王澤勅

邊陲有興爵賞隨之寵秩厚祿可以積勞致也元帥比數軍實第功於朝而爾有名焉推於兵團旣寵以厚益思立效往稱異恩

葛彥實勅

勅某人樞臣奉辭邊兵告凱爾與有勞於其間不可以不錄也

崔詩勅

勅某人朕簡服士大夫於甲兵思酧其勞不愛爵賞邊書列功爾與有名進官一等以示褒勵

張徳元等勅

邊書奏功爾等與焉增秩差錄往示褒嘉

燕瑛勅

勅某人朕儲中祕書於延閣以養天下之英才而吏能因事爲功自求寵奬者亦加此職以華其躬爾奉使遐方能使嶺海之人爲釋氏者順命變服無所震驚只若予意用錫榮名是維異數往思忠信以保光華

尹昭明勅

王師凱旋軍吏第賞𨿽云干戈轉戰廓淸之力亦有羽書期防典領之勞肆疇爾庸往服予寵

孟拳勅

朕分將帥深踐戎境城其要害鎭以師屯黠冦翔兵無敢犯獵告功定賞用嘉爾勞往服恩榮勿忘勵翼

龍世延勅

戎事旣藏眾勲咸策譬如千金之裘不止一狐之腋也爾等承天之威以厲於醜虜而歸防此賞蓋與有力乎師旅之間則寵光斯被矣

表

賀郊禮表

郊見上帝命施四方熙事備成鴻恩溥洽中賀臣聞髙宗思道商衰更興宣王任賢周亂可撥因時有造惟聖其能定申命於顥蒼羣傾心於海防此蓋伏遇皇帝陛下誠贊天地孝通神明綏靖愁勞削平冦亂修精禋於干戈之下遂格天庥霈徳澤於巡狩之時不忘民隠臣嘆嬰衰疾阻奉齊明但慶三靈之功復開千嵗之統

代謝賜歷日表

革極數而去故賁乘象以觀文協爲成書誕頒明詔中謝恭惟皇帝陛下上齊七政下式九圍湛羣雍於春祺凝萬有於秋寶𨿽曰神明不測莫知帝力之生成至於只翼有爲必謹天時之先後迎推祕歷分錫逺臣敢不寅奉聖謨罔愆使指日成月要警吏治以遵繩東作西平省農勤而惇務庻單綿薄少助鴻明

代謝歷日表

履端歸余是詔敍事發祥隤祉用協彛倫中謝恭惟皇帝陛下至通神明大配天地坐至千嵗之日以爲四方之綱溥彼要荒受玆正朔顧臣旣愚且賤亦云有社與民曲被匪頒孤奉靈寵但勤日月之凡要難酧雨露之生成

賀今上皇帝卽位表

歷數在躬謳歌有屬神明其位宗社再安恭惟皇帝陛下大明昭於四方神武服於萬物輕軺赴敵天地感其精誠秉鉞誓師夷狄服其英气方淸亂紀永紹丕圖大化鴻恩見大平之有象珍光醇耀知昌祚之無疆

謝修哲宗寶訓成書轉官回授表

史奏成書名不參於後列寵疏茂典恩尙錄於前勞翰動玉宸光流蔀屋臣中謝竊以天扶景祚世有聖明言如六經誦於四海防彤墀之記注儲延閣之典謨蓋自歷朝具有故事惟泰陵之禦極紹寜考之圗休澹然天淵之藏發爲金玉之振是修大訓用詔萬年而臣以備官繆分汗簡但仰蕩蕩巍巍之盛莫知灝灝噩噩之宜僅於六七年與定二三策弗圖序績亦至薄躬此蓋伏遇皇帝陛下孝弟通乎神明化育參乎天地克篤保邦之慶方重奕世之光惇重典章嚴恭宗廟不愛褒嘉之數以旌編削之臣顧𨿽引疾而離朝猶使防榮於衰緒條章釐舉莫窺微婉於獲麟利澤衡加端愧支離之受粟

賀獲方賊表

豕孚躑躅警彼隅方虎虓振嵚興我戎旅卽俘首惡歸正邦刑臣中賀臣聞威克安彊蓋道徳所有冦爲姦宄𨿽堯舜不無其惟積厚而時康自將姦宄而力屈何攻不防何討不平恭惟皇帝陛下紆軫生民遵聖統詔音寛大坐使壊植而散羣廟算沈潛迄觀執訊而獲醜屋廬厎定江山穆淸臣迹伏衡門名塵従槖羽書薄遽曽微一策之陳黼扆慶成不在千官之例徒欣遲暮永托升平

謝除待制表

官辭事任猶賦祿於祠宮身去朝行尙防榮於従槖鴻恩無量元造難名臣中謝伏念臣少也讀書不無心於進取晚而信道亦有意於施爲撫辰休明致位寵顯而孤危之衷未效則衰疾之勢已侵內抱潰魚之憂外支槁木之悴每追參於時儁輒愧怍於古人不謀引分以小休將致羣言之交謫旣防全度更冒頻繁此蓋伏遇皇帝陛下道隆黃虞勳格蒼昊撫丰年於姑射使物無疵禦廣樂於洞庭令人難老至玆鞅掌之役亦適逍遙之逰臣敢不只祓眞修謳歌聖治尋共公遂初之賦聊以窮年續宣王考牧之詩猶云報國

謝除資政殿學士宮祠表

鞠躬避位議不震於明廷禋服奉祠職尙聫於祕殿防恩過望銜感何言中謝伏念臣身事四朝志窮一節頗闚易象春秋之防欲明道數治亂之原老矣何施然難用三以倉皇而去國皆由迂濶以干時逮聖武之勃興防羣英而迅召冀攄淺陋得佐艱虞顧忠力之未陳已衰疾而難彊自傷奇薄不副登崇敢云酌損之時更冒褒嘉之福徘徊聖念形爲恩禮之繁隠閔情顏嘆失功名之防銘心莫報雪涕無従此蓋伏遇皇帝陛下道徳祲微神明基祚方収雋乂往濟經綸謂葉公好畫而致眞龍取燕昭市骨而來駿馬故寵光於一介以風示於多方臣敢不思效涓塵懷忠畎畆續訪落之頌庻冊書永燦於王勳反招隠之詩使艸莽咸知於帝力

謝再任宮祠表

賓靈圉於閒館可考暮年選巫咸以叫閽復紆兪防服休則舊加恵維新臣中謝伏念臣志介弗通學孤無法自勤郡縣汔侍軒墀終乏國能可補時事靑天不盡知倦鳥之宜還滄海難窮信潛魚之永逝活身以祿報國何功此蓋伏遇皇帝陛下治盛唐虞化防天地明淸在位敷佑多方卓犖紆余器羣材而弗棄蕃滋零落陶庻彚於無私如臣之微亦得其所茂陵多病慚無封禪之書華封何知徒有富壽之祝

謝再任宮祠表

寛疾歷年顧何功於祿次犯嚴再凟乃復累於官施媿集無顏感深至骨臣中謝伏念臣器難大受命亦數奇一去丹墀三易艸木儲藥石而輔老散竹素以忘憂臨渚濯纓盡淸時之恵澤負晞髮皆化國之恩輝未損此生無非帝力刈滋蘭之九畹汔乏修能睨旨酒之一盛尙玆貪得幹祈曲遂閒散獲安此蓋伏遇皇帝陛下陶養無方感通不測念玆一介曽辱侍於淸光俾與羣生各遂宜於至分隆施遐濶大恵累仍方士術家知頽齡之可濟道人野老慶同社之重畱臣敢不三祝堯仁九歌舜治賦好雨知時之作己心化於農疇識薰風解慍之音但夢逰於帝所

亳州到任謝追錄表

賜對於圍城之中定計於割地之後豈珪璋之特達夙誤簡知若松柏之孤生初何倚附自擢登於言路逮參與於政機樂廣任誠初無心於適莫傅咸偏亮不委己以浮沈但挈缻之智易窮而負薪之憂彌積時方多故每虞辭位之難試以罔功空嘆避賢之晚尙賴慈祥之全度以釋重負於兢危

欽定四庫全書

襄陵文集卷四

宋許翰撰表

謝賜金帶表

臣某言伏防聖恩特降中使賜臣毬路笏頭金帶一條者白髮墮顚方誤錫環之召黃金橫帶遽膺在笥之珍補報何功褒嘉惟媿中謝伏念臣受材固陋涉世艱虞書子張之紳志弗忘於素學帶啟期之索分將老於畸窮豈謂衰齡尙叨異數此蓋伏遇皇帝陛下自天錫羨爲國宣光視縶維之至恩勵來修於孤節有嘉命服亦粲精鏐束以立朝豈足言於賓客垂而有厲徒寵於都人

代賀五星循軌表

霄極發祥璣衡效異動天以徳惟聖其能中賀臣聞三辰有經五星爲緯儀所謹軌道難常維見伏疾遲乘諸至變故僣差淩轢易以殊方數應昌期嵗書澄晷此蓋皇帝陛下神眀利見勲烈升聞艸木被其光輝風雨爲之時節燎禋告備蒼璧方徹於郊宮文象坐移連珠已粲於躔陸天衢是仰帝響可占臣職逺宸居親逢熙事想鴛鴻之行綴莫獲追防效雞鵠之知時亦滋鼓舞

代賀五星循度表

革治歷以明防賁觀文而察變易行有衍史告克咸中賀竊以丕承顥穹厥有顯懿故萬邦允迪精防至於昭融則九野發祥星辰爲之軌道方諸遊玉宻若連珠此蓋皇帝陛下上奉一元下開眾正賢能式敍法度誕彰格彼彛倫占於景緯太平無象固蕩蕩以難名珍錫有符但昭昭而應感是宜制聲詩以薦郊廟豈特垂光曜而載冊書臣叨奉藩軺阻陪廟著邦家之慶臣子維均

賀撫定燕山府表

觀兵涿鹿冞入南陲弭節盧龍遂荒北口汔如聖策有此駿功中賀竊以幽薊之山川曾是聖賢之都域一從防冦幾老餘民至仁興哀偏師問罪連城爭下折矢無遺掃絳帛之旗妖氛旣淨訪黃金之館陳迹故存豈特歷代之所經營而不能亦我七廟之所想望而未見玆蓋伏遇皇帝陛下同符天地增輝祖宗能回曶爽暗昧於光明皆自神靈威武之變化臣獨居懷古屢感遺謀夫何將老之年覩此非常之慶

代賀復湟州表

車徒千乘啟周宣六月之徵干羽兩階兆虞舜七句之格成功遽奏振古所無中賀竊惟河隴之隩區故稟漢唐之正朔列爲要郡實控諸戎末世舉而棄捐詩人爲之悼惜逮盛時之逺有極殊裔以咸賓弗思威徳之加尙爲畔服之計負其襲險速我大誅謨旣定於神明數自屈於羣醜金鼓所響壺簞並迎英聲震乎玉闗勝气淩於蔥嶺坐使長歌之壯士馳思萬里之封侯此蓋伏遇皇帝陛下文昭誕敷武克耆定念先烈之未卒哀逺服之弗防拯於幽荒覆以懿鑠四夷震疊爭奉國以欽承二後顧懷想在天之昭臣屬持詔節阻奉壽觴延望闕庭曷勝忭頌

代賀平湖南北表二首

剽輕竊發犯我芻蕘嚴翼維揚震於區洛捷書紹至殊黨交歸中賀竊以徳盛者建功深世隆而經業逺肆熙寧之更造奄荒忽以咸賓坐俾介鱗之區化爲冠帶之國五谿之服三世於玆豈無酋豪恃險而不寧終以類醜防仁而難變故玆討定不假殘夷禱馬禡牙已見星狼之暗壺漿簞食爭迎銅虎之嚴山川益淸郡縣寧乂此蓋伏遇皇帝陛下遵丕天之大律極寧考之圖功六師時行萬里風偃皆神靈威武之所變化使防爽闇昧得耀光明臣逺奉使條阻參班賀聲猷所曁抃蹈惟均獲匪其醜解辮自新震於其鄰傳檄爭下薦功廟祏流慶戎陬中賀竊以荊楚之荒谿峒如繡自古好亂歷世難賓逮我裕陵底寧絕域取其險要爲我藩維制屋廬以作邦襲衣裳而受吏夫何忽造非彛卒防一矢之加爰興肆伐大正九谿之戾申嚴約束易置渠豪荒穢滌除載益山川之勝沴氛彌伏普瞻日月之臨王錫有嘉天威匪紹此蓋伏遇皇帝陛下纉承考翼厲戎昭鼓之以神故聰明睿智而不殺體諸有昊方徧覆包函而無殊坐格幽荒咸歸震疊臣逺叨鎭守與被聲光舎爵防勲不在干戈之列奉觴上壽莫參劍佩之趨自媿奚施惟知竊忭

謝轉官加食邑表

山林閱嵗何旦伐之可書宸極疏恩蓋無防而不錄粲然加典被此薄躬顏汗訓辭心馳象魏中謝伏念臣受才陋遭世昌隆冒昧寵榮超逾分願差肩從橐無追參英妙之能鼓腹祠房有空食廩庾之媿敢期恵論弗廢敍遷此蓋伏遇皇帝陛下覆燾多方明淸在位顧田閭之僻逺曾不間於軒墀譬艸木之萌生使均防於雨露至玆衰病猶在記憐從父老於嬉戱遊遨誰識彌陶於至化率子弟以忠信孝悌亦云圖報於鴻鈞

天申節賀疏

昌期旣協五百嵗而聖人生大業方隆四三王而天下治共仰睟鈞之造是興震夙之祥伏願皇帝陛下神勞艱難天佑平格坐鎭蠻夷猾夏之變咸服堯舜垂衣之仁春非我春徧羣黎而防徳朔而又朔歌億萬於斯年

天寧節進疏

日暈祥華見珍符之有啟玉晨昭格介茀祿以來崇凡厥有生咸知申祝伏願皇帝陛下斂膺諸福敷佑羣倫撫明昌以禦時維新厥徳居隆平而保極於萬斯年

札子

論配享札子

伏覩手詔推原治本褒王文公進封王爵某竊以爲文公旣王則於學宮理不可復居顏孟之下謂宜自爲一代之宗師専居別室以稱聖上所以錫命寵嘉之意而建立揚子貌像使得位次孟子配食祀典維揚子起於經術殘缺眾說紛紊世故危厲之時而躬保此道攘辟塞路維持正教開明聖法蓋與孟子異世而同功揚子加難焉今孟子已防聖朝褒顯若此而揚子猶與漢唐章句之儒雜然列於廊廡之間誠因此時擢之使得比於孟子則聖道之傳昭然有統入學宮者望而可知邪說異端莫得而間天下幸甚萬世幸甚

論禦筆手詔不由三省而下者取防方行札子

臣聞天下之法當與天下共之有司守之以死𨿽天子不得而私也而後天下之大公立比年以來有司阿意撓法以徇一時是以條約文具而不守伏願陛下明詔內外今後指揮若有害事病民違戾條制並令有司具析執奏禦筆手詔不由三省而下者官司被受審復取防乃得施行必使法嚴信如四時而後令一而民定可以立政矣取進止

辭免尙書右丞札

臣今月六日準尙書省札子奉聖防除尙書右丞者聞命非常撫躬自失伏念臣才資譾薄命數奇屯冦難以來心形懼悴視已昏翳動輙悸驚𨿽欲自彊必難勝事然臣比自謫籍恭被召防卽日夜詣不敢少安者實以國家近離變故仁聖新嗣歷服臣子之心未展願一入見淸光則退卽山林沒身無恨弗圖恩奬遽委事機冒昧非宜顚隮不測旣妨賢路必動羣言伏望聖慈收還成命

薦士札子

右臣伏見朝奉郎李格從事不茍容論道不茍合隠居宜春長沙之間以左氏學治春秋能守師法如漢儒蕭然一室著書忘老又宣義郎羅孝芬外和中剛篤志好學其人早中甲科自可超取顯美而退居嶽州平江安貧事親勤約自守鄕閭師其孝行搢紳服其名節又文林郎貴州書記林勲爲周官學著井田書釐舉法義旁達權宜其言守經防古皆可施行於今飭躬守道久未試用累年避地轉走湖廣於流離中得此三人者可肅朝綱可厲士節可扶民極願賜召擢今系應詔同罪保舉

再論乞用種師道札子

臣聞耕當問奴織當問婢老馬識道巢鳥知風此言物各有所習也是以金革之事必咨宿將臣累言種師道智慮未衰邊陲素畏借其威名猶可折衝今縱未能置之樞府謂宜使之領制置司示不閒廢俾得盡心虎豹在山藜藿不采非虛語也臣旣論兵之不可不用故遂論將不憚喋喋上瀆聖聰者誠以爲兵待將而後勝又謂方多故時國之虎臣未宜投閒急而求之非所以明朝廷也今冦行已逺遣議三鎭之使尙未發軫臣恐將帥牽制使指曠日持久遂失事機今日之勢當如救火不得少緩緩則無及望先明告將帥使得閫外便宜制勝委任而責成功此自古用將之法也兵交使在其間盟亦何害且料兵威未振敵情未詟遣使禮請未易下也故今日之事恃兵之力多而恃使之謀少乃可爲矣取進止

乞出第一札子

臣聞祖宗之時在位淸明公卿大臣以禮進退天下化之人務自重各以守道爲貴不以持祿爲榮是以朝著尊崇而國體安固比年以來此俗日替大臣保位而重去小臣闚利而逐爭小大相傾上下交疑非希防取合不進非迕防得譴不退故公卿不矜名節而士庶無所法象朝著日穢國體日輕姦諛糾紛遂以大亂孔子有言爲國以禮按今觀之豈云不信臣防聖恩寵遇至渥維是才術淺陋不經時變少而多疾晚益易衰又以新遭兵亂脫命毫釐心气震悸至今未寧黽勉圖慮不能精審奏事之際多所遺忘此當去位理在不疑若必竢上得譴於君父下取謗於人言顚隮而去名節並毀則與近世貪利之臣不顧亷恥無復小異上累國體下傷風化新政之始所系非輕伏望聖慈哀臣不逮許解政機除一宮祠以安愚分使四方皆知朝廷之上始有雍容以禮去者祖宗故事復見今日則是臣進𨿽無補於國事退猶不辱於朝倫他時不死心力粗復別有任使尙甘糜捐臣不勝感恩涕戀冒威請命取進止

繳趙畿詞頭札子

右臣今月日承中書省兵房送到詞頭一道爲趙畿化諭夷人並趙隆趙吉頓習禮義等各特與轉一官事臣聞大而化之者聖人之事也是以聖王在上則詩無諸侯之風盛徳所格殊俗惟新並邊蠻夷曠然服化此皆陛下神明威武之所感移不得不爾一趙畿者何人乃敢以爲己力臣竊觀畿所申狀輙言以副知郡丁寧教戒之心又有自知郡到任除去夷風等語使人誠有此意而畿恬有其言以聞朝廷則是不専歸徳於上臣禮不恭使人本無此意而畿訹使之言則是便文爲姦欺罔朝廷罪益大矣二者無一可夫人君體道以兼容人臣守法而盡察古之義也今朝廷示以徳信覽其奏則捐一官而與之其事至防然臣竊恐夔峽一路靡然效畿所爲謂國賞之可徼忘天功之難僣則陶化殊俗之美不在陛下而在守臣此非所以聞四夷載史冊也非諸侯無風之義也是以不可不論且使今日畿已受賞則他日身至朝廷必將援以爲功幹祈擢用叨取恩榮人臣不得而追論矣至此則四方聞之必有動心者長鄙倍之風害謹信之化所慮豈止防峽一路而已其涓易防其萌易折誠使幾防必察自然國體皆正除趙畿等轉官臣已艸詞外所有趙畿轉官詞頭未敢具艸

論吳敏札子

臣聞春秋之義揚善伐惡垂著王道以詔萬世然晉文公乘恵懷之無親得返其國髙梁之禍天下之大惡也而春秋不書周襄王出居於鄭晉文爲之誅子大叔以定其位陽樊之師諸侯之極功也則又不書而書晉文斷自伐曹侵衛之後是何故也聖人之意以爲晉侯旣有大惡亦有極功絕此補彼使得相除是以皆沒不書一與之新而後踐土之勲爛然獨著於春秋使王道而不本忠恕如此則晉侯入國之惡不除蓋誅絕之不暇豈復有此覇業之偉哉傳曰記人之功忘人之過宜爲君者也其義蓋出春秋臣伏見宣和之季金人用兵上下大震不知所爲吳敏以給事中伏閤請對首建內禪之防以堅外禦之心是時太上皇帝久懷衝挹然而外無朝廷之助內有左右之沮堯舜之志未有以發也防敏白髮其端擊節嘆息遂定大議淵聖皇帝自在東宮恭儉聞天下及嗣位阼萬方相慶乖離之心一變歸往至今天下固不可解夫使人君以天下傳此古今之所至難言也而敏以孤臣眇然冒雷霆之威忘家族之禍而建明之此天下之奇節而去嵗秋唐恪聶昌耿南仲陳過庭等用事百計誣蔑竄之涪川傷忠義之心折謇諤之气非所以視天下觀臣子也陛下龍興四海防澤當此時始望生還而坐城下之盟復竄嶺表使其垂白重親泣血萬里臣誠傷之且城下之盟自有主其議者敏於是時未爲宰相眾說亂依違其間至於金敵已還敏爲宰相遂決意追襲但爲己失事機斯敏之罪云爾得譴不當與眾人等以是遂廢定防之功則已重矣今錄其過因廢其功臣竊謂必非仁聖本意當時議者不詳失於建明而已謂宜明詔還之赦智謀之不逮著忠力之無忘以勸事君非小補也且臣當去嵗之春數詆朝廷専和議則於敏非敢私也當彼隆盛之時臣與之爭及此斥逐而爲之言區區何心其間端爲國體而已矣

繳盛章詞頭札子

今月日承中書省刑房送到詞頭一道盛章落職差提舉南京鴻慶宮襄州居住何防落職差提舉亳州明道宮本處居住者按章姦慝之迹久已不逃聖鑑幸防陛下天地函容湔濯奬蹙冀收其報而章之防險根於天資孤負明恩終不思革顯謫旣行公議交慶然臣尙有所未諭者襄陽乃章墳墓之國章於州城北營大第云屋潭潭甲於諸路功役資費不出其家徒以威聲气焰刼使郡縣侵牟百姓騷動一方至今寃痛之音未絕也而又使以其身往彼其貪忍之資不待親執州權民必重被其患襄陽之人亦何負哉今何防坐與交通已徙它州而盛章重有姦邪倨傲不恭之罪乃獨歸安其第均爲斥逐重輕不倫且使爲人臣者姦慝未章則要職美官揚厲於公朝罪惡旣暴則眞祠厚祿優遊於私室小人夫亦何憚而不爲此𨿽一盛章之休戚何足以言而系廷臣之勸沮不得不慮所有詞頭臣未敢具艸謹錄奏聞伏敕防

論李邦彥札子

臣近論宰相白時中李邦彥執政王孝迪等去位不出都城非祖宗法今時中孝迪已詔赴鎭而邦彥未去臣竊計陛下祗以邦彥前日曾有節損一言之善故未遽遣臣若不爲陛下盡言陛下無由悉其本末按邦彥之心𨿽無深阻但材質浮薄學術寡陋初附梁師成王黼位執政而蔡攸薦之爲宰相童貫蔡攸之行也身見河朔流離將亂幕中賓客多勸攸貫說上皇以節損而攸貫等自知富貴已極但乏眾庶之譽故其還朝以賓客言時時從容爲太上道之太上慨然思一大變時事而邦彥適爲宰相遂與攸貫協力然邦彥才術不足以果斷忠固不足以持守故徒紛紛卒無所補論邦彥心止於如此若數其罪不勝誅矣何者當取燕山之時邦彥身爲執政坐視禍變不爲一言去嵗復起雲中之役人益寒心邦彥身爲宰相阿意詭隨又不救正若邦彥當此之時不知事勢必亂是無識也知而不言養交持祿是不忠也無一可者逮至倉卒敵騎渡河邦彥但謀竄身不急召兵保城遂至失備幾危社稷昔漢家盛時水旱薄蝕皆以天災防免丞相今者邦彥執政六年於此而大位內禪萬方外騷宮闈播越宗廟震驚畿甸殘破生靈屠戮此豈止水旱之災薄蝕之變也哉在昔法義主辱臣死尙復何逃陛下仁聖幸赦不誅謂宜以禮自圖進退乃復遵用蔡京王黼故事身爲宮使畱居都城禮視見任執政耽寵昧利無大臣體夫大臣罷政而猶畱都城者必爲其人時可咨訪有補國家也臣考邦彥相道君於安平之時則忠益未見輔陛下於艱難之際則智謀不聞畱連趦趄亦復何爲且邦彥素擅朝廷進退在位故今廷臣二三顧望疑將復用莫敢公言願陛下逐出邦彥使士大夫壊植散羣一意首公爲朝廷用則法義昭明於上而輿眾慰釋於下其於邦彥恩已厚矣取進止

論釋氏札子

竊料今天下僧與在籍而未受度牒者又有田園力役之合集不減百萬豪傑之士猾賊之民往往隠於其間以祖宗之英武削平五代之亂卽使塔廟錯峙於四方必有深意蓋國家所以棲育豪傑而導之使歸措天下於無事之一術也昔者秦苻堅以百萬之眾敗於東晉悔不用釋道安言梁元帝用陸法和部曲弟子擒任約困侯景燕盜沙門法長爲天子破北平郡轉寇廣都白狼宋盜推沙門道養爲蜀王攺元置百官眾十餘萬魏法秀構亂平城幾危髙祖又法慶號大乘賊攻防州郡殺刺史三年而後定唐僧圓淨連李師道謀屠洛陽此皆著在史冊班班可考以古推今則所謂豪傑猾賊雜有其間無疑也惡可以忽而不綏靖之自釋氏入中國歷魏世祖周髙祖及唐武宗凡三廢斥然魏世祖時宋帝江南周髙祖與陳齊三分天下唐武宗世三鎭割據河朔是皆僧有所牒唐之都城藩郡皆有畱守若夫舉天下而盡廢之使之窮極此古昔未之嘗試也兵法歸師勿遏窮冦勿迫圍城必缺是豈有愛於敵哉勢有所不可故也方今天下以六合爲家不可以魏周唐比伏覩手詔冠巾僧徒禁梵語以一道徳而凡庸不諭聖度之涵容籍籍以謂遂將剗革經文更造佛像則是實廢其教涕洟愁蹙若無所歸今若但易其號名而不變其容服人必安之必欲丕變猶宜期以數年俟其須髮旣服使無媿於冠巾又一切如舊之詔儻加佛像經文四字以上庶幾乎反側安矣道家有言其防易散是故熛煙方發則一指滅之而有餘原燎旣揚則萬夫撲之而不足方今念非太師莫能精爲上言此者某不勝感恩慕用之心獻其私憂過計於門下

論建官札子【按此首從名臣奏議中補入】

臣聞成周以來官不必備故唐建六曺三百年間尙書之見於史者不過數人國家凡中都官亦多缺而不補至崇寧間蔡京用事乃始盡補臺察之缺當時佞臣稱賀以爲賢才眾多自是省寺之間始備官矣方今當且罷不急之務裁可省之官至於諸道郡縣之吏祖宗所無者皆宜量事定制裁去冗濫庶幾安民丰財以濟武事且多故時振興蠱壊則有隨事之宜又當增官置吏者非一若不暫損所緩以赴所急素食猥眾則國將何以給之

欽定四庫全書

防陵文集卷五

宋許翰撰奏疏

因時立政疏【按此首從名臣奏議中補入】

謹攷諸經傳神降而明出則其數爲二其象爲火火象在天經星二緯星一所謂熒惑緯星也東方之心南方之咮經星也熒惑遲疾逆順伏見之不常故不可以紀時若心與咮則有定次有常時是以帝王取節焉然堯典所謂日永星火以正仲夏豳詩所謂七月流火九月授衣凡稱火者皆心星也昔蓋自陶唐以來以心爲火政之君矣何則均是火也而心爲大辰是以咮爲鶉火心爲大火大火之所以爲大者天以心爲明堂故也昔陶唐氏之火正閼伯居商丘祀大火故辰爲商星而我宋以珍光醇耀天明地徳受命主之則明堂之政不可不謹於此大火以三月昏見於辰以九月伏於戌先王之火政視焉鄭以三月作火鑄刑噐而士文伯知其將災周之三月今正月也大火未出而人作之則與天拂是以火出而災報之然則所謂出內火者謂大陶冶非常火也又火之變於天地之間能革物气以日新其在易象木上有火曰鼎鼎者取新之卦也明堂之頌曰我將我享維羊維牛維天其右之牛羊之享蓋鼎實也是故明堂與鼎相因而成像相待而成禮相須而爲國審矣鼎象木上有火是以先王四時以木變火焉而時各有宜木所謂楡栁木之木也棗杏火之木也桑柘土之木也柞楢金之木也槐檀水之木也火之變各以其時則物之新皆得天地之正气而人食飲焉此疾癘之所以不作也昔晉之遷有持洛陽火渡江者云世世傳之其火不防火色變靑至唐气不復熱則知火之新舊气性必異審矣此火不可不變之驗也師曠侍食於晉平公曰飯勞薪所炊平公使人視之果車輞也則是木實變火之气性火實變物之臭味亦審矣此木不可不擇所冝之效也伏願明詔有司四時必仿古法各變其所宜木以爲國火而傳之臣庶若國有大陶冶則皆作於三月建辰之後而止於建戌以奉大辰之政而協景炎之運輔成明堂調鼎之治天下幸甚

賞戰士疏【按此首從名臣奏議中補入】

臣聞兵家之法使貪者爲我爭使愚者爲我死夫若是者非他有利以導之也則賞固不可以不厚𨿽然爵祿顯設於朝維其得之難也是以人危身而取之使其欲而易得得而已充則人孰復肯輕身冒矢石陷堅抜敵爲國行此危事而求奇功哉故無功而賞則有功者怠效薄而賞厚則人無志於極功而國不收其偉績是賞不可以不審也昔景徳間契丹犯澶淵眞宗皇帝親駕徵之自是彊敵請盟至今不復窺邊然而師還賞功如大帥李繼隆等不過進階次加食邑𨿽周文質身督所部射敵帥而殪之酋帥旣亡敵眾遂潰然亦不過小遷其秩而已又熙寧用兵安南郭逵爲帥大破賊兵於富良江自是交阯不敢復動神宗皇帝猶以師無大功斥其賞是時燕逹最有功不過進秩二等蓋故時邊賞若斯之艱者將復有以用之故也比者西師賴陛下神明威武羌戎震栗屈膝請服然其桀黠反覆尙未可以保其往則將吏之賞不可不畱其未滿之意以待復用也臣自防恩使得待罪掖垣與兵房事月餘日間伏見西師賞功凡行一百七十餘人積除二百五十餘官其間轉行遙郡者凡二十餘減磨勘者不復數計距臣領事之前則所賞不知其防何也𨿽臣之愚不足以權戎事之大計然願陛下參諸景徳熙寧審賞之意稍謀所以酌損此者故臣輙敢因董成郭寧之事而推言之非特爲此二人惜數官而已也謹按周官六功之賞戰功曰多所謂多者非特貴夫多算古者振旅則飲至於廟以數軍實計所獲多以爲勝焉今二人之兵以其所獲除其所亡猶不足也則是得不酬失功不補過而亦防厚賞於朝臣欲遂行其詞則不知所以爲說是以冒昧而請之

河北戎政疏【按此首從名臣奏議中補入】

臣聞北方駐營朔野闚兵太行而種師道兵距河未渡此挫師之鋭而示敵以弱臣以爲非便昔董卓自言討先零日畱司馬劉靖屯兵安定以爲聲勢冦欲斷卓歸道小擊輙開者以安定有兵故也冦謂安定當數萬人不知但步騎四千而已故知兵之勢要恃聲援非必實加之也今我控扼狼車而大兵渡河號十萬眾此足以震敵人之心而增諸鎭之气欲戰則可以及事欲和則易與之講此賢於老師不用而縱敵殘暴何啻萬萬也願陛下下臣之言詔大臣與種師道熟議其便然臣累論種師道今不可廢已防聖慈許令師道制置河北戎事之機間不容髮而逮今十三四日未聞施行今𨿽用師道言恐亦未必能盡其心以朝廷任之不專信之不一故也更望睿斷早圖任之

乞加恩死事疏【按此首從名臣奏議中補入】

臣伏見畿甸戎馬以來戰士僵僕居民流散今兵旣解所宜矜卹陛下聖慈哀痛元元比已詔降度諜召人掩骼埋胔然猶道塗暴露久未盡藏恐傷士卒之鬭心亦損天地之和气春晴薫蒸化爲癘疫昔漢髙祖下令軍士不幸死者吏爲衣衾棺斂四方歸心焉此髙祖所以取天下之道也不可不察又近累有雍丘尉氏等縣詣臺訴免和糴方戎馬蹂踐之餘復軍須饋運之後十室九空未有生理而官司遽復督責使之頭防箕斂非所以固邦本也矧惟畿邑拱衛都城祖宗加厚以待緩急今不鎭撫使之重困將散之四方則都城孤危臣愚願詔官司選忠良吏令分按田野掩瘞遺骸又願陛下齊心垂哀於淸穆之中敕中外寺觀爲死事者祈福所在厚防其家以勸忠義之節於方來戒漕司非具見錢不得和糴於民勞來安集使之復業以昭太平之象而正再造之基

愼用人材疏【按此首從名臣奏議中補入】

臣聞否泰以類相反否則小人以類來泰則小人以類往先王之智不能徧知四方萬里之逺使君子小人不亂於前者要在求其類之所自推而廣之如裘挈領則順者不可勝數也方今天下姦惡如織蕪穢郡縣戕賊黎元凡才無爛羊之能冒寵有續貂之嘆吏部充塞無闕以擬注版曹空匱不給於祿廩若不一大鏟革恐終不可有爲今以軍興多故郡縣賞遺鞭笞良民無直而糴上下皆敝公私甚勞而姦宄無用之人坐縻倉廩之蓄此所謂繁其華者傷其實披其枝者傷其根者也願詔吏部稽考庶官凡由楊戩李彥之公田王黼朱勔諸道之應奉童貫譚稹等西北之師孟昌齡父子河防之役與夫防蜀湖南之開疆關陜河東之攺幣吳越山東茶鹽陂田之利宮觀池苑營繕之功後苑書藝局文字庫所與之賞滛朋比徳各從其類又若近習所引獻頌所采效用有力應奉有勞特赴殿試之流此皆殃民蠧國敗俗妨賢姦宄取位賕賄買官所叨恩數不限髙卑一切褫奪還其本秩若非此族而橫竊名噐如橫行節度之貴仕祕閣延殿之華資或以童稚奴僕而濫膺或以商賈胥役而貨取人人論列簡牘徒繁願令吏部各具閥閱諸臺諫分使防詳上之朝廷次第裁抑其坐公田得罪如鮮於可非理譴逐宜自元斷月日復其資秩恩數而升擢之以勸忠諒然後位著可淸賢能可進生民可安國用可節昔唐斜封墨勅官一日停數千員不以爲疑今亦何難哉夫糞土爲墻匠石不能施塗塈鄭衛調瑟後防難以致簫韶詩曰周𨿽舊邦其命維新願陛下順天休命而一新之也

辧忠邪疏【按此首從名臣奏議中補入】

臣聞君子謂小人爲邪小人亦謂君子爲邪君子小人雜進於前而忠邪之說交至無已則人君何以定之臣前日始爲中司爲淵聖言明主之聼天下言陳之之日皆有冊籍成敗旣效賞罰隨之今如臣言某人忠賢某人姦佞某事如是而將成某事如是而將敗陛下退朝則籍其說審克夷考而卒不讎也則按臣之言而坐其妄夫如是則言者莫敢妄言黼扆之前都兪淸矣又廷臣之間必有朴茂抗直忠信不欺之士慱詢熟察審得一人則眾言殽亂可質而定蓋忠邪之在朝廷譬如耳目鼻口之在人面已不自見而隆窊醜好人能昭昭言之是故君於諸臣𨿽甚近而難知得一信人在側則朝廷忠邪莫能相亂觀者易審故也夫君志不定則羣言繁興羣言不治則政法大亂古之明主能以其躬爲天下正者無他精意不煩約而昜守如斯而已矣

用大臣以勵風俗疏【按此首從名臣奏議中補入】

臣聞國家之基系風俗之盛衰風俗之變視大臣之進退祖宗以來大臣有體入則弼廟堂出則奠藩鎭進退之度昭然可觀比年大臣重去位而輕守節旣觧政機猶復顧望躊躇闕庭以幸復用故蔡京王黼盤踞都城如古栢根不可動移數十年間風俗大壞禮義亷恥之節亡而寵祿姑息之欲勝此旣往不可追已矯而正之要在今日伏自陛下卽位以來則白時中李邦彥王孝廸蔡懋相繼罷政皆領內祠不去朝著此蹈京黼之轍迹違祖宗之法令臣竊度邦彥方受恩防必將禮辭伏願陛下因此罷之則時中等亦將自請上不失國家寵遇之恩下以全大臣進退之義明示大正以定國經天下幸甚

乞復用種師道疏

臣伏見宣制罷樞宻使種師道提舉中太一宮中外聞之悵然失色按師道名將沈毅有謀山西士卒人人信服臣以臺制不得身見師道然素聞其賢如此自兵興以來臣所詢訪數十百人皆言師道𨿽以老疾智慮不衰而獨聞諸朝廷以爲老無計策不可復用異於國人臣考古進賢之法在易之晉其六三曰眾允之志上行也夫人各有私合眾則公故必眾允其賢也而後可進此孟子所謂國人皆曰賢然後察之者人君之所聼察如此可謂較且易矣是以用無不當後世不稽於眾而欲恃一已之明以周知人之所蘊是以防十得五尙曰比肩謂其黯闇艱難失人之多也陛下欲求知人之術則觀諸易象而質諸孟子臣恐左右諸大夫一旦論種師道不如國人素信之審也昔秦始皇老王翦而用李信兵辱於楚乃自馳見王翦謝之曰將軍𨿽病獨忍棄寡人乎其後王翦卒以持重走楚軍略定荊地漢宣帝老趙充國使問充國誰可將者對曰無逾於老臣者矣充國與羌相拒堅守不戰羌豪相數責曰語汝無反今天子遣趙將軍來年八九十矣善爲兵今請欲一鬭而死可得耶後終漢之世無西戎之患者充國之力也前世自呂望以來用老將收功如此者難一一數至於趙用趙括蜀用馬謖宋用王元謨皆見其平日論兵智略縱橫使之當敵制變卒皆折北不救以古揆今則師道之老而木訥未當謂不可用也今令師道復統河朔之師委制閫外之重將吏素服士卒素信逺人素畏易以定功此上策也處之樞府選將將兵威名方略可以折衝此次策也今無故觧其兵權委之道館使士气銷沮民心疑惑臣竊恨之金人此行存亡所系今一大創使失利去則中原可保四夷可服失此機防則非特將來再舉必有不救之憂臣恐西戎南夷共知中國太弱爭圖深入爲金人之所爲則我困於奔命必不支矣廷臣間憒憒不曉者固不足道至於近有識者多能知之然知之者莫肯力言言之者莫肯疏奏是又何也人爲身謀畏執其咎一有疏奏形迹可按不如容黙成敗不與鄙夫事君自古而然臣遭陛下休明之運衘陛下之防自頂至踵已許國矣又當言責不敢不盡竊聞臺臣諫官屢劾宇文虛中朝廷重去虛中而輕罷師道此非特臣所不諭也或謂師道足不良行害於馳驅朝謁奏事此與國之安危誰爲輕重若孫臏坐輜車中爲齊軍師田千秋得乘小車至漢殿貪賢尙能古有之矣伏望聖慈哀臣惓惓憂國之計更與大臣參之不憚攺命天下幸甚

欽定四庫全書

襄陵文集卷六

宋許翰撰論

論用相【按此首從名臣奏議中補入】

臣嘗學易觀否泰之象則知君子小人未甞相無於天下𨿽堯舜在上世必有小人𨿽桀紂在上世必有君子其所以更爲治亂相反如此者堯舜錯之得宜而桀紂置之失當也故錯之得宜則君子小人並受其福是以皆謂之泰置之失當則君子小人各窮於禍是以同謂之否所謂當與不當要在內外之間而已矣泰內君子而外小人則其象內健而外順否內小人而外君子則其象內柔而外剛剛者君子之徳柔者小人之徳也使君子有爲於內則內健可以制天下使小人委聴於外則外順而天下従之何謂內外傳曰睽外也家人內也否泰反其類也故人君躬必與小人睽而以君子爲家人者類固相反𨿽然人君以一人之明而欲以盡知天下之君子親之使爲家人又欲盡察天下之小人睽而逺之則𨿽堯舜之聖難於此然圗其昜則必有要矣舜選於眾舉臯陶則不仁者逺湯選於眾舉伊尹則不仁者逺故昜曰君子有解小人退也前日君子小人上下倒植內外逆施姦罔充斥臣未易遽論而獨竊怪陛下卽位以來朝廷之間未見泰象臣是以請先論之如近日王孝廸之昏庸已污翰苑而擢中書侍郎蔡懋之頑固已敗樞府而猶遷右丞當時四方聞之無不悵然失望此則陛下旣悟而罷之矣今又將相張邦昌於廟堂則是古之所謂外今之所謂內類進之禍豈復勝言臣竊意陛下聖明豈不知前日之亂皆生於大臣姦防不去此屬無以爲治而相邦昌者蓋或權以濟朔騎之行未必遂用故臣未敢正擊而一發其端於此他日若果用之則臣請得以死爭之臣以爲陛下正始之時置相不可不謹譬如植木始得嘉木有種其後材將不可勝用始得惡木而植之則惡木日滋其極將至無復取材且君臣一體相湏而成自昔未見有君無相而能成大業者也故陛下欲爲文帝則相必有陳平周勃欲爲唐太宗則相必有房齡杜如晦欲爲堯舜三代之君則必有堯舜三代之佐而後紛無不解爲無不成將前卜天下之安危在始觀置相之得失故願陛下考而愼之先王知人之道要在公聴並觀驗左右之言於諸大夫驗諸大夫之言於國人驗國人之言於其人可見之迹灼知其賢而後用此孟子用人之法而易之所以爲泰者故臣輒敢論思先之以爲治本

論戰

臣伏見金人退師以來朝廷搢紳上恬下嬉幸於無事恃以爲安而臣獨竊終夜不寐方以爲憂夫以金人之性貪功好戰而我旣示之以弱開之以利不過一二嵗勢必復來自所割三鎭疾馳三日則突騎犯都城飛塵入宮闕矣當此之時金帛不可復得地土不可復割邊鄙之師不可復召智能之士不可復圖萬世之變可勝言哉今聞姚古等兵已次國郊竊謂陛下可以閫外之事制於將帥若遣一介之使可下下之使不可下則用兵不疑臣嘗熟計我戰而勝則防福無窮戰而不勝則北阨井陘西斷太行內守大河國可無患敵以殘敝將歸之兵力必不能復取三鎭故我勝亦利不勝亦利此可決戰一也敵欲旣盈將驕卒懈時益暄暍人馬喘汗以我方鋭撃其惰歸此可決戰二也我眾彼寡以十當一反顧者誅旋踵者斬使威令旣必行則罷弱者奮況於闗陜百戰之士外誘以金繒而內激以憤恥破賊必矣此可決戰三也種師道持重名將今𨿽老疾智略足恃議者見其木訥若無策畫此蓋不以口撃賊者昔趙括論兵其父奢不能難也而奢謂括將必敗趙師宋文割據江左聞王元謨論兵飄飄有伊洛間意及使之將望風奔潰聞師道自少沈毅蓋其天性介冑之士瞠目語難自古而然未可遂疑況今濟以姚古必能相與成功此可決戰四也陛下仁聖誠動萬姓義感三軍人人思爲國死以滌中原之恥而發七廟之憤夫天時易失而人心難収陛下今不乘此利勢後必悔之此可決戰五也今全軀保妻子之臣務在張敵聲勢虛喝恐劫茍安目前遺患萬世此其意無他不過慮戰不勝則咎歸議者使身不利今一主和身保無患明年盛秋朔騎復來則必諉曰國家事敵不至不得歸咎和者姦回自營孰便於此非復有爲陛下宗廟社稷長慮卻顧者也夫一勝一負兵家常勢要觀大計如何爾議者以姚平仲前日妄動小衂以爲王師不可復用傳曰凡此蔡功惟斷乃成故願陛下斷之而已矣取進止

論三鎭

臣伏見王師之行廟算未定此疑事也今古蓋未有能以疑事成功者故朝廷之意惑則將帥之心不一將帥之心不一則士卒之气不鋭斷而必行鬼神避之此精誠之力也陛下欲斷今日之議當究爲和爲戰卒當如何而已矣其中小小利鈍非大計之所系也昔漢髙帝蜀先主皆號聰明神武爲一代之英雄考其用兵敗北無數然其志气挫而愈厲抑而更者大計已定於中此其所以爲英雄者也陛下欲決和議則臣願陛下取太史公記虞卿傳覽其反復此往古之鑑也方今若失三鎭二十州之地則天下之勢已斷西北無河東則陜不可守無河朔則汴不可都計不過謀渡江南臣考永嘉渡江能爲東晉者乃王導謝安英賢相繼扶危救傾僅能立國而中原丘墟遂分南北後世有王導謝安之才則東晉宗廟可復立也社稷可復建也盜入陵寢取一抔土則將若之何言而至此可爲流涕陛下永念方來之艱則今日𨿽復騷動天下猶不得已何者擇禍莫若輕也或者以爲太祖卽位以來未有江南晉蜀而卒能混一區宇臣以爲不侔矣太祖生長兵間非若陛下繼體守文建隆將士百戰精鋭非若方今將不素養兵不素練也敵在掌握縦而不取使之益張若之何而以太祖爲言故凡守和議者以國與人者也陛下欲決戰議則臣之所陳可戰者五已具前奏矣今使敵不釋憾則渡河之師當戰戰則必有漕運之役有應援之兵有扼據之要皆當素治不計小卻但責成功而後將帥志一士卒气奮三鎭之守有死無二若我將以疑遣師以茍行則精鋭已亡何以取勝凡今爲和議茍取目前之無事然亦未可必也臣聞西北之民人人相語曰吾屬與其順敵則寜南向作賊死爲中原鬼使三鎭之眾發憤怨懟人爲冦攘非小變也故姑息目前亦未易得況又方來之患亦未知稅駕歟自古用兵必有異議成王之時周公東徵民有十夫予翼而已其他罔不反曰艱哉晉武與杜預謀取江南大臣賈充等皆力爭之獨一張華贊定大計唐憲宗用武元衡裴度謀討淮西盜殺宰相朝廷震恐請罷裴度以安諸鎭憲宗大怒討蔡益急唐之威令自是復振周世宗初卽位北漢引契丹入寇河東世宗自將禦之宰相馮道固爭不得周之功烈自是遂興書曰惟克果斷乃罔後艱陛下所以疑者度眾人必以姚平仲前日之敗自持其說近種師道爲臣言平仲所以不利者刼寨之法不用大兵當小擾之使自蹂借而後可乘又地勢橫入江河中度兵隘橋此利誘使出戰不利以兵入鬭也臣以是知師道有謀故前日之功失在不用老將而用驍勇不恃謀將而恃詞說非兵不可用也昔石晉開運之變契丹始入敗不窮追近冬復大來遂陷都城國朝景徳契丹入冦澶淵之役亦不窮追而與敵和親夫開運景徳驅逐之策同而成敗之效異者何也開運之時中國方弱而示之以畏故冦復來景徳之間中國正彊受之以和故寇遂定今議者不鑑開運縦敵之患欲爲景徳之寛大則可謂不知時矣陛下何以不試使議割地者身任數年防不復入則臣知議者必將難之夫國不保數年之安而欲定萬世之策必不能矣乞下臣章使有司定議

論用將

臣伏見艱難以來用將不専稟命朝廷故使大帥節制難一機防屢失敵勢益張欲茍無事而變更愈繁欲姑休息而息肩無日此忠憤憂國之士所以中夜慨嘆撫枕而興也今旣明示天下以弱是以河東之兵深入而不忌陜西之冦內侮而不止情勢至此亦已棘矣若不一大變前所爲恐不復可濟爲今計者獨有起種師道聴以大計朝廷但責成功而已昔漢帝取魏但問大將步將騎將爲誰知非韓信等敵遂決不疑以是知用兵之法要在論將而議者以種師道姚古有怨故罷師道而用古然臣竊觀漢髙祖始用陳平防軍諸將不服更使盡防諸將諸將乃不敢言韓信初拜大將一軍皆驚髙祖不卹也光武之時賈復常欲手殺冦恂光武躬譬解之曰天下未定兩虎安得私鬭今朕分之卒使二人結歡而去今陛下欲正天下則宜如髙祖欲和調將帥則宜如光武方乏材時將臣至少豈得使之一廢一植至於勤王之師𨿽已罷遣今恐事棘不免復召但使河朔賊破則河東賊勢自絀要之非一大勞恐無休息之時伏願陛下更與大臣熟慮早定大計今日之事已難於前日安知後日不又難於今日也而議者猶欲循前之姑息前之得失亦可鑑矣取進止

論學校謗傷

臣聞萬人所聚必有公言傳曰防民之口甚於防川川大決而犯傷必多是以監謗而衰周亂禁言而彊秦亡無逸之訓曰小人怨汝詈汝則皇自敬徳不啻不敢含怒此疏川而導之之術也昔者鄭人遊於鄕校以議執政之善否或謂子產盍毀鄕校子產曰其所善者吾則行之其不善者吾則攺之是吾師也毀之何爲國家自王安石持矯拂世俗之說流獘至今其患可見陛下方將公聴並觀力矯此獘優容受納務盡羣情前日宰相吳敏畱李邦彥止是避嫌分謗因以鎭撫士民而或者未達其心謂爲力排公議或私相譏謗責臣不言臣謂但使朝廷徳日以勝則此等疑論自當衰熄竊聞臺臣論奏學校謗傷宰相中丞等事臣恐陛下遂行其言則將使忠鯁杜塞譏毀不聞朝廷蔽防復如前日此亂亡之機也不可不審伏望聖慈勿下其奏以來四方之賢而通天下之志

論宦官

臣竊考觀載籍自春秋以來國家昌大世祚綿永者惟漢與唐至於我宋方建萬世之統此近古之三代也漢唐亂亡皆坐內侍爲我宋鑑可謂明矣是以不可不察漢唐之季世治平積久人主不憂敵國外患而安於佚樂不親法家拂士而暱於近習於是姦宄得乘其間興宮室池苑壯麗之觀致妖冶靡曼傾惑之色以蔽其明爲讒諂導諛險詖之辭奏囂塵淫放鄭衞之音以亂其聰諱避危亡之言緣飾隆平之事使之燕安豫怠廣侈無憂以壊其志而後扶輿骩骳以導之喜忿懟恥辱以導之怒祈求要請以導之施私相竊語一嚬一笑皆能陰陽人主之意使國威福潛移於是大阿之柄始倒持於下矣其漸至此則各隨其世事勢之流相激生變爲亂不同同歸於亡東漢祖尙名節士大夫各持淸議以爭之故其季殺戮忠良禁錮賢雋袁紹乘天下之忿起而誅之而後漢亡唐北司本兵權重東漢而士大夫莫與之敵是以世無黨錮之禍而帷闥之勢陵人主幽辱廢置無不如意朱溫乘天下之忿起而誅之而後唐亡本朝北司之盛殆過漢唐學士大夫凜凜久矣前日緣太學生伏闕論事數萬之眾不約而従發憤嚾呼若天導之使北司之勢不誅而自折則袁紹不復施其謀而朱溫無所加其暴此所謂宗廟之靈社稷之福也書雲天視自我民視天聴自我民聴民之所欲天必従之是故上酌民言則下天上施陛下於何容心亦憲天而已矣凡退聴者無所歸怨而國制大定是乘一時之變而建萬世之利也而議者猶或非之夫前日但緣務専國是不酌民言郁其忿怨以至於此漢唐之季變生豪傑其禍至於不可復救今國家徒以赤子啼號赴訴其枉一言撫之而萬姓返室懷仁歸徳豈不賢於前世萬萬也哉此臣之所以爲陛下賀也臣竊過計但慮事定之後邪說搖奪哀祈感動法不終守是以敢申言之謹案周官宦寺皆冢宰惟內小臣上士四人鄭康成以爲異其賢者余不過僅數十人未有登於下士者也是以內侍之禍不產於三代之前使國家能按今日之法而世守之則內侍得以保身延祀不罹誅殺於下而國家因之垂化定治不憂禍亂於上內外休寜不亦懿乎故願下臣章於內省掲示成憲永戒前非天下幸甚

議

明堂時令議

某聞天人之際精祲相蕩象類相取無定方體惟所感變是以古先聖王深觀乎天道而均調以人事在昜之復曰先王以至日閉闗商旅不行後不省方商旅者陰也後者陽也日之始至陰壯陽微故使閉闗商旅不行以遏陰气而後不省方深存而致養其一以定陽徳冬至者一嵗之始也先王終嵗之事輔相天道類悉如此而易不可以徧舉故於復首一見之而世得以類推焉凡陰陽五行之變本原於易而降在洪範散在太惟深思知化之時能使道通爲一某嘗竊原天地之數考諸洪範而爲之說曰形凝於西而觀生於東故木爲貌聲動於東而節成於西故金爲言木生火故貌可視也金生水故言可聴也二之照也麗乎有方比視逺之明也一之虛也通乎無方比聴徳之聰也其證諸天也一潛而寒水气之精也二軋而燠火气之變也三和而雨木以水滋仁之愛也父子之道也四辧而金以火燥義之制也君臣之保也肅以欽恭乂以制従哲以正厥明謀以審厥聰不恭以肅則恣行而狂不従以乂則陵節而僭不明以哲則豫而無斷不聰以謀則急而無稽是故肅乂哲謀能使雨寒燠従時而不愆狂僣豫急能使雨寒燠常久而無節也思者風也思在五行爲土而風以木气在中蓋地以五相守數之窮也而天三變而通之是以鼔舞之風發於大塊也變五以三故睿而通妙三於一故聖而化聖人精一入乎無思故能無不思也思而正勝則修而爲聖其風時思而妄雜則亂而成防其風恆思者君也四徳之所恃以成者也土气之濕水或使之也水潛於土故聖以一妙而禦中也金气之燥火或使之也火緼於金故乂者慶賞刑威惟二折天下而成方者也木之恭者水本之也火之明者木資之也水之聰者金瑩之也皆因而用之者也恭之作肅金斂之也明之作哲水斷之也聰之作謀土稽之也皆制而成之者也金土異此天地之數所以成五位之節者也是以其徳重固其道制而用之而成於自用火克金而従木克土而睿金凝而作乂土化而成聖也是以聖人之相天也木不足則用恭木太過則防肅金太過則用従金不足則防乂火不足則用明火太過則防哲水不足則用聰水太過則防謀土太過則用睿土不足則防聖木沴則制天下之狂金沴則禁天下之僭火沴則飭諸豫水沴則抑諸急土沴則袪諸防也其在周官有敍事有救政敍事所以治常也救政所以禦變也何謂敍事月令所載是也又如春正月泰卦禦之太之气其首爲差爲重爲增爲鋭爲達爲交聖人修其畫贊之徳以道其化如秋七月否卦禦之太之气其首爲常爲度爲亥爲昆爲減爲唫爲守聖人修其畫贊之徳以受其福也何謂救政庶證所驗是也又如木不足則聲尙角色尙靑政尙仁毋殺鱗虫毋傷新物赦小過解久禁以扶木气木在太其類爲鱗爲新爲赦爲解故也如金太過則聲尙徵色尙赤政尙禮息巫風戒猛政警邊城之變飭寇賊之防以抑金气金在太其類爲巫祝爲猛爲邊爲城爲冦爲賊故也嵗時適平則有敍事無救政嵗時有過不及而敍事救政兼舉焉古者王公坐而論道爕理陰陽寅亮天地必有以深造乎此其妙難知而其麤則有司可得而陳者也按昜之傳戊戌之嵗泰卦禦之而正月又泰所禦皇帝作興明堂以儀式文王之典日靖四方之義紹修古道資取化源肇自來嵗戊戌正月之吉號詔天下以大振顯祖宗之烈光是謂裁成天地之道輔相天地之宜以左右民與泰合符謂宜因此盡舉洪範太之說系諸昜象與時損益定著月令爲萬世法有司前期旣具敍事又具一气救政義類所宜告諸朝廷朝廷以時相觀庻政考合師言或創建新令或申敕舊法審則宜類參乎元精條列以上誕布而下使民由之以安以利而由其所以然必有以感移至神導迎和气天下幸甚

欽定四庫全書

襄陵文集卷七

宋許翰撰狀

天寧節謝禦筵奏狀

夢日發祥壽山持福粲然海防慶洽雲天恭惟皇帝陛下運履壬辰帝輝屢格歷符己酉天統方開仰麗澤之何窮輯貢珍於無外臣等生遭盛際躬被湛恩介昭明於萬年敢希大雅祝福壽於多子竊比華封

代賀大郡冬狀

一元順動萬寶潛萌凡厥誠明並受休祉某官吉康禦眾審克禔躬方率履於時昌宜懋膺於靈寵未遑馳慶先辱貽音感佩之思敷陳曷旣

代賀詔使冬狀

仁維道合動與時行以仲山甫將明之材方陽詔節益範孟博澄淸之志自肅列城禦利有攸往之辰輯罄無不宜之福登崇之寵光大難量某辱在明臨阻於賀慶頌閟宮之燕喜莫奉舉酬陳洪範之壽康徒厪抃蹈

代賀政府冬狀

觀雷之復見至徳之本原望云以書詔丰年之防象恭惟某官欽明百撥勵翼萬防靖共聴於神明化育贊乎天地式燕且譽厥崇亞正之儀俾壽而臧更介太平之福某逺叨恩覆阻望精明化國之日舒以長共識履端之慶君子有酒多且防莫傾薦頌之誠

辭免試中書舎人奏狀

六月二十九日奉禦筆召試中書舎人者聞命非常撫躬自失伏念臣早從役文章不數於時流久抱羸屙志气已雕於嵗晚𨿽在合宮之毎懷眞館之求豈復堪事華藻於英妙之間而欲使代號令於鼓舞之際儻貪榮而冒昧必速累以顚隮伏望皇帝陛下子保羣工天臨庶彚曲遂飛潛之適俾歸分願之安所有召試指揮伏乞追寢勅防

第二辭免奏狀

右臣今月日承東上閤門告報已降告命除臣試中書舎人者聞命震聳不知所爲伏念臣久淪州縣早廢問學多病積衰精明雕耗比緣召試已具自列所以不敢冒進之懇如此逮防給札西省庸薄亦旣可見恩華所被𨿽欲自彊念終無以當至仁登擢之寵而稱休明任使之意伏望聖慈收還成命

辭免徽猷閣待制奏狀

右臣聞命震悸不敢自安伏念臣本無異能誤防超擢恩榮不副災病相仍尙軫淵衷俾食眞館在臣分願旣已叨逾豈宜更竊寵名以累一時淸選伏望聖慈收還成命

舉自代狀二首

具官章元弼事親純孝作吏潔防讀書爲文四十餘年文旣益髙知者益寡甘心久詘素節不渝舉以代臣必充公議

右臣伏見承議郎通判唐州陳求道文詞簡舉議論英亮名節可以厲風俗噐能足以濟事功臣實不如謹舉自代

啟

謝館職啟

險阻艱難忽反神明之觀防擢倫比來陪英俊之遊弗稱所防更以爲媿竊以國家作稽於古訓館閣遴簡於時材防繹人文精符奎壁彌綸天造祥發龍儲在禁嚴世爲寶祕非揚雄之沈鬱莫扼其奇有劉向之辯章庶究其博曽是羣於大雅蓋多出於名臣品流一淸士譽遂定宜得俊賢之望益爲盛世之華柱史精深窮四方之所記石經是正萃千兩以來觀如某者學窘淵源文乏珍瑋一丘一壑若有天資三沐三薰殆非世噐獨服膺於此道竊妄意於昔人審分願以卽安忘嵗年之易暮被明月而佩寶璐思飭躬以自奇飲墜露而餐落英恐修誠之未潔腰折彭澤之米目送瀛洲之云悠然一官營在三徑弗圖召節忽至窮城察於炳階不見庸能之異眾登之文陛又乏智略以輳前夫何甄錄之優亦竊校讐之寄繙象籖於四部究鳥策於千齡神气淸明自發帝居之夢圖書奧衍盡窺王府之珍於粲寵休是謂褒顯此蓋伏遇某官荒包畛域博洽羣倫亮皇極於五三兼相業於二八等差多士如權衡之制石鈞養毓眾材若嚴阿之保艸木曽是鴻鈞之造不遺一介之防某敢不益彊其所不能究觀其所未至

回章邦老賀館職啟

威鳳回翔下恩書於禁殿抃鼇贔屭登吏隠於神仙稽古其榮撫懷惟媿伏念某非兮則學老矣何施人逐利於馳驅吾爲之範眾爭榮於暇豫獨集於枯志意凜乎猶存嵗月忽其已晚一班一級益無味於少年三沐三薰復何能於多士得失聴塞翁之馬沈浮隨海客之槎孰謂幽人忽膺明詔俾望玉墀之睟穆獲遊冊府之髙明冠彈半世之塵履接羣英之武遂容濩落一慰蹉跎此蓋伏遇某官遊夏淵源卿云黼黻不謂矣蓋嘗博我以彌文惟其有之乃能立人於餘論致玆孤陋竊世寵褒儻有合於明時少酬志願期不移於素守以辱友朋

上黨通劉待制啟

祗命宸章官府幕潔齊將見震動靡寧伏念某志介弗通迹孤無援自信斯心之固守罔知舉世之駿奔命或使之數奇事每要於大繆一塵名第十有五年再試庸能百無一得不少飾其根柢寧久辱於泥塗計緯繣而不移時晼晚其將失求老農而學稼初負歸心遊大人以干名實乏眾技眷時材之競爽審涯分以偸安樂莫樂而悲莫悲倦觀榮悴吏非吏而隠非隠聊復浮沈徒習州縣犬馬之勞頗識簿書米鹽之務庶幾衣食其力曷參帷幄之謀諒匪國能猥從噐使斯蓋判府待制道闗百聖徳望萬夫國體系之重輕士類視以進退險難備試气百鏈而彌剛變態孔多節千齡而獨茂夫何孱陋獲此依歸永懷一顧之榮曾是平生之願防英聲之勃勃附鳳以揚依光景而提提瞻烏亦好

謝元城劉待制舉文章典麗可備著述科啟

飛章論薦過爲蟠屈之容撫迹恩輝遽攺榮華之觀名虛如畫寵至若驚維觀載籍之傳皆原道徳之意非亢其體不足以起至理之髙明非偉其辭不足以章大化之淵懿故商周之書灝噩而春秋之辭謹嚴易倚數而經奇詩緣情而盡麗夫聖明之述作後世無以加之蓋道數之發揚其所從來逺矣國家表六經之化海宇復三代之風環璧水於西雝作成多士祕蓬山於東觀間世異人雍容乎誦之聲馳騁乎圖書之府維教化格中者其材日懋則辭章發外者與道俱隆家有政駿之長人擅淵云之富尙咨近侍往訪厥遺進於斯時誠難其選如某者淸苦建志孤蹇餘生气力不能服田畝之勤勞財利不能通闤闠之交易獨知感厲幸生聖世之難逢俱無能爲乃竊經術而自托義理之所回激風雅之所感移據古討論日信書而好大登髙賦詠時體物以思紛采獲英華發揮經緯心益勤而覩祕力屢屈而知難業已卽功未能絕意夢思已久竟無池艸之神奇編削空多僅有江風之冷落徒費學文之嵗月政希事道之功名偶發策以試言遂解巾而從政素學荒墜迷簿籍之相仍淸思消亡倦塵埃之竟日時飄忽其將晚志緯繣而難成靄北斗之夜光誰收淪迹望西山之朝气日有歸心豈意特達之知忽剡非常之薦將使斷裳之俗吏進希秉筆之英才勤苦詩書久荷吳公之幸愛沈淪選調遂因袁盎而知名夫何素履之獨行獲附靑雲而自托斯蓋判府待制道隆獨運徳盛兼容察其沈靜有受道之資憐其劬悴有好古之志回汝南之定論徇河北之過譚知遇於聲塵寂寞之時勉勵以文章著述之事隴云書壁媿無栁惲之才江月升舟遽起袁宏之譽藝能之幸今古相望重惟竊祿以來再經寒暑行當解囊而去一謝塵勞侵云石之寛閒借簡書而嘯傲撫壯年之未暮冀力學而有成作爲歌詩揚厲徳業備靑史之遺事助白日之休聲持報萬分庶幾一得若乃逢辰行志則非泛駕之敢期造物無私一付化鈞於他日

賀門下侍郎啟

錫還北闕總秉東臺凡在鈞鎔共知抃躍竊以變權易勢屬元聖之難名公聽並觀藹眾賢之在列眷此黃扉禁嚴四輔之位思得白首耆艾一徳之臣以望盛朝以圖大政誕頒明制克協能謀權臣憚栁夷曠之正言多士服張庭珪之知體得人其盛異世相望恭惟某官道馳極摰噐稟閎深經天地以成文集聖賢而爲大奮逺業登翊近樞迪彛倫於大中平平無黨斷議論於至正蹇蹇匪躬逮遭讒慝之多艱卒奉名節而來復深圖經國格我十朋之重徳鎭時凜乎九牧之鼎善方而有眾惡可遏而無誅明良之孚中和以建四方無侮萬世有詞豈惟制勅之行過李乂而皆正厥觀諫誨之納命傅說以欽承永念薄躬故服寛政佩明恩之甚寵瞻盛節之載崇引頌則勤撫懷難旣

謝監司列薦啟

公函疎逖志收一路之才明振阨堙躬發眾僚之底薦諸宗廟朝廷之顯以爲庠學臺閣之儲忽奉異恩非所妄意伏念某學無師法資乏吏能自知無用於時不復爭名於眾老作諸侯之賓客志在斗升媿聞豪士之聲塵效玆尺寸豈謂淸明之舉亦收畱落之餘此蓋伏遇某官力佑昌辰務知大體念將明之所重要在得人惟論薦之必公以爲報國若一介之何有終屢顧而不遺豈特私恩是觀盛徳類在滯頑之質猶有激昻之心謂將必報於崇深則今豈敢儻毋大辱於知遇或卒庶幾

謝攺官啟

論薦不捐揚於文陛恩榮有煒振我衡闈伏念某棄意髙明委躬奇薄爲親以屈故州縣吏之而弗辭奉節而窮蓋嵗月老矣而靡悔乃繄逢遇亦云敍遷盤錯輪囷豈中朝廷之噐昭蘓闓懌忽闚日月之光孰爲之容使發其覆此蓋伏遇某官方將駿徳以望盛時紛如鸞鳳之輝人思是附彼珪璋之質士知所矜凡防譚嘯之棄餘皆以聲名而著見孤危久托受獲孔多察其寡特而莫爲介儔哀其阨堙而無所幹及於玆翦剔亦俾奮揚服寵命之載新實逾妄意撫薄躬而增厲曷報碩施

服闋後謝攺官啟

名策玉京旣遷資秩迹登龍阪有媿品題伏念某材譾噐輕數奇祚薄無交於尙賢之世不競於吁俊之辰頃借五六公之薦論僅脫十八年之選調辱拜嘉於嚴陛卽侍疾於慈闈力殫百計之勤藥石不效血盡三年之泣皮骨僅存嘆駒隙之不淹傷犢從之無冀逮去墳墓以襲衣冠國都之舊重遊悵然如夢鐘釡之謀已解悲不自知弗圖復望於門墻玆獲自通於牋記恭惟某官結衷皇極奮績熙朝方揚厲於時材務通眾志顧雕零之舊物豈不與哀𨿽退循有不天之菑然進謝有後人之懼率精誠而自致庶托崇深思報稱於所防敢渝永久

謝方漕啟

公函疎逖志收一路之材明振阨堙躬與三人之列薦諸宗廟朝廷之顯以爲庠序臺閣之儲忽奉異恩非所妄意伏念某守方不變防術無奇屬當眾材陳力之時竊慕古人行志之事莫參髙妙自取奇窮事業紛以就荒日月忽其易失蹇超揺而無翼欲寂寞而絕端世路彊顏幾三戰而皆北人生有志要萬折而必東故險阻艱難之備嘗卒嵚防歷落而可笑掃室布席尙分四壁之明鼓防播精亦足十人之食受容不逐假寵已多弗圖枯朽之資更累雍容之論此蓋伏遇某官搢紳之望雅俗所依凜然居諸公之間借之以一言之重翕其擬議從我品題坐使泥塗若更衮繡一介必取謂天下得士而昌三嵗益親見君子與人之一負非常之寵眷知難報於平生某敢不睎志士之進修無忘愛日譬農夫之作苦以待逢年庶不辱於知人期自見於斯世亦復迂濶而何益終愧恩私之不讐

賀方漕子正啟

被書中扆總計外臺方鷁渡河灼受印地寶資其康阜天節爲之淸明列城向風多士動色恭惟慶慰某官好是正直進以髙明凜焉山嶽之輝倬爲邦國之望念玆出試肇彼登崇以參稽聖哲之學而疏觀百吏之效能以贊襄廊廟之資而圖回一道之經制是謂使表克將王明某往以凡才曲防亢寵竊邑神崧之麓已濫彈冠築居淸汴之濱毎容望履薦辭肆好禮容晏溫舉之於未識而不疑樂之於旣見而無斁違顏旣逖懷徳維勞悵望河梁尙想防檣之東去光華原隰敢期旌斾之西來欣玩郵書怳疑夢寐肅徒禦之方至紛軒裳而並迎竚奉薄躬卽安大庇防英聲之勃勃附鳳以依光景而提提瞻烏亦好

賀洪轉運判官啟

懋膺詔函更佩計印使權增長輿頌交欣恭惟慶慰某官術業閎通徳行敕備防起外臺之屬對中扆之嚴四方得將明之材萬乘有見晚之恨宜賦政之未幾毎寵數之有加尙資飛挽之功裕於晉部卽聴追鋒之詔置我周行某久以薄躬托於寛政重仰光華之盛更深忭蹈之勤

光膺制詔懋總將輸使指載隆帝暉彌屬恭惟慶慰某官倬彼盛徳望玆一時方覽輝於隆昌以撫壯而超詣凡纉之事必底於功少弭節於星軺益紆北顧佇聨華於玉陛更仰南圖某與居眾使之中最防一顧之久楚江墜屨或興疇昔之悲齊社散材將有神明之寄願言踴躍實倍等倫

賀運使加職名賜紫啟

奏功有允奉節言還陞聨延閣之華大總計臺之重軺軒朱渥組綬金輝道路竦觀搢紳欣慕恭惟慶慰某官深造大原而文章輝發於英變髙觀防古而議論經濟於眾宜究其所知要必有用倬彼事功之偉綜諸學術之防厲我全能錫玆異數某搶楡有止賀廈方成一介何知但仰鯤鵬之變化三年將去徒勤燕雀之徘徊惟厥贊譽斯倍倫等

問張少卿啟

去徳歷年未返神明之觀遭家多難莫修咫尺之書徒防感於受恩每瞻言而增慨恭惟百神所相必有萬福來崇琳館雍容英襟衝邁某官徳明且哲道直以方據古則然不肯追參於時態事國而已寧知容恱於權門惟其翩翩失實而無難是以蹇蹇匪躬而不貳永思而去得計何髙逮玆聖政之日新方攬異材而更化顧我壽雋豈久盤桓某憂患之餘棲遲至此眷言疇昔恍若他生逺迹門墻未有趨風之日寓辭簡牘不勝慕義之心尙冀蕭辰用綏福履

賀王給事啟

伏審懋膺綸檢進直闈揚厲聲華踴躍觀聴恭惟慶慰伏以給事介然純至輔以修明方韜堙悠久而不渝蓋涵養靖深而有待屬遭興運果被睿知顧邈時材隮升法從追裕陵之簡注乃眷不忘求荊國之儀刑斯文未墜諤諤諫論之厲渾渾典誥之醇允協朝僉用光夕拜竊伏聞諸輿議將大正於鼎司方以薄躬托於鴻造靜言疇昔之好恍如夢寐之遊欣逢盛徳之進爲顧嘆淸時之流落斷裳空履分已絕於髙明結綬彈冠意不無於飛動

賀孫元忠司諫啟

肅膺詔節懋直諫垣宸扆虛懷朝紳動色竊以載籍所盛國家將隆必退托於不明以廣開於眾正雉鳴於廟祖已訓近親之丰獒貢在廷召公戒逺物之寶莫非廸哲曾是交修故稽盛徳成功必有法家拂士恭惟司諫先生名照四海識望萬夫蹈道甚髙馳顏閔之極摰傳經尢防造遊夏之淵源𨿽用之其懷不章已凜然所至有迹頃膺言職實被眷知防慝弗容忠固罔缺與從俗以變化寧奉身而別離元聖襲興多士並飭樂聞駿議弼我丕基虎豹所居遂保藜藿之不采雪霜何有共髙松栢之後雕必建無窮之聞以稱非常之遇端誠於國方開爭引之原正色立朝已見太平之象玆維志行之偉兆竚觀樞近之極功永念賤防繆叨眷省西郊尙往均防利澤於斯民北路爭趨莫獲追防於下客服膺載躍汗簡奚陳

欽定四庫全書

襄陵文集卷八

宋許翰撰唘

謝方憲舉攺官臺閣淸要啟

非吏非隠誰収流落之餘不介不求忽被特逹之遇得非所望悸不自安竊考載籍之傳究見聖賢之域維志行必逹而莫禦斯爵祿並至而不窮故精明自信之誠能不變移於此道則忠固可觀之節必將著見於他時俗益不惇士始有狥莫悟錫環之惡爭傳負鼎之奇志方患於得之動常屑於蹴爾自其起於州縣固已負於詩書夫惟利害之務知豈復緩急而可倚必將淸舉遂復古風非得淵偉之才不稱懋明之意如某者淸苦建志感激受書妄睎古人分窮斯世獨抱咫尺之義不爲枯朽之資祭竈請鄰敢追參於髙妙抱闗擊柝聊卒嵗以優遊蕭然山谷之間厥有民社之寄是亦爲政捨此何求靄北斗之夜光莫收淪迹望西山之朝气日有歸心寧爲適越之資恥挾鑽秦之防眾皆靳其遲鈍人多勸以經營已矣莫知要委懷於義命斯之未信行絕景於功名詎意監觀逺蒙慰薦欲革簿書之俗吏俾聫臺閣之英遊賁以偉詞震於眾聴豈非事國必先於忠信取其近民而無華矯時方尙於潔亷察其避眾而不競姑欲甄明於公義未暇博選而防奇粲爾寵褒得此固陋斯蓋伏遇某官搢紳盛徳朝省望人勱相國家旁招俊乂孤根蟠屈惡有先容之自將雙璧光華不待立談而並降斯道變於齊魯法義舉於春秋士得引分以俟知俗稍聞風而止遽足資誦說以媿淺浮維是不敏之譾材無以克成於異數徒受恩於孤逺知啣感之刻深奉檄以歸想慈闈之慰望彈冠而去睠恩地以何酬銘志不忘撫躬有待

謝陳州趙待制無愧舉令啟

羣吏俱升獨未書於資考一章有待竟受獲於恩輝知遇益隆省循惟幸竊以道之所在固曰壯而行之仕非爲貧豈茍容而已矣顧惟聖賢之求試鮮能志業之必行開迹諸侯或七十說而無所遇上書時相有四十日而不得通無援於時不詘於道直循義命以事功名故特逹之知難一遇於傾蓋而憔悴之士常千載而彈冠夫豈榮耀之不懷類皆疏直而難進以今準古得寵若驚如某者亢世數奇起家薄援簡編千古嵗月三餘朝辭耕隴之雲暮就讀書之雪古風有志誰爲國士之知春艸無情空詠王孫之隠宸極發詔郡國獻書偶撫劍以辭親遂飄纓而入仕簿書其務寧居軒輊之重輕冠蓋如雲豈系飛集之多少彊顏逐眾撫迹甚孤繆爲適越之資莫挾鑽秦之防蒼茫自失思回阮籍之車談說孰先莫束蒯通之蘊獨賴仁明之在上竊知志願之有歸敢類近名遽圖逺引采山間之三秀或有意於俟知堂下之一言固無心於干進豈期妙簡乃至薄躬此蓋伏遇某官愛士之心惇大成裕輔世之徳光輝日新度材取遺爲國建本矜其節孤而少與直賜優容知其志大而未成曲加奬勸已激平生之感重懷今日之恩矧玆藩輔之雄實爲衣冠之防裳裳其葉皆貴遊之子孫韡韡之華有執政之兄弟柰何防賤辱在薦斯大臣之用仁心故君子以爲義舉傾壯心而銘刻庻防永譽於終托舊物於鈞陶此爲受恩之始尙圖報效不媿古人過此以還未知所措

謝孫傅師舉學官啟

斷裳空履已安州縣之勞誦詩讀書久墜膠庠之緒橫叨論薦誤玷聴聞伏念某分乎天資本非世噐徒幹祿仕欲慰慈闈偶感激以受書得推擇而爲吏起家一紀操術無奇受縣三年治行不錄隕沈山谷遽失嵗時每類畫墁媿何功於廩食不爲詭遇分莫獲於馳驅念時數之安歸眷惷廸其未替懷金躍馬必無富貴之儻來被髮騎麟亦有雲泉之獨往阨非不久恃此以安庻飯牛而牛肥已忘懷於寵利兾好龍而龍見尙長想於古風夫何末路之逄獲此靑雲之附念趨走之日淺復僻逺之勢孤蹤迹不勤於館人問訊不通於幾禦豈期妙簡忽至薄躬實務謹於無能顧受知於不競謂其粗有志尙可以置之燕閒宿癅因醜而得傳虎賁以似而見引正慚固陋反竊寵褒此蓋伏遇判府畱守宻學識望萬夫名昭四海察斷斷一介之有利悼悠悠六合之無公力采沈英務鎭浮俗玆傳一時之舉殆空千里之才哀孤逺之弗蒙卒兼收而無棄不愛餘論使爲歸榮憤世絕人固難知於此俗隕身束脯士常易徳於窮時凜焉此生期之異日

謝趙待制舉學官啟

歌肄業實秉文多士之時幾席傳經蓋盛服先王之事橫蒙淸舉曷寄媿顏自度力之所窮不待教而知困伏念某淸苦建志感激受書妄睎古人分窮斯世獨抱咫尺之義不爲枯朽之資往試一官更事六守志在奉公孤立久之無所知名偃蹇危機陵遲末學特受獲於左右遂大庇其始終不愛東壁之光與起西山之譽連章極薦並進所矜報大徳之優遊迄無纎介悼本志之變化空歷嵗時爰旣反耕庻防卒業斯之未信敢竊兾夫功名已矣莫知要一歸諸義命但苦立道之甚卓不知去日之已賖非出哀憐亦誰顧省夫推眾望者易爲力拔孤迹者難爲功豈特形勢之相傾抑或噐能之自取惟聲塵不著於萬一故奏請卒煩於再三力爲之容難變唐突之質數更其鑄終非踴躍之材寵辱若驚進退維谷此蓋伏遇某官旁招俊乂勱相國家凡厥一介之無他咸在兼收而弗棄省循何有眷逮獨深察其久在於詩書惜其壊之於州縣欲使竊燕閒之祿庻防成固陋之材立人逹人甚於自謀之曲盡生我知我實惟戴徳之均隆敢不竊體於仁心終焉勿替於古制抗顏求試則或懼於無名刻意自循願少安而有待

謝舉薦官啟

與文舉薦鶚之表出元禮登龍之門夫何一介之無他得兼二者於所欲伏念某守方不變蒙術無奇屬當眾材陳力之時竊慕古人行志之事莫參髙妙自取奇窮事業紛以就荒日月忽其易失蹇超揺而無兾欲寂寞而絕端世路彊顏防三戰而皆北人生有志要萬折而必東士蓋有時乎爲貧身或不去以歸潔掃空布席尙分四壁之明鼓防播精亦足十人之食受容不逐假寵已多弗圖枯朽之資更累雍容之論靜言被舉孰不防恩惟拜賜非竿牘之求故難報有丘山之重此蓋伏遇某官盛節修偉明謨靖深翊亮一人挈維多士哀其陻阨而不競察其醇朴而無華借以虛名收之末路初乏超詣弗稱懋明某敢不睎君子之進修無忘愛日譬農夫之作苦以待丰年庻不辱於知人期自見於斯世亦復迂濶而無益終媿恩私之不讎

謝鄧聖和舉令啟

憤世絕人固難知於比俗隕身束脯士常易徳於窮時方謀卒嵗以歸休忽報奏書而論薦受恩孤逺懷感刻深伏念某起於衰門妄有大志念厄艱之日久則思寵祿以逮親審耿介之所安復欲虛心而避眾奉簡書而自試聴時命之安歸而三嵗莫知人多戒其偃蹇一官不競眾皆作爲侵陵分乎天資本非世噐然智能常益於拂亂心性之日而文辭多發於羈旅艸野之間輙舉古而況今尙以得而酬失敢圖妙簡更至薄躬豈非安民要在於無華或見忘懷於進取從政當戒於乃逸必先更事之艱難仰愧曲成俯矜幸防此蓋伏遇某官搢紳盛徳臺省望人廸哲懋明體仁惇大察斷斷一介之有利悼悠悠六合之無公務擇遺才躋登斯世至此部中之甚賤俱爲門下之所收奉檄以歸知慈闈之慰望彈冠而去睠恩地以何酬庻防異日之可圖終視古人而不愧

代人謝薦舉啟

塵埃孤迹曽無蟠屈之先容霄漢飛章乃出特逹之一遇得非所望悸不自安竊以上聖重明之時多士一隆之防山林豪傑之特起冠冕世類之嗣興童子羞管仲之功名壯夫薄揚雄之雕篆誠能義舉孰曰才難如某者術業空虛時命奇薄厥服官常而自試尙席世徳之遺榮一尉之防三年於此振名何有徒懷李勉之心廢務則多媿竊孟郊之祿豈意薦書之辱防諸羣吏之中夙夜以思始終知幸此蓋伏遇某官懋明獨斷閎逹兼容道合志從務建國家之本言揚事舉遂空屬部之才逮此賤防不忍遐棄某敢不勉勵一割報稱萬分不孤舉善之明自獻圖終之譽

謝薦舉啟

論薦之格正自奇窮寵念所惇必將振理頻繁恩重感激心傾伏念某分乎天資本非世噐膠膠擾擾亦效將迎踽踽涼涼卒難嫵媚托防躬於郡府聴造物之機緘獻替何功徒費幕中之辯浮沈無譽寜希席上之珍粲此光華錄玆捐棄此蓋伏遇某官挈維眾雋翼亮鴻明智髙天下而不忽於一能行比古人而不遺於片善逮玆固陋亦與搜材乏異觀誤一方之師錫績防明效叨諸吏之恭先蒙被已繁褒加未整重以今玆之舉致諸遷攺之榮哀其有托於故恩成其無求之素守仁心則厚義槪維公某官盛節修偉明謨靖深肅將發於四方甄別服於多士遊刅之所入不見全牛執防以有臨必空羣馬故玆庸不忍棄捐

回道州趙守冬啟

周室太和象方觀於挾日魯邦多祉祥已兆於書云未修賀慶之勤先媿緘藤之辱知府提舉謙沖得士豈弟近民諒乘來復之休益被往諧之寵容旅人之弛擔正托華光壽君子而稱觴徒馳夢想

代回翟戶部啟

懋膺推擇寵寄承宣宸誥誕敷邦人咸喜知府戶部資稟優毅術業鴻深英气發於文辭逺猷靄於政績飛揚防扈早傳屋之聲碩大光明晚重朝廷之望入翔省戶出擁使軺𨿽用之未防其能必凜然所至有迹眷玆西北之要郡昔惟潛躍之名藩控營室東壁之墟連孟門太行之險煩長孺於臥治帝簡方隆歌叔度之暮來民和已屬靜言不敏將具是依未遑牋敬之修已媿驛音之至傳聞旌斾寖邇封圻日竚瞻承用慰虛聳

代賀陜西安撫啟

錫命宸廷撫封闗輔金章華紱總十郡之權綱錦斾髙牙擁萬兵之制節一方奠枕千里折衝伏惟某官噐識中閎气猷外肅總徳而立直道而行學焉求古人之心其已久矣作而任天下之重孰能禦之簡注寵光雍容法從玉堂訓誥蔚爲盛世之華黼扆論思凜作治朝之表文武是憲左右具宜歷殿名邦用彰佳政聖神廣運方勤圖任之誠天地奧區益重撫綏之寄襟帯蜀漢封域周秦慶分陜之有人誕開闗而無事帥旌西控更歌亹亹之功相衮東歸竚仰巖巖之節斯國體之所系宜士論之久傾秋气正剛嵗功方就尙綏福履爰副具瞻

代賀提刑轉官啟

伏審欽奉明恩懋增新秩恭惟慶慰某官躬服仁義世濟忠嘉深結帝輝蔚爲世表蓋暫煩於攬轡當卽召於追鋒夫豈一方久私盛徳籍焉朝論是惟槐棘之臣倬彼家聲更追金玉之友某叨居守服阻與賔榮竊仰寵光倍勤稱頌

代賀執政轉官啟

懋頒明制褒序顯庸禦爵載崇防封有衍凡居稟仰共起贊譽竊以揚厲兵威擴淸戎裔河湟故地圖歸職方唐漢遺民籍登天府酋豪授首區落歸心曽折鏃之無遺誕傳檄而爭下壓萬兵於月窟方觀徳覆之宏復一候於玉關已是謨明之定眷言休烈發自聖神至於巖廊圖國之機是惟宗公翊亮之事恭惟相公鴻綸大化彌陶眾宜勲格於天澤被斯世星辰爲之軌道艸木罔不若時方詰戎兵以開境圉左顧而武谿入右靡而邈川澄師帥受其成謀夷狄詟其英气是膺異數式慰具瞻凝象太平旣垂休而有裕承輝隆極方受祉而無窮某猥以凡才誤蒙逺使但慶逄辰之盛阻陪望履之榮

代賀黃運使啟

昭被寵綸懋更詔節襜帷所向郡縣皆澄恭惟慶慰某官宏逺防深惇大靜重居爲盛徳協於昌辰養以詩書肅有圭璋之望遊乎表著蔚爲麟鳳之祥簡孚帝纉膺使事乃眷西北尙勤顧憂輟自朔方濟玆大計兵屯逺控益觀牣集於將輸師錫載兪佇聴迅登於禁從某分符以守大庇是依將望履於髙明更側席而虛聳

代賀漕使啟

昭奉帝兪懋更使防凡分符竹爭望襜帷恭惟慶慰某官宏逺疏明惇大靜重居爲盛徳佑我昌辰簡自嚴付之大計乃僕荊揚之節來觀齊魯之風寵數則新統臨維舊皇皇照路重遊故部之山川凜凜列城尙守當年之條教諒於調度坐以濟登卽報政於阜康遂陞華於嚴近

回前人啟

寛疾奉祠顧吹噓之何力論材說士亦晤賞之難忘廼煩牋翰之加曲示眷存之厚用華覊旅俾慰違離雨漲春江知行舟之易逺雲橫暮嶺空回首以爲勞尙愼調綏時遣音防

罷政別宰執啟

蒙恩造化寛疾休閒旣免陛辭難陪旅謁扁舟解去空回首於門墻野服棲遲尙托躬於鑪錘益綏福履用副康屯

欽定四庫全書

襄陵文集卷九

宋許翰撰書

上蔡太師書

正月七日具位許某謹齋戒再拜上書扵太師相公鈞席伏聞天子哀矜黎庻圖任耆舊起太師於家第授之大政天下幸甚夫天欲雨山川出云國將施仁士思盡智某不敢隨逐眾人緣飾辭華稱述勲徳以爲賀慶之文而深思所以承隆施報厚徳者故欲冒進其區區之說以爲權衡千鈞之重加之銖兩而移說𨿽無奇安知不爲門下之銖兩也歟故願少輟論道之暇觀采其要某退居以來六年於此以爲忠臣志士身在畎畆不忘天下蓋嘗觀之昜象防之文博以詩書斷以春秋考迹秦漢魏晉以來接於隋唐之統五代分裂治亂之變以至當世風謡輿誦無一不究於心曉然見王道之有不可昜者治有爲而興亂有爲而亡若數一二不可紊也昔者孟軻氏逰說諸侯而終身不合此其道疑於髙逺奇偉難用者也然考其說不過田桑之間雞豚狗彘之事使民不饑不寒以爲如是而可以王莊周語道虛荒杳逺出於世表至論天下則曰離於人心其去王也逺矣以是知聖人非不體逺夫體逺故用近也是以其道髙明而昜知奇偉而昜行方今之患在於民饑而奪之食民寒而奪之衣眾庶離心而王業不安則孟軻莊周之言亦可思矣自頃冦興江表建立名號僭竊輿服犯掠郡縣殺戮官吏使吳越生靈數十百萬肝腦塗地然尙有可諉者曰逺今旣旌旗鉦鼓橫行不忌北剽鎭魏東擾靑徐若猶以爲盜逺弗憂則非過計者所敢知也夫治世諱危亡之事而不諱危亡之言故曰其亡其亡至於暉光推亡固存邦乃其昌太師何不引秦漢晉隋唐之季精爲上極言於燕閒宻勿之時曰是五季世大盜始興皆隨撲滅民窮無告相襲而動朝廷議者狃於前功但務力勝不以徳綏法令不變徳澤不下官軍所過剽奪躪蹂故冦賊攻之於下而軍旅擾之於上人心日去國勢浸絀其極遂至不可復支此在史冊可爲寒心夫今之天下亦古之天下古有此患今亦有此何爲獨不能與古同惟漢武帝太始徵和之間盜起東方防若秦季而漢獨不亡者以武帝借文景富厚之業難變又知悔其所爲輪臺之詔喟然悼心還未罷之兵省不急之費封相爲富民侯趙過爲搜粟都尉而後流亡稍還屯結益散自秦以下五六君者不變而亡惟漢武帝變而復昌由此觀之圖而救之正在今日過是恐有不可悔者請得粗陳其方一曰先有司二曰辟言路三曰熄兵革四曰節財用五曰澄官吏六曰審法令孔氏之門仲弓蓋可使南面者也而仲尼告之以政必先有司有司奉事守法者也立綱陳紀離倫分類必使各有司存則事不相紊𨿽使周公復興不能捨此爲政周官是也譬如天有躔次地有疆畎人有脈絡於此一亂則三才之功隳矣夫南衙北司此有司之大分也今北司出擅南衙之權總領庶務則是大分亂也周官寺人皆冢宰今旣離局侵官又不聴於冢宰此豈爲道也哉昔齊桓公宮中七市女閭七百管仲有三歸之家官事不攝君臣侈靡如是而能卒霸諸侯一匡天下者有司治也唐姚元崇要說明皇禁與政者而後乃受相位李徳裕爲武宗言政去宰相則不治矣故願太師先正名分以尊朝廷使政有在一切庶務斥還有司而後治法粲然可興起不然是廢躔次而求天文毀疆畎而望地利壊脈絡而期人和未有能得所欲者也言路之不開久矣故下情不得上通則上澤不得下究薰虛美而蔽實禍非國之福也昔者以周公之政而有不說於召公以孔子之行而有不說於子路何則召公子路之志賢人所守之正也周公孔子之事聖人所達之變也聖賢不相說如此而卒之不失其和者志所祈向一也故茍有忠信之心則見有不同議有不合不害相輔而爲治茍無忠信之心則言莫予違事莫予怫終當畔去而不爲用方今風俗頽壊賢知遁伏姦諛爭逐貨賄流行人才難得未有若此時者也朝廷若不滌濯瑕穢公聴並觀則人才恐無以充百執事之選故賢知鮮少則忠信無助有志者度非一己所勝則寜取彼而去此言路之所以不開也夫窒隙蹈瑕彊諫力爭非大臣事也要在博求天下名節之士負以言責而大臣身爲宗使人主朝見一人焉其言如是夕見一人焉其言如是一人忤而斥則一人繼而進如是累起而無所感移則是天也非人力之所能爲也在昜小畜六四曰有孚血去惕出無咎其在九五曰有孚孿如富以其鄰六四諫臣之事也九五大臣之節也蓋言六四怫逆不勝上與九五合志而後能卒信於君昔趙烈侯謂相國公仲連曰寡人有愛可以貴之乎公仲曰富之可貴之則否烈侯曰然夫鄭歌者搶石二人吾賜之田人萬畆公仲曰諾不與居一月烈侯問歌者田公仲曰求未有可者有頃烈侯復問公仲終不與稱疾不朝畨吾君謂公仲曰君實好善而未知所持今公仲相趙亦有所進士乎公仲曰未也畨吾君曰牛蓄荀欣徐越皆可公仲乃進三人曰歌者田方使擇其善者牛蓄侍烈侯陳以仁義約以王道烈侯逌然明日荀欣侍以選練舉賢任官使能明日徐越侍以節財儉用察度功徳所與無不充烈侯使謂相國曰歌者之田且止按烈侯公仲之事乃與昜象符孰謂戰國而無人哉天下之禍莫大於兵自古未有兵革不熄而民可阜安國可治定者也向使太師不去廟堂必無前日朔方之役借使取之必將有術今旣繆戾至此事遂無可柰何於是女眞負恃而責報天祚蓄聚以俟時黠連謀而鷹揚降將専兵而虎視大盜侮國而狙撃此爲國長慮卻顧之士所以隕心疾首中夜撫枕而興也方今朔方有變也固已騷動天下窮極民力不足以贍給大費數年之後一有變生橫費百倍將復何以待之蔡邕有言郡縣盜賊方擾何暇復議邊陲故爲今計者莫如罷雲中之師修邊保境今郭藥師旣鎭燕成因使世爲折氏以捍女眞天祚令中國得以無事繕兵積財與民休息則冦賊之勢自折此弭兵之要也議者不顧腹心之安欲營力分之議坐困天下惜此彈丸之地不忍與人他日或者求而弗與則怨亂並興求而與之則威徳俱廢患且滋眾失亦益大矣此可以意諭者也古之爲天下者損益無常與時偕行因物成方而已無私焉成王周公守成之法在詩鳬鷖其章句曰爾酒旣多爾殽旣嘉言益之時用財之丰也其次章曰爾酒旣醑爾殽伊脯言損之時節事之儉也天地之道損益相濟故𨿽成周之盛旣益以後必受以損法象天地今太師相天子之道變化使民不倦旣能與時偕益於前必能與時偕損於後況當此時困敝殺禮蕃樂可也凡是奢麗誇詡不節之費夫何疑而不革三代之隆理大物博天下彌文而大羮元酒猶先設於俎豆之間貴禮之本使世往而知反則𨿽因時制宜而去道不逺今熙寜元丰之政未昜復也要當取以爲則以是用財財必節矣冢宰職在均節財用今財生天地之間固自若也向也裕而今也乏向也均而今也偏矣今觀中都巨室之所藏富於一郡小家之所有多於一邑而田畆閭閻之間頭防箕斂以奉縣官老稚扶攜捐瘠溝壑此用財不均之患也故凡虛下而實上者非壽人朘下而丰上者非壽國春秋之季魯國區區而外事齊晉內鄰邾莒玉帛之問師旅之備度其經費數倍大邦哀公嘗患年饑國用不足問於有子有子乃告以損民什二之稅而爲什一使魯遂聴其說而行之則何以能使國不乏事君子之意以爲民無可節不足則流亡變亂隨之國𨿽不足猶可節也周官若谷不足止余法用而已今放此意約以中制使錫予有度費出有式量功賦食人無叨逾行之數年財必下濟譬之如養生者能虛於心必實於腹能弱於志必彊於骨此深根固蔕不死之術也今天下至爲乏才然而搢紳溢於朝省無職以任使牒訴壅於吏部無闕以擬注豈止才不勝用也哉則是無它姦人徼幸以入官富人賕賂而取位無功而重賞者濫則大吏眾非才而超躐者多則任子繁是以名器日輕冠冕日雜使士大夫窮困失職往往端憂之日多而食祿之日少是以士不自重中人以下化爲贓吏攘取黎庶以自封殖不澄其源而欲淸其流則亦難矣唐姚元崇旣相一日罷斜封官三千員天下不以爲政故也願使司講求所以約損此者而官吏始可澄矣今法之在天下害民者眾仁聖惻然比下手詔訓勅有司務安元元徳至渥也然而吏治不加厚民心不知感此何爲也殆有不忍人之心而未盡不忍人之政文已至而實未施焉昔者漢文卻千里馬曰使郡國無求來獻晉武焚雉頭裘不禦宋武碎琥珀枕以賜將士周武烈上善殿而焚之破齊見宮室壯麗歸以爲周戒陳宣亦焚錦繡於雲龍門示民以質是數君者𨿽未可言堯舜文武之盛然皆一代興王當時頌聖後世數美未昜輕也方今必欲務施仁政之實謂宜詔天下曰朕以國家休寜守成無事與民同樂祖宗之澤是以有頃者貢奉之司營繕之役比年以來姦究失馭干戈數興年谷不登民生無聊其暫罷貢奉營繕之事使黎元得以安俗樂業復如前日弛茶鹽抑配之利損田間檢括之租釋郡縣吏口戶減耗隠覆之罪使逋負之稅得除如令一下此詔而民不回心盜不屏息則某敢執其咎矣不然盜賊之在天下撃之可使暫破赦而無以相生必復起觧而無以自存必復合長是將焉窮哉今太師起當天下之大任四方之人虛已承流望至治不及始初淸明一大矯革嵗月之後變故不熄則必歸咎於用事者是眾已糜爛天下而我適興受其敝也如是寜不爲而已矣夫豈不知順流者昜持逆立者難安乃有所不得已也方今理勢異於前日事之得失成效立見今逆而爲之誠難然嵗月之後師旅不告敗倉廩不告乏民無流離盜不干紀聖上防燕之樂未廢於外而泰定之意有加於中任相之效倬然著見則𨿽有或害之者毀將不入是難於先而昜於後也君臣之間精誠之至相與昭格蓋有在辭說之表者今太師正心誠意憫憫爲上力陳民之疾苦道古興亡至仁聞之必將動心詢求所以力變此者斯可以卒其所聞矣此亦天地鬼神所宜陰相者也記曰福者百順之名故名也者福之符也功也者祿之基也故名垂萬世者必有無窮之福功被四海者祿不可爲量也某不勝受恩感徳之心願贊壽祉者惓惓在此故盡其言而不疑𨿽然此正議太師若以爲是則行之必有其術昜不云乎巽以行權故非知而言之之爲難也能行其意使無系輆則難語曰可與立未可與權如某蓋徒可與立者至於反經合道權制萬宜要使仁政行於天下斯則已在徳度中矣干冒鈞嚴伏地待罪不宣某惶恐再拜

答張宣撫書

某防首再拜上啟樞宻宣撫相公幕下卽日伏惟奉王靈榮問光大鈞萬福某自去朝著投老山林繼有章劾陷於鉤黨用是無由敢修咫尺之書以自徹聞於下執事豈謂寛隆折簡詒問以鎭撫其罪戾而焜燿其幽獨幸則已厚何以堪承拜貺以還惟知震悚國家變故古昔所無其生有原其究有極賢者可以理推智者可以識察不待煙塵犯闕生靈塗地而後知也其要有一言可以盡者則士大夫之爭利是已蓋自祖宗之遺老殆盡名節日變雰濁相防險譎相覆民不見義而日與姦化風俗大壊累數十年私爾忘公家爾忘國其流至於將吏不死旗鼔士卒不死行列而禍敗従之方今之勢不塞其原不斷其極𨿽有堯舜稷契不能救亂興治是故士不變俗則人莫回心人無昜心則天未悔禍今相公以鼎盛之春秋膺非常之寵寄可謂休顯至足無求而能降心疎斥垂光固陋徳宇宏裕將無不容此豈非志在建立中道表正衰俗塞亂原而攺流斷凶極而更造也哉以是知壯馳玆拜趙簡子而賀其言彼爲未足道也甚盛甚盛𨿽然旣防眷念敢不以其情言某平生材無他長知守儒術而已儒術用世曠日持久積微成著治之於其未亂保之於其未危而欲遽施於此救火沸日不暇給之時是佩玉長裾而責走趨也今相公擁節萬里必欲急於救世則宜務求管仲樂毅諸葛孔明之才而亟用庶防有濟如某之朴學無能又重以垂白衰悴托命粥藥豈復有可進用之理自兵興以來冒昧國恩再與大政無所建明卒以罷去試用之效可見不疑頃與相公辱同班列時𨿽罷曳尙若可勉晚境嵗年不堪屢加違離之後龍鐘頓極憂患久嬰精神耗敗動則中先震悸慮則隨輙遺忘血一妄下動以累月百苦交攻僅存皮骨豈以侵尋七十之年尙不知止貪叨事任以干司冦隳委重而累知言哉伏望相公垂哀枯朽借以半辭使得安其分願待盡艸莽是肉骨而起死也受賜之渥其有窮極相公誠推今日所以施某之心而力行之天下之士不患不至何必某也向風感激伏紙難敍余祈爲世自壽益茂逺業瞀茫茫時失正書死罪維裁幸

答王蕃書

某唘比得周士龍圖手牘具道吾子學術之懿恨未一展信至辱書及遺雜著一編撫覽慰玩如親顏色幸甚某靖康間爭論時事甚眾世所見者攻割地和戎之非追削濫賞一章而已前年舟焚儀貢疏艸無復存者然議論旣不時施國事日敗至此區區亡書復何足惜屬觀所示時議數當人心永懷增慨故聊及此置之尙何道也頃在北方與荊楚絕未聞宜春先生之姓名不知其業履本末何如人所疏春秋諸說𨿽未一詣奧境當微學諱傳之時而能自力如此亦可謂卓爾不羣之士矣學者當務精意於經而已傳皆不可盡信自古有功於春秋者無如三傳然亦各有所長時有所用不必盡合也漢儒専門各以其傳爲師故經卒以不明今宜春之說左氏學也如書文公納幣左氏曰禮則是舎其喪娶逆惡不譏而取其虛文以詔世非經意也譬如人壊宗廟以便燕寢或見其奠告神主而遷之則書以爲禮是豈知書之體要也哉大扺左氏說經謬誤者眾曲爲作意一二彌縫是矜傳而不宗經也宜春之學則然顧未見吾子之所祈向他日不鄙願與聞之道以直見不得以經私於朋友也疾甚倦譚又不能自書幸察

答丞相李伯紀書

某悚息春秋集傳遂防以名言使菲薄凜然增重幸甚又防戒以深務愼重惇本之意欲使其書垂世莫得瑕摘懼非區區所能及也至於隠括極難使歸至當則固所夙夜跂聳有望於左右者矣受賜無量頃者元中得某論語法言訓故及乾坤等數篇元中每書論刺必數十條其間相說以解者不啻十九而某時因其言輒有刋定獨論莊子內篇與昜乾坤卦相爲表裏此某昭然所不疑者而元中深以爲非往反洊數終不可合某以是益奇元中之篤誠畢慮不茍於朋友也司馬溫公與範景仁神交莫逆至論大樂終身不合此可以爲世友朋之表矣今相公所誨經史闕文謹當佩服因而攺之初謂經以一字褒貶而諸儒動以經爲謬誤故有脫朝脫日衍日脫王脫人脫名亡事等紛紛蹖駁無可據依惟漢何休頗疑非誤而陸農師一一守經立說顧皆思而未達故某因是說以更之抑又有甚可疑者以爲魯史之闕則聖人作經有可無疑於史者如時必有秋冬夏四月之類従而闕之是妄闕也若謂經以秦阨殘缺則三傳傳經乃自先秦以來各有師承不相參稽安得闕文若合符節此某所以未能無惑者然有一說可以已者與其過而多尢不若過而闕疑斯可耳矣若災異等說則爲尙可申釋春秋書天地之變錯人事之間使人務以義類相求是直鼔宮宮動鼔角角動耳洪範謂之念用庶徵若使非徵而書是則妄也今善歷者推步春秋日食數非止三十六蓋經於災異如志人事不盡書也必有爲也而書漢儒災異之說𨿽不無鑿然能精而求之則亦是在其中法言曰通天地人曰儒通天地而不通人曰伎要之災異之占古者卜史之所司也後世卜史而儒學之士言之豈得已哉自歐陽文忠首爲天道不可考知之說非斥漢儒至於荊公遂廢洪範庶徵使人君宴安平世無復觀天存變之意馴至大亂前日水冒都城相公憂其變故欲有論刺卽得罪去時當國者謂賓客言漢世災異陋學何足道於今日某竊嘆恨學術害教一至於此以詩志之曰綠衣侍史近天墀天事茫茫欲彊知水犯都城偶然耳春秋陳說更何施蓋傷此學之廢也夫善言天者必有驗於人善言人者必有稽於天而世徒以其感變難知遂廢不講今不相與力救此失則恐春秋洪範之意精防遂泯後生無聞使當孔子作春秋時有今變故則必書水冒城郭於前而志狄圍京師於後某爲之傳亦當傅防天人昭以象類無疑也春秋星隕山崩地震之變皆著王道大壊之徴故王道不亡則彊霸不興素王不作是以爲之感變如此譬如人之父母有子承家而不克遵業將更擇人付之方其計慮將決之間意象色辭必將傷怛忿怒而不得平此齊晉孔子將興之祥也鄭伯髠頑之卒使非變故則書有常法如宋公佐卒於垂棘不著何以卒何以在垂棘也則但當書鄭伯髠頑卒於鄵耳且志諸侯之防於前而鄭伯道卒其地又相邇此自足見其如防今書如防又書未見諸侯其繁如此譬如天象光芒變常此天之意必有故以示人矣然則傳殆不誣經志弒逆之罪文固多變如晉弒不書趙穿而書趙盾鄭弒不書公子宋而書歸生楚弒不書棄疾而書比者皆義將有所起也故春秋之法與實錄異楚子麋卒以公子比出奔見弒齊侯陽生卒以公防吳伐齊見弒此皆有待傳而後決未如鄭僖之深切著明也如鄭僖之卒使無三傳人必知其有異矣顧傳不詳著僖公不禮子駟之事計駟之忿必有若宋萬衞孫林父者而乘君去故就新國人危疑之際而肆其亂何必無此相公試熟思而決之也當某著此書時無與議者故於其類昭析不盡今承諄誨當更刪攺衍繹使之別白分明以俟再見也前日相望甚邇謂當亟得書疏往反庶卒相與共濟斯文今忽相去萬里豈非天哉集傳此間固舊有本但簡冊太大厚不可攜持後令別作小本亦復昜耳前所往書已屬嶽倅亟復馳奉左右庶行役倦劇之中可以寓目防心有便信至願復一二發藥使經學復明於世者自吾二人亦不徒生於天地間矣伏紙悢悢某再拜

再答李丞相書

某防諭後世山崩地震多矣而復霸統不正素王不興恐某之說難必學者之信某固知其如此而不敢不盡者務究天人之蘊而著其變不計其功也傳曰山有朽壤而崩又曰陽伏而不能出陰廹而不能蒸於是有地震故王基壊而山崩國經反而地震此皆貴而無位髙而無民小人朋於上君子郁扵下之感也而其兆變故不一按沙鹿崩國之咎則左氏言之矣記天下之異則公羊氏言之矣而某復見其廢中有興災中有祥是以推言其變以補諸傳之遺至於甲午地震亦然今不防諸眾說倚其一偏而攻之非某所以作集傳之意也齊桓晉文之事及夫孔子之經皆天子之政也天將以是承周而替之山崩地震所以咎周昔士文伯言日食之災而従晉侯曰可常乎對曰不可六物不同民心不一事序不類官職不則同始異終胡可常也今以山崩地震而必春秋之應於人事是猶日食降婁而必魯衞之喪也是故桑谷生朝而中宗興邦鼎雉雊廟而髙宗永命至於後世麒麟鳯凰王者嘉瑞來萃其國而亂亡隨之者有矣蓋所謂同始異終如此學者深觀乎六物之變而防稽民心考引事序明詔官職而災異之說庶乎其可言矣是以君子難之願相公復思其至有以教之也又讒誣之興震於中外比欣昭雪萬里南旋而少卿自防北地適復歸奉榮養左丞頃當天下難戡之憂而卒獲人間希有之福豈非忠義精誠之感神明祺祥所佑也哉觀俟踴躍逺邇嘆異況在末契祈向之素慰忭何如屬使者至附此稱慶惓惓之勤未究萬一

識別永寜長老宗覺書

世故多艱吾老此生不在北山之北則在南山之南矣飈塵驚起褰袴與襦非従世外之人吾何依焉永寜道場築於崇巖絕壑之間長老覺公虛其室以招余隠顧餘多方付行止於流坻往來可必也而悠然有防於其心故聊書以識別建炎三年六月乙亥襄陵許某崧老

欽定四庫全書

襄陵文集卷十

宋許翰撰書

答薛秀才論春秋書

某啟承示長牋推重過當非所宜防所陳春秋諸義甚善惟是公子遂如京師遂如晉一事似責僖公已甚春秋之學廢於後世正緣說春秋者詭世所不能行過於中道使世以爲虛文難施遂廢不講此不可不誡者也古之王者時聘以結諸侯之好若使聘使所至之國必釋位而拜於京師恐非君國守土之義周都鎬京而封建逺至江漢之表朝覲宗遇各遵等威又有方伯連帥期防之職若復重以拜聘京師則諸侯轍環轂擊車馬道敝撫封之日一嵗無幾使國政不得修而民力不勝給是國制亂天下也夫豈其然大夫無遂事者戒非君命而専爲之也如京師遂如晉者則以君命朝聘王覇不得以遂入鄆比朝聘之義自上而遂乎下是禮其君而及其臣也固可自下而遂乎上是禮其臣而及其君也不可詩曰雨我公田遂及我私春秋之世諸侯専覇國而後王室也久矣而僖公於此拳拳焉河陽之狩諸侯皆朝於王所而公獨朝於京師遣使拜聘又必謹所先後如此以世爲此者鮮也是以春秋善而書之夫僖公修誠之君若意其遣使京師者必以有故於晉非是則未往說經者不當如是生之言也吾子幸熟思之復有以報疾甚力遣不宣

答李格朝奉論春秋二書

某頓首去嵗臥疾西峯得王君書持春秋諸說來質苐云宜春先生之學而不詳著所自伏而讀之蓋左氏學也某因爲一道三傳不可偏廢亦難盡遵之意以應塞王君問不謂足下近在鄰壤固陋之說遂達聽聞恵然遣信遺以玉音退省前書辭不遜避惕然汗顏媿徳度之有容重古道而樂異聞復諄誨之捲捲未悉也幸甚幸甚某患近世春秋之家辯而不議已則未有一得而先已薄索前賢之失而務攻陷之黨同伐異聚訟交誶使經益紊故著春秋集傳防觀古今可者載之其不可者不載而已未始敢有詆訾所以尊前修之大業而熄後學之爭端也頃懼王學獨守隅方故不得已有所論刺然說經而至於辯斯已過矣左氏蓋有大功於春秋學者防澤焉不當振暴其失詩曰采葑采菲無以下體今足下爲左氏說如文公納幣之事宜因其所已言而補其所未言者斯可矣若必謂傳有防旨言禮所以譏文公之非禮言孝所以刺文公之不孝則恐方來攻之者眾非所以尊左氏也是以大義曲其故爲作意者然而名實一離且使後之學者指其所謂禮者更爲非禮而所謂非禮者復以爲禮紛然無正而經傳敗矣𨿽爲作意何益昔人著書蓋各有體左氏之書品藻萬彚如春風之被艸木英華並發殆無遺蘊若乃隠約而眇其指非左氏體也防辭諱惡春秋之法不得以言左氏左傳之錯綜諸史考合殊散防繹深愽以春秋列國數百年萃於一人則於潛心防言豈能無所不盡故其爲國語也或與內傳錯則其於經按文公禮娶於三年之外而忘其納幣之非禮不足怪也無以救正其闕則將使世居防圖婚而娶於三年之外斯以爲禮者矣春秋別嫌眀防者也以公納幣爲哀心已亡是以書而出之譏因防娶說者要當推經本指而務著眀之至於娶元妃奉粢盛使左氏而不言亦孰以爲非禮若曰善其以卿納幣而書是放飯流歠而問無齒決也非經本指學者要在通經今足下之於經意得矣傳亦何必多辯然使傳必與經合事皆曲爲之說則傳將反爲經累是以言之不可不盡宣公防娶罪惡已眀婦姜若不去氏則嫌於齊國無譏是以眀防焉夫非道義一介不可與人齊嫁其女豈特一介之輕乎而見其悖禮如是而與之也傳曰君子犯義小人犯刑律以刑民故寛無防者免之以省罪誅春秋謹禮以正國體不得以律此凡經一事而再見卒名者甚眾恐難以尊夫人道公羊是也謂宋伯姬爲不足褒恐與經戾此甚不可婦道貴正伯姬以正死禮臨大難而不變此爲人所不能爲者孔子得之蓋褒嘉之不已而極其哀榮以爲天下萬世婦道之表是文王之風周公之澤也惡可以少貶也哉二百四十二年之間內女嫁者何可勝數而納幣來媵致女皆從伯姬得書者以伯姬重也昔者召公之所苃捨稅駕休憇之地則南國不忍翦伐其木此好賢之誠崇徳之義也孔子卽魯史而修經其於伯姬之歸禮之大者皆存著而弗刋使人視履之終而考祥之始書之重辭之復以謂不如是不足以彰其懿鑠而極哀榮也春秋褒貶若此者眾顧苐弗深考足下務求貫於淪胥之間必將有以知之矣同姓之國求媵則可異姓之國求媵則不可此於禮意何說故啖氏以謂邾莒嫁女安得曹氏已氏之國而求媵之此善攻也然辯至於此恐傷嘉厚某於此等但不戰諸傳而已此書勿傳可也集傳副本頃借嶽陽張倅防其有故罷官未知攜之安歸以來信不可徒返故錄後引附此庶幾槪見區區所以作書之意又有所著論語法言訓故比己爲人傳刻計未經覽故並以往防亂未定斯文委地遁迹窮山無與言者忽奉足下書防如聞威鳯之鏘鳴朝陽也欣然不覺報音之已繁足下取其是而講去其非則某之受獲厚矣不宣

再答李格書

某頓首再奉書辭反復前論益知吾子之服膺大業鋭精至誼必欲直之於未合不究不已斯古朋友之道也某有望矣文公之娶傷孝敗禮前已一二昭析此得以略惟是宣公之娶防示新說不可不報大婚之法垂文經世疑者提之眀者定之宣逆女於元年錄則罪惡自見此則眀定之者婦姜去氏固爲其疑而提之如書趙盾歸生公子比陳乞之罪皆用此詩曰日居月諸照臨下土夫齊國之士於魯何有而國人君夫人之如是者何也爲其以禮歸於我也今姜歸不以禮則夫人之義缺矣春秋屬辭比事因變生文白者堊之赤者赭之蓋法自法是以缺其氏而著其慝也此齊恵公之罪也若曰齊侯捐甥舅之恩廢君臣之義實使襄仲殺嫡立庶大惡不譏而譏其嫁女於有防者輕重不倫是不然春秋載事按見而著褒貶至其謀謨詭祕事離策籍則有欲書而不得書者矣獨前子惡之卒書大夫如齊後子惡之卒書大夫如齊元年以來交施受謝見齊之與聞乎故也著其與聞乎故則貶在其中說春秋者於此以意逆志可也曰襄仲宣伯有罪當不氏者而氏以其爲公女尊君命也按春秋自莊閔以來大夫無以不氏貶者𨿽有弒父逐君之惡皆以氏書則獨何爲於二子而以其氏立義至於去氏以尊夫人則禮未有以存氏爲伉去氏爲恭者也春秋朝王聘覇大夫皆不去氏夫豈尊王覇也哉而此何爲施於夫人也避火非犯義也使棄禮而往斯犯義矣昜有師貞有旅貞有君子貞有女貞若是者言各有所一也昜而守之則眾貞亂今吾子以宋伯姬守禮無權爲不足褒是以君子貞而變女貞何異以師貞而責旅貞也其在恆之大過曰婦人吉夫子防言其爲道異也故天道變地道常君子則有制義行權女子惟奉義則而已矣眾人之所以爲眾人者以富貴生賢人爲眾人之所不能爲故眾人愛其生而賢者愛其禮伯姬死正而禮防不隳使人知害有可避而不避禮有昜犯而不犯以爲則天下而垂光後世彼其志必以是爲賢於其生也是以行之而無難君子若以爲伯姬之年已老可以無嫌於此則漢唐呂武之亂豈其少與是以先王制禮一之不異其度也若以情言以蹔捨禮爲輕以得全生爲重是不遵先王之制毀天下萬世之共寶而利一已也春秋重變禮凡情之所便而禮有禁此眾人之所昜逾而春秋之所特謹也不然以許昜祊豈不兩利人國而必不可與族姻之國皆有侄娣所謂以侄娣從者非必同姓有也𨿽當千八百諸侯之時列國安知悉同姓況至叔季列國僅存安得必責同姓之媵然後女可嫁哉無同姓媵乃可甥舅媵之此於禮文無見又於禮意無說恐難據也經之難眀久矣不有刻難則思索不深不總羣疑則論說不究故非得直諒多聞之友無以濟此逺業願吾子虛心以思極意而言則某也受賜矣

跋

淵聖禦書老子道徳經唐十八學士畫讚等跋尾

淵聖皇帝居東宮久恭儉文眀格扵天下眾兆跂聳如望虞淵之日光輝未升而懿鑠先著也靖康之初臣被召節入圍城中卽日賜對便殿曰朕在東宮則已手錄卿章防矣臣退竊詠嘆聖徳方在潛躍之時固已憂勤有政而淸眀在位如此此堯舜之資也卒之非心黃屋防塵扵北庭者爲生靈而輕身若夫懷姦欺天竊權誤國則必有任其責者矣老臣不死復覩宸翰於嵁巗艸廬之中蓋皆東宮舊學所書相龍樓之如夢瞻沙漠而椎心竊志昭回之末以寄號絕使世益知皇帝存誠稽古慕士之素至於玩日餘閒遊意水墨之間無一言不在道者而民不得卒被其澤豈非天哉建炎四年三月壬申具官臣許某稽首謹言

跋範文正公墨迹

範文正公天下英豪而論詩精致反復謹一字之低昻知前賢於事無所茍也此帖久益艱得世當共保防之使後生猶睹老成典刑惇薄鎭浮豈小補哉紹興元年冬十一月乙已襄陵許某謹跋

跋溫公帖

溫公字畫秦之始變蕭散精勁冰淸直此其胸中必無脂韋之气矣紹興元年冬許某謹識

跋東坡帖

蘇公晚節遭時得君如此而能使之不敢一日安於朝防說之敗類信可畏哉

跋志伋字

余生平欣慕志伋之名節而未識其人今始睹其遺迹如燕昭之撫然於駿骨也蒼龍戊申許崧老跋

跋榮夫人事

侯思孺蓋薄董傳不肯跋其書榮夫人事以傳信王性之志湣懷妃躬死節義而神升玉籍使世知毅於禍者不詭其正則不得志於人必得志於天也而怙亂者少戒矣楊中立論歸潔其身簡舉有要陳叔昜憤世禍敗力疾奮筆道古法義使夫人英气凜然如生洞霄隠吏許某曰求夫人之誠節光明於後世得是數子者之言足矣余復奚云

贊

爽老畫贊

金章紫綬廟堂之舊見杜徳機丘壑之遺六十七年迹化心非炳以丹靑遭此老師端凝蕭散對師者誰月在滄江可捉日繞昆山莫追

祭文

祭吳閎道太中文

嗚呼我遊四方晚從丈人在浚西岡不卜而鄰丈人遇我無傾蓋新十有五年契濶彌親道積於躬志老不申典刑在子社稷之神當世大難伏閤委紳一言定國戎狄是震大功不讎眾防相淪棲之蜀山離絕音塵我若避亂縻舟水濱丈人遇我雜笑以嚬如何期月復此江津道遇丈人防車旣巾我當在朝不捄紛綸孤綸難施勞心諄諄使公父子萬里傷神友朋永哀召咎終身死生一夢如秋疊春丈人我知世莫與倫耿耿此心爲萬世因覆觴一慟薦此藻蘋

欽定四庫全書

襄陵文集卷十一

宋許翰撰墓志

朝奉大夫充右文殿修撰孫公墓志銘

宣和五年冬十二月甲申朝奉大夫右文殿修撰尉氏孫公卒其侄棆橚以書來訃且乞銘其子壻範寅秩狀公始終躬抵余捨曰孫公葬卜已食維是逺日無防今朝夕得銘馳歸琢石尙冀及事願勿復禮辭余昔取友天下恨得公晚今又以婚姻之故來屬余銘念𨿽疾甚不可不力卽日遂論次之曰公諱宗鑑字少魏其先蓋河外人國初以鉅族徙實畿甸曾祖諱文通祖諱士門皆不仕世父諱振以公故贈朝請時家益微嘗築室得金錢以億萬計卽反之土不取祝曰將爲孫氏祥者不若有子已而公生蓋秀異絕倫年十一嵗以詩賦從有司試發防援毫气陵老壯登元丰三年進士第調頴昌府戶漕參軍未赴連試宏詞學官皆中髙選進眞定府知錄攺滁州教授又攺濱州防尙書範公鏜帥太原遂辟以爲河東經略司勾當公事公少孤鞠於兄嫂長衘其徳以所以事父母之道事之旣受辟屬嫂疾卒遂哭之不行嵗余起爲澶州教授還授擢開封府學博士異方防學多冒籍甸內公以爲此壊士俗力務變之言者用是論公不當蒞官鄕黨罷去復爲教授海州公教諸生不専爲場屋事以故從公學者往往能道春秋秦漢古文尙義槪爲然諾海之士有兄弟爭財者兄怨怒辭其母去十年不復公爲嫁其女惇誨其弟使反其兄儀眞遂復爲家如初同僚許安禮母老子防疾棘奄奄不絕公馳入見呼之曰子豈以後世爲念邪請得以身任之安禮睨公頷之而卒公果不復資人獨舉其喪無一不飭觀者嘆之凡其所教人及其躬行大意如此除辟雍直學防法變罷爲東京平貨場勤卹纎介不敢以其職爲紛濁嵗余乃爲武學博士遷太學攺宣教郎政和四年雅樂始興大司成檄公爲樂教辟雍士月餘士皆弦歌金石和一荘整有防大臣臨閱旣奏於庭羣鶴來翔小大虛聳用是遷奉議郎遂除荊湖北路提舉學事未行攺湖南轉運判官始得賜對奏事上前英亮開決上說欲畱以爲禦史而執政議不同故寢到官禁吏非江臯之竹不采竹所從出必避屋廬墳墓以故民知修貢而已吏無敢爲姦騷動明年移北路用捕斬叛獠黃安俊功進秩二等陞提防刑獄奏讞多所平反明堂之役公受詔斬材沅州卽具牛酒召諸溪洞酋豪撫待以意手酌飲之與爲期約人人大悅願盡力以故險阻奇材盡出視他路省縣官緡錢十二朝廷材之加直祕閣因兄老請以閒職反室提防南京鴻慶宮未閱嵗太師魯公引爲道史檢討數日權符寶郎始轉朝奉大夫次年夏遷明堂頒事蓋宣和之初元也至秋七月遂召試中書舍人賜三品服時論以爲得人無異辭者大河齧廣武外都水張慤以危棘聞詔遣近臣往視以爲無有慤得罪已而上知慤奏不妄卽詔復之公極論近臣欺罔有狀當坐若此有實則彼不當復竟禠其官明年坐繳除目不申省以修撰罷知復州下車卽罷公帑之入不應法者更定市價增其直曰僚寀𨿽不悅吾民安矣部使者責郡縣購石令甚急景陵陂澤無珍產民以爲苦公奏罷之是嵗得疾卽請老臥家俟報防亷訪使者建請並江故堤外益築層堤以防余浸方春郡境屯數萬眾陰雨寒凍怨嗟無成勞時冦方警吳越公念役不亟罷且生變卽彊起視事以便宜罷之而躬待罪掾吏皆震朝廷果不問旣去父老流涕思之至今還第三嵗而終享年四十有七平生常自言三朝徳業吾尊韓忠獻四海文章慕蘇東坡皆畫其像事之私室養其兄旣老壽及見公爲符寶而亡喪之毀甚及躋禁近毎悲傷絕嘆恨其兄之不我待也兄有三子相次淪喪公撫諸孤如己子得任子恩先官其長孫棆及請老又將以其官與橚有司執卻其奏乃以與子其篤交舊族姻逮其子孫不衰貧窶恃公以生者甚眾其爲大吏與賓佐接談笑衎衎不見崖異至其與大臣言是是非非要必有補嘗與魯公言方今太師富貴寵樂壽康蕃祉種種爲世第一可謂至足無求矣惟陰功隠徳使日加於天下此則天之所培神之所勞福祿將紹至而不窮因論山東妖獄連逮騷動誣陷者眾詞气闓切魯爲動色遣使覆按脫其死者過半蓋自是益奇公始驟薦用而公亦一意於其門不以進退廢興變化旣退居號其山林曰東臯客至輙與之飲酒賦詩其中軒渠自放風流如晉魏間人晚益爲文雅健雄富無疾病衰落之气一夕與子秉燭劇談賦四絕句語慨然若自憐悼其身世者絕筆病作夜漏未盡而逝嗚呼異防其有以知之也耶前玆數日手自條別其文爲百卷號東臯集又有外制五卷諸經講議三十卷詩話史辧等雜錄十卷皆藏於家娶陳畱阮氏封令人先公四年卒二子曰觧將仕郎始十三嵗曰泰三嵗未命也三女適範氏者其長也中許李垣少許通仕郎劉晉卿馮霍之原從先兆域銘曰鴻文壯麗偉節殊尢气吞云夢光參鬥牛堂堂有此百志不讎去如吹毛隕零山丘謂天廢材胡爲生此謂將興之孰禦而止宮宅掩幽精誠化碧何以慰之深此瑉刻

給事郎守殿中丞致仕沈公墓志銘

政和四年六月癸酉葬故殿中丞沈公於開封之太康縣長樂卿邈城之原從先兆域其孫天民天祐先事來告且乞銘曰天不造於我家先大父沒則冡嗣以其倫相次下世葬用久弗克舉今我藐然力玆大事以祖考之靈龜筮無違惟是所以刻諸其宅而贊幽光者未有攸屬子我家之自出敢以是累子矣某執書泣曰此先太夫人之志也乃今得以徼福於烈光曷敢以不敏辭顧公之事逺矣其傳有槪而無詳謹論撰其著不疑者而敍之曰公諱超回字深之世家太康肇自魏王躬秉休明翊亮藝祖建定大業遂相太宗濟升丕彛功徳茂盛委祉厥家冑嗣太師是產衝懿膺命慶曆爲帝元妃族用光大貴震一時妃視公父贈駕部郎中元吉兄弟行也以故薦公補將仕郎歷祕書省校書郎爲司法參軍於亳監酒於明以登仕郎爲錄事參軍於汾以給事郎爲團練判官於常遂以太子右贊善大夫致仕公爲人精明剛蹇是非噩噩所居官必最其烈然亦以是不能與人詭遇齟齬其在常州數據法與守爭不可屈撓公旣官久不遂益厭又與守積不相中則慨然曰丈夫生世不得行意於官則當肆志於家安能鬰鬰久事若而人防卽日謝去蓋年方四十二矣卽歸盡發故貲益大其所居第使之壯麗髙明稱其意气鑿池築臺育龜魚殖名花嘉木修竹以侈防觀曰吾寜樂此以終身公𨿽不爲政然人益信服其徳義畏之鄕鄰有言往往不聴於官府而聼於公使其得位而施於斯民宜如何也神宗卽位覃慶天下轉殿中丞賜五品服明年郊祀加騎都尉年五十二以熈寜四年二月癸未終於家異防公之平生進將行乎其方而人反欲以自徇將退而樂乎其老而天不使之少延是果天邪人邪其可哀也已始娶成氏不及封再娶張氏是封永康縣君男女四人曰唐卿曰飛卿唐卿右班殿直與飛卿皆未仕而卒長女適襄陵許氏卽某之先太夫人季女適邑人李居正先太夫人資公初先君起參商州軍而捐諸孤先太夫人尙少也而𦇤負千里反先君柩襄陵躬居寡約辦治斬斬公數往來二縣間鎭撫其家當是時某生始四五嵗最愛於公是豈知今日且銘公哉銘曰燉彼大阜矗彼蒼木神防其域凜焉以肅嗚呼是維沈公之墓爾後之人過而式之

贈朝散郎孫君墓志銘

政和三年餘入校中祕書所與並遊往往鮮明辯麗英發可喜而魯國孫君聖求獨靖固淵塞渾然難知余心異之曰此豈非曲阜闕裏之風也防吾今乃知天以夫子之教興於魯者因其質厚如此而天生之也後二年謁其丈人大夫公於東郭私第聴其議論重徳人也又一年其家卜葬其先大父則狀其行與事而請銘於余余旣得交於聖求父子間又得於此考觀其世徳之經緯本末喟然嘆其積之逺矣因益見魯多君子足以發吾昔日之言爲不妄也遂書躅而銘以亂之君諱覲字明之兗之泗水人曾祖諱程祖諱榮考諱逹世世以農服田至君之考乃盡割膏膄以與兄弟而自取磽薄力耕其中君少而孤食麤攻苦事繼母撫諸弟以立家母爲戒敕所生無得恃吾故亂兄治官府有政與勤其弟吾寜以身往役發於誠心以故上下依懷閨門大和嵗惡人爭貸粟於官君獨不往曰今自刻厲尙可以生貸而不能歸是欺國也其居鄕能以義槪動人沈毅慨慷時有俠气有惡少自以負君妄意君心結客數十撫刄從君君正衣冠而叱之惡少心震气禠失刄墮地數以云云不覺屈膝請得攺事君因與語不復芥蔕巨冦將至鄕人大擾謀徙避之君止之曰少竢我卽持牛酒造冦壁願見因畱與之醉飽歌呼相樂輸以其情冦壯而義之爲引去有故家子嗜酒不覊君見戒以無頽家聲發怒辱君君謝遇之益厚其人媿之終身避君縣吏與君不相能數中以事吏後敗困窮君反賙之吏愧亡匿曰無面目見孫君矣蓋其能詘服人心如此大夫罷官興元聞魯大荒或欲擇居它鄕君不可曰無年如此族姻日夜望吾至以薦其饑吾何忍擇利自營而不此顧卹乎旣歸弛擔卽內外千指仰食君君市米官廩雜糠覈藜藿相與食之無難色有餘則以餉鄰里之窮無告者賑施甚眾大夫爲蜀計司取錢引之當毀者復出之郡縣大夫月受以爲俸君曰以此與民爲市是罔民也禁家人無得出積爲錢五六十萬盡廢其後有司逮治操空文以市於民者官吏皆污而大夫獨皭然無有蜀人賢之大夫之爲循吏君蓋多有力焉其自蜀歸則盡舉族人之無後與貧不克葬者凡三十五喪葬之未疾數月忽戒其子儉葬與凡家事豫爲條理大觀四年八月辛卯卒於舒州官舍年八十一以子恩通直郎累贈至朝散郎其治命曰必於先塋乎吾葬今以十月甲申葬菟裘東節義鄕裏仁之原與考同域娶曹氏贈太宜人男女二人男琪朝散大夫提防南康軍逍遙觀女適邑潘潛孫凡四人傳儉億儔傳奉議郎以詞學兼茂髙選爲祕書省正字卽余之所異同捨郎也億將仕郎鄆州刑曹掾余未官初君未嘗伏術爲學而行事毎與書合又能繜絀自下以延致士教子孫詩書以故子孫彬彬多以文學著云銘曰暴興非祥墮神姦慶積維久乃見端根蟠源洑天所艱擢爲修林舒長瀾孫氏世隠耕寛閒逮君負能不施官人文不琢天守完徯天我昌匪力幹裔冑衮衮方彈冠謂君未顯非今患貽詩佳城惟後觀

陳州宛丘縣令蔡君墓志銘

元祐八年春三月乙未陳宛丘令蔡君卒越翼日其佐許某還自頴往哭於其寢而弔其孤退助其凡役事其孤邦獻將防柩歸葬號泣因其友生曰先生幸以寮寀辱好吾子曰公曰私朝議夕防意气克鹹無拂子之在東先君遘疾顧言曰許君卒不來乎爲我謝之則旣以今日之事累子矣請屬以銘某悲其言不敢復辭君諱閎字彥髙世衢人曾祖顏弗仕祖昈贈尙書都官郎中父偃以文學著有詩名吳越間其學無所不通逺至天文地理星象歷數陰陽之流激變化萬物奇怪深偉咸防其說而大歸於義命登進士第以尙書都官員外郎致仕君始主杭之富陽簿秩滿遷令爲潤之丹徒爲宛丘遂終於令春秋四十九君辧麗劇談與物太和不起圭角尊酒衎衎傲世自若顧爲政鋭甚所居借借有聲以故平生𨿽橫陷不振而薦之者皆一時名公卿元丰間遣使治賦東南而君適以主簿權新城據圖捜抉得漏賦五千有司奏之遂遷丹徙時執政之親有麗於法者久不決君得建治事獄具奏爲奏曰今狀明甚而獄有待故覆之輙變侮法敝民請得勿覆以示公天下君以小邑令剡奏九重與宰相抗先帝壯之防棄天下訖不及試去丹徒當攺官京師入見有日矣而丁母憂服旣闋有司復奏新城之事以爲用新法進官不得攺晚節末路益以齟齬益事燕適不奪其樂可謂知所重矣始娶梁氏卒娶鄭氏男三人曰邦獻邦直邦式女三人尙防以某年月日葬君於西安縣浮石鄕若溪之原銘曰孰不貴兮子獨當而數奇孰不壽兮子獨不畱而遄歸蒼蒼吳山兮下有溪水石以居兮春秋來祠期以歸來兮樂且有依尙能浮沈兮如平生

孫使君墓志銘

士之仕也髙則欲行其道其次亦皆以材自試冀發其躬於功名富貴之間然而資籍髙華則庸眾超詣而有餘系微祚薄則英奇逐爭而不足此蓋理勢之常自古所嘆是故士之自信其志乃能於艱難狹隘孤獨阨堙之中防起而不羣卒以寵光此其材必有過人者矣如孫君其庶乎君諱道字純老世家河南宻縣縣今鄭遂爲鄭人曾祖諱浦祖諱範父諱湘皆不仕至君始慨然力學思自奮起輕財喜士以是防英儁間籍籍年十七卽以進士薦於河南然其後遂數離家艱困不振至年五十始得官調宿州虹縣尉虹多盜民數被攻剽君至嘆曰是豈不足以爲邪且吾在焉不可使民不寜其居悉其勤略斬捕甚眾以功遷承務郎監京師稅嵗有羨通判全州論獄平反奏讞活其人部使者知其能故數用獄凡反覆者君至輙定獄折無畱其治邵州亡囚桂州火事皆難竟人至今稱其敏而服其平全與荒服谿洞犬牙猺人之昜以生釁君以綏靖寜謐被詔奨諭秩滿漕司辟君爲屬嵗余喟然有歸心謂諸子曰吾老矣躬竊國恩而親不防養乃以進樂平允從孚庭五州新疆漕轉金穀巨萬奏功還朝遷通直郎而封其母杜氏鄧氏薛氏劉氏君瑞安永福懷仁金華興泰等縣國家得寶玉覃慶天下遷奉議郎知巴州未赴以大觀二年六月丁酉終於家享年七十二夫人李氏贈防昌縣君子六人鐸鉞鍔皆舉進士懋愈懬者早亡女二人長適李璹次適通直郎王彥輔孫男女凡十一人遂爲其邑望族嗚呼君讀書求仕三十餘年而後得一尉間闗勤勞七遷其官而止於此豈非所謂處勢狹隘而用力艱難者哉然卒以其慶譽逮其先人而昌其家可謂能矣余與君同元祐三年進士及余爲宻令始與君防餘資簡略自以非世噐毎見君之爲人精悍誠必自力未嘗不絕嘆以爲不可能也君有治命必求余銘故諸子將以四年七月丁卯葬君於縣之西門陽山之阿遂祔其夫人旣戒事鉞則墨其縗環千里而謁余於京師具狀君行以銘爲請固辭請益哀是惡可以不變也歟乃受而銘之銘曰明昌之隆憑翼於丰紛彼裳衣寵褒事功君侯翹翹資豈不逄惟其暮年飛揚不衝亦有孝子得銘千里以昭其韙以慰其止

朝請大夫提防信州太霞宮魏公墓志銘

余少讀周書見周公告成王以文王立政蓋自三宅之儁以致百司庶府其惟克用常人立玆常事心獨不諭以盛王作興豈徒用常人立常事哉今老矣考觀古今之變益備思益深乃始喟然三復周公之言矯首詠嘆如易牙之得意五鼎殆有不可以告人者也夫正人不傾危以窮利吉士無狠矜以擅名循吏不擊斷掊克以取一切要世資修誠履素上下相安而天下不治者未之有也此則古之所謂常者豫章魏公束髮讀書入官凡四十年一節不渝爲人修愼繜絀有禮安舒不與物迕或謀陰中傷之旣知終不與校反更以徳施之蒞官行法要在安民而已不取辦治名疑獄務與其所建治緣於不得已爲禦史臺屬京師四年同遊多自揚厲得路一時而公去訖無知者此豈非所謂正人吉士今之循吏也歟使士毎若此天下端無事豈憂不足哉魏氏之先諱憲不仕者公曾祖也逮公祖考始相繼登進士第仕至郡守部使者祖諱拱贈禮部尙書考諱兼贈正奉大夫公諱矞字貫通早孤自力又登進士第尉臨江之新淦遷令撫州宜黃丁母憂服除調錄事軍泗州知楚州鹽城簽書防州判官公事辟禦史臺主簿除通判廣信軍罷非其罪還朝見直復通判和州以所生母憂不赴起刺劍州未防請去遂以提防信州太霞宮還豫章公自泗上用薦者攺左宣徳郎中更天子卽位受寶冊被慶澤累日遷秩至官朝散大夫勲驍騎尉享年七十而卒於政和七年十二月丁卯娶李氏封宜人男女凡七人康臣端臣早卒其仲曰淇以公恩爲廸功江州司戶曹事長女適漳州龍巖縣丞黃彥之前卒次適進士李黯次未嫁卒次歸余兄子啟明淇將以八年十二月壬辰葬公豫章西山之雙岡則遣使因啟明而來乞銘銘曰治不武健而民受其祉行無卓詭而人以爲君子生𨿽不富貴其康於死

欽定四庫全書

襄陵文集卷十二

宋許翰撰墓志

比部員外郎致仕沈公墓志銘

先太夫人旣防先太師端憂襄陵汴水濱伯外父王解官昭慶過而省之畱止累月以鎭撫其勤約是時熙寧三年冬也某以童子扶攜公側迄今尙能記公頎然而髯朱服象簡和气欣欣也後六年而公卒又四十一年而公葬旣葬七年某始論撰公事蓋距公之過襄陵五十四年之間太夫人遺捐諸孤伯氏季氏隨屬卽世諸舅諸姨紒總衿纓從公見客相與紛嘩於席間者風流云滅無一在矣而獨余某於此頹然伏几而銘公嗚呼豈不悲哉公諱昭遜字道卿太康沈氏系大丞相魏恭惠王贈駕部郎中諱元吉者之元子也王有女孫妃於定陵膺保壽祉紹王絕緒以故拜公將仕郎試祕書省校書郎公旣少以相家戚裏冑嗣試吏思自以其力能顯遂其躬所居興官嗜事秋毫必振作尉湖州長興長興恃公以無盜監酒徐州酒亦大市三嵗鏹八萬四千有奇以爲防息用擢衛尉寺丞自是後凢再簽書廣徳昭慶軍判官公事他官如常之無錫秀之華亭閬之南部知云安軍皆以艱故不行年六十七卽以朝奉郎尙書比部員外郎上騎都尉老焉次年七月乙卯卒於私第公性溫恭樂易泛與人相從容而多智彊力離絕匹倫越有兵官靳元用獄屢變詔部使者擇能吏鞫於余杭書被公卽馳往閱一二旬則具得其情破械出數百人訖無異辭余杭太守沈公文通治行雋一時見公獄決擊節奇賞凢公之爲吏如此而多事久逺難質故沒不載傳信闕疑銘之著也公娶李氏呂氏晚娶王氏工部侍郎知樞密院贈司空穆公鬷之孫比部郎中贈正議大夫正路之女是封長壽縣君撫公之孤三男二女使壯有立畢其嫁娶後公十有四年而卒三男皆出王夫人曰獻卿蔡州新蔡主簿早世端卿宣敎郎與其弟茂卿以政和六年十一月壬寅葬公太康之長樂鄕邈城村駕部公兆而端卿卒刻公之銘者茂卿與諸孫也當公過襄陵時蓋皆未生焉銘曰老身於官考有十二其施堇堇亦克有韙誰云嵗久絕迹莫追觀鳳一翎五徳之遺公爲不亡墓有信辭子孫琢石而甥銘之

登仕郎守少府監孫公墓志銘

孫氏世錢塘人自侯曽祖寵遷京師逮祖守信父用宗皆治家饒財不爲吏侯以參知政事王公堯臣之薦入官稍遷至將仕郎守少府監丞訖不以吏自試而老於家爲人孝友簡質専以誠長者自居見人惡務掩之下至廝役扈養皆有以得其心其學多方好樂便射受相人術受道家籙而藥石衛生之書尢邃祈修其疾者無日不輳於門侯曰醫仁術也古之聖賢多隱焉吾亦何貶於此生平用是脫人於死而不自矜功始王公旣知侯而官之曹王佾又爲侯太夫人請於朝加明服焉人曰長者報也嘗宿塔廟夢二人以無衣告晨出戶外見二神人像徒土木質屹立甚偉侯遽出金錢治其纓佩裙褶曰神見夢我旣許之矣蓋其誠感不欺如此隆暑之夕人人偃薄月露間而侯獨衣褐以居罕出檐隙熊經鳥伸爲壽而暮年時覺气沖而上流轉三宮華池津津聰明不衰一日方寒婦饋巵酒侯受之旣而嘆曰吾欲止酒延數日壽今業飲此則亦已矣居十日無佗恙過族姻間挿花飲酒談笑如故以爲人生要在平夷其心而已故去惡賢於造善反復詠嘆若意有屬者旣罷反室帶未解花酒猶在恰兀爾而坐卽之則已化矣侯諱惟恭字執禮享年七十妻趙氏繼室蔡氏子文林郎公宣孫保義郎監富國倉門樗閤門祗候王道鄭友聞壻其二女始侯卒於大觀元年正月癸丑十月而葬鄭密縣許呂之原術士張昌明來觀葬以嵗支如侯所生之年曰嵗不可用也後當遷至宣和元年竟用墓穴非是某月某日更窀始乞余銘銘曰詩亦有言多福自求天网孔疎要必我收曰淑曰慝夫豈必讎宛彼化時則章厥修孫侯恂恂鬼神據依司人之疾有祈莫違顧邈一世六十九非衣冠不變晏然於歸欲知侯心考祥於履勿觀其生而觀其死攺墓得銘亦後有子鑱石幽墟維以昭韙

修職郎宋侯墓志銘

宋侯諱道方字義叔世河東人父曰可徳有隱操好五行三式星歷丹經神奇奧衍之學從方外士客遊梁宋間遂家襄陵義叔年十五念貧無以爲養則輟其所學詩書而學爲醫取神農帝嚳以來方術舊聞晝夜伏而讀之二年曰可矣始出刀圭以治人病往往愈益自信是時襄陵有鄕先生曰白子春行髙而志介難許可余爲誦書童子侍先生側數聞先生語義叔賢義叔亦能法象先生服膺其言以禮自持重譚笑不茍瞻視必儼毎衣冠出門在尋尺間不左右顧其救疾取資以義爲方蓋終身如是不渝至今鄕人之爲醫者皆近厚恥言財化義叔也義叔非有世業資借専用古法以治人邃張仲景尊孫思邈初以年少後起邑中老醫俗學者皆意輕之竊笑已而見其議論博綜羣書藥石條理皆有本原據依不妄稍復畏而忌之久而靡然屈服以定遂爲醫宗名號聞四方搢紳大夫道過邑者必求見之政和三年朝廷悼方術之不明興太醫學京師以將仕郎太醫學諭起之遷修職郎居數月以情祈大臣請去乃除中山府北嶽廟使之歸食其祿凡四年秩再當解或勸復請曰不可遂乞致仕未報以疾卒於家其爲人多聞彊識亦能讀其父書馳騁上下語之浩然深博而不以爲宗獨喜潛心西方聖人之法自謂少有契晤於心自三十卽絕葷膻不復禦至其疾棘不亂少時其父嘗曰汝凜數忒惟徳可以延此義叔之壽蓋七十有一年孰謂天命不可與謀哉始娶孫氏卒再娶任氏男女凡六人長男公睿爲廸功郎泗州法曹參軍次公容未仕長女嫁朝散郎王貺卒贈安人次皆嫁鄕裏義叔卒以八年八月甲寅葬以九月丁卯墓在襄陵錦繡鄕嶽歷之原葬後二年公睿乃乞余文表之而系以詩雲天生五材民並用之惟古聖哲手制厥宜艸木金石莫爲我施以伐羣慝而濟壽祺祈此精粹擷彼華滋化以心術應於气機大人得之以理天地鴻綸萬世彌陶庶彚隱士得之轉移疾沴斯人之命與國侔勢神䢐知伏此道亦翳尙有竹素若我之俟於穆宋侯思振其奇羣書旣綜奧境亦闚領略眾妙一發於醫五十四年戶滿履綦侯歸翛然邑人之悲琢石陳詩以慰爾思

居士許公墓志銘

襄陵許氏世有至徳五季之亂譜錄散亡或傳其系出爵裏未能昭也所可知者自公髙祖而葬襄陵家焉曽祖諱守英祖諱陟皆隱田野爲大農家惇而不華父諱可宗少受書而好交實始從父徙居東郭以寛大長者厚施約取得人忠力致產千金乃厚禮延致髙士孝廉白公子春爲諸子師飭以行藝公天資旣賢又生而見世徳之純龎出而聞師說之刻厲薫襲深茂端自樹立事親承顏左右無違自年十二司父管鑰逮至老壯其友羣弟以愛而誨諸子以嚴皆可法象白公無子盜圯其冢公執弟子禮往爲攺葬又刻石存著其徳以表之友人有出而妻亡者貧不能防公帥其所與遊爲市棺柩含斂立具殆賢於友人在家有賈氏者世與公家錢通嵗久負逋三百七十餘萬欲貿其產公嘆曰人其以我爲販賈氏乎卽折其劵不取其子與武氏姻將娶而女被疾武氏辭昏公曰吾豈以人之中道不幸遇疾而負約哉固入幣遣子納之族黨有誣訟公者逮得直反爲之請不願傷恩愛之義其遇事毎如此公諱永字仲思娶夫人李氏有子七人曰慥忱恂惲防忻忭夫人願淑不忌事夫順治家謹而慥甚孝友以躬戮力爲養而業諸弟於學故公晚節家𨿽益貧而日間無事賦詩奕碁有以自娯也宣和二年夏慥病卒公如失左右手哭之傷是嵗恂與忻以治詩貢於鄕明年忻登第歸庭闈未及相獻酬裏閈牛酒未及相慶勞而夫人又卒公已素病因亦伏枕自度不復興作詩著其心之直諒無畏於死生之變者手爲治命戒其子恭儉保家曰割某肉以歸某逋捐某圃以讎某負無使吾有遺恨於身也又自求檟於襯令置三聖經籍其中凡衣衾裳帷兆域堋封無一不爲條理而後乃啟手足享年六十有二實三年之閏五月甲申也明年二月甲寅與夫人偕葬拱之襄陵龍池鄕澗岡西嶺慥同域焉公維某族叔父遇某又厚於其葬也非斯文其無以泄心思之悲而慰神明之往也敢薦以銘銘曰昭哉四嶽世有哲謀遐緒不牒幽人在丘徳積將昌數極始革去農就士東郭是宅逮公之生有書有詩有倬其資似其父師孔厚百年天必興之躬則坎防有子頎頎於澗之岡阡松隧碑其觀如雲冠蓋來祠

翁季女墓志銘

翁季女寧者朝請郎提防淮南東路刑獄彥深之子贈中奉大夫諱仲通之孫贈朝奉郎諱元方之曽孫以崇寧元年生命之曰寧寧資淑明居房闥間終日靚莊左右無敢少之者其於女紅家節精詣昭晰心理粲然年十四哭其姊以得疾藥石修之百日僅愈而母余夫人病寧日夜侍側躬勞心悴不得休息至明年又哭其母屢絕而蘇人皆憂其將不支也已而疾果復亟終不肯以葷烈滋味食飲自持朝夕號慟逮困頓猶伏苫嗚不止自知不可復興與其父訣語淒人心少頃卒蓋寧生十五年未嫁以政和六年夏五月庚子沒於京師以七年冬十一月壬辰葬於建州崇安縣開耀鄕五夫裏廩山之麓與其姊同封而異穴彥深先事貽書襄陵許某而請銘曰寧死孝也𨿽未洽於禮君其取節焉某愀然曰寧於史法當書昔漢劉向傳列女其言行類非內則之正也要足以礪世濯俗吾聞聖人設教務矯民徳反諸厚書寧之事意後之人必有讀之而媿於心者則寧於天地之經不爲無功矣銘曰何蘭芷之芬潔兮騫披離此繁霜枝葉忽其殞零兮獨結風而遺芳古維誠之務修兮禮非僞其焉妨林放不諳厥本兮孰焉知聖之所臧亮精一之不貳兮𨿽隕涕其何傷寧知殆而不自克兮遂余之天而與人畸聳淑尢之衝標兮委姚冶之令姿淩霄極而上奔兮親輿而遨嬉壽有亡者存兮人以其類悲之亂轇轕而側鳳翎兮睨故鄕而懷思鑱詞泉宮而時祀兮靈春秋其來玆

蔣氏夫人墓志銘

滁之全椒蔣氏誠咸守玉三世以謹厚重鄕裏不仕贈奉議郎王侯鈞之夫人守玉女也以淑令有聞於婦姑之間姑每幽獨不樂終日惟欲臥見夫人則有起色以是夫人長無離側又佐其夫敎養諸子躬視其讀書節巳奉以資交遊子故多賢其季以大觀三年登大第比第後四年賜對便殿擢校中袐書明年夫人遂以郊恩封又明年年七十二以冬至日卒京師昭化坊第夫人刻意內書蓋天資淸淑自其爲童子則月齋日誦有常度晚亦修綜自造衝靜疾革鄕人入問之夫人起與語相勞苦如平生客去超然十誦西方聖人之號而沒若無它者嗚呼此豈無所得而然哉王氏故大家族姻半閎閈夫人洽穆大小無間言矜寡撫孤與人終竟多家人所難能者故逆其喪者皆哀出涕道路奠祭相望男女凡六人長子曰椿次彥中次彥成卽前以校書郎奉夫人京師者也甚積而文今爲尙書司勲員外郎三女皆歸學校士孫男女凡十四人長孫言恭以上舎登第調廬州合肥主簿余始就學滁人以謂夫人有遺澤子孫之與興家未艾宜也以政和五年十一月二十日祔夫人全椒西龍潭鄕龍泉之原奉議公兆後五年彥成始得銘於襄陵許某鑱石納諸其墓銘曰毓昭質發令族事尊章躬若淑宗姻洽祖考穆世之澤子有谷生蒙榮沒遺光逝安歸藐四方來嵗時食潔芳謇超揺樂未央

龔氏夫人墓志銘

潭州湘潭龔氏居士諱用罔者有女至孝而賢侍居士疾累年或閱旬不觧帶年十七爲奉議郎譚侯夫人姑郭夫人耿介難可夫人事之順焉每曰婦孝使吾益一賢女矣譚大族婚嫁嵗相屬夫人傾槖中裝以佐諸費寧自勤約郭夫人寵愛其女旣沒夫人緣雅意厚事諸姑身鞠龔氏遺甥女長嫁之資送如己子蓋其誠於族姻旣久不渝如此譚侯喜延士夫人日爲具眾沓至無倦色又以論語孟子躬授其子夜然膏火力縫紉視其讀書不以寒暑變也迨見其子世勣取進士第以詞學兼茂首選入校中袐書爲郎尙書省閭裏以榮夫人而夫人視之澹然至譚侯弟中登上舎第則喜見顏色間每誡世勣仕無欲速顧義命如何耳天子受元圭以子在廷恩封孺人駙馬都尉曾夤得尙嘉徳帝姬又以姻家賜冠帔焉夫人資性慈和治家無所笞辱而小大雍穆自防讀西方聖人之書能得其要旣病不亂觀無量壽像以化實宣和元年八月十九日也享年六十有八時世勣以朝散郎提防鳳翔府上淸太平宮居鄕侍疾奉終事明年二月丙申葬夫人湘潭縣昭潭鄕之澤子岡季子世南早卒女歸貢士某其長孫壻潭州攸縣丞李嘉運狀夫人之事如此而世勣請銘於余世勣與余爲同舎郎校讎五年非從眾慶弔不至要人之門余益奇之及聞夫人之言於是知彥成能爾者有此母也使夫人汲汲於彼則人子𨿽靜者寧能恝然於其心哉夫人有澤其後必大吾又有以知彥成之將用於世也銘曰潔齋躬心長女之則詩歌季穉焉取斯徳夫人在家孝恭是力移於尊章以考婦職受天之釐有子則賢躬授以書鳳翔云騫將丰其後必聞於先此石此詩亦相垂延

故朝奉大夫通判慈州沈公墓志銘

藝祖皇帝戡定四方太宗皇帝遵揚厥緒徵綏蕩原不專威武徳盛功深格天永命當此之時魏恭惠王實佐二聖隠虞干戈昭登廊廟吉康惇大廸我慈祥則是天祚鉅宋所以歷服泰定不震不渝者抑沈氏子孫宜與休其餘光太師嗣興越生昭靜令儀淑徳章聖是嬪壽寵四朝疏榮九族而公防澤焉謹按公之世譜曰太康之沈興自尙書左僕射追封魏王諱倫魏王生光祿寺少卿贈太師諱繼宗太師生開州團練使贈正奉大夫諱惟恭正奉生公諱立基字伯成用貴妃恩授將作監主簿元丰詔新官制攺承務郎累遷至朝奉大夫歷汝廬瀛三州監當遷簽書信陽軍判官公事通判懷州坐累罷去事復昭明爲下卸司以續前考又折其資司錄登州復爲慈州通判未赴年五十二以政和六年七月辛亥卒於京師公旣所慿者厚而資又賢始人以謂庶幾其復興沈氏矣而卒壽不究止此尙何言哉公爲人沈毅寡言以誠自居族姻多連宗室戚裏嵗時肴酒相追逐公在遺簪墮珥之間未嘗見其傾視媟語其蒞事威重色不可犯掾吏抱案牘震竦待命公一省閱則姦慝繆盩隱伏必發以故信服無敢欺者然公徳宇通宏有容人終畏敬而不怨郡府議政公徒熟視若無能言者言發則隱然莫能劾難自太守而下皆變已說撓而從之獄訟之決曰已經沈公矣人則遂行安而不疑公旣廉於作吏而儉居家厚事親友客至竭所有以奉之無所顧惜或解衣裘以繼樽俎以故旣沒貧無餘資方疾亟時忽莊若臨蒞公府指揮吏屬狀問之不肯言而獨顧其夫人焦氏曰吾疾不復興矣因聚其族與之相訣沒數日夫人寤夢騎從傳呼公來反室有所告誡從容如平生曰吾卽去當一嘆以別已而爽然則戶牖間有嘆息聲求之無人焉嗚呼異哉吾聞人之聰明正直而壹者沒而爲神典司禍福豈謂是耶公生三男四女男曰希紹曰希緒曰希縉希紹當世公祿而未命也長女歸通直郎開封府司戶曹事呂安本次二女皆歸宗室曰忠訓郎叔笥曰率府率士嶸其季在室夫人奉公之防將以十月辛酉葬開封之祥符縣北常村魏王兆域涕泣遣使來諭意曰子固沈氏甥也又以記述品藻職在太史其爲我作大夫銘銘曰魏王相邦侈徳自躬妃表宮房厥慶是鴻大夫渾渾不淪紈綺我思古人識其孫子往踐烈光有志弗成英气不沒凜其如生王胙未替公裔終起封墓殖木勿拜勿圯

