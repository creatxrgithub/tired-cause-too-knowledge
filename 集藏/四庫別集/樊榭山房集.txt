

欽定四庫全書

集部七

樊榭山房集

別集類六【國朝】提要

【臣】等謹案樊榭山房集十卷續集十卷

國朝厲鶚撰鶚字太鴻錢塘人康熙庚子舉人乾隆元年嘗薦舉博學鴻詞所居取唐皮日休句題曰樊榭山房因以名集生平博洽羣書尢熟於宋事嘗撰宋詩紀事一百卷南宋院畫錄八卷東城雜記二卷又與同社作南宋雜事詩七卷皆考證詳明足以傳後其詩則吐屬嫺雅有修潔自喜之致絕不染南宋江湖末派𨿽才力富健尙未能與朱彞尊等抗行而恬吟密詠綽有餘思視

國初西泠十子則翛然逺矣是書前集詩分甲乙丙丁戊巳庚辛八卷詞分甲乙二卷爲康熙甲午至乾隆已未之作續集亦詩八卷而以北樂府一卷小令一卷附焉則已未至辛未作也乾隆四十四年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

樊榭山房集原序

昔唐楊綰爲文恥於自白非知巳不可得而見而魏丁敬禮嘗求人定其文夫恥於自白者自珍其文者也求定其文者自疑其文者也僕少好篇詠晚頗知難三十年以來所作隨手棄斥存篋中者僅十之二三暇日編次古今體詩爲八卷長短句二卷譬之山謡村笛𨿽無當於鐘呂之響而向來所閱閒居羇旅怡愉憂悴歷歷在目每一開視聊以省憶生平竊亦自珍自疑願與審音者共定之外有雜文若干捲叢綴若干捲將次第排纘焉得毋蹈詅癡符之誚耶乾隆四年三月朔錢塘厲鶚自序

樊榭山房集原序

欽定四庫全書

樊榭山房集卷一

錢塘厲鶚撰

詩甲

金壽門見示所藏唐景龍觀鐘銘拓本【以下甲午】

嗜古金夫子貪若籠百貨墨本爛古色不受寒具涴便續金石錄明誠不是過鐘銘最後得斑駁豈敢唾照眼三百字字字蟠螭大撫迹思景云往事去無那初翦桑條韋柘袍受朝賀笵鐘崇玉淸搆炭飛防佐九乳器未亡雄詞壓寒餓裝比李仙丹徴句疊倡和虛無奚足稱懋績於此墮吾思景鐘銘天筆濫傳播

遊無門洞

陰竇絕曦景石雨垂癡龍白雲嬾不收繚繞東嵒松定僧湧壁像海眾驚靈蹤藤花拂又落暝聞煙際鐘

擬古二首

峩峩昆侖山鬱鬱環剛樹仙人散緑髮正陽無風雨彈我白雪琴髙邱哀無女茍得一心人聊以結衷素美人生南國纎手工織紝或爲繞梁歌當窗揚淸音色麗奪華燭情緜閒錦衾戒旦上蘭臯亭午眺靑林采葛知心苦激漂能自沈不爲懷春意誰識空閨心

花塢二首

法華山西山翠深松篁防密自成陰團瓢更在云深處惟有樵風引磬音

白練鳥從深竹飛春泉淨緑上人衣分明孟尉投金瀨吟到日斜猶未歸

牧童詞擬張司業

主人授我烏牸牛爲言主人百不憂朝逐水艸暮歸宿不使飛防傷牛目牽牛且向南陂嬉不知牛腹飽與饑一朝牛病逃鞭笞主人自能問牛醫

觀汪靑渠所藏嵩山諸碑版拓本六首

漢啟母廟石闕銘

開母化爲石其事本荒誕何年六六峯石闕字漫漶

東魏嵩陽寺碑

運歸賀六渾悲吟後漢書可憐嵩陽寺贔屭劫灰餘

秦王賜少林寺主敎

逆防徳充符一干思驅羊當時殲除力何以資空王

天后夏日遊石淙詩

金輪昔垂衣逭暑平樂澗仙巖類削成幾人侍遊防

唐裴漼少林寺碑

傳聞三花樹香雨徧諸天何日持苕帚心空初祖禪

唐尉遲汾嵩山靈勝詩

名嶽鎭中畿靈異紛不一欲從劉根遊吾其采芝術

秋夜宿葛嶺涵靑精舍二首

笑看圓月上前峯塔影微瀾臥玉龍林際窺人太無夢好風吹送隔湖鐘

書燈佛火影淸涼夜上層樓看海光蕉颭暗廊虫弔月無人知是半閒堂

晚秋寄楊楊山

半籬柿葉擁堦除又見臯蘭卽漸疎水減舊痕魚上後霜傳新信雁來初雲山不用遮方麯燈火惟應照佛書寫寄寂寥君定防宅南難覓柳郎居

讀水經注寄金壽門

霜橘耀西林木葉滯寒雨流觀桑欽書靜檢道元注峯瀨奔几案恬目非一趣玉笥若境接香鑪定神遇或時談幽怪細儒謌繆誤不知天地大安識陰陽鑄持問蒼水使祕簡儻可覩弱齡耽覽涉苦乏濟勝具不如從韓終服食生毛羽君有禽尙心告我懷所寓

西溪道中

連野看峯秀晴雲忽有無寒田吹防防淸渚亂鷗鳧意謂前林近誰知細路迂人家炊過午空翠集山廚

由牛滑嶺至龍門坑

山腰多農家茅茨暎山色暝煙歸樵人溪光帶禪客樹遺鶴毳鮮泉瀉龍漦白愛此欲移居惆悵振輕策宿龍門山巢云上人房【山在錢塘之西俗名小和山】

山樓出樹杪夜宿萬山中虎嘯不驚定鐘聲疑在空背窗棲鳥影滅燭聴松風明日尋階水應添十二筒

冬日雜詩二首

霜酣槲葉一村明茅屋髙低煙火生多事墻頭烏臼鳥夜闌相答紡車聲

水邊僧屋剎竿雙饑鳥窺人上石幢解向西風吟落葉黃金合鑄賈長江

蠟梅

勻掠宮黃鬢朵鮮斜門疎竹暎便娟年年分餉銅街處正是城南小雪天

月夜自艸堂步至永壽寺望東臯余雪

微月在門前泠然發淸興衣稜入風舉屐齒共冰競遂尋桑竹間蒼涼得古徑鱗鱗見殘雪遙山瑩而淨陰地銷還凝老屋凍稍勁卻顧所來路始知原野夐寒鐘逺更響到寺棲禽定霜闊星芒大天淸樹影正決眥無纎翳觀心極明暎悠然林臯意卽事寄謡詠

人日遊南湖慧云寺七首【以下乙未】

南湖春水綠溫暾老柳生稊竹有孫頭白僧閒能引路斜陽掛處指三門

鐘魚寥落入新年玉照堂空賸水田今日不成煎餅防粉圍香陣憶詩仙【張功甫賞心樂事有人日煎餅會粉圍香陣擁詩仙張梅詞也】禪房鴨腳脫層陰定破闗門芋火深至竟繁華歸夢幻最無人處叫春禽

蓮莖茭葉臥攲斜水外經寮記鬭茶劫火南朝四百寺一袈裟地屬張家

捨宅裴休事亦勤披緇王旦謗須分淳熙年往碑陰在細讀龍華發願文【寺碑史浩撰樓鑰書碑陰功甫自作捨宅發願疏最工首二句卽櫽括其語】

朱崖南去鳥呼風艸木平泉笑衛公何似試香城北墅殘僧禮拜冷煙中

登髙何處可忘歸古寺梅風動客衣漸有放生團社約魚苗如蟻水初肥

過丁茜園齋觀陳洪綬合樂圖

春陰泥殺人如醉不得醒東風勒花房未破小桃杏朅來過蕭齋語樂閒靜先生澹蕩姿愛客具佳茗那用嘲水厄頗足勝酩酊自起展褾池射目驚秀穎一女嚲兩鬟輕紅掩斜領摻手擪長笛將吹絳唇冷一女臉如蓮黛色自修整襳褵飄回風輕容曳煙影半扶琵琶肩指撥試俄頃復有兩女奴鴉鬟遮頸腰身十三四背面若相請或是梁綠珠生自雙角井弟子得宋褘吹笛入淸迥或是楊阿環合樂最機警鳳紋邏逤槽只有阿蠻省先生木石腸伐性久已憬翻然持此幅儻足娛老境列屋閉蛾眉便娟笑齊癭無須五斛螺簾衣兼可屏

沙河

澄明日影射魚罩淡冶風光上鴨陂齊浸籬根三尺水小桃正是試花時

寄倪子珍讀書仁王寺

聞君髙臥洛生詠遙望吳山病目揩居士舊傳十笏地幽人新學八闗齋野雲帶雨飛入戶林鳥聞鐘時下堦更憶淸吟獨繞寺撚髭不覺落松釵

北郭

北郭夕陽外人家住水西藤花當戶落荷葉並橋齊沙碧鳥雙下樹涼蟬獨嘶輕絺來往熟幽興坐堪攜

早秋夜坐懷蔣丈靜山

夜軒殺明燈秋虫啼四壁人靜月復淸雲疎雨猶滴懷君竹間徑況此風中笛幽意其如何堦艸自寂歷

絡緯

絡緯亦應候身潛葉底攲刁騷風激響斷續雨兼悲破屋燈靑色柴門夜黑時哀聲感寒女能得幾絇絲

送梅耦長先生罷泰順令還宛陵

歸去宣州七月初蕭然行李意何如官身已謝潘懷縣眞散應同陶隠居稍待西風看雪稻更聞春网薦琴魚修船謡似舂陵作此日雲山不負渠【先生在東甌時作修船謡卹民役也】

題畫松防

閒挐五粒戲睒目煙霄外不須嘆倉中久已誤上蔡

汪靑渠送砑光牋

蕭然注毗曇長物亦何有夜吟蹋壁臥朝吟但袖手故人造云藍輙遣五十枚瑩然女兒膚心目爲之開一笑磨烏丸欲試復惆悵剡藤遭夭閼此語定非妄旣無連緜書亦無播掿詞時展白萍文報君長相思

月夜懷金繪卣遊湖南三首

徘徊去燭房延佇啟虛牖白露淒未零眾星惟見斗淸輝在衣裳憶昔同攜手無由折瓊枝紆軫一搔首搔首那可期逺在沅湘麋靑楓泊船處竹外湘娥悲聞歌兩東門秋髮飄如絲隠隠女嬃砧千里長相思相思共明月復此淸商節迢迢蒼梧云芳艸殊未歇羇人常念歸誰能忘離別驚蜩過樹飛斜漢亦已沒

九月三日池上

片段殘云都捲盡水邊秋思渺無涯西風吹過徐熙鴨丁倒蓮房搖箭靫

湖上擬遊龍井不果寄汪大輿

平生湖山鄰幽夢阻龍井辧才跏趺處結思令人癭畢景來北山淸樾鳴禽冷下見澄波生鱗甲蹙百頃窈裊前林煙相戛兩峯影樵徑橫翠微莫辧風篁嶺遙知淸泠淵梵放相與永何時同君遊佳處得細領

西溪月夜懷大滌山二首

天柱峯頭見晴雪瑤壇玉洞暗相連石林夙具看山癖也負知宮三十年【葉石林提舉洞霄宮嘗曰吾知宮三十年未暇一至孰謂吾爲愛山者乎】云根際夕抱冬心溪曲沿緣不可尋遙想郭文棲隠處夜泉孤月萬松深

金繪卣自湖南遊桂林歸賦贈

西南山水敵淸都天與詩人縱目殊郡有顏公稱二始溪經元子署三吾釣藤酒美能攜否桂布衣輕得浣無笑我平生寡遊歷相逢子細問娵隅

讀五代史二首

五季方龍戰濁亂失昏曉士有茍祿者傾身以營飽遐哉鄭先生防心棲靈顥松脂去三尸獨立塵壒表吾愛張監軍心爲巨唐有不知鬭雞兒自取竟相負刑余誠何傷報韓同不朽區區六臣軰畫日但顏厚江上訪金壽門出觀顏魯公麻姑山仙壇記米海嶽顏魯公祠堂碑拓本

雲沙繞村南小築如鹿柴【去聲】埽地焚香人相見一瀟灑論書近攟拾勿事徵倒薤側聞麻姑壇名迹興先邁余髮時垂腰丹砂亦狡獪有無海揚塵故地今神界堂堂小顏公頗喜究奇怪波瀾縮遒麗接侍記仙話陶八碧霞丹入咽若沆瀣汝州死大節竟等蛇蟬解顚人述其事穹碑字如蠆緬彼天寶季艷煽金鏡壞二十四郡中義士抱耿介獨抗阿犖山聲振哥舒敗晚令使賊庭讒口足防齘卽雲歸羅浮乘風固可快靈均爲水仙理有說非詿持此語故人相顧發長喟落落靑瑤鐫當見百靈拜坐深地鑪灰浩歌共決眥

同南畹二兄遊河渚飲沈晴川書齋【以下丙申】

到來知不易逺近引漁謳野水中開閣交蘆外倚舟峯陰含古色梅凍得淸愁漫比平原酌髙人肻見畱

寶蓮山是韓平原故宅

霧閣云窗付渺茫平原事往徑全荒居人不識太師竹風葉幾枝搖夕陽

題沈其章秋林積雨圖

黯黕秋郊陰淋漉愁霖晦作此雨點皴濃如五斛黛堆阜互起伏徑術迷向背目窮中林深卻滴梧葉大數間尖頭屋濕云垂霮防潤疑生靑苔漏欲添白蓋勿謂炊遲此中有人在

觀吳耕民所藏唐泰山摩崖碑拓本同繪卣作

羨君少年癖好古曽臨日觀登天門穹崖彩翠忽明滅雞號下見扶桑暾開元天子勒銘在苔滑不憚兩手捫爲尋墨本完好寡過客求索民胥冤梯空緣壑歷至險實惜鉅費哀驚魂野火燒裂風雨碎連紙珍似收璵璠兼金購此得舊拓坐客竦視息眾喧八分飛動六百字鸞飄鳳泊神明存當年東封有本末燕公爲相開其原誰與異議獨乾曜廟堂那念供頓煩惟侈海宇巳殷富思以大典誇黎元金泥石防事非古萬乘帳殿勞云屯天章震耀復嚴謐禦墨揮灑如飛鶱未聞虞舜昔封禪大書深刻畱巖根況兼本命禮西嶽金天位號何雄尊述聖頌得呂補闕丰碑離立蛟龍蹲岱宗事盛過太華遺制逺與幹封論須防時世易天寶兩京澒洞風塵昏靑騾蜀道播遷日百神不效前驅奔乃知用事睹符瑞史公載筆皆微言北裏之禾鄗上黍秦漢故轍徒紛繁卽如此碑亦炯鑑延秋門外哀王孫濡紙脫文一感槪排翮思作摩霄鵾

感秋

炎景忽已往素節來有期西池日夕涼風雨飄無時髙樹易爲響離蟬如自悲誰能慰緜思非無酒盈巵秋日同王菊存汪靑渠楊開緒渡湖至壑庵由幽居洞上看摩崖家人卦登慧日精舍訪亦諳上人際晚下山尋明昌化伯墓不得泛舟而還得詩四首

延緣鏡面一湖殊陰晴西南三五峯雲气縷縷生孤櫂卽前浦翹鷺涼不驚朱甍林表燦緑樹崇岡纓遙聞微鐘響旁見孤塔明南屏忽覿面蒼翠紛相迎水天寂於夜到岸菇蒲聲

注目望山坳靜侶若孤往隠見艸間泉時有修蛇想淸風散木魚佛屋藏篠簜度橋潭鏡皎入洞嵒楹敞防窱中復穿微徑折屢上快觀涑水碑義取風火象摩崖擅八分遺迹成俯仰秋气松際來吹作居巢響

絕頂露扶闌懸崖庋禪榻爲訪贊公來不憚芒履踏入室憺忘言風樹自相答四角鈴鐸鳴眾緑何獵颯俯見北峯云奄與南峯合雨腳渡湖至驚起兩棲鴿一气中迷蒙天鏡互開闔稍霽煙鬟靚日射黃妃塔了然淸淨界幻象無不納同遊五六人看雪期深臘

取徑下仄磴秋艸自作花山風襲人衣叫噪白項鴉飽聞外戚墓厚崇驕奢當時議禮者恩先丁傅家吁嗟百年後變化如虫沙大儒椎控頤金棗出隧斜欲往弔興亡覓路迷三義暝色起前林喚渡艓子挐晚湖波皴鱗眾岫興陰霞歸時想淸景漏鼔忘頻撾

池上

髙栁初髠倚晚汀幾時來此補魚經昨宵知有稀疎雨滴破一方靑白萍

佛屋閒題

梵夾意蕭然安居不離禪人依淨緣水地輭妬羅緜已菊將梅候初霜欲雪天何妨臂鷹手自送佛前錢【白香山水月觀音贊云淨緑水上虛白光中地觸柔輭似妬羅緜見法苑珠林】

九里松至西山道中同金壽門周少穆王雪子作

不負幽尋出郭門木緜裘暖趁朝暾山遮壞塔可十里樹裊孤煙自一村髙冢多風松落子空田無雪稻生孫須知歲晏人遊少正要諸公細討論

過宋通問副使朱公少章墓

突兀殘碑立古阡行人猶記紹興年靑衣已見君王辱白髮何期使節旋老淚冰天佗日恨遺聞曲洧至今傳一抔築並花宮地夕唄晨鐘更惘然

冷泉亭

眾壑孤亭合泉聲出翠微靜聞兼逺梵獨立悟淸暉木落殘僧定山寒歸鳥稀遲遲松外月爲我照田衣

靈隠寺月夜

夜寒香界白澗曲寺門通月在眾峯頂泉流亂葉中一燈羣動息孤磬四天空歸路畏逢虎況聞巖下風

曉登韜光絕頂

入山已三日登頓遂眞賞霜磴滑難踐陽崖曦乍晃穿漏深竹光冷翠引孤往防捜滅眾聞百泉同一響蔽谷境盡幽躋顚矚始爽小閣俯江湖目極但莽蒼坐深香出院靑靄落池上永懷白侍郎願言脫塵鞅

蓮居

宛似遊虛落疎籬曲繞門僧房倚樹腹梵板響城根犬吠驚風葉鴉歸識水村流傳李先軰硬小碑存【中有李長蘅書碑絕佳】

西溪泛舟遇雪【以下丁酉】

孤櫂不覺逺窈然流水深春煙沈大嶺密雪響疎林白社何年約靑蓑舊隠心推篷起寒色雙屐阻幽尋

題陳子健所藏宋人畫太眞按舞圖

柳芽將吐菜甲新西堂小雨愁靑春有來此畫傳院體調鉛冩黛知何人三郎深宮常晏起獨愛霓裳譜風水太眞能舞作舞詩羅褏動香香不已念奴按拍寂不喧罷敇雜樂呼梨園至今看畫尙有恨韈塵未歇煙塵昏良工好手誠難遇周昉張萱具生趣勸君裝潢藏弆牢佗時好待添丁付

西溪歸訪王旣咸

墻東君公淸且賢畱客纜我西溪船霍山廟前看殘雪澑水橋下添新泉梅開香破缸面酒日出暖射牀頭氊春濃更當挈伴過菜花繡徧村村田

三月十三日遊法華山

連山背湖西地脈聚而凝婆畱霸气餘峯嶺尙雄勝嘉我同遊人穿榛得荒徑陽坡鼈帬披陰崖龍腹亙天風鼓蓬勃白雲若沸甑置身萬松顚心曠肅觀聴紆回下前阪翠樾出僧磬入籬泉偶枯方井鑑亦瀅繡田盡雜花煙中笑羣媵茶戶競物利衣短不掩脛采摘晨露山謡頗相應酌酒墟墓間作達榼隨罄芻狗本幻誕石馬久光瑩神弦走村氓縹緲事愚佞洞簫裊林木篝火繞巖磴因之日夕還嵐彩難定此境天所遺庶以忘蹭蹬望中靑簾曳猶似攜餘興

北郭紀遊四首

散花灘

當年張外史此地有行窩喬木居人少蒼煙廢圃多道心遺外物身事托樵歌最好灘前水春來似熨羅

江漲橋

長虹偃郭外勝日記偸遊簾捲橋南樹花飛水上樓客行津鼔動天逺峭帆收俯仰悲人代茫茫對碧流

妙行寺

棟宇何年締規模壓一城煙霄鶱鐵鳳風雨吼華鯨臨水春船集巡廊午日明諭彌陀畫佛不見斷碑橫【余嘗見元郭天錫客杭日記云出北闗門妙行寺中有碑石數本云諭彌陀神筆所畫佛像次禮古觀音像相傳唐朝塑者今則俱無之矣】

西馬塍

行徧馬塍曲春風無處無酒堪澆白石墓巳沒黃壚接樹看鄰媼傳芭走裏巫移栽入朱戶舊事續潛夫【宋姜堯章西馬塍蘇石挽之云幸是小紅方嫁了不然啼損馬塍花小紅範石湖所贈靑衣也見陸友仁硯北雜誌】

晚步

斜景忽巳暝流鶯時一鳴水光知月出花落見風行僻地非遺世新畦欲耦耕孤吟少儔侶發興自江城

園居和蔣丈靜山

市塵拋後稱閒居好結南鄰分有餘迮徑相過惟礙竹小畦旋往欲刪蔬不離板閣池光動自下蘆簾暑气疎寄語輪蹄馳逐客淸名持較定何如

秋分日呈陳楞山兼寄亦諳上人

拉瑟西風故故催江鴻社燕共裵回那知極浦水花老又接繞籬嵒桂開隔歲相思同濁酒幾旬塵土挽純灰權更在髙寒頂淸露翻經坐石臺

題水居逭暑圖

峭壁插天下無地萬荷喧雨境翛然適來披畫當秋爽尙想風亭散發眠

友人貽頻婆果賦謝十韻

是物幽燕貴雕盤獨薦時芳華存梵夾蔽芾補風詩【朱竹垞太史日下舊聞云疑卽甘棠】楚楫名空得唐梯摘易爲乍隨籠壓騎還想雨低枝澹白腮輕柰勻紅頰肖梨靈根吳客少俊味細娘知齒冰臨卭渴香迷下蔡疑枕函聞逆鼻【采防雜誌頻婆果夜置枕邊微有香气】瑤席齅支頤墜地誰工冩【宣和畫譜畫墜地果易於折枝果】傾筐肎見遺玉窗春夢裏好好寄相思

雨夜述懷十三韻

癡云催暝早坐覺防幽淙院靜無來雁天陰絕吠尨薄寒初淅淅孤燭自幢幢觸迕愁難斷【音短】崢嶸意未降畏途同歷阪殘歲類奔瀧入世憎髙髻澆胸漫滿缸前塵靑豆捨舊夢碧油窗曲踴何煩百吹篪信少雙浮沈仍蠧簡浩蕩想漁艭虛冒棲遲好須安裏俗哤朋歡違尺素詩敵束空杠倦枕攲還醒淸鐘逺更撞幾時深卜築繞戶種雞腔

無盡意齋寒夜用覺範送元老住淸修韻

竹雪欠淸聲缾笙有餘韻西齋擁鑪坐燈火耿幽暎微緒獨繭繅長謡適眞性朱門貂襜褕夜遊付一哂生平號迂疎【厲歸眞自號錦溪迂疎子】窘步逺防徑寒林聴脫葉濩落固不慍何妨戒香燻詩格與僧近聊以文字禪解此塵土恨折齅黃梅花是名意無盡

歲暮答王旣咸

北郭幽棲一水涯松毛蓋屋蘚侵堦詩來慰我不稱意歲晏憐君獨寡諧臘鼓無端喧委巷春燈取次翦閒街疎梅半樹展書卷賸欲此中尋好懷

春寒【以下戊戌】

初月已旣魚上冰峭寒陡作相憑陵濃陰黭黮天地凝欲見白日何時升紅舒翠坼力未勝有如志士坎防仍空齋枯坐粥飯僧噤防誰送半臂綾夜聴街鼔睡不能紙窗升降風中燈侵晨更覺被有稜所遭偶爾吾何憎只思布韈遊馬塍花气一片丹霞蒸

春日逢施謂伊話舊

十年墜雨惜相違朋軰如君僂指稀雞肋只今殊少味虎頭何用盡能飛秋湖憶共靑油舫晚寺曽尋白竹扉回首昔遊都在眼杏花風外一霑衣

二月二十七日臯亭山下看桃花二首

登船出郭卽通津不負佳遊及此辰駘蕩年光挑菜渚支離身事看花人戲鵝語鴨漁莊靜煙暖天淸水寺春當境底須頻恡酒銑溪如許已成塵

臯亭山下集游船半載尊罍半管弦並岸斜看花影倒落英亂防水文圓東風不信將三月往事無多又四年只有吳娘知可惜折枝繡滿禿襟前

首夏雨中卽事

不斷迎梅雨散絲水村誰與共心期晝眠有味低回久殘客無情報謁遲乍暖乍寒開苦楝澹紅澹白到戎葵平生閒郤籠鷹手自試隃麋寫小詩

病目戲成

微病何來解相惱焚香掃地一閒身且輸名士誇巖電欲共髙僧究眼塵細字難拋工作祟好花飽看已過春皁羅爲障非吾事養就疎慵學避人

月夜舟出北闗同壽門作

出門輕百里猶喜共君行雅愛聞吳語誰能計水程野橋迎月直斷岸見煙生涼蛤爾何意喧眠到五更

菱湖

到眼忽成市千家匳鑑開魚多論斗賣菱好及時栽歷歷帆斜過沄沄水倒回有人葭菼外銅笛或吹來

碧浪湖

白塔紅亭宿霧收放船港口足銷憂蘆分山色離披去水接云容淡沲浮風物三吳何處最陂塘五月已如秋樊川可是詩情減不爲探春也合遊

同壽門訪長興鮑西岡明府畱宿縣齋卽事

聞道吳西俗最佳扁舟聊復散幽懷詩人來作長城宰客子如停小謝齋落魄自憐仍楚制荒唐多分續齊諧【梁吳均邑人著續齊諧記】淩晨忽起遊仙興震澤包山詎有涯督牛犂我田歐陽圭齋句也壽門爲圖因題其後

髙人思食力所寄在扶犂自足一生事何知四體疲烏犍行水淺白鷺下田遲緩緩逢鄰叟香秔問可宜同壽門遊若溪廣惠寺是陳武帝故宅【寺中有井相傳帝初生時取水以浴忽湧起數尺明歸熙甫作令時刻銘其上】

若溪走玉龍連山抱千層水風引到寺老樹靑鬅鬠上巢大觜烏下絡交枝藤王气久死灰陰怪爭來憑陳帝起裏中樵牧猶相矜搗靑一旅奮驅賊如秋蠅悲哉蕭老公不得顧僧跛奴亦何爲大命歸吳興此地卽丰沛精爽依禪燈長爪攜淑儷雉山望云蒸我來潄井眉銘辭義峻嶒傳是洗兒日寒流湯泉騰更作辱井戒不覺欷歔增可憐馬上郎義憤尢足稱成敗有天定隙爲英雄乘煌煌江左業從此期恢身後那可料暴骨攎讐膺古愁起暮色閒話同詩朋循廊土花碧鈴語搖觚稜

蘋洲曲十首和鮑明府

日落采蘋去江南春色明不因洞庭客那識是閨情【邱光庭兼明書解柳惲江南曲云是樂府閨情之遺】

曉過嬰蘭堂逢見嬰蘭婦爲采黃藤桑方出摻素手【董斯張吹景集云吳越備史錢鏐有嬰蘭堂詩古樂府柔桑感陽風阿那嬰蘭婦唐人采此爲名耳談鑰吳興志鄕土有黃藤桑】

郎羨合羅絲水湅色更鮮儂羨同功繭一生作纒緜【謝肇淛西吳枝乘湖蠶最上者曰合羅絲緜以兩蠶共作繭者號同功緜】

新梳茴香髻試約春遊伴莫上棲賢山怕人呼作管【西吳枝乘雲吳興裏語呼誰爲管管夫人棲賢山人見松雪志項臯謨筆記云吳中有韋娘髻後更譌爲茴香髻也】网得車溪魚歸來搖短楫爲郎持作鱠最愛對翻蝶【山謙之吳興記車溪出美魚明苕上祝翁家藏唐人斫鱠書一編有舞梨花柳葉縷對翻蛺蝶等名】

行經蒲帆塘塘水碧洄洄想當初開日的是見歡來【新唐書烏程縣北二里有蒲帆塘刺史楊漢公開而得蒲帆因名周密齊東野語唐樂府云蒲帆猶未織爭得一歡成舟子呼造帆曰歡】

朝乘采菱艇蕩出湖趺羅帬十二折折折似靑蒲【宋章淵伯深居若溪有槁簡贅筆云羅帬十二折吳中下裏之曲也談鑰志湖趺菱色紅而大】

豹腳猛於鷹輕綃圍夜玉安得邀歡來江子匯邊宿【吳興多蟁豹腳者尢毒東坡詩風定軒窗飛豹腳是也惟江子匯無之】

梅子雨初過儂家水浸扉淋灰應有禁不出浣春衣【張稚通苕紀湖俗夏至日斷梅立時半月內禁淋灰浣衣】

霅溪水四合飛英塔兩重住近墜釵橋早晚郎相逢【太平寰宇記霅溪在烏程縣東南二里凡四水合爲一溪李詡戒巷漫筆湖州飛英寺塔中空復有一小塔甚奇巧墜釵橋見勞鉞湖州府誌】

吳興歸舟作

風俗家多具畫船苕山浮碧在門前自牽賤事怱怱去不爲蘋花住一年

七夕宿澗西微上人房

入寺松櫟深幽涼蘇暑病崖上飛雨收林中微月暎窗燈翦復翳經聲出蘿徑空山落秋河無人同眺聴

秋夜雨中集汪抱朴齋

愛君池上好不厭夜來頻微雨宜幽鳥初涼健酒人蕭蕭添白袷防防到靑蘋共有悲秋意商歌激四鄰

雨

翣翣中宵雨聲繁遂達晨長風吹不已幽艸洗俱新閉戶耽幽思褰帷起病身惟添上池水煮藥更應神

八月十五夜對酒作歌

院宇霽夕气圓鏡初徘徊紛紛流汞瀉靑桂顥顥白露凝蒼苔旣佳光景惜芳夜何用絲竹鳴相催眼前無二豪卽時有一杯天上愁浪寄地下憂空埋倚門抗髒亦徒爾置身或在才不才淋浪劇飲自起舞寒輝滉侵衣來妖蟇決吻吾且待仍看向曉無纖埃【是夜月食】

秋園

瓠架初除搖落時人間秋士漫生悲墻東小隠寧非計竈北淸狂枉自奇露白稻香聞吉語天靑蛬咽動幽思朝來郭外山容爽爲報閒居取次知

獺

穴居水遊不可測鵜鶘何事濡其翼祭魚黠冒知禮名祭罷春江覓魚食捕時爾莫訴煩冤畫板爲鯔銜主恩丹砂不惜和取髓好補吳姬如意痕

三徑艸堂晚桂

陽春桃李花綴枝趁妍暖偃蹇靑桂叢花中亦中散隨時有不堪養生遂成嬾結根幽人屋枳防俗喧斷髙秋月餘閏疎香吹始滿分無樂天曲新調按銀管聊學晦堂禪微言對偏袒寄語主林神知希我自防

隨意

隨意三條徑斜通十畞塘閒非行散得樂豈注書妨水碧全涵日林紅半帶霜何須鄙夫有寓目一相羊

夜雨薄寒

閣迥窗虛最寂寥臥聴摵摵葉辭條寒初驟入蟁幬薄雨滯旋看蠟照銷一石飲余聊善謔四愁情在自長謡若爲學得頭陀法忘盡前心坐徹宵【白香山夜雨詩不學頭陀法前心安可忘】

初寒

塵務經人心思如眢井涸雙轂轉不停淒飆陡然作古人期立名噉盡畏貒貉千秋萬歲後遺迹付寂寞何當攜酒瓢東郊看黃落直追斜川遊不羨爽鳩樂

城西讀書雜興二首

烏幾麡牀位置便此身暫寄亦隨緣且疎應對如髙坐未有神仙學稚川世路淹回魚上竹歲華飄忽鳥驚時時夢到曾遊處溪畔苕花壓釣船

蕭然無客似離羣都防邊書忽遣聞計日止戈應送喜何人磨盾欲從軍湖通舊引穿溝水城隔猶屯過嶺雲誰向壽安坊裏問廬陵風調有遺文【壽安坊一名花市元張光弼故居】

於潛王柘村明府招飲寓齋

古屋通津外官閒客復來危檣依水立疎樹向門開坐少於潛絹香餘下若杯明年天目約飽看白雲回

曉至湖上

出郭曉色微臨水人意靜水上寒霧生彌漫與天永折葦動有聲遙山淡無影稍見初日開三兩列舴艋安能學野鳧泛泛逐淸景

十二月十二日大雪用東坡聚星堂雪韻

寒空似墨吹云葉今年眞見頭番雪炰羔釃酒任豪奢擁褐攤書助淸絕渚田饑雁迹欲迷深霧踆烏足愁折積盈暗隙曉光早灑急初更眾聲滅風饕旋作怒虎吼臘殘已似修蛇掣細塡佛剎妙莊嚴靜檢詩材棄華纈防參老宿問當機【中峯雪詩誰解當機作水看】安得淸言紛鋸屑有人鈴防犯淩兢輸我蘆簾看飄瞥一篇語奇萬口傳【東坡詩序云於艱難中特出奇麗】明年餅大千村說江幹往事更回首帆飽長淮思老鐵【往與楊山雪中遊江幹今楊山客淮故及】

次韻酬石貞石雪後過訪

安得孤淸一破除近來交舊頗雕疎竹窗正在聞風處雪徑惟君著屐初僕射樂猶輸飲酒諸生業轉困慵書江幹想見寒林好亦欲時時過隠居

於潛王明府寄白術

市中何處覓靈蹤滿把云腴手自封藥重一丸慙魏帝葠誇五葉謝神農塵區有借能蠲疾福地於今可鏈容爲向小窗抄序罷幾時飛舄得相從【皮日休詩白月半窗抄術序術序紫微王夫人作也】

臘月二十四日風霰交作

塗竈傳玆日東京俗尙存祭猶名老婦靈欲乞嬌孫微霰侵攲枕淒風助閉門久耽蕭寂味寧與子方論

樊榭山房集卷一

欽定四庫全書

樊榭山房集卷二

錢塘厲鶚撰

詩乙

雨中耕民寄新詩兼貺丸藥奉答二首【以下已亥】

抱屙臥旬日春物遂已深流光惜晼晼天色空沈沈密雨苔徑輕雲冒花林花飛憺世慮苔積娛衝襟開緘有佳約霽景猶可尋

若士思逺遊達人謝拘束身如腰鼔顙四塵自奔觸豈無上藥艸病求恆不足惠而思好我更徵桐君錄顧我寡裨益拜命亦良辱

三月十五日晚泊東新闗

解纜細雨吹煙昏叢蘆髙柳搖空村晚泊沙汀見燈火田家笑語生春溫我生泛梗遽如許難得扁舟同舊侶休憎一夜風打頭明發靑山堪與語

虎阜卽事

塔迥廊回燕燕飛送春人去戀斜暉似嫌犖確侵羅襪卻要殘紅作地衣

同靑渠抱朴遊惠山

梁梠日出宿雨捐主人急喚沿溪船淸尊在船興已發剡剡麥秀翻平田遊人愛遊較我早爭入柳港吹香緜名園在眼昔夢到紅橋翠棧相鉤連九龍山色滿屋上妙有流水巖根穿瑽琤下赴照軒檻木陰防郁堪暑眠尋源且復入古寺泉頭小閣浮茶煙百甔汲貯轉甘冷逺道拆洗煩烹煎【拆洗惠山泉見淸波雜誌】南泠廬阜味奚似屈居第二吾猶憐平生飲水具眞癖煙包雨笠同枯禪千羨萬羨竟陵子頓爽塵吻寧無緣道人鶻眼照泉碧松聲爲拂膝上弦罷琴落日我徑去塔影送客東峯巓

題對山開卷樓壁

僧樓恰對惠峯開寒玉泠泠步屧回待與山靈話疇昔杜鵑紅處我曽來

遊蕃釐觀

淮甸何年祀媼神云階月地鎖靑春隔江逺見山凝黛斜日初來雨洗塵髣髴韋郎情是幻淒涼花史怨如新無雙亭下靑苔色閱盡閒遊多少人

同程友聲紅橋夜泛

月黑水深荷葉路涼螢無數繞船飛與君今夜紅橋酒不負揚州白薴衣

登平山堂

落日堪銷暑疎蟬喚客遊析酲嘗蜀井過眼嘆迷樓天淨山容出堂空樹影浮昔賢遺勝地撫檻小遲畱

初秋冩懷

風雨軒窗枕手吟乍涼曉覺滿西林年光又共艸色變秋思有如雲影深坐對畫叉添寂寂閒尋茗盌試森森第三橋畔蒓香滑欲動歸橈一夕心

題陳楞山秋林讀書圖

橋隠回溪樹隠櫺人間有此小林坰西風日日翻書葉吹得數峯如許靑

西溪福淸竹院

溪行興不已竹中得安居斜日入深碧泠然風更疎牀下解脫履幾上干竺書山僧不出戶情滅心晏如

十一月一日自西溪泛舟之餘杭

性拙見山喜匹如故疾失余杭有勝踐梭艇冒淒飃疎林翼霜岸破屋列煙術搖兀溪光中煜煜上初日平野皆令姿疎澹狀非一況逢載獲後田水涸已畢曠望愜所宜漸進叢篠密喧雀迎舟前幽討自擁膝稍稍居人稠佛剎林外出西峯若有期消搖聊短述

南湖晚望

淸絕苕南境晚來歸鳥翻艸枯羣漵出煙起亂峯昏僻邑無驅馬閒農早閉門叢祠望燈影神力至今存【漢令陳渾開南湖捍水有功湖旁廟祀甚盛】

遊洞霄宮

大滌元蓋洞天夙所慕時時飛夢淩孱顏玆辰奮足遂躋討芒屩豈憚山行艱初從南湖歷四井霜淸日出羣峯靜紆回路轉金綫潭鑑匳不動澄嵐影偶逢捀子爲指迷深入櫕林竦壁得異境靑山九鎖勢更殊千尋拔地秀不孤松栝濕翠交撐扶石橋流水聲可娛道旁碓響雲母粉巖隙乳滴羊須珠傳聞舊有無骨篛可等羅浮古積竹葉符帝畱瓊館此奧區圓殿髙峙凝塵無其餘廊廡𨿽湮蕪蒼筤萬个爲笙竽寒風噫竅洗毛骨白雲上下如飛鳧我思郭文舉無情木石相爾汝何時月底騎虎歸泠泠澗上聞仙語我思鄧牧心黃冠遺世來煙岑幽泉滌硯作山誌俗士未許窺淸襟自從貛郎作相年祠官往例縻諸賢提舉惟有李忠定栗主塑像永永無祧遷尙餘禦筆觀虎臥【洞天福地額宋理宗禦書】寂歷閒階少人過眞茶啜比換骨膏半日盤旋雜行坐天柱峯大滌洞瑤房玉宇恍如夢太息天寒日短不得遊畱與他時策杖尋淸秋

喜雪

試雪連朝雪已成彎跧板閣冷光生斜飛堦面偏多態白膠池心大有情炙硯可無今日興打窗仍作去年聲水仙已萼黃梅破共領人間第一淸

雪晴

積雪色固佳消雪無畱痕南榮聞余滴東暾曖微溫旣霽風漸柔淺綠含陳根苕穎行有時靜念造物恩余拙謝百事抱影寄空村淨名經卷在昔誦尙黙存婆娑一室間妙香領無言

次韻答繪卣春日見訪不值【以下庚子】

東郭半春色能來破蘚痕隔林機躡響比捨井泥渾行藥非過市看花乏應門棲遲如可托重肎顧荒園

原作

【錢塘】金志章【繪卣】

雨後春泥輭行吟認屐痕菜畦迷逺近池水漲淸渾看竹過鄰捨聞鐘憩寺門詩人不可見惆悵出東園四月十日湖上作

愛來湖上作浮家艇子波一道斜日晚水仙祠下去靑山影裏采蘋花

九月五日南山紀遊三首

石屋

秋晴風滿山破寺娛淸晝石作鬼面皴樹比佛胛天橫尋丈碧幽幽坐云構摩挲辧題名苔蝕半脫漏

水樂洞

徑折穿羊腸復洞空響接淸遊宛前事七稔等交睫裂石出怪杉黏竹見寒蝶乞此流水聲洗我雙荷葉

理安寺

老禪伏虎處遺迹在澗西巖翠多冷光竹禽無驚啼僧樓滿落葉幽思窮扳躋穿林日墮規泉咽風淒淒

蕭山

喚艇晚來急天陰雲欲凝樹紅迎北幹江白隔西興賣橘山家賤歌菱越女能東遊興不淺篷雨響疎燈【北幹山名】

山陰舟中四首

寒雨欺晴曉未歇故添濕翠到船窗西風並作銷防思新雁一聲飛渡江

白塔湖邊孤櫂開風回忽捲亂雲堆越山絕似西施髻朵朵翠翹浮水來

幽泉細細葉蕭蕭白石淸沙舊板橋最好晚山堪畫處一帆風裏送歸樵

鏡水稽山照眼淸吳兒未肎寡詩情愛閒欲向天公乞采若籠鵝足一生

夏蓋湖

幾曲蘆漪外如梭艇子過駕風波忽大到海地無多茫昧思前古悲涼發慕歌【事見晉書夏統傳】寒更何處泊髣髴聴鳴鼉

義石謡【並序】

慈谿縣長溪嶺下有石翁仲明故宦某墓上物也後嗣衰落將鬻於他姓夜夢翁仲告曰吾事君先人久義不可去明日集眾牽挽之重不可移彊舁至數武遂折焉鄕人奇其事爲亭覆之顏曰義石予過而作是謡武擔有石鏡祗照妖魄啼昭陵有石馬但解中宵嘶長溪嶺下松楸地石人將移寧隕墜無數靑螢照漆燈憶君長是垂鉛淚溪風颯颯石人語吁嗟得新毋捐故

展先大父墓感賦

吾祖墓頭柏先親昔淚斑生遲違撫抱僑籍隔家山遺徳耕防內棲神恬漠間酸辛才一到酹艸想音顏

鶯脰湖

帆影挽不畱依依掠沙渚豁然晚湖開平逺迷處所病柳隠漁屋孤煙識炊黍單舸若泛鳧得魚网自舉嗟予紛塵營衝寒久延竚同在一水間寸心肎相許西風不見待吹斷蘆中語

姑蘇旅捨夜雨

他鄕今夕雨漂泊暫停橈不滴無愁地偏聞少睡宵風傳街柝冷云濕寺鏡遙多謝殘燈火畱人烏鵲橋

欲遊滄浪亭因雨不果悵然有作

喧闐海湧峯岑寂姑蘇臺仰止濯纓人兩度仍空來水竹不寓目吳船還獨開想見破窗下雨防寒莓苔【野蔓盤靑入破窗蘇子美句也】

新丰

百里丹陽路炊煙聚一區有霜侵旅鬢計日攺川塗水落塘猶在天寒酒可酤詩人例辛苦蹤迹滿江湖【晉書張闓爲晉陵內史立曲阿新丰塘漑田八百頃葛洪爲頌陸放翁入蜀記云太白詩南國新丰酒卽指丹陽之新丰】

廣陵寓樓雪中感懷

北風凜削肌柳花濕而墜小樓更添寂薄酒不成醉入夜短燭孤羸僮已先睡何人煗寒防隔院喧鼓吹沈湎居者心浩蕩遊子意平生澹泊懷榮利非所嗜西笑詎云樂明發難自棄玆來捫空囊翻爲故交累【謂程友聲】因思在家貧忀徉尙髙致束書細遮眼疎花香破鼻紙閣無多寛迥隔飛塵至因之問故園南鴻煩寄字

寶應舟中月夜

蘆根渺渺望無涯雁落圓沙幾防排明月墮煙霜著水行人今夜宿淸淮

渡河

北來始作泛槎遊晚色蒼蒼望裏收一綫黃流奔禹甸兩涯殘雪接徐州古今沈璧知無限天地浮萍各有謀明日輕裝又驢背風前慙媿白沙鷗

騾車口號

轣轆雙輪盡日顚黃塵一隊逐蘆鞭柳絲未吐梅將蕚夢到西湖罨畫船

宿遷

漸逺江南地難禁朔气威檣烏河上集塞雁驛邊飛冰勁妨行轍塵輕襲客衣明燈投野店艸艸亦如歸

郯城

下邑古郯子寒朝脂我車亭猶傾蓋舊俗是問官餘煙捨凝微雪風餐芼凍蔬饑時聊慰藉行役意何如

過沂水

徵轅指沂水驚沙落如雨禹貢諸大川北來數凡五【震澤江淮河沂】靈源自艾山其乂始敷土逺防陪尾流東向滄溟吐窮冬方凝冰文漪靜不舞居人鑿用汲色瑩白如乳匪云川無梁橫板劣接武懸車借眾舁索錢難饜取喧豗久乃過偪側良亦苦何時輿梁成神明載縣譜從此隔岸山快展兩眉嫵

半城

雪消半露翠孱顏縈盡徵塗犖確間畫看最佳行最險將車初上大弁山【弁作平聲】

防陰

衝風苦愛帽檐斜歷尾無多感歲華卻向東蒙看霽雪靑天亂插玉蓮花

羊流店拜羊太傅祠

茅屋疎林雜晚炊羊公祠下獨來遲探環已失前生樹墜淚猶存故里碑盛徳在人如昨日淸談誤世詎同時雍容裘帶瞻遺像深媿無才進些辭

泰安道中望嶽作歌

平生五嶽願未從眞形突兀蟠心胸東遊齊魯首瞻岱百里逺見嵐光濃半天明滅千芙蓉羣山如水皆朝宗盤車五汶豁雙目元气回薄開春容靑帝所宅神秀鐘富媼孕碧櫕諸峯位當出震徳在木天喬萬狀敷蔥蘢尊如端冕秉璧琮嚴如闟防羽葆重陰陽闔辟百靈集魚雅想見乘蒼龍荒荒輦路人不逢一枝安得扶笻堆梨散棗無覓處白雲猶防秦時松維神惠澤霑三農只今苦旱方窮冬獻歲二麥望成熟玉戲快雪除災凶【時山東雪未霑足】我來欲訪安期蹤八渟海外洪濤舂天之五嶽有東嶽矯首遙眄心怔忪徵途鞭影何怱怱孤煙一抹歸烏衝不知气象爾何物但聴木末敲疎鐘【謝道蘊泰山詩气象爾何物遂令我屢遷】

晚次齊河

白日沒長林風埃滿客襟山趨野寺斷煙入戍樓深飲水防齊癭懷鄕類越吟憩裝寒更釀雪未成陰

除夕宿徳州

客裏休尋餞歲筵河幹聊爾息吟鞭荒村已是裁春帖茅店猶聞索酒錢燭爲畱人遲見跋雞防失旦故爭先郎當逺鐸仍催起回首東風又一年

河間懷古【以下辛丑】

瀛海盤回地勢雄古情客思共無窮錢工數處囊偏澀鉤欲藏時酒易空三日開年歌吹寂一城飛轍往來通獨憐大雅今銷歇誰向苔花問故宮

都下春雪懷裏中諸友

春來旅思極瞢騰枯坐窗間類凍蠅撲絮乍逢燕市雪搖風不見米家燈地鑪勤撥聊添火硯滴難融可柰冰爲問孤山梅息耗幾人遊舫得閒憑

南歸次琉璃河

一昔都亭路歸裝只似初恥爲主父謁休上退之書柳拂差池燕河驚撥刺魚不須悲楚玉息影憶吾廬

苦水鋪

苦水名初識何年續水經髙楡齊剝白【時山東苦饑】細艸逺連靑墻上驅雞過溪邊飲馬停勞人歌一曲顦顇有誰聴

任城夜雨

城上陰雲覆酒樓城邊行客苦車休鄕心已逐殘春雨一夜平添汶泗流

東臯閒居

白袷成新隠靑苔徧舊蹊水明村裏外樹罨屋東西菜把官羊敵茶香佛粥齊慨焉思靜侶安得手同攜

李森劫鉢圖吳耕民索賦

般羅迦婦色最姝噉食人子充饑劬彼鬼亦復愛其子賔伽雙髻玉雪膚山云爲衣女蘿帶撫摩不忍離須臾佛以慧眼照惡趣知具佛性無差殊定力攝入水精鉢宛轉求出啼呱呱爾時鬼嗔逞余技鳴笳連鼔相嘯呼兩甄八陣聚什伍頭角巀嶪雄牙須拔河絙麤挽萬石云車風馬來張弧擲刀作雨滿空際吐气爲火緣都盧豈知是鉢屹不動縱有藕孔難亡逋母慈淚等大海水五體投地稱南膜琉璃喉出微妙諦汝噉人子無時無汝子五百盛種類云何結念徒區區羯肌王女過去是不持戒故淪凶愚能於我法修淨業還汝大寶光明珠母喜禮足向調禦本無有鉢攜其雛畫師何者善狡獪細意渲染爲之圖人言可憎定不妄說鬼聊爾相歡娛書生亦有誓願願勿瀕海生虎防【是日聞臺灣有寇警】

五月晦日作

孤行但寂寂流光恆冉冉豈乏奔競途厠足畏嘲貶屋余古人書髙逸迹可檢食力慕徐穉通隠羨何防苦無上水田二者附亦忝歸來倏初暑荊扉白日掩耽此綠陰閒養性惟以儉林風吹葛衣池影翻筠簟少焉西山云屋角生有渰翣翣雨气來沈沈夕陽斂向夜黙無言艸際孤螢閃

夏至前一日同少穆耕民泛湖

雨後看山緑繞城鏡裀初捲半湖明荷邊魚在香中戲橋上人從畫裏行料理酒杯無俗物銷除席帽足閒情水風忽送涼如許搖曳新蟬一兩聲

西湖竹枝詞三首

楊柳作花湖水香湖上樓髙不見郎西山惱殺冷泉冷南山愛殺長橋長

新隄桃李能白紅畫船來往只湖中郎怕傷春復傷別儂怕愁水又愁風

儂住西村暮又朝折盡畫帬金綫條女兒山頭新月上照儂自埽雙眉嬌

晝臥

妄心澡雪盡敎空長日闗門一枕中跂腳飛塵難我涴支頤淸夢許誰同黑驚燕子翻堦影涼受槐花灑地風慙媿夕陽如有意醒來毎到小窗東

題文五峯蘭亭圖

江東禊事晉羣賢內史風流老筆傳水色曲如蘭上裏山光靑似永和年一亭云日供觴詠四面松篁替管弦展捲好畱陳迹在莫隨醉本散飛煙

七月十七夜對月時將之婺州

繩河斜影落風林獨掩柴闗露气深好月不嫌遲照坐已涼何恨早攤衾事過唐肆空求馬迹類寒枝未穩禽爲報東陽山水道安排煙翠待淸吟

湖上秋陰同陳楞山符幼魯施竹田張東扶作

秋气在蘭舫澹然諧素心蕭云翳空水滅景墮遙岑欲寫尢難狀將畱不可任絕憐歸渡晚疏蓼一叢深

晚發江幹

落日掛帆去背人飛鸛鵝風煙秋半淨江水晚來波漁浦山爭出樟亭樹忽過尋源意飄蕩一聴越鄕歌

富春

富春縣前江勢奔危樓如畫俯山根林林人影向沙市葉葉風防下海門秋入遙空無寸翳旱經焦土有千村田家正墮憂時淚安得新酤倒瓦盆

江行曉望

膠角逺村雞江行俄已旦推篷貪淸景涼露半天散逺洲信逶迆盡處如玦斷連山聳蒼翠緣流競秀粲水際煙輕明忽抹山之半徐引靑楓端漫靡不知岸阿那幾幅帆日華相淩亂漁商互通語來去乘泛瀾微微遞遙鐘隠隠見樾館悟此趨向岐層波媚獨翫

夜泊桐廬

弭楫桐君山欲謁桐君祠桐君不可見月黑山參差是時秋江明逺近生寒漪村深犬吠客夜靜鵲繞枝臥聴戍角聲悲雜松風吹作客山水鄕塵土何由緇

七里瀨釣臺下作

山入嚴灘合沓遮灘聲盡日走雲沙禽魚不解畱行客鄕裏惟聞重釣家嫋嫋涼風帆影轉層層僧捨竹光斜補唇晞髮詩魂在搜徧枯腸自煮茶

石塘洪阻淺

甘雨一匊慳秋水落涯涘舟喧積石橫月在行客起褰裳涉微流寒碧亦可喜寄謝嵩髙人毋憂傷玉趾

望金華山出云俄而大雨

齋心訪名山駕言入金華金華迢迢不可到但見翻風撼石樹色何槎枒籃輿徑穿城外去一桁遙靑亂鋪絮森然三十六洞天正在白雲離合處忽如饙餾炊乍濃又訝奔馬來何峯其間坌湧墨翻汁俄頃變化隨飛龍不辧山巓沒山腹山與云旋濕淋漉冰壺洞中水簾倒捲珠琲垂散作秋霖落云族雲中髣髴懸霓旌神仙得者黃初平石羊叱作雨工起奮髯抵角跪且鳴噴灑林壑天瓢傾山邪云邪兩奇絕衣濕松明還可爇何當聴雨鹿田寺暗瀑吹窗燈暈結但願打鐘埽地老此山結屋靑崖坐防云生滅

自金華至永康道中作

筍輿懸度翠嶙峋連日看山態轉新磵仄泉疑翻白鷺雨深松欲化靑人秋衾夢落前龕磬晚飯詩題破壁塵不是平生多逺意寂寥無侶恐傷神

永康懷古四首

方技用前民利在不詭俗趙侯善越方祕怪駭羣矚梧鼎爨屋茅張蓋坐溪緑徒嬰賢令法逸翮謝髙躅吾欲毀其祠勿奏神弦曲【事見後漢書方技傳】

穹龜大如笠不隨風雨飛有人入山去徒步擔之歸纜船夜著岸老桑灼禍機以諗諸葛恪物類感甚微析薪使其爛同盡知誰非覽旣靡漏保身宜不違如何石子岡蘆葦爲單衣【事見吳均續齊諧記】

天寶觀前松峨峨三千年一旦化爲石礧砢節目堅匹如托劍解識者惟神仙賞此松石意安得淩紫煙【事見沈汾續仙傳】

雲巖髙參云巉絕無與偶奇哉壑藏舟不可負之走舟尾如蠆垂巨釘墜誰取野僧洗鐵花遂落孟兼手【張丁】治爲剸犀刀佩以期不朽柰何非其人異物或爲咎神鋒忌太銛藏用古來有【事見徐尊生懷歸稾】

將返武林畱別張梁友先生

十日琴堂住天涼抱病歸偶遊索米臨別感傳衣社鼔聞茅店谿舂隔竹扉心期還不負久薄世輕肥

九日同東扶遊棲霞嶺諸蘭若六首

淨業庵

城中厭喧卑尋山事幽屏旁捨啟樹陰葉下秋更靜剎那悟塵緣香寒對僧影

白蓮庵

安禪最髙巓南峯俯突兀蕭條白芙蕖池荒香不發微諦亦已忘疎磬散淸樾

法螺庵

同遊皆淨侶契此林下居翳翳半峯影空院生寒初迷方未云指塵迹遂來疎

帆庵

石路轉防蘢何處尋梵放帆庵始知名髙閣時可望竹風起夕陰蕭瑟難具狀

近溪庵

隔溪巳延佇入門山幽幽暗泉不聞響窈然林壑秋何時期支公巾缾復玆遊

嬾云窩

殘陽在檐間空翠落如雨道人摧貢髙畱客嘗法乳向夜依禪闗惟有云幾縷

東園

麂眼籬邊豆葉零機絲一半掩荒扃舊遊慣識東門菜秋露秋風十里靑【宋時東門絕無民居彌望皆菜圃故土人有東門菜之諺見周必大二老堂雜誌至今俗猶然也】

晚秋齋居

一夜霜風撼竹門年年秋事在邱樊貧憐圓菊仍分艷靜覺涼蛬自減喧幹世策堪黃口笑背時詩待素心論中年不負蕭閒味落葉池邊釣石溫

試天目茶歌同蔣丈雪樵徐丈紫山作

陸鴻漸作陶偶人茶事往往傳失眞四十三種列髙下天目品與舒州鄰東西頂池湛雙鏡奇峯秀崿排靑旻許邁宮連道陵宅靈根迸石無纎塵含滋雲霧灌泉脈抽芽一一畱餘春山僧采焙趁谷雨紙囊篛裹封題新肉食貴人未知重例取武夷羅岕空紛綸雪樵子心似天目山頭兩水獨識茗柯有至理市隠近在吳山坊坐我三腳之木牀空庭晝靜啼寒螿爲我手瀹魚眼湯須臾越盌發妙香微參鼻觀風悠颺名山秀液入肺腸怳然置身天目頂靑神鳳集樹下同相羊【李徳裕平泉艸木記木之奇者天目之靑神鳳集】雪樵子邀我與徐丈同作試茶之長歌兩篇傳示句淸語硬肩相摩我無筆力柰爾何天目茶可拍天目筍可挑安得茶筍佳時一赴山靈招勿使塵中立望空迢迢

臘月二十四日探梅孤山題壁

屈曲紅防繞幾巡冷云先作一分春梅花半樹倒臨水便與逋仙寫小身

人日雪【以下壬寅】

巧將薄雪破春妍便有幽禽到酒邊料峭餘寒作人日寂寥情味逼中年梅花何處巳堪折柳絮無端早放顚惡客不來塵事絕蒙頭乞我醉時眠

耕民齋中看梅

幾樹疑在水參差簾影空苔皴微冒雪花側半吹風閒思燈初落春懷酒正中妙香須管領況復與君同

題亦諳山人黃山圖

憶昔觀此圖南屏倚髙閣松云蕩心魂有句不能作冉冉七陽秋南北縛雙屩去年東阿城逢師瘦於如聞化人心積蘇故可托停車通一語遊戲除六鑿我歸師亦歸昨夢風掃籜塵纒最慚媿咫尺迹如削入春獨掩闗窗疎遲景落此圖忽寄示逋句云當索舊觀已復還慰眼暫爲樂似證飛行仙層層度林壑惟聞木蓮花香气滿寥廓眞幻兩無住黃山被師攫借師畫中禪聊爾資嗢噱

淸明日宗陽宮浴

昨雨今已霽朝旭開人眉不知此何日檐栁靑垂枝徐步叩蘂宮消搖忘所爲道人憫塵垢俾我灑濯之宛頸上善水【道家沐浴七益一者口上善水出雲笈七簽女】鳧拍漣漪宿滯散百脈餘潤融三池起詠內景經勝食齋房芝風篁拂苔石肅肅靈簫吹被髮遊物初老子吾其師

遊龍井

惠逺住虎溪辧才住龍井坡老獨見訪送過風篁嶺亦如虎溪邊三笑趣自永遂令龍井名逺與虎溪並惜哉過溪亭迹滅蒼煙冷而我果斯遊多年願力猛穿村拂女桑度磴落山杏何時毗嵐風吹墮石云影【片雲石己僕】安得巨靈手重扶使之整寺門萬竹中修修翳光景幽云擁殿角諸佛同一靜僧朴狀野鹿問事不復省導我窺井防淺可勿用綆傳聞金鰻鱺或見遊藻荇豈其靑泥蟠時出應祈請前年秋大雨水立勢欲騁神物終斂形取足供瓢癭【是日僧所述如此】摩挲秦郎碑陳義臻奧境泉徳類有道片語黙己領酌泉爲裵回殘陽閃鴉頸羨彼樵牧流終身事幽屏

題金繪卣江聲艸堂圖【時將入都】

江聲主人江上住範村西去緣江路艸堂髣髴木香村竹嶼依稀鐵鑪步門前江色晴黏天屋角嵐霏晝搖樹栁絮著水魚正肥花片入簾燕新乳主人急裝將逺遊風光似此盍少畱塵中知己苦寂寂鄒生枚叜徒沈浮爲言頻年役衣食人生識字寧無憂有田十雙我將老息壤在彼盟諸鷗華君【秋嶽】墨戲今倪瓚下筆煙雲互淩亂歸來舊徑在眼中隔浦低橋靑不斷貧無送子雙玉缾展畫吟詩反覆看他時相約力著書釣石猶堪置柔翰

城東落花

富景園中萬樹斜深紅縈艸淺縈沙今年病酒無人事才得工夫送落花

懷徐丈紫山客金陵二首

中秋過後重陽未澄碧天光裂葉風濁酒一杯歌一曲久無此興欠徐公

春分彈指又秋分記寫新詞篤耨燻今日秦淮歌板絕僧樓應夢馬湘君【今年春分同紫山賦綺羅香一闋】

和蔣丈靜山九月八日登吳山

聞道城南載酒遊淸江如畫逺峯稠不愁紅葉明朝雨先借黃花一日秋老去情懷無檢束興來風物卽淹畱登髙難得鮮新句搔首眞慙趙倚樓

題吳丈志上小像

我識石倉叜長身比鶴臒靑衫舊名士白髮老潛夫城市看花入溪山載筆俱襄陽習鑿齒著述近來無【吳丈近葺武林耆舊集搜討最爲該洽】

東臯晚秋

東臯土閒曠薄暮行蹤絕因思古隠者於焉衡宇結【元末範思賢居錢塘城東地平衍有艸木禽魚之樂賦詩鼔琴爲娛自號東臯隠者見徐一防始丰類稾】近市旣無求浩歌气彌烈令我懷斯人魚鳥轉親切翛翛林水間遺躅猶未滅得風枯條鳴將霜逺天防悵矣不同時誰慰授衣節

樊榭山房集卷二

欽定四庫全書

樊榭山房集卷三

錢塘厲鶚撰

詩丙

相國寺訪亦諳上人【以下癸卯】

吾師諸行苦白足辭南屏洗盋入城市破寺風泠泠昏旦塵一聚不見芙蓉靑閉戶卽邱壑自性非殊形許由未聞道棄瓢徒內熒耳非駐聲器無耳寧無聴晚樹下落日龕燈冷於螢孤情出秀句勿事重翻經

春雨夜坐

春懷憺無豫多雨境亦適平生逺遊心中歲但荒寂臥聞檐間澑時作幽泉滴影事詎可追新愁何用覓正復念梅花髙樓一聲笛

雨中同符幼魯聖幾泛舟河渚看梅暮至西溪

春山始可遊逢雨成奇矚亂水添魚梁奔云出幽谷低篷何所詣蕩漾轉深曲回瞻雲峯逺前與花林逐寒姿媚荒筠一一事膏沐因依逺人境搖動淪漪綠客有解淸琴雨深音斷續暝色入孤弦風燈濕茅屋去舟尙躊躇花光看不足

宿永興寺徳公山樓

昏黑山雨歇一徑松煙蒙微聞梅花气吹落疎磬中詎惜衣履濕宿處投支公憑樓答人語迥與雲際同少選沈靄斂俯聴幽林風明星忽三五掛在殿角東短燭照春綠夜靜山逾空觀河悟眾象拂石期防鴻神淸了無夢亂壑流何窮焚香以達曙玆焉悅微躬

同作

【錢唐】符曾【幼魯】

空山行晚云褐衣濕春雨昏際人漸希杳靄入深路曲磵伏潛流叢篠紛交防到寺僧相迎把火話曩素雨止鐘亦殘星光出幽樹境異心頓開魂淸迹偕赴夜窗覓山影影忽落如霧亂耳百松聲鏘然奏韶濩淸極本無寐有夢亦同趣至曉重儃佪煙華想流注永興寺二雪堂曉起看緑萼梅是馮具區先生手種

幽人先鳥起林磵正寂然是時春空霽山翠爭便娟的的花間雨澹澹花上煙煙雨爲合離花態亦變遷祭酒昔遊此手種猶生前傲兀根倚石欹倒枝暎泉微馨委陳迹髙格同枯禪儒官罷亦得不廢招隠篇攀花久延佇世己無其賢

溪上巢泉上作

翫溪遂窮源東峯屢向背朝日上我衣春泉淨可愛不知泉落處潺潺竹籬內喧聞兩疊瀉靜見一潭匯松風颺纖碧花影蓄深黛名言猶有相幻照乃無悔悠然巢居心頗欲終年對

秋雪庵【庵在水中四面皆蘆深秋花時彌望如雪故名】

夙知秋雪佳契闊三歲周今來際春初還有秋雪不曲港迷進艇花源信回流稍深天影展四顧雲水幽弱未拆土髠栁空依洲息心歸淨域彈指開香樓所得殊寂寂無營諒悠悠此日樂莫樂觀生侶輕鯈

栢家園行三四里皆竹樹梅花中

遵塗抱町畦緣林窺嵽嵲古屋气始暄閒園地常潔梅竹素所饒衣食理未缺旣得長子孫還以資妍悅叢叢緑云外斜陽照花雪煙影望自深風香渺難說行吟覿歸禽安居務新節暫遊如久棲悵與淸景別

晚入石人塢還永興寺

撥蘿尋微徑山意黯將暮幽討忘體疲窈窕入深塢激瀨不通人踏石凡屢渡返景忽難畱蒼蒼目爭赴萬竹皆爲風千花幷成霧去鳥有遺音歸樵詎同趣夕梵懷信宿春溪延緩步入門不生月仍倚檐際樹

春日泛舟北郭

出郭逢初霽篷窗任意憑气新如有獲興到亦無朋逺水浮春寺靑山落晚罾爲憐桃李色歸待月東升

春寒

漫脫春衣浣酒紅江南三月最多風梨花雪後酴醿雪人在重簾淺夢中

緑陰

幽人與時鳥共喜緑陰成一徑千林暗斜陽片雨晴臨池想康樂繞屋詠淵明卽此忘春去悠然悟達生

雨後坐孤山

林巒幽處好亭臺上下天光雨洗開小艇淨分山影去生衣涼約樹聲來能耽淸景須知足若逐浮名媿不才誰見石防頻徙倚斜陽滿地照靑苔

夏日閒居

畏景何堪出風前臥簟斜樹陰連別徑艸色入鄰家舊業閒來廢禪心病後賖今年饑似朔不擬上公車

湖心亭大風快涼得絕句二首

西北云多失栁陰快風特地埽煩襟不成飛雨闌干外涼殺沙邊兩睡禽

湖上靑山深幾重紛然幽緑舞長松何人爲喚昭華手橫笛吹驚水底龍

淸平山精舍納涼

崖上緣修竹城南界小天幾人來亦偶六月興尢偏江逺平看鳥窗虛俯聴蟬淸風惜不得借與客堂眠

七月六日立秋送陳授衣之廣陵

作客畏逢秋君今詎不愁五湖飛一葉七夕在孤舟殘暑過江少涼螢逐暝流歐公堂外栁爲訊舊同遊

金以寧齋中觀蘇漢臣埽象圖

西域乘象利戰攻南越貢象趨華風趙家山河已幅裂欲圖王防誰能同當年明禋敎車象象院驅來列成兩【吳自牧夢梁錄明禋年敎習車象車後大象二頭觀者如堵】開封蘇郎設色殊寫出突過閻令上貝多樹底風泠泠蠻奴馭象惟使令黏香似是孔雀帚瀉水但用頻伽缾髙僧侍者狀奇詭作禮蕃王諭微防蹴踏能將大力馴埽除不使纖塵累西域之象南越無六牙四足蓮花敷畫院良工具深意調服彊敵如斯夫君家此圖傳自昔仍在錢唐睹奇迹裁詩復共小低頭香斷空齋山月白

中秋對月懷都下故人

玉宇無窮望眼寛不辭淸露濕杯盤秋來南國宜髙臥月傍東城得早看豆葉響回三徑靜桂花風入二毛寒誰招遮日長安手直到天明共倚闌

秋夜聴潮歌寄吳尺鳧

城東夜月懸羣木洶洶濤聲欲崩屋披衣起坐心茫然秋來此聲年復年壯心一和小海唱二毛不覺盈吾顚胸中云夢吞八九要挽天河北斗倏忽晴空風雨來杳冥水府神靈走時哉會見滄溟立自是乾坤有呼吸軒轅張樂萬耳聾洞庭天逺魚龍泣須臾聲從靜裏消一蛬獨語星蕭蕭天明作歌寄吳子想子中宵亦聴潮

張東扶移居瑞石山麓

昔君買宅時城西數相見藥闌碧逶迆書窗淨於練意復厭喧卑擇鄰猶未善栗果多博徒出入須障面愛此城南山翠逐深巷轉張南與周北戶戶事筆硯髙楓紅一林奇石靑數片畱云罷香鑪賔月橫琴薦語我色忻忻邀我意眷眷我賃東臯居有若營壘燕差得水三分無山讓君先裏鮮可語人閉門俗自遣過存近亦稀頗不費茶串連墻恨未能來往共歲晏

初寒著敝羊裘戲作

一領尨茸歷十霜西風重見出空箱忍寒貰酒無多直穿袖吟詩定幾章敗絮何慚擁王霸險衣今笑裹周郎漸看不隱山肩瘦萬丈虛言蓋洛陽

冬日同東扶遊鳯凰山

故宮何足問佛宇亦摧殘本以塵緣幻來將道眼看江山迎小雪竹樹逼淸寒雙雀尋苔啄飛飛下井闌

楊貞女詩

楊氏有貞女窈窕年初笄英英司馬孫喬木無卑枝明心兼秀質說禮復惇詩行媒得快壻許嫁亦不遲何郎薊門死女聞涕漣洏上堂告父母聴女前致詞女幼習詩禮大義或少窺古稱未亡人鮮有不結褵若女而不婦佗適無相訾此語眾茍同女心難自欺許身等珪璧親命詎易移匹如壻貧落夙諾無參差貧且不可背死乃忍背之女心抱微尙奚取鄕國知當歸何郎家再拜從此辭父母聞之泣咄咄事大奇汝有松柏心吾亦不汝乖桂楫靑絲防相送於河麋吳閶三百里雲水天一涯本意曲顧歸竟爲同穴期入門拜尊章毀容披素帷身是女貞木淚作寡女絲死當化王睢生當號長離

雨後寫望

風敲病葉入疎櫺云破寒山數筆靑十日鼔琴晴始出夕陽依舊滿回汀

贈韓丈自爲

金粟風流久絕羣弁陽今復見夫君梨花萬樹營生壙自說佗時白雲

嚴朗屋寫小像爲杜子春事索題四首

長安遊戲倦風埃論到錢愚劇可哀脫手紫標三百萬杜郎俠骨本仙才

雲臺峯頂約驂鸞杞犬芝童覓最難上界曽聞足官府囊空不賸一錢看

丹砂成土發成絲月下空封六一泥畢竟求仙因藥誤被紈飲酒是男兒

君如夷甫不言錢卻采虞初入簡編歸去但尋梅尉女挑燈細話小遊仙

閒居和丁敬身

徑有靑蕪石有衣不嫌蕭瑟與心違鄰燈明處先穿樹山雨來時自打扉營室差能學劉峻養屙多爲擬王微災年杞菊收猶薄且辧【蒲莧切】晨興小忍饑

寄徐丈紫山嶺南

此別驚垂老初鴻有信傳勤收駐顏藥儉用賣文錢鄕夢過梅嶺吟情寄竹田歸裝定何日目極浙江船【漢書南越處篁竹之中師古注篁竹田也】

雨夜聞雁

燈花不向雨中開擁被愁聞雁叫哀深黑雲天箏柱落昏黃庭院防聲來誰家闗塞書難寄到處江湖羽易摧甚欲孤篷南浦宿殘蘆滴響夢驚回

哭王源村丁茜園二首

平生師友十年間雪月花時記往還原季長貧成白首應劉俱逝托靑山篋多遺稾從人取室少孤兒信命慳北郭西橋同此恨笛中先後淚潺湲

賈生賦裏嘆浮休欲再爲歡挽不畱練日人間誰會傷春地下必相酬谷音寂寂云無色神理緜緜水自流兩地明年作寒食棠梨零落一般愁

金壽門過訪以詩卷索拙序茶話良久殊慰寒寂

爾我相看己壯夫恆河照影昔遊䢐江山興好朋尊隔羅綺年來一字無折腳鐺邊殘葉冷缺唇缾裏瘦梅孤只應絕調艱爲序捲捲淹畱類賈胡

缾菊和丁敬身

翦供寒花霜露余琴牀筆格暎森疎徑松荒後爲缾隠山杞持歸伴水居影畫銘心燈耿耿夢香養鼻蝶蘧蘧幽人服食宜淸苦畱得風標一起予

懷亦諳上人遊鄧尉

城中數覓不相遇阿師始是心出家寫經坐沈木瀆雨負杖吟過銅坑花天寒正覺五湖逺歲去那用雙手遮窗前舊竹亦可念一兩三莖曲復斜

東扶送水仙花五本時臘月七日雨中

春思於花亦太防一花一葉一愁添肉人不合尋常見燈影娟娟雨半簾

題沈欒城歌詩圖

戍削春衫瘦更妍故持樂句近君前玉溪比日風情減難擬淸歌沈下賢

汪靑渠營土橋精舍去予居二里許雪中過之不值題壁二首

近得林中侶堪爲雪裏行玉川雙破屋東郭兩先生積素微封徑寒云半入城白鷗吾與汝一笑眼俱明竟日空亭坐遲君開板扉幽禽啄凍雪風竹發淸機孤趣忽自悅逺言相與違昔人翻興盡容易剡中歸寒夜同沈欒城杭大宗集趙功千二林吟屋分詠歲除節物二首

膠牙餳

節物闗人意殘年一楪添蓼花分防綴粉繭共黐黏俗嗜難頤解微甘使口箝不妨吾舌在蜜味得相兼【陸放翁詩新煠餳枝綴蓼花】

籸盆【籸盆宋時亦呼生盆見劉昌詩蘆浦筆記】

屈指開鑪後生盆卽漸催紅飛松葉火白壓豆防灰列屋明通夕深防聒一回兒童應未覺扶暖上檐梅同欒城耕民遊艮山山在城東北髙可二丈許蓋土阜也旁列古松三四晚風肅然殘雪在地臥殘碑巳中斷讀之不甚了了乃元艮山土神廟碑大徳己亥紹興路儒學錄古杭沈徳章記並書廟不知毀於何時作詩紀之

臯亭雪未消數峯粲可數城陰艮其背有此山戴土牽拂無事朋共探風物古晚零閉漁村斜陽入蔬圃疎松時一響似喜我輩撫徘徊去仍畱斷碑記祠宇惟存豬兒年髣髴辧某甫斯人今安在閱世如過羽社翁一尊酒寂寞罷歌舞明年梨花時再尋比韋杜沙河春水生看客曳柔防

歲除日同王雪子吳耕民放舟湖上入南山作

路入南屏葑艸荒冷雲閒鷺兩相將岸痕倒樹生新水塔影畱人戀夕陽春八九分來鼎鼎年三十二去堂堂靑山似欲償詩債著意湖邊列雁行【白樂天詩何況才中年又過三十二】

春來【以下甲辰】

忽忽燈期過春來只惘然花開貧酒戶艸長舊情田小檻拋書坐幽窗背月眠無人知此意語鳥漫相憐

題盛嘯厓樵秋圖

秋碧有聲霜紅有色山寒不欺徑仄不惑一耒而耕一船而漁行吟負薪孰云非夫如囷之石亦介其守予肩則頳予顏則否籬延於菊門隠於莎曷歸乎來勞者遂歌

溪上巢懷去年與幼魯同遊

山行有常期卽事感今昨春雜暄淒人心異所托獨爲泉上吟坐聴鳥聲落鏡我塵土顏竹木影參錯我友支許流往者共斯樂去矣川原懷哉悵猿鶴幾人京華遊能不廢邱壑擬宿贊公房夢尋煮茶約

石佛庵贈敏上人

釋子吾宗秀新詩似白雲開門一花落繞屋百泉分定老煙蘿色悲同魚鳥羣塵中漫回首淸話幾時聞【元詩僧白雲英上人唐侍禦元之後也】

沈大匡先生華山艸堂

心迹竟沈淪空山閟古春亭畱唐野史名在宋逋臣破壁全題字雙松一作薪惟應千載上媿殺瘦腰人西溪梅花己殘永興寺緑萼二株正盛開

春風十日怒於虎香雪紛紛落成土我來恨與花愆期嬾逐閒雲入花塢一笑逢此萼緑華冷寺空庭相媚嫵林端初日開煙霏皜曜鮮姸世希睹花𨿽無言酬以意爲待幽人來作主幽人與世實寡營捷足纎兒每工侮目成色授不嫌遲卻月臨風更須譜空香入磬韻微茫枝格橫苔影交午爲花不惜三日畱隔竹一聲啼翠羽二月十七日重遊洞霄宮探大滌洞天

振衣浴罷體更輕竹杖投石聲彭觥空山昨夜龍洗窟雨過萬壑泉縱橫山靈知我有黙禱故遣松風作前導一峯陰見一峯晴天柱中央翠於埽元同先生昔隠居洞天長鎖瑯函書前遊日夕未曽到恨身不得乘飆車穿盡幽篁履苔石驚見谽谺洞門坼童子曾爲搗藥禽桃花解笑題詩客此中日月停兩丸想象九夏尢淸寒微明秉炬觸暗壁古靈題字來尋看【洞中題刻多漫滅但見一處云陳襄述古來癸巳夏】玲瓏乳竇隔凡處路接華陽不歸去有人問我洞中來爲說浮雲如栁絮

功千見示劉松年溪山樓閣圖用坡公集中韻

淳熙小字藏石邊絹素微裂凝塵煙暗門劉郎呼欲出鶴歸城郭應淒然劉郎自具擘山手斷續飛下雲中泉重樓面勢各相背地非輞口非樊川蔽虧緑樹露小閣水紋山影闌干前消搖白日不待遣倚枰二叟全其天尋詩一老獨有意目送去鳥窮幽姸尢工逺勢寫村落背崦或有桑麻田丹靑不讓李晞古金碧直壓趙大年畫史筆力在盤礡無取小景爭便娟闗門聴雨品字坐焚香埽地曲尺眠落花將春作昨夢主人與客俱列仙只愁靑壁太斗絕畫裏欲學猿猱緣莫言此畫非我有他日想見哦長篇

同張東扶石貞石遊雲居寺禮中峯和尙髮塔

幽磴無人行露蘚緑相待倚山爲女墻春物見爽塏叢深鳥嚶嚶沙崩石磊磊長廊據寺勝酌泉散憂痗恭聞大導師嵒畔藏落彩【唐淨業法師塔銘髙宗忌辰方階落彩】作禮向閒房眞風故常在選樹坐移陰仰看云意攺遊雲忽東南遐心渺江海

同作

【上虞】石文【貞石】

春雨回荒姿餘寒晴復陰逶迆步石徑禪室來幽尋眾山巳秀發緑淺未滿林繞寺雉堞壯入門臺殿森阿師久西去遺履猶至今妙相渺難睹黙契情更深合十向雲際恍聞淨土吟四體豈無愛諸妄惟滅心緬彼紺螺色香土歲月沈但餘煙艸碧如絲緣塔侵平生慕禪意苦爲饑火燖焉知此僻境修廊靜愔愔閒閒湖上景悠悠南山岑鉏聲徧芳野微風忽鐘音暫憩殊有防虛寂歸衝襟

題沈啟南冷泉亭圖次韻

石潤林香下夕暉風中似有磬聲微好山招隠貧難買妙畫通靈久亦飛題字尙畱前輩在聴泉今見解人稀頻年不踏松陰路臥以遊之恰忘歸【圖向爲靈隠僧房物後歸龔田居侍禦今歸趙君功千上有吾杭劉邦彥吳江汝其通並啟南自題詩】

同作

【錢塘】沈嘉轍【欒城】

爲看詩畫攬淸暉遐想當年結思微古木千章陰乍合寒泉一道雪橫飛風流己往誰能續墨沈猶香知者稀曾憶晚來成醉後一亭煙靄見僧歸

又

【錢塘】吳焯【尺鳧】

晨坐髙齋竟落暉祗因讀畫悟幽微聴來畢靜水生響看到出神峯欲飛往事重題增感慨舊遊如夢記依稀回思帬屐經行處空惱耕煙閣筆歸【田居侍禦曾屬王石谷臨摹】

同沈欒城吳尺鳧趙功千登六和塔

江行安微風回泊龍山下羣峯勢蜿蜒玆塔獨淩跨何年劫燒余突兀入窗赭同遊三數人緑陰愛僧夏層梯入大幽初級見頗寡身盤空云江色向我瀉三折之字流隨山動平野東矚窮剡源西眺思汐社帆檣閱興衰魚鳥被風雅萬古一斜陽欲玩不堪把塔中有金仙詎是無情者

洗心亭看竹

遮檐萬玉翠森森回合空潭倒影深若似此君何用洗多生無垢亦無心

宿雲棲寺

入林人語忽尋煙來共堂頭此夜禪本色住山深有味淸詩呈佛豈無緣竹龍行水風回後栗鼠窺星月出前不待諸天訶放逸心淸坐聴曉鐘傳【本色住山見惠洪林閒錄貫休詩云得句先呈佛】

次韻答石貞石雨中見懷

便作神仙亦號頑日長無客共蕭閒郁洲家似邴根矩退谷銘如元次山水鳥求魚衝葦外幽花緣竹出墻間城東若役髙人夢帶雨籬門未上闗【來詩有夢落城東水竹間之句】

梅雨經旬得遣懷絕句六首

小樓髙處看云奔銀竹千條掛晝昏不道去年池水竭碎萍猶未浸籬根

欲出並無下澤車此生難得是三餘棼絲不斷檐前瀑如在匡山讀故書

龍公一匊破慳多卽漸空原展緑波十角吳牛三尺箠楝花防防響煙蓑

久將唇舌薄君卿深掩柴荊罷送迎穉竹髙槐皆雨立忽然放出夕陽明

舊種垂楊緑埽磯北風將雨上漁扉前村半入空蒙裏云帶炊煙濕不飛

手疎名士離騷酒眼避髙僧競渡船一笑茅堂作重午自鉏昌本煮淸泉

立秋日同馬丈碧滄汪靑渠松泉上人遊惠山舟中口占

綠楊深似雨港曲覆移舟停扇聴僧語西神山正秋惠山聴松庵觀王孟端竹鑪詩畫卷次吳文定公韻

舍人雅尙寄名泉爲愛山僧手自煎缾響風中無雨外水評陸後更張前空寮只許茶人住一榻翻同竹祖眠三百年來畱寶墨簫材無恙是天全

廣陵秋夜聞絡緯

淸月出三更重露零百卉空堂風騷騷臥聴虫卹緯不能成我衣爾虫焉足貴

題余葭白靑燈雪屋圖

賤子客廣陵塵土感騷屑白帝初執矩赤熛未弭節何方解炎歊噓以庾郎雪移我墮寒林短紙開凹凸銷余復待伴入夜气嚴防琤然落風枝夢醒覺衾鐵燈光與雪光爭此破窗穴直身凜自持孤吟慘不輟琴弦爲一心𨿽凍詎肎折起視江外山玉立正淸絕寤言期斯人歲晚袪內熱

公路浦卽目

僛僛水柳細成行荷葉無花亦自香行過江淮惡風浪幽情忽到小池塘

桃源縣雨泊寄捨弟子山

帶雨河聲大維舟暮色虛虫喧堤外艸燭暎枕邊書瘦弟入魂夢衰親問起居天明仍捩柁逺道信來疎

嶧縣道中

蒼翠連鳧嶧秋原望更深僕夫通馬語行客抱山心沙雨才霑路涼蟾忽到襟豆花門巷小何處似家林

宿鄒縣謁孟子廟畢看嶧山夜月

廟貌摳衣拜機絲儼若新月來邾子國人宿孟家鄰翠嶧森侵漢殘碑逺失秦松風吹夜气壁立四無塵【廟有斷機堂】

富莊驛遇潦

野水秋無次能爲塗轍妨棗林明四望黍壠白中央馬足行雲影車輪陷鏡光空村煙火絕竟日苦饑腸

任邱道中寄汪祓江

雨挾雲陰天四垂孤城縈防況淒其綠楊風起狐貍澱細艸煙荒扁鵲祠劍客於今誰忼慨馬羣自昔重權奇燕南趙北明朝是秋水茫茫有所思

趙北口

齧盡長隄碧玉平喚船人集午相爭偶然束馬懸車渡亦似浮家泛宅行魚柵低圍蘆作界酒簾斜掛柳爲城眼前便減風埃色何用臨流更濯纓

都下寓捨偶作

卽次便幽窄窗深雪紙明棘墻愁露索塵市畏風行自攝安眠食無求少送迎瓦缾鈿菊小伴我一枝淸入洛誰相問深居等系匏唐碑從寺勘秦譯借僧抄風雨新圓夢雲山廣絕交時時期二妙攜手看煙郊【謂金繪卣符幼魯】

風氏園古松相傳金源時物近爲人所伐幼魯有詩惜之邀餘同作

昔遊長安歲辛丑城南欲謁支離叟雪云連日成春陰人事逡巡願終負鵠袍烏帽感秋气首問支離無恙否故人三嘆爲我言長身摧折名不朽偃蓋爭看前輩句淸陰屢入遊人酒不隨風雨飛夜半蒼鱗剝落根如臼我聞名與身孰親此理天壤誰爲剖藤纒攲壑雲霧障長得千年養靈壽輪蹄人海叟何心占此區區地盈畝豈無匠石議斧斤竟使樵蘇疑怪醜楡承露盤不自畏楮錄醫經最顏厚但讀南華齊物篇世間變化無不有

寄內

炎風記上郭門船回首髙城更黯然徐淑初還因善病龎公欲隠坐無田夢回竹月攤書地人道風潮損稼天行捲賃居成左計心闗桂玉路三千

南歸夜行趙北口同範希聲作

歸人千里指故鄕三更霜霧霑衣裳有如小兒臥車箱搖則成夢醒己忘寒星在水森有芒仰視畢昴紛低昻逺煙蒙密隄影長西風防防吹枯楊參差人語知異方作事五角與六張我識此趣如瀟湘菇蒲明滅燈火光驚起棲雁飛一行胡不飛去江湖旁

九月晦日曉行阜城道中大風雨午間飛雪宿漫河作

野曠云亂生天黑月正死登車偃破帽寒門開萬里風從何方來洶洶鳴不己大聲東海濤小聲空林鬼浩蕩達士胸自詫無此耳中間零雨集覓路復迷咫柅車天曙兀兀行泥水天公善娛客吹作玉花委饑雀喧茅檐勸我可以止濕薪燎故衣冰韲鏗老齒江南孟冬天妍暖梅弄蘂誰遣北地遊北地寒至此

東阿逆旅壁有無名氏絕句云霜樹微茫月半環解鞍茅店且偸閒行人過盡嚴更發一盞寒燈滿屋山次韻一首

斷岫層巒似玦環客亭掛策夕陽閒重來柳髮疎於我滿眼寒云話故山

過東平懷蘇源明五太守防集之詩城外山際積水空明疑是小洞庭也卽效其體

夕稅駕兮宿東阿思東注兮若流波朝秣馬兮望東平霜空皛兮初日生澹平林兮逺如一寒漲落兮洲漵出巡中湖兮眄而南山防防兮形眠蠶輕橈去兮思夫君大藩理兮防以文嗟繭絲兮人或擾懷風流兮散云鳥命元气兮爲余舟野荒忽兮期同遊【元气爲舟仲長統語】

徐州舟行紀事

檣爲舟中權帆勢若懸纛有時牽挽勞竹索相綴屬我舟順流下彼舟適遭束絙急不可弛磨戛鳴數數兩舟掣而離其勢不轉矚篙師失聲呼疾似捩空鵠髙檣忽中折觀者膚盡粟我舟播蕩余幸免鬼伯促性命亦匪輕造化戲何酷有如爭防河一跌聊自贖又如放風鳶綫斷偶然續神意憐迂疏字飽飯不足書寄破冡出事過虛船觸是時冬上旬冷月光於燭漕河下牐牢函水嚴監督三暮復三朝何時峽離蜀悁脰望南云臨深古所朂

葺屋

倦遊今亦厭飛揚始葺城隅破艸堂檢校豳詩小經濟蹉蛇寒事舊林塘晴天免縮參軍首雨夜休移杜老牀更乞山僧安隠法淨名圖畔自燒香

開湖寄徐丈紫山義興

君昔閉門湖上初葑云萬丈復開蔬誰其云者兩黃鵠我欲遺之雙鯉魚明鏡拭平西子面翠綃展盡水仙裾待回罨畫溪邊櫂酒舫隨風縱所如

雪後同耕民泛舟北郭遊一僧捨頗盡幽趣

臘尾能爲寂寞遊恰經野渡有漁舟過橋溪水斜風急帶雪僧房落日幽世外話銷商陸火林中春在木緜裘平臯鶴叟今何處吟望寒山空防頭【元張仲舉在杭日有一私印文曰平臯鶴叟蓋取北郭三山名臨平臯亭黃鶴也見朱珪名迹錄】

春雪密香齋擁鑪同少穆耕民作

春寒春雪劇相仍小坐林巒白幾層冷淡交情宜歲晚淸嚴況味在晨興同依品字柴頭火老作梅花樹下僧門巷泥深君莫去紙窗猶有照書燈

樊榭山房集卷三

欽定四庫全書

樊榭山房集卷四

錢塘厲鶚撰

詩丁

人日同陳授衣丁敬身石貞石登吳山用石壁上東坡先生釋迦院看牡丹韻【以下乙巳】

紅妝小隊行春時江山著色供吾詩坡公健句入苔石花殘石泐公應知登髙今日情難己不約還成七人矣嬉遊大好同隊魚何必飛騰千萬里

西湖感舊和貞石

少年落惜春寒花外層樓燭影殘一片湖光渾似舊雨聲不到曲闌干

原作

石文

碧桃猶繞舊池臺吹徧東風尙未開遊客重來人不見簾前細艸短於苔

和余葭白題唐子畏畫韓熙載夜宴圖

韓郎自是江北人避地去作江南臣更從江南到江北便道江南有人憶歸來笑擁名花叢疎眉小面居當中千枝銀燭照舞影滿堂賔客看驚鴻門生解事執樂句燕支拍碎聲穿空酣嬉跌宕君莫笑一半桃李無春風宮中唱念家山破燒槽哀怨傳何窮聊將羣婢污名檢此意未必聞重瞳六如居士不並時何由戶外三更窺筆底故有嬙與施我不見畫但見詩詩工直疑畫遜之眼飽鉛黛嘲貧兒從來裴休說法爲人願不妨衲衣乞食隨歌姬

揚州淸明有感

遊絲墮地花斑斑客如顚當長閉闗芹芽入市刀鮆上非我無酒開心顏翻書偶記柳州柳千言寄友經憂患【平聲】捧奠孑立拜掃阻舉首北望啼痕潸回腸掁觸事𨿽異阿父淺土情尢艱敢求範氏上吉冢【事見眞誥】但得雍伯無終山不官免學右軍誓有約直待龎公還西山地燥一抔足雲衣水樂相回環其旁種竹置丙捨牋天乞得淸且閒年供麥飯作寒食祀罷松鳥鳴嗚呼此願果何日新煙旅食茱萸灣

夏五閒居八首

始春遊廣陵仲夏返敝廬出如謀食鳥歸似止濼魚江湖巳相忘三嘆無定居開窗延眾綠檢我牀頭書防防雨響池戎葵臥無次南史展一編蕭條有餘思冶中好貴囚正以簪紱累鳴蛙亦復佳何必當鼓吹書生賦分薄一飽走他郡淮南米貴賤曽致杜老問泛舟及吾鄕是役卹民隠鄰商或不前曷以周逺近錢唐古城東幽澹水木趣故人能朂予寫寄灌園賦【至正間潘時雍隠居杭城東自號灌園生貝淸江瓊爲作灌園賦陳楞山在眞州曽書一通見貽】蒔蔬利於鬻荷鉏迹尢慕西山隔城靑白气半爲雨

借書出北郭籃輿白蓮風俯仰蓬藋下詩細復史通鼓琴賞山雨不送雙飛鴻衝晦去我逺皓首見此翁【吳文志上】小山好兄弟伻來問消息正值卸擔初相見吐胸臆冷泉觀雨詩崩崖與筆力想見坐聞鐘竹雲暗燈色【趙功幹意林】

沈身鶴立居心乃淳靜去作長沙遊幸不卑濕病風健湖口帆霞送滕閣興料君垂橐歸世故巳先定【沈欒城】今日理生衣快風收鬱蒸飛蟁彊多喙逐去棲荒塍茗和月露煮盤剝靑腰菱試效采菱歌鄕味得未曽

梁溪舟中苦熱寄汪靑渠

頻年奔走厭川陸六月浮舟信更難蘋末不傳涼吹起峯尖空逼火雲看只愁嘲客徐常侍詎肎因人梁伯鸞記得松陰對揮麈掬泉龍吻酌淸寒

答蔣丈靜山蠡墅見寄

相望經年闕報書江闗復此感離居我貧爲客交親絕君老辭家齒髮疎蹤迹前身三事衲英雄晚計百金魚萍流匏系俱難遣濁酒何時過敝廬

題馬佩兮所藏馬麟摹黃筌春波鸂鷘圖

江南別岸風蘭密宛頸文禽水中出回眸不異錦城春內家最賞臣麟筆沈浮一對常相見漢宮應有顓房燕可憐未得辟寒金夜夜羇雌怨秋扇

楚中有刻近人詩者謬收鄙作其間姓旁誤增力字戲成俳體寄吳尺鳧

展捲風前睡眼醒何人未辧六書形蕭生有系知非鄼溫尉如存笑帶令旅食欲添雙鬢白鄕書只說兩峯靑多年不得詩書力早晚煙波買釣舲

秋雨雜述四首

吳江澹秋水雲气垂太湖我時趁風雨身作歸舟圖風橫雨亦斜帆攲不可扶船舷帖波走獵獵吹靑蘆撫枕那得睡快意翻驚呼舟人小搖手笑客一何愚明朝中元近武林酒堪沽

憶昔遊永康亂山趨小邑竹輿兩日行行行雨如織千松萬松中聲與飛泉集紙傘但蓋頭肩胛己盡濕野廟聊暫休靑艸無壁立荒涼此何神香火久不及豈能司陰晴土偶亦垂泣秋气衣裳單雨勢暮尢急宿處隔山腰穿雲更深入

欺客雨灑燈驕風馬騰皁長安望迢遙蓨縣苦流潦同行功名人甘寢固自好而我悲秋徒百念集如搗候窗聴雞鳴結束出門早陰雲暗車蓋深泥沒車道大野回淸商淒紅染林棗積水解照顏一夜頓成老

農饑望時雨雨足願無違士饑在逺行逺行不救饑今年淮南秋有夢先書歸覺來聴急霤枕簟涼霏霏舊事忽上心充斥何由揮挑燈歌此曲愁絕聴者稀

八月四日晚雨極涼

急雨淮上來沈沈暗樓堞須臾風引去秋星照涼葉孤客坐悄然愁思紛重疊誰與話流光熟衣先在篋

授衣續婚廣陵戲贈長句

陳郎三載蕪城住不復寒衾夢秋雨人生防合何可量壻鄕山色空蒙處美如孺子豈長貧才是丁儀當與女卻扇寧無故劍思寫韻依然玉臺侶吾鄕昔者吳安中【宋錢唐吳師禮廣陵王逢原之壻子傅朋俱工書】陳郎盛禮將無同只愁埽眉筆矜愼求書不肎面發紅扁舟共載須怱怱吳山晴翠開簾櫳生兒未學遊絲帖一笑堂前慰乃翁

九日雨中集葭白齋

年年秋禊在天涯伏雨闌風亦復佳夢語蟬連同短榻鄕心鶴望繞閒堦醉依菊墢攲斜坐靜檢書簽次第排不是故人齊臭味登髙無地可開懷

吳中有書賈來廣陵出古錢三百餘見示刀布正僞諸品皆備汪君祓江拓其文凡四以遺予一曰千秋萬歲面有龍鳳形一曰長生保命面有北斗及男女對立狀一曰斬妖伏邪面有立神一蹲虎一符篆一一曰龜鶴齊壽麵無文蓋古厭勝錢也暇日裝潢成冊爲詩題後並邀祓江同作

翠墨手拓圜輪文空齋寶气歊浮雲我有蕭愚子和癖嗜好與世殊猶薰雪繭畱迹聊飫眼造自何代誰云云千秋萬歲僅著錄景嚴好事資前聞【千秋萬歲錢見洪遵泉志】其三吉語擅蒼雅自借神力通殷勤下土蟣臣但稽首長生大帝保命君於缾解祟光景絕【宋周希稷詩誰家解祟吐於缾】縞衣靑純年平分反觀陽幕得奇質【儲華谷云錢以有字處爲陰無字處爲陽】龍鳳騰霄虎輪乙斗匡首戴聲回環揄袂交帬永爲匹世間兒女例心忪雨冷重屏夢蕭瑟乞將後魏五男錢逺勝淮南萬畢術撒之未足慰寒人佩此端能已愁疾壯夫也復愛虛名叩齒淸思坐幽室裝成一日百回看探囊尙有雕虫筆

汪爲山亦贈予厭勝錢拓本文曰金玉滿堂篆書面有雙龍繞之上有柄作片雲形大徑二寸續裝於冊更爲賦詩

金玉滿堂語見之老氏書所貴在能守盈縮相乘除胃脯或連騎舐痔乃得車夤緣走權要極意爲佃漁轉瞬領軍屋鎖澀集夔魖得失鄭人夢此足發軒渠錢環篆四字字偃披薤如善祝兼寓規陳義難齟齬片雲抱廓外山气郁不舒日冠月有珥陰嘼紛騰挐水衡駭未睹詩客何由儲紙勞脫輕影一再結相於故人意不淺緬想剏物初不貪永爲寶無悔亦無譽

蕪城小春

十月江天未隕霜阿師橋畔善和坊早梅門巷如人白殘柳旗亭勝酒黃公案此時參閉目風光何地不回腸莫言新雁無才思小艸傷春句一行

十月十八日同余葭白陳授衣閔廉風遊禪智寺

適聞古寺名荒逺黙有防牽率聫臂遊新勇劇動旝平疇棲餘糧疎籬擇寒菜年登緩鄕思樂事且人外坡陀掉尾岡气壓全楚大因知岷峨靈小住踞其最枳闗羅髙松落落十數輩塵耳迷聴瑩爲我發空籟逺煙老濞城低帆召伯埭指防虛無中晴出山影碎隋宮宿佛軀淸淨掩侈汰土木非昔時晝燈黃葉內亦列千便娟風竹見舞態井谷窺深泉匳鏡寒不晦了知起滅想無用勞感槪何來寶志公跣足入殘繪吳裝僅形模石剝損風帶壁陷眉山書傳刻但茫昧新苗老葉句未受詩案劾【寺有石刻吳道子志公像東坡和蘇伯固遊蜀岡送李孝博使嶺表詩】迹疑歲月駛刼換名字在鬭螘俛人羣放眼寄大塊胡爲云萍身物役自拘閡暫托賢友生林坰得佳賚彼哉稗沙門慢幢乏應對此邦重賈雄余習被香界一笑下頽陽叢雁破霜靄

冬日移寓葭白齋中二首

城邊烏尾排檣竿楚天盡處吳天寛南商北使津鼓競歲晚誰道川塗寒客牀髙坐自偃蹇束書不觀目空睅簁簁尙阻西上魚體中何如彊眠飯

閒門淸寂如野亭四壁鉛槧棲余馨諸餘盆盎殊碌碌古罍洗蝕銅花靑銷寒絕唱誰能和斗柄闌干雁聲墮對牀無雨也可憐君能館我支頤臥【葭白近作銷寒雜詠數十首】畫松歌送沈丈樗崖歸宣城【明徴君眉生先生之孫】

耕巖先生冠社籍儒衣欻受思陵辟飛章首論武陵楊閉口曹蜍動顏色昭亭仙去無消息今代名孫古遺直輪囷壯气無所施老腕生松萬鈞力蒼龍郁律蟠胸臆昨夜山南夢吞得天寒張鬛不作雨驅向剡藤但僵立仰聴傾崖淸響入俯窺凍壑圓陰逼坐我石梁布水側豈識松身元是墨北風客捨逢君揖白髮滿頭面黧黑欲持勁質贈時人金錯刀囊慳反澀槎枒忽壓俗眼驚醜怪能怖嬌嬰泣愛君幅幅有題句何異前朝述祖徳襆衾篋畫乘歸航與松偃臥江路長到日柴門宛溪上舊種手掇絲苓香君其行矣愼雪霜

雨中過錫山

寒塘渺渺風聒聒凍耳惟聞防牀撥九龍頭角半入云只有東峯塔穎脫隔岸人家倚衰柳帶濕炊煙靑一抹帆遲目短望漸遙頗羨安居對疎豁秦餘杭山次第迎爲乞紅萍照裘褐

歸來

歸來抖擻布衣塵竹幾藜牀意最眞坐愛陽光通一室臥聞冰霤落比鄰淮南書內題春女揚子經中說夜人我有心情狎寒晝九逵不著自由身

正月八日城南紀遊二首【以下丙午】

梵天寺

廢寺不鳴磬林烏散夕陽山曽識坡老塔尙記錢王初地藤纒瓦三門竹補墻人間重陳迹畱坐看江光

崇聖院

春早禪扉靜長廊得恣行小詩同勝事前輩復髙情松密窗窗碧泉多步步淸吾師謝無逸埽地過平生【壁間石刻米仲詔聞子將姚有僕李長蘅嚴無敇諸公詩勝事如要言煩多損精防無敇句也】

十二日同聖幾泛西溪暮宿姚氏莊

溪風吹小艇竹色過橋昏幽子賞此意欲與山鳥言鳥飛向煙暝緣流到柴門丁男解迎客中婦羅酒尊莫笑濁酒酸古道賴以存燭至月已上散步長松根空山靄微白春夜云遂繁是知歲事初物漸可論餘生困棲泊稍得依田園溪源接天目一夜淸心魂

新市道中

擘岸風多損晝眠荻芽短短不生煙水村無避春寒處來覓酒家門系船

曉發烏戌大風過平望

落月瞰低篷睡思紛以積隔樹雞亂號己辭休文宅披衣起盥靧到眼盡前迹誰令數往還自詭非物役正賴吳壤佳闗心太湖白水黯云兼風聊闊不爲窄輭浪大於鵞艓子坐受拍銀魚漸上市防酒香可坼春初人行少芳意佇遙客夢尋銅井梅簪花去腰笛

泊垂虹橋謁三髙祠疊前韻寄陳楞山

吳淞洵可居煙水古所積王郎庵詩佳處肎買宅橋縆玉防蝀漁樵見行迹篙師頗解事萬景入驅役落手釣雪灘鳧陣際波白蒼茫逺帆歸天影與寛窄興豪驚吳兒闌干有時拍荒祠最庳隘苔甃碣己坼【範石湖三髙祠記碑僅存半陷於墻下殊可惜也】移置諒匪艱諗此後來客酌水酹三髙雨臥夜船笛

太鴻放舟垂虹橋謁三髙祠有詩見寄依韻奉答

【鄞縣】陳撰【楞山】

細雨聞歸鴻相思夜來積忽傳連紙詩佳興如泛宅吳淞我熟遊此段失蹤迹要須期新涼偕子更於役扁舟淩萬頃攬盡玉華白縱心觸遙遇盈目開偪窄深杯計較足相與共浮拍長吟激水面寸寸秋翦坼便可呼三髙奚暇問主客此樂五百年黃樓風月笛雙橋

不復緣故道遲遲望水闗雙橋舟楫減十里浦雲閒陸子逃名早梁生避地艱漁郎無所恨日夕和歌還

二月一日丹陽舟中初晴

故國陰彌月江程晴一朝流年供浪迹極目詠離騷陂暖初靑麥沙明上信潮熟知春事近更覺旅情遙

憶筍

三月春風老鄕園未得書平安問修竹甘脆憶家蔬雨緑盈山市泥香送佛廬淸饞有如此血味願敎除

缾中桃花

不擬花遮眼欲知春未闌暎窗憐曉色注水養餘寒悵望無言甚殷勤命笑難臯亭紅萬樹讓與別人看

四月吳淞好二首

四月吳淞好天低樹壓橋靑蘆界湖尾白鳥防山腰踏水女初嫁搦魚童尙髫令人慙寄食客思轉蕭蕭四月吳淞好商船發更稀城陰水楊栁港馥野薔薇村熟知嘗酒涼多不減衣垂虹亭上望隊隊晚漁歸

五月二日生日有感

又是江南梅雨天此生逾壯思悠然矜張久厭宣明面艸澤誰知正禮年【上句宋謝晦下句梁顧協俱三十五歲事】情類疲牛踏陳迹身如社燕寄修椽【兩年薄遊揚州】佳時畢竟推吾土樹外雲峯對榻眠

題陳惟允采菱圖

水村並靑山叢灌無重數曲渚藏幽軒片雲過飛雨彼美學操舟搖溶出前浦相期采芳伴弱腕搴翠縷長歌淥水調知音心獨苦垂綸者誰子習靜看沈羽髙士諒貞心明妝若無睹日落渡頭波風吹湖上樹

次韻

【仁和】趙信【意林】

采菱復采菱菱香不知數緑葉出波平刺船響於雨佳人重芳鮮三五沿南浦淸歌唱滿湖餘音嫋如縷蕩槳山之陰竟日忘炎苦照影惜朱顏驚飛雙翠羽此中把釣翁時聞更親睹愛住水鄕寛晚峯窺倒樹坐聖幾秋聲館作

吳水抽帆乍到來梧桐髙館共遲回屋頭大葉自吟雨衣上綠陰如染苔五柳先生𨿽寂寞雙楠居士不塵埃明朝知有書船至珍重荊扉手爲開

午日湖上同少穆耕民觀競渡

鄕園五日何所爲相與牽挽趨湖湄湖波帖妥平似席波上忽有羣龍嬉龍頭昻昻尾幰幰伐鼔摐金聞近逺靑山幾防彩幟飛萬人拍手回橈健吳兒踏浪雨足霜鏡心越女開紅妝大船小船更旁午此豈有意哀沈湘誰家放鴨爭歡謔不用金丸羽毛落分曹齊赴鸛鵝軍淩波競捉鯔鰞躍須臾細雨東南來水仙鳴佩琉璃堆天公不令興易盡菇蒲斜日明深杯人生卽事有今古回首平煙空極浦金明池上奪標圖當年盛事亦巳無獨醒不醉胡爲乎

聖幾餉龍井新茗一器

松風出竹鑪夢成水火戰新芽適開封昏睡不待遣爲子手瀹嘗三嗅復三咽中有參寥禪風味得正見吳丈志上七十生日卽次其病起韻爲壽

巨手詞場老斵輪天畱黃髮在衡門情深濠濮常觀物學邃河汾更有孫應築閒坊題大隠漫論朝士記貞元【謂宋牧仲太宰】長年不用枚乘發宴坐三田黙自溫

五月十八夜偸兒涉水入室家具頓空戲成集杜

喧卑方避俗有迹負前賢幸喜囊中淨翻令室倒懸莫須驚白鷺遙憶舊靑氊反朴時難遇何如穩晝眠

秋半苦雨

秋宇何時爽江云不肎輕蛤潮傷楚稻魚淰賤吳羮客夢偏多緒農愁非一聲曽無補天漏滿眼急流橫

烘虱和葭白

微虫爾何知善齧稱其職回臭性所甘跖香獨不卽求伯夷種粟向仁祖索食試詰玉溪生此理定無惑棄瘠而涵腴是爲虱之賊故人聳山肩寒幾燈影側語我怒虱輩往往見於色但叢敗絮繒那緣好要襋饕如供帳行暴或夢枕逼口中妨吟情爪底費書力汞驅羞空囊艸辟謝多識安能學獼猴擇之終日昃早起筮得離當付女丁殛燎原固足快殲類似猶惻龍性稱難馴鶴儀頗孤特虱於二者間殊形尙潛匿用以成君髙有怨始見徳爲君回束縕一防星影赩上爛田中螟下照水中蜮

原作

【江都】余元甲【葭白】

百蟄潛冬房爾獨襲寒育絪縕忽迸逸肘腋失蒸鬱幺麼難搪撐猥瑣任挫朒隠蓄啑血心細挾中人鏃商子二十九有言頗笑僇五蠹作彊援三官婪弱肉泛濫狂不制日己削其朴而尙恣林據不恥賤碌碌貧者卽噉嚼富者便踖踧就顏轉跖避絕香翻臭逐遂令志士懷莫不奪翦撲我貧在笥空身惰少湔浴致爾固有因何至日相蹙聚白塞褌縫變黑升帽屋亦思出手捕爾眾我乃獨惟借司烜威一炬赤其族顱焦細黠殞臍然老姦縮驟枯是烈禍宿饕詎淨福眾穢蕩爲燼瞥眼頓淸肅始知策火攻絕勝具湯沐姑息卽滋蔓焚如豈虐酷斥惟士蔚賦破學柯古錄更作烘虱詠爲彼職齧告

十二月六日大雪初霽同耕民著屐登吳山歸檢鄕先輩淩柘軒集有同瞿存齋吳山對雪詩因次其韻

天翁戲作冷飛白一夜錢唐風浪拍曉來亟上吳山巓橫倚玉闌三百尺好奇走喚南鄰翁失卻江上諸靑峯片雲不到塵不到素華倒射扶桑紅此時酒盡興未盡孤嶼重湖迷逺近垂竿想象茜衣人欲覓良工戴文進曲磴背接烏龍潭翳松埋石窺茅庵樓臺一色圍縞帶耳靜己隔交衢談巖冰重結陽光暮楓嶺嵯峩凜難度竛竮屐齒折髙寒驚起饑禽屢回顧歲華炊黍來堂堂須琢好句題幽篁古今淸賞遞相屬十指肎學懸槌僵山中老仙觀眾妙遺蛻如蟬恥常調洞門不夜鶴無眂看雪人歸定騰笑

祓江在越州以竹火籠二枚見寄

織筠瑩節光於玉圍就家江水盈幅此君面目含淸風解與人間作暘谷中函紅泥鑪子小如缾可挈藤蹙束烏篷一宿固陵闗伴書遣送長須僕上言稽山大好雪霤掛玉龍風折木裁詩坐念窮東野致此令成手翻覆一笑感君故意長如玉有雙衣有復鍁火微溫生褏底澼絖知無功可錄姜芽不斂蹲鴟舒惡札縱橫顏有恧奉之髙堂遺細君堪助中防調茗粥寒宵不怯金十奴更爲遊子宜春服

樊榭山房集卷四

欽定四庫全書

樊榭山房集卷五

錢塘厲鶚撰

詩戊

正月晦日同姚玉裁念慈遊道場山【以下丁未】

苕山多有名彩翠盡延眺道場獨爭長孤塔屹自表出城蕩扁舟櫂聲破煙曉路折循麓登湖色浮木杪是時春不喧羣岫寒悄悄答響入空堂接武出叢篠山僧導客至淸炯窺碧沼焚香誦坡詩作禮共圍繞二君天機深取暎心鏡皎巖際送飛雲樓陰望歸鳥塵緣一以忘淨義庶能了

歸云庵拜孫太初墓

山風穿竹徑仍署掛瓢堂生不販云壑夢猶依佛香雨昏苔石字僧防鶴田糧悵望空歸去明朝問釣航【庵有掛瓢堂額鄭少谷書太初舊物也】

西湖春雨四首

防防苦霧濕堤沙店捨無人酒幟斜己是祠山生日過小梅猶滯雨中花【杭俗以二月八日爲祠山張眞君生日必有風雨】

價低易上郭門船衝破西林一抹煙遊屐不來三竺寺乞晴勞動白衣仙

無賴東風轉柳條雨從月額到花朝少年記得嬉春事斜日衣香第四橋

遙峯隠見黛眉櫕怪底春來無此寒朋比燻鑪風味淺有人樓上泥闌干

二月二十九日同耕民閒步東郊晚眺沙河二首

雨多常禁足及此出郊看風力暄猶勁天容霽始寛波神靑櫟廟田祖白茅壇詎學懷甎俗班春話好官村捨畱人眼魚梁枕水低林長共澄暎云細得端倪山影鳴榔逺蘆根下栫齊閒心分物色坐待日平西三月一日同杭大宗符聖幾汪西顥遊臯園園在城東爲巖顥亭少司農所築得詩二首

侍郎遺別業幽絕擅城隅風雅今何有荒涼感不無莎亭通客僦花徑割鄰租只共閒人到尋詩向日晡似得春愁遣因延野色來垂楊埽慢水叢棘出殘梅學圃容身隠題名恐俗猜休將雍門淚霑灑舊髙臺

是日春社晚歸坐雨寄諸君

霏霏社公雨一片叫蒼鳩勸影燈前酒搖情江上舟句無劉夜坐興比薛春遊爛漫期仍踐更闌檐滴休淸明後一日同大宗敬身西顥聖幾遊城東顧氏莊

節去有餘興行吟不自料汀花煙色舊墓艸酒痕消蠶理今時始茶香見客邀回頭迷萬緑何處認溪橋暮春馬佩兮來遊湖上用去年泊垂虹橋謁三髙祠韻

多君濟勝情重疊如襞積昨來勇渡江穩泛春水宅【楊廉夫舟名見東維子集】誰爲釋幽憂達生寄浪迹笑謝誇子汲汲事行役相逢古城西花下眉最白平湖葑初捲放眼開塞窄魚檻叩堂堂鳧浪飛拍拍此間著君語彌使氛壒坼裵回僧樓上爲遲白蘋客【時祓江在吳興未至】相與尋淸音聒耳屏箏笛

和佩兮遊冷泉寺

春物已芳柔西山果始遊泉喧石頭雨亭壓樹身秋魚板諸天午香燈古洞幽吟成誰與賞猿鶴此淹畱

原作

【祁門】馬曰璐【佩兮】

鐘音一星星幽尋獨此亭山從入寺好泉欲過時聴冷气怯春服淸暉隠翠屏我來巖下坐刻石記曾經獨遊滄浪亭五首

桃萼飄紅上菜薹蕩湖艇子轉城隈春陰不憚盤閶逺爲謁湖州長史來

略彴難通步屧緣三騶意气擁林泉人生是事俱闗分他日重遊亦偶然【是日有達官寓此不得入隔水遙望而己】

彷佛南園築北碕鴨毛小漲碧參差行人羞照風塵鬢手弄垂楊立少時

世波宦轍等羈銜水竹因依最不凡祠屋如聞神爽在未應蕉萃舊襴衫

回首疎籬帶緑莎歸來猶唱濯纓歌城南一路供怊悵老木平田古意多

同祓江佩兮遊支硎山

嘆息買山無此君松聲猶遣世間聞筍輿穿過石門坼笻杖撥開泉架分正始風流余馬迹瑯邪人物散烏羣吳娃嬌小何知許賸把春妝防白雲

寒山尋趙凡夫隠處有法螺庵千尺雪諸勝

寒山寒气貯春餘入谷風煙更翳如崖接扶闌疑蜀棧樹懸飛雨想匡廬緇流尙記人偕隠靑竹今無客著書勝絕未能千日住楓橋漁火暗村墟

夏至日雨中得金壽門澤州書

昨夜雷驅雨柴門碧漲平送梅簾額潤攺水井眉淸懷友無髙翮函書自逺程憐君太行險難減獨詩情【夏至浚井攺水見後漢書】

雨中江上六言四首

樹外雨隨風至塘邊水入田流帆低廟子沙口人語龍山渡頭

橘蠹化雙飛蝶桑芽飼再熟蠶隔岸云屯黑白近城岫洗靑藍

村娃向井提甕田父衝煙曳柴老我三家竹墅宜人一緉椶鞵

梅不便北客波官多賽南朝江平觀漲小艇雨歇迎神洞簫

寄題姚玉裁蓮花莊圖

苕溪之水不可唾蘋洲之風正堪臥月河西面蓮花莊憶我春寒搖艇過炎蒸那得對絕境世事參差每成左故人住此寫成圖爲詩卷尾邀朋和解維碧浪恐寒盟滌筆冰甌方夏課流聞昔是松雪居畫髓琴心已傳播山澤何妨子固譏風雅猶忻道升佐翰林承防七司戶插腳紅塵應謫墮池亭蕪廢蒼煙空沙觜防防爲偵邏悠悠今古等傳捨宋宅謝墩寧受涴淸才異代遙相望舉杯酹與林塘賀遙山隔城天鏡倒白雨環橋水葒破染書濃緑浮四面收釣涼螢飛一个秋風鼔櫂擬再來鯖鮓斫成蓮葉裹

六月十日同丁敬身石貞石遊龍興寺觀唐開成二年陀羅尼石幢爲處士胡季良書【寺爲梁發心院唐攺龍興宋攺祥符在杭州城西舊基廣衮九里後漸沒入民捨石幢在夾墻空壍中明季忽放異光居人捨宅重建去今祥符寺里許矣】

涼颸洗河橋斜景筍鞵踏靑豆垂墻匡古寺門半闔千年十寶地【王鞏隨手雜錄錢王有外國頗伽寶方尺餘狀如水晶置龍興寺佛髻中皇朝攺爲太平祥符寺自唐至皇朝凡有十寶此其一也】湫隘屋廬雜九曲何處尋【東坡有祥符九曲觀燈詩】廢塹產鳴蛤石幢妙章艸下有舍利納立神捧蓮趺光气夜歕欱遂令婦子棲儼化栴檀塔吾儕好奇癖往往臭味合丁君尢勇鋭辯證紛馺遝乍睹增雙明久讀繞三帀濡紙脫其文可供硬黃問年值唐季逾歷幾膢臘城中易黑灰此獨未摧拉瑩無蒼蘚生古色對磨衲許醉聲聞酒乘月再提榼

聖幾送漳蘭二枝二首

垣侵薜荔徑蓬蒿零落幽叢夢想勞忽見微波小翹楚勝歌二十五離騷【孔行素至正直記明雪窗畫蘭法有大翹楚小翹楚諸形】

全枝明玉最淸妍香气常隨過嶺船隻合詩人燻幾席翠壺回施小乘禪

月夜渡江

露荻風林隠戍樓宵分月上動行舟淩雲髣髴三山意濯足空明萬里流北府兵廚誰與載南朝詞客肎同遊人間奇絕成孤賞喚起魚龍一笛秋【北府兵廚宋時鎭江酒名】

葭白病瘧初起招飲月下作

金柔火老爭混茫中人腠理搜膏肪水帝之子何披猖芙蓉旗弄明月光乘時復出煩厭禳竊據四體爲彊梁將軍亦病顫帝旁呼桓石防勇可當橫楣齧缺懸蟹匡閣下力士逃且僵隔日杜陵靦鮮妝曷不拾句誦子璋乖厓夜談撼鄰墻潞公花押筆勢剛夢回便娟授蔗漿博士冢土低枕囊子有道气通中黃小苦不肎偃在牀室無傾視骨節彊血味久絕藿食常如蟻決孔堅隄防辟邪亦有魏迄唐汝不去者後爲糧纖雲四卷月照廊酒气拂拂十指香我飲不盡醒而狂仰吸沆瀣斗低昻爲子七發歌此章矯如鷺濤翩下翔

揚州客捨夜雨

十日秋來九風雨田家客子同煎煩莎雞濕語此時壁水鶴夜啼何處村石曼卿已卜親窆許元度將爲弟婚依依顧影在千里想得家人燈下論

趙飲谷買得樂安長公主小玉印出以相示予定其爲明光宗女熹宗時所稱皇八妹者因賦長歌

揚州塵土日紛紛玉气市中爲白雲前朝貴主風流逺認得藍田小篆文瑤華栽向瑤陛底母性便娟本穠李淚灑龍髯一月餘移宮倉卒驚羅綺忠臣豈肎爲身圖帝姬入井知羣誣亟封康妃托遺訓誰令國柄歸閹奴雲鬟扒角年猶小【劉若愚酌中誌皇女十餘齡畱髮打扒角至選婚始擇吉上頭】親見乾淸尊趙嬈須臾委鬼共銷亡信王握璽瞻天表初下銀河織女機盈盈十五已勝衣粉侯才習膠宮禮便許吹簫出禁闈賢聲戚畹流傳寡江斆無勞讓婚者賜花更得日兄憐投瓊特敇行杯斚愛學江南淺淡妝脂田水碓厭豪彊刻成小印柔荑撫鈐記居然寶繪堂鐘漏相催歲華擲一枝紅墜悲秦客朱繰冷落橋紐昏不共金箱殉梅額萬年誄徳未足哀賊騎蹴踏都城摧壯哉都尉又死國碧血滴到珠襦灰靑匳玩物今猶在無用摩挱博人愛爲君試續學古編惆悵虫鏤非千年【公主以湣帝元年下嫁駙馬鞏永固十六年薨甲申鞏死難】

題周兼南唐小周後寫眞四首

未合雙鬟最小身秦淮明月白門春漢宮莫話昭陽事更有人間返臥人

已識君王尙待年新詞側艷外邊傳銷魂貌出提鞵樣壓倒南朝步步蓮

羣花偃亞小亭孤卯酒朝酣倦欲扶可記畫堂南畔見背人無語問流珠

命婦隨朝掩淚光虛聞龍衮紀興亡畫師自有春風筆不寫傷心入汴梁【龍衮江南野史今所傳不全載小周後事見王銍黙記】

吳山詠古詩二首

麻曷葛刺佛【幷序】

麻曷葛刺佛在吳山寶成寺石壁上覆之以屋元至治二年驃騎衛上將軍左衛親軍都指揮使伯家奴所鑿案元史泰定帝元年塑馬合喫刺佛像於延春閣之徽淸亭下輟耕錄亦稱馬喫刺佛蓋梵音無定字故也元時最敬西僧此其像設獰惡可怖志乘不載觀者多昧其所自故詩以著之

寺古釋迦院靑滑石如飴何年施斧鑿幻作梵相奇五采與塗飾黯慘猶淋漓一軀儼箕踞努目雪兩眉赤腳踏魔女二婢相夾持玉顱捧在手豈是飲月支有來左右侍騎白象靑獅獅背匪錦幪薦坐用人皮髑髏亂系頸珠貫何累累其餘不盡者復置防與鈹旁紀至治歲喜捨莊嚴資求福不唐捐宰官多佞辭我聞劉元塑妙比元伽兒搏換入紫闥祕密無人知此像琢山骨要使千年垂徧翻諸佛名難解姚秦師遊人迹防到破殿虫网絲來觀盡毛戴香火誰其屍陰苔久凝立想見初成時髙昌畏吾族奔走傾城姿施以觀音鈔百定鴉靑披題以朴筆譯寫蟠虯螭照以駝酥燈深盌明流離供以刲羊心潔於大祀犧紅兜交膜拜白傘紛葳蕤瑯瑯組鈴語逢逢扇鼔馳到今數百禩惑生淒其但受孔子戒【元世祖命廉希憲受成於國師廉對曰臣已受孔子戒】漫書膽巴碑【趙子昂延祐二年奉命書膽巴帝師碑膽巴華言祕密】訪古爲此作聊釋怪諜疑

鐵四太尉【並序】

鐵四太尉在吳山東嶽廟廡下宋名中興觀像凡四軀擎拳瞠目醜怪駭人相傳江中浮來郡人有忿爭凶隙者則迎而詛之案淩彥翀柘軒集有吳山東嶽廟化鐵四太尉疏云吳山東嶽廟鐵四太尉一曰靈應侯二曰福祐侯三曰忠正侯四曰順祐侯以禦災危以鐵肖像非一日矣因軍器造作有欲假爲用者一夕托夢於王子澄曰吾欲助國將作吾新像以離於此已而果爲國用子澄識其語不忘果蒙神祐動止協吉欲求眾力圓成庶見神功昭著彥翀爲至正末人像當重鑄於此時不知何年復增鑄一軀譌爲五方之神俗名鐵哥而敝俗不可息矣

岱宗長五嶽秩祀百代舉仙釋爭傅防幽竟難距臨安宋行都寓祭亦名旅四尉知何神封號侯爵序冶官巧笵鐵面目黑如秬譌傳泛濤江風掀出沙渚奇事神防莘裏俗文詛楚愼匪金人銘誕將木甲侶【泰山上有木甲漢武帝時神也見應劭漢官儀】惟有避俗翁皎皎載玉楮當年著靈功志在捍疆圉不爲錢可耕不爲釡可煮願鑄爲五兵廓如埽烽炬報貺重肖形爭傳夢中語斯事略足徴諾臯儻見許衝寒過琳宮虛廊竄松防

春雨有懷徐丈紫山湖上【以下戊申】

老大逢春最殢春又經多雨洗芳塵官梅開後野梅落湖水滿時河水新無事長如秏磨日幾年不作踏燈人相思只有師川在安得衝泥過比鄰

同敬身東扶過云居寺傷貞石下世

春色悲人事松門澹夕暉昔遊同禮塔今望各霑衣一病驚才盡三生向佛歸傷心堦艸合行迹尙依稀

春日湖上

閉戶皆無事貪遊似不閒閨人看禁樹詞客入空山湖淥淺深際花催寒暖間春衣如可典拌與飲循環二月十六日吳尺鳧招同袁舒雯沈欒城符幼魯趙谷林意林杭大宗丁敬身包家山看桃花

天公愛花眞不錯輕陰爲花張帟幕城南火急三日遊矗矗靑山花繞郭符融喜接如雲談辛苦京塵乍抽腳【謂幼魯】折簡邀賔吳季子能使故人共斟酌餳簫帬幄柏下集【遊人競就顧氏墳】放眼終嫌少恢廓提壺取道梵天寺石塔雙標聳蓮萼岡盤徑復趾造頂一上江天忽呈躍共借艸茵勝氍毹古號桃闗無鎖鑰【包家山宋時名桃花闗榜曰蒸霞】堪矜佳處人不知我取眾遺爭大噱緑楊圍屋菜繡畦千樹萬樹紅約略峭風橫起野色暗恐蕩繁英被圻堮陽侯娛客更有意酒酣捲地春潮作分明石家錦障外搖動輭流離一箔煙中越岫儼彼姝晚倚嬌寒更梳掠我生窮悴何足嗟造物供人殊不薄景倩空爲步屧至林宗漫有同舟約豈如我輩詩膽頑解使長雲雨還閣黃鸝三請花不語散作春愁紛漠漠

淸明日出東郊至江上

江上人家緑滿林殘花無處避蹄涔淸明時節孤帆雨想見天涯倦客心

送春日同沈欒城趙功千遊南屏四首

過雨山煙薄似紗湖小艇逺聞蛙綠陰誰見春歸路借問僧家與釣家

竹籬苔磴摘靑梅倒影風潭石面開不見故人汪十六【靑渠】倚闌無與試茶杯

邵家髙冡竄香貍皁莢花中石獸危一種滄桑山鬼泣奉香猶記永陵時【明昌化伯邵林墓在山下】

短長橋外去怱怱瘦盡鶯花莫惱公明日重來看楊柳煙條萬一憶東風

答西岡明府見懷

罷舉我偏嬾去官君亦貧娛書淸靜客多病愛閒人花落郊園晚詩題京洛塵相思勞逺道已歷幾冬春

懷樊榭孝廉

【雲中】鮑鉁【西岡】

湖山春色早幽事閉門多且免書驢劵何妨置雀羅靑雲容俯仰白日任蹉跎官閣聯吟處於今迹未磨題大宗松吹書堂圖

閱世翛然滌煩磯著書種松皆十圍居士散髮兼散衣疎釵滿地開林扉羃翠蒙煙漏朝暉須臾動影颯欲飛風馭適從何處歸披薄纎末無停機缾笙幽咽泉語防聴匪緣耳悟者希此中黙諭理不違但將畫本付韋偃勿用談柄持張譏

四月十五日同施自朂吳尺鳧游西山入龍洞

淺夏宜尋山幽深最靈鷲言瞻理公塔濃緑暗晴晝行幐已十里地奧峯轉秀石牀不暇坐窈窕入云竇乳泉排蜂房其下若懸霤絕疑秋雨時濺撲到襟褏圓穴居上頭晃晃天影漏照見壁間書亡國有餘詬【洞刻咸淳丁卯賈似道同客兪昕等題名】蒼然畱後鑑反似神所守媻姍出別洞冷襲裌衣透恨不裝輕緜佛國殊气

由永福寺左上白衲庵

羣峯圍嵐气此長鎖花宮隠叢篁龍瀃在其左山禽時驚飛髙下新籜墮白足導我前細路殊砐硪蕭森不見天連岡接松果何年置圓庵棟宇平帖妥入門忽破禪猩紈照橊朵山中欲知時結夏乃大可吾儕稱愛閒永日銷宴坐香餘靑蚓裊將斷猶婀娜寄語風埃人微言堪已癉

石筍峯

西山下夕陽陰翳淒我神拾級愈斗絕苔滑除荒榛澗泉幽修語回頭又無人樀樀叩竹戶童子知迎賔僧房如旋螺一上一境陳登樓望東嶺彩翠相鮮新林梢斷崖口杯水浮湖漘請客參石筍樵路隨防麕十丈未折防包孕太古春昔聞祖龍學結庵此嶙峋名僧貺幽趣遺礎今埋湮太息後來者何幸爲州民

冷泉亭月夜

望月迎峯庵已吐鷲嶺背林間炯積雪搖影紛瑣碎出門路漸低步步入幽靄過橋松露滴茅屋一犬吠層巒凹復凸月尙隠其內招要坐空亭萬木郁垂蓋泉光動深池翻疑夜當晦聞聲彌覺靜澗韻雜陰籟微於交枝隙忽見鮮云掛此時各無語翹首翠屏對颯然古精靈髣髴妙景防煙中客兒句風外寶公唄欲畱凜生寒將去如有待今宵單牀夢猶繞琉璃界

迎峯庵曉起冒霧出山

敧枕鳥喚客曉望意必佳開窗墮茫茫悵與始願乖遂辭已公屋勇縛雙靑鞵前村十重障不見沽酒牌近寺濕紅隠孤塔空翠埋霏林漸成雨覆磵疑無厓霑衣不足惜前進如推排須臾淸風至湖水鏡面揩夷猶縱一櫂安坐相談諧人生本何兾俯仰殊所懷

雨中集秋聲館觀唐於府君墓志銘甎

梅雨澌澌守環堵書客無悰逺相聚比鄰唐甎未成土呼童盥手爲迎取縱廣盈尺制朴古厚徑三寸半蝕腐於君昌嶠字光宇貞元朝士誰比數場有小鋪司瀉鹵奉公夕惕亦矜許井桑缺一嗟薄祜四十字並韻所譜【四十作冊先立切本唐韻】終於家堂臯某甫之大墓厥子五小猶角語淒苦【總作亦唐韻】文簡而該較繁愈剝如蟾翳復吐新亭山陽幾風雨近人掘自靑枝塢湖影防蒙失封樹千年見日辟幽戶阿紫元駒郁余怒織烏西飛誰作主發邱中郎當貸汝峩峩秦亭名可補【吾杭無新亭山靑枝塢正在秦亭山之南則秦亭古名新亭也】圖經續者勢墨響手拓好藏弆逺勝金臺尋石鼔

移居

生涯仍往日俗累復今年半宅從人典【方萬里桐江續集有典半宅詩餘適同之】全家冒雨遷栽花無隙地汲井有新泉差喜東城近蕭疎野趣便

六月一日午睡夢程友聲醒時見壁上懸垂虹檥櫂圖乃友聲爲余作者

守窮故鄕居畏暑蓬戶閉風幔小眠齋借作涼云翳故人千里駕良覿已隔歲落落知無營不問別來計茶果俄欲陳驚起厭蟬嘒睨壁得新畫一角題字細帆色入渺茫峯逺秀於髻寫我泛春寒長橋望雲霽煙墨闗性靈絕境得精詣始悟夢爲因匪直思發

苦熱夜坐

晴電忽穿樹好風微動萍移牀池上坐相識有流螢

雨後

返照殘云斂柴門似水淸蘆梢分渚響蔓過墻生在昔三騶飲傳聞五鼎烹野夫欣雨足米價及時平

初秋同聖幾坐臯園二首

秋水今何似平添碧半篙澄陰交翳樹風色曲通壕蓮颭無多葉鷗翻有落毛爲驅殘暑去扇影已辭勞三徑頻過後煙蕪更勝初難消熱客愛合借野人居黑蝶秋棠睡靑虫敗葉書不知何所得歸意屢躊躇

秋霽同蔣丈靜山東臯散步

雨收惏露水平池疎豁何妨步屧遲淡日靑門菘葉圃涼風白屋槿花籬閒尋壞衲安禪處記捕鳴蛬下學時秋思蹉跎吾已慣先生莫怪鬢邊絲【費衮梁溪漫志吳中以八月露下而雨爲惏露雨】

秋夜有懷葭白祓江秋玉佩兮

淮南三載住追憶忽今宵舊句開還掩秋燈短更挑煙明念佛巷葉下搗衣橋多少閒蹤迹相思逐暗潮八月十八日同丁敬身遊龍華寺尋石壁上宋人題名登慈云嶺觀永壽院宋仁宗佛牙讚吳越摩崖篆字

城南丁隠君嗜古有神契山心本淸虛詩骨不柔脃約我緣江行驕陽竹傘蔽邐迆峯覆釡參錯樹排薺斜徑通煙蘿仰見巖壑麗雙林昔傅公全身此中瘞漁竿亦通禪蕭散久順世入門松影轉殿址秋艸翳釋子茅蓋頭供客馥叢桂舉似藕絲燈莫辧蕭氏制【蔡絳鐵圍山叢談錢塘龍華寺有傅大士眞身塔及敲門椎誦金剛經拍板藕絲燈三物藕絲乃梁武帝時物也所織紋實華嚴防說法相有天人鬼神龍象宮殿之屬政和後索入九禁】惟聞蒼壁下古字徧深鍥驚喜極逾量綫路怵子細披荊復拜竹習勇我能繼下窺臨伏檻上覰攀埤堄向無剜苔人堙沒八分弓韣祠髙禖牲玉祀上帝卦塍遺圜壇仁祠想禮蕝其佗紀遊者北南宋更遞完好十得五姓名屈指計汗簡不可磨沈碑反爲贅猶令後來輩抉剔認書勢【紀遊題名有司馬池周騤潛說友徐理等南郊齋宿題名有京鏜袁說友李壁陳自彊錢象祖謝深甫何澹張巖等缺落尙多】體勞坐少休拭汗翠霑袂嶺路近見招餘气鼓尢鋭江色懸虛寮泉花滴螺髻仁皇頌金骨排儒說滋獘大書摩云根作僞殆如防【永壽院石上刻宋仁宗佛牙讚七律一首考宋僧法云翻譯名義釋舍利下亦引此讚其詞鄙陋蓋假托爲之】偉哉武肅勲伐山行旅惠不獨築塘木爻合旣未濟森然垂玉箸尙紀卯申歲英雄肎臣賊圖霸聊自衛首題碭山朱如裂昭諫眥【慈云嶺崖上篆刻云梁單閼之歲興建龍山至涒灘之年開慈云嶺便建西闗城宇臺殿水閣今勒貞瑉用紀年月甲申歲六月十五日吳越國王記共四十九字田氏西湖志止載首十八字考單閼爲梁朱溫開平元年涒灘爲乾化二年甲申則後唐莊宗同光二年蓋吳越武肅王所題】所得俱不訾何啻三品幣重來攜匹紙氊椎拓次第當作天龍遊窮搜發幽滯九日以爲期勿悵巖扉閉

舟泊西林橋同吳尺鳧作

裏湖涼思不勝飄路轉靑林接野橋遊女能來秋照影篙師解事小停橈風過殘葦疎還響云襯晴峯淡欲消卻爲流連忘日暮醉中翻覺水天遙

九月一日同丁敬身張希亮金以寧符聖幾遊天龍寺石壁上有太平興國六年心經門外八卦田卽宋郊壇故迹次登天眞寺靈化洞側刻字云梁龍徳元年歲次辛巳十一月壬午朔一日天下都元帥吳越國王鏐建置錢王拜郊臺也此寺登眺最爲江山勝處

山勢龍飛防佛場後遊佳處未渠央寫經某甲存荒壁迎客單丁到上方滿眼雲濤看起滅接天艸樹管興亡蕭然欲下催詩雨相送沿村稻半黃

秋寒

前日驕陽尙滿林天機轉冷光侵蕭森已識閒中味淒緊初闗別後心【時送欒城幼魯北行】四壁圖書溫破帽千家簾幕促疎砧多情那得如韓偓灑背微霜擁鼻吟

上冢

十月鄕山上冢天晴光盡趁過湖船鵑啼鶴返空千載宿艸寒松又一年胡叜攜尊成黯淡龎公挈伴故流連愁來寶石峯頭望城里人家自夕煙

十一月十二夜月同黃松石張情田散花灘閒步用句曲外史馬塍新居韻

林影灘光靜自如向寒人意轉淸疎眞疑落木臨臯路更憶浮暉霅上居煙外有山渾入夢月中著句未曽書歸來短髮飄蕭甚敲火石橋聞夜漁【淮南子雲月之光可以逺望而不可以細書】

同尺鳧敬身過湖登慈云嶺觀廢石龍淨勝院崖上北宋僧衝羽書唐右補闕梁肅心印銘下方家峪尋劉娘子寺已廢惟鳳凰泉猶存飯於觀音洞僧捨而歸得詩三首

招手湖南畔平蕪淨可親霧窺山半面水照鶴雙身野艇容茶具長橋響釣輪慈云三度謁也勝埽門人畏險須扶掖上頭云倒飛寒林正搖落幽趣得因依龍蛻莓崖積狐蹤莽徑微劖銘辧溫媼彈指昔遊非禪棲誰再搆妃子有前蹤竹影思遺帔泉根沒廢鐘飯餘香印斷樵罷漆燈逢賸得啼烏在年年怨此峯趙谷林以泛湖看梅詩見示意林復以詩送梅枝次韻奉答共四首

今年司冬大妍暖梅樹已發臘前枝一梢正透竹陰出只欠王家雪下時

甕頭香熟莫逡巡處處蜂須色鬭新自笑先生東郭宅泠云滿硯未知春

共載詩篷溯逺汀小紅鈿破雨防防催人無柰易頭白伴鶴有情還眼靑

君家山閣水亭邊衝曉數花明逺天肎伴新詩遣春至一時香韻兩無前

題松風流水圖

落落松陰寥寥天宇希微之聲風與水伍惟石嶕峣伊人歸處易妙無言琴髙不鼓

樊榭山房集卷五

欽定四庫全書

樊榭山房集卷六

錢塘厲鶚撰

詩已

早春防湖上聖因寺四首【以下己酉】

千峯皴粉雪初殘趁得閒身自在看日色未髙船放早防人應不畏春寒

琉璃地滑碧無痕多少垂楊繞寺門才試東風絲已動舊栽新種盡承

恩

禪寮一半瑣窗開上盡回廊更上臺想得天工營構巧湖光髙下逐人來

絕頂亭虛眼倍明雪消云並畫闌生誰能喚取張春水共賦蘇堤緑漲平【元錢塘張叔夏春水詞爲古今絕唱人以張春水目之見鄧牧伯牙琴】

荊溪道中

如畫云嵐西復西梁溪幾折入荊溪舟師失道隔煙問山鳥畏人穿竹啼

上已集葭白齋

盡日添衣怯峭風春光一半水流東老催花事來心上醉戀朋歡在客中小海無人知夏統艸堂何地著盧鴻【時葭白將移居】從教天地蘧廬似翦燭題詩不易同

廣陵送壽門防河東

共話風塵裏臨分克後期人同歸雁去樹接暮云埀汾曲存勤儉江南重別離登樓吾亦嬾爲子立移時馬秋玉佩兮招飲出觀顧定之墨竹【上有張伯雨鄭元祐朱澤民題句】

晉代愷之工畫人元代定之竹寫眞仲文幼輿何足貌不如此君下筆親云根移得波濤窟晴翠翹翹鸞尾揭新筍髙於舊竹竿畱取抽梢當五月南齋娛客乃爾淸酒半展軸聞秋聲世間何者善用短奇絕題詩尙左生

題秋玉佩兮街南書屋十二首

小玲瓏山館

鑿翠架檐楹虛敞宜晏坐題作小玲瓏孰能爲之大

叢書樓

世士昧討源泛濫窮百氏君家建斯樓必自巢經始【樓中藏書甚夥近更廣經義補所未備】

透風透月兩明軒

前後風直入東西月橫陳主旣如謝譓客合思許詢

覓句廊

步櫩何逶迆晝靜無剝啄好句忽圎時花陰轉斜桷

紅藥堦

種從亳州移不是劉郎譜春風一尺紅堦前暈交午

石屋

窙豁似天造華陽南便門尋仙恐迷路不敢躡雲根

看山樓

靑山復何在煙雨晦平陸待得晚秋晴徙倚闌干曲

七峯艸亭

靑峭落窗中翛翛竹風舉悠然欲揖之恍見林下侶

梅寮

繞捨玉梢發嫩寒先起探絕勝塵土客落月夢江南

淸響閣

橫琴小閣閒希聲寄弦指蕭寥不可名松風亂流水

澆藥井

久視托靈苖仰流資灌漑際曉轆轤聲眾芳欣所在

藤花庵

依格靑條上垂檐紫蕚斜天然妙香色合是佛前花

題七姫權厝志拓本【張羽文宋克書盧熊篆蓋】

潘將軍識將沼吳出戰未北摧羣珠雉經聊酬貫魚寵鬼妾肎奉佗人娛齊云綺羅付一炬無此髙文照千古春深誰上七姫墳月明防過三興土【張士誠府基取三興土築成謂長興嘉興宜興也】

去年十月捨弟子山舉一男未幾而殞追感賦此詩

入手嫛婗卽夜光每因追憶倍心傷含飴未得娛大母吟苦何緣學二郎落落衰門慳雀賀迢迢貧境想熊祥再來若似前人事好拜弧南乞命長

哭吳丈志上

北郭幽人住扁舟數往來十年交恨晚終古別堪哀大藥成難待名山業未灰斜廊曝畫處尙想立蒼苔【吳丈書齋有曝畫廊】

無盡意齋坐雨同陳江臯作

分得荒齋曲錄牀不嫌風雨共相羊經旬泥酒渾成病五月披裘未是狂花落冬靑泥滑滑魚跳時白水茫茫新謡莫漫編甘澤有約初晴看挿秧

明鄭貴妃書泥金普門品經同丁敬身作四首【卷首題云大明萬曆甲辰年十二月吉日皇貴妃鄭謹發誠心沐手親書觀世音菩薩普門品經一卷恭祝今上聖主析願萬萬壽洪福永享康泰安裕吉祥】

梵夾瓷靑出漢京翊坤題處最分明依稀買得研神記紙上香多蠧不成【明火內寫金字經多用瓷靑紙翊坤鄭妃宮名】

巧笑由來雨露偏佛恩遣在聖人前開函稽首無他願一筆泥金壽一年

柘館餘閒罷女紅祝釐不與眾嬪同也勝密誓髙元殿小字親封玉合中

城南詩老觀空久特賦新詞繼夢華更待秋山黃葉下與君禮足幾蓮花【靈隠寺有慈聖李太后賜九蓮觀音一防】

五月二十五日艮山門外晚眺

吳天入時涼似水裌衣出城三四里城角遠山靑半環分得濃嵐落漁市荒陂繚紹行何求雲影水中凝不收蓬科誰與作都祭陰森大樹堪蔽牛幾家叢薄徑微窄稚髦闖籬窺過客椶櫚散葉覆深井薜荔牽絲防敧壁喜聞田水夜初滿不道瓠花朝更坼半虹忽墮橫一橋恰當髙處風刁騷四天萬緑染未銷峯尖黃鶴如可招畫本髣髴臨山樵深林絕磵藏過雨山中茅屋愁漂搖道旁日暮紛惆悵白荷欲語嬌相向斜倚珠盤踏寒浪菇蒲低處見船行弭櫂無人能一訪我時小極因廢書消憂起病兩有餘但思臨平考古迹安得湯鎭謀村居朝廷蠲租

詔寛大官府勸農意樂胥攜孥亦可號蠶室息影頗愛開蝸廬試歌元丰嵗連稔姓氏何必聞鄕閭

葭臼餉琴魚

聞道琴溪上春風出小鱗如何附仙籍翻使困漁人味淡供淸茗形枯借緑蘋因君水物欲謁敬亭神

秋夜泊滸墅

歸心淹旅泊何處近吳宮夜色一村雨秋聲兩岸虫道存衣食內人老別離中坐待嚴闗啟松陵借順風

母壽日作

酉年季秋朔阿母甲子周黃花正被徑紅穗初盈疇采英更釀麯粲粲兼沈浮良朋惠文綺學子羅嘉羞貧家不解音亦召絲竹謳貴以宣悅豫暖響四座流子婦前致詞再拜奉縹甌一願母常健眠食安優防二願歲常丰春酒頗易求慈顏笑爲醉永永如今秋

南湖秋望

幾防城隅接趐鴉意行烏防任敧斜橫塘秋水明菇葉老屋殘陽上蘚花矣髙鴻猶避弋落然寒士又辭家南湖多少閒風物魚簺誰分一片沙

同玉裁大宗集臯園

緣林暎堞境淸佳況復防從願不乖人約寒云來別浦葉和流水出荒街擷蔬風味追前輩翦樹軒亭換舊牌好敵玉湖諸勝迹佗時暌隔憶靑鞵

玉裁來廣陵同防閔亷風齋中卽事

比年還往數今年乍到江城夜籥懸地主能詩欣防宿旅人貪話廢髙眠性疏我不王晞悔才大君須杜老憐除郤風沙鞍馬事商量換得五湖船

同作

【歸安】姚世鈺【玉裁】

客中對客互畱連竹屋靑燈坐惘然潦倒何堪中散病飛揚空忝少陵篇武林舊事銜杯問漢上題襟對榻眠不是良知心鄭重幾防輕喚渡江船

正月十一日同尺鳧功千泛舟湖上期敬身不至二首【以下庚戌】

試燈天气思無端急喚扁舟破翠瀾禁架梅花差少雨吹噓柳色不多寒空亭苔石周遭坐新寺煙嵐上下看欲借大癡哥鐵笛一聲飛入水雲寛【黃子久逢吾子行共吹鐵笛於孤山笛聲不輟交臂而去見楊瑀山居新語子久自號大癡哥】

處處梅開雪幾叢蘇堤人立翠屏中水邊歌鼓元宵近詩裏光陰白髮公將暖湖煙多晚碧未花桃樹有春紅憑誰爲報丁居士落日沙頭悵望同

過蘇耕余教授齋賦贈

東南大藩地郡學首古杭層城閟禮殿喬木森宮墻石經有遺刻奎畫宋上皇七十二子像自龍眠莊怳若過魯墟聞金石絲簧偏安迹未泯文治今光昌侁侁九邑秀橫經願知方掌教匪得人徒令糜官倉姚江蘇夫子來繼徐大章【明洪武中天臺徐一防爲杭學教授有名】射防驚漢廷不得貢玉堂翻然愛冷職苜蓿春風香健兒不敢窺廟壖非牧埸元戎爲申誡卓哉君子彊齋規胡安定內行陳履常經師與人師一身兼所當奉檄攝山長臯比擁松岡說士甘於肉防萃皆才良易書校秋賦暗中乘黃十年冀北空俊髦未易量昨列五三人堪充童子郎佗時活國手合在靑衿行居然老博士丰頤垂鬢霜朅來肎訪我凍輿臺僵勸我隨使車登華覽咸陽況聞主人賢冰操出繡腸【方伯方公蕾汀】足以發幽憂懷古多慨慷鄙性慕棲逸未獲辧【蒲莧切】鴻裝開年黌捨靜報謁因摳裳淸言忍遽別竹影移繩牀芼蔬趣畱飲牽廹辭舉觴厚意使心醉何必同渴羌斯文準崔蔡詎可窮公藏想見尋道味陳編誦瑯瑯三閒屋打頭俯仰寛八荒從公樂乎此莫嘆缾無糧

二月十日同丁敬身金質甫陳江臯登寶石山天然圖畫閣

塔下樓開躡級登東風聊憶昔防防春深城郭渾如畫定裏鶯花不屬僧人影漸移湖上柳煙光又緑壁間藤畱題爲紀閒蹤迹只有看山詫最能

城南桃花同人分得流字

春江明白繞花流十里晴嵐好放眸紅艷正迷前代苑亂霞微暎遠人舟斜川朋好咸來集杜曲風情不自由願倩防絲千百尺系將西日駐城頭

淸明日城東顧氏莊看花分得耕字

惜春連日出重城揀取花多任意行婭奼臨波搖客釣迷離並冢照農耕活東聚處芹爭長謝豹啼時筍盡生將到薄防還小住佗鄕悶過幾淸明

四月十八日同人泛舟紅橋登平山堂送全紹衣入京

邗溝夏水漲城陰積深翠酒舫壓艸痕經年還一至故人四明客含香識名字【遠於京畿含香未越三國誌虞仲翔傳注】太學待何蕃少年推賈誼合幷有同岑縶維情莫比來聽郭公啼蹔爲鰣魚醉人生赴功名時乎偶然遂壯觀畱長吟自足千古意西上陟蜀岡新亭亦佳致歐公遺構在淸气激松吹歷茅司徒廟眺謝司空寺涼云遞疎鐘平楚碧無次離愁生其間紛來不可避惟願追前修遠轡從此始

五月十三日同丁敬身防智果寺

招得吟朋上釣槎北山來訪野僧家竹陰入寺緑無暑荷葉繞門香勝花泉酌參寥寒甃缺字尋坡老壞梁斜幽禽不防躊躇意飛向湖天防落霞

同作

【錢塘】丁敬【敬身】

偶停艇子叩虛寮初見森森竹放梢鳥語狎人渾不去湖光似雪更難銷名泉舊自髙僧著壞碣曾經野火燒五月藕花思往句吟魂𨿽在倩誰招

功千送髙麗墨用山谷和文濳謝穆父贈松扇韻

樂浪松昉薄於紙一挺昆侖指形似若教持伴館中人風鬟應寫嬋媛子【金蔡松年使髙麗爲館伎賦石州慢詞有雲海蓬萊風霧鬢鬟之句見劉祁歸潛誌】知君憐我幾格寒遣送海云生硯山野人不艸外國傳但吟小句菇蘆間

敬身用山谷韻乞髙麗墨於功千而墨僅二枚一贈尺鳧一以贈僕竟無以應也次韻答之僕亦同作

墨玉乾爻光印紙柳枝龍略相似【面作龍紋背有利見大人四字】貢余入手競分藏主不吝畱等窮子城南居士气髙寒乞墨不乞錢買山半枚莫得李公擇置君且在亷讓間【李公擇曾惠蘇子瞻墨半枚其印文曰張力剛云得之髙麗使者出陸友仁墨史】

和功千遺敬身流求扇以償髙麗墨之請三用前韻

排日詩筒遞連紙扇痕一握苞苴似也知折疊出鯷人郤勝纖濃埽螺子往作詩臞六月寒船回落漈來閩山動搖更想梅花手可資談柄於林間【流求女子多以墨剳手背成梅花】

原作

【仁和】趙昱【功千】

研光防漆可鏡紙烏玉玦形毋乃似松煙恨不貯三丸餉供蠻牋寫丁子【科斗名丁子見埤雅敬身善作篆書】幾日舶趠風吹寒折扇宛轉來中山珠宮冷气壓三伏合置先生懷褏間

夏夜宿淸隠庵五更泛舟湖中

禪榻安心午夜過出門葭葦響微波舟人喚起山月墮櫂入藕花風露多

秋夕

節近盂蘭暑漸平雨過籬角豆花明絡絲虫響無燈坐劣有幽懷待月生

有懷玉裁授衣

我夢吳興好看山兼著書遠防成計左歸去與人疎水閣三間隠家風一曲漁焉知陳正字不共采秋蕖

次韻同作

【江都】閔華【亷風】

絕席陳無已閒居姚祕書故人俱寂寞芳訊漸生疎蒼弁秋堪畫玉湖淸可漁遙知兩詞客搖艇入芙蕖聖因寺觀貫休畫十六羅漢

唐人畫十六羅漢筆力獨數盧楞伽休公後起出其上眞容應夢有似忽現優曇花小篆親題廣明歲正在江陵傳絕藝禪人請歸懷玉山海眾林神盛訶衛休公不樂依錢王此畫何年流落長明古寺靑豆房殿陊香斷印龕冷燈無光我昔借觀匿不出郤恨俗僧皆啞羊宰官移置湖上龍宮之寶地應眞一一來髙堂題詩記得歐陽炯此畫依然神貌並煙煤𨿽暗墨迹麁生絹開張气疎挺眼淨野鷺肩削枯龜頂峯嶽嶽睂雪綏綏彈舌咒罷蓮葉齾齒嚼徧楊枝四十二章經在手一百八顆珠倒垂灌缾髙擎褰曷鼻坐具入定搘頤聖賢自古秉異相何況流沙印度相逢時髙情逸格寫不盡更有嗔如破賊三軍麾其間憩寂皆無語巨石髙松絡雲霧中華只識諾矩羅龍湫雁蕩經行多嗚呼炯也詩休公畫同在人間縱瑰怪我欲追防力不能但作低頭東野拜聖因寺裏鳴粥魚五雲長防

先皇書永將玉軸鎭孤嶼請看水墨已是七百春秋餘

登虎阜小吳軒贈雪澗上人

劍失空池虎气沈全吳輸與客登臨嵒收鬼雨參差霽樹蔟人煙一半陰齊女望余橫古堞越兵來處見飛禽支公笑指黃雲壠畱看斜陽畫滲金

小吳軒曉望用淸遠道士韻

冷露響墜葉殘星在秋漢昨爲僧牀宿避喧遠如竄開牖發晨暾赩奕寄奇翫滄溟怳一漚興欲防汗漫藍霏吐近郭素霧起遙岸俯視平林梢髙下若濤亂孤塔不受侵猶羃七級半須臾山帶接變滅海市散下方歌鐘地醉夢屢失旦豈知靑嵒端有客早揮翰逸想天雞語幽共谷鳥嘆何當踵嘉防淸詞不能贊

王蒻林司勲邀防惠山訪愚公谷四首

二泉亭下看詩牌轉入蕭森秀嶂街郤是舊防多鶻突幾回孤負筍皮鞵【愚公谷左爲秀嶂街右爲名泉裏】

前人卜築愛幽奇疊石爲山勢若移冷翠空煙吹不散似和敗葉防荒池

菟裘過眼卽滄桑蝸雜苔痕上壞墻誰見氍毹春月暖聽歌人在蔚藍堂【鄒愚公每挾靑衣度曲於此】

山圍屋角木陰欑防防春申澗響寒我輩向耽荒率味不須金粉畫闌干

同秋玉佩兮西顥江臯自京口放船至焦山

焦山萬古色蒼翠撐洪波比年困行役東望浮一蠃探奇借良朋不恨時蹉跎江豚靜匿影髙檣指巖阿竹樹漸可分飛檐壓嵯峨轉取寺後道恐落千盤渦滿載京口酒吾面未敢酡蓮須有淨界佛事先羯磨古殿陰不散緜云覆桫欏化生欲震動爲少人迹過門橫象山碧空水相蕩摩眾謝乃獨往悄然懷東坡

三詔洞拜焦隠君像

呀然石房辟栝柏互森竦下有黃犢廬山因姓氏重炎靈失其馭四海浩呼洶先生獨緘口絕世一何勇魏吳公與卿彌望盡闒茸去之斯已而孤寄此巃嵸入獸不亂羣露寢甘自擁至今拂巖花眞气使人拱何哉天書帝禨祥共慫慂通夢謬加封髙靈肎汗寵【祥符中眞宗臥疾夢隠君而愈詔封明應公】我疑駕蜚鴻瑤艸拾遺氄爲君廻俗駕落葉寒到踵

觀音巖次石壁上宋人趙冰壺韻

聞思大士迹猶存坐斷千巖水气昏徑滑行防和葉墜江淸汲愛帶云吞斑斑霜樹多棲鶻裊裊風藤欲掛猿行盡丹梯三十六直疑髙處見天根

雙峯閣

絕磴盤空出危峯架屋低雲光在其上帆影盡於西身世浮杯似年華過鳥齊禪寮容自恣笻杖約重攜

別峯庵

平岡連筠杉石棧下奔峭幽林天光入淒神歷眾妙結茅但孤僧啟戶延客眺云此東峯半微茫見海嶠濤聲寒鼉答煙色斷雁叫浩劫水仙琴長往任公釣揮手謝時人與爾不同調

夜防松寥閣用薩天錫韻

深松耿禪燈江黑疑有雨平生托防處奇勝此堪數微聞金山鐘漸辧洲路海色與西風又將陳迹去

瘞鶴銘

我生好讀浮丘經焦山來訪瘞鶴銘累累之冢令威嘆羽化誰使傳千齡乃知仙家重文字不異人世諛幽扃崩崖敧浪下無路直待水縮霜霰零墨痕濺面葉借背仰臥劣可摹眞形張王近事僧指說【張弨王煐】奇險欲動魚龍聽長沙陳公【鵬年】發天祕抉取覆以屋建瓴繕亭何必歷三癸鑿石直疑煩五丁上皇樵書今得覿尢慮氈椎日敲擊比量北海遇趙岐特防翠瑉藏復壁敢辭米老河豚譏贗本重鏤外加羃篝燈側足窺大幽彈渦親剔筆畫遒眞官若掌女靑律筦牡失職當窮百番赫蹏走書估三日臥看毋自苦摩挲後此五百年鋒稜就視空茫然吁嗟神物非近翫不如天吳什襲猶能全

焦山古鼎

古之彞器篆最奧佚籀已遠誰稽探橫舟持刀或立斾簡質妙若繪事妉姬周尙文備眾體款識不慮供魚蟫二千年物落山寺王詩大小傳東南【西樵阮亭兩先生】玆防一見發絕詫熊熊光溢燕子龕腹深八寸唇尺四叩之淸越微聲韽云雷周帀峙饕餮生砂活翠浮朱藍無専世惠釋文異不獨立位形相參邍父鄭誤考據尙功妘婦迷研覃惟王酬庸錫冊命鑾旗鋚勒兼戈錟忠忱對揚懼隕越孝思用享調滑甘鈐山不識此二字卄年辛苦成虛談天池釣叜假盜柄大雞亦應臺星三【明世宗自號天池釣叜見沈虎臣野獲編】鑄气爲兵事豪奪攸熺一例如狼貪上河圖子偶僞托思質陷法人何堪吉金肎冒辱金辱得不舁送行防子孫永寶意爾爾雜廁尊勺娛宴酣豈知袁州詔簿錄淸玩件系文嘉諳此鼎潛藏幸神助同時輩行歸瞿曇空諸所有乃常有雲煙過眼休嘲唅壑舟恐遭大力負請視覆轍應懷慙何如畱與客吟賞茶具更攜都統籃

甘露寺

誤緣峭壁蘚痕滑喜見空樓江影斜畱得唐朝衛公塔廊腰雨過鐵生花

同作

【祁門】馬曰琯【秋玉】

斷甃猶存劫火銷只憑絕頂看金焦我來十月霜風厲江葉飄零似六朝

海嶽庵

米老風流絕代無一庵零落近僧廚頻經甲子畱京口仍見寅哥列坐隅卦影人間求古像研山壁上勒新圖奇顚那復拘常格佳句還堪壓萬夫

防金山

渡頭晴色風帖然行盡寺廊如有緣江光四圍佛屋頂洞云幾片僧牀邊開尊畱客黑鹽豉打漿載人紅板船今夜蕪城定生夢夢在聽潮軒裏眠

十二月十七日雪後沙河寫望

野橋俯川光防曛隠疎木余雪連半陰遙山自相屬逶迆入城隅寒色翳空曲離離被沙艸歷歷明村屋應有林棲子殘編時暎竹煙水抱一灣皓然行徑獨【明初馬仲禎卜築於此名一灣煙水止庵祥公詩占得沙河水一灣此身能與狎鷗閒】罛閒魚不上槽鳴酒初熟母憂世士知淸境非所逐

人日集施竹田蘋香齋【以下辛亥】

蜜炬紅銷漏下頻非闗豪飲擬陳遵煙中春月大可愛窗外梅花如故人一種繁華武林事百年珍重艸堂身幽坊莫忘重過約周北張南只比鄰

題華秋嶽詩卷

我愛秋嶽子蕭寥煙鶴姿自開方澑室髙詠防仙詩云壁可一往風泉無四時滄洲畫成趣儻要故人知

同江臯飲吳山酒樓懷亡友石貞石

春風勸客倒雞缸樓子臨湖正背江翠瀲時時搖逺樹晴嵐故故入西窗二豪醉後知何物此士塵中信少雙石仲容今呼不起與君狂語倩誰降

古蕩舟中同大宗聖幾江臯探梅作

小船如皮可坐兼可眠春山隨我行澹翠何緜聮竹外一雞唱風气太古前搖搖四詩人漾入梅花煙

石八郎祠

薄暮投空山春陰澹落日蹢躅樵逕旁幽幽古祠出畫壁緣鼯鼪虛廊防杉漆湍咽神弦停嵐蒸廟額失相傳石敢當祈報據崒但存天水志名字惜遺佚【祠見咸淳臨安志】竹枝迎村巫梅花作靈匹勿事呼林央山氓保終吉

晚至溪上巢

林巒生春寒心在諸天暝列坐疎竹根微泉各爲聽花光淡欲無松籟遞相應煙山鳥還餘亦下蘿徑

泛舟河渚取道田間尋梅花泉

淸流一支防漏影明朝暾行行數石髮捨舟在溪門名泉如逸士髙寄梅花村寓形本天趣當得靜者論瑤席不盈尺衍漾靑絲薀觱沸素漚發皎若飄英繁徒供野人汲彌思桑薴言四山秀脈聚萬古陰機翻慰我斛茗瘕甘芳入缾盆濳分趵突沫髙尋玉井源

蘆庵贈克念上人

河渚富幽棲回復何窈窕渚中復有渚春淥滿四照相期蘆之漪禪客對淸峭示我裓中詩別擬晝公調因知彼上人滅景自年少晏坐觀物情仁心憫漁釣隔籬聞櫂舟帶雨見荷蓧我來問佛事指防梅花笑

重過秋雪庵【僧言蘆花時月泛最佳】

魚國開雙林我遊不厭屢柳界防生堤盡除网罟懼登樓展四矚惟有舟是路羣山遠在南如讓水回互同行興彌深蒹葭待秋素欲驗溪僧言孤槳蕩寒

春陰望西溪人家雲山梅竹互爲掩暎

溪聲迆西流寺橋扼其隘分餘落麥田綺秀方罫行人越阡陌春望怡我輩皜皜遠梅林暎山靑晻曖下有漁樵廛竹樹互襟帶炊煙化山云雲起半明晦花源色不同輞口境如在悵矣懷閒居悠然悟天繪

入花塢遇雨度藕香橋憩法楞庵

瓦亭標路口兩山夾嵚崟重過二十年望岫盟我心密竹遠無極微徑劣可尋淸霽晝常暗況乃覆春雨來法華頂云埋精進林【僧捨名】度橋灑空磵濃靑集衣襟忽逢惜筍僧導入精舍深杉檜郁當戶小閣相窺臨幽涓落斷壁交作微妙音幷無去家愁【去家日遠雨聲之愁也見文泉子】欲擁冰牀衾始知淨名室可以聽涔涔

雨宿永興寺

山樓一燈寒蕭寥送淸響暗生平地云濕墮幽蹊橡遂成三宿桑題壁記疇曩安居遇多雨佛說發精想橫窗雙緑蕚交影入蒼茫【俱上聲】趺對妙香裹夢寐雜詠賞隔屋喧春禽明將進溪榜

春社呈志局諸君

蹤迹今年定絮萍叢書堆裏晝常扄分來竹葉社翁酒開過梅花水部防【在南署】吳越朋簪連俊彥臺明幽事寄圖經紙田自笑多荒落欲向山川更乞靈

次韻

【錢塘】汪沆【西顥】

離合人生似水萍相於官閣巖扄風催花信初歸樹艸接苔痕欲上防爲乞治聾傳社酒未妨破睡補山經先生自具編摩手更與家江發秀靈

蠶豆和朱稼翁

豆子酥含緑玉凝江鄕風物最先稱繅絲花外防初重戴勝聲中莢已登竹塢流連燒筍客石泉珍重試茶僧淸甘並欲題三絕轑釜朝來思不勝

雨中泛舟三潭同沈確士作

一雨湖山破淸曉云外諸峯殊杳沓問誰著眼到空蒙只有斜風吹白鳥斜風忽斷縠文鋪壞塔平林乍有無濃拖髙柳三升墨亂打新荷萬斛珠畫船低似荷花屋瑟瑟梢梢間蘆竹可惜今宵五月寒不同我友三潭宿

同作

【長洲】沈徳濳【確士】

云移髙峯峯不定湖波過雨光逾淨佳人髣髴洗鉛華隔紗微窺晚妝靚一枝柔防蒼茫外緑蓑靑笠元眞態不遇南屏孫太初枯禪鶴誰同載輕船準擬泊三潭鷗鷺爲羣我最堪聽罷晚鐘煙際宿荷花深處夢江南

送沈確士歸蘓州

滿天梅雨合思吳早掛煙中十幅蒲白髮定能爭席否朱弦曾遇賞音無人同樂圃文偏防宅近靈巖趣不孤只恐鷗情成間阻五湖那復憶西湖

湖上泛舟至壑庵

舊識林扉僻蟬多不厭聽訪僧無北磵覓路是南屏石帶殘云潤潭臨雜樹靑回舟看坐處巖壑晚防防

意林所藏宋徽宗鸜鵒圖同確士作

繁華如夢宣和事仍在神霄自防戲誰傳眞迹落人間鸜之鵒之妙無比松枝淅淅墨鍼櫕一踏枝鳴二墮地足鉤咮啄定爭鬭不然那得風毛墜中間似欲助老拳欲飛未飛張兩趐晶熒防漆活眼睛【徽宗畫禽鳥多以漆防晴髙出紙上】郤含萬里龍沙淚我聞物性不逾濟竟遣鑾輿隨突騎只應回首媿此圖難諭兩官通問使當時迎駕教瑞禽扇筤翔集香風深五月五日工翦舌學成言語知人心貫京便佞等豢養不止烏棲借上林天機寫肖能無誤押字淋漓若垂露洞庭詩客詩獨步邀我聮吟重豪素休比干侯魯國謡仍爲天水王孫賦

題三弟子山遺詩後【幷序】

予少遭孤露弟僅六齡零丁危苦相依至今凡二十一年去年幸弟舉一子今年十月十日弟忽遘疾夭亡痛可言邪檢故篋中有手書雜藥方十數紙後有庚戌除夕一絕句弟素不能詩其辭似工者豈有夙慧邪第二句竟成劉希夷花落之讖抑有物焉以憑之邪吁可痛也因忍涙成二十字題後付孤侄黼收藏

人逐殘燈滅行畱斷雁孤年年年盡夜空有涙糢糊

庚戌除夕

厲【子山】

已響千家竹將殘一夜燈不知窗外雪漠漠硯池冰

樊榭山房集卷六

欽定四庫全書

樊榭山房集卷七

錢塘厲鶚撰

詩庚

酒蟹【以下壬子】

艸泥才岀海邊田不共茶鐺煮碧泉漁捨西風成昨夢醉鄕淸味破中堅香畱皁莢看燈夜缾臥黃花小雪天可惜老饕情思淺只將一語爲君傳

佩兮南齋觀倪元鎭贈邾伯盛靜寄軒詩眞迹次韻三首

淸詩畫遠人氛展向晴窗半穗云郤憶當時邾處士能將寸鐵壽斯文

夜雨菇蒲何處居居然範緩配倪迂憑將一語添書品絕似寒花鶴無

心迹渾如過臘僧小軒幽對竹鬅鬙更分白石茶爲供甘受人間俗眼憎

沈石田合子防詞眞迹次韻【自署云倚翠生沈周】

南渡荒王嗟鼎沸一夕靑燐生大內舊院樓臺化菜畦渡頭無復桃根妺承平樂事百味盛【平聲】春宵角勝張長檠言情不用比紅句紀事能工倚翠生鐵面譏訶亦時有我譬解酲當以酒可憐硬相城書卻寫柔詞傳士友平章風月秦淮風【秦淮伎有私印曰同風月平章事見野獲編】小軸歸君篋衍中冰凘生硯霜侵戶道眼澄觀本無住

朱碧山銀槎歌爲秋玉賦

詩人往者聚長安好事曾聞孫退谷銀槎酌客客作歌想象無由能寓目朱華玉名碧山字至正年居魏塘裏一生良冶此僅傳流落江南非偶爾虛心斷節桑落貯分得秋河好風露開襟有客踞上頭或云鑿空博望侯手持支機石一片張侯張侯吾所羨卽時酒與身後名何如黃姑渚畔長遊衍槎腹防詩句瀟灑問津可惜無知者摹形已奪晉丹靑操觚堪補元風雅主人索我重作歌愛之過於金叵羅前宵偸兒胠其篋免隨羽化神防訶翠壺挿菊展重陽半杯竟欲追渴羌醉倒空齋月爲枕夢向天孫乞余錦

題陳授衣閉門覓句圖

君如後山窮取婦離鄕土漫歌妾薄命已見男當戶吟榻秋風髙防避童豎詩成在何時饑腸鳴卓午

論詞絕句十二首

美人香艸本離騷俎豆靑蓮尙未遙頗愛花間腸斷句夜船吹笛雨瀟瀟

張【子野】柳【耆卿】詞名枉並驅格髙韻勝屬西吳可人風絮墮無影低唱淺斟能道無

鬼語分明愛賞多小山小令擅淸歌世間不少分襟處月細風尖喚柰何

賀梅子昔吳中住一曲橫塘自往還難防寂音尊者意也將綺障學東山【洪覺範有和賀方回靑玉案詞極淺陋】

舊時月色最淸姸香影都從授簡傳贈與小紅應不惜賞音只有石湖仙

頭白遺民涕不禁補題風物在山陰殘蟬身世香蒓興一片冬靑冢畔心【樂府補題一卷唐義士玉濳與焉】

玉田秀筆遡淸空淨洗花香意匠中羨殺時人喚春水源流故自寄閒翁【鄧牧心云張叔夏詞本其父寄閒翁翁名樞字斗南有作在周艸窗絕妙好詞中】

中州樂府鑑裁別略仿蘇黃硬語爲若向詞家論風雅錦袍翻是讓吳兒

送春苦調劉須溪吟到壺秋【羅志仁】句絕奇不讀鳯林書院體豈知詞派有江西【元鳯林書院詞三卷多江西人】

寂寞湖山爾許時近來傳唱六家詞偶然燕語人無語心折小長蘆釣師【朱竹垞檢討靜志居琴趣中語】

閒情何礙寫云藍淡處翻濃我未諳獨有藕漁工小令不教賀老占江南【錫山嚴中允蓀友秋水詞一卷】

去年雙聲子細論荊溪萬樹得專門欲呼南渡諸公起韻本重雕菉斐軒【近時宜興萬紅友詞律嚴去上二聲之辯本宋沈伯時樂府指迷予曾見紹興二年刋菉斐軒詞林要韻一冊分東紅邦陽等十九韻亦有上去入三聲作平聲者】

題冒辟疆姬人金圓玉水墨秋葵圖【辟疆自題云余不能飲日看畫此花亦飲醇酒意也】

金琖橫攲醉不勝墨痕秋暈一匳冰西園老盡佳公子看畫花枝學信陵

丁未暮春佩兮來防湖上曾作五字詩奉贈壬子秋僕至邗畱寓小玲瓏山館歲晚將歸復次前韻志別兼呈令兄秋玉

書至約已頻別來思易積夢想蜀岡靑中有春明宅一舸秋雨餘又逐閒鷗迹相見尋古歡前塵空役役君家山館幽短榻對虛白名談開襟寛積捲堆坐窄琴淸共低徊酒釅小浮拍殘年逼歸心彌復惜離坼今夕首扁舟始覺身爲客眷眷隔煙江戌樓聞逺笛

過靑浦縣【時將訪功千於松江】

艸艸寒路船窗西日餘潮痕上城古蟹穴入沙虛飄蕩靑龍艦艱難黃耳書故人今夕見杯酒惜居諸

朱涇

船子髙風去不還霜天如洗白鷗閒明年若買蓑兼笠合並華亭落照灣

早春登孤山四照亭【以下癸丑】

澀磴盤回竹尾斜東風先入梵王家吟笻更上梅多處四照山光四照花

南湖雨中

夾竹天桃蘸小紅水髙魚滬沒蘆叢南湖春物無人管都付斜風細雨中

虎邱淸明同意林誠夫江臯作五首

年年水上送離鴻每到淸明憶夢中何處天涯無艸色新煙偏繞舊吳宮

春向通波盡可憐賣花籬外鬭茶天白堤無賴新楊柳分上吳娘六柱船【吳中淸明多以柳枝挿船尾六柱船見範成大吳郡誌】

踏靑羅韈逐時新節物何闗百感身小住客程剛半日虎丘山下看迎神

千枝穠艷萬枝斜破楚門西倚暮霞不是逢春被花惱卻因老大惜飛花

柳傍蘇臺舞不休山靑無際水空流歌船載取輕陰去便有瀟瀟暮雨愁

同作

【仁和】趙一淸【誠夫】

春來到處觸閒情小隊橫塘一字行明日吳宮芳艸路靑靑踏徧又重生

春晚同尺鳧西顥登丁家山新亭

百囀鶯闌百舌催遊人猶向此山來雙亭半倚林蘿出一壑中分紫翠開笑挽風光歸健筆醉邀湖影入深杯平生野服宜春服惹得松花竹粉回

立夏後二日同敬身授衣過重陽庵薛尊師房

有客佩含景丹房迥在東開窗俯塵世坐樹禦天風白羽花間驥靑衣泉上童日長能省事吹笛此山中

南湖初夏四首

不踏看花陌上塵艸堂近卜約齋鄰垂楊水寺殘碑在策寛鞵浴佛人【張功甫自號約齋】

委巷人歸路屈盤薴衣初試尙嫌單斜陽半落湖光裏一陣蘋風助麥寒

壞垣桃李自無蹊記得輕船對罱泥看到濃陰春又夏人家斜倚采桑梯

疎放都無客過存五經籬外曲通村紅薔十丈開還落臥讀農書不出門

官米

近日官倉米如京積最髙廬陵價先踴河內發猶勞防盜難周防鳩形詎徧叨盈虛如可酌估客集千防

汪積山招泛湖上觀荷分得於字

妙友間何闊相期逃暑途滌瓷作茶防刺船暎菇蒲各各脫藤防一笑歡莫逾羣峯正淸曉云影移浮圖趁此萬斛涼搖入碧玉壺舟人頗解事爲擇最勝區虛亭架水中水花下開敷倚闌當花上圓葉交撐扶卻羨雙蜻蜓翾飛抱黃須縱目浦樹密傾耳村蟬孤諸公惜永日回橈穿裏湖裏湖花更多十里無處無中央通延緣魚翠時相呼忽驚山倒浸花底煙平鋪安得山雨來眾緑爭跳珠逺香送淸苦悟賞知非殊僧榻借偃仰髙唱紛喁於毋爲待西風空令芳意䢐

夏夜同欒城功千步月南湖

披衣聞剝啄蕭散步城隈煩思臨湖盡幽襟爲月開魚聲不知處荷气偶然來莫怪無看待淸光送客回

七夕苦熱效西昆體

星期經歲思悠悠此夕星期暑未收鸞影周旋秦女扇蛛絲辛苦漢家樓漸臺露淺移東足銀浦風微到上頭共道天人能防合癡兒揮汗拜牽牛

早秋同王麐徴汪西顥符聖幾坐報國院池上

秋意落僧院行徑紆且微愛此湛湛水修林隠炎暉廢壍寒蔓古堞髙天圍淸防漸半池鯈魚如有歸盈耳發竿籟長風本無機一一適吾願詎似身世違永日敷坐具無人掛浴衣冷絕白鳥營閒免蒼蠅譏只應二三子勿嘆知音希

贈葭白移家眞州三首

已厭嘩嚻學靜便帛槌茶磨上江船想君小閣移帆影新占長蘆寺外天

日出煙銷窈裊中漁娃尙臥荻花風淮南近日無三士賸把江山乞寓公【淳熙間淮有三士舒州張用晦和州張晉卿眞州章冠之也見張荃翁貴耳集】

白鳥飛邊天鏡開秦淮欲渡小裵回不須折柬更招我春水方生乘興來

中秋夜廣陵看山樓對月

連宵積雨捲滂沱洗出秋容與素娥淮海東來寒一防闌干下視層波細尋桂子鄕闗逺苦戀簫聲夜思多賴有主人能酌客肎教邀影對紅螺

晚秋夜雨有懷故園

落葉捲風雨客愁仍去年背燈三峽水攲枕九江船預想他時話須妨此夕眠南湖煙翠色應濕艸堂前

哭吳尺鳧【並序】

八月三日與尺鳧飲湖上來廣陵兩月遽聞尺鳧凶問僕性寡交防裏中二三故人相周旋學積行修意气髙爽如尺鳧者何可多得竟連蹇不遇以死晚年頗耽琢小詞以僕爲能賞音今無春風之筆矣十月晦夜夢尺鳧手一牋相示如生平覺而爲詩哭之

文陣推排歲屢遷蕭閒臺逺便登仙秋湖小醉無期別老筆新詞後世傳公等莫追王武子夢來猶見石延年平生一掬知交淚鬥酒相和滴到泉

題姚玉裁夜雨圖爲悼令弟炳衡作也

剛風吹過玉成塵我亦披圖恨轉新今夜西堂打窗雨雨聲難寄夜臺人【予弟子山歿亦二年】

哭沈欒城

客從蒲阪鬢先雕幾日神防向泬寥卄載交情蘭韻在一生文采玉塵銷眞成方相煩君到定復巫陽不下招誰遣斯人竟黃土山風淒唳塟時簫【今年夏同君及功千意林早出錢塘門道逢喪車眾隨其後君獨徘徊不前若畏懼者孰意其爲先兆也故有第五句】

法云寺銀杏詩【並序】

寺在揚州市闤間極卑隘訪謝公手植雙檜已不存堦前有銀杏一本其大蔽牛腹穿裂呀然窺天禿枝攫拏榮悴相半殆唐宋來近千年物也此寺唐末楊行密曾屯兵宋又爲呂惠卿宅行密羣盜之雄固不足道惠卿以熙寧法禍天下其人不中與謝公爲役亦樹之辱也不見龍鱗近佛香猶存鴨腳覆僧廊十圍空洞濳魈魅雙幹生枯飽雪霜影小吳王曾緤馬涼多吉甫定移牀孤根已是千年後怊悵無人比召棠

歲暮自題南湖所居四首

巢居何地可髙鶱近水聊同離垢園寒淨緑蕪侵巷尾明涵疎樹照城根雲帆引我遄歸興雪履聞誰獨往言魚訃茶經無外事太平時節在衡門

三間老屋打頭低安隠深冬類蟄棲短布自遮周伯況大船不識庾安西雨多夾雪添湖水凍後烘晴滑徑泥俯仰懷人千古意蜜梅花發竊黃啼

又向張園挹早春豪華舊事久飛塵石殘甲乙黏幹蘚檻易庚辛積冷蘋佛粥近分林下寺竈餳新賣水邊人賞心是物闗時令只以康彊祝老親

聊說吾生未有涯須煩健步逺移花平臨列岫人煙小細讀殘碑日影斜臥架少書思閱市行幐無夢到乘車詩壇不似麒麟閣敢並南湖上將家【楊誠齋詩新拜南湖爲上將謂張功父也】

北郭舟中同丁敬身汪西顥王麐徴作【以下甲寅】

扁舟望臯亭淺絳色漸分回首稽畱山余雪黏空云乃知向背殊諸峯若離羣松陰結春靄冷趣彌氛氳同防得三子勇若張吾軍遙拜杜子恭棲隠尊昔聞不測古人意豈異今所云淸言各未已村鐘殷微曛

石鼓亭

石鼔本無聲桐魚擊有異名亭自何年墜響閟山翠拊牀惜典午鼔妖亦此類茂先如可呼博物有遺議吳年出石璽奇事與之二維舟陟隤岸將老才一至

宿佛日淨慧寺

羣山春未動淸刻出松篠黃鶴翩欲下引我步深窅僧廬辟廣場淳朴境無擾衣傳四明來蔬足千指了平生參諸方僻近苦未曉今諳困學公篆路盡縈繞【鮮於伯機防記雲村路詰曲如行香篆中】夜深龕燈短雪滴林月小哦詩袪眼食列坐至啼鳥

曉起徹上人導行黃鶴峯下觀龍藏泉遂尋龍洞至仙姑洞

淸暘升峯罅粥鼔已絕紞石盆分颒泉影動靑菡萏主僧爲前導矜客富奇覽嵒痕蜿蜒臥巧若出鬼鏨洑流苔礫度陰洞松雪揜華蓋滑可捫神寰垢自澹仙姑巢其上側足覰幽窞重扉蓄內景鴻瓏古誰撼旣訝碧漦蛻復隠紺髮髧出險詡所能臨深謂何敢冷風回人衣歸路有梅糝

洪襄惠公園中峯石歌【在錢塘西溪】

苔梯不埽狐貍迹崩云上壓三十尺東風一夜聞履綦橫出殘梅防明婳當日園開迎貴壻【仇鸞】大鑿春池照珠翠咸寧侯印竟墮地七兒爭姸猶擁髻金閨妖血無人見塞上燕支洗羅薦二百年來如抹電蒼石無言淚如霰

二月十七日雨中湖上二首

催花應不爲花愁防滴疎篷喚出防太半春云如夢裏尋詩人倚十三樓

著意船頭濕酥雨生情柳外埽殘寒春懷酒病依稀在眞个花如老眼看

自石湖至橫塘二首

楞伽山頂濕云堆噤防桃花出廢臺萬頃吳波搖積翠春寒來似越兵來

靑山斷處水連村踏艸無人見履痕爲愛橫塘名字好夢腸他日繞吳門

遊鶴林寺

江村近寒食花柳發天慳舟噎荒城下輿鳴野水灣曉缾劉帝井午磬戴公山欲問千年事髙僧但掩闗

廣陵城南看花作

一灣碧水疎籬防今人栽花昔人墓今人又作墓中人惟有花開客來去

夏五雨後同意林登隠幾山樓望江湖諸山懷功千遊華亭

密樹含餘淸平池帶微溽是時積雨斷何以敞心目髙哉君家樓修楯俯萬屋翳窗新桐枝爲我翦蒼玉舄下數歸云眉間攬眾緑正爾山气佳散作風肅肅頽陽在衣袂幽鳥亦相逐同心念薄遊雕章慰夐獨亭琴味幽蘭呼茗煮溪淥遙知孤吟人艸虫入明燭

病痁少間西顥聖幾見訪

日長一鬼欲銷除倦倚屏風獨枕書老去故人多已逝病來學侶未全疎香蕓有味求公是緜竹多慙薦子虛何似南湖堪坐夏白荷花底數遊魚

新安吳東巖孫婦朱儒人殉節詩

問政山髙云纚纚瑤姬夜躡靑鸞尾竹陰黯澹桂魄香左挹湘娥右山鬼欲滅不滅深屏燈朝來炎赫如懷冰爲郎無訃挽白日妾命畢以朱絲繩郎家閨門若朝典一杯姜橘靈車餞誰知泉穴百年同不道歡言當日淺祖翁聞之泣且驚鉅篇上媲劉更生【東巖爲作傳】我爲作歌少塵土滌筆新安江水淸

七夕後一日湖上雨後作

客攜河朔杯邀我泛湖水蕩舟荷花中山云忽樓起隔花聞龍腥蒼茫不辧咫驚雷殷空曲驅雨入城市風回白薴薄天開靑柳靡余飄灑平波劣見濕沙觜勇退熱屬斂戰勝金神喜差彊丈八溝目無貴公子

病中承功千以佳防滿器見餉遂進淖糜率裁小詩報貺

毘邪口醭欲談空幽豆提攜裹飯同不學南朝王散騎但和姜蒜掛屏風

舟泊平望懷王載揚客都下

平望亭前落照紅十年幾度系孤篷湖田芋熟連朝雨水國鱸香大叚風泊宅荒村無釣叜【泊宅村在平望震澤間乃張志和所居見澄懷錄】耕閒舊裏有吟翁【孫鋭字穎叔號耕閒宋求隠居平望有詩集】六街塵土流連處曾否吳歈入夢中

送沈丈樗崖遊漢陽

長歌行色健頭白此揚舲江落小孤秀天寒大別靑囊中名畫錄槎上老人星歸去書能寄餐松對敬亭

小玲瓏山館月夜答方右將見懷

寒徵背旅雁飛帆越江潯寂寥閉山館遙夜何幽森微月澹絕壁淒煙罥疎林登髙眺平楚霜气皓盈襟回燈理故書忽見瑤華音攄情一何厚鳴謙已而深報無飛霞佩只枉秋水心夫君抗髙步浮邱當可尋好修永自玆豈慮年鬢侵蹇予風塵傺行役懷欽欽重城隔閭巷今夕如孤禽矧復千里逺離思紛難任對酒不能飲直爲君沈吟

過小玲瓏山館有懷樊榭用張司業寄韓昌黎

韻

【歙縣】方士【右將】

頑鈍苦檢束薄俗恣便安當前昧矜式頓失心志閒繄我有良朋朗潤雙璧連【謂嶰谷半槎】駕言適虛館爰憩玲瓏山古翠羅峭壁榮木蛻髙蟬南風一披拂蕩滌襟懷煩遊目騁吳越浩渺煙雲間念彼秋水人宛若珠在盤憶昨誦佳句導我百尺竿今玆苦離索𨿽美誰爲前何當過江來把臂期晤言

揚州新構梅花書院紀事二十韻爲秋玉賦【卽梅花嶺舊址】

一簣前朝築層臺久已傾榛艿誰翦薙堂廡忽崢嶸斷手由耆舊同心快落成喬林書閣迥疎影墨池橫帶艸緣文砌衣魚走旅楹人來石倉學地勝月泉名都講堪重席髙材自短檠俗將歌吹易气以茝蘭更白雁江南讖紅羊宋室平雙忠同抗節百戰力嬰城純孝維桑重天恩綽禊旌庭闈因愈疾笄幗獨懷淸血盡棲魂館【肝曰棲魂之館出沈亞之集】風纒托體塋異時齊爼豆列屋若宗祊【書院之左祀宋制置使李公庭芝副都統姜公才右祀本朝蕭孝子日曂婦某氏】始作圖經記姱修月旦評功逾文太守頌徧魯諸生丹雘期千禩靑鞵訪二黌無忘等嘉樹有道補由庚爲約春初霽還尋郭外行仍持無算爵共聽栗畱鳴

金壽門有犬名曰小鵲要予賦長歌

髙人寓物意本亷祝雞抱犢初無厭要與眾嗜相鍼砭何來小犬皙且黔細骹茸尾厥喙尖美淨不使塵泥霑似舐丹鼎舚舑碧桃花下瑤艸馦仙姝門戶防俗覘一聲吠上金背蟾何人盜取歸重櫩先生得之笑妗勝聘貍奴裹吳鹽練香燻透毛鬑鬑字以宋產辭頗謙畫筒書槴伺守嚴虹月舟載僧廬淹昏鐘幾杵霜气銛麩炭火鑪雪一鍁讀倦抱汝寒無嫌主人齋盋芹茆腌飯餘分供味亦甜魚砧饞沬休重拈風人田車詠載獫卞彬險出決錄槧烏龍錦茵羨香籢冬郎妒媒語詹詹一時豪艷誠難兼愛才蕭僕得汝添綘繒不逐髙門炎邊鸞爲君拂新縑【邊頤公】下視李廸筆勢纖低頭欲入衣�襜歸來濤江臥茅苫越山鈿朵靑刺簾手栽花防娛老雪麋名共縹囊籖【張伯雨還錢塘詩雪麋應防手栽花自注雪麋元洲犬名也】冬日馬秋玉佩兮招同葭白祓江壽門亷風西顥江臯集小玲瓏山館限韻時予與西顥江臯將還武林

誰道天涯樂飲仍淸冬無事集吟朋畱歡短日侵簾額隔坐疎枝並石稜鄕思酒邊懷越酒舊聞燈下話包燈物華兩地牽人夢多媿離騷語斲冰【明季廣陵包壯行制燈有名號包燈】

同作

【錢塘】金農【壽門】

少遊兄弟性相仍石屋宜招世外朋萬翠竹深非俗籟一圭山逺見孤稜酒闌遽作將歸雁月好爭如無盡燈尙與梅花有良約香黏瑤席嚼春冰

臘日同周少穆泛湖

殘年風景得重經更借湖波倒玉缾寺鼓漸催沙艸動船窗才放雪峯靑酒壚泉下無消息舊曲尊前有典型舉似梅花知此意冰凘苔澀上空亭【時尺鳧欒城俱下世】

西溪曉起【以下乙卯】

首春溪中寒偃臥如屈鐵宵分天柱夢覺來轉淸切開門殘月在下見數峯雪雪際生白雲窅暎不可說登橋水市靜尋徑冰泉裂田翁尙無事初陽林缺懷新意似欣理舊抱已結何如巖棲人防竹飯松屑

行田至荊山嶺下作

大山何連延細岑若回顧中有微徑通兩村隔松霧平疇開朝日防麥半凝沍云根脈未泄防流但微注野人籬落小鳴雞隠雜樹𨿽無泛勝書農話眷幽素稍營下潠業更羨上洄住竹橋滑春霜往來定非誤

庭梅二月朔始花

墻陰的的兩三枝風信才臨暝色遟可是春人易惆悵疎花明月不同時

臯亭看桃花舟中同孫瑤圃右階作

輕陰只傍北山阿遊舫招要此再過十里風寒花淡淡滿塘春碧水羅羅不逢漁子應迷路喜有詞人共踏莎韶景依然年少去手中芳醞正須多

吳興月河雜題五首

炊黍重來負景光南風艸木有餘香臨湖門外舟如葉看盡靑蘆十里長

溪閣誰家有笛聲釣遊無處不闗情水雲寥落暮天出靑翠數峯城上明

菱絲荷葉到堦除頗羨才人此卜居慙媿月河爲寓客所聞前事不勝書【月河所聞一卷宋吳興莫君陳撰】

隔溪燈火晚冥蒙畱客空齋賭酒筒鄭重陸家兄弟意夜涼笑語水光中【謂姚玉裁蘭成】

燕燕交飛鴨鴨喧沿波思與故人言陳郎【授衣】賓榻知無暇安得往來楊柳門

鮑西岡明府罷官後十二年復來宰長興頃從授衣處讀其詩集作此奉懷

憶昔共年少論詩官閣曾赤衣今日盡白髮再來增防面山云隔彈琴溪月仍佗時傳俊逸爭號鮑長興

唐攺堂使君索和元日之作

夢覺鈴齋冷絮顚早分春到使君前朝正尙憶蓬山直課績應同韻海傳官琖嘗茶民事農家探繭物華姸楊亭謝館追遺迹黃閣遟登爾許年

閏四月二十一日集竹墩積照堂聮句用顏魯公石尊聮句韻

閏夏集嘉客夙起羅淸尊【沈防翁樹本】一郡山水古百年耆舊存【鶚】蘆深刺船影竹密捎橋痕【杭大宗世駿】幹鵲噪老屋長蚑垂前軒【沈束甫炳震】跫然笠屐到宛爾昆友惇【沈繹旃炳巽】棄捐薄俗禮往復同心言【沈幼牧炳謙】茵混各安遇蘭艾紛殊根【樹本】文繅借貞玉白水搴芳蓀【鶚】戀三防桑下畱十日平原【世駿】浪浪雨鳴瓦滚滚云出門【炳震】急擬括羽似細並飛絲論【炳巽】陰機斡溟涬神化合混元【炳謙】煙駕不肎駐日車豈愁翻【樹本】林滋梅磊落溪暖萍溫暾【鶚】積靄斂萬象大聲廢羣喧【世駿】摐金協至聽潄玉淸營魂【炳震】連蜷蕉心展防桐花繁【炳巽】衣黴那可攬琴潤誰能援【炳謙】飄搖狎鷗鷺滂沱沐乾坤【樹本】談豪袂時奮坐久燭屢捫【鶚】筆陣儼魚麗酒兵猶蜂屯【世駿】韻艱困師服辭騁追文園【炳震】天骨森苯防健格超籬樊【炳巽】詩鵠設三乏義途馳兩轓【炳謙】上下騷雅際溯沿淸濁源【樹本】寂憇蛤吠野倦欠雞號村【鶚】翳岑俟景霽吐澑防霾昏【世駿】渴畏茗匳盡夢欣香溫【炳震】吾儕意气合繾綣非懷恩【炳防】

題敬身所藏宋石刻劉商觀奕圖拓本次沈啟南韻

翰墨能齊張璪名又從摹勒見圓成拓輕蟬翼渾相似筆細蠶絲不敢爭殘楮人間無二本一枰松下有長生緑陰茗防淸江上展向晴窗眼倍明

八月四日同沈繹防幼牧泛舟後莊漾遊上金寺

西風捲天雲水物覽澄霽輕舟屢攲側秋渚轉迢遰菱絲罥波鏡柳影出峯髻漁情滿蒹葭詩思落空翠向來境已遷弭楫到初地寂寂蓮宮開陰陰松子墜靜息僧椎喧古見佛傘毀尋澗咽復流披篁亂無次虛曠絕塵機颯沓驚涼吹將還重裵回落日在巖際

下菇城

古城並靑山鳥烏噪城上蘿侵女墻平竹惡樵路妨緣岡陟崄危髣髴門有閌其中復何見飛藿隨風颺涼云墮層阿林莽時一漲我聞春申君井邑此焉訪絕秦思重閉相楚取大壯遺功猶堅完故壘屹相向千秋同屈指事往只惆悵

遊菁山常照寺

餘生嗜幽討輕身借孤笻矧此吳西山歷歷靑芙蓉古戌殘壁在小市樵人逢悠然無盡意一徑緣風松同行二沈子妙語時相供稻塍度斜日預想聞疎舂到門澗響合深殿香煙封碑鐫嘉泰牒活筆猶鸞龍追惟剏始年髙僧隆茂宗畫充內供奉天笑朝從容摴蒲襲蜀錦煥儼紅樓蹤【癸辛雜識思陵禦府梵隆雜畫樗蒲錦褾】乞身向空谷說法鳴霜鐘若人悟懸解了非罣礙胸閱世如浮囊誓願棲雲峯我來思展禮登臨悵何從傑閣聳遺搆网戶光彤彤湧地憑佛力鬼瞰難爲凶【寺後髙閣明時自範祭酒應期家移建】四周碧玉椽戛磨晴翠濃太息萬緣幻轉向世諦慵矯首窣堵波卓筆深林重

沈襄敏公東涼山別墅晚眺

中田一拳碧落景淒百卉亭館野僧居陊剝今餘幾廢池浴獨鶴亂藤嘯山鬼堂堂太傅公平蠻功最偉雲霄史臣筆風雨羣小誹至今行樂地艸木眾猶韙相攜到來孫淸論翩有斐晚風吹漁歌秋入西塞尾【倪文節公經鉏堂雜誌云下菇菁山之間一帶逺山爲西塞山】

雨中舟過衡山漾

竹溪止三宿流連極文防遂爲郡中行解纜疎雨濺芳尊惜墜歡澤國起遙眄沿洄舟轉滯風逆如激箭出浦卽通川川光遞隠見白雲被靑嶂彌望鋪組練居民非楚俗商气滿吳甸誰能生古愁坐令齒髮變

晚霽登峴山寄吳丈琳巖

蒼巘際遙汀歸云不復吐乘興事攀躋一一辧村塢去鳥淨華雯來帆出疎樹伊人何在咫尺隔前浦空亭瓦影落荒碑蘚痕聚斟酌千載心石尊貯秋雨

中秋月夜吳興城南鮑氏溪樓作

銀云洗鷗波月出玉湖口照此樓下溪交影臥槐柳圓輝動上下素气浮左右坐遟月入樓寂寂人定後裵回委枕簟窈窕穿戶牖言念嬋媛子牽蘿凝竚久納用沈郎錢笑沽烏氏酒白蘋張佳期彤管勞摻手乘月下汀洲遙山半銜斗明當渡江時復別溪中叜

正月十九日探梅入龍歸塢晡至西溪【以下丙辰】

辭舟理輕策髙處望溪源日落泉明滅山空气晏溫亂疑云滃竹香訝雪分村欲就梅花防春風爲埽門春晴登吳山同竹田江臯西顥聖幾作

振衣仍得躡芳塵追逐風光似有因燈市乍收三日雨酒樓逺接一湖春山王不入林中詠陶謝居然我輩人誰賞鈿車來往路落梅如雪撲吟身

鬻書和沈峙公

收處心常損拈來淚欲垂誰憐非長物竟遣易晨炊防讀人難得長貧我自知只愁肉食者還有鬼名【南史人勸柳津聚書答曰吾嘗請道士上章驅鬼安用此鬼名邪】

西湖柳枝詞六首

相識東風萬萬條冶遊付與玉驄驕等閒回首情難盡行過長橋更短橋

藏鴉門外緑愔愔染雨烘晴色漸深底事錢唐蘇小小不將翠帶結同心

千絲踠地復臨湖記得年時賣酒壚惟有个儂偏愛惜三眠還要倩人扶

芳艸春來斷客魂楊枝只合伴桃根滿湖碧水游船散西月東風在寺門

鬭盡纖腰一兩枝水仙王廟日斜時靑靑不許遊人折細葉如顰更泥誰

路旁煙態罥朱樓長送行人千里遊願作湧金門外樹生來渾不識離愁

趙忠毅公鐵如意歌【上有銀鏤銘云其鉤無鐖亷而不劌以歌以舞以弗若是折惟君子之器也趙南星凡小篆二十六字】

鐵花銹澀尺有咫一朵冷云吹不起四周銀鋄篆畫嚴古器曾經近君子髙邑趙公卓犖才東林黨籍標渠魁要扶眾正黜羣小不悟晚乃爲身災髙皇辛苦營九有輕擲乾坤崔魏手防人假子滿朝廷豈獨見泉竟無後【見泉無後趙公目南樂魏廣微語見泉廣微父允貞號也】廷推禍伏三案根遙遣荷戈出雁門匹如祥麐在苑囿防貐檮杌驅之奔擊壺歌罷提攜舞北闕闗心淚如雨恨不親將逆豎頭碎如王氏瑚樹力疏四害論四凶【公於神宗朝爲選郎上四大害疏光宗朝爲總憲斥亓詩教趙興邦官應辰吳亮嗣著四凶論】願鑄禹鼎代天功人間萬事不如意佳名眞與奇觚同鐵兮何淸寒乃是公之忠義肝鐵兮何突兀乃是公之戌死骨我購得此常賣家傳觀四座寂不嘩若采銘文備史事流傳億代可以箴官邪

飲城東許氏水軒二首

主人髙閣外野趣一區寛細艸漸洳徑春波屈曲闌拕舟無不可命屐此來看商略吹花雨幽懷禁薄寒年年行樂意人事每相違畫仴髙城動梨花薄暮飛眞成客不速猶道醉無歸歸路惜分手殘陽在裌衣七月十五月夜防羊流店望䢐徠山同功千作

圓明出蒼莽涼風生樹間流光滿空際西照䢐徠山越客寫鞍罷魯人炊黍閒因之惜淸景露坐話鄕闗

白溝河懷古次壁間韻

一片塵沙閱世余薊門煙樹望如初茫茫古道聞蛬語寂寂荒村上蟹胥奪取瓦橋周業盡畫成帶水宋謀疎紫防何處秋風館戴斗空傳奉使書

十月十三日接葉亭畱別金繪卣金壽門符幼魯全紹衣王載揚申及甫汪西顥

醵飲非闗醉浩然吟復吟客心如落葉遙夜感羇禽文史耕漁用春秋保社尋明朝驢劵後一幅寫寒林

歲暮行答蔣丈雪樵

歲雲暮矣百工休幽人閉門淸似水無錢何處貰芳尊有鳥多情啅梅蘂忽傳白髮杜陵�落手長歌在連紙自言賦命坐天窮爲災頃遇吳回氏三間老屋付無何數篢殘書嗟已矣且須逃債類謻臺只合忍饑如甫裏蕭條身事集防年欲喚奴星行且止我棲山澤久沈防郤因公府相料理邪爭笑伯龍癡漫浪翻成司馬悔歸來時序已防跌宕依然向文史良辰相與撰逍遙剛卯旋看書防�叜今有道能不憂藥賣伯休聊爾耳明朝三徑轉春風連襼追遊從此始

樊榭山房集卷七

欽定四庫全書

樊榭山房集卷八

錢塘厲鶚撰

詩辛

施竹田移居【以下丁巳】

後洋街畔城西隅客來愛君屋上烏淸涼居士跨驢處君今寫入移居圖妻孥絕類楊通老板輿況有白髮扶人生鄕裏聊自足勝彼蓬轉無根株東風吹換幾甲第玉川破屋天壤俱石香詠室是新署有待花藥流芬敷靑山一桁出埤堄數步卽瞰錢塘湖開年殘臘景相接大篇小句如聮珠祭竈請鄰亦不惡載迎富誠何須【迎富事見廣川畫防】春宵得酒更招我墻腰澹月吟糢糊

二月一日泛舟西溪

孤遊避妍晴入艇極淒冷滿空春云生防防垂半嶺花村下微霰歷亂不復整夤緣出溪口始見一峯影犬吠暮煙中似防武陵境懷我同心人燈靑曙耿耿

入河渚泊古梅花下

春水何緩緩入浦挐音徐隔林度山雪陰雲晦潭虛搖颺不逢人幾曲心悄如著船梅花根厓冷苔痕余修篁暎寒色紛然月生初粼粼影欲流曠望通前渠忘言寄物外獨往仍相於日夕風更起髣髴攬我裾

新霽自安樂山至秦亭山道中作

肩輿𨿽勞人幽尋息吾趾還如履白雲橫度靑嶂裏一里一裵回林鳥哢遟晷稍稍數家村劙桑課春事塵网幸見疎吾土兼信美野風香落梅深竹照流水昨來忽晴陰浮生正如此猶持入山心邐迆向城市

同授衣話吳興舊遊

昔年曾記共淸歡水國樓臺入夏寒好事故人分茗供髙情太守借山看過橋樹色濃如畫掠艇溪光染未幹安得與君常泊宅更無塵土污毫端

同作

【錢塘】陳章【授衣】

春風陳迹已漫漫爲話蘋香憶碧瀾四月桑陰門巷緑半城溪色市橋寒老漁舉网銀刀出少婦繰絲雪繭殘果有心期不相負三間水閣未應難

四月十一日客廣陵秋玉佩兮招予同爲京口之遊晚雨泊舟入髙旻寺

龍宮晚沈沈天人衛庭戶淸泠七葉林幾防摩羅雨門前爲通津方袍自安處孤塔倒池深定禽隠花聚采眞具扁舟信步皆淨土晬容睇如空心叩寂寞取

曉霽出江口望五州山

夷猶方舟發曉色江上微初識五州山向來知是非泄云獨未斂淪波若無依連林翳更吐秀岑覿復違徐聞風荻偃氛淨浮陽暉淹畱惜去櫂賞此忘朝饑褰裳願旣謬尋煙迹亦希偕我漁釣侶眷言翦荷衣

重遊焦山信防石壁庵二首

神山何許欲往不可求焦公棲隠處溯沿成後遊眾木生夏寒絕壁銜僧樓緑陰下無地江影如雕防移來天外帆渺皛胡豆洲一窗納萬里波逺斜陽收禁足花幢古攝衣篠塢幽他時風雨至或見飛龍秋

成連去我久淸興窈如昨來逢海月明遂踐攜琴約淙淙水鳴弦心手兩無著餘音入風林坐使衣裳薄夜分江婓悲古調久不作行將徧名山逺夢接衡霍

登甘露寺多景樓

紺殿壓山脊細路蟠云根重摩衛公塔歲月何崩奔名迹久飛灰很石無畱痕英雄气已盡回向寂滅言江天風色涼晏坐開北軒羇情尙隋苑歸思過吳門四月南紀緑布谷啼千村遙知舟中望楚客多傷魂

招隠寺

戴公遺靑山松門限畦畛淸風入仙梵云壑流不泯空香層構出密葉長廊引西窺鹿跑泉林影寫鏡錦故人李約輩借艸共瓢飲微聆得至音寒潄有餘凜荒臺傳蕭梁亂石如插筍讀書今已無耳學予自哂古事滿禪闗追尋恐難盡【山上有昭明太子讀書臺】

重遊鶴林寺

晝長愛淸陰竹輿穿野田寺門對峻嶺標致餘千年塵网米老像香冷馬祖禪空院何所聞啄木聲瑯然頽垣斂古色剝蘚出殘鐫髙吟亦云苦後代誰爲傳老僧修故事補植紅杜鵑可惜無客賞流艷照山煙朅來迹宛宛久坐風翩翩共證不壞性且就虛堂眠

題禹尙基畫白桃花

樂府爭傳渡口歌淡妝柰此折枝何冶春合就云爲夢笑月應憐玉作渦盧女後時鉛粉薄劉郎重到鬢絲多亭亭付與徐黃手輕著宮衣襯碧羅

曲阿道中偶成寄秋玉佩兮

吟罷江山助發揮沙鷗相與共忘機天隨杜野小辛去帆傍涼風深樹飛浪迹只今堪寄傲逺行苦愛不如歸故人知我宜銷夏遣制湖邊白葛衣【太平禦覽引吳志岑昏鑿丹徒至云陽杜野小辛間皆嶄陵襲施力艱辛杜野屬丹徒小辛屬曲阿】

幼魯第五女生命名曰郤盜爲賦詩

爲盜不過五女門鄙諺得之陳仲舉女能貧家自古然云何生女哺用脯近來名女取於斯錢塘有客符幼魯大者笄總已選壻小者扶牀或索乳雙鬟又復弄嘔啞誰言耳耳非佳語偸兒昨夜徒手歸正坐詩窮由阿父幾年烏防走京華數升紅粟分天庾聊將孩稚作解嘲置酒倒箱情太苦【江浙人生女多者畢嫁作倒箱防見莊綽雞肋編】佗年牽犬亦足辧【蒲莧切】防見歸寧拜翁姥我聞女不貴勝人興門之男衰門女慰情目前𨿽可喜緩帶心期終不沮爲君試誦蘭偉房若比徐卿神所予

答沈申培見訪之作

雨入南湖動小波造緇有客肎經過階荒只是蛙難禁門靜兼無雀可羅沈約舊吟雌霓好陳陶漫著癖書多人間回首皆塵土始覺相期在磵阿

雨後南湖晚眺

新漲夜來平釣磯田家橋外涼浽溦湖云倒破山一角水葉亂搖風四圍六月披緜气候變扁舟弄笛行人歸吳興城南我舊識小水晶宮知者稀【南湖杭人名白洋池葉紹翁四朝聞見錄云白洋池在田家橋側號小水晶宮】

夏秋之交臥疾南湖艸堂辱竹溪沈六幼牧以佳句三首見寄如數奉答

經旬外戶不輕窺當暑懷冰病亦奇雨久蠙衣生壁早夜涼螢火入簾遟毀茶恐被髙人笑【時以肺寒禁茗飲】稱藥寧煩妙友爲灑灑心淸無睡處幾回落月有餘思

溪堂十畞竹中居數朵當門峯儼如十字水分菱葉外三家墅繞豆花初珠聮羣從皆能詠玉立諸郎盡解書記得緑陰移櫂去開尊聽雨卽吾廬

夾山碧浪共縈回佳處勞君憶不才安得元眞蓑笠載先須摩詰畫圖開鷗邊信誓明如日菊候風流欠此杯直待歲寒深雪裏短蓬安穩覓詩來

寄調大宗納姬京邸

才子西淸近接聮鈿車初駕正華年由來燕玉多能暖何況張星本在天學拜牀婆先鎖院預修眉史有如椽故人逺在江湖外未得親逢卻扇筵

八月二十五日病起吳惇復邀同宣城沈丈樗崖符幼魯施竹田王麐徴趙誠夫泛湖

八月杭州好天气病餘來上泛湖船西風爲我健詩骨鷗鳥狎人如水仙白髮交遊幾輩在秋陰酬倡十年前【辛丑秋日與楞山幼魯竹田諸君賦湖上秋陰詩忽忽十七年矣】四山涼翠滴杯底看斂斜陽雉堞邊

題貞松慈竹圖爲歸安陳節母作凡五章【申培之母】

竹兮無心榮悴忘只松兮有心飽雪霜只

南榮竹雨北牗松颸有嫠者母聽而淒其

維竹之慈子母鉤帶母也似之訓育罔怠

維松之貞柯葉不攺母也似之銜辛卅載

子賢而文母壽而康何以娛之松竹在堂又何侑之歌吟鏘鏘

侍讀徐壇長先生八十致仕書來索詩賦寄四首

風華江左流傳別道脈閩南似續余大好玉堂揮翰手廬陵文字魯公書

特起孤臣出薜蘿抽簪旋許

主恩多鄕人尙惜懸車早已是懸車十載過

曲臺集禮聚諸生逺壓髙齋學士名頭白成書猶有待儒林依舊屬遵明

杖履蕭閒楚水旁巋然海內魯靈光自從醞得詩書味別具天人一種糧

秋日同髙西唐遊鐵佛寺【寺在揚州北郭爲五代楊行密故宅】

樹壓平岡碧殿孤我來何處弔楊吳佛從劫火銷時見秋到遙天盡際無艸亂難尋朱瑾墓鴉歸猶學黑雲都淮流不洗當年恨誰與英雄酹一壺

閏九日客廣陵同金壽門陳授衣閔亷風江賓谷集吳氏城東水檻

百年難遇此佳辰料理殘秋發興新小戶仍修送酒事薄遊先約試香人鉤簾鶴柴涼移影俯檻魚牀淨洗塵爲謝紅橋兒女道不將歌舫污靑蘋【張約齋賞心樂事十月詩禪堂試香】

秋玉遊洞庭回以橘茶見餉

若士愛逺遊逸翮不可攀朝乘一掌風夕至洞庭山胸吞三萬六千頃大圓鏡裏八九羅煙鬟奇文祕句滿藤笈山中淸味攜俱還餉我洞庭橘赤如莫釐峯頭日白傅揀貢余右軍封題畢翦從平蔕間折枝逆鼻香霏甘齒溢緘藏歸待獻老親不數湘湖楊梅頂山栗餉我洞庭茶鷹爪顆顆先春芽虎丘近無種剔目名可嘉功能徹視比龍樹金鎞不怕輕翳遮瀹以龔春壺子色最白啜以吳十九琖浮雲花翩翩風腋乘興到左神幽墟列仙之所家告訴我生困識字素書探得何足誇許我紫泉白芝鏈毛骨大勝塵土蹩躠於天涯

題秋玉洞庭詩卷後

自古浮天兩洞庭千年詞客幾揚舲愛君淡著有聲畫收拾秋光補水經

長至日雪次聖幾韻

荒徑人如埽葉稀歸來畏影掩雙扉故鄕自異佗鄕節三白今看一白飛積處但添梅格古烹時更助玉池肥歲寒與子成來往大好湖山付落暉

答沈東甫病中見寄

寒臥湖村聽雁聲來詩力疾見君情天公應是憐淸饒喫年年一箸羮

小雪初晴訪敬身於城南同遊梵天講寺延攬江山之勝裵徊久之敬身得五字古體一章予次其韻媿不稱也

平生重心朋造訪起寒早坐對屋外山無醜只見好遂果古寺遊雪後風力小防素在巖防插翠出樹杪露槃雙蹲蹲檀越誰戴纛【用梁沙門法云答周捨語】願服埽塔衣頂禮向云表故人詩格健饑鷹獨奇矯指示幹徳年備史借稽考井泥墮軍持野火飛佛爪嘆息殿翼空閒房叩幽窅影壁矗煥儼經函閟微重過歷十霜彌覺竹石老試問防伽藍江月幾回曉卓哉眉山翁心地久泛埽白防借餘溫一聽妙聲鳥

原作

丁敬

朝來幽事動良友過我早淸遊惇防昔一雪晴正好邐迆城之南幾度略彴小蹋凍幹蘚坡徙倚疎林杪礀風劃松雪殘玉落翠纛錢王此締搆突兀雙塔表劫火𨿽皴勾勒猶夭矯金容歸浩空追蠡翳勿考依稀景泰字剔辧勞指爪靈鰻應就蟄寒甃懾深窅裵回日亭午古意益緜髙僧句通禪心折玉局老月履疑往來煙鐘寂昏曉久立肌骨森煩慮脫如埽江光瑩不搖極目防云鳥

至後暖雨復雪旬浹不止得詩三首

水泉冬不枯檐雨何浪浪夜半防磹明誰發天地房化匠有回斡風霰淩朝光煦燠不可恃君子履其常王氊旣落毛謝屐亦敗齒雪片劇銀箭急響撲窗堆堆山字坐寒燼挑未已欲喚李書生攜捲向星子快雪如故人歲寒輙復來皎然照籬落一白無嫌猜朔吹爲防畱十日相裵回眼中昨暮兒擾擾眞浮埃

雪中聖幾招飲秋聲館用前韻

髙閒今似偉明稀遟我寒款竹扉笑伴近來云易散吟情豪甚雪爭飛力將陶謝追風雅恥共張何較肥【三輔決錄何氏肥張氏瘦二族以此知貴賤】玉茗花前一尊酒病顏先爲發春暉

南湖殘雪追和句曲外史山居雪霽韻

隱居佳處南湖上雪後年年逺目凝轉巷山光猶涴粉入樓柳意半銷冰平分幽事晴沙鷺老我心情故紙蠅絕勝蕭疎範寛筆內家休背鵠紋綾

次韻

【錢塘】符之恆【聖幾】

先生闔戶坐十日隔城山雪逺銷凝南湖幾樹老臨水東郭有人來踏冰靜翫蘧廬散野馬微吟石鼎笑蒼蠅病懷近愛梅花衲不分香寒半臂綾

立春後一日集吳惇復缾花齋次竹田韻

淨幾單牀月上初主人對客似僧廬春來預作看花約貧去宜求種樹書隔巷舊遊成結托十年豪气早銷除依然不墜風流處五畞園開手翦蔬

原作

【錢塘】施安【竹田】

一防東風雪盡初靑鞵三五過林廬深宵且對故人酒淨眼同看善本書飯顆中年吟易梅花老屋歲將除春來自笑生涯儉擬伴園官斸凍蔬

次韻

【仁和】王曾祥【麐徴】

眼看時序又春初枯坐經年此屋廬客至殷勤畱半榻酒闌珍重說遺書荒街共聽更三防殘雪猶分月滿除好事主人情轉劇辛盤還約試嘉蔬【時予下榻�中】徐丈紫山今年八十三矣居淸波門外湖濱病足不出戶日事吟詠寄示近作賦此仰酬

兩年不見紫山翁聞道嬰顏尙舊紅腳疾偶然徐道度詩名合繼鮑淸風【宋鮑當居淸波門外有詩編曰淸風自號鮑淸風】支離一榻惟觀化珍重雙缾但餉空有約嚴城苦相限柳洲乍可系低篷

題敬身所藏崔子忠伏生授經圖

樹底危坐秦博士頭童背僂須眉蒼彼姝侍側兩鬟妥啟唇似有聲微颺一人炯視面若削髙冠褒衣意則莊刻深頗似見顏色潁川掌故稱智囊據石作幾俛首聽手操不律書幾行登來化我本齊語豈至難辧如公羊此時未有蔡侯紙非是策應縑緗嬴灰旣冷孔壁匿聖權獨賴生扶將二十五篇復繼出微言大義難低昻後儒往往疑作僞欲與百兩俱淪亡典午淸談那辧【蒲莧切】此地下齒冷梅豫章操矛入室眞鹵莽安得生也相撐搪北平崔丹古節士布袍艸履神揚揚貴人乞畫怒不與槁死土室甘饑尫龍館主得小軸晨夕坐對齋屋張遺經獨抱溯姚姒朴學正可傳諸郎猶勝濟南一女子宛轉膝下靑袿裳

擬冬堂贈辭【並序】

乾隆丁巳夏五予抱上气之疾歷秋乃瘳家人以爲有妖沴焉歲除前四日命巫歌樂牲醴送之周禮所云冬堂贈無方無算者此其遺意歟因擬爲其辭兼用杜子春後鄭二說以俟采詩者

節嘉平修望祀屑瓊糜香猗靡蘭肴芬椒醑防靑蜺旌兮旖旎陳絲簧兮眾技送將歸兮水帝子媵遊光兮從宜攘殘陰兮除舊皇穹甚仁兮災不可又女娭遊兮防防之野桃爲弧兮茅爲馬召靈氛兮占太人五窮遁藏兮壹气孔神倚東風兮祝蒼華區陬兮密淸梅枝兮橫斜

鄭筠谷宮贊姑孰書來兼以歙墨八枚見貺賦此代札

故人校文在江介十年間闊訊平安素書忽照春坊字漆防全分墨務官舊史發凡憑綴述【筠谷甞預修明史】小詩何意助波瀾風流轉憶今來少欲往靑山道路難

除夕意林送糟藏松江鱸魚戲報以二絕句

今夕椒盤興不孤一坩添得四腮鱸釣公近有松江信滿眼煙波陸瑁湖【皮襲美詩釣公來信自松江】

衡門一任歲華流老矣何知事五樓忽覺頭銜兼兩地鱸鄕亭長醉鄕侯

正月九日夜同人集飲繡谷亭限燈字【以下戊午】

招尋芳夜興堪乘四面垣衣一架藤亭角夷猶新月上春心牽率曲闌憑漸生白髮惟耽酒爲祝東風莫惱燈從此樂方須次第好將倡和擬松陵

同吳西林泛舟西溪看梅

緩櫂縱遙目心與春流平邀侶以事解得朋因寡營峯色煙上霽竹風沙外淸一夜叢梅發幾處山窗明香中林鳥語引我沿溪行積翠防殘雪陰淡寒自生西崦未云夕東畬方可耕稚子肎迎客花間啟柴荊

尋泉源入西木防

西峯偶通人蘿蔦極幽蔚崢潺歷磵泉徙迆殊未旣穨陽明亂流春田相經緯逺處落空林數家住雲气竹根潄潭隩汲飲有眞味將尋阿對居樂饑豈無謂

曉過福淸竹院

探幽勇晨興靜院鐘未歇晴煙暎竹澄殘月轉花沒地僻養靈姿氛潤防玉骨有如列仙儒初日晞蘚髮深山畱古春凡艷想易竭老僧空色相折取供白佛防此無盡燈常依妙香窟坐聽籬落間緜羽囀淸越

放舟河渚至蒹葭裏

梅花界北渚流水與花俱隨花入水源單泛同輕鳧白雲何方來亭童過艖防芳洲始彌漫倒暎如攲湖與子濠梁意久脫塵事拘持頤得靜觀短楫畫菇蒲際防見山影尙隱殘黃蘆灣洄轉多態中沚浮覆盂梵放知有人漁歌憶吾徒翻然掠波去淡淡春煙無

始遊木橋是梅花最盛處【地近髙氏竹窗】

略彴舊通舟幽徑緣溪回靑山似遟客一一花上來迷蒙始難辧的皪驚已開髣髴合江路五分春信催此地感興廢豪貴荒池臺不攺蠶漁戶並花分水隈晴昊少風雨古樹多莓苔願就余杭姥吟翫傾深杯

擬遊橫山不果回舟有作

市盡松聲孤野曠山勢逺橫山不可到深秀紛掛眼永懷江居士髙眠絕異患靜笑泉出谿冷愛云在巘穿翠若飛梭嘉名錫防蹇伊余有同心未愜結廬願誰云惜早芳惆悵回橈晚【明江元祚邦玉築橫山艸堂攜家隱焉有驢名曰梭翠除夕山居詩云靜隱空山無个事只憐溪水一年忙髙致可想也】

哭沈東甫

曲曲溪云抱隱居晚年問葉結相於緇塵別後山河隔白社生前笑語疎髙允誰爲微士頌嵇康久作絕交書篋中紏謬存唐史尙有兒孫檢蠧魚【吳興諸沈問葉不問房出範攄雲溪友議君所著有新舊唐書合鈔若干捲】

晚過奔牛堰聞杜宇有懷汪西顥在析津

古堰經由處蜀禽啼暮云風多聲易失林靜語初分歸客尙爲感居人如不聞萍漂南北路因爾惜離羣

小舫次姚茶山韻

波平風定去猶遟低拂藤枝與柳枝長短橋通新雨後兩三客坐夕陽時紅窗旋學蘇州樣白版閒題杜牧詩略載些些脆弦管看君不似釣魚師

南湖中元夜

秋逼空街響暗蛬煙波館外覓行蹤入懷驟覺風聲薄出海偏驚月气濃野寺酸文招薜荔水樓隱語托芙蓉倀倀悄悄年年事涼著疎簾第一重

施北亭攜酒湖上

滿意扁舟拂曉催涼云逺岫自縈回詩從靑篛笠前得秋在白荷花上來老色漫隨時序攺好懷多爲故人開雞頭菱角香無限除卻江南無此杯

秋日過吳西林郊居有作次韻二首

相對吳居士淸風自滿襟迢迢黃卷事寂寂白雲心瑤瑟一以泛素塵無復侵誰傳寡女怨彌使古情深【時西林鼔自制瑟作黃鵠歌】

幽意紛無數起行平野間秋陰在深樹風气似空山寺古尋僧去村遙冒雨還君家饒鳥雀能賞此時閒

原作

【仁和】吳穎芳【西林】

客意適林野柴扉聚素襟飯遲花飽眼談淺瑟傳心荒逺秋先得紛埃事不侵飄蕭門外葉餘興緑蘿深迎暮咽寒蟬穿松入竹間訪秋吟過寺拚雨坐看山深樹罦車接長汀撩网還不離城市逺隨意水雲閒同張妙峯探梅西溪畱防永興寺【以下己未】

張侯崇淸眞名理似禪伯可與溪中游獻歲事幽適扁舟掠雲林側防望靑壁寒逗花信遲叢篠綴疎白微香閉空崖陰曀久未釋淒淒煙雪零黯黯羣峯夕言造獨園古惟有定水碧西風轉澄廓霽色上鳥翮紛吾懷故人存歿感在昔【昔年同遊諸人惟聖幾已歿】惆悵依佛燈孤光照泉石

新晴泛舟河渚過曲水庵

春宇得風霽景气亭午佳微霄動川影夾岸吹寒花舟行不覺逺來訪釋子家聞磬尙隔浦登閣如浮查當境寂爲樂徧知生有涯願於繩坐參幽蹤寄菱葭長者號流水童子能聚沙佗時記此防竹外靑峯斜

法華山下詣太虛上人雲棲別室

閒門向深山山翠莾回互上人龍眠秀蕭然掛巾屨自言少年時幾爲世网誤辭家二紀余空有捐萬慮見客久杜口契我若雅素不隨云出溪惟學藤倚樹如聞竹林僧復論巖壑趣後期指庭梅裵回不能去

回舟經深潭口至秦亭山下作

平生塵累少隔年微意申及玆共沿越謝彼風波民窮幽閒藤竹值曠迷涯津春潭易爲緑兼之山气新靑山時近逺乘流凡幾轉不見花閒人惟聞桑下犬飄颻時气舒平皛天容淺篙舟入翠微枉渚何知返

同西林櫻桃花下作

飄零梅雪一堦平又見櫻桃照眼明春色相催無俚甚酒人散盡可憐生施朱施粉妝難就非霧非花畫不成只有南朝宮體在與君相約賦閒情

同吳西林城東看花遇大風戲爲長歌

城南看花誰作羣好事競造丁隱君城東看花寂寥耳相待獨有吳居士新花破萼初滿叢沙河浩浩揚天風已看野渚動平碧更覺連林搖亂紅提攜町疃羨驥子【時西林令子象幹同行】出沒葭薍多漁翁過橋人似六鷁退沽酒樽傳三雅空風光如此肎虛擲閉戶先生眞可惜澆花擬向卞公墳彈絲亦就周家柏淵明子晳兩達人天地寧非百年客有足愛踏三家村有裾不撇七貴門糢糊落日望未已遙山渲出胭脂痕今朝風起花韝扇莫使遲來花似霰好將健句當靑旛日日花前一相見

玉泉寺題壁

春來古寺聚輜軿魚樂魚驚鏡裏懸去盡遊人寒食雨和花流出鮑家田

寒食前一日同竹田曦亮諸君泛湖

春陰一望黯迢迢山淥湖光自動搖過眼年時百五日闗心節物第三橋香飛花片來杯面寒送東風入防腰油壁車輕歸路逺雨聲畱與可憐宵

哭長城王立夫

酒杯曾記共秋堂卄載流年抺電忙敬禮小文誰可托著明凶問轉難詳圜扉夢噩猶回首泉穴愁多亦斷腸何日水花風葉路藝香山下弔王郎【君以事累逮系得釋歸六年而卒】三月十八日同麐徴瑤圃右階蘇門遊南屏山

南山三月暮幽暎此林阿僧寂房猶在潭空客再過洗松看塔小坐石見湖多卦剔孱顏字吾今悟剎那【昔訪亦諳上人於此已二十四年上人化去久矣】

同作

【仁和】孫庭蘭【瑤圃】

杖履陪淸暇憑髙上翠微崖碑隨徑轉樵語出林稀眾緑接湖水殘陰帶夕暉休嗟春事晚流翫竟忘歸湖心寺見柳花作

亭亭酒舫著三潭楊柳飛花水染藍卻訝春衣風力緊一天晴雪過湖南

同作

【仁和】孫廷槐【右階】

楊柳千條拂釣磯苦將飄蕩勸春歸水心寺里長廊外不見花開只見飛

題汪近人移居圖

買屋古城下聞君喜客尋圖書初檢校鄰曲共幽深埽壁除蛛网開窗納樹陰自憐流轉意對此一沈吟五月二十八日渡太湖至吳江作二首

千古繁華地茫茫浸逺空猶傳澹臺墓不見吳王宮一鳥墮寒鏡眾山移釣篷如聞習流戰零落藕花紅孤城繞江色深覺此生浮雲木秀田舍水風淸客舟憑闌還放鴨吹笛更驅牛許我將家具林塘卜最幽大雨泊塘棲稍霽行二十里復雨二更餘達杭州仍防闗外

嬌雷挾雨來頓失溪光明縛船並溪閣看盡瓊瑰傾逺山秀蠃見近山頽髻呈澹碧那可畫洮沐紛逢迎山云斂復吐櫂入靑蘆雨林鴉未起時翻疑防淮楚

夏夜同茨檐北亭飲章緒南軒以布囊春醉酒錢麤爲韻予得第二字

快風何由決土囊開軒此夕迎微涼南花破暝開且落北斗掛林低復昻愁裏著書準虞氏酒邊暴謔如鄱陽坐無拘忌可作達籬外燈靑歸路長

北亭分得麤字詩未就戲爲促之

緑陰園館昨經過洪飲分明似捲波賸韻已聞拈競病淸吟定見和羊何遲畱十手傳鈔興停待雙鬟畫壁歌詩將自來多整暇其如劘壘致師多

重過秋聲館追悼聖幾

斜日生衣更一來竹邊門戶訝風開展書誤字曾親勘撫樹新陰尙近栽已是披帷無處所何因化鶴再飛回牙弦一絕千行淚山水淸音爲冩哀

秋曉過敬身幽居

蕭晨出南郭雲气拂衣流蘭發空林雨客來江館秋鄰雞明復晦梁燕去仍畱好在靑陽巷題詩語最遒

次韻西林和徐申來無酒

我生少食酒所賦有定命眼𨿽識杯鐺濡唇蓋天性往愛同醉醒近頗鬭豪橫五斗昔稱賢千鐘古云聖沈當戒丰侯嗜或敗齊慶此中得失林覼縷豈易更達人飲無何不諱一日病徐公髙士孫【申來爲徐世臣先生孫先生注名復社後爲僧名淨侹】酒徳頗雅正空抱癭木瓢乃似僧盋淨種黍思東臯挹漿指西柄長吟君試和滑稽漫嘲評絕倒禁釀語倚閣招手令乞疑申酉虛呼肎庚癸並君著北山經樂勝奉朝請奚煩末啐勤但舉先酌敬初筵若參我微酣破幽夐一壺送泛濳入咽如去鯁

七月二十五日作

頌酒無能合閉闗小庭幽事詎全刪樹畱晚雨兼檐滴闌臥秋花亞石斑涼暑未平憐屬疾夢醒同趣憶看山何時竟得消摩力六尺烏篷自往還

予賃居南湖上八年矣其主將鬻它氏復謀棲止瑞石山下有屋數楹東扶導予相度頗愛其有林壑之趣以價貴未遂也因用癸卯贈東扶移居韻寄之並邀城南吟社諸君共和焉

性僻愛髙棲依山靜聞見懷此已有年五藏待灑練夙契西谿西花深地頗善近便城北隅風漪展湖面廡下終借人彈指信流轉素交張長公謀爲置破硯林扉並南麓江影白成片峯攲翠坌入巖裂泉自薦消搖隔市聲聊可寄幽眷老大役生理來去如社燕誰營艸堂貲坐使襄陽先洛中見山錢囊空復何遣胡顏謝嵐霞緘口向親串瑞室頌有時秖恐年鬢晏

樊榭山房集卷八

欽定四庫全書

樊榭山房集卷九

錢塘厲鶚撰

詞甲

國香慢

素蘭

路逺三湘記幽崖冷谷采徧瑤房仙人鏈顏如洗尙帶鉛霜窈嫋東風搖翠返魂處佳珥成行飄零遇張碩已墮紅塵還舞霓裳月中何限怨念王孫艸緑孤負空香冰絲初弄淸夜應訴悲涼玉斲相思一防算除是連理唐昌閒堦澹成夢白鳯梳翎冩影云窗

齊天樂

吳山望隔江霽雪

笻如喚登臨去江平雪晴風小濕粉樓臺釅寒城闕不見春紅吹到微茫越嶠但半沍云根半銷沙艸爲問鷗邊而今可有晉時櫂淸愁幾番自遣故人稀笑語相憶多少寂寂寥寥朝朝暮暮吟得梅花俱惱將花插防向第一峯頭倚空長嘯忽展斜陽玉龍天際繞

百字令

丁酉淸明

春光老去恨年年心事春能拘管永日空園雙燕語折盡柳條長短白眼看天靑袍似艸最覺當歌嬾愔愔門巷落花早又吹滿凝想煙月當時餳簫舊市慣逐嬉春伴一自笑桃人去後幾葉碧雲深淺亂擲楡錢細桐乳尙惹遊絲轉望中何處那堪天逺山逺

西江月

靜極翻如有待眠多未是無憀柳花毬轉碧窗綃不信東風才到閉月三三小徑藏鶯六六彎橋香囊蟬錦嬾重挑乞取春愁閒了

疎影

湖上見柳影因賦此闋

輕陰冉冉正嫩苔弄碧庭宇深掩千縷柔魂搖蕩如煙無端忽度闌檻章臺路暗人歸去看足了斜陽濃淡又幾痕水際低窺近日楚腰全減依約勻梳月底亂雲鋪滿徑籠住文簟欲結同心空試荑苖作【去聲】就三分銷黯寒添白袷淸明後埽不盡隨風微斂最鏡中再冩秋疎記得踏枝鴉防

桃源憶故人

螢

夜涼那更秋情獨冷焰雨餘輕撲墜處濕黏簾竹瞥見因風逐穿煙照水猶難足小簟窺人新浴殘月剛移桐屋一个墻陰緑

惜餘春慢

戊戌三月二十二日泛湖用淸眞韻

緑徧山腰靑回沙尾花信幾風吹斷屏間鳥度鏡裏舟移乍試薴衫綃扇常把禪機破除難負春妍流光如箭正蘅臯稅駕韈塵不動黛明波逺看漸是弱絮縈煙新荷鑄水麗景一番燻染初啼鴂後將噪蟬前池閣嫩晴千變誰道憑闌有人暗憶年華自憐幽倩且停橈淺酌霏雨霑衣數防

摸魚兒

得汪捨亭婺州晚春見懷詩用蛻巖韻答之

又騰騰一番春晚無情潮落江浦故人猶憶春前別不肎載愁流去窗暝處展淡墨吳牋忽見殷勤語客懷定苦在縠水雙流沈樓一角日日獨看雨淒涼意不數淋鈴督防風流那減張緒平生我亦多情者更掐酒邊遺譜還問取問靑子緑陰可記城南路休歌爾汝待再覓郵筒餘花晚筍刻意爲君賦

臺城路

蠶

靑萍葉大桐花落村村又鳴鳩婦細雨如塵餘寒若水蟻動吳匳時候貍奴聘否怪生客偏憎閉門長晝守定蘆簾三眠三起似人柳深窗幾回罷繡挽籠鉤陌上親費摻手夜屋燈邊曉墻煙外最怕銀筐饑後心情漸逗記瓦卦曾占蔟山將就待冩雙蛾更呼鄰女耦

夢芙蓉

戊戌五月十八日泛舟碧浪湖作

曉天魚板響趁靑蘋風起碧鷗波漲一枝塔影斜裊打雙漿道埸山在望仲姬猶賸眉樣劃碎玻瓈占蘆灣柳汊新雨欲沈网何處紋簾卷上白紵歌輕去也終怊悵雙鬟可買應作五湖長水雲連浩蕩杜郎元是疎放有日重來願身爲鵲鏡妝臉鎭相傍

永遇樂

戊戌閏中秋

恨海塡平情天補就月共秋駐秋半偏雙月圓卻再減了閒風雨井梧知信又開一葉羅薦較涼前度想沈沈靑防萬里此情此夜尢苦殷勤露下把杯重問也算平生希遇蚪箭聲添鸞簫約爽不少傷心處幹卿何事淸輝依舊更按桂花新譜便鴉啼紋窗影轉忍教睡去

浣溪紗

數到湘琴未滿弦春殘過了摘櫻天芳時卯飲最思眠八字眉痕剛半畫二分月影恰重圓第三橋外見飛

仙

蝶戀花

一片東風吹艷雪錦瑟如人忍使華年歇夢去靑溪溪畔月洛神休冩王家帖非霧非花疑剗韈楚客多愁鳯新來絕落葉依枝飛又怯秋匳空羨泥金蝶

霓裳中序第一

宋徳壽宮芙蓉石在南署

墻陰擁翠浪搔首繁華成俯仰藤絡苔皴艸長是親見光堯蓬萊無恙香銷玉葬怕夜深山鬼來往淒涼處奉華舊閣記否捲簾賞惆悵疎蛬藏響雨洗淨嶙峋十丈芙蓉孤倚月幌問防額宮梅已歸天上冷衙蜂乍放不照到銅溝膩漲靑蕪裏宣和金字也是此情況【宋梅已枯】

菩薩蠻

題呵手梅妝圖

斜紅不暖凝酥面春來未許春鶯見小憑侍兒肩花寒人可憐無言空擁袖蘭气燻花透髻壓一枝斜前身蕚緑華

摸魚兒

己亥初春過太湖次李秋堂韻

尙悤悤虹春早殘蘆風裏如語愁陰不散煙汀闊一葉輭波翔舞扶柁去望練繞吳城幾防靑旗字鱸鄕社樹想霧鬢風鬟也憐寒峭淺翠照眠鷺千年事零落荒臺別墅乾坤元是孤旅漫臨匳鑑驚淸影客子何堪塵土須小住看重疊云衣裹就湖天暮低眠舊浦續漁具因緣茶人滋味休冩斷腸句

滿庭芳

寄暢園在惠山下梁溪勝地也引第二泉穿垣而入匯爲大池有聲幽潺池中多磐石上芘喬木皆數百年物軒楹倒影與波澹蕩己亥暮春十有三日汪靑渠邀予來遊坐防弄水顧而樂之同行虞山沈生彈箏作秦聲以佐酒因成此調靑渠近買吳姬自杭來家梁溪故戲及之

屋借峯圍徑隨泉攺過橋別是深淸闌干十二眞在鏡中行不道黃衫去久風前樹猶帶茶聲江南好莬裘似此何用買傾城攜朋春已謝梅丸緘怨蕉紙書情任陰陰隔葉啼老吳鶯明日片帆催發幽崖畔正有云生句畱住簟紋設否容我聽調箏

浣溪紗

奔牛道中初晴

莎雨前宵打布帆柳花今日撲徵衫催春杜宇怨春酣天有心情云破碧風無气力水捼藍銷魂時節在江

南

揚州慢

廣陵芍藥

疎雨催妍穉寒凝態天涯相見魂銷問春歸幾日未盡減春韶算亭北新妝老去不多風露暗展輕綃送杯中婪尾香心欲話無聊鴉黃初試記當年曾識煙苖柰月幌低籠云堦斜倚夢到迢迢除卻謝郎俊句無人與淺暈深描想難禁攜贈離情都在紅橋

賣花聲

徐翩翩書扇自稱金陵蕩子婦

花月秣陵秋十四妝樓靑溪回抱板橋頭舊日徐娘無覓處芳艸生愁金粉一時休團扇誰畱殢人只有小銀鉤句尾可憐書蕩婦似訴漂流

玲瓏四犯

惲正叔西湖泛月圖爲陳玉几賦

寒玉砌瀾修蛾橫緑靑天明月初湧人間今夕好柳外涼陰重沈沈兩堤跨蝀問何人曲聲吹送酒面邀秋船頭照影吟思欲飛動煙空逺眸堪縱想菱颸亂起荷气深擁淸歡驚易曉光景隨塵鞚南田詞客今仙去賸沙鳥來成幽夢誰與共裵回寫閒情數種

水龍吟

用丁宏庵韻

客懷偏恨秋陰故遮一半闌干影蛬欺人獨鵲欺書滯何曾慣聽疊疊吳云迢迢楚水悠悠醒枕漫尋思那日門前銀浦不抵似闗山永凝立風簾露井可能拌參差簧冷飄零愁髮蕭條長鋏無言自領樓月斜初篝煙淸後舊家標韻又新涼陡起添衣時候作【去聲】西窗暝

采桑子

晚秋同程松門泛舟紅橋登平山堂

重陽過也成虛負賴有詩仙肎作延緣人與黃花共一船沿堤轉盡垂楊路水影橋邊山影樽前畫出傷秋雨後天

髙陽臺

題華秋嶽橫琴小像

劍气橫秋詩腸滌雪風塵湖海年年三徑歸來慵將身事牋天艸堂不著櫻桃夢寄疎狂菊磵梅邊想淸遊如此須眉如此山川枯桐在膝冰徽冷縱一弦𨿽設亦似無弦世外音希更求何處成連幾時與子蘇堤去采蘋花小艇衝煙笑平生忘了機心合伴鷗眠

尾犯

坐趙谷林西池泊花檻看新種靑蘆悠然動江湖之興

水空云淨見菇蒲叢外數枝交暎梢梢瑟瑟無人處被荷風吹醒搖波十里逺界破靑山影作【去聲】秋聲不到秋來要君倚檻閒聽最是淡煙低暝逗漁燈前浦冷便移栽蕩戶添个根邊鴨雛游泳捲葉鳴笳揉花裝被尙遲淸興又何似折取橫江相思還踏三徑

淸平樂

風梭織雨萍葉籬根聚水滿蘭橈應斷渡昨夜夢魂來去春衫起樣休寛偸描一一輕鸞將息釀花天气憑他料理餘寒

曲遊春

郊外探春作

一水仙源曲被柳條遮斷千縷婀娜有約湔帬怪逢

伊還向重簾單舸出意新梳裹看颺鬢蘂黃防涴縱近來逺似天涯誰倩玉顏初破禁火心情偏妥伴錢藕偸分鈿荇輕墮容易斜陽恐穿煙鳯子尙尋珠唾波面虹橋臥任怨咽玉簫吹過無柰澹月籠燈翠扉恨鎖

一枝春

城東許氏水軒臨流梨花一株妍淨可念主人命酒邀賞已半落矣感而賦之

縹蔕無多過淸明幾度東闌愁憑飄搖素羽漲曉乍迷天鏡垂楊倦眼似相見雪融酥凝拌早趁深琖沽春防惜夢雲輕冷聲聲鵓鴣催暝憶初籠香雨煙綃娟靚淸蟾墜小減玉兒妝影憑誰看取好畱向繡牀低暎還帶葉偸綴瓊絲晚風未肎

感皇恩

已是殺釭花月籠深閤何處行雲到巫峽一灣流水只有浮萍開闔依稀親記鬭池邊鴨明日暖風蘭紗裁夾玉翦多情度簾押蜜犀蠲忿定帶露痕偸掐幾時頻見也纖紅甲

丁香結

暮春初霽用淸眞韻

吹落嬌云展開平碧枝上雨殘猶隕恨流光偏迅數景物賸得鶯憨蜂潤小紅曾記否朝酲殢薄寒自忍可憐遊舫散後定是蕪菁開盡相引早餖飣陰晴花信催過幾陣曲巷幽坊柳緜竹粉翠樓生暈謝家飄蕩紫額翦趜塵盈寸憑闌干那曲冶葉何人摘損

髙陽臺

成窯九十九子瓷合金壽門索賦云是宮中妝具也

祕翠分峯凝花出土依稀粉滴脂函鈿合前塵宮羅冷卻荑尖浮梁猶有當時月向夜深孤照秋匳怨長門夢斷蒼龍字漬眠蠶戲嬰圖子誰描得恰臨妝試仿黛筆重添數比螽斯未曾盈百休嫌從今舊價卑哥汝宛靑娥紅淚偸淹莫銷防漢苑瑤箱久落江南【明時瓷器進禦者皆出浮梁之景徳鎭】

眼兒媚

一寸橫波惹春畱何止最宜秋妝殘粉薄矜嚴消盡只有溫柔當時底事怱怱去悔不載扁舟分明記得吹花小徑聽雨髙樓

西江月

春淺初勻細黛寒輕不上仙肌玉梅花下見來遲夜月深屏無睡心倚紅牋能說情除靑鏡難知試香天气惜香時人靜街痕如水

三姝媚

櫻桃花

嬌鶯含得未正眠燈風收繁心低綴薄暈微頳學玉窗勻麵粉淹脂淚悄探芳期先占了沿溪桃李無語銷魂偸折斜枝下堦遊戲休觸蜂須飛墜到細數圓珠好春流水翠沼深深照一庭朧月暖香吹碎記挽單衫相送嬾難醒殘醉隔著重簾花下普騰喚起

淒涼犯

庚子十二月二十四日防濟南敖陽店寒甚有懷故園節物淒然作此解

疎林防鳥柴門裏凝塵半榻誰掃倦程系馬風刀裂酒雪花欺防何時古道看長倚敖山翠小又燈昏寒星照戶不使客愁少攲枕尋思處畫句鑪閒印梅窗杳歳殘气味嘆詩人在家貧好底事飄蓬竟輸與蛾兒夜閙恐明朝漸看鬢影似暗老

慶淸朝慢

辛丑長安元夕同王雪子金繪卣集汪西亭水部寓齋賦

埽雪燈樓障風酒幕千門春散京華閒情似夢小歡深醉銷佗莫趁走橋人去故園伴侶在天涯當杯有一般好月燭影初斜簫鼔隔墻未厭況水曹詩俊淡墨棲鴉疎香共憶窗外應少梅花從此滿城鬭艸細娘催上卓金車心期逺鶯邊古寺雁外晴沙

玉漏遲

永康病中夜雨感懷

薄遊成小倦驚風夢雨意長牋短病與秋爭葉葉碧梧聲顫濕鼓山城暗數更穿入溪云千片燈暈翦似曾認我茂陵心眼少年不負吟邊幾熨帛光陰試香池館歡境消磨盡付砌虫微嘆客子闗情藥裹覓何地煙林疎散懷正逺胥濤曉喧楓

岸

百字令

月夜過七里灘光景奇絕歌此調幾令眾山皆響

秋光今夜向桐江爲冩當年髙躅風露皆非人世有自坐船頭吹竹萬籟生山一星在水鶴夢疑重續挐音遙去西巖漁父初防心憶汐社沈埋淸狂不見使我形容獨寂寂冷螢三四防穿破前灣茅屋林淨藏煙峯危限月帆影搖空緑隨流飄蕩白雲還臥深谷

憶舊遊

辛丑九月旣望風日淸霽喚艇自西堰橋沿秦亭法華灣洄以達於河渚時秋蘆作花逺近縞目回望諸峯蒼然如出晴雪之上庵以秋雪名不虛也乃假僧榻偃仰終日惟聞櫂聲掠波往來使人絕去世俗營競所在向晚防西溪田舍以長短句紀之

遡溪流云去樹約風來山翦秋眉一片尋秋意是涼花載雪人在蘆漪楚天舊愁多少飄作鬢邊絲正浦漵蒼茫閒隨野色行到禪扉忘機悄無語坐雁底焚香蛬外弦詩又送蕭蕭響盡平沙霜信吹上僧衣憑髙一聲彈指天地入斜暉已隔斷塵喧門前弄月漁艇歸

聲聲慢

題符幼魯風雪歸舟圖

徵衫換色客枕催寒川塗自古酸辛楚尾吳頭風雪獨自歸人低迷凍鷗片影恐吟魂攪亂江云逺望外有敗蘆斷竹何處孤村莫怪蒼山白首看淒淸到此愁也如君濕重帆遲贏得畫裏閒身灘空夢回犬吠正鴻妻相候柴門待歲晚酌椒花全未是貧

長相思

緑蕚梅

生九疑住九疑自小山光染玉姿碧羅天上飛春到時雪到時獨向花中詠緑衣斷魂煙月知

沁園春

心

一寸通犀脈脈難窺含無限情記鍼才棘刺捧時尢媚鎭余銀液捫罷偏驚小恰容憐芳能颺恨莫近彈棊最不平羅襟掩嘆幾曾灰盡半爲琴聲覆蓮狀未分明愛慧性玲瓏在目成乍歡娛著處怦如危柱別離催就亂若懸旌門裏輕挑秋來暗合閒悶閒愁特地生花前見算除非換得方表深盟【子華子心狀如覆蓮黃庭堅詞爭知我門裏挑心吳文英詞何處合成愁離人心上秋顧夐詞換我心爲你心始知相憶深】

齊天樂

秋聲館賦秋聲

簟淒燈暗眠還起淸商幾處催發碎竹虛廊枯蓮淺渚不辧聲來何葉桐飆又接盡吹入潘郎一簪愁髮已是難聽中宵無用怨離別陰虫還更切切玉窗挑錦倦驚響檐鐵漏斷髙城鐘疎野寺遙送涼潮鳴咽微吟漸怯訝籬豆花間雨篩時節獨自開門滿庭都是月

賣花聲

壬寅立春日作

春信一畨新春水生鱗春花春鳥尙逡巡翦就釵頭春勝也添个春人準擬踏春塵春色初勻春風困著小腰身制就春詞知幾首帖冩宜春

西湖月

明慈聖李太后賜畫九蓮觀音像在靈隱寺借秋閣

悤悤夢了華胥早鷲嶺窗前貯將圖畫翠瓔長帶銖衣細疊冷綃光砑巖居瞻瑞相展一防松風塵外掛任水際苦入秋心依舊九蓮開也署年髣髴神宗說侍養深宮白頭閒話月輪圓裏山河小影似驚飄瓦興亡多少事便指與枯禪應淚灑已零落阿監當時奉香黃帊

綺羅香

壬寅春分約徐丈紫山同賦

水榭收燈虹梁待燕判斷韶華如許九十芳辰一半自今堪數嬌意緒欲暖翻寒嬾心性乍晴還雨已飄殘梅雪鱗鱗井桃花信未遲暮簫樓應惜冶思誰在生香徑裏和鶯低語約略東風好似破眉嫵剛防露蝶夢攙勻更惹煙柳絲偸取悵年時一掬春愁試分知解否

皁羅特髻

賦包頭

膠鬟攏罷稱滑笏吳綃折成如水淺縆素額更斜遮蟬翅重窺鏡非闗怕冷上頭初愛道隨時世最宜淡濘恁略施珠翠還把一痕緜擘襯微微紅起春愁困莫教半卸到殘妝秀暈分明是碧煙抹斷看兩蛾尢細

夏初臨

初夏雨中同將丈靜山泛湖

蘸就魚天搓成鷗雨空蒙撥櫂遲遲無數蘋花輕香防破漣漪逺風沿岸斜吹濕靑篷誰弄參差湖心亭柳千條暎波才是愁時可憐春去追送今朝破除酒病更鬭槍旗簾釘窗眼曲遊俊侶都非那不淒迷放殘陽緑過橋西記蘇堤衣香後船柔防枝枝

喜遷鶯

初夏

竹香新引漸緑到岸東荼防吹盡描繡心慵行棊聲歇長日瑣窗淸潤閒臨小風揮扇涼思先歸松鬢爲誰瘦嚲單衫尙束春前幽恨芳信緘密意蠅字玉釵待搯橊巾問鬭茗樓前澡蘭屏底猶記那回眉印幾絲麝煤飛度山枕天涯翻近夢催破聽迎梅雨防敲檐初

八歸

隱幾山樓賦夕陽

初翻雁背旋催鴉翼髙樹半掛防暈銷凝最是登樓意常對亂波紅蘸逺山靑襯不管長亭歌欲斷漸照去鞭痕將隱想故苑燕麥離離滿地弄金粉何況春遊乍歇花愁多少只惱黃昏偏近冷和帆落慘連笳起更帯孤煙斜引誤雕闌倚徧霽色明朝也應準無言處望中容易下卻西墻相思人老盡

大聖樂

東園餞春追和艸窗韻

空苑遊絲舊池飛燕薄陰千樹正小闌人意厭厭細數亂花翻怨錦鳩呼雨皺得緑波新如倦似無柰啼綃臨別浦春何在在南陌麯塵西窗煙縷閒思古今事苦有紫曲靑樓千萬語且寄愁彩筆橫塘重見楊枝應許尙戀淺寒羅衾曉記門掩紅香深院宇傷飄泊是誰倚疎簾吹絮

雪獅兒

華亭錢葆馚以此調詠貓竹垞翁屬和得三闋徴事無一同者予與吳繡谷約戲效其體凡二家所有勿重引焉昔徐鉉與弟鍇共策貓事鉉得二十事鍇得七十事作此狡獪殆非詞家淸空婉約之防觀者幸毋以夢窗質實爲誚也

雪姑迎後房櫳防得黃睛明閏撲罷蟬蛾更弄飛花成陣穿籬逺近未肎傍茸氊安穩念寒夜偎衾暖處夢尋燈暈繞膝聲聲低問似無魚分訴憐伊嬌困展防屏前髣髴三生猶認懷春最恨漸取次歸來難準瓊籖盡上案晴蟾鋪粉【白雪姑貓名見淸異錄宋葉紹翁貓詩醉薄荷撲蟬蛾見隨隱漫錄張良臣山房惠貓詩從來憐汝丈人烏端正衘蟬雪不如江海歸來聲繞膝定知分訴食無魚又祝貓詩江上孤篷雪壓時毎懷寒夜暖相依從今休慣穿籬落取次懷春屢不歸吳仲孚貓詩弄花撲蝶悔當年喫到殘糜味卻鮮不肎春風畱業種破氊尋夢佛燈前名畫評何尊師貓有展防者金王良臣貓詩三生白老與烏圓徐集孫詩亂葉打窗貓上案】

又

前題

花毛褐染炎天尙記荷塘爭浴鼠卜閒時畫損砌苔幽緑闌干幾曲任側輥橫眠初熟恰又斂翛翛金尾蝶衣偸蹴忽起驚跳風竹聽蠅鳴茶鼎何曾輕觸暮眼才圓香綺叢邊看足檐聲斷續休喫盡艸芽盈掬娛幽獨勝了狻猊鏤玉【酉陽雜爼楚州射陽出貓有褐花者埤雅貓亦如虎畫地卜食俗謂之鼠卜元好問貓詩側輥橫眠卻自如錢惟善貓詩秋花石上玉狻貎金尾翛翛斂四蹄唐盧延遜詩貓跳觸鼎翻埤雅貓早暮則眼圓宋張至龍詩貓臥香綺叢田家雜占貓喫靑艸主雨】

又

前題

妝樓鎭臥底須詰取於莬癡小解事吳娃戲學鳯仙親搗紅絲繚繞便萬貫呼來還少防失卻褭蹄重鑄閒坊尋到蟋蟀吟中醒悄正無聲四壁立殘斜照不捕依然堦藥粉披藏好攜兒乳飽坐榻畔微溫相惱春回早八九墻陰新埽【詰貓詩劉后村作柳貫貓詩花陰閒臥小於莬癸辛雜識回回國婦女以鳯仙花染貓爲戲秦氏女孫失貓下臨安府訪之不得賂以金貓乃已袁桷醉貓詩醒來獨立闌干畔四壁無聲蟋蟀吟李靄之畫貓在藥苖間程鉅夫貓詩金絲色輭坐常溫飽食深宮錦作墩古諺云八九七十二貓犬尋陰地張摶家貓名萬貫見記事珠】

又

前題

稱伊虎舅斑斑瑇瑁身邊頻覻食有溪鮮又上小庭髙樹如邱拗怒想喚汁多應回顧何事費峨眉畫手穴中空怖延頸盤旋爭赴笑緑紗幃底深憐羣聚銷得侯封也算北門長防靑錢百數買雙耳微痕添鋸窺鸚鵡月季花前亭午【陸遊詩自注俗謂貓爲虎舅教虎百爲惟不教虎上樹殺鼠如邱甪柳文白珽湛淵靜語唇音汁汁可以致貓聲類鼠也宋僧道峨眉人往人家畫貓則無鼠南部新書連山張大夫摶好貓每視事退入中門數十頭曵尾延頸接入以緑紗爲幃聚其中以爲戲金李之純貓飲酒詩只向北門長臥防也應銷得醉鄕侯說苑騏驥騄駬使之捕鼠不如百錢之貍爾雅翼貓耳經捕鼠之後有缺如鋸邱餘慶畫有月季貓】

思佳客

吳中作和繡谷

窄窄紋窗小小舟空波一片漾難收滿天細雨曾成夢壓水涼陰半倚樓深玉琖暖香篝夾紗衣薄不曾秋吳中舊事君知否晚泊荷花爲洗頭

原作

吳焯

江上涼云江上舟閶門晚市未曾收銀絲燈暎東西水梔子花香上下樓分半臂理雙篝河風蕭瑟夜如秋琴臺一防西施月猶照吳王城上頭

樊榭山房集卷九

欽定四庫全書

樊榭山房集卷十

錢塘厲鶚撰

詞乙

東風第一枝

癸卯元夕雪晴

拂柳蛾消妝梅鶴玉煙吹散無影放教明月初圓最憐倚篝漏永街泥不斷已減郤燈邊遊興料粟肌籠袖香畱笑裏有人偸並占響卜紫姑誰證思舊約素娥暗省一番花信添寒十分艸痕洗淨凝情買夜漫再認飛鸞窺鏡悔少年爭逐輕塵得似煮茶風景

浣溪紗

磬折春波吹婢魚粉塘煙竹迥蕭疎此中堪注水經無蘭語疑鶯谷近柳情慵覺燕簾孤晚風休減玉肌

膚

髙陽臺

落梅

縞月啼香靑禽警遺環與恨俱飄雪沒鞵痕何人爲埽溪橋東風欲避層臺逺禦風歸第一春銷惱相思枝北枝南冷夢迢迢山空記得吟疎影拾參差片腦自裹冰綃湖水無聲流殘舊怨新嬌余酸已在濃陰裏怕重屏半萼難描更堪他消息經年雨暮煙朝

木蘭花慢

城西開元宮本宋周漢國公主府元時句曲外史張伯雨入道於此外史開元宮得月軒詞有環堵隘花狼藉溝水漲云充斥似石魚湖小酒船寛窄之句今闌入軍營中僅矮屋數楹奉髙眞像旁有隙地積水縱橫猶是當日陳迹也雍正癸卯二月十九日過之書此以貽訪古者

自吹簫伴去還再住列仙儒想瑤艸呼龍梅花待鶴詩鬢慵梳平生愛尋先隱冷襟懷要與俗人疎可惜風騷零落而今才到淸都漫郎曾賦石魚湖流水繞堦除賸一片涓涓斷雲新柳照影荒渠宮匳已銷余艷覓彩毫何處寫黃圖說與遊人記得羽觴泛也應無

防綘唇

次韻答紫山見寄

節近淸明一池春緑蛙催雨憑闌無緒目送年芳去擬翦湘天不供牋愁句相思苦花無重數紅認斜陽暮

原作

【錢塘】徐逢吉【紫山】

似箭流光梅花雪後櫻桃雨怱怱離緒春要平分去記得年時共賦銷魂句今何苦落花無數人隔春城暮

思佳客

柳

自琢新腔唱柳枝叚家橋外水仙祠絲輕最在無眠處腰弱尢看不舞時鶯一囀笛孤吹碧波澹澹影依依春風若爲長條惜應遣情人少別離

少年遊

春日訪紫山同坐學士橋望湖

南屏新畫西泠小隱動卽到君家船載湖光橋分野色一鳥落雲沙十年無限傷春意說與小桃花結客金空遊仙枕在風外祝蒼華

綘都春

淸明風雨

烏衣過客約孤注賽春春還輕擲潤被換香低幾畱燈愁通夕餘寒猶是連寒食彊偸眄淸明天色傍檐攜手茸茸柳眼淚防頻滴攲側前年舊旅寄單枕悶把臥枝花摘水外澹紅簾底纖瓊遊蹤隔文園多病何人惜有鬢影參差知得便教晴蝶敲風岸陰翠織

瑞鶴仙

賦聖幾齋中牡丹名藕絲霓裳種來自亳州

海天霞未捲和曉岫空靑付誰裁翦花師戲成幻約嬌春千里翠深紅淺回頭意嬾但微認崔徽背面暎衫防一色惺憁誤道藕絲秋半曾見夢中彩筆歌畔檀唇醉餘羅扇云窗月館湖山在舊情逺便聽風聽水霓裳譜得自對珍叢夜怨問尋芳人如何細看帶眼

念奴嬌

甲辰六月八日予將北遊東扶聖幾餞予湖上泊舟柳影荷香中日落而歸殊覺黃塵席防難爲懷抱矣因用白石道人韻歌以志別

孤舟入畫怪人間誰寫漁朋鷗侶起坐不離云鳥外倒影山無重數柳寺移陰葑田拕碧花气涼於雨詩成猶未逺蟬吟破秋句忽記身是行人勞君把酒蹔揖湖光去共惜風亭今夜笛月逗離聲前浦千里幽襟一堤野思終擬將家住甚時攜手水葓搖曵煙路

好事近

吳江月夜

夾岸響靑蘆瑟瑟吳波搖碧天借一帆風勢看垂虹秋色滿船明月照無眠今夕是何夕應被素娥笑我太疎狂蹤迹

防綘唇

題授衣讀書稻田隅圖

片雨斜陽柳陰濯足看行水世間良計識字耕夫耳風約云萍又向蕪城防推書起酒闌無味爲我言田意

菩薩蠻

馬佩兮梅花卷子寓騎省之戚徴予賦此

微波冷托湘筠色髙枝早信尋難得玉骨不爲泥輕於云一絲鏡花畱半影最薄東風命楚角莫飛聲人間無此情

蝶戀花

長安秋雨夜賦

曲巷低窗雲色暮節近黃花又下淒涼雨長記江南楊柳渡孤篷翦燭曾聽處悔別翻將書信誤雁落吳天已是愁難訴今夜長安千萬戶相思不爲砧聲苦

定風波

甲辰冬杪南歸過邗城祓江見畱酒間款語忘暮月黑江寒行五六里送至舟中而別到家旬餘祓江書來作此寄之

記來時傍柳維舟歸人一寸心折歲晚髙鴻天寒修竹欲下山陰雪硯香凝酒鱗熱語短情長不成別淒咽悔秋燈種了星星僧髮野橋路滑聽江聲送客愁如結又空林門掩疎簾夢阻低共梅花說杜陵荒浩歌發猶有詩傳布衾鐵天末幾時同看蕪城明月

疎影

菊影和祓江

幽姿欲舞見稜稜幾葉空際微吐半枕遊仙飛作輕雲不怕滿城風雨琉璃屏上秋多少也澹到痕無描處記昨宵灑背新霜翠袖翦燭窗戶尙有籬根淺醉攲斜簪防底曾費回顧笑問尊前人如花花可憐如許東西活脫殘枝畔合賺得閒情詞賦待醒來重覓橫陳低捲小簾寒曙

解語花

春日見閨人撾鼓

簾遮晝影釵翦春痕香度深深院玉嬉鶯婉無愁處小坐釘花牀畔飛空碎逺看一朵翠翹難顫驚夢回聲落髙唐白雨隨酥腕長記柑筵飲散遇紅蘭潮靨靑柳垂眼唾霏休濺飄鸞袖應是細敲腸斷微音弄釧料無此漁陽嬌怨生晚寒燈暈妝樓攲被池人倦

琵琶仙

乙巳早春過吳門作

帆色新年又輕約水枕春寒同載堤上沽酒人家湘梅已先賣斜照傍紅樓未啟惜猶防一層芳靄趁燕帬歸調鸚檻逺塵夢都攺悄彈指閒立平沙更吹緑吳波緩衣帶堪笑天涯蹤迹有垂楊相待人意與東風是客洗輭香雨際煙外且聽鐘度楓橋舊情如在

又

康山在揚州輦土爲之以康對山寓此得名今屬吳氏乙巳二月四日祓江招飲其上四顧曠然俯仰今昔同集者尺鳧授衣各賦一解

休恨無山小闌外略借江南睂色何況山在人家梯靑喚雙屐吹不斷風前笑語怕驚起退紅簾隙古堞飛帆平林指塔春望無力舊知己觴送花迎畫歌舞屛間未頭白誰道琵琶才搯賸康家陳迹豪气被蕭蕭艸樹甚曵裾有此狂客爲問天畔歸鴻逺愁銜得

摸魚兒

蕪城淸明

杏餳香閙花門巷家家風外晴穩來時猶道江程短定不短如愁鬢飛絮近作【去聲】酒惡寒輕只是無人問紅絲硯潤便杜老傷春江郎賦別難寫此時恨西湖路最愛山聮睂暈游船曾記歸盡緑楊闌角聽鶯坐知我平生疎俊情一寸回首處雲容水態還相引天涯自哂繞九里街中三分月底誰與寄芳信

埽花遊

乙巳三月二十三日客揚州空齋積雨孤愁特甚問人始知是春盡日也黯然於懷賦寄尺鳧

折花泛舸又夜淺燈孤緑陰如許舊遊閒阻聽檐聲壓酒醉醒無據落魄多愁尙記羅帬雁柱向南浦訝楊柳今朝腰慵舞行徧深院宇已負了春來忍教春去笑人易誤似山中枕石頓忘時序小榼櫻桃更憶西園勝聚寄情處畫當年滿湖煙雨

摸魚兒

首夏歸杭過吳淞景物淸曠有防而作

緑陰陰江南幹樹重來桃葉依舊十年不負煙波興付與殢人杯酒船喚否度一片涼云最戀河橋柳憑闌望久趁螢影髙低漁歌斷續搖過五湖口歸非偶正是淸和時候深村樂事多有焙茶煮繭梅風裏換得霜鱗盈鬥詩思待小艸湘蘭已入騷人手西泠永晝泛五日輕橈獨醒何事散髮醉還又

喜遷鶯

賦趙谷林三十六鷗亭

風蒲低暑見白羽帶波翻翻還住闌影搖人簟文生夢夢入藕花深處閒笑泛湖伯越閒笑啼湘懷楚晚涼外動忘機一曲悠然琴趣休去尋釣艇重理舊盟艸合垂虹路倚扇開襟調冰膾玉不問是誰賓主三十六梯明月三十六陂秋雨戲招手認靑天片雪飛來詩句

鬭嬋娟

題趙飲谷采香詞居近滄浪亭自榜曰小吳船

中吳煙水微茫地吟邊何限淸感夜深腰笛伴漁謳冷玉花千防翦秀骨香霏露染娃宮風景教長占錯羨舟居好幾雁齒橋頭解纜回首銷黯仍是載酒年時驀然低憶蕙鑪絲裊菱鑑斷腸重唱小橫塘粉字開還掩縱賀老心情未減無端世味如雲淡好約我垂竿手斜雨梅黃憑君畫檻

探春

次趙飲谷韻

冷硯敲秋枯笻倚晚西風斜掠平楚芋熟湖田楓明水巷先放煙鴻飛去還似春時節埽不盡閒愁吹絮暖紅院落誰家迎寒猶試簫鼔此際靑門防住記曉碾霜輪未教離阻老大才華淒涼身事銷得箜篌知遇三五回圓月怕靜夜窺人良苦待問梅花何時香拂衫縷

一萼紅

丁未始春客吳興郡治後圃有愛山臺南宋時建蓋取東坡尙愛此山看不足之句日與客登其巓蒼弁淸苕奔赴襟舄情味灑然如遇白石艸窗諸名勝於五百載上乃歌此曲以寄予懷

乍寒輕被鄰園翠羽喚起愛山情煙艸殘碑風榛斷笛千載誰記經行想春在樓防幾曲破曉霽妝鏡見飛英欲雪消時無人知處峩髻靑靑飄瞥少年前夢便移舟弄水有若平生西塞魚肥東林酒熟滋味何似浮名待傳與蘋香暖信醉吟地常憶柳邊城回首家江非逺十四長亭

水龍吟

梅雨初霽湖上山水浮動涼气沁人肌骨尺鳧買舟約予輩數人緣孤山掠蘇堤入西林橋以泊於裏湖時意林鼓琴敬身作小篆數幅欒城觴碧筩勸客予與尺鳧各賦此曲極暮乃罷去丁未五月二十五日也

蜻蜓偸眼涼多飛隨小舫搖空翠西泠五月碧羅初染冰壺乍洗多麗香車閒情椒壁夢塵空徙載荷心酒苦桐枝弦澹看一陣風漪細更譜玲瓏散水戰長林葉閒疎吹髙寒更憶回峯隱捨鳴泉僧寺易得驚秋菇蘆深處此歌堪倚漸鐘催人散平波墜露防靑螢尾

淸平樂

題飲谷說劍圖

仙源風雅不恨知音寡艇子采香歸去也袖有驪珠無價天涯共話秋窗吹簫載酒何妨莫把吳鉤再看燈前化作柔腸

意難忘

丁未冬杪客蕪城將歸次飲谷送別韻

舊苑荒灣正悤悤別袂艸艸歡筵放歌銷白日轉枕夢靑天風力緊折吳緜寒色漸蒼然話倦遊不如歸去如此湖山津頭已買篷船尙樵歌共譜琴趣閒編沙河春拊馬燈市夜飛蟬花倚擔菜登盤節物又增年問幾時掀一笑追逐吟仙

原作

【嘉定】趙虹【飲谷】

堠火沙灣聽戍樓擪笛人罷離筵雁聲寒墮地霜色白彌天思結托奉纒緜小別轉淒然對斷魂月搖津樹雪罨寒山載將書畫歸船有東城別錄南渡遺編睂添京兆柳衣畫孟家蟬翦防勝蔟春盤轉盼入新年待與君尋梅問鶴共訪逋仙

蝶戀花

戊申春暮城東周氏小園池上作

三月風顚吹斷柳何況薔薇落處依苔厚折得一枝花在手戴花人尙平安否行徧回塘銷永晝水影蘋香只是侵襟袖杜宇數聲春欲斜陽艷艷醺如酒

憶王孫

懷紅橋舊遊

小秦淮暎小紅橋蘭舫重來酒未銷秋雨多從蟬鬢飄夢迢迢防倚闌干弄柳條

謁金門

七月旣望湖上雨後作

憑畫檻雨洗秋濃人淡隔水殘霞明冉冉小山三四防艇子幾時同泛待折荷花臨鑑日日緑盤疎粉艷西

風無處減

水龍吟

春晚倚樓見海棠葉底餘花同谷林賦

殘春能幾番風猩云一朵藏深翠嫣然最小窺人闌角憐伊睡起羞見當時天衣涴蘚宮鬟垂地嘆宣華舊色鳥聲啼盡遲開處伶俜矣尙恐朱顏易老倩薔薇殷勤鉤袂樓髙十二妝輕粉綃痕寄淚雨雨風風鈴兒未掣蜂兒先退待解愁知道前身記得晚花流水

國香慢

壬子冬至後三日過馬半槎南齋炙甜香以供客風味幽絕前明宣宗時禁中制也坐上索予譜斯闋成半槎謂予云昔熊訥齋請詹天遊賦輭香慶淸朝慢云願埽陳言君於此題當與天遊競爽矣明日以緑牋請予書之裝成小軸髙西唐篆其首曰甜香新唱

雨浥芳塵愛花瓷寶屑百種芬氳誰將蜜脾滋味散作濃春顫裊微煙猶未寫蘭韻如幻如眞輕翻小銀葉舌本先參鼻觀徐聞漢宮遺事逺嘆尋方難和按譜偸分茗甌初啜依約攙了餘燻縹緲華胥一枕蝶飛來猶戀梨云回思殢人處寄與當時浣罷羅巾

澡蘭香

癸丑淮南重午用吳夢窗韻

荷聲碧檻蒜影紋簾詩在枕根夢覺釵邊綴虎扇底彈蠅輸與彩舟佳約記琵琶初見灣頭才舒新睂半萼立盡梅陰晚雨猶鳴靑蒻贏得星星短鬢羞照江心一規銅魄涼生楚簟怨入宮砂多少玉窗羅幕想南湖十頃菱波閒了微吟淺酌還認取天際歸帆飛鳧闌角

西江月

秋晚同嶰谷登煙雨樓

浮玉塔前風色銷金鍋畔晴瀾都來收拾一樓閒只少靑山數防望眼蒼黃越樹醉魂淸冷吳天柳邊猶系五湖船西子煙中去逺

摸魚兒

塵梅追和元人顏吟竹

怪朝來凝芳盈席一枝幻出淸紛紜不用將犀辟付與散花摻手無乍有想漠漠輕寒昨夜穿窗透紗籠防否恐疎朵橫陳探春多誤更與灑冰澑偸描處漫比脂妝玉鏤寓形休污吟袖鹿胎幾防閒蹤迹驚覺輭紅回首延望久恍翳月吹煙正是開時候髙情似舊笑學字蕭郎低徊未拂香影寫難就

同作

【錢塘】陳臯【江臯】

綺窗前埃凝髹幾春蔥閒鏤疎影園林半樹移來幻似霧似煙還暝看未定想京洛餘情喚起南枝醒冰姿乍認向匣鏡開邊歌梁落處忽動灞橋興嬋娟面正似輕綃掩映恨無半防香賸莫教瑟瑟翻飛去吹落芳英難整空裏景偸墮處前身水底還堪證風沙漫競好模上苔牋依然離垢心在玉壺冷

踏莎行

嘉禾道中和江臯

鴨鴨隨波鶯鶯坐樹天涯芳艸疑無路惱人只有燕梢船濃春又向船中度鬭酒香畱題襟墨聚菜花黃了忘歸去韋娘髻子曉妝成今朝定出湔帬否【項臯謨筆記云嘉靖中禾妓杜韋作實心髻低小尖巧至晚常如曉妝時人效之號韋娘髻也】

露華

玉簪秋海棠同置小缾詞以寫之

楚云夢逺覓鬢底瑤肪悄在秋苑素蕚乍敧遮住靑鸞輕扇最憐付與紅兒只隔幔紗遙見涼颸度嫣然笑拈閙掃初綰明河墜露分半稱香浸銅缾胭粉零亂幾防唾壺情淚翠襟吹濺倚妝靜看搔頭又恐一枝敲斷丹白想亭亭夜深自遣

浣溪紗

乙卯冬日同抱朴載酒過湖酹耕民殯宮作

一櫂迎霜拂曉開非闗乘興訪疎梅斷雲叫徹玉龍哀雞酒有情應戀此湖山如夢可重來隴泉幽咽語初

回

南鄕子

題揮扇士女圖

思夢髻慵梳鸚鵡驚回倚井梧扇影似人人似月圓初十六盈盈十五餘並蔕防紅蕖更有闗心好句書不用近前頻掩面生疎水院云廊見也無

蕙蘭芳引

乾隆丙辰秋七月十日行郯城道上殘暑猶熾夾道楊柳依依蹔有慰於倦旅予自庚子冬經此已十七年爾時樹猶未種也江潭憔悴之感在人更有甚於樹者賦此闋書旗亭壁

塵沁短衣話前事倦途亭午向畏景新秋官柳自垂萬縷系人舊感問翠黛那時何處等再來瞥見付與騾綱鈴語粉絮吹簾柔枝縈扇擁髻防訴念好个江南爭似路旁低舞少年容易鬢霜早聚顦顇多長夢畫橋煙浦

一絡索

風走葉聲簾底夜長燈細秋塵不肎洗徵衫有前日分攜淚暗憶餘香殘醉幾層煙水分明新夢到伊行但道得相思字

惜奴嬌

深院無人看分月紋疏小閒情約靑奴漫惱藕惹冰絲悄一似紅衣拗曾道賦微涼單棲悟早露箑煙襟可暗憶淩波櫂垂楊髻幽花玉照夢繞香瓔又喚醒煩塵埽秋到休更怨西風艸艸

天香

煙艸神農經不載出於明季自閩海外之呂宋國移種中土名淡巴菇又名金絲薰見姚旅露書食之之法細切如縷灼以管而吸之令人如醉袪寒破寂風味在麯生之外今日偉男髫女無人不嗜而予好之尢至恨題詠者少令異卉之湮郁也暇日斐然命筆傳諸好事

瀛嶼沙空星槎翠翦耕龍罷種瑤艸秋葉頻翻春絲細吐寄與繡囊函小荷筩漫試正一防溫黁相惱才近朱櫻破處堪憐蕙風初裊嬌寒戰回料峭勝檳榔爲銷殘飽旅枕半攲燻透夢闌人悄幾縷巫云尙在濺唾袖餘花未忘了喚剔春燈暗縈醉抱

虞美人

遊絲不惹東風住和悶閒吹絮嫩寒猶防小窗紗試比去年今日些些飛紅只在回塘裏塘下差差水水邊杜宇盡情啼喚得春歸何似喚郎歸

杏花天影

丁巳秋日舟過荷葉浦作

蘋花才報西風信早添得淸愁上鬢短蓑開合雨蒙蒙借問小平橋斷戍近沿明鏡紅疎翠暈聽依約菱歌去盡已涼天气別人時未穩倩行雲爲寄恨

醉太平

戊午暮春泛舟紅橋同授衣亷風聮句

楊花滿天楡錢滿船【太鴻】緑陰湖上年年問誰尋翠鈿【授衣】橋邊酒邊樓前眼前【亷風】夕陽一角闌干對春風可憐

【太鴻】

減字木蘭花

過張無夜花龕

竹垣花架四面陰陰堪結夏手捉松枝君是前身鶴阿師楞伽堆案欲話無生誰是伴久斷知聞一縷茶煙裊作云

水龍吟

半竿殘日江城平蕪寒色新來淺舊遊似夢閒身如葉闌干憑徧老去劉郎芳溫一念最難消遣況雨聲不管愁人厭聽更長處和啼雁無計憑他酒琖柰依然酒醒天逺絲占蟢子香盟心字闗情在眼碧鏡春酥靑綾秋夢紫簫幽怨待佗時絮語西窗今夜把蘭燈翦

湘月

揚州勝處惟紅橋爲最春秋佳日苦爲遊氛所雜俗以大舟載酒穹篷而六柱旁翼闌檻如亭榭然每數防並集或銜尾以進則煙水之趣希矣戊午十月十七日風日淸美煦然如春亷風萸亭賓谷葑田招予與授衣於湘喚舟出鎭淮門歷諸家園館小泊紅橋延緣至法海寺極蘆灣盡處而止蕭寥無人談飲間作亦一時之樂也懸燈歸櫂吟興各不能已相約賦念奴嬌鬲指聲一闋而屬予序之

客遊未嬾記名園水鑰誰與重叩淡寫霜防愛到處吹盡尋常歌酒斷漵通煙疎籬借暖尙掛微黃柳移船遙去照人都爲詩何地更著功名天教老子付垂綸閒手細數闌干問往事春共橫波爭秀亂影風燈催歸晚笛眷此情依舊城頭生月作【去聲】成鄕思時候

風入松

憶茶

陸家休更說遺經負了雨前盟當時風月花瓷畔餘甘潄幾許看承戲語從佗歐九困人不止春醒爲茶作病病皆淸闗鬲有凝冰而今卻費閒姜桂開芳焙可是忘情一琖微聞蘭气半簾時夢松聲

角招

予與趙谷林長安別三年矣戊午初冬谷林自北歸相見於防城塵衣風防同話舊遊淒然掁觸予懷也家山漸近又復薄遽分手予歸杭當在冬杪谷林家西池梅花下談防之樂計日可待因用白石老仙自度曲所云黃鐘淸角調者制一闋寄之

話離索相逢又是江天雁影寥廓近來偏憶著並馬去程茅店山郭情懷最惡向舊日淮南棲托看盡人間迎送似官道柳垂垂任西風梳掠休莫琴移別調塵銷古怨此意眞如瘧夢歸煙漠漠題扇書帬三年前約吳船乍泊早問取疎梅池閣爲怕寒香削想翻笑我歸遲延春酌

步月

己未歳吳山燈市甚盛用史梅溪韻

瞰月峯髙看街簾逺物華取次如歸夜深寒淺春在六銖衣望來處紗籠萬防見背後釵燕雙飛疎梅下星移漢轉勝似拜安妃塵霏行不斷踏歌伴輭舞隨地成圍天教晴穩樂事往年稀念遊侶余醒尙在問殢人香夢誰知匆匆裏餳簫又曉透羅幃

樊榭山房集卷十

欽定四庫全書

樊榭山房續集卷一

錢塘厲鶚撰

詩甲

綸長敬身東扶次韻見和有招予卜居城南之意仍用前韻奉答

千萬云買鄰附勢別有見緬彼南村人素心皎秋練吾鄕古城南取友洵多善何論天尺五不隔旬浹面戴君罷微官生事尙流轉長吟肆滂葩令我欲焚硯丁君老被褐圃懷玉片文雅終見疵楊意豈能薦張君淸粹姿藥樹托深眷妙語發哀彈未數空梁燕殷勤招隱篇如以乘韋先東野若移家借車百事遣同巷古所惇誼更重遊串秋燈分讀書槭槭葉聲晏

三君招予九日六和塔登髙風雨不果仍用前韻奉寄

昔誦登髙文天隨感所見何如采黃花閉戶顏自練選臺非騎危趨山若登善浮圖插江滸越絕識眞面攀緣夙有約旋若蟻九轉擬學岑杜輩慈恩鬭詩硯零雨阻遊屐想見靑一片茫茫招海賈曷月申藻薦枅栱麗新營層壁繪天眷當願年谷丰風濤復淸燕收獲如冦至忍使屏翳先坐念班掾言抑塞不自遣濕歌待窓眀愁吟炙香串遐覽分旣違湫隘甘侶晏

趙意林添構隱幾山樓爲三層賦詩紀事屬予次韻

經義注上宮明禋制重屋樓居自古然層構擇嘉木乃有列仙儒思展千里目靜稽諭浩經一過不再讀般倕恣麾斥重見四檐撲俯檻恣窺臨拔地獻蛾緑有如駕飛鸞倒景互奔逐予生苦棲籬壁常局束手攓大滌云憶昔縱髙躅十年墮塵土掬水難浣俗丹梯上更上碧闌曲復曲飛翠落襟前翛然謝五欲看山不下樓有酒願頗足何減南湖主羣仙誇繪幅【宋張功甫南湖園中有羣仙繪幅樓盡見江湖諸山】危臺休宜三名園樂非獨爲語阮家咸繼聲寫麗矚【謂令侄誠夫】

東坡先生墨妙亭詩殘刻十七字石齋黃公得之琢其背以受墨名曰斷碑硯今歸桐溪汪氏拓其文裝於冊來索詩

吳興太守珠湖客繕亭搜碑聚名迹誰其詩者長帽翁鉤勒溪藤上樂石後來烏臺有追勘蔡奴之兄未攟摭眾碑零落一碑存又復缺斷眞可惜誰知此碑爲此硯世間物化等兒劇漳浦黃公署名在箕尾中天映奎壁文章气節兩不虧汪子寶之永無斁

題汪近人煎茶圖

巢林先生愛梅兼愛茶啜茶日日寫梅花要將胸中淸苦味吐作紙上冰霜椏敲門走送古梅枝索我煎茶圖子詩此圖乃是西唐山人所作之橫幅窠石苔皴安矮屋石邊修竹不受厄合和茶煙上空緑石兄竹弟玉川居山屐田衣野態疎素瓷傳處四三客盡讓先生七椀余先生一目盲似杜子夏不事王侯恣瀟灑尙畱一目著花梢鐵綫圏成春染惹春風過後發茶香放筆橫眠夢蜨牀南船北馬喧如沸肯出城陰舊艸堂

賦詩牌和嶰谷

誰將平水韻刻竹縱橫呈集韻以爲詩詩牌所由成如彼伯玉妻盤中辧形聲其難各一字【韓詩六字常語一字難】其數逾百名【儀禮百名以上書於策注名書文也今謂之字】區分忽陣合星列俄云行束縛窘意匠淩亂鬭心兵韓豪不得逞李捷那可並諦視經營始落落疑殘枰脫簡類酒誥補亡待由庚耐險劇登棧須滿呀塡阬得雋亦偶爾取閙眞無情頃之目光到手敏緣思精棄取判防玉虛實歸權衡音通柳丣讀意協猗那賡澀體篠驂亞餘韻瘀絮爭泥塗弄明月枯枿擢芝英君家詩神王筆掉橫海鯨勺涔出變化一一敵皆勍分曹破往例遞送同踐更復制詩牌詩用以堅齊盟我媿才力薄壁上觀崢嶸身世等格五科第任投瓊惟此文字戲見獵心猶傾和詩傳故事奚事鐘嶸評

西顥歸自津門過訪小飲艸堂有作

薄薄江云正防霜客來踏破徑苔荒劇談往事同吹网小喚村醪可過墻俗眼舉肥愁有例歸心破臘喜難當直沽冰雪三年住釀得詩豪百丈彊【吹网出林間錄】

十二月十七日夜坐

流光忽忽意騰騰顧影眞如罷講僧行夜坊隅微有月潑寒時節竟無冰向來朋舊空吟捲閒裏溪山付瘦藤坐對梅花不成語十年孤負短檠燈

同麐徵西顥瑤圃放舟孤山探梅分得低字

先春水波動碧瀲明頗黎羣山盡倒影延緣葛嶺西歲晏競錐刀甕天亂醯雞梅花冷笑人誰踏蒼苔梯風遏船尾住日薄林影翳斜窺冰匳色漸上寒梢低亭空撫陳迹事往多觸同來看花客半作泉下泥我輩幸身彊濁酒勿厭攜吟袖訝染香醉墨爭題鷖嚴城自難越催歸烏擇棲湖煙晚橫黛回首境已迷

除夕南湖艸堂作

除夕今番景色饒輕陰門巷漸微潮出籬水影梅煙動隔屋春聲燭焰銷慈母行年開八秩太平生世見三朝野夫不記身名賤料理杯盤菜甲挑【白樂天詩行開第八秩自注時俗以七十以上爲開第八秩芥隱筆記禮八十日有秩故以八十爲八秩】

正月三日南湖大雪用東坡先生淸虛堂雪韻【以下庚申】

去冬晴暖艸茁沙靑蠅醜扇蜂放衙天公與物壓疵癘預儲萬斛空中花除夕陰陰星斗晦籸盆樺燭明千家元化回旋謹歲始先驅風伯搖棲鴉奇寒特地作淸瑩一雪三日何紛葩樓臺髙下若界畫林薄雜糅誰梳爬老夫興發叫奇絕徑往古寺尋僧茶繞湖蹢躅看不足出郭底須勞馬檛一峯竹外炯難寫籖排凍指徒興嗟不如歸擁地鑪坐內景一气含朝霞

人日立春用壬寅年人日雪韻

佳節翩翩故作姸新詞祝向酒尊邊釵頭人勝兼春勝鏡裏今年健去年大有城南刺船興行爲江上看花顚苔痕尙積墻陰雪且殢重衾一醉眠

同麐徵惇復西顥曦亮北亭遊西溪進舟西堰橋望秦亭法華諸山晴雪

素色望不窮連峯出橫彴懿此春霽初尙果泛雪諾寒光到天淨日影穿林薄巒過首屢回灘淺舟時閣憶昔探疎梅未逢飛霙落及玆剡中興凍損萬千萼【去年奇溫梅花盡放今春爲冰雪所萎】勝事詎易兼淸遊聊可托下舂對玉屏相暖有芳酌

暮至西溪寫望

緣源遂輟櫂地冷人事幽翳竹見雪屋隔溪倚漁舟行歌互相答平衍開閒疇林壑逺繚白貫以靑瑤流落日照東塢悄然思舊遊童稚今始衰鬋茅不自謀有媿扶犁子將事叱春牛

夜宿溪上巢翫月

臥具寄閒房溪響無時空童子香自焚幽夕起禪諷門開微月色潺湲正堪弄月午山風來蕭蕭松影動鳥棲磵戶春雪防峯腰凍此時共林僧忘言亦無夢

曉入石人塢至粟山下看泉

初日照深竹微霜濕如喣東山气稍和嵓防此回阻石人不可卽石杵杳何許【太平寰宇記錢塘粟山下有吳大帝石杵題刻尙存】惟有空林泉鏘鳴自終古飛蘿濺輕煙灣碕漂翠雨惜逺寫激激復新吐能令耳目淸相與爲賓主

遊張氏溪莊是鄒孝直河渚艸堂舊址

蕭散悅事外鼓枻轉回源偶沿松下楥遂叩花裏門萬花盡萎香落粉空苔痕今晨山雪疎闌坐微暄藤格穿窈窕莎徑銷塵煩水流過北牖岫列開南軒昔人隱蒙蘢寂寞道自尊時預緇素防偶隨樵牧言悁然撫遺躅吹樓匪思存

晚過秋雪庵

斜景雪峯靑容與來沚中春田無際碧流漫交通擁楫忽生寒峭風吹自東鱗云漾天影落日明復陰鐘梵此時歇空香出浦深香門渡橋入魚鳥皆相識更上小樓看澄心延暝色欲畱苦不得輕波送客還村圍何限樹溪口轉多灣晚契眞如理期水又期山

信宿溪上巢夜復大雪曉望有作

淸寒山夢驚曉色上佛幌披衣俯髙牖的皪帶林莽亂迷荒塗蹤深罨春流響稍稍雜雰靄冥冥失諸嶂昨來渚上游復此邱中賞缾盂有妍淨松竹同偃仰窙寥觀太空花本無象一庭虛白光湛寂生妙想

雪中西溪歸舟

興盡歸亦好野艇僅容膝推篷山趣多肆目愁易失云雪相糢糊粉墨一蕭瑟橋危積未平篁深飄更密中間五六人把酒兼散帙範寛與趙幹正復難下筆

題張情田種圖

北垞南鄰路未賖荷鋤深隱不須誇鶴飛猶認孫鐘裏飲罷同尋步隲家十畝靑山新戶口一牀斑管小生涯畫圖只有長安許解寫縱橫五色瓜【圖爲許江門筆】

紅橋春遊曲祝茘亭席上西唐授衣同作

客愁當春亂如絲掛在紅橋新桺枝主人官小肯愛客載酒喚船波拍拍孟婆跋扈作餘寒玉簫吹過曲闌干東陵飛下三靑鳥女兒破顏鈿窩小繁華瞥眼徒紛紜牛羊踏穿阿墳隔江山映殘梅晚招之不來殊偃蹇主人勸客爲樂方陳郎叩舷發老狂髙子哦詩妙五字遊魚出聽燈在水風花上已連淸明有約更賦麗人行

杭堇浦編修以詩寄越香次韻奉謝

云窓風味極深嚴逺致餘燻妙語兼詹事可容評甲煎魯公未許續香籢春宵幾閣勞相憶微雨房櫳好細添因有辟寒燕玉在溫黁肯爲故人拈

以越香寄樊榭徵君

【仁和】杭世駿【大宗】

南湖雪月劇淸嚴特寄名香百和兼拂去定應縈玉枕屑殘猶得壓金籢重衾隔雨微微潤小榭因風續續添知有閒情工繾綣苕娘纖手喜初拈【君侍姬苕人】四月十九日藥山招同敬身西林集湖舫分得人字

平湖淸霽碧無塵來作遨頭也快人試挈櫻桃蠻榼小更烹槐火石泉新鬢絲似我追今昔山色如君忘主賓尙惜三潭涼月好不教回櫂采香蒓

韓晉公五牛圖【藥山攜示書畫二種】

一牛胡襜陰虹屬其頭隨意齕枯棘轉噍不肯休一牛徐步得自由彎彎雙角二尺修考工有語牛戴牛一牛植立不見尾黃鐘滿脰鳴聲牟一牛日髙隴上晝耕罷回顧舚舑吐舌欲飲陂塘流惟有一牛施穿絡得非王鞅兼裵鞧觸墻那解成八字奔馳不息知何求有唐韓晉公名迹今傳畱集賢官畫偶失收濟南別駕跋尾遒晉公功業在節鎭轉輸萬斛江淮舟爾時助國遏狂冦首重力穡乃有秋烏白牯禁出境圖此無異聽田謳廣桑山中悟夙世臣節終守繪事優幕客戴嵩早入室遺筆不見令人愁君今百里攜示我故物知出宋商邱竹垞詩妙瑚鉤我欲躡步非匹儔但當學取滎陽褚氏相牛法煙蓑雨笠追逐碌碡村中遊

賈秋壑玉枕蘭亭

元相胡椒八百斛賈相蘭亭八百匣權幸𨿽同嗜好殊簿錄當時有常法褚書縮本三摩挲名以玉枕珍無過援兵不救呂文煥武爵翻酬王用和猶傳石刻風流在蟋蟀堂空長秋菜眼見神龍第一匳與此滄桑閱人代【宋理宗下嫁周漢國公主於楊鎭以神龍蘭亭爲第一奩見袁桷淸容居士集】

移居四首

南湖結隱八年餘又向東城賦卜居頗愛平橋通小市也多喬木映淸渠杜陵突兀見此屋韓子辛勤始有廬笑我天慵俱未遂不妨隨地狎耕漁

華髮蕭蕭漸滿顚可無淸境著閒仙安排桑薴新茶閣位置樵靑贗釣船細雨連畦容緩步涼風動樹足幽眠麋公祠宇今相並且逐鄰翁掠社錢【裏有古社祀蜀漢麋公子仲】莎徑梅坪密復斜百弓堪作小園誇繞墻細數遲生筍縛架親扶已臥花叢雜琴樽臨頓宅淸貧眷屬伏川家從人畫出村夫子舊事它時一笑嘩

封軺前日斷知聞月渚煙林合策勲仰屋著書聊爾爾閉門種菜漫云云驗時巢燕方新乳迎客昏鴉欲作羣稍待芟除荒穢了一軒風景任支分

爛溪舟中爲吳南礀題賞雨茅屋圖

賞雨古今無表聖乃其獨詩品二十四此語最娛目瀟瀟感舊襟防防量愁斛人言長安道不及王官谷君家吳山陽亦有香茅屋淸聲觸巖阿幽籟破林竹起攜玉壺春引滿看檐瀑逺笑自雨亭天械已潛伏束書走淮海圖經事攢錄故交施【竹田】與張【南漪】歸夢對牀卜一簾淸淨水佳趣難頓復何如雨美膳安居果吾腹【華嚴經云防世城中雨美膳閻浮提雨淸淨水】我初營新巢牽船過堰速逮此冥蒙天溪上梅子熟行與君周旋學捨苦偪防展圖生戃怳篷背聽撒菽云波尙蒼茫且就鷗邊宿

甲寅秋杪有過平望懷王載揚詩丙辰同被徵相見於都下今年夏五重防於邗城僧舎載揚用前韻見贈再次奉答

幾年分手輭塵紅重見江城檥釣篷賀老淸狂尙吳語杜郎雅麗是唐風朱門冷炙三生夢禪榻茶煙一禿翁爲話舊遊姚與鮑【玉裁文學西岡明府】玉湖逺隔水雲中

原作

【吳江】王藻【載揚】

幽蘭初吐夕陽紅喜値吟仙駐短篷京洛飛塵同昔夢江湖聽雨見淸風一聲鐵笛東維子幾闋香詞白石翁更誦移居新制好幾時傾倒艸堂中

秋江行

秋陰如墨渲尙輕秋江如練熨始平秋風遭之鱗甲生隔水婉婉秋山橫秋蛾凝碧怨已盈秋帆一片破空去下有秋士與目成日向天涯飽塵土何如賞此崢蕭瑟之秋情君不見秋江行

七月十七日病起小園作【是日白露田家忌雨】

靑林曲渚回塘臥起西風竹牀小雨不妨白露髙云忽轉殘陽銷除肺病無暑暱就心情已涼正有餘閒弄墨籬葵浥浥新黃

白秋海棠

瓊姿不著一分肥如此幽閒絕世稀當戶金星開曉靨下堦涼月曳秋衣望來甘後風神似愁到班姬笑語非只有流螢信孤潔夜深常傍短叢飛

偶出

偶出天陰淡城隅地靜便涼云竹枝外秋水槿花邊陡覺衣稜薄回看笠影偏無人見行迹幽意若爲傳

秋爽

古堞連秋爽迢迢入逺空年光伏枕後人事杜門中桂气燻殘日梧聲墜晚風同時榮落意吾欲問天公南鄰桑屯田甫見訪兼和移居詩輒賦五言用酬雅貺

窮居蔽泥水車迹過從稀避俗翁今是棲仁裏可歸【沈約郊居賦僑棲仁於東裏】墻低聞雒誦門靜接深衣自此陶嘉月聯吟願莫違

曉望

徙倚東臯上微寒欲衣【去聲】緜遙山著秋瘦小沼得風漣半落鳴機月連晴曬穀天病身仍健在一飽頌丰年

西林招看菊小飲分得開字

子有東田屋西風幾度來看云穿徑逺緣水到城回紫蟹依方釣黃花爲客開醉醒無不可肯學俗喧【沙河蟹以釣獲之】

九月十三夜月

夜靜樓陰直蕭寥犬吠闌江聲喧歲稔霜信壓秋殘桃葉經教誦巴童藥遣丸無眠五更轉隙月近人寒【杭俗以潮大爲有年之兆】

冬日同友人集倬云禪師方丈

故林初起疾謝寺復相逢落葉徧深院寒云過斷鐘淨蔬充一食鄕思在諸峯別去經龕閉安禪禦凜冬

同西林游水陸寺追和東坡先生韻

笑指東坡宿處村卅年重打老僧門詩中修竹還依舊劫外疎花又返魂龍攫何年香殿壊烏啼向夕石幢昬歲殘眞有幽居味喜得龎居士共論

鄭筠谷招飲書帯艸堂同張南漪作

焚魚郤賦遂初衣卜築東臯願不違湖上靑山如有約京華白髮幾人歸舉杯中散情偏洽撫足梅公嘆亦非【時以足疾得告】猶有舊時耕釣伴遲君西崦筍牙肥

集小山堂食熊掌作呈谷林

熊肥壓蛙瘦長吉語難兩髙齋集吟朋云此自逺餉駢指含淺臕舐痕隱其上廚娘縷切余無復攫拏狀平生所忌者持付食肴將芼以筍菌甜調之用重釀馨逸魁羹材箸起未肯放遐思深山中是物最神王傾崕恣咆嘷丰艸供跌踼拗樹有餘怒擘人定非妄導气通仙經善蟄隱寒嶂屈伸義或備肘腋疎周防是何雞狗輩碌碌齊得喪雄姿墮鼎鬲罷食爲惆悵

新正五日將赴西林臯亭探梅之約晚晴志喜【以下辛酉】

已見雪爲雨天教五日晴閒惟覓禪伴老更勇山程晚色鉤簾淨春泥曳履輕花風吹第一明發摘船行

沈家塘舟中望臯亭作

飽聞臯亭幽梅花若香海彌年扁舟意故人肯相待況多古來迹出郭興已倍密竹沈崧家長川伯顏壘蕭散且同羣興亡渺千載紛吾愁霢霂旭影一峯在頃之風褰霽好事煩眞宰鳥下翠微明林開宿云攺去作詠花人庶無後時悔

繇金家堰入臯亭西麓至崇先寺寺爲宋顯仁韋太后功徳院

石路風輕逗嫩寒繁花逺近幾千攢花明正要微陰襯路轉多從隔竹看春似合江堪載酒朅來古寺記迎鑾誰知當日龍沙恨不見吹香到地殘【太后北歸曹勛作迎鑾七賦】

過橫山飯伏虎禪院

榔栗橫拖去登臨不用扶寒香接天影嵐色上花須饌淨僧分供庭空客與娛平生到難處結習付圓蒲入桃花塢至山半觀龍潭中有蜥蜴數頭咸淳臨安志所雲水甕也

盋裏何年咒蜿蜒入廚剖竹走涓涓癡兒不識神龍宅只道山中一斗泉

中塔院禮眞歇禪師塔

靜院無人迹看碑拜蜀僧過墻禽動竹開戶鼠翻藤寂滅超諸相安閒得上乘依然蕉葉塔誰更續心燈

訪桐塢安廬爲明慧文法師隱處

不見臯亭慧法師【李先輩長蘅句】孤峯幽澗若相期前身明月今應是修到梅花定幾時半百已知逢世拙十年眞悔入山遲試參金粟堂中影待我重來照鬢絲

暮投徧福寺宿楚水禪師方丈

西峯日落東峯昏遊人迆邐沿山村煙中問路得樵叟靑蘿一徑穿頽垣怪禽啼處明佛火新月照地如無痕跳岑左右出林表參旗井鉞歷可捫千年廢殿作蔬圃把茅蓋頂三間存龎眉長老我舊識道韻簡淡顏淸溫艸鞵峭緊久不用舌掛屋壁空無言繩牀畱客意頗厚泉瀹性海通眞源睡蛇此夕自逺去前塵何足勞夢魂千花玉雪亦可念坐待窓紙烘朝暾

人日泛舟至龍居灣遵山徑入永慶禪院用韋蘇州藍嶺精舎韻

船子俟前灣路緣松色上復嶺始成誤偶遂登髙賞一公昔經營流水如在掌【院爲明一濓上人所剏】層層蒼翠中梵宇開虛敞前人舊遊處我輩自來往門閒花气深山空禽語響遣俗暫徘徊懷賢成俯仰【李長蘅有宿永慶步月詩】

同鄭筠谷河渚看梅宿鄭雪崕北渚艸堂

迢迢小籃轝直至木橋旁晴雪一溪影白雲千嶂香偶逢谷口隱如過藍田莊沿月櫂歌去梅花夢不忘同筠穀太虛上人遊花塢諸精舎十首

精進林

敷坐是何處蒼雪圍靑霞禪心如定水中滿七淨華

法楞庵

當年避雨至白寫經寮門外翠陰合泉聲飛出橋

�齋

幽篁不見天月出影穿漏照見齋榜題三防無新舊

在澗庵

在磵復在阿香閣橫空起磵水落天光時明疎竹底

憩錫庵

泠泠金策聲掛在春浮樹應被樹神畱不復更飛去

眠云室

風磴折而上云深年復年佛屋春寒峭覆以兜羅緜

樹雪林

澗東淸磬發隨風過澗西離離覆澗梅已落開未齊

谿飲庵

斸苔傍溪居春來泉脈動喧寂兩俱忘風瓢聊可用

雲巢

經臺煙籜翻定石風枝掃一片緑天中消搖除熱惱

實相庵

結茅在峯心杉竹蔽如舫茶煙去復還復颺孤藤上

小圃手植紅梅始花賞以長句

靑羊宮路絳霄春入骨陽和信息眞只合移根從小市不知何處有雙身【二句皆紅梅事】砂丸竹外紛誰擲丹的風前染乍勻一防微酸如可托不辭花下酒杯巡

筠谷見和移居詩有聽雨並宜東郭住看云各就北窓眠之句筠谷新宅亦在東城再用前韻奉贈四首

燕鴻蹤迹十霜餘誰道今來慰索居蒸術煙深𨿽隔巷澆蔬水逺亦同渠囂塵以外偏離市亷讓之間穩結廬何事報章頻往返不過文史當佃漁

置身曽在閬風顚得請人稱是散仙拓地醉鄕新立戶掀天宦海早回船忘機鷗似添佳侶無事雞難喚熟眠聞道髙樓收逺翠幾曾輕費見山錢

縈紆古堞路橫斜卭竹輕扶健可誇舊日掌痕驚夢艸老來腳疾愛尋花食單不用門生議步屧常過野老家每坐艸堂談娓娓隔籬人在寂無嘩

蠻觸紛爭百不聞陶日日共余勲玉堂故事歸田錄委巷叢談灌圃云慧業君參無上法衰顏我避少年羣敢言二老成來往聽雨聽風或可分

杏花下感春作

新暖殘寒薄綺櫳花枝刺眼寂寥中初來燕子窺妝面不動參星照小紅已倩含桃作房老何須芍藥號崖公只消春雨江南意手把霜絲對晚風

題芮衣亭觀察望云圖

芮公秉淵粹吏治飾儒雅理劇無全牛撫循去害馬自從迕上官未得歸白社辧銅如令丞奔走靡九夏海濱兩黃髮久缺獻春斚安輿迎莫致悁脰意聊寫望云與叱馭知無二心也

鄰墻杏花和桑甫

韓公謫江陵見花憶京輦我從學圃余種杏遮老眼一枝頗橫出風味極嬌輭卻窺鄰翁墻暈臉本同產匹如大小喬東風嫁各遣脈脈抱單愁盈盈欠雙撚故人過題句語妙不容選豪家玉闌空苔沒爭春楄美物詎同歸妄心聊爲翦小立斜陽裏詩成一笑莞【來詩有豪家玉闌空過眼成小劫之句】

二月十三日雨中書事

僻巷無人到荒溝繞舎分雨多春半過鼃怒夜深聞徑艸全侵屐林花亂入云誰云作詩苦終愧織簾勤

湖上效嬉春體次南磵韻二首

經時未識西湖面況復勝侶招春遊行雲不礙梅花嶼新水初生蘭葉舟玉局風流那可見鐵崖故事誰當修山睂波眼故常在過卻嬉春也逗畱【孤山梅花嶼明張望湖副使別業也今酒樓仍其名】

今年好春半風雨緑勻紅濕動湖光聽歌緩緩懷遺俗屢舞僛僛恕老狂兩髙峯頭人上冢三天竺國女焚香更話前朝夜遊樂花上燭龍波底翔

同家人輩奉老母小飲桃花下作

園林雲霽曉風髙扶掖童孫不覺勞百葉花宜娛白髮三升酒易典靑袍上書久謝東方朔結网深憐北郭騷惟願年年小寒食綺霞圍醉坐周遭

杭郡庠掘地得蘓文忠公表忠觀碑宋刻二片

唐政不綱四海淆朱三作賊過於巢鬭雞牧馬盡黃屋羣雄並起爭咆哮錢王兩浙爲保障職貢世守橘柚包百年運去識眞主自攜圖籍歸汴郊歐九思公幕下客何事作史相譏嘲竊觀私志簸錢謗酬以尺喙非呶呶表忠賴有坡公筆文如月表楚漢交大書突兀扶屋極餘力入石蟠生蛟誰知楊璉築白塔塔材搜索塡深坳淮南張氏又拆毀新城摩云防冦鈔是時四石僅存二有人寶惜埋東膠靈芝荒苑矗祠宇伐山置棟豁且庨墨本重摹失遒勁匹如蹇足追蒲梢【今碑爲明嘉靖中太守陳柯重刻】忽驚故物仍出土園丁奔告鴉觜拋學官弟子共太息苔痕橫臥鄰齋庖千金已免柱下辱野火幸無牧豎敲報功復古有位責移貯祠廡搴長筊豈弟君子神所勞春秋享祀和匏

三月五日小園偶成

三月五日新雨晴愛向閒園樹底行不知春水夜來長但見落花風外輕紫筍參差看作竹靑梅磊落欲攙櫻道人坐閱韶光老嬾與塵中歲序爭

題東坡先生雪浪石盆銘拓本卽用雪浪石詩韻

中山奇石猶云屯蘓公筆陣書林尊回環屬讀有奇趣如月照壁難霾昬當年礟材久摧落雨淋日炙眠沙村偶然寓意在鄕土便如雪浪爭門九華明窓未能買一顰眉緑偕銷魂人間貪著盡幻妄要須禪喜窮荄根不見宣和築艮嶽峯巒萬態金塡痕汴圍日急取作礟世事變化安可論【靖康圍城時取艮嶽諸石爲礟見三朝北盟會編】摩挲已似銅狄話拄杖誰窺玉女盆如公偉人不可見只有文字千年存

嶰谷以曲竹杖見贈

九節仙人杖鏗然脫贈奇曲能存直體瑩可刻新詩添得閒家具畱爲老防持塵中不肯用臺宕有前期夏日臥疾誠夫惠杏酪一器作此謝之

鵝王乳色白勝酥仙杏爲漿雅稱無寒食和傳故事鼎娥火費工夫口香三日驚猶在肺气兼旬覺頓蘓珍重攜來情不淺食經端爲起詩臒

六月十五夜納涼作

停待江城暑气淸鐘疎漏斷欲三更月明不見星河影夢醒微聞梧竹聲爽處身疑作寒玉慵來心未憶秋檠空簾小院無人到起看盆荷帯露傾

立秋日苦熱

閒居節序任推遷無柰炎歊尙有權鬢畔一年秋又到望中六月雨空傳呼雩故事煩官長病渴心情夢石泉幸甚發狂非束帯桐陰赤腳故蕭然

以香櫞送西林系以長句

不羨龍涎出嶠南香林作狀補嵇含橘官淺俗難同調桂子芳辛許共參絡斗帳中醒夕夢供橫幅畔對朝嵐西風入手微黃處寫寄新詩海嶽庵

送奕聞計偕北上兼簡令兄堇浦

北風吹雁度黃河南客偏教席防馱都講才名吾久識文場秀句子偏多聽雞曉牓開蕡燭走馬春關試杏羅棣萼故人如問我邱園近日自成科

歲暮二詠

典衣

靑鏡流年始覺衰今年避債更無臺可知子敬家中物新付長生庫裏來半爲閨人償藥券【時朱姬病甚危】不愁老子乏詩材敝裘無恙還畱在好待春溫臘底回

借書

歲闌百事不掛眼惟有借書聊自怡燈灺風宵親勘處篝香霜曉手抄時裏中今得小萬卷【東都事略朱昻篤學人目爲小萬卷謂趙子誠夫】貧甚我慚無一瓻舊史臨潢新注就不知誰肯比松之【時注遼史成】

沈椒園侍禦寄和移居詩用韻奉答四首

當年挹袂早春餘曾訪臯園水竹居竚聽歸鴻過別館閒隨芳艸繞通渠贈予朱老枕中祕卻返白牛涇上廬【癸丑春晤椒園於杭以朱性父珊瑚木難爲貺】從此浮蹤忽南北恭聞尺一起樵漁

長安秋述欲華顚回首羣公盡列仙八月星河虛賣卜三山風浪枉乘船修門又是攜書別東郭堪容抱甕眠自向鉏問消息不須籬落望飛錢

傳來佳句字攲斜詩室東陽盡意誇藥樹班行依曉日茶防滋味泛輕花幾人動色觀封事四韻搴香壓作家應是本師查長老令嚴壁壘寂無嘩【謂初白先生】

書題遼濶念相聞隔歲方酬子墨勲臥上下牀豪气在住東西屋古人云【謂令兄房仲】梅花溪月縈淸夢白鷺汀舟有故羣直待許身公事畢數椽漁舎與君分【君有卜居西溪之意】

樊榭山房續集卷一

欽定四庫全書

樊榭山房續集卷二

錢唐厲鶚撰

詩乙

悼亡姬十二首【並序以下壬戌】

姬人朱氏烏程人姿性明秀生十有七年矣雍正乙卯予薄遊吳興竹溪沈徵士幼牧爲予作緣以中秋之夕舟迎於碧浪湖口同載而歸予取淨名居士女字之曰月上姬人鍼管之外喜近筆硯影搨書格略有楷法從予授唐人絕句二百餘首背誦皆上口頗識其意每當幽憂無俚命姬人緩聲循諷未嘗不如吹竹彈絲之悅耳也余素善病姬人事予甚謹辛酉初秋忽嬰危疾爲庸醫所誤沈緜半載至壬戌正月三日泊然而化年僅二十有四竟無子悲逝者之不作傷老境之無悰爰寫長謡以攄幽恨

無端風信到梅邊誰道蛾眉不復全雙槳來時人似玉一匳空去月如煙第三自比靑溪妺最小相逢白石仙十二碧防重倚徧那堪腸斷數華年

門外鷗波色染藍舊家曽記住城南客遊落托思尋藕生小纒緜學養蠶失母可憐心耿耿背人初見發鬖鬖而今好事成彈指猶賸蓮花插戴簮

悵悵無言臥小窓又經春雪撲寒釭定情顧兔秋三五破夢天雞淚一雙重問楊枝非昔伴漫歌桃葉不成腔妄緣了卻俱如幻居士前身合姓龎

東風重哭秀英君寂寞空房響不聞梵夾呼名翻滿字新詩和恨寫回文虛將後夜籠鴛被畱得前春蔟蝶帬猶是踏靑湖畔路殯宮芳艸對斜曛【姬人權厝西湖之南】

病來倚枕坐秋宵聽徹江城漏防遙薄命已知因藥誤殘妝不惜帶愁描悶憑盲女彈詞話危托尼姏祝夢妖幾度气絲先訣別涙痕兼雨灑芭蕉

一場短夢七年過往事分明觸緒多搦管自稱詩弟子散花相伴病維摩半屏涼影頽低髻幽徑春風曳薄羅今日書堂覓行迹不禁雙鬢爲伊皤

零落遺香委暗塵更防繡佛懴前因永安錢小空宜子續命絲長不系人再世韋郎嗟已老重尋杜牧柰何春故家姊妹應腸斷齊向洲前泣白蘋

郎主年年耐薄遊片帆望盡海西頭將歸預想迎門笑欲別俄成滿鏡愁消渴頻煩供茗椀怕寒重與理燻篝春來憔悴看如此一臥楓根尙憶不

何限傷心付阿灰人間天上兩難猜形非通替無由覩淚少方諸寄不來嫩萼忽聞判猛雨春酥忍說化黃埃重三下九嬉遊處無復蟾鉤印碧苔

除夕家筵已暗驚春醪誰分不同傾銜悲忍死畱三日愛潔耽香了一生難忘年華柑尙剖瞥過石火藥空擎秖余陸展星星髮費盡愁霜染得成【人歿之前一夕索予擘溫柑尙食其半】

約略流光事事同去年天气落梅風思乘荻港扁舟返肯信妝樓一夕空吳語似來窓眼裏楚魂無定雨聲中此生只有蘭衾夢其柰春寒夢不通

舊隠南湖淥水旁穏雙棲處轉思量收燈門巷忺微雨汲井簾櫳泥早涼故扇也應塵漠漠遺鈿何在月蒼蒼當時見慣驚鴻影才隔重泉便渺茫

小園杏花一株去年頗盛今春月上亡後葉發而絕無一花因用舊韻志感

乍晴時節舊房櫳尋徧交枝曲逕中燕識簾空全不語花知人去故藏紅香銷夢斷眞憐汝酒冷燈昏故惱公爲怕易開還易落休將怪事怨東風

淸明日過朱姬湖上權厝

怕近城南路扁舟又暫停落花知別恨荒艸酹幽靈往迹六如偈纒哀百悔經瑤情兼玉色爲待拾遺銘【陳子昂館陶郭公姬薛氏墓志銘云姬人幼有玉色發於穠華聞贏臺有孔雀鳳皇之事瑤情悅之】

二哀詩

汪靑渠

文酒極流連論交三十年毀家因任俠失意托嬋娟竟傍要離冢難歸範蠡船隻雞何日奠春樹隔吳煙

余葭白

淮海無雙士風流見未曽詩中語盤硬醉後興飛騰雪屋貧畱客秋房晚類僧聞歸襄漢艇老病失心朋

雨夜舊房二首

夜半殘春雨空樓逺響哀因成合衣寢夢索寓錢來惑溺通人誚淒涼宿世該去年當此夕正把訴離杯猶似昔離居夜雨空帷處淅淅不同聽沈沈隔何許柔鄕謝慧男退相驚天女茹恨待平明殘膏出饑防午節貧甚弢甫冒雨以白金十兩假我賦此奉謝

風蒲煙篠翳茅堂著屐誰知水部郎三日雨來愁不絕一流銀外義偏長授經力養分華黍裹飯深情過子桑重比木何以報但將輕薄笑人忙

題姜學在畫松爲鮑西岡運判作

萊陽姜仲子矯矯淸節後獨持桑海身畫松只畫痩矮紙气屈蟠疎影漏喦竇勿矜幹霄意乃爲般爾宥題字不滿幅筆勢若篆籀對之神魄驚慘澹見寒秀裝堂沒骨花逺笑荃熈陋

題西岡小蔟園圖十二首【在長興縣署】

坐樾軒

密林古城隅退食風蕭瑟美防願有同崇情寧自逸

兼山磴

登山聞古言徐行則不困山上復有山拾級取諸艮

博山臺

林端出延檻四面皆雲山遙見夕陽逕茶人顧渚還

鑿壞洞

通明肖月窟只在垣一方淸時非嘉遁吏隠何相羊

俊逸亭

秀微詩品惜奇矯詩評許君家亭子楣只署杜陵語【鐘嶸云鮑明逺才秀人微故取淹當代敖陶孫云鮑明逺如饑鷹獨出奇矯無前】

前度軒

閱人非傳捨觀我得安居依舊桃花笑春風未肯疎

劉郎泊

軒標前度號泊用劉郎名焰水如有意重來淥更生

宛宛邱

人語落空波遊鯈自環繞彷佛石魚湖歷歷坐洲島

萍牀【舟名】

小有江湖樂舟居如屋裏偃臥看萍星个个生九子

停橈館

吹笛出菇蒲延緣思小住水北望花南自有畱人處

梯槎

浮槎半臥水春至葉靑靑倒浸明河影縱橫犯柳星

木偶峯

水沈旖旎山十步懷芬馥試參枯木禪臭味亦自足

曉行裏湖作

湖中妙淸夏拂曉破林霏十里露荷影四山涼翠圍籃輿度空輭白袷透風微過盡西村路初陽射釣磯

過集慶寺弔閻妃冢

香門零落水松牌一種承恩事已乖猶勝鸞綃燕地去蓮花國裏葬金釵

靈隠寺訪巨濤禪師次沈丈樗崖韻二首

不爽西山約雙幐此朅來髙林行障日陰洞坐侵苔地似蜂歌接禪參鶖子回千年翠微裏又湧幾樓臺漫學談天客同尋出世人茶除熱惱水石見淸眞憶舊翻如夢哦詩捷若神肩隨伐薪後可許悟身因

尋呼猿洞

荒塗轉風榛奇勢出重甗秋漲磵善崩石剝去年蘚梧竹散涼陰不憚雙足繭何處問山公洞深艸誰剪

新庵

小院竹聲合僧雛進茗時壁間鐼子掛閒覓故人詩【泉脈通牀下竹聲淸夜分予友馬四佩兮宿新庵句也】

借秋閣

檻俯峯前堆藍曳煙山靈事古竹密秋先一坐傾晷重遊判年旁行寫葉聖畫開蓮【閣中有貝葉經一函明慈聖太后賜九蓮觀音像一軸】

松靄山房

垂蘿絕壁明晝燈我來亭午無炎蒸上方佛面如滿月平地松影疑層冰八分門牓百金直【松靄二字扁朱竹垞太史八分書】六時茶板諸天稱白公有語卽吾語他生願作此山僧

初秋有感

一室呼童淨埽除流塵深鎖半年餘履綦聲已銷閒砌粉指痕猶印故書命似涼蟬偏易斷情如暮雨肯教疎驚心掁觸傷心正是苕姬秋病初

次前韻

閒情悲思總難除已是行年半百餘花上露傷黃子句石間字感結之書風簾舊愛通頭爽月地今疑入夢疎腸斷曲防行立處道妝不見厭禳初【宋黃子思哭愛妾宜哥詩恩同花上露畱得不多時見能攺齋漫錄白香山詩太湖石上鑴三字十五年前陳結之結之香山妾桃葉字也】

食鯔魚

一尺銀鯔美東河亦水鄕躍時過暑雨肥處近秋光收得西施网調成介象姜吳船通酒市風味付廚娘

題姚敬直西塞山居圖

吳興多勝遊謙之未排纉【山謙之有吳興記】城西西塞山地僻趣蕭散失笑經鉏翁標舉迷町疃【倪文節公經鉏堂雜誌以菱湖一帯逺山爲西塞誤】羨君好家居靑竹扉可欵漁灣占風月小住有佳伴【宋錢叔謙別墅在湖州西門外地名張釣魚灣卽張志和釣遊處水亭三間名漁灣風月見韋居安梅磵詩話】雙明遙睇外一碧春水緩參伍峯尖圓影出葭菼短至今白鷺飛桃花忽遮斷喆兄蓮莊圖我昔題句滿平逺與此同妙處欲兩袒元眞淩波去事往年莫纂適意貴當前興發不容嬾雲山韶濩音非君和者防防須共扁舟任世怪疎誕

答姚玉裁庚申秋日入黃鶴山見懷

十里秋松瀉暗泉參差遊事又三年著書未遂名山誌才說幽棲一悵然

原作

姚世鈺

遊記曽披畫不如筍輿香篆路迂徐與君同有幽棲志黃鶴山中好著書

秋曉入西山訪沈丈樗崖於靈隠同遊冷泉亭觀水兼呈巨公

秋山雨後風淒淒山雲開合無端倪橫衝橋下亂泉發筍輿徑度尋幽蹊宣城老人腰腳健約我茶器相提攜此時巖樹交冷碧帝靑寶网窺天低一亭靜觀水石怒聲聞證果醒塵迷倒流捲雪那可畫起誦三峽坡公題山僧小疾示止觀椶鞵不下安禪棲陰沈雨意又復作欲別未別愁霑泥安得仙人縮地術移取潺湲置我西墻西

和吳惇復題重得先人舊藏宋刻丁卯集後

今人號知書事簡效頗速揣摩盈尺編姓氏春官錄翩然羾天門髙步嘲宿讀我友繡谷翁種學恥徵逐盡出槖中金萬卷購連屋述作資見聞校勘窮反覆同心有數子牽連乃到僕渠成亦秦利借寫誇眼福剪韭論深宵對榻就家塾每嘆津逮難散亡思並蓄翁俄爲飛仙墓拱十年木有子能繼之衣食自節縮搜羅及叢殘更續西齋目【唐吳兢有西齋書目】昨去長安遊閱市淚滿匊詩題丁卯橋手澤喜重復紛紛紈絝兒膏粱果癡腹諒哉坡公言如倚幾折足【東坡詩世家不可恃如倚折足幾】插架本無多易炊只供鬻淩雲當一笑知勿恨雌伏

中秋夜感舊

疎簾髣髴見明姿碧浪湖頭月出時正泬寥天無處覓最團圓夜似來遲鐘陵甲帳淪前謫魚嶺遺衫斷後期折得秋花香在手鬢云猶記一枝垂

九月三日曉行西馬塍作

行過馬塍廟背湖西復西天淸山色近曉冷葉聲齊秋水苕川似荒煙菌閣迷幽偏詩易得不盡古今題【南宋苕川宋伯仁寓居西馬塍有西塍稾元張伯雨有菌閣在西馬塍】

重過南湖有感

路近南湖已怕行舊遊無處不傷情翫梅小院疑前夢聽雨閒房似隔生衰鬢照來秋水碧愁心敲破晚鐘淸空王應念迷家子一縷天香卽化城

書沈約宋書後

門外常停貴客車一生缾鉢托京華黒衣宰相人間少著論翻教毀釋迦

寄題蔡效淸竹寒沙碧山莊二首【在武康餘英溪上永安山之麓】

攜得琴書住翠微不闗人事爲無機禽聲似聽前溪曲云影堪裁大布衣生壙預題當樂死浮家翻笑竟忘歸竹寒沙碧幽深處添種梅花雪四圍

淸溪逸士地行仙抺月批風不記年愛選好峯撐屋角別穿流水入階前少霞字重新銘在東野居荒古井傳想見嘯臺髙幾許待將詩句問靑天

抱雲峯【並序】

敬身得靈壁石髙五寸許數小峯環峙其下中窪如壑最髙一峯上有白脈縈繞而達於背髣髴雲气也叩之聲淸越良久乃已予爲名曰抱雲峯時敬身小疾初起又得宋髙孝兩朝賜楊和王禦札墨本所襯紙是至正間海運冊子皆希代之玩也好事而具鑑識往時裏中前輩人無如敬身者敬身索予詩乃用元遺山賦武伯英雲巖詩韻以遺之

幽人病起學鏈顏江村寒寂鴉影還帝遣靈文傳十賚先以泗濵之硯山似聽松聲吹壑底森然卻立丁香鬼洞天一品未足奇劍倚千尋令公喜【朱元章有洞天一品石】玉女衣披巫峽雨胡桃文浹靑泥髓客兒有句寫幽抱笑殺巴音歌下裏片帆欲往搜湖嵌君今繞案浮煙嵐吳興風篁響淸絕漫費琴絲窽碧巖【趙子昂以絲弦系太湖石兩竅立之齋前風過有聲如琴名風篁石】我媿心魂未齋祓螺子應爲賜湯沐故家好事譜空靑無此玲瓏袖中物【五代李贊華有奇石一峯目曰空靑府】閉戶看山道自尊出岫已嬾如幽人云根莫道慳膚寸望拜三峯禮七眞

鮑貞女挽詩

地下仍歸妹人閒免嫁殤仙娥宗鮑靚奇節邁共姜置簉因君舅勞心撫小郎休言儜弱女生气凜如霜

湖樓題壁

水落山寒處盈盈記踏春朱防今已朽何況倚防人

種蘆次趙谷林韻

詩人寄興屋三間移植蘆根爲破顏底用評花十戶賦偶然弄水一冬閒筍抽春味無過淡葉戰秋聲只守孱攲枕便成孤艇夢梢梢瑟瑟暝忘還

菽乳和許初觀

巷南有髯許髙情薄侯鯖袖出菽乳篇不異月旦評覼縷眾饌法語妙朱絲鏗吾聞古緯書豆爲靈殖精溲之塵垢淨防之風雨並囊壓粗滓去勺攪流膏澄炊若馬酒熟凝以鹵汁赬余泔滿匽棄素質盈箱盛日中咄嗟辦用佐蔬筍烹淮南好道術方士趨虛名黃金不可鑄遺誤劉更生但傳服玉方千載猶施行【虞伯生豆腐三徳贊云肘後服玉舊有方】瞿曇全其慈萊蕪益其淸惜哉柱下相齒落無堅城當時未噉此致煩諸勞嫇我老滋味薄杯案焉取贏才媿東家子無能發芳聲泚筆聊繼詠口福徒營營

題王麐徴義橋村齋圖四首

攻文惟汲古羣笑不逢時屢罷三年舉翻爲一卷師書聲穿樹響人影過橋知瀟灑吾廬似斜陽入硯池閉戶焚香坐深憑地主賢課余看藕蕩飯飽步秧田里社碑能作村齋句必傳圖中小平逺風物憶斜川【蔡邕有庫上里社碑村齋遣事詩金人黨懷英作也】

小學今多廢閒居世可逃虫魚箋爾雅艸木注離騷有暇談農事無人見緼袍相尋應不逺河水劣容刀腹便君自得影質久相忘婉婉諸童子淸淸此艸堂缸開問字酒牢臥束脩羊嵗晚歸期近眉間色正黃津門查蓮坡和予移居詩四首逺寄次韻奉酬

風煙迢遞兩鄕余逺道何由接起居寄訊但憑雙鯉腹將詩好敵百車渠宵來半面通淸夢海內詞人問敝廬彊比成都一區宅那知身擬老爲漁

神妙秋毫欲到顚水西莊畔有吟仙襟題柯古初編集琴訪成連賸刺船丁字沽分帆歷亂角飛城對艸芊眠討春衝凍相思句傳唱江南直萬錢【君家水西莊有數帆臺攬翠軒枕谿廊諸勝衝凍每尋孤嶼寺討春時上暗門船來詩句也】

我住城東小徑斜知君也入昔遊誇當時失把林中臂幻境如飄席上花變姓不隨齊範蠡舊人誰是魯朱家新來見說耽禪味手寫楞嚴浣俗嘩

擾擾輪蹄已習聞達人自著百年勲飛觴坐上知無數拜爵田間不復雲驟雨新荷催度曲靑天明月惜同羣爲君傾盡金壺汁他日蠻牋更待分

谷林和予菽乳詩令子誠夫亦繼作兩篇並示詞義兼妙用前韻爲答二首

通腸僅脫粟醒酒需佳鯖美惡舌三寸過此奚煩評儒生例說食金石侑鳴鏗防豆與熬豆經術俱研精誰令爲此乳淋漉原泉並肪白未諭挹漿甘而澄持餉衞霍室幾逢薄怒赬彭亨盜囊腹詎肯半菽盛天水賢父子句法妙煎烹朋牋遣伻遞澹泊如自名野夫久習嬾著論師養生楡瞑豆則重復恐妨遊行愛玆玉液鏈毛骨資輕淸經年抱愁疾寒影依江城調羮憶蔥指零落傷閨嫇塵滿舊屏障悼亡詩最贏往尋鍛磨齋夢覺香梵聲一洗綺語債淨饌先經營

有梁劉孝儀食愛具溪鯖五侯與九伯匕箸供閒評量腹節所受年可齊彭鏗柰何蜀黎祁不預膳品精仲殊禪林秀每令蠭糖並谷神濯垢膩胸似水月澄或防菘葉碧或糝姜芽赬當其入市初合伴筠籃盛此族徧燕朔不止誇南烹固宜儒者餐而獨以腐名雍雍魏三士踽踽魯兩生風味與之肖迂緩難偕行時乎遇寒凍乃抱冰稜淸端居喜博物匡坐擁書城豆花號腐婢小圃垂嫣嫇丰年百谷遂瓦缶縮且贏流傳勝酥作唱和如同聲【陸放翁詩新壓黎祁輭勝酥】岐亭凜殺戒刀機無異營

意林更出新語和予菽乳詩伴黃梅花見遺仍疊前韻爲報

叩戶送詩急有如裹芳鯖一門萃三俊正用臞翁評叔也壓彊韻灰裏撥陰鏗吾觀服食類以乳名最精石乳誇醜座侈與金釵並茗乳潑南唐破睡心神澄若將菽乳比儉薄應羞赬不聞郊廟祀嘉栗先粢盛已熟豆子雨何減函牛烹漢竇實豪宗同出多異名【明洪武中慈溪時銘季照夢墨稾有竇腐傳】燻胥竟自薦酒國方全生或襲鴟夷號亦冒人銜行𨿽非他偪處終遜玉雪淸君詩獨後勁偏師欲乘城嬈之蠟花枝佛妝綴燕嫇我亦怯穿縞敢恃突騎贏誰言譜蔬食卻似聞軍聲齅花且啜菽二事堪兼營【宋陳達叟蔬食譜豆腐條淡煮蘸以五味爲啜菽】

冒寒肺疾復作偶誤食肉委頓數日意不如菽乳之佳也四疊前韻寄敬身髙士索和

鄒平鏈珍廚惟數膾與鯖我輩酸寒句俗子休嘲評物小義斯大春麗兼鯨鏗食時持五觀無如菽乳精往苦徐家肺不飲疾亦並得風輒呀呷晏坐妨幽澄燒豬偶在禦鼓頰如梨赬比日廢中飡藥盌琉璃盛何惜三錢握買取片玉烹似擇水中乳法味難彊名淡成等良友美疢違傷生況復詩家景每工說曉行釡搖壁燈短店開山月淸異彼老餅師有暇唱渭城執防霧中花力作助吳嫇因思售者勞勝貧匪期贏【力勝貧出論衡】而我晚失學久負荒雞聲投箸起三嘆媿此空屏營

十二月十五日雪中同敬身集谷林南華堂觀蜀廣政石經殘本宋廖瑩中世防堂刻韓集作

園林蕭瑟云糢糊防角相與尋淸娛南華堂前好水竹梅枝橫出爭盤紆六花髙下舞巖岫似聽蟹爪行殘蘆頃之灑粉漸照坐駝裘烏帽主客俱分茶說餅解寒色天生一重屏圖凋年似此頗不惡況觀寶刻開香廚孟蜀石經僅一卷張紹文筆嚴形模周南疑誤辧輖字【惄如調饑石本作輖卽古朝字】月令注釋亡哥奴【毛詩儀禮禮記俱校書郎張紹文書禮記用唐明皇刪定本以月令爲第一李林甫奉勅注見晁氏讀書志】秋壑翹材有首選特築世防臨西湖雕防韓集稱善本紙墨精好久不渝降王狎客兩寂寞等爲亡國夫何殊流傳幸有經籍在千秋差免諡至愚武林城中十萬戶纎兒綺榻圍溫鑪雪中那得二遊合冷淡生活笑異趨詩成喚起鹿門子任徐今不居東吳

奉題旌門桑孝子文侯先生抱鐺圖【先生名天顯】

君不見陳遺鐺底焦飯母是飴何如桑孝子父病鐺底煮肉糜父病噎胃神漧燥食漸不得下肉糜滑甘何如羊脂入嗌易化久之疾革欲進羊脂亦不可得人命一何促難奪鬼伯手惟有抱鐺哭霜气穿破屋風聲吼喬木鐺有耳不聞此悲哉抱鐺桑孝子

樊榭山房續集卷二

欽定四庫金書

樊榭山房續集卷三

錢塘厲鶚撰

詩丙

新正試筆次許初觀韻二首【以下癸亥】

春來光景盡依然少壯心情可似前漸茁霜髭明鏡裏自回靑眼野鷗邊弦歌漫欲營三徑書卷猶應悔十年畱得梅花冰雪後南鄰北裏任燻天

結習分明著意刪置身逋客定僧間無方醫俗誠堪恨遇事稱佳亦彊顏郁壘我才勞紙墨醉鄕君且小塵寰閒中檢校闗心處除卻哦詩不復闗

八日集施北亭齋中

一櫂河橋踐防盟新年轉見舊交情詩過人日陰猶在簾受東風雨易生魁陸羮材闗節物捲波酒令入春聲尊殘又送蘋洲別無數靑山逐夜行【時惇復之湖州】

攜侄黼登吳山西爽閣望湖上齊雪

十日鴻雪天乍醒金鴉展翅光曨昤春寒畱此幻玉在急攜阿買行伶俜風扶兩腋上絕磴墮檐冰柱來殊庭庭中蕚綠華已破童子輟誦靈飛經西偏爲我開小戶翻身跳入申徒缾全湖只在幾席下峯圍銀浪搖窓櫺頗黎盆盛新水滿中有璇館浮如萍城陰練練鋪萬瓦蓋盡塵界濁且腥林梢陽焰動未動太素境欲還始靑眼前梨云尙就夢畫裏竹葉看揚舲恐教歸去洞天閉追摹戃怳忘眞形笑渠序白乏奇語詩成唱與羣仙聽

顧丈月田遺羅浮丹竈泥

尋眞髙步向羅浮曽向沖虛觀裏遊九轉已成仙嵗月一丸猶帶晉陽秋虹光幾度巖頭現赤埴今從掌上畱學取方回封戶法也堪獨往謝凡儔

次韻顧丈首春臥病遣懷四首

無柰春寒勁折緜劇談全似破枯禪泥幹久積庭陰雪日薄遲生水際煙臭味相憐同故疾心期取次得佳眠扁舟雙屐須料理肯把風光讓少年

燻鑪未忍別奇溫誰識先生冷意存不用書防子公力何曽裾撇季長門秦闗跋馬峯形壯粵嶠褰裳海若尊一笑枕中春夢醒秖如鴻爪了無痕

新年凖擬暫開顏有約晴街散痺頑老境那能三好具春光常是二旬慳【昔人言一春好天气不過二十日】荼勲藥福銷除病選佛期仙占斷閒拚卻窮陰過買夜尙畱梅月照屏山覓句無妨一字貧蕭然硯北自由身眼空寓物非畱物齒冷逢人更閱人雨水已來芳艸動麯塵漸放栁絲春髙車近見多傾覆不但長途畏獨輪

落梅二首用二宋落花韻

曲折疎籬亞字墻春風顚倒月荒涼吹來笛裏無窮恨飛墜樓頭第一香漠漠煙中疑玉面鱗鱗苔畔卽黃腸綠陰靑子差堪念不道空枝更可傷

老眼逢春益自傷花光寫貌最難忘隨風罷索巡檐笑著地回思照水妝幾防鹿胎余舊迹一痕獺髓浣殘香參橫爲乞相思夢云影依稀防石房

和沈房仲論印十二首

白玉摩挲衛靑篆虞家題詠陸家收姓名偶爾存天壤騎從何知是列侯【陸友仁有方寸小玉印文曰衛靑虞伯生詩云將軍騎從公主時豈意刻玉爲文章】

葫蘆宮井訪斜曛官印濃摹宣徳軍閱過土花錢又趙絕無屈曲少人聞【康熙壬寅予同吳尺鳧趙功千丁敬身鳳凰山訪古過葫蘆井畔老媼家出觀銅印一鈕縱廣二寸許小篆文曰宣徳軍節度使之印云淘井時所得欲買之堅不肯墨摹其迹以歸明年重過老嫗已亡印不知流落何地矣按周顯徳六年從吳越王俶之請升湖州爲宣徳軍以王弟偡爲節度使吾子行雲凡摹印屈曲盤回唐始如此今觀此印殆不盡然也】

兵象輕將漢印論誰言好古是雲門行間別署軍司馬狂艸淋漓詫醉髠【雲門張紳雲天下皆用漢印於名字之閒陰文屬兵象大唐傳載云永州龍興寺乃吳軍司馬防之故宅懷素嘗浚井得軍師馬印每艸書用此爲志】

四屧爭誇白石藏紛紛鐘鼎費評量好奇更有王都尉卍字回環吐佛光【姜堯章有白石生四屧印王晉卿有小印文曰晉卿珍玩於卍字中回環刻之】

珍祕永存虛語耳明昌七印繼宣和世間名迹俱塵劫不見袁荊簿錄多【唐王涯有永存珍祕印金章宗明昌七印一曰內府葫蘆印二曰羣玉珍祕三曰明昌珍玩四曰明昌禦覽五曰禦府寶繪六曰明昌中祕七曰明昌禦府嚴分宜書畫被籍入內府穆宗時出以充武官世祿成國公朱希忠以善價得之後以餉江陵張敗又遭籍沒掌庫宦官盜出售之其入嚴氏時有袁州司籍官半印入張氏時有荊州司籍官半印】

一自山農鐵畫工休和紅沫寄方銅從玆伐盡燈明石僅了生涯百嵗中【王元章始用花乳石刻私印見鐂績霏雪錄處州燈明石可刻圖書印見郎瑛七修類稾】

故瓦苔皴出未央曽傳金粟道人章時時韋帶穿爲佩眞樂無如吾竹房【顧阿瑛偶得未央宮故瓦頭朱伯盛爲刻金粟道人印吾子行有竹素山房我最嬾懷眞樂飛丹霄數印印鼻小韋帶嘗在手弄之欲和其四角令有古意】

閉闗頌酒屬蛾睂匕首夫人擅巧思不見雉臯雙窈窕書中有女畫中詩【宋奉華劉妃有閉闗頌酒之裔印予嘗見明妓徐驚鴻書扇印文曰徐夫人皆以婦人用男子事徐更巧合又嘗見冒辟疆姬人金玥蔡含合筆畫紅梅玉茗小印文曰書中有女畫中有詩】

追仿虫魚枉用猜底須獵碣辧纖埃秖宜規矩斯冰體好爲偏旁正誤來

何震密疎能結構文彭精巧更紆余許【初】徐【霖】歸【文休】李【流芳】風流在善謔應推孫太初【太白山人孫太初印多自制時有方惟一者一目而善謔孫爲制一印惟一每書輒用之李獻吉戲題其上曰方惟一目印制甚曲信是盲人罔覺其俗惟一知而亟毀之印制乃朱文三字相連而橫界其中寓目字也見徐元懋古今印史】

貴主當年重品題劫灰澒洞賸懸黎皜臣死後良工歇切玉何人更似泥【予友趙飲谷曽得明樂安長公主小玉印篆刻極精子爲作歌周櫟園侍郎云自江皜臣死無復能刻玉者矣】

絕藝吾鄕豈識眞布衣前數顧山臣城南詩老推能事肯刻龜螭與貴人【謂丁敬身】

同許初觀遊城北興福寺【寺爲宋薛左丞昻捨花圃地建】

新晴無伴與經行度能消世外情鄰叟誰知左丞圃野僧不避太師名疎疎緑竹穿空地澹澹靑山見隔城漫道賢愚同是夢黨碑千佛至今榮【朱弁曲洧舊聞云國子監無名氏題元祐黨籍碑曰千佛名經】

三月三日同許初觀訪魯秋塍山長於敷文書院卽事有作二首

萬松難覓昔人栽勝地天教講席開嶺上白雲閒不出湖中空翠逺還來先生正值成春服都養猶能治酒杯醉向層巓問蘭渚越山如髮隔江隈

長風不斷送雄談上已毋忘此盍簪詩國芳情花作骨儒門淡味水回甘曲江名噪同秋賦禹穴書奇約晚探乘興重來寒食近十分蒨絢看晴嵐

同少穆竹田惇復南漪飲吳山酒樓時桃始花薄暮泛月歸諸君送予至西橋別去

靑山繞郭宛遊龍對酒煙光分外濃春入花枝燒客眼望窮雲海蕩吾胸懷人袖有三年字倚健身辭九節笻歸艇市橋穿月影一時笑語最從容【時聞西顥將南歸】

徐丈紫山沒三年矣聞湖上故居名黃雪山房者已拆賣於人雪樵有詩弔之予亦次韻

逸气淩霄一劍飛眼中人物似翁稀百年無地悲華屋萬古空山隕少微春雨如聞吟屐響夕陽不見釣船歸門前鴨腳靑靑在爲訪遺蹤淚滿衣

題沈石田蹇驢覓雪圖

兩崖對矗寒空峭霽色云端迥相照瀑冰掛折板橋低千丈玉龍尾不掉山腰居人下無路狐迒迷窅窱疎林欹倒深磵埋獨憑危闌展孤眺長耳衝風前爲誰袖裏鞭梢若垂釣後者據鞍自呵手涕凍鼻中彊爲笑乾坤淸气入詩脾口不能言領其妙君不見歇後鄭五作相時心腸冷落無人知風雪灞橋驢子上何如二十四考居臺司又不見黃山先生句得髓圭璧絮鹽良可已詩名世號趙蹇驢何如頭鵝獻罷吟春水昔年瞇眼輭塵紅鑿冰不到河伯宮寒風密雪郭熙畫張之秋暑銷爞爞【丙辰秋日在長安觀郭熙寒風密雪圖於徐亮直太史席上】此圖物色將毋同眼明今見石田翁安得人間五六月移置宻雪圖當中我當爲文防拜廬山公

寒食同少穆初觀城南看花用東坡上已日攜酒出遊韻

熟食例多潑火雨江吐微云徧村塢三防五防欲霑衣見慣山童不我侮雨收沙路輭且平斜上層岡勢交午林中百舌哢春聲似與遊人相爾汝遺民那記白雁來近岫猶看靑鳳舞東風吹返美人魂楊妹劉妃心獨苦叢叢幻出淡燕支似倚墻頭懷故主微聞流水響佩環邀取新蟾鬭眉嫵意行復入古梵宮礎斷方花臥黃土西番佛塔滅遺蹤廢井桔橰灌蔬圃黒龍飲器閟金陵眞帖蘭亭迷處所木波不見老講師畫壁煙銷執鑪女一十六年追昔遊存歿闗心首爲俯吳【尺鳧】袁【舒雯】沈【欒城】子已泉下泉下傷春寂無語杭子【大宗】上書方待罪丁【敬身】趙【功千意林】棲遲掩衡宇荒祠依舊祈蠶官漠漠輕陰咽簫鼔重來白髮映花紅只有尊前周與許平生不數蔡充兒送抱推襟兩無阻憑君妙句發天慳嵗旣晏兮孰華予

次韻顧丈月田以羅浮竹葉符見贈

我生探奇心未暇歷幽窈側聞羅與浮合離冠海嶠劉仙有古壇解種不秋艸【金人馬天來賦竹句云人天解種不秋艸】亭亭挺瑯玕主人後天老夜吸沆瀣杯揮毫向翠葆淋漓太平符糾繆龍蛇繞至今畱靈蹤葉葉出意表虫鎪並蝸篆屈曲疊微可遇不可求詎屑釵頭裊閒居窮山經類不遺細小晚逢丈人厚詩格倍精好先以丹竈泥圓如芡堪齩次第贈數翻片碧覻天巧書癡笑識字學媿蟫魚飽何況云雷文多怪緣見少更聞玉局翁灑墨亭山曉竹間葉防斑感物豈異道安得手摘之與此爲二寶【東坡過瑞昌亭子山題字石壁防墨竹葉上至今環山之竹葉上皆有墨防出僧道璨桞塘外集】願尋絳囊佩同試鹿盧蹻虎豹迹俱潛鴻防首初掉翺翔雙髻峯名嶽恣搜討問年將書亥禁飲休犯夘齋心訪隠訣一禦籜龍矯再乞安期蒲坐令白髮掃

原作

【仁和】顧之珽【搢玉】

羅浮耀南離巗崿深且窈玉乳與金膏隠現半霞嶠陽崖產肉芝陰澗生朱艸遇之一采茹換骨能不老所嗟塵世人入目等蓬葆常聞十三峯籠萬竿繞圍徑二十尺其長矗云表作篾環無端節目窮要葉大如芭蕉風來緑裊裊更有劉仙壇符竹卻瑣小髙秪數尺彊單復各佼好一葉兩葉中篆籀若虫齩枯腴自區別紋畫甚儇巧余昔展衰步探歷未曽飽今以轉贈君博物理難曉云可辟不祥符籙有至道稚川載登涉引據按靈寶【抱朴子登涉符引靈寶經以保日義日爲吉】入山宜佩之舉足任蹻蹻精鬼俱遁藏虎狼皆震掉畱俟五嶽遊幽奇遂徧討毋須擇天禽【書符以天禽日宜入山】不待覓剛夘諾臯及太陰祕祝多僞矯惟有攜此符諸術盡可掃淸明後一日魯秋塍招同顧丈月田許初觀看花山中分韻

城南約在許再攀風磴直上礬頭山故人喜作此山主看花不用開門緣坡蜿蜿得細路長紅小白爭妖嫻玉壺臺邊富奇石一花一石相回環花梢湖影展曉鏡諸峯浮渲梳新鬟風光如此可不飲酒脯更破先生慳興酣花下或成夢夢作蝴蝶飛翩翾我輩幸無世网防豪气豈受名流謾笑看修竹有彈事合羨野鷺多淸閒芳時晴景古難得處處拜埽呈膏糫只愁明日風雨驟碧翁善幻如黎靬吳牋襞就字艸艸醉語請君方便刪次日顧丈載酒邀同少穆初觀就飲秋塍於山中同用昌黎山石韻

宿雲巖際光熹微昨日花好今日飛初飛幾片花尙好莫待緑葉枝頭肥人云虎頭最癡絕迎繁送謝世所稀挈壺攜榼到故處愛花汲汲忘朝饑空山寂寞二百載但有誦闗林扉天賖勝事在今日紅防素蕚吹霏霏狂歌豪句裂崖石轟飲一解酸寒圍酒痕未洗此又涴莫惜白薴裁春衣長恨古人不見我六龍羲禦無停鞿請君試聽陌上曲斜陽自逐香車歸

西顥自都下歸里數日卽有閩中之行詩以送之

一尊三載得相同過嶺輕裝趁曉風舊雨能來今雨外歸程並在客程中舉氊書好才稱捷橫槊詩成气自雄【時客將軍幕府】春盡到逢丹荔熟平安先報海天東

題周少穆所藏馬和之小景二首【畫上有楊妹子題雲雨洗東坡月色淸市人行罷野人行莫嫌犖確坡頭路自愛鏗然曳杖聲東坡黃州作也】

六飛當日駐錢塘曽畫毛詩馬侍郎五百年來遺墨盡秋林曵杖見吳裝

便娟小楷媚多姿似見楊家弄筆時南渡已無文字禁宮闈也愛寫蘇詩

諸公詩來兼詠山石予詩似有未盡再用前韻賦一首

畫水最數孫知微崩灘駭浪勢欲飛畫石最數畢京兆深坳淺凸瘦不肥誰知石亦有水勢萬松嶺上見者稀突如灩澦數閒屋險如盤渦掉蛟饑軒然大波逼檐際諦視始覺居巖扉山中之人以爲玩飽此朝暉與夕霏今辰分取更供客靑鞵同闖書城圍看花酌酒枕石臥白雲冉冉生我衣山空晝寂眾禽響嘲客徒步無金鞿金鞿不若徒步穏醉踏花影敧斜歸

谷雨前一日同顧丈月田周少穆金壽門丁敬身施竹田吳惇復張南漪泛湖二首

落花片片防衣斑湖上佳遊尙未閒人影不離春水舫詩愁都在夕陽山漁莊欵乃烹蒓去僧院畱連試茗還爲謝垂楊如舊識白頭慣見舞弓彎

年時春思盡銷沈老去湖山興不禁擬拜東風侯萬戶誰遮西日價千金梨花酒熟江城晚杏子衫輕水寺深容易隄邊各分背數峯平逺又成陰

同作

【錢塘】吳城【惇復】

三分春色漸成空猶有殘花爛漫紅病酒不嫌新戶減看山更喜舊遊同雨前槐火催煎茗扇底香塵暗度風如此晴湖應見慣尊前大半白頭翁

同壽門敬身登寶石山天然圖畫閣予不遊此已十四年矣用前韻題壁

山樓孤絕少人登妙友同憑記昔曽林气暖時蒙似雨湖光空裏淡於僧畫尋白石無殘墨【沈啟南曽寓此】榜賸樗寮有痩藤【湖山勝槪扁張卽之書】十四年來筋力減峯頭直上笑猶能

桑弢甫水部買得元人百家詩後有小牋黏陳氏坤維詩蓋故家才婦以貧鬻書者惜不知其裏居顚末爾讀之有感次韻一首並徵好事者和焉

姓字深閨豈易知偶傳紙尾賣書詩難追冩韻仙家事應共牽蘿絕代悲彤管更添髙士傳墨卿別注有情癡廻腸似共縑緗往惆悵令人展捲時

原作

陳坤維

典及琴書事可知又從案上檢元詩先人手澤飄零盡世族生涯落魄悲此去雞林求易得他年鄴架借應癡亦知長別無由見珍重寒閨伴我時【丁巳又九月九日廚下乏米手檢元人百家詩付賣以供饘粥之費手不忍釋因賦一律媵之陳氏坤維題】

訊筠谷足疾

杜門計好合逡巡謝遣庸醫病未眞宗少文爲臥遊客白居士作坐禪人【香山詩足輭妨行便坐禪】枕邊書卷欹翻午樓上花枝逺望春猶有不妨談笑處祝君將防長年身足疾臥牀已閱一春谷雨日防樊榭枉存並慰

以佳什次韻率和

【錢塘】鄭江【璣尺】

無復澆愁酒數巡科頭偃臥任天眞讀書未必窺全豹閱世誰憐號半人重惜鶯花三月暮空辜平逺一樓春勸君努力追懽賞領略風光現在身

廣陵同人招集花畦看芍藥四首

三三徑在艷香中窗戶玲瓏一水通尙有江南寒意思畱人四月賞芳叢

又是揚州櫻筍時三年前事費尋思重來也擬修花譜不道劉郎鬢有絲

分畦結屋祀花姑金剪甘泉雅稱無爲向惜花人說道曉來風露不禁扶

風吹笑語隔簾波畫航輕移此處過我與王郎【載揚】同是客玉杯情重主人多

漢銅雁足鐙歌爲半槎賦【槃下銘云竟寧元年防爲內者造銅雁足鐙重四斤十二兩防武嗇夫霸掾廣漢主石丞賞守令麋防工衣史不禁首山宮內者弟卄五受內者】

蒲阪首山靑逶迆黃帝鼎成龍胡垂戰且學仙事絕奇茂陵劉郎始祝釐流傳奕葉惇書詩猶崇祀典敞云楣妍蛾無姅夕侍祠金釭如虹摻手攜望靈之來月出時神光下屬風披帷翩然而逝不可期勞心悄兮煎蚖脂陰精沙麓祚始衰效祥安得齋房芝後代蛤彩瑩瓊肌不照緑綈方底兒此鐙行第人見之細數瑤瑟彈冰絲銘字儼如沙畫錐內者嗇夫掾丞令年是竟寧嗟已竟制器尙象古示儆隨陽有序亦天性銅花涵碧秋水淨雅勝羊頭與鳳柄夜涼可親宜放鄭千年瓠史寄閒評君家自發短檠詠

五月二日集小玲瓏山館觀李遵道古木幽篁圖【欵云至治癸亥十一月卄有五日薊邱李士行遵道制】

溽暑集林亭軒窻喜塏爽黯慘尺幅中風枝互偃仰此君近醉日晚筍穿幽壤因依靑銅柯挺挺絕無黨要之气味同詎作榮枯想薊邱名家子畫法不可兩筆傳金錯刀格肖瑚綱盤根積澑痕密葉分泉響題字正癸亥事與年籥往駛雨送微涼偏宜今日賞

同人攜茗集張漁川齋中試惠山泉用涪翁韻

吳客逺來好風俱扁舟載泉兼載書梅龍貪睡鞭不起分得數斗纑塘珠鬭茗須鬭芳而腴羣賢列坐鐺腳如嗟予微疾不能飲湖目但思蓮子湖【予以病戒茗煎蓮子代之】

同作

【臨潼】張四科【漁川】

平泉飲水置驛俱好事應得牽聨書瓦罌遺我作茗防旗槍鬭試湯翻珠舌本小啜甘露腴米老稱兄我亦如當前一任傖父誚渇吻直欲無江湖

漢銅龍虎鹿盧鐙歌爲敬身作【銘四字曰宜子孫吉】

今年曽詠雁足鐙新詩傳唱滿廣陵歸來江上訪髙士又見一鐙奇可稱鐙似舟形本無足亦非錠中堪置燭【呂靜韻集無足曰鐙有足曰錠徐鉉云錠中置燭謂之鐙】偃則爲蓋仰爲盂盂乃有咮中有軸鹿盧一轉一惆悵心在兩京千載上焚蘭照影復何人可憐漆炬迎幽壙盂底鏤文出良手靑雕素威分左右【後漢書張衡傳左靑雕以揵芝右素威以司鉦注靑龍白虎也】銘銜三字宜子孫子孫今日知誰某廬江李氏昔得一獨少羲文片辭吉江淹漫嘆庶人鐙充庭艷帳何堪述與君莫師無眼禪頂禮白石蓮花前燈傳無盡詩無盡試與佳兒誦此篇

曲陽孫晴崖明府寄唐北嶽廟李克用題名碑拓本

咸通以後唐運䢐黃家日月誇休符狂童犯順據帝座天子下殿奔成都淮南節度靜如死滎陽相國憤不蘇易定將軍哭隨駕號召大帥行天誅雁門九郎勇蓋代義兒奮迅生馬駒望春宮前蹴踏處沙飛瓦震相吞屠都都統論功第一收城建義應無殊翠華自此亟返正王公封賞懸非誣英雄不殞上源驛力爲姻舊親援枹膽落幽鎭兩凶豎講和解甲歸飛狐猶恨汴讎未遽滅矯首東望郁以紆是時道出安天廟同申祈報憑靈巫誰知光嶽已分裂惟有正直神所羭銀鉤鐵畫隴西字多年風雨龜埋趺我友牽絲政優暇命工構屋看重扶一番拓寄正炎夏凜凜勁气生眉須

秋齋夜宿

新秋未䢐暑夜气先侵簟空館心悄然求夢翻成魘醒聞竹聲喧播蕩仍掩斂秪有故時簾因風時一颭

次韻惇復秋夜有懷堇浦

秋夜懷人百不宜憐君去國意遲遲上書北闕身無補祖道東門鬢有絲鶴睡已知更幾轉蛩吟漸覺嵗將移歸來仍是南村伴酒釅燈明共賦詩

題友人讀書圖

人言明山賔讀書何堪官君胡讀不輟豈樂在考槃不見當路子百年但笑端臧谷等亡羊我自惜跳丸仲任苦閱市令狐常借看況此籖帙富津逮知非難是身椰子大萬卷何處安憎人異郗公中有渤澥寛

秋夜不寐

蕭然欹枕有餘淸疑是千林訴不平一室靑燈和月暗滿空涼雨挾潮鳴心依故處偏多感秋入衰年最易驚只恐明朝攬圓鏡白須新見兩三莖

七月五日滿月精舍同汪旭瞻坐雨用東坡韻二首

人生違鄕閭膠擾徇所務念子歙浦來寂寞早秋度相從問字餘香飯靑蔬煮坐聽窗前竹雨腳喧萬縷風驅云行西一席天影露起祝盋底龍四野待傾注雜樹響城隅蔓艸城上此間夜色幽想見佛燈亮旣霽行歸休野水有微漲緬昔白駒張畚築事一餉【杭城爲張士信重築東城拓地三里至今曠如郊外】閱人寧足計望古吾何愴長歌敵秋气放士老更放

西林過滿月精舍

不見幽人久香林興獨乘學多先識字年長欲依僧竹影掃空壁虫聲棲壊塍秋蟾圓幾夕靈鷲約同登

齒痛

齒剛每先折古語良非虛病因從口入致此溯厥初吾生歷荼苦嗜甘廼其疎見飴若養老得蜜如癊除遂令齦齶內有妖爲安居齾似蛀蚛石動比車秋來忽作楚呻吟廢翻書五十又過二早衰惜居諸世味已飽諳長此安齟齬但憂卽漸墮齳然無復余少畱了殘齏丹朱許我歟【龍魚河圖云齒神名丹朱】

雨中金燈花

盡日淒涼雨叢花照素秋碧檠看最痩紅艷欲俱流有淚長門夜無人小院幽更憐湖畔路翠燭冷颼飅秋曉同旭瞻湧金門外渡湖至金沙港

山遊屢有期人事每牽紲昨因林僧約蓐食興始決適玆積雨餘天水共澄澈宿云脫諸峯秋鏡眉影列我舟其中秀色飽攬擷俯窺魚乘空樂意兩無別環洲渺荷芰樓臺互明滅去去最宜人涼蛬鳴不輟

行春橋道中

石橋橫澗曉登登臨水時逢洗鉢僧踏破秋光入松影不辭路滑訪南能

遊靈隠寺巨公飯予於面壁軒

去年秋雨聲蕭颯面壁軒中寄禪榻曉起推窗失四山白雲正滃神尼墖今年秋霽風灑然鐝頭重舉舊因緣隨時喫飯看山坐不是諸方五味禪

巨公重建春淙亭於淸繞橋詩以落之

髙僧能復古結構樹陰間倚檻宜聽水登橋好看山魚隨落花出龍帶晚云還只在斯亭下來春賸占閒

下天竺寺後尋三生石

秋滿空山艸樹平澤公遺迹此經行風篁解笑有眞意蒼石能言非俗情浮世無端傷往事故人何處話三生裵回欲問林間笛桂子峯頭待月明

書柘湖張龍威長短句後二首

蹤迹江湖燕尾船一回相見一流連新詞合付兜娘唱可惜紅牙久寂然

樂笑翁今不可回補題五闋屬淸才薛家鏡子塵昏後淒絕何人喚夜來【龍威有和予續樂府補題五闋其天香賦薛鏡云粉潔休磨塵輕不染識取夜來名字深有感於予懷也】

堇浦歸裏同諸君過報國禪院池上分得時字

故人罷官歸水月同襟期秋聲了不聞如僧退院時坐石鳥下樹叩檻魚出池夕陽沒荒城歸去無人知

夕次石門

望望石門縣秋煙路欲迷村深忘逺近月出辧東西桑影過橋密虫聲傍水低吾衰怯風露敢後暝鴉棲

過嘉興

不到禾興郡於今又八年尖頭學繡塔平底載花船波冷鴨羣語風髙鷺獨拳只除須鬢攺何處不依然

曉登虎邱別戴綸長

風吹靑桂枝石徑何嫋嫋言登千人坐放眼閱淸曉片月尙樓角初陽已塔杪香殿上盤旋飛梁俯幽窅兩崖裂秋碧椷劍天影了直臥古樹深倒聽墜葉小地勝忘羇遊心淸絕魔嬈故人此爲別益我回腸繞遙知陟層顚雲帆在縹緲

晚過梁溪有感

九龍之山山九峯峯峯晚秀凝雲松我見靑山輒心喜靑山見我如爲容卄年來往梁溪道可憐不見靑山老繭紙題詩此際同竹鑪煮茗當時好三面看山暝色催舊遊零落使人哀【昔年惠山主人汪上捨靑渠王吏部蒻林俱已物故】依稀第二泉邊路半在蒼煙落葉堆

嶰谷以棲霞僧所送木見贈

昨日繖山山有信秋黃新摘滿林煙气含酸味偏宜客形借癃名合近禪一種苞苴足幽事十分燻習伴無眠裁詩爲憶明居士更擬抽帆上寺前

九日半槎招集行庵以仇英畫淵明像爲供分得歸字

天公惜重九昨雨今朝暉出郭有成約小築傍禪扉蘭一彈指密林翠四圍刁調無罷風將作焜黃飛撫時共淸歡幾榻含幽微慨然想陶公妙畫猶依稀如詩枯而腴相者空舉肥采菊薦一巵願爲公白衣俯仰千載下人事多纆徽此中有眞意非公誰與歸

同授衣廉風遊建隆寺用沈傅師遊道林嶽麓寺韻【在揚州城北宋太祖徵李重進駐蹕於此勅建爲寺】

淮南訪古難盡論出郭坦迆馬可奔忽聞寺擅大宋號一林黃葉開祗園當時李氏此重鎭雕靑天子宅相尊病龍上升帝命攺戰功猶憶超何樊【樊愛能何徽】比肩事主趙防檢肯爲泥首延朝昬親徵致煩黃屋駕禪枝更閱七萃屯殘碑臥地字暗摸頽垣掘斷無三門山僧去後佛火滅余憤夜照荒燐防歐史不書韓瞠眼議論誰復能歸根圭齋別立三臣傳大快人意釂滿樽房陵半防瞥眼見陳橋一詔隨風翻圓通寮中袒背字重圍何術能騰軒【贊寧續傳載雲開寶末江州圓通寺旦過寮中有客僧將寂滅袒背以示其徒有雕靑李重進三字】莫言幻境等空寂綱常足以扶黎元

樊榭山房續集卷三

欽定四庫全書

樊榭山房續集卷四

錢塘厲鶚撰

詩丁

同方西疇閔玉井陸渟川自紗帽洲江行至靑山作

萬頃琉璃一色鋪天教晴意上殘蘆乾坤雙眼人將老風景千年世不殊建業水從全楚下佛貍祠近暮山孤明朝期我蕭齊寺還有金焦腳力無【予於庚戌晚秋遊京口三山已十四年矣】

泊龍潭聯句

渡江已一舎【鶚】入港逢三叉樹隱塔突兀【玉井閔華】帆轉山谽谺鷺影過秋水【鶚】雞聲隔蘆花斜陽半峯色【華】小泊依人家【鶚】

宿攝山渡

沿流望繖山亭亭行艫首疎云其巓零落古渡口淸月出復翳風燈照衰柳平生江乘夢三嘆未曾有人語潮生時雞鳴霜落否輾轉候天明披煙偕勝耦

遊攝山棲霞寺畱止三宿得詩三首

諸峯圍圓天靑蒼不容罅廣塗入香門正殿儼云架有懷明徴君髙躅久代謝山靈收積雨松風本無價東嶺鳥道通一一嵌精舎澗泉杖底鳴苔龕石面亞遐哉齊帝子佛事壯堪詫維時秋冬交黃葉滿衣下似曾識前生肯負雙不借

初爲棲霞宿孤月似畱客裵回出東峯已覺林際白共坐疎松陰滿地橫畫格山深風早寒諸天去咫尺倚杖聞微鐘瘦影寫巖石黙數淸境最迥與下界隔長嘯猨鳥驚今夕是何夕

朝光蔽深竹陰生西谷西細路僅一綫旁有百尺谿岌岌石相倚其色蒼而黳歲晏水脈斷不見下飲霓髙巗蘚蝕字漫滅二徐題誰爲噉名者更鑿靑雲梯取道中峯半俯視眾岫低峯腋松雨來江光忽淒迷詎敢惜霑濕明晦態不齊策勛木上座絕險相提攜

攝山雜詠十二首

明徵君碑【唐髙宗禦撰相王府侍書髙正臣奉敕書】

居士八辭徴異代動帝王侍書筆有神磊落載天章商略拓翠墨用實歸時裝

舎利墖

隋文遺浮圖石函瘞云嶠下鐫佛湼槃繪事顧陸肖柰何完顏軍缺落付劫燒

品外泉

引杖試靈源暗筧通積仰出石蓮花珍池似阿耨我來爲品題淸寒不可潄

千佛嶺

偃松列如幢層累得殊勝二分趾外垂傴僂上危磴初日照金容髙下難定

翠微庵

霜風放嚴晴墮葉雨無極隔籬禮磬聲不攺翠微色揖客登僧樓轉覺嵐陰逼

中峯澗

蔓壑一枝水逺自中峯吐隔竹鳴佩環絕憶栁州語僧房靜夜聞月來風起處

試茶亭

言尋白乳泉臯盧未攜至不見試茶亭空畱試茶字猶勝徐十郎山前設茶肆

般若臺

精廬黃葉中間以修筠裹般若本非臺蒲團銷七个乞我佛前燈中宵吉祥臥

天開巖

絕徑上厜防劖削無堅頑一橙橫舄下南宗著色山髙空指飛鳥逺自蔣陵還

白鹿泉【泉上有明李言恭篆書三字】

澄浸山腹天影露半珪傳聞初開日雪色飲伊尼誰知臨淮侯興與桑薴齊

靳尙祠

楚臣佩菉葹林表曽現形自受度師戒不食江魚鮏我非離憂客坦步半山亭

白雲庵

林深老屋斜日落山風大一僧拾橡歸延客聽虛籟爲憶曾遊人迢迢白雲外【謂嶰谷半查兩君】

畱別棲霞寺久林禪師

幽尋不惜路岐遙冷淡家風久寂寥洞上禪燈今再續山中浴鼔早相招髮分艾色知同歲手指松根話六朝別後茫茫隔煙水寄書何處附歸樵【師與予同壬申生】

次韻樊榭居士山中畱別

釋界淸【久林】

白雲紅葉隔城遙日掩禪關臥寂寥苔逕偶因髙士埽幽人不待野僧招欣登峻嶺參千佛笑看蒼松問六朝此去金陵多勝迹新詩惠我寄山樵

自棲霞至金陵道中有梁始興王憺安成王秀吳平忠侯景墓石麒麟墓碑猶存蔣王廟在鐘山之麓太平門外城下卽後湖也得四絕句

巢烏送客又飛還霜樹參差古路間偸得定林詩裏景蹇驢滿意看鐘山

梁朝遺迹未銷磨運去王侯可若何突兀田間牛礪角閱人誰似石麟多

蹔憩吟鞍拜蔣王云旗髣髴防重岡不教廟額仍稱帝豈爲流聞望子香

薄日殘云黯欲晡避人漁艇占枯蒲城根斷續明流水不問心知是後湖

登淸涼寺【寺爲李后主避暑宮】

石城山上寺云是李王宮路折三休至江橫萬里通吳帆如鳥白楚樹入云紅竟日同吟眺秋衣不耐風

秦淮懷古四首

佳麗江山入暮秋秦淮從古擅風流殘陽半隔烏衣巷緑水斜通白鷺洲事去興平空拜爵天亡歸命不成侯當年大有傷時語一曲淸歌在漏舟

回首中原接戰塵但誇天塹渡無因阿誰肯墮新亭淚有客猶尋舊院春防冠蓮臺王學士名喧桃葉顧夫人蛾眉前後皆奇絕莫怪羣公欠致身

南都近事鬭妍華北裏妝成勝若耶妙妓新帬吟蛺蝶君王特敕問蝦蟆匆匆時節爭鉤黨艸艸兵戈散內家贏得渡頭殘栁在瘦腰無力倚風斜

女墻東畔足流連只少劉郎好句傳長板橋空餘舊月回光寺古賸寒煙荒畦盡種瓢兒菜樂府新停燕子箋聞道樵童閒換酒井中淘得墜金鈿

宿長幹寺僧房

閒房晏坐處幽絕到何曾小防因耽靜淸談嬾對僧香焚石上月墖禮樹間燈此地秋堪餞吟成秋捲稜

歸舟江行望燕子磯作

石勢渾如掠水飛漁罾絕壁掛淸暉俯江亭上何人坐看我扁舟望翠微

洪熙古刺水歌同全謝山作【銅罐上刻云洪熙元年熬造古刺水一罐淨重八兩罐重三觔】

哀牢九隆漢所開唐代六詔爭喧豗玉斧畫河段氏立阿殉節梁王摧濠梁眞人設郡縣炎徼西南俱革面分司古刺始羈縻【永樂四年大古刺土酋潑地那浪入貢立宣慰司又立小古刺長官司】貢琛莽怕旋來見【洪熙元年底馬撒宣慰司署古刺司妹壻跌倒莽怕入貢】取寶船回卹逺夷萬方輻輳仁宗時此香不減芬陀味此水應超蘇合池甲煎百和花盈缶六一泥封篝火後斑衣染麝鐻耳酋珠絡挈缾馬郎婦熬成細字鐫靑銅進入春風生六宮一灑羅衣長不滅氤氳願與君恩終可憐債帥如香尉購得朱門媚權貴分宜遺臭塞兩儀當時壓倒龍涎气【籍沒嚴氏有洪熙宣徳古刺水十三罐】枕頂餘芳世廟修禦衣小炷純皇畱南都譜記春橋顧勛戚方傳恭順侯華胥舊事無人識流落江南並江北金仙鉛淚一函中夢破香銷彈不得

浮山禹廟觀山海經塑像三十韻

淮海皆平壤隆然片石支中央居混沌明徳鎭阽危不共羅山合還同息壤遺媼神唐日觀江水漢家祠永永尊文命湯湯罷怨咨黴形猶帶瘦髙棟反如卑柏翳承虛寢狂章侍玉墀風雲生怳惚土木出恢奇憶昔鴻荒逺寧安婦子熙神姦渾不辧人獸互相欺枯步窮幹奧方只駭地維蛇操何蚴蟉鼇抃更躨跜林出刑天舞巖藏貳負屍應龍飛有翼精衛溺堪悲博物推中壘傳芭望少姨兒坪終古詫母石至今垂經可百虫證功堪四載追解裳嗤適裸鑄鼎訝逢魑定括河圖像徒聞太史疑規摹非近事指防立多時六月當初降千村走禱祈笙鏞應間作巫覡尙謳思蔓前年決魚頭萬室爲空紆謁者策屢費大農資呵壁吾將問搴茭且補痍牙須雄此輩祕怪孰攸司落照明低塔寒飈響女陴惠之前有塑靖節後無詩沃野居難卜丹邱到未遲如聽赤縧使歷歷話幽姿

集方環山齋題明寧獻王畫

寒齋延明曦壁訝數峯接其下松檜陰鬭水穿石折巖扉中有人停琴展幽牒侍立雙玉童衫袖空翠裛我疑盧鴻一期仙磴可躡諦觀出寧藩珍重墨林笈髙皇十七子龍種何蹀躞晚年慕沖舉自抑金川捷幸非七國敗思與八公揖此圖寓意耳深蘿神隱愜渾如匡廬云尙褭艸堂頰太息南昌城空宮塡落葉

金陵移梅歌爲嶰谷半查賦

小玲瓏山館隙地髙髙下下多種梅主人性癖愛奇古更令逺訪江之隈蔣陵气暖首靈谷花匠家多住鳳臺根蟠數世仍防墢萼防十月先含肧殷勤揀取六七本乘濤東下將春回江神豈是妬花者魚龍鼓鬛揚其頦封姨拗怒得無恙園丁上番工移栽南枝記取解束縛凡卉見之皆輿儓淸泉百道足生意微陽潛伏扶新荄西疇居士稱好事行防招客銜深杯酒闌客起寒月上疎影一一堪疑猜挨石鬅鬙鎖水怪循墻屈曲藏凍虺預想他時雪滿眼髣髴此際香橫苔不須健步煩杜老芳心更用狂吟催

冬日同人遊廣陵北郊作

出郭少塵事短晷殊淸嘉輕冰犯孤艇敗栁何鬖髿捨之度蜀岡一徑縈修蛇環溪有小築宛似甫裏家不放能言鴨但種淩風花新舂飽香稻餘力窮幽遐偕行陶謝手畫意看盤車人影殘陽裏轣轆誰能遮紆回堡城曲髙下新塘窪往者李鐵槍於此紛攫挐臨安運未畢紅襖歸泥沙晚入鐵佛寺竹間見餘霞老僧指廢殿猶以楊吳誇英雄三十六寂莫盤昬鴉何況墟墓間陳人去如麻茫茫識誰氏旣朽同浮苴吾儕稱達者野飲興倍加吟作隨意詩醉墨風中斜

十一月十三日廣陵紀事戲答諸同人作二首

豈是風懷尙未衰鬢絲禪榻已心灰恐教人種年來失又遣香車客裏催名士肯分閒館貯【謂嶰谷半查】詞流許借聘錢來【謂恬齋西疇南圻漁川】居然添得詩家事不比金釵二十枚【用南史周盤龍事】

廿年書劍兩無成贏得江淮作達名盛徳何傷笑安石閒情不礙賦淵明占香夢驗消寒夜爲客心酬舊雨聲歸到故園春正早玉梅花映綺窓橫【緯略引夢書云夢得香物婦人歸也】

防溝廟

防溟一道到江回遺構何年亦壯哉越國已將藏甲賀晉人曽見好冠來祭余稻蟹猶風俗夢斷梧桐有劫灰枕墣早知從直諫中原牛耳得追陪

題汪旭瞻蘆溪書隱圖【以下甲子】

汪子有書癖長懷萬古情與人殊嗜好無地著功名老屋碧蘆繞故溪春水平靑燈耿遙夜鄕夢畫中生試燈前一日同人集趙谷林小山堂觀流求國官工松元泰新刻墨譜用山谷松扇韻

疎梅刺檐蠭撲紙瀲灩春杯歲相似酒半娛賓更絕奇一帙歡斯副墨子佛帳煤新翠餅寒是中望若三神山我疑徐市逸書本只在東溟支島間【流求去日本甚近故用歐公日本刀詩意】

元夕雨中集吳惇復缾花齋分得何字

佳節悤悤僂指過故人有約共婆娑杯中酒勸迂辛似席上詩如小庾何【唐人有上元夜效小庾體詩】聽雨簾櫳燈影颭衝泥巷陌屐聲多翻思舊日經行處看徧交枝萬眼羅首春連雨兼旬借閱谷林新購宋槧僧智圓閒居編用前韻

薄無痕知宋紙髙人獲之球璧似開椷處處見西湖瑪瑙院僧中庸子閒泉幽徑迹荒寒湖波依舊繞孤山春來懊惱連天雨開落梅花濕翠間

初晴曉行湖上

一年難得是春晴落盡梅花始出城半白煙橫山淡冶初黃栁照水空明自披絮帽寒猶峭才上籃輿趣便生底事不教浮艇去尋僧又過亂泉行

春夜訪巨公於雲林宿面壁軒

昨與林僧有夙期明燈定板話移時重修靈隱千年志更續西湖八社詩鐘學龍吟春磵響松和猿梵夜堂知漸看海色梅梢上消受輕寒拜本師【明嘉靖間西湖有詩社八曰紫陽社曰湖心社曰玉岑社曰玉巖社曰南屏社曰紫雲社曰洞霄社曰飛來社社友祝九山時泰髙潁湖應冕王十嶽寅劉望湖子伯方十洲九敍童南衡漢臣沈靑門仕分主之】

二月三日同少穆竹田諸君集湖上題酒樓壁

湖上羣山列畫屏探芳齊上上船亭春光更比去年早詩鬢不如前日靑正滿水應爭澹蕩未開花似惜飄零魚羮宋嫂猶遺俗何事尊中限醉醒

次韻堇浦春日書懷四首

里社追遊每拍肩投簪又是入新年移家幸有琴書共卜築欣看樹石連不守庚申緣道在偶占甲子得春偏始知上界多官府今向人間見斥仙

六街堀堁夢才醒艸色何妨滿戶庭洛下憶曽修禊事淹中悵未了遺經當簾山月鉤簾見傍枕春潮轉枕聽此是城南招隱處新詩暇日上重屏

獨坐杉亭蔟絳趺看花折簡不煩呼從無長物稱名士雅有閒情屬固姑酒畔俳諧編作集墓堂文字積成逋與君共喜慈顏奉未敢人前號老夫

端居風物際升平不覺吳霜防鬢生上冡年光潛委巷趁朝淸夢入嚴城噉齏元是儒林味焚艸無勞後世名有約出郊眞興劇栁花如雪愛初晴

二月十四夜同周少穆胡又乾施竹田吳惇復汪旭瞻施北亭西湖泛月共賦四絕句

滿湖雲水濕如灰直爲桃花冒雨來已尋僧寺中宿峭寒忽見晚陰開

湖上鳴鼃盡屬官靑紅亭館亞層巒東風也似撩詩思栁外吹來月一丸

水靜初鎔百頃銀游船歸盡閉重闉莫辭蘸甲十分飲月地花天只七人

月下看花不肯紅沿隄花影壓孤篷春煙夜半生波面髣髴靑山似夢中

曉行蘓隄作二首

乍披衣起曉鴉前月落春空栁映船半醉半醒行藥客不晴不雨養花天堯時甲子今重見唐世淸明此尙傳偸得湖邊成信宿向人誇道是頑仙

破曉招尋不待呼山煙水霧斂還無樓頭栁眼如窺宋隄上花枝總姓蘇價重十千春易買才髙八斗景難摹惠崇小有丹靑手肯爲佳遊寫作圖【聖因寺大恆長老爲作春湖月泛圖】

吳山賣卜行爲許初觀作

吳山新雨道少人石巷古無風塵開簾忽與許子遇白須蕭颯談齦齦許子才筆淸而醇五經紛綸井大春屢幹春卿不得進馬磨豈療文休貧去年束裝爲客遊一言不合東諸侯著書自比習鑿齒賣卜定齊顏惡頭我聞四千九十有六卦孤虛飛伏分成敗何妨俗子握粟求自見名流攝衣拜入戶空占銜筆蛇夜深背癢無人爬老夫如應枯楊象不羨長安擇壻車【時初觀有再娶意因以戲之】

陳居中蠻王入貢圖

開緘絹素凝煙霜筆迹纎妙窮豪芒七國人物在右方嘉泰待詔蕃馬長丹邱博士官天章八分題識俗頗詳顧瑛私印謹所藏職貢一一來梯航嬋媛四騎君袂良非畀彌呼名女王侍兒手捧沈水香鑑井而孕何荒唐持衰渡海不得望眞臘風土文豹將蠻奴對舁乘阮囊前導獵獵旗飛揚占城浡泥耳垂璫錦罽包裹百寶箱負箱峩峩狒狇裝扇飾毦隨侍旁臣獒防髵獻西洋象齒如雪闍婆鄕三佛齊致兩驌驦一匹頓塵一騰驤此皆鬈髮深目眶向化慕義恭趨蹌復有釋子偕雁行得非奝然與頡頏九譯之及古越裳宋徳如日出扶桑願難任人無怠荒畫史再拜陳明堂

次韻答竹田雨中見寄

一春常貫酒家錢尋壑經邱到處便閒病只憑花著莫淸愁每共雨連綿平生自信無媒徑世事從他上水船屈指故園櫻筍防與君行樂又今年

蘇文忠公雪浪石盆銘拓本向見於馬君嶰谷齋中曽和公雪浪石詩韻今年春曲陽孫明府以一通逺寄復用前韻賦一篇

奇章聚石甲乙屯嗜好未若滎陽尊蘇公豈與二子類往往手剔苔花昏定州雪浪亦何有官齋岑寂如山村黒質白脈獻瑰狀彷佛國士登公門天風吹公落南海誰持此石爲招魂浮休居士【張舜民】繼公後力搜故物頽垣根玉井芙蓉盡牽復銘字爭看屋漏痕【事見墨莊漫錄】我居東南夢西北喜得墨本堪重論機泉飄灑今已矣想見白帝朝翻盆故人惠我意不淺一紙奚啻千金存

覺範畫梅爲敬身作

古來畫梅誰最好僧中獨數花光老花光衣鉢付何人石門釋子得其眞曽聞花光能畫影墨暈寒苞偏耐冷石門畫梅兼畫月比校烘云尢幻絕只圈花瓣不安須看去朧朧月如潑畫月之外更畫煙煙籠玉質難爲傳斜枝一抹忽中斷似倚孤山向晚船流落南屏定幾時君今幸得收藏之寫作春風十分態舉似湘西痩阿師个是浪子無聲詩

過張聚五齋觀王叔明爲陶九成作南村圖次卷中全思誠韻

陶公至正末養素棲田園自號小栗裏曠然脫塵樊文敏之外孫畫迹可晤言檐端機山秀籬下谷水源著書自抱甕爲農常叩盆修修疎竹裏欲往造其門

倪穟疇給諫庚申夏日在京師曾作城東訪友圖並系以二絕句寄金江聲副使於上谷蓋追寫丙申春同訪余不値事也江聲亦題二絕句裝潢成冊穟疇癸亥奉使江南歿於太和今春江聲歸裏始得見之感嘆不足如數題後

存歿人間感有餘黃門詩畫最淸疎長貧孺子今猶是當日偏多長者車

流光勿勿去難回訪友圖成事可哀水竹城東無恙在喜君頭白早歸來

原作

【杭州】倪國璉【子珍】

枳籬門逕菜花初最愛城東水竹居人立板橋吟興逺隔林何處響繅車

詩人髙隱斷幽蹊菜圃三義路欲迷看竹平生緣不淺叩門隨處踏春泥

又

金志章

桑村藕蕩接城隈亂竹遮門晝不開一曲板橋煙水隔緩尋芳艸更裵回

十年郤埽謝公車卜築城東稱隱居知與俗人行迹斷菜花香裏自抄書

春盡日小園木香薔薇盛開時予將有廣陵之行

老逢花信頗流連紅素春餘特放妍一桁重陰如愛防千枝柔蔓太狂顚郁然舶上香山子奇絕宮中錦洞天明日扁舟吳苑路晚風猶爲舞僊僊

陸南圻招同人集行庵分詠廣陵古迹得秋聲館

鐵牛入宋初【陶谷小字鐵牛】頭銜秖翰苑奉使下南天蘆碧汀洲晚水村何人居風葉梢梢偃聲翻六月秋江吞萬里逺榜題亦雅士竟與漁兄混柰何諭彊藩不盡王臣蹇情暱社娘歌【任社娘傳見沈遼雲巢編】語隱公廚飯金鑾否人在【谷自號金鑾否人】空畫葫蘆本不如此棲遲賓鴻識肥遁

五月二日嶰谷半槎招同人集小玲瓏山館題五毒圖

壁上鉤搖長尾蠆【服防通俗文蠆長尾曰蠍】守宮善緣供一嘬之二虫者豈睚眥以气相制理莫解爬沙腳手鈍不快皤腹睅目觀成敗漫上靑冥作妖怪空使臣仝下階拜其旁甘帶有卽且蚿𨿽似汝齧不如防人須皮待汝屠【嶺表錄異蜈蚣大者皮可鞔鼓】戾虫耽耽中央居風林夜嘯百獸祛乃與羣小爲相於得非以人充餌歟是名五毒圖畫俱命儔連類陰生初疎簾髙館無沮洳象形隨俗當祓除演雅聊爾同軒渠

五月十四夜紅橋王氏園看月同玉井梅沜南圻作

王家樓子不多寛五月添衣怯晚寒樹底明蟾樹頭雨酒人泥殺曲闌干

同作

【江都】陸鐘輝【渟川】

攜得淸尊上小舟滿園梅子雨初收月斜人醉不歸去白紵涼生水面秋

送施檗齋之官余姚二首【愚山先生曾孫】

江城初識面又送片帆過漢縣圖經古姚墟山水多裝輕知砥節名重異催科好與蠻荒政同賡裏俗歌【君前宰電白以循吏薦】

籍甚髙賢後稱詩有典型淸新嫻格調孤峭萃英靈行幰穿時雨專祠拜客星東遊應踐約準擬續蘭亭【元至正庚子春劉仁本集甌越之士四十二人於余姚祕圖湖北作續蘭亭防詩】

顧丈月田招同人南屏讓師房避暑分得葉字

僧房有嘉招銷夏幽事愜一艇溯空明風漪平帖帖宿云曉未收湖南秋已浹入港低水花穿林響露葉驕陽似避人經樓曠可躡斷塔兀當窓連山逺於堞徑轉巖陰侵堂開泉气攝休公苦愛客蔬果紛稠疊瘦仿島可詩澹續宗劉業何當爲後遊更步松間屧

周少穆招同人遊瑪瑙寺訪後僕夫泉分得無字

何計足銷暑幽泉時所須同詣北山寺況有方袍俱搖兀蕩雲水蕭瑟鳴茭蘆入門气象古松徑臨平湖芳公遺甃在寒碧窺墻隅當年續前哲用敢告僕夫𨿽非孤山舊法乳應不殊至今四百載充滿於僧防日汲忘其名流俗良可吁主人尙敬客一斗爲我烹珠兼鏈雪頓使渴吻蘓惜哉張貞居小碣今已無淒然想淸音難覓石上枯【芳洲琴名】我亦山中人行當斸甘腴楊家買阿對杜老喚獠奴此策成有日不假調水符一笑且置之相與追詩逋

初秋雨中泛湖

湖上經旬兩度過亂雲頓暗髙荷北峯半沒南峯出日腳斜明雨腳多豈有吳兒愁蕩槳漫從漁父聽鳴蓑誰臨潑墨屏風樣坐看秋風起白波

靑溪嘆

七月三日天沈沈海風吹作三日霖黟山妖蛟最得意夜拔潭穴漂嵚崟水來靑溪十丈許鼓怒直使胥濤瘖胥濤气短退三舎人如白蘋蔽江下屋材家具滿江嗚呼靑溪之人何辜於蒼穹人人盡在秋夢中不知魂遊龍伯宮

中秋日陸蕓軒招同人遊南屏觀米南宮摩崖琴臺字分韻

南山秋爭髙彌望翠屏展陸子柘湖來招尋興不淺入林導白足幽徑逾偃蹇斗折攀壽藤仄行僕積蘚逶迆穿風穴潭島凡幾轉湖光似明蟾屈曲浸蒼巘舉俗重宵遊我輩及晝衍側聞米漫士題字剔蝸篆琴臺爲誰書健筆猶可辧淸音自有餘佳名非枉踐古人去已遙得酒聊共遣

贈茅湘客七十時寓湖上昭慶寺

秋賦同時幾輩存茅君元是列仙昆百年遺事鐘山獻一卷新詩白下門【時以金陸遊艸見貽中多述尊從髙祖止生先生事先生姬人楊宛有詩集名鐘山獻】壽骨自臨湖水照閒愁不傍佛燈昏相逢初地無塵事應覺淸言勝酒尊

秋晚自臯亭至臨平二首

不減看山興吾行及杪秋斜陽半郭外晴翠滿船頭林晚開黃葉波明見白鷗前峯煙際寺歷歷記曾遊將近臨平道臨平暝色連逺風燈照牽【去聲】微月籪鳴船山憶邱丹隱泉題玉局仙不知松子落誰詠夜涼天

過硤石登西山廣福院三首

魚廛菱市閙秋深山似蛾眉俯碧潯我是杭民重遺愛舎人行處一登臨【西山曰紫微以白公登此故名公嘗云杭民呼余爲白舎人】千畦防防望中收海日初生爽气浮二十六年彈指過白頭才得倚僧樓

顧逋翁有讀書臺白塔靑林相對開佳處不教容易盡東山畱待後遊來

月夜渡石湖

斗柄倒插吳江濱三萬頃外秋無垠楞伽山影混空碧胥口月光流水銀十幅帆從天上渡一星火識蘆中人世間囈夢那得到寒塘露下添衣頻

朱澤州鹿田招同人遊寶奎寺分韻【寺爲宋相喬行簡捨宅有理宗摩崖見滄二字】

招攜惜短晷吟興近山發斜照巷中巷深感幽人歿【昔吳丈志上每入城必寓此寺有句云幽人深住巷中巷好鳥逺歸山外山】玆來盛朋遊登髙見城闕鱗鱗逺峯際江影露一髮見滄閣不存崖石尙突兀閒尋穆陵書黃葉徑凹凸僧龕文惠像練達具風骨褏中秉魚須便殿曾備忽如聞三京收深論八陵謁樹國先治內陛下莫倉卒胡爲復讎舉竟使南渡蹶無兒似香山捨宅作禪窟斯人眞曠懷華屋已銷歇裵回久言旋霜空摩健鶻

新安吳長公與予有卜鄰之約將以明春攜家武林索贈四首用舊韻

一區河曲地還餘同巷初欣有定居自比晏嬰知近市非關王播羨臨渠名泉秀嶂兼幽躅【時長公寓家錫山】落葉髙窓似故廬爲說西湖好煙景長竿移得昉溪漁

豪華不慕柘枝顚脫郤朝衫便是仙求友寒尋煙外驛攜家春上渡頭船擬刪碧艸通新徑待構髙齋署小眠我亦年來愛幽隱買山未辧道林錢

入春風色最夭斜摒擋琴書頗足誇帶蘚旋移天竺石和泥須買馬塍花每聽通徳閒中話相伴淸娛到處家只此淨名方丈室翛然已逺輭塵嘩

殘年猶遣報章聞酒國詩壇卽舊勲水竹遮村無萬數雞豚結社再三云搜羅更續城東記【予舊有城東雜記三卷】討論應添硯北羣他日灌園徵軼事雨苗煙甲幾家分

除夕雪中讀唐摭言四首

白衣濫竄惜溫岐五十成名未是遲何事少師戎幕客居然兩个阿孩兒

貴人莫怪事多忘索婦畱官也不妨記得泠然書內語賣漿今又値天涼

裴頭黃尾姓名殊怊悵長風過宋都寄語詞人休自許花鈿曽及半妝無

年年今夕倍情親喫果看書剪燭頻一事差贏隨計者雪中不作鬻驢人

樊榭山房續集卷四

欽定四庫全書

樊榭山房續集卷五

錢塘厲鶚撰

詩戊

正月四日雪霽遊天竺寺歸訪巨公於靈隱寺出觀宋天聖四年免賜田稅牒至晡並湖而還得詩三首【以下乙丑】

大雪回春姿奇寒故宿畱駕言遵湖漘參差縞眾皺初陽一照曜飛光滿巖岫松門限西南咽咽幽磵潄禪棲冰霤懸卵塔竹陰覆窅然泯垢淨瑩若增深秀焚香禮普門合沓羣峯湊眼中銀色界可覿不可究

林巒削玉轉兩磵束一橋此中雪逾深午景停虛豂饑烏啄凍石回飇撼封條泉影鑑更白崖澑垂未消自非能寒人難逐猿父跳主僧方外契茶話相招要示我免稅牒重是全盛朝何如署曰貞押字集羣僚【牒有王曾薛奎陳堯佐呂夷簡押字】迹存人已往不異空花飄遲遲出山路覓酒同歸樵

山村九里行融沍趾交錯松閒見積霙皎然若棲鶴湖平碧流淨延眺淸防防回首所歷境冷色晦煙壑斜日半南山璀璨數樓閣近城气猶凝向晚風大作微吟平肩輿尙恨衣裘薄

元夕吳惇復招同人集瓶花齋分韻

寒气猶遲屋角梅快晴似此亦佳哉童心忽覺燈前在客興多從月下來舊雨沈沈思剪韭【憶去年元夕雨中之集】新詩藹藹續傳杯看街簾外天如水歸去誰家笑語催

汪西顥招集湖舫分賦

此日春寒撲面濃桞絲猶未試丰茸鷗鳧不動偎前浦煙雪相和畫數峯久別詩成新雅集乍來船問舊遊蹤郭家車子斜陽外似惜芳菲特地逢

河渚探梅同南漪旭瞻蒔庭笠人作五首千斤池

遙指秦亭翠舟輕縱所如風流非踏土浩蕩想觀魚芳艸生遺廟寒梅笑廢墟侯芭能載酒幽興未全疎

宿蘆庵

投止蘆中宿前山澹夕陰春風花渚響夜火佛堂深饑獺窺禪定驚烏助客吟何人偏早起牀下有挐音

同作

【仁和】許松【蒔庭】

舟到交蘆捨春禽送夕陽靑山當佛座流水繞禪房籬外叢篁密庭前綠萼蒼夜來風過處幽夢帶寒香

曉過曲水庵

水北與花南精廬近可探漁舟出淸旭鄰磬接空潭壞榜猶存字晴山漸有嵐檐梅亞紅雪幸得供瞿曇

同作

許松

烏噪披衣起幽期次第尋低頭穿竹徑淸話叩香林梅古檐前亞山眀屋角侵開扉尢可羨曲水滌塵心

同作

【歙縣】汪還仁【笠人】

侵晨尋梵放隔竹啟僧扉岸曲溪痕見林疎山气微茶香來坐具梅影上行衣漫作重遊計髙閒不擬歸

秋雪庵贈與耆上人

老僧年八十自小住汀洲與客談秋水開窗照白頭五年花事攺四壁蘚防畱太息南湖廢空門亦隱憂

同作

【歙縣】汪日煥【旭瞻】

偶系春風艇難尋秋雪詩千峯遙供養一衲古須眉野竹遮橫彴疎花出短籬客來閒指防空闊鷺飛時

月夜泛舟至西溪山莊

溪流凡幾曲曲曲月隨船別浦春寒淺名園夜色偏鳥驚千樹雪人語數峯煙不待參橫後臨行一惘然

西湖采蒓曲

湖波春深碧於苔遊魚布影三潭隈三潭倒浸三塔小中有蒓根不用栽蒓根歷亂蒓絲滑半捲麼荷縈石髮曉光蕩漾膩山煙夜色微茫水月大姑采采皮舟小姑蕩漿歌中流指纖爲怕龍涎失腕弱尢憐雉尾柔春風采蒓蒓正好秋風采蒓蒓已老願如蒓好系郎思歸來同拜水仙祠

三月六日顧丈月田招同人鳯皇山看桃花至包家山分韻二首

乳鳯不飛去日斜林翠髙山行誇勃窣野飲鬭淸豪社火眀神樹宮花冷佛袍今年少風雨春事屬吾曹三一庵重過江天望最佳竹疎搖客夢泉冷入幽懷紅雨尋歸路靑山著小齋他年團社約應不負吳鞵錢舜舉摹周昉內人雙陸圖爲梁蔎林作

深宮晏起花陰午尙覺春寒入眉嫵只將握槊當嬉遊不亂窗前白鸚鵡兩人對局如有思寶釵半墮雲鬟敧旁觀一人憑小婢骰子欲下春蔥遲蠻鞾踏地紅鵠觜金缾力挽薔薇水女官未敢促朝妝宿粉殘黃憶濃睡睡濃曾夢雙陸輸唐家社稷湏人扶柘袍又出防籌手樂事可憐同婦姑畫師著眼非窮相曲眉丰頰當時尙錢郎摹古能逼眞寫出徒令意怊悵豈知絕代佳人住茅屋寒機軋軋無膏沐

晚春閒居二首

人閒如有待春晚尙餘芳細路通鄰塹長天覆女墻靑梅閒靑杏垂桞復垂楊坐釣行吟外渾疑與世忘寂寂柴荊掩幽偏似我私抱屙忻白髮習嬾負淸時迸筍從穿砌狂花漫出籬一春書不讀園小日來窺

舟泊毘陵同吳長公遊靑山莊四首

入門先見水宛似在濠梁林影橫煙艇流文照畫廊淸華従此始崩剝勢難忘客路偏佳境尢宜勝侶將縦步平橋上空涼得最多俯窺開弱藻交語出喬柯尙記橫塘夢如聞子夜歌何當逢急雨來看颭新荷升降疑無極岡巒望更寛頽陽一枝塔飛翠幾層闌樹杪吳天盡窗中春事殘米囊花滿眼應是勸加餐前朝邱壑擅人說兩愚公【錫山鄒彥吉爲園名愚公谷此莊初主吳服於亦號愚公】物力爲山盡經營易主同客歸書閣閉鳥下石枰空遊興兼離緒分襟向晚風

次韻同作

【歙縣】吳震生【長公】

毘陵共遊眺遺事滿齊梁只少山環郭誰家樹繞廊愛他園內景令我意難忘榜戶招詩侶杯鐺且莫將【主人榜門有詩酒可共語】

神仙疑有宅富貴得爲多碧水延長阜紅樓隱古柯金張天上族管月中歌行樂宜邱壑朝衣早翦荷昔者東牀重延陵俛仰寛煙雲邀對酒花月入憑闌紫玉空畱主香魂怳未殘若知人代感冷食亦愁飡【莊故主吳氏宜興相婦翁也吳又有季女死於此時時形見𨿽屢易姓皆祠其木主云】

勝境遭鴻筆千秋幾鉅公不隨陵谷變莫謂雪泥同塔廟涼陰集亭橋夕照空菟裘那得此惆悵一臨風

海烈婦祠迎送神曲二首

撫湘瑟薦江蘺靈望夫其來遲夫愚弱疑可餌矢従夫靡有貳夫來遲逄獝狂紉上服連下裳系朱絲猶在領號於帝已得請乘白鳯遊淸都下鑑觀芬椒塗靈安坐士女愉

酌眀水靈少畱靈懷土我心憂逐雲龍無處所懸水村靈乃下乘桂舟西蠡河靈不畱涕滂沱

葉物齋雅集賦一字至七字詩分得禪

禪無住忘筌隨靜坐得安眠不離文字已滿中邊話墮霑泥絮心空透水蓮世出世間超絕想非想處悠然何湏更乞雲山衲釧動花飛結淨緣

馬嶰谷半槎招集行庵食筍限筍字

我生吳越鄕連山富簵箘前身天目僧托命惟在筍【宋僧贊寧筍譜載天目僧詩云我本無根株只將筍爲命】每從破凍初一洗几案窘胸中淩雲气欲吐謝不敏孤帆卸淮甸淸樾表春盡故人有嘉約斜徑竹香引軒窗愛疎豁新境拓畦畛供客用意勤籜龍屠最忍頗疑匡廬遊甜苦未可哂物以少爲貴食經侈堪憫捫腹又詩成茶聲鼎鳴蚓

覓句廊晚步二首

近日幽尋屢出郊朅來山館燕新巢斜陽一抹風廊影葵寫圓花竹寫梢

返照深深入竹根靑鞋踏徧舊苔防好詩只在微茫裏付與棲禽自在喧

程洴江編修招集篠園水亭分韻

虛亭俯煙渚客到眼初眀沙柳侵天影風蒲學水聲醉宜搖櫂去詩向倚闌成地主饒幽興流連待月生

題嶰谷半槎南莊七首

靑畬書屋

平逺眺林坰肥仁繞江水人云讀書聲時出豆田裏

卸帆樓

空樓晴亦雨桐竹風披薄飛來北固雲帆影窗中落

庚辛檻

水气入虛櫺幽澹心自領魚行無所依旁穿髙栁影

春江梅信

我來過花時紙閣綠陰碎驚鳥蹴梅丸忽墮小山背

君子林

彷佛西溪路風吹綠玉香入林深似許新粉滿衣裳

小桐廬

零露響閒砌涼陰翳微霄我欲揖桐君獨唱懷仙謠

鷗灘

小構傍雲沙岷流通溔渺待君秋雨餘同盟三品鳥宣徳窯靑花脂粉箱歌次毛西河太史韻爲汪伯子作

我聞列仙寶玩碧瑤箱惟有旊人祕色可比方絕無髺墾但精瑩花壺茗琖猶家常前朝妝具今尙在函藏帖妥楕兩旁方池圓窞各位置泄竇似挹華淸湯春風慣見閉上苑曉月每看低繚墻曉月春風等閒擲芳姿誰侍君王側鉛華狼藉秣陵秋脂流縈漲秦川色幾爲傾城失家弄黃金不惜蛾眉用太平天子說宣皇求賢時發胥靡夢三楊枋國老能堪聲教曾聞曁朔南萬幾多暇偶燕息尙宮司飾呼當直小衩芙蓉十隊紅亦有朝鮮女侍中禦筆描來折疊扇燻鑪賜與合歡銅廣寒殿影玲瓏樹晨興湏奉宸遊去回眸笑語並房人舊是蕭娘梳埽處捲簾對鏡復開箱酥滴檀心自研注傅成雪和丹霞映就飛花黏落絮靑瓷可愛還可親饒州燒出眞超倫依稀玉鳯親承寵彷佛金匳乍作嬪眀明逝水恩叵測眉萼連娟吹不拆畫堂涿館得咿啞椒寢長門翻咫尺咫尺梧桐墜井洗妝只著羽衣寒宮中決絕皆如此故物何人想象閒慢學龍眠圖古器吳趨李子工爲記【向爲姜學在物李子客山有記】前姜後汪相乘除嗜好如以蚓投魚毛公長歌劇哀麗我欲繼和應嗟歔黃巾蠭起坤靈覆掠盡昭陽慨陵谷尋常兒女豈能銷合贈輕盈助朝沐底處重將脂粉調吳王苑內買娙媌只今細看交枝樣壓倒官哥汝定窯

題汪貞女捲

賢雄未匹鳯先䢐侍疾初歸矢莫渝五日爲期同穴定十年不字畢生孤何妨笲菜稱來婦自信釵荊勝丈夫佇看旌門輝里巷冬靑花影雪紛敷

夏日巨公以白沙泉龍井雨前茶爲貺賦詩以謝

悠悠林臥晝偏長畏暑都無卻暑方老去參軍多吻渴朅來禪伯與心涼泉分曉甔和云送茗裹春旗待月嘗今日因師聊破戒松風手瀉一甌湯【予近不飲茶故云】

碧山艸堂椽筆歌

古來何人能大書官奴俊爽力有餘淋漓只用埽泥帚埽出不怕春霑淤化城額傳裴相休以袖搵墨蛟龍遒何如汪家碧山艸堂裏酒酣脫帽看尖頭睡庵老人气倜儻靑管髙提盈一丈至今森然掛東壁故物不與人俱往藤韜漆護椶絲牢中山徒禿千兔毫想見盤旋跳蕩發絕叫驚電破硯翻雲濤長槍大劍莫相笑毛錐如此亦足豪君不見天竺紅墻似霞起發地扶椽看五字【天竺寺墻觀自在菩薩五大字睡庵書】猶存手澤供摩挲後代良孫解驅使後代良孫解驅使翻身使臂不使指何當直上天柱峯千尺一波一磔當空擲山魈木客皆辟易

初秋同旭瞻蒔庭有蘭遊西山作四首

坐韜光飛雨軒作

一雨暑解嚴始踐西山約初日翳復吐秋气滿巖壑興來歷磵阿蘚磴宛如昨入門翠陰積翻覺涼云薄石龍臥空池泉根此焉托坐聽丁東音終古娯寂寞頷珠不自惜天樂然疑作禪老洗聲塵爲客幽茗瀹

同作

許松

撰杖入淨域塵垢無纖毫竹陰翳殘暑佛香逺煩囂石龍噴泠泠中蓄萬斛濤乍聽疑秋霤久聆訝春槽邂逅逢勝侶款言興更豪濯纓可終老媿未解天弢入龍洞中有小穴僧云是昔人采鐘乳處今不可進【事出劉道眞錢塘記】

微颸貫巖腹生衣凜不勝短策探龍窟呀然走怪藤刳中夢天壓捫壁疑云崩盡處湧佛座指防來殘僧陰竇不可測鼈行誰復能彷佛千載前言采鵝管冰度險入九地江底穿幾層防聲在頭上隔石喚欲譍此事道眞記祕籍如足憑奇添好事癖冷結耽詩癥九逵彌似隘跬步愁難仍不比遊大滌飛鼠侵明燈

春淙亭遇雨

山行非防徑因雨亦窘步前峯日尙明飛灑空磵樹同心二三子復玆不期遇【謂聞石誠叔】橋亭憩華構目盡巖洞趣苔滴佛螺秋雲歸客衣暮淙潺石上水導我尋微路

夜宿松靄山房

閒房駛雨過林杪掛星漢涼深欲添衣不但殘暑逭蔬盂供細食花巾奉淸盥相偕靜者流共待疎鐘斷夜闌空山黑月吐翠微半澄輝漾庭戶秋影互淩亂露虫鳴始急坐覺歳時換人生非學佛詎免遲暮嘆感此不能眠裵回以申旦

秋日同少穆竹田惇復過報國院

釋子禪棲處城隅一徑分風池時動樹秋宇欲銷云施食遊魚出吟詩野鳥聞何年談小品結社共諸君

題朱丈鹿田蘇門灌畦圖

人生穹壤間棲止無定境宦學便擇居何必戀閭井往者歐陽公終日苦思潁況玆百門泉名與淇水永太行從東來出沒幾峯嶺淸泠滿山腹匯作跳珠猛分流入綺塍不待汲修綆所以樂土遊仲平有深幸【許魯齊詩我來蘇門居遨遊成樂土】先生詩家流出守厭造請三公付孫劉一官罷張邴偶然泉上行光景愛妍靚遂買泉上田犂評手自秉暇卽挈茗杯樂在泛舴艋何如西子湖明鏡涵藻荇今年故鄕歸菟裘嘿焉憬生平釣遊侶詎忍棄如梗寄公付佳兒耆舊得自領畫手想象爲蒼翠善寫影夢繞嘯臺煙秋燈照耿耿

八月一日讓山上人招集南屏山樓看雨分韻

俯視僧樓但雲气滿林飛雨攪秋懷平沈逺岫墨初潑淨洗明湖鏡乍揩涼向松窗分白衲濕愁蘿徑阻靑鞵黃妃塔畔空蒙裏記取炊香共午齋

采菱詞二首

靑山影裏逺聞歌蔓牽絲滿鏡多儂比菱花偏背日郎如菱葉慣隨波

鮮於蓮子冷鴻頭船尾炊來趁晚秋一百里中香不斷直從鳯口下湖州

秋陰集汪抱朴城北水房分韻

一片荒云乍有無此閒亭館壓菇蒲淡如人意不可畫涼到句邊渾欲逋老桞沿隄煙影重殘荷覆沼墨防枯爲憑橫玉吹教裂明日西風渡鏡湖【時予將越防】

題北嶺將軍廟二首【並序】

廟在蕭山北幹山上按施宿會稽志云武佑廟舊號北嶺將軍廟方臘陷錢塘欲東犯會稽見將軍擐金甲陳兵於西興旗有北嶺字賊不敢渡郡守劉韐上其事賜今額陶宗儀輟耕錄云至正丙申大旱方士陳希微禱雨於北嶺將軍廟俄降筆云吾秦人厲狄也與項羽起事山陰功不竟而死父老不忘我者俾血食於此爾來幾千五百年世代云變遂湮我姓名故以相告二書所述如此予以干乙丑秋八月同新安吳長公同裏丁敬身爲越中之遊過謁廟下見壁上有劉伯溫廟記不載神姓名事迹問之居民俱云厲將軍也陶南村之言似信而有徵作詩以記其實云

北山棟宇自秦餘防劍英姿尙凜如逐鹿似聞遺恨事止麟應有補亡書靈旗往往驚樵牧社酒年年福裏閭三戶到頭仍一蹶英雄無命足欷歔

摩挲古碣郁離文未著當年汗馬勲松響忽吹空際語山光乍捲陣前云不湏白石題神號解使靑溪靖寇氛路歸班荊逢野老至今猶說厲將軍

舟過覺苑寺【在蕭山城中齊江淹宅舍爲寺門有夢筆橋】

越遊無他營合志事幽討初程歷蕭然環堞碧秋艸江郎有故居斜日市渠抱維舟試來尋鴉鵲鬧浩浩墻隅石幢一相對雜傭媼依稀辧垂拱阿武時所造入門兩甎塔經始已無考猶資象教力鬼手拄傾倒睿達與溫夫署楄尙完好【敕覺苑寺扁治平四年沈遼書三門江寺扁張卽之書】捫壁讀殘碑元明奚足道獨有夢筆橋記者吳中老【重建夢筆橋記天聖四年葉淸臣撰文最工】似懼地主嘲其文特摛藻中述會昌年花宮迹如掃僧徒盡烏巾雁齒廢行潦宣宗卽牽復未琢白石皓茂宰曰李君成梁十月早我媿詞囿荒吉夢敢私禱華髮謝貂蟬消搖破諸惱幾時買防居名藍作鄰保

舟出偏門至禹陵遇雨

出郭逢秋晦菱絲櫂幾灣幽云生窆石靈雨下稽山屐染重重翠衣霑淺淺斑藏書猶有穴杳靄不容攀

雨宿臥龍山僧捨分韻

越國此山古聽松占小樓淸鐘不散雨破寺共吟秋漫阻靑鞵興如添白髮愁邪溪風日好試上采菱舟雨後遊蕺山戒珠寺遂至怪山寶林寺

越城四面淸流涵輕防小楫如浮驂秋霖乍歇葉初下發興便欲窮幽探城中八山首采蕺君王辛苦誰能堪橋邊不遇題扇媼右軍彌勒偏同龕棟撓瓦墮豆房破病僧霜髮垂防鬖告訴頻年困水厄物力詎足營伽藍墨池深黝覆石穴時見鄰叟汲滿甔逡巡太息下山去龜形岫轉城東南勢若飛來尙浮動濕云懵懂縈櫧柟登階禮拜彥公像屋底鰻井深潭潭盤回折磴苔滑汰絕頂撲眼來煙嵐濃靑冷碧漸褰露什十伍五兼參三餘霞忽抹天盡處倒射塔杪殷紅酣同遊相與話舊事許掾再世梁王諳太淸以後亂旣甚七官兄弟尋戈錟嶽陽僅存賴黑獺江陵蕞爾古子男稱尊踐阼崇廟祀蠟鵝稍洗維摩慙居然輟禦聞婦臰都講一現仍優曇前因不昧相輪建波旬劫內願力擔次律松下發書甕樂全梁上開經函世間貴仕無可語吐絲往往纏春蠶淒然歸袂薄寒襲明日更上林中籃秦稽佳處難悉數安得隨地畱茅庵

曉霽入若邪溪中逢暴漲不得至雲門而返

霽華蕩輕舟亂流爭東西千峯碧於洗片月林外低今朝可憐處眞在若邪溪溪光幾曲動沓嶂相迎送云防一香鑪苔侵三石甕不見浣紗人了非校書夢宛在畫中行秋髙景彌淸素湍天際下激澑筏間鳴兒童竹裏看知我溯沿情溯沿停兩槳樵風吹不上巖中子敬宅松下彌陀像落日見歸禽閒心與之往

次日再泛若邪溪至平水肩輿遊雲門寺二首

一作溪中吟再作溪中吟溪中有空翠日日娯人心伊余結勝侶戀賞盈衝襟峯回近忽逺湍減昨成今雲松窺倒影水竹澄幽陰村市渡口炊煙出樹深仙源三十六【放翁云自秦望山而北合三十六溪水爲若邪溪】迢遞不可尋風鳴灘瀉碧日射潭搖金以玆厲揭意舟師力何任遲回憶昔賢髙唱誰嗣音

系舟在楓根石路穿畦稜秋水溢溝塍潏潏入淸聽野曠羣峯趨藍煙自包孕逺勢引臺明連延接嶀嵊秦望獨孤撐香剎倚絕勝多生結淨業來禮雲門磬辧才殘塔斷思陵鉅碑賸松堂寂無人幽花墜苔徑惟有溪橋風吹我塵夢醒

遊蘭亭

蘭渚橋邊爽气新騎驢石路淨纖塵靑山不攺名常在修竹翻憐迹未陳金穀只愁無好致選樓何必識斯人紅墻碧澗瞻

奎畫應覺淸秋勝暮春禦

【亭有書蘭亭序碑】

泛舟鑑湖四首

秋波渺渺碧無泥雲樹參差望不齊喚得烏篷新艇子好山都在鑑湖西

放翁宅外賀家莊時有游船系桞樁莫學三山但成只阿儂最愛住湖雙【湖桑埭一名湖雙以有東南兩鑑湖也】

桞姑廟俯蓼花洲獨處無郎俗誤愁煙縷乍消漁市防一峯臨鏡學梳頭【栁姑廟向只女像今俗誤偶以男】

露冷紅衣已卸香鏡心何處出新妝菱歌未斷西風起八月涼於五月涼

顧丈月田挽詩二首

如此湖山要主盟才從晚歳識先生爲官落魄人皆笑好客風流世盡傾小別何堪成永訣長畱應是有詩名一杯酹向帷堂影傷逝悲秋無限情

幾年吟賞得追陪誰道風霜兩鬢催出郭看花無一老尋山冒雨豈重來室中靈照悲猶小門外羊曇慟不回聞道彌畱有佳句可知地下乏仙才【顧丈歿之前三日尙作秋陰小集詩有句云菇蒲水气池塘外只戀君家十畆園】

寄和東湖吟社鬭蟋蟀用韓孟鬭雞聫句韻

陰虫感殺機居壁久已待爲物𨿽爭雄於野善潛彩冷語催緯經天時此其殆早多好勝徒搜括邱壠在尋聲復斂步負鍤似前鐓灌穴晉陽沈跳身齊國塏羅致殊矜奇籠中各淸磊粒飽腰膂彊秋深霜露攺分曹小翼輕嬈敵前茅皠勇逾螳孤撐怒比鼃三倍鋭气競磨牙英心甘覆醢敢雲飛將驍漫訝交綏餒窮追始爲懾先鳴特相紿罷鬭晷過申來觀市逢亥黃須竟大奇黒衣將焉罪坐令金注昏笑看騂顏浼或羞見妻孥或喜遷貨賄人生天壤間一粟置滄海裸虫惟此貴力學戒無怠胡爲昆虫嬉大事幾敗乃昔聞玉照張亭臺飾金防又聞明宣宗奏捷勝歸凱重之足一夔愛如獲二隗豪家有固然輔導責元宰倡和蟋蟀篇陳義或可采

原倡

【平湖】張云錦【鐵】

秋气感而生養鋭早相待物性本善爭人心借得彩燈下鳴偶然墻邊攫殊殆誰信風露中而有王孫在奮髯堅旣防鼓翅利於鐓初焉貯冷盆旋卽更爽塏不嫌狀微陋先覺气碨磊兩雄忽相遇一戰約難攺額廣橫金絲齒粲掀玉皠搏擊力無餘衝突勢逾倍髙足善超距弱肉將付醢捲甲趨未甘逾垣避先餒種類頗稱繁輕重詎受紿捷如刺傀政神若椎鄙亥將爲知已死負亦非其罪橫艸何人功登臺汗欲浼所嗟好勝心不惜購重賄遊手教搜羅客船到瀕海四忌犯何曽再角興寧怠殺气動無端機心暗啟乃旌之以三花雜之以五防同類反見戕作歌奚獻凱仰關罷攻秦丸泥類封隗孕此屬多事吾欲問眞宰盧賦與賈經𨿽存詎足采

同作

【平湖】鮑詢【咸吉】

促織性喜爭紛紛設壇待石產質孕剛葦化色流彩練牙與捲須一犯防三殆【語見促織經】呼燈敢厭窺聞聲早識在鳴寒股摐金迎陽甲張鐓托迹近疎籬選地得幽塏灌以水泠泠搜從石磊磊牙籠舊式藏瓦盆新樣攺異種赤疑斑凡品白遜皠冷暖分後先優劣判億倍同類如仇讐甘心相葅醢置偶使不孤善養期無餒形含詎嫌微色辧莫教紿計功正當秋爲月恐近亥想彼斗方酣奚啻聲其罪髯奮勢孤撐目注汗流浼挑戰憑寸艸克期博重賄兩軍勁成敵百夫喧沸海俄焉雌雄分負者神色怠童心殊懵然公事竟敗乃奔逐空攢花奢侈到翦防壯矣將畱名歸歟捷報凱托命於斯虫如昭之尊隗長安市上豪半閒堂中宰一例等兒嬉齷齪寧足采

同作

【平湖】陸銘一【紆齊】

萬物以類親玆獨鬭相待秉性殊貪殘振羽偏光彩雌伏肯自甘妒生那識殆疎燈照何頻冷盆看早在偶居調絲琴獨處斂矛鐓帥陰蓄之幽迎陽更諸塏髙臺瞻巍巍廣塲爭磊磊輕重等使齊暄寒無攺挑以庭艸靑辧從窗紙皠始角气無前中休勇益倍急擊朝始食久持夕欲醢聲從百夫喧色令一時餒盬腦伏且柔傷股遁以紿奮如再戰陵突似重圍亥或勝而或負奚功又奚罪局內智多昏旁觀指恆浼來笑賈客名【逺客泊舟來鬭俗稱客虫】去飽胥吏賄怒臂螳當車癡心鳥塡海牀空資無畱秋老興不怠在物已蠢然【一作爾】於人復誤乃徒教箱戧金浪使竿簇防逐逐敢憚勞雍雍虛唱凱策勲不殊韓酬知信如隗戲不止狡童禁還仗賢宰良士樂無荒防哉言足采

九月晦日許繩武招集雪莊二首

巾子峯前好卜居無多樹石小林廬若添畫舫兼歌板快雪名堂定不如【快雪堂明馮祭酒開之湖上別業也】

九月十月接天气裏湖外湖空水煙門外晚風吹酒醒秋容都上釣魚船

立冬日陸云軒招集南屏讓公房看紅葉分韻

閒隨漁艇泊煙汀絳葉招人此再經十日晴光連樹醉數峯寒影上樓靑雁來已是新霜後僧定還同夜雨聽最好湖心放歸櫂斜陽有意畫南屏

冬夜泊八赤懷施自勗

一番新寒客路中墨云零落水天空故人將近似江月小艇獨眠多野風五畝未防行役力平生微有著書功明朝相見姑胥郭歳晚心期訝許同

小玲瓏山館對雪聫句

子月尙暄和【陳章】丙夜忽淒斂初爲雨腳凍【鶚】突作風色憯寒柝聲漸沈【姚世鈺】荒燈焰頻颭撒沙響虛牖【張熷】積素耀危檻被池生防隅【章】枕角冷圭琰曙早起猶怯【鶚】气嚴出未敢庭空亂回旋【世鈺】石怪競霜防緣隙罥若塵【熷】堆檐覆成廠禽饑觜難啄【章】兒戲手頻擥瞇目疑復隍【鶚】失足防入坎毀茶多嬾埽【世鈺】惜竹重宜撼飄瞥竟聫聫【熷】紛糅方冉冉有客船阻歸【章】相與袪再摻遙思大江白【鶚】但見同云黯交飛射鶖鶬【世鈺】急陣灑葭菼玉峯迥可畫【熷】銀浪疊誰犯匿影閉閒齋【章】促膝探袐檢宛然鶴延望【鶚】儼爾漁聚槮得酒歡喜生【世鈺】開鑪噤防減地主獨能賢【熷】羇人自多感短景憐崢嶸【章】長年抱頷防斲冰待過淞【鶚】鼓枻擬入剡何當問郵簽【世鈺】陽烏放朝旵【熷】

看山樓雪月聫句

雪初晴月復淸【鶚】气贔屓光晶瑩【章】登層樓暢幽情【世鈺】炙冰硯溫酒鐺【馬曰琯】澄萬象增雙明【馬曰璐】廣寒府白玉京【鶚】竹聲瀉松影橫【章】籟旣寂思已盈【世鈺】剪殘燭戀深更【曰琯】歳云晏志合並【曰璐】

行庵雅集分詠寒事得宋子京修唐書

昔賢擅文章頗亦事豪縦太守書局隨風流只小宋雪深椽燭燒起艸蛾眉從主人如此稀不作舞腰供液金黛墨語奇麗有時用區區王滹南輕議若聚訟

雪後同金江聲過直指庵尋韓平原閱古泉遺迹

委巷不知山倚山構蓮宇尋幽繙舊史定是韓王府佛閣踞池上寒藻搖翠縷有如半破月巖畔一吐桃坡繚其巓歳久疑鬼斧當時勞人工用以貯歌舞【四朝聞見錄載閱古堂有桃坡十二級今山上遺迹尙存】折鼎尙包羞覆車孰禦侮文章累詞人【陸放翁作閱古堂記】姚冶惑逺祖【予家族譜載明州禦幹子飛公家饒於財號厲半州娶韓平原三夫人號滿頭花者爲後妻遂以不振】同來近殘臘誰作云岫主融雪添波防半瓢爲酌取詎聞丞相嗔荒涼眞閱古除夕同江聲壽門堇浦甌亭諸君登吳山飲酒樓分韻

危闌徙倚靜無嘩共惜流年赴壑蛇山轉晴光余半壁渠添雪水貫千家牽連酒伴生吟思振觸風情上鬢華只有故園今夕好翩翩目極後棲鴉

正月三日同惇復旭瞻泛湖至聖因寺訪恆公不值【以下丙寅】

開歳無事相與娯尋僧幸有三人俱笑披風帽上野艇靜聽柔防衝煙湖經聲出院自斷續山影隔林時有無笻枝定入天竺去想見磵鶴同淸臒

送桑甫獨爲天臺雁蕩之遊

桑君江海人意气頗超忽早摘銀案髭歸來臥松月開年雪載塗山情生勃勃蠟屐告我行健似橫空鶻前身打包僧遊迹記髣髴自言昏嫁了詎使塵土汨先爲丰千訪次作矩羅謁攜影當朋儔扶杖卽隸卒拜號獨往生斯語庻非伐獨泛單鷗隨獨憩孤樹歇獨宿寒淩兢獨行翠窸窣獨吟巖答響獨沐風晞髮獨眺俯鶴巢獨飲侵龍窟天臺峙東南奇秀甲於越客兒失雁蕩晚出名馳突我有中宵夢往往淩崪屼輸君濟勝具先我結雙韈事不婦子謀興爲嵐霞發竢君銜袖詩千載期毋沒

立春日雨中趙誠夫松江歸過訪

市橋昨夜駐吟篷春入幽人杖履中白髮增年非我獨閒園聽雨喜君同詩編歇浦經時客燈憶沙河舊日風剩有南華梅信近借書貰酒鎭過從【南華君家堂名】

同竹田大恆讓山二上人由九里松入西山坐冷泉亭作

久隔山中遊妙友欣所從行行背湖色罙入春煙重方袍二釋子邂逅道气濃平橋得小憩目盡西南峯秀色紛然來相與媚雲松中有不朽語挹之復無蹤【賈長江詩人有不朽語得之煙山春】逶迆歷翠壑晴多斷幽淙亭影漾淸泚寒碧鑑心胸疎梅爲我花芳艸正丰茸徘徊拍闌干喚起澗底龍

白雲山房看梅

不知花好處直作白雲看磬在香中度山從枝上寒主人來亦少客子到應難只爲題詩計東風莫易殘

花朝河漧艸堂小集分韻

中春花信冷難齊吟客湏教取次題故國雲山遲社燕艸堂風雨誤朝雞河邊吹水添杯滿樓上憑闌放艇低頭白周郎苦相憶避人今夜宿湖西【時少穆以七十生日避迹湖上不至】雨中許蒔庭春巖招同誠夫笠人泛舟北郭看花二首

試問花餘幾舟遊貴及時風輕搖燕尾雨細濕鵝兒紅素霏霏暗林坰漠漠吹一峯靑乍破乞取晚晴宜村轉疑無路平生數問津花間上塘水雲裏臯亭神俗古知栽植人閒卽隱淪多君好兄弟刻意此憐春【王象之輿地碑目杭州有牛僧孺臯亭神祠記】

同作

汪還仁

臯亭春事勝酒舫閱遊悰花渚隨風轉雲山帶雨濃魚爭落英去人向暮煙逢何必仙源裏才稱物外蹤

同作

許松

緬想桃源境臯亭彷佛同招朋尋曲渚蕩槳入芳叢雨過山如黛花多水盡紅迷津何處問雞唱綠蘿中閏三月三日同人集湖上續修禊效蘭亭詩體二首

平湖重陰煙水相借眷玆餘月餞春迎夏溯沿勝事莫不代謝凡我苔岑防娯淸暇

羣公悅衿契布席臨芳流夜雨被眾綠云與山沈浮重三復重月一唱還一酬漫言繼蘭渚興到非外求

初夏泛舟至孤山

弄晴小雨落余飛水外西峯未夕暉滿地綠陰春去後幽禽猶道不如歸

晚出東新關同堇浦甌亭作

背郭乍過雨晚涼衣上侵聊爲汀畔飯共作煙中吟燈影橫橋柵人聲出樹陰相攜多舊侶幽賞得初心

題淸溪寓樓

四月臨溪水淸流直貫城千家翠綃舞列岫黛眉橫日落收漁市宵分過防聲樓髙聞白薴何事不勝情

謁余不亭侯廟辭

余不水兮粼粼涵芳茝兮白蘋侯之封兮水濵廟食此兮爲明神左顧兮何之繄侯徳兮民思民思兮寓象車兩轓兮船兩旗侯山下兮欲旋風出廟兮泠然巫歌兮雩舞隨侯來兮靈雨

遊慈相寺半月泉

秀岑敷靑蓮郁然抱精廬出郭路匪遙短策破睡餘僧廚已過午寂寥冷鐘魚蒼髯韻天風渺若太古初亭空試一窺泉影蝕蟾蜍掬之冷沁齒碧華溢方諸映地佇開明在山妙涵虛緬彼南磵翁早負冰淸譽館甥得東萊於此讀羣書飲水尋孔顏眞樂恆晏如古人不可見落日歸鳥疎

登吳羌山謁織簾先生祠

言尋吳羌山孤峯拔雲起齊書名吳差定復傳譌耳井邑俯鱗鱗石路躡齒齒下有織簾居淸風被閭裏先生值衰季攘敚中所鄙老惟守遺經歿但醊寒水荒祠傍社公惜哉塵滿幾茂宰初下車行將樹逸軌【謂施明府】築堂增髙明懷賢式浮靡我爲歌神再拜執筆竢

自乾元寺至金蓮磵

苕亭望南山窈窕穿翠麓洗心有風潭空影覆羣木年深寺亦殘飛鼠棲佛屋誰彈幽磵泉泠泠聲滿谷

施檗齋明府招集徳淸縣齋

寂寂重門掩幽禽見出迎蠶忙少公事吏防得吟情煙樹搖書碧溪風入酒淸猶思臨宛水釣艇夕陽明

曉行臯亭道中

牽埭披衣有底忙水煙籠日共蒼涼客行十里又五里舟過下塘還上塘驅犢岸髙靑嶂近護蠶門靜綠陰長平生未了山遊債處處惟聞佛土香

亡友吳繡谷墓下作

赤岸停孤艇靑山對殯宮平生腹痛語今日淚防中子守書無失【謂甌亭】人嗟命不融淩雲埋可得地下傲三公

坐安隱寺泉上

亭亭石蓮幢千載標覺路秧田鋪僧衣松蓋引客步寺門幽且深泉蓄復注林光射池影下見金碧聚疑有神物潛山鳥不敢污我來鬭茶坐蠲熱欣所遇想見六月中行人屢回顧

畱題廣嚴寺次鮮於伯機韻

臨平山畔訪仁祠我亦經過首夏時林下追從惟野衲門前來往但舟師護伽藍失河南像【伯機又有絕句云褚河南是護伽藍】窣堵波空元覽碑【唐元覽法師碑已不存】秖有僧房靑竹好寥寥懷古一題詩

景星觀尋唐邱員外丹故居【並序】

予嘗讀韋蘇州邱員外丹還臨平山居詩又觀咸淳臨安志知員外仙去至今山有黃犢嶺以嘗騎黃犢得名有曲竹爲員外遺杖所化又考陳郁話腴云行都城北五十四里臨平湖岸有山山有景星觀觀有邱眞人祠祠有丹鑪邱本唐人仕嘗爲郎棄官學道於此飛升顧況訪之詩云五月五日日亭午獨自騎驢入山塢來到君家不見君下驢倚杖叩君戶驚起山童開竹扉黃犬搖尾銜人衣試問先生往何處云入山中采紫薇平明一去今未歸引我池中看釣磯池中數个白鷗兒見人慣後癡不飛待君歸來君未歸卻復騎驢下翠微此詩況集不載久思訪其遺迹今年四月三日因安隱僧心月之導始得至所謂景星觀者殿祠東嶽仁聖帝像前有杉柏二株奇古近千年物問丹鑪及眞人祠所在道士懵然不知獨門外有池水色渟碧上架小石橋疑卽況詩池中看釣磯處也裵回太息爲長詩以紀事庻幾有復其祠者

詩人成仙古寥寥邱員外今不可招斜陽照影入深塢參差碧殿淩丹霄殿前何有有杉柏千年誰見蒼顏凋我疑勁直經手種偶逃劫火遺山樵丹井塡湮丹竈廢光景無復浮雲歊黃冠揖客老且毦問之不辧空頭搖只崇岱帝懾愚俗鬼炊虎獄何紛嚻裵回門外覓行迹紫屏風動空池漂鷗兒飛去不知處逋翁當日過此橋髙詞貞行已足祀遐舉況是隨煙飄【韋蘇州贈邱丹詩髙詞棄浮靡貞行表鄕閭】何人好事塑遺像酌以明水歌雲謠歸來故鄕莫惆悵自跨黃犢淩單椒山中秋冷桂花發往往弄月仍吹簫

遊明因尼寺

阿姨師居近鼎湖刱造傳自陳黃奴向聞賜金出宮掖千年興廢誰枝梧頽垣古殿尙宏敞暗筧分流水聲響幽花閒竹隱禪房忍艸沿階叩方丈前朝淨侶多上流早脫愛网辭妝樓眀眸不教二相墮幻質能將八敬修百年主席凡幾輩老宿無存少酬對誰人末透末山機何處重尋隱峯妹今來儉薄檀施衰粥魚寥落誦經遲笑他洛陽急作髻不見文殊淺畫眉殘碑字剝苔防綠【寺有明天順年中胡濙碑】對此彌傷人代速枝頭批頰盡情啼聲聲似奏無生曲

題驃騎將軍庿【祀楚申公包胥封號莫詳所自】

楚事蒼茫直至今何年此地出神林嚭亡始遂平吳志員在難酬入郢心古屋香雲晴靉靉虛廊風馬晝愔愔賜旛綠錦休重問木鬽山夔不敢侵【元兪琰題庿詩呼童出示綠錦旛云是前朝敕賜物】

雨泊桐扣二首

晚際開襟共看泉山頭雲起野風顚白龍潭上飛來雨引我菇蒲夜泊船

三更雨歇冷於秋剪燭題詩劇未休四面亂蛙聲裏坐不知元在古杭州

樊榭山房續集卷五

欽定四庫全書

樊榭山房續集卷六

錢塘厲鶚撰

詩己

西湖競渡曲四首

熟梅過後水如天疊鼔初聞破曉煙三載王郎棚下夢何如閒上泛湖船【予年來午日皆客廣陵故用王播事】

竹風葵日共鮮新向午湖亭扇障塵試爲樓家參轉語八分煙水二分人【二分煙水八分人樓攻媿西湖競渡句也】

簾影參差幾舸開傍湖亦有小樓臺緑剪舌敎鸜鵒催看龍舟獨後來

靑山四壓碧匳幽髙處風光望裏收絕似東京舊圖樣彩旗橫過寶津樓

瓶花齋賦盆中小松用少陵四松韻

松於眾木中爲性最堅彊托根在盆盎郁屈固不長𨿽無鶴來巢幸免蟻見傷想以醜怪姿邱壑難掩藏移靑自遠舸分影臨淸防我聞天子都名迹遊軒黃餐脂斮虎魄服粉祝桃康森然未盈尺來登君子堂赤日赩天地微防寧爲涼兒童遭防視豈知閱冰霜今晨暑雨駛彷佛龍鱗張拏云莫便去奮迅天渺茫何如供嘯傲坐使永晝忘其下置拳石古色同蒼蒼

李迪秋原放牧圖爲旭瞻作

角耳濕濕考牧詩中全物色天蒼蒼野茫茫敇勒歌裏西風涼西風老樹莽蕭瑟認得三朝畫師筆【平顯題李迪畫詩歷事三朝老畫師】縱橫直是谷量余蹢躑疑從畦種出映坡蔽隴下層阿夕陽滿地沙艸多一人韋裳轉首坐天晴堆積笠與蓑從來畜獸圖非易寧著靑紅掃魑魅今觀此卷態逼眞令我他年勞夢寐汪生讀書古人齊兼金購此索我題不如長五牸畱二羝君看富如猗頓貴卜式無過西河河南兩牧兒

入秋酷暑七月十二日晚風月甚淸遂有涼意

新涼有情助獨吟螢影熠熠照堂陰秋聲滿簾那可覓明月出樹如相尋今我不樂歳雲暮古人已往誰嗣音扁舟後夜泛湖去驚起老鶴橫西林

中元夜同舒云亭明府竹田甌亭諸君泛湖

遊雲吹盡一輪孤碧漲光連裏外湖買得迎涼新舫子來看臥水玉浮圖柳邊夜笛淸逾迥山際秋燈淡欲無共惜前汀好風露坡仙逝矣不堪呼

八月十八日同敬身觀潮

西風吹客出重城乘興聊爲江上行買酒旗亭望山遠焚香野廟拜潮生喧呼兒女秋誇雪浩蕩魚晚弄晴欲學盧郎無賦筆老夫胸次尙崢嶸

沈侍禦椒園於任城南池創建杜少陵祠徵詩紀事

少陵遊處剰空池傑構任城始有祠栗主應從許簿祀酒樓合配沈光碑繡衣風雅千年續飯顆忠貞異代師待我重來訪陳迹蒲荒菱熟薦深巵

病中以滿城風雨近重陽爲首句得詩三首

滿城風雨近重陽病減情懷老減狂足輭杖藜渾得力耳鳴鞞鐸果何祥僮奴決意辭貧主醫匠收功試古方我已是非俱不問笑看梧葉墜虛廊

滿城風雨近重陽喞喞陰虫夜漸長瘦比隠侯猶較倍愁應平子爲分將靑燈難遣詩魔嬈丹鼎翻嫌琴客妨領取秋深閒意味不眠常是望晨光

滿城風雨近重陽及至重陽霽色蒼問疾客來時一二登髙人想不尋常【時朱丈鹿田招集吳山登髙不克赴】琉璃水淺盛新月瑪瑙天空映拒霜【梁簡文詩瑪瑙映霜天】誰道秋容麗如許閉門也有小篇章

次韻答平湖舒明府見寄

借甚舒明府相逢恨最遲因吟湖寺句不減武功詩俗重持螯日官閒獲稻時自憐多病客搖蕩覓前期

寄樊榭徵君

【滿洲】舒瞻【云亭】

眾中一握手翻媿識君遲夜月重湖棹秋燈古寺詩官身牽別夢樂事負佳時九日登髙約黃花恐後期

謝甌亭送藥資

叩戶聲何急兼金餉病夫寧憂宋淸劵恰稱杜陵須衰賤君何取殷勤俗更殊朝來知有喜敧枕聽風鑪

晚秋懷攝山舊遊

秋气澹如此孤云迥未還病餘畱幻質心遠屬名山古殿松聲冷中峯月影閒舊題巖上字應是有苔斑

小雪日偶成

苒苒流年小雪催翻書過日興悠哉無兒北宇猶栽竹有句南檐欲問梅捲葉風多流水斷防霜云薄夕陽開病餘自喜嘗新谷鼔腹淸時又一回

題吳志行從軍圖

故寫軍裝作遠遊比於客帳夢封侯書生有分垂靑史烈士何當嘆白頭艸檄手閒秋巷冷淅矛語險暮云愁不如共我跏趺坐千古貂蟬付一漚

雨

經秋成久涸液雨亦知時稍破萍黏塊防通葉擁池寒煙飛不去暮雀宿難遲竟日支頤坐何妨類白癡

炭墼二十二韻

人生百寒暑奉養逐時變勞勞營裘葛佐以鑪與扇扇虛本來風鑪必熾炭便髙門無嚴辰滿室麒麟銷烊不足惜下裏詎能徧厥制惟墼良九九徵宋諺【宋夏至後諺云九九八十一家家打炭墼出陸泳吳下田家志】屑之復羅之和泉若溲麪金椎脫其模砥石平垽澱南榮曝使枯坐待風雪戰一枚寘深灰鍁火乃自衒初疑釡星隕漸比陽烏見皸瘃竟日除溫黁終夜戀石墨儷京華木榸笑僧院命名瓴未燒許氏說非衍【說文墼瓴適也一曰未燒者】燕髠釋云坯與此同一傳【遼僧行均龍龕手鑑云墼塼坯也】又聞洪景伯嗜古有餘羨永初作官墼字出武陽縣【宋洪適得眉州漢武陽故城墼字云永初七年作官墼】土炭類則齊擊土技斯擅烘燎等儲偫取義無可揀禦冬鄙事耳瑣細安貧賤那愁邾穿墮漫學羊琇醼閉戶起病餘觸物弄筆硯

杭堇浦招集寄巢戲賦冬閨用魚元機和光威裒聯句韻【銷寒第一防】

深沈子夜深沈院月底飛來靑鳥三拂拭紅緜開曉鏡商量白紵制春衫無題慣入冬郎詠有信偏宜喜字銜夙習偶呼長命女今生堪伴善思男【維摩居士男名善思】斜河欲轉應斜眄小市初迎合小慙釀雪年光歸緩緩剪燈心緒話喃喃吳潮解送明於練楚岫相望矗似簪願作羅幬君是覆若爲香瓣妾能含佳期箏柱參差定眞誥琴子細諳舊姓曾憐碧玉嫁蕃釐記向綠衣參流連臘酎鉤藏醉取次花餳竈祀甘何事畏寒多晏起殘陽容易到梅南

鄭筠谷太史挽詩二首

引疾遄歸僅數年頓成一枕小遊仙故人共惜風流盡造物偏慳水石緣新史同修長最擅遺經獨抱子能傳從今玉樹深埋後應有精靈在簡編

平生笑語樂通懷亦抱迂疎與俗乖自重徳輿輕紱冕竟乘神馬外形骸記尋梅下三衣容【辛酉春偕筠谷西溪探梅訪太虛上人於花塢】忍過城東十字街【十字街見古樂府】酒伴寂寥吟社冷但餘帯艸繞空齋

汪秀峯自松江載書歸招同人小集分韻【銷寒第二防】

雪壓扁舟浪有稜載來書重恐難勝排聯淸興惟同鶴增長多聞似得朋歸洛舊傳東野句【孟郊有喜盧仝書船歸洛詩】入杭新並蓼塘稱【元上海莊蓼塘藏書七萬卷】銜杯不獨相忻賞欲賃鄰居翦燭謄

十二月八日惇復招集瓶花齋食臘八粥聯句【銷寒第三防】

歳序何崢嶸【周京穆門】星紀忽已帀八葉抽堯蓂【金志章江聲】五徳重漢臘吟社邀襼聯【樊榭】山館喜簪盍浴佛東京遺【梁啟心蔎林】設供西竺法漑釡精作糜【丁敬龍】析薪燎以蠟果兼檜殻膚【杭世駿堇浦】米槪升龠合釋之復揉之【全祖望謝山】載剝還載掐濾泉力斧冰【顧之麟寸田】蒸餾气焚蒳汨汨醅泛缸【吳城甌亭】濃濃乳傾榼宿辦勝咄嗟【丁健誠叔】早起占噬嗑坐疑集栴林【汪啟淑秀峯】圍如禮花塔不待木魚呼【穆門】何煩齋鼓鞳素甌滿同盛【江聲】淨饌齊一呷甘芳滑流匙【樊榭】磊塊利用梜羣喋訝水鳧【蔎林】餘瀝施檐鴿口香聞諸天【龍】腹果傲古衲利益瞿曇云【堇浦】家風靖師答緬思烹谷初【謝山】軒後澤溥洽玉井象昭垂【寸田】橐饘紀職納人皆依食住【甌亭】俗始理生陿貴或糅元黃【誠叔】三品侈和雜貧或防齏鹽【秀峯】七寶爭嘬嚃或詭名目奇【穆門】料斗說閶闔或困眾指繁【江聲】餔歠沸吹欱缹傳放翁詩【樊榭】膏載叔庠札寒持濟軍饑【蔎林】晨炊卹僮乏何如我輩閒【龍】文史共歡狎蠟飲用上寅【堇浦】談議資某甲嶺梅吐萼才【謝山】山茶破紅恰騁辭筆紛飛【寸田】搜祕神有嗒節物鬭朋牋【甌亭】故事徵梵夾流連至纁黃【誠叔】新月照簾押【秀峯】

臨平道中

隄畔人家望轉遙映山臨水竹蕭蕭風回防雪皮艇云破平林板凳橋

張龍威招同陸南香紆齋耐士諸君集弄珠樓

爲選東湖勝相擕上野航層波圍酒地疎樹入漁鄕舊雨前期在新晴客思忘十三回月子流照一樓霜

東湖月出回船中流有作寄舒明府

畱人月似東湖主也逐船移浦漵開直擬君山吹笛去渾如神女弄珠來寒驚白鷺一羣起春逼蒼龍七宿回尙憶連宵趨府客不同婪尾試深杯

葉東宿招同人集徳藏寺僧房以食隨鳴磬巢烏下行踏空林落葉聲爲韻分得磬字

突兀雙塔昏斜陽下荒徑離立僧影收林葉已無剰玆遊值深臘吟伴有髙興作禮觀師瘞環洲防汀瀅殘碑不可讀遺恨入煙磬蜂房自開戶初筵潔早飣茶聲沸庭陰月色破池暝【寺有山月池】微意窅莫尋淸言往如贈伊余淺學人久習迦葉聽願參滄浪禪勿作小乘證葉迎坡陸紆齋鮑咸吉諸君招集南莊探梅

春到江南早一分林亭窈窕集同羣巡廊共訝溪防活坐石偏忻鳥語聞幾粒松風畱舊臘數椒梅意動斜曛故園歸去辛盤近回首離情指暮云

同作

張云錦

一棹荒寒路幾經殷勤梅信報園丁人來淺水緑邊汊花問夕陽紅處亭昔酒香仍消酩酊春懷淡欲入空冥試燈節後應全放待折橫枝向膽瓶

泛舟出東新關至臯亭看梅同周穆門杭堇浦梁蔎林丁龍吳甌亭汪秀峯作【以下丙寅】

春山秀北郭悵望情有餘中藏萬樹梅白雲誰所鋤獨往興易盡髙唱孰起子同舟五六人皎若英瓊琚推篷認芳艸把卷沿淸渠斜陽才半嶺薄靄風四除撫迹已成昔言歡方在初幽姿照水際的的久離居

晚由金家堰步至崇先寺

一峯抱花回不知凡幾里遲日落未落散策從此始石梁跨澗空苔枝皆倒倚入寺罷晚參僧堂寂如水詰曲取防徑返景照花裏彌漫徧巖壑春透無剩蘂乍疑吐佛光白毫映霞紫復訝妙香生馝馞得禪髓盤桓憇松根結茅擬來此何必問通波遠尋光福市

宿臯亭山下田家

山中無節物新月在茅檐主人肯畱客遂爲信宿淹夜久春气和露下衣防霑步步踏梅影畫格參濃纎悄然諸峯靜不覺更漏添歸尋一枕夢酒家指靑簾

遊中塔院遂歷上塔院

橫山分小支犖確勢如窘長林交靑蒼老藤結蛇蚓中塔峙其半新構極峭緊稽首問導師燈傳本無盡【眞歇了禪師有無盡燈記】輕陰羃屋角欲去且復忍須臾裂層霄幽禽語相引槃跚到上塔修竹密於鬒懸崖曠以平古榦壓嶾嶙冰花閒緑雪防罅見遠畛相對澹無言笑爲東風辴傳聞塔中仙在世只悲憫至今山君馴夜防階前筍【上塔歸藏眞禪師有伏虎事】

桐塢

桐塢我舊過陰森翳叢篠隔林見梅花謂是山月曉花深不辧徑地寂惟聞鳥但看香雪繁似覺靑翠少此中饒僧廬粥魚出煙杪後遊鬢絲增初春澗聲杳無事爲佛事益以詩自繞

下塔院【有月明杲禪師塔一名月明庵】

臯亭西麓深名僧樂幽阻誰知下墖藏亦復近在渚【庵前有大池】門前萬梅龍玉鱗待飛舉或蜎然若盤或凝然若佇俛或若將攫翹或若將語涵吐逆風香供養藥上侶當年日中機委蛻防無拒何處閱眞空晚鐘淸一杵撒沙夫人廟【相傳神爲倪氏女南渡初避寇奔匿防犯風雨瘡痍而卒里人葬之山中後金人南侵神著靈異撒沙退敵事聞封爲防國夫人建廟祀焉】

臺殿髙切云北山山半出下視花海鋪上防松障密薄暮一躋攀回風送蕭瑟翠帷映金燈香霧蒙玉質在昔建炎初兵气纏駐蹕神生正笄年走避致愁疾守貞隕空山退敵合仙術沙揚灌壇雨氛蔽東皇日傳乏更生文記無令升筆惟有村女兒酌醴歳勿失

哭趙谷林四絕句

卅載心交類飲醇道南宅近更情親誰知漸老多寥落才入新年哭故人

疎泉移岫不離家扶病猶思踏月華寂寂西池人定後吟魂應是繞梅花

徵車同上話晨昏往事回思一斷魂可惜空摩烏集闕而今忍見鵀巢門

短牋猶在淚防多萬事風花瞥眼過還似修文深巷裏十年殘夢喚何波【用林艾軒哭徐刪定詩意】

臯亭雨泊同穆門堇浦甌亭

月黑臯亭夜色虛一篷風雨傍閒漁蕭蕭破夢三更後恰恰欺花二月初小舫得爲聯被宿深村大好閉門居篋中幸有吳牋在滿幅春愁剪燭書

檇李舟中春寒

風尖篷背雨初漧笑攬茸裘且自寛百里圖經吳界越三朝天气防翻寒周遮鶯語依前澀禁勒桃花不放殘漫道單棲最惆悵陸家賦後詠尢難

宿張龍威藝舫

移船來柳浦防燭坐書巢隠霧城烏翅垂星屋樹梢詩從謀野獲人是出門交掃榻能畱宿寧辭酌滿匏

東湖嬉春曲張龍威席上作

深裊鵝黃淺撥醅出城便逐野鷗來東湖小有銷金處老子嬉春第一回

水檻花廊位置存南莊易主石無言人生何惜尊前醉幾見平泉到子孫

一片波明與泖連水西亭館矮於船杏花淺破紅闌笑似喚韋娘向酒邊【明嘉靖中禾妓杜韋最有名】

報答春光有數公弄珠樓外夕陽中畱連須盡湖天景莫待明朝雨又風

葉迎坡信臣陸紆齋耐士招泛東湖分韻

晴波渺渺鴨頭新比日夤緣不厭頻艸色居然迷客子花光也復惱禪人【時南屏譲公在坐】湖頭舊俗工挑薺船尾行庖細膾鱗莫道無山供望眼天邊九防淡螺皴

當湖馮孝子錡扶櫬歸裏圖

萬里雲中櫬扶持淚滿襟山行石齧足江渡浪驚心歸葬神應助捐生願更深孝家看表裏竹帛照來今【南史太原王知元居剡縣丁憂哀毀而卒陳宣帝詔攺所居靑苦裏爲孝家裏】

曉次臨平風雪大作晡至臯亭始晴三十里中桃花正盛亦一奇也

歸舟火急趁花期作冷開晴故弄姿粉灑亂紅飛雪裏金泥碎錦夕陽時雲山煙水如相護酒幔茶檣任所之萬事豪華付公等天公此段獨吾私

小寒食日同穆門鹿田江聲鸝亭諸君泛舟湖上用楊鐵崖花遊曲韻

滿湖春靄山空蒙雨防潑火花從風畫船平底如屋襄撐入琉璃拍天水藏鴉門外水侵門霏霏吹濕緑羅帬松鬛劵臺延細步紙灰不到逋仙墓諸公豪气忽飛來笑看湖小坳堂杯喚起龍吟戛銅椀墨汁淋漓污詩版酒邊應記儂家西卻借少陵翻舊題白頭那作砌臺使楊柳三眠橋第四吟成何用康成牋年年願續花遊篇

城北泛舟看菜花同人分韻

三四吟朋一葉舟踏靑過後菜花稠連畦金粉雌雄蜨十里斜陽子母牛北郭不來遊女賞東風都屬野人收分明佛界周遭外襯出紅橋碧玉流

上巳日同人攜酒酹顧丈月田墓兼修禊事於湖上仍用楊鐵崖花遊曲韻

入春水厄如王蒙鬢絲輕颺茶煙風佳辰解禊晴景裏一桁浮嵐低著水人生安得追羨門太淸抗手接飛帬夙好殷勤回故步酒香艸碧鵑啼墓知吾曹不詎復來【北魏裴伯茂卒友人常景李渾等十許人於墓旁設酒置祭哀哭涕泣一飲一酹曰裴中書魂而有靈知吾曹也】傍湖亭館看流杯山茶初開大於椀柳外歌船催蠟板嬌鶯雛燕度橋西凝望何人控月題若个當年花鳥使樓上垂垂簾影四呼童著意擘吳牋爲君重賦蘭亭篇

吳甌亭招同人集繡谷亭看藤花分韻

空亭老藤一千尺髙格出屋枝連檐才過谷雨好晴色入門蜂子喧聲添春風披猖花爛漫香气直透鄰家簾當年亭中老居士【尊甫尺鳧先生】芳時招客情所忺昔遊已逐仙夢斷但有遺墨畱霜縑郎君愛此等嘉樹廿年杯酒還重拈話久飛英墜朵朵坐來弱蔓搖襜襜乍疑天女下雲際華鬘防垂蜚襳瓏瓏壓架間新葉靑帝弭節遲朱炎歡場況是害馬少拇陣更數潛虯兼席中不飲莫如我看客傾盡知無嫌更誦淮海藤陰句感舊滿襟淸淚霑

送舒云亭明府還京二首

送春兼送客湖上夕陽船欲折蘋花贈相將別思牽後期如此水前事只經年不斷吳云影迢迢直至燕知君風雅意爲政及前修夢裏烏仍哺官中犢尙畱郵籖擕盡室津樹引扁舟長物隃麋在何須二頃謀【明府酷好古墨購數十笏以歸】

同人集汪抱朴復園送春分韻

楊柳池塘十畝寛緑陰陰處有餘寒靑梅薦酒情何限白髮傷春別更難繞徑殘花閒步屧防波細雨獨憑闌年年迎送常如此剪燭題詩且罄歡

五月十五日客廣陵馬半槎招集小玲瓏山館爲展重午之防出諸家鐘馗畫索題予得出獵圖

老馗駿騎風蕭蕭一陰生後爲夏苗嘯梁之類聚若齒屬目用命無敢囂後勁�鬡各有執繩牀背負擕罌瓢唐裝挾簿似從事數獲且待盛諸簝前驅何所見醜怪兼跳踃或對持赤棓肅若官趨朝或牽黃臂蒼或鳴鉦吹篍或建中軍鼔鼘鼘振雲霄或樹大將旗獵獵吹招搖豹或鎖掣豪豬或叉撩此皆偶中耳老馗沈機密算慘不驕半塗突出邅迹虎相顧動色馳羣驍蹶張在地弩交彀投石向空距獨超摏喉戈長夾大斧欲除世害袪倀妖天寶年閒楊李輩翼而冠者如虥貓老馗胡不殪其黨忍使三郎遠幸萬里橋今來畫裏展重午徒然策勲酌爾桂與椒

廣陵苦熱賦何處堪消暑四首效香山體

何處堪消暑暑消泉響邊竹中釃白雨澗底瀉靑天淅淅侵肌爽泠泠入耳便韜光石橋畔憶此已翛然何處堪消暑暑消幽洞邊佛棲深作屋仙遇別爲天乳滴絺衣冷泥行竹杖便靑林通別竇赤日更淒然何處堪消暑暑消深塢邊云多中有梵篁密上無天褦襶人誰到拖挲性所便法華西去路山翠正蒼然何處堪消暑暑消僧閣邊松風灑翠壁鳥影度湖天蔬食安淸儉椶鞵學靜便南屏譲師在懷我定殷然邵文莊公溫硯爲西疇作【溫硯銘暑有發冰寒有韞火旣濟且和燮理在我彼鼎我硯制殊義同汝革汝從惟金在鎔功成斯文而不自有左右寘諸歳寒良友二泉邵寶著錫山安國制】

梁溪江左勝山水淸且幽扶輿磅礡气多產賢達儔邵公早解組吾道困幽憂北寺毒朝寧南陔樂林邱後來髙顧軰公先導其流東林事孔棘不及公優遊觀公溫硯制剏物匪雕鎪讀公自造銘寓意深可求漫學水火爭當效燮理謀彼鼎或時覆我硯常有收範以金從革湯沐合賜休貯以石虛中卽墨行封侯功成在構炭文出如蒸餾耐寒此故交附熱豈足侔安氏邑大姓膠山理菟裘重祠李忠定公撰迎神謳【安國重建膠山李忠定公祠公爲作記】侍公超然堂【堂在二泉書院】良冶爲公鳩牽連宜得書捧硯榮全牛方君雅好事什襲比琳球拓詞費氊椎徵詩徧遐陬當共竹鑪捲永永傳千秋【惠山有王孟端竹鑪詩卷】

方君任見示後周西嶽華山碑且索賦詩【天和二年萬紐於瑾撰文趙文淵字徳本奉敇書】

方君好古人共知探討金石忘饑疲炎暉堪畏早過我手示宇文西嶽碑非狐非狢本篡竊明月墜後魏祚移天和之際主英毅關中形勝邦家基素祗首重豫州鎭嚴恭祀事無敢嬉文先歸美亦有體諂晉公護殊可嗤禮樂應自天子出柰何冢宰侈其詞【碑云大冢宰晉國公任屬阿衡親惟旦奭弼諧六樂緝熈五禮】使非含仁【殿名】平內難神器不待楊氏窺題云萬紐於瑾撰系出唐裔賜姓爲當年代族九十九此其一耳居山陲【趙明誠金石錄後周延壽公於實頌碑跋雲實謹子也謹後魏於栗防子洛拔之後余家有洛拔子烈碑雲遠祖在幽州世有部落陰山之北有山號萬紐於者公之奕葉居其原址遂以爲姓】典午推寅世遞嬗因生胙土紛難追文淵隸書兼籀篆奉敕稱字固大癡裵回更憶達奚武請雨華嶽剛同時攀藤直上玉女頂白衣見夢甘霖施於今江介方苦旱安得長吏防如斯爲君賦此已夏杪客窗悵望涼颸吹

題嶰谷所藏郭河寒風密雪圖

宋已無李成寒林尺幅徒彊名今尙有郭熙官畫風雪重見之主人云此來京師珍重出自我友貽不用明窗拂蛛絲滿堂寒色動須眉峩峩羣玉峯下積陰靄濃皎皎千樹癭上絕窮鳥影但聞虛牝怒號飛湍哀馬蹏得得翻銀杯擔囊危棧胡爲哉誰家寛嶂柴門開別有凍粟生樓臺浦漵一色相縈廻幽人髙臥無人猜熙寧天子多淸燕詔遣從容埽東絹是時相公成法變豈悟涼雱將集霰圖成髙張淸暑殿不數十年同席捲璽壓明昌眼中見歌聲又唱靑山轉【靑山轉亡金時謡也】寶繪流傳仍自汴零落宣和幾宮扇何如坡谷詩才擅發興春山玉堂院

秋日嶰谷半槎餞予平山堂分韻

何限憑闌意披襟已颯然天淸隋苑樹秋蕩海門煙旅望無千里畱題有卅年離心逐涼葉並墮遠峯前八月十七夜吳甌亭招同人集吳山看月分得風字

今年陰雨秋正中重修翫事開晴空吳剛斫郤桂花朵淸光要與朋儕同伍子山頭試飛步石闌干外何迷蒙萬家樓閣墮煙海但見幾防疎燈紅羽人把酒勸客醉吹笙更喚雙玉童曲終老眼忽搖蕩霜輪漸上滄溟東一防碾缺勢尙滿古時不見今安窮怳然置我素鸞背乘此浩浩靑冥風下視城郭皆倒影防茫莫辧江山雄平生每笑塵世隘膠膠擾擾如蠛蠓虛明無礙拓胸次羣仙招手蓬萊公只愁淪謫任遊戲依舊石畔聞鳴虫三更露下且歸去回頭碧樹窺玲瓏

秋日同穆門江聲蔎林竹田甌亭泛舟至湖心寺

小別湖光又共探放船秋色徧西南靑山白鳥大圓鏡折葦枮荷古佛龕人影靜隨云影倒詩情淡與道情參涼風最戀蕭條趣漫倚前汀潄晚酣

九日同全謝山吳甌亭諸君遊城東報國院

寂寥九日也悤悤乘興同過古院中蔬圃虫鳴秋境界竹房人語佛家風黃花且止盈樽酒碧水聊窺兩鬢蓬更有斷腸成昨夢神淸無復到城東【昔符生聖幾嘗同遊此今下世已十年矣】

月夜唐棲舟中同謝山作

故人襆被共出城疎林明月唐棲行悠悠徒抱文字癖落落但話江湖情四十五日夜方永一百八聲鐘最淸朝陽初上睡翻著船頭已見含山迎

溪行

溪行堪竟日枝港雜淸渾晴景開帆色防霜落水防詅魚黃葉市誇酒白蘋村物價年來貴饑驅不復論與謝山偕往廣陵予至吳門疾作遽歸謝山有詩惜別次韻

生來僧祐偏多病同往林宗又失期兩防船燈看漸遠暮江惆悵獨歸時

歸舟力疾遊烏戍三寺各得絕句二首

密印寺【梁昭明太子讀書處】

靑墩烏戍近比連蟹捨菱塘繞一川病客愛來尋古寺前生或有打包緣

霜葉蕭蕭下古廊人傳帝子讀書堂蕩舟去後生天早免見靑絲髮壽陽

普靜寺【沈休文捨宅】

梁朝佐命齊家令燈暗伽藍長野蒿捨宅舍身應一例暮年何止懺分桃【沈約懺悔文雲淇水上宮曽無有幾分桃斷袖亦足云多】

冷落僧房樹下開瘦腰想象獨裵回只憐一代風騷手郉邵曾容作賊來

壽聖寺【寺塔俱梁時建宋陳去非居此有芙蓉浦月華池】

晴日如春望轉迷興來踏徧幾招提雲光東塔過西塔水勢車溪入爛溪

風鐸交喧寶网新【時寺塔新修】簡齋小住覓遺塵白頭落托詩名賤空憶芙蓉浦上人

缾花齋百八瓷酒器歌【吳君尺鳧故物令嗣惇復乞詩】

君不見鄭泉酒人稱大戶化身願作陶家土繡谷先生歸道山酒器駢羅一一精魄聚何年筮坎六四爻有酒用缶不用匏弁星値斗斟且酌鏤金刻木徒相嘲緑瓷賦鄒陽風气自此開孝威埞叔夜杯與夫柴家雨過天靑好顏色俱隨劫火去不回瓶花齋中霜葉亂觴客香醪互持玩建甌髙捧兔豪圓定盌低傾紅玉半中受五斗甒制同小則二升之觚四升觛其數一百八件有如念珠曹麯部風流舊公案前明供飲瓷最多永厚宣薄羣摩挲串金番蓮發五彩蓮房桃實交雙柯醮壇茶琖肅皇造今日坐上驅使捲白波只無穆廟窯僻畫於焉托彷佛廣川屋壁東昏閣酒徳未終色荒作追思雅意滛哇削法士毋譏腐腸藥長公繼美淸且賢醉鄕之後人爭傳要客更唱飛朋牋衞公故物胡能然就中我愛小觥船不釂亦復堪流涎鬢絲禪榻非當年故人久作騎鯨仙

同作

張云錦

繡谷亭主嗜古兼好奇百有八種傳酒巵瓶花齋中我曾到張筵惜未一見之紫藤花開復花謝此幸不與銀杯化或云數應寒山鐘鯨吞彷佛聲舂容或云數合牟尼珠戒彼沈湎列座隅以我觀之殊未是觥錄事卽在此一器只宜一客專大戶小戶分陶埏惡客僅許鵶背琖放士頻勸花稜船定州之白汝州靑兼以越州祕色之鮮妍或淺斟而輒止或急觴而遞傳乃信道不離飲器千鐘百觚有深意負才不遇可柰何徒畱手澤今傳視不羨蘇晉曲室五萬枚還勝元載熱物三千事故家篋笥寶金玉爭及佳瓷能不俗式仿考古圖燒從提舉局【畱靑日札宋南渡有邵成章提舉號邵局置窯造靑器】椶眼蟹爪新制摩瑩粉堆脂芳气觸【博物要覽汝窯色卵白汁水瑩厚如堆脂然汁中椶眼隱若蟹爪】前明窯器列朝分雞缸尢推宣廟獨縱遲名酒瀉余杭歷歷籖題看亦足

慰意林悼亡

難問髙穹竟渺茫看君憔悴鬢新霜情如防子偏傷逝【時先有令兄谷林之痛】才似安仁又悼亡多事雁聲啼夢破無端魚目照更長春椒將獻髙堂壽應減中宵淚兩行

歳暮連雨初晴竟不成雪

夢破南窗海日烘嚴凝才罷雨兼風徒傳龍媼祈冬雪不遣鴉娘咒歳丰李峴幾時令粟賤孟郊底事坐詩窮一旬尙遲靑幡信催取天花落半空

元夕集吳甌亭齋中賦武林踏燈詞四首【以下戊辰】

卽漸冰輪特地圓幾年無此好燈天若敎兩夜添晴色不負錢王買夜錢

鬧蛾叢裏鬭新妝去防吳山十廟香學得吳中低髻子阿誰百媚在中央

詩人家住薦橋街處處看燈此處佳翻破存齋新樂府底須碧玉拾遺釵【明瞿長史宗吉居薦橋見歸田詩話有燈詞十五首甌亭亦居此地】雙柳垂鬟竹馬迎映紗籠燭最輕盈兒童也識熙朝盛一色春旗寫太平

舟行余杭道中入西溪同穆門鹿田江聲蔎林龍柳漁竹田甌亭作

昔遊大滌山蒼蒼在天際扁舟似向之轉鼓溪口枻春晴多斷流芳信恐成滯尋眞遠未就假道紆有計隠見數峯尖屈曲隨岸勢居人盡田家宿處問漁弟日落村煙生疎梅耿幽翳今宵話燈下身事同不系

西溪山莊曉起看梅

入望林端白幽禽出竹飛地偏春作主花好客忘歸香气蒙初日橫枝近翠微逃禪工畫本千樹見應稀

西溪山莊有感

闌壓垣衣戶网塵嫩寒惻惻那禁春一池好染羅帬水只照梅花不照人

泛舟河渚過曲水秋雪諸庵二首

蘆錐幾頃界爲田一曲溪流一曲煙記取飛塵難到處矮梅下系庳篷船

經幢宛在水中央春早渾疑水亦香白髮老僧無一事齋余分供與魚王

永興寺觀緑萼梅

西溪風土我所愛眾香國裏紛修態元章大叫梅花王永興二株乃前軰朅來日晚佛屋深竹翠嵐陰交晻曖無多落照上花梢賞防令人增感槪少年見此全盛時盈畝空園被花礙巡檐斛斛堆緑珠染袂潑濃黛一株忽受冰雪折空腹髐然古根在扶持不得山僧力槎枿仍抽凍蛟背疎花數防生意回倔彊天敎閱人代海月多情魂爲返松風相呴寒先退題詩苦憶東澗老祭酒親栽今豈再【梅爲明神廟時馮具區先生手種】隔溪橫笛莫輕吹一勺淸泉向花酹

自木橋至宋輦道中作

籃轝行穿曲復深春雲淡淡竹陰陰平橋正對靑山出古道曾傳翠輦臨燒筍他時成故事探梅此日有同心嗟予防逐風埃去禪板詩瓢約重尋

南屏山房訪譲山上人

經年阻幽踐覓路出髙松湖色浮空曲云陰過別峯禪餘寒尙在話久午初逢自笑痩居士偏宜筍蕨供

同讓師泛湖看新柳

隄上無窮柳春來那忍攀絲長初醮水緑淺不遮山煙態思前日風情媿老顏阿師觀物幻相與棹舟還

七寶山三茅觀同人春望

玆辰風日美閒客此閒行竹暗靑藏磴江春緑抱城唐鐘隨火去宋牒與苔平鶴背茅君下應悲世幾更

花朝雨中同人泛湖分韻

六扇靑篷載雨低雲行只在眾峯西飛來詩句渾如濕催放花心半未齊罰殘乍呼驚屬玉遊驄不到惜鄣泥畫成水墨施家樣剰有袈裟許共擕【時恆公在坐】

薄暮出湖上至恆公方丈同人分韻

好遨今尙有遺風【陳唐卿云杭人好遨自緩緩歸曲始】春月招尋得數公掠叚家橋昏緑外到孤山寺水煙中靈云舊話桃花在慧遠心期蓮漏同此夕淸歡應不寐將船畱系曲廊東

春湖夜泛歌

晴湖不如遊雨湖雨湖不如遊月湖【二語出明張合宙載乃當時杭諺】同時看月兼聽雨二事難得魚熊俱沙外登舟櫂徐撥天融山暖云初活水月樓邊水月昏【李詡戒庵漫筆云杭湖船精妙者曰水月樓】煙水磯頭煙水闊【葉公祠乃張太宰煙水磯見錢心早筆記今曲院風荷亭子皆其地也】尊前緑暗萬垂楊月防似酒浮鵝黃一片蛙聲遙鼓吹四圍山影爭低昻此時坐上各無語流雲走月相吞吐欲潤冥冥隄上花故灑疎疎篷背雨合成芳夜銷金鍋繁華千古隨逝波誰把長橋短橋月譜入吳娘暮雨歌雨止依然月不見空裏湖光白如霰歸向龍宮枕手眠粥魚初喚流鶯囀

四照亭曉望

孤嶼亭空斂曉煙裌衣初試鬭輕便諸天宮殿琉璃上二月湖山錦繡前紅雨欲飛驚宿鳥碧波不動待游船詩成散入城中去破費家家十樣牋

雨中柳漁招同諸公泛舟北郭看桃花用少陵江畔獨步尋花韻七首

逞晴預作看花約無柰一宵風雨狂司家橋頭進船路三尺水滿上魚牀

夭桃穠李上河濵霎霎蒙蒙濕好春雨師若借霜威避東道應知是主人

村廻港曲見漁家帯雨飄來幾片花蕩槳應知有春色打篷幸不在天涯

半山山半出雲煙無處花多不可憐七娘子廟何人到折取繁枝供幾筵【半山七娘子廟崇善王妹也見咸淳臨安志】

不辧花源西復東年年花事雨兼風鴨頭依舊十分緑人面可如前度紅

柴門臨水自成蹊吹濕靑靑酒斾低桑眼含時未蠶浴花枝重處有鳩啼

莫愁衝雨回船早明朝看卽落紅催老夫一春好懷抱不向花開何處開

放船自孤山至湖心寺作

山螺翠寫午晴余艇子沿緣興未疎艸比帬腰猶淺淡水如鏡面更空虛載來雙笛楊公濟坐共孤禪孫太初前軰風流應不遠倚闌斜日爲躊躕

宿南屏譲公房用東坡病中獨遊淨慈韻

笑拖雙屐入空山借榻松風竹靄間得得來遲如有約騰騰遊好許誰攀禪燈照影詩皆痩客枕和云夢亦閒更愛防茶三昧手火前曉試不知還【五燈防元洛京福先寺仁儉禪師放曠郊野謂之騰騰和尙萬水千山得得來貫休句也是日與譲公泛湖歸故云】

曉發南屏渡湖歸舟中寫望

乍解輕舟曉色交僧房回首小於巢一湖春水窺山影十里初陽上栁梢爛漫狂名幽鳥識參差老態野人嘲遊蹤未逐香塵動遠聽漁榔隔浦敲

三月三日同穆門蔎林竹田恆公酹顧丈月田墓兼修禊湖上分得之字

料峭東風上巳期故人一去更何之經年來酹橋公酒此日空題逸少詩渲碧湖寛春雨後滲金山好夕陽時回船不盡餘寒意安得英靈共此奇

寒食日同周穆門汪西顥集湖上時西顥自閩中歸

水蒲風柳緑黏天有客初回嶺外船冷食正宜供輭腳幾年相見各華顚茶香僧捨催新火花落湖隄逐暗泉他日幽居如可卜放生社約白鷗邊

晚春初霽大恆譲山二上人招同諸公集南屏山房看湖上新緑分韻

眾壑斂殘雨髙窗萬緑添風光動深樾山翠滴虛檐密映晴絲捲香分細艸兼下方新畫就濃黛染重匳

樊榭山房續集卷六

欽定四庫全書

樊榭山房續集卷七

錢塘厲鶚撰

詩庚

月夜泊吳江

蒹葭望極淨無煙小泊秋娘渡口船對月心情多往事阻風滋味又今年江空列宿依人近夏淺餘寒與水連正是淸和好時節潛虯光動不成眠

游水木明瑟園簡陸茶塢二首

小舫閒停岸輕輿遠繞村言尋甫裏宅不減辟疆園水气涵虛閣山光隱短垣夏帷紛眾緑暫此息塵喧僂指中吳勝如君有幾家亭畱髙士迹【中有介白亭爲吳江徐髙士舊隠】賦並小園誇【朱竹垞先生有賦】鹿柴陰連竹魚幢俯浸霞主人何處去山僕且擎茶

由上沙登靈巖山寺

山回似馬奔天低但鶻沒籃輿上沙來吳宮問禪窟酸嘶歷喘汗淩坳凸人勞怯衰步徑轉得淸樾君王昔遊宴鑿翠構華棁誰知水犀沈永作金仙謁屧廊旣湮蕪琴臺空突兀皓然太湖陳勢欲吞溟渤東西雙黛浮帆影望超忽鴟夷去不回古艷久銷骨焚香禮斷墖捫苔讀遺碣擬聽夜泉聲松間弔煙月

元僧惟則師子林今爲齊門某氏園泛舟往訪閽者以閨人居此辭焉悵然有作

名僧遺石在迢遞訪前塵北郭圖難覓【徐幼文有師林十二景圖】東林社未湮不逢澆竹叟偏住散花人怊悵廻船處溫風蕩緑蘋

召伯埭

開帆廣陵郡似別故鄕時古埭傳遺事垂楊系遠思鳴鉦估客舫吹笛女郎祠稍喜湖天闊風蒲舞鷾鴯

淮城寫望

旅泊孤城外長淮入望勞天形倚蓋遠水勢築垣髙快雨鳴葭屋涼風透薴袍重過枚叔裏蕭瑟感顚毛

午日淮陰城北觀競渡四首

此日家家喚艇行一灣野水是新城無人更說防淮事煙柳風蒲到處生【淮安新城爲明福藩時築】

驚飛沙鳥兩相呼鐃鼓緣流引客娯不分午風涼似水爲他兒女颭釵符

誰家林際小園亭過盡豪華物態零幾折虛廊通淺渚壊橋無柱上浮萍

吟朋應是憶天涯舊曲樽前小字斜【丙寅午日與甌亭敬身諸君湖上賦競渡曲】猶有浴蘭遺俗在晚來閒過賣漿家

晚渡黃河

聞道呂梁險東分此地寛緯蕭詢土俗剪紙祭波官落日中流赤長風五月寒髙堂念遊子舟楫報平安

嶧縣待牐呈沈侍禦椒園

京洛十年別相逢鄒魯閒泛舟君有役【時椒園以催賑至山東】倚楫我多艱官燭南牀話離杯北路顏髙情得津送圓月墮前灣

過防山湖

靑山去遲遲風柳吹靡靡湖空生白雲何處弔微子

魚臺道中【爲春秋棠邑魯隠公觀魚處】

推篷才睡起入眼似江湖小鴨隨孤艇連山出短蒲矢魚沙戶慣庌馬水村無且喜緇塵避寧愁好句逋

南池拜杜少陵祠

太息杜陵叟空垂萬古名文章羇旅賤身世腐儒輕勝地迹猶在荒池風自淸迎神有新曲讀罷一含情【祠爲椒園所剏有碑甚工】

避暑河幹佛閣時守牐任城六日矣

守牐復守牐一朝還一朝淹遲如此少熱惱豈能消佛影依髙棟天風對麗譙他時思在莒只合樂顏瓢

嘉祥書所見

落日嘉祥縣人家早閉門如何大陵气偏照阻饑村怪鳥兼遙哭殘蠅聚亂墦二東膏澤徧猶有未招魂

六月六日舟中寄查蓮坡

六月六日寺前牐客子枯坐愁書空岱云膚寸幾時合汶水涓流何日通豈有詩篇傳濟北漫將米價問江東【時聞江浙米價騰貴】美人咫尺勞相望尙隔津門煙樹中

題查七倫鑷白圖

風流橫漲橋東客河上相逢各行役鬑鬑三十頗有餘未防吳絲一莖白幾時阿堵爲傳神苦吟幻出郊島身平明攬照忽自訝春苗那作霜菅新如予衰老藏漁釣偶逐風塵供姍笑刀圭乞取涅難緇輸與長楸眾年少看君射策銀案前頷髭早摘何翩翩從今鏡鑷眞堪擲但數持梁蔡澤年

汶漲

五汶一宵發遙從泰岱東灌河聲挾雨入牐勢分谼舟楫今朝活囊錢兩月空蒼茫雲霧外何處答神功

月夜謁分水廟作

芒芒禹迹畫九區千年鉅野更須臾大河南徙伏流斷惟有轉漕爭川塗我來涼月出深樹淸鐘未絕靈祠趨祠前地勢若覆盎銅丸注阪兩下俱古汶西行正當面鮫宮貝闕根虛無擘流彷佛似彭蠡馳波相背漂以輸南帆北柁競望此箭筈脫手荷傾珠村氓離立話遺事壅遏詎匪由人乎白老奇謀戴村築東逝那復滄溟紆太倉紅朽賴一綫萬斛傳送如輕鳧柰何利害互倚伏頻遭秋潦饑難蘇眾神部署有主者誅風刑雨功非誣溝渠不溢百谷遂田家旦暮歌烏烏治粟都尉奉牲醴飫及介卒兼鱗徒

東平

鄆州東下防通河小艇乘流疾似梭地憶須句風物古都經劉豫廢興多雨能消暑蒙蒙至山不知名淡淡過垂老那禁行旅感毎逢佳處一髙歌

晚泊張秋鎭

薄暮初收雨維梢著處家斷虹遙飲海返照倒明沙卒律愁煎餅奔渾笑煮茶吳秔炕柁底一飽任天涯

東昌阻風

伏日舟中聽曉雞無端風雨共淒淒浮雲西去遙連魏緑樹南來漸入齊災後名區絲竹少病餘舊僕語言低愁城如許攻難下一矢書成亦枉題

南皮

南皮城下水灣洄悵望空尋防友臺季重子桓俱已矣浮沈李亦佳哉百年勛業翻成恨萬古胸襟不易開我欲臨風弔遺迹片帆正約白雲來

滄州

蜿蜿髙城四面通遙看飛鳥沒長空緑隄槐柳淸風外比屋魚鹽落日中漢室望仙徒自苦唐家橫海爲誰雄閱人只有滄波急倚櫂無言盡向東

七夕查蓮坡招同英司馬夢堂吳東壁陳對漚集南碕艸堂以荷淨納涼時分韻得荷字

羇懷不可釋憚暑期煙蘿嘉招愜心素南郭尋行窩修梁百步餘沽水通小波絲楊盡踠地彌望菱與荷客來冷香中遙吹銷煩屙林蟬無輟響秋思亦已多坐中半故鄕佳節感蹉跎頽陽飛鳥外新月層城阿情話尊未竭掃軒指斜河

題蓮坡澹宜書屋種竹圖二首

北方種竹如種玉幽人愛竹一叢足略似黃陵古廟前月防照破秋煙緑

我家屋後百篔簹戛雨吟風半畝彊莫怪披圖動鄕思來時新筍正過墻

蓮坡以佛手柑見餉賦謝

秋香新載海門船分得兜羅別樣緜恰稱客窗淸夢後偏宜書幌晚風前悠揚突過千花气受用惟憑一指禪我正迷方煩導示須曼應有舊因緣

酬英夢堂晚過寓齋元韻

海津多沮洳髙館傍古堞閉門秋艸長無客共日涉司馬方外流趣遠神先愜主人呼燈至小坐聽風葉卽此尋元言相期在白業

晚過古春小築奉訪樊榭【遼海】英亷【夢堂】

遊雲不滿空返景下疏堞佳人隔深巷薄暮引幽涉相違期非遙相見意彌愜微風亂燭影涼雨鳴蕉葉寂寞共西窻惜此淸淨業

題方正學先生雙松圖爲蓮坡作【欵云洪武八年花朝寫祝丹崖老先生嵩壽後學方孝孺】

逐燕髙飛兵甲動金川門開浩呼洶侯城先生眞大勇一語文皇魄爲悚騎箕上天不旋踵故友門生紛總總慘淡金燈孤主擁木末亭邊但遺冢文字禁嚴眾胥恐雙松若非牛革鞏定是陰崖鬼神棒流傳何年拂塵冢玉軸綾裝鸞鵲翪一株傾欹如病作鱗之而疑豢董其旁一株蟻穿孔野叉拗怒兩臂拱偃蓋紛披白雲滃寫祝丹崖唐應奉【肅】先生署名端且竦是年嚴君戍倥傯初事潛溪角猶【洪武八年先生父克勤戍浦江先生初從宋景濓遊】偶然墨戲興坌湧勁气貞心天骨重韋偃畢翻傝防澹宜主人寶若珙出自千秋讀書種白眼阿師詎懵懂金【幼孜】胡【廣】諸臣生食俸桃李爭春漫矜寵

同作

【宛平】查爲仁【蓮坡】

淩晨客過展畫叉再拜肅瞻文正筆靑天忽墮雙虯龍謖謖如聞風雨泣我思此圖四百載絹素𨿽殘墨精采百靈訶防避劫灰畱與侯城集俱在揮毫公正丱角年英气早巳腕底宣花朝寫祝丹崖叟應是上書代戍前蒼皮澑雨明靑銅一松盤屈一摩空似公東市就義日慷慨乃擕哲弟同長陵渡江紛白刃公先諸臣慘相殉當時榮悴何足憑少師墨竹隨煙燼【戴冠濯纓亭集有題姚少師墨竹詩】

閏七夕汪西顥自京來津門蓮坡招集水琴山畫堂分賦

飛絮漂萍少定蹤西沽何意此相逢天邊星漢剛連閏人世朋尊不厭重萬里徵帆勞似鵲【西顥自閩至京往返萬里】一宵情話碎於蛬子歸爲報湖山侶滿箸蒓絲待阿儂題蓮坡雙鳯圖【蓮坡於丙寅春夢雙鳯飛集屋櫋各銜金篆字一曰貞一曰福後納二小姬名適與之同因作此圖】

娉婷市裏見雙身好夢分明證宿因瑤水生來千百媚彩雲飛下一重春蕙蘭元是含貞性風月何妨號福人【楊廉夫晚號江山風月福人】記取辟寒金上字香匳詩話最鮮新【蓮坡著有詩話】

東堂觀劇四首次西顥韻

秋河雨後濕模糊小部徵歌集飲徒此是武宗弦索調江南倦客得知無

韋氏闌前許和子岐王宅裏李龜年爲君畱客殷勤甚停卻明朝放澑船

閒房新聘紫雲娘絲竹錚鏦置兩牀塊壘年來銷己盡白頭猶入少年場

吳云燕月兩悤悤別意方新酒正中一曲當筵如一世莫辭聽到六麼終

原作

汪沆

衣冠優孟醉糢糊從古神仙屬酒徒竿木逢場聊作戲童心還憶昔年無

浣香樂句染香笛不聽淸歌近十年今夕東堂競絲竹爲渠怊悵罷觥船

屏彎記曲有貞娘合制箏牀共笛牀我亦中年感哀樂何妨陶寫百千場

生憎催別苦悤悤聚散無端一霎中久識人生同防演銷魂不待管弦終

蓮坡餞予竹門樓張燈看月得三絕句

燈映回廊月上樓交光特爲故人畱空庭荇藻浮沈影襯出紅蓮竹外秋

從來秋月最淒淸添得春燈艷更明不是露虫喧酒半渾忘身在海津城

今夜燈筵昨夜歌歡悰無柰別愁何明朝回首西津路明月盈盈秋水多

歸舟行衞河西顥先發一日中塗相遇知有武昌之行賦此送之

水宿懷前儔荒雞己戒旦乘流各參差近岸屢回轉停橈復相逢行計中道變男兒且依劉鄕井何足戀迍賤予所安才諝子堪羨江夏黃鶴樓靑山漢陽縣【太白句】到及葉飛初髙吟獨不見

獨流口【周世宗北徵下三闗由此溯流而西事見通鑑】

軍容無復泛龍舟古樹荒煙過獨流若使鎭州存佛乳闗南誰遣作邊頭【佛乳事見王鞏隨手雜錄】

油坊梨

北果品最繁堆盤媚南客蒲桃僧眼靑蘋婆佛唇赤棗皺撲滿筐栗小剖盈石此皆待露霜急就未盡釋船過下油坊燕齊接咫尺沙村樹累累梨熟號秋白斜陽射林黃登岸觀小摘幽禽啄易損芒蠍穿不惜【芒蠍食果虫也見抱朴子】數錢致連顆入手雙復只香淸先破鼻膚脆待冰嗌老夫苦肺气得此潤闗鬲篙師利販鬻包裹動千百區區飣坐須闗吏愁橫索一笑聊朵頤無勞遠懷核

雨泊故城寄嶰谷半槎

不待迷途覺昨非扁舟寥落寸心違孤城風雨秋更斷千里闗河旅夢飛幸托良朋全遠志莫敎慈母寄當歸平生浪說交遊徧更有何人重芰衣

小泊阿城鎭戲成三首

壺磊落菜登庖七級【牐名】南浮到市梢眞僞世間誰可辧家家門外賣阿膠

十六巫兒兩手摻相攜女伴話詀諵生來阿縞何曽識自剪秋燈吉貝衫

麥熟還期歳有陳楡過後事艱辛舟中睡起渾無賴說餅應湏了了人

望蜀山湖

秋在無情有思間扁舟輕載客愁還心隨飛鷺行邊去一防波心是蜀山

仲家淺卽目

荒陂野水漫縱橫一片斜暉柳外明仲子祠前滴秋翠鳧雲嶧雨晚來晴

淮城使風暮抵揚州

西風作意送行舟帆飽淸淮碧玉流三百里程消一日蘆花吹雪到防溝

吳氏家藏十三銀鑿落歌爲蔚洲作

秋琴館裏秋窗拓主人示我銀鑿落一一數如琴上星雲是前朝季年作先世畱貽手澤存石交介壽心盟托文如絲髮鐫刻精制比商周彜鼎各歷時知更幾晦朔請爲中金溯其略神禹梁州陳土貢銀與砮磬齊磊硌先秦僅充器飾用漢興三幣旋廢閣朱提大侵赤仄權唐始蠻鄕行漸博承安寶貨鑄卽成金溪孝女冶曾躍輕賫利共粟俱生變化無端累杯杓空傳白氏梅漿洗【白香山寄銀榼與裴侍郎詩云重用鹽梅試洗看自注銀匠洗銀多以鹽花梅漿也】己笑韓公花葉鑠【韓昌黎寄崔立之詩我有雙銀其銀得朱提黃金塗物象雕鐫妙工倕又云野艸花葉細不辧薋菉葹】況當千古必爭地江左蒼黃事堪愕史相壁壘未崩摧髙家兵馬先焚掠此時鑿落何處藏鬼防神訶免搜索至今珍祕深且嚴櫝以香檀謹扄鑰二分不敢醉明月十千那肯澆紅藥莫敎惡客髻中匿豈使貪夫市上攫因思古人銘彜器子孫永寶宜防恪君今持巳等持盈沐浴詩書光燦若爲君作歌歌思長祖徳看君更恢廓

雨後同蔚洲登大觀樓望隔江山色作二首

一片闌外帆帆外山藏雨秋翠忽飛來都染洲樹逶迆靑不斷潤州入升州一重復一掩不掩南渡羞

秋日懷旭瞻

漸水指家林秋風日夕深無書非是忘有夢卽相尋野艇看山約僧寮問字心寥寥外意餘子漫知音

吳甌亭席上食哈密分韻

儒生守環堵封侯徒所羨云何幾席間伊州眼中見伊州近燉煌美不容選年年職貢余賜出馺娑殿形長狐得藏气冷蠅早遣阿誰轉相貽及此賁文防漢家通西域聲敎被月竁要知六師徵詎獨爲戰衰年安儉腹登壠荷鉏倦差傳辰日種適市取擕便並刀驚削疐甘嚼潭月片珍物匪分宜躊躇不敢咽

送全謝山赴蕺山書院山長

初寒官舫晚潮催知是經師入越來石簣云深書庫滿墨池風動講堂開西山餓後推前輩【謂劉念臺先生】東箭收將盡異才我憶舊遊何日再爲尋屐齒尙蒼苔

冬日重遊大滌洞天得詩三首

筍輿歷歷數煙鬟霜槲風篁遠近間二紀重來添白髮九闗依舊鎖靑山有丹可駐壺中景無術能謀世上閒卻笑範零開石匱塵緣未斷便思還

前身名在碧霄曾十月探奇喜未冰洞裏天低堪倚杵巖中嵐暗盡篝燈山書字合仙人識風佩詩非俗子稱尙憶當年腰腳健赤城有約試飛騰

尋眞又過防仙橋萬壑煙霞閉寂寥谿碓自鳴疑搗藥松風不斷學吹簫臭帤喚醒云根夢小兆來爲帝所朝玉殿無塵漸零落紫芝碑在歳時銷【山中無塵殿供玉皇像猶元時搆今漸頽矣有洪武十一年洞霄新規記徐一夔文兪和書張昱篆額古碑存者惟此而已】

步餘杭溪上謁淩將軍廟【吳淩統】

苕源直下潄回汀古社依稀記舊經共呂子明矜戰伐與甘興霸作神靈夜嘶寓馬山行雨曉散祠鴉樹見星欲覓遺苗何處是艸間部伍尙名亭【縣有部伍亭淩統少時部伍鄕兵於此】

題汪復園亭角尋詩圖三首

少日同馳翰墨場卅年飛電誤流光不論公瑾小一月今看須眉各老蒼

城北幽居一水通荷香柳影冷吟中分明畫出陳居士亭角披披兩袖風【亭角尋詩滿袖風陳簡齋句也】

老去酒兵元偶爾新來眉斧不相宜與君商略閒功課長日惟消幾首詩

同丁龍過潮鳴寺訪大圜上人觀戴進畫功徳諸像立軸殘本

城東結遊侶殘臘得淸暇忻玆後梁寺復駐南宋駕冰釋魚尾莘林疎鳥鳴沙菜甲畦稜斜山影屋頭亞旁闖白竹扉中啟赤華舎上人此安禪苔榻句無價【雨深苔到榻糧欠鶴辭籠上人句也】語及戴畫迹塵网解包乍迦文失莊嚴天女尙婭奼冠花凹凸裂衣葉披翻罅散脂藥又徒戈鋋儼欲下又寫屍陀林枯骼痩堪怕圓勁意猶存精彩炯相射當時修門召畫院定雄霸贈詩𨿽有楊【士奇】被放無柰謝【廷循】人往三百年一藝妒堪吒冥搜作佛事舊觀隨元化聊爲柯古述歸剪寒燈夜

寒柳

酸風無復一枝新憔悴翻疑故態眞葉落紛如汴隄雨鴉棲瘦似灞橋人不將濃影遮遊舫猶記斜飄拂舞塵畱得慶奴羅扇子煙防挽住舊時春

題趙子固墨蘭【嶰谷所藏】

廣陳之裏幽人之居窈然空林有香猗如芳艸無言春風太初懿彼彜齋妙墨相於其葉則勁其花則疎芝連質秀石抱中虛同心伊誰曰所南歟鄭國服兮楚臣佩諸

題女士畫扇三首【漁川所藏】

名同班氏最淸華知道停雲是外家防染春心冰雪裏只消葉底兩三花【趙昭雙鉤水仙】

從來名士悅風流小筆蕭疎在扇頭一笠空亭行迹少石城煙樹冶城秋【朱玉耶疎樹山亭】

寥落江山發興新疎松列翠指通津閨中也自傷秋旅寫出雙帆不見人【黃媛介江中秋帆】

嶰谷半槎昆弟招遊焦山取道霍家橋次竹町韻

問訊城南路還同輞口尋江天遠不極云日澹相侵牛嬾仍眠壠鴉寒後出林重來水竹地情話愜幽深

夜宿南莊

平生苦愛竹與梅西溪有約鉏蒼苔我行北地少二友衣塵湔罷空歸來歸來復向韓江寓出郭云陰風色暮招要帬屐南莊遊舊是梅多竹深處疎林四面開茅堂卜夜須卜子夜長竹搖萬个酒燈緑梅放數花詩硯香彷佛西溪十八里月防浮動追春始江雨無端竹裏鳴不敎梅影橫窗紙

焦山觀音巖晚望再用趙冰壺韻

手剔摩厓舊迹存江風爲掃凍雲昏山當落日如爭渡帆向遙天欲倒吞絕頂僧棲同怖鴿空廬人去有驚猿廿年三到緣非淺好掬淸波洗眼根【時予方病目】

同作

馬曰璐

云磴依稀屐齒存茅亭登歷海光昏音兼吳楚人重到气壓曹劉句早吞萬里奔流浮落日十年淸景問棲猿江山佳處歸長望嘯倚天風坐石根

焦山看月分得聲字

焦山寺裏鐘始鳴焦山寺前江月生此時月上潮復上風水相薄爲奇聲餘音瑟瑟獵枯荻磔然飛起棲禽驚長波萬里入杳靄中流一道馳空明數星莫辧北固火幾防不送南徐更羣峯隔岸悄如睡何事賈舶貪宵行吳頭楚尾兼越角我輩聚若九子萍【同遊者九人】瑉石興來弔鶴瘞瓊田望去呼龍耕坐久起踏松影碎滿地窸窣霜華橫琉璃宮殿水精域佛界盡在寒而淸良朋偉觀那易得天敎今夕二者並髙詠坡公赤壁句一尊酹月還同傾

同作分得月字

馬曰琯

十年不到浮玉山夢裏時時幽興發琴聲憶著冷侵肌詩思尋來淸入骨天公從古妒佳遊未必重登還見月今朝賈勇掛帆過正値晴冬寒不冽夜深云淨五三星浪湧潮翻逼銀闕望處澄江徹底明吟成遠岫排空沒黃蘆苦竹舞平沙驚起香林定巢鶻同行有客气最豪把酒披裘坐巖窟廣寒八萬四千戶要與江山助奇突人生此境豈常遭拾得莫敎隨手撇經窗且復嗅梅花海風吹我蕭蕭發

登雙峯閣分得翠字

香閣如危巢細路盤折至頗覺筋力衰不辧舊題字鑪煙浮江光帆影移竹翠此間坐永日自爾絕人事將爲禽尙遊未免周何累歸歟復裵回短策耐寒吹

同作分得山字

淩虛結遐覽一庵翠微間石磴穿鳥道痩策同躋攀了了修眉蜷遂見江南山喧濤舄下過白雲窗中還淸景迫短晷後遊恐緣慳霜鐘發深省鐫銘畱孱顏

焦山歸宿南莊二首

江山奇絕足盤桓歸向梅花說夜寒一片水精庵外月隨人小倚曲闌干

多少長安車馬塵故園空鎖一園春板橋修竹風燈裏始覺林亭有主人

洪曲溪延淸齋雅集分題得炙硯鑪

一夜陶有凍泉故敎移置暖鑪邊淸霜古怨辭宮瓦茅屋春風夢石田勛策華林非躍冶句回枯木不離禪先生笑著寒齋譜休比矮桑磨欲穿

開平王孫種菜歌【並序】

常延齡字喬若號蒼谷開平王遇春十二世孫襲封懷遠侯官南京錦衣衞指揮使有賢行曾疏劾馬阮鼎革後與夫人徐氏中山上公之愛女種菜於金陵湖墅裔孫執桓乞詩

髙皇初定江南日采石磯頭功第一橫行十萬常將軍帯礪河山永無失滄桑抱節有賢孫鐘阜秋靑入涙防飄零大樹不復見顦顇故侯安足論中山同志深閨婦曲折天吳移舊繡誰知偕隠灌園人俱爲異姓分茅後幾稜荒畦非賜田晚菘早韭資寒泉可憐一紙鋤姦疏卻裹長街賣菜錢歸來偃仰棲衡宇猶勝貂蟬輿皁伍鳳臺園裏鬼迷花雞鳴廟前狐嘯雨漫向金陵弔夕曛百年寂寂但孤墳籬邊尙發東風菜一任空原野火焚

張漁川春艸堂雅集同賦盆梅

船唇欲發未發梅意全舒半舒但覺室中香滿不知池上冰初斜枝馬遠結法痩格章泉課余歸去西湖千樹爲君落月踟躕【是夕予歸杭】

次韻答吳葦村見懷

年來善病巳衰防無寸長如薙髮僧多謝良朋逺相念試吟佳句恐難勝雲間雁迥何人弋冰下蛟寒未可罾觸撥孤懷當永夜爲君挑盡一窗燈

奉懷樊榭先生

【溪南】吳鳳華【蔚洲】

脫屣浮榮嬾就徵前身應是寫經僧痩如飯顆吟尢苦淸似冰壺冷不勝行繞梅花隨鶴迹坐看山影落魚罾相思風雪湖陰路定對攤書竹屋燈

立春前一日作

殘年不出戶試起繞階行上番梅開色斜陽雪滴聲春回偏耐冷臘去有餘淸辛苦西川戍兜零事遠徵十二月二十五日同穆門甌亭泛舟至聖因寺訪大恆上人用東坡臘月遊孤山訪惠勤惠思二僧韻

間何闊髙士湖【孫太初號西湖爲髙士湖】歳雲暮矣一事無出郭見山巳如笑登舟招鶴若可呼興來奚暇謀諸孥白頭相覓塵外娯延緣到寺不十里愛此水曲兼林紆沈沈千柱釋子廬阿師晏坐秀且孤淸修凜凜對雪竹妙句往往傳風蒲出家洵是大丈夫【徑山欽禪師語】繩牀茶話午至晡復從絕頂望煙景洪谷有手應難圖幾防綠萼破凍余繞樹願爲蜨栩蘧挐音同訪鄰翁通暗香疎影休重摹孤山探梅用東坡松風亭下梅花盛開韻

扁舟喚渡尋西村【董嗣果西湖百詠注云西林橋爲古西村喚渡處】殘梅寥落誰招魂水邊尙有數枝在三花兩蘂苔斑昏髙吟爲拜處士墓舊遊只認孤山園江南春事亦太早石闌坐覺生防溫空亭遠照一峯雪花須落日如初暾平湖鱗鱗峭風起城頭吹角愁闗門作詩淸絕洗綺障舉似老宿知忘言探芳寄語後來者明朝尙及攜匏尊

歳除日同江聲東壁甌亭遊紫陽庵

趁閒同過羽人居怪石玲瓏玉不如江影一窗開洞壑松聲滿耳接空虛鐘鳴塵界知春換棊罷仙家忘歳除我巳行年何子季比來百念轉蕭疎【南史何子季云吾年五十有七月食四斗米不盡何容復有宦情予年正與之同也】

元日試筆【以下己巳】

手搔短鬢感流年起向東方未白前後飲酒巡煩杜舉少成文字笑唐捐壽親無量須依佛【老母今年八十】貧我何私莫問天跬步出門春浩蕩好詩都在柳梅邊

北郭歸舟卽事二首同江聲作

沙尾防漸沒芹芽己可挑不見靑山郭舟行雨瀟瀟似出新林浦逶迆向板橋

同舟得我友笑語煙際落人家閉暮色燈影穿叢薄歸路喜非遙漫畏東風作

春餅

新年今夕好入手愛團圞笥底禁風捲燈前映字看園丁供生菜竈妾飣春盤不道來牟貴偏宜老齒殘【近時麥價之昻前此未有】

元夕大雪集汪秀峯眞硯齋看燈分韻

落落城中幾弟兄春宵又作放歌行殘梅亭角燈初上飛絮墻腰月自明甲子晴慳多望歳【是日爲春甲子】鬼方天遠佇休兵老夫把酒殷勤祝到處丰年有笑聲

春雪初霽同穆門蔎林恆公泛湖得岫字

湖上四時佳最佳早春候況逢晴雪初招要詎容逗天公喚滕神巧在阿香後【十四夜雷十五夜雪】風力峭能畱陽光消不驟故作冷淡觀少緩芳菲鬥花房鸚破觜柳色鵝脫鷇幻玉刻樓臺濕粉皴林岫中央開碧鏡西子妝更秀心爲尢物移短句詠難就非因侵曉來安得此邂逅

口占待得詩成雪巳消足成一律

待得詩成雪已消滿湖新水動蘭橈夕陽紅送僧歸寺山色靑隨客度橋一笑閒名花市酒百年樂意竹房簫繁華說盡前朝事分付髙枝鳥語嬌

春雨齋居遣興

枯坐空齋聽雨聲春來景物似淒淸苔緣古砌多幽思艸長閒門不世情尙子卦中知損益昭文琴外悟虧成蕭然止足身無事驃騎寧髙第五名

春分後三日初晴雪軒招同穆門蘭垞堇浦泛湖分韻

載酒邀朋有範云四山嵐影坐間分放懷且喜同鷗侶洗琖何煩對馬軍樂過中年天所借晴無三日古來聞夭桃正照淸波影好揀繁枝插防帬

堇浦招同諸公鳳凰山看桃花作

春情垂老春醅濃又被城南花惱公靑山無賴涴紅粉小雨野鶯啼故宮看花人去愁難寄一笛花前何限淚來訪西天寺裏鐘碧蘚蝕殘蒙古字【乙丑三月六日顧丈月田招看花於此觴詠烏龍古廟中今下世已五年爲之然廟有元西天元興寺鐘一口上有江浙行省平章達實特穆爾題字並蒙古字經】

穆門招同諸公泛舟甘村看花分韻二首

出郭煙光暖擕尊客意和花深隨水曲舟緩得春多紅外山連屋靑邊竹映坡何須話前度不厭屢經過並岸尋村徑遊從興不孤繁枝側防避落片倩風扶美景難爲別【時柳漁將入都】村農也自娯主人稱老健傾倒玉雙壺

大圜上人惠紫菜補陀茶用山谷集中食筍韻

平生嗜讀書枵腹但貯菜勞勞求益心屢問市兒賣上人空味塵不羨萬羊宰掛席割海云衣色共難壊歸來包倭紙償我淸淨債香山供髙禪詩中費姜芥取用及齋盂毋乃已傷介雷鳴候石鼎雋永堪一嘬伴以梅岑春松濤洗余噫景純賦己收鴻漸經未采【紫菜見郭璞江賦】二月十五夜泛月三潭同穆門柳漁竹田恆公作

三潭人靜煙沖融玆遊奇絕我輩同千金不買湖月白一杯獨吸春山空柳邊花外有今夕銀燭淸歌無此風贊公房裏續前夢黃雞莫漫啼悤悤

晚入靈隱寺【次日吳君甌亭來遂同穆門竹田入山柳漁歸去】

遂果西山諾來尋猿鳥羣斜陽隠春樹梵唱出香雲佛坐莓巖徧人行乳洞分如何憩寂地眾籟一時聞

坐月冷泉亭贈巨公

經年不入山山月喜幽詣遂隨芒履行出沒峯嶺際淸光倒泉心瑣碎見松桂一輪澄孤圓倚闌勝仰睇夜深春气和防風扇明霽龍宮疎鐘斷澗響續迢遞林僧愛迎客茶甌暗芳細何處雜花開石路杖頻曳

寒食湖上冶春絕句七首

三日湖山爛漫遊汀花沙鳥爲勾畱今年寒食閒蹤迹半在僧坊半酒樓

淸繞橋回澗壑長春淙亭下踏春陽越溪一尺西家髻壓倒吳中時世妝

猛雨豪風不柰何誰敎龍忌得晴多桃花薄命成僥幸腸斷佳人愛愛歌

頭白周郎發興眞【穆門】吳家樂府劇淸新【甌亭】肩吾詩句神仙裔【竹田】盡與西湖判斷春

山滿樓空鷺浴翎行窩大好在湖亭憑闌斜日不歸去吟盡浮嵐潑眼靑【山滿樓明髙深甫別業在跨虹橋東今廢】

新寺海棠烘臉霞兩株合得好詩誇老夫朝暮看不足一任人嘲命屬花

踏花鹿女茜帬低二月蘇隄似大隄只有道人淸淨眼觀心久作絮霑泥【謂恆公】

題穆門虎邱中秋夜泛詩畫卷三首【畫爲華秋嶽筆】

抹月批風老更狂殢人燈火是山塘吳中勝事君知否寫在周家十一章

老我吳船易感秋秋燈秋月幾曾遊夜來多少行雲影不夢閭邱夢虎邱

如此中秋天下無船船銀燭度歌珠風林煙塔迷離處除卻倪迂那解圖

寄沈椒園觀察萊州

河畔相逢迹未遙使車聞又出中朝戶盈左海齊三服政洽東隅漢六條痩格幾回憑落月髙吟何處托歸潮故人依舊耕漁侶時望音書問寂寥

次韻奉答樊榭見寄

【仁和】沈廷芳【椒園】

帀嵗相思碧海遙先生南返我辭朝夢回梁月聞雞唱香滿湖花發藕條貧裏預籌遊嶽屐老來縱筆浙江潮耦耕行踐秋蒓約無盡意齋吟泬寥

舟過橫裏懷平松雨先生故居【並序】

平顯字仲微杭州人洪武中官廣西藤縣令謫戍滇南沐國公英延爲西席故居在北關外之橫裏地有仲墅洛山水名十二里漾松雨軒集中有句云萬頃水雲橫裏北百年邱隴洛山陽又云藕花官漾十二里桑防鄰村數百家又雲水竹空思仲墅村至今過之風景宛然惜乎先生之不能終老於是也

出門天宇晴暖風吹我衣片帆一何駛沙燕相隨飛不斷故鄕山新緑初生肥謝村已回首仲墅望依依寛漾十二里中有詩人扉幽棲如此少遠戍竟爾違桑陰看浴蠶艸舍聞呼豨當從田父飲莫嘆季女饑

雨中過鶯脰湖

釣徒何處訪元眞來往江湖浪迹頻靑艸緑波如送客斜風細雨欲畱春

冶坊浜與竹田別

曉別一聲啼鴂春愁幾處人家記取緑陰流水石楠似雪初花

賦得未到曉鐘猶是春【韓江雅集】

春歸何處更相畱且酌餘花藥玉舟明燭心還惜芳夜曉鐘聲莫動離愁低回元相驚猧句停待景陽梳髻樓漫道千金酬一刻千金多恐未能酬

聽嶰谷半查談泰山之勝

天孫迥出名山羣奇遊歷歷今始聞紅塵遠謝日下客白石髙揖雲中君古來禽尙幾人共雨後秦吳一發分老我曾吟望岱句胸中空翠猶氤氳

題張漁川所藏周昉宮姬調琴圖

天寶宮中尙歌舞三郎天縱工羯鼓廣平畱下朋肯聲寧王抄得龜玆譜小部箏琶競追逐雅樂當時棄如土趙州長史用意良貌出嬌嬙素琴撫淡妝相對花下聽低鬟背面尢娉婷一時何處有三粲霧閣云窗深杳冥闗雎本是房中曲不比等閒操泛祝好將解穢謝君王願君解慍四海康

雨中泛舟過篠園三首

三日防溝雨能添打漿聲紅荷如欲語白鳥故相迎水亭布硯席初蟬流碧樹菇蘆積無邊不辧來時路防雨或時作鄕心何處消垂楊拍新漲煙艇第三橋

夏日田園雜興【韓江雅集】

緑陰門外亂鳴蜩畏景偏於此地消秧動風畦初足雨荷翻露港慢通潮聲髙與客聽蕓鼓味苦呼童種酒瓢無事牽牛著涼處輭紅十丈自然遙

立秋日作和陳授衣

春殘一舸到揚州歳序無端已半周安隠鉢單僧過夏蕭條風雨客迎秋病餘稱藥煩賢主伏后嘗憶故邱柳巷南頭詩老在全家住久尙鄕愁【授衣杭人家揚州之柳巷】

哭查蓮坡

燕南耆舊久相推防面俄成萬古哀漫浪虛充選人去淹畱直爲訪君來【序去年事】乾坤劉尹誰知我湖海陳登未易才老淚臨風何處寄手書猶在忍重開【蓮坡於歿之前八日猶以手書遠寄未幾而凶問隨至矣哀哉】

蕭照中興瑞應圖【曹勛贊並書明吾杭陳瓠庵故物今在廣陵吳氏】

趙家九葉承平業乾坤初換紅羊劫鑾輿哀痛塵再蒙自此中原滿兵甲肅王巳去康王畱神人助順先磁州卽眞當念衣中詔避敵翻爲海上游艱難百戰英雄死小朝廷在臨安矣迎得慈寧阿毋歸不負黃羅卜棊子太平功就稱翁翁【紹興間禁中呼秦檜爲太平翁翁見賔退錄】西湖歌舞驕春風倦勤竟受天下養瑞應圖呈徳壽宮蕭郎曾畫延祥壁【蕭照奉勅畫四聖延祥觀壁見四朝聞見錄】六百年來撫眞迹中間李固渡頭冰彷佛扶持光武厄臣勛書贊官職俱北狩見聞非貢諛【曹勛有北狩見聞錄】何如元叟浯溪頌漫比簡子常山符

魏景初帳構銅歌【狀圓如筩徑一寸長四寸許中空而底方旁出歧枝有孔上有字云景初元年五月十日中尙方造長一丈廣六尺澤漆平坐帳上廣構銅重二斤十兩凡三十二字八分書防上方西疇所藏】

霸城月照仙人淚不逐魏宮翁仲二銅駝久作劫灰飛帳構猶存景初字洛靈兒愛芳林好奪得蛾眉供灑掃弸彋想象薄羅風傳與千年尙方造流蘇翠羽光零亂土上出金妖讖換【見王子年拾遺記】文成石馬大討曹水吐玉蜍才效漢碧筩平坐朱竿密八分應認仲將筆【魏明帝宮館寶器皆韋仲將書見太平廣記】摩挲彷佛陵雲臺小縮波防勁無匹更聞昭烈能自貶禦用都歸銷鋊焰【南史雀祖思傳劉備取帳構銅鑄錢以充國用帳構銅之名僅見於此】一枚古色出重緘畱向人間鑑奢儉

秋懷

落魄江湖鬢有華秋風又入小窗紗無官張祜詩名賤多病休文藥力賒慈母耄年忻善飯阿宜弱冠解塗鴉新來只有團圞想猶及中秋可到家

次韻張嘯齋同舟渡江之作

依依老柳拂汀洲我賦將歸君始遊風月西湖如有待煙波東道若爲謀烏絲剡紙蠶頭字白紵吳歌鴨觜舟自是髙人情調逸笛聲吹過一江秋

同嘯齋西疇暮遊惠山至泉上

落帆楊柳灣暮色黯巳動信步入幽翠山影正如夢重來非昔儔光景不可控沈沈泉涵甃漠漠雲棲棟巖桂何處開妙香時一送不逢片月生風爲誰弄

惠山下與西疇別

人生客路惜離羣笑語連朝得共君須記並船分袂處僧鐘茶火隔秋云

哭周穆門

如君行誼友兼師一慟秋風艸木衰徵士東岡有周燮稱兄南國只袁絲蒓鱸不返松江櫂山水空畱汐社期僂指交情三十載九原無路說相思

大理石屏歌徐陶尊索賦【石屏二一爲山髙月小一爲水落石出蓋天成景也】

坡公曾賦後赤壁妙語排空江月白多年無人更收拾幻入防蒼山下石公之遠遊惟儋耳異域未逾大渡水山靈豈亦愛公語不似紛紛舒與李徐公淸溪結艸堂【尊公象求少尹】琢屏雙插堂中央有時髙枕臥其下夢作孤鶴橫江翔前身怳忽居臨臯絕境髙唱爭淸豪五郎押韻斜川曹【陶尊行五】寒光一防襲吟嶣嶤欲踏三山鼇雅勝巫峽翻雲濤不用抱遺撰志金粟詠【元松陵謝氏有巫峽雲濤石屏楊亷夫爲作志顧仲瑛爲作詩】我爲長歌聊賀玆石遭

題陶尊緑杉野屋圖

手種絲杉百本余捨亭山下閉門居南州髙節渾相似北路風流笑不如淸籟含霜朝幾靜翠幢承月夜窗虛主人只恐棲難穩早晚讐書向石渠

九日送西顥之武昌二首

今日一樽酒壯君行色無登髙何地是送遠更心孤樊口波濤落怡亭木葉枯應添感秋句重疊付奚奴明時身不試軍府惜蹉跎月尙南樓好人逢上客過飛牋流翠墨開防倒金荷應念衡門下西風獨養屙

初冬命園丁修剪花木有作

平生只合閉門居寒事於今亦有初荒穢頓芟聊復爾芳菲可待且姑徐斸苔預爲移梅地掃葉堪充煮茗儲老去庾郎最蕭瑟小園賦就欲何如

朱母陸氏旌節捲

靑燈絡緯動悲吟撫櫬提孩兩不禁鄰火滅時饑火忍烏頭全是表冰心

全謝山喜飲苦酒詩以嘲之

大戶飲嗜辛小戶甘是取君戶大小間柰何好飲苦前身天酒星匏乃爲輔生成東野腸【孟郊詩食薺腸亦苦】百觚堪一賭剉檗供釀材咀苓付麯部【說文大苦苓也】醉中不櫕眉起作鴝鵒舞其味盡入心驅向筆端吐詩苦與俗違文苦致身窶五行性有偏惡防詎勞禹秖應獨酌謡添入竇蘋譜

月夜

乍霽初冬月團團出女墻明收一旬雨淸醸五更霜入竹禽驚夢侵莎蟄閉房今年餘兩度深惜此流光

同堇浦謝山北郭閒泛

人生難得是冬晴隨意河橋撥棹聲縱不成遊偏有伴偶然欲出豈無名因看黃葉商行止爲愛靑山當送迎歸去只愁僧捨客把詩吟向佛燈淸【謝山時寓僧捨】

南潯田烈女詩

儂住潯溪上郎家共裏閎掌珠祥入夢冠玉弱知名半面期幽壌雙飛誓隔生朱絲曾約髻畢命托精誠長至前一日得沈椒園萊州書並惠防段阿膠卽次去年嶧縣舟次見贈韻奉答二首

髯奴書到一陽時千里冰霜接夢思宦況知君淸似水窮愁泥我亂如絲冬堂贈疾煩村覡曉寺安禪禮導師只此便應爲近狀疎蕪筆硯報章遲

山林鐘鼎不同時誰爲殷勤系遠思海內朋交存臭味卷中詩句葉金絲井膠舊在酈家注毛布曾傳孔氏師【阿膠見水經注孔傳織皮毛布】肺气寒天須底物感深不道寄來遲

雨中過安隠寺寄吳甌亭

寒雨跧篷底經過古道場云連山懵懂松罨殿荒涼舊酌名泉冷追思去日忙何當約雙屐重與試旗槍

同張龍威訪陸南香北墅

北墅幽棲處閒尋野鳥知風廊行落葉煙閣俯空池官罷天敎逸詩成客詫奇此中多樂地漫白幾莖絲

集南香齋觀窗上樹影聯句

日晷近西南照此窗上樹【鶚】同心集二三斗室坐和煦【陸震光芳谷】疎枝幻自交虛櫺晃如赴【陸錫周澹予】斜看烏漸移空想雀難駐【張元叔華峯】濃淡染匪眞動搖畫亦誤【鶚】借問何因緣兼以寒飇故【陸培南香】

題馮績囦無波艇

規制分明六扇篷窗開蠯防小闌紅長依茶竈筆牀畔時泊疎花瘦石中大地四遊俱在水人間萬斛那禁風爭如安穩家園樂只把詩筒當釣筒

奉答當湖吟社諸君折梅贈行之作

客身似葉東湖濵北風十日吹倒人明窗深鑪作詩供一枝烘蠟爭鮮新歳寒之交味禪悅贈我幽香媚冰雪諸公送者自崖返相對篷籠如未別

送樊榭先生載梅歸杭

鮑詢

先生興欲乘歸帆寒宵共聚深杯銜殷勤何物可爲贈花字磬口春風緘春風未轉交三九月落篷窗香在手西溪別有雪千林一枝還肯寄儂否

冬日同云亭江聲甌亭竹田集吳山延慶道院分韻

丹房重到路依稀共倚闌干客思防半郭樓臺橫杳靄一湖林岫入煙霏天將雪意供詩本梅送寒香上道衣安得憑虛吹鐵笛坐看人世玉塵飛

樊榭山房續集卷七

欽定四庫全書

樊榭山房續集卷八

錢塘厲鶚撰

詩辛

新正三日同東壁甌亭竹田集吳山延慶道院分韻【以下庚午】

始春事登臨麗矚與前別窈窕開巖楹自擅山水窟一鏡瞰澄明千峯俯環列浮嵐氳欲動遲暉耿難滅馳心爲輕舟孤嶼轉沿越乃知仙家事靈境坐超忽茗余幽鳥哢吟次閒梅發相要問黃寧予將鏈華發

早春同人集讓公南屏山房分韻

空山春事早幽思集虛櫺梅萼分湖緑茶煙出竹靑林暄宜曬衲石潤罷翻經愛接支纎語眞忘物外形新晴探梅南屏山中同江聲龍譲公作

爲問梅花信髙僧領客探笛聲吹不到鳥語靜相參春竹孤香抱晴湖一碧涵翻思前夜雪無路向山南

題華秋嶽浴鵝圖

曇村中我舊過嗔船無力困滄波近來頗厭書生幻不愛籠鵝愛浴鵝

題友人北墅耕讀圖

人生良計無如耕子眞谷口垂髙名人生至樂無如讀莊叟曾云學爲福【好學爲福出逸莊子】從來二事合並難耕兮求富讀求官何如九年之耕十年讀悅心果腹相盤桓君家歸錦橋西住北墅連延夾城路白蕩波通柳外村秦亭翠見煙中樹頗聞卜宅先誅茅買田繞屋書成巢自資地利鄙悝鞅毎探古義窮媧庖文度佳兒美無匹膝下承歡堪永日閒將耕讀作貽謀輟耒荒經俱有失幾時泛艇過幽居擬趁紅荷銷夏初圩菱港經行徧蠶書蟹略鈔謄余吟聲未斷農歌起怳忽置身圖畫裏比鄰近喜有同心我詩請示茨檐子

過南華堂追悼谷林

故人不見已三年重到池亭更惘然悵望殘梅防殘雪空餘新柳舞新煙塵凝石畔藏書庫雨損隄邊送酒船何處風流未消歇幽禽畱客語淸圓

金江聲吳山誌成詩以落之

窮塞馳驅返故林煙霞興在老逾深埽除問捨求田計校檢模山範水心彊至裏中添故事【宋彊至吳山里人君居同之】伍胥廟下續新吟春來雨阻同登約手把靑編子細尋

爲堇浦悼亡姬

知君急淚制無因客捨驚聞玉化塵夢斷畫簾防有雨歸來錦瑟但如人碧桃落盡空畱子白髮生多最苦春想到金臺定情夜殘燈向壁喚眞眞

二月十五日同人展周兄穆門墓於湖上之靑芝防用皮襲美過張承吉處士丹陽故居韻

何方淸佩逐飛霞埋玉空山重可嗟墓下驢鳴猶有客松陰鶴返定思家百年大雅存吟艸二月東風滴酒花猛憶去春同夜泛短篷曾系水西涯【去年此夕同泛月三潭各有詩】

泛湖歸舟遇雨用前韻

陰晴無定驗朝霞零落還因故友嗟社燕來時初上冡林鳩啼處各歸家山容正媚偏逢雨酒價初髙只爲花老向太平行樂地一枝柔防是生涯

寄吳鳴臯

同岑渺天末夢去春芳歇江通步雲樹隔蕪城月之子神何淸相望空復情二十擬文賦半千期令名姱修寧有巳餐勝方今始三嘆北遊詩不負瑯玕紙

次韻奉酬樊榭先生

【溪南】吳鳳翔【鳴臯】

幽澗鳴春泉泠音殊未歇忽枉瑤華篇若對松際月月明風復淸鶴望含遙情麈尾不輟講釣竿難避名雲山莽未已攀陟何時始吟成且寄懷自寫松花紙

同江聲東壁甌亭登吳山西爽閣

樓倚吳山好新晴一笑佳春湖畱遠眺名嶽貯奇懷日隱雙峯晦風喧萬樹霾呼童掃苔石題字記曾偕

西爽閣聽施鏈師彈石上流泉

天風吹春沙瞇目阻遙望道人山下返如鶴息靑嶂手拂落霞琴爲我譜幽貺一彈初滴瀝再彈復跳蕩淙潺七條水直瀉磐石上中間嗚咽處防有松聲颺近疑雙磵流遠接三峽浪滌塵耳更淸破睡神覺王從今雅弄名不數柳文暢

趙氏西池看海棠同施自勗作三絕句

花中戚裏此稱奇淑態穠姿想見之莫笑杜陵窮相眼麗人行卽海棠詩【邱濬牡丹榮辱志以海棠爲花戚裏】

亦復奇顚擬放翁名園可惜鎖東風與君臨水偸看處定愛深紅愛淺紅

白頭那更有風情撚斷吟髭太痩生何意一枝禪榻畔宿妝殘醉伴淸明

陋巷

陋巷無來往深棲幾歳華犬能憎俗客燕肯戀貧家遣日書從借經春藥尙賒曉風偏解事吹放一林花

大風

已惜花將盡飄風似少恩兼聞屋瓦振直使釣船翻病骨應難敵春愁孰與論防明聲稍止墮雀尙餘喧

城曲

城曲村非遠春深艸正薰池萍生谷雨墻竹翳桑云鳥散齋鐘罷風來戲鼔聞地偏神貺古童稚亦欣欣吳長公自梁溪移家來杭用沈陶庵題石田有竹莊韻奉簡

髙人雅愛城東住與我棲遲共一川相望無多春樹外經過只隔野橋邊栽花更辟三三徑煮茗休尋二二泉爲話越遊吟興在涼秋重泛鏡湖煙【鶴林玉露周益公訪楊誠齋於南溪詩云回環自辟三三徑尢玘萬柳溪邊舊話兵侍公棐於許捨山中鑿地得泉不異二泉名之曰二二泉泉蓋在梁溪也】

晚春感興

水外茅檐竹裏扉閒窗人靜試單衣壓枝梅子多難數帖地楊花弱更飛白日如年娯我老緑陰似水送春歸如何尙著齏鹽累又理雲帆別舊磯

題新市映碧亭

白魚買就午炊遲映碧亭前小泊時閒卻東風一溪水惜無人解弄漣漪

璉市

東去含山遠西來盡水鄕藤穿橋腳古溪繞市心長白髮逢挑筍靑裠出采桑人家濃緑裏應笑客舟忙

晚次陵口【齊梁陵墓所在】

緑徧千村叫杜鵑餘寒猶未脫吳緜暮云靑艸夾岡埭春水小風陵口船舊事六朝殘夢外客程十載夜燈前白頭不柰閒愁攪擬向空門問老禪

題文待詔石湖詩畫卷二首同嶰谷半查作

吳中佳處我曽知十里靑山塔一枝潑眼湖光飛鷺外無聲寫出範村詩

桂花香裏此夷猶細雨平橋負好秋瞥見停雲小平遠依然還我舊扁舟【丁卯仲秋過石湖欲作一詩未果】

茅司徒廟迎送神辭【並序】

廣陵蜀岡平山堂畔有茅司徒廟相傳神五人茅許蔣祝吳其姓也茅名勝異姓約爲兄弟過谿旁見一嫗共母事之嫗爲虎食五人奮力殺虎地自是絕虎患予案南史梁王琳爲陳將吳明徹所殺故吏朱瑒等請於陳徐陵還其首葬八公山側尋有揚州茅智勝等五人宻送防柩達於鄴通鑑揚州作壽陽是時以壽陽爲揚州也琳舉兵平侯景遭時多故間關異國欲以存梁而卒死於戰五人非親故能送其防柩還齊誠義士哉當時江淮間思而祀之隋封司徒廣陵之廟最著者以宋紹定中有陰殲李全功也母嫗事近不經驅虎之說或有之韓江雅集同人爲迎送神辭分得此題因爲辧證如左使事神者有考焉

縆兮鼓籠銅飛雨兮江岫東戈彗野兮旗焰空神之從兮建寧公靑林兮望篝火於菟兮弭道左八公山側兮三臺下云車未來兮我心苦

斗野平兮煙羃羃佇連蜷兮夜吹笛殪新塘兮鋭頭兒回風颯兮降毅姿福我氓兮大有曷報之兮昔酒神醉止兮歸無方淮月升兮明古柳

賦得滿天梅雨是蘇州送梅沜自京師歸裏

濃陰風雨濕糢糊五月抽帆返舊吳驛路三千行巳到畫橋四百望如無涼生白紵虎邱寺響入緑蓑鶯脰湖此景較量燕地少不妨賀鑄老菇蘆

哭汪祓江

自失蕪城友於君計已三【謂余葭白程松門先歿】論交存重諾經世付空談衰白公榮酒悲黃成式函寂寥那可見揮淚滿江潭

京口聞蟬【五月二十六日】

兩月鄕心不自聊雨絲初歇早乘潮一聲知了來何處正在詩人丁卯橋

六月二十二日云亭明府招同鹿田江聲諸君集復園分韻

鬱鬱連朝不可任得來池館洗煩襟隔城山雨到荷葉度檻野蟬嘶柳陰早瘧已隨紈扇減晚涼應共茗杯深淸風攜自蘭亭長只有閒鷗識此心

秋暑同陸紆齋張龍威葉迎坡孫剡嶴集譲公南屏山房分韻

八月生衣未放閒城中無處散疎頑同來此地眞逃暑自笑多時不入山佛坐苔龕疑雨過僧歸竹戶倩風闗扁舟載得涼多少更與秋荷約往還

九日望亭舟中

辛苦陰霖歇蒼茫野色秋百年渾作客九日又扁舟多病黃花避長歌白鳥畱從來望亭驛煙樹迥含愁

大風渡江望金山

風雨翦江去漁帆恐不禁濤聲俄上下山勢若浮沈金碧疑神力虛空見佛心回頭驚定處畫裏記登臨入州城愛其多水竹之趣忻然成詠

收港蘆分界城隅進艇初平生苦行旅隨地愛幽居潮水侵籬滿江云入竹疎誰家開艸閣借我著叢書

次韻答吳梅查見寄

水國初寒雁叫霜詩來便是接淸光五塘野色歸秋卷千里離情寄夜航淮海風流君未老湖山隠興我偏長若爲更約林中侶【謂葦村兄弟】缸面同傾話艸堂

奉懷樊榭先生

【溪南】吳均【梅查】

山葉丹黃乍染霜髙棲遙憶對湖光興來納翠開虛牖病起探梅上野航曾把新詩冰雪淨爲尋幽夢水雲長何時得掛輕帆去問字閒過舊艸堂

臘月十一日同人集堇浦桂堂爲恆公四十壽【時恆公住持上天竺寺是日爲堇浦作山水小幅】

西池雪後漸春融香飯初炊祝遠公乳竇云堂新法席竹鍼麻綫舊家風畫分山色來湖上杖帯泉聲入座中知有大千歸掌握長年應與辧才同

庚午除夕

散材寂寞又逢春六十明朝是幸人猶子麤完尙平願餘年喜作老萊身薄雲淡日商量雪翠栢黃梅防綴貧夜半無眠聽爆竹詩情除舊要從新

元日對雪【以下辛未】

閉戶焚香宴坐中舊寒著意戀東風無人可造眞閒日有雪相娯此老翁竹色低迷三徑白松明張王一鑪紅朝來凍筆呵初試學寫宜春帖未工

同江聲可堂龍遊吳山分得開字

遊人爭上最髙臺吟賞還輸我輩來白髮登山猶卻杖靑春入手莫辭杯夢中鼓吹元宵過煙外江湖望眼開爲避香塵尋曲徑洞天寒防一林梅

雪晴寄可堂龍

冥奪春三日雪雪晴日出寒逾嚴鑪溫覆手未忍別裘敝裹身無可添玉立數峯在北戶泉垂幾滴當南檐西溪梅信行復動野艇料理詩瓢兼

同吳可堂河渚探梅

渚中有渚吾舊句三年重問梅花渡人不看花花看人鄭老周郎已泉路【筠谷穆門皆昔看花侶也】同行詩客比水曹情與梅花如胏附初過石函三兩株旋轉法華千萬樹遠蔟漁汀未銷雪近遮山屋才開霧香來竹外逆風聞枝壓橋邊捨舟步繁花亂插天作紙疎影橫眠池是譜縱饒畫手有湯楊那比春工多活趣平生萬事苦蹉跌花趁晴看亦遭遇防吟西日爲予遲遊蹤又逐寒蜂去

西溪山莊重有感

長生何藥試紅鑪揀盡溪山住得無芳艸不知人事攺寒梅半逐世情枯洗妝閣圮辭春燕吹笛廊空有夜烏剰取曲池堪照影幾回閒繞更躊躕

夜宿雲溪庵【明仁和徐繼恩字世臣崇禎壬午副榜注名復社鼎革後爲僧號俍亭庵其所剏也】

行盡梅花曲曲溪溪深何處辧東西入門初見佛燈上髙枕不知林月低逸士染衣曾結社幽人疥壁漫畱題春來頗愛參禪味曉起呼童劚筍泥

雨中肩輿至永興寺看緑萼而返

籃輿軋軋傍溪隈野寺看梅又一來舊壁詩憎山雨敗危樓花遣午鐘催兩朝雙幹江南少碧蘚靑須竹外開折取尙愁添口業誇人載得緑珠回

同紆齋龍威登寶石山麓望湖復集昭慶寺僧房分賦

輕陰無雨亦冥蒙出郭招尋一望中橋外人歸山罨畫柳梢船度水浮空年光防計春將半笑語畱連迹偶同莫忘僧坊幽事在酌泉燒筍落梅風

聖駕駐蹕西湖恭紀一律以當衢歌

化日嬉遊鬢己斑野臣何幸仰

天顏因遵

祖訓巡方舉爲奉

慈闈賜粟頒羽衛參差依弱柳簫韶和協繞春山君王要與民同樂特許三門夜不闗【三門錢塘湧金淸波也】防上逢張浦山卽送其重遊大梁兼寄桑弢甫

秀州城下張居士握手防江語不休畫裏看山殊傲兀詩中說餅亦風流【時以與弢甫說餅長歌見示】馬卿謝病誰知已杜老登臺豈壯遊若見故人相問訊爲言憶遠雪盈頭

六十生日答吳葦村見貽之作

我生少孤露力學恨不早孱軀復多病膚理久枯槁干進嬾無術退耕苦難飽悵下第溫岐歸敝廬孟浩風塵恥作吏山水事幽討結托賢友生耽吟忘潦倒流光去若馳年境已至老【禮六十曰耆賀瑒云至也言至老境也】贈言感君意璜琮借文繅生辰與我同壯盛君自好君如初陽升積漸滿晴昊我如炳燭防餘光近衰艸榮名無足憑裏曲豈堪寶三復誦君詩慙汗滿懷抱

壽樊榭先生六十

吳鳳華

先生閭史辰五月蓂吐二餘生較大晚亦此日墮地聞今周甲子賀客接迹至爲重富文辭胸中七經醉品格如孤松有勁直無媚盛世右文儒笙典堪鼓吹獻賦聲摩空一發偶不遂飄泊孝亷船道腴豈憔悴靈運遊山詩字字濕寒翠可以傲神仙何必有名位伊餘困塵縛妄欲窺金匱懸殊實徑庭生朝枉相類一笑甲辰雌足以徵古事惟祝享修齡庶得蠅附驥

嶰谷寄鶴天寧僧捨有作同人和之

剪翎輕別閬風巓復恐翻飛計未全也識長身非近玩且敎仙質伴枯禪三花樹下容聽偈九杞山中佇買田【孫太初養鶴南屏許相卿爲買田於九杞山有鶴田劵】此段髙情消得否一聲叫破石堂煙

爲商寶意悼亡妾環娘次韻四首

茫茫愛水正無邊曾說佳名玉字連解後那堪成夜恨循來猶記困春眠依稀朱鳥窗中事短折霓裳曲裏年倒瀉天河作平地人間終不罷相憐

笄年拜壻定無差誰道開花早落花今日煙波司馬淚當年風月翰林家鬊雲翠減傷瓊樹臂玉香消失緑華可惜寶陁勤禮處不求共命作頻伽

騎去靑鸞入杳冥檀郎從此號商星艸名懷夢眞成幻衣可招魂豈有靈弟子尙畱吹了笛侍兒忍捧誦殘經扁舟共泛尋常事腸斷東風檇李亭

從來薄命是佳人槿艷珠漚莫認眞歸葬稽山終化土前生瑤島本無塵可能消領詩中意何限低回畫裏身官路多辛頭白早知君不復更尋春

挽方環山

別時君善飯驚見素帷陳水逝悲同甲松摧失俊人文章秋捲冷粉墨夜臺新舊贈營邱筆今逾什襲珍【曾作臨平藕花圖及仿雲林小景見貽】

早秋同近人授衣於湘集天寧寺具公方丈同用東坡病中遊祖塔院韻

漠漠空林散佛香斷雲吹雨一天涼客臨流水心都淨僧自鄕山話更長解夏有期思本寺打包笑我倦諸方食時五觀今參得慙媿秋蔬此飽嘗

集易松滋半廠書屋送蔣秋涇還檇李

同作蕪城客離情忽不任浮雲三塔遠落日大江陰主禮秋菘剪賔筵夜燭侵歸橈予亦近相趁早潮深

汪巢林八分書歌

少陵論書得其眞曾云書貴痩硬方通神昌黎論書有深意苦道羲之俗書趁姿媚由來八法壊六書二篆防茫竟誰嗣八分元從二篆生彊被歐陽呼隸字漢人近古無差訛流傳後代巳不多郭香察書久埋沒武梁畵像今銷磨任城五碑虫蝕蘚泗水九刻龍騰梭巢林居士老好事典衣不惜窮搜羅手摹心追筆成冡坐臥三日難同科腕懸仍似蠶頭篆筆磔稍存隼尾波只餘痩硬乏姿媚毎受俗眼相譏訶興來爲我書數幅奴視唐朝韓擇水豪家屏障豈相宜掛我翛翛竹間屋

樊榭山房續集卷八

欽定四庫全書

樊榭山房續集卷九

錢塘厲鶚撰

詞甲

梅子黃時雨

梅雨

枯坐幽窗賺輕夢破時驚響荷扇正濃緑墻頭金九堪薦想到一犁江上暝愁將入吳雲遠淙潺徧吹笛夜船燈影遙顫深院殘寒猶戀漫妨他燕乳簾暗慵捲柰掃壁看題蝸偸銀篆依約紅綃香潤句韈羅應竚沿階蘚風防便樓前鏡波深淺

摸魚兒

和葑田病耳

甚年時楚江寒早病懷偏惱孤旅悠然自喚空閒字痩影幾番回顧難寐處也省聽敲窗暗葉穿階雨殘更漫數總付與醒眸靑燈素被渾未減愁緒人間世幾个知音伴侶幽蘭淥水休譜秖應不了枯禪味聞性捲荷猶貯凝思苦問隔屋釵聲可是忘情句因君小住向無想山中飛塵浣斷相約枕流去

瑣窗寒

初夏同葑田松泉過深柳艸堂

戶小闗云城髙縋碧嫩陰搖瓦何年種柳正憶漢南遊冶想依依香綿褪時繡鴛不到閒庭榭付餘花倦蜨橋防簾影伴人情話疎野連漁汊聽笛弄滄浪悄然歌罷離蹤似寄頓冷故溪吟社笑輸他桃根渡頭載來翠峯偏淡寫看籬根艇子縈回任取浮萍惹

天香

薛鏡

藍浪浮花靑銅淬彩空明大好無翳樣巧裁菱面平揩粉不數尙方新制吳船載取縈繡帯疑回鸞翅低掛蘇潭片月如描弁峯晴翠華年誤人似此杜郎看鬢絲難避幾對淺渦犁暈笑臨秋水勛業平生付與最愛是長宜舊銘字聴罷懷中窺余睡起

水龍吟

漳蘭

海帆吹送瓊姿一番又拆秋前信云衣嫋嫋冰心的的髙情占盡著意扶持靑瓷架小素甌茶嫩向風亭水檻炎光不到搴香夢今才凖可惜幽芳易近有誰知楚天閒恨逢迎只許靈均水佩湘娥煙鬒驛荔程遙蠻花種杳不堪重問試山空露下瑤琴獨按寫深林韻

摸魚兒

芡

趁平湖采芳艇小荷盤初沸煙雨釵莖靜照涼波影不比脆絲纒露花防注看傾盡斜陽幽意憑誰訴西洲倩女訝碧臆才翻靑吭漸滿脈脈水天曙明珠剖誰道暗投無誤鮫人何事相妒擕來菱市塍畔猶著宮黃深護論斗煮算風味親嘗只有涪翁語輕圓薦俎早縈系心期春蔥膩雪巧夕剪燈處

齊天樂

絡緯

夕陽才作【去聲】防涼意幽窗便聞秋紡怨緒回風情絲曳雨交戛依然搖颺離悰記往在楓葉橫塘豆花深巷翠股斜敧蕭蕭又送去年響何人聽時較早舊啼銀燭背寒素無恙染黛形輕翻車韻急偏隔秦樓朱幌余絇漫想怕短髮難搔助愁千丈夜色柴門幾聲天更爽

桂枝香

銀魚

平橋永晝慣柔浪寸鱗來問春後長是船橫鴨觜派流鶯脰髙人不見眞子但煙波到今依舊葦汀花岸千絲作网笑伊還漏更比似鍼鋒細痩好分付吳娘柂樓烹就翠釡芹芽菽乳入甌芳澑鷗鄕占取閒滋味任年年阻風中酒幾分纖輭堪人斷腸憶鱸能否

木蘭花慢

賦木犀香數珠

訝燻鑪未燼分秋宇染鉛丹正露重銅盤風搖鈿粟暗和沈檀佩瓔零亂搗花房聲共曉鐘閒一串胸垂圓相雙心臂纒淸寒窗間待洗塵煩斜掛處藕絲單認現住冰輪前身香國不算緣慳更番秋期細數勝纖防畱印在雕闌宛轉仍酬密願氤氳難解連環

慶宮春

冬夜泊舟鴛湖有憶

倦柳驚鴉澄湖低月墜霜初度篷罅搖落心情交加魂夢水天離思難寫賦箋詞筆憶相見秋娘淡雅淒涼只在學繡村邊曉鐘敲罷可能負郤西風兩槳來時暮云凝乍啼紅唾碧衫防猶涴尙記那回簾下怨人輕別是才識香嚢分麝孤鴻遙去說與敎知酒醒今夜

換巢鸞鳳

張東園送洋雞一雙賦此報之

一訊槎風有雙棲錦羽攜取筠籠菢時春嶼裏啼處曉波東洪桃花下幾回逢乍呼小名朱朱未通瑤窗遠想誤郤泛人同夢珍重誰乞種持比汝南噤神偏聳幘染蠻砂尾捎蜃雨特地移窠分送我已無心舞秋宵負雛看啄苔階縫憑丹靑喚梅家寫伊飛動

淸平樂

元夕悼亡姬

春衫淚浣誰問春寒淺依舊去年正月半錦瑟華年未滿重來徑曲苔荒一屏梅影淒涼疑在小樓前後不知何處迷藏

沁園春

聲

隔院飛來巧囀如簧初聞可憐正金經學誦生成柔輭珠歌敎唱分外淸圓花下泠泠簾中嚦嚦小玉頻呼宻意傳吟郎句慣臨流對月韻更悠然道將雙字聨翩比相見春風一笑嫣記靧桃幽思咒余茸舌折楊離恨噎在香咽細語歡濃嬌啼夢淺時送吹蘭到耳邊闗情甚聴鶯雛燕乳仍是笄年

影

賦就閒情願逐娉婷朝朝整隨恰花陰行過費他回顧柳絲遮住暫爾相離悄照春波偸窺曉鏡只道無雙更有伊研丹粉愛自描活脫小樣崔徽何妨坐起輕攜怪幾度拋人欲睡時又低鬟月底問來不語凝眸燈下抱處如癡蹴踘幽坊秋千舊徑看未分明捉搦遲重逢後羨香肩斜倚共映屏幃

水龍吟

題吳東壁大洋泛月圖

憑誰畫就滄溟影連南極搖空碧茫茫何在雲帆吹送髙秋今夕蛇種城遙鯷人國杳水天無迹正銀濤上湧冰丸倒射應笑岸臨風幘爲問乘槎此客挹長庚幾經淪謫一官寄耳乾坤奇處肯教輕擲身到淸虛胸吞云夢舊聞嫌窄看蠻童起舞澄輝零亂瀉蓮花白

淸平樂

春遊士女圖

膠鬟新拭正是停鍼日小扇撲余無气力風裏楊花吹急銷凝石畔兜鞵不知偎防蒼苔欲就濃香一夢翩翩胡蜨飛來

臺城路

題周雪舫運判萬夫人八分遺墨

使君髙防詞人處霜風正凋疎柳白雪徵歌靑猿授簡不惜連車沽酒髙情感舊展翠閣遺函玉臺嘉偶錯落蛟龍光和體格最淸痩人間謫來未久悵芝田路杳鸞馭難又伏氏經傳吳家韻寫空絕才華前後紅絲小籀合長供鈴齋異香燻透夢井淒涼一編時在手

行香子

憶焦山舊遊

落托華顚棲泊頻年展心胸都付山川名區壯觀勝友奇緣約弔坡公訪綸老謁焦仙鼉吼更傳龍抱寒眠記霜崖佛閣燈懸詩囊防檢莫怪蕭然但貯江風貯江月貯江煙

沁園春

腕

十二樓髙隱約輕雲全遮玉容正簾衣半捲斜支雪藕香羅一握乍斂春蔥膚薄防揎節圓漸露獨倚霞顋想象中涼侵處有退紅衫袖淺防西風欠伸在畫屏東見背後凝酥兩欲融更朱繩力怯秋千齊挽防絲防緊端午深籠對脈慵擡傷心小搤笑學簪花運未工新來痩問那人知不跳脫旋松

聲聲慢

題停琴士女圖

簾垂有影院靜無聲誰家待月闌干兩防深顰分付次第眉山薄妝乍侻便低鬟更自幽妍心事遠看轉將瑤軫尙怯春寒只有梅花知得愛香生弦外韻在絲前小立徘徊肯敎流響空煙人間尙畱粉本不愁他輕誤華年凝望處想參橫依約未眠

臺城路

當湖喜晤張今涪別去以詞見寄依韻奉酬

柘西尙有詞人在梅邊愛聽吳語明鏡慵窺靑山欠買贏得吟情如縷髙陽伴侶約小醉圍鑪孟婆能阻斜日歸鴉一羣寒影向村塢殘年猶是逆旅津亭仍解防離恨難譜橫泖蒓鱸東湖煙水輸與漁兒漁女心期暗許在第六橋頭酒旗茶鼓一片春光快敎胸臆吐畱宿張龍威藝舫同話丁卯舊遊有感用前韻

重來君有攙先卜燈唇昨宵如語問訊東湖年時柳色猶賸煙中殘縷英遊俊侶嘆範蠡船遙黃公壚阻一曲南莊更無人過白雲塢乾坤總成逆旅化兒多戲劇顚倒誰譜風掩閒門冰凘老硯絕代空吟貧女淹畱未許早歳晚天寒又催津鼓別夢依依小樓日吐

沁園春

己巳除夕偶讀楊南峯循吉詩云買餳迎竈帝酌水祀牀公吳蓋同杭俗也予老嬾無事所須者飽食安眠而己因賦沁園春二闋以當樂神之詞

天上歸來司命醉餘家人合迎訝防莊書幻神原號髻諾臯誌怪童亦名鉶難覓黃羊只斟緑螘小市簫聲喚買餳寒宵盡早踞觚語好黔突春生瓣香脈脈通靈訴口腹尋常累不輕嘆火需朋舉常如僧飯釡非�轑那羨侯鯖避煬何人先炊有典一飽無求掩竹扄吾儕事向山空歳晚稍理遺經

又

安穩閒房仗爾平生寢興載司記窗橫窺月情柔似水屏遮聽雨鬢攺成絲金盡低顏玉存暖老漸近橫陳嚼蠟時吾衰矣但摸稜不管趺坐偏宜一杯酌爾休辭想此夕殷勤也合知笑放懷物外年年夢蜨求官何處日日搘龜早起𨿽慵春來更健睡法希夷好防持寧湏羨設沈香八尺花下頻移

疎影

小玲瓏山館賦絮影

飛緜近遠又綠陰弄日吹過隋苑比雪還輕度水無防東風下上低捲成團作隊冥蒙甚眞共幻總迷心眼倚繡簾誤卻吹時明滅个人庭院尙憶張郎好句正朦朧澹月墜處初防漫綴徵衣防鬢休驚欲捉兒童仍嬾悠颺夢入離亭路寫不盡楚江春晚笑雨餘一種霑泥付與老禪爲伴

一剪梅

立夏後一日同人集晚淸軒補作送春之防

吟鬢蕭疎客夢輕春盡忘情春去闗情問春去了幾何程鳩作雙聲燕作雙聲櫻筍盤筵理舊盟芳夜心爭涼夜心爭緑陰便是短長亭歌防春行酒駐春行

摸魚兒

透風透月兩明軒賦新荷

掃千紅己隨流去緑雲南浦偸換錢錢防防田田樣浮動鏡心才滿靑蓋輭想早畏朱曦爲覆雙鴛伴全舒尙捲似龍女牋緘鮫人帕束含憶又含怨西湖好何處羅帬玉腕采香休道來晚粉紅未逐薫風嫁扇底且藏嬌面珠倒濺聽驟雨聲聲譜入歌喉囀吟騷意嬾任細裊冰絲低搖翠柄衣小那堪剪

柳梢靑

效許圭塘體

鬢防吳鹽十年來去薴剪徵衫千里鶯花幾重煙水一片雲帆鄕園試話情忺有黛染明湖鏡匳佛土茶香漁村蒓滑好个江南

又

佳處曾探量泉惠麓踏蘚靈巖多少吳娃明妝倚舫玉面乘籃秧田竹屋蘆簾指歸路垂虹舊諳瑟瑟波搖彎彎月唱好个江南

義

臘尾春緘楓霞徧綴梅雪相兼新緑初成輭紅不到水國無炎女湖兒店程添記苕霅秋風掛帆洲渚神仙樓臺煙雨好个江南

又

湖傲山酣緑蓑白雨紫筍黃柑蠶戶新封鷗鄕近署當了頭銜興來浪迹猶堪訪酒社詩朋快談焦洞潮聲攝山月色好个江南

齊天樂

庚午夏五將歸湖上畱別韓江吟社諸公

平生慣向蕪城客吳絲暗斑雙鬢雪嶺才髙靑樓句好那比前人疎俊吟朋勝引愛款竹尋題占花分韻忽覺歸心一燈搖夢野鷗近湖山此時舊隱玉壺涼萬斛紅膩蓮暈江雨鳴篷林風解防離緒滿於潮信流連未盡謝送我多情熟梅芳醖彈指秋淸重逢期定凖

送樊榭歸西湖

馬曰琯

亷纖細雨侵衣袂梅天最難調攝苦筍過墻靑苔上砌客裏光陰飄忽懷歸念切擬暫瀹茶鐺少畱吟篋只恐紅衣待君香散半湖月吹簫何處濯髮浸空明一片消盡炎熱喚艇邀涼憑闌覓句沙際白鷗凝雪那堪間闊定驀憶山齋幾般縈結莫負秋滿林蟬亂咽

又

馬曰璐

片帆約共云陰遠相看己縈愁緒淡景邀詩遙情入畫緑暗前時來路汀荷苑樹有花底魚經柳邊簫譜水夢山魂朗吟飛向鏡匳去湖頭應憶舊侶正疎篁露滴如對幽語病渴文園耽佳飯顆算是襟分幾度離杯漫舉待潮落江天片時延佇只到涼秋剪燈同聽雨

樊榭山房續集卷九

欽定四庫全書

樊榭山房續集卷十

錢塘厲鶚撰

詞乙【北樂府小令附】

人月圓【黃鐘宮】

甘露寺懷古

夕陽江上吳朝寺曾記昔畱題火焚松徑塵埋蓮鑊雨洗苔碑樓空多景鐘聲今古帆影東西花開花謝潮生潮落物是人非

長安某氏廢園

行人指防城南路往事半糢糊烏衣門巷平泉樹石金穀笙竽當時深貯娘名禦史妾號尙書而今但有空池飛燕破瓦奔狐

叨叨令【正宮】

碧浪湖感舊

月圓波靜蘇灣暮一船兩漿橫塘渡秋燈紅袖曾偸護曉妝靑鏡初回顧憶殺人也麼哥憶殺人也麼哥重來都是傷心處

醉太平【正宮】

看梅宿西溪山莊

掩篔笆野橋護莎砌田坳梅花雪擁閣如巢供吾儕睡飽溪深溪淺隨春笑窗明窗暗疑人到鐘初鐘絕帯詩敲剰香吟半瓢

東郊小隠

小人哉學圃諸生耳傭書門前緑柳防淸渠東風菜吐遊仙枕外分朝暮牽絲棚外看來去選官圖外論贏輸閒中樂乎

題村學堂圖

村夫子面孔渴睡漢形容周遭三五劣兒童正拋書興濃探雛趁蜨受朋儕哄參軍蒼鶻把先生弄甘羅項橐笑古人聰不樂如菜傭

春雨

濕東風燕剪灑芳樹秋千掃晴娘拜惜花天對珠簾暮捲蒙蒙遮住宜春院絲絲吹上傷春面瀟瀟唱出送春筵好春光去遠

初夏園居

野荼防蓋瓦水楊柳穿笆翠畦深護小人家看童兒戲耍種不長東陵價賜櫻不羨長安話澆蔬不減漢陰佳任東風過馬

後庭花【仙呂宮】

冬日同江聲登吳山

仙山回磴重酒樓空翠中霜落千門樹風淸十廟鐘夕陽東越王何在鴉翻江上峯

次韻

金志章

林疎翠靄重山圍閭井中輦道穿危磴叢祠響午鐘酒樓東天開圖畫煙江千萬峯

醉中天【仙呂宮】

張龍威送醉蟹

無復爬沙樣風味付廚娘纎手紅椒擘繡匡只合糟邱葬春雨瀟瀟夜窗背燈情況畫眉人肯分將【事見張敞集】

一半兒【仙呂宮】

金華寶婺觀

云衣月面佩夜駕天風下古壇響入赤松山外山篆煙殘一半皃浮空一半兒散

吳甌亭瓶花齋剪橙小集

移從夜雨記親栽剪向西風入手才剖霧莫辭傾翠醅輭金杯一半兒詩成一半兒攺

上虞百官江口舜廟

重曈此地有遺苗野廟空江玉座銷無復百官趨早朝話漁樵一半兒龍工一半兒鳥

浮山禹廟和嶰谷

云根不出廟庭隅神怪當年豈盡誣塑壁尙存山海圖看糢糊一半兒蝸涎一半兒雨

吳山伍公廟

靑山遙對海門斜時見靈旗濕浪花夜夜夜潮驚萬家閃棲鴉一半兒聲回一半兒打

鶴林寺米襄陽祠

仙花僧竹認松龕遺像依稀海嶽庵野防有時須被銜護伽藍一半兒塵添一半兒減

淮陰漂毋祠

淮流日夜走靑蘆老屋煙煤一飯餘亭長有妻曾媿無漢規模一半兒韓侯一半兒母

松江超果寺一覽樓寫望

潮回黃歇浦邊春天界秦皇道上曛山冷陸機茸內云畫難分一半兒丹靑一半兒粉

題吳抱村閒居消夏圖

緑楊風裏掩茅茨紅藕香中收釣絲翠竹影邊吟小詩日長時一半兒橫經一半兒史

靑歌【仙呂宮】

悼吳中歌者

花前偸回嬌盼賞知音舞袖弓彎何處秋墳唱夜闌拋郤靑團扇兒閒風流旦【元夏雪蓑靑樓集李嬌元人目爲風流旦】

四塊玉【南呂宮】

題大滌貝鏈師房

種藥鉏分茶筅蒼檜空堂隠臞仙碧桃幽徑閒尋徧一柱煙五洞天九鎖泉

沈歸愚侍郎天臺歸過訪

霜滿鞾塵侵馬白首諸公戀東華相逢愛說天臺話躡嶠霞飯澗麻吟瀑花

閱金經【南呂宮】

同吳可堂遊潮鳴寺

竹外靑蓮座水邊黃面僧掃葉烹茶折腳鐺迎罷翻金字經蒼苔徑看碑廊下行

澆藥井

抱甕忘機事栽花消俗緣中有桐君上品傳泉飛流當暑天云漿咽主人平地仙

朝天子【中呂宮】

送樓於湘歸吳門

稻齊鱠肥久憶吳中味乘秋帆影去如飛嫋嫋菱歌起鶴市誰依鴻廡單棲算歸時仍客裏得歸且歸吟不了煙波意

同作

馬曰璐

擬行未行猛賦得歸期定木犀香裏晚云晴盼殺臯橋影秋五湖淸月二分明寫相思兩地情酒城鴨城莫忘了盟鷗等

紅橋納涼

藕湖柳渠亭館風多處十年隋苑舊詩逋團扇招涼句茉莉鬟酥薔薇衣露隔船窗聞笑語不須醉扶月上紅橋去

春煙

遠林翠侵煗處迷離甚夜來輕抹畫廊深和月梨花浸褭上羅襟飛上瑤簪似幽期一縷心再尋至今春有禁情難禁

滿庭芳【中呂宮】

殘秋湖上有懷月田筠谷穆門三君之歿

湖山宴娯景畱年去社散人䢐畫橋煙艇風蒲路極目愁予夢己隔黃公酒壚寫難窮白傅詩圖秋光暮碧雲紅樹泉下得知無

題王茨檐北郭移居圖二曲

生涯自遣嫌居市井喜近田園酸寒東野惟詩卷家具蕭然鈍榜上髙題狀元醉鄕中舊署神仙尋君便林鶯乍囀卽此賀新遷

鄰家大有東屯雞柵北郭漁舟鐺中煮字今能句飽矣何求羊角埂看花慢走兔兒泉裹茗閒遊歸來遙山滿眸紫翠一笻收

辛未重午嶰谷半查招集行庵分韻

籬閒六枳階苔更掃徑竹新孳觴蒲有客過三四荊楚佳時王播去功名似此孟嘗生富貴何之開胸次須行樂耳不用讀騷辭

紅繡鞵【中呂宮】

正月十六日同江聲可堂龍遊吳山分得開字

三五夜將錢更買第一樓有酒初開士女燒香墜金釵春潮和月上暮靄送詩來燈街人似海

春晚

情黯黯花前側防路茫茫月底吹簫花月江南憶新妖詩匳吟芍藥夢枕墜櫻桃人隨春共老

普天樂【中呂宮】

題行庵爲馬嶰谷半槎兩君觴詠地在揚州北郭天寧寺西

碧蘿垣蒼筤徑檐花月明庭樹秋聲棊分謝墅幽榻下蕭齋靜大小山名堪移贈卜行窩招友經行行廚醉醒行衣露冷行篋詩淸

春水

雪初消波防澑鵝肫蕩口鶯脰湖頭藍拖打槳人綠染湔帬何事干卿吹頻皺笑東風直恁風流情如此柔殘紅漾久還繞妝樓

喜春來【中呂宮】

春柳

初過元夜新黃蘸剛近淸明嫩緑攙小紅樓外拂毿毿黏畫衫飛絮滿江南

山坡羊【中呂宮】

秋雨初霽嶰谷半槎招同人集看山樓塡此曲予以病不起

瓷靑天逗綃紅霞漏井梧缺處山新痩雨初收酒新篘鯉風試弄憑闌袖自笑文園多病後秋嬾上樓愁還獨謳

春日郊行

春山如笑春流堪照桃花紅出疎籬靠醉村醪聽神簫社公雨灑潮王廟云影弄晴歸尙早橋魚散苗郊燕定巢

梧葉兒【商調】

春山

窗中岫天外峯雪淨遠連空淡冶河陽重浮嵐北苑工暖翠井西同遙念著眉梢更濃

小桃紅【越調】

橫波夫人畫蘭扇敬身索賦

秦淮不見翠雙顰折扇香防潤往事眉樓有誰問墨花春靈均舊怨都銷盡南朝艷粉才人風韻題詠到湘帬【龔宗伯有題畫蘭帬子如夢令爲橫波作也】

吳江道中

一篷風色一橈云詩有江湖分第四泉邊緑陰襯夏寒新憑誰寄个松陵信楊花浥褪楝花飛近金鴨暖梅魂

柳營曲【越調】

尋秦淮舊院遺址

支痩笻訪城東板橋夕陽依舊紅名士詞工狎客歌終醉臥錦胭叢閒愁埋向其中溫柔老卻吳儂香銷南國盡花落後庭空風吹夢去無蹤

春夜泛湖

停漏籖展冰匳春湖可人花月兼蜨夢厭厭柳影纎纎山隔夜明簾呼燈重問靑簾叩舷同唱烏鹽溯流光三塔動衝香霧六橋黏尖風起索衣添

漁家

漁事多柰漁何漁心太平誰似我春雨漁蓑落日漁艖漁捨水雲窩約漁兄漁弟經過聚漁兒漁女婆娑漁竿連月浸漁网帶煙拖歌漁笛定風波

漫作效康沜東體

回敝車守空廬貧中自憐貧有餘鳥識親疎花驗榮枯笑讀古人書扁舟不逐陶朱布衣空羨丹徒英雄重俯仰事業一欷初只合老樵漁

春思效張小山體

紅漸稀綠初肥暖風一團香絮飛春入長眉春著單衣無處問相宜乍開簾芳艸東西倦憑闌粉蜨髙低鳥聽秦吉了花發蜀當歸伊誤了牡丹期

沈醉東風【雙調】

春日西湖

謁東閣平生未肯典西湖此事休雲約酒朋探芳信賣餳天柳嬌花嫩老作承平快活人看鏡裏春山似哂【元劉致中醉中天自注云宋諺有典賣西湖之語臺諫謂之賣了西湖旣賣則不可復省院謂之典了西湖猶可贖也無官守無言責此古人所以輕視軒冕歟】

紅橋水亭看荷

移舫子云陰半掩倒闌干魚影深潛池分九曲涼花比重湖艷看娉婷不隔湘簾疎雨催詩意未忺但葉上聲來數防

折桂令【雙調】

金陵朝天宮秋寓

笑平生詩卷生涯偶寄云房似到仙家鏡照山精鐘敲夜斗鼎鏈秋霞申地園不畱破瓦卞公墳誰種殘花莫羨豪華六代興亡衰柳啼鴉

賦得客帳夢封侯

傍幽窗斗帳淒涼何許儒冠忽擁油幢虎士趨風蛾眉環坐珠履成行班祭酒須輕故鄕李將軍得遇髙皇萬里名揚萬戶勲償一枕邯鄲總是荒唐

題殿畫乞巧圖

剰前朝一�丹靑長信昭陽無限秋情金合藏蛛防橋度鵲防扇飛螢聽玉漏遲遲五更拜銀灣脈脈雙星梧影閒庭不卜他生但祝今生

低髻

理香絲樣減菱銅緊綰螺尖不放鴉松翠葉斜安金釵短插羅帕輕籠行雲穏防防楚峯墮花慳小小吳宮傳徧城中壓倒韋娘見慣司空

述懷

問先生底事窮愁放浪形骸笑傲王侯不隠終南不官彭澤不訪丹邱搔白髮三千丈在手算明年六十歳平頭天許奇遊弄月蛟門看雨龍湫

西湖次趙文寶韻

比西湖西子爭誇西子看來尙遜穠華不盡雲山無窮煙柳可惜風花斜陽在黃妃舊塔醉鄕眠蘇小誰家流水殘霞新月如牙油壁香車歸去吳娃

浩然巾

展鮫綃一幅裁云素頸遮寒翠鬢藏春踏雪風流尋梅窈窕照鏡溫存分明是江妃後塵又猜疑孟浩前身詩客知恩剛近香肩凍粟無防

題徐安生桂花湖石小幅爲丁龍作

是何人染出秋光石擬聞蛬樹訝懸香纖手皴苔柔毫暈碧嬌額分黃權當作如來供養也應敎才子收藏腸斷吳閶漂泊多情老去徐娘

懷嶰谷遊金陵效疊韻體

溯空行小艇風輕萬頃潮平淸興堪乘山迥云生林靑雨映一金陵景陽井苔崩舊京石頭城煙冷新亭茶鼎禪燈竹徑江聲酒聖詩盟少摒塵纓緩定歸程

楊妃病齒延淸齋分賦

宴華淸何限歡娯底事朝來粉悴香臒柳葉微顰瓠犀小冷棠萼愁吁沒亂煞開天帝主敕離支休進中廚塞上思酥突騎長驅活玉巢中且忍湏臾

淸江引【雙調】

蘇堤春曉

誰家總宜船玩景落月長隄映柳煙舒翠屛花露揩明鏡西施帳中春夢醒

花港觀魚

東風倚闌花似云小汊分鱗鬣魚將花吐吞花逐魚明滅人生不如魚樂也

柳浪聞鶯

小鶯擲梭風柳靡翠綫波防細雙柑酒便攜兩豆塵休閉百單八聲春去矣

麯院風荷

風漪四圍深院宇荷气銷炎處斜明柳外虹亂颭萍閒鷺來看翠盤髙下舞

兩峯插云

南北兩髙靑對聳气濕雲飛動牛頭縹緲齊馬耳防蒙共僧歸雨來龍瀃湧

平湖秋月

月明滿湖剛著我不攪魚龍臥碧瀾寸寸秋桂子紛紛墮星河醉驚都繞舸

三潭印月

魚王國中看月上三塔遙相望浮珠白一丸沈壁寒千丈夜深老禪心一樣

雷峯夕照

黃妃塔頽如醉叟大好殘陽逗渾疑劫燒余忽訝飛光漁村网收人喚酒

南屏晚鐘

鯨鏗一聲山鳥駭響徹靑松外雲遮五百間月上三千界歸舟幾聽頭漸白

斷橋殘雪

水南數峯皴粉少玉蝀澄餘照鷗邊艸欲蘇驢背梅初笑林逋宅荒猶未掃

菜貴戲作

晚菘一筐堪適口莫笑貧家陋求添轉不能問價髙於舊宜州老人空肚久

落梅風【雙調】

華秋嶽爲予寫西溪卜居圖因題其上

橫斜影淸淺溪翠蒙蒙嫩寒山气梅花見招深處棲艸堂資故人誰寄

孤山訪梅

蜂須朶鶴滕枝背湖陰杳無人至逋仙墓前春若此痩吟肩聳成山字

歳除得沈椒園山東書

琴工欠藥劵遲逼殘年有臺難避門前雁行誰解圍沈三兄俸錢遙寄【張說謂沈佺期曰沈三兄詩須還他第一椒園行三故云】

鄰墻杏花

髙樓雨深巷風惜花人作詩無用紅香笑窺墻角東笑先生白頭非宋

嶰谷送漳蘭

心占易佩擬騷兩三莖送秋先到吐幽香暗將炎晝消雪窗僧寫來難肖

原作

馬曰琯

淸風灑涼露滋痩亭亭自憐幽致伴同心玉琴調七絲小窗中略添秋思

水仙子【雙調】

虎邱書所見

玉珣宅畔曉鐘催朱勔花邊午店開仇英畫裏春妝賽趁淸明冷食來施山僧那惜金釵低潤臉男兒拜整新帬侍婢擡恨無端落日船回

竹下水仙

翠云影掠玉鈿柔蒼雪聲搖金琖流天寒正倚佳人袖是何年雅蒜收傍瑯玕鵝管花抽墨胎子生來痩楚湘娥分外愁合就淸幽

齊瓊臺侍郎雪中過訪

十年握手意偏深千里言懷喜不禁三公折臂君尢甚臥天臺琪樹陰惹蒼生望到而今剡雪淒淸興江云縹緲心有約聯吟

謝馬嶰谷半槎惠人葠

靈苗合在阮生家香蘂應須溫尉誇連根便是邊鸞畫價兼金難賽他起沈屙何必丹砂秋寄逢江雨晨煎汲井花此意無涯

殿前歡【雙調】

秋思用張小山春思韻

寫秋思芭蕉葉葉竹枝枝南湖風雨涼何自潘鬢成絲虫聲唱鬼詩雁影排人字鳯紙書仙事餘香滅後幽夢回時

春艸

燒防春無端喚起踏靑人靑靑有盡愁無盡不入侯門濃將落日薰媚借飛花襯色作羅帬認小卿墓上西子湖濵

撥不斷【雙調】

晚秋田家

倚霜根望前村西風漸掠歸鴉陣稻熟租分斛面勻菊香醉枕鉏頭穏是非休問

枳郎兒【雙調】

月夜過吳梅查靑棠館

趁防涼訪書堂澹月正昏黃卍字闌干亞字墻新詞同唱合歡花影轉東廊

樊榭山房續集卷十

