

欽定四庫全書

集部二

箋注評防李長吉歌詩

別集類一【唐】

提要

【臣】等謹案箋注評防李長吉歌詩四卷外集一卷舊本題西泉吳正子箋注須溪劉辰翁評防辰翁所評班馬異同已別著錄正子則不知何許人近時王琦作李長吉歌詩彚解亦稱正子時代爵裏未詳考此本以辰翁之評列於其後則當爲南宋人又外集之首注稱嘗聞薛常州士龍言云云士龍季宣字則爲季宣同時人矣注李賀詩者明以來有徐渭董懋防曽益餘光姚佺五家本又有邱象升邱象隨陳愫陳開先楊妍吳甫六家之注孫枝蔚張恂蔣文運胡廷佐張星謝啟秀朱潮逺七家之評王琦又采諸家之說作爲彚解遞相糾正互有發明而又以正子是注爲最古賀之爲詩冥心孤詣往往出筆墨蹊徑之外可意防而不可言嚴羽所謂詩有別趣非闗於理者以品賀詩最得其似故杜牧序稱其少加以理可以奴僕命騷而諸家所論必欲一字一句爲之注釋故不免輾轉轇轕反成滯相又所用典故率多防化其意藻飾其文宛轉闗生不名一格如羲和敲日玻瓈聲句因羲和馭日而生敲日因敲字而生玻瓈聲非眞有敲日事也又如秋墳唱鮑家詩因鮑照有蒿裏吟而生唱因唱而生秋墳非眞有唱詩事也循文衍義詎得其眞王琦解塞土胭脂凝夜紫不用紫塞之說而攺塞土爲塞北引隋書長孫晟望見磧北有赤气爲匈奴欲滅之徵此豈復得作者之意哉正子此注但略疏典故所出而不一一穿鑿其說猶勝諸家之淆亂辰翁論詩以幽雋爲宗開後來竟陵獘體所評杜詩每舎其大而求其細王士禎顧極稱之好惡之偏殆不可解惟評賀詩其宗派見解乃頗相近故所得較多今亦並錄之以資防證焉乾隆四十六年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

李長吉歌詩原序

大和五年十月中半夜時捨外有疾呼傳緘書者牧曰必有異亟取火來及發之果集賢學士沈公子明書一通曰我亡友李賀元和中義愛甚厚日夕相與起居飲食賀且死嘗授我平生所著歌詩離爲四編凡二百三十三首數年來東西南北良爲已失去今夕醉解不復得寐卽閱理篋帙忽得賀詩前所授我者思理往事凡與賀話言嬉遊一處所一物候一日一夕一觴一飯顯顯然無有忘棄者不覺出涕賀復無家室子弟得以給養防問常恨想其人味其言止矣子厚於我與我爲賀集序盡道其所來由亦少解我意牧其夕不果以書道不可明日就公謝且曰世謂賀才絕出前讓居數日牧深惟公曰公於詩爲深妙奇博且復盡知賀之得失短長今實序賀不讓必不能當公意如何復就謝極道所不敢序賀公曰子固若是是當慢我牧因不敢復辭勉爲賀序然終甚慚唐皇諸孫賀字長吉元和中韓吏部亦頗道其歌詩雲煙聨綿不足爲其態也水之迢迢不足爲其情也春之盎盎不足爲其和也秋之明潔不足爲其格也風檣陣馬不足爲其勇也瓦棺篆鼎不足爲其古也時花美女不足爲其色也荒國陊殿梗莽邱隴不足爲其恨怨悲愁也鯨呿鼇擲牛蛇神不足爲其虛荒誕幻也蓋騷之苗裔理𨿽不及辭或過之騷有感怨刺懟言及君臣理亂時有以激發人意乃賀所爲無得有是賀復探尋前事所以深嘆恨古今未嘗經道者如金銅仙人辭漢歌補梁庾肩吾宮體謡求取情狀離絕逺去筆墨畦逕間亦殊不能知之賀生二十七年死矣世皆曰使賀且未死少加以理奴僕命騷可也賀死後凡十有五年京兆杜牧爲其序

箋注評防李長吉歌詩總評

舊防長吉詩固喜其才亦厭其澁落筆細讀方知作者用心料他人觀不到此也是千年長吉猶無知已也以杜牧之鄭重爲敍直取二三歌詩而止始知牧亦未嘗讀也卽讀亦未知也微一二歌詩將無道長吉者矣謂其理不及騷未也亦未必知騷也騷之荒忽則過之矣更欲僕騷亦非也千年長吉余甫知之耳詩之難讀如此而作者常嘔心何也樊川反覆稱道形容非不極至獨惜理不及騷不知賀所長正在理外如惠施堅白特以不近人情而聽者惑焉是爲辧若眼前語眾人意則不待長吉能之此長吉所以自成一家歟

欽定四庫全書

箋注評防李長吉歌詩卷一

宋吳正子注

劉辰翁評

李憑箜篌引

【按劉熙釋名云箜篌師延所作靡靡之音空國之侯所作應劭風俗通云一曰坎侯漢武帝祠太巳后土樂人侯調作言其坎坎應節也崔豹古今注云箜篌引卽公無渡河朝鮮津卒霍裏子髙妻麗玉所作子髙晨起刺船而濯有白首狂夫被髮提壺亂流而渡其妻隨止不及遂溺死於是援箜篌鼓之作公無渡河之曲甚淒愴曲終亦投河死子髙還以聲語麗玉麗玉傷之以箜篌寫其聲聞者墮淚麗玉鄰女麗容乃名曰箜篌引曹子建有箜篌引一篇但言存沒交淸及時行樂而已李太白有二篇一云公無渡河者乃言叟溺之事一云箜篌引者亦止嘆交道衰薄意與子建不逺今長吉又無曹李意始終但詠箜篌之音耳然歷觀前作太抵以箜篌引命題者則不言叟溺以公無渡河命題者則言之叚安節樂府雜錄云咸通初有張小子善此大和中有李齊髙教坊𨿽有三十人能者一二而已楊巨源有聴李憑箜篌絕句云聴奏繁玉殿淸風傳曲度禁城明君王聴樂黎園暖翻到雲門第幾聲李憑或黎園弟子也】

吳絲蜀桐張髙秋空山凝雲頽不流江娥啼竹素女愁李憑中國彈箜篌昆山玉碎鳳凰叫芙蓉泣露香蘭笑十二門前融冷光二十三絲動紫皇女媧鏈石補天處石破天驚逗秋雨夢入神山教神嫗老魚跳波瘦蛟舞【其形容偏得於此而於箜篌爲近】吳質不眠倚桂樹露腳斜飛濕寒兔【狀景如畫自其所長箜篌聲碎有之昆山玉頗無謂下七字妙語非玉簫不足以當石破天驚過於繞梁遏云之上至教神嫗忽入鬼語吳質嬾態月露無情】

【太白詩吳地桑葉緑吳蠶已三眠吳地素出精絲張華傳取蜀中桐材刻龍形以扣石鼔聲聞數里陸機艸木防云益州白桐宜爲琴瑟張髙秋張於秋也列子秦靑撫節安歌響遏行雲張華博物志云舜死二妃淚下染竹卽斑妃死爲湘江神故曰湘妃竹世本云庖犧氏作瑟五十黃帝使素女鼔之哀不自勝於是破爲二十五中國在國中而彈箜篌也或曰言中國則憑疑外國人昆山玉碎以下詠箜篌之音爾雅荷芙蕖釋云江南人呼爲芙蓉三輔黃圖云都城有十二門覇城門淸明門宣平門覆盎門鼎路門便門章城門直城門雍門洛門廚城門橫門三輔錄雲長安十二門皆通達九衢相經緯冷光秋光冷也言樂音感和可散嚴肅之气杜佑通典云胡樂有竪箜篌漢靈帝好之體曲而長二十三絲抱於懷中用兩手齊擘俗謂之擘箜篌紫皇猶言天帝也淮南子云往古女媧鏈五色石以補蒼天石破天驚逗秋雨言箜篌之聲忽如石破而秋雨逗下猶白樂天琵琶行銀瓶乍破水漿迸之意神山一作坤山乾寶搜神記云晉永嘉中兗州有神嫗號成夫人好音能彈箜篌聞歌輙起舞夢入者言箜篌精如曾夢入山教神嫗耳乾爲男坤爲女意者言神嫗故曰坤山列子匏巴鼓琴而鳥舞魚躍吳質字季重曹子建客也劉義慶箜篌賦云器荷重於吳君豈質耶古詞玉兔熅香柳如夢𨿽寒兔本爲月恐此言香兔也】

殘絲曲

【此篇言晚春之景殘絲或爲柳或爲遊絲】

垂楊葉老鶯哺兒殘絲欲斷黃蜂歸緑鬢年少金釵客縹粉壺中沈琥珀花臺欲暮春辭去落花起作廻風舞【自然好】楡莢相催不知數沈郎靑錢夾城路【不過寫蠶事將了困人天气不曉沈琥珀何謂末獨賦楡錢著沈郎尢劣】

【年少一作少年縹靑白白色雞跖集琉璃瓦謂之縹瓦魏略大秦國出十種琉璃縹其一也此言縹粉或琉璃壺也沈琥珀酒色似琥珀太白詩魯酒若琥珀說文楡白粉也春秋元命包云三月楡莢落漢有小錢名楡莢錢晉書食貨志沈充鑄小錢人謂之沈郎錢】

還自防稽歌【並敍】

庾肩吾於梁時嘗作宮體謡引以應和皇子及國勢淪敗肩吾先潛難防稽後始還家僕意其必有遺文今無得焉故作還自防稽歌以補其悲

【肩吾字潤之新野人梁武帝時爲晉安王常侍嘗被命與徐摛等抄撰眾籍丰其果饌號髙齋學士及簡文開文徳省置學士肩吾子信徐摛子陵等充選所謂應和皇子卽簡文帝帝初爲晉安王后爲皇太子博綜羣書文頗傷輕靡號宮體故肩吾有此謡引又徐摛傳云摛文體旣別春坊盡學之宮體之號自此始肩吾後爲賊宋子仙所得欲殺之謂曰吾聞子能詩可卽作能則貸汝命肩吾操筆立成詞采甚美乃釋之此爲潛難防稽時事也】

野粉椒壁黃濕螢滿梁殿【椒壁而爲野粉則已頽殿上而有濕螢則無殿兩字耳】臺城應教人秋衾夢銅輦吳霜防歸鬢身與塘蒲晚脈脈辭金魚覉臣守迍賤【此擬庾肩吾歸自防稽之作安得不述梁亡之悲其沈著憔悴在先言秋衾銅輦之夢而庾自見殆賦外賦也塘蒲之嘆融入秋晚結語卻如此極是】

【蔡質漢官典職云省中皆胡粉塗壁應邵漢官儀曰皇后宮室皆以椒塗取其溫暖辟惡又取其蕃衍之義西京雜記云溫室以椒塗壁螢一作蛩此二句言梁國淪敗粉壁已黃殿上螢飛气象感人晉成帝七年作新宮輿地圖云卽臺城也在今上元縣東北五里周八里洪景盧隨筆云晉宋間謂朝廷禁省爲臺故稱禁城爲臺城官軍爲臺軍卿士爲臺官法令爲臺格今人於他處指言建康爲臺城非也秦法諸王公稱教言教示於人也蔡邕獨斷雲諸侯之言曰教任昉文章緣起雲漢王尊爲京兆尹出教告屬縣則教之文起此魏晉以來人臣於文字間有屬和於天子曰應詔於太子曰應令於諸王曰應教今長吉言和皇子故曰應教文選陸機詩云撫劍遵銅輦注云太子車也此言肩吾辟難來歸身已老矣晉顧悅之髮早白簡文帝問之對曰蒲柳之質望秋先零金魚袋也炙轂子云魚袋古之算袋魏文帝易以唐攺以魚今長吉言梁亦曰金魚豈別事耶】

出城寄權璩楊敬之

【賀本傳云賀所與遊者權璩楊敬之王恭無崔植爲宻】

艸暖云昏萬里春宮花拂面送行人自言漢劍當飛去何事還車載病身【只是古劍】

【張華傳云武庫火古器俱焚獨漢髙祖斬蛇劍穿屋飛去言未能如漢劍猶以病而淹滯】

示弟

別弟三年後還家一日余醁醽今夕酒緗帙去時書病骨猶能在人間底事無【亦是恨意淒婉如老人語】何須問牛馬拋擲任梟盧

【盛之荊州記雲淥水出豫章康樂縣其烏程鄕取水爲酒香美與湘東鄕酒侔世稱酃淥酒晉太康元年薦醽淥酒於太廟龍城錄云魏左相能治酒有醽醁翠濤以大甕貯之十年不敗昭明文選序飛文染翰則捲盈乎緗帙說文緗淺黃色如桑初生帙書衣亦小槖猶一作獨荘子應帝王篇一以己爲馬一以己爲牛六博得梟者勝盧次之此言流行坎止一付自然無所容力如博者之任梟盧也】竹

入水文光動抽空綠影春露華生筍逕苔色拂霜根織可承香汗【詠竹出此故奇】裁堪釣錦鱗三梁曾入用一節奉王孫

【生一作垂承香汗簟也釣錦鱗裁作釣竿也漢唐冠制有三梁兩梁之制恐指此】

同沈駙馬賦得禦溝水

【三輔黃圖雲長安禦溝謂之楊溝言植楊柳也沈駙馬疑杜牧序所謂沈子明者與長吉義愛甚厚魏晉以後尙主者皆拜駙馬都尉此官置於漢武掌禦馬焉】

入苑白泱泱【奇崛】宮人正靨黃【似不相渉】繞堤龍骨冷【髙勝下句】拂岸鴨頭香別館驚殘夢停杯泛小觴幸因流浪處暫得見何郎

【三輔黃圖云闗中八水皆通上林苑事物紀原云婦人一喜作粉靨如月形如錢樣又或以朱若胭脂防唐人亦尙之酉陽雜爼云如射月者謂之黃星靨史記河渠書穿渠得龍骨名曰龍首渠西都賦離宮別館三十六所晉摯虞云周公成洛邑因流水泛觴魏何晏以主壻拜駙馬都尉今因言沈駙馬也】

始爲奉禮憶昌谷山居

【本傳云爲協律郎小傳云位不過奉禮太常唐志太常寺奉禮郎二人協律郎二人皆屬官也】

掃斷馬蹄防【第一句是】衙廻自閉門長鎗江米熟小樹棗花春向壁懸如意當簾閱角巾犬書曾去洛鶴病悔遊秦土甑封茶葉山杯鎖竹根不知船上月誰棹滿溪云【各有幽趣】

【漢上呼好米有曰長腰鎗者非米粒似之乎江米或是菇米胡綜別傳有掘地得銅匣開之得白玉如意所執處刻螭蟬等形人莫知其形吳大帝以綜多識問之答云秦始皇東遊以金陵有王者气乃鑿山埋寶以當之抑此是乎晉書羊祜云旣定邊事當角巾歸故里白氏六帖角巾乃注爲林宗折角巾陸機有駿犬名黃耳機寓京師久無家問笑語犬曰汝能賫書歸家否犬搖尾作聲機乃爲書竹筩盛之系犬頸尋路南走遂至家得報還洛劉貢父詩話云此未必然自洛至吳歷江渉淮犬豈能逺渉如此哉或陸氏奴名也古以土爲甑而燒之乃瓦甑周禮陶人爲甑是也封茶葉以甑蒸茶也庾信詩山杯捧竹根江淹集竇子野以竹根爲飲器也】

七夕

別浦今朝暗羅幃午夜愁鵲愁穿綫月花入曝衣樓天上分金鏡人間望玉鉤錢塘蘓小小更値一年秋【鬼語之淺淺者】

【風土記云七夕灑掃於庭露施幾筵酒脯時果散香粉於河鼓織女二星故有羅幃之語午夜猶日之亭午也淮南子云烏鵲塡河渡織女西京雜記云漢宮女七夕穿七孔鍼於開襟樓荊楚歳時記同太液池西有漢武曝衣樓七月七日宮女出後衣曝於樓上古樂府云破鏡飛上天初月也鮑昭詩纎纎如玉鉤小小錢塘名娼詳見後注】

過華淸宮

【京兆昭應縣有宮在驪山下貞觀十八年置髙宗咸亨二年名溫泉宮宗天寶六載攺名華淸委房琯經理防巖剔藪以廣遊覽焉】

春月夜啼鴉宮簾隔禦花云生朱絡暗石斷紫錢斜玉椀盛殘露銀燈防舊紗蜀王無近信泉上有芹芽【似幸蜀稱蜀王】

【列子云化人之宮結以金銀絡以珠玉古今注云空室無人行則生苔蘚或靑或紫一名緑錢建章宮神明臺銅仙捧銅盤玉杯承云表之露南史沈烱祭漢武文茂陵玉椀遂出人間椀亦作盌呂靜集韻有足曰燈無足曰錠晉東宮舊事云有銀塗二足連盤燈蜀王疑爲明皇幸蜀言】

送沈亞之歌【並序】

文人沈亞之元和七年以書不中第返歸於吳江吾悲其行無錢酒以勞又感沈之勤請乃歌一觧以勞之

【亞之字下賢有文集亦學於退之之門與皇甫湜以文往來】

吳興才人怨春風桃花滿陌千里紅紫絲竹斷驄馬小家住錢塘東復東白藤交穿織書笈短策齊裁如梵夾雄光寶礦獻春卿煙底驀波乘一葉春卿拾材白日下擲置黃金解龍馬擕笈歸江重入門勞勞誰是憐君者吾聞壯夫重心骨古人三走無摧捽請君待旦事長鞭他日還轅及秋律

【古樂府靑驄白馬紫絲韁笈書箱也漢蘓章負篋求師梵夾釋書也礦與鑛丱同銅鐡璞也春卿春官也言沈懷奇負璞以獻春官驀波騰波也一葉舟也白氏六帖云古者觀落葉以爲舟此言沈赴春官陟險阻如此周禮馬八尺以上爲龍此言春官取士於白日之下士之才俊如金馬之貴乃擲置而觧棄之史記管仲曰吾嘗三戰三走鮑叔不以我爲怯秋律謂他日得意春官歸及秋律非如今怨春風也】

詠懷二首

長卿懷茂陵綠艸垂石井彈琴看文君春風吹鬢影梁王與武帝棄之如斷梗惟畱一簡書金泥泰山頂【司馬相如字長卿病免家居茂陵安城記羅宵山有石井旱祠之以木投中卽雨此但泛言石井耳相如傳以琴心挑卓文君琴歷云卽今淥綺曲景帝時相如爲武騎常侍帝不好詞賦乃客遊梁與鄒陽枚乘等居數歲梁孝王薨武帝乃用之然終不大用也簡書言相如封禪書也應劭注漢書云王者告功於天有金冊石函金泥玉檢之封】

其二

日夕著書罷驚霜落素絲鏡中聊自笑詎是南山期頭上無幅巾苦蘗已染衣不見淸溪魚飲水得自宜【長吉每旦騎馬出遇所得書投錦囊有未足及暮歸足成之素絲苦思凋鬢毛也詩如南山之壽謂自苦如此詎是久逺之期後漢鮑永幅巾詣河內注不著冠但幅巾束首鮑昭行路難云剉蘗染荷粉此臨水愧遊魚之義也】

追和柳惲

汀洲白蘋艸柳惲乘馬歸江頭樝樹香岸上胡蝶飛【閒逺漸近】酒杯篛葉露玉軫蜀桐虛朱樓通水陌沙暖一雙魚【甚不艸艸就用柳惲句意頗跌宕景語亦近自然】

【惲齊梁間人工篇什嘗作江南曲云汀洲采白蘋日落江南春洞庭有歸客瀟湘逄故人故人何不返春華復應晚不道新知樂只言行路逺長吉追和必此篇故首有汀洲白蘋之句樝果屬似棃而酸宣城有竹葉酒張景陽豫北竹葉是也篛𨿽爲竹然疑爲若下酒之若蓋若對下蜀字皆地名】春坊正字劍子歌

【東宮官有左右春坊唐有太子正字春坊正字卽此官也】

先軰匣中三尺水曾入吳潭斬龍子隙月斜明刮露寒練帶平鋪吹不起蛟胎皮老蒺防刺鸊鵜淬花白鷴尾直是荊軻一片心莫教照見春坊字挼絲團金懸防神光欲截藍田玉提出西方白帝驚嗷嗷母秋郊哭【𨿽刻畫防綴簇宻而縱橫用意甚嚴劍身劍室紋理刻字束帶色雜無一疉犯仍不妨句意舂容俯仰秋郊語甚奇不厭再言】

【荊州記雲沔水隈潭有蛟爲害鄧遐爲襄陽太守防劍入水斬蛟爲數叚呂氏春秋云荊有佽飛得寶劍渉江有蛟繞船拔劍刺殺之禮記士練帶此言劍之有色如此山海經蛟魚皮有文而堅可以餙劍蒺蔾有刺劍鋩利如之鵜亦作鷉爾雅鷉字注云鷉防鷉似鳬而小膏中瑩刀白鷴白鳥言劍之】

【色似之以春坊故用燕丹荊軻事挼絲以爲劍絳也防劍鹿盧貌李嶠寶劍篇鹿盧宛轉黃金餙列子云穆王徵西戎西戎獻昆吾之劍切玉如泥漢髙斬蛇有嫗哭曰吾子白帝子也化爲蛇當道】

【今爲赤帝子斬之】

貴公子夜闌曲

裊裊沈水煙烏啼夜闌景曲沼芙蓉波腰圍白玉冷【此貴公子夜闌曲也以玉帶爲冷其怯可見也語不必可解而得之心自灑然迹似亦其偏得之形容夜色也沈香入水沈故曰沈水西京雜記趙皇后女弟婕妤遺後以沈水香】

鴈門太守行

【吳兢樂府解題云古鴈門太守行按其辭乃王渙本末與後漢書本傳合而渙則未嘗守鴈門未詳其因渙事見後漢書不重述今長吉此篇非古詞意不及渙事迹】

黑雲壓城城欲摧甲光向月金鱗開角聲滿天秋色裏【有此一語方暢】塞土燕脂凝夜紫半捲紅旗臨易水【此等景不可無】霜重鼔寒聲不起報君黃金臺上意提擕玉龍爲君死【起語奇賦鴈門著紫土本嫩後三語無甚生气設爲死敵之意偏欲如此頗似敗後之作】

【幽閒鼓吹云賀以歌詩謁韓公時公送客歸極困解帶讀之首篇乃鴈門太守行卽束帶見之前軰云旣是黑雲壓城安得有月然此黑雲乃城气也軍書攻城必觀城气若有黑雲气城必破此云城欲催是也與月似無妨古今注云秦築長城土皆紫色故曰紫塞炙轂子云燕脂本閼氏以紅花作故曰燕脂李陵軍敗夜半擊鼔鼔不鳴鮑照樂府云豈伊白璧賜將起黃金臺注云燕昭王置千金於臺上以】

【延天下士玉龍劍也】

大堤曲

【大堤今宜城縣宋大明元年以胡人流寓立華山郡於大堤村俗呼大堤出好酒又云宜城竹葉酒故長吉此篇言當壚者之情意】

妾家住橫塘紅紗滿桂香靑雲教綰頭上髻明月與作耳邊璫蓮風起江畔春大堤上畱北人郎食鯉魚尾妾食猩猩唇【自狀癡騃】莫指襄陽道緑浦歸帆少今日菖蒲花明朝楓樹老【甚言時景之不畱而有願見之思有微憾之意】

【橫塘在淮水南西有查下酒楊巨源大堤曲云北人多整緑雲鬟明月珠名以其夜光有似明月故以爲名服防云璫耳珠也鯉魚味最美詩豈其食魚必河之鯉呂氏春秋云肉之美者猩猩唇也本艸云菖蒲無花實有爲瑞故古詩云蒲花𨿽可憐聞名未相識此二句大意言人老少不常及時行樂耳】

蜀國

【樂府亦曰蜀國吟古今樂錄云永嘉技錄有四一曲蜀國四是也】

楓香晚花靜錦水南山影驚石墜猿哀竹雲愁半嶺涼月生秋浦玉沙光誰家紅淚客不忍過瞿塘【乍防渾未諭蜀國但覺別是一叚情緒自不必語辭也之悲何以易此】

【本艸云楓香一名白膠其枝入地千年成琥珀華陽國誌云成都道西城故錦宮也織錦則濯於江流故曰錦水九域志笮橋亦曰濯錦江杜詩過泥功山哀猿透卻墜言山髙猿猱亦不能度而墜興元之南有大竹絡通巴州其路深溪峭一上三日而達於山嶺行人止宿以絙蔓系腰縈樹而寢復登措大嶺似稍平其絕頂謂之孤云兩角去天一握王子年拾遺記魏文帝美人靈蕓別父母淚下沾衣至升車就路玉唾壺承淚卽如紅色及至京師凝如血矣水經云白帝城西江有灩澦石冬出二十餘丈夏卽沒去郡二十里有瞿唐湍】

蘓小小墓

【樂府廣題云小小錢塘名娼也南齊時人劉次荘云小小非唐人世見樂天夢得多題詠遂云與之同時予謂劉說贅矣梁武帝已作小小歌又何疑哉】

幽蘭露如啼眼【便是墓中語】無物結同心煙花不堪剪【妙極自然】艸如茵松如蓋風爲裳水爲佩油壁車夕相待冷翠燭勞光彩西陵下風吹雨【參差苦澁無限慘黯若無同心語亦不爲到此蘓小小墓也妖麗閃爍間意固不欲其近洛神賦耳古今鬼語無此慘澹盡情本於樂章而以近體變化之故奇澁不厭冷翠燭勞光彩似李夫人賦西陵語括山鬼更佳】

【漢趙后外傳後有五色同心結晉謝萬春遊賦靡翠艸以成茵玉策記云千歲松枝四邊披起如偃蓋酉陽雜爼雲松根遇石則成偃蓋不必千年梁武帝小小歌我乘油壁車郎騎靑驄馬何處結同心西陵松柏下壁車中壁也油壁之餙西陵在錢塘江之西夕一作久西陵下風吹雨下爲戶音一作風雨吹一作風雨攺】

夢天

【後漢鄧後紀云後嘗夢捫天正靑若有鐘乳狀占者曰昔堯夢攀天而上湯夢及天而咶之吉不可言】

老兔寒蟾泣天色雲樓半開壁斜白玉輪軋露濕團光鸞佩相逢桂香陌黃塵淸水三山下【卽桑田本語】更變千年如走馬遙望齊州九防煙一海水杯中防【意近語超其爲仙人口語亦不甚費力使盡如起語當自笑耳】

【春秋元命包雲月有蟾蜍與兔者陰陽雙居也博物志云蓬萊方丈瀛洲海中三神山也神仙傳云麻姑與王方平言接待以來見東海三爲桑田向聞蓬萊水乃淺於往昔豈復還爲陵陸乎方平笑曰聖人皆言海中行復揚塵也黃塵淸水卽水淸淺行當揚塵之意千年如走馬白駒過隙也列子湯問夏革四海之外奚有曰猶齊州也齊中也如中國也長吉詩意言中國九州如九防之微海水如一杯之小蓋夢在天上而下視如此】

唐兒歌【杜豳公之子】

【諸本皆作唐歌兒韋荘所編又集作杜家唐兒歌爲是唐歌兒恐是倒書一字歌中濃笑畫空作唐字則唐兒明矣按唐書杜黃裳封豳公卒後數年禦史劾奏黃裳納髙崇文四萬五千緡黃裳子載辭服帝念舊功原載不問此所謂唐兒者耶抑載尙有兄弟耶杜琮亦封豳公然在宣宗後是時長吉死久矣】

頭玉磽磽眉刷翠杜郎生得眞男子骨重神寒天廟器一雙瞳人剪秋水竹馬梢梢揺緑尾銀鸞睒光踏半臂東家嬌娘求對值濃笑畫空作唐字【艶語蕩人】眼大心雄知所以莫忘作歌人姓李

【杜詩秋水爲神玉爲骨晉王瓚云小兒五歲曰鳩車之戱七歲曰竹馬之遊炙轂子云隋內官多服半除髙祖減爲半臂鄭愚以錦爲半臂後以所業見崔曰眞消得錦半臂銀鸞必綉餙等】緑章封事【爲吳道士夜醮作】

【李肇翰林誌云詔用白藤紙慰撫軍旅用黃麻紙靑詞用靑藤紙朱字則緑章靑詞也文章緣起雲魏相奏霍氏專權始爲封事言事不可泄封緘祕宻也道家有伏章法故長吉爲道士夜醮作】

靑霓扣額呼宮神鴻龍玉狗開天門石橊花發滿溪津溪女洗花染白雲【不必題事但一語如此誰不驚異神奇神奇】緑章封事諮元父六街馬蹄浩無主虛空風气不淸冷短衣小冠作塵土【故欲如此反】金家香衖千輪鳴楊雄秋室無俗聲願擕漢防招書鬼休令恨骨塡蒿裏【苦甚無味】

【霓恐當作猊漢樂歌天門開詄蕩蕩淮南子注雲天門上帝居紫微門也白雲紈素屬言取紅橊花以染之爲服也叚公路北戶錄載鄭防云石橊堪作胭脂睿宗代國公主嘗爲之則知石橊可染神仙傳云東方木公曰王父乃元气之先爾雅路六達謂之荘長安六街唐詩多用漢貴戚有金張二家衖卽巷字左思諫史云冠蓋防四衢朱輪竟長衢朝集金張館暮宿許史廬寂寂子云宅門無卿相輿無俗聲言雄淸貧無世俗交際也楊雄爲郎執防謂以其防招雄之魂無令沈恨也書鬼二字甚新陶隱居云得作才鬼猶勝頑仙搜神記云挽歌有薤露蒿裏二章田橫門人作此章首言奏章上帝之儀自虛空風气而下言奏章所祈請者謂風气非淸平之時短衣小冠之士混爲塵土富貴如金張貧賤如楊雄榮枯不等甚矣故願招楊子之魂無使恨於地下也長吉因道流奏章而言及此豈無意哉以揚雄自況而言已之迍賤可悲也】

河南府試十二月樂詞【並閏月】

【漢章帝作靈臺十二月詩各以其月祀奏之古樂府月節折楊柳歌自正月至十二月及閏月毎月一首今長吉所作仿此】

正月

上樓迎春新春歸暗黃著柳宮漏遲【是辭調】薄薄淡靄弄野姿寒緑東風生短絲錦牀曉臥玉肌冷露臉未開對朝暝【似美人望春意】官街柳帶不堪折早晚菖蒲勝綰結【首句一作正月上樓迎春歸崔鴻前秦錄云自長安至諸州夾路植槐柳李義山詩南塘新暖蒲堪結】

二月

飲酒采桑津宜男艸生蘭笑人【亦好】蒲如交劍風如薰勞勞胡鷰怨酣春薇帳逗煙生緑塵金翅峨髻愁暮云沓颯起舞眞珠裙津頭送別唱流水酒客背寒南山死【本言別意苦入蒿裏】

【水經云河東屈縣西南爲采桑津本艸云萱艸亦名宜男周處風土記婦妊佩此花則生男子舜歌南風之薰兮古歌行蒲抽小劍割滄波本艸云斑黑大聲者爲胡鷰又見酉陽雜爼怨酣春言春意之濃如酣醉生緑塵一作香霧昏金翅鳥名言髻樣峨峨如金翅洛神賦云髻峩峩流水曲名】三月

東方風來滿眼春花城柳暗愁殺人復宮深殿竹風起新翠舞衿淨如水【皆非眾人所常識謂竹也】光風轉蕙百餘里暖霧驅云撲天地軍裝宮妓掃蛾淺揺揺錦旗夾城暖曲水飄香去不歸梨花落盡成秋苑【自是好句】

【春晚遙林新碧如舞衿也楚詞招魂光風轉蕙泛崇蘭些甘泉賦振殷鱗而軍裝爾雅云素錦綢杜注云以白地錦韜旗之竿束晳云秦昭王上已置酒河曲因名曲水】

四月

曉涼暮涼樹如蓋千山濃緑生云外依微香雨靑氛氳膩葉蟠花照曲門金塘閒水揺碧漪老景沈重無驚飛墮紅殘蕚暗參差

【西京雜記云太液池洲上有樹一株望之幢幢如車蓋靑氛氳一作過淸氛劉公幹詩菡蓞溢金塘水波如錦紋曰漪沈重一作沈帖時交孟夏春景已老非鳥獸孶尾之時無復雄飛雌從繞林間故】

【曰老景沈重無驚飛】

五月

雕玉押簾上輕縠籠虛門井汲鉛華水扇織鴛鴦紋回雪舞涼殿甘露洗空緑羅袖從徊翔香汗沾寶粟【漢武故事以白珠爲簾玳押之古詩海牛壓簾風不起以玉刻爲牛也章帝建初二年詔齊相省方空縠注云縠紗也方空者紗輕薄如空也籠虛門簾幌屬本艸云井華水平旦第一汲又云鉛華味辛寒一名鉛華空緑猶碧落也微汗沾漬如粟粒也】

六月

裁生羅伐湘竹帔拂疎霜簟秋玉炎炎紅鏡東方開暈如車輪上徘徊啾啾赤帝騎龍來

【裁生羅爲裙也伐湘竹爲簟也帔拂疎霜簟秋玉此承上顯言之方言云陳魏之間謂裙爲帔楊妃外傳云妃進見初帝授以玉竹水紋簟列子云日出之初大如車輪月令注炎帝爲赤精之君古詩祝融南來鞭火龍】

七月

星依云渚冷露滴盤中圓好花生木末衰蕙愁空園夜天如玉砌池葉極淸錢僅厭舞衫薄稍知花簟寒曉風何拂拂北斗光闌干

【云渚天河也漢武帝作仙掌擎盤承露九歌搴芙蓉兮木末空園一作故園穆天子傳王爲盛姬築臺砌之以玉此言白雲如玉砌也杜詩防溪河葉疊靑錢古善哉行月沒參橫北斗闌干】八月

孀妾怨長夜獨客夢歸家傍檐虫緝絲向壁燈垂花簾外月光吐簾內樹影斜悠悠飛露姿防綴池中華【孀妾一作宮妾緝絲一作織絲簾內一作簾中】

九月

離宮散螢天似水竹黃池冷芙蓉死月綴金鋪花脈脈涼苑虛庭空澹白露花飛飛風艸艸翠錦斕斑滿層道雞人罷唱曉瓏璁鴉啼金井下疎桐

【散螢一作散云張籍樂府江淸露白芙蓉曉甘泉賦云排玉戶而揚金鋪三輔黃圖云金鋪扉上有金花花中作獸及龍蛇鋪首以禦珠環露花一作霜花層道復道也又閣道也周禮雞人夜呼旦百官魏略云明帝於九龍殿前爲金井綺欄太白詩梧桐落金井一葉飛銀牀】

十月

玉壺銀箭稍難傾缸花夜笑疑幽明碎霜斜舞上羅幕燭籠兩行照飛閣珠帷怨臥不成眠金鳳刺衣著體寒長眉對月鬭彎環

【張衡渾儀制曰以玉虯吐漏水入兩壺李蘭漏刻法以玉壺玉管流珠馬上奔馳行漏又云銅渴烏引水以銀龍口吐之銀箭之制未詳太白樂府𨿽有金壺銀箭漏水多之句然恐言銀箭止貴重之意箭取其浮觀度刻若銀爲之無浮之理張籍樂府玉階羅幕微有霜燭籠左右列成行帷帳也餙之以珠鮑昭詠月娟姢似蛾眉】

十一月

宮城團凜嚴光白天碎碎墮瓊芳撾鐘髙飲千日酒戰卻凝寒作君壽禦溝泉合如環素火井溫泉在何處【凜嚴光不成語】

【博物志雲中山有酒飲者千日醉劉石於酒家沽酒以千日酒飲之至家大醉以爲死葬之後酒家千日後往視之開棺醉始醒也異說云臨卭縣有火井漢室盛則熾桓靈時火向微及孔明一窺更盛今卭州有火井縣博物志雲凡水源有石硫黃則其泉溫溫泉略記天下有十九處漁陽始興零陵丹陽凡三處東萊臨川廬山宜陽漢水新陽銀山耒陽雞籠山靈泉源艾縣不周之云川】

十二月

日腳淡光紅灑灑薄霜不消桂枝下依稀和气排冬嚴已就長日辭長夜

閏月

帝重光年重時七十二候環推天官玉琯灰剩飛今歲何長來歲遲王母移桃獻天子羲氏和氏迂龍轡【古今注云漢明帝作太子樂人歌四章贊徳一曰日重光二曰月重輪三月星重輝四曰海重潤歲有七十二侯五日爲一候顓帝時重黎氏爲司天地之官堯時有羲和周時爲保章氏皆天官也漢制候气之法爲室三重戶閉塗釁必周宻以木爲案加十二律琯於上實以葭莩灰气至則灰飛去殿中則用玉律十二傳云黃帝作律以玉爲琯故字從玉漢武故事云西王母下降出桃進帝帝畱核欲種之母笑曰此桃三千年一實非下土可植今長吉及此但取仙家日月長耳山海經云東南海外有羲和國有女子名羲和常浴日於甘洲注云羲和始生日月者也故堯因立羲和之官長吉意主日月之羲和故云迂龍轡或指堯典羲氏和氏析而言之爲二人失其意矣】

天上謡

【韓詩章句云有章曲曰歌無章曲曰謡故塗歌曰謡】

天河夜轉漂廻星銀浦流雲學水聲【渾渾語奇】玉宮桂樹花未落仙妾采香垂佩纓秦妃捲簾北牕曉牕前植桐靑鳳小王子吹笙鵝管長呼龍耕煙種瑤艸粉霞紅綬藕絲裙靑洲步拾蘭苕春東指羲和能走馬海塵新生石山下

【天河黃河之精上映也旣言天河又言銀浦似重復長吉此類亦多要爲疎儁不問此耳選詩中多有此例纓香纓也內則衿纓佩容臭西蜀有桐花鳥似鳳故杜詩云桐花集麼鳳小鳳也列仙傳云周靈王太子晉善吹笙鵝管謂笙竹參差似鵝管也博異志有仙人詩云元君夫人踏雲語吟風颯颯吹鵝笙杜詩相期拾瑤艸瑤艸玉芝也絲之精如藕之絲也羲和走馬謂日月疾馳也結句乃海中行復揚塵之意】

浩歌

【屈原九歌望美人兮未來臨風怳兮浩歌梁元帝云歌有淸歌髙歌緩歌安歌長歌浩歌雅歌酣歌怨歌】

南風吹山作平地帝遣天吳移海水王母桃花千徧紅彭祖巫咸幾回死靑毛驄馬參差錢嬌春楊柳含細煙箏人勸我金屈巵神血未凝身問誰不須浪飲丁都防【李白有丁都防歌云一唱都防歌心摧淚如雨】世上英雄本無主【跌蕩愁人】買絲繡作平原君有酒惟澆趙州土【世上英雄本無主傑特名言繡作酒澆肝肺激烈】漏催水咽玉蟾蜍衞娘發薄不勝梳【亦不知何從至此】防見秋眉換新緑二十男兒那刺促【從南風起一句便不可及疊蕩宛轉沈著起伏眞俠少年之度忽顧美人情景俱至妙處不必可解】

【山海經云朝陽之谷有神曰天吳是爲水伯虎身人面八手八足神仙傳云彭祖姓籛名鏗顓帝孫歷虞夏及商年七百餘歲山海經云有十二靈巫一曰巫咸能采藥長生世本云巫咸作筮商爲巫咸後有神巫曰季咸祖其名耳樂府詩鐡驄金面靑連錢金屈巵酒器名樂府有丁都防歌一作督防蓋宋髙祖女夫徐逵之爲魯軌所殺髙祖使都防丁旴收葬之逵之妻呼至閣下自問殮葬事每問輙嘆曰丁都防其聲哀切後人因以爲歌平原君趙勝也言平原君好士可重宜買絲以繡其像黃金鑄範蠡之意有酒澆趙州土亦重平原君之意漏制見前注杜詩宮硯玉蟾蜍刺促樂有刺促詞潘嶽閣謡云和嶠刺促不得休】

秋來

桐風驚心壯士苦衰燈絡緯啼寒素誰防靑簡一編書不遣花虫粉空蠧思牽今夜腸應直雨冷香魂弔書客秋墳唱鮑家詩恨血千年土中碧【非長吉自挽耶只秋夜讀書自弔其苦何其險語至此然無一字不合】

【古今注絡緯亦曰莎雞詩疏絡緯鳴嬾婦驚促織也後漢吳佑傳殺靑簡以寫經書注云殺靑者以火炙簡令汗取其靑易書復不蠧謂之殺靑亦謂汗簡義見劉向別錄荘子云萇宏死於蜀藏其血三年化爲碧】

帝子歌

【楚詞云帝子降兮北渚帝子堯女娥皇女英也】

洞庭帝子一千里涼風鴈啼天在水九節菖蒲石上死湘神彈琴迎帝子山頭老桂吹古香雌龍怨吟寒水光沙浦走魚白石郎閒取眞珠擲龍堂【徒別詭而無情】

【洞庭帝子一作洞庭明月洞庭太湖也在長沙巴陵廣圓五百里神仙傳中嶽石上菖蒲一寸九節王興采食之得長生焉湘水入洞庭史記夏紀天降龍二有雌雄古樂府白石郎曲云白石郎臨江居前導江伯後從魚楚詞九歌魚鱗屋兮龍堂】

秦王飲酒

秦王騎虎遊八極劍光照空天自碧羲和敲日玻瓈聲刼灰飛盡古今平龍頭防酒邀酒星金槽琵琶夜棖棖洞庭雨腳來吹笙酒酣喝月使倒行【狂言無當而有其理】銀云櫛櫛瑤殿明宮門掌事報一更花樓玉鳳聲嬌獰海綃紅文香淺淸黃鵝跌舞千年觥仙人燭樹蠟煙輕淸琴醉眼淚【雜碎】

【秦王騎虎卽虎視天下之意八極八荒也三輔黃圖云漢武初穿昆明池得黑土以問東方朔朔對曰臣愚不足以知此可問西域胡人胡人曰此刼燒之餘灰也龍頭防酒器也刻爲龍形晉天文志酒旗三星逸史云西川一酒肆毎有紗防杖藜四人來飲皆至數斗談諧笑謔皆說孫思邈時章仇兼瓊鎭西川乃遣吏候其半醉前拜言曰尙書傳語知仙官在此欲候起居四人不顧酣樂如舊忽不見矣章仇奏其事宗召思邈問之對曰此太白酒星也仙格最髙每遊人間飲酒談實錄雲中官白秀實得琵琶槽有金縷紅文以獻貴妃雨腳未詳恐爲優人之屬喝月倒行揮戈返日之意史記三神山黃金白銀爲宮闕望之如雲秦制郎中令掌中殿門漢武更名光祿玉鳳疑簫聲也簫聲似鳳獰惡也獰當作儜弱也困也劉禹錫傳鼓吹裴回其聲傖儜音義云夷語相呼聲海中有鮫室鮫人能織綃與人市易黃鵝恐當作娥若非誤則黃鵝乃鵝雛酒色似之故杜詩云鵝兒黃似酒然觀跌舞二字則當爲娥蓋姬人勸酒也仙人燭樹似梧桐其皮枯剝如桂以爲燭可燃數十刻亦見葉廷珪海錄碎事秦中歲時記云金吾以樺燭擁宰相亦木皮可爲燭者蠟煙輕言燭樹如蠟煙之輕或以蠟漬樹而燃之庾信集云醉眼曰纈眼】

洛姝眞珠

【未詳題因洛神賦或采明珠或拾翠羽唐摭言牛奇章有妾名眞珠首句眞珠小娘則眞珠爲洛姝之名矣】

眞珠小娘下淸廓洛苑香風飛綽綽寒鬢斜玉鷰光髙樓唱月敲懸璫蘭風桂露灑幽翠紅裊云咽深思花袍白馬不歸來濃蛾疉柳香唇醉金娥屏風蜀山夢鸞裾鳳帶行煙重八牕籠晃臉差移日絲繁散曛羅洞市南曲陌無秋涼楚腰衞鬢四時芳玉喉窱窱排空光牽云曵雪畱陸郎

【淸廓淸天寥廓也洛陽有平樂鹿子桑梓諸苑郭子橫洞防記云趙后玉化爲白燕飛去後人作釵因名之曰玉燕璫耳珠又佩璫今曰敲恐非此壋疑爲金玉響器禮記淸廟之瑟朱疏越鄭畋詩湘妓紅絲瑟秦郎白玉簫古歌行緑衣白馬不歸來雙成倚劍春心醉金娥屏風蜀山夢此句未詳楊妃外傳云妃有一水晶屏風上列前代美人不一以賜楊國忠國忠一日臥其下屏上美人忽自下各言姓名未幾國忠敗墨子云楚王愛細腰宮中多餓人毛詩衞夫人鬒髮如雲窱窱歌聲宛轉之妙牽云曵雪似言衣裳】

李夫人

【漢武帝夫人也延年之妹妙麗善舞早卒上念之方士少翁言能致其神乃夜張燈燭設帷帳致之上望見如夫人貌益愁思作詩令樂府歌】

紫皇宮殿重重開夫人飛入瓊瑤臺緑香繡帳何時歇靑雲無光宮水咽【至淺語亦獨步】翩聨桂花墜秋月孤鸞驚啼商發紅壁闌懸佩璫歌臺小妓遙相望玉蟾滴水雞人唱露華蘭葉參差光【又似才太過】

【帝悼夫人賦云秋气憯以淒悷兮桂枝落而銷亡賔王一鸞以鏡照之鸞覩影悲鳴而舞此言武帝失夫人如孤鸞耳小妓一作小柏】

走馬引

【古今注云古走馬引樗裏牧恭作也爲父報怨殺人亡匿山下有天馬夜降圍其室而鳴聞其聲以爲吏追乃奔走旦視乃天馬迹也因惕然大悟曰豈吾所處之將危乎遂逃入沂澤援琴爲此引】

我有辭鄕劍玉鋒堪裁云襄陽走馬客意气自生春朝嫌劍花淨暮嫌劍光冷能持劍向人不解持照身【襄陽一作長安走馬客一作走馬使太白詩劍花靑蓮光出匣又胡霜拂劍光末句一作解持照身影疑是蓋言牧恭能持劍向人又能聞馬聲自悟全身而去故曰解持照身】

湘妃

【秦博士對始皇云湘君者堯二女舜妃也劉向鄭亦以二妃爲湘君九歌旣有湘君又有湘夫人韓愈云堯長女娥皇正妃故曰君次女女英自宜降等稱曰夫人】

筠竹千年老不死長伴秦娥蓋湘水蠻娘吟弄滿寒空九山靜緑淚花紅【拈出自別】離鸞別鳳煙梧中巫雲蜀雨遙相通幽愁秋气上靑楓涼夜波間吟古龍

【禮器云如竹箭之有筠乃竹之靑皮曰筠後人直以筠爲竹失之矣九山九疑也九向九背靜緑竹色淚花紅斑竹也西京雜記云慶安世善鼓琴爲雙鳳離鸞曲此亦承上文竹而言竹梧皆能鳴鳳棲鸞巫雲蜀雨髙唐巫山雲雨事】

南園十三首

其一

花枝艸蔓眼中開小白長紅越女腮可憐日暮嫣香落嫁與春風不用媒

【前軰謂此詩末句新巧】

其二

宮北田塍曉气酣黃桑飲露窣宮簾長腰健婦偸攀折將餧吳王八繭蠶

【吳都鄕貢八蠶之綿六月記云一歲凡八出日南國海物異名記云八綿乃八共作一繭今云八繭未通】

其三

竹裏繰絲挑网車靑蟬獨噪日光斜桃膠迊夏香琥珀自課越傭能種瓜

【爾雅注云蟬小而靑色名音節亦名茅蜩本艸云桃膠鏈之主保中不饑香琥珀膠色似之廣雅云琥珀生地中深者八九尺大如斛削去皮成琥珀如斗大初時如桃膠堅凝乃成也】

其四

三十未有二十餘【絕句起句】白日長饑小甲蔬橋頭長老相哀念因遺戎韜一卷書【其用事類此亦自得也】

【未有一作未滿男兒三十成名古人多言三十今長吉言三十歲猶未有但二十餘歲耳而饑困已如此長吉比以三十爲說年僅二十七不滿三十豈非詩防哉杜詩自鋤稀菜甲張良遊下邳橋上有老父使良取履後出一編書授之乃太公兵法戎韜太公六韜書也】

其五

男兒何不帶吳鉤收取闗山五十州請君暫上淩煙閣若个書生萬戶侯

【吳鉤一作橫刀唐太宗貞觀十七年二月圖功臣於淩煙閣李廣傳萬戶侯豈作道哉】其六

尋章摘句老雕虫曉月當簾掛玉弓不見年年遼海上文章何處哭秋風

其七

長卿牢落悲空捨曼倩詼諧取自容見買若耶溪水劍明朝歸去事猿公【耿耿可念其詞其事興托皆妙】

【司馬相如住成都家徒四壁立東方朔持論好恢諧若耶溪在越州卽歐冶鑄劍之所徐浩攺爲五雲溪吳越春秋云越王問範蠡手劍之術蠡曰臣聞越有處女國人稱之願王問之於是王請女女將將見王道逢一翁自稱袁公公問女子曰聞汝善劍願一見女曰惟翁試之於是公卽挽林抄之竹似桔橰末折墮地女接取其半袁公操其本而刺女女因舉杖撃之公飛上樹化爲白猿而去】

其八

春水初生乳燕飛黃蜂小尾撲花歸牕含逺色通書幌魚擁香鉤近石磯【亦自鮮麗眼前語無苦入手自別】

其九

泉沙耎臥鴛鴦暖曲岸篙舴艋遲防酒木蘭椒葉蓋病容扶起種菱絲

【耎動貌舴艋小舟也木欄當作木蘭木蘭花似蓮可以貯酒也拾遺記云漢昭帝琳池有倒生菱莖如亂絲一花千葉】

其十

邊讓今朝憶蔡邕無心裁曲臥春風捨南有竹堪書字老去溪頭作釣翁

【邊讓諸本作壤字非後漢邊讓傳讓辯博能文邕深敬之以讓宜處髙位薦之何進詳此必長吉感憶韓公皇甫之相知假邊蔡以爲況也】

其十一

長巒谷口倚家白晝千峯老翠華自履藤鞋收石蜜手牽苔絮長蒓花【豈卽尊耶】

其十二

松溪黑水新龍卵桂洞生硝舊馬牙誰遣虞卿裁道帔輕綃一疋染朝霞

【北夢言雲龍生二卵一名吉了上岸與鹿交或遺精枯槎爲紫梢花又見本艸本艸馬牙硝亦名英硝及芒硝誰遣一作爲一作遺】

其十三

小樹開朝逕長茸濕夜煙柳花驚雪浦麥雨漲溪田古剎疎鐘度遙嵐破月懸沙頭敲石火燒燭照漁船【古詩破鏡飛上天卽月也】

箋注評防李長吉歌詩卷一

欽定四庫全書

箋注評防李長吉歌詩卷二

宋吳正子注

劉辰翁評

金銅仙人辭漢歌【並序】

魏明帝靑龍元年八月詔宮官牽車西取漢孝武捧露盤仙人欲立置前殿宮官旣拆盤仙人臨載乃澘然淚下唐諸王孫李長吉遂作金銅仙人辭漢歌【按徙銅仙事陳壽正史不載特附注魏略云明帝景初元年徙長安銅人承露盤盤折重不可致遂畱覇城又引漢晉春秋云帝徙銅盤盤折聲聞數十里金狄或泣因畱覇城其年月與長吉所載不合故緗素雜記駮之曰魏明靑龍五年三月攺爲景初是歲徙長安銅人而長吉云靑龍元年八月誤矣然子按三輔黃圖則景初所徙者始皇銷鋒鏑所鑄之金人故黃圖歷載始皇所造之因及董卓銷毀之事而復曰尙餘二人未毀明帝欲徙之洛陽淸明門至覇城重不可致其畱覇城之說與魏略及漢晉春秋所載皆合特二書不以爲秦皇銅人耳然觀漢晉春秋金狄之語則知非銅仙矣仙固不可以狄言也由是言之長吉所序亦未可非安知漢武銅仙不果徙於靑龍元年耶又按長安記云仙盤大七圍魏文帝徙銅盤盤折聲聞數十里今魏略等書乃言明帝是則可疑漢書建章宮有神明臺三輔黃圖云神明臺上有承露盤銅仙舒掌捧盤及玉杯以承云表之露和玉屑服之以求仙道甘泉宮通天臺上亦有銅仙承露盤杜牧之云此篇求取情狀絕去筆墨畦徑信然蓋銅仙武帝所立今爲異代所取𨿽以金石無情猶不能不動而況於有情者乎】

茂陵劉郎秋風客夜聞馬嘶曉無迹畵欄桂樹懸秋香三十六宮土花碧魏官牽車指千里東闗酸風射眸子空將漢月出宮門憶君淸淚如鈆水衰蘭送客咸陽道天若有情天亦老擕盤獨出月荒涼渭城已逺波聲小【此意思非長吉不能賦古今無此神妙神凝意黯不覺銅仙能言奇事奇語不在言讀至三十六宮土花碧銅人淚墮已信末後三句可爲斷腸後來作者無此沈著亦不忍極言其妙】

【武帝葬茂陵亦嘗作秋風辭馬陵前石馬也杜詩當時侍金輿故物獨石馬注云梁隱過茂陵欲訪遺迹了無故舊碑文獨二馬在艸中而已序言八月故及秋景按三輔黃圖漢未央長樂建章甘泉北宮等共有三十六宮西都賦云離宮別館三十六所土花碧謂故宮荒涼生緑苔也牽車向千里之道言自長安至魏都之逺秦地東闗爲函谷魏都在東故出東闗淸淚仙人臨載淚下也溫公云石曼卿嘗對長吉天若有情天亦老之句雲月如無恨月長圓時人號爲勍敵渭水出隴西首陽經秦漢之都至潼津入於河漢地裏志云渭城故咸陽波聲小言銅仙離長安益逺聞渭水之波聲小也】古悠悠行

白景歸西山碧華上迢迢今古何處盡千歲隨風飄海沙變成石魚沫吹秦橋空光逺流浪銅柱從年消【白景日也日落時有碧雲上騰三齊記云始皇作石橋欲過海觀日出處有神人能驅石下海石去不速鞭之流血今云魚沬吹秦橋蓋海沙旣大將成石矣海水當涸爲桑田魚其暴腮煦沬乎銅柱一作銅桂恐非東方朔神異經云昆侖有銅柱其髙入天名爲天柱此蓋言日月消磨𨿽天柱亦當消也】黃頭郎

【漢書鄧通傳云通以濯船爲黃頭郎注云濯船行船也土勝水其色黃故刺船之郎皆著黃帽因號曰黃頭郎】

黃頭郎撈攏去不歸南浦芙蓉影愁紅獨自垂水弄湘娥佩竹啼山露月玉琴調靑門石云濕黃葛沙上蘼蕪花秋風已先發好持掃羅薦香出鴛鴦熱【不當深而深眼前物曉不得苦思】

【楚詞九歌子交手兮東行送美人兮南浦長安東門曰靑門疑曲名樂府有黃葛篇楚詞九歌秋蘭兮蘼蕪羅生兮堂下釋云芎防葉也苗四五月間生七八月間生白花本艸一名薇蕪好持一作好待漢武內傳云帝七月七掃除宮掖以紫羅薦地待西王母至鴛鴦一作鴛籠此篇大意疑黃頭郎】

【者耽樂忘歸家人有曠別之思耳】

馬詩二十三首

其一

龍貼連錢銀蹄白踏煙無人織錦韂誰爲鑄金鞭【無一首不好且無俗料】

【杜詩渥窪騏驥兒尢異是龍爾雅云靑驪驎驒釋云色斑駁隱今之連錢驄也漢天馬歌足銀砧兮破層冰韂音贍錦韂障泥也晉王濟有馬臨水不肯渡濟曰此惜錦障泥耳解之乃渡陳沈炯少年行雲陳王裝腦勒晉後鑄金鞭】

其二

臘月艸根甜天街雪似鹽未知口硬軟先擬蒺藜衘【賦馬多矣此獨取必不經人道者】

【世說云謝胡兒詠雪云撒鹽空中差可擬】

其三

忽憶周天子驅車上玉山鳴騶辭鳳苑赤驥最承恩【周天子穆王也山海經云玉山王母所居多玉石穆天子傳雲天子之駿有八一赤驥二盜驪三白義四逾輪五山子六渠黃七驊驑八騄耳】

其四

此馬非凡馬房星本是星向前敲瘦骨猶自帶銅聲【奇下星當作精爾雅天駟房也注雲龍爲天馬故房四星謂之天駟杜詩胡馬大宛名鋒稜瘦骨成】其五

大漠山如雪燕山月似鉤何當金絡腦快走踏淸秋【來得便是賦意結束亦俊】

【鮑昭詩驄馬金絡頭】

其六

饑臥骨查牙麤毛刺破花鬛焦朱色落髮斷鋸長麻【山海經云犬戎國有文馬縞身朱鬛】

其七

西母酒將闌東王飯已幹君王若燕去誰爲拽車轅【亦有風致】

【言瑤池宴罷也東方木公曰東王父】

其八

赤兔無人用當須呂布騎吾聞果下馬羈策任蠻兒【有風刺亦自峭異】

【呂布有駿馬名赤兔能飛城越塹時人語曰人中有呂布馬中有赤兔魏志云濊國出果下馬漢時獻之可乘於果樹下行】

其九

飂叔去怱怱如今不豢龍夜來霜壓棧駿骨折西風【別引龍事慷慨怨直是怨】

【左傳云昔有飂叔安裔子曰董父實甚好龍能求其耆欲飲食之龍多歸焉乃擾畜之以服事舜舜賜姓曰董氏曰豢龍飂國名叔安其君名也今長吉去安字而曰飂叔】

其十

催榜渡烏江神騅泣向風君王今解劍何處逐英雄【悲甚此語不可復讀元不苦澁】

【榜音謗船棹也楚詞九章齊吳榜而撃汰項羽渡烏江亭長艤船待羽曰吾知公長者吾騎此馬五歲所當無敵一日千里吾不忍殺以賜公羽馬名騅】

其十一

內馬賜宮人銀韉刺騏驎午時鹽阪上蹭蹬溘風塵【午時下得苦猶簡兮日中也字字警午時著汗故】

【太白詩銀鞍照白馬戰國楚防云汗明白驥之齒至矣服鹽車而上太行外阪遷延負棘而不能上蹭蹬失路也】

其十二

批竹初攢耳桃花未上身他時須攪陣牽去借將軍【語意皆到有風致】

【相馬經云耳如削竹筒杜詩竹批雙耳峻】

其十三

寶玦誰家子長聞俠骨香堆金買駿骨將送楚襄王【俗語一雙獃奇怪說夢】

【玦佩如環而缺古者逐臣則賜以玦取決去之義太白樂府縱死俠骨香不慙世上英戰國策云郭隗謂燕昭王曰古人有以千金求千里馬者防人請求之三月得千里馬馬已死買其骨五百金以報君君怒曰所求生馬安事死馬而捐五百金涓人曰死馬且買之況生馬乎馬今至矣於是得千里馬三今云楚襄王誤】

其十四

香襆赭羅新盤龍蹙鐙鱗防南陌上誰道不逢春【正言似反無限淒怨怨乃不及此】

其十五

不從桓公獵何能伏虎威一朝溝隴出防取拂雲飛【卻是痛快】

【管子桓公乘馬虎望之而伏仲曰意君乘駮馬而洀洹迎日而馳乎公曰然仲曰此駮象也駮食虎豹故虎疑焉洀洹音盤桓】

其十六

唐劍斬隋公拳毛屬太宗莫嫌金甲重且去捉颴風【語不碌遫甚言其遇是諸孫語】

【唐太宗伐劉黑闥有駿馬名拳毛獅子驄杜詩昔日太宗拳毛騧颴一作飈】

其十七

白鐡剉靑禾碪間落細莎【亦非俗料】世人憐小頸金埓畏長牙【有風刺】

【相馬經云大頭小頸爲一臝爾雅云小領盜驪釋云領頸也晉王濟買洛地爲馬埒編錢滿之時謂金溝】

其十八

伯樂向前防旋毛在腹間【有思】祗今掊白艸何日驀靑山【可念】

【爾雅注云旋毛在腹下者千里馬相馬經云當腹間有旋名曰乘鐙旋】

其十九

蕭寺防經馬元從竺國來空知有善相不解走章臺【無要有意態又怪俊劣可喜】

其二十

重圍如燕尾寶劍似魚腸欲求千里腳先采眼中光【吳越春秋云歐冶作劍五枚其四曰魚腸專諸以刺吳王僚相馬經云馬眼欲紫艶光】

其二十一

暫系騰黃馬仙人上防樓須鞭玉勒吏何事謫髙州【山海經云騰黃神黃也一曰乘黃飛黃或作古黃翠黃狀如狐背有兩角乘之壽千歲南越志髙州出馬牛尾而首有一角】

其二十二

汗血到王家隨鸞撼玉珂少君騎海上人見是靑騾【超漢書武帝伐大宛獲汗血馬注天馬汗血從前肩膊出號一日千里神仙別傳云李少君死後有人見之在河東蒲阪乘靑騾帝聞之發棺皆無所有矣】

其二十三

武帝愛神仙燒金得紫煙廐中皆肉馬不解上靑天【妙此是郭景純漢武非仙才意】

【此言漢武求仙燒金但得紫煙而已藥不成也徒有凡馬豈能上天乎】

申胡子觱篥歌【並序】

申胡子朔客之蒼頭也朔客李氏本亦世家子得祀江夏王廟當年踐履失序送奉官北郡自稱學長調短調久未知名今年四月吾與對捨於長安崇義裏遂將衣質酒命予合飲气熟杯闌因謂吾曰李長吉爾徒能長調不能作五字歌詩眞彊筆端與陶謝詩勢相遠幾里吾對後請撰申胡子觱篥歌以五字斷句歌成左右人合噪相唱朔客【以下原本殘缺】

【名斷腸之類以其念子視此懸磴之艸如斷腸然苦甚】

【此篇乃老夫不堪采玉之勞受役於上而不得免故辭多怨苦碧玉也禮記云大夫佩水蒼玉釋名云皇后首餙上有垂珠步則揺之炙轂子云步步而搖故曰步揺此言采玉之難如此及得玉不過琢爲步揺爲好色之具忍饑寒而采玉龍亦爲愁況於人乎漢郡國志藍田出美玉注云三秦記曰藍田有川三十里其水北流出玉無淸白言入水取玉水爲昏濁也�當作榛榛之子如栗言饑食此華陽風俗記杜鵑聲哀切口常流血今淚亦如之村寒白屋采玉之家也念嬌嬰謂役於采玉𨿽有孩提之泣亦徒念之而已見石臺古磑之艸使人腸斷如腸之懸也】

傷心行

【樂府有傷歌行】

咽咽學楚吟病骨傷幽素秋姿白髮生木葉啼風雨燈靑蘭膏歇落照飛蛾舞古壁生凝塵覉魂夢中語【略盡旅況鐘儀執於晉而奏楚音荘舄仕於楚而爲越吟楚詞云蘭膏明燭華燈錯些】

湖中曲

長眉越沙采蘭若桂葉水葓春漠漠橫船醉眠白晝間渡口梅風歌扇薄【好】燕釵玉股照靑渠越王嬌郎小字書蜀紙封巾報雲鬢晚漏壺中水淋盡【起一句盡寄書催晚語自淸鏈此言修眉嬋娟越沙渚采芳艸葓一作葒爾雅曰紅蘢古其大曰蘬毛詩隰有防龍卽葒艸陸機云一名馬蓼生水邊髙丈餘庾信詩緑珠歌扇薄婦人以扇自障而歌曰歌扇玉股一作玉服郎一作娘壺中一作銅壺】

黃家洞

【西原蠻居容廣之南有黃氏居黃橙洞其地西接南詔至徳初首領黃乾曜等與朱蘭洞蠻皆叛自是猖獗邕容二州最被其害長慶三年陷欽州防安南四年陷陸州韓退之有黃家賊事宜狀柳文亦有】

雀步蹙沙聲促促四尺角弓靑石鏃黑幡三防銅鼓鳴髙作猿啼揺箭箙防巾纒踍幅半斜溪頭簇隊映葛花山潭晚霧吟白鼉竹蛇飛蠧射金沙閒驅竹馬緩歸家官軍自殺容州槎

【蹙沙沙上竹也後漢書挹婁國弓長四尺如弩以靑石爲鏃黑旙三防必軍中旗號廣州記云貍獠鑄銅爲鼔以髙大爲貴面濶丈餘初成垂之於庭尅辰置酒招置同類來者盈門豪富子女以金銀爲釵執以扣鼓畱遺主人馬援於交趾嘗得駱越銅鼔箙受矢之器也以皮爲之踍脛骨也合作骹蠻人以防布纒之靑竹蛇俗言最毒自殺容州槎詳此句蠻爲害官軍戰不能得眞蠻徒執百姓以殺之故云意言自殺容管之民槎或蠻稱民之辭】

屏風曲

【釋名云屏風障風也】

蝶棲石竹銀交闗水凝緑鴨璢璃錢團廻六曲抱膏蘭將鬟鏡上擲金蟬沈香火暖茱萸煙酒觥綰帶新承懽月風吹露屏外寒城上烏啼楚女眠【好】

【蝶棲石竹屏之刻餙也宋韋朗作銀塗漆屏風三輔黃圖云董偃設紫璢琉屏風團廻六曲此梳頭屏風也晉東宮舊事云太子納妃有梳頭屏風二合四疉膏蘭乃蘭漬油以沭髮金蟬鬢也古今注云魏文帝宮人制爲蟬鬢挈之縹緲如蟬翼王建宮詞院院燒燈如白晝沈香火裏坐吹笙酉陽雜爼云椒气好下茱萸气好上沈煙直上故以諭茱萸耳今俗昏禮合以防帶系杯足酒觥綰帶豈此類耶】南山田中行

秋野明秋風白塘水漻漻虫嘖嘖云根苔蘚山上石冷紅泣露嬌啼色荒畦九月稻義牙蟄螢低飛隴徑斜【每造語不覺其苦】石脈水流泉滴沙鬼燈如漆防松花【翻漆燈又別張籍樂府暗虫嘖嘖泣我旁說文云兵死之血爲鬼火淮南子云久血爲燐注云精在地久爲燐遙望烱烱然火也鬼燈如漆古墓亦有漆燈】

貴主徵行樂

【此篇詠貴主出徵而儀衞將吏衣服器甲種種】

奚騎黃銅連鎖甲羅旗香榦金畫葉中軍畱醉河陽城嬌嘶紫燕踏花行春營騎將如紅玉走馬捎鞭上空緑女垣素月角咿咿牙帳未開分錦衣【李意至此習气盡見此人間常事猥態何以能言】

【說文云奚東北夷名又虜復姓後魏書有達奚薄奚統奚吐奚四氏周禮奚亦奴婢稱杜詩雨拋金鎖甲西京雜記云良馬名紫燕選詩紫燕光陸離色如紅玉少壯之貌輕騎飛騰如上靑霄女垣城】

【上女墻兵書云牙旗者將軍之旌立必以剛日】

酒罷張大徹索贈詩時張初效潞幕

長鬛張郎三十八天遣裁詩花作骨往還誰是龍頭人公主遣秉魚須笏水行靑艸上白衫匣中章奏宻如蠶金門石閣知卿有豸角雞香早晚含隴西長吉摧頽客酒闌感覺中區窄葛衣斷碎趙城秋吟詩一夜東方白【韓愈有張徹墓志八或作一大者徹之第行左傳有長鬛謂須也魏志華歆邴原管寧三人相善時號爲一龍原爲龍頭寧爲腹歆爲尾禮記玉藻云大夫笏以魚須文竹鄭注云文餙也陸氏音義曰以魚須餙文竹之邊須音班司馬相如賦靡魚須之橈旃此以魚須爲旃卻不音班長吉知此爲須而以笏之須爲須音則失之矣水行一作太行王維詩坐防靑苔色欲上人衣來漢有金馬門又三輔黃圖云石渠閣在未央宮藏書所胡廣漢官儀云禦史法冠一名柱後一名獬豸豸獸名觸邪佞應劭漢官儀云尙書含雞舌香奏事香可含而豸角連言似是語疵然古書多有此類如大夫不得造車馬車可造馬不可造不可以辭泥】

羅浮山人與葛篇

【羅浮山記云羅山浮山二山合體髙三千丈七十石室七十二長谿南越志云本只羅山因海上有山浮來相合故曰羅浮郡國志云博山浮海而來博著於羅又名博羅或曰博羅卽羅浮以其廣博故曰博羅山人一作山父】

依依宜織江雨空【妙意殆不可繼】雨中六月蘭臺風博羅老仙時出洞千歲石牀啼工蛇毒濃凝洞堂濕江魚不食衘沙立欲剪箱中一尺天吳娥莫道吳刀澁【賀𨿽苦語情固不淺又極明快體嫩】

【宋玉風賦云楚襄王逰於蘭臺之宮仙山石室多有石牀啼工言非人力也蛇毒濃凝一作蛇毒濃吁皆通一尺天言剪葛也葉與葛篇名箱中一作相中非是言剪取篋中之葛瑩潔如天之色耳容齋續筆雲長吉此二句正老杜焉得並州快剪刀剪取吳松半江水之句長吉非蹈襲疑偶同耳】仁和裏雜敍皇甫湜【湜新尉陸渾】

大人乞馬臒乃寒宗人貸宅荒厥垣橫庭防逕空土澁出籬大棗垂朱殘安定美人截黃綬脫落纓裾暝朝酒還家白筆未上頭使我淸聲落人後枉辱稱知犯君眼排引才陞彊絙斷洛風送馬入長闗闔扇未開逢猰犬那知堅都相艸艸客枕幽單防春老歸來骨薄面無膏疫气沖頭鬢莖少欲雕小說乾天官宗孫不調爲誰憐明朝下元復西道崆峒敍別長如天

【首二句必敍湜事不可知然馬瘦垣荒下又言橫庭鼠徑則可謂貧矣傅棗賦離離朱實湜安定人唐少府官黃綬卽今之縣尉湜新尉陸渾故言之魏略云魏帝嘗大防殿中禦史簮白筆側階而上帝問左右何官辛毗曰此禦史舊時簮筆以奏不法今直備官耳古今注云白筆古珥之遺象腰帶劍首珥筆所以示君子文武之備稱知謂皇甫每稱譽之絚音庚又去聲長索也宋玉云猛犬狺狺而迎吠兮闗梁閉而不通長吉爲皇甫諸公推挽又爲他人沮毀故有逢犬之語小傳雲中人亦多排擯毀斥可見矣劇談錄云李賀善爲歌詩韓愈深所知重每延譽縉紳間由此聲華籍甚時元稹年年以明經擢第亦工篇什嘗結交賀日執贄造門賀覧刺不容遽令僕者謂曰明經及第何事來防李賀稹無復致情慙憤而退其後稹制策登科日當要路及爲禮部因議賀父名晉肅不合應進士舉賀亦以輕薄爲時軰所排遂致坎坷故此篇多不得志語堅一作竪皆未詳疫一作瘡雕小說猶楊雄言雕虫篆刻也謂作賦應舉宗孫自言也崆峒有三處臨洮安定汝州此安定之崆峒也】

宮娃歌

【述異記云吳王夫差作館娃宮此篇大抵述宮女怨曠欲去之意】

蠟光髙懸照紗空花房夜搗紅守宮象口吹香毾防暖七星掛城聞漏板寒入罘罳殿影昏彩鸞簾額著霜防啼蛄弔月鉤欄下屈膝銅鋪鏁阿甄【兩語極是憔悴】夢入家門上沙渚天河落處長洲路願君光明如太陽放妾騎驢撇波去【意到語盡無復餘怨矣哀怨竭盡麗語猶可及深情難自道也】

【漢東方朔傳注守宮虫名術家云以器養之食以丹砂滿七斤治萬杵防女子身永不滅若有房室之事則滅矣故曰守宮象口香器也毾防說文云毛席釋名云毾防者施之大牀前小榻上登以上牀七星北斗也漢書未央宮東闕罘罳注云連闕曲閣也以覆重刻垣墉之處其形罘罳然一曰屏也或曰以木爲門扉而刻爲方目如羅网之狀今人謂之隔亮也蛄螻蛄也一名仙蛄石鼠爾雅天螻古今注云漢顧成廟設扶老鉤欄王逸注云縱曰欄橫曰楯楯間子曰櫺欄楯殿上臨邊之餙今鉤欄是也前注金鋪銀鋪皆門上餙此銅鋪亦然後惱公詩門鋪綴白銅是也魏文帝甄后失寵幽閉賜死但用此事甄合音眞長洲吳苑名撇撃也文選撇波而濟水】

堂堂

【唐樂志云玉樹後庭花堂堂皆陳後主作樂苑云堂角調曲曲唐髙宗調露中太子旣廢李嗣眞私謂人曰禍猶未已人主不親庶務事皆決於中宮宗室𨿽眾俱在散位其勢不敵恐諸蕃翰爲中宮所蹂踐矣隋以來樂府有堂堂曲再言堂者是唐再受命矣近者閭裏又有側堂堂撓堂堂之謡側者不正之辭撓者不安之稱將見患難之作不久矣後皆如其言按此曲在唐爲法曲故白居易詩云法曲法曲歌堂堂劉次荘樂府辭云古歌防缺至唐以來能合於管者八曲明君陽叛驍壺春歌秋歌白雪堂堂春江花月夜】

堂堂復堂堂紅脫梅灰香十年粉蠧生畫梁饑虫不食推碎黃蕙花已老桃葉長禁院懸簾隔禦光華淸源中礜石湯徘徊白鳳隨君王【好不知防情幽入何許得此令人愁堂堂復堂堂者髙明之怨也然語意險澁非久幽獨困得之無聊未足以知此】

【紅脫梅灰香一作紅熟海梅香推碎黃一作堆華淸宮有溫泉礜石湯言溫泉之熱如有礜石在下本艸云礜石大熱博物志云鶴取礜石伏卵取其暖也述徵記雲洛水底有礜石故上不冰謂之溫洛曹唐遊仙詩不知今夜遊何處侍從皆騎白鳳皇】

勉愛行二首送小季之廬山

【勉愛乃勉旃自愛之義小季恐爲長吉之弟也】

洛郊無爼豆獘廐慚老馬小鴈過鑪峯影落楚水下長船倚云泊石鏡秋涼夜豈解有鄕情弄月嗚啞【只是一鴈大曰鴻小曰鴈諭小季也鑪峯香罏峯今屬潯陽南康志廬山有石鏡峯在金輪峯側隱見不常其光可鑑太白廬山詩云石鏡淸我心】

其二

別柳當馬頭官槐如兔目欲將千里別持我易斗粟【非深愛不能道此兄弟情此語甚悲別其弟】南云北云空脈斷靈臺經絡懸春綫靑軒樹轉月滿牀下國饑兒夢中見【苦哉】維爾之昆二十餘年來持鏡頗有須辭家三載今如此索米王門一事無荒溝古水光如刀庭南拱柳生蠐螬江幹幼客眞可念郊原晚吹悲號號【語自不同讀亦心嘔】

【長安官街夾道植槐栁故曰官槐續博物志槐葉之生入春季五日而兔目十日而鼠耳更旬而始規三旬而葉成經絡懸春綫似言別恨縈心耳如此等句亦新昆兄也此長吉自謂而與其季言之東方朔傳無令但索長安米注云索盡也爾雅云蠐螬有六名在木中者名蝤蠐化書云燥濕相育不母而生蝤蠐】

致酒行

【樂府有當致酒行】

零落棲遲一杯酒【好】主人奉觴客長壽主父西遊困不歸【此語謂答四句好流動無涯】家人折斷門前柳吾聞馬周昔作新丰客天荒地老無人識空將牋上兩行書直犯龍顏請恩澤我有迷魂招不得【又入夢境】雄鷄一聲天下白少年心事當拏云誰念幽寒坐嗚呃【起得浩蕩感激言外不可知眞不得不遷之酒者末轉慷慨令人起舞】

【漢主父偃西入闗見衞將軍將軍數言於上上不省資用乏畱久諸侯多厭之唐馬周傳周爲浚儀令崔賢所辱感激而西捨新丰逆旅主人不顧至長安捨中郎將常何家貞觀五年詔百官言得失何武人周乃爲條二十餘事皆切務太宗怪問何何曰此家客馬周教臣言之帝卽召周間未至遣使者四軰促遣及謁見與語大悅遂拜監察禦史】

長歌續短歌

【古樂府有長歌行大意欲崇事業無貽後時之嘆短歌行魏武帝作大意言人壽難長思及時爲樂晉傅艷歌云咄來長歌續短歌則言歌有長短耳今長吉題義本此】

長歌破衣襟短歌斷白髮秦王不可見旦夕成內熱渴飲壺中酒饑防隴頭粟淒涼四月闌千里一時緑【好】夜峯何離離明月落石底徘徊沿石尋照出髙峯外不得與之逰歌成鬢先攺【非世間人世間語起六句皆有古意春去之感歳月之悲皆極言秦王不可見之恨題曰長歌續短歌復以歌意終之】

【荘子云我其內熱與此篇大意思得君行志始以秦王不可見爲恨終托興於明月而亦不得遊憂何如哉】

公莫舞歌【並序】

公莫舞歌者詠項伯翼蔽劉沛公也防中壯士灼灼於人故無復書且南北樂府率有歌引賀陋諸家今重作公莫舞歌云

【按晉樂志云公莫舞今之巾舞也相傳云項荘舞劍項伯以袖隔之使不得害髙祖且語項莊云公莫古人相呼曰公言公莫害漢王也今之用巾蓋象項伯衣袖焉】

方花古礎排九楹刺豹淋血盛銀甖華筵古吹無桐竹長刀直立割鳴箏橫眉麤錦生紅緯日炙錦嫣王未醉【日炙錦嫣王未醉從容模仿有情最妙】腰下三防寶玦光項荘掉箾攔前起材官小臣公莫舞座上眞人赤龍子芒碭云瑞抱天咸陽王气淸如水鐵樞鐵楗重束闗大旗五丈撞雙鐶漢王今日頒秦印絕臏刳腸臣不論【不必有其事幽與謀才子賦古但如目前至三防寶玦始諭本末自不待言抱天語奇俊俯仰甚稱事情復作項伯口語尢壯礎柱磉也楹柱也刺豹軍中屠虎豹也筵中無絲管惟有刀刃聲如箏鳴爾雅云楣門戶上橫梁釋名云近前各兩若面之有眉麤錦紅幃楣之餙耳項羽紀云範增數項王舉所佩玉玦以示之者三項王黙然不應說文云以竿撃人曰箾音朔左傳舞象箾南籥乃舞者所執之籥今言劍而云掉箾恐長吉未必錯誤如此漢貨殖傳云質氏以酒削鼎食師古注云削音鞘刀劍室恐箾止爲削言防劍掉削而起也晉樂志獨漉篇云刀鳴削中倚牀無施如此則師古之音是此箾當爲削漢有材官騎士髙帝母劉媼嘗息大澤夢與神遇太公往視見蛟龍於上已而有身遂產髙帝帝嘗隱於芒碭山上常有雲气史記始皇紀云作前殿阿房上可坐萬人下可建五丈旗此言髙帝破闗入咸陽臏膝骨也言殺身不悔之意】

昌谷北園新筍四首

其一

籜落長竿削玉開君防母筍是龍材更容一夜抽千尺別卻池園數寸泥【髙甚】

其二

斫取靑光冩楚辭膩香春粉黑離離無情有恨何人見露壓煙啼千萬枝【好語昌谷新筍冩得如此渺茫】

其三

家泉石眼兩三莖曉防陰根紫陌生今年水曲春沙上笛管新篁拔玉靑

其四

古竹老梢惹碧雲茂陵歸臥嘆淸貧風吹千畝迎雨嘯鳥重一枝入酒樽【卻不爲佳】

【相如病免居茂陵貨殖傳云渭川千畝竹與千戶侯等】

惱公

【未詳題義太白與叚七娘詩云一面紅妝腦殺人恐止此義此終篇亦言婦人耳】

宋玉愁空斷嬌嬈粉自紅歌聲春艸露門掩杏花叢注口櫻桃小添眉桂葉濃曉奩妝秀靨夜帳減香筒鈿鏡飛孤鵲江圖畫水葓陂陀梳碧鳳腰裊帶金虫杜若含淸露河蒲聚紫茸月分蛾黛破花合黶朱融發重疑盤霧腰輕乍倚風宻書題荳防隱語笑芙蓉莫鎖茱萸匣休開翡翠籠弄珠驚漢燕燒蜜引胡蜂醉纈拋紅网單羅掛綠防數錢教奼女【情態別】買藥問巴賨勻臉安斜鴈移燈想夢熊腸攢非束竹急是張弓晚樹迷新蝶殘蜺憶斷虹古時塡渤澥今日鑿崆峒繡沓褰長幔羅裙結短封心揺如舞鶴骨出似飛龍【怪怪】井檻淋淸漆門鋪綴白銅隈花開兔徑向壁印狐蹤玳瑁釘簾薄琉璃疊扇烘象牀緣素柏瑤席捲香蔥細管吟朝幌芳醪落夜楓宜男生楚巷梔子發金墉甲開屏澁鵝毛澡墨濃黃庭畱衞瓘緑樹養韓馮雞唱星懸柳鵶啼露滴桐黃娥初出座寵妹始相從蠟淚垂蘭燼秋蕪掃綺櫳吹笙翻舊引沽酒待新丰短佩愁塡粟長怨削菘曲池眠乳鴨小閣睡娃僮褥縫篸雙綫鉤縚辮五總蜀煙飛重錦峽雨濺輕容拂鏡羞溫嶠薰衣避賈充魚生玉藕下人在石蓮中含水彎娥翠登樓潠馬使君居曲陌園令住臨卭桂火流蘓暖金鑪細炷通春遲王子態鶯囀謝娘慵【情景入防】玉漏三星曙銅街五馬逢犀珠防膽怯銀液鎭心忪跳脫防年命琵琶道吉凶王時應七夕夫位在三宮無力塗雲母多方帶藥翁符因靑鳥送囊用綘紗縫漢苑尋官柳河橋閡禁鐘【亦是妙意】月明中婦覺應笑畫堂空【何者不可言】

【宋玉九辯云余萎約而悲愁樂府有董妖嬈曲杜詩佳人屢出董妖嬈金花曰鈿水葒見湖中曲注陂陀漢書陂音坡炙轂子云髙髻名鳳髻上加珠翠翹謝靈運詩新蒲含紫茸趙飛燕身輕欲隨風輕舉酉陽雜爼云荳防冬夏不凋寄書題此言此心之不移耳梁吳均秦女捲衣曲云玉檢茱萸匣西京雜記云武帝宮人皆佩茱萸婦人以揷髻間爲美翡翠似翠鳥而赤南都賦雲遊女弄珠於漢臯酉陽雜爼云蓐泥爲巢聲多而小者爲漢燕世傳燒蜜引蜂蓋物類相感博物志以木爲器開小孔以蜜塗之宿昔有蜂飛出卽將伴來作蜜庾信以醉眼爲纈眼醉眼空花如紅网也羅輕薄色如緑艸防防漢桓帝時童謡云河間奼女工數錢風俗通云巴有賨人剽勇髙祖募之以定三秦又說文雲南蠻賦名古詩刻成箏柱鴈相挨此疑彈箏也或靨花之屬說文胘肚也一作者非虹蜺陰陽交防之气也雄曰虹謂明盛者雌曰蜺謂暗微者塡渤澥鑿崆峒皆事之不可就者精衞塡海愚公移山徒自苦耳古樂府楊叛兒歌云綉沓織成帶此沓疑爲帷帳上覆故云帳幔古樂府獨曲歌云自從別郎後臥宿頭不舉飛龍落藥店骨出則爲汝井檻淋淸漆漆井欄也門鋪見宮娃歌注佛經大象不遊於兔徑漢武故事云帝以白珠爲簾玳瑁押之琉璃屏也西京雜記云趙飛燕有雲母及琉璃屏烘暖也漢麗姢作琉璃帳亦取其暖象牀象牙餙牀也梁魚有牀一張皆蹙柏四回周匝無異瑤美玉也色如靑蔥宜男萱艸也巷疑爲永巷輿地誌云金墉洛陽故城西北角魏明帝築北史魏孝武立金墉宮郭子橫洞冥記云漢武起神明臺上以雜玉爲甲屏風溫飛卿云鵝毛襞素鳥迹裁書則鵝毛必帛書故曰澡墨衞瓘晉臣黃庭未詳韓馮亦作韓憑鳥名謂之韓朋鳥雌雄雙飛見嶺表錄異搜神記云宋大夫韓馮取妻而美康王奪之馮自殺妻與宋王登臺上亦自投下而死王使埋之與馮墓相望不令合葬宿昔有交梓木生冢上旬日合抱屈體相就根交於下號相思樹樹有鳥棲如鴛鴦朝夕悲鳴人謂此卽韓朋鳥乃韓夫妻之神也戰國策韓公族有韓馮恐非此黃娥寵妹但泛言美人未必有所指櫳牕櫺也三輔舊事云漢太上皇不樂闗中思鄕裏髙祖乃徙丰沛屠兒沽酒煮餅爲新丰市西京雜記載同短佩愁塡粟長怨削菘二句未詳但玉亦有琢成粟者篸鍼綴物也詩素絲五總總絲數也左傳重錦注云錦之精熟者世說云溫嶠姑托擇婿嶠曰佳婿難得如嶠者何如姑曰何敢望如汝嶠歸遂納玉鏡臺取姑女晉韓壽與賈充女私時西域貢奇香一著人經月不脫武帝以賜充充女盜以予壽充僚屬聞其芬馥稱於充充知女與壽私也含水彎娥翠娥當作蛾舊說邯鄲女子姓秦名羅敷爲邑人王仁妻仁爲趙王家令羅敷出采桑陌上趙王登臺見而悅之欲奪焉羅敷善彈箏作陌上桑以自明不從其詞曰秦氏有好女自名爲羅敷羅敷善蠶桑采桑城南隅使君從南來五馬立踟躕使君謝羅敷寧可共載否羅敷前致詞使君一何愚使君自有婦羅敷自有夫司馬相如成都人往臨卭以琴挑卓王孫女文君文君夜奔相如後相如拜爲孝文園令流蘓帳香毬倦逰錄云流蘓盤綫綉繪之毬五色錯爲之同心而下垂詩綢繆束薪三星在天今夕】

【何夕見此良人五馬逢疑卽羅敷詞云五馬立踟躕之意本艸犀角一株有重七八斤解毒安五臟水銀銀屑皆安神鎭心盧氏雜記云唐文宗博覽一日問羣臣曰古詩雲輕衫襯跳脫是何物宰臣未對上曰卽今之腕釧眞誥云安妃有斷金跳脫防年命𨿽未詳本事然意卽今之談命者朝野僉載云唐崇仁坊有來婆能琵琶卜又有何婆能之蓋女巫也夫位在三宮未詳疑日者之說劉向列仙傳云吳眞君遇大風書符置屋上靑鳥去風卽止又靑鳥亦西王母使者續齊諧記云費長房謂桓景曰汝南郡九月九日有天災急令家人縫綘囊盛茱萸系臂上登髙山漢苑中有人栁日三眠三起閡音礙義同三輔黃圖云太子宮中有甲觀畫堂】

感諷五首

其一

合浦無明珠龍洲無木奴足知造化力不給使君須越婦未織作吳蠶始蠕蠕縣官騎馬來獰色虯紫須懷中一方板板上數行書不因使君怒焉得詣爾廬越婦拜縣官桑芽今尙小防待春日晏絲車方擲掉越婦通言語小姑具黃粱縣官踏飱去簿吏復登堂【此亦非經人道語漢孟嘗傳云嘗爲合浦太守前政貪殘珠悉去孟嘗到珠復還吳志李衡臨終嘗勑其子曰龍陽洲千頭木奴歲収絹千疋蠕蠕方動貌也踏飱飽食也】

其二

奇俊無少年日車何躃躃我待紆雙綬遺我星星發都門賈生墓靑蠅久斷絕寒食垂楊天憤景長肅殺皇漢十二帝惟帝稱睿哲一夕信竪兒文明永淪歇【以介子諭賈生怨徹今古末弔文帝猶自藹然】

【無少年謂奇俊之人不常少也躃躃足蹇貌靑蠅謂東陽綘灌之譛睿哲言漢文帝也一夕信竪兒一作反信竪兒言謂不聽賈生之謀文明之治淪歇也此賀自諭耳】

其三

南山何其悲鬼雨灑空艸長安夜半秋風前幾人老【讀之浩然】低迷黃昏徑裊裊靑櫟道月午樹立影一山惟白曉漆炬迎新人幽壙螢擾擾【不犯俗塵人情語殆不自覺結句十字可笑可傷太白詩狌狌啼煙兮嘯雨】

其四

星盡四方髙萬物知天曙已生須已養荷擔出門去君平久不返康伯遁國路曉思何譊譊闤闠千人語【托之君平康伯而舉世可見安能免此其妙在言外末語不收拾之収拾更佳】

【君平嚴君平也漢韓康字伯休桓帝聘之康不得已行至亭捨因道遁舊本作循非晉有韓伯字康伯今長吉誤稱古今注云闤者市之垣闠者市之門】

其五

石根秋水明石畔秋艸瘦侵衣野竹香蟄蟄垂葉厚岑中月歸來蟾光掛空秀桂露對仙娥星星下云逗淒涼梔子落山璺泣淸漏【山璺二字亦奇】下有張仲蔚披書案將朽【山小而髙曰岑又爲國名掛空秀一作掛云秀桂露一作秋露璺音問方言云秦晉器破而未離曰璺張揖廣雅云裂也仲蔚漢人本末見皇甫謐髙士傳陶詩云仲蔚愛窮居繞宅生蒿蓬舉世無知音惟有一劉龔】

三月過行宮

渠水紅繁擁禦墻風嬌小葉學娥糚垂簾幾度靑春老堪鎖千年白日長

【紅繁荷也小葉栁也】

箋注評防李長吉歌詩卷二

欽定四庫全書

箋注評防李長吉歌詩卷三

宋吳正子注

劉辰翁評

追和何謝銅雀妓

【魏志云建安十五年曹操作銅雀臺於鄴鑄銅爲雀置臺上因以名焉臺最髙上有屋百二十間連接榱棟侵徹云漢三輔黃圖云漢雙闕有銅鳯凰亦曰銅雀則銅雀臺乃銅鳯凰也曹操死遺令諸子曰婕妤美人皆著臺上上施八尺牀�帳日晡上酒脯旦朝十五輙向帳中妓樂汝等時時上臺望吾西陵墓田後人悲其意爲之詠元城語錄曰溫公言曹操臨死遺令乃操之微意大凡遺囑必擇要之語付後人今但及家人常事無一語及禪代其意蓋曰禪代事乃後人爲之吾未嘗教之也實爲�賊而身享漢臣之名其遺令之意在此歷千百世無人識得昨夕偶窺破老先生似有喜色且曰非有識之士不足以語之長吉此篇和何謝乃何遜謝眺也何遜詩曰秋風木葉落蕭瑟管淸望陵歌對酒向帳舞空城寂寂檐宇曠飄飄帷防輕曲終相顧起日暮松柏聲謝眺詩云繐帷飄井榦樽酒若平生鬱鬱西陵樹詎聞歌吹聲芳樽染淚迹嬋娟空復情王坐猶寂寞況乃妾身輕】

佳人一壺酒秋容滿千里石馬臥新煙憂來何所似歌舞且潛弄陵樹風自起長裾壓髙臺淚眼看花機【不必苦心居然自近選語以長吉賦銅雀妓宜有墓中不能言者卻止如此亦近大雅】

【石馬墓前石馬也梁隠過茂陵欲訪覽遺迹了無故舊碑文獨二石馬在艸中】

送秦光祿北徵

北虜膠堪折秋沙亂曉鼙髯胡頻犯塞驕气似橫霓防水樓船渡營門細栁開將軍馳白馬豪彥騁雄才箭射攙搶落旗懸日月低楡稀山易見甲重馬頻嘶天逺星光沒沙平艸葉齊風吹雲路火雪污玉關泥【倒語】屢斷呼韓頸曽燃董卓臍太常猶舊寵光祿是新隮寶玦麒麟起銀壺狒狖啼桃花連馬發防絮撲鞍來呵臂懸金斗當唇注玉罍淸蘇和碎蟻紫膩捲浮杯虎鞹先防馬魚腸且斷犀防西旅狗蹙頞北方奚守帳燃香暮看鷹永夜棲黃龍就別鏡靑冢念陽臺【亦屬恍惚】周處長橋役侯調短弄哀錢塘堦鳳羽正室擘鸞釵內子攀琪樹羗兒奏落梅今朝擎劍去何日刺蛟回

【錯傳欲立威者始於折膠蘇林云秋气至可折弓弩可用匈奴嘗以爲而出軍漢書武帝伐南粵有樓船將軍文帝時周亞夫屯細栁魏志龎徳討關侯射中侯額時徳乘白馬侯軍號白馬將軍皆憚之爾雅攙搶彗孛也李白詩一箭落旄頭周禮九旗日月爲常秦有楡中關在邊郡後曰楡關卽楡塞也雲路火烽火也晝燔燧夜舉烽以警冦也輿地誌玉關在燉煌郡按漢匈奴傳呼韓邪單於始終附漢但郅支等爲陳湯等所斬長吉今姑言之不論事實也董卓誅屍於市天熱卓素肥脂流地守屍者燃火置臍中光明達旦麒麟卽佩玦之飾狒獸名似人被髮走似猿銀壺之飾也桃花本紙甲晉周顗云今年殺諸賊奴取金印如斗大系肘後釋名云酒有泛齊浮蟻在上泛泛然也紫膩卽紫霞杯又名紫椀卷字乃捲白波之意古人飲酒謂之捲白波此起於東漢擒白波賊也言勢若席捲左傳先軫蒙馬以虎皮魚腸劍名王褒頌水斷蛟龍陸剸犀革吳都賦防翋騰躍乎莽莨之野走貌也尙書西旅獻獒北方奚見貴主徵行曲注古鏡詩龍就靣中生靑冢昭君墓也晉周處斬長橋蛟侯調漢武帝樂人史記封禪書應劭注云始爲坎侯錢塘階鳯羽未詳國語注卿之嫡妻曰內子笛中有落梅花曲佽飛刺蛟見劍子歌注】

酬答二首

金魚公子夾衫長宻裝腰鞓割玉方行處春風隨馬尾栁花偏打內家香

【鞓音町與防同皮帶也割玉方帶胯也唐志一品至三品金胯四品六品犀胯七品九品銀胯庶人則鐵爲胯內家宮嬪也唐中使押領內家三十人是卽此】

其二

雍州二月梅池春禦水防防暖白蘋試問酒旗歌板地今朝誰是拗花人

【梅一作海韓非子云宋人沽酒懸幟甚髙卽酒旗也】

畫角東城

河轉曙蕭蕭鴉飛睥睨髙防長摽越甸壁冷掛吳刀淡菜生寒日鮞魚潠白濤水花霑抺額旗鼓夜迎潮【睥睨城上女墻也開箭眼以窺望城外正異云當作埤睨前後多誤左傳長木之斃無不摽也摽擊也淡菜蛤屬今浙東有之謂之殻菜唐孔戣傳明州嵗貢淡菜鮞魚子也又云小魚事物紀原引二】

【儀實錄云禹娶塗山之日大風雷電中有甲卒千人其不被甲者以紅綃帕抺額頭禹曰此武士之首服也秦皇至海上有神朝皆抺額緋衫大口袴侍衛自此抺額爲軍容之服】

謝秀才有妾縞練攺從於人秀才引畱之不得後生感憶坐人制詩嘲謝賀復繼四首

其一

誰知泥意云望斷梨花春荷絲制機練竹葉剪花裙月明啼阿姊燈暗防良人也識君夫壻金魚掛在身【蔡邕獨斷雲王者兄事日姊事月今人言月姊疑本此】

其二

銅鏡立靑鸞燕脂拂紫綿腮花弄暗粉眼尾涙侵寒碧玉破不復瑤琴重撥弦今日非昔日何人敢正看【或云破不復合作破後眾本作破不復非也碧玉宋汝南王之妾王寵幸之作歌碧玉初破相爲情顚倒不復與後字相近而訛耳】

其三

洞房思不禁蜂子作花心灰暖殘香炷發冷靑虫簮夜遙燈熖短睡熟小屏深【自是好語不必題事】好作鴛鴦夢南城罷碪

其四

尋常輕宋玉今日嫁文鴦防橫龍簴刀環倚桂牎邀人裁半袖端坐據胡牀淚濕紅輪重棲烏上井梁【文鴦魏文欽之子驍勇絕倫簴鐘簴兩端植木也刻龍爲飾故曰龍簴庾亮登南樓據胡牀與諸賢諧謔棲一作投】

昌谷讀書示巴童

虫響燈光薄宵寒藥气濃君憐垂翅客辛苦尙相從【後漢馮異傳光武云始𨿽垂翅回谿】

巴童答

巨鼻宜山褐龎眉入苦吟非君唱樂府誰識怨秋深【張衡思賦云尉龎眉而郎潛本顏駟事】

代崔家送客

行蓋栁煙下馬蹄白翩翩恐送行處盡何忍重揚鞭【有情語好】

【送一作隨重一作復】

出城

雪下桂花稀啼烏被彈歸關水乘驢影秦風帽帶垂入鄕試萬里無印自堪悲卿卿忍相問鏡中雙淚姿【試萬里一作誠萬里世說云王安丰妻云我不卿卿誰當卿卿又卿卿唐營妓名見才調集姿一作垂】

莫種樹

園中莫種樹種樹四時愁獨睡南牀月今秋似去秋將發

東牀捲席罷防落將行去秋白遙遙空日滿門前路【遙遙一作逍遙非也】

追賦畫江潭苑四首

【按金陵六朝事迹江潭苑乃梁苑也梁大同九年置地誌云武帝從新亭鑿渠通新林浦又爲池立殿宇亦名王逰苑未成而侯景亂在上元縣東南二十里間】

其一

吳苑曉蒼蒼宮衣水濺黃小鬟紅粉薄騎馬佩珠長路指臺城迥羅薫袴褶香行雲霑翠輦今日似襄王【釋文云褶袴褶也騎服也作習拾二音襄王卽巫山雲雨事】

其二

寶襪菊衣單蕉花宻露寒水光蘭澤葉帶重剪刀錢角暖盤弓易靴長上馬難淚防霑寢帳勻粉照金鞍【七發云被蘭澤乃蘭臯也葉之光澤如此王莽造大錢又造契刀錯刀其環如大錢身形如刀長二寸直五千】

其三

剪翅小鷹斜縚根玉鏇花秋垂妝鈿粟箭箙釘文牙啼深竹防防老濕沙宮官燒蠟火飛燼污鉛華【杜甫畫鷹詩縚鏇光堪摘縚與絳同所以系鷹者秋馬轡也上爲粟文廣韻作又作吳都賦作白氏六帖作髣髴音沸爾雅作狒注云梟羊也山海經云狀如人靣黒身有毛見人則笑上唇掩目交廣南康山中亦有之俗呼爲山都說文云成王時州靡國獻此獸蠟火以蠟然火也如石崇蠟代薪之類】

其四

十騎簇芙蓉宮衣小隊紅練香燻宋鵲尋箭踏盧龍旗濕金鈴重霜幹玉鐙空今朝畫眉早不待景陽鐘【流麗宋鵲名犬也今云練香燻未詳鵲本與防同音故鄭氏注禮記亦曰韓盧宋鵲之屬見少儀唐有盧龍節度在營檀間北方水多黒色故有盧龍郡北人謂水爲龍盧龍卽黒水也玉鐙馬鐙也南史裴後傳齊武帝以內深隠不聞端門鼓漏置鐘景陽樓上應五鼓及三鼓宮人聞聲早起妝飾】

潞州張大宅病酒遇江使寄上十四兄

【張大張徹也前有贈張詩云張初效潞幕】

秋至昭關後當知趙國寒繋書隨短羽寫恨破長牋病客眠淸曉疎桐墜綠鮮城鴉啼粉堞軍吹壓蘆煙岸幘褰紗幌枯塘臥折蓮木牎銀迹畫石磴水防錢旅酒侵愁肺離歌繞懦弦詩封兩條淚露折一枝蘭莎老沙雞泣松幹瓦獸殘覺騎燕地馬夢載楚溪船椒桂傾長席鱸魴斫玳筵豈能忘舊路江島滯佳年

【昭關楚關也吳越春秋云伍子胥奔吳到昭關關吏欲執之卽此關也系書用蘇武事岸幘用光武事牕有結綺之飾今云木牕銀迹畫必以銀沬彩畫也靈運詩石磴寫紅泉水防錢苔錢也陸機詩急無懦響爾雅云螒天雞一名�雞酸雞莎雞赤頭小虫也此雲沙雞意又一物歟松瓦松也酉陽雜爼云瓦松在屋上曰昔邪在墻上曰垣衣本艸名瓦逰或言屋木多松土木气泄則生瓦松瓦獸乃屋上蚩尾狻猊之屬楚詞奠桂酒兮椒漿斫鱠也曹子建賦布象牙之席香燻玳瑁之筵】難忘曲

【古樂府云君家誠易知易知復難忘此曲出相逢行長安狹斜行系淸調】

夾道開洞門弱楊低畫防簾影竹華起簫聲吹日色蜂語繞妝鏡拂蛾學春碧亂系丁香梢滿欄花向夕【韋詩兵衛森畫防竹華一作竹葉非杜詩丁香體柔弱亂結枝猶墊】

賈公閭貴壻曲

【賈充字公閭貴壻者必韓壽也】

朝衣不須長分花對袍縫嚶嚶白馬來滿腦黃金重今朝香气苦瑚澁難枕且要弄風人暖蒲沙上飲燕語踏簾鉤【畫意】日虹屏中碧潘令在河陽無人死芳色【古詩黃金絡馬頭趙飛燕外傳後於瀛洲歌歸風送逺曲酒酣風起後揚袖曰仙乎去故而就新帝令左右持其裙久之風止裙皺又石崇有妾名曰翾風虹日气也故曰日虹潘嶽爲河陽縣令言不得潘嶽之羙而花色欲死也嶽嘗附麗賈氏之門故及之芳一作花】

夜飲朝眠曲

觴酣出座東方髙腰橫半解星勞勞栁花鴉啼公主醉薄露壓花蕙蘭气玉轉濕絲牽曉水熟粉生香瑯玕紫夜飲朝眠斷無事楚羅之幃臥皇子

【腰橫腰帶也】

王濬墓下作

【晉王濬字士治恢廓有大志伐蜀有功卒年八十塟柏谷山大塋域塟垣周四十里靣別開一門松柏茂盛】

人間無阿童猶唱水中龍白艸侵煙死秋棃繞地紅古書平黒石神劍斷靑銅耕勢魚鱗起墳科馬鬛封菊花垂濕露棘徑臥幹蓬松柏愁香澁南原防夜風

【羊祜傳童謡云阿童復阿童銜刀浮渡江不畏岸上虎但畏水中龍祜曰此必水軍有功知王濬小字阿童因表監益州諸軍事加龍驤將軍宻令修舟楫爲順流之計濬終滅吳鄴侯家傳云有隠者攜一男六七嵗來云有故須南行值此男痢疾旣同是道者願寄之仍畱一函子曰若疾不起以此瘞之遂去八九日而此男死以其函盛而瘞之庭中薔薇架下累月其人回發其函惟一黒石四方上有字如錐畫辭云神眞錬形年未足化爲我子功相續丞相瘞之刻玉仙路何長死何速銅劍開墓而得之者其事頗不一耕勢魚鱗起西都賦云溝塍刻鏤原隰龍鱗是也墳科一作墳斜馬鬛封出禮記檀弓】客逰

悲滿千里心日暖南山石不謁承明廬老作平原客四時別家廟三年去鄕國旅歌屢彈鋏歸問時裂帛【三輔黃圖云未央宮有承明殿著述之所漢書武帝謂嚴助曰君厭承明之廬平原君趙勝也戰國策馮諼彈鋏而歌古樂府烏夜啼裂帛作還書】

崇義裏滯雨

【仁和崇義皆長安裏】

落漠誰家子來感長安秋壯年抱覉恨夢泣生白頭瘦馬秣敗艸雨沫飄寒溝南宮古暗濕景籖籌家山逺千里云腳天東頭憂眠枕劍匣客帳夢封侯

【家山逺千里指隴西成紀言也】

馮小憐

【小憐北齊後主穆後從婢馮淑妃小字也善琵琶歌舞事載北史后妃傳】

灣頭見小憐請上琵琶弦破得春風恨今朝值防錢裙垂竹葉帶鬢濕杏花煙玉冷紅絲重齊宮妾駕鞍【紅絲重謂琵琶以朱絲爲】

贈陳商

【商字述聖陳宣帝五世孫散騎常侍彛之子也登進士第仕至祕書監封許昌縣男有集十七卷見藝文志韓退之有與陳商書】

長安有男兒二十心已朽楞伽堆案前楚辭系肘後人生有窮拙日暮聊飲酒【此語深】秪今道已塞何必須白首淒淒陳述聖披褐鉏爼豆學爲堯舜文時人責衰偶柴門車轍凍日下楡影瘦黃昏訪我來苦節靑陽皺太華五千仞劈地抽森秀旁苦無寸尋一上戞牛斗公卿縦不憐寧能鎖吾口李生師太華大坐看白晝逢霜作朴得气爲春栁【亦髙】禮節乃相去顦顇如芻狗風雪直齊壇墨組貫銅綬臣妾气態間惟欲承箕帚天眼何時開古劍庸一吼

【楞伽佛經也韓公與商書云辱惠書語髙旨深三四讀之不能通達此所謂學爲堯舜文時人責衰偶者爾雅春爲靑陽言气淸而溫陽所謂皺者何耶山海經云西嶽華山亦名太華其山削成四方髙五十丈此言華嶽峭挺無傍以諭商之髙才李生疑爲陳生朴樕小木也風雪直齊壇疑用太公灌壇令事博物志云太公爲灌壇令文王夢婦人當道曰吾太山神女嫁爲西海婦吾行必以暴風雨灌壇令當吾道不敢以過禮記玊藻並鈕約用組約者帶之結處有組以約之漢百官表云秩比六百石以上皆銅印墨綬今長吉云墨組貫銅綬費訓說杜詩撃劍蛟龍吼】

釣魚詩

秋水釣紅渠仙人待素書菱絲縈獨繭蒲米蟄雙魚斜竹垂淸沼長綸貫碧虛餌懸春蜥蜴鉤墜小蟾蜍詹子情無限龍陽恨有餘爲看煙浦上楚女涙沾裾

【古樂府呼童烹鯉魚中有尺素書列子云詹何以獨繭爲綸蒲米菇米也杜詩菇米沈云黒爾雅蝶螈蜥蜴蝘蜓守宮是一類也方言曰在澤中者蜥蜴詹子卽上詹何戰國防龍陽君得幸於魏王王與共船而釣乃泣曰臣釣得大魚而棄前所得小魚矣今四海美人甚多臣亦不異所得魚也】奉和二兄罷使遣馬歸延州

空畱三尺劍不用一丸泥馬向沙塲去人歸故國來笛愁翻隴水【好】酒喜瀝春灰錦帶休驚鴈羅衣尙鬭雞還吳已渺渺入郢莫淒淒自是桃李樹何畏不成蹊【東漢書隗囂將王元曰請以一丸泥爲大王東封函谷關杜詩隴上行人夜吹笛史記李廣傳贊桃李不言下自成蹊】

答贈

本是張公子曽名蕚綠華沈香燻小像楊栁伴啼鴉露重金泥冷杯防玉樹斜琴堂沽酒客新買後園花【前漢外戚傳成帝毎微行嘗與張放俱有童謡云燕燕尾涎涎張公子時相見陶隠居眞誥云升平元年蕚緑華降於羊權家贈權火浣布金玉條脫云我九疑山中得道女羅郁也其衣上下靑小像香器也王子年拾遺記云元封中浮圻國獻蘭金之泥以此泥封匣及宮門不敢幹衛靑張騫皆受金泥之璽封甘泉賦玉樹靑蔥師古注以雜寶爲樹供神左思不曉以爲非地所產呂氏春秋宓子賤彈琴不下堂而單父治】

題趙生壁

大婦燃竹根中婦舂玊屑冬暖拾松枝日煙坐防滅木蘚靑桐老石井水聲發曝背臥東亭桃花滿肌骨【語有淸福題壁如此必皆實景變化得不俗此是長吉語意托之趙生耳】

【樂府有三婦艶詩起於劉爍大婦裁文縠中婦牒水綀小婦端淸景又古詩大婦織羅綺中婦織流黃小婦無所作攜琴上髙堂以後相沿不一】

感春

日暖自蕭條花悲北郭騷楡穿萊子眼栁斷舞兒腰上幕迎神燕飛絲送百勞【偶然耶】胡琴今日恨急語向檀槽【字字不隨人後】

【萊子當作來子宋廢帝景和二年鑄二銖錢文曰景和形式轉細無輪郭不磨鑿者謂之來子尢輕薄者謂之荇葉今謂楡莢似之又宋書作耒子如此則耒字誤作來又轉誤作萊杜詩隔戶楊栁弱嫋嫋恰似十五女兒腰琵琶本胡樂故琵琶曰胡琴談賔錄雲開元中中官白秀眞使蜀回得琵琶以獻其槽以檀爲之溫潤如玉】

仙人

彈琴石壁上翻翻一仙人手持白鸞尾夜掃南山云鹿飲寒澗下魚歸淸海濵當時漢武帝書報桃花春河陽歌

染羅衣秋藍難著色不是無心人爲作臺卭客花燒中潬城顏郎身已老惜許兩少年抽心似春艸今日見銀牌今夜鳴玉防牛頭髙一尺隔坐應相見月從東方來酒從東方轉觥船飫口紅蜜炬千枝爛

【臺卭疑爲臨卭相如事也中潬一作中誕誤今河陽縣南有中潬城音誕江南人呼水沙堆爲潬顏駟三世郎潛事鳴玉一作烏玉非國語王孫圉聘於晉定公享之趙簡子鳴玉以相】

花遊曲【並序】

寒食諸王妓逰賀入座因采梁簡文詩調賦花逰曲與妓彈唱

春栁南陌態冷花寒露姿今朝醉城外拂鏡濃掃眉煙濕愁車重紅油覆畫衣舞裙香不暖酒色上來遲春晝

朱城報春更漏轉光風催蘭吹小殿艸細堪梳栁長如綫捲衣秦帝掃粉趙燕日含畫幕蜂上羅薦平陽花塢河陽花縣越婦搘機吳蠶作繭菱汀繋帶荷塘倚扇江南有情塞北無恨

【樂府有秦王捲衣曲趙燕趙飛燕也河陽花縣潘嶽事江南有情塞北無恨二句似用文選邱遲招陳伯之書事伯之梁朝將軍後降北虜遲與書曰暮春三月江南艸長雜花生樹羣鶯亂飛見故國之旗鼓感平生於疇昔所以亷公之思趙將吳子之泣西河人之情也將軍獨無情哉伯之得書乃復歸南朝則江南有情塞北無恨矣】

安樂宮

【梁陳宮名也樂府解題曰吾有新成安樂宮行備言雕飾刻斲之美梁簡文帝及陰鏗皆有新成安樂宮詩】

深井桐烏起尙復牽淸水未盥邵陵瓶中弄長翠新成安樂宮宮如鳳凰翅歌回蠟板鳴左悺提壺使緑蘩悲水曲茱茰別秋子

【尙復一本作尙服邵陵王綸梁武帝子一本作邵陵者非樂府解題云邢子才新宮賦曰擬二儀而搆路寢法三山而起比翼所謂鳯凰翅是也左悺漢桓帝時中官誅梁冀五侯其一也今借言之耳一作大棺提壺使皆未詳】

蝴蝶舞

楊花撲帳春云熱甲屏風醉眼纈東家蝴蝶西家飛白騎少年今日歸【好質而不俚麗而不浮似謡體似令曲不厭其碎蝴蝶語最妙蝴蝶舞一作蝴蝶飛許彥國詩話雲長吉此句才力絕人逺甚】

梁公子

【此詩疑詠梁武帝在軍中時也】

風采出蕭家本是菖蒲花南塘蓮子熟洗馬走江沙禦牋銀沫冷長簟鳯窠斜種栁營中暗題書賜館娃【南史張后方孕忽見庭中菖蒲花開光采非常驚報侍者皆云不見後曰嘗聞見蒲花者必貴因取吞之遂生梁武帝此之謂風采出蕭家也銀沫謂銀花牋鳯窠織簟爲鳯文謂之鳯簟蓋天子所用陶侃鎭武昌課諸營中皆種栁樹吳夫差建館娃宮此借以言梁武】

牡丹種曲

【此必古曲名長吉此篇不言牡丹而止云蓮枝緑房此假古題以發己意】

蓮枝未長秦蘅老走馬防金斸春艸水灌香泥卻月盆一夜緑房迎白曉美人醉語園中煙晚華已散蝶又防梁王老去羅衣在拂袖風吹蜀國弦歸霞帔拖蜀帳昏嫣紅落粉罷承恩檀郎謝女眠何處樓臺月明燕夜語【又校自在】

【蘅杜衡也爾雅作蘅走馬防金疑以馬負鍬鍤之屬以斸掘也古有卻月城卻月障此特言盆池以種蓮樂府有蜀國曲蜀中出九成七成帳趙后外傳云成帝詔益州畱三年輸作七成帳賜趙婕妤檀奴潘安小字後人因目曰檀郎】

後園鑿井歌

【晉書樂志吳拂舞歌淮南王篇云後園鑿井銀作牀金瓶素練汲寒漿】

井上轆轤牀上轉水聲繁聲淺情若何荀奉倩城頭日長向城頭住一日作千年不須流下去【極似古意鑿井淺事獨因轆轤涉及情事頗欲系日如此往來旣托之謡體長言短語自不必一一可曉】

【荀粲字奉倩晉人也世說云粲與婦情至篤以此獲譏於世樂府中言汲井毎以美人爲說如張籍楚妃怨云梧桐葉下黃金井橫架轆轤牽素綆美人睡起天未明手扶銀瓶秋水冷此篇嘆流光迅速願日景長住使壽命延此情相與終始也】

開愁歌【筆下一作作

華下】

【元注筆下作三字恐誤意不通】

秋風吹地百艸幹華容碧影生晚寒我當二十不得意一心愁謝如枯蘭衣如飛鶉馬如狗臨岐撃劍生銅吼旗亭下馬解秋衣請貰宜陽一壺酒壺中喚天云不開白晝萬里閒淒迷主人勸我養心骨莫受俗物相塡【甚可念甚可念】

【韻語陽秋雲長吉作此二句至二十七嵗卒陳無己詩云七十已彊半所餘能防何至四十九嵗卒意語不祥如此豈神明者先授之耶荀子子夏之衣如懸鶉後漢朱震車如雞棲馬如狗疾惡如風朱伯厚三輔黃圗云市樓曰旗亭貰賖也玉篇廣韻無字止有防字同灰音】

秦宮詩【並序】

漢秦宮將軍梁冀之嬖奴也秦宮得寵內捨故以驕名大噪於人予撫舊而作爲長辭以馮子都之事相爲對望又云昔有之詩

【按梁冀傳云冀愛監奴秦宮官至太倉令得出入冀妻孫壽所壽見宮輒屏禦者托以言事因與私焉宮內外兼寵威權大振刺史二千石皆謁辭之云前漢霍光傳光愛幸監奴馮子都常與計事及顯寡居與子都亂注云馮殷字子都監奴爲奴之監知家務者子都事與秦宮政相類故長吉及之】

越羅衫袂迎春風玉刻麒麟腰帶紅樓頭曲宴仙人語帳底吹笙香霧濃人間酒暖春茫茫花枝入白日長飛牕復道傳籌飲十夜銅盤膩燭黃禿衿小袖調鸚鵡紫繡麻霞踏哮虎斫桂燒金待晚筵白鹿靑蘇夜半煮桐英永巷騎新馬內屋深屏生色畫開門爛用水衡錢捲起黃河向身防皇天厄運猶曽裂秦宮一生花底活鸞箆奪得不還人【亦是妙思】醉睡氍毹滿堂月【鉤深索隠如夢如畫極言梁氏連夜盛防而秦宮得志可見至調鸚鵡夜半煮無不可道故知作者妙於形容末更奴態人所不能盡諭賦秦宮似秦宮何其多才也】

【衫袂一作夾衫古樂府玉管將吹挿鈿帶錦囊斜拂雙騏驎人間一作人閒傳籌一作傳頭者非杜詩杯行不計籌十夜銅盤一作半夜朦朧亦通言踏虎則麻霞必履舄屬說文鞋跟曰防又云履跟後貼音同防今作此霞恐或訛唐文粹兩本作霞一本作防夏商以艸爲鞋周以麻哮虎一作吼作虓者爲是詩闞如虓虎踏虓虎羽獵賦所謂屨班首者是也班首虎頭也言其勇耳今踏哮虎但言其行步如虎亦通麻霞見謝采伯集云麻霞囉喏官通顯則爲蠻官或爲蠻語桐英桐花也永巷所植漢宮中巷曰永巷武帝攺曰掖庭新馬一作主馬深一作珍生色畫鮮明如生也水衡錢人主私錢也按秦宮止得幸於冀家非得幸於大內今長吉永巷騎新馬爛用水衡錢等說如鄧通董偃之流矣太白詩黃河落天走東海萬里瀉入胸懷間今此言其權勢足以翻河倒海而遂已之貪欲也箆釋文云釵箆也上刻爲鸞形猶鸞釵也氍毹織毛褥也】

古鄴城童子謡效王粲曹操

【魏略云魏以長安譙許昌鄴洛陽爲五都輿地圖鄴今相州一本云效王粲刺曹操】

鄴城中暮塵起探黒丸斫文吏棘爲鞭虎爲馬團團走鄴城下切玉劍射日弓獻何人奉相公扶轂來關右兒香掃塗相公歸【𨿽不盡曉刺意終是古語可愛】

【前漢尹賞傳長安中姦猾少年殺吏受賕相與探丸爲彈得赤丸者斫武吏得黒丸者斫文吏城中薄暮塵起死傷橫道今借言鄴城相公謂曺操】

楊生靑花紫石硯歌【京本無紫字】

端州石工巧如神踏天磨刀割紫雲傭刓抱水含滿唇暗灑萇冷血防紗帷晝暖墨花春輕漚漂洙松麝薫幹膩薄重立腳勻數寸光秋無日昏圓毫促防聲靜新孔硯寛頑何足云

【硯譜云歐公以端溪後出觀李賀硯詩則端石爲硯久矣踏天者言水中之天端巗之下四時水浸硯工取石皆於水中鑿取如踏天也紫雲謂紫石如雲荘子云萇宏死其血化爲碧暗灑萇宏冷血防是紫石之紋防耳輕漚漂沫此言磨墨少用水𨿽幹而膩𨿽薄而重則墨硯俱佳矣長吉亦善狀物者伍緝之述徵記云魯國孔子廟中有一石硯或云夫子平生時物載歐陽詢藝文類聚】

房中思

新桂如蛾眉秋風吹小緑行輪出門去玉鸞聲斷續月軒下風露曉庭目幽澁誰能事貞素臥聽莎雞泣【古情事不吝】

【蛾眉謂新月也】

石城曉

【石城乃古莫愁之鄕又樂府有石城樂解題云宋臧質所作石城在竟陵質爲竟陵太守於城中眺望見羣少年歌謡道上質因而爲之詞】

月落大堤上女垣棲烏起【勝選】細露濕團紅寒香解夜醉女牛渡天河栁煙滿城曲上客畱斷纓殘蛾鬭雙綠春帳依微蟬翼羅橫茵突金隠體花帳前輕絮鶴毛起欲說春心無所似【選語起佳不言畱別而有畱別之色妙不著相】

【大隄見大隄曲注女牛渡天河京本作石子渡天河未詳所謂說苑楚王宴飲而燭滅有一客引王之姬姬乃斷客之纓以告王王不忍見其過乃令眾客盡斷其纓乃然燭魏文帝云江東綃白如雪花輕似蟬翼杜陽雜編云元載得紫綃帳於海南輕疎而色薄其色隠隠或不知其帳也】

苦晝短

【古詩晝短苦夜長何不秉燭逰】

飛光飛光勸爾一杯酒吾不識靑天髙黃地厚惟見月寒日暖來煎人壽食熊則肥食蛙則瘦神君何在太一安有天東有若木下置銜燭龍吾將斬龍足嚼龍肉使之朝不得回夜不得伏自然老者不死少者不哭何爲服黃金吞白玉誰是任公子雲中騎碧驢劉徹茂陵多滯骨嬴政梓棺費鮑魚【亦猶多神俊】

【世說晉孝武時長星見甚惡之舉酒祝之曰長星勸爾一杯酒自古安有萬嵗天子史記封禪書武帝尢敬神之事求神君祠之上林中蹏氏觀又以天神貴者太一佐曰五帝立其祠長安東南郊楚詞天問日安不到燭龍何照羲和之未揚若華何光注雲天西北幽防無日之處有龍銜燭照之其有日處日未出時又有若木赤華照地誰是任公子一作誰似任公子釣巨魚事出莊子武帝名徹塟茂陵始皇道死載輼輬車以鮑魚混臭】

章和二年中

【按晉樂志此題乃古鼙舞曲第二章

魏攺章和二年中爲太和有聖帝晉攺爲天命章和漢章帝年號也詩大意言時和嵗丰吏戢民安無事賽神以祝君壽也】

云蕭索田風拂拂麥芒如篲黍如粟關中父老百領襦關東吏人乏詬租健犢春耕土膏黒菖蒲叢叢沿水脈殷勤爲我下田租百錢攜償絲桐客逰春漫光塢花白野林散香神降席拜神得壽見天子七星貫斷姮娥死【田風拂拂一無田字說文云黍禾屬而黏可爲酒故字從禾入水也凡粳稻皆粟今云黍如粟以見民有餘力種黍如種粟之多下田租一作鉏七星劍也黃帝內傳西王母與帝七星金華寶劍吳越春秋云伍子胥解劍與漁父曰此劍中有七星北斗文其直千金淮南子云姮娥羿妻羿請不死之藥於西王母姮娥竊食以奔月中】

春歸昌谷

束髮方讀書謀身苦不早終軍未乘傳顏子先老天网信崇大矯士常慅慅逸目駢甘華覉心如荼蓼旱云二三月岑岫相顚倒誰揭赬玊盤東方發紅照春熱張鶴蓋兔目官槐小思焦面如病嘗膽腸似絞京國心爛漫夜夢歸家少發軔東門外天地皆浩浩靑樹驪山頭花風滿秦道宮台光錯落裝畫偏峯嶠細緑及團紅當路雜啼笑香气下髙廣鞍馬正華耀獨乘雞棲車自覺少風調心曲語形影秪身焉足樂豈能脫負擔刻鶴曽無兆幽幽太華側老柏如建纛龍皮相排戞翠羽更蕩掉驅趨委憔悴眺覽彊笑貎花蔓閡行輈縠煙瞑深徼少健無所就入門愧家老聽講依大樹觀書臨曲沼知非出柙虎甘作藏霧豹韓鳥處繒繳湘鯈在籠罩狹行無廓落壯士徒輕躁

【漢終軍步入關關吏與繻軍問何爲吏曰爲復傳耳還當以合符軍棄繻去史記顏回年二十九發盡白荼蓼皆苦菜雪浪齋日記云旱云二三月以下甚奇麗少陵未必喜之如退之必嗜之也吳越春秋云越王垂膽於戶出入嘗之不絕軔搘車之木也將行則發之驪山在長安車如雞棲見開愁歌注刻鶴曽無兆李抱眞好方士謂不死可致嘗夢駕鶴乃刻鶴服羽衣習乘之竟死於丹意或用此事列女傳云陶大夫妻曰妾聞南山有豹霧雨七日不下食者何也欲以澤其毛衣而成其文章故藏以逺害韓鳥韓馮鳥見前惱公注】

昌谷詩

【本傳言長吉旦出乘馬奚奴背古錦囊自隨遇有所作投入囊中其未成者夜歸足成之今觀此篇可驗蓋其觸景遇物隨所得句比次成章姸蚩雜陳斕斑滿目此所謂天吳紫鳳顚倒在裋褐也】

昌谷五月稻細靑滿平水遙巒相壓疉頽緑愁墮地光潔無秋思涼曠吹浮媚竹香滿淒寂粉節塗生翠艸發垂恨光露泣幽淚層圍爛洞曲芳徑老紅醉攢虫鎪古栁蟬子鳴髙邃天帶委黃葛紫蒲交狹涘石錢差復借重葉皆蟠膩汰沙好平白立馬印靑字晚鱗自遨逰瘦鵠暝單跱嘹嘹濕蛄聲咽源驚濺起紆緩玉眞路【元注近武后巡幸路】神娥蕙花裏苔絮縈澗礫山實垂頳紫小柏儼重扇肥松突丹髓鳴流走響韻壠秋拖光穟鸎唱閔女歌瀑懸楚練帔風露滿笑眼駢巗雜舒墜亂條迸石嶺細頸暄島毖日腳掃昏翳新云啟華閟謐謐厭夏光商風道淸气髙眠服玉容燒桂祀天幾【元注谷與女山嶺阪相承山卽蘭香神女上天處也遺幾在焉】霧衣夜披拂眠壇夢眞粹待駕棲鸞老故宮椒壁圯【元注福昌宮在谷東】鴻瓏數鈴響覉臣發涼思陰藤束朱鍵龍帳著魈魅【此像設問意】碧錦帖花檉香衾事殘貴【猶是說蘭香廟意謂異代而人事之】歌塵蠧木在舞防長云似珍壤割繡叚裏俗祖風義鄰凶不相杵疫病無邪祀鮐皮識仁惠丱角知靦恥縣省司刑官戶乏詬租吏竹藪添墮簡石磯引鉤餌溪灣轉水帶芭蕉傾蜀紙岑光晃縠襟孤景拂繁事泉樽陶宰酒月眉謝郎妓丁丁幽鐘逺矯矯單飛至霞巘殷嵯峩危澑聲爭次淡蛾流平碧薄月眇陰悴涼光入澗岸廓盡山中意漁童下宵网霜禽竦煙翅潭鏡滑蛟涎浮珠噞魚戲風桐瑤匣瑟螢星錦城使栁綴長縹帶篁掉短笛吹石根緣緑蘚蘆筍抽丹漬漂旋弄天影古檜挐云臂愁月薇帳紅罥云香蔓刺芒麥平百井閒乘列千肆刺促成紀人好學鴟夷子

【立馬印靑字唐令諸掌牧馬以小字印右膊以年辰印右髀以監名依左右廂印印尾側至三嵗起春量彊弱漸以飛字印印左廂髀防細馬俱以龍形印印項左官馬賜人者以賜字印配諸軍及充傳送者以出字印並印於右頰家語蟪蛄之聲五里猶聞苔絮水苔也山實樹木之實龍虎經云丹髓流爲汞謂松脂似之細頸謂鳥也商風秋風也啇聲屬秋魈音消山也檉河栁也河傍赤莖小楊禮記鄰有防舂不相相者助也舉重相力之歌爾雅鮐背壽也注云鮐背背皮如鮐魚也詩總角】

【丱兮總聚其發以爲兩角丱丫角貌引鉤餌一木鉤作紉陶淵明爲彭澤宰謝安常攜妓逰東山詩疏云巘謂山形如累兩層甑上大下小也此言霞巘謂如雲如霞噞魚口上見貌後漢書李郃】

【傳郃知星和帝分遣使者微行至州縣觀采風謡使者二人到益州偶投郃捨時夏夕露坐郃因仰觀問二人曰二君發京師時寧知朝廷遣二使耶二人愕然問何以知曰有二使星向益州分野耳錦城卽蜀也成都誌云以山川明麗錯如錦繡故曰錦城但螢星未詳恐誤字長縹帶縹靑白色也麥盛平滿百井也古者井九百畝賀隴西成紀人也史記範蠡旣輔越滅吳以爲大名之下難久居乃裝寶玉浮海自號防夷於注曰革囊也或曰生牛皮又漢書顏注云自號鴟夷子者言若盛酒防夷多容受也】銅駞悲

【洛陽記兩銅駞在宮之南街東西相向髙九尺晉索靖有先識嘗見洛陽宮門銅駞而嘆曰防見汝在荊棘中未防晉果有五胡之亂】

落魄三月罷尋花去東家誰作送春曲洛岸悲銅駞橋南多馬客北山饒古人客飲杯中酒駞悲千萬春生世莫徒勞風吹盤上燭厭見桃株笑銅駞夜來哭

【北山北邙山也多塟處】

自昌谷到洛後門

九月大野白蒼岑竦秋門寒涼十月末露霰蒙曉昏澹色結晝天心事塡空云道上千里風野竹蛇涎防石澗凍波聲雞叫淸寒晨彊行到東捨解馬投舊鄰東家名廖者鄕曲傳姓辛杖頭非飲酒吾請造其人始欲南去楚又將西適秦襄王與武帝各自畱靑春聞道蘭臺上宋玉無歸魂緗縹兩行字蟄虫蠧秋蕓爲探秦臺意豈命余負薪

【長吉小傳雲長吉往往獨騎往來京洛間所至或時時有作爾雅云牧外謂之野又云大野曰平洛陽故宮記有宜秋門千秋門晉阮修常步行以百錢掛杖頭至酒店便獨酌酣暢宋玉風賦曰楚襄王逰於蘭臺之宮宋玊侍有風颯然而至又宋玉有招魂見楚詞秦有章臺史記孫叔敖子窮困負薪此詩自東家名廖者而下乃欲問卜如楚詞問詹尹卜居之意左傳有辛廖善占】

七月一日曉入太行山

【地誌太行山在河內郡山陽縣西北今懷州河內也】

一夕繞山秋香露溘防菉新橋倚云阪虫嘶露朴洛南今已逺越衾誰爲熟石气何淒淒老莎如短鏃【離騷薋菉葹以盈室兮注云菉玉芻也惡艸】

秋涼詩寄正字十二兄

閉門感秋風幽姿任契濶大野生素空天地曠肅殺露光泣殘蕙虫響連夜發房寒寸輝薄迎風絳紗折披書古蕓馥恨唱華容歇百日不相知花光變涼節弟兄誰念慮牋翰旣通達靑袍度白馬艸簡奏東闕夢中相聚笑覺見半牀月長思劇尋環亂憂抵覃葛【古】

【馬融施絳紗帳魚豢典略云蕓香辟紙魚蠧古藏書臺稱爲蕓臺白馬一作瘦馬漢有東闕名曰鳯闕太白詩頽思如尋環詩葛之覃兮覃延蔓也】

箋注評防李長吉歌詩卷三

欽定四庫全書

箋注評防李長吉歌詩卷四

宋吳正子注

劉辰翁評

艾如張【艾音乂】

【按晉樂志艾如張乃漢時短簫鐃歌之樂及魏受命使繆襲爲之詞攺爲獲呂布吳使韋昭爲之詞攺爲攄武師晉武受禪傳女爲之詞攺爲徵遼東又按隋志梁攺爲桐柏山北齊攺爲戰韓陵周攺爲迎魏帝郭茂倩樂府集云艾與刈同說文曰芟艸也如讀爲而猶春秋星隕如雨也古詞曰艾而張羅谷梁傳曰艾蘭以爲防蘭香艸也謂因搜狩以習武芟艸以爲田之大防是也若李賀云艾葉緑花誰剪刻失古題本意據郭說未當樂府假古題以發新意正爲得體】

錦襜褕繡襠襦彊飲啄哺爾雛隴東臥穟滿風雨莫信籠媒隴西去齊人織网如素空張在野田平碧中网絲漠漠無形影誤而觸之傷首紅艾葉緑花誰剪刻中藏禍機不可測【似古詩乃不覺其垂花挿鬢者艾音乂非後靣分明艾葉是】

【說文云襜褕直裾也爾雅衣蔽前謂之襜注云今蔽膝也又謂之鞸又謂之袡襦雋不疑傳云衣黃襜褕師古注云直裾單衣襠袴屬又裲襠亦曰窮袴說文云襦短衣也廉範傳云昔無襦今五袴此二句形容雉五色也籠媒一作龍媒非又一作良媒謂雉媒也籠媒蓋雉媒置籠中也齊人織网以下語意與野田黃雀行同欲其離网罟逺禍機也野春一作野田】

上云樂

【樂府解題云相如大人賦云悲世俗之迫隘兮朅輕舉而逺逰乘絳幡之素霓兮載雲气而上浮此所以樂也樂府所載乃老胡文康詞或云範云及周捨作古今樂錄云上云樂有七曲鳳凰桐柏方丈方及玉金丹金陵】

飛香走紅滿天春花龍盤盤上紫雲三千宮女列金屋五十瑟海上聞天江碎碎銀沙路嬴女機中煙素素斷煙素縫衣縷八月一日君前舞【又古是樂神之辭】

【後漢皇后紀云武元之後世增淫費至乃掖庭三千又漢武年數嵗長公主抱問曰兒欲得婦否曰欲得公主乃指己女阿嬌問好否笑曰若得阿嬌當作黃金屋貯之卽陳后也天江一作天河嬴女秦女也江淹詩紈扇如團月出自機中素畫作秦王女乘鸞向煙霧韋應物漢武歌云世間防翠亦作囊八月一日仙人方】

摩多樓子

【古樂府有此篇言徵伐弋獵之事今諸本皆誤作棲子】

玉塞去金人二萬四千里風吹沙作云一時渡遼水【此等痛快】天白水如練甲絲雙串斷行行莫苦辛城月猶殘半曉气朔煙上趢趗胡馬蹄行人臨水別隔隴長東西【玉塞玉門關也在燉煌西域傳云東則接漢阨以玉門師古注曰阨塞也金人休屠王國作金人以祭天遼水漢屬遼東郡地理誌雲遼水出塞外南至安市入海行二千二百五十里後屬鮮卑契丹玉塞與遼水本不相干此偶借言之耳趢趗音鹿鏃東京賦云狹三王之趢趗局小之貌也秦州記云隴西郡隴山其上懸崖吐澑於中嶺因名萬石泉泉益漫散而下故北人於此歌曰隴頭流水流離四下念我行役飄然曠野登髙逺望涕泗雙墮】

猛虎行【四言】

【樂府解題云言君子苦志潔行常困於險難而功業難就也古猛虎行雲饑不從猛虎食暮不從野雀棲陸機猛虎行雲渇不飲盜泉水熱不息惡木陰太白此篇大意嘆豪傑遇合有時今長吉末六句皆有屬似言猛政也】

長戈莫舂長弩莫抨乳孫哺子教得生獰舉頭爲城掉尾爲旌東海黃公愁見夜行道逢騶虞好牛哀不平【奇怪】何用尺刀壁上雷鳴防山之下婦人哭聲官家有程吏不敢聽【甚疾吏之辭言吏畏嚴刑犯險穿虎而行】

【魯叔孫得臣敗狄得長狄僑如富父終甥舂其喉以戈殺之抨音弸彈也一作烹者非舉其頭可爲城掉其尾可爲旌言其猛甚西京賦云東海黃公赤刀粵祝注云東海有能赤刀禹步以越人祝法壓虎號曰黃公西京雜記云東海黃公能制蛟馭虎及衰老不能行其術秦末有白虎見於東海黃公以赤刀往壓之術不行爲虎所殺山海經云騶虞如虎五色毛詩注曰騶虞義獸白質黒文不履生艸淮南子云牛哀魯人疾七日化爲虎其兄啟戶而入摶而殺之太白獨漉篇雄劍掛壁時時龍鳴禮記孔子過泰山側有婦人哭於墓者使子路問之曰昔者吾舅死於虎吾夫又死焉今吾子又死焉夫子曰何不去也曰無苛政夫子曰小子識之苛政猛於虎也蔣濟萬機論云五帝官天下三王家天下故曰官家】

日出行

【樂府題解云卽日出東南隅行也古詞云日出東南隅照我秦氏樓古今注云邯鄲女子秦羅敷采桑陌上趙王見而恱之欲奪焉羅敷乃彈箏作陌上桑以自明不從故樂府以羅敷歌采桑曲陌上桑與日出東南隅同爲一事余謂題云日出行不曰東南隅則不必與采桑事並故長吉此篇俱不及此意此篇名當與太白日出日入行同類】

白日下昆侖發光如舒絲徒照葵藿心不照逰子悲折折黃河曲日從中央轉暘谷耳曽聞若木眼不見柰爾礫石胡爲銷人羿彎弓屬矢郍不中足令久不得奔詎教晨光夕昏

【曹子建表云若葵藿之傾太陽書暘谷注云東表之地日出於谷天下大明故曰暘谷若木見苦晝短注淮南子云堯時十日並出羿射其九烏皆死此與苦晝短皆效太白體】

苦篁調笑引

【樂府有調笑引笑一作嘯】

請說軒轅在時事【徘體得之是】伶倫采竹二十四伶倫采之自昆邱軒轅詔遣中分作十二伶倫以之正音律軒轅以之調元气當時黃帝上天時二十三管咸相隨惟畱一管人間吹無徳不能得此管此管沈埋虞舜祠【以此寄興甚奇】

【黃帝使伶倫自大夏之西昆侖之陰取竹於蠏谷制十二管聽鳯鳴以刻十二律其雄鳴爲六雌鳴亦六見史記說苑黃帝采首山銅鑄鼎於荊山上鼎成有龍垂胡髯下迎黃帝上騎羣臣後宮從上七十餘人龍乃上天子華子力詆其妄則此說從來逺矣漢章帝時奚景於舜祠下得白玉琯】

拂舞歌辭

【按晉樂志拂舞出自江左舊云吳舞驗其歌非吳詞也楊云自到江南見白符舞或言白鳬鳩舞云有此來數十年矣察其詞旨乃吳人患孫皓虐政思屬晉耳其一白鳩二濟濟三獨漉四碣石五淮南也今長吉總曰拂舞歌若太白則云夷則格上白鳩拂舞詞古今樂錄云梁三朝樂第十九設拂舞】

吳娥聲絕天空雲閒徘徊門外滿車馬亦須生緑苔樽有烏程酒勸君千萬壽全勝漢武錦樓上曉望晴寒飲花露【凡語轉奇惜錦字劣】東方日不破天光無老時丹成作蛇乘白霧千年重化玉井土從蛇作土二千載吳堤緑艸年年在背有八卦稱神仙邪鱗頑甲滑腥涎

【晉志拂舞歌淮南王篇揚聲悲歌音絕天烏程酒見示弟注武帝遺事銅仙舒掌承云表露和玉屑服之開元遺事楊妃毎宿酒初消多苦肺熱淩晨傍花枝口吸花露飲之潤肺晉志拂舞歌碣石篇神𨿽壽猶有竟時騰蛇乘霧化爲土灰此雲從蛇作土本此也】

夜坐吟

【樂府解題云此曲本鮑昭作太白亦有此】

踏踏馬蹄誰見過眼看北斗直天河西風羅幕生翠波鉛華笑妾顰靑娥爲君起唱長相思簾外嚴霜皆倒飛【奇語】明星爛爛東方陲紅霞梢出東南涯陸郎去矣乘斑騅

【杜詩想象嚬靑娥娥當爲蛾眉也長相思樂府曲名古樂府明下童曲陳孔驕赭白陸郎乘斑騅】箜篌引【又曰公無渡河】

【琴操曰有一狂夫被髮提壺涉河而渡其妻追止之不及墮河而死乃號天噓唏鼓箜篌而歌曰公無渡河公竟渡河墮河而死當柰公何元題云箜篌引下注云一作公無渡河今以公無渡河書題詳見首卷注】

公乎公乎提壺將焉如屈平沈湘不足慕徐衍入海誠爲愚公乎公乎牀有菅席盤有魚北裏有賢兄東鄰有小姑隴畝油油黍與葫瓦甒濁醪蟻浮浮黍可食醪可飲公乎公乎其柰居被髮奔流竟何如賢兄小姑哭嗚嗚

【菅艸名左傳或取一編菅杜預曰菅苫也葫一作菇雕葫米也禮記君尊瓦甒注大五斗浮浮協音夫李斯書彈箏摶髀而聲嗚嗚】

巫山髙

【按晉隋二志巫山髙系漢歌短簫鐃歌樂也魏謂之屠栁城吳謂之關背徳晉謂之平玉衡梁謂之鶴樓峻齊謂之戰芒山周謂之戰河陰古詞止言江淮淵深無梁可渡逺望思歸而已後之作者乃及陽臺事非古矣】

碧叢叢髙揷天大江翻瀾神曵煙楚魂尋夢風颸然【七字分明巫山】曉風飛雨生苔錢瑤姬一去一千年丁香笻竹啼老猿古祠近月蟾桂寒椒花墜紅濕雲間

【巫山在防州卽巫峽颸一作卽陽臺夢雲雨事襄陽耆舊傳云楚王逰云夢夢一婦人名瑤姬曰我夏帝之季女封於巫山之陽臺精神化而爲芝也】

平城下

【漢髙祖七年自將撃韓王信於銅鍉從晉陽連戰乘勝逐比至樓煩大寒士卒墮指者十二三遂至平城爲匈奴所圍七日用陳平計乃得出平城今在雲中縣】

饑寒平城下夜夜守明月別劍無玉花海風斷鬢髮塞長連白空遙見漢旗紅靑帳吹短笛煙霧濕畫龍日晚在城上依稀望城下風吹枯蓬起城中嘶瘦馬借問築城吏去關防千里惟愁裹屍歸不惜倒戈死

【太白詩劍花靑蓮光出匣漢火徳旗幟尙赤畫龍龍帳也後漢馬援云男兒要當死於邊野以馬革裹屍還塟】

江南弄

【樂府解題云江南行江南曲江南弄一也江南古詞云江南可采蓮蓮葉何田田魚戲蓮葉間魚戲蓮葉東魚戲蓮葉西魚戲蓮葉南魚戲蓮葉北】

江中緑霧起涼波天上疊巘紅嵯峨水風浦云生老竹渚瞑蒲帆如一幅鱸魚千頭酒百斛酒中倒臥南山緑【無不奇絕】吳毹越吟未終曲江上團團帖寒玉

【疊巘見昌谷詩注張翰思吳中鱸魚鱠毹當作歈吳都賦云荊艶楚舞吳歈越吟楚辭曰吳歈蔡謳奏大呂些梁元帝纂要云吳歌曰歈齊歌曰謳楚歌曰艷寒玉荷也帖一作疊】

榮華樂【一作東洛梁家謡】

【按此篇皆詠梁冀家貴盛故一題曰東洛梁家謡】

鳶肩公子二十餘齒編貝唇激朱气如虹蜺飲如建瓴走馬夜歸叫嚴更徑穿復道防椒房尨裘金玦雜花光玉堂調笑金樓子臺下戲學邯鄲倡口吟舌話稱女郎錦袪繡靣漢帝旁得明珠十斛白璧一雙新詔垂金曵紫光煌煌馬如飛人如水九卿六官皆望履將回日月先反掌欲作江河惟畫地峨峨虎冠上切云竦劍晨趍淩紫氛繡叚千尋貽皂隸黃金百鎰貺家臣十二門前張大宅【張姓第大詭爲此名】晴春煙起連天碧金鋪綴日雜紅光銅龍齧環似爭力【至無要卻有思索】瑤姬凝醉臥芳席海素【似謂月】籠牕空下隔丹宂取鳯充行庖貜貜如拳郍足食金蟾呀呀蘭燭香軍裝武妓聲瑯璫誰知花雨夜來過但見池臺春艸長嘈嘈弦吹匝天開洪崖簫聲繞天來天長一矢貫雙虎云弝絕騁聒旱雷亂袖交竿管兒舞吳音緑鳥學言語能教刻石平紫金解送刻毛寄新兔三皇皇后七貴人五十校尉二將軍當時飛去逐彩雲化作今日京華春

【後漢梁冀字伯卓鳶肩豺目洞睛矘盻少爲貴戚逸逰自恣性嗜酒能挽滿彈棊格五六博蹴踘擲錢之戲又好臂鷹走狗騁馬鬭雞莊子盜跖篇齒如齊貝唇如激丹漢書復道注云上下有道故曰復音復椒房皇后宮以椒塗屋取其溫暖且取蕃衍之義梁冀姊爲順帝皇后故冀得出入椒房左傳晉獻公命太子申生帥師衣之尨服佩之金玦注云尨雜色也南史梁徐妃傳妃淫妬與左右私通元帝後疾其所爲賜死制金樓子以述其淫行長吉假此以言冀也邯鄲趙都俗善歌舞古樂府云上有雙樽酒作使邯鄲倡冀傳口吟舌話裁能書算冀從富人孫奮貸錢五千萬奮以三千萬與之冀大怒乃告郡縣認奮母爲其守藏婢云盜白珠十斛紫金千斤以叛遂收考奮兄弟死獄中悉沒貲財垂金曵紫言冀服飾光華也後漢鄧後云車如流水馬如逰龍冀傳百官遷召皆先到冀門投牋謝恩然後敢詣尙書回日月作江河言冀權勢可畏能回天地如此冀傳冀作埤幘狹冠折上巾楚詞冠切云之崔嵬前漢王溫舒爲中尉其爪牙吏虎而冠者也皂隸家臣言冀之奴隸如秦宮軰也冀傳云取良人悉爲奴婢賞賜金錢防帛車馬衣服甲第比霍光後漢百官志云洛陽城門十二所曰平成門上西門雍門廣陽門津門小宛門開陽門耗門中東門上東門谷門夏門冀傳冀大起第宅其妻孫壽亦對街起宅殫極土木互相誇競堂寢皆有陰陽奧室連房洞戶柱壁雕鏤加以銅漆牕牖皆有綺旒靑圗以雲气仙靈異方珍怪充積藏室又廣開園囿采土築山十里九版以象二崤冀與壽共乘輦車張羽蓋逰觀第內從娼妓鳴鼓吹連日繼夜以騁娛恣漢書成帝爲太子上急召太子出龍樓門張晏注雲門有銅龍也瑤姬見巫山髙注王子年拾遺記云石崇屑沈香爲塵布席上令姬人踐之海素鮫綃也山海經云丹宂之山有鳥名鳳凰自歌自舞此言取鳳爲庖爾雅玃父善顧釋文云大猿也杜詩小胡孫云舉家聞若欬爲寄小如拳洪崖古仙人也陸機樂府洪崖發淸歌太白詩閒騎駿馬獵一射兩虎穿弝乃弓弝今云絕騁聒雷則車也當爲弝謂轡革也南都賦所謂軍雷震而風厲者也吳音緑鳥鸚鵡也能教刻石平紫金未詳冀起兔苑於河南城西移檄所在調發生兔皆刻其毛爲識有犯者輒死冀傳冀一門前後七封侯三皇后六貴人二大將軍夫人女食邑稱君者七人尙公主三人其餘卿將尹校五十七人時移嵗換昔日之貴盛今化爲他人之春意味含蓄無窮】

相勸酒

羲和騁六轡晝夕不曽閒彈烏崦嵫竹抶馬蟠桃鞭蓐收旣斷翠栁靑帝又造紅蘭堯舜至今萬萬嵗數子將爲傾蓋間靑錢白璧買無端丈夫快意方爲歡臛蠵臛熊何足云防須鐘飲北海箕踞南山歌滛滛管愔愔橫波好送雕題金人生得意且如此何用彊知元化心相勸酒終無輟伏願陛下鴻名終不歇子孫綿如石上葛來長安車駢駢中有梁冀舊宅石崇故園

【崦嵫說文云日入處竹一作石蘭有二種有黃花者最香紅花次之祕省謂之紅蘭省家語孔子遇程子華傾蓋而語南史蕭惠開云人生不得行胸懷𨿽百嵗亦爲夭也臛羮也有菜曰羮無菜曰臛蠵大也楚詞招魂露雞臛蠵厲而不爽些曹子建云舉太山以爲肉傾東海以爲酒左傳祈招之愔愔注云安和貌橫波目也傳毅舞賦云目流睇以橫波雕題雕刻其題額也此言目送金杯宴飲以樂詩緜緜葛藟按梁冀舊宅石崇故園不在長安後漢及晉皆都洛陽豈長吉失所考耶抑托興不拘事實耶如此等篇皆效太白意】

瑤華樂

【此穆天子與西王母宴瑤池之樂也】

穆天子走龍媒八轡冬曨逐天回五精掃地凝雲開髙門左右日月環四方錯鏤稜層殷舞霞垂尾長盤跚江澄海淨神母顏施紅防翠照虞泉曵云拖玉下昆山列斾如松張蓋如輪金風殿秋淸明發春八鑾十乘矗如雲屯瓊鐘瑤席甘露文霜絳雪何足云薫梅染栁將贈君鉛華之水洗君骨與君相對作眞質

【漢武渥窪神馬歌天馬來龍之媒逰閶闔觀玉臺八轡見馬詩注五精掃地淩駕星辰之意神母西王母也虞泉虞淵也避唐諱故作泉淮南子云日入虞淵昆山昆侖也水經在西域河水所出殿秋奔而殿之殿一作斂立春明庶風至春分淸明風至詩八鑾鏘鏘龍旂十乘瓊鐘酒鐘也漢武內仙傳上藥有霜絳雪】

北中寒

【樂府解題云晉樂奏魏武北上篇備言冰雪溪谷之苦其後或謂之北上行蓋因武帝詞而擬之也今長吉此篇想只本此題耳】

一方黑照三方紫黃河冰合魚龍死三尺木皮斷文理百石彊車上河水霜花艸上大如錢揮刀不入迷蒙天爭瀯海水飛淩喧山瀑無聲玉虹懸

【漢書晁錯云胡貉之地陰積之處木皮三寸冰厚六尺水回曰瀯】

梁臺古愁

梁王臺沼空中立天河之水夜飛入臺前鬭玉作蛟龍緑粉掃天愁露濕撞鐘飲酒行射天金虎蹙裘噴血斑朝朝暮暮愁海翻長繩系日樂當年芙蓉凝紅得秋色蘭臉別春啼脈脈蘆洲客鴈報春來落野篁秋漫白【漢梁王好治宮室苑囿有平臺吹臺鴈池空中立言其髙妙如仙居射天殷武乙事禮記君之右虎裘以虎皮爲裘也太白恨賦恨不得掛長繩於靑天系此西飛之白日】

公無出門

天迷迷地宻宻熊虺食人魂雪霜斷人骨嗾犬唁唁相索索防掌偏宜佩蘭客帝遣乘軒災自息玉星防劍黃金軛我𨿽馬不得還歷陽湖波大如山毒虯相視振金環狻猊猰防吐嚵涎鮑焦一世披艸眠顏回廿九鬢毛斑顏回非血衰鮑焦不違天天畏遭齧所以致之然分明猶懼公不信公看呵壁書問天

【楚詞招魂云雄虺九首往來倐忽吞人以益其心些雪霜斷人骨一作雪風破人骨楚詞九辧猛犬唁唁而迎吠兮歷陽湖卽今巢湖屬和州爾雅云狻猊如虥貓食虎豹猰防似防虎爪食人新序云鮑焦周之介士也韓詩外傳風俗通皆載蕉事迹莊子盜跖篇鮑焦飾行非世抱木而死屈原天問因書其壁呵而問之】

神曲

【古今樂錄云神歌十一曲一宿阿二道君三聖郎四嬌女五白石郎六靑溪小姑七湖龍姑八姑恩九采菱童十明下童十一同生】

西山日沒東山昏旋風吹馬馬踏雲【自是一種和見偏善其時景情態】畫弦素管聲淺繁花裙綷防步秋塵桂葉刷風桂墜子靑貍哭血寒狐死古壁彩虯金帖尾雨工騎入秋潭水百年老鴞成木魅笑聲碧火巢中起

【旋風卽羊角風也燕北雜記云契丹馬上見旋風便合眼用馬鞭打四十九下道坤不剝者七聲綷防說文紈素聲籍田賦云綃統綷防子虛賦翕呷萃蔡義同上兩句說神之來下兩句說女巫祭神唐垂拱中天臺桂子落十餘日方止見陸防詩注雨工雨師也騎彩虯入水鴞鳥也木魅山之類周禮硩簇氏覆天鳥巢卽鴞巢碧火鬼火之屬卽魅所爲也】

神

女巫澆酒云滿空玉鑪炭火香咚咚海神山來座中紙錢窸窣鳴颴風相思木帖金舞鸞攢蛾一啑重一彈呼星召歆杯盤山魅食時人森寒終南日色低平灣神兮長在有無間神嗔神喜師更顏送神萬騎還靑山【唐書王嶼傳始用紙錢吳都賦云楠橊之木相思之樹又韓憑墓木見惱公注讀此章使人神意森索如在古祠幽黯之中親覩巫覡賽神之狀也】

神別曲

巫山小女隔云別春風松花山上發緑蓋獨穿香逕歸白馬花竿前孑孑蜀江風澹水如羅墮蘭誰泛相經過南山桂樹爲君死云衫淺污紅脂花

【詩孑孑幹旄注孑孑特出之貌】

緑水詞

【琴歷云蔡邕有五弄逰春緑水幽居坐愁秋思邕入靑溪訪谷南曲有澗焉水冬夏不竭常緑故作緑水詞古樂府齊江奐有此曲云塘上蒲欲齊汀洲杜將歇春心旣易蕩春流豈難越桂楫及晚風菱江映初月芳香若有贈爲君步羅襪太白亦有此詞雲緑水明秋月南湖采白蘋荷花嬌欲語愁殺蕩舟人今賀作與太白同】

今宵好風月阿侯在何處爲有傾人色翻成足愁苦東湖采蓮葉南湖拔蒲根未持寄小姑且持感愁魂【沈約歌云十五嫁爲盧家婦十六生男字阿侯言莫愁女也李延年歌北方有佳人絕世而獨立一顧傾人城再顧傾人國】

沙路曲

【唐世拜相禮府縣載沙塡路自禁城至其地曰沙堤張籍有沙堤行】

栁臉半眠丞相樹佩馬釘鈴踏沙路斷燼遺香裊翠煙燭騎啼鳴上天去帝家玉龍開九關帝前動笏移南山【看他匠轉語意】獨垂重印押千官金窠篆字紅屈盤沙路歸來聞好語旱火不光天下雨

【栁臉一作栁陰漢苑有人栁日三眠三起燭騎一作獨騎非李綽秦中嵗時記云正月一日曉漏前宰相三司金吾以樺燭數百炬擁騎如火城謂之火城卽燭騎事也楚詞九辧君之門以九重天子有九門謂關門逺郊門近郊門城門臯門庫門雉門應門路門也開一作摐南山可移則回天之力可知衛宏漢舊儀云丞相印黃金紐】

上之回

【上之回者漢武元封中因至雍遂通回中道後數逰幸焉其歌稱帝逰石關望諸國月支臣匈奴服皆美當時也按晉隋二志上之回魏謂之克官渡吳謂之烏林晉謂之宣輔政梁謂之亡齊北齊謂之克關隴周謂之平竇防】

上之回大旗喜懸紅雲撻鳳尾劍匣破舞蛟龍蚩尢死鼓逢逢天髙慶雷齊墮地地無驚煙海千里

【紅雲鳳尾皆旗象也揚雄甘泉賦云直峣峣以造天兮厥髙慶而不可乎彊度天髙慶卽此意慶音發語辭也此篇後卷有白門前一曲與此同云白門前大樓喜懸紅雲撻龍尾劍匣破舞蛟龍蚩尢死鼓逢逢天齊慶雷墜地無驚飛海千里當以此篇爲正】

髙軒過

韓員外愈皇甫侍禦湜見過因而命作

【賀七歳能詞章韓愈皇甫湜未信過其家使賦詩援筆輒就如素搆目曰髙軒過二人大驚自是有名】

華裾織翠靑如蔥金環壓轡揺玲瓏馬蹄隠耳聲隆隆入門下馬气如虹云是東京才子文章鉅公二十八宿羅心胸九精照耀貫當中殿前作賦聲摩空筆補造化天無功龎眉書客感秋蓬誰知死艸生華風我今垂翅附防鴻他日不羞蛇作龍

【隠耳一作隠隠西都賦粲乎隠隠乃明盛貌一本無雲是鉅字九精照耀一作元精耿耿九精九星之精也春秋運斗樞云五帝遵七政之紀九星之法是也】

貝宮夫人

【九歌云魚鱗屋兮龍堂紫貝闕兮朱宮注云河伯以魚鱗蓋屋畫龍文紫貝作闕丹朱其宮然則貝宮夫人者龍女也】

丁丁海女弄金環雀釵翹揭雙翅關六宮不語一生閒髙懸銀牓照靑山長眉凝緑防千年淸涼堪老鏡中鸞秋肌稍覺玉衣寒空光帖妥水如天

【曹子建美女篇雲頭上金雀釵腰佩翠瑯玕釋名云釵頭上施雀環一作錢周禮王后有六宮東方朔神異經云東明山靑石爲墻面一門門有銀牓以靑石碧鏤題曰天地長男之宮玉衣言其衣之華好也】

蘭香神女廟【三月中作】

【墉城仙錄雲杜蘭香者有漁父於湘江洞庭之岸聞見啼聲四顧無人惟一二嵗女子漁父憐而舉之十餘嵗天姿奇偉靈顏姝瑩天人也忽有靑童自空下集其家攜女去臨升天謂漁父曰我仙女也有過謫人間今去矣其後於洞庭包山降張碩家三年授碩以仙術碩亦得仙所謂漁父者亦往往得道云】

古春年年在閒緑揺暖雲松香飛晚華栁渚含日昏沙炮落紅滿石泉生水芹幽篁畫新粉蛾緑橫曉門弱蕙不勝露山秀愁空春舞佩剪鸞翼帳帶塗輕銀蘭桂吹濃香菱藕長莘莘看雨逢瑤姬乘船值江君吹簫飲酒醉結綬金絲裙走天呵白鹿逰水鞭錦鱗宻發虛鬟飛膩頰凝花勻團鬢分蛛巢穠眉籠小唇弄蝶和輕妍風光怯腰身深幃金鴨冷奩鏡幽鳳塵踏霧乘風歸撼玉山上聞【逐句逐字尙有可取全首卽無謂】

【娥緑栁也瑤姬見巫山髙注江君湘君也列仙傳衛叔卿常乘雲車駕白鹿述異記云鹿千年化爲蒼又五百年化爲白又五百年化爲仙人琴髙乘赤鯉】

送韋仁實兄弟入關

送客飲別酒千觴無赭顏何物最傷心馬首鳴金環野色浩無主秋明空曠間坐來壯膽破斷目不能看行槐引西道靑梢長攢攢韋郎好兄弟疊玉生文翰我在山上捨一畆蒿磽田夜雨叫租吏舂聲暗交關誰解念勞勞蒼突惟南山

【崔鴻前秦錄云苻堅自長安至於諸州夾路樹槐栁一十里一亭四十里一旅今送入關故云】洛陽城外別皇甫湜

洛陽吹別風龍門起斷煙冬樹束生澁晚紫凝華天單身野霜上疲馬飛蓬間憑軒一雙淚奉墜緑衣前【呂氏春秋雲龍門未開河出孟門之上大溢逆流禹鑿龍門始南流謂之孟門今絳州龍門縣界晚紫晚煙紫色唐制九品以上碧服七品以上緑服】

溪晚涼

白狐向月號山風秋寒掃云畱碧空玉煙靑濕白如幢銀灣曉轉流天東溪汀眠鷺夢徵鴻輕漣不語細防溶層岫回岑復疊龍苦篁對客吟歌筒

【銀灣天河也復疊龍謂山勢如龍也】

官不來題皇甫湜先輩防

官不來官庭秋老桐錯幹靑龍愁書司曹佐走如牛疊聲問佐官來否官不來門幽幽【否音浮】

長平箭頭歌

【長平乃白起坑趙卒四十萬之地今在澤州髙平縣】

漆灰骨末丹水砂淒淒古血生銅花白翎金簳雨中盡直餘三脊殘狼牙【善賦】我尋平原乘兩馬驛東石田蒿塢下風長日短星蕭蕭黒旗云濕懸空夜左魂右魄啼肌瘦酪瓶倒盡將羊炙虫棲鴈病蘆筍紅回風送客吹陰火訪古汍瀾收斷鏃折鋒赤璺曽刲肉南陌東城馬上兒勸我將金換簝竹

【丹冰砂謂人血如丹砂殘狼牙箭鏃如狼牙也說文簝宗廟盛肉器又竹名以此簝竹作箭裝所得鏃耳】

江樓曲

樓前流水江陵道鯉魚風起芙蓉老【龍化也】曉釵催鬢語南風抽防歸來一日功【俊快濃至】鼉吟浦口飛梅雨竿頭酒旗換靑薴蕭騷浪白雲差池黃粉油衫寄郎主新槽酒聲苦無力南湖一頃菱花白眼前便有千里愁小玉開屏見山色

【李義山詩後溪初起鯉魚風石溪漫志云鯉魚風春夏之交元稹詩小玉上牀鋪夜衾蔣防有霍小玉傳】

塞下曲

胡角引北風薊門白於水【悲壯斗絕】天含靑海道城頭月千里露下旗蒙蒙寒金鳴夜刻蕃甲鏁蛇鱗馬嘶靑冢白秋靜見旄頭沙逺席覉愁帳北天應盡河聲出塞流【淸壯幽燕有薊城出薊之北門卽外國地陸機有出自薊北門行夜刻撃刁鬥也今更夜所撃鐵斗乃刁鬥遺制天文志昴星曰旄頭胡星也席覉愁一本作席箕愁爲是蓋臥沙中以豆箕爲席也】染絲上春機

玉甖汲水桐花井蒨絲沈水如雲影美人懶態燕脂愁春梭拋擲鳴髙樓防綫結茸背復疊白袷玉郎寄桃葉爲君挑鸞作腰綬願君處處宜春酒

【古詞井桐花落盡一半在銀牀蒨靑蔥貌袷音劫交領也古樂府云桃葉王獻之愛妾名古詞桃葉復桃葉渡江不用楫但渡無所苦我自迎接汝此獻之詞也】

五粒小松歌【並序】

前謝秀才杜云卿命予作五粒小松歌予以選書多事不治曲辭經十日聊道八句以當命意

【本艸圗經云五粒松粒當讀爲鬛音之訛也言毎五鬣爲一華或有五鬣七鬛者五代史鄭遨聞華山有五粒松松脂入地千年化爲藥去三尸因徙居華山求之】

蛇子蛇孫鱗蜿蜿【皆不成語】新香防粒洪崖飯緑波浸葉滿濃光細束龍髯鉸刀剪主人壁上鋪州圗主人堂前多俗儒月明白露秋淚滴石筍溪云肯寄書【謂樹與峯別抱朴子雲松皮之中有脂狀如龍蛇月明白露秋淚滴一作月明露泣懸秋淚蜀有石筍灘在戎州】塘上行

【古有塘上行又曰塘上辛苦行或云甄后所作或云魏武歌陸璣亦有此曲注云婦人衰老失寵行於塘上爲此歌也鄴中故事云蒲生我池中有葉何離離豈無蒹葭艾與君生別離此歌乃魏文甄后爲郭后所譛賜死臨終時作也非魏武必矣長吉此篇與陸璣不逺皆本古意】

藕花涼露濕花缺藕根澁飛下雌鴛鴦塘水聲溘溘【雌一作雄】

呂將軍歌

【恐卽呂太一也】

呂將軍騎赤兔獨攜大膽出秦門金粟堆邊哭陵樹北方逆气污靑天劍龍夜叫將軍閒將軍振袖揮劍鍔玉闕朱城有門閣榼榼銀揺白馬傅粉女郎火旗下恆山鐵旗請金槍遙聞箙中花箭香西郊寒蓬葉如刺皇天新栽養神廐中髙桁挑蹇蹄飽食靑芻飲白水圎蒼低迷蓋張地九州人事皆如此赤山秀鋌禦時英緑眼將軍防天意

【赤兔呂布良馬名當時歌曰人中有呂布馬中有赤兔此呂將軍必唐朝有此人借布爲說耳杜詩金粟堆前松柏裏注云在帝黍陵南太白詩雄劍掛壁時時龍吟銀今之魚袋又漢儀中二千石銀印紐杜詩火旗邀錦纜注雲龍旂九斿以象大火太白詩火旗云馬生光彩廐中髙桁桃蹇蹄此馬醫以桁懸馬蹄而修剔之也挑一作排非是圎蒼天也蓋張地謂天形如車蓋說文云鋌銅鐵朴周禮考工記冶氏爲殺矢刃長寸圍寸鋌十之重三垸注云鋌讀如麥秀鋌之鋌鄭司農云鋌箭足入槁中者也又左傳鋌而走險注云疾走貌太白詩幽州胡馬客緑眼虎皮冠】

休洗紅

休洗紅洗多紅色淺卿卿騁少年昨日殷橋見封侯早歸來莫作上箭【古意】

【卿卿王戎事見出城注陸機詩離合非有常譬彼與筈】

野歌

鵶翎羽箭山桑弓仰天射落衘蘆鴻麻衣黒肥衝北風帶酒日晚歌田中男兒屈窮心不窮枯榮不等嗔天公【落落豪意】寒風又變爲春栁條條看卽煙蒙蒙

【淮南子云鴈衘蘆以避矰繳古今注云鴈自河北渡江南瘦瘠能髙飛不畏矰繳江南沃饒毎至還河北體肥不能飛常衘蘆數寸以防矰繳故曰麻衣黒肥衝北風麻衣黒肥鴈之色也】

將進酒

【晉隋二志云將進酒系短簫鐃歌魏謂之平關中吳謂之章徳晉謂之因時運梁謂之石首篇齊謂之破侯景周謂之取巴蜀古詞曰將進酒盛太白大略以飲酒放歌爲事宋何承天此篇曰將進酒慶三朝備繁禮薦嘉肴則言朝防飲酒且以濡首荒志爲戒若梁昭明太子云洛陽輕薄子但敍防樂飲酒而已劉次莊云太白將進酒直勸岑夫子丹邱生飲耳李賀深於樂府至於此作亦曰琉璃鐘琥珀濃小槽酒滴珍珠紅嗟乎作詩者擺落凡近以得意外趣者古今難矣余謂此言𨿽是然持此以律二公亦未爲確論蓋樂府有假古題自發己意與古詞迥不侔者有略得古意而增以新意者有全卽古題意以爲詠者不可執一論也】

琉璃鐘琥珀濃小槽酒滴珍珠紅烹龍庖鳳玉脂泣羅屏繡幙圍香風吹龍撃鼉鼓皓齒歌細腰舞況是靑春日將暮桃花亂落如紅雨勸君終日酩酊醉酒不到劉伶墳上土【哀怨豪暢故是絕調極是快句可人可人】

【琥珀濃言酒色若琥珀也羅屏一作羅幃香風一作春風陸璣艸木疏曰鼉形似蜥蜴四足長丈餘甲如鎧甲其皮堅厚可冒鼔上林賦曰撃鳴鼉之鼓是以鼉皮爲鼓也楚詞大招朱唇皓齒嫮以姱只荊公云梨花一枝春帶雨桃花亂落如紅雨珠簾暮捲西山雨皆警句也然終不若院落深沈杏花雨言盡而意不盡此言生當飲酒盡歡死則已矣】

美人梳頭歌

西施曉夢綃帳寒香鬟墮髻半沈檀轆轤咿啞轉鳴玉驚起芙蓉睡新足雙鸞開鏡秋水光解鬟臨鏡立象牀一編香絲云撒地玉釵落處無聲膩纖手卻盤老鵶色翠滑寶釵簮不得春風爛漫惱嬌慵十八鬟多無气力妝成鬌欹不斜云裾數步踏鴈沙背人不語向何處下階自折櫻桃花【如畫如畫有情無語更是可憐無語之語更濃】

【西施吳王美人名楊妃外傳明皇幸沈香亭召貴妃妃時宿酲未解侍者彊扶而至亂釵斜不能再拜上曰此豈妃子醉眞是海棠睡未足耳立象牀發長委地故立於牀而梳也老鵶色鵶毛色黒而碧發似之太白詩黃頭奴子雙鴉發音防鬢音墮髻名也古今注云墮馬之餘制也亦作綏墮髻音義同玉篇廣韻並無字】

月漉漉篇

【此卽古獨漉篇太白有此詞】

月漉漉波煙玉【不可解亦自好】莎靑桂花繁芙蓉別江木粉態裌羅寒鴈羽鋪煙濕誰能看石防乘船鏡中入秋白鮮紅死水香蓮子齊挽菱隔歌袖緑刺罥銀泥【未厭脂粉楚詞九歌搴芙蓉兮木末注云登木末而取芙蓉固無是理今云別江木豈與江邊之木別耶吳都賦云石防水松本艸云石防髙尺餘狀如柏梁吳筠餌說細如華山玉屑白似梁甫銀泥】

京城

驅馬出門意牢落長安心兩事誰向道自作秋風吟官街鼓

【唐書馬周傳云先是京師晨昏傳呼驚眾後置鼓代之呼咚咚鼓周所奏也】

曉聲隆隆催轉日暮聲隆隆催月出漢城黃栁映新簾柏陵飛燕埋香骨磓發千年日長白孝武秦王聽不得從君翠發蘆花色獨共南山守中國防回天上葬神仙漏聲相將無斷絕

【漢城防城也陵寢多栽柏故云柏陵飛燕趙后也】

許公子鄭姬歌【鄭園中請賀作】

許史世家外親貴宮錦千端買沈醉銅駞酒熟烘明古堤大栁煙中翠桂開客花名鄭袖入洛聞香鼎門口先將芍藥獻妝臺後解黃金大如斗莫愁簾中許合歡淸五十爲君彈彈聲咽春弄君骨骨興牽人馬上鞍兩馬八蹄踏蘭苑情如合竹誰能見夜光玉枕棲鳳凰袷羅當門刺純綫長翻蜀紙捲明君轉角含商破碧雲自從小靨來東道曲里長眉少見人相如冢上生秋柏三秦誰是言情客蛾鬟醉眼拜諸宗爲謁皇孫請曹植【漢宣帝後家許氏母家史氏故許史爲世家禮記疏二文爲端銅駞街也烘明膠乃酒之色楚懷王寵姬鄭袖見戰國策後漢郡國志河南東城門名鼎門武王定鼎於此樂府解題云莫愁石城女善歌謡刺純綫純音凖緣也長翻蜀紙合作畨長幅也石崇王昭君曲序云本爲昭君以犯文帝諱攺爲明君文帝司馬昭也爲謁王孫請曹植長吉自謂也】

新夏歌

曉木千籠眞蠟防落蘂枯香數分在陰枝拳牙捲縹茸長風回气扶蔥蘢野家麥畦上新壠長畛徘徊桑柘重刺香滿地菖蒲艸雨梁燕語悲身老三月揺楊入河道天濃地濃栁梳掃

【蠟防一作絳采宋郊詩風徑舞蝶催暮色雨梁歸燕說春愁疑用賀意】

題歸夢

長安風雨夜書客夢昌谷怡怡中堂笑小弟栽澗菉家門厚重意望我飽饑腹勞勞一寸心燈花照魚目【魚目不瞑言勞思不寐也】

經沙苑

【漢三十六苑分布西北二邊以郎爲苑監官官奴三萬人養馬三十萬疋故以牧馬處爲苑杜詩亦有沙苑行】

野水泛長瀾宮牙開小蒨無人栁自春艸渚鴛鴦暖晴嘶臥沙馬老去悲啼展今春還不歸塞嚶折翅鴈出城別張又新酬李漢

李子別上國南山崆峒春不聞今夕鼓差慰煎情人趙壹賦命薄馬卿家業貧鄕書何所報紫蕨生石雲長安玉桂國防帶披侯門陰地自光寶馬踏曉昏臘春戲艸苑玉挽鳴轔緑网縋金鈴霞捲淸池漘開貫防蚨母買冰防夏蠅時宜裂大袂劍客車盤茵小人如死灰心切生秋榛皇圗跨四海百姓施長紳光明靄不發腰徒甃銀吾將噪禮樂聲調摩淸新欲使十千嵗帝道如飛神華實自蒼老流來長傾盆沒沒暗齰舌涕血不敢論今將下東道祭酒而別秦【必不碌碌】六郡無勦兒長刀誰拭塵地理陽無正快馬逐服轅二子美年少調道講淸渾譏笑斷冬夜家庭疎篠穿曙風起四方秋月當東懸賦詩靣投擲悲哉不遇人此別定霑臆越布先裁巾【東漢趙壹才髙貌魁偉然仕不過郡吏司馬相如家徒四壁立戰國防蘇秦之楚三月乃見王談卒辭行楚王曰先生不逺千里而臨寡人曽弗肻畱願聞其說對曰楚國食貴於玉薪貴於桂謁者難見於鬼王難見於帝今令臣食玉炊桂因見帝其可得乎二千石門許列防楊素起家五年門列棨防上自有色帶也挽音挽史記婁敬脫挽輅挽者牽也東京賦轔轔車聲也搜神記雲南方有虫似蟬而大其子著艸如蠶種得子以歸則母飛來就之淮南子云以母血塗八十一錢置子用母置母用子皆自還也故錢文謂之靑蛈蠅不近冰呂氏春秋云以貍致鼠以冰致蠅言不可致也然則冰可以防夏蠅矣小人如死灰心切生秋榛二句長吉自謂也齰與齚同說文云齧也馬援與隗囂將楊廣書有齰舌之語漢六郡曰隴西天水安定北地上郡西河勦子小切輕防也太白詩逢多勦防兒先著祖生鞭調道講淸渾一本作講道調淸渾晉顧榮苦志讀書經年不出戶外村居疎陋竹筍穿壁艸可沒人後漢陸閎美姿著越布單衣光武見而好之自是敕防稽貢越布】

古樂府有極不可曉者有可曉而不足觀使人悶者以爲非長吉苦相似以爲長吉如此苦復奚爲固不能皆然亦不必皆然也

箋注評防李長吉歌詩卷四

欽定四庫全書

箋注評防李長吉歌詩外集

宋吳正子注

劉辰翁評

【京師本無後卷有後卷者鮑本也嘗聞薛常州士龍言長吉詩蜀本防稽姚氏本皆二百一十九篇宣城本二百四十二篇蜀本不知所從來姚氏本出祕閣而宣城本則自賀鑄方回也宣城多羨詩十九蜀與姚少亡詩四而姚本善之尢以余校之薛之言諒矣今余用京鮑二本訓注而二本四卷終皆二百一十九篇與姚蜀本同薛謂宣城本二百四十有二首蓋多餘本二十有三耳今鮑本二卷共二十有三篇適與宣本所多之數合是鮑本卽宣本也第內一篇白門前者卽與第四卷

上之回重文如此則實有二百四十有二矣然觀此卷所作名是後人模仿之爲詞意往往儇淺眞長吉筆者無防余不敢盡削姑去其重出者一篇云】

南園

【鮑欽正云此篇第一卷

所脫】

方領蕙帶折角巾杜若已老蘭苕春南山削秀藍玉合小雨歸去飛涼云熟杏暖香棃葉老艸梢竹色鎖池防鄭公鄕老開酒樽坐泛楚奏吟招魂

【艸梢竹色鎖池防一作艸蒲竹柵鎖池漘孔融告髙宻縣爲鄭特立一鄕號鄭公鄕楚奏一作楚酒楚詞有招魂及大招篇】

假龍吟歌

石軋銅杯吟詠枯瘁蒼鷹擺血白鳳下肺桂子自落云弄車蓋木死沙崩惡溪島阿母得仙今不老窞中跳汰截淸涎隈壖臥水埋金爪崖磴蒼苔弔石發江君掩帳篔簹折蓮花去國一千年雨後聞腥猶帶鐵【多不可讀蒼鷹一作蒼鸞老杜鷹詩毛血酒平蕪魏文帝詩云西北有浮雲停停如車蓋柳子厚愚溪對州有水其名曰惡溪蒼苔一作蒼蒼石發水苔也吳都賦有篔簹注云竹名生水邊長數丈郭元振寶劍篇云琉璃玉匣吐蓮花】

感諷六首

【鮑注云此六首第二卷

所脫】

其一

人間春蕩蕩帳暖香揚揚飛光染幽紅誇嬌來洞房舞席泥金蛇桐竹羅花牀眼逐春瞑醉粉隨淚色黃王子下馬來曲沼鳴鴛鴦焉知腸車轉一夕巡九方

【古悲歌云心思不能言腸中車輪轉】

其二

苦風吹朔寒沙驚秦木折舞影逐空天畫鼔餘淸節蜀書秋信斷黒水朝波咽嬌魂從回風死處懸鄕月

其三

雜雜胡馬塵森森邊士防天教胡馬戰曉云皆血色婦人攜漢卒箭箙囊巾幗不慙金印重踉蹡腰鞬力恂恂鄕門老昨夜試鋒鏑走馬遣書勲誰能分粉墨

【諸葛公遺司馬懿巾幗婦人服幗婦人防冠也】

其四

靑門放彈去馬色連空郊何年帝家物玉裝鞍上揺去去走犬歸來來坐烹羔千金不了饌狢肉稱盤臊試問誰家子乃老能佩刀西山白蓋下賢雋寒蕭蕭

【靑門一作靑郭一作靑馬靑門長安城門也來來字出東方朔傳陳思王制駝蹄羮一甌費千金號七寶羮乃老一作乃云爾雅云白蓋謂之苫蹕云白蓋白茅苫也郭璞云江東呼蓋爲苫左傳乃祖吾離披苫蓋】

其五

曉菊塞露似悲團扇風秋涼經漢殿班子泣衰紅本無辭輦意豈見入空宮腰衱佩珠斷灰蝶生陰松【班婕妤悲歌云新制齊紈素皎潔如霜雪裁爲合歡扇團團似明月出入君懷袖揺動微風發常恐秋節至涼風奪炎熱棄捐篋笥中恩情中道絕杜詩珠壓腰衱穏稱身爾雅云衱謂之裾注云衣後】其六

蝶飛紅粉臺栁掃吹笙道十日懸戶庭九秋無衰艸調歌送風轉杯池白魚小水宴截香腴菱科映靑罩防蒙梨花滿春昏弄長嘯惟愁苦花落不悟世衰到撫舊惟銷魂南山坐悲峭

【衰艸一作素艸防防一作防茸長嘯一作笑銷魂一作傷魂】

莫愁曲

【樂府解題云莫愁石城女善歌謡又古樂府河中之水曲云洛陽女兒名莫愁與此不同】

艸生龍坡下鴉噪城堞頭何人此城裏城角栽石橊靑絲系五馬黃金絡雙牛白魚駕蓮船夜作十里逰歸來無人識暗上沈香樓羅牀倚瑤瑟殘月傾鉤今日槿花落明朝桐樹秋莫負生平意何名何莫愁

【陶隠居不仕梁武屢招之惟畫兩牛一放水艸間一金籠頭人以杖撃之陳後主起臨春結綺望僊三閣其牕牖壁帶懸眉欄檻皆以沈香爲之微風起則香聞數里槿亦名舜其花朝生暮落】夜來樂

【此篇疑步驟長吉者刻畫而陋俗】

紅羅復帳金塗蘇花燈九枝懸鯉魚麗人映月開銅鋪春水滴酒猩猩沽重一篋香十株赤金子兼雜麩五色絲封靑玉鳬阿侯此笑千萬餘南軒漢轉簾影疏桐林啞啞挾子烏劍崖鞭節靑石珠白騧吹湍凝霜須漏長送佩承明廬倡樓嵯峨明月孤續客下馬故客去緑蟬秀黛重拂梳

【蘇流蘇也西京雜記云漢髙入咸陽有靑玉五枝燈漢武內傳有九光之燈鯉魚刻節也如螭盤屬管子云黃金百鎰爲一篋唐南詔傳麗水多麩金蜀郪江亦出麩金五絲五色絲也靑鳬錢也阿侯注見緑水詞華陽志廣陽縣出靑珠太白樂府有白鼻騧篇】

嘲雪

昨日發蔥嶺今朝下蘭渚喜從千里來亂笑含春語龍沙濕漢旗鳳扇迎秦素久別遼城鶴毛衣已應故【西域傳蔥嶺髙大上生蔥蘭渚山陰縣有蒲渚渚上卽蘭亭】

春懷引

芳溪宻影成花洞栁結濃煙花帶重蟾蜍碾玉掛明弓捍撥裝金阿仙鳳寶枕誰云選春夢鈿合碧寒龍腦凍阿侯系錦覓周郎憑仗東風好相送

【濃煙一作濃陰花一作香捍撥決拾也決者包右拇指以鉤拾者韝左臂以利寶枕誰云選春夢此等句俗甚似非長吉楊妃外傳上賜妃金釵鈿合瑞龍腦周瑜傳瑜少精音樂其有缺誤瑜必知之知之必顧故時人謡曰曲有誤周郎顧】

白虎行

火烏日暗崩騰雲秦皇虎視蒼生羣燒書滅國無暇日鑄劍佩玦惟將軍玉壇設醮思衝天一世二世當萬年燒丹未得不死藥拏舟海上尋神仙鯨魚張鬛海波沸耕人半作徵人雄豪气猛如熖煙無人爲決天河水誰最苦兮誰最苦報人義士深相許漸離撃築荊卿歌荊卿把酒燕丹語【可念】劍如霜兮膽如鐵出燕城兮望秦月天授秦封祚未移衮龍衣防荊卿血朱旗卓地白蛇死漢皇知是眞天子

【白蛇一作白虎非是如此篇及後嘲少年顯然非長吉之筆】

有所思

【樂府有鼓瑟有所思春旦有所思】

去年陌上歌離曲今日君書逺遊蜀簾外花開二月風臺前淚滴千行竹琴心與妾腸此夜斷還續想君白馬懸雕弓世間何處無春風君心未肯鎭如石妾顏不久如花紅夜長髙碧橫長河河上無梁空白波西風未起悲龍梭年年織素攢雙蛾江上迢遞無休絕涙眼看燈乍明滅自從孤館深鎖牕桂花防度圎還缺鴉鴉向曉鳴森木風過池塘響叢玉白日蕭條夢不成城南更問仙人卜【淸嫩】

【司馬相如以琴心挑文君古樂府我欲渡河河無梁陶侃少時漁於河澤网得一織梭以掛於壁有頃雷雨化爲龍而去深鎖牕一作鎖深牕】

嘲少年

【一作刺少年】

靑驄馬肥金鞍光龍腦入縷羅衫香美人狹坐飛瓊觴貧人喚雲天上郎別起髙樓臨碧篠絲曵紅鱗出深沼有時半醉百花前背把金丸落飛鳥自說生來未爲客一身美妾過三百豈知劚地種苖家官稅頻催勿人織長得積玉誇豪毅毎揖閒人多意气生來不讀半行書只把黃金買身貴少年安得長少年海波尙變爲桑田榮枯遞傳急如箭天公不肯於公偏莫道韶華鎭長在發白靣皺専相待

【西京賦促中堂之狹坐羽觴行而無算太白詩突如流星過金九落飛鳥少年安得長少年以下淺易之甚】

髙平縣東私路

侵侵槲葉香木花滯寒雨今夕山上秋永謝無人處石蹊逺荒澁棠實懸辛苦古者定幽尋呼君作私路【髙平今在濟州檞木亦名曰橡亦曰櫟其實曰橡斗曰皂斗】

神仙曲

碧峯海靣藏靈書上帝揀作神仙居淸明笑語聞空虛鬭乘巨浪騎鯨魚春羅書字邀王母共宴紅樓最深處鶴羽衝風過海遲不如卻使靑龍去猶疑王母不相許垂露娃鬟更傳語

【此篇亦非長吉辭意亦淺俗不類】

龍夜吟

鬈髮胡兒眼睛緑髙樓夜靜吹橫竹一聲似向天上來月下美人望鄕哭直排七防星藏指暗合淸風調宮徵蜀道秋深云滿林湘江半夜龍驚起玉堂美人邊塞情碧牕皓月愁中聽寒碪能搗百尺練粉淚凝珠滴紅綫胡兒莫作隴頭吟隔牕暗結愁人心

昆侖使者

昆侖使者無消息茂陵煙樹生愁色金盤玉露自淋漓元气茫茫收不得【甚有風刺】麒麟背上石文裂虯龍鱗下紅枝折何處偏傷萬國心中天夜久髙明月【也好此其悲茂陵者茂陵武帝陵元气茫茫收不得求仙不成也西京雜記云五柞宮有石麒麟三枚髙一丈三尺廣雅云有角曰虯龍無角曰螭龍南越志云螭龍有赤帶如錦文卽紅枝也】

漢唐姬飲酒歌

【唐姬后漢農王妃也王旣卽帝位董卓廢之後山東義兵起乃置王於閣上使郎中令李儒酖之王不肯飲彊逼之不得已廼與唐姬及宮人飲宴別酒行王悲歌曰天道易兮我何艱棄萬乘兮退守藩逆臣見迫兮命不延誓將去汝兮適幽因令唐姬起舞姬折袖歌曰皇天崩兮后土頽身爲帝兮命夭摧死生異路兮從此乖柰何防獨兮心中哀因泣下嗚咽坐者噓唏王遂死姬潁川人也王薨乃歸鄕裏父防稽太守橋欲嫁之誓不許】

禦服沾霜露天衢長蓁棘金隠秋塵姿無人爲帶飾玉堂歌聲寢芳林煙樹隔云陽臺上歌哭復何益鐵劍常光光至凶威屢逼彊梟噬母心犇厲索人魄相看兩相泣淚下如波激寧用淸酒爲欲作黃泉客不說玉山頽且無飲中色勉從天帝訴天上寡沈厄無處張繐帷如何望松柏妾身晝團團君魂夜寂寂蛾眉自覺長頸粉誰憐白矜持昭陽意不肯看南陌

【說文梟不孝鳥也孟康注梟鳥噬母破鏡獸噬父厲猖也黃泉客一作黃泉隔繐帷防帷也疏布曰繐昭陽漢殿名】

聽頴師琴歌

【韓昌黎亦有此詩】

別浦雲歸桂花渚蜀國弦中雙鳯語芙蓉葉落秋鸞離越王夜起逰天姥暗佩淸臣敲水玉渡海蛾眉牽白鹿誰看挾劍赴長橋誰看浸發題春竹竺僧前立當吾門梵宮眞相眉稜尊古琴大軫長八尺嶧陽老樹非桐孫涼館聞弦驚病客藥囊暫別龍須席請歌直請卿相歌奉禮官卑復何益

【樂府有蜀國弦天姥山名在越中謝靈運詩明燈天姥岑山海經云堂庭山出水玉水精也周處斬長橋蛟爾雅云大瑟謂之灑大琴謂之離注云瑟長八尺一寸琴長三尺六寸六分嵇康琴賦乃斷孫枝凖量所任孫枝取其實也凡木皆岑實而枝虛惟桐木至枝條愈實長吉言老樹非桐孫則非知琴者也古樂府注雲龍須艸名亦名縉雲艸江東人以織席直請一作當請】

謡俗

上林蝴蝶小試伴漢家君飛向南城去誤落石橊裙脈脈花滿樹翾翾燕繞云出門不識路羞問陌頭人好【漢成帝時黃門倡歌云畫黛方初月縫裙學石橊】

箋注評防李長吉歌詩外集

