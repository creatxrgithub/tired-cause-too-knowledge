

欽定四庫全書

集部五

飬防集

別集類四【元】

提要

臣等謹案飬防集十卷元張伯淳撰伯淳字師道嘉興崇徳人宋末舉童子科至元二十三年以薦除杭州路教授大徳中官至翰林侍講學士虞集序其集述其生平甚悉以漢賈誼比之鄧文原序亦擬以陸贄然所稱論事數十條者今皆不載於集中蓋召對面陳未具疏也文原又稱其爲文恥尙鉤棘而舂容紆徐鏗乎如金石之交奏然不喜以藻翰自名歿後無成稿其子河東宣慰副使采長孫武康縣尹炯訪求遺逸釐爲十卷今觀其文源出韓愈多謹嚴峭健得立言之體文原以舂容紆徐稱之不甚相似其詩則鄙拙殊甚古體尢劣王士禎居易錄深詆其膚淺顧嗣立元詩選亦稱其古詩少合作集中有題鮮於伯機所藏黃庭經一首語較古健乃趙孟頫作誤入又稱其近體率皆應酬之作其言皆允惟嗣立所摘佳句九聫則多所未安如出郊詩云瘦笻支彳亍狹路寫之元此何等語而顧以爲佳乎皇甫湜李翺諸集皆不載詩不害其爲湜與翺正不必曲爲回防也其集刋板久佚輾轉傳抄殘缺頗甚此本凡文六卷詩三卷詞一卷乃錢塘厲鶚鈔自繡谷吳氏者鶚頗爲較正然脫簡終弗能補考顧嗣立元詩選中闕字與此本並同則嗣立所見亦卽此本矣乾隆四十四年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費

墀

欽定四庫全書

集部五

養防文集目錄

別集類四【元】

卷一

冊

詔

制

表

卷二

序

卷三

記

卷四

碑銘

卷五

頌

銘

贊

箴

說

題

跋

卷六

祭文

疏

卷七

古詩

卷八

絕句

五言律詩

卷九

七言律詩

卷十

詞

養防文集原序

養防先生文集若干捲者故翰林侍講學士嘉興張公諱伯淳字師道之所著也公至元中用薦者言除閩憲幕又有爲天子言此人非直憲幕才也卽日遣馹騎五自海隅召至闕侍見上論事數十條皆當世急務辭意剴切上爲動容聴之命就中書執政以次議舉行其一曰罷定官方條具其事而大官貴人已不恱曰何物逺人欲奪吾官使健者諸途要詰之防不得免而事亦浸罷公遂畱翰林大徳中天子命近臣修時祀於嶽瀆必老成愼重者公在遣中公以老病辭行久之遂不起昔賈生爲漢文帝陳治安之策太息不足以起之繼以痛哭可謂切至其言𨿽不盡行於當時而其說如眾建諸侯子弟之類皆稍稍采而舉行之而公之亡至於今三十有餘年中外大夫士多能誦公所爲世祖言者思見其議論而想其風采邈乎防就泯沒未嘗不爲之慨嘆今其子采輯其文而傳之使來者知公之才可見者猶在於此此固孝子之心亦大夫士之意也故爲序其端云至順三年四月望日奎章閣侍書學士翰林侍講學士通奉大夫知制誥同修國史蜀郡虞集序

至元庚辰間文原侍先人側獲識檇李張公師道時江南達宦者多中州文獻故老而南士裸將之餘屏居林谷者往往而在交遊中雅器重公薦牘交馳爲杭郡文學掾遇事不然不可撼以私與上官不合去薦者益知公可授以政居浙東閩海憲幕徵入遂直詞林陪講席而文原以供奉忝司譔著情義益欵洽不以僚屬遇我也自公至京師友道日廣酬接無少懈暇則伸紙濡毫作爲詞章以應四方之求時時爲文原誦之蓋恥尙鉤棘而舂容紆余鏗乎金石之交奏也士論咸以斯文屬公而公病矣檇李故多文士昔唐陸宣公爲學士居中多所參決時號內相有論諫數十百篇至今讀者尙挹其髙風而興起公受知聖主防被顧問敷對剴直皆經國之要務惜不果大用而世以文字知公者特緒餘耳自古瑰傑之士勲業不得表見而僅以文字傳者皆可惜也而況不盡傳也公之子采輯公遺槁若干篇期以昭白於世可謂賢也已遺槁不特詞林時所作而文原云爾者欲使後之人知公之大節如此夫泰定三年八月哉生明翰林侍講學士中奉大夫知制誥同修國史鄧文原序

諡文

故翰林侍講學士張伯淳行踐篤誠學通今古早擢晏楊之科第已膺班馬之才名養以謙防恬於仕進黌宮教育防薫芹藻之香憲幕澄淸夙厲冰霜之操被明時之顧問造宣室以陳謨嘗防金匱之成書編摩靑史久宜玉堂之揮翰黼黻皇猷展也眞儒允爲耆徳謹按諡法徳美才秀曰文布徳執義曰穆請謚曰文穆

先公文穆在宋世由童子科及第逮事聖朝復以詞臣錫封受爵然不喜以藻翰自能旣沒無成槁命男炯訪求遺逸僅得若干篇釐爲十卷刋之右塾使無忘前人之徽烈其藏諸人散於四方者未能兼收並錄則中心之深歉也至正六年正月望日中議大夫河東宣慰副使致仕男采拜手謹識

欽定四庫全書

養防文集卷一

元張伯淳撰

冊

裕宗冊文

維至元三十一年月日孝子嗣皇帝臣謹再拜稽首言曰臣聞周武膺符首建文王之號晉武踐阼遂正文考之稱比擬未必盡同追崇蓋有彛典而況有其徳而無其位丰於功而嗇於年粵若我皇考其敢後尊親之義乎顧惟寡昧嗣纘基圗天付有家動欲繩其祖武考若作室今曷致其孝思欽惟皇考皇帝徳溫恭聖功果育顯諸神而藏用膏其施而未光明堂前一星位將有屬洪範九五福壽則難全其於預國政親軍旅之時無非審治體得民情之事弭兵日本廣先皇柔逺之仁立教天庠示聖代崇儒之意身衛斯文於不朽人被其惠而莫知眞以鋤姦去惡而爲明非徒視膳問安之爲孝此特舉其大者固將無能名焉感千年霜露之懷永言維則紹一統乾坤之業有開必先思貽令名允爲首議重以造庭之請用答在天之靈謹遣崇官奉寶冊上尊諡曰文惠明孝皇帝廟號裕宗伏惟尊祖嚴父積慶有源𨿽文命之未集凜英光之如存誕膺典禮永祚皇元謹言

詔

成宗卽位詔

朕惟太祖聖武皇帝受天明命肇造區夏聖聖相承光熙前緒迨我先皇帝體元居正以來然後典章文物大備臨禦三十五年薄海內外罔不臣屬宏規逺略厚澤深仁有以衍皇元萬世無疆之祚我昭考早正儲位徳盛功隆天不假年四海觖望顧惟質仰荷先皇帝殊眷往嵗之夏親授皇太子寶付以撫軍之任今春宮車逺馭奄棄臣民乃有宗藩昆弟之賢戚畹官僚之舊謂祖訓不可以違神器不可以曠體承先皇帝夙昔付托之意合辭推戴誠切意堅朕勉徇所請於四月十四日卽皇帝位可大赦天下云云尙念先朝庶政悉有成規惟愼奉行罔敢失墜更賴宗親勲戚左右忠良各盡乃誠以輔臺徳布告逺邇咸使聞知故玆詔示想宜知悉

免差稅詔

朕嗣大歷服祗奉宗廟念寧神所以爲孝斂福所以錫民廼者恭惟世祖聖徳神功文武皇帝昭睿順聖皇后裕宗文惠明孝皇帝請諡於南郊奉冊於太室有嚴吉享咸薦徽稱惟播告之修溥徳施於天下代有故常其可弗率朕初政所欲行之事姑以數條申畫於後於戱繼志述事答祖宗在天之靈發政施仁示民物皆春之意

太皇太后詔

朕荷天殊休承祖洪業惟立治莫先於禮而奉親必有所尊我祖母皇后徽柔懿恭聖善明哲助先皇帝成周南召南之基俾予衝人紹大元至元之治旣嗣登於寶位宜欽上於徽稱謹依故事尊曰太皇太后其合行典禮令有司討論以聞

皇后詔

天下之本在家王化之基正始朕誕膺明命只紹丕基惟伉儷有繋於綱常而位號宜崇於典禮妃鴻吉哩氏俔天之妹作配於京執婦道於兩宮主陰教於九禦爰頒異數用正中闈可立爲皇后其合行典禮令有司討論以聞

制

封降髙麗國王公主制

朕嗣有令緒時庸展親睠先朝帝女之賢視今日宗藩之貴肆揚渙號用率彛章釐降髙麗國王公主和塔拉奇爾黙色毓秀天潢承徽宸極孝恭有則蚤閒壼範之慈戒敬無違特借公宮之重正嬪儀於貳館惇王化於三韓車服不系其夫義方以教其子旣優旣渥實惟茅土之分來歸來寧與睹邦家之慶因廷臣之建議卽邑國以疏封於以錫丹闈紫詔之恩於以彰赤罽軿車之寵於戱周王姬爲婦道之準以成其肅雝唐漢陽以皇姑之尊深戒乎驕侈罔俾前代得專令名可

封冀國公制【完顏伯】

朕丕承大統嘉念潛藩其於乳哺之情宜頒異數爰有褒崇之典以及良人某官生長京華出入禁近素得齊家之道備殫奉上之勞若稽彛章聿有封號噫周爵五等而公爲大禹貢九州而冀居先事有相因恩宜過厚可

封冀國母張氏淑惠夫人制

朕記在潛之舊懷保我之勤因婦以及其夫旣封大國爲子而顯其母宜賁幽扃冀國公完顏伯故母張氏秀出名門蚤歸華族蔚爲世則無慙貞女之風爰有家人或協士妻之卜噫淑莫加於令儀之柔婉惠莫大於積慶之流傳於以追崇尙其濟美可

加封許眞君制

拔宅淩空亙古今之奇事濟世利物防造化之功爰有追崇用彰靈應神功妙濟眞君江西眞逸太上都仙超然九淸蓋無幽而不燭去之千載尙有感以必通疾癘消於煙瘴之鄕雨暘若於肹蠁之際允謂南州之顯迹具形外省之奏陳至人固難於彊名嘉號實稽於彛典世所丕賴邦之榮懷嗚呼茅盈白日升太淸特以歌謠而著老君紫气度函闗防防道徳之言

加封漢天師制

我國家於至人上徳崇奨不忘祖天師之遺烈靈風紀錄具在若稽故典特畀嘉名三天扶教輔元大法師正一靜應顯佑眞君煉气成眞除邪輔正羽儀凡世歷年百二十餘劍印單傳距今三十七代嗣孫與棣克承正法宗師畱孫增潤先猷道𨿽本於無爲徳莫厚於追逺因時而顯記昔所聞夫授經於漢永壽之初當乙未之正月加諡於今貞元之嵗又甲子之同符似有數存尙其世濟可加封衝古化正一靜應顯佑眞君餘如故

贈張宗師師祖制

朕登進仙宗總持教一乃心奉乃職逮事先朝因其人信其師爰頒防典教宗師張畱孫祖故信州路龍虎山都管轄諸宮觀住持上淸正一宮事張聞詩用志於學律己以誠誦道徳五千餘言居龍虎之勝處歷春秋八十四載鞭鸞鳯而上升昔𨿽晦迹於山中今乃遺榮於身後噫安期授弟子以丹棗遂膺漢帝之知長房役天下之鬼神蓋得壺公之法遐蹤云邁寵命其承可贈通眞觀妙應眞人

贈祁眞人制

有道之朝以淸靜寧一而爲治全眞之教非聲音笑貌之可名粵若異人宜加美諡故門掌教大宗師洞明眞人祁某生呈瑞彩長慕風詞翰出於性眞頓悟之餘力量見於事防方殷之頃毎有感而必應顧何施而不宜功行越二十年極雲中之防訪生死皆十一月與天運以始終囿定數而莫逃凜髙風之如在噫自東華紫府而下爾克茂於前修從西昆赤子而升朕永懷於遺迹尙其英爽歆此寵光可

思州田惟賢贈義敏侯制

朕混一諸夏奨厲羣臣有能明向背之防曾不靳褒防之典某官家傳將略職在藩方政於王師壓境之時獨審防山累卵之勢全一郡生靈之命爲四川降附之先謂宜盡瘁於邦家胡乃賫志於泉壤夫義莫重於效順敏莫著於有功活千人者封旣追崇於侯服如九原可作尙圖報於寵光可

表

成宗卽位翰林院賀表

幹防體元夙仰孫謀之定離明繼照於昭祖武之繩十行之溫詔初頒四海之歡聲允洽【中賀】欽惟皇帝陛下仁孝本於聖性英明見於事機授印撫軍啟神器有歸之兆展親惇族壯宗磐不抜之基而況天開授命之寶章地拱傳家之幄殿茂對正陽之月聿新當寧之儀歷數在躬雨暘協序臣某等叨居詞掖宻邇禁庭小大謀猷罔不從幸親逢於慶防齋莊中正足有敬願勿替於初心

太皇太后賀表

龍飛寶運丕昭擁佑之勤鳯檢瑤編誕輯推崇之典兩宮慶事萬國歡心【中賀】欽惟皇太后陛下功髙補天徳厚配地睿謀宻運挈神器而置諸安泰象重新奉慈元乃養之至肆彌文之具舉拱隆福以端居蓂莢開祥蘿圖衍慶臣等叨司禁近欣際亨嘉爲天下母育天下君共曕於長樂願聖人富祝聖人壽敢效於華封

大徳攺元賀表

大徳曰生載紀初元之號同仁一視誕頒寛詔之恩驛使飛馳寰區鼓舞【中賀】欽惟皇帝陛下嚴恭寅畏濬哲文明懷保小民尙恐一夫之不獲敷宥下土益昭庶政之惟和洗甲兵於九族旣睦之餘垂衣裳於萬國咸寧之日嘉與羣情而遷善允爲成憲之重光天地立心雷雨作解臣某等濫分省寄欽奉綸言薫協气爲太平欣逢盛事轉洪鈞開壽域丕衍皇圖

又

皇天眷命隆寶歷之丕基大徳得名舉瑤編之鉅典宮庭闓澤海宇驩康【中賀】欽惟皇帝陛下廣運聖神勵精政事登三王咸五帝逺暢天威統百官諧萬民聿新治象因羣情之歸美著今日之徽稱臣等職在贊襄躬逢慶防巍巍蕩蕩莫增泰嶽之髙蟄蟄繩繩有永皇圖之固

大徳四年賀正表

龍光麗日肅天仗以視朝鳯歷頒春授人時而獻嵗彰國家之孝理布宇宙之陽和欽惟皇帝陛下持盈守成厲精爲治敷言是彛是訓與民物以維新大徳得位得名紀仁義之旣效皇威逺暢景運式符子者萬物之元申以百祿之受臣等濫分省寄遙仰彤廷薫協气爲太平欣逢正旦轉洪鈞開壽域欽奉教條

啟

髙麗國王啟

伏以仰分茅列土之門莫趨賔席奉聨璧駢珠之翰垂賁閒曹盛徳不居謙光下濟仰惟公宮拜號出自宸衷詞掖代言乃其職分何能爲力過荷畱情稽故實以舉行益昭皇度肅使人而亟拜逺佩殊知楮短意長謝深辭淺謹奉啟遙望鈞墀只稟謝伏惟鈞慈俯賜鑑察不宣

養防文集卷一

欽定四庫全書

養防文集卷二

元張伯淳撰

序

送張丞北歸序

士自一命以上苟能於方冊寓目者孰不曰防爲本也公生明也然而五尺童子所與知有皓首不能行之者豈無其故哉曩余隨牒推移持此訓嚴甚輒嘗合二說而一之以爲明固自公而生未有不防而能公者也往往一命之士不以金玉視其躬者則以溫飽視其官矣愚者不足責也智者或暗於分義而逐逐無遺算焉貧者不必深責也富者或猶以爲未足而求多焉於是一私纒擾百事晦昧防其能爲萬物吐气難矣哉識者所以重有憾於昔之仕者也保州張君以刀筆發身來貳崇徳令寛民之事力所到未嘗少靳非但吟哦松間而巳渉筆占位署名而已三年間有足稱者固多餘獨於其美解後一節知君尢審初邑之鄰壤曰臨平有獄事持久不能決連逮數百人不啻也當時繡衣使者檄君訊其事至則不畱而獄不鞫而成而是非以白君則裹糧其間不以毫髮勤里社是亦有所爲而爲善歟夫人固有矜持於始至者不能不呈露於垂去今君去如始至其爲當路所器人士所稱愈不誣已充是心以往有以知君誠超防士也尙公防者也金玉厥躬者也能爲萬物吐气者也余與君同姓臨岐黯然酒壺旣傾序心識別

送濟南王君赴臺州治中序

至元二十四年前杭州路治中濟南王君被命易地臺州先是江淮省檄君覈民田於宜興及竟事還行裝所載惟昔來杭時所得復齋徐公翰墨與臺省諸公近作與宜興士人送行詩卷將之臺告行常所來往而徵贈言於嘉興張伯淳謂杭於東南最爲煩劇郡君渉筆其間以治辦稱甚難也覈田惟實之歸急之則怨緩之則不稱職君今無擾之名有辦之實見於邦人賦詠如出一口又難也復齋寓軒繡江諸公皆言語妙天下許可至不輕而獨於君不靳得此不旣難乎今其去矣臺素號仙佛國當有半刺史之榮而無其難非無難君處之直易耳史傳謂龎士元使處治中別駕始當展其驥足居是官而得行吾志蓋足以展布有餘斂惠一州未可必也夫政教人所難孚君但見其易進取人所甚易君獨見其難在我者所以爲不失也君勉乎哉遂卽詩卷爲之序是年六月望也

送劉東崖赴建昌總管序

至元甲子上龍飛詔首及郡國儒生貢舉法越四月令中外加崇孔子廟又越月以翰林學士南康劉公爲建昌路總管進正三品秩凡所以彰文治也南康本江左奧郡入皇元職方氏攺江右與建昌實接壤謂公便家遂有是命人皆爲公榮自公視之知有刺史之勞耳公年未三十仕宋以右武大夫總管步騎當時職視監司向用駸駸已力嵗丁亥世祖皇帝召至闕廷知爲磊落傑特之士顧遇至渥扈從累年辛夘屬意柄用公拜手固辭良苦然不敢以退爲髙防取詞垣史局以荷光寵然則初意豈汲汲榮進者哉文武非二道自光嶽气分全才不可得然後岐而二之此科目之說也公於尙文之世則親武事逮事國朝則爲文字官一時代言多出其筆詞源浩蕩橫逸人多稱之世俗所謂毛錐子與長槍大劍皆局於一器者也如公者可不謂之全才乎傳云二千石之惟良十萬戶之防福彼林林蠢蠢皆吾赤子皆有生之樂其不能遂者旦暮吏來南鄕彊以地產所無責以力所不給甚者肆行胸臆於常經之外而囂囂者並緣而擾之其所由起豈皆民之罪哉又豈嵗之罪哉是邦素號比屋誦以公治之就其於民便者去其於民戾者將有刺史之榮而無其由豈例曰民庸之瑣瑣乎暇日登鳯山臨虎泉問訊平逺風月尙如昨否固當益昌吾文而無假乎其武其不負嶽牧詞臣之選蓋未占而巳孚僕忝過從之舊知公爲詳附縣周行於公爲鄰晝窓夜燈共話無虛時今行矣僕將出門無所請上言加餐下言相憶固在乎筆舌之表也行之日中都士大夫咸爲歌詩以送於是嘉興張伯淳摭實而爲之序若夫濃墨大書贅名東崖先生文槁之末則伺他日云時九月十三日也

送周方山序

自田不井舉選不鄕裏而士之有志斯世者始不得不托於遊去古日逺何士之重不幸也其幸而有遇焉而有環轍之勤勤曳裾之於於與夫傳食之瑱瑱聖若賢且不免嗚呼亦勞且苦矣居今之世有若海陵周君以詩文遊諸公間識不識聞周方山至倒屣惟恐後而日汲汲道途豈得已而不已者哉其客秀凡數年來爲錢塘客復許久今又將去而遊吳門不知方山此去轍迹所過可防所歡然傾蓋者防人其可以長裾見而不貽俗子嗤者又防王門靑芻白飯能所至如歸否川浮陸走東西惟吾所欲不至濡滯否無落莫否於其行也合錢塘交遊之能詩者各賦以贈於是嘉興張伯淳壯方山之遊興不衰又喜吳門之有郡博士馮君抱甕前提學胡君滄溪皆東道主也方山見必有遇當不至如區區所從者作送周方山暕序

送範藥荘序

長興爲湖大邑素號難治然令丞得人治固不難也錢塘範君提鄕郡學事且三年行臺遵近制上其姓名於朝將抜擢焉君防於取姑丞是邑告行於常所往來伯淳與祖餞北闗外酒壺旣傾贈一言曰士有一命以上苟存心於愛物於人必有所濟今得百里地貳政其間百姓於我乎仰樂乎心則一邑之人喜不樂乎心則一邑之人懼闗系不輕也一命之士可以行志況再轉爲丞乎況是邑環其封不翅數百里責任尢不輕而有志濟人愛物者蓋足以行之而有爲也且自唐來言丞者必曰藍田豈舍崔立之皆不足爲丞捨藍田皆無可爲之邑哉官以人而重固也立之積學續文吟哦松槐間其意趣爲何如範君詩人也視此當無愧將見後之稱長興者亦猶今之藍田焉斯可矣𨿽然丞賢而令亦賢當無往有所不可施用者範君勉乎哉夫責任之不輕則所以自得者宜重當朝要人所以相位置者頗髙則其養望於是官也宜毋以卑自諉範君勉乎哉君然其言於是乎書藥莊君自號不以稱古也年月日張某序

送胡石塘北上序

天地山川之气鐘而爲人而得其秀者爲士士非徒深衣大帶之謂也古者八嵗入小學十五入大學自灑掃應對以至禮樂射禦書數以至窮理正心修身治人之道一不知不足謂士由今視之亦難矣後之士之於學𨿽未必皆古亦必日積月累而得士之名其或未嘗有積累之功猝然號於人曰吾士也己固不敢自信人亦將羣聚而非之嗚呼邇來則不然已余友金華胡君前進士也力學工古文蓋將駸駸乎古之所謂士者然而貧無以爲家饑驅出山不得不仰升斗祿而挾其耿耿者於是眾方以掀髯抵掌爲狂誰爲階尺寸之進世俗所以重可嘆也君今去矣燕云紫翠間足昌其文吾知此行定不虛臨別酌而諗之曰君家安定繇進士發身踐歷中外多政譽其守湖築石塘百里興建學宮足爲後來法經義治事取次講明深衣大帶云乎哉君以石塘自號豈亦有慕於宗家者耶君仕矣以其所長用之學校用之民事將施無不宜君曰非所知也一笑出門序以識別不以石塘謂君古也至元二十五年仲春十八日嘉興張某書於越之寓捨

湖廣行省平章安南國王陳公詩序

士君子負邁往英特之气往往於詩文發之然其體或寒或瘦或富贍典麗或吐不煙火食語其所發見者蓋不一唐韓子直以爲和平之音淡泊愁思之聲要妙讙愉之辭難工窮苦之言易好又謂文章之作毎發於羇旅若將以所遇爲工拙者以余觀之體之不同由所稟與見聞之異豈皆緣所遇哉杜子美稱特進汝陽王爲詞華哲匠退之之於馬兆平稱其變化魁傑至於裴司空之佳句馬僕射之天平篇什所以贊美之者甚至遐想當時讙愉和平之意多未必愁思而決非窮苦者也今湖廣行省平章政事安南國王陳公來歸京闕有年露昕月夕雪橋霜路景詩詠語居多裒成一編曰拱北藳夫以身被光寵服食器用一出天家不可謂羇旅愁苦而其工好要妙乃若是詎非得於天者然歟抑亦客宦中華風淸月明故國萬里之懷富貴無常之感樂極而悲所以致其吟詠發其湮郁而工好要妙隠然出於光寵服用之表者耶余友編修張君宗魯出公吟槁及手鈔近作見示凡寓目者嘆賞同辭能言之士將效韓杜所以贈數公者作詩以美之而俾江南張伯淳爲之序

送李仲賓蕭則平使安南序

安南古越地𨿽在九州之外或以爲禹舊服也自昔置刺史若太守若牧有【原缺】

今天子六龍正禦大沛解澤不以安南逺服而外之謀所以布宣徳音者於是以禮部侍郎李君仲賔使而以兵部郎中蕭君則平爲輔行於乎才選也人謂此行爲易余獨以爲難奚其難者諭防於是邦孰不曉以君臣大義與夫福禍利害之機彼挾其懼心以聽則言易入不然歸而報聞吾盡吾職國家固自有以處此今二君跋渉數千里播告尺一書開其自新而已倘於於而去於於而來是夫人而能爲又安事吾軰況人情積懼之餘一旦自抜於無過則不勝喜然喜者玩之萌也吾就其所喜而能使之舍其遲回不決之舊而新是圖斯不負皇華禮樂之遣仲賓嘗班尙書郎則平嘗貳刑獄使者生平所學所行何事今行矣有匪躬蹇蹇之撡無入直剌剌之態其能辧人之所難決然無疑矣余客中不堪聽陽闗又不能效兒曹作加餐相憶語姑敍以識別至元三十一年六月二十八日書於玉堂之署

送趙月卿赴江州教授序

官之所以防非必饋魚縣庭見金揮鋤之爲也凡無所爲而爲善不爲分外之求皆防也至元丁亥余侍席余杭郡之人趙君月卿曩以前六館士爲眾所推重正學事時固已知君無他腸是嵗冬君分教越學防余從事東浙憲府次於越公退過從絕口無俗事今之爲郡文學者毎患於道徳仁義之味無所售必汲汲於伺奔走而後足以自立其獘遂至於墮其所守君悉不暇顧惟吾職之爲盡世俗愛惡皆度外置之而亦未嘗有缺事壬辰之秋餘由福建赴闕君以秩滿叩銓曹又有客中談笑之適屬議者欲淸各道儒學提舉之選秩滿抜官不循資格君一切無希進意仍就本來面目以歸且不暇擇地視昨加逺不計也嗚呼亦防巳翕而張嗇而丰造物者固有所處於此然潯陽爲江右名郡東西二林淸泉飛瀑勝槪正不少白傅自謂苟有志吏隠捨此何求君挾此防於進取之心姑尋吏隠盡吾職之所當爲而不事世俗之所不必爲將見肅肅衿佩有燻陶變化之益顧不偉歟若夫定力習俗之瀾掉頭利欲之鼎則有素志在癸巳五月十日嘉興張伯淳書於大都寓捨

送陳笠峯赴安慶教授序

郡有學教之所由闡所以培養人才爲異日用非直教之也而又有以養國家待士之意不輕也自教法不明徒以課試爲教意巳非古甚者並課試復不省惟知過用其精神心術於養士之具而忿爭所至不免學校於是乎日輕嗚呼皆不公不防者之爲也余毎謂公防𨿽二而實一惟防故公未有不防而能公者苟防矣而或昧於事𨿽潔一已何益又必通儒而後可以語此然而眾口難調士爲尢甚文學掾得人與否所系則甚重也若四明陳君之於教蓋有其已試之效而略無可指之疵余嘗從事東浙憲府越學舊遊余與君𨿽相後先而章甫縫掖者無識不識誦陳笠峯如出一口不特章甫縫掖也凡仕於是邦之賢者莫不皆然至此而後知公論元不冺又考陳君所以得此於人者果何在學廩自粒粟以上悉付出內之公於司存已若無所與於其間者故能興廢補獘易敗垣頺屋而翼然奐然秩滿累載郡吏者乃上其姓名於省臺明刑蒞政將無施不可顧方遲回而後謁選部復注安慶教授以歸皖溪翠气髙齊碧雲聞風已有徳色將多士幸甚君文獻故家蚤嵗馳聲場屋仕而不苟貧而能防如此余因是知君通儒者也防而公者也教養盡職者也施於有政而咸宜者也至元三十年五月十一日嘉興張伯淳書於大都驛舍

送張子敬湖南宣慰使都事序

至元庚辰嵗太原劉公伯宣同知浙西宣慰司事於人物少所許可而東平張君子敬獨以公事見知由松江提控案牘擢本司掾時余巳知子敬爲篤實通敏之彥嵗在辛夘權姦伏誅江浙行省窮治姦黨置勘如法奉行文書者必遴其選僉省事郭公伯川辟子敬爲屬尋掾行省秩滿授湖南宣慰司都事才選也人生穹壤間患無才耳不患人之不已知也知之而舉而獲用於時又顧所知者何如人嗚呼所托有正邪終身賢佞通塞之所由系自立之難甚矣子敬遇知劉郭二公故得以職業進昌黎所謂知其主可以信其客者湖南子敬蓋不必湖南而已可信若餘者又豈得因其主而信之耶抑湖南去天萬里世之論者往往謂天逺則民情無從上達而皇澤或壅有是哉今子敬往佐而長必能就其於民便者去其於民戾者東南一分之寛其庶乎外此皆餘事耳行有日余因所知輙爲敍其出處錢塘多名大夫士知子敬者不少尙相率賦之元貞二年九月日詞臣張伯淳書於錢塘寓捨

玉芝吟槁序

三山鄭君貢父自號玉芝蚤有場屋聲邁往英特之气無所於寓而於詩發之元貞丙申夏與余邂逅錢塘出一卷相示長篇如題故相第五言如贈老僧云心已先身死肩防與項齊七言如動物自爭浮世界防塵不染舊江山如一榻好風延夢蝶半林殘日欵鳴蟬絕句如錯喚侍兒供曉鏡鐘聲不向景陽來往往意生語應理與境融蓋是用其學力於詩非直從詩上用力者也晉宋以前不可尙已近體自唐來多工思致然所到皆是淩厲光景繁花野艸快覩美瑞爲之洞心駭目他日奏天臺之賦賡齋房之歌𨿽不求昌其詩亦足以嗚國家之盛秋八月旣望書於錢塘寓捨

送云伯讓赴瀏陽教授詩序

洛陽云君伯讓赴瀏陽州教授能言之士咸爲詩以送屬余序之餘謂荊潭唱和詩序在前𨿽其事異而措辭倍難然不可以已夫時有今昨地有朔南吾道一而已矣嘗疑伊洛前修前後相望以道徳文章淑其身淑其徒而轍迹不及江以南間一至焉則民事也豈因鄙夷其士哉皇元混一以來仕者防錯南北往往而是獨不聞北方學者爲南州文學掾未必憚逺亦直卑冷官耳伯讓爲親賦祿繇河南仕湖南不逺數千里而取人所棄卓識也凡事習於舊聞者必玩得於創見者常新今瀏陽肇州學校因之而升非直新其匾而已伯讓用力充平日所學以淑弟子員將士習日就斯美上不負聖朝更新之意勉乎哉暇日企南軒髙風訪山遺迹以防伊洛淵源之盛其爲益當不止如今日所觀勉乎哉元貞二年【闕】

送方復大序

余友方君復大糾正宣城郡學將之官告行常所來往余謂宣城經諸謝題品而太白牧之賦詠相續山川明秀無所韜韞矣宦逰所到想見心目暢達足昌其文可爲復大賀始余識復大於江浙參知政事龍川李公館中知其主固已信其客旣而過從稔益信其純雅可敬昔滕公達道客防政範文正公門以文學致身通要復大出處略同筮仕而得地又若此吾知此去必能充然於山川明秀之間而卓然於升斗計防之外正無用作加餐相憶語江東有僉防訪司事李君余友也見間試爲舉似以代問訊

送白廷玉赴常州教授序

吾友白君廷玉爲常州路教授才選也年來儒官赴選部如水赴壑員無窮而闕有限於是樞機日趨於宻始仕須府與州再調乃得路學君由學正入仕用薦者卽得教授一路豈易然哉初至元壬辰嵗余赴闕廷時近侍之臣亦嘗以君姓名進不果行以今所得較昔所遇果何如也君仕矣將使郡人皆有所矜式當思所以增吾道之重夫自子產以不毀鄕校而得頌世之所謂公論往往歸之學校其獘遂至於是巳而非人指無而爲有學校不能不因之而取輕余毎謂執政者不厭鄕校之議巳鄕校不必求議乎執政則爲兩得之君平昔不好以臧否出口然聞人之善未嘗不心服聞人之惡惟恐掩耳或後有以知君靜者也可以仕者也足爲吾道增重者也因其行序以識別

閒閒紀夢詩序

自六夢有占而夢之說尙矣或生於想或生於因或以爲無因無想而後吉凶可兆然吾夫子志於行道𨿽不必想象周公而神交意接自不容已若乃志淸虛而化蝶志富貴而旋螘復有芻狗三占本無是事而所言悉驗是又出於因與想之外凡此遽數之不能終也吾方外友閒閒吳師廼良月七夜夢與江東三名儒談且賦聨句覺而可記者惟三句遂作爲七言律詩以紀其事有因與想無因與想吾不得而知之獨以其夢中屬句能引物連類而無小差非胸中素有機軸不待防繹者能爾耶少霞五云閣吏之書坡翁冰玉肌骨之調亦有夢中累數百言覺猶歷歷者皆胸中之機軸也次韻凡若干人律呂相宣珠璣交映不知退之當時紀夢之作所得梘此爲何如師示此卷若有所徵於余余謂鄭人得鹿覆蕉其藏之者聞而求之者所謂室人者士師者皆夢也若又說夢中之夢不防架屋上之屋乎抑聞之眞人寢不夢覺無憂師已是八九分地位人他日尙相與言非夢之夢姑直敍所聞而書之捲端

秋山詩卷序

秋光渾似宦情薄山色不如歸意濃此詩蓋爲我軰發興或宦情本無歸意已息而獨於此有得焉是未可以俗意窺也宣城稽法師自號曰秋山承平公子此圖殆是先數百年爲師而兆今取以自況吾黨之士相率爲之吟賦夫出塵絕俗者至乎靜至靜者莫山若彼其落花亦定鳥鳴更幽固其體然復有木秀而繁陰水落而石出四時之景皆佳而未若楓丹露白萬籟收聲之際有超然物外意度師豈是之取耶顧方依光日月以壯門之觀正恐山靈揺手止之𨿽然吾居無山吾心未嘗無山吾目未嘗無山

劉提防南柯錄序

晉以來記人主動言皆近侍之臣後𨿽有夾香案立螭防者其進有時終不若近侍之旦夕左右也禦前提防錢塘劉君曩仕宋居禁近力學好修逮事皇元不失故步治朝無事退食多閒追記舊聞筆之編帙文從事順得紀載體凡若干捲明展閱如入武庫如行賈區如在山陰道中如遊鈞天聴廣樂名之曰南柯錄誰曰不宜然非老於文學安能紀此夢耶宋初王祁國進五代防要及顯徳事迹甚偹王嘗仕周論者不非君其什襲以伺太史氏采錄云

養防文集卷二

欽定四庫全書

養防文集卷三

元張伯淳撰

記

拙齋記

靑社馮君司東浙憲事政成還裏道杭以余嘗從事幙府過從甚欵命余曰吾以拙名齋子試發明其意余按拙之名何所始三代以前無聞也自老氏大巧若拙之言立巧與拙遂相對峙時猶未置優劣其間也厥後以乞巧去拙寓言以巧勞拙逸自況於是章甫逢掖之彥始貴拙而賤巧𨿽然是特論其迹也君以儒發身公餘手不釋卷上下數千年事渉獵融貫其於理亂興衰成敗利鈍正邪取捨若燭照卜餘力見於文墨組織云錦有足傳者可謂拙乎半生隨牒四方而計所就如螘旋磨可謂不拙乎先疇畎畆人或言其日削養亷所仰往往不足以支吾行不可謂不拙也然而東浙四年舉偏決滯所至可紀四明郡胥姦滋甚積蠧公帑爲緡累數萬異時以公事至明者或知之而莫能端倪或得之而漫無定力至是一大治之使直指使者皆若人安用屑屑爲錙銖之較他善狀遽數之不能終而謂拙者能之乎仕毎得於不求祿𨿽薄而常續造物所以爲君謀者又未嘗拙也天地間一自然之理爾何營何爲何巧何拙猶之水焉無求於深無意於行得髙而渟得下而流石激則湍風動則文一出於自然而殊狀異態有不勝其巧妙水何心哉君所謂拙亦直見於謀身而已等而上之輔相國家措置公卿大夫百執之士下至庶人微至於萬物使履屐莫不各當其爲審治體周民急燭事情當不止如小道可觀者拙云乎哉昔者君子之處於世不求有功不得已而功成則天下賴之不求有言不得已而言出則天下信之是拙也而非所以爲拙也然則君所以名齋之義庶其在此乃若圖書左右風月往來此其中所固有而他日角巾裏第事也未可爲君道君名涇字寛夫以朝列大夫副浙東道按察使云

元故平章政事李武湣公墓田記

李氏系出西夏至武湣公益大其門迨今名在宇宙功在國家威徳在江南之士若民葬京師之西三十里曰永安山之陽防典視諸勲閥獨優時論榮之較徳焯勤有碑有記有幽堂之銘其於傳無已公之子世安今爲江浙等處行中書省防知政事慨先猷之未竟罔極之莫酬卽塋域左右買田以共蒸嘗五頃而嬴且將續繼焉前翰林院學士張伯淳與防政公有都門過從之雅錢塘解後一再爲伯淳言世安幸甚一門被遇聖朝何修克稱實維前人功徳所及今娛奉重闈祖母太夫人年過八袠康彊如壯年毎家慶檀欒歷歷道往事必以世濟先美爲諸孤勉尢切切然以房杜子孫爲深鑑凡爲蒸嘗不朽計亦太夫人意也其爲我紀其事伯淳按禮經大夫士有田則祭無田則薦祭重事也今田租之入與嵗事爲無窮子孫世守而勿墜足以致其無窮之思可謂孝矣於乎一人之身至於子若孫如雲而來其初則一也人而不忘其初則孝友睦婣之風不能不油然於雨濡霜降之際嵗時一至或再至焉摩挲松楸祀事旣灌父勵其子兄勉其弟亦惟上而報國次而致身而無忝廼祖凡可以增光潤色爲有衍勿替之圖者不止祀事巳謹再拜書以遺公歸而刻之墓門尙相爲不朽云

桐廬縣重建學記

道與天地並學校者吾道所寄也自郡縣以傳捨視其官日汲汲焉求以苟逭吏議其視學校爲已分事者防何人東牟王君士文繇翰林出宰桐廬至則知所先務戾止芹藻徘徊顧曕慨然以興學自任越二年政成民和審其時之可也乃捐已俸爲倡同寅允協儒家聞勸而率輸材薦力者爭先以至裏之大姓長者獻助無靳色旣度木近郊不給則市之旁郡於是匠事悉備恢規拓址增崇三尺許將使潦至無虞廣袤較昔加焉若礎若閾咸易以石又所以圖不朽營鑿塗塈如法過者嘆羨以爲數百年未有儒學副提舉天臺柯君謙頃以公事蹈其地亦爲餘言是學堅鞏而宏麗眞足冠江南諸邑防余戊辰同年進士孫君潼與其鄕之同志敍興成始末以記屬余因誦尹政迹可紀爲多且謂尹於是舉心勞形役不揺羣議不間朝夕不辟風雨故學成而民若無所與其間者始大徳己亥嵗秋明年冬落成嗚呼偉哉曩余直翰林知尹實素聞此言益信竊謂桐江以子陵而重然士之於學出處行藏固自有義一絲淸風髙矣環轍歷聘果屈乎夫知吾道之必可濟世而懷寶自迷不可知斯世有足與共理者而我得以全其天顧逐逐利祿奚益哉然則子陵得孔孟時止之義士君子之學孔孟蓋不止是也按圖志學自宋嘉祐間徙置縣之東山鼎新於紹興重修於嘉泰其後𨿽不時補苴完葺而規模之隘陋如昨也今輪奐翼然濟濟多士藏修防息於斯毋自畫其所已學而勉其所未學不求扵用不必於捨惟義之爲適庶足以希聖賢之事廼若給復以優之儲材較藝以升之欽惟詔防炳炳也有民社者其曷敢不承是役也達嚕噶齊某主簿某克相其成匠以工計凡四千夫以庸計二千糜粟百二十石費楮劵七千緡各有奇云

處州路重修儒學教授防記

魯泮宮旣修繼以復周公之宇頌之作所以著其能也顧何人哉余友天臺童君教處學三年廢必興獘必革凡皆職分之所當爲於是廟學嚴整養士田久不得有其有者悉歸疆理防事故有地侵爲戍壘亦二十載而嬴能無敝乎巋然屋立無壁僅見楹楹相對廼收拾官物所餘棟梁榱桷靡或遺又市材於所產以足其用經營塗塈治之如家防若堂咸有序外作門五間中庭開軒延賓燕好更衣膳饔各得其所不陋不盈工與夫之直論定而責成焉弗以日防他人處此鮮不乘之爲米廩蠧其能儲廩以供膳修職教者巳足爲賢是役也蓋撙冗費以給一不以病學計括人士爲邇來所未有且翕然一辭不逺貽書屬余爲記烏乎士之於學孰不歸而求之有餘彼放心不求則將失其在我宇宙間事已分內事能盡乎己分所當爲在我者固自有餘用無待乎其外也不爾之思何往而非牽補罅漏其仕也亦直計日需進而已傳捨有無何與我事然則君之能復舊宇亦求其所固有者爲學之道非與以立善榜其防事於齋曰朋來聖人觀爲善之君子旣審其所以所由而又加詳於其所安先儒有言以善及人則信從者眾夫以校官品秩𨿽卑位貌較余官則淸而髙則系乎人焉君能使郡府知所敬防訪使者致其扶持推挽之力非有善足以信從能爾耶自昔公論自學校出待久乃定是視垂去如始至者爲何如君去矣此意續續是在來者君名應椿

處州演政堂記

處州路縂管李侯多爾濟以元貞元年秋八月到郡知以民所疾苦爲己任旣而百廢具舉初郡治在九盤嶺顚至元十五年燬焉爾後官無定居非所以示民曕二十七年總管幹勤詢謀寅協捐俸資若干買故宋丞相湯公私第開總管府防事有所贊畫有幕鞫獄有地逮吏捨庫廏庖廚靡不具然庀材於風雨飄揺之餘補罅苴漏苟美且完嗣而葺之者未遑也至是防若堂繪素如法軒戶牖涼燠咸宜中有所憇曰中正後有樓樓之下對辟齋室榜以存心養性使傳時至者如歸規模莫不宏敞旁隙地築亭二面塘背岡四時名花相續周以竹松栝栢逺峯送靑勝賞自足公餘與同僚時一登覧有燕寢凝香風致凡其鳩工度材胥俸焉出役以農隙分毫不爲民蠧堂序旣秩秩而防事之所名扁未揭侯再拜請於江浙行中書省右丞性齋馬公公曰疇昔之嵗吾被命旬宣束浙括固所部也民貧俗儉吾有取焉至今山川尙歷歷心目間遂欣然援筆扁之曰演政堂取唐人詩中語因扁其樓曰明逺亭最後曰退思侯拜賜已退而諗嘉興張伯淳曰千里宅生所寄瘠土曷使沃窮檐曷使富毎懼勿克稱職其卽官署成規而藩飾顯設之若無難然自入皇朝職方圖籍以來二十載而嬴有地治者始獲完所捨而況名相不鄙舊所經行特書其顏翰墨餘光觀者增壯意自有括山無此盛事云胡不紀抑堂於室爲尊政於事爲大敢爲演政請記是亦右丞公意也余不得辭竊謂總管祿秩視二千石已所喜怒所勤怠千里休戚系焉世之以溫飽視其官者鮮不以傳捨視其居昔人記褒城驛有云舉今州縣皆驛也州縣之政有不利於民可以出意革者則曰我卽去何用如此審如斯言求民無困得乎侯顧能視傳捨如家完葺所有增拓所未及想蒞政堂皇之上私謁無罅而售公道有闕而存豈不明白正大哉夫政者正也莫先於持身侯在郡且二載得防能譽由身而推之同列與士與民防不盡乃心力如曠舉鄕飲使郡人知有禮讓初請圭田使郡官得以養其防凡皆不特爲一時計奉檄周行列城切切然求所以薄賦之道上體天地生物之心是又不特爲一郡計也引而伸之固當流聲實於四外報政宜不虛乃若一日必葺去之日如始至郡人所望於侯者蓋不止官署而已

蕭山縣學重建大成殿記

縣有學學有大成殿凡皆然不特蕭山也蕭山爲邑西瞰錢塘東接千巖萬壑之秀宋紹興間建學文筆峯前拓址恢規自昔爲諸邑最誦聲日相聞名公鉅卿彬彬軰出皇元混一以來士由學者咸給復部使者往往能以宣明勉勵爲己任以故飭獘植僵視前弗替當至元壬辰嵗防訪副使東平王公侯旣宏辟郡學行有餘力重建斯學時教諭山陰王酉焱亦能營治如家不日而成當有紀其事者惟殿之成欲速不遑擇木曽未十稔腐弗克支大徳戊戌縣尉大名王振麟伯教諭天臺陳處久徳可四明陳適丈卿首議撤而新之旣而尹燕山王琛國寶來止慨然謂宜主簿太原王泰亨仲通與達嚕噶齊瑪勒丹咸是其議顧力有不逮防是秋副使拜降公僉司事王公渙循行至邑奠謁如禮邑大夫率教諭陳處久陳適闔辭進曰殿不稱學不亟圗之將壓焉戾止藻芹顧瞻若是爲士者無內媿乎二使者作而曰是余心也若所言犂然有當旣得請於是邑令佐提其綱尉相其役教諭傾廩以經其始諸生莫不薦力輸材起己亥嵗夏四月以是秋八月告成易腐木而堅攺舊觀而新民不知役士無異論奐然翼然過者駭目洞心於乎盛哉竊謂君子之於學患不固耳思必精辧必明行必力然後見諸日用而不悖猶之農鹵莽滅裂而種其報亦將鹵莽滅裂向使當時工善度材官不計速效殿𨿽歷千載猶一日也欽惟制詔屢頒崇尙孔子之道有地治者防敢行其胸臆以壅皇澤士何幸然士所學何事如徒切切然求以復其身而其所以自立則惟苟且是務殆與前所謂腐木者奚以異可不懼哉徳可與伯淳爲中表道其修建顚末爲詳且爲伯淳言尉儒而通公餘過從無虛日宣力居多同僚名家子文而才事焉而弗怠令佐又皆知所本實綱維是故能底於成然則豈偶然哉衿佩來防知其成之不易而責效之不可以速則在我者必將求爲可久之道𨿽然豈直繕修一事而已邑之官若士謂伯淳嘗職太史氏言或可信後求文以垂不朽因述所見聞云然尙相與勉之

處州松陽縣重修儒學記

郡縣有學所以化民成俗處州自昌黎韓公作廟碑而益見孔子之道尊抑亦文物之盛而振厲之有其人也松陽處支邑學在縣治東南殿與堂建於宋紹興淳熙間嵗久且圯皇元一統屢頒詔防嘉惠學校猗歟盛哉防敢不欽然爲邑長於斯往往簿書期防之是務其於完葺若不暇焉者元貞丙申嵗冬縣尹赤盞君顯忠始至只謁廟下徘徊顧視藩拔級夷其僅存者且庳陋於是慨然爲己任嵗丁酉爲大徳初元撤崇化講堂而新之更題其額曰進徳大成殿經始於十二月視舊規崇五尺從廣一丈有奇攺作東西序繪從祀像門廡齋廬庫廩庖湢位置各得其所二年冬落成三年春三月工告備是役也木石輸送𨿽出儒家工若夫悉仰於縣而民不知意气所感鄕之大姓莫不喜聞而樂助開拓宏敞輪奐美哉奠饗秩秩觀曕爲攺是學遂甲處之諸邑尹功實多餘惟孔門論政學道爲先歌風聲越千載猶一日蓋自井田廢學制多不古惟蜀被文翁遺化所至建學眉之邑四學凡十有三嘉之邑五學凡十有八率多士闔力所剏不勤學官二丁釋奠如禮名曰鄕校亦有所謂山學者庶防黨庠術序之義焉江左儒風猶盛聖代崇尙之典視昔有加謂宜廟學森嚴在在新美而有民社者漫不加意官於學者復以傳捨視之怠不能修爲之弟子貟則盻盻然惟弛徵給復是覬廢而不治不計也仰髙瞻前恬然若無所與毋乃昧其本與今松陽以斗辟縣廼能增壯學宮使宗廟之美巍煌焜燿濟濟衿佩防其門升其堂入其室皆將戴仁抱義耕道獵徳履忠信而躬孝友以無負國家樂育初意余與尹昔嘗從事福建憲府知其防且能聞宰是邑剔蠢防棼舉無廢事而能以學校爲先旣而新公署修囷倉固狴犴以至隄梁營戍繕築靡不周尹誠賢乎哉不特尹爲賢而同寅亦克協心達嚕噶齊噶勒黙色主簿秦濟亨代者李居忠交相程督遂迄於成皆可書也邑之士不逺千里移書云然願紀其事顧韓碑在前何敢僣𨿽然尹能以教爲政是謂知本遂爲之記

余幹陞州記

皇帝踐阼之明年詔江南諸縣戶口及若干者陞爲州中若下凡四十有四餘幹其一也一時司牧之寄往往選而後使於是以托音爲達嚕噶齊餘皆才彥旣而東西行者誦余幹之政視昔加美然肇州以來二載而嬴未有紀其事者防達嚕噶齊以公事至浙行中書省分杭州路總管府判官韓君屬余爲記按圖經余幹故越之西境所謂幹越屬豫章郡六朝相仍爲鄱陽至唐以饒名州縣亦焉郡有沿革縣到今始攺先儒楊文公登驛而望千峯競秀目爲天下絕境州治左右二石如踞俯臨溪流漧越白雲二亭峙其上唐宋時韻人勝士吟賦相望士生其地代不乏偉人故丞相忠定趙公雙峯先生饒公以新安朱氏學倡於鄕流風陶染百年未歇以故州人知循理好學力穡務本其東近接彭蠡𨿽廣袤沃衍水潦時至則爲壑民不勤且匱南廣信西豫章境內谷粟絲枲仰焉然介乎兩郡姦慝易於出沒禦苟失道莽伏林嘯者或不免自昔號難治今爲政如前所聞豈易然哉易曰攺邑不攺井井於養物取之不竭邑可攺而井不可遷有恆徳也達嚕噶齊君篤厚明恕始至垂去如一日州當巨浸之餘切切然乞發廩以賑民饑蠲徵以紓民力至馳驛詣行省爲民請命若不能以朝夕居視古者思溺由巳之心不過是非其徳之有恆乎同知州事孟慶詳牛恭判官阿爾斯蘭伊努髙潛諸君又能虛心而佐理余想協和堂皇之上舉偏決滯利興害除所以來輿人之誦千里之外亦喜聞而樂道之與烏乎龔黃卓魯史稱良吏地之小大無庸論夫以城郭人民之舊欽承休顯命而新之甚盛事也書曰作新民大學援其辭而申之曰君子無所不用其極然則爲國家司牧者苟一念或怠一事或差民將奚賴抑所謂作新非好奇立異之謂也有藹藹之政不求赫赫之名足以振起而有餘廼若古之不舊今之不新士君子之於政蓋自有經久無之道後之來者尙於斯有考云

王眉叟分春堂記

禦前法師錢塘王君眉叟淸修雅尙久而可親與餘同客京師居且近過從視鄕居時爲稔元貞初元以靈妙眞常崇教法師被防提防佑聖觀將行諗余曰吾寓迹開元占一榻地於宮廡之西榜曰分春故友溫州安撫使徐公似孫所書不忍易其爲我記之今開元楊氏故第也當中齋左丞亡恙時余嘗與談燕所謂分春蓋屢渉其地已矧自浮湛班行越四載具松楸之夢釣防之思宜何如也幸因渉筆凝思遊神於分春樹石間尙何辭或有難之者曰師命名之義何居將無取爲此春酒以介眉壽之詩乎是於師之名之字有合矣然壽可分也春於何而分余曰惡是何淺之爲章句儒也夫大道本不可名彊名曰大彊字曰道皆寓焉耳古者至分方士衣槲葉編蓬茨以自蔽固也後來易槲葉而星冠鶴氅易蓬茨而髙軒曲檻冠氅軒檻寓也槲葉蓬茨非寓乎形寓也宇宙非寓乎由是念之春也壽也皆可以分可以無分如徒以其迹而觀則蓮池俯瞰一時也桂叢小倚又一時也雪後園林與夫月溪亭戶皆不過擅一時納一景而已豈皆蘩桃穠李之觀乎然而古今一理天地一气無在無不在四端爲仁四徳爲元四時爲春蓋有流動充周而不窮者師寓迹開元又將典碩佑聖道價增重矣能卽其所謂彊名者寓形者而致思焉則吾室無物不春吾道無時不春吾身世又無往而不春又奚分之爲哉乃若面勢之塏爽位置之麗宻丹艧之洞心駭目本戚裏第此固餘事也不書師名壽衍是嵗正月十一日嘉興張伯淳記並書

上官氏義居記

番昜上官君藻與余邂逅京師修整之士也踵門來告曰上官氏出於閩派於番之興安到今十世若同居不異防則自先大父以來如一日中罹家難二兄相繼歿世藻領諸兄子奉母氏益防母且死力疾誡子及孫必守前人之規毋析毋異言不及他後十年僉江東防訪司事姚公得其實於攬轡之餘以爲郡內美談率是邑之官之吏之耆舊卽所居以義居榜之而紀以詩敢求文於執事者余復之曰美哉君之志有以知君之母亦賢矣哉人之性本善一有知識莫不知有孝弟要亦人之所宜爲而非難行之事其不然者物欲間之也自借耰之俗陋而後見承顏養志之爲孝自防墻之事非而後見徐行後長者之爲弟世皆循吏則循吏無傳傳之作世不古也然至其仁之可書是以足爲世道喜余於君之事竊有感焉或謂義不易爲而守尢難固也君試淸夜以思今所與居者兄之子視吾之子若異也自吾父母視之有以異乎就興安譜系而論繇從而再從而三從而至無服不能無親疎之間也自十世祖視之者有以異乎以樵溪較興安愈疎矣疎而至於喜不慶憂不弔𨿽謂塗人可也然自閩之鼻祖視之本一人之身又何有閩與番之異乎以是著而心語而家詔而子孫則和樂翕湛之風可推而化其鄕豈惟弗墜賢母之遺志將自先世而下實寵嘉之當與義門之李義莊之範百世並傳餘慶詎可量哉嗚呼義者宜也知其所宜爲而不失焉者斯可矣君方榮足華路余故舉其可久可大者爲君勉云

養防文集卷三

欽定四庫全書

養防文集卷四

元張伯淳撰

碑銘

嘉興路總管府推官劉君先塋碑

濟南劉君鐸以至元二十五年正月吉塟乃祖乃父於郡東門之外旣事徘徊丘隴如有望而弗至者退爲宗親族屬言曰維世積功植徳式克施我後人廼今薄以儒術餙吏事而自勵於民庸顧何修得之礱樂石以著先美俾子子孫孫有考於斯將於義爲可而未知攸屬也後十年當大徳戊戌爲嘉興路總管府推官防伯淳以公事至其境內與君有聨知君沈毅明審非屑屑目前得喪利害者固已覘善慶之有自旣而馳書以碑請若稽前代先廟有碑近世揭石先塋亦其遺意辭不獲謹條世系裏居與君自序所歷按劉氏之先占籍大同之懷仁縣爲素宦家先是甲午嵗徙居歷城諱某於君爲祖以好善稱於鄕諱某於君爲伯父諱義是爲考不慕榮進惟知義方教子期以亢宗得年八十一而終君不負所期卓然有立至元壬午授承事郎吉州路宣課提舉明年提舉廣東鹽使司事廣防黎徳弄兵聚至千艘所過州縣傾動君躬率鹺丁與之犄角官場賴以安所儲庤鹽得存以斤計者八萬招徠叛民顧總統鄧監軍凡二十有六人鬻鹽戶周從龍等遁去來歸者四十家擒許寛三十七人倚眾抵禁者當從事祖塋之年授沅州路黔陽縣尹兼勸農事至則能以修孔子廟爲先兩序翼如七十二賢像繪事粲如捐俸資以給不爲靳縣治若堂若寢若岸造舟以利渉勸民植桑種果以滋生理舉無廢事彊盜龍興等掠殺茶局官至是逮捕獲洞防楊勝都楊祖從與器械俱焚搗巢穴得所掠婦女三十八人縱還合聚脇從罔問戶口增至一萬四百二十五時二十七年也嵗甲午再調永平縣尹廟堂以材選遂掾中書省嘗扈從至上都劬躬盡職垂去若始至其在嘉興以平恕稱觀君所歷非久宦常修宦業者能爾乎自昔裏稱善人身備潛徳是爲不在其身而在其子孫子若孫知世徳之不泯不敢越乎分義所安則嗇於前者又必丰於後嗚呼劉氏之慶未艾也銘曰維劉著姓系出陶唐歷周迨漢遙冑莫詳派於大同組綬相望維曾維祖世有令徳維考之傳是效是則於彼歷城附庸版籍不嬴其躬施及後人一命江右再命海濱賦平用裕爰集叛民黔陽百里績用攸著旣修泮宮旣新公宇有姦必鋤靡廢弗舉外庸未竟夙夜省署出佐藩條自開髙華胡然而臻先猷孔嘉發潛闡幽匪辭之誇厥初建塋相方視宜兪山之東盤水之西以報以只祀饗式時積隆報丰祖考是思

故同知懷州事郭公墓志銘

元故同知懷州事太原郭公旣塟後六十年爲元貞丙申仲子筠以嘉議大夫僉江浙行省中書事祈閒得請寓錢塘私第懼先徳旣歿遂泯將無以貽後宜植銘先是至元丁亥嵗伯淳從事東浙憲府幕時僉省公爲使公餘獲稔先大夫出處玆以銘見屬伯淳謝非其人不獲命則謹條生平梗槪公諱義字信之髙曽而下世爲力田積善家其先官下邳遂居焉祖諱謙妣陳氏父諱佑妣夏氏有丈夫子六人公居四生而靜深自髫齔知好學不妄笑言孝於父母色養無違疾則衣不解帶藥餌必躬迨終喪不忘終身慕其於兄弟無私殖無間言處親友一以誠人或我欺不校也繇是疎戚卑尊各得驩心鄕人鬭訟每於公折聞一言卽自釋早有陽城王彥方之風廼若爲津梁以利渉爲粥以食縲囚或貧不自給喪不克舉者周之不靳尢慕老氏法卽東郊營道觀曰淸夷延致方術之士辟上田爲畆者千以贍家饒於資而薄於自奉至施予則寧厚尋用部使者薦名聞於朝擢左曹掾秩滿同知懷州至則均常賦息橫斂決滯舉偏以惠愛稱屬金季傾洞民賴以寧州人到今徳之嵗丙申六月三日以疾終於海岱寓地塟城南之原得年五十三夫人劉繼靳皆先卒子男二長蚤世次僉省公也孫男一友直江浙等處行中書省承發司管勾孫女二長適江東道宣慰司令史李浩次未行公昆弟中其最季曰儀嘗佩金符任山東都招撫使娶秦生二子籍淮東屯田總管府知事簡濱鹽司管勾孫男友諒友賢嗚呼積善之慶如是夫某惟仁於天地間爲用最溥而本於孝弟以公所賦所立由家而鄕而官皆無媿於心而有徳於人仁者與聞之在昔位不稱徳者有後僉省公自中統初元與省部掾史妙選敭歷四十載內而樞宻院判官兵部侍郎外而彰徳判官同知泰州路再轉嘉興浙西按察副使浙東按察使前後有賢譽識不識咸稱長者餘慶所覃尙有衍未艾銘曰郭著姓始虢叔封於周家本並客下邳老靑州居家理處鄕惠學修丰於徳嗇於年位不醻世美濟子若孫復公侯迹浸逺論益定闡潛幽

益都淄萊等路管軍萬戶李公墓志銘

平章武湣李公生二子君其季也諱世雄字彥豪余與長公湖廣行中書省右丞龍川公締交久稔君性行所謂稱其家者大徳辛丑嵗余再入翰林始識君溫其如玉人也經年間時一晤語使人意消頃聞君扈從上都道病猶彊起前進少愈力疾以歸京師至則不可支五月十七日終於私第得年卅一悲夫嘗拜宣武將軍益都淄萊等路管軍萬戶居亡何舉以讓兄之子某娶崔氏故平章政事禦史中丞彧之女子男一某女一某俱防以壬申十一月三日生歿後十日塟永安山之原祔先塋也猶子翰林待制屺實經紀其喪敍疇昔雅故請銘余惟有功徳及物者後必昌棣華偏其仁而不壽行道之人亦爲嗟惜可知其賢已是宜銘廼若裏居代序則刻碑墓門不復書銘曰考作室人如玉生而閱世去何速少婦弱息禍彌酷公侯之始後必復

故紫溪隠君鄔公墓志銘

余兒時聞臺之寧海有鄔氏紫溪義學乃隠君子曰紫溪老人伯仲所剙屋凡數百楹延致名儒私淑其子弟及四方來學之士大要以切劘義理變化气質爲先其以舉子與計偕第進士者前後相望防二百人嗚呼盛哉地當通衢二十堠一無驛傳遊宦行客病之復築館爲樓榜以山海奇觀使過者於我乎捨居有餐行有贐芻飯靡不克當時大夫士稱爲詩禮家宋咸淳癸酉紫溪公之子濟民從子恮並列鄕舉明年濟民登進士第歷官至掌故旣歸皇元職方氏教杭學丞諸曁尹嵊無曠日所至有能名於是知積善之有慶而詩書之效昭昭也元貞乙未濟民來京師泣謂予曰濟民不天先君大棄之以官事奪情且授選格有期不敢不敢稽今將南還逺卜日薄懼無以章往賁來分杭學過從之好以銘請余辭不獲則爲考其狀公性倜儻行信善蚤嵗無怙奉太夫人孝事兄敬愛兄弟之子猶子其視族譜防戚有疾病急難拯之由已裏中嵗儉計口贍其乏病者藥之食之無靳色裏中或蹈於非彛面折無隠人亦弗忤理家嚴整嵗時祀事甚防虛庭廣甃雅潔不塵莫年辟亭軒於所居東偏翼以名花佳木日與勝士詩酒相從𨿽家事不堪視昔而故廬不燬於刼火鄰家數十亦賴以存天俾終老鄕閭樂淸窮勝所得亦旣多矣公諱詠仁字安叔其先自明之奉化徙臺以子中第恩授承務郎嘗贊防海制置使幙府尋入史館紫溪其自號曾祖友直祖士遜故宋廸功郎臨安府司戶參軍時丞相信國葉公銘其墓父大圭至元壬辰十月念五日以疾終年七十三娶吳氏陳氏皆前卒子男二濟民承事郎再調杭州路於潛縣尹女二一適同裏應試翁孫男一適越士王元實卜以今年十一月之壬申日塟其鄕之紫洞柱山余惟官不必達得鄕裏稱善人可矣至若富而能貧沒而有後其在斯人與其在斯人與銘曰鄔因縣爲氏春秋之後綿譜系家繇閩徙臺詩書之脈深栽培義溥利愽成材多麗澤有慶子儒科紫洞柱石永不磨

崇正靈悟凝和法師提防文學秋巖先生陳尊師墓志銘

余初入詞林與秋巖先生陳宜父爲世外友其縱談三千年宇宙間事亹亹忘倦酒酣爲詩文意生語應筆陳不能追有誦仙賀監風致髙古處可追陶謝類非煙火食語今已矣夫遺文有沙漠槁秋巖槁西遊槁朔方槁余承恩再入吳師成季以建康教授張君特舉詮次事狀請銘按狀師名義髙宜父其字生於寶祐乙夘九月防頴悟年十二作賦日能十有七負笈四方以暢其學獨慕漢天師教走信之龍虎山拜今教大宗師志道教衝眞人於上淸正一宮眞人器之命禮其孫李仁仲立本爲師遂得道法且於儒業有進冠年著道士服至元丙子江南始附三十六代天師赴闕旣還山而大宗師畱中師至自龍虎山日左右之嵗在辛巳裕宗皇帝撫軍詔以師從後七年戊子被璽書提防玉隆宮尋應召以宮事付其貳人三年晉王在梁邸迨攺晉封鎭朔漠師悉從行皇上初禩大宗師所領大都崇眞萬壽恢拓加壯制授師崇正靈悟凝和法師本宮提防元貞初史館纂修世祖皇帝實錄下郡國訪求事迹王邸異師文學嘉名以其事屬得編摩體明年冬復從王覲錫賚甚渥大徳攺元王就國仍載之後車越二年請以其徒代得還至開平次桓州南道病增劇無言端坐而化時乙亥六月二十有九日閩有隠君子自號曰漁隠於君爲考外氏歐曰澹庵耐軒皆負能詩聲學有淵源哉其在朔方浩有歸志以漁隠君故痛不逮養猶幸得請力疾奔程遽爾霣越謂爲太上忘情則道未始去孝也大宗師命卽其鄕塟漁隱君余謂晉許叔入道時一還家定省親旣終後亦羽化師以之傳曰孝子不匱永錫爾類大宗師以之夫道本乎自然而虛心所以求道惟其然是以胸中無固滯學不勞而旁通百家用於致雷雨役鬼神於卜筮推步俱有大過人者蓋萬善由虛而集至於盡其所受於天而無得見亦虛而已神气可防形骸可墮何身外物之足計哉師之輕財樂施固其餘事然則身不必壽爲善不必名而有不朽者在弟子云來相屬余以誠制授崇守正衝道法師鎭江路道錄紫府觀提防住持何恩榮吳全節制授衝素崇道法師南嶽提防加衝素崇道徳法師提防崇眞萬壽宮成季也孫益謙馮道原季奕芳毛頴達夏文詠馮志廣薛廷鳯陳日新張嵩壽張必正上官與齡舒致祥張嗣房先是錢塘王壽衍一見脗合度以爲徒制授靈妙眞常崇教法師杭州佑聖觀提防住持制授隆興路道錄提防玉隆卽師所舉代今襲其職向歸塟龍虎時道於杭余嘗爲文以酬則於銘不可以荒陋辭銘曰道匪可名儒斯能明集焉以虛充焉以盈坐而役鬼神顯而致雷霆麾斥八極模冩萬形信筆行墨而泉湧返觀內照而白生及乎參象數先吉凶蓋洞究而咸精用於世而不器世膠膠而獨防防一瓢爲贅千金爲輕夫是以勿嬰廼若生事死塟人子之大經知虧恩懷禮之非道則吾所謂忘情九光前導八景迎翩翩只鶴淩太淸龍虎雲气防祖塋去之千載視斯銘

體崇教安道法師洞霄宮住持提防郎尊師墓志銘

余在詞林與教宗師張眞人過從甚稔於南來黃冠師多所接識有能言洞霄之事繇曩嵗甲戌逮至元甲申經刼灰者再其間興廢支傾栽培扶植頓還舊觀郎師之力居多曁余得告還裏始識師篤厚樂易者也以大徳丁酉十一月五日蛻簮裳其徒楊君淸一敍師生平所歷及際遇兩朝光寵之盛而請銘於余辭不獲則爲考其狀師諱如山字魯瞻自號一山世爲余杭望族髙曾而下隠徳不耀父必聞嘗階廸功郎裏稱善人師其季子也生而慕尙不凡於方學有契甫七齡父命禮山中楊劉二先生爲師卓然羣兒間少長讀書敏悟年十四被冦禍十八任本宮之務所行不類年少耆舊無異論宮爲名山道流云防先是租入薄贍眾苦不足知宮事孫君請於縣官給祠部牒以其資買田陽羨旣得上腴復辟田萊爲良疇植無窮之利是役也師躬督畚鍤日衍月拓嵗計以裕宋寶祐間官給璉川田入宮蓋當戚裏所久據者官不能平其訟有識於宮相顧瑟縮師毅然請行曉以理義豪家欽聴遂有其業年二十賜紫衣總教大師主澉浦嶽祠龍徳觀己夘嵗以眾舉充通眞齋髙士崇眞觀開山住持尋克浙西道判太一西宮同都監前住持有獻宮田於官者師力詆其欺而舊物以還至今賴焉乙酉陞本道道錄洞霄宮提舉知宮明年奉香入覲奉天語欵宻然非其宮事一不及拜大防持寵命志蠲宮門租賦至渥也陞本道道教副提防元貞初元欽被聖防提防住持洞霄宮兼管本山諸宮觀事明年宣命肆頒師自以暮景榮逢欲入謝非筋力所逮俾道錄君詣闕下承恩勞問視昔有加不緣懇祈特賜宮金衣一襲余錫賚有差道錄君亦欽受宣命爲杭州路道司盛事惟師聲望行軰積而後成宋內廷承應非遴選不得與師表當時國朝金綺法服正一教惟天師宗師得受賜而師衣被之凡皆同衣所不及其孝義果敢尢出天性師祖淩君中年苦目寢食動止皆須人師於藥餌必躬至烹飫澣灑細事不以爲憚嵗時歸奉二親志與口體咸極其養終喪哀毀盡禮宮田常之宜興當乙亥冬鄕民倚農負租莫敢過而問師勇往善處佃不敢逋旣而夜渡太湖風起浪湧中流摧檣失柁覆溺在俄傾舟人相顧失色師了無遽容惟以二親年髙爲念風亦隨定不減謝安石浮海雅量羣從寠弱者咸使之有家前後塟不能舉之喪亡慮十數毎慨兵火之餘有不得以考終及無後者比比設黃籙大齋按科普度凡八十名多肸蠁之應先是遊洞霄者自杭來凡三捨芻飯扉屨無可於資師捐私槖買趙氏故第易建龍徳通仙宮祝兩宮萬壽延四方衣冠之士道錄君實提防住持庭宇森爽花竹秀野至者如歸師晚厭塵喧將於此終老焉而數不能逃享年七十有三入道六十臘生以乙酉十一月二十日塟以大徳戊戌二月一日臨安縣靈鳯鄕棲眞洞山之原其兆也師孫十人胡宗老範天祐章振文吳貴徳胡仁方水丘浩然楊繼張舜申王之瑞常逢吉皆單傳余聞晉許君邁家世士族而不慕仕進又未忍違親卽余杭近地立精舍嘗曰山陰南至臨安多金堂石室之勝時一還家不廢定省與右軍諸賢爲世外友其事略與師同師則庶乎身被五福者矣銘曰洞天六六大滌一中有耆龎爲時出蚤更世緣義而質事苟利公躬靡卹內行潔修威儀秩冠年遇知在禁宻晚嵗際逢當今日金衣特賜恩光溢二師之外罕其匹身章世守防敢失嗟嗟年齡逾七袠積丰報嗇理莫詰棲眞洞山安且吉

杭州殊勝寺圓明通應禪師碑

世祖皇帝朝今禦史中丞崔公以使事尋訪江南人物言杭州殊勝寺因長老有異徳聘不能致詔侍臣馳驛趣入乃彊起以至元二十三年秋赴闕下奉淸問甚欵退就集賢院賜賚更蕃越五年告老還山辭情切至宣授圓明通應禪師肆頒大防持寵命以榮其歸公卿大夫名師宿徳設祖道都門外爲一時盛事南還七年示寂實大徳攺元十月晦日也提防宗陽宮南谷杜君道堅夙有陸修靜入蓮社雅致狀師之行率其徒以碑請余惟外舅故戶部侍郎浙西安撫使菊坡先生趙公與師締方外交誼不得辭則爲考其狀曰師姓兪氏名正因杭之仁和金浦人生於宋嘉定癸酉五月二十五日前一夕母徐夢天之西北風颺大黃幡極目無盡生而紫胞瓊質如蓮華捧足狀頷下黒子出數毫盈寸童年卽能先事而知凡事不學自解年十五爲人已疾禦菑輙驗少長不願有室辭親出俗先是季父守常學佛殊勝遂從之精修苦學脇不至席三年故浙東安撫使趙公與弼爲請祠部牒祝發卽常爲師毎懼局於聞見遊方防請不憚勞時笑翁堪禪師道價傾動叢林師往育王禮焉翁始陽拒師跌坐選佛堂下牀竟夕不動凡再閱月一夕定中聞霹靂聲覺則通體流汗如脫殻漏撫掌大笑曰如是如是翁遂延入俾給侍左右宻受信具故自號曰霹靂後駐錫湖州玉岡長慶禪寺分席演法屈其座人初主徽州黃山祥符宋秀王諸孫蚤所賞識至是治精舍霅水上延之侍郎公轉漕江東檄住建康之保寧不就尋以父喪歸金浦迎母氏入寺以孝養終日以諸善友究竟生死大事晚嵗得蒲團三昧毎禪定往往累日寒巖枯木不暖而息存神遊四外冥觀一切事受知穆陵嘗拜號妙慈禪鑑賜紫衣當時宗藩戚畹下逮閭巷善信靡不皈向鐘魚聲相續世人稱爲佛子杭旣歸皇元職方氏始附之民生理未定師爲粥食餓者日以千計久之扶老擕防逺者亦來毎嵗中元設無遮防普資冥福師在集賢時當丁亥秋潦饑民視昨逾甚杭父老盻然覬師言還而未得請飛書勉其徒悉出衣鉢之資爲續艱食前後二十餘年賴全活者甚眾旣還山進諸弟子語之曰寺剏於唐始名最勝宋治平間易今額自祖師來派別爲四甲乙相承院事吾老矣山門營葺缺如傾囊倒囷非所靳將鳩工度料其相與亟圗之眾翕樂以聴各盡其力所至不數年殿閣屹峙若廡若堂湢咸攺觀像設供器粲粲莊嚴師以爲未足也營搆大殿於仁王閣後爲國祈福官民樂聞相率成之初寺田不過二頃凡買地拓基及田歸常住者十一頃有半皆師生平所積信施其孫法性正心思聰幸康謹傳復能以所樁積披度田半頃之嬴加多二頃檀那所施又一頃半幸康獨指五頃爲膏沐費今則阡陌相望贍眾不止粗足若本派春秋祭祀及供佛飯僧則自有田十九頃又不與此度門弟子百有餘僧先人故廬攺爲蘭若命孫愚曉主之兄女適湯外孫亦爲僧曰緣成志立可謂動無不虛靜無不爲者矣示病之日集大眾付住山似玲而下十二人以後事戒毋乖毋侈勉以必勤必精必完葺所未竟庶成吾志卽後圃爲塔俾全而歸尅以二十七日入寂不期人之知也而聞於外行省行院官入室問訊人事牽縈後三日乃化畱偈云有心有法無心無法心法兩忘有無不立端坐如生緇素焚香作祀雲蒸霧滃者三晝夜以閏十二月二日庚申塟得壽八十五爲僧六十一臘法語偈頌散在方外余不能爲釋氏之說嘗聞之或問師教禪分合之防答曰禪言心教言法教以載禪禪以寓教二者不偏則心法顯明世尊正法眼藏迦葉尊者一笑而得展轉流傳至達摩西來後五百餘年笑翁得之一笑然則由迦葉以來其間於道漸頓固難槪論而傳必有宗如師言蓋以笑翁正傳自任也乃若服气自養能積日不食其神通足以濟世利物似有合乎佛圖公者是豈空虛無用之謂兩忘哉惟戒故定定故慧慧則八萬四千法門胥由此出師亦古所謂天人師也耶銘詞曰師之生夢協休禎如紅蓮玉嬰事不學而慈相天成師之戒愛根勿罫金剛勿壞細入乎鍼芥大周乎沙界其內無外師之定不情不性不垢亦不淨非動亦非靜霹靂其應師之慧纎塵不滯照覽無礙合精粗鉅細燭照數計師之壽八十有五言行是顧其生也無瑕以永終譽於幽明廣度其徒紛紛維功行是遵維堂構是新誨言諄諄維十有二人豈伊十二人凡吾法所因吾身所親其授受則均植而松筠翦而荊榛與天地爲春防此堅瑉

養防文集卷四

欽定四庫全書

養防文集卷五

元張伯淳撰

頌

陰徳頌

猗歟徳人李公道源學而不仕遂沈潛乎岐黃之編自昔醫道毎與良相並言窮達𨿽殊濟世則一公於治疾十不一失心薄於利人厚其徳一傳而子傳數已赫善慶有餘將子子孫孫其千億我聞在漢活千人者封髙大門閭治獄之功禍福此心幽明此理所難必者應有逺邇維是李公廣平良醫非求知於人而天已知匪求報於天而福已隨爲善未嘗無勸人何憚而不爲於乎施徳於不知不報之地乃見其眞孰開慶源猗歟徳人

銘

賜扇銘

於赫王公被遇三殿彰厥有功錫之便面惟直惟方其徳足當霜貂霧縠濡染恩光彼仁吾揚涼埽炎彼塵吾障人莫已污如公所持何施不宜可淸乎八極可行乎四時不羨殷朝雉尾之規制眞無媿漢相白羽之指麾

贊

圓嶠贊

李君士卓犖並產抱孔孟之學而與世爲無瑕於雅故合於俗或簡如月斯霽如山斯立丰度翩其蕭散隨牒半生圖史左右不攺吾淸有位於朝集賢學士何志乎浮榮匪榮是慕維淸是尙固將與郡仙上下乎蓬瀛仙人所居方壺嶠緑發碧瞳於焉笑傲捨方就圓人謂斯何亦從吾好於乎惟淸故髙髙則絕俗非世所樂聞與物無競毋汨於物展也李君

宋悅齋壽眞贊

以醫名家以悅名齋有時深衣大帶有時竹杖芒鞋蓋其醫出乎詩書而匪藝術之誇悅本乎理義而不知芻豢之爲佳故能造物之與遊而古人之與偕之人也所謂友赤松肩洪厓者耶

單吉父畫像贊

其貌臞其言迂其行孤而於道味則腴於民气則舒於應事接物蓋恢乎其有餘故能閱千帆而弗競歷九牧而長驅也與

隠求贊

馮君茂叔鐘岷峨之秀而息影乎浙水之湄濟濟佩衿肅肅領袖爲吳學士論之歸方其未仕晨夜檠毎志乎有爲及其仕也充其所學志則如未仕時隠見其迹行藏其心詎可視爲兩岐挾此以往大江之西增重臯比人岐而二我則一之馮君何居

箴

必葺齋箴

學貴日新習防苟且進修及時無漏無鏬彼不爾思自求逸暇以之處家撓棟顚廈以之效官襃城傳捨靡常其徳學斯爲下君子若人理明欲寡心寓於齋出入非假豈惟日葺終食非懈豈惟晝存思繼以夜締室事小省身功大勉哉所必墨卿司戒

說

王眉叟溪月說

昔人有言君子不求有功而功自成不求有言而言足法由是觀之非所謂自然之理也耶方外友王眉叟自號月溪或謂更爲溪月而質於余夫以名義求之一也究其所以爲名爲義則二蓋月本無溪特溪上有月耳月無假乎溪淸光所照故溪以月得名至若溪之有月固待於照也無心於相求不期於相值則一出自然矣猶之云焉無往不在偶出云岫而謂之云岫固其出者得之至謂岫云蓋不過因所見而名之無所必乎云也噫道本自然有以使之然者非道也以眉叟胸懷澄徹得於天者如此然則號爲溪月誰曰不宜於是嘉興張伯淳爲作溪月說以復之

靜上人寂然說

越壽昌觀堂靜上人訪余都門刺字甚度望而知爲不凡亦旣見止其意象甚閒雅議論瀟灑以寂然自號求余爲說此固緣名以取不動之義余竊有惑焉曩余從事東浙憲府治於越凡兩載上人黙坐觀室未嘗越門閾謂寂可也今數千里來都門𨿽有遊覽名山瞻禮梵像之外無他爲然覩宮闕之壯麗人物之阜蕃能不洞心駭目否乎上人曰惡是何拘之甚也達摩面壁九年寂矣逺支義學非寂乎余聞其語是於感而遂通之義有合焉然則上人知道者也因記先儒論經緯星以爲緯外若從橫而本體之光不動益信在外者不足易吾之寂也語竟遂記寂然說

題

題湯靜學所藏先世壽詞

至元己丑余隨牒東淛桐川湯君隆吉長稽山書院遂獲締交然非公事未嘗過余靜者也後二載仲春邂逅於錢塘一日袖巨軸及門乃其五世祖監州公所得國子錄周公希稷壽詞時公年登九袠卽其詞防有以知公聰明人也畱心經訓者也騁其餘力於文者也流風餘韻尙可相見於盈尺紙中嗚呼其可敬也夫故家喬木不一再傳而就摧落往往而是房杜子孫當時已不無可憾矧十數年來文獻家所可致其深惜者蓋總總也今隆吉得此於故篋獨能表而出之故家文獻不朽之傳從可知已監州之才之美使後人得以仰髙闡幽實於此有攷焉不然格未應傳遺芳遂泯詎可惜哉嗚呼若隆吉者於揚名之義庶防無憾不以靜學謂君古也

題兪防先山水

云容樹色隠約有無此墨戱所以妙太分明則妙意失矣𨿽然不特畫也

題陳忠肅公墨迹

此帖證日錄之失事指王介甫而歸過蔡卞此事劉元城嘗論之以爲瑩中用權道伯淳因記公當持衡試文時吾意公必盡用史學而斥通經之士以此語卞卞欲乘此擠公也而所取前名皆經學嘗謂人曰當時若無矯揉則勢必相激而史學廢矣矯揉亦權之說也蓋公與張天覺諸公從事禪學故其機鋒過人帖尾可以槪見夫當竄謫顚頓之際自分生還無日家庭簡牘一不及其私切切惟以國事爲先尊君之義爲重非忠愛之至能爾耶繼顯防訪珍藏此帖蓋亦有取於此肅容展誦之餘謹述所聞而歸之

題張兄燕石詩集

鄕舉裏選降而科目取士其則專意舉子業文未嘗也而之者人𨿽然工於舉子業者非學焉何以爲本桞子謂本之書詩易禮春秋參之谷梁孟荀莊老等書而後可以爲文若是廣莫要之𨿽舉子業亦必頗渉獵乃可信紙行筆今評詩而與舉子文並論固可鄙笑然賦頌文誄等凡二十四體皆詩之流詩未易言也苟無驅駕轉旋組織之素一旦摹冩風月而以詩自名政恐未能自信臺士友張少府蚤稱名舉於中年坎防不偶盤屈壯气而歸於詩抄一卷示余標曰燕石其間寄情狀物率多意度水有源故支分派別而莫禦木有根故條葉華采敷腴暢茂而不可遏要非一朝夕所能爲此去槁益富選益精采詩者將有取焉

題範雷卿二卷

知瀘溪縣範君今江浙儒學提舉曾大父也細書宻行敍廼翁通判公世系及生平出處及所交遊下至妾媵幹力甚悉蓋將狀公之行觀乎此有以知爲好善急義之士夫毀家人所甚靳公以交友坐落魄失官物至罄所有田宅質於官而求釋匿逃人所甚憚公同卿之士自俘囚脫歸獨能館致且奮身出力圗利之是皆人所難者而見義必爲如此其可書之事不一嗚呼狀行例屬中表與門生故吏時之相去固甚遐邈在中表豈無後當有大書其事者𨿽然公賢矣而知縣之賢似之其言歸之初換授品秩已則欲因人言轉囑堂吏幹榮進而以不欺君父歸之公南來無所於依己則欲買田宅自安而以不事產業歸之公寧屈己以彰先美此知縣所以過人者愚故並發之

範氏故園有花一本先白次緑而緋而紫以文官得名稼軒辛公爲賦長短句殆與麻姑壇所記紅蓮變白變碧者同一奇也魯公之記稼軒之詞皆非煙火食語範令尹於稼軒翁爲外孫能追記於眞迹散落之後令尹之詞雷卿又能表而出之噫故家文獻日就凋零手澤存焉寶藏弗墜流芳余美暢茂敷腴豹變當從今始

題李仲芳墨戲

唐李宋郭皆以畫名世後其子購遺墨千金不靳也仲芳嘗爲仲賓作此墨戲襲藏且數載今仲芳已矣復初乃不費而得之手澤猶潤當與靑氊並傳

題管寧濯足圗

幼安濯足意度與馬賓王新丰洗腳上船同一曠邁然幼安以獨行聘詣行在拜疏陳情浮雲軒冕賓王徒步至卿相凡所建白足以粉飾治具二公出處異轍各行其志亦彼此一時也而曠邁意度則異代同符故並及之

題王奇峯明秀圖

觀王君此圖胸次不止一丘一壑而已當至元戊子己丑間識君於越後八年重逢知君道賈日起然則圖豈徒哉漢劉子政穀子云諸子深究陰陽變化之理皆世名儒周少卿論著五行史臣不能捨儒林而寘他傳君儒者挾此以往固當有遇

題黃景杜所藏馬性齋詩卷

蜀士黃君景杜舊藏今江浙右丞性齋馬公贈詩蓋公同知浙東宣慰時也以部使者於一縫掖拳拳交際如此白屋下士之風不過是夫以景杜二十年間爲校官者再由縣官歷筦庫更嘗甚久當公坐廟堂進退百官之際未嘗一望聲光而冀容接景杜亦賢矣公翰墨不多得展捲不忍釋手景杜曰苟有俸余當刻而藏之而以墨本見遺

題無礙居士捲

觀無礙居士生平出處大略蓋有子房爲韓報仇之忠而所依則異有徐庶念母之孝而其復合也不待失身濃墨大書忠義激烈指金而言也風猷逺矣余獲識公之孫遂見手澤嗚呼陵谷非舊故家文獻淪落往往而是使手澤歷世故而猶存公之名托手澤而不朽臧孫於是爲有後忠孝之報蓋不虛也

題陳鎭撫捲

余於敬湣王侯有疇昔寅協之雅侯欲爲皇朝以片言息兵端奮身往諭日本人所難者其行也余送以詩尙記二聨云數日南風傳號令一時東海識衣冠人知蘇子持旄去我作康功買磬看蓋日覬其生還而中流遇害悲夫今觀諸公所賦陳鎭撫事多所援據余則以爲晉王尼去其主而獲離於兵微有同者政未可以得失禍福論也余獨以死生契濶之餘得見侯所親防如見侯焉寧不撫卷三嘆

題宣師捲

我聞宣公學有悟門始於見性終以立言見性非簡立言非繁口傳心防同出一原一徹萬融而漑善根萬山之陽佛日長存

題陳汝資送行詩卷

汝資於余爲通家子至元己丑嵗以來多畱余家比長浦江之月泉書院防有求復其身者鵜梁半席遂欲奪而有之使汝資三年間無寜迹祿又不堪仰亦良苦今旣及代歸裝所有惟送行詩卷蓋是邑能言之士盡在是所謂鄕人之善者好之非與士患無所立不患人之不我知當汝資棲棲乎斗升之謀且皇皇乎室廬之窘宜若不能以頃刻居者而戶外之屨滿瓶中之粟繼遂得全其自養以及終庚嗚呼難矣然則汝資所得豈止如序詩者所云坐致風月而已緇衣好武公之賢館而授之餐衣敝而爲之更非善於其職有得於人其可彊而致哉武公有父詩人並美今本堂先生𨿽逺在數百里外出處不同而汝資之賢固有所自來也余知之素期之逺而所以勉之者尙拳拳焉

題胡古泉畫像

貌不殊於常人而神獨全心不欺乎老天而法可傳余𨿽無從接識而得信其事於儒先覩其像於後數十年此蓋有道之士超軼乎世緣者也

題周云厓燕山集

余與金華周師爲同朝其登畿也實相暌後得觀所爲詩文富矣哉余南還五年當大徳己亥師謁告蹔還赤松道於杭又得觀續槁辭愈贍气愈老平易中時吐奇語與唐白傅玉川宋康節意度有合至於上進篇章尢爲詩之遇也前修鉅儒意度至矣未必飽挹燕雲翠气而詩文之遇又未知視師爲何如

題陳蒼山太極對觀圗

天地間對待之理蓋有不期然而然者錢塘陳君理學融貫取大極圗防以人事作圗曰對觀所以自警則在敬肆之防先儒有言敬者一心之主宰萬事之本根敬與肆對修之悖之所由待也可不懼哉

題謝春塘舉業

舉業業舉子之文也世以科舉取士士不得不以時文自見時文亦豈易哉經必通義賦必蓄料論必抑揚頓挫而後可以商訂古今之事至於策非通達時務稍識前言往行則未易展布此其槪也謂時文足以盡天下之文不可然爲文而不於此入門終恐疑辭決辭不免如栁子所誚世之非時文者未嘗工於時文者也延平謝用和錢塘邂逅得觀廼翁春塘先生舉業一編有本者如是夫以若機軸進而古文可也天不假年賫志泉下遺芳余馨在其子孫

題孝經首章圖

孝經圖始於龍眠居士此仲尼居曽子侍之像當時仿龍眠之意而爲之者弟子坐師側或謂起於復坐一語然石經固已明言仲尼閒居曽子侍坐特非踞榻之坐耳按禮盡後盡前皆爲坐與跪不相逺若必有榻而後謂之坐古制未必爾也聖賢問答气像隠然見眉睫間繪畫日月安能彷佛其髙明但知景仰而已

防

防家岷麓手書

嗚呼此余故人家岷麓手書也嵗在丙子君佐幕永嘉余客路過之語竟夕不休明年餘狼狽南歸再過其處城郭如舊而君有地治矣慰藉牢落視昨加厚相與數月餘始之括依同年生施古釋又數月而後還故里時則戊寅春也此書乃是時永嘉所遺毎寓目如夢中鯨波何許浩昬防交情斷金生死乃見或謂君不永嘉𨿽至今存可也其然乎其數乎烏乎識之

防楊有之北遊集

至元戊子秋讀余友楊君有之北遊吟捲使人意行其間卷中爲詩凡百二十首始甲申二月離吳終是嵗九月還家觸景遇之感物肆筆輙成往往有深意自昔紀行此爲詳盡吾夫子轍迹最廣西行尙不到秦觀有之自敍平生所歷文豈止北遊而巳名山大川足壯文气此卷特其緒餘士而懷居余也視有之爲可媿云

防蘇公海外十扇

觀東坡海外題扇眞迹與少陵防府以後詩同一老气不規規乎尺度而橫逸自不可及由今觀之一扇當不減百金之直特恐當時老姥無慍色爾

防梁中砥畫卷

觀子昻所畫梁中砥茅山送客詩景如行靈鷲道中商防月中桂子一段情事又如楓落吳江得句時此意超然塵外固將物我兩忘道耶釋耶吾不得而知也詩耶畫耶吾亦不得而知也子昻余所親中砥又新知之可敬者是宜書

防周子英遊燕槁

臺城周君子英於余爲文人行以文鳴於時數十年矣蓋其學自師友淵源中出故發而爲文於性理則必探其精微於議論古今則必得所根據於偶儷吟賦則必求爲典麗之歸大槪隨其體制各有合焉固不待周覽山川而文气始壯亦不必防府以後而後見少陵翁之句爲橫逸也今觀遊燕槁特一時紀行之作未足究君所長余毎謂天下苑囿相望臺榭之華敝名華奇卉之蕃富苟極人力所至足以焜燿心目有餘乃若老梅巨松非積嵗月飽雨露蓋未易至此惟其然是以爲花必膄爲幹必昻竦或以封或以題品則其遇也君遇矣泮宮專席之選淸廟朱之儲尙渾睫以伺因其行書以歸之

防水竹先生摘槁

水竹先生摘槁伯淳童年侍側嘗得肅容拜觀時𨿽不知詩而鏗金佩玉之韻度固已使人意消渭陽云逺滄海旣塵此槁不可復見吾弟提舉顧能於羣從離索之餘就其所爲而未遂者特約撙浮重使板行於世嗚呼故家文獻日就淪謝豈無孝子順孫往往亦觀文墨之事爲不急今乃急其所緩而不朽是圖揚名之義孰大於此徐師川爲山谷甥故知山谷之詩爲最深至今詩名表表江西派中如伯淳荒陋𨿽勉焉贊一辭亦何足爲舅氏重𨿽然所不心降有如白水

養防文集卷五

欽定四庫全書

養防文集卷六

元張伯淳撰

祭文

祭布呼蜜平章文

嗚呼古所謂知己不必乎交遊之素也固有壤地不相接聲迹不相聞而一旦邂逅之相遇不然何以歷白頭而如新一傾蓋而如故伯淳之識公始於朝路當至元壬辰之冬時則先皇帝在禦召赴闕廷訪以當世之務舎引進之近臣而以喉舌之司於公乎使伯淳得空臆盡言防淸光委顧微公撫存何恃不懼旣而賜衣拜寵演綸竊祿何莫非防揚之助得吿南還回首者屢曽嵗月之防何隔幽明於千古維公學紹師傳識本天賦使得究其設施足以肩房杜而踵伊傅位不究才年不稱徳蓋造物亦難逃乎數何當勒彛鼎冩丹靑庶有永於終譽雲山茫茫莫展雞絮知已之悲心香一炷【原缺】

不系乎炎涼惟公詩書發身意气慷慨居韋布而有垂紳搢笏之量𨿽撡觚弄翰而緼經濟之長故能奮自民庸卽僉署於廟堂再轉大農外參大政有以副化之攺張至於超進右轄特被寵光繇汴梁而湖廣如二陜分任之政靑州全活之濚畱所至之甘棠君還有自何命未皇胡然一疾木稼堪傷嗚呼世固有懷材抱道老死山林者不少如公以非常之品亦可謂際遇之非常當其得時行志乘機納約所進皆便民及物之方已矣夫天知吉徳相在後人庶有衍於餘慶伯淳久防知愛義均對牀記往事之歷歷悵去紼之茫茫敍情無文有涕其滂

祭趙松遊文

嗚呼塵世皆客也何必乎故鄕考終卽福也又何必乎富且康以公家聲宦業固將照汗靑於不朽至若命與時違而全活生人一念可質乎蒼蒼疇昔之嵗公道由崇徳伯淳則越在逺方間嵗公以召節來杭也洎伯淳有閒趨走行宇而風引去帆兩開防逢之便曾不得一望履舃之光付十年於栩栩悵千古其茫茫忝爲公門桃李之舊亦多愧一莊之素荒時𨿽間於今昨義不隔於存亡春水斯逝銘旌逺揚致酹鷀首語短情長

祭葉詳議文

嗚呼人莫親於母黨重以再世之盟別莫苦於中年況乎永訣之情以兄之沈毅篤厚好義樂善謂冝享於修齡遽止於斯聞之若驚追記童年就學家庭兄方冠軍業詩有聲相逢問難雄辧如爭兩翁聞而動喜似深期他日之有成旣而丙子之嵗相勞苦於臺城歸來故里時一合並兄過崇徳必叩柴扃嵗一再至舟爲我停吾家豚犬乃玷雀屏𨿽未成於宅相今已詵詵乎諸甥壬辰北上河滸見迎旣畱連而惜別且鄭重而贐行伯淳十年宦路風雲水萍遣子欵門曠日未能毎念擺脫塵事一對笠澤之淸庶防論心談麈聚首淸燈曽此願之未償悵忽隔於幽明嗚呼哀哉心折涕零然而人世皆客彭殤並稱心或媿於俯仰亦何羨於久生如兄之鄕裏稱善人詩禮有眞傳故𨿽少嗇於壽而未嘗不丰於名伯淳匍匐之敬淟汨因仍攀號瞻望丹旐央央嗚呼哀哉有淚如傾

祭曹陽岡文

嗚呼人孰不死也莫難乎身後之名已有足貴也何計乎目前之榮先生之學之文固嘗領袖六館而模範諸生至於挺然有立卓然有爲蓋表表月旦之評謂榮名足以易其志當不待皓首而後結綬於天京省臺貪賢薦書交上聊復一行人或議其迂已則泊然而無營故𨿽待公車之詔元不攺山林雅澹之情三年備嘗於艱阻一疾遽隔於幽明行年五十有五豈天地之數欲逃而莫能嗚呼他鄕之月相逐乎歸程西江之水似鳴其不平此出可無憾者使北方學者亦知誦陽岡之典刑悠悠去紼臨風涕零

祭陳秋巖文

嗚呼白頭如新傾蓋如舊不必衾裯之同所同者蘭心之臭回首都門能防邂逅凡其掀髯抵掌論心握手皆將空八極而隘九州折羣啾而騰雅奏師𨿽以道法遇知乎明時而其品則謫仙賀監之抱負此固伯淳心契而神友毎欲拍洪厓之肩而挹浮丘之袖萬里歸云昕夕占曽謂舊隠在跬步間而只鶴遽淩空於淸晝嗚呼夢與春而同歸巖經秋而隕秀畱不朽之詩名長充塞乎宇宙英爽所次有懷莫究一奠傾誠辭以爲侑

祭黃景杜文

嗚呼墓有宿艸弔固不可廢也始聞景杜之訃尙疑其爲夢寐君毎自宣來杭必一過徳淸而後還所治去冬之來旣了公事尙再見之可期俄訃音之忽至聞與親友日娛宴防云乎不疾奄然長逝惟君色莊气和學專行粹施於宦業見於事爲防不超詣僕嘗以逺到爲期安知遽止於是世固有少壯至老不見是於淸議如君之亡眞所謂疎者嗟惜而親者霣涕僕自去臘燻心憂悴子舎積疾事不如意繼以治行殊費撥置一奠將誠深愧匍匐之義舟次淮北隃致薄酹雲山茫茫心旌搖曵

疏

崇徳州儒學修建疏

邑校升爲州學必廣其居儒家出自聖門不勸而率有更新之气象因求舊所記聞宋紹興壬戌遷建以來今至元丙子歸附之後𨿽隨宜整頓亦直補苴罅漏之爲將不日經營蓋有久逺規模者在繇禮殿至兩廡迨齋堂與仭墻度材料工糜金費谷非無公廩仰給二丁等用頗多端倘以傳舎存心一日必葺果何義防耆英於洛社集多士於泮宮知橈棟之可憂忍括嚢而坐視我軰固當念門戶免徵徭之故夫人孰不知倫紀及字畫以行況梵宇琳宮競相輝乎金碧如檀家施主豈盡出於緇黃肯於吾道獨遺必也眾力同濟美哉輪美哉奐倚看夫子廟之翚飛采其藻采其芹益衍禦兒溪之芳潤樂成盛事亟請大書

杭州四聖延祥觀抄化疏

正一通三材而立教祝壽告天延祥乃四聖之妥靈遷居得地幻出神仙之境界轉爲城市之山林重新琳宇觀瞻欽奉玉音標撥珠旣還合浦斤欲運郢人何必問經之營之悠也久也王侯將相慕道者固多士農工商輕財者不少有志可以成事作善自然降祥慶輯家庭名標仙籍開明道紀洞見玉局經微妙通擁祐皇元還有金甲神左右前後回向結緣施主同聲保命天尊

慶元妙觀抄化疏

丹山赤水洞天這妙難同他郡金闕黎陽寶殿要規模還似舊時蒙恩叨領住持連嵗毎當扈從鞭𨿽長若爲馬腹之及水未激其如鮒轍之枯官僚祝聖萬民禱祈何莫由此梓人畫宮百工興作夫豈易然倘捐金指廩有人使廣甃層檐攺觀助成勝境增壯皇圖蓬萊方丈卽四明載揚道紀洪範九疇曰五福普及檀家凡所見聞慨然舎施

朝元宮重建藏殿疏

觀曰朝元欽奉皇元香火地殿空法藏首尊老子道徳經維上棟下宇之未完於疊嶂雙溪而豈稱忝系住持羽士玆來防被綸音扈從頻年繕修缺典美哉輪美哉奐若爲攺作而新有其禮有其財誰謂不求而得井深莫嫌綆短水到自然渠成保藏蕊笈瑯函法隆教祝延瑤圗寶運福及檀家大書特書無在不在

請西雲長老住慶壽寺疏

大慶壽禪寺宻依虎豹九重關舎衛城比丘願聴龍象第一義矧虛席之旣久可駐錫者爲誰西云大和尙安公曲暢旁通捷得頓悟蚤防釋氏之學亦渉儒家者流法雨慈雲隨緣應現圓覺海淸風明月有時遊戱翰墨場均爲引蔓布條何妨舎彼就此𨿽則善男信女皈敬宗風畢竟國王大臣外防佛法贊祝萬年之算報答兩宮之恩

養蒙文集卷六

欽定四庫全書

養防文集卷七

元張伯淳撰

古詩

黃雅山彈琴詩【並序】

黃君依然自號雅山與余邂逅都門問何自曰山谷先生九世孫書暇以琴自娛和平而不俳騷逸而不縱都人多從之遊余因琴而知其爲人也中尙監張君率同志賦之餘爲敍其事而系之以詩曰

菀彼雅山來從豫章積厚脈衍九世其芳寄意絲桐遺音孔揚侯塗侯趙心手詎忘暱暱爾汝變爲軒昻傳古授今戶屨相望匪藝之誇惟詩是昌寧不遇知南風巖廊

送楊中齋三首

庭中有喬木上與雲天齊嵗暮北風涼根深發靈枝勁節羞春妍翠气淸詩脾才大用末周雨露宏其施昔敷桑梓陰今徧牛斗湄我有微妙訣亦欲行所知安得百斯人六合皆熙熙

寒暑相代謝泰階何時平位髙望亦深出處系重輕豈無靑精飯可以求長生豈無瑚鉤可以發幽情重望苦難塞道路長營營千年亦如寄廊廟等浮榮鼻祖淸白翁長畱不朽名

憶在山中時逍遙欲終老誰授大隠篇又踏紅塵道縹緲云錦嚢悠悠隔蓬島神交未見先相逢苦不早光輝被韋素忘形以爲好秋風吹袂去聚散何艸艸舉翮不可攀菀結我中抱

雨中呈馬徳昌

美人在何許盈盈屋角西我欲從之遊暑雨日迷門巷苦翛寂況乃地勢低霖霪竈產鼃積潤侵繒綈民情未必咨客懷多棲棲風月光霽少天運苦不齊何以冩所思膠喈聴鳴雞

與中丞

正气天地間景星鳯凰瑞人爲萬物靈鐘此乃善類正邪難並立薫蕕不同器君侯今星鳯浩然塞天地玉立殿陛間可以決大議稂莠去太甚嘉谷頻生意報國寸心丹不以夷險二貪賢若饑渴不以南北異水從上源淸末流湛無滓因淸遂悟空頓解止足義世人不知足所以進不止於焉獨知趣得失安足計人無患失想而能行好事僕生江之南所尙惟正气暱暱女兒態生平深所恥位卑言謾髙心逮力不至何必求人知俯仰差無媿奔走盛名下一識今始遂初冬朔風勁雪華及時墜景閟窮陰艸木日已瘁物情瘁還榮土脈縮斯起四時長是春化機似淺易瞻言防上栢挺挺防天翠斂此冰霜姿散則雲雨施江空嵗云晚聊進禰生刺逺大以爲期妙在言語外

賦雪分韻得灑字

憶昔少年時西園對瀟灑相逢一笑春不惜千金買年來老色催覺歡悰攺今夕知何夕開尊有北海滕六趁陽回喜气增百倍客騎縮毛蝟檐聲行沙蟹儵忽迷天涯空濶見光彩豪興生醉餘樂事付歌罷兆開丰年瑞一飽還可待悄悄憂時心聊足以自解

延祥餞夢符行

古交重气誼不爲勢位隔防少別離多志士深所惜驄馬東南來來暮去何亟畱連苦無計杯酒聊永日絕嫌城市喧一舸訪寞寂孤山芳意歇靑子漸堪摘淒淒風雨橫黯黯楊桞碧天公豈有意助我動愁色重來定何時慰此長相憶

答王舍人苦雨

秋霖接埜潦巨浸彌埏坯防目田野間髙原亦蒿萊嵗事欲無秋農功良可哀錢塘多賢牧官儲便宜開所以百萬戶不知水爲菑我亦一廛氓黍谷春頓回臥病維摩室古砌長蒼苔讀君苦雨吟疊韻聨瓊瑰追蹤杜陵老句法有自來有倡固有和慙非七步才效尢吾豈敢徘徊復徘徊救時苦無策散愁且啣杯吾詩殊未佳莫遣雲雨催

答杜元浩

久病伏衡門相過有佳士駸駸向古人碌碌任餘子气誼天下同風流江左似忘形眞自佳誰彼復誰此

次韻馬性齋賦紅蓮建蘭

楚澤有佳人衣荷佩秋蘭悠然世不偶枯槁醉濁間羨此聖明時官髙身似閒紫薇文書靜色香境界寛亭亭東林社千齡映朱顏冉冉南州根封培古所難蟾蜍視飛黃攀附空蹣跚

次韻李治書賦辱井

宴安毒江左百年不知兵酣歌溺魚貫荒遊媿盧令羽書撤牀下暖帳猶春酲主辱不系井壘恥固在瓶流芳與遺臭等是百世名所以賢聖君厲階無由生興亡𨿽有數禍釁人所成三代亦亡國此理似難明千里讀公詩堂陛如親登安得全吾眞勿使猨鶴驚

題杜氏捲

人皆有兄弟其初本一人世降俗趨薄翻使疏愈親豈無同居者相視如越秦杜子東平望事兄與父均賓鴻江南來臥疾防稽濱兄以公事出異地同酸辛懷哉兄藥餌恨不羽此身減算爲延生對越辭情眞安危固有數非天孰與因取義寧舎生史傳曽具陳遇盜或爭死姜趙何其仁兄疫气方熾骨肉亦逡巡叔褒獨抱持勞瘁餘十旬子猶憂弟疾欲代事鬼神古今一天理所以惇人倫爲善匪求名餘慶自無垠吾知杜氏門子孫定詵詵

題太初壽星

北方有名畫吾愛馬云章昔年遭亂離流落向武昌孟氏授館粲遊戱翰墨塲作此壽者相瞳碧鬢毛蒼瑞芝生坐石淸心炷妙香珍襲知防年上射鬥牛光車書混一後發此屋壁藏吾宗夢符君得之猶珪璋思與博雅共傳冩入縑緗伊誰防筆意述者趙子昻毫髮無少差後先相頡頏太初天下士展捲懷故鄕持此安所施素壁映髙堂人事有分合精藝足流芳托物尙可傳況廼名譽彰願言斯文壽天地同久長

子入京

我昔到京師防度望淸光日食太倉米亦有大官羊承恩直翰苑竊祿三載彊絲毫無補報轉頭松菊荒我歸爲丘隴駒隙雙九忙及瓜不求代日星垂條章求閒遂得閒初志或小償未老苦多病倦翼甘回翔箕裘汝當勉弓冶本非良去去都門道絕勝鑑湖涼土深气齊不同瘴癘鄕然於飲食間過多亦爲殃揚沙風力勁外邪襲空腸迷惑匪一端蕩則流於狂此行求寸進造化在廟堂奔走形勢途無益多所傷交遊不厭審非類宜深防計日需汝歸秋風蒓鱸香顧步毋小差所到未可量

送陳格山赴髙郵教授

憶昔少年日從事浙西幕四方知名士云防錢塘學某文利科塲某文可臺閣某於吟賦工某於問辧博旦評等鑑衡誰能濫南郭君文七閩奇蚤嵗聲聞卓同宗中山老襟期足礌落當時玉堂槁毎與君商略中山派後村格調一脈絡師友淵源逺良玉經切琢詞章推左樣落筆駭眾作俯仰二十年新丰甘索莫君客余之鄕余信君尢確盤桓芹藻間無料堪供鶴修門五千里天風助行腳一官文學掾聊以慰疇昨𨿽云斗大州何妨揚教鐸載書親夜檠擁被對秋柝公餘訪幽勝秦鄕正不惡方今治具張儒教不爲薄大則國棟梁小弗棄榱桷達士深所養而豈計人爵蓄久發必洪中有名教樂未應三年淹逸翮奮寥廓衣綉戒夜行蒓羮勝羊酪

送友人赴新安

三年客防稽兄弟交情厚弟著從事衫兄衣使者綉相與驅兔狐豈不鋤稂莠當時風波惡東浙尙如舊並轡郊原春商句簾櫳晝出門各西東何堪重回首痼疾已煙霞絕意登幾綬人事勿可期修門忽邂逅淸時擇良牧此印詎輕授而況紫陽裏山水亦明秀長官一笑嚬戚休翻覆手役均賦易輸儒專俗不陋公餘足坐嘯淸風入吟袖此行良可人防面何時又南風歌薰時正入虞奏徳意勤布宣袴襦騰萬口別緒難具陳掛一念萬漏從教鬼揶揄送人作太守俯仰昔與今有今復有後底須男女語身名共長久

題董承防野莊圖

古人志道義但覺利祿輕朝市亦足隠何必求郊坰論心不論迹乃稱人物評董公廊廟器一門富簪纓石張漢世冑崔郭唐家聲筆下翻波瀾胸中韜甲兵黃閣政柄舉烏臺公道行任謀與治法和气與威稜隨施無不宜因物以賦形詞林日月閒班髙地望淸公餘掃俗軌窻艸階苔靑樓臺𨿽無地詩禮勝金籝田園𨿽荒薄松菊還欣榮有時論國事膽張目增明使公遁江湖秉公亦朝廷所志眞在隠非必身歸耕野荘視緑埜他年定齊名

題郭僉省愛菊捲

人情各有嗜遽數不能終雅嗜在花木品色隨纎洪子猷宅中竹阮郎齋前松林梅周子蓮所好亦各從淵明獨愛菊今見汾陽公隠逸特一節他節更可宗陽春廼敷腴紛紛紫與紅此獨以秋華恱茂風霜中枝殘英固存不逐零落蹤根葉還足餐於人良有功或飲南陽水身輕欲淩空豈惟色香態自壯老圃容耆好古難齊況乃三世同殿後最貞秀行軰宜推崇庭槐與甘棠奕代畱髙風

題王仲輝仁壽堂

天所賦爲命人人可百年一爲嗜欲汨善端何由全外邪乘罅入動是失節宣所以古良醫匕劑日以痊人力可到處而得全其天倘無惻隠心物我將判然躋民仁壽域醫術等相權王君卞名家唐棣英華聨去年客灤江一見如宿緣相忘人海裏迹逺心拳拳遙想堂中景風月浩無邊所托不在物知君有足傳

題文氏白石山

五色曽補天獨愛此粲者束荊不堪煮我心同泚泚平泉復何在蘇氏非徒假中有不可轉請質之詩雅

陵母伏劍圗

陵母不顧身勉子爲臣忠滂母壯子行願以令名終漢家四百載節義將毋同全身辱名者媿死丈夫雄

贈沈秋田

古琴本五弦迨周乃七之撡從南風後弦歌必有辭爾來調𨿽工無復古意遺七弦各一音此義抑何居聲律十二管宮則還相爲某音號某曲無辭何以知某調屬某宮能無混淆時琴爲樂之統凡此余深疑沈君𨿽素昧旦評共所推鳯鳴喧啾間雞羣孤鶴奇何以發幽思吾將北面師

過分水嶺

上嶺如登天下嶺如拾芥難易本乘除達者不爲怪重來分水關閩越於此界山從開辟來髙低亦殊態或赤如丹砂或靑如翠黛或如連瓞或如駕車蓋巧匠斵山骨來往通隙罅重岡接復嶺一解勝一解躋攀不可上驥力坐疲憊去險須就夷此理相對待因思順水船一迅千里快忽轉打頭風寸進還尺退人當意得時處已無自泰回視失勢人未可論成敗吾聞之羲經有否亦有泰郵亭紀所歷聊爲世俗戒

謝何右丞送杞實

八磚影過少公事柴門陰扃挾書睡門前剝啄道恩勤相君分我長生劑解包顆顆含天眞明目輕身有足貴當時逐犬事茫道書流傳豈無義種之千嵗具犬形松下茯苓同一意艸木之實天地精正味迥與金石異知公欲使凡骨仙故使倦客防此賜何相元無方丈供庾郎慣識三丸味鏗鍧賦筆追坡仙拜賜盤桓良可媿瓣香還公千嵗期壽域八荒宏所施江南杞菊秋正多我欲采之安得快羽生兩臂

古風

古來四民士首推三教鼎峙儒先之吾道功用天地並人才世運相扶持古今此道未嘗泯貴肆莫如成周時距今三千有餘載儒風凡歷防盛衰爾來車書文軌一道脈如綫誰張維諸賢以道爲己任無復於此求瑕疵所以章甫逢掖軰安肆尙徴成周遺有士有用固不廢粟米桑枲何敢私特於車塵馬足間其視編氓略等夷人品粹駁古不免百世宗主皆宣尼閉門甘心與世隔安能執禦爲驅馳如史遷之牛馬走寧不貽笑黃與緇孝弟力田復其身漢法尙爾今何疑儒生系命造化筆請誦公家大庇寒士歡顏詩

送葉亦愚

天生奇才爲世用奇才間出如星鳯景星鳯凰不自昡光彩所被觀瞻竦古今福禍況無形有心避就非知勇牽裾折檻孤忠激刀鋸在前曽不恐當時詎有要名心汗靑千載猶傳誦公當甲子斥權姦情甚洛陽年少痛囚山瘴海十二秋戶外風塵日澒洞化才攺召環頒一官未足示光寵某水某丘公素志轉眼輿圖恢一統綉衣使者趣出山直指靑疊吹送九天飛下五品服傲兀臯比談周孔浮雲舒捲元無定閒中吟嘯足淸供君門萬里無陛通忽報鶴書來赴隴公以直气結主知吾黨贈言方總總勉君言事必無隠期與古直相伯仲勸君遇事必謹言吾恐媕阿類傝冗要須語黙隨時機二者胸中自折無事勿以言爲髙事有當言言必中生平出處本無心任運何拘靜與動合則雲霄祿萬鐘不然山林虀百甕少郤何妨對薇藥寵施亦是爲梁棟由來富貴與名節蟬翼千鈞孰輕重得本不求失奚患蕉鹿槐蟻等春夢出門空曠暑气薄涼颸時入靑絲鞚倚樓日夕數歸程異地相望明月共休唱陽闗三疊詞但賡聖主得賢頌

見王景伯宣慰

相知何必曽相識同聲同气無南北從來一節可觀人知公不欺從暗室有弟前年仕湖州手持家書動喜色書中辭防竟何如不冩加餐與相憶自言從軍二十年俸余分毫無苟得安貧亦不至饑寒就使饑寒我遑卹家庭寄意一紙書不求人知乃眞實僕防湖州得竊觀當時如立嚴師側仲淹書付侄三郎溫公丁寧五通直或勸淸心勿營私或恐不公能累徳表裏一致方是淸前有二公後景伯髙山景行炯炯心不圗受防在今日登堂相對談慨慷非爲身謀爲民力力到方便公勉之齊家規模可治國

次韻夢符

淩厲空明舒蘊結笑渠聴事鋪木屑寒光霽色滿湖山人似梅花梅似雪分來瑞气從燕山移得奎躔聚西浙朗吟冰桂憶劉義恍對白圭同傅爕寒縮土脈春始敷淸入詩脾泉共冽懸知景物總瑰奇想應天地爲造設閉門髙臥亦自佳錦囊到手心開發此地此防誰最宜堂堂禦史面如鐵

送夢符侍郎

聖賢用世非虛談席不暇暖突不黔泰山巖巖四海望何止獨系魯邦瞻自從車書文軌共轍迹防徧天東南前年繡衣照浙水遄歸曽不數月淹只今驄馬識舊路淸風足使頑夫防相期萬物一吐气又報飛詔催回驂道途驅馳良亦苦甘棠畱防心無慙此行應有濟時防典章法度公所諳萬世綱常禮爲大可定國是昭民嚴眞儒公用重九鼎坐使文武熙且恬古來大望未易塞願推念慮周閭閻野人不作攀附想而況百拙無一堪臨岐捧袂天地濶驛亭楊栁還毿毿

壽葉亦愚

先生較我長一年相與不翅兄弟然山粟𨿽分鼇與爨天淵靡間魚於鳶曽聞函書忤相國力指楮幣反公田罪言誰鑑心鐵石樂道不知身鍼氈彼哉升髙附驥尾有類黏壁枯蝸涎眞儒有用今卽昨斯文如器缺復全博取聲名當揭日況乃才思過湧泉獨憐伐木久廢雅何異鬻豆苦相煎急流勇退本素志好事儻來付前緣只今欣逢蓬萊旦願我新托枌陰連三月又當三十日尺札雇覲尺五天且樂壺中日月永更看郲下玉雪妍寄語金吾爲弛禁笑歌到晚那能眠

題程雪樓黃庭經

雪樓之中有至人手持一卷黃庭經閒居無事心太平審能行之可長生防須吐英玉螭蟠山陰書仙脫塵凡傳之琬琰堅且完拓以繭素資陳白黒粲粲久可觀雙瞳炯炯常凝注天君泰定掃俗慮自然神全守深固門中五城十二樓粉黛當前身之蟊被服黃庭急回頭長生之方勿外求古今日月車兩輪昆侖蓬萊無晨昏深藏巾笥悟靈根君能寶之可長存

送吳石塘赴海南憲幕

四海一家堯同仁綉衣四出皇華新仁風所及大無外尙念海表多疲民遂由隴右分使節詔防丁寧何諄諄一時人物稱妙選佳話未數湖南賓具公治平有家學持平荊楚曽選掄當年姦黨急聚斂逺之則怨近則嗔回思往事孰難易大抵無瑕可戮人況今吏治務責實交相糾正非無因剛柔在吾不在勢惟公惟正罔不伸榕葉夾道驄馬疾平反一笑供慈親臨別底須兒女語此行一洗瘴海塵豈惟一洗瘴海塵要使宇宙皆陽春

題洪同僉頤軒

兩朝貴近熊豹姿才兼文武官稱之學防箕子九疇外一身自有眞靈靈於物爲最壽不羨松堅與栢茂聖賢取象觀所養斂之掌握散宇宙軒八面玉玲瓏左圖右史身其中研朱滴露神功發坐令四海皆春風

題張宗師十八鶴圗

孤標瘦骨來靑田赤壁羽衣何翩翩變白爲蒼蒼又幻化去來動千年何人持獻桂堂仙縑緗絢爛彩筆鮮振翅如欲上靑天引吭應不飲盜泉想當月夜聲淸圓巖花飄香入微靑田赤壁在眼前瀛州佳話將並傳此卷宜伴長生篇

贈小龍洲

龍洲談星天下奇定人禍福如蓍古來名下無虛士猶記精藍邂逅時淛水東西江南北回首舊防總陳迹秖今又識小龍洲弓冶箕裘所傳的柏移平地馬廐中湖海歸來眼欲空問子行色何匆匆亂山木葉正秋風

題雙蓮圖

我生未識唐伯榮秦川曽見君之兄棣華韡韡二競爽和气所感禎祥生時維七月日旣望池蓮雙葩叢一莖錢塘傳誇爲盛事詩人狀物誠難名湘江二妃漢臯女當時儼美曽聫英集我徳門良不偶化作此花還競秀金陵嘉話元嘉年明時便看根葉茂

送張伯起

鶯花二月光風妍吾宗伯起登燕然師傳正需老成彥況乃庠序尊髙年嗟嗟人物混玉石錢塘眞才晚方出摩空賦聲記當時渭水遭逢良可必我昔三年直翰林定價不輕予南金中朝諸公知此心抱琴去去有知音

題周節婦

人生饑餓非所羞世皆節婦無柏舟夫君早棄二兒防自誓聞有鄄城周年二十五匪曰獨更及許時寧就木潘輿圗得暮景安舎此伊誰堪給復我是朝家舊史臣當年此事惜未聞有子榮進殊未巳他日彤管豈無文

送延陵童子入都

當年九齡張童子只今髭鬢雪霜似眼眀見此英妙童口誦手題如流水楊宴不作科目賖七閩山水孤年華山須泰華水黃河柏移平地馬駕車去去穏泛銀潢槎應有雨露來天家

贈陳仲謙山長

官無崇卑各有職爾來所至褒城驛陳君仕學喜方新能以棟宇易瓦礫恢拓土田余頃半院之百費從此出世方紛紛防雀壯此地衿佩何秩秩盛時交養皆若人美化豈惟江漢域

贈劉思可

劉君玉潤如冰淸我從菊邊眼爲明去去橫經歌地繡衣曽識能文聲輕袍短防山城道黃葉滿林人不掃靑靑惟有嵗寒松管領春風入芹藻

送張防度

吾家防度金玉姿太白供奉官不卑爲親聊乞監州去黃雞白酒秋深時此州同曹多才彥我向扈山詩中見文章政事非兩途近民凡事求民便

贈毛愚泉

我昔都門畱滯久多識宗家名勝友只今客裏對愚泉異代同符栁州栁知愚系人不系泉江海浩蕩由防防出門一笑又修程九萬風泠然

贈薛教諭

薛君自是名家駒賸有芬芳傳鳯鶵何人驅我空蕙帳燕寢賢侯澄淸車客中邂逅畱不住束書又向江東去胸藏一卷廣大書九萬修程當有遇

題鮮於伯機所藏黃庭經

琴心玉文洞金鈕朱錦乃汝傳子能得之可長年黃素縝防完且堅橫理如髮納兩邊從有赤道如朱文居其間走蟻飛雲舒捲相終始大道甚夷非力使無爲自然有至理誰能精專換骨髓掃除俗塵不瑕穢目中有神乃識眞白玉爲軹裝車輪裏以天上翠織成仙人樓居儼長生鸞鶴翔舞猿猱輕子能得之愼勿驚宮室之中夜月明上淸眞人楊與許焚香淸齋接神女手作此書畱下土千年流轉子爲主東方蒼龍右白虎防不子求貪勿予

題唐人書南鄕子

有客示我唐人書雲飛鸞翔俗意無爲誰孤負春花約吟到花箋與恨俱殷勤寄調南鄕子防度江流曾獨倚風流定應文雅人自有豪端倒流水

養防文集卷七

欽定四庫全書

養防文集卷八

元張伯淳撰

絕句

東山

公館地行仙山居著市廛夕陽凝照處光景最畱連

題猴捲

休論狙公朝暮且看易生家數人心與日俱馳須信系椿有處

題唐承防樂山二首

淩雨震風不動層崖峭壁孤髙生平深造自得中有至樂陶陶

世事各從所好靜中始見天眞身在蓬萊深處四時景物長春

贈彭萊山二首

三百五篇比興二十八宿心胸理數相爲經緯萊山賸納春風

總是江南倦客君平到處生涯老去黃塵漫馬襟期付與鶯花

題愛山堂

曽是終南捷徑豈無長白名公觧識靜中眞趣四時樂意融融

題錢宣慰先母文賦梓本

吳越靑氊故在科場黃冊昭垂前軰八義手段阿婆三五年時

題陵母伏劍圗

忠臣孝子本同門沙漠茫茫自靖身可恨投鞍忘大義安知伏劍是何人

王尉省軒

一覺天機生警枕萬端世慮集晨鐘莫將今昨分非是出處周旋笑蟻封

題熊月池扇

占斷淸虛讀楚騷無塵境界不波濤一方天影苔磯下想見山人著腳髙

贈相士天泉

來從江西去燕山云我未老當得閒雙眸鑑物湛如水別有流非人間

次韻方虛谷賦海棠

雨洗胭脂防防鮮沈香亭上鬭春妍淵材休把無香恨未必他花譜作仙

病齒四首

蕭蕭一室老維摩風日佳時電影過病裏不分春早晚子規啼處夕陽多

自謂閒中不負春得閒無柰病魔生臥遊翻覺塵緣少長遣湖山入夢淸

緘口支頤據一牀憂愁風雨減韶光錢塘未必名醫少自恨生無試藥腸

宿有愆尢在齒牙閉門經月臥沈屙杏園舊夣還重醒無柰紅綾餅餤何

題孔先軰所藏菊圖

詩禮家庭隠逸姿倦遊心事付東籬冩眞不在丹靑裏一夜秋香老更宜

山居

兀兀山居覺日長舊時松檟又成行本無世慮何須遣一縷晴栢子香

爲範君澤賦梅屋二首

白玉堂中晚不畱爲花牽惹故鄕愁一天影依然碧尙憶先翁舊釣遊

壑谷周遭萬玉妃當時茅舎映疎籬只今便作槐堂看不問南枝與北枝

蔡氏隠樂堂

南昌吳市自髙風誰謂終南有逕通隠見以心非以迹古今名教樂無窮

韓家蟠梅

玉龍擎重老寒枝尙記君家賦雪時誰謂天眞終矯采耐交還許竹松知

題國兄索笑圗集

江左衣冠盛事家妙年仍許富才華不知索笑從何處肯對含章檐下花

隠梅二首

聴松倚竹總閒情偏慕逋仙百世名誰似羣芳搖落後耐寒賸有暗香淸

獨淩風雪飽煙霞不必山人處士家隠見在心非在迹也知東閣有官花

楚龔雲山圖

小米心期付老龔云容山色有無中懸知白雪樓頭客一拂雲山萬慮空

題程雪樓雅嘯圖

梅亭聲價以文傳題識猶存癸巳年後六十秊誰展捲西園景物只依然

贈楊法師

公館三年義故鄕羽衣猶染禦鑪香純陽當日長生訣補報乾坤日正長

題單吉甫擕示江孝卿書卷二首

凝重楷法田家賦從衡艸聖秋風辭江君九京不可作翰墨千載猶陸離

單君昔佐吾鄕幕垂去還如到郡初今日都門重晤語篋中惟貯故人書

題宋氏義門記二首

羣姦知敬義門李一忍曾傳九世張賸有覃懷佳話在千年旌表尙輝煌

盛世可封常比屋世皆循吏傳應無只今空谷跫然喜筆底春風有鉅儒

蕭蘭英

翠裊腰支綘防唇楚蘭買斷四時春丁寕莫向遊塵老卻顧蕭郎是後身

贈冩眞焦善父二首

儒科芳潤到孫枝立本丹靑非畫師冩徧時賢爭快覩後來不特論姸媸

因形取像成三耳應手關心得九容老我豈堪珠玉側與君惜不早相逢

寄蔡履齋三首

宇宙淸明日月長不知時序有炎涼一庭野色無人共桂子飄來何處香

美人秋水隔丰標老樹陰森鎖畫橋防度經過須艤掉不緣茅店酒旗招

夜雨西話嵗寒云萍自昔聚時難殷勤不在同衾處長作西夜雨看

題淸涼居士跨驢圖

三鎭勲名居士身淸臞渾似灞橋人當時若附和戎議未必詩翁爲冩眞

壬辰九月十日謝程雪樓宴集

醉裏不知身客鄕笑談猶作少年狂只今寂寞他籬落黃菊還如昨日香

謝劉東厓用前韻

少陵身世只他鄕誰笑狂夫老更狂雨洗東籬花事歇小蕓艸四時香

題右丞輞川圖二首

風流別墅想當年花竹樓臺簇輞川不是右丞行樂地可能景入畫圖傳

赤日黃埃行路難何時結屋倚靑山此身可恨非裴廸杖履相從水石間

菊軒二首

幽香耐晚水延生霜後何曽見落英莫訝當春賦秋景春花未必到秋榮

旅食都門閱嵗華黃花開徧更無花從知獨殿羣芳意惟許蒼松共一家

竹林圗

畫卷流傳天地間令人想見晉衣冠竹間花底難同調畱向他年緑野看

禦賜王右丞玉拄杖賦二首

耆舊才名倚注新宻排細栁防楓宸淸時無事徵謀息還有軍門杖策人

沈香爲幹玉爲端曽入先皇掌握間到手又沾新雨露免教掛笏對靑山

張氏七子奉親

聞說淸名滿漢中綉衣光動舊靑驄眼前七子皆稱孝卻笑當時賦凱風

題友竹詩卷二首

細栁營門寵渥新髙風卻羨竹林人望秋木葉凋零易惟有嵗寒情味眞

一度相逢一笑開蕭蕭翠气襲人來何當徑造王猷宅洗眼天家白玉杯

春牧圖

姚黃魏紫鬭濃殷爭似劉家黒牡丹倚樹牧人煙艸碧覺來暝色趣歸闌

七鹿圗

引吭彈癢或凝眸楚楚黃衣野色稠應有星符呈角上無爲機穽得優防

思陵金書扇面

超然塵外萬緣空得失何須問塞翁鉤畫尙畱奎壁潤斂歸明月一規中

贈北士張梅軒

我遊淮北還爲橘君到江南獨愛梅所賦不緣行處攺定應東閣有詩才

皇甫松竹梅圗

三友亭亭嵗晚時政緣冷淡易相知何須近捨今皇甫卻向圗中覓補之

錢舜舉靑驄圗

翠鬛朱纓骨相殊貢來名種出單於唐韓宋李都休論且看錢家進馬圗

懷家

穉子未嫻弓冶學老妻應賦扊扅歌近家猶自關心切無柰侯封萬里何

五言律

送李公略

風雪滿吟鞍長江萬里寛宦淸騰踏易聚久別離難人去鶴應怨冬深梅不寒暮云依舊碧防度倚闌干

送防僉事

昔聞今旣見聚散苦匆匆雁影長空外鴛湖落照中逢人知近況入幙報新功安得渠渠廈歡顏四海同

次韻賦容堂

占勝西湖上風生水面紋江湖千頃量天地一閒人卽此同盤谷底須耕富春何時分半席門外任風塵

喜雨與秦簿

閔雨雨隨應天人影響從喜還書六月生各遂三農有美歸棲鳳無功到土龍好心充拓去豈但佐雷封

寄題王直卿詩卷

親年登八袠相對喜同庚此地爲眞樂之人有令名已看靑錦貴雅與防衣榮隃想東溪上祥光兩兩明

與劉伯宣

屈指六年別關心萬里長重來深願見久病欲相忘風物隨人老秋花似舊香公門桃李滿多媿一荒莊

次韻孫小隠二首

雲龍相上下捨此復安歸自恨交遊晚誰云景物非心期同鄭老齒論借暉坎止流行處君應識事防薄宦欲何爲謀歸未得歸毎於心有愧自謂昨無非地暖猶衰艸天髙更落暉山中多逺志早已欠知防

送張永錫

防閣文章靜相過眼倍明淡交還有味逺別若爲情行色隨秋薄扁舟載月輕書郵如可寄休付石頭城

赴淛東

渉水是東州江南記舊防中年偏苦別薄宦欲何求岸北雪仍在嶺頭云未收陰晴元不定且泛剡溪舟

曹士

士湖海士江右故侯家身世如浮梗弓刀又及瓜宦途平步武吟社淡生涯一笑出門去江梅漸著花

送嶧山鄧同知

鄧君名譜系邂逅軟紅間解組離京闕題輿向嶧山秋淸行色好地僻宦情閒已熟雲霄路何時報政還

次韻伯防寄示遊西湖白蓮寺二首

樂事從閒得新詩以道鳴何人追惠逺入社有淵明深院不受暑迅雷多快情遙知出山興如過虎溪淸波定潛魚適林深白鳥明村居忘物我秋日弄陰晴久別何因爾相思太瘦生讀君五字律可以擅長城

送友人歸四明

聚首忽言歸人生足別離雙親須子至隻影動子悲栢馬寧無憾蒓鱸正及時懸知風雨夜誦得眠遲

簡張疇齋

出門苦泥濘無馬又無車白髮遊塵裏黃花過雨餘天寒宜簡出地僻易相疏上界羣仙在憑詩問起居

次韻安野內翰梨花

元景窮陰春林早著花素妝臨曉鏡紅粉涴輕紗勝賞懷京洛吟情軼永嘉泥中妨載酒咫尺路頭賖

送蔣山住持

未識師之面詞林敍語詳世緣皆土苴佛法孰金湯地大山林小天閒日月忙寶公多見解還肯話潮陽

送陳仲孚赴天臺教諭

除書出紫微百里較增輝又趣橫經去應如衣錦歸鄕枌迷驛桞泮藻勝山薇問訊諸親友秋髙雁字稀

送王麟伯之官

麟伯吾兄友胸懷著簡編穏棲鸞鳯去相避燕鴻然義合情偏厚名先政易傳客中還送客秋夜不成眠

題張氏樂存堂

定省足晨昏怡怡及弟昆人生眞可羨君子獨能存夕照涵西墅春風駐北萱吾宗佳話在餘慶到諸孫

題李士中和詩卷

气節三軍帥功名萬里侯幹城畱政績讀易洗羇愁犀浦追工部羅江見栁州垂終猶課誦餘慶在箕裘

題劉長官慶八十詩卷

我讀集慶序人稱舊長官賢王爲準則仲子襲衣冠丹桂圖家慶紫荊心嵗寒修齡加百倍還作漆園看

題蠙洲詩卷

擕詩數過余江左一通衢豈但車堪照故應崖不枯觀光須館閣定價在江湖莫負洲間勝髙風接景廬

贈富翠屏

人海偶相逢淒涼共客中笑談良不惡去住若爲同春艸池塘夜梨花院落風鄕人如問訊卽此是詩筒

出郊

但覺郊行苦那堪火傘天瘦笻支彳亍狹路冩之跨隔半捨地因遊萬頃田眼前城郭住尙可息吟肩

送陳錢糧

全取淸名去求閒趂未忙有司無出納惟我識行藏栢馬情偏厚蒓鱸味最長從渠關市宻歸擔只詩嚢

挽陳舉翁二首

江左推華冑前朝故相家芹宮新步武瓜圃舊生涯福善違心事疑愁上鬢華九京賫志去遺韻入哀笳憶昨同居邑相逢笑語溫淩風行野岸對月並營門地逺室猶邇人亡琴自存思君千古隔悵望鳯凰原

挽範同年子

藝苑馳聲早年家有子賢手堪攀桂月境已換桑田通否隨吾見幽明隔所天傷心嬴愽猶及本根連

挽趙大監二首

貴宦猶韋布能聲在薦紳當時供奉曲晚嵗義熙人白首防間隠黃梁夢裏身階庭珠樹宻曽不染微塵東閣郎君契同年進士時登堂非瑟縮隨牒易差池轉眼桑田換傷心薤露悲全歸無復憾豈必享期頤

挽楊元忠

曽預編摩事相忘契濶余重來疑不見早逝竟何如孤負榮親志淒涼別友書天髙風力勁賦些爲欷歔

挽魯林母孔夫人

子紹孔庭學人稱孟母賢肩輿隨地適手綫著衣鮮又指閩中路俄扃地下泉登堂嗟不及畫翣擁云軿

挽張梅軒

毎侍吾兄話鄕閭稱善人朱華班武舊皂蓋姓名新巖壑何曽老堦庭總是春梅花香韻歇云黯浙江濱

挽劉太醫

醫必儒能達名因遇始彰治安還有策顧問毎垂光歸老年逾耋遺經子播芳論文嗟不及湖上立斜陽

挽鮮於伯防二首

福星推廼祖濟美舊家聲浙水分鄕社湖山合墓塋詞華推哲匠幙府負平生猶想池亭上髙談四座傾廿載論文稔閒中屢盍簪北來凝望眼西去報歸音詩好空遺墨人亡不問琴幽明從此隔庭樹看成陰

挽李兩山

斯文誰與立卓犖兩山名南粵麾兼餽東州表獨淸馬尋天廐熟鵬掩客明一見分今古悲風萬里程

挽唐承防二首

考工還使日書牘挺身時去國威寧觸彈絲戒永持經綸賫志沒忠孝有天知母死應從子吁嗟隔半期詞掖去還來髙談得屢陪夢中隨境換樂處忽山摧葉逐秋風落鳥啣夜月哀唐詩與晉字庭院鎖莓苔

壽馬性齋戊戌生日

光嶽生鐘秀詩書早致身漢廷眞宰相魯泮舊儒人緑野徘徊久皇家簡注新睠言江浙地特起老成臣車轍曽韜迹衣冠喜望塵當官隨力到愛士更情親異嗜能調鼎和易轉鈞三年騰最績一念活疲民引退辭良切畱行命屢申從容多及物淸苦不言貧六十未爲老八千長是春無言自桃李比徳有松筠載祝斯文壽陶然風俗淳

壽方虛谷

盛代詞章伯當年嶽牧臣貞元舊朝士大歷老詩人天上催文石灘頭捲釣綸市防還可隠道義不爲貧閱世誰非客行窩總是春年今登七袠筆尙挽千鈞坐眺髙明地居超湫隘塵斯文金石固何必指松椿

人才三代上相業四書間報國心長赤憂時鬢易斑康衢民擊壤廣廈士歡顏年未應投老天教得蹔閒大名同柱石靜境卽溪山顧我焉知道煩公爲訂頑壯心空自許倦翼早知還又記懸弧近猶堪逸駕攀穉陽回嶰谷和气滿塵寰回首椿松祝明朝卽度闗

壽左揆

宗藩推貴近相業出生知嵩嶽鐘英淑朝廷肅羽儀學惟思孔孟志不在臯防退食防私謁推誠集眾思羣才公用舎一鑑各妍媸盡瘁天知己憂民雪防髭賑饑如汲汲含哺頓熙熙公溥無中外推行有便宜丰年收厚報初度得佳時有子耽書味趨庭奉壽巵防衣𨿽尙防椽筆已能奇陰徳傳枝葉功名著鼎彛晚畱黃菊節秋紀大椿期顧我投簪早從公擁帚遲鼇扉慚再入鴻造本無私願祝身金石長依國翼箕敬爲天下賀旣醉太平時

挽楊忠齋

五年新召綍六館舊儒冠枌社年來好棠陰種處難家貧書簏富居隘酒樽寛郡府多咨問閻閭遂妥安少遊鄕譽借老杜士心歡盤屈千軍筆遲回四品官使車將秣馬仙馭已鞭鸞憶昔親師範論交在嵗寒離羣𨿽苦早爲善毎相觀頃日畱班著臨風欠羽翰嗣音無間斷滿紙話辛酸歸恨幽眀隔時將簡牘看殊方悲宿艸餘慶屬庭蘭身世誰能駐聲名死不刋渉江傳楚些有淚濕毫端

挽唐納軒

寓地緣遊宦生涯本授徒登朝前進士當代老師儒走卒知司馬行人問大蘇義風還闕塾家慶可成圖有子傳文印聨芳在仕途流光八旬邁遺憾一豪無自筆臺卿志分安楊子區先塋擔埋骨嘉妃徙從夫顧我生年晚懷公意气孚客塵迷翣栁秋色黯枌楡納納聲猷逺堂堂嵗月䢐楚些辭有盡百世視趺

養防文集卷八

欽定四庫全書

養防文集卷九

元張伯淳撰

七言律

壽右平章

經濟規模本六經紫微垣下防階明一身長系國元气萬事元從心太平此日槐庭賓席滿經旬葭琯穉陽生道中自有乾坤在嵗序推遷品物亨

愛日如春樂嵗丰佳時心事與天通蒼生福澤令狐相苦節淸修司馬公曽見系麟呈綉紱底須放鴿祝金籠請賡聖主賢臣頌四海熙熙壽域中

壽梁防政

唐有梁公柱石臣白雲飛處毎思親爭如政瑟均調日長奉安輿一笑春慶事防來聞好語新陽此去恰盈旬請賡壽域洪鈞句不羨莊周指大椿

壽馬右丞

圖書四壁是生涯勲業身名玉不瑕右轄畱躔吳分野左弧呈瑞魯儒家鹽梅異好難爲味桃李無言自有花願爲東南民力計莫將霖雨換煙霞

印鎭黃金退食餘淸風苔逕履痕疏頗容都下登門客時對前挿架書天送防衣娛宴防春融花气滿庭除更看壽域開天下嵗嵗歌謠二月初

壽周僉省

江浙三年二品官東南民力一分寛已傳北闕除書近且對西湖戲防歡赤舄衮衣畱宦譜朱顏緑鬢立朝端年年燕子來時節花下壺觴慶夜防

壽張右丞

戶外鞭鞾莫敢前朝回圖史日周旋位登右轄班行峻身荷東宮委任專春意偏於天上早月華長似夜來圓吾宗逺邁晉宗衮翊贊皇家億萬年

壽楊威卿

當年旌節尙垂芳江浙重來姓字香解適同堂金鼎味共推行省紫微郎天生經濟風猷雅節近中和春晝長從此八荒開壽域倘容退士借餘光

壽田大使

攬轡重來浙水濱綉衣增壯舊精神共談二十年前事又祝八千春里人靜看槐陰移晚照預斟蒲酒對芳晨冰霜雨露隨時見四海熙熙壽域民

壽何防政

疋馬新從舊隠來紫微垣下逼三臺進難退易平生操並畜兼收公輔才管領早春歸鼎鼐流連明月伴尊罍萬錢日用非公志四海從今壽域開

壽董承防

年開八袠步如飛淸白傳家世所希寶帶疊紋新寵渥玉鞶增餙舊朝衣此時汗簡提綱重後日春花揷防歸且把野莊圖捲卻鼇扉咫尺是黃扉

壽何右丞

循環甲子才周日際防元貞第一春天啟皇圗新景運時遊廊廟舊儒臣結來桃實逾千嵗此去花朝恰兩旬向日勲名皆分內願開壽域納斯民

壽陳北山學士

共事知君意味眞八磚晴日易爲春還朝猶帶庭萱喜分壽長逢嵗籥新寵疊宮袍唐禁從祥開綉紱魯儒臣雁行出處𨿽云異家慶年年鶴髮親

壽董中丞

左轄當時位不虛錢塘回首十年餘重來更覺襟期好相見何妨履迹疎嵗晚江空風力勁冰凝雪重土膏舒崆峒日月汾陽老總在庭槐種徳初

壽何平章

當代耆英柱石臣廟堂髙議起經綸生辰恰慰中書老半月才開上國春搢笏垂紳關徳量飲冰食蘗出天眞須知桃李無言意丹桂叢中拱大椿

壽東崖

去年曽祝詞垣壽恰占新元兩日前今嵗尙爲京國客又曕瑞彩五云邊班行天上星辰近節操嵗寒松栢堅底用北方南極老本來太乙照靑編

壽靜得

日上天衢治象明兩朝開濟足勲名笑嚬毎爲民休戚去住深闗國重輕玉樹芝蘭陰徳種蒼松翠栢嵗寒情明年此日江南路遙望三臺寄頌聲

壽王中齋就次所賡韻

臨風標格玉壺寒自昔相期大耐官炯炯使星隨境換悠悠人海覺天寛萊公生旦中元近魏國修名晚節看更有當家佳話在碧蓮池色照仙壇

壽唐樂山

占得中秋三日前嫩涼庭戶納嬋娟玉堂未至燕鴻裏寶署淸班雨露邊宦路閒忙誰可必人生才徳此爲全樂山自有靜中壽何假莊椿嵗八千

壽吳閒閒

悟徹南華第二篇

從容自得本神全典刑有韻傳書出綱紀更新教法傳壽酒霜天思對菊門陸地計開蓮黃鐘漸應陽生愛日添長近禦筵

壽張松軒

客裏論文千載余是翁矍鑠只如初同時交口推前軰暮景娛情在古書花底朝回家慶集松間晝永俗緣疏年年記取懸弧日二月堦蓂一葉舒

壽金尹

小春消息到花封天爲中牟駐魯恭七葉蟬冠家譜盛雙飛鳬舄宦情濃排冬喜气催綸詔闔境歡聲溢酒鐘久逺功名還分內底須托物指春松

次蔡復齋韻

昔年辛苦映螢嚢振挾相期千仭岡往事轉頭如逝水浮生隨處是吾鄕相逢栢馬情文厚更覺蒓鱸气味香一笑出門煙水濶輕舟臥聴雨浪浪

送盛魯山赴廣西防訪副使

淸臺參錯用儒臣公以南儒入選掄瀕海得州曾最績去天逺處盡疲民金章紫綬皇華使大帶深衣名教身萬里行行驅瘴霧滿庭榕葉四時春

送鄧行父無爲教授

向年東浙班荊數彼此公餘拂麈絲今日西淮呼棹往溪中深處著臯比人生聚首云萍似客路驚心嵗月遲天地久長功業富鄧林杞梓看他時

次韻雪澗兄

閒中睡覺日紅生看庭花轉影重千里風郵啣棣蕚一篇云錦被蒿蓬身疑夢裏同淸境喜到眉間展碧峯賢者是兄愚者弟頗聞心廣尙顏童

送王廷用

滿城風雨怕催租賴有諸賢素望孚農邑載頒新號令毘陵猶頌舊規模江山入眼馬蹄疾南北闗情雁影孤客裏不堪斟別酒夢隨流水到西湖

送王士能赴衢州同知

客裏陽闗首重回爛柯山下好風催才從國子先生出曽是分司禦史來郡境歡迎新五馬家聲畱得舊三槐東南民力年來竭對此薫弦播阜財

寄焦達卿

別後蹉跎白髮侵闗情日暮碧雲深諸公飽挹湖山趣倦客銷殘鐵石心身世百年渾是夢交遊四海要知音浙間久雨傷農否自古陽明可勝陰

送王臣卿禦史

三槐堂下接芳塵收斂風霜滿坐春口角新詩追老杜篋中古刻出先秦縱知湖海襟期別況是芝蘭气味眞極目江空嵗年晚典刑還屬老成人

送顧東圃

鄕校年來未易支玲瓏八面此心期一防宜得能官譽垂去還如始至時芹泮又看雲路直枌陰不趂月舟移斯文畱取春長在圃昆侖景更奇

送白湛淵赴太平

白傅風流照汗靑耳孫早嵗以詩鳴謾資微祿培淸選共喜斯文見太平采石江頭醒舊夢淩歊臺上攪吟情我今南邁君東上一笑出門秋气淸

次東厓錢塘畱別韻

八磚聲價擅三長扛鼎從知筆力彊孤館秋風重對語長檠夜雨防髙張新愁飛逐湖山夢舊句畱爲篋笥光趂取菊花螃蟹月不論醒醉且持觴

客裏方知白日長可人淸話意差彊菊花晚節秋九月栁絮浮雲琴一張時到鈴齋忘世慮歸來寒壁借鄰光待君尋得新篘酒盡把離愁付此觴

送蔣栢心

又駕南轅指去途懸知栁淡已梅疎江湖到處推耆舊吳越爲鄰等裏閭六籍百家談麈裏千巖萬壑客氊余東州朋友如相問爲說神交不以書

與杜公

魯邸經年計轉賖由來痼疾已煙霞無能空蠧侏儒粟有用多慚藝術家萬里客途歌鵲月二分春事付鶯花杜公善斷輝唐史餘論何妨借齒牙

與郝防政

京華邂逅各歡然似結三生石上緣執政大臣經濟暇集賢學士笑談邊羨君夜雨添情話老我春風攪客眠傾蓋白頭他日見且將心事托詩篇

送董僉院

家傳相譜出詩書經緯全才世所無笑指鳯防尋鶴料卻從鴟閤轉鴻樞野花橋畔淸時好細栁營中素望孚送客江南云日薄夢隨流水到枌楡

送徐雲山

防度家山入夢驚羨君秋思滿歸程自天優詔增儒重此日寒氊較昔榮五桂竟芳椿未老二川擇勝水同淸東西相望曽何逺回首三年客帝城

題張氏積善堂

累世同居公藝忍見金不取防安亷古今爲善豈求報造物虧盈毎益謙春滿蘭堦無限好年侵蔗境有餘甜堂成更許門髙大還得天家雨露霑

送尹國賓赴財賦總管

古號江淮財賦淵唐人此語似虛傳提綱振領看今日竭澤焚林難往年長樂思濃君適越陽闗歌散我畱燕丐閒倘及花時去湖上風光共畫船

送林徳隠

同年君是早歸人多羨乾坤自在身客捨歌殘朝雨後扁舟興盡雪溪濱淵明入社何妨酒摩詰懷鄕祗爲親若防東州諸故舊莫將羊酪配蒓

寒食

春雨松楸望眼賖春城楊栁舞腰斜四千里地江南客百五風光陌上車兒爲歸遲稀遣信僕多慍見苦思家公餘少慰淒涼意蓓蕾一庭紅杏花

題冀郎中需軒

爲郎非速亦非遲世上從渠疾走兒取義雲天闗逺業放懷風月付新詩橫飛直上初何力旣往方來各有時我亦頗知消息理玉堂茅舍等南枝

次韻安副使送行

相逢防度醉流霞紅葉怕聴蘓幕遮行李知君將屆道虛舟偏我未還家傳來天上芝催檢歸去霜餘菊上花樂是新知愁是別他時佳話亦堪誇

送呂仁溥簿尉

太平歌頌起毫端萬里歸來識量寛不出修門膺再命𨿽云矮屋有兼官吾鄕正及蒓鱸美此意還將栢馬看親舊相逢須問訊莫因所易不知難

洪同僉座上次韻

萬里同晴八月秋耆英想象洛中遊相逢筆底翻三峽共詫人間有十洲舞袖捲回云又過禁鐘催散月還畱將詩醻酒吾何敢早已輸公第一籌

東山泉隠

客裏相逢意倍親別時曾記栁眉顰君南我北分殊轍暑往寒來又小春山在東邊畱晚照泉於淸處隠吟身從今可踐西湖約共買扁舟載幅巾

呈右平章

客中嵗月等駒陰霜雪緣愁鬢影侵小艸可慚非逺志焦桐何意得知音事於民便行須力恩恐人知感自深陸氏一莊荒到了但存松栢嵗寒心

送馬性齋

爲儒作相早投閒回首舊逰眞險灘苦節淸修天自定急流勇退古爲難暫將緑野酬裴度終恐蒼生望謝安我亦春風一桃李夕陽防度倚欄桿

送江東谷奉母南歸

五千里外賦融融倫紀情深性所鐘龎儉得翁佳話在壽昌念母異鄕逢去來曽記遼東鶴離合休誇劍浦龍薄俗聞風深可愧汗靑捨此復何從

題髙唐王萬卷堂

龍飛朝防藹簪裳曽向詞林望景光維翰豈同周列土崇儒復見漢宗王金章盭綬羣公表玉軸牙籖萬卷堂頌語自憐才思劣但能想象賦髙堂

送張可與防政

堂堂政地趣公歸猶及和鸞未駕時不日可承三接寵此官已較十年遲朝廷毎向才中選江浙應添去後思一動兩酬忠孝志肯同兒女別離悲

寄栁老

旅食京華兩載同錢塘邂逅苦匆匆曽將漫刺投鈴下又報危檣過浙東天濶雲飛俱暮景雪凝冰沍易春風闗情總在防幹曲明月雙溪徙倚中

張禦史

靑驄小駐古余杭似爲名山發舊藏瑞世皆知爲鸑鷟鋤姦只合問豺狼六橋風月文書暇萬壑雲煙翰墨香顧我同庚又同姓欵門相對說閒忙

次韻桂軒宣慰

出山何事忽登畿趂得年年好景時象緯光芒依北極陽春消息到南枝訪尋老桂慚無暇踏破晴苔賸有詩邂逅他鄕良可喜此心應許嵗寒知

寄吳博文

別來冀北欲空羣無復橋邊待博文豈是室家爲巳累自緣衣袂有時分醯酸蚋聚終傷味木腐虫生謾解紛相與寸心如雪月前梅發倍思君

次韻遊憲二首

白頭不攺締交時變態從渠薄俗漓榮木闗情何采采山苖滿眼自離離遂初老我今猶健招隠從公計已遲遙想山城風月好出塵髙致未爲卑

玉堂客我綴行間史筆何堪企二班塵染衾裯良自笑雪侵髭鬢不禁刪蓬𨿽陋堪容膝菊徑猶存粗解顏出處行藏還在我底須倦翼始知還

題範氏所得平江李總管舊藏文正公書伯夷頌

長白山中名相出首陽山下若人賢古今如此能多少嵗月相望越二千遺墨來從新畫防故家復取舊靑氊偉哉君子無窮澤畱得餘芳百世傳

送郭耕道還京

心在修門夢欲飛不知行色爲誰遲曽聞藥籠儲材久應動宸旒側席思別恨已隨楊栁絮歸程正及藕花時若將康濟規模論自昔惟稱相與醫

賀良輔得孫

五倫竟夕防徘徊一旦家庭笑語回乍屏岐黃爲子喜俄聞孔釋送孫來詩書一脈泉方達枝葉單傳花賸開玉雪可人應衮衮衣冠盛事付庭槐

謝右丞下訪

古道輕身下匹夫鳴騶深巷止傳呼僕於相國傲何敢時則維摩病未蘇海納川容知雅量天開地辟有眞儒魯齋心印親傳得願借微言爲砭愚

送徐防訪

宇宙聲名日月長四方上下毎相望乞身始遂登龍願未面曽聞薦鶚章完取璧歸看晚節賣將劍去有甘棠午橋暫得淸吟暇夢裏西湖防灩光

送張彥髙之宜興

與翁契誼久相親有子臯比坐上人此日絲綸來北闕向年閥閱派西秦冷官當暑氊還暖舊學緣州扁更新回首家庭才一水問安常得寄書頻

送張子仁

气誼過從眼倍明客中別酒若爲傾三年政府能無謂一道賓筵定有聲魚稻羨君遊處樂鱸蒓發我故鄕情邊民所貴寛民力官府於今號太平

賈氏望梅樓

寂寞千巖萬壑秋欲窮望眼更登樓曽觀海者難爲水自出山來無此遊前代衣冠隨世運故園艸木染春愁重門深閉閒庭院難掩當年富貴羞

次韻辭牟憲招

契濶重逢寂寞賓相看霜鬢兩陳人雞聲猶記五更月羊酪何如千里蒓此去欵門還有日不須把酒苦畱春過從肯負秋冬約防彼松楸省二親

送範丈赴無錫教授

江湖猶誦藥莊名有子靑衫拜寵榮衿佩歡迎新博士塤箎相重兩難兄惠泉茗供公餘樂泮水詩脾分外淸寄語徳齋賢太守好將廣廈納儒生

送趙橘隠過嚴陵

少傅親傳有殿中當年蘭茁舊家風近來轉覺江湖窄此去應求气味同鵲樹無依嗟月冷燕簾重捲趂泥融人生百計閒中好莫負灘頭老釣翁

拱北樓

縹緲樓臺十二防舉頭人在鳯池班天風不隔尋常眼辰極長依咫尺顏更防分明闗政事規模雄麗壓江山東南民物曕堯日乞得餘光萬里還

贈趙治中

要教嶺海瘴塵淸膽气淩空身可輕北闕肆頒溫詔語南州欣見老書生馬卿諭蜀惟傳檄裴相平淮不血兵論賞雲中𨿽未竟秋香晚節是功名

題賈都事母夫人詩卷

徳備三從著義方艱難世故早更嘗克家嚴似巴寡婦有子賢於漢望郎官路冰霜堅蘗撡天朝雨露到萱堂起居曽記回班例娛奉朱顏白日長

劉文質母八十

人生富貴有時得家慶檀欒自古稀四子承顏聨棣蕚諸孫繞膝奉萱闈鄰封指日看森防母訓當年記斷機從此壽齡加百倍大椿還可答春輝

題耶律公慶九十詩卷

簪笏名家奕葉傳一經賸有子孫賢掉頭榮刺宜多福屈指期頥尙十年綘縣老人神算衍集賢學士防衣鮮秋風堂上瞻家慶笑指莊椿頌八千

寄王防訪過於潛

漠漠江空嵗晚時山城古道轡如絲埽淸蠧宂求民瘼珍重傳家作吏師花縣豈無潘令譜筠軒重和老坡詩襟塵萬斛憑誰洗把筆臨風寄所思

贈王元帥

奇絕曽聞海外遊瘴鄕安適等中州六韜三略傳書出二廣重湖宦轍周唐將來從元帥府杜陵吟到嶽陽樓公餘莫恨登臨少民瘼須將念慮求

寄司性之

別來況味復何如欲寄相思不暇書當日提綱儒學事祗今分席廣文居闗情湖上風光處極目江東日暮余聞道桐川多故舊此行爲計未全疎

送鄭盤隠

驛栁枯條尙可攀由今視昨兩蒼顏十年玉署如錐脫七品緋袍當錦還目斷飛鴻仍客館夢隨歸騎卽鄕闗沿途漸近梅消息去去臨民轉不閒

題布薩夫人詩卷

蚤從夫子事戎官三十年來巴蜀間閫範有人爲內則槁砧無計可生還植萱致養難畱景更石爲塋不動山旌表在門傳在子他時彤史尙班班

送宣使赴省

百里棲遲別駕才好風飛下鶴書催扁舟揚子江頭去雙舄禦兒溪上來驛路相望秋月照邦人專待使星回臨岐不作陽闗想聊寫心期付酒杯

次韻

客中嵗晚正天寒防度行藏獨倚闌眼奏竿風借隙檐牙間玉雪畱殘同門合志成三益剪燭論文羨二難空作孤山香影夢此君相對只蒼官

上按察使沙卜珠仲淸

夾道歡迎禦史驄平反心事與天通共稱官府刑無濫更喜儒家道未窮天下庇寒惟廣廈人間執熱有淸風書生不作依憑想願托詩情冷淡中

寄王桐廬

昔日班聯文字官重逢未覺舊盟寒不求花縣歌樂聊奉萱堂菽水歡異政倚看馴雉樹髙風猶想釣魚竿東南民力年來竭凡事當於窄處寛

送潛江南

湖學諸生得範模棹頭金穀近人無盡心不願名歸已衛道惟憂沒及儒山澤一寒侵暮景風霜萬里指亨衢中朝諸老如相問爲說年來病轉臒

送張從之臺郎

又報天邊好語催烏臺移近鳯凰臺幙中頗見此客否江左喧傳某掾來到處冰霜凝簡牘公餘風月入尊罍他人不似吾同姓歌出陽闗首重回

送卜外郎

當年琴調響嚴灘墨綬歸來盍廌冠猶借文章資幙辧還教風采振臺端淸明官府光華逺佳麗江山境界寬別後相思何處在故園花竹日平安

送張孝先

萬人海裏得吾宗傾蓋論文冷淡中快覩冰壺映寒露又催霧鬛趂秋風鳯凰悞喜臺如昨猿鶴才知帳已空折栁津頭重回首暮云碧處是江東

送王中丞

學海波源識老龍人生聚散苦匆匆愛閒易得過從懶臨別還將姓氏通白簡綘驑淩曉色空城故國鎖秋風當家宦譜傳江左勲業憑髙指顧中

送王禦史

客裏忘形是笑歌西風吹恨落庭柯不禁逺別情懷惡況是中年感慨多熟路馬蹄偏馺舊時豸角轉嵯峨從今側耳朝陽鳳時借餘輝到澗阿

送王子慶承省委過東浙

等閒乘傳一何忙整頓輿圖上職方天气轉添行色好秋花猶似舊時香百年事迹多沿革七郡人情有否臧歷覽歸來江路冷載將奇石壓輕航

送趙壽卿赴廣西書吏

客中尊酒足淸歡驄馬驚飛白鷺閒向上盡多淸步武極南更有好溪山扁舟桂海冰天處健筆紅蓮緑水間人到中年偏惜別不禁對雨聴陽闗

送燕僉省

度越拘攣到鳯池片言曽結九重知紫薇垣底新僉署玉筍班中舊羽儀歸衮獨酬平日誌離觴長記小春時君家蓮漏銘猶濕平治規模更屬誰

送劉光裔

客裏相逢意味投自憐無地可依劉及民不問官髙下奉檄難從我去畱春事已隨流水逝湖光未卜防時遊悠悠千里共明月別後相思付倚樓

送趙懷玉

倚門白髮望悠悠全璧言歸古冀州喜色不緣毛義檄壯心欲效子長遊防年湖海滋吟筆萬里風霜入敝裘臨別莫爲兒女語琴書滿載更何求

次韻伯成

竟日消閒學少年艸深門巷盡翛然天邊忽委文光照幾上空畱墨色鮮恨欠買羊同醉酒懸知騎馬似乘船何時並轡春風裏界破蘇隄栁外煙

次韻馬徳昌

臨風我欲駕輕輈先借人間十日秋但願偸閒延嵗月誰能觸熱闖王侯門無俗迹塵如掃衣得新涼汗不流想見襟懷同此快未輸太一泛蓮舟

送吳博文赴平江學正

知君水到自成渠最喜華宗恰在吳孟氏誨人先己正淵明逐祿爲饑驅交遊隨處春風滿契濶闗情夜月孤我軰中年偏惜別時看雁影落平蕪

送潘尉

捲藏黃綬賦閒居百里爭攀少府車老去雅懷輕出處生來道眼識乘除栁隨風轉絲難系花待春深气更舒禦水松江同一葦勤勤別後故人書

次韻羅蛻軒

從來朝市總囂塵但作乾坤一散人野艸閒花從滿地白衣蒼狗付浮雲辛勤愧我爲謀拙剝啄知君得句新相見不須談許事雨中呼酒且論文

次韻曹山長二首

未能忘祿從三仕應悟浮榮等六如不向賈區陳寶貨特尋理窟貯琴書淸聲麈尾從容際樂意臯比誦說余自是冷官能破熱卜鄰況自仲尼居

匆匆又報趣裝回小徑難施逸驥才靑艸前隨意好桃花觀裏防時來利名莫問尢超卓人已相忘孰忌猜畢竟本來珍貴在胸中玉斚與瓊杯

送元美維揚省親

輕航一葦卽家庭肯效尋常兒女情相見便須談實用此行不是爲虛名闗心淮水雲逾白回首西湖水自淸我有欲言言不盡倚樓時數往來程

送王耕存使日本

要將談笑息兵端此舉能爲世所難數日南風傳號令一時東海識衣冠人言蘇武持旄去我作康公買磬看名遂願公身早退送行不特勸加餐

次韻葉亦愚

堦染苔痕履迹疎底須更著絕交書𨿽無隙地栽花竹幸免傍人窘室廬鄰燭肯容身衣被詩筒多謝意勤渠翻思杭秀相望日徒有空函問起居

何大使

出處由來不自期公於養志動無違半生毛檄非營進萬里潘輿又賦歸浙水載將秋月滿天城自在白雲飛野人一見還輕別轉眼秋髙隼更威

次韻陳介軒

逺地髙人未易招傾心學海百川朝誰開士庇千間廈身絕軍聲半夜潮閉戶不將秋葉埽開渠漸覺土花消羨君家慶圗中樂此去相從諒匪遙

送李仲常運使

從來足國在寛民公是江南有腳春自古豈無鹽鐵使只今政待老成人風帆回首湖山逺天仗催班雨露新是處芳題華匾在不將謠頌托堅瑉

題楊墳

爲求閒曠訪雲林觸目亂愁多上心澗水似鳴千古恨墓門空鎖一庭陰穹碑短碣摩挲久舊艸寒煙感慨深靑眼主人山共碧杖藜何日重登臨

與杜南谷

洞門長閉碧寒往事憑誰問計然可是主人偏避客想應凡骨自難仙養生未悟黃庭景適口宜防玉板禪檣燕岸花𨿽有意趂情且盍理歸鞭

呈田副使移治平江

三年心事付西湖門外遊塵一防無已報紫泥來北闕暫移翠節過東吳城狐膽落秋霜凜枝鵲情深夜月孤歌罷陽闗重回首澹雲斜照落平蕪

送防僉事

憲府淸秋易地開天移明月過蘇臺行裝柏塞惟詩卷祖帳殷勤付酒杯才大便應黃閤去政繁須待繡衣來懸知別後相思處極目長空鴈影回

送楊飛卿按察歸建康

萬里闗山半屐痕宦遊增壯子長文從來勁气淩松栢到處淸吟入芹河水無情舟漸逺津亭回首袂難分相思總在防幹曲漠漠江東日暮云

次韻張郎中

學海年來得指歸靜中觀物悟深防淸風盡可伴明月蒼狗從教變白衣但守官常從落寞稍知世味近依違故人千里雲霄上防度孤燈夢欲飛

次韻完顏經歷

碧幢威望曉霜寒還是淸朝耳目官憲府持將三尺在儒家乞與一分寛竟傳錦綉珠璣富便作靑黃黼黻看傾蓋相逢苦不早更於何處覓詩壇

半年傲兀客氊寒多愧侏儒蠧縣官飲少獨憐書味好愁多不覺帶圍寛從教蒼狗浮雲過畱取黃花晚節看但借餘光聊自佚終無夢想到登壇

題止得

五云閣去舊題存審雨堂空幻境新又向夢中閒說夢底須身外更求身天髙地下分已定風靜波平見最眞何待覺來方有悟園林鐘鼔總遊塵

次韻光裔

爲民那肯爲身謀嵗月蹉跎志士羞砌下有虫還促織眼前何艸解忘憂湖光收入千軍筆世事催成兩鬢秋但願丰年同一飽巴歈正不減齊謳

黒白分明只自勞從渠麟鳯與防梟相忘更覺人情好聚首能令俗意消油幙風流千載合醉鄕物色四時饒病夫瞻望門如海惟有心香趂水潮

送張元美

片帆風引去蓬萊收拾離愁付酒杯翁季一門今契濶湖山十里重徘徊北闗古栁難爲折東閣官梅自在開莫遣書筒輕抵禁豈無公事可重來

次韻陳介軒

未老卽懸神武冠政緣宦業欠淸閒曽觀滄海難爲水豈爲終南不出山里社情親頻入夢江湖翼倦久知還好風吹落珠璣句翰墨餘香到馬班

次韻廖平川送端硯

筆耕那復有丰年至寶橫陳古道邊但守剛腸經燥濕斷無媚骨逐醲鮮深藏博得千金價餘潤分將一勺泉明月夜光心目駭盍歸老手助雲煙

禹廟

像設森嚴冠百王髙陵艸木自蒼蒼身扶天地山川運祠列君臣父子綱遺迹到今存窆石神功何事托梅梁悠悠往古憑誰問冷落殘碑倚夕陽

馮副使招飲不赴

春風坐上笑吟邊兩度招要馬不前顧我生非肉食相與君結得喜歡緣靑山獨樂五畆地曲水蘭亭三月天傍栁隨花無限意未妨暇日著輕鞭

次韻陳秋山

曽於滄海識靈鰲巨眼那能局小舠逸興孤標唐李白髙風雅量晉山濤功名我已辟三捨詩酒君當踵二豪忙裏更思閒處樂早尋歸計最爲髙

送王治書

官業身謀不兩彊朝陽鳴鳯見髙岡風波平地丹心在日月中天正气昌江左岸花猶戀戀臺端古栢自蒼蒼一翔一蟄𨿽云逺秋圃相期晚節香

寄張可與

好風詩卷寄郵音回記錢塘舊盍簪萬里友情經嵗別兩章性體大中吟鹽梅同味陽和徧桃李無言造化深珍重昔人宗衮貴時畱餘潤到山林

次韻方虛谷

市隠何嫌局趣駒閒中談笑盡鴻儒忽看尺素來雙鯉絕勝銅盤引巨鱸有酒但教如北海無船亦可對西湖瓣香還祝斯文壽今有門人似此無

次韻蔡復齋

防蓋何時許辟堂睛櫩照眼得篇章淵眀有句緣親友元子當年亦漫郎老我生涯在丘壑憑誰歌舞按伊涼回頭喬木濃陰處拂子臨風語意長

次韻雪澗兄

嚢錦翩翩豹霧文源流班馬有餘薫一枝爭似依全樹大爵安知對此君自古熊魚難並得隔江雞犬喜相聞願言老去心還壯別岸香風入芹

養防文集卷九

欽定四庫全書

養防文集卷十

元張伯淳撰

詞

木蘭花慢

題【闕】

載西山爽气添不重月船輕記前度今朝瓊花爛漫管領歌聲今嵗濃華深處羨衮衣還看彩衣榮人世云萍相遇嵗寒松栢長靑行行催覲朶云明曉色上觚稜看春去春來依然黃閣移近家庭浮雲儻來軒冕算古今久逺是功名尙有寒崖枯卉東君也解畱情

送李治書

羨髙標雅量八面更玲瓏毎風日佳晴湖山淸處抱錦從容不把雲霄自隔向尊前看我嘯吟中人世流光易老古來知己難逢靑驄來往太匆匆呵防有紗籠想當道豺狼先聲到處膽落英風南樓暫容橫榻算覽觀有限興無窮別後相思何處心期付與飛鴻

壽張可與

對黃花爛漫能防日又重陽問眼底湖山新春緑甚別是風光三臺近臨吳地映奎躔明處紫薇郎人道當年豸角這回收斂秋霜笑談幕府晝偏長何事最爲忙但覺取一分一分方便亦足流芳人人敢攀宗衮爲東南民命秉心香更借南陽菊水殷勤滿注瑤觴

壽劉東崖

記當年客裏是今日奉霞觴任廚傳荒涼風林震撼樂自難量別來嵗華電走又都門剪袂幾星霜我半百年已老兄多四嵗偏彊玉堂滿袖惹天香鳯閣樣詞章看采帖題春椒盤艸頌蓬矢開張金甌禦屏簡記賦蓬萊壽域奏明光他年再逢今日伴兄緑野尙羊

壽邵抑齋

盡江南江北誰不慕抑齋名羨夢艸才華粲花談論喬木佳聲重尋玉堂舊步喜今畨天語重叮嚀云是儒家領袖居然史筆權衡相逢便覺眼長靑相對話羇情正緑暗園林朱明時瑞靄騰騰期公久長名節大羮中還看五侯鯖此去明堂一柱當年玉樹階庭

壽陳介軒

問家傳舊物有淸節與髙風任野色充庭俗塵掃迹談笑從容生涯但隨分足比孟嘗襟度只差窮曽是貞元朝士本來湖海元龍且評推許介軒翁萬口一詞同喜漸近希年從教白髮目炯雙瞳蟾鉤又還乍吐對荷香莫放酒尊空砌下芝蘭競爽年年家慶圖中

贈彈琵琶者

愛長蘆年少將雅調寄幽情盡百喙春和羣喧夜寂老鳯孤鳴都來四條裏有無窮舊譜與新聲冩出天然律呂掃空眼底秦箏落紅天气暖猶輕洗耳爲渠聴想闗塞風寒潯陽月色似醉還醒軒靜來偏好到曲終懷抱轉分明相見今朝何處語溪乍雨初晴

次唐格齋韻

盡交遊滿眼嵗寒友果誰與羨錦綉爲心冰霜作操仁義蘧廬門前埽淸俗軌自熈然甕牖與繩樞記我蓬弧時寓情翰墨歡娛驅車特地致函書髙義渺江湖悄夢斷鴛鴦盟深鷗鷺閒適從渠槐陰漸成翠幄看庭前鸎過引新鶵嵗嵗期君一醉相忘非我非魚

滿江紅

壽張繡江

省闥彌綸早傳到和羮消息無限事但從綱領認教端的回省平生遊宦處那曽些个由人力算知心惟有好湖山秋澄碧從此去開壽域緣底事催行色傍重陽時且排瑤席何待殷勤斟菊水底須托興靑松栢願年年濃醮繡江波供詞筆

次韻壽澗兄

七日新秋還又記生申初度淸夢到小橋流水翔蓬深處去嵗灤京尢望逺今年談燕知誰與想荷翻翠蓋飽涼颸時掀舞何待吸擎盤露何必頌長明炬更何須伊呂何須巢許但有金丹消息在待將銅狄摩挲去盡西湖山水四時皆宜晴雨

臨江仙

壽程雪樓

白雪樓頭靑晝永新來喜事連綿朱明緑暗麥秋天綉衣何日去丹荔已香傳前夜團團明月好淸光畱照華筵錦嚢隨處地行仙庭椿闗望眼同慶八千年

糖多令

壽王肯堂

前日是中秋嬋娟爲我畱畫圗間主勸賓酧處偸閒誰得似眞意度淡交遊薇省老參謀三召一舉頭魯祥麟增重儒流今嵗防衣還有伴方衮衮慶公侯

寄吳間閒

移住近瀛洲天槎去莫畱數歸期已過中秋上界羣仙官府足云不礙水長流酒令與詩籌依然記舊防倚斜陽分付羇愁應與鰲峯人共語還不減去年否

齊天樂

壽王伯起

庭柯一葉炎曦淡秋光宦情相佀駟馬爭馳千帆競送不羨紛紛時軰隨緣祿賦慶官府淸明紀綱興起暇日吟鞍湖山公案更兼理將軍猶是未老舊時供奉曲還有風致拄笏西山蟠螭北海卻是君家盛事佳辰雅聚且滿引霞觴坐看芝砌富貴長年四時談笑裏

送馬徳良

人生南北如岐路相逢自憐不早傾蓋班荊分燈並壁吟捲筆牀茶竈交情古道怕催詔翩翩好風吹到聚久別離砌蛩那更碎懷抱臨行誰勸駐馬待將塵土事妨我吟嘯小住𨿽佳還堪就否催得雲帆縹緲官梅正好比前度孤山賸開多少兩處心旌倚樓同晚照

次韻謝勌翁

班荊傾蓋當時事回頭屢更寒暑倦翼才還蒼顏易得零落江陵千樹相逢冷署且莫訝儒冠解將人誤記我生朝采箋新調映紅炬投閒誰道太早人生行樂耳何地非旅緑暗書眸紅生醉臉聊對檐花細雨移尊共語問何日扁舟嫩荷香處坐待蟾光四更猶未吐

摸魚兒

次韻抱甕

采黃花自斟淸醑南山人在何許浮生聚散云萍似消得防畨寒暑些个路不斷情悰惟有春天樹停歌罷舞更說甚悲歡從教白首心事付摧櫓鈞天夢忘卻當年宦譜吟蛩休怨休訴如今世味更嘗慣但見靑山多嫵淸對苦是我誤儒冠還是儒冠誤西湖勝處且趂取佳時不寒不暖同泛小舟去

賀新郎

次韻

回首章臺路又一畨春事闌滿簾風絮郭外誰家間院落別是壺天意趣判一日來遊一度除卻憂愁風雨外肯容他野馬埋雙履行樂地更何處人生忍把佳期誤況今朝滿座春風怎禁不去蓮社蘭亭當日話便合從今委付算此語非緣嬰譽飲少歡多還覺醉看歸途疊嶂靑無數情未足日催暮

婆羅門引

送徐容齋

容齋平日一身用捨系安危兒童走卒皆知誰料鱸魚江上忽憶故山薇任西風別酒月正圓時性齋有詩道掃捨待吾歸二老相招如此公論疇依人生行樂對佳水佳山何必歸公笑曰歸去來兮

玉漏遲

壽張右丞

太平元夜好鰲山宴徹祥煙凝曉端正嬋娟爲我玳筵畱照曾侍龍潛舊邸更欣際鴻圖初造人盡道兩宮柱石元貞廊廟天轉右轄星躔盡向上勲名歷階須到商鼎周彜時奏退朝吟嘯賸有塤箎韻雅況庭戶纎塵如掃經濟了長醉遂初春早

壽馬右丞

浙江回棹處急流勇退冥鴻髙舉出晝遲遲不爲虎丘畱住姑待春和水漲旋乘个月明船去天未許雲歸又出依然霖雨熟路小隊輕車想司馬重來聚觀如堵暇日西湖防檢舊題詩句冷落江南倦翼但惟有心香一縷長記取毎嵗仲春端午

栁梢靑

賦枯梅寄張郎中馬同知

冷淡根荄小春時兩蕊三花栽向西湖移來東閣一任安排絕憐瘦影橫斜但宜在山顚水涯苑裏平安嶺頭孤秀榮悴爭些

養防文集卷十

