

欽定四庫全書

集部五

傅與礪詩文集

別集類五【元】

提要

臣等謹案傅與礪詩文集二十卷元傅若金撰若金字汝礪攺字與礪江西新諭人幼力學爲同郡範梈所知得其詩法虞集宋褧以異材薦之臺省館閣交稱無異辭佐使安南歸除廣州文學教授所著詩集有南徵稿使還新稿牛鐸音等編範虞諸人皆嘗爲之序至正間其弟若川彚鋟之名曰淸江集至明洪武中又刻其文集十一卷附錄一卷今詩文總爲一編不知何時所並若金當元極盛之時親承宿老指授故其詩極有軌度而文亦和平雅正無棘吻蟄舌之音𨿽不能雄視詞壇然亦可以劘諸家之壘矣乾隆四十六年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

傅與礪詩集原序

孔子曰詩可以興可以觀可以羣可以怨朱氏釋曰興者感發志意觀者考見得失羣者和而不流怨者怨而不怒四者之事不同而其序宜有先後蓋見他日論詩禮樂則首曰興於詩詩者志之所之以其志感人之志者孰不足以有所感發哉然則興者豈非居先乎感人之道莫尙乎聲音入焉寂然冺然忽而歆起震奮動蕩淪浹入之深而化之敏者斯其效曷從而至哉古人云聲音之道與政通夫聲者合天地之大气軋乎物而生焉人聲之爲言又其妙者則其因於一時盛衰之運發乎情性之正而形見乎辭者可覘已故曰治世之音安以樂其政和亂世之音怨以怒其政乖亡國之音哀以思其民困正得失動天地感鬼神莫近於詩夫詩道豈不博大哉要其歸主於詠歌感動而已斯義也司馬太史嘗聞之矣其言曰三百篇孔子皆歌之以合韶武雅頌之音夫旣合之則當時存什一而去千百必其不合者也深矣哉聲音之於政也聖人蓋取之矣新諭傅汝礪妙年工詩自古今體五七言皆厪厪焉力追古人有惟恐不及意間示余以所著編曰牛鐸音者讀之連日不厭聞其音而樂焉以爲誠識所尙者因揭孔子之言詩徴以師說遂演繹以告之天歷二年四月一日範梈書於百丈山房

自至元建極大徳承化天下文士乘興運迪往哲稍知復古至於詩去故常絕模擬髙風逺韻純而不雜朔南所共推而無異論者蓋得江西範徳機焉徳機沒後又得其鄕傅與礪焉徳機盛矣余每讀與礪詩風格不殊神情俱詣如復見徳機也然徳機七言歌行勝與礪五言古律勝余亦在伯仲之間而徳機得盛名時年已過與礪使與礪及徳機之年不知又當何如也天下文章莫難於詩劉防孟嘗序余族兄以直詩其言曰詩欲離欲近夫欲離欲近如水中月如鏡中花謂之眞不可謂之非眞亦不可謂之眞卽不可索謂之非眞無復眞者惟徳機與礪知之及此言之及此得之及此故余傾倒於二君焉而徳機已矣余無能爲矣庻幾猶有若與礪者他日足爲學詩者之依歸也傅君初字汝礪余以天下同其姓字者眾也而易之曰與礪且以與與汝聲相近而便於攺稱也元統三年七月辛巳朔揭徯斯序詩之爲學盛於漢魏者三曹七子至於諸謝儕矣唐人諸體之作與代終始而李杜爲正宗子美論太白比之陰常侍庾開府鮑參軍極其風流之所至贊詠之意逺矣淺淺者未足以知子美之所以爲言也崔顥人品非雅馴太白見其黃鶴之篇自以爲不可及至金陵而後彷佛焉其髙懷慕尙如此誰謂其恃才傲物者乎求諸子美之所自謂盛稱文選而逺師蘇李詠歌之不足者王右丞孟浩然而所與者岑參髙適實相羽翼後之學杜者多矣有能旁求其所以自致自得者乎是以前宋之盛亦有所不逮矣國初中州襲趙禮部元裕之之遺風宗尙眉山之體至涿郡盧公稍變其法始以詩名東南宋季衰陋之气亦已銷盡大徳中文章軰出赫然鳴其治平集所與遊者亦眾而貧寒相望發明斯事者則浦城楊仲江右範徳機其人也楊之合作吳興趙公最先知之而徳機之髙古神妙諸君子未有不許之者也其後馬伯庸中丞用意深刻思致髙逺亦自成一家觀者無間言而進士薩天錫者最長於情流麗淸婉作者皆愛之而與前之諸公先後淪逝識者然後知其不可復得也徳機之里人傅君與蠣始以布衣至京師數日之間詞章傳誦名勝之士無不倒屣而迎之以爲上客臺省館閣以文名者稱之無異辭豈非以其風韻足以及於予所道諸君也哉予去國十年與礪自交趾使還以家貧親老授南海文學以歸嗟夫上林千樹豈無一枝以棲朝陽之羽哉而一官嶺海之不厭何也前數年諸公相知者多散出於外今明良一廷無所忌諱淸澗之蒲海灣之水不足以久煩吟詠也必矣書其別後稿如此遲其北還則沈鬱頓挫從容溫厚有可起予者何幸於餘生親見之哉作傅君與礪使還新稿序至正辛巳六月朔虞集伯生序

傅與礪詩集原序

欽定四庫全書

傅與礪詩集卷一

元傅若金撰雜著

淸安堂賦爲思南李經歷作

夫何玆堂之靜佳谿谷繚以窈深泉歷除而細響樹交戶而緐陰世混濁其汶汶咸役體而勞心愛順時以息飬況顯敞而開襟羌怡寂以禦煩諒君子之所廬感人生之長勤寒暑疊而相驅靡徇逸而非害孰忘患而恆舒𨿽燕樂其何傷將不見之是圖庶依仁以自止潔吾穢而休居

敬業齋銘

惟玆生人均厥受命莫貴惟徳莫尊惟性惟性如何萬善斯全君子於學思罔或愆惟徳如何有積乃大君子於學思罔或懈詩書六藝進退灑掃近思弗遺上逹有道夙興夜寐惟一乃心毋終食弗念毋闇室弗臨毋若彼教奕鴻鵠是惑譬玆服田力乃有得聖或罔念亦之於狂孰曰予玩而聖之望敬之敬之逺實邇是基有節髙山君子之儀

楚辭

楚漁父渡伍胥辭劍圖歌

江有阻兮路有岐時將迫兮來何遲子弗渡兮我心悲旣渡子兮我何以劍爲吁嗟行兮子毋我疑

黃鵠歌爲劉母王氏作

黃鵠孤飛兮傷其匹儔生則同巢兮防處何求死寧敢愛兮孰將其雛山則有木兮隰有泉流翾飛何知兮惟飽以娯𨿽旣羽翼兮將母來休毋詒母辱兮無使心憂

寄題袁氏具慶堂

髙堂兮巍巍華采衣兮芳菲瞻父母兮壽豈兄弟翕兮孔【一作永】懷出則仕兮自公入則飬兮於堂之中昊天兮福爾錫眉壽兮未巳夫人兮自有美子曰子歸兮將父與母

松澗引【並敍】

松澗引者爲林氏子晉作也晉父信卿本中山人客遊衡陽樂其土遂居焉信卿死晉復築室其居之偏題曰松澗志其師之言也晉讀書善鼓琴元統初過家上冡因北至京師無何思其所居卽慨然別故舊而去爲作琴操三疊以贈之

澗之水兮泠泠上有松兮郁靑靑嗟衡之居兮吾所寧胡淹畱兮於帝京

澗之水兮揚淸波上有松兮被女蘿我嘯兮我歌胡不歸兮歳蹉跎

澗之水兮石楚楚上有松兮以風以雨築吾居兮其下誰將歸兮來吾與處

歸來三曲送李建中

月皎皎兮河漢長黃鵠在天兮招我以翺翔天气涼兮夜未央援鳴琴兮托宮商商聲作兮風摵摵歸來兮天路杳不可以終極

月皎皎兮夜旣寒白露下兮衣裳單南風一去兮何時還援鳴琴兮曲再彈曲再彈兮天地爲秋歸來兮淸都之上不可以久畱

月皎皎兮寒風作猿啾啾兮怨鳴鶴常恐秋遂爲冬兮羣物以蕭索援鳴琴兮忽不樂忽不樂兮思吾土歸來兮山中之人不可以無父

芳艸辭爲杜若洲作

乘吾舟兮沅湘攬芳艸兮朝行繽眾美兮在予懷靈氛氛【一作芬】兮不能忘進予舟兮極浦將誰思兮逺者采杜【此下或有若字】兮葺蘅雜之兮宿莽羌姣服兮夷猶撫予帶兮宜修榝何充兮佩幃荃何化兮爲茅沅何爲兮湯湯湘何爲兮浩浩滿庭兮艾蕭眾紛進兮謂予不好望洞庭兮楚之野路漫漫兮夕愁予思君子兮孰後來結芳菲兮吾誰與

芝艸歌

元化順兮日月昌至和蒸兮地發祥煜靈艸兮賁齋房云繽繽兮流玉英五色爛兮昭文章何所徵兮徳芬芳爰作歌兮著勿忘我君子兮思永臧

三言

滋之水奉題蘓氏滋溪書堂

滋之水濬且長流安極沛洋洋滋之涘徳所履繽芬芳萃厥美滋之水澹而文丰乃積淑後昆騰聲詩播金石逾千祀永昭徳

右四章章四句

五雜組

五雜組機上絲往復還城中兒不獲已生別離五雜組園中花往復還將雛鴉不獲已貧去家

右二章章六句

四言

吉月美君子有徳以壽也正月二十日壽掲學士

吉月之正日旣陽止君子之生辰亦昌止天錫之徳孔茂且植允善弗易君子之福其善伊何如芬如芳如芬如芳於前人勿忘其福伊何如山如岡眉壽以康時君子之慶慶維云矣亦施於天華之蘊矣亦被於人君子有言有斐其文允也令人徳音振振徳音振振民之正矣百祿旣臻神之聴矣飲我春酒壽考是承彼廈之安於木之憑曰有君子時邦家之興

右四章三章章八句一章章十句

東臯詩題長沙易君美存耕捲

瞻彼東臯每每其田孰其甸之維古之人其田每每其稼緜緜日月以治厥有丰年維田弗治維莠生之維心弗制維欲傾之我思古人有播斯獲子孫其承庻茂厥徳

右四章章四句

傅與礪詩集卷一

欽定四庫全書

傅與蠣詩集卷二

元傅若金撰五言古詩

雜詩五首

夭夭園中桃鬱鬱松上枝春陽發新榮貞脆誰能知一朝繁霜墜百卉各已萎靑靑乃自保不爲時所移向非厄嵗寒何以別奇姿

植蘭彌九畹種菊被三徑幽芳固殊姿馨徳良可並搴蘭以爲佩餐菊以資命睠言理蕪穢恆使枝葉淨蕪穢苦易侵枝葉苦不盛豈無桃與李貴此諧野性

窮巷有畸人夙夜勤古道敝衣適至骭疏食恆不飽歌聲若金石顏色終嵗好豈無當世念所趨惡佻巧美玉不足珍懷義以爲寶

閒夜坐中庭素月流我懷鳴琴發思俗音難與諧微颸經前楹餘響正裴回欲歌南風曲聽者良已希願言薦淸廟復感鳯來儀

異人言種石可以致雙璧千金受祕辛苦乃有獲溫其比君子韞櫝良愛惜靑蠅易爲污恆恐傷厥徳連城不願售思以置君側終嵗無與言持之將安適

從軍行

徵夫逺從軍徒旅無時還炎暉薄五嶺修蛇橫道間朝食未遑飽夕寢焉能安駕舟渉廣川驅馬登崇山生別已不惜矧畏道路艱豈不懷室家王事有急難生當同富貴沒當同憂患

少年行

長衢【一作衍】若平川輕車馳流波上有都人子明肌艷朝霞芳塵揚逺風白日耀舞羅少年輕薄兒調笑相經過狎坐酌美酒日莫酣且歌千金罄一笑豪右焉能加時俗誇朱顏美女恱春華春革豈不好遲暮當如何

經采石

未明發蕪湖終飯次采石大江天同瀉巨浪山與敵松寒蒼虯姿厓古老鐵色其傍有仙冡云是李太白生爲長庚精沒與大塊息因思開元中出入蒙帝澤禦羮白瑤杯宮硯靑玉滴恩榮日深重意气何赫奕酣歌泰華小豪飲渤澥窄頗聞宮中怒遂有天上謫殷亂微子行楚昏屈平斥嗟哉唐家帝同姓逝安適何年爲玆逰千載但故迹騎鯨信縹緲捉月詎昏惑得非厭塵羇無乃達寄客翻然委之去富貴何足惜杜陵平生友夢寐頻見憶白骨焉所求靑山亦岑寂相去嗟已逺令人心悲塞舉酒欲酹之帆去招不得

晚憩

朝濟黃河流莫馳長路塵路長無時已河險難具陳髙歌激層霄緬懷古之人刳木以爲舟斵木以爲輪自非制作聖何以通萬民飄飄逺逰子勿用嘆苦辛

雜詩四首

皎皎素明月娟娟含令姿浮雲遽起滅圓景遂參差山川莽回互天地亦相疑焉知防昧中明潔終不移望有恆運淸光寧久虧

寸隙塵所投片言害所藏行徒惡蹶馬豈復惜其良榮辱具自致否通亦靡常修正未蒙福爲邪欲何望天道豈逺人撫心徒自傷

溫溫匣中玉什襲愼自持荊和始見賞舉國競慕之靑蠅遽言集魚目亦相嗤昔爲人所寶今爲人所疵保終諒庻防逝者已如斯

白璧易爲毀常懼世所捐憂心日悄悄自好反成愆君子逺嫌疑胡爲偸自安始知丘山累乃在半辭間盜金信不疑攫塵惑子淵故心苟不易旣往復何言

飛雪篇

北風厲中宵明晨散飛雪連翩素彩動泱漭陰結羣林互騰耀眾景紛變滅旣增寒竹姿復宜靑松節因髙始成勢遇坎俄就缺東西衢路間來往昧深轍眾穢交淩踐幽光自娯恱皎皎恆易污無爲恃淸潔

寒竹篇

寒竹依澗阿石生何磊磊滋息因厚地生成借宰春陽散華景枝葉被光彩及玆芳嵗防使我憂心痗遽悲凜節變但恐驚塵浼寒燠旣異宜遲莫復何悔淇園防未息嶰谷音猶在君子夙相好深懷邈雲海竹性諒靡遷人心懼中攺願言卒封植勿使傷樵采

梅花曲

素芳何婉婉姣服耀江湄美人慕佳植托根乃在玆朔風振嚴冬孤花難自持流塵復浩浩焉得不爲緇芳筵坐積思急管夕傷雜頃筐塈佳實所願及良時感彼李下人正冠乃見疑禮義夙所惇人事偶乖暌撫樹倚增嘆中心誰復知

刑部王主事幕嘗有菊一蔕三花尙書僚屬咸異之號三臺瑞品屬朝之太天士能文辭者傳詠其事至是奎章趙授經以其捲見及爲賦五言一首

西曹應秋商庭戶肅以淸金行戒時令嘉菊正羅生臺精麗前除流耀發華英三蕚專夕秀眾芳謝春榮連枝靡阿比同气斯合並匪玆卹明刑何以獲休徴願言保初服永懷歌徳馨

勤耕亭

日月靡閒暇四序【一作時】更運之斯人務作業矧敢怠遑時負耒適西疇恆患耕作遲仲春時雨至羣物具含姿牛食靑澗阿鳥鳴芳樹枝興言播嘉谷夙夜將耘耔豈不懷逸居亦念寒與饑但使秋稅畢聊樂及吾私羲農𨿽已逺沮溺不吾欺努力順時令素餐非所知

右詩爲鄒福作也福丰城田家子事藝文揭先生餘力能讀書爲聲詩又喜國語習通其學然朴愼不忘乎勤先生甚喜之嘗手書福自爲詩七首敍其所從出京師爲文詞者福多得其題述是何福之能使人愛若是也學者果皆系所出乎於是益知藝文爲有徳矣

寄題奉元張氏望松亭

靑松翳髙墳重壌閉陰孤亭何鬱鬱林气肅已深白雲翔其巓悲鳥相與吟佇立以瞻望哀思不能任時祭羅豆觴祖考聿來歆嵗晏寒風至零露亦在林危柯起淒愴令人生悲心逝者已如古來者復爲今

淸明日逰城西詩並敍

予資嗜幽澹所遇名山水興至輙翛然徑造興盡卽休無畱滯之意客京師三年聞西山之勝未至焉乃元統二年二月二十五日爲淸明節風和景舒卉木妍麗金華王叔善父四明兪紹芳同裏範誠之與予從一小蒼頭載酒殽共出遊城西遂至先皇帝所創大承天護聖寺縱觀行望壽安香山而還先是約信宿徧歷山麓諸寺乃止至是謂三子曰是行適意爾卽一詣而窮其勝豈更有餘興哉相與登髙丘借艸而坐酒數行約賦古詩五言六韻五章道所得之趣書二十字亂器中人探五字以爲韻時誠之止酒予又性不飲叔善紹芳脫冠縱酌旁若無人予亦吟嘯自若都人士遊者車服聲技相闐咽金壺玉槃羅列照爛意若甚薄餘數子者而又有若甚慕者焉旣夕罷歸所賦詩各繕寫爲一卷明日防余於杜氏館中夫予在同遊間年最少而好任意興三子不以予年少而奪之誠之與予俱不舉酒而能從二子之飲不厭其醉是遊不已樂哉敍以識之

曜靈動若木晨鳥鳴東窓興言集儔侶西郊出翺翔登髙望荊吳延目極三江密林何庵薆【或作掩藹】嘉樹翳蒼蒼感此時節遷慨然思舊邦乘風卽淸曠薄使我心降出自城西門未知道所窮並驅陟長阜山川郁何雄累累道邊墳四顧生悲風茫昧萬物始晏晏天地終陰陽相推化焉知摶埴工誰能同朽木俱盡委蒿蓬

梵宮何巍巍白日耀流藻前楹交网樹陰階被靈艸宿昔構華麗河沙施七寶丹霞通飛閣淸颷激馳道車馬縱【一作從音同】橫至虛空漫浩浩飛龍逝不返令人傷懷抱遊子愛良辰出門各有擕陽春發惠气好鳥鳴喈喈芳花明曲陼【一作渚】新楊拂大堤羣物紛相恱斯人多所懷飄彼陌上塵化爲水底泥百年亮如此不樂復奚爲長風度廣澤淸輝泛遙甸曽宮岌崔嵬落景駐遐眷羣觀各侈靡金寶列丰膳幽賞聊共娯誰云極遊衍唼唼水中鳬翩翩雲間燕微生亦何勤志足【或作七非】非所羨

寄題吳興馬氏淸華堂

丰堂翼華構陽景麗前楹曲流相紆帶軒牖一何淸微波涵素暉嘉卉發丹榮中庭列圖史芝柱亦羅生有酒介眉壽內無憂患並朝弄石泉水夕采玉英從之不可得願欲濯塵纓

題淵明漉酒圖

淵明性嗜飲所遇適其眞漉酒東籬下邈若旁無人捐紱非所吝焉愛頭上巾田園日成趣松菊相與親百年何爲爾酩酊及玆【一作此】辰【或作晨非】陶然至和內混沌以爲鄰

送陳助教眾仲赴江淛儒學提舉二首

登髙送將歸車馬橫道周白日明大河逺望悵悠悠宿昔違鄕國慷慨事行遊懷寶非固售同气乃相求玆焉去皇邑被命赴南州詵詵冑子徒惻惻不能畱逝將敷文教邇可被遐陬我無千金贈臨別恆懷愁獨有淸商曲可以慰【一作諭】綢繆

秋風吹浮雲鳴鴈復南翔山川【一作水】何憀栗艸木日夜黃客遊嵗云除【直慮切一作莫】僶俛懷舊鄕君行卽吳防執別此河梁淮泗多奔流雲海浩茫茫靈颷翼飛艫馳景曜徵裳去途日已逺來防日已長援之不可得躑躅情內傷

瑞芝曲【並敍】

瑞芝曲者爲麻陽簿任君作也君掾順元帥閫時芝產於所寓之地以爲瑞圖之以傳四方思州劉文學來京師持以示余求詠其事按王充論衡土气和則芝艸生又鶡冠子曰王者徳盛則芝艸生醴泉出然則祥瑞之至有以也任君是圖豈私有之哉亦將以侈國家之瑞也吾聞古者以君子在位賢人眾多爲國休祥任君繼自今相率其僚爲豈弟之政以布天子之徳於民則爲祥莫大焉艸木之瑞云乎哉

聖人運元化和澤被遐方黃靈啟幽祕朱艸發嘉【或作佳】祥晨敷秀藹藹夕含芳慶雲流瑞露丹霞沃天陽絪緼所凝結造亦何常夷居勿云陋斯人樂以康繼今崇令徳諸福應時昌

題陳氏菊所

陶公逝已逺舉俗慕髙情之子厭塵雜開徑挹其淸晨起除翳菑【或作防】種菊蔽【一作滿】前楹結根固其所獨立誰爲榮中園何棻敷綺席防朱甍車馬日自臻絲竹騰妙聲凝霜旣被野緐露復盈庭百卉豈不佳朝敷夕已零東籬信淒索可以托幽貞

題董氏具樂堂

董生築髙堂於以養其親溫軒納飛旭涼牖謝流塵大椿蔽庭前慈竹映冠巾中廚足甘脆可以奉昬晨有酒及嘉賓餘歡洽四鄰生當隆盛時至徳復無垠羣動各蠢蠢靈明貴斯人旣復爲男子夙夜懷苦辛年命恆【或作能】幾何胡爲勞其神所以榮公者樂世乃忘貧矧玆堂上翁安富殊等倫夫婦齊壽考遐福日以臻有子才且賢有孫復詵詵如何不爲樂言笑及良辰好鳥四時鳴佳花萎復新黃髮日娯戱焉知冬與春

挽張隠君

峩峩浮柵山鬱鬱彭蠡濱中有隠居者逍遙畢冬春讀書偭城府杖履率耕耘雞黍防田家酒醪合四鄰旣醉亦詠歌富貴如埃塵一朝厭浮世含笑返其眞貴賤同一盡各爲丘與墳所立苟不忘浮榮焉足珍

彭叔璵得杏花一枝歸置小齋同居王叔善甫邀餘同賦杏花曲人一章約五言五韻

朱葩含朝景流芳自中園顏色一何麗【一作媚】灼爍耀櫺【或作靈非】軒嘉賓從外來臨賞各欣然同根豈不好異處乃殊妍貞心諒自知脈脈終不言

題叢蕙

蕙葉何靑靑羅生被巖陬中庭忽邂逅四顧風蕭蕭含翹紛旖旎懷馨潔以修時俗苟不佩芳艸或爲茅微物恆易遷君子內傷憂願從芝蘭化庻異薰與蕕

題艸虫圖

大气流天地動植紛自形陽卉耀春華陰條敷夕榮昆虫信微細於以托生成守宮夫何慕蠻觸戰奚爭蚩蚩伏靑防跂跂緣紫莖促織焉念寒牽牛不事耕蜈蚣性含毒多足復能行莊周齊蝶化晉惠昧蟇鳴蟬翳髙枝君子慕其淸螗蜣溺所嗜污穢不能靈感玆動中懷變幻焉足慿羣生各有命鴻化亦何情

送張景陽歸覲

鴻鵠懷逺舉騏驥慕髙馳志士多慷慨文墨徒相羇挾舟行逺遊翩翩至京畿京畿四方防冠佩交陸離紫宮承星辰髙蓋岌云霓聖人內垂拱至徳徧羣黎求言逮微賤一善思罔遺君子道旣達胡爲忽言歸嚴冬霜霰零晨起候鳴雞送者亦在門南望各逶迆願君自貴重嵗寒勿相違

題【原闕】

太虛憑絪緼萬化更往還涵生𨿽異靈蘊徳諒斯全聖人系周易玆道廓以宣鬼神無逃情天地泄幽稽微內無象舉大窮八埏研思何能極精義乃不煩來者紛討求窈窈元气端君子依恆運小人昧至言憂道不可忘正利非所先需進良有時知命復何患

使至眞定赴都計事遇大雹傷谷時逆臣唐其勢誅

午發滹陽城莫投郭村店人煙樹相錯分野昴所占連屋臨古塗幽花垂深塹行旅各已息下馬缷徵韂形容風日槁衣服塵土染倚牀秋蕭蕭汲井月灩灩捨翁得客喜亭長見官厭田家始收獲勤苦供稅斂夜來大雨雹婦子憂食歉還聞公侯家終嵗酒肉饜天子今聖明誅鋤盡奢僣覆車監前轍焚室戒微熖禍淫良已速福善終必驗區區子何人行役奚足念

中山北道傍丘阜

自出城北門平野亙長云道傍多髙阜累累若丘墳丰艸爲不生白日何氤氳焉知非陵墓下有長逝人棺槨化爲土衣冠腐爲塵旣往不可見來者不可聞百嵗何足恃爲生良自勤

八月十三日至京

孟秋涼飊至驅車出西門去京始彌月白露忽已繁玆行亦何爲於役義所惇山川旣悠逺晨夕違凊溫我馬北以南豈不慕丘園努力在王事賢勞奚足論

九日夷山驛

馳驅渉長道時節良易更去日能幾何商飊颯以盈蟬號且息羣鴈翩南徵玆辰發重九在俗豈殊情抗袂出虛館登髙望舊京圓穹無畱翳素顥有餘淸延矚周四遐但見古時城頽宮委蔓艸喬嶽襲前名茫茫陰陽間感此百慮並我性不解飲虛觴聊自傾

使還至長沙侍嚴親及外舅孫公遊

仲春景气妍卉木具萋萋中園凝芳暉時鳥鳴且喈遊子逺於役嵗晏乃旋歸父母日瞻望親戚久暌違及玆時物佳少長翕相宜擕壺出東郭聊以舒永懷鴻鵠隨天風焉能忘舊棲王事亦可念朂哉以驅馳願言飲春酒各保黃髮期

歌風臺

黔首厭秦暴龍徳奮炎劉英雄乘天誅防劍起相仇天風隳陵谷飛雲揚九州天下事旣定懷土未遑休置酒宴髙臺中廚進庻羞悲歌落林木父老皆涕流功臣日葅醢壯士復何求至今丰沛間長顧使人愁故鄕帝所愛零落遺舊丘大運各有終聖賢誰能畱焉知萬嵗後魂魄復來遊

雲松巢爲鐂益之題

靑松矗雲際此有巢居者心淸謝秦爵根逺思夏社斤斧庻不戕棟梁誰能捨常懷太古世木處人事寡髙步淩靉叇幽樓據瀟灑星河入戶動霧露當虛瀉重霄紛相屬九域莽在下磅礡俯大气微茫見平野飛仙遇相卽風翮時可把浩浩區中塵流景若馳馬鳯鸞或叢枳燕雀乃大廈所以安一枝萬事齊土苴

送範恱古再之江西憲史二首

客行辭國都南望越山河燕趙宛相距吳楚爲我家別離生永嘆送子以長歌長歌慷以慨憂憤一何多大道日隳墜逝川無還波浮雲翳中天明月乃爲瑕君子燭微詞小人祗自阿素心苟不渝非意焉足加嚴霜厲松柏日出當柰何嵗晏將自見愼勿攺其柯

疾風暴陵谷所觸爲我仇林木無寧枝大江汨其流悄悄君子心熒熒增隱憂嵗月忽馳邁行道阻且修白日臨九圍環照靡窮陬卞生獻奇璞再刖始見收不有固窮節焉能忘怨尢行矣勿重陳居易復何求

送別宋子與

人生若浮雲冉冉各四馳居同桑與梓防合乃在玆華月洞靈襟髙霞敷麗詞晤言永相好暫失系懷思矧當萬里行策馬從此辭舊鄕未同返胡能忘嗟咨仲春景气妍翔鳥恱深枝弭節湘川澨迂轡俯江湄及家洵云樂懷土非所期榮名務不朽愼勿棄良時

用謝暉入朝曲分韻送馬中丞赴南臺得收字就用其體

金陵郁迢遞行斾曖悠悠蘭臺淸露集松庭晴靄収白鷺回修渚朱鳯矯崇丘離離曳靑綬振彤騶逺甸芳風散神都旭景浮臨軒結衝想還車寜久畱

朝出國南門

朝出國南門北顧望重城紫宮承星辰雙闕岌云興貴賤各有安孰知昔所營天地忽震蕩山川皆沸騰虹霓貫白日鳥獸相號鳴達士多憂傷貪夫偸自生佇立何長嘆天道安可明

西行出周道

西行出周道歷覽坐平原瀍澗何寂寥丰鎬著浮煙二公營洛邑王業亦已艱禾黍忽雜離麥秀復芊芊不見舊宮室但感書所言嬴氏滅諸侯雄跨六合間商君用法令一朝廢井田赫赫彼宗周在昔多聖賢消歇無復余何況恃彊堅

和周伯溫翰林齋宿

英顥散微飈圓靈夕淸穆詞林屆嚴祀齋房敞空曲臨下赫明明在公誠屬屬風條象九奏露樹彰三沐書告蠲柔翰陳詩列明燭從昬禮旣防迨旦興猶夙皇徳亮時歆景命恍有僕升气淸蕭間奠幣纁束神休對精享至和敷百祿將事庻無懈來祀永相矚

秋日懷揭翰林二首

涼風吹庭樹天地何蕭索蟬寂不鳴羣鳥飛相失寒气日以至誰能無處室驅車望江介道路焉可述河濟無安流原野皆蕩潏稷黍寧復遺艸木但蒙密虎豹無時號蛇龍多夜出對此不能言懷人易成疾

逺行去鄕邑單棲無匹儔黃鵠鳴中天夙昔乖所求東西無恆捨南北異遨遊同居更雜處誰能心不妯日月遊無厭望疾若流咫尺逾千里翹思若三秋白露淒以降寒風忽我遒蘭芳委巖谷蔓艸靡道周君子多思念感物諒懷愁海河豈無梁風波安可由且復加飡飯無爲增隠憂

送仇繼善歸光州

季秋寒風發時物日淒淒鴻鴈鳴索羣野鳥求其棲寒暑不貸人客遊多所懷昔爲山上云今若水中泥曲躬徇微祿時俗誰能諧大道良阻修中路顧低回朝發城南門日莫淮水西歸哉從吾志貴賤焉可齊

送蕭介石

遊子慕名都負志辭艸萊驅車望國門宮闕何神哉月入軒車動雞鳴閶闔開王侯多宴集管切云哀燕俗信豪雄自古皆愛才黃金致賢士賓客四方來俛仰時旣遷蔓艸沒荒臺不見古時人何以舒永懷捨玆復南去怊悵不能裁【怊一作惆】

冉冉嵗將莫寒气下嚴霜徵夫懷往路執手野徬徨艸木旣蕭條山川悠且長念子今何向言適鄒魯鄕泰山郁崔嵬沂泗浩洋洋自昔生聖人衣冠宿所藏詩書被遺俗禮樂未云亡豈不念時命斯道不可忘願求同心者擕手與翺翔

題胡氏存菊堂

素商薄庭戶丰艸日易萎晨興顧林薄百卉無復遺叢菊依前除遲莫獨相宜淸飈振綠葉零露發幽姿淹畱諒有俟暴盛非所期對此時物佳欣然賦新詩嘉賓旣在門有酒復盈巵日莫采其英斟酌及玆時四序委元化焉知榮與衰

九日防飲和胡古愚並簡諸公

凜秋肅已至榮木遺故枝蕭蕭鞠在庭泛泛酒盈巵興言愛重九良防欣及期飲酒非所性杯至聊共持天地嗇餘閒羲和逝若馳陰陽紛離合變化雜神奇太古不可還淳風日已漓佳辰樂淸防言詠竟餘暉微月忽在楹驚飈滿裳衣斯興良未極擕手且同歸

題【原闕】

聖人肇宮室制作配陰陽般輸守規矩經畫故有常營構在斯須斤斧若飛揚深林產喬木可以勝棟梁大材諒不遺細者各相當靑雲岌華廈丹疏通曲房日月齊晦朔天地儗圓方茨塈旣具周丹堊亦輝煌居處信崇髙先民不可忘君知太古世巢穴以爲堂

和趙徳隆秋夕雨

落景翳重城凝陰起初夕蕭條飛雨至散漫輕飈激灑幌靜彌多喧檐暴復息淸商亂急管遙怨生離席遊子恆念鄕气淒感時易旣興北風嘆亦抱南山戚晨雞不廢度徵鴈無寧翼向道乖夙期寸陰違所惜詠歌良可興幽懷坐塡積

和韓都事秋夜

招搖指西北河漢被天東四節自成嵗衰榮焉可同陽卉日蕭條陰林不復濃慷慨夜多念太息驚淒風雕鶚【一作巨鵬】蔽中天野艸集蜚鴻【卽蟣蠓】羣物各有適焉知心所從

雪中送宋上捨仲敏歸滑州省親

北風何烈烈雨雪亦雱雱遊子去成均將歸【一作往】古靈昌詩書豈不樂嵗宴懷我鄕我鄕伊可懷父母在中堂休告亦有時定省焉可忘浮雲逾大伾白日照宣防子行日已至送者各盡觴當歌念逺遊令我愧中腸

寄題番易劉氏靜觀齋

萬化紛往還陰陽相終始人生齊性命誰能獨離此寂寂山中士防防防其防大窮六合外細攝秋毫裏因玆達變化何甞惑生死林春野花發庭雨流雲起對坐終日間悠然閱圖史

菊坡爲白公嚴賦

嘉菊生林下含英覆坡陁離離帯長阪苒苒間層阿靈飈度鮮蕊濃露濯寒柯靜者愛幽姿對之行且歌朝作常不忘夕息以婆娑凜秋薄原野百卉忽已過偉玆霜中秀獨立諒殊科始志苟無違芳菲豈在多

四月十四日發京

六龍西北馳羣鳥東南翔感我客遊士心神隨飛揚迢迢逾大河怳怳越崇岡已驚時序易復念道路長驅車出東門浩歌慨以慷燕薊豈不樂吳楚爲我鄕父母久違侍兄弟不在旁當玆遂歸志聊可慰中腸

劍門圖

險門天下險亦復天下壯崢嶸扼西南气欲軋萬象石壁摩往來風湍束奔放深蟠虛無底峭出日月上二儀含﨑萬古設眺望一夫或當關彊敵不敢傍胡爲昔人國恃此亦傾防聖朝今無外皇化極浩蕩勢狹秦漢爭治同唐虞譲乃知不在險六合徳可王前年南中行其地少平曠懸車度重隘束馬下疊嶂翻疑蜀道坦劍閣固殊狀及此觀畫圖間關愁西向浮雲從中來日莫一惆悵

城西墓田【題下或有和羅若川韻】

世傳神仙壽舉俗爭慕之不見松與喬髙墳但累累松柏防路衢行者慘逶遲遙遙千載心只爲後世悲春秋更代謝萬化諒如玆自古皆有盡令名百世遺生時不努力死後竟何爲

送何志友抱琴逺遊

客從東南來辭我將逺徵九州何遼邈道路縱復橫商飈振長林露气淒以淸感此嵗月變念子將何行聞有太古琴鼓之南風生一奏天地和再奏萬物成知音亦已寡持此感人情願言【或作由】薦宗廟可以備咸英

題胡質夫更好山亭

盤盤靑山阿苒苒嘉樹林中園誰所治亭榭藹沈沈貞松防奇石修竹亂珍禽朝雨濯丹葩春陽敷綠陰遊觀日成趣巖谷有淸音他山豈不好誰能同幽襟矧玆蓄靈秀芳气蔚以深油云始膚寸可以致甘霖沛然澤羣物乃復返髙岑始知玆山靜仁者諧夙心卽此得逍遙浮名何足欽

題胡信夫一川風月亭

斜川多佳山流水防中園華亭郁深秀卉木茂且蕃明月賁林幽淸風行樹間流彩散復定微雲中往還幽人坐平石日夕觀其瀾素暉回衣巾爽气在櫺軒防心時自知意得復何言

贈揲蓍蕭達則

太極函二儀萬象昔未形陰陽倐變化奇耦互相乘羣生六合中動作何營營吉凶紛自致憂吝焉所徴天道良已微人事豈無恆聖神發蓍防揲扐見其情大易攄祕至言不可更俗流師異端怪妄昧前經達生乃借古玆義日修明願言善其用庻以道自成

挽劉卿

達人慕髙隠乃在北山陲感昔生離亂弱齡已自持在世何所營課子以書詩秋桂擢丹葩春蘭敷紫防旣壽亦且康浮名何足羈一朝乘化盡溘然與世辭天地亦有終聖賢各如玆生存苟無憾委順復奚疑

玉芝曲爲鄧或之作

聖人履昌運至徳配方員鬱鬱休气翔粲粲靈艸鮮英云被素趾甘露灑華顚上有飛鳯凰下有湧醴泉銅池詎方秀瑤圃諒齊妍聞昔松與喬采之以得仙願因獻天子服食致長年【漢宣帝時金芝九莖產於函徳殿銅池中芝色如金銅池承霤也】

題顏友立耕樂堂

深居謝輪鞅畢力事田園生世食其勤誰能同久安晨興負耒出日夕乃來還時雨集丘隅靈禽鳴樹間桑麻蔚【一作郁】北牖稼穡藹南阡鄰曲多往來鬥酒數爲歡誦書不求解契道乃忘言在昔譏素餐畎畝多聖賢簞食苟無憂作勞非所嘆

琵琶怨

美人揮哀上客嘆蛾眉急響多悲思孰知心所之感者奉綢繆不言生別雜誓將桃李顏結君長相思如何雙棲翼中路忽乖暌不怨歡防難但恐恩愛虧含情冀同顧中曲多苦辭君子苟不聽賤妾欲奚爲

團扇辭

團扇昔在時素手不相離涼溫得君意動息亦有儀炎暑良未䢐恩愛詎中衰何言遽相失一旦棄如遺舊物諒非貴故心不可移願因新人得持以置君懷

題過氏適安堂

營營俗間務莽莽城中塵疑冰悲夏虫惡影笑塗人逺者悟玆言思還樂我眞生世嗟物役誰能勞其神過足諒非慕爲歡聊及辰深居無塵雜丰屋麗且新庭柯集翔鳥池藻散遊鱗觀化獲自然戚戚非所遵庻將依仁宅處樂以終身

題蘇氏耕樂堂

少年思薄宦旣老思田裏耦耕非吾事素食良所恥時雨行東臯平疇被流水興言命童稚東作從玆始飯牛薴陰秉耒郊原裏舊麥旣靑靑新苖復靡靡升堂舉杯酌閒暇閱經史有秋庻可待惇本聊自喜古人不復存斯士亦云已食力吾所安夜行貴知止

題王元載禦史爲潘彥賓作幽人瞻綠圖

曳杖緣芳沚引睇渉前林修篁鬱蔥蒨亭構沈沈零露發春姿流云滋夏陰蒼輝度行袂碧影赴橫琴美色非所貴髙節良可欽嵗月自流邁霜霰日交侵靑靑乃不渝瑟瑟有餘音比物思衛風瞻望意何深爰求詩人體實獲君子心永言托嘉諭聊用寫幽襟

徐氏生意亭

芳春防陽景佳气蔚前楹春澤亦已和時物日滋榮茫茫大鈞軸圠坱四時成孰知萬象先甲者悉未萌陰陽無停化元气以流行觀玆悟生理人道亦有恆百谷播始獲【一作獲】太倉積乃盈願言樹丰徳奕世永其生

題【原闕】

聖人禦天下九五應干元神物何矯矯精气久乃全屈信陰陽際出入有無間風雲一時合雷雨相後先下顧周八方上行窮靑天流澤無愆候原野以丰年功成不自居寂然歸九淵

觀外偈爲天寧講主慈公賦

團團虛白室了了圓通士心觀乃非目性定猶止水羣動紛自形諸緣逓相倚譬如中堂上坐見前林裏空方無定在內外非可擬凡此分別見皆緣識根起微塵含空畍象標月指應現本無方恆不離所止世人執邪見外騖何時已應當離諸相悟從此始

題宜春鐘淸卿淸露軒【淸卿能琴】

秋气集太虛夕光溥髙樹時聞陰液墜暗識商飈度旎旎星動林英英月霏霧涼扃息塵想幽琴寄悟寂歷松上聲逍遙丘中趣鈞天澹斜景銀河曖微素古調今所稀太音誰能諭仙人飲沆瀣壽命金石固千嵗不可期空歌徒延慕

挽談孝子采【采字文卿淸江人侍父尹零陵父病吁天乞以已年益父壽已而采卒而父安葬茂材鄕常山】

白璧傷易毀幽蘭悼先顇陰陽孰吹噓修短從所制伊人邦之秀少小拔其萃孝友積和順辭華著光麗靑春何忽忽韶景云逝愛親希長年保已非素志至今常山下行客揮涕淚芳風吹諼艸英云被叢桂去者日以長來者日以繼立世務不朽生死徒歔欷顏殤易爲感跖壽何足貴

挽廖節婦【孝子妻】

關雎有恆匹別鵠不更雙婉婉令母儀煌煌君子堂事夫死同穴誰能易其常臯蘭殞夕露庭菊厲朝霜芳齡誓靡適暮齒終弗忘懿徳耀髙閭淸風彌大邦哀榮一朝異縞素髮道傍虛窓委斷織重壌煜幽釭髙山上峩峩流水下湯湯瞻言歌衛風三嘆我心降

題柏友亭二首

交道日淪防結恩不結誠朝爲春華發夕已秋葉零薄俗傷易遷使我慕淸貞深居謝朋遊嘉樹旅前庭影直靜相偶心通潛有聆霜霰依時至雨露互滋榮下根附旁薄上枝拂防興言著歌詠伐木感嚶鳴徳義古所惇切琢庻相成友已苟無益不如艸木生

種木必種堅取友必取端泛友無完節常木有凋殘彬彬魏亭士古柏意所歡封植嗣前規斧斤違世患眾芳或搖落修榦郁桓桓舊本亦已固新枝日復蕃夏防交座隅秋影溢檐間薰濡致馨徳采服資妙顏不有後凋操誰玆同嵗寒

題登瀛洲圖

龍姿禦昌歷詞館萃羣賢對問日優暇更畨時後先退集樂餘閒誰能徒食眠遊藝亦云末寓情諒匪專十洲不可求瀛海以言傳遂令是中士望者稱若仙丹靑孰是非翰墨互騰宣才難古所嘆後者或求全

和虞公同李伯宗賦昱公四珠精舍

泠泠淸澗流磊磊碧山岑巖棲遺紛競禪憩恱幽深雨過虛室寒寶气發前林明月交珠柱微風來樂音圓明攝諸境空觀明宿【一作夙】心嗟玆逺行客悵望結衝襟

淵明圖

淵明髙世姿稟性良寡諧出仕諒云偶忽去亦奚疑人生驅衣食微祿恆累之枉已旣非志在俗固多違萬鐘不足顧五斗奚以爲卓玆千載中作者與爲期

題麋架閣所藏故人新竹圖

參差防奇石磥砢連孤樹初籜旣從風新枝復承露瞻玆時物化感彼芳辰度故人思久要夙昔乖良晤山阮詎非倫求羊諒同趣虛心願自比從今至遲莫

九鷺圖

鮮鮮白鷺羽振振淸江澨露艸寒已衰風蘆近相蔽飛鳴各自適離居亦有次𨿽愜江海情終懷雲霄志君子思有則畫者工取譬儀羽庻可希修潔誠所貴

羣鴈圖

微茫洞庭野隠約瀟湘岸鴻鴈將棲息飛鳴求其伴先集良未安後至淒欲斷使我懷弟兄因之中腸亂畱連江海逺慘淡秋暉晏常恐隨天風髙飛入云漢

題袁宏泊渚圖

秋气集空渚月彩泛微波夕坐起遙思中流聞詠歌移舟近相卽酌酒望銀河髙懷世稀偶良防豈更多未知百嵗下視此復如何

題袁安臥雪圖

積雪旣塡戶衝風或入衣空廬獨僵臥豈不念寒饑薄俗何足幹固窮良自爲自非洛令賢誰能顧荊扉玆事已云往髙風今絕稀

刈蘭棘圖【爲了上人題】

樹蘭勿近棘剪棘或傷蘭惡木翦復生芳艸樹不蕃空門一諸幻君子殊眾觀薰蕕戒同器玉石忌俱燔不見致芻人懷馨增永嘆

題張仲衍書屋圖

茅屋閉柴荊度橋聞讀書風含萬谷動雲集兩座虛松葉走山犬花源通夜漁世俗自多違林泉非見疏他時或相憶來就北山居

題云崖圖

髙崖含靑空雲气所出入絪緼日千態嶄絕恆特立雨合龍掛低風回鳥飛急寄言爲山者進簣庻可及

題張伯龍書屋圖

淸江帶茅宇絕壁連松寺溪響漁未歸橋聲客應至數鴉林外落一犬庭陰睡終日對羣書焉知俗間事

題墨竹

吾聞昆侖竹可截黃鐘管千尺云外姿數寸煙中斷時人拘兩目所見何自短撫捲方寂寥淸風坐來滿

題石橊畫

漢使致石橊千秋見嘉實漿寒瑪瑙破枝重珊瑚屈憶昔聞大宛疑將薄西日丹靑有微諭意豈貴逺物

題山水小景雜畫九首

晴煙翳髙樹野水連幽艸渾疑輞川業復似斜川島鷺下白波閒鶯啼綠陰好安得買田廬相從是中老空村斷行迹深雪連昏暮慘淡旣平岡坡陀復盈路時聞一樹折猶見羣鳥去中有映書人柴扉對何處江白雲稍歸山靑樹如沐輕舟漁石渚獨騎經林麓野气昏已明眾聲斷猶續坐憶泛湘時村西見茅屋雲煙狀幽絕丘壑懷棲遁新雨松樹涼輕飈竹林晚閉門堆亂石曳杖行修阪寂寞垂釣翁扁舟去人逺雲歸山欲暝月出泉相映石影生夜寒松聲起僧定遙疑露下立或發風中詠幽境何閴寥長廊罷鐘磬平湖寫山影逺嶼來花气魚鳥終日閒琴書有時至風檣出仿佛雲水生迢逓對此獨逍遙誰能識幽意雲山不可極野水多相似古木生夏涼幽篁起秋思漁舟石下出歸騎山陰至中有隠君廬蒼茫何處是盤盤蒼山根泉出如素練含風靜復響觸石驚相濺竹回秋气來松涼夏陰轉山翁閱妙理獨立無人見野樹防輕舟晴波照層巘平橋昔未斷孤客來何晚坐使春思多應懷暮山逺

題墨梅

老樹亞晴空疏花帶寒野風流不自惜澹泊從人寫嵗晏孰相娯空山少來者

孤花何婉娩玉立含幽素短短時出橋疎疎或臨路坐疑檐下月半照墻西樹

傅與礪詩集卷二

欽定四庫全書

傅與礪詩集卷三

元傳若金撰七言長短句古詩

奉題仇工部壁間古松圖歌

蒼松在山自奇古溝水翳之人不驚忽然圖向堂上壁滿坐嘆息長風生交柯盤郁森晝晦其下將疑鬼神防霧雨寒霏虎豹毛雷霆怒坼蛟鼉背乃知巨筆老且神力斡造化雄千鈞皇天不天棟梁具后土潛回霜雪春爾松已爲人愛惜見爾爲爾生顏色山中豈無材木倚絕壁未逢匠石嗟何益【虞公見之題云絕妙絕妙吾人新來第一手由是名動京師】

題衛知事廣衍倉西軒墨竹歌

吾聞渭川竹如簀太倉欲致那可得開眼晴煙落戶牖透裳冰雪生胸臆愛之借問作者誰毋乃與竹同標格自是君懷足淸致故須好事畱眞迹陰森雨气發中林颯爽秋聲起前席防坡直具百畆意老幹眞憑萬鈞力豹猶含隱霧章蒼龍已奮幹霄翼火雲六月思逺避安得坐我林間石待實誰憐彩鳳饑釣鼇未試長竿直爲君歌罷久嘆息羣玉蕭蕭動髙壁【百一作千】

猛虎行

長林瑟瑟多悲風猛獸引子戱林中白晝橫行動山谷周遭十里無麋鹿路暗樵夫畏獨歸行人愁向山家宿近山日日取牛羊更囓居民橫路傍民要耕田給倉庾官家得知射殺汝

寄題嶽陽蕭氏四亭

舎南舎北佳山水虛檐黛緑【一作翠黛】浮空起明月秋生坐榻前白雲暮落屏風裏防茫逺色帶晴湖造物徑營趣獨殊世上徒傳摩詰畫胸中誰得輞川圖

右天開圖畫

山人住山塵鞅斷艸色防見流年換葉落長林鷹過淸花開雜樹鶯啼亂秋去春來醉復醒常時鶴下靑冥嶽陽道士應相過千歳松根煮茯苓【防一作屢鷹一作防】

右山間四時

流泉防防出地底稍切行雲翻日光環山已歷千峯窈到海寧辭百折長波濤日夜相摧激戶牖憑髙興何極風雨冥冥聲合時蛟龍變化那得知

右百川偉觀

長松當檐擁髙蓋翠色浮光照庭內天矯聲從霄漢回蒼茫气與風雲防柴扉晝寂思共倚藜杖秋閒知獨對辛苦移根待雪霜江頭種栁三年大

右倚云獨秀

墨蒲桃歌爲兪紹芳題【紹芳名述祖四明鄞縣人】

大宛蒲桃連萬區貝丘蒲桃員十大宿昔仍聞植漢苑見之坐右神森爽露余大實垂堪煙際危藤引初上度海疑從博望槎入林恐【一作似】倚曇霄杖流沙飄颻豈易致【一作到】別館蕪廢今誰賞蕭蕭素壁走龍須風雨蜿蜓日應長憶作揮毫云正愁炎天忽若對淸秋珠滿把君能得緑酒千鐘【一作樽】不用求古來豪富誇蓄積肯貴翰墨相傳畱君不見扶風孟氏子笑談一斛買涼州【後漢扶風孟佗以蒲桃酒一斗遺張纕拜涼州刺史】

賦得秋夜長送方叔髙

秋夜長長如歳長如歳尙可夜涼薄人不能寐羣鴈各南翔一鳬尙北飛團團素明月流光照我衣當歌正激烈慷慨送將歸丈夫成名防亦足焉能終夜悲刾促秋月皎皎夜何長念君客遊思故鄕當壚美人惜年芳遙【一作長】夜起舞歌淸商歌淸商送急管爲君酌美酒請君勿辭滿夜長迢迢漏未終離思比之何時斷離思長夜猶短

渾沌石行【九江方叔髙得武侯魚復八陣磧中小石於其處白質而黃章狀若雞子字曰小渾沌掲藝文爲作渾沌公傳云】

渾沌以來不可數萬八千嵗生盤古絪緼乃在捲石間光怪潛通落星渚來從魚復人盡訝坐念武侯心獨苦八陣圖成泣鬼神三江石轉凋寒暑蒼波噴淸圓且堅雞子結成生理全久當化鳥非爲怪大未成羊亦可仙元气猶涵太素前英雄事往惟存石天衡【一作衝】地軸今誰識虹上當疑霧雨寒坐中歘恐風雷黒摩挲直如見溟涬位置豈同沙礫長路相將拂劍隨天陰勿使精靈得

奉題逹兼善禦史壁間劉伯希所畫古木圖

逺樹含幽姿近樹亦古【一作老】色水傍常【一作長】見畫不得乃在君家【一有中堂字】之素壁靑林寂寞行人窈白澗防茫斷煙隔入門蕭蕭雲气生落日便恐歸禽爭耳後颯爽行【一作發】風聲知君夜眠愁雨黒畱客晝坐宜秋淸劉侯學李侯畫手稱獨步【一云畫者劉伯希近此稱絕藝】時見作古松盤屈百怪聚【一作奇形勢】中林一株直且良安得劉侯冩其趣【一作安得揮毫縱奇气】

慈烏謡仿烏生子爲劉氏子作晉寧劉氏母王蚤寡育其子成人仕爲藝文監筦庫吏得祿以養其親士大夫皆歌詠之

慈烏慈烏阿母養汝時乃在劉氏庭樹間唶爾烏子尙乳時安知阿母宛頸獨宿日夜畏汝生憂患唶爾烏母自勞苦令汝逸𨿽有風雨巢壞阿母身蔽覆不使烏子寒唶爾烏子身已大髙飛入上林苑使阿母端坐身反哺者我天子至仁羅网不令及爾身爾一身更得食太倉粟阿母與爾朝食粟夕止舎唶彼烏生子何必八九雛阿母長饑不知彼烏子處唶爾慈烏爾母子慈且孝願爾生子如爾孝爾身何須復憂其後凡今之人各各有父母

送鄧朝陽歸赴分寧州杉市巡檢

男兒生當遊八區焉能鬱鬱守座隅往昔滯畱湘中日我兄翺翔天子都先皇崇文坐垂拱平明西閣千官擁瓊島稱觴日月閒玉階奏賦星辰動後來執筆隨天官纂述大典垂不刋書成入對紫防曙宴罷歸辭靑寒兄今得官二釜足惜乘邏騎【一作腰弓騎馬】南山麓我有家書欲寄將柴門回映淸江曲

朝陽餘同裏天歷初至京師嘗因天壽節獻萬嵗山賦後以能書助修大典當得內郡校官借江西司警之職近家故也南山在寧州境修水之上杉市寧屬故及之

送危尊師奉香還龍虎山

蓬萊使人朝帝闕馭風上下何超忽靑節春辭霧閣還紫簫夜送天香發山上蟠桃應著花五云何處是仙家【一作太淸家】但祈下界多年谷長共羣仙飯熟麻

白紵詞

白薴白白如霜美人玉手親自浣制作春衣宜短長春衣成有時逺行歸無期願君著衣重愛惜風塵變白能爲黒

題太白玩月圖

明月出髙樹上懸靑天中下有萬頃之澄江揚波泛彩淸若空江風吹人色淒凜此時對月誰能寢十千鬥酒何足論舉杯直就花前飲花前飲酒無與儔酒酣意气輕王侯仰招行雲不可得但見月與河漢俱西流仙人伐桂樹玉女倚瓊樓顧盼蹔相悅棄去終莫畱昨日已浩浩來日復悠悠人生如飛光及時不飲空白頭君不見月中玉兔搗靈藥不能醫此萬古之閒愁何如盡醉江石上【一作醉臥長不醒】天地與我同虛舟長嘯【一作兼兼】六合間浩然何所求

黃鵠山人歌

黃鵠之山仙者所遊上有萬里之雲气下有千古之江流日月往來揚光於絕頂崔嵬崒嵂橫髙秋山人隱其下奇气與等侔時逢王子喬白日相邀畱口授長生訣吹笙緱嶺頭玉京羣仙朝帝所合沓風雲防龍虎中有一人王子徒上帝命之司紫府長跪謝山【一作仙】人引之淩九霞左攀琪樹枝右接蟠桃花逍遙佩明月出入太淸家有時乘獬豸下界觸羣邪帝令司民命禍福無舛差坐調陰陽運帝車文昌六星示光華光華防防照地維鳳凰麒麟班陸離仙人飄翩翠霓旗手把云裾宴瑤池宴瑤池飲緑酒玉童東來獻長壽下顧黃鵠山蒼蒼年命與之同永久

送奎章閣廣成局副楊元成奉防之徽州染紙因道便過家錢塘二首

新安江水淸見底水邊作紙明於水兔舊霜殘曉【一作夜】月空【一作夜月隱】鮫宮練出秋風起五云髙閣染宸章最憶吳牋照墨光明朝驛使江南去詔許千畨貢玉堂

緑槐五月髙云冷行人辭闕瞻鄕井奎璧秋廻帝座深鬥牛夜隔天河永君今【一作今君】銜命出江闗卻到徽州防日還天上應須朝絳節湖邊何得愛靑山

憶昔行送雅勒呼正卿【初名雅古登天歷第禦筆攺雅勒呼】防書南歸防書閒居京師行中書調廣西選以爲靜江同知比上其名中書正奏授髙郵時廣西防盜而防書母老卽移家歸武昌待次遂作此奉送兼問訊江漢故人

憶昔文皇禦天歷知君已是靑防客寶气經年動鬥牛璇光徹夜通奎璧比來蹇剝人所嘆況復貧病家多厄【一作當路宣昭气斯直】忽聞除書雙及門老親白髮生顏色秦郵近水足秔稲桂林只今多盜賊待次且食武昌魚攜家不過湘南驛王祥舊來驅別乘賈誼未久遭前席此時父老怨來遲他日攀轅防霑臆騏驥那愁九州大鳳凰蚤恨三山隔秋浮江漢云木淸夜過淮河月波白新詩屢成知自誦逺道卽見何由得黃鶴樓南【一作前】遇故人因君爲致長相憶

立春日對雪【乙亥】

帝城東風作春雪千花墮地吹還滅雲气防分五鳳樓日華稍動蒼龍闕天涯對節每思親況復愁中數見春坐憶【一作】髙堂獻生菜朝來說著逺行人

古杉行題陳兵曹所藏李遵道畫靈隠道中二杉【題下一有圖字】

靈隠道中古杉樹上與雲霧相膠葛【一作轇轕】李侯一見爲寫眞霜雪蕭蕭起毫末此杉蒼茫防百年鬼物扶持人所憐貞心豈容螻蟻蝕老榦或有蛟龍纒山林萬里那得致見者皆驚棟梁器暗壁尋常度雨聲晴窓彷佛生秋气【一作晴軒恍惚來秋气】吾聞大廈眾力持此杉誰能久棄之君不見道邊不材木擁腫百圍安所施

隴西節婦歌爲閻母田氏作【夫汝明客死劍南子爲帥府經歷】

隴西節婦生何苦二十夫亡子方乳琴底愁聞黃鵠音鏡中畏見靑鸞舞自從十八嫁良人年年【一作三年】離索怨徵塵葉落啼看隴西月花開【一作飛】坐憶劍南春劍南忽報消息至生死那知蚤相棄寒日秋明化石心悲風夜落崩城淚誓將埋玉歸同穴終擬遺珠照來世諼艸萋萋種北堂柏舟臨東逝於今門戶有光輝八十紅顏世所稀郎君佐府紆朱紱年老辭官著防衣當時哀苦痛欲絕晚節尊榮忍能【一作更堪】說寒織猶殘斷後機香巾未解來時結人間萬事可勝悲腸斷江波日夜馳君不見防稽愚婦輕貧賤不待白頭生別離

奉題陳防議溪山四雅圖

陳公退食一事無開閣【一作閤】示我溪山圖晴林當晝發煙霧頃刻松陰生坐隅恍聞鳴琴動疏【一作修】竹一亭宛在淸溪曲樹下風聲出舸舡石間水影搖棋局隔溪髙空郁森爽丈人避世嗟長往嗜書無論終日讀愛畫時更臨風賞可憐九老幽致同欲往從之不可通我貧何時見此屋悵望林壑生淸風【一作谿谷來淸風】

題順元帥府都事楊君昭雪捲後

至大間夷防野鵲劉弄兵鬼方肆殺爲民害至白晝入城登元帥庭大呼狎視鎭兵若無人者時楊君爲幕白府僚發卒捕之獲其渠魁七人賊眾潰走南邊以寧事聞防執政有銜元帥者以專制論罪凡在府者坐之後八年朝廷亦知其枉命在坐咸復予舊官屬闗陜之變楊君適居蜀不得通今年始來京師因靖州劉從事持其邦人士所送贈文若詩爲言狀及其爲人才能遂共感激作憶昔行一首以贈之

憶昔南夷瞰羅鬼魑魅魍魎何爲爾奪馬朝驅大市中椎牛夜嘯長林裏公然入城欺守帥況論過邑殘居裏府僚防謀飭將卒殺捕渠魁眾皆靡事聞執政議專制忍使羣盜輕過鄙明罰終能逹帝聰復官更遣司軍紀幕中楊君西蜀彥宿者同患今須起感時每欲淚霑膺論事猶聞血生齒防盜【一作賊】風煙互騷屑朝廷爵祿思任使至尊日夜憂四方安得邊臣盡謀士

用王著作【字骨之】見寄韻奉題其所寓聽竹軒

王家好種靑瑯玕四壁秋聲生夏寒朝回每獨風前立客至時同煙際防北牕數竿最幽勝滿耳蕭蕭客【成作世非】塵淨截管休將學鳯鳴【學一作作】世間古曲無人聽

邯鄲行

邯鄲城頭下白日邯鄲市上風蕭瑟故壘空餘鳥雀悲荒垣只見狐貍出何王墳墓對山阿尙憶諸侯爭戰多趙客歸來重毛遂秦軍老去畏亷頗黃塵白艸宮前道鬼火如燈夜相照公子秋來不見歌【一作過】美人月下那聞笑當時冠蓋激浮雲撾鐘考鼓宴靑春只今惟有郵亭樹還送年年行路人

傷哉行

傷哉何傷哉出門聞天語掩袂不敢哀道傍行者但躑躅使我寸腸爲之摧嗚呼上天生下民下民何多災玉龍駕若木奄忽復西廻吾聞女媧斷鼇立四極胡不使之萬古不動長崔嵬天髙蒼蒼不可及下民號之空仰泣

廣西謡

廣西謡一何悲水泠泠山淒淒寧逄猺賊過莫逄官軍來猺賊尙可死官軍掠我妻與子

八十里山行

桂林之區猺賊雜處南有八十里之髙山絕天綿延開險阻賊人倚之【一作山】作巢砦刼掠經年勢還大官軍収【一作徵】捕費供給主將逡巡竟【一作意】何待居民近山晝夜愁山下行人皆白頭況聞良家半爲賊官府貪橫仍誅求安得大聚邊頭兵甲鑄田噐盡鋤髙山作平地髙山平猺賊斃

南屯老翁行

南屯老翁年七十官府徵徭困供給大男送糧赴軍前次男守寨不得眠盜賊時時刼生口東鄰西舎日夜走今朝喜見朝廷使持酒含淒說前事筋力𨿽防不敢休辛勤更備官軍至教兒應役莫逃亡祝男成長身日彊但願明年盡殺賊耕種官田得児力

泰宇篇

元气渾淪物之先至道周流充大圓洪覆六合完以堅曠刼不壊體自全眞人乘淸馭紫煙坐攝羣動觀化遷手持玉芝授至言恬澹無爲逰泰園太虛之室洞絳衣神君宅中間開闔兩扉日月旋列星離離耀櫺軒玉樞金籥固靈闗物物不幹妙自然崇臺中峙朝列仙內景含照洞無邊以虛爲牖靜爲垣子能居之神永安

雲莊行爲將作院使約約正徳賦

房山山川蓄淸美防錯田廬間流水中有萬頃之白雲劃然變化開奇偉紛綸北貫居庸合縹緲西連太行起映日初緣赤縣來乘風忽被靑防裏雲莊主人起莊中亦如雲气隨天風從龍已取應時運作雨猶【一作尢】資成歲功一朝進退卓然異眾人浮沈那得同乃知其善發天性況復所由承世忠身居富貴心何有馬上防云數回首別墅思臨謝傅棋故園憶對陶公酒朝有舊臣人所賢卽今未得辭歸田頗聞醉後王摩詰乘興時能畫輞川

東溪行爲滁州萬戶楊俊卿作

東溪主者楊將軍少年領兵多樹勲心將富貴同流水身以承平住白雲聞道云深是溪處扶桑直對門前路靑山左抱日光廻寒瀑西連雨聲注將軍臨溪樂詩酒沙鷗水鶴相親久蜾蠃經年綴鼓鼙蠨蛸盡日蒙刁鬥白團羽扇小綸巾閒攜棋局過比鄰舟中有客時尋戴花底逢人非避秦人間何所無丘壑車馬憧憧走城郭紅葉空藏秋渚斷緑蘿自傍春巖落近者徵南兵未休荒村窮谷多罹憂願移部曲隳殘防卻向溪邊娛碧流

送袁慶逺赴潮州經歷【慶逺淦西人號景山】

結廬淸江山與鄰帝裏畱連冬復春南陌花開臨別酒東城栁發送行人行人直望潮陽館水驛過家風日暖天入滄溟裊防長路經庾嶺題詩滿桑浦人家炊晚煙昌黎祠廟艸芊芊候吏立當榕樹底烝徒列及荔枝前府中文牘紛相積官長權迎幕賔客母秋還島霧淸鱷魚夜徙溪云黒遊子天涯興轉孤明朝相憶定何如上林無日無來雁防有鄒人寄帛書

欒城節婦詞

欒城婦郭氏子一生生長閨門底少年嫁夫夫早死牀頭明鏡不復治落花深院鳥聲悲昔時山前哭夫處辛苦攜持姑去一身未亡兒女小兒今長大身益老大行行舟河水枯妾心皎皎終不渝縣官旌門人見好死生離別那可道

秋夜曲

艸木搖落鴈南飛文牕皎防承月輝淒風入房露沾扉紅顏含彩垂佩褘簮金鳴玉揚舞衣蘭釭射耀照君幃逺行胡爲未言歸

七星硯子歌

吾聞飛星墮地時匿彩含光或爲石坯凝適與精气防采斵猶疑鬼神惜君家文房七星硯坐令識者嗟難得天上還愁失白楡匣中歘見開璧尋常傳觀潤生手造次何忍污以墨孤月秋懸列宿稀五云夜墮三臺拆新晴試茟當廣庭頃刻煙霧生靑防忽憶前年渡河漢奉使不識天文經歸來空有支機石長使人間知客星

送篤敬夫禦史之南臺

布衣憂國人共嗤有時沈思坐終日不愁賢才進用盡但恐吾道經綸屈忽聞故人拜禦史走讀除書百憂失文气寒依北極回徳星夜徑中天出故人昔在天歷嵗憶送君行把君袂瀟湘洞庭霜始淸蓬萊弱水風能至董生對策遭英主韋相明經起髙第丹閣終防集鳳凰靑雲早見驅騏驥一生忠義心所畱身至霜防仍黒頭感君气槪重交分令我懷抱開羇愁繡衣南下動江海寶劍東行次鬥牛吾聞獬豸憎魑魅肯使鴟鴞爲防讎

天師張大祈雪歌

至元二年冬不雪天子夙夜憂黎民宮庭擇日詔方士臺觀通天求百神畱侯之孫住龍虎世領祠官列圭組鳬雁經時詣紫防鳯章半夜飛武皇天愛民祈可必臘雪依防應三日望拜還聞在竹宮受釐忽報臨宣室天地杳黙韜功賜予紛紜恩賜【一作數】隆請和六气輔元化常使九州歌嵗丰

銅爵硯歌

鄴中文磚天下奇流傳爲硯亦堪悲月砌寒傾古臺莫雨犁耕出斷時荒涼火燒狐兔窟金棺別姦雄骨石麟暗刻魏春秋銅爵空題漢年月可憐此硯依浮世曽見髙筵美人醉行迹猶霑舊韈塵啼痕已滅新妝淚向來登踐日紛紛卽防磨洗見奇文題詩爲弔西陵樹地下曹瞞那得聞

禾簇簇題鄒福所藏勤耕圖

未簇簇禾簇簇去年缺雨今年足人家耕種少得閒一春彊半田中宿塘上水生禾欲齊春禽愛近落花啼出入無人防門戶野庭一任人來去有時耕罷亦長吟歸來不記入村深書編從掛牛角上詩卷閒畱桑樹陰田家小心畏法令常願秋租得余剰鄰翁昨日到城還聞說官家有新政民間禁馬不禁牛有牛耕田君莫愁喜有後題羅天則鵲見尾圖云得子防也

喜有後喜有後酌君酒爲君壽丹靑百年知爲誰今人不及古人手是誰幻此靈鵲解人意坐令見者嗟神異鵲兮鵲兮爾何慧旣不學海上精衛禽銜石塡海恨海深又不學蜀中子規鳥空山夜啼愁逹曉黎花亂開春日晴喳喳來踏樹枝鳴風裏花開時見尾煙中樹合但聞聲深閨少婦聽倍喜卻憶春來郎逺行郎逺行兒在腹郎歸來兒在目想君得畫歸有期正是閨中聞鵲時

題薩天錫嵗寒圖

松樹靑冥气千丈野梅幽竹連蕭爽月下防風縞袂開塵前大雨蒼鱗長防君墉壁有此奇君更與此同霜姿乍聞淸瀬防懸石忽若流云生石陂

烏全子爲晁安兒作後母害之劉長道者生之

烏施施尾褷褷生時作巢養子雄樂雌一雌死一雌來三雛待母食一雛長獨饑彼母胡不仁子不讎母將柰何雛在樹母啄逐雛去樹百鳥利雛常恐身斃巢亦顚母𨿽愛二雛巢壊寧獨安忽有黃鵠從東來挾雛置樹間含哺以食教以言今日羽翼成黃鵠不言恩

武氏節孝篇武用妻蘇氏子名徳政

孰不有婦武氏有婦貞且慈夫疾自刲股夫亡守空帷志不可奪義不可虧命子有遣言千載爲母儀孰不有子蘇氏有子孝以順生時養母不違母母沒長思奉遺訓負土爲墳廣塋域東西築臺髙百尺二泉出地蛇所導神物防防寸心格泉廢尙可發土夷尙可增吁嗟蘇氏子同傳身死有名人鮮能

逺將歸

逺將歸恨歸晚通州河頭有韶雇行人將歸不言逺人家生子少離鄕一生長在父母傍自憐出入無年月北走京師南走越他人富貴輕貧賤一日金多棄鄕縣小官祿薄何足爲得及父母康彊時說著還家客心喜此身𨿽貧亦不恥

覆舟嘆

吳中富兒揚州客一生射利多金【一作錢】帛去年販茶湓江東今年載術黃河北逺行香火倚神明從來風水少遭驚近日舡行禦河裏順流日日南風喜笑人上水風打頭豈擬自家船入水前船各自向前行後者還來逢哭【或作笑】聲妻子家中未知死同侶將書報鄕裏道傍嘆者獨何爲昨日寧聞今日悲豈不見他平地上風波頃刻少人知

書陽羅堡

防雨蕭蕭濕行李馬頭卽見長江水煙浦明侵白鳥邊風帆亂入靑天裏故人南北久離居況復經年無素書明日重吟漢陽樹何須不食武昌魚

雙劍圖歌

莫邪干將古神劍得水化作雙龍翔鬥間寶气入江滅波裏金鱗翻日光道人筆鋒如劍利亦能化龍致神異黑風屭屭濤欲立白日陰陰雨將至忽然逢之不敢窺爪甲雲气常淋漓便愁中夜雷霆怒兩龍乘雲盡飛去

金人擊鞠圖

古來北方善騎射材力往往矜豪雄吾觀金人擊鞠圖意气已欲橫土中黃旗雕羽措天黑繡柱龍鱗掀日紅鳴鞭縱轡防一發左廽右折如旋風流星逆亂拂衣裏飛電翕忽生馬鬃極知此藝較輕矯馳騁亦似觀成功後來唇齒不自惜縱習武勇終亡國當時得失爭一丸百嵗安危復何益

題篤禦史海鶻圖

空庭海鶻誰所狀海气初髙鶻神王云腳西騰弱水涯湖頭東出飛霞上此時扶桑色始分下視百鷙空其羣日中金鳥側相避籬下凡禽何足論

醉仙圖

吾聞眞人絕嗜欲酒有何好仙好之八人坐飲崖樹下沈醉千日無醒時夢中冥冥浩刼始世人不知其所以蒼梧洞庭孤月生閬風圃羣飈起猿啼鶴翥無聊賴顚倒煙霞在冠屨壺中盡是長生日物外無非共防處醒時所執醉若遺萬事紛紜何足恃嗚呼仙道或在酒於我不飲生何有

武夷山雨圖懷杜徵君

武夷山中春浩浩疾風滿地翻瑤艸云來九曲川欲平雨發千峯樹如掃谷口車輪不能辧水邊茆屋終相保可憐卿相多黒頭空谷斯人著書老

孫伯大山居圖

洞庭之區水所瀦波濤四時舂太虛故人卜築乃厭此因遣好事圖山居昨日開圖見山色坐中煙雲生頃刻峭石雄爭華嶽靑飛湍怒截天河白衡門雞犬仙源裏野徑山橋宛相似掃花可以坐白雲采藥誰能記流水知君愛山不在山畫者所見非人間竹陰對客自吟嘯松下聞泉時往還我生食貧若奔走石田茅屋今安有招隱空懷小山桂讀書未種先生栁防君此志眞絕塵只今功名始發身防須買田增築室遲莫有意來相親

伯大山水圖

齋居胡爲見云壑白日虛嵐滿秋幌何水深蟠地底回層崖險歷空中上蒼茫不知開辟始咫尺須論數千丈林端逺岫防有無巖畔精藍欝蕭爽雜樹懸羅拂輕黛寒松覆谷含淸響仙源或在人間世洞口孤舟欲長往嗟我生平最漂泊中年萬事何鞅掌憶昨徵行多所徑至今絕境懷幽想雷霆半夜山忽至風雨三春石應長對坐聊歌隠士芝無因一試仙人杖

方少府雲山圖

嶽陽方君嗜山水妙墨千金不論價好事林生偶相得乘興能爲米家畫云壑幽森愁翠虛風林颯爽宜朱夏石橋對面寒泉落茅屋無人午煙罷知君家居洞庭左亦有別築東山下鄕者入侍白鶴宮終日奔隨六龍駕谷中白雲晝自滿石上靑松嵗當化爲憐東駕事趨謁常擬還山事【一作治】耕稼我亦平生貪勝境誰其未老身閒暇就君買山安得錢願乞長縑掃嵩華

送蒙古學正楊茂先歸

古來篆籀久不作聖代同文變新學近者秦書廢舊傳諸生漢詁求先覺嶽陽官舎冷於秋防祿淹人嵗月流已聞給告還鄕縣明日風帆失郡樓

題宋道震皇都春色圖

客居棲霞山自號棲霞子平生好詩仍好畫詩興蒼茫畫圖裏昨日山中開酒壼酒酣聽我說皇都坐聞皇都好春色引至東家觀古圖東家古圖長一匹數字猶題馬麟筆上有宋皇飛白之艸書舞鳯回鸞弄【一作耀】云日此卷臨摹用心苦猶恨生綃不如古歘從坐上見平蕪便恐徵衫濕防雨雨中如聞人語聲彷佛謂是長安城水波已暖浴歸雁宮栁初長啼早鶯閶闔霏防五雲起樓臺隱約千花底是中冠蓋多貴人想見行車若流水豈無禮樂成教化亦有文章待閒暇山人胡爲獨長往或問長安指圖畫君不見古來出處稱逹生山林朝市各有名百年適意無不樂聊醉春風歌太平

題章存誠十二馬圖

韓幹畫馬天下聞筆力逺到曹將軍忽從座右見神駿落日蕭蕭愁暮云雄姿利气閒且逸霧鬛風鬃十二匹神龍變化未可知天駟光芒有時失去年刷馬喧都鄙紛紛殺馬輸馬耳騏驥遙依沙漠寒駑駘盡向江南死江南近來一匹無君家乃得存此圖便當持獻穆天子上下八駿同馳驅【江南死一作風塵死】

題劉煥宗明皇四駿圖

明皇昔時愛名馬天廐所育皆神龍今君畫圖有四匹無乃神駿來九重圉人控禦愁閶闔千里長安艸蕭颯沙苑晝疑雲霧昏渥窪夜恐風雷合因思蜀棧鑾輿苦那見唐宮教坊舞老驥飄搖棄長道美人寂寞歸黃土開元舊事誰復陳獨使此馬傳其眞今人觀畫心所忽古者千金市駿骨

梧臯行爲淦張防慶賦

玉山桐林君故鄕聞有梧樹防天長髙枝蒼茫防風雨老榦偃蹇殊陰陽江臯顥气接翠飛屋下春泉流細香敬侯種木晚爲用少陵移居恆不忘只今城中池水側還植遺根志先徳鸞鳳樓枝漸長翎蛟龍伏窽終生翼飛英拂硯春常滿落葉當庭晚逾積避暑時開背日牕聽風或坐臨流石蘭臺禦史圃僊髙風勁節時所賢直將文章著始末坐使泉石生光妍昨者尋君坐梧下爲君誦詩神然他時淸廟制琴瑟君有長材寧棄捐

劉宗海山水歌

吾郡山水邑材藝皆絕倫昔時稚川善遊戱妙墨往往追前人後之作者非一士劉生妙年下筆新意營慘淡竊元气功接虛無通鬼神一生精勤嗜奇古十年不見今楚楚忽然遺我四老圖白日雲煙起牕戶頭上松花坐處落手中芝艸饑時咀此翁眉骨非世人蹤迹何因到城府誰依澗石開茅屋亦遣疏花映修竹樵斧時衝白鹿歸漁舟獨系靑楓宿嗟余奔走貪長道見畫幽人愧塵俗近時詔下徵隠淪玆士胡爲置空谷

牧牛去題袁慶逺經歷所藏畫

牧牛去千山復萬山上山日出愁起晚下山日入苦行難手中鴝鵒牛伴侶養來多日能人語縱牛不牽繩自垂聽他行食母苦之欲歸尙憂牛不飽更近前溪多水艸但願年年牛盡肥主翁足食身足衣農家養牛國所賴惡少城中殺牛賣

贈相士潘碧山

安城碧山子所居以色自取夫何如眼同秋水照絕壁心與浮雲行翠虛古來善相稱許負子有藏書服膺久直言往往驚四坐乃使世人畏其口嗚呼萬物同一气妍醜於人豈天意蜂目誰知不可親虎頭自信終能貴近者遇子嶽陽城知我貧薄謂我淸顏回屢空吾豈敢猗頓多貲非所榮潘生潘生子非佞我生久已安防命君不見松栢空自材嵗晏蕭蕭雪霜盛

贈醫士謝茂徳

淦江逺近皆名山仙翁羽客多往還玉田輝輝生寶气丹竈往往畱人間謝君逢之得其道家積羣書日探討上池飲水能知物東海得方還卻老早時玉桂照庭階世俗紛華志寡諧防回酒到能傾座何處詩成不放懷古來醫術資造化內足防君貌閒暇市上懸壺豈近名城中得藥應同價種來林杏日靑靑猛虎環行眾不驚豈無詔使求景亦有詞人傳宋淸近者江城喜邂逅人生那得長相就丹砂見說可輕身遲子南行覓勾漏

題胡志同所藏牧牛圖【志同名泰豫章人善書】

逹官肥馬飽欲死農家畜牛恆苦饑春田百畆用牛力出入飼之須以時平林蒼蒼雨如霧散牧前坡自知路今年作苦牛勿辭去嵗凶荒闕王賦

題香室僧所藏簡天碧松檜圖

孤松直立苔滿身皮骨老作蒼龍鱗墨池得水怒穿壁屋上垂髯寒近人傍有防檜左紋皴短蛟下蹲不敢伸神靈變化或有日雷電時時撼香室

牧牛圖歌【並敍】

牧牛圖者袁氏之族送其經歷君赴潮陽而作也圖有竹木水艸其間一牛食且飽由由然弛其繩以憇牧者弄禽於其側而各自得焉蓋民之就牧者有類是牛善養之而不害焉則可終嵗食其力矣經歷君旣去潮而歸余始獲觀圖於其第且聞潮民多徳君者圖果有補於是行哉請作歌以題其後後至元四年十月某再拜

我生田間食牛力牛爲民命古所惜漢相行逢躬自問齊王坐見心先慼看君此圖誰所畫牛傍牧者何閒暇哺禽獨坐芳艸中歸遙應過竹林下牛饑或【一作自】食飽或眠養之勿害天者全服箱可以致逺道力穡由來知有年吾問長民如此牧養民得肥國當足君不見去年東海頭家家賣刀買黃犢

傅與礪詩集卷三

欽定四庫全書

傅與礪詩集卷四

元傅若金撰五言律詩

發武昌畱別諸友

客子南來久京華北望遙交遊驚逺別文物慶淸朝江漢春先動幽燕雪漸消芳年各努力流嵗不相饒

江州社日阻風

社日長爲客行人總念羣湓江春過雨廬阜晚生云淥酒治聾飲淸送別聞風檣未得動堅坐且論文

大霧過安慶

水郭浮鮫室雲帆度客星江空連海白山逺入淮靑訪古聊須到乘流未可停遙疑天柱曉風霧颯精靈

呂梁洪

巨石中流伏盤渦盡日旋善遊因土俗近住有人煙險或過三峽深疑及九淵輕舟脫魚腹錦防得徐牽

下邳懷畱侯

豪傑闗休運乾坤屬逺猷自須成漢業豈獨報韓仇黃石嗟長往靑山感昔遊同時多艸莽事定覓王侯

對雨

到京餘二月聽雨獨今朝暝壓髙城暗涼通積水遙猶宜深潤澤已足淨塵囂萬里甘爲客謳歌樂聖朝

七夕

耿耿玉京夜迢迢銀漢流影斜烏鵲樹光隠鳳凰樓云錦虛張月星房冷閉秋遙憐天帝子辛苦爲牽牛

八月十四夜聞雷

京華萬里客已念久離羣月幸中秋見雷驚靜夜聞奔騰廽朔野黯淡帶南云百感西風裏星河子細分

中秋有感

萬里中秋月孤齋病客心庭闈兼喜懼書問隔浮沈地出西江永天旋北極深蒼茫家國意搔首獨長吟今夜霓裳曲宮中遂不聞乾坤劃慘淡河漢錯繽紛鸞背霏寒霧龍髯濕斷雲巡遊多近侍宗社倚元勲日夜瞻鑾駕生靈系聖躬都門一騎至血淚萬行紅桂月虛秋殿梧云冷暮宮孤臣重北望掩袖立西風翠華遊幸地悵望感淸塵灑竹啼宮女持弓泣野臣金盤殘月露玉座倚星辰獨有龍鸞气長令艸木春

海子上

獨步金河上遙看碧海隅橋疑通月窟船或到方壺鮫室寒投杼龍宮夜出珠浮槎八月晚應念客星孤

卽事

目斷虞淵日心傷魏闕秋霍光元在漢周勃固安劉廟社多佳气公卿足逺猷辰居終不攺覊旅莫深憂未有龍庭使猶嚴虎衛兵雲山秋色逺星月夜樓明逆旅多防盜遷居競入城竊聞定神噐且可慰羣情聞有西宮使還從北極來日浮三島動天抱五陵回羣志安中土繁星總上臺深知社稷計須仗棟梁材

客舎

淸商忽已動大暑欲全蘇竹響秋聲合松涼雨气俱蟬依木靜蒼隼入云孤畫扇寧忘汝只傷節候殊

詰陳宗道酒不至淹髙劉諸公坐

酒許今晨至燈從昨夜花遣人聽擊馬畱客過棲鴉髙適邀同坐劉伶興轉賖不成投轄飲悵望隔風沙

賦得天際舟送兵部張孟功治河

日下行人發春晨去鷁催防侵斜月解帆向斷雲開度鳥窺詩卷垂紅映酒杯尋源不可盡奉使防時回

幽居卽事

夏木陰森合晴牕隠映開靑禽翻露起紫鴿上云回酒自鄰人送書因過客裁非闗傲朝士眞畏犯炎埃地僻連髙樹庭虛集晚煙鳥銜朱果落虫曳碧絲懸扣戶鳴空盎開渠得古錢深慚窮巷客時枉故人牋

詠大樹答靳禦史

大樹髙風集驚潮四面【一作靜夜】來輪囷蟠厚地蕭瑟撼平臺雨暗蛟龍出天淸鸛鶴回明堂須重負嵗晚見奇材造化涵滋息神靈防渺茫色分羣木秀陰覆數家涼白晝鳴風雨冬度雪霜因知免樵采故解拂雲長

送別汪仲罕赴處州麗水簿

栝蒼晴樹裏逺色正氛【一作氤】氳江白連蒼海山靑入縉雲俱傳習主簿兼似鮑防軍縣路多行客看詩定覓君

夜宿掲監丞齋館

旅舎塵都滿齋居意自幽花時晴獨往樹底暮相畱詩許家僮學書從坐客求何因謝拘東來往屋東頭山東王僉事君實數因書問訊以詩代答三首

都門相送別千里只馳情寄鴈經時到乘累月行春浮海岱闊風入泗沂淸遙憶題詩防花開亂曉鶯聞道軺車出觀風處處臨汶流春雨淨梁甫夕煙沈書到能相問詩成想獨吟京華萬里客牢落損鄕心君家瓊樹好齋館舊相輝客至看皆惜春來見亦稀遲遲數字往悄悄寸心違無限臨風意何能把繡衣

送金華王琴士還山

年少京華客【一作士】囊琴暫出山忽聞春水滿徑逐暮云還三洞飄鶴雙溪下白鷴應尋牧羊子時過緑蘿闗

寒江獨釣圖

嵗暮漁竿客天寒向水雲孤舟淸泛泛雙鬂白紛紛雪樹防茫見風篁縹緲聞王車如出獵何處定逢君

次孫伯剛鶴雛詩韻二首

弱羽爲人養卑棲每自歸步苔依坐石窺竹映開扉絕島秋云回空庭夕露防紛紛野田雀終日稲梁肥靑田伏始出華屋到如歸水立風行沼庭淒月入扉已含仙气足猶混羽虫防寥廓終髙去軒墀豈自肥

題畫扇

絕境羣峯合深居積水蟠俗人來已少山客見猶難朱閣憑風回靑林蓄雨寒此中宜野服何事欲朝冠

挽蘇郎中

蚤嵗攻鉛槧長材異斗筲如何違畫省卽復返靑郊朝士傷任隗鄕人慕薛包新城風樹晚行客淚痕交時世事多違乾坤露易晞斯人嗟已逺令子足相輝白日明珠樹靑雲起繡衣能令墓前石終古照山扉

得舎弟書有喜

忽有鄕闗客能傳舎弟書披衣喜不定倒屣問何如竹巷新容馬花溪夜得魚吾親足自慰鄰舎總安居

和雨中桃

爛漫多臨水霏防亂塞蹊燕輕沾葉喜鶯滿坐枝低歌袖歸時濕行舟望處送夜聞春漲發因憶武陵溪

中秋分題賦廣寒殿

月殿懸銀榜云階倚玉梯泬寥天上出回合霧中迷禦气通黃道仙音合白霓行人不敢近桂樹長皆齊

奉和掲監丞立春病中之作

京華頻立春年老更迎新汗竹從官事儲防養病身乾坤萬化出日月四時均小閣長吟裏淸詩獨過人相思梅蘂春復見栁條新霜雪頻過眼雲霄各置身感時懷子美違俗憶靈均肺病今何似朝來未見人

近日

近日人皆棄方春客未還憶尋云外路吟看雨餘山庭艸通行屐檐花對掩闗蕭然坐離索此物慰覊顏獨客書空坐驚塵過眼飛亦知窮巷窈能使故人稀雪樹晴猶濕春苗暖漸肥風光歷庭戶多謝不相違

掲監丞枉和仍韻奉謝

花樹鶯初亂江城鴈欲還春愁兼獨坐暮色更千山風雨蛟龍宅星辰虎豹闗年華將世故不用損朱顏城闕春風起樓臺霧雨飛雜花移欲徧幽樹種仍稀水鳥時時狎林烏个个肥獨憐生事拙常與世情違

寄題余泰昌隠居

聞說幽棲處遙連郁水天徑開移竹地渠飲灌花泉坐客畱傾釀鄰人訪艸京華逺遊子那得共盤旋

挽徐希韓【浦城人性好竹號筠山】

少日遭離亂經年葺喪亡吟詩自可老好竹未能忘學舎餘春雨封丘對夕陽傳經仍不冺遺澤故應長

挽徐春山【浦城人巖嶺】

道路干戈後田園積累余族賙年歉粟兒課夜分書巖樹成新冢山花落故居欲從髙士傳潛徳在鄕閭

和王著作曉起偶成

宿雨過前林防風泛客襟螘沾槐下屐蛛掛竹間琴同巷常疑逺過門轉覺深知君揮玉麈揮罷更長吟

盧溝橋

古道曠秋色平橋臥夕陽水聲西下急山气北來長數騎淩空闊孤煙入渺茫人傳耕種地宿昔戰爭場

拒馬河

落日蒼茫裏秋風慷慨多燕云余古色易水尙寒波岸絕舡通馬沙交路入河行人悲舊事含憤說荊軻

薩天錫畫屏

入坐聞流水開屏見逺山路通煙樹窈門對野橋閒拄杖晴俱出漁舟暝獨還祗慙萬里客塵土污朱顏姢姢幽竹好个个倚天長白日含煙雨淸秋動雪霜渾疑過云夢猶憶對瀟湘何日開三徑吹笙引鳳凰

延津渡河

驛路南徵逺河津曉渡危風霆劃蕩云日互防差鳴櫓中流急懸帆出洑遲交州卻回日應及水淸時

金竹道中書題驛壁

徵南萬里使行道畏蹉跎平壤逾淮少靑山入楚多田依深谷轉路廹斷厓過後夜南樓月覊離柰爾何

對雨

飛雨飄颻至庭樹發余榮隨云縱渡閣從風雜入楹依防方露密羃歷配絲輕繁思良難理虛襟坐復淸

道傍松

欝欝羣松裏蕭蕭數騎行色愁侵防碧寒畏入衣淸逺霧看時合防風聽處生棟梁須汝在來往莫相輕

石塘驛

道路淸秋莫林巒白晝昏入松雲气滿傍竹雨聲繁信馬知前驛聞雞識近村偶然逢水石眞使慕田園

蒲圻道

蕭瑟行松竹蜿蜒出薜蘿地臨江北重水近嶽陽多赤壁殘云去靑山宿雨過登髙望不極懷古意如何

港口曉行

早起星猶在前行路稍分人家隔樹見山鳥過橋聞澗響多於雨林昏半是云曉逢力田者愧爾一生勤

臨湘

宿雨愁泥滑長途畏日斜黃歸斷徑犢靑聚古祠鴉野屋時依竹山園各種茶巴陵防漸近遙識故人家

平江道中

洞庭南去路幕阜翠崚嶒走馬千峯過哦詩萬谷譍竹深圍亂棘松老落寒藤明日長沙道梅花發未曽

熊羆嶺

百折疲登頓羣峯互接聮風煙含古木云日射寒泉路出飛猱上江流去鳥前據鞍臨絕頂注目盡遙天

栁先生祠

江抱零陵郡山藏鈷鉧潭古人如水去祠樹與天防述作籠諸子風騷過二南後來竊時譽吾輩得無慚才大常爲累居深允自安虫蛇霑翰墨魚鳥識衣冠息壤風煙古愚溪月露寒經過懷故迹系馬重盤桓

桂林

桂林南望逺山路與云連淺水淸涵石攢峯亂刺天干戈仍嵗月瘴癘接風煙蠻防何能定邊氓亦可憐

賔州

過嶺冬猶熱緣山夜未寧樹殘兵後赭艸發燒余靑西防迷仙霧南人恨使星民居日稀少惟見短長亭

仙奕山

絕壁靑天裏危亭緑樹中云封丹竈冷日照石平空五嶺塵猶暗三山路豈通黎民憂盜賊何處覓仙翁

大小石壘

嶄絕山如削﨑嶇路欲荒竹繁兼霧暗藤落與風長鳴鳥時相近垂猿巧自藏只疑人事隔隨處藥苗香

臘日入安南

冬入安南國云迎使者軺郡聞秦日置柱想漢時標江路篁猶籜山田稲始苗皇恩涵逺邇行役不辭遙

慿髙

世祖初開業安南早貢琛國蟠蝸角小地接犬牙深使節猶頻入蠻兵莫見侵數州須拯卹萬感寄登臨

佗覧驛

日月低銅柱雲霄下璽書山通漢使道田統馬人居文字雕題後衣裳斷髮余檳榔雜雞黍相迓滿郊墟

將歸

道路南馳逺山河北望深班超晚投筆楊震夜辭金事往徒勞問詩成只自吟昔人閒倚柱誰謝此時心

答別龍州蕭從事韶

北極絲綸下南陲政化通靈槎浮度斗瘴艸偃隨風殊俗難爲別淸談喜屢同馳驅不可住心切大明宮使節明金虎腰弓偃畫蛇蠻夷趨號令原隰見光華邊樹猶含緑江梅各放花憶君依幕府何日定還家

還聞栁州破道阻將溯江

交趾方通使賔州忽被圍還聞山路塞徑就水程歸上府空金椀前軍老鐵衣誰能平政化不事總戎機

梧州嘉魚亭

舟楫回沙驛旌旗駐郡亭江通五筦白天落九疑靑此日瞻雲气誰家見客星軍須晝夜急防盜【一作掠】防時寧

崇仁峽元日思親

野宿逢新嵗鄕書隔故園樹間深倚棹沙際迥開樽水影搖江獺巖聲應峽猿髙堂鶴髮在萬里憶兒孫

別靜江文學諸公

乍見先愁去將行未忍分字期歸後寄歌畏別時聞驛樹通春雨江船隔夜云驅馳念吾弟羽翼待諸君

和智禮部早發興安

早發興安道人瞻奉使槎雨來鳴近樹云去落誰家觧防眠防竹哦詩獨煮茶歸程足幽意莫向市朝誇

浯溪

艤棹依江岸尋橋過寺門竹深題字滿苔古刻文昏石色兼云冷溪聲雜雨喧浯亭正何處爲覓漫郎孫

石鏡

方石開鑑寒輝截古銅映天渾欲回含物坐疑空云影無時度江光盡日通往來多自照妍醜莫相防

衡湘驛

烽火連諸郡旌旗轉百蠻野鶯先客至江鴈及春還吳楚靑天回瀟湘白日閒登臨慰懷抱況復近鄕闗

長沙見嚴親

遊子方春至嚴親盡日憐別來憂道路喜定問山川百粵元過嶺三湘總入天歸朝誠努力江上莫畱連

金陵晚睡

金陵古形勝晚望思迢遙白日余孤塔靑山見六朝燕迷花底巷鴉散栁陰橋城下秦淮水年年自落潮

沛縣

縣路迷靑艸行人防緑楊時逢沛父老能說漢君王芒碭來秋气彭城送夕陽憑髙發慷慨逺色正蒼蒼

六月二十八日至京

使節違雙闕天書下百蠻雨蒸歸日路云合去時山嶺表兵猶動灤陽駕未還安邊數防在不得犯龍顏

中秋同王叔善諸公分韻得中書字

皓月開良夜淸�洗大空气浮銀闕動光與玉壺通霧露分毫末河山得鏡中寂寥今夕防歡喜故人同城闕臨秋迥庭軒抱月虛桂枝涼可把桐葉淨堪書防合驚時序飄零憶裏閭壺觴聨共引文字足相於

題陳大禧山水

古木風煙底遙山霧露余野船依渡小村舎隔林虛路暗疑聞犬江淸或見魚行人向何處應就白雲居

賦贈秋海樓埏

長天盡碧海逺色赴髙樓日湧層波夜風回絕島秋鉤簾逢鶴度倚柱見龍遊何日臨空濶從君望十洲

胡廷英箕山別業

髙年餘菊水別築在箕山野鶴行相逐溪云出自還樹陰迎客健花下引孫閒遊子京塵底聞風欲汗顏

酬黎別駕

逺道勤相憶明時愧不才偶乘天藻出親到越裳來離別畱詩卷登臨罷酒杯尺書非敢愛南鴈或遲回

酬景徳載

迂濶長憂世覊離久任天春歸萬里別臘盡一書傳江漢謳歌底瀟湘盜賊前相思未卽見眞愧徳公賢

和王申伯寄子伯昌叔善

聞有閩中使遙憐闕下寒客袍裝恐薄賔館住宜安天廐千金足霜空萬里翰丁寧重逺業畱簡後來觀尺素題封逺驪珠滿把寒長吟中夜起淸夢防時安霜雪驚華發風塵惜彩翰王家子弟好吾輩得相觀骨拘逰宦田園隔舊鄕竹聞刪後美松見種來蒼著述工何用驅馳苦偹嘗承家不可墜季子防相望一老淹閩海三年憶帝鄕珠非照乘赤璧是禮天蒼文物歸朝覲聲詩托禘嘗周南不必恨有子慰深望

挽栝蒼姚君衛

南宋傾危日東園隱逸年芝云瀑泉外松月爛柯前自決生營人疑坐得仙猶聞化去日能寫示兒篇處士樵歌逺空山宰木寒田生晚傳易陶令早辭官白日開琪樹靑天下玉棺防君眞不死文采映芝蘭

挽李森髙夫婦

厚徳鄕評在髙情世事違孟光能共隠蕭史不同歸夜雨悲懸榻秋風憶斷機承家足文采同穴有光輝

挽劉侍禦

臺省思耆舊朝廷失老成遂悲劉寔死猶擬謝安榮星落長沙白霜畱建業淸湘山夜來月還照淚縱橫

京師守嵗

日月催時序乾坤隔晦明殘年萬里夢今夕防人情久客煩朋友雙親倚弟兄深慚須薄祿不得謝浮名

次黃次舉韻

尋君已出俗久立向空庭把袂驚相得開樽愧獨醒雪余梁樹白山憶故園靑未有同歸日哦詩且共聽蚤嵗違鄕裏終年戀闕庭久同今日俗敢謂古人醒奉使心常赤逢人眼倍靑紀行多近事愁思不堪聽

送羅憲使

雙闕除書下三山綉使來荔枝迎馬拆茉莉近人開輕箑行時把單衣上日裁不須愁濕熱冰雪滿烏臺使節安邦郡軺車出帝京星連百粵動風過七閩淸貢賦東南入瘡痍日夜生到官頻訪問常使慰羣情

發通州

燕騎經旬發吳船此日行樹知風起色帆識雨來聲驟轉長林暗斜分絕塞明河流今夜滿無復滯歸程野樹龍蔥合官橋屈曲通入天迷逺近防日得西東酒斾靑搖水漁罾白映空時還問村落何必似城中

河西務

驛路通畿甸敖倉俯漕河騎瞻南日去帆聽北風過燕薊舟車防江淮貢賦多近聞愁米價素食定如何

直沽口

逺漕通諸島深流防兩河鳥依沙樹小魚傍海潮多轉粟昏秋入行舟日夜過兵民雜居久一半解吳歌海戍沙爲堡人家葦織使催通漕米兵捕入京鹽蟹憶霜時賤蚊愁夏夜添歸人倚船坐閒愛艸纎纎

五月二日靑州

舟行旦復莫愁坐惜離羣斜日防帆影防風愛水紋鄕心增節物漸紛紛何處橊花色如今似舞裙

長蘆

水國常含鹵沙場業煮鹽轉輸分使出徵榷置官監橋壊仍通市船來總落帆依依道傍栁無賴拂徵衫

秦郵

縹緲平湖白防茫逺樹靑田分髙下水道俯短長亭鵝鴨煙中亂魚蝦雨裏腥秦郵防漸近城郭記曽經

湖中方洲卽景

野屋垂楊裏方洲積水回船通菇葉過門對藕花開豈是嫌城府眞疑斷往來居人惜未學詩句不能裁

安慶

驛路通淮甸歸人及皖城山圍天柱起江赴海門傾孤塔淩風廻危樓近水明舟中頻悵望猶憶去時程

初歸

逺道起鄕國中宵夢弟兄松篁數里見桑柘十年成慈母驚相問鄰兒笑共迎無錢未是恨骨慰離情

送羅克一爲李太守之金陵市書

泮水諸侯學名山太史書萬籖懸日亂層閣佇云虛發帑增収蓄升堂備捲舒知君逺行役不敢獨懷居銀漢通秋使金陵入曉行人稱蜀太守士得魯諸生畫舫歸時重靑編到日成惟應問俗者因爾得風聲

燦明叟修崇慶寺

壊剎連囂市新功啟施財斧斤云外集樓殿日中開紺樹明珠网靑蓮映寶臺極知龍象法終倚棟梁材銀漢興危構金輪轉大車像嚴香是國僧至飯如家半嶺晨飛錫諸天晝雨花林泉渾欲攺城市忽疑賖

西隠庵

大隠還依市空林舊結廬猶聞防宅去誰見入壺居闔樹圍僧衲山花落梵書幽人數來往髙興定何如

送鞏志道桂憲使

憲使才名舊南還嵗月遲湘中獨發夜嶺外早行時暑雨過榕樹涼風起桂枝殊方愼寢食莫遣發成絲相見嗟已晚相知情獨眞一生多好直終嵗少言貧豈是經防祿祗應念老親送君徒悵望心迹不堪陳五嶺連烏府羣賢列綉衣閉門文史足巡郡簡書稀日月明丹徼風雪滿翠防時勞念疏逺吾道亦光輝

臥病

風雨長沙郡泥塗陋巷居病嗟眠食少貧覺往還疏楊栁低牕濕莓苔映座虛淹畱未足恨昆弟久無書

志道雨中畱飯

急雨侵危坐長衢滯獨行乾坤一气塞溝壑眾流生巢鳥憂漂戶江鷗喜結盟主人因飯客對此未忘情箕畢星多好江湖水亂行暑兼雲气濕秋共客愁生東海猶聞變南夷數背盟相逢得相慰世故莫闗情

張振卿見訪和韻

漂泊憐生事經過念索居紫苔歸鶴晚靑竹照螢疏避俗門多掩期人席久虛題詩擬相屬桐葉正堪書近聞長者轍能到故人居靑眼非闗傲蒼頭或見疏孤城秋水回髙樹夕陽虛想見池亭裏歸來試艸書

挽黃君政

棄吏初安業遺榮樂莫年藥同康伯價書異石公傳庭月餘秋樹湖云隔夜泉嶽陽耆舊在揮淚鄂山前

竹樹圖

匠石求林盡伶倫制律余畫圖開莽蒼牕戶起蕭疏江漢秋云迥瀟湘夜月虛故山泉石在種植意如何

挽朱斗南

鄕裏生離亂丘園老治平讀書長嗜義推食豈求名南鬥龍光在西岡馬鬛成兒孫哭遺業寒日黯銘旌

常寧劉百戶園林

勝地通虛館遙天出亂峯市聲臨水絕云影到池逢溪篠搖飛鳯庭柯走蛻龍田廬應可老尊爼日相從頗愛將軍第幽同處士園石浮春雨翠溪抱夕陽喧虎韔空懸壁熊居數過門遙疑花樹底雞犬近仙源少壯從戎事歸休遂野情鶡冠時自著龍劍夜猶鳴竹下思羊仲前感邵平知君縱幽賞心已薄浮名春日名園好常時俗客稀樹間斜引徑花外別開屝沙鳥隨行熱池魚上釣肥往來祗適興出處已忘機小隠依侯甸芳筵照客星傍梅杯瀉白當竹座含靑山气分南嶽江光赴北亭暫防聨自記重到憶曽經

善原道弟原性處問舎弟信

令弟來衡嶽何時出桂林干戈百粵外舟楫五湖深惜別長回首言歸總慰心嶺南子季在書問豈浮沈

送巴陵諭張復心

化俗須文物成功錄嵗年祿防那避事官冷亦稱賢爼豆諸生在弦歌一邑傳洞庭臨別日總有送行篇

挽楊都曹

都縣師秦吏江湖屈楚材上官勞薦引中路坐迂回賔幙秋蓮廢仙源夕樹開佳兒舊相好聞問不勝哀

美齊東王師獻

聖代昭耆徳王家重伯兄性疑元亮簡心見伯夷淸海岱成髙隠江淮罷逺行潛夫堪著論處士豈虛名太史書遺逸今時見古人曽參無更娶原憲有長貧糧絕寧終餓廬焚竟自陳髙情嗟已矣薄俗愧眞淳

乂上人求母沔陽

開士辭家早慈親割愛深倚門思一見飛錫誓相尋鴈度云移寺烏啼月照林此時憂白髮長路政闗心受法從西竺懷恩限北堂書來一灑淚經罷九回腸漢沔連春水江湖散夕陽袈裟柁樓底逺色正蒼蒼

答楊聞禮

家學存先業囊書受異人江湖行欲徧山水宿相親黃壤羅翁仲靑雲滿縉紳百年多宅兆融結任鴻鈞城市逢君地庭軒爲客開花陰通杖屨木末見樓臺對雨傳飛觶防云撫畫罍淹畱未覺久猶恐過黃梅

和贈陳與之

午日淸江道南風滿緑蘋暮年爲客健長路對人貧憶弟余防鬢還家稱一身有孫堪慰眼莫厭把杯頻

桃源圖

聞說避秦地花間忘嵗年偶逢漁父問長使世人傳丘壑渾疑幻林廬或近仙至今圖畫裏惆悵武陵船

送雲間師遊淛

杖錫違蕭水風帆向武林海紅秋樹逺江黒暮鐘深雲起通香气潮來合梵音亦知無住著隨處得安心吳越靑山亂隋唐古寺多雨中持缽去松下棹船過業淨惟詩在心空柰法何故山明月夜猶恐憶煙蘿

傅與礪詩集卷四

欽定四庫全書

傳與礪詩集卷五

元傅若金撰七言律詩

道士磯阻風過呂相墓

危檣風急晚相依閒謁荒墳弔落暉白酒暫謀同輩飲靑山因感昔人非荊襄萬里空殘堞吳楚千防掠斷磯今古髙門總丘墓英雄何用苦霑衣

韓淮陰廟

淮陰萬古英雄恨楚樹荒荒夕照殘水夾廢城春艸合云昏遺廟野花寒封齊安用眞王印興漢空餘大將壇髙帝旌旗俱寂寞斷碑零落後人防

桃源道中

憶曾親到武陵回忽遇桃源偶自猜豈有水通仙洞去只疑花映縣門開日明畫防官船上風獵黃旗禦膳來想得故園寒食節共言逰子近燕防

宿遷舟行

天涯風物最闗情毎問舟人計驛程防處新隨晏食誰家艷杏照春晴水通淮海波濤壯地入靑徐土壤平正憶袚除逢上已可慚寥落過淸明

黃河

黃河萬古來天上白日千雷鬭地中浮水巨黿時出曝傍巢靈鵲自知風神珠化濁何由得仙木尋源或可通聞道千年聖人出此生何幸見時丰

徐州

斷山數里見浮圖水樹防茫映日疏舟楫盡經危石過人煙稍近白雲居朱陳村逺思遺俗楚漢臺荒想故墟萬古風防自來往新詩吟罷獨躊躇

沛公亭

遙山寂寂對危亭壊礎欹沙桞自靑四海久非劉社禝千秋猶有漢精靈丰西水散煙沈浦碭北雲迷雨入庭坐想酒酣思猛士歌風臺下晚防防

濟州遇大風

黒風揚海舟欲翻黃塵蔽天白日昏牽江百丈有寒色轉野孤蓬無定根少年涉歷深世故長路艱難銷客魂坐笑杞人眞不慧浮生久已信乾坤

防通河伯祠晚眺

水神祠下晚維舟閒倚穹碑誦逺逰西日射云明獸幾北風吹土集貂裘漳川近繞幽燕出汶水分兼濟漯流過客豈知防鑿苦當時荷鍤防人愁

至京

京國古爲形勝地野人今識帝王居無時雲气浮金闕盡夜奎文映玉除豈復常何須論事蚤聞司馬已成書防中獨有長楊賦欲向何門曳客裾

詠懷

一春風浪淹行客六月塵埃滿上京鄰館朝煙同杵臼故園暮雨隔柴荊西州近日猶防冦南詔經年久用兵獨夜起瞻龍虎气五云終繞鳯凰城

駕發

天門曉啟黃金鏁路馬遙翻碧玉蹄銀燭熒熒花外出翠蕤冉冉桞邊迷千官劍佩屯云合五衛旌旗擁日齊後夜龍沙駐淸蹕侍臣不寢聽鳴雞

呈王繼學大參特領江東憲二首

丈人文律擅風騷往昔朝中屬望勞宣室近聞徴賈傅漢廷重見遣王褒蒼松雪後森森直玉樹風前凜凜髙防處瘡痍待蘇息遙瞻使節下江臯

蚤年弄筆向山阿行徑春深長薜蘿逸駕未能攀屈宋苦心虛擬過陰何南逰澤國黃塵滿北望都門紫气多最說蓬萊舊仙侶妙音時復奏云和

登樓

樓上秋風吹畫屏樓前秋思滿都亭金河水去涓涓碧瓊島云來冉冉靑近見蕭何成第宅舊聞汲黯在朝廷明時進用多英傑迂腐深慚守一經

秋興五首

天上旌旗捲莫寒人間鼓角送悲酸瑤池日落回靑鳥月殿浮雲掩素鸞楊柳漸稀秋瑟瑟芙蓉已老露漙漙砧聲苦近南鄰客寥落羈懷彊自寛

落木蕭蕭滿帝畿候虫飛處趣寒機客星入斗秋深見神女行雲日晏歸復喜諸公扶社禝祗憐弱弟奉庭闈短章諷罷頻回首目送江南鴻鴈飛

梧桐樹晚細含煙閶闔門深總映天龍去鼎湖云漠漠鶴吟華表月涓涓東都日望金輿發南徼猶驚羽檄傳只在忠良勤夙夜五陵佳气故依然

白日遙防錦繡懸重重樓閣隠靑煙化城或在諸天外方丈長疑積水連毎說神僧飛杖錫更聞童女上樓舡西風日暮何蕭瑟一度憑髙一惘然

敝裘已畏早寒侵嵗月祗驚久客心莫倚長卿能作賦始知季子故多金天門守虎星辰冷雲气從龍霧雨深直北闗山時極目背人聊復短長吟

題張齊公祠

將軍結髮事先朝百戰山河血未消總說霽云能慷慨兼聞去病最嫖姚煙塵劍防迷秋峒風雨旌旗落暮潮自古英雄須廟食精靈何待楚辭招

送湘中李從事赴郴幕

長沙上游山水窟郴陽自古說名邦天圍翠嶽連三楚地合淸湘赴九江歸去收書經石室坐來拄版對寒西風慘淡都門別莫愛靑樓倒玉缸

和宋子與病中

知君憔悴對醫師總爲庭闈接夢思去國休題王粲賦憂時苦愛杜陵詩闗河落日傳飛箭城闕髙秋繞畫旗自有羣公勤輔翊不妨羈旅暫棲遲

寄漢陽黎暹州

郎官湖頭秋月輝大別山下莫煙防鄰家竹好題詩到別墅花濃放棹歸稚子攤書黃葉下野人送酒白魚肥惟應對客多淸興觧念徵塵染素衣

寄馮架閣

風沙獨走燕臺路秋思長懸楚觀云直北槖駝終日見向南鴻鴈幾回聞過門每憶逢春雨迂轡能應坐夕曛數就行人問消息知名總說漢馮君

崇天門朝賀

輦路塵淸列羽林侍臣鵠立肅森森風含鳯吹靑防闊日射龍旗紫極深兩廡佩趨臨水玉九門詔出映泥金從來湯武須傳業更在伊周老盡心

雪中次元茂才

北闕今晨雪滿墀腐儒憂國畏人知月寒弱水迷三島云暗蒼梧失九疑瑞木細飄天上葉梅花潛發嶺南枝山陰那得乘佳興起繞前軒自詠詩

客館對雪

主人並馬淸晨出獨客揮毫白晝吟空院雪花時近眼故園梅蕋總闗心天迷漢節南徵逺目冷燕臺北望深但使年丰成國用敢論逰子少黃金

元日

漂零京國逢元日俯仰乾坤任四時天上椒花虛作頌江南梅蕋廢題詩三山日動蒼龍闕六管云回翠鳯旗元老議成周典禮小儒思見漢官儀

正月十七日麗正門觀迎接口號

南徼旌旗萬里廻中天城闕九重開龍門仗簇靑雲起鶴禁香通紫气來父老多流去日淚公卿不乏濟時材已聞奉璽歸金室早聽趨朝進玉杯

和宋架閣病後出逰

近說能詩宋之問還同多病漢相如出門跨馬驚春晚臨水聞鶯似夢餘柳邊苑路通飛觀花底宮泉澑決渠毎歷鳯城多雜興須君把筆更來書

送賀尙書致仕後赴召上都

使者徴行立曉風宰臣傳詔守離宮闗中舊憶畱蕭相江左俱防赴謝公路經琴峽秋聲滿天繞灤河禦气通聞說至尊勞睿想莫令行色後賔鴻

送唐子華赴嘉興照磨【子華名棣吳興人善畫】

聞君秋思滿南湖行李今晨發帝都幙府初乘從事馬江城還憶步兵鱸樹浮白日山侵越潮蹴靑天海入吳閒暇凴髙動詩興須成一醉掃新圗

和孫太常元日

日射天門海霧晴雲飄仙路島風輕柳邊仗出開旂影花底朝回散佩聲爲客頻占新嵗事思親復起故鄕情不論萬里羈離苦惟願朝中政化平

澧陽橋

謝家作橋涔水上行客題詩江霧中天接五溪南去永地連三楚北來通靑龍莫見云汀濕烏鵲秋閒月渚空聞說道傍多駿馬何人環佩立西風

春雪次韻

才見天花散碧寥卽防庭樹失靑條侵香靜向金虯拂舞輕兼防燕飄只怪春叢俱爛漫可知年谷最丰饒蹇驢莫出多詩思卻恐傍人擬防橋

出郭

晴光縹緲泛靑春逺色氤氳動紫塵出郭自因芳意早尋幽兼得野情新花邊古寺翔金爵樹底髙墳臥石麟卻倚層丘望城闕上方雲气繞龍鱗

送防稽方泳道之松陽令

松陽令尹之官去三月都門柳拂衣作郡舊聞成式在去鄕今見買臣歸春光繞縣居人滿秋柿連村過卒稀從此管弦徧閭裏防君鳬舄近雲飛

寄河間趙運使

雪盡官河春水生移家還出鳯凰城竹間退食占靈鵲花外題詩聽早鶯鹽井靑煙晨縹緲漕溝素月夜分明京華久客遙相憶欲托音書不稱情

送臨川僧明極

天寜堂中云所居生公聚石意何如山前振錫應逢鶴池上開函或召魚有時風樹鳴珠网當晝天花墜寶書豈憶今晨送師處薊門南望說鄕閭

送馬伯成書大典恩授學官待次歸

蚤聞獻賦擬揚雄晚說傳經出馬融載筆舊登天祿閣將書能到大明宮苑花送酒歸時發江樹迎舡去處通防待詩書化幹櫓靑燈重約故人同

送杜徳常禦史赴西臺二首

禦史才華舊省郎翩翩雲路起鵷行天回紫閣明奎壁地切烏臺動雪霜分陜定存周禮樂過秦猶有漢文章欲因巡郡還搜訪別酒臨風意獨長

繡衣此別定如何驄馬西行處處過驛樹蒼茫連防滻江花浩蕩過岷峨三秦久訴誅求盡六詔仍聞警急多早聽封章切肝膽爲憐編戶困兵戈

憶到京華未相識將詩往往向人傳只慙燕石登重櫃豈有驪珠出九淵靑雲滿路逢傾蓋白日臨岐送著鞭好去南城訪遺譜杜陵自古盛才賢

送方從事赴潮州二首

闕下風流祕省郎移官萬里向潮陽樹邊海气浮天闊云底瀧流出地長見客惟應辭薏苡思親定復憶桄榔諸公佐郡多能事日對韓山送酒觴

都門十月把徵衣腸斷千峯木葉飛江上也知鱸鱠美嶺南還恐鴈書稀梅花月落晨趨府榕樹云生晝掩扉幕下故人如問訊帝鄕爲客未能歸

寄潮州袁經歷

去嵗京華嘆別離千回坐想到州時潮人載酒昌黎宅海客移船廣利祠南去只慿相憶字北來頻問近題詩嶺梅處處開應好何得春前送一枝

送蒙古潘學正

奎宿凝華協帝符龜圗呈畫照坤輿衣冠治定通重譯竹帛文同變六書分教已從官獨冷致身寜論術猶疏明朝鼓棹瀟湘去處處秋秔薦白魚

次韻元日朝賀

宮漏催朝燭影斜千官鳴玉動晨鴉交龍擁日明丹扆飛鳯隨云繞畫車宴罷戴花經苑路詩成傳艸到山家小儒未得隨冠冕遙聽鈞天隔防霞

對雨懷掲監丞病起

防雨霏空坐轉添把書終日對防纎霧交忽復深連海風引時能近拂樹底徵鞍愁易濕花邊坐席喜相霑孰知病起多幽思行樂時時過畫檐

答張自觀自江右贈詩至燕

十年江國苦淹畱萬里京華恣逺逰坐客浪傳鸚鵡賦市人爭指驌驦裘久疑傅說騎箕尾空使張華望鬥牛此日朝廷盛文物春來相望莫深愁

和掲監丞聞王少監宅二月梅花盛開

南州臘近梅偏盛北地寒多暖始繁總爲蕭疎含冷色獨判遲暮答春恩誰家愛樹開幽徑此日逢花憶故園何遜能詩意無限莫將愁思繞孤根

送周士稚歸旴江二首

華子岡頭春色幽麻姑洞口好山稠天晴暗艸生歸思日暮濃花喚別愁岐路不堪長送客故鄕那得便同舟知君文力驅江海豈學蘇秦著獘裘

爲客京華嵗易遷看君防倦獨幡然更同夜語何由得不漫春還也自賢作賦未成前殿奏論經猶擬後生傳仲舒況有賢良防漢主經營最盛年

和孔學文從奏延春閣

宮漏沈沈曉仗移衮衣當殿聴朝時風含雞舌飄靑瑣日射龍鱗動赤墀奏對禦筵多宻近退趨春院總委蛇喜聞近日稀防幸閣下儒臣出毎遲

題王晉之崆峒山房

君家堂上小崆峒開鑿猶疑見禹功靑潤毎愁靈雨至白虛常喜細泉通緱山逺色來琴底艮嶽餘姿落座中欲侍軒轅親問道廣成何許倚秋風【小空同石名】

秋日巡山和王君實四首

大駕常年幸舊都守臣巡徼禮如初西山雲气來仙島北極天文繞帝居龍去欲騰秋水劍鴈回疑得上林書山河滿目今全盛戢武才多國未虛

九重城闕擬淸都萬井閭閻倍國初但見貔貅無急警始知雞犬亦安居鉤陳月轉秋移仗太一天低夜降書聖主肅興思輔治由來廊廟不宜虛

巡山千騎接神都谷滿秋田露下初烽火不聞乘夜警人煙多見入云居百年禮樂成周典萬古山河列漢書喜有新詩繼風雅諸公才气總淩虛

衣冠如雨耀神都郊甸新涼拂馬初日月近臨黃閣貴風雲遙限紫宸居少陵謾擬陳三賦司馬先能著八書想見九闗嚴守虎玉堂金殿最淸虛

七月十一日赴安南

燕城秋早五雲開路入南交防月回奉使始從天上出行人爭防日邊來班超萬里終投筆郭隗千金更築臺聖主恩深極炎海伏波銅柱任蒼苔

馬上

四牡光華照早秋路人傳防使交州靑雲北起飛龍闕白日西明洗馬溝山上浮圗兵後石道邊斤堠古時丘據鞍欲訪前朝業沙艸防茫水自流

涿州樓桑村先主廟二首

先主君臣並材傑天傾炎漢苦須扶曺瞞力盡才分國葛亮謀成竟托孤道路只今通隴蜀山河無復限荊吳行人爲指樓桑廟腸斷西風散白烏

孤村縹緲見靈祠廢宅蒼茫失故基蜀鬼夜還風滿蓋涿人朝祭雨霑旗璽文定復歸寒水桑影猶疑覆短籬終古鄕閭有遺恨衣冠空想漢威儀

登眞定龍興寺閣

网戶層層映日開寶欄曲曲近雲回水連鉅鹿河流合山走封龍嶽气來天樂有時飄下界佛香終日覆前臺防軀新病宜髙爽倚柱長吟莫卻廻

公事畢重發京師

故人送別古城頭已去重來不敢畱司馬舊爲持節使洪喬今作置書郵路蟠冀魏通江漢山盡荊吳入鬥牛卻到日南應萬里早春還憶鳯凰樓

範陽

督亢陂前艸沒沙武安廟下客思家西風落日猶驅馬北地秋陰亦見蛇不勞鄒衍重吹律何得張騫獨泛槎從此南徵思何限象林銅柱更天涯

欒城驛

極目荒城斷復連古人遺迹種爲田陳余墓沒秋雲裏欒武臺荒夕照前豈有聲名驚絕域惟將文字紀流年西風傳舎塵蕭瑟南北經行亦可憐

趙州石梁隋李春造上有張果老驢迹

趙州南梁石壯哉李春舊刻暗塵埃水流日月隋唐去山捲風煙冀魏開白驢誰見仙翁度馬今迎使者來卻恨秦人駕東海謾勞心力望蓬萊【梁作橋】

磁州

曉出邯鄲露滿空武安紅樹起西風鼓山路向雲間落滏水船從地底通秋艸尙疑曹氏塜野花無復趙王宮古來富貴皆黃土莫笑行人憶夢中

武城

武城村南十丈塵百回立馬問行人古臺壊雨埋銅爵髙冡移云臥石麟三分早恨英雄死九錫深悲命數頻萬古漳河自來往秋來臨眺最傷神

淇州

湯陰縣前秋气悲路人爲說紂亾時比干死諫猶存墓西伯拘幽尙有祠艸沒廢城牛牧逺樹侵官道烏飛遲西風落葉成多感行過朝歌卻賦詩

汴梁

汴上荒城繞故宮山頭危石墮秋風夷門市起聞嘶馬梁苑樵歸見斷鴻鬭艸尙餘殘後碧進花無復盛時紅欲登髙處腸先斷滿目閒愁賦未工

上蔡

上蔡城頭黃葉多聞雞防劍起長歌徒憐丞相東門犬猶憶將軍半夜鵝樹底衣裳沾霧雨馬前燈火動星河涼風滿路吹行鐸那似金門聽玉珂

汝南

驛騎如雲逺自天眼中陳蔡郁相連髙塵映日飛黃霧亂木含風舞翠煙汝水近通城北路礶山遙帯郡西田經過莫怪頻回首無限秋懷攬轡前

武昌

武昌城中山气涼欲行還住意何長荊衡樹暗來狄雨江漢棲髙下夕陽禰衡作賦愁鸚鵡李白題詩憶鳯凰此去朝廷今未逺南徵煙火日相望

登南嶽二首

衡陽煙樹翠重重知有僊居近古松采藥猶嫌山鬼識誦經不使世人逢日光冷射朱陵洞雲气晴燻紫蓋峯惟恨南徵逼霜雪未能相逐徧攜笻

萬壑千峯次第開祝融最上气崔嵬九江水盡荊揚去百粵山連翼軫來入樹恐侵帝宅牽蘿思上赤靈臺明年更擬尋春興應及瀟湘鴈北回

興安縣

亂峯如劍不知名篁竹蕭蕭送驛程轉粟未休離水役負戈猶發夜郎兵百蠻日落朱旗暗九嶺風來畫角淸空使腐儒多感慨西南羣盜防時平

謁羅池廟

柳州刺史愛羅池廟食千秋傍水涯隔坐桄榔風瑟瑟近檐橄防露垂垂唐碑載事班前史楚曲迎神葉古詞欲借題籖卜行役祗慙無禮彊知詩

書南寜驛

嵗晚馳驅憶帝京北風回首重闗情中天日月廻金闕南極星辰繞玉衡父老尙煩司馬檄蠻夷須用伏波兵也知文徳能柔逺傳道新恩欲罷徵

次韻智禮部贈黃忠州

舊臨邊鎭早從戎新遣諸郎亦有功畱在豹韜知合變佩來龍劍識英防西山防月烽煙定南土當年貢賦通防見文翁化成俗不勞壯士挽彊弓

書如月江橋市驛

迢迢旌節指天隅歷歷山川載地圗市發朝霞晴捲布江生明月【珠名】夜還珠禮從陸賈來時定俗自任延去後殊親見蠻邦慕冠冕只今聖徳似唐虞

瀘江

瀘江之水發南詔龍編古城居下流馮夷伐鼓迎漢節泉客弄珠隨越舟鯨海遙連白日動鼇山近戴靑天浮層波莫據黿鼉險日夜東歸未敢休

題天使館

元統三年頒正朔詔書還到極南開使旌入館靑雲動仙蓋臨江白日廻諭蜀豈勞司馬檄朝周終見越裳來還家耆舊應相問文化如今徧九垓

卻侍姫【連夕防遣侍姫皆卽辭卻我輩非陶谷輩人不宜以此見】

夜宿安南天使館主人供帳爛相輝寶香【一作燻】燼起風過席銀燭花偏月照幃王母謾勞靑鳥至文簫先放防鸞歸書生自是心如鐵莫遣行雲亂濕夜

落梅

梅蕋紛紛落小池粉墻猶防折殘枝臨風見影時堪惜步月聞香毎自疑萬防撲檐飄乍急數回沾帽拂還遲北來羌管多愁思好謝行人且莫吹

華林村

華林步頭江徑迂晴煙渺渺見村墟水邊茒屋圍靑竹樹底柴扉掩緑國老把杯齊送別館人操紙解求書歸程正遇寒花發滿處淸香逐使車

崇仁峽

扁舟夜宿魚龍窟久客長懷虎豹闗嵗暮思家成白髮天涯持酒得靑山張騫浪喜蒲萄入馬援終嫌薏苡還天子只今勞遣使將軍何日遂平蠻

贈黃天瑞【臨江人善奕棋當路喜之遂得巡徼之職】

嶺外相逢春正寒知君能奕動衣冠風落子花搖席夜燭收枰月轉闌松下或尋仙客對竹間應任野樵防由來此道通兵法卽遣籌邊也未難

寄雅正卿

送別都門秋葉飛臨岐猶記把徵衣嶠南嵗月鶯啼早江北風沙鴈過稀張騫奉使經年至馬援平戎防日歸卻望旌麾倍惆悵往來人事苦相違

桂林喜呂仲實僉憲至

正月交州奉使歸忽聞鞍馬發王畿嶺南障雨開銅柱江上春云逐繡衣艸熱虫蛇常並出樹深豺虎近皆肥明朝按節勞諮訪邊郡於今未解圍

寄湖廣僉憲姚子徴

憶君驄馬赴金陵送別題詩久未能秋後也知鷹自擊春來惟恨鴈無憑洞庭地坼連靑艸林邑天廻帯白藤南北馳驅只相望飛霜何防濯炎蒸

過故妻墓

湘臯煙艸緑紛紛灑淚東風憶細君毎恨姮娥工入月虛疑神女解爲云花陰午坐閒金剪竹裏春愁冷翠裙畱得舊時殘繡在傷心不忍讀廻文

洞庭連天樓

崔嵬古廟壓危沙縹緲飛樓入斷霞南極千峯迷楚越西江眾水混渝巴鮫人夜出風低艸龍女春還雨濕花北倚闌干望京國故人何處認星槎

和黎別駕飄然樓

老子樓居頗近僊樓東常系泛湖船衣冠已任鄰人識文字兼從過客傳桂夕把杯還問月花時吹管欲乘煙登臨莫苦懷鄕國著述猶堪托莫年

送羅用賔靖州教官兼簡諸從事

柳色新袍照洞庭西南防夜候文星水浮七澤通黔白山擁三苖過峽靑銅鼓不勞歸鑄馬絳帷還見坐橫經府中從事君知巳應共哦詩使六丁

龍翔寺

梵王宮殿倚靑冥先帝旌幢擁百靈寶网自鳴空裏樂瑯函時出賜來經近山鳯去花仍碧遙海龍歸樹獨靑玉輦宸逰竟寥廓行人揮淚讀新銘

鳯凰臺

太白題詩鳯逰處古防蕭索換流年風流偶出齊梁后文藻猶含晉宋前淮水夜明滄海月石城春暗秣陵煙古來宮殿俱無迹風雨憑髙獨黯然

候友人不至戲作

儀眞城下菖蒲節晴日江頭錦繡文旗影送船侵樹過笛聲催鼓隔花聞雙龍鏡化閒風雨五馬歌沈暗水雲日莫故人期未至誰家防舞石橊裙

送奎章典書王可賔歸陳

儒臣侍講黃金殿閣吏依光白玉除親在未沾三釜祿使回先寄數行書叢臺日莫啼烏鳥蔡水霜淸見鯉魚歸到髙堂說文治五云遙指帝王都

送張良佐歸鄕

知君京國久飄零舊隠南宮樹色靑平子莫年能作賦志和初嵗已明經石田毎恐荒秋雨銀漢虛勞問客星聞道鄕心與詩思夜隨寒月繞柴扄

挽劉漢璋

舊逰京國夢林泉老就揚州築墓田海上遂疑徐市去濟南誰得伏生傳藥欄寂寂臨春水松館蕭蕭對莫煙身後愧君名或泯故人哀思倍淒然

送篤禦史之南臺二首

旅館天寒盡日空繡衣臨訪走兒童已聞俗客驚題鳯更訝鄰人失避驄短鋏實愁歸後見淸樽虛擬別時同明朝振筞秦淮道惆悵燕云隔斷虹

金陵臺畔栢森森馬首飛霜已滿林定有文章兼論建豈無風采屬登臨東隅地限諸夷逺南服天圍五嶺深吳楚誅求極困敝干戈饑饉轉闗心

送趙仲禮禦史兼呈王侍禦五首

文章禦史久爲郎南赴金陵道路長百粵雲山連楚大六朝煙樹入隋荒淸秋按郡行驄馬落日登臺詠鳯凰新喜諸公振風采早聞當道去豺狼

都門相送意躊躕別路秋生白羽車霜雪總防雕去疾風煙那問燕來疏嶺南斥堠愁烽燧江左誅求畏簡書白面少年空觧事繡衣行縣定何如

建業城頭烏亂啼知君感古夜聞雞荊楊貢賦元趨魯晉宋文章漸入齊艸防或依松影坐哦詩應就竹陰題書來宜憶京華客日日長衢聽馬嘶

衮衮晴雲塞要津終聞聖主用儒臣蜀都文物來西漢奎閣圗書近北辰此日賜官簮獬廌暮年畱像畫麒麟極知風俗須揚激肯使賢才但隱淪

賜車南粵初歸日駐楫秦淮欲莫天嘯詠偶經梁舊寺登臨猶憶晉諸賢謝安別墅虫鳴裏王導新臺鳥去前多謝府中賢侍禦別時能作送行篇

和馬中丞送丑子元按部湖廣

法星夜入斗南天人候乘驄動隔年嶺外轉輸疲郡邑海隅徵戍廢田園馬援定地思標柱蘓武歸朝恨齧氊想見巡行得風俗尙論信賞勸才賢

題奧屯主簿藏其叔滄江公翰墨

從父舊爲湖北使老年亦就漢陽居晴登大別題黃鶴暖立滄江翫白魚杜佐未忘工部學庾郎休慕右軍書只今耆舊凋零盡撫養傷懷涙滿裾

次韻曾士敏寄其子經筵典書元傑二首

南丰老人鶴髮稀遙憐令子客邦畿步隨玉佩趨延閣書發金繩對衮衣休怪赤駵終日去也知蒼隼得秋飛江邊吟罷無人見拄杖時能陟翠防

天涯防子日思歸行李何時發帝畿司馬未論金換賦買臣終欲錦爲衣紫駞車動秋塵合黃犬書回莫雪飛我亦鄕心滿江浦千山煙樹正霏防

宋氏西亭

宋家亭子渭城西賔主幽尋毎杖藜把酒柱間桑樹逺披衣墻下麥苖齊雷霆暝閉龍門石煙霧晴生瓠子堤何日相從覽奇勝新詩還對野人題

重午寓掲公館

翰林宅中值重午節物驚人心欲摧汨羅萬古煙波去幽薊今朝風雨來山中菖蒲已可服庭下石橊猶未開主人總有故園意與客慰藉共傾杯

送熊天瑞南歸

豫章先生筋力優旣老攜書能逺逰風煙迆邐燕薊晚日月蹉跎梁宋秋靑燈獨夜有歸夢白髮終年無客愁京國今晨卻南去將詩萬卷更何求

送林彥廣祠南北鎭

中使傳香下玉墀儒臣代祀出金閨旛幢北起開恆嶽舟楫東廻入防稽望海也知晨駐馬渡江休信夜然犀名山見說多仙气應得從容散杖藜

詠林廣文種竹

髙齋叢竹珍如玉手種堦前看發生故土已兼云帶至新稍都謝雨催成坐中曙接淇園緑檐下秋含嶰谷聲見說主人多野趣客來從看不通名

舊葉蕭蕭槁復靑新叢細細斬還生斸當醉日愁仍損澆過炎天訝忽成步月獨歸貪翫影臨風閒坐喜聞聲相過況是無塵俗靑簡畱題最盛名

寄王君實二首

北望衣冠憶省郎逺隨車駕幸灤陽苑中苜蓿空騏驥池上梧桐起鳯凰中使有時傳賜酒近臣何處避含香上林此日無來鴈吟罷題書欲斷腸

逰子江南生事防五年京國夢柴扉彈冠總爲王陽在垂櫜虛隨陸賈歸藜藿已秋仍寄食芰荷當暑未成衣諸公也念求升斗日夜髙堂白髮稀

送王思文上捨

京華日夜憶庭闈路接南天思欲飛衡嶽數峯開縹緲洞庭千樹入霏防館中共惜何蕃去江上應逢宋玉歸來嵗花開擬相覓預愁煙雨濕春衣

題陳從古壽藏可居亭二首

浮世百年那得知丘原同盡不須悲雲間防宅星河冷海上求仙日月遲蓋棺只合生前定荷鍤徒勞醉後隨絕愛可居亭下客靑山相好卽相期

山中築室眞堪老身後知歸卽是仙預斷竹根開祕壤親栽松樹繞空阡一生慷慨飛鳶外千嵗風流化鶴前想見登臨增曠逹酒壺棋局任流年

送孫伯起掾嶺北二首

久爲掾吏趨公府忽去親朋赴朔城黒水舊聞龍北起靑天惟見鴈南徵蒼茫部落連諸邸迆邐山河接兩京王室由來重藩屏省郎切莫負才名

北去頻聞霜雪多驛程猶是過灤河悲風絕幕廻蒼隼落日穹廬臥紫駞行色且謀寒夜飲別懷休憶醉時都門已隔千行柳況復鄕山老薜蘿

題紀靜卿竹圍

聞君種竹今成圍繞捨靑靑手自治花塢犯根休聽斸韭畦妨筍更教移卽通好客深開徑稍斷行人逺挿籬因憶故園荒欲盡爲君悵望一題詩

寄鄂季弟幼霖並寄仲弟次舟二首

弟兄終嵗長羇旅南北何時卻定居春至數瞻衡嶽鴈秋來猶食武昌魚毎愁年長須經事卽恐家貧廢讀書仲氏應門獨辛苦平安消息近何如

吾親霜髩日紛紛爲客艱難不使聞養老只須常善飯生兒何必總能文書同洛下思黃耳心似河陽見白雲季弟還家報兄好歸期猶恐過春分

聞張吏部督海運歸詠懷奉簡二首

日邊雙節下滄溟雲際千艘赴驛亭直爲邦畿須轉粟也因江海念流萍玉京永夜瞻卿月銀漢淸秋識使星待盡西風始相見客愁如酒一時醒

絕域歸來嵗月過應憐辛苦涉風波楚人不得輕毛遂漢使因能屈趙佗自古諸溪連盜賊祗今五嶺徧干戈防官乞就江南地直念庭闈白髮多

別山北憲掾傅子通二首

邊城置驛往來通憲府臨藩政化同三語忽傳収薦鶚一經猶得佐乘驄遼東地盡菟闊漠北天寒白霫空此去行秋勿容易吾先臺閣舊生風

北望車塵損客顏塗陽萬水復千山乾坤嵗莫多離別道路天靑忽往還海鶴朝吟風滿斾冥鴻夜度月臨闗此時馬上應相憶卻羨寒云盡日閒

九日同陳道之攜酒過揭公

毎嵗登髙喜重九今秋天地獨堪驚靑山卽恐西風滿白日長愁北極傾【時地動】故人對酒思陶令今上求言憶賈生忽見新詩使腸斷看云對菊淚縱橫

安南使饋香因分送京下諸公

南粵名香屑異材逺人持贈比瓊瑰采經銅柱秋云濕燻對珠崖夕雨開入朝喜見朱鳶定充貢還隨白雉來久憶諸公擬分送卻愁薏苡誤相猜

送著書曹裕之赴銓

京國風塵共起居朝廷文物用吹噓不緣張斐能推律誰識虞卿觧著書江路月明梅漸發薊門霜落栁全疎防君被檄南州去卽見靑雲動裏閭

酬黎別駕

天涯爲別動經年空有音書托鴈傳時見逺人來闕下不忘孤客去江邊靑山訪竹雲生褐埜寺尋僧雪擁氊想得郎官湖上月淸輝長共此心懸

送東宮說書周仁袁歸裏

知子京華厭久居慈闈多病憶江魚云深鶴禁辭通借月暗螺江夢倚閭別騎冷隨沙樹逺歸舟晴照埜梅疏獨慚嵗莫仍羇旅腸斷千峯隔敝廬

傅與礪詩集卷五

欽定四庫全書

傅與礪詩集卷六

元傅若金撰七言律詩

元日朝賀後聞赦

紫殿風雲防搢紳榮光又逐嵗華新近時鐵馬淸南海昨夜金雞動北辰法令已行秦郡縣禮儀仍見漢君臣獨勞聖主哀黔首還以殊恩服逺人

春搜和賀伯更

竹殿千旗拂紫宮臂鷹年少喜遭逢子云賦好誰能薦司馬才髙不得從天外帛書無過鴈苑邊雲气盡成龍金輿早晚還雙闕玉體尋常鎭九重

鷹隼晨飛馬正驕駕鵝春過雪初消鳴鞘防應金鞲脫薦鼎肥勝玉筯挑朱袖拂雲歸苑近翠華吹雨度山遙卽今誰入熊羆兆空使愁心似栁條

送臨川黃次舉南嶽巡檢

客逰帝城今防春忽聞歸思滿江濵誰憐日月淹文舉自愛雲山入徼巡瀟湘樹合瞻南嶽臨汝花開憶北人若過長沙訪耆舊更因回鴈寄書頻

送趙宗禦史兼寄篤敬夫

只今臺閣用文儒防處瘡痍待掃除念我北逰同社燕看君南去食鰣魚雲霄舊載郎官筆江海新乘禦史車若值故人慿寄語金陵詩思近何如

和危山臞寄弟四首

天子開朝防治安近臣毎入漏初殘香飄紫殿回金爵仗下彤庭度玉鸞禦苑縱田春正樂邊城吹角夜猶酸腐儒未省經邦計直道休歌行路難

畫防連云甲第髙內官如雨送春醪貢金半鑄分封印賜錦多裁侍宴袍自古聖明非獨治至今材武系相遭文章且共安防命廊廟由今錄舊勞

故園兄弟總相思久客懷歸屢失期司馬卻慚題柱早東方翻恨上書遲都門樹暗愁中見鄕國花繁別後知昨日南橋訪春水望云回首獨多時

天涯骨肉久離居京國風塵鬢欲疏娛日彊傾開嵗酒憶家頻防隔年書路通一水花開裏門掩千峯木秀初便擬邀君此時發歸舟同食楚江魚

送梁實翁免催鐵歸鄕

防年催鐵困吾州鄕井供輸日夜愁廢冶月明誰鼓鑄空村民散更誅求豈聞兔腎成幹莫虛擬龍光在鬥牛此日罷徵君倍喜楚江春色滿歸舟

壽王左丞

南極諸星映赤霄東風二月滿靑條焚香鳯閣春開宴鳴玉龍墀午散朝但使經綸齊稷契不勞服食慕松喬日長自度升平曲聞聽雲間合九韶

野航亭

孤亭聞道小如舟來客閒能學棹謳常疑竹裏通歸槳只擬花間弄釣鉤月明入剡寕論夜風起思吳不待秋城市誰知有江海煙波祗在屋東頭

送盧茂實之廣東憲幙二首

僊城近接眾山廻憲府遙臨百粵開海上喜通持節使幙中兼得濟時材鮫宮織罷魚龍出蜑戶珠還蚌蛤來預想到官多暇日淸詩題徧嶺頭梅

京國相逢念客逰防官初試嶺南州越裳白雉親曽識勾漏丹砂豈願求荒徑久違元亮宅故山猶隔仲宣樓期況在經年後未得相從狎海鷗

城東遇雨

四月鑾輿出鳯城此時防子動歸程蓬萊一水通雲气閶闔千門度雨聲書卷喜從船尾載酒杯愁就馬頭傾長年三老歡相語沙際河流一夜生

送張尙徳攺除雩都蘋頭巡檢

儒官乘障气飄飄章貢南邊路不遙縱使人煙連百粵也勝風俗混三苖春行近市杯隨手夜邏前山箭在腰直以詩書化彊禦不勞銅柱入云標

寄王君實張孟功趙子期三首【子期名期至順進士篆書冠世】

左司衡鑑冠時流憶昨相逢早見收介子初還漢使節鄂君又泛越人舟詩因海燕猶須寄書換池鵞或可求不有文章誇異俗天涯何以慰羇愁

吏部先爲畫省郎獨憐驅馬向殊方越裳萬里來中國楚客三年憶故鄕度嶺敢辭南海熱溯江終憶北風長淸詩誦罷頻回首愁絕都門栁萬行

兵部風標映海霞只今人物數才華六書盡學周王鼓重譯親通漢使槎毎喜名公能薦士最憐逰子獨思家詩成定覓何人寄日日江頭訪鴈沙

寄李仲倫孫伯剛兼呈張吏部

防官萬里向南溟卻望京華樹色靑最憶故人能作賦只憐多士廢明經孫陽遂使知名馬李白虛傳是列星東道喜逢賢吏部豈無餘力致靑冥

寄王叔善兼呈子山內相二首

爲客長歌行路難得君眞使旅愁寛也知文气來西漢敢以詩名敵建安秋榻毎當明月下春山閒就亂雲看只今淸興誰能共縦有朱弦不肯彈

學士髙操今罕儔主人與客俱風流花連紫閣天文動樹隔靑宮月影稠長楊獻賦仍須薦曲幾行書不待求楚客南歸苦相憶系船時復憶江樓

寄陳維禎兼呈掲公公許爲故妻作傳二首

官樹靑靑隔帝閽維舟北望毎消魂風來獨使占雲气雨罷頻勞測水痕下榻往時同假館吟詩淸夜憶過門君家太史今司馬著述時應教外孫

太史臨文筆最精一聞往事獨傷情毎憐對鏡窺鸞舞猶怪吹簫逐鳯鳴列女未終劉向傳故妻虛瘞桞州銘書成定寄湘江浦預擬招魂學楚聲

漷州示同舟

來時岐路滿沙邊回首何堪問嵗年槎上獨乘猶是客坐中同載或疑仙風鷗亂起還依艸雨燕卑飛卻避船舊見垂楊已如此往來能使防人憐

眉山圗

眉山自古聞天下此日逢君出畫圗空翠忽浮雲气合江流還浸月輪孤獨疑參井通秦塞始信岷峨限蜀都見說直西多鳥道懶從開國問魚鳧

送王檢校止善二首【前海道經歷】

海上三年幕府開日邊萬里薦書來卻承雨露歸南省還接星辰繞上臺負弩應憐縣令至懷章莫使郡人猜京華昨日同時發慚愧扁舟獨後廻

江左名藩天下雄吳中貢賦與閩通轉輸舊倚蕭丞相檢校新煩魏侍中畫省芙蓉深映雨碧湖楊桞近含風於今幕府多名勝閒暇登臨定得同

贈黃仕任地理

蚤嵗爲儒頗恨疏中年防藝獨何如謝公自制登山屐郭氏親畱相地書丹壑夜營仙客苑靑溪晨訪野人居他時期子千峯下爲雲林更結廬

題阮謙仲客子光陰集逰吳小稿後二首

江上經年別故林天涯何物寫鄕心長亭莽蒼含朝莫岐路崢嶸對古今行世共憐車轍滿憂時恆恐鬢毛侵嗣宗文采諸孫在亦有幽懷托苦吟

江左傳君處處過六朝文物近如何齊梁祖述風流盡吳越登臨感慨多雨暗海門秋對酒天晴江浦夜聞歌此行賸喜添詩興莫向流年嘆逝波

題山谷蕭峽詩後【爲阮謙仲所得】

太史遺風不可尋祗饒遺墨重千金雲煙慘淡連蕭峽風雨蒼茫入阮林持翫毎淹孤客坐買藏終見兩賢心向來豪奪今何在撫捲長歌百感深

題羅士哲畫送張仲簡謁虞杜二先生

滿幅晴煙寫別離行人江浦放歌時樹深一水通臨汝花發千峯到武夷問字只攜門外酒尋仙豈防洞中碁扁舟卻出名山路應得藏書慰所思

方壺

蓬萊員嶠對嵯峨知有羣仙日日過琪樹曉通雲气近羽輪秋防月明多秦人采藥空依海漢使乘槎但入河誰識髙齋有仙島不勞萬里涉風波

圍春亭

暖風遲日布雲林中有華亭結構深戶毎兼山翠合衣巾無復市塵侵居人隔塢求花气逰客巡墻得樹陰始信桃園渾不逺欲從漁父一相尋

送胡一淸北逰

早聞閉戶讀春秋近說辭家賦逺逰懷玉空迷父母國貢金終入帝王州中天城闕連閶闔東壁圗書近冕旒自是聖明思至理可無俊彥應旁求

淸意齋爲一淸題

髙齋聞道無塵俗好客惟應數往來幽共白雲秋縹緲迥同鶴夜裵徊水邊坐石時依竹雪後尋溪獨見梅況有文章毎相發也知韋柳最多才

答何好禮

鳯凰城中花若煙客逰多是感流年春生江漢思南國雪盡幽並見北邊逺使豈貪歸有槖防官仍苦坐無氊相逢未恨今晨別滿把驪珠慰目前

贈相地姚立雪

聞君早得靑嚢祕藜杖登臨日防峯花防或尋仙洞出樹間時與異人逢只疑東海聞歸鶴莫怪南陽有臥龍吾郡古稱山水國白雲常伴往來蹤

送何時春北上

何郎早賦逺逰篇忼慷題詩向別筵自古衣冠多愛士只今臺閣況求賢秦吳道路元通楚趙魏人才總入燕好向眀時致勲業莫將風雨負華年

送何時學逰湖南北

涔陽極浦逺防多憶昨狂逰是處過今日送君如夢寐少年爲客莫蹉跎沅湘日落明秋葉江漢風廻亂夕波若過楚累慿借問沙頭芳艸近如何

送朱道夫潯州伏化巡檢三首

郁林文學負才華刀筆三年滯海涯乘障復趨丹徼逺問途應傍碧虛斜山中綠酒開浮螘石上雕弓照畫蛇南望桂枝相憶苦使來先許寄長沙

伏化官居倚竹棚此邦幽絕少炎蒸洞穿白石通勾漏江泛淸潯轉猛陵揮翰有時風在竹罷琴中夜月侵藤遙知盜賊今全息獨使才情得見稱

去年京國欲離羣前日瀟湘喜見君邊吏只今多用武世儒何事獨能文湘南作客迷春艸嶺表思親隔莫云莫怪書生佩弓矢起家猶憶漢將軍

西江石梁二首

西江斷橋不可渡好事架石橫淸泠遂疑雲海通三島無復天河限兩星夜涉不愁風滿瀬曉行還愛月浮汀遙知溪客多幽興炎夏頻來倚畫亭

西江波浪日沄沄驅石成橋事出羣常憐烏鵲空依月只怪蛟龍未得雲中流屋影晴先見別浦灘聲夜轉聞知有駟車當過此蜀中司馬最能文

送蒙稅使【江東人爲新淦務使】

聞君監稅獨多年行旅皆稱使者賢江嶺近通南海貨市門深聚北風船金陵曉雨歸帆外玉笥晴雲祖帳前若到京華論國計莫令官府重緡錢

劉漢中張天彛邀飲

二子才情自不羣座中賔客總能文酒壺爛漫傾春露歌扇畱連駐暮云湘樹別時春冉冉江蘺歸處緑紛紛閒門此日偏相憶風雨蕭條不共聞

同孔學敏逰仙逰觀二首

鳯音亭下艸如燻誰見仙姝倚翠裙環佩忽疑遊處得笙簫猶想去時聞湘江竹暗連春雨衡嶽花開隔莫云千古逰人自來往登髙回首思紛紛

恆仙宅前江水盈鳯凰山下野禽鳴猶聞采藥辭空谷無復焚香禮上淸雲裏並逰金節冷月中同載羽輪輕登臨盡日多惆悵欲倚鸞簫和楚聲

題裴思敬別業

宦逰江國久爲家況有田園楚水涯直爲思親勞夢寐不堪行役向風沙故池引徑元依竹春院開門總映花盡道此中多野趣肯因防祿負年華

送嚴允恭北上

嚴氏風流著汗靑防君年少復明經上書自擬乾天子垂釣誰能問客星燕薊北回天漠漠瀟湘南下雨冥冥逺逰直爲明時出自古賢良重漢廷

送薛仲方歸涿省墓

淮海飄零憶範陽南來蹤迹轉蒼茫幽燕日落悲長道江漢春深夢故鄕家在惟供一灑淚書來祗使百回腸明年何處求先塜北望松楸滿路傍

漢江銜山圗

西來一水浮襄漢上有羣峯截杳冥層構回臨沙渚白亂帆斜防石林靑地雄縹緲連嶓冡天險防茫帯洞庭咫尺風煙應萬里無因一上峴山亭

寄許參政

相第巍巍畫省東布衣時許往來通忽聞冠蓋辭三殿猶有文章在兩宮故園撫樹思陶令別墅看花憶謝公楚客南逰最相憶扁舟前月到湘中

題壽寜觀

壽寜林壑抱淸虛上有羣仙舊隠居花裏晝愁雲失洞竹根晴愛水鳴渠山人自著茅君傳弟子親持柱史書逰客暫來還徑去未能眞與世情疏

題畫船入蜀圗送黃尙質赴防州古教授

楚客之官泛蜀船畫圗盈尺見山川九江樹色瀟湘外三峽猿聲灩澦前方譯漸通巴俗語國書新紀漢人傳豈無好事能攜酒問字時時集講筵

送平樂尹宋彥禮

湖南大府収羣彥嶺表名區得令才邊吏賦田疲戰伐古人爲邑愼懷徠昭潭樹傍鳴禽合仙嶺花臨倚棹開此去風煙隔湘浦知君時憶楚王臺

送蔣廷良歸省因簡袁潮陽

送客湘江見白蘋登髙懷逺況思親鬥牛紫气臨三楚吳越靑山到七閩南下恰逢香稲熟東逰仍憶荔枝新扁舟定過袁宏渚煩寄殷勤問故人

送趙璋甫

名家之駒不易得昔人傳業子如何花飛南嶽客逰遠水落西江鄕思多太息長憐漢傅筞獨醒誰和楚累歌歸舟豈愛鱸魚美應恐秋山損薜蘿

寄盧經歷

去年闕下遇君時禦栁千條拂馬垂楚客南來空有賦漢臣北望毎能詩月生庾嶺思梅樹霜薄交州見荔枝溟海迢迢苦相憶培風猶倚故人知

送姚子微二首

雙闕除書下玉階三湘回棹拂珠厓天垂銅柱南低海地入金陵北近淮江國鴈來秋肅肅驛樓雞動曉喈喈大家定有東徵賦鮭菜隨船慰老懷

野人憶別寸心傾臺憲頻聞被寵榮湖外樹圍烏府立嶺頭花夾繡衣行平原未得収毛遂北海親勞薦禰衡慚愧駑駘後騏驥西風回首獨長鳴

宜江嵗晏柬余太守樊別駕

梁楚煙塵日未寜故園迢逓感流萍北風嵗暮聞烏鵲南浦天寒見鶺鴒防子未歸心轉切故人相愛眼終靑羇棲自喜依仙館不爲籠鵝寫道經

宜江元旦

北望天門拜冕旒宜江晴色滿云浮故人作郡分銅虎新嵗行春見土牛花外樂催銀甕出宴餘香逐防旗収喜聞近日平諸防坐使今晨散百憂

和余太守對雪見懷二首

江雪寒連驛樹遙鶴裘淸坐聽蕭蕭中天月避光芒合南國云含瘴癘消因憶玉田春種石乍疑銀漢夕通橋使君辛苦迎驄馬也念幽居寄閴寥

聞道停車傍水宮登髙懷逺賦能工野寒鷹隼回西日沙晚鳬鷖聚北風畱客毎勞分祿米憶家時擬問歸篷陽春欲和休論寡且共長歌答嵗丰

送元景說赴茶陵學正二首

一官分教古云陽十月攜家過武昌楓下系舟晴望嶽竹間聞瑟暝浮湘炎靈日落思前帝漢廟風悲感故王見說此州多士族防君瓊樹映琳瑯

憶在京華跨蹇驢毎憐窮巷致回車嗣宗曠達元耽酒曼倩詼諧早上書萬里盡瞻黃鵠舉三年空憶臥龍居今晨振鐸仍南去預擬歸來防石渠

題李子億梅屋

聞君繞屋梅花好絕似孤山處士居雪裏夜疑香隔塢月中晴愛影當書洛陽富貴傷華閥江國風流憶故廬昨日宜溪芳樹底相逢春思獨何如

送鄧仁康赴龍泉延慶巡檢二首

一官萬里思求盜南浦扁舟日夜東嵗莫荊揚江盡落時平甌越路全通龍文逺棄泉中劍蛇影髙懸壁上弓但使一鄕稱善俗斷無豪客嘯秋風

武功頻起漢將軍儒術徒淹鄭廣文也爲奉親需薄祿便堪乘障累防勲同舟夜夢巴陵月行李秋瞻鴈蕩云來嵗嶺南逢驛使松舟消息許相聞

別孔學禮

感君相愛復相親豈有文章解過人書法未通吳郡艸詩名虛擬杜陵貧晴逰別谷畱兼日夜宿幽齋語達晨別後湘江見回鴈帛書無惜寄衣頻

送劉子謙赴廣西帥幕

湖南相倚最相知惆悵徵防欲去時感事毎持淸論在憐才猶與故人期邊城南過低榕葉幕府春來長桂枝捨弟南逰借披拂書回應得慰離思

劉煥章山居圗

司空山前處士居白雲千頃映田廬桃花近隔秦人洞松樹深回漢使車澗底錄觴浮出酒牀頭靑簡著殘書畫圗昨日防茅艸因憶春畦久未鉏

別劉煥宗

長沙城中夏木淸長沙城外楚江明歸人盡日思臨水過客常時問入京空有使查通外國毎無賔爼置前榮相逢又作長途別多謝西山主送迎

答劉云章

憶昨浮槎傍海回只今幽館向江開馬卿去蜀誇題柱郭隗居燕媿築臺將詩豈敢逢人誦載酒空勞共客來況復扁舟雨中別爲君臨發重徘徊

巫峽圗

十二峯前江水東上疑三蜀路相通靑天鳥影連巴峽落日猿聲近楚宮毎有客舟來系樹豈無仙袂去乘風古來奇絕空傳盡今日何人賦最工

覓白雞

君家白雞異凡種變化恐是西方精食尋丹臼過云影棲近書亂月明山雞映水徒相疾野鶴同林總不驚許寄雙雙趂畫舫竹棚先稱雪毛輕

寄方君恕

聞君臥疾近如何閉戶時應賦短歌安石或能攜妓出子猷常擬棹船過防風倚檻宜修竹落日臨池愛緑荷也念湖邊未歸客秋山回首白雲多

送張秀才北上時將赴海南

身逐徵帆赴海涯道逢行李問京華涓人解致燕王馬史工占蜀客槎冠蓋早朝星在樹管弦春宴月當花盛時繁麗應如昨把酒聞鶯肯憶家

夏仁仲蘭坡精舍

君家別築蘭坡上好事能來共讀書九畹入云秋色迥八牕通月夜光虛惟須殺竹傳科斗不待收蕓辟蠧魚聞說四方來已眾買材更擬廣樓居

嶽陽中秋值安南貢使因懷舊逰

洞庭秋气滿龍堆爲客偏驚節序催鐵笛乍聞云外過瓊樓應傍月中開越裳重譯三年至溟海浮槎八月來忽憶舊遊今萬里天涯長見鴈飛回

送葉天惠

嶽陽學捨古城陰嵗晏憐君賦子衿傳業豈憂名未立愛親恆畏老相侵天門掛月烏啼冷夢澤連云鴈去深憶我舊遊如昨日逢人離別損鄕心

歸舟阻風

洞庭十日風勢號沙頭客舟如系匏沅湘九道白波立衡霍千峯霧交神龍欲蟄無定窟黃鵠將歸愁故巢咫尺城樓不得上何因一望楚江郊

潘彥賔雙劍圖

延平津頭兩神物自是丰城金鐵精一朝變化風雷合八極轟騰煙霧生黒蟠海气通無底白射虹光簸大明巖穴誰能識霖雨形求先已慰羣情

余嘉賔伴送南使因過家嶽陽有詩寄牋和答

越裳貢使出皇州送節南來滿路秋乘傳過家須倍喜擁旄歸國莫深愁南宮雨露通仙館東壁星辰接禦樓也念故人炎海去都門何日卻相求

王氏相師山莊三首

相師之山云窈防千崖萬壑倚空靑上方雷雨藏天井南極風煙落洞庭溪客去迷花藹藹野人居愛竹泠泠何時遂買登山屐乘興還來叩石扃

王子髙標玉樹秋是中泉石稱風流勝同輞口居摩詰淸似山陰過子猷一壑風煙臨載酒百年才思接登樓田園日涉今成趣還憶前人感釣逰

茒堂聞在斷崖居耕鑿眞疑與世疏黃石洞依秋樹冷子房祠映古苔虛山人自述潛夫論部使空求處士書見說田間多野興毎慚爲客負犁鉏

雪中舟過武昌寄黎別駕二首

日南老子擅文章自昔來朝住漢陽二頃賜田家僅給百年歸國路偏長藏書毎欲存科斗吹管猶能學鳯凰近日還聞厭城市題詩多在水西莊

八十之翁恆苦吟一懷故國一傷心千兵入越年猶少九譯朝周嵗已深汗竹功成靑史後結茅興聚白雲陰江頭歸客勞相憶雪夜扁舟何處尋

答何大成

別來短髮不勝搔千里還家一緼袍開徑自驚春竹冷過門猶記古松髙雲中得鴈通書防雨裏籠鵝致酒醪寂寞腐儒村捨晚煩君文字數相褒

送月明徳經歷赴工部主事三首

淸江地狹仍凋上府文繁費剚裁忽報郎官天上召遂煩使者日邊來考工夙已明周禮利用猶宜致楚材忽有去思情萬疊數占雲气望蓬萊

明公爲政已多聞久客還家喜識君始信明珠能破濁也知良驥蚤空羣分明漢防存經術零落秦書見籀文此去扁舟各南北天涯相憶萬重云

儉府才華奪上賓各官僚屬近淸塵月寒烏鵲愁依樹日落狐貍喜瞰人鄕校久歌公在泮興梁今見客知津獨令文字存遺愛此日誰能借冦恂

贈陳與之

處士窮居已白頭春來思泛五湖舟不逢太守知徐孺空使時人惜鄧攸一代衣冠余老大百年文物見風流承家獨恃諸孫好奉杖相逢慰客愁

贈壽上人之五臺約歸同虞學士逰匡廬

飛錫初聞度嶺頭防山復作五臺逰天花雜還來獅座海樹防茫蜃樓卽可是中依上首更於何處覓同流頗聞李白匡廬下遲子歸來共泛舟

贈黃仲宣

君家城南當市喧昔者讀書恆閉門三年作吏淹下邑一日辭親逺故園塵裏驪駒久困辱雲間黃鵠卽飛翻業成願子勿畱滯堂上春來思樹萱

送孔伯吾拜祖林

三孔風流譜牒存祖林迢逓隔中原家全科鬥經秦世路逐爰居過魯門闕裏蒼蒼雲樹合閟宮寂寂雨煙昏始知聖徳同天地長使恩波及子孫

和楊支直度嶺韻

使君三月嶺南還五馬翩翩曉度闗郡邑去思多下淚道途安穏一開顏粵音勸酒通殊俗漢題詩徧近山聖主求賢念耆舊丘園那得便投閒

髙明樓

江上孤城映水回市中層構出塵開衡廬樹入靑天盡章貢波翻白日來毎曰陳登門有客最傳王粲賦多才闌千百尺應能借乘興誰同月下杯

贈劉天予

毎聞章貢多奇術不獨楊曽得異書龍憶塟時天子至鶴疑仙後世人疏防家華屋成髙冢千載靑山照倚閭此日因君聊借問劉郎荷揷意何如

送純徳中

翩翩杖錫響空飛五月松風滿翠防禪悟已將詩共入道孤元與俗相違匡廬迆邐盤秋霧禹穴蒼茫散夕暉此外名山何日徧優曇花發及時歸

題胡伯有官溪山閣

湖上羣山浮翠陰山阿髙閣湧淸潯天虛彭蠡風帆盡地下鐘陵霧雨深文字數從名士得壺觴頻約故人臨卻憐城府無仙分咫尺溪源不可尋

贈侯務本

異人墨訣世稀聞病起論方喜見君卽貢尙方知不媿偶來蕭寺許同分匵開豹春含霧圖戲驪龍晝起雲從此臨池增筆勢書成祗恐費鵞羣

洪都再贈

憶昨相過愜素聞鐘陵五月更逢君題詩豈敢傳千里學字空能愛八分樹裏叩門衣帶雨竹間試墨硯生云送行忽起靑防思黃鵠髙飛自不羣

送楊仲剛之藤州學正

蒼梧之南多樹林石州黌捨郁蕭森紫藤影落書帷靜靑桂香依禮殿深殊俗干戈恆滿眼古人庠序最闗心親逢舎弟煩相語日望鄕書扺萬金

題陳可立所藏邵庵書畫後

丹靑不見王中允歌賦長懷杜拾遺一代風流傳妙墨百年勝迹寄淸詞驪珠出海人能得白璧連城世鮮知從此華峯多寶气斗南中夜起相思

美陳蘭寶州判新修髙風書院

聖賢祠宇髙峯下風雨漂搖感慨多興學遂煩新柱石來防不使廢歌旗臨碧水晴雲動碑映蒼山夕照過遺愛百年何所系諸生朝夕誦菁莪

羅濟川百鴈圗

天南鴻鴈百爲羣澤國防茫島嶼分飛逐稻粱時共集宿驚蒲葦近相聞瀟湘夜渡霜浮月渤澥春還水映云坐數修程感行客揮目送總紛紛

答張徳暉

昔年爲客上燕臺身負虛名媿不才處士有星今始識故人如雨日同來應憐薄宦趨南海豈有雄文動上臺欲答新吟正惆悵渇心先近嶺頭梅

送普上人逰浙柬柯學士

寒山寺前江气深吳王池苑正蕭森楓根系艇秋重到竹裏懸燈夜獨吟禪客往還無定迹古人興廢不闗心將詩爲訪柯供奉想見揮毫風滿林

答張仲韓

君家華鄂映堦除紅頰修髯畫不如樹下酒香畱客醉竹間詩就遣兒書髙飛毎喜瞻黃鵠逺別親勞賦白駒海上他年卻歸日維舟還覓故人居

送釋道原逰方

九江東去盡滄溟無數雲山擁地靈金屐春逰云滿路木林夜渡月浮燈有時鶴下愁衝錫何防龍來喜聽經踏徧諸方應得道故鄕煙樹正靑靑

周尙志同歸寓所適寺門已閉防宿張伯龍宅

淸秋爲客依僧寺落日逢君過客窗並座總防人似玉臨觴反畏酒如江曲終別院歸銀燭鐘罷廻郎閉石幢已去卻還仍不惡論詩未覺寸心防

和韻送虎恕齋侍父防香玉笥

蕭水東南翠作堆洞天飛路躡崔嵬晴林守虎花含霧【或作舞非】陰壑行龍樹起雷使者旌幢天上至仙人環佩月中廻隨車況有雙珠在【一作樹】靈雨霏霏濯暮埃

王顏復丹墨

妙墨早傳烏玉玦洪鑪更伏紫金丹研磨盡日資文字服食何時致羽翰雲中雞犬飛皆去燈下虫魚注未幹此訣定從方士得異書寜遣俗人防

題渝南黃敬道耕饁所

州橋南畔足田廬應避囂塵逺卜居傍捨水泉通釡錡隔林煙火映犁鋤行人午值田中飯過使春停樹下車見說全家咸隠服【或作趣】白頭賔敬晚如初

贈陳乘溟【善相地理星命】

聞子奇胸貯海濤逢人冰鑑察秋毫浮槎夜歷飛星近扶木朝廻出日髙預知仙冢來孤鶴親見神山戴六鼇河伯尙來空自負擬垂鵬翼共逰遨

送胡漢傑北上

我昔尙幼君壯年下筆防君詞湧泉離羣毎獨吟招隠懷舊何因訪艸長卿志大新還蜀樂毅才多晚入燕此遇貴防如見問煩君爲出贈行篇

寄別林允恭兼簡其子鐘英

爲客常年去裏閭歸來蹤迹到城疎期人毎恨違雞黍憶弟頻勞致鴈書逐祿今晨瀕海去卜鄰何日對門居知君膝下斑衣好防竹焚香意自如

赴廣經九牛驛次文居安韻

自憐薄宦尙南逰共載人疑李郭舟傳捨風煙停驛馬使槎河漢犯牽牛雨篷對語恆連夜霜角同聴況值秋海上到時應嵗莫知心獨倚慰離愁

奉陳怡庵憲使二首

故家持憲起儒流逺道觀風控上防采擇舊緣明主識操存須與古人侔西江紫气收龍劍南海淸霜薄蜃樓從此殊方無反側坐令重譯頌咨諏

奉使南行載璽書小儒從役謾﨑嶇解不顧千金槖題柱祗慚駟馬車此日防官猶蹭蹬蚤年獨學況蕭疎目今泮水親時雨防激長江起涸魚

次韻劉侍中春懷

天涯懷抱非春事海上晴光忽暖風萬里厭隨防宦逺一樽喜得故人同樹陰展席閒揮麈松外停車逺避驄想得故園寒食近楡煙花霧近蒙蒙

武昌送友入蜀訪故

黃鶴樓南水接天送君西溯錦江船風髙馬閣蒼霞亂日澹龍門白雨懸慷慨欲題司馬柱辛勤應預子云故人置榻遙相遲明夜春山隔杜鵑

題棲碧山爲淦龔舜咨賦

掲文安公云予欲賦棲碧久矣興無由起一日臨江傅與礪來開卷同賦之餘詩未成與礪已就非不可更作念無可以過與礪也遂易結語而已

山人愛山如李白幽棲還在碧雲深松杉繞屋淸宵響雷雨懸崖白晝陰石上每同仙客坐花間猶恐世人尋京華日日多塵土終擬投簪話夙心

傅與礪詩集卷六

欽定四庫全書

傅與礪詩集卷七

元傅若金撰五言長律

壽陳景讓都事四十韻【四月十八日】

種徳由來逺流芳信有苗名門多令器夫子最髙標地迥瞻崧嶽天淸見斗杓聲名從結髮問學自垂髫江漢棲遲久林亭興致饒紫蘭敷【一作依】月露蒼竹倚風飇畫艇移書放秋燈把劍挑微名寜屑屑髙志獨囂囂五气乘昌運羣英集聖朝武功収赫怒文治付宣昭歷數初歌禹聰明已贊堯求賢當晏食夢帝起中宵石室仍髙隱金臺歘見招賜書懸日月乘傳出雲霄議論紆三顧榮光【或作名非】動百僚入宮催防璽趨府聽鳴鑣郊社陳周禮神人協舜韶出關春衣繡分陜夜乘軺獬觴心彌壯豺吞膽共銷封章猶懇切歸思遽飄颻衮職江湖隔鋒車道路遙凝旒思穆穆行李發蕭蕭典祀尊原廟承釐洽大寥步依文石進香近黼裳飄白日明驄馬淸霜急皁雕帝裾遮道引諫艸避人燒佐省持三尺繩民究八條兵曹多暇豫郎位益崇超所向才華冠何曽意气驕臺評推妙畫士望慰深翹引拔【一作進】連茅茹芬芳雜桂椒銀章看且佩金鼎竟須調小艸方慚出浮萍久恨漂文章殊豹隱篆刻近虫雕徐稺矜懸榻蘇秦惜敝貂敢期充砥礪猶幸致芻蕘黃鵠追髙舉靑松托後凋火行占孟月星聚識生朝壽酒開雲液仙音出鳳簫祗應成逺業未可慕松喬【多一作置】

送孔惟中再謁祖林

吾郡稱文物君家續聖賢尼山懸日月野樹隔雲煙追逺逢昭代逰方及盛年北通三仲譜南下九江船雁起垂綸外鷗飛解纜前水涼聞雨坐沙暝望星眠岱嶽遙臨海河流逺自天路詢洙泗境人指鄆讙田日觀朝輝接風雩暮色連閟宮偏寂寂闕裏獨綿綿翠合知林墓翚飛識廟堧趨庭槐气潤拜下柏陰圓蝌蚪殘書帙旋虫壊樂縣圖稽始祖出世別小宗傳逺近論昭穆尊卑齒後先杖裁楷木淨冠截檜皮堅舊俗聞詩禮遺儀見豆籩玊傾當別酒珠冩贈行篇古道嗟環轍長途勸著鞭京師同逆旅瀛海限飛仙賦或君王問貧應故舊憐苦唫冰合硯危坐雪侵氈魚目從人貴蛾眉祗自妍猶懷薛氏劍未絕伯牙弦卒業思歸魯離羣遽發燕霜蹄終奮迅風翼蹔廻旋文憶來時把詩要去日聯綠蕪羇思滿靑栁別愁牽爲客慙烏鳥因君感杜鶻兗城多驛使頻寄彩雲箋

送彭叔嶼歸臨川卻之尼山山長

毓聖由天縱鐘祥絕地靈文開周宇宙神照魯郊坰泗水煙中白尼山日下靑古祠畱艸創遺躅接音形綿蕞來諸子膋蕭享二丁祭田侵後廢植木亂中零嗣續仍詩禮衣冠足典型麒麟思系紱蝌蚪慨遺經建學謀官守推賢愼委令百年興曠典一語動明廷有客眞英選多才更妙齡每看明匣劍羞對讀書螢北極慿【一作憑】元气中臺防徳星駿収燕市馬甘薦楚江萍紫電纒防鬛淸霜整鶴翎久疑淪浩蕩忽作附靑冥被檄趨鄹邑從人訪孔庭髙堂須覲省歸路正伶俜裏父窺蘿逕家人閉竹扄壺觴春灩灩憕火曙熒熒還舎𨿽云樂之官不可停雲髙瞻泰嶽雪盡見滄溟驥服長驅阪牛刀始發硎宮墻上日建誦坐時聽嵗月登倉庾春秋其鼎鉶市通槐下道壇築杏陰亭銀漢侵題榜丹霄映勒銘育材須杞梓醫國備參苓木鐸流聲教粢盛著徳馨乾坤吾道在常使萬邦寧

寄題番昜周子震金漳山居

大气生磅礡元功接杳冥江開吳楚白山矗鬥牛靑玊牒呈天祕金潭泄地靈百盤工取勢千疊互殊形石吐髙低筍峯羅大小屏忽如森隊仗復似倚娉婷六六移諸洞三三映列星靜宜營道室幽或下仙軿客有依文物兒皆尙典型卜藏思買宅佩訓謹趨庭娯老心能逺登髙步每停艱難成宿志窀穸慰千齡雨潦供漂木神祗助薦牲史畱徐稺傳碑勒蔡邕銘碧水通銀漢蒼霞防石扄暝迷中谷路晴見隔溪亭鳳穴含飛旭龍湫蓄震霆倚廬浮晻靄行徑俯淸泠鸞鶴軒羣岫蛇泛逺汀陰陽相抱負存沒總安寧種竹期成實栽松擬伏苓久居鄰吠息淸誦野猿聽夜燭吹藜杖朝饔啜土鉶馬卿能作賦韋氏舊傳經伯仲翔雕鶚東西念鶺鴒辟雍初識面京國共漂萍磊落珠藏櫝光芒刃發硎卽看培逺業誰得限修翎何日過彭蠡從君載醁醽遂求靈運屐一往眺林坰

送孔學文之湘鄕州判

郡邑頻騷動朝廷失撫綏君繇先聖出政學古人爲北極回旋裏東門祖餞時家從天上挈官自日邊移雪樹違燕市風帆掠楚祠大江開浩蕩靈嶽見參差候吏迎皆喜州人到恐遲苔虛蔣琬宅竹淨褚公池閒暇應攜酒登臨得賦詩此邦稱富庶今代益蕃滋地气湘潭防天文翼軫垂山川曽屢涉風土向來知秔稻金纒穗松杉翠壓枝魚肥春雨窟牛滿夕陽陂禹貢連三澨虞巡接九疑至仁終逺被淳俗未全漓豹隱多文彩鴻飛足羽儀五兵閒警邏千耦樂耘耔聽訟寧求異觀風政在玆治成聽舉最萬里慰懷思

送陳道之獻書南歸

天子尊圖史朝臣念布韋著書心力苦爲客鬢毛稀雷雨羣龍防雲霄一鶚飛文風吾郡最經術古文微夫子辭家塾前年入帝畿塵埃白羽扇燈火絳紗幃訓傳多修補文章並發揮揚雄終得薦劉表暫相依嵗月初何晚乾坤事每違買臣今日貴伯玉幾年非畫省俄傳檄靑山遂拂衣嗟予同邑裏奉使隔庭闈路出將軍柱河經織女機艱難成國典安穏恃皇威燕薊繁霜雪衡廬老蕨薇那知萬里道能及一時歸南海連春霧西江繞夕暉他時兩相憶何處采芳菲

送幻上人還髙麗

梵宇通遼海僧居屬弁韓鼇依三藏立龍近眾香蟠異域今爲一遊方故不難繡幢來日下金剎滿云端世主多尊佛沙門總授官衣傳中土徧錫掛上方寒网樹珠垂絡香林寶刻欄況玆窮壯麗知爾久盤桓故國春頻至長途雪又殘風沙歸寺逺嵗月作程寛日落經華表天窮得翠巒木杯過渡穏蓮座出波幹暮雨鳴齋鼓春風倚釣竿誦經泉客聽傳鉢海神看行住都如幻虛空未足摶路應歸後憶云向坐時觀紫極迷天樂靑霄隔露盤如逢國王問爲【一作還】說聖人安

送蘓伯修侍郎分部扈蹕

扈聖千官出分曹六職俱侍郎精古學議禮應時須車蓋連諸郡衣冠接兩都勾陳嚴內拱屏翳肅前驅灤水開宮殿龍門起畫圖仗依雲气肅人望日華趨馬酒來官道駝羮出禦廚露疑金作掌冰想玊爲壺地絕分寒燠天淸習曉晡防朝常咫尺奏對只須臾舊俗懷周雅今賢誦禹謨愛君期得道憂國況爲儒久客嗟牢落諸公念朴愚路經南粵險心戴北辰孤汲引勞修綆吹噓倚大鑪臨風思何限相送獨勤劬【議禮一作儀禮】

送胡繼叟赴道州知事

天子綏荒服郎官映列星銓曹嚴遴選幙府待儀刑迢逓蒼梧郡微茫有庳亭玊京秋始動金掌露先零去路緣湘竹歸船傍楚萍道詢虞舜治江弔屈原醒丹極元非逺蒼生久未寧忌投傷器鼠思去食心螟五嶺當羣盜千山震百靈日光兵後白雲气瘴余靑憶昨過洺水尋君隔洞庭北來還邂逅南望正竛竮网罟今逾宻干戈嵗未停浩歌懷古昔逺別戀朝廷久客緣三釡時人笑一經看君萬里翮從此薄靑冥

送張尙徳之銅山巡檢【尙徳名仁偉渝人庚申鄕貢】

紫气開霜匣靑雲倚玊梯才名淹下第文學借卑棲度嶺初還北浮湘更向西直求乘小障不作嘆朝虀地險連三峽天回帶五溪夜郎花外隔盤瓠竹間迷獨木刳船小荒茅覆屋低自從歸舞羽應總事耕犂秋嶂沈烽燧春亭靜鼓鞞弓刀閒暫閱翰墨醉多題豹終辭霧蒼虯豈戀泥去鄕殊出處行道各扳躋離別腸堪斷畱連手重攜上林頻候雁中夜共聞雞歸路何由並生涯苦未齊千峯獨南去心折鷓鴣啼

登南嶽次黃次舉韻

楚望尊衡嶽虞巡比岱宗朝廷隆正祀神物閟幽蹤宮殿回朱鳥幡幢下赤龍玊書何代冊金奏古時鐘雷雨中天近煙雲盡日重嵗穰資長養時治徯登封行役心能逺幽尋興頗濃巖棲多映竹仙徑稍侵松地軸通三島天梯掛五峯危藤猿共栗縣瀑鴈相衝羽客嗟長往飇車不可從自疑流水隔那與故人逢江漢低鴻鵠乾坤亂蟻蜂飄零眞寄世蕭索久成冬山戍喧寒柝邊城起夕烽撫時多感慨臨眺敢從容

送尉彥誠歸長沙卻之道州經歷兼呈外舅孫公

歸客長沙道之官有庳城府公資幕畫朝士采詩評一郡優爲理千山逺作程去瞻南嶽雁行背上林鶯野店逢花發江帆及水生過齊鄕吏識入楚路人迎問字從兒好收書任僕爭淥醽春酌暖瑤瑟夜聞淸禹鑿遺天險虞巡畀月明感時雙鬢攺懷古寸心驚盜賊連饑饉科徭半甲兵實憐民未息深倚政能平儒術寧迂闊人材自老成湘東見吾舅遺世獨何情【詩一作時】

送楊翼之還淸江

同郡晚相得還家君獨先艱難萬感集離別眾愁牽盜賊防荒後干戈餉餽前故園思縮地行路嘆登天郡國方收馬江湖總稅船遂嫌居鬱鬱竟作去翩翩芝嶺寧忘世桃源似欲仙防鯤輕萬里歸鶴異千年已謝蘓秦印無論祖逖鞭道瞻匡阜雨山背薊門煙逺色芙蓉浦濃香防防田藏書猶有壁坐客豈無氈我亦懷三釡誰能乞一錢將詩不敢寄多是防腸篇【牽一作連竟一作徑】

奉送達兼善禦史赴河南憲僉十二韻

聖治尊儒術賢才翼帝躬立朝防觸豸行路避乘驄復道河南去先愁冀北空激揚元自任出處豈謀同地絕看持節天長惜轉蓬繡衣今日把尺素幾時通別酒花開裏徵帆木落中薊門懸夜月梁苑度秋風古縣藤蘿碧霜林果蓏【一作實】紅咨詢行每徧閒暇賦能工白日明髙嶽黃河繞故宮登臨興何限題寄北飛鴻

和鐂子簡國學冰

淩室晨披霧雝宮夏薦冰水晶持欲滴玉气望如蒸積自羣陰漸堅非一夕凝碧涵天左轉紅射日東升貯盌寒疑漏侵衣薄未勝戰休牀下蟻飛失坐中蠅病肺淸堪滌饑腸冷易乘詩因詞客誦書憶史官稱滹水嗟王霸陰山惜李陵時平銷甲馬嵗足賦金繒二气須調燮諸公正業兢寄言老成子四序莫相陵【列子老成子學幻於尹文能翻校四時夏造冰】

登嶽陽樓

馳傳自靑天慿髙憶往年闌干映水迥埤堄與雲連水防沅湘大山侵楚蜀偏蜋郎通別井龍女宅重淵日月鴻蒙裏風沙浩蕩前驪珠秋後冷犀火夜深然張樂猶疑奏乘槎欲並仙登臨停去騎寵餞惜離筵地气南交接天文北極懸賦慙王粲作詩擬杜陵傳衡陽鴈迢迢浪泊鳶早春回漢節應得泛湖船【泊一作拍】

歸自安南贈中書掾淩仲明

皇帝初登極殊方總入朝忽逢歌遣使因得佐乘軺白日臨丹徼淸秋滿赤霄三湘緣沮洳五嶺度嶕峣旗對風煙動衣垂瘴霧飄解裘輕陸賈投筆愧班超賞典仍叨忝文風正寂寥玊衡慿气運金鼎待人調掾省遭時彥憐才似久要共成毛義喜竟免介推燒山雨知豹天風仰皂雕逢人冩懷抱聊復寄歌謠

題方叔髙木齋

種樹千章合開軒四面臨徑微通窈窕檐迥起蕭森風雨行春气雲霄落午陰碧從修竹間靑任古苔侵養鶴幽時下垂猿宻處吟都因結構好逾覺往來深花發明開卷藤懸拂掛琴閉門惟淨石倚杖卽深林寥闊天涯夢逍遙嵗暮心歸舟過彭蠡思爾定相尋

奉和蘓授經八月二十九日明仁殿進講敇賜酒饌許乘舟泛太液池趨西苑之作二首

東壁圖書出西周禮樂修燕閒催進牘淸切近垂旒聖學天俱運恩波海共流萬幾思至理三嘆賞嘉猷紫气當筵駐靑雲滿殿浮賢應通隱滯佞豈進俳優虎觀風移仗龍池雨送舟詞章唐後【或作後非】恥訓詁漢儒羞明主虛能受諸公問卽酬六經懸日月何止鑑千秋

聖明思善述耆舊倚交修虎豹開閶闔山龍照冕旒日臨丹扆動云拂翠華流獻納稽前古都兪協大猷幾筵花气合圖史竹光浮當寧經綸逺尊賢禮數優內廚深出饌西苑近回舟禁臠由來貴溪毛庶可羞遙勤三顧問各奉萬年酬牢落南州客相望柰九秋

送余觀嘉賔及第歸嶽陽卻赴常寜州判

主上徴多士郎君最少年絲綸三殿出名姓九賔傳月桂浮丹籍宮槐拂防筵鑪煙【一作香】攜去重袍色賜來鮮鴈塔靑雲繞龍門紫霧纒聖謨恭已治文徳待人宣日月南垂楚山河北湊燕洞庭飛鳥外衡嶽亂帆前祿喜娛親足官聽舉最遷京華未歸客臨別意茫然

送無外式上人還髙麗

萬國山河混三韓道路通都因聖徳逺兼使佛書同持缽遊天上乘杯自海中煙沈孤嶼白日湧大波紅入夜惟瞻鬥經時只信風本從箕子國來覓梵王宮到日過春艸歸程及早鴻將詩猶恨少問法久知空鴨緑遙連北雞林更在東他年許詢輩何處訪支公

九月六日壽許中書

宇宙生良弼朝廷得鉅儒九秋頻落帽三日記懸弧露气流金掌天文繞玊樞人皆瞻稷契世擬見唐虞日月懸雙闕風雲防兩都治分黃閣坐朝向紫宸趨夙昔聞周禮從容進禹謨神仙何用學廊廟竟須扶瑞世知龍馬傳家見鳳雛今辰對佳菊爛醉把茱萸

內丘縣舎

嵗月催行役塵埃廢苦吟懷山叢桂逺入縣古槐陰道倚相如節堂虛子賤琴廚人輸傳食稚子解懸衾風露占秋早星河識夜深履聲嘶秣馬燭影動棲禽暗漏時時鼓寒衣處處砧海邦圖上見江國夢中尋翌日過洺水何時到象林北來常早起王事最關心

送程伯臯還新安

南宋衣冠盡東吳閥閱存風流成異代文雅見諸孫近日來京國因秋憶故園知交無復在羇旅更堪論舊隠藏山色淸江落水痕出愁楓樹老歸愛菊花繁庾信余幽賞陶潛避俗喧風晨下鶴磵月暝啼猿竹淨臨書卷松髙防酒樽雲林眞可樂軒冕未爲尊

送廬陵範防宗入京省兄朝宗

大範畱京國齋居接棟梁端門通籍晚望苑曳裾長逺客逢難弟諸公比季方題詩晴望嶽載酒夜浮湘萬里懷燕市三年厭楚鄕旅防成獨往兄在慰相望馬酒宜風土狐裘耐雪霜況聞周選舉不廢漢賢良紫電依龍種靑霄屬雁行故人多在北應念獨南翔【北一作此】

送安伯寜知沔陽府

久說二車賢新聞領郡専被書辭北極建節指南天水國春爲市沙村夜種田雞棲桑雨外魚网荻風前山獻荊人璞江通郢客船使轓當竹過賔斚隔花傳訟獄平如水閭閻望若仙政成聽舉最勲業進貂蟬

過小孤山

怪石成孤島長江防亂淙人愁造化迹神閟往來蹤落勢懸千仞盤根下九重浪侵緣岸釣風應隔林舂陟險尋幽洞慿髙對別峯船依鐵柱過廟受聖書封厓絕才通鳥潭寒欲起龍經過毛髮豎不敢久從容

題米仁昭別駕所藏幽篁古木

黃落催寒色丹靑著苦心幽篁依磊砢喬木映蕭森鸞鳳靑霄迥蛟龍白晝陰靜疑風動壁淸畏雪沾襟落日愁空谷寒天憶故林風煙三逕晚霜露百年深汗簡誰能任浮槎不易尋他時愛淸節對此脫朝簪

詠常寧新鐘柬余太守樊別駕

牧守新民聽鈞陶協化功采山羣力防趨冶百心同紫气幹南斗陰散北風警時成器大傳世勒辭工逺響號神獸奇文繞怪虫主司嚴旦夜撞擊破昏聾冰雪懸天半雷霆隠地中自今聞政最歌頌總無窮

題禪居山云堂

丈室蟠靑嶂千峯起白雲樓臺數步隔鐘梵半空聞衣潤寒偏覺人來近始分樹陰當黮防谿影度絪緼地迥藏靈气天淸防俗氛寸心無著物五色自成文細雨傳春誦微風坐夕曛是中支許輩吟嘯日爲羣

太學上丁

秩秩嚴明祀煌煌辟孔祠橋門多士集齋廡庶官隨禮樂循周典衣冠雜漢儀進牲云覆俎揚燎月當墀道並乾坤大文從世代宜恭惟歌聖徳詠嘆不知疲

竹深亭

華棟依林下幽篁接磵阿夏陰當座滿秋气近檐多修潔同冰玊蕭條帶薜蘿映書光可把侵袂翠相和山阮時俱集求羊日共過知君少塵事歲晚得婆娑

七言長律

奉和宋翰林顯夫禦溝詩韻

宛宛長波切太虛霏霏晴霧濕髙居云涵度影翻燕日映圓紋散白魚遙轉石陰通樹細稍侵花底出宮徐橋邊市起春鳴轂閣裏朝回晚曳裾天子數臨窺碧藻詞臣時勅賦金蕖龍池浩蕩恩波接艸木無情亦勝予送鞠希仁友仁及第歸嶽陽卻赴邵陽縣丞兼寄楊秀才裕

巴陵一別鴈來頻京國相逢燕賀新桂殿日浮金榜曙杏園雲散玊壺春董生對策眞能事轅固談詩恥後塵悄悄聞雞持別袂蕭蕭防馬送徵輪荊衡地辟通南極幽薊天回倚北辰湖艸欲靑應進舫縣花初白肯懷人長卿實畏貧歸蜀季子徒聞早入秦爲報揚雄休識字少年直恐鬢成銀

登石鼓山

歸途訪古駐徵鞍懸棧通幽繞曲闌故老尙傳唐棟宇諸生猶識魯衣冠弓封後洞蒼靈濕樹防西溪白日寒諸葛祠前沙浩浩昌黎碑下石團團山浮岣嶁晴時出江合瀟湘地底蟠也擬題巖記行迹詩成只畏萬人看

寄題吳野夫竹松齋

蒼松修竹繞茒廬中有幽人事隠居琥珀入雲閒後斸瑯玕經雨靜來書鏡湖冷逼秋聲早禹穴晴通曉色虛野客每能攜酒至鄰人時共帶經鋤更培老樹看巢鶴休損長竿學釣魚霜雪欲開千畆外棟梁動計百年餘子猷興致從人怪元亮生涯本自疎南望風煙限林壑京門久客正踟躕

送觀至能赴廣西憲司經歷

薊門官栁徧鳴禽馬上離人酒彊斟久以才名稱闕下忽持風裁【一作采】照江潯三湘曉雨開衡嶽百越春云接桂林何遜到官勞賦詠謝安攜客喜登臨吏人靜住山城僻部使閒過幕府深溪裏藥苗寒自緑道傍榕樹晝多陰蠻夷比歲頻騷動巖壑何人更討尋明日孤帆逐君發長沙南望最傷心【畫一作暑】

送楊好問裕北上

京國衣冠集勝流昔年恨子不同遊防龍禮樂開經濟班馬文章寄纂修此日送君須決去諸公薦士足深謀金門夜奏三千牘玊座春瞻十二旒無復風塵淹白日也知云漢倚淸秋明年海上還相念應有書來慰別愁

傅與礪詩集卷七

欽定四庫全書

傅與礪詩集卷八

元傅若金撰五言絕句

古意二首

人言道路逺直傍天涯去頭上忽見天近於江南路牽牛一永隔織女經年防咫尺闕相聞何況千山外雪中訪友人值出飲未歸戲題二小詩

空齋掩深雪知向誰家宴徑造不逢人殘書誦皆徧期君久不至深坐雪霑扉臨當日暮去終同興盡歸

戲效子夜歌體六首【與逹兼善禦史同賦】

種荷深水中日夜期成藕蓮子逐浮萍風波漂【一作飄】蕩久

織錦望成疋終朝不滿【一作盈】尺誰知方寸間千絲萬絲積

儂是弓上𨿽絕猶當續歡如上矢一往遂不復思將儂別涙溢作長江水處處逢歡船任歡行千里郎心願成鏡照妾生光彩鑄鐵作同心千年亦不解歡乘紫驑馬儂作碧蠶絲系在白玊鞭千里得相隨

古楊花怨

楊花白如雪無事學髙飛莫作浮萍艸漂零不肯歸

卽事

官家禁弓箭不得行人把猶聞馬上冦殺人靑山下

金竹道中書所見二首

日上淸霧開山虛翠煙集紛紛羣木中時見孤松立巨木爲人伐細木森自蔽作書諭松柏材大何足貴

陵州

逺道千峯隔長河萬折流風帆不可住今夕過陵州

慶都道中小憩

暑路冝官栁風亭厭旅塵伶俜七尺影偏與太陽親

至欒城使者亡其弓戲題

兵革三邊靜蠻夷九譯通猶持漢使節莫問楚人弓

衛州值雨

大澤泥淖多今朝復秋雨不畏道路長惟傷馬行苦

題衡陽驛

南來山不盡北望意何如恨殺衡陽鴈來時不帶書

題雜畫八首

虛舟不得渡立馬垂楊側但見從橋安寕知濟川力山翁捐世慮避暑長松裏絕壁無來人諸峯隔流水橋危獨騎小江闊羣鷗亂喬木過風帆遙山滅云漢松杉白日冷樓閣靑煙暝漁釣倚孤舟風波夜來定靑山宜野服白發明溪水入暮幽思多微風樹聲起空江白鷺起逺樹蒼煙合日落泛舟時長天見孤塔煙寺微茫裏漁舟浩蕩前松聲薄暮起寒气近江天岸陰卻夏暑水影涵雲樹日暮詩已成長吟不歸去

題墨梅六首

弱水不可舟飈車誰能禦羣仙六銖服飛度空中去【風】漠漠煙外姿娟娟坐中見分明銀屏影不隔宮妝面【煙】積雪春不壞疏花冷逾馥心鄙漢阿嬌貯之黃金屋【雪】月下逢素娥淸輝寒相照應懷不死藥玊色長如少月橫枝交屈鐵疎蕊列羣玊同气復同心相親不相凟孤花臨極浦子夜宜淸景寂寂林下風娟娟月中影

題圖二首

思子成消渇逢人說苦吟最憐貧病裏常有邵平心西風吹落蔓白露成秋實對此憶甘寒令人失心疾

題粹中瑯上人所藏墨蘭石四首

雨過蘭發馨枯襌定中起空林聞叱石一夜愁山鬼三湘連防岸九畹余幽境【一作景】墜露不聞聲落星空有影

幽蘭不爲佩白石不受礱寂寂髙堂暮蕭蕭來逺風泗濱足奇石澧浦多香艸荊棘何足除芳堅幸相保

題墨蒲桃二首

小架靑煙暝空林白露秋誰家一斛酒遂得守涼州上苑根株少流沙道路長也知隨漢節終得薦君王

題墨竹石

雨籜化【一作扶】龍梢風枝咽鳳匏惟應林下石獨稱嵗寒交

墨石枯木

人傳月中樹恐是山河影片石補天余參差碧雲冷

墨龍

素壁吹大波髙堂見神物野人不敢近雷電生翕忽

題水仙

月下湘水寒風回漢臯夕明珠不可贈捐佩空相憶

六言

荊門牐中三首

春光漸濃燒野晚色遙映炊煙茅店行人喚酒石橋流水通船

桑枝藹藹春暗桃樹霏霏晝晴古徑時逢婦汲閒門不防人行

江畔纎纎細麥樹頭冉冉晴暉敗垣雞犬相逐古道牛羊自歸

七言絕句

淸河口書所見二首

濁浪生愁愁不禁坐見碧水醒人心無數飛花當棹落幾家弱桞映門深

水市春深云木稠吟行偶愛寺門幽老僧石上因畱客稚子沙中學打毬

澑溝舟中

人家時見小檐低水驛遙疑曲徑迷墻裏桃花多映戶舎前桑樹總分畦

雜興四首

風吹木葉灑秋淸憶在湖南江水行野色髙迷衡嶽迥湘波寒切壽沙明

秋興亭虛吞逺天郎官湖碧照寒煙記得往時黎別駕坐吹簫管共回船

洄東之東巴丘髙在昔登臨詩興豪聞笛每吟淸夜月倚樓長對晚秋濤

老親坐堂白髮生諸弟治家幽意成引徑或通梅下過疏泉多傍竹根行

夜坐

微月照人不可寐靜夜起坐向前除花邊犬吠時時近竹裏流螢个个疎

忽憶

暮雪紛紛舞勢回忽憶故園花亂開江上已應千樹徧眼中得一枝來

寄黎別駕二首

正月已過二月新羇客愁生不知春近檐細艸靑尙短隔屋小桃紅欲勻

臨水層軒相次開炎天幽夢擬頻來長江漠漠靑天去髙鳥冥冥白日回

訪友不值

故人已出閉幽室使我獨到去仍回夕陽樹裏猶疑見殘雪街【一作階】中更擬來

奉和存初院使二絕句

上林嘉木防連墻冉冉遊絲轉日光忽憶江南好晴景碧溪春水照鴛鴦

禦溝東畔粉爲墻雲气時時泛水光花帶朱橋通防蝀栁齊碧瓦映鴛鴦

題貢有源壁間墨竹一枝

一別湘江煙霧深眼中見汝醒愁心長疑碧水猶涵影只恨淸風未滿林

題方叔髙歸嬴集後二首【時叔髙將歸九江】

鳳凰城中【一作鳯城城中】木落時空齋獨夜把君詩最憐庾信腸堪防常恐陰鏗鬢蚤衰

歸客長途不可遲千回欲發更題詩佳人苦愛傾城笑明月休生按劍疑

寄題進士宋翔仲夢鼎書室四首

淳安縣東鄕蔗源有金紫峯其支阜曰蔗山山北石室宋齊丘讀書處翔仲家山南堂以蔗南書室扁焉

淳安縣東金紫峯宋公舊隠隔雲松山人采蔗應常到溪客尋花或未逢

聞道蔗南修竹裏小堂淸誦夜常勤煙中谷響遙相答月下泉流【一作聲】靜始聞

宋家雞解人語談論【一作笑談】往往能通秖【一作只】應風雨長司旦安用雲霄並得仙

石室南邊風滿林讀書之處亂雲深頗聞折桂來天上猶憶捫蘿俯澗陰

題寒梅凍雀圖

寒雀雙棲碧玊條竹間疎蕊暮蕭蕭幾回憶得江南路雪樹參差暗野橋

和陳宗道元夕懷江南絕句二首

月下金渠照夜晴雲間玊管散春聲防鸞何處無消息閒憶梅花坐到明

萬家行樂愛春晴花底遙聞度曲聲惟有客嫌月色照人離恨大分明

駱駝圖

紫駞磥磈動秋云白艸微茫臥夕曛中土向來惟見畫都門今日動成羣

次韻王繼志任大瞻訪臥病道者二首

防戱人間只寓形空山瑤艸爲誰靑歸來市上忘仙藥臥向壺中悟道經

門前蒼檜古龍形一徑通幽接帝靑羽客醉歸因示病牀頭顚倒換鵞經

彰義門栁

送客都門見栁行幾回扳折防愁腸如今自向城西別無那柔條拂馬長

逢進包茅使

天子明禋盛禮儀楚邦供貢不曽遲令人卻恨夷吾死不見包茅自入時

過眞定尉佗先冢

殊方久識漢廷尊異代能忘聖主恩南粵若逢人借問尉佗先冢至今存

平安驛

孤燈夜宿平安驛欲寄音書無使將南鴈數聲秋雨裏卻先行客過瀟湘

野田

野田風露浥淸秋扶耒歸來百不憂稚子未知耕作苦阿翁懷裏學騎牛

咸寜縣

咸寜縣南山色靑丁師橋畔水泠泠道邊松樹疑千嵗便擬尋仙煮茯苓

廣西卽事二首

南鎭干戈日夜陳西山冦盜出猶頻荒村百里無煙火聞道官軍更殺人

比嵗供輸不自聊只今氛祲未全消陣前將士須殊死莫倚功多气轉驕

安南人以紙立馬求賦梅華

江驛梅花晴照人暗香冉冉拂衣巾可憐結子依【或作生非】南土未得移根近北辰

回鴈峯

江上靑峯宿雨開江頭歸使日南來登髙欲訪平安字二月衡陽鴈已回

武昌春日

鸚鵡洲前芳艸新黃鶴樓下綠波春隔花防女煙中語不解明珠贈逺人

與黎別駕二首

夜聞車騎亦已到門外雨急故難來明朝狂走須相覓終日論文未可回

十分白日淨可悅無數幽花寒自妍眼中此物差慰意何時得置小堂前

黃岡曉發四首

黃岡縣西路多石一夜風雨畏行難雞鳴山月淨於洗龍過溪云濕未幹

石磴﨑嶇出萬山平岡稍復慰愁顏樹邊茅屋時時見竹裏柴扉往往關

道傍拒霜

驛路迢遙入萬松人家時見木芙蓉不堪翠蓋煙中冷卻恨紅妝露下濃

小孤山二首

船渡江天暮色靑平江峯影動寒星海風忽起珠樹山月遙生緑玊屏

海上夜失蓬萊山九江飛翠落雲間仙人暮暮來絕頂徑踏星辰朝九關

偶成

去年詔書禁乘馬今年詔下禁持弓猶聞白晝多豪客騎馬射人官道中

金人擊鞠圖

駿馬如雲擊鞠馳衣冠彷佛正隆時向來北地誇豪俊不省中原厭亂離

古松圖四首

一寸霜根嵗月深養成千丈气森森畫師不欲開全樹來客徒能得古心

千嵗虯枝截古苔餘姿猶自太山來卽今梁棟俱爲用何得山林有棄材

偃蹇巴陵老樹枝黃昏風雨使人疑神仙夜過還相識城市朝來獨未知

種樹常愁歲月遲老根千嵗與仙期惟應華表歸來鶴曽見仙翁手植時

秋潭

百尺寒淵防碧峯樹根漁艇少人逢涼風忽起吹徵鴈明月還來照臥龍

粟鼠圖

力盡秋原粟始黃畫圖逢爾獨心傷也知丰嵗多遺穟不比窮年耗太倉

和陳道之送子歸鄕並寄諸兄四首

弟兄不見長相憶況復別離成老翁忽夢謝池春艸合不知姜被幾時同

古屋秋風吹网絲難兄誦得寄來詩懸知薄暮思家處正是淸江過鴈時

夜語燈前坐達明歸舟還送阿戎行微官漸得文章力逺道能忘骨月情

思君盡日令人渇忽見新詩手自書況有郎君如玊樹鬭將花艷比紅渠

卽事

五月鑾輿北狩時行人辛苦鬢成絲蹇驢日日愁風雨官馬如雲不得騎

墨竹

嶰谷千年倚月明秋來風露最淒淸自從截作軒轅律別有新梢學鳳鳴

過長蘆追悼故運使趙希顏

此地經過憶往年沙頭樹色翠含煙故人何處今埋玊歸客還來獨系船

憶昔過君來見君重來何忍復相聞不成桂劍尋秋樹空復題詩泣暮云

舟行二首

倚江雲樹雜生苔風雨蕭蕭中夜來常時行過人不識直幹已具棟梁材

漁家日落亂收罾欲及前舟苦未能行盡綠楊三十里隔河遙見驛亭燈

無題四首

天臺靈艸滿溪香縹緲鸞笙隔洞房誰見桃源花【一作芳】樹裏春來日日待劉郎

江頭芳樹碧重重中有危樓對楚峯盡日娉婷綺下看花不使外人逢

樓上仙衣捲薄羅樓前春暖杏花多鳳簫最好吹明月惟有蕭郎自教他

江艸離離江水流玊人何處捲簾鉤垂楊學盡春來瘦不省人間有別愁

潞縣舟中寄京師楊上舎諸公六首

買得吳船系栁根潞河新雨過黃昏都門只隔煙中樹一夜尋君苦夢魂

故人萬里俱爲客十度春愁九別離京國向來猶未覺天涯明日倍相思

午門煙水浴輕鳬曽共花間問酒罏楊栁靑靑舊時路別來還解憶人無

二月和風滿上林憶君時復走相尋夜來見月堪腸防城鎖千門碧樹陰

生來不識酒中味憶昨故人常見招不是多情能度曲樽前恨殺董嬌嬈

春風亭館看花時自變新聲教栁枝只恨秀娘空第一不曽歌得防腸詞

戲簡張伯貞三首

第二橋東楊栁新舞腰爭學楚宮春可憐張緒才情少孤負長條不贈人

張生肆意輕流俗一室蕭然獨嘯歌幾度見人狂欲死醒時常少醉時多

日暮醺醺出酒家更過鄰肆喚琵琶玊奴已伴他人宿獨自歸來臥落花

墨梅

天涯不見遙相憶外重逢乍欲迷彷佛空山明月夜一枝初出古墻西

寄王敏文四首【時將娶】

憐君臥病更傷離語盡燈前把臂時恨殺城南醉張紀送行不寄一篇詩

月館花開厭獨居故人別後意何如衡陽直過瀟湘去南鴈時來好寄書

靑樓只在石橋東幾度聞君醉落紅近日綠陰濃似雨門前別系玊花驄

碧雲冉冉泛淸觴明月娟娟照曲房想爾此時逢謝女愛渠中夜喚王郎

楊村

楊村岸頭驛使回直沽洋裏海船來軍夫伐鼓欺行旅百里維舟不敢開

臨淸

五月河橋系客舟舊來河水至今流落花冉冉無消息垂栁深深盡別愁

馬都水墓

舊鑿河流繞墓長親【一作新】栽堤樹與祠荒行舟借問頻回首過客傳聞總防腸

孟陽津

孟陽津頭煙栁多雞鳴臺下客帆過誰家學舞翻紅防盡日含嚬惜翠蛾

擢歌八首

河中日日水悠悠誰道人心似水流河水灣回有時直人心屈曲幾時休

朝朝風雨送船行白日無晴夜有晴東岸爇燈西岸見中間猶自不分明

河上風吹楊栁枝河邊日落閉門時前船好待後船至南人莫被北人欺

行船日日恨船遲船頭水聲無防時昨夜天晴好新月誰家學得畫蛾眉

攀柳莫攀當路栁系船須系上風船當路人行無好樹上風浪小得安眠

去年船裏逢端午今年船裏又端陽九節菖蒲本仙藥如何曲曲似愁腸

生兒寜作漁家子生女莫嫁徵夫兒徵夫年年好逺別漁家朝暮不相離

寜向泥中棄蓮子莫向水上種桃花蓮子出泥終見藕桃花隨水不還家

寄李尙賔三首

久別思君欲白頭書來眞足慰離愁衡陽五月無回鴈江上常時獨倚樓

聞道齋居盡日幽可憐文采獨風流只應湖上求如願何用人間問莫愁

隱隱靑山湖水頭登山臨水惜同逰舟中只擬從元禮月下空令憶子猷

和黎別駕四首

漢陽城東湖水碧大別山上髙云涼猶苦登臨近官舎更將雞犬入山荘

山中野屋連修竹門外溪流半落花偶入靑峯得樵徑去尋白鹿到仙家

手種松株逾十尋家藏書卷值千金溪云己任行時滿山雪兼從坐處深

涼風滿地吹香稻明月當庭照短籬一夜空階聞落葉平明和露取題詩

魏元君壇戲和陳彥髙三首

池上仙房閟古臺世人傳是鏈丹來自從云蓋空中滅徒見風簾月下開

衡嶽仙成只可聞南昌何處覓夫君鄰兒狡似東方朔偸得金桃不見分

道士焚香禮紫虛故人題字滿齋居可憐宋玊工詞賦不及文簫有韻書

赤壁圖

憶過臨臯訪大蘓古祠寥落水禽呼如何月夜黃州夢卻在西風赤壁圖

過丰城二首

石泉灩灩照晴暉山崦茸茸帶夕霏憶得往時松下路兒童相逐采樵歸

隔溪篁竹似吾廬竹里人家夜讀書一去故園如昨日春來頻夢帶經鋤

題宋道震棲霞山四景四首

谷口林廬映水涯樹陰鳬鴈【一作鴨】近人家春風恰似河陽縣開徧山中處處花

水檻涵虛直翠微風林當晝卻炎暉靑靑石上長松樹獨稱山人白氅衣

木落江南鴈過時獨行幽思少【一作野】人知多情宋玊風流在馬上猶能寄楚詞

雪裏無人共酒杯行吟處處只逢梅月明自向前溪問恐有扁舟到卻回

題墨蒲桃六首

漢使歸朝嵗月深離宮別館翠陰陰不因宛馬來中國那得龍須徧上林

西域蒲桃滿玊壺貢時常續紫駞酥向來天上沾餘瀝今日湖南看畫圖

夜靜山庭映葉虛秋來風架落藤疎月明滿地無人到時有幽人學艸書

暑雨過庭龍怪生南風吹架綠陰淸如今零落成秋實猶作蕭疎弄月明

聞昔降龍過五湖時因持缽見龍須近來窓下拋藤杖忽悟衣中得寶珠【爲僧題松庵畫】

架上龍須十丈陰異方風土種來深猶憐漢使通西域未遣宛王見上林

蔡氏隱居

仙隠深深聞逺雞靑山別在郡城西亦知好竹能開徑只擬尋花共入溪

題畫

迢逓雲山隔逺溪微茫煙水帶長堤秋來木葉多搖落日暮寒鴉不肯棲

逰園和吳光輔

雪外髙亭倚竹根石門幽徑躡苔痕重來花發應千樹只恐漁舟失洞門

送桃與孔學在李尙文

千嵗仙桃不可期摘來翻恨寄君遲武陵太守如相問莫道秦人始種時

題張天彛山水捲

江上晴雲起亂山行人長慕釣舟閒雙鴻更背湘潭去南盡衡陽幾日還

送楊彥才歸南陽

南北雲山萬里餘洞庭秋思近何如故園獨傍隆中去落木蕭蕭見艸廬

雙燕圖贈王惟中

鳥飛時綠樹春湖南煙際往來頻明年社日君何處逢著新巢憶故人

送姚景翔歸武陵

沙上淸尊照舞裙暫時相值卽相分明年花發秦人洞遇著漁舟定問君

方少府席上四首

故人之居湖水傍別有幽墅炎天涼聽詩自喜當明月把酒先盡夕陽

有酒其如醒者何題詩予愧古人多已辭醉後能騎馬敢比書成欲換鵞

翠防臨觴拂素筵一嚬一笑使人憐多情竹影畱歸騎何處菱歌起別船

歸舟欲行且復住故人有客解相存也知爲米求彭澤不是攜家隠鹿門

別劉煥宗

瀟湘江上舊逢君無數靑峯映白雲明日扁舟卻相別洞庭煙樹緑紛紛

題飲馬圖

一斛寒泉照紫驑蕭蕭駿尾動髙秋夜來櫪上西風滿憶傍寒云飲隴頭

題蘭亭圖

勝日山陰共賦詩風流猶想醉書時如今池上無餘墨長使人間學斷碑

題輞川圖

摩詰歸來愛輞川淸辭妙墨使人傳江山故業渾千變文物余風見百年

簡孔伯明知事

昔別長沙失送君嶽陽音問日相聞幙中尺牘應稀少時出藏書校古文

捕魚圖

落木蕭條沙渚空截江漁网暮含風天寒紫蟹應無數便擬持螯坐短篷

題潘文學扇

聞說幽亭近水開微風時自竹間來惟應爲客通三徑盡日淸談不遣回

簡鄧仁康

洞庭之南地卑暑況復長夏少相親歸舟夜發靑楓底忽到巴陵逢故人

簡善道原

湖南五月洞庭秋楊栁深深系客舟遙憶郡齋無一事題詩頻到嶽陽樓

簡楊好問

湖亭初得寄來詩幾度長吟恨別離近日扁舟洞庭野雨中多是憶君時

題畫松四首

石角槎牙折斷崖雨聲蕭颯動髙齋忽疑落日翻林影半樹參差照水涯

石上枯株老伏苓尙餘孤幹倚靑冥若爲借向天河裏夜夜浮槎載客星

太山祠下古時松雷雨蒼茫已化龍忽向人間見奇畫老枝猶恐襲秦封

遙憶商顏松色靑女蘿枝上醉眠醒自從四皓安劉后嵗暮何人采茯苓

題松庵上人墨葡萄七首

磊磊珠得露垂蜿蜿翠蔓與風宜向西萬本無人見時有山僧學一枝

奉使初從塞外過車前煙蔓翠婆娑江南妙墨今無數未及張騫見得多

初月生林白露垂近檐秋色正離離西風一夜明珠滿卻是驪龍睡著時

漢苑尋常露下時月明髙架影參差上林近日無來使腸斷江南見一枝

露顆含香近客衣蜜蜂蝴蝶繞藤飛夜來應值驪龍睡探得明珠月下歸

葡萄十丈翠蜿蜒葉底驪珠萬个懸昨日大風翻架倒一枝吹墮衲僧前【爲僧題】

南嶽山僧工學幻空庭長愛翠婆娑若教親見苑西種醉墨淋漓意更多

和宓子與送圭峯僧二首

飛錫翩翩去玊京也知富貴視來輕淸江樹底天寜寺講罷長廊看月生

官道垂楊接帝京飛花渾傍驛帆輕揚州南去春多雨一夜船頭報水生

題山家小景八首

萬壑蒼蒼雲气昏石泉斜落古松根前林欲暝僧歸晚應聽鐘聲到寺門

浴鳬飛鷺聚寒塘落鴈歸鴉映夕陽忽憶湖南煙樹裏倚闌秋思正茫茫

松下孤亭映古茨幅巾來往靜相宜門前一水應如鏡照見龍髯落半陂

窈窕松杉入白雲千峯何處覓夫君中洲雨過多芳艸誰見哦詩坐夕曛

門外千峯含緑姿居人衣服似秦時仙源直在桃花裏世上漁郎未得知

淸溪白石無人到古木蒼藤徧水涯日出羣鴉渾去盡山雞照影獨多時

鴈起秋空樹色遙行人江上駐歸橈海門東去應千里白日微茫見落潮

花底溪流暖映空石邊林气翠含風輕舟似識秦人洞直上尋源或可通

酬楊謙三首

江路垂楊亂客愁藕花時節憶同舟鴛鴦鸂頻相近空使愁人欲白頭

玉樹秋淸白露垂東逰取醉莫多時金陵小妓能相惱應解明璫乞贈詩

吳女嬌歌倚畫船栁搖輕翠映嬋娟風流妬殺金陵子費盡黃金學步蓮

題蒙孤峯小像

紫髯蕭森朔漠气白飄颻巖石間絕似仙翁遺世慮千峯松下采芝還

題廖衡瞻墨梅

別來江樹雪參差月夕尋常夢見之昨日雙溪重照影春風猶識嵗寒姿

送孔庭防之桑江巡檢並簡鄧和仲虞伯雷二憲掾二首

一騎弓刀入桂林桑江孤障暮煙深西南地重多烽燧近喜羣偸已就擒

憲府諸郎總好文將詩煩爲道殷勤應憐小弟官同冷日日登髙望白雲

題蕭敬仲墨龍

閶闔迢迢白气通九江雲起墨潭風夜來仙杖無尋處應向人間作嵗丰

送蘭隠上人遊方

淸江江頭芳艸春林深盡日不逢人明朝散入千山去葉葉淸香是法身

題畫羅漢二首

流水濺濺出石間應眞遊處碧波閒惟應此去天臺近杖錫時時共往還

聽法歸來憶梵天臨流坐石意蕭然如何不作飛空去卻愛山中弄石泉

寄趙徳隆檢校二首

紅葉千林對夕曛黃花三逕踏秋云鴈來莫厭書頻寄江上長吟正憶君

鐘陵城郭俯江波畫省沈沈散玉珂檢校幕中淸似水新詩應比別時多

臺憲今時倚舊臣嚴君風采照湘濱行騎驄馬逢南使肯寄雙魚問逺人

題嵗寒圖

梅花亂開修竹裏孤月正掛蒼松尾空山嵗晏憶同心誰見幽人夜深起

半身松圖

老樹龍鱗雜古苔晴雲气撲衣來惟應咫尺論千丈莫以尋常擬大材

圖

煙蔓蕭條帶守宮露團甘美熟秋風可憐舊日靑門客說著東陵似夢中

木芙蓉

別院秋風起翠帷美人樹底獨含悲能言宋玊多情思腸斷東墻乍見時

金沙

靑鳥遙從漢殿回春風吹散九霞杯羣仙半醉歸時晚絳節翩翩獨後來

傅與礪詩集卷八

傅與礪文集原序

文章之興也觀之六經可槪見迨後之作者或善於敍述或優於論議往往以偏長見稱矧詠歌之辭必聲韻之葉而音節之諧又非徒貴於辭達宜兼之之難也自昔鉅儒若唐之韓柳宋之歐蘇王陳元之虞掲於文與詩皆兼精焉繇其學之富才之全是以能人所不能而名髙於一世吾郡之先輩傅君與礪希古之鉅儒而有

合焉者也其官止於【原缺】

廣州文學卒之年才逾四十而文章之譽著海內蓋其天才過人學識亦超卓範太史徳機先生居百丈峯之下自少承其面論口傳者爲多迨遊燕都搢紳先生旣咸奬飭而諸公貴人願見惟恐後其才優祿薄固時所共惜君旣卒後詩文俱嘗刻之梓其詩乃範虞掲三先生爲之序流傳於四方也久矣君之弟次舟以後進願見之多而舊刻不存乃取而重刻之且續刻其文屬寅爲之序寅自弱冠遊鄕校見君所爲觀瀾賦固已知其名敬其爲傑士且與君同邑生又同嵗月而君之才名播京師結交海內士寅屏迹巖谷窮居以老乃竟不識君然所以知君者亦深矣其爲文舂容而雅暢質不失之俚贍不失之浮固宜與詩歌並傳無愧於古之兼美者君子觀之當知愚言之非妄也洪武甲子嵗冬十月蒙陽梁寅序

欽定四庫全書

傅與礪文集卷一

元傅若金撰賦詔

防制

表箋

郊祀賦

維至順壬申十月之吉大臣旣奉遺詔只嗣皇承天命率舊章云合九族日臨萬方紹丕基於旣逺銜休運於無疆廼稽典籍陳禋祀戒有司飭行事謀泰以時日薦淳牡於天地於是春官議禮庶職效能考壇墠於陽位辟氛埃使淸明垣繚丘而規合石綿砌而方平組帷繽其綺錯氊邸翼以相承洞百靈以趨走齊二气與降升犧牲旣成粢盛告潔赤精召陽燧之火素液注方諸之月黃琮掩藹而霞潤蒼璧涵而冰徹是皆將以表至誠通明靈罔不因淸濁以辧位仿圓方而成形也皇帝方以春秋鼎盛肆命重臣攝行大典戴弁星羅飄裾霧捲對越上下潛交幽顯儼臨壇而翼翼躬服事以勉勉凡百多士亦肅且和駿奔就列佩玉委蛇禦史執法曰糾其儀端白簡以山立鐡柱冠其嵯峨於時萬境凝淨羣聲閴寥星翳翳以沈漢斗遲遲其轉杓樂舉兮應律煙登兮幹霄天門開兮紛照耀靈之旗兮下飄飄般縱縱以振霧芳菲菲兮而揚飈爾乃酌以醴借以白茅三觶疊進八音不淆蜷龍夭矯於寶簴威鳯翩聮於云旓祥光燡以浮宇景气郁其覆郊禮言備神具醉揚空歌簇靈斾神之來兮陰陽防神之去兮福祿萃昌皇祚兮彌億年世修祀兮永弗替籩豆旣撤百寮降止工祝將胙致嘏於天子浩浩乎洋洋乎莫不鼔舞元化永涵恩波用昭明於靈貺咸稽首而作歌歌曰帝承天休膺大寶兮燔柴於郊假穹昊兮慶雲下流被百艸兮羣黎熈熈安以老兮崇徳罔休以永保兮

觀瀾賦

淵乎深哉道洋洋不可極兮萬化泯泯其同流浩吾涉夫聖之涯兮蹇欲濟乎中洲朝濯髮於江漢兮夕余將浴於沂泗覩逝者之如斯兮沛百川之方至乍澎湃防潏以若傾兮終紆徐迆邐而趨平空漠漠杳其下垂兮云繽繽曖而上徵長風廻薄剨以合沓兮陽景翕靃渺以滉瀁靈剡剡其交馳兮气憑憑與相蕩窮余目不知其逺兮下孰防夫丈尋繄進流之有漸兮盍稽夫源之深心與境其適遭兮防合乎斯道嗟末俗之波流兮蕩澆風其瀾倒紛雨集之溝澮兮溘朝盈而夕枯使河海可蠡而測兮豈云異夫潢污亦惟涓涓之始兮積之以浩浩旣混混其不息兮淵淵焉以深造彼鼃坐以井觀兮固難與語夫津涯昧者又不察兮競好誕而喜誇漭迷源而濫入兮待望洋以增嘆儻遂返其初兮羌徒求乎汗漫嘻先哲豈其然兮亮有本者如玆惟古訓斯昭昭兮歸求之有餘師淨以澄心兮浩然以養气沈浸乎禮樂兮涵之以仁義大中以正其源兮至和發爲靈波一勺不見其少兮彌六合而非多尙麗澤之是資兮旁流之務塞謙以持其盈兮滿焉而不溢成章其自達兮折有萬而必東邇之潤吾身兮逺將及乎無窮亂曰大川沄沄湍以駛兮來流斯行坎卽止兮厥有源泉故不已兮匪道伊合亦何取於是兮

擬漢宣帝尊孝武廟爲世宗廟詔

蓋聞孝莫大乎尊親尊親之至莫大乎樂章徳禮報情也髙皇帝定有天下以詒子孫爲漢太祖廟樂奏武徳文始五行之舞孝文皇帝恭讓節儉惇尙儒雅興復三代之治以垂法於無窮爲漢太宗廟樂奏昭徳文始四時五行之舞孝武皇帝光昭前業威徳逺被舟車所至人力所通畢貢方物向風來王招文學之士崇仁義之說修郊祀之禮復明堂之制攺正朔易服色建封禪寶鼎出芝生齊房黎民谷育休嘉薦至功徳莫盛焉宜尊孝武皇帝廟爲世宗廟樂奏盛徳文始四時五行之舞其世世毋廢

擬唐宗令州縣嵗十二月行鄕飲酒禮詔

朕聞養老尊賢莫尙於禮移風易俗必由於教禮者敬也將其敬者不可以虛行教以化之宣其化者非由於家至蓋古者聖人制夫鄕飲之義以爲政教之本潔其俎豆致其尊讓以成禮也而非爲飲食以昭徳也而不爲沈湎孝弟之行由是而興貴賤之義緣玆而別民風隆盛國用和平故飲於學者可以明人倫觀於鄕者可以知王道世斯逺矣朕甚慕焉恆亦虛心思求復古乃者風雨時至閭閻嵗登旣臻玆富庶必導以禮樂宜令州縣嵗十二月行鄕飲酒之禮朕𨿽無徳化致比屋可封庶防禮讓俾兆民興行宣示郡邑其力舉行

擬漢景帝立河間王策

皇帝若曰嗚呼小子徳爾惟克修學好禮敷求前聞人朕稽古建國庸王爾於東方爲漢室輔嗚呼靡不有初鮮克有終汝尙念玆惟乃祖髙皇帝奉若天命以有萬邦俾余後嗣厥惟艱哉爾其受玆茅社往乂於汝土夙夜烝烝勿怠率乃民愼乃有徳俾予一人以康爾亦有無疆之休嗚呼敬哉惟子孫世世永保命

擬唐授陽城諫議大夫制

虞帝舉賢嘉言罔伏殷王從諫居上克明矧在眇躬弗求輔徳予欲明揚幽側廣拔貞良置諸左右作朕耳目俾立朝有補過之益在野無考槃之遺匪采其髦罔致斯美實之所在名必從之處士陽城隱居中條服行古道其學旣廣厥徳彌彰是以鄕裏習於善良搢紳慕其風采潛𨿽伏矣人其舎諸蓋伊尹致君起於畎畆傅說作相得之巖穴是用舉爾深山登玆文陛優崇祿秩首長諫垣爾其克副朕懷罔違人望如衮有闕汝則補之惟木從繩朕斯正矣毋以難事而勿責毋以小過而曲從時義之歸乃言惟服於玆有慶其永同休

擬唐宋璟進無逸圖表

臣聞天道不息而嵗功成君道不息而天下乂是以大禹孜孜維日不足文王亹亹與天同運用能肇基夏業新命周邦垂大訓於後昆著徽稱於永世自古盤於遊田耽於逸樂未有不政殘民怨國亂身危者也故成王以幼沖而嗣業周公作無逸以陳戒言則古昔必稱先王逺而殷三宗之繼紹近而周三後之創始以及天命之微民情之隱靡不畢備反覆爲訓豈惟一王之攸監斯誠萬世之元也伏惟皇帝陛下纘述聖圖勵精文治寸陰是惜時禹之勤一食不遑翳文之徳允玆善始尙克有終臣璟心切股肱之義力微衮職之補謹手寫尙書無逸爲圖以獻伏幸張之左右警戒無虞庶天地之化因玆而增其廣大日月之運由是而益其光明臣璟不勝悃款之至

天歷攺元湖廣省賀表

天歷在躬一人有慶王言作命萬國歡心【中賀】以間出之資當中興之運宜兄宜弟而後以教國人作君作師惟其克相上帝懋纘武皇之正緒用寧神祖之丕基日就月將尙緝光明之學夙興夜寐時單宥宻之心沛澤滂流羣生咸遂臣等旬宣南服瞻望北辰嘉同更始之民於贊維新之治

元旦賀皇太子箋

春王正月成艮始於東方帝座前星繼離明於南面亨嘉之防福祿攸降【中賀】恭敬溫文仁明孝友從撫軍守監國允重宗祧秋學禮冬讀書益崇師傅宜此元良之慶肇玆徳惠之施某等職守藩邦神馳望苑日重光海重潤庸發揮樂府之和車同軌書同文尙協贊皇圖之大

畱守司賀元統攺元表

聰明嗣位正一統以書元歷數在躬與兆民而更始聲教所至懽忻交通欽惟天授英猷日崇聖學繼志述事於昭文武之光持盈守成丕衍殷周之祚有渙其號惟新是圖某等職守龍都禮陪虎拜坤順成物喜符十月之良乾元統天嘉祝萬年之永

天壽節隆祥使司賀表

龍見維時式際純乾之運虹流在旦有開出震之祥光溢九圍懽騰兆姓欽惟淸寧毓粹聰哲凝華推仁克本於天倫尊徳載新於聖學殷宗之舊勞於外旣悉艱難虞帝之允執厥中乃膺歷數宜此春秋之富侔諸天地之長臣等職任祝釐禮陪稱壽臣歸美以報上愧莫禆庶績之熈皇斂福以錫民尙永賴一人之慶

皇太后受冊賀皇帝表

大明四照統肇繼於乾元長樂三朝號聿敷於渙汗光昭玉冊瑞溢璇霄欽惟英文間生明睿有執以武皇之正緒衍世祖之洪圖受命而徳爲聖人尙隆典學尊親而養以天下益厚彛倫肆發徽稱用彰玆訓某職居京守班與朝儀十月爲良式覩禮文之盛兆民興孝永歌徳教之加

司農司賀皇太后受尊號冊表

母儀治內璇宮夙著於坤稱帝徳光前玉冊誕敷於渙號恭惟柔順居貞慈明作則贊先皇於再造教美周南翼後嗣於丕承養隆天下肆膺令典以發徽音某職近天田光依月殿瑤池獻壽願逢大有之年長樂受朝宜衍無疆之福

傅與礪文集卷一

欽定四庫全書

傅與礪文集卷二

元傅若金撰記

寄寄亭記

傅子客遊京師數嵗貧不能自居恆寄於人而業筆硯以衣食前年有日南之役旣還待選天官業遂廢而益貧居無恆宇求訪者率病焉今年秋舎於丞相掾相人趙徳隆所僦明時坊何氏第之西亭因題其門曰寄寄以自別於土著之民使求訪者有所迹客有惑其義者曰子以子之居寄於人者乎一言寄可爾謂之寄寄何哉傅子笑曰子未知之乎夫人莫不寄也而又有寄者焉豈惟人哉凡物莫不寄也天地物之大者而亦寄焉天寄乎上地寄乎下人萬物寄乎中今夫二气之運絪緼磅礡均覆同載嵜然髙者吾不知其所窮矣塊然厚者吾不知其所終矣廓然四達者吾不知其所容矣必有所爲主者故知天地亦寄也而受萬物之寄人寄於天地也而又受人之寄今之客京師其能自買宅而無待僦屋以居者鮮矣矧予又客於僦居者之居乎客誠寄也而所爲主亦寄焉故曰寄寄曰然則子之寄也壹無所任其寄於身乎曰否天之生吾人也肖之形而命之以仁義由是率而得之曰道此吾受之天而任其寄於吾身者必能保之而不失達則充其用以庇乎生人夫然後能任夫天之所寄而盡其責也孔子曰文不在玆乎孟子曰當今之世舎我其誰聖賢自任其所寄之重者如此凡學其道者庸可不知其任乎客起而曰命之矣請遂記之

南窻記

君子之治其身亦先其心而已矣心惟虛而後能受夫道惟明而後能不蔽於物虛以立體明以達用是故君子起居惟時遊息以方向陽剛以自附偭陰晦而弗近斯內外交致其養歟衛人王良輔惇厚而志於學往年餘還淸江時見良輔侍其親郡幕有儒雅之風無紈綺之習蓋王氏佳子弟也今年餘遊湖南良輔復從其親尹衡之酃邑以余有通家之好因出中書許公所書南窻二字示余曰斯余昔者讀書之所也翰林範先生嘗爲之銘今先生且不可作矣子盍爲我識諸餘於翰林爲鄕子弟而辱知中書以二公之所與𨿽未嘗知其人猶將申一言矧余於良輔有通家之好者乎夫窻虛室也洞乎中徹乎外而南當陽明之方長養之次良輔之進修於是挹虞弦之薰敬羲日之永牖戶疎朗吾因以淨吾心焉時物假大吾因以長吾善焉所謂內外交致其養者其在玆乎審由是而勉之以達於用則賢者之堂無難升聖人之域可企而及矣若夫徙倚以寄傲髙臥以騁懷斯憤世長往者之所爲殆非二公相望之意而良輔豈宜早爲是哉

蘭雪齋記

夫君子之托物其美惡必有擇焉故欲知士之賢者亦視其所居與其所好慕者耳友人張天彛文雅愽渉器深而趣逺所居列置古經史名書畫間以卉石錯以琴尊而朝夕遊息其間掇芳華以娛翫潄淸气而自潔斯其志尙之異不賢而能之乎嘗摭唐李供奉白之辭以名其齋曰蘭雪而屬予記其義蘭取其芳以茂歟雪取其潔以潤歟夫君子之行處幽獨而日聞居闇昧而益章蕭艾之雜也不可以合也塗炭之污也不可與居也蔚乎詩書之林渙然道徳之澤其蘭雪之謂乎抑嘗觀夫物理而質諸古先之言易稱二人同心而繼之以如蘭詩歌生我百谷而先之以雨雪斯二物者其芳馨之徳潤澤之功有取於世君子以托其志尙宜哉天彛蚤以才諝見知當道由海北憲史辟掾廣東湖南二帥府自是且進用未已其芳馨潤澤之逺庸可旣乎是齋固天彛養徳之所也吾聞與善人居久而與之俱化吾昔者恆過之入其齋藹如也芬如也忽不知薰餘以仁矣卽其席灑如也濯如也忽不知漸余以義矣鮮飈時至塵慮若滌天彛爲余援琴而歌之爲幽蘭白雪之操往往使人坐而忘歸於是知天彛信賢者也信知所好慕而有擇焉者也孰謂君子之所養不系所居乎請以是爲記

梅江記

酃爲邑居羣山之阿山多石鮮平地厓峭壁竦上絕天半水泉之發間闗出石下郁流千折然後稍趨平焉其山川淸气之防異蓄靈於江宜盛凡物之泄其芳潤萃其菁華不爲佳木奇卉必爲秀民酃治之南有梅江邑士張世傑嘗居其涘久之因取以自號夫名者實之所生也江有梅地气所宜昔人名江亦必取其所宜木矣而今者實不見斯物焉此其芳潤之積菁華之蘊意者不在於梅而在世傑矣又何必生佳木奇卉而後爲江之秀異哉然吾聞江之爲徳防流大者其潤必廣爲浸小者其漑亦狹士患不志其大者焉苟志之勺水之生可以爲河海寸云之出可以雨天下世傑亦大其停蓄而勿拘於細流吾見由是江而導之沛乎汪洋浩乎演迆所至惡可涯涘哉

竹村記

楚自古稱有材辰故楚地其土多丹砂黃金美竹之利嵗充貢上國天下所珎焉然世俗嗜好觀竹於丹砂黃金其不舎此而趨彼防何人哉有能異乎世俗嗜竹甚於丹砂黃金則其人者亦天下之所珍也佐嶽陽幕府君齡糜君其爲人庶足以當此乎君家辰距城南二里虎谿之村泉石淸美君種竹其間而樂之遂命其居曰竹村今宦遊千里之外而恆不忘於懷非其心酷嗜之不若是且辰固多丹砂黃金而君獨酷嗜夫竹審余所謂其人天下之所珍而異乎世俗者也夫竹虛心勁節有君子之徳焉𨿽處村野而致用於國家君爲政亷愼周宻守之以正承之以虛所立有近夫竹者自是幹雲霄而直上歷霜雪而不攺吾益於君有望楚多材豈虛語哉君因所居號竹村晚又號虎谿老人云

聞道堂記

新諭去防南僅一里楊氏道初之居在焉楊氏代業儒先世兩登宋進士第道初勤愼以承其家詩書以淑其後其居故有先人之宅旣完且美道初乃弗自利一推以處其昆弟而別作屋於宅之東視舊加飭凡祭祀賓客之位戶庭閫奧之次藏修燕息遊觀登覽之所靡不合度屋成名其堂曰聞道堂之前防事曰知已堂兩傍樓左曰聽雨右曰挹秀𨿽其髙下面背之勢各利其宜而咸湊於堂甍屬棟附鱗奮翼舉逺吞江流近負林樾竹卉叢植擢穎凾秀凝望四暎浮翠蔚起昕暝往還若在塵外間因其所親林君屬余記堂之義道初其嘗聞道於堂而有得矣乎夫宇宙之內萬化之大羣生之夥紛然接乎吾前者莫非道也而其實豈逺人哉人道孝弟而已矣孝先繼述弟先敬讓故周書以作室諭父子之業小雅以防墻明兄弟之愛其義闡矣道初紹先業而立大遜舊居而弗有是善繼述者歟是能敬讓者歟可謂孝弟也已眡世之弗肯堂構而兄弟至相仇者能勿愧乎則自今楊氏之子孫觀於玆堂之上庶亦有所得矣是不可不記

美竹亭記

江南之產多美材而竹尢盛緣淇經渭甚至環宮室蔽池館郊原叢植風披露濯下者淩波濤上者矗云漢采諸人以用卽供上所需與凡生人任使祭祀食飲記載乘服百工之器咸取資焉竹之利斯世亦材矣然其產或不得所宜土則𨿽材弗能美得宜土以產而或阻逺不邇乎居人則𨿽美弗見邇乎居人苟非好事者有出塵之趣而好樂之必紛紛狎視爲常物防何而不樵牧之者亦安見所謂美哉豫章徐季淸好事者也其廬瀕江而多竹季淸樂其土而居有之朝夕愛賞之不厭廼更築亭益樹名花木日置古書圖畫其間與賓客之佳者遊觀相樂焉旣名亭竹外而又托以自號蓋與竹防無間者其都人張伯貞數爲余稱其事而請記之夫瀕江之土宜竹而美竹又邇乎好事者之居能得其朝夕愛賞而致佳賓客之遊觀以樂至其名亭不於他名花木而惟是之取是何斯竹之遭也若季淸庶幾有出塵之趣矣余聞之孔子曰徳不孤必有鄰又曰益者三友爲其相觀而美歟夫竹君子之徒固季淸之徳鄰益友也日與之居月與之遊吾知其有所觀矣抑此其外者焉詩云瞻彼淇澳緑竹猗猗有斐君子如切如磋如琢如磨敢誦以復伯貞書以爲記

傅與礪文集卷二

欽定四庫全書

傅與礪文集卷三

元傅若金撰記

常寧州義役錢記

常寧以衡屬邑自爲州籍民所占田三十一萬八千四百又六畆有奇嵗賦民錢三千四百五十緡米萬二千又百石有奇始爲州民二萬戶旣生齒日庶數竄易其戶籍天歷初屬嵗薦饑民多死徙吞並之家並緣爲姦利往往私取其田而虛其賦入之數於公其無所於徵徙占名籍中者爲田六千四百畆賦以嵗計爲錢五百四十一緡有奇爲米二百十又三石有奇防其直又爲錢三千二百緡有奇吏不以其時防實日月久逺漫不可理常嵗賦入徒按籍坐所指戶畆責之坊保首正嵗終不足恆系縲鞭撲以督之其坊保首正貧不堪役者率隳其產業至鬻妻子以代責入民甚苦之以故富多田者慮害之及輙詭析戶徙役貧者前時有司坐視一無所詰太守余侯之再爲是邦不忍民之日窮且斃而莫之卹也念得錢萬數百緡爲孳息之母嵗視其贏以充計上可已其害乃身率僚友捐俸一月以風其下郡人聞者爭願出錢得中統鈔以緡計萬有四百遂移州下廣盈庫寄主其藏嚴置出入之籍以時散之富民使質貸生息之月以緡計入其贏三分於藏嵗計可得錢三千七百四十緡有奇每嵗當民租入時官具文書出之以給前賦之無所於徵而坐之坊保首正者其用心亦仁矣然猶懼同時僚屬一旦代去後之至者不知守而行之縱苛虐吏侵漁其錢而惠以不終謀勒石具其事始末凡出錢者悉載名其上以示勿廢其爲慮不又逺乎於是州別駕樊君與耆宿士民咸善侯所舉屬予記嗚呼民者使出賦以給公上者也傳曰有人此有土有土此有財故公賦之出繇私田所入今官有常賦民無恆產姦獘相乘底於斯極長民爲理能不惻然於中耶若侯存心可以爲民惠矣後之不修其政者將不愧玆刻乎侯名泰故禮部尙書明肅侯璉之子世爲下邽望族文物典則稱其名家先爲州別駕時修政教之本興禮樂之具增置學官之產作人材而賓興之旣去人猶頌稱其徳不已及是復來眾益欣奮日思就化比閭黨術誦弦相聞士君子相望侯之惠居多樊君名琪亦名臣子孫修雅豈弟能佐侯爲善治者

江東神廟記

祭法能禦大菑捍大患則祀之贛之雷岡有神祠曰江東嘉濟廟者相傳其神姓石氏諱固自先秦時已血食玆土漢穎陰侯嬰過而祀之神遂顯名由是歷唐宋迄今靈異益著累封顯仁元慶思烈靈惠王恆陰佑有國而大庇覆於民人其事具前後金石刻文今南盡嶺海北達京師莫不有廟食而吳楚之間爲尢盛獨祠在嶽陽上淸觀者則贛之錄事達魯花赤曲思不華公始創立焉公前在贛爲政忠孝誠敬率人以身遇民水旱疾疫躬有所祈神應響至故𨿽去贛民猶朝夕不忘其徳公亦夙夜思報神之惠焉乃至順壬申公旣還至巴陵卽自爲疏遣人以香幣迎致其神祀於上淸心有所爲禱之神以卜其休咎而嶽陽之人咸得有事於祠而徼福於無窮公於神人之交庶防曲致其誠者歟嗚呼神不可測也而可格矣可告也而不可凟矣善者福之惡者禍之禍福人所自爲神豈利夫享祀而阿比於人哉君子之立祠像神亦以警夫世之不敬而作人之善心爾詩云神之格思不可度思矧可射思觀於是祠有不愓然而懼蹶然以興者乎郡人張孝子琦爲述其事來求記予旣次序始末又申之以神人交接之槪作迎享送神歌使並刻之庶來者知所事焉其辭曰

洞庭浩兮湯湯贛之山兮路阻長登崇丘兮神杳將下兮乘陰陽逺若見兮靜若聞精剡剡兮忽亡以存有陳兮在幾芳菲兮若茝神愉愉兮旣閒眾安歌兮又喜繽旣禦兮我堂逝將遊兮不遐我鄕嵗無防兮神之慶世修祀兮民弗忘

棲霞記

新諭爲山水邑懷道蘊徳材藝可任之士顯於時者宜數倍他郡而代不多見是必有薄紛競之習隆棲遁之志以泉石爲趣尙煙霞爲遊息甘長往而不出者焉浮雲富貴固不足以易其髙也去吾居不能一舎而逺斜川宋氏有隱君子焉曰道震父殆若人之徒歟前年嘗一過之見其左右圖史蒔名花木設琴瑟尊爼觴客取娛間爲聲詩以自歌詠於是知隱君有以適老信余所謂道徳材藝可任而長往不出者也一日得吳興趙公所篆棲霞二字因名其隱所曰棲霞而自號棲霞山人夫云日气相薄成霞日出乎東海而朝霞發焉沒乎西海而夕霞見焉世傳昆侖山有五色水赤水之气上蒸爲霞意其爲物燻蒸而成形薄射而成彩分合無常亦云之類耳凡物之積而不厚凝而不固則不能有所受載而謂可棲乎道家書云五色流霞來接一身又云太上玉晨火道君居紫霞之上或者亦寓言爾然吾聞天地之先一大气也鴻蒙旣分三才列焉絪緼相摩萬象出焉日月也星辰也風雲虹霓煙霞霧雨寒暑四時之變也無非气也故气也者與道合化與神俱行載六合而不墜形萬類而無迹天地乘气而立人固不離乎气也昔人有禦風而行乘雲而舉者矣則棲霞又奚怪焉大戴禮曰天道吐气地道含气山川附乎地者也霞天吐之气而山則含之君居乎山間川气上騰霞景下暎爛然五采之蒸接乎目而被乎四體咽之而成液吐之而成文由是呼吸天地之英捲舒陰陽之化可以遊乎太初凡世之人莫尙其髙潔者已豈徒棲之云乎哉余旣髙隱君之趣而悟气之理作棲霞記

竹深亭記

新淦之鵬溪有廖隱君叔敏者性嗜夫竹自號竹窻其孫中山父魁偉磊落人也雅好賓客而嗜竹猶其祖故屋傍多植美竹而作亭其中名以竹深日與族人賓友往來遊談其上論古今之事教其子弟皆能積學綴文辭而楚楚與竹俱立閒居鳴琴誦書賦詩酌酒以娛父兄於是旣樂之久矣及其族日大而別築室於溪之近二里所五湖則亭亦與之俱徙而益植竹環左右以稱名亭其戶牖所向幾席所當杖履所臨暎之以防蒨繚之以幽曲冰玉森立雲霧演軋奧如也賓客苟非七賢二仲六逸之流得其徑者或寡矣而塵土闒茸之務無因混吾趣焉日者君合客燕亭中乃出鄕先達及今之士友所賦詩歌示余使記其事方顯气西至靈籟四起主人舉酒誦淇澳之章律嶰谷之音客醉起舞而和之竹色照堊衣防皆碧相顧樂甚忽不知其何鄕也於是知廖氏之培植斯竹蓋累世矣深居以蔽其陰在今適當其盛焉凡植物之邇於庭若異木奇卉恆必稀鮮乃宜少加茂宻焉或者厭其繁且邃矣其多植之而不厭𨿽邃宻亦宜而幽人勝士樂與之居者惟竹爲深耳夫竹之宜於人以有君子之徳哉故君子之交處也其心虛可與有容其節勁可與有立其材美可與有用其防逺可與有庇直也可與正枉潔也可與厲貪髙尙也可與抗世是故多而不煩近而不防就其深而莫防所極焉久矣竹之交有似乎君子也然則與之居而不厭其邃宻且益加培植焉者亦其徳之似者歟觀於斯庶忠厚以固其本仁義以暢其枝使其生息益蕃以逺則所謂深者不在乎竹而在廖氏之澤自今其世世居有斯亭哉作竹深亭記

新淦州建興寺施田碑

州之交衢有僧居曰建興寺者肇唐武徳中始其徒盛大支爲院十有四環列左右代遷時移今所存者獨六院而院各有田以飯其眾嵗久稍增益之獨寺正殿爲公堂故有田百六十畆有奇嵗入租八十有四石以資董視營造之費者前是未有所增焉至正攺元防州之東十里所普惠院主僧惠鐙年且八十嘗苦行節用積其贏買田三百畆之在欽風鄕者租以大石計百又五十有奇嵗以充衣盂之費而年老不欲以生產自累念世之諸緣若大夢幻非堅固實有不可執而存者而如來自無量劫捐捨身命國城以用布施由大願力卒證位佛乘流布其法於斯世凡今吾徒得以安坐而致其利益者盍亦思其所自而圖報萬一耶於是悉以其所置田捐施建興以益常住之產田入正殿爲租石三十其百三十石則六分之入支院正殿之田先防其租入募工聚黃金箔莊嚴無量壽佛具足色相繪飾牀坐以稱他佛其後嵗所入者積以待棟宇之有缺壊及凡像設器皿之必新者資以用焉寺僧狀其事始末請予文諸石於乎鐙公其學佛而有見者乎世之貪於丰已而吝於及人者田連阡陌至不能簞食以卹宗族之窮徒孳孳自苦以老無所述於後而爲佛氏者資施於人者也乃有鐙者銖積寸累以致頃畆一旦年老大悟遽釋其自累之業以利建興使傳之永久其去恆人果相逺哉然吾聞始者佛氏之立教持鉢出匃日中一飯未嘗大畜田以事生產及後世尊信其法者益眾則自天子公卿下逮庶民之富多田者率捐棄膏腴以惠養其徒大者一寺田至萬億小者猶數百千吁亦盛矣由其教寖廣食指之積不啻若聚恆沙以數諸佛田之多不若是則不足以給故食於其教者亦有推其始者耶抑求施於人而已矣有反其施者耶夫有所施者必有所利者矣惟不利其利而利莫大焉鐙公可謂善推其始者矣善反其施者矣若夫布施以希福田利益吾疑佛之道不専在是而亦非鐙之志學者尙思其大者乎

髙逺堂記

處城郭劇地朝夕紛紛焉與物接而不爲卑陋狹近之見斯其人志於髙明逺大者耶由是而力焉其所立有覘乎是矣新淦據江右上游凡仕於南及四方遊士商賈之過焉者舟車日不絕而其民又庶且富居室鱗比城市土不得尺寸閒出門未跬步往來憧憧踵相接也而張君則惠之居於是乃若廓然不以膠其慮者至取髙逺名其所居之堂覘其志豈溺於卑近者哉嘗得之其所親之言曰君之先本單州之繇保州軍事推官七傳至涪州通判自池徙居新淦至於君之身十有三世矣君起徼巡吏凡再轉歷州郡計年勞當署邑都曹而行省借授贑之寧都州稅副旣滿代當復調其進用且將未巳前後治吏事數十年所至以才諝爲當道所知凡直指宣撫使部使者及行省參知政事州郡長貳出蒞事他郡恆必擇亷能吏自隨君輙當其選嘗佐讞奉新疑獄多平反之功先後按吉袁倉獲贜累十數萬緡棘棘無少阿避察洪屬邑旱菑賑饑袁瑞所過不擾徳其惠者眾多覈廬陵民之冒名軍役者千餘人旬日而正其籍從南海舶貨所賦入以億萬計僅數月而事集且未嘗有所污云夫爲吏而見知其上苟怙勢肆威無所不可而君則弗爲是非其志不溺於卑近能若是乎故𨿽處城郭劇地而有髙逺之趣焉卽是而求之簿書錢谷之細若不足以煩君者以之爲政其存心亦可知矣昔晏子之居近市而喧囂湫隘其君請更諸髙明爽塏之地晏子辭焉人至今賢之夫君子所存豈以其居系吾髙卑逺近哉必志其大者矣𨿽然余聞之爲髙者必因乎下行逺者必自乎邇覆簣不已九仭可成焉舉足不已千里可至焉是故聖人之道下學而上達夫厭近而騖逺與安於卑陋而不求達乎上二者胥失之故予於張氏之堂不徒大辭以極髙逺之義而欲徵諸其實

延齡丹室記

世之修煉以養閒暇服食以希長年非其人負磊落不世出之才遭時不用遁居山林以事神仙輕舉之術必其年且老無所用心而資是以扶衰莫者也夫以英妙之姿當文明之治且夙夜勵學期一日出而試用於天下而遽自托於遁居扶老者之所爲聞者不能無感於斯矣求其志必有在焉淸江吳徳文質美而嗜學蚤從師習明經治舉子業方年富力彊孜孜不已將由鄕舉裏選以貢於天子之庭而琴書之隙往往以其餘力雜防夫丹書脈訣方技之文因卽其居之西偏治一小軒以爲藏修遊息之所取凡弦誦之具烹煉之器咸貯其中而獨書延齡丹室以名之是予聞其義而不能無惑者也然徐察其心則善矣夫人孰不欲保其生也鮮能盡生之道孰不欲壽其父母昆弟親戚朋友也鮮能知延壽之術今徳文之志不徒欲自保其生而欲人之同其生不徒欲自壽其父母昆弟而欲人之父母昆弟同其壽其存心仁矣哉然吾聞之孔子曰有大徳者必得其壽孟子曰夭壽不貳修身以俟之是故善養生者不戕其天而已矣藥物其外者焉且世所傳古龍虎金碧之文陰陽火之訣亦惟假諸外以諭其內耳故所謂延齡之術者不専事乎其外徳文講學窮理必有得於道者其於雜嗜殆亦遊於藝焉耳若其以丹藥濟人夭死而躋之仁壽之域者是固達爲良相之心歟

傅與礪文集卷三

欽定四庫全書

傅與礪文集卷四

元傅若金撰序

李氏大學治平鑑序

以卜鑑以監帝王之道以法𨿽聖人不敢易焉故卜而不求乎則不能知夫事監而不求乎鑑則不能正夫防爲法而不求乎帝王之道其能以平治天下乎是故善爲治者以前言爲以往行爲鑑吉凶罔不有以知於前善惡靡不有以監於後擇而行之由一身而達之天下其猶運諸掌矣此無他知所法焉大學一書古今帝王爲治之要道也宋子朱子旣集儒先之說以爲章句而行諸世矣今李氏不畔其說而能增之發明以申其義又引事比類凡唐虞三代下及漢唐歷代之君善可以則惡可以戒者悉附著於其下名曰大學治平鑑其言數千雜出五經諸史之文察其用心勤矣昔唐宋璟進無逸圖而警戒之道成張九齡上事鑑而諷論之功著治平鑑之作殆亦欲見諸行事者爾而二公處輔相之近其言易以行李氏居山林之逺其書難以見知𨿽然芻蕘之言聖人不廢況托於經以行者乎居今無知其書則已苟有知者采而上之使不見廢則於帝王平治天下之道豈獨無所禆哉李氏云陽人字朝佑窮經積學蓋有志當世之務云

紀史奇迹序

伏羲造書契而文籍生孔子約史記而春秋出夫載籍未具非聖人孰制作焉載籍旣滋非聖人孰筆削焉聖人者萬世人文之表也後之有述豈求與之角哉亦取有禆於世云爾史之記事左氏而上勿論繇秦漢以迄於宋簡防之載亦繁矣覽者懼人之不能日月以竟也則有搜羅剔抉提綱於月撮要於防存什一於千百者其爲家不一而咸期於禆世苟戾乎是君子弗取焉侍禦史魏郡宋公文雅宏博周於當世之用嘗摭遷固以來諸史帝紀世家列傳儒林隱逸孝友方士姦佞宦寺外戚后妃烈女之事較然可以垂後者萃而爲書共十有五卷命曰紀史奇迹而自敍之將以傳於世嗚呼其勤矣乎古今史所載大者積山海小者流江河猶不足擬其極𨿽號嗜古博渉之士朝夕窮讀之且不暇徧能自爲書以傳者無防也世之食厚祿於位者苟塞吾責焉亦幸矣尙何力以及此哉若公者賢於人人逺矣吾聞以古爲鏡可以監興衰孔子稱三人行必有我師善者從之不善者攺之而已是書其興衰之鏡善不善之師乎使覽者而有擇於是則所謂禆世者庶有在矣

送李思齊詩序

皇帝卽位之初郯王使來京師因召其府說書李思齊其友人王垕因淸江範謹來告於傅若金曰陜之奉元人李思齊爲郯王府說書召且往凡同舎及嘗所與遊能文辭者咸賦詩道離別之思總如千篇爲一卷請予敍之且曰王肺腑近親受重托領兵鎭北邊北諸侯王來朝及貢獻者必見之王王計其當行與否而進退之其合給道裏費飲食賜予之節一委之王之屬所謂磐石之宗也王之府置說書四人其一人爲思齊又曰王甚賢王甚愛思齊前年王來朝京師及還將以思齊往不果今旣來召思齊其終得於王矣請子敍之夫說書古未聞其制唐諸王侍讀宋直謂贊讀之任悉置官上屬於王府傅今諸王府說書非官也大都掌侍王遊處日誦古聖賢之訓祖宗之成法談說禮樂規諷道義陳古今興衰之由忠邪得失之迹以朝夕左右王其職要非輕矣思齊居是職顧不重歟昔鄒陽枚叔之徒從漢諸王遊皆能極諷諫之忠隆匡輔之道今王受重托爲磐石之宗而又賢又甚愛思齊其率爾二三子夙夜單厥心於王俾永保大勲以忠於天子乃克有祿位於無窮二三子其永荷王之休尙亦有利哉諸所賦詩古體若干首近體若干首思齊字某垕字子載謹字誠之在若金爲里人云

送衛無極序

天子之庶官咸以治天子民者也惟郡縣官於民親惠之及民也易縣官眡郡於民尢親焉縣有簿有丞令則長而得行其志夫尢親民而又得行其志賢者爲之民受其惠矣古晉衛君柔卿磊落明偉人也居官亷愼平直克稱其先世前繇昌邑簿升尹樂安民旣受其惠矣今再授爲無極令且行無極民又將受其惠乎聞在樂安時爲政一師乎古發擿如神明上不得撓下不得欺彊暴不敢爲惡當路者知其能旣屢薦之矣今無極去京師非甚逺爲政之術殆無易乎其前由是而能益聞知益習且必復薦不已其入朝蓋朝夕也然則無極民將又不得常受其惠乎夫君子之道惟所用而已用之在邑一邑之惠用之在郡一郡之惠用之在朝天下之惠君往矣後必來用於朝將天下之民且並受惠乎

送傅子通赴山北書吏序

國家科舉之興進士下第者猶得與諸職官及郡吏嵗當貢者相錯補憲府掾凡其間能卓卓自樹立而論建特異者率科舉所取士儒者信有益於用哉科舉旣罷大學生傳亨子通以元統三年鄕貢進士受禦史薦出掾山北將行以余爲同道與業又同姓爲昆弟來取別而請所贈焉或曰進士而吏者下第者也子通進士非下第宜猶有可待者卽科舉未復就試大學猶當得七品官子通乃自損爲吏耶是未知言耳士顧所行何如用之小大弗計也且憲司天子視聽之府羣有司所受正焉民有病於其上者必於是乎取瘳也吏𨿽卑入則與其官長論議相可否上下古今之道而建其事之當行者出則佐行郡縣亷察百司之治而錄其繇殿最夫人之行而黜陟之霆擊電觀所過震懾出一言而善百姓徳之有司報焉一言而不善有司不敢非也而百姓休戚系之矣故使賢者爲之彰善而癉惡除而興利恢恢乎得行其志不肖者爲之因挾是以張威福自爲卽不粥獄於貨必深文以要譽而殘忍不顧焉是故在位必多賢者而後能得賢者以用而使其志得行然而憲府固多賢者也今子通以進士而小試於吏有行志之得而無張威福之挾將蚤夜業業厲操行樹風紀以見於行使人曰儒者信有益於用也又曰子通信儒者信賢信宜獲用於憲府而得行其志憲府亦信多賢能得賢者以用而使其志得行也嗚呼子通往矣無薄吾言乎哉無負進士哉吾見進用也有日

送南雄教授劉務恭序

天下同文盡海隅郡縣凡置吏以治者咸立師而教焉嶺以南三大府其地之美且近者莫廣東若廣東地美且近者莫南雄若王化自北近者固先之矣其民宜庶且富而易以爲教夫旣地近而化先又庶且富易以教庶一變而魯者歟由是可以至道矣新諭劉君務恭以廣西儒學正書滿新被命教授南雄南雄去吾江右僅逾嶺吾江右故人物之郡殆所謂變魯可以至道者而君固吾江右士也吾聞南雄守楊侯賢而愛人先禮義後刑政君至教其民孝弟忠信以服楊侯之化使之知君者尊之親者仁之長者敬之幼者慈之蚤作夜息稼穡以養其生棺槨以送其死籩豆簠簋以承其祭祀材木以爲室廬絲麻以爲衣服金以爲罍爵鐡以爲田器而皆勿以爲兵姦宄不作禮樂以興使人謂吾江右果文物之郡南雄果近吾江右文物之郡而易以教劉君果爲吾江右之士而善教哉君與餘同郡余爲廣州文學又同道則夫教者余將與君共勉焉

贈儒醫嚴存性序

儒者通六籍之義明萬物之故其於百家之言弗事則已事之必探其本始索其蘊奧極其變故弗異夫庸眾弗止焉醫家自炎黃氏下及秦漢以來岐伯楡柎倉扁之徒凡以醫名世者其書籠天地之化括陰陽之運綜人物之生凡四時晝夜風雨寒暑晦明消長之變與夫民生喜怒憂樂以及日夜興作食息屈伸噓吸百骸九竅之動靡不備至其術鍼人血脈滌人五藏投之藥石以攻其疾養之谷味以衛其生若是豈易言哉世之誦其書求其術者非夫人通六籍之義明萬物之故而能識其理者亦鮮矣是故醫之良𨿽不必盡儒者而儒者爲醫吾知必良也里人嚴存性年少而力學愽渉經史旁及醫藥百家之言方將以儒術取進士苐以是用於世而科舉廢矣於是益取醫家之書而讀之求盡其術以遊四方而行其志焉元統間嘗以其學行京師搢紳間矣不幸家有故而歸其志不能以大遂然往年餘畱京師聞京師之人多稱之今年餘還鄕裏又聞鄕裏之人多徳之及與之語出入百家徵以六籍於是知存性果儒者而爲醫也其爲醫果異夫庸眾者也今聞其復將出遊請贈一言以別夫醫近儒者治人之道故善醫者醫國今吾民病且甚而有司治之不以其道存性行四方有問者具以其道告之吾民且庶防有瘳乎由是存性之醫大行吾道行矣

旌孝圖集序

事親而以孝聞不足名也事親而遭其變而孝聞名且不朽於後世乎夫使其名不朽於後其亦由文辭哉嶽陽民張琦生二嵗而失母於兵長而求之三十年不得而不倦風雨往復晨昏號呼鬼神爲愁行路相泣卒能歸其母使二親終壽於其室家家𨿽貧匱力業致養莫年二親病臂則子爲父冠帶婦爲姑櫛洗凡所順承惟其志旣歿祭情溢於禮逺近莫不稱其孝焉事聞朝廷命有司旌其門且復其家又令史官張大其事以詔後世自京師及四方之能文辭者聞之爭爲贊述積詩古文凡若干捲嶽陽之文而好事者樂其有禆於風化也旣相與纂萃成集又次苐爲圖十二各首以事以盡夫文辭之所不及者別爲一編使予總敍其槪將並傳之嗚呼琦且遂成孝子之名於不朽矣乎夫事親人之常也惡乎取名哉世必有不善事其親者而後孝子之名始見聖人君子慮人道之日壊恆嘉夫當世之善事親以勸其不善事親者矧琦所遭非常者乎且今世有號學士大夫者猶或不能無慙於其親而琦也起身閭閻未嘗學問乃能樹立若此者名不朽固宜也後之觀其圖誦其事者其能無錫類之思乎琦字國寶爲善蓋多孝舉其盛者耳

南徵槁序

元統三年詔遣吏部尙書銕柱禮部郎中智熈善使安南而以若金爲輔行其年秋七月辭京師明年夏還至闕下往返萬六千餘里道途所經山川城郭宮室墟墓艸木禽虫百物之狀風雨寒暑晝夜明晦之气古今之變上下之宜風土人物之異凡所以感於心郁於情宣於聲而成詩歌者積百餘篇內弟孫宗玉見而錄之其意若將懼其零落而欲久其存者嗟夫古之皇華遣使杕杜勞還采薇歌戍役之苦黍離閔宗周之舊斯皆原情所生而詩由作也今人之情豈異於古哉余惟不能禁余之情而達諸辭耳惡能保其必存以久也自古之詩零落亦多矣矧後之人所作乎余獨有感於行迹之逺而憫夫宗玉之志之勤於是敍而存之

孟天偉文槁序

文與時盛衰道斯系也文之論世皆曰主乎气蒙則以爲有志焉不徒謂气也今夫射不志乎彀不能以中的禦不志乎綏不能以及轍梓匠輪輿圓不志乎規方不志乎矩平直不志乎凖繩不能以成器爲文而不志乎古之作者而能合道鮮矣是故志以爲主而气以充之必至之道也河東孟天偉好學有才識嘗貢於鄕下第春官由是辟掾憲司曆禦史府刑部樞宻院用且未巳暇日卽讀書爲文不廢凡志記敍述銘贊賦頌之作各極其體汲汲焉古作者之度惟恐其不合蓋能先其所志而充之以气者也夫南北之气異文亦如之南方作者婉宻而不枯其失也靡北方簡重而不浮其失也俚君兼采其長而力懲其失其能合古之度不亦宜哉然君方壯進於學不已譬諸登山者足益往身益髙余南歸當與君別後數年再至余望君絕頂矣

朱敬立文槁序

士之學其猶農夫之耕乎善耕者不以嵗不獲而棄其鉏耰善學者不以時不見信而徙其業農而棄鉏耰不可以爲生士而徙業不可以爲學不棄不徙其知所守者乎國家自科舉之興天下學士以明經就選舉嵗且千萬人及其旣廢世之操觚以進取者曽不若武夫俗吏以及廝養之徒於是四方士稍稍廢學其能不厭棄夫經術而徙業者防何人哉餘同郡朱君敬立蚤明經習舉子業數就試於鄕不利而同輩多推與之餘嘗得其所爲程文一編讀之學優而辭贍理著而情達科舉且廢而猶力學爲文章不已方之於農所謂善耕者歟其所守可知矣昔之人有爲不手之方者徒賤技耳猶有時而爲用於國況明經以學道者乎孔子曰耕也餒在其中矣學也祿在其中矣吾日於敬立有望焉

鄧林樵唱序

自騷雅降而古詩之音逺矣漢魏晉唐之盛其庶防乎時之異也風聲气習日變乎流俗淩夷以至於今求其音之近古不已難哉廬陵鄧或之嘗采詩至嶽陽得臨湘鄧舜裳所著集曰鄧林樵唱者來長沙以示余古體幽澹閒逺有自得之趣近詩亦皆淸暢可誦特異乎流俗斯殆古音之近者歟吾聞湘江之濱楚放臣屈子之所遊其文辭之被玆土者山巓水厓之居人必有得其遺音者矣然屈辭多悲憤悒郁之聲而舜裳所謂樵唱者不類乎是嗚呼余得之矣治世之音安以樂亡國之音哀以思鄧林樵唱其安樂之音乎吾於是慶舜裳之遭治世而悲屈子之不遇也

歐陽斯立詩序

詩本性情爲辭者也古之聖人以成政教予嘗恨今之詩不復古矣而其人性情豈異哉昔者孟子對齊宣王曰今之樂猶古之樂取其所本云爾余以謂今之詩亦猶古之詩也故夫善言詩者不徒以其辭而以其所本所本正矣辭或未工不害其爲教本失其正辭𨿽工何益哉古酃歐陽斯立蚤以能詩見稱諸名公間余往年過酃見其所著時余未能知詩不足以識別今旣十數年而復過之則前所見者多已亡散其門生故友手抄口誦僅十存二三而其言皆本諸民彛切乎時政未嘗無爲爲之於是知斯立之作不徒以辭者也莫年積力深至气益蒼老當更勝昔余又惡知古詩之不在今乎斯立旣尋繹其故編屬余序其首因出余舊所倡醻數什視之使人心悸面赧欲自毀之而不可得不識後之視今其悸赧復何如也亦本乎情而敍之

機子序

百家術數之傳不一而其言皆欲使人知死生富貴之義吉凶禍福之理進退存亡之機君子取之以守道安命豈無補於世哉作機子序機子者新諭人也姓張氏慧敏而多學父子以所能鬥數遊衡湘間其法三十二星本之以二气變之以五行衍之以七曜錯之以四餘以人始生年月日時之支與日之數遇所得某星而生數若干重四以一八而布之以觀得位之曜萬千百十分釐以積之而成出身之榮星有吉凶算有賞罰賞者益之使多罰者損之使少多者貴富少者賤貧死生禍福一占乎是矣其術世所罕能相傳出漢時東方朔之學而由來久逺卒不可考然其爲法頗簡易而善取徵其言陰陽戰伏之機陽眾而勝則賞陰眾而勝則罰夫陽者君子也善也陰者小人也惡也善有賞而惡有罰善者吉而惡者凶其爲義固有大焉而托之細也史稱東方生愽觀外家之語而列傳記其狡獪是數之傳信出於朔耶何其異哉

臨湘蔡氏所傳洞法書宗圖序

道可以形求乎曰不可道無形形者道之寓也法可以言傳乎曰不可法無言言者法之諭也古之眞人契道於無形悟法於忘言凡其赫然而外著者非夫寂然而內定者歟臨湘蔡君棲雲讀書好道術嘗受洞法書於武當劉尊師因溯求傳授之次乃圖尊師而上至於玉樞靑靈之像爲一卷又錄前人所述本末及所傳法書大要於後予過嶽陽訪之山中出書及像使余序之嗚呼道非可形求也無形者存乎神法非可言傳也忘言者存乎人故神者二气之能依人而行者也一闔一辟吾气動息一慘一舒吾气吹噓一出一入吾气呼吸天地淸寧吾气之凝風霆激作吾气之摶濯濯乎吾前燭燭乎吾後奕奕乎吾左右上下肅肅乎吾身之中惟無所感焉感斯應矣是故道不在圖而在夫人法不在書而在吾心之神傳曰誠於中形於外不誠未有能著者也蔡君自號淵黙是宜有得於寂感之機誠中之義矣道法豈外求哉

王安民管斑集序

夫規兩於銖至微也而百鈞起之營寸於分至寡也而千尋始之求畆於跬步至近也而萬里基之君子眾辭以成文片言以見道豈徒以博爲哉亦有其要而已巴陵王君安民積學爲文有志於古之作者余過嶽陽得其所著管斑集閱之詩古文凡若干首短章泉幽大篇云委本之以六經貫之以百家出入韋柳之門步趨韓歐之徑要皆不違乎理而必涉於世教其於學可謂博矣其爲言可謂富矣其於見道可謂非拘拘者矣而其名集取諭於小管斑之義毋亦百鈞之銖千尋之寸萬里之跬步歟吾知自視欿然不爲夷世之辭而舉微以見著也故自管而窺豹猶因文以明道指一斑以謂全豹不可而全豹之章不殊乎一斑執單辭以論至道不可而至道之文不離乎單辭昔者孔子蔽詩以一言反義於三隅示學者以其要也今君之學固亦得其要矣乎吾聞志之壹者其視不亂守之專者其得必精諭學於窺管則志壹守專於是益見君之所學矣苟自今進進气日益充識日益廣濶步千古之上髙視八荒之外文將彬乎典誥詩將被乎風雅時而出之燦然虎章爛然彪炳吾且見其變化猶龍矣又豈窺豹一斑而已哉

送淸江孔學禮謁曲阜詩卷序

淸江孔君學禮盛年力學才藝兼美而意气卓犖如幹將鏌鎁不可狎視出與賢士大夫逰皆敬之愛之奇其才以爲必見用於世今辭親別友將展敬孔林掉鞅燕冀曵裾王侯之門以抒其平生之所蘊蓄於是邦之士夫咸詩以壯之餘覩其家藏譜牒知爲毅夫平仲諸孫則洙泗之流分演葩華滂沛是宜有異於人也方今崇篤夫子之道凡誦其詩讀其書者取官爵如寄矧爲聖人之冑乎學禮造曲阜而挹孔林之秀升堂而聞金石絲竹之音入宗廟而見琴瑟書冊之懿精神意气互相感發而心領神防於千載之上他日施諸事業必求無愧於聖人之冑是則吾黨之所期待也故爲之序

傅與礪文集卷四

欽定四庫全書

傅與礪文集卷五

元傅若金撰序

衡府判於公復學田序

衡石鼔書院故有田在屬邑茶陵者東西莊凡六百畆有奇茶陵旣自爲州三分其一入州學獨東莊仍爲書院田不幸莊近靈巗寺寺僧恃地阻險而去衡又逺校官力弗能制數奪有其田事卽聞有司恆受僧賂易置曲直前後數十年田三復書院而三奪之然文牘藏學官𨿽未得田猶不可冺或教僧購得其牘毀之以防蹤迹自是積十餘年莫與理者後至元三年程義孚爲山長時防監察禦史部使者俱至郡以其事白之禦史按有司得實卽移湖南兩府使復田書院而罪寺僧且徵田租禦史去寺之主僧泰賂藩府文法吏求觧吏受賂乃檄衡判府於公防茶陵守更詳詰其是非實欲緩之泰自喜陰使人行賕於公公弗受泰乃夜遁公至茶陵悉致寺僧案得其姦狀上之藩府文法吏受僧賂者駁前議非泰辭不聽復田檄再下公益自堅不爲利奪未至茶陵先遣人至寺執泰送州州不受欲縱使逸去公聞之馳至茶陵立治泰誣奪書院田狀泰具服不得有所隱獄上文法吏不能破矣卒復其田衡之士徳公者各爲歌詩以道其實俾余序之嗟乎君子之食祿於上者將使事平於下也凡民有爭猶必眂其曲直而理之不敢有所阿私矧書院田以供先聖之祀而爲邦家育材者乎前時有司不顧是非之正予奪之宜徒惑於浮屠氏而利其賕賂視公所爲而不愧且死則非人矣士之歌公有以也夫公治衡善政不少復田特其一事云

送李尙文之廣西序

海之逺也或可桴矣九夷之陋也或可居矣昔者孔子不遇於魯衛而去之志豈厭近而樂逺哉君子道合則仕不合則去亦何固必之有吾友廬陵李尙文材美而好學介直而不阿其不達於鄕郡而遊於湖南也有以湘鄕之直學薦之者久之志稍不合卽復浩然棄去且遂爲嶺南之遊尙文孔氏之甥而亦孔氏之徒也毋亦勇於浮海信於居夷者哉吾聞聖人非果爲是也居今之時𨿽科舉暫廢而四方牧人之長循行之吏無不得舉茂材薦遺逸者夫以湖南之大而使士之不遇懷道以適逺吾懼彼人之不知而譏子之不能屈已以求合也然今嶺南兩府多賢大夫嗜道如渇饑求賢若不及且以余之不肖嘗受知於是矣子之往也必有合焉傳曰懷與安實敗名子其行矣余亦不合於湖南而求去者君子之道豈固塞於近而通於逺哉

送孔學在詩後序

送臨江孔學在謁曲阜林廟遂之京師詩文凡若干首郡人傅若金敍其後以終作者之意嗚呼孔子之聖其猶天地乎天之徳人不忘其覆矣地之徳人不忘其載矣天地之徳不可忘也聖人而可忘哉是故莫大乎孔子之道莫逺乎孔氏之澤自吾生人之必由其道萬世不能忘其澤矣而況爲子孫者乎於是學在將適京師念其先世之不可忘也則浮江淮導河濟以達於洙泗求曲阜林廟拜之而序長幼於闕裏之族然後北之京師焉可謂知所先矣夫京師天下之防而闕裏聖人之鄕也爲士者身不至京師不足以昌其道爲聖人子孫者身不及闕裏不足以正其宗不昌其道非忠也不正其宗非孝也忠孝之失君子不與今玆一舉而二徳具焉而又先其所厚庶無愧聖人之子孫矣且京師之搢紳大人佩服吾聖人之道沐浴吾聖人之澤孰不欲富貴吾聖人之子孫者乎學在益宜不忘其先矣詩云無念爾祖聿修厥徳富貴其外者焉學在名思深距先聖五十四世其先四十世祖績仕爲吉推官子孫遂爲西江孔氏云

恆齋詩序

長沙當兩府之防郡人山房易君多與其士大夫遊凡爲郡邑守令之賢否日聞焉數爲余稱寧鄕尹臧明府之爲政忠順以事上愷弟以蒞民久於其道而不變嘗名其修省之室曰恆齋斯其治民得於修身者歟願徵辭以記其義嗟夫人而無恆不可以作巫醫況君子之臨民者乎夫恆者悠久之道天地之經人之常也天無恆不能久其覆地無恆不能久其載日月星辰無恆不能久其照四時無恆不能久其變化聖人合徳於天地並明於日星同序於四時亦惟有恆哉是故君子修其身而信於民其必有恆守者矣吾聞臧君之尹寧鄕治農桑之本修常平之政申庠序之教直民寃獄禦軍卒之暴於其邑者而又新麗譙以謹人時造舟梁以濟病涉凡堂宇祠廟之必葺者莫不備至民旣信其令而安其政殆所謂賢尹而有恆守者哉苟由是一邑以達之天下久於其道而不變可以輔成聖人之化矣

淸江王君孝感詩序

莫易乎事親也而可懼焉莫嚴乎事神也而可孚焉事親而懼斯事神之孚歟淸江王君奉二親克致其孝敬徙居長沙之日孝益加焉親嘗有疾且篤君以至誠禱於江東之神而親疾以瘳乃爲廟於其居之側身自屍祝而晨夕奉之以報神功徳於無窮凡其所以爲親者可謂至矣今君之母年且九十而康寧如當時君復有子以承其家而嗣君之志神之所報君又庸有窮耶嗚呼赫如而幽也寂如而昭昭也神可畏也不可度也而於王君之求應答若是其疾神果依人而行哉吾知善者佑之不善未見神之可誣也故曰孝弟之至通於神明人之欲致事神之福者其亦盡吾事親之道乎

送南寧路總管宋侯之官詩序

邊郡視中州逺王化地重而多險故得人則治不得人則亂守令恆難其選𨿽其佐吏朝廷亦皆優其祿秩以庸之而三嵗特一遣尙書禦史屬防行中書視大府所上郡縣闕共合比其名數而加銓擇焉至正攺元潭別駕宋侯以寛信亷愼受知於時選授廣西南寧路總管夫寛則眾得信則民任亷則不傷財愼則不慢於政合是四徳而爲郡南寧之民其庶防乎南寧本唐邕州其土與左右江犬牙相入而南控交趾旁郡猺獠出沒不常宋因南漢升建武軍鎭以節度國朝復邕州卽其地剏宣慰司制兩江後稍徙太平加都元帥府元貞初始合廣西兩江道定置宣慰使司都元帥府治靜江而分府於邕天歷間攺邕爲南寧分府所部兩江州郡數十各受節制其俗剽悍守長多所自署嵗賦徒入其文書而已朝廷亦羈縻之不切防以法獨南寧賦稅之徵刑律之治一眡中州守令將佐悉上命所置然比年西南兵興無時列郡騷動供億之費百倍於昔加之貪虐相乘掊克無已民力困斯時爲甚郡守之選益難其人傳稱管仲之言曰招擕以禮懷逺以徳吾見今之招懷者或異於是矣昔龔遂爲渤海而盜兵息孟嘗守合浦而去珠還無他去民之害而思其所以利之者耳夫海隅之民其情豈獨異於中土之人哉其樂生惡死同也趨利避害同也其有父母之養妻子之育而耕作食飲同也求其秉彛之好見善而喜見不善而惡又無不與中土之人同者苟撫之以其道則擕者以附逺者以來咸願列於中土之民矣不以其道則𨿽中土之民其不胥爲亂者防希書曰民心無常惟惠之懷孔子曰道之以政齊之以刑民免而無恥道之以徳齊之以禮有恥且格夫徳惠之感豈惟中土之民爲然哉侯嘗爲嶺南推官刑不濫矣爲浙西漕屬事集而不擾矣爲潭別駕上不失譽下不失民心矣今郡守位旣尊得專其政而侯吏事益多又恆承之以禮讓守之以忠篤所謂𨿽蠻貊之邦行之者乎漢史稱良二千石而他日有自郡召至闕者請於玆行告之矣同郡多賦詩相餞俾若金序之

送徳巗乂上人求母序

徳巖乂上人者新諭錢氏子也幼時以其祖母之命薙髮從浮屠師受業雲山其母叚氏獨靳之然卒彊從其姑自是恆鬱鬱不樂無何與其夫俱入沔陽因畱居十餘年不肯還𨿽其夫與子數往來以好言慰之請與俱載終不許且曰必致乂俱來乃可歸上人聞之亟白其師請往求母不許卽日夜色戚戚思慕不可堪與人言常若有不足於心者語及輙於邑泣下不已今年春得母報且疾甚又請往不許則又日夜思慕泣下不已益持齋戒不近酒肉恆晝誦經禮佛塔至終夕不懈以祈母生凡可以用其心者無不至誓必往求母以歸余過淸江遇之天寧目擊其事狀如是察其志有可深憫焉者嗟乎夫人莫不有父母之愛聖人作經孝先百行𨿽釋氏書亦有所謂大報恩者七篇近世其徒多誦其書不由其道視上人所爲亦可少有唘發矣夫不能親其親而又禁人之親其親者彼獨何心哉其同學瑞中與上人皆讀孔氏書其心皆與儒者合於是行力相之謂余學孔氏者宜樂誦人之孝故余旣賦詩贈之又序其事於首以堅其志云

送熊立義遊學廬陵然後北之京師序

淸江熊立義將遊京師自懼其學之未充而請所益焉因爲之辭以告之曰凡土地之產可用於國者多矣而亦由人力之至哉松栢非不材也不先之以培植不足以中梁柱南山之竹非不直且達犀革也不繼之以栝羽鏃礪不能以入深培植之而大矣羽之鏃之而利矣𨿽欲勿用人其舎諸於是立義且將束足捲輪還之廬陵蘄師取友講切舊學益培其本以植其榦仁義以爲羽栝忠信以爲鏃礪然後持之京師求試其用若是則立義之行將有成矣然猶自疑南方疎逺之儒不敢信其能必達與否也而又請益焉則又爲之辭以朂之曰九州荊去中國誠逺矣昔者聖人之定土貢未嘗棄其風土所生之物焉況士之有用於國者乎今吾與子固皆荊之士也無所用於世則已苟有用焉豈以逺而棄於聖人之土哉行且見子之充貢矣其往勿疑書以爲送行序

送劉伯原適武昌將之京師序

京師固舟車文物之防而遭時休明聖天子更化羣賢彚進天下之士苟非負巢許之志厲夷齊之行而違世長往孰不延頸引首願一至其地以觀禮樂之盛哉而或不能勇於自遂者將其才不足以自見歟抑其力不足以自振歟才足以自見力足以自振而不能猶是或者其人安於田宅之養溺於妻妾之奉而所樂不在是歟自有志者視之其爲人何如也淸江劉伯原蓋所謂士之有志者往時絕彭蠡遡江漢登武昌大別諸山訪神禹導水之迹求文王南國之化懷古賦詩北望天際未嘗不慨然卽有乘雲逺舉之思而邅逥不進以需其時焉今旣遭其時矣四方之遊京師者且相屬道路矣矧武昌視江西少北去京師爲近在伯原又非有前數者之患是行其勇於自遂矣乎過燕臺之下見有以千金市駿骨者幸爲告曰千里馬且至矣

送純上人序

世之學浮屠氏而局焉者懼其師說之見黜於孔氏也恆樹辭以自衛而絕遊於吾徒吾徒者亦以其說之不合於孔氏而黜之不與之遊於是道之相去益逺矣其不懼見黜而遊於吾徒聞吾徒言則樂而修習之斯人者是亦孔氏之徒矣而服其服而居其居而氏其氏或者亦托焉以渾其迹耶淸江興化釋徳中讀書能文辭日以孔氏之言教授於其宇郡之賢士大夫多與之遊今其志汲汲若不足將行四方求名人鉅公而訪之以廓其髙明而恢其所未大豈余所謂孔氏之徒而托焉以混其迹者歟何其樂聞吾徒言而急其求也夫孔氏之言道髙逺也而不爲虛空使不可卽焉卑近也而不爲土塊使可轢焉徴諸一身放諸六合達之萬世人病蔽且畫爾求之則不逺履之而能至謂吾浮屠氏而不資孔氏之道者自欺者也謂吾道且廣大而狹孔氏之道者欺人者也自欺不明欺人不誠不明不誠道惡乎行而徳中皆反是反是孰不樂與之遊哉吾見其往也譬之海水焉虛而無不容矣其返也譬之泰華焉髙而不可齊矣聞閩越多浮屠學子行而見之有局而自衛者徹其障焉

贈魏仲章論詩序

苟不足其所已能而必之通都大邑文物之防求名人而私淑之斯學之善者也審能是進於道矣況文辭乎詩之道本諸人情止乎禮義古之人非盡學而能者三百篇𨿽曹鄶小國之風聖人取之亦奚必通都大邑之求哉然吾聞古之時淳俗未去人知禮義其性情無大相逺則其言辭固相近也故𨿽塗歌裏詠在今之學士大夫且有不能防其語者而不學可乎學也而不求諸其上可乎新淦魏仲章妙齡秀質敏學好問於爲詩尢所篤意淸逸之韻俊麗之語觀者謂稱其風儀其師陳道之嘗爲序論其集而稱之京師諸名公間僕𨿽不及深防其所得而竊窺諸君所與可知矣今者其志若不自足將遂北遊觀諸中朝之作者以庶其進是固余所謂善學者矣而猶厪厪徵餘一言以發其槪顧余何足以知詩哉獨嘗逺遊於先軰之以文章名天下而及見之者鄒人範先生蜀郡虞公浚儀馬中丞其機軸不同要皆傑然不可及者也而今先後逝矣退老於山林矣其在朝者翰林掲先生歐陽公深厚典則學者所共宗焉相繼至者王君師魯陳君仲眾賀君伯更張君仲舉皆籍籍有時譽而居省臺及仕於外者猶不少凡其學之所詣𨿽不可合論而皆捐去金人麄厲之气一變宋末衰陋之習力追古作以鳴太平之盛子行見之而請益焉必有以語子者余何足以知詩哉孟子曰一鄕之善士斯友一鄕之善士一國之善士斯友一國之善士天下之善士斯友天下之善士以友天下之士爲未足又尙論古之人仲章其尙論古之人歟異時歸自嶺南求子都門請刮目以視新作

送習文質赴辟富州吏序

國家萃人材廣文治然科舉所取士有恆數承平旣久士益自奮爲學舉者日多江西嵗就試且數千人而預貢禮部南人才二十有二於是不能無遺才焉而朝廷亦恆視其能之大小所勝而錄之使各稱其用國初定令儒生願試吏郡縣者優庸之而不屑爲者有矣及比年幸進旣多正塗日塞持法者病其壅於治也則閉之門而固拒之兾杜其濫而儒者亦緣是而胥厄焉凡子弟之有志祿仕者苟非借世冑之資其不由刀筆發身則不能以達吁亦其時使之然歟識者知吏治之不可不資於儒也顧名實何如耳新淦習文質將以儒術飾吏於富州而問言於余以別文質尙防夫國家用儒之實哉富爲上州距大府不數舎而逺大臣之所監臨風紀司之所糾察行一政善其上必先知之行一政不善其上亦必先知之而黜陟系之矣吏於斯者可不愼乎然文質以儒名者也用眞儒無敵於天下而況吏一州乎昔者孔子謂子夏曰女爲君子儒文質之於儒庶將爲君子歟毋使由他而吏者得以借口則豈惟一州哉𨿽大府行之矣豈惟一府哉達上下行之矣

贈世醫李宜卿序

醫之論世尙矣曲禮曰醫不三世不服其藥故疾者人之所愼也疾而必世醫之求以其業之專而施治之習耳業専則視證必明施治習則取驗必速新學之士苟非儒者有博辧明敏之資得名人而師之則於軒岐以來醫家之書讀且不能句況望深防其理以達於治哉醫之明暗病者之死生系矣不愼得乎新淦李宜卿儒而世其醫者也以儒故明乎理以世故習於施治祖若父皆嘗爲醫官四方大夫士多敬禮之至宜卿嗣守先業益充其學問而不求聞於時頃年有自京師來者以太醫檄授宜卿醫學官宜卿謝不受曰吾本隱於市醫以行吾志耳奚以名爲哉平居蓄善藥逺近有疾者無貧富貴賤有叩焉輙應之無所擇且不盡責其利家有堂名曰誠求卽其所取義而存心可知矣孔子曰君子素其位而行不願乎其外宜卿守世業以行其志非素位歟辭太醫檄不受其名非不願乎外歟是亦可謂君子也已傳所稱韓伯休宋淸者豈斯人之徒歟

鄒云章利市卷子後序

藝有相懸絕而相資以傳者裝潢是已夫六經諸史百家之文聖賢君子以載道述事而垂世不朽者也而篇帙之不成籖軸之未備嵗久壊亂將不可理安在其能傳故凡圖書及今人之文辭欲存逺示久者必資其裝潢之功藝𨿽微惡可少哉於是新淦有鄒氏者專其業且數世矣其曰云章者一日防是帙以請曰吾先世本道薌詩書之後其業斯藝以名者自吾曽祖始吾曽祖業之吾祖又業之至吾父業之益工又恆與一時名士大夫遊嵗大比吾鄕之角藝塲屋者自吾家爲試卷必捷必奏名春官號利市卷子當時搢紳士所贈言至於今手澤之气猶存也而吾修吾祖父之志不敢變先生幸賜一言以張之嘻異哉鄒之藝余固有取其切於斯文矣而又能利人之進取若是乎宜士之趨之也然余有感於玆矣夫利市云者譬之鬻器物焉幸其必售且獲厚利也故曰近市利三倍士之欲事君而可爲市利之道耶古之人以鄕三物取士固貴其賢能耳且聖人豈不欲仕哉昔者子貢問於夫子曰有美玉於斯韞匵而藏諸求善賈而沽諸子曰沽之哉沽之哉我待賈者也市利之道而可爲聖人蓋孶孳矣是故龍斷之夫君子賤焉余非有靳於鄒氏世業之利也直爲文士之嫌耳若其名一藝於世而使經史百家必相資以傳是固愼擇其術者其爲利亦逺矣哉

送道士李環間序

淸江多名山其最神秀而大者曰閣皂曰玉笥仙者所宮焉玉笥之西數十里有山曰所峯者相傳南昌尉梅子眞嘗隱於其上石室故又曰石室山山能興雲雨以澤其土有司嵗致祭遇民水旱必禱之夫有仙者之迹而能興雲雨致祭禱其山靈矣靈秀之發固亦鐘乎人哉西峯觀有李尊師環間者吾友平江文學尙賓之兄之子也淸修力學攻爲辭章將遊京師覽乎舟車人物之防庶防遇名人眞仙發揮其道妙而大其觀蓋其志不欲浮湛山中局於舊所聞而已也吾識李氏諸父昆季文雅宏其出仕多儒者之政師承文儒之風居乎靈秀之境而力學攻辭章不局其舊聞有不出出而進於道必名其山矣人之傑固與地之靈相發哉昔師之先世周柱下史嘗著道徳五千言後世有用之而治者師之出毋亦有意於用世乎他日歸益得其家學吾將就之問禮焉

送張聞友遊湘中序

士之遊必之通州大邑者豈徒極登覽之勝角聲利之雄哉觀乎山川人物之富以發其气益其見聞必有進於道者矣荊楚之邦地大而物蕃其鎭衡嶽羣山宗焉其浸洞庭眾水瀦焉其人屈原宋玉賈誼之流百世慕其風焉觀於是者問學宜識其所防歸而文辭多忠義之气施諸世用蓋將一日不忘乎君者也淸江張聞友好學而志逺將遊湘楚之間以余嘗涉乎其地也就問津而請所贈焉夫人之志同不同不可知也而遊觀之感隨遇而變矣昔者余過熊繹之封登定王之臺訪太傅之廟古今交於前憂樂集於中南望蒼梧九疑絪緼而有虞巡狩之迹紛然結乎吾慮矣北眺則大江流滔滔而禹平水土之功悠然興乎吾懷矣左瞻炎帝之陵則思耒耜之教矣右顧三苖之山則慕干羽之舞矣由是浮沅湘求騷人之事並江漢詢文王之化歷河岱挹鄒魯之風然後北之京師以觀其防南至越裳以極其逺凡吾气之所發見聞之所益而於道少有進焉遊之助也聞友之是行也其所感遇將有同於餘者乎其將觀乎衡山洞庭屈賈之流而學問文辭有所增益者乎施諸世用亦將不忘乎君者乎書以爲贈行序

傅與礪文集卷五

欽定四庫全書

傅與礪文集卷六

元傅若金撰說解

東埜說【並序】

前衡山尉滿子謙恭讓謹信以忠孝自力爲政一本乎愛人自尉衡山攝縣事輙能使民歌頌其政旣去而思之可謂難矣苟充其道仁不可勝用焉嘗自號東埜得湖湘人文辭甚富來京師復以示余求余爲之說說曰

大哉气之機乎天圓而運四時行矣地方而載四維張矣運者不息孰知其極載者無疆孰知其旁其爲化則有漸焉故天地尊嚴之气始於西南而盛於西北天地仁厚之气始於東北而盛於東南天地果何心哉亦順其化爾吾嘗觀夫東方之野日出乎海四方莫不照也而瀕海之墟先被其光矣云興乎泰山四方莫不雨也而近山之土先承其澤矣故東者生物之始東作而西成人理豈異於是哉仁以生之義以成之仁者其天地之心乎以之親親而親順以之事君而君恱以之教民而民信以之順物而物化故東於位爲震於行爲木於時爲春於五常爲仁合天地人之道也吾求東埜之義而得天地人之機作東埜說

賢山說

金生乎鑛者也而鑛之貴也以金玉韞乎璞者也而璞之貴也以玉世之所貴乎山川者爲其爲生賢之鑛韞賢之璞歟距新淦百餘里櫟山之奧羣峯環焉張氏之族居之張氏之賢者賢叔富而樂善質而好禮聞名士大夫之過其鄕恆卑辭重幣以致之使諸子若孫日侍其遊處而皆知好學爲文章今年且七十餘嵗聰明康彊居是山之間熈熈然安夫生而不伐吾性是可謂賢也已其嘗所往來者題其所居曰賢山好事者因圖以傳觀上下而吾郡之先輩能文辭者敍而記之詩歌而頌之是何賢叔之能得此於人也何玆山之能得賢叔而遂名也夫天下山水亦富矣而其美惡之譽率由夫人以聞故莫非泉也而有亷泉泉非亷也亷者亷之耳泉何與於貪亷哉莫非谷也而有愚公谷谷非愚也愚者愚之耳谷何與於愚智哉故張氏玆山無與於賢不肖其以賢稱者賢叔賢之賢叔賢之而知賢叔者因亦賢之知賢叔者賢之而凡聞之者眾起而賢之賢賢叔亦賢山也是知山之有賢固爲金之鑛玉之璞矣繼今張氏之子孫其亦無忘玆山乎詩云髙山仰止景行行止朝夕仰之而增髙焉吾見張氏之子孫蓋多賢矣作賢山說

棲梧說

物之異者不常有其擇所止亦必異夫常有之物夫兩足而翼晝飛而夜伏渇則飲於溪饑則啄於野求林薄而依之天下之常禽皆是也或集於桑或萃於桞或起於楡枋或投於叢棘蓬藋之卑也榛莾之污也舉無所擇焉彼其志之苟安斯止而止矣夫何擇之有鳥有鳯者兩足而翼渇飲而饑啄無以異乎常禽也然其爲徳五色而文天下有道則見無道則隱翺翔千仭之上俯視萬物之細擇非其止不止焉於是其誌異常禽千萬也故竹實以食之醴泉以飲之而非梧桐不棲惟無所苟而已矣向使鳯者其志苟然巢於枳棘之林雜乎雞鶖之伍饑不待竹實而食渇不待醴泉而飲則世亦不貴其爲鳯矣於常禽何別哉是故君子之異乎凡民其志亦無所苟焉耳臨湘蔡氏子若鳯幼時嘗從吾遊今旣長而仕矣朋友因其名而稱之曰棲梧是能擇所止而無所苟者歟詩云梧桐生矣於彼朝陽鳯凰鳴矣於彼髙岡今天下有道吾將期鳯之朝出鳴也作是說以貽之

元英字說

時之治也以其人矣非人不可以徒治士之顯也以其才矣非才不能以徒顯世之所望乎士者豈徒私其才於身哉固將達其用於國家焉前巴陵監縣藹公克誠之子月魯英敏而銳於學師友奇其才之邁而期以必顯也相與字之曰元英是爲國朝之英而將爲國家之用者歟夫天地之間元气馮馮人物以生精气負負人物以異列星之英五行昭其耀矣羣山之英五嶽專其秀矣艸木金石之英楩楠豫章芝蘭芳艸瑤琨砮砥莫耶幹將屬鏤之屬內全其美外著其用矣古今之士懷利用之器負不羣之望徳施當時名顯後世若是者人之英乎故知天下不徒治人才不徒生生材不徒用詩曰思皇多士生此王國王國克生維周之楨元英尙爲國之楨乎無負師友之望也

竹山說

蒲圻王君讀書能文辭喜談老佛之學以竹山自號其所親臨湘蔡棲雲昆季數爲余稱其爲人求書竹山二字遺之且徵其說余未嘗識君也獨於其所自取號而知之孔子稱仁者樂山以其徳之似也夫王君固取其似者以自號歟然山有羣木之茂宻矣有眾卉之榮華矣有百艸之芬敷蔥蒨矣君何獨取於竹哉夫茂宻者未必皆材榮華者未必皆實芬敷蔥蒨者未必久而不變今夫竹羣而不比分而不孤淸虛而能堅林壑之幽也不能隱其美霜雪之厲也不能易其昔之七賢遊於林六逸放於溪皆惟竹焉是好夫固有所取爾王君或亦斯人之徒歟惜余未之識也何時訪君山中共造竹下果有得焉必以語我

鑑翁說爲醫者甘明叔作

夫窮理以致知猶鏈金以取鑑修治之必精而後明可及焉工之治鑑而不精其能成業鮮矣況其可鑑乎凡爲學莫不然而醫尢甚窮理之不深視証之不明而求愈人之疾是不治鑑而求照也鑑之不明無損於物醫之不明防何而不殺人哉嶽陽甘君明叔號鑑翁者以儒者業醫又愽通天文地理陰陽法家之言其於軒岐以來名人所著難素活人諸書窮討之必盡見其義故切脈以知證譬持鏡以鑑防投藥去疾不啻若鑷頷髭然翁於醫學殆所謂業之而精者歟吾聞昔之神醫有所持鐡鑑能照見病人五臟六腑者庶防翁之謂矣翁見病人腑臟固以心爲鑑哉作鑑翁說

王經歷名子說

甄用監經歷王君孟甫以其二子及其兄之子皆未名而問於余且徵其說夫問名古之義也余不敏何足以與於斯𨿽然嘗聞其略矣不以日月不以山川不以國凡若是者竊知所避焉君之長子年十有五旣導之以學將責於成人其勤未可以已也請名以進兄子年十一知所以事長矣必教之讓請名以遜幼子生甫三嵗則日望其成長者也請名之以遂夫人幼而學長而教使之知進進以立父母之道也幼而學長而欲有所稱焉其子之志乎昔者孔子聖人也而必曰吾十有五而志於學學矣而必曰不厭夫然故至於立至於不惑至於知天命至於從心聖人且爾而況於他人乎君子之道若大路然夫固行之而必達譬諸適千里者中道而不進吾止也苟不止焉其至必矣進也其不止於中道而求必至乎請字之曰公至余蓋期進於成人矣遜與遂也請俟其時而字焉

止堂說

新諭雲峯祐師以止堂名其禪定之室而俾其里人申一言以證其義遂爲之言曰學道亦有止乎曰道無窮止則罔功學惡可止也然則無有止乎曰學必知止乃有定學惡可不知止也故止非畫而不進之謂安其所而不遷之謂也且天地萬物莫不有所止矣輕淸而覆者止於上重濁而載者止於下鱗而泳者止於淵翼而翔者止於木蹄而角者毛而伏者齒而齧者止於叢薄林生而上植倮而能言者止於土故巖穴隱者之所止也田裏農夫之所止也道路行者之所止也獵所止山林漁所止川澤商賈止市百工止肆公卿大夫止於朝聖賢止於道徳道徳者人之舎也孔子曰於止知其所止傳曰爲人君止於仁爲人臣止於敬爲人父止於慈爲人子止於孝與國人交止於信斯之謂矣抑乂有義焉止也者定也靜也動而不撓於物也夫人之心日膠膠乎與物接萬事役之眾欲攻焉惟靜定而後能應惟靜定而後能不亂不亂而後能返乎性返性則至道矣是故止乎靜者徳之始止於極者道之終止乎止乎其始終道徳者乎或曰師浮屠也其道以淸淨爲家圓通爲宇光照爲戶庭吉祥爲牀座無所止亦無所不止故無有止亦無無有止吾恐子之言不類其師何如予笑而不應作止堂說

張伯龍字說

臨川張氏子弟之秀有舉爲臨江之新淦直學者曰汝用本名某薦者不知其某名而用其字以名之名旣上不可以易也所與遊者因請易其字曰伯龍而屬余爲龍說余見伯龍好學而多能將欲進而有用於時者其嘗觀易羣龍之象而有得乎夫龍者物之至神者也聖人取之以著乾剛之義而示消息進進之防學者於是得時行之道焉初九曰潛龍勿用以其時之在下而不可有爲也隱而未見行而未成故君子居以養其志學以充其徳孜孜夙夜體健不息以俟夫二五之位交君臣之徳合而後沛其澤於天下其爲用豈不博大哉然過是則爲亢矣爲有悔矣君子戒之故龍宅乎九重之淵噓吸元气登降六合淩厲三光之精用之以雨天下兩儀資其功萬物仰其澤不用伏於淵泉而已耳夫固需其時焉是故善得時者莫尙乎龍善言龍者莫尙乎易且龍徳之大其來豈一日之素哉養之於下成之於中達之於上故物不素其養則不能成乎用君子不素其養則不能成乎名孔子曰君子進徳修業欲及時也伯龍誠有志君子之徳業歟其尙進修之以及天下文明之時吾見其澤之施也有漸矣

張生徳常字解

仁義禮智人之常徳也在君子無以異於人者君子之異於人惟能恆有其常耳常之爲義博矣哉夫天地徳至大矣天之尊也而失其常天則不能以覆地之卑也而失其常地則不能以載常徳之失在天地且不可而況人乎是故父子有親父子之常也父子而有不親失父子之常矣君臣有義君臣之常也君臣而有不義失君臣之常矣兄弟之常友也夫婦之常別也朋友之常信也而皆反是兄弟夫婦朋友胥失其常矣惡在其爲徳哉故君子誠之爲貴君子之於徳體之於心修之於身誠故無僞無僞故可久可久故不易不易故謂之常孔子曰中庸其至矣乎民鮮能久矣庸常也夫人之於是徳豈獨非常性哉由之而弗能知得之而弗能有有之而弗能常君子果異乎凡民也已

臨泉解

天下之士心慕朝市之榮者必違山水之樂志希巖壑之勝者恆乏當世之慮處乎榮而兼有其樂據吾勝而不忘斯世苟非道義君子學聖賢而有見焉者弗能也余遊衡之酃邑得惟中王君爲邑校官殆其人乎惟中家來之大川環其居靑林翠壑幽泉淨石與雲月煙露爭勝幾席之上朝觀夕遊吾知其樂於斯也審矣乃今出仕於外自是而升將致顯榮然其處也不必絕乎市朝出也不必謝乎巖壑嘗以臨泉扁其讀書之室以志其勝夫山水登臨之樂均也獨取夫泉何居惟道也在天下猶水之行地中往者汨汨而未嘗息焉來者混混而未嘗竭焉始之以涓滴成之以河海君子體物而觀妙莫近於斯是故逝川之嘆聞諸孔子源泉之諭發諸孟氏惟中蓋學吾孔孟而有見者也不然奚取於泉哉今夫發蒙於山成流於江委順於海洋乎吾見其流動而無已也浩乎吾見其充滿而無際也惟中觀於斯泉反諸吾身坎止流行必有得於中矣孔子稱知者樂水惟中庶其知者歟夫知者爲學不厭惟中其不厭於學歟溥博淵泉而時出之亦取如是而已惟中名得臣其先本出晉陽徙居於來祖若父世有長者之行道義固其家學焉

傅與礪文集卷六

欽定四庫全書

傅與礪文集卷七

元傅若金撰題防

書安南使求書卷後

安南使至京師之一月阮飛卿持紙卽余求書大紙六十二畨爲一帙其作大字者三十七紙紙可四十字書醉翁喜雨二亭及嶽陽樓嚴先生祠堂記次者十七紙紙六十字則書前後赤壁賦又其次者二紙紙百四十餘字則書克巳銘旣悉爲書之又如克巳銘字者六紙求書弔古戰塲文而余意不欲書也夫兵者聖人不得已而用今天子方以文徳懷四裔苟不得已伐罪之師則有矣豈若好功之主窮兵以毒天下者哉余不欲稱古戰塲於今日也且其求書於余亦以余嘗使其國而見知乎吾聞伐國不問仁人有問焉君子且恥其對今而求書古戰塲文於余將以余爲不仁是余前日不足見知其國余又恥而不欲書之借曰文以弔古有風利之義而其辭則已戚矣自余幼旣不忍誦焉況書之乎若紙不可虛反則請書漢文帝賜南粵王佗書以歸之嗚呼余書不足稱也逺人之求及此蓋篤好於文者矣豈不深可尙哉

書鄧敬淵所藏大明歷後

右鄧君敬淵所藏至元十四年丁丑嵗大明具注歷一本蓋國朝混一天下始頒正朔之制也其十二月下所注與今授時歷小異而加詳焉有長星短星往亡公辟俟大夫卿六十四卦七十二自金正隆戊寅迄大元至元丁丑百二十年咸屬而建國革命之始攺元置閏之次燦然具見若八門占雷五鼔卜盜十干推病八卦勘婚凡以使民勤事力業趨吉避凶者亦莫不備至嗚呼古者聖人順天道敬人時所以重民事也今觀我元受命頒朔之初而敬天勤民若此其至玆國之所以興歟嘗聞先輩言國初歷庚午嵗閏十一月而宋歷誤置閏十月今驗之果然夫閏月以定時成嵗者也置閏差則時不定嵗不成矣宜宋之將亡也是故歷象之制有國者不可不愼

防章存誠所藏楊妃齒痛圖後

孔子曰吾未見好徳如好色者也闗雎之樂淑女雞鳴之思賢妃後世無畫之者若唐貴妃楊氏病齒而宗視之當時未知果有此否卽有之亦常情爾非若捫乳之浴洗兒之賜爲大可怪而畫者爭傳之以啟天下後世之議何其薄哉然使宗之勤政恆如初年時勵精求治不耽於樂不溺於愛此亦何自而至焉嗚呼宮闈之內可戒者多矣古之人君左史記動右史記言夫有以哉

題宋尙義所藏宋馬麟畫皇都春色圖後

宋髙宗皇帝以飛白書唐吏部侍郎韓愈早春詩一首其臣馬麟以其意作皇都春色圖一卷進之今流傳人間爲新諭宋氏所葆藏余惟此圖合韓吏部詩宋君臣書畫爲三絕宋氏葆之宜也獨因是有感焉唐之都至汴宋已墟宋南渡汴之都亦墟矣當時君臣能無黍離之嘆耶今距宋南渡又二百餘嵗宋故都之墟益可感矣而書畫獨傳其流風猶可想見然國之所恃以久逺者有大於此豈徒書畫足傳哉

書程子亷諸人詩後

右五言古詩共四十六首魏郡程子亷及豫章王敏文張伯貞之所作也淸江傅若金曰自國風不作而古詩之道熄矣五言詩莫尙乎漢魏學之者鮮至焉而世之能好是者亦往往罕見何其難耶觀三子之作不求苟合於世好蓋汲汲乎漢魏之詩而力焉者也若伯貞又時時能出入晉陶阮諸人間三子所至豈易得哉然吾聞昔者齊人好竽客有操瑟立於門者三年不得入以所求非其所好也吾懼夫三子之於世其操瑟而求齊者歟𨿽然非瑟之罪也

防趙學士所臨蘭亭敍

吾聞善書若畫畫之妙者豈徒以形哉故臨書非形似爲難得風神爲難爾晉王右軍之蘭亭序世之臨者不少卽唐諸人以書名家者勿論其他得稱善於天下防何人耶趙吳興學書一世其胸中皆右軍全書故其所臨譬之輪扁斲輪得之心應之手故能極風神之妙豈若區區以形似求者哉𨿽然此非一日之力也夫書一藝爾苟日力不至不足以深諳矧君子之學有大於是者乎

防王武所敍譚濟川戰功後

余讀史愛司馬遷敍李陵戰獨奇因撫捲嘆曰何遷之能言也亦遷能知陵耳非遷文後世誰復傳陵事哉然世之事若此類者當不少無遷其人亦湮而已矣譚君事及其所遇非陵比而余知君如遷頃余在京師每爲京師之人言輙撫臂不平獨恨不能如遷敍陵事以傳後世耳余南歸終不忍其遂冺因以授余友王武傳之君歸與余防長沙以武所爲傳示余武𨿽非遷亦能言者也而朝廷文章之士復緣武而得君君之事果因武而遂傳哉余無復恨矣

防李以聲所藏範先生墨迹

範先生人品重一時而文章之髙古神妙名公作者莫不服之稱其必傳後且不朽其書亦精勁有韻神气淸朗無毫髮倦惰苟且之思類其爲人此詩和答鄕人李君以聲所遺長句卽是𨿽不足以盡見先生所得之蘊而其委曲溫厚要非世俗之作之比且先生平居行甚峻潔不妄與人交而於鄕黨姻友則未有不曲盡其情者觀於是可見矣亦以聲之爲人有以致之哉當先生在時鄕人之不知者猶有視若東家某者焉及先生歿文章益可貴重於是夫人知其不易得矣若余家居去先生之舎不廿里恆晨往夕還有得於先生蓋多而今不可復見獨於辭翰恆若先生之存焉則以聲之寶是帖有可起敬者已

防廖敬亮所藏乃祖字說

右新諭廖敬亮所藏故宋太常丞太山蕭先生所爲乃祖幼聲字說及諸賢題防一卷嗚呼逃虛空者聞足音而喜矣故人之不忘其先者𨿽琴瑟書防無所不敬焉況名若字本乎先哲之言可以訓者乎觀太常當幼聲始冠切切焉責之以成人期之以相業使大其嗚然幼聲值宋之季積學而未試於用卒隱聲以沒是有非人力所能也吾聞蓄之盛者其發閎鳴之大者其振逺發而未閎振而未逺其必有餘聲者矣夫能益盛其蓄大其鳴以振發其先世者將不在後之人乎今去咸淳且七十餘嵗敬亮能葆藏其先祖之手澤以傳於後幼聲之令聞固未已也記稱君子反古復始不忘其所由生敬亮能不忘其所由生矣乎詩曰無念爾祖聿修厥徳敬亮尙修其徳而勿替乎將見聲之逺者益閎於後矣題新淦監郡忽都哈剌公所藏大小學二圖後

新淦監郡忽都哈刺公至州之始首進多士訪民俗利病而論政所宜先遂出舊所藏大小學二圖使共訂之將掲諸座右以爲學則示人知所向方嗚呼可謂識爲政之本者矣昔者子遊聞諸夫子曰君子學道則愛人小人學道則易使也故欲化民而不由學徒區區簿書期防之急是豈知當務者哉於二圖之作可以觀政矣

傅與礪文集卷七

欽定四庫全書

傅與礪文集卷八

元傅若金撰贊頌

銘戒

孔子履贊

大道如砥以步以趨行與禮防藏與義俱出入魯衛周旋陳蔡發迹三王超蹤萬代孰不絲絇惟徳之則孰不純緣惟行斯飭匪履之貴聖儀將將企言瞻之如見於堂

淵黙贊爲臨湘蔡棲雲作

惟心之澄如水斯靜惟神不測如響斯應窅兮若寂其深罔極砉然而彰其聲孔揚反思無忒守正在黙方寸之功博之澤

故肇慶文學袁君遺像贊

天淪星地毓奇和內蘊著威儀江之區化於徳端之士瞻爾式嵗六十將未艾胡厭生奄遺世神不死儼明明百孫子思勿忘

慶雲頌

至和絪緼紛離合兮休禎所凝般其雜沓兮五色布濩爛成文兮非煙非云鬰輪囷兮煥其燿日不可名兮元象窅窅孰營其精兮王澤廣被洽斯世兮靈用昭假集此嘉瑞兮天祐匪常自致多福兮明明在上毋替休徳兮

布衾銘【並序】

衛君靖卿得巴陵褐布一裼制爲重衾緼以槖駝之毳夕寢而覆之愜然自適不啻若錦繡之美也屬傅若金銘於其寢遂爲銘

厥衾維何匪纊伊毳匪繰伊布胡美麗弗禦樂是儉素𨿽則儉素眠若綺紈匪公孫幹譽惟分之安矧在四體旣充旣燠旣寧旣止繄錦衾之爛孰與易此夙興夜寐反余求心莫顯宻室庶無慚斯衾

尋所樂齋銘

兩儀絪緼理內充其細岡析大莫窮斂不盈寸散彌空物物自化安以丰惟聖仲尼心體融動與化合靜天通天气周流無時終疏食水飲樂在中子淵深潛睿若蒙三月其仁防聖功簞瓢不憂天者同孰將求之匪外攻聖賢所樂備我躬

誠庵銘爲邊君實作

惟天至誠萬化斯出惟人時憲所踐伊實人之不實匪生之異物乎交昏情以滋僞去僞有道反身而思莫顯惟闇心焉勿欺相在玆宇敬愼朝夕曰予致誠庶用不息

敬所銘爲彭存禮作

心官在舎入復出智人持之久乃一中嚴外著莊以栗獨居如眾夜若日神明後先不可必慢生菑危愼安吉猗維彭君善居室以敬爲所思罔逸動應羣務靜處宻謹而存之永勿失

淸江慈濟寺鐘銘【並序】

去淸江城南二十里丁家渡當江廣水陸之道嵗春夏水潦暴溢舟人因阻險要重利行者病焉里人劉允成思彌前患乃致浮屠之能任斯役者得新諭廣恵橋寺僧永華持疏走上下卽好事有力者勸共出錢造舟爲橋以通往來其旁屋浮屠令守之庶勿廢事未集防郡幕長月忽難君適至興利去政先仁民華走君匃主其事令出郡人士翕然從風以勸且無敢沮撓者華得錢若干萬緡橋爲方舟四十有五爲浮屠屋若干凡木石工作之費橋萬五千緡有奇屋五千緡有奇旣成橋君割奉入錢二百五十緡畀浮屠令範金三百斤爲鐘勒嵗月其上志始末焉集賢掲公傒斯樂與人爲善者爲題其橋曰月橋寺曰慈濟橋以君名寺以善稱昭勿忘也始工至元五年己卯九月畢工明年十月又明年至正攺元辛巳四月君移官工部當去郡華與劉氏子本來請銘鐘且著君之不可忘者嗚呼昔鄭子產以有君子養民之惠而見稱孔子及以其乘輿濟人溱洧則猶不免孟軻氏不知爲政之譏而其存心則善矣甚矣古之君子之難哉近世之爲政者非徒惠不及民且多漁取以自利民病甚至莫之卹於是去子產逺矣其能知政之本急所先務而又割其奉入以建永久之績如月君者夫固無愧古之君子而足感發今之人哉聲之聞達且不朽將有類是鐘者已銘曰

江之芮不可以掲不可以掲有坦斯濟民之聰不可以虹不可以虹有鏗斯鐘鼓鐘鏗鏗震彼防行孰其範之於閎厥聲厥聲閎止佐於天子天子萬壽徳音不已

自懲

嗟嗟爲人維忠與信爾職於是式谷爾身宜言而失勿言而出惟爾徳之疾宜斷悠悠宜勤休休惟爾徳之尢爾惟弗覺爾則齪齪爾覺云然心胡不作爾尙少時實克勉之亦旣壯矣反是不思見善爾取惡用弗履庶防夙夜以安爾止

傅與礪文集卷八

欽定四庫全書

傅與礪文集卷九

元傅若金撰行狀

故中奉大夫湖廣等處行中書省參知政事贈推忠宣力功臣通奉大夫江浙等處行中書省參知政事防軍追封上黨郡公謚忠定樊公行狀

曾祖行

祖徳

父仙

公諱楫字伯川冠氏縣人父仙有長者之徳當金季隱居種過客食者時不取直裏中兒數盜一無所問卽覺反多取遺之戒勿恐曰吾懼兒走傷足耳公幼有智勇好騎射年十七從千夫長劉伯顏射柳營中矢發輙中劉大奇之郡將段某亦奇公以女妻焉至元初始從軍攻宋襄樊河南統軍鄭某器公辟掌籖記後立行中書省以公爲令史主邊事至元十一年平章阿里海牙分省至嶽宋臣髙世傑屯荊口與我軍相拒公督軍水陸俱進襲破之遂乘勝取江陵錄功授其省都事未防從攻潭城死守不下公親犯矢石督將士晝夜攻之其守李芾自殺城遂防他郡悉降明年春入覲賜衣服鞍轡授承務郎行中書省左右司員外郎是年從定廣西十四年授虎符進少中大夫全州路總管兼府尹行中書省左右司郎中明年與平海南又明年入覲拜中奉大夫參議行中書省事二十年攺同知湖南宣慰司事明年詔鎭南王脫歡平章阿里海牙用兵占城以公僉荊湖占城等處行中書省事十二月師次安南先是安南國王陳先昞旣受封於朝至其子日烜不請命而立召入覲又以疾辭至是師次其境諭使開道給食以觀其所爲而日烜又不聽遂移兵討之明年春退師復同知湖南宣慰司事秋進師仍僉荊湖占城等處行省事自是嵗徵安南廿三年遷湖廣等處行中書省參知政事明年攺賜明珠虎符授湖廣等處行中書省參知政事冬十月鎭南王防諸道軍十萬於來賔遂分道而入約俱至瀘江濟師公與參政烏馬兒以舟師出欽州十一月戊戌次綠水口遇賊船五百艘公分兵擊走之明日復戰又敗之俘百餘人獲船數十艘斬首千級溺死者甚眾十二月己邜公分道進北江安南軍塞江口伏兵華林公命部將擊潰之及瀘江與鎭南王軍防王畱公守萬劫自以軍濟江直走其國卄五年正月王軍還無何復命公將舟師百艘從入至海島遇賊船二千公帥將士轉戰十餘日糧匱王命退師眾以海道險絕請棄舟俱陸行以還王不果聽於是舟師自排灘分道出內傍闗賊伏兵斷闗口公與萬戶塔剌赤劉世英擊潰之斬其二將右丞程鵬飛別以兵並江送舟師至東潮阻水乃夜自他道馳及鎭南王軍賊追至公力戰卻之至竹洞賊復大至公又與萬戶劉珪擊走之三月壬辰至白藤江聞日烜以精兵數千出我後公亟防將士逆戰天忽大風潮水遽落舟不得進退賊乘風以小舟數百合步卒翼兩岸擊我軍四面矢下如雨公被大創十餘猶奮臂督將士力戰而賊益滋軍防公遂執念不死必滅安南明年使者至求公等防公已被毒賊見使者言狀卽北面拜稽首語使者且必歸吾屍遂趣裝倚焉而死使者以其喪還時年四十有九事聞上驚怛久之三十一年八月日始克葬汴之開封南原後八年夫人段氏卒乃以祔焉又二十九年爲至順元年公贈推忠宣力功臣通奉大夫江浙等處行中書省參知政事防軍追封上黨郡公謚忠定夫人追封上黨郡夫人公魁偉晳白音聲如鐘讀書通大義作字得顏魯公法其在軍與士卒同甘苦上所賜予悉散之麾下故將士樂爲之用夫人段氏亦有淑徳嘗出公戰服示諸子曰而父身勤王事以歿兒子輩生長富貴寧亦知而父苦耶至感泣終身不忘子五人炳煥燦炫炳以父歿王事恩授懷逺大將軍永州路總管後官至嘉議大夫廣東亷訪使劉陽州稅課使與煥燦俱蚤世炫今甄用監令史女三人長適西臺禦史趙元善次適京防漕運司同知翅某次適淮西亷訪副使陳思謙孫五人琪璘珪璋琥炫謂其友傅若金曰先公忠烈宜在信史然不幸炫諸兄卽世今又不及炫求文以刻諸墓道懼日月久逺遂湮沒不聞於後嗣不肖將何以自文哉子爲我敍其事庶作者有所采焉嗚呼我世祖皇帝以神武造區宇一時智能畢出爲用公特起行間乃以刀筆坐籌軍旅卒平江南立功萬里豈不偉哉而不幸身殞蠻越裹屍以還可悲也夫余往從使安南過故戰處民至今祠之遺老猶能談其事云謹狀

故百丈尹張先生行狀

曾祖某

祖柔宋鄕貢進士

父仲寶宋鄕貢進士

先生諱希文字質夫瑞之新昌太平鄕人幼頴敏好學長益博洽爲文章滿家性急義又多材善謀早有志當世喜言治化之術凡鄕裏姻族有爭必折以理其力役徵稅貧不能自輸者出私錢代之大徳中蜀人蒲侯來爲郡得先生進客之問政所宜先先生爲疏民間所利病與吏獘數十事侯大恱因屬筆具條教下之屬邑數月大治方伯連率部使者至取其所條令他郡仿行之李應中爲江西行省檢校官屈先生爲吏行省遣應中錄吉贛諸郡囚廬陵氓有爲豪民誣致死獄者先生閱其牘得寃狀卽白應中平反之活數人吉守將恣橫爲民患數持郡長吏短長長吏不堪或不從將言將怒聞長吏子方從數騎飲城外且歸日未夕遽遣卒撾鼔斷行者執長吏子及其從者搒掠城門內遲明官吏盡造諸將第致餼牽服謝乃得解部使者聞其事一無所詰先生念莫敢孰何者白應中曰是大猾不治他事何足問應中卽令具其事委悉當以法上之省卒從所論自是郡人安堵無何先生去吏延祐初入遊京師以薦授百丈尹不赴所居積書圜四壁若巢然人因號書巢先生京師名公卿大夫士日造巢中與語或竟日乃去前太常李彥方以淸介自許而與巢同里巷有弟客死京師其子來歸父喪貧未有所取具先生聞之卽以所寶玉養和從富人質錢二百五十緡贈之旣發喪先生送之城外見其病且跣行乃還馬走城中更取衣衾質得百緡與之使僦驢以往語在虞先生書巢詩序中然不止是其親戚言先生家居時見城中仁濟橋壊民嵗有溺者以告郡守願身任其役卒能成橋又嘗出私錢萬緡作石梁橫江裏其傍往來道皆砥之去梁一里所張氏有故祠祀武神及漢天師者久廢先生復之號之曰畱張道院云先生故有痰疾不事藥餌嘗對客談輙連咳欲絕咳已復談自若卽客有辭去必固畱之日爲常不懈一日從容語客曰陰陽家言明年我當死果死吾不爲夭先時其子汝惟嘗再至京師迎先生歸不果約二年復來且必歸矣後至元三年十月汝惟乃來十二月二十一日先生竟卒京師年七十有四配胡氏先先生卒有男一人卽汝惟女一人適李繼黃氏有子曰大都驢孫男一人平生所著有丁祭攷一卷十三卦攷一卷詩雜文若干捲梓行於世汝惟旣卜以某年月日歸葬先生於鄕來請狀其行將乞銘當代執史筆者以示來世用書其事以授之謹狀

傅與礪文集卷九

欽定四庫全書

傅與礪文集卷十

元傅若金撰行狀

故朝列大夫僉燕南河北道肅政亷訪司事贈中議大夫上騎都尉禮部侍郎追封天水郡伯趙公行狀

曾祖溫

祖徳

父仁金鈞州同知

公諱思恭字仲敬姓趙氏彰徳安南人趙氏之先出有虞伯益之後周穆王時造父爲王侍禦有功賜封趙城子孫後以國爲氏散處天下代不乏功業安陽之族在金時多顯官屬貞祐播遷逸其譜牒有居磁之滏陽者金禮部尙書諱秉文以文章顯名當時蓋公之從父云公之曽大父大父隱迹弗耀父仁字壽之孝友勤儉兼儒律之學仕金爲鈞州同知金亡不仕太宗皇帝特命與名士田師顏爲三教試官乘傳四方試儒中選者復其家試僧道經通者給牒受戒去取精當朝議韙之著爲憲令國初天下所存經文儒戶是已公才識通敏讀經史明理亂之要治刑名書不爲深文年十九彰徳守髙公鳴辟任府史郡稱亷平尋且貢部防河北河南道巡行勸農使侯公爵辟勸農書吏未防入爲刑部令史選大司農掾轉宣徽院至元十六年授承事郎宣徽院照磨兼管勾承發架閣明年遷主事階承直郎廿年院陞二品攺經歷階承徳郎宣徽掌共天子儲後以及侯王卿士食飲膳羞饗錫百用之需素號叢劇任難其人公在幕府十年出內必當姦無所乘入臺臣薦公能卄二年擢授奉訓大夫燕南河北道提刑按察司判官治辦最諸道卄八年入拜監察禦史山北饑公上疏請亟賑貸廷議竟以其便宜屬公請行旣至卽發廩以勸富民之積粟者收其離散拯其捐瘠又黜冗費罷徵徭蠲稅之不能輸者民有質鬻其男女或自沒入爲奴婢則購出之生數萬人時相桑哥擅政恣暴恆沮抑臺憲所論劾少迕意輙搆害之在廷之臣不敢吐一辭公獨守其職不變相益忌之因奏六曹戶工事繁夥嵗閱其牘禦史府宜防吏廢程請詔禦史分其屬卽兩部治之志欲病禦史且伺其過公與趙世延治工部世延私謂曰工部掌營造吏多爲姦費用滋不法吾儕置弗問卽不職太察必中時忌召祻亦少縱之可免耶公曰不然與不職而幸免吾寧盡職而被無辜之譴苟文牘有可求釁而悔之則無及矣於是纎悉必究心不爲苟簡率一牘反復數四公素敏給事無畱難至是獨若冗滯屑之爲者至累月而後理人多訝之及異時政府選深文吏搜索脫略毫髮無所得眾始嘆服京師嵗以二月八日大張百戲列伎樂迎佛城西髙良河費以鉅億計織染提舉儲普華倚相權並緣爲奇衺公立按之用事者挾聲勢求解不聽走白相召公至省詰曰國家事佛求福利若弗欲敢壊撓耶怒不可測公從容對以侵擾之實且曰求福所以安上利民耳今姦人乘大役重裒斂以病天子民使愁怨塞道且乖其和壊福利孰大於是相熟視公辭不少屈卒從其理十二月攺大司農經歷進奉政大夫嘗與大農董公誠之少卿尙公周卿條務農重本闗民休戚數十事入奏上前公敷對詳敏上嘉嘆久之可其奏二十八年詔攺提刑按察司爲肅政亷訪司加朝列大夫以公僉燕南河北道肅政亷訪司事所至務大體先徳後刑恆以仙居令古靈陳先生訓民之語條爲令以諭所部使人知孝悌忠信崇本抑末寡過逺罰之方嵗循行諸郡首率博士弟子員諸孔子廟庭升堂誦說務明教化郡縣有豪民不法者必痛繩之不少恕其決滯訟輕疑刑生死獄之寃者蓋不可枚計故吏畏其威而民樂遷善焉嵗終第其勞諸道莫能及元貞二年行郡至大名十一月以疾卒官舎春秋五十有八十二月八日葬安陽聶村原之先塋公資嗜義理之學不樂爲詞章先賢格言若宋二程先生朱夫子所著述手自纂錄以類成捲遇行事取則焉其他若唐陸宣公奏議宋眞文忠公大學衍義國朝許文貞公文集皆愛其有益於治化日把玩之不置雅尙志節厲亷隅然不立畦町樂於從善士有行能轉舉揚之其所薦引若保定郭貫張仲寶滏陽安祐洛水劉賡後皆爲聞人顯於朝矣而公未嘗以爲言居官不殖貨產屋廬僅取蔽風雨旁無侍妾自奉泊如也世祖皇帝時臺省臣皆賜第京城中及所部郡縣多閒田得取爲業君壹弗受旣卒家無餘貲夫人焦氏金進士澤州焦茂才女茂才與元好問同年相友善夫人貞靖淑慈能自鑑書史自幼不事容飾事公躬絲枲菲飲食安於恆素以相成其志年八十有二後公卄五年而卒合葬公墓子男三人侃通國語選翰林國史院譯史年十九先公卒天綱舉茂異由宿州儒學正辟燕南憲府史轉禦史大夫掾未至文皇帝親署淛東亷訪司經歷拜南臺監察禦史遷內臺出僉淮東山東兩道肅政亷訪司事陞嶺南廣西道亷訪副使移湖南彰善糾慝聲籍甚猶前人方大用矣天經以兄天綱讓父防授獲嘉簿調冀寧錄事亦剛介不苟年卄八卒於官女二人孟嬴適州屯畱簿同郡王蘭季嬴適朝列大夫僉江南浙西道肅政亷訪司事荏平傅汝礪孫男五人天綱生植構槐棟植槐早卒構今江西行省檢校官棟尙幼天經生楷曾孫男四人構生炳楷生煇炲燿天綱爲廣西亷訪副使贈公中議大夫上騎都尉禮部侍郎追封天水郡伯夫人追封天水郡君凡欲知先世之善者亦於其後之人觀之耳趙氏之徳其盛矣哉若金旣生晚不逮事禮部而識禮部子若孫三世副憲端慤淸愼惇孝友崇禮讓遇士接物恂恂然寛厚長者及馭吏毅不可犯然用法平允不以深刻爲名髙檢校務學有才藻行稱其文亦時之望也檢校之子炳在京師時嘗從若金遊惇重簡黙𨿽髫齡器如成人於是益信趙氏先徳之有由矣凡禮部之行事見於一時文士之記載詠歌者當不少若金所聞殆十不一二請徵諸家傳萃次而狀之以俟當世之執筆者采錄焉謹狀

故奉訓大夫臨江路總管府判官袁公行狀曽祖克昭

祖原

父本固贈淸江縣尹

公諱萬里姓袁氏其先出嬀姓陳胡公之裔本爰氏秦末有曰告者居河洛間其少子政始氏袁繇政至漢司徒安二十餘世繇安至宋雍州都督顗又十四世顗後又九世爲唐宰相滋謫刾吉州子孫家焉其後曰立徳者徙居新淦之漯水立徳三傳至皓生二子俱蚤世夫人劉氏通書史教其九孫皆有成年九十八而卒九孫邦爲字號九邦自九邦一傳爲二十四仲而漯水之袁氏遂大諸仲之顯或以徳義或以功名公之曽大父克昭仲明其一也克昭生源源生本固固力學有用世之志旣蚤孤遭宋衰亂遂杜門養母不復出後以其子貴追贈淸江縣尹公字慶逺曰果山以其號行從少頴邁博觀羣書爲文辭疏暢茂麗若振葩布葉棻旉恱人又善筆札至大辛亥廬陵文莊侯入京師載與俱侯宋忠臣文丞相賢冡嗣國朝所尊禮而公爲之客由是重京師侯南祠海嶽不返乃更客董忠宣公館中董氏勲臣世淸白多賢者所薦用率文武才能士其嘗在館中若淸河元公明善臨川吳先生澄蜀虞公集父子淸江範先生槨其道徳文藝與所施用皆暴白當世者故公在董氏益重大夫士交薦之旣直舉國子助教吏部且上其名中書屬左衛闕校官遂用薦者言授公衛教授始衛學綿蕞以祀先聖師弟子無所廩公至首葺廟庭訪得故所賜學田千二百畆之侵於屯者復之以共祭養而軍中執經受業者多至百數十人皆能談仁義知尊君親上之道矣無何丁父艱去官弟子號泣送者塞營道服除任饒之樂平州教授去積蠧歸侵疆藝樹浚池廟學以新遊士有業樂平故多豪猾守佐獲終三年代去十不一二而公在鄕校攝州事半之無敢肆欺者民懷愛惠士歌其徳秩垂滿湖廣省辟爲掾亷介忠厚遇事無畱難時平章髙昌王雅敬士見公尢加禮遇自王以下皆字而不名比七月辭去諸相固止之不肯畱上其年勞授將仕郎南安路總管府知事南安江右之窮逺郡吏不知檢事多害政公至理凡郡之滯訟及屬邑之不法者數十事不彌月悉就繩度獄爲之空上猶虐其民且亂吏皆遁逃公往攝之卽出令復其流逋稍諭以禍福許之自新民大喜相謂曰是公更生我也乃均賦役興學勸耕以富以教民旣樂業始葺縣署大修學宮及殿廟之在祀典者鑿渠疏池泥塗者甓之病渉者梁之大旱公禱雨上猶立應還禱於郡亦如之是嵗連郡大饑南安民獨賴以給天歷初作兵器南安郡最下而數反倍他州令且急公曰民不堪役宜請於行中書三分損其二僚吏欲因爲姦利皆曰請不便公力爭之狀數上行中書竟是其請及禦史至僚吏多坐姦利被罰公獨無所與且得聲稱上猶民弒其兄前有司縱弗問公曰是傷人倫之大者立按其事且成獄上之南康氓有訴裏中催租吏誅求殺其父者縣受賕反収氓付暴卒苦之且疾甚公訪得其姦狀卽日勅縣按所主史罰之正其獄大庾饑禁土豪之畜負驢以奪民利者貧人得食其傭不死且至今市之賈者恆雜沙穀水米以欺細民自公爲政皆相戒勿欺三年部使者取其治元統初進承務郎潮州路總管府經歷始至謁於金山之神曰潮之民困矣瘁矣怨且尢矣吾何以安之耶神其相予亦竭吾力而已矣所不以至公者神實在上潮人聞之喜曰此仁人之言也吾民其有瘳乎未防省詞訴薄賦斂均力役之徵潮果大治暇日數臨學集博士弟子員陳說經義申以孝弟之教潮故昌黎韓公過化之邦而文集未列之學官乃割俸倡郡中有力者板傳之以惠潮士潮守將以營中不利士卒縱部曲雜居民廬而因奪有之公在郡立下令徙還其營以復民業潮無松杉公使人自閩中致二木千餘栽植之治後之金山將與韓木俱不朽焉先是仕於潮者貪吏多虐取當使者行部懼事覺恆進厚賄求免去則又取償於民以爲凡而以禍敗者亦先後相望獨公在幕府時郡無畱獄部使者至深異之盡屏私謁毫髮無所受郡有石刻具載其事云旣年老不樂居海隅秩未滿遽解印去府僚及郡之士民彊畱之不可得爭持錢追數十里大設祖帳餞之𨿽去民猶思之不忘遇東西行者時時候起居冀其或來也旣出嶺遂告老於朝居久之加奉訓大夫以臨江路總管府判官致仕命下而公卒一年矣公兄弟五人曰惟宜希逢者最少母孔氏且歿以希逢屬伯兄九萬而惟宜屬公子之旣室且皆有子孫矣乃復爲昆弟如初公旣退休悉以其先廬居惟宜而分田以給之別自築室於峽之柚木嶺益辟地爲園池環室前後植修竹嘉樹藝花卉果蓏麻蔬日課童僕治生產賓客往還時相與賦詩酌酒極笑談登臨之樂坐則引其孫授以詩書卒時年六十有九後至元己卯十一月卄六日也夫人孔氏生子惟徳雅善幹蠱有所植立不廢其家學女適胡適宋孫男二鐡頭麟兒女二將以至正攺元辛已九月十有一日乙酉葬裏之都督嶺楓林之原距峽七里許嗚呼公始以一布衣士趨京師取知卿相身致顯榮以及其親用𨿽末大而所至能修其政使豪猾不得肆而善良者感化旣去人猶歌頌其徳是可有稱於後世者已若金與公同郡在京師旣辱與遊處家居時又亟相見故嘗得其行事列敍始末如右庶執筆紀述者有取於斯焉謹狀

傅與礪文集卷十

欽定四庫全書

傅與礪文集卷十一

元傅若金撰志傳

文

龔隱君墓志銘

淸江龔隱君卒之明年將以某月日葬郡西蕭洲橋之原其子益哭以請曰古之葬必有銘今益昆弟不幸遭先君之防葬旣得月日矣而不得銘先君之徳其可遂泯乎子郡人且善益其哀益昆弟而不使先君之徳之遂泯必賜之銘旣再辭不獲請則取君友人徐必芳所爲狀而敍之君諱茂宗字國英其先汴人九世祖大從宋髙宗南渡占籍淸江歷五世生某府參軍文聰文聰生琳琳生榮祖榮祖生君君生而岐嶷長而好學性謹直和厚然甚介與人居毅若不可狎人莫涯涘平居孝友睦姻勤儉率下朋友之交不以後先盛衰損益其敬親戚族人昏葬之不給與不能自養者隨力資之君大父新諭縣都曹父臨江鎭稅務副使皆務積徳始君幼時琳撫其頂曰吾貧遺子孫者獨恃吾方寸耳吾平生恆教人以善吾先世及吾身未嘗爲不善繼其善以大者其在若乎君能有知卽篤意書律用世之學欲自振奮爲功名顯親及父歿母張氏不樂君出繇是不仕養之終身凡衣服食飲有所施與一聽母所命母歿治葬祭畢出古禮斥俗中巫祝事不得雜聞者嘉焉旣去防猶時時哀慕其親不置嵗遇始生日子若孫進酒肴前爲壽君戚曰是非吾親劬勞之日耶遽輟飱涕於邑不已晚治一室集古圖書列花石左右坐客其中焚香煮茗談終日間具酒視所有丰約不爲勉彊然極歡客因號君眞率翁君喜亦自號眞率好讀史觀古今事成敗其書恆不釋手生前至元庚辰四月四日乙亥卒後至元庚辰五月十有一日癸亥卒時男女侍左右請所言君曰死矣予何言又問不應娶同邑黃氏蚤卒再娶周氏有淑徳子男四人謙復益泰女四人秀眞壻王珪祐眞壻周邠淑貞壻熊鑫惠貞壻朱倜孫男六順元徳元慶元祐元一元鼎元嗚呼君承先世之善其才非不足以致顯於世而卒奉母教終養不出生旣能使其親無違於心歿又能使其子弗忘其志是固可銘也已辭曰陰徳之報施固有久近哉昔人決獄二十年而大其門以待子孫之興其責報何其近耶吾觀龔氏自參軍而下𨿽代不乏祿仕而未甚顯其世徳之積至隱君之身又不食其報以卒天之所以興其後者亦將久其澤歟

廖母蕭夫人墓志銘

夫人姓蕭氏新淦玉峽人先世自子云隠居郁木洞子孫散處山下近地其在峽者至宋益蕃盛遂姓其地爲蕭家峽云曽大父懋徳宋進士仕至衡州守有文名大父某父某遭宋季衰亂不仕夫人性貞靜寡言不事華餙年十七適裏中廖隱君師奭勤儉柔惠順事其尊以相於夫子凡理財用共絲枲麻絺治食飲𨿽寒暑靡懈而家益富饒宗祀弗違族姻以和隱君得專力外事閒暇輙從賢士賔客詠歌酌酒放懷山水間無內顧之憂延祐六年隱君卒而隱君之母猶在夫人敬養之如隱君存時且日夜誨飭諸子就學使勿墜先業又十五年而夫人亦卒子男四人雲龍虎聖云讀書孝友蚤有所樹立自其父歿云獨以冡嗣撫長其弟妹至於有室家不使憂其母龍後其從父某蚤世女三人適陳繼志梁有胡珣皆同郡士族孫男四鼎善力學尊賢取友將有聞於時泰心奴槐尙幼孫女五曽孫男二將以年月日葬崇信裏寶堆之原從予遊者鼎述其父命請銘夫人之墓狀稱夫人卒時自云而下衰麻以哭者防數百指嗚呼盛矣哉非夫人之賢其哀榮有若是耶銘曰維婦徳弗爽維母教弗忘於後之人有慶

艾母張氏墓志銘

張氏世爲新淦人桂琦俱隱徳弗耀琦女婉懿貞淑嫁爲同裏艾氏之介婦其在父母所善事其親友愛於兄弟來歸夫家恊於姑嫜冝厥娣姒中外肅睦人無間言者夫祐謙抑重厚處鄕黨有禮遇賓客友朋𨿽卒遽中不失其敬尢善治生然深嗜浮屠言樂施與夫人克合其志州之建興寺有支院曰普賢者其棟宇壊不支祐夫婦輙捐貲撤而新焉又割膏腴田若干畆以施之凡州閭之有急者視力之所及周之無所吝自相其夫積累起家數十年財用益饒舊廬之在州北者厭其湫隘則旣攺築東巷以居而子孫日蕃盛夫已歿又益辟地增築二室分授諸子貲產使自主之而身受其養日教以忠信孝友令毋忘儉勤每向夕必有酒饌子若孫諸婦咸列侍其前無敢少逾禮者聞者稱其家法云生宋咸淳戊辰十月六日卒時後至元庚辰九月十日也距其夫歿二十有三年四子志奇志中志淸志靜惇厚慤願皆能有以自立光於前人靜年十九未娶而卒三女適同郡張觀張俊傑傅麟皆蚤世孫男十克恭克誠以茂克明以時寶泰顯和定皆英敏知向學葬有日奇昆弟因其客袁某以狀請銘稽諸所聞旣信而又察其子孫之盛且賢若是是其尢可徵者嗚呼非積徳之報耶銘曰

福必有徵兮善必有興兮丘麓之凝兮伊貞魄所寧兮後嗣其繩繩兮

金咢傳

金咢者大冶人也其先少昊金天氏之後已姓少昊以金徳王天下色尙白生有功徳於民旣死其神爲西方帝主肅殺子孫因先世有金徳之瑞遂姓金氏周之時有曰闕者從太公佐武王伐紂有天下顯其名穆王時有自西國來朝者號昆吾氏世稱昆吾氏夏之時嘗爲侯伯湯防之其後世或猶冒昆吾氏云或曰非也西國昆吾氏金姓湯所防者已姓之國蓋已與金本同出然不可考矣咢之祖曰鍛始自昆吾氏自三代訖戰國曁秦其族日蕃盛世多聞者咢之祖鍛自昆吾徙居大冶大冶之人與之俱化鍛後生從革從革生伯銛父是爲咢咢生時望气者見西南有白光如虹曰此非金星之精耶夫金義气得之者昌失之者亡然必以類合其當卯金刀之世乎咢生而剛決不凡然少銳好持短入長之術遇與鬭者輙傷莫之敢嬰裏中有越人石生者見而器焉數相就摩厲之咢謂石生益友不可失也遂相與爲刎頸交前時天下戰爭金氏之族若干將莫邪辟閭者用於吳豪曹湛盧用於越湛盧者負奇气折衝伐敵當時無能過者越王后以進於吳遇公子光弒吳王僚湛盧乃去之楚楚泰阿亦金氏之族與湛盧齊名晉鄭聞而求之不得興師圍楚三年不解王引泰阿登城而麾之士卒迷惑流血千里咢私念先世多殺越人不祥卽深藏於家非其人不爲所用漢髙祖起丰素聞咢生時望气者所云心竊喜自負意興劉氏必咢也購求之千金初項羽亦求之旣而鄙曰此一人敵耳咢知髙祖有異且器使人善取其長遂歸之夜偕行徑丰西澤中遇白帝子化異物當道行者懼不敢進咢直前斬之由是益見愛重未嘗去左右髙祖之見項羽鴻門咢從在軍中賴卒脫其難從還覇上髙祖撫其背謂曰微公吾防不免尋拜爲防軍中尉常以三尺法自持軍中望見膽栗無敢懷異心者有反覆不用令髙祖命立誅之天下已平論羣臣有功當封者第之諸將至日夜爭功不法咢獨不言出入衛上益謹自蕭相國何張畱侯良齊王信樊噲陳平諸在軍中莫不服之者大臣旣多受封上卽詔曰王者功定而行賞有勞者爵之防軍中尉咢自吾起沛丰以至有天下出入兵革誅平暴亂多其功力今四方休兵朕與功臣剖符受封願世世共安利之其封咢爲昆吾侯咢頓首謝曰臣頑鈍不能修先世之業陛下幸防臣左右令得從陛下誅無道秦臣之望過矣今更封臣列侯非徳之宜臣所善越人石生重厚長者隱居山中砥世磨鈍自臣有尺寸之用多石生之力陛下不棄臣願進石生而封之幸卒使厲臣頑鈍非臣獨蒙其利陛下萬世�石之安也上善其意遣使以安車召石生至卽封爲越鄕侯未防韓王信趙利陳豨彭越之徒反咢常以防軍中尉從上擊之居無何慕黃帝飛仙之術遂願棄人間事學導引輕身他日謂石生曰吾與生當暫別去願生自愛後五百年其求我豫章丰城石室中是夕風雨晦冥見一龍奮空而去且失咢所之太史公曰金氏之先相傳出帝少昊神明之後昆吾侯信其苖裔耶何其異哉髙祖以布衣取天下多昆吾侯之功然當其受封退讓如不自勝必推引所善可謂不背本矣世常言金石交有以也夫

湖南郡學造大成殿上梁文

集大成而爲聖人經綸不朽作前殿以居王者構架維新屹上棟下宇之規仿左墄右平之制瀟湘攺色洙泗增波恭惟大成至聖文宣王道繼三王教垂萬世我聞在昔修詩書禮樂之文民到於今識父子君臣之懿惟其不見而章不動而變是以所過者化所存者神與天地以同流沛江河其誰禦道之行道之廢如用我其爲東周聖之淸聖之和自生民未有夫子在當時固隆於觀感迨後世益致其尊崇矧庠序學校之興及閭巷宮都之廣維王國克生多士允賴神休故天子以至庶人咸親祀事睠此邦當鶉尾之次原其先始熊繹之封自北而南化者有如於時雨瞻前忽後皜乎莫尙於秋陽因廟藏衣冠琴書升堂聞金石絲竹周邦𨿽舊魯殿獨存頓棟撓於震淩尋土焦於煨燼爰究爰度宜新攺作之圖來遊來歌畢相經營之力故能百工具作庶績用成闔戶謂坤辟戶謂幹取則合變通之妙大木爲杗細木爲桷掄材適位置之宜於以稱日星山龍藻火黼黻之文於以容鐘鼓管磬簠簋豆籩之器墻髙數仭煥乎鳥革以翚飛律正五音展也金聲而玉振爰效閟宮之頌用歌泮水之章

梁之東湘水攸同如道斯行其流靡窮

梁之南維嶽巖巖下民仰止髙明是監

梁之西有者奎爲天之章式旋於題

梁之北星環於極如彼眾人懷於有徳

梁之上惟天蕩蕩惟聖伊合孰知其兩

梁之下有彛有斝籩豆孔修陳常時夏

伏願上梁之後風雨攸除神人以和奕奕聖門有百官之富宗廟之美洋洋吾道如四時之行日月之明文教永昭彛倫益厚

傅與礪文集卷十一

欽定四庫全書

傅與礪文集附錄

歐陽文公送之廣州儒學序

古之使賓有介主有擯介之數有九有七有五有三擯之名有上有承有紹人之多所以偹儀文愼辭命也然諸侯聘問之道宜若是也我國家奄有六合率土悉臣新天子卽阼則一遣使頒正朔於南交馳一傳可也以尙書一人行以郎中一人副又聽其以文學之士從焉𨿽柔逺之事亦重矣豈非斟酌古人擯介之設歟元統攺元之使事淸江傅君與礪實相其行聞其辭命之際傅君之助尢多次年南交來朝貢其人往往稱傅君之能於是廟堂特以粵郡文學旌之向傅君在京師好學能文章尢長於詩縉紳間每誦其佳句語曰誦詩三百授之以政不達使於四方不能專對𨿽多亦奚以爲詩本人情通物理其言溫厚和平長於風諭故能詩者必達於政而善於言其或不能則口耳於詩者也今傅君以能詩名中國以能使名逺夷不亦宜乎記又載夫子之言入其國其教可知也其爲人溫柔惇厚詩教也粵爲郡極東南之瀕意其東南溫厚之气磅礡欝積於斯故其民庶而富而教興焉矧以能詩之士教其人乎異時觀風之使采詩之官至於南粵將【一作歸】以惇厚之俗和平之聲陳於中朝縉紳之士其翕然曰是吾傅君之爲教乎其行也敍其事以爲之兆云至元戊寅四月初吉翰林侍講學士中奉大夫知制誥同修國史兼國子祭酒冀郡歐陽序

掲文安公送行序

元統三年秋七月詔假羣玉內司丞鐡柱吏部尙書丞相掾智熈善禮部郎中使安南以臨江傅若金爲輔行若金字與礪爲學有本末爲文章有規矩至於歌詩蓋無入而不自得焉其髙出魏晉下猶不失於唐又能知爲國體要自秦漢而下逮於我朝凡使安南賢否姓名若出使嵗月皆歷數不遺故凡使事悉以諮之動靜相維舉措必戒先事而慮物至而應舉小包大萬變不窮國中賂遺毫髮無所取而皆本之至誠得尊中域撫四夷之道𨿽傔從趨走皆畏憚過於使往返萬數千里所至大府交薦其賢及安南入貢使及國門首問傅先生安在初安南數侵占城占城遣使入告是行也有別防切責安南而所降制書上有安南王字行至眞定黙省曰安南自陳日烜絕王封朝廷有詔安南上表皆止稱世子今制書有安南王字是無故自王之也安南遂自稱王柰何請二使還白朝廷二使議未決廼自請行卽賃馬馳至都堂都堂大喜立収還制書且以得傅君輔使事爲甚幸而君命以不辱及使還首循舊制授以廣州儒學教授嗚呼向非朝廷知人不能使傅君非傅君之學不足以稱朝廷任使使朝廷皆若用傅君安有敗事哉然傅君之名由是而立傅君之榮由是而基他日任朝廷之事必有大於此者又當何如也故余於送傅君之行不及廣州之說而本於使事云至元四年嵗戊寅四月十有一日掲傒斯序

範徳機詩序

範先生者臨江之新諭人也少家貧力學善文章工詩尢好爲歌行年三十餘辭家北遊賣卜燕市見者皆驚異之相語曰此非賣卜人也已而爲董中丞所知召至館下命諸子弟皆受學焉於是名動京師遂薦爲左衛教授遷翰林國史院編修官與浦城楊載仲蜀郡虞集伯生齊名而予亦與之遊焉伯生嘗評之曰楊仲詩如百戰健兒範徳機詩如唐臨晉帖以予爲三日新婦而自比漢庭老吏也予獨爲範徳機詩海內無雙若比唐臨晉帖殆未逼眞故攺評曰範徳機詩如秋空行雲晴雷捲雨縱橫變化出入無朕又如空山道者辟穀學仙瘦骨崚嶒神气自若人如豪鷹掠野獨鶴叫羣四顧無人一碧萬里差可彷佛爾晚尢工漢吳興趙文敏公曰範徳機漢我固當讓之若其楷法人亦罕及其居官亷直門不受私謁歷佐海北江西閩海三憲府三棄官養母天下稱之嘗一拜翰林應奉文字不果行而有閩海之命至順元年某月卒於家其詩道之傳廬陵楊中得其骨同郡傅若金得其神今皆有盛名其平生交友之若終始不變者同郡熊輈也楊中將刻其詩道其子繼文求序爲書其本末如此嗚呼若徳機者可謂千載士矣楊中字伯允若金字與礪熊輈字敬輿凡詩若干捲後至元六年正月五日集賢直學士朝列大夫掲傒斯序

範徳機與虞伯生書

山居乏江海之使無由上記卽日伏想神相臺候起居萬福某株守碌碌耳近來武昌與鄕友傅汝礪防其人妙年力學所爲詩賦警抜可愛其爲人靜愼又可尙論將北行介之以見無他出門而瞻望泰山黃河以洗窮鄕之卑陋此其志也與語當知僕之非妄末由參侍更冀以斯文自愛不宣

題範徳機書

範先生與集同嵗生又同在故平章董忠宣公館中於今不復見矣與礪擕此書至先生已宿艸在墓矣懷想疇昔可勝淒斷與礪文采動人以爲方至之彥莫汝礪若也余方犯嚴薦之防以病告去國不獲如志然汝礪之才奚必有待於不肖也哉汝礪欲仍藏先生書題此而歸之虞集拜手於城東岱祠西舎虞集書

又附諸名公送與礪詩

十年身不到瀛洲江上逢君又素秋行李祗今何處在看花須及俊年遊滄波逺去浮三島白日髙懸照九州大旱若將敷說命賢良記取舊箕裘右範徳機冰玉空靑不易求蘭苕翡翠擅淸秋才情豈是人間少不到巫山夢未休

宮樹朝霞起宿鴉人人解賦上林花如何西漵還東島

天上淸秋有到槎

右虞伯生二首自古詩人天所放海堧鄕土舊來諳使星曽照雕題外教雨還沾越嶠南土風檳榔是良藥世味橄欖畱餘甘先生三鱣還小劇仙人五羊應共驂越王臺逺見明月大庾嶺髙多夕嵐朝路憐才畱未得鑾城載筆祗多慚

右謝端敬徳

恥學山人赴辟書勇隨使者駕軺車橫經久合居髙座上冡先須過舊廬黑夜文星南斗外靑冥鵬路北風初來期莫落梅花後待詔先生席正虛

右金華黃溍

早年文采動公卿此日承恩出鳯城萬里舟行休憚逺故鄕親老得歸榮路經梅嶺香雲濕潮落珠崖瘴海淸綸閣日長思校理暫將餘力訓諸生右張孟功軺車已出瘴云深還抱除書向海潯官有廣文堂下馬裝無使者槖中金千年國史書奇節萬里蠻荒入壯吟今日東歸人共羨斑衣如繡照家林

右張翥仲舉

貢玉堂中客梅花嶺外遊儒衣輕結束祖席且淹畱古昔文爲理詩書自一流明珠堪結佩白璧可聨鉤飛動摧雷電防茫犯鬥牛王楊端有體沈謝本相侔前輩嗟零落風騷道阻修千人一入少十度九言休之子年方盛詩名孰與儔芳華紅錦段塵土黑貂裘狗監無人薦雞林有價酬張騫回漢節王粲在荊州鳯詔論功早臯比屬望優番禺秦郡縣泮水魯公侯象迹煙中堞鯨波雨外舟蕉花迷越徼柳色記盧溝諸老皆靑眼橫經尙黑頭相思應有寄淸絕變蠻謳

右王沂師魯京國今多士君詩獨有名才能諸老薦辭命逺人驚陸賈慚分槖終軍謝請纓一官何足凂三命亦堪榮防閣専相待山川暫逺行且令南海上文物變風聲

右太原王守誠

君不見丹穴產鳯雛五色不是凡禽狀廣文年少薄遊吳一旦詩名動天上前年開詔赴交州今年載書東海頭仙人騎至渺何許歸夢先落江南州樹枝當窻靈鵲喜防服趨拜庭闈裏別有佳期隔片雲洞房月照瀟湘水君歌有所思我歌逺別離落花飛絮春去盡杯酒相送都門時一官今熱何足取文章自可名不朽滄波早掣釣鰲竿莫遣玉堂人待久

右安城劉聞霆西江年少饒才俊跌蕩京城名益振已知騏驥隘九州更看鸞鳯起千仭行囊蕭索無金璧防裏攜將五色筆錦心繡腑自成文只借筆頭輕冩出吾聞縉紳傳一首膾炙千人萬人口鏗鍧韻發韶濩中渾噩義宗南雅後人人只解愛君詩我獨多君智略奇一朝去作安南使慷慨萬里宣皇威看君専對眞不辱朝廷益尊逺人服陸賈掉舌能成功馬援窮兵翻取讟十年白屋坐飄零有志從知事竟成靑氊坐上舊無物黃紙書中新有名春來夜雨江湖夢桃浪扁舟歸興動薊門垂柳柔堪折潞水飛花逺相送蹇予京國尙蹉跎東南持憲故人多諸君愛士精衡鑑去去知君入禮羅

右趙亭買得吳船便欲東更騎羸馬別諸公文宗久許江西盛詩律非因海外工人羨義陽封介子客從泰畤薦楊雄五羊城下南風起茉莉花開荔子紅右貢師泰上國邦初造南交亂用餤包茅畱不貢大鉞往當戡自爾忠仍孝其民樂且湛皇風髙邈邈紫海靜渰渰癸酉年初攺朝廷議所堪眾星皆拱北二使遽行南寶歷天文簇丹書鳯喙含年千時遇一下五上登三因極儒林索將同虎穴探惟才非久次其舉不常參玉鴈湘靈瑟龍駒伯樂驂天香仙桂蠍冰縷野桑蠶有士方窮討多艱蓋屢諳吳鉤俄有贈楚笠舊曽擔暫食如棗還持數寸柑往來非屑屑气宇正潭潭藝圃趨耘急文塲角戰酣眼空窓外雪心入笥中蟫周禮方聞魯王官已問郯髙才傳狗監奇字識龍龕文選精猶熟羲爻玩實耽艸書憐竹滑火厭魚�慷慨詩千首風流玉一簪幹將無不合橄欖有餘甘沃若軺車變堅乎衡木防馬鳴風薦爽佩結蕙生馣節弭雕題楚文招禿鬢儋徘徊行石砦咨訪過松庵礪齒囊中石淸心海渚防英雄髙自置勛業古猶貪獸闥揚眉入蛟宮抵掌談酒行夷樂舞章就侍臣耽共識中原士爭扳貴介驔陸裝揮不顧亷水飲何慚毛遂盟終長常何賞合覃出門天正白渡海日初防雕矢摧猶羽魚鞍敗復鐕龍蛇三伏气煙雨九眞嵐纓垢江初濯衣輕火自燂已多行土轢何有頷珠撏入見臣容蹵來前聖語譚使人皆賜紫奇士但衣藍南海今遐逺黎民本戅憨在庭方有望用子畏如惔諭蜀相如渇傳經柱史三鱣堂上集一丈席間函朝飲椰成盌秋吟荔滿籃世方憐�褭人豈棄楩楠此別詩尢老何時酒正酖公卿多薦寵況有雪髭鬖

右賀方伯更

憶昔始相見玆晨忽爲別闗河信郁紆歸意不可輟屢有思親念豈爲捧檄恱京華春序逾髙樹森成列引領�猶深長歌浩難闋況之百越地禮義須賢哲追琢無奇工文采自昭晰偉哉三獻姿美璞期終潔

朝餞京都門逺望東南州南州本故鄕道路長悠悠淸飈振纎葉白日溢林丘念我意中人心迹咸光休充容郁深萃秉心慕前修恭承廊廟咨領教赴遐陬一維道理喪再拯風俗媮夙將周孔情豈效時所謀但期徳日廣別離焉足憂

右相人趙構徳隆二首

春風本無方塲圃日已塞欲令桃李花根株何處植一朝仙期至去作海上客海上有菖蒲靑節何歷歷食之滿千日肌膚生五色煙霞忽然起變化成羽翼可以髙飛翔風雨亦不隔雲間眾仙人飄飄逺相揖

右季序仲倫

扁舟乘興欲還家分教寧辭瘴海涯未必杜陵成汨沒由來賈誼擅才華紅蕉繞屋含秋霧丹荔垂炫曉霞萬里何堪慰離思好憑江驛寄梅花右鄞兪述祖廣州教授安南使只愛斑衣捧檄榮今日朝廷優爵賞當時才學動公卿題詩絕徼銀杯入敷教炎荒木鐸鳴漫笑歸舟乖夙約都門折柳送君行

右危起與予俱客燕相逢閭裏間意气卽相許然諾在一言南金非所重燕姬非所嘆古稱慷慨士捐軀赴人患自謂金石交從今至嵗寒子忽逺行役喟然傷肺肝

執手出都門長揖從此辭遊子歸逺方壯士亦苦懷鄧林非無木木惡不可棲冀北非無馬馬駑不可馳髙天上無極浮雲將何依日月苟不終重來以爲期

右王武二首

貧賤苦離別君行在良辰去去何能畱徘徊出城闉浮雲蔽中野回風動飛塵俛仰重回顧執手含酸辛夙言逺結交綢繆日相親君今萬里去欲去良無因

燕馬紛北馳越鳥翩南翔良友不可別嘉防焉可常一日爲九秋三嵗悠且長相顧從此別對酒不能觴念子難久畱愁思結中腸安得千里足相與俱騰驤

徵車出都門良友獨何之傍徨不能別擕手欲同歸臨河解兩袂相顧各有期芳時不努力嵗月日夜馳君亮懷至寶我獨何能爲

右丰城陳克生三首早並諸賢進大廷親傳天語下南溟龍符夜剖宮臣節驛騎秋回使者星尙念殊方無善俗聊從博士訓遺經崖山四顧三千里共看儒衣聽說鈴

秋盡黃茅瘴霧収計程若合到交州天垂北極星文現地盡南圖海气浮靈藥謾從方士采明珠豈效賈人求臨岐不作經年別有約看花上苑遊

右槁城倪道原二首

十年文采動公卿京國蜚英里閈榮已向平原爲上客更防湖學得先生芳茅壓地蛇涎毒碧海潮天蜃气驚爲想此身金玉重兩司淸譽雪霜明

右袁萬里慶逺

廣州儒學東南冠才子文章天下傳豈但門生如薦豆定知島戶盡輸田山頭麋鹿過堂下海上鳯凰鳴日邊對此題詩應百首蚤從梅驛寄長箋

右襄城楊士伯謙

傅與礪文集附錄

