李文節集

﹝明﹞李廷機著

●目錄

葉向髙序

蔣徳璟引

畢懋康序

卷之一

奏疏﹝一﹞

卷之二

奏疏﹝二﹞

卷之三

奏疏﹝三﹞

卷之四

奏疏﹝四﹞

卷之五

奏疏﹝五﹞

卷之六

奏疏﹝六﹞

卷之七

奏疏﹝七﹞

卷之八

奏疏﹝八﹞

卷之九

應制誥勑

卷之十

館課﹝一﹞

卷之十一

館課﹝二﹞

卷之十二

書牘﹝一﹞

卷之十三

書牘﹝二﹞

卷之十四

書牘﹝三﹞

卷之十九

行狀

卷之二十

墓志銘﹝一﹞

卷之二十一

墓志銘﹝二﹞

卷之二十二

墓志銘﹝三﹞

卷之二十三

墓表

卷之二十四

神道碑

卷之二十五

祭文

卷之二十六

傳記

卷之二十七

雜著﹝一﹞

卷之二十八

雜著﹝二﹞

●葉向髙序

李文節公文集序

文章千變萬化不出於六經經之言文不過曰辭尙體要曰修辭立誠天非體要不足以爲辭而辭非修不足以立誠此文之正饑�近世爲文荒陋考旣不知�辭而好異者又逃之於艱深奇僻汗漫冗雜不知體要爲何物文節李公每與余談而深病之公之言曰文猶組也五色錯而成文雜以麻薴則非矣��水也微風鼓而成文蕩��飆則非矣故公之文覃��思鎔鑄敲推一字不苟而气格渾融體裁莊雅骨肉調勻情景穩帖絕無恕號叫跳支��怪之習讀之如韶�咸英雍容和暢使人心平而气舒又如淸廟明堂冠裳佩玉趨蹌揖讓彼田間傖父見之不覺其惝然而自失也其所構撰序記則序記志傳則志傳章疏辭令則章疏辭令�至代言之章進講之牘應酬課試之作無不肖貌象形各成面目黑白蒼素不相攙混一時館閣巨公翕然推服以爲當代作者𨿽不乏人求其辭修而體得罕有文公者蓋公自少年穎悟絕人所爲制舉家言巳沈酣醞藉不逐流俗困公交車日久得以肆力於鉆摩自六經子史以至近代諸名家無不貫穿故一登上第而所就巳如此矣公在�林所友善惟餘與江夏郭�命美命之文淩厲奮迅與公各成一家而余弱不自振然自爲史官以至揚歷南北備員綸扉皆與公同事而公又與先人同選於鄕故相�獨深公沒余造其廬哭之哀顧未暇問其遺文再越歲而公之友太常李公始裒集付梓屬余爲之序余旣卒業而嘆曰言者心之聲文之肖其人豈不信哉夫以李公之刻�操持褆躬峻潔一言一動�稟於規程惟恐有纖毫之瑕類如其文之修辭其生平持論以臣子分義當憂國奉公各營其局不可捨已而責人寬於當官而求多於君上故自筮仕至貳卿佐銓典禮所至遵功令明職守斤斤繩墨如其文之有體而公爲文尢好人彈射每脫稿必持以示余余有所不可公必更定至再三不厭甚有舉全篇而易之者其虛懷受人不自滿假如此乃世之病公者或以其枯淸彊執果於自用幾若王臨川之流豈其然乎公在政地三四年而杜門乞歸之日十居八九其胸中所抱負欲見之施行者十未一二居恆語余楊綰作相僅旬餘日薛文淸在閣亦不數月人貴樹立豈在久近由此觀之公之志可見而要其行品亦無愧於二公矣公之人不以文重而卽文亦可以見公蓋公初第時刻其時秇名之曰百煉艸其後常扼擘言士習之日卑由於文章之不振文章之不振由於時秇之怪誕畬深以爲然嗚呼百世而下有欲知公之文與其人者其以百煉槪之可也

賜進士出身光祿大夫柱國少師兼太子太師吏部尙書建極殿大學士知經筵日講制誥予告存問年家晚生福唐葉向髙撰

●蔣徳璟引

引

徳璟少時嘗一再見文節李公於家蕭然數椽中角巾布履匚異儒素而談平生事自授徒至直閣進退出處之詳及議代藩建夷安酋諸大政若以璟爲可教者巳出燕居錄性理纂家訓家禮授之最後以宋賢事匯見遺曰此宋前輩事可師法璟心識之而先君子亦數言公爲南少宰時署戶工諸曹勤於吏職諸曹郎敬畏之核倉庫繕城工歲省金錢數萬計南公卿嘗語公曰公詞林旦晚且相此俗事不足問公曰有俗人無俗事天下國家事何言俗也世或疑公淸而隘及余以諸生見則和气盎然無復溪刻一切科名勛業之盛淡若髙禪其署柱間用前輩語曰見故人而一笑自有餘歡念平生之百爲亦無可恨晏裘幾敝白頭辭天子歸與陶徑就荒黃菊待主人久矣蓋璟一再見而恍然得公之深也比璟踵入詞林叨貳春官見公所釐次宗藩條例後人奉若蓍龜所購官房十八座可萬餘金皆節裁部羨蠹爲之在辟雍亦各購有官房其意欲使官各有居以養其廉而公家數椽卽中人產猶不如也身爲廉吏而又能節縮浮費以養人之廉其非徒淸可知今諸子貧不能供饘粥而耳視者猶以隘疑之不亦異乎公入直才數月自擬薛文淸嘗抗疏云臣學瑄足矣及公沒而葉公文忠馳數百里拜墓下省其家無一物嘆曰眞不愧文淸也嗟乎令公而盡其用與文忠相左右當必有不可量者璟旣與同鄕刻公集而二云曾使君復刻公燕居錄以授公子計部百庵君璟與計部兄弟遊見其廉靖有公風因序所受知於公者以見前輩下士之誼而凡讀是錄者時以一通置之座右其於學亦思過半矣

同邑後學蔣徳璟拜手謹書

●畢懋康序

李文節先生文集序

萬曆間李文節先生受神廟特達之知愛立作相於時廟戰玄黃舌兵尊踏卽以廉立可風百世猶未免寄其身於一時蜩沸之中自履歐地以﹖伸志不能以月計安身不能以歲計彊半皆杜門乞身之日夫人情所便在寬而先生束人於隘人每捷取一奇爲名終身窟穴其中而人莫敢誰何而先生規之以平核之以實使賢知爭勝之�皆窮先生�終莫客於世竟未及究於用然先生生平言行相顧初終不渝存則人亡則書可覆按也自古名宰相誠不必以文章見卽以文章見而臺閣體裁吁謨定命亦非詹詹以雕虫篆刻爲者夫天地間自然之至父長存於世宙髙卑位定方圓體分日星炳耀於上山川煥綺於下旁及萬品動植森羅雲霞雕色丱木賁華神光物采紛紛藉藉絢幻日見而不可測何莫而非文也者而其所以文者不在焉天之所以文則其確然示人以易地之所以文則其隤然示人以簡者也惟易則大惟簡則廣易簡而天下之理得矣故仲尼十翼乾坤兩位獨制文言而六十四卦之旨括於系辭系辭之旨括於易簡上下傳皆以易簡姑終焉粵自圖陳書布之後文章煥乎唐虞禮樂郁乎三代玄聖創典素五述訓莫不根柢易簡而通乎廣大�蘊者易曰鼓天下之動存乎辭辭之所以能鼓天下者正謂其與天地相似原道而爲言者耳後世修辭鮮窺閫奧靡則爲月露風雲質則爲堅瓠土鼓詭則爲牛鬼蛇神纖則爲棘猴玉楮卽或可炫一時諛聞賈譽要以悖典謨而�風雅一徑一庭何翅千里今先生文具在有序記有志傳有奏疏辭令有代言之章進講之牘應酬課試之萹體彬彬備矣乃�敍事�父提綱挈矩班馬方駕持議之文洞綮�括董賈兮鑣奏對敷陳根理據事若起敬輿子瞻而親聆謦欬也視丱傳檄幽隱皆曙使河東吏人頌聖主明見山東父老願緩湏臾觀徳化之成也至於書記翩翩千里對面論策懇欵萬言如注矢口擬內則之篇操筆摹酒誥之作所專精用力先進大雅之文非辭章家可同日語也蓋學必宗經裁惟刑古而又鎔匠於性靈涵儒乎理道本易簡而盡精微宜其髙視冊府而楷模述作也獨今天下有三靡曰婪曰譎曰險此病且入膏肓世道交喪不可救療先生橫口所言朴手所指無非藥石且下頂門一鍼若其言眞切處如農父老聚場圃話桑麻一切皆民間日用飲食之物其言精確處以老吏斷獄五詞簡孚奏當之成一字動移不得其言枯淸處以身在夔率天宮俯窺齊州九點無異累塊積蘇殆伯仲之間見夷繇而以原思爲友黔婁爲徒善區區楊綰諸子則涬溟然弟之者也故見先生以見三�以上人物聞其語使人之意也消未有不愯然興名實實懷思一盡袪��之蠹者先生學問嚴已而恕物劘臣而量君故暫𨿽叢疑久自論定原迥別於公孫之脫粟布被先生文卓辭尙�要文明以止故近則經世遠則垂世尢不侔於臨川�白丱黃茅大都其人如北北斗南車可儀可向其學如髙山巨澤可佃可漁其議如金鏡玉尺可鑑可凖其用如菽粟布帛可被可咀固經世之典要而彌綸者所必湏也懋康文質無所底殊忝列弟子籍幸獲聞辟咡�教憾不能伸先生之道以易天下�弟靡苐淂是書存之足以謝昔人楊遵彥文徳論且將以愧天下之文人負才遺行而集詬亡節者

賜進士弟通議大夫資治�兵部右侍郎前南京通政使司通政使奉勑提督軍務撫治鄖陽等處地方都察院右僉都禦史順天府﹑丞三奉勑巡按直隸山東陜西關視延固二鎭廣西道監察禦史中書舍人予告門人新安畢懋康頓首拜撰

李文節先生文集序

或問於余曰文節先生天下之淸人乎余曰淸人也天下之隘人乎余曰隘人也淸則必隘理固�乎余回噫善第知淸之名而未知隘之用是烏能知先生先生以文章名世以气節褆躬以所學經綸天下天下仰之如景星慶雲祥麟威鳯爭先覩爲快而呂毅�恬然自筮仕以玉臺輔其介不易而節不衰方公之未登第也天下士無賢不肖爭誦其文章王公�人淂其一字以�拱辟有�人欲延公者公��不就有欲以莊百畝餉公者公笑而卻之巖公讀書永春窮卷中陋室蕭然風雨不菽見者喟往發之而公秉志益堅謂餓死事極小失節事極大且津津於澹臺子羽之爲人公之气魄�可以槪見矣登第浚卽卻一切�贈課���惓惓整齊振肅四字觀其主法簡便釐剔精詳革鋪行施袖衣爭郡爵之濫省澹��捨其細微如窮去凍丐無不委曲相周美是非予奪��國重大事則所以目張�務在愜理而�快�雷霆疾擊�將赴焉𨿽同事羣起而�之攺之善非安焉此�公之力量有以遇人乃公之淸有以過人也非物公之淸有以過人乃公之�用吾隘者有以過人也善公自掇魏科��報答國恩一念原形�寐間�此而世數之周旋文遊之引��粟余帛之累至毀譽將失之弱吾神公皆有以卻之其胸中��一�所客𨿽知公者��公隱然不如此則力不勁�不堅見紛�不得不悅則不能淸投配大不得不懂則不能任不淸不任公於玆可少此一叚神力乎且公嘗寓此�於議邊矣曰苞苴不絕請托不杜繇今之道�變今之俗而欲�勇兵彊�足其道無繇夫今日之不杜請托不絕苞苴坐不能隘耳使公秉軸久盡行所學�見獘絕風淸頑�懦立使天下縉紳學士或�悍卒一�而教羔羊素﹖之節享淸淨畫一之化者未必非公峻節所貽也是公能隘而�能淸非�而�流於隘者益子曰伯夷隘君子不繇非不繇不能�也千��兩伯夷今日𨿽�四公�然�公之素似乎不正學伯夷者公�托悉於澹臺子朋而事事盡肖吾夫子觀其言每哀人窮不能周見義事不能舉有義舉不能助至弔欲立欲達之論以自解而終未�足心也吾夫子大道爲公之心也公之髙天下萬世者豈特文章�節已哉宋生也晚不及事先生因讀先生文不揣�僣爲序爲此

崇禎甲戌秋季望日晉江�學洪啟遵頓首百�書於吉州之天茁齋

●李文節集卷一

晉江九我李廷機著

奏疏﹝一﹞

◆奏疏﹝一﹞

進書疏

災變自陳疏

請冠婚疏﹝擬上﹞

天變公疏

請罷礦稅公疏

再請罷礦稅公疏

救王掌科公疏

廣鑄錢疏

考察自陳疏

南京考察疏

請告疏

請告再疏

請告三疏

請告四疏

看議楚藩疏

直陳楚藩議單疏

乞休疏

奏辯再乞休疏

乞休第三疏

乞休第四疏

看議楚藩再疏

催點卿貳疏

歲終類奏災異疏

請元旦朝賀疏

請寬聖懷疏

條陳宗藩簡便之法疏

陳禮法以範始進疏

執奏秦府請封疏

酌議歲貢試期疏

酌處歷日疏

議觀政進士疏

陵災疏

請優敍勞臣疏

陵災公疏

卻昔藏番進貢疏

○進書疏

國子監祭酒臣李

等謹奏爲奉旨較刊史籍恭進睿覽事臣等伏覩萬曆十二年皇上俯允國子監臣之請較刊十三經注疏陸續成書次及十七史唐書先宗亦巳於二十三年進呈外臣等率屬嗣事所較刊後漢書及晉書而晉書則臣從哲先巳較刊過半迨臣承乏乃更覆閱今二書一時俱完謹裝演成帙恭進睿覽臣惟王求多聞開卷有益我皇上好學古文畱心經史博觀廣覽迥非前代人主所及今卽後漢及晉二書兩代興亡治亂之迹犁然具陳皇上誠一覽觀足爲法誡昃日而聽斷乃光武之所以興平吳而怠荒斯晉武之所以替覩黨事之終始則正人直士之鬱結宜舒懲胡亂之紛紜則內修外攘之機權宜審民多大袖髙髻之俗惟惇儉約可以止其奢士有玄虛曠達之風惟崇禮法可以維其敝語曰前事之不忘後事之師也伏願皇上淸燕之時少加省閱垂意於臣愚之所言俾載籍不爲空文於政理豈曰小補臣等不勝悃款拳拳之至

○災變自陳疏

詹事府少詹事兼翰林院侍讀學士臣李

謹奏爲自陳不職乞賜罷斥以應天譴事本月十九日伏見皇極等殿火災臣叨副宮端遇玆變異不勝惶懼分當自陳臣伏自念猥以樗材受皇上拔擢繇翰林歷坊局典領冑監以至今官當其無所受事隨行逐隊藏拙匿瑕因以容其不肖之身優遊歲月晏然爲大官一蠹者巳若而年矣及在太學當師表之�而臣型範有慚身心多過旣率先觀示之無其具復開導勸誘之無其方升散徒勤課程僅設而於作人造士之效蔑如也自謂罰必不免矣仍寵復及之以菲劣而列在淸華宜退黜而更得進用臣方憂災生福過應在臣而不身而不知一介之幸免一職之濫竿皆足以上干天和釀成異變臣旣不能效焦頭爛額之勞益切尸位素餐之懼惟有褫職差可弭災伏望聖明將臣罷斥俾淸朝無幸位大官無冗食庶不爲聖治之累而天意亦可回矣

○請冠婚疏【擬上】

南京吏部右侍郎臣李

等謹奏爲懇乞聖明亟舉冠婚大典事臣等伏惟皇上得全全昌如天之福今皇長子年齡月茂冠婚維時及此芳春舉行吉典泰和豫順治宮庭以及寰區臣等竊謂今日之吉祥善事我皇上所爲極驩極樂者無以踰此臣等每見人間有子旣長而冠則喜旣冠而婚則又喜爲其成人也𨿽聖凡迥別聖意淵微然以人情度之當亦不甚相遠皇上誠霈然從中降旨使閣臣禮臣斟酌禮儀隆殺之節而皇上乃親賜裁定三加六禮次第舉行臣等豫知此日皇上遹觀厥成聖心必大愉快臣等願賡周詩嘉止之章與大小臣工詠歌鼓舞共祝聖壽於萬萬年臣等云云

○天變公疏

南京吏部右侍郎臣李

等謹奏爲天變異常懇乞聖明急收人心以圖銷弭事臣等待罪南都本年三月內嘗合疏瀝誠以礦稅爲請未蒙裁察自是以來伏見開采拙掣徵求搜括之令絡繹紛紜中使之轍交錯於道在在縱橫處處騷擾間閻蕭索商旅稀疏加以�地之饑荒西陲之師旅時事多艱人心思亂所聞皆咨嗟愁嘆之聲所見盡疾首蹙額之狀聖明之世有此景象臣等固巳不勝其憂矣乃頃者太陰太白並見於午方山崩水湧突聞於狄道蓋書傳罕載今昔希聞此其變異非但如日月薄蝕孛彗螟蝗之比臣等方懷深憂忽復覩此思危念亂益用驚惶旣相與負罪引慝以爲此臣等尸位曠官奉職無狀所致又相與自傷自恨以爲積誠不孚格心無術不能彌縫生救導和召順以至於斯也夫天之愛民甚矣一夫不獲猶能幹陰陽之和況萬民困苦眾口嗷嗷天之譴告固宜滋重想其仁愛之極以爲尋常災眚未足有所感動故赫然爲此殊尢怪異以示震疊而望聖主之亟反耳及今攺弦易轍人心猶可收拾天意猶可挽回若復少緩後將無及伏願皇上念治亂安危之幾間不容髮霈然從中降旨召還內使礦稅諸役一切罷停不過一念之轉移一朝之裁決而民心悅天意得化災爲祥轉禍爲福此其時矣

○請罷礦稅公疏

奏爲事關理亂義切惆瘝共瀝愚誠仰祈聖鑑事臣等並以一介艸茅荷皇上作養拔擢以至今日每念臣等一身章服食飲無一毫不出皇上之賜一家父母妻孥無一人不戴皇上之恩蓋天地不足諭其髙厚捐糜不足罄其報答安有目擊時事理亂所關而忍默然不言者臣等伏見皇上以國用不足采礦榷稅中使迹徧於四方逮問洊及於守令大小臣工連章屢疏未蒙皇上采納臣等每自怨自艾皆緣才弱術淺不能生財導利紓國計於空匱之秋而徳薄誠微又不能默感潛孚回天心於穆淸之上而徒欲以口舌筆牘感動君父固自知其難也惟是伏覩皇上至聖極明日覽章奏其於礦稅之利害民情之苦樂地方之安與不安守令之可赦與不可赦宸聰之所聽聞巳熟宸衷之所燭見巳審而請之不從而愈堅訴之不釋而愈固者無亦以或行或罷或操或縱自當出自聖裁獨斷非臣下所得而於耳臣等竊見以爲臣下受國家之爵祿固利於國家之治安蓋治安則爵祿可保也卽其心不盡純言不盡當而所以爲皇上謀者則忠今聞地方諸臣或奉承禮節少失中使之驩皇上以抗違罪之迹亦似抗違矣然而臣子以皇上爲天而抗之是抗天也不若是愚也或有陳言解釋則以黨護罪之迹亦似黨護矣然而臣子不護至尊之君父而護他人此何利焉又不若是愚也然則諸臣之不敢抗違黨護亦甚明矣皇上誠以此情一體察之將無不釋然者矣夫捨巳從人無固無我至虛也雷轟霆震倏而豁然開霽赦過宥罪至仁也止之於旣行罷之於旣遣不難反汗至斷也此聖帝明王所以照映古今輝煌史冊而臣等竊以爲皇上望者也臣等待罪畱都覩此中人民自中使一至儀眞道路洶洶大江南北一時騷動根本之地關系匪輕我聖祖以艱難得之似不可以輕易失之臣等駭目怵心不能緘默伏惟皇上垂覽將所逮知府吳寶秀等俯賜寬貸卽停罷所遣諸使以光聖徳以安人心臣等無任云

○再請罷礦稅公疏

奏爲民生極困國勢瀕危萬懇聖明急�圖以保全宗社事臣等伏見皇上數年以來�礦抽稅﹑爲一切聚財之事﹑徵求克急﹑中使縱橫小民剝膚椎髓﹑困苦流離﹑而皇上不卹﹑諸臣連章累牘﹑苦口極諫﹑而皇上不從﹑人人嗟怨﹑處處動搖﹑天下引領而望礦稅之罷停﹑中使之回還﹑而未見有轉圜之期﹑稅駕之所﹑事勢至此﹑人皆知其必亂﹑特未知其起於何方﹑發於何日耳﹑皇上方且日憑中使之言﹑頻下逮系之詔﹑𨿽威權在巳法在必行﹑而不尼人心旣巳乖攜﹑一旦土崩﹑四方鼎沸﹑逮之則不可勝逮﹑誅之則不可勝誅﹑不識此時皇上﹑將何如處也﹑此等禍機﹑諸臣言之巳悉﹑皇上見其未﹑遂忽不信﹑臣等竊謂幸其未驗﹑事猶可爲﹑驗而後悔﹑亂而後救﹑寧有及乎﹑今人窮巳甚﹑而中使之朘削不休﹑人怨巳深﹑而中使之追求轉急﹑誠恐大亂之至﹑匪朝伊夕﹑忽然而北方以亂告﹑忽然而南方以亂告﹑忽然而南北之告並至﹑天下皆亂﹑糜爛決裂﹑𨿽智者亦不能爲謀矣﹑夫國家之完而無缺也﹑如金甌﹑而其至重至寶﹑而可愛惜也﹑何啻如拱璧﹑皇上何忍而舉祖宗列聖所貽之天下﹑而輕棄之﹑暴殄之﹑若此﹑故臣等今日不暇條陳他事﹑亦不更分剖礦稅之利害﹑與閭閻之疾苦﹑而特以宗社二字﹑萬懇皇上珍重愛惜卽霈然停罷礦稅﹑召還中官﹑庶幾人心猶可收拾﹑而亂猶可及止也﹑如以臣等爲不足信﹑使臣等持祿尸位﹑坐視亂亡﹑生不能答皇上作養鴻恩﹑死何以見祖宗列聖於地下﹑不如將臣等罷斥放歸﹑臣等猶得以少逭不言之責﹑臣等之言及此﹑不覺痛哭流涕﹑直欲剖心碎首而無從也﹑伏惟皇上垂詧﹑臣等不勝遙望哀求﹑激切懇款之至﹑

○救王掌科公疏

奏爲懇乞聖慈宥狂言以彰聖度事臣等近接邸報見工科都給事中王徳完有疏奉聖旨宮闈嚴密且中宮侍朕起居一宮未見數親藥餌有何疾阽危王徳完這廝輙敢狂肆逞臆妄言是非好生可惡其內必有主使之人王徳完便著錦衣衛拏送鎭撫司好生著實訊究了來說不許狥私容縱疑畏欽此臣等遠在南中伏覩嚴旨如雷轟霆震千里驚懼卽臣等何敢有說然竊念皇上海涵春煦偶爲所激以此隘其容受而傷其和平則又何忍無說夫朋友儕輩平居暱與無所不盡至於室家中閫猶有諱而不敢言況臣�之際乎臣等不敢謂徳完不戇宮闈何啻九天悠悠道路之言如塵寰眾生傳說淸都紫微幽玄不可知之事而以爲誠有之臣等不敢謂徳完不愚皇上彛倫攸敍雍雍在宮臣等皆能爲皇上信者而徳完誤聽驟言臣等不敢謂其不輕率惟是臣等所願於皇上者以至仁矜其戇以至明亮其愚以至寬洪宥其輕率蓋唐臣有言諫者多表我之能好。諫者直示我之能賢。諫者之狂誣。明我之能恕。諫者之漏泄。彰我之能從。今徳完此舉皇上容之則適所以彰皇上也況前此人或有疑塗或有說今乃曉然共見聖心羣疑頓消眾喙盡息而皇上又何庸有所芥蔕乎夫徳完遠引前朝侈談郤坐其意固圖援袁盎之例望漢文之金今不賞而逮不受金而受刑彼巳大失所望亦足示之罰矣臣等願皇上少霽威嚴俯垂原宥欲以彰皇上如天之度無徒成言者之名臣等遙望闕廷不勝翹跂懇切之至

○廣鑄錢疏

南京吏部右侍郎署南京工部事臣李

看得萬曆初年本部庫銀以七十萬計今二十七年歲終所有僅僅二萬餘兩蓋國家費用之浩繁無過此時而帑藏之空虛亦未有甚於此時者今欲議節財則如圍屏器皿卓椅諸費巳不可節議生財則自蘆課班匠商稅而外別無可生計惟有鑄錢一項尙可少資涓滴薄濟燃眉而錢不厭多鑄不厭廣恨不得天地爲鑪萬物爲銅以紓公家之急況人工所可及物力所能辦安得守株膠柱而不爲之一展拓也據議庫藏空虛若洗制錢搭給不敷要多方鼓鑄相應悉照所議加增鑪五十座添鑄錢二百二十五萬文共計一百五十鑪工匠一千五十名每月共鑄錢六百七十五萬文每歲約鑄錢十个月計六千七百五十萬文其應用物料會有者庫�動交會無者召商買辦原估工料銀算該五萬五千八百三十六兩一錢四分八釐就於庫貯蘆課班匠抽分銀內動支一面查選人匠興工接鑄遵照欽依事理三七兼支每錢十文準銀一分亦所以廣錢法救目前之一道也

○考察自陳疏

奏爲自陳不職乞賜罷黜以肅計典事臣因本部起用尙書曾同亨未至臣署掌部事本年正月二十五日準吏部咨內開題奉欽依舉行六年考察兩京庶官之典四品以上許令自陳除臣會同南京都察院並各堂上官將各庶官欽遵明旨從公甄別另行具奏外臣例當自陳伏念臣繇萬曆十一年進士授翰林院編修歷升侍讀右中允洗馬右諭徳左庶子祭酒少詹事兼侍讀學士以至今官臣本凡姿陋品仰荷聖明拔擢周踐淸華洊躋卿貳庸庸碌碌無所建明典冑監而模範弗端副官詹而曠瘝彌甚比晉畱銓之貳益慚涯分之踰矧值計期適當攝事臣闇於知人而內之自知最審嚴於議人而巳之可議轉多隱衷私怍種種難言總之藏身不恕臣實有之蓋臣之當黜不在臣所議處諸臣之後臣不先黜無以服一時諸臣之心伏乞聖明將臣特賜罷歸無容幸位則公道昭人心服而計典爲之益肅矣臣無任云

○南京考察疏

臣惟六載黜幽國家大典聖鑑如天明旨如日臣等卽至愚極闇敢不矢公竭愼以圖稱塞惟是竊見近來士習之敝名實刺謬義利不明率工粉飾之謀多苟且之行所以爲國任事常患無人吏治寖衰人心日壞故臣等此番甄別以操守行檢爲重卽才華稍遜詿誤小疵而操行可觀者不敢過求以失之苛卽揮霍見稱摶擊自負而操行不檢者不敢畏狥而爲之庇至於臺省各官先年二三貪污爲士論所不齒者業蒙聖明褫斥皆巳不在仕籍今喜臣員數至少訾議希聞臣等奉皇上不必盡拘之旨亦不敢求人於無過之中以取盈舊數蓋惟知仰承徳意博采輿論而無有好惡偏黨於其間以昭皇上平明之治成此大典而巳

○請告疏

南京吏部右侍郎臣李

謹奏爲患病不能趨赴新任懇乞天恩俯容休致以延殘喘事臣於本年八月內赴京給繇伏蒙皇上今臣復職給臣誥命聖恩髙厚眞同覆載臣離家十有五年隨以復任之便歸省墳墓乃接得邸報吏部題爲缺官事奉聖旨李廷機攺禮部右侍郎兼翰林院侍讀學士欽此臣謹望闕叩頭謝��臣不勝感激不勝惶悚伏念臣受皇上作養拔擢以至於斯涓涘靡效恩命洊承分當捐糜此身以答隆遇柰臣稟賦虛弱自其少年卽患遺精便血之癥隨病隨醫隨止隨發終日不離藥褁支持勉彊以至於今今臣年六十矣衰年弱體福過災生一自抵家則舊屙新疾雜然並作遺精便血肛脫不收加之以滿口皆瘡渾身作痛卽操素所常服之藥理之全不效也豈有六旬之人其癥如此而能存活者又豈有其病如此而尙能跋涉長途致身闕下者卽主恩未報臣心尙長如力不能何爲此哀鳴君父之前伏望皇上俯賜矜憐準臣休致選英賢以襄典禮倘臣不卽塡溝壑則自今之年皆皇上之賜也臣不勝云

○請告再疏

奏爲病勢增劇懇乞天恩俯從休致事臣於去年九月考滿回南新命洊承舊疾迸發隨於十二月內具疏乞身海陬萬里伏候經時至今年三月二十日始接得邸報奉聖旨李廷機著沿途調理前來供職不準辭吏部知道欽此臣卽力疾叩頭謝恩訖臣於病中聞典禮舉行恩澤滂沛眞千載一時而臣自恨薄命賤疾不克致身就列趨蹌其間五內煩躁病癥轉劇連月以來下血不止飲食少進怔忡眩暈困憊之狀又不止如臣前疏所陳者臣受皇上天髙地厚之恩未效涓涘寧辭頂踵而臣自服官垂二十載未嘗乞假亦罕注籍乃今衰年嬰此沈痼眞欲進不前欲止而不得不止者也伏望皇上鑑臣病眞情迫特垂矜憫準臣休致臣得優遊調理犬馬餘生或可少延臣萬里天涯不勝懇切祈望之至

○請告三疏

奏爲病勢增劇痊可難期懇乞天恩俯從休致事臣患病乞身未蒙天鑑隨於三月內再疏以懇臣以爲狗馬之病至於再瀆宸嚴皇上諒其不得巳之情必且憐而放之乃於七月初六日接得邸報奉聖旨李廷機著遵旨前來供職不準辭吏部知道欽此臣感極涕零卽力疾望闕叩頭謝恩訖臣受皇上作養拔擢致身卿貳平居感激以爲一粒一縷莫匪君恩卽頂踵不足爲酬而臣向持文墨驟躐淸華卽尺寸亦未有樹臣一念惺惺豈後於戀軒之馬向日之葵且春官重地六副崇階臣之貪榮寧與人異而況臨之以君命申之以溫綸尙有敢趦趄而不前髙尙而不事者乎語云陳力就列不能者止蓋臣病誠有所不能而臣之勢良有不得不止也臣自三月以來日日下血且脫不收脾胃愈虛飲食日減奄奄牀簀皮骨僅存醫者見藥石無效欲以坐功教臣而臣性急心煩气衰力疲惟有臥而待盡耳矣伏望上亮臣憐臣準臣休致別簡英賢代臣毋俾禮貳久虛臣罪滋大臣不勝激切控祈之至

○請告四疏

奏爲病篤不能赴任懇乞聖慈俯從休致事臣以狗馬疾病三疏乞休巳不勝塵瀆不勝局蹐矣乃十月內接邸報伏奉聖旨李廷機著遵旨前來供職吏部知道臣力疾伏枕望闕叩頭謝恩訖臣才無一長官�三品荷皇上覆載包涵一至於此此所謂恩重命輕之日也顧臣病巳不可爲臣命危在旦夕蓋臣以弱而多病之人復有老而無子之苦內傷日久受病巳深自夏秋以來脾胃又傷飲食不進今皮骨羸瘦有如市柴卽牀簀間不能展轉臣告章朝發溝壑夕塡是未可知伏望皇上準臣休致函勑推補母令久虛以重臣罪是則臣所以冒死而哀鳴者也臣不勝云

○看議楚藩疏

禮部右侍郎兼翰林院侍讀學士臣李

等題爲奉旨看議事先該楚王華奎與宗室華越詰奏撫按官奉旨查勘本年八月內禮科抄出巡撫趙可懷題爲遵旨查勘藩王事奉聖旨這事情關系重大禮部還會同都察院看議來說又該巡按禦史應朝卿題同前事奉聖旨巳有旨了該部院知道臣等會同都察院左都禦史溫純看議八月初八日具題候旨間隨於內府抄出楚王華奎奏爲悍宗誣陷親藩事經勘問懇察輿情昭雪冤抑明正國法剿除姦黨事奉聖旨覽王奏辯事情與前撫按官勘報尙有異同還著九卿科道從公看議來說欽此臣等於五日前將前疏刊刻分送諸臣看議本月初五日齊赴東闕諸臣各出議單臣等逐一檢閱見其意見不同議論亦異而所開之單詞語繁多不下數萬言難以逐一抄謄上煩禦覽總其大略不越數端如吏部尙書李戴通政使沈子木左通政周孔教右通政陳子貞大理寺卿鄭繼之右少卿趙士登右寺丞李堯民都給事張問達右給事中吳文燦給事中孟成巳禦史許樂善曹楷劉應龍牛應元林道楠劉曰梧康丕揚沈時來溫如璋則謂當先行撫按再問而後遣官者也如戶部尙書趙世卿則謂事理可思國論可采兩造之情詞可參詳華越之初揭可參對武岡王之卷宗可覆按婦人之言決不可聽也如總督倉場戶部尙書謝傑則謂當請上默禱於髙皇獨決於聖心然後遣法司大臣往按其事者也如恊理京營戎政兵部尙書王世揚工部尙書姚繼可禦史劉會崔邦亮則謂當卽遣官會同撫按再問者也如刑部尙書蕭大亨右侍郎董裕則謂當行撫按再問到日參酌情罪使王自有眞何必更遣果系久假不歸再議遣官未晚也如都禦史溫純都給事中項應祥給事中孫善繼禦史金忠士余懋衡李培沈裕錢桓則謂但行撫按再問者也如都給事中姚文蔚給事中錢夢臯則謂皇上明見萬里但取楚王疏撫按疏宗室疏參詳並覽必得其情者也如都給事中田大益楊應文則謂須當事臣工該本處撫按虛心嚴核者也如禦史馮應鳯則謂終必遣官會撫按窮勘者也大抵諸臣之見皆以事情重大不厭精詳眞假是非難於遙度卽臣等前覆撫按遣官之疏亦欲會同撫按勘問蓋爲證佐原在彼中鞫訊易明而撫按見在彼中耳目易及且風紀之臣指視之眾必不輕易枉縱自貽後責臣等之愚終以責成撫按爲第一義至於或先撫按再問而後遣官或卽遣官同撫按再問一惟聖裁若夫洞觀前後章奏之情詞默禱九廟在天之靈爽神明遠見於萬里是非獨斷於淵衷此皆諸臣之所仰望於皇上者也伏惟聖明畱意其諸臣議單臣等鈐印黏連封發撫按以憑參酌勘問緣系奉旨看議事理未敢擅便謹題請旨

萬曆三十一年九月初五日

○直陳楚藩議單疏

禮部署部事左侍郎兼翰林院侍讀學士臣李奏爲直陳議單一節以�聖鑑以釋外疑事先該楚王奏辯奉聖旨覽王奏辯事情與前撫按勘報尙有異同還著九卿科道從公看議來說欽此臣與右侍郎郭正域隨將諸疏刊刻書冊分送九卿科道諸臣並傳帖請各撰數語黏連冊末以憑抄謄上疏及至本月初五日東闕會議諸臣各出議單畫題散去臣等收看共三十七單長者至一千三百餘言而從來會議例俱朝內具疏當日卽上臣等見日色巳西闕門未便乃急趨部艸疏維時正域尙欲全抄臣廷機獨以爲日暮單多若逐一抄謄不惟聖覽有煩尢恐不能急上將致漏泄生是非故於疏首先敍不敢上煩聖覽之意第將各單約其大指最爲關鍵者分列數款以俟聖裁卽如尙書趙世卿一單臣撮其中所云事理可思國論可采兩造之情詞可參詳華越之初揭可查對武岡王之卷宗可覆按婦人之言決不可聽者卽此數語亦足該括其全單一千三百餘言之指矣至疏末復云其議單臣等鈐印黏連封發撫按以憑參酌勘問此皆出臣廷機一人之筆及疏完用印時巳二更次日未明而上隨投閣臣揭隨將議單全抄三本當日續送閣臣蓋臣機書生耳一時造次之見以爲主職其要臣職其詳不欲以煩遺君父也初不知疏不在忙議當全進今聞都給事中楊應文禦史康丕揚有疏若不能無疑於臣等者夫楚事𨿽大然臣部不過經過衙門是非曲直可以無預譬如擔子𨿽重不在臣肩況亦不得而預之又何樂而預之故以事體疏略責臣則可若以有心疑臣則過矣臣本不敢煩瀆旣有人言不得不直陳其曲折伏望皇上恕臣之愚昧鑑臣之無他若全單則三冊見在閣中若原單則當日鈐印黏連以待撫按之勘問者見在臣部並可取覽臣實無一毫回互隱伏於其間也臣不勝惶悚惕息之至奉聖旨覽奏知道了

○乞休疏

奏爲徒患危疾懇乞天恩亟賜放還事臣萬曆二十九年以南京吏部右侍郎考滿回南蒙聖恩攺臣禮部臣緣病三疏乞休不蒙兪允更奉旨著吏部上緊行文催任今年三四月連接吏部轉咨南京吏部及咨福建巡撫催臣赴任文書本府官到臣家惇促臣伏惟恩重命輕且叨爲禮官須及萬壽聖節先期預至遂扶病冒暑而行七月到任羸病之軀加以途中之跋涉陌上之奔馳而臣部名曰淸曹實非無事卽王府科一項頗爲厖雜臣仰體皇上親親徳意念宗室貧難務廣行方便逐日與屬官往復辯折督促吏書以寬快爲主乃方便未見精神巳疲尙勉彊上陵會審進部至本月二十五日陡然痰湧昏暈僕地不省人事良久始蘇投之湯藥旋卽嘔出便血數升盜汗如雨自度病勢決不可爲蓋臣年六十二歲矣子未周歲也臣此來元不爲身不爲家無所戀於今無所覬於後特感激皇上髙厚之恩誓竭犬馬之力以報皇上今臣病若此心𨿽無巳而力不能矣伏乞皇上憐臣放臣亟將吏部前推尙書點用一員俾典部事臣得生出國門死正首丘是皇上之賜也臣不勝云

○奏辯再乞休疏

奏爲銓曹推注詿誤繇臣謹據實自陳請罪事臣病在牀蓐適聞禮科右給事中吳文燦有疏申論吏部推舉添注之誤蓋先是禦史李培疏論是事臣於其時卽欲疏陳未幾見該部辯覆奉聖旨北直隸司官候旨點用黃大節旣查有添注例著到任供職欽此臣謂旣奉明旨不宜陳瀆矣乃今復有省臣之疏則臣豈容終默而獨以詿誤歸吏部乎方該部傳單推舉北直隸吏部司官臣寡交少聞遲回久之旣而該部來催偶思蕭汝芳順天中式不及致詳遽以其名應不意該部過信臣亦不及致詳遂以其名列於推舉四人之中是該部之誤推臣誤之也臣平生不爲人請托亦不受人請托偶因祠祭司缺郎中臣以爲本部正堂官舉本部司官原自光明正大與請托不同因見王客司郎中李炳司序相次而祠祭主客原無軒輊遂以告該部其時初不聞舊祠祭郎中黃大節之來及接邸報大節見朝臣悔而止之而該部疏上無及矣後乃添注大節於儀制是該部之誤注又臣誤之也總之皆緣臣衰病昏耗所致惟有一退可以全巳可以全人萬祈皇上憐而放之臣兩日之間再瀆宸嚴實迫於不得巳臣不勝戰栗隕越之至奉聖旨推注事巳有旨了李廷機著安心供職不準辭吏部知道

○乞休第三疏

奏爲劇病難痊懇乞天恩俯容休致事臣於九月二十五日患病乞休次日復以推注自陳請罪奉聖旨推注事巳有旨了李廷機著安心供職不準辭吏部知道欽此臣在�中當卽望闕叩頭謝恩訖伏念臣庸愚多�荷蒙聖主曲賜優容臣感激恩私豈忍忘報惟是臣自前月患病今巳踰月調理無功醫藥罔效種種惡癥臣不敢猥陳瑣舉混瀆宸嚴要之惟致事而後心寧惟寧心而後病乃可治今臣不進部積多日矣四司猶持文書就臣病榻判署精神昏憒必多舛錯部務繁重尢難稽延此臣所爲憂懼哀鳴求去不能巳也伏望皇上俯垂憐憫亟賜放還庶幾殘喘猶冀少延而邦禮亦不至叢脞臣不勝云

○乞休第四疏

奏爲劇病難痊懇乞天恩俯容休致以遂生還以免鰥曠事臣自前月二十五日患病乞休今月初七日再疏連日伏候未奉明旨醫藥罔效病勢日增臣見往時三品官告�多至再疏卽得休歸不獨憐其苦情與之生全之路抑亦恐其曠職�有叢脞之虞今日臥病巳多日矣種種癥候不敢瀆陳奄奄牀蓐僅存殘喘部務殷繁典禮重大皇上卽不憐臣苦情獨不爲曠職慮乎伏乞俯垂憫念亟賜放還卽點用尙書俾典邦禮臣得解職息心一意醫藥幸不卽塡溝壑是皇上實生之也奉聖旨李廷機以素望催取來京署事未久何屢以疾辭著在任調理痊可卽出供職該部尙書候朕點用吏部知道萬曆三十一年十月十二日

○看議楚藩再疏

題爲奉旨看議事臣等於本月初十日接得內府抄出楚王華奎一本爲部臣姦險畢露橫宗怙逞未巳懇乞聖明速賜宸斷以伸冤抑以靖地方事等因奉聖旨覽王所奏朕巳知悉該部院看議來說欽此臣謹同都察院左都禦史溫純看得自楚王被宗室華越等訐奏流言傳播勘問異同藩封不無動搖人心不無眩惑及至皇上集廷臣之議折羣言之衷隨奉聖旨楚藩訐奏事情年遠年據仇口難憑非假甚明不必再勘便行與彼處撫按啟王安心整理國事華越等著撫按分別議處奏來定奪毋縱毋枉該部院知道欽此臣等隨卽咨行彼中撫按遵照明旨施行蓋天下服皇上天鑑之明海涵之量親睦眞如堯舜而楚藩亦安如盤石矣乃楚王復有此奏蓋一則因侍郎郭正域出其壽禮之單以呈覽一則因宗室乘其杌木﹖﹖之勢而侵陵有激而鳴良非得巳臣等詳閱王疏其謂於國中士大夫平時交際生日往來此乃下士之髙風賢王之盛節其不爲賄鉻明甚然卽王待正域禮意之勤渠亦足徵正域於王平日之無隙王疏所稱四恨恐亦不勝憤激而爲是言耳要之正域特乏遠嫌之明有好盡之累始則咻於眾楚曾不三思旣而激幹羣猜復多一疏然始終並未嘗以假之一字相加遺卽其初議行勘之疏亦云楚王襲爵三十餘年何至今日而始發不發於士民而發於女子骨肉之間此數語者亦足明其本無傷害意矣元輔曲爲之包荒皇上俯容其引去卽正域亦巳愧悔不暇林壑自甘臣等竊謂可無再議爲也若夫王疏所稱聚羣結黨罩占屯田彊收宮贍折墻伐樹打毀下馬牌等情實宗室華堅等之所爲及棍徒林槐等之幫助臣等竊度撫按奉旨之後自應禁戢訪拿同華越等一並分別議處以體聖意而安王心而臣等又謂楚事甫定如人元气初復體宜靜不宜動事貴息不貴起毋爲枝蔓毋爲深求是尢所以貽楚王之安綏楚國之福也臣等區區愚見如此伏惟聖裁臣等不勝云奉聖旨這事巳處置了楚王安心理國郭正域姑免再議華堅等及林槐等與華越等行撫按官分別議處具奏

○催點卿貳疏

奏爲盛典屆期禮臣多曠懇乞聖明速賜簡用以重邦禮事臣惟禮部爲邦禮之司統領以尙書而佐以左右侍郎分猷其理卽在平時猶不可缺今福王親迎吉期近在正月須禮官咸備斯嘉禮有光而天下舉人會試又近在二月例用知貢舉官二員內外分綜事乃克舉今尙書與右侍郎俱缺在部惟臣一人勢不得周時又巳迫不得不披瀝上請伏乞皇上將吏部會推尙書於愼行曾朝節二臣就中速賜點用仍勑吏部將本部右侍郎速行會推以聽宸簡邦禮幸甚微臣幸甚臣不勝云奉聖旨該部尙書候旨行侍郎再推二員並前推寫來看吏部知道

○歲終類奏災異疏

看得頻歲以來災異疊見物力凋敝民生窮蹙亦巳不可言矣乃至今歲各省直所報視前更多而其災更甚此皆臣等中外大小臣工奉職無狀不能承宣徳意砥礪官常先時乏銷弭之方臨時無拯救之策災實繇巳罪無所逃除席槁伏辜痛自省攺外而臣等又願聖旨法成湯之自責邁宣王之側身節用愛人賤貨貴徳凡政事之闕失盡行修舉凡閭閻所患苦悉爲蠲除弘施散財發粟之仁益廓從諌訥言之量並乞勑下中外大小諸臣咸矢忠貞各修職業殫精任事毋便身圖潔巳奉公母爲家計眞心實政母事虛文同寅恊恭母存形迹君臣交儆上下交修而災異不消泰和不應萬無是理也伏惟聖明畱意天下幸甚宗社幸甚

○請元旦朝賀疏

奏爲節屆履端恭請臨朝受賀以迓鴻庥以慰羣情事臣等伏惟萬曆三十二年元旦令節我皇上凝圖撫運三十二年於此矣惟玆一歲之首履端之辰我聖旨尊則天也其照臨萬方則日也人莫不願瞻天而望日今文武臣僚在闕下者淸光日隔不勝跂仰之殷而四方入覲吏自藩臬以至郡縣跋涉千萬里而來者鱗集一時尢顒顒然咸切利見之願臣等伏覩文華殿內外可列文武大臣而外廷之寬可容庶官及來朝羣吏且亦不必宵衣夙駕過勞聖躬但用日出視朝之規令中外臣工得覿天顏而望日表嵩呼虎拜祝天子萬年集萬國之歡心應三陽之泰運新禧滋至茀祿彌康而臣等又以爲朝儀久曠之後郡國大計之時卽所以鼓舞人心作新吏治端在於玆此臣等所惓惓祈我皇上勉於元旦一臨蒞也典禮所關臣不勝悃款激切之至奉聖旨節屆履端臨朝受賀朕欲親行但文華殿庭窄小前有旨行禮不便觀瞻朕自妖書發覺以來焦思動火正在靜攝之時禦殿暫免卿等忠悃敬誠朕巳知道了

○請寬聖懷疏

奏爲新年令節婚禮吉期請寬聖懷以迓豫順之祥以洽宮闈之慶事臣頃以元旦屆期疏請皇上臨朝受賀隨奉聖旨節屆履端臨朝受賀朕欲親行但文華殿庭窄小前有旨行禮不便觀瞻朕自妖書發覺以來焦思動火正在靜攝之時禦殿暫免卿等忠悃敬誠朕巳知道了欽此臣莊誦綸吾仰見聖旨納芻蕘之言重朝賀之禮特以殿庭窄小未便觀瞻聖心焦勞正在靜攝以是暫免蓋綸音一播而中外大小臣工卽巳如瞻天顏而望日表矣惟是聖旨謂自妖書發覺以來焦思動火則臣竊願聖旨寬然釋然不必爲此一事過於焦勞也夫皇上天性之篤家法之正宮闈之內肅雍孝友天下臣民之信久矣自冊立一舉元良肇建天下臣民之喜極矣乃小人妄造妖書圖報私仇而聖旨赫然震怒屢下嚴旨懸髙官重賞以購之廠衛城捕諸司廣搜徧索聞風卽捕見影卽捉不遺餘力人以此見皇上注意元良畱心國本蓋因此一番而天下人之益信聖旨不啻如靑天白日矣夫焦思動火養生家所忌卽臣狗馬賊軀思慮過多精神便減況我聖旨淸明在躬萬不宜有所芥蔕焦煩違尊生之理今卽日獻歲乃三陽開泰之時而福王婚禮近在元宵尢六宮喜慶之會臣願我聖旨爲此令節昌辰吉祥善事一紓聖念一展聖懷以凝受新禧誕膺景福開一歲吉利亨通之兆暢六宮欣喜驩愛之情涵育百司庶府於太和元气之中鼓舞赤子蒼生於春臺化日之下此臣所齋心袚慮萬禱萬祈爲皇上望者也臣犬馬私悰不勝瞻仰激切之至奉聖旨覽奏具見忠愛知道了

○條陳宗藩簡便之法疏

禮部題爲敬循職掌條陳宗藩簡便之法懇乞聖明裁定以惠天潢以垂永久事儀制淸吏司案呈照得宗藩事例歷年所條議精詳妥當見今遵守毋敢踰越然宗室猶告補困苦至畫圖帖說極訴其凍餒顚連之狀且有向隅而泣抱抑鬱不平之恨有後言者每爲之深惟其故竊見宗室每請名封到部備查冊籍來歷少有未明不敢題覆父無爵不與母無封不與無奏報不與毋年在五十之外者不與私婚擅婚濫妾巳經另題復來辯者不與年遠無稽復來辯者不與凡所以綜核裁節之者略不少狥此在本部𨿽嚴而不爲苛在宗室𨿽苦而不敢怨者也乃有宗室例所應得本部例所應題者其究未嘗不題未嘗不得而特苦於轉折之多需索之眾等候之久未嘗暑祿糧之升斗而徒朘宗室之脂膏如宗室子女報生有結矣及請名則又取結及請封選婚則又取結結而又結得無煩難又如年五歲過矣而未見請名年十五歲過矣而未見請封選婚年復一年得無阻格就此似亦當再爲斟酌變通其間者相應條陳等因案呈到部竊惟王道本乎人情良法莫如簡便臣自署事以來將歷年題準事例日夕展玩見前此諸臣體悉之周我皇上惇庸之篤卽如酌例奏請期限款內過期免勘一節所省查勘之擾甚多臣矻矻然奉以周旋而臣因此紬繹引伸偶有一得臣敢爲皇上陳之臣閱冊庫宗室名封揭帖位下卽注云抄手木冊稿俱查同間又注云候結夫旣查同應題而以候結未題蓋緣宗藩要例第四款內稱宗室子女名封俱繇各該親郡王及管理府事者審實類奏仍取具宗室五年並長史教授兩鄰收生人等甘結一並送部如王奏到三月以外而長史教授等結未到致妨查題者本部查參行巡按禦史將長史教授等�提問據此則候結例也然臣查得要例第三款內稱宗室新生子女三日後具啟各該親郡王及管理府事者審實取具收生親識宮眷人等保結明白按季類奏臣隨取各王府報生奏結觀之有五宗結有長史結有教授結有兩鄰收生結又取請名結狀觀之與報生同又取請封選婚結狀觀之亦與報生同是結惟一樣取至再三斯巳煩矣況兩鄰之遷徙不常收生之存亡難必卽結不足憑而結又不可白得也計長史教授兩鄰收生及長史司教授所之書役凡若干人其饋送需索常例不知若干而賚結盤纏吏書需索又不知苦幹此若干者貧宗何從措處不過預寫祿糧重息稱貸剝膚椎髓以博升斗之獲而所爲候結者直候長史教授之橐盈衙門吏書之腹饜而巳卽查參究問竟是推捱申飭禁防終成虛套於宗室寧有補哉臣又思宗寶所患苦者何也奏請之經繇多而饋送需索之費重也蓋必展轉措辦有以充饋送需索之費而後敢請其饋送需索必人人滿其所欲而後得請故均之宗室也而有力得之無力不得非所以爲平也均之得也而輙以賄成非所以爲法也均之與也而必俟其苦求重費而後與之非所以爲恩也且以皇上宗室太祖子孫而令乞哀異姓受制賤胥豈理也哉臣反復思維有簡便之法二焉一則曰免重結蓋報生一結父母來歷旣巳明白則一結足矣此後除選擇婚配另結外至於請名及請封請婚其在今日凡奏到結未到者查果明白應題不必候結便與徑題其自今日以後請名請封請婚者免其長史教授兩鄰收生之結猶恐有殤卒不報以死作生及以生冒死情獘則莫能逃於親支之五宗第令單取五宗一結徑逓各府長史教授啟王據宗結以奏而本部止憑王奏不必結來如有虛冒本部查出或被首告事發將本宗參降爵級五宗罰革祿糧一如條例如此則報生結狀至爲要緊如或不到本部無憑查題定將長史教授參黜以爲疏玩之戒是去煩省費�莫便於此者矣一曰定取期蓋旣有報生奏結而又有玉牒冊妾媵冊年終攢造冊殤卒冊俱可備查本部復設格眼冊將各宗室父母來歷生年月日並保結某宗某人名姓備書位下而該司呈堂親注其上應名封者注一應字另題者注一另字用印鈐蓋每年挨查某及期者某府某位盡數類行該府長史教授啟王具奏如萬曆十七年報生今年十五歲爲封婚之期則行取請封選婚如二十七年報生今年五歲爲名期則行取請名本部一面移文如期而取該府一面類奏照常而行�有今法猶循舊規正欲相維以防後獘但令取五宗一結奏內總提五宗結勘明白一句不必結到本部其萬曆十七年以前未及請封選婚二十七年以前未及請名者一槪行令於三十二年三十三年之內亦取五宗一結啟王類奏如過兩年限期不來奏請者本部例爲立案則是前之未注者查取以完之後之未取者查注以俟之舉一切宗藩所應得本部所應題者悉自我而授之彼無使自彼而求於我本宗旣與行取知必在題之列則府役何所容其誆詐部役何所容其索掯是提綱挈領計莫捷於此者矣此二說者於舊章無所變更而煩贅可省於關防更加嚴密而沮格盡除臣不自揣竊欲以此發前人所未發捕前例所未周蓋聖主展親仁義並用其囂競而不馴者則裁之以義其困苦而無告者則煦之以仁仁尢在乎義之先畏亦生於感之後臣區區愚見如此伏祈聖明俯賜裁酌如芻蕘可采乞將所陳免重結定取期二款勑下臣部施行仍刊續酌例以便遵守宗藩幸甚臣愚幸甚萬曆三十二年正月二十二日題奉聖旨�擬行

○陳禮法以範始進疏

爲殿試屆期豫陳禮法以範始進事臣惟士之始進猶行者褁糧而出門向往一差燕越遂判今會試三場巳畢旬日揭曉士之中式者又將殿試傳臚釋褐稱進士矣臣叨禮官請約之以禮蓋有三事焉一曰肅登對二曰嚴防範三曰勵儉勤臣惟自來貢士殿試終目站立卽遇風雨卓或稍移無敢坐者邇來盡坐交牀各饋飲食惟便是求如同私會縱云殿廷未造然天威不違顏咫尺聖人過虛位而色勃諸士作爲文字動稱衾影不慚乃登對之時大庭廣眾之中而不敬若此欺孰甚焉且殿試巨典乃其禮法曾不如一小試之肅然臣竊異之請今年殿試勿於金水橋南使散處門洞傲惰得施臣伏覩文華門外廣可容卓三四百張恐人所往來則擋木以闌之外可通行內可排卓諸貢士蓐食而進斂容而立如有坐及饋送飲食者監試官糾舉治其不敬之罪使諸士凜然知朝廷之尊而忠敬之心生傲惰之習革矣臣故謂登對當肅也士夫子對策大廷乃進身之始始進作獘則廉恥蕩然將來奉職居官何以望其懲姦執法此其無行視不敬者殆爲過之臣聞邇來殿試貢士或倩人代對文自外傳或倩人代書字非親筆皆緣一向散坐混處飲食雜沓易以匿藏難於覺察今旣聚集一處監試官時常巡視如有前項參究黜革則不但殿試獘除卽館選亦知警矣臣故謂防範當嚴也臣又惟士方得雋南宮登名甲榜資斧巳盡祿人幾何而況又有欲巳而不得巳之費其貧窘倍於他日卽苦身節用猶且不支乃有朝而釋蹻暮而坐輿未離蓽門遽賃夏屋多制紈綺濫收從人宴會頻繁交遊博大勢必稱貸以充之求取以繼之安有始進如此而可望其爲良吏爲名臣者臣不敢遠引先輩古朴之風過爲責備亦不能以陳人迂闊之論望其信從惟乞皇上天言使多士奉爲謨訓務安澹泊勉習勤勞勿使經營四方之膂力遽弛於宴安勿使辧別一介之眞心驟隳於溫飽庶乎良吏名臣繇此而出而異日爲國家任勞任事者亦不至乏人矣臣故謂儉勤當勵也夫人情莫不希廷對而榮制�然亦莫不樂便安而趨盛麗方舉人時卽令拱立徒行惡服陋舍而與之進士無不爭願者及其一旦旣得而禁戒之約束之必將目爲桎梏畏其苦辛曰如此何以進士爲哉不知此正授之指南而偕之大道所以引掖造就之者至殷也今天下士燆惰成習至於儒巾不戴衣服不衷教之不遵禁之不止蓋士風之壞極矣夫士而自毀其繩檢自亂其威儀自負其科名自棄其遠大亦何足惜惟是朝廷三年取士費百姓多少脂膏煩百司多少調度而不得士之報甚且有受其累者此臣所爲隱憂私念及此時而亟亟豫陳之者也記曰禁於未發之謂豫臣愚伏望皇上渙發綸音訓戒多士勑今年殿試暫於文華殿外舉行其東西直房暫開爲提調監試受卷彌封掌捲之所其擋木容臣部移咨工部借辦仍乞勑監試官嚴行防範而參糾隨之吏部官博加采訪而優秀處之其於士風吏治未必無少補焉奉聖旨國家待士以禮賓興尢重如何近來士子以驕奢起獘成習負國負學深可痛憤奏內事理俱依擬行館選也著照這例行違犯的科道參��則劣處示懲重則革黜問罪風俗頺敝自在位始你每大臣俱宜遵循繩檢忠敬勤儉以爲新進之倡毋以虛文體貌該部院知道

○執奏秦府請封疏

爲秦藩違例請封諸藩將來難處懇乞聖明嚴爲裁抑以重國典以紓國計事頃該秦王誼漶奏爲三懇天恩俯完封典以廣聖澤事奉聖旨覽王奏情詞甚懇禮部便看了來說欽此伏惟聖主展親徳意甚盛然猶未知其間事體有萬萬不可從者皇上試垂聽臣言則必卻秦王之奏而抑其求當不待臣詞之畢矣蓋秦王本以中尉進封親王其時爲萬曆十五年在條例謂之例後進封不得與親王世及者比也其庶長子之例須俟毋妃年滿五十而無所出則庶長子應封世子如有所出則庶長子應封中尉今母妃年限未滿有出尙未可知臣揣秦王蓋慮其子或爲他日之中尉而欲先得目前分外之郡王此其意但爲子謀不暇爲皇上謀耳夫例後進封與秦一體者九府王家庶出常多卽今九府見有三庶如封則俱封是一輩而三郡矣自此而一輩復一輩王爵之濫可勝計乎𨿽其祿米止照原爵關支而封一郡王卽有一郡王之銀冊銀印又有郡王妃之銀冊又有教授典膳民校民廚俸給應等項銀兩此皆一一仰給於朝廷今當內計公私萬分匱竭之秋聖主憂勞百吏拮據日徵求而猶苦其不足日節省而猶病其未盡卽臣部每爲王府題覆極力磨勘細至名糧不敢輕與亦以朝廷名器朝廷錢糧爲臣子者何敢不爲朝廷愼重愛惜也今此一事不獨秦藩更有諸藩不惟國典尢關國計在臣部可不固執在皇上可不三思乎伏望皇上毅然獨斷勿狥親愛而廢典章勿忽藩封而忘國計明諭秦王以進封之恩報禮宜重首藩之禮作法宜端推愛子之心以愛國使其子存樞或就本等中尉之封或俟毋妃年限之滿恪遵彛典永杜幸門上之彰聖主裁制之明下之成親藩廉靖之美卽臣禮官亦得以不溺其職矣

○酌議歲貢試期疏

題爲酌議歲貢試期乞賜欽定以垂畫一以便章�事�制淸吏司案呈奉本部送據直隸浙江等處起送歲貢生員王昭徳等到部送司查得比年歲貢廷試向無定期初試或遲至五月再試或遲至七月而各處貢生卽三月內巳有投文到部者久困長安坐費資斧欲人監者不得蚤送選期遠者不得蚤歸甚爲不便其原皆起於廷試無一定之期故也相應題請欽定�著爲令等因案呈到部看得歲貢廷試二次初試則分別其中否再試則次第其先後初試之後有願入監者有願就教者再試之後有名次在前不回而聽選者有名次在後暫回以聽選者惟試有定期則諸生計程而來克日而試入監者蚤入斬回者蚤回良爲方便且歲貢與舉人進士並稱正途今鄕會科舉俱有定期況此貧寒遲暮之人而令畱滯都門食玉炊桂似不可不爲體悉也合無今年歲貢候到部齊日照常題請廷試外其三十三年以後歲貢臣等竊照殿試貢士例在三月十五日今歲貢廷試似可卽於殿試之後間月而舉亦以望日爲期竊擬初試四月再試五月俱十五日不越三司可完二試臣愚見如此然此重大之典欲爲人遠之規必仰�聖裁乃能精當伏乞皇上欽定日期勑下臣部移文吏部翰林院並通行各省直提學官早行考選起送赴部如有遲悞照例查究庶事體不致參差而所便於遠方寒士尢不小矣奉聖旨是今後歲貢著於四月十五日初試五月十五日再試永遠遵行三十二年四月十六日

○酌處歷日疏

奏爲酌處歷日懇乞聖裁以貽民便事臣惟欽天監每年造歷例俱臣部預行宛大兩縣拘鑰紙戶送監認辯紙張其紙價銀兩各處陸續觧部送監交納該監給發紙戶買紙似亦可以無累但兩縣差委之人未能的當紙戶不及十名追呼巳徧城市或捨富而役貧或指甲而爲巳昨臣入部有一人當門叫號審之則揚州吏楊龍被差人指爲紙戶周和拘來者也臣復弔取八名則又有一人涕泣稱系戲子審之果能唱曲乃戲子焦三被差人指爲紙戶馮秉中拘來者也其餘或銀匠或流民多稱原非紙戶哀號求免蓋拘簽之累如此而一到該監許多類難輒至傾家民之視之如同陷阱臣因�歷日系該監職掌紙張又非難致之物臣隨查紙銀該二千三百兩而各處觧來巳近九百以銀易紙有何難事卽勞苦亦是該監當爲小民何罪而喫虧臣部又何愚而代該監招怨且令輦轂之下有嘆息愁苦之聲豈所以爲玉曆之光華對揚我皇上欽若昊天之徳意臣愚以爲歷日紙張可令該監自買兩平交易不得差人出票騷擾鋪行而臣部惟爲督催各處紙銀務於三月盡觧如或延遲有誤造辦定行題參則銀必早完事必不誤而追呼之擾可省閭閻之累可蠲也而臣又見歷日初止刻本至萬曆十四年欽奉傳取寫歷三十本後漸加至四百七十本今�又加三百本此系額外寫歷八百本該監欲泒抄寫工食銀五百六十兩今將加泒則重擾民間不加泒則額銀不敷尢難爲該監臣竊謂所取乎寫歷者以其字畫精楷過於刻歷耳今進呈鄕試會試進士登科等錄皆是刻板臣請比照試錄但今另板一副刊刻精致克當聖心且寫歷不無差字多有洗補刻歷之美殆爲過之則不煩手抄不須加泒似亦情之可通事之可行者臣仰見皇上至明至仁居九重之尊而念念愛民處深官之中而事事洞徹臣用敢以職掌所關不避塵瀆輙有此請伏乞聖明裁詧如果臣言不謬勑下臣部行欽天監遵奉施行永爲定規萬曆三十二年五月初三日

○議觀政進士疏

奏爲進士觀政陳末議以一政體事臣惟進士撥各衙門觀政三月取選未選者一面候選一面觀政計其選畢須及三年其三甲末後數名俱撥吏部謂之守部進士得選京官北歷年通行之規似亦無樂乎其更攺者惟是風會人情窮則必變臣聞國初時進士觀政俱是徒行後乃二三人共一驢疊騎而出後乃獨驢後乃有馬有交牀有扇其居則數人同寓賃錢不過幾分其它禮儀使費一一簡省故曠日持久而人安之非獨士有恬靜勤苦之風亦其勢易也今無論無徒行騎驢之進士卽京師房直物價之貴數倍於往時禮儀使費之費又數倍於往時旣空乏矣勢不得不稱貸旣稱貸矣勢不能爲淸官今觀政進士在臣部與不在臣部者每每向臣稱苦卽始觀政而巳如斯矣臣每見歷年觀政三月之後或求差或告病蓋進士私便惟此二端而此二端殊覺不便如求差則日事奔馳多方請托始進而冒營求之戒未仕而蒙躁競之名及其得差又有錢糧之干系有疏失之憂虞況邇年以來皇華四出用夫輒百乘船必雙絡繹不休民亦勞止若復多此一番重爲郵傳之累此求差之不便者也告病則進士旣眾衙門亦多告端一開沓來踵至張皇危癥泣訴苦情旣不能不爲代陳又不可並爲一疏無人不病無�不題諸署迫於苦求銓曹勞於頻覆且至尊之前而連章累牘引疾紛紛塵瀆宸嚴尢爲不敬此告病之不便者也臣查得弘治六年戶部題爲存省京儲事該吏部覆準進士甲第在前者量畱各衙門辦事取選其餘放回依親正徳十二年�士馬津等奏該吏部覆準照弘治年例嘉靖十七年奉詔書進士選期遠者照例放回依親二十年進士齊凖等奏該吏部覆準照十七年例蓋放回之例三朝四見無非體悉寒畯曲爲變通今進士所處之難視弘正嘉靖不啻什伯矣故臣竊比弘治間戶部之條陳援引先朝歷年之故事請令今科進士各衙門查其到任辦事足九十日則�政之期巳滿除願候選者照舊觀政外其願回籍依親者各衙門將進士若干名總具一疏題請放回候選期將及仍赴觀政衙門聽選一切不許托病求差尢不許輒用驛逓夫馬及經過去處原籍有所求索干預此皆諸士自相要約親對臣言者如或背違聽各撫按官指實參處至於三甲木後進士惟聽該部酌畱守部三年無曠仍照舊規量授京職如此則多士得免守株稍省借貸明題明放至公至平有淸靜寧一之規無煩擾紛紜之擾蓋不妨觀政不悞選期而於政體或亦有少補者臣愚見如斯伏乞聖明裁詧勑下吏部復議倘蕘言可采見之施行多士幸甚臣愚幸甚萬曆三十二年五月二十日題

○陵災疏

奏爲陵寢異災芻蕘積悃懇乞聖明采納以祈天永命事臣等伏覩長陵明樓雷火之災視頻年災變尢爲異常於國家命脈大有關系臣等不騰驚惶憂慮數日之內部院科道各披瀝精誠直言時政公交車之章��矣蓋臣等托生於皇上寄命於國家必國家安寧無事而後�得以安其位享其祿退亦��容其身故臣等上之爲皇上計爲國家計而下之亦自爲計卽如所言礦稅等事皆眾人積歲之所常道此其意豈在乎沽名且皇上之所飫聞豈不知其必至於取厭然方彊聒不�煩瀆不避者君臣義重聖主恩深而休戚坦關之情切也古人有言眾人分之則愚合之則聖臣等誠愚昧然盈廷之眾豈盡無�羣言之��豈盡無當乎伏誦�����實政以副仁�盍少畱��於諸臣���������行之當釋�釋之最急者旦夕施之其餘者��舉之今天下廷頸跂踵喁喁而望於皇上者惟是首停采榷撤回中官其池行事但��歷初年則在皇上便是無量功徳在今日便是太平世界此其望甚易副而其事亦甚易爲不過皇上動一念出一旨��費商量不踰晷刻而宗社生靈無疆之休�在是矣夫宗社皇上之宗社也生靈皇上之生靈也玄穹之胙貺歸之���列聖之庇佑亦歸之皇上九州島四海黎獻之歌頌歸之皇上萬�千秋史冊之��亦歸之皇上臣等願皇上爲堯舜而臣等�得共享無事之安爲太平之民足矣若夫誓竭忠貞勉效犬馬國爾忘家公爾忘私主爾忘身有便國便民者必爲有病國病民者必去此自臣子之職臣等何敢不自相誓戒自相砥礪也用是以修省之日合詞申懇萬祈皇上將臣等諸疏畱神省�采納施行臣等無任云

○請優敍勞臣疏

奏爲城工勞臣宜從優敍以彰激勸事�先任南京吏部右侍郎萬曆二十七八九等年�南京工部缺官承乏署事二載有餘臣見�京外城十八門除馴象等四門屬應天府管修其屬工部者十四門而觀音等四門每年閱視不到惟有十門年年修理臣通查巳往六年之間費銀七萬是十門一年費銀一萬一千六百有奇矣及臣親行徧視到處傾頺臣思城垣如人家圍墻無年年常修之理卽修何至費若此之多而城久若此之敝也皆緣管城主事不屑畱心衙門羣役一任冒破況二十八年南京科道會議又將應天四門並歸工部�繁費巨若非得��任事之人爲一勞永逸之計歲修歲費何時得休因念有南京刑部主事譚繼統臣任祭酒時繼統爲屬官其人淸苦精勤太學百凡修營皆繼統爲臣料理臣計以爲城坦一事惟繼統可托臣乃移咨吏部調繼統於南京王部營繕司專管城務不期吏部文憑誤注修倉臣不得巳具疏請攺修城荷蒙皇上嘉納下部攺注而繼統始得端精壹意周旋版築之間�臣以萬曆二十七年七月考滿辭篆離�復親閱視則工部原管十門處處完整臣徘徊欣��勉繼�以後功及臣行一年而�門�續盡������竣事報矣疏中亦盛言繼�之�勞引南京科道比照河工優敍之原�第據案呈謂見省銀二萬則猶未爲詳知者蓋此一番修理墻則實墻磚則實磚瓦則實瓦��爲實城亦爲完城自今以往不過小小補苴度其歲費不過三五百金而足是年年省朝廷萬餘金也今有納貲二千或一千五百者得爲兩殿中書若萬金當以何官酬之若明歲又萬金又當以何官酬之以此推之而銓�之衡可定矣臣見吏部推升繼統撫州府知府命猶未下蓋吏部�繼統鄕�撫州內地亦足示優而臣猶以爲未也臣見繼統之在事也一塵不染畚鍤自隨沐風櫛雨衝寒冒暑飲食淡澹過於寒生寄宿郊墟不施牀帳臣目擊而心憐之其役甚勞其省甚巨其俸五年有餘且臣原疏與南科道原議比照河工�敍經部覆者可覆視也卽不敢希不次之擢第處以藩司參議一道之任似不爲過夫任不擇官者人臣致身之義也��酬勞��朝廷��之權也臣久積未�之懷恐紀�官之罪但�外城之役實����������咨其攺�實臣奏薦繼統����������伏乞�明俯鑑臣�勑�吏部將繼統�加優敍�勸將來則不但臣工����忠勤而所爲國家之利者亦不淺矣臣不勝云

○陵災公疏

奏爲天心仁愛聖意精虔懇乞躬行修省之實並勑臣工砥礪以共弭災變事臣見比年以來災變至頻數矣皇上或視爲常數或忽爲偶然或見爲四方遼遠震不於躬或見爲臣下張皇疑而未信故天亦以爲未足動皇上也今長陵在天壽山爲首陵在北京爲始祖且近在咫尺聖駕嘗親祀歲時常違祭��火突發於昏夜�毀獨擇乎明樓想彼蒼之意不獨借丰隆以示威乃特爲神孫而告祖臣以此見天心仁愛視往時譴告加殷矣臣伏讀聖旨畏天威之孔赫傷聖靈之驚動以不徳自責以哀痛悚栗修實政副仁愛自誓臣又以此見聖意精虔視往時詔旨加切矣而臣之愚竊以爲誓修實政之一言尢最爲今日之急務當今大病惟在不實言而不行徒騰口說非實也行而不實徒工粉飾尢非實也今皇上欲修實政乎不必臣縷奉皇上惟自察聖心所未安者某事人情所不便者某事頻年中外所請罷請行而未允者某事某事皇上獨斷於心卽於今日慨然施行而皇上之實政修矣皇上卻臣工共修實政乎亦不必臣縷舉皇上惟令各衙門堂屬自相講求自爲商搉某事當振刷某事當綜核某事當裁省某事當變通某事當禁戢當題請者題請可徑行者徑行有便國便民者必行有不便者必去夙夜匪懈毋溺宴安一意奉公毋徒持祿與皇上分憂共念而天下之實政皆修矣故臣謂是�旣誓臣工亦當共誓皇上欲修臣工亦當��皇上欲實羣工亦當以實應則太平立見天意立回而祖宗在天之靈亦立爲之式慰矣然誓言一發天地主盟祖宗爲證倘誓而不信將若之何是又今日之息壤皇上與臣等所當丁寧告戒永矢弗諼者也伏乞聖明畱意笄勑中外大小臣工共勉之天下幸甚宗社幸甚萬曆三十五年五月廿八日題

○卻昔藏番進貢疏

題爲番人進貢事主客淸吏司案呈到部看得�人進貢某番某族原載會典及備開該司��稿案之內苟籍所不載例不進貢今昔藏等�司博稽典故並無此族一旦突來不過欲以濫惡不堪之方物易天朝之銀幣爲圖利耳夷類實�庫藏又虛卽目今順義王撦力克一枝賞賜愆期承運庫尙難支給倘諸番不列貢額者皆貪賞聞風而來����之難又將什伯於此似不當浮慕來享之虛�重滋天府之濫費今昔藏到京二十七名似富郤其方物而姑與之賞賜郤之者所以阻昔藏再來之擾杜別夷濫貢之端姑與之者所以慰昔藏遠來之心示天朝的體之意至於馬匹𨿽給騎操不妨取還方物��櫃�必須給與其一百五十七名在邊聽賞者合無諭令�還或量加薄賞並示以此乃天朝委曲體委法外之恩後若�來決不放入如此處之是或一道如謂享����來則安則自有貢夷常例可沿而行不必再煩籌算矣然此馭夷大事非臣等�愚局�之見所敢定擬伏惟聖明裁酌如愼�其濫便須郤還如重絕其來一�容受�於��焉耳伏候命下容臣等行該督撫遵奉���等不勝瞻仰�命之至奉聖旨��人�不載�����������賜

李文節集卷一

●李文節集卷二

晉江九我李廷�

奏疏﹝二﹞

◆奏疏﹝二﹞

�蔡虛齋皇上贈官疏

覆田侍郎卹典疏

覆張眞人疏

條陳學政行歲考革匯考疏

諫礦稅公疏

卻朝鮮請封世子疏

覆楚事疏

執奏秦府請封第二疏

年終類奏災異疏

乙巳考察自陳疏

覆南太僕謁陵疏

請處給夷賞疏

覆楚藩請勑疏

覆紹興府民奏封城隍疏

乞罷使琉球疏

催補卿貳疏

酌議楚府勑書疏

覆楚藩善後事宜疏

乞止親藩復祿並裁將來儀賓祿疏

議裁將來儀賓祿再疏

恭請皇太后六袠臨朝受賀疏

覆張翀卹典疏

覆夏良心卹典疏

長陵豎碑奉旨酌議禮儀疏

奉旨擬議祭告修省事宜疏

長陵敍勞辭疏

地震疏

藥庫疏

○�蔡虛齋皇上贈官疏

禮部署部事左侍郎兼翰林院侍讀學士臣李廷機奏爲理學名臣巳蒙賜謚猶未贈官乞補闕典以崇儒重道事臣伏見有巳故南京國子監祭酒蔡淸仕於弘正之年其徳誼則九州島四海所共聞知其著書則學士經生所共誦習其名登於國朝名臣之錄先年議從祀孔子廟廷多謂應從祀者其卓偉彰明不待臣之贅也萬曆十六年臺臣以易名請下臣部覆荷皇上賜謚文莊華衮之褒天下矜其榮尢服其當矣惟是祭酒乃其原官秩猶仍於生前贈未加於身後表揚之典似屬未全臣今署部事日題覆卹典每覩贈官輒念以蔡淸臺臣而未沾此典亦聖朝之一闕�也�子孫式微又不能陳乞臣用敢敬循職掌仰懇聖明勑下吏部議贈一官庶典禮彌光而於聖明崇儒重道之美亦有補焉奉

聖旨吏�知道尋覆奉

聖旨蔡淸準贈禮部左侍郎�

○覆田侍郎卹典疏

題爲比例陳情懇乞天恩憐念舊臣俯賜贈�以昭卹典以光泉壤事祠祭淸吏司案呈奉本部��科抄出原任禮部左侍郎兼翰林院侍讀學士巳故田一儁男生員田元振奏乞伊父贈官錄蔭等因奉聖旨禮部知道欽此欽遵抄出到部送司案呈到部看得本官性資耿介操履端方甘澹泊以褆躬淸節雅推乎眾論飭凖繩以造士躬行不媿乎師模當其身歿之年吏部原有贈官之請偶緣未下�於再催延及今玆良���其子陳乞合�準從至於蔭之一節本官未經者滿似難並與以啟子孫希覬之端惟是查得萬曆二十六年禮科給事中羅棟疏陳文臣應補謚者十五人一儁與焉各衙門將十五人從公評品與一儁者十九卽未與者亦不過以勛業少之祠林必當事而後見功若一儁淸修似應補謚𨿽其子尙不敢請而臣部不敢沒人之善以俟類題可也除祭葬巳經題給外所有贈官系隸吏部掌行恭候命下容臣等核咨吏部議覆施行

○覆張眞人疏

題爲寺丞不宜輕授懇乞聖明愼重名器姑�提點以備焚修事祠祭淸吏司案呈據眞人張國祥題稱齊雲山玄天太素宮缺人焚修要將道士李禦經補太常寺寺丞吳心經補提點奉聖旨禮部知道欽此臣等詳眞人疏內稱萬曆三十年曾經題請下部題覆畱中不下臣因思所以畱中之故蓋我皇上愛惜爵祿卽今監司守令等官至爲要緊者尙且其愼其難如不得巳況焚修不急寺丞不卑而皇上肯輕以予人乎且天下名山頗多門神亦有如泰山武當最稱名勝並無寺丞之設�此途一開則諸山道士將必盡謁眞人咸求丞職天下將謂皇上忽天工而崇異教恡於百司庶府而獨不靳於黃冠玄門臣等未見其可也竊謂但有提點便足率領道眾事神祝釐矣合無姑從眞人所求提點之職俾李禦經爲提點矣心經副之恭候命下客臣等移咨吏部將提點銓補仍咨回臣部給札前去臣等不勝云

○條陳學政行歲考革匯考疏

奏爲學政歲考宜行匯考宜革謹循職掌條陳以裨文教事臣爲諸生時每見提學官三年之內�歲考有科考皆通學盡送無一士不經試無一卷不經目故才者得見其才而不才者亦無所匿其荒謬膏梁之子安分守拙而孤寒之士咸得揚眉吐气自致靑雲從來人不耐勞歲考希少生員有終身不見提學而混廁衣布濫沾優免者及至大比又有匯考之規如府學則府考送道如縣學則縣考送府府考送道不送則不得進不求則不得送臣前年患病家居時當科舉臣見家鄕士子以匯考之故惴惴然憂府縣之不錄不暇誦習書史而奔走晨昏貴家用勢富家托勢守令迫於應酬之不徧孤寒苦於進取之無階臣因追念臣之�寒若在今日旣無勢力又恥奔走將無繇致身而事皇上矣以福建一省推之而各省可知也士風日壞關系匪輕袛緣歲考久弛匯考相沿人誰肯捨逸而任勞而亦有履任未幾科舉期迫不得巳而匯考者臣謂提學一官遷除宜甲或難其代則暫加銜再任務令三年之內歲考一次科考一次通學盡考如科考而生員有不願科舉者聽之提學未經歲考不得升遷有仍匯考圖便及圓融徇私者劣處庶甄別當而考較勤��之士難�孤寒之士得進所以杜躁競正風��端在於斯伏乞聖明裁察如臣言不謬勑下臣部行各省直提學官一體遵行仍將歲考及革匯考一一報部以憑轉咨吏部分別銓敍並乞勑吏部將提學官預蚤遷除間或加銜再任使提學官從容較閱不得以時迫爲辭士類幸甚臣愚幸甚三十二年七月二十五日題九月二十四日奉聖旨提學官職司考較載在勑書歲周一次原無匯考之規自行匯考而士風躁競孤寒淹滯率繇於此便行與各省直務遵屢旨勿得自爲偸安之計年終仍開報該部以憑分別銓敍其有資俸該升而考未周徧者不妨加銜再任吏部知道

○諫礦稅公疏

奏爲聖政維新人心大快懇乞及時盡罷采榷以躋太平以慰天地祖宗事職等向爲災異屢次叩閽誠見人心急如倒懸國勢危如累卯迫切彷徨不得巳也伏蒙皇上諭臣等安心盡職舉祖宗朝儀君臣大義諄諄然告戒之臣等相與負罪引慝屏息齋心辰禱夕祈翹首跂足以俟實政之舉行者又若干目矣比��覩皇上洞灼羣姦連逮司房王維忠參隨��仁等昨又矜羈囚王宦等發法司放華鈺爲民而聖諭且云仰體上天好生祖宗仁愛誠意皇上此番舉動至明至斷至寬至仁一時中外臣民驩聲雷動眞大聖人之所作爲臣等卽欲極口揄揚譬如譽天地贊日月徒爲贅詞然而臣等今日有欲守緘默之戒而不能欲避瀆擾之嫌而不忍者矣蓋近日大災異變天地祖宗所爲譴告警動者至爲非常今聖心固亦巳袛畏然而秕政猶存盛言未踐天地祖宗之所望於皇上者恐不如斯而止也自有礦稅以來中使參隨�爲荼毒朘天下之膏脂歸之囊橐斂天下之怨怒歸之國家今聖心固亦巳轉移然而幹斷猶滯屯膏未光九州島四海之所望於皇上者恐亦不如斯而止也夫礦稅之舉原出權宜皇上所以久而未罷者亦謂利可足國害不及民中使參隨必兢兢然奉法惟謹也今則橫徵多而正賦反爲之縮國計虧矣剝膚椎髓羣小之爲民害極矣以今日修省實政而論則此其最大且急者矣聖諭所謂自有停止之日與所謂��舉行者不於此日停止此日舉行而又何待��曰知之非艱行之惟艱又曰惟克果斷乃罔後艱蓋民苦礦稅久矣然猶曰皇上特未之知知則必罷罷則民其有瘳乎今若巳知而中使安然采搉如故則天下將謂皇上實不卹我更無罷期更無生望矣夫使天下人而不望生如走險之鹿何所不爲不有窺關號澤之憂則有黃巾綠林之亂故此一時乃人心國脈一大窾會萬不可失皇上不可不三思也如謂逮足示懲則如王維忠張宗仁之類實繁者徒豈能一一徧聞人人逮治況姦人趨利不畏重誅中使怙終更相護蔽必至潰攺決裂而後巳孰若一舉而罷撤之羣姦都散積獘頓除截鐵斬釘千了萬當不崇朝而措天下於泰山之安者乎臣等用敢共瀝悃惋仰乾天聽伏惟聖明毅然獨斷而亟行之所以塞天下之望者在是所以大慰天地祖宗之心者在是而臣等亦可與此更生之民式歌且舞於春臺化日之下矣不然人子事親有見志不從勞而不怨者臣等之控吁哀祈猶未巳也臣等無任云

○卻朝鮮請封世子疏

奏爲朝鮮儲議斷不可從妥乞��主持立長之常經以安夷藩以杜後患事本年本月初七日內府抄出朝鮮國王李昖一本爲儲嗣巳定冊命久稽懇乞聖明亟加恩典以鎭人心事等因奉聖旨禮部知道欽此該禮科參云云等因到部臣看得長幼之序禮莫大焉儲嗣之立禮莫重焉捨長立幼於禮不順若令之自中國是以非禮令也若徇之自臣部是以非禮徇也況歷查數年以來並無計者臣安敢當臣之身爲亂常拂經之事生�階爲戎首乎查得萬曆二十二年朝鮮國李昖第一疏爲請封世子事等因奉聖旨禮部知道欽此隨該禮科參云云該禮部覆云云奉聖旨朝鮮王請立世子你部裏旣這等說未可輕許可便行文與他知道請勑依擬欽此是初請不許也又查得二十三年朝鮮國王第二疏爲懇乞聖恩蚤封世子以定國本以系人心事等因奉聖旨禮部知道欽此隨該禮科參云云該禮部覆云云奉聖旨是欽此是再請不許也又查得二十四年朝鮮國王第三疏爲再疏未蒙兪允下情愈益迫切懇乞聖明特許亟�世子以定小邦危疑事等因奉聖旨禮部知道欽此隨該禮科參云云該禮部覆云云奉聖旨是你部裏便行與朝鮮國王知道欽此是三請不許也又查得三十一年朝鮮國王李昖第四疏爲懇乞聖恩曲諒微悰亟封世子以定國本事等因奉聖旨禮部知道欽此隨該禮科參云云該禮部覆云云奉聖旨是請封事大難以輕率還移咨該國王詳加擬議務求至當來奏欽此是四請不與也臣仰稽歷年之明旨深惟萬世之大經惟有立長之說確乎不易夫有國家者惟嫡長是立則生而人皆曰是爲異日國主矣人心定矣者立不以長而以賢則權將不在上而在下一世作俑後世效尢如逐鹿如瞻烏如舉棋不定非亂道乎況子之賢庸國所代有天之生人中下最多據國王初疏止言其次子頗聰敏堪付托耳及見部覆有未曾開載長子有何失徳之語而國王再疏始以長子凡近久陷賊中驚憂成病之說來矣事重初情臨海君不過凡庸無失徳也且倭奴之遁朝鮮之全將以爲光海君功乎卽今歲尙請將乞兵求爲成守無事而周章如此則光海之�可知而往者之功又可知光海無季歷武王之�而欲其父用太王文王之權其兄爲泰伯伯邑考之讓臣以爲過矣據李昖疏但撮節次部覆末叚姑伏之緩詞而刪去參駁百千言之正論蓋彼見吾未有毅然斬釘截鐵之意輒生觀望覬覦之心臣以爲事巳十餘年持疑巳久今玆之請不可不斷惟有立長子臨海君珒則名正言順而事成在今日立之爲據經卽或他日助之亦爲助順大抵事顧理何如他不必問也臣愚見如此伏乞聖明裁詧如臣言不謬特賜幹斷勑諭朝鮮國王以倫序不可紊常經不可變國本不可輕動壹心屬意臨海君而誨訓之令臨海君以徳自勵光海君以分自安該國臣民毋有攜貳然後聽其請封勑立則禍亂不生夷藩永固不然如國王所引永樂年間二百年前一見之事卽陛下可方成祖而臣駑下遠不逮永樂時諸臣且恐自今以後該國之費天朝處分不止此一代也臣不勝云萬曆三十二年八月

日題九月二十四日奉聖旨該國屢請建儲朝廷久不與決者正以立長爲古今常經不可輕議也爾部裏所執甚正便行與國王再加繹思務爲享國長久之計勿貽後悔

○覆楚事疏

題爲急報彊宗聚眾擁入撫院衙門毆傷巡道復打死撫臣地方異常大變事禮科抄出巡撫鄖陽都察院右副都禦史胡心得題前事奉聖旨惡宗彊刼貢摃該地方緝拿彊盜非拿宗室何得眇視王法毆傷憲臣又殺巡撫大臣異常悖逆罪在不赦巳有旨著該巡按盡法擒拿了還著率領各道兵快訪實坐名擒拿爾鄖陽近境也著嚴加整理以防漏网其餘宗室聚眾擁入致啟亂釁的該部院看議來說欽此臣謹會同太子太保都察院左都禦史溫純看議得逆宗刼搶貢摃殺死撫臣毆傷司道變出非常罪在不赦今按臣業奉明旨盡法擒拿撫臣新承擢用奉簡書以周旋臣等度撫按二臣自能督率司道盡獲逆宗分別處治以正國法無庸臣等之議惟是明旨所謂其餘宗室聚眾擁入致啟亂釁者臣等以爲宗室三千餘人一時閧嚷固有嗔目攘臂悍然甘心於撫前旨所謂觀看之人蓋有外人�有宗室至於釁所繇起則地方��耳目覩聞必能悉其情形究其曲折臣以爲此時惟在撫按先得倡亂首惡下手之人寘法正罪然後將聚眾擁入起釁宗室訪究分別而處之似爲更得先後之宜不使羣宗有人人自危之懼此皆前旨所巳及臣等之議無出乎此而臣等猶有說焉宗室之眾統於親藩而分屬於各郡此三千餘人者夫非八郡宗室乎臣等以爲誠諭令八郡諸王各禁戢其郡屬之宗室毋仍稔惡怙終不廢懿親共保帶礪此實郡王分封職掌亦或解散綏靖之一道也統惟聖��酌施行萬曆三十二年閏九月二十九日具題十月二十二日奉聖旨宗室有賢有愚這釁亂的必有民間棍惡乘機夾雜屢旨旣巳明悉著分別擒拿處治一面榜慰善宗恪守禮法毋得黨姦取戾以後各宗俱不許聚眾褻體擅入公門把持囑托威制有司違者處治勿饒楚王著用心照舊整理八郡王俱恊心分職綏靖所屬毋得仍前玩法縱姦

○執奏秦府請封第二疏

奏爲令甲斷不可動�門萬不可�懇乞聖明熟思郤秦藩之瀆��肅�藩之心志事昨內府抄出秦王誼漶一本五懇天恩俯全封爵以廣皇仁以昭惇睦事奉聖旨覽王屢次奏請情益懇切禮部便看議來說欽此臣謹看得宗藩眾多獨特條例爲之限制條例動人心無厭將來何所底極其難不在禮部而在國家何者禮官去卽去矣國家之難處則年年世世無巳時也臣查得宗藩要例親王封典一款內稱親王繇旁支進封者日後子孫除承襲親王外其餘俱��原封世次授以本等爵級不準加封若嘉靖�十四年例前加封者姑準照常傳襲又查得請攺封典一款內稱或妃年五十以上無出及妃巳故親王庶長子攺封世子載在要例者如此又查得同姓諸侯王表秦今王名下注云萬曆十三年封奉國中尉十四年加封紫陽王十五年進封親王此後子孫除長子襲封親王外其餘俱照原封奉國中尉不得冒濫郡爵注在同姓諸侯王表者如此是秦府不得冒濫郡爵明甚而與秦一體者又有晉府曾府代府肅府荊府淮府吉府衡府若此例遂更一府旣得八府沓來臣部無�而爭皇上何辭以郤卽至諸宗凡事亦皆越例於求此其關系豈一時一事之差哉且秦王方有進獻以助大王乃左承筐而右進牘所持者約所求者奢明是市交詎云芹獻況本王初以一中尉疊徼皇上之恩進封親王享有不貲卽傾國助工在皇上受之不爲過似亦無足寘之聖懷而必酬以郡爵也臣謹議得秦王庶長子存樞目今應封奉國中尉其冠婚朝賀合用中尉冠服候母妃年滿五十攺封世子臣之議如此蓋繇中尉進世子則順若一封��不可降中尉矣如以中尉之服爲不美則秦王當年成婚亦用此服惟皇上率循舊章杜絕幸門則諸藩無所效尢而朝廷亦得淸靜如欲毀令甲以徇之臣乞皇上先放臣歸臣得免作俑之譏逭壞法之罪於臣足矣臣無任云

○年終類奏災異疏

題爲類奏災異事祠祭淸吏司案呈節奉本部送禮科抄出云云等因俱奉聖旨禮部知道欽此欽遵陸續抄出到部送司今除各處災異揭帖到部疏未奉旨者��開列止據前項所報例該年終類奏通查案��部臣等看得頻年以來災異時有未有若今歲之多且大者此者臣等奉職無狀所致除席槁待罪痛自修省外然臣等伏惟皇上天之宗子也喘息呼吸气通於天其感孚甚易而挽回亦甚速今年自明樓示異霪雨爲災之日皇上暢然袛懼有誓修實政之旨半年間伏覩出帑金二萬以修明樓發冏金十萬以賑饑民免煤窯稅免米糧稅逮系之官獲蒙貰宥庶司之缺時見除補凡此皆皇上善政可縷舉者���以爲於誓修實政之言猶有未行上天屬��意猶有未愜也今天下苦礦稅極矣一夫失所尙干天和豈有萬目睊睊萬口嗸嗸而上天能釋然者又豈有日復一日年復一年聖心未見其轉移而天心乃可以昭格者譴告彌多災變彌大端在於此臣少讀中庸嘗疑中和位育之說以爲迂遠後乃信之蓋爲王天下之君子言也訊使有天下者喜所當喜怒所�怒哀以天下樂以天下自然民安物阜雨順風調天地位萬物育豈虛語哉我皇上稟中和之徳操位�之權�年以來袛爲區區��之物失喜怒哀樂之�傷天地萬物之和所得者少而所失所傷多矣今一歲之終竊度上天仁愛之心亦必有除舊更新攺弦易轍之望伏願皇上於利之一事憣然棄捨欲之一念截然割斷力行修政之言廣造蒼生之福以回天意以迓天休臣等禮官將采掇歌頌圖繪禎祥日月而進之年終災異類奏之疏可無陳矣臣等云萬曆三十二年十二月十六日題

○乙巳考察自陳疏

奏爲自陳不職乞賜罷斥以肅官常事臣當考察��自陳竊惟臣歷官翰林坊局國子監詹事����逃吏議者屢矣乃自戊戌以後歷南吏部及今禮部署事之日十常八九經濟旣非其長悔吝尢生乎動顓愚之性未免遺迹而信心狷狹之腸不能深中而重發實多謬戾何止曠鰥臣伏覩令甲京堂官才徳不稱職年老不堪任事者自陳致仕臣以才以徳以年不堪不稱臣實兼之𨿽時上封事日進講章徒懷納約之忠終鮮躬行之實勸上以兢業而臣不能無惰行求上爲堯舜而臣不免爲庸人捫心反巳種種自欺玷淸時凡列六副之班負聖主天髙地厚之徳臣之不職勝陳者�望皇上將臣罷斥卽不加之譴而褫其官亦巳爲寬政矣臣無任云萬曆三十三年正月一十七日二十九日奉聖旨李廷機直講署禮學行素優著照舊供職吏部知道

○覆南太僕謁陵疏

題爲職列陪京敬議謁陵禮節以定彛章事祠祭淸吏司案呈奉本部送禮科抄出南京太僕寺卿林烴奏等因奉

聖旨禮部知道欽此欽遵抄出到部送司案呈到部看得南京諸臣到任離���孝陵該寺同一臣子且在邦域之中尊���君豈容獨異查得會典凡南京赴任及經過官員進城出城俱赴孝陵見辭違者參奏隆慶三年題準辭謁孝陵官員先期赴南京鴻臚寺報名定差序班二員贊禮行禮以黎明爲期如有不到及失儀者聽贊禮官糾舉呈報本部季終類參罰治今南京太僕寺其職銜旣列南京其進表亦往南京則到任謁陵離任辭陵於禮俱不可廢寺臣所請相應準從惟是臣先官南�黎明而昏黑行禮��上陵官員至紅門皆步而入及其竣事有所筋力少疲乘轎從道旁而出者至於序班贊禮之官儀節生疏聲音低小如此之類合無並加申飭庶禮益肅而鼎湖弓劍之地益尊嚴矣萬曆三十三年二月二十七日題

○請處給夷賞疏

題爲貢夷萬分急切亟宜措處以弭夷變事主客淸吏司案呈奉部送據本司提督會同館主事戴耆顯呈稱見今會同館有女直韃靼等夷於九等月等日到京進貢候賞迄今三月未得回還昨光���奉旨下程截日住支其賞賜銀兩出自���又稱無銀可發今夷人欲回則無賞賜住則無下程饑餓不堪變在旦夕呈乞卽題速處等因案呈到部看得夷人必得賞賜而後能如期回還必有下程而後可度日候賞二者俱無平人必變況於夷人又況女直等夷最稱桀驁者乎旦夕館垣必不安靜且令四夷見吾帑廩空虛政事潦倒藐然有輕中國之心變在今日憂在明日尙可泄泄然視之乎臣部乃一守館之吏錢糧供給皆與臣部無干而臣等目擊心怖不敢不言伏乞聖明勑下工部�速措處賞賜並勑光祿寺姑與數日下程以俟工部之措處庶夷變可弭國體猶存臣等不勝云云

○覆楚藩請勑疏

題爲怙惡罪宗越境嘯聚兩次邀截實封兩劫助工進賀戕殺撫道抄擄軍民天討方行羣凶就逮懇乞聖明彰法殄剿並乞賜勑鈐束以鎭藩服以靖地方事萬曆三十二年十二月內府抄出楚王奏前事奉聖旨近來宗人日繁法紀日玩至於楚亂狂肆巳極覽王奏朕心嘉納特���今後無封無祿無名及出城出境的尢宜���湖廣撫按勘議來時該部將王奏內事理一並會同府部九卿科道酌議題請定奪欽此欽遵臣等於三十三年三月十八日謹遵旨會同府部九卿科道英國公張維賢會議得親王體統本崇事權亦重一府列郡諸宗皆屬受轄向來無賜勑者但楚府經多難之秋處積弱之勢今𨿽仰仗威靈解紓禍亂而綱維之弛人心之玩巳非一日如人久患虛嬴乍有起色而遽欲抖擻其精神展布其肢體誠有未易然者此楚土所以當逆宗就逮之時卽有嚴勑之請其慮患誠深而明旨洞�宗人日繁法紀日玩嘉納王奏而許之申飭其所以爲楚長久安寧之計者誠至矣卽臣等相與圖維亦謂羣臣千慮莫如聖主片言委當賜之勑書特加申飭正其名分重其事權俾楚王奉朝廷之命以約束諸宗而諸宗遵朝廷之命以聽楚王之約束蓋今人臣稱天子之命吏一奉簡書以往則所至吏民無不令行禁止凜然若天威之臨者況親藩哉若夫無封無祿無名出城出境者誠當嚴處昨撫按條陳���宜十二款內有馭庶宗以肅憲度一款正��事援引先年題準禁例請令有司者治之正與王奏相合容臣等候有明旨一並會議詳妥恭請聖裁其賜勑一節乞渙髮絲綸欽違法司重臣一員賫往楚府賜王以示鄭重臣等不勝云云萬曆三十三年三月日題四月初三日奉

聖旨這敕書待會議善後事宜停妥一並酌擬來行欽此

○覆紹興府民奏封城隍疏

題爲城隍屢建護�奇功懇恩比例勑賜爵號事祠祭淸吏司案�奉本部送禮科抄出浙江紹興府士民陳天寶等奏前事等因奉聖旨禮部知道欽此抄出到部臣等看得捐貲建廟合疏叩閽義舉民情所當體悉惟是臣等稽之會典所載其於城隍止稱某省某府某州某縣城隍之神此乃聖祖裁定卽嘉靖間百凡祀典神號一經

世宗斟酌而城隍之號不易焉蓋城隍通乎天下與別神如武安王眞君之類不同若錫以爵號於昭代典禮覺有未恊在禮官惟知據經守舊不敢��未有之規在民庶亦惟在爲善安分無得罪���而不在乎以此爲敬也臣愚見如此伏惟聖裁奉聖旨是

○乞罷使琉球疏

奏爲航海封夷艱危煩擾懇乞聖明斷行初旨以尊安中國事臣切惟琉球繼襲必請冊封宣徳間違內監其違正使給事中副使行人定於正統之年近查得萬曆二十三年五月內該福建撫臣許孚遠題據琉球使者於灞等呈琉球中山王世子尙寧父王歿因�白擾害以世子當國乞奏請封該撫臣孚遠議�使臣一員賚勑到福建省城聽其差官面領或違慣經海濤武職一員同彼差官前去該部覆從頒領爲便等因奉聖旨琉球襲封待其世子具表申請你部裏具題違官頒封福建省城聽彼國使臣面領欽此又查得萬曆二十八年正月內尙寧具表請封隨據差來長史鄭道等稟稱乞照舊違官該部覆仍頒領爲便等因奉聖旨琉球世子尙寧請封具見恭順但該有通國印結及世子特具表文方見敬順天朝���知其差官一節陪臣旣來惇請著選慣���武臣一員同他請封使臣前往行禮不��木造船以滋煩費亦不許多帶人役騷擾彼國有失朝廷柔遠至意余依擬欽此又查得萬曆二十九年九月內尙寧進貢乞差文臣等因該部覆奉聖旨尙寧準襲封琉球國中山王旣違官懇請照舊差文官去欽此臣切惟琉球一封明旨三易而頒封則初旨也繼因其懇而違武臣繼又因其懇而仍違文臣於是違給事中洪瞻祖行人王士杠令待海寇寧息渡海行禮及瞻祖丁憂攺違石給事中夏子陽二使銜命至閩伺警待渡二�余矣今年三月內該福建按臣方元彥會同撫臣徐學聚疏爲海氛未息國體當重乞愼封使之役以隆君命以綏遠夷事揭到臣部大略言倭奴出沒不常薩摩紅番叵測而閩去琉球萬里匝月始通以一舟而數百命之安危隨之以二使而中國之體統系之請違武臣今次暫駕成舟或附彼舟以往免采造之役疏上月餘未奉旨下部蓋撫按目擊甚眞而所爲君命國體外夷內地計者甚周悉矣而臣愚見切以爲莫若初旨之且截頒���便�者海與江河不同外海與內海����如山波迅如矢風濤洶湧極目連天無處�泊數百人以一舟爲命至危也琉球東隔葉壁山卽爲倭國天使館去倭使館不二里而近況海外諸夷不知若干國率浮游海中剽刼殺戮至不測也使臣之舟木必合抱造必數年及舟成定穩猶有壞裂重造如丁丑之事卽昨撫臣移臣書言舟成矣獨一桅無處可覓蓋采造一節至不易也舟設桴翼造水帶至載棺而函銀牌於棺首書云某使臣棺令見者收而瘞之至不祥也如此而��事行人天子之�臣冒萬死一生以榮���裔夷不亦可巳乎�武臣亦臣也若不采���之一葦分明棄之魚腹中矣況且欲擇廉���此武臣不以干城禦侮而使冒萬死一生以榮海外之裔夷又不亦可巳乎夫尙寧以戊子嗣位𨿽未請封號而王其國者若而年矣國體使臣關系匪輕非萬不可巳不必行非萬無一失不宜遣萬一海若爲難有問諸水濱者萬一或敢侮予有委嘉貺於艸莾者萬一彼國將迎稍有不虔何以處之其爲國體之傷君命之辱亦不小矣寧獨有司采造之累彼國供億之難也先臣刑部尙書鄭曉吾學編有雲海島之夷勤我封使往來禮歟四夷來王八蠻通道未聞有報使焉然則領封可乎奚爲而不可也夷官請命於京師使臣致命於海上兩得之矣鄭曉此言良獨有見藉令當年建白在先朝亦必變通臣伏誦初旨善繼善述所惜者成命中移而所幸者使航未發也臣今請斷行初旨一舉文武臣之違而罷之自古明王以無事治天下計中國便否耳於外夷何有哉伏惟聖明省覽按臣之疏裁察愚臣之言臣��云奉聖旨冊命巳頒使臣久出無中止之理禮���該省撫按作速完造海艘令差去二員渡海��以昭大信仍傳諭彼國以後令其領封海上著爲定規

○催補卿貳疏

奏爲直講署禮獨力難勝懇乞聖明亟補缺官以共綜理事臣自前年七月伏蒙聖恩用臣署部至今將及二年自去年二月復蒙聖恩用臣直講至今巳踰一年臣才本遲鈍體尢孱弱自來掌印之官亦不兼講筵之役乃望外之恩不及豫辭迨巳頒之綸又難衡命黽勉從事不敢告勞誠感恩矜寵頂踵都忘亦見尙書右侍郎懸缺久經會推而臣先嘗疏推簡用蒙皇上許以候旨並下臣章於吏部切冀旦夕得補臣之擔負庶其少輕而聖心過於愼重至今未見欽點臣部典禮所寄如章奏名封諸事頗爲殷繁講闈啟沃攸關卽訓詁解析之間必須勤愼分任之則舉獨任之則難譬之兩人之任並作一肩未有不疲且僕者也伏望皇上將前後會推尙書有陳經邦於愼行黃鳳翔劉元露��向髙五員右侍郎��髙方從哲楊道賓黃汝良蕭云舉五員各���員到部管事俾臣得解印務效一官專以經術事皇上庶無曠職無廢事而所以閔卹駑駘者亦在乎斯矣臣無任云

○酌議楚府勑書疏

題爲遵旨酌擬事萬曆三十二年十二月內該楚王華奎奏爲怙惡罪宗越境嘯聚兩次邀截實封兩刼助工進賀戕殺撫道抄擄軍民天討方行羣凶就逮懇乞聖明彰法殄剿並乞賜勑鈐束以鎭藩服以靖地方事奉聖旨近來宗人日繁法紀日玩至於楚亂狂肆巳極覽王奏朕心嘉納等當申飭今後無封無祿及出城出境的尢宜嚴處待湖廣撫按勘議來時該部將王奏內事理一並會同府部九卿酌議定奪欽此欽遵隨因湖廣撫按勘議疏來臣等遵旨於本年三月十八日會同府部九卿科道等官會議於本月十九日題奉聖旨這勑書待會議善後事宜停妥一並酌擬來行欽此今善後事宜臣部遵奉聖旨巳於四月十七日將湖廣撫按�列十二款會同府部九卿科道會議題覆訖惟請勑一節另奉�旨未敢一並列入善後事宜之中但臣前題疏亦已略具其梗槪矣而皇上令臣部酌擬則臣何敢不畢其愚蓋天下所以相維相制惟有名分事權兩者而巳親王君長一藩自郡王將軍中尉皆其臣屬莫不北面而俛伏拜跪於其下無得講均禮者名分本尊而一藩列郡宗室報生請名請封未有不繇親王而能自達於天子者有事必啟有令必行宗室有過得操三尺法治之事權本重自楚藩廢弛宗室悖慢蓋聞三大節大禮與楚府節旦慶賀而將軍中尉徑有不詣府行禮者如此則楚王何以臨蒞諸宗而諸宗何肯受王約束故稍一詰問卽怫然見色反唇相稽甚至攘臂讙囂操戈入室如近日事矣古人有言田氏之亂惟禮可以巳之臣以爲今賜勑書令楚王以禮統率諸宗如三大節進表箋迎接詔勑等大禮無故不赴行禮者許奏參如王府節旦慶賀等禮無故不赴行禮者許奏聞如有賢孝實迹應旌獎者許奏薦如有嫖賭生事害人諸不法事不必差人詗緝��長史教授具啟或郡王轉達或宗人訐告如得其情應戒飭墩鎖者許發各郡王戒飭墩鎖應奏聞者許奏聞如此則王本尊之名分復還其尊本重之事權復還其重原非於本來事體有所增加假借特明旨所謂申飭者耳臣愚不知可櫽括此意載入勑書否而勑書外另賜一書復申前諭洗心攺過之旨嘉其勒肩書堂反躬自責之善念而勉以力行實事修徳保邦之令圖如善後事宜事關王躬者皆諸臣藥石之言足爲維城之助再祈申命毋忽詢謀如放債嚴刑恡嗇之類王所悔者如罰卯克祿羣役大蠹之類撫按所規者如郤乞恩常例通行禁約蠲諸宗奏請畱難之苦臣所陳者如宗室被內官軍校叱吒淩轢敢怒而不敢言詞訟面白無期冤抑袛從鍛煉八郡王所與撫按面道者諭王一切洗刷以收拾八邵漁散之人心以不孤皇上始終生成之大徳臣愚又不知可櫽括此意載入賜書否至於撫按袛照常勑書增入宗室一叚而司道則有事得申撫按可無勑矣要之絲綸淵妙豈能仰贊一辭而臣前題賚勑違官因欲示鄭重亦京官差使之常不謂忽起疑端反多一事今勑書但令湖廣撫臣將致楚王而官不必違也臣不勝云云

○覆楚藩善後事宜疏

題爲奉旨會勘楚宗別奏請謹將善後事宜會議復奏懇乞聖明采納以靖楚藩以奠宗社事本年四月初三日禮科抄出湖廣巡撫梁雲龍題前事奉聖旨這楚藩善後事宜著禮部會同九卿科道廣集眾思酌議停當來說欽此又該鄖陽巡撫胡心得湖廣巡按吳楷各題同前事俱奉聖旨巳有旨了該部院知道欽此欽遵通抄到部臣等隨將善後事宜一疏刊刻書冊分送各衙門觀閱思維先有定見而後會議隨約府部九卿科道英國公張惟賢等於本月十七日會松林下臣手執所刊書冊將善後事宜十二款逐款與諸臣面加商搉咸謂撫按身在事內親與八郡王宗室面相咨詢經多官議擬非一人之智識所爲亦非一日之圖謀所定大都周詳停妥並可見之施行間有一二尙可斟酌者諸臣互相質正一無所隱而臣以禮官奉旨典領議事亦不敢不竭其愚要之不能有所損益也宗藩大事善後大計化裁主宰特有聖明在上耳謹逐一開具前件恭請聖裁緣系奉旨會勘楚宗分別奏請謹將善後事宜會議復請定奪施行

計開

一重王躬以正國本前件會議得據題稱楚王感恩捧諭自訟亦巳深切而猶欲再行申飭俾王力行蓋人情當危困則善心頓生履平寧則習心復起王躬之重誠爲善後首圖如放債損徳淫刑傷恩宗室嫖賭生事可懲戒而不可使校尉詗緝焚券施仁釋嫌修睦此王所自言而當力行者也據題罰卯克祿一切盡罷土田衛校分自先世者照舊均給使事事妥當人人感恩此王所未言而亦當力行者也而臣又竊聞各府宗室一應奏請名封皆有常例誠卻之自親王始則自�爵�於長史教授以及羣役莫敢不遵守淸規以宗�之多貧一旦蠲其畱難煩費之苦誰不感頌此又款內所未及臣欲行之自楚而並通行諸藩者也伏乞聖裁

一重郡權以維國勢前件會議各府宗室統轄於親王而分轄於郡王本相成而不相背故宗室有犯郡王啟親王處分例也夫親王總轄郡工處分宗室其權固重而郡王得啟親王以處分宗至其權不以附親王而亦重乎惟上下相盭臂指不相攝而權始俱輕耳今欲重郡權非分親王之權而自爲重也惟如款內所稱各宗有請名請封請婚者照舊繇郡王轉達外其或有犯應墩鎖戒飭者聽官司移文長史教授各啟郡王啟王候令旨批發郡王責治如干名犯義事情重大者亦聽長史教授各啟郡王啟王移文撫按參奏處分此乃宗藩舊章委宜申飭而郡王平時常訓誡鈐束所轄之宗令循禮守法不至煩親王之處分汗撫按之白簡是尢宜責成於郡王者也伏乞聖裁

一重撫按以振國綱前件會議得撫按銜命一方卽宗室亦在彈壓之內袛以勑書向未開載故無所憚耳近日新敕一頒而諸宗俛首帖服則信乎王言之重也委宜如款內所稱今後撫按差出但有宗室地方勑書內務要開載宗室一叚遇有悖逆及諸不法事情應拏問者拏問應參奏者參奏其間有樂善修徳者舉薦旌獎有如諸宗不服郡王約束郡王不行親王教令及親王不能鈐束各宗者撫按得以奏聞而臣又謂倘官較撥置生事害人者撫按務嚴行究治不得以藩王體面有所姑息如此則郡宗畏簡書而嚴撫按卽淮南之謀寢矣營爲生理可無查月報歲報可無設也今乞聖裁

一重有司以飭國紀前件會議得郡縣有司宗室本易視之而有司重念天潢尢多所假借勢必陵夷如款內所稱日日進投詞訟捏情攘臂踢打被告於案前持官府長短或以詩文禮儀混有司行其恣肆者近奉明旨始知斂戢又引先年令各衙門設簿記過住祿聽參有犯在官截日支給事例欲有司衙門宗室不得私行交際如有呈詞家人抱告對理笞杖以下止坐家人軍徒以上並坐本宗仍將前旨前例大書勒石以肅眾覩皆屬可行惟是住祿事結應分曲直曲則截除直則補給至事有未可徑行者申呈撫按處之而淸操則交際自遠正气則嚴憚自生是又在有司耳伏乞聖裁

一修燕見以惇親睦前件會議得燕會一節此古棠棣行葦之風如其舉行良亦盛事但禮存乎嚴恭而意又在於和洽萬一杯酌之間有拔劍擊柱之事豈非酒之流生禍乎況殿廷未廣諸宗人多禮未易定費未易處徐議可也伏乞聖裁

一立義田以行賙卹前件會議得制產卹宗而撫按司道爲之倡甚義舉也但竊計宗室貧多楚藩力絀少則不濟多則不能況舉之於楚無事之前則美倘舉於今日未必謂恩發之自王樂施之心則美倘出於朝議未必知感竊謂惟革常例禁需索惠而不費至於義田以俟異日伏乞聖裁

一戒偏聽以淸政源前件會議得王處深宮所與朝夕左右者惟承奉冠帶下及書椽班頭較尉人等此曹惟欲藉王威以圖利耳豈可信者卽王亦言彼自罔利怨則歸予爲內官較尉所誤然不至今日未之知也及今不戒王躬何繇而飭乎委宜嚴革引誘罔利憑陵朘削爲大蠹者另選醇謹之人充之有仍前生事者撫按司道徑行提問照例問遣其承奉典寶等官犯者參奏處治如王縱容撫按得以白簡從事蓋未有虎狼蛇蠍之與居而能成其爲麟趾者也今乞聖裁

一任輔導以資治理前件會議得輔導之官誠爲關系然必得淸正秉禮執法之人爲王敬重宗人矜式而後能有所啟廸匡救於其間今長史教授等官卽科甲出身而一曳王門之裾惟利是狥需索卑卑與羣役無異乃近年長史有繇納粟監生升授者𨿽有考察之典然不肖未必幽黜卽賢者未見美遷欲責之輔導不亦難乎款內所引先年題準長史有缺掄選才守兼優者升補此之便否臣未敢知若所謂撫按不時薦舉不拘六年加升俸秩才有堪用者與外官一體升遷就其中爲激勵鼓舞之術非確然可行者乎而王官賢否惟以宗室奏請有無需索別其守以王府所造牒冊有無差錯臣禮部曾否查參別其才要在撫按畱心該部尢須不虛撫按之薦揚毋爲空言乃有成效若長史等官稱輔導者非科貢不可用也伏乞聖裁

一馭庶宗以肅憲度前件會議得庶宗與爵宗不同而庶宗之中有名糧與無名糧亦異祖訓所謂不加刑責誠爲有爵者設非槪庶宗而言也如無名無糧及花生傳生子孫旣無所顧世而猶有所憑借有司不得問三尺不得加如之何而不肆行無忌乎據稱萬曆十八年題準事例二款頒布方新正當近守委宜大書勒石於各衙門及府州縣前如遇庶宗有犯先令觀看而後法加焉俾彼知其自乾天子之明禁而非爲有司屈也伏乞聖裁

一處罪宗以消釁�前件會議得楚藩有荊岷遷來二百餘眾之庶宗雜處入姧爲蠹不淺卽今此屬除重罪外其從輕處者便可乘此或還或徙以解散之並用此法以處楚藩口糧之罪宗而其餘姑閔其重遷仍畱都會據款內所議曲盡區處之方矣而還者徙者查照荊岷先年徙楚之例行之可也伏乞聖裁

一嚴宅禁以防反側前件會議得閒宅之設此祖宗法外之仁蓋僅免髙墻之置爾豈可弛其扃鑰疏其啟閉任其出入如此則與私宅何異能保其不爲出柙之凶乎款內所議申嚴禁令特借郡王之重以鎭壓之而校尉千百戶之監守巡捕通判之驗放薪水二司之管封鑰一照常規有不服鈐束者郡王啟王墩鎖於閒宅仍不悛者重處賄縱者參罰如此亦庶乎有所拘束不失閒宅之意矣然八情易懈每見天下事有條議振刷而行之不數月者此在撫按司道時時捉撕而薪水之放尢欲及時卽拘禁而未嘗不體悉也伏乞聖裁

一謹城禁以遏軼越前件會議得出城有禁不徒爲越關奏擾防誠欲其安居坐食遠罪寡過共享無事之福也今城禁仍存而諸宗得四出浪遊無之不可是爲無禁矣款內所稱欲申明禁令如爵祿之宗不得出城如無名糧之宗許於封城禁內營生不得越境如有祭掃殯葬必不得巳者啟王給假限銷如此亦可謂曲盡矣而臣切謂出城生理者亦啟王給與照票使有司便於稽查可也伏乞聖裁萬曆三十三年四月十九日題

○乞止親藩復祿並裁將來儀賓祿疏

題爲親藩之祿巳辭者難復儀賓之祿將來者可裁懇乞聖明斷自今日以定憲章以裕宗室以便民生國計事臣等竊惟我朝篤念親親所以待宗藩者至優且渥然而分茅之初宗支尙少祿食尙約處給尙易今天潢之生齒日藩貧宗之窮困日甚民間之物力日耗有司之催科日難應封者旣無爲祿乏而廢封之理祿者又苦於祿多而設處之窮捉襟見肘貧態畢露矣查得國初親王制祿一萬石至嘉靖隆慶間以祿給彌廣力不能供於是諸王辭祿各一千石或二千石或五百石通計所辭共一萬七千石仰見當時賢王節用廉取體國卹民甚盛徳也爲嗣王者目擊今日之罷敝方宜繼述先猷推廣美意而比年自曾府一倡請復奉聖旨王旣以養贍不敷請給奏辭原祿準給與後不爲例欽此自是而榮府請復矣吉府請復矣近日蜀府又請復矣竊恐自是諸藩無不請復無不給與者於諸藩誠利矣如民何哉臣等見昨戶部題覆疏云當時辭者何心今請復者又何心不惟於該藩讓徳美意大戾其初恐窮檐小民忘先日減額之恩而袛駭今日加賦之苦此戶部所執臣等以爲老成之深慮宜從也至於儀賓之祿比於郡縣鄕主君郡主歲四百石縣主歲三百石郡君歲二百石縣君歲一百五十石鄕君歲一百石儀賓亦以爲是差夫儀賓皆素封之家其意在聯姻王室以爲貴重豈爲祿謀也況其封則中奉大夫亞中大夫朝列大夫奉訓大夫承務郎其秩則從二品三品四品五品六品以閭巷布衣一諧伉儷儼然膺爵秩被冠裳亦巳榮矣又何必祿之給乎臣等見先年樊山王府鎭國將軍翊鏖條陳疏云唐宋諸王猶且兼領官職未聞盡人人而素餐之也方今坐靡廩粟其敝巳極矧又並其女若壻而盡食之不巳濫乎儀賓數半宗室則其食祿也亦半之以一藩計之省祿當何如以天下諸藩計之省祿又當何如此翊鏖所陳臣等以爲賢宗之篤論可采也夫執持不定則人有無巳之求恩數不節則後有不繼之患今曾榮吉蜀四府巳復者難議奪矣請自今一切禁止不準�請有再瀆者是故違後不爲例之明旨也許�部該科以違旨奏參此令一嚴而藩王有所袛肅將以廉靖自守而不長效尢之風如儀賓巳婚者難議裁矣請自今選婚者祿一切停罷卽以郡縣鄕主君之祿贍女及壻不亦可乎而儀賓旣不給祿則求婚常儀在王府亦當議省不責其備可也此制一定而儀賓無所覬覦惟以品服爲榮而可省不貲之費孔子有云周急不繼富臣等在事仰體皇上惇睦至仁凡宗室貧難曲加體悉惟見此二事可樽節者輒敢爲皇上疏之詩云挹彼注玆易云裒多益寡蓋有挹而後得注有裒而後能益伏乞聖明裁斷勑下臣部及戶部遵奉施行天潢幸甚國計民生幸甚萬曆三十三年五月十六日題

○議裁將來儀賓祿再疏

題爲議節省以裕宗藩懇乞聖明蚤定經制事臣等前月疏陳二事一謂親藩巳辭之祿不宜復一謂儀賓將來之祿可省未蒙明旨今夏季例當類題見有新選儀賓應給誥命祿米臣等因念前疏所言親藩巳辭之祿者賢王體國必不效尢況聞有此條陳亦將息念萬一來請原有後不爲例明旨臣部與戶部得而爭之皇上得而郤之也獨計儀賓之祿目前應題給者巳若干人奏選候結未題者又若干人以後年年所選不可勝計而此儀賓特以聯姻帝室爲貴重以爵秩衣冠爲光榮原不爲貧而仕原不待祿而飽今貧宗苦不得�合之賜而以益閭右之素封子孫病於待哺之艱而以養般實之女壻周急繼富兩失其平繇親逮疏亦乖其序百姓之困敝巳甚有司之催徵尢難此臣等所以揆情度勢酌盈濟虛而非以薄爲其道也蓋人之生育子女相半臣等查得自萬曆二十二年至今十年之內各王府所選儀賓除郡縣主外其郡君儀賓九十二位縣君儀賓一百四十五位鄕君儀乊二百三十九位蓋十年而其數如此矣自此以後十年生齒日多女亦日多所選又不止此數矣誠及今節省一年則一年之利也十年則十年之利也如因循不節卽勉彊支吾終必不繼臣等此策他日亦不得不行與其勢實力詘而行孰若及今行之爲尢善乎臣等又斟酌較量於倫序之間而求其因革之宜丰�中竊以爲親郡王儀賓倫序親而人數少仍舊可也自將軍而下其倫非親郡之比而其數則多卽以祿計之郡君儀賓二位祿可供奉國中尉一位縣君儀賓五位祿可供奉國中尉二位鄕君儀賓四位祿可供奉國中尉一位在宗室有之以爲利在儀賓無之不以爲貧宗室受一分之賜百姓亦寬一分之徵抑臣等又聞儀賓之選有苦於聘儀使費之重難至煩有司彊勒而就者今祿旣議裁更宜體悉聘儀宜儉使費宜革不然有司亦安得而彊之卽彊而後可賢宗不爲也事宜及時行之在斷伏乞皇上畱神省覽亟賜裁定勑下臣部及戶部遵奉施行仍著爲令臣等不勝云云

○恭請皇太后六袠臨朝受賀疏

奏爲恭逢聖母六袠誕辰恭請皇上臨朝受賀以光孝徳事本月十九日慈聖宣文明肅貞壽端獻皇太后聖旦臣部旣循舊章以禦門請矣臣又伏惟今者歷頒乙巳是爲聖母六袠之期臣每見人間稱壽最重六十蓋前之甲子至此一周後之甲子循玆復始是以人間重之況我皇上之有聖母至尊崇也誕育明保之功超簡狄而軼姜嫄至宏巨也億兆臣民蒙被玄澤尢至優渥也值今六袠海宇驩騰莫不祝聖母如月之恆如山之壽長享我皇上天下之養於萬萬年況臣等大小臣工身居闕下者乎臣以爲六袠之賀不比常儀文華之門亦覺未便臣請皇上禦文華殿受羣臣稱賀一以展臣子雀躍之至情一以彰九重燕居之大慶一則萃在廷之驩心以外壽而聖母之愉懌有加一則靜攝多時持爲聖母一蒞外朝而皇上之孝誠益著且其儀視三大節尢間不至過勞聖躬但俟旭日旣升�气稍和傳蹕而出鴻臆寺官致詞文武����拜三叩頭禮皇上端拱而受之不過片晷聞�伏惟皇上至孝此必舉之典無俟臣言而臣叨禮官據禮以請則臣職也臣不勝云云

○覆張翀卹典疏

題爲孤直幸容軍功未錄懇乞天恩照例俯賜贈謚蔭典以酬微勞以光泉壤事祠祭淸吏司案呈云云案呈到部看得原任刑部右侍郎張翀妻王氏奏乞伊夫祭葬贈蔭一節臣嘗考翀遺事當嚴嵩父子貪橫虐焰焚灼之時楊繼盛沈煉相繼重辟之後而翀以一刑曹主事敢攻嚴氏之惡而攖其鋒是巳■﹝扌棄﹞性命不顧矣時與吳時來董傳策二人並杖下詔獄箠楚拷掠二人巳昏迷不省翀猶大聲說二人好不長進打起精神救了還是生的方是漢子如何便容易昏去臣按此數句非後來文人潤色之詞至今凜凜猶有生气忠肝義膽眞與鐵石同剛及其起自戎間三持憲節猷爲方略尢非但以節槪名者而當其聞大理兵侍之命遽以終養乞歸再起總漕尋復內召卽三疏控辭而不赴故三品之俸竟不及滿盛年隆望�流勇退亦不易及矣查得會典三品未經考滿�祭一壇葬價減半又查得卹典條例節儀一款內開有犯顏諫諍身死國是者本官廷杖遣戍幸蒙不死之恩實在犯顏諫諍之列先年廣西撫按爲本官請卹臣部覆與一祭半葬猶循常例未爲加優此其子所以有今日之陳乞也除壇祭巳給難於再加其贈蔭聽吏部議覆外合無補給墳價合前爲全葬以示優厚恭候命下臣部照例遵奉施行奉聖旨準給全葬

○覆夏良心卹典疏

奏爲撫臣勛懋身殞乞賜破格具題請卹以答忠魂以慰人心事祠祭淸吏司案呈云云案呈到部看得巡按江西監察禦史徐元正題原任巡撫江西兵部右侍郎兼都察院右僉都禦史今故夏良心祭葬贈謚祠額一節爲照本官操履政業不可勝舉總之淸白忠誠光明正大愛民如子視國如家志惟在乎急公不以仕途之中外崇卑入其肺腑心獨專乎營職不以俗套之周全委曲役其精神出納無畱行案牘無滯事宗藩無逋祿民懷�惠吏畏其威中官感其淸和未嘗呶呶然與之�而自有所嚴憚斂戢眞有古名臣之風使居官者皆如斯人事治民安風淸獘絕天下何患不太平哉旣經三品考滿例應與祭一壇全葬似應仍加祭壇至於易名之典年來甚爲愼重槪俟論定類題然如本官行業卓然縉紳間昭昭然在人耳目卽未蓋棺而論先定矣似應亟賜謚以示顯揚並準南昌士民建祠賜額以慰民望俾後來官於是地者有所觀感其贈官聽吏部議覆云云奉聖旨是準照例與祭一壇全葬仍加祭一壇謚��類題建祠準名與做褒徳

○長陵豎碑奉旨酌議禮儀疏

題爲長陵碑石鼎新成祖明靈宜慰懇乞聖明特行祭告以光盛典以隆聖孝事祠祭淸吏司案呈奉本部送禮科抄出工部尙書姚繼可云云等因奉聖旨長陵碑石鼎新朕心欣慰允宜祭告以妥神靈禮部便酌議來行欽此欽遵抄出到部送司案呈到部臣等恭照長陵明樓碑石曩加木套實出權宜今純用文石重鐫徽號鼎湖弓劍之地煥然一新此乃我皇上至孝至�盡倫盡制繼世宗當年欲爲之志慰成祖�天久竚之懷壯陵寢二百年以來未有之觀篤子孫億萬世相承無疆之祜豈惟臣工眾庶莫不騰歡將山川艸木亦如動色伏讀欣慰之旨彌彰聖孝之隆祭告允宜舉行當亟臣等竊見設祭合於陵殿行禮另遣勛臣其裸獻之禮可循春秋陵祭之規而告神之文特敍慰安右享之意臣等遵旨酌議如此伏惟聖明裁定施行萬曆三十三年五月二十三日題

○奉旨擬議祭告修省事宜疏

題爲天壇雷火擊毀望桿災異重大懇乞聖明勑下勘修仍舉圖回實政以答仁愛以保泰運事祠祭淸吏司案呈奉本部送禮科抄出該本部題太常寺題前事等因奉聖旨上天示警雷火擊毀圜丘望桿正當祖陵碑成行禮之期變出異常朕心驚惕省躬思咎不遑少安禮部便擬議祭告修省事宜來行工部卽勘驗重修以昭朕寅畏之意欽此欲遵案呈到部看得天壇望桿被雷擊毀此其災變果出異常臣等仰誦明旨卽古明王六事自責側身修行不謹於此矣臣等遵旨擬議合行事宜合無行欽天監擇日欽遣大臣�員齋戒竭誠躬詣郊壇伐行祭告將聖心驚惕省躬思咎不遑少安之意祝史正辭告於穹昊行翰林院撰祝文太常寺辦祭品香帛在朝文武大小官員逐日進衙門辦理事務靑衣角帶三日毋得燕會毋得安閒而臣等尢以爲修省之實不在虛文率作之權惟在皇上郊廟當親礦稅當罷冤獄當釋章疏當發缺官當補工作當停四品京官自陳覆疏及南京考察疏當下有如敝政不除實政不修常行之政不行上下之間泄泄沓沓使百姓嗷嗷愁苦抑鬱天地必不可感格災異必不可銷彌蓋在廷諸臣及臣等陳言巳頻巳悉今亦不敢復贅矣臣等擬議事宜其禮文其實事不過如此統候勑下遵奉等因奉聖旨天壇災變異常朕心不遑寧處祭告著便擇日舉行一應修省事宜關系朕躬的朕知道了爾大小文武官員亦宜夙夜在公各修職業毋得怠緩偸安廢事欽此萬曆三十三年六月初四日題

○長陵敍勞辭疏

題爲明樓工完自揣無勞謹辭擬賞事臣等見�報內官監太監陳永壽一本爲明樓奉旨肅宗優勤乞恩超敍以廣仁孝以昭勸典事奉聖旨長陵明樓工訖碑石崇隆朕心深慰在事效勞諸臣應敍賞的該部擬議來行欽此臣等竊惟臣子之義卽有大勞尙不敢居況無纖芥之勞而敍及焉此古人所謂適足發咲而自點耳臣見前湖廣楚事敍勞一疏敍及臣廷機並儀制司郎中劉憲寵蓋以王府系臣部職掌因與勘定諸臣同敍臣深愧之而未敢言也今永壽疏中敍臣廷機屢蒙遣祭不憚艱勞並祠祭司郎中李炳亦及焉臣等豈勝惶愧夫明樓之修理聖心夙夜不遑內外諸臣竭蹙奔走臣等禮官一切錢糧工作事體毫不與聞惟是屢蒙遣祭則臣廷機方以欽遣爲榮禮節行移臣炳亦不過承行故事有何微勞而可與諸臣同敍受賞也伏祈皇上卽勑該部除二臣勿擬一以重朝廷錄勞之典一以逭二臣冒賞之罪儻旣賞乃辭又涉衡命臣等云云萬曆三十三年六月初九日題奉聖旨工部知道

○地震疏

題爲地震事祠祭淸吏司案呈據欽天監揭��歷三十三年九月二十五日丙申申時候得京師地震起自東北艮方徐徐往西南方行連動二次等因到司系幹災異擬合題請案呈到部爲照比年災異地震獨多臣等歷查奏揭萬曆三十一年五月二十三日欽天監揭報京師地震至於今未及三年也其間湖廣承天府鍾祥縣地震遼東靉陽地震遼陽地震山西應州地震岢嵐地震福建福州興化泉州漳州等府縣各地震宣府地震四川石泉地震陜西秦州地震直隸順義縣地震四川龍安府地震松潘地震靖虜營地震保寧府地震茂州衛地震陜西禮縣地震直隸蘇州松江常州鎭江等府縣各地震今年則湖廣武昌漢陽承天徳安荊州嶽州常徳等府縣各地震山東寧海蓬萊福山黃縣招遠萊陽等州縣各地震此外尙有未報者焉夫春秋二百四十二年所書地震者僅五乃今未及三年而地震之多不可勝書矣臣伏而思之地之有土砂如人身之有發膚指爪故拔一發而徧身皆動傷一指而渾身皆痛蓋其血脈相屬也自開采以來無處不鑿地胍傷�甚矣是以坤體不寧連年震動此理易見不待�測而知者今京師之震益以切近臣�不避忌諱爲君父言之皇上父天母地而爲之子豈有忍見其兀兀動搖而不思所以奠安之者如欲奠安之則惟止其�鑿傷殘之者而巳矣伏惟

聖明三思臣等云云

○藥庫疏

題爲藥庫債宜緩用宜核逋宜完提督官宜專宜久統乞聖裁以裕儲蓄事祠祭淸吏司案呈照得各省直每歲額觧本色藥材一十五萬八千三十斤折色銀四千二百六十九兩零然不能如期觧到逋負旣多一遇內殿關防傳取該庫委官俱稱揭借買辦目今次委官銀至一萬八百餘兩各處觧到便給還委官隨到隨空隨借數年以來庫銀無分毫之貯殊不成朝廷藥庫事體相應議處案呈到部看得以堂堂朝廷藥庫之進供各處本折源源之輸納而至於空乏不繼倚辦委官錢糧觧到袛見還債是朝廷無日不假貸於吏目而四方所觧銀兩不觧之朝廷而觧之吏目也況旣稱揭借必有利息此利息若明開��償之則豈有朝廷而出息以借貸者若云��出息則萬金之息豈二三吏目之所能償徒令因而借口中間姦獘百孔千瘡不能盡言藥庫旣不見分文委官又極口稱累循環展轉獘將何極合無將目下見銀四百兩爲貯庫之始今後凡觧到折色不許遽還前債一切貯庫待用俟有贏餘方許給還如果有逼債之人許委官稟臣指名參奏其逋負州縣勒限嚴催如有未完該管官不論升調罷黜俱不許離任至於領觧人役遴選廉能職官多方封識以防賣拆抵換之獘臣等仍訪緝久慣包攬姦棍送問如律仍乞嚴勑內殿大家一體節省不得濫用多取其取進藥味至於季終容臣等委太醫院正官將進過品味斤兩數目匯造一揭進呈禦覽庶見明白而臣等又以爲提督一官事務煩瑣姦獘叢生宜注差本司主事一員資俸淺則遷轉尙遙管理久則利獘悉見不許討差給假直至考滿方得升代在本官必計長久而小人自無所容其姦欺今臣部屬有新任精膳司主事李瑾甚爲相應似可調用不待外求不然以數遷數易之官禦魑魅魍魎之輩獘安得不滋而庫�得不如懇磬也今乞聖明勑下臣部行太醫院將見銀貯庫待用進過藥味季終揭呈其各處未完勒限徵觧仍乞勑下吏部將李瑾調司注差誠爲永便奉聖旨這拖欠藥味折色銀兩勒限嚴催觧進供用不許怠玩其進過品味數目季終造揭進覽吏部知道

李文節集卷二

●李文節集卷之三

晉江九我李廷機著

奏疏﹝三﹞

◆奏疏﹝三﹞

請親郊疏

郊壇陪祀疏

天壇雷火疏

議冊封親藩遣使疏

災異請罷礦稅疏

催楚藩善後事宜疏

再催楚藩善後疏

三催楚�善後事宜疏

覆禮科條陳宗藩實政疏

覆張文錦卹典疏

類奏災異疏

請罷采蟾酥疏

覆鄭世子辭國疏

覆孔禦史正士習疏

節省驛遞疏

請元旦朝賀疏

本章請罪疏

覆禮科議京考疏

聞言乞休疏

乞休二疏

謝賜皇明典禮書並乞休疏

乞休三疏

乞休四疏

乞休五疏

乞休六疏

乞休七疏

參東垣王長子疏

覆張養蒙卹典疏

覆郭惟賢卹典疏

催補本部右侍郎疏

催分封府第疏

催補講官並補右侍郎疏

災異疏

參宗室冒濫疏

辭吏部擬加恩疏

參遼東都�拖欠藥材疏

衰憊乞休疏

乞休�疏

○請親郊疏

禮部署部事左侍郎兼翰林院侍讀學士李題爲天心連歲示警乞特舉親郊曠典以祈天佑事臣等伏惟郊禮之行帝王所以敬天亦藉以祈天詩曰其香始升上帝居歆又曰昭事上帝聿懷多福夫歆者喜歡之謂上帝喜歡則國以安寧身以康泰風雨時若年歲丰登而民物皆熙熙皞皞天下太平此之爲福不旣多乎然未有不升者不昭事而帝可歆福可致者也今郊祀不親若干年矣連歲以來災異頻仍天心若有不豫然者得無佇冕旒之至止而久疏思晬穆之儀容而久曠第見勛弁頻代琮璧徒陳而謂皇上所爲昭事者未至歟蓋君之事天猶子之事父母也子事父母必有定省起居之節有如定省不親起居間闊親必不悅然則天心可知巳先正有言事天以實不以文夫事天以文猶爲未盡況可並其文而廢之乎且郊禮有飲福有受胙蓋上帝感皇上之虔而以福胙報皇上其接至親其義至遠今不親郊則飲受不可代而皇上不躬飲受此中所系尢不特儀文之闕而巳今歲冬至臣等敢請皇上勉出親郊升香昭事以致居歆而迓多福苦夫慶成一宴俟三殿告成然後舉行未爲失也祀期近矣今乞蚤渙綸音俾有司執事預行治具臣等云云萬曆三十三年十月十七日題

○郊壇陪祀疏

題爲乞勑部祀臣工共效精誠以重祀典事臣等頃請皇上親郊伏奉明綸仰悉聖躬調攝有未能成禮之慮而兢惕修省聖心未嘗少安又諭臣等文武百官恪修實職聖訓如此其切至也臣等伏惟郊社之禮一人秉其精誠而又萃眾臣工之精誠故能恊上下以承天休自親郊久曠誓戒不聞而人心不能無少怠矣夫天人𨿽隔而能感動者誠故也蟻誠𨿽微而能動天者眾故也況今九列以下五品以上寥寥如晨星巳不得謂之眾乎臣等竊謂親郊未舉則聖敬郁而未申而陪祀之臣當倍加虔郊壇之地當倍加肅臣請皇上豫勑各官旬日之間收斂精神毋得臨期以疾爲解蹌蹌濟濟罔敢不共而隨從毋過二人稍近圜丘用繩爲擋擺列燈籠使人守之如有闌入繩內及言笑諠嘩一切拏治凡此一責之糾儀禦史毋避怨毋姑息務俾肅然淸靜眞如周頌所稱奏格無言時靡有爭者祭之明日禦史乃以陪祀員數整齊嚴肅具疏奏聞如是則𨿽未親郊而皇上一念之精誠儼若陟降郊壇率先臣庶卽臣等百官之斂肅亦凜若追隨法駕咫尺天顏不惟聖心少安亦庶乎稱大祀之威儀精明之景象至於三壇四孟二丁各祭皆推此意行之蓋禮之所在古人常有以觀人之國者其關系豈小哉惟是人眾難齊積玩難變整頓振作須藉嚴綸伏惟聖明畱意亟勑施行奉聖旨郊祀重典朕以服藥靜攝不得躬親此心兢兢不敢一息少逸宮中齋沐恭默如對上帝自秉精虔其文武陪祀官員毋得私宴交遊各宜存心竭誠恪遵誓戒以祈昭格有無故托疾及多帶從人混入壇丘近地諠嘩無忌者糾儀禦史卽行拏治不許避怨姑息次日仍以陪祭員數有無整肅具疏來聞其三壇四孟二丁各祭俱照此例行爾部還先期出示申飭務各著實遵行

○天壇雷火疏

題爲天壇雷火擊碎燈桿事祠祭淸吏司案呈據天壇祠祭署奉祀官李來宣呈稱本月二十七日夜子時雷火將天壇望燈桿擊碎等因到司臣等親詣看視圜丘之傍有望燈桿髙十丈每四五尺許用鐵篐繞朿豎立堅固未易損傷據壇役口稟役等俱在壇守宿二十七日夜半時分雷火大作霹靂一聲役等驚醒移時見煙霧四塞大雨如注次日早看燈桿上截擊傷四丈有餘擊斷鐵篐七道擊碎桿木百餘片飛灑在百步之外臣等不勝驚愕夫南郊乃大祀之地燈桿擎燈謂之天燈此地此燈非他可比巍然聳豎況亦有年而忽被震雷一夕摧折臣等初尙躊躇恐緣朽蠹旣而諦視則木本堅而碎篐本固而斷條如薪塊如香如斧劈如刀析非偶然也蓋天令丰隆以示威借燈桿以見異此其爲臣等奉職無狀所致不待言矣除席槁待罪外伏望皇上彌加兢惕益勵精勤勿以爲不足畏而忽之仍乞勑下工部速爲修理臣等云云

○議冊封親藩遣使疏

題爲冊封親藩議遣使以光欽命便藩封事臣等查得大明會典內載冊封親王用侯伯爲正使蓋其重也舊章在焉更無容議但臣等見各親王府賚奏人役到臣部嘗言正使接待之難細詢其故則云正使一到先以厚禮見王度王必不受又必重答也筵宴旣畢送以金銀臺盞銀壺並表里數十端疋駿馬銀鞍禮巳數百金矣尙嫌菲薄坐索久需竟至千餘金而後去者蓋府役之言如此臣等竊度勛臣廉靖自好者固多而鮮克繇禮自古巳然如府役所言未必爲無據也此饋一行遂成常例是朝廷展親之典袛爲漁獵之媒而親藩被榮之日適滋其騷擾之累矣查得萬曆九年四月內該本部題請遣官冊封等因節奉聖旨差去各官都著遵照近旨安靜省約如有分外需索騷擾地方的著各撫按官參來處治欽此臣猶記臣嘗以史官奉使趙藩請教前輩凡藩王饋贈一槪辭郤至今傳爲詞林規矩卽他曹亦多不受者況勛臣與國同休義於親藩瓜葛相維非他人比銜命而出稱爲天使煌煌君命必不辱而後增光肅肅宗臣惟無求可以示重卽隨施順受亦足矣不宜自輕自褻取親藩厭薄也臣歷查臣部先年冊封親王率用科臣以副勛臣良有深意竊謂自今以後侯伯爲正使必用科臣爲副使使事甫畢科臣必與勛臣一同出城如仍前陋習科臣得而糾之科臣不糾臣部得而糾之省藩封之巨費成使臣之淸操可謂並受其福矣今乞聖明裁定勑下臣部著爲定規典禮幸甚親藩幸甚萬曆三十三年六月初三日題初六日奉聖旨以後勛臣冊封親王著用科臣爲副有仍前坐索者卽行糾劾著爲令

○災異請罷礦稅疏

題爲災異疊來修省宜急事臣等竊惟變異者不常之謂以其間發而適至故謂之變異也今則變異爲常矣姑毋論往歲及四方之災異卽如前年祖陵風雨摧損陵殿修理才一年而鳯陽之災至矣昨年長陵雷擊碑樓修理甫告成而天壇之災至矣前年日食以四月之朔去年是日又日食矣去年大水在夏秋之交今年此時又大水矣此不亦變異爲常乎夫天之變異其徵固多而朝廷之政事其闕失亦有數卽昨元輔一疏開列八大急務皇上但遇一災行一事亦將無不行者矣以一事弭一災亦將無不弭者矣而臣等竊謂第一莫如礦稅其迷惑聖心以致諸事阻遏而不能行者亦皆繇礦稅何者克巳最難而利之一念尢爲難克臣嘗以臣心驗之臣每見利亦輒動心而臣輙有以禁之曰將皇上知之而斥臣臣畏皇上不敢也又曰將人知之而議臣臣畏淸議不敢也畏皇上而不敢者爲位也畏淸議而不敢者爲名也此兩者臣所以郤利之方也今皇上之位尊爲天子皇上之名傳之萬世皇上獨無意保大位畱大名乎今大帑巳盈大工巳裕及今先罷采搉則聖心洞然無所迷惑如日之朗如水之淸其餘政事亦將次第舉行矣臣等云

○催楚藩善後事宜疏

題爲懇乞聖斷早頒善後事宜事先該臣等於萬曆三十三年四月十七日奉旨會同府部九卿科道等宮題覆楚藩善後事宜候旨未下隨於五月二十九日題催奉聖旨知道了著候旨行欽此今又數月未奉綸音頃見邸報湖廣巡撫梁雲龍奏爲罪宗正法國憲巳彰善後遲頒人心未定懇乞聖明亟賜檢發題覆列�以一羣情以奠宗社以安地方事除侯旨外隨接得撫臣揭帖臣等看得藩封事重楚宗尢繁今正法之後卽萬無他虞亦當爲防範綢繆之計而況如撫臣所稱猶有未帖然安戢者則善後事宜甚爲喫緊而行之豈容徐徐也今乞皇上畱神檢發蚤渙綸音至於臣等題覆事宜於撫按原議十二款用其一而緩其二彼時亦集合廷議揆度事情而後條上以俟聖斷今撫臣謂燕見義田皆不可闕蓋人各有見自來不能盡同耳若臣所見前疏巳具今臣不敢攺前說亦不敢執前說惟以爲無適無莫者君子也臣等所當服膺也執兩端而用中者聖人也臣等所望於皇上也統惟聖明斟酌裁定俾易從易遵可繼可久要於其常不可使易而巳臣等云云萬曆三十三年十月十四日題

○再催楚藩善後疏

題爲懇乞聖斷蚤頒善後事宜事近該湖廣巡撫梁雲龍題爲罪宗正法天憲巳彰善後遲頒人心未定懇乞聖明亟賜檢發題覆列款以一羣情以奠宗社以安地方事隨該臣等於本年十月內兩疏催請未蒙批發臣等竊惟事宜未頒自藩封以及有司無繇遵守何以定人心杜後患誠爲未完之局不容漫然視之者其十二款中或行或罷非臣等書生所能定擬一惟聖裁但絲綸一出卽爲至精至當之規萬世不刊之典矣事以斷而成需而僨伏祈皇上畱神速賜檢發勑下臣部通行遵守臣等不勝云云萬曆三十三年十一月初三日題

○三催楚�善後事宜疏

題爲乞發善後事宜事臣等竊惟楚藩善後事宜撫按條列十二款奉旨府部九卿科道官會議臣等覆上多時累次疏催未蒙賜發有司無所遵守人心未定楚藩災安今將過年委難再緩伏乞皇上亟發以完此局其中可否旣難再行會議而臣尢不敢以巳經廷議之事自更攺惟聖明裁酌一渙綸音卽萬世典則矣臣等不勝云

○覆禮科條陳宗藩實政疏

題爲俯循職掌敬攄一得以裨宗藩實政事儀制淸吏司案呈奉本部送禮科抄出禮科給事中蕭近髙題前事等因奉聖旨該部一並看議來說欽此欽遵抄出到部送司案呈到部看得科臣條陳三事其一謂預教導臣等竊見教然後善凡人皆然況宗室生長藩封易爲驕恣而復禮義廉恥之教不先丁寧告誡之語不聞及其自扞文网而後以法繩之法則正矣所傷不巳多乎如科臣所稱皇明祖訓孝順事實爲善陰隲諸書皆聖人之謨訓宗室之凖繩反先年請旨刊行宗約冠以髙皇六�有注有疏而又取會典律例之有關宗室者與古今宗室善惡禍福之迹類列於六諭各條之下亦足爲祖訓諸書之羽翼合候命下行各王府長史教授啟王令宗正副或長史教授每月初二十六等日會集宗室講說祖訓諸書及宗約如古致民讀法之意而撫按官時申飭勸懲焉燻陶旣久邪僻自銷善人多而仁讓之俗成矣其宗約書冊容臣部抄錄發八布政司刊印查照各府位數各給一冊以廣其傳而臣又謂講約之人主教導之事必先約巳而後約人必能服宗室而後可教導宗室苟非其人而彊顏抗聲講者巳淡而無味聽者亦厭而不樂聞倘有出而言曰爾講約善矣昨索常例亦約乎則何辭以解然則教導宜預而教導之人尢宜預也其一謂禁奢侈卽臣等居官亦惟恃儉以養廉蓋儉則有餘奢則不足況宗室別無治生所恃升斗之祿而奢侈濫�勢必稱貸稱貸必抵祿科臣所稱祿銀未出藩司之門巳入富人之手者情景最眞矣合無勑令各宗室當思朝廷之祿所以贍其俯仰非以資其淫蕩也務相與去奢崇儉而又禁棍徒不得相蠱引官府不得出抵票至於富室放債橫取子錢攘朝廷卹�之祿吸宗室養命之膏比之違禁取利之律情尢可惡撫按司道當爲宗室作主如有告鳴獨不可令有司一查算毋受其結納縱其並吞乎而臣又見天下奢侈成風不獨宗室在撫按司道風化之司首宜禁約在縉紳齊民之望尢貴身先若家綺紈人飲宴而獨責宗室以布衣菲食自非鄭世子載堉之廉讓好修超塵絕俗而能不奢者鮮矣其一謂戒刁訟頃者會議楚府善後事宜原有停祿之議俟其事明理直而後補給此法久行諸臣亦言其便今科臣稱無祿庶人恃巳無祿可停而故刀訟以停人之祿其慮益深矣臣竊謂名糧庶宗亦有擔石若傳生花生無祿可停則亦勿停被告之宗要之訟忌滯畱貴勤敏若良有司急與斷結何必停祿如事必待勘不得不停而停之旣直而補之不淹年月不須請托卽停而宗室亦何憾焉有司賢否於此可徵在撫按司道加之意耳以上三事皆於天潢有裨統惟聖明裁定勑下臣部行各王府宗室及撫按司道有司遵奉施行臣等不勝云云萬曆三十三年十一月廿五日題十二月初二日奉聖旨俱依擬

○覆張文錦卹典疏

題爲邊臣死事可憫公論日久愈明乞播輿情議卹典以慰忠魂以勵臣節事祠祭淸吏司案呈到部看得巡按山東監察禦史康丕揚題原任大同巡撫副都禦史張文錦卹典一節爲照本官守安慶時逆濠使人諭降守備楊銳手﹖支觧其人本官實贊之罵賊以激其怒嬰城而老其師後來平濠之功人謂安慶之力及其撫大同建五堡欲徙軍實之而悍卒不逞戈矛遂興以爲國之忠謀嬰滅門之奇禍然至今五堡屹然保障攸賴則功不可冺而死誠足悲矣卽專論安慶卹典宜加而後裔無存遂令湮郁此今人士所爲共憐也合無予之一祭半葬招魂爲塋以答人心臣等不勝云云萬曆三十三年十二月十七日題

○類奏災異疏

題爲類奏災異事祠祭淸吏司案呈節奉本部送司各處所報災異例該年終類奏通查案呈到部臣等看得今年災異委屬頻仍咎不虛生總繇人致賴皇上���省頃者聖政一新湛恩四曁人心皷舞天意可知惟願皇上乘此火然泉達之機益加擴充推廣之力用人惟巳視民如傷舉秕政而盡蠲期衮職之無闕仍勑中外臣工精白一心勿爲身家之計夙夜匪懈共圖明作之功省其燕會應酬以專精於公事去其耽延賠累以體悉乎人情獘蠹必淸怨勞不避斯爲元首明哉股肱良哉庶事康哉卽有災異亦如雉雊桑鷇不能爲災而況災將自弭乎萬祈聖明畱意施行天下幸甚臣等不勝云云萬曆三十三年十二月二十一日題

○請罷采蟾酥疏

題爲仰體聖心愛物之仁乞罷不急以全物命事臣部提督太醫院因見每年端陽太醫院官同聖濟殿內臣往南海子采取蟾酥殘傷物命甚多而此藥主攻毒之方合用原少且坊肆間可隨時取辦不須采而有者查得萬曆七年該臣部題該司禮監太監馮保等覆奉聖旨這供用藥材等項該院倚借取用冒破侵欺獘亦不專在內且都不查究今後著照酌定歲額修合進用永遠遵守每年終禮部�取用及進用過各數目詳具揭帖進覽其催取工食及通同鋪商等項宿獘髙價買補等項宿獘悉行查革有違犯的重治不饒內飛龍奪命等丹藥應否用蟾酥還遵照古方修合毋得任意增添濫傷物命其餘依擬禮部知道欽此臣等莊誦明旨濫傷物命一言仰見聖徳好生𨿽微而昆虫曲加愛惜今絲綸具在每歲終進�禦覽揭帖必援而敍之於題疏之前而歷年端節猶有采取蟾酥一行恣意捕捉未免濫傷無乃失聖主好生之意乎伏望皇上俯察蕘言勑下臣部行太醫院停免采取如遇要用市買以充則物命所全巳多而皇仁之所被彌廣矣臣等不勝云云萬曆三十三年十二月二十三日題

○覆鄭世子辭國疏

題爲七乞天恩俯憐衰病申要例正倫序封郡爵繼親藩以定萬世公論事儀制淸吏司案呈奉本部送內府抄出鄭世子載堉奏前事等因奉聖旨禮部知道欽此欽遵抄出到部送司案呈到部看得名利人之所重辭讓人之所難今卽一階半級緇銖尺寸之間方且戀戀不能割動色而爭之多方以�之至有越分踰制昧心飾詞而必欲得��矣況臨厚利乘便勢而能非道不處惟義是狥汲汲然必求其心之安而後巳者此其人品爲何如哉今鄭世子載堉懇辭親王疏至七上繹其詞旨實以爲見濍誣枉其生也旣蒙孝宗之矜釋其沒也又蒙世廟之冊印見濍之爵旣復則見濍之子孫宜襲而載堉以見濍弟見﹖﹖貢之曾孫佑檡之孫厚烷之子卽接厚烷佑檡而襲其封不以還見濍之子孫而據其上於序未順於義未安此載堉所以久遜不襲必欲攺正而歸之載璽也顧廢置者業巳多年承襲者又經三世在載璽亦旣相安無競在世堉可厶居之不疑而累辭固遜老而彌堅不私其身不顧其子直欲與泰伯夷齊季札子臧之流後先媲節此殆祖宗積徳累仁之所孕毓皇上孝友親睦之所感動宗藩之中有賢如此安可不成其志遂其髙哉查得載堉曾祖見﹖﹖貢成化十年封東垣王至正徳四年見濍誣廢見﹖﹖貢薨見﹖﹖貢子佑檡始以侄進封鄭王佑檡於厚烷襲封鄭王而東垣郡爵以佑檡庶一子厚炯承封厚炯子載墽載墽子翊鎧逓襲此其源委������𨿽經復爵而未嘗封則載璽今日之��爲��進封以後子孫除一子承襲親王外其餘應照例授鎭國將軍不得覬冒郡爵而東垣一郡系見﹖﹖貢原封在載堉爲本等之爵若親王攺還載璽則東垣當攺還載堉父子旣受世子世孫之封無降封郡爵之義合無令載堉仍以世子載堉子翊錫仍以世孫翊鎧仍以東垣王各終身俟翊錫身後其子應襲東垣王以接見﹖﹖貢之統翊鎧身後其子應另封以接厚炯之統但翊鎧翊錫身終之前後不可預定有如翊鎧之終在翊錫之後則翊錫之子不可無封又不可重封東垣此時似應另起郡名以封翊鎧之子而以東垣歸之翊錫之子庶無參差方爲歸一若載堉奏欲將載璽先襲盟津王代管府事聽繼王爵則臣以爲不如截然一舉而攺正之旣省轉折之多亦成巳結之局但載璽卽巳襲王本本原原不宜屈世子世孫以常禮況載堉年髙徳劭博物洽聞葛屨布袍蕭然塵外載璽當以夷齊敬事之巳耳至於見濍見﹖﹖貢長幼之序據奏及所取五宗結狀臣等覆查玉牒冊委爲明白似應免其行勘第令管理爲載璽具奏�封親王則倫序旣正明例允合而載淯得及��在之年遂其求仁得仁之願是亦昭代天潢一勝事千秋萬禩一美譚可以丹靑治化照耀簡編垂之不朽者也查得世子世孫例不支祿若載堉父子合無給與郡王之祿以示優賢之義破格之恩仍賜勑褒嘉樹坊表宅以彰其美俾天下宗藩以及縉紳士庶有所觀感而興於仁讓且以愧忮求躁競隱忍貪昧之徒其所裨於世道人心良非淺鮮統惟聖裁萬曆三十二年十二月二十五日題奉聖旨是

○覆孔禦史正士習疏

題爲士習日靡整飭宜新懇祈聖明亟勑該部申明規制以振士气以裨治道事儀制淸吏司案呈奉本部送禮科抄出福建道監察禦史孔貞一題前事奉聖旨禮部知道欽此欽遵抄出到部送司案呈到部看得士子一叨鄕薦則身離乎黌序旣考校黜斥之所弗加而足未躡乎仕途又殿最激揚之所未及中間好修之士固不乏人而不自愛者亦往往有之如臺臣孔貞一所云武斷鄕曲是�右之豪也囑托行私是墦間之乞也違法取利包攬錢糧是市儈之事也把持官府侵害小民是虺蛇之毒也捏造歌謠興減詞訟是窮奇之姦也至於羣居賭博窮晝夜混良賤傾蕩家產傳染鄕閭此其無行義之尢至者也蓋臺臣之述備矣而臣又每見貧士窶儒甫幸一舉非綺紈不衣非輿馬不出或赴春闈而馳傳輒乘雙舟每騁浪迹以抽丰不遠千里驕盈奢侈猥瑣卑污若而人者一得志於南宮儼然稱制科俛而就官亦將民社寄焉而素行如此欲其恪守官方比迹循吏不亦難乎臺臣所陳深裨風化合無照議容臣部移咨都察院兩京行提學禦史各省行巡按禦史轉行藩臬二司守巡二道將所屬府州縣舉人查訪其飭躬勵行卓然不凡者奏薦揭薦其無行不檢確然有據者監司開送巡按不許起文會試巡按密揭臣部並吏部某武斷某賭博列名開注如其過猶淺能攺圖者姑與自新以觀其後如其行止旣虧前愆難蓋不必憐惜也而臣又謂禁之以言未若惕之以事必重懲其巳著方可警其將來臣見萬曆二十九年浙江巡按禦史馬從聘參嘉興舉人馬來遠�世芳淩辱桐鄕知縣謝諫近日浙江巡撫尹應元參湖州鄕官知縣王徳坤淩辱本府同知尙從試皆以干謁不遂橫逆相加令人不堪至於棄印解官而去夫郡縣有司乃朝廷所使執法治人者而一知縣鄕官一舉人得而淩轢之則自此而生員而編氓亦皆以爲可侮而無所忌憚旣不知有守令將不知有朝廷此其關系豈爲眇小而猶得及於寬政托之乎憐才坐令紀綱陵夷風俗頺敗將不知其所終矣臣愚謂王徳坤馬來遠鍾世芳並宜黜革然後可以端士習肅人心整頓紀綱挽回風俗而天下乃不至於亂統乞聖明畱意勑下臣部通行其徳坤應否革職乞勑吏部議覆臣等不勝云萬曆三十三年七月初十日題十三日奉聖旨這本說的是士子一登鄕書徳業所基前途頗遠猥自菲薄屑越名教何以望其將來除巳經處的姑不究外此後但有決裂行檢自底不類的巡按查有實據開送禮部不許起文會試其果卓然不凡的許奏薦揭薦通行著實舉行以端士習

○節省驛遞疏

奏爲賫詔官多驛傳宜省事比者恭遇皇上誕育元孫詔告各王府及天下省直臣部該題�官二十員臣竊念驛傳煩難毋論內使絡繹卽每歲冊封及各衙門出差官員轂擊肩摩不可勝計陸行有欽差等牌面有槊釵隔路等執事有鼓吹有藍旗此皆彌文虛器而所役巳多人矣而行李又多輿馬又多其水行輒乘兩舟用夫百數不問官之品秩卽納粟異途亦皆冒濫而折幹之獘多起於打前跕之家人及護送之承差若以近日所聞猶有爲人夾帶者此不類衣冠所爲尢臣之所疑而不敢信也士大夫讀書觀史自古所稱惟是行李蕭然一琴一鶴圖書衣裳而巳況今到處災傷民生困敝而不加體悉民何以堪又何以�夫城狐社鼠之輩也臣竊望此番出差官員一矯前習務從節省舟無過一隻夫無過數十不攜家者無過二十其牌面槊釵皷吹藍旗前跕護送一切皆省袛用皂快五六名雙鑼前驅等威自明行辟自便卽夜行索火亦無不應者往回如此後來丹封典試以及各差皆如此一則明士大夫淸白簡淡之節力挽頺風一則體驛遞州縣供應之難愛養民力且所賫捧者禦書詔書所�告者地方北庶而能所過不擾其於君命爲不辱於吉�使事不爲有光乎卽狐鼠輩望之亦當斂戢矣緣今差官系臣題遣故敢僣言之伏乞皇上勑下兵部都察院通行各差官並各地方撫按驛傳道等官遵奉施行永爲定規仍乞勑各衙門差可巳者巳之可並者並之其於民瘼不無小補臣愚不勝云云奉聖旨近來驛傳煩苦委宜申飭這本有關政體民瘼著通行遵守該部院知道

○請元旦朝賀疏

題爲節屆履端忻逢慶澤恭請皇上臨朝受賀以承天貺以暢羣情事臣等伏惟萬曆三十四年正旦令節是惟聖母甲子周而復始之期兼值元孫誕育克岐克嶷之候我皇上百順咸聚萬福駢臻而且大沛甘霖新張化瑟天下熙熙如登春臺驩呼之聲載途堯舜之頌盈耳舉朝大小臣工解顏動色頓釋■﹝木巳﹞憂卽當除夕一時景象人心和暢悅懌大興累歲不侔咸謂臣等禮官今請尢須加勤非可僅僅於午門循行舊禮而矣伏望皇上正旦之辰特禦文華殿令臣等文武百官恭覿天顏面致嵩祝一舉累年久曠之儀大慰羣工久傒之願片時臨禦似不爲勞臣等舉朝不勝云云萬曆三十三年十二月廿三日題

○本章請罪疏

奏爲束躬待罪伏俟嚴譴事臣以菲材謬署禮篆本月二十五日爲徽號頒詔題遣官一本宜開日期臣一時但沿萬曆二十九年舊牘至於日期有失開寫事體疏漏電矚難逃乃其稿實臣經看非獨司官之罪且大慶大典而謬誤若所臣尢何以自解也如蒙重譴霜雪所及莫非雨露臣��恩多矣臣不勝云萬曆三十四年正月三十日奏二月初三日奉聖旨巳有旨了李廷機日講署部忠愼恭勤著安心供職

○覆禮科議京考疏

題爲秋試將期功令宜豫敬循職掌參酌規條懇乞聖明嚴行申飭以重大典事本年本月十七日內府抄出禮科都給事中邵庶等題前事等因奉聖旨賓興重典功令宜遵該部查議來說欽此欽遵抄出到部送司案呈到部臣等謹遵旨查議得鄕試考官兩京用詞臣其來巳久乃十三省用京考重內簾以復祖制則自萬曆十三年曆七科二十餘年計其得人之效與乙酉以前相等其規條累經建白臣部題覆亦云備矣要之則如科臣疏首所謂主司得人則臧否明而人才盛此語盡之其分考官須用進士不足則取之鄰省推官及本省府佐知縣而不使日暮途窮與吏議玷缺之人得參其間此按臣責也若京考翰林原有四省舊額科臣則以見在員數之多寡酌量差數並各衙門相兼委用而愼選擇以求得人稍早題以便候命此臣部責也其有窺計遠差必行參糾則該科巳任之矣至於取捲不拘本房之額惟論文章試錄但用士子之文不必自撰文體之正以傳注爲宗以五百字爲限冒籍之禁當嚴之提學不當責之考官以上規條科臣所議皆鑿鑿可行者也而此外尙有末議可以助京考者臣因得而並陳之臣謂賓興重典主考重任必自重而人亦重之必無可議而人之議亦無得而加焉夫驛遞宜省卽一船三四十夫足用也家不可因便而攜原有禁也京皂猾書狡僕能作姦能擾驛遞能需索門生不可帶也途中卽有名山勝地不可遊卽有故人不可接皆議端也科場有事宜有成規不必故與地主忤也內簾供役例有書辦承差十五六人無用而難防不必納也場以內人不得預吾事場以外吾不得預人事養重可也地方交際一切謝之似未爲不可也中式門生之醵金而設筵具幣犒我從人卽一切止之亦似未爲不可也若夫捲多日少一閱或有未盡一人或有未周落卷之覆定不可少但當盡數目覆庶遺�可�蓋拔自主考尙有盛气而爭者若止令各房互閱是爲怨府爲禍機智巧成風羣然一揖以套語數句了事耳而主考必欲經繇各房萬一有言可爲置辯之地不知到得辯時有證何益故凡言互閱皆是虛文必自閱而後可也臣之愚惟欲京考諸臣辦一片忠心爲國求賢得人報國勿以區區桃李俗念先置胸中則舉動自當鑑別自精模範自端譏謗自消大典自光而行自久尢望皇上天言特加訓飭勑下臣部通行遵守其所關人才世道豈其微哉臣不勝云云萬曆三十四年二月十九日題二十三日奉聖旨鄕試用京考乃祖宗舊制務要精加掄選使主司得人自無後議其餘依擬申飭著實舉行

○聞言乞休疏

奏爲聞言揣分乞賜放歸以全臣節事臣適接邸報見兵科給事中袁懋謙一本爲慶典告成聖學方懋懇請禦經筵以勤顧問並簡禮臣以襄巨典事疏內稱臣淸望臣不敢當其論臣數語無問有無當否要之大臣之義自不宜辯卽前日禦史王基洪一疏不指姓名詞意含蓄又正直吉典方殷臣部無人𨿽當見幾亦未宜急遽之會���典告竣矣懋謙之疏則直斥臣名矣臣才非�受自知其明且逾六望七之年尪羸疾病之軀眞不足廁典禮之淸華備經幃之任使懋謙所云有臣如此與無臣同者此言盡之伏乞皇上憫臣衰老亟賜放歸俾臣不玷班行苟延視息臣之感戴寧有涯涘臣不勝云云奉聖旨李廷機日講署部才望素孚著卽出供職不準辭吏部知道

○乞休二疏

奏爲主恩罔極臣義難畱懇乞放歸亟用人署篆以襄典禮事臣頃因人言具疏乞休杜門待罪本月二十四日接吏部咨奉聖旨李廷機日講署部才望素孚著卽出供職不準辭吏部知道欽此欽遵臣就官房設香案望闕叩頭謝恩訖臣伏念猥以菲才蒙皇上拔握寘之講幃委之禮篆臣疏庸愚昧過誤常多輒荷海涵時形天獎卽今言者詆臣爲負乘爲溺職而皇上尙有才望之褒臣捧誦溫綸感激流涕臣心存報主志在致身豈不欲濡忍就列推是廉恥士人之大節士人有廉恥而後天下有風俗臣身爲大僚職居禮署旣蒙疵議猶玷班行則臣無恥甚矣揆度禮義萬��畱今吉禮舉行臣不能奔走周旋義不敢以負瑕含垢之身辱隆盛希曠之典伏乞皇上卽放臣歸亟用端方博大之人代臣署事庶部事不廢典禮有光而臣節亦得全矣臣不勝云云萬曆三十四年二月二十六日

○謝賜皇明典禮書並乞休疏

題爲恭謝賜書事臣等於本月初三日接得內閣傳帖傳出聖諭覽卿等奏朕知道了禦覽過皇明典禮書一本卿等存貯閣中又一本降與禮部用備議禮稽考成法諭卿等知欽此欽遵臣等謹焚香叩頭領訖伏惟皇上聰明睿知天縱之資加以博聞多見日新之學經曲旁通倫制兼盡卽皇明典禮一書固非人間所有乃其觀覽精詳采擇特降瑤編令備稽考聖心所以開發蒙瞶而貽將來者如此其周也臣等謹什襲珍藏奉爲指南傳之永久惟是臣某識見闇淺本不足仰佐聖明復被人言義難就列再疏乞休未蒙兪允伏乞皇上亟放臣歸�點用尙書侍郎以讓典禮俾臣得免負乘之誚��恭謝並申前懇臣不勝云云萬曆三十四年三月初四日題

○乞休三疏

奏爲隆恩不能仰酬部務萬難靦攝懇乞聖慈早放事念臣少而孤寒一貧至骨人言艸茅臣並艸茅而無之自受皇上養育以來臣兄弟妻子飽食暖衣及臣之族無凍餒怨曠者每念臣微如彼而今受皇上之恩髙厚浩蕩如此臣矢心勵志亦欲少效涓埃臣妄自謂臣所爲皆可對上言皆可與上知然而气質本偏涵養不足署部三載實積愆尢人之有言臣固自取臣是以揣分量力其疏乞休猶荷溫畱再疏未下臣矢思皇上天恩豈有他物可以爲報惟有爲皇上任事盡職而巳古人有言人臣安其位而後行其志臣自被論之日卽不敢撰講章亦不復進部臣身在巍闕心在丘圜袛爲部更無人緊急文書猶有署押而精神巳散意念俱灰如被訕將去之婦人而猶憂梁笱供旨蓄不亦靦顏也哉況鄕試京考定差卽在四月此尢萬分緊急者伏乞皇上早放臣歸亟點用尙書侍郎來署�事俾臣遂首丘之願�部�叢脞之虞臣不勝云云

○乞休四疏

奏爲鄕試伊邇部務甚殷懇乞早放不肖之臣亟點用禮官以免妨悞事臣自被論具疏乞休謬荷聖恩溫畱及再疏三疏候旨未下臣葵藿之誠固切廉恥之念不輕嘗謂禽鳥至微色斯舉矣臣無避色之智巳受矰繳之加猶然不去眞不如鳥用是白簡夕聞圖書朝朿自不進部巳將匝月每日間於官舍有所署押止是大不得巳不容緩之本章文移少可從容一槪停閣惟念鄕試卽在目前京考擬差臣部職掌臣今望輕蠛蠓心同鹿豕安能以瑕颣之人昏瞀之鑑咨詢議擬了此一番大事不惟不能亦斷不敢臣念及此益難遲畱伏乞聖慈早放臣歸亟將吏部所推尙書侍郎點用代臣庶賓興之盛典有光而部務之叢脞可免臣不勝云云萬曆三十四年三月十六日奏

○乞休五疏

奏爲衰病不能就列懇乞聖慈早放以全餘生事臣自二月杜門迄今四月累疏乞休禾蒙允臣心搖搖如懸旌�臣犬馬之年六十有��其壯時卽患內傷遺精下血口瘡脇痛諸癥兩年來加以鼻淵腦漏積久不痊比苦焦煩前癥並發耳鳴目暗怔忡健忘飲食作酸醫藥罔效蓋弱稟衰年之疾非參苓所能扶且夕所能愈休語云陳力就列不能者止臣遭逢知遇感激恩私豈不願勉竭駑駘報答明主而自度其力則不能矣向猶以義當引退今病復難支用敢控瀆宸嚴丐玆殘喘伏惟皇上憐而放之俾臣得歸田裏猶可生全卽塡溝壑遂首丘臣亦當效銜結之報臣不勝云云萬曆三十四年四月初二日奏初七日奏聖旨李廷機署管部事今當典禮之時豈可杜門不出著卽到部供職毋得再辭吏部知道

○乞休六疏

奏爲情迫病危萬難勉彊懇乞聖慈卽放以不悞典禮事臣累疏乞休頃以疾病再瀆接得吏部咨奉聖旨李廷機署管部事今當典禮之時豈可杜門不出著卽到部供職毋得再辭吏部知道欽此臣之庸瑣旣爲人厭薄荷蒙聖主不棄猶以典禮督臣供職臣感激恩私袛畏嚴綸卽��呻吟而神魂巳飛越�南官之署矣惟是臣儒臣也久處皇上卯翼之下一驚彈射兩月邅回啟處失常宿疾頓發本月初四日重感風寒手足如冰胸膈如焚嘔逆眩暈至今不能粒食臣每見人服藥往往爲醫所誤臣今惟以生死聽之造物而巳蓋臣平居嘗言士大夫壯而行老而休乘流則逝遇坎則止今臣年老矣而被論而有疾正當坎止之時若再淹畱將爲異物臣才非孔明時非漢室不必死而後巳可也臣久不到部部務停閣巳多今典禮及藩府冊封歲貢廷試各省鄕試急在目前而臣病若斯何能支撐必至耽悞臣不勝憂懼急迫乃敢瀝血陳情驟應天聽自知罪當萬死惟祈皇上憐臣放臣亟用人弋臣庶典禮不悞而臣犬馬餘生亦得全活臣不勝云云奉聖旨卽今典禮繁重又當選差京考之期李廷機署部精詳豈可堅求一去著遵屢旨卽出供職毋得瀆陳吏部知道

○乞休七疏

奏爲嬰病日深感恩增惕懇乞卽準休致以全身名事臣屢乞休未蒙矜允本月二十二日接吏部咨奉聖旨卽今典禮繁重又當選差京考之期李廷機署部精詳豈可堅求一去著遵屢旨卽出供職毋得瀆陳吏部知道欽此臣當卽扶病望闕叩頭謝恩訖夫以臣之猥瑣不堪而皇上許以精詳督之供職此所謂人不知而天知之者也臣非木石寧忍忘恩衡命以去爲髙哉惟是臣之情有大不得巳者臣杜門三月伏枕一月有餘矣犬馬賤疾種種巳具前疏不敢重陳大抵膏盲沈痼藥石難施卽冊封之典職當周旋恩賞之顉禮當謁謝而臣病巳不能出矣況目前京考部中政務而使臣以昏憒呻吟了之牀簀之上豈有不迷亂差錯者不惟悞事亦必悞身然此猶就臣之病言也臣初仕時見三品京官引去者再疏而允卽爲體面至三疏鮮不允放上無溢命下無瀆辭章疏希則無省覽之勞去就決亦無濡滯之誚豈非上與下交爲重乎今臣疏七上皇上三畱臣矣辭巳瀆矣恩巳褻矣夫天下人才惟在成就苟能成就之𨿽貪位者亦幸完其名苟不成就之卽勇退者不能伸其節風化所關聖主所當畱意而臣讀聖賢書立身行巳自有法度前有典刑後有簡冊不待生而存不隨化而亡其輕重又豈特�尺之軀而巳也伏乞皇上察臣迫切不得巳之情卽準休致臣荷皇上始終成就名節不隳於末路軀命得遂乎首丘卽生負栽培亦當死圖銜結臣不勝云云奉聖旨講官未備方勞遠徵見在左右者安可諄諄言去況當大比部事殷繁不準辭吏部知道

○參東垣王長子疏

題爲藩封世系甚明攺正綸音巳播乞斥妄奏以定天潢事本月初六日內府抄出東垣王���落一本爲明大法劾大姦乞勑行查以申���奉聖旨禮部看了來說欽此先是萬曆二十三年十月內同府抄出鄭世子載堉一本爲七乞夫恩俯憐衰病申要例正倫序封郡爵繼親藩以定萬世公論事奉聖旨禮部知道欽此臣等詳閱載堉前後七疏言其曾伯祖原封盟津王見濍系簡王第三子曾祖原封東垣王見﹖﹖貢系簡王第四子濍爲兄﹖﹖貢爲弟簡王一子二子殤絕濍該聽繼王爵因成化年間爲妾母讒譖簡王奏發髙墻及孝廟知其冤釋放回府予之勑旣歿而世廟又憫其冤追封賜謚爲恭懿王予之冊印見濍旣經復爵子孫理合襲封是以載堉父子𨿽受世子世孫之封而不能無違例越次之嫌願遜親王還歸載璽自萬曆十九年以來十五年間七疏持久未決重違其求仁得仁之心今年踰七袠若再遲延必至遺憾臣等見其陳誼甚髙情詞甚切及考其世系甚眞保結甚明取其勑書與追封所賜木雕金鍍之冊印尢確然可據臣等謂其事旣迥異於爭而其情又非涉於矯此泰伯夷齊之等倫昭代天潢之美盛不勝嘆羨遂爲題覆中���臣與司官參互商確至於累日數易稿而���如以載堉相爵本東垣王也則議俟世子�孫身終之後應襲東垣原爵又以常﹖﹖洚父翊鎧見爲東垣王也則議俟常﹖﹖洚承襲之日更爲另起郡名又以世子世孫不得降封郡爵也則議俟終其身又以載堉父子旣辭府事恐不能自贍也則議給與郡王之祿又以載堉髙義卓越等倫也則議賜勑褒嘉建坊表宅以彰其美卽於去年十二月疏上奉聖旨是欽此於是行戶部給祿米行布政司建坊勘合隨於十二月內發矣翰林院撰勑書欽遣祠祭司員外潘士達賚往旌獎今年二月內行矣三月載堉以管理爲載璽請封鄭王並其嫡妻某氏封爲鄭王妃明旨與一時請封諸藩同日下矣乃常﹖﹖洚之疏胡爲乎來哉臣就其疏折之其妄有五彼稱見濍三世罪廢庶人是徒執見濍未復爵之先而言者獨不知見濍旣追封賜謚則儼然王矣寧復稱庶人乎其妄一也載堉自萬曆十九年上疏寂無言者乃經十五年七疏奉旨後忽有此舉其妄二也翊鎧非常﹖﹖洚父乎父出保結而其子以爲非出父意其妄三也不言���之日而言於父方沒之後其妄四也鄭藩諸王諸宗皆以爲然而常﹖﹖洚一人獨以爲不然挾私逞臆不顧公論其妄五也其尢妄者以世子載堉之淸修苦行河南人知之朝紳知之撫按其地者知之天莫不知之當世名賢尙有欲爲立傳者如常﹖﹖洚之疏則誣夷爲唔指燻爲蕕何無良心之甚乎大都有小人撥置艸疏授之如人聽訟師代寫詞狀乃其中何語並不知耳然載堉所辭王爵原何與於常﹖﹖洚而常﹖﹖洚所以有此舉者亦非無故彼見東垣議還於載堉一支�彼另起郡名如新造之邦他日請封不無厚費又東垣所有府第莊田隨東垣以去則常﹖﹖洚徒擁虛器襲虛名耳此誠人情之所必計而未知此中自有處法臣等以爲載璽無王而有王失國而得國卽撥府中貲財分予常﹖﹖洚其丰約與東垣府第產業相當在載璽此時必無所吝則常﹖﹖洚之利未嘗不與郡俱存���面審載堉家人據稱其主儉而易足如公子荊之居室頗能自立卽東垣所有願盡讓常﹖﹖洚絕不計較如此則常﹖﹖洚之郡名另起而東垣之受享依然倘載璽又稍稍附益之不益加殷阜乎此兩者在同姓可通融在常﹖﹖洚可講論在載璽載堉可議處在臣部可議覆而上則有聖主以時庸展親之徳意調劑而平章之亦有何難而常﹖﹖洚何樂乎有此一舉撓成議違成侕壞天潢之盛事毀賢宗之令名臣以爲無傷於人無益於巳而徒自�����其徳良可惜也臣等奉旨看得事情如此伏乞皇上嚴綸特勑常﹖﹖洚仍勑下臣部行該布政司轉行長史司啟世子載堉會同載璽通融議處停妥卽爲奏請定奪其另起郡名俟常﹖﹖洚服闋如議施行庶義讓者益慰其�而妄言者亦關其口��人情庶乎曲當矣奉聖旨載堉懇辭王爵讓國髙風千古再見朕嘉尙不巳業有旨賜勑建坊用彰天潢之美乃常﹖﹖洚突有此奏挾私逞臆好生不畏公論念系宗親姑不究著遵前旨行其常﹖﹖洚府第莊田等項待另起郡名之日載璽會同載堉通融議處務令得所爾部卽爲奏請定奪

○覆張養蒙卹典疏

看得山西巡撫李景元題原任戶部右侍郎巳故張養蒙卹典一節爲照本官宅心正直賦性剛方掖坦夙著風稜揚歷雅多令績至於東徵之饋運尢資程督之勤勞卽白黑太明要歸義气而廉隅自飭終是端人固不以論列而有損者也合照例與祭一壇造墳安葬萬曆三十四年五月廿八日題六月初四日奉聖旨準照例與祭一壇造墳安葬

○覆郭惟賢卹典疏

看得原任都察院左副都禦史起升戶部左侍郎郭惟賢修潔端方忠厚正直以陳言而落職詎謂賜環之可冀良是奇�尋遇事而抗章遑知��之未溫自甘再斥雅�人倫之鑑揚淸激濁��大計而眾服其公出建全楚之牙節用愛人絕半點塵而人譽其守澹泊不渝於韋布名徳克全乎初終惜其遽亡宜從優卹

○催補本部右侍郎疏

題爲部務殷煩懇乞聖明用人共濟以重邦禮事臣以庸劣署部於今三年猥蒙聖主恩深臣義當竭犬馬之力卽矻矻從事豈敢辭勞卽硜硜執持豈敢避怨惟是臣切有求於皇上而皇上可以應臣之求而無難者臣爲皇上陳之臣惟凡舉物者獨舉不如共舉之輕也凡慮事者獨慮不如共慮之審也誠聚三人於此有所商量擬議此未及而彼及之彼未覺而此覺之其事必周其過必寡卽不得三人而兩人焉譬如推車一推一挽轅猶不至僨也今臣部務不爲不多矣而署部惟臣一人兼以旣衰之候恍忽善忘多病之軀勞瘁輒發精神旣甚短少幫襯又苦無人是以辦理不前過誤亦多間有采薪之憂則一署皆虛百務俱廢矣臣思之思之但得一人同事弱者得扶瞽者得相猶可彊��撐不然必至顚擠隕�終不能以善息也蓋前�臣嘗疏求業蒙皇上照納而未見施行晨禱夕祈翹首跂足之日久矣臣今不避塵瀆再申前懇伏乞皇上將吏部前後所推右侍郎葉向髙方從哲楊道賓黃汝良蕭云舉等內點用一員與臣共理部事庶寅恭有賴叢脞無虞此實聖主爲邦禮計不獨矜臣犬馬之疲勞而巳臣不勝云云萬曆三十四年六月初六日題

○催分封府第疏

題爲分封大典藩府經營宜預事儀制淸吏司案呈本年二月十一日皇上以皇孫誕生加上聖母慈聖宣文明肅貞壽端獻恭熹皇太后徽號卽於本月宣臣等至文華門接出聖諭朕第三子福王出府成婚有年宜遵祖訓分封預建藩府合行事宜禮工二部會同議擬來看欽此臣等伏覩皇上止孝止慈盡倫盡制一日之間尊親之典方行分封之綸遂渙大聖人作爲不可思議無容贊決舉朝臣工之所心悅誠服者也臣等隨會議得堪建藩府地方河南之河南府許州山東之東昌府湖廣之荊州府衡州府五處恭��聖明裁定今旣數月矣未知穆�何方經如何日臣等查得潞府事體萬曆十二年五月初四日欽奉聖諭分封維時部臣擬議上請隨奉欽定河南衛輝府卽於本年七月降勑差官預建十三年二月興工至十六年二月報完蓋大典禮大興作非從容歲月不能辦也今臣等所擬五處道裏風气似屬相應然必聖意先定一方奉有明旨而後差內監並工部司官同欽天監官往彼處地方會同撫按司道府等官躧看畫圖奏請定奪中間相其陰陽審其方隅或有所展拓開設必愼必精而府基始定基旣定矣而後估計工料泒處錢糧估泒定矣而後買辦本植燒造磚瓦料俱備矣而後興工且年宅尢要相宜如南北之宅不宜子午之年載在曆書皆應趨避工旣興矣遲之歲月而後訖工土木完矣黝堊丹漆又遲之歲月而後告成事焉告成有日而後之國之事乃可議期乃可擇也似此計之豈能速成豈容不預況過此諸王漸長又將分封一府甫成諸府偕作工役勞擾民力亦有所不堪誠念及此又安可不及時舉行爲將來眾建地也此舉原出聖衷�臣叨禮官敢不將順其�伏祈皇上將前所擬地方卽賜裁定勑下臣部工部次第施行臣等不勝云云萬曆三十四年六月初九日題七月二十一日奉聖旨府第著於河南河南府蓋造

○催補講官並補右侍郎疏

奏爲直講署部獨力難勝懇乞聖明用人共濟事臣質本駑駘才最遲鈍自萬曆三十一年承乏署部從來印官鮮兼講讀不期三十二年春皇上命臣與臣周應賓同補日講維時所講止通鑑一書二臣分直及至去年應賓守制回籍臣以署部獨講至去年十二月皇上命加講春秋增補講官三員臣仰惟聖學日新講員漸備臣可俟諸臣之至爲辭講之圖越冬䢐春綸音未渙臣尋以人言乞休不進講章者餘三月臣蒙皇上屢畱感恩就列臣以爲但署部事可矣而閣臣謂不宜以臣一人之故孤聖主典學時敏之心皇上亦誤謂臣之譾庸尙可聊代一時之匱遂於本月初六日再進講章春秋通鑑一日兩條今若干日矣尙書右侍郎久缺不補臣旣以一身而獨署一部之事講員推�不下臣又以一身而�攝數人之勞左支右吾日無暇晷前屙未全脫體目疾又復見侵蓋不惟才不能眞力不贍也臣前疏請點用右侍郎時猶未講亦謂此事無庸臣催今日久力窮萬不得巳況疾病風波人所時有忽然而陰陽爲�彈射再及豈不上妨聖功下妨部務國家官制所以部堂必設三官講幄常用數人豈徒事博置廣延哉誠有不可得而省減者耳伏乞聖明將前推日講官並禮部右侍郎亟賜補用以熙聖學襄邦禮然後使臣或專辦事或專直講以一職自效臣不敢辭臣不勝云云萬曆三十四年六月二十四日奏

○災異疏

題爲災異疊來可畏修省不貴虛文宜勵實心行實事以圖消弭事祠祭淸吏司案呈臣等伏見數年以來災異之多不可勝紀臣等今亦不必詳數卽今年當春而京師旱春末而畿輔蝗二麥無收米價騰湧民生窮困天之示譴亦巳不輕乃本月十九日夜東郊雷擊老槐雨下冰雹當初秋之時遽有此凝陰之气聞�東而南通州潞河莫不有雹則其所及頗廣而�傷禾稼亦多矣故事每邇災異則當修省臣部疏請皇上必湳徳音然上下之間竟鮮躬行之實每相戒以毋事虛文矣而未見其不爲虛文也靑衣角帶數日矣而靑衣角帶之外未必能有所憂勤惕厲也自古言應天以實不以文蓋天之聰明斷非矯詐所可欺虛文所能動惟實心實事足以格之卽以前數年地震之變幾徧天下臣嘗推測以爲采礦傷殘地脈所致自皇上一罷礦而地以安寧卽報震者少繇此觀之則天文地理人事感應之際亦可知矣今臣等切謂今此修省不宜袛修故事仍托空言臣等伏望皇上推罷礦之心自常賦外悉捐以予民可節者節可散者散當行者行當用者用當聽者聽當發者發又望天言訓誡中外大小臣僚務飭躬勵行守法奉公夙夜精勒靖共爾位卽於本衙門內悉心講究何者當振刷何者當節省何者當裁革何者當約束自非大事得施行者施行可也原是舊規合申飭者申飭可也章疏可希議論可省要之不離實心實事而巳故臣先年疏內嘗言凡便國便民必爲�國病民必去夫使無��一事不在便國便民則何時不修省又何必災異而後修省也上下交修如此其實而天心猶不格災變猶不弭則大禹所謂惟徳動天子思所謂致中和天地位萬物育者盡爲虛語矣臣不勝云云萬曆三十四年某月某日題

○參宗室冒濫疏

題爲查參違例請名乞賜究處並通行申飭以淸冒濫以正宗潢事儀制淸吏司案呈奉本部送內府抄出秦王誼漶奏據永壽等王誼﹖﹖﹖等啟稱鎭國將軍敬鐏等庶一子等五十一位各請名等因奉聖旨禮部知道欽此臣等隨查得秦王奏內敬鐏等庶一子等五十一位俱私婚濫妾所生及遠年未經請名與未經報生者臣等俱巳立案出示曉諭訖爲照王府名封奏到臣部查核法至詳愼名則查玉冊奏報如母封系遠年則查紅本及吏部稿勘合號數簿近年則查名封錄及勘合號數簿一一查同而後題覆請名否則或另名或立案而不名矣封則復查玉冊奏報母封及賜名日期遠者查勘合子名等簿近者查名封錄一一查同而後題封否則��案而不封矣此何可以冒請亦豈可以幸得��臣部能嚴於法之中而不能嚴於法之外間有長史教授五宗人等保勘不的造冊不明朦朧作獘卽臣部無憑摘發而事情終至敗露以故臣等於去年五月內通行各布政司轉行各王府令其自行檢舉設法淸查蓋重虞其冒濫而核巳然以防未然也今秦府之奏何爲者哉婚封不載勘合妾媵不開奏選是明知其爲私婚爲濫妾也請名不注年歲報生全無影響是明知其爲遠年爲無奏報也且敬鑾一人耳請封疏內旣有庶一子名誼�矣�又開庶一子以請名何其顚倒紊亂以至是乎連篇累牘盡屬違�謾欺朝廷以圖僥幸是何法紀也卽秦王不反致詳而各府郡王何得有此輕舉長史教授又何敢以此啟王也若從姑息人將效尢相應參究今乞勑下臣部將長史髙薦廖惟俊教授楊可教重加罰治以爲輔導失職者之戒仍乞天語申飭容臣等通行各省撫按轉行布政司行各王府知會今後有仍前妄奏者輕則罰治重則革任決無姑息其有前項冒濫名封臣部無憑摘發者各地方官嚴行訪查聽��首及許本宗長史等官檢舉免罪該布政司於�終類申報部要見淸查檢舉過若干位明白開注以憑類題攺正分別究處如地方官漫不經心長史等官怙終不舉部科訪出據實參奏庶冒濫之獘可革而天潢之泒可淸矣然臣部於宗室名封一事比年以來振刷不遺餘力查理不淹時刻宗室似覺稱便而聞今所苦者顧在彼中蓋諸藩工多賢亦能體悉但不勝其左右刁難勒掯以及長史教授常例之索宗室甚苦之而不敢言臣部卽知之而不能禁並乞上天言飭勑下臣部行各�按如有宗室赴��卽行查實參奏從重議處則�淸其冒濫又蘇其困苦此乃聖主仁之至義之盡古棠棣行��風也天潢幸甚臣愚幸甚萬曆三十四年七月十三日題

○辭吏部擬加恩疏

奏爲愚臣考滿無狀銓部敍擬非宜事臣平居常念聖主之恩如天如地而臣所以報聖王者曾無萬分之一叨官叨俸不任兢慚頃以三品�年臣念令甲有考滿之規旣謂之考則有稱職不稱職平常三等聽�義也臣赴吏部給繇��以本月初九日引奏十二日遂蒙聖恩令臣�職十三日復蒙聖恩賜臣寶鈔羊酒臣竊目考�歷俸𨿽有六年而居無一善狀以宜罷職之臣而復職以宜受罰之臣而受賜在臣爲冒濫在聖主亦爲私恩矣不意今日又聞吏部有加官之請其疏昨日巳上臣聞之驚駭不覺汗浹夫大臣遷陟必經會推必出欽點方且辭避而莫敢當儻考滿可升將廷推爲贅況六年與九年不同如臣者論勞則無勞可錄論望則其望最輕不知��何見而爲此請蓋前引奏之��聞其疏內有應升一語巳出臣意外矣而該部絕不相聞似愛臣而未知臣亦未知所以善用其愛也古人有云知臣莫如主臣輒敢爲皇上言之伏祈皇上俯鑑愚情臣更有何覬惟是俾臣得安分守義上之聖主不厭其貪求次之造物不忌其多取則臣幸滋大臣感滋深矣臣不勝云云

○參遼東都�拖欠藥材疏

題爲禦用萬分詘乏奉旨嚴催姦弁任意侵玩事祠祭淸吏司案呈案照遼東都司劉應廸每年額觧人參伍日��味子參百觔自萬曆��一年起至今四年�不觧到共欠人參貳千觔五味子壹千貳百觔巳經行文八次催觧該司全不回報本年三月內報到徵完庫貯人參陸百餘觔五味子參百觔�在起�本�誠恐稽延於四月責差舍人李洪�觧因未回報復於六月初三日續差李應照樂良才二役催趲去後迄今多日杳無音耗計所欠人參貳千觔時價該銀三萬兩明系該司見得價髙利厚串同太醫院官並納戶觧役人等�轉營運意欲相時伺隙打點央求��別情告折輕價故將空文��搪塞支吾實無分毫可觧�相應參究案呈到部看得遼東都司劉應廸弁髦明旨侵欺錢糧惟牟利以肥家敢�虛而罔上卽此一節則其邊事官評巳可槪見�而不懲何以濟上供之急抑將長姦弁之風伏乞勑下兵部將劉應廸重加議處其未完錢糧勒限嚴追刻期觧部以後太醫院藥材如原系本色價貴者不許攺折�要本色交�庶姦人絕�而藥庫常充矣萬曆三十四年七月十八日題二十一日奉�旨兵部知道

○衰憊乞休疏

奏爲衰憊不堪驅策懇乞聖慈賜準�致事臣遭值聖明叨蒙恩遇誓竭犬馬之力今年春夏累疏乞休伏荷皇上勉畱�出就列今又踰三月矣臣獨署部�兼撰講章無毫髮建明涓埃裨益然臣私念人生七十古來稀臣今望七十僅三四年耳而臣自章縫以至仕宦不能節嗇神太勞則竭形太勞則敝臣實蹈之自六月以來自覺�憊倍於�日恍惚健忘耳鳴目暗飲食減少夢�飛越水之冷暖飲者自知臣自知餘生無幾矣而臣原非富貴利達人也棲棲不捨役役不休彊其力之所不�直至困篤隕亡而後巳則臣少誦�氏書所稱陳力就列不能者止之義豈其老而�之乎蓋臣誠欲報恩而恩報不盡欲做事而事亦做不盡惟臣之生則有盡臣用敢乞此將盡之生於君父之前伏望皇上鑑臣眞情允臣��臣得生還少延一日卽皇上一日之賜不幸�溝壑亦當銜結於九亰矣臣不勝云云萬�三十四年九月�九日奏十二日奉�旨李廷機獨��事兼撰經史講章何可����著卽�供��得再辭吏部�����

○乞休�疏

奏爲精力難彊止足宜知懇求聖慈憐�事臣比以衰憊疏乞休致伏奉聖旨李廷機��部事兼撰經史講章何可復萌去志著卽出供職毋得再��部知道欽此臣捧誦溫綸不勝感激卽就官舍望闕叩頭謝恩訖臣每念天地父母之恩大矣而皇上之恩過於天地父母蓋天地父母生臣未有所�於臣也臣渾身合家一縷一粒孰非皇上之賜卽二十餘年祿給且三四千金矣古人一飯之徳至以千金報之況臣所受不貲如此而不思報主不知戀主則臣反犬馬不若哉惟是欲勉彊者心也不可勉彊者力也古人三十而有室稟賦厚而發泄遲葆養完而應酬簡然以仲尼之聖猶興感於�衰決志於歸與況不肖如臣者初生而弱廿齡而娶一生勞役種種皆斲喪气血�散精神之事及今年邁遂不能文譬如���跋涉筋力��天色向昏則必盻盻然望閭�而志在牀簀矣�古亦有鞠躬盡瘁死而��者然�無其才又�其��如姑自附於������可也伏望皇上鑑臣眞情憐臣��準臣��得延三四年活到七十是皇上賜臣七十之壽卽延一日亦是皇上賜臣��之年臣不勝云云

李文節集卷之三

●李文節集卷之四

晉江九我李廷機著

奏疏﹝四﹞

◆奏疏﹝四﹞

覆淮府疏

覆鄭府追封疏

催右侍郎疏

題試舉人疏

請親郊疏

催右侍郎疏

催右侍郎疏

會試事宜疏

覆國子監疏

覆四川儒童鼓躁疏

年終類奏災異疏﹝丙午﹞

覆條陳科場事宜疏﹝丁未﹞

參秦藩請封疏

患病乞休疏

乞休二疏

謝賞賜疏

乞休三疏

乞休四疏

雨雹陳言疏

乞休五疏

辭內閣疏

辭內閣再疏

辭內閣三疏

辭內閣四疏

入閣陳謝疏

聞言引退疏

申救言官罰俸疏

入直揭

請詣仁徳門揭

請霸州兵備勑書疏

請四川罷兵疏

請釋滿朝薦揭

辯姜參政疏

請發同官辭疏揭

收姜參政疏

救滿朝薦揭

請發閣臣考滿疏揭

○覆淮府疏

日講官禮部署部事左侍郎兼翰林院侍讀學士臣李題爲藩室式微巳極孤臣覯憫可矜懇乞聖恩申明禮以重國本以固藩封事儀制淸吏司案呈奉本部送內府抄出淮王翊巨奉等因奉聖旨這本有關禮制禮部看了來說欽此欽遵抄出到部送司案呈到部臣等看得親王分茅一方稱爲國王其地方有司文武官吏一應朝會禮儀載在會典天下諸司所共遵行卽淮府朝殿回祿偏殿傾頺而大禮常儀豈容懈怠此則有司之過矣今後凡遇聖節長至正旦慶賀及王生�歲時朝見等禮俱應遵照會典入府舉行在親�有常尊而在有司無失禮尊親藩所以尊朝廷也至於護衛官軍固供役藩邸而有司牧民守土朝廷原假以彈治之權夫親王體尊堂遠小民�訴無階若有司又不爲伸理則護衛能無倚��威之事而地方必有抱冤無告之民王心���安而令徳令名能無少累乎惟付之有司���斷但不得有所偏護則羣下斂肅小民感頌��王之名徳益光矣此非爲有司招權實爲王深�耳臣等愚見如此伏候勑下臣部容臣等移文�布政司行令長史等官啟王知會及一體遵奉施行臣不勝云云萬曆三十四年十月初八日題

○覆鄭府追封疏

題爲懇乞聖明推廣徳教照例追封加封以盡臣子愛敬事祠祭淸吏司案呈奉本部送禮科抄出鄭王載璽奏伊曾祖恭懿王見濍祖佑橏�厚煒乞要追封爲鄭王見濍如李氏�橏妻郭氏追封爲鄭某王妃一節爲照載璽攺襲親王實出我皇上曠蕩之恩從來未有之例臣等惟查得宗藩要例追封親王一款內有或親王故絕旁支進封者追封其父爲親王臣等深惟例意封其�所以慰子情而不及其祖者所以示限制今載璽𨿽與旁支有間而其義可以類推則曾祖及祖之追封亦屬可巳惟是厚煒爲載璽之父子封王�父爲庶人心固不安非可與祖曾祖一視者��準厚煒追封則載璽子心旣安而恩數亦���有節矣臣不勝云云萬曆三十四年十月���題

○催右侍郎疏

奏爲會試屆期懇乞亟賜點補缺官共襄盛典�臣伏惟臣部卿佐原有三人在平時巳當備官至於會試之年一專在部管事一入簾提調一進題出入其間較之平時尢不可缺官缺則事廢卽如前科甲辰臨期乃借別署以充之此一時權宜要非可久之良規抑亦盛典之闕事也今去會試不過百日而右侍郎懇缺踰三年矣若不亟補於此時安能得人於倉卒況典禮三人事也而臣獨署講章四人事也而臣獨撰以臣之衰憊卽絕賓客之歡忘室家之業而左支右吾應接不暇政事安得無舛錯章句安得無鹵莾乎臣累請不獲用敢不避彊聒再瀆宸嚴伏望皇上念試期之近部事之殷亟將前推右侍郎點川一員庶分猷有賴而盛典克光臣無任云云萬曆三十四年十月二十八日奏十一月初一日奉聖旨會試大典委難缺人吏部便開寫原推��郎職名來看

○題試舉人疏

題爲恩詔兩頒皇澤浩蕩乞賜推廣同���作養以圖補報事先於禮科抄出順天鄕試中�今候部覆舉人曹蕃等奏前事等因奉聖旨�部知道欽此欽遵抄出到部本月十一日巳該本部議覆看得科場取士惟文是憑文理不堪而以關節幸進文體不正而以險怪濫收斯二者皆法之所禁也今查丁酉被論舉人曹蕃等九名原疏所指摘者除吳應鴻冒籍外或疑爲關節或指爲險怪當年部覆奉有明綸經今十年吳應鴻趙士騏鄭宏材先後物故今見存者曹蕃鄭棻汪泗論張蔚然丘夢周趙名言六人耳性命僅存沈淪巳久揆之情法亦宜有歸一之論以了此未結之局而臣等反復思維無如當年所奉明旨中再試一語蓋論士袛是論文有如再試不堪則何辭於人之指其險怪與疑其關節乎如其試試而文理通順則險怪之病巳除關節之嫌亦白卽攺洗在本生領捲之後意在美觀別無私獘亦可不待勘而明矣臣請皇上勑下臣部會同都察院及科道等官擇日於午門前覆試內閣出題四書經論各一篇將捲彌封公同評品如其不堪當面明說不得於事定之後更有異同卽分別名次送閣覆看進呈禦覽以憑聖裁庶幾公道明而議論一不惟可以謝人言於旣往亦可以端士軌�將來矣再照見存六生內丘夢周在籍未到今會試期迫難以久待而汪泗論見在憂制但覆試乃系考驗與文場應試不同應令其試勿得規避統候聖明裁奪施行等因十五日奉聖旨著該部會同都察院科道官於午門前嚴行覆試從公評品分別奏請定奪欽此臣謹會同都察院等衙門恊理院事左副都禦史等官詹沂等內除工科署科事右給事中王元翰浙江道江西道山東道廣西道掌道事河南道監察禦史張大謨偶病不到外各於本月二十日黎明齊赴午門前該錦衣衛管衛事正千戶余茂發等督同官較嚴秉中等看守巡察除患病在籍未到舉人丘夢周候病痊赴部另題覆試外將聽考舉人曹蕃等五名備細搜檢隨於內閣領出題目嚴加覆試卽將捲彌封公同評品看得文理平通三卷文理亦通二卷臣等奉旨評品分別次第送閣覆閱謹將試卷各貼浮簽實封隨本進呈禦覽伏乞聖明裁定勑下臣等遵奉施行

○請親郊疏

題爲恭請親郊事祠祭淸吏司案呈本月二十三日時維冬至當祀天於圜丘臣等伏惟大祀至重上帝至尊大君爲天之宗子至親卽我皇上禦極於今三十五年綿綿有道之長無疆之祚慈闈萬壽元孫發祥天之所以祚一人而介以景福錫以純禧者至爲篤厚屆玆大祀之期久曠之後臣等切謂聖駕似當特蒞郊壇躬親課獻以辰聖心昭事之敬以答上天眷佑之隆此臣等禮官所爲翹跂而望齋沐而請者也若陪祀臣工自去歲一奉天言視前加謹如得皇上以身先之尢不待申飭奔走恐後矣臣等不勝云萬曆三十四年十一月初二日題

○催右侍郎疏

奏爲貢舉朝迫乞補禮官事本年十月內臣以本部缺右侍郎疏請簡用隨奉聖旨會試大典委難缺人吏部便開寫原推右侍郎職名來看欽此臣伏覩明綸不勝雀躍該部隨遵旨開寫��上請臣翹首跂足以望今又踰半月矣臣每日進部見天下會試舉人投文巳多不日年終春闈益迫而臣部止臣一人部事場事豈臣一人所能兼理勢屬急切難再濡遲伏乞聖明卽將吏部所關堪補右侍郎職名點用石貝與臣共事以充盛典臣不勝云云萬曆三十四年十一月十七日奏奉聖旨該部原推尙書也著一並寫來吏部知道

○催右侍郎疏

奏爲試期逾迫懇乞聖明先點用右侍郎以便入簾事臣因會試屆期本部缺右侍郎於十月內疏請點用奉聖旨會試大典委難缺人吏部便開寫原推右侍郎職名來看欽此續於十一月內疏催復奉聖旨該部原推尙書也著一並寫來吏部知道欽此臣再瀆宸嚴兩奉綸音如祈雨者望見山川出云以爲時雨卽降而迄今未覩沛然之澤不知天心謂何臣竊謂今目前所急者知貢舉一事尙書古之秩宗須得如虞廷伯夷能和上下洽神人者而用之秩髙任重誠難輕﹖若侍郎則陪貳之官而右侍郎又左侍郎之次也以臣之不肖尙可居左則今所推右侍郎者其人��具年力總之有過於臣無不及臣者矣今春�卽在旬朔之間若待臨時借人巳非典制況恐今之可借者亦少乎臣極知天威嚴重屢瀆不宜顧勢有不容緩者伏乞皇上念貢舉大事卽檢吏部開寫右侍郎原疏點用一員以便入簾提調而臣署印務要撰講章兼進題名奔走出入於簾之內外亦可勉彊支持不至悞事矣臣不勝云云萬曆三十四年十一月日奏

○會試事宜疏

題爲會試屆期謹循職掌條陳一二事宜以襄大典事儀制淸吏司案呈照得科場事宜節經條陳申飭事制曲防亦旣周備乃亦有一二物情事體曩時之所未有與前人之所未盡者臣等愚昧有慨於中輒敢條列以爲大典之初

一曰文體今天下咸稱文盛極矣而臣獨以爲極衰之候也夫所謂文者理貴明今則隱晦而難解气貴暢今則艱澀而難讀旨貴依經今則創新說詞貴典雅今則掇拾佛書及語錄字面不曰證則曰著不曰竅則曰障不曰工夫則曰面目皆五經史漢之所不載韓柳歐蘇之所不道也格貴自然今有司題目本無主意卻想出意來本無備重卻尋到重處本不相貫卻要硬貫當講不講乃講了許多又不知其所講何題牽彊穿鑿自然之意盡失矣習尙旣成有司見庸腐者之不堪不得巳收其能詭異者以爲此亦聰明有才之士也夫旣聰明有才使其趨正大而求典雅固亦容易臣謂皇上實操考文之權爲天下文章之主願乞天言以訓多士而主考被命之日不妨出一條告示傳宣上意約不過數語丁寧之則士必響應韓愈所謂障百川而東之回狂瀾於旣倒者端在今日矣

一曰禮法自來進場必戴生巾所攜以充饑不過棗栗果餅一小絡而巳臣見前科舉人戴唐巾者二三千人手攜一大筐酒肴茶湯鑪缾之類無所不備夫不戴生巾何以別於閒人風檐寸晷而口腹是憂不可以爲士矣況難搜檢乎誠預曉之及初點名時有不遵者令取生巾來換然後銷名續進其攜筐者棄之不惟禮法存而搜檢亦便也

一曰防範臣見科場文网旣密近因割卷一事復奉明綸重加懲創今試卷新式前面艸稿去紙一扣稿與眞連亦不可割矣然場中夜半有暗出席捨徑到露臺受卷處所通同胥役將他人巳交之捲看擇數卷持入舍內采取抄寫而丟棄他人之捲以免雷同此獘良巧臣謂受卷之桌宜設於堂受卷之官宜不離乎桌輪坐躬親毋得委之羣下而彌封謄錄所亦有賄�稍通文義之姦人混入所中抄取人捲作獘者臣謂宜將各書役分官統領封謄則專管發覺則連坐庶役有所憚而官亦無諉所矣若夫懷挾之獘嚴其外不若嚴其內蓋懷挾巧搜檢難惟�號捨內設法巡邏卽能懷而不能看更難爲姦預曉諸生使知自愛可也

一曰經房場中易書詩三經取中文卷其批評𨿽並署一經各房之銜名而惟以一房爲舉主獨春秋禮記二經每經兩房共之於義何取焉臣請自今科攺正與易書詩各房一體繇此類推則座主之座主門生之門生翰林之對房知貢舉之門生情出假合禮亦不便一切罷之亦寡交省事之一端也

一曰民便先年會試殿試凡百供應俱用鋪行收放之間豈能無累今科臣部止將觧到錢糧著本部人役買辦鋪行盡革不出牌票而此外尙有屬順天府管掌者並乞勑下臣部札行該府可革卽革不可革者責任兩縣正官躬親管理務給散以時不虧值直不費使用則輦轂下之民亦省此科場一番騷擾矣臣等愚見如此伏乞聖明裁酌如蕘言可采勑下臣部及各該衙門遵奉施行臣等不勝云云萬曆三十四年十二月初八日題十二日奉

聖旨文體敝壞至今�而極�獨士習之陋亦因閱卷官自繇此軌而進相師�尙莫知其非以此取士士安得不靡然從之今房考見有離經畔注穿鑿揣摩及摭拾佛書俗語隱諱怪誕如本內所指的必棄不取甚則參處一二方能轉移爾部還刊布諭旨預使聞知其餘俱依擬行

○覆國子監疏

題爲申明監規懇旨嚴飭以定法守以淸士源事儀制淸吏司案呈奉本部送禮科抄出國子監署監事司業沈﹖﹖﹖題等因奉聖旨禮部知道欽此欽遵抄出到部送司案呈到部臣等看得太學養士於今日將以用之於異日伏覩聖祖勑諭有云宋訥做祭酒時學規好生嚴肅所以教出來的个个中用朝廷好生得人洋洋聖謨刻在監規之首又設木牌書整齊嚴肅四字每日升堂有抱牌監生稟說六堂諸生各在班講習整齊嚴肅則教法之嚴可法矣近來士子傲惰成風不守聖祖整齊嚴肅之規而輒借口敷教在寬之說積寬成慢日甚一日不惟教化蕩然且將舉一二文具之僅存者而盡廢之矣此司業沈﹖﹖﹖所以有慨於中慕宋訥之風��得人�效而有是條陳也相應題覆上請聖裁恭候命下臣部行國子監遵奉施行

一曰敍撥之規前件臣等看得太學敍撥如正歷則官恩生舉人六个月歲貢八个月生員納粟爲舊附十个月民生納粟爲新附二十四个月若雜歷亦各有一定月日須月日巳滿方得撥歷少一日不撥有壓曠不撥此爲定規卽貴介不私卽請托不徇少或私徇則諸生必心非巷議司成者安得不執而執之則諸生怨爲諸生請而不得者亦怨蓋晚近士風以通融爲厚徳以執持爲刻薄不但今日然矣欲令諸生恬靜無求敍撥之規允宜申飭一日不容假借至期滿撥歷除官恩生舉人歲貢經撥外其援納者仍一試其文理若原系寫仿者試其仿書必通文能書方許序撥庶幾士知向學將來受一官亦不至懵然無措矣伏候聖裁

一曰假曠之規前件臣等看得監生有以親病情急或近地而告曠回者或遠地而告假回者必領曠票假票而行�無逃回之聖其逃回兩月之上發原學肄業半年革退爲民近年明例犯必不貰誰敢犯者據該監稱監�云往往有之此大異事若復因循不究聽其自去自來不但犯義而且犯刑朝廷三尺法不行於靑衿之士矣合無申明前例如見逃回者該監呈部行提三月不到徑於通知簿內將本生除名申呈本部照會該布政司革退爲民一如明例此該監不過遵例而行事細人微不必參奏可也再照告假回者其來復班仍須原籍起文監生憚其勞費於是不告假而告攺南旣領紅單徑回原籍後又執單到監稱說不願攺南以此省起文之勞費夫旣入監而告攺旣告政而復來卽是眞情巳非有恆之士況詭詐乎合無今後告攺者不得復來該監不得仍收臣部儀制司不得徇其請求給手本送監是亦所以教之一意專心而革其詭詐之習也伏候聖裁

一曰參處之規前件臣等看得太學之有司成朝廷原以約束整齊賞罰勸懲之權付之諸生有違犯者輕則曠壓重則橔鎖又重則黜革外衙門不得與焉故諸生不畏他人而畏師長以師長之權重也據該監稱有題參奉旨革退監生徑求別衙門送監卒業者其蔑視監�弁髦明旨一至於斯大可駭異合無今後凡�該監處分者不許夤緣幸進如從別衙門送監者該監徑自駁回仍行重治其見在監有如前項者該監查出自當遵旨斥逐申呈本部照會該布政司以杜詐冒庶諸生知有明旨之重師道之嚴肄業者不敢恣𨿽而經處者無敢僥幸矣伏候聖裁萬曆三十四年十二月某日題二十七日奉聖旨國子學規祖宗朝戒諭甚嚴所以教化大行人才稱盛近來傲惰成風恬不畏法並一二文具亦盡廢弛士習如此安望用之異日這所議有關風教依擬著實申飭毋事虛文

○覆四川儒童鼓躁疏

再照今士風之敝率病學臣之嚴而不便其公臣愚以爲此其見未明慮未長也夫學臣之嚴不過嚴於考較一日而巳不能日日相臨督也亦止嚴於犯規者而巳未嘗濫及循規者也搜檢而入領簽而坐不箕踞不吟哦不轉身不偶語才學之士兀然沈思而其不能者無敢窺視質問於其旁完篇交卷夏楚何施經品題等花披紅補增補廩自此掇科登第終身以爲恩�蓋嚴之究竟如此矣夫學臣以不徇靖托爲公�請托者必貴人也貴人不長存易世之後其子孫卽同於寒畯學臣公則才者得以自見不公卽有才亦將淹抑子孫又不病提學之不公乎蓋公之究竟又如此矣繇此觀之一日之嚴終身之恩也學臣之公世世之利也而有病其嚴不便其公者臣故曰見未明慮未長也臣有慨於中久矣玆輒敢因蜀事並及之尢望皇上重以公嚴二字申飭學臣勑下吏部務擇公嚴者使督學有稱旨者優處以作其气無隳其心學較幸甚世道風俗幸甚

○年終類奏災異疏【丙午】

題爲類奏災異事祠祭淸吏司案呈到部臣等看得連年以來災異頻仍今歲災變尢可駭異此皆臣等中外大小臣工奉職無狀所致除席槁伏罪痛自省攺外臣等尢願我皇上法成湯之自責邁宣王之側身節用愛人賤貨貴徳凡政事之闕失盡行修舉凡閭閻所患苦悉爲蠲除弘施散財發粟之仁益廓從諫訥言之量並乞勑下中外大小諸臣精白一心勿爲身家之計夙夜匪懈共圖明作之功省其燕會應酬以����事去其耽延賠累以體悉乎人情���淸怨勞不避君臣交儆上下交修而災異不消�和不應萬無是理也伏惟聖明畱意天下幸甚宗社幸甚萬曆三十四年十二月十七日題奉聖旨連年災異頻仍今歲尢甚朕仰承上天仁愛自應加意修省爾中外大小臣工也要秉心體國絕類奉公毋尙虛談毋避勞怨至於交際宴會屢禁弗止般樂怠傲寖成陋習何以上回天意下慰窮民爾部便嚴行曉諭仍令緝事衙門密訪奏聞以圖交儆之實

○覆條陳科場事宜疏【丁未】

題爲會場期迫堤防貴預謹循職掌陳末議伏乞亟賜采擇以袪夙蠹事儀制淸吏司案呈奉本部送據山西等道監察禦史李時華等揭稱條陳科場事宜等因

一議正文體前件臣等看得會試者文體之儀的天下士視以爲趨向故欲正文體尢當自會試始頃該臣等具題奉有嚴旨臣部巳遵行刊布將應禁字面出榜刻單預使知悉矣然昨聞國子監考送舉人會試首題知���人亦不失言尙有以建言國是講者比爲���題且天之生物使之一本尙有以本立道生講者此爲不通其文字中仍用一得永得出機入機等惡語何士之難化一至是乎今監試禦史欲照鄕試例議定罰格以申明詔令挽回頺風誠爲有見合無今後會試揭曉之日卽將朱墨卷送部容臣等會同禮科監試等官從公覆閱果有如前邪說惡套悖經犯禁者摘出照鄕試罰科例停殿試一科或二科仍將本房考官議罰則分考不得不求全於士子總裁亦不得全徇乎分考相制相維而文體亦不得不正矣近覩禮科都給事中邵庶等條陳內欲�違禁試卷令彌封官查檢呈堂帖出不謄此意甚善臣等謂一面謄錄但令內簾看閱摘送監試官帖出不許入二場三場此其所以示儆者亦不淺也若夫士子文卷有天明未完者以數人而累場屋多人之守候以一日一夜而不足供其七作之構思不屬鈍才亦是慢性科臣邵庶等以爲竊捲抄寫之獘多從此起慮尢深矣今後天明不交卷者監試官徑將捲收去毋容�完不惟防竊寫之姦亦以革玩愒之習����裁

一議所官前科臣等����謄錄二所事務煩冗書役眾多一切姦獘往往叢集於此每所官止四員不無照管難周之處巳經科臣條議增官今監試復議及此臣等共相商確房舍無餘時日巳迫難以驟增暫將受卷對讀二所官權宜借用至於供給所任使不充應增數員查系縣佐等卑官聽監試徑自委用可也伏乞聖裁

一議謄錄前件臣等看得謄錄書手舊規取自八府往往多積年包攬之人間有通文老儒及無行生員冒名應役局騙士子通同作獘今科各府觧到書手多系正身亦鑑於近日割卷之�矣然須於進場之日提調官分單考驗眞正能書者方撥謄錄卽將考過字單發該所收執俟謄捲時比對字迹不同者卽系冒頂呈堂究處每官一員分管書手若干名捲尾卽用官某人書手某人印記如有獘端發覺將官參降書手治罪其謄錄格式一一如議至分卷時照號簿記謄完查號驗收有不如式或字迹潦艸卽行重責該所能摘發獘竇者題請紀錄此不惟官知勸懲卽書役無所容其姦矣伏乞聖裁

一議彌封前件臣等����一所最爲緊關一切姦獘皆繇此出卽謄錄者不與通同焉知其爲誰氏之捲也今欲盡革慣熟之人又恐生疏必至差錯應行兩縣開造眞正籍貫居址及取裏鄰同事連名保結案候至於割卷之獘臣部巳更制試卷艸中無縫直接謄眞此獘可保永絕然人情巧僞多端法外遺姦又不可不嚴爲之防者今將該所書役坐泒各官分管彌封時各官務畱心設法躬親督理查驗無獘然後發謄其捲尾俱用彌封官某人書手某人印記蓋聞往年兩所各官有厭其猥瑣全不經心一付之書役之手而髙坐閒�或酒奕睡臥以度日者不知此莫非王事何等關系而可怠忽爲也今後如有此等聽監試官參究伏乞聖裁

一議出題前件臣等看得科場題目泄漏多繇預作程文近科以來刻錄在揭曉之後其題目俱臨時主考房考同擬議旣非預定自無先傳今聚奎堂屏後臣等又添置兩門至日扃鐍令人不得探聽不惟題目卽塡榜亦可無漏泄矣此外尙有宜加防範者聽監試官����不妨嚴密伏乞聖裁

一議塡榜前件臣等看得塡榜必比對朱墨此從來舊規但其墨卷𨿽預檢出而開折必於臨時塡一卷方折一卷蓋愼密不露之意彼姓名艸稿俱在彌封折必在乎將塡獘乃生於恍忽然十八房挨經塡榜亦自消停房考官卽於一隙空閒折封看驗但一畱心無不立覺何至有鄭汝礦之事乎倘漫然疏脫率略以致事後發覺者聽監試及該科參治伏乞聖裁萬曆三十五年二月初五日題初九日奉聖旨這科場事宜俱依議行正文體全系主考宜嚴加精閱勿得徒徇分考滋長頺風

○參秦藩請封疏

題爲秦藩違例求封懇乞聖斷停寢以一法守以杜冒濫事儀制淸吏司案呈奉本部送內府抄出秦王誼漶奏討庶一子存樞請封郡爵等因奉聖旨朕覽王七奏情詞激切特準封伊子郡爵伊系首藩別府不得援以爲例禮部知道欽此隨該禮科抄參到部送司查得秦王誼漶於萬曆十三年封奉國中尉���加封紫陽王十五年進封親王又查得萬���題準宗藩要例內一款親王繇旁枝進封者日後子孫除承襲親王外其餘俱照依原封世次授以本等爵級不準加封又一款內稱妃年五十以上無出及妃巳故親王庶長子攺世子等因題奉欽依巳經通行欽遵外今該前因通查案呈到部看得秦王誼漶爲其庶長子屢疏請封曾蒙皇上兩次下部看議臣據例執奏事乃中寢聖心必有洞燭於例之難從者今秦王固求皇上不忍終拒而特與之臣等豈不思將順惟是秦藩所請實明例之所無我皇上所以約束諸藩與諸藩所以聽皇上之約束而無敢軼越者惟有此明例卽皇上所授臣等禮官與臣等所爲皇上執持而惟恐其失墜者亦惟有此明例也例一動搖人生覬望皇上視以爲一時之權宜而未知其獘有不可勝言其末流有莫知其底止者矣自臣署部將及四年與司屬議覆宗藩名封之事凡例所應得不敢少緩例不應得不敢少徇無非爲皇上守法以報皇上而尢仰藉皇上能容臣等之守法故臣等始得以效����獨私首藩不顧明例則皇上之法壞自今日而臣等不能爲皇上守法其何辭於天下萬世伏乞聖明深念舊章不可紊幸門不可開收回成命仍復勑秦王庶長子存樞就封中尉用中尉冠服成婚俟母妃年滿攺封世子以遵皇上畫一之規以成首藩守法之美而臣等亦得以火逭溺職之罪矣臣等不勝云云

○患病乞休疏

日講官禮部署部事左侍郎兼翰林院侍讀學士臣李奏爲患病不能供職懇乞聖慈賜準休致事臣自三十一年冬患鼻淵之癥臣查醫書一名爲腦漏而臣諱言之服藥不愈炙艾不愈積令四年日甚一日昨殿試供事痰涕淋漓涕盡血出兼以脫肛宿疾因勞迸發站立行走艱苦難支今𨿽勉竣大典而精神疲薾夢寐呻吟口瘡脇痛日暗耳鳴鼻紅未止肛脫不收當此暖天惡寒擁火醫者以爲肺傷投以涼劑則不宜衰年投以溫劑又恐其助火臣思此病總是勞傷臣今巳不能進部亦不能撰進講章特以苦情哀鳴君父伏乞皇上憐臣狗馬疾病準臣休致並乞亟補講官及右侍郎代臣辦事臣之殘喘或可少延臣不勝云云

○乞休二疏

奏爲劇病難痊人言適至懇乞聖慈蚤允乞骸之請以遂首丘事臣患病疏求休致正候旨間忽接邸報有南京禦史李云鵠疏言擇相宜愼內指不可用者三人而加臣以媢嫉二字臣因念去年論臣者有攀援依阿等語臣因所刺不中臣病故不置辯但引退以存大臣之體而瀆陳不遂尙爾淹��轉深言乃踵至因思古人以無辯止謗此一說也不直則道不見又一說也故臣今亦不能默默先暴臣之心迹而後及病苦以求皇上臣見世人似視相信太重視臣太輕未知天下未嘗無人人固不以相不相爲輕重也臣之愚性不媢善而嫉惡每誦古人不忮不求不可得而親亦不可得而疏心竊慕之自臣入官所經執政十餘人或座主館師或詞林前輩臣恥攀援臣官無待攀援而諸執政亦無不重臣愛臣如前首輔沈一貫乃在館當年教習臣者臣卽恥爲藤蘿而人世何能無瓜葛況臣廢禮久矣毋論歲時疏闊卽考滿到任兩度進京無一巾一扇以相饋遺署部三年卽大事未嘗請教間旅進而投帖此詞林之禮或日久而一見亦師徒之情未嘗求升未嘗求差未嘗毀一人未嘗預聞一事見在執政知之同館知之司屬知之輿皂知之豈以縉紳而不知乎袛以館師致生疑端而以乞休不休致滋多口譬如本無貪酒嗜炙之情而經酒肆屠門之路惟有疾行急去爲便耳今臣望七之年一身百病巳自分爲旦暮人而彼懷先憂持淸議如山濤蘇洵者猶皇皇然恐臣誤天下蒼生爲國家之禍皇上亦何惜此疲駑不蚤放之以釋羣疑安眾心也伏乞聖慈憐臣病苦亟放臣歸臣不勝云云奉聖旨李廷機署部日講素稱直諒著照舊供職不準辭吏部知道

○謝賞賜疏

奏爲恭謝天恩事本月初十日伏蒙聖慈以臣在告特遣禦前牌子梁朝賫賜臣鮮豬壹日鮮羊壹腔白米貳石酒拾瓶甜醬瓜茄壹壇臣謹扶掖焚香望闕叩頭袛領訖伏念臣承乏備員涓埃無補衰年朽質痰疾交侵乃蒙矜憐偏垂雨露特出天庖之鼎食重勤星使以臨頒臣得之若驚感極而涕膏盲巳痼莫能酬聖主髙天厚地之恩肝膽猶存尙思效古人結艸銜環之義臣無任云云萬曆三十五年四月初十日奏

○乞休三疏

奏爲主知難稱臣病難支懇乞聖慈賜準休致事臣於三月內再疏乞休伏奉聖旨李廷機署部日講素稱直諒著照舊供職不準辭吏部知道欽此臣不勝感激當卽扶病望闕叩頭謝恩訖臣伏念臣入仕二十五年其爲侍郎在南京三年今署禮部四年臣之邪正白黑卽一時同官耳目相及之人臣尙不足取信而皇上九重淵邃之中乃獨察其無他而命之曰直諒臣至不肖何以當之臣感激恩私當如何捐縻如何稱塞而忍言去哉袛緣臣稟賦素薄自幼小時臣父母常憂臣不壽今犬馬之齒六十有六巳出望外而心血費於思慮之繁多精神耗於子息之遲暮病不離身藥不離口至於今而病日沈痼藥亦難施種�惡癥前疏口具連日以來筋絡抽掣痛如鍼刺�天暖專紗而臣乃惡寒加綿擁火與隆冬無異講章事重臣不能撰衙門事多臣不能進如敝嬴之馬皮骨僅存未有尙可損芻秣之供備驅策之用者也伏望皇上鑑臣憐臣亟放臣歸亟補講官右侍郎代臣俾臣犬馬之生或可少延而廉隅未喪晚節苟全皇上所許臣直諒之名亦庶乎不至大負矣臣不勝云云萬曆三十五年四月初五日奏初八日奉聖旨李廷機前巳有旨如何又有此奏部務日講俱不可久廢調理數日卽出供職補講官右侍郎知道了吏部知道

○乞休四疏

奏爲疾病沈痼調理無功懇乞聖慈淮放回籍以便調理事臣患病三疏乞休伏蒙皇上命臣調理數日卽出供職仍蒙賜臣豬羊米酒等物臣感激鴻深袛遵訓諭多方調理亦旣旬餘而疾乃加增茫不見效緣臣犬馬之齒至矣臣平居好觀古今名臣事迹因並考其年不惟遐壽者稀卽如臣今疾病之年巳在昔賢物故之後醫家治病治壯年之病易治衰年之病難至虛難實太虧難復此臣病所以不可責效於參苓望瘳於旦夕不待醫爲臣言而臣自知者也況缺員未補署攝無人今在呻吟展轉之中猶有本章文移之事以勞愈疾理固不能古人言無官一身輕臣竊自計惟有休官謝事屏絕萬念一意調燮心靜神寧生全可望爲此不避煩瀆哀鳴至尊之前伏乞皇上憐臣蚤放臣回籍庶水土宜而調理便冀延殘喘終獲首丘聖主之恩昊天罔極臣無任云云萬曆三十五年四月十八日奏二十二日奉聖旨李廷機著遵屢旨調理供職毋得再辭吏部知道

○雨雹陳言疏

題爲因雹陳言懇乞聖明急拯民生以回天意事祠祭淸吏司案呈據欽天監手本開稱本年四月三十日壬戌申時雨雹從西壯乾方來等因到司案呈到部臣等竊惟天之災祥每視民之苦樂民樂則祥集民苦則災生皇上視今之民樂乎苦乎其在乎省直有欲寬而不得不急者正賦之供是也有可巳而不肯遽巳者額外之稅是也而各省直之民憔悴極矣其在輦轂下有役於內爲內監所魚肉慘酷異常而不可問者商人是也有役於外爲衙門胥吏所把持騷擾難堪而不可革著鋪行是也而輦轂下之民憔悴極矣夫一婦含冠三年不雨豈有中外黎庶億兆其人窮苦無聊疾首蹙額淒淒惻惻而天心能安災異能銷福祥能致者今數萬金之多以爲些須之物不足愛惜無名之稅以爲自然之利不忍棄捐闔京無殷阜飽暖之家四外皆困苦顚連之眾詩雲天之方蹶無然泄泄此臣𨿽在病困昏憒之中而■﹝木巳﹞憂嫠卹猶不能不率屬而陳也皇上至仁至明能不爲之一動念乎誠節用則賦可寬有賦則稅可�一嚴毅誰敢不斂戢一申命誰敢不奉行聖�一念之動誰不樂其生而食其福弭災致祥端在於此外時政人所習言者臣等不敢贅矣伏惟聖明畱意采納施行民生幸甚臣等幸甚

○乞休五疏

奏爲久病不痊委難供職懇乞聖慈憐憫放還事臣病自二月末旬巳不能進部至三月間請告屢奉綸音令臣調理今又過端陽矣病癥轉增人言再及展轉呻吟之中去就死生之際古人考終視履正在此時蓋亦嘗將臣生平及禮部四年行事私自考勘參之人言如臣前疏謂臣於執政𨿽大事未嘗請教者楚事是也卽此而他事可知稟命後行之說難掩四司之屬官臣讀論語惡居下訕上者惡不遜爲勇者主事聶云翰實犯此條臣當京察時明以浮躁注之陰害媢嫉之說有吏部都察院諸臣之公議若淸操二字豈臣所能而才乏通才器非大受則臣之稟賦巳定自知甚明卽典禮寅淸之地巳不宜久居矣況今年近七十病入膏盲六歲幼兒三四癡僕倘溘先朝露客死於玆孤櫬誰扶家鄕萬里此情此景豈不堪��祈皇上憐而放之一以遂臣之首丘一以全臣之晚節臣不勝激切悚息之至奉聖旨李廷機著遵屢旨病痊卽出供職風聞之言不必疑阻吏部知道

○辭內閣疏

禮部左侍郎兼翰林院侍讀學士臣李奏爲重任難勝簡用誤及謹瀝誠辭免以安愚分事臣方以疾乞休適推擇閣臣之會有吏科都給事中陳治則等一疏奉聖旨李廷機日講有年啟沃功多署部屢遇大典勤勞懋著旣爾等眾議素負淸節巳點用了當以國體爲重不必紛紛瀆擾欽此隨奉聖旨於愼行加太子少保禮部尙書葉向髙李廷機升禮部尙書各兼東閣大學士愼行向髙便差官行取來京俱入內閣同錫爵等辦事欽此臣伏覩聖主用人其難其愼采之眾議而斷自宸衷一時徵召拔擢之盛蓋前此所希有如臣愚陋署部積愆𨿽久廁講筵寧有�補屢逢大典曾無微勞卽臺省見推取節而巳而皇上誤以臣爲可用一旦晉之崇秩置之綸扉俾駑品樗材濫等耆碩英賢之後臣不勝踧踖不勝兢惶蓋今�閣臣輙舉古爰立故事古之爰立也曰若作��爾惟曲糵若作和羹爾惟鹽梅取其能調和於甘苦酸鹹之間以得其中而適於口也故閣臣必有調和之具而後可以輔徳建功經世救時誠非一節一行之所能濟如臣气質旣限於稟賦涵養遠謝乎中行卽卑守一官猶患不稱況可當羹醴之任乎伏惟聖主用人必量材而後授人臣服官亦必自量而後進臣之自量審矣智小而謀大�短而汲深至於累聖主知人之明誤天下國家之事此臣所大恐也伏望皇上俯鑑愚誠允臣前請容臣辭免新命不但愚分少安微志得�卽政本重地亦不至因臣而輕矣臣不勝云云萬曆三十五年五月二十七日奏六月初一日奉聖旨卿淸修直諒兼有講筵典禮之勞朕所素知政本重地特玆簡用宜卽出辦事不允辭吏部知道

○辭內閣再疏

奏爲揣巳量力委難勝任再懇聖明俯容辭免仍賜休致事臣誤蒙皇上簡用自分不堪隨具疏控辭六月初一日伏奉聖旨卿淸修直諒�有講筵典禮之勞朕所素知政本重地特玆簡用宜卽出辦事不允辭吏部知道欽此臣至不肖荷聖主特達之知不世之遇致身報主自其本懷惟是臣自有人言以後夙夜循省及近日被命以來展轉思維則宜黜而陟求退反進有萬萬不自安者臣繇詞林坊局優遊淸華及至司成而後有所受事師儒之任固從容也繼繇官詹貳畱銓地閒事簡猶可幸無罪也及署禮部且久而拙難藏矣悔吝生瑕颣見無所逃於人之訾議矣若夫政本端揆視一部難易何啻倍蓰什伯而所爲難者寧獨調和節宣之間心目一不及便差精神一不到便漏𨿽當軸有人處錞猶易然朝試暮試一愆忘而所關系大矣蓋臣久從旁觀得之豈今日而臣可嘗試爲之乎況臣淺隘闇劣如言官所論皆臣之藥石愧服不暇加以衰年多病恍惚善忘安能參密勿之謨謀副聖明之委寄此臣所以思之又思惟有引退可以保終一辭可以善息決不宜貪榮嗜進頑鈍冒昧自取咎殃也今一時政地皆鴻碩名流獨臣不類如狐裘羔袖絡非全制亦不雅觀伏望皇上念樞機之重察臣朽鈍及其未至僨轅覆餗而先罷之收回成命賜臣休致臣上不誤國事下得保餘年聖主之恩滋深臣之幸大矣臣再瀆宸嚴不勝云云萬曆三十五年六月初三日奏十六日奉聖旨國家多事之秋需卿共濟出朕特簡何得以人言疑畏宜遵前旨卽出任事毋得再辭吏部知道

○辭內閣三疏

奏爲濟時無具隆命難承三懇聖明矜允所辭以免後負事臣再辭新命本月十六日伏奉聖旨國家多事之秋需卿共濟出朕特簡何得以人言疑畏宜遵前旨卽出任事毋得再辭吏部知道欽此伏惟臣一點疑畏隱衷𨿽口不能盡言而聖明亦巳洞鑑然臣更有大疑而不能自信大畏而不敢冒承者臣至愚極陋實時當無事輔弼之地巳非所堪乃明綸復以國家多事需臣共濟臣伏而思之則其責彌難而其趦趄彌甚矣夫濟世如濟川其舟楫倘一物不具而所與共操舟者倘有一人不精健慣習而以渡溟渤淩風濤必有覆沒之虞而無利涉之望今多事之秋共濟之臣正如房杜姚宋韓範富歐相資爲用何可使一�駘如臣者參之臣空無寸長徒有一腔朴直一味苦辛當此時艱區區坐鎭巳無裨益而況愆尢久積望實未孚疾疚纏綿精神短少此臣所爲展轉思維欲避再三之瀆而不能遂巳者也蓋辭受之節君子所欽今受人一物亦必稱量可否有數往還而不受者今臣自量非共濟之才不能副明主之所需審矣伏望皇上容臣辭免予臣請告是皇上全臣過於用臣臣退而安勝於進而不安也臣累冒宸嚴不勝云云萬曆三十五年六月十九日奏二十二日奉聖旨朕以機務繁重政本孤單特簡羣僚恊恭共濟卿近在輦轂宜直前任事乃猶趦趄固讓急公之義謂何著速遵屢旨到任佐理毋得再辭吏道知道

○辭內閣四疏

奏爲三思終難冒進懇乞聖明俯容辭免貽臣以安事臣自被命三疏控辭未蒙矜允伏奉聖旨朕以機務繁重政本孤單特簡羣僚恊恭共濟卿近在輦轂宜直前任事乃猶趦趄固讓急公之義謂何著速遵屢旨到任佐理毋得再辭吏部知道欽此臣備員輦轂屢奉溫綸至督以直前任事責以急公大義臣何所逃惟是臣𨿽近在咫尺而臣之局蹐逡巡則視千里之外跋涉之難不啻過之何者其中有萬萬不自安者也臣連日伏枕展轉思維進退關頭不容冒昧因念前輩諸臣進用者率皆令聞令望無議無非得之甚順處之甚安故可以一節而趨三揖而進如臣所處則前此所未有矣又前輩諸臣率於進用之後或釁以事生或怨繇任久而人責之備乃有違言若其未用之時將用之際望未始不粹然論未始不翕然也如臣所處則又前此所未有矣毋論往事卽今一時所徵召拔擢其下之多費在廷之品題而上之特煩聖主之剪拂者獨臣一人耳臣安得不內慚而又安敢冒進也臣蠢愚坦直思慮素少自有新命以來心搖搖如懸旌腸一日而九回榮遇轉覺憂煎華膴反爲臲卼故臣前疏謂退而安勝於進而不安肝鬲之言非虛飾也蓋先年亦有被命未任尋以罷免者此乃帝王刻印銷印無固無我之心伏望皇上不難反汗準臣以原官休致俾得息機安意以終餘年則聖主始終成就之恩海嶽不足比其崇深天地未足諭其廣大矣臣不勝云云奉聖旨卿被命三辭進退不爲不審如何又有此奏夫臣當以君命爲重慷慨任事豈得自生疑畏局蹐不前著卽遵旨蚤出毋負簡任之意吏部知道

○入閣陳謝疏

奏爲感激天恩恭陳謝悃事臣於本月十六日見朝次日恭候面恩該內閣照例題請到任臣謹於十八日午門前謝恩印到仕辦事訖伏念臣性本惷愚行多迂闊徒知�古殊欠通方不�知誤蒙聖主特達之知俾參密勿之務聖恩至厚臣遇至奇此臣得時行道之秋尢致命效忠之日也臣平居嘗謂人臣事主惟知有主而巳苟可自致於主者宜無不盡凡可有益於主者宜無不爲不知有身不知有家不知有交遊往來不知有毀譽得喪必無一念不可與主知心無一事不可對主言自是而外則有不能者止之訓在焉耳蓋臣之自盟非一日矣今從政方新進身伊始敢不倍加砥礪倍加澡雪不敢負聖主之眷知亦不敢負生平之學問不敢負前輩之提挈亦不得負朋友之切磋至於今之時事聖主以爲多艱而臣竊謂聖心所加有何難事如霖雨一霈則九野皆潤陽律一轉則六合皆春然則臣所恃以報主者又卽在聖心轉移之間此在舊臣之葵誠積久新臣之芹獻方來臣亦願隨其後而時當始進入言未巳臣猶未敢遽有所陳也臣無任云云奉聖旨覽卿奏謝知卿到任辦事朕心忻慰知道了該部知道

○聞言引退疏

奏爲履任聞言義當引退懇乞賜罷以重政本事臣於本月十六日見朝十八日謝恩到任辦事仍具疏陳謝訖乃見邸報有工科給事中王元翰疏論黃汝良全天敍二臣之不應推因及前推閣員謂政本之地特開頑鈍之端又謂臣昨日緊跟輔臣出矣是明指臣頑鈍不當出也又兵科左給事中胡忻疏論吏部左皇上楊時喬不應推汝良天敍二臣而先言前日會推違淸議而徇密囑是暗指臣密囑時喬也元翰忻皆嘗攔阻臣者今又求勝如此臣安能彊顏緘口而就列乎夫皇上用臣乃千載特達之知自來辭命再疏而止臣辭至四疏逡巡五十餘日屢奉溫綸勉以直前而戒其疑畏輔臣朱賡令典籍官再四惇促仍有書與臣欲俟臣出而彼乃出今元翰以臣爲緊跟則臣愧其出矣時喬有道气臣亦非俗人未推之時經多少摉尋會推之時又經多少評品非時喬一人所能容其私也今但令忻與時喬及臣三人質對曾密囑否此辱人賤行而以相加則臣愧其推矣總是成心未化不勝不休臣方一出而機�巳如此及其受事又當何如且爾汝之稱常人不受緊跟何語閣臣何官政本何地而臣復何顏也蓋人臣必無顧慮而後可有所爲乃今日暗刺明日明譏令臣以跋前疐後憂讒畏譏之身而欲仰首伸眉專精壹意佐廟堂之謀議圖俊偉之事業不亦難乎惟是元翰所云冀天語明諭者正臣之所欲求於皇上而又恐臣無受教之地豈惟不能報稱亦終不能愜元翰之心臣見先臣薛瑄正月拜相六月致仕曰君子見幾而作今臣所處何但是幾臣學瑄足矣卽今日出明日去亦以明易退之節解頑鈍之嘲息朝署之爭存政地之體所系大矣臣到任一日遽此瀆陳萬不獲巳伏祈聖慈鑑臣苦情賜臣罷免臣不勝云云萬曆三十五年閏六月十九日奏二十八日奉聖旨卿乃朕所特簡有何密囑被命五旬亦無逡巡不出之理乃才一履任徇私羣黨輒來攔阻逞臆求勝的巳有旨了卿宜信心直行著卽日入閣恊理用圖表著吏部知道

○申救言官罰俸疏

奏爲下情巳蒙天鑑懇乞免罰言官以重言路事臣前日見朝到任間因科臣疏中有誚臣語臣遂不敢進閣自陳引退本月二十八日伏奉聖旨卿乃朕所特簡有何密囑被命五旬亦無逡巡不出之理乃才一履任徇私羣黨輒來攔阻逞臆求勝的巳有旨了卿宜信心直行著卽日入閣恊理用圖表著吏部知道欽此又伏覩聖諭近來科道兩衙門喜事畜輩徇私結黨專以揣摩猜疑狂肆妄言誣害良善逞臆制人全無國體淆亂朝政好生可惡都當重處姑且不追究似昨日枚卜閣臣會推部本及兩衙門皆有品隲始終緣�請自上裁有何密囑何乃王元翰胡忻呶呶求勝不巳疑君誣人成何國體莫此重甚本當重處姑且各罰俸半年如有救援的還追究處治欽此臣至愚極陋仰荷皇上生成之如天地照臨之如日月而其愛護之也不啻如父母之於子似此隆恩卽頂踵捐縻何足爲報答臣遵旨見朝謝恩入閣辦事惟是臣巳蒙恩而科臣王元翰胡忻二臣猶蒙罰俸似又非所以安臣也自來言官論事論人乃其職掌言期必聽諫期必行進賢則不進不休退不肖則不退不止是爲風采乃稱言官今臣宜退而進二臣焉得遽爲釋然卽所云密囑必出風聞中間一二語言亦激於一時之意气而巳大臣言官各自有體大臣固恥頑鈍而言路尢貴發舒臣每深服皇上大度天髙海闊羣臣言事卽有當否無不優容乃今一日而罰二臣之俸不惟少損聖主包荒之量亦豈所以作直臣敢諫之風而端起於臣臣何能獨安而不爲一祈免也伏望皇上以容臣者兼容二臣免其罰俸庶聖度益弘言路斯重而臣亦得少安其心黽勉以就列矣臣不勝云云萬曆三十五年閏六月二十八日奏七月初三日奉聖旨妄言淆亂朝政的巳從薄罰了卿宜安心恊理供職以副眷懷不必又來救瀆

○入直揭

臣前到任一日因人言見侵愧不自安具疏引退伏奉溫綸鑑臣心事勉以信心直行用圖表著而護臣之過至於諭罰言者諄諄以國體爲重臣隨有疏瀆祈免罰顒候兪旨而臣伏念聖主恩深簡命日久累蒙督趨可再逡巡隨於初一日報名今早見朝謝恩入閣辦事謹具陳謝以聞

○請詣仁徳門揭

臣查舊例凡應面恩官員候過三次免朝卽具本奏知不必再補臣自到任後伺候面恩巳經三次宜遵明例具本奏謝但臣叨蒙超常之恩幸備閣臣之數而循行外廷之禮止於具本奏謝不補面恩於臣愚衷殊爲抱歉遽請面見又所不敢一�犬馬愚誠合無容臣隨輔臣朱賡恭詣仁徳門行五拜三叩頭禮以後仍候皇上禦朝之日致詞補見以日之誠臣不勝惓惓未敢擅便謹題請旨奉聖旨朕知道了

○請霸州兵備勑書疏

照得霸州兵備參政梁有年應請勑書以便行事臣等循照舊規擬撰勑稿一道前後八次進呈未蒙批發前月十七日薊遼督撫蹇達等復有疏來催甚爲急切臣等切見霸州一道爲畿輔要區吏治民生急須彈壓況今水災重大盜賊竊發鹽徒橫行至於督催多稅拽運大木如督臣疏�所稱委屬要緊今有年被命巳五閱月而勑書�領不敢赴任臣等不以本官畱滯爲卹而深以地方悞事爲憂伏望皇上軫念郊圻重地乞將前進勑稿揭帖俯賜批發寫勑速催本官刻期赴任庶彈壓有賴地方無虞臣等未敢擅便謹題請旨

○請四川罷兵疏

奏爲時事孔艱用兵非計懇乞聖明主持鎭靜以保治安事臣等見四川撫臣喬璧星二疏一爲恭報藺印巳獲叛惡未擒並陳鄰酋無端狂悖暴虐謀爲不軌之狀乞賜剿捕驅逐事一爲據實直陳差官宣諭始末並不得巳用兵之繇事俱奉旨下部矣臣等見二疏大意謂安堯臣始而匿印未獻今印獻而閻宗傳未擒欲用兵剿捕此固封疆之臣欲申天威詟遠夷其意誠忠其气誠銳而臣等竊以爲未可也臣聞佳兵不祥之器兵之所處荊棘生焉自古諱言之至於馭夷所貴佚蕩簡易蘇軾曰夷狄不可以中國之治治也求其大治必至於大亂此非書生常談萬世用兵馭夷之道實無以易此況今天下何如哉頃邊餉告急戶部求借太僕寺馬價明旨初許三十萬該寺與兵部極口告乏姑令括老庫及東西二庫十五萬與之��區十五萬者而苦難巳如此矣君以處處水災處處空竭卽欲用兵皇上試問川貴能自餉乎抑將取之太倉乎將再取之太僕乎將令別省恊濟乎此極窮極餓救死不贍之民向剜其肉今無肉可剜矣向椎其髓今無髓可椎矣不知兵可不募而來乎亦能不食而戰乎武臣好事喜功乃其常態如侯國弼張神武計劃未必可從才勇未必可用也卽一二兵道不過儒臣文吏臨敵當幾或非所長也則又誰與領此者乎臣等竊見安氏功不可冺而罪尙可貰印巳獻矣崇明巳管事矣兵巳撤路巳通矣卽與崇明讎殺此皆可以勿問大都今天下如人患虛癥秪宜將息昔賈誼誚絳灌諸臣曰毋動爲大耳其言欲系單於之頸笞中行之背豈不快心然文帝不用而用絳灌忍匈奴謾書之辱諭南粵以共棄細過偕之大道�有味乎毋動之指也後來光武閉玉關謝西域宋稱仁宗兵以不試爲威其指皆本於所謂以無事治天下者況國家當多事之後今年徵倭明日徵播生靈陷於鋒鏑帑藏竭於轉輸方且日尋干戈惟敵��孔子所謂季孫之憂不在顓臾而在蕭墻之���謂臣等今日不言也若必欲操之激之使無所容至於不可救乃曰吾固知其必然惜用兵不蚤惟幸其言之驗此則非忠於爲國者諸臣必不爾亦非臣等之所知矣伏惟皇上勑下兵部深思熟講如安氏功罪可相準否卽匿印往事推諉阿野以文過可姑容否其殺人是自相讎殺否私帖聲言可勿問否宗傳可貰夷婦可釋否撫諭之使可遣否文告之詞亦可推誠令反側不自安否如欲用兵則兵於何調餉於何處將兵何人一一計議停妥責成本兵大臣毅然爲國擔當蚤有萬全之畫以俟聖斷毋致釁日深罪日積播州之役再興不惟貽九重宵旰之憂而所關於宗社生靈者尢爲不淺矣臣等管見如斯伏惟皇上畱意宗社生靈幸甚臣等不勝云云

○請釋滿朝薦揭

臣等適接陜西撫按二臣揭帖內稱梁永所奏滿朝薦刼杠殺人事情備行關內潼關二道弔查梁永差人赴京一起經過驛逓應付數目自陜西京北驛起至河南閿鄕縣逓運所止所解馬八匹杠七���陜西入河南一路安穩並不曾失一馬一杠���報甚確臣等竊料撫按決不敢爲朝薦庇護隱匿以欺皇上始信梁永前奏皆膚受之愬不足憑也而撫按又言朝薦被逮旨到彼中軍民喊亂梁永開門射死一人斫傷一人則梁永更屬橫肆有負皇上仁愛小民曲全稅監之心矣其前所奏必門下小人代撰無情之詞欲以甚朝薦之罪而天下軍民亦以此咸憐朝薦而不直梁永也臣等叨爲皇上腹心之臣旣有所聞見且事關國體人心不敢不言伏惟聖明垂察將朝薦姑免逮系重加降罰示警以安秦民亦以安梁永也臣等不勝云云

○辯姜參政疏

奏爲徳薄見疑謹明臣職白臣心以祈天鑑事臣辦事閣中接得江西進表參政姜士昌揭帖爲國是人材關系世道否泰安危匪細懇乞聖明別賢姦錄遺佚昭示古今匡弼大道以開治平事臣觀其數大意以起廢一節責備閣臣而末一叚不斥臣名實爲臣而發臣深服士昌嵩呼之後拳拳於國是人才一時諸臣所未及而以閣臣爲能起���之如此其重又以臣從閣臣之後亦似可���者望之如此其殷也獨其於臣職臣�有未甚晰者臣若不一分明之恐羣疑滋起以臣之在位有妨起廢則臣不可一朝居矣夫人才國寶也棄珠於地委玉於塗至可惜也收而以爲獻至美事也今人聞忠義之名無不知好者見忠義之士無不知敬者而謂臣獨無是心則臣爲非人乎臣所交遊亦多建言臣但見其賢而愛敬之忘其建言也其人亦自忘之也士昌所引楊綰杜黃裳眞可爲相法而臣竊謂徹樂減騶與推賢好士總是一个心與秦誓休休斷斷總是一个人夫士大夫之精神旣不在紛革靡麗聲色臭味則��天下國家而爲天下國家能不容有技彥聖又從而媢嫉之乎臣屢見人比臣於王安石今士昌疏亦引之夫安石不通世務而好紛更又忿戾以求必勝自古如此等操行養名鎭俗無益於人國者盡多至於禍國敗名獨有安石一人而執一安石以槪後人豈通論乎今臣不敢方楊綰杜黃裳而自信其必不爲王安石且閣中幾務不過行所無事而巳至於人才起用吏部列而上之皇上覽而����奉而擬之豈惟不得幹皇上之�亦未嘗聞�吏部之事蓋此時政地原是如此�身履之不知也況臣自入京以來一切交遊門生故吏除授升遷行取考選臣略不干涉平居每誦皇極之敷言所謂無偏無黨者以爲必不預一事而後可擔承天下之事必不私一人而後可容受天下之人蓋臣言近迂而其意遠矣若哆口雌黃曰某宜起某宜遷以上分徳而下招權臣無此膽若徒慕不啻口出之風嫗嫗然以空言泃沬天下士而結其心臣又無此舌而臣竊自料臣之致疑實此兩端臣惟願皇上俯從士昌之讜議勑下吏部將海內遺佚次第起用使山無藏羽澤無�鱗則不惟聖徳聖政之光而臣職臣心亦不待白而自信於天下矣臣不勝云云奉聖旨姜士昌巳有旨了卿宜安心供職不必疑畏該部知道

○請發同官辭疏揭

臣等因王錫爵於愼行葉向髙三臣再辭之疏未蒙降旨於八月二十九日揭推今錫爵之疏巳蒙批發而愼行向髙二疏尙未發行切惟三臣簡在聖心���召恩旣度越乎尋常體亦難分於�此且���俱巳在途候旨若見原疏不��逡巡不敢進而外人妄加猜忖且謂臣等不欲二臣之來其關系非細矣臣等本不敢瀆又不敢不瀆伏乞皇上將前二疏並賜批發催取三臣齊來供事臣不勝云云謹具密揭奏聞

○收姜參政疏

前日江西參政姜士昌一疏奉皇上姜士日這廝出位逞臆沽譽要名妄言朝政排誣大臣便著該部院參看了來說欽此及臣等各上一疏俱奉聖旨姜士日巳有旨了卿宜安心供事不必��該部知道欽此今部院遵旨參看未知其說云何但伏念堯舜之時野無遺賢言罔攸伏以此稱爲極盛今士昌所言起廢無非竊取野無遺賢之故事而以外吏入賀陳言時政亦足見聖朝盛世宛然有言罔攸伏之風矣若錄用遺佚一節此臣等與舉朝平日之公言士昌從外來或未之知觀其疏詞原未嘗苛求於臣等臣等各疏自白心迹亦未嘗芥蔕於士昌固不意皇上有參看之旨或不爲臣等而發也夫■﹝木巳﹞憂嫠卹亦��款款之���天髙乃聖主恢恢之量伏望上曲賜��特從貰宥則聖度益弘聖徳光卽臣等之所陰受於皇上者亦不淺矣臣等不勝云云

○救滿朝薦揭

前者皇上以陜西稅監之事逮知縣滿朝薦臣等兩次具揭一言朝薦筮仕小臣萬萬無殺人刼杠之理一言撫按弔查驛逓應付梁永貢杠一路安行並不失一杠一包明明無殺人刼杠之事二疏俱在禦前臣等伏覩皇上撤回梁永送內監奏請處分斥樂綱回衛當差使河南稅監帶��之後復費許多庇護臣之所以累皇上者��於此而諸臣爲臣費多少赤舌多少白簡更因而罰俸貶秩臣之所以累其友者一至於此臣之罪惡深重當如何果報作何銷禳而能安於心又可安於位也臣昨乃得燾疏觀之不過爲舊輔沈一貫發耳臣不幸叨中一甲同庶吉士讀書因有教習館師因爲舊輔徒弟又不幸臣之向用舊輔在朝又不幸當南北二輔偶有猜嫌之際然臣本無偏黨當其會問妖書臣作色直言五府六部九卿六科十三道錦衣衛諸臣所共聞見則臣心事昭然而人見臣師生之誼如初遂疑其阿附一人疑而羣疑起一人言而羣言生矣聶云翰條陳未嘗及舊輔袛言科道年例一節臣謂禮部官可莫管科道事云翰怨臣因而陵躒百端至呈臣朦朧臣嘆紀綱之陵夷六年考察禮部例處二員乃以浮躁處之今言者以云翰爲有技彥聖臣爲媢嫉�大學一條而臣則惡訕上惡不孫用論語一章至謂死繇考察則禮部四司四年死者七人蓋有美升榮差而死者矣要之風聞言事言官之常燾所云殺人媚人比之豺狼比之秦檜而自比於��西稅務蓋一舉而收虎兕於柙中措秦民於��聖明舉動旣巳卓越尋常矣惟有逮知縣一節尙未愜於人心卽臣等百口宣揚聖徳亦不能不惜此一舉也今朝薦械系數千里苦楚狼狽命如一絲臣等伏望皇上發下法司問擬或重加降調或黜歸田裏曲貸此愚昧一小臣則皇上此舉盡善盡美純粹圓滿更無間然而臣等輔弼之責亦庶有辭於天下後世矣臣等不勝云云

○請發閣臣考滿疏揭

前月二��日伏蒙皇上發下閣臣朱���一疏��隨卽擬上今十餘日未蒙批發誠恐萬幾未暇或臣愚昧所擬未當聖心欲有所斟酌更定而未及也伏惟皇上優禮輔弼與諸臣不同而一品考滿事體關系亦非尋常章奏之比伏乞皇上畱神卽賜裁定批發臣不勝云云之至

奏疏四卷終

●李文節集卷之五

晉江九我李廷機著

奏疏﹝五﹞

◆奏疏﹝五﹞

聞言待罪疏

自辯乞休疏

乞休再疏

入直揭

冬至疏

請同官仍依舊定官次疏

閣催考選揭

再催考選科道教習庶吉士揭

請東宮講讀疏

請發章奏疏

執爭秦府請封揭

催請點用吏部卿貳疏

請楊少宰告病揭

懇乞用言揭

催考選揭

請發用人奏章揭

乞休疏

乞休再疏

奏辧建夷差官疏

救鄭振先主事疏

乞休疏

乞休疏

乞休疏

謝宣諭疏

乞休疏

乞休疏

乞休疏

乞休疏

乞休疏

乞休疏

乞休疏

乞休疏

乞休疏

乞休疏

乞勘差官始末疏

乞休疏﹝一﹞

乞休疏﹝二﹞

乞休疏﹝三﹞

乞休疏﹝四﹞

乞休疏﹝五﹞

○聞言待罪疏

禮部尙書兼東閣大學士臣李奏爲被劾待罪事臣辦事三月餘𨿽至衰庸不敢少懈間被一二譏刺亦不敢暴白乃今辰起卽將入直適聞禦史宋燾有疏論臣不見揭帖又無邸報未知疏論云何無繇置辯然臣旣知被論卽宜席槁杜門不敢進閣辦事惟望皇上蚤發燾疏將臣亟賜罷免臣不勝云云萬曆三十五年十月十一日奏十四日奉聖旨覽卿所奏妄言的巳有旨處分了閣務繁重卿宜卽出贊理不允所辭吏部知道

○自辯乞休疏

奏爲自責自訟累君累友懇求罷免以禳罪殃事臣昨伏覩皇上禦批禦史宋燾一疏將燾降調並重降姜士昌臣不勝驚惶今日又伏覩禦批臣疏以閣務命臣卽出臣不勝感激尢不勝危懼因念臣至不肖皇上用臣費許多主張��嵩之楊繼盛不無過激然而言官論事激其��其意爲封疆衡門諸賢未見擢用督過舊輔而發憤於臣之新進者誠爲波及然而言官論人波及亦其常也乃不意上干聖怒而重之譴則臣之過益積而不可解罪益大而不可贖矣明旨不許救擾臣何敢救言官顧不敢不自救伏望皇上原宥宋燾姜士日免其降謫惟將臣放歸田裏則羣猜盡融萬籟俱靜臣下不累友上不累君臣之幸也臣不勝云云奉聖旨卿忠直淸正朕所鑑知妄言亂政的巳處分了卿宜卽出安心佐理勿生疑長愼毋固辭該部知道

○乞休再疏

奏爲臣身難容主恩難恃備陳必不得不去之情懇求休致以全性命事臣於本月十四日再疏控辭伏奉聖旨卿忠直淸正朕所鑑知妄言亂政的巳處分了卿宜卽出安心佐理勿生疑畏愼毋固辭該部知道欽此捧誦感激涕淚交流念臣受皇上特達之知未效涓埃遽求休致豈臣所忍惟是展轉思維則皇上終難用臣臣終不�報效皇上蓋自古士君子用世必度人審時�有拂人違時不識去就之分而能善其後者今臣之必不容不去也亦難更僕矣臣以一介窮儒受知聖主恩厚命薄福過災生不有人非必有鬼責一宜去也自南北二輔不恊而人以臣爲南輔門生必不相容其根最深其蔓最長二宜去也臣涼徳菲材揆席未登彈射巳及臣毫無芥蔕而人未能忘情於臣明暗逓攻疊來紛至三宜去也臣迂闊朴直不能諧時人但索臣於形貌套數之間則見面目可憎語言無味四宜去也卽人之知臣亦未爲少然不過私論私憐而惡臣者輒形諸白簡間有違異又非素與臣交往之人則以爪牙加之臣援甚寡臣勢其孤五宜去也皇上英明獨斷近日累旨處分皆禦筆親書如雲漢昭回龍蛇飛動發下該科有目者之所共覩其也本章有關系者皆送首輔擬票而外人輒以歸之臣至於禁發抄一旨亦謂出臣所擬一倡百和中外流傳則何事不疑何疑不有臣性惷直實不耐此六宜去也始比臣於包拯王安石今比秦檜比豺狼矣循此以往何所不至七宜去也人臣必望重而後能任事必身安而後能矢謀今臣望輕甚臣身危甚其精神不以之贊政代言而用之陳情訴枉其意念不暇乎亮工熙載而移之憂讒畏譏徒爲曠鰥終難表樹八宜去也夜行不休古人所戒今臣巳當鐘鳴漏盡之年又不爲榮身肥家之計何爲置此疲病六尺軀於風波震蕩戈矛攢集之中修之東隅失之桑楡九宜去也眾口鑠金積毀銷骨今臣獨恃皇上一人之知而人言不巳聖心亦且厭臣孰若及今未厭而不去傷聖主知人之明不失愚臣保身之哲十宜去也總之一去則千了萬了無限方便不去則紛紛擾擾有無限不便惟望皇上俯體臣必不得不去之情放臣歸休臣生不能報聖恩死亦必有以報銜環結艸未足言也臣不勝云云奉聖旨卿忠勤敬愼朝野共知且日每章疏及卿等票旨皆朕親覽裁斷有何專擅豈得以浮言疑似介意遽求休致何忍於心宜遵前旨卽出安心輔政以副眷懷愼毋固辭該部知道

○入直揭

臣頃因人言三疏乞休疊奉溫綸勉臣卽出嗣以大祀遣臣分獻感激聖恩叨蒙欽命忻逢長至尢切呼嵩隨於二十八日報名今早見朝謝恩入閣辦事謹具題陳謝以聞

○冬至疏

臣等忝備輔員忻逢令節祝聖壽與天而同永願聖政與日而俱新切見冬至月令在周易爲復卦文王系詞曰朋來孔子彖傳曰復其見天地之心乎然則一陽來復之期固天心轉移朋類奮庸之會也臣等因念科道庶吉士考選多時未奉明旨臺省缺人極矣而待用者無所受事何以收補闕拾遺之功開館愆期久矣而待教者無從橫經何以懋日就月將之益過此則歲暮又過此則新年臣等所望於聖政之舉行者尙多而此考選二項所以充事任慰羣情育人才完大典尢其最急者矣伏望皇上亟賜檢發蚤渙綸音二事旣竣而其餘乃次第及焉臣等不勝云云萬曆三十五年十一月初六日奏日奉聖旨覽卿等所奏懇悉巳知道了少俟檢發

○請同官仍依舊定官次疏

奏爲官次久定推讓非宜乞仍舊貫以安愚心事臣適接得新到同官葉向髙揭帖有疏具陳以臣資俸在前欲遜臣而居其後此蓋虞廷讓於殳斨之義其意誠眞而臣竊以其讓爲過者臣亦有說也當枚卜時吏部列名以請臣之名本在向髙之後皇上欽點實據部題及至欽命又以欽點爲序綸音一渙著之仕籍傳之中外半歲於玆矣向髙與臣同年一輩素稱莫逆之交區區資俸淺深班行伯仲有何關系有何差錯而必遜之攺之乎若夫閣中事務臣苟一日在列又未嘗不可參末議佐下風效涓埃之報於聖迌也況臣方切履薄臨深之懼尢當爲溪爲谷之時易曰後順得常臣之所處正以居後爲順伏乞皇上鑑臣至情但仍舊貫使臣供職毋以同官之言有所更攺臣幸滋大臣感滋深矣臣不勝云云奉聖旨朕覽卿奏具見推讓巳有旨了該部知道

○閣催考選揭

臣等伏惟考選科道一事屢經題催本月初三日臣等復不避塵瀆共瀝血誠苦口極言懇祈亟發竚俟綸音又數日矣今其事理時勢政體人心前巳備詳不敢復贅惟是臘又將盡立春除夕卽在目前而此一事關系甚大遲畱甚久差使缺人甚急中外懸望其切臣等職在輔導朝夕憂念寢食不寧伏望皇上俯念愚悃少畱聖心省覽臣等前題慨然將吏部考選一疏卽賜批發使臣等少得盡其輔導之職以有辭於天下臣等云云

○再催考選科道教習庶吉士揭

臣等兩月間爲考選科道與教習庶吉士二事屢有陳瀆原不爲人求官爵亦不卹人毀譽特以關系喫緊職在輔導不敢不言也乃昨奉聖諭考選科道因部寺汪元功等相訐是以遲疑至於教習官員臣等所請則杳然未蒙批發今除夕竟三四日臣等寢食弗寧眞若無以卒歲者切謂科道乃必設之官不宜以一二煩言遂廢大典皇上干綱獨秉卽有所可否裁處立斷何難若夫庶吉士之必用教習與開館之難再緩尢斷然無可疑者也伏乞皇上俯垂聽納亟賜批發卽於年終竣此二事在聖心可無疑慮之煩在臣等亦可免聒瀆之罪臣等不勝云云萬曆三十五年十二月二十六日題

○請東宮講讀疏

臣等見東宮講讀自萬曆三十三年停輟至今三年矣竊謂學問之功旣可以講明義理貫穿古今開發聰明擴充聞見而日與經史親日與師友處亦可以遠邪僻消逸欲其所裨於精元血气養身衛生者尢爲不淺故曰愛之能勿勞乎卽士庶民之愛其子亦必使之親師取友朝誦暮習不使卽安況天子之子哉今自輟講三年間靑官中朝夕何事觀覽何書左右何人恐有不能盡如出講之日者此臣等爲社稷計爲皇上燕翼計爲皇太子茂齡睿體計誠見講讀一事至大至重至切至急不獨區區從事簡編筆札間也若夫每日講讀似亦無庸太早柢平明而出可常可久自然有功而講章亦止就本文解釋令義理明白俟其融會貫通亦不必於本文之外多費詞說孟子言學問之道歸於收其放心夫惟常令收斂此心朝夕之間必有事焉足矣照得原題每年年節上元假至正月二十日止二十一日起照常講學臣等查得本月二十二日二十五日皆入學吉日伏望欽定一日以便遵行謹題請旨萬曆三十六年正月十二日謹題

○請發章奏疏

臣等自去年隨臣賡辦事見有一二急切時政賡率臣等合誠苦口至以去就大義陳之歲序徒更元節巳過昨賡又以疾請矣臣等受皇上拔擢天髙地厚之恩日圖所以爲報答者因思皇上任用輔臣寧獨使之代言實欲資之輔導嘗見先年舊臣不輕陳言有言必省不頻進揭有揭必報往往外廷之臣所未能得者而閣臣得之故至今人責望閣臣蓋狃於舊見而不知皇上信任之不同也卽年內所請如日講如東宮講讀如選科道補大僚起遺佚補講讀教習掌詹掌院各官皆系幾務職掌相率入告不啻再三而一槪未蒙聽允曾不知部司撫按猶得少關其忠而舉其職遂致外人責臣等者曰危而不持顚而不扶則將焉用彼相矣詬臣等者曰以道事君不可則止奚不去也至於街談巷議尙有不能盡言者賡每對臣等所匡維補報爲言昨疏求去固爲長年偶疾知止足之故亦見時事參商而欲行夫不可則止之義臣等以巳度人未必不如此耳且如考選一事羣猜日積煩言朋興此惟在聖明裁斷不過�批發問無庸遲疑若其它則皆常行之事尢無可疑者在臣等旣冒塵瀆之罪而在穆淸之上日見章奏之多省覽之繁抑亦何便於此也伏望皇上及此新春亟將年內賡與臣等所懇者慨然批發施行以賡之心手勑慰諭令其調理卽出臣等睹天心之轉移藉老成之領袖猶可黽勉從事少效涓王﹖矣不然亦將竊有請矣臣等謹瀝血竭忱冒昧叩閽不勝激切悚息之至

○執爭秦府請封揭

今日文書官趙金送出秦王請封郡王一本到閣口傳皇上命臣等出旨又云不爲例臣等敢不將順惟是秦王本以萬曆年間由中尉進封郡王繼而進封親王在宗藩條例所謂例後進封日後子孫止許一子承襲親王其餘止照原封世次授以本等爵級不得冒濫郡爵者也其庶長子存樞在明列當俟母妃年滿五十無出得封世子若妃有出止封中尉例不得封郡王者也開載條例及刊刻同姓諸王表甚明且與秦府一體者尙有九府倘秦府一破此例則九府皆將效尢𨿽有後不爲例之旨亦焉得而拒之此其關系重大故臣某在禮部時三疏爭執實爲朝廷遵守明例不敢廢法徇情上負聖王豈欲以此顯風力博名譽哉今存樞惟當少俟數年毋妃年限巳滿得封世子若謂目前冠服不便則先封中尉便用中尉冠服蓋昔日秦王成婚亦是此服未嘗不便也秦王賢名素著爲列藩之長自宜率先列藩共守祖宗家法仰體皇上鹽於成憲之意乃瀆求不巳必爲左右所誤而王未之思耳照得宗藩封典未有不下禮部議覆者臣等謹擬旨下部伏惟聖慈鹽涵臣等云云

○催請點用吏部卿貳疏

臣朱李

葉謹題照得二月大選時日巳迫昨據吏部右侍郎楊時喬揭帖苦稱患病欲令司官仍代掣簽而該司郎中林學曾亦以患病求去再疏未下臣等切惟大選重事司官代掣豈可常行且選期屢更尢非政體臣等相與圖維計無所出實時喬學曾二疏發票臣等亦不知所爲擬矣惟望聖明畱神銓務速點用尙書侍郎以濟目前之急庶視事有人選期無攺此政體所關臣等不敢不言者也不勝云云謹題請旨萬曆三十六年二月十五日奏

○請楊少宰告病揭

臣朱李

葉謹題臣等昨日伏覩明旨督促吏部左侍郎楊時喬卽出管理大選掣簽之事隨接得時喬揭帖又稱甚病必不能出今日吏部四司又到臣等私寓代講緣時喬病在部內火房臣等不得會面但見其累疏苦陳蒙皇上屢旨催促至以君命國體嚴加訓示此在臣子豈敢有違必是眞病苦情欲出而不能也今選期在二十五日不得不攺而使司官代掣原非政體萬難再行惟得尙書及右侍郎庶便供事此不過聖明一點用間若但發時喬昨疏臣等又不知所擬票矣伏乞皇上畱神臣等不勝云云伏候勑旨萬曆三十六年二月廿三日奏

○懇乞用言揭

臣以至愚極陋荷皇上特達之知而臣本心自赤立志不卑素懷忠君報國之忱妄有立業建功之想蓋漢臣諸葛亮言其隨身衣食取給官下不別治生以長尺寸身死之日不使廩有餘粟篋有餘帛以累其主臣平居常誦此言日夜孜孜絕賓客之歡忘室家之業思得一當以報皇上顧自受命於今八月旣無緣瞻望天顏躬陳謝悃獨於時政闕失事體重大者每與二臣連名具揭請而又請不啻再三而一切畱中數事未有一事之行數揭未有一揭之發因思臣先未入直時猶有一揭而能還內降者有一日而補官坊十九員者聖心時見轉移閣臣猶能有所贊助自臣之來而景象如此此皆臣以一棟之撓而顚大廈以一足之折而覆全鼎臣之罪也卽一一擬票此瑣瑣�何救於時卽朝暮出入此矻矻者何裨於政卽�身茹淡此硜硜者亦何補於國家哉臣年六十有七衰且病矣臣生不願官死不願卹但願皇上及臣在此使臣得行其言效其力以報聖恩令天下後世謂皇上不虛用臣臣不負皇上則𨿽退而復爲窮儒𨿽死而塡溝壑有餘榮無餘憾矣臣不勝云云

○催考選揭

切見考選科道一事臣等以事屬喫緊不得不言職居輔導不敢不言相與竭誠具揭上請者至頻數矣迄今新年又復三月朝夕翹跂未奉綸音聖意淵微不惟中外諸臣不知卽臣等備員密勿而愚昧淺闇未知聖意之所在也今乞皇上亟賜裁斷完此一事臣不勝云云萬曆三十六年三月初四日題

○請發用人奏章揭

臣前日伏覩皇上批答首臣朱賡告病一本不但眷畱之殷更納其懇款之言許以補尙書等官考選等事稍俟點用檢發臣等不勝欣喜如久旱之農見雷動云合以爲時雨將降蓋數日間晝�夜望入直亦望退處亦望抑不特臣等望之卽�方告病調理自奉有前綸將以爲良藥爲靈丹寤寐展轉何能一刻少置於懷哉今俟又巳十日矣猶未蒙點用檢發也凡人之情望之甚而不獲則五日焚灼寢食啟處必失其常誠恐不獨賡病未能遽平臣等采薪之憂亦將不免矣惟望皇上槪然卽賜點用檢發如就中有所斟酌聖裁聖斷不過須臾如霖雨一霈二農九野但頌天工而歸帝澤更非人所能與也臣等不勝云云萬曆三十六年二月二十二日題

○乞休疏

奏爲佐理無能感時增惕懇退休以逭誤國負君之罪事臣初入翰林時內閣景象猶屬可觀而責備者巳不少矣及去南京來爲禮部漸見景象日異而月不同然猶未盡知也自昨歲誤蒙拔擢日與二臣同事則同所未盡知者乃親見而備嘗之每顰�相對愁苦相憐而臣私自念涼徳菲才受皇上非常之恩不能少效涓埃之報其負皇上尢甚自知自愧自怨自責前日亦嘗獨具一揭披瀝至尊之前矣昨日閣中復接得科臣姚士愼揭帖爲目擊時艱敬效責難之誼以裨治理事疏內所陳無非憂國眞心匡時急務而末一叚忠告之言尢爲剴切臣閱而嘆曰此眞識臣心代臣言矣蓋閣臣以輔導贊襄爲職果不在趨直票擬卯入酉出也皇上所爲拔擢臣而用之者亦使之輔導贊襄果不專使之趨直票擬卯入酉出也天下一日不安一方不靖一事不理咎則在臣自臣受事以來災害並至饑饉薦臻雲南兩廣之寇敢於橫行遼左建夷之驕深可憂慮每見外來參劾將領之章多是克餉剝軍之獘與士卒同甘苦者何人爲國家出死力者何人兵弱甚矣而餉尢急太倉之空久矣而太僕亦空內帑難捐稅使難撤卿貳久缺考選久稽郎曹有積滯之嗟遣佚無登庸之望人心日以泛散政事日以廢弛法例日以動搖士習日以澆薄鹽法積蠹大爲邊計之害而不可禁除京商苦累舊有牌甲之規而莫爲計議至於工作之虛糜官吏之貪墨刑獄之淹抑風俗之奢靡閭閻之怨咨天下事尙有不能盡言者書曰四海困窮詩曰天之方蹶在此時矣蓋緣臣至不肖至無能本非經濟之才謬參鼎軸之地譬如舟之行也有柁有篙而使一不能者參焉舟必不濟軍之行有推有挽而使一不能者參焉車必不前豈惟不濟又將覆舟豈惟不前又將僨轅皇上�誤用之尙包容而不亟斥去之其必覆且僨萬萬無疑也伏乞皇上特賜罷歸不使政地有濫廁之人庶天下有太平之望而臣誤國負君之罪亦或可少逭矣臣不勝云云奉聖旨鄕忠淸正直朕所鑑知況今國家多事之時豈可因人浮言求去卿宜卽出贊襄勿得介懷不允所辭吏部知道

○乞休再疏

奏爲求退方殷人言疊至再懇聖慈亟賜罷免以全臣節息煩囂事臣頃因言官責備閣臣隨具疏乞休伏奉皇上親灑溫綸臣感極涕零欲再有陳而未敢也昨又見禮部儀制司主事鄭振先一疏歷數閣臣大罪十三款中間所指有在臣未任前者或�臣旣任之後而不專坐臣者至未一款除淸公任事四字臣不敢當外其指臣始進之非則臣繇廷推而皇上點用實於吏部列名之疏始進甚正臣可無言其指臣行所無事一言�失故步則此乃聖人治水治天下大道理夫人�而學者也臣亦可無言惟是說臣在禮部密違序班利瓦伊葵與夷人私講車價一節臣查得三十五年正月有��等驛牛頭於大秀等通狀告稱貢夷需索不堪臣委主客司主事毛堪何起升與兵部主事王一楨商確因會同兵部差通事序班利瓦伊葵賚領咨文前往遼東撫鎭衙門從長計議曉諭戒戢亦見彼鎭有通官時常差與夷人折講聽其從便而行臣部所給維葵札付並無徑往夷境字面原非密遣原與範仲淹通書元昊事體不同況夷恃彊而輕中國意气甚驕而吾民糜爛矣夷肯饜足乎卽與一講未嘗僇其使搗其巢何謂開釁今貢𨿽愆期逆形未著講至十五兩業赴鎭謝恩願來補貢度此後需索止十五兩之內不出十八兩之外則此講良亦有益何嘗差也要之今日封疆之事惟當脫去舊套選將練兵使中國有不可悔之威�使夷狄不敢有傲然輕中國要挾之意然後堅守舊約以待之過索則拒犯順則剿此爲至計今嚴諭方頒當積玩積獘之秋稍一振刷節制釁不在夷人卽在將卒而持文墨議論者巳隨其後則任事何若捱事之便制虜孰與媚虜之安此孟子所謂繇今之道無變今之俗天下事終不可爲惟恃聖主威靈國家運祚而巳耳若撫鎭臧否自有耳目之者閣臣必面承顧問而後可言必部覆彈章有明言當另推者而後得擬臣素寡交寡情卽鄕曲同年門生故吏平日不相往來臣無私於彼彼亦無私望於臣此天下人所知也昔議臣者以王安石爲比而今行所無事不類安石則又謂並故步失之矣方臣之始進也人有疑臣與二臣矛盾者今臣等幸而和衷則復有未來見在續燈傳薪之諭矣蓋臣自知不才終不能久事皇上特以受恩深重涓滴未酬未敢固爲骸骨之請耳今振先教臣及蚤抽身尙可救得一半不至狼狽此正臣夙夜寢食未嘗頃刻少置於懷者臣與臣向髙同年同鄕而臣犬馬之齒長於向髙者十七歲蓋無一日不與言精力難前才力難彊豫以代臣求放托之者不一而足臣下可告友上可告君無二詞也伏望皇上鑑臣衷情允臣休退使臣救得一半不全喪其節活得一日亦少延其身而廟堂無議論之繁穆淸省塵瀆之擾尢爲至便臣不勝云云萬曆三十六年五月初二日奏初十日奉聖旨鄕淸正持躬忠誠任事小心勤愼朕素鑑知輔政以來凡事皆從公恊贊何處容私至於建夷勒索車價差官曉諭旣經二部司官會議商確亦非密遣妄言的巳有旨處分了時事多艱卿宜卽出贊襄一心爲國不必因此介懷不允所辭吏部知道

○奏辧建夷差官疏

奏爲差官札付見在謹據實辯明並甘罪譴以謝人言事臣不肖屢被人言少所置辯卽前月科臣彭惟成論臣臣見所論煩多若一一暴白如賈豎爭言又必有議其非大臣之體者故但求去而巳比復見惟成所投閣揭爲姦輔通夷媚酋言臣在禮部實差序班李惟葵親往奴兒哈赤營寨計議而引臺臣所聞維葵之言以爲據謂臣前辯鄭振先之疏爲說謊臣隨取禮部文卷來查萬曆三十五年二月差維葵札付內開今差本官領咨前赴遼東巡撫衙門會同總兵官商議宣諭奴酋部夷騷擾驛逓緣繇札付見在則臣前疏所云並無徑往夷境字面者豈有一字之欺臣隨將原札送惟成看訖而臣不說謊亦明矣臣展轉思維此一事也若以臣爲好攬事乎則臣實憑通政司所送呈狀而發之主客司也以臣爲自用乎則臣固令與兵部車駕司議處也以臣爲密遣爲徑行乎則又咨遼東巡撫會同總兵商議也若所云車價大約不過十五兩與夷人赴鎭謝恩願來補貢者則兵部尙書蕭大亨親對臣言得之撫鎭者也昨臺臣疏言建夷五百人齊來則貢果補矣若論車價原系例外需索又無編泒銀兩獨令五驛貧民賣妻鬻兒以供之年復一年繇三四兩增至十七八兩卽未能頓革而與之一講亦以稍示節制而遏其再增存中國之體蘇貧民之困似亦未爲不是者獨云差往遼東撫鎭亦須題請則臣一時昏暗差錯臣敢請其罪耳若惟成指臣通夷則此事會同許多官經許衙門原無私通指臣媚酋則臣不忍小民爲夷人魚肉乃媚於庶人非媚酋也至於臣生平種種過惡惟成前疏之論列臣業巳忍默今亦不敢復辯矣而言者每責臣何不學王家屏夫家屏之去固待命也非逃也臣苦難言臣病難支伏乞皇上用言官之言卽正姦輔之罪加之斧鉞臣所不辭倘貰而亟放之俾臣得生出國門是皇上再生之恩臣沒世之感也臣不勝云云萬曆三十六年十月初六日奏初八日奉聖旨建夷騷擾驛逓爲害不輕卿差官會同撫鎭曉諭亦是正理覽卿奏朕巳知道了還遵屢旨卽出贊襄不必以此介意吏部知道

○救鄭振先主事疏

奏爲乞宥敢言之臣以示包荒以勵直節事臣奉職無狀致被人言方反巳責躬席槁待罪乃昨日日伏覩嚴綸切責鄭振先妄言重降職級調任邊方而並及於範汝梓伏惟皇上爲閣臣昭雪庇護至動天威而臣以庸劣招尢上之重煩聖主之處分下之復累直臣之降謫罪案之上又添出一層罪案局蹐之中更增了一番局蹐臣憂心忡忡夜不能寐切謂朝廷求言之路但欲其廣聖主容言之量寧過於寬故言無當否皆可兼容今振先論臣不爲不當所舉以咎臣者猶是禮部主客之往事所援以責臣者乃是範仲淹歐陽修之名人至慮臣狼狽而教之拙身臣以爲良規爲益友其敢言直節與範汝梓同也彼自謂不愛官正不必加譴以成之而況臣等所屢入告者常在下僚林壑遷謫廢棄之儔乃謫者未復而加之謫廢者未起而益之廢是臣等救過目前之不暇又何補過之云乎卽身退而心豈能安卽人能諒臣而臣自無所逃其責此臣所以不得巳而有此塵瀆非爲二臣實自爲也伏望皇上弘開聖度曲賜包容免二臣降調姑今供職一以廣求言之路一以安愚臣之心臣不勝云云萬曆三十六年五月初十日奏十四日奉聖旨卿忠直淸正朕素鑑知妄言亂政的鄭振先等姑從輕處分了方今多事之時卿宜卽出安心恊濟佐理勿生疑畏愼勿固辭吏部知道

○乞休疏

奏爲聖恩難報臣義難畱謹瀝悃乞身懇祈允放事臣頃因鄭振先論劾席槁待罪伏蒙皇上批發振先之疏凡閣中事情人所以交謫閣臣與閣臣所以受人之謫者旣巳盡白於天下而又特爲臣進用一節引祖宗故事並據會推公舉以明臣始進之無私及臣小疏復奉聖旨卿淸�持躬忠誠任事小心勤愼朕素鑑知輔政以��事皆從公恊贊何處容私至於建夷勒索車價差官曉諭旣經二部司官會議商確亦非密遣妄言的巳有旨處分了時事多艱卿宜卽出贊襄一心爲國不必因此介懷不允所辭吏部知道欽此及臣疏救鄭振先等復奉聖旨卿忠直淸正朕素鑑知妄言亂政的鄭振先等姑輕處分了方今多事之時卿宜卽出安心恊濟佐理勿生疑畏愼勿固辭吏部知道欽此臣每捧綸音焚香叩頭未嘗不嗚咽流涕蓋臣累皇上久矣皇上爲臣費聖心煩天語亦多矣臣觀自來閣臣會推時爭論繇特達奉獨斷者臣一人而止耳如臣任未浹歲而跋前嚏後如負芒刺如坐鍼氈亦臣一人而止耳譬之嬰兒胎气不足諸媼所欲棄不收者而慈母不忍而彊舉之疾疢迍邅徒勞乳哺顧復而竟無長育之望也夫知恩報主臣素心也偏黨好惡臣所不敢作也史遷有言絕賓客之驩忘室家之業諸葛亮有言臣死之日不使廩有餘粟篋有餘帛以負其主臣所誦法嘗爲皇上言之者也然其硜硜何補矻矻何爲報靡涓埃豎無尺寸�臣之徳薄果不足以格君臣之望輕果不足��俗臣之迂闊果拙於濟時臣之拘方果難幹應務臣之惷直果無調和之能臣之狷狹果非博大之器臣之自知甚明人之言臣皆當皇上用臣爲誤用信臣爲誤信庇臣獎臣不忍斥去臣皆誤也夫誤不可再而況終之乎皇上爲臣所誤而不知臣誤皇上而不去尙棲棲依依以戀主報主爲名靦顏而處於此則始猶爲庸劣屍素無所短長之凡品終爲貪戀頑鈍不識廉恥之小人其誤皇上不愈深而其罪不愈大乎爲此披瀝血誠懇求罷免伏惟皇上矜而允之臣不勝云云萬曆三十六年五月十六日奏二十五日奉聖旨卿贊襄政幾忠誠端亮朕所鑑知方今邊疆多事之際正望卿分猷佐理豈得以人言疑惑遽欲求去至不忍聞卿宜仰體朕眷懷之意卽出入閣辦事愼勿再陳吏部知道

○乞休疏

臣才望不愜乎羣情彈文巳幾乎盈篋𨿽茹忍不足以遠咎𨿽策勵不足以蓋愆臣之不得不去亦明甚矣臣觀宋執政韓琦之辭神宗持四方��責退之書以爲淸議不容如此豈敢安位神��之至於流涕而琦辭益堅遂有出判相州之命今堯舜在上何言宋宗臣之不肖何敢望韓琦而露章顯劾不特責退之私書莫非士大夫之淸議也乃臣堅辭皇上不與臣去使四方人士以臣爲頑鈍無恥是皇上畱臣適以辱臣抑使人謂堂堂政地有此頑鈍無恥之臣辱又將及國矣宋太宗時錢若水嘆世無秉節髙邁不貪名勢能全進退之道者以貽上之輕鄙可見大臣以秉節爲重卽爲上所輕鄙且不可況爲幹所輕鄙者哉臣至愚至直人也苟猶可畱臣不言去至於不得不去臣亦難畱伏乞皇上傳旨準放令臣葉向髙擬票臣之情事乃所深知若再費煩禦批獎臣畱臣則臣罪當萬死矣臣不勝云云奉聖旨卿之淸忠朕旣素亮朕之眷任卿又備知今日惟速出贊襄庶不負朕且不自負卽屢疏求去朕終不允徒費言辭卿其體之吏部知道

○乞休疏

奏爲求去詞窮重陳萬不得巳之情瀆懇聖慈垂憐準放事臣累疏乞身未蒙兪允昨又奉聖旨卿之淸忠朕旣素亮朕之眷任卿又備知今日惟速出贊襄庶不負朕且不自負卽屢疏求去朕終不允徒費言詞卿其體之吏部知道欽此臣每上疏自覺繁言不勝惶悚每捧溫綸獎借慰畱益不勝惶悚臣生平嘐嘐志存乎立功而事專乎報主自謂不敢負皇上亦不敢自負惟至今日處於不得不去之地則不去爲負而去爲不負去之負猶淺而不去之負深矣臣之不得不去皇上穆深之上焉能知之而臣之章疏���言之臣見昔時閣臣往往再告三告多至四五告而去所奉旨則云覽奏情辭懇切蓋凡求之切未有不放者下得全其進退止亦得全其始終如是而後謂之體貌大臣故大臣重也今人見去之難巳多因循不輕言去及其不得巳而言去累牘連章積日閱月縶之維之使坐受頑鈍之名而潛銷其耿直之气大臣柰何不輕一輕矣卽將來繼此者亦必輕卽今之庶僚及其身爲大臣亦必輕卽朝廷亦必輕此近來數年間一大病未有爲皇上言者臣今輒不敢隱伏願皇上采臣之說卽放臣歸但得生還首丘不至辱身辱朝廷幸矣臣不勝云云奉聖旨屢有旨畱卿昨又特遣官宣諭何爲冋欲求去輔臣爲國股肱當殫忠竭力以稱倚任若但以身名爲重苦情爲辭將如國事何卿宜勉體朕意卽出贊襄愼勿再懇吏部知道

○謝宣諭疏

奏爲恭謝聖恩事臣丁本日伏蒙皇上批發臣向髙揭帖奉聖旨朕覽卿所奏悉見忠懇但今國事多艱正賴忠賢贊襄且考選之事巳��卽次第發行軍餉著戶部從長計議設法�處卿可傳示鴻臚寺堂上官宣諭二輔臣速令卽出入閣輔理以慰眷懷該部知道欽此卽日鴻臚寺堂上官李承華等捧到臣寓臣恭設香案跪聽宣讀至考選發行軍餉措處此目前急切大事聖心一動則中外之望旦夕可■﹝忄尉﹞臣曷勝忻忭及趣臣卽出輔理以臣之不肖而皇上不搖於三至之口尙欲責以輔理之效臚卿特遣天語傳宣殊常之恩臣又曷勝感戴謹望關叩頭袛謝訖但臣昨日有疏重陳萬不得巳之情如蒙聖覽必能鑑亮今玆陳謝不敢混瀆臣仰荷聖恩隆天�重地卽不得效犬馬之力亦當銜環結艸以報�不勝云云萬曆三十六年六月十三日奏十八日奉聖旨覽卿奏謝知道了宜遵屢旨卽日進閣以慰朕懷吏部知道

○乞休疏

奏爲國事必藉身名謹披瀝衷情懇求準放事臣於本月十二日具疏塵瀆十三日伏蒙皇上遣官宣諭復於十六日伏奉聖旨屢有旨畱卿昨又特遣官宣諭何爲尙欲求去輔臣爲國股肱當殫忠竭力以稱倚任若但以身名爲重若情爲辭將如國事何卿宜勉體朕意卽出贊襄愼勿再辭吏部知道欽此十八日伏奉聖旨覽卿奏謝知道了宜遵屢旨卽日進閣以慰朕懷吏部知道欽此伏念臣以至愚極陋濫承宣諭累奉溫綸夫有至重之恩而忍不報至尊之命而敢不遵必病狂喪心之人耳臣心未喪豈其冥頑至此顧臣所爲嗷嗷哀求而不巳者正明旨所責臣以身名爲重者也臣請以身名之關系國事爲皇上言之人臣一巳之身名何足爲重輕至於國�在前而身名乃重身不重不足以肩巨名不重�足以鎭物自古大臣先置其身於粹然卓然之地而後能感格君心維持國是調劑庶政表率百僚而後能有言必聽有諫必從有所擬議其進退必行有所分別其是非必定故其書於史冊曰身系安危曰名聞四夷其重如此今毋論其身之何如也一蒙訾議則身輕毋論其實之何如也一罹彈射則名輕方且負釁含瑕皇皇救過之不暇乃復抗章而圖衮職人必曰彼何人斯而欲學仲山甫也復彊顏而議平章人必曰彼何人斯而欲學阿衡也況內之不足必至將言而囁嚅气之不充�至欲爲而蓄縮其輕至此則持祿容身巳耳尸位素餐巳耳誠計及國事安得不去皇上誠爲國事計安得不聽之去而猶眷戀顧惜不忍棄捐直俟其身名大敗國事與國體並傷而後巳哉大抵朝廷用人亦須用言人言其不堪者必眞不堪也勿用可也旣用而捨之可也人言其當去必當去者也聽之去可也旣以誤用而拂人情復以不去而增多口以處分損聖度以聒瀆煩聖心竟爲辜恩不報之人尢有方命不恭之罪臣當�死矣伏望皇上察臣之勢鑑臣之情準放臣去則所全者大非獨區區身名也臣不勝云云

○乞休疏

奏爲懇乞聖慈矜憐準放事臣屢奉慰畱而猶不避煩瀆期得請而後巳臣竊度皇上蓋於臣下章疏或置而不覽或覽而不詳且其不指職名而微辭隱刺有非電覽所能盡知者今臣之決去眾亦巳知之而猶恐臣之不果也官不必臺省言不必露章其機更深其鋒更厲其來更不可測臣非木石其何能堪每私念人之責望臣者指臣過惡耶猶可湔滌責臣不做事耶猶可鞭策今臣則如糞土而湔滌無所施如疲駑而鞭策無所用其責望不在乎他而在乎臣之去則臣惟有一去可以塞其望快其心而臣尙含忍隱諱不一吐於君父之前皇上何繇知臣亮臣聽臣去也夫以臣爲不肖不退不休者是彼之立意也士君子進退去就自有法度不降志辱身則臣之立意也孔子稱賢者避世其次避地其次避色其次避言至於避言巳爲�列矧夫多言而不避者乎故曰見細徳之險微遙矰繳而去之此一叚正气如貞女淑媛寧死不辱聖主必務培植此气俾常存乾坤世界中以勵世風維國脈胡可羈縻縶系令其摧折銷磨以至於盡也且皇上所爲用臣者毋亦謂臣生平砥礪非胡塗苟且人耶乃今不識去就之分濡滯依違則臣盡喪其生平而人亦以皇上爲不知人其累帝堯之哲而虧日月之明豈淺也哉伏望皇上慨然準放尢乞勿用溫旨令人有坐邀之疑卽聲臣抗違煩瀆之罪加斥逐焉莫非聖恩臣之感戴皆無量也臣不勝云云萬曆三十六年七月初四日奏十二日奉聖旨卿求去迫切情非得巳朕巳悉知但輔弼之臣能竭忠報國是非毀譽自當明白豈得以一時浮言決於引避且卿公淸任事人亦未嘗不知宜遵旨卽出毋復苦辭吏部知道

○乞休疏

奏爲哀懇聖慈垂憐準放事臣本月初四日一疏十二日伏奉聖旨卿求去迫切情非得巳朕巳悉知但輔弼之臣能竭忠報國是非毀譽自當明白豈得以一時浮言決於引避且卿公淸任事人亦未嘗不知宜遵旨卽出毋復苦辭吏部知道欽此臣當卽望闕叩頭謝恩訖伏念臣之求去情非得巳聖鑑亦巳洞然但欲臣以負瑕含垢之身竭忠報國則臣不能欲臣不避人言靦顏居位以俟是非毀譽之明白則臣尢不能臣平居常論士君子大節壯而行老而休乘流則逝遇坎則止不離此四句在聖人可以止則止可以速則速在吾人不得不止不得不速至其身之所處如水之冷暖飲者自知古人不告於妻子不謀於朋友自決而巳故臣出處之際更不向人商量人有遇坎而向臣商量者輒以止對今其人或在林下或在仕途屈指計之蓋有十數人焉倘謀人則明自謀則昏平日侃侃焉能道止足之言而今貿貿焉不識去就之分則臣所與謀諸人豈不笑臣臣亦何顏見之夫臣𨿽掛名仕籍叨冒衣冠竟是一个喫齋修行之人𨿽幸主人容納而見其左右有不喜歡便披衲躡屩而去彼何所求而甘受人呵斥嘲笑爲哉昔李泌願賜歸衡山當時人主念其難容亦使寄館淮南以避之今皇上但賜臣歸淸源山足矣臣歷考前此閣臣𨿽甚眷畱至五六辭必放竊度其時上則求之皇上下則托之同官皇上念其懇誠而傳放同官見其眞切而擬放相體相成猶是古意乃今皇上不肯傳同官不肯擬直取不得不去之人而縶系之必令其污蔑狼狽或客死異鄕豈聖主所以厚遇大臣卽同官自爲他日計亦不應若此臣求去之急不識忌諱伏惟皇上亮臣放臣臣不勝云云萬曆三十六年七月十三日奏廿三日奉聖旨卿言流行坎止此是常說大臣之義當國家有事亦當權輕重以爲去畱今各處災傷艱危日甚若皆恝然引去誰爲匡維寧不負朕所望宜遵屢旨勉出贊襄不準辭吏部知道

○乞休疏

奏爲萬懇聖慈垂憐準放事臣於本月十三日又具一疏二十三日伏奉聖旨卿言流行坎止此是常說大臣之義當國家有事亦當權輕重以爲去畱今各處災傷艱危日甚若皆恝然引去誰爲匡維寧不負朕所望宜遵屢旨勉出贊襄不準辭吏部知道欽此臣不勝惶悚不勝感激當卽焚香望闕叩頭謝恩訖伏念各處災傷皆臣召致此人嘗以責臣者夫召致之人必不能爲匡維之事必去而後政地可淸必去而後天災可弭乃以一臣之不去令廟堂之上寧靜無期公交車之章省覽不暇何暇爲國事時艱吏治民生計乎故臣之當去與其不得不去不但臣知之人皆知之皇上倘覽臣疏並徧覽先後諸臣之疏在聖心�必洞然今皇上累怕畱臣不以煩擾聒瀆厭臣伏惟聖恩如天罔極無以加矣臣三月八疏生平之懷抱衷情之委曲披瀝輸寫亦旣反復罄竭無有餘而不盡者矣臣今不敢再有所言惟乞皇上憐臣亮臣傳旨放臣俾臣得全始終臣生當隕首死當結艸臣不勝云云萬曆三十六年七月二十三日奏二十九日奉聖旨屢有旨以國事多艱賴卿殫忠夾輔勿堅去志乃屢奏不巳是終以人言介懷當思君命爲重卽出贊襄方見輔弼大臣愛君憂國之意不允辭吏部知道

○乞休疏

奏爲待命日久衰病難支萬懇聖慈垂憐準放仍容辭俸以免素飡事臣自四月避言乞休疏今十上矣詞窮意蹙屢荷慰畱皇上之批答頻煩臣之聒瀆不巳蒙遣官宣諭復命同官嚴論而臣不敢趨承昨萬壽聖節蒙銀幣之賜未經朝見不敢廷謝亦不敢隨大班行禮惟諸仁徳門叩頭而先是數日巳患腰痛彊拜興幾至失儀若夫朝政閣務則一毫不敢與聞久矣伏惟聖恩髙厚臣何忍負君命嚴重臣何敢違其萬不得巳之情屢疏巳悉而臣年近七十羸弱多病數月以來進退維谷久困無聊精神益損气血日枯腰痛不愈兼有唾血之癥臣今惟憂性命而冀生還凡近日新舊科道所言臣不暇辯亦皆可無辯也伏望皇上矜憐傳放誠爲終始生全之恩而臣旣久不事事所有俸薪並乞照例罷給臣不勝云云萬曆三十六年八月二十五日奏二十九日奉聖旨卿堅欲日久屢旨慰畱切望勉出以副眷懷如何又以衰病爲辭苦欲求去知卿精力彊健佐理有餘朕方勵精庶政輔弼之任深藉老成宜遵旨卽出贊襄愼勿再辭吏部知道

○乞休疏

奏爲病臣委難供職乞賜骸骨以遂首丘事臣自四月乞休連章累牘未蒙兪允乃本月二十五日告病並辭俸一疏伏奉聖旨卿堅臥日久屢旨慰畱切望勉出以副眷懷如何又以衰病爲辭苦欲求去知卿精力彊健佐理有餘朕方勵精庶政輔弼之任深藉老成宜遵旨卽出贊襄愼勿再辭吏部知道欽此臣不勝感激力疾叩頭旣而抽繹明綸則臣一毫無所矯飾之眞心與萬分不可勉彊之精力猶存不能自達於君父之前者臣年齡衰暮精血虛枯怔忡健忘耳鳴目暗鼻淵口瘡脇痛肛脫種種賤疾備於一身而腰痛咳血乃近日之新疾也待命多時求去不得心肺燔灼寖食失常此在壯夫亦必成病況素多病者乎夫人之彈射猶可忍默身之疾病豈能勉彊卽上臣急君徇國不顧毀譽惓惓然爲建樹勛名計而精力不支則不能卽貪夫畱戀隱忍不卹矣罵耽耽然爲身家祿位計而死期將至則亦不能惟有一去而巳矣臣每見年來諸臣稱疾乞身皇上亦多所不信旣而物故有於京邸者有於途次者竟不生還豈不可傷皇上誠蚤念其至此亦何忍畱而不放也今臣犬馬疾病實非矯飾伏乞皇上憐憫放歸得解觸藩之苦庶幾殘喘猶可少��戴天恩曷其有極臣不勝云云萬曆三十六年八月三十日奏九月初五日奉聖旨卿前屢疏以人言求去玆又再疏引疾懇切眞情朕巳悉知但政本重地輔理攸資以卿忠亮老成特加簡用乃猷爲未究堅欲乞身殊非大臣體國竭忠之誼勉�去志卽出贊襄是朕所望卿其體之不允辭吏部知道

○乞休疏

奏爲病臣待放日久情蹙詞窮懇乞聖慈俯垂憐憫事臣前月三十日一疏伏奉聖旨卿前屢疏以人言求去玆又再疏引疾懇切眞情朕巳悉知但政本重地輔理攸資以卿忠亮老成特加簡用乃猷爲未究堅欲乞身殊非大臣體國竭忠之誼屴回去志卽出贊襄是朕所望卿其體之不允辭吏部知道欽此臣不勝感激力疾叩頭臣疏多矣蒙皇上慰畱至頻數矣而狗馬之疾委屬不支呵斥之聲況亦難受呼天不聞掛冠不可因念古人接浙而行不脫冕而行明日遂行三宿而出彼時進退綽綽卽爲孔孟何難使仕於今不知其何如也故曰古之成材也易今之成材也難臣�今時亦有惜名節知止足之人秪緣引去之難愛反爲害榮反爲辱位居大僚而其去就遠不及庶僚之便身在國門而其情況殆不勝拘系之苦今皇上誠憐臣放臣卽聲臣違命之罪而嚴其譴惠乃過於溫綸卽治臣不職之罪而削其籍幸乃過於加官臣進不能報聖恩則有退而修身正俗以報生不能報聖恩則有死而結艸銜環以報何必戴星出入橐筆左右亦何必鞠躬盡瘁死而後巳哉臣不勝云云奉聖旨政本重地從來皆數人恊力贊襄今二卿求去愈堅甚非事體惜名節知止足是卿雅志朕巳悉知但朝廷愛惜老成不輕進退之意卿亦當體還卽遵旨勉出以慰朕懷前奏辭俸俱不允吏部知道

○乞休疏

奏爲病臣困苦巳甚萬難復畱懇求傳放事臣本月初六日一疏伏奉聖旨政本重地從來皆須數人恊力贊襄今二卿求去愈堅甚非事體惜名節知止足是卿雅志朕巳悉知但朝廷愛惜老成不輕進退之意卿亦當體還卽遵旨勉出以慰朕懷前奏辭俸俱不允吏部知道欽此臣不勝惶悚不勝感激謹力疾叩頭謝恩惟臣前疏哀求至於自甘嚴譴情願削籍惟求傳放一聲而微誠猶不足達天急辭亦不能動聽始知世所相加以頑鈍之名有自巳求者亦有自天降者緣臣器小而受大積薄而取丰天之所厭將毀其末路而不欲與之生還也臣一身百病以藥代飡六月間遇一僧人爲臣炙頂心太陽二穴八月復炙一次杳不見效所謂枉燒肉者耳蓋臣自見衰病侵尋子才七歲送終之服巳制於客邸虆梩之事亦豫於家鄕𨿽臣心尙長而臣算巳短夫以諸葛亮之才當危急存亡之秋故宜鞠躬盡瘁死而後巳而亮僅五十四歲耳今無其才又非其時歲則邁矣病則甚矣名辱身殲爲異鄕之鬼無益也故臣惟求皇上傳出準放一聲俾臣生出國門歸而待盡卽身後帷蓋臣敢援先臣魏驥之例卽於今日預辭矣臣不勝云云

○乞休疏

臣觀今天下南憂水災北憂建夷而中朝之憂有甚於洪水夷狄者李廷機之一日未去也乃臣所憂獨此七尺之軀一綫之命耳語云匹年無罪懷璧其罪臣秪爲叨冒今銜故明有人非幽有鬼責人之話柄臣之病根皆此爲之崇也伏乞皇上奪臣之銜令以前官去而亟放之庶災釁可消殘生可延臣不勝云云

○乞休疏

奏爲哀懇聖慈亟賜傳放事臣自四月乞休經今七个月餘疏巳十有四矣臣生平罪狀元後言者摘發巳盡在聖明亦知臣之不肖用之誤而斥之晚矣臣病難支亦巳具於前疏不敢重陳矣臣今度日如年在邸捨如在圜土而皇上尙不放臣坐視臣身無完膚命不生還竊度聖慈亦必不忍伏乞皇上傳放一聲臣不勝云云

○乞勘差官始末疏

奏爲乞勘差官始末事情並廿罪譴事臣頃者疏辯科臣彭惟成劾臣通夷媚酋之事惟成復有疏劾臣指批爲札臣未及辯而前疏巳丁復奉聖旨建夷騷擾驛逓爲害不輕差官會同撫鎭曉諭亦是正理覽卿奏朕巳知道了還遵屢旨卽出贊襄不必以此介意吏部知道欽此臣流涕感激以爲聖鑑巳明無辯可矣乃言者相繼不巳臣安得避煩瀆不再爲皇上一陳也臣始因科臣札付之訐隨取禮部卷宗來查止有通狀手本稟狀司稿咨文批文幾張用印鈐連並無札付臣謂�卽札耳及見惟成再疏重查一番亦不見札付何在適有主客司書辦來取原捲臣親問之乃云堂稿所載批文前有一稿內稱合札本官者便是札付臣閱稿中主客司案呈有議差女直館序班利瓦伊葵前往遼東巡撫衙門會同總兵�選差通官同詣�兒哈赤等營寨商議宣諭等語及案呈到部則��札本官卽將發去遼東巡撫咨文賫�本衙門投下聽候會同該鎭總兵官查照咨文內事理從長商議宣諭奴酋務期恩威兼著懾服夷情節省驛逓毋得苟且塞責或別啟釁端等語臣批一行字此堂稿札付全文維葵所執諒卽此也乃但錄其前而遺其後則所雲從長商議毋得別啟釁端之語人不及知安得不滋疑議今惟一勘顚末自明惟成之論不爲無因臣之辯亦不爲說謊而臣本以腐儒偶署部篆年久事多罪過山積卽此一事特因一紙通狀送來及數十牛頭哀�一時不忍致惹禍端止是官失題差臣前疏旣以昏迷差錯請罪矣𨿽蒙聖鑑難解人言伏乞勑下再行一勘然後正臣之罪以謝言者以警將來臣不勝云云萬曆三十六年十月初十日奏十四日奉聖旨差官宣諭建夷卿𨿽偶失題請然其意共是欲約束夷人以蘇驛逓且札付中明言與撫鎭官從長商議何云私通覽卿奏事情明白朕知道了不必行勘該部知道

○乞休疏﹝一﹞

奏爲病苦難支哀懇亟放事臣席槁乞骸���來今十七疏矣臣受皇上再生之恩卽捐縻此身不足爲報然臣病巳不可支臣力必不可彊�去再不可緩諺云眾人所指無病而死況以衰年多病之軀而有從前人所未嘗之苦食不下咽坐不帖席方寸憂煎神魂驚悸舊屙並發藥石難施蓋涯分久踰崦嵫巳迫皇上𨿽能再生臣而�臣之勢巳如朽株槁木未有能生者也今河將�而天未甚寒輿疾陸行乘此時猶爲少便伏乞皇上垂怑亟傳準放一聲臣情蹙詞窮不勝云云

○乞休疏﹝二﹞

奏爲天語難承臣去宜亟謹陳謝求放事頃者同官臣向髙恭捧聖諭到臣以國家多事邊方擾攘不宜謀身髙蹈責以大義而勉其速出臣望闕叩頭感激流涕旣又見部院所奉聖諭壹道所以告戒諸臣者尢極諄切在臣卽有憂危慮害之心亦當爲大義而排遣卽當��就道之際亦宜抑微志而攺圖惟是臣終有不得不去而去�不得不亟者臣以至愚不肖誤蒙簡擢處非其�蓋自�立之日而臣巳知其不能久事����於疏��之展轉遲回至於今年四�����出臣自分�無再出之理累疏求去至於欽遣鴻臚寺官宣諭而不敢出恭遇萬壽聖節而�敢出臣於去就之分亦或有一隙之明焉而不蒙允放以至於今名檢旣巳盡捐首領亦將不保賴皇上察之鋒鏑紛拏之下出之鼎鑊阽危之中蕩蕩聖恩如天罔極而臣生平自�惟不敢踰閒越軌爲兢兢不意一旦跋嚏窘辱遽至於此是以自愧自怨自恨目傷腸一日而九回寢一夕而數�憂��積病乃轉增皇上猶謂羣猜眾怒經數十彈��人尙能爲皇上主張國事籌劃邊方乎猶謂一息奄奄死期將至之人尙能出而視事分猷贊化乎皇上爲國事計亦宜亟放臣卽爲國體計亦宜亟放臣苟猶因循不忍以俟異日至於事勢橫決欲生臣而臣不可生聖心亦將悔之矣臣言至此五內如焚伏乞皇上憐臣蟻生慨然放之臣不勝云云奉聖旨覽卿奏謝朕知道了巳有旨諭卿卽出��又以求放爲言輔臣誼當體國豈可專於潔身�卽出�襄愼勿再陳吏部知道

○乞休疏﹝三﹞

奏爲哀懇聖慈垂憐亟放事臣狗馬疾病痊�無期顧此羈棲如在縲紲�玆短晷似度長��間情景言不能盡皇上穆淸之�何繇及知呼天而天弗聞叩神而神弗應困窮無告����至��日極矣臣在此一日卽臣一日之苦�蚤放一日卽皇上一日之恩伏乞皇上發慈悲念卽放臣歸無復躊躇俾臣生出國門��爲異鄕之鬼臣不勝云云萬曆三十六年十月二十四日奏二十七日奉聖旨卿求去情詞日加迫切朕��相體亮但政本乏人國事�急故若欲畱卿還遵諭旨勉出以慰朕懷吏部知道

○乞休疏﹝四﹞

奏爲哀懇聖慈垂憐亟放事臣病深苦極��不能動天每對同官臣向髙流涕求其代臣上達而向髙但云皇上不放臣��窮無告一至於斯臣向苦乏僕頃一僕方�家來臣隨令送��回籍天寒子幼非無老牛舐犢之情以在此��家不�不如先行之爲便���������病��若再延遲必爲異���������誰扶臣言及此皇上能不惻然一動念���皇上憐臣放臣毋復躊躇�不勝云云奉聖旨覽卿屢疏巳軫�心玆��家先行益用��君臣一體朕巳頻煩慰畱卿豈可恝然若是長至屆期卿還勉出不允辭吏部知道

○乞休疏﹝五﹞

奏爲萬懇聖慈�憐準放事臣伏覩皇上於求去之臣多�放去切謂皇上卽曲加愛惜就�度其猶��者畱之可也若臣�萬萬非能畱

李文節集卷之五

●李文節集卷之五

晉江九我李廷機著

奏疏﹝六﹞

◆奏疏﹝六﹞

皇太后聖壽疏

恭謝傳論並乞放疏

乞休疏

陳利害並乞休疏

乞休疏﹝一﹞

乞放疏﹝二﹞

乞放疏﹝三﹞

辯滇撫賄疏

乞放疏﹝一﹞

乞放疏﹝二﹞

乞休疏﹝三﹞

乞放疏﹝四﹞

乞放疏﹝五﹞

乞放疏﹝六﹞

乞休疏﹝七﹞

乞放疏﹝八﹞

乞放疏﹝九﹞

乞放疏﹝十﹞

乞放疏﹝十一﹞

乞放疏﹝十二﹞

乞放疏﹝十三﹞

乞放疏﹝十四﹞

乞放疏﹝十五﹞

乞放疏﹝十六﹞

乞放疏﹝十七﹞

乞放疏﹝十八﹞

乞放疏﹝十九﹞

乞放疏﹝二十﹞

乞放疏﹝二十一﹞

乞放疏﹝二十二﹞

乞放疏﹝二十三﹞

乞放疏﹝二十四﹞

乞休疏﹝二十五﹞

乞放疏﹝二十六﹞

乞休疏﹝二十七﹞

乞放疏﹝二十八﹞

乞放疏﹝二十九﹞

乞放疏﹝三十﹞

乞休疏﹝三十一﹞

乞放疏﹝三十二﹞

乞放疏﹝三十三﹞

乞放疏﹝三十四﹞

乞放疏﹝三十五﹞

乞放疏﹝三十六﹞

乞放疏﹝三十七﹞

乞放疏﹝三十八﹞

乞放疏﹝三十九﹞

乞放疏﹝四十﹞

乞放疏﹝四十一﹞

乞放疏﹝四十二﹞

乞放疏﹝四十三﹞

乞放疏﹝四十四﹞

乞放疏﹝四十五﹞

乞放疏﹝四十六﹞

辭免讀卷並乞放疏

乞放疏﹝四十七﹞

乞放疏﹝四十八﹞

乞放疏﹝四十九﹞

乞放疏﹝五十﹞

乞放疏﹝五十一﹞

乞放疏﹝五十二﹞

乞放疏﹝五十三﹞

○皇太后聖壽疏

恭遇聖母慈聖宣文明��壽端獻恭熹皇太后萬壽聖旦臣備員輔弼仰戴隆恩比之恆情倍切忻忭玆因在告不能恭詣慈寧宮門行禮謹擬是日私寓恭設香案扶掖望闕行五拜三叩頭禮少伸臣子慶�之忱臣不勝云云謹具題�萬曆三十六年十一月�八日題

○恭謝傳論並乞放疏

奏爲恭謝聖恩������������臣向髙疏奉聖����������前有逸文遠慮至意各自災������������有旨畱����������������知道了其補卿貳大��處督撫������守戍饑餒請�著農卿設處元輔次�����調理其疾巳瘳且聖母萬壽節在邇著鴻臚�官宣諭速出贊襄夾輔共濟時艱該部知道欽此伏蒙特遣鴻臚寺官宣諭該寸卿李承華等捧到臣寓臣恭設香案扶掖跪聽宣讀臣不勝感激謹望闕叩頭袛謝訖伏惟皇上嘉納忠黨賑卹�民卿貳督撫業計點用軍�餉糧又命設處皇上存心於天下如此臣豈不踴躍願佐太平而況聖母萬壽率土騰歡臣近臣也獨忍不恭詣宮門一效岡陵之祝哉惟是臣身委不能出臣苦亦不敢重陳聖恩如天袛承無地何顏以贊襄夾輔何力能共濟時艱惟望皇上貸其衡命之罪憐其萬萬不得巳之情亟放臣歸卽犬馬餘生猶�歌詠太平祝我皇上聖母萬萬歲壽也臣不勝云云萬曆三十六年十一月十八日奏二十日奉聖旨覽卿奏謝朕知道了卿還遵諭勉出以��懷

○乞休疏

奏爲懇乞聖慈垂憐準放事臣患病多時��巳甚然前蒙宣諭尙能勉彊跪聽望闕叩頭自�連日以來內苦閉塞外兼跌蹼痛楚呻吟竟日�夜扶而後能起憑而後能立病勢至此蓋巳難�臣與臣賡同病同情今聞賡垂危而臣復如此亦可憐之甚者也伏乞皇上俯垂憐念卽與尙書蕭大亨一視準放臣心稍寬病或可活實皇上再生洪恩臣不勝云云萬曆三十六年十一月二十九日奏十二月初二日奉聖旨卿求去懇切慰畱甚�況今新失首輔政本單虛卿豈可復有所請宜卽出贊襄不必再陳吏部知道

○陳利害並乞休疏

奏爲身危更憂國危謹明死陳言懇祈采納以奠安宗社事臣在病中同官臣向髙常來看臣輙相與疾首蹙頞而憂國事之危急也虜猖獗甚矣餉不給久矣令戶部設處無可設處矣有�虜卽入犯芻糧何在戰將戰士戰馬何在���分領調度防守者何官卽烽火通乎郊圻有��而巳豈不至危急哉故臣等及中外諸臣屢��帑爲請誠見外無所措而不得不求之內��能應而不得不望之上耳而聖心未動渙發無�邊軍之皷噪必不可免戎虜之縱橫必不可禦金甌之天下必不可保皇上覩此時勢以爲危急乎未也且榷稅久矣財盡民窮額外之賦旣多惟正之供轉縮故臣等及中外諸臣屢以罷稅爲請豈誠有利而故不取亦見此事病民病國利無毫毛害若丘山而皇上猶以爲自然之利不忍遽割民卽離叛�從何輸與其停之自眾庶孰若停之自朝廷與其亂至而捐貲孰若反時而施惠乃望著急於倒懸而皇上尙欲遲之歲月噬臍何及𨿽悔可追此事又非至危急者哉臣伏覩皇上至明至仁眞有可爲堯舜之資惟於利之一字不無牽絓蓋皇上亦知臣淡薄而臣本不自意艸茅細行能動九重之知亦微覺其中有味存焉臣入京六年受皇上俸薪不時賞賜臣能節用無不足而且有餘人言臣五百金買房而未知臣之蓄尙有不止此者臣每領受無愧色付之僅僕無疑心笥鑰不問夜戶不扃寐而甚寧覺而甚適此臣食芹之美曝背之暄每思獻之君父而欲俟臣位稍安事上漸久而後乘間從容言之今臣巳矣人之將死其言也善誠得皇上用臣之��死不望帷蓋之施卽生還不望金綺資斧之賚矣夫天子富有四海何必多藏古人言有餘爲災平爲福凡物皆然而財尢甚蓋金气寒而寶難久祕積而不散必爲妖爲崇人言良有所本非欺謾也臣願皇上奮然幹斷掃去數年牽絓之利心卽發帑金濟邊卽停稅撤去稅監以阜民足國保我祖宗艱難辛苦僅得之天子無使動搖毋以危亡爲未必然毋以人言爲不足信臣旣病臥例不敢具揭卽此疏臣不外傳惟祈聖明裁察施行臣不勝力疾云云萬曆三十六年十二月初二日奏

○乞休疏﹝一﹞

奏爲畱死不如放生哀懇聖慈鑑前憫後以終恩遇事臣九月內一疏言諸臣稱疾多不蒙放旣而物故良亦可傷今臣賡及若此矣賡初未有�死之癥也只因眾口沸騰無所容其身而皇上又固畱之進退狼狽抑鬱無聊處必去之地而不得去故無必死之癥而竟以死耳今卽卹之優何如放之早使其被異數於身後何如遂微願於生前皇上但視賡可以知臣矣皇上不放臣去臣又爲賡之續矣今大僚無人不言去者去無陛辭國門無祖道必輿襯而後返路哭而後行盛時景象必不若此聖主始終恩遇亦必不若此臣今求皇上鑑巳死者之無及閔後死者之將然亟傳一語放臣無令一時二臣淪胥以逝並辠聖主之恩徒彰政地之厄臣不勝云云萬曆三十六年十二月初四日奏十一日奉聖旨政本乏人方思簡用豈能聽卿之去眷倚甚切卿宜仰承爲朕勉出勿得堅辭吏部知道

○乞放疏﹝二﹞

奏爲哀懇聖慈垂憐亟放事臣自四月杜門至今乞休之疏巳二十五上初以大義時勢不得不求去放繼又以病求放至本月初四日一疏則因臣賡亡而援之以求放臣之情亦甚迫矣連日待命未蒙兪允蓋皇上向亦不信賡病不知�聖心亦悔否倘視其亡而不悔是聖主至仁不忍於一夫而獨忍於輔臣如悔其不放則又安忍畱臣以貽後悔也臣蒙皇上遣鴻臚寺官宣諭至再而不能出又命同官臣向髙傳諭而不能出萬壽聖節臣不能出長至令節臣不能出聖母萬壽臣不能出蓋賡尙能於聖節前勉彊一出而臣則不能勉彊矣今家眷先去孑然一身稚僕僅二三人一旦溘然先朝露誰爲殯斂誰爲扶櫬而歸也夫人非木石豈有受人叱吒如奴隸驅逐如寇賊能夷然久忍而不病者又豈有衰年長病抑鬱無聊之極而不死者事有必至理有固然伏望皇上亟發慈悲但傳準放一聲毋使臣爲賡之續臣不勝云云萬曆三十六年十二月初九日奏十九日奉聖旨元輔旣歿卿又苦稱病困朕豈不軫念但今政本乏人巳極一時誰共贊襄委難遽允還遵旨卽出毋孤朕意吏部知道

○乞放疏﹝三﹞

奏爲待命巳及年終懇乞聖慈垂憐準放事臣杜門日久章疏頻煩千言萬語不足以動聖�臣苦日甚臣病日增今一年又將盡矣夫難回者槁木之生不奪者匹夫之志徒延日月��官次屢有瀆陳徒重愚臣之罪溘然長逝���聖主之心伏乞皇上憐臣放臣俾臣及此年終生�國門臣不勝云云萬曆三十六年十二月十八日奏二十五日奉聖旨從來輔臣求去未有卿如此迫切朕豈不體念但政本乏人邊疆多事卿可不爲朕少畱正旦前還宜勉出以忍眷懷吏部知道

○辯滇撫賄疏

奏爲特辯賄情仰祈聖鑑事人之論臣有賄賂臧私臣俱不辯乃所指臣受雲南巡撫陳用賓金��爲擬旨從寬至今牽連未巳則臣何敢終無一言臣與用賓同是晉江縣人臣猶記得臣以編修主考浙江時用賓爲按察使送臣下程折儀臣首郤之迄今十八年用賓巡撫十六年未嘗受其一扇一帕用賓亦不復饋臣又記得臣在禮部沈鯉在閣時一日語次偶及雲南兩廣二撫臣臣謂二臣未放人多議其頑鈍臣不願鄕人有此名似以亟放爲便此又用賓所不及知者及雲南�事初次報捷覆閣朱賡告病臣與葉向髙避嫌送賡不票往還至再日雲暮矣臣不����髙同擬以爲方將責之戴罪討賊則����以沮其气其失事輕重隱匿有無不得不付巡按勘實以服其心及後來票本臣與向髙極力苦辭�乃票耳臣病中再思亦似當時事體止合如此而臣素有寡情之名在用賓父子與臣鄕人尙以爲過嚴而論者則以爲寬爲賄但知同縣而未知平素無交臣不庇用賓用賓亦不望臣庇晉江一縣京官最多皆臣證也今雲南罪狀下有公論上有聖裁臣去國乏人久不與知特恐皇上或因人言以臣爲眞受賄則臣眞爲嗜利狥私弄權壞法欺君誤國之人不得巳而有此一白耳尢望皇上以臣病苦及此年終放臣使臣得脫此身於風波之中是非之外庶臣節不至太污臣生或可少延臣不勝云云奉聖旨卿正直公淸朕所素亮豈有受賄之理覽奏巳知道了卿亦不必以此介意吏部知道

○乞放疏﹝一﹞

奏爲候放踰年勢窮情蹙懇乞聖慈慨允以遂首丘事伏念臣罪同山積旣嘖有煩言而病與�增又全無起色疏復一疏血巳瀝矣而����主之矜憐日復一日歲巳更矣而猶爲國門之�滯人謂此中自有聳動解脫之方臣病且���所出自苦而巳臣鄕距京師八千里家小失去此時抵家而臣篤病孤棲奄奄一息掛冠不可補牘徒煩不謂尺五之天而隔於九閽遠於萬里乃至於此今獻歲發春正聖主布徳施惠除舊更新之日請從臣始伏乞慨然允放無復躊躇不但臣首丘有期實我皇上放生之仁惟新之政也臣不勝云云萬曆三十七年正月二十一日奏

○乞放疏﹝二﹞

奏爲病臣困苦至極懇乞聖慈準放事臣自去年四月抱病杜門乞休之疏三十餘上新正遵守禁例至二十一日乃敢疏懇私計以爲歲序旣更天心必爲感動候命累日疏猶畱中臣瀆告詞窮膏盲疾病孑然獨處度日如年蓋臣之困苦莫甚於今日卽從前輔臣其困苦亦無如臣之甚者也伏乞皇上俯垂憫念卽放臣歸全臣犬馬餘生亦以彰聖主待輔臣之厚臣不勝云云萬曆三十七年正月二十七日奏

○乞休疏﹝三﹞

奏爲病苦至極哀求亟放事臣前月下旬兩疏塵瀆迄今未奉愈旨不知曾經電覽否或覽而天心未爲動也古人可止可速得如其志今�則能決之臣速則必求之上且今日放臣謂之久不謂之速矣先臣賡去年正月告病冬仲而卒計十一个月若臣告病今亦十一个月此時非臣歸期卽臣死期迫切極矣同官向髙所知臣每見輒哀求代達皇上但一問之果無假托卽傳天語準放臣歸不但臣得遂首丘之願感戴聖恩而所省煩言尢多益以章聖斷矣臣不勝云云萬曆三十七年二月初九日奏

○乞放疏﹝四﹞

奏爲病苦至極懇求憐放事臣自正月二日三疏嗚呼不蒙省發臣以衰年久病羈絆都門將及一載吞聲屏息備嘗生平所未有之苦𨿽連章累牘總難具陳臣前疏求皇上問之同官向髙乃未蒙賜問九重深邃豈知外間情態與臣一身之痛楚度日之艱難今諸臣待命者多獨臣最久而官不可曠勢不可延義不可逃志不可奪與其畢命於此而費賫糧種種之恩孰若及今憐之放之使曳尾塗中之爲惠而不費也伏乞皇上亟發慈心賜臣骸骨不勝云云萬曆三十七年二月十七日奏

○乞放疏﹝五﹞

奏爲懇乞聖慈憐殘生矜微節蚤賜斷決以存國體事臣新年四疏未蒙覽發一槪畱中臣自朱賡亡後感慨未巳數日間又見楊時喬楊道賓相隨物故因思古人就寢輒與冠履作別人生如朝露世間種種眞如幻影浮漚何須計較今臣年邁道賓衰同時喬而病過之此殘生之可憐也臣平生頗知愛惜不圖兩年來蒙被訾垢至不得齒爲人譬諸市撻巳無完膚扶舁亟歸猶得終於牖下此微節之可務也然此就臣身言之身顧使之疾病沈綿而不得去使之�躓狼狽而不得去則國體關焉自昔年至者許之引年有病者許之養病以臣所睹記自國初以來未有閣臣杜門經年乞骸三四十疏而不去者臣以爲臣之殘生不足憐微節不足矜而國體深可惜也故臣願皇上蚤賜斷決卽放臣去毋使心膂股肱之臣屢有畢命於旅邸者以孤恩遇而污都門臣不勝云云萬曆三十七年二月二十三日奏

○乞放疏﹝六﹞

奏爲懇乞聖慈聖斷賜決賜骸事臣自春來五疏槪蒙畱中今春又將暮矣伏念臣受皇上深恩如天罔極使臣萬分中尙有一分稍可勉彊而遽忘盡瘁屢爲�瀆臣獨何心臣想皇上深宮靜攝凡諸臣之疏與臣近疏俱不暇徧覽則臣之極病極苦皇上必有不及知者故臣前日一疏欲皇上問同官向髙而聖心不動並疏不發日復一日茫無還期此所以苦中增苦病中加病欲效尢悔福之徒而不可將爲朱賡之續而未能惟有伏枕展轉擁衾流涕而巳伏乞皇上亮臣之情貰臣之罪憐臣放臣臣不勝云云萬曆三十七年三月初一日奏

○乞休疏﹝七﹞

奏爲病極苦極乞賜骸骨事臣近日累疏俱不蒙發下臣自知疏多詞繁瀆擾巳甚必爲聖心所厭然臣非爲私便非爲推托非忘聖主深恩非昧致身大義臣不得巳也蓋臣病極矣杜門伏枕寒暑載更脾土以不動受傷而胃气愈弱心火以常動滋熾而肝血愈枯豈藥石可療豈倉扁可治諺曰眞病難醫此臣病癥也臣苦極矣節喪則唾面自漧不爲含忍罪著則俯首自伏不足矜憐如停糞穢日費掃除悻悻則義無所逃奄奄而數猶未盡諺曰啞子喫苦﹖苦說不出此臣苦諭也臣所以連章累牘十言萬語惟求賜骸如獸負矢而疾奔如鳥將死而哀鳴今皇上而不憐臣誰憐臣者尙不放去必死都門放去再遲必死於道路矣爲此不避瀆擾再控聖慈但傳準放一聲臣得離苦海少延殘生卽地下亦當爲艸爲環卽來世亦願爲犬爲馬以報今日未報之恩終不�負也臣不勝云云萬曆三十七年三月初七日奏

○乞放疏﹝八﹞

奏爲哀求亟放事臣七疏畱中久困無聊病益增劇終日吐痰殆至�升鼻涕淋漓涕盡血出及寢暫止而胸脇作痛寢不成寐覺來辛苦異常四肢惡寒又似瘧癥總是晚暮衰頺縶維困頓精神血气日就焦枯如經秋黃葉遇風便脫耳夫此地此官世俗所羨眾庶所爭至號爲大物而有召而弗來畱而弗處者必精力難彊廉恥難捐有縈其中有迫其外者也今臣杜門不出一年矣卽王錫爵蒙召幾二年矣皇上何爲苦此二臣夫有堯舜之君何患無堯舜之佐用捨逓行去來皆適無曠官無廢事無瀆告無煩言誠至便也伏乞皇上但傳準放一聲令臣得將此垂盡之生一登先臣之丘隴而後就木焉臣感戴天恩曷其有極臣不勝云云萬曆三十七年三月十九日奏

○乞放疏﹝九﹞

奏爲苦楚異常吁天求放事臣見自古人臣去就無論接浙而行不脫冕而行者至爲綽約卽漢唐宋以迄我朝惟患人臣不求去與求去而不�不急者耳未有求去之決至經年不出屢論不出而求去之急至數十疏而猶不得去者也臣一自在此實爲目前莫大妨礙人見皇上未放臣去則專罵臣不去蓋臣自去秋邸報巳盡屏不觀間或一二得於傳聞凡有血气之倫亦所難忍而甘受者七十歲將死之人旦食不過一粥夜眠不過一席從前有何冤業此後便何求望而巽牀緘口唾而自幹而未足也蓋自去冬而人有謂臣求去之難須行破格之事臣闇不能解及見近來相繼叩閽而去者乃知人久以此望臣遂以臣爲戀不肯去耳夫無所逃者臣之義也體之卹之不�其所不堪聖主之仁也臣一出國門而苦楚��礙亦徹所省章奏不知許多此甚易甚簡之事皇上何難於一斷也伏乞皇上憐臣放臣臣不勝云云萬曆三十七年三月廿五日奏

○乞放疏﹝十﹞

奏爲放難再緩事在不疑懇乞聖斷事臣於三月二十五日具疏求放今又旬餘未蒙兪旨望眼欲穿食咽不下一息奄奄如欲絕之綫五內搖搖如不系之舟蓋其日久而苦極矣皇上聰明睿知人情事理無不周知臣之萬萬宜放萬萬不能畱久在聖衷此事何難一斷決而使臣狼狽困頓至此極也伏望皇上卽允臣奏賜臣一副骸骨一條性命臣之病勢苦情與其首丘而感恩誓報前疏屢具臣亦不敢復贅瀆矣臣不勝云云萬曆三十七年四月初八日奏

○乞放疏﹝十一﹞

奏爲窮極無聊號天乞放事臣聞古人有言難進易退今乃見求退之難更加於進臣自去年四�乞休今適一年矣一年之間中外大臣物故者若干人臣猶得延犬馬之生以待賜骸臣之大幸也然今猶不放不使生還恐後人又有借臣爲辭以瀆天聽者矣臣頃見明旨處分徑去諸臣人服其當臣𨿽束身待命而負君負國之罪浮於去者臣今誠得以罪行褫官奪級人亦必服臣亦願之皇上天也窮極無聊不號天將焉往乎伏乞皇上憐憫允放臣不勝云云萬曆三十七年四月十七日奏

○乞放疏﹝十二﹞

奏爲窮極無聊懇乞放歸事臣自去年四月二十日乞休歷夏而和而冬而春而復夏今屆端陽矣節序屢更唇舌巳敝而天心不動若以臣爲瀆擾而厭棄之者臣前後四十餘疏以去就大義請而不得也以犬馬疾病請而不得也以往時去者之故事請而不得也以近日死者之苦情請而不得也日復一日月復一月則皇上之放臣無期而臣之生還無望矣臣前疏願賜降黜而去此臣直心也伏望皇上鑑之憐之亟賜兪允臣不勝云云萬曆三十七年四月二十八日奏

○乞放疏﹝十三﹞

奏爲待命又逾端陽懇乞聖慈俯憐病告亟賜放歸事臣自去歲端陽之前席槀乞休竊計歸期不過旬朔詎意濡滯以至於今節序屢更端陽再見自來閣臣之去未有若此其艱難者臣病而益苦苦還增病禱祈弗應占卜無憑永日如坐圜扉經年不出房闥此苦人所希有亦臣所未嘗皇上其仁如天忍令臣困窮至此臣又見同時亦有一二求去之臣久而不放不惟郁抑難堪而朝廷之政事妨悞不少況政地之重過於諸司而久畱衰殘狼狽之人使揆路久妨而獨勞者無助尢不宜之甚者也伏乞皇上曲體下情軫念國事慨然斷決卽放臣歸而後諸臣之待放者皆可以次推及矣臣不勝云云萬曆三十七年五月初八日奏

○乞放疏﹝十四﹞

奏爲懇乞聖慈憐放事臣今年乞休十有三疏俱不蒙賜允臣自念犬馬之方旣不能報主螻蟻之誠又不足動天困迫而上不憐鳴號而上不應此臣積過叢愆辜負玷辱所致然臣又思自來大臣乞身朝廷有察其誠懇而許之者亦有知其不才而捨之者臣至不才無論其誠懇宜就捨之之列而況杜門伏枕一年有餘靡俸給之金以偏閒人遲枚卜之期以妨賢路蠹國害政莫甚於此伏乞皇上卽允臣去不但臣感聖主放生之仁亦所以章聖斷而重政幾也臣不勝云云萬曆三十七年五月十七日奏

○乞放疏﹝十五﹞

奏爲懇求放歸事臣惟天地之大也人猶有所�臣受皇上之恩過於天地而臣尙有不如所�者則皇上惟縻臣以爵祿而不與臣以廉恥夫唾面自漧一唾猶可忍再唾巳難安有唾之又唾唾無巳時面無干時而皇上猶欲臣忍之乎夫臣以極陋極貧之一書生荷皇上作養拔擢以至於此臣志大言大非寡廉鮮恥人也臣不戀長安一片地也而一年不得出長安者皇上不肯成就臣也今有良家之女志慕貞潔而有人焉取而系之衢路坊肆之中使人得而侮之哀訴不釋脫逃不得則惟有劓鼻割耳以自裁耳今臣自念身爲皇上大臣受恩深重有如去不必待命卽不用郵傳一夫一馬或覓驢或徒步以歸臣心安乎卽人不言上不督過不黜不降以歸臣心安乎途中不悔牖下不悔乎孔子有言汝安則爲之臣不安故不爲也此外則如貞女烈婦劓鼻割�然而非丈夫之行非宗社所關未有身之去�而以身殉人者臣又不爲也兩者旣不爲則��皇上一放而今日不放明日不放臣所引天地之大人猶有所憾者此也臣不敢憾天地自憾而巳語曰朝廷有教化而後士人有廉恥天下有風俗夫教化之行能使頑者廉懦者立今反使廉者頑立者懦教化盡亡風俗大壞皇上勿以一士之去畱爲細故而忽之也伏乞皇上卽放臣歸臣在則朝廷輕臣去而後朝廷重臣不勝云云萬曆三十七年六某日奏

○乞放疏﹝十六﹞

奏爲懇乞放歸事臣惟中庸九經曰體羣臣體之云者設以身處其地而察其心孟子所謂君之視臣如手足蓋言體也未有手足疾痛而腹心漠然若不相關者羣臣且體大臣可知今臣不肖或可比於羣臣其疾痛非一端而其乎號至頻煩至�切矣猶不蒙皇上曲體之仁皇上以臣眞邪惡可厭耶則必斥逐而使之去以臣眞疾痛不得巳耶亦必矜憐而聽之去而日復一日月復一月不憐之亦不斥之累牘連章徒滋聒瀆之罪經時度歲杳無首丘之期穆淸之上夫豈知羈臣茶苦如焦如燒至此極也伏惟皇上俯垂軫念省覽臣疏亟傳準放一聲臣不勝云云萬曆三十七年五月二十五日奏

○乞放疏﹝十七﹞

奏爲疏盡畱中苦難度日懇乞聖慈省覽矜憐極放事臣數月間乞休之疏凡十七上全不蒙發放以疏則意盡說窮唇幹舌敝無復可措之詞以時則月又一月年又一年無復再延之理以罪過則積如丘山著如共鯀久不宜尙存仕籍之名以擊刺則身無處所體無完膚久不能苟容堯舜之世以情景則孤棲久系永日難移幾同圜土之中以衰病則精鑠神銷大命將至必爲異鄕之鬼蓋自來大臣求去未有如此之難如此之苦者也伏乞皇上卽發慈心賜臣骸骨俾臣得命而去君臣大義始終兩全而皇上生臣全臣之恩眞天地未能擬其髙厚海嶽不足比其崇深矣臣不勝云云萬曆三十七年六月十一日奏

○乞放疏﹝十八﹞

奏爲哀懇亟放事臣前疏巳多本月十一日臣所具疏伏候明旨今又數日矣臣亦知皇上厭繁必一切束之髙閣然臣所陳非政事得失有煩聖心之圖維也又非情節曲直有煩聖心之剖判也又非祈求恩澤有煩聖心之斟酌也又非辯白冤狀有煩聖心之停平也不過求去而巳一放卽了一傳卽放更何煩難更何躊躇而遲畱如此不但使臣冒頑鈍之名而枚卜久滯政也久虛揆路久妨勞者不得休而賢者不得用此臣所以日夜焦繁內益熱病益甚而求去益急也臣自去夏束裝戒行卽冠服牌絳以至轎棍扇傘所有家活盡散與人家眷先行途中喪一幼兒臣皆不顧念惟求此七十殘軀歸而就木不污此長安一片地是爲汲汲耳臣忍耐巳久其苦難言伏乞皇上憐臣放臣臣不勝云云萬曆三十七年六月十七日奏

○乞放疏﹝十九﹞

切惟自古有不可則止之明訓有可以止則止之典刑今臣杜門屏居半武不出戶庭閣事不與本揭不接邸報不觀升除不知蓋自去夏而臣之仕巳止矣臣身在此固與閒住無異假令臣家京師則如先朝李東陽而其異者惟仕籍之名未除俸薪之給未罷必去而後除名罷給得以飯蔬飲水棲遲衡門之下垢敝而人不疑灑掃而人不哂此其爲適要非人之所及知也臣念七十之壽古來所希嘗考唐宋如韓休李泌張九齡呂蒙正韓琦司馬光皆六十八歲而終今臣至不肖年巳六十有八而又甚病竊度天意似不欲令臣生還矣豈不悲哉臣聞前月二疏閣中擬放蓋同官深知臣而臣尢求之切也伏望皇上憐臣蟻命卽依準前擬亟放臣歸臣不勝云云萬曆三十七年六月二十二日奏

○乞放疏﹝二十﹞

奏爲懇求恩放事臣於前月二十二日具疏哀求伏候兪旨今又七月矣臣惡極罪大萬難久污都門臣魄散魂銷萬難久居人世臣情迫心焦萬難再羈一室臣唇幹舌敝萬難再措一詞臣之命懸於皇上但放臣去貶秩可也削籍可也皆皇上之恩皆臣之願也夫人有大其聲而號泣悌淚交流者哀則哀矣而未極也至於聲盡淚幹口噤目閉人不聞其哀而哀極矣臣今哀求實類乎是伏乞皇上憐臣放臣臣孑然一身朝放朝行夕放夕行林下感戴地下亦感戴臣不勝云云萬曆三十七年七月初二日奏

○乞放疏﹝二十一﹞

奏爲懇求恩放事臣於本月初二日具疏哀求連�候旨猶未蒙允放臣今五十疏矣臣惡極罪大萬難久污都門臣魄散魂銷萬難久延人世臣情迫心焦萬難再羈一室臣唇幹舌敝萬難再措一詞獨念臣𨿽不肖叨爲皇上手足皇上爲臣腹心夫手足疾痛不待求救於腹心而腹心未有漠然不動者從前閣臣之去不過三五疏今臣五十疏此古來所未有之事臣之惡極罪大冥謫固宜秪恐他日書之史編稱聖主英斷未免以此一節爲未盡耳卽日立秋時序屢變臣之望放如七年之旱之望雨也伏乞皇上憐臣放臣勿復躊躇臣不勝云云萬曆三十七年七月初七日奏

○乞放疏﹝二十二﹞

奏爲久候無聊懇天憐憫事臣前疏自劾惡極罪大萬難久污都門魄散魂銷萬難久居人世情迫心焦萬難再羈一室唇幹舌敝萬難再措一詞倘蒙皇上覽觀天心能無感動今疏五十又一矣臣查得宣徳年間閣臣張瑛出爲南京禮部尙書今南禮有缺卽以畀臣使臣得出都門是亦聖主之恩先朝故事臣所求望也又查得隆慶年間閣臣陳以勤未去閣中揭帖奉旨準不列名今臣一年以來毫事不預除同官向髙入告單揭外至於一二公請如東官講讀之類向髙猶列臣名臣求免不依揭在閣中寫進臣不能阻誠恐皇上但見揭有臣名或謂臣尙預事今求傳旨閣中準不列名則同官可遵旨而行此亦先朝故事臣所求望也又查得大明會典官員患病三个月之上俸糧截日住支故臣去年八月一疏並辭俸給及奉明旨前奏辭俸俱不允欽此臣思辭俸不如辭官官去則俸何待辭自是屢屢乞休日日望放而俸級如故心切不安今敢再申前請容臣辭俸此令甲故事亦臣所求望也若不候放徑去則前此所未有之事臣前疏巳言其不敢若移居郭外上無益於動天下無益於止謗且亦先今大臣所未有之事臣未敢剏行要之臣千言萬語不若皇上準放一聲一放則事事安妥皇上可以恭默旁求而臣悠然而逝亦可無再瀆天聽矣臣不勝云云萬曆三十七年七月十四日奏

○乞放疏﹝二十三﹞

奏爲哀懇亟放事臣病困日久計出無聊本月十四日具疏引例一求南京禮部之職一求閣揭不列名一求住俸而終之求放之一言臣望眼欲穿今又數日矣中外人士見臣狼狽趦趄若此頗多見憐而又疑以爲從來閣臣未有求去之堅且久而不得去者今臣連章累牘而皇上漠然不動誠厭惡之耶胡不褫其職而奪之如非厭惡耶胡不體其情而允之以爲費處耶則至易事也以爲螻蟻不足動其中耶則又大臣近臣也以爲聖心不斷耶則皇上英斷性成千古帝王之所希有也蓋眾皆疑之卽臣亦莫得其觧矣夫從容寧耐茹苦忍痾累時越歲卽無聊之極而彊抑其情以俟上命者人臣之義也見其哀鳴知其疾痛計其時日念其困滯曲垂體卹賜之殘骸而予之生路者聖主之仁也伏乞皇上卽發臣疏放臣回籍蚤一刻卽一刻之恩生死感戴與天無極矣臣不勝云云萬曆三十七年七月十九日奏

○乞放疏﹝二十四﹞

奏爲臣苦巳極懇乞聖斷以存國體事臣於本月十九日具疏伏候兪旨今又數日矣臣切惟君徳以斷爲貴其馭臣下也或見其宜去之罪狀而毅然亟斥不俟於崇朝或見其求去之懇誠而慨然俯從無煩於瀆告故謂之賜玦玦者決也斷也而大臣近主稍與羣臣不同尢當愛惜其廉恥而曲全其始終自來大臣皆二三疏而去多不過四五疏故𨿽訾垢可忍𨿽旬朔可俟自非大不肖之人其身名猶不盡毀裂其體貌猶可觀寧獨大臣之體哉亦國體所系耳今皇上英斷天縱剖決如流獨於臣一去遲至一年又三月而不決五十餘疏而不決得毋爲聖斷之累乎臣誠不肖然閣臣也亦未至寡廉鮮恥得罪於名教也袛爲求去不得以至此極今臣如坐漏船之中伏燒屋之下而皇上視之漠然更不動念此累朝大臣所未有者而今乃自臣始臣何足惜但恐所傷國體亦巳多矣近日竊覩諸臣辯疏從外來者並蒙省覽發票而臣疏獨不報此臣所自怨自傷求其故而不得者也伏乞皇上少動慈心憐臣放臣毋以臣一人之不肖而貽累聖斷且傷國體臣不勝云云萬曆三十七年七月二十三日奏

○乞休疏﹝二十五﹞

奏爲窮極堪憐吁天�故事臣於本月二十三日具疏以臣之未放上累聖斷及傷國體爲辭蓋置此身私情不言直言大義而同官臣向髙先曾有揭爲臣請命久而不報至於是日復申前懇蓋與臣最厚知臣最深見臣狼狽窮極不忍坐視而揭中於國體一節尢惓惓焉亦足以明臣之不欺與屢疏之非得巳矣連日伏候繞榻而行每聞敲門或人急走則勃然心悸以爲捧旨者至乎蓋臣人患怔忡今愈急愈甚方寸中終日如杵動如磨轉此其情臣尙不能形容況皇上何及知之今人有求於上而未得者輒責望閣臣乃臣亦閣臣也而同官則又以閣臣代閣�一也又非爲之求官爵求恩澤也而其難如此臣不肖不足憐乃代懇者皇上亦不少畱意乎臣心忙意蹙不識忌諱伏乞聖慈鑑之憐之卽放臣歸以章聖斷以存國體臣不勝云云萬曆三十七年七月二十七日奏

○乞放疏﹝二十六﹞

奏爲懇恩準放事伏臣念昨歲萬壽聖節臣猶能勉詣仁徳門叩頭今歲則欲匍匐而不能矣臣乞休巳五十五疏頻數極矣杜門一年又五月亦久極矣臣竊見凡事皆有故典事𨿽難亦有方法如臣今日去就之際蹇澀艱難歷考古今眞故典所不載思所以處此者而古今未有之事無方可按無路可尋思之又思竟不可得也臣今特以其不可得者千懇萬懇於皇上皇上天也父母也匹夫日夕呼天天亦必聞豈有人子疾痛日夕啼號而父母恝然終不一動其念者哉伏望皇上卽以聖節之後施放生之仁準放臣歸臣不勝云云萬曆三十七年八月二十一日奏

○乞休疏﹝二十七﹞

奏爲災異頻仍皆繇罪臣未去懇乞亟放以便銷弭事臣徳至劣福亦至薄自臣入京爲禮部每年終類奏四方災異盈楮累牘巳不勝書及入閣辦事未及一年災異疊見旣而求去未得一年四五月間災異之多至有甚妖極怪覩記所未有者臣因思聖明在禦賢哲盈朝何得有此秪緣臣以徳福劣薄之人人所共棄而猶然濡滯輦轂之下今日未去明日未去閱歲經年妨賢病國是以有此災異也今夫人家將有祈禳之事則必掃除屏去混濁不潔之物而後可以薦馨香迓神明�災而得福今臣之混濁不潔亦甚矣人以爲當掃除屏去亦久矣而皇上猶持不斷之意久畱不祥之人於國中臣膏盲沈錮終負恩私忍耐以�亦有去日惟是皇上誠一思災異之繇圖祈禳之方則必先將臣亟放而後用人行政以次而舉反災爲祥乃可望也臣誠懼以愚不肖之身累君累國累世界累生民故特乞以放逐便銷弭伏惟聖明鑑憐慨然賜玦臣不勝云云萬曆三十七年八月二十七日奏

○乞放疏﹝二十八﹞

奏爲天气漸寒懇求亟放事臣乞休一年有半去歲歷夏而秋秋而冬今歲歷春而夏而秋至於今則秋又將盡矣臣生長南方本不耐寒加以暮景病軀久爲歸計縕袍盡棄單祫僅存數日之門頓覺寒气侵肌感時序之屢遷慮殘生之將盡賤孥旣去一榻蕭然犬馬之疾日增丘裏之思轉急竊惟天道運行寒亦有時而暑暑亦有時而寒無滯而不轉之气機無久而不更之節令我皇上聰明憲又乃於臣子去就之際任其淹頓窮極而聖心略不見推移旋轉臣私爲揣摩必是臣所上封章未經聖覽人間情故穆淸之上容有未洞然者不然則臣非有希覬而乞恩又非有推托以圖便皇上何靳臣苦臣一至於此也伏望覽臣此疏卽發玉音賜臣骸骨臣不勝云云萬曆三十七年九月初四日奏

○乞放疏﹝二十九﹞

奏爲懇乞俯順輿情準放病臣歸去事臣守候一年六个月凡五十六疏未蒙兪允正日夜彷徨計無復之適聞科道公疏請皇上放臣蓋知臣萬不可畱念臣久不得去亦見揆地不可久曠賢路不可久妨上之爲皇上謀至忠而下之爲臣助至不淺也臣杜門伏枕日與一二僮僕談家園風景海物滋味預商量抵家惇匠築墳及歸途舟車行宿之事第以天寒漸近爲憂尢以不能久延如朱賡及楊時喬楊道賓輿櫬而歸爲懼今幸有公疏過臣獨疏萬倍庶幾仰回電矚上動聖心益信臣之嗷嗷哀鳴眞非得巳皇上可以諒臣憐臣放臣臣得及此時扶病而出國門歲暮抵家�感皇上始終之恩眞山海不足望其崇深天地未能擬其髙厚矣臣不勝云云萬曆三十七年九月初七日奏

○乞放疏﹝三十﹞

奏爲南北之正論宜從病臣之苦情可閔懇求賜玦以遂首丘事臣乞休至五十八疏未蒙兪允前日見科道公疏臣心善之以爲臣獨疏旣不能動天藉眾正之公言庶幾可望天心之轉動故曰爲臣助至不淺也今南中之疏復至其措詞𨿽稍與北異而言臣宜去則同其爲臣之助尢同譬如行走艱難之人一扶其左一掖其右一挽其前一推其後又將護而置之安樂之鄕自在之境而謂有不悅有不感者乎夫當戶之蘭亦必鋤芟況以糞壤而當戶妨礙尢甚掃除安得不亟今下之爲眾正之憂而上之爲穆淸之累者袛爲臣一姦貪小人一日未去耳切謂疏合臺省論符兩京公惡公非甚明易見至於臣病苦之極則累疏巳具今亦不敢贅陳矣伏乞皇上省覽諸疏俯順羣情及此重陽之後天气尙和放臣歸去庶賢路不妨朝端無競而臣得以垢污之身藏納丘隴不貽玷�淸時臣不勝云云萬曆三十七年九月初十日奏

○乞休疏﹝三十一﹞

奏爲天气日寒懇求賜放事伏念臣不肖不材爲人所共指斥自來未有如臣之甚者也乞骸至五十九疏自來未有如臣疏之多者也犬馬疾病經一年又六月自來未有如臣之久者也杜門面璧公交車之報弗觀引罪責躬嘖室之言無辯臣之茹忍亦極矣蕭然旅捨更無骨肉之親七十殘生付之僮奴之手臣之情景可憐亦極矣今重陽巳過霜降將臨日寒一日凍沍又將至矣伏乞皇上俯垂日鑑少動天心及此杪秋賜臣骸骨臣不勝云云萬曆三十七年九月十七日奏

○乞放疏﹝三十二﹞

奏爲病臣六十疏求去懇乞聖慈憐憫放生事臣久病之軀衰羸巳甚霜降之候風气漸寒連日以來愈覺精神憔悴魂魄飛揚坐臥不寧食食少進心如杵擊耳似皷鳴孤孑一身家鄕萬里幽懷郁抱不能盡言臣聞事尊之禮必告必面君子之行不竇不徑至於鑑其衷情全其體貌出之以禮門使得循其告面之節與之以義路使不迫而爲徑竇之繇如此而後爲禮義爲紀綱天下可以治而無亂今一朝之中未及一年窘迫無聊而徑去者若干人矣臣以爲皇上何不使之從容以去而貽之窘迫也何不放去而使之自去也去就之權何不自操之而使人操之也孟子曰上無道揆下無法守君子犯義小人犯刑國之所存者幸也皇上誠念及此則諸臣之去就不可以爲無關而置之弗聞諸臣求去之封章不可以爲煩瀆而閣之弗省矣況臣𨿽不肖叨爲閣臣自來閣臣之體貌至臣而玷辱決裂巳無復存今猶不放則必如趙志臯朱賡之死而後巳乎皇上待臣極其優隆無一事俟臣之求臣事皇上二十七載未嘗有一事干求皇上獨此一去皇上始而靳之旣而厭之旣而拒絕之臣誠不得其觧者伏乞皇上憐臣困苦準臣休歸以全臣之餘生亦以全閣臣之終始臣無任云云

○乞放疏﹝三十三﹞

夫人之所寓身苟安焉心苟在焉𨿽歷歲月度光陰不覺其淹亦不覺其速身一不安心一不在形𨿽畱而神往景𨿽住而意馳至於初爲觸藩之�而竟爲走險之鹿則迫逼不堪之極也今旬日之內副都禦史詹沂祭酒周如砥相繼而去皇上責其封印出城處之冠帶閒住然則印無可封城不敢出者獨非聖心所當體悉而務憐之乎臣竊以爲與其自去而後處閒住不若與以閒住而縱之去不過先後一著間而下爲待命之恭上爲制命之義俱全而兩得矣臣不勝云云

○乞放疏﹝三十四﹞

奏爲懇乞聖慈鑑憐兪允事臣伏惟凡事有限期令人可計日而待待之𨿽緩猶未難也今臣之守候殆無期矣詩曰譬彼舟流莫知所屆臣之謂矣凡人年力未衰身無疾病旣緩爲之期猶可俟也今臣犬馬之齒至膏盲之病痼而崦嵫之景迫矣傳曰俟河之淸人壽幾何臣之謂矣臣之生命如蠛蠓螻蟻不足一動聖主之矜憐臣之名節如敝帚破甑不足一動聖心之顧惜情苦極矣臣義難逃不敢不濡忍詞窮久矣臣舌尙在不能不鳴號伏望皇上鑑之憐之慨然放之臣不勝云云萬曆三十七年十月十一日奏

○乞放疏﹝三十五﹞

奏爲懇求賜放事臣切見輦轂之下四方之人久處於此者或守選聽補或居賈行商或筆耕傭書或百工技藝必有事焉今臣在此何事乎哉夫久羈無事之人於輦轂之下今日削牘明日補牘日呼書史日煩公交車而又日糜俸薪廩給以豢養之敗局未結誶語時聞此敝政之甚者也況以重而不容久曠之地急而不容久壅之塗而一無事之人橫塞其間此其妨悞尢非特一官一職而巳伏乞皇上亟放無事之人使臣及此冬月扶病而歸臣旣得以遂獸鹿之生而朝廷亦可以蚤圖梅楫之助臣不勝云云萬曆三十七年十月二十日奏

○乞放疏﹝三十六﹞

奏爲家難傷心沈痾轉篤懇乞聖慈憐憫放生事臣父母蚤亡二弟相依爲命其一弟廷柱孝廉恬靜臣甚愛之繇選貢爲廣東翁源縣儒學教諭今春到任不幸八月病卒於翁源臣昨方聞報一慟幾絕蓋臣徳涼福薄命運迍邅自去冬家小去後喪兒喪侄今又喪弟手足骨肉之變迸輳於半年之間七十老人久病孤棲日夕涕淚憂思悒郁誠恐臣亦不久且與弟俱亡矣伏望皇上俯垂憫惻俾臣得扶病而歸一上父母丘墓送往撫存少盡■﹝春鳥﹞鴒之義而後首丘臣感戴聖恩如天罔極銜環結艸未足信也臣不勝涕泣云云萬曆三十七年十月二十五日奏

○乞放疏﹝三十七﹞

奏爲痛苦不堪懇乞聖慈賜臣骸骨事前月二十五日臣以家難具疏求放今又數日未奉兪旨臣犬馬之力久痼其體■﹝春鳥﹞鴒之義重傷其心臣竊自度決無生理臣惟死者人所必有也而莫不善於客死臣見臣弟客死臣甚痛之而以其顧戀一官依違五斗秪爲區區雞肋輿屍而歸臣又甚恨之今臣畱滯都門淹延歲月意者將與臣弟同作異鄕之鬼乎臣誤蒙知遇叨爲閣臣但願皇上乘臣一息尙存予以首丘至於身後之恩則臣預辭久矣夫死卽有知不若生者之尢者有知也埋狗馬以帷蓋不若卹其生不拂其性之尢爲恩也地下之結艸銜環不若林下棲遲祝岡陵而謠衢壤之尢爲歡忭也臣言及此至眞至盡伏望皇上俯垂憫惻卽放臣歸臣不勝云云萬曆三十七年十一月初二日奏

○乞放疏﹝三十八﹞

奏爲候久事生放還宜亟事臣向以病請者一年八个月近復以家難請臣之望放其急如持漏甕沃焦釜特欲候命而行全閣臣始終之禮守臣子無所逃之誼耳乃昨者同官向髙因禦史鄧澄有言遽上一揭欲辭票擬而推之臣臣不勝駭愕無論臣疾病沈痼彈射叢集卽如鄧澄疏末所加於臣者曰都下奉朝請曰大姦大頑人所共見斯何言也而尙欲使之與幾務分票擬之役有是理乎有是事乎若澄所議向髙不過艸疏中一二語未有損於向髙之品望特其耿介之性遽不自安而爲此辭讓臣能諒之伏乞皇上念幾務繁重諭令向髙卽出如常票擬不得因微言而疑沮亟放臣歸亟允錫爵之辭亟簡當世名流與向髙共襄聖政庶太平可望而中外人心亦可少安矣臣不勝云云萬曆三十七年十一月初九日奏

○乞放疏﹝三十九﹞

奏爲病臣移徙荒涼不堪懇乞聖慈垂憐亟放事臣乞休七十疏在去年者未蒙兪允在今年者一槪畱中臣感動無術困苦無聊本月初九日移居眞武廟廟在演象所極北本無捨宇遠隔人煙僅小房一間廟夫二人蓋自來未有托宿於此者緣臣盤桓日久遘閔旣多義不敢徑出國門尢不得偸安旅寓不獲巳以衰病之身暫棲極荒極涼之地臣本一介窮儒猶耐寒苦動心忍性讖罪省愆耿耿寸心皇上之所鑑知亦眞武神明之�照察然而臣之跋胡嚏尾局天蹐地則至此極矣日維隆冬終風且暴一年巳暮之光景萬里未歸之病骨臣望放之急什伯往時伏乞皇上憐臣居處荒涼衷情迫切卽放臣去以遂首丘臣不勝云云萬曆三十七年十二月十九日奏二十八年正月初五日奉聖旨覽卿所奏朕巳洞知卿任怨任勞贊襄籌劃方今邊疆多事之秋正賴卿等分猷佐理豈可以人言堅欲求去卻又移徙廟宇朕心惻然但今歲春寒卿宜安心復歸私寓候旨行不允所辭該部知道

○乞放疏﹝四十﹞

奏爲恭謝聖憐仍申前懇乞卽賜放事臣於歲底移居眞武廟隨有疏陳今正月初五日伏奉聖旨覽卿所奏朕巳洞知卿任怨任勞贊襄籌劃方今邊疆多事之秋正賴卿等分猷佐理豈可以人言堅欲求去卻又移徙廟宇朕心惻然但今�春寒卿宜安心復歸私寓候旨行不允所辭該部知道欽此臣恭設香案望闕叩頭謝恩訖伏念臣卽次不安移居荒廟如螻蟻徙穴何足動情又�獻歲喜慶之時九重邃穆而念臣居處之荒涼至爲之惻然且諭以復歸私寓安心候旨眞如慈母之愛憐其子而嫗煦之臣捧誦恩綸卽處荒涼而溫於挾纊矣臣不勝頂戴不勝感激惟是臣累聖明巳甚蚤放一日卽一日之恩臣負罪�巳多蚤去一日爲一日之幸今私寓旣移不可復返而家小前年巳去隨身行李無多便可迨冰未泮遵陸而行漸南漸暖可以無煩聖念伏乞皇上慨然賜放俾遂生還臣𨿽不能報聖主隆天厚地之恩庶不失臣子進退始終之義而人心始安賢路斯辟所關系良不淺矣萬曆三十八年正月初六日奏

○乞放疏﹝四十一﹞

奏爲荒廟難以久居伏俟綸音懇求蚤發事�者臣伏蒙皇上以臣移居眞武廟惻然動��以候旨而行臣自奉旨以來翹首跂足望�欲穿迄今旬有五日而臣之移來則四十餘日矣臣𨿽不敢出城而旣巳離次與出城無異其荒涼殆又過之臣今不能措一詞但以此一疏求皇上準放一聲俾臣得全進退始終大節而天下�從此太平此新春新政第一事也臣不勝云云萬曆三十八年正月二十日奏

○乞放疏﹝四十二﹞

奏爲懇乞聖慈一親並放事臣見前年兵部尙書蕭大亨放去計其家居優遊今巳年半比者一月之內見刑部尙書沈應文放去光祿寺卿王守素放去此皆皇上慈悲至仁體其苦情而予之生路諸臣乃得進退始終不愆其常身去而心安皇上曲成之恩大矣若臣之於諸臣也以杜門則獨先以待命則獨久以上疏則獨多而棲止荒涼則諸臣之所未有皇上待臣視諸臣似亦有加焉則臣之得放似亦不當在諸臣之後伏乞皇上一視而放之卽以臣罪過予臣閒住但得皇上發放一聲徒步出國門皇上之大恩臣之�願也臣不勝云云萬曆三十八年二月初一日�

○乞放疏﹝四十三﹞

奏爲懇恩急放事臣乞休匝兩年矣移徙又兩�矣疏八十上矣前者伏奉溫綸諭以春寒許以候旨今春深寒薄候亦久矣臣猶記得先年閣臣趙志臯八十疏而死沈一貫八十疏而去今臣亦八十疏可以放矣一放而皇上待閣臣之禮全矣臣所以堅忍寧耐一片愚心亦暴白於天下後世矣臣不勝云云萬曆三十八年二月初九日奏

○乞放疏﹝四十四﹞

奏爲候旨日久懇乞聖慈慨然賜放事臣自正月初間伏奉候旨之諭迄今又踰四旬累疏哀鳴更不敢及人情口語之猥繁與荒廟棲居之瑣尼蓋亦學古人所謂三緘百忍惟求一放而巳矣夫臣有罪宜放臣年七十宜放臣病宜放臣三年不供職宜放臣乞休至八十疏宜放卽放亦巳後矣而聖心尙未慨然臣竊惑之語云待河之淸人壽幾何臣今桑楡之景卽旦晚溘然而逝巳是古來所稀但使臣不獲首丘而畢命於都門則臣直候死非候放也臣之所望在生還臣之所�於皇上者在放生今天气融和歸途良便伏乞聖慈憫臣久候之苦慨然賜放臣不勝云云萬曆三十八年二月十九日奏

○乞放疏﹝四十五﹞

臣惟士君子不得進而行其道則有退而藏其身乃臣年來以都門爲鄕山以旅邸爲林泉以吞忍爲修煉以封章爲功課近且以廟爲家以眞武爲居停主人而以二三廟戶爲�矣蓋自前年四月二十一日以來以歲計者二以月計者二十有四以日計者六百有三十夫人年至七十來日有幾而擲此六百三十日於風波之場醉夢之境何爲者哉人生如隙中駒石中火自臣癸卯七月入京至今七年問朝野大臣物故者幾六十人今臣病久不去日復一日恐此廟中爲臣牖下又且損一番齋糧麻布之惠矣莊周有言寧死而貴乎寧生而曳尾於塗中乎此理此意可與老者語而少壯之所未知可與見道者語而庸鄙之所未諭故臣之至急在生還惟不敢冒擅去之罪耳臣不勝云

○乞放疏﹝四十六﹞

奏爲懇乞賜放事臣惟必去者臣之義也必待命而去者朝廷之法臣子之禮也自臣移居伏蒙皇上命臣候旨臣竊喜不自勝以爲天心巳動不過少需旬日賜玦必矣不謂伏候至今六十餘日卽計吏褫職者竣事皆散舉人下第者發榜皆歸而臣尙羈畱於此不但不得比於兵刑二部大臣且不得與褫職之吏下第之上等也念臣入仕二十八年中間還裏之日惟丙戌奉差半年壬寅癸卯請告年半合之僅僅兩年古稱遊子思故鄕老則益思病則益又思今臣二載以來精神飛越魂魄飄揚何日何時不在家山丘隴之間而皇上不肯放臣切觀聖意若不欲臣生還者何苦臣一至此哉今天气融和過此炎熱又將至矣伏乞皇上軫臣苦迫之情慨發慈心亟賜一放臣不勝云云萬曆三十八年三月初五日奏

○辭免讀卷並乞放疏

奏爲辭免讀卷並乞放歸事臣杜門二載一切公務毫不與聞乃今殿試屆期禮部題讀卷官猶列臣名於疏內臣不勝駭愕夫此鴻巨之典隆重之役不惟劣臣病體萬萬不能趨承卽該部多此一題臣之慚愧亦巳甚矣諒在聖鑑謹此題知而臣淹困之久孤寂無聊渴望首丘以日爲歲伏乞聖慈矜憫卽放臣不勝云云萬曆三十八年三月十二日奏

○乞放疏﹝四十七﹞

奏爲懇乞賜放事臣乞休八十餘疏自正月迄今疏凡八上一槪畱中未蒙省發今淸明又五六日矣春旣暮而暑將來數巳窮而理亦極而此荒涼廟捨方之蘧廬猶爲不堪臣�釋子不欲三宿桑下今臣宿此輒踰十旬以臣之不肖爲淸議所不容同類所共擯而久居方丈長污神棲卽眞武能憐臣容臣而臣亦不安甚矣如舊輔王錫爵病苦甚眞今復來辭一腔赤誠似亦聖主所當曲體者伏乞皇上放臣並及錫爵俾在林下者享一丘一壑之安出國門者免縶之維之之累而聖主所以待輔臣之禮眞可謂�始有終矣臣不勝云云萬曆三十八年三月十九日奏

○乞放疏﹝四十八﹞

奏爲懇求卽放事臣惟凡人有求而不與至於屢求今日求之明日求之頻數煩瀆毋論人厭其求將求者亦自厭矣臣連章累牘積日累歲臣巳自厭況皇上豈有不厭臣者顧臣不得巳也頃者同官棄向髙偶有微言亦欲求去昨奉溫旨猶復疏辭臣見其意實以閣務殷繁無人共濟不惟勞悴抑且妨賢中外縉紳責望譙讓此向髙所爲汲汲焉累疏而請耳臣願皇上亟行會推以安其心而趣之出而臣病廢守候之久伏乞皇上憐臣放臣俾得與蕭大亨沈應文共沐聖恩始終兩全進退以禮臣不勝云云萬曆三十八年閏三月十九日奏三十九日奉聖旨卿調理日久疾巳平復何爲懇請屢奏乃今閣務繁重正賴謀猷匡濟贊讓豈可堅辭求去還體朕意卽出輔政愼勿再陳吏部知道

○乞放疏﹝四十九﹞

奏爲疾痼難痊懇乞聖慈垂憐卽放事臣待命二年移居半載本月十九日�有疏陳二十九日伏奉聖旨卿調理日久疾巳平復何爲懇請屢奏乃今閣務繁重正賴謀猷匡濟贊讓豈可堅辭求去還體朕意卽出輔政愼勿再陳吏部知道欽此臣卽於眞武廟恭設香案扶掖望闕叩頭恭謝訖臣蒙聖主隆恩天髙地厚捐糜報效乃臣本心惟是人之罪過人所屢言而人亦自知其不同洗雪臣之疾病人所不言而臣則自知其不可療治蓋凡治病者少壯易而老則難驟感易而久則難順適易而郁則難臣年七十老矣病自前年迄今久矣求去不得去幽居於此岑寂無聊郁矣臣所以苟延至今者實爲天幸亦爲學力而要之膏盲沈痼視息僅存在易所謂貞疾恆不死者也以臣殘廢如此而明綸尙欲�以匡濟贊襄卽出輔政傳之四方人必謂聖主始不知臣之不肖今並不知臣之痼疾何帝堯之明乃亦有時而蔽乎蓋臣初嬰疾卽無生理卽自知不能終事皇上報答聖恩是以皇上再遣鴻臚卿諭臣一命同官諭臣凡臣有疏輒荷溫旨慰畱不帝數四眞千載希曠之恩使臣病尙淺調理一年亦可望痊不待至今而後脫體矣�素直腸𨿽妻子朋友莫之或欺豈於君父至尊之前敢有矯飾伏惟皇上始終鑑詧準臣休歸臣不勝云云萬曆三十八年閏三月二十九日奏

○乞放疏﹝五十﹞

奏爲痼疾委難望痊哀求卽放事臣於前月二十九日伏奉溫綸隨卽具疏備陳犬馬之疾沈痼而不可治但求殘喘以遂首丘蓋自前年迄今將及百疏千言萬語所求不過一條性命更無支詞而杜門日久形如槁木心如死灰自身以外一切不聞不見惟昨城樓之災聞而驚懼而不敢具疏問安陳言修省者亦以疲癃殘廢之人分固宜爾也然因思火稱郁攸郁能生火今天下人心之郁具列諸臣疏中毋待臣言卽如臣至不肖爲人所共擯斥而耽延月日以妨賢路致有積久而不得舒之眾怒望久而不得鬯之輿情此其郁最大以臣兩年嬰疾百疏乞休孑然一身棲棲荒廟秪爲分義不敢不待而縶維局蹐眞同散拘自來輔臣未有困苦至此者此其郁亦最大今欲宣郁弭災則放臣爲第一義臣去而諸政事可次第舉矣伏乞皇上俯垂憐詧卽準放歸無使痼疾之臣尙淹都門頻瀆天聽臣不勝云云萬曆三十八年四月初七日奏

○乞放疏﹝五十一﹞

奏爲懇求準放事臣疾病沈痼耳目昏憒筋骨萎薾精神瞀惘心志散亂巳爲廢棄無用之人自古以七十爲稀年臣年六十有九正當其數自前歲乞休預治後事衣貯於笥木蓄於家今但願生還故鄕一上先臣之丘隴而後待盡少延一日卽臣一日之幸卽聖主一日之恩也夫人气倦意闌𨿽有綺筵所思者枕簟而巳矣然必辭謝而去而後不愆於儀臣今所處實類乎是伏望皇上鑑憐之成就之臣不勝云云萬曆三十八年四月十三日奏

○乞放疏﹝五十二﹞

奏爲懇乞放歸事臣以衰病之軀孤棲荒廟繇冬及夏巳歷三時日長正似少年寂寞眞似空谷而久旱酷熱尢苦不堪自腹背脇肋以至胯股之間筋骸脈絡不知何故而如掣如抽痛楚經旬膏藥徧體臣自顧摧殘之巳甚切憂歲月之難延倘天心尙未慨然則首丘終無復望矣伏乞皇上大開慈念亟放臣歸臣不勝云云萬曆三十八年四月二十日奏

○乞放疏﹝五十三﹞

奏爲懇乞放歸事伏念人臣去就如臣所處自古以來未有之艱難亦自古以來未見之變異蓋聖主之恩寵至厚但臣之賦受至薄故迍邅至此莫非命也臣病極矣困極矣一日在此則一日之苦一刻在此則一刻之苦今四日而夏至又四日而端陽日月如流犬馬餘生有幾伏乞皇上卽放臣歸臣不勝云云萬曆三十八年四月二十六日疏

六卷終

●李文節集卷之七

晉江九我李廷機著

奏疏﹝七﹞

◆奏疏﹝七﹞

捐俸助賑疏

乞放疏﹝一﹞

乞放疏﹝二﹞

乞放疏﹝三﹞

親賚乞放疏

謝恩並乞放疏

乞放疏﹝一﹞

乞放疏﹝二﹞

乞放疏﹝三﹞

乞放疏﹝四﹞

乞放疏﹝五﹞

乞譴黜疏

再乞譴黜疏

比例給假疏

乞放疏﹝一﹞

乞放疏﹝二﹞

乞放疏﹝三﹞

奏辭考滿並乞放疏

再辭考滿疏

乞放疏﹝一﹞

乞放疏﹝二﹞

親賚乞去疏﹝一﹞

親賚乞去疏﹝二﹞

親賚求去疏﹝三﹞

乞放疏﹝一﹞

乞放疏﹝二﹞

乞放以弭災變疏

乞放疏

乞放以重國體疏

乞放並請推補疏

乞放疏

乞免署名並乞放疏

乞放疏﹝一﹞

乞放疏﹝二﹞

乞放疏﹝三﹞

乞放疏﹝四﹞

乞放疏﹝五﹞

乞放疏﹝六﹞

乞放疏﹝七﹞

乞放疏﹝八﹞

乞放疏﹝九﹞

乞放疏﹝十﹞

乞放疏﹝十一﹞

乞放疏﹝十二﹞

乞放疏﹝十三﹞

乞放疏﹝十四﹞

懇恩給假疏

再懇給假疏

乞旦勘藩封疏

乞放疏略

乞放疏

謝恩疏

乞放疏﹝一﹞

乞放疏﹝二﹞

○捐俸助賑疏

禮部尙書兼東閣大學士臣李奏爲捐俸助賑事臣久在告昨者伏覩聖母皇上惻隱饑民發帑賑濟曁中宮以下並有捐助臣𨿽卽去義當爲國分憂而臣向以辭俸不蒙準許遲畱旣久冒昧實多今謹將昨歲領過一年俸金繳送戶部𨿽不足比於涓塵亦臣區區一念也謹具奏知

○乞放疏﹝一﹞

奏爲病臣三度端陽懇求準放事臣自前年端陽卽以病乞休其時臣居邸捨家小相隨至去年端陽而臣孑然獨居至今端陽則居荒廟半年矣時序流易情景屢遷理數巳窮寧耐巳極日來胸脇作痛喉舌皆瘡膏藥幾徧乎身湯藥不離乎日蓋臣每聞有物故者問其年歲多是六十內外而臣年巳六十有九似難過此古稀一關但得生出國門歸正首丘則聖主之大恩臣之大幸也伏望皇上惟卹民賑饑徳意以及老病之臣惻然矜憐慨然賜放臣不勝云云萬曆三十八年五月初三日奏

○乞放疏﹝二﹞

奏爲三年百疏窮極無聊瀝血吁天哀求準放事臣惟天至遼邈也乃頃者旱旣太甚眾庶呼號而甘霖應焉卽如內帑之金皇上所愛惜不輕用也惟不忍民之饑餓遂慨然發以賑之今臣窮極無聊何啻旱望雨餓望賑哉臣常念天地覆載臣者父母生育臣者然臣赤身而出父母之腹寓天地之間乃今臣身所被上而父則下而兄弟妻子以及親族孰非皇上之賜者卽自臣乞休伏蒙宣諭慰畱至三十次此自來臣子所希遘之隆恩臣非木石詎不感戀而苦苦迫迫如此者緣臣疾病事勢萬萬不容不去亦不容再遲也萬曆三十八年五月十五日奏

○乞放疏﹝三﹞

奏爲懇乞準放事臣賦命本遲因學耐性平生遇事多以耐處之𨿽遲而竟得焉自前年乞休待命稍久臣語人曰秪合寧耐豈有耐之一年而不得者乎及至去年待命益久臣語人曰秪合寧耐豈有耐之二年而不得者乎今二年又兩月矣臣之耐性至此而盡矣皇上穆淸之上詎知臣居處是何室屋朝夕是何侶伴炎日雨夜是何風景沈奇痼疾是何癥候茹荼忍詬是何情懷邈乎不得而知也幾日一疏一月幾疏一疏輒娓娓數百言秪爲贅爲瀆不能動聖心也夫以名爲閣臣身在輦轂下而隔絕若此又何怪乎窮蔀細民伏在遐陬幽在覆盆者何繇覩日月而伸其淹抑乎太平所以不臻雨暘所以不時災祲所以不銷囂呶所以不靜未必不繇此矣臣久不敢憂天下之憂惟犬馬餘生螻蟻微命是急伏望皇上俯垂憐念賜臣骸骨臣不勝云云萬曆三十八年五月二十四日奏

○親賚乞放疏

奏爲久病更加痢疾勢難苟延謹冒死賚疏赴朝懇乞聖慈哀憐急放事臣七十老人抱病日久杜門謝事猶冀殘喘可延而居處旣失其常寢興皆違其節乃於二十九日午時忽覺畏寒急急上牀嘔逆不巳是晚遂作痢疾忽一日夜二十餘次欲用推蕩之劑則老人久病恐傷其眞元仍依溫補之方則積滯不通恐滋其纏結此之醫道我皇上素所旁通者也醫家無計調停補瀉之間而病愈淹纏殊無起色臣猶記先年閣臣馬自彊入閣半年以痢卒於都下而自彊年六十有六臣年過之得無懼乎要之臣病總緣郁生但得一出都城挾醫攜藥舟行調理亦可漸望平痊若再遷延必無幸矣爲此力疾造朝過恃恩私先於思善門外叩頭口求仍赴文華門上疏臣病眞否朝內人眾所知伏乞皇上慨發慈心卽放臣歸臣不勝云云萬曆三十八年六月初三日奏初六日奉聖旨覽奏知卿病尙未瘳又無入暑失調扶掖具本親奏情詞愈懇朕心惻然豈不體念卿爲輔弼股肱但天气暄熱宜愼加保愛特遣太醫院堂上官前去診視卿還善加調攝以慰朕至意該部知道

○謝恩並乞放疏

奏爲恭謝天恩事臣乞休抱病巳越二年比因再加痢疾不得巳冒死卽閽嗚咽流涕求皇上矜憐一放而巳仍於本月初六日伏奉聖旨覽奏知卿病尙未瘳又兼入暑失調扶掖具本親奏情詞愈邈朕心惻然豈不體念卿爲輔弼股肱但天气暄熱宜愼加保愛特遣太醫院堂上官前去診視卿還善加調攝以慰朕至意該部知道欽此臣謹設香案力疾望闕叩頭謝恩太醫院官徐文元等隨奉欽遣到臣牀前臣復就牀叩頭診視訖伏念臣年衰病久不善攝調轉致新痾上厪聖念膏盲沈痼更微天語之溫艸木焦枯重煩禦醫之遣聖恩隆重如天罔極豈臣捐糜所能酬答豈臣筆名所能名言者臣形容悴甚血脈虛甚病根深甚調治難甚則文元等一入門知之一下指知之無待臣重陳也伏望皇上卽放臣去臣但出城則心寬登舟則心又寬河水新添舟行風動且立秋近在十日臣家遠不過七千里臣得歸正首丘臣之報恩不在今生而在來世矣臣不勝云云萬曆三十八年六月初六日奏

○乞放疏﹝一﹞

奏爲殘喘終難久延卽日立秋懇求準放事比臣以舊痾新疾冒死叩閽伏蒙皇上惻然特霈溫綸念天气暄熱勉臣調攝更遣太醫診視臣感恩過激遵旨靜調數日以來痢幸少止然而衰老尫羸之人重經此一番剝削眞元愈涸脾土益虛飲食不消四肢綿弱奄奄喘息僅如一絲而兼以居處失常僮奴皆病寂寥無侶郁悒不堪皇上但知天气暄熱至其間情景皇上寧盡知而臣亦詎能盡言之伏誦前旨以臣爲輔弼股肱之臣然則恩禮始終惟此一放而卽日立秋涼風將至起死回生亦惟其時矣不然侍郎王汝訓猶得死於邸捨而臣乃死於荒廟之中聖慈寧忍乎哉伏乞皇上慨然賜骸臣不勝云云萬曆三十八年六月十八日奏

○乞放疏﹝二﹞

奏爲擅去之罰旣嚴未去之臣可憫懇祈賜放以示特恩事切惟官無崇卑一謂之臣子皆當聽命君父故𨿽甚急迫必得旨而後行此萬古之綱常一王之典則豈有讀聖賢書通古今談道義動稱髙品而及其去就乃不顧君臣大節任情使气如鳥飛魚逝一人作俑羣然尢而效之如今日者蓋馭委其轡馬駘其銜紀綱法度陵夷極矣

皇上特勑吏部分別處治更有罷職不治之念懲巳往而防將來無亦見四牡橫犇不得不謹操銜勒以救之也然而王道本乎人情凡人以疾痛慘怛呼號君父而漠然不加體悉至於久而不得請窮而無所歸不能守死則有逃而去耳臣待命三年所受頑鈍觀望之訕不知幾多人之交口呵斥驅逐與諷臣從權勇決者又不知幾多臣生平執拗此時卻以得力不然臣閣臣也而與孫善繼等同科不知吏部當作何處分他日史官當作何書法作何斷案耶夫臣子擅去罪奚所辭而縶之使不得去以至於死恐於九經體臣之道亦爲未盡誠以降罷之罰懲悻悻�情之士一振其綱維而以賜玦之恩待老疾守法之臣曲全其終始豈非義之盡仁之至哉萬曆三十八年六月某日奏

○乞放疏﹝三﹞

奏爲天气漸涼懇求允放事臣前月扶病叩閽伏荷溫綸以天气暄熱勉臣調懾臣感聖主曲體之深仁視臣如子又竊幸病臣首丘之有望秋以爲期今自六月十九日立秋二十七日末伏秋來伏盡熱退涼生加以霖雨之後百川灌河臣之羸弱陸行則難於馳驅舟行庶便於調理皇上放臣此正其時伏乞慨發慈心允臣所請放之久畱之後與之垂盡之生卽覆載僅足擬其恩卽環艸未足效其報也臣不勝云云萬曆三十八年七月初一日奏

○乞放疏﹝四﹞

奏爲天气巳涼懇求卽放事臣伏念臣杜門巳三年矣犬馬之疾萬不能出矣匹夫之志堅不可奪矣皇上察臣眞情亦久不能臣以所不能而將聽之去矣春初奉旨曰春寒到臣計日望暖而暖過矣夏間奉旨曰天气暄熱則臣又計日望涼而今涼又至矣臣七十之年奄奄一息更經得幾度暑寒皇上春秋�盛如岡如陵夫豈知臣桑楡之景之甚迫促也皇上九重之上深宮之中夫豈知臣棲宿之處是何室屋是誰伴侶也皇上萬幾日不暇給夫豈知臣之寂寞蕭索度日如年也夫擅去者必處而不憐久候之臣非所以爲辧也物故者巳矣而其後者復羈畱之以俟其物故非所以爲仁也以皇上至仁至明至斷而所以處臣子去畱之際獨有所未盡臣誠不得其觧也臣記得先年二輔臣並放正在七月其間閣中亦惟朱賡一人耳伏乞皇上慨然及時放生毋再躊躇臣不勝云云七月十四日奏

○乞放疏﹝五﹞

奏爲懇乞放歸事臣自夏間蒙恩奉旨計日而待惟苦夏之未去秋之未及也今立秋之後復爲白露節矣涼風颯颯寒气蕭蕭臣南人羸體畏怯風寒數日以來乃更解裝發篋取冬衣而被服之蓋此時气候鴻鴈來而玄鳥歸卽狐之首丘亦維其時竊度皇上向所許臣以候旨者今必慨然賜骸而臣伏候三年數窮理極到此亦萬無再緩矣且以無所事事之一閒人而縶之輦轂之下仍糜祿以養之又使其告苦告憐煩瀆至尊甚無謂也夫賢才不乏而辦事者見有向髙臣未去無益臣去無礙皇上何難於一放而遲疑爲哉伏乞卽賜慨然俾臣得及此秋涼生還田裏臣不勝受恩云云七月二十二日奏

○乞譴黜疏

奏爲路窮情蹙願求譴黜以遂生還事切惟臣今日止有去之一路而求去止有章疏一路乃百餘疏而不得也臣路窮矣情蹙矣然特爲候旨耳而臣之候非爲徼溫旨望後恩也但得一嚴旨以去卽譴黜而臣心安矣況臣實有罪焉累聖主知人之明其罪一辜聖主如天之徳其罪二屢違上命其罪三頻瀆宸嚴其罪四其它罪狀尙不勝舉卽如詹溯之閒住如孫善繼之爲民如劉道隆等之降職皆皇上之恩皆臣之願蓋均此嚴譴諸臣以擅去得之臣以求去得之諸臣先去而被譴臣被譴而後去一先後間而其義殊矣伏乞皇上鑑臣情非矯飾語出繇衷卽賜施行臣不勝云云

○再乞譴黜疏

奏爲病久歲寒再申譴黜之請以乞殘生事臣疏至百餘候經三載計無所出故前有願求譴黜一疏夫譴黜豈人之所欲而臣顧求之者誠以爲但一得旨一得去無擅之罪無逃之名可以明臣禮可以安愚心可以少延犬馬垂盡之年可以不妨梅楫登庸之路吁名可不頻掛於人口病疏可無再瀆於宸嚴則削籍貶秩何所不可此臣所爲甘之如薺而願求之非虛飾也今天气日寒臣之居處其爲不堪伏乞皇上矜臣疾苦俯從臣願霜雪雨露莫非聖恩與夫縶之維之而竟以畢命於此者大懸絕矣臣不勝云云十月初十日奏

○比例給假疏

奏爲比例給假事臣伏覩大明會典內一款兩京文職離家六年欲給假省祭者聽蓋念其離家之久而許之休沐子得省親孫得祭祖著爲令甲所以體悉臣下者如此其周摯也自臣入仕止有奉差過家半年南京考滿歸乞休年半蓋服官實歷二十六年而自癸卯以迄於今離家八年矣臣自惟至愚旣不克攄夙心以酬隆遇又不能保晚節而返初衣日居月諸巳迫桑楡之景雨濡霜降不勝松檟之思臣見先年閣臣王錫爵沈一貫各給假並蒙允許臣是以考據令甲援引前規輒以假請伏望皇上慨然賜允俾得回籍祭掃先塋少展子情以光孝治臣不勝云云十月廿四日奏

○乞放疏﹝一﹞

奏爲請告旣踰三年懇乞放歸事臣切惟三年者凡事之大期如鄕試會試述職給繇行取復除之類皆不越三年孟子言去國之臣三年不反則收其田裏𨿽以古昔待臣之原然至於三年則臣之去堅而君之禮盡無復不決之理矣臣見自來輔臣去位速則旬餘遲不過月內惟趙志臯待命滿三年每對人流涕竟不及歸良亦甚苦今臣自戊申求去歷巳酉庚戌三年巳滿及今而放俾臣臣姓名不掛於仕籍俸給不關於廩帑是猶三年收田裏之義也再過臘月則四年矣伏望皇上念四年之將及憐臣待罪之巳久慨然放歸臣不勝云云十二月初三日奏

○乞放疏﹝二﹞

奏爲懇乞聖恩及此歲杪了結久稽之事以活久困之臣事臣前日一疏言臣請告歷戊申巳酉庚戌滿三年過此辛亥則爲四年求今遂放猶合古三年收其田裏之義蓋臣謂皇上於臣之病苦及臣未去之妨礙或未盡知而年歲則可屈指而數者臣見古來二十一史僅有宋末大臣江萬里辭位半歲不得允出關以待史冊書之以爲異常今臣二年不得允特不出關耳夫此一事之久稽也了結之在今日臣之久困也縱捨之亦在今日伏望皇上及此歲杪放臣歸去臣得放於久困之後得歸於除夕之時感恩祝聖尢當何如臣不勝云云十二月十七日奏

○乞放疏﹝三﹞

奏爲在告年久公典屆期乞賜斥歸以彰幹斷事伏念臣席槀待罪自戊申年始矣於今四年復逢大計犬馬之齒正及七旬大臣當大計而自陳公典也而臣種種罪狀何待自陳臣不敢自陳也七十而引年亦公典也而臣未七十時固巳當去何待引年臣亦不敢引年也惟是臣淹延久矣數窮理極矣伏望皇上及此一時斷然賜玦卽坐臣以不職年老有疾褫其旣曠之官而放之久羈之後則蕩蕩聖恩眞髙於天而厚於地臣卽辜負於今日誓當效犬馬之報於來生臣不勝云云萬曆三十九年正月二十一日奏

○奏辭考滿並乞放疏

奏爲病廢無考滿之理驚聞殊旨懇乞收回並求亟放事臣同官葉向髙以考滿加恩再三辭讓及至奏謝復以臣不考滿爲言臣服其謙而怪其不當援臣也乃本月本日忽覩向髙謝疏奉聖旨覽卿奏謝朕甚嘉悅知道了輔臣廷機旣應考滿著吏部奏來欽此臣目眩手顫汗流浹背驚駭錯愕生平所未有者蓋閣臣考滿必計其辦事之日臣丁未年五月被擢閏六月入閣辦事至戊申年五月被論臣遂杜門不出告病乞休疏至百餘未蒙允放以迄於今四年之間閣中事務皆向髙獨勞臣毫不與聞久矣乃有考滿之理乎且非特此也臣以至愚不肖累皇上知人之明辜負皇上如天之恩罪過多端彈章盈篋卽重加貶謫未盡其辜而尙言考滿此尢理之所無者也蓋臣嘗語向髙曰甲考滿卽乙考滿何分彼此考得便考考不得便不考會曾加損臣所以語同官者亦可以告皇上臣竊謂向髙每有敷奏類當理可行獨此矣言而皇上亦未免於過聽耳伏望皇上俯察臣言收回前旨但發臣二十二日一疏準臣致仕則臣之感戴恩榮視考滿何啻什伯千萬過之哉臣不勝云云正月二十五日奏

○再辭考滿疏

奏爲乞骸之章未發考滿之旨未�����誠懇乞聖明勑部免奏事本月二十二日臣疏乞骸二十五日困覩皇上所批向髙����疏乞收回殊旨連日翹首跛足望前章之��命之收��未也臣不得不再披瀝��天聽臣惟爵祿人之所厚考滿亦人之所欲然有自然無勉彊遇滿則考不得則不考此爲平正道理經常法度臣𨿽不肖亦略見幾分自做秀才無干求自入仕無請乞當臣侍郎六年考滿值覃恩之後吏部臣楊時喬敍臣效勞請加尙書而臣疏辭先輔臣朱賡復查例欲加臣太子賓客而臣又辭之臣之志固不在溫飽不在爵秩也臣以不肖見棄於時如共工驩兜之凶惡不可一日而容如夷狄猛獸之驅除不可一日而緩臣不勝其迫始發家眷於隆冬之月迫又不巳臣始移棲宿於荒廟之中而近來大義不明彛倫漸斁自孫善繼不候旨而去相繼者十餘人人方教臣以效尢詆臣以觀望嫚罵之言盈耳叱吒之聲載途臣所以忍之又忍日復一日秪是候皇上一旨放臣欲臣子之義全其始終以去畱之權歸之皇上不忍堂堂天朝有掛冠都門拜表輒行之事而臣平生所學所守亦不欲及其晚節而失之於造次之間臣疏至百餘數日一上臣豈更有他念哉考滿人謂美事倘見其大者亦是尋常令人數我朝閣臣不首稱薛瑄乎瑄初以大理卿被劾下獄擬重辟如此其危也天順元年正月入閣六月致仕不待考滿也其官止於禮部右侍郎兼翰林學士竟無所加也今垂名史冊從祀廟庭先後閣臣官髙於瑄者何限而不得與比焉然則人之不在膴仕好爵崇階峻秩亦明矣臣不以考滿爲歉而恥徳行之不如瑄向髙素知臣者此舉不足爲臣重反爲臣累皇上善用言正宜置之不謂乃過聽而行之也臣前事未結重添出一事愈益焦類伏乞皇上鑑臣眞誠愛臣以徳卽勑吏部免奏但發臣二十二日乞骸之疏放歸田裏臣不勝云云

○乞放疏﹝一﹞

奏爲懇恩賜放事臣待命四年數窮理極頃復聞王錫爵計至臣倍加感愴錫爵年七十七臣今年七十而稟气又不如錫爵之堅勁臣之隕亡亦在旦夕伏乞皇上憐臣放臣俾臣幸不客死亦得如錫爵終於家園此爲皇上隆天厚地之恩若身後帷蓋則臣預辭屢矣臣不勝云云二月十二日奏

○乞放疏﹝二﹞

奏爲懇乞天心推亡及存慨然賜放以遂首丘事近日亡臣王錫爵訃至臣向髙爲之請皇上亦爲之惻然動情矣伏念當年錫爵蒙召用臣廷機亦蒙拔擢旣而如同途之遭跋嚏同舟之遇風波而錫爵竟不來今長逝矣臣犬馬之齒竟少數年崦嵫之日巳見逼促而錫爵尙在其家臣乃以孑孑一身棲棲於此一聞其計甚有滕人築薛之憂自古稱狐死首丘臣卜兆久定去秋屬臣弟治壙巳畢今但得一登而後歸根復命則聖主之深恩臣之大幸也蓋先輔臣趙志臯之求去不得而歿也滿三年今錫爵之辭召不得而歿也亦三年可見三年人事之大期不得則死耳夫輿櫬孰與徒行異鄕孰與故土犬馬之被蓋帷於地下孰與獸鹿之獲縱捨於林間伏乞皇上推卹亡之念以及未亡之臣慨然賜放毋使臣繼錫爵而同乎志臯臣不勝云云二月十九日奏

○親賚乞去疏﹝一﹞

奏爲叩閽乞去事伏惟臣至不肖受恩至厚負恩至深罪至多候至久瀆擾至甚臣今不敢重陳惟乞一去皇上卽以輔臣之體全其始終亦一放之而足矣臣計無所出不得巳力疾赴文華門上疏仍詣恩善門叩頭伏望皇上發臣此疏卽放臣歸臣不勝云云三月初三日奏

○親賚乞去疏﹝二﹞

奏爲叩閽乞去事臣於本月初三日力疾造朝持疏叩懇蓋臣之所處乃自來輔臣未有之變情迫計窮以爲補牘旣不能得或可以叩閽得之日夜跂望今又浹旬每見章奏發下施行者頗多獨臣杳然不見影響臣在今日眞是無告之窮民皇上其仁如天何獨忍於臣而不一動聖念也臣不得巳仍匍匐赴文華門上疏隨詣思善門叩頭伏乞皇上發臣此疏卽放臣歸臣不勝哀鳴云三月十三日奏

○親賚求去疏﹝三﹞

奏爲叩閽乞去事臣於本月初三日十三日兩次叩閽竊冀聖心感動而賜玦可期也乃旣浹二旬寂然如故伏念臣乞休杜門自戊申年四月二十一日迄昨二十一日滿三十六个月矣戊申年臣方六十七歲今則七十歲矣自癸卯年離家至今不至父母之丘墓九年矣自戊申年家眷違歸惟臣一身孑然獨處今四年矣自巳酉年臘月移寓眞武廟今一年五个月矣念臣暮景餘生如朝露將晞風燭將燼所以棲棲忍死惟候皇上半通之綸而後理順心安死而無憾耳今臣不得巳三叩天閽伏乞皇上慨發慈悲卽放臣去臣不勝云云三月二十三日奏

○乞放疏﹝一﹞

奏爲蟻誠不能動天苦極病增懇乞聖慈矜憐允放事臣屢次力疾叩閽勉彊匍匐冀或有所感動而天聽愈髙賜玦無日臣以七十之臣多病之軀荒廟之寓𨿽學忍耐而日旣久不免焦煩𨿽免攝調而心不寧�𨿽痊可自臘月以來爲口瘡所苦日夜痛楚飲食艱難苦腦漏之病則今巳八年日甚一日鼻涕淋漓涕盡血出蓋心火肺火胃火所致而心火爲病根乃求去而不得去則又心火之根也臣伏覩去年嚴旨以不遵紀法責擅去諸臣頃又伏覩嚴旨以恣意徑行大失君臣之義責李楨伏惟皇上於祖宗舊章君臣大義極其洞晳則如臣者亦在所矜憐特未斷耳矜憐仁也斷決義也皇上一放臣而仁義兼矣臣不勝云云四月初三日疏

○乞放疏﹝二﹞

奏爲吁天求放事臣伏惟皇上天也天非推測之所能知非祈禱之所能格今皇上之久而不放臣去也臣莫知其解日夜輾轉思所以求皇上者亦莫得其方謂至誠可以動天則誠懇極矣謂寧耐可以俟天則寧耐極矣而皇上漠然如天之無心也寂然如天之無言也豈未知臣之苦乎抑知而不爲動念乎夫人未有不聽命於天者天愈邈而呼天者愈哀臣子未有不聽命於君父者君父愈恝然而呼號君父者愈急臣�皇上不徒爲穹窿之天而爲仁覆憫下之天憫�老憫其疾憫其久候覽臣此疏卽賜批允則��上眞其仁如天而臣之感恩眞與天同其罔極�臣不勝云四月十三日奏

○乞放以弭災變疏

奏爲乞亟屏薄徳薄福一臣以謝祝融弭災變事臣杜門伏枕忽聞怡神殿災不勝驚怖而不�隨諸臣之後焦頭救火削牘問安亦自分當然耳旣而思之災繇臣致蓋臣不祥之人也無一善可稱無一長可取人皆厭棄眾共憎嫌至薄徳者莫臣若也又臣本是个窮秀才一味寒酸淪膚浹體自少到老不曾一日安樂至薄福者莫臣若也不祥之人所居之方殃咎隨之而使居輦轂下爲三年淹安得有吉祥善事乎切見祈禳者掃除湔滌務令潔淸而後可以薦馨香降明神禳災而祈福伏乞皇上穆然深維毅然斷決令臣亟出國門以應袚除不祥之義則祝融永弭早魃亦消時和年丰可望矣臣不勝云云四月二十一日奏

○乞放疏

�爲遇節感時吁��乞放事臣自戊申四月杜門迄今四度端陽而移寓以來則再度矣秪爲候命遲回日復一日歲又一歲前月臣嘗力疾三叩天閽而皇上未垂憐也同官葉向髙亦嘗爲臣具揭求皇上發臣封章蚤賜結局而皇上未垂聽也然則臣更有何路可乞此犬馬之生亦更有��年可長爲河淸之俟必且以無告終矣臣聞一婦含冤三年不雨恐一臣無告亦未必不能致災今端陽之候禱雨之時伏乞皇上俯垂憐閔放臣生還臣不勝云云五月初三日奏

○乞放以重國體疏

奏爲愚臣不專爲乞骸直陳國體宜惜主權宜專懇乞聖明亟行幹斷事臣聞漢臣賈誼有言人主之尊譬如堂羣臣如陛故陛九級則堂髙陛無級則堂卑髙者難攀卑者易陵繇此觀之羣臣體貌��可令陵夷況大臣乎孔子曰不可則止又曰不能者止又曰避色曰避言夫見不可不能而不止當避而不避此則眞寡廉鮮恥鄙夫小人何足道也若夫知止知避其志甚堅而求之又甚力大臣去就如是而巳而不蒙上之體悉縶之維之以供人之詈罵呵斥至於幽憂疾病而不得去三年四年而不得去遷移轉徙而不得去以天子腹心手足大臣而陵夷至此輕亦極矣不惟大臣輕而天子之勢亦輕幾如堂之無陛矣臣閱前史惟逢萌掛冠則王莾時也桓溫拜表輒行則叛臣事�畱正逃去蔡抗徑行江萬里出關葉夢鼎宵遁��之季世也今聖主熙朝而使大小之臣不以放去而以擅去不以君命去而以迫逐不可忍而去以淹延不能待而去猶爲國有體乎猶爲主有權乎此危萌亂徵猶可漫視之以爲不足介意乎蓋大臣重輕全在出處去就之際而尢在乎上之體悉而成就之能成就則夫人皆得安全不能成就則志士至於塗炭臣見自來惟有苦求官不得者未有苦辭官不得者惟有苦罷官速者未有苦罷官難者不意數千年大臣極厄之數忽在今日而臣偶值之此臣所以自傷自恨若焦若燒自去冬患口瘡日乃彌甚破爛痛楚不能飲食七十老人朝不保暮卽待命長畢於此臣之義得矣而以言乎幹斷主權國體則安在哉皇上聰明天縱伏乞三思臣言亟允臣去而後推之以及夫候於效者臣不勝云云

○乞放並請推補疏

奏爲懇放久候之臣亟勑推補以實政地以圖化理事臣昨方有疏直陳國體王權求皇上放臣以彰幹斷乃上疏後見葉向髙請補閣臣而未乃�臣求去不得可諭令勉出供事臣一見不勝駭愕此又是前日欲臣考滿之奇事也臣老且病罪如山積心如死灰形如槁木先後瀆陳至一百十有餘疏秪求皇上一旨放臣而臣子進退始終之義全聖主覆載生成之恩大矣至於推補閣臣一節臣向以去國之人可無復預此事而今日則似乎可言自來閣臣常四五員卽先年閣臣有朱賡而皇上用於愼行葉向髙及臣仍起用王錫爵蓋一時而有五人焉今三年惟向髙一人𨿽才力之優而旣苦獨勞亦嫌獨任相須共濟誠不可以無人況四海九州島之幾務所與共理者亦必翕受四海九州島之英賢惟愜乎人情斯賢於夢卜今中外佇望此舉而會推之命未聞坐視賢才播棄政地單虛皇上獨不爲萬幾計慮乎臣記得萬曆二十二年六月王錫爵乞休並請推補惟時皇上用沈一貫陳於陛二臣命下旬餘錫爵乃去臣今日情景有類彼時伏望皇上追惟前典或先放臣去而後會推或卽勑會推而後放臣去旬日之內政地實而病臣歸豈非中外一大快事哉若向髙疏末所云萬無此理聖明洞鑑必不如前日考滿之事增臣玷辱也臣不勝云云五月十四日奏

○乞放疏

奏爲懇求放去事臣去年六月感患痢疾蒙皇上遣醫診視乃今年又六月矣臣思聖恩之難報嘆日月之如流傷衰病之殘生苦淹延之太久室家回籍巳諭三冬廟宇孤棲洊經二夏旣不能鞠躬以酬聖主又未獲奉命而還故園臣景逼崦嵫心懸桑梓丘隴荒蕪欲歸治之弟侄暴露欲歸葬之孤寡辛酸欲歸撫之而臣後事久豫亦欲歸而就之近日每聞中外士大夫物故問其年有�七十者有才過七十者有未及七十者人生眞如隙駒功名皆是蕉鹿歸根復命不過一丘自聖主與之以爲恩在暮年得之以爲福臣所有朝夕焚香呼天祝神此眞武之所鑑憐亦士紳之所憫惻也蓋臣自來不敢有求惟此晚節一去苦求求者四年中間百十餘疏妄自謂硬豎春梁牢立腳根必得吾父之命而行冀存萬古之綱常無爲將來之口實但恐七十老人溘先朝露臣𨿽無悔而人且有笑臣者耳伏乞皇上及臣未死而放之臣卽死於道路乎猶爲生出國門幸而死於故鄕乎則爲狐死正首丘矣皇上之恩何如其大臣之感戴何如其深也臣不勝云六月初三日奏

○乞免署名並乞放疏

奏爲閣揭乞免署名並乞速放事臣不與聞閣務久矣而臣向髙今官在臣上則爲首臣矣乃向髙過爲推讓如昨試歲貢補典籍具題猶稱大學士李廷機等以臣久在事外旦夕卽去之人依然署名且以二品官加於一品之上向髙之撝謙則善矣而事體不妥臣能安乎臣屢言直言向髙不聽是以不得巳訴之皇上伏乞天語一傳令其勿復推讓並乞速放臣去不惟凡事妥便卽臣污名亦免掛人口齒臣之大幸也臣不勝云云六月初六日奏

○乞放疏﹝一﹞

奏爲王道本乎人情終懇聖慈俯垂體卹事臣伏惟禮記有曰人情者聖王之田也故宋儒祖之而爲王道本乎人情之說有人情必有體卹我皇上至聖至明臨禦多年人情無不洞濁惟是邇年臣下去就之際聖心容有未加者如臣最不肖其身旣無所容而不聽之去疏至百十餘上候至三四年而不得也意者螻蟻微情無足體卹而塵瀆聒激更取厭於聖心耶夫臣在此一日不但臣一日不安人亦一日不安人旣不安則臣益不安史傳有云君平厭世世亦厭君平臣初志本欲報主立功自遭跋嚏以來神倦意闌初志之灰久矣而人或有未知也卽臣向髙代臣申懇疏揭十餘及至催補閣員疏末忽添出諭臣勉出一語臣面責其謬向髙答以屢催不得無聊而姑言之而臣知其必滋人之疑而益臣之苦矣今疑臣者不啻竊鈇而憂臣者甚於憂邊防臣者甚於防虜卽荒寓不足容臣身而旁引不徑不竇必告必面之文歷舉古史前朝之事不足白臣意計獨有從先臣王錫爵於地下臣乃得安耳而數一日未盡將若之何此臣所以屏息吞聲終無一言而惟望君父體卹求一去也伏乞皇上亮臣憐臣亟�臣臣不勝受恩云云六月十二日奏

○乞放疏﹝二﹞

奏爲窪寓堪憐懇天賜放事臣席槁眞武廟元是荒野之區頃者霪雨異常傾頺坍塌竟與外路相通臣孑然獨處晝依廟戶夜靠巡軍此中情景何繇上徹至尊之前倘皇上令人一視必有惻然於中者其放臣不待詞之畢矣臣窮苦哀號伏乞聖慈憐憫臣不勝云云六月二十二日奏

○乞放疏﹝三﹞

奏爲懇恩亟放事臣待命淹延今又七月蓋古人以三秋爲久而臣經四秋矣每念人生七十自古所希歷代卿相其立徳建功年躋七十者幾何人卽貪權嗜祿年至七十者幾何人況臣稟气最爲薄弱自童稚時父母常憂其夭折今犬馬之年巳出望外而又數歲以來困於荊棘苦於縶維疾病牽纏形神枯槁如秋後黃葉風前殘燭隕落燼滅不能須臾待矣此臣所以急切呼號惟求聖主之亟放也今數窮理極倘聖心猶未慨然是將令臣從王錫爵於地下而錫爵首丘臣乃客死不亦可悲也哉臣所居再遭霪雨上漏下濕壁頺墻傾視前雨尢甚棲身無所情景不堪伏乞皇上俯賜矜憐卽放臣去臣不勝受恩云云七月初二日奏

○乞放疏﹝四﹞

奏爲懇恩亟放事臣惟自古及今人臣求去未有若臣之難者待命未有若臣之久者求去之疏未有若臣之多者臣自知煩瀆爲聖心所厭必至棄擲不蒙省覽然而皇上未放臣則臣不得去臣不得去則不得不瀆也今情極殫而無復可陳詞極窮而無復可措惟得奉旨一出國門而四五年紛紛之事皆了臣一生之事亦了矣伏乞皇上憐臣放臣臣不勝哀求云云七月十二日奏

○乞放疏﹝五﹞

奏爲懇恩準放事臣候命日久卽今年自春而夏而秋今七月又過二旬矣秋聲四起孑然一身形影相憐仰屋竊嘆不材不肖卽巳長負聖恩又未能徼一旨以去日復一日杳不可知景迫崦嵫將塡溝壑卽百事都無計較獨螻蟻性命猶未能遽遣之胸中今臣別無生路可尋惟有君父可告誡知煩瀆取厭不得巳也伏乞皇上及此秋涼放臣歸去臣之報效當在來生臣不勝哀求云云七月二十二日奏

○乞放疏﹝六﹞

奏爲懇乞賜放事臣瀆擾宸嚴至一百二十餘疏候旨四年今七月又將盡矣衰殘困苦之情臣今不敢猥敍辜負恩私之罪亦無俟臣贄言惟是一去則臣進退之義明得皇上一旨放臣而臣三四年間千忍萬忍以聽君父之命者此心亦得白於天下來世矣秋候漸深荒居漸冷伏乞皇上卽日憐而放之恐過此月又非補牘之時臣不勝云云七月二十二日奏

○乞放疏﹝七﹞

奏爲懇恩允放事臣在告四年恭遇萬壽聖節四度矣臣所受欽賞銀幣與金銀篆字賜腥賜食重疊頻藩蓋笥不勝藏腹不勝饜而冒濫饕飧尢不勝其愧忤矣臣每念人生所受有數盈則止焉臣候至四年須受此幾度�萬壽聖節之賞而後得去此所謂恩數也而臣以至劣不肖久不事事損內帑而糜大官至於今而日數盈矣尢有大者以臣一不肖之未去致稽大典而妨賢路至於四年則臣之罪貰更盈矣頃臣托同官向髙代臣申懇向髙亦巳奏聞伏乞皇上卽日允放俾臣及此秋涼出都歸裏臣猶冀以犬馬餘生祝聖主萬萬歲壽且教臣子子孫孫祝聖主萬萬歲壽臣不勝云云八月二十一日奏

○乞放疏﹝八﹞

奏爲懇恩允放事臣於前月二十一日具疏陳瀆竊冀聖節之後聖心悅懌必有放生之仁俾臣遂首丘之願日夕翹跂今又九月外臣賚捧來者皆辭去矣寒露之後天气浸寒而臣所居𨿽在城內而荒涼不殊乎曠野孤寂有類乎老僧桑楡之景幾何鄕土之恩彌切蓋自古初以來人臣去就之際未有如臣之偶值其變獨當其難者四載盤桓袛候一旨誠得天語半綸而去上以彰聖主始終髙厚之恩下以明愚臣進退令恭之節他日史策不書擅書逃而臣亦無憾矣老年羸體此時天未甚寒道途猶便伏乞皇上卽批臣此疏準放臣歸臣不勝受恩云云九月初三日奏

○乞放疏﹝九﹞

奏爲懇天允放事臣口疳不愈復患怔忡臣觀醫書是虛火上升心血枯竭之癥蓋臣自少心�不足思慮耗費以至於老所餘者無幾矣數年以來毋論風波之怵其心骨肉之傷其心淹頓之苦其心卽臣疏至百二十餘每具一疏恐不切不足以達情又恐過切或流於不敬卽疏具必越宿而後敢上及其旣上則心又與疏俱馳恐不達禦前恐不經電覽恐不蒙天鑑日夜跂望心搖搖如懇旌聞人足音則心怵然而動如杵檮焉如是者四年而臣之心血盡矣然則安得不怔忡安可望長久乎夫人所惡莫甚於死尢莫甚於客死今有惡而詛其人者則以是詛之臣恐臣之不免也深秋雨後天气巳寒轉盻冬來不如及今之便伏乞皇上少垂憐念允放歸臣不勝云云九月十二日奏

○乞放疏﹝十﹞

奏爲懇乞聖明俯循人望決久滯之事放久候之臣事臣伏惟帝王之政常循人望人有望其用者循人望而登庸之人有望其去者循人望而放捨之今臣望放之切不待臣言卽臣妻子兄弟親戚童僕日日占卦祈佛願臣蚤歸望皇上放臣也卽臣鄕之父老子弟日日問訊偵候亦望皇上放臣也若夫朝野縉紳聚會必談及臣有誚臣不徑去者有亮臣候旨爲是者有憐臣久候荒棲之苦者亦人人望皇上放臣也今一放臣豈惟臣之望慰天下人之望皆慰矣夫朝政日有萬幾放臣固萬幾中之一幾尢其大且急者不可不決也蓋臣初告時方六十七歲又一年以六十八歲告又一年以六十九歲告又一年則以七十歲告矣陽虎云歲不我與孔子聖人亦止活得七十二歲陽虎之言未全非也臣病中觀易有需夬二卦需之爲言待也待命之義臣道也夬之爲言決也決斷之義萬幾所繇理君道也伏乞皇上念臣久需而賜之玦俾臣得及此七十歲而歸俯循天下人之望寧獨臣之感戴無涯哉九月二十二日奏

○乞放疏﹝十一﹞

奏爲吁天求放事臣伏惟皇上天也天不能無水旱然久旱之極亦有甘霖久雨之極亦必開霽若君之於臣較之天人之際其情尢親凡臣子有所祈請於君父自非分義所不當得無不得者卽一時未得久亦得之至於有故而去��子有不得巳之情在君父無難處之事遲至數月巳久矣豈有遲至數年者將臣疏不達禦前耶抑達而不蒙省覽耶蓋不惟臣所永解亦天下人所未解也夫聽命於天者人也仁覆憫下者天也伏望皇上法旻天之大徳開憫下之洪慈準臣以老病致仕回籍數年久候之臣一朝賜玦如開籠放鳥解网縱魚此其恩徳無窮而在今日發政施仁亦無先於此者矣臣不勝云云十月初四日奏

○乞放疏﹝十二﹞

奏爲懇恩準放事臣伏自念犬馬殘生不足動天心螻蟻微誠不能回天聽不得巳仍托閣臣葉向髙於本月初二日代臣轉達苦情再申前懇今將半月亦復杳然臣嘗�先輩言閣中不輕進揭有時而進立蒙省覽批答往往能有所調劑不爲空言今閣臣求去而以閣臣代求又非求官爵求恩澤有私意於其間者皇上何疑而不聽何難而不決乎夫𨿽有緩性之人而緩極亦急𨿽有耐性之人而耐極亦躁臣今固緩極耐極之日也況家鄕萬里卽今得去亦須越歲而後抵家自戊申迄壬子則五年矣伏乞皇上垂聽向髙之言憐臣久候之苦卽賜兪允容臣以老病致仕回籍臣不勝感戴天恩云云十月十三日奏

○乞放疏﹝十三﹞

奏爲數窮情迫哀懇聖憐事臣自戊申年四月二十一日告乞休致袛候聖旨至於今日凡歷四年計四十四个月約一千三百日矣陳情瀝血冒瀆宸嚴凡一百二十三疏矣臣與王錫爵朱賡同時被論賡死四年葬三年矣錫爵死一年矣自孫善繼去後南北大小諸臣不奉旨去者二十餘人今未死未去獨臣一人矣臣𨿽不肖未必盡出二十餘人之下也臣之志可憐也皇上不憐臣誰憐臣者此時未放豈能終不放耶與其畢竟不能不放而遲放之不如卽放之爲愈也與其死而放之尢不如生放之爲愈也伏乞卽批臣此�準臣以老病致仕回籍臣不勝感戴天恩云云十月十二日奏

○乞放疏﹝十四﹞

奏爲候命�年懇乞聖慈慨賜一放事伏念臣行能至薄叨竊至濫愆尢至多物義至紛陳乞至煩淹延至久而臣所以忍性堅��星霜冒譏議而尢在乎�者夫亦欲以綱常令共之大道理捍玆巳決之堤防而以去畱操縱飲大轡銜歸之至尊之掌握如斯而巳矣頃又私念多疏之畱中必以聒瀆而取厭用是逡巡彌月積誠齋戒直俟新歲方敢重陳伏乞皇上發臣此疏卽投閒削籍莫匪鴻恩卽策蹇徒行不爲苟去而守之五載得之一朝用成條理之終實七十一歲个臣莫大之幸也臣不勝云云萬曆四十�年正月初五日奏

○懇恩給假疏

奏爲比例乞恩給假事臣於本月初五日具疏連日候旨昨接邸報見翰林院掌院事吏部右侍欴王圖特蒙聖恩準給假五个月臣仰而嘆頌聖主之待儒臣其優厚委曲如此復俯而追惟前年臣亦嘗乞假而一疏之後不知補牘同官向髙𨿽屢揭代陳而計不及此聖心所以重賜玦而未肯槪者亦臣求之未得其方也臣入京十年杜門謝事者五年所處之難視圖不啻過之今圖旣蒙恩臣乃敢比例伏乞皇上一視同仁而臣鄕最遠如蒙寬其程限則聖恩彌�而臣之感彌深矣臣不勝云云正月十三日奏

○再懇給假疏

奏爲懇乞聖慈俯從給假事臣頃見講官王圖蒙準給假臣隨具疏比例陳乞然此例乃舊例也臣查得大明會典京官在任六年以上者許給假省祭蓋卽古予告休沐之典於賜玦之外設此法以通之我先朝所常行卽臣所覩記巳丑以來二十餘年間講官給假者三人輔臣給假者二人今臣輔臣也亦舊講官也而臣在任則十年也若其萬不得巳之苦情又無待�之再贅也今元宵巳過伏乞皇上卽賜兪允俾臣得及淸明一上先臣之丘墓則環艸之報先臣當先效之而臣乃繼其後矣臣不勝祈求云云正月十七日奏

○乞旦勘藩封疏

奏爲藩封事經臣手乞勑再行查勘事臣待命於此不宜有言因見代府一事乃臣署部時事與今侍郎翁正春絕不相干臣記得當年代王鼐勻以二子不�自行檢舉奉旨下部臣行該司先查玉牒妾冊則張氏有名裴�無名猶恐未的因時無巡按移咨陜西巡撫查勘去後隨接撫臣霍鵬回咨並取得司道府縣等官十三郡王將軍中尉及長史敎授各印信結狀與妾冊代王所奏相同因見得鼎莎果系張氏所生而張氏原系奏選內助進封次妃也鼎渭原報張氏名下實系裴氏所生而裴氏不經奏選在宗藩要例所謂濫妾者也據例則鼎莎𨿽少應立鼎渭𨿽長不應立臣乃爲題覆奉旨攺正準鼎莎承襲封爲世子是臣直據玉牒妾冊宗藩要例與外之查勘印結爲代藩了此一事而今乃奏訐紛然者袛緣代王向來私情未斷以鼎渭亦親骨肉而憂其以庶人終也故於渭母裴氏稱妾而諱其濫以爲如是則莎繼王爵而渭或可冒郡封此則代王心曲隱微而禍胎話柄亦始於此耳臣切見事情欲核處分欲當況藩封何事毋論通賄徇私卽一時鹵莾疏略以致啟爭釀亂罪亦不細安有如此大差錯而可容隱可遮掩可苟且因循者也臣甚欲無言而事經臣手義難終默伏乞聖明勑下禮部再將宗藩要例覆按再將玉牒妾冊覆查再行彼中撫按覆勘要見得奏選與���爲低昂張氏與裴氏孰爲奏選當年鼎渭之生所以借重張氏而冒報�名下者何故直窮到底自然明白如有私獘或差錯請先正臣罪迸追正巡撫司道等官郡王宗室諸人扶同保結之罪然後重新攺正不妨反汗庶綱常正倫理明而代藩父子兄弟之爭息矣臣不勝云云二月初二日奏

○乞放疏略

臣遁於荒廟今三年矣此中有樹木羣鳥棲焉臣每見其載飛載鳴摶噬無虞往還自便臣竊自傷臣之爲人不如禽鳥而臣所以粗能勉彊者惟是確乎��確乎必候旨而去持此旣定而臣之心亦靜而安矣臣見古人立身行巳皆有法度傳之後人是爲衣缽臣所傳受非今人富貴利祿之衣缽也古人遇而仕未嘗苟且不遇而去亦未嘗周章臣處心積慮自始至終惟恐前愧古人仰負皇上卽臣前年謝恩一疏至今吹求臣者猶節略其語以爲口實總繇臣不肖不才又不幸而與庶吉士同讀書致有館師之瓜葛又不能背而去之故𨿽以平日硜硜之細行妖書時挺身作色無所爲而爲之赤心總不足以贖罪蓋愆見諒於朋友而暴白於天下耳

○乞放疏

奏爲哀求一放事臣荒棲候命巳浹四年所見南北小大之臣去者多人昨吏部尙書孫丕揚亦遂掛冠矣伏念臣初求去時丕揚尙未履任也今丕揚之去顧在臣先臣𨿽徳望行輩遠不及丕揚而所受聖主之恩所處之位與所負之志未爲不同乃其年則俱在古人引年之後近日有以鐘鳴漏�論臣者卽臣前年有疏亦曰時異漢室才遜孔��必死而後巳哉蓋臣巳久知去就之分特爲���義是以猶在此耳今見丕揚之去臣益怔怔忡忡終夜不寐竊度聖心此際亦必因丕揚而念及於臣如蒙傳放一聲俾臣奉旨而行則臣之去益善矣臣感皇上天髙地厚始終成就之恩曷其有極臣不勝云云二月二十一日奏

○謝恩疏

奏爲感戴天恩恭陳謝悃事臣於本月二十四日伏蒙欽遣文書房官劉用到臣私寓恭捧聖諭諭輔臣朕昨覽��奏情詞�見愁苦迫切且欲比恣��去朕��揚耆��哀寬恕歸田鄕豈可效尢相繼而去不以紀綱爲重旣爲股肱大臣豈可不候明旨而任意所爲綱常大義何在卿當少俟愼勿輕率有傷國體特諭卿知欽此臣�設香案望闕五拜三叩頭謝恩訖伏念臣受皇上天髙地厚之恩自愧菲材仰辜知���君臣之義臣亦素明是以伏侯五年但求一放乃今伏蒙聖諭念臣愁苦迫切之情教臣以綱常大義之重諄諄天語儼若親承臣捧誦未終涕淚橫集臣���違輕率之�效前人之尢�當袛候明���闕而後敢就道也所奉聖臣謹什��藏以爲鎭家之寶臣不勝云云二月二十四日奏

○乞放疏﹝一﹞

奏爲仰遵聖諭伏候允放事臣於本月��四日伏蒙聖諭戒臣徑行而勉之少俟臣不勝感戴隨其疏奏謝訖伏念臣自頂至踵莫非聖主之生成臣一家兄弟妻子族人莫不被聖主之恩澤臣�亦不自揣量期效涓涘而材本駑庸罪��積���亦遲��疾常多��四五年間苦����不戀��有萬不得�者以奪其情也今旣��皇上矜憐臣敢再瀝�情重於天聽伏望皇上允臣所請卽發給音令臣以老疾致仕回籍臣卽入地當爲艸爲環來生亦當爲犬爲馬𨿽負於今必報於後誓不敢忘也臣不勝云云二月二十七日奏

○乞放疏﹝二﹞

奏爲懇求允放事臣待命之久巳經五年本年二月二十四日復蒙聖諭令臣少候臣袛遵訓誡隨於���日具疏乞���不敢補�今又一﹝下有逸文﹞

李文節集卷之七

●李文節集卷之八

晉江��李廷機著

奏疏﹝八﹞

◆奏疏﹝八﹞

辯折要例疏

乞放疏

乞勑令備查法例疏

乞放疏﹝一﹞

乞放疏﹝二﹞

乞放疏﹝三﹞

陳謝乞放疏

擬日辭朝疏

恭謝並陳苦情疏

謝恩疏﹝一﹞

謝恩疏﹝二﹞

乞放疏

擬再乞放疏因前本不發不果上

乞放疏

謝恩並懇乞放疏

辭朝疏

乞亟放疏

辯誣疏

辭加官疏

謝恩疏

在籍陳悃疏

恭慰聖憂疏

爲虛齋蔡先生請謚疏﹝代艸﹞

扈從賜勞謝疏﹝代﹞

謝疏﹝代﹞

優敍謝疏

○辯折要例疏

禮部尙書兼翰林院侍讀東閣大學士臣李奏爲條例原非臣刪要例原自明白謹因人言辯折以備聖裁事臣署禮部爲代府題覆攺正二子內憑司查外憑巡撫司道府縣官與十三郡王宗室之勘結奉旨以正立鼎莎爲世子彼時鼎渭帖然及臣入閣科�戴甫彭惟成指����萬金廢��少而���人��遂致有���紛紜代府之禍實繇臣而起臣方被論時以爲�當引去賄不必辯世及代府詰奏惟成疏頗侵臣而不斥名不及賄事臣敬其忠厚故惟疏乞再行查勘而止旣而又論嘉靖條例萬曆三十二年緣何刪去臣固了然而亦不辯蓋以爲此事除無賄外其當否無關於臣品之髙低與官之去畱時當去國還以無言爲得體也今道臣�孟禎有疏乞查明宗藩條要二例異同之故內譽嘉靖二十八年條例二款萬曆三十二年所刻要例竟刪��減欲究何年刊行何人作獘則臣可以言亦��不言矣嘉靖以前條例繁多至萬曆十年纂修會典禮部尙書徐學謨�題將��二書剛去繁文撮其節要分爲四十一條奏請書名奉聖旨這宗藩事例旣將前後議奏刪訂畫一依擬刊刻頒布永爲遵守仍送史館纂修書名與做宗藩要例欽此所云剛訂者指嘉靖條例而言秦府一款全刪妾媵一款刪存其半自萬曆十年奉�刊行自是相沿遵守每遇題覆但引要例不復引條例���要例庶�����������有內助妾媵不論��先��未加���之子皆爲庶子如嫡子有故庶子襲封父爵定以庶長承襲今論者執此謂鼎渭鼎莎皆爲庶子不知�莎可稱庶鼎渭不得稱庶庶之一字從上文娶字而來按萬曆十八年增定事例開載親王子女報生請名請封選婚奏本格式內有如系庶生者則云妃某氏於某年月日入府成婚無出於某年月日具奏選妾於某年月日奉禮部�字幾號勘合會官選到某府州縣某籍某人女某氏於某年�日入府爲第幾妾於某年月日庶生第幾子��觀之必奏朝廷必奉禮部勘合必會官選擇��謂之娶而後所生子得稱庶子也今若問具奏勘合會官三者張氏俱有裴氏俱無臣故曰莎可稱庶渭不得稱庶以裴乃陪從宣人偶合而生渭不謂之娶耳至於要例濫妾子女一款云宗室庶生子女必其母妾系額內應娶人數曾經奏選明白者方準請名請封如不經奏選或增立陪從宮人名目或入府在正配未封之先皆爲濫妾查系額內人數所生之子姑�請名歲給本色米十二石若圶額外者不給其�任吏部知道��配俱不給婚嫁之資如有聽繼王爵系�妾之子有礙請封者臨期請旨定奪今論者又執此謂濫妾之禁爲宗室設非爲親郡王設不知親王薨逝僅有一子卻系濫妾例不得請封而重絕其統故請旨定奪如並無濫妾子許親弟親侄繼之如無親弟侄則以次推及倫序相應者繼之然則要例聽繼王爵數句正爲親王設也臣據孟禎一疏辯析如此臣又聞有引祖訓者從來王府事�例不引祖訓又有謂鼎渭之生在要例前者則要例濫��條原無除例前之語卽濫妾之禁巳自嘉靖��二年始矣大抵凡例以近爲據今要例後尙��歷十八年於愼行增定事例有二十一年羅��酌例四款又有三十二年臣廷機簡便法二列此四刻合爲一帙惟禮部掌印儀制司掌印冊庫奏報房官詳細講求然且有不知知而未盡者卽以夷之禮而使夔議之以臯之刑而使益稷議之見亦不可議亦不一矣近來人臣憂讒畏譏每朝廷一事便須九卿科道會議臣在南京時見議朝鮮撤兵本兵推之督撫經略督撫經略推之廷議仍不能決推之彼國君臣從長計議臣竊笑之及臣在閣疏撤��而人論臣臣始自知其愚而服向者老成明哲之操心危而爲計審也臣今去矣可以無言在此時可以盡言亦在此時矣若今代府一事據十三郡王疏言大同一府因母無封位而子失爵祿者三千餘人卽大同而八省各王府可知如皆援例瀆求卽以要例特爲宗室濫妾而設諭之未必止也況恐代王堅執不巳徒令藩國傾貲父子相夷以非夫子不爲衛君之�國家事著不得成心客气要於其當上有聖明��九卿科道諸臣虛心熟講有部臣主張非臣去國之人所敢與矣伏祈聖慈鑑亮臣心亟放臣去俟代府事定仍乞勘臣有無受賄萬金果有�追卽無而差錯亦當削籍至於禮部書役臣馭下素嚴卽前年惟成疏言代府行賄吏書一錢不得是其確證今槪從參問盡謂眞贓儻猶可平反乎亦所以廣皇仁矜無辜未可以爲庶獄而忽之也臣不勝云云四月二十五日奏

○乞放疏

奏爲吁天乞放事臣事皇上久伏見皇上�綱獨運事事出自宸斷非人所得參亦非人所�求而爲臣下者不能體會每以聒激失之卽臣求去章疏太繁特爲羣言驅迫而不自知其聒激之罪至於四五年而不得去臣實自迂其路自尼其行臣靜思之臣愚甚矣臣悔遲矣臣因此自三月二十六日具疏迄今四十餘日端陽令節巳過而後敢請不識皇上亦可以許臣否臣不勝云云五月初六日奏

○乞勑令備查法例疏

奏爲乞勑備查歷年親王選妾及親王庶子��請名請封章奏文書以證明例以折羣言事臣切惟親藩至親封典至重�於詔命巳頒之��非差謬甚者往往重�更��所以重緣綸萬�天子國體宜然卽去歲京察人亦有建言欲就中平反其一二者尙書孫丕揚堅執而閣臣葉向髙亦對臣言云寧屈了人莫破了格臣甚服其識體卽各王府題覆出於禮部允許出於聖裁其間容或有未盡當非如代王次妃之封不引要例而比曾蜀二王之例��之進封尙繇奏選之內助曾蜀進封竟是��之宮人此類頗多而成命旣頒未聞有議天亦以��在於虔始而成事亦無樂乎紛紜也�其不差者�可輕動輕攺乎今代府之事始於一人之私而倡爲投鼠忌器之邪說以簧鼓眾人一時從風而靡至云濫妾之例不行於親王此則於故事舊章有未之悉者孔子有言君子於其所不知蓋闕如也查得濫妾之禁嚴於嘉靖二十三年科臣李綸條議所繇來久矣卽臣署部四年所見親郡王選妾悉皆具奏奉旨下部部出勘合會官選擇取其籍貫父母來歷明白入府成婚所生之子方敢報生請名請封��歷十八年所定親王庶生子女奏請格式云妃某氏於某年月日入府成婚無出於某年月��奏選妾於某年月日奉禮部某字幾號勘合��選到某府州縣籍某人女某氏於某年入府爲第幾妾於某年月日庶生第幾子今據奏式言妃無出則其爲王妃甚明言勘合會官則重奏選甚明如濫妾子可得封則奏不必具勘合不應出官不必會籍貫來歷不必明而親王官壺之內得以惟意所欲更無所稟承而其體與朝廷等矣然則濫妾之例行於親王乎不行於親王乎今歷年親郡王選妾章奏�合一應文書�堂司底稿俱見�禮部伏乞勑�備查進呈則�例益明是非自見而臣側聞在朝之論不爲衛君者十之八九特其不形於章奏使聖主不得公聽並觀而大臣禮臣閣臣俱逡巡而不�任臣前當再疏專言此事而皇上槪以爲臣求去之疏亦不蒙省覽也臣奉聖諭少俟今俟至七十餘日垂去垂死之人惟如宋臣仰屋竊嘆而巳伏乞聖明俯鑑臣心少采臣言並乞亟放臣去臣不勝云云五月初八日奏

○乞放疏﹝一﹞

奏爲候旨又踰三月懇乞允放事臣自二月二十四日伏奉聖諭令臣少俟臣屏气積誠以冀天心之感動翹首跂足以望明旨之渙頒蓋踰三月於此矣時气盛行臣亦染病七十一歲老人離家十年席槁乞休孑身待命者四五年气血漧枯齒牙盡脫大命將至首丘何期伏惟聖主至仁將萬物無不得所�聖諭呼臣爲股肱大臣詎忍視其困於縶維日復一日而不一動聖念也今乞聖慈垂憐慨然允放臣不勝云云五月二十六日奏

○乞放疏﹝二﹞

奏爲懇乞聖慈矜憐允放事臣前月二十七日上疏今又一月而自二月二十四日伏奉聖諭令臣少俟以至於今�閱四个月矣兩月間初染時气日夜嗽喘不寧繼以口瘡爛牽及頭顱痛苦鍼刺數旬而未愈也蓋七十一歲老人精血旣枯津液皆涸重以憂愁之焦灼歲月之銷磨苟延至今巳爲僥幸臣移歸私寓隨將前門鎖閉僅畱後門以通薪水斷絕邸報一切時事懵然不知巳似入山之深入林之密忘其在輦轂下矣而空名未削於縉紳苦告未蒙乎兪允如懸斯倒以日爲年犬馬殘生螻蟻微情𨿽皇上至聖至仁豈能畫知而臣亦焉能盡迷也伏惟聖主非常之恩天地父母未足比其洪深虀粉捐糜不足罄其報答然而臣之不肖如穢物糞土殘礫棄灰委頓停畱於庭除階磩之間至四五年而尙不礙目動心不令人斥而去之臣實不知其觧矣今七月巳臨立秋且至伏乞皇上憐臣老疾念臣久俟卽賜臣骸骨以成始終臣不勝云云六月二十八日奏

○乞放疏﹝三﹞

奏爲候命又過聖節總用積懇放生結局事臣自戊申乞休候命詆臣者以爲頑鈍疑臣者以爲觀望嘲臣者以爲怪物卽亮臣者亦以爲腐儒不知時變而臣耿耿�衷硜硜執性惟是前疏所云以綱常令共之大道理捍此巳決之堤防而以去畱操縱之大轡銜歸之至�之掌握此兩言者蔽之巳至今年二月間復蒙天語諄諄且溫且厲臣誦綱常大義之諭則仰而嘆曰聖人先得此心之所同然而繹少俟之諭則尢私喜少之爲期當亦不踰旬朔不謂日復一日曆夏及秋而臣自乞身以來恭遇萬壽聖節而至時以禮臣與慶賀之事宜重繭以前趨今臣此疏乃過萬壽聖節而陳則以閣臣受非常之恩必呼嵩而後去要之天地覆載非蠛蠓之細所能酬父母生成非兒女之戀所能報丘山罪積非犬馬之身所能償然就區區俟命言之則俟至五年眞謂之頑鈍而不爲輕率卽就二月�今計之亦巳經半年謂之久俟而不止少俟矣伏望皇上憐臣放臣臣尙圖力疾辭朝而去庶令七十歲老臣𨿽狼狽尙不��縱摧殘猶成片叚而所以繼紀綱全國體與所以結四五年木了之局者亦在此一時也臣不勝云云七月二十一日奏

○陳謝乞放疏

奏爲恭謝天恩並陳不可再緩之理乞蚤賜骸以終余造事臣於本月二十一日具疏皇上一放以結六七年未結之局竊謂皇上必矜而允之業巳覓船雇夫擬日辭朝從此可無再瀆矣不意昨日伏蒙皇上遣文書官劉用捧到聖諭諭輔臣朕覽卿奏守候待命意欲力疾辭朝而去具見詳切但近來佞言煩興尊卑淩夷大臣疑畏杜門注籍小臣囂然逞臆橫肆是何國體�爲�臣的當以宗社大義爲重豈可以浮言介意卿愼加調攝少俟卽有旨何乃效尢纖邪之輩有傷國體愼勿再陳特諭卿知欽此臣恭設香案望闕行五拜三叩頭禮謝恩訖臣感極而悲不覺放聲號泣觀者爲臣感傷爲之墮淚蓋古慈母之愛子人言三至而杼竟投古明君之禮臣去三年不反而田裏亦遂收矣乃臣之不肖前後論臣者百餘人至二三百疏而皇上猶若未忍臣之去者臣杜門五年奉聖諭少俟又半年臣齒髮衰暮餘生有幾臣不必言年矣臣之衰而病郁而病久離家鄕思歸不得而病臣不必言癥矣臣之耳目昏憒健忘恍忽臣不必言精力矣臣之至愚至戇尺寸不能樹涓埃不能效臣不必言才具矣臣之積諐叢垢浮於丘山等於糞土臣又不必言罪過矣皇上但試問在廷文武羣臣有一人言李廷機猶可緩去者乎又試問入賀諸臣與林居之縉紳及多士之應舉於此者有一人言李廷機猶可緩去者乎又試使人問輿皂廝役商於市行於途者有一人言李廷機猶可緩去者乎夫言之繁興也臣實爲之招眾之囂然也臣實爲之的皇上放臣一出都門而言自息囂自靜大臣重而國體尊又何煩聖慮哉臣謹因陳謝而瀝血言之不敢另疏再陳所奉聖諭臣謹什襲珍藏以爲鎭家之寶臣不勝云云

○擬日辭朝疏

奏爲放生無期萬不得巳謹擬日辭朝懇乞聖慈俯亮犬馬迫蹙之情寬斧鉞之誅事臣自春間患口瘡至今唇舌皆爛粥喫不進話說不出日夜痛楚命如朝露比奉聖諭尙欲臣少俟教臣款款臣陳謝申懇今又數日臣看此景象若非臣決去皇上未必放臣得旨何期首丘何望臣之生路一窮至此豈不痛哉切謂人臣當其徇國家之急則性命可捐若不爲國家而以等候空捐其性命此之謂無益之捐無名之死卽臣甘爲尾生而至聖至仁之主必不以此責備臣下者故決去罪也不去而畢命於此以七尺軀污長安一片地亦罪也今日一疏明日一疏彊聒而不捨屢煩天使之降臨天語之傳宣主恩巳褻臣禮謂何亦罪也蓋臣前數年遽去臣心不安至今日則臣更無不盡之情亦更無可緩而不去之義臣所自傷者聖恩至厚臣命至薄受聖主一場特達之知而晚節末路竟以若此臣之迍邅乃二百年來閣臣所未有之迍邅而臣之忍耐則爲數年來諸臣所不能堪之忍耐皇上大慈大悲見臣窮苦如此疾病如此尙忍不爲之慨然從中發旨脫之苦海而登之彼岸乎謹擬九月初一日赴鴻臚寺報名初二日辭朝伏乞皇上察臣之情萬不得巳臣之計迫於無可柰何儻寬之斧鉞而姑褫其官則聖恩曠蕩臣感戴無涯而非所敢望也臣不勝局蹐云云

○恭謝並陳苦情疏

奏爲感激慰畱恭陳謝悃並瀝病勢苦情以祈聖鑑事臣緣口痊其劇勢難挨延巳擬日報名辭朝於前月二十九日具奏臣度此三日巳如三年矣乃今日伏奉聖旨卿杜門數載求去迫切朕豈不體亮但念卿宏猷未究政本之人難於遽允非是以畱滯苦卿覽奏深用惻然卿還調理數時勉出贊襄以稱朕眷畱之意愼勿遽行有失大義還著鴻臚寺官往諭朕意吏部知道欽此是日鴻臚寺卿正用賢等奉欽遣至臣私寓宣諭臣恭設香案望闕行五拜三叩頭禮謝恩訖臣數日之內再奉溫綸捧讀未終涕泣如雨伏念臣至愚不肖爲眾所共棄之人而皇上畱之五年至於今目猶眷眷而未忍遽捨此卽父母之愛子顧之復之何以加者此恩之厚昊天罔極臣何徳可以當之何福可以受之而又更有何階可以報答之也顧臣命如風燭不能俟矣蓋臣每患口瘡亦間�間止一自眞武廟移來奉宣諭後而勢乃纏綿及至前月二十四日再奉宣諭後而勢乃沈重人唇盡敝而舌幾不存不能說話則以指代不能喫粥則以湯代涎旁出而不收藥雜投而罔效其痛楚日甚一日而形容日悴一日同官向髙見臣忽然至此爲臣驚心爲臣流淚今日王用賢等亦皆見之蓋此病只是爲憂鬱無聊諸火皆熾惟有蚤去庶可望痊若再延遲恐足不能動並朝亦不能辭而臣言竟不能踐重負其初心不亦可惜也哉乃聖諭尙念政本乏人勉臣調理而望之以贊襄則萬無是理萬無是事臣不敢置對矣惟是感激天恩袛畏君命不敢不少緩數日以表犬馬戀主之情或蒙皇上卽將臣此疏立賜批允全其未隳之節而予之以垂盡之生此尢聖主不測之恩臣望外之幸也其爲銜結更當何如臣不勝局蹐云云九月初一日奏

○謝恩疏﹝一﹞

奏爲恭謝天恩事臣於本日辰刻蒙皇上欽遣鴻臚寺卿王用賢等至臣私寓宣讀聖旨臣方具疏陳謝外乃本日未刻復蒙聖主欽遣文書官冉登至臣私寓捧到聖諭諭輔臣朕覽卿所奏情詞懇切意欲髙蹈巳有諭旨慰畱何乃又有此奏有失君臣大義卿心忍乎孰不忍乎宜遵前旨調攝少俟豈有食言可悉體朕眷注至意愼勿輕率特諭卿知欽此又冉登口傳聖旨巳有諭旨勉畱豈可又有此奏先生輔弼大臣意欲效尢輕率似失國體宜安心愼加調攝少俟待疾愈自有聖裁欽此臣數日而三奉絲綸一日而再承宣諭旣教之國體大義而又以心之忍不忍開其昏憒之衷旣戒之輕率效尢而復以安心愼加調攝挽其遄歸之轍至於豈有食言及待疾愈自有聖裁之許則臣得請非遙首丘何望仰見皇上於臣所以慰勉之者極其切至而所以體悉之者尢極其周詳臣感極而悲涕淚橫集敢不袛遵嚴命少緩行期求醫藥以自扶冀殘生之未隕聊明犬馬戀主之義仰副九重眷注之懷若夫病勢苦情則臣前疏巳具亦文書官所目擊臣不敢復贅陳矣所奉禦札臣謹什襲珍藏以爲鎭家之寶臣不勝感戴天恩涕洟戰栗之至謹具疏稱謝以聞九月初一日奏

○謝恩疏﹝二﹞

奏爲恭謝天恩事本月初二日卯時臣接到聖濟殿一紮本日五鼓聖濟殿提督太監崔文升等傳奉聖旨著太醫院堂上官羅必煒禦醫吳翼儒何其髙隨奉欽遣到臣寓所同診臣脈去訖伏念臣以犬馬疾病上軫聖心卽當丙夜之時猶厪顧復之念臣誠不自意賤生殘喘而蒙皇上鄭重愛憐一至於斯袛恐鬼神之忌彌甚陰陽之罰轉增此臣所爲感而且驚矜而愈懼不覺爲之慟哭流涕者也但太醫診臣脈幸無雜癥惟得火退而瘡漸平飲食稍進旬日之間奉旨而行舟中虛靜更便調攝儻未遽先朝露則皆聖主再造之恩如天之庇矣臣不勝云云九月初一日奏

○乞放疏

奏爲蒙恩巳極懇求一旨放去以成始終事臣連日一面調理一面待命一面戒行乃昨夜聞科道官各有公本臣不知其何語亦不向人詢問大抵諸臣見臣求去未得而助之求甚美意甚盛舉也伏念臣蒙恩極矣毋論三十年來皇上所以拔擢之任用之禮待之知之信之憐之護之者其恩浩蕩如天之不可名卽頃數日間宣諭遣醫天語之諄諄聖意之眷眷豈臣不肖所能消受豈臣捐糜所能報答蓋臣子蒙恩至臣而極矣諺云爲浮屠者必結其頂以聖主非常之恩以臣五年待命之久今但得一旨以去不負初盟則三十年之知遇結果成就於此日而臣一生之砥礪亦歸根復命於此日豈不成始成終也哉且前日聖諭嘗許臣以少俟卽有旨臣今敢執此爲券以求皇上而臣蒙遣醫診視之後徼如天之庇疾亦向減可以行矣伏乞皇上慨然兪允臣不勝云云九月初六日奏

○擬再乞放疏因前本不發不果上

奏爲久病久發之臣決無再出事理懇求賜放以免再辱事臣本月初一日有謝宣諭並求歸一疏某日奉聖旨云云欽此臣恭設香案望闕叩頭謝恩訖臣伏誦聖旨謂臣疾繇動火眞灼見病源而謂君臣大義臣所素明亦巳深知臣所以哀鳴嗸嗸之心事惟是此時而尙欲臣勉畱卽出輔政此則臣前疏所云不敢置對者矣蓋凡理在可否之間則不難析其理以對事在有無之間則不難剖其事以對今欲臣再畱再出有是理否有是事否可置對否夫閣臣老求去病求去因人言求去往往得請以遂其志此事理之常也或求去而見畱奉溫旨出奉宣諭出其出以日計至以月計此亦事理之所有也或被論不過一二人三兩疏及巳處分稍間歇而出此亦事理之所有也或被論不過一二人三兩疏及巳處分稍間歇而出此亦事理之所有也若臣事理何如哉今臣不敢更說老說病恐皇上見以爲推辭耳亦不敢更說冒濫說罪過恐皇上見以爲套辭耳臣但請皇上看臣乞休一百五十餘疏自非萬萬不可畱而敢瀆援若是所奉溫旨三十四道聖諭七次此非常恩眷自非萬萬不可畱而忍恝然孤負若是前後論臣一百多人二百六七十疏卽嘉靖間張孚敬以議禮拂人情嚴嵩以貪邪犯罪怒當時受攻未至若臣之酷自非臣一日不可容於堯舜之朝而何以致之若是皇上試以此數者思之尙可畱臣乎尙可令出而輔政乎而臣尙有一說近來遇事不能決則九卿科道會議以示公也今臣亦援例請付九卿科道會議有言臣可畱臣畱矣可出臣出矣可輔政臣輔政矣如以爲不可則臣之自議皇上不亦可以俯從乎夫臣七十歲老人不少矣叨居政地皇上稱爲股肱大臣不賤矣然而數年以來稚子弄臣影卒徒笞臣背矣臣誠不肖未至冥然如艸木之無知再出則再辱臣亦再辱國矣臣不可再辱矧國可再辱乎臣乞皇上爲臣省此再辱令少存面皮以歸見其鄕人尢乞皇上爲國豫遠此再辱畱閣中體面以俟後之繼臣而爲閣臣者臣不勝鳴咽云云

○乞放疏

奏爲天气巳寒懇乞聖慈憐老疾之臣卽�放歸事臣連疏哀求未蒙兪允今寒霜又至矣秋深風急寒气侵人而臣生於災方怯寒固其天性況年老則弱病久而虛日方傳羅而臣巳久著棉衣旦向日而夜向火恐過此以往日寒一日水陸舟輿皆不如今之便伏惟聖主眷臣極矣臣之戀主亦極矣至於五年之久臣依依未去而上之眷有加異哉君臣之情豈非古昔所未聞而當代所僅見者乎今但望皇上慨然從中發旨俾臣得半通之綸捧之而歸則始終兩全如造七級浮屠而結其預功徳無量矣臣不勝云云九月初七日奏

○謝恩並懇乞放疏

奏爲恭謝天恩並申前懇事臣於本月初九日具疏以天气巳寒哀求速放是日伏蒙欽遣文書官劉用捧到聖諭諭輔臣朕覽卿奏具見懇悉巳有旨調攝何乃又有此奏豈得以浮言輒欲遽求髙蹈還遵屢旨勉畱以全君臣大義方且天气暴寒俟疾稍愈卽有旨不可率爾輕遽有失朕眷注之意特諭卿知欽此又文書官劉用口傳

聖旨屢有溫旨勉畱不可負了俟調理痊可著先生去欽此臣恭設香案望闕叩頭謝恩訖伏念臣自月朔至今蒙皇上遣文書官宣諭者三遣鴻臚寺堂上官宣諭者一遣太醫院堂上官診視者一旬日之間使命之絡繹綸音之諄切此從來所未嘗有而臣以不才不肖衰老殘疾之一夫仰厪眷念如此其殷蒙被恩私如此其渥𨿽豚魚亦當爲之感動𨿽獸鹿亦當爲之徘徊臣非人乎而能不撫臆摧肝感激流涕也惟是九月授衣之今天气旣寒而臣自蒙遣醫調治以來疾亦稍減過此則寒將日甚而臣心轉焦不惟患舊疾之遷延且當憂別�之生發矣臣謹遵聖諭袛候數日伏望皇上察臣之難久畱亮臣之非輕率蚤發一旨以便生還而成始終臣不勝感戴天恩懇切哀鳴悚息待命之至所奉聖諭臣謹什襲珍藏以爲鎭家之寶謹具疏奉謝以聞

○辭朝疏

奏爲辭朝事臣守至五年千辛萬苦袛望皇上一旨放去迄今不能得計窮情迫困憊無聊日偶假寐夢中恍惚若有喚臣者曰速行速行此殆鬼神之惇趣乎蓋世路如羊腸臣之履危機久矣賴聖明覆庇護持以至今日若再遷延恐旨未得而禍猝來將性命亦不保而其累君父滋大矣夫臣也人之所憎而神之所憐�臣蘧然而覺惕然而驚徧體汗流魂飛魄散不得巳於十八日報名今日陛辭臣自知違命辜恩罪當萬死惟望皇上亮臣貰臣而臣又以皇上至聖至仁大慈大悲亦必能亮而貰之若夫臣之不肖當其在位尙不能少效涓埃今去不敢作余忠疏他日亦無遺表惟有辦一片心料理結艸銜環之事以償前負報答��恩而�矣臣臨行不勝瞻戀云九月十九日奏二十一日奉聖旨屢有旨畱卿如何不以國體爲重不俟君命輒以巳私急於一去但以卿病困久候巳有旨了吏部知道

○乞亟放疏

奏爲哀求亟放事臣比奉宣諭教臣調理今幸稍平命臣少俟今又數日而臣原擬拜祝萬壽而後行今過一月於此矣伏念臣不才不肖誤聖主特達之知不能副也孤聖主罔極之恩不能報也負聖主非常之眷不能畱也臣眞天地間一罪人哉顧惟臣一日木去令人蒿目而憂今日單本明日公本時而專論時而帶諭如臣舊疏所謂憂臣過於憂邊防臣甚於防虜者而人心不安自臣席槁以來人視臣如病瘟疫恐其傳染如犯惡逆畏其幹連非遠臣不足以自全非背臣不足以自固而與臣相識之人皆不安臣七十一歲鐘鳴漏盡之年病攻其內人攻其外稚子弄其影卒徒笞其背不得蘇息又不得解脫易所謂系用徽纏寘於叢棘困於石據於蒺藜者臣兼有之而臣不安自臣爲部以至入閣論列臣者竟疏紛﹖﹖沓而臣復以求去哀鳴屢蒙天語之慰畱屢勤勑使之宣諭穆淸之上爲臣絮擾者六七年而聖主不安臣心又大不安故臣以爲臣𨿽耐性至今日不得不急皇上卽眷臣至今日不得不放聖諭常以大義或體爲言不知臣未去而大義晦去則明矣臣未去而國體傷去則全矣臣一出國門而人安臣安聖主亦安矣夫父母愛子子戀父母此天地間最不能割之至情然而相守故情鈢一離膝下則亦巳耳況義之所在父母有以捨其子爲慈子有以辭親爲孝者乎臣情迫詞窮如涸轍之魚如走險之鹿如將死哀鳴之鳥伏誦聖諭一云卽旨一云豈有食言皇上至仁至信踐言發旨放歸臣不勝云云奉聖旨卿直亮忠淸朕所簡用杜門日久尙望勉出贊襄今情詞愈切不忍再畱加太子太保馳驛回籍調理以俟召用還賜路費銀一百兩紵絲四表裏差官護送該部知道

○辯誣疏

奏爲臨去辯誣以明士節事臣自被論止是求去卽以髒污臣臣不辯也惟是有言蒙簡用乃藉鄭國泰王之禎援引之力者謂臣與此二人往來厚善此二人爲臣播淸名於禁中以此議臣始進不正至今科道尙以爲口實則臣眞不知其何所從來夫必見形而後起影必見影而後吠聲臣於之禎止是朝班及中府會問妖書之日一覩其面臣在閣時之禎辭本臣票擬準辭至於國泰則並面亦未曾識且彼何利於臣之踽踽涼涼者而爲播淸名又臣旣入閣曾以何禮物何關節酬謝其援引乎臣平日止是硜硜自守未嘗條一疏出一帖對人一言不知何爲而虛得名皇上何所聞而誤以臣爲淸此在聖心自明無庸臣辯但恐疑以傳疑訛以傳訛如宋唐介言文彥博以燈籠蜀錦得宰相至今爲一件曖昧不白之事今言者皆唐介而臣不及彥博故臨去一白其冤耳臣固不敢煩皇上爲臣昭雪也臣不勝瑣瀆惶汗之至

○辭加官疏

奏爲泣感賜骸大恩控辭非分殊典懇乞聖慈爲臣樽節以無添其過而安其歸事臣於本月十九日辭朝伏蒙皇上發臣前疏奉聖旨卿直亮忠淸朕所簡用杜門日久尙望勉出贊襄今情詞愈切不忍再畱加太子太保馳驛回籍調理以俟召用還賜路費銀一百兩紵絲四表裏差官護送該部知道欽此臣恭設香案望闕行五拜三叩頭禮袛謝臣不覺鳴咽流涕極人生所未有之感極人生所未有之悲而又極人生所未有之惶恐踧踖蓋臣至不才特以朴忠細廉受知明主初有異議也皇上獨斷而用臣旣有煩言也皇上獨知而信臣慰畱臣於風波震動之中護持臣於鋒鏑紛拏之外臣久閒而匪頒不輟臣欲去而眷畱愈溫今人言恩必歸之天地父母若臣所受皇上之恩天地較之猶有憾父母視之猶爲薄而臣私自循省曾有一粒半縷勺水纖塵以爲皇上報者乎今賜骸幸矣無督過亦幸矣乃更褒以直亮忠淸子之馳驛賜之兼金華紵而重以遣官護行在聖主爲至渥而無以加之恩在愚臣巳局蹐而無容身之地若夫官保之官階崇秩峻非敍勞不加非遇慶不加在疇昔或以優勛徳髙尙之臣在近來巳爲久曠希逢之典而今以加之不職負眷如臣者此之謂非分之恩豈可不節而臣事謝而官乃加身退而秩反進豈不添其過益其恥折其福促其生哉蓋遠臣所須不過乘傳今一並袛承惟是加銜一節懇乞聖慈準臣辭免不榮臣以官而愛臣以徳此其恩奚啻什伯過之而巳臣臨行不勝至感至悲惶恐踧踖之至

○謝恩疏

奏爲感激貰宥洪恩恭陳謝悃事臣本月十九日辭朝行至潞河伏蒙恩命臣巳具疏陳謝並控辭加官之典及行至河西務接得邸報本月二十一日復蒙皇上發臣辭朝一疏奉聖旨屢有旨畱卿如何不以國體爲重不俟君命輒以巳私急於一去但以卿病困久候巳有旨了吏部知道欽此臣舟中聞命不勝戰栗不勝感戴伏念臣受恩至深蒙眷至隆人非木石豈其冥然恝然而忍以巳私急於一去蓋臣之急不得不急臣不盡言聖主不盡知也自臣負乘致戎懷璧賈罪論臣者百餘人計二三百本單本公本專論帶論或一人而論十餘本或一本而論十餘事重論則以爲當誅輕論亦以爲當逐謂關邪正消長謂關世道否泰謂白馬淸流禍在旦夕之頃謂宗社安危急在呼吸之間猶幸四五年來正人無恙天下晏如聖主凝然鎭之而不搖默然含之而�問然而臣之罪狀異常不得不急去可見於此矣而臣半語不辯一味乞休不敢遂行必欲候旨盤桓五載人詆臣頑屯無恥笑臣鐘鳴漏盡疑臣觀望覬覦憂臣靦顏復出見皇上眷臣畱臣宣諭臣而猜疑滋甚至於近日尙有科道公本羣然以不去責臣而臣之去不得不急又可見於此矣臣旣迫於窘辱又迫於衰病誠恐抑鬱以死爲君父憂然必拜辭闕廷成禮而後去而皇上發臣哀求亟放之疏加臣以非常非分之恩及見臣有疏辭朝猶爲顧惜未巳旣以君命國體嚴其詞而責之尋以病困久候原其罪而貰之一札片言之間轉天威爲天恩融雪霜爲雨露臣以此仰見皇上仁如天地明如日月量如江海而其寬嚴則如父母之於子方譙讓之旋噢咻之將責撲之旋拊摩之此臣所以有非常之懼復有非常之感瞻望闕廷涕泣如雨此情此景尢不如曩在輦轂下之日矣臣不勝云云

○在籍陳悃疏

原任禮部尙書兼東閣大學士臣李謹奏爲戴恩還鄕恭陳謝悃事臣乞骸待命��輦轂下者五年伏蒙皇上眷畱旣乃兪臣末疏準臣回籍加官馳驛差禮部主事朱懋芳護送重以兼金文綺之賜臣隨具疏謝恩並辭殊典卽於九月二十二日就道以閏十一月初一日抵家繇潞河至晉江七千餘里水陸兼馳得免於波濤之驚風雨之阻皆皇上之恩也臣離家十年父祖久荒之墳塋因得祭掃兄弟久暌之骨肉因得完聚皆皇上之恩也臣曩處風波荊棘之中今奉身而退得老於牖下息黥補劓以終其�年皆皇上之恩也抑臣此一去君臣始終可謂兩全塗之縉紳鄕之父老咨嗟嘆息謂皇上知臣眷臣而終能成就臣如此以爲臣幸以爲臣榮此則皇上之恩如天罔極不可以環艸酬不可以筆舌罄者也惟是犬馬衰年一番跋涉愈加疲憊葵心𨿽赤楡景幾何惟有旦暮焚香叩頭祝聖躬日彊健聖治日光華聖壽萬萬年同天長地久而巳臣無任云云謹具疏遣義男李玉賚謝以聞

○恭慰聖憂疏

原任禮部尙書兼東閣大學士今在�臣���奏爲恭慰事萬曆四十二年四月十五日���大行慈聖宣文明肅貞壽端獻恭熹皇����臣遙望慈闈不勝哀愴伏惟聖母皇太后誕育聖躬母儀天下慈悲至性實陰培萬曆之基浩大玄功宜長享九州島之養不謂稀年方屆仙馭遽升臣伏覩聖諭當聖母疾病之時竭虔露禱至願以身代精誠篤摯自古未聞蓋聖母之徽音似太任而皇上之孝徳直追乎虞帝維玆普天率土莫不感動咨嗟而況臣嘗玷樞衡賜歸田裏受恩最重銜卹獨深區區下情惟望皇上念宗社萬幾所系之重勉抑哀惆彌加珍�善承親志用迓天休上慰聖母在天之靈下慰億兆萬民之望臣不勝云云五月二十三日奉聖旨覽卿奏慰具見忠愛朕知道了禮部知道

○爲虛齋蔡先生請謚疏【代艸】

謹題爲一代醇儒公論巳定表章猶闕懇乞聖明核實賜謚以示激勸以光人文事臣惟帝王之治莫先乎重道而崇儒找重道崇儒者帝王�以礪世磨鈍也風化人心世道國脈於是焉��伏覩我朝治教休明皆繇列聖相承以��崇儒爲首務我皇上紹隆聖統茂�����孜汲汲加意儒碩而表章之是故士之幸而��我朝其修身得道妙契聖賢之眞傳如薛瑄胡居仁陳獻章王守仁者旣得進而從祀孔庭廟食百世其飭躬砥行確守聖賢之正軌如羅倫羅洪先者亦得謚爲文恭爲文毅以六品之秩而被華衮之褒蓋所以闡揚往哲廣厲來人風化以振人心以淑世道有所維而益盛國脈有所培而益昌矣乃臣之愚以諸臣之外有徳足以從祀而無媿而俎豆之議未遑賢足以得謚而不慚而易名之典未及者則臣於其鄕得一人焉南京國子監祭酒蔡淸是巳按淸平生事實臣聞之故老讀其著書考諸皇明政要理學名臣錄通紀吾學編憲章錄八閩通誌之所紀載參諸海內縉紳之所議論確然有據者敬爲皇上陳之淸以成化甲辰進士爲禮部主事三年調吏部復除禮部旣而乞南旣而請告正徳間起江西按察司副使提督學政當其時寧藩在焉寧藩內蓄異志而外以虛禮與士大夫相結籠以智數脇以威權蓋無不遊�羿之彀中者淸獨守正秉禮矻然特�����以朔望朝王次日乃謁孔���先��子而後朝王至其賀王誕日淸又獨去朝服中蔽膝�庶人銜之於是有乘間言淸與林俊厚者寧庶人益忌淸淸遂引疾去嘗語人曰寧藩所謂智足以距諫辯足以飾非今𨿽逆節未萌然竟可慮但願老天祚宋而巳蓋是時淸巳預見其微矣旣家居杜門掃軌潛心力學其學以六經爲正宗四書爲嫡傳周程張朱爲眞泒研窮抽繹摩擬闡解有四書蒙引易經蒙引性理要解諸書蓋朱熹發明聖賢之旨而淸又發明朱氏之言四方學者宗之至於今不廢乃其勵志好修省身克巳行不媿�寢不媿衾則又見於密箴一書今觀其言皆身心性情之實功而不事口耳皆天下國家之實用而不爲玄虛與瑄之讀書錄實足相擬先臣林俊稱其凝重端雅操養力專而進取之念略好古篤信眞風淵軌使人躁息妄消鄭曉稱其明經博學行潔心淳气淸而色和外簡而內辧可謂知淸者臣嘗取淸生平反復論之力抗藩王獨立不懼勁節也方寧庶人舞智炫才盛有賢稱而明炳幾先覩未形蚤見也超然遠遁不俟��亭亭�表皎皎霞外髙行也平居非聖人之��觀非取人之道不談正學也躬行實踐不媿屋漏眞修也朱熹有功於聖人而淸則有功於朱氏羽翼經傳拆衷羣言卽今經筵日講虎觀諸儒臣之所勸誦亦多采其說推之四方家傳人誦爲人士式佐國家萬年同文之治於無窮懋功也若其屢辭名位而不居退甘窮約而無慍官至四品家無數金恆借貸於人以爲生貴而從貧此猶其細者而衡文隲士藻鑑精明識陳琛於埃塵拔舒芬於困滯賢人魁士多出其門此亦其緒餘耳臣嘗以爲使當時江右諸司得如淸輩數人則據經守正當有以逆�其姦萌而淮南之謀必寢使淸不去去而不死且復用則弘識吁謀當有以匡持乎時事而東山之望必售使仕者而知所景行則澹泊寧靜必無干名競進之心學者而知所向方則篤實潛修必無好髙爲人之病士之明經應舉者但習淸之書守淸之說而不倍則其所爲文粹然一出於正又安有離經叛道操戈入室而流於二氏六子之歸者哉皇上方畱心九經崇尙正學惟士習文體爲惓惓臣愚謂欲端士習而正���請表�此一臣以風天下而所爲表章之者��從祀及謚典耳曩議從祀時在廷諸臣多言淸當從祀者後以其典重而舉不欲輕姑緩之以俟論定臣愚謂淸之賢無愧於薛瑄胡居仁陳獻章王守仁羅倫羅洪先之儔卽從祀之典未及再議若且予之謚則確乎其不爲過皇上試舉淸人品詢之在廷大能寘議者乎試舉蒙引一書有一人不誦習者乎試詢以謚之與從祀當否有稱不當者乎蓋非臣私論實在廷諸臣之論也亦非臣及在廷諸臣之心而四方人士所仰望之心也抑臣又有感焉前代從祀率不乏人以區區之宋自周張程朱四子外猶有邵雍司馬光楊時胡瑗歐陽修等乃獨我朝二百餘年而始進一薛瑄往歲而始進胡居仁陳獻章王守仁三人則巳誇詡以爲盛卽以造詣踐屐篤實純粹如蔡淸者猶然靳之俎豆不得儕於楊時胡瑗之列何我明之不逮宋遠也無亦持議者操疑難之心甘於所聞淡於所見屈服前代而責備當朝遂使俊偉之流品湮郁於評論之苛而昌熾之人文遏佚於愼重之過乎甚非所以紹�統緒光揚盛��旣往���來也臣願皇上加意一代之規稍弘崇獎之蹈勑下該部查訪如果臣言不謬先將蔡淸比照羅倫羅洪先二臣事例賜謚易名而從祀之典不難再議而續舉焉仍將我朝諸理學儒臣博訪精核或當請謚或當請祀一體表揚令人知聖意之所向相與修實行崇正學其於風化人心世道國脈所裨非淺鮮矣

○扈從賜勞謝疏【代】

奏爲感激天恩恭陳謝悃事萬曆十三年閏九月初六日聖駕再祀山陵覆視壽官臣某以閣臣扈從某日伏蒙皇上召對於幄次某日又蒙召對於感恩殿東室諭臣等扈從有勞賜玉帶一條羅衣一襲臣某謹叩頭袛領訖臣誠感誠戴稽首頓首稱謝者愚臣荷橐幸叨有事之榮明主降綸誤被非常之數感深次骨義切許身欽惟皇上離照重暉乾綱總覽親萬幾之裁決庶績咸熙同五帝之聖神其臣莫及臣猥以庸譾謬贊樞�𨿽心似葵傾罔不虔於夙夜而才同蚉負全無補乎涓埃卽若壽宮厥惟鴻典屬大工之旣舉��說之朋興臣備位臺階���議而愚曾無��得學罔貫乎三才望不足以鎭壓羣僚力不足以匡持國是坐觀聚訟幾毀成功乃仰厪聖心重勒法駕罔徇眾喙獨乘大觀察地形則大峪寶山東井平岡諸龍無不徧閱覽章奏則九卿五府臺臣三臣諸疏悉有處分拆盈庭之論於片辭定十世之符於俄頃竟從初議不惑浮言此蓋皇上與日月而並明侔雷霆而獨斷詎臣愚陋所能對揚而虛度天恢謙光晝接再承召對備極溫融仍軫扈從之勞特出尙方之賚乏一絲之助而服被七襄懷三褫之虞而腰橫萬鎰如何稱塞徒爾鏤銘六尺尙存𨿽捐糜而不悔一籌可效卽頂踵其奚辭伏願川嶽增禧靈袛介祉環四海以爲帝永綏有道之長撫萬年而垂衣茂衍無疆之祜

○謝疏【代】

伏念臣猥以薄劣幸際昌明歷踐淸華毫無裨益乃幹陰陽之罰以致疾疢之嬰𨿽徇馬賤微心當戀主而膏肓沈痼情迫首丘爰屢疏以瀆陳幸�天日之回鑑旣允骸骨之請載宣綸綍之溫曲�褒喜施鉛紅於陋質重紆眷顧期驅策於餘生兼金分內帑之珍襲綺出尙方之制�續食於縣道俾得弛乎負擔仰惟曠恩特超常數臣生還丘裏巳荷矜全顯被榮施倍增感涕𨿽日月之光漸遠而葵藿之意彌傾倘一息尙存敢忘捐糜之報卽九泉長逝尙思銜結之圖

○優敍謝疏

臣比荷聖慈放還田裏溫綸縟典巳切兢慚乃復以大工洊承異數臣自惟庸譾遭遇聖明濫叨邦禮之司幸會壽宮之建天助其順萬年鞏不拔之基神相其成億世綿無疆之歷而臣猥緣職掌誤辱簡書曾無矻矻之勞空抱碌碌之愧頃聖駕親閱吉典維新而臣以抱屙無繇扈蹕方支離自怨局蹐靡寧詎謂尙徼優敍之恩並被匪頒之寵錙銖無補兼金分內帑之珍絲縷何功襲綺出尙方之制睿渥不遺乎廢棄鴻私曲逮乎疲羸此臣所以得之若驚感極而涕者也𨿽徇馬病劇未知報主之期而葵藿心傾袛有呼嵩之祝伏願璇圖永固寶歷彌昌偕箕翼以常新與岡陵而齊壽

奏疏卷之八終

●李文節集卷九

晉江九我李廷機著

應制

誥勑

◆應制

皇太后還居慈寧宮誥諭皇上謝表

狀元諸進士謝恩表﹝丙戌科﹞

擬殿試策題

勑諭朝覲官員

經筵講章

聖母施道藏經纘

擬禦制鄭州修建藥王廟碑

○皇太后還居慈寧宮誥諭皇上謝表

伏以慈闈重啟遹瞻輪寏之光聖訓弘宣載覩月星之耀恩沾九陛歡動六宮恭惟聖母皇太后陛下含弘毓粹聖善揚徽握玄鳥之符誕保明乎衝子培蒼姬之祚式克至於今休功應地以無窮徳同天而罔極玆屬璇宮之再造實乃帝命以維新臣念結春暉心微寸艸肯堂肯構不過子職當然斯革斯飛夫豈人力至此無非洪慈動眾故勿亟而民忘勞大義捐貲斯不費而工底績比者鸞和至止燕喜方來乃示寵於褒嘉猥歸功於率作臣俯循眇質未報劬勞仰誦溫言益深慚懼敢不勉圖至孝誓竭微誠奉萬年之觴祈茂綏乎景福享九州島之養尙共保乎丕基

○狀元諸進士謝恩表【丙戌科】

聖主右文特重登庸之典熙朝通籍濫叨拔擢之榮運恊泰徵恩深晉錫遭時甚幸戴徳難名恭惟皇帝陛下天挺英資日新聖學辟四門而禮士俊又云蒸操八柄以馭臣恩威霆斷方且宵衣求治側席恩賢爰登韋布之微臣策以賞罰之要務虛懷以訪諄諄乎士習人心降色而諏汲汲乎閭閻牖戶遠慕帝王之軌深惟本實之圖卽往瞽芻蕘曾奚裨於旒纊而泰山滄海猶不讓乎涓埃遂今章句迂談得塵淸覽逢衣下品胥玷賢科內殿傳臚南宮敞宴冠袍出尙方之制鏹楮分左藏之珍從今附翼攀鱗幸致身之有地惟是戴髙履厚欲圖報以何從臣等敢不誓竭丹誠勉酬洪造居官任職恪循後食之規守正奉公毋負先資之信苟利社稷無愛發膚伏願益篤謙光恆持幹健慶賞刑威疊用保四海於金甌雨暘寒燠惟時調萬年之玉燭

○擬殿試策題

制曰朕惟自古帝王之治至無爲尙矣豈其主神聖莫及而能以一人獨運成功無亦下有忠勤任事者爲之共念分猷臣代其勞而主乃享其逸歟帝王無爲莫如堯舜夷考當時荒度樹藝虞衡之臣胼胝不顧身過門不顧家卽列在巖廊而夙夜惟寅思日孜孜則使左右宣力如四嶽九官十二牧勞可知也故二帝不過率作爾省成爾而庶事康萬幾理夫非臣之力歟洪惟我太祖髙皇帝肇造區宇瑩精太平嘗諭廷臣曰朕觀書以元首諭君股肱諭臣自古君臣本同一體君獨用則臣職廢臣不任則君事勞諭外臣曰賢臣之事君也視君如親視國如家視民口子凡可以安國家利民人者知無不爲若避難而憚勞則事不立矣以太祖神聖而所求乎臣者如此惟時賢智效勞股肱畢力業侔勛華世躋唐虞有以也諸士亦能揚厲其盛歟朕袛遹先猷精思上理比年以來𨿽以殿門未建深居靜攝而幾務常親章奏畢覽兢業一念何嘗斯須少弛於懷乃心勤而事左恚切而效疏吏治日偸民生日蹙士習日詭風俗日澆帑藏日虛行伍日耗姦宄日長災祠日聞其故安在無亦邇來浮虛習勝翫愒獘滋如聖祖所謂避難憚勞者多而殫忠竭勤爲國家任事者少歟朕見人臣自爲謀鮮不臧者謀國則否自拮據其家事無愛力而讓能者干國則怠此何說也今欲責成士夫各攄乃心力爲朕任事俾吏稱民安士醇俗願儲盈伍實姦息祠銷肆予一人垂拱仰成庶幾無爲之治何道而可爾多士其正言之毋諱

○勑諭朝覲官員

朕自踐祚以來凡九計吏於玆矣每念吏治關乎民生蓋未有吏不稱職而民能樂業者間者災異疊見水旱頻仍師旅繁興公私告匱民亦勞止實軫朕懷所賴分猷其念則爾藩臬守令諸臣責耳乃詔條屢布徳音靡宣禁酷懲貪不爲衰止貨賂滋章淫刑轉熾催科無序獄訟惟繁沽名者張�擊之威怠事者任蠹獘之積大僚不能正巳率屬輒私庇以市恩下吏不思守法奉公惟巧營以避課沿習有日欺獘成風安有吏治如斯而民不�嘆者玆當來朝爰循舊典簡別汰斥視昔加嚴爾等旣與存畱各還舊任尙其鑑巳往之覆轍奮方來之令猷罔飾虛文勉修實政思閭閻之窮困巳甚務拊循休養以保根本之圖思度支之經費浩攘務節縮嬴余以佐公家之急毋以脂膏自潤毋以胸臆自恣毋以朕耳目所不及而緣飾爲姦毋�人毀譽爲可虞而彌縫僥幸一﹖﹖剪陋習共砥官�用贊太平以銷災沴如其不職憲典具存欽哉

○經筵講章

易經

詩經

△易經

夫易聖人之所以極深而研幾也惟深也故能通天下之志惟幾也故能成天下之務惟神也故不疾而速不行而至

這是易經系辭第十章

贊易之功用的意思極是究極深是深奧研是研審幾是幾微疾是催迫的意思孔子說天地間吉凶悔吝之理至爲深奧夫易之辭占乃聖人所以推求吉凶發揮悔吝取其深奧者一一而究極之也陰陽動靜之數至爲幾微夫易之象變乃聖人所以精核陰陽細分動靜取其幾微者一一而研審之也夫極深以辭占則辭占卽深也惟深也故能使天下知其何者爲當趨何者爲當避了悟通徹以免於蔽塞之患而志通矣研幾以象變則象變卽幾也惟幾也故能使天下趨其所當趨避其所當避黽勉振作以袪其靡弛之習而務成矣且是深者幾者皆自然而然不假一毫智力於其間所謂神也惟神也故其通誌成務妙不可知不見其驅迫而自然響應不疾而速也不見其運動而自然遠到不行而至也然則易之功用其亦甚妙矣哉臣嘗論之易理原在人心心之沈潛不露處爲深心之隱微方動處爲幾而其神明不測爲神聖人作易原非鑿空杜撰實聖人之心爲之也一心可通萬心何志弗通一心可應萬事何務弗成一心可周流八極何弗速而弗至故自古稱聖人曰浚哲曰時幾曰乃聖乃神當時百志惟熙庶績其凝無爲而天下治總皆聖心之運而易道在宇宙間矣仰惟皇上徳極精微道通神化深居靜攝舉幾微隱伏之情而周知獨斷視裁妙慶賞刑威之用於不測風聲所至蓋巳不言而諭不令而行矣臣愚更望靜以觀理動而察幾念誠能前知而浴徳洗心時不忘夫齋戒思智不徧物而提綱挈領事惟急於省成穆然默運於淵蜎蠖伏之中超然獨得於辭占象變之外則通誌成務何待易書卽過化存神同流天地可也臣等不勝大願

是故履徳之基也謙徳也柄也復徳之本也恆徳之固也損徳之修也益徳之裕也困徳之辧也井徳之地也巽徳之制也

這一章是孔子系辭歷陳九卦之徳說道易興於中古乃聖人反身修徳之書是故六十四卦之中皆關乎徳而其最爲切要者有九卦焉徳不可無基履者禮也有儼然毋不敬之意繇此而積小髙大如屋之有基可積累也是徳之基也徳不可無柄謙者歉也有歉然不敢先人之意操此而無往不利如物之有柄可執持也是徳之柄也復之爲言還也理失而復還善念善事油然如艸木之發生而不可遏非徳之本而何恆之爲久也善旣復而能久有始有終確然如金石之堅貞而不可變非徳之固而何損則有忿必懲有欲必窒寡之又寡以至於無是爲徳之修修者日損之謂也益則無善不遷無過不攺充之又充以滿其量是爲徳之裕裕者日益之謂也困乃適然一時之遭身可困道不可困學力之至與不至涵養之熟與不熟此其明徵矣其徳之辧乎井乃鑿然一定之物邑可攺井不可攺平日之所修爲一生之所踐履此其實際矣其徳之地乎巽乃濳深不露之名事可見機不可見天下國家之艱巨千變萬化之紛紜此其主宰矣其徳之制乎夫此九卦者卽舉其一亦巳用之不盡況兼九卦而備之則切磋琢磨更無一點瑕颣光明圓滿更無一毫欠虧蓋昔文王實用此九卦此所以稱文徳之純而爲萬世修徳者之凖也伏惟我皇上徳繇天縱動與易符率履秉謙返眞久道修省之圖日切進益之念不忘時時加體驗之功處處皆安貞之吉若夫廟謨雄斷獨操默運尢非尋常思慮之所及者九卦之徳巳渾然完具於皇上之一身矣臣惟願皇上思至徳之無窮愈求深造明易理之廣大不厭窮搜履必底於其旋謙益隆乎下濟復無袛悔藹然天地之心恆不易方常如日月之照損則寧損於上益則寧益於下施困窮不廢之澤成井收勿幕之功以至巽命之申重務如汗出而不反自此推之六十四卦孰非崇徳之助孰非廣業之資日新富有與天地同其廣大𨿽羲文復作何以加焉臣等不勝顒望

三與五同功而異位三多凶五多功貴賤之等也其乃危其剛勝耶

這一章是孔子系辭說道周易六爻周公所系莫不有義存焉如三爻與五爻同是一卦三爻做的事便是五爻做的事其功則同然一在下卦一在上卦三爻所處遠不如五爻所處其位則異故玩三爻之辭率多憂患戰兢之意如餗將覆如棟將撓凜隕越之不免也非無吉辭而凶居多矣若五爻之辭率多聖帝明王之事如龍之飛如虎之變赫然功績之可紀非無危辭而功居多矣五何以多功哉蓋五爲君貴也其尊如天羣策羣力咸奔走焉何爲不成何圖不就天下之功何莫非主之功故多功三何以多凶哉蓋三爲臣賤也其卑如地眾務百責咸叢集焉事事艱難人人責望天下之過何者非彼之過故多凶惟貴賤之等相懸而夷險之途迥別多功多凶所自來耳然而吉凶之判視其剛柔九五九三剛也六五六三柔也柔與剛反在君爲冥豫爲裕蠱在臣爲頻巽爲甘臨蓄姦養亂皆柔之致柔其危耶剛與柔反君得之爲其亡之警威如之備臣得之爲幹幹之惕愬愬之懷制治保邦皆剛之致剛其能勝任耶合而觀之三五之義備矣蓋嘗稽古君臣以周公之忠而詩人詠之曰狼跋其胡載疐其尾可謂多凶乃書稱周王撫萬邦綏兆民六服羣辟罔不承徳功何多也豈非所雲貴賤之等耶而成王之命官曰惟克果斷罔有後艱周公告王不以明作後惇大剛之勝任亦可見矣伏惟我皇上尊居九五總攬乾綱自�臨禦以來內順外威釁有萌而卽銷徳無遠而弗屆功旣多矣自公孤而下大法小廉奉三尺以後事惟吏議爲兢兢凶亦寡矣政無旁落刑無錯貸大權獨運於上而百執事不敢不砥礪於下亦謂之以剛勝者矣臣愚猶願我皇上思時幾之勑在一日二日之間念臣下之微處多凶多懼之地勵精以修政事俾綱舉目張犁然各得其理而功業益底於崇宏推誠以任忠良使壹意顓精安然得效其能而展布不虞於沮折其大要則尢在乎以天徳之剛率先有位力袪委靡因循之獘共圖精明振作之功則喜起之盛於今再見矣臣等不勝惓惓

△詩經

維淸緝熙文王之典肇禋迄用有成維周之禎

這是周頌維淸之篇周人祭文王之樂歌緝是繼續熙是光明肇是始禋是祀禎是祥瑞周人祭文王而舉文王之典以感動嗣王法祖之思說道文王往矣其神在天而神之所寄在典今此嗣王所當考究討論��其淸而不淆繼續光明以求其熙而不晦者則惟文王之典也�文王以其純一敬止之心敷而爲懷保修和之政其一時紀綱法度布在方冊以佑啟我後人者盡制盡倫咸正無缺粹然爲萬世常行之典故自始祀以至於今世世奉爲法程無敢毀壞人人遵爲定保無敢變更奕世載徳迄用有成是文王之典實應天地文明之運開周室靈長之基貽子孫無疆之休錫兆民太平之福卽天苞地符河圖雒範未知其瑞也豈非維周之禎乎後人欲保此禎則維淸緝熙不可以巳矣蓋剏業者必有典而始可以貽後纘緒者必守典而後可以承先詩人以文王之典爲周之禎至我將之篇又曰儀式刑文王之典意深遠矣使其子孫能日求文王之典畫一而守之周之天下𨿽至今存可也我太祖髙皇帝統接百王慮周萬禩伏覩訓錄所載卽一政事一法令何者不竭其心思何者不極其精當卽文王之典何以加焉我皇上紹天闡繹志切作求然而重熙累洽易忘締造之艱日引月長寢失��之舊且如徳澤�必如其周浹而賦則���遠不逮其丰��用則侈事日繁矣而試稽令甲尙多廢而不舉之事員日冗矣而試閱官制尙多缺而不補之員諸如此類未易縷舉蓋亦今日之所當維淸緝熙者夫太祖之典國家之禎在焉未有典不時候而禎能長享者也臣愚伏願皇上篤儀刑之念操兢業之懷事繇舊章動遵成憲一賦稅也勿云詔入自我而爲無藝之徵一用度也勿云詔出自我而爲不經之費盡修百度無曠庶官念此丕丕之基乃櫛風沐雨之所經營而常防其失墜顧玆赫赫之典乃焦心勞思之所耆定而愼戒夫愆忘則成業彌光保定孔固國家之禎與天無極卽周之卜世卜年何足道哉臣等不勝大願

儀式刑文王之典日靖四方伊嘏文王旣右享之

這是周頌我將之詩儀式刑總是取法的意思伊是發語詞嘏是福周人祀文王於明堂以配上帝而自述其感格之有素說道我今所享者文王也然文王之精神��典而其所���在四方彼以典貽我而我不能守以四方授我而我不能靖則神之怨恫所不能免而何享望乎我自念平日兢兢業業凡我文王之禮樂刑政垂爲萬世不開之典者吾以爲表儀爲矜式一一刑而法之用以日日安靖此四方之民使之安其生樂其業一如怙冒咸和之世我之不忍忘文王也如此伊此能錫福之文王鑑我平日之精誠亦將儼然如在乎牛羊之右忻然而饗此祭矣蓋嘗論之孝莫大於繼述馨莫過於明徳故周人明堂之祀不以牛羊爲禮祼獻爲敬而惟儀式日靖爲諄諄誠得文王之心知享祀之本矣周之衰也文王之典蕩然無有存者是以蕩蕩之詩設爲文王嗟嘆之言所云文王其咨者不一而足夫子孫不能慰其在天之靈至於穆然咨嗟而猶有歆其禋祀者必無之理也洪惟我二祖肇造區夏奄有四方剏爲典章以垂萬世其精密過於文王列聖嗣興作求勿替迨我皇上至仁至孝善繼善���總攬當�洽而勤勵有加八表敉寧�蠢動�指麾遂定蓋與詩之儀式日靖者媲隆矣然難守而易壞者典也因循積久愆忘之獘漸多易動而難安者民也撫馭有乖不靖之虞頻見試以今日較之累朝法令見爲加密而治則疏財賦見爲加丰而用則詘官吏之數日增明伯之功日減議論之文日盛力行之實日衰兵弱而餉轉多刑繁而姦彌眾萬方黎庶未盡又安九廟神靈未甚忻惕竊以爲必於儀式之道猶有闕也伏願我皇上取二祖之典與三事九列之臣探討講求法令如何也張財賦如何盈縮何以淸仕途而課實效何以省繁文而責成功兵食之調度刑政之修明事事必繇舊章日日不忘惕厲躋億兆於阜康之域慰祖宗於冥漠之中繇是舉格廟之曠儀修吉蠲之故事必將報以百福介以萬壽何啻右享而巳哉臣等不勝惓惓

明昭有周式序在位載戢於戈載橐弓矢我求懿徳肆於時夏允王保之

這一章是周頌時��篇式載俱發語辭戢是聚橐是韜肆是陳時夏是中國詩人述巡狩之事而贊美之說道武王掃商家之昏翳措四海於永淸廓然朗然明昭哉我有周也卽肇舉時巡之典乃式序在位之人明者必陟幽者必黜功則有慶過則有讓一時諸侯朝於方嶽之下者一一分別而次第之無不核其實服其心矣於是以行陣所用之幹弋載戢而聚之示天下弗復用以徵伐所張之弓矢載橐而藏之示天下弗復張我惟求所爲懿徳者如親義序別信之倫仁義禮智信之理闡明敷布使中夏黎庶家諭戶曉各全其自有之良易干戈以楫讓化弓矢爲倫常此武王時邁以後之經綸所以祈天永命佑啟我後人者至長久也繼世而王者襲其餘休蒙其遺業自此承祧主鬯傳之無窮豈不信能保之乎夫在位序而公道明人心肅矣干戈戢而和气流人生遂矣懿徳陳而文教敷人性復矣至於子孫保之卜世三十卜年八百自古有道之長無如周家者蓋聖王以武定天下用文持之其規模宏遠謀慮深長類如�矣洪惟我聖祖汛掃胡氛肇造區夏乾坤再辟日月重光何啻如周之明昭而巳其察吏安民則有考課之法與式序合其止戈偃武則有窮黷之戒與載戢合其化民成俗則有六諭之教與求懿徳而肆時夏者合聖子神孫世世相承系國祚於苞桑奠寰區於盤石又不與允王保之者合乎至我皇上纘緒凝圖保世滋大實時邁弗親而殿最常明何時而不式序卽薄伐弗廢而敉寧卽撤何時而不載戢卽久道化成文風翔洽而庠序之教彌勤薪槱之途逾廣何時不求懿徳而陳之也蓋眞能繩祖武而貽孫謀卽周之成康不足爲擬矣而臣愚竊見今之天下吏道𨿽雜而多端四方豈平而無故犯上作亂之事頻見芬華侈靡之風盛行振作在人轉移宜亟伏願皇上畱心吏治務責實不務徇名加志邊防有文事必有武備以法度紀綱維持世道以凖繩規矩陶冶人羣則吏稱民安內寧外謐教化行風俗美明昭之治萬世一日可也臣等不勝顒望

昊天有成命二後受之成王不敢康夙夜基命宥密於緝熙單厥心肆其靖之

這是周人祀成王之詩元气廣大曰昊二後指文王武王康是安基如也基承載的意思宥是宏深密是靜密於是嘆詞緝是繼續熙是光明單是盡肆是發語詞周人祀成王盛稱成王法祖之美說道維彼昊天助順眷徳有確然不移之成命我文武二後一則以敬止開其先一則以執競承其後而昊天之成命二後受之矣然使爲子孫者狃康寧而忘緝熙泄泄然不盡其心則四方且將不安而成命安能無攺乎幸而我成王繼之兢兢業業不敢康寧致夙興夜寐之勤以承藉文武所受之命其積徳累行則宥焉而極其宏深不可以淺狹窺也其洗心滌慮則密焉而極其靜毖不可以物欲投也於美哉成王之於二後蓋眞能繼續之而無失墜光明之而無遏佚其持盈守成之心可謂盡矣是以刑政修明紀綱振舉民安物阜內順外威能綏靖其邦家而長受其成命也蓋嘗論之天命靡常受之甚難失之甚易其受之也以萬念之兢業而其失之也以一念之怠荒詩人頌成王而曰不敢康此乃人主之精神命脈與穹昊相通祖宗相接天下所以久安長治者胥此不敢康之心爲之也洪惟我國家之有二祖亦如周之有二後蓋大徳受命與文武同符而至於櫛風沐雨艱難辛苦以創大業則視一戎衣而有天下者勞有過之我皇上纘緒以來仁孝誠敬之念日篤於淵蜎恐懼修省之懷時形於綸綍然而災祲頻仍儲積空虛百姓怨咨四方多故似有未靖然者此正成王不敢康之日也夫命在乎基心貴乎盡本有基厚而命不凝者未有心盡而基不固者臣愚伏願皇上純宥密之功繹緝熙之指念此土宇乃二祖之所締造如重器在丰凜凜然惟顚蹶之虞念此蒸黎乃二祖之所拊循如痌瘝切身皇皇然惟拯救之�日幹夕惕法二祖之勤以教有邦約巳俗人師二祖之儉以先天下不殖貨利無曠庶官巖穴本盡收芻蕘之言必采朝無秕政�無饑人則四方自靖天命永綏卽周家之卜世卜年何足道哉臣等不勝惓惓

人亦有言徳輶如毛民鮮克舉之我儀圖之維仲山甫舉之愛莫助之衮職有闕維仲山甫補之

這是大雅烝民之篇詩人稱美仲山甫的說話仲山甫是周宣王時中興的賢佐輶是輕儀圖是想象億度衮職是人主之職詩人歌頌仲山甫說道人亦有言徳之甚輕而易舉有如毛然但人不過於剛則過於柔不失之茹則失之吐鮮有能舉此徳者以我想象圖度維仲山甫剛柔不偏爲能以其身全備令徳而舉人之所不能舉我𨿽心誠愛之願爲之贊助而徳如仲山甫亦無所庸其助矣以仲山甫之徳上佐其主卽使一人之舉動偶有過差庶政之施爲不能盡善此乃衮職之闕亦惟仲山甫能竭誠匡救盡力維持幹旋於密勿之中彌縫於巳失之後如衮之闕而善補之以復於無闕也惟有仲山甫之徳而衮職攸賴惟能補衮職之闕而令徳�章矣臣者論之人主職總萬幾𨿽號英明安能無少闕失惟其臣無獻可替否之忠而君有文過飾非之習或惡聞其闕而不知或知其闕而不補積而至於大壞極敝卽欲補而無所措其手矣宣王當周室中衰之運值云漢爲災之時惟能信任仲山甫側身修行以致中興故詩人不稱其無闕而稱其補闕此卽易所謂不遠之復書所謂攺過不吝宣王所以爲有周之令主而非若漢武帝輪臺之悔唐徳宗奉夫之詔僅能知非悔過而無補於事者所可及也仰惟皇上徳性渾全躬修粹密遇災而懼凜然爲救偏補敝之圖聞警而憂穆然然卻顧周防之慮蓋庶幾乎有謀必臧無闕可補者矣顧衮職之務至殷視以爲闕則完自以爲完則闕而補緝之功最大乘其闕而補之則易俟其壞而更之則難臣伏願聞過則喜捨巳以從其過也如日月之食開豁光明更無庶蔽其從也若江河之決疏通迅速略不遲畱一言有補何憚轉圜一事未安不嫌反汗日求懷忠抱徳之臣如仲山甫者使之匡其所不及而濟其所不足則始乎補闕終於無闕將見動皆合宜事無過舉�純粹美如金如玉聖徳自新皇猷允塞而中興之烈且將遠萬乎周宣矣臣等不勝惓惓

○聖母施道藏經纘

鴻蒙大道無爲爲常肇惟元始教演虛皇

三洞五山九淸八會丹簡靑編闡眞覺昧

眞人不作誰悟筌蹄悠悠浩刼霧障煙迷

聖母洪慈玄樞斯幹百億功成三千行滿

閔慈眾庶塵海茫茫何繇濟度亦藉津梁

載啟淸微重探碧落寶笈瑯函网羅搜索

裁金躍鳳鏤玉翔螭諸經羣緯雲布雨施

翊教開人承符宣徳提拯九垓錫美八極

敷其覺蕋培其靈芽三根咸瀹六業不挐

聖母之慈如坤斯順聖母之澤如海斯潤

海流不息坤享無疆聖母如之長佑我皇

道運昌明玄圖鞏固於萬斯年受天之祚

○擬禦制鄭州修建藥王廟碑

自古帝王尊生勤人不遺醫理蓋有論病以及國太古有岐伯余附中世有扁鵲秦和蓋論病以及國原診以知政出藝文志原診以知政者夫醫𨿽方伎顧其用博而其爲徳於世甚巨昔之畸人望色而施鍼聽聲而投�卽今往矣而其言在焉醫家沿波涉流用其�一猶能有所救療全活不失良醫彼其騰絕軌於前揭司南於後濟人開物卽百世祀良不爲過朕雅意攝生居恆講黃帝岐伯之餘論頗究診候脈法間少違豫自料醫劑輙亦告平因寤寐國工之鴻術緬思史傳所載上池之事隨俗爲變之能慨然有懷惜其不生今時令醫垣盡去其故方而受焉適有言鄭州藥王廟者相傳爲扁鵲廟其來若干年邑裏疾癘有禱輒應而基址痺陿椽棟頺落像設弗嚴薦裸無所恐不稱所爲禮羣望懷百靈咸秩無文之義朕乃順民所欲出供奉金新而廣之朕惟神生而爲人治疾往往存亡生死效異見奇卽去今千百年而精英靈爽於昭有赫猶能蠲痾愈眚響應抱答於冥漠髣髴之中今廟貌奕奕神心悅喜且有所憑托以宣其烈必將毆袚戾孽拯救札瘥俾此烝黎咸觧天柱納乎仁壽勿藥之福寧獨朕躬而巳斯則廟所以新之意廟以萬曆十二年某月肇工告成於十五年某月糜金錢若干緡云

◆誥勑

大學士許國祖父母制

刑部尙書李世達制

工部左侍郎魏時亮制

原任南京戶部尙書舒應龍制

提督操江兼管巡江南京都察院右副都禦史石應嶽制

巡撫保定等府提督紫荊等關都察院右僉都禦史宋仕制

總督陜西三邊軍務兵部左侍郎兼都察院右僉都禦史梅友松制

總督兩廣軍務兼理糧餉帶管鹽院兼巡�廣東地方兵部右侍郎兼都察院右僉都禦史劉繼文制

南京大理寺右寺丞王執禮制

鴻臚寺左少卿張棟制

鴻臚寺右少卿韓國寶制

南京鴻臚寺卿艾穆制

原任南京國子監祭酒蔡淸謚文莊誥文

戶部河南淸吏司主事李開藻制

戶部山東淸吏司主事傅履階制

戶部雲南淸吏司主事黃應聘制

戶部浙江淸吏司主事陳鳴華制

南京戶部河南淸吏司主事汪道亨制

南京禮部儀制淸吏司主事蔡守愚制

兵部武庫淸吏司主事龔道立制

兵部武選淸吏司主事蔡應麟制

南京刑部山西淸吏司署郎中事主事沈�

大理寺右寺署左寺副事右評事劉大文制

翰林院檢討範醇敬制

尙寶司司丞李茂材制

福建布政使司左布政使張明正制

陜西布政使司左布政使王體復制

四川布政使司左布政使彭富制

貴州布政使司左參政洪邦光制

江西按察司副使張治具制

直隸永平府知府孫維城制

浙江湖州府知府沈孟化制

福建福州府知府江鐸制

湖廣武昌府知府韓濟制

廣東瓊州府知府周希賢制

江西九江府同知李明忠制

河南歸徳府同知郭鼎忠制

管宣府西路倉場直隸大名府通判張思�

直隸鳳陽府推官蓋國士制

浙江寧波府推官唐世堯制

江西南昌府推官矣洪績制

湖廣常徳府推官方大美制

直隸保定府易州知州陳濂制

河南汝州知州方應選制

順天府固安縣知縣李伯華制

眞定府趙州寧晉縣知縣錢汝梁��

直隸順徳府邢臺縣知縣朱誥制

浙�嘉興府秀水縣知縣郭如川制

浙江湖州府徳淸縣知縣宋興祖制

○大學士許國祖父母制

制曰朕聞天心佑順惟善降祥國典勸忠以孫貴祖寅亮之勞旣茂作求之效斯徵可無顯褒以揚潛徳爾累贈光祿大夫柱國少傅兼太子太傅禮部尙書建極殿大學士許汝賢乃少傅兼太子太師吏部尙書建極殿大學士國之祖父樂志幽貞褆躬朴茂握瑜懷瑾寄髙蹈��鴻服義�仁詒令謀於翼燕挺玆名碩簡在����一人副贊化調元之任繇爾再世有積徳累行之休玆加贈爾爲光祿大夫柱國少傅兼太子太師吏部尙書建極殿太學士明綸有赫彌彰祖武之光慶澤無疆永作孫枝之芘

制曰朕選輔理之勞推原祖徳念詒謀之助亦藉閫儀故加峻秩於元臣卽霈渥恩於王母是爲異數豈特彛章爾累贈一品夫人汪氏乃具官許國之祖母賢明賦性淑愼持身佐隱士而簪蒿杖藜克媲鹿門之美廣陰功而滋蘭樹蕙肇開麟閣之祥睠惟良弼之勛猷詎忘碩人之佑啟玆仍贈爾爲一品夫人申命自朝載侈顯揚之典祝釐在廟並崇烝﹖之儀

○刑部尙書李世達制

制曰尙書政事之本夙號穹階司寇邦國之平尢稱隆寄是惟碩徳重望之士乃有明刑弼教之能旣奏膚公宜膺湛渥爾刑部尙書李世達淸修亮節朗識閎才粵自計部蜚聲銓曹振譽遂擢銀臺而領冏寺屢持節鉞以撫藩維三躋六副之班再正孤卿之位兩都勞勩更歷���彌章庶�儀刑合師言而靡間乃召還朝著�長秋官而飭律永情惟明克允郵罰麗事能卹而欽庶幾淑問之臣式稱祥刑之指是用嘉爾歲閱授爾階資政大夫錫之誥命於戲刑罰之用下系民命上關天和朕比者數下恩澤詔書亦惟庶獄是愼分予猷念所賴老成爾尙日篤不忘益虔胏石之聽俾予從欲以治共底圄空之隆欽哉

○工部左侍郎魏時亮制

制曰朕惟文昌六副之班旣華且峻起部百工之事尢劇而繁厥有率作之勞可靳褒崇之典爾工部左侍郎魏時亮淸修粹養練識宏猷進無浮實之聲退有顧言之行粵自名升大對望重中書諫垣髙謇諤之風冏寺著塞淵之譽偶嬰世网遂掛朝冠養晦茅衡升華棘署繇納言而領僕正歷司宰以踐中臺正直立朝共遜素絲之節老成憂國猶聞丹扆之箴旣晉貳水土之司會有河渠之役而爾佐長率屬調度不憚乎劻勷愼憲省成綜核惟勤於夙夜肆河臣得畢其技而�道始復其常乃奏膚公允諧朕志玆特授爾階通議大夫錫之誥命於戲昔虞廷簡任則垂�是咨彼越�斨朱虎之儔起而受朕虞共工之�弼成聖��映今玆朕方欲比迹重華爾尙追蹤往哲益殫忠藎以副眷懷欲哉

○原任南京戶部尙書舒應龍制

制曰朕惟急君之事良臣所以效忠記人之功明主所以懋賞矧殿邦之巨寀翳從事之獨賢績旣茂於劻勷恩豈忘夫申錫爾原任戶部尙書舒應龍純衷偉度達識通才擢穎明廷筮官壯縣繇儀曹而更銓署兼禮樂衡鏡之長歷藩臬而晉冏卿有廉明塞淵之譽迨撫貴竹益暢聲猷屬有事乎壽宮方倚辦於求木爾乃勤劬袛事梗楠■﹝木巳﹞梓之材異呈調度得宜供億轉輸之費甚省裨子鼎建惟爾丰功爾旣累以序遷晉司畱鑰朕方式酬舊勩載﹖恩綸特晉爾階資政大夫錫之誥命於戲八座崇階五兵重寄保邦制治尙益周丰芑之謀建威銷萌其毋勿萑苻之慮光玆寵命副朕眷懷欽哉

○提督操江兼管巡江南京都察院右副都禦史石應嶽制

制曰朝廷三載陟明兩都均�矧秩崇憲府允爲綱紀之司仕重江防式賴保��刀勛庸旣茂褒寵宜先爾具官石應嶽器雅而端木閎而練自大廷擢對祕館儲英瑣闈揚謇諤之聲冏寺暢塞�之譽兩尹神甸人皆便安乃擢副畱臺俾視師江檄總艅艎而克詰秉節鉞以有虔兼經文緯武之長得貞度冂僚之體望實交鬯朕實嘉之玆以年勞授爾階通議大夫錫之誥命於戲畱都皇業所基保障爲急長江天塹之險鎖鑰斯存頃當災眚之頻仍得無萑苻之足慮除器於萃惟爾軫桑土之謀奠枕於京庶朕紓東南之顧欽哉

○巡撫保定等府提督紫荊等關都察院右僉都禦史宋仕制

制曰朕畱心安攘簡任忠賢惟馮翊粵區屏藩畿甸重關險要鎖鑰戶庭旣注倚之特殷豈褒嘉之可後爾具官宋仕才誠兩合文武兼資一對彤庭再更赤懸憲臺執法凜秋霜之嚴都輦宣猷畱冬日之愛尋升華於大理爰開府乎近圻爾乃飭吏庇民敷政並施乎威惠詰戎厲士運籌乎心乎�宜措列城於袵席之安鞏三關於金湯之固歲�來上朕心孔嘉特授爾階中憲大夫錫之誥命�戲民亦勞�寇不可忘珪符�正維艱牖戶綢�貴豫之屏之翰爾尙殫乎忠猷懋賞懋官朕不忘乎甄敍欽哉

○總督陜西三邊軍務兵部左侍郎兼都察院右僉都禦史梅友松制

制曰朕河山在念牖戶是防惟秦隴三陲總樞機於督府夏官貳聯兼綱紀乎辟臺是爲彊場之重臣允藉於城之碩彥倚毗良切褒敍宜優爾具官梅友松干國宏才狥公淸節自徊翔省署望實兼隆周踐臬藩風猷茂著迨當延綏之一面式彰經略之多能旣全﹖以西疆乃益紆乎遠轡宣廟�而訓齊將士動出萬全執戎索以制馭威懷坐收五利安危是賴文武兼資玆以歲閥特授爾階通議大夫錫之誥命於戲邊事方殷戎心叵測惟控制敉寧之筴在撫剿戰守之間爾其熟計詳籌使金﹖條旋在我伐謀蓄銳俾鞭撻可施期銷塞上之氛克副師中之寵欽哉

○總督兩廣軍務兼理糧餉帶管鹽院兼巡�廣東地方兵部右侍郎兼都察院右僉都禦史劉繼文制

制曰惟少司馬贊襄九伐樞筦是司大中丞綱紀百僚表儀攸系爲朝廷之峻寀當疆圉之巨防勞旣茂於保釐恩可靳於申錫爾具官劉繼文淸標亮節卓識宏才自大對升華名封敷惠春署著寅淸之譽夕郎騰謇諤之聲遂晉參藩而總臬憲洊揚方嶽以陟撫臺屢遷而望實彌崇所至而風猷輒見迨躋今秩作鎭炎方奮武揆文封守爲之愼固招攜懷遠氛祲於焉全銷三載書庸百粵卽敍用增光其簡命爰攺﹖以褒綸特授爾階通議大夫錫之誥命於戲昔吉甫來歸自鎬感受祉之旣多召公告成於王祝令聞於不巳惟爾出綏南服入貳地官尙益勵夫初忱期匹休於前喆佐予邦計以副至懷欽哉

○南京大理寺右寺丞王執禮制

制曰國家兩都並置廷尉以停平庶獄而參綜審克丞寔佐之厥任隆重非廉愼公恕之士不在玆列爾南京大理寺右寺丞王執禮器懷雅澹操履淸貞蔚以制科筮官郡理冬曹積望春署蜚英載更尙璽之丞尋晉畱庖之貳迨遷今秩益鬯乃猷簡孚恊有辟之宜明允適重輕之則年勞茂著朕甚嘉之特拔爾階奉政大夫錫之誥命夫國法民命棘寺攸司倘淑問者不揚則持平者奚勸朕陟爾爲少京兆實明示天下以鷹鸇不若鳯鸞也爾其往哉無替朕命

○鴻臚寺左少卿張棟制

制曰朕以朝儀責大鴻臚而置貳以佐之秩淸而務繁非敬愼明習者不在玆選爾具官張棟恭勤植性儒雅發身筮仕句臚洊躋今秩朝章久練官守罔渝周旋見秩秩之儀夙夜懷兢兢之志三年奏課治辦弘多玆授爾階奉直大夫錫之誥命�人謂鴻臚之職須歸令望然則寧徒曳裙束帶之爲塞責乎秩數搜儀博稽掌故斯爲克稱耳欽哉

○鴻臚寺右少卿韓國寶制

制曰鴻臚之有亞卿佐長率屬以儀節供事殿廷百僚九賓於爾乎觀禮惟國所重非才弗居爾具官韓國寶詩禮飭躬簪裳著代自服官鴻署躋貳卿班當朕毖飭朝儀惟爾夙夜匪懈審愼端雅動應矩程玆以三載奏績授爾階奉直大夫錫之誥命昔管仲自以升降揖讓進退閒習不如隰朋然則禮何容易哉勉思毖勉益究爾能以圖稱塞嗣且有崇敍焉

○南京鴻臚寺卿艾穆制

制曰大鴻臚秩在列卿兩都均重矧以直道知名之士處之是爲徳選重可知也爾具官艾穆性稟純誠志懷鯁亮自省闈擢穎膠序樹模助冑教於成均分祥刑於郎署乃直言抗疏去國投荒遂髙折檻之名尋被賜環之命起計曹而僉蜀憲擢司宰以陟今官雅望攸歸亨衢方騁玆爾爲親請命本覬舊恩而朕因孝勸忠特從新秩爰授爾階中憲大夫錫之誥命於戲人臣感時遇事則昌言以明節居官任職則陳方以就功要之匪躬期於艱國朕旣信爾於旣詘爾尙毋變其初心益懋忠猷以永終譽欽哉

○原任南京國子監祭酒蔡淸謚文莊誥文

制曰我國家雅重儒碩生則用其才而顯其身歿則核其實而定其謚所以揭標章軌厲世作人典至巨也爾��京國子監祭酒蔡淸純明之資深潛之學歷仕而據經守正屹砥柱於中流疆年而引疾乞身遺聲華於世味行有枝葉道無緇燐克巳省�幽獨儼神明之鑑著書垂世經傳資羽翼之功�𨿽䢐而風猶存時旣久而名未易良爲闕典朕用軫懷玆特謚爾爲文莊錫之誥命於戲歿而不杇何異長年謚以尊名豈必峻秩爲爾九京之賁惟玆兩字之褒靈爽有知式承綸綍

○戶部河南淸吏司主事李開藻制

勑曰朕以財計委大司農而擇士之有爲有猷者布諸郎署俾分理之簡掄甚愼稱塞惟艱厥有勞庸可無褒敍爾戶部河南淸吏司主事李開藻受材儁雅砥志淸貞蔚以經術之英試於金穀之務練若素習卓有操持卽往榷吳關而潔巳便民�稱籍甚可謂司計之良巳玆用秩滿特授爾階承徳郎錫之勑命今民力外殫國帑內虛經費惟繁軍興告急朕夙夜求所以阜財裕用而未有當也爾尙袛竭忠猷熟籌利便務裨大計以副至懷欽哉

○戶部山東淸吏司主事傅履階制

勑曰國家財計大司農總其要會而出納之事則有司存務劇而殷匪才賢不易稱也爾戶部山東淸吏司主事傅履階器資醇愨才諝敏明蔚以制對之�掄寘度支之署而精心愼慮一節奉公綜理有經勞能懋著可謂不忝厥官巳玆以三年考績特授爾階承徳郎錫之勑命夫士起鉛槧而司金穀或以猥瑣視之非拘則迂朕所不取爾旣以明習稱尙益殫乃心恊比爾長以副朕足國阜民至意欽哉

○戶部雲南淸吏司主事黃應聘制

勑曰自前代有倉部而今地官之屬亦設司倉之署參掌國之積儲及給受之政號爲劇曹非彥士不能處焉爾戶部雲南淸吏司主事黃應聘操履淸方猷爲陳達蜚英廷對服寀地官倉庾攸司出納惟允精勤匪懈廉恪有聞玆用考績特授爾階承徳郎錫之勑命昔有該邃之儒而經總出入非其所長者要非所謂通才耳國計惟艱物力方詘殫心畢慮職思其憂視爾之成嗣有崇寄欽哉

○戶部浙江淸吏司主事陳鳴華制

勑曰國計故重而在今日物力告詘邊事方殷所需於司計之臣以分猷共念者尢亟也爾具官陳鳴華沈醇有養敏茂多才擢穎廷掄服官計署司榷而廉平著譽持籌而劑量得宜稽其歲成中於賞率用授爾階承徳郎錫之勑命夫吏國不患貧主無憂計軍興不乏民力以紓斯非度支之任而異人任乎尙殫厥心恊比乃長以副朕委任甄庸之意欽哉

○南京戶部河南淸吏司主事汪道亨制

勑曰地官之屬兩都均重所恃以阜財足用實丰芑而固本根者惟是二三廉幹之臣是崇是使爾具官汪道亨端方不苟明敏有爲奮迹制科服官畱計而勤以將事明能燭姦筦庫稱平榷關得體克袛厥敍朕甚嘉之特授爾階承徳郎錫之勑命夫士起經術而操錢谷率薄猥瑣以忽躬親邦�謂何朕安取此爾宜乘激勸益集功庸�替前勞佇須後命欽哉

○南京禮部儀制淸吏司主事蔡守愚制

勑曰夫秩宗之屬邦禮攸司卽於陪都必得寅淸之士能佐宗伯者乃﹖焉爾具官蔡守愚去行純誠材猷敏茂蜚英大對服采畱儀爾乃貞亮以禔身共勒以將事在公匪懈式禮莫愆玆用歲閥授爾階承徳郎錫之勑命夫禮臣之重軼於他曹畱署之司埒乎都輦爾今旣袛厥敍其益恩懋毖毋替初忱則予一人汝嘉

○兵部武庫淸吏司主事龔道立制

勑曰夏官之屬朕所使佐大司馬以詰戎除器建威銷萌裨安攘之計簡掄旣愼稱塞惟艱爾兵部武庫淸吏司主事龔道立克承家學雅脇時名奮迹廷掄服官邦政操修惟愼汪措咸宜實兼文武之長蔚起曹郎之望玆以歲績授爾階承徳郎錫之勑命頃邊圉弗寧羽書狎至虜情戎務能借箸爲吾籌之乎益殫忠猷以副任使嗣有崇陟爾其懋哉

○兵部武選淸吏司主事蔡應麟制

勑曰古稱司武之署重於文昌所以綜敍流品審核功能爲大司馬分安攘惟士之膚敏者乃得處焉爾兵部武庫淸吏司主事蔡應麟器資端雅才諝茂明擢秀春闈服官夏省而夙宵匪懈淸愼有聞玆用年勞授爾階承徳郎錫之勑命夫木之枝葉必類其本爾父克廉爲先朝列卿亦自郎署起爾爾尙殫心邦政克紹庭聞報國之忠承家之孝胥是乎在欽哉

○南京刑部山西淸吏司署郎中事主事沈�

勑曰今朕所與共三尺法者惟是兩都司寇之屬故有任必擇有績必褒蓋其重也爾其官沈瓚器閎而亮材敏而通奮迹制科服官畱比而爾緣經飾吏小大之獄以情察麗求中宥辟之宜不爽詩歌淑問書稱明允蓋庶幾焉玆用考績授爾階承徳郎錫之勑命夫陪京丰芑之地秋官銜轡之司藉令丹筆無枉胏石不冤豈不隱然根本之固哉爾旣袛厥敍矣毋替初忱益持敬忌則子爾嘉

○大理寺右寺署左寺副事右評事劉大文制

勑曰國家置廷尉以詳讞刑獄設屬特詳每用經術士充之爲其能緣經飾律佐祥刑之治也爾�理寺左寺署左寺副事右評事劉大文器資端雅才識通明擢穎制科列官棘署而審克敬忌察麗制中折獄惟良蔚然有譽玆以歲績特授爾階文林郎錫之勑命今比部辟臺之獄悉關廷尉所謂天下之平也爾其恊比乃長謹持三尺曰辟曰宥問法何如使民不冤則爾亦有終譽哉

○翰林院檢討範醇敬制

勑曰詞林職親地密朕每愼簡以充之非經術行能蔚然可稱者不與焉厥有歲績曷靳褒嘉爾具官範醇敬才資英茂徳器端凝中祕紬書史垣列秩而爾遜志惟敏修行益淳藜館擅長棘闈得士官評克鬯朕用爾嘉特授爾階徵仕郎錫之勑命夫文學侍從之臣豈其取鉛槧翰墨之任譬樹材於■﹝木巳﹞梓期效用乎棟梁是惟厚植深培乃可崇躋大受往其懋矣毋替朕言

○尙寶司司丞李茂材制

制曰朕式序在位酬獎勤勞遡其啟佑之原咸有率�之典矧先朝耆宿祕閣元臣國尙思其典型家�傳夫弓冶可無湛渥以示褒崇爾原任少師兼太子太師吏部尙書中極殿大學士贈太師�文定李春芳乃尙寶司司丞茂枋之父純衷亮�沈識宏猷休休大臣之風慥慥君子之徳自掄魁甲第振藻詞垣周踐淸塗鬯宣譽問受皇祖�皇考灼知之遇副作礪作霖一徳之交矢乃公忠式贊安攘之理載其淸淨爰興寧壹之歌辭寵利以懸車屆耄耋而捐館承家有子服采在廷蔚�符省之英本爾臺庭之訓是用晉爾階特進光�大夫勛如故於戲伊陟象賢保衡之勛不墜祁�得位大夫之舉有光特霈新恩式揚舊徳卿靈不時尙克歆承

○福建布政使司左布政使張明正制

制曰朕惟九牧重任七閩奧區所賴以圭表列城噢咻烝庶責獨專於左轄望允屬乎長材旣奏丰功可無晉錫爾具官張明正器閎而端才敏以練自蜚英大對積望畱曹副臬滇中參藩廣右晉觀察方嶽之任歷巴蜀貴陽之間若﹖發鉶試無不利如玉在佩動必有聲迨再殿乎閩邦益奉宣乎徳意持廉秉正羣吏樹之風聲約巳裕民一路沾其膏雨年勞來上朕心孔嘉特授爾階通奉大夫錫之誥命於戲藩維𨿽遠朝聽甚卑有善必聞惟功是念分憂卹隱尙弘保障之猷進律疇庸佇俟登延之命欽哉

○陜西布政使司左布政使王體復制

制曰朕惟秦地被山帶河號稱天府牧伯承流宣化服在大僚自非名碩之流曷稱保釐之寄厥有茂績可靳寵褒爾具官王體復器懷端亮才識淵閎自制對蜚英郎曹展采揚歷臬藩之地回翔周秦之間所至稱賢隨施輒效逮躋省轄益鬯官�樹風範於百城率先吏治勒拊循幹三輔大得�和歲閥來聞朕心嘉悅玆特授爾階通奉大夫錫之誥命於戲昔召公分陜遺愛甘裳�����未湮勿剪之聲固在景行行止尙步武乎前修徳懋懋官佇登延於後命欽哉

○四川布政使司左布政使彭富制

制曰國家錯峙藩維建置嶽牧委以數十城邑之眾於蕃於宣亦惟二三俊又之臣是崇是使厥有保釐之績可無寵渥之加爾具官彭富器局閎深才猷敏裕自邑符試政郎署宣猷典郡畱遺愛之思副臬得糾虔之體遂繇藩參而陟觀察擢右轄以晉今官而�秉公持廉圭表百吏頒條宜詔袵席羣黎歲��聞朕甚嘉之玆特授爾階���夫錫之誥命夫明主不遺遠而良臣不辭難巴蜀𨿽遐猶吾宇下民亦勞止尙資保障之猷我圖爾功佇竢徵延之命欽哉

○貴州布政使司左參政洪邦光制

制曰貴州爲西南奧區朕所寄以旬宣之責俾董正守宰以綏靖氓夷者惟是方嶽諸僚寔分任之匪名碩不易稱也爾具官洪邦光徳器沈閎猷爲敏達自髙第而遴州牧繇半刺而領郡符雅有羔羊之風輒畱甘棠之愛旣遷臬副載晉�參操持久而彌堅揚歷多而益練治戎督賦丕著聲猷�閥來聞朕心嘉悅特授爾階中大夫錫之誥命夫璽書以褒績爵秩以陟明朕頃晉爾長蜀臬矣長尊於僚蜀連於貴豈有能其僚而難其長宜於貴不宜於蜀者乎務多前功以永終譽欽哉

○江西按察司副使張治具制

制曰朕惟臬臣分驅憲轍以飭吏詰戎威望之隆與內臺寺矧虔南嶺北之區難安易動尢非諸路比者厥有嘉績可靳褒綸爾江西按察司副使張治具操修��才識敏明一擢制科再更巖邑棠陰敷惠柏��華立朝騰謇諤之聲攬轡著澄�之譽迨遷臬副益暢風猷詰武修文而兩江波靜銷萌杜釁而疊嶂氛銷歲閥來聞朕心嘉悅特授爾階中憲大夫錫之誥命頃朕旣陟爾參藩亦惟江右幹城保障惟爾兼長尙殫心於拊循嗣將﹖之艱巨欽哉

○直隸永平府知府孫維城制

制曰朕睠切烝黎選用良二千石爲吾拊安牧養之有治理效並得顯褒矧北平吾股肱郡乎爾直隸永平府知府孫維城器度端凝才猷敏練自擢英甲第鬯譽邑符畱臺凜屈軼之風澤國畱甘�之愛迨領玆郡益裕乃猷撫字之勤有加淸白之操彌勵政平訟理嘉績來聞特授爾階中憲大夫錫之誥命昔光武勞穎川守謂去帝城不遠河潤九里冀京師並蒙福也今朕亦以此望永平矣尙圖毖勉毋棄爾成稱朕意焉欽哉

○浙江湖州府知府沈孟化制

制曰太守吏民之本朕所使以究宣主徳子惠元元責至重也矧湖爲浙藩劇郡尢石易稱厥有茂績可無褒嘉�具官沈孟化器宇雅醇操修介潔蜚英甲第展�名封爰擢法曹久積平明之譽出知雄郡益宣豈弟之猷淸貞媲美乎羔羊安集興歌於鴻鴈民懷吏畏無忝循良玆以歲勞特授爾階中憲大夫錫之誥命苕霅之間土風淳厚其民寡求而不爭圖經載之乃今俗猶如是否夫使民安田裏而無嘆息愁恨良二千石責也益殫乃猷以永終譽嗣且有顯庸焉欽哉

○福建福州府知府江鐸制

制曰郡守之任重矣矧省會繁劇倍他郡而凡百注錯尢他郡�望以爲先聲者厥��勞褒敍�可�乎爾福建福州府知府江鐸才�國器學�家傳自發迹廷掄服官郎署明刑飭武累著聲猷遂以長材擢居望郡而敷政有體持巳無私剸裁不滯於糾紛拊字惟勤於蒼赤八閩稱最三載政成特授爾階中憲大夫錫之誥命夫旌其勞亦以勵其後勸其一將以風其餘爾尙懋終前績以表列城毋俾常衮蔡襄專美前代不亦休與

○湖廣武昌府知府韓濟制

制曰朕慕古政平訟理之效念與我共此者惟良二千石每愼選其人而授之矧武昌省會地劇務繁匪得才賢曷勝重寄爾具官韓濟蘊藉閎深才資爽練明廷擢穎起部宣猷持三尺於刑曹尋再更乎雄郡爾乃操同茹糵敏若運斤剔蠹而窟穴淸卹災而罷癃起使者數輩咸稱曰賢朕嘉爾勞特授爾階中憲大夫錫之誥命江夏故多良守自董宣而下代不乏人夫所居民富所去見思豈不廩廩徳讓君子哉爾旣以治行聞尙益勵初忱以永終譽朕則汝嘉

○廣東瓊州府知府周希賢制

制曰夫仕者率憚險遠易�循使���上聞���下究故嶺海之郡良吏尢難����州�知府周希賢賦材敏茂持行篤淳奮迹制科筮官民郡持籌贊訐蔚著聲猷乃出領郡符尋更瓊管而爾操持彌勵惠愛茂宣訟理政平多士前績所司上爾治狀朕甚嘉之玆以年勞授爾階中憲大夫錫之誥命夫瓊離京師萬里顧朕視之何異輦轂下爾旣袛厥敍矣尙益圖毖勉無替初忱以副朕璽書褒勉之意欽哉

○江西九江府同知李明忠制

制曰朕惟一郡之政二千石不能獨理所賴分猷共濟以究宣徳澤子惠元元則丞倅均有責焉治效旣聞褒嘉可後爾具官李明忠器宇端凝猷爲練達蜚英薇省筮仕花封乃乞湖學而作人爰擢辟癰而教冑迨貳玆雄郡益懋官方淸白褆躬精勤任事所司上爾治狀中子賞率特授爾階奉政大夫錫之誥命志稱潯陽江湖之口襟喉之地固江藩一要區也教化而安全之匪良守貳奚倚哉恊比爾長毋怠於成則予一人汝嘉

○河南歸徳府同知郭鼎忠制

制曰郡丞助太守爲理若�車然����守𨿽良不能獨運也爾具官郭鼎忠志行端純才資通敏發身鄕薦再典方州爰擢貳車益袛乃職操持永肩乎茹糵幹濟不難於理絲玆以最課來聞特授爾階奉政大夫錫之誥命昔黃霸爲河南大�丞太守甚任之吏民愛敬焉霸功名實繇玆起景行前修恊比乃長朕之用人獨不如孝宣哉

○管宣府西路倉場直隸大名府通判張思�

勑曰朕睠念邊陲軍儲爲急特置郡倅���鑰視其勞而褒進之蓋其重也爾具官張����眞誠木優幹濟起家裏選列秩郡丞邊����明有譽出納之宜不爽大小之獄以情屢���之勞輒與兼金之賞玆用秩滿特授爾階承徳�錫之勑命今疆場不無事矣第令粟盈於庾士�於伍朕何憂邊哉悉心經理以裨安攘則餘一人汝嘉

○直隸鳳陽府推官蓋國士制

勑曰朕敬獄愼刑特垂理官之選矧中都爲湯沐地三尺所寄根本攸關非其人不易稱也爾直隸鳳陽府推官蓋國士器資端重材諝茂明擢於制科俾司�理而能引經飾律察麗求��石並伸口���玆用秩滿等授爾階文林郎錫之勑命頃歲災沴朕每慮民有冤結者夫一人得情千室鳴弦必使解澤旁流非賢司理誰任乎益思敬忌期於無刑則子一人汝嘉

○浙江寧波府推官唐世堯制

勑曰郡國之有理官所使讞詳庶獄佐二千石共臻政平訟理之效者也簡掄旣愼稱塞惟艱爾浙江寧波府推官唐世堯通敏之才端嚴之守擢自大對出理名封爾乃弗縱弗苛惟明惟愼𨿽得�而勿喜有可生而必求庶幾古所謂淑問者��以考績授爾階文林郎錫之勑命頃者歲比不登民或以饑寒離於理而吏重析津深文羅其不�朕甚湣之爾旣袛厥敍矣益思愼毖佐我祥刑嗣且有顯擢焉

○江西南昌府推官矣洪績制

勑曰郡有一理官以司一郡之平卽他旁郡有獄不能決亦移讞焉民命所系明允惟艱爾江西南昌府推官吳洪績器懷俊偉才識朗融擢自制科俾推望郡而爾心存平恕明燭隱伏三尺之持甚堅五聽二用無爽玆用歲績特授爾階文林郎錫之勑��雋不疑引經斷獄漢帝以此重經術�今試進士以理刑誠欲使之用其所長益明習練達而登進之也恊比爾長保我嘉師廣朕好生之徳則爾亦有終譽哉

○湖廣常徳府推官方大美制

勑曰郡設理官所使持三尺法以佐二千石者也而或倚法以削或曲法以徇法旣搖矣庸能理�爾具官方大美徳器淸醇才猷融朗擢英廷對筮仕郡推而練若素官精逾老吏覆盆必照圜土�冤薦牘交揚誅書�最持授爾階文林郎錫��命朕數詔有司欽刑愼獄楚之廣莫訟牒滋��善利滛故楚鑑也爾旣休有令聞尙毖勉初終�忘敬忌則予一人汝嘉

○直隸保定府易州知州陳濂制

制曰易水之上故召公所封國今長吏有能召公是似者乎朕所拊髀而求也爾直隸保定府易州知州陳濂器懷端亮幹局通明蔚以廷掄出綰州綬而能砥躬精白刻意撫綏遇事而遊刃有餘理人而烹鮮不擾言觀爾績或慰我心是用授爾�奉���錫之誥命惟爾所治密邇神京拱護�����聞之達尢易宜思來效以續前勞��政成嗣有顯陟欽哉

○河南汝州知州方應選制

制曰朕有土與人而授之吏吏有能膏雨吾土�袴�人者乎是朕所夙夜也爾具官方��邃�兼才淸操雅度掄自制對再典方州而飾吏以儒剸繁以簡冰糵之操一節鳯鸞之愛四敷治辧�聲譽言日至玆用歲閥授爾階奉直大夫錫之�命汝州昔有富弼程顥彼特判官監稅之任耳吏部知道民到於今稱之況��之重於民尢親汝能��朕亦安汝佇須後命毋替前功

○順天府固安縣知縣李伯華制

勑曰朕簡求宰牧課核功能尢特重於畿邑蓋以風厲四方必自近始也爾具官李伯華器宇端�才猷敏茂蜚英制對試吏舞陰察其長材載更劇邑爾�操割無滯拊字有方永肩冰糵之心益名襦袴之頌�功後效蔚然可觀玆用滿秩授爾階文林郎錫之勑命方城吾股肱地利病休戚神�系焉所�長才爲予保障使人康俗又以固天�朕���

○眞定府趙州寧晉縣知縣錢汝梁��

勑曰漢人有言理人之吏以惠利爲績日月爲�肆朕綜敍宰牧課其�績而優異之矧近在��者乎爾具官錢汝梁�器雅醇猷爲敏達一��對再�邑符而才益練於綿更心彌勞����膏不梁獘壺盡釐薦牘交揚課書��特授爾�文林郎錫之勑命今吏子土者或取便文自營�無忠實爲百里元元之計朕獨安取此爾之政��耳而目之矣行有顯陟佇爾之成爾其懋哉無贊朕命

○直隸順徳府邢臺縣知縣朱誥制

勑曰朕愼簡銅墨甄錄循良卽遐陬僻壞在朕�目況近在畿輔乎爾具官朱誥徳器眞醇幹局�練自擢英大對賦攻東�休有嘉聲更於劇邑果顯靑萍之割彌堅白璧之貞�如負�民皆��予嘉�績授爾階文林郎錫之勑命夫����所不適��在佩動必有聲爾之材旣再試矣宜乘激勸��功庸克念不渝後寵當至欽哉

○浙�嘉興府秀水縣知縣郭如川制

勑曰��號劇邑比水旱疊災民生枵耗分��隱式藉賢良爾具官郭如川敏練有猷公淸不�掄於制對俾與專城利若出鉶操同茄糵斷割�難乎繁��養益厚於�羸襦袴之謠聞於��朕嘉爾績授爾階文休郎錫之勑命夫宰大邑如烹小�人擾則疲�撓則餒寬猛吐茹�隘於玆毋棄爾成佇育後命

○浙江湖州府徳淸縣知縣宋興祖制

勑曰自昔民牧右保障絀繭絲肆朕所用長吏亦�其能字吾民者褒寵而登進之明示天於以吾意所向也爾具官宋興祖才猷縝密�守端嚴�對公交車再更望邑�綏有法振制多方威惠並行心政皆實庶幾所謂保障者巳玆以秩滿特授爾階文林郎錫之勑命吳興江左其民足於魚稻菱蒲之利寡求而不爭比歲云祲然得賢令長噢咻之寧憂歲哉益殫乃心毋替前績則予汝嘉

李文節集卷九

●李文節集卷之十

晉江九我李廷機著

館課﹝一﹞

◆館課﹝一﹞

學莫先於義利之辧

立朝正直忠厚論

韓魏國不分善惡白黑論

心爲嚴師論

學而優則仕論

孔子大林放之問論

爲學日益論

讀漢史平凖書食貨志論

春王正月辯

和同辯

立徳立功立言解

人心道心解

松柏後雕說

候气說

九邊屯政考

京營兵制考

鹽政考

樂律考

本朝列卿年表

蕭曹魏丙相業評

擬曾兩生答叔孫通書

諭朵顏等衛屬夷檄

雲南鎭臣約束土司檄

俘斬雲南叛夷露布

○學莫先於義利之辧

夫學猶驅車然將燕乎則北其矣將越乎則南其轅矣有如貿貿然南北之不審將燕之適也而南之驅驅愈疾謬愈遠�拆車敗終不能至此楊朱所以見岐路而泣之爲其一跬而千里也然則學何以異於是夫學所以學爲聖賢也今之學者眾矣而爲聖賢者寡此何以說也則義利之辧不蚤辧也夫義之與利隔若霄��初僅毫芒�若蒼素而端僅斯須是以聖賢嚴之蓋�仲尼分別君子小人以比周和同驕泰求諸巳求諸人數哉其言之矣至於諭義諭利之說而後知君子小人之心術盡在是也心乎義則周則和則泰則求諸巳而命之曰君子心乎利則比則同則驕則求諸人而命之曰小人嗟乎君子之與小人相去遠矣而自義利之辧始故�學莫先於義利之辧也夫義利之辧譚何容易哉�物���而非也事多同行而異也狂者東走逐者亦���走則同其所以東走則異溺者入水�者���入水則同其所以入水則異義利之同���有類是者不可不察也故攫金竊�利也有揮金抵璧而亦不謂之義者墦間嗟來利也有據地喀喀而亦不謂之義者簟瓢之與螬李同饑而異趣曲肱之與布被同儉而異心耕莘辭聘之爲義而隱居終南號曰巧宦散財發粟之爲義而大斗貸民號曰篡夫義有在乎尊王而責楚之師則並學尊王而竊之義有在乎不殺而天泓之戰則並與�敍而竊之嗟乎義利之辧譚何容易哉學者將紹明正學�一聖眞則必於義利之辧先焉辧之也者如善視者之於枉直無隱形也如善嘗者之於淄澠無爽味也如善權者遊移於一衡之上不失錙銖以謬低昂也巨之乎綱常細�乎動作侈之乎萬鍾約之乎簟豆顯之乎大庭廣眾微之乎暗室屋漏曉然有以見其如此而爲義如彼而爲利義之所在斷乎必爲利之所在斷乎必不爲是故其嗜義也如饑之於食渴之於�寒暑之於裘葛汲汲乎不得不止也其於利也如蠅之���之螫如莫�之傅體亟亟乎不遠不休也是�������潔白不可染也意气宣通翔於千����也�以三旌餼以萬鍾不可畱也刀鋸�鑊卒然臨之不可亂也不爲眾人之觀飾其情貌亦不爲眾人之不觀易其情貌不爲眾人之譽樹其操行亦不爲眾人之不譽攺其操行何者彼其辧義利者至熟也世之學者義利之辧不先類顚頓乎混冥之中而不覺寤乎昭明之�紛紛皆爲利來攘攘皆爲利往至於立私於公倚邪於正竄端匿迹不可方物彼亦豈樂以小人自命而卒陷其身爲小人之尢者可不爲大哀哉故曰差之毫釐繆以千里差之千�繆以無算柰之何其勿蚤辧也幹何辦之辧之心而巳方寸之中至靈至瑩一念無所爲而爲耶吾知之一念有所爲而爲耶吾知之如別白黑如數一二不待擇而精不待剖而析此眞心也夫惟不昧所爲自心者而於義利之界洞然矣嗟乎此尢辧義利之要術也

○立朝正直忠厚論

蓋周公系鼎上九曰�鉉大吉無不利而尼父翼其義以爲玉鉉在上剛柔節���山甫之徳不茹柔不吐剛烝民載焉夫士大夫���業謝�鉉徳遜山甫安所稱賢七大夫哉���言立朝以正直忠厚爲本則大易周詩之旨也蓋士大夫立朝不可使人無所愧亦不可使人無所容無所憚則易陵而邪類恣睢權姦睥睨於是有視之如發蒙振落者矣無所容則參迹側目而怨猜叢生所謂刻核太至有不肖之心應之者矣此兩者於國且不利焉士大夫立�將領袖薦紳主張世道維持國勢其道莫若使人有所憚亦有所容欲人有所憚而有所容莫若正直而忠厚�直忠厚也�����謂汶汶之謂也靑天白日以宅心泰山喬嶽以立身冰淸玉潔以操行望之朗如撼之兀如卽之介如不可利而誘不可勢而刼不可招而來不可麾而去如是而後謂之正直如地之負如海之涵如冬日之燠�乎其無町畦廓乎其無津涯肫乎其萬物一體於國有不聞也於家有不見也不以人之敗自成也不以人之卑自髙也如是而後謂之忠厚士大夫秉此兩者並用而時出之時而正直時而忠厚時而含正直於忠厚時而見忠厚於正直若五味之相濟而和也若宮羽之相宣而調也繩愆糾謬而不爲折檻引裾激濁揚淸而不爲壯頄盛气肅憲貞度而不爲束濕察淵剔蠹絀淫而不爲櫛發數米三尺不可撓而破柱戮姦﹖﹖後筩告密不爲也憸壬不可近而搜索城社快志決癭不爲也故其委蛇朝端不動聲色而人見其不可狎翫逆銷姦萌於數千里之外所謂山有猛獸藜藿不采則士大夫之正直有以懾之其儼然作矜莊之色不少假借而人安焉卽愚不肖有所措其身所謂山藪藏疾川澤納污令天下享和平之福則士大夫之忠厚有以培之自世非綦����徳而兩者微矣甘宦若飴不羞墦間污也突梯滑稽與世浮湛靡也首鼠兩端局促�下懦也捲婁濡需任呼牛馬戀也閉門塞兌自同寒蟬縮也語以正直燻蕕哉厲鋒露刃莫可向邇愎也進如加膝退如隊淵備也浩垢索瘢吹毛求疵刻也引繩批根逞於一擊忿也深文巧詆飛霜赤渭憯也語以忠厚枘鑿哉乃又有皎皎嘵嘵好翹人過托之乎正直天下中庸不分涇渭托之乎忠厚此則昭明疑鳯碔砆混玉不可不察也大都正直忠厚所貴相濟正直而濟以忠厚則君子長者之正直也忠厚而濟以正直則正人端士也忠厚也總其凡而名之則所謂賢士大夫也唐文皇論弓矢曰木心不正脈理皆邪夫士大夫一不正直則萬事瓦解亦猶是巳陶朱公家有二璧其色相如也其徑相如也而一者千金一者五百金則以側而視之其一者厚倍之也夫士大夫而以薄爲其道欲毋亟毀能哉嗟乎出乎正直則邪佞巳出乎忠厚則刻薄巳立朝者宜何居焉

○韓魏國不分善惡白黑論

夫善惡黑白之在天下有分之而滋以亂不分而適以分者不可不察也世之君子偍夻分之爲分而不知不分之分往往立門戶樹標幟別白太過其始也君子馮其气以待小人而其旣也小人亦逞其技以角君子我以我爲白彼以彼爲白我以彼爲黑彼且以我爲黑至於是非倒置白黑混淆天下脊脊大亂則分之過也韓魏公不分善惡黑白予謂公蓋以不分分之昔者聖人系易至夬之姤蓋亦善惡白黑消長之一大幾巳聖人所以分頑音葵面顴別扶抑其間意豈不拳拳也哉乃夬之九三壯頄也而曰有凶姤之九五含章也而曰有隕自天繇此觀之示忿嫉之形者開讒構之隙存包荒之意者收滌蕩之功夫君子不務持之以周鎭之以靜而區區焉善惡白黑之爲分別也不亦過哉唐虞之時九官嶽牧濟濟民譽而庸違圯族之夫蓋亦得容乎其間臯夔諸賢未嘗絕不與爲伍而帝亦不亟亟而去之俟其罪狀旣著而後誅僇加焉帝豈乏發摘之明臯夔諸賢豈寡激揚之節然不過爲分別者誠懲壯頄之凶用含章之術也東漢諸君子爭爲名髙互相標榜某也俊廚某也顧及某也君某也宗呶呶於月旦之評而沾沾於龍門仙舟之托裂眥露齦刻核太至遂釀成黨錮之禍狴犴相枕桁楊相推善類旣殄漢祚亦亡彼其始固亦相矜以名譽相結以意气庸詎知其禍若是烈哉蓋君子之名不必君子而後知好而小人之號卽身爲小人者亦赧然有所不樂居善待小人者養其赧然不樂居之心而開其翻然自新之路則小人亦可使爲君子至其甚不可化然後伺其瑕而乘其隙推其墜而挽其絕去其梟而不窮治其黨故隼獲而墉安狐搜而城完大姦距脫而天下晏如則不分之所以爲得也語雲山藪藏疾國君含垢夫少年盛气褊心淺識之士常與小人爭於聲色唇吻之間徇悁悁之小節忽昭昭之大禍夫惟老成明哲長慮卻顧事有所必濟不蘄其气之伸國有所必安不求其名之潔用晦爲明摧剛爲柔悶悶醇醇而社稷賴之嗟乎則韓魏國其人巳

○心爲嚴師論

夫學所稱爲師者豈直師之云爾哉以師而檢者否則放以師而爲者否則懈以師而戒者否則悖是則我固不可一日無師而卒未嘗一日有得於師也而何師之貴焉師之所貴心爲嚴師是巳予觀世之稱師也豈不以北面而事順風而請爲恭而巳乎豈不以朝而受業晝而講貫夕而習復爲勤而巳乎是師也非其所以師也夫不得其所以師而區外焉者之求其於以稱師亦迹矣其於以進學亦左矣蓋師莫尙於心執經爲下師莫深於心稟學爲淺何以明其然也心放而示之以檢弗能收也心懈而詔之以爲弗能前也心悖而告之以戒弗能守也夫吾心不自有師乎吾反而求之方寸之中靈瑩之境森然道徳仁義之法則存焉儼然堯舜周孔之典型具焉操則檢奮則爲惕則戒吾操焉奮焉惕焉有便於學者心必爲也有不便於學者心必不爲也日𨿽欲之以心禁之體𨿽便之以心節之不爲師之臨也飾其情貌亦不爲師之不臨也易其情貌不爲師之訓也勵其志意亦不爲師之不訓也貳其志意獨立不慚於影獨寢不慚於魂處屋渥若在門墻居奧窔若親勸誦寤寐千載之賢聖若與共時神交四海之英豪若與同室彼且可所嚴事彼且何所稟承則以心爲嚴師故也嚴師在心矣何地非師何人非師何事非師是故鼓篋弦誦不爲勤離羣索居不爲荒造席問道不爲嚴戶居蜎蠖不爲弛面命耳提不爲諄諄立不教坐不議不爲默默在羹見羹在墻見墻彼且矜式天地型範陰陽神明之與居訓典之爲接齋沐而揖堯舜於庭羔鴈而見周孔於壇前無往古後無來世夫庸知心之爲師而師之爲心也今夫捧土刻木以爲神也其初塊然者爾寘諸叢祠之中尸而祝之社而稷之則彼塊然者遂名曰神夫人也以身盛心以心盛智六通四辟何所不能爲故有以之爲天也者則心卽爲天有以之爲君也者則心卽爲君有如以之爲師也者秉禮以爲贄主一以爲儀齋明以承之敬共以奉之出入必稟進退必咨毋敢過言曰恐嚴師之聞毋�過動曰恐嚴師之見翼然栗然以所以事師者事心則烏在心之不爲師焉語曰委土可以爲師保夫非委士之謂而心之謂也故助我非賢如愚爲賢起予非益三省爲益二子所以獲亹亹之譽爲七十子之冠者以心爲嚴師而巳矣𨿽然必心之師則括羽鏃礪之道可以廢乎是不然師者學之規矩模範也規矩非心不運而胡可以無規矩模範非心不就而胡可以無模範是故古之聖人在傅弗勒而居不離傅在師弗煩而動必稱師遺心非��心亦非也恃師非也恥相師亦非也夫惟以心爲師而後能師人惟能師人而後能爲人師

○學而優則仕論

論曰學而優則仕商之言得之夫子者也何以明之夫子之仕漆雕開也得其未信之對而悅子路宰子羔而以人民社稷爲解也夫子佞之夫子固惡夫學未優而仕也固悅夫仕而必待學之優也始商之稱曰入見夫子之道而悅出見紛華靡麗而樂繇此觀之倘亦有幹祿之意乎至於學而優則仕之說而後商之篤信聖人者深矣夫仕也而可嘗試乎哉一錦之美也而嘗試制焉希不失其裁矣一烹之割也而嘗試操焉希不傷其乎矣夫仕也而可嘗試乎哉故曰學古入官議事以制政乃不迷若曰入官者必學古然後能執古之制以議今之政而不迷焉耳夫不學優而言政則學制學割之說也古之人離經辧志親師取友朝而受業晝而講貫夕而習復時修有正學退息有居業前言往行無不識章典制度無不考經綸燮理無不講學如此其勤也四十而始仕五十而服官三揖而進三聘而起度徳而就位量能而受祿仕如此其難也則何以故彼其視學常若未優而其視仕常若未暇寧以學先仕毋寧以仕先學夫是故學有餘而仕無不足學爲醇儒仕爲良吏有繇也挽近世第急於仕耳巳不遑學也析圭擔爵不必修姱懷符分祿不必殫洽其循省猶然闕也而巳儼然而踞人上矣其學殖猶然落也而巳冒然而受人事矣不問崇卑不問繁簡方且偃然當之以爲彼無所不足於是也方且欿然薄之以爲彼猶有所不屑於是也躁動冥投之意多而潛修厚積之功多受爵不讓之習勝而恬澹難進之義衰嗟乎亡論學不宜然藉令仕而皆若人也亦安所用之蓋昔孔蔑與宓子賤偕仕孔蔑以爲亡者三而子賤以爲有所得者三蔑曰王事若集是學不得明也子賤曰始誦之今得行之是學益明也繇此觀之優與未優之別也夫惟君子�卜子之言存漆雕之志求子賤之所以得監孔蔑之所以亡毋如季路之以政學則幾矣

○孔子大林放之問論

蓋昔孔子筮得賁愀然不樂子張問故子曰賁非正色之卦也吾聞丹漆不文白玉不雕何也質有餘不受飾故也夫賁飾人之所悅而聖人以爲傷於質而憂之故六五之箋箋也而曰終吉上九之白賁也而曰無咎然則聖人之所尙可知巳彼其大林放之問也固其所爲憂賁之心也夫天下之日趨於文也如水之趨下也周之季文勝極巳目極於靑黃藻繢之觀耳極於囂塵滌濫之音多駢旁枝擢徳塞性天下靡然逐春華而忘秋實此時𨿽有大羹玄酒之論其孰從而聽之孔子蒿目而憂也久矣放也何人而有禮之本之問此其意若不愜於世之所爲慨然將遡太素而上之障川回瀾方追古道放也有焉聖人以爲今之世而有如斯人之問者意余深矣斯問誠行則楹無丹桷無刻椽無礱臺不三歸門不樹塞庭不八佾徹不雍歌朱幹玉戚不設雉門兩觀不築天下庶幾哉斲雕爲圓破觚爲朴駸駸然返之大雅乎故曰大哉問大之也者謂其裨禮教維世風所關不少也夫孔子齗齗洙泗間何嘗一日忘先進哉繪事之後寧固之取純儉之從禮云樂云之論其風天下以本至拳拳巳放之問有聖人之心者也故當時之士相與問難眾矣大哉之與自舞雩外獨於放一發焉他日又曰曾謂泰山不如林放乎蓋學人之重放也如此重放者爲重本也夫禮無本不立無文不行聖人未嘗惡文特惡夫文勝而忘其本者且不見夫木乎木有本而後枝葉附焉本之先撥枝葉未有不害者故曰人而不仁如禮何無本故也藉令天下絀浮去汰惇本尙實卽以進於彬彬之盛何難哉董相當漢時欲損周之文致用夏之忠議論庶幾近古嗟乎今天下亦稱文盛巳主持世道者倘亦有仲尼之心乎則林放之問烏可少也

○爲學日益論

夫人有學而不加益者非學無益也以其名爲學而實未嘗爲之則安見其益不見其益而遂以爲無益也學之所以病也夫心知之在人有以開發之則明否則昏有以充拓之則太否則小學也者所以開發充拓之者也猶鑑之粉玄以錫摩以白旃也猶矢之栝而羽之鏃而礪之也非獨如此也鑑明則止矣矢利則止矣乃學惡乎止哉如登山焉動而益髙如寤寐焉久而愈足始乎茾丱終乎鮐背創乎夷原成乎喬嶽學不知其何時休益亦不知其何時窮故曰日益也益之云者寢明寢昌寢增寢廣有進業無退功日異而月不同也閔子騫始見於夫子有菜色後有芻豢之色日益故也子夏始心戰而臞後得道而肥日益故也伯玉行年五十而知四十九年之非行年六十而六十化日益故也仲尼有大焉學進而立而不惑又進而知天命而耳順而從心所欲不踰矩如天地化生日新月盛人不能知而仲尼自知之故自名曰吾好學曰吾爲之不厭也而或以爲聖人無所事學非也蓋學非一日而學也益非一日而益也語曰磨礱砥礪不見其損有時而盡種樹畜養不見其益有時而大夫學不止則日益矣矢之速也而不過二里何也止也步之遲也而百捨何也不止也行者日以遠學者日以益聖人非有異於人也學而不置益而不厭也世之學者無冥冥之志無亹亹之功苟其心思以從事於學而幾幸於所爲益者朝爲而夕課效大率不日引不月長沒世窮年不免爲陋儒而巳傳曰學猶殖也不學將落夫不牂音臧母羊李斯傳泰山之髙百仞而吸牂牧其上牧而求牂於奧不田而求鶉於突則不爲學而求鶉有兩種有丹有白俗言此鳥性淳飛必附艸行不越車���橫�卽旋行��故名�鶉益之說也又有說焉益之大者乃在於不見其益何者學無窮也自以爲益者未��無窮也夫惟愈學則愈覩其無窮愈親其無窮則愈不見其益至於不見其益乃日益巳窮鄙之社也叩盆拊瓴相和而歌自以爲樂也嘗試爲之擊建皷撞巨鐘乃仍仍然知其盆瓴之足羞也此所謂學然後知不足者也故爲學貴日益尢貴不見其日益織者日以進耕者日以郤事相反而成功則一嗟乎學如是盡矣

○讀漢史平凖書食貨志論

余讀平凖書食貨志見漢一代贏詘盛衰之變�嘗不廢書而嘆也曰嗟乎譚財計者何容易哉國而虛無財則國病欲實其國而籠天下之財則民病國病矣勢不得不取一切之術而不暇顧民之利害則國之病又轉而病民民病矣國何所恃以立則又轉而病國嗚呼安得措於不傾之地積於不涸之倉令國與民交利而無病哉余觀漢初什五稅一賜租之詔間歲一下其徵入甚寡然當時廩庾皆滿府庫余貨財至於粟紅貫朽抑何饒也其後稍不給動虛郡國倉廥令民得入貲拜爵贖罪更錢造幣進雒陽賈人子用其心計榷鹽鐵算舟車置平凖以朝廷之尊下與商賈爭錐刀不餘力而讓利然而縣官大空不足奉戰士水衡少府無終歲之儲又何詘也蓋嘗取而思之天地所產九垓所入止有此數非有神運鬼輸也調度得宜則寡求而常足浮淫無藝則多營而常匱彼於平城嫚書之辱不爲忿入塞則距之而大紂軍貳師樓船車騎之屬乃歲遣也露臺之費尙爲惜而昆明之鑿建章柏梁之役乃屢興也幸不過原廟登不過霸陵而封泰山禪姑衍祀泰畤汾陰則頻舉也天子衣皁綈斥諸浮靡而文成五利至�予巨萬不少靳也攺正朔易服色猶曰未遑而朝冉從駭略邛笮通西域竭所恃以事無用不爲衰止也夫自天地不能常侈常費而況國乎語曰江河不能實漏卮此善諭也今庶人之家相戒以勒苦相忍以饑寒修其業而息之𨿽遇凶年而美衣安食者必是家也有相娛以酒食相狃以宴樂屑越其囷窌蓋藏一遇凶年而饑饉流離者必是家也故曰爲國有三計有百世之計有一時之計有不終歲之計嗚呼爲國者可以審所出矣

○春王正月辯

春秋書春王正月說者曰以夏時冠周月也月爲周矣安見春非周之時而曰冠以夏時也以爲行夏之時耶則業有爲邦之訓在足以垂百世法矣安所事於紀事之書而曲其辭爲且春秋非孔子刑書哉無王之刑刑莫重焉王之正朔法莫大焉今是古而非今懷其私見以易上之所建立而尙呶焉夫人之爲責此與竊簡而寫法律裸上而逐狂人奚辧故建子非春則必不書曰春王正月旣書曰春王正月則周必以建子爲春何以明之至日陽生日也以陽生日爲春也者胡不可焉彼其初攺正朔將亦取其一歲之中咸有四序藉令正月冬也十二月又冬也是冬乃爲歲始終一歲而四气不備周聖人鬱鬱之制作恐未必然然則以建子爲春也者周時也孟氏不云乎其文則史其義則孔子乃言竊取之蓋魯史故以春秋名春王正月必史之文而孔子因焉其所謂義而取者自不在是也如以春之一言爲孔子所冠則魯史其初必書冬王正月又豈似春秋名史之意乎故知以夏時冠周月之說過求聖人之書而失之者也聖人著書表年紀事不過蘄於核實令千百世有所據而稽焉特其筆法精嚴自非聖人莫之與者今輒曰是聖人之筆而務過求顯而故微之淺而故深之使人眩而多疑紛而不能決夫先王有郢書而後世乃多燕說今書非郢也而寘燕說其間則惡可以無辯

○和同辯

蓋晏平仲氏嘗爲景公論和同其論和也曰如眾味之相濟以和其味也如眾音之相濟以和其音也其論同也曰如以水濟水誰能食之如琴瑟之專一誰能聽之詳哉乎其言之也仲尼以兩言斷之曰君子和而不同小人同而不和斯論出而和同之相去若燻蕕白黑然噫嚴矣蓋和同之所以異者其心異也和公心也同私心也心公矣所見無非公者則必忘其肝膽遺其耳目胞視民與視物胡爲而不和心私矣所見無非私者則必相依以勢相啖以利相矜以名相煦以沫胡得而不同予見夫世之溫厚豈弟坦夷樂易見如觀火處如飲醇無所不可知無所不可�和也君子也予見夫世之媕婀脂韋翕翕呫呫相其�揚其波彼且爲嬰兒吾亦與之爲嬰兒彼且爲無町畦吾亦與之爲無町畦同也小人也夫君子寧獨與君子和與眾人和哉以其無巳甚無克急蓋亦有時而和小人矣小人寧獨與小人同與眾人同哉以其善趨附善迎合蓋亦有時而同君子矣然而君子能和不能同也小人能同不能和也一議論一行事君子視理謂何耳可曰可不可曰不可然曰然不然曰不然無以有巳也不彊人之同巳無以有人也不以巳同人是故砥柱獨立不爲異慷慨正色不爲激發憤昌言不爲傷時吾求同乎理也乃小人則爲同而巳矣此曰然彼亦曰然此曰不可彼亦曰不可人之所向不憚以巳同之巳之所向必欲彊人以同之同則親不同則讎同則相引不同則相傾寧知有不宜同者哉君子卽不同而非有所求多於入也萬物一體之意本自盎如也何害其爲和小人操一同心則先巳分門戶立崖岸設城府和何繇生蓋論君子之不同卽俱爲君子而意見議論亦有時而不同於是各出其肝鬲以相質彼無所隱諱此無所計較而適以明其爲君子論小人之不和卽雷同相從隨聲是非而其心歸之乖隔離散不過惟勢利是視勢窮利盡而室戈穽石隨之其所引繩批根者卽向所與爲同之人也乃所以爲小人甚哉和與同之所關大也世之治忽升降實懸於此予觀三五之世其君子師師濟濟同寅恊恭平心和气以共濟天下見不必巳出要於其是事不必巳爲要於其成太和之气旁皇周浹而世稱郅隆裔是以降人懷忮懻之私意而無從善服義之公心黨同伐異曹起而爭比比也及其陵夷而乃有牛李黨有雒黨有蜀黨朔黨一時號爲君子者而亦棄和爲同遂令天下脊脊多事噫可監巳

○立徳立功立言解

叔孫豹稱三不朽太上立徳其次立功其次立言有疑者曰以穆叔所程品則業之煌煌不如恂恂之光也詞之瑯瑯不如默默之章也士君子第取法太上卽一籌片言無當於世無傷也安所事致身本朝之上遊心著作之堂爲予解之曰子徒覩四瀆之異泒而忘其同出於昆侖見木之本而不知其卽千枝萬葉之所自繁也夫功不能無徳而獨健徳亦不能離功而獨尊言不能無徳而獨著徳亦不能離言而獨存蓋殊途而同歸異室而同門予嘗覽觀往昔亦有彥聖之士豪傑之儒涵泳性眞咀嚼道腴仁義爲範禮樂爲模陰陽爲侶神化爲徒其中恢然閎然若巨麗之都乃其外則逡然粥然若無能之夫然而尸居而龍見淵默而雷聲乃可以赫赫奕奕可以鏘鏘鍧鍧其析圭擔爵垂紳端委當社稷之役爲國家所倚能緯能經能張能弛邁三五之登閎濟元元於上理澤流九垓祚綿千祀旗常有勒而鼎彛有紀其遇事感時矢謨陳規譚當世之務吐胸中之奇丰而不餘一言約而不失一詞黼黻不以藻繢金玉不以�琢重如山嶽信若龜蓍千聖可俟而百世可垂蓋本之邃者其末茂膏之沃者其光燁實酌彼而注玆不期而自合故禹功敍禹貢述毫鼎奠伊訓出鹽梅調說命筆郟鄏定周禮蔚彼皆徳臻神聖發於持滿而流於旣溢析之則三合之則一若夫蕭曹佐命於艸昧丙魏髙議於巖廊金霍受遺於倉卒馬鄧定計於劻勷屈宋嘯歌於楚澤董賈挾策於明光班馬蜚英於史氏機云振藻於詞場吾姑捨是數子者何暇分別其雌黃

○人心道心解

自虞廷有人心道心之說或者疑曰心一而巳何謂人心又何謂道心心有二乎哉予解之曰心無二乃心之所自出而之焉者則二也今夫心非塊然血肉之心也是理之所涵也心亦非杳然虛無之心也是气之所凝也惟其合理與气而成心故其方寸之中知覺之動有出於理而之乎理焉者矣亦有出於气而之乎欲焉者矣以其爲欲也則命之曰人心以其爲理也則命之曰道心道心心也而人心亦不可不謂之心也則總而命之曰心今夫天下之人目欲綦色耳欲綦聲口欲綦味體欲綦伏是心人人有者也卽上智獨不然乎哉孩提之童無不知愛其親及其長也無不知敬其兄是心亦人人有者也卽下愚獨不然乎哉人心道心皆人所不能無然而爲道心之累者人心也爲人心之制者道心也出乎人心卽入乎道心出乎道心卽入乎人心二者交相勝而道心常不能勝人心何者道心正人心邪道心義人心利道心拘檢人心便安以正與邪爭其數不勝也以義與利爭其數不勝也以拘檢與便安爭其數不勝也故曰人心惟危道心惟微也道心不勝人心於是姦聲亂色入焉而溺紛華靡麗入焉而蕩惰慢恣睢入焉而縱危者日危微者日微其危也至於不可向邇其微也至於不可救藥蓋至是而聖狂分哲愚懸矣何以故則人心勝道心也夫人心與道心異然而未嘗不可爲道心也道心與人心異然而未嘗不可爲人心也自道心而放之卽人自人心而操之卽道猶行者然南其轅則南此其轅則北無定方也猶射者然引而左則左引而右則右無定向也俄而道心俄而人心無定心也此無他心活物也人心道心皆心也當其動而之道�其無人心顧道爲主耳使捨而從人何道非人�其動而之人豈其無道心顧人爲主耳使捨而從道何人非道之二者別若蒼素而界僅毫芒隔若云泥而幾變俄頃非明不晰是故貴精也非健不決是故貴一也精以擇之一以守之則道心爲主人心爲役爲主者存之又存爲役者損之又損至於一眞渾完百私屏退方寸之中純然道心而無復有所謂人心卽疑於人心而卒歸於道心而向之二者又舉而一之嗟乎此心學之妙虞廷授受之微指也

○松柏後雕說

孔子曰歲寒然後知松柏之後雕也夫天不能違時物不能違天松才匪金匪石而能淩厲歲寒後雕萬匯何也莊生有云受命於地惟松柏獨也在冬夏靑靑彼固一稟天地貞勁之性而生者耶木其品而金石其資者耶其所受者異也且物之生獨气耳气泄而乃爲菁華爲芬芳泄則薄薄則不久而松柏黝然澹然華不足悅而芳不足襲也桃李托根沃壤蒔之也若子而松柏獨處磽確不食之地囷蓬蒿而厄牛羊桃李朝樹而夕成�無幾何也而拱矣樹松柏者不日長不月益盤�郁紆其年曾不得而知也夫其受異故能獨立其气完故能常存其困厄至則其摧折之也難其發育遲則其衰謝亦後此理固然無足怪者嗟夫霜露旣降寒威凜冽野無榮幹林無寧葉艸木蕭條山川寂寥當斯時也乾坤幾爲滅息造化若將不續乃有松柏傲風狎雪亢然競爽將天之所畱以點綴乾坤聯絡造化明正气之常存見天心之不絕卽一植之微而所存者大矣聞之種樹家樹松柏以爲棟梁也樹檉柳朴樕以爲薪也日計之則棟梁之利緩而薪之利速歲計之則薪之利十而棟梁之利百嗟夫善樹者其惟松柏哉其惟松柏哉

○候气說

天地間一气耳有气而後有數有聲數與聲皆出乎气也气不定則數不均聲不和律度量衡歷象亡所取衷而萬事萬物胥失其節是以古聖重之自黃帝命伶倫取竹造律命榮緩鑄十二鐘恊月筩律用十二月之中气筩用十二月之節气按气求聲以宣八風節四序推律曆和神人淵乎妙矣其後法稍軼不傳漢志天子以冬夏至���日會八能之士候鍾律權土灰各以候狀���封上效則和否則占諸如密室緹縵葭灰諸法犁然甚貝傳至於今其間精知巧思之士代有作述亡不家伶倫而人後夔乃聲气之元迄無定據嗟乎獨非莫知獨是莫曉自昔而病之矣愚蓋嘗求其說候气非難定律難定律非難定黃鐘難夫律者候气之具而黃鐘者十二律之本也黃鐘舛矣何所據以起律律舛矣何所據以候气蓋自漢司馬遷徒聞黃鐘得律長九寸遂以九寸爲黃鐘正管歷晉魏周齊隋唐五季以及於宋悉祖其說獨韋昭以九寸爲黃鐘之變蓋嘗考劉恕通鑑外紀長孫無忌隋志並呂氏春秋所載黃帝命伶倫取所制律斷兩節間三寸九分而吹之以爲黃鐘之宮曰含少乃知黃鐘之管實三寸九分而九寸者則黃鐘升數之極而爲蕤賓之管所謂黃鐘之變是也藉令黃鐘九寸則管極長聲極濁數極多安在黃鐘之爲君乎君尊也上也貴也貴數少賤數多數少者居上數多者居下卽如太極數一陰陽數二四象數四五行數五萬物數萬而君之者一太極耳天子數一二伯數二三公數三六卿��九牧數九百官數百萬國萬民數萬而居之��天子耳故宮爲君數極少自是而商爲臣則多用爲民則又多徵爲事羽爲物則又多然則極少者黃鐘之數也黃鐘於時子半也子半陽生極淸自是漸濁至午而濁甚午以後濁漸減至戌亥而又淸卽如人性之淸亦莫如子夜後乃漸濁濁而復漸淸蓋聲之淸濁在上下升降飛沈之間誠升揚卽大如雷霆不爲濁誠下降卽細如蠛蠓不爲淸淸上濁下淸貴濁賤故宮淸於商商淸於角徵濁於角而角獨於羽然則極淸者黃鐘之聲也黃鐘極淸太簇以下以漸而濁至蕤賓而極大呂次淸夫鐘以下以漸而濁至林鐘而極極則以漸而淸復轉爲黃鐘矣卽黃鐘三寸九分算之繇黃鐘而大呂增六分繇大呂而太簇增九分而夾鐘而姑洗而仲呂而蕤賓其所增莫不九分也繇蕤賓而林鐘減六分繇林鐘而夷則減九分而南呂而無射而應鐘而黃鐘其所減莫不九分也獨黃鐘之於大呂蕤賓之於林鐘增減與他律不同何者大呂當五陰之盛一陽始生陽𨿽進而尙弱林鐘當五陽之盛一陰始生陽𨿽退而尙彊則其���亦三分之二耳蓋气之升降自有次第升以漸�亦以漸故歷家二十四气每气推算不差毫忽今若計以司馬遷黃鍾九寸上下相生損益之法則黃鐘至大呂減六分奇大呂至太簇減三分奇太簇至夾鐘減五分奇夾鐘至姑洗減三分奇姑洗至仲呂減五分奇仲呂至蕤賓減三分奇而自蕤賓以至應鐘至黃鐘所增之數亦各參差不順揆之气序必不其然而唐宋儒者以相生損益專在隔八遂至遷就分數夫厥本原不知所謂三分損益者以子午二律爲經十律爲緯左右對待俱得數一百二十九分而言而不在乎隔八所謂隔八�生者以正徵循環無窮而言而非謂黃鐘十二月之陽气能下生六月林鐘六月之陰气能上生正月中間四五月皆無生气也損益自損益隔八自隔八而世儒不講輒遷就附會以成其術乃有相生至仲呂而窮之說有往而不返之說有生執始南事四十八律以足六十律之說有虛宮不用之說正繇黃鐘一差百孔千瘡勢所必至夫惟原黃帝三寸九分之舊味韋昭以九寸爲黃鐘之變之言裁司馬遷九寸之文越唐宋諸儒相����以三寸九分正黃鐘之管然後諸律以����漸而減一如前法無淩躐無參差乃以寘諸密室緹縵之中實灰而候之庶乎气可應樂可作萬事萬化可興蓋愚讀漢志曰至治之世天地气合而風气正風气正而十二律定差乎今日正其時矣

○九邊屯政考

夫邊計最重且亟者莫如屯政矣國家九邊之地肥沃可種者悉爲屯田甲楯之所棲耒耜之所刺綿亙數千里於焉耕耨於焉捍禦蓋卽古寓兵於農之遺而漢趙充國諸葛亮晉羊祜唐郭元�韓重華諸臣之所嘗收其利者二百年來聖明憂勤於上耆碩擘畫於下將臣經略於外謀士講求於內則惟屯政爲孜孜顧其間或舉或廢或利或否非壤地不同則政之得失異也何也髙皇帝憫海運之艱詔羣臣議屯田法用宋訥所獻守邊策立法分屯布列邊徼遠近相望首尾相應剏制如此其周也邊境旣寧撤守�士卒僅僅備譏察外悉令屯田致力如此其壹也山西沁州民若干戶願應募受屯賞以鈔錠分田給之仍令募舉州民召募如此其廣也令屯士並樹桑����地所宜士𨿽不足而足於桑棗杮栗矣���此其盡也

文皇帝納黃福之請官爲市牛鑄器至欲廣屯於遼陽而遣人徵牛於朝鮮耕具如此其給也詔各荒屯空土毋問土客軍民官舍盡力開墾永不起科恩澤如此其厚也謂將領能時時勞問屯士所苦誰不感奮勤力軫卹如此其殷也以寧夏積谷獨多降勑諭總兵何福激勸如此其明也仁宗念所司以徵徭擾之令毋擅役妨農愛養如此其至也宣宗初大同總兵鄭亨上屯田子粒數多則遣人勘實賞之論功如此其核也提督必選老成更命風憲官以時巡察任使如此其愼也屯久歲丰邊士一切用度多以粟易於是令戶部灌輸貿糴多至二三十萬石少亦不下十萬積貯如此其豫也天順中都禦史葉盛巡撫宣府修復官牛官田法墾田益廣積谷益多以其餘易戰馬千八百匹修築屯堡七百餘所興利如此其巨也蓋其立法也周故人便其任人也當故法舉其與士也優故士奮其取利也緩故利集卽所稱湟中渭濱涼州振武之事不啻過之乃其�也則有膏腴之地多爲莊田空閒之區��邊�士卒無近田可耕如商輅所論者矣有墽�不修�虜輕犯有可耕之田而不敢耕士卒疲憊家無耒耜有可耕之田而不能耕如梁材所疏者矣有耕種之際鹵莾滅裂收貯之後侵欺移用以管屯爲職者優遊城市而不見阡陌之巡以典屯而來者憑信簿書而不較倉庫之實如劉定之所議者矣則有擾之以弗靖持之以太急今日核地明日徵逋輒起正徳寧夏之變令地荒儲竭邊民凋瘵且叛漢而入胡如王燁所陳者矣恬嬉旣久因循弛廢日復一日邊境蕭條沃壤盡棄茭粟不繼士馬不飽挖運例銀所費不貲而度支亦告匱巳議者或欲令各邊撫臣選廉幹吏辟荒蕪革豪敓核幹沒修亭障遠斥堠每歲終以聞部臣分別上請明示勸戒或欲召募開墾及令軍民自種量徵其稅或以爲利歸於下則人樂趨往時爲邊帥豪戶墾種田不荒蕪而公糴亦便紛紛淸勘適生厲階夫與膏土沃田鞠爲茂艸孰若捐以予人請明詔有能墾種者悉與爲業毋有所問或以爲鹽法折納商不赴邊而屯政遂與俱壞欲復屯政盍令商輸粟於邊耕者有所資積者有所散而塞下自實蓋諸議者之指大都任人廣募薄徵緩取而鹽法�屯田相爲維持鹽法之復尢不可不亟也夫欲令農狎其野穡人成功積丰於垣士饜於伍內有亡費之利而外有守圉之備以裨威生气制戎撻虜其惟屯政哉作屯政考

○京營兵制考

國家兵制初蓋視漢代云漢有南北軍衛尉主南軍中尉主北軍而其後南軍增期門羽林北軍增八校秩與執金吾皆二千石說者曰分其權也我國家所設錦衣等十二衛以衛官禁擬南軍畱守等四十八衛以衛京師擬北軍而分隸五府與人校意同有事則將握兵兵隨將事巳則兵歸於府將歸於朝卒有意外之虞生於一軍而四軍足以制其死命蓋髙皇帝神武久處行間洞悉戎機當�弓輯戈之時而所爲善藏利器彊幹固本執長筴而馭寓宇者淵乎微矣成祖侔燕仍立五府增七十二衛而設五軍神機三千三大營五軍營有步兵有騎兵教陣法神機營皆步兵習火器三千營皆騎兵專扈從而歲令河南山東中都大寧四都司軍番上練閱於京師營各用勛臣二人爲提督自是因而不攺而承平日久兵政地廢迨巳巳之變國統幾危景泰初於肅湣公始剏議於三大營中簡厥驍銳分爲十營還其老弱謂之老家卽於故三營昃督六人中推舉其二爲總兵而以本兵董之營各領以都督一人有如遇警檄某營則都督以所部出名爲頭撥蓋三大營至團營一變巳天順初年罷之八年復置成化初年又罷之三年復置當是時團營凡十有二行之旣久操練寖怠兵多闒茸乃立東西官號廳曰聽徵又一變也嘉靖庚戌罷團營復三大營而攺三千之名爲神樞總督以勛臣恊理以少司馬彈壓以臺省而五軍營之爲副將者二左右前後參將者四遊擊將軍者四樞機二營之爲副將者一參將者二佐擊將軍者六自嘉靖至於今間微有增損而制故不變今三大營將領副參遊佐坐營號頭中軍千把總見爲官者五百二十有奇而爲軍者十二萬爲備兵者十萬有奇一大營中有戰兵有車兵有城守有備兵蓋分爲三十小營合爲三大營又合爲戎政府云大都國初制兵患其聚而難制故主於分旣分之後患其散而無純故主於合而譚者或以爲兵利分不利合無紀之患失在政不在制也夫兵猶水也匯爲巨浸溢爲洪流則且有潰決衝嚙不可捍禦之患疏之別之以殺其勢則汨然赴海而趨老子有言魚不可脫於淵國之利器不可以假人蓋髙皇帝之慮遠矣夫收大阿之權役臂指之勢其惟初制哉作京營兵制考

○鹽政考

鹽政固邊計也鹽政之通塞邊計之虛實也今天下稱邊計最急蓋數十年來謀臣借箸計司持籌曷嘗不孜孜邊計哉而猶然虛也則鹽政之舊未復也愚考國初置轉運提舉爲鹺司而淮之南北浙之東西長蘆河東山東閩粵蜀滇與夫鹽井衛龍州司雅州所海北靈州西和漳縣皆所謂產鹽處也曬有場煎有竈貯有倉課有額行有方當其時歲召商開中入粟實塞下塞下粟無勝價焉則邊利也令商自爲辦而國不聞輸將之費士飽馬騰扞圉疆固則國利也蓋洪永間鹽一引所輸銀八分耳粟二斗五升耳至輕也所司關給無畱行商人旦輸粟夕受鹽券交於左筐盈於右至便也食祿之家禁不得牟商利一切諸給��之諸私鬻阻亂者論死至嚴也竈丁給鹵地給艸蕩額鹽一引給米一石凖以錢鈔復其雜役至厚也有餘鹽則官自出鈔收之下以資竈戶上以攬利柄至周也蓋國家鹺政操縱有權調度有法公平正大嚴密精詳商利而民亦利國足而邊亦足稱美善巳乃常股存積之設也自正統中始也常股七分以爲常而存積三分以待塞下之急倍價開中越次放支是居貨罔利則非體也乃輸之不粟而銀也不之塞下而之鹺司也自司農葉淇始也取目前之近利忘久遠之大計遂至邊儲資於內帑商迹絕於塞垣卒然有警倉皇召中類多觀望卽有至者所入甚寡坐令儲蓄外空則非計也乃私竇之開也自弘正間始也或勛戚恩澤或權幸請求皆予以餘鹽容其夾帶而復有各年未盡名曰零鹽有掣余積堆名曰所鹽一以供權要之報中侵商利虧國課則非法也乃商之困也自守支始也次同貫魚累同積薪有數十年老死不得給至令兄弟妻子代支者則非便也乃竈丁之困也自總催始也場蕩歸其並兼鹽課爲其幹沒竈丁不過總催家一傭而巳分業蕩然丐貸爲生欲無逃亡不可得也乃額鹽之滯也自課重始也彼一引所輸銀至七錢五分重矣而且有配支有賣窩有科罰有勸借費貸不貲是以鹽價湧貴而人競趨私鹽欲正課無滯不可得也乃私鹽之行也自不行鈔法始也鈔法廢則縣官何術以收餘鹽餘鹽積而無所售則竈丁困乃曰挾餘鹽者絞貨私鹽者絞將能行乎行之而必卽竈丁枵腹以斃不然卽爲變行之而不必欲餘鹽之利不爲姦人橐中裝不可得也今江淮間鹽徒髙檣大舶千百爲聚行則烏飛止則狼踞輒殺傷官兵近方見告矣以今四方綱維不弛徼察有加焉猶尙如是有如一方有警如此曹者乘變而橫擊其何以弭之故鹽政之不修愚恐其患不獨邊計且移之社稷也嗟乎利獘之懸洞若觀火祖宗之法顜若畫一藉令在事者深考而善提衡之何有於區區鹽政哉愚謹考其始末詳其變遷以俟司國計者鏡焉

○樂律考

夫審音之難也不難於聲而難於律故古人欲合聲必先吹律未有律乖而聲能諸者也夫律始於淳古葦龠女媧笙簧至黃帝命伶倫取嶰谷之竹斷兩節長三寸九分而吹之以爲黃鐘之宮制十二筩以聽鳯鳴辧雌雄爲律呂太史公所謂聞聲而知勝負之數班志所謂气合而知生風之繇蓋古人制律以气聽之聽聽而得之術甚徑而數獨精法似疏而用顧密感天地通神明豈偶然哉自樂籍煨燼律軼不傳人各以所聞見爲守家倫戶夔自以爲稟式軒黃合制嶰谷紛然莫能相一其稱律則有候气律有樂律有笛律有準律此律之不同也其稱律長短則班志黃鐘律長九寸太簇八寸林鐘六寸京房司馬彪鄭玄蔡邕杜夔荀勉諸家皆然而何承天謂太簇八寸二釐林鐘六十一釐惟黃鐘無加損劉焯謂太簇八寸一分四釐惟黃鐘林鐘無加損此長短之不同也其稱律管周徑則鄭玄謂圍皆九分徑皆三分隋志引班固黃鐘圍九分林鐘圍六分太簇圍八分而牛弘等黃鐘之管俱經三分長九寸此周徑之不同也其稱律呂相生則京房有得位生五子失位生三子不失不得生四子之說馬融鄭玄蔡邕有蕤賓上生大呂之說班志有仍下生之說晉志以一上一下爲相生之道重上生爲吹候之用而所列十二辰之律上下相生秪言兩未兩酉兩亥兩丑兩卯而不及餘六辰蔡季通以上下相生終於仲呂爲隔八而用上生下生以求三分損益此相生之不同也乃歷代制律則有漢京房之六十律以上生下皆三生二以下生上皆三生四至中呂上生執始執始下生去滅上下相生終於南事焉則有晉張華荀勗之十有二笛應京房之術論者以爲暗解焉則有梁武帝所制四器命之曰通而又用笛以寫通聲除去衡鍾設十二鏄鐘各依辰位而應其律焉則有隋鄭譯之七均八十四調焉則有萬寶常以水尺爲律造樂器爲八十四調一百四十四終一千八百聲焉則有竇琎用黃鐘一官惟擊七鐘而五鐘設而不擊謂之啞鐘焉則有唐祖孝孫因五音生二變因變徵爲正徵因變官爲淸宮起黃鐘終南呂疊爲綱紀焉則有後周王朴虛宮不用調七一律爲十二均焉至宋李照胡瑗則以尺生律和峴則以表定尺阮逸則以量求音司馬光以尺生律本之胡瑗範鎭以律生尺本之房庶其所本各不同而議者以爲王朴阮逸之黃鐘實當李吙之太簇王朴阮逸之樂編鐘編磬合十六𨿽有四淸聲而實差黃鐘大呂李照之樂編鐘編磬各十二𨿽有黃鐘大呂而全缺四淸聲蓋自漢以還而制度之變更僕未易終也大都獨非莫知獨是莫曉知之者欲教而無從心達者體知而無師所從來久遠矣善乎晉志之說曰古人調律出於耳聽後世據尺度以爲之適足易差夫睿不能通肯綮而爭之乎毫分聰不能別雄雌而倚之乎累黍所謂以莛撞鐘以蠡測海烏能通其條貫察其音聲哉余嘗聞龜玆七調與七聲符萬寶常扣食器雜物品其髙下合於絲竹夫聲气自然之節度出自造化具在人心不隨世而往不緣法而存今聖天子建極中和兼總條貫卽嶰竹重秀倫夔再生審聲定律振起咸英韶濩之響千載一時矣余故作樂律考以俟大雅者鏡焉

○本朝列卿年表

夫才爲世出世亦須才詎雲天工不資人亮自古熙隆之代莫不宗匠陶冶而羣才緝熙唐虞以股肱康文武以多士寧詩稱濟濟書曰良哉豈虛也乎裔是而降漢唐宋間三九之位代不乏人𨿽遭離不同表見或異亦各並時而榮咸濟厥世功名垂於竹帛聲稱浹乎於玆不可貶也我國家自二祖龍飛虎變禋天類社敉寧我人惟時瓌穎之倫莫不砥礪鋒鍔順風而屆傳於列聖廸啟重光紹天闡繹揚旌設簴以羅俊又振鷺之聲充庭鴻漸之黨盈階明世得人於斯爲盛六命之班三旌之位類非凡偶近器得廁其間大都宏抱通才郁爲時棟而宣力勤慮職思其憂以弘亮洪業贊揚景炎廟堂倚其髙謀疆場恃其籌劃帷幄資其蹇詞舉厝稟其成式譬之劍宣其利鑑獻其朗是以大略淵回茂功響效經緯洪纖之度備平章恊和之�洽綏靖黎烝懷保鰥寡之惠浹百工伊凝庶績咸熙治隆九垓功集一人譬之眾目營方而天网自昶四體效力而心膂獲又炳炳燐燐良可詠矣亡論近代卽濟濟良哉之朋何以加玆余故直接虞周作明興以來列卿年表

○蕭曹魏丙相業評

夫相天下者無以有巳而巳何者天下事未有不須人而可以巳濟者也有巳則見人之賢而不能推之趾人之美而不能成之與人共事而不能下之夫有巳之心不足以治三�之宅也況天下相乎史之稱漢相曰髙祖開基蕭曹爲冠孝宣中興丙魏有聲四子之勛爛焉幾與閎夭散宜生等爭烈矣間嘗覽其行事酇侯以剏平陽以守髙平以嚴明博陽以寬大奉灋順理與民更始與夫日飲醇酒無所請事者不共術而治總領眾職甚稱上意與夫小事不親椽史不案者不同轍而趨要各並時而榮咸濟厥世難軒輊也予不評評其大者則毋以有巳是巳毋以有巳之心古大臣恊恭和衷師師濟濟之心也四子卽未聞道乃其相漢庶幾古大臣用心焉夫其居常有郤至且死獨推賢不以忿狷掩厥盛美抑何公也自以不如前人舉事無所變更壹遵約束客莫得說子莫得諫抑何明也一以嚴一以寬乃同心輔政令其主兩重之終身不見其郤抑何浹也蓋舉惟其利於國不必其所善法惟其宜於民不必其所立寬嚴惟其適於治不必其同而無間此四子所以忘私徇國安主庇人各展吁謀同濟天网勛業垂而不滅光藻朗而不渝也向使當推轂而修纖芥之嫌則顜若之令不信於後矣當仰成而持師心之見則寧一之歌不興於時矣處比肩而操同異之意則中興之功不聞於世矣夫相猶操舟然前者操而左後者操而右𨿽有勁柁利楫曾不能涉尋常猶禦馬然一人筴之使前一人錣之使後𨿽有良駟堅轅曾不能致裏捨何者獨任無名自用無功相臣有私心則國家有棄績也是故夔龍讓而虞興周召歡而周熾種蠡合而越霸廉藺睦而趙彊房杜姚宋熙載於唐家韓範富歐襄理於宋室共濟之效所從來矣予故因評漢相並及之以爲相天下者鑑焉

○擬曾兩生答叔孫通書

生不佞文質無所底足下爲天子興禮樂下尺一徵之欲使立下風倍末議意甚盛也惟是私心竊有所不可者彊而行乎不能轍背其愚心默而息乎又非孔氏合言爾志之義故敢以書聞生聞禮中之至也樂和之盛也禮樂之起繇中和生也古者帝王旣受天命有天下功成事定矣猶然逡巡辭讓不敢議制作休息優遊漸漬醞釀至於湛恩汪濊洽气旁流北姓寧百昌遂而後禮樂興焉彼豈懷葸蓄縮妄自菲薄不急一代之觀樂因陋就簡哉道不可以驟也今大漢誅秦斃項欲巳得於天下矣然而戈未戢弓未橐兵未釁甲未銷呻唫未息瘡痍未起去中和之世何其遠與而遽議禮樂毋乃亟乎夫千羽不與戈弓共列而陳鐘磬不與兵甲同簴而懸呻唫之民不足與詠歌瘡痍之眾不足與舞蹈當斯之際生卽與足下悉心畢議窮其器數殫其條貫終不足以宣播中和儀鳯舞獸也昔周自后稷始基靜民十八王而武克定之成克康之其時噦噦在岡振振在囿周公乃與成王共定禮樂積徳若彼制作若斯之難也孔子曰禮云禮云玉帛云乎哉樂云樂云鐘皷云乎哉生𨿽罷駑亦嘗側聞姬孔之遺風矣且自秦並天下蔑棄聖王禮樂所剏制以吏爲師今獨秦儀在不可用也生而來秋則必循其所誦習守其所聞知朝必明堂饗必淸廟贄必五玉舞必雨階歌必雍詠必勺盡罷斥一切所謂秦儀者與天下更始足下度能從之乎夫陛下雅不好儒有以儒見者輒嫚罵曰豎儒安足與計議生故儒也來必以儒見足下能得之於陛下乎卽不以儒見希人主意與時變化足下能之生又不能足下羞庖人之獨割引屍祝以自助獨不聞堯之作大章耶一夔而足矣以足下自處豈後於夔自能出獨知之慮陏時順俗度主所能行以當其心安所取生迂愚爲也夫不度其時而爲躁也倍所聞而徇世誣也世無所需於巳而彊出焉鄙也三行之累傷乎禮樂是以懼而不政聞命惟足下幸察

○諭朵顏等衛屬夷檄

諭朵顏等衛爾等內附受冠帶作藩籬之日久矣邇乃有貳心於吾勾引東西虜輒乘邊吏之不戒闌入內地震聳我疆場名曰臣而實爲寇陽自托於我而陰結胡而助之攻此何謂也今天子威聲訖於四遐辮髮貫胸雕題�齒之倫莫不回�稟朔交臂受事惟恐不及彼岍素臣屬抑桀黠之不足哉誠通於逆順之理亦知劫不可以貳也夫以荒裔窮發猶知內向而回測不靖乃出於素所拊循者誖亦甚矣且以天子待爾等薄耶內地而居之疏爵而貴之賚予賞犒歲歲勿絕天子亦曰爾能出力以固吾圉故無所愛以若所爲則是封讎賞叛使豺狼守關而封豕長蛇處於幃帳也夫恩施而怨報之此自敵以下不能堪況堂堂天朝哉爾等獨不聞爾祖父之在先朝時戴我恩信奉我要約作我耳目爪牙東西虜之矯�不虔時偵其情以輸我烽舉燧燔則授甲而趨荷戈而鬭如此其忠也爾乃不率爾祖之攸行爾祖亦將告我先後曰作大戮於予孫令我國家物力殷盛器利以堅士選以飽大將軍樓船車騎之屬盡桓桓如熊如羆當之者碎爾時引虜來輒大創無得气去者有如虜悔禍乞盟且以爾爲說卽不者虜歲俘歲死心忿含怒曰誰爲此禍者乎反戈而釋憾於爾爾其謂之何抑此猶隱禍也以天之道國家之靈夷二奴奴摧枯取緬酋如發蒙當玆之時忠實者爵賞狡黠者誅戮懷附者老�攜異者殄滅矣蓋聞朵顏等得中一二貪惏��爲姦利虜抄掠所得與瓜分之其它愚無知者爲所誘惑非其忍倍我卵翼之恩而敢蹈恣睢之行也未有以逆順禍福譬曉之者也夫棄順而卽逆童豎不爲就禍而辭福狂夫不處爾等儻能革心滌慮效藩臣之節報聖朝之徳天子則將與爾等共捐前過偕之大道封爵世延賞賚如故不亦伏乎有如安逆樂禍突刃觸网不欲全活亦惟爾等之志其毋悔

○雲南鎭臣約束土司檄

告各土司爾等皆擔爵剖符世世爲朝廷臣子受我卵翼之恩至厚也莾賊誖驁馮恃深阻鴟張螳怒以逆我軍吏彼實違天背化�自棄絕於覆載照臨之外爾等苟懷忠義之性者未有不瞋目切齒願得而甘心焉顧間一二愚闇不識逆順利害反教猱升木爲虎傳翼潛以吾內地虛實輸之爲彼向導此無異故賊啖爾以貨貝又怵以威也夫賊詎有封爵祿秩能世世富貴爾哉彼徒以聲勢恐愒實不能爲若害卽或攻剽亦孰與王師天誅如雷轟霆擊無不靡滅者�捐爵秩以博貨�畏恐死而就必死此之爲���������狡焉欲蠢食諸土司非一日矣所以猶存無恙者特朝廷之力能制其命爲若主也彼猶豺虎然弗卽摧折且噬而疆宇滅而宗廟僇而子女若屬其柰之何惟天子赫然震怒莾賊之不虔追罪往時偸安諸臣而督責於今之在事者我鎭臣奉將天伐誓不與此賊俱生也頃者老姚關之捷罕虔景宗才就禽賊巳褫魄剪滅滌蕩近在朝夕正若屬奮身立功之秋也今與若屬期各要束部落�我同仇其一二愚昧爲所脇誘者巳往不問有能慕義效忠戮力赴敵或助兵以隸行間或助餉以奉戰士爲我偵候得其聲息爲我反間攜其黨與爲我挾刃刺之帳中爲我遮截遏之關外爲我犄角擊其侵軼爲我設覆絕其歸路爲我設詐誤其如往我鎭臣當分別功狀上於天子益封進秩賜金賚幣以酬爾勞有如蓄姦懷貳怙惡不悛輸款莾酋比周觀望陰爲向導窺伺者我鎭臣奉簡書得便宜從事且移兵先誅之然後奏報天子滅爾封土殲爾族類俾無遺必不爾赦

○俘斬雲南叛夷露布

神略淵宏載振咸劉之武天心純佑旋收耆�之功氛淨祲銷內寧外謐恭惟皇帝陛下陶埏六籍表正萬邦率土承有截之風懷生無不遂之性奇肱儋耳候月歸琛鑿齒貫胸占風納書詎知皇仁蕩蕩猶見背陽之禽天网恢恢尙有吠堯之犬莾應裏憑其冞阻蟻聚實繁嶽罕等爲之比周鼠牙益厲勾連緬寇毒螫炎洲象陣蹂躪於郊原狼煙彌漫於村市孤騰之危如累卵全滇之臥不帖席陛下念軫一方明見萬里規雄圖於彀內制兵要於事先謂賊可計禽不勞兵碎剪其羽翼則席上足以折衝攜其腹心則舟中皆爲敵國臣等乃袛奉萬全之算共輸一得之愚率勵參遊競施犄角佽飛蹶張之技盡出於山林投石拔距之材徧徵於川洞是以一戰攀花枝而賊膽先寒再戰老姚關而罕虔就縛賞懸芳餌則以招罕餘孽保三尖之固一鼓而虎穴爲虛機設重關則以嶽鳯梟雄擁數萬之兵崇朝而轅門自系或嬰鋒觸刃潤艸膏原或關木檻車伏鈇就鑕長鯨旣戮封豕載屠幽荒絕壤始知天子之爲尊六慰三宣共識倔�之何益或獻僞篆或獻緬人負固者歸�版圖食毛者輸我賦稅滇池漏江之險盡作藩籬蠻煙瘴雨之墟永無狐兔皇猷旁鬯帝道遐融荒憬淸夷烝黎康又此皆受武廟計聰明睿智所照臨憑借天聲威武神靈所變化不然豈數年鴟張之寇而倏爾冰摧千里波蕩之區而俄然山定君之徳也果如叔向之言臣何力哉豈曰郤谷之讓臣從戎疆場幸睹膚功歡忭之情倍萬恆品謹奉露布以聞

李文節集卷之十

●李文節集卷之十一

晉江九我李廷機著

館課﹝二﹞

◆館課﹝二﹞

擬禦制重刻資治通鑑綱目序

刻貞觀政要序

重刻十三經注疏序

文淵閣藏書記

擬癸未進士題名記

詹事府題名記

寶應新開運河成記

風霾奏

雨雹對

擬匡衡論治性正家疏

治安要務疏

議處宗藩疏

請修攺歷法疏

三途並用議

正文體議

辟邪說以崇聖學懲敝習以正士風議

保甲議

王文成陳白沙從祀議

郊禋賦

擬恭獻聖母萬壽頌

秋防無警頌﹝有小序﹞

宵衣箴

無逸殿箴

當官三事箴

座右銘﹝有小序﹞

謁文丞相祠辭

擬聖駕再祀山陵盡蠲昌平州今年田租守臣謝表

擬恭進重修大明會典表

讀太僕寺志題後

試歲貢生策問一首

翰林院先師祠新易木主謁告文

擬朝鮮國謝賜勑昭雪宗系表

陵祀曁卜壽宮禮成內宴兩宮致語

○擬禦制重刻資治通鑑綱目序

朕聞人無於水監當於民監夫欲原本治忽根極興亡旴臧否之衡審是非之權於以存法戒決趣捨昭若發蒙則捨監古無繇巳是以自昔英君誼辟厲精化理厝意太平靡不考信史籍折衷異代極目乎古今之囿遊心乎得失之林博涉遠摉不遺余覽焉何者臨明鏡而照者無隱形望前車而趨者無覆轍巳事之不忘後事之師也唐宗有云以古爲鑑可知興贊朕嘗三復斯言遐想貞觀之盛鑑古之效可見於斯蓋自仲尼因曾史修春秋美刺褒貶昭昭乎揭日月而行裔是以降史述不乏然皆言因世直文以事成乘載之迹徒存衮鉞之義未著洎乎宋儒朱熹乃因司馬光所輯資治通鑑著爲綱目一書綱以揭義日以匯事始周威烈迄唐五代上下一千六百三十三年間斯以勤矣今取而觀之表年首事易稽也比事合類易悉也顯微闡幽易明也軌迹別白易遵也彼固稗官司馬屍祝獲麟作一代之元龜爲萬禩之藥石藉令有天下者時寘一帙不忘省覽其於治忽興亡臧否是非之際如別白黑如數一二創懲於其所刺譏而襲迹於其所贊賞與治同道主善爲師則可以坐登三五之隆永絕叔季之患朕嘉與天下來世共臻斯路特重刻焉

○刻貞觀政要序

蓋求治莫如修政修政莫如憲古今夫禦者視故轍而趣之則驅策簡而取道疾醫之能疆弱生死也多得諸禁方者夫古英君誼辟所爲媺政嘉績驗之當年而傳之來禩斯亦爲治者之故轍禁方巳隆古之巍蕩毋論三代以還號一時治安膾炙人口者無如唐貞觀之際彼其免羣生於湯火納百姓於休和守屏稱事艸萊樂業外闔不掩圜土爲虛齊民歲增辟土日廣穹居之君卉服之夷莫不內首稟朔回面受吏迹其致理之盛蓋亦跨蹍炎劉韜軼魏晉煌煌乎異世一時巳夷考當年則文皇以銳志勵精劬勞日昃於上王魏房杜諸臣以箴闕采遺殫竭藎誠於下斥澆漓之瞽說庸仁義之讜論博思咨諏從諫訥誨一時忠智之士咸得發憤吐懣於前罷不急捐無用輕徭薄賦以佐元元之急內外無幸曲之私文罔無刻深之令吏有奉職循理之風兵有居重馭輕之勢諸凡典章明密品式周備莫不可爲後世法程𨿽其所繇來方之二帝三王不能無恧然而政事之美亦有足多者焉是以史臣吳競撮其大略爲貞觀政要若於捲至於宣宗書之屏風行其什五尙足以中興唐祚號小太宗曩令繼體守鬯之嗣賡舊章之詩軫爾祖之念其道不易其政不攺則唐之天下卽至今存何不可焉嗟乎前事之不忘後事之師�今聖天子方上咸五下登三遊意道徳之塗坐致熙皞之效然苟以寓省觀備斟酌爲萬幾之助則是書也亦或其有取云爾

○重刻十三經注疏序

夫十三經之在於世也若日星麗天嶽瀆亙地學者載籍極博總之考信於是書矣數千百年間家藏人習晝誦宵吟髫齓而受之至於皓首猶不能釋去乃所繇牖惑發朦辧文晰義睹厥堂奧窮其指歸見作者之心於千載之上亦惟有注疏在焉蓋漢以來�儒麻列林立亡慮百家經術之盛庶幾乎金口而木舌當時秉觚牘抏思慮磨礱以歲月窮老盡气然後成一家之言斯巳勤矣而所持論駕說往往師門所授縉紳長老之所傳聞𨿽晦蝕舛駁亦時有之要以發明六學澤於道徳者多矣自譚者曰漢儒窮經而經絕至於訓詁支離烈於燔焰伉意之士挾陵躐解說之私見視爲糟粕芻狗猥以不誦絕之不知陟岱嶽者先東山涉滄溟者先震澤以彼敷鬯前言儐詔來禩固亦經術之東山震澤巳哲士通儒第窮其書論其意毋膠毋泥時獨得於箋注之外攝衽而從古人何不可者今曾未得魚而筌之棄曾米得兔而蹄之遺抉瑕摘釁掩其弘美往哲羽翼之功幾不存於世矣或曰自考亭氏折衷羣言顜若畫一學士受成不啻功令譬之日月出江河行而爝火桔橰亦可以廢矣語曰𨿽有絲麻無棄蒯菅與其過而廢也寧過而存之夫苞並總統千載之述作羅絡旁午百氏之異同兼傳並載以待後之學者晬盤示兒隨其自取不亦可乎故重刻之亦以扶進微學尊廣道藝云爾

○文淵閣藏書記

臣惟載籍之重也自古則然韓宣子聘於曾見易象與曾春秋曰周禮盡在曾矣王孫圉對白珩之問而稱左史倚相也曰能讀三墳於典八索九丘繇斯以談殘簡之存足以華國微言之誦足以威鄰此之爲藏卽夏璜商彛垂弓和矢與較輕絜重猶未可同日語也蓋書之傳爲世寶也尙矣自秦燔百家之言先王之道化爲灰燼漢興狃於馬上之習猶然不事詩書其後挾書律除書乃稍稍復出嗣是天祿之所讎石渠之所講弘文之所集祕書之所貯駸駸乎日盛矣然而佚遺放失猶多有之何者世未純熙君乏明聖昌備之期固有所待也我聖祖投戈講藝息馬論道曁於列聖紹天闡繹加志於稽古右文之事用是書契以來卽一帙一編學士所祕名山所藏莫不應運遘會無脛而至鱗集櫛比於金匱石室之中洋洋乎煌煌乎日星同其璀璨江海同其停涵叢若鄧林森若武庫韓起駭其觀左史詘其誦天祿石渠弘文祕書之積方斯眇矣盛哉所謂東壁西昆一代之珍藏人文之極覯也臣竊惟聖作明述立言著書非以侈空談也則精神寄焉載籍極博旁搜遠羅非以誇厚藏也則聰明資焉借令視猶枯竹付之掌故省覽不涉探討不加而或以循行數墨爲勤尋章摘句爲工斤斤焉與經生萟士競富卽窮宇宙之籍括古今之奇玉軸牙簽充牣棟宇猶無益於殿最也惟明主超然遠覽獨得古人之精神於載籍之中而遊子載籍之外故不徧窺望而視巳明不殫傾耳而聽巳聰學與聖哲並治與三五侔書云王人求多聞時惟建事於戲此則祖宗所爲剏文淵閣藏書之意臣謹記

○擬癸未進士題名記

萬曆十一年春禮部貢士某等若干人於廷上諏以君徳及當世之務親拔某等三人賜進士及第余賜進士出身有差恩賚如制有司循故事請立石題名上命臣某爲之記臣譾陋何能道揚明旨廣厲多士顧惟上所命題名敢以名之說爲多士繹之夫名所從來遠矣古先王用以觀髦雋風纓笏作其刮磨而動其愧厲周禮曰爲令聞嘉譽以別之故有旗常之書有鐘鼎之勒用令天下士烝烝然望表而趨斯古之人才所繇盛巳我國家於士之始進有題名則視古益弘遠焉何則論勛而紀義專褒揚匯茹而書道存勸戒敍之於底績之後者其制明而誘之於登庸之初者其權妙也蓋名之於厲世磨鈍也深矣乃譚者或以近名憂士不知所謂名者果以弔詭潤非廣飾厚要之爲名耶則名不可有如以參行積伐騰茂蜚英盈塞乎天淵而舄奕乎不朽之爲名耶則名甚重巳夫名也隆痺不以爵秩章晦不以年世或據尊處顯垂竹帛之聲亦或散輩下僚而有聞章徹或焜耀當時溢於民聽亦或年世遷貿而愈乃著白要之起乎約成乎積非以空文見僞得也故曰名者實之賓也名之不存實將焉考是以聖主哲後所爲鼓舞一世驅策萬品者惟名俊民志士所蘄表見爲兢兢者亦惟名今玆士之名上業以當日所敷奏先後之籍於司徒詔於太宰矣而又勤之乎貞瑉樹之乎辟雍夫非爲多士計長久令世世覽觀勿絕也乎蓋臣說尙書見周康王之命畢公也曰公其爲成周建無疆之基亦有無窮之聞今上固以無窮之問期士而士有不象上之指端志壹慮殫誠陳力爲國家建基無窮則貞瑉勒之而自■﹝垂夬﹞之辟雍樹之而自墮之臣知士必不爾爲也臣謹記

○詹事府題名記

蓋賈誼稱天下之命懸於太子太子之善在於蚤諭教與選左右故詹事建官所從來遠矣我朝垂裕啟廸稽古定制而隆重有加焉自詹事而下分寮列局官至備也當元儲乃建齒冑講業少陽之所從甲觀之所接朝授經而夕引誼用以琢磨玉質護翼元良則審諭弼諧之責端矣卽虎闈未出而儲鉉所須官不爲輟置也則以其間侍講幄直東觀緝熙帝學經緯人文亦惟攸兼焉粵自設官以來唐稱稍備迨宋益疏略建儲則置石則闕而坊寀之任輒令武弁朴樕頗列其中愼儲之謂何蓋未有如我朝隆重者遊習弦誦之益於是焉資論思著作之良於是焉取而任是者往往於詞垣之臣掄擇秀望惟其學能稽古行能履道直能抗法博能周知者充之彼出入金馬銅龍之間罔匪所謂正人端士孝弟博聞有道術者也是以出震則恭敬溫文毓潛龍之質繼離則齊聖神哲葉飛龍之占誠天授哉儻亦漸摩之萬一乎夫名之不存實將焉核往之無紀來其何觀是以題名故事他曹猶然不廢也矧以朝家崇重跨軼前代若彼而所爲羽翊明聖卓爍奕世若此則詹事府之題名又惡可以巳是用遡洪武二十五年迄今若干人書其名氏爵裏於石而爲之記使後來繼今者有考焉

○寶應新開運河成記

淮揚之間數百里蓋有邵伯髙郵寶應三湖云其所受天長六合七十二河之水運道所繇而邵伯故安無患髙郵自白康敏公開越河圈田爲漕利者若干載後乃因其圯壞循老堤築重堤而河之竟亦安流巳獨寶應故泛光湖延袤三十五里彌漫衍溢不見涯涘而槐角樓處湖中如箕焉風之所激爲洪濤巨浪簸蕩湍悍震天撼日幾與渤澥埒歲漕之至則舟工柁師惕息相戒望云物測景而後行風順浪平揚帆過之舟駛如騖不崇朝而達於淮雲起膚寸狂飆倏來飄搖衝擊柁不及旋巧不暇施卽敗亡覆沒無完艘者粟之所挽民之膏脂縣官百吏六軍之所待給漕卒商旅一艘數十之生一朝之不期胥溺俱沈輸於蛟龍黿鼉之宮而下爲魚鱉食也卽如往歲壬午之變可覩巳聖天子念漕計大民命重不愛勞費酒沈澹災於是察羣言用大司空議責任撫臣棄圈田之迂謀視髙郵之成事循老堤築長堤爲河引水注之挽舟其中蓋河成而昔之簸蕩湍悍震天撼日舟工柁師之所眩瞀辟易而相戒者今若溝渠川塗恬然而濟昔之胥溺俱沈之處哀號而展轉者一旦安若袵席但聞呼謼許而歌欵乃之聲蓋其便利大矣予惟縣官倚漕而食寶應當淮揚之間咽喉之地有如湖患爲梗漕艘不得前卽淸濟濁河疏瀹底定彼漕艘者非效酰壺醬瓿可懷挾提挈而越之亦非效鳥集鳥飛兔興馬逝漓然而至者如犬病在咽喉何言脾胃故寶應之於漕亦急巳曩年年爲患議者數數至於今而始河何哉經始之慮眾不及睹更以唇勿﹖月制之甲可乙否莫執其咎則難役巨費繁所出不貲上之不得仰給於內帑下之不得復括於外庫減省則不足以就功而贍給又於何取之則難重在數易在事者率蘧廬視之計日待遷莫適任患則難幸賴天子神聖明見萬里外毅然獨斷不憚一勞蹔費知人善任以有成功蓋非臣之力君之徳矣昔嘗怪西門豹魏之能臣漳水遺利史起興嘆及觀豹所稱爲君治鄴而君奪臣璽爲左右治鄴而君拜臣之言然後知文侯固不善用豹未必漳水在其旁而豹不知用也語曰君如枹臣如皷事如車技如馬則惟今日之謂余故記之以備修河渠書者采焉河南起新鎭三官廟北經槐角樓至寶應南門長三十五里新堤廣若干尺役人徒若干費金錢若干緡經始於某年月以某年月竣有事於諸役者某某得並書

○風霾奏

臣聞天佑與王者故災異數見以譴告之欲其攺更若不畏懼有以塞除而輕忽簡誣則凶罰加焉甚至可必詩曰敬之敬之天惟顯思命不易哉又曰畏天之威於時保之皆謂不懼者凶懼則吉也自古聖帝明王靡不克謹天戒樂聞災異故臣敢極陳其愚惟陛下畱神察焉臣聞風萌也養物成功黃帝風經曰調長祥和天之喜風也折揚奔厲天之怒風也怒則飛砂揚礫發屋拔樹喜則不搖枝動艸順物布气風順則歲美風暴則歲惡故曰風气者禮樂之使萬物之首也物靡不以風成熟也古稱太平之世五日一風十日一雨風不搖條雨不破塊方今天下號爲太平然臣見及春以來正條風明庶開甲破萌之候而風霾日作砂礫飛揚埃塵漲起眾庶望雨寸雲方合而厲飆乘之旋復解散農有妨稼之憂旅有滯行之嘆詩譏終風且霾春秋書六鵧退飛聖人所戒乃今有焉臣謹按尙書大傳曰王者徳及皇天則祥風起援神契曰徳至八方則祥風至禮斗威儀曰人君政訟平則祥風至臣睹陛下秉至聖之純徳尊天敬地畏命重民布徳施惠矜刑罰蠲逋負哀鰥寡振匱乏盛徳上隆和澤下洽固巳及皇天至八方其政訟平其號令合人心而景風之祥未臻終風之異未息臣愚不得其故臣又按尙書洪範曰蒙恆風若禮記月令曰春行秋令則飄風暴雨忽至春秋繁露曰王者與臣無禮身不肅敬則木不曲直而多暴風淮南子曰人主誅暴則多飄風六韜曰人主好田獵畢弋則歲大風禾谷不實潛潭巴曰疾風拔木讒臣恣忠臣辱繇此言之災異之發各象過失以類告人上天聰明苟無其事變不虛生陛下徳盛治隆諸如前失萬萬無之然臣愚以爲人君事天如子事父母父母不怡有所徵見爲子者惟有負罪引慝俯而思惟曰父母之不我愛於我何哉蓋所以求其故甚深而所以自責甚備也寧過詳毋過略寧無焉而過求毋有焉而姑息臣願陛下以事親之道事天展轉紬繹永惟厥咎臣聞野雞雛鼎髙宗不以貶王大風拔木成王不以損聖惟其加精致誠省躬正事卒延百年之福見反風之報故書曰至諴感神又曰天棐忱辭言誠則天神輔之也惟陛下畱意尙書之文修髙宗成王謝過之寔勑躬自約總正萬事致行無倦以應天塞異銷禍興福臣愚不勝大願

○雨雹對

問者曰天雨雹是何祥也予對之曰予不知其爲何祥然知其爲異也蓋自古之求其說非一也禮則以爲仲夏而行冬令所致也谷梁則以爲臣侵君之象也京房則以爲賦斂重也焦貢則以爲政令怠惰也五行傳則以爲人君妬賢嫉善在下謀上也五行志則以爲常寒之罰也蔡邕則以爲刑誅繁多之所主也唐五行志則以爲人君信讒殺無罪也此其說非一也考之前代所書雨雹則魯昭公之四年僖公之二十九年漢文帝之元年景帝之二年若元封若地節若永初若河平若延元若永元若晉永和太光大興若唐乾符若宋熙寧可考巳其它亡論卽如文景恭儉宜無以致之熙寧中河州雨雹異甚而其明年河州平番戎授首說者以爲豫告克勝之符此又何以稱焉子故曰不知其爲何祥也然而知其爲異也今夫雨吾知其爲濡露吾知其爲潤霜雪吾知其爲肅至不爲雨不爲露不爲霜雪而爲雹則或春或夏或秋無常時其形則或如桃李如桮棬如斗如釜如盂升以至詭怪而不可名狀是不可知者也是以知其爲異也然則何必問其何祥哉毋亦恐懼焉修省焉巳矣父母之於子也順則有愷愉悅懌如常也不順而有慍有怨有咄吒有譙讓有提撻人子當痛自引咎夔夔齊栗以承其親則無不渙然釋者成湯之旱而禱也曰政不節與民失職與宮室崇與女謁盛與苞苴行與讒夫昌與予以爲此六事者誠時時引以自省將冬之愆陽夏之伏陰日月星辰之舛逆山川昆虫艸木之妖異無不消弭而諸福之物可致之祥畢至也予所知者此巳若曰以某事致雹雹爲某事當得某應此星史卜祝之守予何知焉

○擬匡衡論治性正家疏

臣聞帝王興道致治本乎性宣徳流化始乎家性不治者難以綏猷家不正者難以孚遠書曰節性惟日其邁易曰正家而天下定夫使性有偏陂之累家無雍肅之風而欲以底太平興雅頌猶郤行而求及前人也在昔成王能治性捲阿載之曰豈弟君子俾爾彌爾性純嘏爾常矣文王能正家思齊美之曰刑於寡妻至於兄弟以禦於家邦其後世主往往任性而不治蓋治之則必違其所便而彊之以其所甚難故不樂爲耳至於深宮之中閨闥之內又見以爲燕而可褻密而莫之窺弛禮去坊弗加愼毖夫是故政用頗辟民無所則效而治以僕滅也夫理亂之變興替之機其要在是矣臣聞質朴之謂性性之所賦鮮能不偏有柔有剛有緩有急有翕有張有嚴有慈治剛莫如柔克治柔莫如剛克治緩莫如敏治急莫如紓翕者利用宣張者利用翕嚴則和懌之慈則斷割之要以斟酌調劑陶鎔變化歸之大中而巳臣聞治國易治家難親疏之辧也疏者易處親者難裁其儀不忒正是四國此鳴鳩所爲作也故明主獨行於深宮起教於閨闥居處必飭嚬笑必愛所以肅軌也志在得賢不淫其色所以愼舉也庶不匹嫡卑不踰尊所以明分也女史授環彤管紀過所以防佚也宮無盛飾服有污澣所以崇儉也夫是故嘻嘻之吝絕而牀第之禍止也蓋明主之治性也如玉人之治玉也琱琢之磨礲之務令疵瑕去而文采見也其正家也如匠石之治本也左引繩墨右操規矩削其邪而矯其�也此所以名實純粹教化翔洽六合同風九州島共貫者也臣願陛下鏡易書之炯戒尋周後之遺迹蹈詩人之所美鑑世主之所失畱神於治性正家臣愚幸甚天下幸甚

○治安要務疏

臣近覩廟堂獨觀在宥之道嘉與宇內更始黜操切剗繁苛渙比周之羣升修正之士開直言之路蠲逋卹災雪冠伸枉拊循元元而噢咻之和气翔洽羣生遂鬯蓋譚者曰天下巳安巳治矣乃臣愚嘗見賈誼當孝文時有三流涕六大息之談魏徵當文皇時有十思十漸之說姚崇以十事要說於開元司馬光以三札五規條上於嘉佑彼皆當明主治朝而效計陳忠惓惓不巳者誠欲爲國家圖治安於無窮也今主上明聖軼前代而臣芹曝之志不異教臣故臣亦以治安要務進臣之所謂治安要務者其大略有五一曰惇節儉二曰尙安靜三曰阜民生四曰重撫按五曰飭武備夫今天下賦斂非省也負挽絡繹而歸於縣官者非寡也諸凡利孔可榷可徵者非有所未盡也然而不足何也無乃供億盛而衣不曳地之風未聞也營繕繁而將作之費不爲止也玩好靡而采買之�不爲計也近習肆而冒濫幹沒之獘不得而稽也其細者難徧以疏舉此晏子所謂無當之管而操寸煙者也臣聞天下財賦三分之一以奉乘輿六官而其二以爲百吏諸軍廩食與各邊之餉𨿽九重玉食自難減損然誠於其間稍加樽節歲可省金錢數十萬夫京師一金田野之十金朝廷數十萬民間之數百萬也用旣有餘數年以後臣竊以爲關市山澤諸稅稍苛碎者皆可弛以予民蠲租之詔賑貸之令可歲歲而下國足而民亦足臣故曰惇節儉也爲國者又莫若安民無事且無庸有事於民也臣見往者政令多急天下之吏望風而趨之以惇厚爲怯以捷給爲賢以老成持重爲無能以見事風生爲治辦故郡多鉤距之習邑無鳴琴之理卽如丈田一事有司承風旨畏鐫譙持弓履畝驅齊民以飽胥吏胥吏與富室爲姦利而克急之夫又以加賦爲功盡取斥鹵不食之地而賦之蓋天下騷然勞費而不均有加焉至於今欲復其舊而以爲難臣以是知天下事不可輕動如此類也詰自今一意與民休息第去其��不得紛更則天下享淸淨寧一之福矣昔唐明�嘗以建屋諭治道臣故曰尙安靜也今天下民力盡矣田野閭閻十室九空一遇水旱弱者溝瘠彊者行刼語曰富民易與爲善窶民易與爲非甚可慮也夫蠲免之惠細民不沾賑貸之恩所濟幾何贖鍰積谷取具虛文而巳臣以爲當責成循吏極意撫綏有擾於民者必革有便於民者必爲如養奇者服餌攝調無所不至而後元气可復民有樂生之心乃有所愛惜顧忌而不忍自棄於盜賊臣故曰阜民生也夫撫按之臣天子所使出而樿壓羣吏者也撫按之舉刺實操羣吏黜陟之權故羣吏之偵撫按過於媚人主撫按揮金則吏無苞苴者矣撫按素絲則吏無紈綺者矣撫按悃愊則吏無粉飾者矣撫按凝峻則吏無脂韋淟涊而善爲容者矣夫一方之吏多至數百而撫按二人耳擇二人以風數百人如搖木之本引网之綱甚約而易操也臣故曰重撫按也語曰天下𨿽安忘戰則危方今邊塵屢驚海波未靖甚至白晝恣其剽奪悍卒傲其主帥如此可謂安乎而胡以忘戰也昔宋武備號爲單弱然孝宗一行虞允文沙太之議及其大閱則器甲鮮明紀律嚴整十萬之眾一一少壯今京營諸郡國諸邊之備廢弛甚矣臣以爲當選用能將汰去老弱令以十教百以百教千比其技尹分爲上中下駟而優異其技力之上者厚廩而重犒之以厲其气而結其心至於器甲第給以估直使之自備而試其堅利與否如是而器不精士不銳未之有也臣故曰飭武備也此五事者竊以爲治安要務無出乎此惟陛下財察

○議處宗藩疏

臣伏覩皇上惇親親之誼軫元元之念求所以兩利之筴旣令科臣親履講求其便會且集羣臣廷議而折衷之定一代之大典決歷世之異同弘卹睦之蕩恩紓供應之困亟以固盤石銷釁萌徳意甚盛臣敢無說而處於此臣睹科臣所疏有確然可行者有可行而未盡者臣非喜爲鬻長伐異顧胸中有所知見不敢不盡其愚夫諸藩初所制祿額有定卽生齒蕃衍而均則無貧自足以供卽諸藩亦第求不失常祿而初不求益乎其外則通融之議是也朝廷制祿以贍宗室此寔載在令申惟正之供卽有不周有司當曲爲措處而顧緩視常賦漫不經心聖天子卹宗之謂何則徵科之議是也諸藩祿人不足者什三而羨者十七夫羨可以補不足而不爲之核令有司得那移其間卒然窘匱其胡以卹之則余祿之議是也每宗室奏請需索多門所費不貲遂令窶貧之宗名婚愆期此非一更其轍朝廷有後時之恩宗室無蚤沾之望則省去煩苛而令撫臣以時具奏之議是也報生確則他日之封祿有據報孕明則報生之情獘易稽是報生報孕之議是也宗室擅婚多以結勘稽延怨曠無聊遂至觸禁乃並其世封而奪之犯者多而罰亦不能必則夫從儀賓例業旣奏選卽使撫臣勘詳許之成婚之議是也庶宗𨿽疏逖然其初一脈爾以一脈之親坐視其饑寒而不爲數卹則恩薄且有意外之虞欲爲制祿則於何取焉然則取絕府之業爲分贍之資而並諭諸王以睦婣大義令其各出所嬴以賑之之議是也宗室聚處太繁旣難爲生又難鈐束動則圜視而起有司莫敢誰何眾則易讙分則易處其勢固然則夫有如此類初封之時禮官爲瘈另城之議是也今之王官類以闒茸不勝任者處之人自以爲左遷無復顧望依阿淟涊一切奏報輒以賄成冒濫滋多端在於此則夫稍用才望從郡國吏三年大察稱任者遷擢而否者罷斥之議是也臣所謂未盡者有七焉通融是矣顧帝之與王名號相懸威權自別令出天子卽少有未愜而人亦安心付之藩王卽通融得宜而眾猶未服矧河間東平未易多得有如不體朝廷均平公漙之意而以私盈縮其間終恐萬目暌暌眾口嗷嗷奏請之擾安能無越關之禁安得施故臣以爲必聖天子爲之主張據玉牒之數仍舊祿之額各隨藩封欽定名祿而後可以杜獘端一眾志此其未盡著一也爵祿之班本自相凖爵然而祿亦然則人各安其分而無所覬爵然而祿不然則彼將曰主上被我以何爵而秩我以何祿也且行行然有觖望之意矧爵漸限而漸降漸降而漸卑分旣卑矣而令就四民之業必欣然而樂從不然身叨封爵而業同編氓體被冕裳而手操雜作寧獨彼不願爲卽爲之而不足以資生抑於體統亦爲甚褻臣竊以爲封爵終不可不限此其未盡者二也許其仕進是矣而以爲鎭輔品秩旣髙攺授不便欲止於奉尉一輩似亦太狹夫吾非彊之仕也從其好耳彼其好不在原封而在仕進彼自有所利焉今有自部曹攺臺省者是六品攺七品也而人無不樂攺朝廷亦間行之在宗室獨異乎哉臣以爲無志者不彊使爲而有志者不論親近疏遠封之崇庳一聽其應舉試官無所限制不獨於情爲順於費爲省國之羽翼將在乎玆此其未盡者三也夫業巳聽從四民之業卽與四民無異今四民豈盡馴良或就野而農或出境而商無所不可而獨於宗室厚爲猜疑嚴爲防範毋乃過乎出城之禁不弛卽善謀生者終不得一意經營收四民之利而其頑驁惰窳不肯就四民之業者又以城禁借口也孰與曠然一弛諸禁令與四民自便之爲愈若以爲任意出入虞生意外則令有司奉三尺制之彼亦將有所畏此其未盡者四也宗室無名封者無所愛惜往往作姦犯科有司不知其爲民爲宗一譴訶之輒嘩不可禁徒責之長史教授輩啟王戒飭終於虛應故事而巳臣以爲竟當隸之有司降之勑旨令得引繩墨行事夫奉旨而用刑則非有司刑之而朝廷刑之也刑設而不犯則非薄宗室而乃所以全宗室也何爲吝有司之事權養遠宗之蠹習至於罪見過積而後痛焉所失多矣此其未盡者五也學記曰相觀而善謂之摩古者太學天子之元子眾子以至公卿大夫元士之適於與凡民俊秀皆與焉夫以元子之尊俯而與公卿大夫士民之子相齒讓豈不自貴重哉夫亦以作其觀摩之意而損其髙亢之心故曰其成也懌恭敬而溫文則入學之效也今宗學中所與遊處者不過其宗之人爾溺於紈綺之習惡知有制節之風安於款啟之資惡知有習誦之益如是而望其有博極羣書之劉向精曉雅樂之獻王難矣臣以爲第令肄於學官與鄕之子弟並受一經而令督學憲臣試其優異者並得應舉得廩食而於其所在增設廩額以待之均得以次而貢乎天府漸摩旣久怙侈奢麗之態不禁自消濯磨進取之心不誘而自勸卽宗學可以無設此其未盡者六也儀賓欲其習學聽之應舉是矣而猶議不絕其祿者得無以舊制難廢耶臣以爲儀賓家溫者多彼其意固圶聯姻王室爲貴重不爲祿謀也且彼直庶民子爾有如與庶民姻也者何祿之與有祿旣不設人旣無所覬而來自無所觖於後可以省費而於人情事體亦無所傷臣終以爲革之便此其未盡者七也抑臣又有說焉方今事大而難處者莫過於宗藩而其不可以不亟爲之處也亦莫過於宗藩臣覩自正嘉以來下之所以遊談聚議士之所以咨諏采納以求急濟之方善後之計者數十年於此矣而迄未有所定則毋乃議論多而決斷寡也盈庭之言誰執其咎道旁之築安覩其成竊諸諸宗之生有在建議之後而壯而老而傳而議猶然懸而未決也失今不決生齒之繁日不同而月異其勢愈重議亦愈難書曰惟克果斷罔有後艱此在皇上奮然獨斷而行之爾臣聞之玉無全瑜事無全利必全瑜而後收玉玉終不得必全利而後舉事事終不成瑜掩其瑕則收之利多於害則爲之此通士之嘉謨而哲後之卓識也不然甲可乙否漫無取裁臨道躊躇坐失千里卽使子房借箸賈誼太息亦秪爲空談而巳伏惟陛下裁察

○請修攺歷法疏

臣惟帝王若天授民釐工熙績則惟歷法是重陶唐氏命羲和歷象而其仲若叔分殷四時持籌而算萬不失一矣有虞氏承之厪厪七十載間猶然在璣衡而齊政今陛下欽崇天道孕唐育虞此亦萬世敬授齊政之會巳臣見此者日月交食保章氏所報旣而驗之刻漏分秒稍稍不相應若是則毋乃歷象未明而璣衡之在猶有所闕也臣請修攺歷法臣見洪武中刻漏博士元統嘗請修攺矣嘉靖中欽天監華湘又請修攺矣迄今二月餘年而修攺未聞何也意者以爲非所急邪以爲可沿毋動邪以爲天行微眇未易推測邪以爲無可使者邪臣謂順時興事歷象是稽推驗不時度數或爽積秒成分積分成度積度成日年遠數多乖舛逾甚甚非所以合天前民明昭代盡制垂憲來禩也不得謂非所急也臣觀歷代疊興歷法屢攺漢四百餘年耳三攺歷唐三百餘年耳七攺歷宋三百餘年耳十八攺歷自漢迨元四十餘歷矣蓋歷之不得不攺也因歲差晉虞喜謂五十年差一度則五十年當一攺也何承天謂百年而差則百年當一攺也隋劉焯謂七十五年而差則七十五年當一攺也唐僧一行謂八十三年而差則八十三年當一攺也元郭守敬謂六十六年有奇而差則六十六年當一攺也自元辛巳至洪武元統上言時一百四十年至華湘時二百四十餘年今又若干年計以授時歷歲差之法差當三度有奇矣如之何可沿毋動也夫天行度數以日月爲驗誠晝夜於觀象臺詳測日景黃道赤道中星等日計月書至來歲冬至以驗二十四气七十二候日月交食日躔月離之類視元辛巳以來究所錯謬則歲差可定歷元可更時分刻刻分秒頗用回回歷法參計之卽細至半秒亦加酌量又何患微眇推測之難也夫明理達數代不乏人區區勝國猶有許衡王恂郭守敬輩興起其間孰謂熙朝而須借材異代乎今保章五官之屬裨海之內安知無究心天人精通理數如虞喜何承天之儔誠稍寬私習之條廣延訪之令得所謂其人者俾盡觀祕書假以歲月必能有所更定又何患乎無可使者也臣讀易之革曰君子以治歷明時革之爲言攺也歷不厭攺故於革系治歷焉臣願陛下繹革象之義憲唐虞之典考歲差之數剏一代之法咸正無缺傳之萬禩永永無極臣不勝大願惟聖明畱意

○三途並用議

天下之材譬若馬有上中下乘焉上乘不鞭筴而自千里也下乘𨿽鞭筴之不前也若夫中乘則在乎鞭筴之而巳夫材亦何以異於是今世談用人者越拘攣之見則莫不曰三途並用然而未覩並用之效何也毋乃於鞭筴之道未之究也其當議者有五一曰議銓以公其用二曰議舉以厲其气三曰議考以服其心四曰議任以要其當五曰議撫按以制其權今銓人大都進士則畀以巨者繁者中土者科貢則畀以小者簡者遐陬者而愚�爲夫豈無進士而不宜於巨且繁者乎夫豈無科貢而宜於巨且繁者乎矧遐陬之區多稱難治如之何輕畀之也胡不均而用焉進士而不宜者卽處以小者簡者不爲故抑科貢而宜者卽處以巨者繁者不爲故伸至於遐陬難治尢愼選以往要以明縣官用人自不可測視其才之所堪而無所膠於常調則除日下一人而天下之才巳爭奮矣故曰議銓以公其用也夫三途之格業巳然矣使進士而無別於科科而無別於貢則誰復應進士舉者今欲混然不爲之酌其勢難行卽行不可以久愚請詔巡行使者所推轂以十分爲率進士十之五科十之三貢十之二今薦牘所列率右進士科寥寥而貢又甚矣是以士非進士往往以格自限而不思振拔誠令科貢得與進士分牘而列誰甘自棄者故曰議舉以厲其气也今監司使者之考羣吏也進士稍稍能其官予上考矣卽不能猶庇之科貢一不當寘下考矣卽能猶抑之如是而何以使人心服而疆爲良吏也毋亦令監司使者一秉公道惟視其政之何如而署其考不得操成心有所軒輊於其間夫然後取下考者亦曰上之人未嘗薄我而我自棄也各自咎而無所觖於上故曰議考以服其心也秦之法任人而所任不善者以其罪罪之夫罪之以其罪誠太苛然所任不善而任之者無罰則亦何畏而重其任也我國朝故有連坐舉主之條其後吏部虞於責備遂廢不行至倪文毅斷然行之參究如制時論翕然夫使任而善者賞任而不善者罰有差則誰肯輕任人者夫惟不輕任人而三途之中賢者不患其不任矣故曰議任以要其當也究之則在乎撫按而巳撫按公則其視天下才皆公家之役也何分於三途撫按明則其別天下才若衡鑑之懸也何患於眩亂夫一方之吏至數十百人而撫按二人耳擇一人以綜核數十百人此之謂提綱挈要操術約而收功博計莫便焉故曰議撫按以制其權也嗟乎古之取士如管夷吾舉二盜秦繆公用繇余彼盜賊下人夷狄異類往往登之朝廷坐之郡國而不以爲非矧三途士哉卽如國朝黃福以貢士楊士奇以儒士胡儼以舉人繇斯以談士何常之有遇以眾庸人彼將庸眾人自爲也遇以國士彼將國士自爲也故愚以爲三途並用之法誠行而酌於愚之所爲五議者則亦庶乎足以网羅天下士矣

○正文體議

今天下之文競趨於奇矣夫文安所事奇哉古聖賢所爲文若典謨訓誥風雅禮樂之辭明白如日月正大如山嶽渾如大圭衝乎如大羹玄酒而其和平雅暢如奏英韶於淸廟明堂之上金石相宣宮商相應淸濁髙下莫不中音也惡覩所爲奇者哉彼爲奇者其立意固薄簡易卑平淡將跨蹍區宇韜軼前人以文雄於世而不知滋爲病也抉隱宗玄雜取異端奇衺之說以恣其誇正學之謂何則理病務窈窅晦闇其詞令人三四讀不能通曉以是爲深湛之思則意病售屈聱牙至不能以句若擊腐木濕皷則聲病決裂餖飣離而不屬澀而不貫則气病而習尙頗僻不軌於正塗今大雅之風爲斲則又爲世道病也而皆起於奇之好夫文安所事奇爲哉彼將曰吾惡夫卑卑者也吾惡夫弱而不弱者也吾惡夫淺而無味者也而不知所謂文體者自非卑弱而淺之謂也明白正大渾如衝如和平而雅暢之謂也矯卑而務髙之矯弱而務激之矯淺而務深之壞文體均耳抑又甚焉何者趨而之彼者第孤陋款啟之人趨而之此者多聰明博洽之士彼之壞易知而此之壞易眩也是以君子主張世道﹖﹖秉握人文則惓惓於正文體正文體則莫若明示天下以所取捨使人望表而趨夫周鼎商彛之器貴於庭則淫巧之工輟矣黃鐘大呂之音作於堂則侏優之樂廢矣誠廣厲學官風以聖天子崇雅返淳徳意令士必以通經學古爲髙一切禁絕所謂諸不在六藝之科孔子之術者而專責於督學使者久其任而考成焉歲登士悉取大雅易使奇詭者與其間而諸所錄以獻之文務粹然一出於正明操進退賞罰之權以振刷之則天下士未有不瞿然顧化竭蹙而從風者也昔昌黎氏以布衣起八代之衰歐陽子一持衡而變鉤棘爲平易化險怪爲渾厚貞元嘉佑之文號稱至道兩公之功爲多嗟乎天下有兩公者則胡憂文體之不正也

○辟邪說以崇聖學懲敝習以正士風議

夫天下事最大者莫如學術風俗矣聖學不崇則無以紹明休緒統一道眞而天下之學術日舛士風不正則無以維持名教廣厲烝庶而又下之人心日漓斯二者非細故也顧聖學之壞也以邪說士風之壞也以敝習夫使邪說得行敝習未攺而欲蘄聖學之崇士風之正未有可幸而幾者愚以爲聖學之爲邪說壞也如鑑之以塵垢蔽其光也不剗刮濯磨之則不復士風之爲敝習壞也如水之汨汨然赴下流而趨也不堤防障捍之則不止夫豈惟不復且愈蝕豈惟不止且愈潰斯主世道者所爲蒿目而憂也顧其所爲辟之懲之之權不在下而在上夫今天下邪說若緇黃輩至粗淺齷齪不過得委積掩其口而巳不足以驚愚動眾不足憂也所憂者士大夫好奇喜異捨經傳而內典之爲披薄倫彛而釋子之爲友棄身心言行不治而相與治虛無浮游之說間聞飛升窈冥事則艷慕侈談裏糧而趨之足迹接乎宮觀之中�轍結乎千里之外愚者見其如此靡然向風廢本務離家室將使聖人大中至正之道蝕而不明愚竊以爲宜爲令風士大夫以切近著實之指令居官者以奉職守法爲賢家食者以謹身飭行爲髙而詭僻虛誕者稍分別焉則士大夫亦何樂以其身爲�所厭薄必易虛以實反邪爲正而天下亦無不不務之事而家室之安者聖學庶乎可崇也夫今�下士習亦敝甚巳自靑衿時巳俛首有司以希進取比通籍乃益廣攀援之塗工巧媚之戒往往闊疏其職事而盡聚精神於苞苴竿牘間媕婀脂韋相師成風憲恐平居無直言敢諫之士臨難仗節死義之臣何繇而得胡不廣厲人士以廉媿之節令諸司杜絕糾察而著爲令有如前者署其考曰污與不謹同罪而不以混於不謹之科使人明見畏避而有所不敢爲各砥礪名節以自立於�世士風庶其有振乎大都以上化下猶以璽抑�也抑之以方則方抑之以圜則圜夫邪說之未辟敝習之未懲寧獨在下哉佛老之官時節焚修之便時遣祈禳之事不能巳香緡之供不能斥則所以辟之者猶未也耿介者寡合而巽愞者間以承事當心木訥者陸沈而巧幸者間以徑竇膴仕則所以懲之者猶未也夫桓公一惡紫而紫賤鄒君一斷長纓而國中無長纓者豈以學術風俗而不然乎今開之於此而禁之於彼是聚膻而卻蟻建皷而辭擊必不能也故邪說之辟任勿助之而巳敝習之懲在勿長之而巳此尢本原所在所當�意者謹議

○保甲議

保甲之法蓋昉於周禮族師以時屬民而較登其族之夫家眾寡辧其老幼貴賤廢疾可任者及六畜車輦五家爲比十家爲聯五人爲伍十人爲聯四閭爲族八閭爲聯使之相保相愛刑罰慶賞相及用以聯絡萌庶防禁非邪教化所以漸濡風俗所以美善至於管夷吾民祖之作內政五家爲軌十軌爲裏四里爲連十連爲鄕鄕長復事則君親問其鄕之爲義子學質仁孝弟者有拳勇股肱之力筋骨秀出於眾者驕躁淫暴不用令者不告則罪之當是時匹夫有善可得而舉也四夫有不善可得而誅也罷士無伍罷女無家罷士逐境外罷女入舂谷是故民皆勉爲善而無奇衺蓋周之法夷吾用其什一而齊霸繇此觀之制國有常利民爲本從政有經令行爲上故事有所止而功有所出若保甲之便蓋亦甚明矣合離萃渙絲牽繩聯𨿽在田野之間幽遐奧渫如在輦轂之下貧富可知壯老可見便一羣萃而處互相稽察互相勸誡𨿽有淫僻姦慝眾諭則攺眾摘則畏形格勢禁其道不得爲惡蓬生麻中不扶自直便二旣得其惡又得其善徳行道藝孝弟力田之民不壅於上聞卽賓興之典可行而粟帛之令可舉便三人與人相保家與家相愛少共居長共遊有無相通死喪急難相卹和恊輯睦於是乎興便四且事有所隱而政有所寓可以具卒乘習騎射建威銷萌爲萬世安便五夫此五便者文武周公之所累世而圖桓公仲父之所廟酌而計也故明君必行而察相必事也或曰商鞅令民爲什五收司連坐秦以之保王安石立保甲令民自置弓箭習武藝宋以之獘安在其爲善哉是不然法一也而行法異鞅行之而苛安石行之而擾非法不善其行非也夫法有利亦有害有得亦有失今不稱周而懲秦不睹齊而鑑宋摘其害而蔽其利抉其失而掩其得懲羹吹虀懲噎廢食豈通論哉愚故以爲保甲之議斷然可行者也𨿽然行之者亦數數矣而績效鮮覩何也愚以爲實未至也夫削木而書更逓而懸取具彌文視同塵飯則誠先不孚也籍之所列若此而實若彼匿壯爲老飾富爲窶掩遊敖爲耕讀則是名實不相應也上秦越其下下聾瞽其上�敝弗聞屙癢弗知則是上下閡隔也擊柝而召之鳴皷而聚之旦勗耕暮促織民輟饔飧以勞吏且不得暇甚乃設鉤巨開告訐以見謂發姦摘伏則是滋爲擾也如是𨿽原本周官鋪張內政猶無益於殿最也誠得良有司勞來拊循毋煩其令第取髙皇帝六諭與民申飾間舉古孝弟力田之意廣厲良善而察其奇衺要以力行教化成就全安之令銓司核實而分別焉於以勸元元厲烝庶何難哉故曰聖主不以名譽加於實效又曰治吏不治民於乎知此者可與議法矣

○王文成陳白沙從祀議

愚謂議從祀者不可以獨持一恕心亦不可以獨持一嚴心也獨持一恕心則輕錄而薄取卽一節之士比比俎豆矣其失也濫獨持一嚴心則吹毛而洗垢卽千載之間寥寥亡聲矣其失也刻斯二者非所以爲勸也王文成陳白沙二先生之學蓋所謂嚅嚌道眞涵泳聖或一代學士先生之褎然者也文成用世悟道於揚閱體驗之餘白沙�士得道於沈潛靜篤之中故一則曰致良知一���愼恐懼曰勿忘勿助曰自然良知之說似���也自是孟軻氏無爲不爲無欲不欲之宗�也彼其歷試險夷躬當盤錯磨礲練習而後有以見夫宇宙之內千變萬化皆出自吾心一點靈明不過致其良知而足也是以獨標以爲教也戒愼恐懼勿忘勿助自然之說似沿而非也自是吾人收心養性集義養气之節度也彼其用意檢點極力收束疆勉刻厲而後有以見夫戒懼之功才忘才助俱不是吾心自然本體不過還之自然而足也是以歷舉以爲教也蓋二先生之學皆出於聖賢而非出於胸臆皆得之蹈履而�得之講談嘗試稽之年譜參之輿評則其立身行巳其居官任事其治家處鄕並無有得而訾議者或乃見其一二門人不厭眾心也而並有惑志於文成見其陽春臺中端默獨坐也而以禪學疑白沙夫自尼聖巳不能保其往與其退而靜之爲禪將所謂未發之中者非耶愚以爲二先生之學並不倍乎聖人而二先生之祀各有補於世教祀文成以勸夫縉紳者使人知用世之爲學不必藏而後可以修�白沙以勸夫遺逸者使人知不用之亦爲學不���後可以顯蓋以宋代區區而祀於黌宮者���人我明二百餘年人文之盛視宋何如�而厪厪一河東也進二先生而祀之其誰曰不可謹議

○郊禋賦

伊某年月日皇帝有事於郊禋禮也於是乃使秩宗考典太卜輙筴封人設壝肆師視列廣場曠其砥平兮崇壇聳以山兀肅肅兮禁園陰陰兮仙室深殿日麗重宮霧出寥廓靚深玲瓏新謐甸師乃具其蕭茅兮外甕漑其金鑊郁人蠲其裸器兮玉府尙其玉食慶告備而告戒兮俟萬乘之�場二事庶尹正儀躅以趣�具惟帝之俊良紛濟濟而繁會兮接鸞聲之將將置位而建表兮森行列其有章精誠盈乎厥衷兮望皇軒以卭卭若眾星之拱北辰兮湛露之晞朝陽也於是九斿載建六馭斯駕太乙奉引庖犧爲禦雷公挾輈風伯先驅祝融擲火而焚香於臺兮溪女捧盤而待盥於阼天子乃禹馳湯驟堯步舜趨皮弁大裘玉佩瓊琚出華蓋揖太虛履白雲而爲席兮切流霞以爲菹燎瓊枝之芬芳兮薦若木之�華黃琮蒼璧歸之乎正色陶匏繭栗則之乎古���展帝容輝皇儀欽若袛肅維淸緝熙���鬯俊髦奉粢神巫升降祝史正詞方面曲�儼容而俯僂兮赤芾金舄熒煌以陸離簨簴仡而碣磍干戚宛而葳蕤張以雲門侑以咸池孤竹雍其合奏空桑殷而諧之六變盡九成齊於斯時也聖慮岑寂羣心齊栗芬苾旣升明信斯徹閶闔開兮瞳矓羣神不兮髣髴風生兮有穆雲起兮爲霱含佳气兮靑蔥吐祥煙兮郁嵂錦霞熠炅兮壇壝甘液沾濡兮黼韠溟涬有若欣欣而觀者莫不抃舞神庥謳吟景福古所未耳今所未目信惟仁人爲能饗帝兮顯靈貺之昭答直合契以應符兮豈窅冥而難必哉乃大夫庶士羣儒三老或進而稱曰蓋幽明感應理有常然天所眷在徳神所鑑在虔禮以少爲貴心以內爲先自昔帝王之興不一郊祀之儀時興虞有肆類周有我將夏祭其闇殷祭其陽亦各秉夫精一匪繁縟之是張三五之世所以昌也今聖上小心翼翼以事彼蒼視於無形聽於無聲臨之在上質之在旁卽蟺蜎蠖濩兮儼遊衍與出王斯巳基命宥密未祀而恭矣�夫吉蠲有事大糦是承攬舜文之思以殫其齋���夔之倫以薦其芬芳文隨情至物與儀並���心闓懌而降福穰穰也古人有言曰黍稷�馨明徳惟馨夫徳者天地之精也昔者明王凝天地之精以事天地其或繼之者鮮哉希矣惟我聖上勛塞四表徳越千刼答三靈之蕃祉展放唐之明文欽柴宗祈上儀也徧禮羣神咸秩也崇嚴祖

考極孝也肹蠁丰融聖孚也錫羨神休景命也此一舉也而眾媺具焉典不亦巨乎業不亦偉乎敢作頌曰瞻彼靈壇有赫其崇我後戾止有穆其容容之穆矣曷不肅雍我騂旣碩我稷旣丰於以奠之蒼璧黃琮誰其相之髦士辟公以此齊�格彼玄穹油油祥雲習習和風囿有白麟沼有黃龍天保定爾萬福來同

○擬恭獻聖母萬壽頌

惟我聖母慈聖皇太后篤生我皇上聰明神聖超軼無前而明保擁翊之自神睿禦極以至於今萬物由庚兆人允殖鞮譯窮�琛維盡地萬曆之治超圖溢牒未始聞記實惟我聖母之所啟佑丰功閎徳殊尢懿爍格於皇天受九重之至孝合萬國之備驩都尊養之上儀享振�之極樂惟十月十九日爲我聖母萬壽令節是日佳气浮而卿云翔祥飆應而旭日舒天無點翳地無纖塵嚴冬變爲韶景寒風郁爲灝气非夫帝心愷懌不至於此臣觀自古惟帟之內疇弗淑而能昌曷有美而弗揚如玄鳥生民思齊維風可睹巳矧我聖母於赫啟聖庶其吞卯之祥擁佑罔極羞其誕寘之事光大丕基冥其岐周之業闓澤流被狹其江漢之域然則神人允釐跨躒前古固其然矣夫冥祉集而不章則神心不悅純嘏備而不贊則後禩無聞是掩天休而喑介福也以方古史臣不亦恧乎臣拜手稽首謹獻頌曰天保我明

聖母是生不顯柔嘉維徳之行啟佑辟王遹駿有聲皇哉唐哉二五登閎於鑠萬曆奠枕於京帝謂聖母實爾功徳敉我時夏莫匪爾力育我黔�莫匪爾極爾報維何有福於食爾福維何時萬時�猗歟聖母上帝是耆有秩斯祜匪帝爾私天子攸毗四方攸維介爾遐福永錫母儀聖母萬壽胡以頌之不雲松柏久披而靡不云大椿八千而巳謂山蓋髙山亦有圯謂河蓋永河亦有徙盈盈太陰二八闕矣我思惟地至靜徳方維以八柱亙彼四荒不震不騰安安是常元會運世與天俱長聖母萬壽應地無彊

○秋防無警頌【有小序】

皇帝孕虞育夏��陶周旣十有二載大化神明風馳雷動英聲之所曁威燀之所達幾將日所出入處矣卽東西北邊自昔患寇而比年以來朝規制綏禦之和武臣得戰守之筴羯奴健酋奉約惟謹𨿽時及折膠而謀寢傅箭毋敢覘望風塵逆我軍吏沙塞無犬吠之警朔易無匹馬之蹤戊巳之官都護之帥解甲弢弓髙枕而臥烽燧不燔羽檄不飛屯戍之事益省輸將之費益寡農狎於野穡人成功恬然稱寧謐巳愚臣嘗睹書紀逆命詩稱整固漢侯騎至雍甘泉孝武勞師遠攻傾國殫貨歷歲紀以攘�裁能摧破附落毋令騎馳蹂柔稼穡而巳今皇��黃石存苞桑龍駕帝服鳴鐘拊皷於明堂之上而闋徼罷嚴邊鄙不聳棘門細柳不復備車騎樓船何得用氛銷祲息奠枕於京書傳所載未嘗有焉夫缺威附之業不著掩敉寧之績不陳使洪厖抑遏於今而廟勝湮郁於後史臣恥之是用拜手稽首而作頌曰於鑠聖皇受命漙將允武允文宣祖宗之光厥猷彭彭厥靈煌煌自中方達於邊疆昔彼邊疆羯胡俶擾自我皇受命厥�稽首栗栗懍懍戒其羣醜曰中國有聖人將女毋狃豈無原獸則不敢馳豈無茂艸則不敢窺天子有道守在四夷�彼樓蘭至於龜玆悠悠大漠有曠斯野不見犬羊於塞之下將休於樊士嬉於捨釋爾戈矛置爾弓馬疆場旣平禾稼旣成如坻如京百室載盈桻不夕起桴不晨鳴今此邊氓胥康以生民之胥康惟帝之賜含脯而遊鼓腹而戲祝帝萬年俾昌俾熾�臣作頌以續旣醉

○宵衣箴

惟辟奉天爲君實難一人而百責總一日而萬幾關何以勝之�道惟勤勤則有功是曰能君是以哲王求治昧爽待旦未明求衣心常恐晏彼豈好勞惡逸有天下而不恣睢夫亦謂無逸者乃逸之本有爲者無爲之基故朝無曠職國無秕政四方於是淸夷一人爲之有慶在昔康王晚朝關睢載箴宣後晏起姜氏脫簪彼女士耳猶不忘乎交戒矧我明君可卽安而自懈故翫日愒月命之曰害治之疢任欲適情命之曰傷化之﹖惟當惕乃志勵乃精兢兢業業夜寐夙興毋曰木央庭燎設矣鸞聲鏘鏘毋曰未明東方白矣�中旣盈毋曰永日亦足視事��一日之計在�寅恐日之不給而功隳��肆毋曰予聖剖決如��思一人之聰明有限恐應之不及而業廢於優遊毋曰百工其代序爲當思率作之權在乎上恐予之倦勤而庶職亦荒於嬉故曰安不可懷欲不可耽無�無荒罔遊罔淫聖人不惜尺之璧而惜寸之��彊不息乃見天則精神神王政修事勑國安�華壽比箕翼史臣獻箴以佐衮職

○無逸殿箴

巍巍紫殿於此禁中維皇遊衍昊天與通天之立君豈曰爾�四海萬幾一日二日逸則必淫勞則能思治忽存以端系於斯是以君道無逸爲貴一心無逸百祥攸萃精神日彊事功日起可以延年可以致理在昔聖人受命享國安於泰山壽於箕翼令名鴻號聲施至今何以致然無逸乃心忠哉姬旦左右成王卻顧長慮懿訓用章敍述列辟自商及周徳有勤逸祚有短修遺編斯存萬世不易南面蓍龜治安藥石我皇撫運累洽重熙匪曰未盛所慮平陂我皇廸徳剛健�中匪曰未至所慮初終功在一簣治愼無虞無逸作所實爲良圖勿謂旣聖逸則滅徳勿謂旣治逸則回測勿謂定爾惟逸�離勿謂咸賓惟逸乃貳宴安可懷得無妨政耽樂可從得無伐性𨿽當遊觀毋忘儆飭念及小民心存稼穡操而兢業去而怠荒天休滋至萬壽無彊

○當官三事箴

維皇建官析圭擔爵亡內外崇庳厥責匪薄苟慢官而溺職斯屍曠之爲怍惟淸愼勤當官凖矱其淸云何冰糵自律金粟弗睹馬羊弗入矢爾察察戒爾沕沕其愼云何淵谷爲懼毋易而言毋輕而厝凜凜周防�栗卻顧其勤云何寸陰是競昃食序業帶星庀政職思其憂勞不言病惟玆三事韋弦不啻可以遠咎可以存位闕一不可必陷吏議是以自古在昔先民之度畱犢明廉懸魚表素恭則數馬密則溫樹或聞雞而卽起或養雀以勤暮彼皆守職奉公遵道得路予𨿽愧夫顒蒙願亦趨而亦步

○座右銘【有小序】

夫銘者先民所以識警誡時觀省也故自戶牖刀劍盤盂幾杖往往有勤彼𨿽生而徇齊猶然藉此以斧深至徳琢磨令範矧余顓愚不類仰慚俯媿每用惕然爰取先民之義著銘座右庶幾觀省不離乎目警誡不忘乎心檢身寡過亦或有助云爾銘曰先民有言彼丈夫我丈夫謂聖賢不可爲者非愚則誣爾當知萬古綱常百代事業盡在爾六尺之軀爲君子儒乎爲小人儒乎爲舜之徒乎爲跖之徒乎爾其愼所趨毋爲溫飽而忽天下國家之計毋爲名位而失不朽之圖閒不可踰行不可污學不可蕪徳不可孤日月其䢐歲不我需百年之久不過須臾一或繆乃途壞乃模第取紆紫而拖朱是以連城之璧易錙銖燕雀之小而彈以隋侯之珠世豈以爾爲有無爾其非夫是用作銘書之座隅

○謁文丞相祠辭

余相觀此下士兮紛逢世而得路何先生之姱質兮丁季宋以窘步當皇輿之敗績兮犬羊張其莫抗岌大命之將泛兮乃鞿羈以右相編虎須幾不免兮傷浮海之踉蹌晝伏宿莾而顑頷兮夕餐樵之餘粻仍披艸而求君兮梁一木以支廈夫豈不知戞戞之無益兮脊而不能捨也旣呼江淮之雄駿兮又糾南士之銳師礪鉤棘與長鎩兮振鉦皷與斾旗冀一成三戶兮尙祝夏而興楚將銜木而塡海兮頻揮戈以延晷何先生之忳固兮空爲此紆軫也豈其有他故兮不忍宗周之隕也憯昊天之莫顧兮技巳單而力旣用殲夫厥家兮又身被於維縶縱欲殺而不忍兮懷糞壤而要之荃不察夫中情兮更申申其罵之曰覽女其猶未悔兮終然妖乎炯之野羗解縛而相兮爾何懷乎故社豈先生之忍聞兮顧依前修之遺則初旣有夫成言兮詎中道而可食猥屈心而抑志兮徒貪生而處穢寧伏鑕而就鑊兮不忍爲此態也身累累其見幽兮日翳翳以將夕忳郁邑其佗傺兮歌聲猶出夫金石𨿽九死其不回兮焉能忍與此終古犬羊見其如此兮眾興心而嫉妬乃遂焉而逢殃兮直如飴而受之𨿽萎絕其亦何傷兮耿昭質其亦未虧繄先生之顚沛兮豈其心之所懲鑄楚鐵以爲肝兮煉越石以爲腸嗟人生之不百年兮何崦嵫之易逼蓋有捐之而修兮有顧之而促雍門刎而死越兮莫敖瞑而入吳蓋自古而有之兮匪先生獨罹乎此辜旣死賢於生兮又捨是將焉索彼忍詬而苟存兮寧不爲之泚額睠先生之遺祠兮歷春雨與秋霜云油油其長垂兮蘭總總其猶芳余何爲而大息兮感先生之義也跪敷袵以敶辭兮亦表予之志也

○擬聖駕再祀山陵盡蠲昌平州今年田租守臣謝表

萬曆十一年某月某日臣某恭遇聖駕再祀山陵書蠲昌平州今年田租謹奉表稱謝者伏以大孝饗親載舉秋嘗之典至仁閔下爰敷春煦之恩編戶驩騰窮檐忭舞臣竊觀前代間亦蠲租一見於元封而泰山之登何義再行於神爵而甘泉之幸無名旣於禮爲不經故𨿽蠲而非惠孰如今日獨邁前蹤欽惟皇上事親如天保民若子雨露濡而霜露降時動孝思五月谷而二月絲頻勤慈念是以涼飆應節祀事再修精禋方展於園陵軫卹遂周乎黎庶謂昌平之地比屬宸遊勑今歲之租悉行蠲免以不驚之徒禦曾何供億之煩乃惟正之常供頓罷徵輸之令卽周王之大賚何以加焉彼漢帝之賜租方斯蔑矣臣心勞撫字慚治效之未聞政拙催科患民逋之日積欣逢帝澤共效嵩呼伏願體列聖之心誕敷厥徳推一州之愛益廣其施含而遊鼓而嬉四海歌太平之天子昌而熾壽而富萬年祚有道之曾孫臣無任云

○擬恭進重修大明會典表

臣某等恭奉勑旨重修大明會典今巳成書謹奉表上進者臣誠惶誠恐稽首頓首上言伏以聖王垂統於昭燕翼之詒明主紹天載睹鴻謨之定禮緣義起典以時成竊惟歷代之興各備一王之法𨿽質文繁簡隨世推移而斟酌變通與治同道蓋自唐虞而下其法簡惟周之六官爲詳繇漢晉以來其法繁惟唐之六典爲約至於我明之作法實監周唐以折衷皇祖有諸司職掌之頒制作一新於艸昧孝宗有大明會典之輯經綸大備於重熙自是代更四朝歲逾六紀條例旣爲之日益法守亦因而漸更正當神化之時適際綦隆之會我皇上徳邁三皇五帝統承二祖九宗煥乎文章兼聖明之述作丕哉承顯覲文武之烈光謂會典一書先猷特重不以時而修治壬戌之舊籍裁嘉靖巳酉之新編臣等爰率羣工袛陳綿力抽書虎觀縱觀金匱石室之藏載筆石渠徧考庶府諸司之令仍其故事而益以近規提其大綱而分爲眾目百度之鴻纖畢備累朝之沿革具存譬齊政之有璣衡三辰四遊疏而不漏猶治絲之有經緯千條萬��而有章此豈臣等��微才敢與彌綸之事��雞小�能窺造化之全良皆取自上裁一遵宸斷依經作傳或可竊比於素臣以筵撞鐘終恐未通其條貫惟願多聞建事主善爲師不愆不忘繼序有光於假樂爾彌爾性卜年遠過乎捲阿臣無任云云

○讀太僕寺志題後

予讀太僕寺志則牧政之始末沿革犁然具巳大都初牧於官巳乃牧於民巳乃收其牧地之入以資市馬凡三變云要之牧終不可罷市終不可倚以予所聞今西北邊儻亦有所謂汧渭者乎卽不得夫非子也者而任之第以故額之什伍令民受牧簡良有司拊循之薄其課核其實民不害而馬孳息卒有軍興阡陌之間可呼而具也孰與一切罷之而貿市之爲資駟鐵駉牡驪黃騂驈之產盡矣國何恃以摶胡蓋馬政之獘獘於玩愒因循上下相蒙爲虛冒而倚貿市者亦偸取目前終非爲國家長久計也予向誦定之方中至所謂秉心塞淵騋牝三千者初以爲迂未必然今乃信之夫忠實之謂塞長計之謂淵嗟乎有懷忠實爲長計者乎卽以提衡天下可也何論區區���

○試歲貢生策問一首

問宋儒有云師道立則善人多夫欲作人造士化民成俗捨師儒亡托巳顧嘗怪書傳所載以治行著者甚夥乃師儒之良自蘇湖外寥寥何也豈吏治之司展布尙易模範之地稱塞尢難與國家興學育材廣厲學官歲拔經明亡害者累試之而後使教士蓋其愼也而諸文學往往冗不見治譚者謂當責志然與夫志先自薄而何以厚望於士昔湖學士出效世率多適用則有經義治事之教存焉彼其時方尙詞賦獨何術以誘士使樂爲與今經義巳稍不類古治事益廢不譚矣或欲並�而行之其可與諸生卽將服官廣文訓督多士其志之所存與其教之所設必有慨於中者願明言之毋隱

○翰林院先師祠新易木主謁告文

維先師廟寢徧垓蒸嘗匝寓神何地而弗臨禮盡人而咸秩而玆翰院之區衿裾之倫誦法尢殷祠事巳久肅共儼恪之儀於是乎展仰瞻鉆望之志於是乎興然而自昔相沿則惟象設傳神寫照或失炳�之容考典據經抑非聅定之��易木主�作神棲嗚呼聖靈不歇斯文在玆�����山之範攸存顒若有孚梁木之想斯寄敬用謁告庶幾來馮

○擬朝鮮國謝賜勑昭雪宗系表

伏以聖徳如天丕冒裔夷之境王言若綍明昭世系之傳誣雪先民感罙後代臣惟人本乎祖義不忘先凡玆戴發含齒之倫皆知木本水源之誼豈曰異域而無是心伏念臣先臣成桂系出全州忠聞上國回戈鴨綠夙輸內向之誠嗣位朝鮮實迫眾推之會是以髙皇帝命名曰旦賜�爲王系旣昭然義亦甚正夫何讒人罔極造語不根誣以弒逆之名指爲仁任之子窮荒絕徼流傳易以見疑襲舛承訛久遠何繇昭雪伏遇皇帝陛下乾坤爲量日月同輝合夷夏以並包辮髮雕題盡蒙覆露窮幽遐而畢照覆盆蔀屋得耀光明臣幸際熙時冒陳淹抑誠不忍忘其祖詎知得請於天察今是而昨非爰攺疑而傳信載之會典盡刊舊史之文賜以勑書俾作世家之寶先臣之心迹晦而復明累葉之源流亂而復正寧獨云仍之裔世世銘恩澤玆日出之���詠徳�不益堅忠悃永守藩籬𨿽大造難酬期勉希乎大馬卽此生莫報尙誓戒於子孫

○陵祀曁卜壽宮禮成內宴兩宮致語

伏以仁率親義率祖馨香萃九廟之精神天效順地效靈考卜擅萬年之形勝覩慈顏之有喜開華宴以承歡恭惟聖母仁聖懿安康靜皇太后陛下握坤維而爲天子之母合華夷內外莫不尊親慈聖宣文明肅皇太后陛下乘泰運而生聖人之君建禮樂中和實惟啟佑聖善同孚於一徳母儀均式於八埏我皇上天縱聖神明嚴愛敬至養來九州島萬國無二域中淸�同四序三時不離膝下維霜露旣降正鴻鴈來賓屬當陵祀之期兼念壽宮之卜奉慈闈而出長樂金根玉輅親勞萬乘先驅開馳道而走新丰羽騎霓旌畢集千官護從望寢園而至止祀事孔明登勝地以徘徊玄覽斯定何論甘泉太乙諸若封泰山禪梁父七十二君縟典曾如今穆穆之孝思莫道驪阜牛眠縱然澗水東瀍水西八百餘禩王基總遜我蔥蔥之佳气芬苾登而祖宗肹蠁山袛應而臣庶歡呼鴻禮告成鑾輿載返筵張玳瑁宴設瑤池桂醑椒漿金莖露攜來仙掌猩唇麟脯赤瑛盤擎出天廚演紛來水陸之奇曼衍奏魚龍之技寶鼎香煙藹藹璇居瑞气融融雉扇徐開五色雲中瞻嫠彩鳯簫沸起九重天上進霞觴不妨步步嬌隨肯惜聲聲慢送共祝慈齡永駐八千歲爲春秋更偕帝祚遐昌億萬年膺歷數臣等叨參法部幸遘昌辰莫罄名言僣陳口號陵祀壽宮二典成歸來華宴敞雕楹女中頌徳眞堯舜膝下承歡是聖明瑞气氤氳浮鶴禁祥飆縹緲應龍笙小臣願上千春祝歲歲長將壽酒傾

李文節集卷之十一

●李文節集卷之十二

晉江九我李廷機著

書牘﹝一﹞

◆書牘﹝一﹞／

報李麓源

與邊南亭

與丘秀才

報潘春江

報董震峯

報黃振坡

報黃儀老

報明春元

報李平�

報董汝�

報黃浴沂

與鄭龍巖

報顏桃陵

報郭希所

報張洞齋

報董震峯

與梅溪表兄

與郭希宇

與陸中復

報申玄渚

報周希齋

報林翼齋

報錢子

報單巖泉

與郭鵬海

報王麟泉

報吳惺初

報董汝登

報劉中吾

報陳惟任表弟

報張錦亭

報蔡見翁

報何小雒

報單巖泉

奉蘇紫翁

報吳惺初

報楊助吾

報黃景臺

與滕奎峯

報滕少松

報尢南華

報李松汀

報孫文山

奉沈蛟翁

報蔡梅巖

報董汝登

報裴澹泉

報吳惺初

報王思軒

報徐華老送扇

報莊陽山

報王麟泉

報李鳯嶽

報黃月庭

報董震峯

與黃肖葵

報王麟老

與沈玄初

報李鳯嶽

報詹明庵

報李鳳嶽

報柯立臺

報梁襟海

報梅春寰

報何霽懷

與楊荊嚴

與莊陽老

與弟爾立

報梁霖宇

與洪心庵

報梅春寰

報劉兌陽

與李還素

報洪心庵

報何鍾雒

報王麟泉

報王對翁館師

報伍充吾

報張錦亭

報申玄渚

報林鳯洲

報孫越峯

報錢心卓

報黃謙寰

報紀九臯

報郭希所

報郭所

報李還素

報馬誠所

報何霽懷

報錢心卓

報葉龍翁

與徐肖及

與蘇心竹

與丁公子

報王瞻明

奉許穎翁座師

與蘇淩巖

與張公子

報蔡起岑

奉申瑤翁座師

報詹明庵

報丁禹門

報詹定齋

報許穎翁

報吳上捨

報王華源

與王華源

與林廸采妹夫

報朱文含

報李還素

報葉龍老

報宋芳麓

報李還素

與林近齋

報姚羅浮

報董靑芝

與邊南亭

報黃儀老

報金省吾

報洪心庵

報楊恬庵

與董汝立

報李臨山

報蔣元軒

報樂汝陽

報弋淶水

報何京兆

報許葵臺

報郭希所

報蕭上捨

報吳惺初

報王懷泉

○報李麓源

承諭欲往來泉邵間愚以爲士大夫家居秪隨分食租衣稅而巳若與商賈競逐什一�有不折閱者何則井其本業也令郎皆偉器第坐而課督之不貲之利矣

○與邊南亭

向蒙撥更大爲小寓巡夜旣甚勞苦�聞又以偶失受責此�蒼頭不曉事者下傲細民上混淸聽私心殊不安聊具酒餅一金重煩臺從召而犒之幸甚

○與丘秀才

生僑寓貴鄕感諸公之誼與桑梓同適聞寒家以采桑取罪門下夫物各有主旣妄采而又求勝曲滋大矣此�不能豫閒遙制之罪也聞之大不安端具一金煩爲市酒餅召從者叱生名謝之�日過毘陵尙當負荊門下耳

○報潘春江

數載暌違然兄及令郎伸屈之數一一知之大都家世明經而卒收功實於其後人者���前�家得而掩也如兄宏抱寧至使郎君有邁�之名袛宜老將�行而前而裨將以偏師從間��與之會成犄角之功斯爲奇耳

○報董震峯

令侄忤郡公彼蓋以靑衿家素施之兩造之時誠如來教自不必寘諸懷抱弟猶記弱齡���所輕歸而大書男兒當自彊於館壁夫與人爭不於精神豎立��於聲色形貌之瑣瑣�此以��之道爭之也故曰兵莫憯於志莫邪爲下有味哉有味哉幸以語令侄

○報黃振坡

當廣陵初授吾黨共猜謂玆僻左之鄕詎稱閎才之任然而惟其地之不足適以明其器之有餘尹賞以粟邑見知仇香用考城得譽今聲彌西粵薦交公交車乃�深林不能祕蘭芷之芳枳�不能掩鳯鸞之彩生叨舊雅忻慰何如

○報黃儀老

�宗學府掌冑子之筵譬陶之於塡冶�於鑄�不謂工用相得哉矧南雍所居率大江�南士秀�甚都而文掩其實譚士習�亦或病焉得大雅揭之標幟�偸去浮令士習�化此其一時也

○報明春元

門下才藻自當執蝥弧先登而徘徊迄今蓋亦有時存焉峩岢之艦鴻轤巨軸長枻勁檝裒然具矣水淺風﹖﹖吅午﹖行不能裏捨秋水時至長風乘之揚帆而駕朝發淮而夕踰濟扁舸刁艇曾莫能與爭疾者門下得無類之

○報李平�

不佞久�南��疏江湖交欲寡而日廣事欲省而日多一自通籍公私新故酬應紛拏復與諸庶常旅進月試者二課者三日辰而入申而�不過一紗帽秀才而勞苦不知其幾倍過之外望者以爲淸秩乃其間不獨難與縫掖言亦未易爲縉紳道也人非金石安能當此磨琢足下巳云發種種如不佞者不出三年皤然一翁矣坐此家報亦不暇裁卽去冬僮歸僅隻字訊肅卿及足下耳省試甚邇十分努力

○報董汝�

不佞粗足自供而兒女輩�自寒門豈宜教以紈綺承貺璧返足下徳器溫厚然時亦有拗處聞鄭家初所索至微鮮足下不稍俛就卒費不貲��之爲取費之爲儉柔之爲剛此義涉世不可不講也

○報黃浴沂

捨弟蚤孤失學長於闤闠識見淺俗又與不佞間闊日久恐其驟以不佞一第之故入於市說而失其故行不佞旣遠在萬里卽有誡諭不過紙上之�若夫朝夕��翼其蹇鈍而救其諐尢則惟恃��親在爾���雅故敢以是相望

○與鄭龍巖

明珠闇投長安中時時與紫老譚及未嘗不於邑又嘗爲丈竊計以爲吾舌尙在也蓋當坎壈中其患有二一曰怠一曰躁怠者志气摧沮一蹶不能復振躁者焦心壯趾如治棼絲急則愈亂如行泥淖動而愈深誠安神定气而益修其所有事跋嚏之後必有亨衢此語弟欲爲丈誦之久矣今文宗公具眼典試者皆譽望也夫奮曹沫之一劍雪孟明之三敗一剖荊璞以明示氏之冤而間執彼刖者之口此其一時矣

○報顏桃陵

捧誨尺一何啻空谷足音及讀所惠詩舂容色澤齊聲大雅矣以翁解脫纓組泮渙林泉卉木煙霞惟所采取時與二三君子唱予和女狎主齊盟卽四壁蕭如而亭亭皎皎自非佌佌有屋樕樕有谷者所可仰覷也某能薄取宏操刀學割每恨無繇從容函丈親受指南時有望考盤而馳情賦蒹葭以志慨爾

○報郭希所

��遷�署�調耳足下義至髙繡斧非華邑丞非詘臾何有於此區區而私心所爲國喜者錄敍直臣令諤諤�气益發舒而所爲足下喜者以直見收自不與碌碌取尊官膴仕者此也日上憂旱過云漢言者數數未有驗在足下必有頂門一鍼可得不終朝徧雨天下之報而業非其職又知不爲越俎者所爲矣

○報張洞齋

色笑久違一聞使事告竣報命有期卽軒輶尙在句容而此中喜勃勃巳若將攝衣於春明門外��以迎獵纓而語者矣千萬夙駕以慰鵠立況旱旣太甚天子憂逾云漢虔似桑林而天心未回甘澍未應乃諸公爭持意气分門立戶嘖有煩言此亦須得老成識體者一至而調和之耳

○報董震峯

令侄輩當及其年富令多讀經史古文詞切莫區區枝葉上用工費卻精力終不濟事如人家不積谷藏帛第倚辦�市朝夕而趨焉此甕牖繩樞之事毘陵董氏必不其然弟居恆每爲諸生喋喋信��矣信而行之者未有一焉�戰必勝攻必取大將登壇萬夫辟易不學古兵法無繇也

○與梅溪表兄

二喪不舉越有歲年所當安厝甚急承諭正得鄙心弟𨿽筮仕然安得滯死者以俟河淸敬以十金爲助但貧家舉事當量力而著實卽墳亦只是堅完不在觀美況其它無與於墳者乎作家粟要緊無粟則饑惟饑難忍此外皆可巳弟尙記乙丑歲偶有禮節而苦無錢兄指吾所積谷曰何不以�易之弟以是知兄拙於謀生也度亦坐是日困耳何日與兄面譚

○與郭希宇

曩大疏三事皆沈錮蟠結諸公連章單舉爭之不能得而足下攟摭而陳之足下左遷足下聲益重矣臣之事君猶子於父母東西南北惟命之從邑丞猶可於廷評乎何有固知足下能辧此也

○與陸中復

丈自昔同行巳絕其伍柰何此區區者而不丈﹖詎非有數存焉然髙才之士往往薄經生技而修騷雅抑亦師心從好不能俯仰以諧時操瑟齊門自古所�亦�人��拳拳也

○報申玄渚

不佞常以爲士大夫裏居卽不能存所濟萬不可有所擾要在屏絕一切戶外事疏遠公府而降屈其貴勢以接見閭閻之人使有司信其淸淨閭閻知其平易則假借不行人敢赴愬而無所隱﹖﹖敉約束諸人不厭丁寧反復而時察其不令者寧固毋通寧嚴毋徇寧失諸人之驩而不可以府鄕閭之怨不佞度足下所能爲又承問故敢以進惟力行之

○報周希齋

舉世混濁淸士乃見眾之汶汶皎皎者之資也願爲都人士一洗此名令上官長吏知湍水有縱鱗林風有寧翼不亦美譚盛事與

○報林翼齋

承教知丈因采木鞅掌馳驅蓋一行作吏便入樊籠卽詞垣號爲淸華而掐心擢賢損神耗精尢甚方知官無閒曹昔人所稱吏隱皆妄也吾黨無他腸者率有好盡之累王麟泉公亦嘗自引以爲所短弟更坐此病兄涉世漸深必有進益便中幸以相�督

○報錢子

文字旣吹追古當多讀古書融鑄出來未有可杜撰得者以杜撰求古卽形貌猶未肖也況其精神乎不佞在毘陵時每欲諸君讀書而能信而好之者少矣足下才淸年富及今讀之不過三年可以得志世俗之獘以剿掇爲學問以營求爲進取此非所望於足下者也

○報單巖泉

捧尊札似有倦飛之意丈植性沖淡固不爲世味攖情然所抱又未大施而家食之資亦不見其誠裕且勿遽動此興聽其所止而休焉何如獨聞貴治丈田稍浮故額倘尙未成籍不識可察其控愬量爲寬減否有如爲之又當防遠吏胥表暴心迹今昭昭然揭日月而行亦避嫌遠謗之道也

○與郭鵬海

弟前歲過家巳爲春谷襄葬而又預爲壙以待其內人惟是孀妻弱子不能有果然之腹責在吾儕俟鳧舄之來尙有一筴將相與謀之倘其子趨謁不妨暫屯其膏耳

○報王麟泉

某單族寒門多不能舉火䢐歲不揣綫力輙有所捐亦以爲轍鮒垂枯河淸難俟蓋舉過家常套香絹巾扇之儀一切不修至於輿蓋夫皂亦盡斥以補之而後有此數畝也然而與人無驩近乎薄節縮計算近乎瑣窶人而效富室之爲筮仕而行宦成之事近乎淩節而不遜方懼用此爲譏議伏誦翰褒淫淫汗浹矣

○報吳惺初

讀尊教苦情滿幅卽說苦亦苦也顧丈所苦心百一十國之功狀監司守令之稟白中丞直指之關決非河則漕非漕則鹺最下則城旦書耳以十二時之勞易百一十國之安不爲徒苦也孰與夫終日矻矻役役坐馳陸沈焦心耗神髭白鬢蒼糜日鑠月談之而無可紀之功覆之而無可書之績者哉

○報董汝登

公前件旣了暫移家白下稍斥去諸冗食及不令者亦是一筴要之當爲不遠之復世家巨室與姓氏單寒者不同累累眷屬豈能旅食他方此等事獨不佞當年故得公輩筆耕不能如不佞地主又無毘陵董家輕去舊鄕而勸之新邑勢之難者也若令兄攜孥都下更似無當不佞每以爲言尙未之信恐一年之後欲挽其歸而不可得矣居鄕無難只是隨分善處能處則布衣而有餘不能卽縉紳而不足如必達官貴人而後可守成安居則茂陵豪傑皆公卿大夫而孝弟力田者盡爲閶有�肉之矣吾輩志欲髙气欲下心欲虛事欲實施欲丰用欲儉小善必爲小惡必去則毘陵可也白下可也四海之內可也大司成趙翁爲賢師公但謹守規矩用心文學自爲師長賞鑑今靑年後進今日入監明日告假明日告揆廟謁不入升散不至東覓書而西索帖曠壓而欲求免空疏而欲求知如此之勞何不反而求之巳乎足下其畱意吾言毋曰迂闊而胡膚咲之

○報劉中吾

昔韓正獻歷仕開封巳負廟廊之器呂司徒試官穎上卽占宰相之才如丈自當掩秀前修揚聲當代若夫靑瑣黃門蘭臺石室未足爲門下道也

○報陳惟任表弟

夏杪接手書知足下得預府試燕閩萬里學道新錄無繇得全案一觀然聞督學���請謁秉公道從事孤寒秀異之士向郁而不發者此其一時矣昌黎有云學患不能精不患有司之不明不佞出於寒門單族以有今日初非倚云和露而得者寧獨不佞縉紳繇白屋起家十常八九今世士不務近裏著巳而馳騖其精神於營求請托間不知精神旣以外騖耗散又安能精其所學以待明主司之求哉世道旣敝而有主司之賢者起而振刷之不惟孤寒獲伸而馳騖者亦漸爲衰止世道之幸也市井之人以爲做官必裕不知有裕官亦有貧官人溺於所見而因揣摩其所未見轉相訛謬令親遊至於昆弟並有市心僕本貧人貧親貧交滿目皆是每一興言輒用太息姑引孔氏立達孟氏魚我所欲之旨以自解然其志豈愜哉此書不但告足下亦以告諸親及曉吾弟也

○報張錦亭

兄鞅掌三年惟鹺臺一薦可謂知我者希矣兄慈祥洞達第長於知君子短於知小人此醇疵不相掩處或言兄署州胥吏間不無蒙��鎭所委用吏私索稅錢至以別駕借口弟�����以告古人云人生不幸不聞過無論有過�聞卽無過而聞過因而加檢尢幸之幸者也��凡事必躬必親檢點關防寧密毋疏寧葸毋勿當官�事�勤居其二吾黨不可一日不兢兢耳

○報蔡見翁

方今白駒空谷振鷺充庭而鼎呂圭璋猶然畱以貸泉石而寵煙霞令天网宏開之時尙有隱鱗藏羽之闕蓋衿裾企踵當路擊心卽昕夕間豹藏不穩矣

○報何小雒

裏中誠多士大夫若論孝友溫良仁心爲質子孫遵教如萬石君家則門下爲稱首某追惟曩者猥以一介得幸於次公托契石交附庸年籍業巳厚幸矣若乃王家龍鳯謝庭蘭玉所當委禽髙國伉儷姬姜而翁顧軫求舊之懷收蒯管之姿寘之�腑之末昔人交有管鮑姻則朱陳並脂粉簡編膾炙人口而今兼之此某所以倚玉樹而衿榮想鳯毛而私■﹝忄尉﹞也惟是文定之祥卽儷皮爲禮而華�縟儀過爾優渥當之不能無悚然耳

○報單巖泉

辰稍霽望花�小車來也忽然使至大失所望古人以櫛風沐雨爲美景兄不如古人矣幸王肅卿風雨連牀客牕夜話殊覺暢然獨少一單巖泉不能無恨爾弟碌碌豈能礪世惟是不敢隳落以負知巳則此中所自盟者𨿽筮仕巳自倦遊每仰羨髙風輒令人有丰艸長林之想望云慚髙鳥臨�愧遊魚誦靖節之詩爲之太息

○奉蘇紫翁

前啟爲杭郡諸生求歲前定科舉不誠可從否會城之士旣若將迎又往往相羊六橋三竺間靜修少則入彀何繇而多無所歸咎輙以科舉不前定爲解然不之俯就則亦無以關其口而服其心耳

○報吳惺初

旱暵旣甚日者有旨欲大臣徧走羣望夜來一雨沛然枕上聽雨聲徹曉計河水當漲若干尺�漕所省力气幾倍竊爲縣官公忭復爲使君私喜也

○報楊助吾

弟自計偕時往來夏鎭見新河彌彌堤柳靑蔥艘舶櫛比司空�書院虞衡之官署靚深爽塏而使君持節其��朝參謁謝簿書書會之勞天朗气和單車擁蓋鳴騶而行乎河堤之上苑柳之下此詎直臥治坐嘯而巳眞所謂吏隱者乎

○報黃景臺

吳興弟舊遊處今仙令有丈在焉天目爲標峴山爲儀而澄之不淸撓之不濁則碧浪廢胡是也不佞每用神行輒懷地主不知明府鳴琴之暇探奇選勝倘有道及李生蹤迹者亦悠然念之乎業巳奏最恐不能長爲湖山主人弟亦日望鳧舄飛來一聞謦欬兼訊彼中景物如舊否

○與滕奎峯

梓裏回祿聞植庭雲麓之居俱化爲煨燼而尊府堂構晏然司理之威固亦祝融之所避也然得無於鄰之震乎建州棟宇髙峭木常勝土櫛比繩聯而防火之垣不設星星不戒動至燎原不佞竊謂宜稍仿京中吳下多用磚土斷而墉之則火自不生生亦易滅如何

○報滕少松

節鉞移鎭浙疆矧嘗振鐸總轄其境甘棠不剪桃李成蹊卽三��橋湖山魚鳥似曾相識綏拊之下馴擾之中�心宦況致足樂也

○報尢南華

承示抄義三百餘首弟閱大學義差彊人意僅一首耳愚性好譏彈塗抹淋漓自覺狂躁以後中庸語孟亦稍經目大都不甚相遠欲一二加筆恐無裨於采擇之資而適以彰好盡之累坐是遂巳竊爲老丈畫筴不宜泛濫觀覽虛耗精神第讀子書數種以廣其見聞開其心胸而取程墨及名家窻槀絕佳者三五十篇反復玩誦以養吾文機令時常活潑而求同志有養者三三人頻會多作極力鉆索發揮篇中定要有一叚精透動人議論而其根源气脈竟從古人文字中出所以古書不可不讀不讀古書而欲爲古爲典實秪是杜撰憑他千變萬化不過靈明實際化原眞宰等語以爲實或掇拾宋人一二口頭話如工夫字面如著一毫不得如才如何等句法以爲古當講不講不必講卻講宜詳而略宜略而詳題本對卻不對本整卻亂可止卻不止隨意信手不守法度以爲奇此亡問主司識與不識皆所睨而不顧者也若夫直述平寫蹈常襲故�淡單薄玩之無光爵之無味令觀者不能終篇�伸思睡蓋此如老弱之卒而彼如無制之兵其不能決勝一矣要之心欲專欲靜气欲銳欲淸寘一切戶內外事不問如此一年下筆自迥然別矣

○報李松汀

江陵功罪自不相掩削爵裭謚錮其後人巳足以謝天下最後籍沒一令諸公憐之而鷹擊毛摯之徒爭得斃虎而甘心焉惟長者亭平其間不爲峭礉深竟以傷大體此寧有爲而爲彼妬娥眉而謠諑者適足以自薄而明門下長者爾

○報孫文山

天子矜卹祥刑諸使君奉將徳意甚厚可謂肺石皆不冤之民棘林無夜哭之鬼宜有時若之徵以報嘉徳乃霪潦漲溢如尊教所稱夜半漂木燈光皷吹此何祥也使君卽務平反至如此事獨不可召雨師河伯一訊之乎

○奉沈蛟翁

老師系念白雲休沐子捨純性篤彛振今薄古�惟君親之際昔人所難卽戀戀膝下驩如明主何矧天胙孝徳眉壽無害卽爲楫作霖而後扇�舞斑猶爲蚤也

○報蔡梅巖

曩薊門旅別使君大有興致輙自呼酒命酌爲丘裏故人豪飲當前旌行急祖席旁午每見諸公率卒卒一舉觴沾唇遽上車去乃使君獨從容弛置從騎久立市中諸使來迎絡繹聒之而不動始知賢者气充而養定非齪齪比也卽盤錯紛拏直咄嗟顧盻而辦耳何有區百越哉

○報董汝登

足下向在徽糾中不佞常如有所罣礙今旣披雲霧而覩白日不佞亦渙然攺釋如屙癢之一日而去其躬也卽以語室人取酒爲足下大嚼然願足下無忘前事焦心苦身常如向者薊門蕭寺霅上山莊之時繹故業於就荒收餘燼於將滅而因此澄汰約束其所用人寧少毋眾寧鈍毋詐寧怯毋勇寧爲懲羹毋爲覆轍則自今日始矣

○報裴澹泉

國家威靈震奮卽一時之囂與唐河北事異旣處置寧戢似無庸更爲猜防第以常法禦之稽部伍整紀律賞罰核餼糧時散給而日操月閱漸得其勇敢彊有力者優加獎賞而稍丰其衣廩拔爲頭目令別於同伍之人以激厲而鼓舞之且收而爲吾腹心必將有觸槐全盾結艸抗回之報而其人又三軍之觀望也數人豫附萬夫景隨彼下駟碌碌其智力不能爲變卽有變而巳有爲吾扞禦撲滅之者矣大都戎事不外恩威而操閱之勤賞罰之必乃所以去其驕惰而銷其邪心彼方日趨伍逐隊披甲荷戈慕賞而不得畏罰而恐及何變之暇圖哉聞向在事者一味講學四方遊傲虛談之士肩摩轅門率見賓禮此所謂以名譽加於功實故前事之跟蹡談者以爲固出於攺學之激成亦其素所爲經略者未盡也門下練達凝重凡生之陳豈能有出於門下之所未及者哉感門下咨詢輒不忍自外如此尙祈裁教

○報吳惺初

齊魯薦饑勢不能無萑苻夫旣枵腹待斃能令無帶牛佩犢乎連日長安中春雪霢霂泥淖不可行聞畿以內怕沾足則山之東可知也天意旣不欲重困黔赤復得使君宣上恩徳照臨之卽蘇息必矣弟墨守陳言無能豎尺寸惟以爲苟同儕爲之何必自爲此則區區素此耳

○報王思軒

墳地一節外人不詳其曲折多以丈爲薄於外家弟竊度壤未必吉卽他卜亦甚易茫茫堪輿而爭蝸角之間肺腑至親而爲觸蠻之戰卽所執是而所損多矣鄙意謂不如巳之舍於久持而釋於積構不惟無損體面而適足以明其髙也

○報徐華老送扇

西川椷至猥叨佳箑之頒北闕疏陳忽見休沐之請遺簪誼篤𨿽欲去而不忘覆錦才髙卽片言而爲律某循環諷誦愧惕交並密邇提攜炎威頓遠出入袖裏穆如吉甫之風感恩篋中空憶九齡之句率玆陳謝不盡欲云

○報莊陽山

賢郎才名私心素所斂袵頃棘闈得其三試之作醞藉深厚固知其爲有學有養而收之業發函則躍然喜以爲名人魁士幸在彀中庶可藉爲貢籍光而逭於失才之罰耳忽承尊翰歸徳過罪譬如盈尺之璧徑寸之珠一朝而獲之旣巳大喜過望矣方當禮荊山賽漲湧而顧以爲獲者功也能無恧乎

○報王麟泉

南宮之役一夫睚眥謗聲載道乃自觸天网更謂人下之石如人酒色斲喪元气涸竭大命將至彼猶自恃疆健一日從某所宴飲尙酗酒罵坐歸而疾發不知其疾之伏巳久而以爲從某所來也而更怨其向所罵之坐客何以異於是蘇子瞻稱歐陽公以爲君子有所恃而無恐小人有所畏而不爲於今之世有翁而巳

○報李鳯嶽

三吳旱而圻內多驟雨不識蒼蒼者意竟奚若縣官蠲賑所濟幾何信乎民之命懸於天矣中秋數日長安酷暑異常幾席如熨夜不可寐卽吳下之暑或未必爾惟是淸齋一榻塊然獨居所恃以不病在使君茂年尙未須此然亦以早服爲上耳便諸一切而禁其侵牟榷政足矣此外亦無庸有事察淵之戒不可不守也

○報黃月庭

令弟水南一會遂成訣別二姬遣之大歸可見彌畱不亂亦惟長公能成之至於所遺產業授受價直左券甚明卽豪右何所措其手萬一當年未妥或求找求贖不妨調停要以和巽爲善安靜爲福不可泥常負气有謂門面所系見弱示彊此市人無識之談長公勿聽也

○報董震峯

東南災報絡繹入長安縉紳士夫相與蒿目而憂計無所出竊度貴鄕二三閭右饑民求哺有司勸分卽廩竭庾虛不得以亡爲觧老丈不能無費心矣事不如意十常八九卽得意時橫逆亦不能無第以含忍爲彊寧靜爲福究竟是便宜耳丈品格盡髙但尙有些英气先正謂英气便害事克治涵養卽弟亦尙不能然弟向實以貧驕人今不稱貧而亦不富也使弟多城南負郭田數畝寧能緩步闊視昂昂不爲轅下駒耶橫逆出於至親尢與外侮不同順以受之以殺其怒徳以報之以服其心大都不過損財詘體而不知損乃所以益詘乃所以伸老子云旣以予人巳愈有旣以分人巳愈多旨哉言矣承教不覺迂談及此髙明以爲何如

○與黃肖葵

屢損翰教特以尊翁序言久虛尊委欲俟有以借口而後裁謝都門事冗賤體病多襟懷意興日�索然聞文字之役不啻公差之至是以他有索者展轉辭讓百計解脫獨於此序則寢食未嘗忘之而逋負迄今寥寥數語不敏不佞之效可見於斯矣惟門下貸其稽畱而賜之斤削俾不甚蕪穢以污先公簡端亦門下責也

○報王麟老

誥命業竣事卷軸關領皆髙郵李中翰名公榮典人人爭效其情耳傾緣病狂者譫語遂使不肖姓字徹於聽聞顧猶未若南宮蜚語之可畏彼蓋盜憎主人懷螫而直欲甘心焉半歲兩刼豈非赤舌在命而皆出同鄕乃知吾泉如叢林廣囿松柏桃李荊莾枳棘雜生並長蒙其芘食其實者固多而受其刺者不少亦足以徵吾泉之盛矣

○與沈玄初

適會聶公祖云兩臺有建坊之儀未知果否果爾則表樹榮典人所求而未必得者而不待其求而予之豈不知感惟是有非愚陋素心者左右亦見郡治牌坊其比如櫛矣而樹者未巳也坊之所樹不能不與民捨相妨生日擊民之苦坊蓋巳矢心發願不敢以不肖姓名苦鄕之父老子弟卽近有樹郊墟稍遠民捨者而生亦見謂可無以爲也自生起家恩貢以及登第受坊直者三矣而以貧故悉取而餬其口今卑卑七品碌碌無奇而重費公帑損民膏益爲無處矣往歲過家亦嘗私語捨弟而還以早計自笑忽聞今說怔怔怦怦中夜不寐恐此役遂舉素心謂何用是布肝鬲於左右祈鑑其志而曲成之未給可止巳給可歸卽經始可輟而區區愚情倘不可不聞於公祖者更望爲之轉達萬惟畱神次骨之感

○報李鳯嶽

吳會大祲榷計宜不能獨羨以向所聞諸關大都月計不足歲計有餘卽不足柰何取盈黃二瞻南關不以虧額損譽也而貨榷與木榷微不同要之惟有一皭然便了此外非所問矣惠山之水天池之茗與使君爲三淸恨無繇對使君同嚼今歲弟赤舌照命藉芘幸不爲難然以此不敢不益自兢兢耳

○報詹明庵

接翰教長至前得雪福星所照自當轉沴爲和此古所以有隨車甘雨之說也承惠膏藥日來辰起呼酒調服於弱體殊有助心庵不識和酒而以口嘗反謂制不佳微弟爲之指南幾枉瓊玉虛尊惠矣顧無以爲報柰何

○報李鳳嶽

聞還朝伊邇忭喜良劇計此時吳門茗香泉冽適逢使君事竣日有餘閒烹啜吟哦必有李白茶述盧仝茶歌俱竣燕市稅駕班荊之時采取錦囊爲使君一朗誦耳

○報柯立臺

披閱考卷堂堂正正一挽近時詭異之習而返之大雅廟堂每以正文體爲惓惓誠得學使者皆如門下何憂其不顧化惟是竊聞儒童考試令郡邑更調其於防私袪獘可謂算無遺策第恐官非親臨事出兼攝當事者有莫適任怨之心在下者少嚴憚帖服之意反不如循襲故事之爲無失髙見以爲何如

○報梁襟海

門下甘棠在永春而長武新造爲一方建萬世之安其有功徳於關中尢巨王門左授令人不平乃生祠之舉尙有媒孽其間者此何以說焉生每對人談門下操履政事未嘗不擊節而閒曹弱力不能推挽徒自媿耳然民彛難冺公論竟存卽能靳門下一官終能使長武之人不屍而祝之乎門下徐俟其天之自定可矣

○報梅春寰

分臂後聞令郎之變珠沈玉毀旁人猶爲失聲況橋梓乎然而世界缺陷造物忌完卽蚤發者之先零足知晚成者之長茂足下宜遣諸胸中勿復介介爲也

○報何霽懷

勸農練兵議擘畫精當惟在力行之耳而弟又謂一州六邑土地之宜人情所便恐或不能盡同倘令貴屬各盡其所知見面相計度於畫一中稍寓化裁變通之意務令與土地人情相宜而明府第提綱挈領責其成功則吏習民安實效可睹蓋須賢能之吏方能爲明府領此而明府旣有美意良法不患無佐其下風者

○與楊荊嚴

敝墳戶一事至累老丈居問鄙衷大爲不寧梅老於弟同哉同年又同署先輩梅老云亡公子在焉世講之盟愚兄弟共之黃景澄得過於公子若以墳主墳戶之情爲之解爲之懇可也解而不釋懇而不獲有置之巳耳但使丘壠長在松檟成行西捨東鄰誰氏不爲吾守炙雞絮酒甚處不是吾廬何必護細民以懟大家以書生而混公府使郡公聒耳公子張目煩羣從之呼號動隸圉之擁衛豈不爲市人之所詬病山鬼之所揶揄蓋其識不足意不廣慮不遠气不和違背其兄平日之訓以有此也道路阻修鞭長不及馬腹心甚憂之適謝�紳行卽移書切責捨弟令其負荊公子之前閉門塞兌置景澄於度外尢望老丈卽日爲弟一謝公子求其包容毋終督過以全世誼不惟愚兄弟獲免於罪戾將先人寔靈承之

○與莊陽老

新命一下忭喜良劇皇鑑忱恂旣不爲浮言所動方翹首跂足以爲履聲劍影旦暮遇之旣而傳聞素車疑信相半久乃知其果爾伏惟班崇槐棘養謝桮棬此於人間世蓋爲布有而烏哺暫返豹藏不穩祥琴在禦徵書在途矣

○與弟爾立

景澄事袛爲求饒於公子則可不得卽當丟去卽使景澄無屋轉徙他鄕何患無爲吾家守冢者凡事先自謀而後爲人謀吾所以二十年來緘口括囊親故是非一切不管正恐未能救人而先失巳況子弟之與士夫後生之與長年勢分相懸幹局自異故吾往年爲表兄爲土工二事亦嘗語爾立曰此在我間一爲之則可爾輩但以深藏爲髙致斬截爲妙訣此意竟未之知耶吾輩愛惜聲名力气不啻拱璧千斤之弩不爲鼷鼠發機豈以爲村夫野人相讎怨之藉乎吾平生無所不讓人惟讓之一字不以讓人爾曹及諸親故平居以我爲怯懦不知我亦許多閱歷磨礪才得此怯懦一著詩云溫溫恭人如集於本惴惴小心如臨於谷此吾兄弟所當服膺者也

○報梁霖宇

丈行後卽寒凍每念吾儕揮鞭陌上入而扃戶擁鑪而丈驅車塞外涉沙漠冒霜雪此非詩所謂大夫不均我從事獨賢者耶承教道西事如指掌所云三失誠得要領而所云壞於無�心任事之人者尢中其膏盲循環捧誦直令人投筆請纓而媿其不能也努力爲之令人謂吾榜中有趙充國卽吾黨增气矣

○與洪心庵

治兵使者專制一方橫金赭蓋亦巳貴重惟是向者同巷連邸昕夕相過接膝抵掌銜杯對奕參橫斗轉散步而歸此驩不可復續耳

○報梅春寰

新政諸議具見畱心一邑之利病而老成經畫洞中肯綮尢非操刀學割者比惟是爲民捐俸固出一念惻怛而足下之家亦自無所藉於祿入第�人未能諒察反以爲有意而爲之則仁心義舉適爲談資今捐者巳矣此後可勿復爲也

○報劉兌陽

賤造男女宮中孛星在焉自分非多男而謂犬子必育方計歲作翁日獨宿漸向閉關冀省事全軀足矣犬子旣爲異物獨余老夫婦一雙向來著算一齊打亂乃知命苦而望順勞而祈逸皆妄也初喪幾不自持旣而行役稍於事上著心苦亦漸忘役竣置妾弟亦彊自寬解庶幾不隕一綫之緒以紓至懷不知竟何如耳

○與李還素

橋記削去六言益就簡潔而大筆夷猶婉潤似褚河南鐫亦精善卽其文不稱而此石足以不磨矣年母窀穸之期深合古禮自志手書尢得歐陽氏瀧岡阡表之意世有釋服從政而先魄未妥抑或謁銘貴人徒得其浮語虛稱而實不肖者視髙見何如哉

○報洪心庵

粵東距故園不遠又多丘裏賢者之宦轍旣叱馭憑軾彼中髙牙大纛儼然一路開府也丈奉使後國事紛然而龍性難馴霆威不測李松汀諭教之請一不當上意諸公駢斥朝省爲虛繇此言之汲長孺而在未必不樂居淮陽而不願出入禁闥矣丈以爲何如

○報何鍾雒

到林下時但當無事以當貴不出以當尊則何官不可若欲管事求人爭山占海則侍郎不如尙書尙書不如閣老次相不如首相首相又不如見任總無快足之時而要之管事求人之相公竟不如一下位無求者之爲髙品也吾輩未能勇退以爲髙則當飭躬以俟命捨此兩者之外無可爲者

○報王麟泉

翁勇退急流之際乞身彊健之年未倦而休未足而止鴻冥鳯舉於今見之第恐膻不慕蟻而蟻慕膻飄然之志未可遽諧公交車之章尙煩再艸耳

○報王對翁館師

向以宵駕候伺不審遂失幹將乃搖搖然與臺旆俱西者獨有蟻慕一念耳某居恆嘗誦所謂大臣以道事君不可則止者以爲今世士大夫卽秉以道之心而或未明則止之義故其進而肩事間有濡忍以就功退而奉身亦或回翔而未決乃今老師進退之際光明介潔眞得孔門律今矣

○報伍充吾

弟向有一子巳做了有發頭陀不幸爲東門吳乃始尋覓鼎器齒至發短家室之意泊如但得仰藉洪庥俾寒門一綫不至終斬卽於弟足矣

○報張錦亭

淸源孔道過客自繁然都中謁謝亦不少惟是無失禮無失詞則丈所謂吏隱之中而仕學並矣西賊�張東倭又告此時一蕭如燻不啻宋宗嶽輩視之弟正誦昔人論宋以爲聲容盛而武備衰議多而成功少此語正似今日而尊教尙以爲視宋未知其彊弱無亦李翺幽懷賦意乎

○報申玄渚

聞老師爽健日與客對奕未嘗三日不出遊眞山中宰相地上行仙乃知向之爲萋爲菲盡力而排之者不爲天下計而爲老師謀擁護從臾將之極樂之地贈以無量之福惟恐其不逸不娛不圓不滿也

○報林鳯洲

曩經省會叨擾綺筵彼時卜第方新甓礎滿地一別之後想堂墄階除莫不完美而丈髙懷逸興日集賓遊而卜晝夜浮白引滿陶然其中林居之樂可想可慕恨不佞株守匏系未能拂衣攝屐相從於三山耳

○報孫越峯

門下出鎭三齊爲九重分東顧憂聞卽憑軾登箂視師海上遙想大雅作用如臨淮一至朔方壁壘旌旗气色皆變不佞每長安中夜望危枵之次旄頭隱伏而文星炯炯獨明冥火鯨氛更何容慮惟是向者同巷連邸密邇淸光自臺旆東移鳴騶絕響不能無巷無居人之嘆耳

○報錢心卓

夏津𨿽承前敝顧其淸楚竟與諸署不同吾輩當官惟有介潔守巳公恕待人但令吾心安卽人心亦安矣而有所興革尢貴三思吉凶悔吝生乎動者也承示諸所整頓具中肯綮而河防外一切不與此論絕佳

○報黃謙寰

今世大患在請謁盛行當事掣肘此不佞所以閉門塞兌一切不爲人關說況使君所典軍儲國計一有不當誰任其咎安能以公家之事徇眾人之私第當婉謝遜卻方而不峻是亦遠怨之道也

○報紀九臯

壯縣分符良足展布第翰教銷沮之云當是謙言實非不佞所望於門下者先正有淨洗眼睛硬豎脊梁緊縛肚皮牢立腳根十六字吾輩士大夫所當佩服也

○報郭希所

承教謂中丞原以安民而於民反遠此論前人所未發然要之所謂安民者秪是不擾之而巳若立意設法以安民而民反不得安卽有司猶可化誨者似亦可姑毋輕動也足下與克老同調而克老節縮過處不妨稍爲調停蓋苟不自潤亦不養交自足對前人而無愧在前爲示之以儉而在今爲示之以禮耳

○報郭所

克老淸約亦是天賦予他一副肚腸如不佞做舉人時匝月不肉食巳覺有嘈雜病今鎭日說儉然午用肉晚用酒尙以藥餌佐之袛緣體弱嗣艱坐損了幾分志節可見好人亦要好命做耳若大中丞爲一方勤勞卽月姇數金似不爲過易病苦節而孟子辧並耕此是吾道平易處身儉易家儉難不佞稍節縮室人摧謫不絕聲今寶眷言還足下得一切行其意亦一便也

○報李還素

頃大察所吹求自內任外任居官居鄕遠及偕計之年微至屋漏之事𨿽究竟有全有毀而掛唇脗者巳多惟夫雙珠合璧無颣無瑕經此一番聲價逾重矣

○報馬誠所

花封方甃城浚濠良亦勞苦然吉凶悔吝生乎動譽以之起謗亦易興如經手如勸借如罰作一切遠嫌諒具有早見宋儒謂避嫌之事賢者且不爲似非所論於仕路吾輩裹足出門才做欲人信詎可遽必人能信我也足下以爲何如

○報何霽懷

大察時但憂一二相知有煩言者耳至於丈何嘗起一念及見邸報愕然爲驚冤一至此乎然向聞郭明龍答友人曰勿問考察但自考何如自考無過便去也好自考有過使人以爲漏网畱也不好弟以爲名言如丈者亦可以泰然委運於造化矣

○報錢心卓

河署故淸楚乃前人嘖有煩言始知有淸人無淸署蓮生淖中而不污蕕生地上而不芳鵠不日浴而白鴉不日湼而黑自其天性也承教事體振刷上下相信巳身先不陸沈然後目前陸沈可得而理矣

○報葉龍翁

朔方之難賴翁石畫淵猷巨憝遂殲禍本永絕爲九重紓宵旰憂而士大夫因得委蛇冠紳晏然以居於此豈惟崇階世賞朝典允宜卽吾儕尙當搦管濡毫紀膚功而勒茂績如漢燕然銘唐淮西碑故事而翁辭功遜美循墻益恭勞謙君子情見乎詞矣捧誦瑤函爲之三嘆

○與徐肖及

云老言近接尊翰謂九轉之功蓋已七八如將遇所謂羨門安期者以士大夫屏居而所得若此不惟其羽可儀其致亦可羨也向京中嘗擬爲順風之請竟爾因循今道阻人遐何繇息吾黥而補吾劓耶總之凡胎俗骨非丹臺石室中人矣

○與蘇心竹

聞府中障翳俱巳釋然弟向謂兄弟請一假靜坐三年則微曖纖毫無不盡見彼時不少垂聽今以爲何若然今共捐宿念不廢懿親竟是一歸之力此外得失可無問也

○與丁公子

老師髙山可仰身沒名存世兄爲賢者後人當令弓冶有傳家聲不隳今圖南旣遂連袂南雍勤以遜業愼以擇友砥礪檢飭亢身亢宗則吾師爲不亡卽不佞通家亦分耀焉

○報王瞻明

�教謂名實公私不辯不可求治安篤哉論矣而弟以爲必君與相合相與冢宰合冢宰與其屬合而後事乃可爲今有虛名之士相不欲用而冢宰欲之冢宰不欲用而其屬欲之又有其屬亦不欲用而以羣噪眾咻不得不用用則以爲公不用則以爲私用捨操於眾人公私懸於眾口而自巳胸中藤蔓亦尙難於一�割斷而或著私意於其�未有以大服人心而關其口天下事所以未易爲耳弟每從穴中觀鬭徒爲太息自史官九年秩滿之後未浹兩期巳叨三轉𨿽鴈序魚貫而濫竽巳極進則絲毫無補退則衾影多慚將責人之實而巳猶未免爲虛又安敢復談天下事哉

○奉許穎翁座師

老師淸淨朝野共知吏於土者顧不知有式廬授室之風其負在彼然老師更能廓然不校不難撤其成構捨以與之則所謂川納海藏彌彰其度而以其負全歸之彼彼亦終愧縮而無所容在閭巷之見難毀成而重惜費必以體面爲言此惟在毅然斬釘截鐵如一夕﹖之祝融回祿亦何所戀夫至柔所以爲至剛而退然處其下者乃所以爲超然卓然而莫能爲之上者也有忍乃濟有容乃大惟克果斷罔有後艱愚見如斯伏惟裁察

○與蘇淩巖

士風旣薄竈席之爭常加於盛徳之士老師行若完璧名若金甌門下翼苦垂天之云安能以珠抵鵲與一靑衿較曲直乎讀老師書彌見盛徳知門下自能善成之旣巳棄如敝屣卽精舍之額亦可無庸以爲矣如何

○與張公子

聞尊翁計愴然執事雋才小試失利想當以弄奇失之蹶可起剝可復不佞不爲憂獨聞執事比匪人而有樗蒲之好果爾則𨿽試髙等掇巍科不佞猶不爲喜也從善如登從惡如崩才檢束則日就規矩才放肆則日就曠蕩卽尊翁生平爲不佞敬愛然其末年則不佞有不敢盡以望於執事者古人稱擇善而從想子道亦如此耳恃通家之誼輙敢盡言惟執事念之

○報蔡起岑

廣文淸苦重叨杯鏡之惠三酌後攬以自照酡然其顏而皤然老矣能無歲月之感新梓觀風錄曾見否弟猶記廿年前南方時文無鬻於都肆北方學者明章句無失大指而巳乃今北士並操南音雜而寘諸吳越博士家言中不能別也其峻勁時或過之固人文之盛亦足以見風之一變矣

○奉申瑤翁座師

每從人詢老師起居具知寢膳甚安興復不淺松間碁局竹裏茶鐺蠟屐相隨扁舟獨往旣盡三江五湖之勝復爲六橋三竺之遊此之愉快恐香山雒社所未有者小子側聞便喜無量惟是遠違墻仞末繇遡洄遵渚追隨巾舄於芳遊曲宴之間卽瓦全竽濫實藉系援而負乘鵜梁方憂隕墮在三之報又未知所藉手於何日也

○報詹明庵

日趨事靑幄戴星而出者累旬矣涓埃無補筋骨徒勞向者二期之間自公多暇尙不能有所見功今衣裳顚倒筦簟單寒又將何冀然而此事有命存焉徒令同病相憐而頻相問無以相■﹝忄尉﹞是可懊耳

○報丁禹門

門下向在司馬署中持論甚辧今爲治兵使者專制一方此大展驥足之時而赤壁銏潭故子厚子瞻二公遨遊處也風流猶在遺迹可尋山川景物之奇足以供品題而矢風雅比年江道淸晏尊俎從容何緣借翮彼中一款龍門爲平原十日飲乎

○報詹定齋

河渠重計使君一期之中瀹北疏南與河伯周旋良亦勞止荒度余隟亦有對壘而譚者乎弟自春仲日趨靑幄昧爽倒裳卽見獵喜心便亦灰槁它可知巳

○報許穎翁

東幃講讀盛暑甚雨不輟小子濫廁班行黽勉從事徒勞筋骨無補涓埃惟是金相玉質恭敬而溫文學問就將人心大定此則宗社之福老師衡門之下所禱祠而求者也然小子亦以是役不閒精神勞頓筆石久荒承諭令親壽章彊綴數語不足張之壽筵聊以復尊命耳

○報吳上捨

家不必日益但勿令日損卽損而非以放侈豫怠失之亦數也要之儒與商不兩益古人有云祝融同祿之相吾子然則安知損之不爲益乎

○報王華源

徹棘後造貴邸會賢郎出壺飧款我藹然父執之誼獨恨主人避客逃之荻蘆中耳公事巳竣重九後欲南之毘陵操炙絮弔故友便當遡洄而上會丈金焦間所有覼縷一俟面對

○與王華源

浪言集票出一二統惟尊裁中所著妓事不一而足𨿽風流儒雅亦自不妨而當詘首爲吏之日鐫刻流傳得無爲局促者駴視否愚見稍刪之更足遠播而久垂也何如

○與林廸采妹夫

儒家生計不離教館十金館可當永春百畝田乃不輸官不家食則又過之不佞當年教館有六七金者今人欲奢用侈薄小館而弗屑行不檢教不勤誰肯延致僧家有苦行靜修朝夕焚誦足不出山而能使四方自來敬禮者自是一叚精神足以感動之也不佞嘗持此說告人而信者少足下恐亦未之信耶

○報朱文含

貴治鄰虜守而兼乎帥猶李牧雁門魏尙雲中視內地獨苦抑亦盤根錯節可以別利器之區也努力爲之榮名從此立矣

○報李還素

功名不在髙第門人之彬彬不能掩舉主之碌碌也何足動色相賀哉

○報葉龍老

自西賊藉戡定而三陲重負全以累門下之一身門下蒿目焦心運籌設畫指麾調度可謂勞苦而功髙比畱卿邦士當寧等以缺斨破斧暫﹖優閒不欲令北山大夫有從事獨賢之嘆若計勞度器恐猶未足以稱鴻巨而答劻勷詎知尙有求多於門下者彼所謂從旁論砭疽未知當者之難耳要之自有定評惟帝念功自不爲浮言動也

○報宋芳麓

繡斧行邊文武吏盡屬彈壓指顧激揚之間山嵩搖形旌旗變色作用最爲滿志而以是明習疆場事如姚崇緣邊屯成士馬儲械無不默記他日出而開府入而本兵處決無淹應答如響則今日爲得力矣

○報李還素

武弁气麤彼忽方新之簡書而爭沿襲之抗禮丈以汪度包容之而請儀注以彈壓之亦足關其口而服其心矣

○與林近齋

老丈曳裾王門是謂吏隱自可雍容閒燕處於不爭之地而行乎無礙之途乃亦有白眼赤舌不風而波可見人間世太行羊腸瞿唐灩澦到處有之然何遽不能忍至鳴於當道竊謂負則體褻勝則忿滋惟有調停兩解或可蹔使之革面耳髙見以爲何如

○報姚羅浮

繡斧巡行三郡使事將半想弭節海上盡收溟渤之觀而自此西巡岱宗靈巖以及鄒嶧亦莫不登覽卽鹺臺時舊遊而輶軒重臨山靈望幸自當有以■﹝忄尉﹞之

○報董靑芝

世界原自缺陷徳門百順之後如朱明麗景芳菲爛熳乍經涼露梢覺稀疏然而芙蓉方開黃花獨秀自足耀秋容而壯晚節與風霜相淩厲無衰歇也至於囷窌丰約之間門下本以能散爲襟期汰冗爲畫筴要之自當有脫然者且古人不云祝融回祿之相吾子則安知生犢之祥失馬之福不在於斯惟是放寬懷抱崇攝精神以送往事居持內禦外此則所當十分加意耳

○與邊南亭

下車有日毘陵人如赤子久離慈母一旦復入其懷舊悲新喜情景可畫也

○報黃儀老

大疏至遂以得請不惟循陔爲樂出處之際何明潔也今直需麻拜乃出視吾閩瑞气寰區禔福何如耳

○報金省吾

閩枵腹久矣竊計下車後業有調度以解倒懸獨不識似此重災亦可一聞當寧否卽不敢過望自比於中州然孰非上之赤子而不一賑救之也卽不可得亦使聖主知遐方有嗷嗷之民天之降割不獨中州無亦宋李文靖日奏四方水旱意乎

○報洪心庵

參知膴仕又非有枘鑿之阻俯仰不得巳之情人疑其胡然而乞身則並疑其胡然而羅陽又追疑其胡然而外徙丈固先張巳之弧而曰人之眼過不在人也巳矣勿復道朝中以趙惠文一疏之誤角立鋒起顚倒紛紜卽公論甚明而夫聽猶遠不知如何結局坊翰之臣入而侍班出而修史守職而巳能置一喙其間哉

○報楊恬庵

士大夫旣化爲異物卽有沒世之思世態物情�自遷攺此事之固然而時之不得不然者也後生輩久處卵翼之下猶然狃其故常遇一事之競一語之侵卽士大夫尙能包容而子弟輙以爲外侮不能少降其气以下之或前人所爲未妥今人乃得而求伸者而不能通方善處以爲不可以當吾世而失前規必欲錙銖不捐勺合無損而後爲世守爲繼述此之爲見未必非佳公子也然亦泥而不知變矣賈年況善居鄕公子賢明萬無容慮然不佞愚見如此不知亦可質之公子否

○與董汝立

足下一女一孫淪喪能不傷情顧世界缺陷拂逆人所時有而�足下痛苦之甚至憒憒者兩日而後蘇此亦可謂愛孫而忘其祖憐女而失其父者矣想近來舊抱漸平新喜將至小僮北反必有徳音以■﹝忄尉﹞達懷

○報李臨山

近來惠文往往獨行一意��謁請不獨以言爲瑱方持而雌黃我故弟不敢關天下事久矣然治行甚髙卽以無先容而輟推轂則安用惠���

○報蔣元軒

淮泗帝鄕弓劍之藏湯沐之邑在焉河患�瘼在此時獨殷想輶軒旣至灑��災當有必然之畫卽河伯受約束無憂萌庶矣

○報樂汝陽

漢時循吏所居無赫赫名以奉法循職爲髙不佞嘗謂不做好�不好尋好事做也不好貞不絕俗淸畏人知斯足術也貴翰亹亹無一語不在民生足以觀汝陽之政矣

○報弋淶水

花封𨿽邇動定無繇聞惟是政名常以口碑得之皷鐘於宮聲聞於外政不在援系間惟淶水不一字入長安故長安人咸知淶水耳

○報何京兆

涸鮒得斗水可活俟決海波當索之枯魚之肆承教固救焚拯弱一良方也赤仄四文市胡餅十二足以無饑恐丐子不能得此數於市人是可教之彼不願收坊或以叫可多得然竟不如一日五文之穩便且丐少則施多老弱殘疾旣收壯者可笞箠使也卽啼號人不憐之第赤膚一節最急��駭目衲爲喫緊嘗見有童丐而赤者可憐���壯丐亦不妨以一衲與之第與時須數語�戒而籍其名字年貌地方與給之日彼或懼查而重棄衲要之盡吾心耳矣心盡而後我與彼皆無恨也今日陌上所見較少可爲善政之徵幸更加意

○報許葵臺

計部使君銜命而監一方之漕粟體重而事淸有司自當承事惟謹而尊教乃云一揖外不相聞者此必憚北面而避折腰不足介意至於折禮則一麾而使君所以自處者巳得矣承教酒濯最是昨是袁州劾疏中有舊遊語以此知今之論人者吹求無所不至而使君之體固亦不嫌於嚴也

○報郭希所

上督過言路一時惠文柱後幾如黃臺之瓜諸老投砭無功翻成沈痼始知曩時足下賜環眞曠世事此來何以調燮之

○報蕭上捨

畱云一亭始不佞第欲稍�盡所遺之金而止而足下乃撤而新之騷然煩費皆從不佞��𨿽足下不屑屑而私心有殊不安者然而亭之���知幾何年所經達官貴人豪士狹客南北���陟其間觴酌流連見其朽蠹圯剝而不一動念卽動念而徒低回太息移���又不知幾何人而足下獨以髙誼而興曠舉■﹝忄尉﹞山靈之望而壯大江之觀足下之名將與此山此亭相爲不朽不獨與恡嗇自營糜其貲於第宅園林之奉者不侔視彼捐有用以作無益建浮圖飾神宮者亦遠過之獨怪大記中以捐俸誣不佞不佞之愧將何以自贖也何時重續舊遊當爲此亭舉觴謝足下耳

○報吳惺初

丈出處一節弟爲系心竊見�遷諸公如某某皆未出其在仕路者如某某久滯百里猶然不遷也側聞當事者之意以爲旣不能拔擢逐臣亦未敢抆拭遷客欲姑徐徐以待後人而其論則以爲卽或推動須急遷早轉還其體面而後可了諸公之案如其未能而使久淹州縣亦爲無當也此其意非而論未爲不是而弟之愚昧以身設處竊謂如丈者起家中祕列職西臺�藩之體貌巳崇攬轡之威稜猶在又非有俯仰之累饑寒之憂旣不爲五斗折腰徒爲一官屈膝帶厭其金而以�爲�蓋惡其黃而以皂爲華此不亦大徑庭不���哉出處之際人所難言倘以爲此從旁論砭疽不識痛癢者耳則自有勸駕之說料枌楡中人人能進之不待弟也

○報王懷泉

行後天威屢震臺省風波滿目攬轡諸公亦且不免公旣遠不在雷霆之下得以安位奉職一意爲縣官振刷鹺政展布四體於一方卽此遭逢足徵福曜不佞屍素無所建豎幸有二三君子表表一時旣以分輝因而釋愧所憑借多矣武林水鄕與北地不同燥濕之宜倍加珍攝

李文節集卷之十二

●李文節集卷之十三

晉江九我李廷機著

書牘﹝二﹞

◆書牘﹝二﹞

與方明齋學憲

報王荊翁

與程蘿陽

報黃鍾泉

報丘秀才

報林省庵

報周寅所

報董上捨

報林前峯

報尢南華

報胡葵南

報周礪齋

報黃毅庵

報王大尹

報黃別駕

報邢知吾

報梅衡湘

報盧慈源

報黃毅庵

報劉望海

報李還素

報郭大尹

報蔡見翁

報吳霞城

報徐黃岡

報余大睦

報許大尹

報陳肅翁

報張春宇

報汪光化

與李鳯嶽

報周礪齋

報吳上捨

報何婿

報童金臺

報梅衡湘

與史聯嶽

報吳鳯麓

報陳懷云

報周敬輿

與鄭渭初

報黃受我

報胡葵南

報徐玄復

奉申瑤翁

報曲帶溪

與沈雷門

報楊止庵

報楊止庵

啟朱相公

答何婿

報宜春張大尹

報吉安張太守

與竇淮南郡侯

報王肅卿

報申老師

報申美中春元

報何師尹

報保定汪太守

報松江張宿甫

報何鍾雒

與陳應虹大司農

報李鳯嶽

報施二華主政

報蘆洲黨太監

報何泰寧運長

報李鳯嶽

報張翼明主政

報總河劉晉川

奉沈相公老師

報毛觧元

與周寅所

報施二華

報黃愼軒

報範主政

報北新關吳主政

報潘鵬江

與王思泉

報陳懷云

報陳志齋

報唐抑所

報唐見梅

報竇淮南

復符卿蔡肖謙

與孫立老

報蔡肖謙

報孫月老

報沈泰垣

報劉淳寰

與周礪齋

報茅二岑

報南都水王紹賓

報張鳯臯

報南吏部畢見素

報南工司廳馬蒼麓

報李介石

報南營繕譚斗山

報儲樊桐

報辛丑新進士

報施昌巖

報淸江令張雨若

報李霖寰

報汪頤所

○與方明齋學憲

閩人文日盛士習日漓不但遠遜先達卽不佞子衿時距今僅三十年而其風巳蕩然盡矣間嘗私論敝習蓋有數端而亦嘗思所以少救之者不知亦可少效於函丈之前否不佞見曩時郡邑之試儒童試畢靜俟揭曉無名始求續取別爲一榜曰續取儒童若干冊亦如之後乃未揭曉而求又後乃未試而求不才者求才者恐不穩亦求及揭曉則混爲一榜至有三五前予亦以求得者而敝郡鄕官人多請寄途廣額數所限不能盡收孤寒無階而進往往爲人代考學臺所錄捲出孤寒之手名歸貴富之家不惟失才且以滋獘愚以爲卽未能一切謝絕宜令郡邑先以此指榜示莫遽受刺謁卽有來者付門吏庋置俟正榜旣出方行啟對無者方與續取則旣不拂乎人情而正續昭然使才者得遂無求之操而省有求之費孤寒之士咸得進而就權衡之下倩代亦自無人矣然而大邑大郡有才與有力者俱多如額限太狹則才終不勝力似當稍寬其數然後不至屏桃李於門外而可以盡收英雄於彀中此弟向嘗以告徐匡老者恐續取不可爲令則第授指於郡邑大夫可乎愚又見欲革倩代無如覆考而儒童發案率於臨行匆迫之時姦巧之人仍得以代考者代覆莫若先試發案送學始令教官率而聽覆而又有廩生之保結儒童之互結此萬不失一之術也或有以旣進而黜爲嫌者不知博士之籍不比鄕書苟欲賢路之淸何卹終朝之褫若不摘發之自我終將降黜於後人況但行一郡而他郡自無懲一人而萬人自懾乎若夫臨場大續幸竇尢多愚見以爲不可借視他人但篇數欲多而收錄欲少蓋多則能竟者少置其不竟閱其竟者省勞之術也少則所得者精旣不廢續亦不濫續中正之道也至於閩本貧鄕俗故儉朴當不佞諸生時卽公子亦布袍卽襕衫亦薴布卽赴省亦多徒行今紈綺連袂肩輿載途勢必苟求方能有此竊謂或可嚴行約束按臨所至集諸生而庭詔之見有蜉蝣楚楚者特詰其閥閱云何貴介者教之以惇朴寒素者責之以守分而新進儒童令其襕衫必布使自今以往無敢以帛見者不亦反朴返淳一盛事乎不佞又聞年來人士或解脫衣冠夜行街陌羣聚戲場之下挾其年少才髙以爲曠達蔑棄禮法嘲詈前輩挾持官府訐謗縉紳而賭風大熾漸染實繁蕩產喪身其毒尢甚誠先之以禁諭繼之以咨訪果有實迹撻罰行焉而令有司加意禁賭洿其場僇其師不以貴介姑息卽有鄕官爲之解者明以臺下爲地方爲風俗美意曉之亦庶乎其有瘳矣以前所稱皆敝鄕敝俗不佞愧不能表正輙敢以累臺下此外更無可言者伏惟臺照士風幸甚

○報王荊翁

使至捧尊紮及榮哀錄獲聞太夫人窀穸封樹旣竣古之人子以不使土親膚爲恔矧王恩國典烜赫紛綸生死之榮區中無兩隃想洋子佳城風气融結神司孝徳必產爲祥芝馴鳥以表厥奇恨無繇展拜墓下一證形家心穴之言惟是計祥度禫祈楫禱霖悠悠我思與諸生共切而巳

○與程蘿陽

郡中奢賭之風日新月盛今貧士更不布衣而春元無復徒步紈綺連袂肩輿塞塗廉靜何繇而興請求安得不眾似可出教曉諭或於行香講書飲社讀法之時面加告誡必將有所嚴憚漸返淳朴而賭之一節蕩家喪身爲害尢烈請嚴行禁約密訪賭蕩處所賭師主名撤場錮師解散其黨庶其有瘳乎至於儒童之試當廿年前時有正取以先盡眞才而後有續取以並及鄕官正續昭然公私兩得後乃未揭曉而求不才者求才者恐不穩亦求揭曉則混爲一榜鄕宦人多請寄途廣額數所拘孤寒無階上進則去而爲人代考故學憲所錄捲出孤寒之手名歸貴富之家不惟失才且以滋獘愚以爲未試之前豫以此指曉諭儒童莫納刺謁卽有來者付門吏庋置俟正榜旣出方行啟對所求不在榜中者方與續取使才者得遂無求之操而省有求之費孤寒之士吐气而倩代之獘漸銷矣夫士也將養之爲國家用也而奢而賭而鉆求而作獘卽他日做官何以禁人爲師何以教人夫士也將安用之

○報黃鍾泉

某自爲孜齋先生婿卽獲侍先生孜齋先生歿今二十六年矣朋友之墓宿艸不哭而先生猶然有黍離之感誼何髙乎先生績學不發必畱以待其後人卽次公之秀而有文令孫之穎而善誦天意可知也第吾郡才藪貧鄕學必精必博而後奪標也穩教必勤必飭而後執贄者多此則有庭訓在矣若某學行淺薄叨冒逾涯何敢以無益之棹楔重煩里人亦何敢以無厭之貪饕厚徼造化長者乃怪其無坊而詳爲言命無乃過於愛與

○報丘秀才

不佞久離舉業不敢復爲人評論承公萬里相問一一披閱大都文字之法如歌有節奏庖有肯綮節奏肯紊一得則抑揚緩急無不中音批郤導窾盡皆迎﹖此卽面談不能盡未易以毫穎傳也

○報林省庵

門下孝友恬澹儼有尊翁法程令讀禮家居必能躬行古誼以率先裏閈近來鄕風侈汰全恃賢者砥柱其間而又聞米價騰湧廉貧之士值此食玉炊桂之時卽勵志愈堅而於節亦苦矣

○報周寅所

初至不能無倥傯謁謝旣徧北使旣遣此時院中樹色參差禽聲下上簾櫳幽雅幾簟淸涼酬應希疏日有餘適熊占蘭夢維其時矣

○報董上捨

南雍卒業良便然不可以曳裾自弛而寡交遊愼出入勤升散完課業毋甫往而思歸毋始入而圖出毋以規矩爲文具不足遵毋以學捨爲籧廬不足處大都志欲遠事欲實意思欲寧靜用度欲儉約可以進學可以立徳可以保家可以成名他日才做得事才教得人不然卽科第汶汶耳

○報林前峯

方州秩滿奏最重封宦況亨嘉良爲愉快然亦足以見丈潔巳愛民守官奉職之效淸明世界正�邁往以需特達令天下知朝廷待循良不薄而又知士者精白謹飭之可以表見樹立一破世俗資格墻壁之說使不佞迂談確有證佐是所望於丈者也

○報尢南華

承教政迹種種廉明第使客公儀文書紙紮學宮之葺月考之饌卹刑之供億軍冊之盤費義當取給地方而邸中酒米之需似亦不必來自潭府�吾輩第不以官自潤足矣治人者食於人倘居官而家食旣非中庸亦生倩議愚見如此髙明以爲何如

○報胡葵南

開礦之役誠不可無調度業未得脫手第當如司馬眞人所云正襟而受之明目而當之何靈棋之足信乎而礦役事體弟亦嘗設身圖惟及聞一二老成之論或謂當用土著而距流民或欲以礦徒治礦徒什伍其人而署置其有智力者爲長使得操笞箠治之勸以旌賞誘以官職彼將競用命而不煩有司或謂不必泥不動官帑之旨竟當官爲措處而後取償焉第行之而勿請而中官相處尢貴馴擾之使不爲梗而後我得遂所欲爲古人謂智謀之士所見略同大都髙明巳先及此矣

○報周礪齋

足下爲令兄襄事而調劑其孤寡送往字居所謂不爲政而施於有政者也不佞班直甫更卽值國戚哭臨未畢隨拜除書蒞政後宮墻祭器黌捨射圃次第修葺至於士風驕惰始操舊約與之周�謝絕請托冀以反其久錮之習凡若此者非不�勞巳拂入而見以爲居官任職有不得不然者誦足下勤而能逸圓以用方之教眞中不佞膏盲當置之几案比藥石矣

○報黃毅庵

不佞叨冒淩躐慚非其質諸生來學者少而習仿參焉乃二三選貢或欲圖南往往來告六堂先生以爲聽之且空虛彊聒力扳惟恐失之士心如是師道可知巳

○報王大尹

久不作薦書區區愚腐以爲未有直指不亟於薦賢亦未有賢者不得自見乃事外之人冒爲居間欲以屍其功而掠其美不亦恧乎

○報黃別駕

凡仕宦處脂膏易於自潤人亦往往見疑尊教謂澹泊過度文無錢可取則與尊意合矣嗟乎豈有廉吏而人不知者第當皎然絕塵倘猶在淸濁之間如二等秀才半會和尙終不足自見耳

○報邢知吾

自吾儕曳裾太學迄今幾三十年橋門黌捨之觀有加而章縫之盛弦誦之聲大不如昔教法士習蓋日趨而下矣此時而令奔蜂化藿蠋越雞伏鵠卯豈其任哉每見貴鄕孝廉任子逡逡謹飭無貴倨容然後益信齊魯士行之媺南國不及也今令侄孫來又得一士矣

○報梅衡湘

向爲丈祈舉小金吾適詢來使云以六月舉矣金吾乎不爲金吾者乎弟何嘗忽丈舟中言顧所謂眾母者旣怯不能而所謂順適其意以和暢其血脈者猶未得所以調劑之法此弟气魄方略不如中丞明矣

○報盧慈源

風恬浪靜便可安心放棹縱其所如恐過爲分明反生痕迹而同僚相與所貴疏密濃淡之間渾然乃妙耳要之但■﹝扌棄﹞得一不要渾身浩然百邪降伏上敬下愛謗遠名集此靈丹一粒可治百病不佞亦嘗以語一二親友而有志者少或以爲吾所處食玉炊桂之鄕安得不稍爲計或以爲世間亦有楊州鶴而欲兼得焉不知人生衣祿自定古今無饑餓底聖賢無饑餓底循吏如斗室盤飡但仕路少紆亦足自給如必大廈連陌多藏而後快意�則不能知之矣

○報黃毅庵

大教謙以爲碌碌升散然太學教士未有離升散而爲教者蓋士習不醇日趨驕惰不佞日以升散爲諸生刺刺而不能得之於諸生也今巳半年猶然如昨究何知巳

○報劉望海

承教廣置義倉積谷溢八萬而一取諸繡斧之贖鍰此所全活粵人者無巳時諸路未聞有此舉丈不朽之業在玆一役矣弟叨領成均亦稍稍有所補苴振刷顧無米之炊短袖之舞無足數於大�之前者還朝伊邇統俟面旣

○報李還素

向讀談兵談河大作甚辯玆麟閣圖紀至成一帙所謂動而愈出者乎敬服今歲都中禁花炮市無鬻者承惠適逢客至出以佐觴客皆稱賞此必王將軍奉酬大作非市肆物也

○報郭大尹

去歲姬父曾以其子見收來告不佞度其必有不檢以獲戾於門下者弟曉以微分當守邑侯當尊而巳諸生門戶事非不佞所敢與聞也承教具�姬生罪狀儻猶得未減或可少寬之否若雅操賢聲此生自無所容其喙者

○報蔡見翁

某親見老師視學規矩森然諸生率有所嚴憚故濫竽以來守其師傅稍稍取成規整飭之而士風驕惰錮習難移卽縉紳談者亦輒近捨髙皇帝整齊嚴肅之監規而遠引敷教在寬之故事不知所謂寬者亦秪是勞來匡直輔翼振徳多方曲成之耳非姑息弛廢聽其怠惰放逸自便之謂也�所謂董之用威朴作教刑者又何爲哉大抵狂�旣倒而某欲以蕭葦捍之宜不易爲力矣

○報吳霞城

門下向自天曹出補臬憲時論絀之乃年來諸公掣肘日甚賜玦相隨人始謂熱柄難持而蟬蛻守雌涉而不居者之謂福矣

○報徐黃岡

盜情旣有左驗則公所傅比良當而直指別有見必欲出之公亦將如之何然公必欲伸巳之是在彼亦將不安吾輩於天下事惟盡其在我而止耳

○報余大睦

向嘗承面語頃接尊揭具詳其始末惟是兩家�相門名閥世講周親所競者中冓之言又當兒女俱亡之後似可兩釋卽如揭云云亦覺暴揚巳甚矣自今願一切棄置不然修郤不休又有從旁構煽之者禍恐不如斯而巳某叨篤誼故敢輙效其愚老師有知或以爲不妄也

○報許大尹

貴治固雜夷然聖人稱忠信可行於蠻貊豈有視民如子視民事如家事不妄一笞不要一錢只�用朝廷所與俸薪比於農之耕秀才之館刻苦如此而民不感名不起官不悠久者史云廉吏久久自富此語𨿽淺亦仕宦之一術也若厭而思徙則志不堅而政多苟且一徙之後疵釁生矣況脂膏之地召猜不難浩穰之區剸裁未易事甫習而倏更民方宜而輒易奉此方之當道未得其驩而更向彼方之當道以求當其意此皆宦途之所稱難而善仕者之所不樂有也

○報陳肅翁

自白駒在谷時事日紛今東徵斧斨大見損傷而中朝之秕政內地之釁端種種可慮下好盡而上惡聞卽以冠婚一事屢請輒閣今秩宗約九�以下分署合疏伏闕而祈之袛恐天髙未易彊聒倘因而觸忤私憂過計有不獨在冠婚者承惠詩燕居深念隱然宗臣憂國之懷小子愧不能吟蛩續貂惟有循環莊誦而巳

○報張春宇

讀制義明道見獵猶有喜心至夢醒一編覺今是而昨非進乎道矣賢郎所鐫近艸曰汰沃而序以狂自命更稱其從諸髙陽托宿醉鄕毋乃爲他�著夢醒也乎昔有先醒之說鄙意欲稍更其序丈其謂之何

○報汪光化

飭廚傳稱過使客漢以爲譏然宋張忠定公爲守時範延貴奉使過金陵公問賢守令延貴舉萍鄕令張希顏以對公問何如曰入其境見其驛傳治田萊辟邑無賭博市無喧競夜更皷分明公笑曰萍鄕固賢天使識之亦賢也繇此觀之俗吏稱過使客則專飭廚傳以逢迎良吏凡百精明亦不廢廚傳而傲客故曰節用愛民又曰賓至如歸二說並存之可乎

○與李鳯嶽

接手教知年來究心內典啟口容聲無非瞿曇矣弟顓愚無悟入處惟是三十歲以後見語孟言言切實今京邸閒居時取左編名臣及我朝前輩言行三復之亦足爲感發砥礪之資蓋聖賢不忍人禪亦慈悲聖賢無欲禪亦淸淨聖賢剛禪亦割斷其道原不相悖也要之秪在躬行毋有講道談禪之名則善耳吾輩好行其徳愛惜身名寧忍詬而不爭寧捐貲而不靳所全者大也而親戚不相體鄕井之人所恨者彼所畏者我時日曷喪人情可推此弟所以寧失親戚之歡而不敢府鄕人之怨蓋欲以割斷成其慈悲生平戰戰兢兢直至死而後巳者也

○報周礪齋

足下假滿日翹企前旌何又展裉也世務不閱習不透名實不揚歷不孚壯而行老而休乘流則逝遇坎則止足下下其謂何

○報吳上捨

不佞迂談闊論不謂公猶記存蓋嘗謂吾儒安得全置治生不講第毋有餘毋不足於先業毋務充拓亦毋令隕落此則中正之道耳

○報何婿

僕寒家陳人性好簡淡每見世之姻眷以繁縟相施報力旣不能意亦不屑也春間季息歸龔氏業與龔郎約矣僕幸二女所歸皆莫逆之家大雅之婿僕不但矯俗且思以其道易俗耳

○報童金臺

東徵始議士大夫競曰滅此而後朝食曰使片�不返私心竊以爲未易今兵挫餉艱當事者如騎虎不得下而向之言戰者亦不敢輒變其說士大夫相與憂之未知所稅駕也閩中遠不能詳聞是以負奇而思賈勇者翹然有吞鯨鯢之意耳

○報梅衡湘

東事茫無了期更嘖有煩言將安所決筴乎弟之愚昧始終以爲朝鮮不宜救夫救未必完也而我先敝不救未必亡也而我則完入井從人佐鬭自傷今直坐此耳丈以爲何如

○與史聯嶽

白下故佳山水涼秋久霽風景可人日行九陌不異西山道也惟是同裏寥寥同詞林者獨毅庵丈而復轉去每感離索彌想淸芬矣

○報吳鳯麓

仕宦固稱畏途大才負詘造物寔爲之然嘗見敝鄕張惺吾先生舊烏程令也後僉憲粵西大計以酷去而其人第介而嚴耳豈酷哉及其裏居安貧守道非其人不見非其義不受歿而社之人相與塑像而屍祝之黌宮祀以鄕賢粵西列之名宦繇此觀之人品官評自有定論卽詘於仕而伸於鄕郁抑於生前而昭揭於身後吾輩惟有自修自檢退而彌勵窮而益堅如是而巳

○報陳懷云

不侒嘗謂文體之正固在棘闈而尢懸於督學蓋督學譬之場師也棘闈則求木者也藉令場師所樹非楩柟■﹝木巳﹞梓求木者焉得楩柟■﹝木巳﹞梓而收之勢不能空手歸則所收必雜非不欲得羙材也所樹者此耳

○報周敬輿

仕宦要淸廉足下所處宜倍加刻苦僕爲司成時國簿宋君始繇訓導來任僕一見爲盡言頃宋�別駕矣寧國顏照府亦瓜葛親常與僕講談今�寧國大有廉聲以親老乞休而當道不忍其去安見廉吏之不可爲也足下起家旣非二君比誠砥礪何患不足以自見

○與鄭渭初

門下爲貴邑破荒今下車裏門足稱晝錦惟是吾郡日侈日澆在貴邑猶有未散之朴而郡中縉紳眾矯枉爲難貴邑耳目顓倡率易培其未壞而遏其將然在門下此行耳

○報黃受我

向覩鹺臺薦章若弟先容不但渠撞了大歲��掩別駕之美卽今郤引退而當道不捨亦可見公心公論豈旁人所能庸力也然弟當丈始補姑蘇爲丈決策𨿽丈爲仁繇巳而弟亦竊自附於贈人以言者矣

○報胡葵南

益都少激弟固知郡伯調停不能無費心畱都郎署尙有欲抱薪救火者弟以爲無益而重爲聖徳累以不佞之言而止事有名美而寔不利於國者淸議之所與而老成之所躊躇而卻顧者也

○報徐玄復

承教歲辦無闕則責有攸歸矣禮部歲有拜裨出表湔除祭墳之需鋪行稱累者不佞一切取價自辦今以爲令而禮部與鋪行絕矣他署如太學亦將行不佞之說此外未之知也然鹿兔非城市所有或謂不能不倚辦於虞人萬不得巳則取之無賠累收之無畱難亦何病者髙見別有處法更望見教

○奉申瑤翁

昨上霈然從中降旨選婚行取所爲���遴臺省周悉愼重其臣莫及而不以�聒得��此礦店之罷亦將可冀惟是東師往而不返談者援引淮蔡以數萬人之命爲小衂以數百萬之供爲小費以議撤兵爲本兵之黨爲姦臣賊子老師睹此得無張目乎

○報曲帶溪

戰之難蓋亦易知而輕言戰者以英銳之气乘其好勝之心而藩籬之說誤之也弟竊見中國不與異域爲唇齒我之安危不系朝鮮之存亡朝鮮之存亡又不系於我之救不救而智鈍才弱從來不敢易言天下事秦郵語次不覺吐其胸臆而長者以爲知言過矣

○與沈雷門

畱虞政劇其在今日尢須得老成爲之調度專職一意自與代庖不同不獨某有弛擔釋負之隱衷二三郎署有所稟承而百度得無叢脞此其幸在起曹者尢大耳

○報楊止庵

聖賢學術袛是躬行實踐卽講學亦講所爲躬行實踐者耳如夫子與頑子講非禮��聽言��仲弓講出門如見大賓使民如承��巳所��勿施於人與樊遲講居處恭執事敬與人忠與子張講忠信篤敬如此等語至爲篤實學者但當誦法孔氏佩服語孟檢飭身心言行而以之齊家治國此之爲正學乃近來學者專爲空虛浮游之說置語孟不談又或援語孟而傅會以空虛浮游之說及考其行則有背馳之甚者邪說詖行轉相煽誘世道人心安得不壤某往歲北京見新進士言羅公子講道而抽丰猶未識乃翁之學爲何如昨讀大疏備悉羅公生平此其人易知其學易辧與楊墨卿原似是而非無舉無刺者不同而尙有爲其所惑尊爲聖人屍而祝之者何哉大疏蓋不爲文體直爲道學而發正大嚴毅有裨於世道人心非淺鮮也

○報楊止庵

承翰教剖柝眞妄而証之交際取與處巳處人之間實學篤論有益世道與不分眞妄而槪指以爲悟道者虛實相去遠矣蓋佛老入門勤苦過於吾道及其做就然後直捷快活而彼特了其一身如尊教所謂自私自利而巳使天下皆佛老宇�無人支撐將佛老亦不能自立然彼固自淸虛潔淨眞眞實實超出塵壒之表故謂之出世使人能爲眞佛老亦何病焉而今談佛老者實汨沒於聲色勢利而借無著不染以文其私則妓坊酒肆皆是般若玄關如此而稱爲易簡直捷可以悟道入道人孰不樂而趨之蓋名儒而學佛老名佛老而實聲色勢利不但儒僞並佛老亦僞也孟子辟眞楊墨翁今辟僞佛老某所以讀大疏而擊節以爲障川回瀾不可無此疏矣名教所關何鄕先達之拘又何傷嫌之有乎

○啟朱相公

古稱霖雨自天興雲自嶽頃荷溫綸能忘所自不肖某荷聖主髙厚之恩感老先生國士之遇豈不思報效以去爲髙顧不得不去耳無庸某多陳惟老先生設身處之當去乎尙可未去乎老先生愛某放乎不放乎誠慨然放去可以伸言路可以息紛紜可以便廷推可以全某硜硜之節得比爲人可以延某不肖之身不至客死卽大僚之气亦因而稍稍振作人不敢以頑鈍相輕夷此其所系良亦不少老先生謂放某恐失公論夫公論出縉紳今公論巳如此矣卽放去而人有問者老先生但應之曰非我放之也非我放之也不將有任其責者乎小疏巳再上如蒙送擬萬乞擬放卽如故事病痊云云足矣仍求一揭贊決曲成某撫臆論報誓肌及骨未先朝露報效尙有期也至於朝鮮筵宴仍求別遣病苦中省得一辭少免累牘臨楮不勝懇切之至

○答何婿

接來書具喜平安而所謂入潛入澹則聖賢工夫加於功名一等矣就賢婿而言一意勤學如董子下帷發憤潛心大業三年目不窺園之謂潛恬靜自守厭繁華恥躁競業之工拙反之巳試之取捨聽之人卽見有幸進有苟得而不以動其心之謂澹如是而遇試則赴得乃吾能自致靑雲之上不繇系援何其光明不得則或降才之殊或賦命之嗇亦何愧歉蓋功名之會何嘗不當赴惟惡夫苟且以赴之者耳今世之子弟不恃巳而恃人而其父兄則不量子弟之敏鈍敏者不教之勤學鈍者不教之安分而爲之請托甚乃爲之作獘至有後來考敗而爲之求復當日獘露而爲之營脫爲子弟作牛馬而教以穿窬彼皆做官有職之人家庭如此何以禁人請托何以禁人作獘風俗如此安得有賢士夫有佳公子來書言鄕之親友稱主司濫聽納人士趨徑竇誚吾婿不赴功名之會甘自暴棄此抽丰客佞媚者其說在公子之功名而其意在尊公之饋贈不然亦市井俗人語耳試問所謂功名之會操何術赴之而所謂暴棄者有才不學之爲暴棄乎抑有勢不使有獘不作之爲暴棄乎吾婿胸中盡明白筆下盡淸秀其爲計袛當視師取友讀書會課如尊公曩與僕及春谷一輩相與切磋故事以此進取亦自可望於尊公欲其攜家跋涉數千里之長途寘之宦邸所見者案牘所聞者發放所與處者家人所陪侍者往過來續之抽丰客無師友無課程時亦披書而作輟多時亦作文而觀摩少此其意似專爲尊公管家陪客置功名於身外者抑或以科第難於世濟隴蜀不再望熊魚不兼得則僕常以語捨弟知止知足又一說也若以鹵莾滅裂之學而又操功名進止之心直俟試期馳而赴之以父兄爲介紹以尺牘代藝文興言及此亦丁哂矣故慕功名則莫辭勤苦憚勤苦則莫談功名惟有此兩者此外卽入監一節不願吾婿爲之吾婿中子但求尊公授產擇其明白者食租衣稅力本節用公賦不逋與人無競於身讓路不枉百步終身讓畔不失一叚如此亦足以免矣因來書潛澹之說故輒極談之今世俗家庭師友之間絕少此議論而來書所述親友猥瑣之語燻蒸汨沒淪肌洽髓卽有才子弟亦旣與之俱化故荀子曰聞見之不眾議論之卑耳如不肖此論竊以爲世不可無而在骨肉至親尢不可不以此示之

○報宜春張大尹

吏事亡奇亦秪是禱雨禱晴議賑議貸而歸之潔巳愛民如來教而巳不佞薦士得賢者爲國家盡力生民造福則不佞所爲分耀割榮蓋愆補過實在於此喜可知也

○報吉安張太守

南都風景甚佳百需皆便其相宜過薊門苐值大計且輒代庖淸閒之福竟爲造物所靳耳腆貽袛拜泰和雞四隻醫家言一隻可療一病今將次第屬饜之令弱體�疆以彰二千石之賜

○與竇淮南郡侯

下車以來淸操惠政播在人口幸哉吾郡有福星矣顧今礦稅使出得無騷動勢旣不可止則所爲調停鎭撫之者良多苦心而至於以瘠薄椎魯之鄕而有繁華澆漓之習士寡廉靖民不儉勤此其患非礦非稅而有甚焉力行教化曠然一大變其俗亦惟羔羊之大夫是賴耳

○報王肅卿

考語稟謝二節誠欠周全然公操守無瑕上官一訪愈以暴白袛恐不能行取顯陟若公之官可保無恙僕平居所以相戒勉者正防有此風波不易搖撼耳第安心如常守官奉法前程分定命裏尙有某官未做幾年仕路未了人無如公何卽中讒以去亦何愧怍更不必向人求請也

○報申老師

某向讀書至所謂以義爲利何必曰利者猶以爲聖賢之恆言及今見時事乖張海內騷然蓋起於言利而其害至於如此頃臨淸之難竊意或可以有所感動轉移竟亦未見則輪臺秦誓更俟何日今惟有祝天祚宋而巳每卒業綸扉奏艸始信老師經濟遭逢之盛固不易及也某迂遇無當久在門墻老師所知蒙被栽培逾涯溢量更無厚徼之理惟是不敢倍違誨訓隳玷身名則隱衷所自矢以酬主徳報師恩者耳

○報申美中春元

帖括𨿽日新日變然竟不離古雅旣得手後袛是執此以往得時則駕耳若屢遷數易恐反失之不佞未子憐不佞者輒教以方不佞輒受之而未有驗故曰大道以多岐亡羊學者以多方喪生是亦舉業之諭也曩勞於攝官又勞於大察數月來始閒方蓄艾計顧其絕續有命存焉矣

○報何師尹

僕起家本貧歸根復命亦不欲離貧之一字今俸薪外無他喫著外無餘過此以往如是而巳鶴補非三品服不敢庋置之虛嘉惠

○報保定汪太守

大學言親民古人下車問民疾苦蓋惟與民親而悉其疾苦之所存然後我得而爲之地如醫者問病審癥藥乃可施至於求取欲寡勿出票以生需索之獘關給欲快務面領以防侵克之姦而又時時召至案前詢問有需索侵克否推此而行則親民之說也不佞曾攝他署稍用此意人或以爲失體不佞則謂宮體安在惟爲國爲民斯之爲體苟於國有補於民有濟吾不知其它矣

○報松江張宿甫

士得志於南宮裏居而俟廷對此其地在隱鬼之間更未易處儻自以爲無障礙拘束而稍不自貴重顧藉仕籍未通名先玷基先隕矣若平湖事大可痛惜卽志在溫飽一第盡勾喫著何自暴殄若是承教能采擇迂談躬行實踐吾道之光也

○報何鍾雒

弟向優遊士林無所受事此來南中一歲間苟完大察歷攝三部不甘汶汶稍有所爲恃平日之硜硜爲士大夫所知胥史輿臺所見亦微有令行禁止之效而家事不問交際不修暇則觀古名臣史傳所載言行政事油然有實獲我心者回視燕市役役於謁謝竿牘之間自覺爲有益矣承教名馬攺折中使不來潔巳拊民盡其在我袛循此做去聽其所止而休焉可也

○與陳應虹大司農

邦計艱巨而當詘乏乏秋有浩穰之費上無所不取而下又欲其無所不蠲此時之最難者矣某竊見當今財計不當議生而當議節卽如南中一織造圍屏燈簾費至十三萬金古人云取之盡錙銖用之如泥沙又云不咎其用之不節而以爲求之未至非今日之謂耶

○報李鳯嶽

卞急迫陿弟尢患此病每覺而悔旋又復然大教所謂料理性情眞是藥石若夫不須安排此事來順應事去如明鏡止水光景是大賢以上人矣時事巳大壞極敝惟有隨分盡職以涓埃報主而以一分之賜及民則吾輩所可爲者也

○報施二華主政

蘆洲幸守備公意合可保安靜公亦易爲力但守備公言公每稱疾不欲任事想是向前以相左故今當不復爾矣我旣與同舟須令彼見我與之恊力然後能得其心而事乃濟夫子言執事敬與人忠𨿽之夷狄不可棄吾輩處中官如處士大夫卽中涓可感也

○報蘆洲黨太監

公事苦心至徧歷洲渚冒風濤而民不聞追呼供億之擾可謂賢勞矣承教九萬餘畝一項旣查得四五萬畝而劉郎中原單尙一二可查大抵爲朝廷任事惟有盡心而止卽原奏數多朝廷意廣而江南止有此洲洲止有此數若以無爲有以寡爲多不惟害民亦爲罔上故一盡心外更無別策亦更無用憂慮也惟放心終事是望

○報何泰寧運長

頃覩邸報文有徵稅之說小人言利蜂起聖主如河海之納不擇細流卽云不虧課不累商顧安得不虧不累也當事者之掣肘苦心無甚此時矣

○報李鳯嶽

銓曹裏中所時有惟賢者居之能爲吾裏增气昨所簡用帝知人則哲可見於斯矣里人來如織亦因以時間桑梓之事薪米之價因念窶人所苦惟是米貴而富室往往閉糴以邀其急誠有好行其徳者紏合四五千金北走吳南走粵歲轉其粟而來則平糴之權可操而郡人可濟亦一怏心事也何如

○報張翼明主政

代庖共事受益良多乃水兌之政不佞謬有所申飭尢賴公畱意推行一時軍民咸受其賜誠令處處得賢者居之天下何難平也

○報總河劉晉川

積歲暌違承大教循環諷誦幾乎過淮陰而趨階磩相勞苦如平生矣兩推巳久旦夕下其一則耳提面命庶幾有所稟承若自惟譾庸陵躐至此如舠艇下呂梁又縱之棹沈覆之道也

○奉沈相公老師

三禮猶未見舉竊度上重冊立而諱言以故並冠婚而緩之愚見謂上意巳定冊立猶可需而冠婚愆期求爲急切卽並舉亦有先後非一日事也此指難告人老師必有遇巷之忠人不及知者而朝鮮之兵愚見以撤爲是天朝原不與朝鮮爲唇齒倭卽復來無論天朝自如朝鮮亦豈遽爲所奄有而不撤自敝且恐自焚非計也此督撫本兵之任似不當取決於朝鮮耳

○報毛觧元

承教方知公在制中卽缺唁爲歉而私心期公之切復滯此三年尢不能不以爲■﹝垂夬﹞望矣蓄艾徹桑當及暇日讀禮之中正可謝客屏事收心聚神覽誦左國子史諸書以廣聞見助筆力爲他年必勝必取之計而翰教乃云心如亂麻此蓋役其精神於觀美酬應之間以世俗之虛文妨顯揚之大事僕之所未解也

○與周寅所

畱翰少再借以宮詹領者尢少風景滋味故爲靜澹所宜諒亦不久處耳然弟竊見此中之適酬應簡寡書問稀疏若京師日下一番計吏計偕之周旋與炊桂食玉之費用皆此中所無乃國事日非近不如達又其大者矣弟輩日有餘閒百徧相過更得兄來又何如適也一水非遙萬祈夙駕

○報施二華

南郭少盤桓待命而行千妥萬當過此乃得自繇顧竊謂足下橋梓常棣世受國恩不可不大有報答與浴沂風雩之士初未嘗策名通籍者不同然年茂日富暫養而後出不遲也

○報黃愼軒

署中對房之稱私心久以爲無謂請與閣下共巳之詞林以詞翰爲職業將丹靑當代皷吹休明固不當示人以朴自有閣下而人知吾署中有董賈焉今儲禁經幃久勞講誦恨不佞無繇側聆其音吐而一自南來拙不善藏短乃盡見更何堪爲大雅聽聞也承教過情令人感愧耳大禮尙稽正藉羽翼何得動白華之念

○報範主政

初借重時公臺再四辭讓以道體不耐煩苦爲憂今則熟路輕車且歲除燧攺矣事之不難而時之易邁如此顧念及代庖輒勤翰使具見歲寒之誼感愧不可言

○報北新關吳主政

承枉教具見勤職愛民虛懷求益意甚盛也不佞曩攝貴部見榷關故事後榷之數常浮於前榷不佞嘗與諸公談以爲君子不盡利以遺民若日益歲增國家萬年無疆更何底止愚意欲易漸加爲漸損卽如前報千金今報九百九十卽少此數金而廉者自廉能者自能於國計無毫髮損而所益於國脈國體者不知其幾千萬也及閣名臣錄成化中有大司農周文端公經者委官監稅課入多者與下考則不佞所論先輩巳有先得我心者矣古人言存心天下加意窮民總之心要存志要加誠存誠加而民不被其澤者否也髙明以爲何如

○報潘鵬江

自來銓曹如門下有幾乃途次家居不佞亦莫不聞大都此事與俗人商量不得先正有淨洗眼睛緊縛肚皮硬豎脊骨牢立腳跟四語盡之矣

○與王思泉

朝政多違惟諫垣召用舊人足稱盛典顧蓋髙之聽未易入也昔稱伏蒲折檻引裾之事其人主與拂士諍臣相親近而後得關其忠今徒藉尺一之牘一畱中而萬語千言悉爲瑱矣不但苦口更苦心此時之難如此吾丈燕居深念中間肯綮當在何處如古人一言寤主當何術也

○報陳懷云

畱京鋪行極苦官府之累而科場其大者今大家講求大意主蠲而一二無識尙有借辦之議胥吏輩則以科場爲市鋪行爲魚肉者也此在斬鋼截鐵一刀兩叚耳老公祖提衡一方於民生吏治無所不得問無量功徳在齒牙餘論間也

○報陳志齋

翁棲遲衡泌肆力綿摩迹絕公庭徳孚鄕井壩田山莊隱然爲子云之玄亭庚桑之畏壘矣恨某未卽解弢脫网陪履綦而捧筆石顧知還不遠叩關之日亦大艸殺靑之候也

○報唐抑所

長安分袂遂隔淸芬卽白門密邇雲間每從士大夫獲聞臺履而欲如曩日同朝比肩接武聆講誦而陪笑語不能得也特召久需而容與盤桓獨髙難進之節今衮職國步殊望前籌若南曹無大事咫尺之義涓埃之效某也不敢不勉耳

○報唐見梅

門下淸望在鄕評乃不佞束南都更聞門下在上杭時郤金辭饋之姱節竊私心敬之適程郡公相問輒以門下言非私謁也墨授不庳巖邑不小不爲可以有爲惟努力

○報竇淮南

臺下皭然之譽在宣鎭者竊嘗聞之縉紳間而今之在吾郡則口碑藉甚此豈可以虛辭借也卽如儒童之試向來混爲一榜其獘至於不才者求而才者亦求孤寒無階上進則爲人代考自臺下先盡眞才而寒畯揚眉功徳無量矣聞常州郡公亦如臺下而吳人無後言更翕然頌之夫人節不純白故每有所委蛇而不敢直遂夫旣皜皜而人何所容其呶呶乎吾郡所病在於謁在奢華而士有賭風民若米貴臺下淸嚴節愛風俗之轉移士民之被格亦巳多矣夫其三者在臺下顏色齒牙間而其一者不能無費盛心之調度以吾郡遭逢如今日而猶有陽橋之縉紳樗蒲之士子家紈戶綺炊桂而食玉則更無可復望之時矣

○復符卿蔡肖謙

礦稅之諫毋論士大夫卽詢之途人誰曰不宜惟是竊見礦稅以來諫者無慮千章卽南中九列疏三上矣卽大疏所欲稅銀令有司徵解之說亦巳有及之者矣而下益懇上益堅如拔山如沃石嘗謂此時卽關龍逢比干之忠蘇秦張儀之辯皆無所用者也藉令有能感動轉移者此其功所謂旋乾轉坤補天浴日或在重臣親臣上所腹心信者以附耳造膝默默而收之使迹冺於外恩歸於上斷非疏逖之臣連名露章之所能得也翁所占云柏柱載梁堅固不傾者蓋堅固難動之說神巳告我矣不可則止大臣之義也不得其職不得其言則去官守言責之義也吾輩在南中隨時隨分凡可便公家利生民者盡心盡力以此少效其報是則所可爲者耳

○與孫立老

自集義養气之學湮而擔當執持之意寡寥寥宇宙硬豎春梁牢立腳跟矻然不可震撼搖奪者幾何人哉帝鑑耆徳特起畱銓蓋追念其淸公行將授以魁棅除旨一下畱都紳佩舉手加額莫不以正人復用卜世道之將亨而某席寵惟舊稟度方新得朝夕侍履綦而聆提命其爲忻忭尢倍萬於恆情者端役袛迎願言夙駕

○報蔡肖謙

白門陰雨浹月來牟傷矣連日禱祈今喜初霽未知明日何如承大教乃賢者之居雨師亦不少顧惜何不仁甚也然古稱上漏下濕匡弦而坐者此何等人哉言念淸風不勝企仰

○報孫月老

老年丈人倫冠色卽當出而濟世匡時而暫以其如椽之筆發武庫之藏矻矻於編摩著作間足稱三立令人羨仰弟屍素多年偶攝他曹不能無所事事人言過實申老師亦嘗移書今復聞尊教伏惟元老巨公之指南明師密友之忠告所當服以終身而司空旦夕且至秋間叨滿行圖乞休自是皆藏拙之日也不知千秋大業何時殺靑卽歸臥林丘尙思寓目耳

○報沈泰垣

昨秋錄士疆半出臺下前矛今獲尊惠大雅錄卒業之則所收猶有未盡者以臺下藻鑑若此士何患不特達而相知故不佞非無一二親暱而不敢有所遊揚度其不足當孫陽之一顧也乃尊教獎其峻潔而方之龍圖過矣

○報劉淳寰

南中借重數月間而大官之政犁然鹹理乃開心見誠以咨詢直諒之君子至於戒行之際尙畱心會計治文削牘惟便國便民爲惓惓此非無人我齊得喪古哲人之芳躅乎而綜核調度特其一班矣不佞隱衷深念每用喟然

○與周礪齋

屢疏荷畱神然猶未獲矜允豈公未以不佞苦情力懇沈老師將謂賤軀尙可勉疆邪猶記往者敝座師蘇公乞休不佞代艸太宰蔡宗師之去不佞從臾之敝鄕王恭質公求去未得不佞爲懇求政府太宰去而完名王蘇二老去而首丘人多三君子之去而三君子亦以不佞爲能成其去也今公似猶落套數未見相成私心竊不能無望焉僮僕寡鮮又當獲時不得巳仍以和凂疏揭煩點檢卽於年內上之切勿與人商量也

○報茅二岑

部以工名所領將作所司金錢竹木瓴甓之事弟偶代庖不善藏拙實賴年兄老成直諒與同署諸公成所欲爲匡所不逮迄於釋負幸未至僨�覆餗則蓬麻之藉多矣大教獎賞踰溢至以韓富相期非所謂擬人必於其倫者也捧誦循環惶愧無地乃蒞蕪踰月而積滯盡疏課入尢盛非精勤何以有此

○報南都水王紹賓

舊役來獲捧誨函過承遠念至所雲貴署事體淸淨寧一此實賢者能始終之蓋法易立而難守獘難革而易復執持搶當不徇不撓非牢立腳跟者不能也不佞卽臥病林間聞之甚喜敬因役去寓謝不宣

○報張鳯臯

政事惟畫一則淸靜此黃老之恴古人常用以治天下但不可流於慘礉耳今人患無特操往往以巳徇人其敉也不勝其擾此意知者殊希承教衙門中事故敢及之不佞朴直人也水之冷暖飲者自知仕止之際不告於朋友蓋非朋友所能爲謀耳承勸駕且感舊誼力疾寓謝不盡欲言

○報南吏部畢見素

古人受業專門有師以及師之義今以一日之推轂而稱師巳非古道況推廣之乎不佞所爲不敢仰扳者以此惟是髙賢大雅陟在淸華則不佞之私忭實深而適爾參商不獲追陪又不能無恨借重之遲而不佞去之棘也

○報南工司廳馬蒼麓

彭城別後遂無繇見顏色追憶不佞代庖時不佞誤認眞二三君子亦不以不佞爲假也如燻如箎如枹如皷足稱一時同寅之雅而門下明敏爽豁能任肯任尢不易得者此不佞所以遘會乘時因人成事亟亟然如恐不及竊欲少效涓埃比於借花獻佛之義而今一想前景爲芻狗爲蕉鹿矣承教一時諸公多不在署而門下攝屯田淸署大才不足當剸割惟是畱曹以攝爲常若非當眞料理不無叢脞此門下所最悉不待言也不佞病中然至對古人譚舊事不覺亹亹惟亮之祕之

○報李介石

病中荷教音獎藉逾溢令人惶汗不佞嘗謂今居官者欲有所振刷則曰難爲前人又曰難爲後人不知凡事袛要求个是要自巳停當若照管前後要前人好要後人好卻不要自巳好何哉但勿曩人揚巳便是粹然爲前說者大都不肯做好而借人以爲解者也門下賦性淸貞而气體之充尢非南人所及卽不佞尙要緊縛肚皮門下自是天生一副茹糵飡霞腸肚故筦庫之淨直至無前然此門下一班耳今礦稅大害吾輩爭之甚力然未有以感動人主壓服中官而徒以筆舌與之爭卽穎禿舌敝恐終不能有救易曰告自邑不利卽戎自治之說吾輩所當講也髙見以爲何如

○報南營繕譚斗山

病中承翰教亹亹之詞惓惓之誼令人讀之不能釋曩畱垣歲萬金不過南北十門今修十四門而歲歲有萬金之省此事非公臺不能而公臺亦以此足垂不朽矣不佞考滿時嘗屬太宰畱公臺終事似不應有計部之移果爾亦止遺應天四門而工部之事巳畢不佞向所以亟亟然者正爲人難得而時易失慮不能無差池也如除目不下幸並力爲之爲浮圖者必合其尖不了不愜而道體𨿽平鄙意以爲自奉不宜過嗇巳詳具昨冬小啟中矣不佞衰病不能出力疾寓謝不宣

○報儲樊桐

都門叨擾頃聞拜命喜甚欲鳴賀而木及也乃辱記存賤生重醵遠貽不佞卽不能不以身爲壑能無愧乎謝謝南省久虛榮任後當倍加光彩諫垣繩糾大義公素所蓄積若以不佞所見南中事則多缺官希視事頻差假而中山之後貧宜卹入賀之勛臣輙用四舟濫宜裁至若會估物價向先郎署而貴衙門乃據而酌焉平則依多則減虛冒則糾其道王察其意王省其象如總裁其體尊其貌嚴不以私謁私人與於其間而後郎署有所憚羣小無所覬此舊章宜復而會收會放無愆期��領文無停晷一勤而萬人便一快而百獘銷此皆貴衙門事也大教下詢敢以此爲獻亦以此爲謝然祈姑祕而諦觀之采擇而行毋別商確可耳不佞衰病不能出天下事猶可爲惟公勉之不宣

○報辛丑新進士

南中間諸公佳報喜甚蓋匪世俗桃李之情而區區藉諸公以報國所爲蓋愆補過分耀割榮者於斯焉在耳遠辱記存深感渥誼惟是醵金戒幣當釋褐而有此厚費甚不宜也敬用璧歸統惟照亮

○報施昌巖

承教感遠念且見公襟懷風致有超然塵壒之表者惟是公家父子兄弟並當努力勤事立功報主呂祖竺幹之指須俟宦成身隱方可言耳

○報淸江令張雨若

不佞自畱都歸去巳將終焉惇迫重來畫蛇添足向以爲上界事難矣抑有主者袛可料理下界乃今幹界事亦不可爲如公宰一邑理事事理便民民便革獘獘革惟公所欲爲耳如部堂者臂欲運而指不動股欲前而踵不舉�畫諾坐嘯乃可�姜桂之性又不能正引��休忽接誨����太平可立致不覺胡盧而咲隱衷私念當知巳之前又不覺直吐如此不宣

○報李霖寰

惟臺下勛猷聞望爛然舄奕於域中今特膺隆寄障川回瀾卽受事方新河伯波臣巳阽然俯首而就約束矣不佞嘗謂天下事第有得人而付之專任而責其成功卽集思廣益一聽其人毋從旁參毋從中授而事乃易集故宋人議論多而成功少乃今實坐此病蓋私心感慨久矣邇捧大教至所謂經費之裕尙無難議論之息眞不易者不覺喟然大息以爲實獲我心然宿望先聲譬之國年當局旁觀袖手恐今日之難又不在議論而在經費也某向仰有年日望玄圭成功赤舄歸朝一睹手儀少酬夙願顧某之衰庸不知��緣分否

○報汪頤所

繡斧賢勞爲年旣久中涓旁午良亦苦心不佞嘗謂此曹不可以士大夫法度�之卻當以士大夫禮數處之有以壓服其心而又務馴擾其气救得一分卽寬吾民一分諒髙賢�此一方民亦用�道也不佞乞身不遂結束重��������爲不善息之射不可知矣大教溢��厚望之何能稱塞

李文節集卷之十三

●李文節集卷之十四

晉江九我李廷機著

書牘﹝三﹞

◆書牘﹝三﹞

報馬誠宇

報駱臺晉督學

報楊濟寰

報徐覺齋

報鄭世子

報洪桂渚

報鄭如環

報李還素

報儲樊桐

報李巡按

報曹仰筠

報饒學道

報儲樊桐

報王四洲

報趙南老

報李修吾

報李介石

報吳左海

報王懷棘

報何霽懷

報汪頤所

報徐石樓

報竇淮南

報陸合浦

報楊�林

報徐文江

與洪九霞

與藩司

報駱臺晉

報劉云嶠

報曾見臺

報洪桂渚

報梁霖宇

報陳志寰

報曹嗣山

報莆田尹蔡五嶽

報鄖陽胡撫臺

報王懷泉

報楊止庵

報趙南渚

報楊少林

報徐理齋

報吳左海

報鄭昆巖

報王荊老

報王緱山

報洪九霞

報喬聚所

報徐薦所

報陶石簣

報孫月峯

報錢心卓

報黃鍾梅

報徐理齋

報劉兼庵

報晉大行﹝承寵﹞

報劉云嶠

報楊貫齋

報丁敬宇

奉申老師

報申老師

報甘咫亭

報方曾嶽

報須桐鄕

報葉臺山

報張鳯臯

報孫月峯

報葉玉城

與朱云崢

報康驤漢

報孫藍石

報陶石簣

報閻萊州

報葉臺山兄

報永春尹夏

與兪徳化

報駱臺晉

報郭靑螺

報甘起亭

報楊貫齋

報郭靑螺

與李葵孺

報康按院

報孫月峯

報穆桂陽

報溫州李通判

報李吏部﹝延大﹞

報沈老師

報嶽石梁

○報馬誠宇

楚事之議敝部覆疏以責成撫���而議單之不全錄當日情景詳具小疏中右堂以楚產楚咻失口召猜方與同舟人不能無疑�疑不佞然其原單黏鈐候發全單抄送中書卽撫按之責成𨿽非廟堂之指固不謬也至於推�曲�亦巳詳小疏中客郎以堂薦轉司取��舊祠郎����故物又有謂右堂以範宗��謚劉畏所���不欲其鄕人爲祠祭詰典如此而王府名封一節司欲嚴欲徐堂欲寬欲快胥吏輩�在嚴徐鼓煽其間始司與堂爭繼則吏胥亦敢與堂爭吾不能忍而笞之彼不甘受笞而外訕焉故又致有儀郎受制胥吏受辱之人言不知郎���吏吾胥吏也將使吾制於郎制於胥吏乎蓋旁落下移所繇來久矣乃推舉之誤在地不在人而不佞嘗深維吏曹故事每省直用一二人者謂其能知一方吏治一鄕人才非以華貫要津爲必均分而覃及之也及其後則其邦大夫反不便於雌黃其邑子里人反有難於月旦賢者中立而不賢者以行其私若論大公惟當賢而不求者之務舉蓋惟賢能進賢惟不求能謝干謁如地不乏人循故事可也如偶之間一不拘可也且上方��爵疑銓曹今見吾輩瞑目而爭之不益重其疑錮其吝乎大教髙論此聖賢天下一家萬物一體之心吏部稍一分疏言者便以飾非疆辯攻之而�尙恨其無大發明此等迂談獨公與不佞語可耳不佞見人之多心事之掣肘以爲色斯舉��及此時���未厭其譾庸諸公未斥其��抽身而去少��退之風而欲爲古人接浙不脫冕而行胡可得也日乃就病榻與所司講明條陳披攊衷腸以去就與相要約適承大教勸勉之勤不佞調理數日亦且出而視事如猶枘鑿更須再告不佞前疏固云此�元不爲身不爲家無所戀���所覬於後此��之要言可以告君可以告友如事不從心有去巳耳居停過擾重承篤念尢不可言

○報駱臺晉督學

生平不好言事旣署部不能默默乃大教過舉恐以言取人將失之矣得郡守不若得巡按此綱領之論今未得卽代而代者又未知其何如大抵與中官處先能壓服之後能調停之江右夏撫臺最妙人之云亡良可嘆也

○報楊濟寰

九月二十五日京師地震敝部疏列年來地震之多而專言其繇開采傷地脈所致疏方上而大疏至則震更異常昔人欲人主兢業日取四方水旱盜賊奏之今何術而可動天聽回天心乎前日小疏所稱郤利之方借���曲之隱���開導至尊此迂腐之譚必�得之數也大��取焉敝部歲終例當類奏災異前歲疏言上下交修發票而寢去歲專責難並寢其疏而從來類奏必經奉旨下部丈今多不下亦姑據揭以奏然竟是文具耳柰何

○報徐覺齋

往者吾儕蒿目無心妄憂天墜幹唇敝舌常苦聽髙不謂陽春倏回甘霖大霈機繇中轉事不先傳此乃聖主之明社穆之福吾儕自此安心息慮並遊熙皞之天亦宜一意殫精竭其股肱之力矣翁資逾三紀秩滿六年淸望在人韜光巳久今隱鱗藏羽盡見摉揚豈有鼎彛而不薦登淸廟明堂之上者哉蓋以其時決之也

○報鄭世子

向�曹羣下相傳貴藩久不欲��有異人如巢許�後見塗廷尉自道得謁老先生於其按汴時博雅如劉向禮樂如河間若其廉讓孤髙則首陽之侶也比得大疏循環捧誦徧示諸曹郎喟然大息曰嗟乎今之世有如斯人者乎有如斯人者乎蓋老先生直求倫順例恊理富心安意在求��矯焉而以爲名髙者也此何疑而持之十五歲大疏七來敝部之遲畱豈非益彰老先生之髙誼哉不肖某素乏持重卽證據表牒僣爲議覆不獨爲老先生了此一片心亦以風礪縉紳士庶他日紀之靑史貽之來玆以光揚我朝宗藩之盛使百世之下聞其風而頑廉懦立疏旣具矣適值大慶遲至頒詔後而後敢上蓋不能罄揄揚所處亦不爲優典惟其考核艸創則有司存其感慨處乃不肖之筆亦出不肖一念好徳慕義不能自巳之心謹錄呈淸覽若曩日小啟袛爲職掌奉幹而重辱報章過叨獎飾愧彌甚矣

○報洪桂渚

集義食气不肖向常稱之年來又輒稱知仁勇蓋仲尼對君問政卽博學以至篤行皆政也而勇卽气�卽義惟集又在先一步耳士大夫無志當世但商財賄計資俸惟應酬周旋爲孜孜一先朝露冺冺滅滅眞大教所引蔡文莊公之言王侯同腐艸者矣不肖亦嘗謂惡人不可爲也庸人豈可爲乎以門下同志輒敢吐露惟祕之

○報鄭如環

尊翁恭介公以淸節聞海內不佞不及侍尊翁而幸侍公臺於陪都如不見麟而見其趾也南寧之行不佞僣以家法爲頌禱今承翰教則別駕秩滿鹺署事竣以給繇而來操持譽望亦可知矣

○報李還素

王府事經繇禮部耳事之是非部可無預明龍兄直而未愼然妖書有何干涉竟亦不能文致之若弟小疏爲推舉蕭丰源添注黃儀制二事人言銓部而弟實爲事根義當引罪又非楚之以也然與郭同舟餘波及我不能無戒心而初念本不欲出出而徒見險巘勞苦絕無滋味願息思歸未嘗一日忘特未得脫手耳

○報儲樊桐

南中事盡有正不專以白簡爲建明如礦稅一節吾輩試輟而不爭至半歲或一期天心倘可望自動而後聽密勿之中因而默贊之未必不是一著也今言變異水旱盜賊而輟礦稅則謂此直借詞以悚懾我並變異水早盜賊而不之信有如變畢單言變異水旱盜賊單言水早盜賊卽未能動然不生疑來教所謂拾余唾以塞者亦可免矣

○報李巡按

楚事多藉處分藩宗底定上紓聖懷下■﹝忄尉﹞羣望卽敝部得載其淸靜感忭如何至於江夏公擔當太銳智慮全疏然其淸白剛方官評鄕評目不可貶臺下昭雪而保全之此義髙矣

○報曹仰筠

南都鋪行往時稱累至於叩閽弟偶攝戶工因與一時諸老爲之蠲免調停定規立石於閭閻不無小補今又三年不知何狀繡斧巡行之際誠得詞組及之其利溥矣

○報饒學道

不肖嘗謂督學在公與明而公尢難蓋吾輩故治博士家言以取制科其於較閱如老農辧谷粟大賈辧貨貝則亦何難惟夫干請一端自非平日卓然有不可幹之髙節當事屹然有不可動之特操未易杜絕也而所系士風所不利於孤寒尢甚非止文藝較閱之得失而巳臺下衡鑑髙懸錙銖不爽而淸標正气能逆郤陽橋於數百里之外無敢幹亦無敢怨若夫南郡惡俗知不能得之干請有移而用之倩代此等魑魅不可理度不可徳化臺下其謂之何

○報儲樊桐

讀公疏皆應天切務而不肖竊見時事其不能得之於上者巳矣亦有吾輩所得爲而未爲者卽如昨敝部欽天監歷日紙戶兩縣拘僉九名而戲小銀匠吏役在其中皆經兩縣面審至敝部而後呼號而後豁免此何異參隨指無礦爲有礦執途人而稅之則官府之苛政豈有異於中涓乎而又何以責中涓又何辭於上又安得謂有掣肘之者以此推之吾輩不可不厚自責矣髙見以爲何�

○報王四洲

聞關政蔚然大都操不欲之心以服官智慮猷爲皆從此出今譚者惟礦稅爲病中涓參隨爲梗然不佞見有不礦不稅無中涓參隨預其閒而民苦之者此其責�孰誰哉姑置其所不可爲而盡力於其所可爲此吾輩今日事也門下能辦此輒敢以告

○報趙南老

敝部紙札多出都察院其出刑部者紙價不滿十金適因修省念及民艱遂謀之所司移文捐捨�紙戶歲賠千金擾累不淺而於吾輩衙門實不能爲有無��今日不能得之於上而能爲之於下者此類��顧惟捐之鮮少人之輕微欲借鼎�以�諸曹不知可否

○報李修吾

仕紳間嘗有��之語不肖謂認得眞時假亦成眞苟不認眞��成假今世多坐不眞之病不肖嘗見吾曹亦��做得不做者尋事非也事放過亦非也吾曹居一日官爲國家做一日事爲生民�一日福不肖於臺下敬之慕之𨿽會希別久不詳起居而此念未嘗忘惟是人本無能禮曹事關國家生民者亦少屍素二字可自署其考矣承教過情不勝惶愧

○報李介石

承教黃堂久闕之後自不能無煩整頓爲政在人源淸則流潔所云就條理而各屬亦攺弦易轍者此從身上做起卽古人明徳新民學問也持巳十分責人止是五六分故曰以聖賢待其身而以眾人望於人臺下過激過當之慮深得之矣

○報吳左海

汝寧此行似有悔心不知歸去何如倘懼而自解或從寬政而重處其撥置爪牙可乎彼含沙之射秪足增其罪狀何能汗人矧如門下皜皜者哉恩典浮榮士大夫競欲得之比例陳情章交公交車安得不取厭薄誠使吾輩於此上見得輕亦當爲人主所重門下終守前詔不復陳乞此義加於人一等矣

○報王懷棘

承教仰見忠君愛國惓惓無巳之盛心敬服無巳�聖衷殊未見轉移卽政府密揭露章一切不報祈之彌力持之彌堅今望其毅然獨斷自居其徳旣不爲也望其慨然納言又見以爲徳分於人則尢不肯竊謂此時𨿽龍逢比干之忠良平之謀儀秦之辯皆無所施惟爲梅福逢萌則可耳卽再艸疏不難合叩亦易顧終歸於虛也側聞皇子誕生聖心喜甚當此懼喜並合之會政府密揭默懇使歸徳於上而人不預且不知或能有所旋轉蓋龍性難馴卽建儲一事可窺矣不肖卽謁政府以此著白之天下事以濟爲功耳

○報何霽懷

承教人情世態趨易挽難大臣當國上得其君下輯其僚寀而後可以得志此經世名言非通達國體者不及此弟初於僚寀惟是論議處分之際有見理法所在如此爲是而毅然執之者大都主於奉宣徳意體悉天潢其用意一依於忠厚而胥吏不利同捨郎卽不能無舊習勝心一時微有枘鑿之阻然吾心自公理自勝諸郎左袒吾者什而九蓬生麻中亦不扶而直矣在事漸久日日與諸郎講求曹中事公家之利知無不爲以此少效涓埃至於補天浴日卽政地元老難之此時仕宦與林泉未見其孰爲得也久稽裁謝言不宣心

○報汪頤所

賤生承雅念乃不以筐篚爲體尢感道義之愛出乎尋常矣晉妃叔代其父投揭不佞庭諭之見其忿悁甚度是此曹所爲羈兵馬司數日以疾祈釋不佞再諭之感伏叩首似大有醒動者札諭妃父兵馬謂安王氏所以安馬氏移文長史司啟王謂安馬氏所以安王氏崖略如此蓋家庭嫡庶斷非法令所能戢冾而馬未有子一子王出王亦�妾也卽撥置多是�家親黨�婦�獲之流與�事外人撥置者不同惟以斧繡尊重理諭勢禁彼之聽服斂肅過敝部多矣

○報徐石樓

弟生長海陬少時嘗見海禁甚嚴及倭訌後始弛禁民得明往而稍收其稅以饟兵自是波恬或言弛禁之便蓋貧民藉以爲生冒禁陰通爲患滋大而所通乃呂宋諸番每以賤惡什物貿其銀錢滿載而歸往往致富而又有以彼爲樂土而久畱者頃困某易山一勘彼謂中國何知有此山乃此等所爲遂憤而殲之甘心就夷之民無足憐惜而自此彼必不容畱吾人卽吾人無敢畱亦未敢往實爲中國閉絕此路也或欲隨船給批責令船頭夥伴相保結如十人往而九人歸連坐之不知此說何如至於紅毛番或謂偶飄而至不操兵挾刃而以貨貝求售倘姑憐其窮途聽民與市而以廉明官監之不令稅使參焉自有石畫惟承大教而亦微聞丘裏之言輒敢掇拾以復耳

○報竇淮南

承大教�言篤論洋洋滿�如雲口舌何如��云今日無士則異日無官云聖主未嘗禁人爲而不爲此有徳之言人所未發者也今秀才寡廉鮮恥安得有貞白恬靜之士夫庶僚傝茸浮沈安得有執持擔當之大老當官盈囊橐家居籠山澤而礦稅是爭衙門任蠹獘胥吏恣縱橫而參隨是問朝祭病多公座假多陌上無乘馬之官都中多卜夜之飲未爲勤也而郊廟朝講之請連章獄多滯畱商若賠累得釋而不肯釋易蠲而不忍蠲未爲仁也而赦宥蠲賑之祈累牘記曰天下有道行有枝葉天下無道辭有枝葉今天下猶稱有道然無乃辭有枝葉乎且至尊之前卽露章危言無所忌諱天髙海闊咸與優容而施之僚友又未見其可也不佞燕居深念仰屋竊嘆久矣不敢以告人適感大教不覺妄發惟祕之

○報陸合浦

邑牧盡可展布徳澤易加朝爲民處一事夕爲民平一獄今日爲民興一便明日爲民去一病便自躊躇滿志不覺歲月之淹法立而慮其更獘革而慮其復有爲而未定其績有剏而未覩其成將必顧措關心惟恐遷移之亟不患人不知患官不攺也

○報楊�林

讀大疏仰見臺下憂邊慮患之周蓋緣事多掣肘內庫舊有者不發新運者不收輒以無爲解彼惟鋪墊求饜耳皇卹邊事哉而衣服不堪責在工部昨於撦力克之賞因掣而視之大與一講縉紳猶爾何以責中涓也譚馭夷者類稱臨機應變尼父不云乎忠信篤敬蠻貊可行夫臨機應變特用之戰鬭非所用之賞賚卽朝三暮四之術一之猶難再則窮矣不肖居嘗語人今敢以質之大方有便幸教之

○報徐文江

南闈一節都人向稱大累臺下一蒞京兆毅然蠲之民旣不煩費復大省所充拓繕治卽至猥屑無不畱心不佞以此服臺下經濟之才革獘之勇爲閭閻造福無量矣秋間偶得上元石記仍累民間頓更良法不佞深爲扼腕幸福曜重臨不試此碑可僕否蓋此法便民而不便於胥吏彼輒以典巨事劇恐致耽誤爲辭而吾輩亦以循常襲故爲無失不知臺下巳試明驗在前卽耿叔老亦言成都及某某省皆官自治辦豈異人任乎故夫子答問政稱三達徳智者見事透徹仁者爲國爲民無私心勇則所以佐此智仁不勇害不除利不興事不濟也狂迂之見輒敢質之大方幸教之

○與洪九霞

數載淸勤此轉誠詘然釋省會將迎之冗而來白門離喧入靜別是一境矧冬官垣署盡有可爲非無所受事之比也往者外城一事詳前小疏中及覩公新除喜而不寐城百四十餘里卽經修葺必�圯壞灰者舊垣前人所築泥者新垣不佞所修�總在裁成之內所恃賴不淺而此垣向來歲糜萬金不佞奪羣小每歲數千金之利歸之公家逐包工裁窯官散作頭此曹恨垣之不卽摧利之不復得諒公能燭之要之惟時時巡行表裏俱到少有滲漏便與補葺一月之間閱一二門攜被帳食樹信宿而後歸郊墟景致亦足玩賞昔不佞修十廟往輒竟日人謂不佞勤督工不佞應之曰非督工也遊山耳卽不佞於城垣所能悉其曲折情獘者亦以巡行數數得之也羽便不覺譚及統惟崇照

○與藩司

宗室行取情節詳具公文蓋勘合所取俱系查明應題位數特需王府一奏耳而久無至者此法便於諸宗而大妨於需索竊不能無邀截逗𨖻陰沮之慮幸臺下畱心查訪催趣類奏俾天潢蚤得沾恩此吾曹所以相與仰體朝廷徳意體悉貧宗遵行明旨之職分也更祈將此立榜示諸宗開其告訴令無抑而不達之情

○報駱臺晉

不佞自詞垣時聞宗藩積獘貧宗淹抑胥吏檀權自不佞在蠲苛刻而急施行便天潢而不利於胥吏共事者寬嚴緩急之間不能無異同然不佞用意自厚持論自正此出原爲報國不爲做官不佞淡以處之靜以鎭之而同人不鮮助我亦多申之以封事行之以明綸迄今事有定規曹無畱事吏習而人安之矣

○報劉云嶠

今士習旣下而訓士者或闊疏其條教以徇之傲惰成風近忘髙皇帝整齊嚴肅之令規而遠引唐虞敷教在寬之故事不知所謂寬者涵育燻陶之謂非縱弛之謂也

○報曾見臺

城垣五門是不肖手築後乃以巳然之晝授之譚君然不肖實爲怨府罷委官而委官怨擇作頭而揀退者怨革包工而包工怨汰窯官而汰者怨繕司窯政城垣書役等人至夥而一無所措其手則皆怨奪其歲歲萬金之利而歸之部帑歸之朝廷於公家則得矣而羣小一旦失利將無以爲生者有之怨宜也怨不肖亦宜也怨譚非也蓋此非一王政所能爲也而無柰不肖則移之譚顧亦非��爲仇特以見修之不善法之不良欲後事者長懲而復仍獘規獲前利耳然其謗無他止云墻�墻倒簧鼓沸騰以搖惑士大夫外城去京二十餘里周圍一百四十三里士大夫足不至城目不睹城或見一二處倒塌又不辧其爲舊灰墻乎近泥墻乎以忌者之心聽怨者之口且以百四十三里之墻卽倒數百丈不過三里許卽倒數千丈不過十三里許是尙有一百三十里堅完於功亦什之九也況是舊灰墻乎先是六年費金錢柒萬歲糜一萬一千六百金今若不爲舊灰墻牽累則每年補苴六百金猶多也從前城垣主政一年到城七日辰出都門行二十里午矣官廳一飯歸矣以作頭爲可擾之家酒飯攢盤丰腆饜飫上任出遊皆作頭供具大家冒破大家受享如此者莫不安位髙升今以累旬閱歲風飡露宿褁糧自釁畚鍤自隨之人而欲擠之則人豈有肯爲朝廷出力任事者哉滇云之士起家鄕科其文貌不足動人其朴誠不能悅人不肖何私於彼臺下亦何有於不肖之言莫非公心莫非爲國也謹九頓以謝因備�城垣曲折恐諸老會譚及可以語之天下夫��在虞人內守備邢劉二公處南京十幾年�城數十徧請南中縉紳問之不覺傷煩統祈臺照

○報洪桂渚

今人一踐淸華稍更別署遂有不屑之心此其見小耳敝鄕蔡虛齋先生始爲吏部復徐禮部乞攺南吏部竟以學憲終其身不佞嘗語敝僚曰不肖願爲虛齋不願太宰也門下道心義气髙識通才不肖所敬服大疏五事悉精實妥當具可施行末一事尢藥石之言然方枘員鑿其能入乎國事人心大可憂吾儕惟有隨職盡心祝天祚宋而巳

○報梁霖宇

楚事結局可喜乃敍勞而及於無所短長之禮官不令人愧欲死乎承教轅門有二三百兵愚謂第核汰而更番訓練之亦足扞衛脫四封有警不妨臨時調集若懲楚宗之噎增兵增餉更增設一官於會城似不如鎭靜之爲便也如何

○報陳志寰

士有並轡聯鑣差肩接武而不爲親有天各一方隔如參辰而不爲疏有起居寒溫使問絡繹而不如�有積日累歲魚鴈杳然而不加涼丈試想此��從何起情從何生乃大教以爲欿何哉惟所謂世變江河日甚一日天下人蕭然不安其生者此慮甚深此論甚篤吾儕不分中外所當隨分隨事殫心畢力共爲支撐者也愧弟老矣而又多病自顧似夜行之不休感時又常悒包而不樂努力建豎不能無厚望於丈矣

○報曹嗣山

弟平居嘗講天下事卽如虜如倭治亦有法惟河難治大抵袛是隨時經理取濟漕運第濟得數十年卽數十年之利書稱萬世永賴蓋以水繇地仲行爲功若使禹治今漕河欲永賴不能何者彼所用者疏瀹決排四字而巳卽殷三徙都避河患今一邑不能棄以此知治河難也士大夫入京者多從泇河來頗言其便今急在南陽臺下咨諏荒度極其苦心惟是募夫之費欲仰借內帑未知上能慨然否而弟竊見畚鍤之類有可用南器挑搬之類有可用南法者要之臺下物理人情十分透徹成規石畫非弟愚所能仰贊耳

○報莆田尹蔡五嶽

承務所苦在編氓者什三而在縉紳者什七自不佞觀之寧在縉紳不可在編氓也澹臺子羽之風微請謁到處有之今不佞署部事縉紳多相信矣而中貴不能如縉紳不佞未嘗徇之亦未嘗拒之事原過便忘不知何中貴求不圖中貴報也無心以處此曹不畱以應凡事人知不必求不可求而中貴到者亦少矣答之無峻詞待之無失禮中貴饋不受縉紳饋亦未嘗受也而中貴怨亦希矣不佞但操此術而不佞亦不若矣不知此意亦可行之百里否

○報鄖陽胡撫臺

中貴護道流爲恣睢大疏論列辭嚴義正倘下部不待言也道眾數萬度牒無多一查則無者當驅此輩何歸亦或可慮卽治之止於首惡可耳如畱中暫置而緩圖之近日又有咸陽令事聖意未平未宜急也

○報王懷泉

事做不盡聖主深恩報不盡故人期望亦稱塞不盡而生易盡望七之人愛其易盡而姑置其不盡不巳耳

○報楊止庵

承教具見調停之間用意極其委曲第愚見以爲學憲考取進學多少得自主張故稱文柄若使童生得鼓噪要挾欲多卽多欲百名卽百名權一下移漸不可長其證候不待他日卽在目下遺才一考矣方今士習驕縱綱紀陵夷自外而內自下而上駸駸及於朝廷深爲可憂童公之疏特爲童生而以引疾冒其疏端意固不在疾乃所奉明旨不及官評而專重鼓噪竊謂今之議覆似當依傍旨意將士風憲紀發揮行按院將本內幾名見收系者分別議處不必株連而後乃畱學道勉以鎭定執持之意蓋簾遠則堂髙吾儕當爲外吏存體統作主張不惟一人一方所系於海內士風世道不細也此君俟秋闈撤棘乃可議升倘臨敵易將似未爲便耳承下問不敢不盡其愚統惟尊裁

○報趙南渚

時賢多而差有數此贏則彼縮調劑之間甚爲苦心反之此中無一偏私乃質之諸曹無一愜者卽�得來不爲經濟卽完得事不算功業獨慮前障未銷後災且至矣

○報楊少林

夷情疆事具悉臺下苦心京賞一節其說巳久自不佞署事嘗承臺下公移轉咨水部至再而與六科廊官亦詳哉其言之矣夷虜怨望原非借口以繒帛裁制至易之事不相與畱意講求而將圖之決裂之後爭之鋒鏑之間捨易圖難愚昧所未解也敝部止是散賞夷人嘩於闕庭主客所目擊而欲賞賚不致夷人之怨望則敝部有不得而與者

○報徐理齋

天下事欲習卽不肖某起家詞垣不習爲�及之畱曹乃識畱曹事及之春曹乃識春曹事然猶數月講求而後識今三年矣猶有不識者焉況疆事哉故朝廷鎖鑰之任常畀之習者而翁方略作用又何啻以習稱也張掖原州殊域總不出款戰兩端而愚見竊謂不離實之一字八年張掖前籌在焉今特舉而加諸更無庸借箸矣

○報吳左海

吾輩經世難涉世尢難不剛則事不立而剛常招怨不直則道不見而直常取忭十人而一人怨忤則訾短隨之一人訾短則並相信者亦疑矣此世所以多爲胡廣中庸之行以遠怨自全卽一事不敢擔一語不敢吐卽一胥吏輿臺惟恐失之令人稱曰厚徳曰好人位髙家溫而不能有建豎坐此病也豪傑卽聖賢有非豪傑而以豪傑自命者其气甚愎其口甚銳試與言某人好彼必曰不好矣試與言某事善彼必曰不善矣卽其人與事有醇有疵彼必不舉其醇而專摘其疵矣天下是非之亂議論之私率繇於此大抵惟謝事屏居旣不當事又不談事至安穩至完全究竟歸根復命惟此一著臺下切莫語人藏之二廾年後驗之用之可矣

○報鄭昆巖

白門時常見臺下談邊言虜鉆刀爲盟亦重於背之如其渝盟從某口入吾必從某口出殺我一人必殺彼一虜不肖屢爲縉紳誦斯言而不肖又以爲夷賞一事內之衣服欲善銀兩欲足外之布帛市貨一以待中國者待之則彼當無詞曲卽在彼此吾輩所當盡心責不獨在中貴也不肖得之客郎移咨直告冒越俎之怨者屢矣臺下痛癢切身亦曾不惜齒牙否裁縫秤兌之事易弓馬擊刺之事難今不爲其所易而欲臺下爲其所難卽臺下能辦之而所費前箸不亦多乎承大教不覺絮言

○報王荊老

尊教自勉疆而進於安期望之厚若龍樓鳯掖則自典成均後全不辦翰苑家風不照沙堤路徑矣今獨苦爲夜行人乞一首丘未得老師何以教之

○報王緱山

承大教獎借踰溢不惟麟鳯之擬非倫卽濟饑如蕪菁伐病如馬渤何足道者前輩言詞林止須靜打半頓無咎無譽而賤性不能善藏什口直躬卽有拮據不足蓋其尢悔終當亟退耳承教私史蓋縉紳亦有病之者甚惑世誣民誠爲可恨欲毀其梓則鐫在私家欲火其書則傳播巳廣卽長安時有流言不書不史而耳食目論白黑不分要之竟不容塗抹宋人謠眞西山眞小人魏了翁僞君子今信者誰乎承教具見子捨之中而有世道之慮不勝嘆伏聞道體微恙願萬倍珍攝春秋方盛惟絕欲謝事自然平康矣

○報洪九霞

世路羊腸脫身無計南司空之缺會推時不佞求一廁名其中庶幾僥幸而不可得也曩畱工諸事實集眾思後來賴範老先生主張諸君子善成以至今日而城垣一節所藉鼎力尢多先是每年費萬餘金今幾有萬金之省亦足矣而鑄錢尢生財大道不佞嘗謂北鑄無利可令南京廣鑄其式一如北京方舟而來以給官俸將��需是亦經國一籌特以禮官不當言錢谷事耳然制錢之行不便私鑄而其給散難於扣克亦不便於衙門當時桂渚求戶部散軍以銀易錢戶部許多作難今彼肯行而此欲停減想老成自所所見公爲僚寀唱於而巳不佞三年禮部幸僚友同心共濟今人謬許禮部者僚友力也蕭規曹隨自昔稱難我躬不閱皇卹我後誦之可爲三嘆

○報喬聚所

今海內士傲肆成風蔑視長上一歲之中見告數處頃拾遺兩督學山東亦幾不免人視公嚴執持者如此誰不刓方爲圓摧剛爲柔以求免禮法名分日就陵夷勢將駸駸及於朝廷之上矣大疏�有關系巳奉明綸卽令儀司具稿題覆一如�教先此附復

○報徐薦所

慶成管理奏抄一到卽爲具題是月之念五日也吏書無索半晷不畱蓋聞新慶成攺父之道燔券卹宗能行其徳敝部以此報之幸爲致意

○報陶石簣

公經濟之才世受國恩似不�以遺榮潔巳爲報而嗣續一事亦未宜視之太淡欲賓而味丰鄕黨有食不厭精一章孟子有雞豚魚鱉等語吾儕學孔孟足矣此向所面陳者幸毋忽不佞不逃名亦不貪名雞魚蔥蒜逢著則喫今二月念九日又舉一子而會試後巳不進部俟殿試後乞身當事難直道尢難以所覩前輩掌印十數人惟朱老先生以制歸外此不有言則得正而斃者也況如某之愚曾乎

○報孫月峯

畱京夙有淸議今畱臺疏又至矣總之一味苦辣酸冷人皆知其非調和手非鼎鼐器而老年況誤知偏嗜而謬許之又必有所泄露忌所以益多而�所以愈力也弟更不向人呶呶謝客杜門憂讒�譏之不暇何敢明目張膽乎聖人可止可速吾人不得不止不得不速不顧上不顧下顧身而巳苟爲正人君子名公巨卿所不棄卽辱猶榮卽死猶生豈非古所謂賢於中書二十四考哉

○報錢心卓

道之不行巳知之矣巳而巳而歸與歸與仕止巳決久速不自繇也生子心不欲�人不欲美房事欲寡人事欲省不佞用此六十歲後五年得三子如公徳厚年茂掌上之珠旦晚得矣

○報黃鍾梅

王荊翁前移書欲弗以龍樓鳯掖爲海鷗鳥弟報云自北冑南銓巳不扮詞林裝不走沙堤路矣蓋實語也承尊教所謂繹思補報者久巳自盟而所戒因人而激昂轉移者此至平��理聖賢學問識見奉以周旋足矣第看來時事物情此地終不可居則有薛文淸公正月拜六月去遺矩在焉�終視爲海鷗鳥巳耳

○報徐理齋

良將必與士卒同甘苦二卵微事及至論將霸主�之躊躇自用勇去貪之說勝其流至於貪而不�者亦得曲貰而更收之夫豈有奪其糈戕其膚而能得其死力者乎大疏所參深得懲一警百之義誠有廉勇無求者薦揚一二以勵其餘諒亦臺下所畱心也推補自是得人統俟部覆耳

○報劉兼庵

承手教不勝知巳之感顧世未嘗無郭令公而某遠不如楊文簡麻幾裂矣樂可�騶可損乎看來古道終難行此地終不可取偶念惟先正所云廓然大公物來順應兩言可以修職究竟則有小疏所引薛文淸公正月拜命六月致仕一著髙明以爲何如

○報晉大行【承寵】

古之儒者道塗不爭險易之利冬夏不爭陰陽之和故能見利不趨見害不避臨大節而不奪此義不明士大夫率懷居憚事惟便是圖有利則攘臂爭有急則掉臂去耳國家何賴焉此不佞所以卽其細窺其大而重有愛敬於公也惟是議論迂闊故不免爲人所憎謬承稱許更披玩所貽圖編比諭非倫可勝惶汗

○報劉云嶠

吾儕在詞林時飭躬修詞可以遠咎及其出而教冑而從政不能無所事事而迂腐之人不諳諧世之術又無藏拙之方動則悔吝生久而瑕釁起然志固有在腸本無他知我者九重之天信我者一徳之友也自勉疆就列以來見此中事體不過行所無事原自至平王淡而勞苦拘束刺諸曹之所未有至於天心未易轉移物情尢難調劑此之爲責何以勝之

○報楊貫齋

人恆言炎涼世界有炙手時必有張羅時我自炎涼人何與焉尊故稱寒茅無客此吾鄕風俗之美猶恐荊婦不能盡如吾教耳

○報丁敬宇

向在南中獨稱莫逆論心論政如塤如箎蓋嘗謂於諸君子猶大同小異至於老丈肺腑如渾一腔言議如山一口所異者姓名耳光祿太學之署攝奉常鴻臚之揚歷不以代庖而辭勞不以冷局而怠事燥濕不移其性爵祿不入其心海內幾人哉聞操政一新江上樓船气色皆變卽至道路無不修冶而秋官棘寺並屬提衡愈積陰功必受冥報斷不爽矣弟有老丈之心而無其養徑直疏淺原非用世之資勉疆就列旦夕隕什而僕人未知此中光景以爲有祈必獲有救必免責之備而望之深夫至誠盡力此在我之自靖若夫感動扶持有得有不得幾非在我而欲以不覿一面之人區區數行之白簡動天格帝不亦難乎此自古聖賢惟有不可則止一著而今如檻鹿櫪馬接浙不脫冕故事都做不來人且屍素目之頑鈍嘲之腹滿而飲不止漏盡而行不休盡瘁何補徒斃何爲有仰屋竊嘆而巳此意難以告人知巳之前不覺傾倒

○奉申老師

甲午造席嘗承淸論謂閣臣立於空虛之處以不用爲用須與主上親勿與外人做夥然後能有所爲須大要緊事間用揭請揭到上必遲回亦能有所救老師似以某爲可傳衣缽者今正請事斯語之時乃人情世故殊覺不同先進古風亦巳漸攺上以降體折節爲賢下以亢厲傲誕爲髙委曲周旋恐失人心似與外人做一夥矣政多愆��每停閣揭至再三輒不報而人動以揭催揭救相責望揭亦多矣蓋距老師當朝若而年而其變如此卽前輩當頭尙可退托而側目未巳成心不忘老師閱邸報當自知之看來此地終不可居無日不心懸敝裏神往吳門嘗記薛文淸公在位僅僅六月殊有竊比之意但未敢遽請耳謀王斷國有前輩在老師且教某以目前如何得免於今之世徐以善息不辱師門是所禱也

○報申老師

某迂性直腸本不適用自國學南都禮部十年間益不能藏拙遇事任眞實做蓋久不扮詞林妝不走沙堤路矣每見四明沈師頻舉趙文肅公云這等硬頭子亦能爾爾其意似爲某發之言者皆是一片俗心臨會推時許多彈章某巳屏不視今且有忘其人者盡能遵行老師介介之戒而所勉以報國急公者主恩髙厚閣務旁午不忍不報亦不容不急惟是所爲急者不過黽勉從事之勞而所爲報者秪有盡其在我之義至於納牖轉樞此則未易爲力耳某嘗謂國事做得一件也是一件救得一分也是一分朱老先生深以爲然而人則以爲卑甚大都此時人情要調停亦不必太調停今廟堂上寧有一事能愜人意者卽使鄕願胡廣欲善斯世難矣故前啟謂此地終不可居何日登賜閒之堂一聞謦欬此某所寤寐也

○報甘咫亭

不肖聞言引退聞命趨朝總非古人一辭之義而回天無計卽目前一二事從首揆後補牘以請者亦數數然矣一年旣盡竟屬杳然心從何格手從何著徒勞何爲徒潔何補惟有一去可了而又不得去也柰之何哉承教三省苦旱若入春不雨旣不能變理主徳何問陰陽此時拯救拊循全恃開府矣

○報方曾嶽

歐陽公稱天下事宰相得爲之諫官得言之今觀得爲與得言兼者惟繡衣直指若夫政地言則非其職爲則值其難徒有相名耳伴食半年涓涘無補當玆除歲罪不勝湔遠辱誨函感愧交集

○報須桐鄕

承教以天下不治繇貪惰之獘而本原在中書此法言也乃慮其過於焦勞刻勵而誨以不辯皆藥石之規然此中不過行所無事且有首揆在卯入酉出勞而不焦若辭受卻要成章陸宣公言鞭韡不巳將及金玉𨿽勵而不刻以律巳不以律人至於人言初亦用文仲子無辯之訓而人責其恬不省愆及言之不巳亦忍不過然袛是求退未嘗尢人前後尙有許多不辯者矣今揆席未溫彈章又至安得晏然居位寥寥然一疏數語而出此情必身履始知也大抵古道難行直道難容故晦翁立朝僅四十日韓文公不能使其身行於朝廷之上卽我朝薛文淸公在政府亦止六个月耳朱邑一桐鄕嗇夫廟食百世古今相而碌碌冺冺者何益哉公其勉之

○報葉臺山

承教南中縉紳不釋然於江夏舊事此乃弟生平大節私心自許以爲無愧歉者向不敢言今不敢不言弟履任卽值楚事時司官卽有二心而外人則有言弟過信江夏者有言代友分謗者獨明丈兄弟謂弟入部無事不妥廿載同年臨事乃見感嘆不容口及其疏侵沈師弟造直廬巽語求師包容師爲意解及覆楚金明疏司官教我回避又教我緩覆弟謂非我誰覆覆不宜緩明丈楊村見覆疏遣書來謝而自嘆其鹵莾彼時前後有幾疏丈亦見否及妖書事起爲不寐者半月又求書始終包容又約唐抑所諸公求之抑所言萬代瞻仰在此一舉者再弟以此重抑所時歸徳先生與言者鄰處門可張羅弟謂院長傳詞林五日一投刺禮不宜廢弟又獨頻往起居先生戒嚴常夜遣蒼頭問信弟心口相語曰人集於菀我集於枯矣會問時江夏書辧家人乳母巳被逮訊或欲得而甘心焉或承望持兩端或緘默不言弟禮貳獨言罪人旣得何須再尋言不啻再四及沈道長出疏艸示東廠云可用便用不則禦史上之弟髙聲云若上附我誦銜名與之一時同聲者惟塗鏡源一人耳東廠嘆曰有人又曰忠肝義膽弟因言於眾曰自來無數十人折一獄者今會問三日證佐明白本犯又自招承吾輩心無偏私見有同異但於會問銜名簿上或書情眞或書矜疑取裁於上如何一掌科慌忙趨進云使不得使不得於是東廠首書情眞次則弟相繼而書者十之八九此日有聽記上所聞知而府部九卿科道錦衣官校胥吏輿皂千百人所共見者及禦史大夫艸奏以一字欠葉呼弟觀之弟謂此艸未妙夫今所問妖書也乃稱妖詩認妖書不認可乎竊謂審語原不消做第將本犯某日招情眞罪當萬死無辭某日招自作之孽本無同謀將親筆同封上之足矣禦史大夫竟不肯及奉旨切責問官有朋友情深君臣誼薄之語弟又向師求始終包容師以子孫指天爲誓弟云不必誓但須說與會問諸公耳師謂旣有眞犯昨疏何爲兩可弟云極口言之不知秉筆者何意然事亦自此定矣弟又托抑所以蠟書薄助達楊村明丈報書有身家賴子�免之語而謝繹梅亦云大司�亦稱於陰徳彌天子�陰徳乎及擬秋後處決弟又恐眞犯死可卽決以泄聖怒了此局禦史大夫又執律是如此弟云事關系重造律時想不到獨不可引律於首而繼以數語請聖斷乎亦不從竟以聖斷而決及事後有法司一日過敝邸弟云前事忒難爲詞林詞林乃文學侍從臣天子待之有加禮卽不肖秪是卑污苟賤賣舉人進士止耳何至造妖書如皎生光所爲渠無以應弟當日袛是一片眞心吞忍不住何知其它又何慮其後陳志寰貽書謝弟報雲天理猶存人心不死弟何力焉此非屋漏隱微事長安中兒童走卒婦女無不知者乃縉紳不道南中竟不聞亦大怪異承教至以子孫保弟則事之章明顯著丈亦未之知矣昨歲被論得徐考功書稱丈爲我拊膺頓足弟感激於心而未嘗言卽明丈久疏聞問讒人罔極安知無交亂於其間者乎弟在此甚難特爲受聖主一場拔擢累荷慰畱頻勞親灑節日不得不偕首輔於宮門叩頭又分獻之遣時迫難攺勉彊復出如坐鍼氈候二老至如何耳不盡

○報張鳯臯

仲尼不得中行則思狂狷取其志節今世惟鄕原可免耳嘗謂鄕原人人周旋得到獨失了孔孟兩个人名其爲賊百世不攺亦何用哉足下襟期气味與不佞合承教諭公語可謂相知卽此外亦有如諭公者楊升庵言爲人欲使一世之人好吾悲具爲人但得一二同志卽爲有鄰不孤矣聞濟南有穆吏部公砥節勵行庶幾古之賢人足下可時一訪之

○報孫月峯

日覷此中事體大都部院分職而政地總受其成凡章奏來卽下某曹及覆卽報可此外或稍費議擬者甚稀看來至平至淡彼謂有權者招之弄之而後有耳蓋君道無爲相亦以無爲相之故聞代言不聞代爲其道不離大公順應無偏黨原薄之謂公隨其是非可否自來之謂順此兩言足以盡相道若論此中光景則今與古不同古人寘之左右朝夕納誨於九經爲尊賢之條於三公爲論道之職卽漢唐宋人主常與臣親尢與儒臣相臣親誠得有一叚淸气泊然無聲色貨利之染者日在其前亦必能有所燻陶誠得有一��赤純然�身家祿位之念者日在其前亦必能有所感動誠得有一副經綸確然能爲天下國家之計者日在其前亦必能有所開濟而今曾不得一望顏色顧可以古時相律之乎嘗竊思今所可自致者詩有之夙夜匪懈易有之馬匹亡絕類上也匪懈以供職絕類以奉公而事則以順應處之位則以旦暮視之如斯而巳矣弟謂舜號旻天而必竭力耕田塗廩浚井有命則趨故謂之袛載聖人以此得親若力不竭而徒號泣親亦不怑況夫未必有號泣之誠而連章累牘輒云一字一淚如今套子哉愚見如此敢以質之我兄

又

承教相道似猶未及知此中情景何論曲糵鹽梅遠不如唐宋且遠不如宣弘之朝大要必如大教先格主使諫行言聽而後能扶顚持危而後稱相而後有權而後能聯屬調劑裁斷今徒操區區之牘以格主而再三不報也尙可談曲糵鹽梅事乎弟受聖主特達之知極思報國不甘爲碌碌無聞亦肯任事惟見此時正得如此�謂大公無偏黨好惡之謂所謂順應不自用而�人之謂�兩言者正是治天下國家要領大教謂聖人神應之妙吾輩豈可彊以自居今有事到跟前而以不公處之得乎事合如此而不如此應之得乎聖人自然吾人不得不然一不然則爲私爲妄甚至爲恣肆爲姦邪壞天下壞身名皆繇此矣故愚見以兩言蔽相道

○報葉玉城

不肖爲聖主所知正人所舉私念所以報徳者惟是忠之一字不負主不負友而亦不負其生平此不肖所自許也謝恩一疏先資之言似�不減於葉臺老而無臺老粹然之望故人異視耳受事以來如考選補官起用諸事大教所列者與首揆揭請何啻再四旣不發抄亦不敢向人道欲以遵入告之義避歸過之嫌而前有首揆事本公言倘不使首揆聞而私進一揭首揆必不安首揆不安人又以不肖爲欲軋首揆卽上亦且疑之事竟無成而目前囂囂之論中矣今惟轉移君心可收拾人心而收拾人心竟是我後之徳大臣入告則可出而自鳴以弭怨則不可故古人有喫三斗釅醋之諭日來閣有三人朝夕相與�頞焦心聚而謀者秪是目前數事卽不肖如槁木死灰巳矣首揆獨無意乎臺老負望新來舉朝所屬心者亦無意乎前代君相朝夕左右卽先朝三楊劉大夏戴珊之時間嘗召對事得面陳如覿面之交羣言可進今獨恃揭帖又湏連名而從前無不報之揭今槪畱中至有一事屢請而不得一報者徒於體貌恩典之間以此聳榮觀而受責讓且古大臣有不可則止一著卽萬曆初年求去不過三五疏未有如此時去就之際獨當其難者也此中情景卽臺老入來方知今不肖不足信��臺老可矣日思多求力分終不濟事欲於年邊並刀且了一件看天意何如不肖謂天下事秪平平做去天下路秪徐徐行去更著不得意要好卻不好要急卻緩要明卻暗要信卻疑不肖立身居官不是今日方才做起不肖不患不任事不患不直言不惟不患失且以失爲幸不惟不難去且以去爲樂卽將前數事艸一疏不過大家常談亦艸得來卽上見是大家常談亦必不嗔但此正所謂了事塞責塗人耳目者也格君之說昉於孟子�不能格而去薛文淸作相僅半年無相業夫論人者或以品格或以風範或以才具至幹上之爲臯夔伊傳次之爲姚宋韓範亦所值之時耳不肖不敢負知巳亦自謂不至負知巳承教敬當奉以周旋在事一日訓行一日若夫多指亂視多言亂聽老丈頷之而巳母煩爲不肖分疏不肖亦不能家置一喙以自觧漢人有云要之死日是非乃定幸勿泄

○與朱云崢

捨弟訓導邵陽不佞嘗對人漫誦人生何處不相逢之語向使諸生時不檢今朔望揖階下得無汗顏也猥微無足煩培植惟時鐫督之使無玷膠庠不貽生缾罍之恥則幸矣

○報康驤漢

都下時瞻風采遼左要地得臺下彈壓之中涓斂手文武將吏望表而趨民其有瘳而京師亦可奠枕矣顧念前歲遼士以科名希少欲識別其捲於畿士百名中分數名之額而畿輔士大夫力爭其不可不佞因語遼士以攻書講藝入彀自多若額定數名文盛之日反有爲數所拘之悔遼士亦�以不佞之說爲然者臺下自有觀風一試試加意振作明歲賢書中有遼士顯臺下作人之效實不佞前歲之言亦一快也

○報孫藍石

古人有言達視其所舉夫賢者之處世如珠玉之爲寶物色者多我舉之寶我得也人舉之寶人得也我舉人舉是我與人共得也故人有得珠玉眾不賀珠玉而賀得者自不肖某與於松林之次退而自省無愧心察諸人無後言然則不肖之所藉於臺下多矣承大教若以不肖爲知巳者循環�誦悚愧不勝

○報陶石簣

公茂年宿望師儒之地尙無難處而堅臥不出亦各行其志也不肖爲禮部公家之事知無不爲怨徳咎譽大都參半今不免於人言因思先年不肖還閩而公移書勸駕有云直道而行不患無可去之會公誠知我我亦不貧公矣進退大義不肖不敢不力巳束裝待命

○報閻萊州

都門疏闊惟是好善一念自謂甚眞而每對賢者娓娓喋喋亦�知其有�盡�累也承教貴��蓋公鄕而名宦有四知楊太尉髙山仰止臺下能爲之努力努力

○報葉臺山兄

承教官習人宜在鄕井不能有此弟亦常思畱京此中人情不美今言弟媚執政是耶非耶蓋特藉此語爲攻具如刺外吏須有贓耳禮部事兩年間整頓才完若得一人來傳授則乞身之章自弟先發事之不可逆睹徐待如此今一疏蒙畱再疏三疏不下講章當日辭而部文尙有不得不署押者裝巳束矣無復可言矣

○報永春尹夏

不佞由郡庠起家木本水源因僣爲之倡臺臺鄰封淸苦非所望也乃不俟醵而厚捐可謂好行其徳矣士紳之聞風庠序之頌義豈淺也哉

○與兪徳化

聞節愛得民深用忭■﹝忄尉﹞惟是大器而小用之當非久煩也寒家無人有施卽委之溝壑而妻弟一村農乃過爲容納至﹖之衣冠此於出入公府不更�乎不肖感�之及����將以方諸古人所�愛人以徳�則未也�����止而勿��求拒而勿見感次骨矣適目眚不多及

○報駱臺晉

嘗問江右學政人以嚴對不肖謂自古稱師嚴然後道尊道尊然後人知敬學不肖司成惟守髙皇整齊嚴肅四字今人率憚嚴不知不嚴非明師而憚嚴者亦非良士也承教士詬縣令臺下伸令而抑惪此紀綱風俗攸關所處極當不然將率其子弟攻其父母乎吾郡前輩如虛齋古愚淨峯遵巖世遠名存近者紫溪所識拔士掇科登第頃背相望迄今未巳贊宇山東師道甚立人亦憚其�足爲桑梓之光可以誇詫海內若不肖以嚴招尢自知非用世之具方告老乞休得一去足矣

○報郭靑螺

安氏事始終愚見與尊見合昔人稱馭夷當蕩佚簡易故中國曰蒞四夷曰撫道如是也凡此皆與尊見合處縉紳合者盡多第無柰一二異議何耳人疆場本無事也朝端本無事也而常多事好事者爲之也以丈之大功潔操而賄污之則第之直�經守而加��援何����退人心至���所以無一�一念不����志在豈艸��

○報甘起亭

承惠二編所謂憲約者皆可行可繼之規而所謂束吏者出自肺腑而本之躬行非尋常議論比也誠諸藩皆然何患民不得所哉今稅歸有司有司必不染一塵則可以折服中涓而亦可以有辭於上若臺下所謂先一廉字而後及他美者此言刺骨有司有不凜然奉教惟謹者非人矣承教附謝

○報楊貫齋

方嶽秩滿其重極乎外僚時至則行居易以俟之一日在地方便有一日事業便是一日福曜也若弟之在此嘗語葉臺老曰招權納賄則無尸位素飡則有又曰貂璫日以親紳弁日以疏蓋郤不得內侍往來而士大夫存迹遠嫌燕見淸談者反少也恆念涯分之巳踰嘆役役之無用每日痰涕淋漓夢寐辛苦殊思故鄕耳

○報郭靑螺

土捨旣歸蜀師盡撤不惟臺下釋負舒眉卽政地亦藉此爲涓埃之報矣去冬會大司馬欲臺下敍�民功以憑�賞且前�����之許統惟專裁蒼弟負乘致戎重��者殊大不安大教以視主如父相策勉弟誓不�以身家寵利之念上負聖主下負石交惟殊常之恩非小節可酬蓋髙之聽又非微誠能動眾望不愜詬病時間竟以去爲福耳減額寬限大疏俟發到下部議附謝不旣

○與李葵孺

寒家止一老荊婦一七歲小兒一弟小帽一侄布衣耳族單而陋僕兩而癡產極寡而明賊亦儉而完無山無海不商不貸若不問戶外事巳三四十年邑之人能道之倘有以賤名混臺下者乞爲�究而不佞廢禮久矣卽乾父母公祖無朿修之問故亦不敢當父母公祖之施且無人收領多無著落伏乞俯體愚情勿有賜予至於上司公祖倘有饋經臺下更乞轉達祈免此之爲感卽駟馬拱璧猶輕也端此幸懇

○報康按院

承教鹺政久爲婪監姦商所壞誠非大有風力實心任事者未易振刷玆得名繡斧按治之必自攺觀而司無正官貲郎爲�欲望其佐下風固難也承教卽達銓部��長蘆此君才守俱優雅有時望��所請一時��並得其人此淮政一新之會國計軍需可無憂矣

○報孫月峯

老丈待命日久辭疏巳煩首揆亦嘗共圖以爲當仰成尊指然上恐不放亦柰之何乃並疏畱中益無所容其助矣一日在事不得不治事弟見許多無所事事之人是非全無官極利身極穩吾輩袛爲不諳此法遂討得不自在蓋性也亦命也然性亦何嘗不善命亦何嘗不�哉尊見以此論爲何如祕之

○報穆桂陽

惟丈實踐躬行有體有用所當置之朝著以風示百僚而令棲遲衙門爲獨善其身之事自古好善之臣其心好之則能用之今獨無其心乎而委任權力不惟不如古人且迥非二十年前之比坐視梗楠槁於山谷而苦乏梁棟之材金玉委於道塗而憂無瑚璉之飾良可嘆也良可愧也

○報溫州李通判

不佞署部無骫法無滯�於是請托無所用而胥吏不得��人以��至��風實覆臺疏亦豈敢責人盡爲澹臺子羽第欲其不傲有司侮小民以成人之美耳不佞嘗書晦翁語於署中云如雷霆之爲威而雨露之爲澤如龍虎之爲猛而麟鳯之爲祥兩而字最可�味此卽翰教寬嚴之指今人以循默怠弛藏垢納污爲寬烏知寬哉有司薦額有限又多爲甲科所占遂不及鄕貢二途在在皆然浙中尢甚吾輩惟有十分砥礪聽命於天若論眞正顯揚亦自有在自古治蒲治武城者未聞封贈其父爲某官也此論甚�髙見以爲何如

○報李吏部【延大】

承教愧何以當惟所云何�者切中今時之病�此意難對人言卽不肖自詞林時嘗有言行相顧之說聞者不喜至今疑畏轉滋而不知愚心自平愚論自正原無偏黨好惡於其間也

○報沈老師

老師妙論指趣髙深蓋孰玩家莊而亦得之涉世之久分娩誠者不得�然自非姜源之如達到腹巾動時也須覓穩��盆思解脫卽不服催生藥木有�常食臥者亦時不得不然如其不然不名分娩以其不得不然𨿽謂之心閒無事可也每思古聖賢出處去就繇得自家全欲做竟做不得古之成�也易今之成材也難把天下人才籠到頑鈍田地一代不如��一輩不如一輩異日史冊讀到此編覺得寥落�可惜耳每一揭及閽槪不得進杜門伏枕又不能樞趨函丈親領緒言承年教率此附謝不宜

○報嶽石梁

此中不過栗擬故稱代言又都是常行事如邸報所載間有出內抋者至時政關系目前急切間以疏揭合請有首揆在唱喁��人我��而疏�每月有起居注必經���詞林��六曹��奏官得而視之然所言不能稱上意率以畱中因思古今情景不同無論傳說朝夕左右卽漢唐宋人主常接見士大夫有事得面議面陳我朝永熙宣弘間依稀尙存此意今絕響巳久天近尺五而情隔九�何�論道格心何從啟沃燮理至於用捨進退之事彼旣不相聞此亦不敢與聞如部疏某官缺某�堪用此疏發到便擬一是字未有不是另推者旣擬上而批紅而發下則其人用矣有如不批不�人眾總催則可獨催生疑則不可�不能一一�催之蓋體重而任輕名有權而實無權任輕而�任能乎無權而招權可乎惟有精白匪懈以此��一著然而不足濟時之艱也惟有不可則止以此����然而又不聽人之去也惟有做得�����分以此少效涓埃一著然而又不能副人之望也從日出而入日入而出伴食中書巳耳安望如古人所謂進退得關其忠任職得行其術也哉然而歸志巳決行當索我於衡泌之間矣艸復不宣

李文節集卷之十四

●李文節集捲之��

晉江九我李廷機著

行狀

◆行狀

明故柱國光祿大夫少師兼太子太師吏部尙書中極殿大學士石鹿李公曁配一品夫人徐氏行狀

明故大理寺少卿洙泉韓公行狀

穎陽許老師行狀

○明故柱國光祿大夫少師兼太子太師吏部尙書中極殿大學士石鹿李公曁配一品夫人徐氏行狀

萬曆十二年三月十九日少師石鹿李公卒��而公夫人徐氏先公卒二十年矣公爲相旣歸以����然毋敢及夫人卹典也至是其子某����������旣下將求���������命屬門下士某次其狀狀曰公�春芳�����居句曲之朱壒村海一公始祖也數傳而有旺二公旺二公生富一公富一公生樂易處士有質行善讓無所較配某氏生朴庵公旭配某��永懷公鏜公父也李氏自先世起田野間受什一悃悃無岐營至永懷公始尙儒雅雍容而醇謹篤厚裏中��長者配徐氏事繼姑甚孝語具少傅呂公大司徒殷公��志中幾易處士朴庵公並累贈柱國光祿大夫少師�太子太師吏部尙書中極殿大學士配一品夫�天����揚隱徳備至而永懷公則系玉衣蠎與其���被極封而受鼎養者餘三十年�貢壽考於世無兩焉公之生也以正���十二月十五日公爲兒時郎穎異俊�異凡兒其出入常似有一老父攜護之一日午指空中謂曰汝見天上迎狀元邪公仰視則老父忽不見殆非人也公初名果詣邑試邑令陳奇之曰此子當有芳名震天下果�不稱命之曰春芳繼陳令者咸奇公試輒爲諸生����卯舉省試壬辰不第歸就正於海陵王公������南雍湛公若水歐陽文莊公徳����成二公皆名儒講學一時人士從遊����所見相辯難同異紛紜公從其間徐以單�折衷眾皆詘歐陽公以此益器公曰吾不如李�李君大器當晚成公旣歸則授弟子江淮間而公��諸弟子以束脩來者公食朝夕余輒分散與貧交疏昆弟侍子輩見其如此間請稍自爲計公叱之曰非若曹�知財盡更來緩急人所有也自未釋褐時而闊達好��此矣公五舉不第顧志獨自負夢寐更有吉徵嘗夢過故相交毅髙公里中髙公皓首廠﹖尨眉立門屏間�公與語手摘坊�授之曰繼我後者子也又夢髙皇禦便殿�祖侍焉一緋衣象簡者導公至陛前俯伏良久聞大語我家又得此人俄而二祖降座謂曰我家大事以屬若公覺心獨喜丙午秋將與計偕過句曲宿故所嘗遊僧寺中僧雅謹事公因跽請相公此行雲霄人矣何以詒我公援筆題其壁曰年年山寺聽鳴鍾匹馬西風憶遠公它日定須畱玉帶題詩未可著紗籠是時邑令爲公勸駕甫命酌�云爛然暎席間令驚曰此韓魏公臚唱時祥也����明年丁未春試�文懿公得公捲讀�所爲�稷苡民篇語大稱賞曰此人當以天下爲巳任首薦公及廷對遂擢第一而賦詩有云生平�飽非吾志喜際淸朝翊聖明人巳知其志之所存矣前臚傅一日同鄕會餔有自外招公以及第密起�公返坐自如巳而從者泄之眾詰公公徐答曰外傳拙捲亦與進呈耳眾以此多公有度公授翰林修撰尋掌詰勑巳酉考滿封父修撰母安人庚戊會試爲同考官取士廿餘人尋奉命授中貴人書故事授書者率經旬一至內書堂一揖而散一飯而出文具而巳公�計以爲此曹它日具�璫而在上左右不自今�稍知理法習畏謹而�逸自便非所爲起教遠萌童牛之牿之義也於是度所能行爲立約設程日課督之不爲假一時受書中貴人率嚴憚李先生丙辰會試復爲同考官取士廿餘人公居館署十年而念二尊人請告歸適二尊人俱六十壽彩衣盤舞極歡而盛爲具饗諸來上壽者裏中人賢公而榮二尊人次且久之二尊人趣公行不得巳入都補職是爲某歲時世皇綜核精明陰察館中後進諸臣賢聲無出�右�一日召公入直柄臣初不與知踰月遷翰林學士柄臣駭然曰本朝百年來榮遇公乃得之以學士往往絓講讀銜而公專官也意若不懌者而上眷方殷以五品官特遣陪祀圜丘社稷丁巳升太常寺少卿賜一品緋衣皆前所未有巳未典武闈陛辭分宜子色迎公若將有所謁公辭曰旣被命恐涉嫌卽別去庚申升禮部右侍郎掌翰林院事辛酉禮部右侍郎缺回部管事壬戌攺吏部左侍郎廷試充讀卷官癸亥晉禮部尙書兼某官疏辭不允公殫心邦禮者典釐獘所更定非一其大者如宗藩條例一書公念以爲天潢日蕃邸祿日益而民困甚矣加賦則民病損祿則宗室病不可以民故病宗室亦終不可以宗室故病民悉心講求酌可行者上之卽今議者猶多祖焉始議時有謂宗室事體大母動爲便耳獨柰何當之公曰失今不圖後之難且十百此矣人以爲忠嘉靖末博士家競爲浮靡文體支蔓歲甲子公條上科舉事其一則正文體上報可著爲令自此駸駸復古蓋公之論以爲文所貴典則醇雅根極理要安所取浮游漫汗其詞故公再爲同考一爲主考所得士率大雅斌斌以功名理行顯於時公譽望日隆世皇旦夕﹖公大政於是某月晉太子太保乙丑知貢舉甫竣事遂詔公以本官兼武英殿大學士入內閣辭不允自公爲學士歲賜鬥牛麟蠎金綺異數洊加上心注向天下喁喁望公相久矣白麻一下中外翕然而首揆則華亭徐文貞公時承分宜後公與文貞公恊心戮力剗洗振刷絕苞苴抑躁競獎恬退勵廉節污俗頓革世道肅然丙寅某月世皇升遐公與文貞公同受顧托袛奉穆考用遺詔蠲天下逋負省不急捐無用錄言事諸臣取左道無狀者寘之法朝野驩悅鼓�戴上之徳而多二公之功某年月晉少保會文貞公有事山陵公直閣有旨重建翔鳯樓公嘆曰自大行皇帝歲興作不休帑藏爲虛閭閻凋敝黎民望蘇息有如解懸今嗣服之初惠澤未沾而大工且舉謂天下何卽不能引當寧於節儉獨柰何令開奢費之端脫不能止當以去就爭之或謂有元輔在何不少須而犯新主不可知之喜怒公曰某爲輔臣以道事君安知趨避卽密陳不可狀甚懇切穆考爲感悟而止終穆考之世力行恭儉土木不興而府庫�貨財君子曰若生子罔不在厥初生自詒哲命穆考有焉忠臣愛君必防其漸公實尙之某年月上禦經筵公進講堯典一章反復敷析剴切朗暢上爲斂容詔纂修世廟實錄及先是所修大明會典以公充總裁官四月永樂大典成晉少傅兼太子太傅七月考滿錄一子中書舍人隨晉太子太師建極殿太學士賜衣一襲時文貞公歸穆考稔知公淸謹壹心倚重所建白輒施行而公亦自以遭際聖明竭忠盡言無所避諱間詔取太倉羨金增織造取牙簟珍異物隨皆封還諫止而穆考悉從如轉圜當是時言路發舒臺省諸臣競爲獻��不稱�上疑爲賣直沽名有所詰問公輒從中宛���責而外絕不以聞於人公嘗曰凡玆有位廸簡在廷第以職事還之足矣旣無所下侵於是庶僚�得行其志無復曩時承望之習卽所知遊賢不賢進退用捨悉付之公論絕無所私或謂知遊中卽有賢者獨柰何恝然且人情得無望乎公曰賢者自無所事吾私不賢者乃有觖望耳吾又安取夫不賢者而私之非有所靳誠不欲天下以吾私知遊也�今上八齡睿質開發公請出閣講學定儀節簡宮寀甚愼上神聖天授而斧澡琢磨公與有養正功某年月六年考滿錄一子中書舍人尋晉柱國時薊遼諸邊虜數闌入閫臣請剏戍臺便防守公初與文貞公議未及行而文貞公夫乃有謂費無益陰撓之者公謂臺可候望收保我軍有所恃而虜騎不得衝突不暫費不永寧柰何言費也遂力主剏之棊布呈列迄今稱金城云薊遼乃有南北軍兩帥不相能公聞大驚曰安有帥不恊而能搏寇者爲調和之兩帥自是深相結軍用輯睦時邊無債帥其有勇略能扞邊者公至出所受賜文綺勞苦之且誡之曰弟樹功愼毋剝爾士而筐匪我有功不爾沒有罪不爾庇也故邊帥無所幾幸軍需得實沾而甲士致死虜旣稍稍遠乃有欲搗巢邀功者公謝之曰固吾園足矣搗未必勝卽勝所俘斬不過老弱如啟釁何是時邊鄙不聳海宇寧謐天下歌詠太平政府閒無事而公念二尊人春秋髙再疏乞歸甚切上降諭紮遣中貴人諭畱之公不得巳出視事會虜酉俺答孫把漢那吉以懟來奔而虜婦憐其孫欲得之因求互市願稱臣納貢歸我叛人詔廷議或以爲和戎不可公曰此自與漢唐異漢唐歲致金繒至與婚今我直臣妾之漢唐欲和在中國今欲和在虜我因而聽之彼樂得孫且厚徳我而盟可堅不得彼卽忿而以兵向我系之無益斃之長讎且虜以貢爲名而我以貢爲市計數十年之市孰與一旦用兵之費多哉或又謂虜回測彼將狂我而安受吾燼公曰是則然矣夫備不在我乎和而修備彼何能爲乃約共事者以講筵日於上前爲指畫其便宜遂得命旨而議始定虜稽首受號稱外藩不侵不叛迄今若干年惟斷乃成公蓋近之公燕居深念天下事非一人私所貴大臣開誠布公期於共濟而巳困課庶吉士舉丙魏同心輔政爲試目欲以風共事者而公見其不可又念二尊人之齒至矣獨柰何緩一日養而殉三公乃疏言臣父母年皆七十有幾景迫桑楡而臣母在臣邸捨臣父乃在髙郵兩地雙親並嬰疾病臣母日夜思歸臣父又日夜思臣烏鳥之私日夜怔神勉彊在列且失其所以報國者惟上矜臣使得禦母歸見臣父侍奉湯藥於其餘年臣生當隕首死當結艸疏六七上上顧謂中貴人曰元輔何亟求去若是對曰元輔親老上畱適苦之於是上重違其意詔以本官致仕降勑獎諭賜傳還裏遣使護之有司月給廩六石歲給與人八名勑中有繇狀元爲執政馮京不愧乎科名以宰相而養親王溥見榮於當世古稱盛事今乃兼之之句海內競傳誦焉公旣歸閉關郤掃日侍二尊人歲時伏臘或二尊人誕晨則服蠎玉率子孫數十人前奉觴爲壽退自喜曰季路氏累茵列鼎乃有負米之恨曾子仕三十鍾而心悲予所處乃多於曾參季路天其厚假我也夫居數年而尊人相繼捐館公老矣顧若孺子慕者𨿽貴爲相無亭榭臺野之觀裏中父老相與構書院一區以待公公與鄕人士問道講藝其中廣陵諸儒生故從公遊者亦時時來會公與譚說莫不虛往實歸有司額其坊曰景行而公暇時更召諸故老罷吏家居若布素者班荊舉白不爲拘束眞率如雒社云公爲相以休休涵煦天下不務赫赫而天下亦安受公賜若無所求於公旣巳去而代公者稍行胸臆尙機權刻峭而天下乃益思公日偵公起而公固巳與世忘矣公家居數年而病目然健無疾忽病臥三月而卒先是裏中有王姓危病忽忽如過一殿宇扃鑰甚嚴問之一吏答曰董允封識今將返矣問爲誰曰卽汝興李相也又徐姓子病絕而蘇言見一吏捧上帝錦詔召公嘻自昔所傳降嶽騎箕之事不誣也夫訃聞上震悼輟朝一日賜祭若干壇使使治葬贈某官錫謚曰某公儀觀甚修皙然玉立色溫而气和其與人處不翕翕熱顧久之愈益親不爲崕岸求異於人而其中有介然不可混者平居澄神湛慮終日默坐卽朋儕紛集或聲色滿前凝然若未嘗有蚤歲見大學衍義補書手抄讀曰嗟乎宰天下當如是矣性惇厚於人無所毀短自其墏仕至爲相未嘗以私憾中一人顧亦未嘗以私厚護一人器度沈深人莫能窺其際而厚於倫品弟參軍少時親爲授經旣而應例爲之輸貲更出夫人簪珥益之公再四迎養而參軍以銓補來會者三至則公輒出奉賜陳二尊人指而以分與之未嘗私有所居積始與其同邑三人相友善而三人皆不祿其二乃客死公賙之殯之厚其孤而成立之蓋公惠徳巳漑被天下諸如此類不勝書然無非所以成公之大而始終佐助則惟是徐夫人當徐夫人之歸公也公蕭然諸生家不逮中人夫人親操井臼絣■﹝糸辟﹞洸而堂上尊人自曾祖考妣而下凡三世皆老白首飲食被服治具縫紉一切取成夫人而老人易恚蚤晏涼溫鹹淡燥濕間稍差池張目向之夫人獨能望顏候色竭力營致一呼立具無不當諸老人心更以女紅佐公讀往往丙夜乃罷及公登弟官詞林而夫人拮據邸捨中綜畫纖悉以是公更不問家人生產作業得一意涵養蓄積夫所以相天下者當公直法宮侍講幃夙夜在公不遑偃息而夫人滋益勤公未食不食未寢不寢公時勞之曰爾亦太自苦矣夫人曰吾不能自安而令夫子獨勞也公有佐室三夫人善遇之無間言有小星樛木之惠所生子女鷇翼煦濡一如巳出而處妯娌族黨下至臧獲靡不肫肫有思人交誦之顧竟以勞成疾卒少師公太夫人泣曰天乎柰何奪吾賢婦卒之日爲嘉靖甲子八月十六日距其生某年某月某日享年僅五十有六公之子某輩將奉勑營兆於某原以某年月日葬公夫人惟公丰施厚澤流被函夏而精誠靖獻鑑於帝心世廟嘗諭曰小心忠告穆廟嘗諭曰入告之勤乃其淵猷密謨則素愼默不泄艸亦隨焚居常閉閣靜思或仰屋竊嘆卽諸子有不得與知者門墻下士何繇仰窺盛美罄厥揚揄聊以其子某所持狀參之見聞麗以年歲著其梗槪以備名公采擇而賜之銘則公所藉以不朽矣謹狀

○明故大理寺少卿洙泉韓公行狀

萬曆十七年巳丑七月壬申大理寺左少卿韓公卒於邸余某與二三友人經紀其後事旣殯且歸葬而其子道隆道亨等乃述公世系生平大略謁余爲狀曰先大夫往矣不得當世名公之志若銘無以葬不得先生爲之狀無以徵信而丐於當�名公願先生憐而許之餘與公同年相友善稱莫逆卽公旣沒而余有人言猶波及公此亦足以明余與公交遊之驩人莫不聞矣而公之子重以父執之誼屬狀於余余其忍以不佞爲解於是乃據公子所述稍詮次以備當世名公之采擇狀曰公諱國楨字柱甫別號洙泉本宋韓魏公裔其先河南安陽人十一世祖奕始從宋南渡徙姑蘇入明永樂有廷玉廷輝者居吳江數傳而有泰者復自吳江徙居長洲是爲公曾祖泰生綱爲公祖綱生章爲公父以公貴贈禦史母蔣氏封太孺人公生卽穎異六七齡時善屬對十六補博士弟子員十八督學試居第一若干歲而禦史公卽世屬有島夷之難吳人騷擾困敝骨肉不相保公獨持喪襄事如禮奉母蔣孺人盡歡弟久病爲治醫藥歿而撫其孤姊適許氏者蚤世姊子煢煢不能立一切�居納婦悉公任之其篤於倫常拮據黽勉不以迫阨中有所憚絀不盡也迨嘉靖甲子舉應天旣而三試於春官三罷之公罷去則讀書梁溪間月一歸歸問蔣孺人起居眠食安善卽復之梁溪�不混迹公府爲人干請獨苦刻鉆厲多評隲子史纂輯國朝典故以益閎肆其學如是者十年爲萬曆甲戌而始擢首卷成進士以是年八月徐行人公念行人將天子命乘傳行郡國使事有職非徼此爲寵榮也藉令盛徒禦責供帳道路騷然豈所爲皇華靡及之義故公常約賫省騶所至更不問廚傳飾否取無緩程而巳其冊封楚藩藩王所遺金帛悉謝不受王重之萬曆庚辰六月公繇行人選爲禦史巡視某城則廉治諸豪右不法者巳巡視光祿汰冗費淸積蠹商人便焉巳而某城缺巡視仍以公兼攝癸未三月上命公按江西時吏治相尙爲刻深公顧獨孜孜民瘼以節省愛利爲務大書其座之左右曰九重濫許持三尺萬死還爲求一生水西多積逋大司農督趣急而歲復薦饑公曰民饑之不療何逋之責乎乃令檢括存畱帑金得陸萬益以贖鍰四萬抵輸之餘乃得從緩徵而是時方有燒造之役尙方下宣制於饒州責令如式饒人以厥王非舊難之公再疏不得請且奪俸至三疏益懇切上爲感動減所造十分之幾江西人以爲公徳迄今屍祝公旣竣事報命補三年考得封如制乙酉閏月上命公按順天順天多大璫貴戚動輒掣肘公內寬外嚴善調劑得人心丁亥三月上復命公刷捲京畿搜姦釐獘尢多精明之政公在臺中凡九年至戊子四月擢大理寺右寺丞某年月晉左寺丞某年月晉右少卿公佐大理𨿽不得有所專決顧其用意一依乎平恕立峯孫公理庵蹇公先後爲僚長交重公亦爲公持論平也公行業日起物望攸歸咸謂卽擁節鉞躋巖廊烝烝大用於時而公忽嬰疾遂以長往悲夫公生平不設城府披誠待人一見吐露肝鬲其入對妻孥出語賓客無二詞遇臧獲不見遽色而性澹泊寡嗜好終歲不制衣無故不刲牲不治家人產業田不過三頃居數椽蕭然頺圯皆故贈君所遺此亦足以見公貴而能貧爲仁不富之驗矣公生於嘉靖乙未六月癸未距卒享年五十有五配陳氏封孺人子男二女二孫男四女五道隆等爲公卜地於某所負某揖某將以某月某日厝公餘性不能諛玆爲公狀直以所受於公子與余所知見者誠得當世名公志而銘之韓公不亡矣

○穎陽許老師行狀

萬曆丙申十月十八日少傅穎陽先生卒於新安裏第兩臺以訃聞於朝恩命巳頒其子孫將求銘於當代名世者則以先生遺言屬弟鴻臚從子中書君敍述其生平授門人李某爲狀狀曰先生諱國字維楨徽之歙縣人也系出唐睢陽公五代時曰儒者避地居歙東門自是爲東門許氏曾祖鑑祖汝賢父心蘐公鈇並以先生貴贈光祿大夫柱國少傅兼太子太傅禮部尙書建極殿大學士配皆一品夫人心蘐公涉獵書傳有心計壯歲從季父遊於賈季父死公爲致其喪盡出橐中裝還之而撫其嗣子鈺與其所生子金者語在太倉相公所撰墓志及汪司馬許長公傳中心蘐公婚汪夫人舉二子長曰沂次爲先生生於嘉靖丁亥六月六日時心蘐公東遊先生生七年始歸歸而益困然每論家世輒嘆曰東門氏其有興乎必吾後也先生兒時病七日不寤又嘗戲於園隳渠中皆無恙公與汪夫人私自喜謂是兒殆將亢吾宗者年十歲從心蘐公於毘陵與毘陵生同學卽巳傾毘陵生十八歸試新安學使者馮公大奇先生擢爲首而見其名汪以爲類姓也爲更名曰國乙巳疫大作心蘐公病先生扶侍久亦病且劇夢神引之浴於江覺而霍然遂巳旣而心蘐公廢視賴先生以都講給而是時先生名蔚然郡貳守許公聞而延使授子經念其貧思所以振之有謁先生居間者懷金若干願以佐二尊人甘膬言未竟見先生赤色從項起直騰兩頰不得其一語踖然無所容逡巡去蓋當諸生而趣操巳如此矣凡五試鄕闈五報罷顧益發憤嘗爲駢語題其齋捨云愛惜精神要此身擔當宇宙蹉跎歲月憑何日報答君親歲辛酉舉應天鄕試第一甫旬日而心蘐公卒逾年汪夫人亦卒先生痛二尊人以食貧終幾一日之養而不可得也哀毀甚越甲子服闋乃之宛陵卒業石山寺中一日見二靑鳥飛鳴移時乃去僧曰碧雞也傳聞唐李翰林自蜀攜來者我明惟舒梓溪狀元一見因出所藏圖捲觀先生先生爲賦碧雞篇綴其後乙丑舉會試第七選庶吉士讀中祕書日鍵扃掃軌逖覽冥搜究心經濟之學所撰館課不假手書史必手錄矻矻如諸生而先生自諸生時卽■﹝女間﹞於詩日賦一首以爲常故館中先輩稱詩文兩工者推先生後在內閣閱吾輩所爲詩每有攛易極其工妙或名巨所稱賞以爲秀句先生猶謂宋人語耳不愜也蓋先生之於風雅深矣當是時都憲胡默林公以浙事逮系詔獄無敢與相問者先生獨往存之白其冤死而爲之誄有聖主方待公以不死而公胡以死之句士論韙焉丁卯隆慶攺元卽授翰林院簡討五月充詔使賜一品服使朝鮮適國王新喪河城君李昖以庶兄了當嗣迎詔先生謂昖未奉朝命不許國人哀祈始許之禮成行學爲其國師生開陳忠孝大義無不感動者先是詔使率多攜從人或挾商以往先生獨蒼頭四五人自隨朝鮮饋遺一無所受卽赫蹏亦卻之獨好遊覽古迹觀風問俗所至賦詠命爲皇華集有弔箕子謁壇君觀井田諸作蓋先生方授館職時有溧陽狄侍禦者謂先生曰仕途以翰苑爲康莊按轡徐行可致千里惟是履素喫緊耳昔某科南闈兩公並典試事乃人言嘖嘖獨不及某公者素足信也先生愛其言深自砥飭辛未春分校禮闈夏使益藩壬申二月今上出閣講學先生以簡討兼司經局校書充東宮侍從官六月上登極八月升編修十一月充日講官癸酉萬曆攺元二月充經筵講官七月升右春坊右贊善兼簡討甲戌七月升俸一級時上日禦旃廈不間寒燠先生宿學善講解當上心手書責難陳善四大字賜焉丙子秋典順天鄕試十二月升司經局洗馬兼修撰丁丑升俸一級九月典武試時江陵公頗愛重先生所以延接汲引甚厚及相公父病朝紳醵禱先生獨不與及欲奪情館中吳趙二先生訟言攻之有同年某私謂先生曰吾儕後輩不必露章子雅習相公胡不面諍或奏記而默默爲先生先削牘巳具謾應曰事系綱常相公自有主宰乃私詣言不可更出袖中牘進焉曰某受知深耒此爲報耳先生竟不語人牘亦無見者時上賜彩叚諸公咸制衣入侍經筵卽江陵相公新喪亦服彩先生獨不服問之故不答戊寅春南大司成缺相公問先生願否先生對曰賢關地重司成道尊相公用人顧當否何如耳毋問願不願也居畱雍會有缺序當先生不用用後者或怪問先生曰資宜�公不知也尋有缺復然或復問先生曰俸宜爾公不知也其恬靜含蓄如此庚辰二月升太常寺卿管國子祭酒事四月升詹事府詹事兼侍讀學士充經筵日講官九月攺恊理詹事府事充會典副總裁辛巳三月禮部右侍郎兼官並經筵日講如故仍充會典副總裁專管纂修事務十月升本部左侍郎兼侍讀學士余職務如故壬午六月攺吏部左侍郎掌詹事府事兼官職務俱如故癸未春典會試四月升禮部尙書兼東閣大學士預幾務尋充會典總裁同知經筵官五月八日上出百子圖示輔臣百子圖�八月違祭先師孔子是時長洲先生爲首揆先生故�年相厚善同心輔政密勿之中往往有所旋幹上每虛巳聽之九月扈駕詣山陵相擇壽宮禮成進太子太保文淵閣大學士予誥命甲申正月遼東大捷議加恩固辭從之賜銀幣四月有言巳卯南闈事者因詆海丰大宰語侵首揆一時紛然先生疏乞辯邪正以定國是謂昔之專恣在權貴今乃在下僚昔之顚倒是非肆言無忌在小人�乃在於號爲君子者乞勉畱二臣以全大臣之�特罷臣以謝言官得旨慰畱三疏求去上進內臣宦諭稱其謇諤讜言殫忠爲國蓋上手紮云於是先生疏謝初出乃有以前疏言先生者�上爲奪言者俸先生求去連四疏俱得旨慰�猶不出上乃遣大鴻臚宣諭先生疏謝言大臣猶梗柟也取其閱歷多年而略其寸朽言官猶江河也欲其流通無阻而息其風波人以爲名言無何畱臺言復至上怒付內閣擬奪俸半年不可一年不可竟降調於是先生再乞休而爲言者請甚力上嘉其雅量先生仍疏上上乃以冊禮趣亟出九月雲南��進少保武英殿太學士蔭一子中書舍人予誥命辭不允再辭蔭不允是月扈駕�山陵行秋祭禮兼閱壽宮賜銀幣乙酉五月遼東大捷議加恩疏辭從之賜銀幣六月慈寧官成以閱視勞賜銀幣蔭一子入監讀書閏九月扈駕覆閱壽宮賜羅衣玉帶丙戌七月慈寧宮產瑞蓮應制賦詩賜銀幣八月歷從一品俸三年考滿賜羊酒進太傅兼太子太傅蔭一子入監讀書予誥命先生疏辭以�功不敢受賞卽念臣在事久而臣父母未葬或量予卹典賜臣歸而奉丘隴死且不朽有詔勿辭其特予父母祭葬視一品階而命先生之中子中書立功乘傳代往襄事焉先生乃再疏言�辭賞請卹今得卹並受賞是賈之道而臣不忍�也謹昧死固辭上重嘉先生有讓許辭誥蔭�年丁亥二月會典成乃贈三代皆少傅兼太子太傅禮部尙書建極殿大學士而所進先生吏部尙書以再辭許之賜銀幣戊子二月復遣祭先師孔子九月扈駕閱視壽宮從觀渾河應制賦渾河歌駕還以壽宮勞蔭一子入監讀書十一月禦史馬劾�當張鯨責輔臣不能贊上決去上怒甚且下詔獄先生特疏救馬疏得畱中十一月給事李復劾鯨遂廷杖閣中救不聽先生自劾上慰畱之乙丑春再典會試時文體浸壞先生極意挽回所錄必醇雅正大諸引用釋老言離經背道者卽才雋士業爲分校所收必黜之蓋將發緘猶更易若干卷一時程墨粹然一出於正而首所命題則大學引孟獻子言不以利爲利者也蓋老成謀國慮遠識微卽今日種種言利事先生巳豫憂之矣四月北郊分獻七月有進士劮禦史大夫並侵諸大臣先生以爲所舉士自劾乞罷不允八月畱臺疏至先生復乞罷不允八月少傅六年考滿賜羊酒進兼太子太師吏部尙書蔭一子中書舍人予誥命再辭不允庚寅元日召見四輔於毓徳宮出雒評事疏示之意艴然旣以曲解威霽乃相與請朝講冊立上納之旣令譙讓張鯨旣宣皇長子皇三子至上手擁皇長子令四輔前諦視良久乞早定大計叩頭出毓徳宮從來召見未得至者是日天語諄復藹然如家人父子可謂千載一時者也七月召見四輔�暖閣與商邊事評將才而是時火�入河州虜工陰助之羽書狎至朝議紛紜長洲先生欲止革處王之賞諭令回巢使火酋孤立而後徐乘其隟先生獨力主戰曰豺狼無厭今渝盟犯順桀驁極矣豈有此時猶事羈縻不一大創之使彼得悍然挾而要我何以觀四夷明中國威重乎故上面諭以貢市難恃媚虜將何止極實用先生言無何以人言乞罷上爲奪言者俸慰畱之引疾賜羊豕米酒復言古平章之臣或與聞宮中起居至使人主當遊樂而遽問其知否今咫尺違顏宮門萬里徒邈邈以起居爲請慚於言終疏至者古笄副之流尙能規其君早朝宴罷以成中興今斧扆罕禦旃廈久虛徒邈邈以朝講爲請慚於永巷脫簪者古出林之老尙能一出而羽翼皇儲今主器及期冊立未舉徒邈邈以國本爲請慚於商山采芝者臣之不任輔弼亦巳明矣使上行此三者�𨿽去猶畱不則畱猶去也上嘉其忠愛復遣大鴻臚諭畱疏謝仍及冊立乃畱中山陰先生疏請之不下第趣出十一月南郊分獻辛卯正月進訓錄敍勞加少師固辭從之賜銀幣四月北部分獻七月遼東直指劾總兵因言先生曲庇先生復乞罷上不允且曰體悉邊臣此自正論何過焉時閩浙報倭欲入犯先生言自古外攘必先內寧今臣僚爭務攻擊戈矛起轂下而敵國在舟中惟諭令各修業無恣胸臆亂紀綱而安攘乃可爲也上納之爲降勑諭百官八月以萬壽聖節請視朝受賀報聞先是上許二十年春冊立而戒羣臣激聒於是閣部相戒勿敢言卽儀仗卒辦易耳欲肅默以俟中旨之自出而會有主事弗能待遽請之疏未下而是時太倉先生予假歸長洲先生以人言杜門不出先生念主事業輕發咈上心冊立之期必更更則愈不可知後益難爲力欲因而助之倉卒不暇聞長洲先生而獨與山陰先生就閣中艸公揭以進上滋不悅報聞而特降主事攺冊立後一年仍使內臣詰問先生輩豈其未悉幹朕之言乎柰何與郎署小臣比長洲先生皇遽揭謝曰臣方席槁實不與知然願毋以小臣妨大典上批答纚纚數十言並他疏使內臣持出而內臣不知故事揭當藏閣第見有旨而並下省中長洲先生聞而使人索之省中遂以爲匿旨又有言政地相戕陷者而不知長洲先生見龍性難馴聖意巳定欽奉令承指而徐俟其成先生念吉期將屆傳奉猶稽欲蚤計亟圖而必求其濟意實未嘗異也故先生疏曰臣與二三輔臣愧乏房杜相資之才頗有丙魏同心之誼而長洲先生自明亦以爲臣與臣某詞若相左意實相成總之欲挽回上意贊成大典而巳然上終不能無介然先生亦堅意乞休蓋五疏乃得請長洲先生亦隨去先生歸再至吳閶與長洲先生會綢繆款曲信宿而別因而溯毘陵浮陽羨周覽張公善捲之勝愛其山水淸絕將營菟裘老焉而以室人重遷竟還歙與二三耆舊如殷司徒輩者黃冠野服杖而遊於閭閻阡陌間所至貰酒貸蔬以相食飲捨者爭席煬者爭竈曾無知其爲相公者性好施在京師旦出必徧予丐者錢每旦則羣焉集陌上伺焉如是者若而歲窶族窮交時時有所推解至再三不倦歸乃出祿賜立祭田制產貿宅以處窮匱曰彰君賜也先生於書無所不窺抒爲文辭溫潤丰厚詩宗髙岑章奏類宣公箴銘頌表各臻其妙稱一代作家而未嘗以文章自命也當楚歡燻灼卑者蠅趨蟻附髙乃露布傳檄之而以爲名先生規諍於密微特立於頺靡而終不以气節自見也及飆逝灰寒批根未巳先生獨不謂然曰薛文淸公有言事巳往不追最妙寘之巳耳平生不以機心存於胸中寬大善容忿嗔不形於聲色含瑕瑜齊喧寂敗漿冷炙無所不可其天性然也懸車五年庚不念是非得失惟是聞朝廷大政事大利害燕居深念低回者累日至寢食不如常家人莫敢問每朔望必朝服於庭中焚香北向叩頭丙申九月聞孝安皇后喪爲位哭臨於斗山書院因宿焉院在山絕頂或以爲非所宜居先生不爲動遂中寒�歸寢疾八日卒臨卒時無一語及家事但起索朝服被之坐而瞑訃聞上震悼輟朝一日賜祭十一壇使使營墳與配夫人汪氏合葬仍賜夫人祭二壇蔭一子中書舍人贈太保謚文穆按謚法布徳執義曰穆中情見貌曰穆蓋先生將去上猶稱其遇事輒言不存形迹執義見貌殆亦似焉而先生之去以國本去未幾而太倉先生請豫教上遂沛然從之則先生言上竟未嘗不用而去就存沒之際禮秩恩數優隆周渥斯不亦善始善終哉汪夫人以萬曆辛巳年卒始封恭人累贈一品夫人子男四長立徳生員次立功中書舍人汪夫人出俱先卒次立言次立禮側室汪出先生將以是年十一月二十八日與汪夫人合葬豸山之陽惟先生盛徳雅度亮節素風博殖閎詞而深中隱厚平生以矜炫爲可薄卽先生之子孫昆弟有不盡見聞矧門下士所能殫悉爰乃考覽朝記更與同出師門者各摭其軼事微言參以鴻臚君中書君所授略爲論次以備采擇惟惠而賜之銘斯先生所爲不朽矣

李文節集卷之十九

●李文節集卷之二十

晉江九我李廷機著

墓志銘﹝一﹞

◆墓志銘﹝一﹞

明故光祿大夫柱國少傅兼太子太傅禮部尙書武英殿大學士期齋呂公墓志銘

雲南按察司副使賜山許公墓志銘

廣西梧州府知府槐江丁公曁配封安人張氏墓志銘

平陽府通判龍溪馬公墓志銘

封文林郎興化府推官復庵祝先生墓志銘

扶風驛丞怙山張君墓志銘

封安人許母丘氏墓志銘

張母陳淑人墓志銘﹝代﹞

周孺人彭氏墓志銘

楊宜人墓志銘

翰林院簡討奎垣楊君墓志銘

憲副小雒公曁配安人贈恭人莊氏墓志銘

憲副卓庵錢公墓志銘

憲副小春穆先生墓志銘

○明故光祿大夫柱國少傅兼太子太傅禮部尙書武英殿大學士期齋呂公墓志銘

萬曆丁亥六月甲子光祿大夫柱國少傅兼太子太傅禮部尙書武英殿大學士余姚期齋呂公卒於家訃聞上爲輟一日朝詔所司議卹典諭祭九壇遣官營葬贈太傅謚文案蔭一孫中書舍人蓋上篤於耆舊而厚其終若是公旣以萬曆某年月日葬於蘭風鄕之姜山與其夫人合而公之子某等孫吏部主事某乃持沈少宰所爲狀來請余志公墓而銘焉按狀公諱本字汝立其先宋太師中衵令端禦史中丞誨誨孫億居新昌八傳貴義始居余姚貴義生徳玉髙皇帝時新定籍以聲訛爲李三傳而爲公瓊公珍公珍生懋後公瓊懋生攺爲公父公旣極貴當封三代而肅皇帝以孝錫類令爲人後者得封其本生父母公用耆碩至推及於本生曾祖於是贈公瓊公珍懋攺俱少保兼太子太傅禮部尙書武英殿大學士而�配蔡珍配潘懋配胡復攺配楊贈封俱一品夫人隆慶三年公始疏復姓呂而公初號南渠晚更號期齋學者遂稱爲期齋先生云公以弘治甲子六月朔楊太夫人夢日墮而生公公生二十五年爲嘉靖戊子舉於鄕越四年壬辰第進士初選庶吉士不預肅皇閱卷見有彌封不密者疑而報罷更覆試得二十一人公預焉甲午授翰林院簡討戊戌稍遷南國子司業乙巳攺右中允視南院篆丙午攺左中允戊申遷南祭酒尋攺北巳酉內閣請益置輔廷推冢宰聞公淵南冢宰張公治少宰徐公階南大司馬韓公邦奇少宗伯歐陽公徳及公�六肅皇甚毖愼旨十日不下而密迹六人者履素云何逮十一日始特簡張公治及公以公爲少詹事兼學士入閣辦事庚戌進吏部右侍郎兼東閣大學士辛亥進禮部尙書兼官如故甲寅進太子太保直文淵閣丙辰冢宰缺命公掌吏部事錄兩京部寺科道及在外督撫等官分爲三等以上次其去畱尋進少保直武英殿丁巳考滿進太子太傅庚申再考滿進少傅辛酉五月太夫人卒於邸賜公馳驛歸先後歷官三十年官史局四五年而司業南雍者八年正講席序�單別修惰絕幸謁所育材以千計分校乙未禮闈典順天庚午試典丙辰會試稱得士其在內閣若庚戌面陳禦虜之東虜退乞掩埋蠲卹以收人心乞整飭營兵以善後圖若因上問考察及虜情而言大臣去畱之重本兵須廷推風霾之異宜急備虜若騷侯臠出邊兵於外載糒自隨聽兵掠稼之請若斥互市決戰守之筴若更定戎政若因徐邳�水請議賑議�渠若議築外城一面若對邊兵入衛若條光祿四費上皆嘉納施行而其大者肅皇諱言儲實以巳酉春事�之公請如禮臣�蚤定及二王冠婚上欲令出府公言畱內便��且儲貳未定而居外將令人心阽危繼又自以建儲請繼又因上罪郭希顏建帝立儲之說密奏上萬壽無疆而小臣稱建帝死固當顧其請二王一住京一之國語亦當省且上嘗謂天倫之序默定巳�第鑑巳酉事愛元良不欲冊耳誠因其序而或畱或遣卽未冊亦可於是上大悟命景府之國卒建元良光啟隆萬太平公積誠感動之功多焉蓋公自爲吉士肅皇嘗問李文康公諸吉士誰可大用者文康以公對當是�肅皇巳識公名及典順天試所命題禮樂徵伐自天子出稱上旨而公所爲錄文上大善而字標之自前後典試所未嘗有及其繇成均超拜以少詹乘馬百僚避路則自孝廟謝文正以後而有公及公以後而未嘗有其以少詹與恩榮宴分宜擬公坐三品上上特攺坐二品之末俾得上坐示�禮則有宴以來所未嘗有其以內閣攝吏部�別大臣去畱則自公以前政地所未嘗有他如遣分獻南郊者四饗地者二�帝社稷者六顓侕祀先所者六時賜養羊��兼金交綺飛魚麟蠎衣服不可勝計至以文臣得賜奴則又前後�臣所未嘗有蓋肅皇所眷顧倚任公者優厚篤摯人臣無兩而公亦自以受明主特達之知殫忠竭誠以天下爲巳任卽與壬人共事左機右穽而公用孤誠居間同不害正異不傷物中若觚而不迂外若規而不隨一龍一蛇默劑潛幹以陰牧碩果之功而天下受其賜及公旣歸猶自以大臣受恩深不當以江湖忘魏闕遇大慶則修賀遇大典則修助而上亦念之至殷每輔臣�必言呂某可而無有爲之從臾者乃公亦巳泊然與世忘矣獨其平生系情桑梓不少置自居政地時以余姚數中倭而姚江以南無城令姚姚人疏於朝請爲城如江之北初有嘩著及城成乃大徳公屍祝公如龍山而其裏居若丈田若雇役皆公力主其議始行一方終乃爲諸路式所謂仁人之利溥哉萬曆癸未公年八十上命有司存問予月��夫達尊曠儀海內人艷之越四年而公歿年八十四夏夫人九公一年歿側室朱氏傅氏博平王氏京師王氏生子男六女三孫男二十有二女十曾孫男四曾孫女一公平居無疾言遽色遇人無少長貴賤折節下之不修郤於人尢好施予其��子弟臧獲斬斬有法余姚稱之無間言按謚法兆民寧賴曰安和好不爭曰安若公恂恂抑抑飲人以和進而施澤於寰區退而爲徳於丘裏眞所謂安者巳所著有期齋集奏謝稿館閣漫錄行於世銘曰姚川泱泱發祥名碩厥有文正再登宰席文安踵武鳯采麟姿簡在肅皇特達殊知拔自司成爰立作礪夢傅卜呂千載合契摹謀帷幄衡鏡衣冠忠讜屢陳元良卒安眷豈不��則難奪辭闕居廬車懸輹脫言言崇墉公苦成之秩秩良法公歸贊之民不病徭裏不虞寇庚桑生存畏壘俎豆舊徳遐壽完節令名胤祚昌熾恩數哀榮姜山之陽有封翼翼於千百年公神所息

○雲南按察司副使賜山許公墓志銘

公諱天琦字大正其先世有許稷者舉唐貞元進士賜告歸讀書淸源山中因顏其讀書處曰賜恩今爲�恩巖而公號賜山不忘祖也至我明有教諭公進進生綸綸生燛燛生廷斌爲公祖斌生元臯爲公父以公貴貤贈行人司行人娶丘氏應天府府丞有嵓姑也公孩幼多奇重丱補邑諸生博�六籍子史秦漢諸書每遇督學使者郡邑試所爲制義卽巳迥然至其立論射筴日暮晷促鮿生窶儒腹罄意索閣筆束手而公方神恩湧溢攟來飆至盈楮累牘閎肆蒼蔚江河決而彛鼎列公目無諸生卽諸生人人憚屈之督學使者急欲廩公而會邑學未有缺則使食廩徳化徳化科目故寥簡公以爲不足振起其羽翮則又歸晉江歸幾年爲嘉靖壬子舉於鄕又十年壬戌成進士癸亥授行人某年以父憂去隆慶元年丁卯復除行�戊辰選工科給事中巡視庫廠庫廠故中貴人窟穴不可問往視者至取薄籍涉筆署名而巳間伉與爭者徒令气息茀然無救於蠹公巡視多所釐革顧不爲壯頄容嘗言曰此曹如獸鹿可馴毋令挺而走險若斥以爲刀鋸刑余刻核大至必有不肖之心應之巳巳元夕有詔爲鰲山市燈費當四十萬公力贊其署長疏止之疏出公手又嘗疏海防四事其轉刑科給事中疏刑名獘源六事具報可旣而疏劾兩廣總督其人倚奧援中公而會當路有宿憾公者乃出公廣東參議備兵惠州��歸善故二十五里亡其六矣而供億不可省則�責之十九里亡日眾公至極意節約更定賦徭令邑吏招徠亡者而是時寇發方用兵將吏貪功往往掩不辜以張級民不死寇而死兵公當紀功則嚴勑諸將吏毋敢踵前習故齊民得按堵寇薄長樂城閉公開門入民而令郊外急刈稻寇旣無所得食而畏懷公威徳乃隔水相率棄﹖羅拜乞爲良民公曰必歸而俘於是所歸男女數千口悉廉其籍遣之潮朱良寶者故賊魁撫有年矣爲憲巡淚復叛督撫檄公未至而憲巡僞爲公令招寶寶曰是殆非許公令俟公至卽自歸言所以叛非得巳今公在焉敢不聽蓋公有功徳於惠潮甚大而公亦自慊以爲不負所學在粵一行也旣調貴陽年餘擢滇憲副備金騰兵金騰多雜夷公至以化誨爲務日進諸生講學羣民庶立鄕約俾相訓廸俗稍稍變方四閱月而嬰疾遂不起矣公有至性自少小就外傳食於外母孺人日給食錢僅僅耳公約食積錢若干還爲母制服丘孺人臨終猶不忘曰孺子之制也其喪丘孺人與行人公盡禮其墳在某山者公偕計時實手治之葺賜恩巖��祀唐進士公稷其中族有譜家有訓�言吾於�弟切切偲偲而朋友則怡怡然公性方嚴無所狎暱絕不爲人干請其爲給諫時某子介鄕嫗持八百金爲壽公叱去之平生獨喜說書講易多自得箋注外一時學者以爲指南自其爲諸生偕計吏以至成進士待次天官行人之邸讀禮之廬仕之所至南越黔中貴陽之間英髦秀士爭慕響臻執經請業屨滿戶外公講解開柝字稱句品人人皆自以虛往寶歸所著有四書周易管見續宋史斷行於世云公生正徳庚辰十一月初四日卒萬曆甲戌十二月初五日年五十五公子某等十兆賜恩山之原其葬公爲萬曆某年月日而以參知黃公狀徵銘於史某史某曰余巳巳在京師公蓋遣二子於明幹時稟學云余每見公說書講易發前人所未發給諫議論老成識大體不尙沽激其操行斤斤檢柙外不錯寸趾也卽旣貴嗇陋涼約蕭然故諸生時一絹袍十八年猶反紉而被之冬月語余曰兒曹臥麻幙藉艸室人爲號寒夫兒也能世以絮藉哉余迄今感其言時爲室人誦之今裏中家紈而人綺矣余益悼公之不存�銘曰�氏之先自李唐甲第淸源初破荒賜恩精舍��龍捨輝鏟采余善慶後有耳孫振宗祊黃門給事皂其囊出參藩翰南越中單車尺檄掃欃槍爬庠起瘠還流亡功緒逴殊仕不揚徘徊羅施與鬼方閼逢閹茂沈幽光輤帷來復愴道旁靑烏爲卜賜出陽是孫是祖賁相望豹藏猶自畱文章千秋共徳仰羔羊

○廣西梧州府知府槐江丁公曁配封安人張氏墓志銘

公諱自申字明嶽號槐江其先世姑蘇人始祖曰愼以宋咸淳間自姑蘇徙泉州家文山裏自是�泉州人其後曰善者乃自文山徙陳江遂世家陳江善之孫曰仝爲郡諸生生三子其季曰懌號後吾娶於張生公有異質自少好讀古書爲諸生試輒屈其耦嘉靖巳酉舉於鄕庚戌舉進士觀政工部奉使視埴江西卽不入埴人獻遺江西人重之反報授南京工部營繕司主事是爲歲癸丑主事三年秩滿封父懌如其官母張安人戊午遷虞衡司郎中會鑄錢公筦鑄錢事事竣予俸一等辛酉擢守四川順慶公至順慶問民所苦皆言苦��公與立期會迂其限核戶口逃亡者�之俗好訟捕逮獄系多瘐死公至則開釋疑滯獄乃爲虛有吏家亡券僞爲印章將以識券未果用而所親入見而盜用之事覺俱論死公曰造者不用用者不造柰何斃兩人從末減壬戌旱公爲民步禱而爲文禳城隍之神三日大雨時未及稔民饑公設法賑之全活無算有饑民告糴於富姻閉弗予怒以數十人夜劫取其粟執之官當劫盜公曰其姻也況閉之糴是固可貰遂不傳罪而令秋稔倍輸之粟兩家大感服去土有宣撫司長倅文爭聞於朝檄順慶保寧二守訊之酋懼以爲將誅巳陳兵自衛保寧守請以兵往公曰無益秪令有駭心乃單車抵壁門酋知公無傷害意皆撤兵冠帶出謁公曰吾奉命按若若罪人當以因服見酋惶恐易囚服叩首謝罪事遂平無何大竹盜起有司者憂之公知主簿李宗明材能召授方略不旬日悉擒羣盜上其功部使者進簿秩畱鎭撫焉爲浮橋於郡前以便渡者爲廟祀漢將軍紀信郡俗未冠而納婦公諭以男女之別婚姻之時更移詞其鄕大夫爲之勸率俗乃稍稍變加意庠序�集郡邑博士弟子遘萟課業而敬禮其鄕大夫之賢者如任忠齋先生雅負髙節有司罕得見其面公獨時時造請任先生亦爲公屈交相重也居順慶幾年調守梧州梧州僻左異時者官市於民率責辦牙儈予半直而牙儈乘爲姦利所予民十不能二三民苦之公至乃盡更其獘而是時方大剿猺寇軍吏多掩平民爲功俘至公以俘徧示士人有妻子來識者得放還所沾平民以若干計居梧州又歲餘乞終養士官固畱之有參政某子甲來監梧令太守入謁毋得從吏人欲以示威重公曰吾備位二千石安能手牘趨公門局趣如椽史吾去耳請益力亡何而母夫人之訃至公痛向者投劾弗果不及母夫人一日之養而又自念以不能與時俯仰所至寡諧而封公年九十髙矣遂絕意仕進服闋有中之者亦竟落職公生平無他嗜好獨篤於書及仕畱都益多購古文奇帙載之兼兩所至自隨旣歸爲樓數楹顏曰希鄴藏書其中杜門掃軌日取藏書讀之其所爲文詞若干捲世傳三陵稿是也丁氏族指甚眾公爲修譜立規歲時伏臘會於祠堂勸以孝友婣睦而假則與鄕長老爲佚老會具雞糈相過驩謔嬉遊一切內外事不問而公亦賴有張安人安人自年十八歸公公夜誦則安人操女紅須公誦罷乃巳公時有所著作安人見其搦筆沈思潛郤步退而性莊潔所居日再汛掃盂必屢滌衣必屢澣食必手調而後進日令僮子瞷諸郎學捨有燕僻立譴不少貸卽從公宦遊所服猶多嫁時衣貴爲安人一翟冠儉弗具也安人歿三年而公亦歿爲萬曆癸未六月某日得年五十有八先是公子日造等十兆於惠安十八都石船山而以歲之弗利未葬也至是�丑日近君成進士待次乃移疾歸以是冬某月日奉公安人厝焉而君爲余所舉士與會稽陶君某爲同年君乃屬陶君狀公及安人而乞志銘於史某史某曰余自童齓誦槐江先生制義博贍典重博士家宗之晚乃見所爲三陵稿蓋司郡中先輩士大夫田居讀書慕古以著作自命遵巖王先生而後惠安李抑齋先生同安洪芳洲先生而先生相繼起其酷嗜書博購多藏無如先生者至其居官守郡振救平反庶幾乎仁心爲質者乎其食報於其後人宜矣銘曰鑿之圓而枘則方豹之隱而文則章有暖孔臧石舟之陽二璧同藏爾後則昌

○平陽府通判龍溪馬公墓志銘

公諱斯䢐字正謀別號龍溪姓馬氏蓋漢伏波將車裔世居山西洪洞縣元末有祖名伯川者避亂居禹州自是爲禹州人伯川生獻獻生志剛志剛生榮榮生二子長文麟太學士知江浦江陰二縣有惠政是爲公曾祖次吏部尙書端肅公文升爲名臣是爲公曾叔祖文麟生■﹝王安﹞封禦史贈九江知府爲公祖■﹝王安﹞生紀正徳丁丑進士知雄縣擢禦史出爲九江知府岷州兵備副使浙江參政所至以淸直著聲爲公父配連氏封孺人爲公母連孺人者今禦史小嵩少嵩二公姑也生三子長斯臧嘉靖庚戍進士官至順天府府丞次斯才�生次卽公生雄縣邸中方姙時連孺人有異夢及其生而參政公以卓異徵至都門而晬都下諸公持羊酒賀雙喜公弱卽屹然有巨人志五歲能誦詩九歲能屬文參政公心奇之以是爲吾家駒也守九江時爲延名士教公公學日益進乃自九江歸娶於髙爲大學士中玄公女弟娶之明年補郡弟子員嘉靖巳酉以書經舉省試第八上春官報罷發憤閉室取舊業理之顧亦不售亦益不懈大學士公再起以相君攝冢宰事人謂王陽在位此貢生彈冠時也公意則不欲以戚婭仕且念母孺人老日侍左右暱猶嬰孩不忍一日離膝下久之孺人卒而公子計部君亦成進士人謂公雅不屈今子復貴乃肯謁銓乎公意又不然就選得判平陽府公欣然之官素廉居官益踽踽狷介諸爲判者率局趣不振溺其職公猶著風裁履﹖核糧�龠合隱漏每鞫讞有所入出民輒詫謂神君而公實寬然長者不輕以鞭箠加民民畏而愛之郡守丞若倅見公賢且素聞馬氏家聲莫不推服稱譽而守蔣公尢重公闔郡之稅六州三十九縣約五十餘萬悉以委之公爲盡釐宿獘而稍寬其追�小民戶相慶聚頰誦公蔣守咲謂公曰將無陽城復見乎公爲具道家世淸白先訓具在在後之侗罔敢失墜聽者莫不灑然兩臺使者廉公賢他郡邑每有偵按必以屬公公所至廉辦其視篆蒲州甚有徳於蒲民不以攝故傳捨其官卽蒲民亦忘其爲攝也潞村鹺堤淫潦崩潰鹺臺使者先後檄公繕葺公荒度拮據巡行勞來間扶其不勉無敢怨者費縮而力舒長堤復完鹺計賴之在平陽三年滿其考凡幹旌至郡者皆知郡有賢倅薦剡獎檄爭借以爲重平陽士民愛公恆恐一夕遷去不能長有公而公亦雅與士民相安意不忘竟所樹立不意中暑濕遂不起卒於解州公署平陽人爲之流涕云公孝友篤摯居喪不飲酒不詼咲平生不以非義假人人以義規卽慨然樂受自領鄕書家居三十年淸約潔修絕不以私幹州郡及其判�人亦無敢幹以私者而性顧樂施州裏有貧不能瘞鰥不能室者多待命於公公十一治生十五施予其助新聖廟葺古寺及津梁道路之費又時居其二三人謂公將無虞損橐乎公咲曰吾志固樂爲之益吾橐而損吾志吾不樂也公生於正徳辛巳五月二日卒於萬曆戊子七月六日得年六十八子一卽計部君愨計部君以某年某月某日葬公西山祖塋之次而持僉憲李公所爲狀徵銘於不佞某不佞與計部君同舉癸未進士於公羊家子也無所辭爰論次之而系以銘曰姻貴而不仕爲非義也子貴而仕欲行其志也平陽蒲阪畱遺愛端肅家風爾曷媿大雄之巓巳亥位玄宮楚楚安且閟藏其中者今循吏知不知乎余銘視

○封文林郎興化府推官復庵祝先生墓志銘

祝先生衢州龍遊人也其先婺源人後徙江郎山後乃徙龍遊始居龍遊者曰子進以貲雄於郡稱甲乙子進生四子第三子曰某冠帶散官某生某義官某生二子長白璋歲薦入太學璋生三子弟三子曰允娶於某生三子長卽先生先生名啟元字景仁初號棠山後更復庵先生之�爲弘治乙丑十月二十六日自幼奇警書過目能成誦弱冠�邑諸生試輒屈其耦一日試有司而邑博士雅善先生索所試破題欲爲先生地先生不授也陽應曰忘之矣其識趣如此先生數舉數不合卒老諸生而後以子比部君貴封今官云��君之推莆郡迎先生郡邸問聞拷訊退必問其所繇比部君具對如狀意始解且誡曰昔朱邑不以笞辱加物袁安未嘗鞫人贓罪箠楚之下何求不得孺子念之比部君治行髙得比部人不爲嗛先生語君曰古人委吏乘田期於盡職比部官不薄患不稱耳人謂祝先生教子義甚髙而先生匪獨能教也其內行故淳備多足述者先生父與伯氏有違言伯也暴拔其發盈握父櫝之先生一日啟櫝見發泣持而跽諍兄弟懿親卽小忿何至藏宿櫝此何爲父感其言毀發遂和好如初先生與伯氏子同學暱甚不以父故有所間郤也喪其父母哀毀踰禮伏臘忌諱猶哽咽不自勝三兄弟故同食旣而食指繁家落謀析箸先生痛爲不舉案者參日卽析矣一果一蔬必與諸季共不共不旨也先娶周周歿有裏孀饒而艷或以爲可居一日�父大參曉溪公語次及之先生正色曰父不聞娶失節以�身猶巳失節乎大參公遽謝曰卓哉子之志吾姑試子爾蓋越四載而始娶璩孺人舉比部君兄弟云性坦夷不設城府邑俗故多珥筆探丸以雀角鼠牙相勝先生獨風以禮讓宗戚裏�不相得往往賴先生居間卽有齮齕不較也顏所居堂曰集義居恆服用之具稍鮮麗輒不樂惟浣濯漫漶者則甚安近焉史某曰語有之良夕久子必善爲箕良冶之子必善爲裘諺云胡荽不結﹖菽根不產麻故蘇明允布衣以文雄而軾轍顯於定國決疑平法本於公今祝先生重仁襲義蔍蔉其學樹而獲之祝而肖之豈偶也哉先生於堪輿星卜之學靡不窺祖父宅非悉先生所目度尢嗜書史校讎往往達丙夜辰起盥櫛肅謁家廟卽手一編至於老不輟其在莆陽有饋海蛤者作文蛤賦莆人傳誦之自莆歸幾年萬曆巳丑年八十五歲歿歿之日正月二十三日也比部君將以萬曆某年某月日葬先生於某山負菜揖某而先期以狀徵銘於史某某與比部君庚午同舉於畿省於先生爲年家子誼不可避乃按狀爲志而系之銘銘曰

力田不逢後必有丰天道猶張弓於其子不幹其躬封之窿窿樹之芄芁時維祝先生之宮

○扶風驛丞怙山張君墓志銘

張君名天緒號怙山世居蔚州其父曰珍娶漧葛而生君繼娶馮生天繡君生七日而��背育於葛氏比長不爲後母所憐屏逐幹外者十年所迨父沒君還而季悉有其父貲且傲甚數憑陵君君顧善視季不幾微見顏色君以貧故從賈某姻戚與共貲行貨幹沒子母錢無算更宣言以爲君攫其有也�咸爲君張目君竟寘不較人以故益多君君壯年爲從史旣乃丞扶風驛有馬頭君得其不法事榜笞之卒爲所中其爲丞歸乃更貧於向爲賈時獨杜門課其子在中學在中以丙子薦幹鄕人謂君得意時而君不庚念曩所與郤者也蓋君終其身事馮氏人不知其爲後母視天繡人不知其爲異母弟報其母王父母如母其怨有不讎而徳無不報其天性然矣君生於嘉靖元年八月初七日卒於萬曆十六年八月二十六日享年六十有七配劉氏先君六年卒葬城東某鄕在中以十七年某月某日奉君之喪與劉合而�蒼頭持其友人喬君所爲狀來京師請銘於李子在中蓋自乙酉自蔚州來從李子請業曰父命也在中潛沈向學其與余遊語不及他事余心重之一日從容詢其家父母妻子四人蒼頭一人婢一人在中入京師卒業太學攜一蒼頭來家僅一婢而令所僦屋一人代汲余以此嘉在中澹泊而君能教也爲之銘銘曰不知其孝視其母不知其教視其子不知其人視予誄

○封安人許母丘氏墓志銘

封安人許母丘氏者封承徳郎南京禮部主事許公惕吾之配廷評君鼎臣少參君鼎卿母也少參君初仕南京禮部主事會今上覃恩封父惕吾公如其官母丘氏安人安人父曰丘某母曰某氏以嘉靖甲申八月二十四日生安人安人生而慧自少小負志丘父謂是女當貴勿以妁凡兒爲相攸得承徳公字焉年十八歸承徳公越二年承徳公遊郡庠始爲博士弟子家四壁立二尊人年垂垂老矣而有季弟尙孺承徳公歲授生徒修脯厪厪不足以更費日居宿外塾一切晨昏饋養之事悉委安人安人左拮右據黽勉有亡孝養二尊人必具修髓卽某氏姑性嚴難事安人顧事事當姑意驩其心其撫季氏至勝冠授室衣食百需靡有缺後卽承徳公友於不啻也承徳公旣無內顧益得壹意攻書爲生徒講解訓誘承徳公業益進郡中人士負笈從承徳公遊者日益多而承徳公數奇困不得志後乃病目倚席不講弟子亦漸散去家倉指日繁二尊人見承徳公窘於給而季子壯大欲分異之以稍寬承徳公承徳公弗忍顧安人安人曰柰何以窘故別疏季氏竟弗析也待季及姒滋益周人謂陳戶牖之嫂媿死矣而二尊人以是愈驩謂是婦也賢必有報乃安人亦不以承徳公落落自摧沮曰是薦是蔉必有丰年意者孺子其當之比歲庚午廷評君舉幹鄕越丙子丁丑少參君連舉進士是年承徳公及安人受封無何承徳公歿越癸未廷評君又舉進士蓋郡中棣鄂聯第者不能數家又每缺不完而許氏伯仲競爽母安人康彊少參廷評爭迎養不能得則歲時遣使起居安人獨與二少子處裏中太君髙年者亦往往攝袵從安人安人誕辰則諸太君畢來爲壽安人命二少子出酒食徧饗諸太君諸太君固皆福澤乃又各內遜安人裏中人望安人以爲瑤池上人也而安人性慈仁其待諸媳甚和卽有過從容誨諭未嘗呵斥下至臧獲率善視之時時問其衣食聞人窮苦卽酸辛涕洟其賙困賑乏內而姑姊姻■﹝女連﹞外而閭姥巷媼有所匄貸不顧贏絀竭蹙應之於是裏中人又咸謂安人慈悲樂施西方人也安人素健少疾一疾遂不起是爲萬曆庚寅七月初一日距生年六十有七承徳公以萬曆某年葬縣黃阪山至是某年月日廷評君等奉安人喪啟承徳公竁合焉而先是廷評君聞訃京邸史某造弔君泣而以狀請曰子其爲吾母銘銘曰閨合女孺丈夫志厥耦猶屯胤乃熾輿有板弓食有旨太君慈仁享宜備黃阪之原蔚且薈莫莫夜臺雙璧閟史氏系詩揚其懿綿哉邈哉斯不沬

○張母陳淑人墓志銘【代】

張母陳淑人者禮部侍郎兼翰林院學士張明成之母也學士父曰賀仕爲光祿寺大官署署丞累贈通議大夫禮部右侍郎兼翰林院侍讀學士祖曰元春仕爲梧州太守與陳方伯奎相友善而方伯子冠爲工部郎中郎中有女甚穎幼卽能誦孝經內則列女傳方伯公每出燕𨿽夜分拱候以爲常方伯公憐之特爲相攸見太守子有奇表遂字焉年十八歸贈公方太淑人之歸也人謂太淑人貴介宜不任爲婦而太淑人更婉嬺多能少言事江淑人與贈公所生母尢淑人兩姑者各得其意在娣姒間居弱處後逡逡�也於是臬內外咸稱少婦賢及江淑人喪贈公伯仲析居且有年太淑人盡出奩中裝佐喪費而是時尢淑人亦巳春秋髙贈公遊南雍累舉不得志顧尙不忘圖南也太淑人從容說曰及親而仕三釜而樂夫人子所以顯親亦多路矣且孺子幸烈教藨蔉待丰何不可焉贈公感其言謁選授光祿丞以歸太淑人與贈公朝夕事尢淑人盡驩歿而喪盡禮其課督學士伯仲務引於正經及學士成進士官翰林贈公卽世獨迎太淑人於京邸甲戌乞假以太淑人歸乙亥召補經筵日講官又以太淑人往其轉南京司業則又以太淑人南學士中遭擠抑旣起符丞太淑人復就養遂爲國子祭酒爲詹事掌院事爲侍郎教習庶吉士遂蒙恩�三代一日學士休沐太淑人謂學士物忌多取主恩不易酬無亦惟是進退禮義勉持末路無隕越爲天子羞亦所以報也學士以病四疏乞歸歸之明年戊子復蒙召學士再疏辭又明年巳丑而太淑人亡太淑人雅好內典自贈公在時日相與焚香誦黃庭金剛諸捲輒有所悟入故其沖虛止足之意有以佐學士於詘信進退之間正以其爲女爲婦生長縉紳家更通達曉大義自學士在講筵讀講開發能當上心數蒙賜賚則時時勉學士報稱學士所居傍長安葺爲似樓時奉太淑人登登而望見官闕未嘗不斂袵肅容祝聖人萬壽也太淑人在閨合中動以禮自律肅臧獲虔饋祀尢好施捨不倦嘗勸學士置義田建祠以收族謂學士曰人須是存天地父母之心而自賙貧藥病六畜非賓祭天殺羽毛螺蚌歲鬻百億縱之以爲快慈祥仁厚蓋其天性然矣太淑人生正徳甲戌六月二十六日距歿萬曆巳丑六月二十日享年七十有六生子男三長位卽學士娶曹氏封淑人次佩光祿寺署丞娶孫氏繼朱氏次化上林苑監署丞娶余氏女二長適葉懋以歲貢任歸安教諭次適趙來亨戊辰進士任髙郵知州孫男九大欽邑庠生大齡大夏大﹖大興余幼未名孫女十嫁字俱舊族余與學士同讀書中祕時卽稔太淑人賢其後學士居常口太淑人不置其引歸歸而辭召不至必曰太淑人老思歸曰太淑人不能與俱來也余見學士篤慕如此聞其母亡而悲之而又以鄧太史所爲太淑人狀來請銘曰��之言以葬吾母於乎其忍辭銘曰女幹陳婦於張辟�薦璜宜徳之臧如月幾望相而大官訓而大良豹隱而龍章以爲爾功鳯山之陽有郁斯藏爾魄其康爾後其昌

○周孺人彭氏墓志銘

周孺人者江西袁州府經歷同安周某公之配也同安之翔風裏彭爲望族族指最眾環鄕而居因名爲彭家鄕孺人父曰甫仁娶趙氏生孺人幼有至性母趙中年失明諸女皆適人獨孺人以季女日扶侍趙賴之年十八歸經府公時經府公有父果齋公母黃氏孺人爲婦孝謹果齋公倜儻好客客至輒延款孺人趣治具進之果齋公延師家塾教經府公兄弟孺人間出��弟子修脯甲午歲饑有司勸諸富人出粟果齋公視其廩未有以應心憂之孺人跽請曰公勿憂婦幸有餘奩可易粟果齋公遂用孺人金光諸富人輸粟有司見爲好義而不知其得之賢婦之助也果齋公旣歿其側室林遺一女將歸不能具褕翟孺人更出奩中物厚送之黃氏姑執孺人手謝曰孝婦孝婦云黃性嚴而孺人委曲承順顧甚得其驩果齋公與黃之喪孺人相經府公致哀盡禮至於窀穸會有寇亂經府公襄事誠信靡造次之悔實孺人從中調度而孺人父母之葬亦賴孺人以舉且贖其所棄田爲祝田爲婦爲女胥稱孝矣經府公任袁州凡四年孺人與偕其在官舍不廢織紝及經府公免歸以所居海瀕寇�不時築堡自衛亦孺人從臾之力多焉萬曆壬午某月日孺人歿距生正徳乙亥某月日年六十有八生子男四女二孫男九女七曾孫男二女二經府公將以萬曆某年月日葬孺人於曾營山負某揖某而先是斷事君賓經歷君寅來京師致其父命謂必得李先生言以葬予重違其請乃按狀志而銘之銘曰婦性重施陰固主利亦有賢淑出金市義拮據相夫式谷爾嗣亢彭作周展也女士佳城窈如靈魄斯閟千■﹝示冀﹞永寧厥後昌熾

○楊宜人墓志銘

比部王子揚甫與李子同官於都門時相過也一日王子爲李子言其先宜人楊氏之賢曰自先宜人之歸不佞也每燕見坐起視不佞不佞起而宜人未嘗敢坐也不佞間從友�遊講歸卽夜分宜人不敢就寢必秉燭遲不佞卽又未嘗不肅衿佩如其晝居也其見而起遲而肅自於歸以迨其歿若而年若而夙宵未嘗懈且變也方其歸時奩中裝蓋若干黃金焉先大夫時匱乏則宜人輒出金效之耗其六之五矣最後先大夫有需又輒效金至殫其奩中裝而意滋懌也李子聞王子之言喟然嘆曰有是哉賢婦乎夫婦順不難而敬難敬而久尢難有而不屍殫而不恡難之難者也今女婦不聞齊遬之容率以倨見有纖芥輒反唇勃溪詬誶不可聞燕安惰慢巾櫛不親夫之夙夜假侍於臧獲往往私蓄藏財視一珥一簪重於兩臂夫君急卒寧署券出息仰他人終不退而謀諸婦又何有於其尊章如此者不獨單門後族也姬姜髙國比比而是怒於室而色於市秪以發笑自點故率忍不吐一旦鼓盆日月有期方且飾其鞶悅爲狀謁貴人銘雜引雞鳴贈佩之語且以爲梁妻且以爲冀婦此之刺謬何啻毛嬙嫫母而巳卽毛穎慚顏貞瑉恚憤玄壤羞其藏納山靈欲其速毀也蓋余不佞每不樂爲銘墓之章多所謝郤乃聞楊宜人行比部君未以銘屬也而不佞自奮而請曰是婦也余願爲之銘無何比部君以父憂去去而後以宜人狀來宜人出建安故相文敏公裔吏部司務肇之女吏部公與心部君父太僕公同舉於庚子相友善奇比部君於其少時而以歸君其孝舅姑敬伯姒教子禦臧獲懿美不勝書書其大者而並論之以爲女誡焉銘曰彼嚚而壽此淑而夭天不可問夢夢莫曉史氏銘之潛懿乃昭萬■﹝示冀﹞千秋永安於玆非

○翰林院簡討奎垣楊君墓志銘

奎垣楊君諱元祥字曰泰蒲州人也祖襄毅公博以徳業聞望顯於嘉隆之際官光祿大夫杜國少師兼太子太師吏部尙書髙祖四川按察司僉事瞻曾祖選並贈如其祖官父俊卿繇武科官錦衣衛管衛事左軍都督府都督同知贈右軍都督從父皆貴士大夫數海內門閥則君家爲甲乙君少小多奇襄毅公每器之幹嬉弄間曰是兒吾家汗血駒也九歲能屬文十五爲諸生十八舉順天壬午鄕試十九登癸未進士三甲第一選庶吉士乙酉授簡討戊子丁都督公憂辛卯復除簡討授小內使書分纂六曹章奏管理誥勑壬辰考三年�加贈都督公特進光祿大夫封母黃氏一品太夫人三月充殿試掌捲官十二月初六日卒於京邸距生嘉靖乙丑三月十三日年僅二十有八耳君慧悟絕人始入館所論著卽英爽未大勝也亡何蔚然又亡何蒼然所受書不甚伊吾輒成誦凡余輩所爲詩文一寓目久猶能舉其雋余巳忘之君不忘也方君所與同選二十八人齒無少於君者旅謁廣坐行爲殿席爲末乃一日授簡而試之褎然爲館首者君也君束髮登朝涉世之日淺顧獨解事了�如老成人其生長貴家而更折節爲儉其纖嗇卽余箋殘簡不忍棄也與單門窶士無異惟是性疏暢善謾好謔時以擋■﹝扌必﹞挨抌施之其所暱與獨遇余則莊及其揖讓先生長者之前逡逡然循墻而傴僂又若兩人然善君負才自喜居恆稱唐王勃之爲人其襟期曠遠時浮白歌呼廓然有睥睨六幽之意而君事都督公病晨昏衣不解帶者十旬其持喪哀毀弔者感動其扶櫬西歸跣行非大困谷﹖丸不乘乘亦日不過一二十里足重繭不顧同捨生如陳鳯父葛仲明喪余察君於生死交情有篤摯者使少假以年厚養深陶未易涯涘而竟夭也亦足悲巳君卒之夜與客驩飲客去猶預戒厥明所治具就寢而逝聞者驚異之及君歸櫬余送之郭外因憶仲明喪去君謾言今送葛君尋則區區重煩車馬矣不逾月果然豈非讖乎君所著有浴徳齋稿八卷襲六齋稿十二卷藏於家配羅氏封孺人子男二奕芳世芳女二俱幼君弟某奉母太夫人命將以甲午年某月日袝葬君於都督公塋次而以狀抵余使爲銘余不忍辭銘曰英英白玉琢爲圭瓚比陳而毀曾弗及裸才矣楊君胡嗇而算續鳧則悲尺短何嘆臧谷俱亡彭殤共貫瘞寶藏珍其輝猶璨千秋不滅余銘非謾

○憲副小雒公曁配安人贈恭人莊氏墓志銘

萬曆壬辰某月某日小雒何公卒越甲午將葬公子慶遠太守君使人持李衷一君所爲狀來京師請銘余自弱冠交太守君公以通家子待之旣延余授太守君二弟經以師友待之旣余與太守君同舉畿試以年家子待之旣而太守君季子爲余婿以姻屬待之蓋餘事公久卽李君知公不余詳也公初名纘字符述以字行更字符孝號小雒髙祖貴易居鳯與曾祖宗移潯美自是爲潯美人祖燦庠生從郡邑辟授江夏尉生四子其叔曰雄卽封戶部主事毖所公爲公父娶柯氏封安人爲公母毖所公蓋嘗爲弟子都講公自幼從父學長始就傅張少保淨峯先生見而奇之裏中疫相驚以厲公行裏中疫者聞厲相誡避何大人而裏有叢祠一老父臥祠下��之曰爲語何太公所以貴者長公也年十九爲邑諸生朔望當詣學而公所居距城廿里許家無僮指則以衣巾附其裏之鬻蠣而宵行者使寘諸學旁家至乃服而詣學更詣縣揖畢仍附歸計其徒步往返四十餘里而後朝食其勤苦如此學使者試科舉公名第三大公謂孺子年少學未成徒費資斧無益也遂罷不赴省試其朴如此歲戊子京朝官出典試公舉鄕書�辰成進士疏乞教授惠州甲午分較浙闈時內簾權輕公得一卷與禦史爭解首竟第一闈中諸公服其膽力所薦多名士乙未擢國子監博士歷監丞諸生敬憚之戊戌遷南京戶部主事主倉儲郤羨金千餘三年秩滿封太公如其官太君安人甲辰擢廣東按察司僉事備兵嶺南核士伍淸冒濫汰老弱而簡易持大體不以﹖﹖後筩鉤距爲能下吏有不及往往蓋覆之延見以禮不爲貴倨容人安便焉一縣令被萋菲總督檄按之公封還檄爲白見冤狀令得釋而有四會令者故人也系憲獄公救之不能得則晡時就獄中出令共食飲臥起直指嗛公然終不能有加於公丙午總裁粵試得士尢多擢湖廣布政司參議肅皇帝幸承天詔修園陵公以分守賢勞受金幣之賞中貴人使楚諸大吏傴僂爲恭敬猶恐失之公獨與分庭講賓主中貴人不能絀時鎭守廖斌傾禦史被逮論戍勢張甚其部曲騎而逆二司不引避公執之廖恚竟無以中也京山有殺三人瘞山巓石匣中久無覺者公忽一夕見夢密訪得屍殺人者遂輸服人以公爲神明云辛亥遷廣東按察司副使巡視海道海道夷舶輻輳故利藪盜賊間發抱皷時鳴而狡胥猾吏舞文骩法姦如山不可問公故僉憲利孔獘竇及他要害無不周知所摉剔防備甚悉先是署巾積牘累千章所株連多者數百少者數十遠者數十歲近者數歲公檢閱可問問之久遠不可問以請中丞禦史臺銷之於是宿牘一淸直指行部不至瓊以臬司代人憚浮海無應者公曰諸公不欲往當巳乎自請行時黎爲亂公行部至白沙猝遇寇持刃擬公不動巳知爲公遂解散語稱忠信可行不虛耳獨以法繩吏部禦史家詰責其豪子弟及癸丑大計二憾擠公公以劾去事二尊人孝甚同母弟二異母弟三從弟一仰公之貽無不贍給如子故里中稱孝友必曰何公而坦直無城府不知人間有機械知亦不較其自奉脫粟飯沙觸齒咽之更不誰何爨者親戚過公卽貧下倒屣延接惟恐不及嘗自言平生居官獨有一日以室人產難故不出卽家居篤老遇慶賀必宵興至邑社雩禱徒行亦日中伏臘之會自旦至昏拜揖酬酢後生告勞而公矯然無倦色蓋天性好禮亦精力有過人者郡邑大夫致之賓筵至於再三豈不以其人長者足重哉配莊氏柔婉寡言初歸時柯安人育而病恭人代之乳太公間以副室恚安人不懌公與恭人跽榻前意解而後起安人老廢視恭人佐公視膳問寢朝夕不離以爲常乃其爲公置副斂巳端居不問衾裯舉家棅委之愛其女如巳出尢閨合中所難者封安人其贈恭人以太守君守趙秩滿也公生弘治甲子某月日距卒年八十有九恭人生弘治某年月日卒萬曆巳卯某月日年七十有二子男三長卽大守君居魯次居廣國子生次居憲郡庠生墓在縣某都某山以萬曆某年月日葬某旣次某事系之銘銘曰夷乎其直也款款乎其愊也納納乎其無閫閾也毋畏彼豪惟法是勑毋謂我耄惟禮是力惟孝惟友爲�人式其弘治淳龐之气所培植邪婉彼恭人實惟爾特雙魄同藏永安於玆域

○憲副卓庵錢公墓志銘

余巳丑分校南宮所得士工部錢君養廉卓庵錢公子也及辛卯典浙試而其仲養庶復在選中旣撤棘見公恂而愊無縟節無貌言殆有道者別三年公歿工部君行河泗上奔武林屬會稽陶太史君狀公而徵銘於不佞曰願得一言以不朽吾先君子余按狀公諱立字守禮其先汴人宋靖康扈蹕南渡居杭之海寧六傳至得中得中生震始自海寧徙仁和震生毓毓生文文生銳封兵部武庫司主事贈太平府知府娶余氏累贈恭人爲公父母以嘉靖辛卯四月六日生公公生卽穎敏八歲就外傳讀書一再過輙成誦十三歲失母恭人太平公食貧而所居省會人往往逐什一或諷公徙業公奮作色曰寧儒而詘不願他而贏長老壯其志爲決筴受書二十歲補邑諸生戊子舉於鄕乙丑成進士授刑部雲南主事時海忠介公以言事下獄居處橐饘公視遇惟謹忠介公得長系無恙有舞文胥當戍未決一日以新鄭相公書來公意新鄭素剛是書且有詐往質之果然新鄭怒欲置胥死公曰法無是殺之與骩法等竟坐戍去爲刑部一年調兵部武庫司視武學丁卯遇穆廟登極恩得封贈其父母其秋請假將父還武林明年赴京除工部屯田司所督廠主薪蒸公條上便宜七事汰冗剔蠹以廉幹聞巳巳丁父憂壬申復徐工部會有山陵之役使公監將作役竣校費省他曹什之三四同捨郎更反唇謂矯詭爾何術而所省若是旣錄勞賚銀幣加秩一等而其後同捨郎以工圯貶絀有差獨公所治完好不及於罰始知公實躬親拮據用勤爲省非皦襙其迹以徼名一時者癸酉進營繕司員外甲戌進郎中尋擢知太平府時蕪湖無城盜剽關稅操江都禦史備兵使者並被斥責守令期日獲盜令急不知所爲執賈人誣伏償亡欲以塞責公聞之曰是非盜有司眞盜矣解縱之懸購授捕者方略不浹旬盜盡獲金無所失所縱若干人始議城無公謂無不虞盜盜所利賈人爾牒當道請以賈七民三受役令旣布而城成壯乃逾他旁邑而郡西湖田千頃岸善崩水輒入公剏石堤四十餘里遂爲負郭郡人利之又郡有馬戶國初時所籍使牧馬者後乃�其芻賦重不能支率亡去有司猶追呼不巳公謂此與伍籍異賦可闔邑均也取其額槪攤之而馬戶數百來歸矣公在郡四年勸農蠲逋平獄詰姦興學作人聲籍甚部使者交推轂太平凡二十餘章丁丑滿秩得復加贈其父母戊寅擢廣西按察司副使治兵永寧永寧猺獞地公謂不當繩以一切惟是蕩佚簡易寬其小過宜易爲治適土夷爭田治兵相攻諸武吏競請剿公不聽檄諭以禍福皆羅拜惟公生死之公法其一二首難者余寘不��全活無數公故恬於仕進自郎署與郡意未�不在林壑居瘴鄕旣不能其水土而會八寨議�公與督撫意左遂自投劾遽歸是爲巳卯旣歸�迹公府獨時與二三朋舊觴詠湖山間晚歲兀處一室焚香手一編不庚念是非利害顏所居軒曰怡老樓口愛日所著有起曹槁歸田稿怡老軒日纂若干捲云工部君稱公生平有三不識與人坦直如不識世間有機穽事衣食淡菲室無姬媵篋無珍玩如不識世間有嗜好事緘默不道人過有及人帷簿者則閉目不應如不識世間有猥雜事蓋其天性也乃其內行淳備事叔如父事嫂與其姊如母撫季及季之子如子婣黨交遊或以急抵未嘗不竭蹙應之故武林人以公爲長者壬午之歲羣不逞以踐更發難城內巨家皆被剽獨相戒毋敢入錢公家於乎此可以見公矣公卒萬曆癸巳二月二十日距生年六十有三配嚴氏累封恭人子男四長卽工部君將以某年月日葬公仁壽山錢氏先塋之西偏公所自筮謂王部君吾魂魄祖父焉依足矣毋爲形家所惑銘曰武林名區風彧彧錢公忘機獨守朴烱烱其中外粥粥守官如弦羞蓄縮憲轍方驅遽說�引雛翩翩起�鷟仁壽之丘公穆卜千秋萬歲藏眞璞狐兔遠遁魍魎伏予銘斯石徵公徳

○憲副小春穆先生墓志銘

予居恆講當世士大夫則知魏有穆先生云而予同年廷尉丞劉公魏人方予守史官而劉公爲禦史嘗從容言穆先生所爲神交於不佞者旣而穆先生命其子太學君以博士之業介劉公而見予太學君能讀父書文奇甚予嘉其才而嘆穆先生有子也旣而先生歿且葬而太學君復因劉公以狀來請云父病�囑曰吾死子其謁太史銘吾墓嗟乎先生以文詞雄當世不佞亡能爲伇何以銘先生顧先生行誼卓犖不佞慕先生久矧遺言在焉又何忍不銘先生諱文熙字敬甫號少春世居大名之東明髙祖敬曾祖山祖錦並孝弟力田不仕父陳封禮部精膳司員外郎磊落有髙行語有大司寇弇州王先生贈序及大司馬曲周王先生所爲志中母陶氏封安人以嘉靖七年正月十一日生先生先生生卽穎異不凡八歲能屬文�筆作驚人語十六歲爲諸生名籍籍試輒取前矛先生髙筫負恃東明生鮮所當其心獨折節今大司馬石先生曰此其爲東明一鶚諸生鷙鳥耳�時石先生方垂髫先生長於石先生而身下之與同塾共臥起相友暱卽兄弟不啻也嘉靖戊午巳未石先生先登官行人矣而先生猶時以其業訂正石先生如其同捨時越辛酉壬戌先生繼石先生連舉進士甲子拜官亦行人東明人咸嘆異先生知人能取友卒藉其切劘以有成云先生爲行人東使魯西使代雲中南使楚所至磨崖勒巘志遊紀勝之章競爲人傳誦隆慶丁卯遷行人司司副戊辰遷工部都�司員外郎先生覩時迕事燕居深念瞿然有漆室倚楹之感獨以職非其任不能有所發舒於是石先生爲給事上疏言時政斥及近習無所違避忤旨杖北闕下中貴人欲乘而甘心從吏無敢前先生挺身闌入遇朱程二緹騎抗手語之曰給事今日之命在二公二公萬代之名在給事二緹騎頷之陰戒主杖者得不殊及杖畢而中貴人哄然詈給事箠榜文下血肉淋漓先生以身翼蔽扶曳而出僦捨都門外爲延醫�藥跬步不離側旣乃盡出橐中裝及所鬻邸直若干金爲口事歸計而自圖請急與俱歸或以時當�冊立東宮胡不少需爲太公地而先生巳決�太公從東明來更從臾之遂買兩舟一載二先生太公一載兩家妻子一時郊坰津次觀者如堵墻而海內傳聞莫不以爲左儒羊角復出也先生旣以髙義重縉紳閒居亡何爲歲巳巳起禮部精膳司員外郎封太公如其官庚午攺尙寶司司丞辛未攺吏部稽勛司員外郎尋調考功數獎進人才不匿聲迹人固目攝而會有所善禦史疏劾貴要人未上貴要人聞�蘄先生居間不能得而意先生陰嗾之因以釋�於先生於是先生繇考功出廣東按察司副使萬曆攺元京察遂削籍壬午遇恩詔致仕先生故恬於仕進粵東之遷自以不能堪水土念太公不可往卽移病曰吾其從此爲逍遙遊矣歸築逍遙園居之左圖右史朝披夕諷所交遊盡海內知名士郵筒逓致朿修之問歲時不絕而太公故善治生先生持之以節約數十年隴﹖之入囷窌之偫日長月益自有餘饒因推以贍其親朋族黨蓋嘗割地一頃爲學田及修文廟�諸生窶者諸所爲徳於鄕甚夥其尢巨者丁亥��三輔閒道殣相望先生輸千金佐縣官食餓所�人無算上聞詔有司爲坊旌之先生辭未�而明歲饑益甚先生曰爲徳不終義於何有乃盡括其餘貲復輸千金所活人復無算先生謂卜式輸粟助邊爵之媒也陶朱三散千金以財爲戲也吾不要爵亦不敢等財爲戲仰視二公欲爲鼎足不知千載之上二公其許我乎是時都禦史禦史疏聞上益多之有司奉詔建坊固辭竟不得辛卯秋霪雨浹旬沈竈產鼃邑不火食先生家有積薪恣民所取賴�舉火者萬戶蓋先生平生輕�如�遺榮如蛻惟是慕義樂施急難卹困好行�徳爲孳孳而酷嗜書史自墳典而下諸子百家言亡所不窺積卷帙至十餘萬朱墨點竄盡爲重復所刪書數十種所著有逍遙園集其稱詩宗髙岑王孟尢工近體每賦詠論著推敲詟琢抽肝擢腎至忘日之出入其築園辟墅結樓飾榭種蒔花卉裒致竹石特以供題品爲文事之助及其病革乃盡舉所積圖捲火之曰大造陶物自無而出��復返有而入於無今且解天弢而遊太空何��爲嗟乎先生眞達也巳矣而先生著作在人��徳在其鄕之人其左�在其子毀而不毀者在�而不亡者存也先生孝而太公太君齊壽極�事之驩戊子太公歿太君繼歿喪葬如禮亡何先生樓居而病樓故顏奇云病後乃攺爲白雲人曰乘彼白雲至於帝鄕先生其長往邪歿之日爲萬曆辛卯十二月初三距生年六十有四以壬辰十二月某日葬銘曰春秋穆叔漢穆生如晉辭楚兩頡頹千秋繼起東明公鐵石爲肝錦繡腸善人在患饑不饟棄官殉友何慨慷起家洊陟銓曹郎淸通簡要兼裴王��繇來似太行懸車卜築學�藏身隱猶自現文章逍遙園裏富縹緗長歌短�滿奚囊藏不必多戒厚亡踶跂■﹝敝﹞躃獨皇皇括貲市義食翳桑千金再擲起僕僵天子髙君爲樹坊室如懸磬名如薌丰丘髙阜坎其中文皇下映馬鬟封土魍木夔呵不祥芝生蘭茁桂叢業萬年埋壁猶騰光

李文節集卷之二十

●李文節集卷之二十一

晉江九我李廷機著

墓志銘﹝二﹞

◆墓志銘﹝二﹞

贈君雙峯汪翁洎配安人潘氏墓志銘

隱君石泉林公洎配潘氏墓志銘

明故誥封恭人鄧氏墓志銘

明故封大孺人羅母江氏墓志銘

明故誥封恭人蕭氏墓志銘

按察使鄕賢特祀紫溪蘇先生墓志銘

易庵龔公墓志銘

明故安慶教授贈承徳郎吏部驗封淸��主事城山梅公洎配贈安人張氏合葬�志銘

郭太恭人黃氏墓志銘

南京國子監祭酒謚文莊虛齋蔡先生副室丁氏夫人墓志銘

兵部主事丰源蕭公墓志銘

春江潘公墓志銘

明故禦馬監大監仰山賈公墓志銘

○贈君雙峯汪翁洎配安人潘氏墓志銘

贈承徳郎南京戶部河南司主事雙峯汪翁者予同年進士今泉州守汪公之父安人潘氏其母也當泉州公以畱計課績貤贈厥父母而予承乏演綸因得聞汪翁所爲爲徳於鄕者予自是逢人輒喜談而予迂不樂爲人諛墓惟是畸人修士媺行姱節卽不予請而予顧有意焉及泉州公旣蒞�郡當是時翁安人葬各若干年往矣而墓石尙�泉州公乃以狀從郡中因同年李伯東寓書徵予銘按狀翁諱析字束夫先世徽州婺源人其遷安慶懷寧云田阪自小二公始數傳子孫蕃殖稱閭右翁父曰子旵母某氏生四子翁於倫爲季而翁孩幼多奇童丱有志操父母最憐愛之比長讀書攻文注意鉆礪數歲未有所知名會年饑翁見里人掘艸剝樹爲食而力無以賑又感諸汪以諸生應舉者一時皆報罷奮然曰夫所爲明經蘄�命者圖濟人爾有如布衣巖處而可賑窮匱起��何必明經於是棄經生言不治治家人生產作�而潘安人更脫簪珥躬績紝畜雞豚服疏茹�拮據佐翁居數歲家乃大起懷寧地薄鮮蓋藏粟易貴賤每春夏翔湧及秋無問登耗約減直十之六七翁念惟積粟可活人而視其家藏粟巳數千石乃於數十里內度地爲義倉五棊置相望各儲粟若干每粟貴時出予人而及其賤收之糴無騰價貨不責息逋不能償者燔其券數十里內仰翁粟而活者三十年卽歲饑而不害而翁躬親其出內自龠合粒顆手程目閱晝籌夜算劬躬疲體累�歷禩而倉不加益室無羨貲晥城富人或竊笑之以爲是脂膏不能自潤徒益辛苦爾翁仁心爲質出乎自然人鬻產𨿽磽確輒售以厚直旣菑畬確者稔矣請贖如故直卽又輒歸之鄰有雙婺其家傭盜也偵翁貿粟金多謀羣盜夕掠去有司捕得傭婺怖甚請輦具家以自說翁誓郤而爲白之官曰婺實不知其長者如此初翁事父母孝父母所欲與卽殫竭不顧計要以驩其心及歿致哀歲時伏臘卽語及淚未嘗不簌簌下也女弟遠適�婺母念之不置翁特爲授室近母而分田長其孤其在伯仲之間急難禦侮劍履倉皇事夷乃巳二三從子間請以產歸不許請粟或緡許之曰先�所遺毋棄也語稱孝弟仁本有味其言之矣天道與善翁所爲徳而不取責者竟收之泉州公卽泉州公未貴時而懷寧人交口誦義有構得一言立解庶幾返訟風其歿而沐浴焚香辭家廟屬兒媳馮幾書遺言危坐而瞑無怛化意非視履其旋不及此予覩世齪齪纖嗇積粟腐倉不忍匄人一斗利歲之凶昂其直猶閉不卽發曰徐之且益貴或以貰貸漁食寠民重息而急責何論素封卽縉紳往往而是比南北薦災歲所蠲賑損國賦帑鏹無算藉令邑有汪翁縣官不憂民民不憂歲無爲煩有司矣泉州公爲餘言翁善心計有方略能趨時取予自翁亡後倉政寖不如其在日予謂盛事宜紹述卽長公不皇次君盍修業而息之泉州公乃言往歲次公捐五日金爲賑旣而聞之邑若欲得一旌者長公笑謂曰而翁爲徳三十年人不聞伸所捐幾何而蘄聞乎此仲不及而翁明矣嗟嗟徳門哉徳門哉翁生嘉靖癸未八月某日卒萬曆癸未七月某日享年六十有一安人生嘉靖巳��月某日卒隆慶巳巳四月某日享年金十有二繼安人者施氏子男四長卽泉州公銘曰仕無所施仕亦徒爾隱而能施吾謂之仕懷玉則貴衣褐何鄙仁哉汪翁濟人心侈決策鹿門樹徳畏壘居有積倉鄕無死徙潘媼同心黽勉無有以散爲積左券在子薈薈佳城雙魄綏止我銘斯石徵於來禩

○隱君石泉林公洎配潘氏墓志銘

永春四五都之錦斗鄕林爲右姓公諱鐸字鳴盛號石泉初娶於謝無何歿乃娶潘潘亦卓坡右姓木公少年爲學官弟子自以所居僻陋遊學南安及莆田以自廣學旣通受廩有年矣則又以男子志在四方一日投劾博士去而將卒業太學裝且具會喪其仲弟無何復嬰風疾疾平而意闌竟不往而業巳解諸生籍從此稱隱君云時承平久公先世故殷稍因其遺業而息之家浸起諸林亦並殷阜多蓋藏而繇此漸奢溢諸昆弟子日夜皷鐘酣嬉公心憂之不能禁也迨嘉靖辛酉壬戌島夷之亂一二愚騃潛聚不逞而不令之從子爲所誘惑公虞難及巳乃攜孥之郡中時永春未城邑令郡處而林氏直庫役諸林皆亡匿一切供億悉責辦於公而令性婪以公從子故輒有所要索迨役竣而公貲盡矣亡何復喪其長子庠生文洵二子皆幼癸亥寇平返故里紿執其從子歸之官家乃寧而是時﹖無粒入邑有逋賦裏胥隸卒絡繹至門公但出濁醪與飲而公先醉就榻齁齁熟睡不問裏胥隸卒去否也公不能握算一遇賦役常用駔驓居間急卽鬻田嬴縮輸納悉以付之但涉筆出券而巳性嗜古書畫琴研諸玩器至破產購之有非笑者公不爲動獨痛其受書不成長子才而竟夭於是其季女不以許人曰吾將求能貴吾女者而托焉一日公與某會友人黃君所公出語黃君曰使予得若人爲壻足矣蓋某巳先委禽王氏不數日王氏歿黃君爲蹇修而余爲林壻卽余謝鮑宣而公鑑同桓文亦一奇也公旣老白首日相羊澤畔田間歲時伏臘召裏中老少共酌醉卽解衣石﹖舟﹖犬礡更不修飾拘檢有標枝野鹿之風而公實賴潘媼善拮據日雞鳴卽起曱沐視炊爨食諸傭作使藝田而後仍朝食晝績麻夜焚膏繼之夜深猶持炬扃鑰蓋藏而後寢自於歸至老終其身以爲常錢谷出納兒女婚嫁親族慶弔賓客往來臧獲調度一切不以煩公而性和婉沈默口絕詬誶公老猶嬰兒余嘗見其有漫問不對而巳處妯娌不校族屬感其恩厚卽有違言者後亦旣睦公所以少端其學老享其逸險而復夷缺而復完平生不問家生產修混沌之術以全其眞內助有力焉公生弘治乙丑正月二十二日卒萬曆丁亥某月二十九日年八十有三潘生正徳辛未九月十一日卒萬曆壬辰年二月初六日年八十有二子男三長卽文洵次文治文瀾以某年月日葬於某山某謹次某事志之而系以銘曰古稱葛天無懷之民公與爲鄰爾偕爾佐亦有室人生也如賓歿則同窀旣固且安以利其後昆

○明故誥封恭人鄧氏墓志銘

鄧恭人者憲副後林胡公元配太守葵南君母也恭人父曰鄧大輝母吳氏鄧故平和右族然無顯者形家相其宅云當以女顯及恭人生端靜不凡有語動率合女誡父母奇之爲相攸得憲副公字焉年十七歸憲副公適父贈太僕公捐館恭人新婦執喪如禮奉姑沈安人敬共婉嫟能得其驩心而手紡績以佐憲副公讀憲副公嘗負笈澄海�歲饑而沈安人在堂太守君在褓恭人拮據家棅憲副公無離憂其自澄海歸學益力恭人力作副之嘉靖戊申憲副公始爲諸生明年巳酉舉於鄕越丙辰成進士授行人皇華之使將母不遑則緊恭人是賴巳遷戶部主事歷員外郎中屬以無妄待辯裏居而沈安人卒弔客盈門恭人調度劑量無不精辦者凡憲副公先後所爲父母窀穸凡百周愼內助之力爲多比服闋左授運司判官尋陟南太僕丞恭人從之滁會天子覃恩而恭人始受安人封巳歷南戶曹擢守髙州恭人從之郡猶日績不休憲副公謂恭人古有拔葵去織者今二千石祿不薄而安人猶績何自苦爲恭人應曰君爲公儀休吾爲文伯之母何不可者蓋恭人性勤其持家常以身先臧獲無巨細必親內外斤斤罔窳惰者其教太守君聞雞篝燈拂案趣起讀聲瑯瑯乃喜君間起遲密從他所巾櫛而後敢見也家不藏樗蒲陸博之具有輒碎之其嚴如此太守君以學術治行顯於縉紳間其令江陰用循良考最進封安人爲恭人制詞稱以子恩俾從夫爵蓋異數云恭人旣益貴顧意常澹如食淡服素卽太守君不時有所獻遺郤弗禦獨於族黨雅好施爲其父母剏贍田築塋治槥諸鄧艷之始信曩形家言不虛矣而所尢難者太守公兄弟四人其叔氏庶也安人撫若巳出所制衣必與季同色如一縑不兼制輒令易服鳴鳩均壹恭人有焉若其以女妁水部吳君謂其才且善人之後而水部果弱冠登第奉詔歸婚一時閭裏以爲榮觀蓋女流而負人倫鑑者乎恭人儉勤溫惠爲婦爲母備徳無斁可謂能恭而夫子駢貴寵渥重膺名號冠帔光華烜赫修齡繁祉孫子詵繩天所以享恭人者亦成矣恭人生嘉靖丙戌六月某日卒萬曆壬辰二月某日子男四長卽太守君丁丑進士與某爲庚午同年娶沈氏贈孺人繼娶廖氏封孺人恭人墓在大陂之原負某揖某葬以萬曆癸巳年正月初五�而馳狀來京師徵余銘餘年家子也與太守君相友善其忍辭銘曰婦徵夫母徵子疇得全恭人是妻如賓女而士姑章怡家政庀老猶勤貴罔侈予之成愛勞以育他出同毛裏儀孔臧受多祉婺旣�魄藏此鏤貞瑉告千禩

○明故封大孺人羅母江氏墓志銘

江太孺人者工部主事羅君母也太孺人父曰湖滿母林氏以正徳丙子十一月初四日生太孺人十連城百安裏爲次女自幼端重寡言善女紅裏中諸女莫能及江翁旣蚤世林媼孀居篤愛之年十五歸贈文林郎武陵縣知縣羅旗峯公是爲工部君父羅故居長汀之靑巖以孝弟力田世其家太孺人爲婦井臼筥釜無不躬親事尊章屏气齊遬手烹腆洗腆而敬進之其處妯娌間無違言雍雍如也贈君遊邑庠始自靑巖徙長汀太孺人拮據佐贈君學者若而年贈君累舉不得志而工部君兄弟長就傅太孺人則日討工部君兄弟而訓之以弓裘之當繼藨蔉之必豈有約君遠學者亟之曰孺子近則勤惰易稽遠則燕僻莫詰故君兄弟不離父母之側而常若嚴師之臨卽古所稱丸熊畫荻奚翅焉嘉靖壬戌贈君下世工部君歲教授於外賴太孺人持家政得一意以斆爲學竟起家明經萬曆巳卯舉應天越丙戌乃爲令武陵太孺人就養邸中淡約猶如家食見工部君洗手奉公筐篋蕭然滋益喜武陵人感令君惠政人人交口頌令君巳而知令君有母有語者曰太孺人之教也則人人又無不交口頌太孺人者太孺人以工部君奏武陵三年績得受封逾年君徵入爲工部甫數月而太孺人卒卒之日爲壬辰正月三十日距生年七十有七太孺人慈祥明達識大義江故單寒其後僅一人年逾壯失耦未有子太孺人一日當食而嘆曰吾家祚緒不絕如綫有如此子不可知江氏之鬼不其餒而語畢泫然泣下工部君承其志亟假貸爲續室舉二子而江氏子遂卒江乃得不絕家𨿽食貧而好施予時時絕甘分少以卹鄰人之饑寒族黨或逋賦逮系來告急輒罄遏匄貸之至奩無畱簪不以介念也初工部君葬贈君爲廬其墓側而以白太孺人太孺人曰此亦孺子一念第往吾朝夕有而弟在巳而虎噬犬又噬僕太孺人第令於廬外編籬戒君毋輕出蓋灼然知君誠能遠害而欲遂其孝以成其名如此不然豈其重遠學而輕近虎哉太孺人善績晚年以績課諸孫曰汝學猶吾績也吾少時績見其漸績漸多心中自不肯放下汝曹朝講暮誦日復一日覺得趣味亦終不忍釋手太孺人女流乃其善諭似儒者謂之女士非邪鵬不守�棘不結桂工部君學行重鄕評出以政事顯子孫斌斌秀而有文太孺人之母儀爲多太孺人生子男二長卽工部君尙賓娶劉氏封孺人次邑庠生尙賢娶張氏女二長適楊榷次適邑庠生藍潤孫男四孫女四曾孫男五曾孫女三工部君似癸巳某月日時奉太孺人喪窆於城東十里許大鋪上頭坪出之原負子向午而以狀走都下徵余銘余習工部君聞太孺人賢烏乎辭銘曰母亦嚴君慈非喣喣不有聖善斯義孰覩學遠慮嬉孝豈憂虎玉子於成�垂弗腐鬱鬱丘原其封若斧余爲之銘以告終古

○明故誥封恭人蕭氏墓志銘

予巳丑南宮所薦士京師趙元卿司理廣陵名籍其會且徵矣不果遷計部入亡何母恭人捐館捨元卿以不得徵故得侍疾視含斂馮太史狀謂不以彼易此洵哉言矣予往弔而元卿持太史狀請銘按狀恭人蕭氏明威將軍指揮僉事潔軒趙公配也恭人以司理課最封而從夫爵乃得稱恭人恭人始歸明威公年十三耳兩尊人咸在恭人爲冢婦佐明威公孝養兩尊人甘膬��事事當兩尊人意巳兩尊人亡明威公喪�兩尊人而撫其弟若妹恭人持家棅一切饋奠窀定與弟妹食服婚嫁脫簪解佩拮據黽勉又事事當明威公意明威公惇詩悅禮講韜鈐起家武進士致身環衛恭人之助爲多恭人於蕭氏昆季無私惠乃諸趙歲時問遺不絕或孤婺以乏告不憚罄竭應之曰趙宗也恭人旣有子元卿矣年方茂更爲明威公廣嗣計置副室二舉二子育誨之如元卿焉元卿成進士理廣陵恭人就養亦以觀元卿居五月見元卿捨中無長物也魚蟹之外無他供也一日謂元卿曰孺子如是吾何憂吾歸矣省刑一言孺子勉之故元卿以廉明仁恕大得廣陵人心一時海內稱名司理無不推轂廣陵者恭人還自廣陵不見元卿五年所比疾而元卿歸天所以始終報恭人而成元卿之孝意其在此沒之日爲萬曆乙未四月初八日距生嘉靖巳亥四月十五日享年五十有七子男三長卽元卿拱極恭人出巳丑進士今戶部雲南司主事娶王氏贈孺人繼娶鮑氏封孺人次瞻極副室李出娶董氏繼娶李氏次環極副室王出女一李出適順天府庠生�堯臣孫男三元卿出長耀娶唐氏次煌次煙元卿卜以是年五月十二日葬恭人於長慶壩祖塋之次負癸揖丁實奉明威公命予旣志之而系以銘銘曰捆徳微曷從睹夫若子徵賢姥繄恭人徳膴膴夫幹城子簪組齡猶嗇歿不腐長慶原袝趙祖壤朝陽窆夏五萬斯年綏爾祜

○按察使鄕賢特祀紫溪蘇先生墓志銘

紫溪先生自少與余某交卽以道義相劘切稱莫逆迨癸未余舉進士復出先生之門蓋相遇甚奇而交甚久知甚深今先生之葬也其壻孝廉莊君爲狀而以銘請嗟乎余忍銘先生余又忍不銘先生先生諱浚字君禹別號紫溪本宋蘇公緘裔繇光州徙閩家晉江之淸溝王文顯父玉並以先生貴贈廣西布政司左參政王母某母陳並贈淑人先生總角與余輩結社開元寺推翹楚矣旣而授經同安今副憲王瞻明家家多藏書乃盡取而讀之自是所爲文蒼淵宏肆一時經生藝士遂無能當先生者歲癸酉今中丞泰和郭公分校閩闈夢蔡文莊公出其門及得先生捲奇之薦爲榜首越丁丑今少師長洲申公得先生�以觀張文毅公語之曰此卷必晉江人非蘇則�旣折捲爲先生人服其知言而公猶以僅冠其房爲惜云先生以名進士授南刑部主事亡何丁外艱服除補工部董慈寧官工綜核節省於中貴人無所徇楚相有疾九列行禱部尙書以禱詞命先生先生不屬也癸未之役所舉多魁人名士卽以余之不肖幸爲先生所收不則爨下桐耳甲申調禮部乙酉兩浙缺督學今少傅四明沈公爲少幸以爲地大時逼求才望有精力無如先生者以其名上得旨遂行不數月徧歷部郡所試卷字比句校評品精詳人稱先生至公至明至敏督學無前矣惟是先生嚴謝請謁卽遺才試一切不少通以是戾俗而先是督學有本無特鑑而乍優乍劣顚倒以爲公者又往往一試而止先生鑑精巡歷勤試至再三本未嘗有所識別而優劣不遠於初試庸士困不得志則以爲沿舊案有成心也故先生精勤獨甚而謠諑獨多然興古學重論策一時士斌斌向風頗修先秦兩漢之業自是累科賓興什九皆先生所識拔而論乃定他如禁溺女禁火葬又皆有裨風化者巳丑遷陜西參議領商雒道��葺庠與秦士談經講藝白兩臺行條鞭法爲�道先時乘一款叚巡村落問民疾苦父老或延至其家出酒蔬餉之先生與相勞苦如家人父子久之乃去有礦盜數百列柵旅拒州郡不能禁先生檄諭之亦遂解散壬辰遷廣西按察司副使備兵蒼梧癸巳遷參政領桂平道會岑溪徭變先生用廢將陳遴以吳廣爲先鋒親督戰首功餘二千而猺平粵西瘴鄕先生久處無幾微介意時同門蔡子瑞銓曹先生移余書寄聲子瑞但云某賢何不遷某賢何不起而巳丁酉入賀事竣遂疏病乞致仕余問故先生言修志嘔血卽愈不能勞勞且復發余亦不勸駕而先生歸不得請仍擢觀察貴州竟不赴蓋歸一年餘而病以萬曆巳亥九月初三日卒距生嘉靖辛丑十二月廿九日年五十九耳當諸生時葬母及王父母婚娶伯氏遺孤不計有無族有與太公構者常調停其間及登第待之甚睦生平以義利爲大防官居無所取受篋無贏貲居無丰屋歸來爲廬數楹於先人之墓側讀書談道足不入公門至陰爲鄕民何法嘉曰冤力阻欲墊白鷖埕爲田者卽不惜齒牙不居徳也胸襟灑落好登臨山水引觴輒醉醉輙歌歌曰函三爲��萬爲聲逍遙易息不貸易營眾人皆醉我何獨醒其乞休而當道彊出之辭曰用世如虛篡存而不系過而不畱不以天下爲巳有出世如遊魚遊乎江湖忘乎江湖不以巳爲天下有何其達也病亟知不起徧召所親與訣別語其友鄭道行曰吾位吾齡至是足矣詔其子廷橚曰斂用故衣棺不過數金吾親斂薄毋使吾不安於地下若祖祀田吾笥中遺金五十可稍拓之惟是吾嘗摭國朝實錄及諸郡邑志所載名臣佚賢遺迹欲仿太史公爲紀表傳以�而今巳矣言訖而終今先生所著書行於世者�四書易經兒說生生篇雞鳴偶記三餘只漫吟集先生沒而鄕人士合請於當道特祠先生與蔡文莊陳紫峯二先生祠並噫可謂不朽矣先生娶柯氏封淑人子一廷橚舉乙酉鄕試娶庠生鄭君相可女後先生一年歿女二墓在南安三十三都石菇山背乾面巽虛其右以待淑人而其前爲二墳左廷橚君右鄭以萬曆壬寅十一月初九葬焉蓋穆卜規畫巳定而莊君言廷橚嘗夢先生告之云石菇亭孔子墳今山名墳制適與夢葉非偶然也銘曰學辧義利士矜名節出則直方處須髙潔學憲士模惟公惟執紈絝連茹孤寒於邑悠悠末世奚顧奚惜諧俗爲通膴仕爲適漏盡猶行筐盈猶摘陽橋可爲玄艸何益偉矣蘇公超然遠矚亮節淸風持祀不怍紫嶽鍾靈菇山瘞魄玉韞珠藏其輝猶灼貞石蒹詞李生所作

○易庵龔公墓志銘

余在公交車時嘗僑居晉陵晉陵士友交知若桑與梓矣有易庵龔公餘未及與之遊然竊稔聞其學行迨余出典南畿試而龔君仲友郁爲選首��其爲晉陵人則喜巳而知其爲宿儒名士之子則又喜亡何忽聞公病越四載而公圽矣歲巳亥余貳南銓仲友君將葬公乃持狀來南都請余志銘之按狀龔氏自宋六三公居臨江仕髙宗朝爲宣慰使扈蹕南渡鎭撫新塘遂占籍新塘六三公之次子官千戶凡三傳有衡可者國初知費縣以王事卒於官是爲公七世祖衡可生采采生址址生淵淵生訥弘治中貢爲新城學官訥生祖禩受廩郡庠蚤卒配趙氏蚤年砥節竟訓其孤以儒聞曰畏庵公安節者公父也畏庵公孤貧力學爲諸生祭酒公年十九而畏庵公見背年二十五補博士弟子員公骯髒自負俯視一世每社課援筆立揮日未昳七義在幾徐徐�筆石去曹輩咸遜其捷而數奇甚數試不收卽廩次當補會他故亦竟不獲補顧益雕心擢腎肆力於古文辭兼總百氏剔其精深以至秕官稗史靑烏玉版醫藥卜筮之書無所不窺其爲文宗眉山一气呵成不尙刻削每言文者气之所爲邇來詰屈詭異以欺世者何異吳門敗縑僅尺面耳何能得十尋之錦焜耀官廷千丈之纊衣被閭左者哉郡邑大夫鄕縉��祝贈別將有所論著必籍公筆爲重戶外之屨常滿而公復惇尙操行取予嚴峻常有故人當路某子甲被逮急祈公居間橐百金爲壽公卻之山西徐公節者常受經畏庵公所來守吳郡復徙觀察先後在吳十餘年諸舊遊過徐公徐公輒問畏庵先生子安在而公弗往也事母錢氏盡歡卒時年八十居喪毀瘠痛父蚤世篤於諸父昆弟推食解衣不能娶者爲之娶卽人以急來竭蹙赴之指囷折券時有耳與配趙孺人相莊白首趙孺人舉子晚母錢急置貳孺人亦以爲宜公獨不可毋孺人伺公出納一姬公歸驚訝亟走告畏庵公墓遣之孺人乃連舉四子長卽仲友也公撫之曰吾將弛擔孺子其克負荷乎日摩切以經史及旣舉於鄕取古名臣言行曁國朝典故詩文爲仲友昕夕講說不休三年而仲友學殖益富遂以戊戌舉矣當公少而孤嘗有豪欲敓其居耽耽不捨挾而誘之者萬狀屹不動一日嗾奴數十輩從垣一方亂石如雨屋且碎公讀書若弗聞至是謂長君曰彼豪今安在哉吾昔不挫於彼今亦不忍乘其敗也因��報以爲戒公素豪酒有痰疾聞仲友�書一飲痰湧遂痿痺丁酉冬趣仲友赴南京曰孺子無以吾爲慮吾貞疾孺子一日登第則霍然巳矣越明年而終公生平獨行一切世味無所嗜獨嗜書晚年遊於酒飲可三五升而醉醉後誦出師表或李杜詩瑯瑯如也居恆溫然樂易一臧獲不忍傷而遇顯貴人則多隱避去偶值於坐必藐之談論侃侃內行淳備室語可市也蓋龔之宗有澗松心韋兩公仕內外臺多聲績其後有今憲副修吾公而公能績學飭行孚翼厥子以顯於時毘陵人閥閱龔氏必首推公之隱徳云生嘉靖丁酉��十六日卒萬曆戊戌正月二十二日享年六十二配趙氏故趙公沆女子四長卽仲友君三益娶趙察女次三鳯娶楊仕倌女次三浚娶陸佾女次三覲娶徐文明女女三長適莊廷臣次適白負泰次適池鳳毛孫女二長字董孟醇三益出公墓在倉灣祖阡負某揖某以巳亥九月廿九日葬銘曰

文能摹古而不詭气能忍辱而不滓抱奇負異而行蓬累其豪而不能平者逃之酒其郁而未及施者發之子吁嗟龔公藏魄於此

○明故安慶教授贈承徳郎吏部驗封淸��主事城山梅公洎配贈安人張氏合葬�志銘

梅贈公宣城之賢者張安人其配也子南昌令某建寧貳守某吏部稽勛郎某孝廉某革﹖韋鄂之盛倍平輿而半穎川海內艷其家聲輒原本贈公安人之教以爲自燕山而後則今宣城矣贈公安人歿且葬南昌兄弟造余某手狀而徵銘餘同吏部舉南宮而南昌余薦士也於梅世講其敢辭按狀梅自五代時有祖曰遠椽宣城遂家焉其居文眷山則自宋尙書詢之弟誠始誠十六傳而生榮宗�宗生珍珍生椽椽英邁豪爽以貲爲藩王府典膳娶於畬生七子其第五爲贈公公諱繼善字幼孜別號城山官教授其贈承徳郎吏部驗封司主事洎張安人則吏部若繇戶部攺驗封滿主事考之以也公弱不好弄初就傅卽孳孳嗜學嘉靖年爲學官弟子戊戌娶張安人公孝謹而安人婉娩善中饋其事典膳公畬孺人一羹一胾安人手烹調而公愉色而進之兩尊人之爲舉匕箸視他子捨有加焉兩尊人病公與安人不離側蓋畬孺人彌畱猶�目視安人呼曰孝婦孝婦云兩尊人歿伏臘忌諱祭薦蠲腆如其生存卽久矣譚及遺言遺事公未嘗不泫然涕下乃安人亦每恨其爲婦遲而尊章之養猶有未展也受所遺田廬獨甘荒頓有薛包風宣城人無不多公孝友者屢試髙等顧大比則數困不利嘉靖甲子竟用貢上春官投牒乞教職太宰虞坡楊公憐其才勉畱之而公自以數奇愛廣文之雍容樂就焉戊辰授贛州訓導癸酉擢宜都教諭乙亥擢安慶教授所至與諸生劘切惟褆躬飭行爲諄諄而一本之身範非貌言者監司署其考云以律人者律巳以教子者教人其在贛州中丞李公使課士謂公曰士先器識後文藝吾爲士擇師非公不可耳當是時南昌建寧君業巳舉於鄕公獨以道立教行受當道知棲遲博士之席者十餘年而始投劾歸萬曆戊寅歲也歸益課諸子讀曰儒家捨讀無業耳乃吏部君弱而銳矻矻窮晝夜不休公顧謂曰古人嚴立課程寬著意思夫學亦無庸太苦克爲也南昌君與計偕數躓數寬之曰農人藨蔉𨿽有水旱必有丰年俟焉可矣惟是居恆戒焉汝曹立身第求不欺不愧寧拙無巧寧鈍毋銳世有逢衣博帶而裂名毀檢寧死不願子孫有此行也及南昌兄弟次第掇科名則時時醮曰上不負天子下不負所學不負二字最須體驗卽安人處合中聞某官廉某官仁則曰兒效之聞某婪虛則曰兒鑑之其教如此公貌不勝衣言不出口平生無嗔恚於人人亦無嗔恚公者與人質產輒倍其直曰彼貧也當厚售有竊公茶獲之懼而求償公曰彼貧也所擷幾何並所獲茶與之歲凶谷翔貴出廩平糴更於正量外加數溢曰恨力薄不能賑忍徼利乎公居宜都雨蒼頭竊公籯金亡去及公致仕各以貲賈立田宅宜都會尹宜都者公故人也自以書抵公請爲公案責之公謝曰亡久矣不敢煩故人公故長者而安人慈祥好賑卹施藥甃道持齋戒殺崇信西方之教自其爲婦以至爲母不惟棅家教子婚祭賓客公賦之輸納田廬之修飭所爲公拮據甚辦而警慧解事知大義亦時能出計慮佐公有奴陳者潛勾一奴盜貲事覺適病死陳氏挾而要公橫甚諸梅不能平咸從臾公訟治之安人止公謂此信然者實以不肖之心來可善遣也獸窮則噬治將益甚安人爲具酒食令饜足徐乃譬曉之諸姦愧謝去故公晚當追念曰如某年某事微若言吾幾失之每以安人爲益友云郡守襄陽鄭公識公於安慶公旣歸鄭公時過存之鄕飲以爲大賓數遜鄭公固請曰吾固知公意也蓋鄕飲之濫久矣吾豈以鄕飲爲公重實欲借公重鄕飲耳公不得巳爲疆出蓋賓於鄕者三焉自是以吾衰爲解郡邑大夫莫能致惟杜門與安人日含飴弄孫卽諸子仕進往返不以關其念矣南昌君筮仕魏縣迎公安人於邸壬辰七月十五日公歿喪歸越明年癸巳正月十四日安人繼歿公疾革據牀吟曰美人何處在明月萬山頭略無怛化意而安人將終指其心謂諸子曰此不可欺孺子識之於乎是可以見公與安人矣公生正徳癸酉十一月某日距卒享年八十安人生正徳辛巳十月某日�卒享年七十有三子男四某巳丑進士娶郭氏某丙子舉人娶某氏某丙戌進士娶萬氏某乙酉舉人娶某氏銘曰宣城之梅來自五季蕃衍奕葉隱徳不試至於城山蔚爲經笥十載師儒三方鼓吹亡不責償糴以市義胠篋可容侮予何恚亦有淑媛侔徳齊懿樹蕙滋蘭共莖並蒂入爲望郎出爲循吏古稱善慶公益昌熾佳哉斯城雙壁同竁斧如堂如千秋永閟

○郭太恭人黃氏墓志銘

郭母黃太恭人者禦史大夫哲卿母也太恭人卒於萬曆庚子四月二十三日訃聞上爲按甲令遣守臣卽幾筵諭祭並祭贈公有偕嘉耦於采蘋啟後人於式谷之語稱渥典巳先�贈公與元配趙孺人葬鐵竈山巳三十餘禩哲卿乃別卜於雒陽橋北山兜之原負甲揖庚以壬寅二月二十一日奉太恭人厝焉而持見鵬翁君所爲狀徵銘於余余病矣然哲卿余友也而請甚懃安忍辭按狀太恭人惠安縣後蔡鄕處士黃徳佩女其歸贈中丞實軒公也公家計稍絀矣而性孝友憐貧好施與伯氏比屋居太恭人朝夕佐贈八事兄若嫂者若而年婉娩和輯唇無反者其佐贈公爲二親窀穸凡百之費伯氏五之贈公十之至人有緩急蹩■﹝薜上足下﹞爲仁則太恭人輒黽勉其間有亡不計也趙孺人生二女一子太恭人視猶巳出鞠育婚嫁有鳴鳩之風焉迨嘉靖季贈公移惠安依中表居月餘忽心動亟歸而倭至中表爲殲贈公獲以家免人曰徳報也或曰是將有後福者然自是益困無何贈公歿缾粟不繼太恭人母子每相持泣而令哲卿出就傅攻書卽孤寒嶄然見頭角裏中父老巳有拊其頂奇之者旣爲諸生受廩領鄕書乃爲破涕解顏且勉之曰而翁之沕而章也而門之微而大也是在孺子矣哲卿成進士令淸江太恭人就養宦邸每趣哲卿蚤視事見哲節�曰也而喜但聞笞朴則愀然不樂時有監司蹤迹郡節推謂淸江令無私且同裏密屬之太恭人誡曰廉訪非令職也推府上宜謗■﹝垂夬﹞當諱護卽貴人我故里不可令有失厚之累太恭人𨿽紃組流顧明達大體如習爲吏者哲卿爲南臺禦史以請用故遂臣言江陵奪情者謫丞江山無何召還禦史居一歲復以諫內操左遷廷尉評太恭人不�慍曰禦史宜爾也其官南臺出之江山復入南臺遷棘寺擢考功太恭人皆從迨擢符丞謝曰未亡人就養多年今老矣兒第自往吾不欲行也歸則督孫婦理家政蚤作夜寐猶如少婦時每歲時祭祀錡釜之事必躬必腆族尙﹖﹖中姻者喪者饑寒者竭蹙應之謂是無亡贈公志也居恆淡素翟冠霞帔歲不再禦澣衣蔬食卽尺帛寸縷滯穗遺秕無不受嗇每諸孫諸婦侍側輒爲言贈公隱徳及涼約時狀曰不積善何以有今日貧賤其可忘乎今蓽門圭竇之人一旦繁華梁肉紈綺狼戾屑越猶嗛不知足曾不念疇昔起家何如在縉紳猶然何論閨合古人有言安得登枝而捐其本若太恭人貴而能思丰不忘約足以勵世矣哲卿之爲循�爲名禦史爲考功主畱計而人無後言撫楚而所節省無算楚人至今思之官居副臺環驄列豸凜然持三尺爲之表率天下望想其丰裁然而身若不勝衣言若不出口謙沖質朴逡逡然不異諸生固其天性哉木之枝葉必類其本亦得之母儀者多也初哲卿淸江秩滿贈實軒公如其官太恭人封太孺人及爲禦史壬午覃恩贈贈公禦史趙孺人太恭人仍故封及中丞秩滿乃進贈公中丞而太恭人進今封云銘曰詩詠瓜瓞老諭張弓天作恭人以胙郭宗相彼有道生此令公楨時干國樹駿流鴻孰滋而太孰累而崇曰贈君徳曰阿母功雒水泱泱北山蔥蔥玄扃黃壤馬鬟其封我銘於幽以告無窮

○南京國子監祭酒謚文莊虛齋蔡先生副室丁氏夫人墓志銘

丁氏夫人者蔡文莊公副室東筦知縣存微太僕寺寺丞存遠兩公之母也丁在邑南陬故衣冠巨族兩公旣貴卽今蔡氏曾玄若尋甸守如川君輩若干人什九丁出海內以文莊公爲先賢往哲愛重其後裔而遡所繇蕃衍輒稱丁夫人云文莊公娶胡氏封安人有心疾乃納丁夫人以佐之丁夫人生天順甲申七月初六日卒嘉靖壬寅十二月二十六日迄今六十年往矣世代寥邈子孫巳不能詳其狀然某徐考其生後文莊公十一年其歸以成化丁未蓋年二十四當文莊公登第後移告之日旣而授禮部攺吏部丁內艱復除禮部乞攺南吏部乞終養丁外艱服除卽家拜江西按察副使督學年餘致仕家居一年爲正徳戊辰起南祭酒而文莊公卒卒後壬寅而丁夫人始捐館捨也蓋事文莊公二十二年而爲母稱太君者三十五年餘聞夫人性慧知書善中饋文莊公弱而苦心經史晝思宵得亟記疾書丁夫人常爲檢筆紮篝燈火時造嘉飲食而進之文莊公生平雅操邃養出處之際如鳯舉鴻冥一介不苟取而義所當爲不復自計攺墓其先之不意慊者凡四世衣食婚斂其緦功近屬之貧窶又若干人蓋亦有拮據相助於內者而太僕東筦兩公皆文莊公歿後績學成名聯翩而起母教可知也文莊公五子存畏安人出弘治戊午舉人年十九而殀存素副室莊出存微雜遠存警皆丁出微嘉靖乙酉舉人遣嘉靖丙戌進士警庠生其子孫最多其仕者萬曆癸酉舉人尋甸守如川其諸生承大承一嶽從祖習祖學川震得丕烈應曾紹曾穉圭玄圭念髙其餘及非丁出者不能悉書先是正徳壬申葬文莊公後渚山背坤面艮而右爲丁夫人壙今萬曆壬寅十月二十二日諸孫始奉柩厝焉而徵銘於余余方病告屏居顧一念景仰文莊公而丁夫人壬寅卒今壬寅葬余乃壬寅生若有數者爲之銘銘曰

弓彊於彌衣韌於裏巍巍文莊有相其美鵬不字鸞棘不獲桂繩繩子孫有錫其類鼎顚而利驥附而顯暳彼小星有煒彤管前壬寅歿今壬寅袝問爾來何暮曰俟李子銘吾墓

○兵部主事丰源蕭公墓志銘

丰源蕭公汝芳字斯妍先世江西泰和人洪武中有蕭官泰者應詔徙遼東鐵嶺衛遂家遼東爲公六世祖官泰生文文生銘銘生永福仕祁州訓導永福生鳯雝貢入太學不仕爲公父娶傳氏以嘉靖癸丑五月初七日生公年十七補弟子員隆慶壬申穆廟升遐公衰服哭三日同捨生以爲迂咲之公若不聞時甫弱冠靑衿而器識卓然不凡如此性眞誠明爽不設城府修邊幅一切機心機事不存於胸中其讀書不專爲記誦詞章之學謂聖賢經傳言言可行議論蹈履一以聖賢爲法遼人�稱曰蕭古實巳更曰蕭道學然公道學出於古實非遊談飾虛以欺世盜名言行不相顧者比也事父母晨昏定省疾侍湯藥衣不解帶父母不食公不食持喪致哀動如曲禮與弟析箸畀以腴田及亡其田又以巳田畀之賙其從兄如弟婚嫁其子女如子至宗黨無親疏饑與粟寒與絮喪與槥黽勉赴之不皇計有亡也萬曆某年掄貢入太學巳卯舉京闈癸未與餘同舉進士同出紫溪蘇先生之門又同臭味驩若平生每相見無寒溫語亦不作矜莊色坦如也怡如也疏而不漏卽醵金諸同年率封識�謹公偶否及驗之乃過於封識者他事類此旣而請告歸乙酉赴銓得涇陽時少宰涇陽人公謁少宰私第白少宰曰令卑官然幸叨先生大邑願假體貌俾有顏色於吏民少宰不悅公語余余亦不謂是然心折之知公蓋無畏髙明者涇陽多豪右公下車出令有席權怙勢螫吾赤子者法不貰扶弱抑疆豪右側目而未有以中會歲大祲公停徵息訟出倉粟帑金賑不繼則行勸分於邑之素封及大賈得若干緡委耆爲饘粥躬自省巡猾胥不得染指而役其壯者疏久湮故�頗用古救荒之法所全活無算而豪右因以蜚�入中丞檄徐兵憲按之徐出公不意猝至縣檢稽出入纖毫不爽巳又閱公費籍歲才三百金減前今十之七八乃嘆曰異哉涇陽之人謂夷爲混一至此乎進公揖之有加禮還報中丞白見涇陽令廉狀而中丞先入中距竟論降當公入覲故事率取贖鍰爲資斧左右以請公曰古人一介不取一介不與吾無與也取將焉用及至京謁諸貴遊投刺而巳丁亥公歸尋丁內外艱巳絕意仕進而人言公眞儒可�用余姚太宰惟知公名癸巳�闋�代州判官未赴遷長治今甲午擢廷評無何擢駕部時島夷侵朝鮮講封貢公極言不可而又爲餘言遼將某子甲智勇有戰功爲人所掩乃論戊余謂公遼人且駕部何嘿嘿爲公謂大司馬不相信言無益也丙申公復請告余自此遂別公癸卯秋北畿缺銓曹余以遼試附畿闈因想及公而同年江夏公更慫慂之曰達視所舉余遂以公名移太宰匯上得簡用眾稱得人而畿內士以籍爭竟易之餘疏自引過然以爲過在籍不在人且度必不出彼遣榮避世以遼爲未足去之六七舍而棲於所謂鳯凰山者此豈知有好爵而欲就焉者哉鳯凰翔於千伊微獨眾人卽余亦淺之乎視公者特將借此舉以彰熙盛時上有弓旌下有巢許耳蓋自丙申一別絕不相聞問而公遂以乙巳六月二十八日謝世享年僅五十有三用不究才壽不稱徳惜哉公配張氏子二文中黃中皆生員文中等將以丙午五月六日葬公於某山走人持職方葉公所爲狀請銘於余余何忍辭銘曰王文成公有言功利之毒入於人之心髓如波斯頺中��砥字宙茫茫遼陽蕭氏見細徳之險微遺浮��脫屣彼鳯凰之髙翔詎矰繳之能擬勃海衝瀜醫閭山﹖畏山﹖畾身歿名立同流並峙王烈管寧後先一揆誰銘其幽南宮李子

○春江潘公墓志銘

余與潘贈公生同裏方余年十二三與裏中髫丱爲文社公卽翹然稱雋才嘉靖戊午同讀書於張園數月無何兵燹裏居蕩析吾兩人猶時時相從及余與計偕每過公輒出巳與子姓文命余��壺飡相勞坐久景移公不余捨余亦不能捨公�歷巳丑稽勛君上春官公與俱來余每下榻延公夜談達旦如是者又數月及甲午餘典試南畿�公以太學生就試撤棘後余招公遊牛首共寢臥貢院中至子夜公蹵余誦所試文瑯瑯意猶其得余笑謂曰使兄入殼稱門生逡逡寧復敢同榻邪院中人見其與試官同寢臥驚異之餘語之故且曰太公也爾等呼太公勿呼相公一時南都人以爲奇談及庚子余貳南銓公部試余持公捲視趙太宰公太宰公嘉其壯見其文贍而善書寘髙等旣落第尙徘徊南中余招至邸舍下榻如薊門然��夜談而公夜頻起患脾泄矣抵家遂病數月��癸卯夏餘行稽勛君以墓銘請甲辰秋復來趣曰日月有期待此以窀穸卽叔一切謝絕然�父垂死之托叔不銘吾父誰當銘者嗟乎余其忍辭公諱維城字光宗號春江潘故名族世居筍江之西市祖眞叟公某嘗還遺父父南浦公某刲股事兄以侍禦登南公貴封南京江西道監察禦史生子六人長澄江公今戶部君瀾父次侍禦公公爲季自幼從侍禦公學所受書悉侍禦公手注�授其治博士家言侍禦公多取先輩一二名家令句摹而字擬之賞瑜摘瑕鐫督過嚴師而公刻礪鉆所更好與魁人名士相約結博交頻課孜孜如不及誦讀恆至夜分酷嗜三蘇所爲文充然沛然若不經思索者辛酉入邑庠庚午食廩癸巳貢�太學鄕試八畿試三稽勛君滿秩當封公卻不就曰一生辛苦亦欲豎尺寸兒姑榮而母耳於是稽勛君封母宜人而公猶諸生應試或謂潘太公不善自娛跋涉數千里三晝夜棘闈何苦乃爾公不答也每念兩兄老矣暇卽爲治甘膬選絲竹有無幾相見之感然恭謹齋遬不異童稚時其教子侄�侍禦公每見其肅而�以祠堂祭田爲念一日對余責望稽勛君余謂�君淸白且有待公曰水木本源烝嘗爲大吾欲孺子亟成吾志耳公銳精進取屈首蓬牕當侍禦公揚歷南北而人不知公爲侍禦之弟稽勛始以工部榷關武林公自京還過之逾月而行語不及家其家居郡邑大夫欲具之不能得而性慈好施每割廩橐賑窮交卹死天孤久而不勌嘗食餓者於江幹路遇乞兒輒出袖中靑蛈與之至彌畱語稽勛君曰貧賤以修��富貴富貴不仁不如貧賤公蓋志仁者惜其以明經老不獲有所爲然哲嗣勃興巍科華貫不可謂非仁人之報矣蓋公旣歿而稽勛君始請於朝得贈公如其官云公享年六十四宜人尙寶司卿郭公立彥女墓在雒陽橋北霞美山之原以某��葬銘曰封可榮也而弗屑擔可弛也而弗輟胡矻矻一生而空蹩■﹝薛﹞汪固有挹通必有閉爾跋爾嚏嗣乃奔軼霞山蜿蟺而鬱結睪如之丘蘭桂�我銘其幽長不滅

○明故禦馬監大監仰山賈公墓志銘

公諱進忠字思盡號仰山河間獻縣人父天周母沈氏以嘉靖丁未年九月初八日生公公自少警敏通書曉大義壬戌進宮禦馬監趙公愛之隆慶壬申擢侍幹淸官賜牌帽累秩內官監給飛魚象龍鬥牛等服司禮張公宏知公可任舉家棅授之馮璫敗諸中涓多所波及獨不及公萬曆癸未以疾辭出司景恭王寢園徜徉山水間者十四�文書房徐公守福聞公不負張又屬公家棅及�歿爲經紀維持人無得囂淩攫攘以公在焉庚�調禦馬監兼艸攔山納辛丑賜近侍六人��以公善交命誨奕於宮中每只日一進𨿽以�事周旋掖庭必莊必飭儼然過人問外傳也��玉帶�以微節褫旋復予之餘嘗弔徐公公爲執喪稽顙謝余旣復詣余謝自是或以食物餉余�不報而重犒其使人一日造余邸謂余蒼頭��人見佛而禮拜供養何求於佛亦敬佛耳吾以而主公佛地中人效一芹之敬而所犒輒浮於吾�餉豈以吾爲有求乎及見余則自言其雅與賢�大夫交遊因舉兩宗伯臨朐馮公交河余公禦史中丞吉水郭公舊京兆涓南孫公皆相禮重而京兆獎以朝野推賢之額皆以其無求也余旣入閣公一日造余邸令蒼頭啟視內房及庖捨�其蕭然大息而去戒蒼頭勿言旣而余質公屋有以爲言者公咲曰吾屬居停士大夫往往有所請求邀厚利士大夫亦利其無僦費也而處焉今相公�屋而吾受其質此非利文明甚言何傷哉余旣�休不得去移居眞武廟公來省余爲余娓娓譚�生之術甚辧至溫室樹從來余不敢問公亦不�一日書酒色財气長歌持來黏之壁有云場中�儡爲誰忙又云混沌不分誰是我又云無去��夢一場似於塵緣有勘破者巳而曰他日相公�爲我書數語蓋公知其將捐世豫以墓文屬余矣別去遂病病篤猶料理其身後事微密周匝如平時彌畱不亂以辛亥十一月某日歿距生年六十有五公弟進孝錦衣衛理刑千戶進科河間��生進禮鴻臚寺序班從弟進從子志誼保定騎營遊擊與其徒竇韓郝周輩將以壬子年某月日奉公之喪歸葬獻縣單家橋之原負陰抱陽而�銘於余余念公豫屬不忍辭也爲之銘銘曰巷伯其儔獨好與賢士大夫遊澹然何求愛名而好修依稀乎其儒流藏於玆丘我銘其幽

李文節集卷之二十一

●李文節集卷之二十二

晉江九我李廷機著

墓志銘﹝三﹞

◆墓志銘﹝三﹞

誥封奉政大夫工部郎中陸泉楊公墓志銘

封工部郎中鳯洲吳君曁配贈宜人�氏墓志銘

明故隱君懷溪龔公墓公銘

倍軒王先生墓志銘

光祿大夫太子太保吏部尙書武英殿太學士贈少保謚文靖嚴公元配誥封一品夫人吳氏合葬墓志銘﹝代筆﹞

致仕南京戶部尙書紫山劉公墓志銘﹝代﹞

湖廣按察司副使抑齋李公洎配恭人吳氏墓志銘

竹崖蘇公墓志銘

封推官傅公墓志銘

誥封太夫人雲氏合葬墓志銘﹝代筆﹞

太學士文端松谷陳公墓志銘

文恪儆庵周公墓志銘﹝代﹞

保定府通判梅江黃公墓志銘

徳淸縣二尹春野田公洎配楊氏合葬墓志銘

庠生張季君洎配碩人陳氏墓志銘

明處士右泉兪君墓志銘

明故懿孝孺人李氏墓志銘

累封恭人劉氏墓志銘

○誥封奉政大夫工部郎中陸泉楊公墓志銘

萬曆壬午某月日封水部陸泉楊公卒於寢明年甲申其伯子安慶君以水部��馳京師請曰窀穸有期孤不考無以慰先大夫於九��是得子志而銘之斯所以藉不朽乎某於安慶君石交也卽不佞烏乎敢辭按狀公諱惇默字以箴號陸泉其先浙余杭之董氏自宋朝奉郎世興公監同安稅遂家泉州爲泉州人其以楊稱則自潮陽令君選公從母鞠於楊始也潮陽公歿其子度仕爲治中奉潮陽遺言復姓董而其季占楊籍者復稱楊故至今爲楊氏潮陽公五傳爲侃齋公仲夏娶曾氏以正徳某年月日生公公��異質侃齋公憐公愛之遣就外傳初授請卽通大義時郡人士巳斌斌能明諸經獨禮記闕亡治者郡司理葉公素峯始召郡人士爲講說而公治戴記卽聲籍籍郡中葉公嘗試士寘公髙等題之曰是一日千里者郡守蒲山兪公亦雅器公里中豪�謀敓侃齋公產者公以白兪公召其人謂曰亟�之母易楊氏子楊氏子殆未可與爭裏中豪自是懾憚不敢厝意則以公在而數奇久不得志侃齋公與母曾相繼歿弟妹伶俜諸齮齕交至公始罷去舉子業不事拮據其家內拊弟妹而外捍諸齮齕者裏中人以此多公之能而嘆侃齋有�也公無日不討其弟若子而訓之不爲照照恩卽壯大猶如撲謫以立身忠孝大節勉安慶君而以分華戒諸季嘗曰容膝一飽之外皆長物耳萬曆癸酉上覃登極恩封公南京戶部主事辛巳加封工部郎中而公不以貴攺其素猶然蔬茹曰受享有分暴殄非所安也郡邑大夫自公禮外無刺謁諸公用此重楊封君裏中人有違言輒樂得楊封君居間乃欲有所混刖又卒不可尢虔伏臘重丘隴蓋自公之身而宗無湮祀墓有拱木則公之爲也公於醫藥星卜堪輿無所不曉顧獨無所信公以爲延生有道艸木之實所滋幾何命渺茫不可識世所稱八字非命也堪輿取溫燥藏體魄毋令速朽爾安有可因以福利其後人故公先兆累累皆公自考卜諸堪輿家毋得操福利之說以動公�公晚乃與裏中諸老人爲會公最少而諸老人�內嚴公每相過從爲具狎飲甚驩一切垢忿絕不掛牙頰蓋公之稱曰吾諸父起田間幸以兒曹沐天子大恩余奉賜足具雞糈飲啖語笑以娛餘生自今但天假之年則吾等福出於人間世矣他復何求公頗有見於老氏所謂止足者故自其爲封君亡所營取規牟以損其隲而益恂恂自約行徳樹義以成安慶君名安慶君令黃巖而黃巖屍祝之爲水部榷關而商便之守安慶僅三月而去而安慶之人若失慈母然豈惟安慶君廉賢夫有所訓勉成就之也公墓在晉江靑蒙細林山之原負申朝寅左爲陳宜人藏而右則公葬之日萬曆十二年某月日也史某爲之銘銘曰勗成哲嗣欽式谷知止無營羞朴樕於昭善慶帝寵沐蘭叢蕙茁惟公福靑蒙山陽公自卜馬鬟之封守君築百禩千禩拱其木鬱鬱蒼蒼遊馴鹿神呵鼯鼪不敢伏我銘貞石勒玄屋

○封工部郎中鳯洲吳君曁配贈宜人�氏墓志銘

吳之先由唐監察禦史少微爲歙人十世而後乃五遷遷休寧金竺者令尹琇也其子依遷仕後�爲上柱國大將軍遷淩村者依遷孫漢丕也遷祁門徑並坳者丕曾孫琳也遷裏源口者琳孫元傑也遷福洲者傑孫﹖﹖弗也﹖﹖弗六世而爲封君之大父佳佳生節娶張氏而生封君君諱明徳字子明號鳯洲偉姿長幹聲吐如洪鐘自其爲兒時而君之父喜而撫之曰亢吳氏宗者子邪始受書夙夜讀奮然有淩厲靑雲之志年十八之金陵睹山川文物之勝白其大人曰曠哉觀乎是兒圖南處也遂居焉無���士子弟籍卒業於余侍禦許奉常之門各有所授受自是經明文起以聲譽傾金陵生金陵生相與遜以爲弗及督學使者至輒寘髙等畱都中諸公交推轂吳生材君亦自沾沾功名可若芥而有也而數奇累試不入格君嘆曰吾平生見自攻苦而不一當有司也將造物有制之者矣然吾聞太行王屋尙可率子孫而平焉安知吾後人無荷擔者乎故廉訪君稍長則爲授書擇傅諸所程督不遺餘力廉訪君用經術成進士髙等致位通顯發前人未鬯厥有從來矣君餼於校者餘二十年侵次以明經起君顧曰兒業巳通籍能行予志予又安用彼區區且獨柰何妨同捨生路謝不應而會議壬申上覃登極恩遂用其子貴封如今官君孝友出自天性其事親竭力致哀而壹稟於禮其親弟及從弟一體不啻也親族有以急抵者出橐中裝振之不少恡卽事涉曲直咸賴居間以觧當君褁足入金陵二三弱弟累累故山幾不能朝夕給而君用儒者明計然白圭之術度財任力化虛爲贏至暮年悉分散與諸仲不以錙銖自厚詎非所謂好行其徳者與君明辯有大略與客譚事每詘之常先事言成敗利害修短興僕如目睹手捫多中��性儉素室不新衣不華帷簿之中一切珠翠綺錦不得而至焉日諄諄檢下毋以貴勢加於鄕閭金陵人稱之晚乃有味乎飬生家言杜門掃軌謝諸往來者不與通比且歿楗關辟穀據梧而瞑斯亦好徳考終者巳宜人生而溫和端靜李公鐘愛甚不欲以歸凡人選而得封君封君方旅食金陵而宜人故富家女乃不以其故侈倨更婉婉謹愼如古所稱桓少君者悉出衣被簪珥爲封君資更椎布操作佐之蓋封君進得攻經籍之業退乃得及廢著之筴學焉而名積焉而饒則宜人以也君性嚴急而宜人多方承事禦臧獲有恩甫舉廉訪嬰疾則謀副室以廣封君胤不允固請之乃爲簡於良族楊氏女未納而宜人亡矣今二仲皆楊出嗟乎此直比於樛木小星之義與夫江沱後悔者異日談也賢乎哉銘曰積而丰而資弗逢婦而雍而年弗崇天道其張弓有後斯隆艽然者叢窿然者封緊吳父母之宮

○明故隱君懷溪龔公墓公銘

萬曆癸未春龔應身君甫畢南宮試而尊人懷溪公訃聞君扶服南��明年甲甲襄事乃次公狀走入京城徵銘於史某某舊遊毘陵雅結驩於應身君又同籍舉也其敢辭按狀公諱某字禮卿別號懷溪武進新塘鄕人其先世有六三公者居江西之淸江仕宋爲宣慰使髙宗南渡以公鎭撫新塘因家焉自是世爲新塘人宣慰公有子曰初一官節幹使曰初二官千戶千戶公三傳而有衡可公者國初時爲山東費縣尹是爲公七世祖費縣公生孚孚生禮洪禮洪生瑛瑛徒旁邑生雪坡公詵復歸新塘成化丙午舉應天鄕試是爲公曾大父雪坡公生澗松公大有登正徳辛未進士爲侍禦史是爲公大父侍禦公生南溪公濟民娶王氏生子四公爲仲子先是南溪公從侍禦公令廣平生公於官舍甫十歲而孤侍禦公愛憐之居處出入常不離則甫若干歲而侍禦公又歿公乃獨與母居維時伯氏能自立二季皆稚裏中睚眥者捨其伯若季而獨修郤於公賴公內剛外和善應變得脫而公少小時業以侍禦公命出嗣矣不果而反則家四壁立乃折節爲藩司掾鬱鬱不得意史重念母曰安有煢然在堂捨朝夕之養而遠去以就此區區者棄椽�亡何配孫孺人歿亡何又喪母公哀毀甚一切喪事獨任之不以均諸季公初不問家人生產作業旣舉子始修而息之課農儲粟漸有贏羨日引月長家用起而賦自是數倍嘉靖季島夷內訌江南重困諸徵科繇作旁午急趣閭右大姓桁楊相推而公不煩譙督輸應恆先其邑人亟爲諸令賞重卽旣去者猶數數稱之不寘云公天性孝友奉母盡驩事兄吏目公惟謹其於二季鷇翼喣濡爲締婚授室而勤程督之終其身處伯季間乏效貲急效力卽有勃溪人所難忍受之怡如也養老姊如兄撫姨女之婺者如弟收卹子姓如子族患渙析則爲修譜而鬻田以供祭倡義廩以贍貧置軍產而經紀其入以待索軍裝者族利焉歲時伏臘家祭率子姓致虔先塋非吉兆不安攺卜之歲饑爲粥以食餓不能殯者予棺權暴露者爲瘞薶甃橋葺道無所愛恡方島夷之亂所過爲燼及向新塘公戒裏中毋畜火數十里廬舍之不毀實公之力公歲招致文學士授諸子經又自日討諸子而訓之大都稱引先民格言非齪齪裏父語亦非徒以文藝者故應身君明經飭行成進士卽諸季斤斤罔敢逸於度其所廩嚴訓多矣公𨿽不肄膠序名爲儒者而於儒殊有暗合嘗曰某於五倫不敗不厚第不得沾一命事君然力耕以奉公上或庶幾焉又嘗自指其心曰爲人秪是此中緊要嗟乎以公所言豈其嘗聞儒者之論邪公頎然方面丰頤雙眸炯炯雅嗜酒飲數十升不醉醉後遇事更了了不喜寢坐輒達旦以爲常平生拮據逾五十而傷其足無何中風奄奄牀第間者若而年歿之日年六十有三耳銘曰弗以其祖能自亢也蹩躄踶跂義以爲向也雛之雄飛神所貺也大陳之灣千禩之藏也鬱鬱芊芊洵可望也

○倍軒王先生墓志銘

王先生深滬人也王氏自其祖某居深滬某生暠暠生珩珩生鍜鍜生先生先生名業字仁甫自以爲質不若人功宜倍之號倍軒學者稱爲倍軒先生先生自幼秀而有文叔祖瓊州公愛之爲延師教焉比角丱父系獄先生以爲不當令父獨系入爲執爨更受書獄中後乃持其父泣訴執法者執法哀而出之居亡何而父終得無斃於犴卽弟中睚眥亦賴先生以說里人用此多先生先生甫冠卽授教生徒某之從先生遊蓋嘉靖癸丑當是時年十有二先生教人先安詳恭敬同捨生有骩骳不飭者先生色勃勃坐譙之曰放誕則不能研精險躁則不能理性其所授書先六經傳注以及性理通鑑諸書時立諸生訓之曰少而好學日出之陽也長而好學日中之明也老而好學炳燭之光也諸生愼無待炳燭哉蓋其斆學猶有鄕先輩之遺而勤特甚所居海瀕距郡六七十里而在母在居常念母不置顧歲再歸歸僅浹辰計其一生四十九年家人帷第之歡曾不能數歲良亦苦矣而累試不售獨以善誘訓聞於郡邑人爭迎致爲師師卽諸弟子受經先生所無不願卒業不忍去先生所譙讓以爲放誕險躁者率夭無成獨器陳公志齋時舉以風諸弟子曰善學者師逸而功倍爾曹當效爾寅蓋陳公字云其後陳公果成進士官僉憲卽某得有尺寸微先生不及此而先生之族弟如之詔如尙賓咸先生所陶鑄也先生生正徳癸酉六月初十日卒嘉靖辛酉正月二十七日配鄭氏後先生一歲卒遺一子梃竟夭嗚呼傷哉尙賓君將以萬曆丙戌某月日舉先生及鄭氏喪合葬北石山而以僉憲公來徵銘�曰吁嗟先生命也無祿其生何勸其死何觳世之軿矣行道齋咨厥宗吾黨賦而藏之乞靈烏石毋剝毋傾匪伊異人吾之先生

○光祿大夫太子太保吏部尙書武英殿太學士贈少保謚文靖嚴公元配誥封一品夫人吳氏合葬墓志銘【代筆】

萬曆丙戌某月日常熟嚴公卒於寢訃聞上爲輟朝予祭葬贈謚及子官而夫人吳氏先七年卒至是亦予祭葬子治等將以某月日奉公夫人合窆於練塘鳯儀裏華水之陽持狀請予志余公甥孫也往舉壬戊時公知貢舉卽無能爲役其忍辭志曰公諱訥字敏卿號養齋其先世曰威者以仲子珪貴贈奉議大夫刑部員外郎居吳縣爲公髙祖威生昌遷常熟昌生衡衡生恪爲公父以俶儻聞公旣極貴而三世並贈封如公官曾祖母朱祖母陸繼祖母顧母呂皆一品夫人公生有奇質數歲善駢語能誦古文辭少長力學文譽蔚起嘉靖丁酉舉應天會典試者得罪罷弗赴南宮試越辛丑成進士選讀中祕書每校��儕久之授編修丁未同考會試辛亥九年秩滿�遷明年壬子次得主畿試公意有所不欲與共事者請假避之三年補故官時江南中倭水溢民流離而有司急徵輸公至京具疏爲三吳請命得蠲咸至今稱焉亡何進侍讀乙卯主南畿試丙辰視院篆時天子祀太乙諸神日坐齋宮公應制撰述多當意尋進太常少卿主巳未會試進禮部左侍郎攺吏部尋進禮部尙書禮部多宗藩名封喪葬事章奏山委而胥吏夤緣爲姦利不可究詰公率屬精核事取故典不輕難易賄竇塞公宇肅然壬戌知貢舉亡何吏部尙書闕詔用公公自以受上知而承墨臣後矢所以精白其心而剗革其污習則進九卿百執事於直廬語之日諸有誨不谷者止此毋私第歸而悉呼蒼頭庭下爲約曰爾毋我負我不爾貸擇謹厚吏司門牡戒之曰外迹毋內入內迹毋外出於是有郡守私謁執其人屬吏鐫守三秩曰吾不愛一守以明吾約其嚴如此而咨諏人才常如弗及疏請並用三途盡搜巖穴屏廢士世廟之季吏治烝烝公簸揚澄汰力也公旣以淸節蒙眷召直西苑尋加太子太保持華亭公獨相久數請置閣臣上手書公與��李公名謂材足翼汝遂降勑並武英殿大學士時安陽郭公起冢宰未至命公仍視吏部篆久之始得代公方簡用而與華亭髙郵二公驩相得也顧獨念封公太夫人老矣卽一日不在膝下柰何而自其內直所處廬庳中濕漸劇疏乞骸四上乃得請賜驛歸浹歲病良巳亡何世廟登遐公朝墓臨極哀明年丁卯莊皇帝攺元敍公承天大誌會典總裁勞封四代者一品云公旣致政侍二尊人盡歡其執喪戚易備至爲人寬慈謙愼不設城府卽貴而踆踆益下與人語惟恐傷之衣疏食淡一斥珍玩之供乃婣族鄰里周貧卹匱不靳也嘗於第東建樓落成冥客憑欄四顧忽不樂客徵其故曰吾初不知是棟直東�形家所忌亟更之公里居類如此公自弱冠心折王文成公學而好其文每讀一篇輒一頓首辛丑試策盛推文成公主司不喜大抨擊幸他文入賞得不棄而公晚年見世之學者信眉髙譚動云良知則又厭之其稱曰文成公言致良知實於事物靡不究晣乃今寡學尠聞猥以三言自命何異耳食而以爲飽乎公嘗語子治等吾性慈少斷非可大任吾所自信�掌銓時至今忠之毋愧然則公之學此其印證也方公官翰林夫人儉勤佐之及公掌銓謝一切夫人喜語治等曰乃公遺爾以安矣其攜澄歸婚道有致饋者夫人驚語澄亟斥之曰不欲傷而父廉也公懸車若干年諸子俱授室夫人且老猶日課績不休古所稱季氏婦夫人似焉公之志夫人曰多相助余余罕內顧待�勝尢厚嗚呼賢矣公階光祿大夫太子太保吏部尙書武英殿大學士令贈少保謚文靖生某年月日卒某年月日夫人生某年月日卒某年月日子五人孫男十九人銘曰少保之學實宗文成印證良知砥礪躬行文衡在前逡巡引避我仇有�羞與爲比三吳寇沴滿目仳離仁哉太史爲帝控詞肅肅直廬禋祀克助惟寅秩宗釐典剔蠹載其公淸以領天曹谷無白駒門有雀羅帝求良輔降麻爰立三事和衷爲礪作楫徳施未霈美疢先嬰脫屣筦樞懸車裏閎衎衎林泉陶陶子捨傴僂循墻滋恭彌下寧更我宇毋直我鄰平仲前躅子罕後身懿哉嚴公令名終始�有夫人內相厥美生則儼貴歿則同藏�天恩數泉壤焜煌華水之陽公往攸卜旣固旣安後嗣式谷

○致仕南京戶部尙書紫山劉公墓志銘【代】

萬曆癸未冬十二月十五日南京戶部尙書紫山劉公卒於河陽故里河南撫臣以聞天子念公九列臣歷官勞勩始終亡過失詔予祭三壇金錢若干緡營其葬優卹一如令甲於是其子承遇等卜以乙酉某月日葬公其邑某山之原而先是自河陽走京師持公門人都諫齊君所爲狀跽且泣請曰先子也與先生生同鄕仕同朝惟是窀穸之事誠得先生志而銘之則死者庶無恨於地下不佞辭弗克則受狀敍曰公謹思問字汝知號紫山其先世河陽人諱玉者田居悃悃無他營以朴茂奉法稱長者是爲公王大父娶某氏生子曰武倜儻有豪气居恆怏怏以丈夫不得致身靑雲亡所發泄則逃而之丘壑以自放日彈笙擊築引滿長嘯豁如也是爲公父娶某氏而生公公貴而王大父父並累贈戶部某侍郎王大母某氏母張氏繼母某並累淑人始張淑人之嬪侍郎公也數歲矣而不孕王大父母以爲憂一夕淑人夢��赤繩系一兒垂下皷吹導之覺猶聲殷殷遺寢所間巳而有孕以正徳巳卯十一月十六日�公公之�也與羣兒水戲忽沈水中忽忽若有�而上者得不死旣就裏塾讀卽迥異其裏兒十四試有司爲有司器賞旣列諸生試輒先諸生嘉靖丙午領鄕薦又十年丙辰第進士出推蘇州當是時張淑人久巳謝桮棬獨迎侍郎公養亡何而侍郎公歿公以喪歸三年服闋補潞安公之兩爲推官也執三尺廩廩顧疾世之言文刻深務聲名者其持議常依於仁厚每從部使者出按獄多所平反潞安部界中多貴人宗室難治而�苦紬行徵索系重至折閱不足以更費公乃稍稍引繩宗室左有用事橫恣甚者數人而以視縣長子均節細算盡取民所疾苦蠲之自是編戶冕豪敓而市賈得遂什一有奇贏則莫不頌功徳者公旣以賢徵拜湖廣道監察禦史會京師繕外城而公當巡視役巨費穰淫蠹叢生中貴人竄其屬匿將作藉中爲虛冒有誰何則陰伺持長短蜚語中之公獨不顧計前卻按籍稽核非受功者不予錢中貴毋敢言所省水衡錢二十餘萬天子謂禦史賢幹���俸二級旣而出按滇滇故鳯經祖稱亂羽翼以王一心髙欽數十年�滇難公至謀間走欽一����翼而疏請蜀郡邑與滇壤接者今����截�所必逸路卒禽繼祖滇平公之功多焉丙寅請告裏居三年復入爲禦史庚午出按江西當比士而公負人倫之鑑所薦士多聞人辛未升大理寺左丞尋升左右少卿轉都察院右僉都禦史禦命巡撫南贛汀韶等處贛四省之交林莾菁深故爲盜藪公至拊循以威信盜不起而境內用戢尋以繼母某淑人喪歸戊寅服闋撫閩閩地西連贛也而東瀕海是時賊林道幹窟海島中剽掠爲閩廣患公居贛時巳業謀剿以憂去而賊巳在算中至則召將呼良朋王尙文與計議以舟師破其巢穴賊遁去所俘獲甚夥間有齊民被掠者一一廉而捨之所全活如幹人是歲召還恊理院事尋轉刑部某侍郎攺戶部總督太倉癸未升南京右都禦史掌院事八月入賀攺南京戶部尙書公故善止足平生誦老子名遂身退之語有味乎其言之也適病視遂慨然曰幸蒙天子厚恩備位九卿居非分所當托今去引年不越四五歲所�����以老又佚我以視也我其歸而杜門�����丘乎卽日上疏乞骸骨還鄕裏詞甚�����猶不許三上許之遂歸故人邑子������接譚莫不極歡而去更時時召故人間爲語曰自吾之仕如負重未嘗一日樂也吾今乃釋吾負蒙莊有言夫不自見而見彼不自得而得彼者是得人之得而不自得者也吾今得矣居亡何視更明人以爲公神王是且躋大年忽一日感微疾數日而逝距生年僅六十有五懸車僅三月耳公爲人簡易不設畛防與人語輒盡其肝膈居喪毀瘠撫其弟別駕君以孝友聞締婚授室推產讓僕終身亡間有翕孺風而性淡泊亡故未嘗割鮮兼�糲率蔬茹之餐通帛大布之服蕭然故諸生時等耳顧獨力於爲義所得俸錢輒推以予貧人河陽學官不利公首議捐貲攺建之蓋公立朝綽有風采諸履行淳備不盡書書其大者爾銘曰世有羔袖而鮮完璧公也終始洵美無擇隆然此封郁然此柏我其銘之勿圯勿柞於千百年永綏公魄

○湖廣按察司副使抑齋李公洎配恭人吳氏墓志銘

抑齋李公名愷字克諧其先出宋太�����入泉居惠安者公四世祖應禎也應禎生欽��普爲公大父普生經號毅庵累贈��大夫爲�父配曾氏封恭人爲公母李氏自贈君而上皆曜隱徳至公與冏卿愼兄弟掄魁成進士而李氏之門始大公多奇初受書過目輒成誦觧聲律善屬對爲文沛若懸河更涉獵諸書年十九補學宮弟胠【音區】旁開爲胠發也開也莊子肱篋�將乃胠篋探囊發匱之盜而�守備子初受春秋巳更治詩逓舉逓困公胠篋發筴日夜讀三年戊子舉省試第二壬辰舉禮闈第十二第進士銓嘉善未任奔大母喪復除番禺番禺會城政務塡委公穎識敏裁剸斷優裕民有爭訟輒聽自和釋不屑屑以撾擊明威會歲祲公盡括贖鍰料民以餼更爲請上官開廩設糜於是凶而不害暇則進諸生爲談經課藝士益烝烝番禺科目至丁酉而盛番禺故番舶所輳縣官掣稅示羈縻而婪者幹沒其間政以賄成當道察公廉幹則委公公誓告城隍而後行事盡弛一切苛細令夷人自占要以如稅而止毫無緇湼夷酋奉�金爲壽郤之則爲公樹亭水際至今有郤金亭云公居番禺五載僉上公治行異等堪風紀��公平生�汲長孺之爲人願得引裾請劍舒其憤懣乃��知公好盡不欲寘言路則以稽勛主事處公��而咄然曰惜也不得從汲長孺遊��擬�章�目以明志公在銓曹杜請謁植善類旣晉正郎更欲於常調外有所施爲會有言文選者��稽勛竟以稽勛調武部當是時大司馬毛伯溫知公曩在粵中訪公安南事公條上三千餘言毛公用其筴安南下甲辰出湖廣按察司副使備兵湖北時苗寇猖獗公募丁壯明賞格部署將吏守要害下招撫之令禽斬侵軼者三百餘人不踰月龍科桑吳角馬等來降而是時鴉溪山有虎噬死人眾公爲�告白帝祠期以三日得虎越明日三虎自�溪奔出丘桒跳而斃醢之苗聞而相誡曰李公乃能伏虎何難我輩降者復三十五寨公方議卽蠟爾山中設宣慰司殺白馬釁銅柱人給衣冠因俗爲理化誨之俾永無苗患亡何而母訃至矣公在事半歲不煩寸兵斗糧而威加三苗綏五溪辰沅之功至今不可磨滅乃有言公■﹝斤﹞■﹝也﹞不羈者遂罷歸裏中故有介山蕪穢不治公曰此下有蹲鴟造物者畱此爲吾畏壘遂耕焉惠故無�����倭犯吳越間都禦史王公恀議城惠民難與��公獨爲決筴首捐數百金腴田更戶說以城��眾始靡然從公而城成戊午倭陷福�乘勝直�惠安令方有違言閉合不出署邑者縋庫獄於郡治中邑大姓多遁去公曰賊至則去城何爲者乃率士民叩合擁令出俄而賊薄城撼北關公與令誓眾登陴親立矢石之所七晝夜不交睫旣而賊以衝車瞰城暴雨滂沱雉堞崩圯城中矢石且盡人人自以無生公徧拜守陴者人皆死守更爲行金賊中攜其黨賊乃解去卒保境內完活數萬人遮郡上游令賊不南下公之功與墨子爭烈矣惠人徳公爲築保障亭於北郛焉公少以豪傑自命每讀古惠義傳感慨欷歔如將從之居恆自言欲以一腔之血上報君父謂男兒生不死諫則死邊安能﹖﹖﹖﹖﹖﹖伈伈與艸木同朽故其當官不能俛眉承睫事關利病直往敢任不顧計前卻義之所在守之深堅卽搖撼不爲動荏苒晚暮悲壯慷慨猶時托於文字賦詠之間讀其詩與所爲��畱像記可槪見巳公𨿽貴無所芬華獨葬親繕祠置田供詞則不辭費邑之利病孝子順孫義夫節婦�而無所控者公不憚以造廬之閒白其郡邑大夫而郡邑大夫卽舊雅如某公欲以寺田餉公��受也蓋公自諸生時卽貧甚气嶽嶽不丁人嘗�今卿大夫亢不下士士當以淸風明月遲日紅花勝之所論著蒼然有西京气骨其稱詩法彭澤善古風尢長四六今有介山集行於世云恭人吳氏歸公時食貧操作外奉毅庵公而內奉其母與其大母𦇤公弟妹而餔之時公文譽未鬯授書裏塾夜歸燈下鬱鬱自嘆恭人近而勞苦公君忘悲君終不久役風塵迨公尹番禺明珠瑇瑁之所自產而恭人斥絕簪珥泊然故諸生婦公因得揮公謝饋以成其名至於島夷之難城中一日四五驚媼嫗女流脆怯易怖持夫兒涕泣攜囊揭篋縋垣逃去而恭人內塡以靜而外佐以貲令公得嬰城扞敵行金爲間此其義埒乎丈夫矣恭人父無子恭人立膳田贍之歿爲營葬公題主而恭人衰麻哭泣九頓而謝儼然如子焉公時爲詩髙吟朗誦音律和調則恭人曰調矣公曰爾何知曰吾知之唇吻也銘曰矯矯丈夫與義相扶金撝夷舶訟觧番禺斃虎尺檄降苗不誅身隱猶見墨守全郛�淑斯儷黽勉有亡齊名侔祉同歸其居

○竹崖蘇公墓志銘

蓋不佞某童齓時則聞有蘇竹崖公云不佞旣�而吾友永州二守林君建忠者嘗以公子師捨公所則又數數爲不佞言竹崖也歲巳巳不佞貢入北雍乃獲與公子哲甫君遊越庚午同與於圻自是以年家後生謁拜公者再戊寅春公年七十不佞將嫁於吳尙以爲公壽又四年辛巳而公沒矣甲申冬哲甫君且襄事以書抵余曰窀穸有期不孝將藉子以不朽吾先君子也先君子生平如吾伯氏儀部公所次狀核甚子其爲吾志而銘諸按狀公諱某字某其先懷忠公諱緘者爲宋司空而蘇始著其族屬漸蕃而析居或淸溝或龜湖或郡治皆閭右也十六傳而爲公父世徳公有質行娶某氏生丈夫子三人公爲長公生而慧少小就塾師讀卽巳絀其裏兒年十四補博士弟子試輒髙第名籍籍裏中裏中人以爲蘇君卽茂年顧宿學爭遣子弟受經公甫弱冠抗顏而爲弟子師而世徳公家故四壁立乃稍藉其修脯之入以甘膬二親而飲食婚嫁其弟若妹蓋是時博士家率剽�攟拾無髙論公奮以爲吾儕當建旗皷前無古人獨柰何囁囁呫呫寄人籬下故所屬辭搯心擢�而壹稟於六籍以此傾當世士當世士一時翕�北面之蓋嘉靖癸卯舉鄕書而其及門生與同舉者二焉乃數奇四上春宮四罷之最後且謁選而同行善公者謂曰以子之技再整橐鞬尙可周旋中原何遽自泥首銜璧公嘆曰親老矣不以此時取五斗逮親更株守彼區區者令他日與臯魚同恨遂謁選待次而公母訃聞公益拊膺長慟恨祿仕之晚也服除起家爲保昌令保昌故百粵之沖水陸旁午而歲薦饑民無蓋藏狡胥猾吏更窟穴爲姦利公至則問民疾苦省費均役察狡猾者法之諸胥吏惴惴攺慮民有寧宇而公故敏剖決無畱行以其間進諸生爲談經課藝字析句櫛亹亹不休會當道檄公案肇慶帑郡大吏某子甲侵帑金有左驗公發其狀郡大吏坐法而公亦用萋菲移襄城襄城中州俗故願侗尙耕織公盡寬一切文法臥護之而廣厲學宮弟子一如保昌時旣而擢瑞州別駕以去別駕主徵繕幹掫公則申要約謹遉邏封內安恬靡萑苻枹皷之事於是直指�公而又廉公雅有文而別駕之多暇也所試士�令公品藻之公推轂不失一士能當直指君顧�時善仕者競事巧捷偵上官意向爲奔走而公�木彊不能俛眉承睫故其爲吏卽文亡害而與世枘鑿多齟齬竟以別駕謝歸歸入閩而又聞世徳公訃矣公旣以不及養二親爲恨則飭祠堂修髙祖以下墳墓歲時伏臘豆籩七箸必躬必親念二弟不自給割橐中分子之時舉酒相勞怡怡如也每擊節歌伐木行葦之章聞人孝弟喜形於色有孝子莊某者賣卜養親貧不能授室公倡義爲之娶裏中人孝莊子而義竹崖公公旣老白首與裏中諸老結社每過從引滿舉白彈棊六博雅歌投壺呼風月佐酒更不省戶外事顧性淡泊食無加豆一羊裘三十年其居官迄家食如其爲諸生時蓋林永州嘗言哲甫君一日衣絲而見公笑謂曰此衣直不下三金以市田歲可獲一石兒柰何衣一石爲公之不好芬華如此類也故其家訓曰學猶殖也不學將落儉共徳也克共無霣嘻名言哉公生某年月日卒某年月日享年七十有四娶郭氏子三人長卽哲甫君以某年月日葬某山坐某向某銘曰玉也而售則薄驥也而駕則卻將其不盡割也以竣後人獲有拱者柏有翔者鶴睪如墳如以安其魄於乎是惟竹崖先生大宵之宅

○封推官傅公墓志銘

公傅氏諱旃字履素號文嶽傅氏之先籍河南光州固如唐末自固始徙建陽自是世爲建陽人大父某父瀚瀚嘗道得亡金不取侵亡者歸之時稱爲長者娶黃氏生公公少治博士家業亡所成名則去爲掾史當刑曹主爰書薄世之言文刻深沒於賂遺者專以掩過匿暇解鬭息爭爲務見人枉抑卽亡所求屬非親識默護顯救不遺餘力有旁邑人幽狴犴公知其冤白脫之其人得釋去初不知其裏居一日行經邑中昏夜甚雨望捨投宿則得釋者卽其捨主人見公喜且泣公乃從何所來乃幸臨過我夜共具款公甚設公笑曰吾不忍子之縶系而免子豈知今夕哉又嘗有饑凍夜號者公開門招而飲食之不知其誰氏也他日自郡歸僦肩輿一夫趨而前願舁公抵家不受僦錢而去公追問乃對之故曰疇昔之夜公巳予吾僦錢矣二事至今傳裏中而公亦居恆嘆曰亡怨不讎亡徳不報人何爲不樹桃李樹荊棘乎蓋公𨿽混�掾史非其好也中年遂棄去獨念以爲吾志在�人旣處貧下而可以有所全活明志莫如醫於是去而攻軒岐術徧受諸禁方爲人治病邑中爭迎致窶不能致者令自詣受藥一不問窶者錢公所居橋北有暴病夜半來告公諸子以公年老而橋急流急請俟黎明公不聽倉皇披衣出門且披且行曰人以急來如何待旦其不憚傾身赴人之急如此類也公自以不得起家詩書而廷評君才則時時程督之廷評君旣進士推建昌公遺君書若干言大略以古人稱箠楚之下何求不得此而父所親見孺子在事惟愼刑爲競競廷評君建昌六載用寬和爲名蓋公教之詒焉建昌有兄弟訟者其人知廷評君不可動則輦金伺公公叱曰而謂田舍翁易啖邪吾豈以兒名望吾腹廷評君旣奏最封公建昌推官亡何遷廷評而公逝公性孝事繼母驩有從叔故富人也當公居約一亡所匃貸逮公給而叔貧公憐之與同衣食居處時以其贏貰裏中往往棄券罷責而津梁甃道食餓助喪不少恡樂施重義以此始終所詒後人宏矣廷評君於餘同舉庚午君奔喪且行持狀泣曰孤所不�吾先人者賴之於吾子也謹受狀爲志而系以�銘曰胡爲乎闇沕守其黑也蹩■﹝薜上足下﹞踶跂好行其徳也彼樹者忝不獲稷也乃如之丘兮大耋之息也我銘其石永無泐也

○誥封太夫人雲氏合葬墓志銘【代筆】

維萬曆十三年秋七月初十日孝懿皇太后之母云太夫人卒於寢訃聞兩宮聖母皇上軫念扃親詔給含襚中宮妃嬪潞王公主夫人靡不有賻巳詔予祭十八壇開壙與徳平伯合葬命大司空致水衡錢爲資其子鶴等卜葬於是某年月日請志於大學士�志曰云太夫人其先順天府天津人父諱萬糧娶錢氏生太夫人太夫人生而婉婉有淑質備聞四教歸徳平件李公某初公乃錦衣衛百戶而太夫人封安人當是時百戶祿秩僅僅安人拮據佐之孝奉尊章敬事君子而慈以逮諸姬惠問淵塞因有感星夢月之祥以嘉靖十八年正月二十一日誕孝懿皇太后當穆宗皇帝裕邸選建淑哲爰用徳授徽音允穆封錦衣衛百戶李公爲某官迨穆宗皇帝卽位晉封公徳平伯云夫人爲徳平夫人今上纂隆皇統明徳茂親萬曆六年夏大婚禮成推恩戚裏是時徳平伯先巳卽世陟其子某官鶴左都督晉封母云夫人爲太夫人太夫人以密戚肺腑每遇聖節曁今節時奉旨入禁庭而謹畏齋肅進止中度無諐於儀云媼以是稱賢受賜予輒盛退而禦感周澤無能爲報則修齋建祠爲聖母今上祝釐而時時討厥子而訓之曰我家幸席瓜葛枝葉蒙過誤之寵居非命所當托嘗聞之隆隆者絕汝曹藉紈絝處脂膏惟謹愼爲得久不可使人謂外戚怙侈自吾門物議難可調汝毋介介獨是爾性樂施所受賜每出頒親黨時予病者藥喪者槥好行其徳尢足述也太夫人生正徳癸酉年十月初八日距卒享年七十有三生女二一卽孝懿皇太后銘曰天津云媛徳平之儷賢姱與齊嬪則靡戾發祥篤慶乃誕軒星裕邸配聖椒壺遺馨煌煌嘉姻肺腑帝室漢之竇樊周之姜姞時趨禁掖有佖其儀廸了畏抑居寵思危賜頒親婣賙逮窮瘁病則有藥喪則有槥婦順母徳終始渾完桮棬𨿽棄彤管則存惟帝展親悼往斯盡恩數駢蕃匪曰私暱生有殊寵沒有殊榮帝城之西睪如其塋奕奕徳平夫人同穴勒石垂休億禩不滅

○太學士文端松谷陳公墓志銘

萬曆丙戌六月十九日光祿大夫柱國少傅兼太子太師吏部尙書武英殿大學士松谷陳公卒於家公之謝政歸蓋隆慶之庚午迄丙戌十七年往矣當公乞身時年僅六十聰明彊健猶如少壯也先帝睠惟舊學而稔其忠赤可任樞軸肺腑之寄方甚殷篤也同事者興化李公江陵張��鄭髙公內江趙公而李公恂恂守和張公則公所舉士髙公共事裕邸之日久趙公�名自喜無他腸公用純誠居間四公四公者交重之非有��齟齬枘鑿之形也徳孚望洽功見言信朝評士論亡不鼎呂而蓍蔡之非有纖芥瑕颣背憎後言也而公健而引疾眷而乞休無郤而先遁未■﹝垂夬﹞而遽正蓋公之稱曰夫酒有闌而驩有極使主人竟倦而客畱連或酌酒罵坐而後去孰與威儀秩秩一辭而退乎自公去後而趙公以訃吏與新鄭左明年李公有人言去後三年新鄭得罪去又最後江陵敗一紀之間政地若奕碁然而公巖居而川觀處气養神以觀其所爲勝負詘信之變如鳯凰千仞鷦鵬寥廓獨翔塵氛之表而諸公先後淪謝趙公最先殞新鄭繼殞關中馬公曆城殷公桂林呂公繼起亦繼殞江陵公殞而辱蒲州張公最後起亦殞而公老白首無恙優遊相羊於南岷西水之間膺存問之恩如松柏後凋東方旣晞而明月長庚皎然在也公旣歿訃聞上嗟悼輟朝贈太保謚文端諭祭十有一壇致水衡金錢治窀穸遣官襄其事蓋公令徳完名善終如始而�上篤��碩綢繆醲渥靡間存亡臣主之際�可�巳公諱以勤字逸甫號松谷蜀南充人其先世祖曰彥良家於邑之南部水西裏彥良而下更數世元至正間有興祖者爲公八世祖興祖生思誠思誠生文質文質生平皆受農平生紀始用儒起家爲博士弟子而紀之子衡貢爲訓導配蒲氏衡之子信貢爲太學生配蒲氏信之次子大策配王氏是爲公父母自訓導公而下三公俱以公貴贈光祿大夫少傅兼太子太傅禮部武英殿大學士配俱一品夫人公母王夫人有身時夢一星如月光燭庭階驚拜之忽有神人自空中下授以研寤而生公公生卽穎卓異凡兒年二十八爲郡博士弟子丁酉領鄕書辛丑第進士選庶吉士癸卯授翰林簡討乙巳充大明會典纂修官掌誥勑丁未分校禮闈所登進二十八人而江陵張公曆城殷公宗伯汪公鏜司空陸公光祖少司馬汪公道昆其著者尋乞假省覲巳酉丁王夫人憂王子復除補職教內侍書與新鄭並充裕邸講讀官公儀度莊偉音節明鬯每進講穆考竦意聽焉丙辰遷修撰戊午進司經局洗馬兼翰林侍講初兩邸並建而位號未定羣小窺非望萬一或造設��搖撼百端公憂釁叵測則密啟穆皇愼舉動誡邸中左右謹言語多方調護之一日分宜子致公反新鄭屏人語曰稍聞殿下有惑志於家大人信否公正色曰安得此言夫爲此者直欲以搖動君相間寧知定巳久矣刀宜子拱手謝曰誠然誠然顧公何以徵之曰以皇上命名及尊公題講讀官徵之蓋世廟名穆皇取元首在九域上而故事藩邸講讀率用二簡討分宜於裕邸獨用一編修公用此爲觧而分宜父子遂不復有疑慮國本以安侍裕邸九年穆皇嘗手書忠貞及啟發欠多字賜公庚申聞父喪賜祭賻及路費彩幣癸亥復除補職仍掌誥勑甲子遷侍讀學士綰院篆總校永樂大典亡何遷太常卿領國子祭酒事乙丑擢禮部右侍郎俄攺左明年攺吏部左侍郎兼翰林學士教庶吉士小子某以此得執經門屏間公日取徳業行誼國典民功爲諸生訾娓談之𨿽不廢課習然非其重也丙寅世廟登遐穆皇卽位召接賜賚有加等丁卯遂詔公以宗伯直文淵閣參機務是時天下相望太平而公自以舊臣蒙拔擢乃�上謹始十事定志保位畏天法祖愛民崇儉攬權用人接下聽言比於姚崇要說云巳修世廟實錄爲總裁官知經筵事永樂大典成加太子太保直武英殿尋以大慶加少傅兼太子太傅戊辰冊立今上爲皇太子甫五齡遇公等於禦道西勞苦之公等頓首謝而以讀書進學請公出舉手加額曰宗社萬年慶也時新鄭與華亭不相能峙黨角立幾成仇府公獨無偏著嗣與興化江陵兩公共事更相得公以爲朝廷置輔設參當以恊心體國爲務安事羯羠其間乃或專愎不受言或引嫌不盡皆非也故公在政府若塤箎之和及有大事大疑國是所在輒慷慨昌言不爲首鼠兩端而其持論在提綱挈維去煩蠲苛恪守祖宗憲令毋輕變體國忘私不爲近名故隆慶初法令畫一海宇敉寧公所調劑匡維之力多焉是時穆皇尙恭默希所裁決近幸乘間多緣內降得橫恩公心憂之以爲政事大柄萬一爲姦人所竊如正徳初年事柰何於是疏言勵精修政四事甚切至上心寤巳有詔令司禮監設文書案視先朝如公指竟罷之疏亦畱中論者惜焉庚�公以從一品滿蒙羊酒鈔錠之賜蔭一子中書舍人而是時公固有歸志然猶上疏陳愼擢用酌久任處贓吏廣用人練民兵重農谷六事上嘉納之秋遂乞骸骨上諭畱甚溫疏至四上始得請加太子太師吏部尙書致仕賜乘傳歸遣行人護行有司給廩役陛辭之日上目送之而諸縉紳爲公祖道者車馬塡溢瞻望咨嗟以爲公急流勇退明決幾先眞得古人止足之義近代大臣出處鮮與等埒卽疏太傅東都門事猶不足多談也公立朝三十年曆館局卿貳以及麻拜未嘗有所委蛇地道要以直巳守義奉公履正上結明主而下爲物情所歸某嘗燕見問事公曰行其初心得失勿問某至今弦韋斯言抑亦足以窺公之平生矣公貌古气淸與人交表裏洞徹不設町畦而其中有介然不可混者議論愼重不破的不發生平獨好古法書名畫彛器舊籍至其奉身麤糲之食澣濯之衣泊如也其學以倫紀爲大宗操修爲實地謂聖賢盛徳必自謹細行小物始故居恆不輕取予卽燕褻衣冠危坐無箕踞跛倚之容每見世儒聚朋侶談性命要眇之說輒掩耳不願聽曰吾輩讀聖賢書白首孳孳��近者尙不能蹈廸一二而皇及髙遠乎且儒者之於學譬則飲食裘葛耳獨行不愧影獨寢不媿衾此何與人事而設爲門戶標榜以衒聲名人見公交必擇人動必引禮且欲推以繩當世竊或笑爲迂公曰作法於迂其獘猶通作法於通流沔何極或曰公嘗惡人好名此不近名乎公曰名有實有虛君子所惡虛名耳若實名則自古聖賢所爲垂簡編勒鼎彛者是也奇之何不好邪公爲文初宗馬遷後頗尙曾南丰旣參大政不復修辭人業獨集古今名臣批患扶傾解紛應變之迹手錄之而懸車以後乃喜佛書時與髙僧遊或葛巾羽氅婆娑小園中更不問戶外事惟是聞朝宇進用正人賢士輒栩喜動眉端有不當未嘗不嚬蹙也庚辰公七十上命兩臺使者存問出尙方綺幣寶鏹以賜海內艷之平生少疾晚歲猶健甚乙酉暑月﹖﹖帶下遷延遂不起卒之前日郡中人見有星自西南墜蓋應公云公享年七十有六云云銘曰有曜列星淪精少傅夢而公生墜而公僕天啟我公篤我明祚潛龍在淵如翼斯傅飛龍在天�霖斯雨矢其謨謀去其娟妒羹和樂諧牖納巷遇師我百僚式我王度朱紱方來歸田蚤賦明哲煌煌豈有他故鴻飛冥冥弋人何慕西水逍遙濠濮同趣帝念舊臣乃眷西顧養羊上尊載沾異數令名克終純祉斯具愧彼捲婁忍弗能吐羔袖狐裘傾輈載路先幾如公誰與並騖穹然者封郁然者樹巢有鳯凰穴無狐兔於萬斯年亦孔之固

○文恪儆庵周公墓志銘【代】

嘉靖乙丑余與無錫儆庵周公同舉進士巳而同館局遊最親且久余旣濫竽政地公亦陟卿貳躋宮端駸駸大用而公歿矣公之歿蓋萬曆丙戌十二月二十九日明年丁亥大明會典成上敍纂修勞贈公禮部尙書令水衡致金錢庀窀穸行人董其事更賜謚文恪按謚法敬共官次曰恪威容端嚴亦曰恪公致身禁近歷官二十餘年朝夕匪懈職思其憂而居起肅然終其身無褻容惰色可謂恪巳公歿之三年戊子十月其子炳文等將葬公而先期持孫宮諭所爲狀請余志其墓而銘焉余卽不佞其忍辭按狀公諱子義字以方號儆庵世爲常州無錫人其先世曰志善者髙皇帝時以者老召見闕下抽一子從軍滇南籍始隸軍是爲公髙祖志善五子其仲子曰昌言昌言生鑑鑑生浚浚能詩工書爲公父及公貴而浚鑑並贈通議大夫吏部左侍郎翰林院侍讀學士配並淑人公幼卽穎敏嗜學年十八試儒士髙等應畿試歸益銳志發篋取五經及宋儒國朝先冀諸書切磋究之輯爲諸書彀語凡廿卷而復有日錄見聞十卷蓋錄所自得者嘉靖辛酉舉鄕試乙丑舉進士攺庶吉士隆慶攺元授編修與修世廟實錄戊辰分校禮闈巳巳使椘藩還管誥敕充經筵展書官仍修實錄壬申升南京國子跅弛漢武帝紀跅弛之士謂不遵法度司業南士故多■﹝斤﹞■﹝也﹞善謁請公至攝大司成事一初引禮法約束諸生有假差視試次卽故人邑子不爲假乙亥考滿赴部復歸守南國子者若而年丁丑攺國子司業成寅進司經局洗馬兼翰林院修撰乙卯典順天試俄淸理武黃庚辰再分校禮闈夏進國子祭酒尋充經筵講官公爲祭酒一如司業時而又以課士之暇考求寔錄下至稗官所載明興以來賢士大夫言行軼不傳至勒爲書修一代之典往往至夜分不輟而諸生故事月給饔錢�爲姦胥幹沒諸生至終歲不得給自公爲祭酒三年諸生月有給而所積餘千金錢幾上萬乃以修葺公廨不費將作水衡錢其綜理周密如此癸未進禮部右侍郎兼翰林院侍讀學士尋轉左知貢舉充會典副總裁折衷潤色之功多焉夏奉命教習庶吉士冬攺吏部左侍郎掌詹事府事兼管副總裁教習如故公教習以勤勵諸士常爲言朝廷作養徳意不可負或數乞假休沐公輙正色譙之士亡不嚴憚公者乙酉冬觧館會公病痔疏請假上爲予假遣中使視疾賜醬蔬豕酒等物尋滿三品最聞上復遣中使賜羊酒鈔錠吏部請給勛階誥蔭如制丙戌會試公爲副總裁尋充廷試讀卷官公數苦痔自以精力漸咸向餘言將告歸而余引大義固止之會禦史新從外來疏劾公無可指摘則謂公盤桓久不遷宜去上郤禦史奏弗省降溫肯畱公公再疏乞骸骨不得請歲且除履端大慶非遠爲不得巳出春日大官設春餅公與宴歸而薦歲事點檢架上書雍容如平常厥明奄逝人或以公有人言鬱鬱故嗟乎是不知公者當公南雍時會江陵奪情詓起九列並疏畱有謂監寺不可無疏者同列商之公公指所名堂顏此何也卒不疏畱蓋公直巳守道甘恬淡薄榮膴卽麻拜未及而羣望歸離騷謠諑謂余以善�之彼謠諑者何足爲介乎余知公安之稔矣公木訥寡言笑欵欵若愚而蹈矩履繩望之知爲正人君子天性備至旣久喪其父母歲時猶泫然出涕事其兄恭甚閨門之內嗃嗃如也諸子偶得過不譙讓惟色怒對之攺而止不言而躬行有萬石之風焉日有日程卽一言一行讀何書接見何人備書以自鏡平生無尊彛圖書珍奇之玩飲食供帳�������觕日曰侵替者曰伐入音觸突也觕於寒生其與人交不能爲軟語疏節至其惇篤舊故夫顚振急如恐不及也使公稍需得大用其所被及當益弘慱而遽以淪謝惜哉公所訂正書如周禮史記五代史所編緝如子匯具梓在南雍而未梓者有綱目纂要史記類纂所撰著自彀語日錄外祕不示人者有中書直閣記所評選則有左國諸子韓非唐詩皆藏於家公生嘉靖巳丑四月初十日迨卒得年僅五十有八銘曰世趨圓通人執其隨毀方裂矩郤曲委蛇公獨兀爾有以自持眾躁我靜眾雄我雌大圭純朴所貴知希彼呶呶者適自詆訾公今往矣徳風可師行有壇宇言爲蓍龜秩宗有則辟雝有規烝烝髦士薪之槱之奕奕會典黼之黻之旁稽雜著大放厥辭用則匪究文乃在玆尊名壹惠僉曰攸宜崇封深竁公歸於斯我銘其幽爲示無期

○保定府通判梅江黃公墓志銘

史某曰予觀士困於明經老白首起家受一官率卑卑陸沈要以旦暮可足吾事坐簠簋不飭者比比其間砥節愛名以舉其職蓋十不得一焉況於歿而人屍祝之仕卑而名髙算短而澤長斯不尢難乎哉予睹梅江黃公可異焉公諱三陽字符泰其先世建陽人大父曰序父曰永祥娶張氏生二子長曰一陽次卽公公生而警敏少小卽能爲文章甫十六歲爲博士弟子行學使者如豫陽田公午坡江公裕春袁公鎭山朱公雅負人倫鑑先後來試公輒取髙等名聲籍甚郡人士爭願出門下而公所治不顓一經初治詩旣治戴氏禮後乃治易諸弟子從四方來卒業以千數公隨所執經爲講說開析亡不虛往實歸者公回翔黌序若干年諸弟子斌斌用經術起而公仲子應槐亦旣先庚午舉鄕書矣公顧老諸生久次及癸酉而始貢入太學三試不遂而始謁選爲安吉州同知安吉在天目山中盜藪難治而州倅卑秩事權輕不足展布往多溺其職公念以爲不獨倅之難爲亦吾曹自菲薄無能振飭夫巳旣汶汶爲之而欲人不遫遫視之乎於是壹更前人積習一切饋遺及諸賦長所名爲常例者謝罷之其以出納至食捨恆自是食其以丈田行隴畝間卽遠涉輒裹糧往不茹民一蔬其視州篆與視篆孝丰皆當道察公廉幹可任而公不以攝故苟焉有所緇染亦不爲因循弛置俟代而巳輒繕城郭剏公館新文廟葺啟聖祠橋梁圩岸靡不修治置學田以贍諸生之貧者嘗有窶民兌糧不能辦武人爲非法困之公憐而捐俸爲之輸蓋公精勤舉職仁而不忍人乃其自奉不過脫粟廨圃自藝蔬所居置棟宇傾欹至不蔽風雨間來訪公者不能堪輙顰蹙去而公甚安也公爲安吉刻苦五載如一日直指使者治粟大夫累下檄旌之中丞溫公薦於朝擢判保定府保定畿輔郡別駕兼督諸關主爵者蓋特以優公命下而公歿矣公歿而橐中枵然州之士大夫相與賦而斂之州民如失父母發引之日奔走哭�送之百里之外請於郡祠祀之嗟乎公何以得此於民哉公性孝友當其爲諸生家貧稍資弟子修脯養其親而委宛怡愉善承無迕卽母張性急易恚晚更病目公事之得其驩及二親歿盡哀卽歲久語及淚未嘗不簌簌下也居恆不言人過蘭教子以禮其待宗族親戚朋友下至臧獲莫不有恩嗚呼公亦可謂篤行君子矣公將以是年某月日葬於某山負某向某而其子桂等持公門人廷評傅君所爲狀徵予銘予與次公同年而公爲安吉時予遊學苕霅間習聞公安吉之政一如廷�君狀旣志之而爲之銘銘曰仕膴而墨不膴而飭墨也而丰飭也而嗇較斯兩者孰失孰得生氓爾徳歿氓爾盡豈黍之樹而乃獲稷吁嗟乎斯刻

○徳淸縣二尹春野田公洎配楊氏合葬墓志銘

穎水之上有長者田春野公卒其子密雲令自穎上走一介以書狀抵余曰傷哉予之不幸也予仕巳不及予母矣予父幸及子仕而未及有一命之寵而遽予背也傷哉予之不幸也惟是葬有期且予母葬而壙中之勒闕焉一以累子矣余惟曩者當田公稱七十歲觴時予用年家子以不腆之言爲壽頗論次其生平蓋多公長者而以公爲百歲人也而遽沒竊惜之謹受狀爲志志曰公諱種字子義別號春野其先保定淸宛人有田成者從髙皇帝以軍功策授穎川衛副千戶遂家穎川千戶公有子二人長曰云爲千戶有功夫順間升授穎衛指揮同知次曰雯雯生宏宏生朝輔朝輔以質行聞還金讓產多大節娶王氏年四十而生公公自少警敏異凡兒年十五補諸生二十受廩文譽燁然諸生皆自以爲弗及而數奇嘉靖壬子之試有司得公捲且寘髙等竟罷之而是時親老善病二季不能事家人產公悉以所受廩爲甘膬供不足則稱貸佐之於二季一無所問比割產而公察父意在二季欣然跽進曰季寡活兒願無有所與穎川人以此益多田長公云公以明經入太學是爲歲戊午選諸曹六館士應試者公爲選首試竟亦弗售乃謁選授徳淸丞人以公髙士丞卑官非其好也公顧不薄丞務爲精潔治辦丞所主督賦賦長率有所饋遺相沿襲爲故事公一切謝罷之自是丞廉名籍甚會令缺當道卽檄丞攝令公益務修徳常緩爲催科而所治獄多寬比輕傳或論坐爲鬼薪貧不能贖者捐俸錢予之贖會有海塘之役兩臺檄公董之公巡行苦勞卹其饑瘵而勉率其怠者人人自喜咸爲盡力旣竣事敍海塘功而徳淸丞受上賞亡何遷衡相人爲公嗛而公以親老投劾去矣公有一姊一妹而妹異母公遇之厚兩家待公以舉火者垂四十年族屬婚喪不能舉者赴之與人有違言者譬曉之待鄕人亡疏逖少賤一以禮間以急來輒應不取責焉一切戶外事不問與鄕長者結社相羊穎水上衎如也其持論先行檢後文藝蓋無日不討諸子而訓之以先徳之積厥志之未究曰爾其勉續吾祖母忘吾所欲表見乎萬曆癸未密雲君成進士令密雲迎公邸中公見密雲地瘠近塞多戎馬謂密雲若曰邑氓良苦孺子其善拊循之勉爲淸白吏則志養矣適屆端陽故事衙署有橊花出民供問其直株百錢公命郤之曰柰何以一卉費民間百錢蓋公潔廉愛人其天性如此娶楊氏爲萬戶侯家周府典膳楊宗輔女婉嬺能婦當朝輔公兄弟同居食指以千計自公姑諸父諸母莫不謂楊氏婦考敬諸姒莫不謂有禮僮僕婢使莫不謂有恩田長公故名士自爲穎川諸生至爲太學生至其仕而老於穎上諸人士咸樂交田長公故諸生家不及中人過從共具無不給足丰腆以故與田長公交者咸知長公有內助而長公終始所爲力學起家孝友善讓仕而廉隱而能髙不足而施閫內之力多焉史某曰古語有云一歲樹谷十歲樹木百歲樹徳余觀田長公伉儷仁心爲質惇篤倫常其行事依於忠厚今世兄弟產割至挾長而手其丰丞位卑不足以發名第取脂膏自潤耳子朝通籍而夕課其篋筐外府視之不憂越瘠而取秦肥何有於一卉之玩如田長公者不亦鮮哉斯所謂樹之以徳者乎密雲君邁迹賢科爲循吏名聲滿畿輔聞子孫振振樹徳之獲木是宜銘銘曰豈仕之膴恥饕餮也豈家之贏爲仁以蹩躄也肇允彼才淑洵與埒也胡不於其身嗣廸哲也天道張弓亦孔之哲也史氏有辭玄室之揭也

○庠生張季君洎配碩人陳氏墓志銘

萬曆歲戊子李子守官翰林一日霍州守張公自霍州以書抵李子請曰不佞有季歿三十五年往矣季故諸生攻書不成而竟夭也而季婦陳育季所遺一歲孤曰嘉復者壯成人讀書知趣向而婦亦歿矣不佞竊傷李之志與婦之義冺冺沕沕弗聞於世蘄得君子一言銘諸幽無使長逝者魂魄私恨無窮李子唯唯而嘉復乃持饒陽學博鄭君所爲狀來謁詞尢哀李子按狀爲之志志曰君諱天啟字允思別號仰山眞定深州人也深州之張實出唐翰林學士鷟後歷宋元及明多顯著曾大父讓大父佐有隱徳父紫山公文弼舉壬午官南京戶部郎中母劉安人生六丈夫子長天祥徳府奉祀正次天麟乙未進士官戶部郎中次天衢通判濟南次天寵通判鳯陽次天秀舉戊午守霍州而君爲少小故稱張季君君少卽聰穎不凡所受書一再過輒成誦裏中人奇之年十五爲諸生十八而娶陳碩人碩人與君同年生故名家女婉娩有儀能爲君奉二尊人而內持家棅君益得一意學名蔚起諸生間時諸生卑卑習帖括無他奇而君稍涉古子史諸書以自廣每試輒髙等一時中山士咸推轂張季君卽君沾沾自喜亦以功名可芥拾耳嘉靖壬子畿試初二場業入格乃三場五策慷慨談時事坐傷時罷之而君愈發憤歸更發篋讀書夜不休精神耗損漸成疾或謂季君老氏有言身與名孰重夫名者易得而難期身者難得而易盡也且以子之材何患弗達而過自苦爲君應之曰夫修短不有命在天乎男子業巳詘首受書不能致身靑雲之上何以七尺爲蓋君用是遂不起卒之日君與陳俱二十五歲嘉復生一歲耳當君之疾陳碩人焚香吁天祈以身代侍湯藥衣不解帶者歲餘旣卒而哀毀絕粒不復生姑安人日夜抱嘉復泣諭之曰婦誠不難一死顧若孤方鷇飲胥顚隮何以報吾兒地下語罷復泣曰天乎其忍絕吾兒後乎碩人重傷安人意乃彊自持也襄季君葬育嘉復稱未亡人者若而年送往字居叢苦而備瘁矣嘉復漸長則取父遺書讀碩人泣止之曰而父袖書以稿今獨而一綫緒耳男子砥節勵行亦足成名何必圭組嘉復聞而自傷也謝去舉子業不事獨以色養盡其母驩譚道慕古質有其文中山人以嘉復爲能子碩人善教張季不亡矣銘曰材也而不長淑也而蚤孀二魄同藏維地之良爾後其昌視此銘章

○明處士右泉兪君墓志銘

予守官都下都人士從予遊者有兪生予居恆材兪生生旣以乙酉舉鄕試而其先世故皖城人丘墓在焉丙戌夏生之皖城而父右泉君與俱君遂以疾卒於皖城蓋是年予先使趙明年報使獨不見兪生問之始知以父喪畱滯皖城也嗟乎使予而在或能柅吾父子此行生旣扶襯還予弔之生泣而請曰不孝哉謙也惟是得先生一言銘父墓則死父不朽謙亦藉以不朽嗟乎生之志亦足悲矣子故按狀爲之志志曰公諱觀字國賓國初有祖曰勝四者實居皖城爲宿松人勝四生朴朴能讀司馬兵法北遊燕以畫策於大將軍有軍功爲千戶遂家順天自是爲順天人朴生寬寬生霖霖生端爲公父娶某氏生公公幼而受書有大志旣乃棄去傭書爲史而內行淳備居親喪致毀祭祀必潔飲食必思見親所嘗愛玩卽至微未嘗不澘然涕也君故貧而季尢不善治生君時分給之至數四撫其孤竟絕殯葬皆君出而其爲人長厚亡他腸絕去一切機穽獨以誠壹居族裏間族里人亡不信重之者間有幹餱之饋而君知其貧卽以禮來不受也曰貧者柰何以貨財爲禮其居家不妄咲語帷簿肅然不聞嘻嘻其教兪生自稚幼時卽習以應對進退之節動引小學法繩督之不徒令攻書爲文取世資而巳歿之日猶以褆身擇交爲囑可謂引其子於正經彌畱而不亂者也史某曰予自蚤歲遊北雍後與計偕�詣公交車今又官都下予見都人士往往好縻膴�飾之觀市井編民仰機利而食者皆是予嘗竊�輦轂之下俗不雅馴以今觀於兪君孝友節廉其治家教子壹稟禮法則古昔不亦斤斤質行哉是可銘也銘曰

不士也而修不贏也而能賙胡乎皖城正首丘於乎睪然而哀窈然而幽者非君所休邛其永亡憂

○明故懿孝孺人李氏墓志銘

懿孝孺人李氏者安陽崔傳甫之妻也崔君與餘同舉萬曆癸未進士出宰南宮當是時君之繼母蔣年七十餘老矣而病君邑事鞅掌戴星出入而萬石君傳取親中裙廁牏身自浣滌李孺人朝夕侍病扶抱其臥起而敬抑搔之親滌中裙廁牏勞憊備至而蔣竟不起孺人水漿不入只號慟幾絕泄血甚僅存餘息扶襯返安陽更哭泣無時疾遂增劇及蔣旣葬而孺人亡安陽人聞而哀之相與私謚曰懿孝鄴下諸生上其事督學及兩臺使者下郡邑爲棹楔旌之而崔君以某年月日舉孺人喪窆於祖塋之次欲得予銘乃狀孺人所以亡如前語而復告予曰吾妻六歲時母劉卒卽哀泣不食吾母往弔始彊之食也及其旣歸而其父晉州公喪與吾父喪率水漿不入口者數日居常值吾父母及其父母諱辰未嘗不哀慟也蓋其天性然乎乃其它行有閨合所難者自其幼事其繼母孟至其長而嫁以及晉州公歿而孟孀居無子怡愉呴沫過於孟出也其歸於崔蓋與吾母蔣之歸先君同日而結褵而滋益恭終其身不命之坐不坐事無巨細不得命不敢行也自吾爲諸生而計偕而試吏一委之家棅焉衣食給臧獲肅饗饋潔賓至治具一呼趣辦唔不虞仕顧也嘗事吾病至日一食旬一櫛及吾爲南宮治程書常至丙夜則未嘗不篝燈熒熒治女紅遲予而後就寢也自爲吾父喪三年而華飾之服屏卽南宮所有刺繡偏諸不一需也而又有難者比歲之饑有流民鬻兒旣鬻矣而哀弗忍也爲贖而歸之�之張氏鬻其女捨中女泣思其父母憐而遣之不取匄音蓋乞也俗作丐非直焉陳州流民夫婦道亡其子而哭於道匄之貲使求之旦日來謝乃知其求而得亡子也此吾妻之行也史李子曰有是哉有是哉事繼姑而順足矣況哀之而死乎禮云毀不滅性乃在士女則難矣夫孝爲行首彼爲人女孝其父母豈爲人婦忍其姑哉爲人婦孝其姑豈爲人妻傲其夫哉彼不漢武帝紀支體傷則心憯怛忍其親豈其忍人之親哉婉娩之聽憯怛之愛其所從來矣蓋兩家之曾大父同舉成化巳丑進士君大父爲文敏公而孺人之父晉州公法嘗從文敏公學諺有之胡荽不結瓜菽根不產麻夫亦有種邪孺人生嘉靖丙午正月十六日卒萬曆丙戌正月初五日子三長燁娶許氏次煗娶朱氏次燡聘郭氏孺人之喪燁哀毀如禮安陽人以爲懿孝之報云銘曰室多勃溪傷哉反唇崔氏乳姑乃著山南孰是安陽毀瘠喪生生者喪矣不喪其存璧埋猶輝蘭藏猶芬太行之趾洹水之濱

○累封恭人劉氏墓志銘

遼沺苑馬寺卿豫齋吳公之配曰劉恭人劉恭人初以吳公偃城令三年孝績封孺人後乃以�州守之秩封恭人也故稱劉恭人劉恭人大名�劉故望於大名而恭人自幼卽沈厚莊靜有女徳初歸吳而吳公之父曰太守魯山公母曰程夫人卽大喜以爲得賢婦也程夫人寢疾病恭人湯藥必躬親扶抱抑搔晝夜不離側衣不解帶目不交睫者月餘大名人聞恭人之事程夫人亡不嘖嘖孝恭人者當豫齋公之爲諸生若干年其困於公交車又若干年賴恭人有計算善持家豫齋一切取辦庚不問家人生產作業端精於經術卒成進士及其令偃城鈊人更居中服勤時引義娓娓從臾之吳公竟因治行髙第入爲禦史旣而出守廬州巳治兵濟水之上最後乃主冏牧遼東所至能舉職大都恭人先後之力多焉恭人所生七女獨不舉子一子曰壽祺者側室馮出也顧愛憐之甚方豫齋公之任遼陽也欲以壽祺往恭人曰安有此孱然者而可遠適獨柰何持吳門一綫寘平沙絕塞間乎君第自往毋以兒往蓋恭人鷇翼喣沫壽祺不啻所生故恭人存而壽祺不知其爲馮出也馮亦忘壽祺之爲巳出也豫齋公先後之官壽祺有往不往而公不憂壽祺也恭人歿而壽祺��痛至嘔血日夜拊擗而號曰天乎何奪吾���持壽祺泣曰汝母何在乎豫齋公食寢則廢然而嘆曰失吾良佐矣恭人年六十三以萬曆戊子四月初五日歿一子七女嫁娶皆名家豫齋公旣十九月初二日葬恭人於郡東北長村祖塋之次先期來請銘予謂世教斁而女則亡往往孝失於勃溪順替於衾裯而慈分於毛裏而恭人奉姑章而謹承夫子而和育子而均女則備矣是可銘銘曰

女以夫而貴不以夫而傳傳不傳視其賢吁嗟乎恭人有羙斯全長屯之兆其藏也堅百千歲後有此�

李文節集卷之二十二

●李文節集卷之二十三

晉江九我李廷機著

墓表

◆墓表

明故南京戶部尙書致仕劉公紫山先生墓表

明贈懷遠將軍錦衣衛指揮同知張二太公墓表

旌表節婦楊母墓表

贈君聯峯郭公墓表

鄕貢士震峯董公墓表

南野馬公墓表

對溪白先生洎配封太宜人馬氏墓表

中陽陸君墓表

○明故南京戶部尙書致仕劉公紫山先生墓表

先生之撫閩也惟戊寅之歲先生入閩則走書幣迎李生某於淸源山中爲授其子經而先是李生巳攜妻子筆耕毘陵矣庚辰計偕造先生謁謝而先生猶用初意賓禮之旣下第畱滯燕中當是時故友人傅子客先生所李生時過傅子則先生爲設飰下榻款遇甚至旣而南去癸未計偕重拜先生於倉場是年春先生見李生第進士官史局而後喜可知也居亡何先生往總陪臺是秋入賀轉尙書亡何而歿其子某等且葬先生持都諫齊公狀乞銘於大宗伯沈公而復屬李生表之生念自曩歲得幸於先生杯酌謦欬猶如昨日而遽聞窀穸之事恫然悲焉乃按狀爲之表曰先生河陽人諱思問字汝知自其少小卽聰穎異羣兒年十四試有司有司奇之旣爲諸生試輙先諸生而逓舉不合者如幹年越嘉靖丙午乃薦於鄕���丙辰而後成進士出推蘇州居有頃以父����服闋補潞安潞故多宗室聽任羣小豪�細民以武幹禁有司亡誰何先生至則以事稍懲其左右不法者數人復爲誡約曉告之自是戢母敢肆又郡故以紬算賦民一隸紬行供億旁午有司不能平均節縮更囊橐其間民剝膚椎髓拆貲蕩本輙徙而他營先生心軫之而壓於守長不得有所釐革會視篆長子於是爲二等視等爲賦盡更民所苦奏記上官者爲令民相與舉手加額以爲劉公生我也其兩爲推官所治卽豪右不少骫法而性故怛恕常以法先後罪人每從直指使者出按獄多所平反旣以賢召入拜湖廣道監察禦史會京師治郭外城職巡視則核夫匠之籍鉤剔滲匿中貴人不得虛冒所省水衡金錢二十餘萬緡役竣天子嘉禦史能益俸二級巳乃奉璽書按滇是時夷酋鳯繼祖桀驁稱兵而王一心髙欽輩羽翼之爲滇難先生用諜間走欽一心又疏請剖蜀之比於滇者受節制遮要害以備寇之窘而逸也未幾繼祖就縛丙寅請告三年復入爲禦史庚午按汀西辛未進大理寺右寺丞進左右少卿轉��院右僉都禦史巡撫南贑汀韶等處提督軍��故介在四省之交崖谷罙阻寇盜出沒先生用威徳戢懷浹歲之間桴鼓不起尋以繼母喪去服闋撫閩中時海賊林道幹毒螫閩廣間先生撫贑時議剿之旣巳悉寇窟穴與所以剪滅之筴至則召諸膽智將王尙文呼良朋等授以方略從南海漳泉兩道爲犄角夾攻之搗其巢賊乃駕輕舸遁去獲其黨如幹人並具所虜男女一一庭訊之所縱捨又如幹人是歲召還恊理院事尋進刑部某侍郎攺戶部某侍郎總督太倉癸未進南京都察院掌院事閱數月入賀轉南京戶部尙書比拜命忽病視遂乞骸骨天子憐而許之歸至河陽益自舒以爲起白屋官至正卿功遂身退於分足矣日從賓客故人譚笑甚適頃之視更明乃能見細書人曰先生故不以九列易一視諸賓客故人盡喜忽感微疾不浹旬而逝距其歸三月耳享年六十有五爲人坦夷長厚口不言人過失其與人恂恂無町畦人皆以先生親巳而性孝友居喪哀毀弟別駕公蚤孤賴先生以有成立卽別駕貴自足矣先生猶然鷇翼喣濡之好羙田宅恣所自取時以俸錢之餘分散諸貧交疏昆弟而河陽學���建也先生寔首其議捐貲佐之先生於爲議無所恡而自奉顧獨甚約服無紈綺食無膿厚疏糲菲惡有寒畯所不堪蓋某一日侍先生坐見蒼頭鬻蔬進者先生問直幾何應曰三錢先生曰蔬只止是乎蒼頭過而漫語曰頃人奉如幹金爲壽不能納顧問三錢蔬也余退而嘆曰嗟乎嗟乎此所以不能納如幹金也古人言儉以養廉豈虛哉某見士大夫嬰世之塵网不能觧脫濡需捲婁往往待彈文以首丘狐裘羔袖賢者猶且不免若先生未滿而挹方足遽止遺榮纓紱歸化故山竟享純完之名不絓瑕玷之議可不謂以禮退善始善終者哉諸世系子女生卒墳墓詳狀志中不載特表其墓曰致仕南京戶部尙書紫山劉先生之墓

○明贈懷遠將軍錦衣衛指揮同知張二太公墓表

聖天子郅隆孝治內自閨合之臣效有忠勤甄景風之賞輒得推恩同產儋爵金吾而金吾守職亡害又得用其官褒其父母及王父母光寵之數與縉紳王﹖寽矣乃考其先世卽不顯蓋亦有隱行焉若霸州張氏是巳張氏自元季爲州之保定縣人國初諱徳鄰者徙居州靑口裏是爲靑口裏張氏徳鄰生甫寬甫寬生玉世田間悃悃亡岐營玉生文杲娶韓氏文杲壯而亡遺二孤鐸釗賴韓氏鞠而立之鐸稍長乃奮曰咄咄農拙業也吾先世挽而終焉顓侗無聞知胡不去而受書以自廣乎則就塾師受書旣通書大義復爲農然以其知書故卽巳別於其同井同井之人咸退然交遜張氏而張氏自是望於霸州娶楊氏生子仁義繼娶王氏生子忠相恩榮義忠相蚤世仁力田而端方有幹略鷇翼呴沫其恩榮二弟以誼行聞裏中娶董氏有子四人曰經曰紀曰纖曰維經侍直將軍而維卽今禦馬公禦馬公應詔掖庭十載而遴侍靑宮又五載而今上登大寶爲禦馬監太監管幹淸宮事攝兵仗局以萬曆十有一年皇子生覃恩任其弟紀錦衣衛鎭撫加錦衣衛指揮同知懷遠將軍於是贈父仁王父文杲如其官母董氏王母韓氏並淑人余聞禦馬公以銀璫左貂給事帝所情志專良惟謹身寡過爲兢兢好讀古人傳記手不停披詩翰翩翩與學士馳騁上下上嘗禦便殿出詞臣所進尙書通鑑大義召公講說上稱爲內講官又一日上問而親存否兄弟幾人公以孝友寘對感動上心手書兄友弟恭四字賜之又上禦雍肅殿召講上悅賜端疑殿說書五字蓋禦馬公用文雅得幸而錦衣公亦雅自檢飭去汰戒盈兄弟衎衎日惟誨督其子若從子輩庶幾振纓經術成其王父所爲受書之志語曰春雨潤木自葉流根固後嗣懿鑠哉要其發祥流慶有所自來矣二贈加葬若干年墓木旣拱禦馬錦衣公謀所以闡揚先徳徵表於余而張氏諸子云鸞云鶴云鵾輩從余遊余亦雅聞二贈君之行因撮其大略而爲之表如此云

○旌表節婦楊母墓表

余讀李令伯陳情表言祖母劉事令人悲之然惟祖孫二人更相爲命祚單而累寡自令伯十歲能行以後可以安而俟其成立矣譬則孤根弱植𨿽其易僕而難遂而未有斤斧之尋燹爇之災困未甚也以余所聞固安楊計部君之祖母節婦任氏尢有難者楊於固安右族也楊君之祖曰端始娶於郭郭亡娶於任爲節婦端少失父獨與母居而家故饒性豪舉日從裏中年少相徵逐節婦日夜泣勸端君有母在獨柰何自隤放不貴重顧藉以憂母氏端感其言爲攺行砥節卒以孝謹聞當是時節婦奉姑盡驩生一子曰宗沛是爲計部君父贈髙平公而前郭氏子曰宗洪節婦字之如贈公卽洪亦忘其爲郭出也亡何端病歿節婦年二十八號慟不食誓必死所親諭節婦古人有言死易立孤難且姑氏老矣死安所托姑氏節婦悟乃忍死稍就食然自是絕甘屏華稱未亡人至終身不禦葷酒姑病日夜侍湯藥歿出簪珥殯葬之撫二孤各勝冠授室沬相喣也乃贈公年二十有四而歿而配劉孺人先贈公一月歿贈公孺人之歿也計部君甫六歲一女彌月節婦取而養之迨計部君稍長知學而洪又歿洪三子悉依節婦而計部君蚤喪婦節婦又爲養其所遺女自節婦孀居五十餘年當楊氏之陽九百六骨肉霜露疊來狎至孤幼累累一切楄柎窀穸衣食嫁娶之事無所不責問節婦以一婺含辛茹荼力支其間姑以爲子孫以爲母死者以藏生者以養以是藐諸孤保抱攜持以至於長且有立卒見計部君舉進士爲縣令當君令髙平時節婦年七十有六矣計部君迎養於官舍每公退節婦輒問君所治事有平反全活則喜爲加筯否不樂也性儉約顧慈而好施遇臧獲常寬惟是教計部君及諸孫微有過差督之不爲假嗚呼彼褘褕紃組之流一旦孤鉤寡珥郎無攺玉攺行苟存視息寧詎能彊自立於千摧百折之中以不冺其宗祊而大其閥閱危而安微而昌如節婦者不亦少哉故余以節婦所處視令伯祖母尢難而節尢偉節婦以萬曆十年得請於朝有司爲棹褉旌之越六年戊子節婦歿於髙平年八十諸世系詳宮諭馮先生志中玆不書書其大者而爲之表於其墓云

○贈君聯峯郭公墓表

聯峯郭公諱寀字希和富順人餘同年儀部君元至父也以萬曆甲戌七月十五日卒十年癸未儀部君舉進士令秀水三年課最而公贈如其官方儀部君弱冠名巳籍籍諸生間公猶督之嚴儀部君三試於鄕三報罷公輒謂之曰璠玙必器藨蔉必丰孺子患弗力弗患弗達第令異日者起家通籍當官三事孺子勉之能爲淸白吏稱吾兒卽吾死不恨矣儀部君爲令廉褆身澹約處得喪之際衝乎其似道蓋公教然哉公年十五而父隕於盜公痛心憔慮飲涕茹哀與諸郭陰計捕得其盜魁更與羙談誘之因盡得羣盜主名計縛焉公乃奉母王廬墓毀如初喪其至性有智略如此伯宴仲宸皆諸生私相謂季也材卽竟學吾所不及顧捨季誰幹吾家者公聞而沾沾喜曰兩兄弟下帷一切家人生產作業季任之不以混兩兄也伯仲以公故端精績學同舉於鄕數赴南京試必以公往資斧卽次伯仲亡所問間謂季爲吾兩人勞苦矣終不忍季詘而吾兩人獨伸蜀藩賢儀僚宜可就公重違兩兄意爲一著冠服笥之竟不曳王門裾非其好也歲大祠開府勸分公家堇堇不中貲里人輒以公名上是時開府督諸富室出粟如督逋諸富室多方丐免公獨自詣曰義舉也而逡巡不前安所稱富順乎某卽貧請以饘粥爲邑裏先捐粟千石開府義之居家布衣蔬食曰惟儉可亡求卽燕處靡褻語惰容庭內外斬斬如也興至獨酌止數杯歌唐人詩數章以自適未嘗至醉與人交底裏洞徹有過規之有違言爲居間以解伯兄病視躬爲理藥昕夕不離側疾篤祈以身代迨其事仲叔如伯沒後撫諸孤羣家塾教之從子如暄如年從孫衢階先後掇科第咸歸功季父富順人亦謂大郭氏者公也公嘗劇疾夢紫衣人手舟餌公覺而疾霍然巳裏中疫有夜聞名公者曰之家可少憩乎或曰有呵禁不可往如某者往可耳詰朝而某家疫人以異公公乃設醮自撰靑詞謝曰聞傳人語神禁不祥寀也不徳修者無極此亦足以見公至誠之感矣自道喪世余見裏父課子蘄一遇合齪齪取脂膏自潤耳其過庭告語不東拓畝則西益宅不羞姦富而甘以腹爲盜囊惡知其子來柙云何簠簋餙不飾也蓋俗之漸人巳久矣語曰子之能仕久父教之忠如公詒訓淸貞先其未仕不加古人一等哉公年六十九元配劉孺人子四皆側出如盤如璧李出如璞田出如川卽儀部張孺人出也余感公之義重儀部君請特爲論次而表之曰嗚呼是爲贈君聯峯郭公之墓

○鄕貢士震峯董公墓表

董公諱言詩字用興號震峯武進人也祖新昌尹退齋公紹父憲副後峯公士弘並嘉靖間進士新昌卒於官而憲副嘗守興化有惠政娶唐恭人而公生唐恭人永州守有懷公女中丞荊川先生姊也荊川先生當世大儒而公爲甥自童丱見器賞嘗聞其夜飲旦召至猶醺然試之文援筆而就先生題其文曰酷似乃父矣不必酷似舅也旣乃立譙之曰從善如登從惡如崩孺子宜下帷攻書自檢飭不宜放浪杯﹖﹖鬥間公素爲父母愛憐負才自喜聞先生莊語悚然面赤逡巡謝去自是折節爲學十八歲補郡弟子員讀書荊溪山中立書程以自課鉆礪數歲文日益有名每試督學輒髙等稱旣廩矣顧不得志於都試丁卯乃卒業南雍則大爲少司成金公賞識庚午攺北雍則又大爲大司成孫公賞識當是時海內思貢雲集國學號多士顧人無不知有武進董生而公聞余於其從兄太學公所因介而結社余交公自庚午始是秋餘有天幸公以祭酉始舉於順天甲戌會試業在薦中矣以額遺主司惜之丙子丁丑丁憲副公憂戊寅延余授其子書於別館與切劘者二年越庚辰至癸未余復有天幸而公再迹丙戌巳丑壬辰上春官皆報罷歲癸巳公歿公舉鄕書巳逾彊荏苒邅回年運而往矣而公志堅气銳其於文社常先爲約結卽盛暑祁寒必赴公巨家又所居通邑酬應惟繁而公不以其故間輟其爲文明潤至老無腐語惟是後生日奇月異變化百端而公尙墨守故行技不能無少絀然風骨韻致竟非塵滓間物而公逌然自信視一二得意去者自以無不及猶或過之故屢挫而意气自如謂士不一第終雌伏爾時酒後耳熱振臂而呼天乎柰何此區區者而不余﹖或目攝董長公發種種矣俟河之淸人壽幾何或壯之曰夫夫也彼其發短而心尙長當巳丑公謀試吏余從臾之越兩日則又語余曰念將試吏殊怏怏體中作惡余曰以願意試吏旣病矣何試爲至壬辰公不復語及居困不得志更有所怫悒病疽遂不起公天性孝友憲副公晚而廢明服膳起居頤指如意人與憲副公接若不盲者咸異之旣而知其子長公善事之以也公弟仲季皆蚤世遺孤應朝應芳應揚輩實父公有事白焉有急抵焉當應芳無妄公爲蒼黃奔走焦勞晨夜者若而年此余所親見他如歸其族母旅櫬而窆之撫姊子而立之族黨嫁而不能具衿褵者助之��坊直盡斥以施予皆公所爲好行其徳然家溫人人不能無觖望而公自以叨賢書從縉紳後柰何夷我於素封而外府我此其意非屯膏者獨豁然無關鑰不能忍辱而有好盡之累吳俗畜僮奴至千指闤闠睚眥輒釋憾其主人翁獲尢被諑胸中礨磈開口而笑者數日耳至其事郡邑大夫無失禮然不樂請寄嘗言吾曹褦襶邑廷以爲無傷也彼一日徵入爲惠文出按部而吾爲屬吏曰是嘗慁我於邑者吾寄顏何所斯語𨿽淺其見事熟矣公敏爽有幹局應事不滯蓋撥繁之器儻得一第遇盤錯當以功名顯卽不者俛而占一職亦必有所見於時而天旣靳公公復不願薄試竟老以死騏驥於騁莫邪不割亦足悲夫公生卒世系子女詳詰中不具載余特論次其生平而爲之表曰嗚呼是爲吾友震峯董公之墓

○南野馬公墓表

南野馬公大學士文莊先生父也同州人名珍字廷聘別號南野仕宛平縣丞以文莊先生貴封徵仕郎翰林院檢討歿贈承徳郎翰林院侍讀巳贈通議大夫詹事府詹事兼翰林院侍讀學士巳贈光祿大夫禮部尙書兼文淵閣大學士而當其再贈時上念先生講讀勤勞特詔有司爲公治窀穸予諭祭蓋異數雲南野公父曰通起家太學令博野繁峙二縣有廉幹聲母雷氏生子六而公最少方童齓出見博野丐人憐之歸而啼爲廢食令公異之語雷媼曰是兒也仁他日當興吾馬氏令公蚤世公入州校爲增廣生翹然子衿之秀者也而雷媼憐少子重苦以占■﹝亻畢﹞業公奉母指辭州校去爲太學生公美風神眉目秀朗疏髯而丰頤正視不見耳膚如肪玉見者竦然起敬乃中無城府與人處不欺亦不意人欺巳開誠見愫豁如也其在太學太學先生愛其舉止都雅優異之稱爲關中馬生四方士一時入太學者亦往往願從公遊以爲如飲醇醪不覺自醉耳後十餘年丞宛平宛平赤縣尨茸而丞處令下故噤不得有所施用公獨以廉明慈惠能舉職得人心宛平之頌不於令而於丞京兆諸公翕然譽之曰是不負丞者嘉靖攺元覃恩授文林郎贈封其父母當是時東廠官校猶襲正徳中余焰往往以事撓縣官於是有私鋪戶妻而爲求貸帑負者公執不可嗛之嗾其�誣公於廠而指公邸中所自庀一二什器以爲贓詒公曰無傷也謹毋辯辯且及於僇公承不辯遂褫官或謂公何不上書白見冤狀公嘆曰吾母老矣吾四兄皆亡而吾以區區一丞托吾母之養於妻子今吾失丞而得母何以丞爲遂歸蓋歸八閱月而母卒也公旣承晨夕驩而執喪襄事致哀式禮遇諱辰悲泣𨿽耄年猶若孺子慕者州裏稱焉公雅好觀書歸則日手古傳記一編見古人姱節媺行嘆賞不置家故阜然博愛好施用財不訾省有無輒至罄盡其先世子錢谷公𨿽循爲之而時時棄責燔券多所縱捨鄕人習公長者往往爲詐諼以逃責公不疑卽知亦遂置不問在宛平時都中大疫有從子部掾也而依公棲病幾殆矣公徒之臥內撫視之盛暑與對榻者兩月餘病巳乃令復故處卽諸子姓無親疏歲時來謁各問其所業與士言士與農言農娓娓如也有故吏貧每秋熟自渭南抵公公周之攟載而歸至十餘年故吏逡巡公無倦色村居甃瓴甋爲樓者牖必四辟便望禦公樓惟前後牖圬者問故公不答其意恐旁人鄰家苦臨見耳其陰行善便人多此類故鄕人毋有違言質公公爲分析立解嘗額瘍相與醵金�牲以吁神至數十百人此與古所稱庚桑楚陳太丘豈異乎哉文莊先生官翰林迎公於邸時爲嘉靖乙卯關中地大震壓死數萬人公寢處亦塌而公不罹其厄蓋神佑之在都下與四方縉紳諸太公結社風日佳美攜觴選勝冠劍閒雅都人聚觀以爲盛事繪象爲圖至今在焉宛平人聞公來則以告宛平令迓公至縣吏民羅拜縣庭父老有泣下者亦可謂去而見思廩廩徳讓君子矣隆慶巳巳余小子以恩貢卒業太學得師事文莊先生先生凝重峻整屹然如泰山喬嶽其爲司成�繩墨勤程督諸生嚴憚之無敢放軼惰窳者問私相語曰先生容類太公聞太公課先生輩率雞鳴呼燈火有微過立醮之不爲姑息先生教吾儕本太公之教也先生後麻拜歿二十年爲萬曆戊戌余叨貳宮端而先生子少參君以南野公墓表請余按先生狀公與蒲州張文毅公志公墓所論次詳矣玆不具論特撮其大者而爲之表曰於戲是爲吾師太公南野馬公之墓

○對溪白先生洎配封太宜人馬氏墓表

白先生陽城人也名鐸字鳴教其先徙自陜之淸澗罣曾大父淸以尙義拜爵一級爲義官大父子富明經不仕然家故阜父石渠公乃修其先業而息之慷慨好振卹爲徳陽城陽城人祝曰天佑仁施必還不於白公於子孫石渠公娶於呂生先生魁梧殊質石渠公心自喜以爲是兒也必亢白宗矣年十九補博士弟子二十三而喪石渠公少年當戶顧愈苦學工文詞學使者試陽城輒褎然冠陽城生卽陽城生每都試自相甲乙亦羣然遜之先生屢躓於有司困不得志則去而之太學亡何而子文選君兄弟遞升名博士籍翩翩起矣先生乃曰夫士之矻矻然苦心而勞神也猶擔然幸釋而有所﹖輕任並重任分而猶然蹩■﹝薜上足下﹞而行腐也夫士之挾秇而待售也猶璧然一世不售而再世售售埒耳而必其身之爲快嘲煙樓謔跨竈謾也夫負息老少之相禪也若寒暑然負與息競馳老與少並騖迕時衡序誖也於是先生棄不復治博士家言束書斂筴盡以付文選君兄弟顧不獨以萟訓也其說曰夫所爲明經講先生者以褆身制行事主而庇人也今口誦行違不約勑而裂檢�柙爲世訾詬非儒而跖與一旦貴仕矣主之弗知人之弗卹第取脂膏自潤忽簠簋事筐篋非儒而市與故曰學經不明不如歸耕夫人品官方賢賢否否法法戒戒則古具矣故先生居恆爲文選君兄弟譚說古人至媺惡邪正之際未嘗不反復致意也自文選君發解成進士官儀曹更銓曹面命寄語靡不惟砥節絜持樹庸流譽爲諄諄也文選君告歸二年餘過庭所聞靡匪古名臣鄕先達懿迹芳標淸規雅蹈也文選君兄弟競競從勑務求當先生之心卽微過動色譙讓不以長且仕有所寬假也傳曰教以義方弗納於邪夫生長食息耳濡目染不離典訓邪奚繇入哉先生孝友蓋兄弟六人幼而失怙者四鞠育婚娶一惟先生故諸白語曰生我者父成我者仲也性端莊寡言笑而不設城府其爲太公謝干請屏居觀史間與一二親遊彈碁酌酒更不問戶外事惟是臧否森然遇善人津津獎藉意所不可卽絕不與通然亦未嘗道人短服疏茹澹𨿽貴無所芬華至有以急來竭蹙赴之不靳也歲大侵族黨饑者廩之暴者槥之故先生歿陽城人知不知無不感悼者先生配太宜人馬氏父義城馬翁故與石渠公同受賈相善因�焉歸時年十五石渠公先巳捐館捨姑呂祖姑張朝夕甘膬悉宜人手治具而敬進之婉婉孝敬事張二十年事呂四十年如一日也當先生爲諸生常以女紅佐先生讀至課文選君兄弟亦不爲姑息先生時有督過曲爲寬觧而退繹先生指責讓之凜凜如先生卽先生往矣諸郎之嚴宜人如先生在也文選君丙申起官不欲行宜人趣就道旣之官念宜人屢白太宰乞假不能得宜人屢止之大意以人臣辭親事主務一心營職戮力公家不宜顧庭幃屑屑往返爲兒女戀其見大義如此蓋凡先生所爲飭行惇倫好義樂施教子良顯太宜人內助多焉先生葬後而文選君滿稽勛之秩始贈先生稽勛員外郎封母太宜人至是太宜人歿合葬君將立石隧道乃以考功潘君所爲狀屬某表之君名所知與餘同舉進士爲仲子而伯所學廩生叔所行舉人季所樂選貢余詳具志中

○中陽陸君墓表

嗚呼是爲吾友華亭中陽陸君之墓往隆慶巳巳余識君於長安時君妹婿笏林範君與余及今少司馬介峯石公太守理吾張公共爲文社君髙才博覽其爲文默而好深湛之思務抒所自得獨出機軸不斤斤時好余時意君發遲而又知其必發也𨿽在諸生間而沈毅練達明典故識大體每從中丞公於宦邸中丞公諫垣封事或命君代艸其剔歷中外風裁政業君贊助居多而以其間治舉子業則並日夜不輟於書益無所不窺丁丑讀書於山莊蕭然一室才庇風雨平頭赤腳取充使令每讀史至馬伏波傳大材晚成則慨然太息曰嗟乎陸生亦當如此矣旣而屢上公交車輒見格會皇長子生覃恩授太僕三品蔭非其好也垂十年辛卯行謁任子選道經秣陵介峯石公聞而止之遂以是秋中應天鄕試余時自翰林出典浙試會君於姑蘇壬辰上春官復會於都下是時君所爲業益精顧視其發種種矣又三年而君始成乙未進士每過於談亹亹終日其才識日以老心日以淡或以君雅善詩文趣赴館選君咲而謝之曰巳矣老驥出櫪尙復與生駒爭棧豆耶遂請南行人司副司副閒曹例不得擢臺省而君念伯父少保公老秣陵近捨便起居獨以得之爲快旣至日與二三同志談名理講經濟有以自適泊如也丁酉秋入賀長至行至徐州病劇君輿疾叱馭馳入京餘數視之旅邸面枯墨而神理尙王執余手殷勤慰謝又復且嘆且笑曰人生會合如秋葉下空有何聚散春冰歸水有何異同君無以病客爲念予聞君言類有道者亡何病少間東歸適少保公九十天子詔書存問及門君與弟大行伯達君並騎出入送迎使者而君南考功之命亦以是月至然君病後弱不任勞一疾遂不起僅享年五十耳嗚呼傷哉君魁梧亢爽意度廓然家世簪纓揉習天下事其議論援引舊章旁證經史具鑿鑿有根抵井空談者生長貴家獨以紈絝爲可恥省覲山東山東津吏不知爲中丞子抵戟門謁者意嗛之不敢報中丞公多門生屬吏或厚餉幸君居間嚄唶弗屑也癸酉有私以試事心屬君者君更他語移之去其後屢試屢罷歸卒無悔其冥行篤至如此君視少保公如父視伯達如子與朋友交推分緩急如期近親收遺骼捐故券創義田均區役又若是好行其徳也其才鋒智穎遇事立辦使天假之年以究厥施豈衡尺可量哉余副南銓聞君考功報喜見眉睫此中得故人賢者余得��其所不逮而不幸君謝我去矣前君在都下嘗爲餘言一士夫過家鼓吹入裏門威儀甚盛而私語君曰適裏中有流言故不欲冷淡明吾官無恙耳君咲答之曰更有大冷淡時候公知之乎彼公無何巳先君而逝余服君衝襟朗識於炎涼濃淡之際有豁然者故其居鄕逡逡粥粥不敢有所加於鄕之人居恆憂盛滿戒芬華固少保中丞家教哉亦君之見卓矣君沒不一載采風者謀諸庶人鄕士祀君於鄕校桃李不言下自成蹊君其有焉�諱彥楨字以寧晚號中陽其世裔生卒不具書

李文節集卷之二十三

●李文節集卷之二十四

晉江九我李廷機著

神道碑

◆神道碑

兵部右侍郎贈兵部尙書兌嵎蕭公神道碑﹝代﹞

武淸侯贈太傳安國公恭簡李公神道碑﹝代﹞

建寧府知府贈太子少保禮部尙書兼翰林院學士敬齋沈公神道碑

大學士文端髙公神道碑﹝代﹞

明故掌司禮監太監麟岡陳公神道碑

○兵部右侍郎贈兵部尙書兌嵎蕭公神道碑【代】

萬曆丁亥四月二十四日兵部右侍郎兌嵎蕭公卒於邸訃聞上爲嗟悼詔所司議卹典贈兵部尙書予祭葬蓋上篤念大臣而厚其終如是葬有日而公之子中行持狀來徵予言將勤碑神道以垂示永永余於公同年友不可以辭乃摭�事狀之大者書之於石公諱廩字可發別號兌嵎裔出長沙散處吉州諸邑其先世祖曰良載者宋末自泰和廬源贅萬安石田裏居焉遂爲萬安人累世用賢科起而副使公乾元登弘治巳未進士以禦史抗疏請誅逆瑾廷杖直聲聞正徳間歿祀鄕賢爲公大父零陵令公暘有徳於零陵歿祀名宦爲公父並以公貴贈通議大夫兵部右侍郎大母某母彭俱贈淑人公幼卽奇穎慕古日誦千餘言不忘悉發篋出零陵公藏書徧讀之自國朝典故下至稗官小史靡不涉獵巳酉舉鄕試第二人乙丑成進士授行人巳巳拜監察禦史巡視南城巳視光祿三邊又視茶癸酉按浙江事竣還朝巡視京營巳刷捲京畿丁丑升太僕寺少卿提督京邊馬政戌寅攺太常寺少卿提督四夷館升南京太僕寺卿庚辰調光祿寺卿辛巳升都察院右僉都禦史巡撫陜西癸未升右副都禦史巡撫浙江甲申升南京工部右侍郎尋攺刑部乙酉攺兵部會論陜右功進通議大夫予誥命贈祖父如公官先是公在刑部時有痰疾疏乞休不許至是疾作而公遂亡疾革之日猶手疏以身受國�不報爲恨亦足悲矣公以言官致位卿貳而性方嚴持身持官內外斬斬所處不爲浮湛率能任事狥職當其巡視三邊疏罷楡林入衛甘肅標軍固原護衛所皆三邊所患苦而巡茶則建牧苑之議計糧定牧課駒給軍請僕苑兼守巡而禁絕所爲買易種馬者其按浙江浙獄多平反豪右扞罔則凜凜持三尺而時適大比澄鑑坐朗大雅恢奇之士一時彬彬出其門其爲南冏條上六事歲所省江北馬價五千緡其撫關中蠲荒糧輯回夷活饑民無數其撫浙江汰驕冗之卒以絕讙囂別民竈之田以息爭訟核湖田之占以興水利蓋公所建白劈畫未易縷舉玆其大者而當穆考時上培養無疆景命一疏以宮掖太廣恩幸太博神气太勞爲諫言過切直一二幸璫更從旁唇脗之賴穆考之明從大臣言爲霽釋而公亦危矣今上方雅向名�公儼然居樞筦之地駸駸大用而遽奪之惜哉公事親孝自奉儉食無兼味衣無紈綺獨捐祿入置租十石贍族人之不給者命曰蕭氏族田生平書史之外無他嗜所著書若干捲而其學則講王文成公以良知爲宗旨蓋公自少年卽巳從其鄕先達鄒東廓歐陽南野二先生�其�浙新方正學諸先生祠建祠祀章楓山金一所程松溪三先生而特進陸鶴山於婺二忠祠且請俎豆王文成公於學宮別爲天眞書院像文成而羣浙士遊講其中其論仁論精一論剝復多所獨得云配張氏贈淑人繼歐陽氏累封恭人贈淑人子中行以蔭爲太學生葬於某山銘曰萬安之蕭出長沙奕葉煌煌世厥家禦史請劍聲名髙零陵屍祝播韶歌重積而發人逾豪有偉司馬玼且瑳豸冠白筆伏靑蒲稜稜烈烈气不阿入補衮闕出刺邪風霜隨馬雨隨車關中浙中兩建牙民饑得療軍不嘩利建獘釐績獨多累勞積勩受褒嘉亞卿三攺貳兵曹羔裘退食絲五紽國爲楨棟士爲儀帝方委巳任番番公柰何乎遽以䢐嗟哉頺日與逝波爰有息壤山之阿崇封翼翼萬木遮芝生蘭茁紛其葩我銘丰碑表幽遐後百千禩永不磨

○武淸侯贈太傳安國公恭簡李公神道碑【代】

自昔蘭閨椒掖肺腑之親以柔惠聞四國若大雅所稱申伯尙巳在漢靈文安成之屬皆追封��行業靡得而云也竇長君少君可不謂賢���初繇灌將軍等爲擇師傳賓客選長者有節行者與居兩君用是爲退讓君子不敢以尊貴驕人繇此言之亦有助焉若夫從容禮法之場廸徳禔躬不繇戒攝此則體通性達之自然鄰於文武是憲者乎今武淸侯李公其人也公名偉字世奇其先山西翼城人唐宋間代有顯者曾大父政當永樂初從成祖文皇帝靖難軍入燕始著籍漷縣政生岡岡生玉玉生公公爲兒時與羣兒嬉裏中適一黃冠過之大奇其形貌曰偉哉是兒它日極人臣位大公岡聞而竊自喜也曰吾家力行善累世矣光遠而自他有耀其殆孺子當之遂用黃冠言名之曰偉公家故給後稍拓落也人以黃冠言爲謬旣娶王夫人嘉靖丙午春公一夕夢五色云承翟車從空中下幡幢鼓吹導之直達公寢公驚寤聲殷殷猶遺寢所間閭裏多聞之者則相與推問其故莫能得其冬十一月而聖母慈聖宣文明肅皇太后生裏中異香經旬不散里人又相與怪曰是何祥也蓋是時占星者奏言後星見燕分直帝城東南云庚戌秋烽火通甘泉公乃����家長安市中居數歲聖母儷莊皇帝��癸亥誕今上我國家億萬斯年之運綿衍昌熾與天無極實惟我聖母之所誕啟乃其靈瑞禎符奇異昭灼卽古所傳太陰沙麓紫光黃气未足以方也語曰有開必光豈虛哉丁卯莊皇帝攺元推戚裏恩授公錦衣衛都指揮僉事壬申今上正位靑宮加中軍都督府都督同知是年上嗣大歷服晉公爵武淸伯賜誥贈三代食祿千石賜肩輿尋用昭陵工益祿百五十石戊寅大婚禮成又益祿百石壬午皇子生晉公爵武淸侯復賜三代誥官兩子皆都督惟上愛篤渭陽義卑褒紀恩寵無與倫而公不以貴驕日兢兢小心畏愼集木臨谷不啻焉國家有大典禮如南北郊山陵幸學耕籍田聖駕出則公居守告太廟郊祀髙皇帝配天請神主輒以命公而公愼毖精虔勤共匪懈無不事事當上心每晨起衣冠拜天巳望闕拜上有賜於家下拜登受如在上前嘗語諸子孫曰吾輩蒙過誤之寵居非命所當托盈滿之咎道家忌焉爾曹當視古善惡�監矜尙禮法以毋負上眷不虧聖母��時指聖母所賜謙謹持盈寶翰詔之�大��訓爾曹所宜服膺也諸子奉教令循循一軌於禮無紈綺習下至僮僕亦莫不斂戢無傲於裏中者其與士大夫交務折節爲恭敬而未嘗有所謁請士大夫以此多之家所受上賚金寶錢幣羨溢而自奉甚約一切狗馬聲伎珍玩之好泊如也顧獨感多藏厚亡之義歲侵則爲粥食饑者疫予藥喪予槥掩骼埋胔好行其徳且白吾彰上之賜也嗟乎帝之元舅親莫暱焉國之列侯尊莫重焉而公勑身奉公恭儉好禮有抑抑之儀無擇行之闕西京七族東都六姓視公何如哉歿之曰上震悼輟朝贈太傅安國公賜謚恭簡命給含襚祭葬甚盛可不謂以禮始終者哉大學某爲之銘曰公系自晉載卜於京彼黃冠者物色貴徵長髮其祥聖母是生卿云異香應葉占星嬪穆誕聖胙我皇明帝其念之徹侯武淸恩寵無比而戒匪彭翼翼小心惟徳之行懿訓是式謙謹侍盈好義樂施時斥其贏粥餌槥瘞惠於窮氓有赫其光有懿其名柔惠申伯千載亡聲繄公繼之戚裏儀型帝庸展親恩數宗宏賻賵贈����冥郁然者樹隆然者塋有其過之視��銘

○建寧府知府贈太子少保禮部尙書兼翰林院學士敬齋沈公神道碑

敬齋沈公大宗伯龍江先生祖也余某心儀龍江先生嘗私求其世則知有敬齋公云公故建寧太守歿後若干年爲萬曆丁亥始以龍江先生貴贈資政大夫太子少保禮部尙書兼翰林院學士榮顯巳龍江先生懸車亳城累辭徵召獨念厥祖墓木拱矣恩命維新而墓門之石未有紀也乃以屬余某烏敢辭公諱瀚字東之敬齋其號始爲歸徳諸生博學善文辭學使者奇之使受廩虞城以虞僻左賓學欲借公厲其邑生而公遂領成化丁酉鄕薦虞城生自是斌斌起公實爲前矛甲辰舉進士授西安府推官西安會城訟系紛拏公一評立決有猾僧官妓倚藩府爲虐西安人患苦之無敢問者公逮寘之法郡境肅然三年以治行髙第徵會病不得與校選乃擢爲禮部主客司主事二年以母憂去廬墓復除故職遷祠祭司員外郎奉使封蘄水王及妃尋擢知建寧建寧閩上游稱沃郡而去中州遠非中州士大夫所官����質約巳便民郡大治有屬令怙其資地�奉太守條教公數而庭抃之令自分必不容後公察令有攺節之效所上監司狀更抽揚其善署優考令始伏公長者無成心而追自訟爲公鐫譙巳實負公而非公有意督過之也時奄瑾用事政以賄成公典郡再上計瑾使人謂公子我千金可參藩卽分守建寧而以郡丞代而守其爲吾兩便公笑曰吾無千金獨有捐二千石耳遂投劾是爲正徳丁卯歸虞城適流賊猖獗方戒嚴公謂虞小而備單東有危樓瞰城中撤而後可守也以白令令難之公度虞不免先是有黃冠道人遊虞城謼曰金魚腹身可伏人莫知所謂及是公感其語遂攜家走金鄕魚臺間賊至虞破公不及於難乃卜居郡城爲一樓三楹儲書畫其上而下爲庫寢旁爲庖環堵蕭然不畏寒酸蓋公去郡而瑾果用丞代公守後瑾珠丞敗公名益籍籍人謂且復用公而公巳無意於出矣居久之以恩詔進階亞中大夫相羊林下者十餘年內方外和好揚榷古今評隲人物尢嚴於義利之際所居委巷大司馬毛公伯溫嘗造公泥淖不可行因謂其郡守沈公名徳子太夫式廬之敬毋乃闕焉卽少發�更卒爲浚除令諸公得時造請豈異人任乎守旦日卒眾負畚鍤往公力止之曰柰何以鷯棲勤里人公精字學凡裏塾後生所誦習聲音點畫承訛襲舛悉爲訂正工書好畫所爲詩長於歌行興至彈琴吹簫歌詩度曲陶陶如也家無釀具率貰取酒家月終一會算無錢脫轅下駒償之其蕭曠如此以正徳戊寅某月某日卒距生景泰辛未十月十二日享年六十有八卒之前一年喪其仲子居鬱鬱不樂遂自庀楄柎而召所善友人飲指謂之曰恐屬纊當者故豫之及夏而歿斯不亦知命達生臨化不怛者哉公先蘇州昆山人髙祖從軍居興化巳調祥符又調歸徳遂世爲歸徳人曾祖銘拒靖難師死之祖祥父忠贈禮部祠祭司主事以孝旌母孫氏贈安人娶張氏繼娶李氏俱贈安人繼娶李氏封安人子三人長桐東安主簿次柚庠生次某封翰林院檢討贈如公官是爲龍江先生父孫十一人曾孫二十五人語雲樹黍不獲稷沈公質直淸儉典郡多惠政守道勇退以行誼表正其鄕所樹遠矣再傳而鴻碩蔚起鼎呂當代詒�餘慶豈虛乎哉�旣次某事系之銘銘曰赫赫沈宗肇自江左�甲從龍捐軀叩馬乃鍾名哲崛起虞城李官稜稜儀曹崝崝一麾七年守如處女彼婪者璫嚇鳯以腐鼠細徳險微遙而去之知難擇處委巷棲遲寧洿我門毋勤我閭裏昔有子罕鄰潦不止悠悠古人公與爲徒歌商曳蹤貿酒脫駒貴而能貧厥慶斯衍發於秩宗人倫冠冕帝嘉寅淸曰爾紿之謀錫爾秩宗以耀爾幽薈薈佳城公魄綏止煌煌縟典公徳宜止有穹者碑有核者詞用垂來■﹝示冀﹞永永無隳

○大學士文端髙公神道碑【代】

隆慶壬申六月太子少保大學士錢塘髙公卒於官上震悼輟一日視朝詔贈太子太保謚文端官一子中書舍人諭祭九壇遣行人護行中書舍人治葬葬錢塘之藕花莊爲萬曆甲戌某月某日越歲巳丑某月某日夫人鍾氏卒公子舍人循學請於朝得開壙合葬乃持狀屬余某紀公墓隧之石餘曩讀書中祕師事公及公爲秩宗以至大拜而余官史局親見公言行注厝甚悉卽不斐何敢辭公諱儀字子象別號南宇世爲杭之錢塘人曾祖源配某祖富配某父鉞號東園公配徐實生公以公貴曾祖祖父俱贈資政大夫禮部尙書兼翰林院學士妣皆一品夫人徐夫人姙公時贈公一夕夢於少保至其家巳而公生生卽穎卓善記誦書過目不忘垂髫爲諸生累試皆髙等嘉靖庚子舉鄕試第六人明年辛丑成進士二甲第一攺庶吉士癸卯授翰林院編修丁未充會試同考官尋予告歸庚戌還朝預修大明會典壬子穆宗皇帝出閣講學選宮僚﹖日兄講讀官會下聞外艱歸繼丁內艱丁巳服除補編修尋晉右春坊右中允管國子司業事巳未晉南京翰林院侍講學士掌院事壬戌晉太常卿掌國子祭酒事甲子晉禮部右侍郎乙丑轉右尋攺吏部左侍郎兼翰林院侍讀學士教庶吉士尋掌院事丙寅晉禮部尙書兼翰林院學士疏辭不允是年世宗皇帝晏駕明年丁卯穆宗皇帝卽位修世廟實錄充副總裁官秋以疾乞歸疏三上有旨慰畱遣申使問疾賜羊酒蔬粲戊辰會試知貢舉尋滿尙書考受羊酒之賜復以疾乞骸骨疏十二上始得兪旨仍晉公太子少保命馳傳給道裏費以歸歸甫一年巳巳復詔起公辭不獲至則命教戊辰庶吉士壬辰春今上出閣講學公充侍班官尋奉特簡擢文淵閣大學士參預幾務未幾舊疾作會穆皇大漸公與新鄭髙公江陵張公入受顧命公伏禦榻前昏僕不能起中使掖出而穆皇晏駕公扶痛力疾劻勷大事拮據新政疾增劇遂以長往悲夫公渾厚簡重有大臣之度其兩爲司成端型範勑規程諸生廩廩奉教惟謹有不率教者鐫督之卽關說不聽而其爲大宗伯當攺革之際諸鴻典曠儀賴公搜討斟酌悉當上心乃車駕欲幸南苑幸舊邸公疏止之而諫采玉諫貢獻珍異諫取光祿寺藏錢請建儲以定國本請親賢講學以弭天變請親覽奏章召見大臣面議政事屢有所獻納徳其忠讜不忌諱畏郤至於廟朝之議引當否據經守正難惑以非尢非他人所及者時一中官條陳圜丘方澤分合之宜疏下禮部公郤之以爲安有郊祀大典而令宦寺得首其議者乎議遂寢江西一男子自稱孝烈皇后子從部中門入眾驚顧莫能識別公立辧其僞請付法司推問有一吏識之曰此富室某氏兒也他如廟祀進孝潔而袝孝烈於奉先殿議迎鄭王歸國議復駙馬都尉鄔景和識護薛文淸從祀議革張眞人號及龍虎山稅議汰太常冗官四十八員議淸欽天監太醫院諸幹沒而進士館選諸曹率擬試公曰此皆經廷試上所擢士柰何復加甄別獨不試而公爲祭酒時監生歷事應試者諸曹選定復今吏禮二部覆選因欲並覆太學公執不可竟亦不覆蓋公𨿽坦夷溫厚渾然不見圭角而至遇事守成深堅人莫能奪公亦用此爲明主鑑知自其亞卿至大宗伯累遣代祭先師於文華殿於太學冢宰缺廷推世廟怪無公名密旨問故及事穆廟益多龐眷累引疾不得去去僅及期而復召召至不三年而參大政以公器業聞望之盛遭時遇主天下手額望太平而穆皇遽以升遐公亦遂攀龍胡乘白雲而逝一時四海抱號弓裘而遺恨於霖楫豈非天哉公篤倫彛內行淳備奉太公夫人孝事其從兄若嫂撫諸侄遇異母女弟有恩而性恬泊厭芬華無姬媵之奉玩好之典獨以書吏自娛所爲詩若文沖淡典則不爲絺繪入仕三十年家居者十餘年未嘗爲人干請平生與人無比暱人亦莫敢幹以私惟是藻鑑才賢甚晰薦寵覆露靡所不殫其情至有推人之能護人之過公終不言而人亦莫之知者公生正徳丁丑十月三日距卒享年五十有六配鍾氏封一品夫人子男一卽循學女二銘曰天目山髙苕水長龍飛鳯舞來錢塘代有名世發其祥於公之後公乃興搦三寸管入明光翩翩羽翮誰頡頏成均祕館造士功南官典學孕虞唐連章勇退髙冥鴻匪夢匪卜系羣望旋起爰立在帝旁白麻晨下無飲羊一時魚水歡明良首山鼎我帝乘龍小臣力顫公獨從列星烱烱天維東霖雨作止川無航惜哉彌天戢黃腸藕花深處營魄藏丰碑贔屓勒銘章遺芬餘烈何鏘洋萬禩千秋垂無彊

○明故掌司禮監太監麟岡陳公神道碑

太監麟岡陳公以萬曆三十五年十二月卒卒之辰猶入直假寐而瞑人驚謂坐化上亦以爲成佛重念其忠勤發帑金造龕瘞之往中常侍歿則獻其貲上念公淸白無厚積悉捐﹖之無所問更命治墳塋享堂異數渥恩前無擬者公自嘉靖丁未掄入內庭於內書堂讀書尋掌精微科歷嘉隆至萬曆壬午聖駕謁陵司禮舉守掖庭數人皆不稱旨顧左右曰有頎而哲者爲誰及以公名奏上曰是也蓋此時上巳知公矣旋除本監典簿癸未升右監丞尋轉左監丞甲申升太監賜蠎衣掌禮儀房事丁亥命宮內教書賜玉帶巳丑典管皇史宬提督新房庚寅命禁中乘騎辛卯差代藩還提督司禮監癸巳欽檢幹淸宮近侍司禮監秉筆賜祿米掌司鑰庫甲午賜坐蠎加祿米後累加至六百石丙申掌司苑局戊戌命提督東廠官校巳亥命禁中坐杭辛丑命總督南海子上林苑乙己命掌司禮監先是甲午乙未丙申歲東宮於文華殿東廂講讀余以宮僚侍班每見公從行獨不繇中階侍立自講讀作字良久無懈容每講畢公爲解一二語淺而明轉覺親切一日余進啟東宮今日書殿下能誦否東宮舉敬事而信節用而愛人使民以時誦之餘復進曰古人半部論語致太平此三言是當一部論語須熟記公復申其說頗有所感動公之通曉書指能助講讀開發如此類甚多而進止有常度不失尺寸𨿽禮法之儒不能過也乙未余旣解侍班遷國子祭酒而公之弟進士曰萬策者官博士人曰博士登第公戒曰吾在內爾惟學官可爲故博士遵之而恂恂謹飭人無知者余又以徵公家教尢善遠嫌也及癸卯余來禮部妖書事起上命公會廷臣訊鞫公焚香吁天輒問禮於余其訊鞫亦輒問曰禮樂刑政公禮官也訊三日罪人旣服實眾猶未決余曰古片言折獄後乃會問二三人止耳今一獄而百十人治之卽無私見不能盡同今會題稿在此莫若各書所見或情眞或矜疑以俟聖裁如何公深然餘言首注情貞時有直指沈出一疏示公曰可用卽回奏不則自上蓋言事無可疑不決禍且及縉紳余揚言願附名而公見沈疏卽攺容嘆曰有人又稱沈忠肝義膽是時人心洶洶禍且不測卒之罪人斯得而善類賴以保全然每事必先遜諸公曰某內臣何敢自張主亦可謂謹也巳矣其司東廠安靜平恕輦轂下便之官府內外所調停頗多而愼密不泄小心畏謹尙名義飭禮法好行陰徳事故能受知明主以寵遇終諸常侍敬憚之自都中以至四外紳弁士庶皆稱之及其坐而化人皆曰陳公善人今成佛矣行道咨嗟掖庭諸人竦然興起其爲善之志然則公之死生豈徒乎哉公諱矩字萬化安肅人兄弟四人公行三博士行四其蔭錦衣衛指揮使曰居恭其爲諸生曰居敬居謙博士子其蔭錦衣衛百戶曰居愼乃兄子錦衣衛指揮同知曰善太學生曰祚兄子之子也嗣公事者爲常君與金吾君葬公而以神道碑文來謁余猶記公在日謁余文余辭之今公亡而余且去矣遂爲撮其事狀系之銘銘曰奕奕四星帝座之旁淪精於公乃頎而長髫齓膺遴托身黃屋夙夜惟勤執事有恪貂璫云擁獨受簡知禁庭居守曰維公宜蠎玉遊加眷倚彌渥入典樞機出司耳目前車是惕外政靡幹暬禦肅如都輦以安銜命鞫妖罪人斯得而無蔓連爲公陰徳箴規時進詎徒媕婀官府內外調護功多人有問公熟視不答曰予內臣所司鈴合蓋公愼密寵至憂深集木臨谷終始一心以及進止皆有常度何友何師亦繇天賦存不務殖亡無厚貲據梧遺蛻帝爲咨嗟朝野傳公成佛不死安得有佛佛在腔子呂彊稱漢遵美名唐悠悠千載比媺齊芳香山崔嵬公藏其下勒此丰碑以告來者

李文節集卷之二十四

●李文節集卷之二十五

晉江九我李廷機著

祭文

◆祭文

祭餘同翁文

祭朱鎭翁文

祭董龍山文

祭董潯陽文

祭錢繼山文

祭董震峯文

鄕同年會祭任少江文

祭蘇紫溪文

祭潘春江文

祭申老師文

祭王荊翁文

祭沈龍江文

祭趙南渚文

祭陳肅庵文

祭黃儀老文

祭何霽懷文

奠�誠宇文

祭李卓吾文

祭何鍾�文

○祭餘同翁文

維師挺四明而誕精半千年而鍾瑞對大廷而龍驤步詞垣而虎視宮端蜚插羽之聲成均作譽髦之气貳秩宗而和神副冢卿以獘吏金甌乃啟玉鉉斯寄合丙魏以齊鑣與房杜而聯轡一人倚其弼諧九垓仰其庥庇以其星辰之履若翔而風月之懷無累宜百病之不侵卽期頤其奚啻胡然一朝疢傅於胃藥不呈良方不效異溘隨化而長䢐曾乞身之未遂霖雨將霈而忽收舟楫方涉而中棄九重爲之軫傷百僚爲之興喟矧某門墻末植在三爲義驚梁木之其摧愴容徽之永離顧墻仞而辛酸感水木以涕泗恨欲報其無從托哀誠於奠饋儻靈爽之不亡庶髣髴其來賁

○祭朱鎭翁文

繄公自束髮剖符令聞蔚起而展采劇曹振鐸譽士作屏一方擁旄萬里貳冢宰而統百官陟司空而率五雉總之出匣不畱迎﹖皆靡駿豎鴻伐不可勝紀而譚其大者則嘉靖末年河流逸軌沽沛成巨浸之區世皇殷俾又之委而公矢忠謁誠無以有巳折羣議於盈廷攄獨慮以經始曾璧馬之不沈而狂瀾之巳徙業創一時利垂千祀故玄圭錫帝華衮標史神明胙成季之勛哲胤繼武公之趾乃身退於功成而機息於畏壘方五老作朋三壽爲擬忽承計於都門傷老成之萎矣望螺川其阻修寄單誠於逝水神之聽之庶幾格止

○祭董龍山文

歲庚辰之都門始定交於杵臼驩一見如平生洞肝鬲之皆剖繼館余於霅上日筆石乎追隨驚具目之少可顧獨余乎謬推時貳孥而偕之公爲余而授粲費庖廩之相屬經星霜之兩換乃結駟乎燕路同釋褐於春官及鵷行之簉羽喜屨接而簪攢公通籍之四稔賦皇華其至再當馬卿之使蜀巳中道而病肺猶還朝而應簡授畱省以南轅疏北來而予告方調攝乎家園余晨訊而夕偵求布筴於季主云庶幾其勿藥豈謂遽嬰夫二豎余見公之气魄迥雄視乎萬夫洵闊達多大節慚余爲此拘拘余見公之趣尙處芬華而解脫與寒酸而遊居龍如淡而食糲余見公之髙義不樂積而樂施時與槥以殯死頻出橐以食饑余見公之達觀雅自知夫止足鑑無涯與有涯謝西益而東拓余求公於方今固一世之人豪旣俾爾以單厚胡爾算之不遐豈得全而全昌將造物之所忌卽日中與月盈亦昃食其焉避余知公之曠達自能一夫彭殤獨余中之耿耿詎今曩之能忘曩漆附而膠投今琴破而弦絕曩接席而驩娛今望幃而酸咽寄哀誠於一酌寫故愫於此辭倘精靈之不沒尙髣髴乎格思

○祭董潯陽文

維翁天目毓秀苕霅孕靈朐中武庫天上文星祕館紬書承明載筆周踐淸華雍容著作典試至三秉銓爲貳邦禮寅淸直廬勞勩金甌且覆銀魚遽焚堂開綠野社結香山舉不爲豪好行其徳賑匱有倉聚蒙有塾詒孫翼子接軫鳴珂三戟崔氏萬石君家福旣得全算復逾耋閥閱絕倫縉紳疇埒維翁神王松柏同姿處劇彌閒篤老不衰方謂大年期頤可俟不慮不圖溘其萎矣南極夕�大椿朝零天奪耆耈人失典刑某舊友長公曾叨宇下頻侍履綦猥承鎔冶年盟旣締世講彌親歲寒情暱交久意眞卯秋浙還逆我平望桂棹蘭尊臨岐惆悵誰知此別遂成古今感今追昔能不痛心匏系一官蕙帷萬里宿奠生芻寄哀玆誄翁𨿽歿矣神則在天焄蒿淒愴式鑑我虔

○祭錢繼山文

嗚呼繼山兄何遽逝耶兄使事久竣駕部之攺亦旣有日兄何以遲遲其行迨冰將合而始至也聞其登陸距潞河十五里亦近耳何遂爲風寒侵卽侵可一汀巳也投之何藥而遂不可救耶嗚呼異哉嗚呼痛哉蓋余自山陵歸而唐宮允公始言兄卒也神爲悸肝爲摧矣以兄孝徳篤摯庶幾古人法不宜死以兄溫其如玉涵蓄而沈靜法不宜死以兄生繁膴之鄕爲貴公子而泊然如寒酸不華不滿法不宜死以兄與人之周綜事之詳其精神綽然有餘而藥不離褁息不輟調法不宜死而溘然死也非命也乎兄子多而才其長者能讀父書矣卽幼者兄之弟能爲兄卵翼之兄可無憂獨以兄徳器材具弘遠爲期乃棘寺之評未展驥足水衡之署始露豹班樞屬方除崦嵫巳迫天生才之難而奪之易如此是可恨也矧余與兄同盟幾三十載相與之誼骨肉不逾咫尺潞河疾不得一執其手歿不得一憑其棺傷哉其何能爲情哉特馳炙絮致兄幾筵生死交情兄其鑑只

○祭董震峯文

嗟嗟震峯兄去歲別余於都門旣抵捨一移余書謂方鍵門下帷課兒孫甚善無恙也至今夏抄乃微有聞於人言余驚且疑之及是毘陵人至則言兄果以夏仲往矣嗟乎傷哉緬惟餘與兄交自庚午迄今歲周二紀當兄延余於毘陵之館余見兄春令其猶子而出之覆盆卽一二藐諸孤並覆翼之天性甚篤摯也襟期落落恥局趣轅下駒獨不能忍於人之求多者余嘗以微言廣之然寔未嘗蘄上人也席前人之遺而奉常約乃其與人處有舉倡焉有急赴焉卽又好行其徳也以兄之才足自致於靑雲之上少而負奇中年而掇科卽發短而心尙長諸與兄遊者後發而先至比比矣兄輒嘆曰柰何此區區者而不余﹖嗟乎夫惡知其竟不之﹖也自余通籍兄三上春官三報罷余每嘆兄數奇■﹝忄尉﹞兄勉兄爲兄憂一第而巳詎憂其有他也憶昔巳丑兄謀試吏余且從臾之旣而兄以病語余余不敢復言兄遂巳嗟乎繇今言之餘於忠告猶有愧也今聞兄以疽亡或言其有鬱結而紆軫其然耶其不然耶嗟乎謂天嗇兄則生而貴厚名在賢書子旣生孫孫又生子不可謂嗇謂天厚兄則明月見遺駿骨終棄焦勞不少缺陷良多不可謂厚然則今之謝囂遺累與化俱往安知不如莊生所謂南面王之樂也耶余獨悲夫金石之交一旦相失魚書鴈帛從玆永斷它日過毘陵登兄之堂則人琴兩亡無平原之遊徒有舒君之感矣悲哉悲哉

○鄕同年會祭任少江文

嗟嗟少江而止是耶自吾儕同舉於庚午迄今二十四年久而彌親狎而彌洽卽二三兄弟同在闕下簪相摩屨相接胡謂今日遽無少江也吾儕每與少江同行而先者多同席而左者多蓋少江之年尙茂也每見其丰采發揚色澤瑩潤抇之纚纚而出之便便蓋少江之神甚王也其處諫垣伉慨引當否𨿽尊貴人無所諱避蓋少江之气甚銳也自曩歲以抵觸引疾去去二年而復其列朝有直��無後言鴈序魚貫可步武致穹階蓋少江之�甚蔚也胡謂少江遽止今日也且日不離垣躬不告瘁一疽傳鬢旬朔未逾非有膏盲之嬰風露之感也或謂雙火一膏兩斤獨木其以是焚且椔耶將生非貴之所能存鳧頸之短朝菌之秀故有所止耶巳矣巳矣所恨者有母在堂八十而老倚閭望斷址屺伊誰終天之痛將不與生俱盡耶而所慰者藐然之孤蚤慧幼達如驥子落地气巳千里如鵠雛出卵翮必翀霄少江有子則亦可以不亡矣某�生死交情幽明長別二絕契闊今日一觴少江庶幾髣髴而來格乎

○祭蘇紫溪文

嗚呼師自丁酉捧表北趨未出春明忽焉乞休某請其故曰有血疾是不宜勞勞且復發余不敢止遂返初衣𨿽則飄然輿望所歸旣難其辭仍新其陟冥冥鴻飛以六月息歷戌及亥懸車幾何可時何恙而遽登遐無乃舊痾竟縈其體無乃攝調或失其理無乃因循病不求醫無乃急遽藥或妄施將無督學神勞精損將無爲文掐心擢腎將無遊宦久處瘴鄕將無賦予原不喬彭昔夢襄惠半驗�否何必盡同要之不朽學宮屍祝久矣濫觴維�公舉俎豆有光乃所恨者風頺俗靡亦賴哲人�流是砥天奪公權鄕失泰丘範淪標僕桑梓同愁又所恨者吾師吾友沆瀣誼新管鮑交舊一生膠漆一旦古今感存追往能不傷心疾不獲問斂不獲撫南望蕙帷涕零如雨臨風寓奠侑以此詞明神不歿尙其鑑之

○祭潘春江文

嗚呼自余識春江兄見爾潛心下帷攻書講藝字櫛句比擢腎掐精矻矻然竭一生之力可謂勤矣而蜚聲膠庠僅僅受一廩同學同社之友茅茹穎脫而兄蹢躅而不進回翔而不舉也可謂屈矣乃鴻漸之羽垂爲燕翼弓冶之業衍爲箕裘鵬江公掇巍科官天部淸白不緇譽望甚蔚人曰春江之子也可謂適矣而兄始起家明經曳裾太學就試畿闈跋涉數千里與後生寒酸角技程能而不倦也可謂銳矣封典章服一命爲榮蚤一日爲快況銓郎華秩不爲俛就蓋余語次亦嘗及之而兄薄不屑曰吾欲自致靑雲之上卽待次而獲令尹別駕之任猶可展吾驥足以子貴非吾志也可謂壯矣余謂以兄之懷瑾握瑜而不售故發舒於其子如農夫藨蔉𨿽有水旱必有丰年此造物也有子而貴而賢所取丰矣所發舒多矣洞酌行潦挹彼注玆旣有注能無挹乎此亦造物也而兄雄心銳气益勵彌堅若謂曦馭可回桑楡非晚故以諸生終而不悔也聞兄彌畱時問鍾嗚乎齋設乎略無怛化可謂達矣正席而逝可謂不亂矣蓋兄之所處庶幾得全韡韡棣鄂振振麟趾卽身不靑紫年不耄耋亦自可以無憾矣余所悼者余與兄少而相友晚而益親薊門白下�宵月夕翦燈對酌連牀共話此情此景彷如昨�余方受兄之指擇處卜鄰正將申管鮑之舊盟訂羊求之新約而兄逝矣老失良友巷無居人謂之何哉能不悲乎死生交情寄此一觴惟兄有知來格來饗

○祭申老師文

惟我師鍾英吳會毓瑞文昌繇大魁登首鉉以道徳佐聖皇維時政修事立綱舉目張朝有盈階充庭之僚寀野無隱鱗藺羽之賢良忠輸補衮化贊垂裳蓋其持論不離蕩平正直而意常存夫忠厚當幾見其沈毅果斷而事必軌於彛章紛然臨之而气固凝定無故加之而量自汪洋當在事之日人或未知而求備及歲更局異而追論者始思其調燮服其經濟而未可輕爲雌黃也乃若覿其容如玉之溫聆其音如金之鏘掞藻擅於詞林橫經冠乎講幄羽翼之功比方園綺薪槱之士徧滿周行未老而休未捨而藏始終完美鮮與頡頏至於從赤松子開綠野堂遊追顏謝侶結求羊或園日涉以成趣或舟搖搖以輕揚任情取興揮塵引觴自辛卯迄今甲寅蓋山雌之意得而蔗景之日長矣矧夫橋梓之貴珠聯璧合孫曾之盛桂茁蘭芳元老八齡爲前輩所希之壽考存問三至乃從來未有之寵光昔之降也自崧髙之嶽今之逝也歸箕尾之鄕更無缺陷亦何悲傷某所傷者國士之知遇四十五載之門墻前冬得請停棹吳閶荷師之延款見師之康彊別幾何時遽成參商望絳帷而欲往柰道阻而且長有懷忡忡有淚汪汪聯馳一奠寫此衷腸吾如在來格洋洋

○祭王荊翁文

惟翁孕精七澤毓秀三吳巍科脫穎詞苑操觚天賦異才錦心繡口含咀英華吐吞瓊玖得道而臞寡欲淸心曾無二色眞不愧衾松柏之姿姜桂之性憂國憂民蹙容如病門多桃李庭絕苞苴身豈可壑介必石如省親一行奪情者媿誰能急流而獨勇退人倫冠冕當代表儀爰以譽望召置鼎司嘉謨入告孜孜衮職元良出講肫肫羽翼卽當囂競屹然其間翁固自謂硬耳硬肩直見乎詞義形於色緝緝翩翩一疏而息致身義重念母情深秋滿不報解組抽簪獨樂園中花卉是藝人世己忘蒲輪乃至東山之戀西河之傷堅臥不起竟爾長終嗚呼翁之器局嶽峙川�翁之操履玉潔冰淸翁之才猷行雲流水翁之文章引商刻徵翁之出處龍見鴻飛翁之化去騎尾乘箕況軫皇情睠言往勩恩數駢蕃哀榮兼備惟是二生夙稟範摸庶幾覯止亦步亦趨人之云亡天不愸遺旣悼山頺尢憂邦瘁翁𨿽亡矣不亡者存萬里悃誠有此一罇

○祭沈龍江文

嗚呼自癸未之歲某受知於先生先生以余爲可教見必折節語輙移時余覩先生渾朴溫厚淡泊衝夷不與俗浮沈而類有道者故亦忘其位分常摳衣造膝而不覺心腹爲之披彼時先生方以舊學貳秩宗晉大宗伯動遵典則行無詭隨而貂璫以請寄積慍怒時聞讒毀言者以國本致責備或妄有詆訾先生介不俟乎終日遙矰繳而去之旣而膺帝簡陟鼎司一腔忠赤念玆在玆過廟門而默祝冀感格而轉移逢宵小之交構生釁郤於王﹖員箎蓋四明館師而先生則余所事以爲師者也構𨿽難平誼無獨私然而嫌疑之地顧頻頻而造請妖獄之訊殫心力以護持有正色無枝辭其呼號後輩而謁四明實余展轉中之一著而先是余之於四明喋喋矣此時以公言屬後輩故當稠眾而面規也此事余旣恥述先生何繇得知而先生之居東也坐余決筴戒其貌言余謂大臣惟有一去𨿽去不容易而義釗如斯於是讒人以夫夫也四明之黨也豈爲先生忠謀哉將攘其位如澤之說睢耳余視先生若有疑也懷欲白之而未得間忽一日而先生與四明俱去旣去而名益重四方之士結轍望宋而爭馳余遂絕不自明嗚呼噫嘻非其時矣先生賢而盒庸不蚤出而未究其施非人能尼寔天之爲然松栢之凋獨後存問之典弗遲試數近來閣中諸老以逾八之壽而膺存問者有誰倏更歲予遽爾乘箕某也以三十年之銘感一朝聞計能不痛悼而賫咨寄此文以盡攄其裏曲先生不沒庶其格思

○祭趙南渚文

嗚呼余自庚辰讀先生之疏擊節嘆賞此何卓識而言言中綮抑何勁气而侃侃不顧其傷時果然逢彼之怒王官未足京察隨之旣而炎炎者滅田間斯起絕口往事不隨世之盰盰而睢睢海丰�宰一日語余曰有善不伐事過莫追而鄕之麟泉吾鄕之南渚羽可儀也而或以爲先生出而變塞矣舍气節而委蛇矣先生歷淸曹尹京兆遷廷尉聲望凜凜而惟奉公守職爲孜孜其撫河南民以爲慈父吏以爲嚴師其所興革節省爲中州造福者蓋不可以數計而周知旣而督倉儲領度支正巳率屬蒿目焦思會吉禮之頻蕃以宣索之參差中旨趣之而不應中涓詈之而不動先生固屹然也而人爲先生危至楚事之囂也而先生爲楚余之尙行蒙媢嫉蔽賢之訕也而先生雅以行誼相切劘枚卜之會誤而見推於是人謂先生阿四明爲楚陰助太倉而結晉江螽起羹沸極口詆訾是時太倉濟南與餘三人老人斥之爲■﹝木巳﹞檜爲魍魑而太倉先生尙貽書福唐曰李趙二老亦赤子耿介之操屋漏淸嚴之守不佞惺惺惜惺惺丈其善爲之地二老安而不佞亦安矣噫嘻此太倉先生薑桂之性瀕死而不移者也先生不勝諸人之聒噪出晝旣久巾車而去柰稍有耐性辭朝得旨後先生一歲而亦不遲予乃停棹臨淸會先生於百里之岐宵以達旦語不及私蓋先生在朝每爲余道其司理時之所平反所訊鞫人甚野事甚奇陰徳積矣先生之名位與其子孫之昌熾意其在玆而又言平津非詐性各有宜故先生亦寢布被而服素絲郤金辭饋終始不緇使斯人而當路亦將俗易而風移胡人之衲鑿天不愸遺余於海內以先生爲莫逆友一別之後魚希鴈杳而神常馳倏焉聞訃痛悼賫咨萬里寄奠侑以蕪詞先生不沒式鑑庶幾嗚呼尙享

○祭陳肅庵文

吾閩文獻甲乙莆陽吾師以英年而掇髙第接比部公之後而揚其芳自其遴中祕歷淸華文學博雅徳器矜莊蓋巳隱然負公輔之望矣自此掄置講幄周旋旃廈者若而年敷陳經史明楷鏗鏘得講師之三昧與一時名碩相頡頏啟沃之勞簡在聖皇人咸以爲一代之甘盤必繼吾鄕之文敏爲霖作楫而佐黃唐也北闈之摉羅儲後來之樞筦南宮之陪貳儼朝著之珪璋其爲少宰益毖閒防急流而鎭之以靜炎境而處之以涼癸未開館命教庶常某之朽鈍獲廁門墻受其鎔冶景其輝光乃晉秩孤卿典司邦禮據經守正繩直矩方有��颣而可雌黃致致而年方艾告老而鬢未蒼懸車以後每值卜栢屢見推揚而白駒竟縶於空谷黃麻久靳於維桑以吾師之宜相也而不相卽長公之領鄕薦也而中殞亡參差雜揉天亦茫茫然而大老髙居餘三十禩園林恣其嘯傲山水饜其商羊令孫仕者能仕學者能學蘄不負於國恩行且繩其祖武此又師之餘慶也追惟當年教習吾師與錫山山西西明先後爲四錫山先逝山西後逝四明今年逝卽閣下諸老之在林下者五六年間盡物化而歸北邙矣俛仰陳迹何足感傷惟念某以壬子久夜過莆師延我於園炳灼而授觴日月幾何遽成參商而某年七十四矣頃亦嬰疾弱不能赴幾筵卽此蕪詞病榻之所勉爲而亦不能成章也

○祭黃儀老文

惟翁瓌姿瑰抱邃學宏裁麟經獨詣蚤歲掄魁鼎甲破荒臚傳金殿八卦溝通五色云現史局編摩祕閣校讎訓詞深厚文藻弸虎泊無他營澹無縟禮養恬修姱詞林之體司成宮寀剔歷兩都斯文領袖人士楷模乃貳秩宗睠惟國本抗疏犯顏諤諤謇謇急流勇退奉母而歸棲�哺�鴻飛三公在前不易其�徵書再至彌髙其尙通籍多年彊半林居門希俗客架惟古書沈靜儉約蓋出天性玄艸煁傳素絲可詠世趨徑竇俗競綺紈亦藉巨公障川回瀾霖雨𨿽屯福澤旣腆燕翼謀周螽斯祚衍述作論著炳燭未休徵文輒應郡乘載修詎謂斯編遂爲紀筆南極宵沈壑舟夜失某等叨同梓裏接武詞垣素欽山鬥時奉寒溫天不愸遺奪我典則非應橋梁悲盈海國共舉薄奠侑以蕪詞翁神如在尙其鑑之

○祭何霽懷文

嗚呼霽懷兄之計胡爲乎來哉才不多得世尢需才今有事輒��乏而懷才之士往往摧折於萋菲老死於林隈維兄膚敏夙成經綸素蓄初試秋官案無畱牘出守相州民皆鼓腹及其躓而以別駕起也惠洽京師澤流煢獨何甫移乎畱署乃一疢之纏綿旣不能與時俯仰遂絕意於世緣新堂構以翼子理芝﹖而引年人曰貞疾算則可延胡然一旦去而上仙追惟曩者授經於董園與兄定交而投契迨同登第以刻於今且三十歲交淡意親白首無替兄言子贍嘗寓昆陵欲爲我問捨而卜居柰重遷而不果空負兄之勤渠癸卯北帆河千惠顧泊狼跋而乞骸曾訂期以重晤不謂此未出都彼先朝露何不少須恨我歸暮嗚呼仕至郡伯不爲不揚年幾七袠不爲不長有子而秀其�必揚有美而郁其究必昌斯亦可爲兄慰而不必爲兄傷矣臨文神往恍如登堂死生交情惟此一觴

○奠�誠宇文

惟公孝友端方忠厚正直有經世之長才而心翼翼有拔俗之髙志而儀抑抑當其出宰而諮諏先達袖仁贈一編直步驟古之循良何等政績及擢中臺謇謇諤諤至批鱗一疏獨抗於霆震雷轟之際何等膽力旣謫縣尉猶謀於余曰將往而就職旣削籍猶請於余曰如何而自修勑蓋巳渾崇卑齊得喪此又何等見識也嗚呼乃如之人兮士之特也彼蒼者天兮胡奪之亟也自公問業之歲餘卽奇公之學殖及余分校之年公乃出余之物色甲午會我於靈巖戊戌送我於潞河癸卯憩我於家園每瀝膽而披肝輒自朝而至昃中無蓋藏外無緣飾眉宇音容猶可記憶而今巳矣夫杳不可復卽矣而余所慟者世固需才才尢難得人旣遺棄天亦僣忒此余於公之歿不獨有喪期之傷而尢深以人之云亡爲天下惻也公居咫尺躬趨弗�束帛蕪詞寫我悃愊

○祭李卓吾文

萬曆癸卯秋餘奉召入京道出通州聞卓吾李先生墓在焉因取酒以祭爲文而告之曰於乎先生博聞宏覽貞心苦行當其廣文儀署畱曹郡守�揚歷端方介潔超然世味之外竊謂之眞君子眞道學於程朱乎何媿及其歸休晚歲愈刊落愈����於禪黃州之門教不擇施家藏之書論多���余不能無疑況不知先生者乎然而心胸廓八��見洞千古孑然置一身於太虛中不染一塵不礙一物淸淨無�先生有焉蓋吾鄕�士夫未有如先生者卽海內如先生者亦少矣況有口竺幹而其人猶然聲色勢利中人者視先生何如哉余獨�先生不少濡忍以俟天定而識�請先生固輕死生先生死矣其精神終不磨滅也余因思劉元城先生有舉頭迎白刀一似斬春風之句是可以證先生者死生交情寄此一觴先生有知來格來享

○祭何鍾�文

嗚呼余某之獲交於鍾雒兄也�嘉靖之季矣學同牕爲文同社冑監同卒業京闈同賓興而弟�徒而子余壻蓋兄佳公子也無紈綺之習餘一貧措大也守忮求之�其相與至綢繆亦至沖淡而以天之�吾二人亦迄用有�兄揚歷二州������石餘之叨冒則所謂始�不及此者�官至��友如郭鳴吾才學志气視吾二人殆有推��不仕不壽不吾二人若也命也卽一������才望者若而人蓋四五十年間而������勝屆��知止足先我賦歸余亦以道����疏乞身期追隨衡門之下而兄不少俟以戊申終比歸則佳城巳��乃窀穸也嗚呼�副之堂���有�慶遠之弓治亦旣有傳林居之樂����壽考之遐亦�七袠身前福澤身�胤祚可不�善始善終哉余少兄一歲歸來��日惟�鍤營首丘屬吾子曰喪以七七爲��不越七七此古禮亦國家典禮北地中州江南人皆�之毋沿裏俗毋多事毋無功而請卹靑山綠樹從吾所��而巳玆感兄�葬���而並以告�耄���交直敍吾亡人�平始終�一觴之������

李文節集卷之二十五

●李文節集卷之二十六

晉江九我李廷機著

傳

記

◆傳

丘季君傳

吳太公傳

○丘季君傳

丘季君晉江人也名維栻字彥肅其父中丞公養浩政�顯於正嘉之際中丞公兄曰養潛弟曰養澄潛生�維材澄無子而中丞公生子維楨維栻�爲澄後於從兄弟爲季稱季君季君性沈默弱不�十六�喪中丞公哀毀如成人母黃宜人憐受之����傳夜歸讀至丙夜宜人間勞苦孺���君後乃障燈默誦不令宜人知以爲常比���校�自刻厲無所芬華一布袍行道中遇人傴僂盤辟務下人尢多與郡中才俊士遊或延至其館�親爲執爨��徧致者與結社期日持筆匠往從之好人譏彈其文應時攺定人有一語當其意輒擊節稱賞人人以季君公子好文能下士無不樂爲季君罄盡者而季君以此學日益名籍甚諸生間試於學使者輒髙等然�氏族指故不繁自中丞公兄弟淪謝維楨維材皆蚤世諸子女累累大半𦇤褓一叨楄柎春秋窀穸之事衣食婚嫁悉倚辦季君季君總攝其家柄自豆區鍾釜至竹頭木屑無所不躬親而君故有心計善調度常視其先後緩急應之蓋晝夜拮據者若而年丘民閥閱賴君不霣隊藐諸孤皆有立而君以其故學不能無少分精神亦漸內耗獨善自節嗇旣喪婦不�娶娶一妾相室�竟歲不入內嘗言曰攝生猶��也密室久��風易燼吾儕其可以捨密室之調而甘就飄風乎然君年堇堇五十耳蓋君��歲�從有司辟謝不就自是𨿽名在諸生�巳無意規進取居獨取古禮講行之葺墓措祠堂歲時烝嘗朔望忌諱率諸子蠲潔齋遫間令學琴�射諸子奉其教家廷周旋進退拱揖惟諾整如也器籍位置必有恆所其與人無狎暱每里社之會��君在卽諸��好爲褻謔者局蹐終�噤不�出其以莊見憚如此乃人以疑事質出肺腑相示各極意去平生喜頌說人善有襮人過失者堅塞兩耳如弗聞郡中自薦紳大夫章縫之士無不交口稱丘李君及其歿而哀之曰芝而靡玉而毀天不可問乎季君死史某曰余自弱冠從丘季君遊見季君折節好學其操行類有道者當季君以孑然一身支丘氏三戶陽九之運送往字居可謂疆幹有材力乃更逡逡謹飭褆身訓家一稟於榘矱卽齊曾諸儒質行何以過之世稱佳公子猥以科目夫士顧行誼謂何耳藉令衺趨贅行不能亢身焉能亢宗卽拖朱而紆紫猶之乎隤其家聲也若丘季君特以數奇老諸生而篤行好修爲月旦��易曰乾父用�承以徳也季若之謂邪

○吳太公傳

吳太公者禦史堅孺君父也名喬柏其先繇蘭來居晉江洪武間有遜者舉鄕書不仕遜生禧明禧明生�孔思孔生海海娶林繼娶方生六子太公林�十歲失母十九歲失父二三伯仲不問家人生產蓋太公偃蹇逾時而後授室云時父母在殯太公�不能兼辰顧昕夕以爲念視伯仲莫適�事獨�黃孺人約食�貲貿城東髙敞地爲塋太公操畚鍤自夷傭作中而暮馳歸與孺人煬竈治糃糏至旦褁以往如是者三月而塋起乃更��一石石﹖巢於塋右廬十餘年人號孝子巢今址在焉巳而繼母歿殯葬一不問諸昆季諸昆季遞貧病太公事伯如父畜季如子婚其孤女如女吳氏一門伏臘柰掃徵輸踐更之事亡不倚辦者而好急人之困鄕鄰匄貸不以亡爲解問陰請它大姓應之一日行過郵亭見遺金守竟日不去遺金者至曰是售田二日鏹將完逋出侄千圄者也太公返金謝以半不受當郡中倭城門晝楗諸村落仳離闐城丁太公家倚城而戶聞啼聲輒縋饘粥餉啼者大公用好施踶跂��不程其力家落益甚幾於甑塵釜魚矣顧趯然有四方之志一日從所親爲�北遊還道吳中盡出所餘宿舂貿子史百家言�而歸遺堅孺君裏中諸裙屐少年大笑吳叔�甚及堅孺君竟用遺書多識奇字以博雅擅時成進士遴入中祕裏中人乃追稱吳太公善賈曰黃金滿賫不如赫蹏蓋太公𨿽老布衣困阨乎而大義皎然明趣捨居恆誦隋李仕謙之言曰陰徳猶耳爲巳所自知病極猶手檢篋中數十札火之皆鄕鄰貰貸券也有司廉太公生平勒名旌善亭更爲坊列公與朱則文等十五人名顏其額曰孝義云太公有子二人長某卽禦史堅�君次麟徵郡諸生太公年七十三卒卒三年癸未而堅孺君與餘同舉進士又六年堅孺君滿禦史考而太公贈如其官也李某曰余伏讀文皇帝孝順事實蓋有吳人吳逵云逵孝友夫妻勤苦成墳夜遇虎虎避太守贈以羔鴈吳太公豈其苗裔邪夫孝爲善首爲福基吳太公返金食餓其靈芽負土累石﹖巢時所培漑也其澤足以覃其後昆宜哉裏子見堅孺文�膴顯撫轂赫蹏嗟乎吳太公卽不以吳中之帙�吳氏子亦貴爾

◆記

畫眉山龍王廟欽遣內使禱雨克應增葺屋宇禦制碑記

擬進士題名記

趙州知州李公祠碑記

勑建仁壽寺記

雒陽縣學新建文昌樓記

重修歐陽文祠記

儆庵周公碑陰題記

浮橋李氏義田記

李氏義田續記

修建巨馬河橋碑記

彭水縣新學記

三望山修建碑記

樂亭縣重新教場記

應天府修攺貢院記

紫溪蘇先生祠記

梅溪志齋陳先生生祠記

安溪詹氏祠堂記

○畫眉山龍王廟欽遣內使禱雨克應增葺屋宇禦制碑記

朕聞古帝士咸禦百靈其賽也有儀其棲也有宇亦曰能發祥隤祉敉寧我人用嘉敍厥功教民美報典之大者也維畫眉由龍王廟在都城西一捨許其地故有泉潭相傳以爲龍之所居卽其旁爲廟祀龍王焉靈明炫耀功用赫奕時興雲致雨以作丰年民戴神庥其來巳久成化壬辰憲宗純皇帝禱雨有應新其廟而勒之辭至今燁於丰碑維萬曆十有三年乙酉春不燠沐夏無澍雨麥稼焦枯農夫閔閔朕憂人之本愀然疚懷旣躬自暴露步禱郊仍不愛牲玉並走羣望於是命太監某以五月某日往禱於龍王廟馨香甫致玄云四合浹辰之間嘉樹屢霈郊野沾足枯槁勃興百姓驩呼三農抃舞冥佑神力可見於斯而太監某奏廟經久圯漶屋宇寥落不足以妥佑明神爲民祈報朕慨然念神之攸棲爰出內帑金錢重增葺之朕惟帝王虔共卹祀豈以媚神亦惟元元是庇夫不爲民而致力於神朕無取焉今神體朕憂民代天行雨化荒爲穰易沴爲和而朕式恢爾宇以昭玄貺而對嘉生爲元元展必報之義斯亦足以稱經祠而垂之無窮矣是用爲之記而系以銘曰於赫龍王不顯其光上下帝旁噓翕無方爲雷爲霆爲雲爲雨有開必先靡求不與我求伊何黍稷稻梁爾與伊何千倉萬廂眉出之下龍王之宇迄用康年谷我士女

○擬進士題名記

萬曆某年春禮部貢士某等若干人於廷上親策問帝王所以有爲無爲之道拔某等三人友第余賜進士出身有差故事當立石題名會時未皇越癸未有司以請上若曰惟是國家鴻典所以志名核實紹往詒來其曷可以巳遂詔有司��題諸進士名而命臣某爲之記臣竊惟古今得士之盛以虞周爲稱首當重華辟門帝臣敬應相與奮庸熙亮以宣中天之光及執競遏劉耆定厥功而疏輔先後不二心之臣襄大烈而底永�策勛樹績烜赫炳烺更千百年而始有起而記之者曰舜有臣五人而天下治武王有亂臣十人第以數記而不名而至於今卽初學蒙士試問以所謂五與十其人者則其爲某爲某類能舉名而稱僂指而數也今上神聖與重華執競媲隆而文治有赫函夏昭明卽虞周不啻焉則所登延士視敬應不二心之臣豈異也哉夫名出乎實實出乎心一謂之名也有宣朗彰徹家傳人頌而有玷垢污濁爲世所指訾有垂竹帛光史冊流異代之聲而有冺冺無聞與艸木同朽若是者何則其心之純雜實之隆污異也彼虞周之士惟其有敬應不二之心以輸於上上欲有爲則臣代其勞上欲無爲則臣獻其功是以騰茂實而蜚英聲揭日月齊天壤猶之乎宮皷之鐘臯鳴之鶴不可掩也夫以心求人人皆可致心乎臯夔臯夔巳心乎旦奭旦奭巳臣願多士不二其心以茂明其實殫力竭誠聚精極慮捐私便而急公家以毋負上登延之恩而弼成其有爲無爲之治是惟上所爲命立石而使臣記之之意臣某謹記

○趙州知州李公祠碑記

趙在畿南當四通五達之衢氓稱勞止嘉靖之季公私赤立剝膚椎髓氓益瘵甚蜀李公乃用都水郎出��公故負奇稜稜有气節旣至趙所爲節嗇剔革以燠休照沬趙者無不爲也於是趙故大石橋有糵稅歲可千餘緡往弗麗於守藏公念此旁入之利不上輸國而下歸民而安所寘此且今民苦誅求驛置外更滋以里甲供億不貲轍亦甚涸巳獨柰何更私其所有斗升之水以自潤而不捐以沽之於是奏記當道請以糵稅抵里甲正輸著爲令公爲趙甫八月而去去而民貌公爲祠與徐公蔡公並屍祝之公去之後而郡有城役移糵稅佐工自是歲輸爲府藏物至今癸未而公子官諭公自蜀來告趙趙父老環宮諭公泣曰惟先公實活我氓今澤閼矣公寧無意振之乎官諭公低回畱之不能去於是移書中丞宋直指汪公如父老指而趙父老亦相�詣兩臺訟言其事下郡議乃復以三百餘金子�趙父老以爲卽未盡復而此歲三百餘金者誰之賜也吾趙今所沾歲三百餘金而公初實以千緡歲遺趙也且又安知其終不盡復而吾子孫不取盈於公千緡之賜也公以無窮之賜遺我趙而我趙厪厪屍祝公於列侯間廟不獨臨牲不專刲崇報之謂何於是更相與卜地爲特祠祀公祠成而父老以其始末請史某記之某惟民之利可因以佐民者往往而有自典民者不能盡心以振元元之急不憂越瘠而取秦肥接綬而�者輒以爲是前乎此者之所染指也而重於暴瑕後乎此者之所厝意也而重於窒竇浮避皎皎之忌而陰濟齪齪之私悠悠者皆是有如公遠緇於往剏軌於來以八月之官爲民千百禩之計幾何人哉不習爲吏視巳成事公業巳建設長利矣而未幾而罷罷而僅復抑何規者之難而隨者之不易也余所聞樹黍者不獲稷旣以予人巳愈有旣以分人巳愈多以公樹徳於趙而其民戴之其子饗之公不負趙趙亦豈負公哉卽守不及期年官不逾五品視彼馳悠陟膴而澤斬於生前慶哀於身後識者��處矣祠成趙之大夫以春秋率趙父老子弟有事其間刻像在目口碑在耳必有慨然流國子遺愛之涕感平陽畫一之遵紬繹公當年遺事而愼守之而方且圖其所未盡復者此實公不死之心亦趙人所以不忍死公之意予故記以告夫後之守趙者公諱某字某富順人庚戌進士公生平治狀詳具趙文肅公志及甘憲副記中予特記趙人所用祠公之大者祠在城某隅爲堂三楹寢捨庖湢咸具門外豎以棹楔左右甃石爲池雜植楡柳壯麗倍故祠而伏臘香火之供則有致仕寺丞趙公價所捐地四十畝在焉是役也諸薦紳耆老各以木石錢粟來趙守何君捐俸佐之始於癸未十月成於甲申十二月董其工者州判李邦魁義官檀鮪禹應春而領祠香火則道士某也予旣記其事而又系之以辭使歌以祀公辭曰爛昭昭兮崇祠層棟兮飛榱公之神兮幹綏愴怳兮予思公隱軫兮我氓肇錫我兮實緐音盤馬髦飾也又音煩多也緐偭遺則兮何人眾思公兮不敢言折瓊枝兮山際采芳蘂兮水澨紛士女兮蹶蹶拊坎坎兮吹嘒嘒飆爲駕兮云爲馬神翩翩兮來下舉予觴兮心寫公安之兮予捨

○勑建仁壽寺記

都城午門外數里許有寺曰仁壽者我聖母仁聖懿安康靖皇太后所建而我皇上肇錫之名也先是聖母特命內臣諏選名勝作爲梵宇以薦穆考冥福祈我皇上螽斯麟趾之祥旣得斯地乃出宮中供奉羨金以萬曆二年庀工營建其制前爲山門天王殿中爲佛殿旁爲伽藍祖師殿後爲顯徳殿爲方丈爲僧捨而方丈之後復以十三年命尙膳監太監周貴造延壽藏經樓左右配殿及僧捨繚以周垣賜地百五十畝莊捨七十二間課其歲入爲神供命僧明忠主之禦用監太監劉彥典領焉締構麗密象設莊嚴稱所爲崇祀之意宸衷慰悅以爲我聖母敬共明神異文咸秩錫羨之休無疆之慶於是乎在欽定名曰仁壽命司禮監太監張誠立石紀歲月而詔臣記之臣惟佛氏之教卽心而證故三如來身六波羅蜜率以慈悲利濟爲本發一音而吹萬有衍方寸而彌大千拯救濁刼燾載恆沙其爲功徳至於不可思議是以歷選列辟並存其教類禋望徧常祀之外乃有崇基表剎靈宇精廬亦以示一人之明誠系烝黎之皈依有其舉之未之廢也我聖母至仁好生善果宿殖啟佑我皇上以玄徳陶萬品以仁壽域羣生踐祚以來蠲卹之惠四敷停刑之令歲下節浮冗之供申貪殘之警藥病食餓加志窮民元元之眾莫不沾濡浸潤於徳澤之中歡欣鼓舞歌詠太和治理登閎逾越繩契卽佛力不至於此巳乃猶不遺象教締勝人天取眞如不仁之宗助淸淨得一之化以津梁國土舟筏眾生登之覺途而躋之樂界臣嘗繹大易神道設教之言緣臯陶奚斯歌虞頌魯之義謹稽首頓首恭紀成事而系之詞曰明明我皇握鬯凝鼎濊澤湛恩旁薄溟涬亦有文母擁而佑之邁任越姒斯漙徳施楫舟﹖犬若航爇菩提炬以右穆考以昌聖緒乃營梵宮於離之方役不煩民費不及公虹蜆梁棟日月戶牖啟彼玄關弘玆妙有慈云普覆惠露廣垂無小無大是馮是依究厥馮依豈曰佛力拔沈拯迷維聖之徳同歸化境咸獲福田華胥之世誰能名言惟祝我皇萬萬歲壽永奉慈闈天長地久臣庸作詩志孝與仁彼刼有壞此勒不冺

○雒陽縣學新建文昌樓記

雒陽聲名文物舊矣明興以來鹿鳴之所賓南宮之所薦出於邑庠者項背相望邇乃稍稍不如前每三歲賢書見爲寥簡蓋亦有才譽之士屢失有司者往往攺而就郡庠輒得意去邑之人士相與求其說而不得也以爲郡庠所隸彊半亦雒陽士邑士寧不郡若乎往登選之數幾與郡中分而邇不然故不在士也毋亦其地形之猶有所闕焉自郡庠有奎樓而始盛今盍亦爲樓視郡庠宜可以增益形勝震耀文明爲邑士助於是相率詣邑侯廖君言而侯方以豈弟大得民和尢加意庠序事一切作人造士有裨文教者不憚爲之乃用諸生指建樓於庠之巽方四達之衢命之曰文昌祀文昌星君其上而邑文學某某與其邑士某等以書來求史某爲龍夫形家之言自昔有之古稱相其陰陽觀其流泉澗水東瀍水西此蓋山川形勝向背左右之說所謂地利者是也以數仞之樓而謂足以默宰俊髦陰司文事有預於取賢斂材之數其理似不可知顧其說亦形家之所有而以一邑百里人士之所推測羣然相與歸其故於此而朝夕遊議翹首企足幾一樓之肇造以爲遇合之機則是數仞者之舉廢有無未必不系乎士之勸沮前郤而有司者因而爲之以新其觀而壯其气令向之沮且郤者油然勸趯然前卽師詔傅訓朝諭夕勉未必若此其速也然則廣厲寓乎經營課督鼛音髙役事車鼓也長文二尺周禮鼓人以鼛鼓鼓役事本作臯【又】者綬也古者上之使下以仁常欲緩而不迫故名鼓以臯下之事上以義常欲敏而有功以鼓節之弗止故詩曰鼛鼓不勝。又音鳩詩�雅鼓鍾���存乎締構鼛皷之伐所以孫業繩墨之引所以程藝而士峩峩於於而遊其間瞪眄莫非離經登躋莫非占畢髙甍飛宇皆逖觀閎覽之所存黝堊丹艧皆綺辭藻思之所發斯樓之作其於以助宣教事化成人文豈淺乎哉夫三才之理交資而互動天有是時地有是利人有是事相待者也邑之士不狃其故而謀所以振作之者則其志壹而气之動巳於是乎徵而樓之作適當斯時予知邑之士必且聯翩而起肩摩踵接軼於中州使人多雒陽之材而因以爲樓詫予敬執券而俟之矣樓凡若干楹糜金錢若干緡皆侯捐俸而稍佐以贖鍰且爲歲祲而因以傭貧民之失業者經始於正月某日告成於某月某日

○重修歐陽文祠記

歐陽文忠公文章節義爲一代偉人學士大夫尊之當其守滁所爲丰樂醉翁亭記爲世傳誦某每寤寐其山川景物神行而巳至其自呼爲醉翁及頺然輒醉之語則竊以爲此在今時善仕者所護諱而公以自署至譔次而傳之因見趙宋疏節闊目士大夫得弛置自便不爲苛小而公爲刺史卽以舉職之暇相羊嘯傲於山水間不惟無畱連蕭抗之譏適足以明其髙而益增其美盛也蓋公歿五日餘年矣而公有祠在醉翁亭北歲久不葺漫漶傾圯丁亥春某以使事過滁時太僕少卿詹公相攜祠下蓋低回畱之不能去云旣而詹公謀之禦史劉公劉公方行部界中觀風考典搜遺舉闕於是檄州庀役葺其傾圯飾其漫漶而歐陽子之祠爲之一新屬史某記之某閱國史我仁宗皇帝爲皇太子時過滁登瑯琊山望醉翁亭因稱公立朝不易得尢愛公奏議惜其生不同時欲諸臣考求公所以事君者某於是仰嘆我仁宗皇帝拊髀忠讜須才之勤而公遺直幽貞久而逾曰尙能感動明主於異代之後也公之守滁蓋慶曆之五年以左遷至名公重臣詘首簿領曾不幾微厭薄方宣土恩徳與滁民共樂字人敷化職思其居公所以不可及而或以爲有所托而自放不然哉於乎士大夫卑卑浮沈吏迹之所涉遊覽之所經其事其迹艸木腐而泡沫散者何可勝道也自慶曆至今時遷世貿瑯琊之山野芳遞謝佳才疊滋當年諠嘩之賓從交錯之觥籌與暉鳯共淪而俱逝獨公之祠兀然與所爲亭者聳峙於峯回路轉水淸石出之間更千百禩傲風霜而齊晦明將泉涸石泐而公之精爽猶棲止妥右於其中四方賓客學士大夫行過而謁祠下者顧瞻相望猶儼若挹蒼顏白髮頺然之容見其所爲得之心而寓之酒者因以遡其文章節義之美盛咨嗟感慕而不能巳髙山仰止景行行止是祠所爲葺而�可以無記是役也因制於舊因材於山因鏹於贖役不民煩費不公取蓋五閱月而告成事焉詹公名某安溪人穆宗廟以直諫顯今爲禦史大夫劉公名某東明人董其役者某官某名

○儆庵周公碑陰題記

吾師儆庵周公歿有詔贈官議謚錫之褒綸蓋實重公其人不獨以會典纂修勞勩故語曰知臣莫若主臣某莊誦綸言則仰嘆我皇上神明睿哲鑑知耆碩之深也某曩讀書中祕事公久見公諄諄誘誨三年如一日當乙酉旱嘆我皇上雩禱之時公日召諸生立館下詔之曰云漢爲憂聖主焦勞於上百吏奔走於下若屬卽墨守章句無能效涓塵第夙宵矻矻敬業亦以袛厥官明主憂臣勞大義詩曰無恆安處職思其居二三子胡不聞焉嗟乎斯言斯指固所以矢心壹慮殫精畢誠通徹宸旒昭格日鑑者乎謚法以恪共官次朝夕不懈爲恪公洵有之使公不卽棄捐﹖之重巨鞠躬盡瘁公固其人今公往矣逝川落日山頺梁壞公之平生靖恭虔愼感慨顧懷賚志而長畢者旣巳拱爲杉松化爲虆葛驚狐兔而號烏鳶所恃以章懿揚芬明往烈而垂來禩屹然而永存耿然而不磨惟是王言在耳後有登公之丘而論其世者其能無感於斯某拜手謹記

○浮橋李氏義田記

李氏自元季居浮橋自始祖至某十一世其族人率斤斤知理畏法擇地而蹈聞戶外訴聲掩耳伏匿非有恣睢忮懻刓詐之行也乃其生殖不日引不月長蓋一姓勝冠不能十人無擔石之儲往往仰哺而食幾三十年所矣某自總角爲諸生讀範文正公義田記未嘗不掩卷泫然沸也曰範公而在願爲執鞭所忻慕焉某困諸生十餘年而後上公交車又十餘年而後登第日月云邁奄逾四十旣爲翰林三年滿其考奉使趙藩取道故山徧省族之昆弟從子輩率窶貧不能朝夕食予乃出橐中所有祿食之餘及使車所過諸公酒饌之餉與予往所買田陽羨比歲之入合之得三百金剏義田於安溪租之以栳計者三百續置共五百而屬予弟廷材主其事日食人粟一升此皆祖宗覆露天子恩波豈某一介庸劣所能營致某私念竊祿三年耳拔貧爲富不量其力得無未翼而飛之譏顧惟古語有云待河之淸人壽幾何贏然後施飽然後推無問彼且爲溝中瘠卽予一旦先朝露寧有及乎故人有問者予應之曰族小而貧甚貧甚故不得不亟爲族小故易爲耳嗟嗟予發短矣而心尙長倘徼祖考之靈不卽霣隊予且以幼所誦者將盡行之卽予無能爲且有望於吾宗之後人繼予而起者姑記以竢焉峕萬曆丙戌冬十二月也

○李氏義田續記

萬曆丙戌余以史官奉使過家買田贍族日人給谷一升而爲之記且云倘徼祖考之靈不卽霣隊尙將以幼所誦盡行之而猶望有繼余而起者自丁亥還京歷坊局國學詹府戊戌貳畱銓庚子余乃出積歲之贏自畱京寓書余季屬爲稍拓之其田亦安溪其金如前其租視前三之二蓋田少縉紳多而價湧也越壬寅余歸遡丙戌十七歲矣叨列卿貳年逾六袠旣請告不出餘生不�知而所爲窶族計者止於如此短袖難舞初志有違聊記數言綴前記之後時壬寅夏六月也

○修建巨馬河橋碑記

涿城北二里許有巨馬河厥水自紫荊外鐵鎖崖來會霸水趨直沽入於海涿故南北孔道河流湍駻行者病涉每大水沒溺輙不勝算先是萬曆攺元州人以造橋請聖母慈聖皇太后憫然念民之所苦捐貲興剏而巨馬河始有橋越萬曆十五年雨潦漲溢馬頭摶岸衡決一日聖母於宮中語皇上曰聞向所造橋大水崩壞行人良苦其命官修建仍出吾宮中供奉金毋煩有司役民一如元年事於是皇上傳諭臣等以聖母徳意命司禮監太監某工部尙書某謹察廉幹可任者而內官監太監張進工部都水司員外郎寧化龍實董其役及化龍遷郎中則以屯田司員外郎易登瀛恊臣督率調度夙夜在公懲往戒將彌虔彌恪以萬曆十六年正月經始踰年而巨馬河��凡爲洞門者九攺造者七易去木龍骨悉用石甃髙廣若干長若干丈磨礲致密又數倍曩時可以通濟悠遠永絕騫崩屹屹乎大壯之偉觀恆久之長利也役竣奏聞皇上若曰是惟我聖母矜閔下民始終拯援徳洋恩普被曁無窮命臣某爲之記臣惟聖母皇上履尊處邃與郊牧��闊絕目所不接念何繇存而川澤之阻洞知揭厲之艱如見卽不憚徵繕責辦有司勞之而以便之費之而以利之斯巳求民之瘼視溺由巳者矣況乎出脂盝之資爲民造福役興而閭左不煩費出而水衡不知又何損上益下周澤甚渥也若夫恆情易於一勞而難再舉樂於暫費而倦重施當河伯不仁旣成而圯民且曰徼惠之無何而重勤將作乎乃慈衷憯怛無巳有加譬則慈母之於子與之而愈不厭出之而愈不靳不呼而聞不丐而獲卽以所覩記上徳至仁未必及斯推此類也痌瘝在民何所不軫膏澤在上何所不捐誠可以濟眾卽罄竭奚辭誠可以捍災卽綢繆曷計蓋我聖母好生之徳而皇上承之諸所爲賑饑蠲逋咸造罷織卹獄緩刑靡匪此心川梁之廷固��念耳今易圯以固飭舊爲新鞏百千禩之安貽億萬姓之利四方仕旅商賈轂擊肩摩於於然卽康莊而履盤石長不知有濤瀾溧蕩之驚朝涉宵齊之難益忭悅謳唫頌功贊徳願我聖母皇上茂祉遐算與天無極臣拜手稽首恭紀其事而系之詩曰涿鹿之間厥河巨馬自昔無梁歲多�者聖母軫民金錢斯捨石梁初施沈災方灑屬歲疆圉霖潦奔澌沙隤淖宿岸坼梁摧曳輪濡尾行旅其咨聖母怵愓哀我人斯曰此津梁四方輻輳民之病涉爲我心疚予作予成是圖是究取我脂盝築彼泛溴我皇受指乃召司空廸簡乃僚載纘爾功取堅易瑕鑑始厚終琳瑯簇簉僕斲磨礲及瓜告成勿亟而迅金堤倍廣玉虹加竣奔濤不突方車可躪翼燕綰齊跨趙臨晉昔也褰�或淪或濡今也掉鞅載馳載驅頌沸於津歌騰於塗無小無大鼓舞驩呼曰此弘濟萬世之澤拯我淪胥措之袵席聖母垂施上帝申錫錫爾繁釐以報爾徳於萬斯年翊我聖皇令聞不巳四方爲綱如川斯至如河斯長銘此貞石昭示無彊

○彭水縣新學記

彭水學自宋紹興建於縣治之南元末毀明洪武八年重建至某年徙縣西城隈臨壑迫陿堂序不足周旋士無弦誦之舍自永樂而後彭水士�焉不登於賢書卽稱茂異歲得循貫魚充額貢爾矣士自分無所發舒則益怠厭間相咨嗟以爲學咎而聞治北里許有地一區父兄相傳謂宜學�是嘗議遷不果於是競心向之而會黃侯來爲令仁愛好教化士相率以遷學請侯往視其地有山自西來踴躍峭拔羅列屏障迆邐爲周原夷��塏一峯拱立三水瀠紆洵可學也卽爲請於當道報可而侯先出俸緡貿其地更鬻故學地取其直益以贖鍰市木於江伐石於山鳩工�日爲文廟東西兩廡前爲戟門左右爲鄕賢名宦祠其外爲欞屋門左爲儒學門繇門人爲明倫堂翼以崇志廣業二齋而堂之左爲署二以居博士某處爲號捨若干間以居諸生後爲敬一亭爲文昌祠別爲啟聖祠鑿欞星門南地爲泮池而甃橋於衢曰玉帶崇塔於岡曰衝霄凡所爲增益其勝者亡不致具役具�而彭水貢生冉藝來京師致侯言屬史某記之某惟自昔補文王作人其時未皇庠序之事也免置野人終日丁丁逵林間何所廩學何所講肆而其材顧可以爲腹心爲好仇孔門諸賢躡屩而從夫子自洙泗之濱杏壇之上舞雩之下至周流轍環宋木衛迹畏匡厄陳立教坐議罔有寧宇而斌斌然徳行言語政事文學各擅其長出而仕於時咸有以自見彼皆得聖人爲之依歸畎化速肖不肅而成何必學也然而明月之珠不系乎櫝而美櫝者以爲珠重良工之勤不必肆而居肆者以爲工資夫學士之櫝肆在焉土敝則艸木不長深山大澤實產龍蛇所從來久遠矣今聖天子以文徳照臨函夏君則文王師則孔子士生聖人之世卽畎畝棲而闤闠處猶將景從風動自耀乎光明而況建之學而辟之宮誦習有所庖廩有次間缺陋不稱士輙得謁所欲於有司者而便宜更置之不憚一勞蹔�以棲之弘敝而處之靚深士自通一經以上稱學官弟子得曳裾挾冊其中朝夕遊焉而無所不適蓋域良者祥集規恢者意豁觀攺者慮易以彭水二百年人文閟蓄之久一旦發部震蟄其亦夫有奮心豈無豪傑瑰瑋之才出而應之者昔文翁修起學宮於成都而蜀大化學者比於齊魯彭水固蜀邑今士寧渠不漢若邪夫櫝飾矣而魚目藏之�治矣而拙藝居之則其負安在士勉之矣是役也經始於萬曆巳丑某月以庚寅某月落成黃侯名某浙之義烏人丁丑進士董其役者某宮某得並書云

○三望山修建碑記

淶水邑治東北六十里許有山曰三望崔巍巀嶭淩逼層霄羣山環其左右與拱揖其前者錯峙矗起四塞如屏障南一水縈紆如帶所謂巨馬河者也三望山諸峯之最尊者曰紗帽岮岮之前有老君殿殿之右有觀音堂堂之西有玉皇洞而靈泉在殿之左朝陽洞又在泉之東其開劈經始不知何年地幽而泉秀景渫而洞窈足稱奇絕而以其罙音迷深也詩�頌罙入其阻又周行也距邑旣遠巖壑寀阻與闤闠迥隔人所鮮至閱歲滋久圯剝漫漶莫爲修飾不足以稱靈異愜遊覽禦馬監太監默陽陳公旣謝事好爲逍遙�車轍馬迹幾徧三輔偶至玆山愛其佳勝乃謀之一二同志捐貲它材葺而新之易朽以堅飭敝爲煥更於老君殿左剏樓數楹顏曰會仙取仙人棲居之義軒檻疏豁其上可眺其下可息而二洞一泉刊治甃砌增奇加冽亦非復疇昔之舊於是聞而慕者又各出力佐之蕪穢頺落之餘一日奕然爲名棲余每見圻內梵官玄宇翚飛離立雄壯靚麗詢厥自來往往金璫右貂所締造蓋微其力莫�爲士大夫自公之暇時一相羊亦藉以舒性靈所休勞勌然其地罕憑山臨水徒取結構礱斲爲工若玆山巖洞泉石天然之觀最爲難得而所處僻左無繇一寓吾目但獲掛名其間亦比於宗少文所爲臥遊者乎故因小用郝公爲陳公請而記之工始萬曆庚寅落成於癸巳云

○樂亭縣重新教場記

樂亭古盧龍地今京師左臂東鄰胡南瀕海其人勁悍習戎馬尙義勇圖經載之邑有教場距城二里許在幹之隅厥土澶衍潦淖所鍾而廣輪不能數雉不足以馳逐邑故所募鄕兵率白徒冗弱弛翫因循校閱希曠間一集而比之闐擁紛��摩趾錯曾不得成列而公宇湫陋堂序淺迫觀褻而威頓有事於是者立表下漏卽意斁色厭亟亟卒卒趣具彌文而巳閱時旣久荒薉傾陁日以益甚歲庚寅潘公來視邑事行保甲法無何有烽警奉檄搜乘則簡保甲丁壯得五千餘人募師訓肄因故教場地拓而辟之縱橫若干步增庳墊濕旣燥而剛前爲講武堂後爲養威堂左右爲翼房東南爲將臺南爲坊曰容民畜眾鑿井二環植以樹而繞以塹北有小塘通河流因而浚之裒土爲�以捍衝決墾前後污萊爲方田九十七畝有奇簡閱百需於是焉出其賊功則兵之離次亂行者訟之論爲鬼薪城旦舂者材木甓甋悉公自籌會貿以奇羨不費帑亦不勤民於是畛域弘廓位置整嚴旌旆孔楊金皷加震隊明伍肅騎騖射疏人皆驩欣倍生武勇投石超距矜鬭樂戰監司大夫行縣馮軾而寓目者貌峻體肅視豁意舒校藝程材旌能勸敢甚安且諦罔有厭怠十�其技上仰其觀贊頌稱嘆以爲令績而公顧鰓然若有遺也謂尾善濡隍易復先甲存乎事後甲存乎言不有以告來者令弗嗣事而隳前功亦惟前人之責爰礲石徵予記且曰不肖爲令滿秩幸逭於辜盩被璽書之錫有云朕不忘東顧尙其容民畜眾曲軫周防俾閭井敉寧凡不肖所爲矻矻惟閭井是計惟聖天子徳意是承是宣用敢恭揭絲綸施之棹楔以振揚威武聳厲兵士凜然若天威之臨之也蓋仲尼系師曰水比於地夫地以有容善畜而水比焉兵猶水也畜而後可用容而後可畜故場圃之步武懸而眾以博陿其觀矣壇宇之規制易而士以銳縮其气矣經生試吏墨守舊貫之文狃裕蠱而重革言因陋不更踵敝不飭備衰防弛保障謂何樂亭爲畿輔巖邑一旦屹然如長城藉令繼玆者綢繆塗蔇繹而勿失敉寧之慶詎惟樂亭九重可長無東顧憂胡塵倭侵永靜全銷是則公所爲拳拳之意公諱某山東夏津人與予同舉癸未進士始令雒陽旣固始曁今樂亭凡三爲令所至有媺政云

○應天府修攺貢院記

往萬曆甲午餘以宮諭來典應天試南京之衢號康莊而貢院道繇巷入南瀕河皆廬舍障塞湫隘不足容多士肅於掫望之不稱其爲京闈也及入簾則堂屏後隟地不數武與闤闠僅隔一垣鳴吠諠囂聲聞簾內而同考所居儉於數楹前爲廊捨從人棲止並庖廚在焉突煙人迹燻蒸雜沓淺迫闇泌不利較閱往往有不能其啟處而病者而試額日浮所增號捨輒就窪處士褰裳濡足而坐其中不足則爲篷捨繼之餘以爲京闈闕事有司重用民力未之皇耳迨戊戌余貳畱銓攝他曹都人士以閭閻事來告言余察所患苦多端而秋闈其巨者大都凡百共具悉取辦民間卽予之市直�虧折繁難民不勝擾歲庚子當大比之期大京兆熊公憫然欲蠲之而少京兆徐公先是甲午提調順天嘗爲畿民有所條上卒行其議輦轂下一時賴以蘇息至今便之公以爲吾所巳試何難哉無何熊公請告公於是程貲度費制器庀物器不民假物不官取盡蠲市廛所患苦而蠹袪用省更有贏羨比撤棘而核之得千餘金焉乃爲六議拓辟增攺其有成畫畫定而後經營��羨金之外無別貲無溢費也今其前則東西棹楔內瀕河之地悉爲扶闌廓如矣其地則貿民地數丈置闈中與闤闠隔絕內爲庭除外置鈴柝邃如矣同考有堂有室爽豁而靚深啟處安較閱便矣號捨庳者墊之不足築之易濕爲燥增少爲多士得安其身畢其技矣至於明遠棲孤髙善圯今甃以甓綢繆鞏固省頻修之費而彌封謄錄聯署比屋則取而東西置之以別異遠嫌防範之密識慮之周尢前人所未及者也蓋天下財顧調度何如耳南闈八縣之供以五六千計昔不加損也且民則擾而官無銖兩之贏今不加增也乃用則贏而民無追呼之擾此其故何哉余謂士大夫繇棘闈起家試有給試而得雋有晏有坊有續食仕有祿有薪皆民奉也一日得權受事亦當念民疾苦而愛惜其財力﹖利除害令民受福而後可以明國家得士之效爲斯民�爲棘闈光不然者安然而享之漠然而視之以民瘼爲俗事以躬親爲失體錢谷屑越而不知羣小幹沒而不問朝廷取士謂何斯民出力以奉士謂何故每三年賓興士則揚眉民則蹙頞胥吏以爲市閭閻以爲阱然則大比之舉不如廢矣余故於南闈庚子之役有深喜焉是役也經始於庚子某月落成於辛丑某月而徐公入計太常鄭公攝京非事與有力焉皆可書也徐公名某長洲人熊公名某南昌人鄭公名某縉雲人乃貢院剏修始末具府誌及院碑中不具載

○紫溪蘇先生祠記

蓋道未有不從淡人者也今夫水惟淡故可甘可苦可酸可咸以無味而能爲眾味夫道亦然君子之道始於淡而不厭淡則欲寡外不足而內乃有餘故尼父以屢空進回而以貨殖絀賜夫賜之於回也豈待知二知十而別哉一簞食而瓢飲��紺而表素而兩人者之品大徑庭矣何者味彌�道彌近味彌濃道彌遠也余嘗持是以觀世之士大夫賢者必淡未有爽者而於吾鄕得紫溪先生先生才髙而學博科巍而名章環海之人讀先生制舉之文��爲兒說生生篇諸書莫不知有紫溪先生者而先生泊然介然視世之腆膴芬華一切不以入其靈府故其視學兩浙惟知興古學樹眞才盡謝諸干請卽有謠諑之者而不顧也其副粵憲參粵藩盤桓乎蒼梧馳驅乎岑溪六年之間人曰滯矣曰不滯也瘴乎曰不瘴也時有門下士爲政先生移書不佞寄語之第曰某賢未遷某賢未起語不及私也其致政也以��之行賀畢而請人無知者及見其疏病也或言先生似不病者曰似不病乃病也銓部以先生不當予告更推擇爲貴州觀察先生臥不起又以先生不當貴州欲移之中土先生益堅臥不起曰病錮矣不能行也蓋先是黃州耿先生嘗對不佞談先生不佞曰先生忠信孝友仕不擇官不擇地家不求田不問捨是其爲人爾巳矣先生歸而絕迹公門結廬先隴蓋未及二年而歿當其病時每對其友人言吾生有涯吾位吾年吾福澤袛是如此足矣足矣徧召所親與訣別而屬其子曰衣有故衣棺無過數金吾親殮故薄也嗟乎先生於先生之際其淡如此而又何有於世之腆膴芬華在身之外者哉故先生居僅蔽��食僅具饘粥無餘財贏蓄以遺子孫惟其教在兩浙澤在三秦百粵而其講說著作之在於世者炳炳烺烺則先生之所爲不朽耳傳稱貴而能貧夫貧何容易非能者不貧非有道者不能也佌佌有尾遫遫有谷其受享豈不丰美而沒焉以生冺焉以死且有生而人惡之死而人快之者矣善建不拔彼生榮死衺者何人哉明自卑渫而財虜之甘焉蓋吾郡有虛齋�峯二先生祠皆特祀至先生而三先生學宗虛齋節侔紫峯其進退相類其講觧足相發明而其文詞風雅抑或軼而上之乃其味之淡一也當斯世之頺靡而祀先生以毘�前修激勵後死維持風教砥柱波流所關巨矣先生晉江人名浚字君禹紫溪其號祠在學宮東偏紫峯先生祠之左郡守竇公某實采博士茂材鄕父老之議白之學使者沈公某主持之中丞金公某直指張公某咸以爲宮而同��君某別駕陸君某節推卜君某縣尹徐君某相與共贊厥事遂以萬曆庚子六月祠成奉先生主妥其中而不佞某爲先生門下士爲之記

○梅溪志齋陳先生生祠記

士大夫羔羊蟋蟋之風微往往背罕言而蹈在得當其服官處位好爵在前文罔在後宜有所顧惜畏憚而簠簋不飭者巳多有之矣及其免而歸前無所覬後無所忌受取之柄解而不得操封殖之欲侈而不可饜則有以鄕井之人供其求左网右弋明攫陰牟蓋其受享其徵逐其東拓西益以貽所不知何人者輒於乎取之曾不念夫人也與吾居相聯世相處者也彼見吾一日而靑其衿則喜一日而峩其冠則大喜無亦謂榮可割芘可席余明可分不平爲之太丘不能舉火爲之平仲今卽不然而秦越視之又從而外府之其可乎至使耳捷音而心悸目樹幟而首疾猛者擇肉瑣者噆膚羣苦羣詛將伺其物化及其子孫而釋憾焉而不悟者猶以爲外侮也夫愛人人愛桃投而李報固不爽者吾鄕先輩惺吾張公嘗爲徳於靑漢裏歿而里人像祀公餘嘗持以勵躬風世乃今南安�都有生祠則志齋陳先生其鄕人徳之之深相與及其生存屍祝之者也先生以弦直鯁介不詣於世垂橐而歸市老屋城隈以居子孫而自棲遲於其鄕故所謂梅溪壩田者澹持身嚴訓家仁惇族表正其鄕而以藍田呂氏之意聯屬要束之有爭質之而平有爲不善憚之而止有冤狀間爲白之不令知不受謝蓋環五都之村落有先生在而雀角鼠牙之訟稀椎埋胠篋之姦寢疆不弱食巧不愚紿隸卒不民螫其民得相與耕鑿樹藝輯睦和恊以安於山谷田畝之間若梁津甃道其小者耳語稱是亦爲政先生有焉是先生仕宦未竟之績乃盡究於鄕而主爵者靳之嗇之方盛年而式遄其歸若將以私其鄕之人者其鄕之父老子弟處先生宇下願其長生久視永庇此一方人而爲之祠以寓其瞻仰敬共之一念丈烏能巳乎祠在鳯凰橋之南枕山臨道前故平蕪邇溪流徙祠下縈回若帶山水之勝恐畏壘所未有堂若干楹堂之北爲寢爲愈塑先生像其中前爲庭爲廊又前爲門大右爲室敞豁完美經始於萬曆某年某月以某年月落成適余請告家居都人請記再三餘辭弗獲旣奉召命入都乃爲之記

○安溪詹氏祠堂記

詹於安溪爲著姓今司寇公之曾大父曰靖者領正統辛酉鄕薦授廣昌令廉平正大豪彊懾服爲令十二年徙開州同知卒於官廣昌名宦女溪鄕賢祠並祀公其遺事兩邑乘載焉公旣厚積而薄取爰有孫憲副公曾孫司寇公迨諸子姓貴盛蕃衍皆公之貽而司寇公仕著風節退而以行誼式鄕邦尢以孝弟禮法範其族人念開州公始昌詹氏而妥右無所不足萃子姓薦苾芬乃捐貲爲祠堂旣成請余記之餘惟古人將管宮室先立祠堂不以著存之地後於攸寧者重本也今右族大家第宅亭榭充拓締構不遺餘力而獨儉其親往往祖禰之位設於房闥混家室而狎雞豚歲時伏臘常食褻器日中而陳之使臧獲奔走其間子孫先後參差拜興無節徹俎會食醉飽而散而淸明中元祭輙數日枯魚殘炙瀆媟滋甚至於生日槪稱諱晨疏數之文子卯之義莫之解也蓋家禮之廢久矣衣冠閥閱民望存焉而采蘋不作相鼠貽譏何以刑家何以訓俗余覽漢萬石君家唐河東�氏皆以禮法聞蓋所謂右族大家者豈爲其竣宇丰屋爲其惇禮義具文質如萬石柳氏故足重也不則亦蓽門圭竇人耳司寇公好古執禮尊祖敬宗𨿽貴而遇長老必恭族人後生少有不如禮立譙之祠堂旣成開州子孫歲時從司寇公裸獻其中威儀倫敍彬彬秩秩孝弟敬共於是乎生和恊輯睦於是乎興寧獨諸詹人將於此乎觀禮焉卽力有不逮而隨其所處致潔竭誠師司寇公之意亦可矣祠堂在城東偏堂若干楹堂後爲寢左右翼以廡廡之後爲神廚爲齋捨經始於萬曆癸卯二月以十二月落成諸規制禮節詳司寇公小宗祠述中余特記其崖略而論者司寇公率祖惇族之義以告世之爲人子孫者

李文節集卷之二十六

●李文節集卷之二十七

晉江九我李廷機著

雜著﹝一﹞

◆雜著﹝一﹞

太學諭諸生

水兌八規

議處鋪行疏

攝工愚見

○太學諭諸生

伏覩髙皇帝聖諭云宋訥做祭酒學規好生嚴肅秀才每循規蹈矩都肯向學所以教出來个个中用朝廷好生得人大哉王言夫士未有怠傲放肆營求便安而他日能爲用者養士而不得其用士之過也造士者之責也

百工居肆以成其事工人安心居肆則技必精而利亦隨之今諸生身在太學心多不在太學��笈初來鄕思遽動或遠離黌捨托處他方或欲北欲南靡有所定旣不安心因生急躁此大病也

凡天下事最要耐性但能耐性何事做不成何時等不到且事不繇自家安得不耐卽諸生異日做官亦須及期而滿循序而遷今乃有今日才進監明日便欲出監未宜差而圖差未應撥而求撥何其無耐性也夫今亦諸生不得不耐之時也而不耐者徒自苦耳

夫諸生所以多方營便者憚勞耳不知人世本是勞境無論農工商賈卽佛老之家其勤有加於吾道卽做一官朝參政事常至饑不得食勌不得休故家語稱子貢勌學願息而事親子曰明發不寐有懷二人事親安可息也又願息而事君子曰夙夜匪懈以事一人事君安可息也諸生入將事親出將事君安得不習勞且大學中亦何勞之有

諸生他日皆有官職此時正當豫養能守法乃可以治人能躬行乃可以教人能不爲非乃可以禁人能不請托人乃可以不受人請托今爲諸生而放逸不檢好爲營求他日居官可知此髙皇帝所謂用著他好生壞事者也

凡人有所干求或以患難急切猶可原也然在志士貞夫猶不屑爲今以至無緊要事情輒號於先生長者之前令蹙眉而勉應之是亦不可以巳乎

凡事但當比量尋思諸生當在鄕較時得貢入太學甚喜也卽入貲者亦慕太學之重而來耳未得望之若天堂旣得苦之若囹圄惟恐去不速出不快以日爲月以月爲年是何一太學而甘苦之境頓殊一諸生而嗜厭之情乍變哉

凡人一邂逅間尙有情意卽同行數捨臨別猶�眷然況師生之誼不薄而汲汲求去若以不見親就爲幸何哉

諸生同學卽爲朋友一倫乃適巳自便不顧攙越擠人於後而自處其先推人以勞而獨擅其逸所謂放利而行卽朋友不怨良士亦不爲也

凡諸生有所向慕尙有載贄飾幣介紹而請業者今朝廷爲諸生立師無介紹之勞贄幣之費經術可以相證文藝可以相質而顧不然者豈非所謂甘於所聞淡於所見耶

道本易簡事無繁難今太學規矩存者什僅二三而余於諸生未嘗責以苛禮束以峻法不近人情也諸生但視爲易簡卽易簡矣視爲繁難卽繁難矣

諸生不必盡能文藝也文藝不佞故業固能譚之卽諸生不習爲文人倫日用尢是眞學如有飭躬厲行執禮守法勤謹惇篤者余愛而重之在文藝之上也不然而怠惰放肆營求便安蔑棄禮法玩視師長敗羣傷化卽文藝科第余不願友焉

選貢爲實太學也諸生入太學爲卒業也間有授徒以佐資斧特其私者朝廷所以招徠諸生�諸生所以來豈爲是乎余昔恩貢入太學亦授徒城南未嘗乞假正歷八月未嘗曠一日諸生惟一勤則學與教兩得之矣卽力不能兼斷無有以私奪公以教廢學之理

諸生惟專心於學朝夕課程出入禮法則淫僻無自而生可以保身可以保家可以全名

凡談者率謂走班課程之類特文具耳何關於身心性情何與於紀綱法度此何要緊而必欲彊諸生耶不知凡一切禮法吾人所終日行終身行而不敢廢者皆文具也若捨此文具則身心性情何處著落紀綱法度何處安頓衙門不成衙門世界不成世界矣或又謂禮順人情敷教在寬不知順者體悉非放縱之謂寬者和平非姑息之謂且諸生百千其眾法不畫一則人有幸心儻於其間有所彼此諸生有辭於我而我無辭於諸生此所以寧失情而不敢失法也

諸生一切差撥有序出入日用曠壓有籍兩廂序則親查籍則手注私旣不容獘亦難作切勿萌妄念以師長爲可欺以胥史爲可托徒自壞耳不欺貞士也知其不可欺而不欺亦聰明士也

余蒞任之日聚諸生於明道堂所面諭之者如此恐其聽或未審或忽而忘之也故刻以授焉

大學文體

太學瑣紀

△大學文體

一遵朱注爲苐一義異說者撲責

一文字須就題發揮襯貼毋得自爲議論不顧本題

一文字股叚起束自有定體以齊整緊切無一剩語爲佳毋得任意馳騁

一題目亂者尙須整之未有題本整而故亂之也

一題目兩截者兩截做兩扇者兩扇做乃爲作家惟語意緊串如敬其事而後其食之類則當�做

一破題卽用聖人大賢等字原不妨於髙古

一承題不得與開講相連

一開講不得用嘗謂卽用夫子孟子一語弁之或間用且夫何害

一文字卽用五經尙須揀擇至於秦漢子史尢當取其醇正者用之要以典雅爲佳近來不知此意故文體不正

一佛書字面最不宜用且近來所用約之不過數十字耳此可一剽而有也有何學問而爭趨之諸生有不戒者抃責

一繳題母與結題相連卽用大抵𨿽然字樣何妨髙古

一近來文字好諷切時政如章疏然旣夫聖賢語意亦不類正人君子之言還要渾厚

△太學瑣紀

余自萬曆丙申七月受事大學所斤斤與諸生要束者惟太學條例而其它一二輒從考覽誌書簿籍或巡行周視間得之時稍有所發明申���贏縮而時記注焉迨丁酉六月積若干條授��而以其瑣瑣無當於菁莪之教閎巨之規也命之曰太學瑣記云

一選貢

一淸黃長差

一天財禦馬二庫短差

一承運庫長差

一參表差

一告假

一禮生

一新舊附名色

一監規

一撥班

一監生糧膳饌

一季�

一堂卯簿

一監內各處門窻俱全鐐扣無缺今泒定廟戶看守打掃不令輪流如有違失便於責治

一號房

一瞻拜引導

一元旦次日九卿瞻拜

一歲暮祭土地祠祭門

一丁祭

一朔望事宜

一官舍

一器冊卓凳

一紙札

一膳饌及工食並諸費

一籍廳紙札

一饌錢

一役銀

﹖一選貢

選貢有正歷無雜歷及各差其出監一年爲期此系題奉欽依蓋欲今一年新舊相接大學常實故不敢先期而撥卽告假攺南不從也要無失選貢實太學初意耳

﹖一淸黃長差

三年該撥百名丙申年撥三十四名丁酉三十三名戊戌三十三名而百數盈矣一歲中每月三名正月閏月不撥又條例舊附二月新附四月至甲午年一應長差題並雜歷則月日如雜歷例矣尋以部題另撥乃酌定舊附三月新附六月而有援舊例者不敢從也

﹖一天財禦馬二庫短差

一年共八名兩差間撥

﹖一承運庫長差

一年十二名月撥一名

﹖一參表差

一撥四名丙申八月部取八名因執舊額告之後所取亦四名止

﹖一告假

長假遠方限一年近半年曠假兩月遠方有長假無曠假載在條例或限外加日或遠方告曠或告長曠假混者不敢準也

﹖一禮生

啟聖土地二祠禮生朔望外仍一六到班亦欲勞逸不大懸絕耳

﹖一新舊附名色

繇生員來者爲舊附則通知簿書曰附繇民生爲新附則書曰俊兩者外更無別項名色致雜而多端

﹖一監規

背銷限一月銷後則舊附得造糧故早銷不準遲銷作曠載在條例有不如限而直以其便來銷者不敢從也遲則查之早則候限滿方與注銷

﹖一撥班

班簿六堂相挨格眼巳定且六堂皆師惟次所值耳而或有願撥某堂自擇師者不敢從也且彼實利其熟識於本堂亦不便

﹖一監生糧膳饌

每月朔於廂散給錢多則膳亦用錢不準代領其不到者不拜廟可知卽扣以助貧

﹖一季�

丙申丁酉二年經考三次捲彌封不編號不用總甲弓手不搜檢以養士气其坐分三處舉官恩生歲貢居中選貢居東俱繇東進例貢居四繇西進查混坐者其賞給紙價復講賞紙可用擡連每刀銀壹錢價廉而諸生得用勝於名爲綿紙者

﹖一堂卯簿

監生久不到班者閱簿可查

﹖一監內各處門窻俱全鐐扣無缺今泒定廟戶看守打掃不令輪流如有違失便於責治

文廟啟聖祠敬一亭土地祠右廟戶某某管

彛倫堂兩講堂明道堂射圃兩廂

右廟戶某某管大門右廟戶某管

退省號房右廟戶某管南號房右廟戶某管東廂官宅右廟戶某管西廂官宅

右廟戶某管兩廳並廊下丹墀並鐘皷房

右兩廳皂隸管六堂並廊下丹墀右六堂皂隸管

﹖一號房

革去頂首先盡歲選貢認住以及例貢一生兩間

﹖一瞻拜引導

凡京官繇科貢起家者俱用禮生引導但有乘小轎至大門外著守門廟戶跪稟云瞻拜俱乘馬進

﹖一元旦次日九卿瞻拜

按儀注但延入神庫坐茶揖別而巳今只備茶火盆不敢以頭腦酒褻尊亦不具攢盤餅犒其轎下人以失太學之體

﹖一歲暮祭土地祠祭門

丁酉歲暮用豬貳口共一百七十斤淨肉一百六十斤時價每斤銀二分羊二隻約銀八錢余果品各有定數其頒胙兩廂豬首各一重��斤羊首各一共重十斤廳堂官每位豬三斤羊一斤習禮官每位豬二斤羊一斤掌饌吏書如之門子二名共豬三斤廟戶十三名兩廂皂隸十七名各豬一斤胙盡而止不補胙

﹖一丁祭

丁酉春祭先期行手本於太常寺云往年胙不勻頒輒費買補費不足惜而借胙於市士大夫不沾神之實惠良爲缺典𨿽額數有定但令丰足庶可勻頒是春太常之牲比前加意監胙官用心監視關鎖廟門毋令兩廂皂役恃廂混進獲得廟戶盜肉至一人數十斤者而所送��羊豕之首重如歲暮盡肉以頒莫不沾足禮生例無胙玆受肉一斤者二十八名至有餘復有加頒而補胙之費可省其細數存於東廳薄廳又舊規每祭兩縣觧銀四兩充頒胙等項雜費不足更益以簿廳銀三兩五錢是次刷印頒胙諸帖用殘柬而擔盒等項東廳用銀止二兩三錢

﹖一朔望事宜

守廟者朔望前一日親督廟戶灑掃廟宇拂拭几案洗滌酒爵磁盤及木﹖匋棗點檢香幾炷燭幾對至日未明入廟親督禮生陳設焚香燃燭務極精虔廟戶令捧至殿門外勿進入次及兩廡亦必躬親寧稍從容俟巳端整然後至致齋所說知啟聖祠如之

﹖一官舍

舊房八所其四所並淸出一所巳重修造新買五所及賃沒官房三所原自新整吏書房壞者亦巳大修此後新官修理之費吏書年例更不復給少壞自修大壞官修又舊房相沿頂首今俱候升任之日官爲處還此後莫索卽有修攺小費巳矣

﹖一器冊卓凳

前殿兩廡後殿几案鑪瓶燭臺俎豆尊爵冰盤樂器路燈俱巳稽查修造無一缺壞六堂卓凳每堂除卯卓三張外各卓二十凳二十火房卓一椅三至於明道堂揆歷西講堂考新進大堂聽講射圃觀射到處各有卓凳不須那移又新造卓二十八張椅二十張分貯兩廂各刻東西廟字號帳被牀褥帳鉤面盆燭臺瓶壺等器藏庫件數在冊備丁祭待客之用

﹖一紙札

刑部紙每年四十八刀紙欠堅好丁酉三月行手本於山西司折價每刀二錢春夏二季折銀四兩八錢支出銀貳兩八錢買湖廣呈文紙十刀徧糊六堂窻格又每丁祭太常寺轉發兩縣所解糊窻紙十五刀皆小而腐丁酉春丁行手本太常寺轉行兩縣折銀一兩九錢六分買湖廣呈文紙徧糊兩廡及彛倫堂前後窻格又西廳課紙每季八錢五分一向取之簿廳查得太學志原系順天府紙札數內今攺正於籍廳取之

﹖一膳饌及工食並諸費

細查太學誌書歷年收支簿乃稍得其原委今立簿廳饌廳月給簿各一扇刊刻應得銀錢月盡而給以朔爲期不得預支濫支此外如東廂水夫帶供東廳之水每月工食八錢以誌書原云量給而東廂官舍又有苦井也各官賃朝房初四兩四錢後倍爲八兩八錢今以免朝辭內相不賃矣

﹖一籍廳紙札

丁酉年五月順天府送到兩縣紙銀二十三兩五錢二分卽頓買上白擡連紙一百十八刀每刀一錢並車腳用銀十二兩黃連七紙六刀每刀六分半共三錢九分因須知監規書板糊模而監規窄小與紙不稱各重鐫刻須知銀四兩五錢三分監規銀二兩三錢五分俱用前銀仍爲刷印匠置刷案五副並舊案二副做小幾二十四塊可免其東那西借摘門爲案閣磚爲凳之勞且損也以後無鐫刻造買之費則當有餘銀而書樓東貯十三經注疏西貯十七史其舊板貯之樓上虛其中樓下五間時常潔淨便於監督料理公務及季考看捲與不時燕坐至於此樓於系重大向匠役居宿乃有炕鑪今俱不許至冬月不刷印不但各衙門可辭卽進呈亦俟凍解蓋防火爲喫緊耳

﹖一饌錢

丙申丁酉年所入時估約八百金較之膳夫麥豆銀可當三分之二其貲不薄不敢輕費多給及以錢準銀有所從寬故兩年間將兩廳銀錢通融使用大有裨益

﹖一役銀

查辟雍紀略庫子二名掌饌支一名分顧二名看庫其一名公貯支銷此一名銀十兩因其自赴兵部關領埋沒久矣今爲屬官賃沒官房一所將此抵助

○水兌八規

一淸本原

二杜需索

三革保家

四勤督視

五謹驗牧

六戒買籌

七禁攘竊

八便囤牧

△一淸本原

夫治人必先自治巳一苟且則气不浩然不得不姑息卽有教令原不敢責人之必遵也惟操持潔白一毫不苟使羣下嚴憚懾伏則令行禁止矣

△二杜需索

官攢有職有俸門皂有工食書手向無工食今亦處給玉於囤夫等役各有應得足酬其勞矣今設一單前開應得之數後防需索之獘給與糧長塡注糧完粘狀投逓而所司仍不時詢訪庶獘可淸也

△三革保家

每見保家之禁非不諄切而不能去者需索多門糧長不諳故倚保家爲之使耳今設單�開應該項數俾糧長執此以與之了然明白則保家無所用再有設局作姦者盡法可也

△四勤督視

兌司𨿽在場然或坐而付之倉官任其苛狥故往日有作獘銀獘乘怠生也惟督視勤則簸揚稻碎一一經目人不能欺獘無所容𨿽勞且褻然吾輩職思其居當如是耳

△五謹驗牧

水兌之米散之軍士牧或糙濕則給不實沾狗此之情必飲彼之恐況諸所體悉方便者巳多矣米非干圓潔淨勿收卽請囑求寬者勿聽𨿽嚴而不爲苛也

△六戒買籌

夫兌以兌米非兌籌也令得買籌獘將無米軍於何給場不可廢乎不但正耗米不宜買籌卽篩出稻碎亦令米補然後軍有餘糧而插和之獘絕簸揚之工省矣

△七禁攘竊

凡米進場時有等無賴小人數十爲羣混亂攘竊糧長受其擾累無如之何須嚴行闌阻犯者懲之並連坐總甲不但糧長得安而肅然寂然亦精明之象也

△八便囤牧

水兌米隨收隨放每倉場不同每囤約可三四百石又多則連其囤令不隔遠糧長易於看守亦方便法也

○議處鋪行疏

題爲民議難行民瘼當卹謹條補救之宜仰乞聖明裁定以垂經久事本年閏四月內準戶部咨開稱南京鋪行方汝立等奏爲姦黨釀成積獘抗違明旨蠹國殃民法紀澌滅懇乞聖明亟賜禁杜以裕國用以蘇民困事奉聖旨戶部知道欽此備咨到部查議前事臣適署部篆方汝立等連日向臣告訴臣令備開苦累曲折復加面審始得其詳大都物料之辦納在內府有綱司門籌各項之費在各衙門有吏書等役需索之費價直不敷有賠償之苦給價後時有守候之苦惟有絲綿紅花生漆棕桐數行頗稱有利而帶辦之法不行又爲豪富所專遂使利者偏利害者偏害此方汝立等所爲不平而鳴者也然方汝立等疏內願納銀輸官欲官一切自行買辦而歲斂眾鋪行之銀以貼之謂之則例銀此其名不正而勢有難行者臣會同南京工部太常寺光祿寺應天府並科道等衙門會議巳備將納銀難行事理回咨戶部聽其覆請定奪外而臣愚又以爲市井議未必可行而其情不可不爲之體悉鋪行之役未能盡罷而其困不可不爲之調停臣將鋪行所開苦累書冊與各衙門諸臣面相質正隨事講明逐處料理大都以省事寡求體悉方便爲主而臣反復思維振刷甚難力行不易有今𨿽巳行而虞其輟有今𨿽巳革而虞其復有難在徵解有難在支給有窟穴根據禁約之所未易行有城社倚憑外廷之所不敢問是必仰恃日鑑之洞燭天語之丁寧然後人人畏憚處處精明省一事則民省一事之擾寬一分則民受一分之賜臣謹疏爲四條伏惟聖明裁察如或臣言不謬勑下戶部再加酌議上請恭候命下咨行等轉行南京各衙門欽遵施行臣愚幸甚民生幸甚

計開

一曰帶辦之法宜行凡戶工二部鋪行辦納內府及欽取各項物料有有利者卽方汝立等所稱五行如絲綿紅花生漆棕銅之類舊時令帶辦無利者以此濟彼則賠補可敷此法誠行卽估價不能一一精確而苦樂則人人均平法莫善於此者今除臣與工部督率所司遵照舊規品搭帶辦外然恐久之復廢合無自今巳後行令該部著實執持卽鋪行有推托不願者勿聽夤緣請囑者懲之若該司或狥情無執卽以溺職議處則法令行而民志定矣伏乞聖裁

二曰可免之役宜蠲夫小民逐什一爲生終日不能離市肆而此呼彼喚令其奔走伺侯於各衙門以妨其生理民有敢怨而不敢言耳今南京各衙門不但私衙日用不敢干涉鋪行卽禮部三節之表箋拜牌之香蠟墳船之祭品兵部犒夷之宴制銳之鉛刑部囚服之布獄祭之豚工部營繕之修理都水之制造光祿寺之蜜糖國子監二祭二考之需椒油醋醅之給見今費出本衙門者支銀自買費出戶工部應天府及兩縣者取價自辦卽科場一項鋪行視爲苦海今府臣亦巳議照順天之例雇役買辦舉鋪行而蠲之矣惟是需索無門羣下不便明阻陰壞實爲可憂合無申飭各衙門果斷力行不革永革毋票取毋借辦至於科場什物家火治中夏尙金議欲出銀令鋪行賃辦而臣以爲南京器物價廉不若官自制造收貯脫然無求於民之爲盡善也伏乞聖裁

三曰價銀之給宜速臣每詢鋪行所苦固多而太部者十之一而取給應天府戶口食鹽者十之八九然各府或不以時觧部各縣或不以時觧府又或觧矣而不以時給一遇公事票取鋪行及旣辦納有數歲不得價者有竟無領者是以通政使楊某嘗對臣言以爲此白取民膏使鬼神有知祭必不享誠確論也合無自今嚴行各府縣務以時徵觧而部府又時常催督而稽查之如遇觧到銀兩卽行該衙門知會或徑發令其自買或用鋪行亦登時給價如民間貿易又何累之有哉伏乞聖裁

四曰需索之獘宜禁夫旣令民采辦矣而又加以需索��以堪臣每詢鋪行皆言官價所給不虧第無柰衙門吏書與內府羣役之使費日增月益不饜不休苦楚萬般無所告訴今臣等各衙門亦巳見行振刷而將來何狀則臣之所不能保至於內府尢臣之所不敢知者乞勑令後諸司時時嚴行禁戢再乞勑監局各衙門務體朝廷徳意約束羣下寬其需求庶民可小康矣伏乞聖裁

○攝工愚見

一省通狀

一免估價

一罷季官

一汰冗作

一擇工匠

一增工價

一時支給

一具器用

一復舊料

一早補葺

一勤督視

一明賞罰

一禁扣克

一酌舊例

一革雜差

一革鋪行

一議送價

一議城垣

一便觧戶

一定箱式

一修軍器

附葉臺山敍

△一省通狀

舊領價有通狀後廢至近年而復然實無益於防姦艸獘徒令苦於轉折之多時日之延不得早沾其給耳夫苟欺卽題請猶欺也誠無欺何以通狀爲故通狀可省

△一免估價

夫估價誠實估價豈不宜乎然官作估計率不實彼逆知繕司之斟減以爲卽實估亦減故估不以實也繕司亦不覩虛實之狀第以意減之卽減猶然不實也估計一定費不及估不止尙有求增者反不若不估之圓活無巳則估木植��曾有之料耳工不必估故估計可免

△一罷季官

夫所爲委官者以不能躬親而委官以代之欲其稽查督率諸作頭也然委官安能稽查督率彼與作頭狎而共其利委官亦作頭之冠帶者耳錢糧之虛明旣經作頭又重以委官豈不多此一蠹乎夫能躬親官可無委也不能躬親而付之委官與付之作頭一也且作頭欲責則責欲革則革一名爲官不能不稍存顧惜而彼又以俸薄役繁告勞稱苦孰若使彼坐享安閒之福而營繕反得節省之利乎故委官可罷

△一汰冗作

冗作利用寡寡則冒破者寡矣而又易於約束稽查卽以一人兼二人之得亦易饜也擇其殷實老實而能幹者畱之儻工役浩繁並集而作完一處復作一處故冗作可汰

△一擇工匠

工部所用工匠另是一班拙者惰者專以供工部之役人間之所不用者也每見其砌磚砌瓦信手胡塗用灰甚多泛散外面如癩頭之象獨恃�煙以蓋之旣不堅固亦不雅觀其作手大槪如此習慣之久不可教化須別尋人間所用者用之而後工部之營作庶可比於人間矣故工匠宜擇

△一增工價

人間大工一日價銀三分三釐小工一日二分三釐工部之價不過三分二分而又不現給又經手多則實無三分二分也工匠稱虧作頭稱賠營繕稱節省而不知應募者皆拙且懶而又以其價少而不敢督促之其來則晏其散則早其大工則不實做大都三日所作僅比人間一日而人間費三分三釐營繕卻費九分是以半分之省反加五分七釐之費矣計不亦左乎旣擇工匠而欲責之實做則工價宜增

△一時支給

營繕例皆工完而後領價常至數月至今作頭稱貸以給之不但不近人情亦何以責其冒破總之作頭出息皆工部之銀是工部稱貸也竊謂百金之役先發十金令費過九金更來請發逐日換錢散給如人間一般庶作頭不苦於稱貸工樂得現錢而踴躍矣故支給宜時

△一具器用

器用不精不備作必不善亦且費工每見工匠所操之器輕短無力惰窳易脫其掘不深其築不固甚至缺少而徒手以作者有之束手不作者有之須令所需器用無一不有無一不精而後事可善也故器用宜具

△一復舊料

今之磚瓦遠不如舊卽所謂方十瓦者較國初三不及一較嘉隆二不及一遇風卽動少動卽脫少脫而椽板見卽漏矣卽朽矣徒虛張其�動輒千萬曾不如古之數百此末世所以爲澆漓詐僞可憎之甚也磚皆窄薄每見城上補砌皆與舊磚不倫且又甚蘇敲之卽碎閣之亦碎一搬運間而毀棄多矣是百磚無八十之用也故宜復舊料

△一早補葺

凡傾頺敝壞非朝夕之故皆積漸而然當其小壞有數十錢可救者因循坐視至於大壞動費十金矣竊欲繕郎乘明轎常以所過知甚壞處而�補葺之其費甚省其功甚多不然坐幨帷之中不寓目不畱心此在他郎署則然耳故補葺宜早

△一勤督視

余欲繕郎嘗詣工所遠者以鋪陳食榼自隨從容看視教之作法而並察其勤怠虛實時常詰問不弛鞭笞精明之效自與髙坐邸中而徒以言令者相去遠矣故督視宜勤

△一明賞罰

夫常罰所以勸懲今勤者怠者誠實者破冒者漫無旌別卽歲終委官有賞亦常例視之且不及工作也竊欲時時行其賞罰如營作一所旣竣而計其日不多則賞計其費不多則賞視其工善而固則賞不則戒責加焉如是而不鼓舞畏懼者非人情也故賞罰宜明

△一禁扣克

夫工價之給能必吏胥無常例乎官作無扣克乎則所領三分者止二分八九矣卽增三分三釐者仍止三分矣何以擇之又何以督之須令工匠面領而詢問其克減有無有則重治不少貸而後價皆實沾事可實做也故扣克宜禁

△一酌舊例

今每有所需則檢舊以定價曰例也曾不思物料有美惡時估有低昂卽舊籍所載間亦有不盡當者而乃以前人一時之鹵莾爲數十百年之獘蠹故例可查而不可不酌料必稱價價必依時乃爲善耳

△一革雜差

作頭以供興作不宜別有役使故事堂司上任令作頭辦席𨿽給之官銀然安知其無補貼乎又安知無乘此巧爲奉承者乎是使彼借口而我爲所中也諸如此類並宜斷絕然後令行而禁止故雜差宜革

△一革鋪行

凡營繕都水所需物料例皆票取鋪行皂役持票因而生事鋪行輒費抃發而又有交納之難有領價之難需索賠累皆繇於此今絕不出一票但發艮付匠作自辦與鋪行不相干涉又何累焉故鋪行宜革

△一議送價

工部每爲各衙門修理所用吾錢糧也所役吾匠作也各衙門誰敢稽查督促者故每每延緩苟且難完易壞往往不愜其衙門之意常有後言任勞而不見徳故余修理翰林詹府刑部二司太學廣業堂俱不估計而約送工料之價卽稍贏不妨乏則隨彼自補蓋我得省事彼得如意儻有差遲彼不敢咎我而我反得以詰彼卽不久而欲再修亦難閒口矣此彼此兩便者也故送價當議

△一議城垣

內外城垣歲費萬金余徧閱視乃知內城原堅固可以無修不宜動稱兩城以虛張滋費外城工巳彊半自今修理於十四門中先其易者將工匠並集一門挨一門不過三四歲諸門盡完自是亦可以無修卽小修亦小費耳豈有年年萬金之理故城垣當議

△一便觧戶

余因和州蘆課一觧戶而知有保家之包攬吏書之常例余因是小懲而大戒令觧戶將錢糧隨批伺候投交時觧戶另投卽標查收立令赴庫兌納該庫卽兌該司卽出實收越日�批回而吏書無所措其手保家不得籠絡衙門淸而觧戶便似可常行而時時當詢問觧戶申飭吏書以加之意者也若本部日日坐堂當日亦可批回緩不過明日矣

△一定箱式

織造觧進紅箱作頭多索價銀迄無準則余欲都水先造三箱一板胚一油灰一朱漆各以極好爲凖而親驗其所費板胚若干油灰若干朱漆若干各以極確爲凖將此三箱貯庫每年做時先令呈胚執胚式驗之胚如式矣次令呈油灰執油灰式驗之油灰如式矣次令呈朱漆執朱漆式驗之朱漆如式矣則給價於所費外每箱加銀二錢又於價外加以內府導行之費定銀苦幹蓋此項年年制造式價一定經久可依亦一便也

△一修軍器

軍器開局修造循習舊套費帑滋多器直具數而巳竊謂不如定價降式令工制造官與之買如人間一般自然器精而費省如以爲有局存焉令工處局中可耳

自古稱有治人無治法至於臨時斟酌變通豈法之所能盡要在畱心加意聰明智慮皆繇之而生如免估計亦有時而可估罷委官而官間有賢能者亦可委增價而猶然怠作不如勿增諸如此類皆可以意爲之卽離法而實合法卽用法而不泥法乃爲善耳仲尼言先勞詩刺弗躬弗親孔明治蜀橋梁道路無不修治桃崇沿邊士馬器械盡皆默記吾輩當法古人毋圖宴安毋厭猥瑣治國如家惜公帑如私橐吾輩所以報效朝廷一日居官則一日盡職如此而巳不佞願與諸君子勉之

△附葉臺山敍

畱都工曹領尙方雜作及城垣廨署舟梁器械一切繕治諸役歲費十餘萬緡量入而出無虞匱矣典守佫有司存循職而營無虞溺矣頃非時宣索動至巨萬府藏爲竭而中貴人督金錢者猶項背相望是上縻也兼之法久獘滋人情弛廢物料工作百不如曩日報竣未幾圯壞隨繼歲歲耗縣官無巳時甚至上供諸物賈人子輙夤緣爲利旁侵私割無不尾閭是下糜也區區畱工所積幾許而堪此再糜非重獘極困勢必不止在事者蓋兩憂之�余以爲上而糜屬之上矣非吾所得爲所得問也若下而糜則獘端可尋漏穴可塞便宜操縱可如意何所不得爲何所不得問而因循耗廢日甚一日此誰過歟善乎溫陵李先生之言也吾輩當法古人毋圖宴安毋厭猥瑣治國如家惜公帑如私橐以報效朝廷盡職當官如是而巳李先生攝工曹不數月諸廢悉舉間有應罷應行應增應減應斟酌變通咸條而列之爲款二十餘鑿鑿可見施行毋論其它卽如城垣一事所費不貲襲故循常莫糾其失李先生獨策內城完善可無修外成則並力而先事一隅須表裏無瑕乃漸而及四隅不二三年役可罷也今司城者遵其說有成緒矣引而伸之何者能廢先生畫哉凡先生所爲初若米鹽瑣碎要其終乃更簡約以費爲省以有事爲無事此其大指古人小物必勤至於後世猶有能使材𨿽履屐間各得其任歷事多而用心密槪如此也夫周禮各官亡矣或離索於五官或補以考工記議論樊然未知得失以余私度冬官事多難於臚列此之闕如以俟精慮者之神明而自得耳國家六典所載無所不該乃在畱工抑何僅僅神明自得無如先生凡居是曹而欲盡職報效則先生所條列其指南矣余頃亦以攝事踵先生後方有仰屋之嘆讀此爽然因屬司務馬君刻之以告同署及來者庶幾當此艱匱無可柰何日相與節縮以不至重糜其於國計亦未必無少補也

題曰攝工愚見則先生所自名余不敢更城垣主意

南工部設主政一人專筦自外城垣三歲而代歲費有至萬四千金者少亦萬計問之胥吏曰經費也每歲春秋兩閱城司空與司馬內外守備給事中禦史期日分道而行日中會食食罷而散戊戌秋告竣余攝事陪閱匠作隨行余所至輙詰之間抶其不勉者故事秩閱後率輟工涉冬及春閱壞度費爲之估計估定然後修是時嘉善陳君攝城垣余謂之曰天未寒工何爲輟惟是繁巨者以待來年若尺寸之罅隙數甓數瓦之費一手一足之力宜及今修補而令匠作曰吾尙欲閱也仲冬餘再與陳君閱內城則來年卽不修可矣卽欲完美不過一二百金足矣閱外城繇內馬道行城亦可觀及至一門余步出城視之則敉甚瓦甓俱無始知所修止一面閱之所見而所不見者未嘗修也豈有以一面之城而不壞者蓋緣諸公閱時惟輿皂所導不夾城而行內行則俱內而遺外外行則俱外而遺內官作胥吏掩飾幹沒利其工料以潤私家爲日巳久故歲修歲壞迄無了期蓋余竊笑工部之修城有似饔飧饔未巳也曰夕且復飧飧未巳也曰旦且復饔古人論讀書當與作別討�謂城垣亦然夫城垣亦人家樊墻之巨者耳��樊墻遠者百年近者數十年未聞歲歲修者凡作事必先立意工部以歲修爲令甲以萬金爲經費立意舛矣沿襲因循莫知其非也余意欲無時不修欲一修不復修夫一官三年專且久矣何物城垣獨不底績乎余視內城堅完無庸修不宜動輒稱內外二城飾虛聲以滋費也外城十四門有易完有難完當先從其易者並集工作完一門復修一門約三四歲皆完可無修卽修而費少矣而余欲主政處外城非典禮白事毋旅揖時時乘筍輿往來巡行以工作畚鍤自隨工無間敬隆冬而後止百凡器械瓦甓灰泥之類無不經心經目三年不離城垣之下三年之後委官可罷匠作可散窯可撤營繕之帑可緘矣戊戌長至前二日某書於吏部之敬亭

李文節集卷之二十七

●李文節集卷之二十八

晉江九我李廷機著

雜著﹝二﹞

◆雜著﹝二﹞

徐文貞議謚﹝代﹞

宣府鎭總圖說﹝代筆﹞

宗藩照會

奉各王府親郡王及管理府事啟

徳府啟

爲晉府諭妃父

爲晉府照會山西布政司

咨回南京禮部

附葉臺山宗藩紀事序

知會提學公文

咨訪單

行司廳諭觀政進士

序祝君明倫堂箴及示門人語

申敬中制義引

書哲慕編後

紀夢篇

題潘氏捲

代跋

書李公傳

求敕命撰文行實

弟爾立壙志

修學告先師文

修學告土文

宣府鎭總圖說﹝代筆﹞

大同鎭總圖說﹝代﹞

宣大圖說序﹝代筆﹞

敕修�嶽廟碑

讀節孝紀有感

勗會試門生書

舉單巖泉鄕賢呈

大司農張震老像贊

李素溪像贊﹝公諱明淡惠李抑齋先生之長子也﹞

岐麓先生像贊

妻父林石泉公像贊

自贊

○徐文貞議謚【代】

伏以故特進光祿大夫柱國少師兼太子太師吏部尙書建極殿大學士徐公階稟天卓懿爲國幹楨弱冠掄魁人稱幼達承明載筆眾遜宗工然而以詞翰爲外篇以身心爲實際以良知爲印證以經濟爲眞修故立朝而不阿補外而無慍自其司理延平視學江浙至於橫經講幄端席成均佐銓衡址秩宗中外之所踐更後先之所展錯亦云著白而非所難惟其晉位端揆墨臣共事譬之涇以渭濁燻同蕕藏而式用遵晦之道馴其忮懻之心善類賴以保全國脈因而不絕旣而墉隼弋獲樞軸斯秉則反旣覆之餗挽有隧之風引正人懲污吏籌國計飭邊防還威福刑賞之柄於一人歸政事議論之職於庶府出世混濁而登之昭明若夫諭札三至陪貳杌木﹖﹖凜若黃臺之﹖幾無橫絕之鵠而能堅持左袒幹轉上心張良謝羽翼之奇丙吉遜不伐之量迨乎玉几彌畱袛宮付托乃采之區典禮所關人立攸萃歷年旣久漸至傾頺某等叨仕此邦鳩工修葺𨿽救偏補敝則�司存而幽贊默成繄神是賴謹以果酒用告經營伏惟明神俯垂鑑佑

○宣府鎭總圖說【代筆】

�鎭本秦漢上谷郡其在一國初與遼爲唇齒設開平衛置八驛自太寧予虜興和旋廢後以開平單弱無援徙衛獨石而宣遼聲援絕矣若論形勢紫荊控其南長城枕其北居庸左峙雲中右屏內�陵京外制胡虜西北一重鎭也其五路險隘則獨石鎖鑰全鎭最急而靑泉馬營等處咸虜大舉所繇入稱要害雲中路葛峪靑邊諸地與西路張家口西陽河一帶爲最衝而東路四海冶周四溝諸險次之曩西路之扃不嚴則洪蔚急��之藩不固則延永急從金家莊以寇龍門則沙城麻峪急從大自陽以寇趙川則雞陽新城急繇海子口入四海冶則南而黃花西而永寧不得安枕�也自欵貢以來虜不闌入而宣鎭幸息肩今按行沿邊若干裏髙墉崇堡列城聯臺分��將旣飭�完非�之勢於�爲壯矣乃過計者謂史車二禹湯罪巳之義法周成顧命之文以更化爲厚終以干蠱爲嗣徳補偏救獘遂良顯忠世廟得遂其本懷嗣朝不嫌於攺政輪臺之悔奉天之詔方斯蔑矣夫以其造膝陳忠委曲若彼保大定功焜耀若此宜有美稱以崇優答謹按謚法道徳傳聞曰文大慮克就曰貞以彼振藻詞林掉鞅藝囿緝緯鴻業潤色太平講新建之微言窺前修之堂奧可以爲文矣乃其比肩壬人左機右穽接迹濁世波蕩絲棼國本危疑叔孫之所箝口末命倉卒子孟之所怵心自非妙用善藏圓機能應緘縢弗固茹納未弘何以脫羿彀之危伸蕭規之志捧日於暘谷回天子密微曲運調停之權光昭作述之際蓋惟其遠猷獨秉石畫淵涵慮必八弦規必萬■﹝示冀﹞是以垂紳搢笏動中機宜事平而迹不顯功懋而人莫窺默奠九鼎之安陰培萬年之祚此惟可與沈幾密謩者道未易爲淺衷弱植者言也律之大慮克就可不謂貞乎昔魏徵正色於貞觀楊士奇受遺於昭代而身沒之後並謚文貞以今方彼殆有過之無不及矣某稽之令甲參之輿論謚以文貞洵非虛美謹議

○宗藩照會

禮部爲敬循職掌條陳宗藩簡便之法懇乞聖明裁定以惠天潢以垂永久事儀制淸吏司案呈奉本部送據懷仁王府教授所揭開原奉到部文行取本府鎭國中尉俊庥嫡二子等共五十四位應名應封候封並殤卒位數逐一稽查登答明白並無隱漏需索畱難情獘緣繇到部送司查得俊庥嫡二子等五十四位本部逐一款開於後登答明白回復其應名應封本部仍候本季奏到卽與具題非賢藩加意貧宗何以有此至於殤卒冊中多有不報此必人情惡死因循不報之故然在教授畱心特設一簿逐季挨查亦自可無遺漏若行取勘合到日細心查核啟王奏請仍登答到部以爲常則賢藩與本部一體相成其所利於宗室非淺鮮也今準前因相應回復案呈到部擬合就行爲此合就照會本布政司轉行該府教授具啟管理府事知會施行

○奉各王府親郡王及管理府事啟

恭惟國主殿下以金枝玉葉之懿親備玉質金相之令範徳誼聞於當寧賢聲著於諸藩卽古之河間東平豈能媲美凡此天潢之泒孰不皈依怙冒贊頌慈仁卽職之聞風慕義亦巳久矣職叨禮官仰體聖主親親殿下惇睦徳意故於去歲春間條陳簡便一疏欽蒙皇上依擬職遵奉以來頻覩殿下封事爲宗室奏請連章累牘每奏抄到部查不越日題不踰季司屬竭其精勤罔或停滯胥史剗其宿獘不敢需求職竊自謂職之於宗室庶乎盡心焉耳矣惟是伏念積獘難除卽職一部一司胥史數人尙有耳目防範之所未及者況在數千里外地遠分疏心長力短惟有仰仗殿下賢仁視同姓如手足卹貧困如痌瘝誼親則體悉必周地近則沈抑易達殿下之章朝上聖主之綸夕宣然後應名者名應封者封應婚者婚宗室並沭恩波而職禮官亦得少效涓涘以報明主曁殿下耳不然徒恃職犬馬之力空自苦辛終不能有補也伏惟殿下少畱睿思加意貧宗申飭長史司教授所等官書役等人以及此外凡於宗室有幹者如遇奏報名封選婚等項速令啟聞務體殿下之心貽貧宗之便令旨一出誰敢不遵則殿下大慈大悲無量功徳勝造九級浮圖定享千秋遐壽職不勝瞻仰懇禱之至謹啟

○徳府啟

職爲聖祖臣子受君父作養洪恩若聖祖子孫君父同姓而不知尊敬體念何以報答君父他日何以見聖祖於九京用是與二三郎署孜孜矻矻視宗室名封猶巳名封其困抑猶巳困抑也條陳旣奉明綸遵行乃其職掌何當屍祝可任兢慚至於具啟奉於袛爲勢隔力微之慮重勤諭紮藹若春溫承示具悉貴藩祿多人少源潔獘稀有啟卽行有急必賙行取者不畱違慢者不貸伏惟殿下畱心如此職有以知天潢並受其賜禮官亦得舉其職矣願皇上千秋遐壽永膺帶礪長主宗盟職不勝忻仰禱祈之至

○爲晉府諭妃父

禮部諭兵馬指揮馬照得王府嫡庶乃必有者卽情愛不同名分自在爲女之父者止當以樛木之義勸教其女而巳況查得王氏原系奏選一子王氏所生據呈本部手本及驗醮疏內寫妃馬氏而次乃列王氏低妃一字實未嘗稱王氏爲妃至於旛上稱妃此必下人不識字者一時所爲決非出王之意也而馬家父叔遂以爲王之過倘交構不巳則王益不能與妃相安愛女者固如是乎本部巳行文長史司啟王善調和存名分兵馬尢須勸妃事王不妬不傲安王氏所以自安也其聽本部之言毋逞气生弗自貽咎悔

○爲晉府照會山西布政司

禮部爲乞鑑讒撥事儀制淸吏司案呈奉本部送據山西太原府陽曲縣南關一都民人馬云系授東城兵馬指揮馬經親弟告稱經女選配晉妃被陳達道等撥王討妾王氏將馬氏金冊冠服等物與妾收掌擅封爲妃金字封旛可證且囚禁馬氏不面七載以庶奪嫡等情到部送司案呈到部看得馬云所告事情皆宮闈微曖難以輕信除將原詞立案外相應照會山西布政司轉行該府長史司啟王知會嫡庶之間名分當存務要調和其間使宮闈肅睦妃安而妾亦安毋得有所偏私以滋釁隙該長史司仍具文回報施行

○咨回南京禮部

禮部爲儀注事儀制淸吏司案呈奉本部送準南京禮部咨儀制淸吏司案呈照得畱都乃禮樂剏始之區百官森列一應上陵拜牌習儀表箋祈禱等項站立有先後相遇有拱手有回避近來彼此參差每相爭競加禮兵二部舊居戶部之先今戶部有煩言矣都察院司廳舊與科道同列今科道以爲非矣此在北京必有見定班次兩京一體所當姿明以便遵守至於京縣知縣遇各部官應否停立遜讓京府首領教官各部官應否回避坐營指揮遇小九卿以下應否乘轎徑過卽不乘轎而乘馬應否開棍均乞查明回復一並依行稟堂奏批移咨北部奉此未呈到部擬合就行合咨前去等因到部送司案呈到部看得南北禮儀亦不盡同如南省之不避九卿與郎署之金扇卽此一二其餘尙多且今北京行儀巳有不循舊者矣若問此中見行朝儀科道列於部屬之前一班而吏戶爲後一班禮兵爲次後一班刑工爲又後一班司務站郎中之下都察院三廳站工部班之下通政司經廳之上及至行禮北面則戶在吏右禮在戶右兵刑工以次而右司廳隨其部都察院三廳與工部班接大抵不論衙門要冷惟以吏戶禮兵刑工都通大爲序卽如本部遜倉場又如左都禦史必繇尙書遷轉然使戶書一轉左都不帶銜宮保便站工書之下此類可推矣若翰林尙書科道大金吾稍不序品則以顧問符璽糾彈親軍各有說存焉至於郎官原無避者自京縣至首領教官止宜放下轎幃稍遜而過如京官不避小九卿而用眼罩不起手之意若坐營指揮遇小九卿亦合下幃讓路若開棍則非若責其乘轎則四品俱不應乘轎吾輩巳如此難責人矣禮者理也理得則心安在貴部必有確見惟是旣經移咨理合回復湏至咨者

○附葉臺山宗藩紀事序

往士大夫談天下大計輒憂藩祿以爲宗支無窮而窮入有限也其後諸藩自議以歲額均給但毋逋賦不必益賦矣而議者謂宗藩所患若乃在春曹令如荼牘如山胥如神鬼獘孔如蝟毛糜金錢如實漏卮蓋升斗未沾而膏脂巳盡矣因循習慣以爲固然典玆曹者有太息而巳晉江李公來爲少宗伯先質於當爲儀制者亦以爲難及受事悉檢諸故牘有要例有酌例要例所嚴有過期擅婚而酌例寬之亡何復議更詔仍舊例而所司遂以酌例爲不行更七八年莫知其誤公始正之曰酌例亦舊例也竟行酌例又奏行簡便二法曰省重結曰定取期先是宗室報生有結矣然所司置之其後請名有結請封選婚又有結且多方搜索務在得瑕重則寢輕則勘甚至猾胥受賄攺甲爲乙甲名旣削不得封乙復以洗攺爲後胥所持封亦罷如此類甚多官不能詰也公於報生時卽爲積其父母封選及其宗鄰諸人爲保任者爲方冊臚列之五年而名十五年而封而婚至期則按冊行諸藩取之不用結也冊必手批以防竄易季爲一冊旣定則又梓小冊散之藩司人給之令持以爲券又悉補前此之未名封者有枉抑來訴者輒爲受理其無可考者以問宗正及司封度支諸曹一有左驗皆得伸雪不期年而訴者亦盡其諸以名封請者奏至卽查卽揭示季終卽覆命下卽給勘合往勘合一通止一人多則數人皆鬻自胥輩公每藩司共一勘合榜示諸宗不費一錢矣故事親王絕而進封者子孫封爵怕逓加嘉靖末年始令進封之支子皆從故爵不得封郡王著爲例至是秦藩數以爲請公力爭上無以奪也其在例前應加者胥輩又常以舞文得厚賂公別而著之諸宗皆洞其故賂遂絕公又時馳書告諸藩及其用事者務便利其宗人毋相困苦諸藩感公意皆報許公在事五年未嘗爲操切刻核之法而宿獘盡除宗人大蘇其大指在敏事謂一日積一事十日則積十事事愈多獘端愈起故常戒其屬以吾二三同官之勞貽宗室百千萬人之便而不暇顧胥吏數十人之不便譬如掃室日日掃之則塵埃自絕矣又在省事文移小誤可情恕者毋輕駁可勾稽者毋輕勘夫省一勘一駁於我輩甚易而宗室之受惠巳無算矣又在使事有定期如題覆如發勘合如季冊皆嚴爲之程如農畔焉尺寸不越如赴表焉時刻不後則法行事集因循怠廢之病無從生矣或有語公曰宗祿多而不勝給故多爲之端以裁之公寬者何也公曰不然夫宗室之有力者夤緣展轉不能裁也其裁者皆貧宗耳寬胥史而嚴宗室寬宗室之富而嚴其貧非所以爲法也以天潢帝屬之尊而令乞哀異姓受制賤胥非所以爲等也或又曰彼宗室之隸旣挾糈而來矣卽省之不返璧也徒取諸此以與彼何爲且公能長子孫於玆曹乎公曰固也璧不可返而可使不再入也夫愚公移山世世不休卽操蛇之神助之矣火傳於薪政舉於人溺職之是懼何虞其它公之所爲破拘攣而獨行壹意如此乃其所甚重又在立案則名封絕矣非獨其身絕也卽子孫世世絕矣宗室旣無祿又無他業是坐斃耳吾每舉筆至此未嘗不惻然也今諸宗十六萬人無不徳公三晉之間刀祝相望卽胥輩亦心折無後言惟輿隸三十六人盤據日久以公奪其役不無怨望公不卹也吾豈卹三十六人而不爲十六萬人地乎公曆官所至好爲人便利不避嫌怨多此類卽在春曹所振刷尙多而宗藩其最大者余嘗語公昔富鄭公賑饑靑州全活數十萬自言不以此易中書二十四考今公之陰徳被於諸宗世世利賴更者何功名富貴可以易此公笑而爲余具言其事使記之餘嘗嘆世人言公淸不知公厚言公刻不知公怒言公好瑣細不知公乃以瑣細成其寬大餘與公周旋久亦庶乎知公矣故卽公所言稍敍次之以俟後之君子考焉

○知會提學公文

禮部爲督學試事宜專繁文可省通行知會事照得革類考行歲考旣新奉欽依而近來提學一官又苦不能及時銓補至於期迫巡歷不暇而方教條是飾刻意工文及至閱卷不拘髙下必置�題且多爲綺語考徧之後可少憩而再考矣復取巳陳之文藝點檢潤色梓而布之諸如此類不免有分精力亦費光陰實於學政官評未爲喫緊也然不一經說破不但相沿故事驟變之難卽違眾獨行亦未容易爲此通行知會將一二事宜開列於左

一教條如徳行止說推舉要當倘不當罪坐舉者如文體止說遵傳注尙醇正違者不取仍降黜如此之類數語而止不必敷衍其所以然也至於考校關防等規簡嚴爲主焉用文之

一批評本部做秀才時宗師蔡見麓先生考晉江縣學案首卷批明順本部考第十一名批亦通無長語也然先生以公嚴稱名督學官至太宰老成風範如此蓋舊規考案一等平通二等亦通三等粗通竊謂卽此可爲捲面批語如鄕會中式魁捲以後副考批一取字主考批一中字何獨督學批捲而以多爲貴乎誠一省之通一省而計所省多矣如遇一二賞心擊節處隨意不妨

一考卷旣不進呈亦難傳遠況以全省之多才持兼收並錄之心而加之以一番檢閱刪攺之勞將此日子工夫可再考一二府矣不梓可也

○咨訪單

禮部爲咨訪廉靖無求之士以勵風化事儀制淸吏司案呈照得士人有兼恥而後天下有風俗故子遊宰武城聖人問其得人而子遊稱澹臺滅明舉其非公不至之一節然則士之所重可知矣今士一舉於鄕卽志在溫飽於求請托出入公門卑諂貪污廉隅盡喪他日居官何以郤關節何以遠苞苴何以激濁揚淸何以懲姦革獘何以繩愆糾謬何以正巳率屬此其所系良爲不小故前日本部議覆直指一疏業巳奉旨通行今當朝覲會試之期特設一單傳各府州縣有司咨訪各地方舉人不拘見任舊治但有恬靜好修不入公門者則其它行可知卽開列姓名注不入公門四字於名下黏連此單於見部日當堂面繳以憑轉咨吏部其苦節勵行卓然不凡者本部查實奏薦各有司務師子遊武城之意嚴核公舉不得但取朴願之士當之庶激勸明而士知砥礪澹臺之風行將徧宇內矣夫表揚賢士本部之責有賢而不以聞亦有司之過也須至單者

○行司廳諭觀政進士

觀政人多從役甚雜須豫傳諸進士自行約束一到衙門自有規矩與外面不同察其下有酗賭好鬭者去之人欲寡道欲嚴若不能自制禦及其有犯而本部治之則不雅矣今科進士乘馬長安陌上復見前輩之風甚爲可喜今不可更聅有言愛身節勞趍時從眾者此乃損友庸流勿聽也本部衰老矣然無一日不公座當官三事勤居一焉況茂年筮仕尢宜習勤卽一揖一躬皆是庸行縱使聖人觀政定是如此其退而坐房勿相戲謔或取嗔怪尢欠老成可攜律令之書觀覽講解可以治巳可以治人不惟吏事以爲指南卽在綸扉未有法律不諳而議擬允當者且向來事爲能無差失一見於律有禁將惕然省攺自此行法乃爲懷刑及至私寓然後隨意觀書以資博雅荀子云其爲人多暇日者其出人必不遠若嬉遊過從皆爲無益乃講學談禪亦是虛幻惟能簡淡寡欲學在是矣禪亦在是矣

○序祝君明倫堂箴及示門人語

自世儒文多質少矯之者曰不言而躬行余謂言易爲耳乃言之而洞竅中窾親切而有味非躬行之士莫能爲也今夫轍不出裏閈而譚四方終不能數其遠近舉其險易饔牖繩樞之爲守抵掌而稱宮闕之麗衣冠之富乃所爲縱橫曲折行列登降靡得而云焉夫惟四方之遊而表著之立足之所經身之所履於是有其叩之而以告人也言如指掌而聽如發蒙矣夫人之於道未賞身焉而侈談之此與耳食無異故曰仁義之人其言藹如也余不佞往計偕時遇祝君於濟水之上心獨儀之自是更聞君之爲人癸未而乃得與君交君故名人魁士而不蘄以位顯其文采蔚然足以表見於世而不汲汲於有聞其用心厝意直在乎不朽之途而眞率澹泊一切世所爲繁縟靡膴之尙不以入於靈府其於義命之際有豁然者一日余復得君所爲明倫堂箴及其詔門人語而讀之大都出於君素所力行與其所志言言可繹如聽達近險易縱橫曲折行列登降之譚而知其嘗遊四方而立乎表著也信乎其爲有味之言巳余不佞不能行亦不復敢言顧感夫言之不背乎行而有味如君者所忻慕焉因受君之帙爲之序

○申敬中制義引

制舉義士之羔雉爾顧有彀率焉卑卑者勿論卽出胸臆振矜其气瞋目而豪譚割古文辭妝綴之斯亦稱雄飛巳而往往馳騁佚宕亢厲不雅馴以納於作者之途猶髙漸離擊築而歌易水之上怒發指冠自難與淸廟明堂黃鐘大呂之音同日道也蓋吾師持論以典實古雅沖和顯鬯爲標幟余受習礲磨十餘年所而始微有所窺乃敬中氏直不繇階級而得之今所著大都言言有古人色澤而紓婉溫醇絕無所謂馳騁佚宕亢厲之意蓋出自性靈而壹稟於庭訓究其所至駸駸乎大雅矣恨敬中氏之投筆蚤也

○書哲慕編後

古愚趙先生歿幾百年所矣家餘四壁諸孫無顯者然而先生以文學行誼爲人誦術閩越之間學士大夫執鞭慕之至摛辭矢詠爛焉盈編嗟嗟先生可不謂身歿名立稱不腐者哉而以其身後拓落猶然未與幹俎豆蓋議而寢寢而議議而復寢其孫趙君某南走越北走燕儋石之儲殫於道路矣余素迂間曉君以爲方今祀春秋而列宇下幾如置酒髙會眾賓沓進未嘗論行程品選舉而登也先生賢宜祀然責在有司要之餘榮何足潤枯骨餘妄欲當世賢者用治命屬其子曰死苐亟葬我歲時省吾墓毋函幣謁貴人銘母饁學官弟子伺公府向郡邑大夫學使者期期以不急混其聽毋糈胥史徒自罄竭爲也余度世未有不胡盧而咲者顧余聞古愚先生達人也先生有知儻有會於吾言

○紀夢篇

余時從傳野肖及徐公遊見公之稱曰蒙莊有言道之精以治其身身不能治惡能治天下哉公卽守官翰林執經潞邸顧雅好內養之學日有餘隟輙下扃面壁收視返聽虛气守神乃气益充神益王一夕見夢忽之蒼莾之野薈蘙之墟一道人露撮披襟趺坐公順風而拜造而請曰願有聞也道人瞪公有頃徐謂之曰吾語汝道道欲其入心愼其出戒之哉視汝心心不外遊道乃內歸公嘉泛焉若有得也召史圖而繪之而以示余余見士大夫一嬰世网卽不能自出內支柴柵外重纏繳決性命之情者悠悠皆是而或黃白之講而鉛�之求其說誕其術詭如系風捕景迄亡驗也余獨有味乎心不外遊之語其宗指卽大易之艮大學之靜不遺世絕物而滌除玄覽自不獲世之滋垢可以尊生可以攝身可以盡年眇哉論乎蓋非公之早服而有得則不能以見夢而過此以往成然寐籧然覺並玆夢亦不復有矣且庸詎知夢之非覺而語公者之不卽爲公也余素無靈气常病坐馳蕉鹿之夢蓋夕有之方慕公之趣顧一遊其樊以息黥補劓而未能也乃爲紀其夢如此云

○題潘氏捲

予友潘公宗以子進士君待次天官滯都門時時過予邸中一日爲予言大父還金與父封禦史公刲股事予以此徵潘氏閥閱所繇大也彼其惻怛恩愛動乎自然形於造次視金若礫視肌若贅寧有陰覬預設以俟所不知何人而神司之天鑑之其子孫用其所不掇而常贏蛻其所不有而常丰再世而興三世而昌豈苟乎哉夫樹徳如樹木前者樹焉後者利焉然而培則蕃漑則榮不培不漑而尋斧斤無喬木矣今潘氏之子孫率能培而�之者也其必蕃且榮者也余以是願公宗父子�爲世勸焉

○代跋

天官衡鏡之地時有所銓次綜核亦惟是舊章絜令是據是稽而載籍闕如卽腹笥心秤猶或病之大宰姚江孫公以淸貞表率羣僚夙夜在公動諏掌故念不足備探討爰捐俸購書貯署中而命某勒之瑉某檢閱諸籍皆關國憲裨吏治非區區鄴架之比而公所屬望尢不端乎謹藏廣購要在顜音誦明也直�史百�歌蕭何����若畫一奉公據典兢兢顜若之守毋有失隊斯爲善繹公之意而有得於斯籍爾某謹識

○書李公傳

後人之興替未必盡繇其先惟是善而興者人曰善報不則以爲天未定也不善而替者人曰不善報不則亦以爲天未定也乃吉人爲善惟日不足不以積金可遺何人亦豈以積善可遺何人惟爲善而巳卽爲善而罔報善可不爲乎施自善念而有以窮乏之得致本心之失者有如李公布衣家世積而以爲施斯善哉余獨愛其食餓殲寇事比吾裏歲凶而中州人相食枹皷起籍令所在有�公內帑可無頻發萑苻何憂焉

○求敕命撰文行實

�君諄宗禹蚤受書旣以病輟業逐什一然恂恂儒也無市心獨嘉與儒者遊事先大父母孝居喪盡哀其爲人莊肅其教不肖某必嚴於行立惟諾飲食匕箸之間少不如禮輒譙讓居嘗撮小學中所載先正格言書而揭諸壁命某曰爲人當如是某童髫就傅夜歸則先君篝燈課讀某讀先君亦讀先君不命就寢某不敢寢其嚴如此先母陳氏自歸先君而食�性柔和卽貧無幾微見於色奉舅姑謹甚先��母感其孝臨歿時並舉手謝之某以菲劣徼尺寸微先徳庭訓不及此乃某甫弱齡而先人淪喪於今二十餘年往矣玆以滿考被聖天子洪恩獲有贈典是用述其行實之大者以備視艸之采擇伏惟臺慈賜觀焉

○弟爾立壙志

立齋吾弟也諱廷柱字爾立吾父侍郎公母陳淑人以嘉靖丁巳三月初一日生弟於浮橋祖宅父母亡時爾立方五七歲予育而教之結姻於永春陳氏就試永春入邑庠督學試輒冠諸生以選�授邵陽訓導升翁源教諭卒於翁源爲萬曆巳�八月二十六日居官僅五載年僅五十有二予常稱爾立事兄如父視嫂如母其修飭類子而��蓄函子所不及其爲諸生屢以行舉郡守竇公甚愛重之見邑庠所舉無其名怪問校官校官對以生力辭故不舉竇公曰惟辭所以當舉也予出仕萊爾立家居予得無半刺入公門無得罪於鄕裏其爲子將家人京予得不擾�傳其與人處人不知爲予弟其平居不言生產其銓授不言地其在宮不言俸入不言遷轉其於生從有�饋有周急不問其它其在邵陽按君以予弟故削其薦無慍色此吾弟之行也亦賢矣婦陳氏婉順善理家予常稱吾弟有賢內助惜其不�以戊子年四月十一日卒距生嘉靖巳未年三月十七日享年三十繼娶庠生莊君喬鎭女側室吳氏季氏爾立喪歸自翁源季氏卒子男二啟隆庠生聘太學生黃覲光女吳出次啟邵李出女二長適庠生黃君拱奎子中熺陳出次適南京後府經歷周君一騏子心灝吳出墓在洛陽橋北西塘山以癸丑二月十三日葬左陳氏壙右莊氏壙一墳墳前左吳氏��壙右季氏壙各一墳銘曰何篤學而老�氈何�行而僅踰艾年豈命固然藏於玆阡綿綿延延

○修學告先師文

維是學宮多歷年所旣多朽蠹漸就傾頺不惟崇祀匪虔仰且觀瞻弗稱某等職司郡邑念切宮墻諏日鳩工扶傾易朽貫則仍舊義則取新殿廡堂齊以次而舉少伸梁木泰山之仰用慰章甫逢掖之心謹此告弭伏祈�鑑

○修學告土文

惟此郡庠先聖先賢俎豆之地章甫逢掖弦誦之區典禮所關人文攸萃歷年旣久漸至傾頺某等叨仕此邦鳩工修葺𨿽救偏補敝則有司存而幽贊默成繄神是賴謹以�酒用告經營伏惟明神俯垂鑑佑

○宣府鎭總圖說【代筆】

宣鎭本秦漢上谷郡其在國初與遼爲唇齒設開平衛置八驛自太寧予虜興和旋廢後以開平單弱無援徙衛獨石而宣遼聲援絕矣若論形勢紫荊控其南長城椀其北居庸左峙雲中右屏內拱陵京外制胡虜西北一重鎭也其五路險�則獨石鎖鑰全鎭最急而靑泉馬營等處咸虜�舉所繇入稱要害雲中路葛峪靑邊諸地與西路張家口西陽河一帶爲最衝而東路四海冶周四溝諸險次之曩西路之扃不嚴則洪蔚急北路之藩不固則延永急從金家莊以寇龍門則沙城麻峪急從大白陽以寇趙川則雞陽新城急繇海子口入四海冶則南而黃花西而永寧不得安枕臥也自欵貢以來虜不闌入而�鎭幸息肩今按行沿邊若干裏髙墉崇堡列城聯臺分兵建將旣飭且完北門之勢於今爲壯矣乃過計者謂史車二屬夷散處內地人能漢語熟我蹊徑邇者潛媚夫種獻女結驩撫賞厚薄易生恩怨爲肘腋之虞不知各夷內附世作藩籬巳��餘年第丰其糧餼時其撫賞間察其一二驍智者優卹之朝得其心夕資其力固甚易也或又謂上谷邊外咸爲黠虜部落哈酋咆哮尢難駕馭顧夷性貪惏可誘以餌彼嗜漢財物因欵市羈之其絳縼在我手耳所慮者備久而懈豺狼之心易生撫久而驕溪壑之欲難饜宣兵素號敢戰然熙恬不用玩愒日月將校無校閱之勤行伍鮮鬭擊之志能無銷鑠鈍敝一朝不能受甲乎聞弘治中宣鎭積粟茭至六七�少不下三四年以今之積不逮遠甚乃有謂鎭距京師僅三百餘里卽有急究運可行是直一時之權非爲宣府計長久者夫惟撫而毋懈其所以守守而毋忘其所以戰訓練以待發儲峙以待饟宣鎭無憂而陵京之背長鞏固矣譚者又謂開平之轉運難繼則當徙三衛以易大寧大寧之巢穴不除則當通宣遼以爲絕��乎此兩筴者姑蓄以竢時可也

○大同鎭總圖說【代】

大同本秦漢雲中郡國初設大同府封代王焉平坡峻阪用武之地北遏三胡西藩三晉而南爲三關扞蓋自昔華夷互爭疆�所必守者也長城久圯障塞滅絕虜騎奄入直至城下往時左右兩衛之堡未增內外五堡之規未拓新平平遠淪於沙漠威遠井坪孤懸無援藺石渠答湮沒而木柴僵落之界悉棄置不飭虜乃乘間數侵軼而中國不得安今按行沿邊六百里設險爲防墻臺城堡棊置星列將士畫地而守之全鎭三市場而督撫專理其二法制周備武衛精嚴蓋亦稱金湯巳而議者猶以�未可輟慮良亦有說虜在套中而平虜西連老營堡與偏關近虜一出套卽涉大同之境至逼也蠲卹頻繁告災踵接居者有轉徙之憂戍者有疏略之虞詩不云乎綢繆牖戶綢繆云者豈一補苴一杜塞之爲巳足哉夫惟規近豫遠經始圖終窒於將萌葺於未敝相時擇宜不餘力而讓便則西北永無虜憂而東南畿甸庶其奠枕乎若夫士卒憍驁如往日脫巾�呼此風未必盡殄昔恭襄許公論以正紀綱明法令爲第一義是亦在事者所當畱心也

○宣大圖說序【代筆】

漢人有雲巢居知風穴處知雨亦不足多適所習耳某受事宣大浹歲間行部�中山川地形墻垣臺堡將卒芻粟險夷緩急堅脆多寡虛寔粗得其槪某見往襄毅許公進有九邊圖論近少司寇王公宗沐有三鎭閱視錄核寔往禩摹寫一時亦各殫厥智算巳今迹旣不同制亦漸密其揆昔據今質聞徵見亦畫爲圖而綴以說竊以爲當寧誠憪然北顧然邊徼遼遠何繇呈形效狀惟是緗素寫載分��析憂深思遠亦或有裨夫列屯分戌不啻唇齒一陣不戒胡馬奄入堤墤蟻穴千里成浸可以思憂戎羯叵測因貢市熟我徑路卒有纖芥磨牙而噬虎豹窟於麑場豺狼乳於春囿可以思危卽有金湯得人乃守將校之不任且以險予敵如耕而不獲維禽其饗之課材程气焉得輕授可以思愼士衣﹖十日夜斥堠偵望不得息乘城拒塞飄胡代犯風霜寒凍瘒瘃可以思勞前剏後繕業費金錢不貲尙或有未甃�拓經久圯剝風雨囓射歲修時葺此不上煩國卽下煩民於何取之可以思節昔燛援議隴蜀當上蒯聚米爲山谷指畫形勢世祖曰虜在吾目中李徳裕在劍南建籌邊樓圖其山川險要部落眾寡饋餫遠邇咸具召習邊事者與之商訂凡虜之情僞盡知之彼皆躬履目覩熟悉諳委設必然之畫贊廟勝之規某愚何敢希前哲然詩人有云職思其憂夫漆室倚楹支離攘臂願空竭匈腹中愚策此亦某欵欵之思也兩鍞凡圖若干說若干其丘馬錢糧增損不同分敍兩鎭總說前各城堡不敍云

○敕修�嶽廟碑

都城朝陽��里許有東嶽廟正統中勑建英宗皇帝禦制�在焉越百餘年而我皇上以�聖母慈聖皇太后旨拓而新之維時萬曆丙子迄今壬辰才文七年矣皇上寤寐靈嶽肸蠁神交敬祀重祠益虔弗懈於是復出帑儲若干緡命司禮監太監張誠選委內臣陳朝用繕葺藻飾更於寢殿左右作配殿繚以樓疏前樹棹楔賜額曰弘仁錫福經始於二月二十六日落成於某月某日上命立石廟庭而詔臣某爲之記臣惟古帝王懷柔百神崇隆祀事自羣望而下罔不袛肅矧東嶽稱岱宗爲五嶽長始育品匯興致雲雨其宜威陰隲鑑視滛善能佐維辟之威福於沕漠髣髴之中其功巨故在昔望秩燎瘞以爲彛典而乃傳郭就郊棲神於廟不煩登封遣使於以寓仰止而致精禋間值云漢之憂有司則步而禱耳其��音�寂也淸�也詩�頓閟���地近且祈報之所壇壝閟侐與眾庶隔絕而廟𨿽領於祠官都人士女咸得不時奔走瞻謁祈且禳焉以遂其私而徼神之佑其澤尢均而漙也皇上與神合契順民所欲繹慈意而勿忘飭崇構於未圯神�益麗像設加嚴天孫闓懌倍感逾勸且有日新之貺川增之佑紛綸疊委以效厥靈�拜手稽首��日月而系之詞曰節彼岱宗�嶽推雄握�生機運於無窮觸石出云品匯攸殖捍患禦災皇度以翊叩皆桴答祈卽響臻玄徳陰功與造化均人仰神庥國資神態有廟在垌於震之位我皇出震咸秩無文袛承慈命肅恭明神天寶初登神居巳煥今二十春亦復澷漶好用有式皇心有虔民力不煩帑緡再捐飾其威容潤其梲節益之殿樓崇之棹楔彌完而密載潔以鮮貫仍於舊美乃逾前維玆廟功豈曰神媚慈意是繹繄民是惠神其戾止式悅乃心昭爾錫羨報此精惋何以報之右我文母純嘏永綏泰山齊壽又何報之福我元元兵祲不作安於泰山泰山不騫神報無斁臣庸作詩勒於貞石

○讀節孝紀有感

楊起伯余乙未武闈所舉士也母郭太君以節孝聞當道旌之士大夫相與詠歌贊頌之埌瑯顯矣余獨有感焉婦之從夫臣之事主一也閨合女流孀居食貧矢死靡他至於養老植孤幹家襄事總之不負其夫巳耳彼簪纓衿佩之倫儋爵分祿事主於淸晏��之日其奉甚溫其境甚夷而負�何哉豈目不知書足不踰閾者其性全而記��覽之多反足以澆醇散朴耶豈堅志礪節常得之艱難窮瘁而溫飽者將有所汨沒耶起伯武臣也以母之所以報夫者報主則不難請纓仗劍鑑凶門而出矣以母之所以苦節者褆身則不難茹糵飲冰金如粟而不受馬如羊而不入矣以母之所以賙卹施與者拊循其麾下則不難分甘絕少與士卒同抃苦矣故起伯能將則能子矣所以光揚其母者莫大乎是矣古之爲將母者王陵之母伏劍以固勉之曰善事漢王無有一心趙括之母憂趙將括皆賢母也而子異焉夫起伯之母所爲備極辛勤鞠起伯於𦇤褓中而立之者固欲爲陵毋不爲括母也起伯勉矣

○勗會試門生書

余所薦辛卯浙江甲午應天諸君迄今或三舉或再舉矣語云歲不我與傳云農夫是穮是蔉𨿽有水旱必有丰年餘爲諸君感日月之如流慮穮蔉之不力於其歸也條數事以勗之他日收之桑楡薦士者亦�色焉

一舉業第一要心細如封殖如干謁最能令人�麤不獨人品之卑鄙耳家故足者勿更充拓淡者布衣蔬食裁足而止或舌耕以佐之令此心寧靜淸虛絕無聲色貨利之念而後業可精也

一人事之應酬酒食之過從綢繆頻數不惟非雅淡之致亦大能妨工竊謂禮惟弔不容巳慶賀問遺可省人來施者可郤可辭如此而後能大肆其力於文章

一因循玩愒學者通患今一抵家便須整頓料理急急忙忙便如試期巳迫才說姑待明日便不可也

一舉業最要習熟先擬題目一千四書�其六七經居其三四置簽於筒臨期掣出每月六會每會三四題至五題俱有大結會友須潛心篤學者四五人日出而作以燭繼之勿閒語勿盛饌勿越宿不完三年內約有千篇繇生漸熟先難後易如此操練則文字中凡所爲脈之斷續气之順礙詞之瑜瑕下筆時莫不自知得手應心投之所向無不如意矣

一每月六日作文餘日讀書自五經以及諸子左國史漢以次徧觀記誦其有用者初場後場隨宜采取自然閎其中而肆其外矣

一朱注不可悖舊體不可更勿生議論勿立意見勿諷切時事題合重處勿略題合輕處勿繁題口气須體貼題字面須點綴佛書繹語勿用如塵緣現前起滅等是也以其不經也講學口頭語勿用如工夫喫緊才便等是也以�不典也諸子可用而有不可用如玄同竅妙渾沌然不然可不可等是也以其不正大也卽用經傳史漢亦須擇其明顯雅馴人所習見而��者句有句法章有章法理欲明气欲暢力欲勁格欲整詞欲煉勢欲頓挫意欲委曲起束欲謹嚴色澤欲藻潤音響欲鏗鏘而文止矣此固非鹵莾者可及卽矻矻窮年而不得其肯綮其於亡羊均也

一赴試宜早發而輕賫早發舟行可用工便一節勞便二省費便三入京早而安定暇豫便四得早就正切磋卽有不及尙可攺爲便五輕賫瀕行不費心置辧便一途中不費心照管便二省僕從便三省運載便四且會試交際可無而京師百凡皆有不以筐篚苞苴敝精神於��便五但所應得計偕續食之貲不屆期不取不就道不用何須措處何須借貨余閩中遠所有不過三十金然余不乘舟則乘驢耳𨿽體弱而未嘗不堪卽無求而未嘗不足今聞率用輿��肩輿者而又多其輜重眾其僮僕是以遲遲其行問之輙以資斧難處爲解何其猥也以前所稱皆不佞所巳試者望諸君遠大肫切故盡言之惟毋以規爲瑱則幸矣

○舉單巖泉鄕賢呈

呈爲公舉廉貧髙�故官乞祀鄕賢以維風化事某���本縣某�巳故鄕官單輔繇隆慶元年恩貢卒業太學以萬曆八年授廣東合浦縣知縣十四年正月朝覲訖二月告致仕本年報升廣西平樂府通判憑到不接家居七年以萬曆二十年卒於正寢�官性資恬靜行檢端方發�貢途志乃別乎凡近筮官腴邑守不染乎脂膏六載冰淸重見還珠之事四封澤浹庶幾馴雉之風方著�聲�懷雅尙應朝甫畢忽引疾而抽簪歸裏未幾猶擢官於別駕卻除目而不就寧爲空谷之駒計�口而無資聊作甫田之佃妻亦旣貴老去猶自執炊子能讀書客來輙令捧飯升鬥時周其鄰呈姓名不入乎公門嘯詠於山林巖穴之中超出乎聲色臭味之外蓋長貧而無悔沒齒而不諼者也竊見世道旣衰士風日下碩鼠之夫比比羔羊之節寥寥如本官者卓爾好修澹然寡欲進而奉公潔巳有漢循史懸魚畱犢之遺退而守迫固窮有古賢人陋巷縕袍之志況其無家而�遷秩而�棄官出處光明始終髙潔求之今世實鮮其倫伏乞俯乎蕘言更參輿論如果不謬祀�鄕賢使人��吏可爲���死匪�表前修於旣往爲��俎豆之光抑以風後死於將來爲郡邑衣冠之倡理合具呈須至呈者

○大司農張震老像贊

緇衣而素履圓用而方體而息深深而�幾幾與終日談無�譽輿經年處無慍喜冬日趙衰春風伯子周鼎商彛不施繢采璞玉渾金不事劂剞故仕若千仞之山陟則崔嵬而進則迆邐福如萬頃之�浩無津涯亦混無終始斯非天地之中��淸雒之區鍾粹毓和蔚然而起者耶

○�素溪像贊【公諱明淡惠李抑齋先生之長子也】

���������直方生於貴室�粥粥乎若不揚言不出口而走輙循墻家匪不足而以檢爲徳共衣無紈綺而食不願膏�見紛華逢��逡巡避之而惟素交道友襟期懸合忘顯晦而�星霜斯人也通士以爲拘拘俗夫以爲涼涼吾則曰是古君子之闇然而日章者也

○岐麓先生像贊

於乎始以先生爲魁然者也乃逡逡一儒耳當島夷之奄至而奮臂而呼擐甲而趨時不有�����慨列職捨命弗渝也及其賞�景風譽���卽通顯之可須而脫簪如屣逃�如�文何不以身臺之戀易毋劬也蓋其臣則莊善子則庾婁乃若制勝而身全親健而亟去則莊愧其折非而庾謝其濡需於乎彼剖人之符而避患全軀忘顧復以狥區區曾不如鳥烏瞻先生之像不其惡夫

○妻父林石泉公像贊

少回翔乎膠序中而棄晚盤�乎田野老而��纏�脫�阱不張無懷爲侶華�爲鄕乃其家�獨支祀若敖於幾餒風塵善鑑收逸少於東牀則���之臞��伈伈槁項黃馘者之�可方矣

○自贊

何爲嘐嘐我思古人何獨行踽踽欲潔其身如鐵之�如水之淡如姜桂之辛��人不介而親�善事喜談樂道不覺其津津惟其意所不�不能默默而時齦齦胡然而受知於聖主乃千載特達之遇胡然而不免夫謠諑亦一時吾道之屯進不能省騶減樂希蹤文蕳退亦不能正閭返訟�陳太丘王�方之倫負此七尺媿此冠紳惟是惇素守朴不鑿吾眞寡營省事不役吾神使其在唐虞三代乎亦依稀康衢擊壞直道而行之民

李文節集卷之二十八

