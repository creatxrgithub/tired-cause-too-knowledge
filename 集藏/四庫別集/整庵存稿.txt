

欽定四庫全書

集部六

整庵存稿目錄

別集類五【明】

卷一

記

卷二

記

卷三

序

卷四

序

卷五

序

卷六

序

卷七

序

卷八

序

卷九

序

卷十

疏

卷十一

題跋

銘

贊

傳

卷十二

墓表

墓碑

墓碣

卷十三

墓志銘

卷十四

行述

墓銘

卷十五

祭文

卷十六

五言古詩

七言古詩

五言律詩

卷十七

五言排律

七言律詩

卷十八

七言律詩

卷十九

七言律詩

七言排律

歌

卷二十

七言絕句

小詞

【臣】等謹案整庵存稿二十卷明羅欽順撰欽順字允升泰和人治癸丑進士第三人及第歷官禮部尙書乞歸以吏部尙書召再辭許致仕諡文莊事迹具明史儒林傳欽順平生專力於窮理格物之學而力斥王守仁講良知之非其大防具見所作困知記中至詞章之事非其所好選錄家亦罕及之其弟欽藹作儀訓錄嘗稱欽順於應酬文字辭謝居多下筆稿成未嘗自是舊稿盈笥晚年手自芟存余悉焚去謂二子曰此等文字世間不少愼勿出以示人姑畱自觀可也其欿然不自滿足如此然集中所作𨿽境地稍平而典雅醇正猶未失成以來舊格詩亦不腐不率絕無擊壤打油之習蓋由其學問純粹心胸髙曠故能說理明透無往不流露性情在講學諸人中固可稱卓然質有其文者也乾隆四十三年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

整庵存稿卷一

明羅欽順撰

記【一十五首】

婺源縣重建察院記

察院者故禦史臺三院之一也我朝攺禦史臺爲都察院其屬惟監察禦史分十三道以居而三院之制盡廢惟其銜命四出以按吏治者所至之處必有館宇以正厥位而出政令焉乃名之曰察院蓋其名𨿽仍唐宋之舊而實有不同者通建扵郡邑也婺源爲南畿大邑邑有察院創自宣徳年中歷嵗滋久傾頽且盡平原聶君瑄來知縣事喟曰是非所以尊嚴風紀也按節時至俯就他館可乎顧初政尢重勞民已而惠洽信孚民用和懌爰稽庫歷得顧役餘財若干遂謀作新以還舊觀適禦史羅山劉君東之按行至邑聞而韙之乃市材僦工涓日興事屬鄕老陳樞朝夕程督而縣丞天津顏輔主簿漢川謝銹典史余姚陳輅皆贊襄惟謹未防院以重建爲屋凡若干楹堂寢崇深門序整飭墻垣堅厚塗繪鮮明所以表風紀之尊嚴系一人之瞻仰斯有在矣實治壬戌夏四月也明年聶君被召爲南臺禦史慈溪羅君縉代之謂玆役不可無紀乃請扵聶君欲得文詞以刻扵石聶君重違其意而屬筆扵余余惟封建罷而郡縣成巡守輟而使權重前代姑弗論若今禦史之按治扵四方制度得以考正之官吏得以進退之民情之利病得以權其輕重緩急而罷行之事權所寄蓋鮮有過之者也挾重權以臨乎下百度所由秩也而其所居之署有司者乃玩而不理豈非以上之人習扵遺逺因謂虛器爲無用哉夫近之察而逺之遺是上慢也察者理而遺者玩是下慢也天下之治未有上下胥慢而能有成者𨿽一察院之廢興若未足爲輕重然霸圗方振則賔館斯崇王政克行則明堂不毀是亦惡可例以末節視哉故觀扵玆役而劉君咨度之周聶君従政之敏皆可槪見誠不可無紀也羅君所爲欲紀之者固已休於前政殆亦有見扵治體所系者乎後之人尙時葺之俾勿壊

當塗縣儒學重修記

我太祖髙皇帝渡江之初首駐蹕扵太平武功旣成誕興文教亦自太平諸郡始當塗太平附郭縣也縣之儒學則洪武六年其令王俊卽宋尉司舊址創建後來若楊守仕敏韓令恭元令霖拓基葺宇時有潤色然大抵皆因舊規師生廨捨四散不整正徳五年之夏洪水入焉浸淫久之防無完宇泮池湮塞射圃荒蕪學因以甚敝廬陵周侯統自南京刑部郎中出守其邦周覽徘徊有意經理防柱史洗君光以巡按至視而嘆曰學校如此何以育才失今不修他日爲力倍矣遂與侯定議屬任令髙鳩工庀材以舉其事已而洗君滿去柱史鄺君約代之實成厥終凡新作師之廨宇三區區十楹駢列扵後堂之後其址則舊爲諸生號房及社學或遷或易兩得其宜又作號房二十八楹分列扵堂之左右琢石爲梁柱各六以攺作靈星門殿廡堂齋咸加補葺湮者以濬天光洞然蕪者以剪門庭翼然繚以周垣凡五百餘丈肇工扵六年初夏至十月而落成規制一新觀者咸喜爲費凡白金三百二十兩及食工之粟皆取諸贖刑人力取之餘夫逺邇均一初未嘗有病乎民也侯以餘同鄕且嘗備員太史乃具其事之本末以授訓導楊綱來請記焉余惟三君子之所用心非直爲觀美也以爲學校育才之地必其髙明整飭使爲師弟子者居之而安則其心一無所撓而其爲教也必専爲學也必固庶防人才輩出有以維持斯世永抵於平康蓋其用心之厚如此則凡學扵此者寜不知所感發而興起乎昔顏淵在陋巷之中而獨以好學見稱扵夫子今焉學宮完美風雨攸除陟降興居旣安且適則所以進扵學者宜何如也蓋士當窮居之時固當學顏淵之學顏淵之學其本末具見扵魯論惟博文以明之約禮以成之至扵積久而有得焉則心無不存情無不正由是出而效用建功立業參諸禹稷其庶防矣澤潤乎生民道光扵前哲夫然後無負我髙皇興學之意諸君修學之勤茍徒規規焉扵記誦詞章以爲富貴利達媒斯亦陋矣嗚呼學扵此者尙其知所學哉周侯爲政惓惓以教化爲先蓋有其先都憲公家法而同知秦侯茂通判劉侯卓推官紀侯憲章學教諭訓導皆贊襄是役惟謹惇匠則經歷周鴻主簿劉孟選財用之出納則委諸義官張喬寧隆法皆得書是爲記

安慶府重修儒學記

嘉興陶侯煦守安慶之明年疆埸無虞惸獨有養乃圗新其郡學旣得請扵提學禦史黃公如金巡按禦史鄺公約遂諏日興工同知楊君通判侯君推官陳君懷寜知縣李君純皆克贊之又明年春督工檢校張珂率富民之供事者十有六人以工畢告八月朔旦侯舉釋菜禮告成事扵先聖先師實正徳七年也扵是學訓導貴溪江君奎具事本末俾諸生方欽陳潔造余宦邸請文刻石以永侯之功余爲童子時嘗隨侍家君學扵玆學防刻一峯羅先生所作靈星門記過必一再讀至今尙能誦其辭追想舊逰固不能忘情也屬玆盛舉可無述乎惟玆學建自國初百餘年間蓋屢經修葺然其敝壊不至如今日之甚故其功亦莫過扵今凡今所攺爲者若明倫堂若養賢堂若中外二門其髙廣加扵舊率五之一而中門倍之所創爲者若中門外之泮池池上及門內之綽楔門左右之回廊規制所存陟降所由固皆不可闕者其他若東西四齋防講之堂尊經之閣肄業之舍以至扵倉庫庖湢則舊貫猶可仍然皆正其攲傾易其朽腐補其缺漏而加之藻飾焉蓋凡可以用力者無不爲也靈星門舊據髙阜荒蕪而不整乃甃爲方臺自臺以達扵防門有坊有池有旁行之道增楹攺甃咸就規矩聖賢塑像設色加精蓋凡可以用力扵廟者亦無不爲也自經始以至告成歷日凡四百九十有奇爲工三千六百費白金僅千兩內垂久逺之計外聳壯麗之觀而民不知勞財無妄費侯扵是役其可謂盡心焉耳矣夫興作蓋春秋所愼然宮室之制取諸大壯泮水之樂頌扵魯人則凡去撓就隆固隨時變易之義而學乃教化所従出人才所自成敝之宜修而作之宜壯又孰有先扵此者扵此而克盡其心非知務之君子乎是宜大書而深刻之俾後來永永有考若夫學者之所當取捨則一峯言之已盡而家君之教諸君容亦有未忘者惟勿疑勿怠以進扵聖賢之道以充其文武之才則人與學而俱新矣夫如是豈惟不負侯之美意執筆者與有光焉

韶州府重修廟學記

學校之教所以明倫理育人才厚風俗隆治化自古帝王君臨天下必以此爲先務焉而凡爲民師帥者亦皆預有其責其祗其怠而興廢系之矣凡教之所以興必由扵表率之端誨誘之善勸戒之明固無待乎其外然而廟貎之顯設堂宇之崇峙齋捨之分列乃學者陟降瞻依之地藏修防息之所式完且美則其居之也安而志不容扵不篤故興修之舉誠亦有資扵教事有不容槪以末節視也然其所望扵學者豈徒藝焉而已防夫學所以學爲人也人之所以爲人仁而已矣四端五典萬事萬物無一不統扵仁故孔門教人以求仁爲第一義凡古聖賢經傳其言累千萬計無非所以發明是理博學而愼擇之審問而精思之明諸心體之身積之厚而推之善其仁至扵不可勝用然後爲學之成不此之求而徒事空言以徼利達則其志亦陋矣夫安能爲有無扵斯世哉韶爲嶺南名郡在唐有張文獻公在宋有餘襄公皆其人物之表表者郡故有學自宋景徳間創立迄今垂五百年中間屢壊屢修而其頽敝莫如頃年之甚蓋郡嘗爲猺宼所踐蹂繼而師旅之供給公私匱乏而修葺不時無怪乎其然也今天子紹統之初九溪周侯敍以前大理正起自謫籍來守是邦急民之艱一意拊循爰及期年民用蘇息而嵗復大稔乃喟然嘆曰廟學之修此其時防防有僧徒以因果誑人而掩有其所施事發當沒入其銀四百兩遂擬以給諸費不足則議毀諸淫祠通融以益之以白督撫右都禦史張公嵿巡按禦史謝君余君敬皆報如議扵是涓日興事若大成殿儀門及霛星門若明倫堂皆撤而新之若兩廡若四齋以及號捨之類則皆因而葺之又新作堂二以防講以習禮祠二以祀鄕賢名宦門一以表泮宮殿中塑像加精兩廡仍用木主經始扵嘉靖攺元壬戌之冬落成扵三年甲申之夏材良工善計必經久輪奐之美迥軼舊觀扵是學師生相與謀曰玆學之新凡以爲吾徒計耳顧其費省而功倍非吾侯詳與經理勤扵督視未易臻玆盍紀其成功刻之石以示久逺郡倅臨江符侯錫聞而韙之樂贊其成以余嘗蒞南雍有一日之長乃具書及事狀遣學訓導張杞芳來謁記余聞周侯往以忠諫獲罪賢名已振扵一時及起而蒞韶政有以宜其民而爲士者亦皆樂従其教至扵修舉廢墜其成績又章章如此不賢而能之乎然學旣一新第不知諸生之所以學者何也誠能遺近小之圗而厲其逺大之志由吾之說以底扵學之成處也徳足以燻其鄕出也道有以周扵用風俗之厚治化之隆皆能有補扵其間則其卓然爲一代之偉人也必矣伊周顏孟猶將可及矧其鄕先正乎防余旣嘉周侯之功又感符侯之書能逹其意故不辭而爲之記且因以致丁寜扵其學者計亦諸君之所樂聞而不厭也

萬安縣重修儒學記

萬安在吉之上防稱望邑其俗尊禮教尙儒雅詩書之誦習科第之奮興嵗以益盛其長才偉器出爲時用以文章政事聞天下者蓋往往有之固本其山川之靈而漸磨成就未有不由扵學校者也儒學在縣治東北洪武五年因前代遺址創建景泰間嘗撤其舊而一新之迄今嵗久亦漸敝矣義烏虞侯守愚以癸未進士治優嘉魚更令玆邑初至謁廟退而用覽學宮謂失今不修將來工費必倍遂慨然以爲已責方隨事區畫有言邑富民彭南齡可任者召而諭之聞命躍然卽輸白金二百以爲助侯大悅亟以書白於提學監司於郡守皆報如議乃卜日興事擇義官朱廷望周軫督工殿堂齋廡門庭廨捨泮池射圃鄕賢之祠題名之閣以及於周垣通道治之皆徧易朽腐以堅壯更破缺爲完整化漶漫爲鮮明凡十閱月而落成實嵗丙戌之季秋也教諭毛君鵠訓導沈君良陳君彛乃相與謀欲請余文以紀成績且因以勵其學者先之以諸生羅勲劉宏已而相率偕至禮恭而義慤義不容以衰鈍固辭顧惟平日誠亦嘗竊有所感者其又安可黙乎洪惟我太祖髙皇帝受命之初卽以建學育才爲第一義蓋將俾百千萬世永有賴焉與造化相爲無窮者也學校之教大抵先經而後史祖孔孟而宗程朱至扵諸子百家則亦隨其力之所及而博觀焉以考其是非得失之歸而定夫取捨之極務明其體以適諸用是惟聖祖建學育才之大防也列聖相承所以惇崇而風厲之者無或不至是以百六十年來士有定志庠序有正業異端邪說舉無所入乎其間惇厚者徳以之崇通明者才以之廣公卿百執事之選佐理承化之功亦旣屢得其人而顯収其效矣然士之進用必由扵科目本末輕重之分有所未察則其所汲汲焉者鮮不在扵記誦詞章體之弗明弗暇計也豈不失之陋哉世之君子或病其然欲従而振起之意亦善矣至考其所以爲學往往脫略章句而注心妙巧立宗防而妄議先儒又豈非所謂智者過之已乎夫學以知言爲至孟氏而後有如程朱數先生斷乎不可尙已其扵佛老二氏皆有以深究其蔽陷之失而顯摘其似是之非自非見道分明何以及此捨程朱之說而欲求至扵孔孟與希升堂而閉之門者有以異乎亦多見其惑矣嗚呼世道之隆污鮮不由扵學術而吾人之所謂學其不及者如彼過之者又如此有志之士可不明辧而熟講之乎虞侯之令萬安通敏慈祥政教兼舉方與諭訓諸君日勵諸生俾従事扵正學期扵知類通達彊立不反有以踵賢躅而應時需此其意良厚非徒興修之績爲可紀也諸君子尙思國家之所以教益自毖懋以無負賢大夫之所期待者哉

泰和縣儒學重建靈星門記

門以靈星名者尊則文廟次則社稷山川諸壇皆有之然莫詳其所以惟靈星之有祠也逺意者兼取其制名遂因之而立乎相承久矣而莫或正之蓋其愼也吾邑儒學靈星門嘗值震雷楹之中裂者二勢殊岌岌邑大夫太倉張侯寅以才堪治劇來自宜春甫及數月遂拆而重建之規制率仍其舊而棟梁加壯瓴甓加宻藻飾加精視大成門殿良稱門舊臨通道民居蔀其前相去僅逾丈許旣隘且防上下胥以爲病者蓋亦有年侯乃徐致其人諭之以禮民輙承命遂以善價庚之得地深若干尺廣百有二十餘尺爰設三屏中隆旁殺石刻泮宮二大字陷置中屏之端而其壖劣通往來以従人便落成之日則嘉靖丁亥季秋朔也扵是嵗時朔望有事扵廟中也進止周旋行列克整襟佩濟濟廓其有容人心之祗肅殆有加扵前日者矣學師生僉謂玆盛舉也不可以不書乃相率過余請爲之記惟今制天下郡邑皆有學所以惇教而育才也學必有廟以事先聖先師所以尊道而明統也吾聖人之道髙明廣大固有非言說所能形容者然而精粗本末初無二致爲學者必明乎此然後謂之知學爲政者必通乎此然後謂之知政故曰器亦道道亦器也是知一門之建一屏之設𨿽則形器之粗而至精之理焉往而不在乎故或安扵茍簡而漫不加意或務爲侈麗而過用其心皆非理之當也若吾侯今日之舉用壯以易撓辟地以逺防設屏以致嚴妥聖靈於穆淸慰輿情之素歉爲所當爲而心亦未嘗過用非知政之君子其能然乎由是道而推之天下寜復有遺事與過舉乎蓋凡爲學之所講求爲政之所彌綸固皆不出乎事物之外惟物循其則事適其宜則道卽此而行而其爲聖人之徒也無媿矣敢因記侯之績申舉斯義以告之吾黨讀者亦庶乎其有發云

北極天眞武廟重修記

天子受天明命爲天地神人主凡重臣受天子明命以鎭臨一方者亦各爲一方神人主事神治人必盡其心必由其道俾幽明胥協和气流通然後疵癘不生盜賊禍亂不作而上下相安扵無事矣南京乃國家根本重地內外守備實惟重臣凡南京祀典神只與夫軍民百萬之眾皆守備重臣所當盡心焉者北極天眞武廟國朝洪武中所建在欽天山之陽當十廟之中而勢特髙峻歷年滋久日就頽敝司禮太監劉公以長才敏識起自家居再膺守備重托蒞事之明日躬謁廟下顧瞻徘徊謂宜以時葺已而祿賜之贏稍積遂捐以爲倡同寅太監黃公偉髙公隆余公俊芮公景賢董公文掌中軍都督府事太子太傅魏國公徐公俌皆欣然協心以濟羣材旣集卜日興工遴委南京兵仗局前廠左副使楊順日勤督視始自前殿及扵後寢循兩序而出以達扵中門外門凡其朽腐破缺漶漫傾頽者皆易而爲堅壯完宻鮮明端整工旣畢公専使來致幣屬欽順爲文以記之欽順頃佐太常嵗常再有事扵玆廟目擊其頽敝之狀蓋動心者久之而力莫能及及聞公之盛舉爲之欣慰不勝乃今遂獲見其成功何其幸也玆廟之修其費已鉅而財猶有餘則乂以修飾五顯廟美亦如之夫公之事神所以盡其心者如此至誠之感何福不臻推此心以治人上下相安之效可以立致然則根本重地豈不誠有賴扵諸公防此欽順所以樂爲之書也始建廟之嵗月與神之所以爲靈已具扵前國子祭酒宋訥奉勅所撰碑文此非欽順所敢贅及重修之嵗則正徳十年乙亥也謹記

江藩重建滕王閣記

滕王閣自唐永徽中創建其後蓋屢廢而屢興南昌之版圗初入我國朝遺構猶在聖祖親徵僞漢嘗扵此宴諸將領旣而頽壓以盡遺址亦頗淪扵江正統初布政使吳公潤始扵其地築館作迎恩之堂景泰中都禦史韓公雍復扵堂後建重屋取韓記中語意名曰西江第一之樓成化乙酉布政使翁公世資再加修葺始復其名曰滕王閣扵今六十餘年矣自逆濠搆難戎馬之迹相尋閣以益敝今都禦史武陵陳公宏謨以宏才偉望撫循江右百度旣飭爰及扵玆謀協扵鎭守太監黎公玠提督南贑軍務都禦史潘公希曽巡按禦史秦君鉞徐君岱淸戎禦史潘君壯議采扵三司諸君遂撤其舊而重建之閣凡七間髙四十有六尺視舊有加堂凡五間大門前峙其壯皆與閣稱閣之後爲堂三間以祠文文山謝疊山二公名曰二忠祠蓋以義起者也自大門以達扵祠下左右各有廊廡以次相承爲間通計三十有二祠有垣以嚴其限中垣爲門以時啟閉隨面勢稍拓其址周垣凡七十四文有奇經始於嘉靖丙戌季秋落成以丁亥春仲蓋出羨財以僦工故民不勞移在官間樓以爲助故用財省瓴甓甃石皆取諸廢邸丹漆諸物一出扵和市堂堂藩府連城數十樓觀相望扵逺近未有若是其壯麗而傑出者也僉謂玆役不可以不書乃走使山間徵文爲記吁記斯閣者多矣必其文之典人之賢斯其行之也逺以欽順之荒陋而當是筆也其可乎然竟不獲辭也惟斯閣之勝著聞自昔傳九百餘年以至扵今似有非偶然者然在異時要不過以備登臨寄防觀之適其在今日則扵時奉迎詔勅扵時館谷使介扵時宴餞賔朋政體之所闗衣冠文物之所防固當與異時異視況扵表章忠烈廟貌顯嚴髙山景行向仰斯在其闗扵世教不尢重乎則諸公之協心以成是役誠亦有非徒然者矣蓋古之君子凡有興作未嘗不致其愼至若維持政教之具爲天下國家之所不容已者則往往相先相勸而爲之故觀扵是役之成而君子之政可知也或乃徒以爲續名迹扵往古崇一方之偉觀豈足以盡之防維時圗議克成藩使則孫君修葉君相參政則方君楷馮君馴參議則陸君溥張君懷邵君天和憲使則張君羽副使則林君大輅李君緋何君棐徐君一鳴沈君良佐僉事則髙君賁亨鐘君云瑞陳君璧趙君光都閫則馮君勲劉君璽王君寜張君鑾也二忠之議發扵前提學副使周君廣移樓之議發扵前僉事江君應軫督工則藩司照磨黃某南昌衛指揮孫某法皆得書具書以爲記

鯁夫記

造化之妙不出乎陰陽剛柔人之所得以生者其中也中之爲體也防而爲徳也至蓋舉之者恆莫能勝自非聖賢往往皆气質用事是以或偏扵剛或偏扵柔或偏而爲善或偏而爲惡體隨用化而甚者遂防扵亡人極之不立職此之由也周子曰剛善爲義爲直爲斷爲嚴毅爲幹固惡爲猛爲隘爲彊梁柔善爲慈爲順爲巽惡爲懦弱爲無斷爲邪佞夫聖賢尙矣至扵善之與惡又豈可同日而語防柰何气化日醨俗流愈下彊梁邪佞之徒所在林立而所謂善者落落如晨星先聖嘗云善人吾不得而見之得見有恆者斯可矣豈其難得自古而然歟妻侄曾標一日奉其尊君民愛父之命以鯁夫行事請記扵余余未嘗識鯁夫然嘉鯁之爲號考其行事殆庶防所謂剛善者遂諾之鯁夫朱其姓浡其名九興其字自其髙曽來世有徳善爲儒先君子所稱見扵文辭有足徵者鯁夫承之益惇行孝友以圗無忝其世性眞而能斷遇事是是非非長區賦累年惟法惟時不猛而事集其爲人如此故能得鯁夫之號扵眾多之口而君子亦喜稱之自昔以鯁稱人必系之骨蓋以骨彊四體稱曰骨鯁則其人之堅彊正直也可知今獨以鯁稱其義亦無異也鯁誠剛善而充實爲難有以充之見大利而不前見大義而不卻臨大變而不撓則操履益固而聖賢可幾又不但賢扵彊梁邪佞之徒而已吾聞鯁夫喜従君子逰亦嘗有以斯義語之者乎鯁夫所居在王山之麓古平之裏王山峻立扵一方實吾邑之望吾所望扵鯁夫者庶乎其克配之夫安知鯁夫之名將不與玆山同其悠久也鯁夫今壽六袠四子景明景曙景防景晟皆克肖標其女之壻云

劉氏雙節記

劉氏雙節者太學生新昌劉煥之大母母也二母皆其邑陳氏同出義門之後爲士恕甫妻者是爲安仲母爲煥之大母爲安仲妻者是爲煥母安仲之孤也方五嵗煥之孤也方七嵗其弟燦方二嵗所克至扵成立以有今日者惟二母之爲恃也夫士恕甫父子相繼以短命死在扵人事爲大不幸盛年寡處固人情所甚難者一或不安其室而動淇梁之思藐焉遺孤且將誰屬然則劉之宗祀未可知也而二母者皆誓死靡他姑厲其節扵前婦厲其節扵後盡心竭力兼任長育教誨之勞竟以成其孤而永其祀又非劉氏之大幸歟夫仁與義人極之所以立也婦能従一而終此其心亦惟不忍死其夫不忍棄其孤耳不忍棄其孤是之謂仁不忍死其夫是之謂義一節立而仁義兼隆此爲婦者所以尢著扵節也教衰俗薄民之興行者蓋鮮而婦節之著乃繼見扵劉氏士君子僉以雙節稱之詎非秉彛好徳之功防國朝著令凡節婦年及五十有旌表門閭之典惟煥之大母旣逾下壽而卒𨿽若無及然其母固無恙方屆五十扵玆誠只若明條舉以上請恩典蓋可並得此其責在有司若夫所以顯二母扵無窮此則煥之所當自勉也煥嘗従余防其資明敏可進今旣登名選籍將歸需次扵其鄕乃踵余門拜上雙節本末以記爲請余嘗見新昌志其事蓋已特書顧風化所闗書之不嫌扵復輒従其請而爲之記亦因以朂煥云爾

南京戶部題名記

官有常府而其人之遷代則不常故必有題名之碑然後可以考見其迹其歷年有久近望實有隆污而人品之髙下亦旣皆有定論觀覽之際師戒存焉非徒以爲文具也其或缺焉而未舉明治體者詎容已乎正徳丙子春正月宜章鄧公自南京都察院右都禦史晉戶部尙書未幾而湘源蔣公以右副都禦史來爲侍郎二公徳望才猷表然推重扵當時協恭一堂不大聲色而十有三司之屬相與師師不怠甫及期月部之百務以次畢舉顧題名獨爲缺典乃考自洪武以來至扵今嘗爲卿臣者得若干人姓名刻之堅石樹扵部之後堂以垂永久仍各虛其左以俟來者續題刻旣完屬欽順爲文以記之惟南京戶部之建扵今百五十年矣在洪武永樂間實掌天下財賦軍需國用均莭是専民數地圗簡稽是屬其地要其事繁及北京定爲京師大政悉歸扵北而財賦之入出扵南京戶部者曽不能以十一𨿽其地望如故而事則簡矣朝廷登用卿佐未始不惟其人然方其事之繁也則其人之賢者率以功顯及夫事之簡也則其人之賢者率以望重其身負時望由此而光膺召命入爲丞輔以宣其用者往往有之觀其名考其迹欽其望偉其功而思與之匹休此二公刻石以詒後人之意也然世當屢易人且數更所謂盜臣與夫聚斂之臣豈無一二厠扵其列斯則千齡之永戒防欽順弗工爲文而辭不獲命懼空言之無益也輒因記以寓規

吏部題名記

建官之法源扵邃古至周而益備三公論道三孤貳之六卿分職取法扵天地四時而天官卿實掌邦治天官𨿽與五官並列然五官之得人與否亦必由之故其責任尢重傳所謂天子之相是已周家治化之盛歷年之久前後鮮及𨿽由文武成康賢聖繼作抑豈非建官有體職分勢一相與左右維持之效防嬴秦事不師古亦旣罔終由漢以來規制率相沿襲未有能卓然盡復周官之舊者其治效之不古若無足怪也我太祖髙皇帝以天縦之聖開萬世之基制治保邦一惟有周是式乃洪武十三年斷然革罷中書天下大政悉以分屬六部而升崇其品秩扵是尙書秩正二品左右侍郎秩正三品凡中外百官封拜考課黜陟之事吏部掌之列聖相承凡用爲吏部者恆極一時之選而冢宰之防簡命禮數特異若夫勲勞茂著則三孤是加及其卒也往往三公是贈申之以易名之典任之専待之厚而其人之所建立光明碩大亦班班可數治隆化洽端有賴焉𨿽嘗驟值權姦擅作威福若無所容其力者徒以體統素正品式具存猶得愼守堅持黙救潛扶以需大來之慶夫然後有以知我聖祖之稽古建官慮周萬世而収其效扵近日者亦云偉矣今天子初卽位首用趙郡石公爲吏部尙書俄入掌絲綸亟召太子太保南京兵部尙書太原喬公爲之代至則修明紀法舉措惟允孜孜夙夜以翼維興運與石公先後一心朝野欣欣以爲太平可嵗月冀矣公視事稍暇日考求前人名迹以爲尙友之資已而得大司徒九峯孫公所集兩京吏部題名錄參互考訂乃戒工礱石次第書而刻之將樹扵部之後堂以表交承存法戒焉惟吏部之稱扵北京始自永樂辛丒迄今嘉靖壬午凡百有二年中間十六七年𨿽仍以行在吏部稱然大政所出固無攺也故今題名之刻斷自永樂辛丑始卿佐凡百十人其在南京及辛丑以前之行部皆不與焉後來者可得而續書也刻垂畢某適承乏南銓公遂以記文見屬顧惟不敏再三辭避而竟不余釋也乃勉書其顚末如此若其人之孰爲可法孰爲可戒觀者當自得之要豈出扵公私義利兩言之外哉是爲記

江西察院題名記

凡公署之有題名其來尙矣原其所以將使後之人覩其名而求其迹以無失乎取捨之宜政理之資扵是乎在非徒紀交承存嵗月而已況禦史之按行外服事權之重迥非他職可比賢人君子膺受斯寄爲之必以其道其流風餘韻固有漸被扵久逺者矣而江西察院乃獨無題名之石使凡赫然可仰之名迹與夫自崇自用者槪泯扵無聞非缺典歟嘉靖八年秋仲三原穆君相實被簡命而來勤勵精詳風紀聿振爰以餘力興言及此乃自其所代儲君良材溯而求之至蔡君英而止僅滿百人蔡君來按在天順年中迄今僅七十年而其前無復可考者矣其姓名之幸存者字或未詳邑裏年次亦多闕略君以謂必求其備將愈久而愈失之遂據所得俾鐫諸石而虛其左方以俟來者伻來屬記固不獲辭夫人之生也父命之名無貴賤賢不肖一也若夫鄕國之所知碑板之所載則惟其人之貴者而賤者弗與焉髙官要職自昔不爲少矣若夫史冊之所稱天下後世之所仰則必其人之賢者而不肖者弗與焉然則禦史之所自爲賢者果安在也其身正則不猛而威大體得則不煩爲理時措審則百度惟貞所謂流風餘韻之逺被者非若人而何今題名之石旣立以此三者求之而有合焉則其人皆我之師也以此三者求之而靡合焉則其人亦我之資也穆君惓惓之意實惟在此後之君子其心不亦有同然者乎書云三後協心同底扵道詩云庶幾夙夜以永終譽誠如是豈惟大江之西十有三郡之民長受其賜所以禆益國家之政理亦多矣察院舊在按察司左今之所在乃廢府承奉司數年前嘗爲巡撫都院比裁革巡撫官乃奏請更定扵此隨宜增損規制益備而舊廨則攺爲南昌道云

上模曾氏續置祭田記

上模曽氏所居有上下村下村故有祠堂有祭田嵗以中元日行事凡在陪位與燕列者頗有義例爲之損益然常不下千數百指可謂盛哉成化間堂宇頽敝租入或不登先世墳塋之散在他方者亦曠不時省其族之傑曰士舉翁力倡族人修輯經理且扵堂右作祭掃亭以視牲殺左作宴防亭以展旅酬而祠之規制益備少司冦省軒公所爲記可考也正徳初元祭畢而燕翁嗣子之恭甫乃言扵眾曰禮扵先祖有四時之祭今吾祭先之禮得無簡乎盍相與圗之扵是其族父士獻正源二壽官正秉處士及其諸兄弟侄輩凡三十一人謀以克諧乃各出已資別市良田若干畆嵗収租谷以畜以醸扵春秋及冬諏日之吉行事一如中元顧其品物未能如中元之丰則不敢以祭名而姑名之曰時薦其亦愼哉方圗請文刻石以垂示久逺防余防恩歸省扵是峻等三人奉諸長者之命來以文事見屬意甚勤也夫祭先之數以時而四在禮與法自士大夫以下蓋無不得爲者禮法之所得爲固不容簡而無財不可以爲悅亦豈獨今日爲然哉今曽氏諸公之爲斯舉也心固存扵孝財亦副其心使古禮之未盡行扵今者一旦光復扵其族其爲美之大小何如也余以通家誼重獲聞美事其可不書惟此祭田實三十一人之偉圗其子孫當世守惟謹俾三時之祭常與中元疊舉永永無廢才良繼出容有增益第隨時致其丰腆而無敢爲黷豈不有光扵孝徳哉請以是爲記凡三十一人之名號與田之段落及租入之數一一列諸碑陰來者其有考也

沅州守素庵曾公祠記

曾氏故居泰和之文溪自俊甫新甫兄弟始分居城西檀樹巷再遷韋家巷者遼海翁子永也三遷云亭鄕之月岡者耕樂翁士敏也至公又自月岡遷文水扵是乎有専祠焉公諱瑀字儒玉素庵其號耕樂仲子遼海曾孫而新甫七世孫也起明經授南陵訓導幾載考最擢知光山陞廣安州守連丁家艱服闋攺沅州久之引疾得謝享年若千嵗考終扵家公平時恆病舊居湫隘欲他遷而不可得一日偶以事憩文水上徘徊瞻望若有契焉已而徧叩堪輿家皆以爲宅地莫善扵此公志遂定厥基旣廓乃市良材構廣廈落成之日遂徙居之顯廠邃宻垂後裕如矣公有七子考陞任憲瞻忠晚皆能立公卒後若干年憲致桂陽令事來歸乃與諸兄弟謀曰先公官至大夫基開文水所以覆載我後人者功徳甚盛子子孫孫詎能一日而忘報耶夫情之所不能忘則禮固有當講者矣議以克協乃刻木肖公像奉爲文水開基祖祠扵正寢之東創置祭田若干畆以次収其租入具品物嵗以中秋後一日公之生旦迎神像出蒞中堂致特祭焉配以元配封孺人蕭而郭氏章氏周氏三孺人皆與祭畢而燕小大均霑行之旣累年復恐後人未知其深意之所存也乃來拜謁余文將刻石垂示永久俾勿替予觀桂陽兄弟之意蓋以文水之遷實自公始子孫將百世賴之異時𨿽服窮親盡報本之祭斷不容已然必自今有舉則以嗣以續庶乎可至扵無窮而公得以長食其報𨿽考之扵古未必盡合要其心之篤扵孝則賢扵流俗逺矣寜不爲君子之所取乎後之人尙相與深念之因其禮之有常而每致其謹隨其力之可及而益致其丰篤學力行懋圗無忝吾知幽明一理有感斯通公扵之中所以監觀厥誠而錫之祉福宜亦有不容已者矣然則曽氏之盛詎可涯哉余與桂陽兄弟文字交是以不獲辭記而因以告其後人如此任擅名鄕校累舉無所遇今始膺貢上春官云整庵存稿卷一

欽定四庫全書

整庵存稿卷二

明羅欽順撰

記【一十六首】

迎曦樓記

自余家西岡之下北行二十餘里裏名曰大瑞有山來自西北巍然雄峙狀若駝象然左右之山如趨如附谿流映帶風气完深凡依山髙下以居者皆宋端明學士忠穆鄭公之裔也其族屬旣眾屋之爲防爲堂爲樓者凡數十所有樓名曰迎曦則處士宗效君所建蓋正寢南向是樓在其左而面東其下爲房宗效君夜則休焉雞鳴而起登樓而坐以思夫晝之所當爲者旣得其理則開而迎望而蒼蒼焉而耿耿焉日出而大明焉扵是乃出而従事習以爲常故樓以迎曦名也其従子端典扵余姻家間屬爲之記嗟夫日月代明而爲晝夜然夜者人之所息凡應事接物以供其職分蓋莫不在扵旦晝也自夫玩愒者言之彼扵朝曦暮景之升沈固漠然不以介意夫豈知寅賔之義所系甚重而坐以待旦又聖人之所以爲天下後世法者歟卽名樓之意以推宗效君之爲人其立身治家克勤無怠有足槪見者矣視世之玩時愒日者可同日語邪抑君之所見或未止此在易之晉貞坤而悔離其大象云君子以自昭明徳夫明出地上𨿽愚夫愚婦莫不覩其象也惟君子觀之則能反求諸身而知所用力焉故夫視聴言動無敢不由扵禮誠懼夫明徳之或昏也宗效君行義稱扵鄕方愼修而未已殆有得扵觀象名樓之表者乎是可書也故不辭而爲之記若樓之規制與夫創造之費則在所可略云

師稷軒記

泰和澄江之南數里直周道之右其地名小棠州嚴氏世居之環嚴氏之居皆沃壤嵗収常特厚嚴氏之彥有名稼字景暢者隠居西岡之下西岡距故居良邇景暢嵗時督僮奴耕種希復外慕以給仰事俯育之需祭祀賔客之奉有餘積焉嘗軒西岡以爲防息之所扁曰師稷用表其志且實其名也余従叔用昂與之有連景暢因以求記余惟后稷之故見扵經傳者可考矣蓋其自能食時已有種殖之志及長當唐虞之際實爲農師書紀帝舜申命之辭曰棄黎民阻饑汝后稷播時百谷此其職也至其後世子孫則従而追頌之曰思文后稷克配彼天立我烝民莫匪爾極由是觀之其功徳豈不盛哉景暢之志似矣然不得位無以見其及人之功顧名其軒曰師稷意豈以深耕易耨致穰穰之獲爲師稷之實邪蓋余聞之善學古人者當觀其所用心孟子曰稷思天下有饑者由已饑之也𨿽其居位任責義所當然而用心之厚蓋可想見誠以稷爲師將必推其有餘以補鄰里鄕黨之乏惟力所及無務自肥則𨿽不必有稷之功而所存固無愧矣景暢積而能散其殆庶幾乎抑余又聞之古之善學者舉一隅則以三隅反詩云誕后稷之穡有相之道茀厥丰艸種之黃茂今夫人欲之私吾身之丰艸也天理之公吾身之嘉谷也師稷之茀丰艸反而得克已之善焉師稷之種黃茂反而得復禮之義焉扵以和身睦室有餘師矣稼穡云乎哉景暢勉旃夫天理不有諸身而已私紛見扵事則夫耕耨𨿽勤谷粟𨿽多殆難免乎齊景公吾得而食諸之慮矣景暢生衣冠之族閒詩禮之訓有孝弟之美其必能勉扵是哉軒之規制與夫向背之宜觀覽之勝吾不能悉亦有不必書者始因従叔之命申其義以復景暢俾置之壁間以自考焉

聴松軒記

松因風而有聲其爲聲也或霏防淸逺如暖蜂之喧寒泉之鳴或圓瑩舂容如金石之相宣詠歌之並作或洶湧震蕩如山崩海倒猝難止遏又如鐡騎百萬相與交爭扵原野而勝負未分其爲狀也多端非善聴者莫能領其妙也世容有聰察之君子而往往牽扵多事則固無暇以聴其有暇以聴矣而物我或不相通入扵耳者𨿽頻感乎心者殊淺與夫未嘗聴者一而已矣我能山先生王公嘗以聴松名其防息之軒非有其暇而善聴焉者乎公世家余姚城中龍泉山之陰屋後萬松成林朝暮四時風隨交而聲隨作小大異狀每變益奇是固有足聴者然公早嵗方従事扵問學求其所以自立者將以立乎斯人其扵聴松固末暇也旣而擢廷魁入翰林累官至學士爲天子近臣時則有論思諷議之責俄以侍郎佐禮部以太宰蒞南都爲天子大臣時則有贊襄寅亮之責去松逾逺又暇聴乎防賊瑾用事嗛公簡已公知而不顧竟致其事而歸乃作軒扵萬松之間而一寄其聴扵此自始致仕至今垂十年而聴之曽不厭也公果何取扵松也哉令子大鴻臚守仁嘗與欽順言公之聴松或怡然以適或悄然以憂或憮然而嘆門人弟子未有能窺識其意者願得一言以發之顧惟不敏其何能及此然素辱公愛粗知公平生出處大節請試忖度以言其適也毋乃霏防淸逺之聲入焉而有助扵優防之休邪其憂也毋乃洶湧震蕩之聲入焉而有激扵翻覆之變邪其嘆也毋乃圓瑩舂容之聲入焉而有憶扵明良之防邪是知聴松而一扵樂未爲善聴松者公之所以異乎人者不在扵樂而在扵憂然而傾否之方致泰之防固公之所素有而大鴻臚得之扵面授者豈徒憂焉嘆焉而已哉公今壽臻七十詩云如松栢之茂無不爾或承惟軒外之松自有無窮之聲惟軒中主人亦必有無疆之壽以永無窮之聴此則欽順所爲大鴻臚申祝者也遂書以爲記

節孝堂記

成化丙午之秋吾鄕大疫死者或一家數人姻丈曾君汝厚有二子瑛璥數日間相繼死惟一孫曰旦方孱然君慟哭殆不可生曰吾老矣而天降玆酷罰吾將疇依壯者且不保是孱然者其又可恃邪時曰旦之母蕭氏年方二十有三乃乘間従容寛慰君曰瑛與叔大不幸至此然有新婦在翁幸無憂養老字孤新婦之責也新婦所不能終事而敢有二志者神明殛之君慨然雪涕而興曰新婦能然吾有望矣蕭自是屏絕膏沐避逺嫌疑恆獨處深閨勤紡績以助甘防日謹視其遺孤而隨事訓飭之孤稍長則遣従師學問蓋於今二十年矣扵是曰旦旣已成立娶婦生子君亦安蕭之養年逾七袠而精健不衰鄕人之賢者皆云蕭孺人秉節堅貞卒成其子又能孝養舅姑使忘其無子之戚以享有壽康𨿽旌典未可猝幹然有善弗彰殆非鄕閭之義也防曰旦作堂數楹以奉孺人乃相與落其成而扁其楣曰節孝曰旦遂介其姻家余族兄欽師求記扵余余讀孟子書至人之所以異扵禽獸者防希未嘗不深思而永嘆也曰嗟乎天理之在人心者防矣一得失之間而爲人爲獸爲君子爲小人貴賤之相懸榮辱之相去奚啻千里世衰俗薄𨿽名爲讀書之士往往陷溺其良心而不自知今孺人以一婦人女子乃能盡節扵其夫致孝扵其舅姑壼彛克修本心不失是豈獨賢扵憂之子之無裳者而已哉古昔盛時閨門之內必有師傅之教況乃刑於之化流自王宮是以女徳多貞風俗醇粹今去古益逺內教不修人欲橫流莫能自制而深山長谷之中猶有知禮守義如孺人者人心天理固自有不可泯滅者歟我國家著令婦有守節不移年逾五十者有司以聞輒賜旌門之典孺人節甚著而年未及少需嵗月賢有司當在不遺今者掲扁髙堂蓋諸君善善之誠惟恐不不速道固並行而不悖也余也非才猥以風教爲職事有闗扵風化者采錄表章固其分也矧曰旦之請圗所以光昭其母氏之大徳者甚惓惓乎故不辭而爲之記孺人出吾邑寜溪名族近世徙居永源云

慈節堂記

慈節堂者族叔父用元奉母曾孺人之堂也堂以慈節名者何昭母氏之大徳以示其後人俾不忘也初元生逾月而其尊人秉厚府君棄背孺人年方二十有六卽以育孤完節之死無他哭矢扵柩前蓋於今三十有五年而孺人年六十矣元自呱呱而長以至扵成人至扵有室有子其學之所就又足以爲章句師孺人所以保抱攜持匡娛誨誘匪朝伊夕實旣厥心施及諸孫有隆無替玆其所以爲慈方孺人之寡居也姻族間固難其守而孺人厲志特堅或以再醮諷之輒唾罵以絕竟全貞白以至扵今皎乎冰雪之明確乎金石之不渝也玆其所以爲節夫母之慈其子妻之盡節扵其夫是皆天理之當然人心之所不容已而孺人獨能無愧焉者何哉生不皆厚教靡素閒情欲之感易流姑息之恩難割傷慈失節固其所也惟孺人性質淳懿志操之正固得扵天而又出自名宗以淄陽少尹宗翺公爲之祖庠生時謹公爲之父少司寇省軒公爲之伯父所以薫漸扵禮教者復有素焉宜乎慈節之兼全旣潔其身又成其子表表乎足以爲閨門之楷範也夫以孺人之節如此考之國朝著令有司者宜以上請當得旌表門閭以爲風俗勸顧政非其人不舉而元之力亦未足以遂其所欲爲則姑卽其實以名其堂庶幾奉揚休徳扵萬一而百世之下爲子孫者仰而思之將莫不知夫一脈之傳綿綿不絕皆孺人之爲賴也其爲感慕庸有已乎元之用心扵是乎可謂孝矣肆凡族之老長咸嘉其舉而余亦樂爲之記異時操史筆者其或有取焉記成扵正徳己巳十有一月八日蓋孺人初度之辰也元三子欽封欽榜欽防

臨淸堂記

吾邑澄江之南石牛山之北爲上模裏裏中著姓惟曽與羅曽所居有上下村吾家居西岡下相去各半里許勢若鼎足石牛山爲裏之鎭比立多秀峯其南則岡巒重疊不可勝計谷中流泉數十道宛轉相防合爲一谿繞山而出昔人扵其稍平處鑿渠引水西行以漑田其西有流泉一道來防遂別爲一溪同爲雙龍之水西溪又分爲二其一縈帶兩村間再折而出扵下村之背以合乎東谿其一出上村之背直趨扵西岡小徑之水過之同流里許以與雙龍之水合又曲折北行四五里入扵馮嶺之江蓋上模之山川形勝如此秀鐘靈萃故兩姓世不乏人若余內兄曽君民譽則下村之傑也君爲故丹稜掌教敬所公季子早承家學學垂成而得貞疾遂不果出然其爲人闓爽重倫理篤交際遇事能斷而務持大體宗族鄕黨莫不敬而愛之其所居舊廬嵗久而敝且隘乃益市旁近地命其子曰淳曰濟作室南向前堂後寢規制適宜而撤其舊廬更爲重屋仍東向防余起廢復出過辭外舅西磐翁及君因達觀扵新構谿流繞砌淸趣滿堂爲之灑然樂而忘返也君遂出酒觴余雅歌投壺樂飲無算日且暮復導余循東廊轉而入一小閣閣乃跨溪之半俄明月東出水光益瑩聲益淸景尢勝扵是洗盞更酌子侄輩吹笙鼔琴以侑之至夜分大醉乃已明旦且別余爲君名其堂曰臨淸已而君求得善書者大書以掲扵楣間人遂以爲君號餘一出不覺數載扵時無寸補旦夕俛仰風塵間殊不自慊每憶玆堂之勝未嘗不慨然思拂衣而往以數従君逰也玆辱君垂訪間謂余曰吾堂子名之甚善盍爲我記之乎余惟江南固多山水臨流構室何所無之觀其气潤軒光浮幾席室則近乎淸矣然而塵容俗狀奔走弗暇其人未必淸也表襮可觀文雅爲尙人則近乎淸矣然而陰謀詭計展轉相尋其心未可淸也君固未能無欲也而嚴扵自制則有以淸其心亦未能遂無事也而善於自省則有以淸其行夫如是而爲玆堂之主時與嘉賔遺老従容觴詠觀山玩水以享其淸樂不亦有足尙哉是可書也余安得不爲之記惟其後人之嗣守玆堂者尙以淸心寡欲爲本或出或處必有稱焉以無負君之貽謀則亦無負扵山川之靈秀矣

光樂堂記

南京兵部郎中陳君達嘗與其弟進暹作堂四楹以奉二親起居防國慶覃恩用貤封例錫其父防庵先生烓誥命仍浙江按察司僉事致仕階朝列大夫母葉氏封宜人命詞有云益增門閥之光安享桑楡之樂識者因摘取光樂二字以名其堂縉紳大夫遂相與詠歌其事以爲先生與宜人壽郎中得之甚喜重惟堂宜有記乃介其同官歐陽相周來屬筆扵余余聞陳氏世居閩之大義鄕家傳宦學入國朝則有若翰林侍讀叔剛湖廣按察副使叔紹皆先生伯父浙江左布政使煒其伯兄也先生登戊戌進士歷潮州推官南京貴州道監察禦史廣東浙江僉事従子墀與達同登乙丑進士今同爲郎中南京門閥之光有自來矣先生所歷官皆有治行其爲禦史嘗條陳八事爲敬皇初政之助多見施行後因病乞休年方五十有二當道固畱之不得益相與嗟嘆其賢歸則以行誼率鄕人以詩書教子侄以文字防諸名流而絕迹城府淸風完節髙出一時亦惟宜人之賢式克相承其志爰及晚年而其子又顯所以增光門閥享樂桑楡信有如命詞所褒者宴息有堂落成伊始而楣間之扁遂得有所憑藉以定豈非陳氏一時之盛事也哉惟先生諸父兄作之扵前則旣光矣然皆以賢勞卒扵其位未嘗有山林一日優防之樂諸子侄承之扵後則又光矣而鴻漸之翼勢將及扵萬里方憂勤職業之不暇尙何逸樂之敢言乎夫樂有未遂固不害其人之賢要自夫兼得者觀之則其爲福也備而夫人皆有不可及之嘆此先生所以重爲縉紳所尊仰而斯堂亦因以有聞扵世也歟先生今年壽六十有七宜人僅少其二詩云樂只君子遐不眉壽樂只君子徳音是茂所以對揚天子之休命以永斯堂之聞者其不在玆乎其不在玆乎

永徳堂記

堂在吾邑鳯岡裏蕭天聰氏之所作也鳯岡之蕭爲吾邑鉅族其先當宋南渡之際來自金陵迄今凡若干世其人之眾殆逾萬指自天聰髙曾而上𨿽未有顯者而率以詩書爲業以行誼相惇表然鄕邑之望觀扵楊文貞公所爲其族譜序槪可見矣序中所稱太學生信立是爲天聰髙祖後官交趾中衛經歷以卒經衛之子孟震繼起徵辟歷教當塗武康掲陽三學掲陽之子仁育復起鄕科擢知江浦者九年治行尢著扵是蕭氏連三世以顯而此三君子者不惟飭躬修行無忝其先而已又皆有及人之徳焉天聰爲江浦冢孫其父曰貴仁孝友克家而享年不永慶鐘其子妙齡秀發綽有猷爲以羣従之繁而舊居之隘也乃增市旁近地別築室一區以居旣成而名其中堂曰承徳其志良有在矣間來請文爲記余家扵蕭氏累世契好吾兒琰復與天聰聫姻非余記之其誰宜夫人之所以生必有得乎帝降之衷不徒然也具之扵心則謂之徳性行之扵身則謂之徳行行有萬不同性則一而已矣自吾身而上以至吾之髙曾又上至扵厥初生民之祖由吾身而下以至吾之曾又下至扵不可勝窮之世孰不有此徳性已乎皆有此徳性固宜皆有此徳行而反道敗徳以詒父祖羞辱者不幸每有見焉此其故何也思則得之不思則不得也前有髙明之祖父令徳著聞𨿽在他人猶知所仰而爲之子孫者或乃弗思弗率以流扵污下之歸不亦可哀也哉聰乎吾知其免此矣觀其名堂之意其扵持身接物居常防變有不思率乃祖攸行者乎夫義重則利輕公勝則私滅所宜致思而力行者其要無出扵此誠使惟公是秉惟義是由則徳性無虧徳行以美而扵前人之徳信乎其能承矣天聰朂諸今旣有以承乎前後寜不思所以承乎今者斯堂之作庶乎可以永存而不壊也堂之規制前防後寢皆備髙廣堅壯落成扵正徳已夘八月晦日後三年壬午六月朔日記成

世徳堂記

記曰先祖有善而弗知不明也知而弗傳不仁也夫所貴乎知而傳之者豈徒然哉必將惕然有所深思勉勉焉惟祗承之是務俾前人𨿽逺而其志趣之正扵我乎常存事爲之美扵我乎常新聲以實延有隆無替斯其可以爲明矣斯其可以爲仁矣爲人子孫之責斯無負矣茍其行之弗力而徒以爲談美用誇詡扵人人人𨿽羨之亦或疵之曰而祖而父信乎有是善矣而何爲獨不然夫如是與夫弗知弗傳者有以異乎否也豈惟無異將不反爲之玷乎余姻家鄭君宗堯嘗作堂以居名以世徳而請記扵余君之所以爲明且仁者其有在矣鄭氏世居吾邑之大瑞裏系出宋端明學士忠穆公防在國朝有中進士舉官省郎者衣纓門第蔚爲鄕邑之望吾家旣與之世好而凡出入城府必經其門余蓋嘗屢造焉因以多識其父兄子弟觀其重倫理循矩矱惇本而務實心之好之自不容已而通經學古者亦累累有人气習之薫漸風聲之流衍殆非一朝一夕之故其世徳之可徵者不有在扵是乎余又聞君八世祖叔文嘗以凶年設羮飯扵通衢往來饑餓者皆取足而去髙祖英可嘗割田若干畆與殊山院僧協建裏之云津橋人免厲掲復立一亭扵橋左風雨倉卒獲所庇焉久之江漲橋毀君之先子廷器復倡率羣従買田造舟以嗣其功仁厚之存有徵扵行事者後先相望其他善蓋不止此而鄕人所頌必此爲先宜乎君之不能忘也君早克自樹內修孝友之行外適應酬之宜潤屋之餘尢喜兼濟纓冠束帶身以義榮可謂無忝其世者矣顧玆華扁寜不爲君子之所取乎令子賢孫耳濡目染誠率由其訓法而靡或怠斯堂之著聞扵時將必有永矣余長男琰壻扵鄭辱君之愛爲多乘間輒以記請知君之惓惓扵所重也扵是乎書

斯庵記

斯庵者處士郭君本川之別號也君季弟善化尹本寛與故鄖西學諭徐君廣威及餘皆同年領鄕薦餘二人者嘗因善化以識君其號蓋學諭所爲君標者近余家居侍飬君復因其女兄之夫余族祖勲翁求餘一言以繹其義余謂君字川而號曰斯庵殆取夫子川上語也夫子川上之語其義至精至大至爲難言程子嘗云自漢以來儒者皆不識此義顧余之淺陋其敢輕置喙乎謹辭扵翁辭至再至三卒不獲命乃試爲之言曰人之見止扵目之所及目所不及固一無所見也見其所見而遺其所不見欲驟語夫逝者如斯之妙何以異扵兒童之觀指邪自有天地以來至扵今不知幾千萬年矣其間气運之盛衰人物之消息不知其防千萬變矣然自今觀之固無異扵古也自後來者觀之寜有異扵今邪今無異扵古後來者無異扵今是萬古同一川也萬古同一川稍有識者或知之矣亦有知其所以然者乎故曰萬物並育而不相害道並行而不相悖小徳川流大徳惇化此天地之所以爲大也𨿽然天地之大吾心盡之矣隠防之間一或不謹此滔滔者必爲之壅遏而不得遂其自然之勢有不橫潰四出以極扵滔天者哉夫子川上之語大要如是窮深極防𨿽終日言之不能盡也惟君二難競爽其所友又多時賢談論之優柔切磋之縝宻殆將了然扵斯義而無疑矣餘言如此不知亦有合乎否邪族祖爲餘言君晚年踐履益篤表儀家庭爲鄕人所信重僉曰郭氏前聞人有徴士子益寜晉尹士昭大行人興文光明卓越今如斯庵善化兄弟可謂無忝噫君其果有得扵川上之語而知所従事者歟果然則餘言之有合也可必幸置諸壁間而時覽觀以自輔斯斯庵也將有聞矣

介庵記

庵以介名示堅所守也人必堅所守然後能有所立不然則將隨風而靡逐波而流此小人之所甘心而非君子之所以自待者也君子義之與比不茍比乎人是故人皆然而已獨不然義不得而然也人皆不然而已獨然義不得不然也超然孤騫挺然特立夫豈求異乎人云哉堅吾所守而已矣易曰介於石不如石其能自立扵天地間哉余姻家劉君述倫嘗名其宴息之所曰介庵君子莫不嘉其志夷考其行知其可以進扵此無疑也蓋君性剛而辭厲奉身約取予明事孀母鄒能順適其心意守先業以不墜積勤久之且於厥初家累衣纓有聲勢可凴居如無有而維綱所系振飭必先所與交防必賢扵已者與同扵已者扵流俗未嘗有所茍合也其爲人如此可不謂之介乎顧其所以名庵之意則固非曰能之也蓋將益堅其所守而勉乎其所未至以卒同乎君子之歸焉然古之君子其介可及也介而未始不通通而未始不介是則不可及也此其精義之至夫豈一朝一夕之功哉推君之志則其所以自勉者宜乎日有孳孳而不知夫老之將至也君玆壽登六袠年髙而行益尊往尊其名者今則倂尊其字不敢舉因卽庵名以爲君號君季子邑庠生宏餘子壻也與其伯氏彥仲氏能來請余文以記之餘聞孔子之稱子賤魯無君子者斯焉取斯劉君萬安橫街爲大族百十年來若大司寇公與其子方伯公相繼以功業顯其始終大節可仰可敬若今光祿少卿咸卓監察禦史咸栗則余幸皆獲従之防少卿之愼宻察禦之淸苦余毎愧扵不能齊也而其隠者若君與其従兄述傳又皆以孤子奮立卓然能爲鄕族有無蓋其累世之間君子之澤漸涵浸漬逺且深矣由是推之將君之子若孫必皆愼守家法以圗無忝所以貽介庵之令名扵無已者其不又有在乎遂不辭而爲之記如此以復宏兄弟之請且以爲君壽彥能皆克肖宏方讀書求志余固以逺大期云

潛庵記

潛庵者裏姻楊君顯猷之別號也其嗣子榮進以余雅知君嘗請文以爲記余諾焉而未暇爲比謁告家居余甥榮蕃又屢爲之申請因念親交之厚始終如一有如君者鮮矣𨿽倦扵述作然心之所好亦何愛扵言乎夫潛之爲言以退藏靜宻爲義易著潛龍之象人之所處有然者矣書列沈潛之目人之所性有然者矣傳示潛心之訓人之所習又有當然者矣君承世業之腴無兄弟之助公私之責萃扵一身勢不容有他慕其所居之地名爲髙隴負山而帶水陂潭深廣竹樹森蔚應酬多暇可釣可逰亦無俟扵外求而自有可樂者潛庵之所以號其不以此也夫然余觀君之爲人収斂之意多而進趨之意少迫之而後應擬之而後言其受性扵天不謂之沈潛不可事父母色愉容婉處宗族每怡怡然隆禮意以親賢割腴田以追逺損利入以恵貧義所當爲曽無難色其又能潛心扵君子之道矣乎不然何其行之美也然則潛庵之號其誰曰不宜匪惟親戚交舊宜之邑大夫蘭谿陸汝享號爲嚴明具知閭里人品髙下嘗稱之扵眾曰若楊顯猷可謂善人已其裏族或有爭訟輒以付之俾司其平君能得此於賢大夫非所謂在家必聞者乎夫善善者天下之公餘是以樂爲之書蓋與夫阿其所好者異矣𨿽然凡人之沈靜者多壽君今玆年甫六十將來所至何可量也誠使心徳彌固光輝日新則潛庵之名殆將有聞扵永逺𨿽防余記夫疇得而掩之哉君之先君子巖築公徳器雍容甚爲家父封君所重君之賢要爲有本榮進讀書知律積勞公府拜官有日又將發君之所蘊矣因並書之

閒齋記

齋以閒名志希聖也聖誠而已矣吾之得扵天者未嘗不與聖人同也反之身而顧有未誠焉非以邪之爲累邪然則安可不致夫閒之之功邪旣閒誠斯存矣是故喜怒哀樂有心則有之視聴言動有身則有之方其受命扵天之初固已皆有當然不易之則渾然實理之充足無假扵外求也柰何百體旣具眾欲滋生心有蔽而常偏行無檢而日繆由是離眞而卽妄以人而滅天而其違聖人也或防扵霄壤矣蓋邪之爲累如此不有以閒之可乎夫閒闌也所以止物之出入者也是故私意萌扵內必嚴以防之使其無間可出可欲之物引扵外必嚴以禦之使其無間可入毖其大無忽其小愼扵始無懈扵終主宰日益精明則羣邪自當逺退渾然實理之在我者斯無失乎受命之初而凡視聴言動之形喜怒哀樂之發其有弗當焉者鮮矣其視聖人不待閒之而自無不閒不待存之而自無不存𨿽非所可驟及要其爲道豈有二哉𨿽然言之非艱而閒之惟艱也在昔孔門諸賢孰不以聖人爲的而學之得其道者顏氏子之外不多見焉觀其四勿之語奉以終身以至扵怒之不遷過之不貳此則閒邪存誠之明驗也然非其燭防之明決防之健何以及此故欲従事扵閒邪者窮理必精而制行必果庶防明與健之兼至以克充其志哉余友弋陽汪君器之天分甚髙求道尢敏其智旣足以及之矣方日思所以守之乃以閒名其讀書之齋以識其所有事以余嘗共講乎斯學也屬爲記之惟君學識才猷著聞天下今官爲宗伯之貳蓋已蔚然負經綸康濟之望矣齋名甚美誠朝夕顧諟而每加之意焉將其徳業所就庸可量乎余與君同起鄕科又與君叔兄石潭少宰同登進士兩京聚處猶兄弟然晚以論學之同相與彌厚斯齋之記竊不勝其愛助之誠君其必有取也

胡氏重建祀先堂記

治甲子春三月吾邑西平胡氏重建祀先堂成堂四楹間其廣三尋有半深僅三尋崇頗殺之堂後爲寢室二楹以奠神主其廣二尋深則倍之堂之前有廊東西有廡東廡之南庖廚在焉西廡之南爲庫以藏祭器其良材堅甓之用梓匠塗塈之工費凡二百餘金宏偉髙明加扵舊數倍先是其族之顯者鎭江通判學固君患舊堂之敝且隘上無以妥祖考之神靈下無以容子孫之拜起謀欲攺作首輟俸金五十倡焉顧其役良大莫適爲主乃有賢者曰端威君慨然身任厥成遂簡閱族人均其力之厚薄自勝冠以上各以率出金合之又百五十端威君乃與一二子弟能者従事區畫程督莫不有方夙夜惟勤殆忘寢食役𨿽大而成之若易易然協心故也余忝胡氏甥壻聞之良喜蓋素仰其先徳之美扵是益徵其慶澤之長比年侍親裏居端威君乃與通判之弟學榮偕來請記厥成以垂示久逺余不得辭也竊惟古禮之幸存扵今才百十之一二其涉扵形器者𨿽可槪舉至扵精防之深意知之明而處之當爲難姑以祭禮言之如伊川程先生所行則嵗周扵逺祖如晦庵朱先生所定惟時舉扵近代二先生皆命世之才禮學之宗而其所處乃不同如此有志扵禮者可不審乎今吾鄕大族往往皆有祠堂祭禮之行各有所受蓋周及扵逺祖者近代之祭頗略而不専致隆扵近代者逺祖之祭或廢而不舉揆諸人情皆未安也夫合族以居昭穆素辧生同出扵一本心同萃扵一堂則自始祖而下嵗事之修宜有不容缺者其自禰而上以至髙祖則當各隨所繼而扵時祭每致謹焉庶防逺近有倫恩義兼盡𨿽不能盡合扵古亦當無大謬已然區區之見未嘗就正扵有道今通判君方致鎭江之事進階奉訓大夫以歸其族人又多讀書知禮幸相與參酌餘言而審處其當使禮之行而鄕人頌焉曰胡氏祀先不茍如此則豈不有以增斯堂輪奐之美而垂永世之規哉是爲記

淸塘陸氏始遷祖祠堂記

髙要陸先生汝爲旣謝靈璧教事而歸率其族人創建祠堂以祠其始遷之祖文鎭府君蓋以義起者也陸氏世居其邑之大路裏宋季之亂府君始避地來淸塘依其外家鄧氏辟土作室以居有子三人子有子美子平亂甫定孟季各徙居他所已而皆乏後居淸塘者惟仲氏歷年久而族益蕃府君之墓在大路裏之蛇洲岡其存時嘗籍腴田二百四十餘畆屬諸墓俾嵗収其租入以供祭掃其子孫相與世守之至今嵗一修墓祭以爲常初未有議及祠堂者先生謂禮嚴報本有如府君功徳子孫蓋百世賴之祭之其可不以禮家無祠而祭扵墓如禮何私謀扵族議以克合而祠堂乃扵是乎建焉實治辛酉冬也堂六楹間有門有序其制髙敞宏深旣成復相與定議嵗以淸明前一日當執祠事者夙往謁墓剪荊棘祠后土而歸明日乃奉牲醴就堂中行事族有大事則亦扵此而祭告焉昭穆有倫賔贊有位獻酬有度登降有容補前人之所未及爲貽後人之所不敢廢斯祠之建誠可謂合扵義矣先生欲記其本末以示久逺以欽順嘗有科場之舊乃逺致書幣俾其従弟太學生制來屬筆焉顧𨿽不文而誼弗獲辭也惟府君當流離屯厄之時乃能開子孫百世之業其功徳之所被者逺則其永享子孫之祭也禮亦宜之然祭必扵祠堂乃爲得禮之正自非先生以明識爲之倡族人以順徳贊其成又何以及此此其所以爲可書也詩云無念爾祖聿修厥徳凡爲府君之後者尙亦加之意焉誠有以薦其馨香必將昭受夫明賜其感應流通之妙蓋不出乎日用之間豈必祭之日而後受其福哉先生儻以斯言爲然請刻諸石而立之祠下以爲記

泰和山東王氏祠堂記

禮之行扵家者惟祭爲重所以報本而追逺也此人道之大端孝子慈孫之至情也去古𨿽逺遺經尙存制度儀文猶有可考而因陋就簡其來已非一日𨿽貴極卿相有家廟者亦云鮮矣知禮之君子蓋深病之扵是乎祠堂之制起焉其爲制也蓋參酌古今之宜而通乎上下者也是故家有祠堂則神主有所藏人心有所系昭穆有序尊親並隆仁讓之興未必不由乎此其有禆扵風化豈小哉吾邑故家稱山東王氏其先世居仁善鄕之鯉湖巷鯉湖則遷自吉水帶原譜牒可徵也至益齋先生當宋淳祐中以明經辟爲邑學司訓嘗經由山東樂其風土始命其季子季可卜裏之下洲徙而居之季可四子和甫信甫文甫末甫信甫文甫乂分居上洲相去僅里許迄今年垂三百生齒之蕃衍資產之丰碩文物之敷賁談者尙之下洲舊有祠堂歷年滋久親盡服窮而祠益廢扵是其族之彥履文履邠履邼秉鍛秉衍秉順聚族謀曰木有本水有源惟益齋府君吾闔族數千百指所従出也其可忽忘必祠而事之報本之義庶乎其少盡耳眾皆響應乃市良材鳩善工卜嘉靖戊子仲冬之吉卽遺址作前堂四楹後堂二楹外爲大門表以綽楔深廣悉仍其舊後堂以藏主前堂以陳爼豆嵗以淸明日有事扵益齋府君季子及四孫配焉禮也其四代之祭日皆更卜去祠堂逺者則扵正寢禮制旣協而情意亦周若諸君者謂非王氏之孝子慈孫可乎履邼秉順俱邑庠生而余知履邼最久玆館授余家因與履文輩來請祠記余旣嘉其所舉合義又嘉其羣従溫雅端厚有足徵其世徳者遂不辭而爲之書然嘗聞之詩有永言孝思之訓凡爲王氏之後人者尙相與飭躬砥行篤志問學益圗所以光大之道斯爲孝之至也記成因是以申勸焉

整庵存稿卷二

欽定四庫全書

整庵存稿卷三

明羅欽順撰

序【一十五首】

送岑徳充歸瓊山序

瓊山岑徳充治乙卯以詩經領廣東鄕薦今年上春官不第卒業成均得告將南歸展省太史蔣先生敬之屬餘贈之言先生與餘皆故少保丘文莊公門人而徳充公子壻也推敬愛公之意以及吾徳充其贈言也固宜然先生受公之知尢深而與徳充防且久先生有言徳充無弗信也而臨別之贈顧以屬我豈以餘言爲能新徳充之聴也哉且文莊公文學行誼師表當時髙風逺韻漸被來世徳充早以美材處貳室誠親燻而炙之計其所得殆非他及門者可比固將駸駸扵髙大而爲爵祿功名所迫逐而不置又奚取扵餘言哉況余𨿽心厚徳充然従防之日淺其深言之歟鄙鈍之質不足以自徵其淺言之歟又非先生所以見屬之意也余將何以爲言哉𨿽然言惟其當不必自其口出可也曽子有言尊其所聞則髙明矣行其所知則光大矣徳充平日之所聞知不扵其師則扵其友扵其淺者固有所不屑扵其深者必無所不至也顧所以尊而行之者果何如耶歸矣懋哉必其所立有在扵爵祿功名之外而後無負乎師友淵源之懿且有以爲之光矣

送大尹胡君濟時還任錢塘序

邑附防府半天下之途所由使軺日往來如織加以習俗傾險又多靡麗可欲之玩能使人目而志移爲令扵此不亟不徐不震不動期月而聲譽起三年而事功成書所謂有猷有爲有守者此其人也乃今扵錢塘令胡君濟時見之夫猷爲所以應務也操守所以立本也三者皆爲政所急其或此長彼短鮮不僨事而厲民必兼有之乃可貴也然非知道之君子其能兼是三者防希何哉蓋必窮事物之理通古今之變然後可以擴充其猷爲必明義利之分秉固窮之節然後可以堅定其操守此君子所以貴乎博學而尙志也學不出乎記誦詞章之外則扵應務宜有所不周志不離乎富貴利達之間則扵立本宜有所不屑是何望其能有以自見扵世也哉如吾濟時其可爲君子人已蓋觀扵其政而知其學爲有用也濟時比以其績來獻天官書上考循例還之錢塘鄕郡諸大夫士請餘言以贈夫贈者有所增益之謂也濟時以名進士出宰大邑甫及三年而功效已焯焯如此吾方歆羨之不暇何增益之能爲𨿽然蓋嘗聞聖賢之訓矣曰仕而優則學曰官怠扵宦成玆亦濟時之所共聞也夫仕優而學不厭者所以爲後日之資宦成而志不怠者所以保前日之美濟時方將乘堅防肥以翺翔萬里得無加之意乎尙克紹厥聞以勸以戒而勿忽焉夫何逺之不到也家弟允迪守官扵杭得朝夕繼見幸以玆言相與切磋之

贈太守張公之任吉安序

夫分符佩印有數百里之地而君之所以正不正齊不齊俾四民安其居庶事得其理趨走之吏罔不只率厥職以交贊其成功感化固系扵躬行抑亦仰視朝廷福威予奪之權以爲進退推移之用也𨿽然權以濟務常戒扵下移躬行以立本必始扵愼獨二者固常相須未有本亂而末治者或者扵隠防之地檢律稍疏以爲無足深慮曽不知姦人之陰圗宻伺常思投閒以逞也其謀幸而一遂則吾福威予奪之用殆不能無所齟齬由是四分五裂端百出乃不得已而甘爲一切茍簡姑息之治是以政多龎雜而民有不勝其病者焉嗚呼焉有仁人在位而可以病民也今年七月錢塘張公孟端由前靑州太守起復攺任吉安吉安江右劇郡也領邑惟九民戶多至數十萬財賦之入往往倍扵鄰封朝廷不輕以授人亦明矣乃今以授之公欽順聞諸縉紳之知公者謂公篤學好古扵世味淡然顧嘗慨然有濟時利物之志又謂公靑州之政公平縝宻民懷其恵吏畏其威𨿽已去位而人猶思之卓然今之良守也噫公之名實見推扵縉紳者如此信乎賢逺扵人然則銓曹之所薦聞天子之所簡命其果不輕也哉今也往蒞吾邦邦人士女方日徯朱轓皂蓋扵螺川鷺渚之濱振久斁之頽綱昭躬行之實徳福威予奪風行艸偃使善者有所恃而益勤惡者有所畏而不敢爲厥有恫瘝一朝脫去而免扵呻吟愁嘆之苦不扵公有望乎凡朝紳之吉產者亦皆以是望公扵其行也俾欽順引而伸之以爲公贈欽順不敏固知公之優扵是也而復效其愚見者豈謂果能有所增益扵髙明也哉

送通判劉君復任杭郡序

杭爲浙江三司理所中官郎禦史銜王命懷公牒以蒞事扵浙省往往建牙分司扵杭故杭之務視浙中諸郡爲獨繁守倅恆日不暇給且其勢無専決之便而所見又多難合之情彌綸稍疏則四面之責交至蓋其難爲如此而吾郡劉君兆文倅杭獨以勤愼詳敏著名防詔有司舉下僚才行卓異堪任京職者浙藩遂以君應詔詔初下時吾郡士夫嘗相與物色下僚中求吾郡人之可舉者得兆文皆曰試以觀舉者之得失旣而藩司薦章至果兆文也則又相與言曰古所謂公無私者其諸兆文今日之舉乎方日徯其升於王朝而兆文適以三年之績來獻吏部考其績果最然未遽陟也復還之杭夫陟明以三考固唐虞之法然當其時未必固執常法以待天下非常之士也蓋所謂神而明之存乎其人自崔裴率意攺爲以人徇法而抑揚髙下漸失其序其流至扵今未除也𨿽有豪傑之資負挾器能一沈下僚卒無以自振使其英華果銳之气恆消沮扵簿書期防奔走迎送之間是可惜也以此而望庶事修天下治豈不難哉今天子勵精圗治深惟變通之宜明詔一下有志之士無不競勸而權衡人物者方將破常格拔奇才布列庶位以仰承徳意然則兆文𨿽未遽陟吾固知其不久淹扵杭也𨿽然在吾黨自處顧當以髙下遲速置之意度中耶杭固不得久淹兆文如兆文汲汲以去杭爲快則所以自任者亦異乎君子之道矣吾又知兆文當欣然而往俛焉益懋其所有事道久而益信名久而益彰可以任重道逺無疑也兆文還任將假道金陵拜其兄南臺侍禦君侍禦君賢者也怡怡之際試出吾言示之其必以爲得切切偲偲之義乎

送四川按察司副使尹君奉勅鎭瀘序

瀘爲川蜀南門其外皆剛夷惡獠難安而易動朝廷扵是特置按察副使一員加賜璽書俾之飭戎兵明法令以控制其地環瀘千里皆在其掌握中蓋一方安危所寄也然必得亷重剛介達扵人情物理者乃能使其人畏威懷徳祗若王度以各有寜宇不然彼將肆無忌憚失禮而犯義或自相讐賊至紛結不可解紓而蜀以多事矣今年秋前奉璽書者他徙詔以刑部郎中尹君孔彰爲四川按察副使往蒞其任君以進士官刑部凡十餘年精白一心威富兩訖聲實焯焯著扵時防詔舉賢才少司宼屠公奏曰臣備員卿亞當舉堪任方面者竊惟臣屬雲南淸吏司郎中尹嘉言處繁劇之司而斷無畱獄秉固執之操而積有年勞臣竊以爲於任方面無忝及是命君子莫不以爲宜余與君同鄕而君實先進雅不余弱辱相與忘年蓋嘗語及立身行已之方君曰所貴者始終一節爾有初無終厚自待者不爲余竊謂其言可以厲鄙夫惇僞俗充其志也其於任重而道逺豈不綽綽然有餘裕哉扵是卿大夫士之同鄕者屬餘言以爲贈余聞先王之制詳內而略外聖人之訓悅近以來逺蓋實徳有以及人則風聲自然動物法設而不用令出而不違而所謂戎兵者特爲萬一之備而已其或詳略失宜先後無序惟臨之以法劫之以威以求率服之功未有能濟者也以君老成練達奚待餘言蓋頌不廢規斯贈言之體且令後來之頌君者將考信扵餘言也君方便道還家獲拜尊兄宮保先生扵澄江之上惇友於之樂慰契濶之懷必有逺猷以贊長防區區常譚將無以爲覆瓿之用乎

送大尹蕭君之任江都序

國朝建官圗治於縣令之選最嚴非發身科貢兩途𨿽下縣不以輕畀凡自他途進者間有循資序稍入優品而卒不得爲令豈不以令者百里之民命所寄必得通經學古之士然後知所以教養之方所謂君子學道則愛人也而縣令之中選自進士科者特防異視其褒揚登進恩典視舉人輩恆優又豈不以進士者天子之所親防拔其魁然傑然者扵羣眾之中固將以大任付焉非徒責其小成而已也夫以朝廷所以嚴縣令之選如此所以優進士之爲令者又如此爲令者宜何如其圗惟報稱也時俗所務在扵謹送迎精簿書趂期防而扵民之痛癢靡切扵身俗之迷溺無攺其舊嗚呼其無乃非朝廷所以嚴重優厚之意乎吾友蕭君以仁世其従祖太子少師尙約先生家學講明踐履之日久其爲人純實豈弟有愛人之心由己未進士選爲揚之江都令吾以江都之民庶防防被君子之澤矣顧惟其地四通八達賓客之往來者踵常相錯於途簿書期防之瑣瑣未論也如以仁之存心將不屑乎時俗所務然而一送一迎之失固足以速謗而招尢欲安其位以行其志得乎夫天下固有事同而趣異者顧所用心何如耳吾欲安扵其位得行其志以澤乎民而非以要譽也則夫送往迎來亦禮之所不容廢者而奚以不屑爲哉大凡人之才性必有所長茍非聖人寜無不足要在勉彊而已故曰勇猛剛彊者戒扵大暴仁愛溫良者戒扵無斷湛靜安舒者戒扵後時廣心浩大者戒扵遺忘賢如以仁亦有當戒者乎誠不恃其所長務兼眾美以爲用其不至扵大任者未之有也以仁之官鄕邑故事當有文字爲贈謂余職載筆不容以他讓余豈能文者哉姑以達諸君之意而已

送大行人歐陽君序

天下之民有四士其一焉士亦民耳而獨貴扵農工商者命扵天者厚修諸已者備也天之生此民也降衷惟均然而往往擢孤秀扵羣庸寓獨靈扵眾塞故其知覺特異器能亦殊而所業者有以極天下之精所任者有以極天下之大其扵耕稼之勞鄙賤之事非徒不屑亦所不暇非徒不暇正亦不必親也夫在彼者皆我所不爲在我者皆彼所不能豈不有命存乎其間哉受天命以爲士然而自修之不力亦將無以異扵蚩蚩者矣夫禮以立其本義以達其用此士之所當自力者也故學所以學此也仕所以行此也始扵言行之常而極扵神化之妙時而達焉則彼三民者皆將賴我以生而不得不爲吾役時而窮焉則美實之在我者固無損敬愛之得扵人者亦無間也夫安得不貴乎今夫褒衣峩冠誦讀詩書操觚染翰而能爲文字者世之所謂士也其名是矣夷考其行或有農工商所不爲然方竊其名以進取下者得丞簿髙者至公卿役天下之農工商以養其身以植其家而扵此三民者曽靡絲毫之益其不爲此三民所夷視者鮮矣名貴而實賤豈不大可羞哉豈不有負扵天之所厚也哉吾爲此懼蓋常俛焉日有孳孳以従事扵禮義而未能也有能従事扵斯者固吾所樂交以求輔焉吾邑歐陽従龍英年美質學博而才充其存心制行皆自期扵古人居常慨然有濟時澤物之念此眞吾所樂交者旣舉進士擢行人然局扵其職不得有所施設玆者奉使遼藩水行且萬里見聞之充拓諏謀之周咨其所得當自此益富異時所就其可量哉故扵其行也相與極論爲士之道以附贈言之義君方便道過家省侍二親稱壽之暇試以餘言爲尊君太守先生誦之亦足以知君之取友有非善柔便佞者矣

贈僉憲姚君提學湖廣序

國朝學校之設在洪武初已大備其以提刑提學則始自正統間或副或僉初無常官惟上所命提刑主扵推鞫選授之際率以其才提學主扵化導非學有本原行可師法欲其振起羣士以進進扵聖賢之學而収作人之功蓋亦難矣嗟夫庠序之士日呻其占畢至扵飽經飫史著爲文字粗有條理可觀輒悻悻自負以謂其學巳至而孰知其未能無愧扵聖賢之學邪蓋吾嘗試求之姑未論其逺且大者其孝弟忠信見稱扵宗族鄕黨要亦未可多得至其所行與其所學常背而馳者則不幸屢有見焉其記誦𨿽多詞藻𨿽麗而根本固苶然矣見之扵用果能有益扵天下國家也耶天下之大非無豪傑然而待教以興者恆多方今振起之任賴有賢提學耳夫先其本後其末賢者之道固然扵其本或不究心末𨿽詳奚益此余扵姚君秀夫之行所以不能已扵言也君世家信之貴溪余嘗聞其先君子以經術發身累官陜西提刑僉事至君克世其業以顯而知其學爲有原又嘗聞君治水浙西扵水利十得七八在刑部尢以詳愼著名而知其學爲有用舉進士垂二十年官始再轉歷官凡五考而先廬不益一椽扵是又知其行爲有恆也以其學行之懿如此其爲羣士之表率也固宜故其擢憲僉提學湖廣知者皆曰是必能振起羣士以進進扵聖賢之學不徒以程試無失爲能而已夫人相與稱君所能固在此而不在彼君玆往蒞厥職能不究心扵其本哉語曰可與言而不與之言失人余愚無識亦非能言者而意之所至有不能黙矧重以程君廷臣楊君文淵之請扵是乎言

送寶應縣丞李君序

丞與令均受百里之寄者也其位固有等差然爲之茍得其道則民之父母之也一而已矣夫能使其民親之如父母其聲實之美𨿽髙官厚祿者亦或有所不逮孰有以其丞而輕視之者乎是知人之輕重不在扵官而官之輕重實系乎人也審矣故知道之君子未嘗茍慕乎外至其所以自任則不敢不力焉吾友李君廷模夙承家學厲志硏鑽其經術明而行修謹以上捨生入選得揚之寶應丞扵其素所自許與朋友之所期待皆不負也而其言曰位之髙下非我所能爲丞之輕重在我所自致我其敢不勉圗祗遹我祖以爲吾丞重哉其言如此是其學足以知道而勇扵自任者也蓋廷模之大父信圭先生嘗爲淸河令以亷公豈弟協扵其民秩滿擢知蘄州淸河之民皇皇焉如赤子之失慈母耆老數百人相與走伏闕下乞以還當是時天下皆知李淸河之爲良吏也後先生超陞處州太守然未久遂卒故其名特著扵淸河至扵今淸河之老長猶稱頌不忘也使廷模一由先生之道以恵寶應之民亷而無欲也公而無私也豈弟而不爲殘賊也則民之所以歸心廷模者將何以異扵淸河之民之愛戴乃祖也哉夫得民心者仁之功繩祖武者孝之實仁且孝君子之道備矣夫以君子之道自任厚自待者也以君子之道望諸人待其人之厚者也廷模誠厚自待吾詎敢待之以薄也乎故因鄕郡諸君子屬贈言遂書此以申愛助之意

送武平掌教段君之任序

余家居績學時與蕭君時堅數往還相與下上其議論志同向道同歸久而益孚皆自以爲莫逆也旣又因時堅以交段君廷廣廷廣學優而識正文名勃勃爲儕輩所推而言動皆依扵禮余益敬重其爲人三人者時堅最先領鄕薦廷廣視余稍後今年春餘忝預禮部同考官二君皆在試中皆治尙書正余所考者余意必得二君寘諸髙第以竊知人之名比塡乙榜見廷廣名氏爲之惘然自失猶冀得時堅一人尙可少慰鄙心而時堅竟亦不第余竊自咎以數十年相知之深而不能識拔扵一旦此則不明之過有不可掩者敢謂諸君得失有命乎余旣事寜家二君辱來過相勞苦如平日防防怨懟之意不見扵色辭余方以失人爲愧觀二君之所自待與所以待餘者又不能不爲之喜然則餘三人者之相交豈茍然哉廷廣竟以例拘授汀之武平教諭今例以乙榜司教者茍有成績不俟秩滿得再預禮部試則余𨿽失廷廣當終爲明主司所得夫何慊乎廷廣之行時堅謂余宜有言贈顧余非能言者試舉尙書一二語爲廷廣申誦之舜命契曰敬敷五教在寛此萬世爲教者之則也穆王之命君牙則曰爾身克正防敢弗正此萬世爲教者之本也身之克正敷教之克敬且寛焉而人不相與化服以歸扵中正而成其可用之材者未之有也然舜之所謂寛本欲因其人之材質所宜不彊其所未及而優防以俟其化蓋不捨乎規矩自従容扵規矩之中豈如今之所謂寛者弛銜縦勒任其放逸自恣遂至扵爲所不爲也哉廷廣之先祖翰檢公嘗爲太學師學行表表可述今東平郡博廷舉扵廷廣爲従兄亦能以師道自持嗣美聫芳在廷廣必無難者余尙有以考其成焉

送福建左參政劉君之任序

國家承平日久文恬武嬉相安扵無事一旦醜虜伺隙侵擾西鄙邊臣失律遂致猖獗屬天象亦屢示警聖天子赫然震動更用二三大臣以貞百度張皇威武命將䢐徵屢勅有司繕塞垣峙芻粟務爲經久之計於時更張廢置防務實繁每有大政輒令廷議吾友劉君子賢以刑科都給事中與焉方其事端旣發互相觀望莫肯折衷君正色昌言無所顧忌援引古義揆度時宜利害是非必窮極所見乃已而皆不謬扵公論二三元老樂得其助益相與敬重之間有不合亦稱君爲難得破淺謀而逺略飭內治而嚴外攘固本扵皇上之克明大臣之能任而議論之益在君安可掩哉君起家進士擢兵科給事中卽有名歷左右至都更踐四科於今十有五年矣以久次當遷遷福建左防政防政秩三品位髙而祿厚在省郎郡守極爲美遷而人猶有爲君不滿者望實浮也然余以謂今之庶官在內莫要扵臺諫在外莫尊扵藩臬要者其機足以濟尊者其勢得以専行有濟之防而重扵顧忌有専行之勢而樂扵因循是皆容身保位之徒非有忠君愛國之實者也以君昔者之居要其所表見已彰彰如此則今日之居尊將不大有所建明哉世之樂因循者類以文法爲解夫朝廷之法𨿽宻而所以潤澤乎其間者未嘗不付諸人茍一惟文法是拘而無能潤澤則夫守文奉法夫人皆可又奚必窮經學古出自髙科者然後爲足用哉君識敏而學博气充而才贍吾固知其將來所建明必有異扵尋常者矣余與君素辱愛厚有切磨之益扵其行也義不容無言然贈人以言其失有二以頌或失扵諛以規或失扵激不諛不激余竊自謂庶防知言如君不識以爲然乎否也

送長史範君詩序

昔賈誼以洛陽年少抱負奇才慨然有志扵當世用吳公之薦獲事文帝屢有建明爲絳灌之屬所抑出爲長沙王太傅其用不究君子惜之然誼才髙而量褊官旣左遷恆鬱鬱不自得坐此促其天年使其能養之以和平克至扵壽考安知不卒究其用也吾友範君廷和自弱冠逰鄕校卽負才名旣舉進士屬邊事孔棘遂慷慨上疏條陳利害方略累千百言已而除翰林檢討以經術入侍涇王府開遷右長史或謂君所言事大臣有不樂者故有是除余蓋不敢信其必然獨喜君樂居其職無鬰郁之意寅恭朝夕輔導有方綜攝府事無巨細皆合權度収闊步而矩折斂逸气以內充由是觀之誼之才略固優而其識量視君或不逮矣君之爲人不亦有足尙哉夫建矦樹屏所以爲宗社無窮計然宗社之固其本在扵得民心今日封建之制有國而無民𨿽不得與之聚其所欲違其所惡第能勿擾之其爲賜也亦已厚矣萬一有擾之者豈惟吾民告病扵宗社之本何如哉此相之責也才如範君其必有以處此矣君玆以職事侍王卽封扵沂與君同舉扵鄕而胥防扵都下者凡十有一人相與醵餞扵余侍禦宗周之宅卽席人賦一詩以贈而速余爲序余觀諸君之詩所以詠歌其才美鋪張其職業而道離合之感寫繾綣之情者亦旣備矣余不佞念才美如君固吾同舉之光故復詳著扵篇而申之以得民心之說以冠扵羣玉之首云

送蜀府長史李君序

國家以眀徳當天誕隆固命卜年卜世不啻周漢之長而所以維丕基綿令緒亦惟封建是賴蓋太祖之所經理太宗之所損益宏規逺慮與周漢大約相同至扵體統之尊家法之正則有非漢所能及者是故受社啟封千里承式展親秉徳奕葉有聞振卓爾之風裕爲善之樂者豈直一河間東平而已哉扵戲盛矣王國文武惟百左右長史實惟大僚耳目股肱百責斯萃故其選授之際恆愼而不輕也大抵不以應變成務爲難而以正身率物爲貴夫身正則左右畢正率眾正以事君君其有不正乎一正其君厥邦時敍所以爲王室重扵此乎在矣扵戲是其選也可不愼哉比屬府右長史員缺吏部請扵上以南京國子學錄李君介夫補焉蓋愼選也自洪武肇封以迄扵今建國之大僅數十而蜀最扵天下有聞蜀有國且數傳矣令徳承承而先獻王最有聞扵天下以蜀之大先獻之賢系觀聴之日不淺象賢保大在嗣王固克自盡而所以彌縫引翼以歸之正者非相其誰賴哉介夫智足以燭防敏足以適道其佐教國子也以妙年著老成之稱遂達扵當途以有玆擢夫國有常度行其所無事則不愆心有同然動之以至誠則丕應此率物之要成務之方相之所宜旣厥心者也以介夫之智且敏又何難焉余蒞南雍方喜得介夫之助不謂遽捨我而去也臨別惘然如有所失因其寮友諸君子求言爲贈遂不復以辭

贈按察僉事翁君之任廣西序

按察法官也法行扵吏而亷平之政修焉法行扵民而姦宄之徒戢焉其有禆扵治不小也秩凡三等而權任惟均凡章疏文移皆得専達扵朝廷直施扵郡邑其勢之便任之専故法之行如風之靡艸無敢不率其或有所不行非法之存其人焉耳然余獨念夫法有所不可盡者扵翁君朝梁往僉廣西憲事試一言之廣之西重山復嶂林深而箐宻谿洞隠曲綿亙數百千里多爲猺獞之所盤據而編氓之逋逃者亦往往藪焉蓋不惟羣蠻之性好惡不常而編氓亦無定志好則來役惡則之蠻此法有所不可盡者一也其地去京師旣逺郡邑所在大抵蕭條夐僻凡沿牒而至者非必皆徳與才之選也彼其心固有所不樂矣第猶顧戀功名未忍決肆茍其惡不至扵大爲民病其能僅足以守乎官常固宜矜卹保持遂其長而略其短則亦無敢不勵茍繩以一切之法而小小出入或不能容以彼不樂之心將遂肆焉爲一飽之營以決去計而所以病吾民者豈其防哉此法有所不可盡者二也夫官以法名而法有不可盡者如此則將何以處之毋亦公恕之是務乎公以服吏民之心而嚴其在己恕以通吏民之情而盡其在人夫如是𨿽不盡法法固未嘗廢也將使良吏日多姦民日逺羣蠻聞風亦將革心而向化豈不爲賢按察哉今之按察廣西者固皆通材偉器宜扵吏民而吾翁君在大理日久體公行恕克旣厥心亦旣孚扵上下今之往與其同官諸君子師師不怠並流賢譽玆固可預占哉大凡同官同年皆有切磋相成之義翁君之之任也余固欲有言而侍禦鄭君禹範秋官劉君仲賢何君廷佩又以贈言見屬誠不自知其不敏輒以是言扵翁君君其將有合也

送太守髙君之任九江序

兩京刑部並置十有三司廣東司所治俱稱繁劇非識之敏才之優爲之鮮克以有聲也余來南京則聞刑部郎中髙君肅正名君時蒞廣東司凡司之由獄無不立斷其操持克謹又善處寮友之際故名稱籍甚一時所事大司宼烏程閔公浮梁戴公旴陳公皆時之鉅髦而莫不禮重君且屬以通閱諸司奏牘奏上無弗允者同官多推服以爲不及今年夏以勞以望爰被推薦擢知九江其同年友鄧君汝中輩喜其名位方進將益厥施也相與徵余文送之昔唐陸傪由祠部員外郎出刺歙州昌黎韓愈嘗送以詩而序其所以詩之意以爲陸君之道行乎朝廷則天下望其賜刺一州則専而不能咸故其去也惜之者至扵賫咨涕洟而不能已愚謂昌黎是言直推重陸君云耳槪以近代官人之法要爲未盡夫天下之事惟宰輔得以行之臺諫得以言之外此𨿽尊居卿佐猶各局扵一職欲咸其澤扵天下未可得也而宰輔之位又豈郎官所得而驟躋哉夫登用賢才固不當屑屑扵資格然試功之審者乃所以養其望而服天下之心而其人更歷旣多則扵運大濟艱將沛然而無不利傪果賢士足勝大任一試以及民之功奚不可哉如是而賫咨涕洟以爲不當去蓋亦過矣今髙君之賢視陸君未知孰先孰後然其出知九江僚友皆爲之喜者以君才志得大郡而治之肅羣吏以阜烝民運訏謨而迪嘉績美實茂著大任攸階則今日之専固異日之咸也夫安得而不喜哉抑傪之事功未有書扵史冊其名垂至扵今者直以昌黎之文耳余文不及昌黎未足以重君扵天下後世要之史冊之光君必當有以自致以大慰僚友之望也夫

整庵存稿卷三

欽定四庫全書

整庵存稿卷四

明羅欽順撰

序【一十五首】

送南京光祿卿楊公致仕還進賢序

治十六年春正月南京光祿寺卿進賢楊公以年滿七十馳疏乞致仕畱司諸卿大夫士公評私議僉謂公𨿽老神識未衰其疏通果斷之才進當重寄猶當有以發揮扵事業𨿽有請上且不兪已而竟得兪防特命有司給驛以還蓋異數也扵是諸士大夫卿又相與言曰公固賢者能以禮自處朝廷處公以禮不賢公而若是乎公行有期其僚友丰城楊公率諸僚屬張筵以餞而屬欽順以言欽順與公令子刑部郎中二和爲同年友比來南雍時進謁辱教愛良多𨿽不敏誼當敍公之所以歸奉揚淸風焯著髙致俾夫人皆有欣羨感激之意以爲公榮矧重以少卿公見屬乎夫士非無才之患也才而不失其正者爲難非進而成功之難也功成身退以全其令名之爲貴宋當元祐之際才如鮮於子駿者不少也至考其宜民之實則凡平日鋭志功名以希進取者曽不得與子駿班彼其所存者可知己公自舉進士出宰丹徒擢監察禦史歷陞至左布政使更踐福建廣東浙江三方而在浙最久其爲政適寛猛之中聲稱然著聞中外浙之士民至扵今頌其徳美不忘一道福星子駿固不得専美名扵宋矣然則公之才豈巧扵進取者可例論哉漢黃霸爲潁川太守薛宣爲禦史大夫其功名風采震動一時之耳目後以爲相而少貶焉甚矣全名之難得也公自布政遷卿光祿且無所見其才使進而任撫綏佐臺省固綽有餘裕然享有令名以去而使士夫君子有才不盡用之惜視黃薛所得不旣多乎況有令子如吾二和年甫三旬官已躋扵五品方來所至何可涯涘凡公所能爲而未盡遂者其必能祗承懋績以厎扵盛此尢人所難得者而公豈必身親爲之而後慊耶方壯而仕旣老而歸尋往躅之釣逰訪平生之耆舊相與従容燕飲爲樂以休數十年塵埃鞅掌之勞竊以爲一日之適𨿽三公不換也公其以欽順爲知言哉

送光祿少卿楊君考績序

學不必優而仕仕優矣而扵學無復庸心焉此士之通患也患之所自凡以內外之辧不明先名而後實茍明乎內外之辧知扵其實汲汲焉其扵學也有不容一日怠矣汲汲乎其實者由體以達用溯流而䢐源始端其趨終不謬其歸是故以之處則有以正其行而成其身以之仕則有以發諸謀猷而措諸事業其用力也勞其収功也逺孜孜焉惟弗逮焉是懼夫安有止法哉丰城楊君方震初舉江西鄕試第一已而登進士第攺庶吉士扵翰林獲盡讀中祕書文學日益有名尋擢給事中出入兩京前後防七年封事凡數十上其大者則屢勸上勤禦講筵求古帝王禦世大經以施扵治其他率系大臣之用捨時政之便宜邊鄙之利害其爲說大抵明切而不激委備而不迂坦然可舉而行讀其奏知其忠且達也陞光祿少卿凡寺之宿佐其長疏剔防盡其爲人動必由禮言簡而時當卽之溫溫愈久而愈可親扵戱其可謂純明淵篤之君子也實則日勝而退然不有其名慊慊然常若有所不足蓋公事之暇書卷未嘗去手扵性命防防若治體所系尢足研究間形之著述率扵世教有闗固將収功逺大而不自知其用力之勞者歟君佐光祿三年當考績北上大光祿胡公合六科諸君子曁凡光祿之屬爲酒以餞之而以贈言見屬君與餘同出大江之西凡君交防皆當世聞人而余之迂鄙狷隘幸亦不棄所愧者知君之弗盡耳旣不獲卒辭則姑述余所知以爲胡公復有深扵知君者其必不以余爲媚其鄕裏交防也夫

送太宰林公考績詩後序

泉山先生林公以太宰統治南都旣三載當以其績入奏縉紳之士類有贈言此卷則舊嘗従公翰林者七人相與分韻賦詩以爲公贈者也少宗伯馬公旣序其端復俾欽順綴玆末簡狗尾之續秪以厚顏而義有不敢辭者竊嘗觀之三載考績朝廷稽古立法固然然凡大臣以滿考聞者第付之吏部磨勘其資力而已扵所謂績固未嘗深考也名爲考績而顧弗深考豈以髙明遂従而略之耶蓋任大則體宏位髙斯責重能否所系誠有在扵簿書之外者凡平日之一言一行帝心簡在時罔或遺必有考焉孰深扵此故三載之考非大臣所以輕重大臣所以輕重其必有道矣惟公徳業之美見扵縉紳之所詠歌之所紀述者甚富欽順不佞莫能備舉獨觀公在南都三載之間兩章繼上有人所難言者𨿽一時不無少忤而聖明卒亮其忠世道轉移厥惟有賴則公之績其待今玆入奏然後有可考見哉故夫以大臣之道事君𨿽逺去朝廷而功未嘗不被扵天下不以大臣之道事君則𨿽日近淸光月效成事而所務者亦末矣此輕重之所以分也此公之所以重扵天下也稽天下之公以慰天下之望聖明允用斯道亦惟舊矣由此占之公又終能逺去朝廷矣乎𨿽諸公之作詞不一指其扵玆義大抵互出而累見云

送太常少卿李公考績詩序

聖學黜計功之心王政嚴考績之法然則學與政其道固不同耶愚不能無惑也蓋嘗聞之宇宙間事皆吾分內而莫不有定理循其理而應之凡以盡吾職分之當然而已夫豈容一毫計校之私耶然而理得則事成事成則功扵此乎在是𨿽無所期扵先固自有以徴扵後也王者立政分人以職而屬之事而屢省其成寜欲有加扵分外耶亦惟觀其事理之得失何如以別其人之賢否云爾此聖學之與王政所以爲合內外之道而君子之功所爲異乎十禽之獲者歟東崖李公初以進士第一人入翰林爲修撰遷春坊諭徳日侍皇太子講讀且兼經筵講官才名甚著俄以便養求外補遂拜南京太常少卿之命在太常三載考正典禮之失一二大者實旣厥心𨿽忤人情而不卹曰我道蓋是也扵是士夫莫不服公之決而功名之譽歸焉然以愚觀之公髙才博學通知今古𨿽眾務紛錯往往談笑處之而莫不中其防方當進當大任以究厥用區區儀文之損益曽足爲公譽哉玆以法當考績將遂北上南都鄕士有同翰林之舊者情好素篤扵其逺行不無暌違之感乃相與醵餞扵玉堂之署觴酌旣屢復侑以詩詩以唐人雲間金闕迥樹杪玉堂懸之句爲韻賦者五人人得二字爲詩十首泉山林公官爲吏部尙書東園鄭公由戶部侍郎進尙書致仕未行紫崖馬公官爲禮部右侍郎楓山章公官爲國子祭酒寧庵吳公官爲翰林侍讀學士而適以防恙禁詩者吏部左侍郎碧川楊公拙不能詩而以羣公命爲之序者國子司業泰和羅欽順也

送府丞張公還鄕序

士君子之仕止又速蓋有孔氏之家法存焉惟其可而已然或內輕而外重則惟有見扵仕之可而扵止之可也無見焉夫有見扵仕則不必可仕而仕矣無見扵止則可止而不必止矣是故養亷逺恥之意少而偸合茍得之行多𨿽名爲士鮮不得罪扵聖人之門者若今南京刑部郎中張公之去殆有見扵止之可也豈非賢哉公年未可以止而止以疾其疾猶可自力以供事而重扵辰入酉出遂決自止之謀防其子監察禦史鳴鳯以職事入朝乃艸乞休疏屬之戒令必上上則報可且進應天府丞以寵其歸今之自郎官擢府丞者百無一二而公以求退乃沐殊寵是其退也未始不爲進也夫進退之道仕止之宜豈可一言盡哉然自公今日觀之則彼支衰扶疢含垢防恥因循嵗月以覬夫一資半級之遷用慊其所大欲而卒以不慊反貽玷毀者其扵爲人賢不肖何如也公先世累有聞人厥祖號雲林尢精理學傳公之父晚節至公遂以家學顯上貽晚節之封下衍禦史之慶衣冠世美蔚爲上海之名家公爲人質直坦夷不尙苛刻自舉進士卽爲司冦屬扵南都官三遷績屢考皆最蓋將駸駸扵大用而遽以疾中止縉紳之士莫不惜之然寵渥薦加金緋有煒又有禦史君以爲之子英年敏識才志傑然其進蓋未可量是猶秋冬之収斂而繼以春夏之發生也人之所以爲公榮者其不又有在夫昔二疏之歸賜金𨿽多而名位無加扵舊楊少尹之歸祿𨿽不絕而其子則未有聞以公觀乎古之人其所得果孰多而孰少也是必得如班孟堅韓退之之鉅筆以述其事然後可與夫三子者並傳而公之同寅諸君子乃猥以屬諸不文如僕者其扵公之髙致盛美安能使之焜耀扵天下後世乎哉抑姑以贐公云爾

送何徽州序

國家肇建王業實根本扵江南於時軍旅百需所取給者不過數郡徽其一也其民蓋亦勞矣曁天下大定定都金陵而諸郡皆爲近輔聖祖念其民久勞扵供億也時賜租稅以休養之繼以列聖寛仁每加意扵根本重地扵是江南諸郡以富庶稱天下可謂盛哉比年來中外日多事其非時調發省符下四方者前後相仍雜以富郡如徽亦駸駸入扵凋瘁物不能以常盛固其數然也然而撫摩愛防之以復扵舊以逺覃聖祖之澤近宣列聖之休非吾人之責其誰責哉當此之時舉其責而付之人者宜不容茍而身其責者宜亦不敢以易視矣吾扵何君子敬之行而知徽之民其有賴焉君吾同年友也有疏通之才而持之以愼有愷悌之徳而行之以果舉進士未防才名已聞扵當道遂擢禦史蒞南臺君之爲禦史也內攝臺綱整整一時輿論推爲老成由淸戎籍扵吾大江之西寛不容姦猛不自遂其所經歷民耆少靡不安之吏常病扵不能或能而未必良良足以裕民而能足以成務有如君者以膺輔郡之寄及其民之凋瘁未甚而爲之悉心力以撫摩之俾生殖以時家給人足內有以用其禮義之俗而外有以應乎公上之求古所謂良二千石君固其選矣夫民猶樹也合抱之樹百年培之而不足一日伐之而有餘如使樹之在山常有培而無伐則其枝葉之峻茂所以庇防其本根者不亦逺乎君之行也侍禦馬君善徵張君某合同寅諸君子張筵以餞而屬余以贈言餘言固無取君無以爲飾墻壁之具則幸矣

送明府楊侯赴召序

吾泰和舊稱忠義邦其民多士𨿽不爲士業亦往往通章句能操筆記姓名其治生甚勤野無寸土之曠老長旦暮相與教詔其子弟率在扵孝弟忠信惇禮義尙亷恥先公家之奉而後其私圗故其民至爲易使𨿽使之或非其道猶必謹扵上下之分黽勉趨赴而不辭況乃遇學道愛人之君子如今楊侯者以爲之父母則其愛戴慕悅有加而無己者豈非其心之誠然哉侯雲南鄧川州人也以名進士被推擇而來持亷秉公始終一節事無巨細處之務盡道理不茍以己意爲髙下嚴以行恕簡以制煩日惟廂區之長數十人奔走承令扵堂下其餘則皆怡怡然早作暮息扵村墟山谷間無非時非事之擾民扵是始知有父母之仁蓋六年扵玆矣以侯之所存與其所以施扵有政者𨿽蒞巖邑禦頑民猶將有以擾之而得其心服而況扵吾邦乎然得吾邦人以爲之使則其見效之難易遲速亦豈不有間哉侯玆以政績著聞榮膺風憲之召吾邦士民欲挽畱而不得也其能言者咸相與作爲文字以揄揚盛美而道其慕戀之私兩廂之長曽欽譚榮輩十有二人手一卷踵余門言曰侯之去慕戀者實多欽等尢不自勝也顧無以致其情扵吾侯願得先生一言余亦作得小詩一章將以爲侯餞未及而欽等至則復之曰余有言矣固自謂以代輿人之頌今爲若等頌之詩曰六年江縣屹堅城贏得窮櫩識太平文斾忽將秋色逺南山長對邑樓橫已看學道光初服卻喜遷喬得大行報國寸心知更苦眼中人物定分明又略與釋其意云首云云侯治狀也斾逺惜不畱也山橫著不忘也初服之光吾與若等之所以惓惓扵今日也或請卒章之說余曰玆其義系扵天下姑置之言已十二人者立需扵門顧餘思蹇才疎其何能遽有所作則姑述一時對答之語以致羣情扵吾侯侯其無以爲艸艸時一展覽將亦不忘吾邦也哉

送助教鄒君致仕還臨川序

始余自翰林出貳南雍猥當攝行正事深惟寡薄弗勝之懼所幸一時殷攷具備協恭夙夜用以粗飭條綱至扵士習之轉移則固未能無媿也今年秋大司成金華章公始至公進退有道卓然古人旣出而領袖諸儒士類翕然感激駸駸有丕變之勢則凡爲之僚屬者宜益單心畢慮防繹其素學勤施扵誨誘於以贊襄新化夾就羣才用副聖天子惓惓振起儒文之意而助教鄒君節明乃以此時引年決去毋亦未之思耶𨿽然出處進退士君子之大節也蓋有禮義存焉過者或矯以防譏不及者類庸而可鄙節明起自辛卯舉人歷教蜀之達邑浙之嘉興山右之太原二郡皆有明效陟助教扵南雍又三載矣𨿽其作人之志未始有怠而年則已及揆之禮決之義而不敢渝焉其視溺焉而不知反者何如哉而況使支屑屑焉較計失得扵毫釐之間者聞之必將有所警悟是亦所以爲教也然則節明固已思之審矣節明有子洛充邑庠弟子員嘗以見余其姿稟偉然年富而志甚銳足以世其家學且聞節明嘗預菟裘之營扵其故居數里之近土田膏腴林泉淸茂其歸也有足樂者獨念余之寡薄方有賴乎淳篤老成如節明者以爲之助顧勉畱而不得其何能無介扵懷而大司成公方謹責成寮屬之規有如節明之賢亦不能無歉然扵其去也扵是羣僚合辭請言爲贈公謂余宜有述乃序其所以歸

送梧州太守李君之任序

正徳三年春述職事竟監司郡守或黜或遷闕員凡數十銓部擇所宜補位置有倫旬日間奏章連上或一上而卽允或再上而後諧蓋上意方向用老成其難也所以示其愼也餘同年進士分職南都於今僅二十一人而遷者六山陰李徳美自刑部郎中僉廣東憲事臨川李希先自禮部郎中守梧晉江陳洪載自兵部郎中守髙戶部郎中太和王文瑞守臺霸州曹夲忠守臨江刑部郎中仁和胡永淸守廣之太平六人者歷年多而經事熟固皆監司郡守之選而當向用老成之日同時受命吾黨與有光焉𨿽或逾嶺而南稍爲僻逺然君子居之無弗宜也扵是吾十有五人者僉爲諸君贊喜相與醵金以餞其行獻酬禮成樂飲無算淸言善謔間以箴規希先顧謂欽順曰何以贈我余曰廣東西列郡二十有一梧爲中梧𨿽中郡而當兩廣之防有總鎭中貴人總兵將軍總督都憲三府在焉自兩藩文武大吏若二十郡以及其所統凡名有職位者不知其防皆望梧而走以受三府之約束外之則深谿復洞連山宻箐之中昏猺惡獞在在蟠結畜其狂猘而未敢盡肆者懼梧之不可度也此其地顧不重歟守之政令不出其封而郡之形勢實臨乎逺君玆拜命而往發揮素蘊以見諸施設獨防庶事舉封內乂爲無所負云乎哉梧之山川君實主之使其山若增而髙川若增而深隠然足以爲一方千數百里軍民之所倚賴玆固有任其責者而君亦不容以出位爲嫌也君在禮部時嘗侃侃論天下事人固以爲有奇節今攘鄰地比勢有相闗切者孰謂不當一置慮耶朝夕三府誠意積孚時出嘉猷以贊良畫則君功名之美將出古循吏之上矣希先作而言曰予之言贈我良厚惟不敏是懼豈其敢忘余乃顧侍者取卷書之爲送君之任序有言扵一憲四守者亦各書扵捲云

送太守曹君之任臨江序

士患無誠心愛民與其才之弗周才與誠合則時無不可爲者蓋其通變宜民之慮常有以和調扵法制之中截長補短以爲功因髙就下以爲利日計𨿽不足而嵗計則有餘矣彼工扵徇時者必將曰時如是法如是吾民𨿽病吾且如之何哉扵是一切以整辦爲心此其人豈不足以致聲稱資進取然而厲民以自便君子之所不由也餘同年友霸州曹君夲忠由南京戶部郎中擢臨江太守臨江之士之仕扵南京者素知君所以存心所以行事皆相顧而喜曰吾民何幸得此慈父母哉凡吾輩之知君者亦以爲臨江之民之幸君之爲郎戶部也大要主扵惜費而便民法在必行而不爲刻深故人畏而不怨嘗督京庾庾有蠧皆宿猾君亷得之軍一人徒四人宿爲之一淸又嘗防舟淮安其稅兼輸錢鈔數累鉅萬計有姦民囊槖其間輸者苦其邀求而司防者多緣是獲謗弗之察也君首捕寘諸法舟往來者頌焉先皇帝末年嘗従南京戶部之請裁減冗食嵗贏米二十二萬有奇其議蓋發扵君於時羣小沸騰勢洶洶若不但已者君屹不爲動曰玆吾職也敢弗盡乎君在戶部有年其行事蓋不止此然卽此以觀可謂有愛民之心而周扵才者也臨江之士其相顧而喜相語以爲慈父母也宜哉夫愛民莫切扵寛徵此理之不易者而寛徵之說豈惟難行扵今日識時務者亦難言之𨿽然此說不行終歸扵厲民而已其何有扵愛況才之爲用正以濟夫時勢之難而副其心之所欲爲者不然又何貴扵才美才如君其必有以處此矣昔人有言寛之一分民受一分之賜況積以嵗計其爲賜也不亦多乎夫然吾將見臨江之民莫不有以自給乃心愛戴眞如赤子之慕慈母而君之聲實茂著自將進扵髙位豈獨彼工扵徇時者之足以興哉抑臨江號稱大邦而蕩無城郭有備無患玆亦愛民者之所宜畱心況其利害又不止扵一郡而已余鄰郡人也故因臨江諸君子屬言爲贈旣道其民之所欲而又贅及乎此蓋亦唇齒之過慮云

送助教符先生九載考績序

養士之法莫備扵成周方其君道之昭明也師道亦有所系而立是以人材眾而風俗美治化隆周旣東遷教衰士散天下日以益亂紛紛籍籍以至扵暴秦而君師之道胥亡也久矣士之出扵其時者可謂大不幸也更漢歷唐而宋而元上下千有餘年其間有志之君亦頗能畱意扵學校𨿽其立教無本其爲法粗略而弗周然而師道往往賴之以行是以先王之道不終墜扵地我太祖髙皇帝天縦聖徳受天明命以爲天下主尢以學校之教爲急務之先首建國子學扵京師遂推之以達扵天下𨿽偏州下邑窮邊絕徼莫不有學其授業也有師其代耕也有廩教養之法視前代詳矣而扵國子學尢詳蓋凡宮室之經營制度之品節成徳達才之要飲食器用之防裁自聖心無不曲盡復深懲近代之失以爲敗倫傷化鮮不自懦師悖徒故所以訓飭師儒者必欲其嚴以立教有不率教者往往屏之逺方甚或處以重典肆爲教者有所恃而舉其職防歌者有所畏而不敢爲百餘年來人材風化可以逺追成周之盛者有由然也𨿽然師道有所恃而立固爲斯文之幸而吾黨之居其職者茍非有以自立亦安能無愧扵心乎學至扵自立甚難而行則不可不勉勉乎行者務重乎內內之重者其外必輕吾嘗以是而求之扵吾助教符先生蓋在所取也先生行恪而和言簡而當儀度修整而講說詳明士子従其防者皆自以爲得師而人之知之者蓋鮮夫嗟卑厭冷常情之所同人不已知君子之所不病先生自蒲州學正陞助教扵南雍扵玆九年矣兩監師儒歷任三五年者率遷他職以去而先生久扵其職自守益堅今其獻績扵朝也妻孥弗移捨館如故意若將終身焉所謂重內而輕外者非耶夫重內輕外之士豈惟可以爲教亦優扵爲政也如建之民上吾固知其必將後已而先民當道者或以是處先生豈不爲得人乎然使吾失一賢佐而力弗能畱吾將不能無私怨也先生之行其僚友合詞請餘言爲贈余與先生皆出大江之西而學正郭先生又以同鄕之好申請至再三不倦誼有不得辭者扵是乎言

送少參張君之任湖藩序

天人之相勝吾嘗聞其語矣然不免扵二之夫天固不外乎人也是故推其數殆不可勝窮循其理則不容少易凡人之所爲卽天之所在也是故人事得而天降康人事失而天降亂非相勝也乃相應也𨿽其窮極之際轉移之機若有莫之爲而爲者然亦未始不因乎人故君子之仕也小而一邑一郡大而一方又大而天下茍其責任在已必惓惓焉惟治安是圗以爲斯民立命一有敗證固將反躬自責而勉圗後效其敢諉諸天數謂吾力不能勝乎頃年以來中外亦多事矣余方従事農圃天乎人乎所不敢知頗聞湖藩水旱薦臻盜賊羣起軍民憔悴之態談者至不忍究言反覆以思恐未可謂之適然也虐政召災貪風鼔盜人事之失殆非一朝以貽其患扵今日不有君子誰其拯之大庾張君天衢舉已未進士第出宰掲陽休寜兩邑皆有聲入爲給事中扵南京禮科端雅周詳務持大體蓋君子人也玆有湖藩少參之擢湖之民其有賴哉夫琴瑟不調其弦在所當攺前車旣覆其轍不容復循推所以致之由而救之方明扵指掌本諸身以嚴乎吏宣上徳以下扵民通融其有無宣暢其湮鬰洗滌其瑕疵夫是之謂攺弦易轍人事旣盡湖湘漢沔之區其有不淸矣乎以吾張君之賢用當是時不肯泄泄扵其間也審矣余嘗得休寜人士所刋去思錄一帙讀之見君遺愛之深足以不朽顧其所及者猶狹孟子曰廣土眾民君子欲之今君位進參藩澤可逺施茍此心不懈異日以丰功偉績去陟巖廊將湖人之思不有百倍扵休寜者乎君行余不及餞黃門胡君斯靖劉君景瞻謂余素善君宜有言曰亦同鄕諸君子之意也夫言旣及之誼不容隠張君宜有合矣得無有病餘言者乎

送福建少參鄭君之任序

今布政司卽古牧伯之任也書紀帝舜咨牧之辭曰食哉惟時柔逺能邇惇徳允元而難任人成王志切阜民首令六卿分職以倡九牧而詩韓奕之篇有曰因以其伯實墉實壑實畆實籍獻其貔皮赤豹黃羆是知重民食一遐邇親君子逺小人修城池治田畆正稅法貢土物皆牧伯之所有事也修此數事以和六卿扵外天下之治其有不成矣乎我朝以布政名官加系承宣字扵其署其官之長曰使其佐曰參政參議其職任無異扵古可知也然而中外同心倡和以義則民莫不防其休中外異心倡和以利則民莫不防其咎詩云民亦勞止汔可小康當此之時固將出遺黎扵塗炭而濯之以淸風引尫羸之气扵一綫之防而滋息之以復乎膚革充盈之舊爲民牧者容不盡其心乎余友鄭君立之夙慧不凡而充之以博學眀乎陰陽之變達扵人情物理之紀以進士爲郎南京兵部歷職方車駕武選三司自守嚴臨事敏差遣舉措動合人心𨿽權貴無能以其私撓之者當道雅知其賢遂奏爲福建布政司右參議士夫之論皆謂其必能盡心民事無疑君世居上饒之葛源直江閩之界尊府君雅有髙行嘗被職方主事之封與其配安人偕老無恙君喜過家道便計日將拜慶於庭其行孔亟諸謀以言贈者未之達也防余起廢復蒞南雍侍禦徐君子謙夏官歐陽君相周乃來屬筆余與君交厚其曷辭蓋君子𨿽無所不用其心然必審乎先後緩急之序先後緩急之序不失是則所謂義也率義以従事始扵民食之足而終扵職貢之修俾承我者之心皆與我同而不同者不容一日幸居其位夫如是則其成功也何有哉功茂成扵一方道且行扵天下吾黨屬望惟在此余以是忘其不敏而著之於篇

贈侍禦楊君奏績序

士有志扵功業者必以守身爲本其身一失則萬事瓦裂𨿽有絕倫之智髙世之才尙安用乎頃年以來中外士夫往往不幸而壊扵賊瑾而闗陜爲甚蓋瑾陜產也瑾善盜官以啗其鄕人用爲腹心股肱耳目受其啗者恬不思義方揚揚自慶以謂天下事無不可爲然而智未及謀才未及展一反掌而已俱敗曽其身之無所措尙何功業之云當此之時其凜然自守超然逺迹不爲其所污者亦有之矣以余所知得二人焉監察禦史楊君徳徵翰林修撰呂君仲木皆出自闗陜者也余去翰林也久呂君之賢蓋得之一二舊寮友間楊君則余嘗往還其寮友周君誨可許君舜咨間爲餘言之尢悉語云嵗寒然後知松栢之後凋也何幸扵二君見之充其志也徳由此而立矣況功業乎楊君初領鄕薦再上春官以乙榜例拘去爲內鄕教諭陞教東昌保定凡十有五年七膺薦剡乃陞今職蒞山東道扵南京君教人先徳行而後文藝尢善啟發至如冠婚喪祭飲射諸禮皆稽諸古歷歷舉行扵生徒有恩贈遺𨿽防一不受一時師儒中不多得也及爲禦史論事持法未嘗有所遷就嘗淸理諸輔郡戎籍又領都城徼巡之寄又經理諸輔郡屯田推究施張規模整整凡其寮友莫不推重以爲能孟子曰人有不爲也而後可以有爲其不信夫今以考績入朝當公道大明之時而君卓然有已試之功皎然有不污之節隮華陟要其誰曰不宜名位日隆其建立當益偉茂著忠貞之績昭垂竹帛之名以稱爲闗陜第一流人物不扵君有望哉君之行也周許二君舉臺中故事來以贈言見屬余不佞蓋嘗聞古人有初節晚節之說君自玆以往宜必有光扵其初

贈封諭徳西園丰公還四明序

凡山水之經逺者百里不皆峯十里不皆瀾也峻極之餘必有堂焉急湍之下必有潭焉曼衍紆徐渟淵防蓄其所以經逺之勢而再發之是故其爲峯也益奇其爲瀾也往往極天下之文而莫之能狀玆理之在地也固天然也而在人則亦有然者矣以余觀乎四明丰氏若今封諭徳西園先生豈不能爲峯爲瀾也哉然而名逸扵賢書官止扵宮教衍而弗峙渟而弗流人或以是而致疑扵天而不知夫天固以蓄丰氏經逺之勢也丰爲四明著姓若淸敏公之在宋最爲有聞在國朝則自先生尊人以及先生及其嗣子凡三世顯矣尊人起家進士累官河南右布政使其功名利澤殆與嵩洛相爲雄深先生有諸中者實克似之而名位曽莫之副然扵義方之教則専矣由是嗣子熙原學一旦以諸生入奉大對遂取先多士拜官內翰再遷春坊諭徳簡蒞院事於南京其望日益隆而文日益盛泰山之仰江漢之方將有不期而自合者蓋其資稟固異而增髙益深有得扵義方者又非一朝一夕之功然則謂大以先生蓄丰氏經逺之勢其不信耶先生好古而惇禮初爲訓導湖口以奉母夫人之養棄而歸後以教授侍建安王防當得編修之封遂辭去原學屢以迎養請輒欣然而至然所至不肯久畱蓋其髙尙如此其學扵經史百氏無不覽而扵地理尢深然則自識者觀之亦何嘗不以爲峯爲瀾也玆者將自金陵東歸其鄕之彥監察禦史顧君輩來以贈言見屬余嘗辱先生不鄙相與論金陵形勢良有合因有取扵山水以爲先生父子況焉

整庵存稿卷四

欽定四庫全書

整庵存稿卷五

明羅欽順撰

序【一十五首】

送順天府尹月湖楊先生序

君子固不難知然其不求知扵人人或有不之知者旣知之矣而可徒哉在前必相與挽之在後必相與推之俾其道以時行施以位普而功以事成凡以爲斯世斯人初非有所私扵君子也如知之而不能推挽則如弗知推挽之而不能力與夫弗推弗挽者其間亦不能以寸耳然則斯世尙何賴哉吾江右近時人物月湖楊先生其表表者先生起家進士攺翰林庶吉士爲給事中兩京蓋久之而後遷歷南京光祿太僕兩少卿通政使司右通政又十餘年扵玆矣範其驅不計其獲韞其櫝不急其沽是豈求知扵人者哉然中外士夫莫不知先生之爲君子近時知者適多在言路乃相與列薦於朝時則先生已爲當道所推遂膺簡命尹正京府此推彼挽不謀而自合無乃亦天意耶然議者有謂先生之淸徳正學宜在臺省陪大議翼大政斯足以慰滿人望京尹地𨿽崇重顧其簿書之冗瑣應接之紛拏實則一大有司似非所以處先生者欽順思之其言不爲無理抑安知當道之意不有在乎昔橫渠張先生仕於朝當使眀州程純公獨言以儒者按獄扵朝廷尊賢之體不爲無失王文定初相首薦朱文公爲浙東提舉公以民饑爲念遂不辭已而州縣一淸民被實恵然則議者所見殆與純公意合而當道所處無亦有合扵文定耶道固並行而不悖也先生平日爲張朱之學甚篤蓋天下之書無不讀而所尊信者經五經無不明習而所尢盡心者周易欽順不敏年來粗辧爻象觀先生今日之變動竊以爲直幹之九三矣夫三與上應然彼此皆九殆非其正體之以夕惕之誠而審乎進退存亡之在彼者非先生其孰能之先生行同鄕卿大夫士防餞於一堂旣醉且別謂不可無一言之贈以欽順嘗載筆俾序於簡禮也其可辭

送宮諭倫先生還朝序

右春坊右諭徳兼翰林院侍講南海倫先生文敍欽承上命來考應天府鄕試事竣當還朝府尹歐陽君旦丞尹君梅益謹權輿之承謂禮有贈言乃以屬之欽順顧惟不敏然向者在史館嘗辱先生教益今二君又以禮見屬其可辭夫士之負大名扵天下者必將有天下之責責任隆重必將與天下之士圗之然則知之何可無其方求之何可無其素公選之精愼私訪之周詳此其所以求之也知言之學日新而不已此其所以知之也書曰迪知忱恂於九徳之行又曰旁招俊乂凡以共圗天下之治焉耳善斯道者將不有茂烈以副其大名也哉我朝進士髙科類厎於大用其功烈之所成就則固有公論矣或汲汲扵求士而所得者不皆純與名爲知人而所収者不甚廣有以大相逺耶先生以狀元及第遂入翰林爲修撰累遷至今官昔人所謂榮進素定者嘗司考禮部防試者再玆則首司應天文柄一時名士収攬殆無所遺固其盡心以求之而平日知言之學扵是乎亦屢驗矣自玆以往其屬當公選未容以一二計至扵防従應接參稽博訪以極乎顯防之際其所得將不加多乎哉惟多且純相與爲一體吾知先生之當大任勝大責也優優矣欽順無似嘗竊觀近時士習大抵後心性而先辭藻徇物過重而自任則輕蓋不能不私念之先生所収固其良者安得使天下之士皆務實學皆有九徳之行以資源源不窮之用乎以先生之髙明其必有道矣願因以請教焉

送大司成甌濱王先生序

畱務素稱繁者太學與焉凡學之條章皆聖祖所親定師生循用惟恐弗至其何敢略之有欽順初備員司業時方乏正蓋攝篆者逾年每寅入酉出以爲常猶病扵不給至扵人事類多疎失𨿽竊以爲愧而莫能免焉後再以起廢來則甌濱王先生已爲之長往時同在史館固已推服先生文學及是相處益久得其行事益詳大抵操得其綱扵其目若不甚屑屑焉而終亦不漏六館之士用此親愛之如一先生爲教旣善而其間接納賔客應酬文字條答箋牘舉優優然送迎問勞之禮無弗周宴防逰談之樂無弗與卿大夫士率忻慕其爲人欽順𨿽勉彊效之竟莫能及乃知人才相逺果如昔人之所嘆也然則當大任建大業非先生其誰屬哉扵是北太學缺祭酒輿議屬先生者十且六七及命下果然仰惟皇上秉徳至明用人至精欽順𨿽至愚猶知所激厲以圗無忝扵他日而況天下之士素抱負才能者聞先生之進有不彈冠以相慶乎昔人有言正臣進者治之表吾方扵世道觀之抑先生之蒞南雍亦旣厎厥績玆攺轅而北車輕路熟扵収功乎何有吾知濟濟衿佩一爲春風之所披拂孰不爭先奮發日攺月化以成其可用之才乎昔人有詩云先収先生作棟梁以次收拾桷與榱又將扵先生見之矣欽順不佞毎獲聞先生緒論扵天下事若無不可爲者棟廟梁宮宜有餘裕往年流賊南向蓋嘗持守淮防江之說爲當事諸公言之甚勤且有方諸公𨿽不果従而未嘗不偉其才壯其气也由是觀之何功業之不可建哉南雍僚屬沐先生之愛惟深扵其行也欲挽畱而不得以欽順嘗有協恭之雅來請贈言以致其情玆固不容以無言也先生行矣亦將有以處我輩乎

贈侍禦周君淸戎兩廣序

兩廣之守固倚重扵官軍所以張大其形充實其气者亦惟民間之丁壯爾淸戎之政舉按文以責實鮮不惟丁壯是求以之應中朝之簡書實他軍之部伍者蓋多多益善而兩廣軍伍有闕則方取丁壯扵中州彼其人一聞瘴雲毒霧虫蛇蠱魅之形容往往心寒膽掉遷延規避必窮其術而後已故廣中之軍伍常虛軍伍內虛丁健外徙將何以爲緩急之備而保地方之常靖哉故其淸戎之政或舉或停一停或五七年蓋未始無謂而其舉也必以付之識時宜通政務之君子乃能外無失乎足兵之本意而內有以深達乎制變之防權視淸戎扵他藩者其操縦固未必同也乃今孰爲識時宜通政務非吾周君汝和也耶君之爲禦史南臺也遇事輒言而言之必當有委輒任而任之必諧憲紀聿張風聲以樹非明達而能之乎玆以內臺首推光膺簡命出淸戎扵兩廣其可爲一時之妙選矣以其明達之識而斟酌扵操縦之間其縦其操不惟其常惟其時若勢其求之而獲也惟其實不惟其多簡書之效成地方之受賜有不兼盡其美者乎君世家江右之寜州先嘗迎致其尊人封禦史君及太孺人偕就養於官邸今其將使指也道由江右以出得躬侍二親榮歸其鄕舸艦相承送迎屬路又可爲一時之盛事矣恩加扵俯仰光被扵州閭臣子所遭孰此爲異則君之所以圗惟報稱豈徒曰地方受賜簡書效成而已哉書不云乎𨿽爾身在外乃心罔不在王室余扵君契好惟深蓋不能無厚望重以其同寅詹君之請胡君誨之之請輒書此以相其行

送太守馬君之任安慶序

永興馬君質夫由南京戶部郎中擢守安慶其僚友胡君用經輩來請余文以贈其行君在郎署有年其修職之勤持身之謹志向之正才識之優雅爲士大夫所稱而其爲主事時嘗以督理通租至吾郡民皆頌其明白而不擾又余所親見者況扵余往還惟舊重以諸君禮請其可辭曩余爲童子時嘗隨侍家君扵安慶郡學其山川形勢之壯人情土俗之美固所槪知於時太守之賢亦尙能計其一二若修武王公璠之寛厚崇徳潘公蕃之嚴明皆號爲成章而其士夫之談有謂使二公合爲一人則尢爲盡善蓋其責備如此自余之去安慶至於今日不知更防守矣又不知孰爲能合二公於一數窮理極毋乃當見扵吾馬君乎夫四時之行未嘗不以其漸至於溫涼寒暑之大分則常自截然此萬物之所以生嵗功之所以成也故君子之爲政寛可尙矣要必有截然之體政然後立嚴可尙矣要必有優柔之用政然後和二者勢常相須蓋無可偏用之理茍不明乎斯義而弛張闔辟一由其性之所安則𨿽或厎扵成章猶不能滿乎君子之論況其他乎君固有稱扵士夫至欲名其爲寛爲嚴而不得其庶乎兼有之者持此以往弗縦弗苛將俾安慶之人以前日之愛王者而愛君以前日之畏潘者而畏君治化之沛然可想已夫安慶據湖江之防實南畿之咽防表裏江山地形險要誠使治化行而人和以得一有意外屹然足以爲上流之防其所系尢爲不小餘輩嘗有感扵近事尢不能不以此望君君玆往哉尙惟逺且大者是究是圗以克厎丰功用兼休扵前政

送太守程君之任衢州序

昔陽道州自署其考云撫字心勞催科政拙余嘗以爲拙之一字當爲巧者發耳不然未爲得也夫巧固傷民矣而拙將無瘠其國乎國誠瘠未必有肥民矣何以驗之往年賊瑾用事有司率承望風防累年租調之違負者舉之如不及緣此橫取民財一郡多者奚啻十數萬名爲勸借而實則威之以嚴刑徵諸前聞是謂白著吾民皆不堪命而卒無所扵告也巧之爲禍其烈如此不可畏哉然推尋事端則凡違負之多未始不由累政之拙在平時或可牽補一旦事變百出國用且窘元載之策勢將必行斯民安得不重傷乎是知巧與拙皆不可也嘗聞漢宣帝論及良二千石首以政平爲言要之催科之政惟平乃善夫所謂平者豪彊不得以茍免貧弱不至扵見侵惟正之供取必以其時其非時之調發必不得已則審其輕重緩急而通融之有術如是而已矣夫有地數百里民小大以數十萬計政事之當平者誠不少乃若闗扵利害之大者宜莫過扵催科催科之政平則實恵及民而國用常足上下之情兩得爲郡者庶無負矣今之君子可以此言告者程君汝南非其人乎君初以家學登治壬戌進士第授南京戶部主事歷陞員外郎郎中詳敏寅恭聲稱籍甚當道兼采其資望爰請於上俾知衢州夫以君存心之良得名郡而理之其致勞扵撫字也必矣而況在戶部日久中間屢奉堂札有事扵外服其扵民情之舒慘國計之盈縮緩急之際可恃與否夫孰非其所諳則夫催科之必平不傷扵巧不失扵拙又當扵君見之矣且爲郡之贈豈無安養教化可言而顧扵催科是講則以大學之教固嘗深致意扵理財也理財之道得然後安養可遂教化可行不然心𨿽勞竟何益哉用敢以此告之君以附忠告之義以復其寮友楊君景奇朱君廷輝輩之請

送太守楊君之任寜國序

寜國直京師凡直京師之郡惟巡撫巡按爲之監太守之尊視方面防等而寜國在江南爲奧蓋終嵗無一過客太守日端坐黃堂視事騶禦常稀出士民有經時閱月不得窺見其嚬笑者故其望尢尊其山川深秀渟土田肥美物產蕃碩故其民多給足少偸盜𨿽頗尙气好爭訟然亦不至紛如故自昔名爲易治凡爲其守者皆號優遷不數年輒以成功被超擢而去蓋歷歷可數也然則𨿽以中才處此宜亦可無事而天官重其爲輔郡也往往屬之髙才才髙則其用宜有餘夫使才有餘用亦可惜也然吾聞古之君子善扵自用其才者不徒取目前之事整辦而止必將爲斯民久逺利益之計誠爲斯民利益久逺之計則惟恐其才之不多經營顧慮之不周也而何有餘之云有如楊君文眀今之所謂髙才蓋其選也天官究知其履歷遂奏爲寜國太守非優遷歟君夙領其尊人中捨先生庭訓治丙辰舉進士得第歷知西華冠沛涇四縣政聲茂著入爲南京淛江道監察禦史其所巡歷自京城以至東北邊江數郡皆肅淸監試秋闈明察而詳恕時有按劾多稱上防所得命詞甚寵聞且見者莫不爲君榮之以爲殊常此今日之優遷所以克諧扵物議也君行有日余宗兄子文侍禦與之同年復同道遂倡臺中諸寮友張筵以餞而以贈言來屬曰必無辭夫以君之才昔嘗優扵治涇涇固寜國之屬邑也乃今合數邑而並治之誠善推其所爲其致整辦扵目前垂利益扵久逺必將兩得之矣余非能言者第宗兄之見屬也固夫安得不有言扵君而言又安得有所茍防

送太守龍君之任瓊州序

瓊州在南海之中去京師萬有餘裏然其民風士習勤生而率教崇雅而尙文舉無異扵中州其秀質良材生際明時往往出而擢髙科躋膴仕而其尢傑然者遂以文章事業名天下可謂盛哉夫其人旣多近天子之光則朝廷之視之抑又何逺牧守之選其愼也可知然其四履所經千里不啻髙山長谷之深阻有所謂黎人者實蟠據乎其間𨿽其人有熟有生大抵皆無常性蓋𨿽一郡之域又自有華夷之別也爲之守者自非才足以有爲行足以有率加之歷練之久深達乎剛柔緩急之宜亦豈易厎厥績也哉求其能厎績於瓊若吾友龍君徳宣蓋君子之所與也君世廬陵人以家學登癸丑進士出知同安安吉兩邑入爲京府通判遷經歷於南臺踐歷諳練可謂久矣其爲人守正持重有忠信之存茍利扵民爲之必盡其力在同安僅逾年耳旣去而民思之不已相與碑其政迹樹之通衢安吉號巖邑而君爲之令者七年惟其宜於民是以能若是淹也而淹之者實由扵守守𨿽不君悅然部使者往往嘉之因卒爲當道所知以登扵臺府此其才每不有過人者耶乃今拜瓊州太守之命吾知君之往也心不徒用法不徒守扵其習俗之旣美者必將齊之以禮而益致其厚扵其向背之無常者必將撫之以恩而馴致其來若夫茍且以度時穿鑿以生事殆君之所不屑爲也誠如是則瓊𨿽限鯨波淩蜃穴而君之聲實且洋洋乎盈耳果何逺之不近哉夫交深而愛厚宜必以無窮事業爲期此固區區之誠亦臺中諸君子相屬贈言之意也

送周懷慶序

比當諸司述職之後明陟幽黜郡多乏守吏部愼選其人以補之南京六部郎中預其選者凡十人奏上同日報可扵是郯城周君尙賓自戶部出守懷慶行有日其同寮嚴君宗孚張君濟寛等來請贈言扵余余以不敏固辭而二君請逾力且曰尙賓爲人孝爲官能少時居父喪三年至不能讀父之書將力耕以養母其母不可乃復従事扵學母嘗遘疾又欲棄進士舉以終養於家然例不可得竟克登進士歷官郎署用追顯其二親今將便道過家舉焚黃之禮自以爲秪承嚴訓庶乎其可復也其在戶部垂九載歷湖廣四川廣西三司惟愼惟勤職修而事治古之君子樂道人之善樂成人之美先生獨能無意於尙賔乎予聞而悚然尢不敢當然於言遂有不容已者初邸報旣至譚者率相與較量地望曰某郡善地也某郡非善地某得某郡爲稱某得某郡爲優某得某郡爲失所餘以爲是則有之然當置而勿論亦姑觀扵其政何如耳地𨿽不善政誠善何辱政茍不善地𨿽善何榮善政日新則所謂優者未始不爲稱也善政蔑聞則所謂失所者未始不爲優也不此之論而徒泥於其迹亦何益扵其人之聴聞也哉有如大行之陽河濟之交地之最善者也談者多以周君爲稱則戶部之政可知其所以克稱於將來亦惟善政日新焉耳且君之爲官能其初安有不能於其後其爲人也孝於親有不能推之以仁其民也耶夫政必有以仁其民使防安居樂業之休而嘆息愁恨之聲不作然後爲善積累擴充而不已然後謂之日新此固君之寮友所望扵君者然也乃其惓惓之意必欲假余辭以達余𨿽欲已扵言也得乎

送歐陽誠之出守肇慶序

君子之爲政凡其卓然有可稱者或出扵天資或出扵學力固不容以槪觀也出扵天資者寛厚嚴明往往成章而或少深長之味出扵學力者簡淡平易初未嘗取快人之耳目而自有悠然篤實之光此其所以不同也易大傳曰仁者見之謂之仁知者見之謂之知論語曰知及之仁不能守之𨿽得之必失之蓋以學力言則仁知相爲始終以天資言則仁知各爲體用夫始之以知終之以仁其徳可謂成矣然而臨民之際動之不以禮則猶爲未善況乎各隨其所見以爲仁爲知以見扵行事求其深長之味夫安得而不少哉吾是以知爲政者不可無學也今之君子亦何嘗不學其扵仁知之道有能相爲始終者耶未可知也夫仁知之相爲始終是誠不易然非従事扵此則平日之所謂學者果何學耶欽順早有願學之志而用力不敏空空焉未之有得所賴一二仁友之助而誠之又當出守肇慶相去將日逺夫何能無介然於懷也誠之旣以文學擢髙科居官十有餘年又未嘗一日廢學其是非取捨之眀確容貌詞气之雍容學之有得扵身心槪可見矣異時列郡之政有悠然篤實之光煥發扵嶺海之間者其必自誠之出哉誠之世家安成與宋楚國文忠公同祖尊君封吏部主事慈而能教淵源旣逺而濬導尢夙則其徳業之所成就固宜與古之君子相爲後先此誠之所以日孜孜而不懈也今其行矣肇慶士民實惟有幸顧余坐失輔仁之益將若之何哉念此悵然不可無辭以達而同鄕諸君子乃欲得餘言以贈誠之贈則吾不能尙幸誠之有以處我也

送江西僉憲王君之任序

崇陽王君敍之由南京大理寺正擢僉江西提刑按察司事行有日吾江西士夫之在南京者相與張筵以餞之因念數年以來湖山千里之間反覆多事吏失其理民失其安皆欲有言扵敍之復慮眾言之煩多聴者之難盡也以余知敍之爲久而敍之亦頗余信則相率推余以言嗟夫余豈能言者哉然常爲父母之邦切安危之慮𨿽欲無言奚可夫提刑布政其職固異使副僉事其位固不同至扵一方之安危則未有不均任其責者故必以同心一徳爲貴其徳之所以一亦惟克己以従善爾已私之未克従善之未能自用之爲好則其徳且二三矣二三之徳聚扵上趨走之吏相與觀望扵其下蓋茫然不知勸戒之所在其政惡得而不厖而民惡有不防其害者哉嗚呼吾江西之所以事變紛拏劻勷杌隉至扵今日而形气猶未和者其原蓋出扵此也夫人之所見不必皆同就不同之中而精擇之必有至當歸一之論是爲天下之公理理之所在卽善之所在𨿽在芻蕘之賤趨走之吏且當従之而況扵同列乎夫善固自我作有所未至而人焉是従其善豈不在我作之不已而従之不貳則吾之善有不可勝用者矣扵以正人之不善𨿽小人其有不革面者乎吾所望扵敍之尙克與諸公率由此道以咸有一徳將見政事無不舉刑罰無不中和气流通扵上下而民之受其賜也無不周矣敍之儀觀偉然表裏相副學足以知道而才足以救時是誠可與之言輒爲之傾倒如此不知諸公之見之也亦將有取乎否耶

贈侍禦羅君考績序

侍禦羅君子文與餘同姓且同出泰和同官南都亦有年矣每公事粗辦時時往還相晤語蓋相好如兄弟然然自君上世以來占籍金陵君生長都防之區資稟不羣聞見亦多扵時務皆所通曉其才具之優贍蓋隨用隨濟非余淺陋所能及也君爲南臺禦史初蒞廣西道俄以外艱去起復攺浙江道間嘗兼綰他道之章道無畱事時有論列必采之輿論之公凡南都之錢谷甲兵門禁邏卒營騎工作散掌扵中外諸司者屢承臺檄巡視督察姦防無所容而日力有餘輒以之讀書賦詩久而益工以博蓋士林之翹楚而南臺之出色者也玆以給賞事竟當復命於廷計其年適當考績臺中故事當以言贈陳君秀卿不知余之不敏乃來徵餘言夫以姓氏邑裏之同且相好之篤而諸君之舉也又以禮𨿽不敏其復何說之辭憶治庚申君以丙辰進士授興化推官余嘗贈之詩其卒章云珍重案頭三尺法功名何止百年期蓋期之者逺矣及觀其所歷在興化則有聲在南臺則又有聲非其用法之公守法之愼抑何以得此哉自此以往超遷累擢以陟乎卿相固皆其分之所宜得乃其終身所當奉以周旋者法而已矣自古名臣碩輔功髙當代名著靑史類多以守法稱夫法𨿽人爲莫非天理守法無愆則天下之理得孰有天下之理得而功名之盛後世有間然者哉余之以言贈君玆惟再出𨿽其大防無以異扵前日而辭說之詳盡則所以深致意焉庶防大有以爲同姓同邑之光也

贈侍禦張君考績序

凡今之有官守者言責固無預焉惟禦史以言爲責又兼有官守蓋自王朝以至扵方嶽列郡文武庶政鮮不以禦史參之其廢其興其損其益必求其當而後已一有不合禦史輙裁之以法甚則舉以上聞而黜罰其人夫旣責之以言又埤益之以事吾固知禦史之職未易舉也求其能舉之者有不以正身爲第一義乎夫惟其身克正則言出而人信事行而人服是以上下胥協而庶政以和茍不能正其身而徒倚勢作威倚法以削令固有所不行矣則𨿽譊譊焉彊聒不置當誰爲之信用以成天下之治哉此善爲禦史者所以求之扵其身者必詳其必有所見矣余幹張君仲敬早承其尊君大方伯先生家學與其兄孟簡同領江西鄕薦及連上禮部仲敬則先登進士科遂選爲南京河南道監察禦史奉若庭訓無敢失墜兢兢焉務置其身扵禮法之中有所不言言必度其可行有所不行行必思其可繼故今玆考三載之績而其臺之長及天官卿皆以最書蓋公論然也視彼惰威儀善依倚者人不堪其削而事或由以僨其爲賢不肖何如哉仲敬考旣書最其同官賀懋教復以諸君之意屬余申贈一言𨿽臺中故事則然顧余之不敏將何言以爲仲敬贈天官職有大小責任有重輕歷年有久近是固不能同也要其道之本扵身也則無不同士君子以其一身立扵天地間以俟事物之變扵無窮蓋不容一日不正則余之言扵仲敬又安得別爲新奇可喜之說爲諸君勉修故事而不計其有益與否乎哉以仲敬之賢吾固知其必不以老生常談易吾言必將常如其始以益顯其世也

送督府都事董君考績序

上海董君文潔任南京右軍都督府都事滿三載當以其績入奏其寅友廖君孔服等以文潔扵余有舊來請余文以送其行蓋文潔初以郡學生升南雍實居家君館下其相好自此始家君時爲太學正方嚴少許可然獨奇愛文潔以爲可進時進而防勵之祭酒嘗通試諸生文潔名占前列僉以爲一第可以指取而文潔志亦鋭甚必欲自場屋成名逾選期至累年猶不屑就其先人晚翠翁惇迫之乃往及部試又入優等爰有都事之擢平居雅自修飭禆贊府事條理井井尢以平恕得軍士之心讀書吟詩往往至夜分乃寐且性不飲酒淸茶一啜常若有餘味也若吾夫子嘗稱公綽之不欲又稱其爲趙魏老則優夫以爲老扵大家猶有取扵不欲之公綽況今之督府與六部對峙所領軍衛以數十計而經歷都事並爲府之紀綱其責任固不甚繁而地望之尊何啻百倍扵趙魏老使居之者非有亷靜之操抑何能當眾望而服羣心也哉有如文潔爲人殆聞公綽之風而興起焉者紀綱督府厥惟克稱故玆三載之績當道者皆以最書蓋公論也然人才之在天下亷者不必能能者不必亷故滕薛之大夫亦非公綽之所能任而文潔自玆以往積之以嵗月𨿽古諸侯之位且將得之觀其才猷宜亦無忝第不知所以終之者果何如夫宦業之有終不系扵才而系扵志志茍不怠才𨿽短尙能擴充以有爲況乎才之未必短邪茍其志一怠則素守必渝其所謂才未始不爲戕虐人之具玆所以卒歸扵敗也文潔今則有初矣惟是圗終之道尙克加之意哉吾聞董氏爲上海衣纓家至文潔従父兄益顯繼續而光大之眾皆扵文潔有望扵其行也余因以爲贈云

贈督府都事貢君考績序

南京文武諸司其職務多簡凡有官君子每朝視事或不過數刻卽罷居常旣多暇日則往往相與爲詩酒之防山澤之逰暢然皆有以自樂者積日累月以至於三載則其事業之所成就亦皆可書華秩崇階由此而進視彼慘慘畏咎不已扵行者其所得不旣優乎𨿽然君子扵此將必有所用其心茍無所用其心則逺大之業因而遂荒扵嬉者吾恐其或不能免也江陰貢君朝用以鄕進士擢南京左軍都督府都事與其長廖君孔服道同而气合協心修職靡有愆忘及今三載告盈府以稱職署其考臺察覆之吏部又覆之舉如初君偉姿儀雅負綜理之才而性尢樂易晚而好吟七字句偶對勻整善飲酒𨿽多不亂家畜數童子皆習歌舞毎燕客輒以之佐歡人欲與之逰未嘗不往其取樂旣善而職業亦以時修可謂樂而不荒者歟令子監察禦史安甫往在南京與余相好近又辱愛扵君君嘗讀余文而喜數爲廖君言之扵是廖君遂來請余文以爲君贈然不知君何取扵餘言也古人有言滿堂飲酒有一人向隅而悲泣則一堂皆爲之不樂君子用心之至惟欲人人皆有其樂耳今左軍所領爲衛以數十計合數十衛之人心扵一府亦猶一堂之聚也其休其戚君固與有其責前此之心思誠竭則自今以往宜必有以繼之使夫欣欣喜色者滿堂玆固逺大之業之所由基也初君當得禦史封辭不就竟就選調固欲一試其所學其所志有不在扵逺大者乎吾嘗慮吾黨之或荒而樂爲有志者相也庸贈君以君子之道

整庵存稿卷五

欽定四庫全書

整庵存稿卷六

明羅欽順撰

序【一十五首】

送南京少宰石公入爲少宗伯序

君子之學有以明其體必有以周其用禮樂法制工虞教養錢谷甲兵其爲事𨿽有精有粗或巨或細無非一理而已能扵此而不能扵彼通其一而不通其二其爲用有所不周則其體之未明也固不容掩然則君子之學豈易言哉體明矣用可以無不周矣而非遭時得位則無以盡其用夫用之周不周在我用之得盡與否系乎人茍爲君相所知而位以時晉是非君子之幸實天下之幸也欽順初入翰林則獲従熊峯先生石公逰時公文名已日起後數載爲南院學士著述益富遷兩京太學祭酒以嚴正簡重淸士气以公平明恕得士心進少宰扵南京鑑別精詳縉紳愜服間嘗署南京工部事曽不數月而積一淸由此觀之公之用爲何如哉此其所學豈記誦詞章之謂哉玆被簡命入爲少宗伯南京士夫莫不欣然以喜凡所謂喜者非私公也君子之學行扵朝廷則所以翼贊宏猷匡扶大本必將日見其效士夫旣以此爲公願其情不約而同況當此時天下望治尢切公自南而北亦安得不深思而永念乎思之深念之永與諸公同心一徳以篤致夫匡扶翼贊之功天下之幸其在此乎公先君子云崖先生官至按察使伯兄東先生今爲大司徒家門之盛天下所仰所以垂光靑史者蓋存乎徳業而不専在扵名位也公行有期公卿大夫皆相與賦詩以贈旣成捲太宰孫公以授欽順俾序之竊惟不敏分當辭避顧従逰之久防愛之厚玆又以淺薄辱爲之代誼不可無一言也扵是乎書

送南京少司徒王公入爲少宰序

今南京臺省百司皆國初所置自京師視之無異制焉至扵設官則北爲詳南爲略蓋天下大政皆自京師出而南京直以根夲地重諸司惟一二常務是釐其官之不必備固其宜也以不備之員猶多閒暇之日故凡才猷學識聲華器局卓出扵一時者系官南京稍久則天下皆以爲不盡其用一旦易地而處𨿽未知其用果能得盡與否而君子道長之漸朝廷用人之公不有以丕慰天下之望乎凝齋先生南陽王公博極羣書才髙而識逺性剛毅多大莭起自郎署擢累國子祭酒進南京少司徒垂及三年玆被簡命入塡少宰之缺凡有識者聞之莫不以朝廷用人之公君子道長之漸爲喜欽順遂因以占乎天意其爲喜也殆有加焉如果天無意扵斯人將不使公等得居要地公等旣居要地將未有不使之得盡其用者也夫天下之勢固有甚重而未易反者亦觀乎經營布置醖釀之工力何如合天下之君子以爲一人心同其誠而要之扵久及其至也經營者以周布置者以定醖釀者以熟當防速斷而無貳無虞天下其有難反之勢難成之事乎顧今天下之君子猶未盡合是容有間之者非欽順之所敢知也其所知者書曰自一話一言我則末惟成徳之彥以乂我受民公與諸公必將扵是乎究心焉由是推之君子之盡合也其有日矣公將出祖卿士大夫謀以百壺奉餞且相率賦詩以壯其行詩成宜有序大卿洪公不知欽順之不敏而固以見屬旣不獲終讓庸具述區區之見如此以就正扵公云

送太常卿張公致仕還鄕序

治癸丑欽順初入翰林今南京太常卿河東張公已爲侍講時公同年進士同官翰林者凡十數後進仰之皆以爲將來公輔必多自其中出盛可知也其後公累官至學士地望已崇遭賊瑾盜權以讒被謫瑾旣誅死乃起爲南京尙寶卿遂長太常扵今又四年矣年甫六十以疾求致仕上察其情許之且念其嘗侍靑宮特令馳傳以還蓋異數也扵是其同年同官石齋楊公厚齋梁公皆位登師傅爲國柱石涇川張公爲南京兵部尙書參贊守備機務以保傅致仕者二人卒官尙書者二人其不至公輔者才數人耳然公秩正三品恩加二代未老而退晚福方隆數人之中又有不公若者合諸公而通驗之則戊戌一科豈不誠盛矣哉公玆還歸故鄕計其爲童子時合伴而嬉防同而講習者尙亦多在稅駕以往無非暇日相與登山臨水酌酒彈棋往來倡和扵其間𨿽溫涼寒暑之變猶將有弗覺者而況乎人間之毀譽世道之理亂豈復能混其耳動其心哉公之得以遂其樂者如此時則涇川公亦以剛介寡合辭位而去得與公同其樂焉而石齋厚齋二公方以其身佩天下安危勞心焦思殆無一日之間蓋憂樂之相去逺矣是則公可以無羨扵二公之所至而二公在位𨿽欲尋公之樂而不可得正惟有羨扵公耳傳所謂賢哉大夫者公非其人已乎公之先君子官終太守長子淳甫爲戶部主事次濓甫方舉進士次沂甫以公廕爲國子生有開扵前有承於後傳所謂無憂者在公其又庶防矣公平居喜讀周易參同契間嘗遇異人得其要防志向甚専夫人心有樂而無憂則血气和平精神完裕自有得壽之理然則參同契之學𨿽不復講不亦可乎公旣解官長洲吳公自國子祭酒來爲之代遂與欽順徧求諸卿大夫之詩以贈公行序則吳公宜爲而固以見屬豈以佐公日久相知尢深邪公亦謂欽順宜有言誼不獲終辭乃勉爲之序

送太守歐陽君之任序

吾邑稱士族推歐陽氏百數十年來登仕版者後先相望往往以才行著聞扵時賜之其一人也君初以己酉貢士典教湖廣之應城應城學者皆樂従其教人才爲之一盛後登壬戌進士授南京工部主事遭外艱去服闋攺吏部進文選郎中所至皆能其官蓋其識見明應酬敏動必稽乎典法而未嘗不合於人情此所以克有佳譽也玆拜金華太守之命輿論翕然以爲宜之任有期其同官諸君子來請餘言以爲贈余與君居同邑且有連同官南都相處之日久誼固不容以無言也惟金華乃浙東名郡其景物之勝自齊梁時已爲詩人所賞逮宋中葉大儒呂成公出卓然以興起斯文爲己任遂啟一方道學之源相去未百年而何王金許四君子相與導其委至於近世則又有楓山章先生相與揚其波漸及士民其習俗要爲端且厚矣君往而爲之守豈待於他求哉余嘗聞古之有邦家者其才智𨿽逺過於人人然猶必有所友有所事蓋稽謀考徳旣以爲在我之資而養老尊賢又所以爲士民之勸身不出戶庭之近而化行千里者此其機也世降以還人情多喜扵自用師友之誼鮮克致隆所以功業如彼其卑無足怪者今浙中大老幸有若楓山先生在君所敬禮宜莫先焉考徳稽謀匪朝伊夕於以發揮扵政事將見舉無不中勸無不従其士習固將益端民俗固將益厚矣夫如是君且優優然得以其暇濯八詠之淸風翫雙溪之明月賡昔人之麗句以系他日之去思其佳譽之有終名位之逺到也不可必乎余嘗佐楓山先生扵南雍多辱教益奉違日久毎用馳情輒因君行附致區區之敬

送太守葉君之任福州序

自秦罷侯置守至於今因之上下千數百年有天下者未嘗不與守共治得人之效槪可見矣然其權任有輕重則所以爲之者不無難易之殊大抵自唐以來守之權已不逮漢蓋漢𨿽以部刺史察郡國然有按舉而無督責政無不自守出者故得以行其志而多卓然有可紀之績在唐則臨以觀察使使者𨿽名爲觀察而實以督辦財賦爲功在宋則監司之員益多政多出扵監司故守之志不得盡行而爲之益以不易韓退之所謂民就窮而斂愈急吾見刺史之難爲者其一端耳我國家經理天下之初以布政司按察司監乎列郡已而又有巡按禦史焉則又有巡撫都禦史焉則又有鎭守中貴人焉凡此皆守之所當稟其命奉其令者也使其人皆哲其命令皆公守亦何容爲異一有不合不得已比而同之至扵病國而殃民守將曰是不在我未有能逃其責於君子者然則爲守扵今日其難易可知已抑將何以處之乎蓋先聖之論治民必先獲乎上至求所以獲乎上之道則歸扵明善誠身孟子亦言至誠而不動者未之有也今之君子無不習聞是說顧以爲迂逺難用而常喜用智術以僥幸扵其間蓋直未及尋而所枉者爲尺亦已多矣吾扵葉君時用之守福郡其將見誠明之效乎君浙之龍泉人初以進士爲湖廣廣濟尹有異政擢南京兵科給事中有直聲其務實而不崇虛名循理而不任私意蓋吾黨之所推敬焉者往率是道勿渝勿怠能同能異而一無所茍上下惡有不協政理惡有不成者哉夫如是則所謂卓然有可紀之績者其在君矣君其朂諸南京戶部郎中陳君徳偕與其弟兵部郎中徳英福產也以其郡得君爲喜求餘言爲君贈扵是乎書

送廣東少參張君之任序

古書善言理財者無如大學大學釋治國平天下一章其言理財之道詳矣至求其要則歸於好仁一語自後世之理財者觀之其不以此語爲迂濶者防希彼固惑扵爲仁不富之說也殊不知上有好仁之實則下必有好義之誠感應之機捷扵桴鼔斷斷乎其不誣也漢兒寛爲左內史崇尙仁厚収租稅時裁濶狹與民相假貸以故租多不入防軍興當免其民皆恐失之大家牛車小家擔負輸租𦇤屬不絕課更以最由此觀之民曷嘗不好義邪所患好仁之君子之難遇耳夫好仁之君子愛民一念始終無間至於經理財賦亦莫非此心之推是故民有小大而其賦必均嵗有水旱螟螣之不常必不肯爲取盈之計老胥黠史貪官污吏之並緣徵斂以爲姦者必有以罪其人而窒其穴逺近視其地緩急視其時務求其便乎民而不自爲便誠如是也民其有不信愛賦入其有不及者哉今好仁之君子蓋有之矣顧余不能多識以所嘗識而徵諸已事則有若張君宗周其人焉君博學能文而性質剛介初以名進士歷知貴池華亭兩邑皆有治聲累陞至南京工部郎中奉勅督理蘆課課常及額而民不稱病論者多之今陞廣東布政司右參議職専督賦又奉勅書以往昔吾夫子嘗以剛毅爲近仁君之性質旣扵仁爲近宜其所好之在扵仁也玆以財賦爲職誠一惟仁之是好而爲仁不富之說斷不爲其所惑焉曽謂廣東十郡之民有不如昔日倪寛所治二十四邑之民邪或以今時方難爲則倪寛之時亦不爲不多事矣此固君之所知也君世家鄱陽之鳯亭其先出宋吏部尙書燾世承宦學以君之志業將益光而大之扵其行同鄕之宦扵南都者例以言贈盧君用中以簡至謂非餘言不可顧餘言迂且拙辭避久之而竟不容已也扵是乎書

贈浙江按察司僉事胡君之任序

比年四方多紛擾杌隉人無定志家無寜宇惟浙中列郡熈熈如平時豈惟气化之獨淳殆亦人事之得也然陰陽相禪其變無常治亂安危往往相爲倚伏故當無虞之日凡有位扵藩臬者尢當協心同道以圗惟寜永其可以目前之熈熈爲可恃而遂忘其儆戒也哉今藩司所治大要以賦役均平爲主臬司所治則在扵搏擊豪彊殄除姦宄伸理寃抑屏斥貪殘罷惰無良之吏以培植善類恵康小民茍皆以克臬稱熈熈者斯可保矣斯言也吾安得不爲胡君誨之盡乎誨之登壬戌進士科初授行人擢南京雲南道監察禦史其爲人溫雅愼宻居官不爲矯激而典法所在守之惟堅考以最書遂陞浙江按察司僉事其同寅蕭君吉夫等皆爲之喜來請余文以贈其行余與誨之同鄕同官南京相往還爲宻聞其有憲僉之擢固欲致一言之贈而況諸君之有請乎余之所欲言扵誨之者亦惟愼修其職而已然欲愼修其職蓋有道焉傳曰君子有諸已而後求諸人無諸已而後非諸人夫公明正大此其所當有者私暗邪曲此其所當無者凡吾所當搏擊殄除屏斥之者孰非私暗邪曲之徒而在我者顧可以不愼邪誨之君子人也其必知所従事矣今浙臬長李君立卿其副徐君宣之皆餘同年友皆能以公明正大自勵其他𨿽或未相識聞多君子余弟允迪亦叨爲之副則思欲寡過而未能也誨之行哉幸與諸君協心同道孜孜夙夜以厎克臬之績以永保列郡熈熈之美使余弟亦賴之以寡過焉豈惟餘之深望以副而臺中諸君子之望皆有以慰滿之矣庸書以爲贈

送參議周君之任廣東序

參議扵布政司其任不爲輕矣日與使相處則凡司之政議率當參決其可否而使實資其助及其時旬宣於外則凡郡邑之政治皆得以察其張弛考其得失循典法以申勸戒而小大趨走之吏莫敢不承其風夫協恭以有爲表正而無失使善政畢舉而一方防福非賢且才者不能也然則選授之際當道其有弗愼已乎吳江周君行之初以名進士授行人已而擢給事中凡一入禮科再蒞南京兵科多歷年所其爲人篤扵孝友襟懷坦易而博學多能有所不言言必當乎大體玆膺當道首舉遂拜廣東左參議之命輿論翕然以爲宜廣東北距五嶺之陽南跨大海其土田肥媺嵗入常厚而魚鹽之利畨檣賈舶之珍復充牣扵域中以波及扵四方四方仰之皆以爲百貨之府故官扵其地而能以淸白自持者不多見焉傳曰民者邦之本財者民之心官匪其人民心未有不傷者也傷心及本而邦且安賴邪是必得賢監司同秉淸明之徳以照臨其上然後小大趨走之吏皆將有所畏戢而厲民之事一不敢爲蚤夜孜孜務求所以爲民利者善政之下河決而風行庶防嶺海之間永爲樂國近壯四鄰輔車之勢上寛朝廷南顧之憂此余扵周君之行不能無厚望也始君薦名禮部余忝試事嘗與聞之及在南京相往還爲宻其同寅諸君子因屬餘言以爲之任之贈誼有不獲辭者遂爲序云

送副都禦史範公巡撫雲南序

昔虞廷以九徳官人而徳以有常爲吉至於今日朝廷之所登用亦未嘗不注意扵有常者以有常之君子執徳堅定始終一志惟爲國爲民是圖名愈盛而實愈惇位愈加而心愈小實能有益扵人之家國而上下皆利賴之故或久居其官或屢更其地無非所以究其用也鞏昌範公鳴逺初以癸丑進士拜監察禦史卽有名四遷而至浙江按察使治行益美禦史大夫陶公得扵巡視遂舉以自代防公遭母憂去位不果遷乙亥秋三年之喪畢吏部卽奏起公爲南京都察院右僉都禦史提督沿江庶事甫半載而雲南巡撫員缺上又従吏部所擬進公都察院右副都禦史賜之璽書以行公學識通明操履端介扵凡議法圗事取捨興革之際必盡心焉是以嵗中再遷而輿論翕然無間蓋知其徳之有常也雲南𨿽逺在一隅而朝廷之視之也一如近服巡撫重寄往往擇焉而後授之上覃保恵之仁而下享阜康之福如此者亦有年矣夫何一二年來災異頻仍景象蕭索此毋乃貪殘之吏豪猾之黨恣爲民害民率以其愁苦不平之气積傷陰陽之和而致然歟然則今日所以慰藉撫循其人與之厚其生和其气俾禎祥日至災異日銷當何如其用心也蓋聞轉移感動之機不在乎他而在扵徳公玆執其常徳以往一言一動率由中出凡地望與公相埒者孰不勸而思齊榮辱惟公所制者孰不仰而承式夫如是則左右前後孰非徳鄰相與心公之心以見扵行事其扵民康物阜固可坐而致也然則所以答寵光而慰輿論者夫豈逺防公行有期其寅長大夫洪公中丞趙公合凡臺省諸公出餞扵石城門外而以贈言見屬顧惟不敏其能達諸公之意然辱公年末誼有不獲辭者扵是乎書

送侍禦範君淸戎江右序

國朝設衛所以嚴武備所轄軍士皆有定伍其伍或缺則按籍而求其人以實之按籍而求其人初若易簡及其久也而端滋出禁令科條由是日繁故自京畿以及諸藩服上常専命監察禦史一人往蒞其事期扵武備之無乏爾而禦史所至凡一方官吏之賢否軍民之利病有所聞見皆得列上於朝黜陟廢興扵是乎在自牧伯以上有大疑大議率參決其可否一言之當則闔境之內莫不陰受其賜焉蓋𨿽名爲淸戎而其責任之備乃如此此其人之賢否所系扵輕重之數豈小防吾江右屬有盜賊之虞淸戎之政因而暫輟及玆劻勷甫定而南京雲南道監察禦史範君以載乃復承命以往君桂陽宦家子旣登進士擢行人猶好學不倦才識益宏以逺嘗奉使肅崇二府一以禮自將及遷禦史於南臺嵗猶未期而封事已三上所言皆天下大計與當時切務忠直之气輿論推先肆吾江右士夫聞淸戎之屬扵是莫不欣欣然以得人爲喜而君旣被命例許挈家還鄕因獲躬奉巵酒拜上其慈闈千萬嵗壽極天倫之至樂貽鄕裏之美談又重以爲君喜也君行有日侍禦楊君抑之等以告於太宰孫公謀所以贈遂來徵言扵余余非能言者然不謂之知君不可其可失君吾江右之民比年以來憔悴甚矣所望扵仁人君子撫摩煦嫗以迓續其命脈眞若大旱之望霖雨今得君以臨其上其有幸乎夫淸十得三不枉平民此淸戎之最君固無難辧者惟是所以宣上徳而通下情贊訏謨而翼公道使吾民小大咸不失望而憔悴以蘇宜必加之意也推是以往以居大行之地功業所就其可量哉遂書以爲贈

送羅兗州序

羅君子文之出知兗州也南都卿士大夫雅嘗往還者相率賦詩送之詩卽兗州境內古先聖賢之遺迹爲題若山澤衢圃殿閣樓臺廟堂亭館之類凡二十有四人賦一題爲詩二十四首旣成捲侍禦李君師文請余序諸其端余扵子文爲宗家且同邑往還相好也贈言𨿽屢玆行要不容黙矧師文虛捲端以見屬邪今兗州爲山東大郡地方數百里兼古鄒魯曹滕諸國而有之魯爲周公所啟之宇而孔子父母之邦従孔子逰者實多魯人而孟子則鄒人也是以聖賢之遺迹在兗州境內爲多歷今千數百年猶使人樂取而詠歌之赫赫如前日事者本其道徳功言垂法萬世人之思之仰之自有不能忘也士君子幼而學壯而行所以成其身澤其民者固一以聖賢之道爲凖況乃得周公孔子之故國而爲之守得周公孔子之遺民爲之治而教之則扵仰髙企美以求其道之必達豈容在他人後邪聖賢之論治道詳矣其至切而至要者在孔子嘗有三言曰敬事而信節用而愛人使民以時孟子有二言曰老者衣帛食肉黎民不饑不寒由孔子三言行之各極其至則孟子之二言可得而驗矣今民無壯老厄扵饑寒而不能自振者舉目皆是其習俗何由而美子文方敏扵事道安得不深念而力拯之防諸公之詩各因題命意言𨿽不能不殊至其所願扵子文事必盡心道必宜民以阜其生以善其俗俾功烈茂著足以垂耀扵無窮此心則不殊也誠如是也安知後之人相與詠歌其遺愛不亦有如今日者防余是以推廣其說以爲序

送浙藩少參林従學之任序

浙爲天下首藩其物產人才賦入之數皆先扵天下風俗之美亦自昔有聞崇雅而尙文勤生而多藝徵諸今日益昭昭也而談者或相與摘其疵遂遺其美以其工爲讒謗而浙之官守爲不易爲吁有是防凡興讒造謗以中傷善良其人固可知己未有君子而讒謗人者也浙中固多君子則𨿽有工爲讒謗者豈能勝夫不爲讒謗者之多邪誠使在我者無瑕施扵政者有利民之實必將収多譽扵眾君子之口彼小人者𨿽欲售其姦慝誰則信之吾嘗見守官扵浙中者未及有爲已懷讒謗之慮恆竊以爲過使此處每橫扵胸臆其也豈惟視枉尺直尋爲常事至扵枉尋而直尺亦有之矣夫茍不能無枉又何官之能守邪今吾従學往爲浙藩參議其殆無疑扵此矣従學初以閩藩之秀試禮闈余備員同考官得其捲喜而進之而知其文學之美乃與餘同官南京已復同事觀其折獄之精審考功之明察而知其治行之優出佐名藩實光簡命所以盡其在我而惠利其民者宜必有道矣夫道必本扵聖賢乃能有合扵君子従學幸加之意尊美屏惡開誠布公而一以忠厚待其人則令聞日章而讒慝自逺其進扵髙逺也孰能禦之従學行文選郎中尢宗暘等循故事請余文爲贈科場之雅寮寀之誼其又何辭

送閩藩少參魏喬儀之任序

余以菲才叨任南銓新建魏喬儀適爲驗封郎中前此蓋屢相往還以論文講學爲事及相與同事事無不以時舉者余甚賴之喬儀初登進士科擢行人司副遷員外郎扵刑部再遷郎中皆在南京其爲人溫雅周詳而臨事有守抑揚予奪無弗愼太宰孫公嘗書其考累數十言極其嘉與而人皆以喬儀爲無愧所書蓋相與徯其進也久矣及玆乃擢閩藩右參議輿論翕然宜之扵其行文選郎中尢宗暘輩以贈言爲請余𨿽拙訥其可無一言以爲喬儀贈防蓋聞君子之爲政要在合扵人情宜扵土俗而必扵朝廷之法無所戾扵聖賢之道無所違乃爲盡善彼違道以干譽者已不爲君子所與若夫厲民以自植置法守而不顧則所謂何足算焉者也然欲其政之盡善非見之明守之固不可見之明矣守之固矣或乃遲疑顧慮當防而不能果斷亦安能有益扵事無失其時以大爲民利也哉故夫道也法也俗也情也斟之酌之稱之量之觀其防以求其通灼見其可行也而吾無所容其毫髮之私扵是斷然行之而不惑𨿽蠻夷未有不率服者此其所以爲君子之政也喬儀素所蓄積良已合扵君子顧逺大之業實基扵達徳之崇余是用申告一言以庶防乎少有助益云爾

贈太守徐矦考績赴京序

嘗讀後漢書至章帝本紀見其所下詔有取扵安靜之吏爲之惕然有感喟然而嘆曰嗟乎安靜吏之有益扵人家國也審矣然由漢以來至於今日試求其人可多得邪夫吏所以治人而顧有取扵安靜非無所事事之謂乃行其所無事之謂也其本正其源淸事至物來順其理而應之隨其分而處之而已無容心焉不違道以悅人不飾奇以干譽不役精扵分外以僥幸扵萬有一之成功蓋安靜之實如此如此者責以旦暮之效或非所及及其久也信旣孚而事日簡政日理而民日安所謂月計有餘者章帝豈欺我防上下千數百年吏扵民上者何可勝數類多矯飾外貌似是而非簡冊之所書耳目之所接安靜吏蓋寥寥焉豈其實之難能亦其人之自不爲耳乃今有見扵吾徐矦豈非幸哉矦之爲吾郡也持身亷潔惇尙文教愛民而惜費因事以就功簿書精詳而刑獄惟允夙興夜寐於今垂四年矣美績優扵勤勞之後輝光發扵篤實之餘蓋𨿽深山窮谷之民莫不知矦之爲仁相與愛戴稱頌之無間禦史之按行江右者奬勞之禮亦屢加焉視彼粉飾𨿽工終扵爲人所厭苦者其榮辱之相去何如也今以三載之績入奏其爲宰相之所鑑賞明天子之所簡注不亦可以豫占也夫矦世家寜國之涇其先君子朴軒先生學行純篤爲涇名士嘗教兩州一邑官不大顯而門下弟子受其學以顯者爲多若董都憲萬英則其尢者侯之學內得之扵家庭外充之扵都憲本原之地恆謹視之是以施諸政理類非俗吏所能及也侯名冠字士元別號竹岡居士起鄕舉教淸丰訓浮梁知都昌余幹兩邑擢南臺監察禦史以至今官行有期貳守徐君吉貞郡判陳君士華郡推陳君相楊君旦僉以贈言見屬顧𨿽不敏而侯之善政不容以無述也扵是乎書

贈大尹黃侯還任萬安序

斯民也三代之所以直道而行也聖人之言夫豈欺天下後世云防柰何世之従政者鮮求其道之直否何如顧嘗以民之難治爲解此天下之治所以終不能庶防扵三代也夫世有古今而斯道之在人心則一上之人茍得其道𨿽蠻貊且將率俾而況扵吾民乎故夫不以三代之民視吾民是不以三代之爲民上者自處也亦無所貴扵學道之君子矣六合黃侯徳裕以名進士尹吾鄰邑萬安其君子小民皆稱之不容口余耳熟焉蓋嘗詢其爲政之詳大槪以謂凡設施予奪必揆諸理未嘗茍有私曲余因嘆曰黃侯殆能以三代之民視吾民者哉去年冬吾邑大尹楊侯被召入朝當道謂泰和邑賦繁事夥才非黃侯莫辦遂以委之侯至則以其治萬安者治吾泰和半載之間事多就緒民用無擾吾泰和君子小民所以稱之者亦無異扵萬安惟吾二邑蓋嘗有被以難治之名者矣自黃侯視之其施治之難易果何如也彼其所以號爲難者得非其道有愧扵黃矦也哉玆吾邑新大尹至侯當還任萬安萬安之民固莫不欣欣然喜父母之孔邇其悵然若罔攸賴者不獨吾邑之小民而已𨿽其君子亦然扵戱直道而行黃侯其近之矣異時且大用誠以是行諸天下其庶防有以還三代之治扵千數百年之下防侯之還任吾邑士夫皆有贈言余姻家張上捨主亮謂余以文字爲職不可無述爰以余之竊有所試者著扵篇

整庵存稿卷六

欽定四庫全書

整庵存稿卷七

明羅欽順撰序【一十五首】

贈大司馬廖公參贊南京守備機務序

江南形勝之地蓋莫有過於金陵者矣我太祖髙皇帝受天明命奄有四海寔於是乎定都經畫規恢封植維持旣勤旣悉城郭之髙廣宮闕之壯麗官署之整飭衢陌之寛平士民之浩繁貨財之丰溢文物之炳煥威武之赫張自有金陵以來蓋莫有盛於本朝者矣及文皇帝遷都於北乃號玆地爲南京實惟根本所系內外守備莫非重臣而必以尙書一員參贊其事自非老成持重明於大體克勤小物者莫預其選厥惟愼哉百數十年之間軍民百萬之眾所以熙熙然遂其生樂其業以興夫孝友睦婣之行而內姦不作外患弗侵凡以參贊之得人和調有方剛柔相濟以克遂臻玆也其爲朝廷所倚與夫在左右作股肱者亦何異哉尙書率用兵部欲其節制之歸於一爾近者其員告缺廷議僉屬之東光廖公遂首薦之時公方爲南京吏部尙書詔攺公兵部降之勅俾領參贊之寄士夫皆相慶以爲得人蓋公之爲人沈靜端荘篤於操履遇事必精慮未嘗輕發旣發亦不可回尢喜讀書防言奧義多所自得官京師三十餘載間將使指曾不逾千里外而四方吏治之得失民情之疾苦風俗之媺惡鮮不究知蓋其畱心於世務然也乃今膺受玆寄其於操縦之機緩急之節夫安有發而不當者哉然自頃逆藩搆難禁旅南徵龍蟠虎踞之區肆爲封豕長蛇之囿人情物態之憔悴亦云甚矣則公之在今日勞心焦思當但已哉將欲利人必先除獘獘有一朝而可革者存乎防有須磨之以嵗月者存乎誠斯二者皆公之所素有也以舉邦政以奠邦畿以馴復承平之舊觀而奉延聖祖之澤於有永不於公有望哉於是太宰白巖喬公與諸公言宜致一言之贈而屬筆於欽順愚非能言者顧比嵗三遷皆辱承公後契誼非他人比其又可辭

送大司徒蔣公致仕還鄕序

聖天子光紹丕圖茂隆化理臺省重寄率惟老成虛心以聴其設施捨己以従其獻替百官承徳奔走事事各期傾竭底裏以贊成太平之治於無疆虎風龍云其可爲千載一時也已猗歟休哉梅軒先生湘源蔣公爲南京戶部尙書方逾年一旦以年逾七十力求致仕上察其情詞懇切特允之公喜如弗勝或謂公釋重負而卽優閒其喜宜矣然當此之時上下一心方以興事建功爲務顧獨爲山林長往計毋乃傷於果耶朝廷亦毋乃曲徇其情而非擢公尙書之初意邪欽順以爲不然夫君子固汲汲於事功亦未嘗不兢兢於名節其於進退之際豈茍焉而已哉蓋有禮義以爲之權度也是故義可進而進精明之治固將由之以臻禮當退而退亷恥之風亦必由之以長其於世道豈不交有禆益乎哉公曆官中外不亢不隨嘉績淸聲孚於上下嵗月逾邁心力旣殫於是懇致爲臣而奉其皎然無滓之身以退其可謂合於禮當於義矣淸風所激頑懦斯逺斯固盛時之所不容少者朝廷亦安得而不従之哉初公與其弟敬所先生同登成化丁未進士公筮仕得縣令九遷而至今官敬所先生今爲少傅兼太子太傅戶部尙書武英殿大學士不惟名位相埓而忠厚正直徳望並隆天下之淸議皆歸焉少傅公擁翊聖明義均心膂殫謀畢慮惟日孜孜公玆歸老於鄕乃獲以時剪荊棘於先塋薦芬芳於祖廟以慰其春雨秋霜之感其於忠孝之大節於是乎兩得之矣公之歸也有襃勅有傳舟嵗有輿夫月有廩粟凡諸尊賢優老之典咸備詩云瑟彼玉瓉黃流在中其弗信已夫行李首途衣冠咸集旣酌之酒復贈以詩凡以申愛仰之誠而篤交遊之誼也詩旣盈捲少司徒蔣公謀於大司馬廖公猥以首簡見屬欽順獲遊公伯仲間辱知辱愛非一日矣顧𨿽無能爲役而義有不得辭者於是乎書

贈少宗伯吳公北上詩序

兩京固士夫出入往來之地然自南而北者人之屬望視乎自北而南者每每有如此其故何也蓋臺省之建𨿽兩京如一而事之在南者良簡事簡故其責稍輕卽有弗勝於天下大數亦無甚加損也若夫京師則凡大議論大政令之所従出一言之善將天下賴之一令未安其害或有不可勝言者然則夫人屬望之切固其所哉長洲吳公南夫初舉進士入翰林累官至侍講學士時望已駸駸屬之矣及來南京爲國子祭酒爲太常卿前後防十年公文學老成才猷宏逺富有建功立業之具而久淹散地僉謂非宜及玆乃被召爲禮部右侍郎一時人情無不欣慰行有日臺省諸公遂相與賦詩贈之詞𨿽不同而屬望之意皆至淸卿邊公庭實以余與公同年且嘗同官徵言於羣玉之首余不得辭也仰惟皇上臨禦以來厲精圖治凡天下之所謂賢人君子次第收召而聚之本朝議論設施激昂奮迅蓋將痛洗近年以來因循膠錮之獘期於光明正直可大可久以仰承祖宗列聖敷遺之休其意气可謂盛矣然而識者於此猶或私憂過計以謂時難得而易失機易弛而難張人之所見不能盡同而發於議論者常苦其難一也夫議論不一則其取信於上也難厥孚未交而太平之效恐未可嵗月冀也凡有斯世之責者亦安得而不加之意乎蓋天下之理公則一私則二三人皆忘其有我之私而惟理之是順則所以發上下之志成久大之業自然之應固有不容已者豈待勞心於智數之末以嘗試遷就於其間哉欽順愚無知識蓋嘗竊有聞如此舉以爲公北上之贈意亦不爲不至也公往方日與諸君子下上其議論以見諸行事而求所以慰滿夫人之望者亦將有取於斯言否乎

慶宗老季黼翁承恩冠帶序

皇上嗣登寶位爰稽典禮上太皇太后皇太后尊號推恩海內凡民年八十人所敬服者賜冠帶以榮身蓋優禮髙年王政之先務也一時山林遺老往往纓冠束帶北向稽首戴帝徳以欣然莫不自以爲非常之遇而其爲子若孫者感激欣幸尢有甚焉不必家之有餘皆黽勉營致酒食防集嘉賔以樂其親之心而侈上賜凡曰親友又相率而往爲之助喜以儀物爲未足則於作者之文詞以重之蓋朝廷一令之下本乎人情而人心感動之無間乃如此如使王政畢舉天下之和平也何有哉吾宗季黼翁素有鄕曲之譽及玆年適八十士君子遂相與言於邑大夫奉冠帶以加於翁翁世家邑西原中族大而顯其先君子薊州二守淸儉惇厚有古人風惟翁式谷似之翁之存心處事質直周愼其族父大參崇本公嘗特稱之以勉諸弟子凡世俗千岐百轍營營往來自以爲計之得者翁視之若無見也其爲人若此故今以耆壽榮被恩典而人心之歸重翕然翁有二弟季黻季栻一女弟歸故少司空張公封恭人今皆無故壽皆七旬上下四子絢紀綬紈皆克家従子若孫又以十數計天倫之樂非人所及而重以稀闊之恩其得於天者厚矣抑亦修諸已者有以迓承之也古者王化大行閭閻畎畝之間人物之長厚有不如翁者鮮矣試以翁而槪之今日僅千百之十一蓋寵章可以幸得而年徳相副乃爲至榮人心所以翕然歸重翁者夫豈有所私哉司空之令子上捨生寅素篤渭陽之義將以玆月八日翁始生之旦敬舉賀觴謂酒食非所以恱翁屬餘一言以鋪張其盛美余非能文者然與上捨姻家雅知翁爲人蓋不能不爲之喜顧無以爲助則鄙陋之辭敢有愛乎詩云委委蛇蛇如山如河象服是宜翁有之矣又云萬有千嵗眉壽無有害此則上捨與余所同爲翁祝願者也

奉慶伯父孤峯先生八十冠帶序

皇上臨禦之五年殄戮姦凶大明黜陟舊章成憲申飭無遺其年冬欽順首防恩叨復舊物旣而以上兩宮徽號之故誕推徳意嘉恵萬方明年春詔書至吉於是欽順之大人以季弟欽忠備員銀臺由翰林編修進封中憲大夫通政使司左通政三従伯父孤峯先生以年耋而行修也得賜冠帶榮身蓋更化未防時而欽順一門之內受恩稠疊如此其爲慶幸何如其爲感激何如其在伯父先生則尢爲奇遇也蓋先生方弱冠卽負文名提學每小試應舉諸儒先生率居甲乙之選始自景泰庚午迄治乙卯周旋場屋凡十二三科而庚午之秋則先祖司訓府君天順已卯則大人封君皆中式欽順於治壬子二弟欽徳欽忠於乙邜亦皆叨與薦名先生獨奇蹇無成𨿽志不少衰而身則老矣知者蓋莫不爲之嘆息孰意其有今日之遇也哉夫曠蕩之恩不常有大耋之年不多得吾鄕素稱多士奇蹇如先生者亦不少矣而年與恩防則稀類終老於布衣此先生之遇所以爲尢奇也先生美須髯長身玉立儀範詳罄出言有章孝友惇敍於家庭膏馥沾漑於子弟𨿽年登大耋而於禮節之細未嘗不致其謹也昭受天恩夫何愧哉初書至吉時欽順卽欲有言爲先生慶先生曰姑及吾誕辰蓋八月十七日也已而鄕邑有警先生復以書來曰古人舉事多於嵗首矧拜天恩重事也吾謹卜以春正近者大人封君以迎養東來間詔欽順文當先春以往切惟朝廷恩徳隆厚有如天地欽順兄弟無能方寅奉庭訓夙夜祗勤以圖報稱於萬一惟先生所以訓飭諸子若孫者亦豈能一日而忘朝廷也哉詩云樂只君子遐不黃耉樂只君子保艾爾後夫能保艾其後使之勉勉焉一惟忠孝是由或出或處無乎不可是卽所以報朝廷之大徳也誦斯言於先生殆亦贅矣要亦臣子之情自有不容已者夫

壽叔父西阜先生七十序

正徳二年嵗在丁卯三従父西阜先生壽登七袠七月朔旦是惟初度之辰欽順方侍親裏居乃敬奉巵酒爲先生壽而申之以言曰先生童稚窮經白首無遇飯蔬衣布棲遲衡門可謂困窮也矣然以欽順觀之身𨿽困而道則亨鄒孟氏所謂其子弟従之則孝弟忠信者先生有焉夫孝弟忠信爲政之本必身有之而後子弟有所矜式惟得其位則所及者廣無他道也先伯祖明逺壽官性行髙簡壽至八十有五而卒先生事之蓋未嘗一日不得其懽心於事繼母尢恭𨿽其卞急少容亦終身無忤與異母弟處自少壯至於今塤箎和鳴允爲旣翕素性剛介嫉惡如讐舉止類疎而見事特敏與人論說往往輸寫肺肝或就之以有謀必沮其不可者贊成其可者亦甚防也先生之爲人如此可不謂之君子乎夫有君子之道於身斯固可貴也已作賔大族多歷年所身教黙移言教兼厲其有益於人子弟也可一二計邪夫遇不遇命也士之遇者不爲少然或有其位而一無所爲其於世奚益又其下者惟志於嚢槖以肥其妻子至於悖理而傷教若罔聞知此其人𨿽貴祗爲人所賤惡焉爾視先生可同日語邪詩云樂只君子萬壽無疆夫道合禔身功存養正其爲可樂今猶古也無疆之壽孰不爲先生願之先生有子欽藹漸涵庭訓文學日進蓋成王祐之志者允屬二郎諸孫𨿽早孤如春如靖皆朴茂可喜又以知先生有無疆之慶矣欽順學道不敏而事父未能所幸諸父中有若孤峯先生及先生及守庵先生壽皆六七十嵗以上朝夕聚處詩酒倡酬談笑甚樂猶得借以自慰凡今日所以爲先生願者又豈他人比哉欽順言𨿽不文而事皆紀實知言之君子得而讀之有以知先生之壽非幸也宜也玆其所以爲可願也

慶義官王君六十壽序

三十年爲一世人歷世至再則以壽稱引而上之至於四世百有二十年極矣𨿽堯舜之聖未之有過者焉昔康節邵先生著書以十二萬九千六百年爲一元人生一元中得年多者僅百二十少者往往不及五六十而止此生之所爲可貴而壽之所爲難得也然而修短之較據耳目所及若有相懸絕者卽十二萬九千六百年觀之𨿽百十年間猶旦夕爾茍非自知其生之可貴有以自立而無愧乎爲人亦何異蠛蠓之出沒於旦夕間哉故或壽而榮或壽而辱或不必壽而其名永存要觀其所自立何如耳古之聖賢特立於千萬世之上乃能與天地相爲無窮此其道固非有異於人而知之者鮮矣流俗之與居機事之相移嚚聲之相聒靡然相隨而化者十常八九故其𨿽生而不足貴𨿽壽而不爲榮是豈不可惜哉韓子有言不知者非其人之罪也知而不以告者不仁也有如王君紹堯其殆可告者歟王君余姻丈桂林楊公之姻弟也公之子榮祥志整於君爲甥榮以書來言君今年壽躋六袠丐文爲慶且云君之先子雅自振邁以輸粟受冠帶之旌而君克世其美爲前郡侯張公孟端所重君所居在郡城中而趣尙悠然若無異於山林有子琮珥皆讀書克家君玆暮景甚適可謂榮矣願無靳一言余惟今生齒極繁一城之中得壽如君者當不少髙文大軸出於名公才士之所摛親戚交遊之所奉持以爲慶潤增華屋而輝映幾筵者蓋往往有之然不過以飾一時之耳目𨿽有至言妙義服之終身可以無斁而能注心者鮮矣則言亦何容易也顧君榮於余爲至戚惓惓以請且韓子之戒余常誦之其又可黙與夫以君居繁防之區而有山林恬淡之趣其發言制行必當有取於君子壽而榮也固宜繼自今誠益謹其言益修其行亹亹焉惟善義是由以超然於流俗之表斯其爲榮且貴胡可勝道也昔詩人以萬壽祝君子必曰徳音是茂余之言所以爲君壽者其義豈不有同於詩人者乎

壽桂林千戶李君序

余門下士有桂林李氏兄弟者皆升自鄕舉行皆稱其文其兄曰鸞今爲崖州學正弟曰鶚歷事南京刑部已及矣鶚歸有期乃來拜請余文爲其尊人千戶君之壽餘惟愛二子因以知君之平生以爲在今武弁中未易多得於鶚之請遂不辭君先世本湖廣大冶人自其髙祖始以戎籍桂林中衞爲千夫長至君而材略傑出且旁通經史諸書喜従儒紳君子逰以廣其聞見慨然以功名自許防諸洞猺獞多弗率屢廑師徵君率在戎行積功多擢累千夫長出入大將軍麾下贊謀效防每協機宜廣右士夫至以文武兼材稱之見於文字有足徵者其爲人如此可不謂之賢乎今玆花甲一周巋然武弁中老成人有子八人皆能讀儒書習舉子業鸞與鶚固佳士其他若庠生鳯儒士鵬鶠輩亦皆駸駸向成於是李氏自大冶來垂百餘年而君父子之間聲實蔚然將遂爲桂林之望其所以自致蓋必有過人者矣然余因而有感焉國家蓄養將士恩徳至深祿賜之饒累世不乏誠有資其用耳自頃狂奴悖乘機竊發實繁有徒徵討之師所在成列然而月靡聞於三捷凶或見於輿屍豈非忘身殉國者之鮮其人而偸生避死之心勝邪是可慨也已夫人之生死有命非可避而偸也況義有重於生者邪又況捨生者未必不生而偸生者未必皆能久生也漢之雲臺唐之淩煙閣其所圖之人孰非忘身以徇國者而往往身名並顯壽考令終柴周之樊愛能何徽髙平之戰固巧於偸生矣踵未及旋而遂爲世宗所戮非其明驗也歟有如君者奮自行伍竟長千夫當其提戈斬級之時義勇赫張寧惜一死然而天命有在式克至於今日休彼偸生之徒𨿽幸而免於王法使遇寒疾不汗五日死矣豈獨鋒鏑之下能死人哉噫今之武夫胡不此之思也余於是益羨爲難得而願天以難老錫之以達觀其諸子攀龍附鳯之盛遂序次爲文如此蓋旣以壽君又庶防聞之者之或有所警云君名經字大綸六月十有七日其生辰也

慶大司徒胡公七十壽序

仕宦而至八座行年而至七旬此皆淸明淳厚之气之所鐘固天之所命然君子不謂之命者貴夫人之自立也淸明淳厚之气人之得之於天也宜亦不少顧無以養之則不充夫气之不充者周旋必有所虧念慮必有所歉其於大受而逺到殆非所可冀卽使有天幸而官且大壽且逺亦難免乎詬辱之集掩覆之勞其又何足貴邪此無他凡以多欲之爲累耳茍其人寡欲則理與气合而妙用無窮暢於四支發於事業人皆見其可愛而不見其可惡也見其可敬而不見其可訾也夫如是而服大僚享髙壽則固卓然有以系一時之望此其所自立爲何如而奚獨命之云乎南京戶部尙書古歙胡公始由進士發身官累遷而正今位嵗在甲戌壽登七旬初度屆期南都卿士大夫皆相與登堂致慶羣談嘖嘖莫不以賦稟之異稱公然自欽順觀之則公所以自立者蓋有道矣公敭歷中外垂四十年守法奉公愛民惜費厥心罔不自盡而未嘗従事於貨利之殖聲色之娯廉潔之存始終一致蓋所稟旣淸且厚而養之者又一宜其官愈大而愈稱壽愈髙而愈榮非近時人物之卓然者哉先是公嘗連章請老上念公淸愼老成勉畱至再然公意猶未巳也夫七十致仕𨿽則常禮而自昔君天下者必以無遺壽耉爲道蓋經事久閱理多足以防大疑決大政而斡旋大變者惟老成人則然此皇上所以不能釋公也公旣壽且康而謀猷克壯固宜以體國爲重豈其以決去爲髙哉凡爲公之屬者莫不喜公之壽願公之畱惓惓頌壽之忱謂非文辭不足以達之也則相與屬之欽順欽順素辱公愛不爲非知公者𨿽不敏敢敬書此爲天下壽公畱公

奉壽少師西涯先生李公七十詩序

斯文之在天地間必於其人焉是托其人之得與於斯文者天也天以斯文托諸其人矣宜必従而佑之是以福祿恆集於其躬而禍害終莫之及孔子曰天之未喪斯文也匡人其如予何固其理也我國家誕敷文教亦惟濟濟多士是資頃嵗賊瑾盜權仇視縉紳拘囚黜罰殆無虛日而百度以之皆舛我師西涯先生李公嘗受遺先帝方爲輔臣之首名髙而徳厚瑾獨不敢以非禮見加公夙夜憂勤彌縫調防於其間所以爲斯文計者無或不至及瑾伏誅以死而公之志益伸於是申飭舊章削除宻网顯拔幽滯登進忠良俾斯文之命脈垂防而復振事勢已定乃従容乞身而退以休於家伴奐優遊以介眉壽今玆薦登七袠非天之所佑其有是哉欽順違逺門墻凡十有五年矣有自京師來者輒奔問公起居以今所聞較之向之所見聰明志意曾無不及有以知公之福祿蓋方殷而未艾也今內而臺省外至藩方居髙位當事任者往往多公之故人與其門生弟子防言奧論人懷所得旣以見諸行事其有不合亦必於公焉質之幾杖之操箋牘之貢日相繼於門下而公皆樂爲之盡其出也源源不窮身𨿽退蔵於家而道未始不行於天下此天下之士所以莫不願公之壽千萬以爲期況於門生弟子有位於南都者凡十有一人大司馬喬公宇先期訂議期各賦詩一篇以效南山之祝詩以八荒開壽域一气轉鴻鈞爲韻而韻不及欽順則俾序於捲端欽順學日落而業日荒無能副公教愛之一二方深愧悚尙敢以不腆之辭凟獻於門下哉然非辭則無以達區區祝願之誠是以不敢終讓凡公之文章徳業與夫歷官本末有非淺陋所能備書敬書公克壽斯文之大節以爲公壽以見天之所以壽公者誠有意也

慶張母羅孺人五十壽序

余婣家藩檢張君有賢配曰羅孺人今年壽盈五袠十二月十有二日其生辰也其子邑庠生律將以其日率諸弟術徹張筵爲慶預來謁文以申其祝願之至情余不得辭也嘗觀古詩人之於君子所以祝願之者旣曰萬壽無期矣又曰遐不眉壽旣曰萬壽無疆矣又曰遐不黃耉何其抑揚反覆勤勤懇懇如是哉誠以其有益於人之邦家故惟願其久生於世也余次兒珝爲孺人長女之壻閨門懿行余因與有聞焉而知孺人爲女中之君子也然則眉壽之祝在今日獨容已邪孺人之父是爲大司成冰玉先生母宜人闕裏孔氏孺人自幼明慧雅飭讀書輒了其大防女工精致而書數皆通在諸女中尢爲父母所奇愛及歸張氏其舅則少司空栢庵先生姑則封淑人羅氏羅淑人治家嚴整嘗歷試孺人以事亟稱其賢謂他日必能守其家法孺人事舅姑孝謹始終如一日尢善相君君旣赴官湖藩孺人獨畱主家政事無弗舉君遂得一心奉職無復內顧延明師以教諸子而早夜程督加嚴不爲姑息律由是學業大進名烝烝起庠序間術徹皆知所向方爲善士張大家也孺人爲婦爲母實多禆益宗族婣表率能道之非一人之私譽也由此觀之不謂之女中君子可乎人生至六十始以壽稱而五十者開六之端也由五十而進於六十又累進而盈百焉且復過之玆固律等爲人子者之所深願凡其宗族姻表素聞孺人之賢而欲爲張氏久逺計者又孰不願其享有遐壽以禆益於無窮哉此余所爲不容已於言也吾兒辱愛有年教均諸子第疎懶未能副所期待其季女之壻曰王翥姓名方著於鄕書此則所謂乘龍者也今皆預捧觴之列蘭芳玉潤鵠峙鸞停萃於一門亦云罕矣孺人之所爲可慶者將不愈逺而愈大哉

封監察禦史喬公挽詩序

天地間惟感與應其變固無窮其在人也則有中節與否而世道之隆污人事之得失皆於此乎系是故感應之際賢者之所愼也今夫善人君子之卒聞者孰不哀之然哀之者於其人或素交或嘗一面或槪聞其平生則其情之所發或淺或深自有不能同者以夫槪聞之列而哀悼之情有若素交然者嗟嘆之不足至乃形諸悲歌而不能自已焉玆其情意之篤至謂非深有所感而然哉封監察禦史寧城喬公以孝友篤誠嗣其世徳著稱於宗族鄕黨享年七十有七考終牖下時其令子某以察禦按治江西聞訃哀甚一時寮吏邇者造庭遐者走使旣皆弔慰如禮而凡昭受知遇者尢深感動乃相與作爲挽詩以致其情此卷則吾吉郡守張侯淳爲之倡郡寮屬曁鄕大夫士従而續之凡若干首察禦之按吾藩也庶政之予奪羣吏之激揚惟公惟愼其所以感乎人者深矣而其尊人之賢徳又雅足聴聞榮養方隆遽玆奄棄致吾察禦未及期以去而君子咸失所依則懷賢感徳其能已於言乎習俗日流上下之交文有餘而實不足其尢薄者至不免身爲土芥彼旣得此於其上則於其父母之戚固漠然不一動心玆亦感應之常然君子未始不爲世道嘅也由是捲而觀之有以見察禦得人之深諸君子用意之厚其於古道防焉是豈不可傳乎公𨿽沒而有令子能得此於人人其令名之在天地間將必有永矣張侯欲章諸作者之意爰以子夏之任委之鄙人鄙人不敏顧義有不得辭者輒原感應之理以爲之序

龍泉掌教蕭先生遺稿序

故龍泉掌教吾邑前輩蕭先生遺稿一卷爲五七言古近體詩百五十首啟一首贊辭一首凡百五十三首皆手筆也先生諱孔資字愛同別號歸叟初起明經爲霸州訓導秩滿陞教龍泉俄以將母歸歸二十年而後卒平生述作頗富其仲子儒士津寶蔵惟謹叔子聰以先生遺命占籍新野竟起鄕薦爲內黃訓導及致仕始克一歸時則儒士君沒已數年而先生手筆不無散失僅得此稿於古簏中寶之過於琬琰置諸衣笥出入與偕又數年而其子麟亦以鄕進士訓導髙郵乃出以授之麟於是釐爲長卷以便諷誦某嘗得而讀之大抵平正典實本於性情而約之義理乃其剛直不屈之气亦自隠然可窺其字畫明潤圓勻頗有晉人風致視彼艱深險澁以爲工偏枯側媚以爲奇者未可同日語也蓋先生爲松臞曽學士之甥早嵗卽嘗受業故其學行與詞翰往往似之語所謂魯無君子者斯焉取斯信乎自有來矣夫以先生學行之篤詞翰之美子若孫繼述之善乃三世比爲儒官自世之偶挾一長遂軒然得志於當時者觀之謂之久屈可也屈之久者理無不伸玆麟方以仕學蜚聲其殆以先生顯乎先大父司訓府君與先生兄弟交竟以愛女爲儒士君配而欽順之爲童子又嘗受業於儒士君乃今視麟猶兄弟也麟因以此卷屬爲之序顧惟生晚聞見寡陋敢以不腆之辭僭序先生之遺稿哉遜避久之而申屬益固則念夫尊者之出入容有子弟爲之先驅者用緣斯義而槪書其本末以引於捲端如此使夫讀者知先生之所以不朽蓋有在於詞翰之外云

鳯臺別意序

鳯臺別意一卷詩凡二十八首前十四首大司馬白巖喬公希大奉常白樓吳公南夫大司成梅北魯公振之少司成雙溪汪公器之所聨後十四首大司徒東谿鄧公宗周所和爲五言古風者二爲七言近體者二十有六凡以爲陽明王公伯安贈而篇中所冩則難別之意爲多繾綣綢繆至於再三而其意猶有未盡也陽明才雄而學邃志髙而識逺方受知明天子陟都憲奉璽書以撫臨江湖閩廣之交憑髙宅深十數州郡之地正君子得行其志之秋其行壯矣胡難乎其爲別哉蓋凡陽明所有皆諸公素所敬重焉者聲同志合不假外求道義之交深文字之防宻實天下之至樂也一旦別以千里逖違南北於其所謂深者固無在彼在此之間而其所謂宻者則於是乎遂疎三益之良參辰相望其情之有不能釋然者不亦宜乎𨿽然王命孔嚴民望交切驪駒在路不可畱矣孟子曰廣土眾民君子欲之陽明所性之分固不以得所欲而有加然推其所有以見於設施必有卓然不可及者而斯人之受賜可計日待也在乎加之意而已諸公之作𨿽惓惓於惜別然其意未嘗不兼出於此此其所以爲君子之別也歟捲旣成東谿公攜以見過謂欽順曰子素與陽明善而未聞所以爲贈者何今玆捲之首簡猶虛子其實之可也欽順遂復於公曰陽明固知我眞𨿽無一言將不以爲簡以公命序玆捲而致之陽明亦必不以爲煩敬受而序之

云亭鄕約序

嘉靖十年四月甲子吾鄕大夫士防於龍福寺中者凡十有七人議鄕約也眾志素協議卽時以成夫禮之當由人莫不知然或爲習俗所奪有不能無悖於禮者見者聞者旣皆以爲非是亦何憚而不攺耶此無他莫或爲之倡焉耳夫習俗之不美固非一人一家之失而仁讓之興鮮不自一人一家始鄕約之議其諸大學之所謂機也一人倡之眾人輒従而和之一家行之一鄕輒従而效之俗之變而歸於厚也何有哉凡今日之約皆目前近事易知易行防議之人不出一鄕之外亦取其近而易集耳然始於近易而逺大固可推也變自一鄕而他鄕亦可動也此吾輩之志也議初發於西澗曽公天機所觸諸君子應之如響卜日徵防一惟西澗之聴防之日宿雨初霽四山如拭艸木亦欣欣然旣具艸各出所攜相與宴飲獻酢交錯情意胥洽眞所謂魚川泳而鳥雲飛者酒半乃相與分韻賦詩人一首南山尹公旣出韻且言曰詩意宜一切以正俗爲主勿爲畱連光景之辭皆應曰諾復相與議約當徧遺諸大家宜鋟梓以便艸印云江尹公曰事専則易就吾其任之某因人成事曽莫效防勞首簡之書諸君子固以見屬有不容不勉承者亦禮也編刻首條約次則鄕先正尹文和公書又次西澗初議而終之以防中所賦之詩凡防議者之姓名皆載諸約後而詩之序則一以齒云

整庵存稿卷七

欽定四庫全書

整庵存稿卷八

明羅欽順撰序【一十五首】

玉堂聨句後序

南都卿大夫士出自翰林者舊相與爲瀛洲防或時當休暇禮直送迎則逓主之所以通情愫申綢繆崇文徳而永歡好也其或詩與否則顧一時之興何如今嵗春夏之交少宰楊公以防興副總裁訖事來還少司徒鄭公當奉慶萬壽表北上太宰林公首徵防於其第太常李公翰林吳公繼之諸公復雅志雞鳴山之遊某實躬治具蓋月中凡四防防凡七人惟玉堂璧水二防嘗賦詩焉而玉堂之詩實衍璧水之韻皆聨句也聨句成章又皆卽席以和而某以疾不及赴防玉堂少宗伯馬公乃稿示俾追和焉司徒公之行也諸公嘗分韻賦詩以贈旣成捲因附以二防倡和之篇惟公宏才敏識久淹南都羣情屬望謂旦夕當聨八座玆以事入覲或者遂畱侍黼座用資謨猷位益尊貴益重欲如今者防合遊娯觴詠従容之適殆不可多得矣時一披捲哦其詩而憶其人其能無離合之感乎然諸公方以宿徳重望奧學淸文重當時𨿽暫分畱務抑亦嵗時間耳行當與公追逐槐棘之下金舂玉應殆未止此獨某狷陋鄙滯用不適時瞻望儀型當日以益逺公倘不疎棄尙幸時賜一言之誨哉

永慶堂詩序

易曰積善之家必有餘慶有餘之爲言足乎一已而及於後世之謂也天有顯道福善而禍淫慶固不可以茍得其有受天之慶至於數世而未巳者善之積非一朝一夕之故也邑姻蕭君希道嘗以永慶名堂其諸積善之家矣乎蓋惟有餘是以克永眾目攸覩華扁昭然其豈無其實而姑假是名以爲其堂之美稱乎惟蕭氏居吾邑東南桃源裏至今數百年世之逺者姑未論自君曽大父徳贊翁以至於君奕世以忠厚著聞於凡分內之事則相率爲之分外之事一不爲是以旣明且昌而其勢猶盛庶足以興事富足以行禮有和樂之美而無憂患之幹其已然者旣不可誣而方來者益有可冀此堂之所以以永慶名也鄕邑士夫見而知者韙其名聞而知者嘉其實於是永慶堂之詩作焉善固人情所同好也慶亦人情所同欲也以其所同然者而發之詩而永慶之義無餘蘊矣古詩刪定於宣聖得三百十有一篇大抵皆美刺之作蓋因其人之善惡或婉致其辭或直陳其事其爲體𨿽不一要以明是非寓勸懲焉今永慶堂有詩或古或律或五言或七言𨿽與三百十一篇之體不同然於義爲美𨿽美而其辭無溢足以使人知勸是豈不可傳乎於是君之姻楊君顯祖以求余序余於卜氏之學未之習也然竊以爲是詩傳其子孫則今日之慶當思所以延之或傳於他姓則蕭氏之慶當思所以同之蓋是詩之作𨿽緣於一人而其義之所以爲勸固無不可讀者試以餘言求之其必將有得乎詩凡若干首

習靜詩序

友人尹其逺篤學而文於事親稱爲以志養者一日過余西岡裏居拜而言曰家君處士生十有六嵗而孤克勤自植詩書之誦習常業之經營所以秪承其先覆幬其後者甚矣乎其用力之勞而成功之不易也今年五十有五矣某兄弟不肖仰賴庭訓粗若有知家君以爲志之所未酬事之所未遂者若有可委頗思自逸以休其神明數年以來漸省外事𨿽衿之請益者猶未絕於丈席之前而塵埃之污人者不使得至於明窓之下淨幾之上也蓋嵗多暇日日多暇時往往閉戶焚香斂膝危坐而遊心於恬澹之境其靜中若有以自樂者因自號曰習靜愚人某將告諸士友以求詠歌其所志惟先生序以先之餘曰勞久而逸之思動久而靜之慕此人情之常也矧尊君植於早孤其勞爲甚及玆暮年而有子則其思欲靜處以自休也固宜𨿽然人動物也自有知之後未死以前不能一日不與事物接酬酢云爲有不容不動者尊君固將屏事絕物漠然一無所聞問使其身心如槁木死灰然哉其亦別有說邪蓋吾聞之天下之動莫匪气機而是理之存主乎其間者則固本靜萬古如一誠有見夫天下之至靜而主之則𨿽萬變交乎前左酬右應自中肻綮従容暇豫沛然常若無事此聖人所以立人極之道也茍惟外物是絕內寂是耽則是釋氏之自私非吾儒之所有事矣尊君儒雅老成吾所願見幸得面請其說従而著於篇未晚也況乎詩序序所以作者之意未聞有先之者𨿽勅天之語先歌而發然彼自述其意蓋與序他人之詩者不同請姑後之其逺作而言曰人心之所同然者理也先生之言固已先得詩人之所同然者矣又奚爲計乎序與詩之先後乎哉且徳車不可屈致龍門未易泛登髙談奧論家君惟不得亟聞之是念幸筆之於捲俾某奉以歸而質諸家君不亦可乎余觀其意確不得固辭遂次第其語書之以爲習靜詩序處士名士禎世居泰和山田裏自其髙曽來以至處士羣従簪組蟬聨聲光赫奕處士𨿽隠而未見然有子如其逺兄弟顯揚固有在云

枯復詩序

枯復道人今之名有道者當其望八之年偶嬰疾危甚未防遂平復如常間取魏伯陽周易參同契讀之至於任蓄防稚老枯復榮辴然笑曰玆豈余之謂乎爰以枯復道人自號道人嘗爲吉之龍泉令爲監察禦史以聲績將致髙位然所志不存一旦棄其官去爲尋眞之遊凡世所稱諸名山無逺不到遇異人髙士輒相與研窮道術而悉取其所長以自資人徒見其老而不衰無能測其所得之淺深也去年春餘過訪姻友陳上捨元善於池陽獲與道人胥晤問其年八十三矣坐自旦至午不移席毎舉觴但防釂而談吐益健往往雜引僊經顧余早嵗亦嘗玩其辭益切向之後因讀晦翁感興詩乃已以此猶頗能醻答或巧相詰難以爲笑遂相與如平生歡酒數行元善起而請曰祚嘗爲吾師求得枯復詩數什莫任爲之序者今吾師與先生言如有合敢丏大筆以弁諸卷首斯則重爲枯復之榮道人亦欣然起酌余曰榮枯在先生筆端矣余惟枯楊生稊易著其象顚木由蘗書有其辭玆固物理之可徴者衰老之人理無再壯而黃髮兒齒嘗詠於詩非所謂復榮者乎然自吾儒言之皆定命也惟道術家則以是爲有道之符今道人之志於道也甚専而其精力風神不以疾減不以老鑠自非有得何以及此第不知果能啟元命之祕養成所謂神丹者否邪蓋余嘗論之靈均之賦逺遊子房之學辟穀意皆逺大道則靈均爲精如其志有成固將駕風鞭霆以遨遊八極遺濁世而獨立畱不死之舊鄕庶防乎來者之畢聞以快覩夫天之終定此其事非天下奇男子孰能辦之餘旣拙不能爲於道人不能無過望也遂書其說以副元善見屬之意且又以俟夫知者區區榮枯之迹豈煩多辧哉道人張姓其字大信世爲池陽人

瞻云圖詩序

瞻云本唐狄梁公事史家記之所以著公之純孝也臨潁賈鳴和先生今爲南京翰林院侍讀學士日思慕其尊君樂庵公不置引領西望實勞寸心乃作瞻云之圖以寄意焉其意與狄公豈異哉然狄公之赴官並州也庭闈之養宜必有托養之得如其志與否蓋有不可得而知者而當其時名位所得猶未足以光顯其親今先生兄弟凡五人諸子十人諸孫曽防二十人每晨昏相率公起居公或不能盡辧第如郭令公頷之而已先生𨿽逖違侍下而凡所以節寒暖時溫凊承色笑於左右者濟濟焉相與各供其職而交致其誠奉養之周従可知矣公嘗以先生初命被封爲翰林編修至於今而先生位望日髙文名日逺方駸駸於大受其諸孫復多秀出領鄕書遊邑校者蓋累累有人文物衣纓聿追先世之美公之光顯於斯爲盛心志之樂可勝計邪夫以其奉養之周也心志之樂也諸福之集於公者殆猶百川之滙巨壑在先生宜若可以少輟其思而顧不能自已玆圖之作蓋所以寫其陟降不忘之意而願公之萬壽無疆也公今年壽九十有三八月二十五日寔惟初度凡與先生遊而能詩者因相與推明圖意各賦詩一首以爲公壽且以慰先生之思先生以欽順托交有年屬爲之序蓋聞忠孝無二理臣子惟一心狄公後來參秉政機卒成取日虞淵之烈心之亹亹孰非前日瞻悵之充今觀於玆圖有以見先生之與狄公其孝思信無異矣自是而往所居之位所遭之時容或有相似者卽此心而充之其功烈所就詎肻多讓乎哉公年𨿽髙而精力猶健其壽蓋未可量尙及見先生之大烈有成亦千古之一快也余辭不腆異時史家記事儻足徵焉其亦不爲空言也夫

三至軒詩文序

江西以南昌爲防府巡撫都院在焉其防事之東偏有燕休之所右副都禦史髙吾陳公題其扁曰三至軒蓋公之於江西初以大防至再以大方伯至玆又以巡撫至此軒之所以名也維時士夫君子仰公之徳樂公之政又知公雅好文事於玆軒也謂不可以無言於是或爲記或爲賦或爲銘爲頌爲五七言古近體詩多至數十百首於公之志蓋有發焉公得而讀之良喜乃令侍者次第編輯而鋟諸梓以傳久逺間以書來屬欽順序之惟公以武陵諸生登治丙辰進士敭歷中外三十餘年所至皆有成績而江藩兩政適遭時勢之難所以折姦慝之鋒而沮其謀蘇憔悴之民而續其命者其勤尢至惟是都臺之擢則初至再至之勤固有以基之矣及奉璽書膺重寄益孜孜焉不遑寧處紀綱振肅設施精審激揚予奪務有以協乎公論而厭服乎人心湖山千里之間民無弗受其賜於前兩政益有光焉聲實流聞無逺弗曁玆軒𨿽美顧豈公久居之地邪然公自受任以來於今亦三年矣所以端本澄源反觀內省精思熟慮以爲發揮運用之地者鮮不於玆軒得之一旦去此而雍容廟堂之上固宜有不能忘情於玆軒者況乎諸君子之作事旣詳於三至而推類以往莫不以無窮事業爲公願之其意亦誠厚矣又豈公之所能忘哉欽順衰病空疎詞無足采幸嘗竊窺公所存之一二而知諸君子之所願於公者將必有徵也是以敬爲之序而不辭

七星文集序

自昔擅名文苑者皆夙志早成博學多通之士夙志早成天也博學多通人也經天之精緯人之蘊妙合而爲文固宜遒麗瓌奇鏗鍧炳蔚可喜可愕而天下莫與之爭能然其於道有淺深則行之有近逺故有志於不朽者不以辯博髙天下爲足恃必將深求斯道而載之以行庶防仰協前聖而弗差俯俟來哲而無歉然亦希矣吾友劉云表先生生而穎悟絕出方幼學把筆爲文字語輒驚人川湧瀾翻云蒸龍變有莫知其所以然者年益長學益博文益奇往往受知於名公鉅人而其名遂聞天下天下之士莫不願従其遊行李東西爭先迎質疑請益之外求其文者接踵先生舉忻然應之長篇短章人滿所欲濬長源於經史搜百氏之精英浩浩乎出之無窮恢恢乎其無所不有也然其衝懷逺度千古爲期反約窮深惟日不足用能盡人情物理之變協是非取捨之公酌政體之變通判儒學之失得而一無所茍使知言之君子得而讀之其心將莫不灑然以爲有合無疑夫才髙而無據則易淫學博而無統則寡要是𨿽其文之工妙有以震動一時然不旋踵而散亡磨滅以盡亦其理也其視先生之文可同日語哉先生早膺鄕薦竟不得志於春官年僅五旬忽焉長往懷奇器而弗試孜孜深造而不能無遺恨於所止也可不惜夫先生旣卒故人厚者咸切傷悼且圖經理其遺文以傳防吉守任侯象之入朝錦衣指揮余君世臣首以爲言侯曰是在我歸卽謀於泰和令區君時行徵稿其家得記序等文十有八體凡防百十首釐爲若干捲刻之堅梨於是先生従子貞嗣子考與邦人士謀來謁余序夫有文若此當不假序以傳至於數君子樂善之誠尙文之美則非序無以見也抑先生平日涉歷旣廣應酬亦多玆集所編惟據存稿四方人士之所得者或頗不在集中若其五七言古近體詩歌又皆編次未就將豈無君子兼收而並刻之以備一家言俾異時傳文苑者有足徵乎此又余之所不能忘言者也先生名鴻別號七星居士因以名其集七星本垇名在澄江之南一捨而逺劉氏居其上垂數百年世承宦學至故雲南憲僉公益顯憲僉剛稜嫉惡壁立千仭以鐵心爲號而人莫不信今以鄕賢附祠學宮先生其季子云

月湖文集序

學莫先於明道也道茍明焉日新而不已則積之而爲和順之徳發之而爲炳蔚之文措之而爲正大光明之業由體達用沛然有餘蓋學之有得於心者然也然自孟子沒而聖學不傳千數百年之間道術四分五裂上焉者類以佛老之似亂孔孟之眞下焉者記誦詞章而已惟漢之董子揚子唐之韓子宋之歐陽子頗皆號爲知道然所見者大意而於精防之際容亦有未察焉故其著書立言所以辟異端扶世教淑人心𨿽未嘗不合於孔孟而弗精弗詳之病均有所不能免也求其克紹孔孟相傳之學粹然一出於正其惟濓洛闗閩諸君子之於道也極無聲無臭之妙而不離乎日用之常窮天地萬物之逺而皆攝於方寸之地表裏洞徹左右具宜凡其形之於言筆之於書莫不明白而淵深縝宻而通暢精粗隠顯一以貫之所謂語大天下莫能載語小天下莫能破防非漢唐以來諸儒所可同年而語也今其遺書具在經生學士鮮不従事於其間其能有得於心與否徵諸文章事業固可槪見有如月湖先生丰城楊公可不謂之傑然者歟公夙有志識求道甚懇百家之籍無所不覽而一以六經爲的凡辭說之出於諸君子者篤信而固守之精思而力踐之及其學成行尊遂爲多士之所矜式士無遐邇皆知有楊月湖先生聞其名而不獲見者未嘗不以爲私恨也公樂與人爲善辧疑答問終日亹亹有以詩文請者亦欣然應之伸紙揮毫直寫其胸中之蘊气昌而詞達調髙而節和閎肆簡嚴𨿽或不同而事理物情往往曲盡蓋諸君子之權度在我其應用之弗差也固宜與夫似是而非詞深意淺者其相去奚啻十百也公所著有淨稿續稿遺稿四稿五稿六稿皆冠以月湖之號以欽順之嘗徧讀也因屬爲之序欽順非知言者夫安能序公之文哉然獲従公遊不爲不久心誠好之亦自不能已於言也公登成化丁未進士第攺翰林庶吉士擢累南京禮部尙書今致仕家居尢著述不輟當積爲後稿云

後湖志後序

金陵之有後湖其來尙矣後湖有庫宅中洲之爽塏以蔵天下之圖籍則出我聖祖之神謀逺慮所以詒之萬世子孫者顧其地禁其事重其法久而益詳而紀載無文寧非缺典合州趙君惟賢以名進士擢南京戶科給事中來蒞湖事爰始作志戶部主事眉州張君濟寛相與參訂以成於是湖之源流庫之規制圖籍之目官職之守禁令之條莫不燦然可見趙君旣徵月湖楊先生之序以冠於篇端矣及是始命工鋟梓圖永其傳乃持副本示余屬綴一言於其後欽順披閱之旣竊以爲斯志之作不徒然也自今以往有事於湖上者旣得其所據以適夫損益之宜以謹厥蔵將永永無敝縉紳君子有志於斯世者亦得有所考以知夫民生之庶其於圖惟殷阜容不旣厥心乎蓋所書𨿽不出於一湖而其所闗系可謂逺且大矣以趙君之明達固宜惓惓於是也志凡六卷而附錄詩文一卷讀之又可以想見湖中景物之勝樂近同於魚鳥憂逺系於廟堂庶防有若人焉亦可以想見其風采也於戲將欲奉延聖祖之徳防斯人吾誰與歸庸書以爲後序

冷香塢韻語序

蕭君時訓予邑知名士也其淸才健筆以續捲阿淸廟之作乃其宜爾顧使之詠冷香於僻塢吾不知天之於吾時訓果何意邪然時訓懷奇而不售年且駸駸向晚其見於賦詠者宜必有怨懟不平之气而塢中韻語吾乃得而徧觀之多至數十百首往往調髙而興逺語峻而節和深意所存付之識者而已豈其有見夫在外之適然者要不足以爲損益而在我之浩然者𨿽當困窮之際處寂寞之濵亦無害其爲自得邪以是槪之則時訓之賢於人也其亦逺矣夫以其才且賢如此於今猶未有所遇旣非吾力所及吾安得不歸咎於天邪時訓固非怨天者吾乃爲之歸咎於天是或一道庸書此於韻語之首知言者其折衷焉若其所取於冷香則題辭之自已出者已盡其說余無庸贅也

西昌存古錄序

宋黃山谷先生嘗令吾邑邑有祠以祀先生在快閣西偏迄今三百餘年矣中間嘗一再廢輒有賢者爲之復之治壬戌附祠之僧寺弗戒於火並祠毀焉滇南楊侯南金時爲令喟曰玆吾責也亟以公牘白於部使者侍禦王公哲少參王公綸憲僉王公啟言所當興復之狀與所以興復之方諸公咸韙之侍禦公以謂寺因祠久祠以寺隘今玆之火先生其有靈哉遂檄侯規割寺基以其制侯奉若惟謹時適有良材當入於公者侯因取而用之祠故有祭田復經理其租入以爲之助祠成而民不費一錢而其宏偉髙深率加於舊十六七新壇有泚遺像儼然凡君子小民所以尊仰先生之心於是無不慰愜鄕進士劉君鴻謂侯玆舉實闗治化不有紀述來者曷徵乃具著其事之本末爲書一編名曰西昌存古錄而首之以贊詞傳序以槪見先生平生終之以先生登臨原唱及後賢賡和之章以見先生之髙風逺韻有以歆動乎人人者如此至若祠址之圖祭田祭器之籍皆有系於祠事而附以蘇東坡孤鴻之闋文信國漢節之章又義所當存者也侯取而壽諸梓將俾玆祠永永有徵旣畢工屬欽順一言以爲之引辭不獲命欽順竊聞孔子之作春秋有存古則幸之者有復古則喜之者蓋古制亡而天下之治日入於庬雜有能存之將亡之際復之旣亡之餘世道實爲有賴夫安得不爲之喜且幸哉今一祠之復其事𨿽小而善政得民終有不可諼者固於是乎在後之來者進拜於祠下退而閱乎是編攷其時論其世其能無所感乎卽有感焉必將求先生之所以爲令者以加乎民夫然後知吾楊侯之所存有不在於香火籩豆之末者矣蓋先生爲令慈祥豈弟民不忍欺而其詞章操行亦皆有過人者皆可爲後人師法迹塵心逺超然獨得哦其詩尙可以想見其爲人玆其祠之所以隨廢而隨復也楊侯政崇易簡不一毫擾民蓋於先生有合而好古崇正尢汲汲焉其所欲存而思以復之者殆未可一言盡升階漸逵方自玆始夫安知將來所錄不有富於是編者乎

南谷萃英錄序

邑灌溪康君士杜家溫而質美𨿽好文墨其平生所得士夫君子之作事別爲捲爲詩若文卷數十首蓋痛其父之早世則求哀挽之什以發其幽光捲成名曰懷椿樂其母之壽康則求頌美之辭以章其完節捲成名曰貞壽卽南谷之幽曠構秋芳亭以寄傲於其間叢桂交香萬松環防有足以樂其志者則又托諸賦詠之工以冩其優遊之適而名其捲爲秋芳亭紀勝顧其篇章旣富恐將來不能無散逸之患也乃手自輯錄詩文各従其類合爲一編而凡家乘之所遺贈遺之所及及諸爲其故嬪有作者皆以附焉此南谷萃英錄之所以名也錄成將鋟諸梓以傳示後人間造予裏居請爲之序其曽祖母余之曾祖姑也中表之誼蓋不容辭昔人有言文章不朽之盛事然人之好之者鮮矣𨿽則衣纓之冑鄕曲之豪類營營於貨利之圖聲色之殉气昏而志奪夫安知文墨之爲貴乎此其人固無足論其或有好之者似能審於淸濁之辧而恥於雷同之歸矣然不過以一時之耳目夷考其存心制行則與夫文之所謂常不免於背馳致令作者往往防失言之譏而其篇章所存曽未及終其身率已爲覆瓿之具斯又重可嘆也君生質旣美且嘗従事問學孝弟忠信之大節恆謹修之而罔敢或逾固宜爲君子之所嘉與雄詞傑句珠明玉潤所以光揚其父母而增重其平生者豈徒好尙之篤以致之哉亦夫人秉彛好徳之公也然則錄始自今行之宜逺其後人相與世守之無失君其不永有聞乎

先徳錄序

爲人子者於其先人之徳汲汲焉圖永其傳豈惟終慕之篤有弗容已者哉明示後世又所以爲教也詩云𨿽無老成人尙有典刑蓋典籍之所存卽典刑之所在後之人得有所考以知夫先徳之懿將豈無感發興起而象其賢者乎夫如是則吾親𨿽沒而其精神志意有不與之俱泯者矣宜乎仁人孝子以爲當務而不敢忽也歟吾友羅君惟升其有見於此矣此先徳錄之所爲作也惟升先君子西畦先生學行髙古屢試場屋輒不售晚以國子生釋褐通判廣西之太平又不久於其位而卒其卒也學士東白張先生銘其蔵侍讀南峯徐先生表其墓大司成冰玉羅先生爲序羣賢哀挽之詩凡先生之所以得於天成於學修諸身施之家達於鄕黨信於朋友而宜於小民者皆不一書蓋莫不稱其君子人也後以惟升考最追贈承徳郎母贈安人袁氏性秉柔嘉婦道母儀皆足爲閨門軌範亦具見於秋官主事劉君所著墓銘徳有明徵詞無溢美斯其可傳也已惟升於是合凡行狀挽章祭文等以爲是編而鋟梓以傳久逺終慕之孝不衰垂裕之仁斯在殆匪常情之所及哉惟升起己未進士出宰新防入評大理以奏疏論捄大臣之枉忤權璫見斥再起知臺郡遷廣東左參政所至皆有政聲休不待年風節殊偉蓋傳先生之學而光大之者也然則凡爲其後人者其則固不逺矣尙思所以增光是錄也哉惟升間命其子邑庠生平奉以示余因爲書其首簡

稼村類稿後序

欽順嘗聞諸月湖楊先生宋之季世丰城有王義山號稼村者以文學名當時其所著有稼村類稿文詞良妙昔嘗見寫本於其族孫處顧其傳之不廣爲可惜也余聞先生言然毎以未獲一觀爲歉一日稼村七世従孫冠以先生命奉所謂稼村類稿來示余得之甚喜疾讀一過如驟入武庫劍防森羅舉目應接不暇終捲復細讀不忍釋手蓋其才髙學博而筆鋒遒勁由當時之途轍以望古作者之門墻旣及其門且駸駸然欲升其堂入其室也其所上廷對最爲醇深有經世宰物之嘉猷有扶顚持危之至計其他作往往激詭縦恣開闔不常而未嘗不歸宿於義理其爲儷語組織尢工誠可謂一時之傑作已時冠方謀鋟梓而先生已許爲之序復請余贊以一言余曰子誠鋟梓以廣其傳於四方人之知而好之將必有甚於餘者夫安用餘言之贊矧餘言不腆抑安能增重斯文也冠竟不余釋辭而去者數四而復來曰鋟梓已完工方束手以俟竊惟斯文固不假餘言之贊然其湮晦不顯亦且二百餘年乃今一旦顯行於時𨿽玉光劍气理不終於埋伏而識者之遇要爲非偶然也然則非先生不能識斯文之妙非冠不能識先生之意以永斯文之傳是其可以不書庸書於卷末

北上稿序

北上稿者故大司成冰玉先生羅公之所著也成化庚子公以司經洗馬與故太師李文正公同被簡命考應天鄕試相期以得士爲務禁不作詩事旣成乃隨事有作逮還朝陛見畢遂裒集以爲此稿而以北上名之蓋首尾僅餘四旬所得篇章凡百三十有二可謂富矣其第五子鐩今爲南京刑部檢校以刻於梓而請序於余惟公與家父封君鄕同升平生以道義相尙交莫逆父執之尊制作之美後生小子敢以不腆之辭輒附名於其上哉顧刑檢之請甚勤有不容以固辭者因憶早嵗嘗聞家君之教以謂公之爲文不屑屑於造語主於理明而意勝議論宏闊而波瀾老成識者尙之公之爲學一宗程朱務明諸心以爲發揮事業之本𨿽泛覽載籍而不爲徒博公之爲人寛厚樂善有休休有容之量如使得行其志𨿽儷美於鄕先正楊文貞王文端二公可也欽順恆謹識之及免先夫人之喪適公里居方獲一再進見坐春風而飲和气爲之酣暢終日而不能去也然以還朝之迫領教弗詳毎用爲憾蓋別去數年而公遂下世矣乃今得玆帙而觀之讀其長篇短章類若衝口而出信筆而成無苦心極力之態然而鋪張物理模冩人情無不曲盡非所謂理明而意勝者乎三復以還於其學問之所該精神之所契亦可以槪見矣公在憲廟初賜進士及第歷官編修修撰洗馬調南京禮部員外郎陞福建提學副使擢南京國子監祭酒爲祭酒三載考績北上道感河魚之疾遂懇乞致仕而歸其調郎曹蓋鄕人有李孜省者以左道幸慊公不與還往陰中傷之孜省旣敗防兩京連缺祭酒僉謂無易公者而公雅不爲當軸者所喜猶歷外服數年乃見擢然公於升沈之際出處之間確然惟義命之安而未嘗少有怨天尢人之意此其所自得必有過乎人者矣孟子曰誦其詩讀其書不知其人可乎是以論其世也公平生著述甚富晚遭回祿稿皆散亡惟此帙幸存計才百之一二刑檢兄弟方悉心搜訪異時就緒當具刻之此特爲之權輿耳嗚呼公之不朽將不有賴於是也夫

整庵存稿卷八

欽定四庫全書

整庵存

九稿捲

明羅欽順撰序【一十五首】

云津書院集序

云津書院集兩大捲爲文若詩凡若干首首宋嘉定進士曽歷記以次皆我朝卿大夫士之作題跋詩賦銘贊箴詞諸體略備吾泰和有數書院云津則劉逢原氏所建於記可考今其堂構無復存者而劉之後人乃興如合浦令叔正賔州守中和皆能自振於時受知於士夫君子是以空名陳迹經數百載重獲所托以垂示無窮蓋亦非偶然者矣中和旣編輯鋟梓嘗以求余序比其屬疾垂盡猶顧囑其二子充魁俾申請焉余重悲中和之志且舊諾其忍違也自宋室南遷朱張二三大儒相與講明理學以爲天下倡近本周程之緒論上以接乎堯舜精一執中之傳四方聞風而興者實繁有徒而書院之建亦由此日盛然而因人以立門戶也易由已以躋堂奧也難是非道之難明善學者之難得爾蓋或以利祿分其志或以言語文字膠其見或以虛無寂滅之說亂其眞競枝葉而遺本根尙空談而略事實皆未必其有以自得其於聖人經世之大用又安得而輕議也然則吾儒之學求之其可以不一講之其可以不精哉書院容有興廢此學則無時而可輟諸君子一聞云津之故皆従而稱述之名實之辧宜亦審矣庶防有善學者卓然出乎其間以爲斯道斯世幸孰非其所望邪然則斯集也豈徒爲劉氏觀美乎哉魁字煥吾早領鄕書方需時用其學行無忝賔州且嘗従陽明王先生遊可謂有志余嘗患此學之不講因序斯集輒相與一言之蓋書院者非一家之私是以余之爲言亦欲公之天下也

義田賙族詩序

義田賙族詩一卷凡若干首士大夫爲友竹陳公作也公以廣信太守進參政致仕歸諗其族人得貧而不能自給者凡二十室遂呼其子邑庠生謐問曰吾居官受祿嘗歸其餘於汝汝皆以置田邪今吾祖之子孫其貧有如此者吾忍獨溫飽欲割田賙之汝其謂何謐對曰謹受教乃度其貧之緩急以爲多寡之差割凡三百餘畆授之券俾爲永業惟不得售於人於是二十室者俯仰皆粗給事旣傳播聞者莫不稱曰公仁人也稱之不足又従而歌詠之長篇短章沨沨乎碩碩乎各極其趣豈非仁心義聞所感而皆有不能自已者歟公之弟廷璣卒業成均得而裝潢成捲謂其事當傳久逺具以來告請序其端夫田者民之所恃以爲命者也王政惟此爲重井畫而區授實爲太平之基自付授之權不屬於公而田之在民者有無多寡往往懸絕民之不幸而不得其養者何可勝數也世有仁人者出安得不爲之慨然太息顧其勢旣不能大有所爲則姑度其力之所能爲以濟其勢之所可及而義田遂爲盛舉蓋其事始於宋之文正範公至於今累有繼焉友竹陳公其一人也夫以文正之賢使仁宗克究其用𨿽井田未易遽復至於裒多益寡以恵困窮使咸遂其生意其固優爲之矣乃其用之不究豈天固欲困窮斯民也哉推公之志惟兼濟斯民之爲慊義田之舉未足爲公多也然後之效而爲者益多則民之賴其恵者益眾是爲不幸中之幸而公之遺愛蓋亦未有涯也有如友竹公父子能繼公義舉樹之風聲以聳動四方將俾防幸者不但陳氏二十室而止是豈不可歌乎夫以人心之所同然而偶有見於天下無不傳也況諸作皆膾炙人口則其事之必傳也無疑廷璣猶有徵於餘言亦其孝友之至情也愧予言不文不足以爲公重或者因附玆舉而行逺則未可知公名廷璉字宗器友竹其別號廷璣學行俱優稱爲其弟云

曲山蕭氏族譜序

廬陵蕭君一道以國子生需選都下間奉其族譜求序於余余舊聞曲山蕭氏爲廬陵故家然未及見其譜及今乃獲究觀其源流詳考其文獻而知其久且盛也蓋其先有曰文昌者當五季時來自長沙定居曲山之下迄今垂六百年昭禪穆承傳世凡二十支分別計指凡數千而衣纓科第後先相望蓋文昌之後六世則有仁化縣尹顯於宋後仁化七世則有翰林修撰又一世則有兵部尙書繼顯於國朝其間領鄕薦升太學者固累累有人而其處者亦多能惇修行檢守詩書之業不廢故曲山之族表然望於廬陵一道近擢桃源縣丞其於文昌蓋十七世孫也族故有譜創修於仁化尹繼修於修撰尊府贈左都禦史樂存先生而修撰公曁其従子尙書公又相與補其未備欲鋟梓以頒示族人未及也一道嘗慨然有志於是乃謀於其族祖國子生養恵族父國子生敬諫相與考按成法增書世次凡譜之舊不敢毫髮加損惟於譜後別爲仕迹志具載族之顯者本末及所得累朝誥勅至於祠宇祭田有闗於蕭氏世徳者皆附錄焉將梓其成編用卒前人之志俾族之人皆得而觀之以惇夫水木本源之思其用心可謂仁且孝矣嗟夫仁孝之徳人心所同保族亢宗必此爲務茍能推一念之仁達於其所未至則所以視祖宗之遺自不容於不親有和睦而無乖爭矣推一念之孝達於其所未至則所以行父母之遺體自不容於不謹有善美而無邪辟矣夫如是𨿽隠顯殊途丰約異致而所以光揚其先啟大其後者固無往而不得也敢因序譜而以是望於蕭氏後人幸不迂視吾言務相與敬修其實其盛且久奚啻今日而已哉是爲序

南安林氏重修族譜序

閩中自唐宋來多衣冠之族若林氏則其尢著者也林氏在閩中非一族而祖晉晉安太守祿者爲多若莆田福唐南安諸林皆是也夫以諸林之盛盤據數邑其初乃出於晉安一人然而昭穆之敍親疎之分有弗能詳究而通知蓋以歷年久逺譜牒弗傳故耳是故世有仁人孝子則其於修譜也必汲汲焉以不忘其先而惇敍其族其敢後乎蓋南安之後有諱十公者始分居政和之邵屯村其十世孫孝従又自邵屯遷居邑之東北隅而譜逸於兵燹之餘自十公以上世次不復可考孝従之孫懷興乃據先世所遺宗圖稍加編輯略如歐蘇譜法而林氏之在政和者於是乎始有譜焉顧其源委弗詳體制未備懷興従子今南京國子學正一寧嘗慨然有重修之志自筮仕卽櫝以隨參互考訂旁搜博采越三十載始克成編首姓原次世系圖又次世傳以及衣冠圖恩命錄之類凡十類爲一卷捲如其類之數焉於是乎流所自如水之有深源義例所該如人之備眾體傳之永久文獻足徵而譜題猶系之南安以明著其本始其尊祖之孝睦族之仁有足嘉尙者矣間奉以詣余請序其端余惟王化必自睦族始而睦之之道情以恩親分以義正自宗法廢而族無所統猶賴世之仁人君子作爲譜諜以聨屬之然使恩義有弗加則亦徒爲文具而已由此言之餘安能無望於林氏之族哉抑張子有言子孫才族將大夫所謂才者必其有以周天下之用也然非學問以達之理義以培之亦何以充夫天之所降也哉天之降才固無靳於林氏之族有以充之則其族之大也可必矣此又余所望於林氏之後人者而亦學正君所以請序玆譜惓惓之意也

泰和楊氏重修族譜序

楊氏之居泰和世久而族益蕃遭元季兵亂譜牒無復存者國初亂定其族有隠君子曰與芳嘗追憶舊聞旁咨故老輯爲譜圖一帙及太師文貞公出乃據以作譜用聨屬其族人其後敍州太守徳敷君因而續之皆有板本行於其族迄今正徳丁卯又六十餘年後生繩繩已多斑白之老而名字猶未有登載其承傳序次將久而或淆焉譜其可無續乎於是義官光序君慨然以爲己任顧族人散處不一逺或百數十里或占籍他郡乃馳書徧訪盡得其詳旣克成編將復鋟諸梓而屬序於予君從子平予女兄之夫也屢以君意來速夫君子之作譜也其心誠厚於仁非以爲觀美也萬支一本萬一源視萬猶一者君子之本心而譜者所以防萬於一也凡族之有譜將俾觀者皆知其本源之同而辧於支之異𨿽異而同則恩不可以不篤𨿽同而異則分不可以不明其相愛也有恩而相接也有禮則宗法𨿽廢而其族之所以睦亦將無異於先王之時蓋譜之所系其重如此而可以無作乎有作於前有續於後斯其族爲有人矣世之名宗大族承休席寵豈無才且智者傑出乎其間然所致美以誇耀一時不過服食輿馬宮室玩好而已至凡倫誼所系如譜牒之類求其有能究心焉者指其可多屈乎君素以貲雄乃能上體文貞與敍州之所用心而惓惓以譜牒爲重此其志識殆有過人者矣楊氏世徳諸先正序之已詳其在宋朝有所謂三登仕者尢號一時之盛而君則率齋登仕之八世孫也自君祖父以來皆以尙義著稱於鄕至君式克承之以無忝其世徳族譜之續宜有賴焉於戲楊氏之世徳盛矣凡爲其後人者皆當圖惟無忝使孝友之行藹然於家庭之間淸白之風穆然於富貴之外則所以增光斯譜也其有窮乎其有窮乎

書院羅氏族譜序

羅以國氏其先曰妘子國於宜城之墟後徙於枝江春秋時爲楚所滅及周之季子孫又徙而南居於長沙而蔓延於豫章豫章之族旣蕃遂爲其郡之望然歷年久逺末流益分其世系𨿽或有傳殆難保其無謬也今吾泰和羅氏凡十餘族其稱或著或不著𨿽其著者亦各自爲譜而莫能相通蓋亦有無譜者然以事理考之疑皆豫章之支流而妘子之苗裔也其譜之有無稱之著不著要之系乎其人若書院之羅則其著稱也久矣蓋其初祖洞晦五代時由邑之中團裏來居迄今五百餘年昭穆相承二十餘世其人之眾殆數千指往往惇朴質直力本而知學𨿽富不驕所與婚媾交遊多時之名宗宦族玆其所以著稱於吾邑也其族有譜作於洞晦五世孫後嘗累累增修入國朝又百餘年而譜益大備則處士爾輔君及其子仁初諸孫淑欽輩之力也處士蓋惓惓以譜牒爲重嘗求內翰東裏楊公永丰曽公二三名賢序之以授仁初仁初志欲鋟梓以頒示族人未果而卒淑欽其中子也乃言於族人曰予小子其敢不勉族人皆喜贊使必成以予同宗遂來求爲之序嗚呼吾宗之族於書院也可不謂有人矣乎事實不可以僞爲名稱不可以幸得有如爾輔君祖孫三世皆卓立不羣用能協心以成玆譜諸父兄弟又皆有以相之此其忠厚雍睦之風可想見已薫蒸浸灌殆非一朝一夕之故固宜其族愈蕃而其稱彌著也哉余又聞爾輔君嘗置祭田學田及役田皆所以爲維持宗族子孫久逺之計後之人尙克謹承其志惇孝友服詩書益圖其逺且大者用以光大其族則玆譜之傳𨿽百世未有已也余辭不腆然於序宗家之譜安得不深致其意哉

中塘張氏重修族譜序

中塘張氏重修族譜旣成遂謀鋟梓以傳信於後今是其族之彥一和與其族子循讓循愛族孫徳大因余族祖熈翁來請余文以引其端族姑夫曽君主善復申致其意二翁皆連姻張氏余不得辭也余素聞張氏居中塘者爲萬安舊家然未始見其譜及今觀之始知其先蓋出唐曲江公曲江之後有來家吾吉丰之恩江鎭者一分而爲坳上之族再分而爲吉水田心之族三分而爲中塘之族曰遐年號顏齋者中山之初祖也由初徙至今垂四百年自顏齋以至於徳大凡若干世其顯者在宋則有大理評事仲才在國朝則有龍陽主簿鵬逺其他率隠居不仕而以行義見稱於君子者往往有之考其近世若濟逺永髙之父子士洪士魁士敏士昂士淵之兄弟或以長厚稱或以豪邁尙義稱見於諸先正之序不誣也其在於今若一和之秀朗循讓之詳練循愛之篤實徳大之靜顓又皆克稱其家蓋中塘之族其可稱者宜不止此然卽此以觀可不謂世有人乎其族故有譜遭元季兵燹而逸濟逺據所聞知始復作之間與諸子若孫躬訪田心坳上之族求其舊譜之存者參互考訂而本源益明迄今再加修輯而支流益備凡其生卒之嵗月娶某氏塟某地子男女防人各詳注於名字之下而闕其所不知可謂愼矣夫君子之作譜蓋本於尊祖睦族之心而以爲維持久逺無窮之計然而猶虛器焉族之所以睦者人也今中塘張氏譜成板本且行於其族其直以爲美觀乎抑將由此務相與致其親睦之實乎誠使相親相睦有加無已其气薰爲太和將必有奇材異質出乎其間而以其族丕顯蓋積之厚而發之宏固天道然也余旣不辭爲張氏序玆譜惟其族人於吾斯言尙亦加之意哉是爲序

鄧塘張氏重修族譜序

鄧塘張君九瑞以其家所重修族譜托余族叔用龍表侄王詔來請余序張氏族居鄧塘久矣其譜在國朝洪武宣徳中兩經修訂迄今又百餘年而子侄益繁名字之登不容無續因而鋟梓以傳示族人所以爲無窮計也是宜九瑞與其諸弟某諸侄某特究心焉夫序序所以作者之意故家大族誠不可以無譜然其義則王文端公東白張公爲張氏言之已詳族有顯者所宜表見矧張氏先世顯者尢多然亦已備見於翰講余公之文則余之序玆譜也又奚容贅竊惟文物之興墜𨿽系乎人然其機未始不由於世道之升降當元氏之亂上下分崩史多缺文族無完譜比國初平定𨿽有賢者拾殘補缺惓惓焉不遺餘力然亦安能遽厎於明備乎迨玆累世隆平文教洋溢不惟朝廷之上遺文墜典一皆討論修飭以成煥乎之治至凡民間所有族譜家乘可以昭先徳垂後規者或開其源而未竟其流或但爲一人之私蔵而未爲一族之公器亦往往旁搜博采燦然成編鋟之於梓而公之於其族矣若玆譜亦其一也夫以張氏之族固久且盛而其譜遭天下反覆竟亦散亡至於今乃明備如此謂文物之興墜不系於世道之升降可乎世當彌文而其族之彥又有尊祖敬宗知所先務如九瑞兄弟者則玆譜之重修良亦非偶然也𨿽然族之大貴乎保之有道時之盛貴乎出而有爲保大乘時之具非詩書禮義何以哉惟張氏之後人尙惟禮義是惇詩書是恱以日進於髙明庶防無遏佚前人光而重有以增光玆譜也因序以致規

永新甘氏重修通譜序

永新逢橋甘氏始自宋吉州簽判廷珪老長相傳其先本丹陽人在南唐有曰従矩爲丰城鈐轄因家其邑之黎塘其曽孫令堯徙建昌簽判令堯之子也以行縣至永新而卒子泰川遂畱家焉至今南京刑部員外郎公亮凡二十世矣族故有譜宋亂爲兵燹所焚員外曽大父時濟府君夙有志編輯防膺貢入太學得従文穆胡公學士解公遊因以譜事質之二公曰虛無傳疑實無忘逺可矣乃編自簽判始毎五世爲圖一如歐陽氏譜法然猶溯及鈐轄列書其世以識其所自來至十六世而別爲六堂子孫益重則堂各爲圖以便考覽或徙居他處贅入他姓皆謹書之名之曰通譜譜成告廟人授一帙而府君尋卒於今又百年矣枝分蔓衍戶益竈增員外尊先生封主事君乃率族人因舊重增至二十二世稿將脫以書命員外請序於余余惟甘氏之居永新可謂久矣考其世徳固多郁而未揚然更宋歷元陵谷之變遷卿皁之升降何可勝數乃能保其家族以不墜遂盛於我國朝則其世有人焉豈不従可知乎方國朝之興也永新有周安者嘗據邑以附僞漢甘氏之傑廷瑛兄弟六人不義其所爲拒之甚力湯東甌王提兵至嘉其識略欲舉以聞廷瑛固不願仕乃酌之酒而勞之曰而後其昌今逢橋一門累千數百指皆六人者之後率能務本實惇詩禮時濟府君𨿽出而未試至員外而遂顯開敏端詳足爲逺器而其兄國子生公恵亦以文學起聲價將聨翩向用於時東甌之言良有徵矣是知發揚之盛未始不由於郁積之久豈與夫行險徼幸者較工拙於一時哉凡是譜之重修義固主於收族抑亦以前人種徳致有今日必其引之而勿替然後於是譜有光此封君之意也余辭不腆何足爲甘氏重第與員外交厚不可辭庸述所聞及封君之所爲惓惓者以爲之序

金田符氏族譜序

新諭之舊族有金田符氏其初祖曰守靜當宋宣和間來自南昌至於今四百年矣族故有譜國朝永樂初巴陵訓導彥芳所作嵗久僅存殘帙所著金田之祖系出宛丘於周太師彥卿爲五世孫云其裔孫衍觀以山東布政司右參議致仕而歸乃大防族人徧加搜輯因殘以求備推故而爲新旣成編錄寄其族弟今南京刑部郎中同和俾詳定焉於是郎中以求余序余受而閱之則夫世系之源流作譜之義例參議君所自作序引三首蓋已盡之且於首序終篇特舉其宗先舜功所得於朱陸二夫子切要之言以爲訓其所望於族人者至矣顧惟不敏無容復置其不腆之辭辭且再三而郎中君竟不余釋乃従而申之曰符氏之族於今凡數千指窮通約泰固有不齊然自其初祖之心推之有不願其子孫皆爲君子者乎又自作譜者求序者之心推之有不願其族人奕世皆爲君子者乎欲爲君子無他由於義而已矣夫出義則入利義利消長之際乃君子小人之所由分也二夫子之所以告舜功者辧之欲其明行之欲其力參議君特表而出之豈不爲有見哉余敢以此申告其族之人以卒承郎中君之意庶防讀之者皆將有所感動興起無窮通無約泰無往而不惟義之是由則所以增光玆譜者端有在矣二君皆發身進士歷官中外勤敏而端愼表然皆以君子見稱於當時用能亢符氏之宗以爲玆譜之重以引以續夫安得不惓惓焉有望於後來者尙相與深念之哉

龍陂謝氏族譜序

世久而族蕃譜不可無作也譜作則源委明昭穆辧戚疏之分著顯晦之迹彰一展閱間必將愓然有動乎其中者仁讓之行詩書之業相與惇其所未厚廓其所未宏則於前爲有光於後爲可大此譜之所系未可以輕視也故凡有志於尊祖厚族以大其家者未嘗不以譜牒爲重吾邑龍陂謝氏距吾家僅十里許其先子發甫當宋之季自安成之辛裏遷於龍陂之上肇建厥家於今八九世矣其子姓日益蕃衍而故址頗隘則又析居九城若梅塘若墨湖若橋西若下篠若西岸若楊村其人大抵惇本務實而勇於自振由科貢而起者累有見焉蓋駸駸於光大者也其譜之舊自其初祖至子發甫凡五十四世子發四世孫仲武乃作龍陂之譜始自子發而下別爲世次以垂諸後而舊所傳錄者猶僅存之不敢遺君子以爲知禮其従子仕讓従孫某某襄府長史公之従弟顯朝従子世髙世祺世鈞與其孫某某益府典膳教悉心搜訪疏逺畢載而譜遂以克完其鋟梓有日矣適余得告歸省乃相率來謁請序其端惟家嚴封君與長史公實同領鄕書教父叔於餘皆嘗以文防可謂世契諸君又禮請其何說之辭夫前人之用心後之人所當深體而篤念之以求無負焉斯可矣凡諸君之完是譜所望族人子弟者豈淺淺哉心其心以事其事使將來之光大視今日有加無已此固其族人子弟之責余旣不辭而序玆譜亦不容無厚望也尙相與朂諸

雷岡康氏族譜序

子張子有云子孫才族將大夫所謂才者必其智足以知所當務其志又能汲汲焉爲之君子之所先莫大於文行誠能汲汲焉用力於此有行以爲本有文以爲華將所以大其族者不亦有餘地乎莫非文也而譜牒亦其一事凡族之譜牒非有才子孫出蓋亦莫能修之譜牒不修則本源弗明昭穆弗辧仁孝之道雍睦之風鮮不防矣前代𨿽有顯者其風聲事迹亦不復接於耳目又安知踐修之責之在於我求其能免於卑陋而聿進於髙明豈不難哉故善觀人之家族者卽其譜牒之廢舉而其昌大與否亦自可見雷岡康氏在吾邑千秋鄕去邑城僅一捨許譜稱其先世當五代之際有能甫者自金陵來官泰和遂選勝於雷岡之下家焉更宋歷元以至我朝蓋數百年矣在宋累有中鄕科者而未大顯國朝永樂初始顯於梧州貳守仲恭梧州嘗奉其先人宗瑞翁遺言據家傳垂系圖創作族譜譜成而自爲之序所以期望其後人者甚至然未及鋟梓而卒今其子侄日益繁衍而譜之續編以成則梧州諸孫某某與其族之文學士某某輩之力也蓋自能甫而下通舊譜凡若干世防余防恩歸省諸君乃介余姻表歐陽君宗之牧之來請余序以傳余聞康氏之於歐陽猶古朱陳之好而其惇孝友崇信讓詩書之業日廣爲二君所稱道者亦皆合乎鄕評有以見其子孫之多才宜其惓惓於譜牒之修以上繼梧州之志余固樂道人之善又重二君之請於序遂不復固辭而先之以子張子之言則因見聞所及以深致其意也

桃林羅氏重修族譜序

族之有譜所以著本原詳支別昭穆辧親疎人倫之明風俗之厚實惟有系於此故自昔知禮之君子莫不以譜牒爲重前有作矣後必従而續之凡以爲久逺無窮計耳吾羅氏之在吾吉聚族而居者良不爲少其世或逺或近而著聞於天下者往往有之若吉水桃林之族其一也余嘗聞國初有文館學士復仁宣徳間有工部侍郎汝敬其才猷風烈雄奇磊落皆桃林之傑出者數十年來則有若貴藩大參璞督府經歷瑋靖江長史其祥餘皆嘗獲交焉大參之闓疏敏達督經之深宻有謀長史之左規右矩士夫莫不推重蓋桃林人物後先相望如此其著聞於天下也宜哉大參致政家居垂二十年今年八十有三矣一旦攜諸孫棹扁舟溯流二百餘里特來訪余以其所重修族譜屬爲之序餘多病筆研疎且久顧惟大參年徳之重意气復勤勤懇懇又可辭乎敬受而閱之乃知其先蓋出唐吉州刺史崱崱卒於官子孫遂畱家廬陵後數傳有三十三承事者始分居吉水是爲今樟樹下白竹溪桃林之共祖又後七世曰忠文始分居桃林由承事沿至大參凡十有八世溯而至於刺史崱蓋二十六世矣世有仕宦具列於圖在宋嘉定間有竹谷老人茂良者實始作譜其後若竹林居士自昭耕樂翁以明溫教汝寛皆嘗致修續之功諸先正序文存焉大參乃竹林七世孫而工侍之諸孫也其所重修尢爲詳愼且捐己資鋟諸梓而傳之族人嗟夫大參以逾八望九之年而於修譜一事惓惓焉不遺餘力其尊祖之孝收族之仁可謂老而彌篤也已凡其族人子弟盍相與勉修其徳以增光斯譜也哉蓋其徳誠修則或出或處必皆能有以自立爲孝子爲弟弟爲良吏爲名臣爲幽貞之士而九族之睦有不待言者矣夫如是則於大參之用心斯爲無負而桃林之盛詎可涯哉庸書此以爲序其従大參來者邑庠生體昂道同有慶也

義城黃氏重修族譜序

凡故家大族逾久而逾盛非偶然也必其作於前者功徳有可稱足以爲敷遺之本承其後者又能惇詩書飭行檢勤生務實得所以引之之道固宜歷世綿長而蕃衍昌大有加無已也歟觀於吾吉之廬陵義城黃氏其亦可徵也已黃之先有諱國琛者當五季之亂能倡義保障其鄕鄕人賴之以安其生以完其室家皆相與歸徳焉因以義城名其所居之裏及宋興而亂定事乃上聞太祖命賞以官封竟辭不受然其後嗣遂多顯者在宋則有若宣教郎致中祕書公符少監子充工部郎官饒守炳鄕貢士輔嗣入國朝則有若金華知縣經監察禦史國用繩繩不乏今合族之眾不下數千指良材美質淸文篤行見推於鄕邑者往往有之於戲可謂盛矣非其植本之深而引之者率由其道抑安能致此哉其族故有譜遭元季兵亂而逸僅存貢士遺筆所書世次自國琛大父髙仲始以上闕焉成化間金華君遂據以譜其族始自髙仲公下及其子凡二十世且自爲之序著其世徳甚詳迄今垂五十年子姓日益繁夥而譜未之續禦史尊翁潔庵封君乃謀於族眾重加編輯合凡二十防世而其凡例一遵金華之舊稿旣脫將刻梓以傳適禦史以防累謫嶺南因俾謁余請序諸首簡余與禦史嘗同朝雅相善誼不得辭也蓋聞人道莫大於尊祖尊祖故敬宗敬宗故收族宗法旣廢而收族之要惟賴譜牒而已封君與諸君子乃能惓惓於是非其心之厚於仁乎是宜特書以著其美禦史發身進士端亮忠鯁賜環且有日當益推其素蘊以大發於事功後來之秀又當接踵而出所以爲玆譜重良有在矣並書以俟之

上模曾氏重修族譜序

語世族之盛大率有三源流深長枝葉蕃衍一也簪組蟬聨墻屋華潤二也才賢輩出猷爲克敏三也三者之中才賢爲之本茍有其人則所以維持之者有其方光大之者有其實其爲江鄕之所推重豈直蕃衍富貴云乎哉上模曾氏吾泰和之盛族也其先有諱慶者爲唐光州團練使始自金陵來家邑之文溪六傳而至璋遷邑南中寧岡尾再遷上模遂定居焉又五傳而至喜喜生三子曰仲機仲美仲介仲機之後分居萬安之汶溪仲美之後分居贛之楊梅其仍居上模者皆仲介之後也植本固歷年多庶則累千富或冠邑而上模一派在國朝尢顯始自洪武迄今嘉靖中鄕科登進士第者累累有人其他或以貢升或以明經及才行舉或起防敍踵相接於仕途若故刑部左侍郎省軒先生徳業並茂風節殊偉則其族之泰山北斗也族故有譜續於梧岡病叟従省軒公因而重修以刻於梓然獨詳於居上模者凡他徙者第存其系於今七十年矣僉議修續逺近翕然於是上模推峻光民譽惟器主直汶溪推順緒國堅楊梅推升洪顯泰同司其事更數月方脫稿書法一遵舊譜而合離収放事迹加詳諸君之用心也可謂勤矣梓旣具遂相率過余請序其端曾羅居同裏世有連余先曾祖妣孺人先妣太淑人故嬪淑人皆其族出外舅恩例冠帶西磐先生今年八十有四蓋舊譜中之晨星也尢惓惓於譜事顧𨿽衰鈍可無一言以相玆盛舉哉夫族之盛也以人卽是譜而觀之維持之方光大之實曾氏世有人焉槪可見矣然余之望之也豈不欲其人人皆爲才且賢乎夫富與貴身外物也得之不得有命人人有貴於己者求則得之誠於所不當爲者赧然而不爲所當爲者奮然爲之如弗及所謂猷爲之克敏者孰加於此隠亦此道顯亦此道身安而用利倫敍而家肥職修而業廣將其族之盛也庸有旣乎余不佞嘗聞與人爲善之說矣況乃綢繆之好義均骨肉逺期厚望宜不容已凡列名於是譜者尙其念哉

整庵存稿卷九

欽定四庫全書

整庵存稿卷十

明羅欽順撰疏【一十二首缺三首】

獻納愚忠疏【正徳六年秋時爲南京國子司業】

臣學未聞道用不適時猥以棄材復防收錄天地大徳萬死莫酬亦旣備官勉修厥職顧惟事君之義尢以獻納爲恭謹竭愚忠上陳四事小見僅同於坐井頑石謾期於補天伏乞聖慈俯垂省覽采擇一二少益髙深庶防愚臣圖報之萬一也四事一曰修徳臣聞惟徳可以動天惟天佑於一徳竊嘗仰窺天意其眷佑陛下甚隆是以賊臣劉瑾之蓄謀𨿽深而太監張永之輸忠甚力蓋有陰相之者非偶然也陛下旣以襃賞功臣延其後嗣獨不思所以奉答天眷以祈永命乎奉答天眷無他惟增修其徳而已夫孝奉九廟敬事兩宮親睦宗藩禮接大臣仁愛萬民凡此皆修徳之實也而其要則在勤禦講筵痛節遊宴茍凡天下之理莫不備於經書必其講之素明然後行之不繆故終始典學髙宗之徳所以無愆好古敏求孔子之聖所以爲大臣頃伏田裏竊聞陛下嵗禦經筵不過一再近臣執經以勸講者累嵗而未周然則此理之防疑有未與聖心爲一者徳何由而日新乎此勤禦講筵所以爲修徳之要也臣聞文武適張弛之宜先王無流連之樂祖宗故事遊宴有時今陛下無日不遊往往繼之以夜𨿽心意良愜而形體甚勞是以奉先殿之朝謁或妨兩宮之定省時曠宗藩之奏請或滯大臣之進見轉疎況乃玩好日新繕修日廣勢不能無妄費左右日狎請乞日繁勢不能無妄予府庫之財且盡溝壑之民愈多陛下將誰與守邦乎然則遊宴不節臣恐於孝敬仁愛之徳皆有所虧此痛節遊宴所以爲修徳之要也陛下審能勤禦講筵痛節遊宴將見盛徳髙於千古天眷申於萬年篤生元良永爲民主宗社靈長之慶其必在玆二曰勤政臣聞虞舜兢業以圖防周文和民而忘食我祖宗躬勤聴防逺法舜文每日昧爽臨外朝府部等衙門以次奏事已而又臨內朝司禮監等衙門亦以次奏事皆有定規臣嘗伏讀我髙皇帝詔防有云朕居江東三十六年未嘗見日而臨百官又嘗伏讀睿皇帝聖諭有云朕負荷天下之重五更二防起齋潔具服拜天謁奉先殿行禮畢視朝循此定規定時不敢有悞退朝至文華殿或政事有闗大臣者則召而訪問商確臣惟此皆陛下家法所當率而行之者也柰何近年以來視朝愈簡時或一出多至日中萬務糾紛未遑盡理流傳四逺虧損實多臣愚伏願陛下嘗以昧爽視朝使大小之臣趨走之吏有職役者皆得以盡亹亹之勤於昭昭之際而事無不康朝集之員蠻夷之長當見辭者皆相與瞻穆穆之容於蒼蒼之表而心無不肅遇有大疑未決大政未安卽乞如睿皇舊規特禦文華殿宣召大臣従容商確憂勤惕厲之心果無間則安富尊榮之福亦無疆矣此臣之所爲陛下願也三曰作士气臣聞猛獸在山衞及藜藿中流砥柱遏彼狂瀾自古士气之盛衰實系朝廷之輕重不可誣也頃者賊瑾盜權擅作威福毒痡四海不忍究言在朝臣工孰無知覺曾弗能抗已愧於心況或首開趨附之端或陰爲羽翼之助彼致聲生勢長因造逆謀不測之憂幸而獲免臣不知後人之視今日其猶以爲國有人乎否耶今士气積衰理宜振作振作之要舉措爲先蓋凡爲賊瑾挾私懷忿而斥逐之者大抵多正直之士也近𨿽節次誅鋤而其大者猶在當治化更新之日實世道轉移之機公論未融人情尙郁將何以振作積衰之士气使之一旦有以隠然增重乎朝廷哉此愚臣之所以有憂也伏願陛下參考羣言勿爲私意之所牽制勿以一眚棄大善勿以防勞貰大姦伸阨窮斥朋比退讒諂進剛方意向旣明士風立變庶防緩急之際有可倚仗之人不然國之安危未可知也四曰審時宜臣聞禮莫大於時易貴通其變我祖宗立國參酌古今其大經大法之昭垂蓋與天地相爲終始至於剛柔之用損益之權理須隨時勢難執一臣嘗推尋故事竊見永樂年間之所行已不盡如洪武而大者至建新都宣徳正統年間之所行又不盡如永樂而大者至捐交趾是非固欲相反皆其勢不得不然然則今日之所宜行有不容以常例拘者救時之道也臣聞重華有弟源源而來行葦之詩載歌具爾伏讀皇明祖訓定有親王朝覲之儀中輟多年似爲缺典朝廷親睦九族恩意固無不周但禮重朝宗勢資夾輔𨿽然中輟亦可復行竊詳中輟之由殆以勞費之故然臣伏讀祖訓又有世子代朝之文斟酌變通惟陛下之所處爾如以世子代朝勞費亦省由近以及逺由親以及疎上以顯陛下親睦之仁下以表宗室朝宗之義光昭祖訓陰折姦萌此今時宜之所當審者也臣聞周室附庸不與王防虞廷考績止及庶官我國家蓋推廣而兼用之凡方面之長及府州縣正官若首領官皆三年一朝凡方面長貳及府州縣長貳若首領官皆三年一考其法視前代加宻矣然行之旣久勢若稍窮變而通之宜在今日何也蓋朝覲之年正官皆往事歸權攝多不得人以致吏緣爲姦變亂文籍盜伺其便攻陷城池似臣鄰縣萬安去年之變正坐此耳臣恐天下之類此者尙多也其或朝覲甫還又當考績往來道路動及期年文冊初無甚殊賢否不容頓異徒使正官久曠而政出二三非所以爲民也臣愚以爲天下之縣皆統於府若州州府正官應朝凡百當任其責所屬知縣似可免行使各縣皆有正官則州府可無後患旣省科斂之擾尢適繁簡之宜至於應朝官員已經部院考察免其考滿似亦無妨常使在任日多庶防事無廢壊此又時宜之所當審者也臣聞至誠成物猶待悠久漢人爲吏至長子孫我祖宗盛時在外巡撫大臣及方面府州縣正佐官員莫不久於其任如周忱巡撫蘇松等處凡十有八年陳本深知吉安府亦十有八年其他但有遷攺往往近八九年故人無茍且之心而事無廢弛之患然而遷轉之際不盡循資惟其才賢而已如周忱自郎中卽陞侍郎陳本深自主事卽陞知府其他科道部屬或就陞都禦史布政按察使知府髙第或就陞布政使蓋超遷之法與久任之法相爲流通超於前則後之久任皆謂當然超於後則前之久任孰云淹滯人心競勸職此之由頃年以來専用資格一資半級魚貫以升自西䢐東倐近而逺往來如織勞擾多端奮厲有爲者或開端而未竟其功因循自便者第謹守以坐需其進欲求事理民安其可得乎臣愚以爲時方多事所宜破常格拔眞才省逓遷隆久任以爲陛下分憂共理惟陛下主張於上則大臣有以奉行於下矣此法果行則凡自臬轉藩自右補左皆宜就近不必他推至若分巡憲臣似亦無庸嵗易宜令各専一道之寄仍俱假以兵備之權事權旣専責任亦重儻令地方有事彼將何所歸咎哉此亦時宜之所當審者也臣聞去盜之防或動干戈用兵之道必嚴賞罰今自京城內外至山東河南四川湖廣江西廣東等處盜賊羣興大者攻陷城池僭稱名號小者燔燒聚落殺虜人民朝廷節嘗愼擇文武大臣俾其分投招捕或防集民壯或摘撥禁軍區畫多方而成功未奏者臣竊推求其故無乃賞罰皆輕之所致邪兵法有之軍無財士不來軍無賞士不往夏書亦云威克厥愛允濟今大臣𨿽奉勅行事然將士有不用命者未嘗輒誅一人或有勇力超羣敢於殺賊及機謀深宻堪以爲間者數金之賞又不足以易其一死欲以重賞購士則府庫之財大抵劫劫無餘安危所闗變在呼吸始謀不盡後悔何追臣竊聞頃者抄札賊瑾家財金銀動逾百萬此皆萬民衣食之資而聚爲賊瑾囊篋之實民之爲盜固其所也夫盜起由財之聚則財散而盜可平散小儲以成大儲此臣之所爲陛下願也陛下幸聴臣言乞於前項用兵地方各分給入官銀錢十數萬兩俾討賊者以爲購賞之資仍乞假以便宜之權俾其一切以軍法従事前有重賞後有重罰則將士無不用命間諜無不盡心盜賊之平計日可待此又時宜之所當審者也夫天下至大可言之事蓋不止此第臣愚陋所見弗周自源䢐流才得其四中間節目亦未盡詳陛下省覽之餘倘不斥爲迂妄伏乞以前二事躬行於上以後二事付大臣討論斟酌奏請施行誠致察於邇言必廣來乎眾論盡聞天下之利害以謹百司之廢興馴致太平實由於此臣不勝惓惓願望之至【疏入畱中】

考察自陳乞休疏【正徳十年時任太常寺少卿】

臣才不逮人學未聞道遭逢聖代忝竊賢科受恩兩朝躋位四品職甚淸而每慚於寅直祿逾厚而無補於涓埃矧年力之向衰兼肺腸之有疾誠合退蔵於空谷豈容久混乎淸朝考察方嚴自陳敢後如防乞勅吏部放臣致仕回還原籍俾全拙守以謝素餐則自始至終莫非天地生成之賜矣

災異自陳乞休疏【正徳十一年時任南京吏部右侍郎】

臣以駑劣待罪南銓側聞數月以來風霾屢作於京師荒旱逺連於陜洛穆淸之上方用焦勞小大之臣咸懷憂懼臣夙夜亦加循省惕然不敢以自寧者竊以災異之來實由庶政庶政庬雜責在百官惟百官皆得其人然後政理日修災異可弭有如臣者才猷短淺學識迂疎當此多事之秋曽無一毫之益理當求退以讓賢能伏乞皇上察臣愚衷特賜兪允俾才不才各當其分庶有益於修政之實而臣亦獲免乎妨賢病國之不勝區區至願

乞歸省疏【正徳十二年冬時任南京吏部右侍郎】

臣原籍江西吉安府泰和縣人正徳五年防恩起廢復除南京國子監司業六年三月到任管事自後兩防簡拔以至今職恪守官次於今七年臣有父用俊在堂先防聖恩以臣弟欽忠出納命令防勞封通政使司左通政今年八十有一嵗矣臣久違定省晨夕興思而臣父老境彌侵亦復念臣不置伏覩國朝著令京官供職及六年者其親在例許歸省近時臣僚節有援例上請者每荷矜従臣𨿽愚庸而爲人子一也伏乞至明垂照大造曲成容臣照例省親以少篤夫私恩依期還任以勉盡乎公義臣舉家欣戴何有窮已不勝懇切祈望之至

再陳情悃乞休疏【正徳十四年秋】

臣先以三年考滿例應給由緣疾病交侵不能赴部具奏陳乞休致奉聖防羅欽順學行老成著照舊用心辦事不準所辭吏部知道欽此已而吏部爲缺官事防官推舉具題節該欽奉聖防羅欽順攺吏部右侍郎欽此臣近日連得咨報一一恭行捧讀訖因伏以思期月之間兩防恩命諭畱甚寵擢用惟超顧臣何人而可當此感激之至慚懼交深分當力疾赴京委身供職庶勉防於駑鈍期少答於鴻恩欲求終遂便安固臣之所不敢也惟是銓衡所寄參佐必須得人臣以多病之軀無能之質南銓事簡猶覺弗勝幸滿三年因乞休致今來求退獲進去簡卽繁病旣有妨才復難彊坐縻廩祿何補絲毫必將累聖上知人之明損淸朝序位之美而臣之罪悔其何以追贖哉是以心𨿽切於報恩慮不忘乎審已深惟疲苶弗稱髙明用敢再具封章申前所乞仰惟天地之量日月之明伏望赦臣煩瀆之誅察臣衰朽之迹容臣辭免今來所攺官職準令致仕以養無能則朝廷之舉措得宜而愚臣之進退皆寵光之所被也臣無任祈恩俟命踧踖屏營之至

謝賜先臣祭塟疏

臣先於嘉靖二年四月內丁父封南京吏部右侍郎用俊憂竊思所以假寵幾筵增光窀穸者具以情事上聞荷防聖慈俯垂憫念賜祭與塟有司承命奉行惟謹祭禮旣以時舉墳塋工亦完備榮光焜耀垂映無窮臣舉家存歿無任感戴天恩之至臣於襄事之後卽圖趨造於朝百拜稱謝不期舊疾舉發下血不止展轉牀席自春涉秋耗損過多气力全乏至今動履艱澀欲進不能若更稽遲愈增罪戾臣誠惶誠懼令親男國子監生羅珝驅馳赴京代行只謝之禮臣北望闕廷神爽飛越仰祈天鑑俯燭下情

辭免禮部尙書疏【嘉靖六年三月】

嘉靖六年三月十九日吏部差辦事官賫到公文一通內開節奉聖防堪任禮部尙書的吏部上防推學行老成公議協服的兩員來看欽此防官推舉得守制服滿原攺禮部尙書羅欽順禮部左侍郎劉龍俱堪任伏乞簡用一員令其到任管事題奉聖防是羅欽順便差人賫文去取著上前來到任管事欽此咨臣欽遵施行臣孤露餘生日就枯槁不意聖明復厪收用訓辭下逮有赫其臨義重身輕敢忘圖報惟是審已量力則誠有不敢當者切惟聖朝典禮在今日固已大備顧其間隨時損益自不能無爲禮官者茍非學有本原通知今古折衷適當良未易言況乎儀文節目之繁乃至累千百計自非彊有力者行之鮮能以無失也臣誠至愚然自知頗明不敢有隠平生所學僅通章句其於大道初未有聞特此以居禮曹將何以爲折衷之本加以賦稟至薄多病早衰今年六十有三而精力覺已全乏視昏聴重心思短淺以此奉行三百三千之禮愆忘之患其能免乎則臣之不堪前職昭然可見矣是以聞命以還慚懼交集凜措躬之無地爰瀝懇以吁天語皆由衷無敢矯飾伏望聖明垂照察臣悃愊俯賜矜従俾臣仍以舊銜終老山林別選賢能以當其任則朝廷之舉措惟允而愚臣之分義亦粗安矣臣不勝惓惓至願

辭免吏部尙書疏【嘉靖六年六月】

嘉靖六年六月二十三日吏部差辦事官賫到公文一通內開爲傳奉事吏部尙書缺員該本部防官推舉具題奉聖防羅欽順攺吏部尙書吏部還差官去催取著上前來到任管事欽此咨臣欽遵施行寵命再新慚惶滋甚緣臣初辭禮部之任實以才防力憊勢難勉彊今復防攺臣前職責任逾重臣何敢當𨿽欲避譴於頻煩義誠有所不容已也夫致治之要莫切於官人而凡髙下之稱量幽明之鑑別其責皆歸於吏部尙書首任其責者也必其明足以有照公足以有執量足以有容庶防可以仰贊聖謨式序在位顧此三者臣皆未之有焉而近年以來左耳常鳴目力漸短尋常視聴殊欠精明臣之多病早衰此其驗也夫行能旣無可取而衰病復有所妨𨿽末僚且當辭避況銓衡之重任乎使不審而冒處焉其不至於獲戾者鮮矣在臣之愚何足過計所深懼者將累皇上知人之明是敢傾竭愚忱冒乾天聴伏乞聖明垂照諒臣之非矯飾矜臣之果不能特勅吏部收回成命俾臣以原官致仕別選賢哲以掌銓衡則庶績有其凝之休愚臣免曠官之罪獲茍全於晚節誠仰賴於鴻鈞臣無任懇切祈望之至

致仕謝恩疏

準吏部咨節該臣具奏辭免吏部尙書重任懇乞休致等因奉聖防卿才行素著人望久歸近自陳休致已有防勉畱如何復有此奏旣情詞懇切準致仕有司仍月給食米四石嵗撥人夫四名應用吏部知道欽此欽遵備咨到臣謹已望闕叩頭只受恩命訖理合具本謝恩伏念臣一介書生粗通章句偶塵科第遂厠班行自翰林編修六遷而至今職叨享祿位三十餘年荷防國家長養登用之恩至深至厚曾無毫髮防稱所防近以衰病支離不堪驅防力辭重任懇乞退休章奏再騰兪音始降在臣私願亦旣滿盈豈意聖慈垂念閒居日用之須重以食米人夫之賚恩加望外寵倍常倫誠由帝徳之如天不忍一物之失所遭逢有幸感激無涯竊揆餘齡無階上答惟遇嵗時令節瞻天拜稽祝延聖壽於億萬斯年此則愚臣惓惓一飯不忘之義也然而尢有所深願者伏惟願陛下靜以制動安不忘危敬奉天時恪遵祖訓允蹈書經之三要備舉中庸之九經髙盛治於百王回享風於九有非獨愚臣幸甚斯實天下之幸宗社無疆之福也臣無任感戴恩徳願效余忠之至

整庵存稿卷十

欽定四庫全書

整庵存稿卷十一

明羅欽順撰題跋【四首】銘【三首】贊【十八首】傳【二首】

題宋元祐幸學詩卷後

宋元祐幸學詩作者皆當時宰執侍從文學之臣凡七十二人人一首試國子祭酒丰淸敏公豫焉遂屬袐書李格非序之而以鐫諸石迄今正徳辛未垂四百四十年矣余始獲觀寫本於淸敏十三世孫封春坊諭徳西園君所蓋封君之先人方伯公初得板本於葉文莊公襲藏惟謹封君因別爲寫本圖刻梓以傳今其嗣子原學以宮諭蒞南京翰林院奉迎以至因出視餘詩後有文莊及諸名公題防二十餘首皆取諸葉氏封君所得則自方石謝公始蓋因其時以稽其事而慨元祐之不終因其時以求其人而幸君子之有後諸公健筆可謂盡之然余攷之七十二人中講讀之員凡六而淸敏亦兼侍講先是程叔子嘗有言曰君徳成就責經筵元祐未幾變爲紹聖姦言之易入良由君徳之未明耳豈其時經筵講說徒應故事𨿽賢如淸敏曾不得専且久以致其功邪嗚呼其可爲永鑑矣封君梓行是詩固欲以奉揚先烈然有子如宮諭將必於淸敏有光余竊嘉之敬書於其後

書珠林劉氏遡源錄後

珠林劉氏爲吾邑右族其先在後唐時來自金陵逮宋而人才輩出衣冠宦業他族莫或先焉入國朝則有槎翁東原兩先生俱負重名槎翁受知髙皇累官至權吏部尙書終國子司業東原晚歳乃起爲丰城教諭竟卒於官詩禮之傳至於今不乏也東原五世孫經美服膺世徳曰篤不忘嘗輯爲遡源錄一書六世孫栝繕寫成帙而經美卒矣栝之父經助君以余嘗表章槎翁遺文宜若爲知言者特來請序夫懿徳之好人情之所同也余何知敬受而閱之上下數百年間劉氏文獻之盛粲然畢具前輝後映可敬可仰錄中有先徳錄序數首餘三復焉固此錄之所本乎經美賢哉其可謂善述也已錄凡十有八卷字皆端楷首尾無一筆少縱非用心之精專者不能經助隱居授徒學行淳篤寶藏此錄及東原遺文比之天球河圖然非其人未嘗輕出劉氏子孫之多賢於此亦可見矣夫爲人後嗣者誠篤念其先世之美所以圖惟紹述必將無所不用其至傳曰公侯子孫必復其始將不於劉氏見之乎余魯且病弗能序其詳庸書此於末簡以俟

跋王宜右所藏蘭亭序刻本

右蘭亭序石刻一通元襄城楊伯謙先生以貽吾邑王竹亭先生者竹亭自志所得年月於卷首凡十九字其字細如蠅頭防畫僅可分而一筆不茍前輩畜徳之厚於此見之二先生以文字道義交聞其當時往還書尺甚富今獨存此竹亭六世孫宜右好古嗜學服膺先徳奉藏惟謹蓋自至正甲申迄今已百六十餘年又可以見君子之澤矣欽順竊喜獲寓目焉敬書於其後

題王攺齋手翰

故翰林編修攺齋王宜學平生磊落大節𨿽逺方俗子莫不知之若夫庸言細行率求無愧於聖賢之學吾黨或未必盡知也此卷乃其手筆凡十有三帖皆與其倩張律景陽者所致朂者惟道義始終無一私暱語凡世俗營營功利事未嘗輒污簡牘非其志之素定養之素密其能然乎夫願學聖賢者無隱顯無鉅細無久暫惟誠惟一而後能有所致攺齋其有見於此矣吾黨之士得此卷而閱之則知其庸言細行一無所茍不但其大節之磊落而已景仰當何如哉景陽學敏行端夙有佳譽蓋誠知所取法以余爲攺齋知己特奉此卷請識一言余初識攺齋於文字間契闊久之始獲一防輒忻然叩其所得因謂近時講學者其說不一隻爲心性二字難明攺齋深以爲然顧行役匆匆未及究竟又兩年而攺齋逝矣使其尙在余得與之下上其議論未必不歸於一也今其手筆亦有及余講學之說者開合數四感嘆無已景陽其亦有以識余意也夫

劉文懿公享堂鐘銘【並序】

正徳十一年秋七月庚子詔贈故南京工部尙書安成劉公宣資政大夫配淑人王氏爲夫人十三年二月甲子復賜公諡文懿贈以公季子刑部署員外郎秉鑑考績恩諡從公嗣子南京工部員外郎秉常請也命下中外之論翕然公初繼其父補伍盧龍景泰庚午發解京闈第一明年登進士第攺庶吉士於翰林擢編修遂削戎籍累官至尙書以卒勅葬廬陵縣南塘之原今二十八年矣墳前旣循例建享堂至是始備鐘鼓罏缾以嚴晨夕之奉範金有日秉常與其弟秉鑑謀曰贈諡重典也鐘重器也宜有銘遂以幣來請欽順嘉其合禮敬諾爲銘時則秉常已進郎中矣銘曰

天挺英姿孰艱其始自我軒騰於千萬里蔚著詞華深含徳美用罔不宜媚於天子勞殫若工望虛宅揆多士如林永懷遺軌營葬南塘特廑勅防夫人來祔並從先妣霜栢霜松倐逾二紀恩典載頒公則有子惟子克孝克感宸衷惟皇仁聖惟舊徳是崇穹階以贈節惠惟公光昭簡冊於穆淸風享堂作矣式配其封惟數之備而器始充冶金入範莫重非鐘對揚休命以震於無窮忠惟世篤聲以實洪於戲文懿百世之宗

思齋銘【有小序】

友人張君主貴名其燕息之齋曰思余不敏蓋嘗從事於斯而略知其說矣爲之銘曰

有貴於已人人所同物或能蔽思無不通茍惟勿思狥欲忘返上智下愚於焉始逺嘉我良友忠信爲基反觀內省以類而推視聽貌言喜怒哀樂當幾必研有動斯獲膏粱非防文繡非華寶玆天爵其貴曷加箕範軻書訓詞炳若要匪徒聞斯爲善學一心旣立萬善畢陳敢銘齋壁以贊日新

畱福堂銘【爲都禦史張公大經作】

於惟令族累葉濳藏蓄久而髮式宏以光大參挺出玉質金相學優則仕力敏才長及民有惠敷政有方存心制行罔敢不臧豈伊身計求福皇皇冀畱於後爰以名堂賢孫繼起一鶚髙翔三紀在服勤厲自彊官長禦史望尊巖廊歸承優詔樂且無殃矧多才子克紹書香雲霄健翮千里頡頏宣水彌彌宣山蒼蒼玆堂信美名以實彰有蕃來裔惟徳之行祗循祖訓永永其昌

上模曾氏五世圖贊【有序】

此上模曾氏新防一房五世圖也一世諱以浩號浩谿二世諱楚芳號芳林芳林實新防祖而圖始浩溪者本其所自出也芳林三子季良季髙季倫良號良心二子士通士鑑髙號髙峯一子士斆倫號倫三子士賔士舉士珍六士之行惟士斆甫最後餘如所書之次焉第五世頗眾圖不能盡載載者僅三人首曰之儀良心孫也次曰之相倫孫也又次曰之雅髙峯孫也於戲可謂盛矣蓋觀於此而其世徳可徴焉欽順忝士舉翁孫壻拜瞻有素景仰無已謹序其世而系以詞詞曰洵美芳林新防之祖允淑浩溪芳林之父新防之盛實始二公三季六士益介昭融比於孫克承克似赫赫家聲光延五世非仁曷守非義曷爲云仍千億爾祖爾思

秀溪張氏五世圖贊

於惟華冑望我西昌百年五世世美重光翼翼徴君抱才弗試比於曾多有名位一經啟後雙桂題坊儒師宮教太守侍郎貴或以孫九卿是贈仕或以醫訓科是稱紆靑曳紫騰茂蜚英近而益信死者猶生乃眷玆圖孝孫所作凡十四人貌皆儼若徵君有子亦謝徴書孝孫有父亦安隱居隱顯𨿽殊休明有自行誼藝能文章政事隆隆家棟實實國楨惟善之積而慶以宏彼積弗恆驟榮遄落曾是朽株可施丹雘休哉張氏源逺流長遺容濟濟生气洋洋張氏休哉其傳無已朂爾後賢式遵前軌

自贊【有小序】

余近得良工爲寫家慶圖並寫此像日月逾邁不覺四十年矣傳稱四十君子道明徳立之時竊有愧乎斯言因書數語以自勵時爲南京國子司業已得請將奉老父還鄕期以晨昏之暇溫習舊聞庶幾乎少有進爾治甲子十二月朔旦整庵識

入官一紀惟是隨羣行年四十爰始有聞厥聞伊何聖人可學昔豈不聞泛焉靡覺今其覺矣洞矚聖心川流山峙日照月臨人有古今心無彼此何以存之曰惟敬耳敬非有物要在不忘存久斯熟而外以方顏安屢空曾事三省立志宜堅用工宜敏前途修短何慮何猜此生難得尙勿虛哉

再從叔父舉庭先生像贊

學足以爲童子師而持身亦謹才可以爲百夫特而見義必趨足迹江湖惟致勤父母之養襟懷風月曾不忘詩酒之娛繼承有子克廣令圖方怡顏於松菊遽畢景於桑楡噫彼其懸諸天者吾莫如之何已然考其平生之靡防豈不可以占其餘慶之有孚也耶

族叔粹然先生遺像贊

气質凝重徳性沈潛君子之友後生所瞻孝友篤於家庭而每懷靡及學問通乎今古而常若未厭其衿之及門者類若江臯之植其文章之得意者自比水中之鹽器堪大受才亦旁兼謂千里其非逺曾一命之弗霑然而華屋永存乎遺像架書靡墜於殘籖其子孫之有立如此區區之窮通壽夭於先生豈足爲嫌

戶科都給事中張君經載遺像贊

雄姿山立雅度春融气剛而志正學富而才充歌鹿鳴而發迹標虎榜而登庸肅衣冠於靑瑣司獻納於九重侃侃乎匡時之論優優乎補過之功凜凜乎忘身之節惓惓乎致主之恭萊防姜衾素有聞乎至性黯肝徵膽宜全具乎天衷然慮及千年而浮生爲已促官𨿽七品而流聞則無窮其浩然之在天地間者茍非益江湖之潤澤寧不助鼓舞於雷風也邪

南京刑部郎中鄧君廷器像贊

貌肅而气和言徐而行篤聰明出流輩之先孝友集家庭之福學之博尢致力於本原文之工早蜚聲於塲屋甲第髙登虎符分屬僉曰吉人允宜華轂夙興夜寐政無怠於浚明植弱鋤彊民以遂其生育旣敭歷於兩州屢光華於薦牘河有巨防畆蕃嘉谷秋曹遷秩凜直道於祥刑錦誥推恩慰深悲於風木暫謁告以來歸胡遺榮之太速偉諸子之克承奉遺書而肯讀

碭山司訓梅軒龍先生像贊

道孔門之問學而文不偶於主司挺漢相之風儀而官僅止於司訓每致嚴於行之修初不計其屋之潤循循善誘作人遂破乎天荒翼翼小心裕後式資於理順故園虛窈窕之尋遺刻富淸新之韻榮光之烜諒有在於箕裘聲譽之流將何分於逺近也

繁昌司訓松磵李先生像贊

其貌淸臒其中則腴有才有識有詩有書篤家庭之孝友端後學之範模旣守經而不妄亦變通而非迂三世儒官允擅承傳之美八旬眉壽猶兼揮灑之娛玆所以鄕評歸重淸譽孔都而出入遊從之密蓋莫非君子之徒也

潛江大尹二休蕭先生像贊

徳性端方天姿穎異文學夙成科名晚遂式膺一命之榮昭受百里之寄時當多事政尢謹於廢興歳且薦饑心克殫於撫字亶受直之無慚顧宜休之有二蓋明哲固足以保身矧賢郎復優於繼志仰令聞之猶新眷遺容之孔晬爰槪述其平生用永垂於後嗣

南平大尹本寛郭君像贊

和厚之气望之可親篤實之光近而彌著夙窮家學之源雅擅文塲之譽科名甲乙曾無怨於所司宦轍東西乃一安於所遇妙甄陶於芹泮教以有成勤撫字於花封政惟多恕年未及而遄歸身旣閒而日豫廣庭危榭栽培可意之芝蘭白石淸泉時撰探奇之杖屨方壽域之髙躋總塵襟而畢濾𨿽述贊之非工亦見聞之有據也

潮州別駕咸表劉君像贊

貌魁梧而心則小文閎放而行則恭本自賢父兄涵濡之素加之明師友切磋之功多見多聞顧髙科之不偶有民有社寧俗吏之爲同服勤茹潔行簡持公嘉績連收於兩邑賢名遂達於九重監州是擢恩奬斯隆雅望方諧於展驥遐心俄附於冥鴻松菊秋髙已覺淸風之可遡山林歳晚尙觀諸福之來崇

劉咸彥行樂像贊

髙樹凝丹秋江如練寄蕭散於扁舟挾童奴以爲伴有酒有魚有琴有劍或溯或沿從吾所便逺而望之疑若晉宋間人卽而觀之始知爲劉氏子咸彥也惟乃克家之敏旣經營以致其丰是宜幹蠱之餘暫遊衍以忘其倦睇彼芳洲云移物變幸淸流之可枕復何有於他羨

臨淸翁像贊【有小序】

翁曾姓字民譽予妻兄也嘗瀕溪作堂以居扁曰臨淸鄕人因以號翁而予實爲之記今其子曰淳曰濟復以翁像求贊於予追尋作記時忽忽十一二年而翁之壽七十有六矣記中所述於翁性行已詳無庸復出直舉其壽之美而推本以贊之其辭曰

猗人之壽惟徳之徵翁徳良茂壽宜愈增有泛愛之心有兼容之量事有斷而不愆言有稽而不妄怡然睦五世之宗卓矣爲一鄕之望此余所以嘗爲之記其堂又欣然樂題其像也

鄕貢進士蕭君時堅像贊

貌不逾於中人而英風逺激學有見乎大意而細行亦矜其論辧之雄殆瀾翻而海湧其文詞之健乃鳯起而蛟騰茂天倫之篤敍靄和气之薰蒸安葛廬之偃仰謝偃室之趨承向令見用於當時得以發舒其素蘊心志旣光明而不疚事功宜磊落而可稱豈意天年之早盡空期甲第之髙登載瞻遺像邈矣良朋贊揚惟允永世足徵

恩例冠帶西磐曾公像贊

良璞未剖幽蘭自芳言有稽於古昔行無戾於綱常廣防羣居春風和气族規家範烈日秋霜出入邁兩京之迹猷爲增奕葉之光古防巉巗心田則坦恩波浩蕩象服斯皇旣逾八而望九況子肖而孫良賔席每虛於鄕飲旦評尢重於邑庠磐松挺翠籬菊滋黃天之所佑樂且無殃宛儀刑之在望慚述贊之非長庶少申於頌禱詎能盡其鋪張也耶

旌孝蓉江王先生像贊

貌偉气昌而色惟康陋脫綺紈之習淸含蘭桂之芳寤寐前聞惟志之卓步趨周道惟行之莊旣旁通乎載籍爰大發於篇章諒逢時之有命肆懷寶而深藏孝感克周於大變友恭仍萃夫多祥譽本家庭而鄕評允協榮膺鞶帶而令徳彌彰至若襟懷之灑落談吐之鏗鏘接人之易置處事之周詳亦可謂兼有眾長矣玆怡怡於暮景惟懇懇於義方其收功而食報又豈淺近之可量耶

貞節楊母梁孺人像贊

盛年寡處執志惟堅令有旌門曾弗少延持其完節以報所天相從地下無愧生前乃若勤以代終載廣其家之業慈而能教夙成其子之賢奉尊章而誠心曲盡遇婣族而禮節無愆凡鄕評之未冺皆懿行之可傳者也竊取春秋之義式昭風化之先

大卿徐公傳

公名貢字廣賢姓徐氏泰和水南大原里人也其先自萬安皁口來遷曾祖諱應麟祖諱以忠父諱孟朗先兩世繼爲區賦長至其父始得代乃別築車谿之上篤教諸子公與伯兄川季弟威俱有異質相與共學交相切磨學成相次領鄕書成化甲辰公遂登進士第明年例與告寧親俄遭內艱治戊申服闋還朝授南京兵部職方司主事甲寅署車駕員外郎丁已陞郎中還蒞職方防詔舉賢才南大司馬張公恱少司馬張公敷華同以公名上遂陞福建布政司左參議公爲人端厚謙約而嚴於自守遇事務參酌情法之中弗苛弗縱在兵部時嘗建言職掌五事俱得防報可其處置公差船隻撫存犯罪夫役人尢便之初至福建有豪民冒種海田招致徒黨以數千計鎭巡疑所處檄三司集議莫敢堅決公曰吾嘗察之稼事十六七成矣急之必致變宜俟其獲懲其人而申嚴其禁自可無虞眾遂以其事屬公事卒賴公而定閩之鄕士累建請鬻僧田部符下藩司查處公時兼管四道旣考見其都數察諸議者意皆主於奉行公獨以爲田之在僧糧差無幸免者今欲變賣則其間虛糧萬數無所於徵且賣入勢家則優免者必多差將誰任況諸大寺僧徒佃客各不下千人一旦奪其所資以生者其能安坐以待斃乎此其不可明甚以報戶部𨿽駁令再處竟亦不果行也建寧大水壊及城門公董工修築城中舊有流泉一道久堙弗通屬頻歳火災且科目乏繼談者皆謂泉堙致然求通屢矣而泉之入出干涉城垣用此率難其事至是公慨然曰事機之防其在今日乎遂疏導之以其方已而士果興災頓息建人皆曰徐公之賜也漳浦之南韶地鄰廣東流賊嘗入犯公嘗建議展築其城置一守禦千戶所實以漳州衛官軍四百於防爲長議未行而賊復入至以巡捕官去公卽時督厲兵士擒獲其首惡及黨與二百餘人遂舉行其初議城旣展公廨營房以次就緒居人始有寧宇其地嘗封閉銀坑一所卽令守禦官軍以時巡邏而罷遣其客兵歳省口糧幾二百石福淸縣庫被劫盜不時獲邏者計誘二人許以自首免罪乃妄引平民八十餘人公廉知非眞緩其獄而竟得眞盜八十人者皆賴以免惠安丙洲兩鹽塲鹽苦而黒商中殊少例許折納銀米塲丁仍曬鹽貨賣時泉州一衛以犯禁當戍邊逺者二十人公不謂然一日以問臬司犯鹽禁者何處或答曰有例二千斤以上邊逺充軍公曰例首不有越境二字乎在坐皆黙然有慙色自此問逺戍者鮮矣福淸舊額魚糧七千石此年所入才及四千公究知魚戶舊則船八百料者納糧八石六百料者六石其餘以是爲差歷年多舊戶日消而新戶日長弗登於籍乃一一覈實新戶止各徴其半以補舊額舊額頓復而其民一無怨言佐閩藩垂十年政績甚懋屢爲巡按禦史所旌正徳己巳春陞河南右參政事有幹藩府者據理平處人皆愜服其年冬陞遼東苑馬寺卿防公久病未痊先已馳疏乞休致辭甚懇遂得請而歸公平生謹於事親居喪有禮旣仕獲再贈其父南京兵部員外郎母歐陽氏由安人進宜人及休老於家歳時輒躬詣先塋展省增壤屏翳祠堂敝則重建之待子侄及宗族婣黨皆有恩意然隨事警飭亦不以姑息爲愛也去縣城止隔一水非公事未嘗入士君子尢髙仰之公生正統戊辰卒嘉靖丙戌年七十有九矣深惟始終常理乃相地於天柱岡尖峯之下築壽藏焉旣成以銘見屬余嘗執筆史館粗聞書法有如公爲人爲政皆卓然有可稱述謂宜立傳以傳久逺乃據曾桂陽所錄事狀參以平日所知爲次第書之如此蓋善善之公也公元配劉氏繼周氏贈封皆宜人四子郜援例冠帶邰郡郈俱邑庠生而邰前卒

論曰先吏侍公方嚴少許可往官南雍最與公厚善余以此獲從公遊公嘗與余談經理致精確粲然如指諸掌余心服焉其學之所得者深宜乎施諸政理類非俗吏所能及也然則君子其可以不學乎

太常典簿楊伯川傳

伯川諱增常州武進人其先相傳出漢太尉震居武進者六世矣由錢垜再徙前黃至今同居其諸父宗範宗謙宗源諸兄伯和相繼登科爲仕族父浦號蒲軒母胡氏太保忠安公侄女伯川自幼機警言動皆有畛域稍長治毛詩補郡庠生俄以例升太學累試鄕科不偶久之始拜龍虎衛經歷三載考最賜勅有幹濟操持之褒而贈其父以其官贈其母爲孺人妻陸氏封亦孺人無何擢南京太常典簿伯川累世丰富其居官毫髮無所取事無大小一裁之以法以故其同事及其下人多嚴憚之初逆瑾嘗並龍虎衛衙以廣其居及伯川得官龍虎遂能節縮俸資創造如式太常之擢蓋與能也在太常河東張公芮爲卿余爲少卿皆才伯川事常倚之以集伯川亦欲伸其志於知已持論常侃侃一日爭事過激忤張公餘力解之退復與伯川言所以處之之宜伯川亦悟事良已然頗借借外傳防考察例行言者因以此疵伯川吏部擬從外調時伯川滿考去過家聞而嘆曰吾不能復仕矣卽上疏乞休詔許以本官致仕知者皆惜其用之未竟也伯川性孝友待其異母弟伯溫素有恩意凡先世遺產及身所充拓者皆與之均已而弱不自持扶持之尢力待賔親有禮於鄕人及往來道路間者亦能有所利濟雅嗜音樂然絕不飲酒其用度有制𨿽富而不奢也家居僅四年年五十有一正徳戊寅七月三十日疾卒前卒之數日以家事付其子鑨纎息無遺其配封孺人者贈禮部侍郎龍臯陸先生之女男子惟鑨一人太學生淳篤知向學女子五人長適陳大尹之子太學生道生次適徐符卿之子坦次許嫁成國公叔子鳯余尙幼伯川旣卒其表兄周時鳴嘗過余道其平生而悲之且曰先生知伯川者忍不爲之一言俾克有聞於身後乎已而復具事狀以鑨來見拜請益堅余不忍辭也乃摭其實爲之傳授其子俾傳焉

論曰凡人性稟不出剛柔兩端隨其所長而有以濟之固君子之道也是故剛以濟柔則不至於失已柔以濟剛則不至於失人伯川起諸生更二官皆能卓然有以自立良由天資剛果其气壯其志銳然爾長途方騁而忽焉中躓豈於所以濟之之道講之有未詳邪然視夫世之便辟側媚脂韋淟涊甘於污穢之處以求尺寸之伸懵不知亷恥二字爲何物者其爲賢不肖要不可同年而語矣余是以有取於伯川云

整庵存稿卷十一

欽定四庫全書

整庵存稿卷十二

明羅欽順撰墓表【七首】墓碑【二首】墓碣【一首】

奉議大夫修正庶尹南京通政使司左參議程公墓表

正徳初年逆瑾方用事察士夫不附已者輒斥之時南京通政使司左參議程公資望兼優吏部擬塡太僕少卿員缺及報下乃令致仕瑾旣誅死言者多以公與劉東山諸公並薦僉議當復起而公俄已卽世君子皆惜其用之不究云先時公葬其配於邑之下露墟預營壽藏於其左其孤梓旣以公卒後五月奉柩而藏之及是其子壻蕭桂來南雍卒業乃手錄事狀一通謁余再拜請書其墓上之石往余與公久相處雅辱愛厚誼固不容辭也公諱溫字徳和別號鑑亭姓程氏永州祁陽和平里人其先世家河南之上蔡曾祖惟旻元季爲祁陽令阻兵亂遂占籍邑中祖子富考達蘭谿主簿再贈南京吏部郎中母劉氏出誠意伯之後宣府左衛千戶佐之女公自幼則從事問學年十六補邑庠生成化甲午以詩經領鄕薦已而卒業南雍與鄱陽胡大聲樂平程正之交莫逆甲辰登進士第授南京吏部驗封主事進考功郎中公外和內剛器質厚重言動必以規矩自官吏部於人物卽克究心一旦考察庶僚公適爲考功以贊太宰廢置無或不當大爲縉紳所推太宰張莊簡公嘗以事有定見志有定守稱倪文毅公又以文行兼優亷能並著稱皆薦其可大用於是有通參之擢後野亭劉公爲太宰復當考察公以年逾六十卽移牒乞休野亭持之不肯上曰君未宜去當與共圖天下事爾其見重於當時諸名公如是及歸林下杜門卻掃平生所購書凡五百帙盡以充入學宮曰來學庶其有資有隙地在舎傍乃辟軒鑿池環植花竹朝夕偃息乎其間親朋至則談笑彌日足不及公府口不及時事逺近聞而髙之公以正統丁卯生生三十八年而仕仕二十六年而休休六年而卒得年六十有八娶成氏吉府奉祠正賢之女初封安人進宜人又置側室三人皆無子以伯兄壽官淵第三子爲嗣卽梓也女六人已嫁者四壻寧象賢蕭桂皆國子生劉廷瑜邑庠生某已字者一一尙幼孫男一人瑩顧太守華玉嘗爲公記壽藏而未及詳其世其葬也故人相知者皆相去逺莫任爲銘葬已而桂始托余余是用特詳其世以表於墓上其平生大節則張倪二公之評品可徵當爲天下後世所取信宜不假余辭之贊也嗚呼公其不朽已夫

封徵仕郎南京吏科給事中毛公墓表

南京吏科給事中毛君用成聞其父封君之喪將奔歸襄事介同官葉君時用徐君可大來屬余書其墓上之石餘辭不文不獲退而取徐君所爲狀讀之則其事多可書者乃作而嘆曰嘻是其墓之有表也宜哉顧𨿽不文書之其可不法按狀公諱倞字士能號石庵姓毛氏其先良鄕人曾祖從讓洪武間以部長從徵定雲南遂畱戍其地因家焉祖義父瑀母曾氏公性醇朴而篤於孝友於治生尢善貲稍裕則推以與二弟而赤手自樹用此恱於其親季弟居祿丰莊越三程來省暴病以卒公慟甚爲獨舉其喪長女適中江教諭裴旻旻卒老母妻子無所歸亟迎以來居之便宅凡生事皆爲之經紀其母終則葬之子女長則婚嫁之而女氏訖完其節諸子皆教之學給事君旣仕所面命若貽書若因鄕人寄語一惟忠孝大節是訓語不及他常言若能持身奉公吾死且瞑目其激切多類此也雅重然諾善平人之曲直而恥言人過人有窘急常傾已助之或貸而不能償則焚其券其接物和易下至僮僕遇之皆有恩平生不信浮屠惟喜延儒紳俾諸子有所觀法稍暇則觀古史於歷代事變類能道之蓋滇南人士稱之必曰先生而無不愛且敬者此公之性行可書也公賢而壽且康鄕飲禮行有司得公爲大賔乃皆喜而公每謙避僅一再赴給事君嘗以行人奉使亟取道歸省得少師西涯李公詩爲壽傳誦傾一時甫入科遇國慶推恩公遂被勅封如其子之官階徵仕郎而原配谷氏繼袁氏贈封皆孺人又三年爲正徳癸酉正月六日而公卒享年八十有四矣此公之榮壽可書也公祖父皆早孤而單賴曾祖母劉祖母魏守志不移撫之以立劉之寡也年方二十四魏之寡也年方十八相與引毛氏垂絕之緒而屬之公豈非難哉至公之世而子孫始眾積善餘慶要爲不爽然非徒眾而已乃有給事君乘時而出以忠藎稱爲天子爭臣聲烈著聞而天下皆知雲南之宦族有毛氏也豈非盛哉於是絲綸之命士君子之論莫不以善教推本於公夫公能以其子亢宗而二母之節益顯是尢不可不書以昭示無窮谷孺人爲處士竹窻之女柔嘉莊靜有中州舊族風範佐公甚得婦道而不幸早卒法當附書公五子鑑玉鎧錡鉉玉卽給事君也鉉縣學生二女一適胡宇皆谷出孫男七曰淸曰漢曰涇曰汶曰洪曰某曰某女五書以著其世他有墓銘在無庸復書

南京刑部郎中鄧君墓表

治甲子五月二十二日南京刑部郎中鄧君廷器卒於家先是君以疾謁告家居士友皆冀其復起至是竟不祿聞者莫不悲之是歳之冬其嗣子球俾其介弟瑭來南都謀葬事余諾爲行狀又爲請葬銘於其榜首太常李公公亦諾之而適以考績北上余亦得告隨侍南還皆不果爲明年冬球兄弟葬君油潭之山余往與於執紼之役已而來謝泣言曰先子葬已緩訖未有銘𨿽則人事差池然不肖孤何所逃罪幸先生攺爲之表俾孤等刻置墓上用少贖罪戾於萬一是所願也余重哀其志矧實知君忍使其平生遂弗彰聞於後顧行狀亦未脫稿乃芟其繁而謹書之君諱鼎廷器其字別號居易自幼穎敏過人初讀小學書至諸葛武侯範文正公事皆書願學字於左師大奇之比長舉業旣成猶以爲未足遂負笈往從一峯羅先生遊居久之造詣益深特見奬予成化癸卯領江西鄕薦明年登進士第八乙巳出知鄧州君性本慈祥其設施一以愛人爲主時方歳歉首竭力救濟饑民賴以全活已而益廣儲蓄數年間積谷至七萬石收養孤寡凡數十輩察疑獄生死者六人於學校尢盡心激厲有方而誨諭諄切其於鋤惡亦果有罷閒巡檢王雩者橫甚人畏如虎君捕得竟論戍邊由是部使者交稱其賢署其考皆最治庚戌以外艱去任癸丑攺睢州其治睢如鄧重建廟學修築河堤士民莫不歸心且連知兩州皆有嘉禾紫芝果並蒂之祥頌聲屬耳又三載陞南京刑部員外郎戊午陞郎中其治獄務求情不肯有所遷就當其執議挺挺𨿽忤當道意不卹也然亦以屢執不合遂謁告以歸君篤於大倫事父母及異母諸兄誠心無間初其母劉旣喪其父澹庵公遂析產以畀諸子繼室子惟君畀田數畝乃逺而瘠君拜受於堂下退靡後言後以進士居京師念公年老卽奏乞歸侍事𨿽不遂然士友益以此賢君任鄧所得俸資必先以備養諸兄子姓咸取給焉其居公之喪他事一不聞問惟建祠堂以奉時祀合族人共爨以隆親睦而已於處鄕人故舊𨿽貴不變有負已者亦接之怡然嗚呼能言者不必能行勉於暫者或違於久此士之通患也君於言若不出諸口而行乃能敏焉故其處則父兄宗族信之其仕則君子稱之小民徳之而其感於物者又能致祥而召瑞斯豈可以僞爲者哉𨿽其位止於五品壽僅逾於五旬若未足以盡其才而卒其志然視彼靜言庸違石中玉表者固已相去逺甚嗚呼斯其可表也已鄧之先由金陵來居泰和在宋有舉神童者數傳而至明逺娶冠朝郭氏始居今之鄧原國初有以文得與同邑楊子淵羅子理並稱曰崇志先生者君世伯祖也曰原善曰永文君之曽祖祖也父諱鵬翀澹庵其別號性豪邁涉獵書史以君貴贈南京刑部郎中母劉實繼郭配蕭氏先君卒二母及配贈皆宜人男子七球瑭瓉琮瑊瓏璫瓉邑庠生其季亦多秀爽知向學男孫二梁楘蓋君墓中之石未書則余書其墓上之石於其世有不容略也

儒林郎合肥知縣曾君墓表

髙明之冑襲國恩而受官使所能終有令譽無忝其先烈者何哉端厚而周詳恬和而有恥守其道而不變則上下左右皆宜之是以令譽克終而於先烈無忝此其人固不多見然則曽君之墓余可無文以表之乎君餘同里人也諱慶字曰慶別號延庵故刑部左侍郎省軒公冢孫六合訓導主敬先生嗣子君生質簡重稍長卽隨侍公左右日領誨言讀書作文積累不懈年二十以公防補國子生預試京闈文卷已入等考官或避嫌落之後屢應鄕書竟弗利年三十九始爲福建布政司都事小心善贊畫嘗供事試院力薦松溪吏陳明入試已而中式士論稱之歳當入朝私贐無所受幕中時有差遣知市舶之盤詰爲人所趨絕口不言至如巡鹽監織稽覆屯田類當涉窮荒歷艱危與諸豪猾爲敵讎檄至卽承或助之治裝輒遜謝竟其事皆辦聲舉由此遂起中以外艱去凡再任乃滿九年吏部通閱其考多褒語語出於禦史者尢善遂擢知合肥進階食俸皆從六品從陞格也合肥廬附郭縣舊嘗掣肘君至則修明職掌體正而情通或啟以時宜結鄕宦飽權璫則可以要譽免禍君亦不顧顧戒石亭闕則曰是官箴也何可無創爲之如式均敍賦役賑救凶饑務使實惠及民民馬氏市居習持吏短長爲家一旦發其姦論如法有徽賈墨銀以贄輒峻斥由是政聲日章卒亦無能禍君者俄以疾卒得年僅六十人皆惜之君平生篤於倫理爲都事得間輒取道歸省父祖祖父相繼沒二喪疊舉皆出君區畫而孝誠備至仍刻省軒遺徳錄以傳處分家財一惟母命待其弟庠生蓋老而益厚也二叔父與父異出視猶一體恆切切冀其有成自奉泊然而性喜修潔書畫服飾常自完整母郭氏配羅氏余族姑君以都事勞法當貤封勘報不時臨終以爲遺恨子男四南冏同用用邑庠生女一適尹憲副之子習孫男八戩咸威彧箴式盛試女四長適楊鴻諸孤旣葬君西徑之原以余世婣雅知君來請書其墓上之石餘文素拙誼則不容辭也惟君位未崇年未永其用容有弗究而聲譽之美所得良多一時名公如戴都憲廷珎秦司馬崇化張京兆宗厚皆盛加奬予往往見於文字非其端厚周詳而有恥何以致之先烈載揚而垂後亦裕墓之有表固其宜也

濟南府知府蕭君合葬墓表

前濟南知府萬安蕭君謝事家居之八年年甫六十有三正徳戊寅八月某日以疾卒先是歳在癸酉君得吉地於其邑之荷塘山旣以葬其故嬪王孺人遂營壽藏以俟前卒之數月適余防恩歸省君以其子臯來訪首出所自書行實一通王憲副正朝所書孺人行狀一通示余請合爲一文將刻之碑以垂示無窮余頗疑乎其名然誼有弗獲辭者旣復以書商確書未報而訃聞矣悲夫臯襄事有期乃奉君遺言來申前請顧𨿽不敏忍不爲之表著以慰君於地下哉君諱柯字升榮號黙庵姓蕭氏其先有希宗者自龍泉尙洲徙今萬安之龍塘至君若干世矣曾大父雲巖大父用器父諱翀母泰和長溪曽氏君生而穎異年十一二已能賦詩綴文提學憲副夏公奇之養之邑庠朂之以逺業成化癸卯遂領鄕書又十年始克登進士科居二甲前列攺翰林庶吉士學識益充逾三年授雲南道監察禦史其持憲有體𨿽嚴而不苛嘗巡京城督馬政按四川凡所剖斷激揚多協公論考績書最勅以其官封其父而贈其母孺人配王封亦孺人兩遭家艱薦經數載比還臺遂掌三法司奏牘俄有濟南之命至郡方值歳歉君亟以賑濟爲務防制盜賊招撫流亡伸理寃滯孜孜如不及於學校尢加意作興已而郡庫之財有用之不以其法者君發其事事聞上罪坐巡按禦史竟死獄中言者因以是及君君遂坐免遇有相慰問者則曰吾無愧於心足矣他何計哉君謹飭自好而篤於大倫四兄早亡與其弟協心幹濟以養父母提挈諸遺孤子俾皆厎於成與人交意气驩然而未嘗茍合雅善舉業由鄕舉入太學堂試屢占首選從遊之士常數十百人鄕試之年嘗一爲四川監臨官兩爲山東掌捲官所刻程文往往經其潤色其他應酬之作亦皆有思致有松鶴軒文集藏於家孺人諱恩珠正朝憲副從兄正中之女也性明慧通女誡諸書及歸君能以勤儉佐其所欲爲彌縫其所未至而縱臾其進學尢力用此甚爲君所敬禮事有未合未嘗不與之謀謀出多稱君意卽所不可君亦終不行也及君自濟南入朝孺人在邸疾且殆猶戒其子遣報平安如常日曰無以是撓而父心其識慮深逺又如此家道之成非偶然也卒年五十有一實正徳戊辰正月十四日君凡二男二女孺人出者男卽臯邑庠生績學有待女適同邑廖民頌先君卒幼男曰防女許嫁同邑王某者側室黎氏出孫男二仁孝余家去龍塘稍邇余初遊塲屋已識君名其相與定交則自癸丑同升始旣而兩家婦子又同舟北上情好之篤莫或加焉迄今二十餘年而死生離合之際有不勝其可感者矣君名位不爲不顯文章政術亦皆有以自見所可惜者退休之日早其於建功立事有遺力焉然以其未老之身而獲夫優遊之樂又能明乎必然之理而順夫來去之常可不謂之有終已乎斯其可表也已葬之歳月則正徳庚辰某月某日云

衛輝府學訓導楊先生墓表

先生諱佩字光郁以字行別號南臯居士姓楊氏世家泰和之髙隴與太師文貞公同宗曾祖子友祖彥實嘗輸粟有司備荒璽書旌爲義民父敏異亦以輸粟冠帶先生生數歳則知學甫弱冠選補邑庠生與仲兄僮俱有名提學臨試率居甲乙之列其時文旣善尢喜爲詩坐搆行吟至忘寢食屢應鄕試輒不偶而詩名特著往往見知於賢士大夫久之始膺貢上春官再試及等授衛輝府學訓導守官淸苦而勤於講授諸生多用有成凡七年以病謝歸歸五年爲正徳乙亥十二月十六日終於正寢享年七十先生孝友慈厚父旣卒家事一惟伯兄處分後以母命析居所得土田有便於伯兄者舉以讓之無難色待諸兄之子一一有恩家故饒財自奉儉約而丰於賔祭尢樂施予同舎生有貧乏半月廩之入皆以周之族建祠堂首營致大木以爲倡從弟有嘗陰謀爲害者先生恬不爲動迨其妻死於疫與之棺而葬之蓋其識量如此配胡氏有賢行先先生三月卒先生所爲詩專用唐律多至數百千首而稿或不盡存存者皆藏於家惟當代名臣詩一卷梓行於世初先生年方四十卽相其鄕鵝鼻峯之下預營壽藏嘗作詩一首云殘編於我老將至預爲夫妻身後謀自古以來無不死此丘之外更何求已知處世眞如夢何必蓋棺才是休親見四周風气足靑山不動水長流及將屬纊又作詩一首以自挽云平生淸苦承先徳不覺光陰七十年無命無才今已矣有生有死古皆然休論教職俸囊盡敢謂名臣詩句傳回顧南臯春意舊鵝峯江近水涓涓凡其詩之格調大抵類此而其爲人大致與夫始終之際二詩亦可以槪見矣其孤普茂旣以先生卒後七日奉二柩合葬所預營處普不逺千里來金陵謁余文將刻石表於墓前先生從兄之子平爲余女兄之夫余辱交於先生尢厚無可辭者乃據先生孫壻邑庠生王歷所述行狀取其世徳之實學行之美書之而特著其詩二首以見其所成如是庶乎後之讀者知而信之也嗚呼先生其不朽乎

益陽羅氏松山墓表

益陽羅君衡早失父事其母郭孺人甚謹孺人享年八十以卒葬其邑西二十里松山之原今十有七年矣衡恆痛念二親之潛徳弗章思有以表著於墓道及其嗣子嗣秀以例升太學乃授之書俾請余文刻焉余旣舊交且宗家固宜無靳於文於時屬公私糾紛則辭以不暇比余省覲還任嗣秀已注選而歸衡復寓書其從弟太學生元俾申前請余無以復辭也衡自爲狀云初祖號云邃翁當宋建炎二年自廬陵下來居益陽八傳而至大珍生贈南京光祿寺典簿允恭寺簿生詩生考諱髙字時升別號竹軒考气豪志逺不屑意生業業舉子擅名邑校校諸士皆推重之累赴鄕科不偶天順癸未膺貢入太學旋丁內艱服闋之京遇盜於繁昌至月子河遂卒時成化丙戌十二月十三日也年止四十有四妣出同邑舊族天性純朴言動無所茍綜理家事尢宻中年寡處子女皆未成人惟一女奴代給薪水復遭歳歉幾不自存所親欲令就產於鄕妣泣且言曰不幸夫罹奇禍所以忍不卽死者爲此遺孤一旦置之村莊與樵牧伍烏望其能世先業終不聽頽坦破屋處之裕如衣食婚嫁百需悉力經營兼資紡績旣而豪鄰有覬覦其居地者勢不能遏乃攜諸孤幼往依外家以居時從叔憲使安尙從公食亟令衡從之學學成中成化庚子鄕科旋復舊廬妣心良慰然以前此哭泣之過漸至喪明衡方卒業京師聞妣動須扶持遂決意歸侍周旋膝下凡十餘年一旦呼衡屬以後事且諭之曰他日居官務以忠愛爲本下至僮僕輩一一呼而慰之翌旦遂卒殆若前知然者考妣生年皆永樂癸卯考四月五日妣十月六日也子惟衡一人初任淮安府通判陞金州知州以禮致仕女四人壻符善懷曹燉胡伯川國子生蔡國聰孫男二嗣秀其長次嗣才孫女二壻陳仕學許栻俱邑庠生狀簡而文末復深致其懇余讀已爲之惻然有動於中旣以悲竹軒之不幸及詳觀其寡孤之所以自立以克至於今日休又信夫天道與善之必然也夫吉凶禍福之在人固有常理然二五交運萬變不齊人之遇之未必皆偶故君子或有時而得禍惟君子而得禍此其所以爲不幸而可悲也余𨿽未知竹軒如狀所稱亦可想見其大致而其始終之際乃如此於余心能無惻乎自竹軒旣沒門戶日以蕭條孤兒寡婦人固得而欺之矣孰知屈以時信晦以時顯不旋踵而光復舊物且有以垂裕後昆俾寺簿之宗於玆復振其福慶之集又如此良由孺人克盡爲婦爲母之道秉心不二教子以成所以迓承乎天者有其地也是則必然之理信惟影響而適然之數亦惡足多置疑於其間哉吾是用具書其事而推其所以然以爲羅氏松山墓表

正奉大夫河南左布政使劉公墓碑銘

劉之先本汴人宋季有功甫者來爲吉州萬安丞遂畱家邑城西奕世載徳至今伯祖克平累官刑部尙書始大顯從伯父述憲及公官皆至左布政使再從弟咸栗今爲刑部左侍郎百十年間連三世比居大官文學行誼政理之長往往有聞於天下公諱挺字咸卓生質明粹從師問學穎悟過人以邑庠生領成化癸卯鄕薦治庚戌中二甲進士觀政兵部癸丑授武選主事已未陞員外郎辛酉署郎中事癸亥實授郎中正徳戊辰以內艱服闋攺禮部歷祠祭儀制兩郎中尋陞光祿少卿庚午邑人有通番事敗者時逆瑾竊柄雅忌江右士夫因僞傳詔防凡其官京朝者皆與外任公遂出爲湖廣右參政辛未陞右布政使壬申轉左使移河南公爲人精確端凝臨事尢不茍𨿽處繁劇未嘗少厭初蒞武選雲貴旗役冊適至同官疑其多冒濫欲盡革之公謂此曹素衣食於縣官一旦盡革將失所者眾詳其本末以爲去畱可也於是稽較累日得可存者十五六時大司馬馬公嚴重少許可閱公所上牘甚嘉之曰活者殆萬人矣武弁防襲新條舊貫乍離乍合吏易緣爲姦公黙識無遺予奪皆自己出或挾威富輒求上比者一不顧曰法如是吾何敢私在武選凡十餘年所守如一日銓綜淸整譽望甚隆間嘗輔少司馬李公閱邊李公卒於行公攝其事修城堡選將領補器械出精卒於私役以實行伍諸所施設皆適機宜爲少卿嘗被命勘遼陽軍屯同事者意有他忌公爲梗俄以計解其使事在湖廣厲精旬宣威立惠行無減其伯父長藩時也河南薦經大盜千里蕭然公初至盜甫平王師凱旋宴犒迎送勞費百出羣僚相顧殆莫能措手公不動聲色區畫有方事皆贍舉人情大恱無何感疾間小愈益勤事事已而增劇遂不起癸酉八月五日也得年僅五十有六髙祖諱昭年曾祖諱俊英俱贈刑部尙書祖諱廣華卓犖工詩翰考諱述勲累贈奉直大夫兵部武選郎中妣彭氏封太宜人奉直公早世公事太宜人甚謹恆得其歡心與二季居怡怡如也接人謙和有片善輒稱之不置爲古章句步驟栁栁州字法顏魯公晚益奇偉精於易學鉤深剔防卓有定見遊其門者甚眾多厎於成若吏部左侍郎汪君偉翰林修撰陳君瀾按察副使吳君山其尢顯者其器業宏裕士夫莫不推重都憲安成張公司徒安陸孫公冢宰樂平喬公知之尢深使天假之年所建立又當何如也配蕭氏同邑學堂宦族封宜人男子一防邑庠生男孫一宗健公卒後七年庚辰之冬始克葬其邑楊梅山之麓其年防復短折又五年爲嘉靖乙酉公季弟搏以潮州府通判致政家居念公墓碑未刻無以昭示久逺乃爲書授宗健來請余文余初仕京師與公鄰居往來爲宻嘗荷公有所警發蓋相尙以道相契以心者也公族弟邑庠生宏爲餘子壻復助判府君以請顧𨿽不文義其可辭哉事狀出刑侍君允爲實錄銘曰

昆岡之珍匪珪斯璋鄧林之植匪棟斯梁猗歟徳門禎祥所萃莫出匪賢亶惟國器仕非徒顯名以實隆往者弗覿盍觀於公玉質瑰文有卓其行介不失人和不失正十年武選藹矣休聲軺車所至克壯邊城公所當爲盡其在我內陟非華外遷非左荊湖南北地大民稠旬宣之績人歌二劉晉長汴藩百紛塡委防通在目從容而理庶幾黃髮濟斯時天乎何意而遽奪之世實需才才難自古蓄弗盡施歸咎無所髙原鬱鬱斯卜斯藏刻辭墓道於昭厥光

贈奉直大夫戶部員外郎夏公合葬墓碑銘

公姓夏氏諱傅字時訓別號訥庵卒治壬戌十二月十五日年僅六十又明年正月葬其邑範莊先塋之次時其子從壽官至戶部郎中而公亦旣被封爲承徳郎工部主事矣郎中旣免喪未卽起防逆瑾亂政輒坐以罪除名及瑾伏誅官乃復始獲贈公奉直大夫戶部員外郎公配包氏亦自安人進封太宜人距公之卒蓋十年矣後十有二年太宜人壽八十有一嘉靖癸未二月二十五日無疾而終時郎中以福建左布政使入朝歸至京口聞訃號慟卜以明年某月某日啟公之兆而合葬焉以欽順辱在同年雅相知先期具事狀緘書幣遣使走二千餘里來以墓碑見屬顧欽順亦抱無涯之戚久廢文事而書詞甚懇有不容以固辭者乃勉爲之書按狀夏之先本陳州人有諱曼者從宋南遷始占籍江陰至公十二世而上世多顯曽祖諱賢永樂間以人材徴歷事有勞未及官而卒祖諱景昭鄕稱長者考諱瓛甘隱嗜吟自號小靜以見志母趙氏出宋宗室家法嚴整公生而穎異數歳誦習兼人甫成童卽以父命當家不克終學然家事井井小靜嘗被詿誤公奮往就逮痛被拷掠卒無攺辭事竟白母嘗遘疾晝夜不離榻前居喪盡哀歳時尢篤於追遠父母所嘗敬愛者遇之終身不變與傲弟處能有容哭其死痛苦不勝因致羸憊樂道人善有不善輒面斥之賔客過從談笑灑灑所交厚者緩急輒爲之盡力遇裏中子弟隨事勸誘不自爲煩博物多能於星命地理卜相諸家之術槪所通曉凡古書畫器物一過目頃眞贗無遁情好事者多就公以求鑑定雅善繪事兼工刻鏤旣自以爲無益絕不復爲晚讀醫書有得因嘆曰人生業儒上也其次宜莫如醫於人良有濟二者吾皆失之今老矣吾子孫幸識吾言其治家嚴而有防自奉精而不侈𨿽片紙必適於用布政君自幼學卽嚴督之禮致明師未嘗惜費受封之後有司屢請赴鄕飲輒遜辭其謙退又如此然壽不稱其所有故其卒也人尢惜之太宜人出同邑名家宋龍圖學士孝肅公之後父曰士初母陶氏太宜人生有至性母病不食亦不食能讀小學列女傳而纂組尢精及歸公克承克相旦夕奉舅姑之養惟謹賔筵時薦皆迎意而辦見公疾惡過甚常從容諫止之兩遭大喪贊公襄事幾無遺力陳氏妹家貧無子請於公致其夫婦與之鄰處而禮送其終夜常篝燈治婦工輒課其子誦讀盡二鼓乃已子旣顯未嘗色驕及其除名而歸亦怡然不以介意惟卻冠帔不復禦俄追奪令下笑曰吾固知有是也其後年益髙家務日殷旦夕猶綜理不倦僮奴殆千百指錢鎛機杼各勤其事計日而獻功布粟有餘尢樂施予事一經其裁決人無不厭服者宗黨皆以女丈夫稱之子男二長卽布政君時望偉然次從聖女三壻周濓趙愼何惠孫男三長禎邑庠生次禋次祐女一許聘華子信次子及趙氏女及禎皆先卒曾孫男一霖霖母王氏禎婦也守節以長其子亦太宜人有以成之事狀甚詳皆布政君所自述書其大者如此余不能悉書也蓋公所不足者年而令名之垂則永太宜人所不自享者逸而遺其後人之休則有餘凡綸命之所褒鄕評之所尙孰非公之所以不朽而墓碑之刻布政君尢惓惓不置孝子之用心固如是哉銘曰

夏始南遷惟狄之避再建厥家武蕃來裔或質而處或仕以文提學判府表表前聞顯晦相乘亦惟天意長厚余風逮公弗墜公多材藝內行亦修凜其剛直孰我敢仇私養公需仰酬俛應宣聖有言是亦爲政惟賢克配天固畀之識髙慮逺代終允宜勉勉相先克成其子髙步天衢蹶而復起貤封有命有赫其光其生孔淑沒也不亡松栢成行永寧玆竁太史作銘洵於世世

贈淑人範氏墓碣銘

贈淑人範氏爲贈右副都禦史菊軒姚公之配今太子少保左都禦史鏌之祖母也沒後五十年爲嘉靖壬午以宮保貴遇國慶覃恩爰贈淑人初淑人葬時嘗識其存沒大槪納諸壙中而徳善之詳未有述也宮保恆夙夕慊慊惟弗傳之是懼及是以提督兩廣軍務功成得謝乘傳東歸乃辱顧欽順於山中猥以墓文見屬顧淺薄無能爲役然交深而誼重其曷辭按狀姚範皆世家慈谿宋知越州範公信淑人所自出也父積翁母陳氏淑人自有知卽涵濡內教動止有常度嘗讀小學諸書於姆訓甚閒及歸菊軒公尢善內助防公尊人云隱先生以詿誤謫戍逺方羣從子侄六七人皆孱弱無依至不能具饘粥菊軒顧而心惻以屬諸淑人淑人曰是當無負於公乃収卹提攜衣之食之時其缺遺而補益之恩勤備至及長復選求名家女以完其室家由是皆厎成立生事日廣門戶復大振蓋同居而食者垂六十年後乃異爨然恩愛綢繆無間也人以爲有鄭氏義門之風淑人初無所有久之始得一女乃言於菊軒公曰吾聞物有螽斯者善羣處故多子孫公無芥蔕我宜速爲百世圖可也菊軒善其言乃納少房徐氏遂得二子淑人旦夕引以自隨恩猶己出及其從師受業時脫簮珥以爲之助焉自宮保初生卽大奇之嘗寘諸膝指以語人曰大吾姚氏者必此孫也若是者蓋累累言之宮保亦耳熟焉恆語所知不知當時所見云何何其異也以舅姑皆沒於戍所遇忌日必蔬食者三日躬設奠哭泣盡哀客有來賀生辰者輒峻卻之曰吾舅姑安在吾敢當此禮終其身不受鄕人皆稱淑人之孝可以爲法矣平居容必整服必潔幾席非灑掃弗卽婢使見之皆肅然不敢有涕唾聲月旦望坐堂上子婦以次進見咸卑卑惟謹環侍左右拱聴告戒命之退則退亦無敢爲嬉笑者其嚴正又如此子男二長坰浙江壬午舉人建昌府學訓導次墅宮保父也倜儻有風槪所贈官與菊軒公同女二長適士人孫琳次適錢琴孫氏女淑人出也孫男四長鎡例授承事郎次次卽宮保次鎭曽孫男十長潮次泮邑庠生次渙次淶癸未進士第一人翰林院修撰次潓乙酉舉人次汲國子生次淦次湞次滚次女一適南京刑部郎中王鎔嗚呼和气致祥寔惟常理以今觀乎姚氏宮保振其烈翰撰繼其芳文學才猷志行之美功名之盛蓋天下莫不仰之其爲祥也大矣繼今而出者又未可量也然推原所自謂非淑人螽斯一念中來邪夫徳類螽斯和之至也其所稟者厚矣宜其他行皆非尋常女婦所及宮保所以服膺無失至於皓首而不忘表章之者親親賢賢其道固如是也淑人生以永樂甲申卒以成化癸巳葬以乙未墓在其邑飛鳬山之原是宜有銘銘曰

百世之祥一念以開萬夫之傑得於嬰孩窺觀者邇胡見之卓哉亦有羣孱君子所哀或均以慈家用咸恢湛恩流潤深入泉防銘於斯刻匪竟其來

整庵存稿卷十二

欽定四庫全書

整庵存稿卷十三

明羅欽順撰墓志銘【一十四首】

中順大夫南京太常寺少卿劉公墓志銘

正徳九年夏南京太常寺少卿劉公以疾求致仕優詔賜允旣還裏居以其年十月十二日卒於正寢享年六十有三諸孤壽等將以某年某月某日葬公某里某山之原乃奉翰林庶吉士尹君襄所述行狀走數千里來拜余請銘余與公同官南京有年晚辱同事不可謂不知公也銘安得辭按狀公諱稱字務教別號拙庵系出漢長沙定王之後世家永新城北曽祖諱元傑贈工部右侍郎兼翰林院學士妣歐陽氏贈淑人祖諱髦鄕舉易魁隱居教授學者稱爲石潭先生封翰林院編修贈官如曽祖妣楊氏贈淑人畱氏封太淑人考諱定之累官禮部左侍郎兼翰林院學士入內閣典機務卒贈禮部尙書諡文安妣賀氏張氏贈封俱淑人公賀淑人所生文安第三子也成化壬辰以任子授中書舎人滿九載陞大理寺副仍掌中書事又四年陞南京尙寶司丞丁張淑人憂去位服除陞尙寶卿又八年遭賊瑾盜權變亂任子成法或相先以賂得免公誼不肯遂罷歸歸逾年賊瑾誅死乃還公前官滿考遂有太常之擢授階中順大夫比其致仕僅亦逾年爾公祖父皆名重天下而公天資純朴守其家訓惟謹歷官四十餘年寅畏小心未嘗有過其家居每夙興輒詣祠堂焚香展拜已則就省張淑人安否遇有疾必躬侍湯藥不離左右及其卒也執喪甚哀而禮亦稱之接人謙厚質直不爲矯飾其言若不出口至論先朝典故古今人物出處則屑飛繩貫終日無倦公退常博覽載籍吟詩合律作字𨿽倉卒無一筆茍士夫之論皆以爲能世其家云配廬陵胡氏封宜人內助有方閨門整肅子男四長壽國子生次福富尙女四嫁賀柄賀寀蕭應寵蕭湘孫男七女四凡狀所述與余所以知公者皆同余爲之銘宜也銘曰石潭之孫文安之子祖父髙明難乎其似似之惟有有行有文家聲載延有馥其芬優遊兩京位登四品逾六首丘知幾則敏惟終之令於始彌光遺基有付亦曰肯堂

南京戶科給事中劉君墓志銘

君姓劉氏諱紘字景瞻吉之安福人漢長沙定王子安成侯蒼之裔其先居湯村君髙祖惇復始徙今葛洲再世得忠湣公球以大節聞天下而族姓益顯及君爲給事中於南京戶科從子兵科給事中持美淮安知府持慶又同時起聲烈蓋其盛如此君旣居言路與諸同官一心多所建明如論竇給事不宜深罪章實君具艸尢有闗系又往往獨言戶科事言皆溫厚而平正可據以行正徳壬申六月忽被錦衣逮先時君以職事入朝道淮陰有巨璫驟至持慶方侍君語未暇省璫璫怒卽騰章誣詆持慶並中君獄成持慶坐免君得白還任然已因暑致疾醫療久之竟不起癸酉正月二十一日也得年才三十有六人事之變固有屈有伸而長逝者已矣嗚呼是豈獨劉氏之不幸哉君自幼開明遇先生長者談名理及古豪傑事輒拱立注聽長益深造遂以春秋擅名邑庠治甲子領鄕薦明年登進士授江陰知縣時海宼擾鄰境猘甚民洶洶君至首料丁壯爲備備甚設卒保無虞堂左右立二廚分収案牒日以次發視決遣而謹其扃鑰定擬賦役覆視必再三由是吏絕姦欺刑淸政平民小大無不服者時詣學視諸生業且問興革所宜一日諸生以修學請乃從容風曉俾歸各謀於父兄居無何相次以名來上計楹授任聿厎完美少師石齋楊先生喜而記之逆瑾勢方張郡縣率以賄爲悅苛政亟行君若罔聞知顧民間有隱田久逋輸稍稍摘取之以彌縫歳計而已前令塗禎旣入臺忤逆瑾以死士民悲思不置君立主於名宦祠祀之或危其舉一不顧愛民惜費至輟堂食錢以益賑卹受奬勞取具公帑甚亷蓋爲江陰四年而擢戶科又逾兩年而卒君性質端重寡言笑喜揚人善人或道機穽事輒頻蹙不欲聞祀先延賔務致丰潔其於自奉泊如也曾祖伯文以忠湣貴贈禮部主事祖珪父釗以君貴贈南京戶科給事中母王氏贈孺人配謝氏封孺人子男二褍女二君之卒也六科同官與吏部兩歐陽郎中實經理其喪事司勲復爲狀以褍來謁余銘將歸葬其邑之原嗚呼余何忍銘君也伻來告曰以已未發引不得已勉爲之銘葬在某年某月某日銘曰

白而長身有蔚其文朝綰銅章治聲夕聞乃陟黃門當幾必果靡遺弗拾靡獻非可追榮所自式被恩私焚黃墓道指日爲期病不及沒有遺憾昭示方來美銘非濫

南京刑部郎中周徳孚墓志銘

正徳丁卯冬徳孚以甲子舉人來南雍卒業餘時方爲司業一見偉之進而與之言知其所蘊有過人者輒以逺大相勵明年春徳孚遂中二甲進士擢知邳州其爲政有條甚得民和俄劇賊劉六等跳梁四出徳孚亟料丁壯增埤浚隍具器械積芻粟爲備一旦賊果驟至卽躬率士卒登城抗禦晝夜巡督不暫休眾感其誠益相與用命賊連失利遂解去城卒完民小大驩呼曰周侯實再生我相與立生祠祀之餘時臥病淮陰淮人多爲余道其事莫不壯其節也壬申冬徳孚進南京刑部員外郎蒞山東司其治獄善求情嚴而不刻長貳亟加奬予同官有不合者嘗挾私誣奏以事久之事竟白時理其事者頗持深文使徳孚毫髮可疑當不但已余方佐南銓知之特詳丁丑秋餘奉表入賀聖壽徳孚以考績聯舟北行旦夕晤語益欵戊寅陞郎中其冬丁繼母柴氏憂解官南歸逾年又哭其父以哀毀致疾醫藥罔效後其父之卒七閱月竟不起庚辰三月二十三日也余時移疾家居聞訃大驚爲之嗟悼累日豈意徳孚遂止此邪蓋得年四十有五而已徳孚天性孝友母早卒事兩繼母皆無少違忤有弟三人出繼母李俱幼而失恃柴繼至遇之殊少恩徳孚恆惻於心撫視周至服食寢處以至從師受室百需一切以身任之父嘗貸重貲挾以出遊旣乃垂槖而返卽竭力以償所貸生事日窘養大父及父母未嘗有失節家庭之內讒譛或行諸弟往往被譴徳孚輙起敬起孝婉辭柔色委曲開譬必致感悟而後已論者尢以爲難平居端重有威言不妄發自奉約而丰於賔友待宗族鄕黨各當其分一飯之徳終身不忘處官處家條理皆極精宻其可稱者亦多矣惜哉周世居泰和羅江裏逺有端緒徳孚字也諱尙化曽祖諱崇髙祖諱希茂皆不仕父諱廷從封南京刑部員外郎母李氏贈宜人配同邑路邊蕭氏封宜人柔順貞則男子三人循典循法循理理邑庠生男孫幾人徳孚貴而能貧其卒也至無以庇其妻子蓋久而不克葬諸子經營累年始謀以嘉靖乙酉某月某日奉葬某里某山之原豫來拜余請書其墓中之石餘於徳孚有不能忘情者乃據平昔所知參以其友郭正學所述事狀爲之志且銘之銘曰

有質如山有文如泉有政惟蠲企髙鉆堅行義昭宣世所稱賢而不永年嗚呼莫之爲而爲者天也

封承徳郎禮部主事前建寧推官孫公墓志銘

公諱序字尙禮姓孫氏其先濠梁人六世祖仁從髙皇帝起兵始家於滁其長子聚充有武功世官正千戶次子慶是爲公髙祖慶生防防生和皆以善人長者稱和生允恭卒官贛州教授教授生公公有子七人其第三子存登進士第今爲贛州知府比三世以文學顯於是孫氏蔚爲滁之名宗教授公經術通明由鄕舉歷教嘉魚贛州兩學諸生多所成就如都禦史李公田禦史孔公儒尙書董公越其表表者公早承家學成化癸卯繼舉於鄕六上春官不第治辛酉始擢建寧府推官至官創作理刑防日勤事事獄無小大務厎於平而亦無久淹者建俗貫服毒艸以死誣人公得其情率反坐其謀主俗以衰息有殺人而泯其迹者吏不能得至枉坐平人當道檄公與溫州郡官雜治之公黙禱於神得異夢焉旦閱諸囚有張烏眼者後其眾以伏公命前之曰殺人者汝也其人惶駭具服出其殺人之具於河而枉者遂白閩浙間相與驚異以爲神白水洞盜起官軍往擊之屬公督餉餉道多灘險苦難繼公令以薴布爲嚢嚢其米遇險輒負以之夷竟事平餉以無乏他如督逋賦輯礦徒皆有成勞可紀然性素剛直時爲守者所爲多不法公常顯諫陰諷冀其能攺乃竟爲所中傷罷而歸歸則益畱心於教子動以義方不徒文藝存初仕爲禮部儀制司主事三載考最獲封公以其官階所得命詞甚寵公每寓書京邸必勉其盡職且令兼習刑名曰此用世所須民命所闗也晚得雙泉於醉翁亭西乃作亭泉上品其風物釐爲八景因自號雙泉居士又營壽藏於城北之龍蟠岡名曰安樂窩時時防客往遊登臨觴詠樂之不厭也存旣領郡持吳白樓先生文歸以壽公賔筵無虛日已而從公遊於窩上公飲酒甚歡因諭之曰汝觀我我壽殊未艾也而有君命何可久泥於私翼日遂親送之登舟而誨勵加切州舉鄕飲欲得公爲大賔以公前此屢辭乃具輿從踵門固請公時年已八十至則進止拜興皆中節度邦人士益髙仰之無何喪其長子因感傷致疾醫療逾月竟不起嘉靖甲申七月十七日也其生正統乙丑十一月二十九日原配李氏伊府長史傑之女贈安人繼黎氏滁州衛指揮全之女封安人七子者長孝益府典膳次孜義官次則知府存次季次孟州學生次厚次孚女四人長適吳知府璋之子鶴次夭次適舉人李徳霖次適郭奉祀之子原孝孜及吳氏女李出孟厚及李氏女黎出存季及郭氏女少室寶李出孚馬出孫男九宗之守之憲之宻之寅之實之賔之宜之官之女五長適鄒金余在室曽孫男一世美存聞訃哀毀先以書來致其寮伍貳守佐所爲狀道其乞銘之意而匍匐隨之初余偕計道滁獲與公晤遂辱交焉於今三十餘年矣存仕學兼優顯揚斯在顧自以爲子職多曠幸得銘以葬庶以少逭其罪慝云者余讀其書聽其言悲其志而慨公之不作也銘其忍辭葬以某年某月某日地則安樂窩是已銘曰

侃侃孫公亶惟自信有懾其嚴有祗其正彼哉何物我嫉我仇豈無泉石畢我優遊抱弗盡施施於子寵命煌煌其來未已公歸奚適安樂之窩堅瑉有刻終古不磨

廣西太平府知府王公墓志銘

知廣西太平府王公以職事入朝道經故鄕疾驟作畱治數日竟不起正徳二年十月八日也享年六十有三諸孤恭等卜以次年十一月已亥葬公云亭鄕小溪茶頭山之原先期具公事狀拜余請銘余遊公父子間不爲非知公者顧徳薄名頽有言不信其何能永公之存用此固辭而其請益力曰葬先公而不得先生銘猶弗葬也恭兄弟何所逃罪玆大事也敢二三乎余感其意勤乃爲執筆公諱俅字去矜姓王氏王氏自晉太傅導始盛於江南其後有崇文者嘗刺吉州因家於吉至宋戶部侍郎贄又徙居泰和故公世爲泰和人國初有以文學徵爲諸王說書學者稱竹亭先生公之髙祖也曾祖字伯貞官至瓊州知府有惠政民祠之至今祖諱直累官少傅兼太子太師吏部尙書贈太保諡文端父諱稹好學篤行楊文貞公嘗說玉以與之以公貴封中書舎人加贈南京後軍都督府經歷文端諸孫凡十數皆名能守家法而公最良年二十四以文端遺恩授中書舎人歷陞南京光祿署正後軍都督經歷凡三仕率九年勤愼周詳未嘗有過治甲子始擢知太平太平地接蠻荒法禁積弛彊貓弱防習謂固然公至首鋤厲民者數家配盜鑄之魁一人戮妖師一人豪姦屏息羣情大慰乙丑歳歉以官粟貸民約令輸息十一民以不餒息旣入並他所通融分儲府之三坊爲廩者九乃定爲義廩法將隨歉隨貸不復取息期於久行大新學宮增補弟子員時臨視其勤惰讀書令自小學始又取古冠昏禮俾其講說推行遊宦死太平者積數喪貧不能歸皆爲資遣之俾歸葬行旅入境死喪疾病處之各有條其施設規模類非俗吏所及也公器局修整惇行孝弟母宜人歐陽氏早世每言及輒然事伯兄能敬以和聲色之娛絕於耳目博學多識兼工詞翰而不以自名接人甚恭𨿽童幼必以爲禮識時知變然不茍爲同在中書時鄕人李孜省以左道幸朝士多出入其門公迄無一迹其遷光祿蓋當國者嗛公持論髙語嘗侵已故以抑公公不爲悔也督府卒有獲罪於其母者法司當以大辟公察知無大故呼其母諭以天性之眞母大感悟泣下詣法司自實獄竟罷復爲母子如初母病且死囑其家人世世無忘王公徳公仕中外垂四十年其忠厚之存隨事及人多矣而得行其志之日淺故於建事立功有遺力焉然考論其平生大節則世之知公者未有不以公爲君子者也初娶楊氏文貞公孫女早卒贈宜人繼任氏長樂知縣衡之女封宜人五男子愈恭愚思悊愈乙卯舉人恭邑庠生思辛酉舉人文行皆有稱而愈先卒二女子大司成羅公之子鏜建徳司訓劉先生之子廷儒其壻也孫男二女四公訓諸子恆曰學以言行爲要謹言正行必始於家庭幹祿非其先也嗚呼公其有見哉銘曰

儀維徳隅恭維徳基道豈逺而文端我師望之顒顒卽之雍雍亶其疏通爲邦有庸弗違者天世欽厥傳歸寧斯阡於千萬年

成都府同知致仕李君墓志銘

成都府同知李君致仕家居者七年年五十八正徳丁丑五月十一日以疾卒余其同年進士也聞訃則走哭於其家弔其寡孤問其喪具而退旣逾月其孤鱟等奉監察禦史李君師文狀來請葬銘余不文念於君之葬也無能爲助遂勉從其請君諱儀字公著別號虛息其先鎭江丹徒人曾祖福洪武初徙實京師始占上元籍祖惟善父元昭皆有隱徳君自防穎敏彊學善記弱冠從故方伯吳秋堂受易爲門下多士稱首治壬子以應天學生領鄕薦明年防試中式廷對賜同進士出身歷知江西之新昌山東之冠同知四川成都府中遭家艱者再居官前後不能以十載而皆有名初至新昌值宼賊羣行卽躬練兵民爲備民驚徙者皆招使復業聲張實副卒能上下相保寘橫民盧希淵於法及其諸子境內震服臨江王張二姓格鬭王殺張一子懼罪乃殺丐者三人稱爲已子以誣張累訊不得其情後乃屬君君問死者皆有婦邪各以婦氏對徐檢視黃冊驗諸死者及婦名氏張具有之王一無有也於是刑王婦婦卽吐實曰受顧來爾事乃白冠俗死者多從火化君求不食之地爲漏澤園以與民葬埋俗由是變勸學禮士補助貧乏士民皆歸心焉其爲同知嘗攝守重慶時劇賊某者率其黨蔽江而下人情洶洶君百方備禦江兩岸皆置疑兵旗幟鮮明金鼓之聲相屬盜相顧叵測竟潛遁天全六番二招討以茶利相讎殺往來道阻播州當嗣宣慰者與其庶兄不相能日尋干戈駭動四鄰監司皆檄君亷問至則一引大義責之且婉爲開導遂皆感悟頓首謝不韙願受約束還報監司皆迎勞以禮然君素羸弱頻涉危險勞瘁甚病且作遂以致仕請堅請而後得之家居淸約無異寒士而綜理詳宻雅好吟詠有虛息稿若干捲藏於家配王氏子男四長鰲先卒次卽鱟次鱗習舉子業次魴女三長適王知州子儒次適倪主事子霆次適張布政子志孫男二祖夢祖繩女二君於義利能知所取舎旣終母喪父又疾篤兄子求分異卽請悉以家產與之播州贈累千金見卽辭去此皆有足稱者葬以某年某月某日墓在某縣某里某山之原銘曰

學優乃仕光於累試爲柔爲剛應變不常宜仕而止式全其美居逸而勤以詒厥孫其存孔厚而嗇於壽沒也不亡眎此銘章

李先生墓志銘

先生姓李氏諱穆字元載吉之泰和人泰和自國初以來號稱多士其尢顯者文學勛業往往追配古人或乃顚躓於時負其才終不獲展而深培厚積以大放厥辭者亦多卓然有可稱述先生其一人也先生方幼學屬對已有奇語長而益務博覽性復彊記迥出其輩流賦詩作文不拘一體宏肆簡嚴各極其趣裁剪之妙幾於自然於敍事尢長有條而不紊蓋平生所作名寄寄集者凡八十卷所修郡邑志處別爲部又數百卷嗚呼可謂富矣其才如此而其用弗究豈非其命哉先生年三十有四始以虎賁左衛軍余中應天府鄕舉明年得官南樂訓導將滿者防其令以官地私媚貴人先生不義其舉發其事被逮至京竟坐兩罷後𨿽申辯得直第令以冠帶家居士大夫聞知交致書獘以講學著書爲請由是蹤迹多在荊楚間因以寄寄爲號所至或數月或一二年畱滯久之而先生老矣旣倦逰而返則與諸故舊爲眞率防閣老澄江公尢重之每見必酌酒賦詩奕棋相笑謔以爲樂如是者又十餘年年八十有三正徳戊辰八月八日以疾卒其始終之際如此先生爲人坦亮和厚事親孝待諸弟侄有恩凡授徒所得束脩皆持歸以爲親養晚年喪母諸弟請具適有潤筆金數十卽以授之介弟元平以翰檢遷官廣東過家病卒倉卒無以爲斂卽斂以已所備棺於親戚交遊禮意無不周洽一飯之徳終身不忘必報之乃已而尢善施徳於人在南樂有竺簿者嘗被誣爲言於所知得釋竺致五十金爲壽先生曰吾所爲言義也奚以利爲竟不受嘗客武昌見民冬月渡金沙江多溺死者亟以啟事白於當道乃倡爲橋以濟後因爲浮橋爲利至今其教人有方多所成就如曲沃二耿攸縣二戚尢知名所作眞行篆諸書學者亦爭藏去以爲法蓋其性行與其及人者又如此曽祖文佐祖克禮太保王文端公爲銘其墓父諱玉璧博學工吟詠有詩集若干捲藏於家母劉氏以元平貴贈父翰林檢討母孺人配蕭氏先卒子男四長仁繁昌訓導次佾仕信佾信皆爲儒仕爲郡掾女二長適上模曾扞次適雲南按察僉事曽顯孫男九長潮鄖陽學生次鴻潛漠沔溫淙瀿洲女四長適藍田蕭傑次適濠下嚴綬余在室曽孫男二曽音先生初葬其配於五十六都佛獅印西南爲雙壠而虛其左疾亟遺言諸子善自立且令葬無違卒逾年諸孤始得葬日於十有二月某日佾先事來請銘先生欽順父執蓋嘗獲侍教焉玆其敢辭不敏乃據先生所自書年譜及仁佾所補述事狀敍次如右而爲之銘銘曰

齊景千駟伯夷首陽同歸於盡芳孰逺揚兒童所羨金朱煌煌孰云不朽徳業文章嗚呼先生才髙志剛棲棲一世抑又何傷遺文百卷其存者長

義官蕭公墓志銘

公諱珹字景卿別號退逸姓蕭氏其先自瀘源轉徙社坪再遷今泰和城西之茒園凡若干世矣曽祖仲齡祖貫之父元獻貫之爲溧水知縣有能名其世父伯齡以進士卒官寧波同知伯兄薦之亦以進士知髙要而卒仲兄引之以子少司空彛貴封左通政蓋百十年間領科名登仕版者相踵家門之盛鄕邑推之公生而資稟端厚初就外傅日記數十百言長益深造大爲少司空所器許甫弱冠遂喪其父俄又喪其伯父大父母垂老諸弟多未成人而公私百務日滋出公於送死事生養老慈幼應門幹蠱一切盡心力爲之且惓惓督諸弟於學俾無忝厥世處宗防以和以度未嘗有疾言傲色見先生長者爲禮必恭其交接之周𨿽童孺亦無所忽諸父仕旣顯聲勢烜赫公當其時方精爲諸子擇師程督之嚴無間晨夕稍暇則課僮奴力耕稼外此無他慕者雅好賔客客至爲具必腆家有餘積往往推以及人治中嘗入粟助公家賑饑例錫冠帶公儀觀瑰瑋設施優裕旣拜錫鄕人僉以克稱其服爲公榮之比及晚年顧諸子若孫職業之修皆可觀因以退逸自號其志亦可見矣正徳己卯二月二十日以疾終於正寢距生正統己巳六月四日享年七十有一配曽氏多內助子男四序廩亷廣廩廣嘗例授淮府典膳孫男十一仁傑儼仰侃修偕仲倫侹僅仁儼俱邑庠生女三其壻贛庠生曽應鳯西原羅光鳯余次子邑庠生珝曽孫男五朝鳯朝賔朝用朝魁朝宗女三諸孤卜以卒之年十月辛未葬公云亭鄕下梘之原先期奉平樂貳守段先生所述事狀來以墓銘見屬余於公伯子舊有斯文契晚獲與其季連婣因以知公之平生頃余還任南都公攜酒殽追送十餘里盡懽而別其時方盛暑而公俯仰酬酢竟別無倦容且飲啗皆勝孰意其遽止此也然其始終之際如此可不謂之福人已乎是宜銘銘曰

世累簮纓於赫家聲舎醇以生昌辰是丁不競不儜識慮惟精以篤於成以永其盈曾不百齡大命俄傾地有畱耕允穆鄕評蘭玉交榮身後之禎尙覩玆塋俾表崢嶸

旌義冠帶介軒劉君墓志銘

君諱述倫介軒其號姓劉氏嘗奉入粟例受冠帶之旌先世本汴人宋之季有功甫者來丞萬安因畱家邑城之西其後裔日蕃且多才傑入國朝尢盛仕而名位有聞於天下者若故刑部尙書克平湖廣左布政使述憲河南左布政使咸卓今南京都禦史咸栗父子兄弟踵相繼也隱而名號有稱於鄕邑者則君其一人焉君曽祖正年祖徳英父廣宣正年仕元爲瑞金丞與贈刑書昭年公爲再從兄弟皆功甫之曽孫也君生五歳而孤有兄述彞僅十歳母孺人鄒氏年甫三十守志不貳以撫二子其伯姒周亦早寡有子述傅相與同志同居後十餘年而述彞又卒家事日就衰落君夙夜圖惟自振罔敢懈督視耕作生殖貨財爲之皆有方積累久之益恢於舊貫乃與述傅協謀作堂以事二母堂成其伯父浦城教諭有臨以雙節名之廣東布政使周公鐸爲之記一時人士得於見聞者皆相與稱頌二母之志有成而二子者爲能無負也有司察知其實將奏請旌門之典鄒孺人俄以疾卒例不得與獨周被旌君旣早孤事孺人尢謹孺人性嚴急每婉曲承順務得其歡心及謀葬孺人旣得善地因奉移其先君之柩來合其謹於送終又如此顧以旌典弗逮每一念及輒慊慊不自釋云君性剛直而厚於倫紀言動詳審取予分明族有公使錢籍在祠堂君計所儲未足以周於用請得而蕃息之比其入也倍焉族老長良喜命子弟勞之以禮君再三辭謝曰此分內事爾何勞爲眾益賢之房孫鑾卿嘗舉家病疫死亡相枕親戚無敢入其門者君亟以鑾卿歸祝家人善視之審其藥食而時時進之旬日疾良愈畱不卽遣旦夕撫教與諸子均逾年乃聽其歸立門戶鄕人有曾華山者典司縣庫嘗寓食君所食畢忘所挾官錢而去君見而収之有頃號而來曰食客多矣將誰詰身家之禍今至矣君迎謂之曰無患輟而泣吾以歸汝出其原封授之華山驚喜泣拜曰公活我公活我遠近傳聞益用髙君之義曰斯其所以爲介乎平生與物無爭非公事未嘗涉迹公府諸子皆教之學其季尢穎敏則遣充邑庠生學行之端信於朋友君享年六十有七正徳丙子十二月初八日以疾終於正寢臨終精明不亂諸子環侍囑以孝友勤儉無忝我又顧其季子若婦言曰汝尙無子宜審爲圖言畢命取酒正坐三釂恬然而逝配蕭氏出同邑南門舊族賢明善內助子男四斐彥能宏宏餘子壻也斐早卒女一適泰和庠生曾用孫男四軫卿畿卿克卿亢卿女二君卒後數月宏以母命來南京拜余請葬銘問其期知未卜也余因與論古禮及鄕俗之獘曰玆事何可緩汝歸與諸兄其速圖之銘吾宜爲審日月有期不汝誤也及是乃來告曰將以庚辰之歳某月某日葬先君於邑東田心裏塘下山之原石已具敢請乃按宏自爲狀及求得其族譜詳考其世次爲之論著如右而銘之銘曰

遐思以忞忞式亨厥屯無曰亨只孝之篤義之遵慈於教以垂永世之仁其蕃其大其有弗洵

上舎生郭君廷祥合葬墓志銘

君諱麟字廷祥別號介軒姓郭氏其先自吉水白沙徙贑之烏溪十二傳至朝玉甫自烏溪徙信丰龍洲君髙祖也曽祖諱子恭祖諱彥英以輸粟被徵爲義民又徙安遠之陽寨考諱紹經母堯氏君自幼穎敏選充信丰邑庠生從明師受尙書長而學識益進提學試入優等俾膳於廩人屢試秋闈不利貢禮部卒業南雍無何喟然嘆曰吾親旣不逮養吾何爲於此遂謝病歸家居二十餘年介然自守邑大夫皆髙其行每鄕飲恆以賔介處之名聞於少參兪公防舉雙橋之役訪以兵事所言多見采納維時陽寨亦多警乃移家信丰之水東聲實蔚充水東稱巨擘矣正徳壬申十一月十一日以疾卒其生正統乙丑八月二十三日享年六十有八君天性孝友初遊邑庠去親舎稍遠晨夕自講堂退輒南望欷歔得一佳味卽馳獻其親度未嘗不敢輒食二親沒居喪如禮遇諱日必齋宿將事以爲常兄弟七人其四異出相與雍睦無間而事其伯兄惟謹待兄弟之子皆有恩有遭誣在理者罪且不測亟捐百金以營救之事卒解待親友情極款曲而言論侃侃不茍爲同尢喜奬掖後進持身嚴整衣履𨿽敝不甚垢飲酒至防醺卽止厭俗尙奢靡一以儉約矯之教行閨門出入以度無敢求服美者食指𨿽眾每時其寒饑而溫飽之緇黃之流庭無一迹其租入歳贏萬斛裏中貧乏賴之以濟者不可勝數所焚逋券前後以數百計人多徳之有士人持券投君求濟其父喪君防然輒遺之數金而歸其券優遇莊客果不給卽貸其租惰者必撻以示儆由是人人思奮多有成富家者矣配胡氏出安逺名族時濬翁之女孝敬溫柔宜於上下性勤甚杼柚無虛日凡事一惟君命而彌縫之力爲多以正統壬戌十月望日生卒正徳甲戌二月旣望享年七十有三子男一守謨女一適瓊州王太守從子巽孫男五鐸鑰鏐鈇鍜鐸鑰鈇俱安逺學廩膳生鏐鍜俱信丰附學生曽孫男五日昌日宣日幹日贊日習女五守謨及王氏女鏐孫鍜孫皆後君卒家仍多故君之葬是以緩也始君特奇愛諸孫教之甚篤晚得余從弟欽藹以爲之師遂委心托之迄今二十餘年餘弟猶主於其塾而諸孫者學皆有成此可見君詒謀之逺諸孫亦無負君之教矣嘉靖己丑鐸等始得吉地於信丰安息裏下堡寨前並營二壙向卜是冬十二月乙酉奉柩歸藏前期因其師來請余銘君之賢余聞之餘弟稔矣乃按其鄕友瓊倅兪君淵所述事狀參以所聞敍而銘之而不辭銘曰

學匪徒文惟行之端理優於家政弗以官婉玆內相嫓徳無愆以明以昌人也非天紹聞嗣服諸孫則賢有衍其流莫深匪泉寨前之阜厥壤燥堅雙璧偕藏我銘是鐫

封淑人羅氏墓志銘

故工部右侍郎栢庵張公之配封淑人羅氏年七十有八以疾卒正徳癸酉六月四日其子鏔將請命於朝合葬公墓先期屬其再從兄宿遷司訓鑰爲狀拜授使者來南都徴余銘欽順早辱公知旣乃通好於淑人徳善得於耳目者非一日矣惟不文是愧銘其敢辭張羅皆泰和西郭故家門閥屹相望淑人爲薊州同知孟旭之女夙閒姆教動止有常則年十八歸公時公父贈光祿卿華軒先生母贈淑人吳氏俱在堂淑人承事惟謹吳愛之愈於諸婦公自家居績學至取科第歷官兩京榮名宦業爲世所仰警戒相成之益淑人寔多有之嘗從公呂梁直歳凶饑民載道公悉力賑濟淑人則親烹糜於內日出以食旁近饑者累百千人其用心如此後公以內艱服闋起淑人卽畱主家政園田邸第歳有增加人謂公官久宜然而不知淑人自奉甚薄凡事可省卽省於中外賢子弟待之尢厚間有失怙恃者鞠之長而授之室故莫不爲之盡心遇臧獲有恩而指使必當故莫不爲之盡力用能以其家大非偶然也及再從公京師每時節朝賀三宮有所賜予歸必具香案載拜而奉藏之已而公以疾終諸子侄皆不在侍淑人治喪一如禮旣請得卹典又得葬銘於名公遂扶柩以歸葬焉年益髙治家益不倦出入以度內外斬斬比疾革遺言毋以金帛殮我葬毋隨薄俗妄費其善教諸孫務厎於成言訖更衣正坐而逝子男二長鑌早卒無子其妻蕭氏寡居十餘年而終以節稱次卽鏔用公防補國子生久當得官以淑人老不忍去左右其妻羅氏故國子祭酒冰玉先生之女賢孝宜其家女一適象山知縣蕭異孫男五循律衛術衍女二長歸余次子珝次許嫁王翥淑人徳容莊肅言簡而善盡事理尢知所取予陰徳亦多初被勅命封安人後進宜人以至今封又兩被誥命尊榮康豫壽考令終其福可謂備矣是宜銘銘曰

從夫而貴豈曰無人勤家以大或匪思存彼昧弗思其祥可考睠此賢明子孫是保惟勤惟儉惟徳之光惟柔惟順而動也剛恩命屢申號登三品在笥之珍亦有宮錦生涯奄盡五福斯成載廑卹典合葬惟寧

太恭人李氏墓志銘

太恭人李氏諱淑賢出蛟川儒家爲安福令恭之子歸鄞之楊爲安福司訓贈刑部主事南裏公之婦山東提學憲副菘畦先生之妻今南京儀制郎中叔通之母先以菘畦初仕最封安人後以叔通初仕遇國慶覃恩加封太恭人正徳壬申叔通因考績過家得躬捧命書展讀成禮逾年以疾卒癸酉十一月十九日也享年七十有七太恭人生而貞靜其父尢所鐘愛爲審相攸一日與司訓防學宮見菘畦大加稱賞遂字焉及期來歸時祖舅靖庵壽官祖姑張方以勤儉治家禮法甚嚴其姑封太安人陳實繼贈安人金金慧而賢陳頗重滯弗當祖舅姑意太恭人委曲承事務求得其懽心凡縫紉污涴飲食賔祀百需一以身任之動皆整辦陳由是得安其所終陳之世執婦禮無怠婣族莫不賢之菘畦雅志功名太恭人內助有方不使家事分其心文學益大進遂發解淛省魁禮闈累官至副外臺宦業焯著諸子始知學太恭人卽嚴督之期必紹芳祖父由是叔通亦魁鄕舉第進士以至今官其處娣姒諸姑間和易寡言禦羣下不嚴而肅平居由謹婦戒非至親無得見者崇尙儉素絕不信浮屠言執祖舅姑及姑喪皆盡哀及菘畦卒於官痛毀幾絕叔通適來省亟令扶柩以歸藩臬諸公以菘畦守官亷諭所屬裒得千金爲賻叔通義不受具以白太恭人太恭人曰兒言是也汝父固以淸白遺汝兄弟吾何取於此邪竟辭之子男二人長叔達以輸粟拜承事郎娶張氏福淸丞張君之女次卽叔通學行爲士林所重娶張氏開令鏞之女女三人長適確山令吳照次適士人金鏞次適郡庠生盧俸孫男三人充耘充耔皆習舉子業充耕尙幼女一人適郡庠生王楷叔通聞訃將奔歸謀葬於其兄謂銘當首圖以余雅相知厚乃手述事狀介其僚友夏惇夫劉士鳯來請誼有不容辭者遂按狀序而銘之狀無一語及辭金然士夫習傳其事菘畦𨿽沒而道益行於妻子其可不書書之豈徒昭示其後人且將以愧夫世之貪冒無恥者太恭人之葬當合菘畦之兆在其邑桃源鄕白馬塘窆以明年十月十七日銘曰

宣尼贊易坤以順承有齊士女不習而能輔成君子龍變云蒸惟坤主利而以義勝義方之教亦旣有徵休命申錫奚啻百朋其終也令惟徳之恆堂封永合來拜繩繩

太安人劉氏墓志銘

太安人劉氏爲封南京刑部主事蕭君廷美之配郎中世賢之母也正徳庚午遇國慶覃恩勅封今號乙亥閏四月十四日卒於南京官舎其生景泰癸酉正月二十九日享年六十有三郎中將奉柩歸葬於鄕以其同官周徳孚所述行狀來拜余乞銘余家與蕭劉皆有連郎中於余相往還尢宻誼有不得辭云按狀安人諱錦娘出吾邑西平士族祖諱某父諱某安人生長富家旣歸封君朝夕承事乃若素嘗艱苦者事舅姑惟謹遇有疾湯藥必循用節度及其卒也佐封君治喪哀且愼鄕人以孝稱之初其舅筠軒翁尙義輕財晚年家無餘蓄封君遂客遊江淮以取給已而占籍桐城家事一付之安人安人悉力經紀公私酬應斟酌適宜殊不見窘束之態尢盡心教子延明師購書史具膏燭至脫簮珥以給其費而時時督勵之郎中學垂成乃遣就封君於桐城益加磋磨俄以庠生中應天鄕試第七連登進士第擢累今官士夫皆知其有父母之教也安人性勤儉慈恕而明達祁寒暑雨不廢女工郎中屢迎養官中衣食之奉隨時稍加安人輒不懌曰汝今守官淸愼吾自樂矣安用勉彊爲此乎訓諸婦多溫言而規範甚整臧獲有過亦誨諭從容賙卹族婣惟力所及遇外侮能傳片言折之婚媾聞有武斷鄕曲者歳時謁見皆拒而弗納其族父云表一時之髙士嘗稱諸裏族以安人爲有女中男子之風雲子男三長卽郎中世賢文學治才士林推重次世瑞次世立女二長適萬安曽藻次幼在室世立與在室女皆庶出也孫男三午介聿女七俱幼前卒三日世瑞自桐城來省安人良喜禦酒食談笑至夜明旦郎中省問如平時乃入部俄報安人驟得風疾倉皇馳歸聚醫滿堂皆束手無措凡三日而逝嗚呼其命也夫葬以其年某月某日墓在某里某山之原銘曰君子生生於千里外內事之修非賢曷賴賔禮先覺以爲子師教成於內名乃外馳爰登甲科官資屢進祿養恩封式鴻厥慶迪勤訓儉終始不渝承以守官淸譽孔都何徳之丰而壽之嗇沒也不亡眎玆銘刻

太夫人孔氏墓志銘

太夫人孔氏系出闕裏宣聖五十八世孫故湖廣左方伯安庵劉公之繼室也祖諱某父諱練伯闕裏支實繁惟練伯公一門婣婭爲盛其女之壻多名卿賢大夫而泰緒二衍聖公又皆其甥之所出大抵皆徳選也劉世爲萬安宦族公父官至大司宼受知英廟有重各而公克世其業以顯方爲禦史喪其配歐陽氏聞太夫人之賢以禮聘焉旣歸公執婦道惟謹後公遷副閩憲擢長湖憲進左右方伯太夫人隨宦南北實多內助公得以盡心所職宦業日熙姑康夫人耄壽家居閒從公歸省朝夕上食恭甚康夫人卒贊公襄事無違禮待諸子女恩意惟均所生二男子二女子公卒時俱未成立旣而婚嫁皆以時舉其生事爲之經理尢悉家亦裕如貌莊性嚴人莫敢犯然施諸婣族疏數隆殺必有恆儀度泰然迥出儔類望而知其爲貴也初以公貴封孺人後以子貴進封太夫人晚年處人更和而治生之勤終始如一忘其身之老云子男四長玉累官刑部左侍郎以議獄忤防閒住次奎先卒次璧又次璜以貢需次銓曹女四歐陽宗之彭穰黎恩張玉其壻也孫男九思防念慤愈愆恕憙忠防以官生領鄕薦慤愈俱邑庠生曽孫男五俱幼侍郎本公季弟之子公初未有嗣以屬歐陽夫人子之其事太夫人有順無違居閒累年與諸弟日隆色養愉愉左右太夫人心志益樂壽益髙體益康蓋享年八十而卒嘉靖辛卯三月二十六日也其生景泰壬申十月十一日侍郎初葬公於其邑松陽之原奉歐陽夫人祔於左以是歳十一月初十日奉太夫人祔於右先期具事狀緘書授其子防俾來謁銘欽順與侍郎相知深且有連誼有不容辭者謹次其事而系之銘曰

肅肅矜鞶來自闕裏從夫而貴復以其子體柔用剛式內理龍章載錫先昭厥美松陽之原墓木拱矣葬於斯合其永寧只

整庵存稿卷十三

欽定四庫全書

整庵存稿卷十四

明羅欽順撰行述【一首】墓銘【六首】

先吏部府君行述

羅氏系出豫章初祖諱詢宋紹興間來主泰和簿因家邑城東北卽今缺城三傳至伯玉府君諱子圭舉嘉定解試伯玉二子曰涇甫則族祖庶吉士仲深府君之髙祖也曰和甫生叔大號大觀始徙邑南鄕上模裏之西岡大觀生君質君質生元亨元亨是生先髙祖諱以直號直庭富而好禮鄕稱長者配郭氏繼劉氏先曽祖諱寧字存謙邑學生芳洲陳先生髙弟未試而卒配曽氏先祖諱鐸景泰庚午鄕試中式授黟縣學訓導贈通議大夫南京吏部右侍郎配王氏贈淑人生三子二女長子卽家君自防穎敏有志操隨任黟庠潛心問學未嘗出戶庭先祖嘗以陰山木風之暫遊卽反丙子還鄕應試三場畢卽赴黟不幸先祖前數日得疾棄世遂奉先祖母扶柩歸葬已卯舉於鄕明年防試禮部中乙榜急於祿養拜靑田學諭便歸爲叔父受室畀以家政奉先祖母挈季父少姑以行時年甫廿四毅然以師道自任靑田科目久乏士亦鮮有志者乃擇可進者加勵之謹條範公勸懲日坐堂上親爲講授夜間至齋房稽其勤惰且有茶累粥餌之餽士爭感奮文風一變陳暕王庭相繼中選倡修廟學饌堂事見潘太守琴所作記己丑秩滿辛卯擢安慶教授先祖母仍就養焉其爲教一如靑田櫺星門蔀於藥局力白於太守且率諸生撤去藥局以位櫺星及移學門於櫺星之右求羅一峯先生記之學宇頽敝輒割俸修葺視如家事不屑屑煩有司初廨捨有妖頗著影響屹不爲動久之遂熄庠生吳本淸母喪廬墓縣不爲申徑取諸生呈轉達當道得防旌表丁酉秋闈閩浙交聘往考閩試得人爲盛若司冦林公待用春官鄭公仲璧輩凡若干人是年先祖母壽滿六袠事旣竣還至中道遂迎以歸防婣族稱觴爲樂庚子秩滿諸生得雋者柯忠劉溥王鸞方向戴恩亦前此所未有也辛丑上吏部考居最力辭有司之選壬寅進南京國子學正尋聞先祖母訃奔歸治喪乙已復前職戊申考績受勅進階登仕郎乙卯秩滿先時已有歸志因不肖欽順初入翰林先夫人勸往一視乃北上六月轉國子助教仍加俸一級冬聞先夫人訃遂上疏乞休時年僅六十已未受勅封翰林院編修文林郎庚午受誥進封中憲大夫通政使司左通政庚辰加封通議大夫南京吏部右侍郎是冬感寒疾尋愈逾年患疽久之亦瘳癸未四月偶痰气壅滯至十九日已時竟不起生正綂丁已四月一日戌時享年八十有七家君爲人孝友勤儉嚴毅方正重義輕利壯老一心養先祖母二十餘年曲致承順居喪葬祭盡禮痛先祖不逮養移其孝於伯叔祖先後迎至宦邸極愛敬焉兩叔兩姑婚嫁以時先祖母視成而已撫教季父學成早世念之終身先業惟叔父所取仍作樓以居之旣倡羣從作本房防事及後堂增祭田以供時祀致政歸復作祠堂及聴事以尊祖合族先塋所在一一悉心經理宗族婣表待之咸有恩意施不望其報有桀驁者率優容之終亦自愧服也兩輯族譜家乘皆鋟梓以垂久逺服食器用𨿽貴無所加然必整潔夙興夜寐罔自暇逸教兩庠升堂伐鼓恆在府縣之先諸生每私計之九年無一日曠也以身爲教不尙言說一言之出聴者莫不敬而信之延及平民亦恥爲非禮安慶父老皆以爲前所未見也旣離任往來經過諸生奔走候問如常咸依依不忍別有尾行數里瞻望弗及而後反者後復白於當道設主名宦祠生祀焉其遇諸生恩義兩盡於束脩不計其有無貧者非惟不受某議婚不能成禮某室敝無以爲居某親老而養不繼某親喪而不能舉且皆有以給之【略見安慶志及李太守璡書】而鄕士夫之賢而貧者亦間周以義【見劉通府鈺書】然實無厚積於時惟先祖母肉食而已敬以事上而不爲諂非公事不入守令之門在安慶見太守止行揖禮而前後守若陳侯云鶚王侯璠潘侯蕃皆賢雅相禮遇防必坐欵有文事輒以咨之巡按佀公鐘至舒見其立迎曰固當驟試一論乃大加嘆賞曰吾巡舒六邑人皆稱汝行檢可謂文與行稱矣佀明年巡浙遂有考試官之薦兩任提學若憲副劉公釪禦史戴公婁公謙率優禮焉戴每揚之於眾各縣學生有不率教者輒發詣講下背書觀禮婁初至進武生十數人皆告願入府學婁問潘守彼樂羅教授寛邪潘備稱之婁曰吾固知其然也在南雍尢爲大司成方石謝公所重謝歸休諸生謁文以贈謝得之喜曰吾初得先生之爲人今又得此文惜不久處盡閱余稿謝後起掌成均爲作像贊有維昔南雍實爲老成環視六館惟先生有聲之語一切世味泊然無所好惟酷好觀書然不喜泛濫六經通鑑綱目之外則文章正宗文選古體韓歐曾文李杜盛唐詩及本朝二三大家集而已夙擅文名遇人有求無不樂應南雍務簡與同官爲文防有所指摘皆自以爲中其病也後以不肖兄弟迎養又兩至南都及錢塘弔古探奇吟詠尢富自丙辰謝事後或家居或就養三子實畨侍焉而季侍於家最久壽朝令旦必會婣賔宴欵蓋無嵗不樂自作慶壽記紀其實以示後人每聞朝廷進一善人行一善政輒不勝喜羣姦用事語及恆蹙額長嘆季有召命部符且再至卽以大義速其行曰有以事君吾志樂矣年逾大耋聰明康健金緋在躬人詫其榮而秉謙執虛未嘗自滿𨿽後進晚生必與爲禮人無遠近親疎皆知其爲君子長者而推爲鄕之達尊未病前二月先祖神道碑亭初畢工卽從子侄肩輿而往周覽畢喜動眉宇曰了吾此念節屆淸明又欲躬奠祠堂不肖以筋力難彊諫至再三乃已屬纊前三日進茶猶欲自舉請曰甌熱則應曰我自知之執虛如執盈蓋臨終無一語之亂將斂則大風雷雨竟夕萬瓦如傾鄕人驚訝以爲哲人云亡非細故也訃聞賜祭仍命有司營葬域事家君諱用俊字舜臣別號栗齋又號西岡退叟配先夫人同裏曾氏初贈孺人再贈恭人三贈淑人賢明慈孝與家君相待如賔先二十九年卒家君終老不忘哀焉子男三卽不肖兄弟女二長適楊平次適蕭欽蕭氏妹亦先卒孫男五琰珵珝璫玨珵璫俱邑庠生珝國子生女五長適萬安庠生劉宏次適楊黍余尙幼曽孫男四偁倜儋份女一所著有芝田皖城南雍寓京歸田諸稿論語有類編葬卜後二年乙酉正月庚申墓在邑樟橋裏天柱岡之陽先夫人同兆云

亡弟前都察院左副都禦史允恕墓志銘

允恕余季弟也諱欽忠初號敬軒更號西野晚樂金魚洲之勝作惺翁亭其上士友亦或以惺翁稱之生成化丙申三月十九日年二十預江西舉送遭母夫人喪未行治己未中禮部試列名第八廷試第二甲第三人賜進士出身三榜皆與仲兄允迪聯名庚申春授刑部福建司主事其秋遂移疾歸壬戌秋奉先吏部公赴杭以允迪在運司迎養故其冬還朝攺禮部精膳司正徳丙寅陞署主客員外郎事明年春選陞通政使司右參議三遷至左通政滿考推恩封先公如其官贈先母恭人壬申冬請告歸省癸酉陞南京太僕卿會疾作辭明年陞通政使行未及上而言者劾其曠職吏部得防將攺用之力引疾求退竟得請旣而有司以病痊奏請起用不報嘉靖壬午始復除通政使添注管事辭不允防遭先公之喪及再被旨入朝供職則丁亥春也允恕舊有血疾變爲積塊供職未幾疾屢作頗妨朝夕遂連奏乞休上矜念之特攺都察院左副都禦史賜璽書仰總督南京糧儲視事僅浹旬復以通政使召辭疏亟上召命加嚴己丑春力疾啟行且再辭行至邳州奉冠帶閒住之命抵家輒就牀褥疾日益甚更數醫竟不可爲矣前卒數夕彊起正襟危坐舉手向余首屬爲銘已而從容百十言皆臣子大節且言事君之義敢有不盡但自覺光景已促無可柰何兄宜爲我表白此心死無憾矣遂語及葬地顧諸侄歷示其向背曲折令善爲之乃復舉手向余曰夜向深兄宜就寢弟亦倦矣明當更盡所言然自後恐重傷餘懷時有所付囑惟授諸子侄而已語皆精審如平日初允恕來告行余嘗酌之酒酒半頗嘅敍其平生謂異日兄當銘我有志未就而卒此言幸勿忘也余笑曰安有是然心竊怪之及疾甚余偕允迪往省其宵輒感異夢或示余易義有戊與癸合之文卒之日則八月二十五日戊子也嗚呼孰非前定邪惜未徴其所自覺者何也享年五十有四吾羅氏初祖諱詢當宋紹興間自豫章來主泰和簿遂畱家邑城東北隅今所稱缺城是也八世祖號大觀始徙居上模裏之西岡世遠族蕃居止頗隘允恕欲還居缺城未果乃市地學宮之傍築室而居之髙祖號直庭富而好禮鄕稱長者曽祖諱寧從芳洲陳公受書遊邑庠早卒祖諱鐸黟縣訓導贈南京吏部右侍郎考諱用俊國子助教致仕累封官與祖同祖妣王氏妣曽氏俱贈淑人配蕭氏封恭人子一玨女四長許嫁曽教諭之子民章餘皆防側室丁氏王氏吳氏玨王出也允恕生質厚重自防不凡年十四五卽有志向上聞父兄前輩語及聖賢可學輒踴躍思奮若不能自己者舉業外恆別有用心處家庭相聚於學蓋無所不講若心性理气諸說講之尢詳始或異同終其所見皆合性剛負气然於親賢取友毎深自謙抑惟善是從一時名士往往樂與之交晚於湛甘泉尢善也爲文工造語簡潔圓勁惟意所向善變而不窮而必歸宿於理詩古近體多淸婉有餘韻頗造古作者畛域方將防萃其稿以俟知言者擇之事二親愉色小心恆若不及奉養之具𨿽微末必躬視之餘與允迪性各有偏未嘗不婉致其樂也厚於宗族嘗別儲粟以周其乏臨終慮其不繼復益之千石屬講求斂散法以圖經久居官奉職綜理精敏尢善奏對廷中推爲第一嘗一充廷試讀卷官𨿽久從家食然於天下事皆嘗畱意逢時再出亦將有以自見矣顧阨於多病而年復不永可勝惜哉以卒之年十二月甲申葬邑東門外金魚洲上首寅趾申皆從其治命並營二竁虛其右以俟蕭云嗚呼余衰鈍不文然所以銘吾弟者惟其信而已矣文不文不計也嗚呼銘曰

生必有知孰爲之制近止尋常逺通百世知之所逮皆欲行之其近其逺抑有攸司進非子能實惟知退有赫其臨有嚴其對斂其精英還之彼蒼隨帝周流其或不亡

郭處士配羅孺人墓志銘

孺人姓羅氏先祖考贈侍郎府君之季女也母王氏贈淑人景泰乙亥十月二十六日孺人生於徽之黟庠官舍故其諱曰徽娘逾年而府君卒後四年先考封侍郎府君筮仕得靑田教諭奉王淑人往就養孺人隨之成化庚寅先封君滿考過家遂歸孺人於同鄕竹溪郭氏爲處士善仁君之配孺人性専靜寡言笑自防奉母訓惟謹及爲婦能竭力以事舅姑烹飪調胹污澣補綴率身親之不以付婢使姑老而患風痺左右扶防者十年未嘗有惰容事後姑亦能得其歡悅處士雅克振奮孺人相之甚有方治女工常至夜分大布之衣非甚獘不易日積嵗累貲用益饒用能廣園田新棟宇以成處士君之志春秋薦享賔客過從殽甘酒防不戒而具尢篤於教子奉師之禮每每從厚待羣從子侄皆有恩有與處士不相能者遇事輒相持不置孺人恆委曲小心以彌縫其隙卒歸於和孺人體貌淸臒然素少疢疾中年嘗苦目恪守禁忌俄而遂愈晚以勤家之故乃日就衰憊一旦呼諸子語之曰死生有命吾度不能起汝兄弟其善事汝父務相與雍睦勤耕讀以圖光大家門吾死無憾矣翼日遂卒嘉靖癸未二月二十日也享年六十有九子男四長淳龍南縣學生屢試秋闈未遇次景直先卒次景文景賢女二長適平原曽僉憲嗣子紱次適上模曽國教諸孫庎孫男十三某某女二處士卜以是年十月庚申葬孺人於其裏曽家山之原先期命淳具事狀來以墓銘見屬嗚呼自吾姑謝世而吾父同气之親無復存者矣永念平生友於之愛不知涕泗之交集也未逾兩月吾父又棄諸孤積憂薰心百慮昏塞尙安能執筆以銘孺人之墓邪葬事且嚴處士君竟不余釋乃勉彊敍而銘之銘曰

孝敬儉勤慈惠溫良宜家之本婦徳之常彼驕彼哲慈謂非祥不覩梟鴟疇辧鸞凰孺人逝矣遺馥彌芳亦有賢子尙觀顯揚

亡妹蕭氏婦墓志銘

亡妹諱考珠姓羅氏以成化己丑六月七日生於浙東靑田之官舍家君時爲其邑教諭適九載當考績故因以考名之稍長先母曽夫人親教之女事習之旬月輒可觀其工多而用省者稍解卽已性沈密寡言笑而遇事優爲先夫人每有所指使動皆如意以故尢奇愛之年十五嫁爲同邑蕭欽時肅妻時肅先君憲副公與家君同領鄕書故因而締好吾妹出入貴富一以勤儉自將相時肅治家斟酌淺深度量緩急不動聲气而條理斬斬時肅常曰吾家之成吾妻之力也憲副公嘗便道還鄕良賤聚食累千指且賔客沓至吾妹介婦也適以次當家隨分應酬未嘗有失恆痛先夫人早世於家君動靜必謹候之屢獻時物以助甘旨旣連失數子卽以時贊時肅置妾久之復無所出由是恆鬱鬱不自釋曰如身後何余每從容寛譬之輒應曰諾然未出戶已聞嘆息之聲竟以此成疾卒正徳乙亥六月十五日年止四十有七嗚呼痛哉後數月時肅書來以葬期告遂請爲銘夫其賢而不壽且無子余所爲甚哀之者也將爲之計久逺銘其忍無作乎吾妹有二女長適南富王煦防適淸溪楊衮皆同邑葬以卒之年某月某日墓在千秋鄕江東裏某山之原余往時嘗一至其處爲時肅言可爲陰宅者也銘曰

凡人之情皆願有子命之方正有無定矣妹也賢明獨蔽於此我銘其藏究極終始後千百年誰其忍毀

亡女劉氏婦墓志銘

嘉靖甲申春餘壻劉宏以女氏之疾來告亟令人往候之疾且進其二弟又疊往候之五月十六日竟不起年止三十有八嗚呼痛哉將以是年某月某日葬其邑某都田心之原宏來請銘銘蓋有不忍爲顧不可無一言以慰吾女於地下乃追憶其平生志而銘之吾女以成化丁未八月二十五日生名之曰任潔稍長其母攜之從余於官所卽能領教戒嗜女紅間佐其母治庖饋已而業復在手居止有常處未嘗輒窺外戶於服飾不求華美𨿽屢經修補亦自安之餘心重其賢爲之相攸屢矣最後乃有薦宏者稱其秀穎好學受知其邑大夫黃徳裕特進補弟子員余察之信女時年十九遂以歸焉劉世居萬安之橫街爲衣纓鉅族吾女旣習聞婦道承上接下無所不致其謹舅姑悅之居五六年流賊破其邑焚其居宏先已挈家避之江上適余復起蒞南雍遂以壻女偕行館之再期宏請還修子婦之職乃辭去吾女初嫁資裝殊弗備及是亦未能有所增益察其意無不悅者宏旣抵家其父介庵君以口眾事煩析產授諸子宏方力學圖進取一切內事皆吾女任之自此比其卒十餘年間凡宏之親師取友所以資給之者旣無或缺而田園加辟棟宇復完吾女之約身勤家於此亦可見矣生子皆不育有女二人長者年十三幼者六嵗女之族姓曰泰和缺城羅氏今所居裏曰西岡大父號栗齋國子助教致仕封南京吏部右侍郎大母曽氏贈淑人余其父也號整庵母曽氏亦贈淑人銘曰

女事之習其心孔専迨其有家黽勉相先勞則多有而不永年無忝所生銘以是鐫

恩例冠帶西磐曽公墓志銘

嘉靖庚寅春正月外舅西磐公有疾欽順往問之就牀坐語甚欵意气浡浡如平日以酒饌進徧嘗之已乃握手言曰吾疾殆不起卽不起宜以時葬勿效時俗所爲第爲我書其平生納諸壙中吾無憾矣余拱而對曰謹奉命旬日後公出就西齋宴息勢若小愈二月十六日朝食罷覺微噎就臥少頃則恬然逝矣余走哭於牀遂視棺斂時其伯子明揚官於廣乃與其仲明瑞謀殯公於正寢之後堂以俟禮也明揚歸卜葬日得是年十二月二十八日甲申欽順乃以公治命爲志公諱字之恭別號西磐姓曽氏世居泰和上模裏爲望族曽祖諱楚芳祖諱季倫父諱衝字士舉前母羅氏余從祖姑繼母后塘羅氏母南捨郭氏以正統乙丑二月十三日生時舉翁年幾五十矣得子晚頃刻不令去左右教愛甚周公生質淸或頗疑其難育惟西平胡處士仲溫甫一見奇之許妻以女後卒歸公是爲外姑胡孺人也稍長從師讀書學五七言詩皆略解顧舉翁年已老乃一意服勞學以中輟性闓爽樂易事伯叔諸父與羣從兄弟處皆能得其歡心遇人無小大戚疏一見皆如舊識綜理家務及供事邑庭動皆整辦鄕人莫不嘆羨謂舉翁有賢子矣翁旣逝公益挺挺自植族綱之振宣力尢多嘗慮房族間有不率教者特走防府以族兄刑侍公故所立家範白於憲司願得舉行以保其族憲使陸公大悅下其詞郡邑俾符公如所謂公益嚴諸身以爲之率進二三賢子弟以爲之輔小懲大戒而恣肆者鮮矣舉翁嘗率羣從建祠堂以事先公復與諸有力者增置祭田時祭益備延師教子常厚爲禮待賔客一無所忽性不飲酒然公但在席卽無不樂者有時興至或髙歌一曲音韻淸逺聴者皆爲之灑然余初入翰林公爲挈家以來畱浹嵗及佐南雍復走使奉迎至則爲畱再嵗兩京之勝皆徧覽之士夫多以詩文贈其歸往往能道其實嘗得別墅去所居之西僅里許竹樹深茂意甚樂之因以西磐自號又別治花塢出門百步而近名以藏春二晚年蓋無日不在塢中也邑大夫聞其賢嘗禮致鄕飲辭不赴及年八十遇覃恩詔下遂拜冠帶及絹綿米肉之賜賀客駢集酬酢雍容眾莫不榮其遭而美其稱也胡孺人先公二十八年卒所生女一人最長是爲余室封孺人卒贈淑人子一人卽明揚博羅河泊所官貳室劉氏子一人卽明瑞邑庠生孫男三人曰都曰鄒曰郊曽孫男四人朝著朝彥朝譜朝瞻初公葬其考於裏中嶺背之原旣老遂營壽藏於其側今啟而葬焉墓門北向因其山勢然爾銘曰

惟西有磐碩人之寛貞於嵗寒五福斯完葬從其先旣固永安匪辭曷傳堅瑉是鑽

處士楊君墓志銘

君楊氏諱平字顯正別號勿齋余女兄之夫也年五十有二正徳己巳五月庚申以疾卒親交厚者皆赴哭盡哀而余哀之念之至於久而不能置蓋不獨以其親也自余獲從君遊於今二十餘年矣𨿽狎見未嘗不相先以禮相匡相翼一出於誠心而驩然無間其不相見遇有事輒交通手畢君所貽或片紙數語莫不粲然成文家君嘗稱其簡當可喜其風儀秀整性軒豁善辭辧從容往復衮衮數十百言不可窮然余說或長亦未始不欣然服也先夫人大故余在朝二弟荒迷莫知所措殯殮一出君手極其周愼家君致政裏居君時時來省遇生日必淸晨攜酒殽至嵗以爲常不爽時刻余兄弟相繼登仕辱君贊喜者數矣而未嘗少以非義見幹蓋其識明而气豪審於大體而所向者恆近正然也嗚呼余閱人亦多矣求如君者蓋少而況肺腑之親乎此余所以不能忘情於君也君防學記誦兼人年十六受室其父方遊邑校圖進取卽舉家政授之君不得辭學因以中廢然治家極有條理常以其間涉獵書史旁及陰陽醫卜之說皆頗通其大義事父母善承順弟奉亦有才智事多與之謀內恊宗親外交納名人賢士施張磊落聲價聳一時富有餘財然一錢不妄用卽當用𨿽空槖無難色楊氏居泰和世久其源流有太師文貞公所作譜在自君六世祖始遷髙隴其諸父又分居綿溪君曽祖彥實以輸粟被旌爲義民祖敏恭別號不侮父光衍未仕而卒母歐陽氏初室蕭氏贛楡大尹時習之女繼室是爲家君國子助教封翰林編修之女於余爲兄側室劉氏蕭氏諸室皆無子先已立弟子黍爲嗣女三繼室出者歸尹貫劉出歸陳儋蕭出許歸曽氏子綱初余往省君疾君首以葬地托余爲相得航溪裏南木岡寨下之原吉比疾甚余再往省則遂托余後事第姑應之嗚呼豈謂遽成永訣邪君卒後十有一旬有一日其從子穏卽余所相地斂甓並甃二壙越七日戊午壙成奉君之柩葬其左虛其右以俟君繼室余於是再往視窆且爲銘刻石納壙中以寄餘情以終君之托云銘曰才足以達其志气足以充其智年則不償其有而從子爲之嗣嗚呼柰何其永寧於是

整庵存稿卷十四

欽定四庫全書

整庵存稿卷十五

明羅欽順撰祭文【三十首】

祭澄江先生尹文和公文

嗚呼學之博矣或短於辭惟公通敏當代攸推文章事業兩得云稀經濟大略公復有之雄聲偉望淸秩崇資遭逢憲廟尢被簡知孰工爲間官屢外移卒登黃閣參預政機王言以大國是以熈元良是保朝著是儀重明繼照彼此一時奉身而退鄕有衮衣江山之勝可遊可嬉著述之富愈出愈奇逾八望九一疾不支訃音上達當寧賫咨諡從中錫葬則有司公乎奚憾不朽在玆顧惟某等嘗辱提撕山頽梁壞何仰何依寓哀一奠有淚漣洏澄江明月悠悠我思嗚呼哀哉

祭三江先生毛文簡公文

嘉靖更化朝多老成一其心力以迓休明公作春卿首嚴邦禮旣飭旣周神人具喜心勞身病夢繞南雲裏門未入凶訃遽聞嗚呼哀哉學博而醇文淸而婉徳厚才充識精慮逺賢科首選謙約自持居無妄動行必循資甫陟桂坊孰甘余沮竟長詞林孰非吾與經筵陳說亹亹其恭文塲校閱濯濯其公乃佐銓曹遂聯八座多事之秋有聲無過驅馳萬里捧日而升化成可待壽顧弗增嗚呼哀哉議禮之難古今所病猶幸殘經頗存明證品節有稽民志斯定公之忠勤於斯爲盛懋官懋賞恩則非私病妨朝謁位許暫辭錫之溫詔春浹肝脾預期平復來覲勿遲公竟不來皇心孔防官豈不髙用其未極易名孔令防典載申光昭靑史一代全人欽順無能辱公同榜過賴公消善資公長星霜屢易乖隔恆多尺書往復不廢琢磨爰及晚年幸同史事筆削方殷去畱復異從玆一別再見無期遡風承訃有涕漣洏頃值家艱荒迷失度薄奠寫忱後時爲負嗚呼哀哉

祭楓山先生章公文

嗚呼天髙日朗公之襟懷地負海含公之問學徳容之溫潤則甘雨和風气象之尊嚴則泰山喬嶽萃精誠於月窟天根悟至理於鳶飛魚躍亹亹焉無時不勤休休焉無日不樂此欽順之於公蓋未易極其形容而粗能道其大略者也公之發身則聴歌鹿鳴省元甲榜吉士蜚聲公之歷官則翰林編纂評刑僉臬司成六館然而滿考之書恆少居閒之日甚長惟公論之交附肆屢騰於薦章朝廷方急於用賢由司成三遷而正位宗伯公尢篤於自信自南雍一退而終老故鄕此欽順之於公蓋未易詳其本末而粗能道其行藏者也藻思雄文忠言讜論折獄惟明誨人靡吝何王金許上遡程朱正傳斯在之死弗渝其所未爲付之猶子出入門墻矧多良士謂公宜壽千百爲期云何一旦失此人師欽順初涉仕途公方髙臥竟以非才忝爲公佐夕炙晨薰膏枯起惰巨海纖鱗欣然自賀研窮性命商略古今何逺何近何淺何深奉違彌久懷仰無任屢憑過客貽我好音聞訃南銓亟圖遣奠家問驚心弗果如願奄罹大故孤露防防迄玆累嵗徒抱微誠墓道春風靑回宿艸翼翼新祠栢題蘭橑敬遣頑兒只薦蘋藻短誄無文中忱是倒嗚呼哀哉

祭大司徒吳公憲之文

嗚呼才不虛生名不茍得必有勲勞效於邦國承流宣化激濁揚淸兼資文武濟以忠貞四十年間如公有幾君子所資小民所倚我皇勉勉方切圖終人惟求舊公遽罹凶天實生公著名亦早胡不少延爲傅爲保嗚呼哀哉臯臯訾訾其玷莫知靖共在位公則有之赫赫炎炎其焰可畏寵辱不驚公其無愧髙冠初掛三徑已成論文尊酒樂我良朋伴奐優遊疾綿壽祉曽是哲人七旬而止嗚呼哀哉蓋棺論定好惡疇私銘幽揭顯不朽在玆丹旐翩翩行就窀穸曷寫哀悰瓣香束帛交遊之痛邦國之悲昭明如在歆此一巵嗚呼哀哉

祭大司馬王陽明先生文

惟公才周萬務學本一心气蓋古今量包湖海紹斯文之墜緒躋斯世於平康豈惟眾所同期誠亦公之自任遭逢昌運服在大僚屬時望之方隆胡仙遊之遽爾固有光於建立曽未究夫經綸偉矣希文天章遼邈勞哉諸葛渭曲淒涼愚也弟兄夙欽風義交遊以世气味攸同宦邸論文不在盈尊之酒歸途講學猶存隔嵗之書約信頓乖防傷何已素幃伊邇薄奠斯陳有炯精靈鑑此誠意嗚呼哀哉

祭都憲金公徳潤文

嗚呼一第爲階百年良逺何以克終其惟勉勉公由鄕校起擢巍科郎冑精彩如鏡初磨乃職旬宣於川於廣於贑摐金閩楚交響廋姦隠慝公鑑惟明深山長谷公令惟行莫祥匪刑莫惠匪政凋瘵以蘇反側胥定通才宏量勤力小心何燥何濕何淺何深髮欲斑外庸斯訖旋軫畱都式均勞佚乃佐邦政乃長憲臺不徐不亟陰闔陽開有周其防無罅不補遭彼權姦莫予敢侮功成身退壽考令終全人之目交口屬公訃徹九重載廑防典出綸如紼俾幽作顯靈輀將駕素服盈庭賫咨涕洟豈獨親朋亦有瓣香來自千里報徳酧知以後爲恥吾儕宿誠奠此一觴斯文之好何日而忘嗚呼哀哉

祭都憲歐陽公子相文

惟公稟質瓌奇抱才卓犖行事近乎中庸處心一於誠確鄕榜榮登甲科繼掇出宰花封春勻萬萼晉陟烏臺秋髙一鶚秖膺副憲之遷躬提列郡之學旣樂育夫英材亦兼療乎民瘼方面正員載光簡擢刑以時淸政以時擴尹京府而令聞沛然佐都臺而淸風凜若宜享遐齡永儋髙爵胡一疾之偶霑竟彌畱而不作气之當盡者旣還付於山川用之未窮者終虛委於防漠此上下之情所以無不防傷而吾人之淚於焉爲之迸落也丹斾悠揚長江空闊歸葬故山復爲完朴某等好素惇於同鄕禮宜薦乎淸酌痛方甚而詞莫宣情有加而儀則薄嗚呼哀哉

祭常少劉務教先生文

惟靈天資醇朴心地坦夷爲石潭之孫而克繩其武爲文安之子而善爲之箕中捨承恩光增東閣符臺進秩名著南畿旣兼工於詞翰亦克謹於操持遭權姦之亂紀甘廢黜而不辭陰霾旣廓舊物重縻爰被淸卿之擢厥惟顯相之宜俄嬰末疾乃宿名醫方屢更而藥罔效疏朝上而舟夕移行金緋於淸晝覩桑梓如平時小愈之歡僅洽長終之慘遄罹訃音逺徹孰不興悲欽順分聯伯仲韻協壎箎尙擬重遊之有日寧知再見之無期遙陳薄奠以寫我思公乎如在庶克鑑玆嗚呼哀哉

祭太平知府王公文

嗚呼世祿之家鮮克由禮自古𨿽然豈無卓爾惟公先世太守尙書公少而貴晚亦分符百有餘年有祿有位公視如無溫恭靜退出言舉足循矩應規若無不可而有不爲三載遐邦令行禁止食之誨之大小咸喜庶幾黃髮以究厥施天乎何意曽不慗遺歸葬玆山其寧惟久生死交情炙雞絮酒嗚呼哀哉

祭封編修陳公文

嗚呼鄕有老成一鄕之望儀刑所存柰何凋喪公以子貴惟徳稱之出言不茍持行靡虧命服在躬聲華有煒會訂耆英養隆甘旨髙年盛福以引以增後生小子是仰是承子秩再遷握章南院庶公一來式燕且衎安車未動凶訃遽聞愁雲黯黯落葉紛紛凡在官曹孰非僚友惻愴同情遙奠杯酒嗚呼哀哉

祭王宜學編修文

惟仁與義人道大端有生均稟去之實繁所貴吾儒眞知允蹈爲臣必忠爲子必孝時𨿽多變我則有常不幸而死其道彌光君世髙明資稟尢粹學匪詞章務求諸內一官翰苑再犯逆鱗甫離炎瘴竟殞其身新化方流天子明聖彼獨何人搆玆禍阱是非榮辱茍快目前百世之下容有聖賢旅櫬來歸江山慘淡求仁得仁君亦奚憾斯文之好逺大之期嗚呼已矣曷寫餘悲

祭蕭若愚憲副文

甲子之秋鄕升秀士我之識君玆惟其始出入兩京過從二紀我之知君詞章政理間辱詩箋率單底裏我之懷君室逺人邇權任方隆生涯遽已我之悼君胡能自弭身後淸名洋洋盈耳有永其聞克旋其裏弔以疾妨辭由誠累寓敬一觴靈其鑑只

祭告江湖之神文

大江之神鄱陽湖之神章江之神欽順不幸喪妻封孺人曽氏又喪介婦張氏玆遣兒子珝扶送二柩由上新河發舟歸於泰和以圖安葬江湖浩渺厥有攸司謹以剛鬛柔毛果殽淸酌用伸防告神其保佑俾人情胥恊風波不驚登岸如期副此惓切則存沒皆受明賜謹告

祭舅氏鼐翁文

嗚呼吾母兄弟次長惟公孝友直諒古人之風公在初年讀書幹蠱出取束脩入奉慈母家口數十視猶一身飲食衣服莫或不均亞卿【公族父也】有言汝家良睦彼富彼豪視之有恧曽惟大族禮正吉凶須公裁酌以適於中公於晚年頗厭紛擾後子前孫朝園暮沼龍坡春暖杖屨出遊登髙眺逺其樂油油老父家居門墻密邇時枉過從談笑移晷吾母先逝幸公久存庶同老父頻對淸樽將謂昊天俯從斯願孰意今玆奪公壽算嗚呼哀哉欽順無似早辱稱奇鄕科之防耀以大旗逮佐南雍特廑枉視目擊淸貧口贊心喜𨿽無防酒亦暫淹畱平安之報別後屢収頃乞侍親來歸故里見公康彊欣慰無比玆逢新嵗緦服任躬拜公弗克公遽考終嗚呼哀哉考公平生諒無可訾沒世有稱訂於君子衣衾旣備棺斂孔時哀號悲泣莫匪親知吉辰良祔於先祖水繞山環有龍有虎公歸奚憾生者徒傷少停風馭歆此一觴嗚呼哀哉

祭叔父守庵府君文

嗚呼惟我叔父一紀而孤我父惟兄是挈是扶是率是模以成厥徳是度是諏以修厥職先祖宦業吾父是承居家而理叔父之能惇本鄕方朝耕暮讀爲所當爲惟日不足公私兼濟門戶以光肆其餘力亦善詞章鄰鬭我平族謀我定克厭羣心亶惟忠信帝嘉我父早賜歸田薦封四品式介髙年鴈序載聯華髮相映子姓振振莫不承令春風秋月菊榭蘭階從容杯酒和樂無涯大耋之榮方爲兄喜如何一疾竟頽不起嗚呼痛哉憂勤惕厲靡間初終生平所獲有吉無凶名以徳延謀以孫逺壽考令終旁稽亦鮮顧惟鄕族重失老成咨嗟悼嘆有識同聲嗚呼哀哉欽順越自成童粗知學習仰賴提撕爰忝科級間從家食興滿竹林迓於官邸亦辱來臨拜別嘉禾壬申之夏夢想音容才如隔夜恩侔長育報乏絲毫遽承凶問惟有悲號斂莫效誠葬莫供役悠悠蒼天此恨何極一觴之奠其敢怠寛哀纒毫素辭達爲難嗚呼痛哉

祭外舅西磐壽官文

中元追逺時俗所同思翁不見有惻其衷翁殯在堂神遊何許秖奠一觴泣涕如雨嗚呼哀哉尙饗

又

惟公徳重於鄕壽幾於耄子姓振振率遵彛教東塢藏春西磐寄傲取樂能多其神不耗乘化飄然如夢斯覺諸福實全幾人能到惟予小子好自髫年迂愚靡及愛助惓惓迨玆退處頻侍芳筵餘歡未洽永訣何遄靈輀旣飭於彼新阡寓誠薄奠有淚如泉嗚呼哀哉尙饗

祭季弟允恕都憲文

嗚呼死生修短吾不復疑廢興得喪諒匪人爲若吾弟之善始令終其亦可以無憾矣吾又何爲哭之不足而繼之以辭邪蓋英才之挺出恆千一以爲期其陶冶於陰陽者旣精醇之間值而玉成於君父者亦甘苦之兼滋歷嵗年其旣久殆左右之咸宜冀仰酬於大造必有補於當時撫流光而自惜希前哲以髙馳曾此志之未就忍何心而弗悲嗚呼天人之際誠有未易言者矣古今之迹豈無歷覽而周知者乎所以淚滿英雄之襟蓋不獨孔明渭曲之師而已嗚呼痛哉甲申之吉爰契我堂深穏允恊成規君行靡顧我老安資舉觴爲別能不遲遲嗚呼哀哉尙饗

又小祥祭文

吾弟云亡余襟猶濕誰謂玆辰小祥奄及四方上下魂气何之百憂余感知乎不知賔鴈再來桂華仍吐子獨何爲一去終古情深骨肉矧曰奇才長編斷簡觸目興哀物理固然如何則可歆此一觴庶其慰我嗚呼哀哉

祭劉氏女文

父子之愛天下所同而吾愛之所鐘乃若稍偏於汝者數年不見念之無已忽聞遘疾心甚憂之然以汝孝敬誠莊克修婦道宜爲鬼神之所鑑佑冀必臻勿藥之喜以遂歸寧之願也豈期日復日月復月纒綿半載竟至此極遂成千古之長別邪天乎痛哉荼毒盈懷言莫能盡特令汝弟往奠一觴汝其有知歆我至意嗚呼哀哉

劉氏女周年祭文

汝生在室凡十九年嬪於劉氏其數亦然命旣弗長子復短折宗姻之論徒惜其賢昔人有言吉凶不僣今旣無徴於汝又安所取信於天耶倐再逢於諱日驚嵗月之易遷貞姿懿質永閟重泉惟見外孫女二人婉孌於吾前而已嗚呼痛哉酒以薦芳詞以達意一气感通無逺弗至尙饗

祭劉壻咸宏文

陰陽疊運五行交錯萬變不齊其機疇握求之弗獲惟曰自然莫致而至命也何言子之秀明識於初冠甥館得人良適我願往來二紀匪直情親論文講學所敬日新行已端莊性尢耿介孝友之稱孚於內外徐驅逺到眾所共期云胡中道倐與世辭嗚呼哀哉疾之初萌微覺中燥懼貽我憂諱弗以告徴於面貌始克知之百方醫療則已後時三嵗孤兒八旬老母永訣丁寧載甘載苦手書囑我一札十行披讀未竟淚下浪浪嗚呼哀哉室旣營靈輀旣飾視窆末由重我心惻平生所學觀象玩辭死生修短亦復何疑送往撫行兩兄一體慰子於防庶其在此有殽維旅有酒盈觴靈兮不昧來格來嘗嗚呼哀哉

祭告故嬪曽淑人文

玆者柩已登舟安置妥貼時維冬半江湖水平晝多北風舟行良便兒子珝不離左右季弟復得告偕行早晚之間家庭無異吾妻魂靈其無恐無懼安歸故鄕以就窀穸一杯奠告尙克鑑知謹告

祭黔國公夫人樊氏文

惟靈柔姿懿質毓粹含貞姆前保後不肅而成親則帝甥芳傳椒殿容徳旣閒蠶繰亦善明哉都尉式謹相攸莫如黔樂豈必中州萬里於行上公是配蘋藻宵陳參殷夙退篤生主器光紹前聞月行幾望桃實向蕡音樂在房亦惟靜好曽是委佗而不偕老痛深骨肉有淚如澠喪車還葬防典宜膺牛首峩峩玉顏永閟奠此一觴縉紳之誼嗚呼哀哉

祭楊淑人陳氏文【月湖先生楊氏之配】

惟靈徳門鐘美姆教時申秖循內則以愼其身淸吏之支丰城之望爰得所歸其車百兩姑嫜允顯位號斯崇孝隆於始禮奉其終肅肅良人聖賢是企克配無違柔嘉而理欽於賔祀惠此宗姻執麻服澣居貴猶貧樛木垂陰芝蘭滿室撫愛之勤一如已出豈云徒愛尢篤教之乃其文行莫可瑕疵攜赴鄕科庶幾聯擢胡不少須遽歸防漠相夫之效錫命已防夙勤丸膽未覩攀龍嗚呼哀哉欽順等辱在同鄕飫聞徳操儀鳳在瞻失凰是悼風帆南移寓奠一觴慰存悲逝詞短意長嗚呼哀哉

遷葬顯妣夫人告文

維嘉靖三年嵗次甲申十二月辛卯朔越二十六日丙辰孝子欽順等敢昭告於顯妣贈淑人曽氏之墓男等卜以明年正月元日奉葬亡父封侍郎府君於四十一都天柱岡之陽牛了塘之上惟吾顯妣禮當合葬謹卜明日丁已之吉夙啟堂防奉遺魄俯就新棺至日與亡父靈柩同行往卽永安之地伏惟鑑知

謁族髙祖樂志府君墓告文

維嘉靖六年嵗次丁亥正月已卯朔越八日丙戌族孫南京吏部尙書欽順敬謁族髙祖考樂志府君髙祖妣王氏孺人合葬之墓再拜而言曰府君去世垂八十年徳積厥躬慶延於後子孫蕃盛咸篤孝思攺厝從宜獲玆吉壤山川盤互永永其安慨想明靈不忘佑啟詩書科第尙克有承瞻仰塋封良深慰感特牲淸酌惟以薦誠謹告

祭告始遷西岡祖大觀府君請神主入新祠文

頃年攺作祠堂幸底完美乃涓吉日用妥明靈位正厥中禮從其舊質堂府君位下子孫神主序列於左章山府君位下子孫神主序列於右謹以牲醴用伸防告靈其降鑑是止是綏祐我後人永永無斁

祭告三代考妣請神主入小宗祠堂文

頃作小宗祠堂幸厎完美式遵國典以妥明靈玆奉顯曽祖考妣神主入居右第一室顯祖考妣神主入居左第二室顯考妣神主入居右第二室亡叔凱風秀才神主祔於左序故嬪贈淑人曽氏亡婦張氏侄婦曽氏神主祔於右序謹以牲醴用伸防告靈其降鑑是止是綏祐我後人永永無斁

新居落成祭告先考妣文

仰防垂裕克遂貽謀惟此一區舊爲重屋癸未之夏吾父實考終於斯其年仲冬爰始攺作堂寢相次傍翼以樓比及今玆工役方畢永惟吾母存日已開厥基吾父晚年復形諸夢時如有待事匪偶然今擬名前堂曰有開中堂曰思永後堂曰拱北式昭夢卜之祥仍寓箴規之意率遵遺訓罔敢自専謹以剛鬛柔毛淸酌庶羞用伸防告英靈如在惠我無疆

整庵存稿卷十五

欽定四庫全書

整庵存稿卷十六

明羅欽順撰五言古詩【三十一首】七言古詩【一十二首】五言律詩【五十一首】分題得含春亭送李惟誠大參之陜西

終南不攺色淸渭仍東流春花幾開落亭址余荒丘城頭北斗低明月滿髙樓金蓮無消息長夜風颼颼憶昔貞觀初廟堂多俊遊從容奉淸問髙步登瀛洲王道何坦蕩致理侔殷周嗟嗟令狐子得君無與儔云胡延英奏背汗沾重裘形迹一以拘肝膽何由投大夫中朝彥攬轡澄西州勝迹應徧覽玆亭無久畱永懷明艮防夙夕嘉猷休聲諒自致允矣垂千秋

送大宗伯王公入朝

束髮事明主久矣勤疏附息偃且南都雍容奉王度功成期月間四曹靡畱務持此贊熈哉皇心副傾注午棹龍江津昏鐘廣陵渡望望春明門靡靡朝天路旭日繞龍鱗仙班簉鵷鷺乃眷世臣良三接隆恩遇庶造膝規允慰儒紳慕

送太宰林公入朝

暄陽舒萬彚花葉光薿薿燕餞屬芳辰衣冠紛萃止初筵顒有孚旣醉胥燕喜瀟灑瀛洲仙雍容尙書履萬里逺朝天初發龍江涘簫鼓喧中流鳬鷖滿新水仳離誰不懷余心特殊此自古經濟資淸光恆密邇

爲謝以中題山水扇面

花柳塞川谷不知山淺深茅亭面流水蘭若依喬林上有白雲飛迢迢巖壑陰下有淸泉鳴泠泠鐘磬音扁舟來何許漁父遙追尋握手一長嘯悠然千古心此中有眞樂安得投華簪願從賢公子髙步閬風岑

自勵

昔聞爨下桐乃充伯喈琴知音茍不作山水徒髙深平生守章句中嵗勤溫尋新知能幾何淘沙初見金聖賢諒非逺萬里行自今精誠神所相無虞力難任以玆恆夙夜聊欲忘華簪

其二

峩峩數仞墻百官紛濟濟眇玆墻外軀所見諒無幾髙門日夜辟欲入誰余柅柰何迷不思竄身荊棘裏

其三

紫陽基下學象山明自然支離與徑防彼此嘗交鐫百年公論定畢竟誰爲偏昔聞昌黎語軻死失其傳皇極久不建西教擅吾權投人劇妖冶落网無愚賢孰辧眞頑空拘肆成癡顚良心一以溺作聖何由緣二程開興運勠力掃鮏羴涵養須用敬致知學攸先神功合內外彞訓肅昭宣誰哉樂易簡徑欲遺陳編自然豈不貴無乃流於禪孤風邈難嗣缺月澹寒川近來白沙老應執九原鞭緬思原泉句今昔幾尼淵寧知下學功是水可澄鮮

爲歐陽牧之題竹二首

深根便東引挺出懸崕畔東風翼新梢勢欲淩霄漢惟應具眼人不作尋常防

此君吾所愛一見心神融由來律呂聲出自空洞中嵗寒凜無恙葉葉皆淸風

東牕爲曽如周賦

栽竹已滿林滋蘭欲盈畹愛此東牕幽不換金門顯明月透輕紗髙枕便息偃遙山上紅日四壁晴光晅庭閒燕雀馴境靜輪蹄逺春風和且柔芳艸齊如剪舉世慕登仙金丹期九轉卻恐金丹成蓬萊水淸淺何似牕中人世累漸消遣瑤琴時一弄尊酒自洗腆我居枕西岡有軒亦東展𨿽勤待旦心夢見周公鮮北望多浮雲南觀疊層巘嘯傲得此生玆言庶同踐

愼軒爲蕭防紳賦

開軒面南山山光浮幾褥髙人時往來幽花晚芬馥𨿽餘潤屋資不作守錢俗理學二三編自抄還自讀因思兩大賢皆云愼其獨爰以愼名軒大書常在目從知一念微終若秋陽暴毫髮分公私天淵異榮辱兢兢如捧盈洞洞如執玉敢萌機變心況舉橫行足芳譽藹當年淸風振喬木允副交遊期亦萃家庭福柱史明知人其言固可覆何時一樽酒爲子歌淇澳

次韻同年鄭憲長舟行書事

藥裹正關心凝塵滿瑤瑟忽枉故人書頓愈無妄疾長篇屢沈吟首得防尾失風波固云惡髙天自行日那知洶湧時不有龍出吾命乃在天顚頓亦奚卹侃侃開笑談底柱屹中立𨿽然西江水未容一日吸顧此濟川舟何方不可適終風徒爾爲行雲靡畱迹大哉天壤間自生還自息此意當誰知吾目爲君拭君吾榜中英常情詎能測激揚肅官箴鉆仰希聖域變化陰且陽居然守無極應悲行險徒終年長戚戚

挽興化陸子賢舉人

平生春秋學字字經推尋躍如果何物昭哉素王心興賢詔屢下叢棘圍冠襟文章豈不美誰辧沙中金俛首充嵗賦逺韻無悲吟瑤京日華紫璧水春流深仰止瓊臺翁一旦逢知音驊驑鳴向樂萬馬立皆瘖價增終有合天定詎難諶光華京兆榜魁名動儒林庶幾日千里如何中陸沈淒涼淮海畔風物莽蕭森浮生孰爲久大節人所欽庭闈懷婉婉襟度想愔愔遺勞析薪在負荷諸孤任顯揚防有日鼎薦宜居歆旻天多雨露楸梧郁繁陰懷賢良自苦悵望空遙岑

丰生坊初冠

皎皎瑚枝凝輝玉堂戺一見已知奇再見益堪喜少小攻文章明牕無虛晷玆辰突而弁居然異童子古禮不多存存者何常已三加威儀備所重成人爾成人必有徳忠信以爲址簣簣靡停功峩峩見崇峙家聲四百年鵬程九萬里尋常得失間何足掛唇齒昔賢懷一飯況乃言之防祝子非他人甌濵天下士

悼亡女

東風射牕急牕紙摵摵鳴疇昔牕中居一去不聞聲展轉夜過半攬衣步前楹寧知治縷夕正此月華明耳目不堪觸更堪憶平生十年一夢短傷哉父子情周身舊裙布猶如新制成柰何修潔姿大命偏早傾花綴故枝紅艸回隔年靑婉孌無復見痛恨何時平

古軒爲程處士賦

末世爭外鶩彌巧彌喪眞孰知深山中乃有葛天民含淳而抱朴沈晦以自珍奉身一裘葛養母兼鼎茵連枝無異爨比屋有分囷百金能一擲趨義勇過人髙亭旣還舊小軒亦開新山凝太古色水泛桃花春紅塵何由到鷗鳥長相親春秋鄕飲酒雍容見嘉賔

彭郡博先生蒲萄爲王斯逺冬官題【二首】

彭師樗散日余及升其堂堂前蒲萄架架下筆滿牀乘興一揮灑枝葉互低昻明珠來照眼宛若中心藏誰能寶此幅瀟灑冬官郎

馬乳西北來分甘到吳越畫圖不根著妙在三兩折修蔓引淸風逺影含初月彷佛驪龍騰頷下光明滅釀酒縱盈缸涼州吾不屑

送少宗伯楊先生考滿赴京

堂堂建安公四朝藹嘉績公姓何振振振振豈天錫淵源良有開才華況無敵一舉淩天衢未脫劬書癖藻鑑淸秋懸全牛片時析幾微愼周防中外屢敭歷畱都禮樂存遺文賴參繹聲色初不煩神人乃胥懌玆當述職期涼風滿襟掖離亭一杯酒永懷自今夕臺省須仁賢如聞有虛席文斾倘重來慰我長親炙

守拙爲丹陽賀環賦

饑餐髙原粟渴飲下泉水菽粟水火如時時散鄰里公家別有輸爲義良亦偉峩峩烏紗防見者胥仰止三徑以藏身一經以教子有子復何憂萬事渠能理遊心濂溪賦眞可沒吾齒袖手公輸傍無由血吾指名途多疾足利路防徐軌獨倚一株防勞勞竟誰使

九日陪吳白樓陳葦川王陽明汪雙溪登蔣山得依字

佳辰不可負文會何當稀聊攜一壺酒相與登翠微園陵郁佳气古廟豁重扉陰雲坐來斂艸露亦已晞遊目極千里涼風正吹衣翩翩南來鴈遠避風霜威南土人尙餒何由爾皆肥長林移晚席澄湖凝夕暉同爲醉鄕客各詠新篇歸天運靡畱處人事多乖違眞樂在三益所願長相依

封淑人卞氏挽章

樛木陰正繁采蘋人已逺空餘桃李花不辧春深淺憶昔菟裘成君子懸輿返久勞欣共逸相對日三飯雜佩出房淸朱弦送聲緩每憐尊酒深未覺年華晚兒女情所鐘垂老尢繾綣死喪忽相繼肝腸成寸斷一疾遂不支百年何曽滿皓首失同心老淚盈雙眼翩翩丹旐揚望望牛眠阪慘淡悲風生淒涼蒿裏挽堂閟周翣貞石蟠秦篆冠帔不俱藏春秋時一展

貞母詠

朝讀貞母傳夕吟貞母詩母壽今八旬芳名千載垂昔歸君子室心徳兩相宜執手奉承說黃髮以爲期烹鳬酌美酒從容理朱絲淸音正盈耳桃華猶滿枝溘乘埃風去棄我眞若遺哀來無晝夜晝哭聲轉悲逝將從君往重結深長思有身嗟未判辛苦安得辭繼體心所切懸弧事竟奇深閨寒復暑長養實勤斯聰明自天錫教誨亦不遲居然富文學下筆驚主司名題黃金榜班簉白玉墀爵位旣頻陟恩封遂屢貤尊榮傾邑裏光彩煥門楣盛徳固有報始望那及玆彼哉須眉具長佩紛陸離當幾靡定力王業何由熈人間有貞母豈得無男兒貞母宜萬壽非獨閨門師

持節瞻云圖爲符臺劉克柔賦

馬首太行北孤云渺江東忡忡劉子心炯炯如狄公大江日夜流云舒還復捲王事有程期遊子安得返何時拜家慶春酒碧於油坐令回首處變作防云浮歸裝不自由圖畫先春就稽首附徵鴻封君千萬壽

悼內【四首】

墻頭桃李花墻下多芳艸忽忽又逢春春光空復好食案頓蕭條塵衣日顚倒嗟我同心人云胡不偕老

其二

春深風已和入戶但淒淒逝水無復返徳音終不迷去年雙飛燕又入梁間棲我心非金石能不增慘淒

其三

五十不爲天勤勞嗟未償我官已臺省君猶布衣裳平生薄自奉所願名節芳相我僅三紀茍得非所臧百年庶無悔庶幾同樂康俯仰忽不見此恨何時忘

其四

養老非無人鸞刀手親把教子亦有師辭色無少假吾父壽而康惜爾得年寡吾兒儻能立庶以慰泉下次兒珝只投赴京作五言古詩一篇送之以致丁寧告戒之意

嚴親頃辭世仰防恩典優榮光懸日月感激無時休寸忱思亟展只謝當龍樓柰此多病撓彌增曠禮憂服勞吾兒事欣然買扁舟束裝戒明發春江正瀏瀏勇往誠足慰離緒紛難収夜堂明燭短教戒胡能周呼童展長卷爲汝書紳謀直詞無潤色情致加綢繆敬身第一義三益資交遊亦旣辧菽麥寧當昧薫蕕出門路如砥非義將安由茶肆與酒市一迹不可投神明扶正直人道惡輕浮參倚必有見洪閘皆安流薰風禦堤柳鶯聲滿皇州金門僂傴入進止宜詳諏故人多臺省往見亦奚求所貴親徳範庶或聆嘉猷旬浹事當竟有闕勤增修白雲試回首歸興誰能畱蓬牕多暇日還肯惜之不知新在溫故中弸外乃彪阿防三日別議論驚同儔玆行將驗汝刮目期淸秋

季弟允恕家居十有五年幾若與世相忘者玆再被召命長銀臺無復可辭之意於其行也賦得五言古詩一篇送之

山林閴人迹抱此幽獨姿幸有同气良出入相攜持春風花下酌秋巘雲間欙論文或竟夕次第分醇疵外物復何有眞樂良在玆悠然天壤間百嵗以爲期今也志尢偉閒居亦孜孜積書早充棟博覽仍精思上下數千載歷歷如見之庶幾經濟業豈曰華藻爲憶昔嘗在服頗受先皇知金門敷奏下退食每委蛇歸省得寛告養屙竟棲遲手栽西墅梅結實已累累大來新萬象求舊靡遐遺珪璋敢自儗特達防恩私趨命理宜急圖報今其時畫船雙桂棹宛在澄江湄君當別我去我老將安資相送不能逺夢寐還相追微霜淸逺驛到處堪題詩殷勤寄魚鴈以慰長渴饑

同諸士大夫議鄕約於龍福寺約成賦詩分韻得君字

禪扃豁淸晝深虛隔塵氛雨餘山翠入林靜鳥聲聞嘉賔何濟濟跋涉良已勤非貪涅槃趣思整時俗棼此意誠懇懇誰謂徒云云坐中三大耋【郭東山八十三尹南山八十二曽石壁八十一】笑語芝蘭薰羣英亦駢列意气淩靑雲道同聲自應彼此曾何分揮毫已具艸命酌還論文長年懷契濶玆會餘淸芬淸芬諒無已卽事期收勲庶幾萬分一持以報吾君

七言古詩

送張黃門經載使雲貴

崢嶸雙闕中霄起諫垣近在紅雲裏元气潛隨北斗移龍司出內虞廷理地分淸切須英豪遐想虞廷夢亦勞簪纓於我誠何有卻恐言髙位不髙同年磊落張經載封事頻投心欲憊恭惻目憚更生潞公斂袵欽唐介世道明須我輩扶當機緣底太模糊輕裘駿馬長安道合有人間大丈夫如君夙夜宜靑瑣春風忽泛湖南舸黯薄淮陽計不疎褒求金馬謀全左也知今日重安邊邊務惟應足食先要令萬竈貔貅飽須杜千倉雀鼠穿靑袍拂曙辭金殿出門步步頻畱戀已料先聲動五溪卽防行色搖芳甸日暖官河柳絮飛淸尊欲盡思依依往來萬里多聞見奏艸能令在外稀

味梅爲無錫錢世節題

寒風吹開白玉瓣暖風吹出黃金彈入羮味美萬口知伊誰得味初花時錫山居士腴能槁前身莫是西湖老已愛撐檐獨樹奇還欣照水斜枝好嵗嵗花開雪滿天美人綽約當瓊筵仙姿共出塵埃表素質相忘太古前此中眞味人稀防花間不惜朝朝醉劉毅空稱一代豪等閒鵝炙爲心累

慶楊光祿尊君太守公八十壽

隨車兩足懸車早閒中閱世渾難老見說人歌召伯棠還聞食有安期棗瑞星一防弧南明髙堂簫鼓慶長生嵗律又更新甲子神仙何必定蓬瀛黃梅雨歇薰風度緑槐陰裏華筵鋪珍饌兼炮玉面貍角觥滿挹金莖露燕子飛飛淸晝長沈煙靄靄笑談香座擁賔朋盡沾醉舞回防繡紛成行二郎久曳朝天履承恩暫許供瀡百年盛福陳省華一代淸名楊伯起心事優優身轉輕世間寵辱那能驚未嫌白髮三千丈應防黃河幾度淸送少司徒鄭公進尙書致仕還閩分韻得水字

早年獻防明天子筆底珠璣爛盈紙便隨羣彥集瀛洲還以三長參國史防鳳聊依垣竹鳴白駒不爲場苗止坐慙薄技奉周旋歸把遺經究終始甕牖前頭翠色多棹歌聲外淸流駛李渤方懷少室居謝安又向東山起三秋憲節凜冰霜六館春風散桃李已覺憂勤發漸疎未論冷熱官頻徙分務功髙計省堂賜歸恩重尙書履出處孤蹤自不羣捲舒妙道誰能揆巢父眞成一段奇仲翁寧擅西都美請防龍江出祖時送行車馬如流水

梧岡三瑞圖爲曽主善姑夫題

三鳳來何處飛止梧岡樹岡上梧桐幾百年老枝新葉含春煙煙消日出天萬里三鳳和鳴淸俗耳虞廷文彩何爛然岐山遺響傳周史靈物由來瑞太平絕似曽家三弟兄亞卿邁種臯陶徳兩教都傳伏氏經就中國教才尢敏七步成章思無窘百鳥喧啾徒爾爲豈知靈物殊凡蠢梧桐依舊淩霄髙枝上來來多鳯毛養成羽翮拚飛去隨時隠見疇能嘲

望廬山

千里廬山一片石元气爲根倚天立月色霄澄白鹿寒露華曉霽香鑪濕左瞰長江右枕湖近分眾皺逺模糊未容絕頂通人迹長向晴空展畫圖誰能共我尋瑤艸幽泉怪石窮探討儻遇仙翁跨鶴來長生祕訣應傾倒凡骨支離無柰何徒勞翹首望嵯峨此行儻遂區區志須借蒼崕百丈磨

學古樓歌

屈指今年四十五一事無成心獨苦北斗那得挹酒漿東風正好親農圃家住西岡地頗幽門前屋後多平疇一溪流水去無路四面靑山來入樓樓名學古浪標榜古人實學今誰講旦旦趨庭奉起居時時靜坐聊存養此心存久還自靈中和無物如有形幾微極處通天地呼吸之間具典刑平生謾抱區區志途長力薄愁難致荏苒如今作棄材悠悠宇宙非吾事學成假使遂行之要見黎民飽暖時可能學古樓中坐妻子啼號付不知以玆農圃端須學黃牯價平添一腳且種山田且讀書菜羮滿釡渾家樂

梅鶴舊圖敬賦長歌爲大人封君萬壽之獻

羅浮山畔娟娟月照見寒梅一株發老鶴長年此托棲气骨風神兩超越生綃半幅誰寫眞兒今把玩偏能頻眼前猶自有奇物天下豈得無仙人仙人人道吾翁是未論服食論標致淸白孤髙壽且康秖應梅鶴差堪譬久大堂中春酒深醉酲坡夢與逋吟直將甲子循環數那許塵埃半防侵此去羅浮幾千里望望白雲猶尺咫浮暗之香喜達天鳴陰之和慚爲子玆圖絕宜張壽筵拜授使者簽軸全宜羮三實憑長養南飛一曲永流傳

芙蓉書捨爲大司成甌濵先生賦

甌濵先生讀書處先秋曽見芙蓉花時來早作靑雲客舊遊回首天之涯天之涯海之角書捨新成制純朴扁揭芙蓉貴有徴芙蓉幾度開還落嵗嵗開花直待秋紅霞百丈媚寒流向來底事開偏早王气呈祥不自由鄕闈一舉膺髙薦臚傳及第人人羨花有知無未可知至今盛事傳鄕縣先生自是讀書人微言次第歸經綸功成合有還鄕日好持杯酒酹花神花神得酒應增王書香繼繼誰能量但遇先秋一朶開門前凖備車千輛爲楊顯祖題畫送尹別駕實大之嘉興

澄江夜來秋水生畫船擊鼓喧朝晴百壺欲盡千峯午壯懷秋色兩崢嶸相門舊壓逢原裏至今書屋臨江水千載香名滿縉紳讀書有用眞能子歸來徧掃松楸陰飯嘗新稻羮香簟故園風物豈不美簡書王事悲人心故人自昔深相慕別意殷勤托毫素楚水吳山路幾千渚蘋岸蓼花無數東南名郡數嘉禾城郭光涵震澤波官好常陪五馬貴政通應得萬人和浮雲富貴終何有汗簡功名渾不朽贈乏千金謾一言論心何日重攜手

楊氏姊七十壽歌

春來無處無芳艸何處春光應更好喬木啼鶯日正暄華堂戲防人難老早向深閨足苦心蠶繅布縷又金鍼夭桃已協周南詠慈竹仍涵晚嵗陰澗蘋采得還親芼天岡幾爲思親到長子提孫孝不衰壽康宜獲天之報卽今七袠顏猶童香風坐滿芝蘭叢白頭老弟逢生日長歌徑過東山東五人同產三人在誰能不念平生愛有分歡娛合共追無情嵗月從渠邁舊路重尋了不差入門弦管競嘔啞殷勤一酌長生酒防取蟠桃幾度花

晴山摉書捨爲廖太守賦

蔣生徑裏足淸陰陶翁籬落皆黃金晴山先生書滿屋亦有花竹淸人心棟雲飛盡日杲杲玉華峩峩揷晴昊境靜應無俗客來詩成自把芳樽倒有時尋壑復經丘歷歷平生舊釣遊春風髙樹啼黃鳥秋水方塘泛白鷗眞樂由來無內外觀物摉書兩無礙說向傍人會者稀髙談空自超三界

五言律詩

次峽江庚戌春赴南雍省侍秋半乃還頗有賦詠而亡其稿追憶僅得此下十章

眼界俄開闊悠然獨倚蓬暝煙藏逺樹殘照掠孤峯合市人初散鄰船話不同兩年頻過此碌碌愧英雄【相傳此地舊有周瑜廟】

過白沙

過盡白沙洲千峯躍未休靑余原上麥紅失驛中樓客子程途逺長江日夜流不緣君父重奔走亦何求

過市汊

人家依岸淺驛岸俯江斜密雨遮龍霧【洲名】奔流走象牙【潭名】金陵何處是白下望中賒明到南昌郡徐亭掃落花

過吳城

舟過吳城驛蒼茫暮景斜古祠淹日月生計半魚茶碧艸眠黃犢靑山印白沙風光長似此何處不爲家

望小孤

小酌初成醉扁舟已出湖乾坤雙眼闊江漢一峯孤龍窟深通海茅封半屬吳北流平似砥無復向時虞

過李陽河

圍棋決勝苦回首李陽河一鳥過江沒片雲遮日多荻苗風裏淨漁艇浪中俄囊槖今垂罄蹉跎可柰何

過淸溪

山水池州好風波客子愁可憐趙昴發深愧宋齊丘忠義名長在姦諛死卽休致君時未晚弔古淚還流

過蕪湖

佳麗蕪湖縣千年拱帝京樹連淮浦碧江逐海潮平天地容疎拙風波托死生不將詩句覓對景若爲情

次烏江

慷慨虞歌闋崢嶸漢業成烏江元入海亭長謾多情義帝今安在韓生已就烹拔山如可恃無處著天明

回途過大孤

萬頃秋波裏擎天一柱孤仙姬不可見元气自相扶往返隨陽鳥平安憶鯉魚顧瞻江漢水極目倍躊躇

送許儀賔還南昌

野色開晴望橊花照別筵交情詩卷裏帆影暮云邊天錫恩波闊人誇戚裏賢論文殊艸艸分手思茫然

何孝子廬墓聞而有作

風雨靑山夜苦寒病骨精誠驅魍魎嚴衞伏於菟報徳心何極旌門詔有孚孝經余斷簡長此奉訏謨

挽封君秦先生同年國聲之父

志節居貧見聲光與世延靑衿原有造玉樹晚爭妍已拜雙龍勅何須二頃田向來勤仰止聞訃重淒然

其二

逺業開庭訓新封領戶曹養分天祿厚吟對碧山髙晨省歡初洽仙遊事總拋楸梧深馬鬛風雨暮蕭騷

次韻答余宗周侍禦余時按治遼東

驄馬遼陽路霜淸艸樹稀直知臨事勇端慰逺人依過客傳新槁行年損昔非夜堂孤酌處南極正騰輝【餘生日之夜獨酌於察院中因賦詩見寄】

拙宦終何補深知轉覺稀來書仍欵欵離思重依依虎豹精神別虫魚事業非何時燒短燭杯酒共淸輝

哭同年張經載黃門

髙步驅流俗峩冠領爭臣物情端有望天道詎無親筆絕中宵艸山頽百嵗身魂遊何處在華月滿楓宸朔風吹訃至寒夜不成眠邦國斯人淚煙波寡婦船故山春寂寂丹旐晚翩翩自古誰無死脂韋浪百年

戊辰五月西歸寫懷寄防中諸君子

竊祿渾無補歸耕似有名海鷗迎客下風葦冒江平道在貧堪老身閒夢亦淸金陵千載地回首獨含情

其二

五月還鄕客飄然一布衣耕耘眞子職消息是天機江水兼潮漲風帆帶雨飛心知蓬島近自合寄書稀

舟中偶作次韻

江立風前水山眠雨後霞舊堤浮半柳新市聚圓沙去國蛇添足防身弩失牙月華今夕減愁聴隔船笳

賦玉泉

境勝陰陽防泉甘艸樹芳淸池凝玉液翠壁瀉虹光澤潤京師闊流交渤海長山前亭子在遊豫憶宣皇送張虞咨都事考績赴京兼過華亭省墓

黃鳥正嚶鳴垂楊拂曙晴幕閒都督府舟發石頭城宦業孚臺論離筵悵友生向來觀國眼今去轉分明

其二

莊簡編年就參軍奏績時學因庭訓篤忠自孝思移雨露心兼悚風塵髮未絲不妨聞鶴唳休遣滯行期

送李司徒致仕

春城車馬動相送滿江幹風定塵猶起潮平酒未防急流推勇退當局羨旁觀珍重尙書履惟應踏翠巒

其二

溫詔從天下辭榮也自榮進曽居要地退始見平生霄漢防鴻逺河山晝錦明遙知行樂處詩比沁源淸

送茆大卿致仕還溧水

往日湖西道風霜我最知才髙終作士髮短欲成絲優老恩偏重還山路轉夷不妨琴鶴外添取送行詩

其二

徑竹蕭蕭在歸來菊正花靑山迎晝錦醇酒送年華閒散漁樵狎尊榮邑裏誇尺書時往復相去未爲遐

次韻奉答守庵叔父

淸酒嘉禾別黃花兩度秋喜聞心轉逸羞與俗同流步穏風生袂詩成月滿樓竹林無限好彊半夢中遊

送劉司防致仕還蘇州

今日姑蘇郡耆英似洛中公爲劉伯壽誰儗席君從白首功名遂黃麻禮數崇樊籠眞自取能不羨冥鴻

送大理胡伯珩遷少卿北上

酒尊深幾許離思浩紛紛城日遲烘柳江風暖送云近郊行色盡雙闕曙光分想見臯陶作嘉謨一正君

送徐監生亙歸臨川

遊子促歸裝官橋柳乍黃姓名銓部籍蒲筍故人觴風正雙帆駛天髙一劍長家庭多暇日舊學好商量

次韻答周徳孚員外

並泛長河逺同朝紫禁尊語傳晨纜解談欵夜燈存柳幄籠村店湍雷殷閘門陟明堪豫賀公道謝攀援

其二

父書曽徧讀師道詎能尊竊祿年華逺趨朝職分存一函終盛禮五柳憶閒門相彼溝中瘠須煩健者援

示允迪允恕二弟【再疊三疊】

非引勿登樓【樓居嫌閒雜人來往以此五字榜於梯邊二弟以避嫌遂少見過也】樓髙近鬥牛俗人那得混同气合相求至樂存書卷餘歡付酒甌此心渾不妄溪上有羣鷗

其二

非引勿登樓襟裾或馬牛百年淸自足千古靜堪求風動靑紗帳茶香白玉甌憑髙時一望春水正浮鷗

其三

非引勿登樓遙靑愛石牛靜觀渾有得髙坐更無求日暖琴三弄霜嚴酒一甌只愁江海上無處著眠鷗

同允恕弟遊金魚別業次韻

夜榻幾論心村莊更一臨作樓偏得景栽竹漸成陰帆駛風初正尊殘日未沈坐聞哦五字憂思覺同深

其二

猶存樂水心軒檻喜平臨髙樹鳴天籟輕雲結午陰地偏幽事足江迥逺書沈疎拙終何補滄洲興轉深

大司馬彭幸庵先生賀席上作

銀燭然初夜寒鴉徙別枝衣冠成雅防肝膽托新知把盞欣逢聖哦詩聴出奇潞公今再起不似洛中時送賈南塢先生奉使安陸恭題興獻帝神主

宮錦制袍新承恩出紫宸暫成千里別聊勸一杯醇霧廓淮山曉花明郢樹春想當揮筆處光彩動神人大司寇林見素先生朝見之日余適出京承見示謁武夷精舍宿武夷自壽詩凡四首依韻奉答

髙人何適莫消息與時行岫暖云還出溪春水自生棹歌經夕逺驛路到燕平無忝師門處心如九曲淸

其二

巖崕矜險絕筋力副攀緣自作從龍起難忘枕石眠道南尊嫡經古惜殘篇想見賡歌處薫風滿舜弦

其三

愁極逢興運根深有大年曉峯精舍上春水壽觴前穏曳尙書履光陪閬苑仙功名卑馬援矍鑠自堪憐

其四

一酌金陵酒分飛二十年誰教宮漏底相見燭光前海宇公宜壽塵埃我未仙春明回首隔猶荷故人憐金陵官舍四首次郭價夫司業韻【官舍余所創建也】

十載經營處能忘別後情棟梁天與立竹樹手栽成再到逢賢主相防是老生要知人地稱詩句已全淸

其二

師席髙南斗西齋類隠居牕虛蕉旋展庭淨艸新除廟鼓時驚夢山云每潤書此中多樂事誰擬問朝車

其三

賸有論文樂兼存玩物娛萬形皆至理一貫乃眞儒習習傳天籟亭亭聳徳隅嵗寒吾與汝那肯向炎趨【此詠舊所栽檜】

其四

璧水傳新制瀛洲又一時爲憐居第好須遣故人知細竹連深巷疎花映短籬便應攜酒去醉倒亦吾宜

贈鄕舊張克謀

三十年來往鄕情久更親家和渾是福屋潤豈爲貧每愛淸尊滿何妨白髮新出門時矯首鐘阜正嶙峋

毅軒弟六十不受賀以小詩致意

憲府歸來早林居十五秋心誠辭寵利疏果動宸旒深戶涼初入前山翠欲流壽觴宜數舉花甲況榮周

整庵存稿卷十六

欽定四庫全書

整庵存稿卷十七

明羅欽順撰五言排律【七首】七言律詩【八十八首】

送林太宰入朝

宿徳登三事畱都領百寮勲庸隨日盛華衮及春朝每憶天威近寧辭驛路遙祖筵移白晝文斾倚丹霄江暖魚龍躍風微燕雀嬌碧雲淮浦樹明月廣陵橋物色添詩稿民風聴裏謡由來冰作鑑到處斗橫杓信有安危責能忘燥濕調漢庭推丙吉唐室重房喬宰府應重入皇綱助聿昭拔茅如有象疎拙分漁樵

送邵憲副提學江西得冰字

有美儒林秀無慚國士稱文章明藻火意气俯丘陵山霧曽藏豹天風忽徙鵬勅從中祕出官就外臺陞正學推胡瑗諸儒慕李膺獨持風采峻會覩譽髦興雨共芳尊歇云兼別思凝炎威方熇熇珍重玉壺冰

壽封君吳先生號味菜

人物三吳舊家聲百代延風流思季札文采見通種徳髙槐在鳴陰老鶴便菜根新得味春酒正開筵屋照晴川潤花迎防服鮮冰壺行玉果銀甲響鵾弦蓬島雲霞接南山紫翠連舉觴公自樂分席我無緣壽域知優入官封防屢遷正當難老日還值太平年磊落欽髙躅殷勤寄短篇莫論初甲子從此更三千

送鄭司徒致仕還閩

了卻公家事眞成晝錦還風雲淸夢斷天地此身閒人在羲皇上恩深季孟間長籌寧復凂逸駕未容攀逺驛通嚴傳新杉繞故關海鷗應漸狎徑竹擬重刪敢告離觴盡休辭酒量慳可能分手後猶得防蓬山

大人生日奉壽

壽酒年年防今年防且多三郎初在侍雙鬢幾曽皤庭隘回波舞林低擊壤歌乾坤眞廣大風景更淸和水活秧堪脫山明雨乍過曉鶯啼緑樹梁燕乳新窠每每人同樂來來吉有他獨憐西望眼無柰白雲何

仲弟允迪參議進表還取道歸省江東酌別詩以送之

公事粗能了私情自合通暫迂千里道偏得一帆風過我冬才半趨庭日正中金緋堂上下桑梓屋西東壽酒先春熟華燈徹夜紅鶴鳴欣子和壎起聴箎終燕賀逢迎數牛眠灑掃恭朱弦還雅調玉樹愜深衷龍福三生石玉山百丈峯轍因乘興逺詩爲索題工溪鳥羣相狎巖花漫作叢舊遊人漸減新好趣應同鄕井𨿽云樂官資亦頗崇吾翁如月眼貪防及民功

仲弟年滿五十且新居落成詩以慶之

新構連雲起華筵匝地開晴光鮮戶牖秋色淨樽罍藹藹衣冠集紛紛燕雀來芝蘭隨日長茀祿自天培知命希宣父娛親學老萊逺山明有望深徑寂無媒碁響林花落詩成鶴夢回鉤簾通野气閉閣理書堆琬琰崇家乘絲綸寶聖裁百年方半歷眾美似兼該晚潄泉飛玉朝餐菜截薹私懷眞自愜王命恐相催筋力吾衰矣猷爲子壯哉幸逢更化日應展濟川才壽儗岡陵並名期竹帛陪短童慚善禱爲報謝瓊瑰

七言律詩

劉仁仲修撰歸省壽其祖母

龍衮昭垂萬彚春從班多暇夢歸頻非關故國靑山好爲憶重闈白髮新畫舫寒光迎灔澦壽筵晴色散峨岷何由泂挹巴江水淨洗金罍侑幾巡

送襄陽郭太守廷章兩考還任

峴山深刻照乾坤善政千年儗並論魚藻載歌榮晝接虎符重剖慰思存風前旌斾河南路雨後桑麻漢上村送別只今何必逺佇防髮入都門

持節東魯爲周希源冬官賦

展親共喜天書下持節遙防水部東麟角新聲諧律呂馬頭晴色見防心馳闕裏春風動醼錫靈光禮數隆周度想應河患急早攄籌防贊司空

送尹如川副郎奉使靖江

星郎蹤迹半天涯今日槎頭卻到家萬里風雲隨絳節九原香火拜黃麻板輿曲盡人間樂晝錦從教裏閈誇想得盍簪重對酒東風開徧上林花

妹夫蕭時肅與其兄時堅攜酒邀余晚遊休笑庵

才到城來便覺忙共尋芳艸趂斜陽髙謳潭淨遙山合休笑庵深翠竹涼掃地開筵情轉洽倚風懷古興偏長斯文此防應難得後夜相思月滿梁

陳秉衡劉【闕】二侍禦餞余西江第一樓

酒酣乘興卻登樓千里湖山豁醉眸風挾霜威侵骨冷梅將春意與心謀繡衣愛客成佳防彩筆題詩紀勝遊後夜孤舟明月裏顧瞻南斗思悠悠

送義興耕隠徐公還鄕

先生歸向毘陵去木落天髙正及秋萬里長風吹潞水一船明月過揚州大家文獻風流在暮景林泉福履優籬下黃花應有待壽筵深泛紫金甌

送胡長史之建昌

親主開國綏南土賢傅承恩出禁闈鳳輦龍旂煩扈從緋袍金帶有光輝當杯莫惜離筵醉此別應知後會稀路入官湖詩景好落霞孤鶩防齊飛

分題王司副天申沙溪八景得太守仙風南阡耕樂【二首止存其一】

太守遺蹤半緑苔廟門猶倚碧山開競傳梅福登仙去恐向桃源避世來棲鶴長松無鳥宿鎖蛟深穴有人猜何當載酒窮幽討杖屨應須約我陪

送封君劉先生歸陳畱【侍講司直之父先任南雍愽士】

淸朝父子才名重上國衣冠樂事多優老舊承天子詔考槃還賦碩人薖白雲有待開三徑明月相隨過九河物外髙懷誰共賞塵途回首一長歌

送吳翰之任北勝州【劉仁仲先生之友】

大夫官重淸時選薦沐天恩夙志伸辭闕乍窺丹鳳曉下車初見碧雞春治如延壽終移俗政比陽城卻近仁最是交親憐逺別便鴻無惜附書頻

送同寅劉可大先生南還

十年甲第尙靑袍宦業多因養母拋朝退不辭趨館數夢回還念倚門勞燕山曉送云邊騎嶺水秋移月下舠一日三公眞不換相防吾已愧吾曹

送熊掌教之任無極【徐舜和先生爲求徐其所取士也】

馬度河橋柳正黃靑山千里防行裝道尊豈論功名薄縣古曾聞士習良髙座橫經朝伐鼓小齋哦句夜焚香碧桃天上花如錦防有人傳種樹方

送萬典簿之衡州

久客京華鬢未霜又攜書劍赴衡陽黃金臺下人千里靑艸湖邊鴈幾行大國樞機關簿領小齋風月托壺觴知君更有登臨費七十二峯秋興長

送學士李石城先生詣闕裏祭告【回祿後】

銜命専車駕四騏雄藩冠蓋逺追隨暫停祕閣裁書筆細講虞庠釋奠儀泗水秋風千古意東山明月幾篇詩眼前不用論興廢天地無窮祀典垂

送李壽夫司訓之繁昌

秋日河橋楊柳疎幾人攜酒送徵車官淸最喜逢迎少俸薄寧論服食餘紅燭夜傳齋內火靑山朝對案頭書嚴君防有東遊興入饌偏多白白魚

送羅宗溫太守之思南

別駕翺翔絕後塵功成俄領郡符新從知簡拔遭明主想見敷施慰逺人錦樹秋風催畫舫靑山春雨映朱輪三分公事詩兼酒莫惜篇章附鴈頻

送朱克諧謁告還進賢

故園桑梓客邊心防徧春花思不禁得告暫容親藥裏承恩終儗盍朝簪如雲雙鬢功名在向日孤帆驛路深莫道行囊無一物王言何止重千金

送王愼簡乃郎還安成

一見能令雙眼明謝庭蘭玉不勝淸二南詩熟聞來日五采衣懸別後情檣上萬鴉淮浦樹江頭百雉豫章城經過數寄平安字莫遣髙堂白髮生

送劉文煥憲副提學福建

十年聲價重朝紳三世衣冠一味貧明陟乍辭丹鳳闕晝遊先慰白頭親豺狼道路風霜舊桃李門墻雨露新未覺離筵懷抱惡士風從此定還淳

送羅宗器還任閩藩

東林見月幾虧盈布被藤牀客夢淸最績過煩徴覆考【宗器以無按察司考語吏部行查是以久住報至乃得歸】新詩長得入優評便民方略仍騰疏入幕風流獨擅名來鶴亭前春色早錦袍歸映百花明【亭乃宗器建以爲退息之所】

九日同彭景武春官徐舜和汪抑之器之三太史白雲觀登髙

人情都愛重陽好塵世難逢笑口開與子丁寧深載酒及身彊健數登臺千山落木嵐光老萬井寒煙暮色催上馬頽然烏帽側風流無讓習池回

送羅子文任興化推官

離觴欲罷更吟詩正是詩人別我時云布曉陰天漠漠柳含春意日遲遲親闈視膳江魚美官舍開筵海錯宜珍重案頭三尺法功名何止百年期

送李都閫赴江西

將軍赴鎭馬如龍寶劍飛霜膽气雄第一才名光武舉盡多能事振家風西山曉色旌幢外南浦秋聲鼓角中翹首雲臺髙萬丈防將歌舞笑兒童

送蕭順之宰古田

交情千載渾如昨文雅風流繼昔賢制錦秖今須妙手夢刀他日防喬遷仙舟泛泛投前浦啼鳥依依戀別筵勤學一生知底用姓名畱取汗靑傳

次韻吳克溫先生雪假山【二首】

對酒山成大笑號千金須賞片時勞解因積雪寧非智恐礙飛雲不用髙勢壓檐楹張鳳翼光侵樽俎析牛毛眼前眞假無煩辧不見桑田變海濤

夢裏山靈向我號良工無乃用心勞三峯削出瀛洲近千里移來太白髙見晛恍疑流石髓出云空擬潤田毛知君自有悠然處幾度長歌酌翠濤

送趙庭實太守之濟南

入眼風標識貴人錦袍還似布衣貧久含雞舌趨金馬暫別龍顏剖玉麟千里封疆河濟合百年勛業鼎彜親寒風落盡離亭柳未阻隨車有腳春

挽封編修吳公【南夫先生尊甫】

憶過吳門趨拜日秀眉盈寸烱雙瞳承恩已帶冰銜貴愛客頻催玉觶空千里書來驚伏枕一朝仙去訝乘風天平山畔人多少細挹甘泉思不窮【翁於天平山浚井以便往來者故云】

送段廷舉掌教之東平

移官又問東原路臨別匆匆不盡觴庠序合興周禮樂山河猶記漢封疆行邊樹繞雲帆迥坐裏風回泮藻香師道正防繩祖武冰銜重儗荷恩光

壬戌元宵應制【四首】

明徳當天歷數歸華夷無處不光輝還將燈火同民樂未覺觀遊與道違瑞靄迥浮溫室樹卿云濃染侍臣衣不知夜色深還淺星近蓬萊頂上稀

千金一刻是元宵惟有官家樂事饒煙火燻天呈巧樣管弦隨處奏新謡重門月上金鋪暖四海春回玉燭調願取滄溟供壽酒年年今夕奉神堯

九陌香塵徹夜飛禁中燈火正輝輝煙雲杳靄魚龍見樓閣玲瓏錦繡圍風遞歌聲聞別館梅交春色上重闈皇心自儆無虞日畢嵗觀遊此外稀

舞態頻更夜未央漸防華月轉東廊燭龍夭矯天門迥火樹參差輦路長一笑獨回春似海三呼齊祝壽如岡太平樂事渾難寫儗續捲阿第二章

試六館諸生喜而有作

夙正衣冠坐講堂載歌棫朴興洋洋碧梧日上羣英合丹桂風行六館涼野馬蕩回周禮樂春蠶繅就漢文章陶鎔自愧渾無術校閱寧辭累日忙

送劉循理冬官公差之贑便道過家

官曹暫入身如客省檄専承命自天驛路年華南鴈盡故園春色小桃鮮功名正屬三場後弩矢寧煩百步先何處詩懷應更好郁孤臺上俯晴川

齋居懷京中舊寮友

殘雪凝光竹嘯風齋居那復故人同孤吟入夜才偏澁逺道逢春夢忽通七日文章慚霧豹百年蹤迹等泥鴻也應垂念江湖客鳳沿詩來定幾筒

送馬汝礪太守還廬州【尊翁時爲南京少宗伯】

颿轉濡須鼓急撾兒童騎竹滿晴沙才傾別酒催行色便有春風管物華雲气暖通南省樹茶煙淸繞使君衙亦知撫字勞心在畱取功名入世家

冰蘗爲彭中捨乃尊賦

生來不作封侯夢老去依然赤子心千駟景公身易朽一瓢顏氏樂堪尋行藏自喜山林邃淸苦誰知意味深欲叩淩陰探藥籠祕方珍重幾南金

奉邀舊翰林諸公艸酌次韻【是防有詩太宰林公名曰壁水防詩】

煙雨樓臺午气淸肩輿聯過識髙情座當移處懷初暢酒到酣時令轉明樹好故應啼鳥戀山髙還被夕陽旌風流夢想瀛州舊璧水新煩訂會名

送陳黃門惇賢送父還鄕

安車穏就金陵養紫誥新貤近侍封正喜徳星移照逺忽聞歸興逼秋濃銀鞍晚衖離亭雨防服晨牕別防鐘此去亦知寛告在壽筵無日不從容

次韻呈守庵叔父

平生防意直如城憂患無千老太平閒對金昆終日欵醉防玉樹幾枝橫養魚水縮還親導采藥山深慣獨行誰道古人今不及鹿門風景正分明

送鄭司徒致仕還鄕

老至飄然謝寵榮詔書優進地官卿從知去國心猶赤見說還山夢已淸驛路暫依紅樹宿海邦重訂白鷗盟維駒不盡今朝意仰斗徒懸後夜情

和鄭司徒畱別韻

別酒初醒月滿江暫憑方舫作吟牕殘碁懶用機心著神鼎那無膂力扛路出五湖人去獨風淸三徑鶴來雙閒中著述能多辦消得羣儒北面降

送邵憲副提學江西

雨霽官河柳乍晞仙舟乘漲去如飛諸生學問存章句夫子心胸有範圍白鹿洞前云漠漠聘君亭下艸菲菲從來古意知多少此日臨登願不違

中秋夜防月有作

月滿髙樓猶未知今朝那合上樓遲不須達曙殷勤望且試停杯一問之三五何能長潔白尋常還是幾盈虧樂同年少心偏逺徧倚欄幹有所思

十六夜

長空萬里淨無雲月色今宵滿十分淸賞偶因嚴戒輟【時老父以目眵止酒】逺書頻遣吉聲聞【時連得二弟書知允迪再被薦允恕亦平安】山連北斗疑增峻風入南樓覺尙薰辦得此心如此景人間何事漫紛紛

奉和大人送行韻上呈【二首】

可人秋月滿樓光明發誰教促去裝淸夢尙隨靈壽杖兼金難覓返魂香前周後魯知何日北斗南箕各一方惟有訓辭長在目要防千里作尋常

奉來庭訓日周旋宦業無成浪有年愛日自緣心事切辭官非爲裏居便陶鈞妙手寧須我螻蟻微忱莫動天離思更將秋色逺晚江孤鴈落霞前

又用韻奉廣大人之意【二首】

慣依黃髮欵年光肯爲浮名浪趨裝竹色不隨寒暑變花枝長伴笑談香家傳宦譜非今日道濟時艱有大方烏鳥私情憐未遂諸孫歌舞亦能常

兩京仍防彩舟還色養關心幸有年三徑舊開風月滿深衣新制起居便謳吟體傳唐家律寤寐心懸杞國天逺別極知諸福在夢魂偏泥寢門前【兩有年字同義別】

瀛洲雅防次劉野亭先生韻【四首】

垣竹埤梧映碧溪八龍名氏鑠新題乾坤此防今能再江漢淸流自不西前席已歸黃閣老雅歌仍和北山藜黃花待我渾無恙敢向霜枝著眼低

鄙夫貪住白雲谿一鶴多慚大手題幾憶蓬瀛天逺近又親談笑席東西酒行樂處兼浮白羮味平時半著藜千古斯文知未喪晚風衰柳望中低

分曹多暇復同遊意气驩然隘九州佳地稱爲文字飲淸樽嫌及婦人謀毫端珠玉三千首眼底衣冠第一流卻恐疎慵參未得君恩交誼兩難醻

黃花對酒勝春遊甕裏蒲萄肯換州諧謔有時成故事行藏無處著人謀病軀每憶三年艾長楫終輕萬里流瓊玖木渾不類向來詩句若爲醻

送王實庵太宰致仕

承詔歸田鬢未皤好山徐奉板輿過人生盛福今如此身外浮名更若何四海均平藏妙用三朝遭際足恩波夢魂儻憶畱都景飛示新篇莫厭多

楊文貞公祠成大司成冰玉先生有作次韻【二首】

霖雨當時已霈然更餘膏馥逺流傳元臣廟食宜千載太守囊封契九天奔走故應多士合經營還喜後人賢淸時盛典那無紀墻壁新題又幾聯

物情天意久差池殷禮初聞賦孔時公旦蒸嘗侯國領巫咸勲烈史官知衣冠此日方胥慶陵谷他年莫浪疑來哲升堂渾不少合分前席與伊誰

送王伯安入朝

巵罏聯句佛燈前雲散風流頓十年曽見山東題小錄又聞瀛海遇眞仙一封朝奏心徒切萬里生還命有懸今日仕優仍好學獨攜書卷去朝天

慶鶴次劉野亭先生韻【四首】

出塵標格價難裁籠入南宮手自開槐露乍零呼伴起竹風微動禦仙來新袍有象宜爲主老鳳無毛合避臺我欲借騎應不惜上摩黃道訪三臺

故典新儀賞討裁郁襟煩思若爲開才防種竹百竿活又喜傳書雙鶴來聲徹鈞天偕律晚食分淸俸走輿臺浮丘相去流傳在何似吟篇落上臺

鳴臯詩好爲誰裁靡爵心同象有開禁省合容山客聚竹牕疑是故人來春程翫舞時參隊靜鼓瑤琴屢傍臺多謝揚州貪刺史淸風千古屬公臺

緇素應煩玉女裁曉風聲度畫堂開身輕幾欲淩雲去性警端能擇主來曽見蘇公遊赤壁復隨淸獻過琴臺人間俛仰江山舊今日光華邇上臺

送黃太宰先生致仕

馬船橫壓大江湄且對離筵賦別知天上風雲還似昨古來卿相亦如斯靑山自是通行路黃髮何妨再起時家近蘭亭春正好未應髙興減羲之

送楊長史之任

璧水溶溶老翠芹湘潭春色又平分裾長穏向王門曳調古多從宦邸聞曉殿光華依大雅晚牕消息付微醺有時夢繞同寅地莫遣緘書隔暮云

送韓大卿赴刑侍任

宦轍周流四十年甘棠陰在有詩傳匡時慮逺人難識執法官髙地屢遷朝下午門同輩少賞尋韋曲晚芳妍羣生共此恢恢网一道宏綱上屬天

送兪少司空赴召

鶯求髙樹有新聲吹起殘花弄曉晴春水欲平桃葉渡冬卿初別石頭城魏牟江上心能逺顯父壺中酒正淸臺沼百年餘武烈秖應前席問蒼生

送林博士赴九江貳守任

手裁桃李盡成陰此去應勞撫字心淸酒幾行賒後防朱弦三嘆有遺音鑪峯日射香煙紫湓浦潮添雪水深解慍風行吾亦快不妨題句滿東林

陳復淸挽章【侍禦察之父】

吳水東頭舊隠村幾株楊柳映柴門閒中秀句多能辦身後淸風凜尙存藥圃燕交春徑迹釣沙龍變晚潮防亦知埋骨靑山久深入泉臺有湛恩

次韻睡起答何中防趙元黙二舉人【二首趙嘗及白沙門】

雨中江柳亂毿毿午枕知君未肯貪萬里珠還南海櫝一般靑出白沙藍心遊物表風斯下坐到更深月正南巾幘依然塵不染蒼頭猶進曉盆泔

眼前眞合口三緘山有黃精憶舊鑱美酒如澠輸客醉翠屏當牖要人監吟多未覺風光盡夢少何妨燕語喃行止分明天意在北風長夏送歸帆【時除名歸】

雨中過鄱陽湖望廬山不見

那堪雨腳連山腳寄與山靈莫浪猜宇宙要開觀物眼風波方見濟川才臥龍庭院誰専領跨鶴仙人儻一來袖有瓣香眞自惜鑪峯何日掃莓苔

北堂永秀爲趙元黙賦

北堂坐對宜男艸遊子行防永秀圖風渚殘燈飛夢近曉叢淸露著花無香浮壽酒筵初秩影亂斒衣日未晡共識王孫家法逺眼前餘慶是貞符

候風南浦連日苦熱

南浦逶迆緑樹多萬艘環系水無波喧聲不覺催人老美景其如執熱何河朔芳樽空往事郢中白雪漫髙歌十年塵垢紛盈爪聊就深淸試刮磨

寫懷寄監中寮友

雞鳴山下橋門路二十年中憶屢遊伴食再書新紙尾趨庭先到舊營頭【大人舊居校尉營】淸時有幸歸田早白日無私照物周千里故人髙誼在幾回風雨夢孤舟

環山樓爲陳太僕題

元龍牀上有髙樓新占淮南第一州靑翠入牕來不斷圖書終日坐忘収花香客醉釀泉酒雨霽人爭野渡舟吟送夕陽芳艸逺滿川云錦散驊驑

慶族叔用丹甫壽七十

東風吹卻暮雲輕南極星光徹夜明細數春秋經七十直從髫齓閱升平山扶棟宇層層在手種松篁个个成壽酒一年還一度徳音長合重鄕評

用西阜叔父韻謝守庵叔父招飲

小樓偏得近髙居酒熟常防隔壁呼最喜家庭多壽豈不妨窮達有乘除古人可作歸元亮實事堪陳陋子虛飲到酣時情已洽天寒何必更投壺

用韻謝諸父見過賞雪

雪中淸賞就蝸居坐久還聞凍鳥呼艸率時羞慚餖飣拜興常禮荷開除老親飲量渾無敵諸父詩名總不虛聞說梅梢春意早擬於花下更攜壺

次韻寄二弟並自述

同朝同气復同居防取荊花滿意舒斗附北辰喉舌正春生嚴棘网羅除笑談自可兼三益變動還應玩六虛飲酒飫時遙念我磁罌無謝玉爲壺

奉親堂上是安居春酒杯長日自舒已向園林成獨樂不知廊廟富新除讀殘帝典孤燈在參透禪機萬象虛藥籠秖今多國老閒身聊寄老翁壺

天涯書到動經年字滿長箋又短箋小日弟兄原競爽一時名位總光前從知有道興明哲自信無媒合蹇連身世未應容易了古書何啻一囊錢

聞逆宦伏誅次澄江公韻

元惡端宜具五刑株連仍覩罷三卿【曹劉畢】君臣有道終須正天日無私本自明堪笑李斯空嘆犬【張也】若爲馮道尙封瀛【焦也】中興合在周宣上一攬威權萬國平

次韻奉呈大人

一門重疊被恩光仰愧慈烏又趨裝淸酒已廑先敍別紫袍猶得自薫香心期及物才非稱教熟趨庭行合方聞說便途歸仲子私恩公義總天常【將行之旦得加封文書遂行望謝禮告祠堂會族】

次韻答守庵叔父復官之賀

社防寧容久穴居時來羣憤一朝舒祖功宗徳分明在苛禁繁文次第除萬里渚鴻飛向北幾人蕉鹿夢成虛不才也復靑氊舊賀酒親煩載滿壺

次韻答曽雪坡

此行疑是又疑非賴有髙人獨我知義重敢先東郭弔情深難忘北山詩卽防俎豆橋門日寧異簞瓢陋巷時好景別來偏入夢雪坡春水到愚池

寄李敬夫用其送行韻【二首】

謫仙孫子瑩冰淸七步踉蹡五字成心逺獨憐山水好眼髙渾防利名輕存身我已慚龍蟄縻爵誰應和鶴鳴別酒半醒回首處江風吹浪暮云平

幾載巖居夢亦淸手栽松竹喜初成君王自合天明畏我輩寧關世重輕殘捲未容資蠧食好山重許對雞鳴卻愁心學人稀講滿耳髙談了治平

整庵存稿卷十七

欽定四庫全書

整巷存稿卷十八

明羅欽順撰七言律詩【九十八首】

遊白鹿洞【三首】

偶尋白鹿洞中春初識廬山靣目眞【往回數次惟此行始見廬山分明】雙瀑下垂深歲月【開先瀑布在西南遙望見之】五峯髙聳切星辰【白鹿書院正在五老峯下】篤生豪傑寧無繼雄鎭江湖合有神安得結茆當絕頂此生長作看山人

肩輿晨發路逶迆樹老山深日上遲古洞有名傳白鹿斯文無恙仰先師瓣香喜遂平生願遺刻貪尋絕妙辭指點重勞賢別駕不妨深酌更題詩【南康胥通府陪行因具午飲】斷岡深谷少人行逢著山花不識名水滿稻田羣鷺下林藏茆捨一雞鳴儒冠夾道儀俱肅【時郡學及星子都昌二學有生員九人讀書院中在獨對亭前迎候皆秀朗可喜】石刻臨溪字半明【將近書院道傍澗中皆巨石挺立往往深刻大書所可見者白鹿洞鹿洞風泉流雨文行忠信流杯聽泉凡數十字蓋有文公先生遺筆焉其晦而不見者尙多有之】追省舊遊多漫浪斯文今日最關情

送楊晉叔京兆之任

玉立班行憶共朝金陵重覩舊風標九天召命來何速千古心期話未消酌別盞香初壓酒過江帆趂欲歸潮都人合識韓京兆佛骨端能手自燒

辛未五月九日仲弟允迪自丹陽寄來江行五詠時久候不至遂用其末章韻作一詩答之

繞門迎候幾朝昏飛蓋飄然向大藩百里江津能自畫五年心事共誰論𨿽傳謝眺新篇到應負姜肱舊被存東海莫教明月上金樽分照欲傷魂

憶仲弟以六月六日上事【二首】

曾從東海溯天河又占吳山第一坡官比舊寮眞特達【運使同知皆免歸】劍蟠深匣未銷磨薰風別院啼黃鳥細雨閒堦長緑莎飛蓋東西休艸艸要聽含哺老人歌

桃花千樹塞都超佐薇垣帝渥殊上事不妨霑暑雨開門先合剪春蕪農桑徧野家應給寮寀同心徳不孤須憶少年兄與弟靑燈相對講三謨

奉呈大人封君

簾幙風薰酒味柔野雲垂防晚油油靜觀物理都成趣閒聽樵歌或點頭衣笥逺封開孔雀【聞京中寄有孔雀袍上臺】釣臺新水下輕鷗不才又作經時別多負當年返哺謀

憶季弟【以上皆用仲弟寄來詩韻】

日照銀臺晃掖垣五年五度沐殊恩【拜右參一轉左參二進右通三轉左通四貤封五蓋五年內也】對揚闓切心無愧裁決從容令不煩艸色入簾詩興逺花香迎客酒杯存誰知一片瞻云思欲共云鵬萬里騫

次韻答司訓光郁先生時致仕歸

愁將病眼看催科不道剛逢使者過生理秖憑詩卷足夢魂原傍隴云多冰霜晚節松當徑牛女佳期鵲近河【先生一向獨處官舍】不與故人畱一宿良宵爭柰月明何

送少司寇戈公赴京

早從周道騁華驂閱歷年深事事諳諸老共推心徳一兩都更踐法司三時須壽考天饒健人惜暌違酒要酣王國靈長端有賴登仙羞聽鄙夫談

送通政馮子同年赴京【二首】

先朝同醉杏園春此防南都僅七人【髙文達龍徳宣劉廷璧李公著胡伯珩子及余也】顧我官資偏耐冷喜君恩命又更新廟堂自是憂民地靑紫誰非報主身髙閣離筵殊艸艸有懷無惜附書頻【子行予六人者餞於憑虛閣】

小弟銀臺久備員長官今喜得髙賢日明梧竹開唐省風度壎箎恊舜弦對酒共輸情似海淸黃須讓筆如椽因君重起連枝念爲把平安兩字傳

送都憲丁應韶入長銀臺

著處圓融徳稱才還因求舊領銀臺看花莫問都樹把酒聊空白下杯心計向來勤獨運廟謨從此屬參陪有時雙栢軒中坐爲道頑兄一味獃【雙栢軒者季弟所居廂房之新扁也】壬申元夕大人用梅聖兪韻賦四章依韻奉呈並寄二弟

坎止流行到處歡童顏無借酒巵還元宵月朗心千古紙帳風淸屋半間晚愛吟詩渾入杜早知尋樂獨希顏分來一派源頭水洗透諸兒夢覺關

千金圖奉萬年歡況喜陽和次第還春酒復陳燈火夜防衣長在戶庭間天憐淡泊舒華月人爲團欒逞笑顏猶有一般佳絕處紅塵飛不到淸關

記得西湖醉裏歡滿城燈火夜深還【乙丑元宵正寓杭】老親樂在遨遊外賢弟官猶季孟間藩省秪今參大議閭閻何日破愁顏身兼童侍才三口宅有重門底用關

政通應得萬人歡將父心勞獨未還紫殿香煙朝夕裏澄江明月夢魂間豈無鮑叔深知管防有宣尼巧鑄顏他夕不妨更秉燭談鋒先斬利名關

夜坐偶作【時臥病僧庵】

斜倚繩牀認鬥牛火星初夜欲西流人間絺綌猶含暑天上風雲已報秋舉世可能無管葛腐儒空解說伊周行藏兩字明如月領取淸光付酒甌

次韻平陽方懋學秋夜客懷【二首渠時主王司成之家】

坐閱芝蘭長謝庭幾畨時雨又秋晴流螢影度鄕心切老鶴聲回客夢淸屋裏琴書渾冷落眼中星斗卻分明還山自是尋常事問取鵬摶九萬程

一葉飄黃下碧柯羇懷彊半屬詩魔山圍晚市風塵合月滿秋庭艸露多賓主東南原自美才華西北定誰過玉泉金井深千尺汲引無能柰若何

壽致政大司徒洪洞韓公

宰相從來自有眞故園消息幾回春遙看冉冉低垂翅贏取堂堂老健身鳥弄花枝春酒熟山圍壽域衮衣新亦知海內瞻依在還擬彈冠踵後塵

次韻答吳石樓學士【二首】

累歲開云日有程向人醻酢禮全生愁將小數迷金注不道諸公費玉成原廟曉晴髙樹出公庭春雨亂蛙鳴報章未就心偏悚山北山南伐木聲

曾舒短翼共雲程偶落天南北路生人在蓬壺勞夢想詩來江漢妙裁成春風未遣梅花盡阿閣應聞鳳鳥鳴尊酒論文知逺近百年珍重是風聲

次韻儲柴墟少宰除夕感懷病起自慰【二首】

使宅淸如學士防一燈除夕烱寒星春風細入鑪煙紫食案髙將菜縷靑曾有嘉謨參禹益況余新制敵孫丁從前只欠維熊夢聞說維熊夢始醒

大成門左辟寒防華轂來趨曉戴星坐久玉山疑乍倒笑回銀海覺全靑登庸正儗光雌甲陪祀還應戒上丁神相髙明諸福在得霑醇酊幾人醒

次韻寄答劉中和大尹

論文尊酒邈佳期春樹愁看暮雨滋桂管夢回三萬里河陽花發幾千枝庭參鸞鵠登科日筆掃珠璣退食時遊刃也知餘地在心君隨處合巍巍

喜通政弟至龍江【壬申十一月初七日】

別來誰擬防江南細數年華已十三煙郭樓臺還舊夢夜窓風雨入淸談燈花屢撥偏能健心事相看兩不慙白髮髙堂凝望久豈無尊酒未容酣

仲弟久無書

立遡東風臥看云多情啼鳥隔窻聞人非堯舜誰無過子有衣裳自合燻保障一方𨿽用武平安兩字豈須文牀頭賴得淸尊在且共良朋一醉醺

得家書知季弟以除日至邑城新正三日拜家慶六日焚黃先是久雨其日始霽各識以詩一章

萬里歸來及歲除布帆無恙喜何如南平門壯知新作光逺堂深得暫居艸酌夜畱親客醉朝衣晨向縣庭趨逢迎有道應忘勢不害眞爲孺子愚

拜舞能多喜不禁童顏朱紱畫堂深堦庭艸木通和气裏閈兒童續好音紫誥直從天上落香醪初向壽筵斟風吹幕動輕雲捲矯首南山見碧岑

旌斾悠揚鼓吹明翩翩輿馬快新晴龍亭立處山增勢鸞誥宣時谷應聲封號光華躋四品義方辛苦憶平生每憐予季寧無見今度焚黃禮又成

喜季弟得子

季方書報捧珠新喜動渾家色笑眞十載震來長虩虩一門麟趾漸振振桑蓬出試寧論巧犀玉分張自合均天眷吾翁全福在壽筵無日不陽春

寄贈仲弟進表赴京

分守歸來暑欲䢐逺飛雙棹入皇都炎天默試冰霜力壽域重披海嶽圖要得承恩堪醉飽不妨隨例有追趨賢勞合是平生事暫許鄕園入夢無

送薛全卿之淮安

往還不盡斯文好猶喜分符近在淮洪範剛柔歸擬議小民休戚系科差風含畫防森階戺雨濕靑田盡海涯期月規模千古事好音須慰故人懷

送王甌濱赴北監便道歸省

寵命初臨正及緋袍金帶轉光華門墻桃李新千樹南北車書舊一家晨省細將萱艸看晝遊都付里人誇永嘉前軰儀刑逺心印傳來定不差

瀛洲防次丰原學先生韻【壬申四月十九日】

開徧春花麥正秋鐘山晴翠滿芳洲地靈合有羣仙防景勝那無七字收淨洗玉盤行海錯徐開霜匣看吳鉤年來自笑無靈气敢躐丹梯出一頭【是防也以欽順有逺行將處之賓席偶疾作不克赴實亦不敢當也】

送歐陽誠之出守肇慶

吉州著姓歐陽氏六百年來幾派分木本水源推刺史風流文采到司勳遙遙祖武今能繼藹藹仁聲素足聞多賀端溪諸父老炎天髙防有靑雲

送龍徳宣之任瓊州

同鄕同榜復同庚獨以能官早著名臺院風隨銅虎去故園花向錦衣明從知攬鏡心長在須信乘桴道亦行尊酒送君還自省素餐應覺負平生

送呂仲仁少卿之任

沙頭別酒過江醒滿路懽聲是徳馨飛蓋乍臨西澗水攜壺頻上醉翁亭山當戶牖瑤琨碧雨過郊原苜蓿靑同事亦知吾弟忝書來方自說趨庭

半山爲歐陽時瑄賦

秀色知從武姆分蜀江回抱隔塵氛骨蟠地穩疑藏玉頂去天遙斷出云樵徑客稀羣鹿擾艸堂星在逺鐘聞防看叢桂秋花發山北山南處處薫

哭族祖壁翁【二首寓居景陵】

故園喬木碧森森新貫經營幾歲陰空有尺書頻問候何由尊酒一論心湖田繞屋秋仍熟紗防籠霜病稍侵不道生涯今奄盡計來淸淚滿衣襟

塵世勞多佚未償桑楡無復系斜陽負薪有望前聞在坦腹多能後事詳每憶轉蓬聊異縣不知埋骨定何鄕舊時長徑山頭月夜夜淸光滿屋梁

哭孤峯伯父

昭代遺才老一簟卻憑髙壽作恩官烏紗對酒壎箎合丈席談經弁總攢病起尙憐黃菊晚仙遊俄上白雲端孤峯絕頂良宵月愁向金陵灑淚看

贈王宜學時以翰編謫官嶺南

涼風吹客過金陵尊酒相逢感慨增路逺只知紅日近山深初見白雲層百年譜諜傳忠孝四海交防念寢興君力正彊吾未老江樓春暖待重登

次汪司成秋日登獅子山尋閱江樓故址韻

絕頂風塵萬里秋閱江何處覓髙樓艸深欲礙遊人上林茂長容倦鳥休近水一灣明似玦逺山三點大如牛知君感慨題詩罷滿酌金罍坐看鷗

碧山紅樹玉人登水色人心晚共澄萬里輕帆風作使六朝遺迹谷爲陵霜鴻過眼渾如客美酒開懷不計升彊欲追扳多病阻坐酬佳句復難能

甲戌初度伏防大人寵賜長歌謹用首韻賦詩一章以志感且以申致眉壽之祝

靑田官舍懸弧日五十年前正此辰科第偶然承世業劬勞何有報吾親詩來錫福恩逾重夢想承歡意亦眞猶覺寸心如赤子靈椿何止八千春

依韻奉答西阜叔父

五十又逢初度日聰明那及少年時髙堂錫福憑黃髮同气增光有白眉官久只餘金作帶酒醇何用玉爲巵竹林勝賞須重覓已幸新民似舊黎【時江西羣盜之就招者號爲新民云】

次韻寄答銀臺弟

百歲平分業未光家庭杯酌但循常孤蹤久合依盤谷淸夢時猶繞建章江冷魚龍愁混處天遙鴻鴈憶殊行何應共暖姜肱被細講行藏到夜央

送大理胡伯珩遷少卿北上

北人官向北京遷騎鶴揚州不論錢原隰皇華如舊識官河新水快重沿手無髙下寃須白心有經綸發正因送年家還自省坐慚淸俸欲歸田

春晚登憑虛閣次熊峯先生韻

穿雲舊路偶重登步屧輕如鶴背乘髙閣俯臨千萬樹夕陽斜映兩三僧振衣總覺淸風灑題壁惟應大手能何處花開紅又白醉遊吾記昔人曽

送楊晉叔亞卿入掌太常

尊酒江亭送長官錦帆髙掛疾如翰風生緑樹吟懷爽鳥下平蕪望眼寛淸廟駿奔惟徳稱治朝精選見才難臺躔已近頭仍黑勲業何勞把鏡看

壽錢侍禦乃父封君

曾抱遺經齒辟雍倚閭人老宦情慵虛名漫領江州幕厚徳終膺柱史封七袠滿來還健在大篇吟就每舂容隔江云物悲遊子壽域天教有路通

幽壤重光爲唐仁夫少卿賦

兩度恩光照夜臺分明功自義方來林間稍覺悲風靜地下都應笑口開碑表嵯峨天近止山川盤鬱气佳哉舊灰未冷新煙續長使贏金父老猜

送龍孔紹上捨還鄕

浦樹迎秋咽早蟬江風吹雨潤離筵壯懷永結靑雲上鄕思遙馳白鴈前伴得同聲深酒盞行逢佳景費吟箋已看頭角崢嶸見此去寧容久在淵

送同年劉廷璧出知蘭州

吳帆髙映楚江秋轉向黃河最上頭落葉打篷疑夜雨邊雲仰斾見州樓男兒意气終能壯刺史班資亦自優都下故人長引領政聲多遣向東流

送大司馬張涇川進太子少傅致仕歸全州

頻歲求歸始得歸此心惟是老天知寇公聞望無多輩白傅風流又一時帆向瀟湘秋色逺首回鐘阜夕陽遲能將捧日排云手盡采山中五色芝

送尹其信司訓之新昌

喬木名門逺近知舊官新命老成時重逢正擬論文細相送無嫌載酒遲冰雪戒途應耐冷江山如畫好題詩憑將實學從頭講肯作尋章摘句師

送大司空柴公致仕

相送都門更一程喜於身退見功成舊提畱鑰江山重新掛朝冠步履輕防鷁亂流風正駛隼旟開路晝偏晴山林歲晚無塵雜幾个松筠是友生

楊恆叔以母老求去詔進太僕少卿以寵其歸【二首】

徵書暫起陶園主祖道榮歸僕寺卿京洛風塵從此出哲人心迹到頭淸鷗迎釣艇添新伴客闖詩壇續舊盟樂事賸於諼背取傍花啼作小兒聲

早從京兆聞佳政晚向畱都近徳鄰杯酒未交心已醉篇章難和諷能頻腰間合有黃金帶頭上終須細葛巾文敏家聲渾未墜百年林木盡含春

秋答尹憲副先生【三首】

頓收佳什見情親一字都來不犯塵秋院揮毫風正爽曉窗開卷墨猶新論心每憶同遊處矯首難忘奉別晨門帶淸流山附屋暮年新酒共誰頻

天賦微才諒有垠誤防新命出楓宸平生漫許心非石何道能令鬼不神報乏涓埃慚厚祿愁深江海系斯人爭如未老身先退林下淸風世所珍

十年一曲采芝歌髙掛朝冠保太和風采至今傳蜀土文章從昔重賢科情縈藻句能多寄光照寒門辱再過休怪報章成怠緩兩曹重疊簿書磨【時兼攝工部】

和答楊司訓先生

芹泮香風十載聞故山歸早亦殊恩春來每自添詩債酒罷同誰臥竹根臺省備員遙慶我篇章傳世竟輸君因風報李還西望雲樹參差日未昏

奉和大人示喜之作

天恩已自先朝厚休命還從此日申三品從班兼著我萬邦黎獻豈無人憂時鬢攺終誰諒衞道身微每自珍勉率義方圖寸補永怡黃髮照靑春

山明水瑩西岡裏日暖風和久大堂老父自應多受福諸兒都幸略成章才慚吏部纓能濯識可銀臺佩合揚海道書回仍有獻壽筵珠玉爛輝光

送胡司徒致仕

壽篇懇著畱公句公竟投簮可柰何林下淸風應更逺鏡中疎鬢未全皤功成不負官曹重身退還膺寵命多卻把釣遊尋往迹攜竿重去弄晴波

寄銀臺弟及寫懷各一首俱用其采石登髙韻

樹色凝寒鴈陣橫兩回江上送君行長年也識防洄意流水何如去住情將父事諧心最樂登髙詩到語堪驚別來還夢金陵否早晚相親是友生

柳暗春城起暮煙城頭殘照數峯妍欣同道侶尋顏樂懶聽詩翁詠李娟蜂蝶有營終自苦防蚿何校漫相憐素來心事如弦直得謝浮名更灑然

羅子文侍禦墜馬傷足有作次韻【二首】

九衢驄馬乍停經贏得都人掉臂行事出不虞應有數膚存兼愛豈無驚少拚日月供衾枕兼把琴尊養性情髙步天衢髮在直須宣力徧蒼生

詩句淸堪敵艸塘爲占諸福定如岡還臺再騁追風驃宴客仍開晝錦堂便好喧呼如杜適可能堅臥似袁僵他年華轂翺翔地細雨新橋路莫忘

次吳白樓借山韻

借居聊誦鵲巢詩兼得峯嵐不費辭靑眼熟看忘主客紫金遙對辧公私棲雲老樹巖頭漧照水名花洞口枝仁者安然如固有我來須盡壽筵巵

送學正蕭乃同考應天事畢還定庠

秦淮西畔棘闈深夜燭晨光最苦心自信吹噓遺朽木總知淘汰得精金儒門譜諜端能繼客路風霜亦慣禁此去三鱣佳兆恊再從天上敍鄕音

送王司成考績

離筵冰雪瑩徵袍未說官資望已髙戀闕豈辭來往數過家兼有送迎勞百年繼武仍科第四海知心總譽髦春暖鴈行分又合鳯池從此對揮毫

送大司成魯蓮北攺蒞北監

南北山川總帝畿賢勞那得謝驅馳江濤滚滚風初定燕黍芃芃雨載滋多學竟須歸易簡時文先與變支離臨岐病眼分明在不負淸朝國子師

少司馬陳公進大司冦致仕僑居金陵

宦轍畱連卽故鄕石城斜日錦衣光官髙獨欠樓臺地身健何須服食方繼粟深恩應有數承家餘慶故難量都人拭目耆英防莫遣風流擅洛陽

送潘寺正鑑任福建僉事

棘寺勞多徳在人外臺超擢寵恩新未論冨貴還鄕裏豫擬澄淸到海濱秋院雨聲蕉葉重晚衙晴色荔枝勻垂芳汗簡應畱意惟有亷公兩字眞

午日白巖司馬招飲於天界寺席上次寗庵宗伯韻

髙雲閣雨試朝晴寶地淸涼卽化城江不擇流看欱納鳥猶求友聽嚶鳴衣冠已盡東南美歌舞兼容雅俗更聊把閒情付遊衍永持忠赤贊升平

孝陵行香喜晴用前韻

遙鐘隱隱報新晴陵樹蒼蒼接禁城燈火重門千騎出陂池流水亂蛙鳴瞻依地切天同久奔走身微歲屢更歸路喜看紅日上南山剛與防檐平

題山水畫送郭姑夫南還

竹溪溪上久逃名乘興飄然到石城尊酒笑談剛匝月腎膓傾倒見平生云移逺樹千峯出風送歸帆一葉輕福壽直將山海祝畫圖持贈不勝情

憑虛閣宴飲次吳寗庵周大理韻各一首

上方雲起望來迷下界聞歌客到齊髙防我叨陪末席捷登誰肯犯旁蹊談依日用諸乘小气逼星躔萬象低吟罷不妨歸路晚綠楊無數鳥爭啼

雲藏髙閣樹浮煙老衲焚香導客前秀合江山千古在美兼人景一時全爭哦藻句添公事頻繼芳尊減俸錢紅日醉看猶未晚羲和應與暫停鞭

貞壽堂爲安福朱仁舉人祖母賦【少司空趙先生所扁】

堂下蘭菲桂亦芳栽培人只在中堂柏舟自昔關風教春酒頻年祝壽康過雨遙山朝翠合淩霜髙竹晚陰長司空爲秉春秋筆兩字應垂百世光

丁丑十月七日早辭朝有感而作

萬年枝上萬鴉飛曙色蒼茫接禁闈當路驊驑行總快候朝燈火聚還稀南來日久衣添著西向心勞帶減圍寶鏹再承恩賜出鑪煙裊裊思依依

寓儀眞公館大雪

淸源見雪又迎鑾天遣愁腸一再寛杯酒自堪供爕理瓊樓誰切念髙寒孤村乞火還趨市小艇求魚巧溯湍詔許寧親歸有日緘書先遣報平安

戊寅春分日祀先禮畢奉大人合宴於中堂喜而有作

神馭初旋燕席張東風花柳日偏長圭田永食諸孫報福酒分霑滿座香歌舞總能娛大耋笑談時復得周行歸寧已荷天恩厚吉禮參陪更有光

觀瀾爲曾峻術賦

門前屋後雙龍水岸岸靑苔送急流應恨早年無眼力頗於中道識源頭髙人防肯傳琴譜稚子何須理釣鉤便把腳跟牢札定芳名從此合多收

慶季弟新居落成用仲弟韻

新構崢嶸與世更宋朝遺址尙依城地靈總信人須傑心逺從知夢亦淸春酒日長花賸發曉檐風細鵲雙鳴百年事業無窮在一善何妨取衛荊

吳寗庵宗伯家園絲有一蒂四五實者次韻【二首】

生祥生到後園始信天親積善家一气分張還共蒂五行團聚正交花題經大手絲成錦賞泛深杯影辧蛇靈種只疑傳不得未應無地長春芽

浮花摘盡紛垂實和气燻余更發祥未說嘉賓來四面防看仍代起三場巧憑造化人難測秀出叢蕭露轉瀼往事合將同穎況作書何日獻明堂

中秋燕集大人命以看字韻賦詩

宦海心期欲訂難一時齊奉萬年歡堂髙坐待冰輪正酒釅行分夜气寒物外髙懷原灑落人間眞福是平安壽星近與南山接還上層樓仔細看

次韻憲副弟獨遊金魚洲

一見洲形便識名去年曾此共臨淸路盤絕岸遊蹤少秋透遙山望眼明老樹新篁均雨露浴鳬飛鷺各心情𨿽然獨往堪乘興誰與詩成勸一觥

送李濟之赴寧波貳守任

暫假霜威肅泰和【李以禦史再調而來】又飛文斾入寧波當官已見勤勞著敵愾兼聞斬獲多【嘗與勤王之舉】老樹疎花江畔影古聲新調別時歌相知相愛相期逺汗簡功名諒不磨次韻憲副弟元日志喜人日寫懷之作

晴光朝動防云端稽拜欣逢后土幹家慶一門春鎭好皇恩三世海同寛瓊葩的歷含殘雪瑞靄氤氳繞畫防早晚賜休應有詔鯉庭從此日承懽

流傭無處覓宗襟何意春云又作陰把酒未消今日悶讀書曾見古人心望懸北斗虛回柄責在羣公合受箴賴有庭梅爲伴久愁來猶得對花吟

遊靑原山【庚辰閏八月十一日歐陽綉衣從龍季弟允恕同遊】

朝訪名山露未晞翠嵐浮動欲侵衣坡頭路轉松陰合隴上人閒荳莢肥泉響遙聞心已淨寺門初到夢先飛從來賸有煙霞癖爭柰行藏與願違【數月前嘗夢遊上元縣一寺及入山則宛然夢中境乃知上元卽靑原亦異哉】

整庵存稿卷十八

欽定四庫全書

整庵存稿卷十九

明羅欽順撰七言律詩【七十八首】七言排律【三首】歌【一首】

淸明謁陵有感【辛巳】

曾騎羸馬遡秋風廿載重來鬂已蓬史館故人多化鶴泰陵新樹復摩空山連禁籞春仍碧花傍齋廬晚更紅坐聽白頭宮監語鑪煙銷盡思無窮

送太宰廖公之任南京

春風飛蓋出長安蘭臭彌襟執別難河近故園分馬頰山臨東省見龍蟠經綸業共年華逺舉措功歸士習端便儗從公從未得永懷遙寄碧瑯玕

送楊瑞虹亞卿謝病還蜀

昭代家聲海內聞兩朝華寵職頻分正趨黃道依紅日俄向靑山臥白雲物理亦知無定在襟懷聊與釋憂勤鏡中發應難變滿擬重來更防勳

慶劉鐵柯司冦八十壽

江亭酌別公初老煙樹馳情又十春暮景喜聞身絕健秋曹猶頌筆如神花開別塢飄香逺歌送深杯換曲頻誰伴笑談終永夕孟光曽共早年貧

次韻蔡都尉自喜

鳳簫聲協早登仙金石何如信誓堅曉入簾帷香滃霧春融庭院栁鋪綿徳門慶衍兒孫令戚畹名芳逺近傳重覩嗣皇如憲祖未妨詩酒樂餘年

送彭錦衣濟永歸蘭州【幸庵司馬之弟】

金臺雲气接金城去住偏關手足情經國雄才新遇主承家能事舊宜兄百壺且壯登車色雙鯉應傳過隴聲眼底太平渾有象賸哦詩句莫談兵

汪石潭分惠新酒兼侑以詩依韻走謝

寒欺吟筆硬如柴鄰甕分霑一笑排透鬲便疑生羽翰賞心何必論官階方傳內署名難擬韻洽同年樂每偕銀燭暖光揺醉眼報章題就漫稱佳

送熊峯太宰祭告東行

百神隨帝扶興運殷禮春來次第行祝帛逺將周上宰衣冠迎拜魯諸生堯陵孔廟瞻依切漢檢秦碑感慨並風詠也知余樂地玉堂靑史仰裁成

送劉克柔尙寶祭告南行

朱函分捧內廷香斾指西南驛路長將祀有誠宜受福登髙能賦更飛觴鶴樓晚照燻殘席牛渚春潮接故鄕須憶明良千載遇晝遊𨿽樂未容荒

送劉汝忠尙寶祭告東海東鎭

曉分靑帛出廷中才地眞當海鎭雄馬首直迎初上日旌旄微颺欲回風亦知物色勞題詠應有馨香妙感通十載關心松柏路更持杯酒酹先公

慶敬所少傅六十壽

力扶周鼎寸心勞紅日初升見二毛神秀早從南嶽降忠貞頻荷玉音褒花迎大斗春無際喜動連枝望總髙元老壽康天下福承恩長傍郁金袍

送張敬亭都憲還宣城

優詔親承返故鄕春山春水盡增光懸車已遂題橋志背郭應開佚老堂花塢嬉遊詩轉冨賓筵歌舞晝偏長也知別有酬恩地接武亨衢見兩郎

二月二十九日隨駕耕借

壇上風雲防赭袍壠頭旗鼓夙分曹三推預擬粢盛潔萬壽緣知稼穡勞景向春妍人總快燕逢恩賜我猶叨升平敢就諸公卜未取明農一節髙

三月初七日駕幸太學喜而有作【時朝鮮使臣陳乞觀禮詔特允之】

翠華侵曉蒞成均道仰先師釋奠親玉振金聲千古韻鳶飛魚躍萬方春講容坐聽承優詔光許陪觀慰逺人茗飲啜余齊拜舞中天文運喜重新

成國朱公奉使安陸恭上興獻帝冊寶

奉明園樹九重心目極南云思不禁玉冊尊親昭盛典上公命惕衝襟花迎使節晴川麗風引香煙曉殿深登薦禮成歸奏早開筵應出賜來金

承乏南銓同年諸公防餞於石潭少宰之第卽席聯句爲贈余因賦短章畱別三江以冡孫之戚不與時五月二日也

金石交情向白頭一尊今日轉綢繆心同不道江湖逺材劣偏慚雨露優防筆有神看並掃明珠無價辱分投秋來更喜多鴻雁別後書應次第收

五月四日朝辭後過部中告辭白嵓太宰畱酌於水鏡堂已而移坐花間同石潭少宰聯句爲贈余亦賦短章畱別

花前樹底更移尊醉眼看花未覺昏長卷倐題佳句滿髙情須共古人論極知場藿堪終夕誰遣驪駒已在門商鼎祗今欣有屬漸容投老白雲村

舟行有懷三江宗伯用收字韻奉寄

離索偏懷老狀頭交情自昔兩綢繆已推永叔文章妙更仰王曾徳望優祖道深杯妨共把雲林倦翮有先投蘭枯莫重經時戚美實都看晚歲收

送胡伯珩都憲入賀尊號禮成

剛拂行塵又送行蟬鳴髙樹已秋聲使華盡仰中丞貴嘉防欣逢大禮成喜動天顏榮晝接養隆慈極副葵傾晚風涼月過從地尊酒從容話兩京

送郭正學太守之辰州

畫舫南來日幾程眼前華寵見雙旌宜民豈乏循良政折獄曾畱敬忌名溪繞舊封蠻路合砂登新穴貢函盈臨岐重憶當家事人境還看竹馬迎

鈐山堂爲翰讀嚴惟中賦

堂上昔年曾聚首隔江山肯送靑來𨿽緣客路忙中別也識天機靜裏該文筆迅揮端有助道心深契了無猜出門咫尺多芹藻誰信詒謀更逺哉

贈大司寇趙淸溪先生次熊峯太宰韻【二首】

才髙當代更多聞到處眞成旱歲云司冦得人方慰我畱都分務復從君山河再展於公第案牘新刋極禹文偏是後湖風物好不妨飛蓋往來勤

去來心迹喜雙淸官署依然接太平【南京三法司皆在太平門外公先是嘗佐南臺故云】湖水滿時蓮正發圜扉空處艸還生爭看老气淩霄漢自倚丹衷答聖明堂後新碑髙幾許知公無愧續題名

次徐太守登快閣韻【二首】

飛樓獨立俯重闉髙興淩雲得句新江气半侵巖岫曉菜花微漏圃田春暫延故老還諏俗遙望窮檐總切身分合趨陪慚蹇劣杳如南北海之濱

戶牖憑虛次第開喜看春色上蒿萊香凝便坐遙山合風動髙旌過鳥猜詠物思深渾脫灑懷賢心苦重徘徊寧知父老瞻依切願倒雙江作壽杯

東湖書院爲吳獻臣亞卿賦

髙情偏愛水雲村書院新開地望尊未說五車堪實腹要將諸子共尋源風回逺渚漁歌斷月滿中庭桂影繁誰信我非曾宿客曉來傾蓋已忘言

張怡軒藩檢以使事便道過家省墓訖遂還任

晝遊初洽又辭鄕綠水紅蓮引興長寢食未忘公事了姓名曾列薦書香洲連驛樹藏鸚鵡山染晴雲躍鳳凰早晚政成應入奏更從天上沐恩光

送通政弟赴京

東園花木正芳菲誰遣行藏與願違還闕未嫌雙鬢短報恩渾覺此身微柳縈別緒紛如織風奬徵帆疾似飛諸老防時應有問幸容衰朽謝朝衣

詠茉莉用通政弟韻

庭前偶結三年伴嶺表曾聞四季開弱朶慣涵淸露重幽芳能趂美人來未論茗椀分餘韻且向冰檐防宿栽花譜流傳多鉅筆總誇顏色亦偏哉

詠憲副弟庭中茉莉用前韻

南屏防芳菲地爲問霜前幾度開老蛾不應迷路入晴蜂猶省傍檐來香浮壽斚憐新摘根穩陶盆憶舊栽卻笑詩成花已過淩冬能發更奇哉

用韻招二弟小酌

時平稍緩憂心搗老至何妨笑口開已戒張筵花底坐預期聯步午前來和鳴莫負朝陽扁晚翠曾厪老父栽記取詩人歌蟋蟀一觴一詠亦宜哉

滕王閣新成兼祠文謝二忠次陳髙梧都憲韻

江上重瞻第一樓按圖還是幾春秋衣冠聚防淸時事歌舞銷沈異代愁北斗近檐星盡拱西山迎客雨初收俗傳澤國須雄鎭賴有中丞肯細諏

兩公眞不愧儒冠牛斗秋髙劍气寒百尺新祠連閣起萬年靑史當經看勤王慷慨心俱盡就義從容事總難風馬云車無近逺他鄕何似故鄕安

送朱推府顒伯考績赴京

南山凝翠雨初晴髙樹含風彩鷁輕戀闕不知江路永過家還趂晚潮平雲霄此去看淩厲才气從來羨老成最是平反遺愛逺挽畱無計若爲情

壽徐大卿廣賢八十

門題三鳳爍金鴉天柱東頭第一家官到大卿心更小齒登中壽徳彌嘉幽居地逺江如帶仙侶筵深棗似從此耄期無用頌靈椿原慣閱年華

壽節庵叔父七十

竹樹陰濃小逕迂壯遊那復夢江湖門銜逺岫將靑入身到稀年謝杖扶肯播力均家有慶代終心一徳非孤憑誰喚取丹靑手爲續西岡五老圖

讀歐陽碧谿詠雪諸作用韻美之

雪裏豪吟忘旦暮句中深念亦黔黎才髙豈待搜尋得興劇時同戲謔爲稍出肺肝酬大造還將風雅訓諸兒余衰已甚應藏拙試問年來和者誰

謝曾石壁僉憲過訪

一冬才見兩朝霜髙蓋臨門喜欲狂雲雨謾憐翻覆手【時曾公偶慍於羣小也】利名俱脫戰爭場瓦鑪續火添和气尊酒論文欵夕陽豫擬春遊何處好童洲橦寺正相望

送鄧正科還南安

已是聰明不反前那堪鼻孔更成淵醫門晚遇肱三折官簿眞收效十全入眼更憐風韻別論交應覺世情偏百年種徳深深在諸老畱題有鉅編

壽楊潛庵七十【二首】

羣從風流不復瞻喜看霜雪在多髯芝蘭滿院紛呈秀水竹成村獨養恬山拱壽筵秋更碧客貪淸話夜仍淹七旬自是人間少五福惟應好徳兼

得謝朝簮力已愆秖應肝膽向君偏手書月計方成束福履時聞總勝前謀客肯忘林下老抱屙空憶防中仙桃花浪軟綿陂綠更儗春來好放船

送謝掌教防之任同安

通家情好比連枝猶憶宜陽話別時桃李賸霑春雨化松筠偏挺歲寒姿恩頒魏闕新銜潤路繞閩山疋馬遲髙士軒今無恙否便風須遣故人知

壽蕭鴻臚七十

天上歸來二十秋海中仙屋又添籌筵開暖應黃鐘律酒進香凝碧玉甌扶老妙方資夜气傳家深意屬書樓司空閥閱渾無忝耆舊誰當作伴遊

賀竹港建小宗祠聯科坊

嶺號延羅兆有開幾從營構見多才祠堂得地靈龜恊綽楔淩雲過鳥猜衮衮科名光譜諜綿綿香火續云來霜淸旦气虹梁舉六偉聲髙鼓似雷

和陳靜齋都憲歸休志喜之作【二首】

久勞暫逸恩私在誰信中年便得休疏廣畫圖能赫赫展禽心事故由由華堂燕雀爭迎主別館松筠總耐秋有客問奇千里至不應終日對羊求

亦知動久還思靜應悟其間至妙歟寒谷春生吹律罷暮山云返作霖余籬邊賸采陶翁菊牀上兼攤老氏書二十年前尊酒防秖今吾是老狂夫

秦鳳山寄示歸休志感之作依韻答之

向來頻試活人丹此日懸車靜入鑾黃鳥多情仍送酒靑山無恙獨憑闌身彊底用千金藥境勝應添百畝蘭海內耆英渾有數幾人東向祝加餐

用鳳山韻自述

久矣衰顏變渥丹夢魂無復到金鑾風髙徑竹秋偏爽露浥庭莎夜未闌筆研廢來聊學圃珩璜抱後穩紉蘭老饕不管傍人笑官粟猶能滿意餐

次韻劉煥吾州守見寄

行藏隨分了無疑秪許平生鮑叔知荒徑旋開那用買深杯難彊故應辭猶期向晚粗聞道頗悔從前浪作詩汗簡功名君自省龔黃千載合追隨

謁初祖主簿府君墓太觀主蕭云漢於途因過觀中少憩而歸【四首】

雙壠亭亭四百秋【府君嗣子附葬其側】總知龜卜契人謀山形盡向龍門合王气長依宰樹浮蘋藻薦誠趨後裔詩書垂裕仰先猷獨憐宦轍驅馳久今日重來已白頭

山勢遙瞻百丈雄佳城盤處卻沖融淸溪世逺碑相亞白屋人淳姓偶同【府君墓右前去十數武有淸溪楊氏祖墳文貞公立石表馬山下居民十數家爲攻木之工皆羅姓也】藏劍有光應射斗出云何意也從龍諸孫滿眼來能數若報當年種徳功

髯翁疑是地行仙手把燻鑪導我前溪上路窮琳館出屋頭山合錦屏連古碑有字渾能辧【殿中有碑題云牛僧孺撰】鴻寶非人可浪傳追省舊遊還一笑苦寒曾訝酒無權【廿年前送司空張公之葬寒甚殆不可支歸途略憩於此座客皆相先引滿累觴而散】

崢嶸臺殿俯淸流瀟灑仙翁足應酬福酒旋溫聊共酌靈砂𨿽近不須求風前客裌長林晚雲際鐘聲古洞秋先壠隔山才咫尺一回瞻拜一來遊

壽正郎尹南山八十

頂中仙骨自成峯未數丹砂玉屑功袍笏滿門官獨顯篇章行世字尢工幾人大耋童顏在百里耆英賀席同何物更能醒醉眼鳳毛羣繞碧梧桐

次韻小雷洲靈芝

水釣巖棲道亦光懶將毛骨試仙方禎祥特地呈三秀孝友原來萃一堂白首聚觀喧笑語防毫描寫富篇章門閭自此須髙大俯瞰黃茆百仞岡

次韻答曾蠡海

京洛風塵暗九衢巖松翠飽歲寒餘晚從故里開新宅時對靑山讀舊書恬養防教春夢少靜觀應覺此心虛南轅北轍成何事細數平生愧不如

次曾蠡海賀進階韻

碧山眞隔紫宸朝石瀬濺濺逺市囂衰鈍已慚金作礪光華那稱玉圍腰誤煩詔旨來空谷復枉詩筒過野橋一寸丹衷何所似華封三祝大哉堯

次韻王蓉江對雪效禁體之作

淸光寒气坐來兼野迥風微勢轉添山路蓋深時誤馬竹枝擎重半欹檐奇思丙夜軍麾急靜覺澄潭釣艇淹白首並耕渾有幸多收麰麥未傷廉

承示禁體雪詩韻險而句工誠傑作也敬服敬服碧谿頓和十三首何其富哉往年嘗得碧谿雪中髙作一韻疊至數十首僕自知非敵勉和一章以答其意末有吾衰已甚應藏拙之句荷其見諒遂斷來章僕自此亦不復作詩矣今來盛意不可虛辱輒復彊湊五十六字奉答意淺詞澁足見開荒之費力也惟覽而正之幸幸

送繆州守之任夷陵

愛國情眞聖主憐嵗中官職看頻遷北來制錦蠻煙斷西去行春郢樹連嘉績盡教光汗簡老懷偏是惜離筵丁寧至喜亭前柳淺系東吳萬里船【繆先世丹徒人】

慶曾石壁僉憲八十壽【二首】

浴沂剛值暮春天又辟華堂展壽筵一道笙歌麟趾並兩階冠屨豸袍先心淸自得延年術官久曽無負郭田鄕裏秖今須表正願公長作地行仙

未及稀年勇退藏年躋大耋更康彊旌旄到處賢聲在杖屨便時野趣長觀物分明惟道眼傳家珍重是書香平生最切髙山仰獻壽深漸藥裏妨

己丑元宵西野弟見遺閩燈一架約同賞而未果今年節屇兒輩出而張之固請一觀因奉巵酒爲壽餘感念存沒俛仰惻然竟不能成歡而罷爰賦二律以識餘悲

漫說良宵抵萬金閩燈髙照畫堂深精窮物相誇能事細析秋毫覺苦心五彩特宜紅燭映雙眸剛免黒花侵早期對賞人何在巵酒停來痛不禁

魂遊今夕定何鄕忍對華燈獨舉觴壁上龍蛇神未死【春帖多西野手書】座間風雨夜偏長寒林漫托孤棲翼古匣深蟠百鏈鋼平日讀書渾恨少五車剛費一杯藏

慶歐陽碧谿六十【二首】

深巷閒門取自怡屢煩當道駐旌旗才如太白名偏著賦埒揚雄字總奇花甲薦更新歲月柏臺猶仰舊威儀諸郎繼武渾能事此去恩波未有涯

君作行人奉使初贈言盈捲我偏迂那堪歲月推遷速且喜山林燕息俱報國余忠森令子養生眞訣陋陰符從來畫手多傳信合寫人間壽豈圖

慶蕭有容親家開六【二首八月十日】

老人星見塞鴻來萬里澄明壽域開望闕禮成天正曉通家情重句還裁淸香近起團團樹晚福眞宜灩灩杯心逺地偏今是在要知陶令是仙才

百年簮紱幾英豪肥遁邱園也自髙地雨餘延蔓逺橘林秋半著枝牢佳辰快覩羣賢集令徳何慚大手褒勉續南山歌萬壽仰髙長得慰兒曹

次韻答郭本寛大尹

名題鄕榜憶同年愧以潢污邇檻泉宦海每憐稀聚首恩波都幸早歸田君逾大耋知猶健我有深杯儗共傳借艸春山如見許乘槎應不羨張騫

送金司訓致仕還鎭江

經閣新成坐有氊講余歸興忽飄然笑看桃李春風在貪取煙霞樂事偏鷗鳥慣來遵渚近鰣魚初上入庖鮮林深地僻新聞少免得閒愁撓夜眠

送張司訓任汧陽令

十載淸風苜蓿盤時來今喜拜郎官尊崇亦自民間起得失饒經局外觀酒盡江亭催去棹秋生秦樹解徵鞍朱弦只爲知音贈攜到琴堂子細彈

次韻答歐陽主素掌教

艸堂客到聞新句花塢春來見小車閱世頭顱渾盡白向人肝膽未曾疏窓涵逺岫堪晨夕天縱浮雲任捲舒幾度揮毫還念我賸分珠玉照林居

慶廖晴山太守八十壽【二首】

三紀賢勞鬢有霜懇辭符竹便還鄕晝遊轉覺朱轓貴林臥偏憐白日長老圃寒花隨意采南山晴色捲簾當從知鼓缶歌能壯春酒如泉客滿堂

鄕榜題名一笑同白頭林下兩枝笻多君坦蕩朝朝樂顧我疎頑事事慵載酒便應娛大耋抱屙猶阻挹淸風曾聞三壽如陵句借我成章思不窮

慶三從叔父宏庵翁八十壽

百尺樓成兩鬢霜老來仍喜濟時康延年藥省惟餐菊賀壽杯深更鼓簧徳肖雲山【先叔祖號也】人共仰齒先嘉防【堂名累世同居】祀能將願言百歲從天錫看取孤笻行力剛

燕落文光【爲楊抑之憲副題贈楊太守】

螺川門第郁相望忠節家聲逺更揚髙棟妥靈來孝感輕雲含雨避文光表章頻重邦君筆酬酢殷厪憲伯觴嘉防百年曽有幾詩人端合詠無荒

贈引禮舍人曽民悅

最是曾家好弟兄相親相愛自平生家庭舊業尊黃卷臺榭春風茂紫荊部檄逺厪専使捧王門爭覩曳裾榮人間淺薄何須論千載椿津有令名

答歐陽碧谿次韻【二首】

老憑杯酒傲冰霜驚喜詩筒入醉鄕象管力兼周鼎重龍泉光射楚天長調停律呂心偏苦鞭駕風霆勢莫當千載蘇黃門戶在幾人攜手共升堂

雪月風花引興同日來何處倚吟笻明珠乍捧增新醇酎分霑起宿慵考徳欲尋耆舊傳論交欣見古人風厚來薄往君休訝學未成章力已窮

七言排律

和楊防庵韻送林見素都憲巡視江西

長風吹浪錦帆遙又向江湖答聖朝斬馬劍存心獨苦活人丹熟手親燒春回赤管謳歌動霜壓黃茅瘴癘消罔兩絕愁逢霹靂攙搶端合避招揺香先黍稷崇周訓信炳丹靑肅漢條簿領豈煩諸葛校辛甘須借易牙調十年仰斗誠偏積一片離魂黯欲消杯泛蒲萄期盡醉帳依楊柳未全雕詩成好爲知音寄義重無勞舊隱招鼎軸只今公論在故應疎拙伴漁樵

賀姊夫楊顯正滿五旬

百歲平分鬢未絲臨風玉樹記當時東方玩世多詼達端木標科擅說辭遺簡尙懷庭訓在芳名贏取旦評推滿堂佳客深更宴繞屋良田幾曲陂黃菊晚香心共逺紫荊春茂樂偏宜巖棲有味甘肥遁天運無情任宻移華旦新年仍受賀昨非今是早能知長生祝罷無他語仙果終看結子垂

次韻答王宜安

好篤金蘭自昔年風標眞象抑庵賢甲庚未論誰爲長糠粃應慚我在前繞郭雲山多種玉滿池春水獨栽蓮興觀日誦詩三百施濟庭余祿二千夢說事賒便築野希顏心苦耐鑽堅名洲久著龍頭防蓬島仍棲鶴背仙防展謀猷資世用肯將通介逐時遷髙才定有髙人識大器端從大化甄白髮慈闈憑養志靑雲難弟況隨肩中書太傅千年譜武姥澄江萬里天共學斯文空老大巧逢新格謾顚連借巢恰似鳴鳩拙攬鏡羞爭玉女妍勇盡敵場疑再賈灰寒丹竈訝重然時當易轍聊憑軾座有知音敢絕弦珍重交情憐鮑叔尊嚴師道愧伊川𨿽存立雪尋常地終欠吟風一二聯肥遁向懷追漢綺中興今喜際周宣長歌寵贈能無和報國微軀擬並捐

送鄭端典親家還鄕

十年兩度淸溪曲細說家懷及鄕俗前輩凋零足嘆嗟後生滿眼多翻覆逢場思戲酒思沽有田不耕書不讀行止模糊裏閈嗤門戶支離祖先辱豈知貧賤亦天生不驕不惰有時亨析薪能荷自堪樂縕袍𨿽敝誰敢輕千言往復兩無忤愛君瀟灑更老成鬢毛略見數莖白心地先涵一寸明山水可遊無過此玆來卻奉邦君使貢金三十鋌鋌良結伴八九人人喜午榻棋聲數著髙夜筵杯酌三巡止豫指歸裝只要詩熟知宦況淸於水西齋褊淺難久畱短歌何以寫綢繆兩家兒女粗解事與君垂老應忘憂百年風月未爲少兩段平分後段優我亦行藏無固必防當解組共遨遊

整庵存稿卷十九

欽定四庫全書

整庵存稿卷二十

明羅欽順撰

七言絕句【一百四十首】小詞【二首】

題許由傳說二圖

箕山樹古白雲深孤冢誰封卻到今歷數由來歸濬哲荒塘餘論豈堪尋

箕尾儲精泰運開巖居何意畫圖來漢文也解徵奇夢不道黃頭乏相才

題雙鶴圖【二首】

胎仙本是仙家物長與羣仙作伴閒何日傳書雙渡海誤將形影落人間

雨霽秋江淨晚汀憑髙一望野田靑閒來不用看圖畫好構城南放鶴亭

晚看取魚供先慈妣湣忌之薦

記得明朝奠酒漿取魚侵夜繞回塘慈顏一去無消息腸斷西風桂子香

發龍江【以下俱壬申夏考績北行所作】

浦樹亭亭散曉晴鐘山回望轉分明順風順水船如馬初是朝天第一程

過儀眞

樹杪浮屠逺露尖官船梗稻客船鹽十年笑考三年績東去還須半月淹【送大人赴仲弟官所】

過金山

八年三度金山過圖報君親總未能磐石隱江淸見底濯纓無路愧山僧

發京口

北府從來酒味醲秖今租稅不全供𨿽然上下都無事淮甸旌旗在眼中

過丹陽書所見

丹陽吏卒紛紛過遙接觀風使者回平挽一舟兼百力唱呼聲合響如雷【後其人果漧淸議】

過常州

新堞連延表舊城城中門第半公卿千紅萬紫皆春色白傅園林獨擅名

過無錫

好山如畫隔蒼煙洗耳空懷第二泉要識太平涵育久古城爲路半無磚

喜鄒永章承事來訪

一杯初把望亭前萬里神交二十年曾記南塘松與石眼中今始見髙堅

永章弟永明揮使晚至請次日登虎邱

笑談取適元方簡俯仰畱情叔子文白首怡怡還好客相期同踏虎丘云

遊虎丘

名山不用多妝點景物由來自有眞客到山巓僧未覺野煙籠樹鳥啼頻

過吳江

湖心有地還成縣湖面無雲總是天一帶西山靑防眼囊中那得買山錢

次嘉興

客中午日嘉禾郡江上淸尊父子情芳艸亦能醒醉眼橊花何處獨分明

拜別父叔

滿湖靑艸黙無言歲歲春風不離根遊子卻慚湖上艸白雲回望渺平原

復過蘇州

千年事往不須悲後此千言未可知今日繁華天下最我來剛費七言詩

復過無錫遇雨

東風吹雨向毘陵山色蒙蒙對曲肱平日愛山今轉解只須常看不須登

復過常州承李太守羅二守餞於毘陵驛中

薰風醉我毘陵驛髙樹陰濃鳥緩啼但使客來醇酒在不妨曹相臥臨齊

羅二守復攜酒送至新閘

雲樹十年多少事畫船尊酒故須深那堪又作匆匆別明日今宵兩地心

復過丹陽阻淺久之方脫

平生行路喜遲遲耐得如今閣淺時似有髙人騎駿馬也曾淸晝陷深池

復過鎭江

城兼山勢兩崔嵬池受江潮日往來和雨和煙埠柳隔江猶解映樓臺

過揚州

兩兩三三聽事人陶然都是醉鄕民黃昏點鼓移舟去揚子灣頭月似銀

過邵伯

聞說去年湖水泛舊痕依約半柴扉今年一飽天公賜處處牛車刈麥歸

早發髙郵

湖气連城雨未收行邊多是打魚舟因何換得農官做添著湖田萬頃秋

次淮陰

漂母祠前起夕陰隔江漁艇對孤吟干戈滿眼諸公在合有千金一飯心

借得公館養屙

擬借禪林暫托居偶臨公館更淸虛門前盡日無車馬一味薫風養病軀

公館卽事

庭前髙樹欲淩雲擾擾昏鴉漫作羣明月滿天人已靜數聲猶向夢中聞

內子生朝

花吐髙葵日正長艸深幽砌獨焚香浮生苦被虛名累仍向天涯憶孟光

讀桂進士兄弟文字喜而賦之【進士名萼其兄名華】

坐久香風斷續過入心文字不嫌多還尋防密深沈句他日重逢柰若何

復過廣陵道中

一夢迎鑾已十年再來心迹總依然疎簾復對靑山捲誰信看山獨有緣

借居三塔庵

野寺蕭條一老僧粥鐺茶竈煮枯藤夜窓對我渾無語俄去堂前供佛燈

連日客至

庭艸朝來滿意靑屐痕交處便凋零從前不是逢迎懶恐誤諸公伴獨醒

送魏良輔秀才還新建【四首】

萬木邊江葉盡稀玉人初抱五經歸懸知後夜趨庭夢長共孤云斷續飛

客路風霜日夜嚴行裝攜去幾重氊丁寧莫怕寒侵骨耐得寒時骨更堅

千里琴書入故村朋來何惜酒頻溫也應問訊村南北兵後耕牛幾具存

雞鳴山下小齋幽曾訝明珠暗裏投千古斯文期共學科場容易出人頭【共學非爲科場詩也當識此意】

次韻答守庵叔父【二首】

百年詩酒樂時雍淸比梅花勁比松長憶橋門聯上壽舉觴惟願福來崇

官寺原因地勢髙宦情常苦送迎勞何如伴賞東林竹笑把銀黃等一毫

用前韻奉寄西阜叔父【二首】

初度曾經匕箸雍坐看西阜長髙松簟瓢陋巷詩千首身自居貧徳自崇

仕路﨑嶇不出髙有心那得爲人勞細簽大押幹何事枉費山中萬兔毫

用前韻奉寄壽官伯父【二首】

翩翩飛鷺滿西雍老鶴相依只澗松髙岸烏紗摩醉眼救時勲業付姚崇

四峯駢聳一峯髙好景長牽客夢勞拙宦有年無寸補何如贏取伯成毫

連被公薦不果用士夫有見慰者因賦短章【三首】

朝朝無事也升堂退坐寒齋日正長大學中庸頻料理不知身外有軒裳

江漢秋風日夜淸一壺聊對菊花傾人心自有光明處變化無端是五行

伊洛淵源世所宗髙談性理半雷同若無上蔡除根力逺隔程門一萬重

蕭生循威爲余寫眞復作小影傳其家因題一絕

循威運筆有家風能與衰顏借壯容十載江湖心事苦不知多少見眉峯

送三垇宗侄邦團【二首】

朝耕暮讀承家早冀北滇南識路多數酌金陵官舍酒醉來詞气亦平和

吾宗子弟森森在愛爾淸年頗自彊勤儉兩言行到底管教門戶日輝光

送求古叔還鄕【四首】

薰風一棹入秦淮爲惜多年出處乖官舍晚煙人吏散燈前觴詠兩開懷

家庭肅穆團三從肝膽輪囷總一身況是早年曾共學緼袍那羨錦衣新

平生經義千篇在老去心情七字能得喪飽經知有命當杯何惜醉騰騰

兩月淸談未覺窮歸裝何事復匆匆匡時愧我渾無術悵望東林舊竹叢

吳白樓重修淸風亭有述次韻【二首】

重把柔荑葺舊椽楣間珠貝復齊編淸風暫作頌臺主黃閣還公未老年

竹色靑疑上采椽蓊陰涼可玩遺編詩成每向花前酌酌到梅花又一年

庚辰閏八月十四日冒雨發郡城

杪秋涼雨濕行韀山路泥深費折旋多病不堪來往數可能頑石補靑天

安成道中有感

碧水澄潭岸影斜夢中曾系逺行槎分明只欠深秋景黃土墻頭匾豆花【四五月間夢往安成中途棄舟登陸亦忘之矣是日行邊所見恍然有悟乃似夢中景也異哉】

後中秋夜分宜公館對月

秋再中時月倍明倚闌東望不勝情奉親堂上諸孫子歌舞還應到幾更

袁城謁韓文公祠羅守質夫復請予登宜春臺一覽【二首】

渾厚文章百世師丹靑香火郡人思宜陽水石應堪顧不似潮陽謝上時

髙臺孤起郡城中表裏山川四望通賢守愛民還好客等閒那肯著遊蹤

次宣風館

幾間官屋百家村四簋殷勤禮意存壁上題詩渾欲滿紗籠塵蝕豈須論

次萍鄕

邑小猶能滿萬家山耕溪釣足生涯倦來不暇聽更鼓睡覺東牕月已斜

次醴陵

公館憑髙得暫停咨詢欲罷見疎星淥江【縣前江名】近繞蕭墻過江外羣山晚更靑

宿荷塘鋪

茅屋零星十數家溪山深處有公衙一杯暖腳還髙詠稿就燈前字半斜

次臨湘驛

岡阜連延半隱陴淸湘如帶曲通池猶聞屈賈悲傷賦不見朱張磋切時

早發長沙守貳追至北關揖別

半窓斜月淡寒輝輿喧聲徹枕幃行客計程常起早可煩顚倒郡侯衣

次湘陰

城下湖波欲漫梁燭行遙見太師坊【夏忠靖公之家】太師名徳聞來久貧到諸孫徳更光【聞公諸孫共有山田僅數百畆】

次大荊驛

山館停車坐夕陽芭蕉新葉過檐長吾心已覺渾無事是處安身總不妨

登嶽陽樓

黏天秋水淨無瑕極目東南感慨賒心體本來包四海相如詞賦爲誰誇

次鴨欄驛對岸

斷山偃蹇臥中流山下平鋪一片洲茅屋人家生理薄酒簾斜拂釣魚舟

次魚山驛

斷堤疎柳簇茅廬土著無多半客居誰似李家兄與弟共將名字顯嘉魚

江行卽事

秋晚江湖漸落槽兩涯曾架逐場髙低田水泛常艱食鮮食堪求若憚勞

過牌洲驛

地平山迥渺洪流西嚙東吞得自由道是牌洲須記取驛樓仍在水中浮

望金口

早泛扁舟閱二梁山川形勝憶興王寧知此日過金口眼界𨿽同志未償【金口兩岸皆山相去甚近絕似東西二梁但不及二梁之雄壯荊江洞庭之流至此始爲所束】

至金口登髙一望

生受輿夫踏艸茅登臨何止助風騷殘山點點浮鵞鴨阻截狂瀾恨不髙

次漢陽

漢陽城下暫停舟江樹湖云一片秋千古神功存大別隔江黃鶴亦髙樓

次蔡店驛

一飯行行兩捨交饑來仍念僕夫勞驛樓已近泥途隔笑指廚煙上柳梢

過漢川縣

一峯圓聳映湖明卻借川名表縣名城市蕭條官吏少鵠袍猶喜見諸生

次劉家隔

復渚重湖接漢川劉家名隔是何年南來北去尋常事樹杪風颿後或前

次應城縣

艤舟湖岸路初平野色蒼茫入應城中道不堪風雨惡燎衣猶自到天明【自劉家隔舟行三十里始登岸又行二十里而風雨大作車帷盡裂衣靴皆是濕透】

至徳安駐城南金泉寺

環寺山重竹樹稠繞城江曲淨含秋僧家亦有奔忙日只爲徵驂一夜畱

壽府免見遣官來賜羊酒

靈光伊邇愧塵容肥羜芳樽禮意濃因憶先皇虞蜀險愛深同气此移封

途中見野菊盛開有感

荻籬黃菊手親栽預擬淸香溢壽杯庭獻迹遙憐野摘馬頭三嗅獨徘徊

次應山

逺山崷崪近坡陀千室深藏宛一窩莫道窩中無勝槪須知平池有風波

過恨這關

恨這關頭一問名浪傳先主恨難平居民卻有無窮恨家落黃巾半死生【予因問關名下人以劉先主事對且及往年狂賊劉六之慘云一縣死者以數千計】

次悶城公館

重門深院小廊偏茗椀薫鑪坐有氊猶憶荊湖山色好望窮來路渺雲煙

次信陽州

野樹蕭疏見女墻沙灘淸淺競褰裳城中宦達知多少曾向南宮識二良【張常少云何憲副景明皆壬戌進士其年予備員同考也】

次明港公館

午飯長亭已渡淮夕陽明港坐空齋盤飱復自官廚出一飽應慚始願乖

次確山

幾輩酣嬉老太平兒孫辛苦築堅城西山不管人間事長向秋空閣晚晴【邑之西南一帶皆山壬申兵燹甚酷】

九日確山早發見菊花有感

客裏重陽也自佳山城初日見黃花遙知仲季娛親處應念驅馳驛路賒

次遂平

詩興多應似確山不堪重疊敍艱難環城樹色靑靑在休把安心托抱關【自確山歷遂平西平郾城臨穎一帶皆經劉賊殘破城皆新築】

過西平

片片秋田總過犁滿原晴色樹髙低欲從父老諏生聚淸晝無緣駐馬蹄

次郾城

渡口孤舟往復頻兩行燈火入重闉途長馬痩饑僮僕槖有餘糧旋覓薪【未至城數里渡一小河舟往回數次始畢夕炊柴不足旋取之久而後至】

過臨潁

潁水趨淮日夜流幾經名縣又名州懸知潤及都防福逺近無煩子細求【縣名臨潁而去潁水良逺】

次許州

麥田微綠柿林丹丰歲從知合境安聞道徳星渾未識不辭深夜倚闌干

過長葛

一畨朝雨淨浮埃長葛雲林望裏開風動輕帷如有意好山東面送靑來

次新鄭

劈面崇墉帶淺河後肩隨踵上南坡車徒未了逢迎事又報公差禦史過

次鄭州

已有輿梁屬要津應無芍藥媚芳春萑蒲澤畔安然過始信孫僑是愛人

次滎澤

星蓋風帷夜復晨日中滎澤偶停輪不知濟脈今安在欲濟洪流且問津

登西城望廣武山

蓋世英雄百戰休黃河依舊繞山流斷垣廢壘蒼茫外斜日西風獨倚樓

途中憶長兒生朝

節過重陽欲遷桑弧曾憶手親懸承家要是身先立細數今年是立年

渡黃河

汀樹風微水不波急催輕棹過黃河河流曲折渾無定憑仗梢翁涉歷多

次亢村驛

過卻黃河走退灘人煙寥落北風寒亢村有驛無完榻聊托羸軀一夜安

次新鄕

客遊那免犯泥塗舉趾淩兢愧僕夫暫入新鄕如故里夕陽庭院老槐疎

過衛輝

有斐詩篇且解亡無名公迹故難荒風埃不辧泉源處惟見淸流繞郭長【古禦河也在郡城北】

次淇縣

盡日衝風野气昏肩輿辛苦到淇門丰年不了莊家債薄酒無煩注酒尊【淇水在縣之南二十里淸而淺年丰而酒甚薄民之貧也可知】

過宜溝驛

宜溝南北棟交加地拱邦畿錯犬牙驛吏逢迎無別語趂墟叢裏告燒茶【驛南墻外乃濬縣也斗入衛彰二郡界中】

次湯陰

閥閱爭髙王气饒鄂王祠廟更岧嶤湯河未過先聞說山雨多時也漫橋

過彰徳

日中猶未減風稜把酒安陽慰夙興韓氏墓田人共保不須多事問西陵

次磁州

河北風沙五日程磁州初到目增明髙門小戶多光潤應是州家政理平

過邯鄲午飯有蕈

幾爲膏粱錯用心饑膓吾已慣芝蕈邯鄲夢巧渾難說七字哦成付賞音

次臨洺驛【古洺州也】

煙火星攢約萬家斷垣猶自繞坡斜邏旂戌鼓朝還暮應有章逢隱綘紗

過沙河縣

十里浮沙一帶河冬來惟是攝衣過民間大欠耕桑地霖潦無端占卻多

次順徳

山勢遙連澤潞長樓臺髙壯壓龍岡岡頭定有寒泉伏攺井隨宜也不妨【城中泉水多鹻龍岡橫亙東西郡之子城在焉】

過內丘

迎駕心忙驛路修雙旌聊爲一簞畱帝丘往來粗能憶忙裏無從問內丘

次栢鄕

逺樹浮靑認栢鄕近城惟見滿林桑不知縣吏淸平否試問家余帛幾筐

過趙州聞伍朝信都憲以迎駕東行僅先數刻

我自南來憲節東趙州城裏各匆匆承恩正屬旋鑾日防向蒼龍闕下逢

次欒城【九月二十三日】

來到欒城更著忙曉庭袍笏自薰香黃昏不見雙鳬影三五空餘雁鷺行【令以下皆托言他出庭參惟數吏耳】

過眞定

北嶽橫分第一支滹沱南抱正流澌昔人話好行還憶玉食無忘麥飯時

未至伏城驛數里天色已晚有數騎睥睨林間整備而過

前路迢迢日漸沈怪形疑影隔林陰乞君琴鶴渾無用畱慰衰翁晚歲心

新樂道中

一年官路幾回修差盡丁男到白頭縱有不平猶實地往來車馬莫深愁

發定州【二首】

野性從來酷愛山不辭終日對孱顏定州城外山偏好誤送徵車入帝關

沙路霜消日正東淺靑濃黛滿晴空車帷得卻觀山眼欲去帷時又怯風

次慶都

深池流水出山長公館髙槐防女墻題壁自慚非作者端居誰信發天光【察院壁間有都憲林粹夫詩刻二首】

次保定

千里王畿得右肱三關西去鐵爲城欲求士飽民安日符鑰須還授老成

聞聖駕已次臨淸喜而有作

江南花木競春深塞上風雲逼歲陰愛日倚需長一綫【冬至已近】管窺應得見天心

過安肅

萬瓦無霜曉更寒羸軀偏覺舊袍寛日中一飯方停筯又報前驅已跨鞍

過白溝河

髙柱長梁跨急流澹雲寒日使人愁兵家幾度分成敗靑史千年記白溝

次涿州

心感隨緣只自知涿州城下又題詩軒轅一戰渾餘事想見山龍黼黻垂

次良鄕

琉璃河上俯雕闌第一臺前見北山未入春明心已慰五雲光防六龍還【河在縣南四十里有石橋頗工察院有天邊第一行臺之榜乃同年謝汝爲所題經歷河北諸郡邑惟良鄕正北負山云】

柬同裏曾氏諸親【二首】

晴明天色中和酒九世依然共一堂【自國太公至朝字行計之也】知是源深流亦逺秪應相好莫相忘

忿來不管珠彈鵲惑解眞成銕化金物我平觀無一事眼前何限好光陰

確齋爲禮捨丰城王克振題【二首】

經營世業紆長算進止王門肅令儀機巧紛紛都看破了知誠確是根基

交情舊與中郎稔今日題詩更及君想見暮年多樂事佳兒佳壻總能文

長兒琰行年四十族長老而下皆辱來賀兒頗任事宗祠之建豫有勞焉是日榜刻適完余亦良喜因憶前十年赴召北上途中值吾兒生朝曾寄一詩勉之今用原韻賦詩二首見意

西岡元自闕城遷新榜宗祠易舊懸爭賀吾兒今四十微勞差可慰髙年

深愛寧隨物外遷寢門晨夕寸心懸果然百歲從天賜看汝斑斕七十年

自題半影【二首】

安臥煙霞歲屢移淸羸渾似布衣時等閒開卷非無益只悔平生學道遲

早以儒冠對紫宸三朝遭際忝臣鄰深恩未報身先老爲語兒曹合致身

次兒珝以國子生登名仕版選期且及猶戀戀庭闈余以大義督之乃束裝北上行有日奉所藏余半影請識一言欲時時瞻誦以圖無忝余方作行誨未就姑題七言絕句二首於上詞𨿽不足而意則有餘矣吾兒勉之嘉靖辛卯春二月旣望久雨次韻吳寗庵小詞【二首】

不信東南天也漏川原渺渺都平愁聞檐澑短長聲烏慵兔怯那肯任爲晴了事棕簑披欲綻靑苔坐滿南屏朝朝望闕眼雙淸陽開陰閉元後亶聰明

右調臨江仙

祈禱精誠空自許得勢丰隆肯聽風排去薪米經營誰得住舟行卻是人行路時事關心朝復暮禹甸茫茫不見栽秧處蛛网低垂紛亂緒梁間燕子都無語

右調蝶戀花

整庵存稿卷二十

