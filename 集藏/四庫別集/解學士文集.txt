解學士文集

﹝明﹞解縉撰

●目錄

序

一卷

應制﹝古詩五言絕五言律七言絕七言律文﹞

二卷

四言古五言古五言絕五言律五言排律七言古

三卷

七言絕

四卷

七言律七言排律賦

辭詩餘

五卷

序一

六卷

序二

七卷

記

八卷

傳贊

行狀墓表

九卷

墓志銘

十卷

祭文書簡雜述題跋雜文策﹝五道﹞附錄

●序

羅洪先

黃諫

任亨泰

蔡朔

○羅洪先

重刻學士文集序

始余遊東山經三麓而後躋浮黎浮黎者東山之巓也據是返顧培塿層疊環以百數當是時第謂髙厚必資積累理固然耳後數年友人相期於衡百里而近望其髙與東山似卽而仰攀百折縈紆窮日乃至祝融之峯自峯頂下視旁無倚附緣麓一谷橫四十里蓋拔坤維入漢紀特立而博敷諸山非其倫也又數年入匡廬其它不異東山獨瓦老峭峙得衡一體於是悟曰物固有至巨者乎彼名嶽者山之至巨不由積累而髙厚者也匡以五老亦得名垂譬之形貌兩人戴立豈不矗然而不可爲巨偏長拘行無以語聖賢之大亦猶是也夫聖賢至矣彼略毀譽輕穪害視天下事無不可爲而不可罔以世俗之見故卒應王佐而稱髙傑若是者亦謂巨人春雨解公幾之方髙皇揮斥英雄濯拭宇宙此何時也而公未弱冠天眷獨隆成祖之初契符魚水觀其應制寓諷封事犯顏有鄭公之正乳兒朝貴敝屣爵位有方朔之奇忤權蹈危投荒厲節有太白之邁保儲忘身徙家戍邊有柬之之烈是果積累得之否乎卽使有歉於聖賢亦當不失爲豪傑何則其才固自殊也世之知公者淺類以詞翰賞之至論平生莫定題品伏聞仁廟嘗曰人言解縉狂縉非狂士嗚呼非日月之明哉公亦有言寧爲有瑕�莫作無瑕石斯固且自況矣公蒙禍旣酷槁�外氏洪先再過其下欷歔嘆息不忍輒去會柱史遵化古松段君來江省弔古采言檄縣禮葬將刻其遺文以傳公天才逸髮援筆萬言不事屬稿而又經籍沒故多散亡從孫桐緝錄凡十卷求加詮次稍剔其僞不盡刪繁亦以見公不屑屑尺寸間所謂不由積累一驗也嗚呼覽者其辧人中之嶽安在無徒髙卑之挍哉

嘉靖壬戌春邑後學羅洪先撰

○黃諫

解學士文集序

大江之西山川之靈秀最多者由得天地盛大流行之气爲多也山川之靈秀磅磅而欝積必鍾而爲人蘊乎道徳發乎文章著爲事業以炳耀天下而垂萬世者非得天地之气爲尢多者乎惟其得是气之多寔爲雄偉俊傑宏博碩大之才以乘丕隆之運而昌其所得盛大流行之气其宏辭巨筆足以鋪張神藻繤敍鴻業鑑乎有聲燁乎有光彌滿宇宙超軼前古使天下知朝廷之大遠夷知中國之尊後世知今日之盛其爲用甚博者不本於是气之所爲乎自胡元運隳光嶽之气分至國朝始混一西江山川靈秀所鍾而廬陵解先生縉紳出焉文章始復大振故在當時天下之廣人物之眾以及四夷之遠千百世之悠久皆知有先生者又非本諸文章之發見乎古人之文見於經者是也豈雕琢而爲之哉其出言吐辭於論事之頃皆成文章蓋以大朴始散淳龐雅大之气在人猶多故也漢唐以來治𨿽不如古而述作乃或有古之風者抑幸而際夫天地之气漓而復合也以天地之气混合而爲一未有盛於今日如先生豈非得盛大流行之气於混合之日而西江山川孕靈毓秀之所生者乎諫在童稚始知人事時卽知先生名先生先謫河州河州去敝邑二百里也諫生也晚恆以未識面先生爲平生恨每得斷紙點墨以爲珍玩日臨寫之如接先生於幾席之上曁得所作上髙廟書六十餘事及五七言詩歌讀之其論切時務其言格石心其忠犯人主其學之贍才識之髙如布帛菽粟充溢庾藏視金玉𨿽貴繡錦𨿽羙而卒有益於人國之用莫是若也如士師用法𨿽不拘拘於律而權衡輕重之間自然合乎情而當乎罪也如削壁萬仭瀑布奔瀉而略無滯竭如勇將雄師戰勝攻取而志不少攝也其詩如古體諸篇使入太白集中孰別其爲近時之作其言非雕琢其意卓然有見而非泛其气象嚴峻凜然而有不可犯之色也豈非一代雄偉俊傑宏傳碩太之材也歟及來京師訪其全集於先生仲子中書舍人禎亮家謂先生之於文有求輒應下筆滔滔不待思索𨿽千萬言頃刻立就所作流播天下遺稿不復盡拾合存萬無一二於是徧求大夫士家及聞人口誦而錄之並諫所藏者共得古今詩二百五十五首文雜體共十七首爲之挍編成集分爲六卷乃積所得俸資括宗友用和謄刻五七言絕句事五十首因被命修史日趨館閣不暇以爲南京國子監吳祭酒與儉聞之復寄詩一集及禦醫胡秉常處又得序記十餘首所未載者仍爲並入又增六卷自喜所得之富蓋有待以完也今年春皇上光復寶祚諫叨進侍讀職朝回無事欲畢前工無幾使交南命又下矣玆工不果就重爲慨然秋九月使自南回過廣西龍川太平至橫州貴縣皆先生經行之地於致仕蕭教諭鳳岐諸君處共得雜文六十餘篇詩百首梧州又得廣西何布政孟煥所寄詩數首曩嘗以類廣而未考其作之先後玆於舟中按地裏歲月遠近而次第之共成三十卷先生𨿽終交廣參議而而學士則天下人所共稱而易知者也因名曰解學士先生集先生於洪武戊辰自吉來京師又一年賜歸故里三十一年戊寅赴京扼於權臣謫西河州曹國公子李隆錄登華嶽詩聞始用爲翰林待詔太宗文皇帝爲眾心推戴登寶位先生卽入應詔遂得大用又七年以廣西巨藩出先生佐理後遷交趾往來湘桂蒼梧海南思明龍州欽化題詠甚多此蓋得其半耳昔爲興慨玆喜過先生故里與所經行之地所得之富尢倍於昔又非有所待乎十月丙申至南海巡按監察禦史徐公迓予舟中因見是集特以示中貴緫戎及藩臬諸公交口譽諫較輯之勞又謂所集之文乃公天下事勞則固爾費難獨任也咸助已資命工刻梓以傳俾諫之心果於有成而使先生之文與名得傳於後也𨿽然先生之名豈待是文之傳而後顯哉昔在太祖皇帝時先生以江西第一人貢至京師隱然名動公卿間曁登第卽蒙寵眷授中書庶吉日侍左右諮訪政事俾補甚多嘗進封事切中時宜皆見采納時先生年方十九毅然以天下自任𨿽老成練達莫之或先比之賈誼尙少而才亦優故髙廟之待遇又遠過文帝𨿽百綘灌之毀而終莫易帝意此髙廟洪度如天地又豈漢文之所及哉柰何龍去鼎湖而竟遭權臣之害遠謫西陲文廟正大統首召爲翰林侍講尋升學士凡朝廷詔勑及大制作大經典皆出先生乎與凡大政事大議論有關國家生民之重者先生皆與之建儲之議羽翼之功尢多其知之深信之篤任之專一時文臣未有及者𨿽在位不叉而道行當時功施國家澤被生民聲名之在天下𨿽遐方異域以及千百世之遠無不知之初非待文而後顯也誠以先生得之天地鍾於山川本諸道徳著爲事業以炳耀天下而垂後世者必於是焉發之則先生之可傳者未必不在是也鳴呼西江山川所鍾前乎而有歐陽修文天祥數百年後復於先生見焉使先生久於其位其匡君澤民不在二公下使在徳佑景炎之日其精忠大節凜然不可奪又未必不與文山相頡頑也觀平日之直言正論如所謂事有不窮之變心有不易之主與全軀不學禇淵生嚼舌耳爲杲鄕死之語則先生之心可見矣予𨿽未識先生而於先生之文見先生之心讀者尙於此求之

明天順元年冬十月望日賜進士及第奉議大夫尙寶司卿兼翰林院侍講金城黃諫序

○任亨泰

古今人論文曰理爲主曰以載道曰昌其气大要不出孟子知言養气而已古之人動靜語默無非文者豈操觚輸而後爲文也哉後世之文愈趨而愈下非文之下也文與行岐而二之也今翰林解公縉紳自生七年以來至於今其文若干卷一時耆俊皆屬而序諭之餘幸同朝讀之徒不釋手而莫措一辭其間深自咎其言未至也因公之行以序論公之文庶幾不至於謏亦不至於誣也聞公自幼能言諄敏超絕郡守令至其家或抱至膝上應聲成文皆錯愕驚嘆稍長小心靜密識量過人知讀書爲文皆不勞而習旣敏而益勤父母惟其病之憂也時時勸之少息爲文口占操筆皆立就未嘗起艸其簡才數語以足其多至萬言不窮命一題一心不厭倦而思益精到崇正學而辟異端不爲支離誕謾之說不爲艱難辛苦之態隨事置作洞視萬世而恥規摹古人求其歸則未嘗異幹古人也此鍾山川河漢之靈南方極盛之會天資之明大非人之所可企而及矣甫十七江西以第一人貢於京師士大夫素聞其盛名相期會連祍結駟往見公應答舉止如平常不以爲異旣登髙第擢甲科上及東宮奇其才眷注之隆前此未有卽入中書知誥兼翰林內外制皆掌之謁告時刻上輒問安在嘗與間語屢上封事上輒自持入其論思獻納親故莫聞而中止才敏兩制皆自以爲莫及也廷辯直言聞者肅然其自處犯而不校居常恂恂人不見其慍怒光善開導人心獎勸後學休休樂善愛人之心一息不間浩然之气發心由理所以年甚少而巍然有碩大之望又嘗自誦曰處其心常在熙春巖日之間則天下無可怒之人咸以爲名言公之文所以汪洋大肆而無齟齬其間正直閒深而無偏陂之失未嘗拘於一足之法而未嘗失其一定之法也兼說萬有貫通而時出之浚其源於六經要其歸於周孔𨿽不求工文與行如影響之出於形聲也混然天成卓爾出類集義養气孳焉未已余何足以知公之萬一哉公名縉薦紳其字其族自唐家吉已七百年餘每舉進士必父子兄弟聯疊以爲常至宋有諱元者累破兀朮累功至封王元初從祖諱成速連三世國公其諱眞我以名進士死節贈中書平章其祖也以名進士勑修宋書諱觀者其從祖也其父元末辭參知政事爲世大儒學者稱筠澗先生公生名家道授有緒姿淳穎秀望之玉立

天子愛惜其楷書至親爲之持研行艸精妙絕倫善議論古事皆如目覩聽者忘倦初與伯兄綸俱登第履歷華要遠方異域皆能誦說其名而天子每臨羣臣誦以爲榮且朂勵諸王貴人皆注視之餘非欲評公之文與行事如此以見公之爲文天資學問充積發見不能自巳而至於如此初非若操觚翰而學爲文者之所能至也

明禮部侍郎襄陽任亨泰序

○蔡朔

士稟天地之正气出而爲世之豪傑千百世之下足以起人之敬慕而信其爲豪傑者夫豈無自而然哉若唐之韓昌黎柳宗宋之歐陽修蘇子曕輩皆以詩文盛鳴於時在後世之學者舉以豪傑稱而師仰不置者蓋以詩文流行於世有足徵也洪惟我朝太髙皇帝混一華夏太宗文皇帝纘承鴻業以聖繼聖四方豪傑風漢而云合然以詩文擅名當代則翰林學士解先生其一焉先生名縉字縉紳江西吉水人也余少從事於文學每聞長者誦先生詩文輒錄而記之蓋已知其豪傑迨壯入仕京師間得一二什若獲珙璧益加甄重天順癸未秋予以南京戶部郎中出知湖廣寶慶越明年春揮使女﹖乖侯深得內翰金城黃先生所編先生全集不自私捐貲鋟梓以廣其傳其用心亦仁矣哉工完請余序予惟姚侯武將也尙能尊信而表章之顧余自幼而壯壯而老師慕於先生者得無一言以成姚侯崇儒之志哉先生自幼穎悟過人未十歲日誦數千言終身不能忘年十七中江西鄕試第一會試廷試擢居首選經義策學錄出爲天下式繼入翰林卽知制話屢上封事切中宸衷當時廷臣莫能爲之先嗚呼先生之才本之天成豈易得哉觀夫是集諸作立論措辭各有拫據至於新奇宏壯豪縱放逸一自胸中流出略無適俗韻譬之長江大河一瀉千里覽者靡不心驚而目駭非稟天地之正气出而爲世之豪傑者能之乎嗚呼先生浙矣先生之作尙足追蹤乎韓柳匹休乎歐蘇是集一出播傳中外吾知先生之名與韓柳歐蘇長畱於天地間𨿽千百之下誦其詩讀其文感發而興仰者﹖﹖寽亦驗其爲豪傑否乎敬書此以質後之同志云

天順八年歲在甲申夏四月望中順大夫湖廣寶慶府知府潮郡蔡朔書

●解學士文集一卷

應制

古詩

五言絕

五言律

七言絕

七言律

文

◆古詩

河淸頌﹝有序﹞

四夷咸賓﹝有序﹞

嘉禾頌﹝有序﹞

白象﹝有序﹞

瑞應歌辭﹝二十四篇有序﹞

○河淸頌﹝有序﹞

臣縉承詔總修大明大祖聖神文武欽明啟運俊徳成功統天大孝髙皇帝實錄自渡江七年辛丑冬十一月三門磧下黃河淸實啟聖之徵帝業田是遂成明年平江漢又明年服荊楚又明年定兩浙又明年克姑蘇廓淸中原四表寧一乃卽帝位紀元洪武之年三門磧黃河復淸帝業由是而盛髙麗來朝爲海外諸國先殊方接武而至逾三年皇帝陛下重華恊徳瑞應同符和元永樂之二年冬十二月戊辰朔十七日甲申三門磧之黃河淸先是榮光燭天隱隱紛紛倏然捲收洞徹見底淪連五采間日疊耀乙酉之旦河兩傍近白光湯滉如金鎔如鉛如汞如玻璃色悠樣不定素練捲而掣之也居二日有玄文如綃輕幕水上如犁云隱空已乃若漆光可鑑黝然靜深非涅而緇洞絕渣滓又二日乃見濃綠又如翡翠如靑琉璃如遠山黛繞磧下如蒼虯翠蛟飛舞於流荇文藻之間望之而可掬也二日後如朝霞映日紅雲上波初陽迆邐花卉紛披倏如胭脂浮流薄膩一洗下見沙石如芙蓉丹砂燦然郁列於■﹝毛瞿﹞■﹝毛兪﹞綿綺之間可指而數也後二日如泥金霏屑隱約浮沈流薄采鳳羽毛鱗鬣泳發潛動金芝暈文琮王在煉錯雜班映瑩無纖塵又如築琥珀以爲堤釀金香而注之也已乃微碧與天一色橫渡亂流者扣舷鼓枻洞見眉髮疑若步空虛淩倒影挽銀河而下之也於是夾河觀者耄倪歡呼矌古罕遇自河冿傳播於晉絳之人相率來觀肩相摩也自韓城播皆於秦隴之人觀者扶攜皆項相望足相躡也四方之人行旅過之莫不爲之驚喜嘆息閱玩坐起裵稟而不能去者晉髙平王遣使馳奏之繼而吏民報至皆啚其狀秦王上表賀獻啚與晉人克合於是羣臣上表永樂三年春正月戊戌越十八日乙卯乃復其舊實三旬有二日按所上啚咨詢羣言旣審同異恭惟皇帝陛下謙抑弗居謂何徳臻玆稱大祖髙皇帝神靈然自陛下卽位以來四方萬國之外感恩慕徳髙麗日本安南占城暹羅爪哇西洋流球眞蠟拂林覽邦緬甸波勒迆比兀良哈女眞野人西番哈梅朵耳鳥思尼巴天竺否召不約咸至於庭瑞應大來震動天地不可掩抑大平之業將由是而極監臣縉職司紀載歡欣無已謹拜手稽首而獻頌曰天啟聖明休命赫奕洪河屢淸龍門之碣昔在大祖廣運神武銀河昭回洗滌九土洪河孔神佳气恊順應玆昌運歲在辛丑云雷構迍河淸獻瑞旣肇龍門天戈所指六合風靡景咒朝宗如河之水功徳格天卽位紀元龍門河淸應干明年東夷始服三陲接踵如何奔趍有赴無壅我皇繼統永樂紀元龍門河淸亦越明年惟此龍門神禹所辟功在生民宇宙無極惟玆瑞應先後同符大祖在天昭昭不誣禹功帝徳世萬世億帝徳禹功與河俱東河源昆侖太古積雪九河駿奔濺目沃鐵辟石回瀧盤束地底龍門天開弦激蝟起衝奔九地滅電走影聲喧怒雷淖汨沸鼎經緯天文橫絕地紀貫一百川羅絡萬里五行之生莫先於水四瀆之列莫大於此於此考祥粵古是常昭玆大運塞其榮光虹飛雨翳霧密霞流倏陽忽陰乍辟乍收其騰氳氳其下繽繽其旁囷囷其隙紜紜海市靑紅仙神艷淑醫鳳驂麟朝暾若木轉盻一空伏波凝席沈沙躍金堊壤薦璧驚鷗鷁羣下顧毛羽隔岸見魚空行曳尾星芒耀月影夾鏡倒浸回光動植交映旣自旣女翕忽丹靑黃旗紫蓋春卉秋英五方歲融五緯宣精五運合一五采流形事有絕世久而後應物有絕倫久而後盛地辟天開多歷年所堯舜重華卓冠萬古艸木咸若卿云爛垂干羽苗格簫韶鳳儀於時河淸榮光旣塞不遊不驚貢賦絡繹冀通島夷夾石兗導九河轉輸濟漯浮於磧石龍門會於渭汭匪緩而渟曷勝舟載盈變謙流時移變易不有來今曷知古昔於昭大明聖聖相承殊音重繹日造在庭堯舜惟欽我皇日敬窹寐丹書典謨金鏡祥謂不祥聖不自聖惟謙授益惟人無競河流載淸尙或如帶聖壽齊天萬世永賴河流載淸龍門如礪聖徳同天永賴萬世

○四夷咸賓﹝有序﹞

皇帝臨大寶之明年紀元永樂嘉與萬方共躋仁壽一徳咸孚休祥昭應民安物阜四夷畢來東若朝鮮日本暹羅東南若流球中山南北有安南古城西南海東洋爪哇鬼方緬國木邦孟定麓川威遠八百老摘裏軍西若烏思尼八剌西北畏吾匈奴哈迷遠者數萬朝聞久引奉貢儀物皆至京師其文辭稱述盛徳對楊鴻休誠服心悅發見於外殊音重譯異服奇詭歡忻攸同向慕無已庶眾聚歡天下抃喜咸相謂聖神光被如日月之照臨天行雨施妙運莫測垂裳拱手於穆淸而有生之類盛見於四方萬里之遠鼓舞輻輳而歸之來享來王而不能已吾民何幸而臻玆嘉會實萬世一時也朝之羣臣亦咸相謂虞舜有三苗之徵周公有戎狄之膺宣王逐獫狁而秦漢及隋疲獘中國力夫之爭無時或寧唐宋否極上天厭罪命我大祖聖神文武欽明啟運俊徳成功統天大孝髙皇帝起而定之不令而從不言而化八表同風四十餘年皇帝以聖繼聖北隆唐虞殊方歸命者接迹而至宜有詩歌垂之頌聲軼遠古而過之又咸謂臣縉宜爲義不可辭則合羣臣之言從容奏寫皇帝曰咨周家九夷通道大保進旅熬之訓虞庭於羽旣舞伯益有儆戒之箴故愚者常以小康肆志賢者不以外物動心朕方兢業於初服是何足云頌聲其爲作君臣相飭之歌以繼虞周之治臣縉竊謂自古頌羙而寓規諫皆臣子攄誠委曲之小心臣愚不及此乃自皇上發之是訪萬世一時也謹拜手稽首而獻詩曰皇帝明徳與天同運華夏奠安四夷效順限山順海風气不通不招不約奔走來同梯陡踆阪航涉濤瀧沍寒溽暑赤雪玄霜殊形奇醜異服紛龐■﹝髟上忽下﹞發焦赤睒聃深黃猩唇猳啄黎面文身祖疏椎結皮裳卉巾離披落索搖曳縈纏鞮鞻殊音侏離禽言吚嗢重繹捨館授粲窮物式陳兼金玉瓚齒革羽毛服食器用皇帝勤儉異物非重厚往薄來懷柔無外八表同仁膺玆嘉會以心感人人心自歸其來無矧往或追陋彼漢唐好大喜功本之不競而末是從苟得其人不爲富彊苟得其地不足廣疆耳目細玩惟彼所產耽玩惑心悔之已晚皇帝明徳謹之於細愼始惟終圖難於易照乘之珠眾庶所喜詎若得賢照千萬里四夷畢來眾庶榮之曷若中夏一民無饑明良責難安不忘危小臣作戒賢聖是師

禦書贊﹝有序﹞

•禦書贊﹝有序﹞

右丹書義字我大祖聖神文武欽明啟運俊徳成功統天大孝髙皇帝禦書今吏部尙書詹事府詹事臣蹇義爲中書舍人時洪武丁卯春三月七日賜名也十有八年於此矣義初名鎔洪武乙卯進士甲科孝陵親擢爲侍從掌外制時最重兩制官非有文章學行�結上知不能得而得仕者亦皆合時譽義賜名後以憂去乘傳歸蜀臣縉以戊辰進士承乏詞垣兼知制誥親聞上語稱其篤實明年起復同官出示此卷俾識其下方辭讓而受命爲禦史監察本貫江西未暇也又明年侍父南歸縉之父載朝於京師許爲之頌以勸亦不果但歸而語縉曰聖天子知人之明事必傳於世宜有贊揚之以爲天下訓也縉嘗念之不敢忘玆蒙恩俱屬東宮又同官也義因復出此卷驚喜感泣不知所云尙惟君父之遺言嘉以朋友之同志仰瞻奎畫之照臨益竦寸心之惕勵繼自今而臣縉臣義之心敢有一頃刻一毫釐之非義乎他日史官書之可使之得無間然之義乎贊曰神明載興開天應期經髙緯厚翊贊書詩謨明訓彰汪汪百川宣玉詘要約一言天尊地卑非義不定人靈物生非義不成仁愛之施非義則墨禮貴適中非義則忒知有變通非義則譎忠信非義尾白奇拙惟義在心理之中正萬物是制萬事是宜則成輔相左右範圍造化非宜聖人制之尺度權衡是有是特勿長以欲勿短以私勿以好昂勿以惡低勿髙下手與人推移剛毅有執金石匪堅紅光貫日劍气徹天人惟愛生有重於生人惟惡死有重於死惟義之歸俯仰無愧惟義之全生順死安於穆髙皇天作君師殊音鼓舞庶艸蕃滋矧玆近臣日轂軌朝漸夕摩淪肌浹髓丹書煌煌媲於天光天光霄晦丹書不昧耿若河漢五緯昭回夜光明月映璧瓊瑰不昱於畫賈禍長奢豈若丹書戒謹夙夜稽於古人豈無烏號豈無天球豈無赤刀豈若大訓惟徳惟義豈若帝訓無偏無陂豈若丹書致或怠欲髙皇師善惟日不足今皇繼統圖任舊人凡昔簪履旣秉衡鈞孜孜贊戰戰兢兢思恩思義徧告在庭

○嘉禾頌﹝有序﹞

洪武二十有八年秋九月壬辰朔庚戌北平永淸衛之龍門千有異莖同穗之祥其三幹合爲一仍三穗者二二穗合爲一仍二穗者六是歲大熟今上皇遣使來進羣上表賀大祖聖神文武欽明啟運俊徳成功統大孝髙皇帝親禦墨爲詩一章以賜今上皇帝其詩道言創業之艱天命之不易除暴禁亂之師撫民致治之略中言天賜丰登之屢史書垂示之嚴明堂禋薦之重末示謙沖戒謹之意爲善不足之誠大矜下民之惠與民同樂之盛心溢於言表蓋不以喜禾爲可矜而以爲可懼而思以自勉聖不自聖兢兢業業足以垂訓於千萬年今上皇帝服膺聖訓念手澤之存諷誦追惟不能自已乃永樂三年九月朔旦用墓勤於石拓本裝治成軸分賜諸王及近臣於是臣縉亦得與賜焉又適有嘉禾之瑞臣縉仰惟日月之光華昭著於天地其溢而上者爲慶雲爲景星爲霞五色其下者爲璇珠爲羙玉爲丹砂使人欣慕而寶�者皆日月之餘光也古先聖帝明王有日月光華之徳其禮樂文章流風遺韻之傳若詩書所刻百世之下光景常新猶足以使人欣慕與景星慶雲諸福之物同一快覩而況身被其澤目覩其盛鼓舞涵濡其有不發而爲華封之祝康衢之謠以自鳴其慶幸之萬一乎實人情之所不能自己也拜手稽首而獻頌曰洪武乙亥秋谷登朔方龍門嘉禾生三穗二穗交兩騰異本同類同敷榮蕋珠金粟隔露凝親藩錫貢來神京玉匣上有黃雲蒸衮衣當曰禦彤庭百辟忭嘉陳休徵四野歡呼傳頌聲帝曰兪哉稽之經旅命歸禾凜不矜作詩致戒大丁寧昌言受命畏天明降福穰穰恐弗勝庸錫親藩鍾聖情亦知玄徳由玆弘十年事驗天威靈聖孝通天推至誠永樂重華信有禎賜詩日閱心屏營手澤猶存訓服膺每禦翰墨懷墻羹想當睿思玉几憑智周八極通杳冥重念稼穡憂農耕暑寒怨咨憐獨煢祗願年登百谷成羣臣環列忭且驚百神降鑑來軒盈雲霞灼爍飛陶泓鴻章聖藻驅風霆造化萬匯皆流形工巧人爲何足穪奎璋爛爛不可名但見東璧餘光精刻以端溪紫玉英摹本裝以龍鸞續頌錫羣臣荷龍榮天球大訓河圖並人文至寶奠八弦夜夜虹光燭大淸聖子神孫萬億齡萬世黎民歌太平

○白象﹝有序﹞

粵稽成周象輅之飭以象禮大夫之笏用象詩穪象秭禹貢言齒革則象之爲中國服用久矣交址諸國卽唐虞以來南交之地五服五長之所疆理以象爲貢豈古昔之常制也與惟我聖明受天明命全復唐虞成周之地迨南交順附而馴象藩息於輦轂之下者四十餘年矣邇者交人作亂聖天子命將徵之師行未逾時而白象來獻臣按昔周獲白魚而勝殷漢得白麟而定西域唐得白龜而平淮蔡白象之獻安南克平之先兆也若彼漢晉魏唐宋九眞林邑陀羅文犀之獻以爲異者以求而得之文皆無其應豈可與今日之盛相挈而擬倫哉臣謹再拜稽首而獻詩曰聖人垂衣朝大淸四方萬國皆來庭考圖按籍一疆理田賦貢錯稽諸經占城交址古荒服漢唐列郡猶連城自從來季歷當否淪入異境誰能懲蠢蠢小醜作威虐淸問赤子行天兵感玆白象來入貢執訊獲醜斯吉徵維南巨獸有馴性視瞻四體多震驚肉豊味異鼻拾芬齒貝側理雷紋縈時來變化北頳玉隱約有似蛟龍騰智能拒害思報謝駕車服戟由性靈傳聞西竺多此物治平之世來南溟黃金羅轡昡晴雪琉璃絡索分水晶月光夜寒催立仗露珠下滴搖光星天河浴出云浪湧玉山迆迢空中行楊花暖風吹不起白雨一洗堆銀屏乃知和气有充塞地不愛寶呈華英中朝賢俊出濟濟澤及鳥獸通幽冥雞鳴犬吠桑柘墨百谷披野雲蒸聖情謙撝勵宵旴慮及八表多鰥煢聖徳萬歲白象顧但喜指日南交赤子被聖徳萬歲萬歲歌神明

○瑞應歌辭﹝二十四篇有序﹞

臣伏惟聖明大祖聖神文武欽明啟運俊徳成功統天大孝髙皇帝開天辟地之鴻業運合乾坤包涵宇宙鈞陶顯幽自受命降神淵潛濠梁至在在位七十有一年天人洽合和應大來若所居紅光燭天綘衣神人端簡致詞途中遇疾有紫衣饋食丹師出淮則淮泗水湧渡江而靑雲隨之親徵婺州五色云覆軍上下寧國亦然攻雞籠山有龍盤帽英舟彭蠡至馬當有白龍夾舟而上甘露降五緯聚河流淸龍馬來廷野蠶成璽艸木孕生並帶連理嘉禾瑞麥之生見疊至雨晹時若臈雪應期五穀屢丰賢俊登庸下至技術皆可名世謙恭抑畏謹終愼始巍巍藹藹不可悉洪惟聖天子達孝至仁纘承大寶重華日月光前啟後瑞應同符益以騶虞神龜醴泉寶蓋靑鸞白鶴白象黃犀神人呼化日舒長四夷畢來視前益盛而謙恭之詔屢戒飭臣工者甚至尢與大祖同符合轍自生民以來未有盛於日者也臣聀在太史謹備書其事業爲永樂歌詞二十有二篇薦之郊廟勤之金石頌揚神明永樂無極騶虞出於釣許之神後山獻之朝爲騶虞獻第一樹石孝陵求厥跌龍潭山之麓得龜呈第二三門磧下黃河淸凡三十有二日爲洪河淸第三醴泉出神樂觀爲醴泉湧第四有事於治城觀五色云降自天中爲慶雲垂第五甘露屢降鐘山治城艸木沾潤疑輝燦然爲甘露降第六山東野蠶成蠒遺山谷作野蠶第七北京曁四縣嘉禾屢坐作嘉禾生第八河南關隴曁四方郡縣瑞麥疊見作瑞麥秀第九禋薦上帝有寶蓋浮空而至於正陽門入於宮城敕不以宣作寶蓋第十有老金羽衣至神樂觀大呼萬歲者三故復都邑已而忽不見乃知其神人也敕勿以言作神人呼第十一有瑞石呈圖日月合璧重輪宛然作瑞石圖第十二靑鸞下朝天宮作靑鸞第十三白鶴祥集以萬數作白鶴第十四得白鹿於北京作白鹿第十五占城白象作白象第十六廣西以白兔進作白兔第十七南夷屢獻靈犀作靈犀第十八蒲蘆上有文曰太平或取以獻上郤之爲本孕文第十九瑞雪應期作瑞雪第二十雨晹時若作雨晹時第二十一登俊登庸第二十二化日舒長作永日第二十三四夷畢來作四夷來第二十四

騶虞

神龜

河淸

醴泉

慶雲

甘露

野蠶

嘉禾

瑞麥

寶蓋

神人呼

靑鸞

白鶴

•騶虞

聖徳至同天地感騶虞應嘉瑞均許有山曰神後嵩嶽之輔髙岧嶤榮光紫气徹漢霄瑞靄密密並祥飆洽幽明神駿奔民歡欣月光蕩樣浮矞云晲視如有白石蹲非熊毛質異威若虓虎何其馴叄旗旦七夕爛渡江來云影燦如玉斯溫雪斯溫雪斯白白毛滃滃間花黑露漙漙凝石黑率舞明庭感聖徳感聖徳荷上天永樂禎祥出簡編大平萬壽萬萬年

•神龜

瞻孝陵答大淸丰碑銘神龜呈都城萬姓騰歡聲啟土蒼瑉若平竇宂於爍霞流頳有物跧伏恬不驚質玙璠文理斑分方圓昂首穹窿正不偏兩月照耀璇璣九宮戴履應星躔虛危夜夜光精連孕元气化亭毒鬼工攢月斧縮肉好中邊巧承覆水精結珠漙漙鎔鑄妙合無瑕瘢吸沆瀸麗重淵綠文水虎垂銀爛鉛气火龍騰紫氛代毛洗髓翠薄堅水鎭厚土壽齊天壽我神明萬萬年

•河淸

聖道成聖世平銀漢明黃河之流至龍門迸落九土千丈渾惟華勛曁大祖三千年徳施漙榮光穴﹖幕河河獻圖五色照映冰玊壼昔洪武今永樂襲休祥頌聲作河水經天橫地洛騰氤氳下繽演旁囷囷潦云雲海市靑紅艷采云纖塵靜夾鏡空露沙石海亟通離婁下見馮夷宮三旬二日古莫同聖徳至與天地比天也儲祥不敢祕瑞應神明萬萬世

•醴泉

聖徳通玄澤融聖孝格醴泉溢闡神珍示昭錫使蓐收灝气浮月華桂露瓊芳流命素靈勑金精下汲東井輸玄冥﹖﹖斗北斗運璇星苾茀已覺椒蘭馨味醇和气芳烈酒醴甘冰玊潔飲者痾痊沈一啜蟾光滴玊甃溢禽下衛覆以翼抃且舞侍朝夕庶類豈知蒙帝力天遺奇祥示無極頌醴泉荷上天聖壽徵福綿壽域同躋億萬年

•慶雲

鐘山龍蟠海與江水潤通銀潢潢織女煥經緯綫彩五色天機張天遣榮紆降成匹蕭索輪囷耀朝日浮雲積翠翻如練縹緲朱絲絡金鈿非丹霞非紫煙祥光鬱鬱繽紛紛瑤壇下覆香絪縕乃知和气爲慶雲良由聖徳通山陵光華旦旦歌虞庭聖壽天齊億萬齡

•甘露

洪武年中天子聖養老尊賢崇孝敬禦手調金鼎鑾坡賜近臣賡歌洽四國龍章寶翰尙如新軒輆寶鼎咸陳迹海晏河淸在今日永樂重華萬國賓繼志述事崇明禋亦知孝感由天造歌詠宣章屬縉紳甘露降鐘山陽丹厓潤靈艸芳金光玉縝粲朝陽甘露降降治城琳宮滿玊砌盈瓊林琪樹明華星甘露降降自天天孔垂燦五色鮮仁惠膏流通上玄潛靈厭浥敷紛紛飴密甘脂肪白竹葦瀼麗松栢天啟神明昭聖徳萬歲萬歲蒙聖澤

•野蠶

聖治康垂衣裳教養老重蠶桑野蠶成蠒彌山岡金丸玊果若林妝飛絲白如白雲粲五采凝朝矄望中都若方春萬歲稽首歌陶鈞往掇取去如雨斧遠揚載筐筥手挽繰車心口語聖皇儉徳符堯禹禎祥應王道成惟寬徵帛縷盈萬歲萬歲歌太平

•嘉禾

聖治成和气盈歲丰禾生同穎同榮夾兩塍十穗九十穗常合迸乃有百穗車箱盈實桴實好浮光晶金堅玊藻粲列星連莖疊葉瑞气蒸五色粲粲甘露凝連疇競茁耆艾驚詩書所載信有徵獻於朝庭天子聖情謙抑稽之經史丹垂光萬歲承萬歲歲歌太平

•瑞麥

瑞麥秀秀兩岐歌漢謠世已稀豈知聖世名重熙麥秀五岐常見之�萋萋實離離萬里黃雲覆金粟小家常剩百萬斛來牟價賤不論錢瑞麥呈祥先百谷人民育萬歲萬歲仰聖明聖明治世敷民福

•寶蓋

泰階平璇極明薇垣列宿垂光精寶蓋冉冉來宮城閭閻照耀霞流頳纓絡索鏘有聲從以玉佩和鸞鈴黃金擁矗朱冕紘葉葉金弁玄復淸五采相宣七寶成正陽鏆闥晨啟扃損蠙委羽轍迹盈萬神輿衛森霓旗神物降鹽赫有徵萬歲宮中朝大淸

•神人呼

神人呼自碧霄羽衣舉霓裳飄星冠霞佩金鳳翹神人呼震天聲海甸騰山嶽應萬姓歌舞歡都城神人舉疾風雨隨流星減飛羽倏爍神光照區宇宇咸歡謠靈徵同軒堯萬歲山呼仰聖明

•靑鸞

琳宮啟瑤壇麗絳節朝靑鸞至噦噦蹌蹌威鳳儀回翔炫轉霏虹霓黛毛翠羽蔭桂旗碧天碾出靑琉璃綴﹖﹖二采金明芝抃舞合歡和塤箎隨帝來車徐徐度雲英甘露濡上帝陡降情所娛感通聖孝來寰區萬世萬年垂簡書

•白鶴

皓鶴飛靑天中澣海淮驂乘鸞車翠鳳旗皓鶴舞朝扶桑暮玄圃弄影瑤池玉簫譜月玄精詠玉王﹖央項丹砂羽白雪千秋萬歲見河淸萬里翺翔狎雲月護瑤壇繞翠邊行翩翩舞躚躚成羣下遶金鑪煙靈芝銜出上朝天壽域同躋萬萬年

◆五言絕

上賜虎顧眾彪圖

○上賜虎顧眾彪圖

虎爲百獸尊誰敢觸其怒惟有父子情一步一回顧

◆五言律

大皇大後挽歌﹝三首﹞

○大皇大後挽歌﹝三首﹞

姙女﹖似興姬國塗山啟夏王萬方仁覆下奕世壼儀光赤子天空吁玄宮地永藏哀歌隨逝水河漢遶天長

翊運符坤厚承天恊睿謀星華光帝座月彩麗神州仙馭蟾宮遠祥雲鳳闕收萬方俱失恃揮淚濕淸秋

謚冊徽音嗣山陵吉兆符聖情昭儉徳陶瓦送靈車北地興王運中山淑慶余仙遊廣寒殿長照聖明君

◆七言絕

文華殿侍宴﹝二首﹞

紅冠白啼雞

白雞冠花

○文華殿侍宴﹝二首﹞

昨日文華侍宴回中都父老一齊來謳歌盡祝千年壽更說詞官總俊才

侍臣自愧廟廊材得奉召王萬壽杯酒灔金波浮日月萬方喜气一聲回

○紅冠白啼雞

頂上芙蓉不用栽渾身如在雪中來平時何見閒言語一叫千門萬戶開

○白雞冠花

雞冠渾是臙脂染今日如何淺淡妝只爲五更貪報曉至今猶帶滿頭霜

◆七言律

武英殿喜雨

宴文華殿時雪方霽宮樹皆如玉石刻鏤

萬壽節

早朝

應制﹝四首﹞

春日早朝

恭和禦制宗泐韻

蹴踘﹝二首﹞

○武英殿喜雨

春殿微微動好風密雲將雨下長空魚龍變化九天闊艸木敷榮大地同洙泗夜添三尺水京華日長萬年松小臣剩有爲霖志一滴天瓢海宇丰

○宴文華殿時雪方霽宮樹皆如玉石刻鏤

上命取瑪瑙盤和以蔗漿且啖且賦萬年枝上雪花塞摘下傳呼瑪瑙盤薇露灑時珠的瀝蔗漿凝處玊闌干鵷班左右題詩急鶴駕從容帶笑看聞道徵西人最若飛書昨夜到金鑾

○萬壽節

禦气排空雉扇開金衣照日近臣來綠囊已進千秋籙黼座還稱萬壽杯三子吹簫雙鳳闕羲娥攬轡六龍回侍臣此日承恩澤散作祥風徧八垓

○早朝

紫禁追趨曙色寒景陽鍾動漏聲殘兩行銀燭通雙闕一道朝儀引百官星斗遙臨花外落旌旗只在仗中看侍臣欲進陽春曲聖主恩﹖﹖采賦轉難

○應制﹝四首﹞

璚階玊殿迥無塵天子臨軒策小臣綘蠟珠簾光照曙紫駝銀甕色浮春扶搖九萬飛騰異禮樂三千制作新艸野書生何以報願隨丹禁絲綸

粉蝶巍峩倚碧天九重閶闔五云邊飛龍天子黃金屋戰馬將軍白玉鞭文苑花開千樹錦禦溝柳拂萬條煙儒生幸際升平世永樂升平萬萬年

禁樂初傳玉漏遲九重門外直多時藍袍擁日千官會綠柳生風萬馬嘶露滴銅盤露路近香浮龍衮禦煙微書生十載燈窓下今日承恩到鳳池

紫金山上玊芙蓉佳气浮空擁六龍天地肇開洪武國星辰旋統大明宮文章才子聲名遠武略將軍膽气雄行過禦橋流水外一泓含玊影玲瓏

○春日早朝

金陵自古帝王闉此際風雲慶會晨鳳閣九重仙仗肅鵬花三月錦城新雲開禦苑千峯曉气轉陽和萬斛春安得致身靑鎖闥願隨冠服侍楓宸

○恭和禦制宗泐韻

錦繡山河畫素秋梵王宮繞帝王州九天露下涼如洗百衲云蒸翠似流玉殿錦鴛飛欲下金鑪寶篆落還浮詩僧久在紅雲裏豈有涓埃答聖猷

○蹴踘﹝二首﹞

畫袴分行兩兩縱當場蹴踘位西東上時滄海月初出停處靑霄日正中八面四方無定在千回萬轉又相從亦知從諫如圜者魚水君臣意气同

制器由來尙象同彩球八面拱當中規圓日月蟠雙鳳滿貯風雲載六龍本是無心涵太極卻能有物合虛空從知消長由眞宰橐鑰乾坤一气通

◆文

大明帝典

冊立皇后文

立皇后詔

大庖西封事

太平十策

論袁泰姦黜狀

論韓國公冤事狀

進實錄表

謝恩表

伐作賀河淸表

賀平交趾表

賀中宮箋

賀東宮箋

○大明帝典【洪武戊寅】

惟大明開天辟地正倫復義通幽達明神識睿知用夏變夷啇周漢唐宋罔匹俊於放勛世系緒本顓頊周諸侯國於邪漢大司空浮裔丹徒句容族以顯渡江穡於泗玄淳篤慶仁祖曁陳后習夢於休靈冠黃捨止索於牟稭糖璇圜苾薌曰食以食藥旣窹齚蘭郁夙震有娠天歷戊辰九月丁丑旦天光臨焱騰采登眾托驚己卯膨不懌仁祖夢之寺抱拭千金人植璋於膂瑞窹瘳罔疢夕卽焱興夙祗於上下神靈動徵止隨陰鬱有應惟不黷歲甲午夢江東有木天齊日輝帛書帝翺翔太平羙中華霽歲乙未渡江挻登采石遂取太平恊於夢徵止坊日升平捨陳氏誕懿文陳媼賢夢龍見天雲光爛然具盤金�讙曰太子生太子生及降陳勝大拔勍兵戡定建業宥密本基帝曰咨爾善長文政文忠爾達爾遇春爾愈爾和爾大海爾璟爾惟戰惟守毌或輕於戮無彼我皆天民惟天是鑑僉曰疑眾降用劉帝曰天下違於人人敢違天惟天殄矧有眾克用威戰鄱陽日重輪愈曰以火攻疇曰底哉兪乃言友諒卒死降十萬帝拜手稽首誓於將士曰惟毌殺有戮於一人罪及爾眾眾拜手稽曰惟命乃定姑蘇乃定閩海乃定西蜀縳張士誠致陳友定走橫廓降明嬰四代而天下大定基曰惟帝天生獨稟全智文臣將臣惟成算是視雷行電馳罔有發不利惟天授非人力是致帝曰朕罔聞知惟罔傾間以私惟克誠陰陽表裏赫有明徵非心黃屋拯生民於塗炭收天下於羣雄繼天出治經綸萬邦由一心運量歲郊祀祗祗夔不敢仰視惠鮮小民一夫不獲如灼於肌極天所覆罔不率俾帝曰爾后妃惟居中罔有發於外爾外戚惟畏法毌以親是恃爾寺人惟給事掃除是司爾將臣惟出則用眾襄事則歸於第罔以權或暱天休滋至帝勿休曰朕徳罔克臻玆龍據於頂不震不驚五緯聚河流淸云繡卿鳳衘圖龍馬來廷赤烏翔白兔見蓮並萼木孕文屢丰年甘露降嘉禾秀麥疊然益至於菓蔬帝勿休曰朕徳罔克臻玆惟勿怠是非祥惟災帝經文神煥聲中律度夙興夜寐克儉克勤不修宮至不爲遊畋服禦無華聲色不邇絕不湎於酒受命五十載惟終始如一惟懿文開天辟地神識睿知恊於帝佐命丕圖夙播於徽柔輔運臣心翼從惟謙不自庸承天時行克孝恭克儉克勤乃文乃武陰騭於下民惟至仁乃殂落民用誠若喪考妣

○冊立皇后文【壬午】

皇帝制曰粵稽古典內治之隆嬀汭嬪虞塗山翼夏姬周之盛本自姜任厚徳承天彛倫攸敍昔我皇考太祖髙皇帝龍飛啟運身致太平亦惟我皇妣孝慈髙皇后坤元合徳克相肇基日月光華照臨下土化成俗羙有關睢麟此之風淑慶方亨壼儀猶在咨爾徐氏中山武寧王徐達之女爲朕正妃內助藩國二十餘年朕恭行天討無內顧之憂濟朕艱難同勸開國今寰宇肅淸朕登太寶允賴相成成宜正位號今命使奉金冊金寶立爾爲皇后以奉神靈之統母儀天下表正六宮爾尙遠尊古道謹守髙皇后之訓夙夜儆戒永保貞吉耿光萬年於戲敬之

○立皇后詔

奉天承運皇帝詔曰朕荷天地神靈祖宗敷佑繼承大統華夏肅淸稽於古典夏殷周之盛亦資內助以致雍熙朕皇考太祖髙皇帝肇修人紀惇典庸禮臻玆治平薄海內外室家相慶功徳兼隆與天同運亦惟朕皇妣孝慈髙皇後效法承天肅雍顯相徳配聖神化家爲國朕正妃徐氏開國元勛中山武寧王徐達之女達佐朕皇考咸有一徳格於皇天天惟申命用休君臣篤慶榮裕始終毓玆貞淑嬪於肇封家政攸寧朕恭行天討無內顧之憂厚徳嘉貞姆儀懿範同朕恭勤保玆天命君臨爾萬姓之上是用於洪武三十五年十一月十三日命使奉金冊金寶立徐氏爲皇后正位中宮共承宗廟布告天下咸使聞知

○大庖西封事

上論公曰爾試思當今施政所宜直述以聞公退卽日具疏遂上皇帝封事臣伏奉聖旨朕今命爾義則君臣恩猶父子當知無不言古云爾有嘉猷嘉謀則入告爾後於內爾乃順之於外曰斯謀斯猷惟我後之徳嗚呼人臣咸若時惟良顯哉臣謂成王於是失言矣歷觀載籍以來固以進諫之臣爲善亦未嘗以納諫之主爲非唐虞君臣更相勸戒更相推讓光昭不窮載爲盛羙昔人有譖魏徵於唐太宗者爲其錄前後諫章以視起居郎禇遂良𨿽未必然借令有之亦足垂世臣主同休停婚什碑臣竊謂太宗怒非其怒矣陛下當曰符堯舜師表百王豈宜不比太宗則非臣之所願望也臣願與臯夔比肩不願與魏徵同列則臣之感恩服義懸切以爲言者尢願陛下毌自狹小誠萬世一時也陛下挺生南服一統華夷功髙萬古此放勲也得國之正皆非漢唐宋所及眞所謂取天下於郡盜救生民於塗炭命將出師皆受成算不假良平不倚信布徐定燕都市不易肆女寵外戚寺人藩鎭之患消融底定皆處之有法朕兆不萌矣不邇聲色不爲遊畋旣皆遠過於漢宋又何謙遜於唐虞惟願陛下篤惇信之本右愼獨之功登臨若對之功益加密不覩不聞之地能無閒𨿽處深宮之內亦如郊祀之時卽前日郊祀之敬繼今日存養之功推所以愛臣之心以愛天下推所以待臣之心以待萬物喜怒哀樂一聽於天理上下四旁一視而同仁以天地爲一體以天下爲一人令出惟行也不宜於數攺刑期於無刑也寧失於不經故令數攺則民疑疑則不信刑大繁則民玩玩則不淸國初至今將二十載無幾時無變之法無一日無過之人陛下嘗教臣云世不絕賢豈億兆之眾果無一賢如古之人而盡皆不才者哉陛下嘗教臣云民不畏死柰何以死懼之良由陛下誠信之有問而用刑之大繁也宜其好善而善不顯惡惡而惡日滋者善未必蒙福而惡未必蒙禍也嘗聞陛下震怒鋤根剪蔓誅其姦逆矣未聞詔畫褒一大善賞延於世復及其鄕尊榮奉恩始絳如一者也或朝賞而暮戮或忽罪而忽赦施不測之辱則有之矣誠以陛下每多自悔之時輒有無及之嘆是非私意使然也存養之功湏臾少加密耳是以有過不及也陛下天性素嚴或差於急克伐怨欲臣知陛下聖性所無也臣見陛下好觀說苑韻府雜書與所謂道徳心經者臣竊謂甚非所宜也說苑出於劉向向之學不純溺於妄誕所取不經且多戰國縱橫之論壞人心術莫此爲甚韻府出元之陰氏鄙猥細儒學孤識陋蠅集一時兔園寒士抄緝穢蕪略無可采陛下若喜其便於檢閱則願集一二志士儒英臣請得執筆而隨其後上溯唐虞夏啇周孔之華奧下及關閩濂洛之佳葩根實精明隨事類別以備勸戒剛其無益焚其謬妄勒成一經上接經史豈非大平制作之一端也歟今又六經殘闕而禮記出於漢儒蠢駁尢甚宜及時刪攺日禦經筵訪求審樂之儒大備百王之典作樂書一經以惠萬世以承唐虞尊祀伏羲神農黃帝堯舜禹湯文武臯陶伊尹太公周公稷契夷益傳說箕子於大學而孔子則自天子達於庶人通祀以爲先師而以顏曾子思孟子配自閔子以下各祭於其鄕而魯之闕裏仍建叔梁紇廟贈以王爵而以顏路曾晢孔鯉配一洗歷代之因仍肇起天朝之文獻豈不盛哉若夫祀天宜復掃地之規尊祖宜備七廟之制奉天不宜爲筵宴之所�文淵未備夫館閣之隆大常非俗樂之可肄官妓非人道之所爲禁絕娼優俾於變之民不遷於淫巧易制寺閹尊天子之貴不近於刑人執戟陛墀皆爲吉士虎賁趣馬悉用俊良𨿽門戶掃除之役命公卿子弟之賢任諸侯王於眾職定久任法而加封待臣子於一體示天下之爲公除山澤之禁稅蠲務鎭之徵啇木輅朴居而土木之工勿起布墾荒田而四夷之地勿貪釋老之壯者驅之俾復於人倫經咒之妄者火之俾絕其欺誑斷所謂瑜珈之教禁所謂符式之科絕鬼巫破淫祀省冗官減細縣痛懲法外之威刑永革京城之工役流十年而聽復杖八十以無加婦女非帷薄不修毌令逮系大臣有過惡當誅不宜加辱治歷明時授民作事但伸播植之宜何用建除之謬方向然神事甚無謂孤虛宜忌亦且不經東行西行之論天徳月徳之云臣料唐虞之歷必無此等之文所宜著者日月之行星辰之次仰觀俯察事合逆順七政之齊正此類也元首叢脞則股肱惰而萬事皆隳人君不以察爲明帝徳罔愆則帝志應而天命用休人君惟以徳爲政陛下拳拳於畏天畏鬼神而所謂畏民者則未至也孳孳於治民治彊暴而所以治心者猶未至也且粢盛之潔衣服之齊修舉之時儀文之備此畏天畏鬼神之末事也陛下豈誠以此爲足以盡事天事鬼神之道哉簿書之期獄訟之斷詔誥之勤鉤巨之巧此治民治彊暴之支流也豈眞以此爲足以盡治民治彊暴之術哉古雲天視自我民視天聽自我民聽孔子曰聽訟吾猶人也必也使無訟乎惟一於敬則心卽天祭不必瀆而受無咎之福神不必勞而享�無爲之治與天地合其徳日月合其明四時合其序而鬼神合其吉凶矣近年以來臺网不肅果若人言以刑名輕重爲能事以問囚多寡爲勛勞甚非所以勵淸要長風采也夫人自救過之不給何暇劾人之過人自以言爲諱何能有諫諍之言禦史紏彈曾承密旨未聞舉善惟曰除姦但聞上有赦宥則必故爲執特意謂如此則上恩愈重而不知被赦之人疑上好謏此輩皆市井小人趨媚劬勞之細術陛下何不肝膽而鏡照之哉何嘗眞有一夫持法固爭謂某不當刑某當刑如舜曰殺之三而臯陶曰宥之三哉臣篤知陛下輕天下之士者皆此輩無以稱塞淵裏也然誰不願其父母妻子安榮哉所以諫諍實難禍愆不測人人之罪或謂無私而出人之罪必疑受賄逢迎甚易而或蒙褒營救甚難而多得禍禍不止於一身刑必延乎親友誰肯拾父母妻子而批龍鱗犯天怒者哉陛下進人不擇於賢否授職不量於重輕建不爲君用之法所謂取之盡錙銖置姦朋倚法之條所謂用之如泥沙監生進士經明行修而多困於州縣屈於下僚孝廉人材冥蹈瞽趨而或布於朝省驟歷淸華稚埋嚚悍之夫闟葺下愚之輩朝捐刀鑷暮擁冠裳左棄筐篋右綰組符剔履之賤衮繡巍峩負販之傭輿馬赫奕𨿽曰立賢無方亦盍忱詢有徳是故賢者羞爲之等列庸人悉習其風流以貪婪苟免爲得計以廉潔受刑爲飾辭故有無錢工役無盤纏之俚諺胡膀官人沒啇量之童謠出於吏部者無賢否之分入於刑部者無枉直之判黜陡無章舉錯乖方八議之條虛設五刑之律無常天下皆謂陛下任意喜怒爲生殺而不知皆臣下之乏忠良也古者鄕鄰善惡必記今𨿽有申明旌善之舉而無黨庠鄕學之規互知之法𨿽嚴訓告之方未備序禮講學必有其地有其時先之以仁義而後之以法制則庶乎磨之有漸而行之有效如影之隨勢也今也應故事立虛文善惡二字蕪穢而莫之顧長幼之民掉臂而不相楫紀綱不立節目無依勢使然也臣欲求古人治家之禮睦鄰之法若古藍田呂氏之鄕約今義門鄭氏之家範布之天下世臣大族率先以勸旌之復之爲民表率將見作新於變漸次時雍至於比屋可封不難矣陛下不可視爲迂闊而不切當今之急務也陛下天資至髙合於道微百家神怪誕妄恍惚臣知陛下洞燭之矣然猶不免欲以愚弄天下若所謂以神道設教者臣謂不必然也一統之輿啚已定矣一時之人心已服矣一切之姦雄已懾矣天無變災民無患害聖躬康寧聖子聖孫繼繼繩繩所謂得眞符者矣何必興師以取寶爲名諭眾以神仙爲徵應謂有所某仙某神孚佐國家者哉且以傳國寶論之潞王從琦已焚之矣屢求屢得眞僞莫明假令眞有之則區區李斯之書秦政之制何足爲寶哉周武之時未有神仙符應書之所載可見也已而古今享國之長未有如周者神仙釋老誕嫚恍惚何足稽哉臣觀地有盛哀物有盈歉而啇稅之徵率皆定額是使其或盈也姦黠得以侵欺其歉也良善困於補納夏稅一也而茶椒有糧菓絲有稅旣稅於所產之地又稅於所過之津何其奪民之利至於如此之密也且多貧下之家不免拋荒之咎或疾病死喪逃亡棄失今日之土地無前日之生植而今日之徵聚有前日之稅糧裏胥不爲呈州縣不爲理或賣產以供稅產去而稅存或賣產以供稅產去而稅存或禆辦以當役役重而民困又土田之髙下不均而起科之輕重無別或膏腴而稅反輕瘠鹵而稅反重此丈量之際裏胥之獘也欲極其困而革其獘莫若行授田均田之法兼行常平義倉之舉積之以漸至有九年之食無難者臣愚所謂願除天下之徵啇者此也臣聞仲尼曰王公設險以守其國故小邑必有城隍重門擊析以待暴客聖人之所制也而近世狃於宴安隳名城銷鋒鏑禁兵諱武以爲太平一且有不測之虞連郡至望風而靡良平不暇謀賁育不暇鬭武備隳之過也及今修治不直動眾但勑有司以時整茸寬之以歲月守之以裏胥額設弓手課之以弓弩兼教民兵習之兵農開武舉以收天下之英雄廣鄕校以延天下之俊義古時多有書院遺基學田舊業貢士有莊義田有族皆宜興復而廣益之夫罪人不孥罰弗及嗣連坐起於秦法孥戮本於僞書今之爲善者妻子未必蒙榮有過者裏胥必陷其罪唐虞之世四凶之罪止於流竄故殛鯀而相禹禹不以爲仇舜不以爲嫌況律以人倫爲重而有給配婦女之條聽之於不義則又何取夫節義哉此化原之所由也孔子曰名不正則言不順故賈生欲易服色而定官名尙書侍郎內侍也而以加於六鄕郎中員外何職也而以名於六屬禦史詞臣所以居寵臺閣郡守縣令不應回避鄕邦同寅恊恭相喝以禮而今內外百司捶楚屬官甚於奴隸是到柔懦之徒蕩無廉恥之節擎跽曲拳於進退下气怡色而奔趨一爲下官肌膚不保甚非所以長孝行勵節義也臣以爲自今非犯罪惡觧官笞杖之刑勿用催科督厲小有過差蒲鞭示辱亦足勸懲矣臣但知罄竭�哀之欲言固不止此奉命忖量急於陳獻所陳略無次序亦不暇組織成文冀以將來取譽惟陛下幸垂鑑焉

○太平十策

臣聞有堯舜三代之君而法堯舜三代之治則超過唐宋而大平千萬世者理道之必然也欽惟皇帝陛下徳侔天地城堯舜三代之君而今之治尙未及唐宋此臣所以日夜有望於陛下也況臣蒙陛下之恩至深至厚刻骨銘心思所補報是以思當今之急務王政之大端不過十事而已一日參井田均田之法二曰兼封建郡縣之制三曰正官民四曰興禮樂五曰審輔導之官六曰新學校之正七曰省繁冗八曰薄稅斂九曰務農十曰講武謹條陳以獻名曰大平十策惟陛下憫其愚忠少加采覽焉一曰參井田均田之法本無難事但以爲江南地狹田少不可井治溝洫勞民而不易成且一時動搖令民失業故歷代紛紜莫知適從唐太宗固有意矣而無其臣周世宗亦有志矣而無其時則大平萬世之法固有待於今日也爲今之計參井田均田之法而行之不以拘拘於方裏而非勞民動眾沒溝治途而事事合古也宜令戶部會今天下丁口若干田畝若干令民二百丁爲一里裏同巷過失相規出入相友守望相助疾病相扶持中爲堂右有塾左爲庠推其父老年髙徳厚一人處於中堂朝夕告謁而取正焉擇有文行一人居於右塾民年八歲者入焉教以灑掃應對禮樂射禦書數之文一人居於左庠民年十五者入焉教以詩書禮樂修己治人之方毌敢縱逸每丁受田若干畝廬舍邑居池井畜牧山林蔬菓之地若干畝樹藝各隨其土之所宜一里之人各治其私田若干畝而共耕公田若干畝山林畜牧之地亦如之民年二十受田老免及身後還田賣買田地則有重刑朝而畢出各事其事暮而畢入習學左庠後爲中堂婦人相聚以治女工有地狹人稠土地磽瘠之鄕有司資以舟車給其衣食徙之江淮之間閒矌之地孰不歡然以相從哉如此貧富何患其不均詞訟何患其不息天下何患不治大平萬世理有必然也一先將古人井田均田小宗之法及小學朱子家禮顏氏家訓呂氏鄕約女教及今義門鄭氏家範等書類聚考訂刋行天下長幼習讀有親族異產者務要實時同居共爨如有不遵遷於化外二曰兼封建郡縣之制夫眾建諸侯而少其地此萬世不易之論周家以是長久天下之所共知也世儒議論紛紜不足稽考爲今之計異姓不可封也惟諸王所封之地宜以一縣令主治之一循古者諸侯之制擇賢以輔惟世於襲爵其庶子十歲以上者�於水陸都會山川要害�處別封以一縣擇賢能之人輔之如此則歲有封建不過五六十年之間州縣將盡爲侯國而天下諸候皆陛下子孫矣豈不萬年盤石之固哉一惟帝子封王王之嫡子襲王爵庶子定封侯九年考其賢者封王次賢者封公其有過降爲伯子男封地廣狹並同有無子者他國庶子繼立務要親疏昭穆得其至當一先將古者侯國制度考定成書刋行天下通知先給一本諸王一古人削地之法不可行蓋削地益地後致彊弱不同三曰正官名今之六部卽古之六官而尙書之官本漢朝內臣如尙衣尙寶之類而以爲六卿名實不相符矣侍郎之名亦自不通宜攺從古四曰興禮樂一今天下祭祀無樂宜詳定頒行天下一古者庶人皆通音樂今天下和平宣令百姓並習音樂一宜令天下訪求精曉音律通究禮典者條陳盡圖以進一天下生員每間日習禮樂如出榜畫圖曉示之後無能通曉者或選樂生往教或令自求師如是數年之後今大常樂舞生及教坊司皆可罷斥矣一禁天下胡琴羗笛一應俗樂禁庶人不可作圜社一京城及天下官路宜分爲五級廣若干步中爲禦道髙於地若干丈其左官員儒士路一農啇行路一其右工人行路一婦人行路一使四民不收之人無自出焉古人男女異路亦此意也並以欄墻隔之墻髙及肩於上印刻禁戒不許參越其士農工啇之人異其衣冠使四民不收之人無容其身士緇布冠鳥紗深衣漆爲之骨簪履襪以白皮布任用黑質白緣其常服許戴今之頭巾及大明帽圓領衫絲絳皂靴等生員並同農王啇賈不許農臺笠棕艸任用上衣稍長下及於膝布裳履襪以布布艸任用色以皂工帽以皂皮爲之布褶履襪以布布艸任用以皂啇臺笠以行直領衫履襪白布布艸任用以白五曰審輔導之官夫輔導諸王宜擇方正之士以佐王王必敬而禮之朝夕諮訪今後凡王府官宜審試之一教世子之法及左右前後之官今皆未備宜先令搜求古法及賈誼之策而行之六曰新學校之政一每縣學生員三十人府學百人每歲春秋二季縣之儒士試於學試中曰俊士始入縣學縣設公宴迎榜至其家縣官親送二年各縣之生員試於府以八月試中曰選士始入府學莫迎之禮亦如之三年鄕試會試殿試如今制始曰進士每歲府學貢十人於國學曰貢士試中縣官傳榜名至其家府縣濫取並有重罰一開制科取士不用大臣保舉余從宋制宜少取數名並賜進士及第前進士及三甲者許應一宜今天下投進詩書著述官爲刋行令福建及各處書坊今國學見在書板文淵閣見在書籍參考有無盡行刋完於京城及大勝港等處官開書局就於局前立牌刻詳書目及紙墨二本令民買販關津免稅每水陸通會州縣立書坊一所制度如前一法帖本亦宜求善本類聚刻石一木七曰省繁冗一州縣地方民戶大小不均宜均平之官員繁冗不足爲治州縣繁要去處止用正官一員首領官一貝僻遠去處止用一員若所用得人一人爲之有餘矣一各處卷宗長幅大捲常有遺失令後每年一縣將簿十二本赴京用結勘合回縣書寫案卷其名衙門行移狀詞等項刪去繁文止用小紙勘合一張廣狹隨文多少務要與簿相等立捲隨卽粘上於簿歲終六本觧赴京六本收本處一後堂設案六隻櫥六个吏當官前寫辦文書一置一櫃於公廳專收文簿朝則官啟之暮則官封之一如事多未一年而捲簿滿者許奏添一以里長代吏胥禁子一年一更此亦絕姦吏之良法也一各宜立鑄鈔庫一僞造鈔者滋多刑之不絕宜於鈔上置半印勘合流派字號蓋一貫一號兩貫同號眞僞可辯矣八曰薄稅斂一宜令天下錢鈔金銀谷帛金銀使用一啇賈之利有盈虧都會之地有興廢今稅有定額民必受害宜令各處稅課隨時多少從實徵收或令百姓各人戶上先行補納官收稅錢至冬均給還之則眾輕易舉官民俱利百姓無巡攔之困矣九曰務農農者天下之本而食者民之天故蓄積多而備先具兵荒歲旱誠不足憂也及今天下丰歲正宜於天下要害之處每歲積糧若干民樂近輸而國受長久之利計之善者也一每一里設由畯一人以今之者宿爲之專一巡察以警勤惰以農桑集要等書教之一先將農桑集要齊民要術及樹藝水利等書類聚考訂頒行天下令各家通曉一義倉之法宜悉講求卽令天下民自建立則𨿽有水旱不足憂矣十曰講武一宜依唐宋舊制開武庫蓋郭子儀之徒亦出於是也一古令通患郡縣無城器械不完芻糧不備�賊長�所在風靡今太平之世正宜於各處州縣皆立城池令民冬月修築就各處立武學一各處夜則擊柝守城各處生員尢當講兵書習武事文武並用久長之術也一�器木石艸穀宜於武學之後各置倉庫每歲成造時時檢閱務要堅良一武舉凖科舉之制一國學宜髙大其制環之以水春秋教以禮樂冬夏教以詩書早則升堂一揖退而會食各處其所聽其自相講貫學門之內聽其自然止禁其戲言戲動無故而出學四時之季一試有不善責今攺之一不攺降之下等再不攺免冠責之三不攺加刑焉四不攺屏之遠方三年而不悔投之四裔終身不齒一將武經之屬考校而使之習武舉定式宜參唐宋制一大將凱還宴於學宮凡武舉之子皆令入學可用則受之以職其不才則罷黜之

右十策謹如前萬一可采伏望內降手敕付大臣施行不勝�甚臣復切念前者妄論邊謀干瀆聖聽戰兢累日以待斧鉞之誅陛下憐之不已赦其罪戻臣愈感恩浸入心骨知陛下旣以臣爲親臣矣臣固不敢自同於眾人也若此陳獻非云報國以見臣一介愚蒙拳拳之忠耳至於臣之許國天長地久皆建功立效之時惟陛下幸垂憐之

○論袁泰姦黜狀

臣謹按袁泰本一姦凶素無學術謬登科甲忝辱憲臺居無鄕曲之譽仕無州縣之聲獲罪刑徒尙遺賄賂侈然自安陛下洗滌陛遷不思補報一恃姦權肆無忌憚廉恥蕩然放僻尢甚槪其大節則不忠疏其細行則無禮罔曲直之是非縱喜怒爲輕重法所當宥則深文巧詆必致其辜法所當刑或匿重見輕而緩其獄凡其罔上之語盡是入人之私私賣恩惠於隱微詐受公平於奏對心毒口甘陽助陰擠伺察淵衷轉意簧舌包藏眾禍傾巧百端專行已意莫敢誰何每有奏聞恣其攺削眾庶銜冤官僚畜愧君恩不得下施輿情不得上達此固天地不容人神共怒者也而況數其鄙猥尢可慚羞久玷淸華大興怨謗面目可憎素乏溫和之气語言難狀絕無愷悌之辭輕佻肆虐躁怒發狂出穢詈於朝堂視同寅如奴隸微而服食之驕吝傳播兒童之笑言貪黷穿窬恬不知恥皆奴輩小人之所不爲者臣將悉數其罪然不覺自慚汗下伏望發自淵衷退人以禮觧其機務投置四夷以稱唐虞之治

○論韓國公冤事狀

臣聞君親無將春秋誅意臣子事嫌於不軌固天下之所共誅幽冥之所同憤者也然於事嫌不軌之中辯析幾微之際此禍機之所不測骨肉之所難言者惟明主能察焉竊見太師李善長與陛下同一心出萬死以得天下爲勛臣第一生封公死封王男尙公主親戚皆被寵榮此人臣之分極矣志願亦已足矣天下之富貴無以復加矣若謂其自圖不軌尙未可知而今謂其欲佐胡惟庸者揆事之理大謬不然矣人情之愛其子必甚於愛其兄弟之子安享萬全之富貴者豈肯僥幸萬全之富貴哉𨿽至病狂亦不爲矣善長於胡惟庸則侄之親耳於陛下則子之親也豈肯捨其子而從其侄哉使善長佐胡惟庸成事亦不過勛臣第一而已矣太師國公封王而已矣尙主納妃而已矣豈復有加於今日之富貴者乎具善長豈不知天命之不可幸求取天下於百戰而難危也哉當元之季欲爲此者何恨莫不身爲虀粉世絕宮污僅保守領者幾人哉此善長之所熟見也且人之年邁摧頹精神意慮鼓舞倦矣偸安苟容則善長有之曾謂有血气之彊暴動惑其中也哉又其子事陛下托骨肉至親無纖芥之嫌何得忽有深讎急變大不得已之謀哉凡爲此者必有深讎急變大不得已而後父子之間或至挾以求脫禍圖全耳未有平居晏然都無形迹而忽起此謀者也此理之所必無也若謂天象告變大臣當災則殺人以應天象夫豈上天之所欲哉今不幸以失刑而臣懇惻爲明之猶願陛下作戒於將來也天下孰不曰功如李善長又如何哉臣恐四方之解體也且臣至疏賤非不知言出而禍必隨之然恥立於聖明之朝而無諫諍之士始者側聽私室引耳朝端意謂羣臣豈無忠智左右侍近必有爲陛下言者公卿大臣必有爲陛下言者臺諫禦史必有爲陛下言之者臣所以忘其疏賤冀陛下言者感悟臣甘就鼎鐝無所復恨矣

○進實錄表

伏以聖人受命啟萬世之鴻基史氏纂書示百王之大法是�堯舜之事載於典謨文武之政布在方策昭明日月炳耀丹靑俾文獻之足徵實古今之通議矧創業垂統皆在於詒謀而繼志述事敢忘於紀載鼎彛有勤聖哲相承鋪張極盛之閎休揚厲無窮之偉續歷述前聞之作允爲達孝之規欽惟太祖聖神文武欽明啟運俊徳成功統天大孝髙皇帝應千年之景運集羣聖之大成天命眷顧之隆起徒步不階於尺土人心悅服之固未三年已定於京都龍飛雲從而華夏變貊罔不率服日臨月照而山川鬼神莫不攸寧有過化存神之妙有綏來動和之應英傑不期而會遐邇不令而從盡收當世之賢才大拯生民於水火羣雄歸命不戮一夫元主遁荒禮遣其嗣四方幅員之廣亙古所無中國先王之典悉復其舊傳聖賢道學之統守帝王心法之言罷黜百氏彌綸六經範圍化工曲成萬物天休玆至而兢業貫乎始終諸福畢臻而謙抑純乎表裏在位之久三十餘年升遐之日萬方哀悼比於近古邈焉罕儔漢髙年不登於中壽光武運僅紹於中興唐髙祖因隋之資宋太祖乘周之業元世祖席累世之威皆未有若斯之盛者也欽惟孝慈昭憲至仁文徳承天順聖髙皇後天生聖善克相肇基側微徳邁於嬪虞開劍功超於胥永恊坤元之吉夙開文定之祥鳴鳩均眾子之恩螽斯奄百男之應保合承天之慶簡能造化之仁歷考古之後妃蓋莫盛於周室然摯任誕聖而無輔運之績邑姜輔運而無誕聖之祥矧皆起於邦君或克成其世緒降及近世皆非等倫若夫同起布衣化家爲國調元翊運參機贊謀正位中宮十有五年慈訓昭明文徳通理家邦承式天下歸仁誕育聖躬萬世永賴目古以來未之有也欽惟皇帝陛下體合乾坤重華日月上天申命卓然中興煥帝堯之文章纘武王之繼述孝事太祖有見而知發蘭臺記注之書而微以藩邸之副抽金縢石室之祕又考於世家之藏爰當嗣位之初首頒修史之詔臣縉總栽臣某等纂修愼選多士宴錫便蕃卽開館於禁中屢翻閱於幾暇以百人之眾歷期年之久惟務校讎之事實無黼散之能魏巍道冠於百王蕩蕩功超於千古是知禮樂徵伐所自必有訓誥之文雲霞華卉之生何勞繪畫之力仰靑天而瞻象緯尙奚罄於名言開玊府而見璠玙惟自慶其希遇困文序次莫抽一辭之贊揚據事直書永示萬年之大訓謹譔述太祖實錄一百八十三卷繕寫成一百二十五冊謹伏關上進臣縉等無任瞻天仰聖慚懼屏營之至謹奉表以聞

○謝恩表

大祖皇帝寶錄告成蒙恩賜臣等白金彩獘衣服鞍馬加賜筵宴謹奉表稱謝伏以史冊光華紀載聖神之實惠睿恩錫類誕敷雨露之均恩是知達孝愛其所親至仁不擇所施欽惟與天同運如日是升至孝爲天所相而謂孝莫先於顯揚至仁爲眾所歸而謂仁莫大於尊親爰自君臨大寶之初卽下修史之詔兢業萬幾之暇不忘開卷之勤臣算繆悠末學承命惶悚日覩聖明之事手授傳信之編鑾坡螭陛之書無庸黼黻石室之金縢之祕不費討論但日食大官之膳又時承異數之褒𨿽盡力於期年實無加於毫末者也玆編次成書伏闕上進恩榮稠疊慚懼交並錫以天閒之駟馬頒之內帑之金帛榮及眾足其用錦服焜煌照耀都城之耳目華筵沾醉驩騰士庶之楡楊臣縉等省已無勞服膺莫報聖壽齊天一經行世幸附姓名於不朽仰惟日月之長存

○伐作賀河淸表

永樂三年十二月二十九日平陽府報本月十日蒲州河津縣黃河水淸事干大瑞謹奉表稱賀者伏以聖人在上瑞應河淸曠古奇逢適當盛世欽惟天地合徳日月同明所以川嶽效靈而光昭盛徳也臣等居近河濱觀玆上瑞九萬里從天而降三千年一旦而淸云漢昭回神人交慶

○賀平交趾表

聖人得位寰宇同春弘敷濟眾之深仁克廣普天之鴻業華夷一統海嶽均安恭惟皇帝陛下徳合重華功髙神禹萬里救民於水火六師致討於渠魁肅淸嶺徼之餘風光復唐堯之舊境實有同於開天辟地之功啟運肇基之盛也臣某職守南�躬逢盛事同歡情於億兆祝聖壽於萬年

○賀中宮箋

天啟聖明政資內助輿圖益廣臣庶同歡敬惟皇后中宮厚徳承天深仁逮下邇以南夷弗靖師出救民肅恭宵旱之勤恊順含章之羙是以母儀天下宗廟永安天之壽

○賀東宮箋

聖明啟運寶歷應期大本奠安普天懷服敬大子東宮睿資天縱聖學日新邇以南夷干紀邊郡靡寧龍樓溫淸而弼諧虎旅感興而用命是以救民之功同於創業之盛也臣某等忻逢盛事聀守承宣仰瞻日表之姿敬祝千春之壽

解學士文集之一終

●解學士文集二卷

四言古

五言古

五言絕

五言律

五言排律

七言古

◆四言古

解氏世系歌

○解氏世系歌

明明我祖本於軒轅至周武王二十世傳唐侯再世號晉始大【一作唐侯嫡嗣而晉始大】庶亦有官食菜於解至今平陽粵余故鄕以邑爲氏傳稱解揚曰張曰狐皆顯於晉後恥事秦散而多胤代丞相福著以鴈門不仕髙漢【一作恥事】隱而終焉侍中道彪僕射曰祈子著簿書延年受詩萬年將作罪徙燉煌尙書宗明生司隸光監郡詹事生中庶於少子曰勝烜赫繼顯建武侯封嗣子曰恭太尹【一作太守】都尉禦史相史涉步徵西相史之子及梁鄒侯光於【一作光名】漢魏武功吏治考績稱最梁鄒有子系及結育淸聲潔已倫賊所毒永寧有詔追贈葬祭濟南著族晉史所志徵西我系賓客散騎諱澈諱輿龍子輿弟將軍式成護軍奇之拜侯希石康晉燕師祈仕後秦明晉瀆震父子仕燕侈止生鎭【一作震】震業亢宗髙士叔謙事具南史寔生觀占尙書才華都兪天嘏濟陰應愷慰藻侯北夢康世績忠鯁周大司空【一作司空將軍】生琬公琰事具唐史退翁其子諱隱官蘄始寓於此吉本廬陵子禹剌史肅宗之初世亂未靖【一作此未底定】同水臻善南山形勝鷓鴣迹符【一作符嶺】胥宇延慶【一作毓焉其慶】禹字徳遠生幹寵材參軍武衛兄弟鼎臺軿字徳輿貞白賜謚進士兼善從美其諱金吾僕射一門皆貴桓桓世隆自西䢐東建第營寨【一作墻墉】吉陽肇封力走黃巢退不言功子弼臯謩吳加尙書吳唐叔【一作季】世家襲【一作亦衣】紫朱文粲麗正儒將知兵【一作南唐治兵】保身亢宗迓宋之平【一作及宋理平】希孟伯軻魁名天聖生安及定吉甫彥聖熙寧進士吉甫參軍五子文儒持國尢醇【一作子五齊芳持國本醇】千齡千秋必達必文敬之諱夤世精典墳五世辟雍世亦罕同篤於生春漕魁神童進士巽川其字厚甫龍翔天飛纂圖序譜莊山上捨忠抗姦權辰峯典教徳擬平園竹梧死節光於信史二妙同升人謂有子家君壽考訓我奉先拜手陳詩幾千萬年【一作諱夤下有曰必達之精】洪武三十一年戊寅正月望日蘄州公二十世孫縉紳謹書

◆五言古

題吳山伍子胥廟

過曲江張九齡祠

題胡忠簡公敕書

謁靑陽公祠

題四景畫﹝四首﹞

墨菊

杏林精舍圖爲環州李允誠賦

爲康中正書

送劉日升南遊庾嶺

寄蕭公遜

西行寄同鄕諸友

南行寄友

○題吳山伍子胥廟【乙丑】

朝驅下越阪夕飯當吳門停車弔古迹靄靄林煙昏【一作桑麻村】靑山海上來勢若遊龍奔星臨【一作分】鬥牛域气與東南吞九折排怒濤壯哉天地根落日見海色長風捲浮雲山椒戴遺祠興廢今猶存香殘弔木客樹古哀淸猿我來久沈抱重此英烈魂吁嗟钃鏤鋒寘爾國士冤峩峩姑蘇臺荊棘曉露繁深宮麋鹿遊此事誰能論因之毛髮豎落葉秋紛紛

○過曲江張九齡祠

停舟曲江滸弔古謁遺祠巖巖始興公遺澤芬在斯堂傾風雨萃碑斷苔蘚滋芳春奠行旅落日歸文貍唐宮甘無事衡鑑良獨持弼諧展嘉猷讜論非詭隨■﹝口雝﹞■﹝口雝﹞朝陽鳳粲粲補衮絲側聞臥病沒九廟煙塵飛漁陽突騎來中華混羣夷壯哉砥柱功用捨共安危昭陵鐵馬空仙李祚久移惟聞蘭菊存千秋恆若玆我來薦微誠載拜當前墀顧瞻相貌間丰度猶可師武溪何淵淵芙峯亦巍巍只今相業隆孰與前修期臨風一長嘯山雨來霏霏

○題胡忠簡公敕書

渡江炎徳衰顚倒由姦檜胡公進讜言直欲掃蕭艾居然新州謫名震天壤內恢復事已非能保淸靜退孝皇眷先臣拔擢起滯廢羽儀廊廟間議論猶正大丘園將佚老耿耿丹心在耆朋旣凋謝一札重恩賚矯首仰幹淳芳輶傳異代龍章儼如新字畫有餘態前修不可作展卷一長喟

○謁靑陽公祠

維舟大江滸西登皖城隅遐思浩無際懷古在踟躕桓桓靑陽公忠節隘寰區堅軍守玆壘七載枕戈殳上書久不報援絕形勢孤全家俱受死取義捐厥軀時去事已往令名天地俱我來拜英姿靈爽猶儼如褒封顯幽憤廟食揚休都起敬仰餘烈臨風發長吁媲美巡與遠偉哉皆丈夫

○題四景畫﹝四首﹞

春陽忽將違紅芳坐來【一作米】歇山深云木凋流水鳴鳴咽樓觀隱空靑幽人息環轍望來不可親未得與世別

夏云斂虛壑【一作宇】輕飆散林坰祖息坐幽宇【一作軒】曾無塵事纓磑泉響非聒聊且均凡情騏驥甘伏櫪飼秣便淸泠物情已俱逸樵路無商聲

秋山風露寒林莽忽摧落山家樂餘暇賓客時剝啄開門掃敗葉隔屋供醴酪忘情系城府野興轉淳村白雲淡無心紅樹相羅絡山僧亦忘機逍遙俯虛壑此景良已佳何用翔寥廓

冬嶺森瑤林積雪縞絕壁天飛失孤鳥萬鏡喧一【一作俱】寂何物行路入旅騎猶歷歷天髙人事異長途未遑息獨有髙居月綸巾坐方適幽觀失歡喜感遇相勞逸孤舟盡日橫桂楫空倚石立待東方曒【一作暇】迢思無極

○墨菊【丙寅】

春苗茁芳露貞脆無異姿濯渥等鮮研猗猗競華滋秋風颯然至殞落紛蓬茨獨玆異眾艸烈士當艱危佳色不爲艷貞心常自持稟性夙已定造化無容私

○杏林精舍圖爲環州李允誠賦

岐黃去我久世情恆忌醫所以盧扁儔韜光隱蓬茨偉偉東公著述無瑕疵遊將有知已千載能求師廬陵市闤闠同姓業在玆翩翩去炎熱寂寞山水涯再傳志隱逸湖海自遊嬉環州結精舍種杏成陰翳開花二三月遶天紅雨垂勃如赬霞爛郁若云離披朱實破綠葉金凡墜春泥未有馴虎異林密眾鳥棲鳥喧景益靜坐起無愁思疾有不諱老問藥施與之歲久功益茂孚信理不疑悠然順造物自詠精舍詩采椽無夢寐藻梲非所宜詠茆試加剪環堵平塗泥戶牖洞虛敞軒楹直無欹此居誠豁達足與明軒岐我家文水上爽塏頗自怡倦遊二十載會有歸來時醫書亦通曉杏樹陰成帷斯民躋仁壽皞皞同雍熙環州許來往共享黃髮期

○爲康中正書

懷君屬秋夜散步詠涼天山空松子落幽人應未眠露滴梧葉鳴風飄桂花發中有學仙侶吹簫弄山月中正求書匆匆無暇有此佳紙而筆不稱意爲寫眞行艸數字用筆傲讓連屬大槪如此其備則求之古人可也永樂丁亥十一月初八日縉紳書

○送劉日升南遊庾嶺

楓落字江云霜淸寒夜月飄飄劉眞長揮手捐佩玦鴻瑤篋中書久作紅鑪雪近別心已遙遐思幾時輟明明空前鏡照見絲與發子行勿遲畱出門志已豁人心不如鏡對面異燕越佩玦無用捐贈以雙巨闕

○寄蕭公遜

貴人難得意賞我在湏臾莫以心如玉探他明月珠昔稱夭桃子今爲靑市徒鴟鴞悲東國麋鹿泣姑蘇請看鴟夷子扁舟泛五湖

○西行寄同鄕諸友

昔與六七友頡頏麗江鄕上溯濂與洛下撻班與揚齊聲逞逸翮萬里雲中翔都諭冀稷契熙皞窺虞唐未重閭裏選誓作邦家光榮名各忝竊進退齊昂周子最英特雄劍白有芒春秋六經學明月抱文章上下數千載歷歷陳興亡劉君事髙節友誼金玊相輕財好結客慷慨非猖狂落落遂寡合悲風激淸霜於中獨少者江夏眞無雙總角貫經史下筆神揚揚錯落粲星斗翻騰倒湖江典章夙所習不愧瓊與香風波蕩萍梗各在天一方十年屢屈指會晤不可常死生遂契闊悲痛切中腸緬懷鬻熊後喧嘲孤鳳凰飲啄旣孔時嗈嗈出扶桑安定得吾弟接翅迎朝陽我行忽萬里飄飄在河湟嚴親且百歲慈母事未襄仰天指日哭淚若東海洋雞鳴引霜角差逐奴輩行積雪照夜白羈孤轉淒涼侏禽邇羌羯被服馬與羊平波漉如赭鳥鼠淩蒼蒼人掘得鼠者此鳥悲彷徨神哉此怪異稽首夏禹王禹功徧安丰【一作徧九有】此土功最詳我欲事著述有筆如長杠鬼神或呵護金石猶鏗鏘秋成買寶笈持以獻吾皇

○南行寄友

結髮事明主摛文翔鳳池載筆侍幃幄衣繡當前墀煌煌沐恩眷省覲歸庭闈十年遭運否河隴孤棲遲東還未展翮一麾復南馳時來過鄕郡訪舊同遨嬉畱連接歡宴不忍暫相違稚子知我去窹寐牽裳衣小妾中夜泣爲言歸何時丈夫四方誌離別何足悲今逢天子聖底定如京圻多才實濟濟中外羅星棊治效日熙皞斯民信無爲自當安蹇拙守此年合奇聖恩許謝事樂矣不復疑壼觴集羣彥遲我從南歸

◆五言絕

縉五六歲時長者戲之曰小兒何所愛應聲作詩四首

早朝

贈西平侯沐英

簡胡學士光大二首

謫西竹

題王俊卿壽星

白頭翁圖

寄王恆齋

寄劉日升

寄漁旌野客

贈寫眞劉士榮三首

送西昌歐陽永淸韶州訓導

題淸沂書隱

柬李仲侃客蜀忘歸

題畫

鶯聲

題棠雀圖

胡馬圖

題鴈

芙蓉

蘭

竹﹝四首﹞

鰣魚

送人

○縉五六歲時長者戲之曰小兒何所愛應聲作詩四首

小兒何所愛愛者芝蘭室更欲附飛龍上天看紅日

又

人道日在天我道日在心不省雞鳴時泠然鐘磬音

又

聖人有六經天地有日月日月萬古存六經終不滅

又

小兒何所夢夜夢筆生花花根在何處丹府是吾家

【余未能言時頗知人教指夢五色筆筆上有花花如菡舊者當五六歲來遂盛有作未甚能書往往忘不復記此由從祖淵靜先生戲命賦成詩頗傳頌不欲棄置因識於此聰明不及於前時道徳日負於初心益見韓子之言爲信然縉紳書】

【附錄公孩童時父母恐勞心力戒作詩公領諾一日毋掃地那移雞罩公見之遂口古曰淨掃堂前地輕那罩內雞毋曰著你休吟如何又吟分明只說話又道我吟詩洪武中

上遇雨上問卿衣濕否對曰未濕上笑曰解卿言無實如何不濕衣公遂對曰前有明君在後有太陽隨一日時雨降族祖淵靜問曰此雨值價多少公對曰墻上三板濕地下一犁深問兒多少價徧野是黃金公若此甚多不能載載其一二以著公少時神異云】

○早朝

驄馬五更寒披衣上繡鞍東華天未曉明月滿闌干

○贈西平侯沐英

彩鳳有遺雛喤喤泣載途神龍親哺育躍馬贊皇圖

○簡胡學士光大二首

聖主開東閣羣賢已滿朝早驂孤鳳尾側目望雲霄

又

靑雲坊下路萬里此分襟俟有傳書鴈相期弋上林

○謫西竹

作吏謀全拙從軍事亦非鄕心秋塞鴈盡日向南飛

○題王俊卿壽星

寶笈龍懸杖琪英繡紱麋徳星槐樹里長照萬年枝

○白頭翁圖

倦飛甘白首竹實正穰穰不敢先嘗食睥睨待鳳凰

○寄王恆齋

先生天下士野客獻龍頭南極星如月河洲不可畱

○寄劉日升

西河四千里暫去憶重回多種林園杏花時共舉杯

○寄漁旌野客

最憶羅昭諫超然樂簞瓢歸來萬里道細細問漁樵

○贈寫眞劉士榮三首

僕也慚瓌偉丹靑萊爾傳皇風淸薊北有待畫淩煙

又

積陰連十日定有上江風千里難爲別因君羨去鴻

又

春盡故鄕來秋深別我歸宦情斜日薄猶自念庭闈

○送西昌歐陽永淸韶州訓導

獻策黃金闕之官嶺外州送君離恨少江水共悠悠

○題淸沂書隱

淸沂河上路芳艸東西渡時有讀書聲雲山自朝暮

○柬李仲侃客蜀忘歸

寄語君嚴父烏江錦似花故園如此好安得不歸家

○題畫

溪船蕩悠悠溪翁時相語何事溪上鷗向空忽飛去

○鶯聲

驚覺蘧蘧夢頻聞恰恰啼只疑窓紙外卻在柳陰西

○題棠雀圖

秋實正離離差池未欲飛朝陽鳴鳳起還向上林

○胡馬圖

破衲自風沙兼天壓雪花艸間狐兔盡歸去帝王家

○題鴈

昔與鴈同歸今來鴈此飛殷勤囑鴈過來往莫相違

○芙蓉

木末有芙蓉宛在水中沚若向春風開無人看桃李

○蘭

幽蘭不避春難爲蘭上雪紉佩焉敢多畱根待風月

○竹﹝四首﹞

此君心事好不與眾爭榮秪許涼風至時聞玊佩聲

又

渭水自悠悠年華春復秋竹林空翠影長伴月光浮

又

春雨蛟龍變不妨苔蘚侵蒼蒼孤直者空洞本無心

又

王屋住來久篔簹最愜情水霜知晚節風雨耐寒聲

○鰣魚

記得長淮上金籠進禦時秪今無貢獻終日獻漣漪

○送人

落日照大堤花間聞馬嘶城頭鼓角起相送午門西

◆五言律

回京

贈東平侯韓勛之雲南

七里莊爲李士鼎題

題鳳凰臺

聽雪軒

寄友﹝四首﹞

寄胡光大﹝三首﹞

寄宋子環

發龍江﹝二首﹞

采石

東西二梁山

荻港

拏吒石

李楊河

小姑山

彭澤

廬山

過生米市

贈人

淸江晚眺

○回京

聖恩寬逐客萬里聽歸來未上淩煙開先登望海臺水圍翠浪擁湖拓碧天開目斷雲飛處終身愧老萊

○贈東平侯韓勛之雲南

靑春二十餘文武竟誰如手揭千鈞鼎胸蟠萬卷書誓心依日月盡力剪羌胡稱爾封侯貴雲臺有畫圖

○七里莊爲李士鼎題

七里幽居好江深釣艇閒石僑流水碧啼鳥落花班載酒尋春去哦詩涉月還陶然天地外萬事不相關

○題鳳凰臺

久遊龍虎國每上鳳凰臺一水浮衣帶三山落酒杯東南形勝在遠近畫圖開有感風雲會從天五馬來

○聽雪軒

虛檐迸玊鳴入夜轉分明風響不相似雨聲無此淸倚憲情不捲撥火耳湏傾想是梅花落梅花落更輕

○寄友﹝四首﹞

一自登天府聲名舉國傳鳳池皆縮首禁死盡推賢威鳳靑雲上祥麟白日邊上林人共喜幾度錦衣還

又

風髙楚天碧秋醉鳳凰池京國三年客扁舟歸獨運滿傾桑落酒折盡柱花枝政爾相思處逢君又別離

又

鶴髮重華簪都門酒共斟家傳三世學橐有二疏金聖主恩如海故山云滿林承家賢子在相朂嗣徽音

又

久淹詞館寓新捧璽書還白髮臨漳水靑雲動楚山文稱一道重政靜百司閒後有湖南騎因之解別顏

○寄胡光大﹝三首﹞

前日及柴扉行休頗自怡問人別後事得爾寄來詩處世的如夢勞生能幾時冰霜惟自潔窮達任何如

又

上蔡音書近髙談復論文六經懸白晝千載信浮雲漢簡何多鑿秦坑亦合焚操觚任緩顂安得見華勛

又

斯文天所賦吾道晚初成閒若陶元亮狂爲禰正平登髙天已曠對月鏡逾淸坐到晨鍾發寂寥三四星

○寄宋子環

聖恩寬逐客不遣過輪臺談笑潼關去雲霞仙掌開故鄕深念汝遠道竟能來明日相思處髙秋鴻鴈回

○發龍江﹝二首﹞

龍江候明發戀闕倍思親風急回徵鴈舟行別故人望中知裏閈夢想聽韶鈞後夜多遙念風生淮水濱

又

仲氏同吾去伯兄還帝城重來應有日此別不勝情一二帆檣去雙雙鷗鷺迎到家無限好桑梓盡經行

○采石

采石磯過頭浩歌歌北風英雄爭戰處今古有無中李白猶靑塜桓溫失故封五通遺廟在陳氏拜郊宮

○東西二梁山

舟行過絕壁望望似蓬瀛亂石差差下閒花丹冉生潮痕當日淺風浪一時平自昔當空立湏應作外城

○荻港

長江天設險成敗百年中荻港鳴鑼退天驕殺气雄三軍猶未戰兩岸一時空萬古姦臣禍誰云歷數終

○拏吒石

巨石水中流巑岏水面浮端然勞砥柱恍若隔瀛洲風雨波濤險魚龍窟宅幽江湖多胖迹來往一凝眸

○李楊河

自入李楊河靑山兩岸多馬當峯夾險龍渡峽流梭突兀一拳石奔騰萬頃波今朝逢小至擊楫大風歌

○小姑山

海門第一關巨石水中間陰雨蛟龍出天晴鸛鶴還一川浮玊筍兩岸見靑山亦有摩崖宇蒼苔點點班

○彭澤

靑山圍一縣隱隱見人家亂石江邊出孤帆帶日斜翠添官舍柳香泛驛樓花不見陶彭澤湓城起暮鴉

○廬山

扁舟過彭蠡遠遠見匡山巨石危將墮陰雲去復還平鋪三百里髙出九霄間久在風塵際覽觀心自閒

○過生米市

舊日聞生米如今屬舊遊仙人傳有術我輩見無由楓�長洲晚仙茆舊宅秋平明聞磬響樓觀在山楸

○贈人

汝父匆匆別心知去路長誰憐吾獨往汝復鴈隨陽淚灑驚秋葉登樓望故鄕天憐歸及早猶得拜髙堂

○淸江晚眺

淸江臨望處一一見鄕山玊笥浮雲去金川夕照殘維舟訪舊隱飛鳥倦初還歸到仁山下漁樵日日閒

◆五言排律

過安慶謁靑陽祠

思親堂

○過安慶謁靑陽祠

舊日聞余闕連年過故封江聲長不攺山色更無窮廟貌空陳迹淒涼近學宮鷹鸇𨿽逐鳳豺虎竟從龍忠義聲名著姦雄事業空遺民思舊徳後代慕遺蹤尙有云仍在蕭蕭多老翁

○思親堂

江右多名邑延陵著李思仙家傳壽考宦譜益華滋陡岵勞行役雲山屬望依發身異楊顯歷代廢戎機雲路丹心烱迥堂白髮稀豈漸毛義檄惟戀老萊衣釋﹖﹖曷看將近懷章足可知晝遊衣錦日晨省及門時蘭玉淸風穆椿萱淑景遲南陔宜度曲旣醉可言時舉酒調珍膳安居奉履綦年年孺琴瑟歲歲樂塤箎積善臻遐慶蒼旻不爾私

◆七言古

解氏源流歌

題文山上巳詩後

送曾仲浚歸任海州

廬陵城西玊虛觀

泰和普閣寺壁顏輝畫

贑州壽量寺中興修造碑詩

句容縣茅山觀東白道官能文章且長於詩無以爲壽集杜子美詩二十句贈

吉水三峯嵓眞寺重修法堂詩

題贑州徐生扇詩

素扇命題

壽星歌

題壽星

將進酒

題臥龍圖

寄族中諸昆弟

艸書歌

與胡郭二駙馬奉天門和韻

艸書歌

艸書歌

友恭堂歌

琴淸軒

筆妙軒

攬秀軒

行路難

采石弔李翰林

中秋不見月

月中丹桂歌

霽月樓

元日作

求志山房歌

送趙哲赴舉

夢仙歌

聽琴歌

題山水

白鶴圖歌

題松竹二鶴圖

廬山攬秀歌

題黃仲簡所藏巙平章石刻帖後

送周同知考滿之京作朝天歌

送許志北遊

送劉孟雍之官淸漳

送如先

送蕭持髙

嚴進士晝遊歸鄕有新婚之燕作此以期之臚傳

贈筆工劉節文

寄蕭時徽兄弟

寄黃守一

爲李君士鼎賦南樓歌

爲姻君士鼎賦賞靈芝歌

藍氏如澗堂歌

贈寫眞蕭士信

贈友人

送陳孟旦

送友人兄弟蒙恩侑還鄕

賦得字水成文送子魯

貴妃妙舞圖

桃源圖爲李志題

題錢舜舉折桂枝

題梅

題山水障

枯木竹石

題竹

扇中竹樹

西川四景

題所翁龍

題牧溪虎

題馬

過鄱陽湖

長安別鄒生

西行示侄禎期還家

送友人起服之京

西行寄甥文瑩

寄胡敬方

廬氏秋夜賦寄王院判

寄新野袁上捨

寄浪田鍾鴻飛

寄李時秀才

謌鑑命相士鐵崖詩

段炳文四十有子歌以慶之

再贈

正月十五夜有感

夜窓吟

將進酒

長歌行

踏靑行

題雪景送蕭典簿邦見還廬陵

送蕭檢討引髙南歸

送劉希夔丁憂還鄕

送徐其

送友人再入蜀

送楊教授之邵武

贈友人韓太守省親還安豊

望潛山歌

池口阻風

繁昌阻風

白扇歌

答胡學士光大

過蒼梧峽

題扇﹝二首﹞

紙

筆

墨

硯

水滴

題泰和普覺寺壁上畫水

寄周吉士

趙子昂梅竹圖

題王家節婦圖

東湖覽勝

送袁士梅之武昌

送太尹郭子成之房縣

送伴讀黃體方之汴梁

送黃希永給事歸

吳山書院詩

葵軒

雙栢軒

攬秀樓

鳴琴亭

拙存齋

題恆齋捲

劉於京行樂捲

龍山李氏行樂捲

題琴歌

萬竿煙雨圖詩

胡馬出獵圖

龍門行樂圖

松下有老人攜童子抱琴

春輝堂

春萱堂

雲林書屋

題於子通聚禽圖

戲筆買魚歌

筠窓讀易

題百子圖

挽辭

怨歌行

少年行

贈蕭士信

桂林歌

憂患中贈友人之子入覲

春來曲

吉水淸潭集虛觀詩

吉文水西重修崇仙觀辭

寄希顏張先生詩

○解氏源流歌【丁卯載親筆族譜】

鴈門叔謙楚梁顯元城之居琬公琰安史之亂遷廬陵隱退翁子禹徳遠幹宏材生軿徳輿從美蒹善同水居監世隆家【一作營】寨吉陽生弼臯謨迨事唐文粲麗正子希言解氏門祖朝元坊【一作其子翔衢遷北坊】希孟軻母曾氏是曰希言同父弟【一作異母弟】仁宗嘉佑徙鑑湖篤生參軍安吉甫世維持國出冑監千齡慶邁亦接武承事必達夤敬之生春諱谷生登仕登仕兄弟有四人次子夢斗昭子字【一作次四莊出昭字子】昭子莊山二嗣賢【一作莊山二子皆剏試】應辰是兄應申弟辰峯浩軒學者師【一作眾所師】辰叟叟是其字子元眞我竹梧號子蒼存我蒼林老子文先我及子期立我則參亦其號時我子雨稱時雨五兄弟者皆聞道浩軒有子觀與蒙觀我求我名蟾宮於上子修其本字蒙曰仲正觀伯中八人眞我登髙第成我最季泰季通一源萬派流汪洋一木萬條陰蔽芾廬陵至是十一世萬世子孫宜善繼

○題文山上巳詩後

崖山云寒海舟覆六載孤臣老燕獄東風杜宇三月三五陵望斷春蕪綠墨花皇皇五十六寫出江南愁萬斛當時下筆眼如虎日落天低麼神哭揚帆昔走儀眞船手持鰲柱擎南天間關嶺海血灑檄回首家國隨飛煙六宮粉黛黃埃裏漢火無光吹不起全軀肯學禇淵生嚼舌甘爲杲卿死薊門艸碧春淒淒髙官不換西山薇哀吟一曲肝腸裂勁气萬丈蛟龍飛當年恨殺葛嶺賊恨不刳心食其肉堂堂忠義行宇宙白日靑天照遺墨落花寒食風雨時展捲如對龍虎姿再拜酬公金屈巵有酒不讀蘭亭詩

○送曾仲浚歸任海州

吉州屬邑雄西昌龍河武姥靑玊光霸先城頭霧气紫山谷祠下洪流瀧黃頭將軍擊妖賊萬鼓天聲響橋側至今父老傳誦之忠義名邦字深勒曾君世系出西昌初來吏部神揚揚三年佐郡壓靑衮九載相逢歸故鄕我服衰麻世所哀君今衣繡世所榮哀榮共在故鄕好明日分襟無限情

○廬陵城西玊虛觀

廬陵城西有黃壇五嶽秀拔當天關黃君昔年此煉丹瑞霧倏燦霞采殷龍光騰騰霄漢間井水玊液溫可飡丹成白日遊區寰陡降佩玊聲珊珊餘光下燭凝可拔星冠雲集振鷺班棟宇金壁垂云爛視釐祈祥夷險艱福慶大來若河山稽首上帝不違顏五風十雨如循環

○泰和普閣寺壁顏輝畫

塗生少與鬼神遇家在吾鄕社山住踏破山河畫得名顏輝服役從之屢淸貧四壁自輝手旋題粉垔分新舊匣移好事爲汝畱百年風雨人間壽泗州一盂捲滄海娉婷妖孽顏如灰水平咄嗟具湯水運持萬斛靑蓮開胡奴金童發拳曲鞀鼓聲喧叫萬回玊環堆瓌不能扶天臺惠林遊國都扙頭三國幾英傑識者當時知有無忽從殿角見彪虎倉皇悔不彎弓弩走過盤拿值一龍前額披鱗咸爭武兩禪癡坐殊不驚松陰露滴秋冥冥寒山拾得笑何事老佛垂發東南行定光亦向長汀去千年狝猴作人語徵也光華照末來胡鄒那得相賓主光中兵甲血相濺石勒諸兒眼如鼠括囊笑殺萬緣空酰雞起滅何匆匆男兒一身佩宇宙後萬億刼應相逢神交語了未可終金雞飛出扶桑紅靜庵道人正結夏赤腳擬踏崚嶒峯邀我題詩畣明月如此風流何遠公古來夢幻當相續天地茫茫有形梏生事不豈隨眼前世間何事非蕉鹿跨牛庵前芳艸綠直上靑天放黃犢機鋒禁署騰玊霄風流太史黃山谷

○贑州壽量寺中興修造碑詩

空同之山髙嶙峋章貢二水城夾闉欝孤臺前气氛氳異人感化通明昏廬氏花果眞祗園珠林靜鎭廛市喧一彈指頃五百載苦行持立志孔仁度超刼灰敢叫閽精神有格回天鈞緇衣寂寂樂復臻屹立砥柱洪河津金鋪哭闥眩錦新庶士趨拱來如雲祝仰聖世宗華勛萬歲日月同朝曛萬歲表揭太史銘

○句容縣茅山觀東白道官能文章且長於詩無以爲壽集杜子美詩二十句贈

冰壺玊衡懸淸秋神仙中人不易得往時文采動人主自怪一日聲輝赫憶昨逍遙供奉班風雨不動安如山詞源倒流三峽水時聞雜佩聲珊珊先生早賦歸去來鯨魚跋浪滄溟開致身福地何蕭爽石田茅屋荒蒼苔繡衣春當霄漢立云近蓬萊常五色池上於今有鳳毛秋水爲神玊爲骨百花潭水卽滄浪星宮之君醉瓊漿西望瑤池降王毋南極老人應壽昌

○吉水三峯嵓眞寺重修法堂詩

嵓眞之峯靑插天中有佛手盤之圓佳花美竹秀以娟艷艷嵓窟開金蓮大雄樓殿虯龍騫禪伯歌笑雲裏眠昔年曾此書石鐫當時賓客何駢闐卽今一十有七年梵宇咸備施周垣矧有餘力及福田離相興國危復存兩賢髙誼古所惇仁愛吾儒將赧然天龍守護鬼物跧坐看滄海思綿綿

○題贑州徐生扇詩【戊辰】

虎頭城中十萬家家家種得冬靑樹葉葉涼生五彩雲看云直過江東去江東徐生眞可人相逢忽若平生親齊紈照落崆峒月趙酒醉覺南溟春扁舟遠過維揚去三川浪拍銀沙渚夜半涼風吹水衣頃刻湘云化龍虎徐生知汝一心涼貯看蒼生待霖雨

○素扇命題

紙竹修成白似雪湏比銀蟾光皎潔任君展放又收來覆覆翻翻重折疊舉搖飄飄起淸風能解三伏炎暑熱玊堂學士也曾懸公侯常帶朝金闕自從分別在人間每歲相逢五六月橊花噴火正當時梧桐葉落方才歇

○壽星歌

紅雲晝繞金銀闕樓觀重重髙日月人間未食【一作薦】瑤海梅靈颷已送燕山雪風吹背秋色深龐眉皎首坐松陰名香一炷祝髙厚八荒壽或同人心漢庭鳩杖勞君賜白水【一作石】水滿自【一作任】煎煮道成合得再相逢天土蓬壼作賓主

○題壽星

玊堂燕寢眠紫雲夢謁蓬萊東海君手招太白搴若木身騎箕尾跨南辰是時秋分日在丙南極老人坐眞境精神散作白銀光煙霧蔥蘢出東井蕭蕭兩鬂明如雪笑我靑年惡華發手持綠玊當我前度我長生九還訣朝來旭日開瞳矓按圖忽見白頭翁不知宇宙幾甲子丹光滿面生潮紅長松團空結深綠芝艸瑯瑯滿空谷一泓淸沼活靈龜數尺階除伏馴鹿滔滔逝水催時攺碧桃花發春長在請君細和白雲謠小住崆峒八十載

○將進酒

故人千攀金屈巵進酒與君君莫辭仲子不援同產服孟公肯顧尙書期當歌感激風相結吳姬楚薴莫停舞黃河東走不復回白日經天豈能駐田文昔日甞經過朝酣暮樂艷綺羅髙臺已傾曲池廢秪今誰聽雍門歌我有一曲側君耳世事悠悠只如此子云浪作投閣人賈生空弔湘江水春風南園花滿枝莫待秋風搖落時東山嘯起徒爲耳來時莫負髙陽池

○題臥龍圖

百二山河龍彩漢家蒿萊滿宮闕中山帝子絕世賢散盡旌旗計成拙蒼皇落日南陽低抱膝窮檐聞馬嘶陰陰桑樹轉疏影何意忽感王孫知曹瞞欺孤如蜮鬼豈料君臣得魚水三回鞭轡入柴扉主賓顏色皆英偉開心見誠兩不疑指掌經綸見尙遲華容空令一兔走榮水徒慚六出奇堂堂雲長悲若救區區陸子能深計相國空懷十倍才孫曹弱主皆爲帝王雙血寒鐵夔鍪張邰夢銜金僕姑皇天竟夭中流柱江水空流八陣圖雲龍風虎護儲胥白日髙懸照肝膽徒今忠奮貫乾坤每讀飲人動淒慘

○寄族中諸昆弟

自從到此忽三月每日揚鞭歷城闕花驄蹴踏禦苑塵南風處處飄香屑天闕黃雲身世髙親捨白雲情更切諸兄飄然絕世姿每念情親思激烈江湖千里多風沙恨不日日見顏色都門柳色長靑靑上林鶯聲如有情長淮萬古去不盡鐘山朝日摩靑冥又聞徵鴻叫河渚雙雙紫燕鳴鵰楹縱觀萬物皆得所感我躑躅心未平鄕人前日西江來歡呼倒徒爭相迎家書一字千黃金何得許久無丁寧夢寐常思誦堂棣覺來不忍歌鶺鴒吾宗之盛聞自昔未有遺子金滿籯抱玄白首不足怨況乃八世當莫京干將莫邪世不識屠龍斬虎人始驚丈夫落落事髙潔蒼蠅貝錦徒營營生逢堯舜難自棄況有門戶憑誰撐古云學所以干祿但將無忝爾所生天生富貴時自來豈肯逐逐爲縱橫況聞進銳者退速人有髙才湏檢束但能鞭辟近裏來左右逢原無不足古云兄弟眞天倫怡怡勿以疏間親千金萬戶皆外物豈以外物傷天眞千流萬派同一源千葩萬卉同一根如何同气有乖剌致使天下誇雷陳興言及此靡有他毋以彼此殊其心芝蘭玊樹遶庭砌我今慚媿臨風前鏗金戞玊聞鈞天諸兄歷落俱羣仙明珠孕蚌發光彩瑜瑾在璞晴生煙信知囊括自無咎肥遁可以棲林泉髙歌擊壤天地寬仰事俯育俱陶然簡夫軒軒气蓋世飄飄直有淩霄志銀河萬斛洗胸中日解千牛刃方試思別展轉不得寐零露瀼瀼鶴初唳同輩諸弟賴琢磨要使家聲無廢墜乘風翩然好下來素書先遣徵鴻至最念從兄及朝弟自從生長無遺戾臨池弦誦喜忘飡淸夜髙談不知寐江南江北萬重山今年去年別時汨在家長日思登天到此何由能縮地康寧足可齊中郎好與榮也相頡頏茅穿淺土利霜戟寶劍出匣生寒芒讀書可以繼祖父有道自足輕侯王我言再三爾當記正當努力斯時康

○艸書歌

右軍從龍天上飛神勇力挽靑雲旗天遣明月洗兵甲錦衣佩玊趨丹墀右軍夙昔耽文儒見說生來尢好書墨池春浪玄蛟舞月中兔毫翻霜車雷驚電掣有得意神橐鬼鑰輕吹噓醉醒夢寐不釋手指畫往往施襟裾書成遊藝無拘束豈肯傾心媚流俗揮毫落紙頗自珍露顆麗珠艷華屋昨者朝回多暇遊人人擁馬爭來求雲蒸雨灑一瞬息千樹萬樹春光流我從結髮工書癖二十年來厭陳迹耳畔空聞雨漏墻眼前未見錐穿石昭陵云蠒隨風海熙陵棗刻今安在但見驚沙與夏云造化師資未曾攺靜觀時聽龍一吟笑殺人間癡凍蠅爲愛右軍好心事書家久許爲同盟碧幢畫壁庭槐綠黃金橫帶人如玊坐想羲皇畫卦圖豈知會稽入深木龍門鐫石頌河淸萬歲千秋鎭坤軸

○與胡郭二駙馬奉天門和韻

珠簾月冷風驚幄翠被宵寒悄無樂小奴鼾睡呼不醒起見銀河漸將落金鑪添火試沈香偶坐髙吟動寥廓當今貴人君最貴衮衮貂蟬事天爵甘心已許同斷金苦口寧辭充一藥我曹一官自身致看盡浮雲生碧落少年莫學兒女情上古聖賢志當作宴安奢侈有深戒君不見漢家金張與衛霍

○艸書歌

我生十載燈窓間學書晝夜何曾閒墨池磨竭滄海水禿筆堆作西眉山豪來酒傾八百斛醉後顚狂隨所欲手持兔毫任鋒鋩掃破鸞箋千萬幅一筆橫一筆直金鎗豎地錐穿壁白虹界破靑旻天淸泉瀉下丹崖石一點大一點小夜半流星隨月走飛空彈石上雲霄出海驪珠爍牛斗媚如扱花美女逞新妝勇如操戈武士當戰場動如彩鸞紫鳳爭翺翔勁如秋蛇春蚓各奔忙態如濃云千萬變勢若睛空閃雷電秋空排云鴻鴈飛春江洶湧蛟龍戰君不見王右軍當年曾作籠鵝人丈夫有志亦如此筆下自有鬼與神

○艸書歌

君不見張旭號張顚飲酒飲三盞醺來艸聖傳又不見李白號謫仙飲酒飲一鬥詩吟一百篇我本江南一狂客非白亦非顚飲酒飲一石吟詩吟一千不信邀我到酒地邊朝飲復暮飲揮毫落紙染雲煙

○友恭堂歌【庚午】

猗嗟鞠子之歌兮念父母及兄弟予信兮況妻子之好合兮宜兄宜弟之具兮樂怡怡且孺兮令綽綽而裕兮視鶺領之於急難兮瞻鴻鴈之於嘹唳兮感歷山之號泣兮與荊蠻之逃避兮𨿽吾生之庸兮猶成授之大器彼聖賢之重�兮是天下其如寄矧瑣尾之私利兮紛冥頑兮絆示聆漢謠於春粟兮感鄭莊之投餌宜人類之不爲兮彼欣然而得計噫昏昏其流俗兮斯明明於今世堂赫赫以弘構兮聯璧當其瓊珶堂棣兮復承杜湑兮附麗琴雍雍而瑟如兮箎嘒嘒而塤逓尙油油其引類兮庶斯民之攸意

○琴淸軒

大瀛海上三神洲飛仙挾我同遨遊銀臺金闕麗霄漢琪花瑤艸涼如秋中有神人粲霞綺臉若丹砂玊爲指遙持三尺爨下之孤桐鳳喙龍唇半焦尾芙蓉隱褥靑石牀慱山鑪燻沈水香珊瑚鴈足水晶軫吳絲絙弦冰縷長一弦初試韻殊絕松稍輕籟鳴騷屑二弦再鼓聲瑯瑯石上寒泉灑晴雪彈之三四沈且幽空谷倚蘭香霧浮祥雲捧月海底出海色含光凝不流移宮變徵逾五六鳳飛冥宜秋气肅神樓貝闕凜乎不可畱離鸞翔飛鶴驚宿泠泠撫徧七弦終方壼員嶠來天風神魚躍出九淵浪潛蛟騰舞馮夷宮神仙驚駭攬衣起毛髮蕭騷颯如水恍然不知天宇皆肅淸只疑身在冰壼裏我亦與之渡海堧仙凡間隔三千年幾回夢寐想丰采妙音落落無由傳近登羣玊峯徧

踏丹崖石望見紫蘭溪涓涓湛沈碧忽逢當日島中仙謫降塵寰人不識玊童猶抱一張琴囊封古錦徽黃金開懷爲我奏一曲坐令萬木含幽陰羣雄杳渺迥髙邁似就鈞天破聾瞶萬斛煩襟欻掃除目曠神怡絕纖芥君莫是攀龍曾上九天飛學得軒轅數曲之所爲又莫是早年出入宮禁侍虞舜記得五弦琴上南風詩不然何事列仙籍復向人間寄蹤迹收琴且莫尋舊遊共展飆車跨鰲極跨鰲極登玊京君彈山水調我續升天行與君唱和永終日盡寫乾坤萬古情

○筆妙軒

管城子爾能圖天文又能貌地理六經修纂點畫明羣書著述文章美作之之始稱蒙恬後來毛州刺史傳近代喜稱陸文寶如錐如鑿還如椽喜書不擇新與故一鋒殺盡中山兔江淹夢斷多才華班超投卻終貴富聞君制作非尋常尖齊圓健良有方當窓特書風雨作臨池點染煙雲香百體書中盡神妙金鵲虎爪生輝耀懸鍼垂露更淸新不作拙工使人誚陸君早爲人所稱英气凜凜當靑春何當攜取獻天子圖畫麒麟閣上人

○攬秀軒

東西倚空看翠幙髙騎勢欲橫江來靑天月照芙蓉影鳳簫聲合松風回西山采薇客長往不可接孤髙顏色照霜寒片片秋云剪松葉南山白石爛生煙叩角悲歌

賢邇來山中亦蕭索空結雲巢擬謫仙王家東軒九江上時有山人獨來往開窓直與東阜齊遠見靑雲夾河上江流黛綰光相射對容題詩坐朝日便應欻入廣寒遊何用山行羨玊質

○行路難

倚劍且莫嘆聽我行路難世途反復多波瀾焦源九折未爲艱君不見漢謠斗粟歌未闌長門瀟瀟秋艸殘骨肉之恩尙如此何況他人方寸間又不見綘侯身榮應系獄賈生終對長沙哭功成更覺小吏尊才髙寧避明時逐所以赤松子遠赴中林期誰能吳江上見笑鴟夷皮驪龍有珠在滄海勸君逆鱗無浪披子推介山下屈原湘水湄當時枘鑿一不量至今憔悴令人悲行路難難爲言滄浪一曲且歸去長安大道橫靑天

○采石弔李翰林【辛未】

吾聞學士眞風流豪气【一作雄豪】直與元气侔金鑾殿上拜天子叱呼寵幸如蒼頭楊貴妃捧硯石髙力上脫靴兜【一雲貴妃捧硯力士脫靴】平生落魄嬴得虛名畱也曾椎碎黃鶴樓也會趯翻鸚鵡洲也曾棄卻五花馬也曾不不惜千金裘呼兒換取采石酒花間滿泛黃金甌醉來問明月映金波流【一作明月金不湫】大呼陽侯出江海騎鯨直向北極遊我來采石日已暮潮生牛渚聊艤舟白浪一江雪滚滚黃蘆兩岸風颼颼我欲起學士相與更唱酬【一作欲寫佳句學士佳句滿懷不敢搜】恐驚水底魚龍眠不得【一作不得睡】天上星斗散亂難爲收艸艸畱題弔學士學士不湏笑吾儕磊落與爾俱同儔【一再疊此二句】

○中秋不見月

吾聞廣寒八萬三千修月斧暗處生明缺處補不知七寶何以修合成孤光洞徹乾坤萬萬古三秋正中夜當午佳期不擬嫦娥誤酒杯狼藉燭無耀天上人間隔風雨玊女莫乘鸞仙人休伐樹天柱不可登虹橋在何處帝閽悠悠叫無路吾欲斬蜍蛙傑其兔坐令天宇絕纖塵世上靑霄粲如故黃金爲節玊爲輅縹緲鸞車爛無數水晶簾外河漢橫冰壺影裏笙歌度云旗盡下飛玄武靑鳥銜書報王母但期歲歲奉宸遊來看霓裳羽衣舞

○月中丹桂歌

婆娑桂樹五千尺廣寒宮中遮月色八月秋淸桂吐花天香散亂神仙宅西湖吳叟烏角巾帝遣伐桂三千春終朝倚困倦無力嬋娟免笑姮娥嗔我有開山新鉞斧手持直上淸虛府金橋銀橋忽在前笑觀霓裳羽衣舞一砍折枝柯二砍折婆娑三砍桂樹月中倒四海不覺淸光多太陰之君邀我見封章宜奏通明殿玊皇親賜天樵民畱我天廷十日宴明朝宴罷踏層雲思量惟有斧隨身袖中帶得一枝出天下方知第一人

○霽月樓【辛未】

我昔乘槎度鬥牛夢到黃姑天柱頭姮娥手把一輪鏡邀我廣寒宮裏遊廣寒之宮九霄上玊字瓊樓屹相向白羽翠煙紫霧籠蛟龍盛住黃金傍天孫裁衣云錦香玊女織綺成文章左招南極益遐算右攀北斗傾天漿一株古桂陰婆娑吳剛持斧休蹉跎千載寒蒼塞宇宙八埏舉棹逢山河是時白帝行秋令天與初秋金气應金莖欲采露花宜銀漢無聲雲气靜我起問姮娥圓缺何太苦何不長教似玊盤一序團團照千古姮娥笑予何太愚世間萬物有盈虧不論春花何濃艷當時秋葉還凋衰四時寒暑疊來往百歲光陰猶反掌顏回好學隕靑春彭祖千年亦黃壤問答未及竟銅壼催曉籌金盤半欹倒忽向天西流金雞酬唱忽驚覺毛髮豎立寒颼颼向來行樂皆如此身在淸江霽月樓

○元日作【辛未】

喜鵲雙飛鳴飛鳴報春曉元日紅雲上赤烏萬國山河靑未了我曹與世眞奇逢年年此日朝飛龍幾回遙拜黃金闕幾回導駕幹淸宮彩箋曾獻平胡頌蓮炬斜輝宮錦紅屢得升堂拜家慶彩衣猶荷君王聖玊枕【山名】初疑風翼飄金聲初響盤龍【寺名】磬南鄰修善誦佛經東家吾伊讀書聲道人誦經心總好同善同心歌太平

○求志山房歌

云在山龍在淵云未霖養晦於陰壑龍未震蟄迹而蜿蜒所以古來隱居以求志長山大谷往往多才賢君不見孔明天下士志气淩蒼天當年未受三顧寵躬耕只在南陽阡又不見鹿門有英傑別是人中仙耕云自得隱居志日今妻子耘其前我甞寄迹文江裏獨抱遺經究終始亂雲堆土結松巢一片閒心徹秋水閒來卻訪朋江濱落花流水迷通津溪回路轉得幽勝彷佛桃源春中有髙世徒隱居謝世紛身同鷗鷺侶盟與泉石親不識季倫富不知原憲貧胸中萬事等孤鶴獨立瑤臺百尺之上月色傳其眞冥觀六合間湛照無纖塵我時一見之翛然淸我神呼兒具酒鱠金鱗瑤琴古劍烏角巾自言足幽志不是甘隱淪酒酣壯气橫秋旻爲君起舞君莫嗔山房之下日云邁蒼生有待山中人我欲爲君鞭起九淵之潛蟄與君共駕山頭萬斛之飛雲致身直入九重人要使皇圖萬億茫無垠

○送趙哲赴舉

鳳飛五雲裏意欲周八極浩蕩乘天風超遙縱八翼趙兄英妙行玊山靑雲羃■﹝罒歷﹞巫雲間捫參拊井弄明月挽汲平玊歸伊顏深灌莽羅絡美才子云相如安在哉何時破浪駕飛艇共有看玊峽之水從天來

○夢仙歌

明珠昨夜紛跳蕩天風吹夢直上九天上銀浦流云壓錦衾【一作免塞】露腳斜飛濕羅愰是時月姨搗藥臨丹鑪霓裳曲奏皆仙徒泰階欲升【一什夢�睡醒】若無力玊童兩兩爭相夫湏臾丰霳阿香左右總來到【一作湏聽號召】駕風鞭雭飛過蓬萊島不老時吞玊液霜長生飽食金光艸周旋徧歷寰宇中九垓十極隨飛翀安期羨門幾同笑木公金母常相從手閱陰符與仙纂【一作仙作收得陰府籙笈已滿】往來玊房與瓊館或遇滕六巽二扇威不知塞或到晹谷扶桑行行不知暖覺來飛落洞庭壩猶呼我是雲中仙瀟湘極浦知何處雲雨荒臺空惘然【一作有時經過瀟湘二女搔首仍��】鳴呼人間亦自有眞仙何必土天跨白鶴【一作只鶴】

○聽琴歌

君是洪都人文采何彬彬一生節操冰霜厲十載交遊湖海春有才不肯事生業往來慣作侯門客樓船海上釣金鰲車馬門前攢繡軛行囊只載書與琴秋來冬去尋知音文弦彈出白鶴舞武弦調處蒼龍吟一聲小小昌盤內明珠走梅花落地聽無聲雲淡風輕天杳杳一聲髙狂風大海翻波濤梧桐葉落敲窓響半空靈籟聲嘈嘈一聲緩松篁戞玊瀟湘畔水聲嗚咽下寒川猿嘯靑蘿夜將半初弦急切二弦遲鶴鳴華表風淒淒少陵無人謫仙死黃金難鑄鍾子期三弦四弦間徵羽美人簾下低低語淸風明月不等閒白雲陽春奚足比五弦音韻諧宮商將軍劍佩鳴相當遊魚躍波側耳聽五馬仰秣思騰驤个中希聲誰曉會伯牙志在千山外一似仙人蓬島歸雲路天風響環佩琴中之樂樂孔多琴中之趣當如何琴調能使妻子合琴調能使君臣和琴兮琴兮有深意三尺枯桐托交契龍唇鳳沼有佳名玊軫金徽富精致君不見大舜彈五弦又不見孔子操杏壇大哉聖人去已久大風漠漠難爲攀方今

聖徳開光耀九重屢下求賢詔止當攜此造金門律應簫韶入廊廟

○題山水

溪山有逸趣蒼崖淩紫煙遠峯落天半中有飛來泉蒼茫樓觀出林杪丘園四顧居人少夕陽往往見漁樵古樹陰陰亂啼鳥望中峯髙云錦帳如此溪山猶故鄕玄潭觀裏三峯出白鷺洲邊二水長碧梧翠竹連江岸【一作白沙槎頭烏角巾】菊潭秋嶼花爭亂【一作花紛紛】好景偏宜白日遊【一作醉取舊時樂】年華每被靑春換【一作人事恍忽如浮雲】寄語溪山如有情氤氳佳气常鍾靈山中羙酒置千斛待我歸來尋舊盟

○白鶴圖歌

翼軫白楡光墮地化作長禽如老翁瑤池蓮花雪中朵末葉微露丹砂紅軒昂有意出塵表九萬餘里騫長風上天下天訴眞宰朝食幽都暮瓊海月中淸淚露彈珠日下和鳴雲散彩或隨天帝參龍翔或駕羣仙翳鳳凰翡翠巢髙混茫上皇皇四達無門傍溟渤昆侖所棲息天地側身思咫尺吳都衛國兩無情芳艸寒煙幾回碧雞羣誤落終昂昂閒情不語春風長羈棲豈爲稻梁計且向幽人事仙賞君不聞薛少保靑田寫眞出天造一筆能將萬壁開冰凡雪蠒傳皆好又不聞杜少陵大篇短章神鬼驚長禽自可百千歲加之詩畫何聲名嗟哉二老世豈無何將軍有雙鶴圖梅萼橫絕角非孤水出花開香欲刳竹石落落莓苔敷飲啄不受愛者呼麾之不去喜欲舞招之不來不來磊落豈有軒車污不饑不渴天爲徒如此髙潔世所無如此髙潔世所無上帝何不喚取歸淸都

○題松竹二鶴圖

松壽千年齡竹苞回山植仙馭何方來偶此共棲息【一作長方手閒松幾挺竹幾行翩翩雙鶴來何偶此共棲息不隨凡鳥爭翺翔】東遊扶桑略西極下上九天僅咫尺時回啄食向蒼苔會見陪風展輕翼松花雪落金粉香竹實貯以仈鸞鳳九臯一聲徹云表怪此人立何昂藏臨臯夢斷洞簫譜但見赤壁山蒼蒼丹砂作頂耀朝日白玊爲羽明玄裳金芝瑤艸尙厭飫肉食豈足充君腸淸風徐來山月白起舞琪雪參差光乘軒肯受洪澳海【不受列侯貴】攜琴羞與西山將【肯受幽人傍】天長地久護松竹鳳鸞備駕天門翔【一無此司】松爲棟梁竹爲蕩【一作屋】羽儀常侍北斗傍【一作雜花不飄天香】北斗斟酌白玊壺【一作人言鶴壽龜算】南崖爛燦滄海枯【一作我喜鶴諧宮商】萬壽千年應【一作呈】瑞圖【一作何時天上負書至我亦乘之朝帝鄕】

○廬山攬秀歌

昔年拄玉杖去看匡廬峯遠山如龍遊半入靑天中四顧無人獨靑秀五老與我同春容手弄石上琴目送天邊鴻二儀自髙下吳楚分西東洪濤巨浪拍崖下波光上與銀河通汲澗玄猿弄晴影長松舞鶴號天風吹我不能立便欲起把十二靑芙蓉弱流萬里可飛越因之獻上蓬萊宮羲娥倏忽遂成晚往往夢裏尋仙蹤如今不知何人撫此景樹下一老與我襟裾同披圖題詩要相贈气騰香霧秋蒙蒙子歸煩語謝五老幾時白酒再熟來相從

○題黃仲簡所藏巙平章石刻帖後

憶昔瓊林京國居時時得見巙公書長鎗大劍破秋水責人公子當璠玙賀家故物久淪沒喜有此本畱堪與精神意熊宛眞迹今我熟視每嘆吁子昂當日亦斂袵亦似唐有歐與虞後來藏者匪容易冀君重比干明珠再三莫與凡子語勿將至實他人狙

○送周同知考滿之京作朝天歌

大夫益國之云仍髙曾累世家廬陵憶昨元季四海沸先親避亂依錦城錦城從來山水好岷峨髙髙倚晴昊扶輿淸淑鍾偉人容齋先生得名早丰姿不與凡俗同秀眉大顙仍方瞳攜書三載齒冑監折桂一日登蟾宮先皇召見延英閣除書遠逐遼東鶴練卒朝騎白鼻騧談兵夜坐淸油幕軍中勵志誇才雄飛書上奏明光宮萬乘解顏雙闕下千官回首五雲中訃音吹風動盈耳麻衣歸臥靑山裏賈誼先蒙太守徵謝安祗爲蒼生起天門裏扣曕飛龍承恩佐郡來花封化雨三春桑柘綠東風九縣桃花紅公餘掃榻看家譜靜念故鄕應在邇夢中聽雨懷公楸馬上看云敬桑梓去年入塞按邊儲將士百萬隨專車英風可繼李北海令名不讓侯尙書歸來螺浦春光早種得棠陰花滿道黃堂太守馳朱憣白髮仙人拾瑤艸又騎瘦馬來文江巽樓下榻書滿牀我時得待文章伯再瞻風采題鳳凰別來相憶心如病聞道朝天思報政龐統元非百里才郭公自是中書令官船明日泛長河揚花飛雪南風多攀轅臥報計已【臨岐操毫】寫贈朝天歌

○送許志北遊

金沙夜照文河白喚得燻風送春色天回星轉祝融旗剪剪蒲芽穿萍碧萋萋艸色連天長離情飄若云茫汒四方上下幾萬瑞安得健翮淩風翔彭蠡湖中月初出鳳凰臺前啖玊笛廣陵橋頭白雪飛大醉千日騎鸞歸是時旌陽跨白鶴正向瓊花垷前落載邀汗漫八荒遊始覺寥陽隔溟漠我向金陵剌釣船錦袍約得瀛洲仙歸來自掃南山石俯臨綠水聽潺湲傳得琴心三疊髙郢中白雪空徒勞君行忽向廣陵去驚我魂夢心忉忉雨中風帆疾如馬移時可到匡山下舊遊五老殊闊疏錦字封殘未能寫山東六逸今何在鄕郡三王不相待欲作歌詞寄寸心山川搖落無知音【一作欲作歌詞貽故人動搖山川詎能載】髙詞苦情轉深壯遊直得千黃金明朝且向江頭別五云化闕相追尋

○送劉孟雍之官淸漳

去年三月金門下愛子淸姿最瀟灑笑剪鐘山五色云知是文章已無價我時正買西江船君亦送我龍江邊長淮無波碧於澱楊花落雪東風顚今年相逢春又暮之官復指淸漳去羅衫紅映海橊天紗帽香生紫微露一觴難盡別離情閩山楚水煙冥冥太平正好事綏撫若有人來煩寄聲

○送如先

我來環洲才九齡君家大父如華星開筵坐客光照席門前車馬喧不停是時君年適四五歲日方名巳知數匆匆聚散稍相違更後十年君十五讀書城南結眾賢我逐名利升靑天靑雲生足時來下幾醉湖舷江水邊登山便上雲霄嶺掉艇不傍風中船迷花遠浦拾翠羽弄月綺戶淸嬋娟夢蝶軒髙晝初永龍去塵驚思染鼎一枕耶鄲倏一年悔後醒來尢酩酊都城大熱金虞流忽見君來寬我憂爲言萬事徒爲爾歸弄江湖煙樹秋

○送蕭持髙

少年便與君相識君家兄弟如連璧十年聚散不得去三載歸休驩更劇卻憶京城離別時相看豈忍遽相違歸舟忽報龍關去使我坐起歸心飛卽今無事長相見如何又買湘江船寒砧落月一時響愁雲片片懸靑天腰間寶劍雙龍紋淬以綠水生紅雲贈行直向洞庭去萬有不測長隨君

○嚴進士晝遊歸鄕有新婚之燕作此以期之臚傳

玊階登羣龍黃傘下覆天章紅萬人嘖口道姓字一日宇宙聲衝衝就中年少誰第一共道嚴武如冥鴻君君容臺司典禮昭代制作蟠心胸過庭惟諾靡不究黼藻繪畫明山虫正似黃瓊侍臺閣藍田美玊輝山虹臨川筆陣古莫比龍跳虎臥天門雄晝遊錦采出霄漢鄕郡歸榮歌國風六珈象服蘋藻潔百兩如雲桃李漕參差流采亦思服窈窕但樂琴與鍾畫艗歸【一作天工趨】朝應及早上林梅雪當靑松

○贈筆工劉節文

劉君志气雄且豪豪來不怕雲天髙夜深直入廣寒殿拔取玊兔長生毫歸來經過渭川曲快刀剪破瑯玕竹急呼鬥酒�蒙恬制作管城書滿屋玊堂學士好者多門前車馬日相過賣得黃金買書讀讀書萬古名不磨人言善書不擇筆我言書好皆筆力試將手墨一揮之龍蛇落紙雲煙濕

○寄蕭時徽兄弟

憶昔相逢盡年少自謂同心復同調細看玊樹橫九霄凡材已怯追翲飄別來﹖﹖戚踏靑雲間慚愧飛騰玷華要風微海闊不盡輸嬴得歸來荷優詔步行再上瀘水東又是相逢七年後握手一笑直顏色髙韻鏘然入要妙棣萼勻黃春晝長紫翠蘭苕競華耀抱琴聽雨元龍樓扁舟弄月成公嘯倚傅江頭看狎鷗禦史山前展淸眺楊花落盡天風急一雨連旬若天漏新書雅句重見褒坐來陡覺沈痾療感君臨別重依依船下瀟瀧疾於鷂思君展轉不成眠空山一夜聞猿叫別來無日或相忘靑天有月長相照北海無風不度鵬南山有霧皆藏豹丈夫知已遇有時天上風雲豈屠釣

○寄黃守一

武功仙人黃初平孤云獨鶴行靑冥交予十載比金石閱盡時人流電驚一鑋落魄眞如寄靑眼非醒亦非醉會湏喚起金華羊共飲南山萬年翠

○爲李君士鼎賦南樓歌

昔年看徧江外山屐齒拆盡今始還滿身猶帶雲气濕雙袖尙染莓苔斑歸家卻恨歸不早大行無如城東好盤谷悠悠不用尋桃源杳杳終難到故山日夕佳气浮水深流山城東頭山光水色淸掩映好處正在君家樓晝閒庭戶無塵雜芝蘭滿砌天香發夕露浮沾處士衣淸風爲掃幽人榻池中水暖萍香時鯉魚鱗甲光參差碧桃映日錦爲樹崖柳臨風金作枝蒼松擁蓋鳴皓鶴淸夜泠泠漱聲作瑤池抱取月中彈玊酒攜來花下酌賞心與景不相違山水旦暮含淸耀陶令遙聞卽解印謝公到此與忘歸桐陰午巷轆轤響鴛鴦飛山荷花蕩采山鈞水恣幽尋停雨看雲任疏放丹鳳離離蜀錦紅脆蒲裊裊生淸風朝從澗阿拾瑤艸暮向水底搴芙蓉昨宵寒梅放新蕋朔風凍合城束水要知淸興逼人來置身疑在冰壺裏積慶孫子多才賢城東幽室城外田四時樂事都不減中間好處君獨偏樓中有書數千帙山光倒浸溪流急好將家景賦新圖墨光染透金壺汁便令下筆絕塵埃四面玲瓏窓戶開胸中自有淩雲志明日韓公騎馬來

○爲姻君士鼎賦賞靈芝歌

李君家世積徳門一門和气如雲屯幽居秀產靈卉乾坤造化成肧腪玊莖聯芳新出土寶蓋呈祥滿戶靈光中夜吐虹霓仙質淸晨沐膏露煌煌燁燁秀且肥不與眾艸同芳菲珊瑚出水生紅潤璠與剖石流淸輝九莖三秀誇前古郊廟薦之歌律呂閬苑琪花不足言玄洲瑤艸何湏數東坡夢見龍成形庭堅記取黃金榮商山療饑保貞節謝君引諭垂芳馨君家產此符昌熾洪範終疇福兼備四種天成自不凡一心寶愛眞爲貴疑秀樓上秀愈添奇香飄座飛繡簾幽人縱賞歡未歇老仙耽翫心無厭我曹自是狂吟者一見靈芝索詩價揮毫酒墨爲君題思若銀河向空瀉

○藍氏如澗堂歌

匥田山水好淸雅秀色寒光蕩原野石瀨淺淺地底來玊虹隱隱空中瀉源分流衍成千澗湛月寒云影相射滄波日夜走禹門春風幾度魚龍化文江望族稱藍氏代有髙人顯聲價上遡元宋幾千載簪纓蟬聯賞未罷只今滿眼誰獨賢繡衣禦史靑驄馬憶昨南歸拜先升堂遽覺淚盈把爲感先人徳澤深令名久系南山下欲令孝思永不忘要作澗水供圖畫徧尋好手不易得處州髙士多奇者相邀豈但三顧頻曲巷衡門屢回駕彭君夙稱湖海豪歷覽滄溟登太華抽毫點染誠餘事慷慨臨風一揮灑剡藤拂拭運天機翠壑雲林遶親捨堂中美人有髙趣拄杖觀瀾劇閒暇恍然一見右平生孝思悠悠詎能捨圖成把玩意無窮要使羣賢結詩社蹇予自昔忝朋遊例辱殷勤笑相迓事君益顯事親情篤孝如釿古來寡懿徳昭昭揭後昆奕枼云仍總憑借覩玆髙誼三大息世無燕許誰能寫

○贈寫眞蕭士信

太史公疑張子房狀貌娉婷身不長如何運籌帷幃裏見撫凡轉諸侯王令喜蕭郎來畫我雄偉魁梧無一可只許雙瞳傲月華祥雲麗日春風坐粲然一笑筆生花香雲合沓霏紅霞謂予眉宇照今古鴛鴦豈羨爲鴉我感此言因嘆息此言只許鄒軻識淩煙功臣褒鄂奇房杜臒然乃無敵蕭郎胸懷亦光霽脫略形神有眞珌瓊林有筆健如山請公亦來開爾顏

○贈友人

鳳凰麒麟不世出往者空聞今見之乃知神物別有種亦若才雋超明時君當妙年好丰采毛骨自是千金姿方駕曹劉宜獨步抗辭楊馬復先誰逸气稜稜久無敵射策金門眞破鏑試將一劍決浮雲已覺萬人皆辟易白簡晨驚玊笥班靑續夜上金鑾直閣外親收進講書榻前醉艸平胡檄紫塞無塵四海淸承恩衣繡許趨庭遙瞻日月辭龍衮笑撥煙霞上鶴翎長林花開啼早鶯金龜解換雙玊瓶春風如此不一醉壯懷磊落何由平

○送陳孟旦【癸酉】

白下昔逢陳孟旦渥窪風采稱行空龍頭虎榜湏臾事寶劍千金气似虹金縢竹簡會瀾翻孔壁堯陛指顧間壁上龍梭才尺許時來風雨撼湖山

○送友人兄弟蒙恩侑還鄕

鳳凰詔下春日溫鶺鴒原上雨露均連日昨枝辭髙樹聯璧今晨歸故園故園桃李正芳華兒憐女惜看紅霞看花有淚欲滿眼枝頭漧鵲聲喳喳便應扶老出門去報道二難應到家買羊沽酒具華膳剪紙燒香賽神願湏臾見面喜復悲預擬張燈樂終宴小童牽裾白髮歌自從去後情如何共憐桎梏又同气縲紲起處遭麾訶暑夜更疊有傳服風雪懰栗移交柯讓肥誣服古已少目灸分痛那聞多鬩墻禦侮異永嘆射牛作脯誰能間不見田家荊樹枯只說周家棠棣粲卽今友義成風流手足恩深百不憂但見人家好兄弟左提右挈意綢繆有口莫說都君井有耳莫聽淮南謠平生樂只猶閒事同甘均苦思善易常思骨肉度間關復見光榮如隔世君家兄弟古莫比愼勿更爲生別離居閒自可保終始永保百年黃髮期

○賦得字水成文送子魯

章江飛出贑石來大臯渡項羣玊開神螺浦翠曉光發天獄山髙靑練向東江西江小水合章水中流何壯哉雙洲橫作兩龍劍交鎖石瀨鳴春雷一點分明飛作筆上字成文下成吉滄田桑海說荒唐焉用河圖洛書出文水生祥不可休坐談孔孟思伊周蕭曹管樂不作數倦遊往往思扁舟陳君更在水西住幾回擊楫歌中流鷓鴣洞前薜荔曉赤石潭下芙蓉秋天風吹云捲大旗玊文深發淸漣漪君今歸去事仙賞我亦懷之歌式微

○貴妃妙舞圖

太眞選入明光宮龍髯天子夢寐慵家遷將相李林甫門諠市井楊國忠大家醉眼看榜落雙持玊節敲梧桐鳳凰去矣不復至獨舞飛燕春風中宮壼龍渴曉漏盡錦屏翠褥金泥融霓裳曲度未肯終潼關戰血燒天紅嗚乎纖腰一束柳條重如何舞得乾坤動

○桃源圖爲李志題

丹靑妙手稱良工筆端造化眞無窮鮫綃一幅如當大江山盡入畫圖中晴雲終朝鎖峻嶺釣叟長年卓孤艇鳥鳴洞口不聞聲日出扶桑樹無影仙桃�云花猶紅嚴冬艸色仍靑蔥人行相逢路間默鶴飛不到巖前松眾山環遶如盤谷流水縈紆武陵曲彷徨幾欲造其問去路迢詔難著足

○題錢舜舉折桂枝

憶昔霓裳淸夢遊月中仙子參華輈九天風露滴蟾桂化作淸香天地浮淮南小山如可招空遺金粟結離愁翠葉離披鳳凰羽寶花瑟縮紛相搖往時相見今重逢天上人間路豈通明朝手把玊淸去坐令四海生淸風

○題梅

我觀白楡千萬樹花繞天河看花去仙人不識造化奇種在江南更沮洳蒸翻朔雪凍作香喚回夢影凝新妝梅仙梅仙誰所指六籍已見敷項筐堂堂傳相九天上商家霖雨來蘇望化作塩梅鼎更深從此功名幾千丈黃金鑄鼎未論功白玊開花鶻神旺嶽雲遶空飛不去瞥見西湖一千樹卻同天上白楡花大庾山頭更相遇詩人窮肩瘦於鶻長篇短章豈倉卒黃昏疏影弄橫斜賦得蓬萊建安骨建安諸子昔未賦北客哀吟楚三戶屈子無情不肯招離騷讀罷長歌些月華輝輝大如斗浸在寒潭落虛牖倒源水冷起淸冥化作盤空好身手我觀畫梅如畫龍變化豈與常流通自從瑤臺燕丹粉獨立閶闔歌淸風

○題山水障【甲戌】

靑山白雲何處無徐君示我非畫圖不信山水會移徙如此似是眞蓬壺不然何許一尺素那得成羣生白鷺【一作寫得山川帶吳楚】爛然忽見九龍舞【一作遙峯上出插雲霄】崢嶸削出靑天怒【一作中谷空藏隱煙霧】坐來眼空泰華小玊女峯尖靑未了林深只恐月光微一鳥不鳴天地杳英英茅露垂玄珠捲舒倏爍仙凡殊記得曾隨羨門子靑雲步步行相扶【一作步步坐璠瑍】手持一柱擎南天天風吹下金鑪煙冥綿鵠鶴啄星斗玊井墮落靑金蓮蓮花能紅復能白朵朵紅雲生白石橫拖綠水行其間喚取瓊妃作朝食【一作望入靑冥組無極】栢子膏殘白玊盂【一作鑪】芙蓉鮓熟淸涼俱【一作蓬萊水淺浮金鳬】放筯飄然駕鷴客【一作麒麟有圃鳳有穴】呼風謁帝承明廬【一作萬歲千年呈瑞圖】持將補衮餘一片散在紅塵撇驚見臨川遺墨艷神仙舊遊歷歷何能羨徐君見我歌慨慷物有至寶尢難將只愁雷雨滄茫會我亦乘之朝帝鄕

○枯木竹石【乙亥】

髙堂白日風雨起怪石蒼蒼動雲气藂深野竹動猿哀疑在湘江魚船裏舉頭卻見靑天靑老樹偃蹇虯龍形盤根九土比金石勢與五嶽爭風霆絲蘿引蔓自蒙翳苔蘚附麗相縱橫霜繁露重日栗冽堅冰積雪時虧盈棟梁之姿不易得天意豈肯隨飄零新條舊發更修直老幹輪茵更錯節翠帷密葉膏沃光云景芳華重結實扶桑倚注啟明東崢嶸載捧靑霄日

○題竹

江南處處多修竹涼雨瀟瀟響寒玊孤根送出龍欲馳怒籜才舒虎猶伏霽景時開忽往來淸陰迥遶天垂綠我昔金鑾夜直時月下風前時見之天然妙影落文窓展轉江南勞夢思歸來食實時斫根斷渠流水分淸妍深叢嫩筱山雞語喚醒騎龍朝日邊故人示我新圖好淇園渭水空煙艸此君眞節萬世同縱有冰雪自能保

○扇中竹樹

當時十五二十過手弄素月雲間磨廣寒椎碎墮蛟室龍影欻入扶桑波向道仙人一桂樹秋聲那得萬竿多洞庭日本通銀河姮娥夜宴邀湘娥曙色雞鳴柰樂何

○西川四景【丙子】

巫山天下無

瞿塘天下險

眉山天下秀

雪山天下髙

•巫山天下無

夏云岧嶤影空翠十二梧云墮半地化作奇峯天下雄飛入西川作形勢楚襄微事何足云宋家小子雕虫文君不見今古興亡幾番雨世間何事不浮雲

•瞿塘天下險

驚湍觸石石欲落絕壁與天爭一握江墅峽東轉奔雷白日蛟龍怒相觸望中砥柱何崔嵬曾見當年徵戰來禹鑿漢江猶在眼金輿鐵鎭成寒灰行人記取秋風裏云是瞿塘灩澦堆

•眉山天下秀

娥眉春月鬭嬋娟雷砰夜響空中泉江南客子喜空翠踏徧平羌江水邊歸來夢寐遶巖壑千花爛錦明帷幄起來如在娥眉巓畫史新圖爲君作隴西太自去不還浣花艸堂苔石班西川風景世閒少令人長憶娥眉山

•雪山天下髙

雪山髙在西極自從

雪未消下視九州島皆歷歷五丁力士移不來畫師忽遣秋毫開南州溽暑晝方永展此淸景何快哉君不聞嚙氈使者去已久鮮能知味令心哀

○題所翁龍【丁丑】

海潮怒捲天風急白浪嵳峩雪山立老龍戲浪蛟蜃隨爪甲盡帶煙雲濕古來畫者誰最工神妙獨有陳所翁嗟哉此圖多變化雷雨淋漓筆鋒下興來展捲爲君題不數僧繇擅髙價

○題牧溪虎

陰森古木倒光影黑入蒼冥萬鵰隼煙微日落起回風下有於兔气深穩翩翩神鵲噪聲頻玊﹖微張睡初醒金眸照耀電閃爍雪僕【虎僕毛可作筆】離披意馳騁嗟哉此虎玄錦班【一作夢中日月淸都閒】耽耽弛腹遊人間騰身若便鼓餘勇馮婦聞之亦厚顏

○題馬

秋露溥溥王花白金鞍紫驑度【一作耀】香陌奚官穩控靑絲韁天仗從容閒玊策歸【一作牽】來意气閒且都欲飲靈泉驚沙磧何當披甲【一作奇仗劍馬】爾行一日長鳴空冀北

○過鄱陽湖【戊寅】

鄱之湖兮雲水沓萬里晴光淨如掃相逢舟子問二姑大姑不似小姑好小姑昨夜巧梳妝秋月半簾玊梳小彭郎欲娶無良媒飛入廬山尋五老五老頹然臥不起彭郎怒趯香鑪倒彭郎彭郎歸去來陶令門前春色曉

○長安別鄒生【戊寅】

西行十月至長安鄒生萬里東南還爲言曾度六盤山山下臨洮河與蘭此行不必凋心顏大雪恐墜層冰間在城飲酒彊自寬明日東西岐路難我漸辭家君漸畱君在甘州思越州一去三年邊月苦歸到家時消百憂我心尢切念庭闈九十嚴親雙鬂垂倚門斜日望子歸臨風托寄平安字寒梅花發報君知

○西行示侄禎期還家

平生不作污漫遊【一作慕從赤松遊】骨肉滿前寬我憂一時時醉黃花下萬事不醒江波流早歲攀龍客天府浪得聲名滿寰宇歸來自分閉門過豈【一作誰】料更爲名所誤旅影西行萬里遙【一作瀟灑西逐秦】黃葉飄蕭更【一作飄飄忽】無數我向黃河似泛槎阿宜別我思還家一天鴈影閣秋色兩地月色愁蒹葭蒹葭蒼蒼【一作白字】露爲霜朔風吹女徵衣裳料應一步一回首歸到家時心轉傷弟妹若相問爲言各康彊嚴親且祝加飡飯我行十月當還鄕

○送友人起服之京

結髮相與友不異雷與陳風波蕩澀梗所歷爲參辰君行初向河南時輕裘快馬懸明珠光輝五采照行路悔不相從同曳裾遙聞鴻鴈聲嘹喨冀得雲中尺素書素書宛見陳重面我亦揚舲別鄕縣京華爲客忽相逢雕盤綺食諸歡宴豈知宴集樂未終風驚木落親庭空計音一紙淚成血僻踴祖括何匆匆我苦辭親思顯揚只言得祿榮髙堂潘輿娛侍志所望墓木已扶情可傷祭之列鼎陳簠簋不似生前歡菽水更有睽離行役時去住存歿無能知君今得遇升平日忠孝兼全兩無失三年再上靑雲路萬口稱場聲籍籍脫卻麻衣煥錦衣千金駿馬如翚飛但看蒼蒼佩印綬與君同向江西歸

○西行寄甥文瑩

我祖西山鴈門下西行正直秋瀟灑大雪雕弓射孽狐髙秋玊勒馳天馬卻過並州是故鄕先公【一作我家】並國漢侯王西江有家未千載南望白髮懷髙堂吾甥夙所親【一作愛】執手未忍別黃葉下江臯離愁正如割【一作切】我當歸思如渴相思淒惻重綢繆遠在明年二三月

○寄胡敬方【以下河州作】

梁鴻海曲竄賈誼長沙謫儋耳蘇子瞻夜郎李太白君家忠簡在幽州功名自分隨煙流一朝行召入宣室君臣魚水還相投我視諸公豈儔匹十年曾侍金鑾側朔風吹夢入河州細語荒郊秋一葉臨行天語重丁寧萬里西行勞【一作臨行聖主恩轉深天語丁寧推赤心】聖心鄕人憐我休嘆息羈鳥終當還舊林

○廬氏秋夜賦寄王院判

羈懷不自釋終夜臥復起長風吹河聲瀉入茅屋裏靑天髙髙素月橫露華淒落羅衫輕干將莫邪欲自見中夜忽作雙龍鳴志士遭逢若不早遠道憂心急於搗謾說咸陽與洛陽昨日鶯花今日老我有母江之南盈簪白髮絲鬖鬖柴門半掩綠樹下落日凝望情何堪我有弟湖之北云夢君山萬里隔三月歸鴻又盡飛相思一字無由得金蘭交契王使君一日不見心氤氳適來爲別勿三載夢魂踏徧江東云平生只欲事髙潔骨肉交遊總疏絕慷慨臨風一灑然淚痕滿袖都成血衣袖初幹夜向晨古來忠義多艱辛江鄕有路且歸去秋風野水堪垂綸

○寄新野袁上捨

孔明信臥龍士元亦雛鳳南陽千載人星芒尙搖動友人爲道畱至今新野文學如喬林松根木下伏琥珀桂枝月暈生黃金雲臺先輩會風雲鹿門肥遁猶淸芬登髙弔古歌慷慨冒使榮名羞後塵泮池芹藻如碧玊濟濟遊歌思樂育琴瑟鼓奏合周詩義理周旋論更僕正如美玊在昆山山輝白虹五采斑又如璇珠孕漯淵午夜騰騰光燭天干將韞匣射鬥牛騏驥絕足超燕然今年射策應相見承恩早拜金鑾殿鳳凰臺上聚星期先寄長歌如會面

○寄浪田鍾鴻飛

人生倏如寄會少恆別離𨿽是形與影尙有不見時念爾同鄕裏咫尺在浪溪起望空嘆息如隔天一涯浪溪之山九疊屏玊繩搖曳開靑冥溪底金沙千萬點注射日月浮光晶朝朝暮暮懷相見霜著心旌凍如練別時芹泮桃李花振落瓊瑤千萬片萬片悠揚拂幾筵念爾朂爾勤簡編明年花開應更盛香風吹遶君王前

○寄李時秀才

新野南陽近郊郭秀產從來多卓犖李生翅出特俊賢皎皎瑤臺雪中鶴自從少小攻書史萬言日誦如流水下筆騫騰若有神麒麟獨步紅雲裏又如虎鳳躍鏘然韶釣鳴穆王八駿略西極廣樂軒轅張洞庭我愛李生如玊樹蒹葭只擬長相倚豈知會晤不可常望斷天涯百千里詞林元老愛才賢聞說俊又心歡然明年奏賦朝【一作趨】天闕爲解金龜喚謫仙

○謌鑑命相士鐵崖詩

銅之鑑以見妍媸不若書之鑑以見是非人之鑑可以見善惡之端禍福之機河東薛相士自稱老鑑師一雙神瞳秋水碧三寸長舌霹靂飛曾相水邊遺英作貴子道上單丁爲富兒前年山東睡漢是龍虎今年鴈山處士非熊羆談言一巾理予奪無依違見子勸以孝見父勸以慈見宦勸以忠直則正邪則欹鑑道如此頗合古人之教規鐵崖道人讀書與詩誤蒙進士賜緋衣龍門上客一日速十年不調官何遲五湖相見談出處許我再覲黃金墀我心自鑑復自斷子卿唐舉毌容知醉來吹笛客自去天靑月在梨花枝

○段炳文四十有子歌以慶之

仙宮紫府八萬里樓觀重重五雲起身騎獬豸隨九皇大笑向天天亦喜后羿抱日浴九川驪龍吐珠下秋水昆侖瑤池玄圃裂黃河蹵天金鼎熱曉入【一作影入】東溟堆早紅夜凝【一作露熚】西極搖霜月鳳飛欲下西河州【一作忽作西河遊】銀城鐵鎖監豼貅可憐櫪下老羈的一身千里皆驊驑渥窪說在【一作】熙河近麒麟墮地眞神駿風前繡樹玊成華露顆靈芝金作暈亦知神物出每遲鳳凰棲老梧桐枝空靑間世伏鉛汞松苓千載常垂【一作垂長】絲瓜家宿有孝子念夢葉正荷皇天慈撾鍾考鼓慰親壽大醉起舞歡相持生兒始知鞠育苦盍一念爾初生時四十年來如轉軸常苦白日西南馳親今白首爾長大【一作兒孫子】孫年似爾【一作長大】親期頤�孫有子子似爾我歌此頌天應知

○再贈

明珠久在驪龍頷光彩驚人四十春玊皇案前畱不住推下君家錦繡裀羣蛟磊落歡未巳四座賓朋酒欲傾乾坤天上秀鍾金人間瑞應玊麒麟

○正月十五夜有感【河州作】

小年行坐依慈母送臘迎春事樽俎自從元日說陰晴且向歲時將十五兒童夾路爆竹喧髙引紅燈笑嫫姯靑獅傀儡動地來歌鍾徹夜兼鼙鼓家家粉米如雲形團脆蒸甘祀先祖驅儺擊築鬭喧呼剪紙粘花作歌舞雲霞五彩團不飛靑紅樓閣開天府黃金蛟龍珠翠鱗十丈流泉口中吐登州海市未足憐河陽花縣何湏數里民賣產事豪奢敝屣萬金輕一賭我家不與世俗同弟兄伯叔聯簪組滿堂賓客皆雄奇新吟健筆爭蠭午我時三步詩卽成諸生學士觀如堵年年歲歲盛繁華只說江南好風土那知少壯遇有殊歡樂相兼又愁苦布衣十五趨蟾宮年年看燈天九重金門夜開星斗落玊柱盡作扶桑紅羣仙邀我飲河鼓大醉尙吸滄溟空南風飄飄親捨遠乘之便往辭飛龍十年宮錦燈花下都與從前觀樂同一從秋暑別京國【一作宮城禁暑烈鰲山】山川萬里書隔【一作山川百里霞流丹有金懸銀索錦錦班班小啄押出巠板二句】東風一夜百花開【一作花開】散與羈懷助吟癖【一作朵朵散入畱懷間】湛陽江月蹔淹畱【一作照俳優】何侯祠前聽棹謳江舡萬炬芙蓉�賽殺兩岸琉璃球那知今夕【一作一夕】在河州平生之交歡相酬大雨忽至燈不收更催添著龍�油醉來饒著紫綺裘移舡更作污漫遊江妃喚取添金甌自分江海終遨遊豈知此夜來河州冰作燈籠�自矛逐日瀝凍成�鞲襯以五彩懸銀鉤大雪大似金兜鍪我疑天公與人謀【一作與天孫】剪下玊屑如雕鏤邊城涼薄天所賙眞成玊宇兼瓊樓烹龍炮鳳樓上頭紫駝白馬飫百羞惓惓夜飲豈解愁今知異域自風流向隅不覺雙淚流任他歡樂彈箜篌嚴親念我應不休燈光爲我達宸旒相思何日大刀頭

○夜窓吟

更深坐久燭光短人靜紅鑪火初暖朔風吹得笙簧寒碎點霜華上銀管攬衣拭目鴈行細梅稍月到松稍未敲冰化水澆醉腸寫向吟窓敵寒气鼓鼙凍損聲不動別院人添翠衾重筆尖欲挽陽和回蝴蝶無情入春夢朝來閒倚闌干立忽聽林鴉報晴日殷勤細讀中夜詩一笑云邊亂山出

○將進酒

故人手攀金屈巵進酒與君君莫辭仲子不援同產服孟公肯顧尙書期當歌感激風��吳姬楚薴莫停舞黃河東走不復回白日經天豈能駐田文昔日甞經過朝酣暮樂艷綺羅髙臺已傾曲池廢秪今誰聽雍門歌我有一曲側君耳世事悠悠只如此子云浪作投閣人賈生空弔湘江水春風南園花滿枝莫待秋風搖落時東山嘯起徒爲耳乘時莫負髙陽池

○長歌行

有淚莫泣鮫人珠有足莫獻荊山玊赤心徒使按劍看至寶翻今笑魚目千金蹈海稱達人五噫出關東去秦負芻無復遇知己空歌白石南山春楚卿相棄復何有於陵甘作灌園叟雜懸偶集魯東門惆悵胡能事杯酒長風蕭騷百艸殘長劍悲歌涕泛瀾金臺駿骨久已化瑤水風波不可攀畏途羊腸能折軸作詩爲謝雲閒鵠海上三峯久負期醉歸休托平原宿

○踏靑行

春風綠徧天涯路滿院殘紅不知處西家有酒不肯賒愁坐茆檐日將暮出門時作踏靑行晴川云暖花冥冥時人塤管吹落日難爲一段江南情

○題雪景送蕭典簿邦見還廬陵【庚辰】

先皇開天兆豊樂政似臘前雪霜作脆者堅良材者成流水不喧冰在壑聖人禦世垂衣裳春風動地千花香亭亭松竹洗膏露紅鱗霞羽參差光璧水橋門三數株蕭公直幹尢渠渠靈椿樹老在南極歸榮起舞當桑楡廬陵蕭家聞自昔撞鼓拷鍾祿萬石振纓靑天接翼飛玉筍金門世通籍我生慣作雪中遊憶者髙皇淚暗流一年特許一歸省明月撾鼓龍江舟邇來往事如驚電分羹穎叔令人羨鄕人知我問如何勿言又忝金鑾殿

○送蕭檢討引髙南歸

新雨不成泥■﹝車勾﹞輈樹上啼徵夫懷遠路家在大湖西別家今幾度楊柳江邊樹念鄕車輪下漸是中年路萬事中年尙可期人生且莫長別離長別離向何方九河落花晴浦香玊睢斑斑鳬乳黃南望不見三髙堂柰此遊子思故鄕我家蕭君濟世早功成身退合天道當時未必袪者賢挽不回之臥煙島後來親閱虧成事始識從初去時好我不能赤手縳虹霓又不能委身同艸木生逢堯舜世肯受泥途辱昨者誤奮龍門雷蝘蜓嘲之自云足憂者舉觴酬白日惟有皇天照空谷張公二吳江生我有千載意不羨身後名爲君寫作送行曲曲中摧戞難爲情君行不聽我意不平明日買舡棹秋聲亦秋東不窺滄瀛飄然如去白玊京湏君禹穴相逢迎相兒不見湏相待客行𨿽遲心不攺

○送劉希夔丁憂還鄕

我有一斗酒靑天灑浮雲浮雲散盡月光醉天地與我同氛氳我有一掬淚送君歸灑文江波人生祿仕爲親養得祿親喪將柰何去年八月秋風淸我尙衰麻辭玊京匆匆流電別鄕裏蚤夜載筆趨承明今年八月送君歸忍著衰麻更彩衣寄言具慶髙堂者莫遣徒爲風木悲

○送徐其

徐君夙所慕一見靑天開天孫四錦光垂地剪得吳淞江水來魚龍鼓鬣抓波浪雷雨天臺迷鴈蕩筆下靑紅照鳳池欻作虹流一千丈給事金門仍載筆髙堂訓典明朝日奏對句宣皆第一歸來峻擢衣繡天髙冠巨斧臨靑齊東邊大海

民庶已覺多瘡痍飲水食蘗分內事爲子載誦皇華詩

○送友人再入蜀

昔年君去西川時白頭慈母紉徵衣衣成五彩相陸離出門意气生尢輝扁舟溯盡瞿塘險料想一險一度思庭闈白頭慈母中夜嘆嚴父寄書令子歸歸來復向西川去相看又作明年期人生飄忽百年內春葉靑靑秋已稀辭親掩卷懷李密酒酣擊築思漸離丈夫老子俱可憐明日與君重相違君行慷慨當恐懼父母之年不可以父母許爾行勿疑

○送楊教授之邵武

昔在匡山下杏花手自栽杏花遶天發先生歸去來歸來雙【一作詣】闕下故人滿京華爭修剡薦非所欲東望閩海回云車銅章四寸郡文學夏楚不用施方略誠能動物物皆春【一作無爲】人皆無如教官樂臯比坐擁春風喧服事弟子來如泉問咨惟諾皆聖賢教官之樂不可言爲爾再【一作爲爾更】賦菁莪篇

○贈友人韓太守省親還安豊

安豊古名郡才傑信卓立世多忠孝家茂樹翔鸞集淮淝之水靑若蔥蒙霍山髙气勢雄興雲出雨滋稼穡黃童白叟歌年豊歲時吳會商舡來山珍海錯兼瓊瑰家家相換易絲崇賓從逢迎逢舉杯秋淨天寒事漁獵网罟歸來何雜沓擊鮮釃酒醉臨流操舫彎弧仍射鴨土俗溫良樂事多讀書讀律如懸河韓家有子更淸淑楚楚瓊林玊樹柯自從推擇升鄕郡蒞職廉平稱物論十年從政在京華一日鵬程搏九萬懸知印綬佩蒼玉【一作紋】父母俱存有眞樂文軒迎養載錦茵畫艗歸榮列仙樂人生得祿思養親有親具慶由蒼旻朱衣象笏宜通顯委﹖周疊恩榮表縉紳

○望潛山歌

東望望見九華遠西望望見潛山髙江中洲渚不可數但覺萬艦春雲濤前舡遠似飛沙起從舡煙中來似蟻人生快意如此時順風微波日千瑞安慶之城居要衝一掬之地能消萬古之英雄紛紛誰可掇將去恨血不染江波紅惟有龍眠老居士畫得山川及文字更有餘忠宣公百戰死荊揚夜夜天光紫喬家兒女淚滴江水渾紅顏得失何足論三千年事堪消魂舉气噓天天亦昏幸遇太平息徵戰卻憶先皇淚霰吞聲躑躅愁雲屯仰視紅日東方暾

○池口阻風

避風貴池口維纜臨川渚白浪如山捲雪花黑雲匝地飛陰雨此時魚龍爭沈浮江湖石裂無安流馮夷擊鼓怒鼉吼恍惚可以追冥搜湏臾雲散風暫思移舡買酒澆胸臆鮮魚湏得豈問錢縱飲髙歌忘岑寂便覺紅光催入顏推篷且看池陽山九華蒼翠杯中墮對景不復論鄕關尊前攜手有知己前程嗟嘆徒爲爾靑雲有路待我來一日南風欻千里

○繁昌阻風

繁昌夾前風阻客逆浪牽舡滯行色坐數歸舡疾如箭俄頃飛帆浪中沒我非尋常流宕人等閒不遇閒悲辛讀書學得萬人敵直將富貴輕埃塵君不見當壚逸才題駟馬不如安石濟天下古來豪傑爲時出肯逐靑牛度關者丁寧北風且少停會看一舉登玉京未把升沈問聃尹欲共姬周論治平不湏對此漢坎坷世事到頭俱瑣瑣成功拂衣歸東山日髙臥

○白扇歌

剡溪白�靑篔簹素練翠濤【一作白波素練】霜雪光金刀剪出云一片入手颯颯淸風涼可舒可捲不盈束不奢不儉愜人欲碧波瀲灩海天平【一作長】淸香瀟灑淇園綠絕勝娥眉山月半輪秋又如渤海玉樹珊瑚鉤白羽之輕不足比齊紈之潔那能儔偉哉官樣何從得不方不圓亦不缺【一作天集天機妙無敵】黿鼉躍破玻瓈紋鳳凰踏斷瑯玕節疑是姮娥月下裁狂風吹墮天山側又疑馮夷捧出碧波心江妃水仙惜不得祝融南來鞭火龍閭閻盡在紅鑪中窓下書生當此際便覺兩腋習習生淸風飄然如在蓬萊宮又如駕馭羽輪颷車渡弱水十洲掛在冰壺裏翺翔三千界扶搖九萬里排云叫閶闔乾坤淨如洗何湏避暑子云亭何湏濯熱瑤池水何湏更住白玉京何湏遠訪芙蓉城靑冥風露非人世何如此扇之淸淸玉川子丹丘生胡不持之朝帝闕爲我掃除天下熱

○答胡學士光大

去年雪中寄我辭一讀一回心轉悲結交誰似金蘭契舉世紛紛桃李姿我觀百歲湏臾爾人在乾坤猶釀器淸醲糟粕總成空四海滔滔豈知醉我是浮雲與世乖醉醒自是難相諧天地悠悠尙應盡百年艸艸爲形骸吟詩作賦愁肝腎絕穎屠羊爭筆陣�筋苦骨竟何爲一榻淸風萬年盡襄陽太守何其愚沈碑水底誇龍魚至今人笑陵谷攺亡吳帝晉今何如我有窮愁何日寬酰雞起滅閒獨看癡兒細子能萋菲毀�榮辱吾何於今年春到花應早預擬南園踏芳艸細看春色天下來萬樹芳花照晴昊莊生久矣喜逍遙陶令何曾恨枯槁啜醨一醉也徒然一諾千金永相保

○過蒼梧峽

廣西下來漢復灘三百六十長短灣潭心綠水緩悠悠長灣凝不流涓涓千尺靜見底隔岸空行魚曳尾忽然路絕山勢回峽口江深如怒雷石觜鑿鑿森鯨牙龍騰虎踞如回車我行已過正月半一夜水生浮漢槎龍潛虎伏杳不見但見滿江圓浪花浪花飛雪卷萬瓦舡下髙灘疾於馬浪舡俱起空中擊舉柁齊橈不容力舟師持篙眼如虎指住石頭輕一擲水痕奔箭石竇急老稚懷憂多掩泣齒聲卜卜叩神靈拋紙燒香齊起立爲言水淺僅容舠篙師失手爭纖毫水聲怒起兩厓近撇漩指顧隨洪濤龍君水白似相曉此水不大亦不小燒牲極酒謝神功好似春遊在靈沼翻思初下象鼻山怕問行人多苦顏驚心樂水昭平驛盧患防虞不暫閒忽見蒼梧山在目已聞鶯語自間關豈知平地風波惡何處安流不險艱此心常似初來日三峽滄溟任往還【右予自蒼梧下平樂之作其險也如此遂成長句以曉世之處患難者書與端方必能識之】

○題扇﹝二首﹞

疏疏雨濕湘江云湘江美人思斷魂蒼梧帝子去不歸錦城公子何時回我欲攀天偕取淸風明月三萬斛掃除�愁與昆明之刼灰劉郎劉郎絕代頗希有秋菊寒泉酌玄酒談中風味心自知天下炎涼一揮手

瀟湘翠竹堅如石開刀削出長一尺安排玊筍鴛鴦行妝點丹山鳳凰翼一陰一陽次第折開合渾如棕樹葉西山澹月懸姮娥南園綠艸飛蝴蝶擬是馮夷捧出碧波心江妃水仙惜不得祝融南來鞭火龍萬國如在紅鑪中幽館書生當此際惟覺兩腋習習生淸風六月燒空火龍起路土行人汗如雨動捋不至淸風生亦猶孟子見王雪宮裏

○紙

剡溪藤魚网綫搗剉如麋浸水涀神工抄作五花箋鳳舞鸞翔云片片漢庭帝子愛如寶詔下蔡侯多制造文華殿上賦新詩禦墨淋漓盡章艸

○筆

未用怨頭白用時頭轉黑未用暫幽閒用時何逼迫湏臾索我風雷驚明時用我致太平君子用我流芳名鬼神見我俱潛形五經文字傳今古蒼頡由來知我苦十萬雄兵我解和那用敲金兼擊鼓

○墨

北方黑帝驅松使松使噓煙滿天地神工幻�玄霜飛一斂搗成烏玊劑腦麝勻膠香屑屑巧制如琴復如月休論價值重如金貴在玊堂堂上列出處相同毛與楮生也同生死同死結鄰好个石鄕侯親我更親二君子天池共沐恩波慣彩鳳龍光幾璀璨五經載道孰爲先匪我傳來那得兄

○硯

我家住在端溪裏窈窕白雲最深處吾宗骨肉徒紛紜惟我遭際明時器瑜麋見我性質實俾我日裏相磨捺毛穎先生常似渴一軟池中水將絕玊堂金馬許多人惟爾三子情最親愛我堅心磨不燐案頭長立侍君恩

○水滴

月窟一蟾蜍變化何所之秀拔三峯巒更蟠兩蛟螭或化北海魚或變南山鹿長河與百川一軟歸吾腹湏臾噀出雲煙起濡毫細寫龍鸞字筆底回春有生意解使云行兼雨施

○題泰和普覺寺壁上畫水

曾生畫水眞是水乍見卽有風雲隨神閒意靜看漸遠以手摩拂生驚疑曾生奏和人表字字同可浙江栯頭坐幾年彭蠡浪花分朵朵歸來卻掃靑屏壁寶藏四圍驚霹靂蒼茫霧雨散不收白龍捲水當夏日始知曾生古來少又聞寶藏聲粼粼一夜不眠雞向晨並力欲剪且未剪怕有仲尼來問津

○寄周吉士

靑原白鷺城迢迢下有文水明珠橋閭閻撲地鍾鼎食多是先朝舊宦僚周家雙井名最久華萼堂深介眉壽天章奎畫動星纏大冊髙文垂宇宙昔人作郡多仁恩耄倪臥轍畱攀轅遂令奕世有家族千里百里棠陰連白沙翠竹槎溪上別墅山泉恣幽賞百年嘉慶毓英賢二十靑春登�榜鳳凰池上忽相逢卻憶垂髫歡愛同風波萍梗蕩離合日月夢寐隨西東禾川送別情何極龍田立馬看山色對月髙歌共扣舷簸蕩玄潭老蛟窟畫舡曉發淸江湄望望庭闈思欲飛平原綠野有眞趣西洞溪橋勞夢思前年重會箕山下獨鶴孤琴暫瀟灑當時霜雪徧郊原但見靑松與梧檟願君且保金石姿岸芷汀蘭堪佩攜與爾重尋舊時約靑山白首同遊嬉

○趙子昂梅竹圖

王孫襟懷絕塵俗迥若篔簹在空谷又如仙子下羅浮雪月梅花冰映玊時將翰墨自寫眞心手相忘道機熟流傳後世作者稀丹耆采繪工絕奇寒聲夜讀暗杳起妙畫通神那得知

○題王家節婦圖【壬午】

石火一擊無流光心灰不假終能藏沈淪東海一千載用之瞬息成沸湯王家節婦非石堅生孩六月喪所天污泥不染紅白蓮鸞膠不續冰霜弦有子無子賢不賢大節明堂非偶然今有賢子孫滿前節婦初心非所悛貞夫烈女無後顧惟有皇天不相負

○東湖覽勝

十年不到豫章城鎖蛟宮中新水生澹臺祠下日乍午觸熱更上聘君亭聘君亭前無亂蛙此事或有非人誇聘君髙風自於載況有湖水明丹霞望中西山靑似幕參差開徹芙蓉花登髙覽勝興未巳柳風吹天涼似洗靑眼故人殊已稀慷慨更讀南丰碑

○送袁士梅之武昌

漢家名臣芏風節流寓江南多閥閱淦西曾上煙雲臺望見桐花白於雪桐陰令族誰與齊髙科顯宦朱輪馳家君品藻進士策驚喜袁家雙桂枝忽忽至今三十載令尹髙情隘湖海舊日髙峩豸角冠回天撼嶽何英偉武昌大縣稱繁劇九萬鵬飛不勞力年年使者觀民風漢庭循吏拜三公

○送太尹郭子成之房縣

昔日相逢淦西澨啟口論心卽相契新詩自謂力抗虎君亦沙場百戰兒君家父翁冰雪姿老父張侯江海奇襟懷灑灑度晴雪態度藹藹飛虹霓眉塘夜雨春風顚酣歌數子皆神仙京城昨日偶一見轉瞬湏臾今七年重瞳識別齊舜禹錦袍又拂金鑪煙咨詢撫字且作縣磊落犀利終天然都門雪後泥一尺甚欲相送行如緣剛腸有淚不肯落杯酒未得伸勤拳淩晨聽鼓入內直綢繆衷曲無由宣勿謂房州編戶少中牟一縣今流傳

○送伴讀黃體方之汴梁

與君結交二十年蒹葭玊樹人共憐醉揮一筆萬行字字字迥若珠璣連湄湘小邑弦歌廢追趨復入承明地石渠天祿校詩書梁園鞏洛隨珠履曈曨曉日別西華東風已繞龍河花莫將音信便疏闊天下應時有使槎

○送黃希永給事歸

幹寧進士忠孝家芾田給事瑩不瑕金鍾早振璧雍序丹桂已擲龍門槎載筆彤庭舒化日歸軒靑樹亂明霞幹鵲先傳慈母念夜鳥獨感行人嗟及時彩服羞菊蕋何處南山萱艸花

○吳山書院詩

天開象緯日與星地靈川嶽萬匯形羲書奎畫河圖呈萬世照耀傳六經賢傳羽翼眾喙鳴慱通貫一量重輕譬猶作室矩度程羣材咸萃無奇嬴曲可使直陂可平指顧左右集大成吳山屹立太古淸書捨臨髙疏牖欞紫雲紅霧棲前楹萬家玊樹森在庭牙簽歷歷黃金縢萬軸架插明星熒鬥牛午夜虹光頳天官早歲甞躬耕食志餘力篝火燈布帷黝黑積暈成秋囊或貯山下螢有艸如帶似堯蓂隱徳自足通山靈時來九萬隨風鵬橋門璧水揚華英鐵冠珥筆朝承明繡衣持斧白玊京從龍天飛掌銓衡春官侍從鴛鴦停乃知讀書助修能萬事轉圜無滯凝他年有待懸車榮錦袍山下濯冠纓買舟相送試一登吳中俊彥來相迎歡呼共覩賢公卿鄕人子弟傳頌聲重作吳山書捨銘

○葵軒爲禦史羅貫賦

禦史羅公玊色奇示我葵軒之好詩種葵遶軒花匝地心與赤日同光儀錢塘本是繁華縣羅公獨有葵花羨嬌癡不恃兒女憐獨與太陽看正面金雞飛上扶桑紅湛露沾衣吹紫茸覆盞金盤日初上錦袍赤芾大星東湏臾拜罷看重瞳火龍已駕靑天中不欹不側甚正直開口論事丹心同晚風吹天翠蓋偃濟濟重臣皆蹇蹇戟手辛毗欲引裾毅色班姬正辭輦少年看花當作詩未覺造化如此奇暑雨移根補芳榭秋風折朵寄天涯惆悵相逢北闕下爲言舊宅多瀟灑開窓云影入窓流開戶風泉兩楹瀉是時讀書奉母慈名軒已有靑雲鑰忽來移栽九天上誓與皎日明相隨舊宅又如官舍好醴泉甘露生朱艸葵性年年似舊時綠衣換得班衣早會看驄馬晝遊歸故園葵色生光輝

○雙栢軒

羅君寓捨雙栢樹逸民先生手所栽百年雨露色深黑延平劍舞盤渦回五年城中幾萬戶班枝花落眞無數一葉熒熒瘴癘寒兩朱兀兀靑天怒先生歌笑遶百匝白鶴忽已來天閽月髙上鶴入云去滿地碧苔生紫雲盤踞落落多月孫忍看燕雀競朝昏及時正好爲舟楫濟眾東西南北人

○攬秀樓爲文輝題

華山盤回嵐气濃鴻鼎旋達煙樹重靜思盤作綠羅髻鰲溪削出玊芙蓉羅浮逸士樂其樂數仞危樓攬藂薄露桃云杏插丹靑松栢瑯玕秀城郭方壺圓嶠眞可求縈紆曲徑通深幽數畝腴田盤谷曉一壺脊酒環滁秋酣來生據花間石斜倚龍泉看淸碧又聽禪寂石瀨淙飛流瀉瀑三千尺靜思瀟颯吹裳衣滿懷爽气常霏霏浮雲借向檐端宿好鳥飛從天外歸樓中左右圖書列樓土吟哦伴明月博帶峩冠日往來談論風生灑晴雪勿謂閒居遠市朝芝嶺曾聞詞幣招祗恐嗚騶入空谷不怕云深山路遙

○鳴琴亭爲橙溪羅顯道題

道邊陳【一作塵】委摧折桐良工斲削回【一作】蟄龍朱弦一奏煙霧滃【一作湧】飄飄六合來天【一作悲】風初擬簫韶度寥廓又疑秋風灑幽【一作秋】壑髙亭欲待【一作得】鍾子期千載誰聞【一作我亦來聞】九臯鶴

○拙存齋

古人巢居無棟宇不識軒楹與穴處艸衣肉食鹿豕遊豈解烹煎弄機杼南華忽驚混沌死鉆火調珍衣色絲尙賴天君坐垂拱康衢擊壤歌雍熙後來巧逞多矜誇朝開暮落木槿花不見扶東老桑樹枯枝猶在泛靈槎說是吾兒弄潮者何年舟楫到天涯

○題恆齋捲爲王以中作

蟾輪火精蟻旋磨萬世經天天不墮循環轍碾食﹖蜀木食﹖過籠鶉辟鏑丸阪過得天一���磋恆以干健夕匪惰羲輝育若東風和尺有五寸南則訛白景熠燁金注科黑精騰騰冰嵯峨下有碩果勢拙�相尋乍歷隙不蹉眞人起變易那憶齡因革豈易俄孔曰百世知靡他恆齋儉侈堯桀分承盈澑字柱以棼環堵覆土朴不文幕天席地醉眼醺無門無傍無域畛靑天歷落散綺珍八荒庭除列鼎裀古人今人迹可親何作何息何新陳艷冶不達長生身抱一何必仙與神箕踞酌斗擁北辰四溟四簋飲吸空一气回薄西復東熙河兩膝寓卽容粟粒溟涬將無同薄海內外如齋中萬民萬歲顏如童相率恆朝萬歲宮

○劉於京行樂捲

劉郎不是尋常者風流肯在他人下手中�著靑絲韁�頭走跨靑驄馬狎兒挾彈黃金丸劉郎坐據黃金鞍趲新衫子靑瀝瀝細膩棕笠光團團焦桐藏在紫錦囊袖得玊帕花羅香回頭一顧二三子捨嬌含態變鳴璫劉郎半掩東風面桃花上臉阿堵光人生行樂湏及時河沙艸綠驄馬肥艸頭露晞君始出花稍月上君未歸門前曲巷新甃玊家有黃金無不足子孫孫子滿眼前��如花千萬斛

○龍山李氏行樂捲

金陵客捨驚秋早故舊相逢卽傾倒未詢市上新富兒且訪山中舊遺老李君自昔稱文儒雙瞳烱烱長髭須石田茆屋堪爲記流水飛雲山自娛閒來乘興無遠邇竹杖芒鞋隨去止世人笑吒任紛紛榮辱升沈同逝水別來五載未承顏幾回淸夢到柴關借問君今年幾十龐眉鶴髮顏如丹有時髙齋成獨坐心事悠悠忘物我秋風吹老澗邊薇寒禽啼熟庭前果開壺與客更忘懷天然之樂誰相猜杯中綠酒經年熟幾上朱弦舊日諧豪歌大醉便起舞華月窓前夜當午大兒三十喜延賢小孫七歲能歌賦知爾幽居樂更多渭川盤谷豈能過或從仙洞騎黃鶴每倚池亭看白鵝嗟予少小慕芳躅亦欲相從結茆屋禁林空忝受君恩爲賦新詩在空谷

○題琴歌【甲申】

有美人兮彈素琴天風落紙生徽音大弦泠泠小弦作九臯彷佛聞唳鶴初擬石間瀉出泉又似松颷鳴萬壑有時雪裏對玊梅還將三弄相裵稟數行吹度聽不見捲入仙闕金銀臺仙人聞之應嘆息乘雲便欲來相識手持一束白鸞紙與君掃卻瑤壇石請君便彈天上譜天香滿袖天花舞歸來不記海生田世事淒涼半塵土殷勤�待人間曲淸韻琳瑯少能續市橋太守那得知時時擊�昆山玊

○萬竿煙雨圖詩

髙君昔年豪气如長虹揮手畫竹如畫龍煙雲捲舒白日動霧雨變化當晴空長林倏忽千萬疊尺紙搖撼銀河通荊揚山開洞庭折宇宙颯颯生涼風縱觀未辧節與葉脫略形似超凡庸畫名書法兩不論筆墨之外疑天工爲愛夏官少司爲極口稱道不覺言辭重便將妙墨等淇澳傳播四海來詩同大篇短章悉絕好金宣玊振歌春容此君心事比造化豈天聲色驚盲聾誓將松檜歷冰雪笑拂蔓艸紛靑紅夏官尙書更瀟灑邀我賦詠無雷同太平達官剩閒暇幾欲徑造軒窓中推窓見畫倘見竹燒筍作飯疇能仈擊鮮釃酒集嘉客爲奏流水朱絲桐劇談古今合風雅俛仰賢聖追冥鴻萬竿煙雨坐來霽共聽彩鳳聲■﹝口雝﹞■﹝口雝﹞

○胡馬出獵圖【乙酉】

朔風吹沙沙作陣陰山峽口水數仞胡羯成羣跨荌馬馳驅並向平原射蒙茸貂帽貍尾鞭臂鷹欲掣窺遠天彎弓宛頸取箙箭雲裏駕鵝應未見機心設險胡俗然烽燧年年燒近邊秦築長城費民力卻令中國銷鋒鏑包桑之計在防微武衛文教奮所宜先王不廢搜狩禮端坐明堂朝四夷

○龍門行樂圖

龍門山髙插天起龍門水淸深見底大風吼雪翻銀濤天上火雲燒赤尾東連螺浦西釣臺三十六灣相縈回白晝彷佛號春雷怪石如籠云作堆南陽公子好瀟灑行樂向此龍門下錦囊繡袱綠瑤琴紫裘烏帽玊驄馬有時躋險躡崔嵬洞觀波浪胸懷開小姑二山不盈尺鄱陽一水大如杯興來長嘯山下去自覺精華與神遇酒酣握筆賦歸歟颯颯花箋灑風雨信知出處非尋常九苞之鳳巢梧岡天子龍門異巖穴何當攜手入廟廊

○松下有老人攜童子抱琴【丙戌】

遠汀細艸春茸茸潮回岸石髙隆隆槎牙古樹蘿蔓蒙晴雲遙映雙靑松粉花金屑墜早蜂落落偃蓋驚虯龍老死不受秦人封幾回傲兀冰霜中紛紛桃李爭春紅苦心不競東南風抱琴散發何山童拄杖飄然一老翁扶攜捨此將焉從我疑只是商山翁漢庭赴召何匆匆當時應被木石笑苦雨西風鳳凰叫

○春輝堂

廬陵周子行純孝作堂奉親祝親壽花隨竹影漾■﹝酉靈﹞醁日舞斑襕捲長袖南山橋梓念不忘寸艸離離春日芳出門莫道遊子嘆歲歲年年親壽康

○春萱堂

越州孝子事行役彩侍潘輿映朝日歲時力作禾黍登昕夕承顏起居吉燻風種得萱艸花北堂宴坐觴流霞人間五鼎未足羨世上浮名徒自誇雍雍琴瑟旣在禦嘒嘒塤箎亦相逓四時樂事滿庭�一點閒愁無夢寐人言萱艸解忘憂不知和气能相求若將陡岵興哀嘆得見宜男應更愁信知艸木有同味燻蕕自古難同器屈生蕙茞落沅湘謝氏芝蘭長庭砌越州孝子獨苦心二親存沒思慕深生祥下瑞無休日孫子繩繩嗣好音

○雲林書屋爲迹符髙云題【丁亥】

南山當戶靑削玉蒼蒼古樹屯云綠浮空長日蔽涼陰閣宇隨風散晴煜江飆泠泠吸不動有意從龍翼丹鳳秦嶺時興韓愈詩陽臺夜入襄王夢縈林絡石紛紛入杳冥昏默寒聲泣翡翠葉中雨欲流珊瑚枝上晴猶濕中有髙人結茅屋燈火瑯瑯夜深讀案橫汗簡三百篇架插牙簽千萬軸中垂數字大如斗銀鉤鐵畫煙霞遶蕓艸春香辟蠹蟫瑯玕晝影移蝌蚪闌於十二幽復幽遙吟俯唱暢悠悠淸風明月自昕夕黃簾綠幕閒春秋朂君勉勉循天爵起奮遐齡聳寥廓爲歌一曲長風生靑雲掛在天南角

○題於子通聚禽圖【戊子】

水禽交交樹禽語白鴈飛鳴滿洲渚愛殺林邊鷺一拳點破汀洲半江雨燈前展捲醉又醒誰將妙筆傳丹靑細觀物理眞自得吾亦結社來郊坰

○戲筆買魚歌爲陳檢討題

長廊翠壁春風香千絲綠玊垂靑楊沈沈雨濕鴛鴦瓦飛絮無聲吹嫰涼百戰健兒花剌身雕龍纈錦靑作鱗蛇子鎖甲蛛网結甘作中年無事人鬢髭未受霜華染回首前年如過險厭說亂離欣太平短短衣裳骭不掩織成蘄竹黃琉璃兩筥添擔鉛粉朱椎油熟紙細熨貼追逐兒童行買魚小魚剌潑金稜椀圉圉紅黃雲滿滿坐拌兒戲未論錢斜陽欲落籬根淺一兒欺之掩其目故故���回�兩兒挈榼窺其魚竊得欣奔躓而哭後來二女騫繡簾扶出細兒求乞添坐闈少婦意尢美如此九子皆纖妍畫工畫得無窮意紛紛百事皆如戲造化徒勞作弄兒秪許買魚翁自知

○筠窓讀易【己丑】

我家鑑湖山水僻七百年來讀周易化龍江上棲鳳林雲淡風暄奏金石後來端簡白玊堂鸞坡萬行聽鸞鳳蓍艸叢生紫雲擁龜文落籜占星芒君家亦在歐鄕住藜焰光輝舊遊處深叢密筱映河圖人在筠窓淡思慮秋霄露華滴蘂珠涼月正照窓中書研朱和露畫奇車﹖禺轇轕造化論錙銖明年歸鄕定相見與爾細論羲畫前鬼車童觀再三讀孔經晚乃親韋編淡泊誰能味玄酒希聲雅奏難爲傳髙攀璇璣飲玊醴醉倒宇宙空中舟希夷歌詩念舊隱陶令作賦思歸田筠兮筠兮有生理春雨一夕龍騰天

○題百子圖

天無一日備四時人無一母生百兒何人筆端奪造化天時人事俱備知三三兩兩如魚隊日長遊戲欄幹外攀花折柳爭後先采菊東籬相向背昨觀此圖三撫幾多憂只爲多男子生子當如孫仲謀人生一夔亦足矣

○挽辭

二南風化山閨門千載寥寥今罕聞余家壽毋保貞淑紅芳白髮如朝昏葛覃捲耳有師服樛木螽斯歌盛福錦衾角枕粲牙牀朱芾金章艷華屋百兩如雲未足誇宜男繡�明朝霞紫鸞玊樹靑天下翡翠蘭苕紅茁芽謂宜壽考如岡陵松栢髙髙偃蓋承如何一夜風雨惡吹墮黃姑織女星子孫有淚欲成河髙堂夢覺驚南柯更徵文字立穹石龜龍錯落髙嵯峨嗟峨自足感行人允顯揚名在立身君不見陶﹖﹖夋亭下墓至今猶憶淚沾巾

○怨歌行【庚寅】

弦奏鈞天素娥之寶瑟酒斟流霞碧海之瓊杯宿君七寶流蘇之錦帳坐我九成白玊之仙臺臺髙帳暖春寒薄金縷輕身掌中托結成比翼天上期不羨連枝世間樂歲歲年年樂未涯鴉玄粉白澹相宜捲衣羞比秦王女抱衾誰賦宵徵詩參差雙鳳裁筠管不謂年華有凋換楚園未泣章華魚漢宮忍聽長門鴈長門蕭條秋影稀粉屏珠綴流螢飛苔生舞席塵蒙鏡空傍閒階尋履綦宛宛靑陽日將暮惆悵君恩棄中路妾心如月君不知斜倚長云和淚垂

○少年行

千金換寶劍短後縵胡纓銀鞍照紫燕雜沓洛陽城各陽城中足年少陌上相逢開口笑按鋏長歌猛虎詞彎弓直上呼鷹道歸來買笑何所驩白日推擲夜未闌百觴每共朱家飲一飯羞從漂毋飡胡姬二八垂兩袖短笛橫吹折楊柳一曲臨風意气生珊瑚擊碎亂從橫春來秋去只如此五侯七貴爲知己卻卑侯嬴老抱關白首夷門不蹔閒

○贈蕭士信

蕭子我同年京華又同邸朝朝攜入禁廬中歡呼醉眠秋共被是時士信故鄕來聚首自爭聞故鄕事信也爲人純敏畫得梓裏精爽緊卿相傳觀皆省心爲言顧陸嗟何近羣公寫詩請寫眞如此何必圖麒麟十年歸鄕復相見舊友凋零淚如霰開卷長吟一灑然猶足相看舊時面

○桂林歌【庚寅】

永樂第八年庚寅春王正月廿有四一陽眞人駕詩槎愛煞江流學文字遊遊漾漾淸湖邊淸湖萬傾涵靑天桑野模糊藏暮雨柳洲綿亙鎖朝煙詩槎泊在滄洲背忽見髙林挺髙桂桂家住得最淸髙不比尋常巖穴裏借問春桂何事獨無花不與羣卉爭繁華姚黃魏紫空富貴桃紅李白徒豪奢春桂答云君知否芬芳要在風霜後千林萬木搖落時白蕋丹心分照耀翡翠堆裏金粟黃千朵萬朵聯秋芳【秋芳人名也】金風滿天散露气明月萬斛懸天香昔年曾到廣寒宮芳菲絕似金林中玊兔搗藥不顧眄彩鸞起舞猶從容姮娥雙雙勸我酒蟾蜍蹲踞來稱壽自言搗得不死丹昂頭捧獻前稽首金丹入手光陸離呼吸元气飡紫芝遂令賣藥徧天下至今賣藥仍賣詩賣詩賣到桂家去桂家畱我千年住婆娑老樹歷冰霜延蔓新枝蔽風雨皎如玊樹森成林【成林亦人名】湛如明鏡磨精金【亦有名廉鏡者】君家兄弟不易得一門同气還同心戒審屏攺警非意【有戒非審非屏非攺非警非五兄弟也】瑤環瑜珥惇信誼讀書不負功名期好比燕山之竇氏昨朝林下華筵開花香飛入黃金罍門前長有車馬至座間盡是鴻儒來相逢不飲眞負人明香一炷時自燻興來一掃千百紙龍蛇騰躍隨風雲隨風雲度銀漢瑤池宴罷天上回斫桂燒丹金不換

○憂患中贈友人之子入覲

我昔曾遊閬溪上閬苑仙人過相訪開筵醉月坐�花气吐虹霓各千丈葛山對面如屏帷白雨一洗靑琉璃銜紅飛鳥忽來下勾漏丹砂明日歸武城公子攜客來卿家歡甚懷抱開傳觴踴躍催打鼓倒挽河水添金杯髙懸大畫畫白鴈畫者濠梁崔子西濡毫請我作詩句大璽尙有宣和題聿來賓從甚雜沓論古稱今恣歡洽門豎岧峣百歲坊翠柳黃鸝聲恰恰翻思此地盛文儒六一文星照碧虛鳳凰瑞世西山於菟孝感東門徐潭學士登金武城直院祠先人當時墟田勝鄒魯弦誦日夜聲相聞繁華事往文字存靈芝瑞艸香氤氳麒麟繡紱光墮地鸑鷟和鳴鸞鳳羣別來倏忽二十載重尋舊夢無時攺亭亭玊樹立當霄天馬空行見風采魚箋索我遠遊詩並道嚴君勞夢思半生足迹厭江海陶令欲賦歸田詩如何更有驅馳想壯士飄飄九天上買舟東下朝玊京彭湖匡阜入眼靑大江橫流作天塹萬國如此宗神明觀光禁禦日五色訪道喬門奏金石蕋珠宮裏閱瓊文金粟林中話空寂艸堂古篆兩三行正如金薤垂琳瑯吳人天璽殞星石皇象字畫蛟龍翔暇時載酒一坐臥明珠徑寸當空墮拾裝又作薊門行折津之水浮蓬瀛天回北斗運此杯地合九城通杳冥黃髮含哺鼓腹歌常從五夜聽云和周宣中興有石鼓奠鼎國學包山河君能覩此實奇偉下視五嶽如坡陀會當拓取一萬本便可拂袖歸山阿買田築室守金玉扶老攜幻瞻羲和重來閬溪爲翁壽與君握手同遊歌

○春來曲

人逢春來喜我逢春來悲春來春去催人老百日光陰能幾時去年當春發如漆今年逢春鬂若絲人逢春到好顏色我見春來頭愈白一片飄瀟似雪垂縱有春風消不得憶我初年十四五每到春來彊欲舞讀書一目數行下醉後傳觴不知數朝辭家入京國正是鶯花二三月東風滿路馬蹄輕一日走徧長安陌此時紅顏方少年瀛洲步武如飛仙常臨螭陛奉淸蹕時拂雲箋近禦筵自從衰病困懷抱一回見春一回它趨朝上馬要人扶形態龍鐘貌枯槁尋常怕雨又悲風白日看花如霧中酒腸不慣易成疾詩句懶題那得工昔何勇銳今如此始信蹉跎眞老矣吁嗟天運本自然寒暑倏忽相推遷老聃彭祖今安在瑤池溺水皆虛傳眼中豈無曠達者擊節和春來篇

○吉水淸潭集虛觀詩

洞天郁木仙所都避秦亦有驪山徒九仙同日上龍湖世傳此事應模糊漢皇求仙溫詔敷築壇除道通屬車玊笥天降仙冠裾環山百里艸木孚淸潭上有丹鼎鑪危仙陡降來此圖有唐中葉誰所廬太寧髙君起集虛白沙翠竹相縈紆瓊林瑤樹枝扶疏文節大書照金鋪鸞停鵠峙霞采俱塑像儷若天神趨觀者起敬生怡愉祈靈集禧災害除上應列宿鬥牛虛萬歲永奠東南隅

○吉文水西重修崇仙觀辭

匡山有祠靈應彰上麗斗極通文章故家主者蕭公綱晚有羽服騰芬芳琳宮璇題金壁光歷年興起無顚僵鬼神呵禁驅不祥祝釐覃福世道昌世與右族相頡頏

○寄希顏張先生詩

平生之友信侈矣親若君門復如幾堂堂玊樹切雲霄蒹葭有願長相倚自古聖賢多轗軻世上兒子能臧否紛紛不足數含情向君吐窹嘆未已輾轉思折薪何如必資斧張負猶能識丈夫雲長不可輕吳武紅巾卽系雙鯉書殷懃爲致西王毋

解學士文集二卷

●解學士文集三卷

七言絕

◆七言絕

早朝賜笏自慶

朝回卽事﹝六首﹞

山陰和太史宋韻﹝二首﹞

寄胡郭二駙馬並柬王左軍

寄駙馬都尉郭公彥鼎

泊江西城下﹝三首﹞

西江謁孔子廟

西湖

寄友人﹝二首﹞

寄王季敏

寄映雪

寄友人

柬劉日升

赴京道中

重過南康

過安慶﹝三首﹞

鎭江報恩寺超然樓

西行

貶河州﹝六首﹞

登鎭邊樓

登華山

西行途中卽事﹝四首﹞

交年節日有感﹝五首﹞

除夜﹝二首﹞

己卯元日﹝二首﹞

庚辰中秋

感懷

感舊

聞鶯有感

重九有感

和董綸南還﹝四首﹞

淸明日寄以中﹝二首﹞

寄公復維恭諸友

寄趙公復

寄徐遜

寄趙舍人

寄叔昭

寄友

寄胡駙馬河州作

己卯蒙恩再過華山

客中元夕

送子恭楊先生

寄新淦胡能定

山陰和太史宋韻

憶友

郭玨

子享參謀

寄何嶽

過新淦寄胡能定﹝三首﹞

雪後登鐘山作

永樂己丑恭遇太祖聖節有感﹝二首﹞

送淳夫弟南歸﹝四首﹞

立陳彛訓

送邊文進歸閩

送人往田州﹝三首﹞

送吳子申﹝二首﹞

送劉子章歸廬陵

送教授王芳蓀之杭州

送教授張子彛之成都

送沈誠莊還臯蘭兼簡徐叔拱

送徐大傅南徵

送髙塘王子舟之巴陵學官﹝三首﹞

送遊達善﹝二首﹞

送劉子祿給事僉憲雲南

送聶廷春之官東莞

送鄒季行

送王知府歸瓊州﹝二首﹞

送彭師舉還鄕﹝三首﹞

送西昌陳孟旦﹝二首﹞

送子髙劉先生

送劉日升

贈蕭世英﹝二首﹞

贈蕭宗

贈鐂若齋

峽江別髙峻﹝五首﹞

別鄧經﹝二首﹞

別甘霖

別周巽

喜張賓暘相見

別張賓暘

別若璟因寄子環

別徐崇威巡宰宜山時在峽江舟中

寄朝夫文夫朋至三弟

寄簡夫弟

寄胡光大

寄元節﹝二首﹞

寄進士倪以孚﹝六首﹞

寄倪以孚﹝二首﹞

寄張叔豫劉孟恂﹝六首﹞

送劉子齡﹝二首﹞

寄劉鱗應

宕禾川二士﹝二首﹞

懷仙寄何煉師

寄非空長老

寄鄧維翰

寄淸江陳禧

寄黃玄齋

寄劉日升

寄胡繼先

寄宋子環

寄孟鏈﹝三首﹞

寄二劉憶駝山兼柬幼學

寄東湖詩隱仲山江丈

寄康中振

畱別劉南州詩﹝三首﹞

赴廣西別甥彭雲路

永新城東

過茶陵

過耒陽﹝二首﹞

過衡山

浯溪

兵書峽

湘山寺﹝二首﹞

湘南憶子

過全州﹝四首﹞

靈川發舟

馬玉閣

臨桂宣聖書院﹝二首﹞／

桂林午日

贈桂林蘇橋驛夏驛丞

桂林大墟

興安渠

陽朔﹝二首﹞

三合驛

上北劉﹝四首﹞

欽州

化州

思明州太子泉﹝三首﹞

龍州﹝四首﹞

市橋贈友

市橋會郭千戶作﹝二首﹞

交趾和友人

淸遠峽山寺

嶺南寫懷

韶州

交州卽事

重過南安﹝二首﹞

重過南安﹝五首﹞

過丁家洲

過十八灘

過淸湘

交趾還途中贈士謙﹝三首﹞

過赤壁

過太平

過九華山

九日南還紀程﹝六首﹞

題龍

題虎

馬

題孤鴉圖

新月﹝二首﹞

明月紗窓

虹霓

題雪

題猛風攪雪

題茅山道士藏徽宗畫貓食魚圖

墨士禎終南書捨

題竹

題蘆鴈圖﹝四首﹞

題靑山白雲圖送廷琛

周僉憲彥奇鷹

題畫﹝四首﹞

題畫

玄圃野人﹝二首﹞

南行題扇﹝五首﹞

石田茅屋圖

杏花春雨捲爲徐良醫叔拱作

題蕭仲質如安堂

題泰和鄧昌嗣橋梓堂

戲彩堂

題方壺圖

觀奕圖

題美人

詩思圖

題達兼善小畫

題蔡君眞迹﹝二首﹞

蘭室﹝二首﹞

爲王衡題竹﹝三首﹞

題蔡學淵竹

雪竹山禽圖﹝二首﹞

梅﹝二首﹞

松

白蓮

菜

枯木竹石

覓菊

題林禽山雀圖

歸云圖

題賢毋捲

觀奕圖

歲寒圖

題蕭先生鳳臺圖

山水圖

題扇寄致廣

題松竹桂梅﹝四首﹞

春夏秋冬﹝四首﹞

鴈

白頭鳥

畫眉鳥

蕨苗

釣

文武醫卜漁樵耕牧

題許由棄瓢圖

河邊綠柳﹝二首﹞

蘭穗室

子猷訪戴

貴妃上馬嬌﹝二首﹞

受棗圖

戲題卓撒

畫龍爲胡方極題

楊務照耕讀齋

扇上竹

墨鷹﹝二首﹞

題畫送熊給事

題扇次光大韻﹝二首﹞

環州精舍爲劉於京題

題畫

扇中竹樹﹝二首﹞

題劉彥達龍幛

蹴踘爲劉於京題

題梅﹝二首﹞

題扇寄王季敏﹝二首﹞

李氏積慶堂﹝四首﹞

寄愼獨齋

北齋春夏秋冬﹝四首﹞

偶成﹝三首﹞

朝回卽事﹝四首﹞

無題

寄縣令﹝四首﹞

缺題

和賀興安塔詩韻

贈澹泉羅彛倫

寄錢習禮﹝二首﹞

寄胡端方﹝三首﹞

寄曹府唐愚先生

憂患中寄友

憂患中寄友人

寄友﹝五首﹞

憂患中寄家書

寄孔秉中

寄於仲寬

寄李士鼎

遊采石古塘寺

李白祠

淩歊臺

過池州

過安慶﹝二首﹞

過小姑山

過彭蠡

過湖口﹝三首﹞

過南康

過廬山

過鞋山

過江西贈友

過生米﹝二首﹞

象牙潭

過豊城﹝二首﹞

過樟樹

過臨江

慧祿寺

過新淦﹝三首﹞

歸鄕二首

憂患中哭滄江兄﹝十六絕﹞

寄某山陰

挽梧州學士龔球

挽黃守一

挽周宗偉

挽倚傳蕭子郁

挽季嶽黃金華

挽鳳岐父尹平禦史﹝二首﹞

讀柴望小傳

畫像贊詩

贊仲兄畫像﹝三首﹞

朋至弟像贊﹝三首﹞

左蠡

○早朝賜笏自慶

聖主親頒象笏時小臣心口誓天知天中五獄雄孤柱地湧滄溟護四闈

○朝回卽事﹝六首﹞

聖主恭勤日萬機每因朝退說前疑揮毫親寫蠅頭字常見宮官報酉時

又

赤欄紅映夕陽齊蹀躞天騏度不斯侍講報來應鎖閣乘輿又過禦橋西

又

椰子南來百粵中黃藤純束赤筠籠恩頒內閣分攜去猶有大官黃紙封

又

大將平胡兀亮阿旌旗云擁照山河明朝借我雙雄鳳直上靑天聽凱歌

又

北京官酒甜於蜜髙品傳宣侑膳珍聖主禦筵猶未飲便令分賜及儒臣

又

褁封荔子疑新摘紫錦囊盛白玊漿宣賜貢來藤絡雍寄還鄕裏識恩光

○山陰和太史宋韻﹝二首﹞【庚午】

大秀千峯菡蓞開玊梁髙接九仙臺預從山頂結茅屋待等先生跨鹿來

又

令子能書逼右軍新詩妙墨總超羣明朝又向江頭別遙望文星隔五云

○寄胡郭二駙馬並柬王左軍【辛未】

年年榮近六龍車共拂紅雲被日華一自山中杜門後幾回淸夢到天家

○寄駙馬都尉郭公彥鼎

憶別汾陽近十年昨日金門忽相見又逐行雲東與西夜夜邊城雪如練

○泊江西城下﹝三首﹞

十年重到豫章城鎖蛟宮中春水生澹臺祠下日卓午觸熱更上聘君亭

又

鎭蛟宮裏晚云腥鐵柱鏗然聞作聲自是至人維地軸千秋萬歲鎭南溟

又

好風急雨下西江一夜舡窓分外涼預恐寒驚慈母綫起來先看舊衣裳

○西江謁孔子廟

淦西舊有素王宮三孔聲名元佑中曾向西江橋上望沈沈碧水臥蒼龍

○西湖

西湖日暖水流冰左蠡沙明岸欲萠無數好山看不盡望中絕頂幾時登

○寄友人﹝二首﹞

十年不到紫宸朝望望羣龍在碧霄正是懷人二千里江淸月白夜迢迢

又

多情人道勝雷陳瓊樹肩隨五見春今日不堪懷昨日落花風起見遊塵

○寄王季敏

夢蝶軒中紫髯客年年對酒情相得那知一別倏兩秋南望煙雲長惻惻

○寄映雪

憶著家山卽惘然南風指日盡窮邊功名豈願圖麟閣爲掃雲林待我旋

○寄友人

采得靈山一葉春緘封寄與玊堂人河州此去無多日天下蒼生仰鳳麟

○柬劉日升

見說文園多病後又攜書冊臥鄕山新秋詔許歸來早藥褁詩簽任往還

○赴京道中

咫尺鐘山似鼎湖神龍何處白雲孤孤臣注目靑天外又見祥雲獻瑞圖

○重過南康

南康郭外水珊珊郡裏衣冠會面難此日匆匆又分手扁舟相送到鞋山

○過安慶﹝三首﹞

此地頻經戰馬過英雄回首復如何淹畱莫更成嗟怨浦樹淮云自是多

又

潮來潮去浪聲齊雨急風寒易慘淒愁殺沙禽飛不去只將哀怨向人啼

又

莫嘆風波行路難舟舡指日是長於東山不爲功名出天下蒼生望謝安

○鎭江報恩寺超然樓

帝城天近甕城髙梵宇嵌巖結構牢試向超然樓上望大江東去漲銀濤

○西行

八千里外河湟客鳥鼠山頭望故鄕欲問別來多少恨黃河東去與天長

○貶河州﹝六首﹞

客路淒涼萬里餘此心長照日光輝西行一步一回首上苑梅花寄一枝

又

黼座金輿夢寐通幾回金殿語從容十年去國傷心淚灑向天河載六龍

又

一身去國片雲輕白薴衣單萬里程九十嚴親離別苦夕陽揮淚倚門情

又

堂上白頭親九十西行萬里赴輪臺人間此是生離別何日金雞放赦回

又

見說河州天盡頭那知更有幾多州烏思藏去尼巴國行來經年末得休

又

萬里羈孤祗憶歸將心日日到庭闈封書寄與南回鴈此去無勞更北飛

又

西去輪臺今萬里故鄕應及早歸來相隨惟有靑天月一夜思親望一回

○登鎭邊樓

隴樹晴雲萬里秋思親獨上鎭邊樓幾年不見南來鴈眞个河州天盡頭

○登華山

謫宦西來登華嶽黃河東去一秋毫可憐閒煞擎天手萬里雲霄日月髙

○西行途中卽事﹝四首﹞

聖主恩深寬逐客西行不遣過輪臺河州只在三千里百二山河去卻回

又

知己無如劉禹錫欲將詩句寄河州北來京國才千里應有音書莫厭稠

又

四年寒食困羈囚山谷先塋無柰愁想見故園諸弟在夕陽揮淚更登樓

又

榮辱循環理自均一貧一富見情眞平時尊酒逢迎滿引手巓巖有幾人

○交年節日有感﹝五首﹞【三十一年作】

白雲親捨楚江頭安得天河著地流惟有月明相識舊夜來相伴倚門愁

又

時俗江南重小年河溫此夜重淒然抱衾冀作還家夢想見嚴親尙未眠

又

去年我爲慈親哭此夜嚴親爲我愁萬里悲歡那可測何人燈下說河州

又

平生知己胡安定憶著佳時便一過豈料佳時今萬里相思還有夢來多

又

弟兄相對憶家山彊爲燈花一解顏料得佳人歡會處金錢暗卜我當還

○除夜﹝二首﹞

皪皪紅燈夜紫氛不眼羈思擾乾坤頻將舊曆看洪武明日東風屬早春

又

隴右春回大雪來春風一夜早梅開靑鸞飛入天門下化作瓊林白鳳冋

○己卯元日﹝二首﹞

鳳歷正元又早春每瞻紅日思紛紛鼎湖龍去嚴親老哭盡靑天無片雲

又

家住江南似鑑湖料他春色到平無不知此日參軍廟誰寫新桃換舊符

○庚辰中秋

三年客裏度中秋前歲中秋遇母憂只見兒時彩衣樂半隨風雨半隨愁

○感懷

抽刀欲割水東流不忍離愁不肯休天上月輪如迕大如何掛得許多愁

○感舊

文成自許勝先秦得句平陵子建親嬴得虛名身薄命何如陋室子淵貧

○聞鶯有感

朝回緩步午門西煙柳和風滿禦堤塞北陣寒飛鳥絕鶯聲只戀上林啼

○重九有感

年年客裏過重九旅進莫觴壽赭袍鳳闕望來文水遠龍山靑出白雲髙

○和董綸南還﹝四首﹞

倚徧西南望翠華三千東路帝王家孤臣淚血知多少流到金陵入海涯

又

九十嚴親兩鬢華一身萬里倍思家髙飛卻羨南回鴈又到金陵楚水涯

又

莫將琴劍老京華到處溪山卽是家惟有燻風能解慍不辭相伴到天涯

又

羈懷長是憶東華夢想金陵卽是家孤寢未酬明月落又隨紅日轉天涯

○淸明日寄以中﹝二首﹞【己卯】

前日仙人致紫駝野人�得翠爲窩仙翁料得兼麟脯爛醉尊前白雪歌

又

江南只見淸明雨客裏淸明大雪迷忽報瑤池春釀熟春風一趣到江西

○寄公復維恭諸友

延陵解劍爲徐君後代靑芬寂不聞鄕裏故人多意气豈無髙誼薄靑雲

○寄趙公復

元朝三老府潭潭武靖賢王世所監大宋圖書零落久爲君收拾寄江南

○寄徐遜

十年天遠神京路榮辱升沈兩不聞此去雙江才咫只崆峒山隔萬重云

○寄趙舍人

昨日長安大雪中相逢艸艸別匆匆河州一夜思鄕客淚灑乾坤雪也紅

○寄叔昭

我向臨洮君度遼長城萬里兩邊頭卽今都到長城外幾許長城長似愁

○寄友

洪武年中泰運回桂花香裏棘闈開硯池新渴薔薇水天遣蛟龍送雨來

○寄胡駙馬河州作

憶昔相陪侍紫宸祥雲初日照庼麟卽今漂泊西河上敢道靑雲有故人

○己卯蒙恩再過華山

萬里東歸不怨嗟華陰兩度見紅霞如今又看擎天手掌上分明現玊華

○客中元夕

去年此日宴傳柑兩袖天香禦酒酣今夜客中風又雨可無歸夢到江南

○送子恭楊先生【庚辰】

幾年物外逢顚道大笑猖狂醉碧山今日煙霞天上客不勝淸苦憶人間

○寄新淦胡能定

庚辰取士魁天下又要名宗第一家桃李眼前看欲厭大開東閣詠梅花

○山陰和太史宋韻【壬午】

日華東上五雲開閣老新從蜀道回染盡東風作桃李又聞南國詠臺萊

○憶友

爾在湖南我在京別離兩地最關情遙知此夜相思處惟向天中看月明

○郭玨

晚雲飛撲玊騘歸不斷香風酒力微夜久坐憐明月好細鋪花影繡羅衣

又

君上孤舟妾上樓望中煙雨意中愁江波若解離情苦一夜東風水倒流

○子享參謀

多病文園渴未消自從人日到花朝不知楊柳將春色綠到淮陽第幾橋

○寄何嶽【乙酉】

君家伯仲情如海一望南云思一回好護庭前雙桂子初平去後幾花開

○過新淦寄胡能定﹝三首﹞

紫淦提封十萬家市南多見使君車憑將舊日陽春曲散作候官棠棣花

又

許遜山林紫淦邊彈琴耽酒過年年信知伴鶴遊諸洞何用攀龍上碧天

又

劇縣閩中說候官喜君談笑拂徵鞍桑陰馴雉閒淸晝相見彈棊賦荔丹

又

二十年來識隱君幾回樽俎共論文只見出宰閩關去行見榕陰下度云

○雪後登鐘山作【丙戌】

夜夢紅雲擁萬娃參差玊手散琪花覺來直上鐘山望瑞雪初凝襯晚霞

○永樂己丑恭遇太祖聖節有感﹝二首﹞

少事髙皇僅十年每因聖節賜歸舡丁寧天語看嚴父八十閒居似列仙

又

瞻望宸遊又十年三年宦轍到窮邊天回地轉星河近夜夢升朝奉禦筵

○送淳夫弟南歸﹝四首﹞

扁舟新自海門來兄弟承恩入上臺金匱瑯函都寫徧錦袍應逐早春回

又

吾家詩禮舊箕裘當代承恩孰與傳三入翰林眞忝竊莫言投筆可封侯

又

吉水城東舊鑑湖參軍書屋景屠蘇問渠一日千金者得似吾家風味無

又

芙蓉山下有唐阡算到於今八百年歸去殷勤看松栢白雲常望五云邊

○立陳彛訓

豸冠歸到故鄕榮快覩淸秋一鶚橫自說三年應政事東山髙望看云生

○送邊文進歸閩

當代邊鸞最得名幾回待詔話西淸春風作伴歸鄕郡若見房山爲寄聲

○送人往田州﹝三首﹞

都城二月忽逢君爲道南行路入云邊境也知民待久莫言客裏惜離羣

又

聖主恩深四海春百年禮樂俗全淳去時已作皇華使正好咨詢及遠人

又

鳳凰臺下笑分攜南望龍河入廣西到日想應相憶處靑山兩岸聽猿啼

○送吳子申﹝二首﹞

龍巖老守無一錢解官閉門經十年瀾翻雅頌�作管出爲諸生裁斐然

又

南望雲臺入楚云鄕心迢逓更紛紜何因得共飛帆上細看螺江濯錦文

○送劉子章歸廬陵

卷中題徧古人詩只羨劉眞詩更奇絕勝驪珠千萬斛蛟龍相讓不相疑

○送教授王芳蓀之杭州

十月霜華載客舟錢塘東去訪瀛洲更無紫气浮衣錦只見文星入斗牛

○送教授張子彛之成都

之官遠向錦宮城不用金牛役五丁庠序賢才古鄒魯獻王聲譽漢東平

○送沈誠莊還臯蘭兼簡徐叔拱

畫舡載酒過楓橋送別東風雪未消此日相逢又相別監關西去路迢迢

○送徐大傅南徵

勒馬橋邊去送卿送卿遠去早回程朝廷不可無卿在卿在朝廷有大明

○送髙塘王子舟之巴陵學官﹝三首﹞

仁山字水多君子忠厚如君復幾人致意南巡老虞舜相思煙樹不勝春

又

洞庭曾奏鈞天樂水裏魚龍也會聽自昔巴陵多俊彥好敷時雨細談經

又

吾家叔父華容縣舡到津頭定一過小弟侍邊憑寄意過庭詩禮近如何

○送遊達善﹝二首﹞

廬陵山水似蟠溪林下偏宜隱者棲光照豫章徐孺子髙風千載重江西

又

云物淒涼淺復深或浮�守或爲�卽如獨善能兼善窮達何曾肯用心

○送劉子祿給事僉憲雲南

夜郎西出入南中銅鼓聲喧憶臥龍若有冰壺消瘴癘不妨千載又同風

○送聶廷春之官東莞

百里香林瀚海濱蜑人珠网露華新孟嘗郤又之東莞露冕行看棠樹春

○送鄒季行

憶昔君家淸白軒一回南望一淒然三年闕下才相見君又承恩衣錦還

○送王知府歸瓊州﹝二首﹞

二十年中瞬息過又從丹禁共鳴珂喜君風度還如舊�覺於今白髮多

又

東都循吏不曾多皂蓋朱旛事若何見說瓊臺邊大海近來瀛海不楊波

○送彭師舉還鄕﹝三首﹞

相送翩翩出帝都西風落日聽號鳥卽今便有千鍾粟得似先生一日無

又

靑山石徑省元家五百年前書未涯致意闔門諸舊友香風丹桂幾重花

又

一官未拜卽辭榮孝養如山富貴輕愧甚蓬萊云外客賜歸猶待頌升平

○送西昌陳孟旦﹝二首﹞

白下昔逢陳孟旦渥窪風采稱行空龍頭虎榜湏臾事寶劍千年气似虹

又

金縢竹簡會瀾翻孔壁堯階指顧間壁土龍梭才尺許時來風雨擡湖山

○送子髙劉先生

三江江上劉夫子五百餘年舊宦家十載京華重會面照人白璧敻無瑕

○送劉日升

濡橋輕雨落塵沙送子南行訪漢槎爲寄音書大庾嶺臈前有客看梅花

○贈蕭世英﹝二首﹞

十九年中別更逢逢君又別意重重煎茶掃地同明月相對彈琴到晚鐘

又

江鄕憶別異鄕逢十九年中意萬重沾酒滿舡賒月色同尋流水奏疏鐘

○贈蕭宗

鄕裏相逢簇繡鞍客中重見別離難新詩爲寫齊紈扇一度相思一檢看

○贈鐂若齋

社燕秋鴻各自飛我來君去若相違西湖西畔梅如雪應有親朋待子歸﹝三首﹞

又

阿母當窓縫繡衣願兒穿著念春暉卻嫌相別落花裏果老山頭幾日歸

又

萬柳千花沸酒旗南陵北苑艸離離居庸關下泉嗚咽又是東風欲去時

○峽江別髙峻﹝五首﹞

雅山峽前春一日黃金江口水如藍扁舟不忍分攜去路擁梅花暮膳潭

又

踏破蒼苔玊峽前是時微暑熟梅天烏紗白薴人如玊後夜相思望月圓

又

梅雨初收欲晚晴白沙官路馬蹄輕大安橋上簪纓集似送髙人上玊京

又

從容語笑見情眞交誼平生有幾人明日分襟江上去送行恐逐馬蹄輕

又

新篁如戟艸如茵錦江風細波粼粼忍歌三疊陽關曲絕勝汪淪送故人

○別鄧經﹝二首﹞

記得京華識管寧衣沾遼雪上靑冥善吟李白詩千首能使時人側耳聽

又

龍門溪下水珊珊魯公大書云采間煩君爲借幾隻鹿待我重來騎看山

○別甘霖

甘家兄弟皆絕奇瓊林玊樹珊瑚枝忽然傾蓋得知已花雨逢橋春暮時

○別周巽

二十年前同虎榜八千里外客殊鄕匆匆又說明朝別離恨長江有許長

○喜張賓暘相見

我經客路八千里君住人間八十年一別東西又相見算來都是地行仙

○別張賓暘

自我論交二十年家君相與十年前泉阿劍去張華在還有龍光夜斸天

○別若璟因寄子環

韋衣三回識聖顏黑頭歸去看靑山賢郎射策應期早相待紅雲玊筍班

○別徐崇威巡宰宜山時在峽江舟中

我上京師君復還匆匆瀟峽酒杯間春風先到大曹鎭桴鼓無聲花滿山

○寄朝夫文夫朋至三弟

我已西行及早回南山松栢好栽培平生忠孝兼兄弟常有音書日下來

○寄簡夫弟

神雷白日叫晴空萬丈寒湫舞蟄龍笑指池魚也飛起共爲霖雨九秋中

○寄胡光大

天獄山前別鶴羣金鸞殿上共承恩常時只憶同明月江上賡歌倒一樽

○寄元節﹝二首﹞

字江藂桂倚云栽金殿傳宣次第開萬斛新條香粟滿天風吹上鳳凰臺

又

崖桂偏承雨露濃彩衣先入廣寒宮盤盤老幹風雪外有待他年起熱龍

○寄進士倪以孚﹝六首﹞

新安進士舊名家紫气龍光動物華不但古人有雷煥如何一水隔天涯

又

四書輯釋日星垂倪氏聲名海宇知中葉文華更淸淑桂林爭覩鳳凰枝

又

引錐剌膝枕鈴眠徒跣行沙髻自懸苦到功成便忘卻臥薪嘗膽亦徒然

又

我家曾有松文硯玊帶金魚出歙州貢士汪君能脫贈至今長念水東流

又

每讀坡翁鳳吹銘信知端石未爲精若能知我窮愁者眉子金精付一泓

又

泓下龍吟豈化梭歙溪龍尾近如何故家定有收藏者滿處千金未覺多

○寄倪以孚﹝二首﹞

孔璧遺經義可尋都因傳注惑人心從頭且莫生枝節記得全文直萬金

又

每念斯文骨肉均紫陽闕裏更情親明朝再展靑天翼九萬扶搖海宇春

○寄張叔豫劉孟恂﹝六首﹞

繞縣淸江月一灣君家別墅在屏山當時故老猶能說情日笙歌夾路還

又

節義廬陵古所誇宋朝冠蓋盛中華張君舊住禾川上里巷傳呼禦帶家

又

禾川三湘總名賢山水餘淸世共傳弦誦聲多雜機杼上憐應許錻歸田

又

夢中見說回仙觀二月扁舟過永陽巖客有靈優詔許便從漁父釣滄浪

又

東華觀在縣城東先月樓前江水通莫向山頭吹鐵笛月來惟怕引蛟龍

又

久客懷歸歸便休鄕園隨處輒淹畱淋漓宮錦千鍾醉何用人間萬戶侯

○送劉子齡﹝二首﹞

解空寺裏同遊處鴈塔紅橊幾度花爲問龍潭香沁水幾時松下試新茶

又

髙駢廟下靑松樹每到源頭駐馬看紅霧白雲都散盡祗宜霜雪共淸寒

○寄劉鱗應

鄒谷春回錦繡圍比鄰花木共光輝聖君造士恩如海宴罷瓊林衣繡歸

○宕禾川二士﹝二首﹞

歐奎遇我最深情資性溫淳畫不成昨夜重陽城下泊倚蓬坐月到天明

又

懶性重來只好閒受恩深處報恩難安邊有日懸車後載酒重逢看碧山

○懷仙寄何煉師

雪母屏風月影孤碧雲琪樹兩三株道童慣識鈞天樂偸向階前教鶴雛

○寄非空長老

禾川嶺上最髙峯飛錫時敲碧落鐘檐卜�香月明裏金盂分水受降龍

○寄鄧維翰

經年兩度還鄕裏九載相逢話夙心曾見誅茅新築室門前嘉樹總成陰

○寄淸江陳禧

見說情人立彩旃定邊何日是歸年愁心剪得秋云碎散在淸江落照邊

○寄黃玄齋

來時蕭峽駐輕舟惆悵初年作遠遊夢裏相思不相見武功山下月輪秋

○寄劉日升

靈佑祠前想舊遊裏中誰念客中愁西風稻熟溪橋晚零落荷花幾片秋

○寄胡繼先

江東橋上一分手自惜相逢知幾時今年秋桂作金粟便可預卜靑原期

○寄宋子環

四十縣車古所難黑頭歸去看靑山賢郎釋﹖﹖曷應期早相待紅雲玉筍班

○寄孟鏈﹝三首﹞

每到秋時只憶家鑑湖秋水浸明霞湖中蓮子千千斛的的涼心滴露華

又

微涼王好課書篇熟讀千回見昔賢充棟汗牛都閱徧此心方解欲無言

又

零落歸來萬里身聖皇深眷語諄諄偸生抱病文陽水洗得西風萬斛塵

○寄二劉憶駝山兼柬幼學

東華劉子題詩處萬竹亭詩看石巖孤負幾回明月夜漱泉飡菊共淸談

○寄東湖詩隱仲山江丈

詩隱東湖看白雲靑蓮翠竹自爲羣自從亡父哀謌斷鐏酒何人與論文

○寄康中振

相別春云綰柳條相思千里路遙遙丘隅養就衝天翼遲爾乘風上碧霄

○畱別劉南州詩﹝三首﹞

棠市南頭初識君春風煙樹亂晴雲竹林樽俎承髙宴賓從階庭總好文

又

禾水雲陽地勢連君家習隱在南田條桑種杏閒淸晝何必桃源別有天

又

待我懸車返故山相從吹笛月明間鷺江螺浦尋漁伴便勝神仙共往還

○赴廣西別甥彭雲路【丙戌】

多情爲我謝彭郎采石江深似渭陽相聚六年如夢過不如昨夜一更長

○永新城東

宛宛禾川綠繞城東華觀裏晚云腥休將鐵笛吹山月怕有蛟龍聽得驚

○過茶陵

淸江一曲弄晴暉樹色山光綠染衣正好垂綸尋酒伴休官便買釣舡歸

○過耒陽﹝二首﹞

蔡倫池上霧如紙杜老祠前秋日黃爲問靴州江上水流舡三日到衡陽

又

何午陵墓有翁仲尙有殘碑寄鳳凰行過石橋江上路一林芳樹近宮墻

○過衡山

欲過衡山看洞庭往來無暇不勝情秋霄跨鶴搏云下歸路猶堪借月明

○浯溪

水洗浯溪鏡石臺魚舟花艸映紅開不如元結中興頌照見千年事去來

○兵書峽

百尺蒼崖吼石麟兵書峽在楚江濱人心只是推諸葛木石無神自有神

○湘山寺﹝二首﹞

湘山寺起會昌年臺殿參差碧嶂連須鬢蒼然無量佛一燈常照泬寥天

又

湘山五百石羅漢鬼斧雕鉆極怪奇無事冷然鐘磬響滿山風雨下來時

○湘南憶子

昔年隴右思嚴父此日湘南憶稚兒父子恩深總情切可堪東望望天涯

○過全州﹝四首﹞

陶生巖畔艸靑靑唐介墳前江水聲兩岸鷓鴣啼不盡畫舡撾鼓到全城

又

全城三面臨湘水撲地閭閻百姓家溪女晚來爭渡處滿舡荷葉雜荷花

又

淸湘書院何年起共說湘州柳仲塗想見臯比弦誦處云迷山鳥自相呼

又

國朝太守張君復種得靑松夾路長夏日行人多駐馬全州一萬樹甘棠

○靈川發舟

百丈山頭兩乍晴靈川江上水初生燻風隔歲如相約兩度吹舡上玊京

○馬玉閣

顯慶塔中藏舍利塔�芳艸自霏微山會坐倚楊梅樹獨對朝陽補衲衣

○臨桂宣聖書院﹝二首﹞／

臨桂學前花艸香文宣書院舊宮墻閒時水洗殘碑讀猶有驪珠五色光

又

軒轅道士三湘隱廣漢先生百世師幾度亂離遺碣在勢連星象鎭坤維

○桂林午日

去歲端陽奉禦筵金盤角黍下瑤天黃封特賜開嘉宴回首燻風又一年

○贈桂林蘇橋驛夏驛丞

微官自古重英賢孔子當初爲乘田況時太平邊報少蘇橋驛裏枕書眠

○桂林大墟

大墟江上蘆田寺百尺淸潭萬竹圍柳店積薪晨爨後獞人苳葉褁塩歸

○興安渠

石渠南北引湘漓分水塘深不作堤若使秦人多二紀錦帆直是到天涯

○陽朔﹝二首﹞

陽朔縣中城北寺人傳曹鄴舊時居年深寺廢無人住惟有石巖名讀書

又

陽朔江城據石頭唐碑猶在枕寒流素王廟貌城闉上曉日蒼蒼照畫樓

○三合驛

荔枝子結虫窠綠倒黏花開女臉紅望見石城三合驛便分岐路廣西東

○上北劉﹝四首﹞

竇家寨前朝雨晴思羅港內水初生楊梅果熟春欲暮荳蔻花開鳩亂鳴

又

金雞驛前津吏迎金雞巖下江水聲金雞飛上九天去惟有空巖余舊名

又

雙鏡驛前雙小洲年年於此競龍舟翻思奪錦靑天上河漢江聲共北流

又

三月藤江聽子規桐花細雨濕徵衣遙知鄕裏逢寒食處處人間上塜歸

○欽州

萬里南交指顧間不應取路鎭南關橫州便出欽州去十日藤舡往復還

○化州

新持使節訪蓬瀛巨浸東南合四溟神電衛城何處是半邊山勢一毫靑

○思明州太子泉﹝三首﹞

思明江上澀如灰太子泉甘玊一杯見說馬跑非異事渥窪原自產龍媒

又

馬跑泉頭曙色開隔溪遙見白雲回汲泉搖動天邊月天上銀河欲下來

又

太子泉頭數舉杯鎭南營壘尙崔嵬當年假道來交趾此地曾經玊節回

○龍州﹝四首﹞

龍州百尺石爲城萬戶層樓樹色靑舉网得魚沽美酒滿舡明月棹歌聲

又

波羅蜜樹滿城闉銅鼓聲喧夜賽神黃帽葛衣虛市客靑裙錦帶冶遊人

又

交州出到龍州路瘴雨荒煙泣鷓鴣始信玊關長閉好欲將封事贊皇圖

又

廣源江水綠於苔繚繞龍州學字回惟見七源江水濁常時風兩徹天來

○市橋贈友

上將勛庸振百蠻偏禆威略重如山市橋一堠當千里橫槊靑天白晝閒

○市橋會郭千戶作﹝二首﹞

使君眼界空四海我亦平生不讓人沽酒市橋明月夜分明星斗動麒麟

又

沙磧茫茫塞艸肥桔橰峯上暮煙飛交河北望天連海蘇武曾將漢節歸

○交趾和友人

香羅疊雪賜衣新夢繞龍鱗憶聖君午夜薇垣銀燭裏漏聲猶似日邊聞

○淸遠峽山寺

繞澗水犀冬著花上方臺殿俯煙霞云迷石室和光洞猶是軒轅帝子家

○嶺南寫懷

少年多病客南荒庾嶺梅開早促裝錦裏春回定相見看花載酒上瀟湘

○韶州

千里來尋故相家曲江南陌夕陽斜鈞天此日開恆嶽步上黃固望翠華

○交州卽事

一騎衝巖到市橋夕陽煙樹晚蕭蕭居人尙指髙駢塔碧瓦朱甍半欲凋

○重過南安﹝二首﹞

不到南安十五年舊遊堪恨更堪憐故人獨有韓湘在憶毌潭邊送別舡

又

庾嶺關頭曾置酒醉騎驄馬下層巓山僧不記當年事請看云封駐錫泉

○重過南安﹝五首﹞

少年見說張橫浦曾訪南安舊謫居趺迹宛然存石礎至今重到已荒蕉

又

庾關北望曙河流江右江邊壯此州爲有東坡兩行字每看南斗近譙樓

又

南康膝此長橋路此去虔州一日程塔廟蒼蒼松竹裏至今猶似舊時情

又

黃金市鎭水灣環屋瓦髙低竹樹間西北有峯如翠黛舟人說是酒壇山

又

六出飛花玊滿汀碧波江上晚揚舲羊褰不怕江風冷但看天邊兆客星

○過丁家洲

賈相當年誤國時丁家洲畔厚顏歸誰知元宋皆塵土猶有行人說是非

○過十八灘

白浪灘灘跳雪珠靑山片片翠縈紓杜鵑啼得花如血正是行人在半途

○過淸湘【今全州】

自到靈川日日晴客懷淸夢繞神京興安渠下斗初渴一夜雨來新水生

○交趾還途中贈士謙﹝三首﹞

碧落嬉遊大醉中偶來嶺外寄行迹玊堂金馬頻頻夢黃鞠靑罇處處逢

又

處士年年種菊肥幾回霜雪滿東籬春風天上移根種又見新承雨露時

又

二十年前處士家淋漓宮錦醉黃花卽今童稚皆成長畱客焚香細煮茶

○過赤壁

蘆荻燒殘曹怕舶洞簫吹徹子瞻愁昨從赤壁磯頭過水冷魚驚月一鉤

○過太平

升平坊裏見龍飛萬古江東一段奇瑞艸祥雲沾化雨遺珠珥玊尙餘輝

○過九華山

忽報荊山有墮弓生民揮淚濕秋風孤臣淚盡丹心在一似扶桑曉日紅

○九日南還紀程﹝六首﹞

曾侍嚴親到玊京畫舡撾鼓豫章城此行又沐君恩重不似當年一日榮

又

廬阜橫江气勢雄飛流銀漢與天通八千里外南歸客肯靳鄱陽一席風

又

曾上松湖看赤城仙人道士遠相迎一罇玄酒十年醉此日經過媿獨醒

又

久知富貴薄雲浮雲影隨風不自由樟樹鎭前今又過匆匆暫負閣山秋

又

平浪祠靈徧遠夷英名一自重江西欲因爲作迎神曲勝使兒童唱大堤

又

名山看徧讓匡廬聖主親戎定八區從此直堪輕泰華東風西祝爲天書

○題龍

際會風雲妙有神飛潛江海間無津懸知豈爲明珠惜頷下何曾有逆鱗

○題虎

老去玄文厭舊班行行藜藿滿空山明朝再入麒麟�坐與君王鎭九關

○馬

駿馬雕鞍破衲﹖﹖少控弦猶自慕中華望窮萬里無烽火只見祥煙繞帝家

○題孤鴉圖

棲遲顧影自堪憐肯逐羣飛噪野田海色曈曨朝雨歇又隨紅日上靑天

○新月﹝二首﹞

初三初四尙朦朧或似銀鉤或似弓誰把玊環敲兩斷半沈滄海半浮空

又

玉皇昨夜宴羣仙醉舞霓裳寶髻偏失卻玊梳無處覓晚風吹在碧雲邊

○明月紗窓

暫借幽亭一夜眠紙窓光露月華圓天宮憐我孤身客故遣嫦娥到枕邊

○虹霓

彩絢斜橫錦繡腰不湏用力自堅牢玊皇知得龍行日故搭天宮萬里橋

○題雪

一片東來一片西輕輕落地不沽泥天宮知在排鸞駕故撒銀花襯馬蹄

○題猛風攪雪

滿天風雪亂交加雪打風吹滿面花風送雪來如玊片雪隨風去似銀花

○題茅山道士藏徽宗畫貓食魚圖

仙籙從教滿石牀花陰睡覺赴云鄕卽今鼠輩都消盡飽食溪魚化日長

○墨士禎終南書捨

終南山色照咸京洗滌煙霞雨後靑中有墨家書屋在虹光午夜近前星

○題竹

河湟雪壓松千尺不似江南竹一枝龍臥肯隨春霧起朝陽還有鳳來時

○題蘆鴈圖﹝四首﹞

閒隨明月踏蘆花搖落江南未怨嗟萬里不辭天路遠帛書曾到帝王家

又

霜影沈沈起暮寒秋云蘆葉護闌干形骸已在希夷外不怕王孫金彈丸

又

一聲啼徹楚天秋楚水湘煙凝不流歲歲江南又江北重來永可泊南州

又

雙飛未似羣飛好飛上靑雲獻瑞圖陣作太平天下字爲君辭賦奏皇都

○題靑山白雲圖送廷琛

倦遊誰不愛靑山世上浮名好是閒綰住白雲巖際宿任他流水去人間

○周僉憲彥奇鷹

幾度秋風掠四溟艸間狐兔不關情歸來萬里閒身在側目猶懷上玊京

○題畫﹝四首﹞

楊柳陰陰水閣寒扁舟系岸對風湍夕陽正欲下山去獨倚闌干注目看

又

竹林茅屋俯寒江坐見風帆去渺茫不爲五湖煙景好金尋漁父釣滄浪

又

松杉絕巘有樓臺何處幽人拂袖回想是廣寒天上客不勝淸冷卻歸來

又

何處煙嵐水竹居髙人策杖赴歸歟料應抗志浮雲外靜洗紅塵讀舊書

○題畫

世上黃金難買閒白雲只羨在靑山那知天上無塵地亦有長松不可攀

○玄圃野人﹝二首﹞

玄圃泉頭跨紫雲瑤池花底醉靑春藍田彩鳳雙飛下瓊署歸來訪玊人

又

玄圃瑤池閬苑東披衣散發對長松神仙官府無拘束王母蟠桃幾冰紅

○南行題扇﹝五首﹞

昨夜西窓散發眠夢魂飛上九重天廣寒遊徧淸虛府拾得姮娥月半邊

又

桂宮仙娣織吳蠶一片銀蟾浸碧潭頃刻天風生掌握飄飄涼气滿江南

又

行藏用捨皆由命野捲炎涼動合宜莫向秋風怨搖落年年還有夏來時

又

白扇白似白芙蓉蕩漾月明秋水中美人搖動踏歌舞坐令六合來淸風

又

記得天門頒賜時翚飛鳳尾對晴暉只今流落江南去還有淸風及四夷

○石田茅屋圖

石田茅屋歸來計長日呼龍種玊芝髙臥熟眠應不忘五更風雨道塗時

○杏花春雨捲爲徐良醫叔拱作

世上那無秦越人君家醫術又通神杏花疏雨東風軟醉殺江南萬斛春

○題蕭仲質如安堂

二十年前侍隱君芝蘭庭下正氛氳卽今堂構承華扁依舊靑靑樹拂云

○題泰和鄧昌嗣橋梓堂

鄧林橋梓日光寒靜滴槐陰露未幹誤得神童公據在千年玊樹長闌干

○戲彩堂

春風庭砌長蘭苕堂上慈親冠鳳翹彩服尊前映朝日回鸞紫誥下靑霄

○題方壺圖

上淸仙客衣霞裾鶴背剛風度碧虛見說當時揮翰處露華瓊管月中書

○觀奕圖

塵中車馬如流水每遇閒時日似年只在人間已如此何湏日訝看棊仙

○題美人

八駿瑤池夫不回娥眉蕭颯鏡中哀至今楚水荒臺上化作行雲夢裏來

○詩思圖

昨日孤山雪後過猶憐鶴伴費吟哦卽今人在靑天上一鶴相隨亦厭多

○題達兼善小畫

韋布長閒富貴輕玊堂學士寓髙情平生不愛羊裘暖誰遊江湖有客星

○題蔡君眞迹﹝二首﹞

汴水東流宋社移中郎名字日星垂精神翰墨猶生气想見彤庭賜對時

又

端明書法繼鍾玊佩玊瓊琚在廟堂見說當年推第一米家應自笑疏狂

○蘭室﹝二首﹞

靜室猗蘭奕葉光幽偏媚服當非常移根再計歸天上春到人間分外香

又

廣文官舍未爲寒虛室無人剩種蘭金殿國香當禦日幾人曾敢舉頭看

○爲王衡題竹﹝三首﹞

昔在君家看竹林前賢題徧映泥金卽今尙想門前路籬落應添翠筱深

又

美人手持白紈扇畫出亭亭竹數竿爲愛此君心事好最宜炎涼最宜寒

又

長竿不用釣滄溟化作靑龍萬丈靑常在天中承皎月人間萬歲照升平

○題蔡學淵竹

能畫故人今不見空餘翰墨寄髙情何時歸到螺江上共倚瑯玕聽鳳鳴

○雪竹山禽圖﹝二首﹞

雪壓篔簹翠葉低文禽聲寂不聞啼上林春好無情到荊棘叢卑只共棲

又

翠竹寒消雪未收雙棲夢醒更何求君王六合皆靈囿飲啄飛翔得自由

○梅﹝二首﹞

灞上時來訪隱君亭亭玊樹照靑春卽今回首東風裏萬紫千紅殷後塵

又

紫陌香塵錦繡茵爭歡競賞不知春未知搖落冰霜後能看梅花又幾人

○松

飽歷風霜節操堅偏承雨露更芳妍朝廷此日求梁棟回首蒼龍上碧天

○白蓮

素娥縹緲下巫陽翠袂云容奪月光自是君王憐玊色他時不敢負紅妝

○菜

蔬茹甘香可療饑莫雲長是在茅茨調羹寶鼎揮金椀肉食曾無厭飫時

○枯木竹石

叢篁古木動森欝瘦筋入骨江南筆龍角冉冉生白雲鳳羽翛翛映紅日

○覓菊

昨朝細讀嚴君槁見有唐家覓菊詩秋雨三年隔今古東籬仍與傲霜枝

○題林禽山雀圖

人間不見函封帖粉墨驚看落畫屏山鳥飛來林雨後蒼苔啄破子靑靑

○歸云圖

白雲如練繞南山遙聽樵歌紫翠間落日雲頭秋色晚望中應見鶴飛還

○題賢毋捲

吾伊聲斷熊丸膽燈火煙消墨篆帷不但古人有賢母看碑揮淚痛慈闈

○觀奕圖

去年曾到爛柯山看著殘棊不肯還自是太平舒化日神仙都只在人間

○歲寒圖

羣芳搖落盡凋殘惟有孤根耐歲寒爲道滄洲深雪裏獨畱蒼翠與君看

○題蕭先生鳳臺圖

獨騎鸞背去遲遲抱得瓊瑤不忍吹仙侶不來天路遠月明回首倍相思

○山水圖

幾多閒士拜金鑾前代王孫未作官山水春遊如此好貴人只許畫中看

○題扇寄致廣

亂雲飛盡碧空涼剪得瑤臺月一方惆悵廣寒何處是美人今日隔瀟湘

○題松竹桂梅﹝四首﹞

石上春松百尺長松花落澗水生香丁寧樵斧休戕伐畱待他年作棟梁

又

修篁解籜出林稍勁節扶疏長鳳毛停待他年堅似玊裁竿東海釣金鰲

又

桂樹團團翠欽流靈根原自月中求東風吹動黃金粟散作人間富貴秋

又

瀟灑寒梅吐玊葩暗香浮動老仙家應知鼎鼐調羹味幾向園林傲雪華

○春夏秋冬﹝四首﹞

錦繡平鋪春富貴笙簧長奏鳥綿蠻餘生幸際升平世釣罷陶然獨倚欄

又

閒觀魚鳥樂升平荷蓋擎珠曉露凝楊柳風翻輕乍起黃鸝現出一團金

又

桂花風動忽生香金菊東籬艷艷芳攜酒抱琴閒賞後天衾地枕臥斜陽

又

玊花片片綴梅稍閒作陽春好句敲恨殺姮娥輕薄相瓊瑤拚肯滿空拋

○鴈

水天搖落耀霜空枯荷淅瀝鳴秋風冥鴻昨日鐵山至一雙飛下寒塘中

○白頭鳥

風景肅條鳳不鳴雙棲田野更關情爲誰愁得頭先白一段愁心畫不成

○畫眉鳥

釃酒修眉最好音日長看畫稱閒心采禽果熟頻啼處遙憶東風囀上林

○蕨苗

一拳打破地皮穿拿住東風不放拳直待子規啼夜月展開鳳尾去朝天

○釣

數尺絲綸落水中金鉤拋去永無蹤凡魚不敢朝天子萬歲君王只釣龍

○文武醫卜漁樵耕牧

毛錐端不讓龍泉病在膏肓命在天鉤罷懶經山下過一犁春雨伴牛眠

○題許由棄瓢圖

白雲松下日逍遙時掬淸泉意更饒借問先生行此樂宮中聖主是唐堯

○河邊綠柳﹝二首﹞

禦柳靑靑近綠池迎春擢秀不違時皇恩天地同生育雨露無私亦共知

又

漫漫春風入舜韶綠楊舒葉亂鶯調君王不肯娛聲色何用辛勤學舞腰

○蘭穗室爲棒陽雷揖用作

野人落在桂陽山盆盎前種蕙蘭金殿國香當禦日幾人曾敢舉頭看

○子猷訪戴

一年三百六十日多少晴明好日頭堪笑晉朝呆老子滿頭風雪夜行舟

○貴妃上馬嬌﹝二首﹞

寶馬嬌嘶輦路傍宮花如簇彩雲香開元天寶尋常日不似聞鈴一夜長

又

玊容花貌宴龍顏沈醉東風上馬難不是侍兒扶不起只緣恩愛重如山

○受棗圖

少小曾因讀漢書當時掩卷笑愚迂世間那得西王母靑鳥蟠桃總是虛

○戲題卓撒

一斧不成兩斧成暫於低處立功名𨿽然未得居臺輔且在人間正不平

○畫龍爲胡方極題

曾向靑霄捧日來閒隨宛驥濯龍媒呈圖又擬遊宮沼照耀金鱗海上回

○楊務照耕讀齋

愧我躬耕忽已秋謾隨稊稗出田疇卽今那有看書暇悔不相從

○扇上竹

江南物物易衰榮冰雪炎天萬變更惟有此君明月裏更無圓缺與陰晴

○墨鷹﹝二首﹞

凜凜東風日未西珊瑚枝上蹔幽棲千山萬怪藏蹤迹野曠靑天不敢啼

又

黑鷹度海下林巒怒目雄驚膽气寒良史筆端參造化爲畱芇气畫中看

○題畫送熊給事

剪得靑霞補玊山洗門明月散溪灣茆檐四面無扃鑰天上紅雲道侍還

○題扇次光大韻﹝二首﹞

江湖歸隱遶煙巒只憶靑松可耐寒天獄山前閒客少獨吹塤笛月中看

又

山陰無客換鵝羣只有王猷愛此君裁得渭濱煙際玊織成湘水月邊云

○環州精舍爲劉於京題

丱遊記得環州路華屋靑黎照綺疏天上只有如此好人間何處有蓬壺

○題畫

樓垷靑紅鎖翠煙樹陰濃鬱少靑天此中誰是孤休客還有嚴裝下瀨舡

○扇中竹樹﹝二首﹞

廣寒夜折雙鸞去竹實銜來朵籜龍一夜風雷鱗甲動坐看六合酒淸風

又

仙人斫卻月中桂種得瑯玕百尺長不爲垂竿釣滄海且湏結實飼鸞凰

○題劉彥達龍幛

道人飛入水晶宮手挽天河畫玊龍一夜風雷繞南國海門桃浪漲春虹

○蹴踘爲劉於京題

碎玊連云八寶妝踢時猶帶萬花香誰將云外團圓月移在人間蹴踘場

○題梅﹝二首﹞

畫舡憶昔泛西湖落日登臨�老逋倚樹長吟香影句靑山回首白雲孤

又

春在南枝第一花淸香不許世人誇吟成玊雪齋中句寄與江南處士家

○題扇寄王季敏﹝二首﹞

紈扇新栽似月圓素絲旋比雪霜鮮殷勤托賴相思月萬里涼風共一天

又

鄕里人來卽問君平安湏是爲離羣莫談近日音書少思遶靑雲與白雲

○李氏積慶堂﹝四首﹞

李侯索我慶源詩此理昭明信者稀要識聖人端的意湏於動處見天機

又

萬化根源天地心幾人於此費追尋端倪不遠君看取妙用何曾問古今

又

文水城東積慶堂文章翰墨倍輝光看看玊樹階刖秀始信慶源滚滚長

又

函谷爭傳老子來當時仙李善裁培城東一夜春風發萬樹千條處處開

○寄愼獨齋

愼獨齋前春水流東歸滄海日悠悠毫分縷柝誰能識徹夜潺湲不肯休

○北齋春夏秋冬﹝四首﹞

北辰半落靑天外海日斜連紫霧重背倚石闌成久立滿庭萱艸受東風

又

簾捲微風絕點埃海橊紅滴露華開片雲忽到窓前落直向居庸關外來

又

秋日斜明按露臺芙蓉初共彩雲開忽聞桂子月中落誰向廣寒宮裏來

又

玊琪闔晝向南枝零落殘花雪作泥傳語東臯千樹錦可能先受北風吹

○偶成﹝三首﹞

海門曾煉玊爲潮大醉滄溟月一瓢一鶴西飛重回首瑤池端在夜吹簫

又

蘭苕霏霧作輕寒憶著江南思欲幹愁絕側身天地老封書何意寫平安

又

平生忠義金天知自喜都無光�圭擬逐南風便歸去片颿端不爲相思

○朝回卽事﹝四首﹞

少年天子重邊功親到淩煙畫閣中教密勛臣寫圖本常將殿扆作屏風

又

鏤金腰帶象牙錐散插紅鱗玊寶枝旋獵一鞭還引馬歸來雉兔遶鞍垂

又

延英影對碧衣郎端硯纖毫各別牀天子垂簾親考試宮人手裏過茶湯

又

云駁花驄各試行一般毛色一般纓殿前來往重騎過欲得君王別賜名

○無題

誰識南陽諸葛公世情原不辧魚龍雙飛��靑雲衣猶有金鱗在辟雝

○寄縣令﹝四首﹞

都門卿相盡彈冠剩有文章送縣官他日軺車采循吏蒲鞭應尙笑劉寬

又

昨日雲間李紫薇又承帝命任驅馳西去奕城六千里爲言無鴈寄相思

又

趙廣文來辱寄詩開緘云采動漣漪字江不用栽棠樹丹桂林中寄一枝

又

一鶴東飛映日華洞霄宮裏醉流霞道流卽是神仙會未信韓湘頃刻花

○缺題

家世金駝出鴈門風流文采至今存當時故老猶能說長日笙歌夾路還

○和賀興安塔詩韻

去年徵騎度嚴山此日扁舟斗上還歸夢不知天上遠夜來先到紫宸關

○贈澹泉羅彛倫

故人散盡獨君存風雨相逢海上村尊酒飲闌情不盡更畱余燭照黃昏

○寄錢習禮﹝二首﹞【戊子】

龍門桃浪破春雷照耀金鱗海上來又見呈圖當瑞世文場極目擢髙魁

又

三十年前早識君君家大父共論文亭亭玊樹榦霄漢五暈金芝結彩雲

○寄胡端方﹝三首﹞【己丑】

采石江頭夜別離酒醒人去倚蓬時未知何處作重九惆悵無田共酒巵

又

故人南宿茶陵夜夢繞鏡溪二鼓時忽憶去年上京國池陽攜手看花枝

又

燁燁文星映上臺調和鼎鼐待時來栻開天畔登樓眼看汝壬辰作大魁

○寄曹府唐愚先生

隴西賢王好賓客十年不見唐先生手編唐詩終夜讀夢繞明月東南行

○憂患中寄友【庚寅】

金屋曉寒龍研濕玊階春暖燕泥融如何一夜思鄕夢只在文山字水東

○憂患中寄友人

手扶日月歸眞主【公自注云爲贊主儲君故南遷交廣】淚灑乾坤望孝陵【公自注云嘗赴臨髙望遂西竄河州】身死願爲陵下艸春風長護萬年靑

○寄友﹝五首﹞

昨日金門進講書君辭丹扆下階除遙知彩服趨庭日何異神仙上碧虛

又

淚灑南云只憶君風波萍梗舊雷陳明年定有歸來日共醉靑湖玊帶春

又

黃金徑擬飡秋菊紫翠樓將倚晚松聽徹雨聲尋昨夢喚醒恨殺五更鐘

又

荊山有璞價連城五色煙中彩鳳鳴可嘆卞和知獻玊如何不與鳳同行

○憂患中寄家書

野麋山鹿賦形偏輦路光華二十年聖主恩深放歸去碧林紅月拜靑天

○寄孔秉中

旅邸相逢傾蓋新別來彈指兩經春綈袍記得當時賦獨對西風感慨頻

○寄於仲寬

欲寫鄕書寄故園行人已遠意空存舉頭忽見南來鴈个个隨君度塞門

○寄李士鼎

處世如君志有餘近來凡事且躊躇君家祖父多陰騭早遣兒童飽讀書

○遊采石古塘寺

古塘姑熟小江邊一路芭蕉綠更研破衲老僧餘九十細談太祖渡江年

○李白祠

李白祠荒但野蒿文章長共日星髙想應只在祠前路曾見當年著錦袍

○淩歊臺

宋祖淩歊老一隅先皇曾此定寰區黃山夢卜湏臾事千載興亡迹可書

○過池州

日日南風送客舟舒州才過又池州九華云捲芙蓉帳掛在靑天白玉鉤

○過安慶﹝二首﹞

半帆初日皖州城千古英雄此弄兵余闕劍隨秋霧紫龍眠山似舊時靑

又

連日桐城阻去舟長江無柰拍天浮川靈解識朝天客數遣風濤著意畱

○過小姑山

彭湖水合大江東孤柱中流气勢雄常想至尊戡定口禦舟於此挾雙龍

○過彭蠡

彭蠡湖邊半是山風沙飛上白雲間春來水闊秋來淺我亦乘舟去卻還

○過湖口﹝三首﹞

湖口雨中沙捲霧龍城驛畔樹齊云九江流與鄱陽接淸濁分明見二痕

又

一痕淸濁分湖口秋水南風拍岸齊望見小姑靑一點匡廬回首大江西

又

歸帆一到彭湖口便覺天光入畫圖卻嘆湖光湧秋色能令寒鴈叫黃蘆

○過南康

仙臺觀裏仙遊處丹井虹流午夜光正是小春寒雨裏滿舡沽酒過南康

○過廬山

岧峣匡阜俯彭湖勢入靑天玊宇孤背面江湖三百里至尊於此起龍圖

○過鞋山

淩波仙子夜深遊遺得仙鞋水面浮歲�不隨陵谷攺化爲砥柱障中流

○過江西贈友

江西水淸石鑿鑿士生其間多異才今去歐黃未爲遠要湏力挽古風回

○過生米﹝二首﹞

玊隆西上圍生米贑水東流出小澆烏桕白沙紅石島遊帷觀裏學吹簫

又

扁舟幾過遊帷觀欲訪旌陽事未能會借秋風雙白鶴玊隆宮裏問長生

○象牙潭

人家橘柚醉晴嵐龍鳳洲長勢疊三西去一山如翠帶舟人說是象牙潭

○過豊城﹝二首﹞

泉沙堤上水如馬楓樹灣頭日射星紫气又隨神物起夜收篙櫓過豊城

又

斗�灘頭水滴油篙師劬力挽歸舟十年來往成何事愧爾還家尙黑頭

○過樟樹

十年零落寶金山又見珠樓映九關平浪祠前秋似練桂花香裏客星還

○過臨江

淸江郡裏多耆舊此會眞如隔世逢乘月匆匆過橫去舟人催語趁西風

○慧祿寺

慧祿寺前江水流萋萋芳艸滿汀洲十年不到臨江郡依舊靑松接畫樓

○過新淦﹝三首﹞

紫淦風生閣皂秋化﹖﹖夋亭下系歸舟舊時歷歷經行處何異神仙汗漫遊

又

閣皂山前紫霧浮龍梭亭下白波流秋風不管人間事只與蒲帆送客舟

又

早春遊望過歐潭靑竹紅桃水似藍釣艇畫橋山色裏令人只是戀江南

○歸鄕二首

歸來弦誦闖儒關聖主恩深報愈難遙望故人天上遠也無一字到人間

又

大風已喜淨邊塵歸到江南字水濱買斷靑山放麋鹿猶聞黃閣畫麒麟

○憂患中哭滄江兄﹝十六絕﹞

兄憶螺陂字水西兄爲和墨我題詩看山縱酒攜賓客此是平生得意時

又

生離死別太匆匆兄騎西行我棹東回首白沙江上路夕陽黃葉怨秋風

又

會同館前竹下居命友攜兒看我時兒子友朋俱中選共占靈鵲噪南枝

又

承恩歸去南樓上稚子同眠喚伯公借問鄰家猶未了瑯瑯山寺五更中

又

兄弟同年復同道對牀風雨每相鑰那知但隔籬東水不見生離死別時

又

六月炎天看石隴三人馬上笑烘烘當時注目寒潭水萬古沈冤在此中

又

少小同舡上玊京五人今有一人存江山花柳年年發折柳看花欲斷魂

又

同居官舍蕭墻角同郡同宮六七人今日惟餘一身在年年花發上林春

又

生死難忘手足恩一回思起一消魂夢中相見夢中哭春艸年年生故園

又

相聚相歡兩月餘言談猶未盡區區攜兒號哭登舟去丘嫂圥亡有訃書

又

共泛西昌月下舟家貧爲有稻粱謀卻云但得長如此不願人間萬戶侯

又

共看芙蓉天獄山遙憐世上幾人閒田家有酒邀皆去盡醉相隨步月還

又

沖虛觀裏看江漲又上中華禮白雲還赴故人雞黍約沈沈春夜細論文

又

共向東螺拜祖焇盧原度嶺竹靑靑髙歌爛醉盧山寺社下相邀去又醒

又

大江洲上同江浴消散田家樂事多爛醉竹林仍飲水曾云五鼎待如何

又

到家幾日南荒去文水南頭送別時惆悵吞聲淚垂血此情只有兩心知

○寄某山陰

金鳳洲頭倒玊壺銅塘浦口送飛艫他時記得分攜處花雨春勝聞鴟鴣

○挽梧州學士龔球

雪灩蘭馨衣錦斑領邊猶帶白銀環亦知慈父傷親處淚雨滂沱哭倒山

○挽黃守一

玊峽扁舟酒一罇此生何處更逢君秋宵昏黑驚相問哭盡靑天無片雲

○挽周宗偉

如何宵起夢偏長庭樹生寒風滿堂落月屋梁情似海此生無分識周郎

○挽倚傳蕭子郁

異姓眞成骨肉親此生此世更何人朝云一去悄無夢夜月窺人花自春

○挽季嶽黃金華

旅邸魂驚月在牀昨宵夢裏見黃香廢城衰柳空殘雪哭斷斜陽過太梁

○挽鳳岐父尹平禦史﹝二首﹞

鳳銜丹詔下天來聖主臨軒策俊才二十三年悲短命鄕人空望繡衣回

又

靑春白簡繡衣郎六月寒飛滿面霜文水東流有餘恨此生不復見張綱

○讀柴望小傳

故舊三喪不棄捐柴君髙義世人傳當時淚滴墳前土應作黃金徹九泉

○畫像贊詩

丰山隱隱似隆中壠畝躬耕意气同日射桑楡滄海晏且將斤斧試華容

○贊仲兄畫像﹝三首﹞

彭城風雨夜連牀說盡眉山感鴈行亦記建文初二載丹靑曾畫解中郎

又

仲兄劍气倚蒼冥髙義如山萬鎰輕說似世人都不解怡然一笑識丹靑

又

每到京華歡聚時別情羈思共依依亦知玄發應難老一換新圖記一時

○朋至弟像贊﹝三首﹞

事長時時到玊京每因道義識公卿翩翩白薴無塵土鴻鴈行中有至情

又

每聽嚴親教阿宜養充浩然吐虹霓卽今人望衣冠表說是名家玊樹枝

又

宗家每盡羣兄弟豈用丹靑向客誇後世有人詢舊事����聚京華

○左蠡

珠磯翠岫靑如帶左蠡風沙白似銀一幅蒲帆秋水裏魚龍飛舞送歸人

解學士文集三卷

●解學士文集卷之四

七言律

七言排律

賦

辭

詩餘

◆七言律

隨駕登紫金山賜果

修江東橋隨駕往觀

春日隨駕遊鐘山

端陽賜宴

早朝

退朝卽事

早朝賜宴

春日早朝遇雪

早朝

早朝

新修承天門郭駙馬韻

洪武戊辰呈諸閣老

省親辭朝

思親

挽駙馬郭﹝二首﹞

遊神樂觀訪道士

夜宿道院畱題

贈茅山道士

和蔣山寺長老

奉旨同父還鄕謝恩詩

賜告回鄕

與髙知縣惟善登中華

翠竹軒

題沖虛觀

正月初三祭始祖濮州公族議欲更舊門符山林城市尋常屋唐宋詩書第一家者予意不可因賦一律呈諸父

洪武丙子承蜀府賜寄微和且欲一見自分不得往因以東平答望焉﹝二首﹞

奉天門外禦橋東南蓮花盛開陪鄒侍講同觀賦此

西行思親

寄妻

和王駙馬

述懷﹝三首﹞

回文詩﹝四首﹞

題郭氏譜

賀友人母壽

題善耕堂爲張子善作

豁如軒

映雪軒

竹溪春曉圖爲劉孟雍題

積慶堂

坦居

題一夢老人捲

潭溪劉氏秋江亭

琴月軒

杏林小隱爲華山英先生作

送烏江曾惟簡

叔除華容贈行捲

和劉應文韻

和王恆齊

松石軒

翠筠軒

思賢

題郎中歸隱竹軒圖

巢松雲樓

具慶堂

劉於京雪影圖

胡氏思樂齊

除夕寄蕭時徽

題扇

牧牛圖

題菖蒲

戲題雞卵

海靑

秋蟬鳴

七虫鳥

筆

白貓

詠鐵笛送道人

徧河浮萍

三月踏秋千

二女踏秋千

蜘蛛結网

洪武二十四年中秋前一日

漢武帝思李夫人

寄胡敬方西澗

送人還家

送王指揮還京

送劉子淵還西昌其兄爲禦史

送訓導吳嘉靖還新淦

送禦史王處敬除攸縣知縣

寄胡方平

送王進士除太平府教諭

送徐崇憲遊湖湘

過東梅郭宅

子進惠柑

贈翰林劉編修歸娶還鄕

寄鄕友

送友

寄友

與凝節去興國

送承襲指揮

送尙書歸隱

送將軍南徵桃花洞

送指揮力士

送指揮出徵

和鍾光州見寄

子布

寄泥田周子布

送中書舍人唐存恕省親

寄劉汝哲兼柬彭令徳

送許鳴時南還

寄題烏江李氏孝友堂

送周孟簡

又送歸省

送侍郎公差

送戶部尙書夏江西織染局

送劉禦史按交趾

贈參政任勉之閩中

和臨江知府劉翼南﹝二首﹞

送弟朝夫及第還鄕

送侄禎期還家

和姚少師廣孝見寄之作

元宵倡和詩﹝有序﹞

和石潭劉先生韻﹝一首﹞

和逢吉朱先生韻﹝四首﹞

題臨桂七星巖﹝四首﹞

謁周瑜廟﹝二首﹞

平樂偶成

元日有感

中秋﹝五首﹞

除夕有感

蒼梧值雷給事中

蒼梧卽事﹝三首﹞

吳川望海

交趾卽事﹝二首﹞

交趾回送安成謝禮獻﹝二首﹞

蒼梧八景

北流勾漏洞

藤縣卽事

重會鄕人康子寧於橫州

過思明府

挽艾元暉

送才人赴京

赴京早發文江

黃埠阻雪

遊承天宮﹝二首﹞

遊閣皁山﹝二首﹞

江西﹝三首﹞

至江西訪孔宅

元宵泊豫章

吳城﹝二首﹞

廬山﹝二首﹞

登妝臺

小姑山

大姑山

梟磯

發池口

東西二梁山

弔李太白

漢武帝思李夫人

重陽戊子年作﹝二首﹞

立春寄蕭子郁

○隨駕登紫金山賜果

天晴隨駕共登山中使傳宣薦玊盤金穀人遊紅步障石房仙煉紫華丹猩紅泣露珊瑚軟鶴頂迎風瑪瑙寒侍從詞臣知此味渴中無惜齒牙酸

○修江東橋隨駕往觀

江東一帶駕與梁鰲背金鱗漾水光夷狄稱蕃來貢獻君臣際世共明良云隨鳳輦三千騎日照龍袍十二章萬福攸同寰宇靜一人有慶兆民康

○春日隨駕遊鐘山

大駕春晴著玉鞭鐘山扶翠擁金僊琦花如雨三千界紫舞成云五百年風送花香浮衮服池涵宮樹拂晴煙使臣侍從何多幸安得詩才似湧泉

○端陽賜宴

紫垣星象拱文昌玊署羣才總俊良永樂乾坤熙盛治大明日月麗重光謳歌萬國來祥瑞制作經天述典章佳節幸陪天上宴黃流滿泛欝金香

○早朝

銀燭熒煌夜色闌西華樓下漏聲殘天門掩映鶯花曙黃道澄淸叔气寒香裊玊鑪開雉翼燭搖金殿見龍顏仙郎奏對封題罷一曲陽春和更難

○退朝卽事

紫殿陰陰蔭薜蘿小窓無事客頻過綠槐夾道蟬聲集碧蘚沿階鳥迹多侍詔金門湏倚馬退朝紫禁共鳴珂丹心一片期忠孝爭柰髙堂老去何

○早朝賜宴

君臣千載共明良侍燕楓宸錫寵光烏帽簪花搖翠綠金盤薦果間靑黃九重天上鳴鈞樂五色雲中進玊觴丹陛叩頭酬聖主錦衣猶帶禦鑪香

○春日早朝遇雪

乾坤陰慘碧雲遮變幻江山景物嘉千里月華輝玊樹九重春色墮瑤花偏憐孟叟吟寒句空笑陶公潑沸茶爭覩京城多壯麗瓊樓玊宇敻無瑕

○早朝

月色淒涼拂曙流黃袍遙在五雲頭蒼松翠栢深林靜瑤艸琦花曲徑幽樹�都城千載天連宮闕萬年秋皇恩普洽華夷服四海平寧民物稠

○早朝

曾向丹墀輔玊皇親聞天上說文章衣冠百世超元宋禮樂千秋邁漢唐化雨曉沾仙仗濕祥風時送禦鑪香承恩曠蕩知何限皓首龐眉集萬方

○新修承天門郭駙馬韻

彩雲髙拱大明宮閶闔承天入望中月照璇題騰五鳳曰懸金榜護雙龍晨朝聲隱輕回步炎夏涼生廣莫風每簉鵷行呼萬歲時聞溫詔慰疲癃

○洪武戊辰呈諸閣老

黃閣編摩屬老成文章落筆鬼神驚幾回靑瑣陪髙宴每有微言起後生細雨乍過西掖樹燻風遙聽上林鶯自慚淺薄才無補願竭忠勤於聖明

○省親辭朝【洪武己巳】

文樓淸曉聽雞人獨立丹墀拜紫宸三著錦衣懷往事兩辭金闕覲雙親吾家自信多餘慶聖主何私寵近臣霄漢有心惟捧日陽和布徳物皆春

○思親【洪武年間未賜歸省時作】

一拜嚴親二載余晨昏定省竟疏違黃金殿上晴雲動自玊堂前曉日遲一片丹心畱上國幾回歸夢遶庭闈朝回討論絲綸閣獨坐黃昏對紫薇

○挽駙馬郭﹝二首﹞【洪武己巳年作】

鳳池當日掌絲綸親侍紅雲選土人華蓋艸辭占瑞鵲春和賜帶紱龍麟新詩每逢蓬萊和髙論時將古議陳蜚仗竟違成死別東風將淚惡車塵

又

前年艸艸生離日竟是平生死別時屢遣小詩將問訊可堪飄泊在天涯歸期只擬同攜手覓句應同一解頤幾許月明禁不得江春水伴愁思

○遊神樂觀訪道士

五云繚繞聚仙宮嘉意匆匆淡又濃藥電有砂宜熟煉洞門無鑰不湏封煮成白石詩千首讀罷黃庭酒一鍾我亦從來好淸淨塵緣未斷去無蹤

○夜宿道院畱題

明月中天雲霧消酒醒涼思正飄飄星河不動秋空闊鍾鼓無聲夜寂寥露卞遠山皆落木來滄海欲生潮仙家�誤事無緣到虛負璚樓品玊簫

○贈茅山道士

雨餘重過冶城來巖下松扉只半開繞屋蒼陰多翠竹滿庭春色獨紅梅道情盡在琴三疊交誼何妨酒一杯明日尋君重帶鶴休嫌屐齒破蒼苔

○和蔣山寺長老

聖主虛心論道玄宸章特賜起枯禪瑞浮雲气來雙闕光煥奎文動九天蒲座開亟風滿室花池洗缽雨添泉經駝白馬金重見絕勝摩騰入漢年

○奉旨同父還鄕謝恩詩【洪武二十四年辛未五月初二日】

布衣二十對楓宸手撥雲霞日月親視艸筆參天地化判花心妙帝經綸眼空四海無知己天下奇才有幾人聖主寵恩天地大小臣何以報陽春

○賜告回鄕

久客歸來宦況微獨騎騘馬訪新知連宵未盡平生話明日如何忍別離桂子雨香松葉瞑菜花風細麥苗肥分明記得尙書夢紅杏春生王樹枝

○與髙知縣惟善登中華

縣令行春酒�車一雙鳬舄欵仙家晴看曉日浮珠樹昏見河流湧玊華南極一峯撐宇宙五云雙闕迥煙霞人生行樂眞如寄懶問安期棗似瓜

又

山號中華福地偏一峯晴聳五云邊削成翠玊三千丈立自鴻荒幾萬年天上有燈渾是幻人間無事只爲仙閒來最愛東邊閣笑拂煙霞白晝眠

○翠竹軒

蕭公樂隱向淸幽種得瑯玕近屋頭翠色入簾侵琖斝綠陰當戶覆書樓八窓影散淇園夜四座涼生嶰谷秋我亦歸休偏愛此攜琴終擬訪王猷

○題沖虛觀

徧覽沖虛益壯哉懸崖峭璧起樓臺幾多客旅潭邊過無數神仙天上來蟄水盡教龍穩臥遠松時有鶴飛回道人菜藥歸來晚洞口云生掃不開

○正月初三祭始祖濮州公族議欲更舊門符山林城市尋常屋唐宋詩書第一家者予意不可因賦一律呈諸父

九朝靖節扶龍馭十世聯魁到鳳池靑史盛傳當日事新桃昔換古人詩正三日祀參軍廟七百年來顯祖規共喜族人同北阮淸明有約莫相違

○洪武丙子承蜀府賜寄微和且欲一見自分不得往因以東平答望焉二首【丙子】

帝子髙居養道和儒臣進講受恩多浣花溪暖靑龍見濯錦江春翠輦過八極關河通使節百年風气轉蓬科東平爲善堪爲樂三百篇詩取次哦

又

文淵閣下候鳴珂瞻望於今六載多春到錦城花匝地夢遊丹府水盈科看云玊局依山入訪道金輿載酒過自分不堪陪奉引秪將云漢日吟哦

○奉天門外禦橋東南蓮花盛開陪鄒侍講同觀賦此

玊泉舊繞禁城流菡蓞開時滿禦溝翠蓋拂波常帶雨紅衣照水未逢秋風翻涼影鴛鴦浴露濕寒香翡翠愁此處已看花似錦何湏遠泛鏡湖遊

○西行思親【戊寅】

慈闈死別已經年九十嚴親雪滿顚徒步一身辭北闕苦寒萬里到窮邊鬥牛注目靑霄入葵藿傾心白日懸后土皇天念螻蟻澹情先已賦歸田

○寄妻【洪武年間未賜歸省時作】

一去京華已十秋夢魂常在錦江遊堂前土地勤勤掃架上詩書好好收禾黍熟時頻照顧園籬破處且培修阿姑當奉兒當訓辛苦終爲遠大謀

○和王駙馬

憶昔金閨忝後塵鶯花窈窕禁園春身隨紅日當霄漢筆遶靑雲動鬼神秦地山河形勝舊楚天風雨客懷新進憐九十嚴親在黃髮蕭蕭憶遠人

○述懷﹝三首﹞

帝命臣歸熟簡編報恩情切去朝天塞鴻一叫驚誰夢宛馬長鳴只自憐路去河州經幾載眼空四海望山川覆盆日照乾坤大彩服歸榮在卯年

又

聞道西羗路坦夷三千里外一娥曦英雄南北尋常事老太悲傷九十稀夜月書闈詩興逸秋風驛路鴈聲遲儒官莫恨文章誤要識儒官顯晦時

又

夢入長安散隱憂雨聲到枕漾淸秋檐花零落塞窓濕蘭帳孤髙夜气浮謾說故人俱大用不知老我竟何謀山中有酒難爲醉一曲悠然自唱酬

○回文詩﹝四首﹞

年年自調曲吹笙樂處遊人共笑行煙柳綠分雙舞燕雨桃紅落亂啼鶯仙家酒琖千愁觧客館山牀一夢淸弦筦和鳴春鳥好天陰半雨半開晴

又

傷悲少處樂閒身竹外窓開曲徑深涼嫩愛書將扇卻暑煩嫌酒把詩吟甞新得水涼沈李逸興乘風晚鼓琴香篆裊煙靑靄靄牀侵樹色翠陰陰

又

樓邊竹度晚風淸砌畔花籠夜月明鷗趁鷺飛孤渡遠水連天碧一湖平浮雲白處靑山暮落葉紅時晚日晴秋寂不知空極目遊人遠去寄詩情

又

看書對雪近前扉凜凜寒風透薄衣鞍馬據吟孤客遠石磯荒處老漁歸漫漫晚夜垂云凍漠漠陰山暗霰飛歡極有醪無客共寒多尙活火鑪圍

○題郭氏譜

華冑遙遙將相家大唐忠武播聲華素知勛業傳靑史屢錫褒封寫白麻昭代源流傳譜系明時嗣續振宗葩若爲不負男兒志會見飛騰路更賒

○賀友人母壽

十月小春天气暄云旗何處下續翻瑤池瑞藹來金母寶婺祥光炫玊罇噦噦八鸞迎象服融融雙示鯸魚軒歌鍾華館神仙旅共醉蟠桃實正繁

○題善耕堂爲張子善作

幾年塵俗不相關此志長存畎畝間麥壠春歸云冉冉稻畦綠徧雨班班饑烏啼處煙含樹黃犢歸時月滿山遙想當時莘野叟不知此地更淸閒

○豁如軒

寬裕溫柔積學功髙軒新築廣函容量包元气鴻蒙外心與先天太極同洞達八荒皆我闥瀾翻萬卷載吾胸他時百萬蒼生治卻在明公雅度中

○映雪軒

曾聞映雪有孫康幾葉云仍意不忘華構方冬凝積素虛檐深夜透寒光恍疑塵世瑤臺近更覩庭階玊樹長何日誅茆許鄰並六花飛處尙徜徉

○竹溪春曉圖爲劉孟雍題

武陵溪遠桃千樹汴水春深柳萬條何以此君多勝槪偏宜淸隱絕塵囂翠禽啼處煙如織綿籜裁來雪未消卻笑此生慚六逸相思爲寄白雲謠

○積慶堂

凎水金膏浸碧華溪南見說好名家天邊日月檐前系世上文章捲衷誇芝艸暈隨紅藥長彩霞常帶白雲斜尊中喜有嘉禾釀日共羣仙醉曉霞

○坦居

幽居坦坦謝塵蹤似與先人气味同云靜泰階平似砥潮回滄海直無東翩翩禦冠紅塵上蕩蕩伊祁化日中剗卻昆侖築場圃卻將玄酒醉春風

○題一夢老人捲

髙臥蓬萊最上峯希夷獨許往來同三生風月形骸外百歲乾坤寤寐中槐樹午涼秋秧薄梨花云暖夜牀空黑甜自滿平生願不管東窓曙色紅

○潭溪劉氏秋江亭

華亭屹立俯長流占斷潭溪萬古秋一霎金聲人倚檻半篙寒綠客呼舟芙蓉露白江波冷梧竹風淸枕簟幽車馬紅塵應不到此身何異在瀛州

○琴月軒

月來軒外自相尋人在軒中鼓素琴半榻影斜天浸水九臬聲落鶴歸林光涵石九秋無際冷逼冰弦夜正深我憶戴逵慚未識擬乘髙興借淸音

○杏林小隱爲華山英先生作

小隱當年遠市廛杏花深處轉幽偏一村矮屋疑勾漏數畝靑山似輞川流水通橋春藥碓閒雲將雨潤芝田華陀今見聞孫好雅度渾如董奉賢

○送烏江曾惟簡

談天有客气昂昂鐵篴傳家振四方大父聲華懸日月賢孫音調泛富啇騰奔遡漢纖騕襄王樹昆山叫鳳凰邂逅槎山江口路搖動牛斗燦龍光

○叔除華容贈行捲

拜命趨朝出紫宸一官初受渥恩新來時共泛西江雪去日平分上苑春彭蠡望窮懷故國洞庭到處是通津華容凋獘勞蘇息莫對雙松岸幘巾

○和劉應文韻

異鄕吟味轉低回挽上銀河挹斗魁甘露未埀新日月苦心誰識妙風雷玊堂揮翰先摛藻金鼎調羹未有梅待得上林花似錦玉虹翠浪棹歌回

又

金鑾侍艸詔平羗回首東風憶意鄕侍女先頒紅玊帶宮官爭系紫羅裳謾勞翰墨誇前事豈有瓊瑤作報章若是綸音訪遺逸畫圖應識浣花堂

○和王恆齊【在河州作】

自從楊子談經後零落於今有幾年夜喜天機云錦絢畫看玉樹彩衣新韶華舞鳳光前聖兆應飛熊待老臣再遣龍奔三峽水猶能筆掃萬家春

又

曾侍先皇燕紫宸宮官爭識繡衣人螭頭白簡霜華重烏帽明珠露夥新繆忝地分當要職過蒙天語說能臣如今漂泊纏冰雪常想山河大地春

又

河州河橋似渭濱先生酷似渭濱人百年榮辱風煙攺萬古乾坤日月新槐樹影濃占將相桐華藥在用君臣玉堂如天上野艸閒花別有春

又

布衣二十對楓宸今陌銅駝結貴人掌誥屢承恩寵舊讀書未覺歲華新河州此日逢知己宣室何年訪逐臣定有蒲輪天上至鶯花同看上林春

○松石軒

手植靑松不計年根株峙石翠相連勿嫌落子驚幽夢惟愛閒雲伴醉【眠半】夜風聲寒作雨一林陽气暖生煙晝長與客敲棋局忘卻人間俗事緣

○翠筠軒

聞說華軒俯碧湍竹林適有晉衣冠光凝翡翠秋偏好色漾玻瓈夏亦寒畱客何妨對棋局濯纓兼可把漁竿幾回有意來相訪只恐翻將白眼看

○思賢

八百興周一釣鉤人謀自古至�流除奢去侈蘇民寞剪惡流姦觧世愁叩角欲爲敲石爛棄侯不仕洗聽湫是誰肯效前賢志共沐蒼生演九疇

○題郎中歸隱竹軒圖

聞說劉郎侍謫仙竹軒不減洞中天蛟龍噓气成樓閣島嶼無波到市廛鶴到詩壇通遠信人看棋局惜流年卜居自愛三山好嬴得煙霞滿目前

○巢松雲樓

惟愛匡山五老峯結巢還與白雲松當檐老幹來秋蜃滿座疏枝起蟄龍寂寞每教仙客過淸髙那得世人逢若爲借得查州鶴洗滌塵埃一過從

○具慶堂

具慶傳聞古已稀幾人沈痛蓼莪詩靑春彩服歡娛日永夜孤燈夢斷時生寄死歸何艸艸感今懷昔思依依信如菽水甘調鼎何用千鍾嘆藿藜

○劉於京雪影圖

連宵苦雪結成冰誰剪鵝毛蓋地瓊白鶴立時惟見影鷺鷥飛處只聞聲山林樹木銀妝褁殿閣樓臺粉砌成不信與君髙處望只看流水一條靑

○胡氏思樂齊

接屋荷亭水滿渠長松夾道影扶疏衣冠笑謔娛罇俎車馬驅馳任捲舒茆捨行蘺金玊況風流雲從古今殊追思前度爲樂嬴得悠然一卷書

○除夕寄蕭時徽

曾約同斟守歲杯荒城日聽足音來地偏每取親朋外客久那堪節序催刻燭有情同賦詠頌椒無侶重徘徊前盟獨有寒梅在肯向天前伴雪開

○題扇

齊紈魯縞謾紛紜曾似溪﹖﹖溱獨建勛玊斧裁成天上月金刀剪落洞中云三都價貴供賦詞一榻淸風卻垢氛作字題詩緫相稱練裙何必羨羊欣

又

汾陽公子在金川揮扇行吟愛碧湍風透湘簾云影碎露團荷葉鏡光寒驂鸞駕鶴人千里明月扁舟行一竿我亦觀瀾沂滄海采風又擬奏金鑾

又

獨上靑霄跨紫鸞手揮明月下云端半彎素練霜威冷幅幅芙蓉雪色寒細擉龍頭生翡翠輕搖鳳尾動瑯玕何時持向天門去十二瓊樓子細看

○牧牛圖

笛聲吹度柳稍風葉葉晴雲繞翠虹白石歌闌春雨歇靑山半壓夕陽重耕犁自足敲仙木膄液常教飽嫩菘文繡不衣金不絡臥看天字月明中

○題菖蒲

三尺靑靑古大阿午風池畔蕩晴波長橋有影蛟龍畏流水無聲日夜磨兩葉帶煙生殺气五更彈雨和漁歌愁來只怕西風起消盡鋒鋩恨轉多

○戲題雞卵

圓不圓兮方不方卻將天地盡包藏欲知內外兩重白全在中央一點黃混沌未分先有象乾坤已判顯形藏養成羽翼衝霄漢化作金烏運大陽

○海靑

萬里飛來度海西靈禽玉﹖不沾泥﹖﹖雙身嚇破羣鵝膽展趐驚翻萬馬啼勢壓鳳毛嫌地窄气沖云眼恨天低生來自是鸞凰友不與蒼鷹一樣飛

○秋蟬鳴

透靈脫殼離黃沙遊徧郊園不采花色似琉璃兼翡翠聲如管笛共琵琶困窮葉底深陰處饑吸淸風玉露芽秋來飛上髙枝噪愁損孤寒百萬家

○七虫鳥

鵲蜂燕鴈蝶鶯蟬采蜜尋芳色更鮮早出茂林聲噪噪晚歸畫閣舞翩翩喜傳蘇武胡中信悶鮮莊周夢裏眠綠楊枝上曾啼曉一聲鳴破慕天秋

○筆

竹管羊毫綫札成如龍似虎伴書生渴來玊硯池中飲飽向金箋紙上行寫表進章臣宰懼題詩八廟鬼神驚𨿽然不是龍泉劍曾與皇家定太平

○白貓

白虎無斑畫不成粉墻遊徧不知形一團白雪春猶在兩點黃晴夜更明梅玊稍頭難見影梨花枝畔只聞聲龍樓鳳閣藏頭睡一片寒冰對水晶

○詠鐵笛送道人

一段淸冰百煉鋼會翻宮徵足輝煌裂開黃鶴磯頭石驚落靑鸞鏡裏霜王子佩珊新樂府翰林風月舊文章道人風月磨礲久卻喚桓伊獨據牀

○徧河浮萍

鱗鱗相砌徧河陰料爾根深蔕不深些子浮雲遮水面不容日月照波心數番波去終難去幾度卻沈又不沈多少遊魚潛在底漁翁難去覓鉤尋

○三月踏秋千

歌管樓臺景物妍羙人歡喜戲秋千絲繩挽看纖纖手畫扳輕搖步步蓮錦袖飄飄紅杏雨雲霞蕩蕩綠楊煙傍人未識風流處疑是空中降謫仙

○二女踏秋千

二女嬌娥羙少年綠楊影裏戲秋千兩雙玉腕挽復挽四隻金蓮顚倒顚紅紛面對紅紛面玊酥肩共玉酥肩遊春公子遙鞭指一對飛仙下九天

○蜘蛛結网

倚网髙懸不礙空墻西畔粉墻東閒時謾有千條計結後全無半點功只怕輕風閒浪蕩縱教微露透玲瓏因何惹得兒童戲跌到蒼繩與蜜蜂

○洪武二十四年中秋前一日【辛巳】

已從七夕望牽牛又向今霄上樓太掖池半空月色廣寒宮遠使愁僧吟帶月歸龍濟鶴唳隨風過虎丘醉倒山城鼓角起不知醒後是中秋

○漢武帝思李夫人【癸未】

奪寵夫人逝不歸秋風思起鴈南飛玉牀髙揭鴦鴛帳金殿空遺翡翠衣攜手凝香何處再牽衣弄影果然稀椒房但顧丹靑像織女分明近柴薇

○寄胡敬方西澗

鳳凰山下幽居好七土江深釣艇閒芳樹遊絲牽白晝冰盤鮮鯉戲斑斕秋聲繞屋涼先入月影如城夜不關右到市朝仍念此萬金買贈始知難

○送人還家

九月江東白鴈飛京華遊子賦南歸湖天水落郵程速澤國霜淸浦樹稀秪念庭圍疏覲省不知閭裏重光輝秋風雙桂階前好定有天香拂彩衣

○送王指揮還京

共在紅雲侍禁闈經年離別思依依愁衝毒霧湘南去榮捧天書日下歸綠樹素琴重拂拭黃金鎖甲舊光輝靑春入奏隨冠冕爲操朱弦對紫薇

○送劉子淵還西昌其兄爲禦史

鴒原分手思悠悠烏府情多不可畱歸夢豈因爲客久還家足慰倚門愁都城花落春猶在遠岫云寒兩年收逆旅相逢仍送別好傳消息到滄洲

○送訓導吳嘉靖還新淦

三月煙花繞帝畿都門分手各依依靑山遠道遙相送畫舫中流獨自歸名姓已看登桂籍林泉不必問荷衣欲知此後思君處玊笥髙寒隔翠薇

○送禦史王處敬除攸縣知縣

璧水交遊二十春京師爲客又逢君尊傾月暈情深海筆染霜華義切云縣郭遠迎鳬舄貴故鄕曾識繡衣紋自憐獨抱終天痛見說歸榮不忍聞

○寄胡方平

爾爲童子拜家君爲道名家自不羣伯達已看金鑄馬季隨還用錦成文龍蟠天嶽靑無際瑞合環洲气未分我憶鄕閭無限好暮睛樹碧氤氳

○送王進士除太平府教諭

前年曾到太平府再拜�康王誕聖宮姑熟鎭閒城�鐵淩敲臺古樹如龍宮墻地迥虹流遠弦管聲髙法樂同又喜廣寒攀桂客獨攜木鐸過江東

○送徐崇憲遊湖湘

繡衣桂史賢孫子小艇乘春過洞庭坐數落花離別恨望迷芳艸古今情英雄幾向斜陽暮沙渚空遺落月明但遇舊遊湏縱飲百年身世一毫

○過東梅郭宅

只此東梅數畝宮昔年車馬故隆隆賓延天下朱夫子派系汾陽郭令公女婿乘龍新徳業諸侯五馬舊家風慚無才力多稱述寫徧靑靑天外峯

○子進惠柑

九月明江日尙遲秋園菓熟正離離故人尺素靑雲下惠我黃柑玊露垂顆暈靈芝金作粟葉繁香霧翠爲枝常年錫貢來涼國尙相金盤進禦時

○贈翰林劉編修歸娶還鄕

少年歸娶奏金鑾喜得天顏一笑看紅錦裁云朝奠鴈紫簫吹月夜乘鸞靈椿堂上承中鐀寶鏡臺前結合歡從此梅花消息好靑綾不似玉堂褰

○寄鄕友

城南舊日相攜處天地沙鷗不可馴謔浪論文諠徹夜歡遊縱酒動經春云陽折柳今如昨京國聞雞夜向晨近得鄕園書一紙死生離合共誰論

○送友

早辭天祿校書榮又乞休官遂逸情�近玉堂看月色曉趨金闕聽鍾聲紅塵軒蓋今無夢白石巖扉舊有盟歸到故園松菊在門前五柳識先生

○寄友

章貢河邊送別時揮毫謾爲寫新詩可憐萍梗多離合自信金蘭有宿期衮職盡心慚計拙鄕關無日不思歸華山秋盡應偏好簡簡芳林桂樹枝

○與凝節去興國

平川學遶冬靑樹去逐靑霜賦予衿受業幾年知寸益娛親一飯值千金瓊梅桂月烏蹄早廬阜松云鴈去深遙想扁舟同處處不堪迢逓

○送承襲指揮

將軍子孫志英豪執掌兵權壓俊髦氈帳日髙閒武略柳營晝未閱文韜嚴君遺爵應承襲聖主覃恩錫寵褒濟世有才匡社稷行看勛業繼蕭曹

○送尙書歸隱

方丈蓬萊海上仙璚林琦樹香難扳王笙倚鳳眞仙下羽蓋驂龍帝子還縹緲遐蹤遊物外琳璃醉墨落人間九天樂舞尙書履肯與壼公接佩珊

○送將軍南徵桃花洞

先君曾下虎頭城七里灘頭好駐兵早歲襲封追小範陽春布徳比阿衡南徵天上旌旗動上界雲開鼓角鳴夜醉紫駝銀甕酒帳中不減舊時情

○送指揮力士

將軍志气冠時髦五載安邊政務勞千里命頒楓陛重三軍令發柳營髙春風馬上看龍劍夜雨燈前閱豹韜歸到轅門幸披覩願施徳澤及蓬茆

○送指揮出徵

曾聞飛檄到長安促遣兵符命將官云擁旌旗離閫內風移舟楫去江千軍威嚴肅干戈冷虜騎倉皇心膽寒早晚天山三箭定﹖﹖守看奏對入金鑾

○和鍾光州見寄

侍講金門進六經錦袍不倚賦先成江鄕大節丘山重身世浮世富貴輕日麗中天王道泰星臨萬戶玉符平先生植杖依南斗每念京華有至情

○子布

天門日湧大江來牛渚風生萬壑衣靑眼故人攜酒共西眉今日爲君開蒼崖直下蛟龍孔白浪橫空鸛鶴回南望靑山懷李白沙頭間渡古相催

○寄泥田周子布

鶯啼花影颭紅窓忽念君郎信少雙人在碧霄將鳳莬山銜寶月上西江云屏穩坐彈瑤瑟薇露淸塵下碧幢粉黛殷勤看未足秋風萬卷禮銀江

○送中書舍人唐存恕省親

與君同出周姬姓同住江西路未遙萬里東歸才識面扁舟南去又乘潮賜榮足慰庭闈念承乏深慚禁籞朝心折斷雲無一寸不堪分袂鎭河橋

○寄劉汝哲兼柬彭令徳

璜岡岡上荇田田不見於今又幾年身在蓬萊恩故里心隨日月照南天靑山尙憶廬原曉千里難忘故舊憐最憶東溪讀書處幾回﹖﹖幾回分袂小江邊

○送許鳴時南還

先公每說前朝事惟道城南有許黃十載亂離多聚散兩家契舊似潘楊后生不及親函文方策徒能誦救荒令弟遠來深慰意老懷何事又思鄕

○寄題烏江李氏孝友堂

久客京華故舊疏愁心系鴈掠平蕪一鄕孝友如君少千古芳名映史書猶憶園林丹柰熟曾看庭院紫荊初搈花影裏相扶醉羈旅年年媿不如

○送周孟簡【甲申】

幾載承恩雨露邊文星夜入紫薇垣國風每頌周公羙霖雨深資傳說賢天上皇猷增黼黼人間元气屬山川承流宣化朝綱舉定有聲名達禦前

○又送歸省

曾陪學士拜金鑾恩賜歸田雨露寬柳滿長堤嗟欲別花明上苑許重看彤墀日暖春來燕黃道天開曉拜官濟世有才終大用京城爭覩舊衣冠

○送侍郎公差

侍郎將命出金鑾中使傳宣左右歡關內官曹迎使節漢中父老識衣冠雲開天華【三峯曉雨】過黃河九曲寒寄語渭川千畝竹西風願早報平安

○送戶部尙書夏江西織染局

憶者相逢醉夢迷大行雲起狄髙飛閒貴紫殿尙書履來看銀河織女機補衮不嫌明主棄繡裳只合我公歸江南三月新絲賣願借春風脫暖衣

○送劉禦史按交趾

虯髯白舄繡衣郎驄馬南巡古越裳城郭緫開新郡縣山河全是舊封疆天連銅柱蠻煙黑地接珠崖海气黃莫說炎荒冰雪少湏令六月見飛霜

○贈參政任勉之閩中

饒州棠樹綠初濃又佐閩藩鎭國東海島帆檣千里外蓬萊宮闕五雲中風回畫省榕陰合雨過靑林荔子紅莫以凡情官內重古來方嶽拜三公

○和臨江知府劉翼南﹝二首﹞

大夫曾共趨靑瑣宗伯才名�譽髦奏伏靑蒲三殿肅行隨紅日五云髙交遊萍梗隨流轉舊日風帆過眼飄坐愛石龍棠樹好只愁天上有旌招

又

最愛能詩舊禮曹故家文獻冠時髦天邊曉伏千官擁閣下文星幾點髙金鳳洲長秋色醉石龍城古晚雲飄欣逢汲黯來爲郡臥治淮陽不可招

○送弟朝夫及第還鄕

東風擢第上瑤京金榜天門列姓名拜命已承丹詔重還家先著錦衣榮九霄日月瞻龍衮三月鶯花出鳳城自是送君鄕思切仁山文水遠含情

○送侄禎期還家

殷懃送子出京華父水東門是我家萬里一身依舊業五年三載在天涯緘書欲寄靑毛鳳衣錦仍乘白鼻騧歸到故園耆舊問聖恩畱賞上林花

○和姚少師廣孝見寄之作【乙酉】

名在三孤第一人烏紗白髮照靑春平生詩格劉公幹晚歲風流賀季貞袍賜麒麟紅錦麗誥頒鸞雀紫泥新身閒燕坐淸如水始覺靈臺絕點塵

○元宵倡和詩﹝有序﹞【乙酉】

予友永嘉黃君宗豫在京師十餘年每佳時令節開筵命觴賓客咸至賦詩相樂以爲常世俗尢重燈節是夕宗豫輒依永嘉人法染紙爲牡丹蓮炬花葉焜煌雨露濃鬱紅光紫气盎然滿室中予自斥逐東歸今已七年凡五與其席今年予疾在告聞右庶子胡君光大卽席賦花燈詩翰林修撰曾君子棨和之國子胡君若思爲之序預坐及聞者皆有詩予爲之擊節而疾適愈宗豫過謂曰豈但元夕可觀燈飲乎於是請予復從數客觀燈飲酒至醉予亦賦一首仍用胡庶子韻而敍之如上云詩曰

簇簇銀花剪紙裁團團日上五雲開髙歌一曲爭歡賞不用千金價買栽紅焰乍分燈燼落綘霞初散月華來幾回此夕陪珠履好客年年共酒■﹝木杯﹞

○和石潭劉先生韻﹝一首﹞【丙戌】

黃旗紫蓋東南旺金薤琳瑯滿玉堂慚愧雕虫眞薄枝瞻依日月捧餘光攀龍有幸時方泰射隼無功器未藏孚惠廟前江上隱看山興味與天長

又

元宵燈火神祠旺一系孤舟訪艸堂驚喜故人重會晤夜闌燒燭金春光石田旅館星河迥瀦水寒江霧露藏正是相思相別處至今離恨繞天長

○和逢吉朱先生韻﹝四首﹞

舳艫千里上京舡靑雀黃龍勢接連混一普天同慶日謳歌永樂太平年峯回桂嶺朱旗繞斗轉漓江錦纜牽歸受寵恩何以報詠思天保玊階前

又

一日春風散客愁粵南鶯轉樹相樛吟成錦字誰能繼舞罷玊人花見羞航海梯山皆入貢開天辟地屬神謀絕勝蘇武生還日綘節蕭蕭北海頭

又

五嶺南來笑再逢往來俱得話從容朝中遺老聲名舊閫外將軍禮數重名酒味甘椰子樹新詩題徧林峯歸榮矍鑠趨東觀者述猶堪祿萬鍾

又

桂嶺祥煙五色勻早頒溫詔意勤勤江邊每候皇華使�下先瞻紫綺雲振旅旌旗天影合嚴城笳鼓曙光分明年報政歸東省共獻鐃歌答聖君

○題臨桂七星巖﹝四首﹞

早飯行春野花榕葉露重重七星巖曲篝燈入百轉縈回路徑通石澑滴余成物象古潭深處有蛟龍卻歸爲恐衣沾濕洞口云生日正中

又

就日門前春水生伏波巖下釣船輕漓江倒影山如畫榕樹交柯翠夾城村店午時俱亂叫遊人陌上酒初醒殊方異俗同熙皞欲進謳歌合頌聲

又

度水穿林訪隱君七星巖畔鶴成羣猶疑仙李遺朱實幾見蟠桃結彩雲石澑懸崖金爛爛瀑泉陰洞雪紛紛流鶯滿樹春風轉共坐髙吟把酒聞

又

桂水東邊度石橋酒旗邨捲見漁樵叢詞歌吹迎神女野廟蘋蘩祀帝堯附郭有山皆積石仙巖無路不通霄日長衣繡觀俗行樂光荷聖朝

○謁周瑜廟﹝二首﹞

永樂庚寅四月晦日船過周郎祠下與其裔孫季良子■﹝日上永下﹞觀將壇徘徊久之飲酒甚適反而登舟江水拍天放乎中流謾賦唐律二首同遊者龍孟超楊尙善胡端方宗訓也

巴丘古縣周郎廟從祀其黃【甘寧黃蓋皆有望像】共儼然三國已興吳社稷二喬猶泣漢嬋娟漳河碧艸迷宮沼【指曹操銅雀】皖水靑林遶墓田【周郎墓在今安慶在松縣】蓋世英雄非幸會東風赤壁尙年年

又

都督峯髙玉峽山【都督峯周郎兵處】眞君樓下水灣環周郎遺廟經千載三國聲名振百巒綠暗寢園春樹合�鋪壇墠古苔班【有周郎將臺】祈靈幾度椒漿奠桂子飄香去復還

○平樂偶成

平樂孤城倚鳳凰桂東江下入南荒考盤澗遠度寒月火焰山危下夕陽賈客塩船苳葉綠野人籬落菜花黃春風細艸茸茸錦洗盞停橈百和香

○元日有感【南遷之作丁亥】

靑雲旭日乾坤曉萬戶千門錦繡春綸綍久爲中悉客衣冠今作外臺臣鴈飛霄漢聲初遠鶯到園林花正新堂上白頭身健在詩成酒綠且相親

○中秋﹝五首﹞【南遷之作】

天上平分一半秋千巖萬壑月華流蟾宮有客曾攀桂牛渚何人學泛舟預賞不湏徒酩酊髙聊復寄交遊姮娥肯盡來宵興再遣寒光照九州島

又

天風吹我上南樓爲報姮娥得舊遊寶劍瑩光開玊匣桂花沈影入金甌淸涵宇宙三千界冷浸山河百二州醉倚畫樓吹鐵笛一聲驚破九天秋

又

風捲浮雲散九區海天沈徹月輪孤三秋爽气淩空碧一點寒光照大虛狂客醉酣歌白薴素娥起舞擊蒼梧何湏更覓神仙術我已藏身白玉壼

又

白蘋紅蓼萬家秋月近中天爽气浮此夜不湏逢令節何人能與泛虛舟吹簫鸞殿�淸影回首蟾宮憶舊遊最憶去年明月好錦袍沈醉帝王州

又

鶴駕閒遊素女家廣漢擎出玉蝦蟆羣仙海上開云鑑對我樽中飲月華萬古淸光流大地九天涼气絕纖瑕冰輪碾碾琉璃碧冷浸一亭丹桂花

○除夕有感

憶昔叨陪洪武日宵衣五漏在天邊喜從今夕迎新歲坐到明朝說去年爆竹聲中喧笑語杜陵身後少詩篇酴酥一飲驚殘臘金殿知誰捧禦筵

○蒼梧值雷給事中

花底相逢簇繡鞍嘉魚亭上看回瀾九疑六土成陳迹五嶺三江亦壯觀遺碣尙存唐歲月故家猶說漢衣冠咨詢欲徧瓜期近使節歸朝白鷺湍

○蒼梧卽事﹝三首﹞

蒼梧城北系龍洲水接南天日夜流冰井鱷池春艸合火山蛟室夜光浮千家竹屋臨沙嘴萬斛江舡下石頭伏枕夢回霄漢近佩聲猶在鳳凰樓

又

梧州舊治扶桑國虎圈山名記大園延戶舉罾看水影舟人移橛認潮痕蘋婆菓熟紅包折荔子花開綠朝衣定知此夜扁舟客閒聽村田社皷歸

又

桂林東平下惡灘蒼梧細柳彩雲間拍天二水通交廣聳日髙城跨北由茒屋竹牌依右瀨筒槽漁艇滿江灣驛亭笳彭中宵發又報南天使節還

○吳川望海

吳川朝望水溟溟萬斛龍驤一羽輕沙磧煮塩凝皓月潮痕遺貝麗繁星�州夜露金銀气神電晴風鸛鶴鳴玊節南來眞壯觀安邊歸頌海波平

○交趾卽事﹝二首﹞

交趾名藩百雉雄髙駢塔在古城東弓刀選士軍容肅鐃角操舡節奏同粵女艷妝爭長髮夷人村皷共鳴銅可憐新息猶遺廟銅樹風煙杳藹中

又

富良江與海潮通五月風濤吼玊龍颶毌奔雷魚捲雨歸人爭渡馬嘶風碧天露下輿梁濕大將舟移島樹紅臥病思明驚歲晚驛書先許覲重瞳

○交趾回送安成謝禮獻﹝二首﹞

幾度扁舟往復還野情只是愛鄕山衝寒凜冽逾西徼觸熱炎蒸出百蠻暫對鴈行傾別酒又隨鵷序簉朝班天書定許歸來早洞裏相尋亦觧顏

又

驅馳萬里觀天顏夜夢紅雲玉筍班傳道雷霆取北虜已將霖雨洗交蠻陳情白日辭深殿觧綬黃雲返故山洞裏桃花煩致意葉心來實人還

○蒼梧八景

千古蒼梧劍气明白雲雙鎖鶴回程孤舟系住龍潛伏雙井中分水濁淸牛糞黃金遺古迹魚生丙穴出嘉亭鱷龍已去無消息皓月淸風一舜亭

○北流勾漏洞

北流縣下古銅州平地山巖聳玉樓誰爲丹砂赴勾漏人傳靑竹滿羅浮楊妃井塌風煙古葛令祠荒艸樹秋卻憶故鄕山更好錦袍歸去掉扁舟

○藤縣卽事

繡水東來古欝江古藤城郭鎭南邦山云橋度飛虹並江月樓空乳燕雙晴日鶯花紅綿帳春風煙樹碧油幢吹簫喚起蛟龍舞金鴨焚香倒玊缸

○重會鄕人康子寧於橫州

去歲元宵奉禁闈午門錫宴敞彤屏教場火炷天星合光祿杯行雨點飛舞罷更催新度曲醉歸未省濕朝衣定知此夜扁舟客閒聽材田社鼓歸

○過思明府

太子泉頭曙色開仙桃花影覆層臺摩天嶺勢龍驤去交趾人從烏道來蕃族金符猶什襲漢廷銅柱久荒摧西風笳鼓連雲起十萬山中獵騎回

○挽艾元暉

蓋時文章二一柸榮華往事逐風休云迷澤國魂何處月滿江潭水自流奔走市朝猶恨老苦吟詩卷若爲收當時麟鳳皆何在三十年來空白頭

○送才人赴京

文江門外送行舟一段離愁挽不畱已許靑雲生足下�持白玊到沙頭鶯花三月長城暮煙柳千門宿雨收想到春色徧鳳凰臺上好追遊

○赴京早發文江

北風吹冷薄寒裘萬里遙憐上國遊雪色迷人明兩岸江聲入夜到孤舟春歸忽聽雲霄鴈晝臥惟聞渚水鷗不爲浮名相絆系故園花木興悠悠

○黃埠阻雪

連日寒風雪未消扁舟尙阻去程遙靑春作伴慚羈旋華甫爲儒際聖朝別意每勞鄕友送愁腸頻籍酒杯澆明當借得淩雲翼徧看瓊花散九霄

○遊承天宮﹝二首﹞

玊笥承天老子宮平原十里萬山中三千歲後桃花老二十四橋秋水通梅子廟荒秦樹倒何君石在古苔封同遊感慨知多少云物淒涼夕霧重

又

山如龍養衝霄鶴下見承天屋數楹南極有峯爲玊笥西都無地起金莖水流不盡蕭云墨仙籙空遺漢武名合著萬金修史館禦香幾度降靑冥

○遊閣皁山﹝二首﹞

到處名山曾一遊今年紫淦更淹畱淩雲峯上九龍井閣皁山前雙鯉洲宋元碑僕翠苔積艸樹日與蒼煙稠登髙弔古愁明月明月西墜愁無休

又

閣皁云兼野水流謾傳先聖昔曾遊豈知漢晉遺風遠祗有宋元文字畱山勢北來開菡蓞關門南下壯金牛野翁爲說天書降曾有紅雲捧玊樓

○江西﹝三首﹞

萬室江邊人語稠家家煙火夕陽樓滕王有閣迷芳艸孺子無亭但古丘西去帆穡皆北向南來江水自東流可憐多少英雄客姓字消沈竟不候

又

十日離家今二十短蓬疏雨豫章城深慚吳楚多豪傑忍使田齊困甲兵駐輦路隨春艸合鎖蛟宮度虎云腥先皇雉堞曾區畫創業艱難付守成

○至江西訪孔宅

卿家難弟復難兄詩禮相傳廑過庭云接西江承教雨天開東壁見文星八州事業空塵土三孔衣冠尙典刑沐浴淸光今寂寞願從沬泗學遺經

○元宵泊豫章

寒雪微消畫舫輕晚來喜泊豫章城萬家燈火遙看麗半夜笙歌自有聲節節催人驚老大月華照客欠分明同遊賴有知心在市酒同傾到二更

○吳城﹝二首﹞

吳城堤上艸萋萋樓觀蒼蒼樹色稀一自英雄爭戰後兩川鷗鷺自忘機靑山拍拍風沙滿紅葉蕭蕭浦樹稀遙憶故鄕何處是望湖亭下有漁饑

又

扁舟系纜宿吳城南望淒涼感舊情銀綫一彎朝殿��波萬頃映祠庭地靈常覩風煙藹水闊偏宜景物淸來往江湖名利客丐恩幾度叩神明

○廬山﹝二首﹞

每依南斗弄潺湲大白雲巢似可攀浮水一星天上下步虛五老鏡中間自從三代稱全楚看到中原無此山莫道彭湖無勝事龍舟曾奏豈歌還

又

岧峣匡阜俯彭湖勢入靑天王宇孤雪霽錦屏張麗日雲開空翠接洪都光分水影瑤珂佩色映林扃散綺疏淮蔡小池安可擬髙皇於此起皇圖

○登妝臺

半空巖石架髙臺過客登臨此處來佩玉尙聞仙子去乘鸞疑見女郎回澄江水淨明妝鏡絕頂云寒綰髻堆一望東南形勝闊何湏海上問蓬萊

○小姑山

兩崖相夾石爲門萬水東流去不奔拔地一峯形自險擎天獨柱勢猶尊魚龍並躍春初暖�雨來時晝易昏想見當午禹疏鑿神功萬古玉今存

又

小姑山聳勢巑岏仙女遊觀駐彩鸞古廟向江通海竅妝臺倚石傍云端雙眉淡掃春山濕孤鏡長明夜月寒舊日容顏渾不攺今人應作半年看

○大姑山

廟鎭鄱陽左蠡傍大姑對鏡巧梳妝雙鬟雲嚲金釵重十指春纖玊筍長貞潔肯爲千歲女孤單誰叫一聲娘神明識破風塵性誓不輕身嫁玊郎

○梟磯

萬頃波光鏡面開穹窿鰲背負樓臺水連天色無邊闊風逓潮聲不斷來春雨又隨龍化去又陽長送鳥飛回麻姑幾見成淸淺何必昆明問刧灰

○發池口

水闊風驚浪疊堆扁舟臨發更徘徊雪流翠巘春寒在日落黃蘆暝色催鴻鴈影搖疏遠信鼓笳聲急墮殘梅故園桃李先知暖想有繁花幾樹開

○東西二梁山

牛渚風煙接二梁山形如黛立當江人家避火爲磚釡釣艇拋魚上竹萬里波濤天意在幾多豪傑壯心降卽今�野艸閒花地故有幽香撲酒缸

○弔李太白

幾度騎鯨訪謫仙思君不見思茫然自從采石江頭過無復長安市土眠牛女至今光寂寂江河依舊夜涓涓先生一去無消息畱得聲名萬古傳

○漢武帝思李夫人

奪寵夫人逝不歸秋風思起鴈南飛玊牀髙揭鴛鴦帳金殿空遺翡翠衣攜手凝香何處再牽衣弄影果然稀椒房但顧丹靑像織女分明近紫薇

○重陽戊子年作﹝二首﹞【成子】

幾回客裏度重陽五嶺玆辰望故鄕薏苡肯將歸上國�砂不爲向炎方行林淸賞應多暇菊徑繁花尙未荒待得明年重鍾衣錦登髙載酒日千觴

又

出門明日是重陽王事驅馳忽異鄕金殿賜糕開綺席客窓多夢憶君王雕虫薄技參帷幄鈌鉞靑冥下大荒稠疊寵恩何以報安邊歸去奏文章

○立春寄蕭子郁

仙蓂七葉報初春气轉洪釣雨露新已有香醪試生菜卻無故友賞芳晨梅花東閣千林雪烏帽靑山萬里身爲問錦官城裏客幾時借馬到江津

◆七言排律

送劉孟宣赴京

送廖自勤之九江

壽髙灞雪

寄周子宣

○送劉孟宣赴京【洪武辛未年作】

自憐世上奇男子慣識人中偉丈夫玊露甘泉浮寶鼎紅霞朝日映珊瑚十年卻掃思經濟萬卷深藏欲待沽劍气崢嶸射鬥牛薦書騰踏到皇都一天皓月催行色萬里靑雲入壯圖貫酒攜琴辭故里扁舟擊楫過東湖髙歌一曲魚龍舞醉艸千行鬼物逋執筆永懷多獻述覆盆未思照好弘敷太平昭代千年運舞蹈逢辰萬歲呼衮冕端臨親擢王公一見定吹噓通明治體湏才傑練達民情貴不迂紫禁彤廷行甚邇龍樓鳳閣愼追趨新秋倚棹金灘上遲子歸榮駟馬車

○送廖自勤之九江

山人舊隱依靑嶂湖海聲名動縉紳隸古獨存秦相國窮經又見漢家臣書連大廈看時徧灑滿芳尊客到頻鷗捨忘情■﹝扌棄﹞得失鶴言無意起沈淪湓城自此多名士文水�堪別俊人露气曉隨徵棹濕暖云晴護落花燻門生惟諾趨函丈邑裏弦歌仰後塵吟對香鑪雲气迥行窺石鏡月華新濂溪畫永閒芳艸湖水春深長綠蘋舊日英雄煙雨暮昔時宮苑野堂春千年事往山如昨鬥酒詩成筆有神亦欲買舟相送去共看江漢得麒麟

○壽髙灞雪

唐室勛王世徳流外家元舅古人儔一門忠孝抓天地萬丈文章焰鬥牛日暖有煙籠下玊夜寒無事識吳釣灞橋待雪猶持釣﹖﹖幸野看云未掇耰虞趙詩雄追李杜巢由身老不伊周人間瑞應麒麟節竏島賁來鑾鳳輈紅殷江楓千錦樹黃垂籬菊萬金甌酒傾東海乾坤大人與南山气勢侔三百詩三百徧八千春又八千秋

○寄周子宣

秋水神淸玊不如相逢別覺與常殊顧慚天上歸來客要讀人間未見書光霽堂中分太極淸華壇上共閒居燻陶方寸乾坤大來往一川風月俱昨日不來成浩嘆秋風又擬動郊墟寄言鄕曲多英俊不棄狂疏幸啟予

◆賦

善耕堂賦

○善耕堂賦

善耕爲淸河子善賦子善有田一區在邑之南其以善耕名有種斯獲也乃作賦曰

吾聞稼穡之興耒耜之利感聖神之胼胝致萬邦之作乂厥初神農始別嘉種或赭鞭之莫施吻敞傷而噲腫亦�重華供爲子戢始號泣於歷山戴冕弦而耕籍追列聖之遐矩兮勤有爲之四體慨蒸庶之當然俗澆漓而愧恥樂堯道之翻然唫梁父而欻起簞瓢自給絕外藄於膏梁畚插苦饑能無怨於潦水非其力不食已服勤而縱弟是皆可謂之善耕矣亦有問津不知荷蓧長往操豚盂於道傍誇鵷鵠於壠上膏膄內殖之三公賤貰自污之丞相之數者之於善耕皆不足與之論量矣若夫甘雨旣濡土膏凝沃田器翻金乳泉映玉溝堘棊布原隰鱗屬歡聲續暮鼓以猶喧蓑笠映春苗而並綠插稼藹晴雲之散空舉止動輕雷之起陸婦子競饁以文筐田畯遲移其晝轂此其用力齊而趨事之速也至其耘耔孔勤布藝惟均旣去荼蓼之害益辧稊稗之眞師長畝於后稷嗤揠苗於宋人自滌場以獻羔有遺利之及鄰輪公上以洽足俾陳陳之相因此其無鹵莽而不凶年之貧也𨿽然是耕之善而未及其所以善也彼其擅兼並之豪奪小弱之利厭穎粟於廏馬飫芬香於戶婢費麋狼戾棄擲迆邐如有仁者不忍睨視是耕有當然之利而初非所謂諭於利者也吾嘗慕師保之風旣復辟而明農蓋務本之道所以爲質而格物之理不可以勝窮將乞身於彊健之時而擊壤於畎畝之中率惰農以趨事謌

聖世之屢豊東阡南畝之孔邇黃冠野服攜壼揭榼長年樂以相從

◆辭

和歸去來辭

○和歸去來辭

寰宇淸兮銀漢星槎天上歸念人生之擾擾撫九地而深悲望道徳之逾遠逝悔尢之莫迨漓性眞之淳一勞形役之是非忌流戀於聲色便媚好於裳衣極已私之所欲昧降裏而日微乘時附勢蠅營駿奔毀譽適已黨樹私門積玊聚金謂世長存倏忽聚散荒臺棄鐏蕩外物之俱盡無靈丹以駐頻盍洗心而絕欲信而求之易安忌怨惡於物我坦疑慮之機關達浮休於夢覺惟返聽而內觀復性初之本靜庶天道之好還無纖芥之塵累聊乘化而盤桓寰宇淸兮旣與造物者遊知藥石之無補何蓬萊之可求與其耽世之樂曷若忌世之憂但隨其分之所至若農之易其田疇陸行乘車水行乘舟爲下必因川澤爲髙必田丘陵事入孝而出弟行坎止而乘流不出位以干犯不爲物而戚休歸去來兮千秋萬歲同此時此心收斂歸方寸終日營營何所之惟懲忿窒欲素年無窮期廣玊山之播種驅六龍以耘耔援上帝之寶瑟和慶雲之逸詩長歸來兮天上後天而老復奚疑

◆詩餘

詞寄蕭時徽兄弟

詞寄倚傳蕭時徽公騰

○詞寄蕭時徽兄弟

滿江紅

相見又離難割捨故人情味正當時過雨鵑啼驚風鶴唳云去云來星聚散靑天白日難拘系只一江春水拍天流愁難睡思量人生在世到不如醉懶悠悠不會趨炎附勢由他世態槿花心山中自好紉蘭蕙對永夜月明天萬里人難會

○詞寄倚傳蕭時徽公騰長相思

吳山深越山深空谷佳人金玉音有誰知此心夜沈沈漏沈沈閒卻梅花一曲琴髙松竹林

解學士文集卷之四終

●解學士文集卷之五

序一

◆序一

吉水解氏族譜序

重修解氏族譜序

解氏族譜題辭

吉水桑園周氏族譜序

宋氏重修族譜序

吉水泥田周氏族譜序

夏璜劉氏族譜序

吉水白沙王氏族譜序

螺陂蕭氏族譜序

歐陽文忠公家譜序

城西蕭氏譜序

吉水倚傅蕭氏族譜序

虎溪蕭氏譜序

吉水金璧孫氏江東譜序

嶺口龍氏族譜序

吉水橋頭彭氏族譜序

鏡方彭氏族譜辯疑序

吉水姜氏譜序

吉水東門徐氏族譜序

山陂龐氏重修族譜序

王氏族譜序

東門胡氏譜序

劉氏族譜序

藍氏族譜序

龍城毛氏族譜序

江氏族譜序

吉水寨瑞安成李氏南唐譜序

東門鄒氏族譜序

吉水許氏族譜序

吉水山原羅氏族譜序

夏侯劉氏族譜序

東門李氏族譜重序

吉水余氏族譜序

吉水龐氏族譜序

堤平張氏族譜序

烏江陳氏族譜序

泰和王氏族譜序

泰和楊氏族譜序

泰和歐陽氏族譜序

廬陵城西劉氏族譜序

廬陵官艸彭氏重修族譜序

廬陵朱氏族譜序

永豊湖西羅氏族譜序

永豊水東羅氏族譜序

永新逢橋左氏重修族譜序

永新厚田周氏族譜序

寶應金氏族譜序

五鎭倪氏衍慶族譜序

南昌劉氏族譜序

旴江胡氏族譜序

新凎吳氏族譜序

新凎丁氏族譜序

永新田南劉氏重修族譜序

吉水花園王氏重修族譜序

永新東門張氏族譜序

○吉水解氏族譜序

解氏姬姓唐叔虞之子食采於解子孫以邑爲氏今山西平陽府解州也予嘗道經弘農入函谷關濱可而行百數十里太行中條在河東隔岸依依然如與人兼行也問其土人云渡河去解州才一日程然以事拘系不得造其地未嘗不爲之躊躇嘆息而俛仰於百年之先也及過洛陽過豊鎬覩文武周公之遺過武功有邰城后稷之始封皆爲之裵稟顧望至幽拜姜嫄后稷墓下讀其廟碑俯臨涇水想見當時悲歌弔古悠然有感於中而所思益以遠而益知親親一念之誠亙古今而不可冺豈可於其近而親切者而反忽之哉故予以家譜自生七年以來卽知誦習爲之考證至於今三十餘年未嘗一日廢以怠也舊譜相傳自秦漢之際徙家鴈門今山西大同府也至天寶中有諱隱字退翁與子禹字徳遠並舉進士及第退翁仕爲蘄州司戶參軍徳遠爲湖州安吉縣令值安史之亂父子皆寓於蘄由蘄遷金陵徳遠用薦爲吉州刺史因家廬陵同水鄕臻善裏今古水縣西鷓鴣洞迹符南山之麓世傳許遜治蛟孽迹其所篆符於此地故得名俗訛呼爲積富而吉水縣則南唐後主保大八年析廬陵所置或云隋大業中嘗置而旋廢史傳不載不知其果然否也黃巢之亂吉之世族相與率鄕兵拒欲之由是吉獨不罹其害或云吉州有山名天獄巢亦聞而惡之遂斂兵去蓋傳聞耳今吉水縣治有招義寨實刺史公之曾孫諱盛字世隆者所築以禦巢而子孫因家爲世隆在南唐追贈僕射子孫皆仕爲制置至宋仁宗嘉佑己亥僕射子之孫諱希孟字伯軻天聖進士茂州司戶參軍知廉州致仕子安字吉甫熙寧進士濮州參軍祕書丞致仕父子始卽縣東之鑑湖書院居焉先是其傍有道院梁上二鍾自相擊以索擊之一夕地陷名曰陷湖其曰鑑湖者因制置公之請而南唐烈祖所賜名也書院本僕射公之所作環壘而可見者有五皆爲湖其前而傍皆有第宅周垣其南曰平湖北曰茭湖皆淤爲平疇西曰靑湖爲江水所決獨鑑湖與東湖夾兩山之脊而瀦其水𨿽有淤泥不至冺沒尢多芙蕖遶岸林木蔚然解氏之居在鑑湖上者盤矗如舊而弦誦之聲不絕宋丞相劉衝之少時遊學其所題句猶在也縉上距濮州公才十世家譜之傳中更大亂收拾幸存世有纂續而其世年表婣家別錄先壠啚志宗文啚記姓原記畫像記顯揚記委曲詳盡比於他譜似爲尢勝又出於歐蘇之譜之先而世未能盡見也嗟乎自中唐以來七百餘年才三徙其居而不出於州裏之間考其山川已有變易而一卷之譜猶存其舊子孫不失其業非連世之有積於已而有得於天安能不與山川俱變易而與時世俱轉移也哉惟譜之所載已久𨿽山川不能無異者此考証之所爲作也譜有顯揚自唐至今每舉必父子兄弟聯芳襲武而起以爲常其諱元者累功封太原王諱誠者連三世國公亦可謂盛矣然比於他姓功名富貴過此者尢甚多也求其能與此譜同久遠而無所闕遺者則誠所謂絕無而僅有者也然則欲長有家譜而永亢厥宗者固有不在於功名富貴之外歟此譜之修續者爲親而作初非爲人而作也凡出於吾宗而或貧而賤而不通於文學之類而流落窮困者而可不念而卹之歟其在祖法有不義當黜譜爲諱其名字但書曰某而不絕其子孫者此文譜之所以爲忠厚也況解氏在今山西固多而江西之族甚少其在廬陵吉水安福永豊永新萬安新凎才數房又皆不及鑑湖之監爲鑑湖之子孫者尢當凜然於斯也舊譜無序先人以爲不欲載之空言然予竊惟世年表記諸作可謂盡善而世未之知故序而傳之使凡爲譜者或來取法而有所激勸不爲無補此又區區之用心也

○重修解氏族譜序【丁丑】

余方修族譜曰序將爲天下譜法也或曰不其誕乎且天下之所法有歐蘇二譜其法蔑以加矣曰嘻玆非滯於見小而不解耶蘇氏譜獨詳所親余嘗謂其用心之不廣歐陽公稱其族來自唐末不顯乃不知萬安有梁國公墓碑尙存寔沙溪之祖本周將臣與宋太祖爲布衣交太祖受禪義不屈其沒也太祖彊封焉則歐公考摭之太謬亦且未嘗履歷於江鄕耳至如曾子固作譜而與史記諸書皆不合王安石作蕭世基神道碑以干貞爲南唐年號二公尙如此故知國史易考而家譜尢難也解氏譜自西漢至今洪武丁丑一千六百餘年將六十世更數人之手凡幾大亂才五六播遷至宋咸淳閒人發芙蓉山王夫人塜前地得世系碑遺像具存墓碑亦在焉先世從祖江華公龍翔得以考正述作知在漢則有代丞相福司隸光東漢雲中侯勝西晉揚烈將軍結齊髙士叔謙魏都督天嘏周大司空忠鯁唐開元學士崇質金紫光祿大夫琬皆本世系刻石藏之墓前者則朝奉公世隆也江華公善書能畫於是因宋熙寧進士濮州公吉甫所修增益驗事而置副本甚多嘗置從祖田下房如山家收遇春秋時祭若忌日則展示焉元季之亂其嗣一藏民家爲寇焦烈一寄虎丘山觀爲從父徳先義士取去失於水寨幸先祖妣大夫人徐氏以的本遺像事略裝其行李家君還自燕剔軸懷之崎嶇隨身屢失屢得出入鋒鏑靈誘賊寇皆神事之數見夢家君隨所求獲此固非天耶事別有記洪武壬子從祖季通先生持事略參取宗譜則宋絕定間從祖樗散老人一龍所修北江華公詳略異耳比族所以存此以從祖叔母金壁鄧氏亂中揭與田簿相隨庇依孫鄧家爲義士得寶無壞斯亦天之意矣予自幼務此參之傳記訪之遺老廣之於異聞歷之於山境舊居必履指古墓必拜掃名家婣譜必借觀而詳審爲先祖片言半語必手抄而質問焉抽金匱石室以驗於古考曲譽妄毀以徵於今自生七年至於二十年間未嘗少懈洪武庚午將還京師從兄朋從嘗共修事略一卷亦頗明直然而尙恨未爲平陽之觀而下鴈門之拜也鄕之遺事則頗審矣尢恨於洪武甲子從兄簡約復見世系碑於水南民家參之所傳較若晝一擬從輦取則其家見火光蛇怪其上椎裂粉散無復可求矣此兄亦嘗以爲痛惜是用載謀刻石槧刊﹖木以廣其傳其歷代以來名人巨公翰墨文章巨編大帙難可備存姑摘其不可遺者著之若家之學士忠賢女婦貞烈則無不傳其詳而愚不肖亦咸載爲提之以世次而昭穆不可亂矣表之以族房而親疏不可間矣徵之以時世而廢興之故交遊之事不可誣矣存其遺書而流風遺韻可得而景想矣志其葬埋裏居而愼終追遠之事庶幾備而足以使人興起矣誠使天下之譜皆如是之期切也亦區區之用心故曰重修解氏譜爲天下譜法也

○解氏族譜題辭

吾宗得於天者何其盛不得於人者何其阨哉天定勝人久而必信人定勝天偶然一時耳安知非至阨所以爲至

盛乎解在春秋之晉揚幾不免於楚張候忍血制盛未聞功賞孤才徳舉年不及施連世浸微漢興福爲代相後𨿽位侍中僕射不大顯延年經學不傳乃傳他人萬年教陳湯立大功不賞竟罪徙燉煌東漢至勝才得世襲侯爵國除復微至梁鄒侯父子顯魏晉遭賊倫之禍宗族流離六朝十姓之隨機數著功名亦數禍敗至隋大將軍忠鯁衍兵法夭死世但傳其書公琰事髙宗至玄宗傳稱爲小人讒譖數屈黃巢之亂世隆舉宗奮義障吉陽全活甚眾才得朝奉郎告身數通而已彭玕刼眾歸馬殷時先制置公不從亂亦活萬餘人終身不言濮州公不悅於蔡京父子棄官隱居太原王佐宋髙宗立殊勛汨於秦檜奮欝以死元氏編修宋史史臣亦私憤不著其先世裏居但云不知何許人吉陽侯暉有文章而史云鷙猛木彊荊南制置濳忠義天知貶死南安其戰功甚多史不爲立傳評事公子宣於董徳元爲至戚徳元顯附權要公貽書切責不與相見江華公龍翔歿於王事夫人江氏能復其仇亦無褒卹國學公莊山先生以賦斥賈似道擯處於家易國公誠三世爲公竟亦絕享太史公元亡死義子歿北方一門勤王戰殞相繼伯中先生兄弟連舉海內知名爲世所忌擯以不弟後伯中奉詔修三史論以宋爲正統小人齟齬拂衣竟歸山泉先生逃僞漢之徵辭鄧禹之見若是二千年來徵辟不就道納粟不受官者諎不絕書世不易業視當時鬼蜮能爲禍害云化煙消死生堪羞耳正義不謀利明道不計功吾宗有爲不致怨於人亦不責報於天天定勝人之說吾姑爲此譜發有萬子孫觀於此者庶亦將有所感也夫

○吉水桑園周氏族譜序

吉水桑園周氏雪江先生諱志遠仕元爲東宮說書其猶子子直爲太學先生君子與同出入於大司徒楚國歐陽文公翰林學士揭文安公之門子直不幸蚤卒獨雪江與其弟靜隱達泉交遊於鬭爭金革之會復際明時予少得侍杖履聽其議論及其世系私竊識之後其幼子子用馳羙譽愽涉經傳尢長於史學得與之同鄕校予方修家譜歷訪名宗質其疑難子用剖析據於周氏譜又加詳焉其曰吉有周氏顯者大抵皆出烏東皆曰烏東系出公瑾而不知公瑾何以有後於烏東有不知讀史者指公瑾爲都鄕侯有以公瑾爲漢周景從孫以忠爲太尉以異爲洛陽令則又讀史三國誌誤之也瑜實景孫而陳壽以爲從孫忠非太尉而曰太尉洛陽令暉也而以爲異耳暉異遇害董卓而壽亦不知故曰其誤之也今新凎峽江鎭有周瑜將臺臺下有廟去市中北行可數里故漢巴丘縣治也本傳云下廬陵畱鎭巴丘卽此也後云道卒巴丘則巴陵之巴丘縣地誌者弗考誤以臺爲墓遂致論者爭言其卒在今之巴陵墓在今之安慶宿松而不知其畱鎭實在古之廬陵今之峽江也瑜二子長循早卒次胤都鄕侯罪徙廬陵後當召還卒於烏東長子豫襲都尉居汝南少子泰畱守塜廬陵此公瑾之所以有後於烏東也其後子孫散處若今廬陵之觀艸永新之厚田安福之後林泰和之爵譽裏吉水之渥田櫪坑是也桑園之有周氏由吾仲山翁自櫪坑徙也仲山翁之先屢更世變譜牒散逸其世次遷易之詳也莫可考見此子用之辯同予少所聞未嘗敢忘不幸子用早卒今年其兄子善子彥與其族人咸相謂予曰惟子上及聞諸老之言與亡弟爲莫逆又於氏族之書號能辧愽庶幾下足以啟慈孫之心上有以正史傳異同之缺不可無一言著於譜牒之末庶乎可以祛其疑後世有賴焉非惟族人可以祛其疑後世有賴焉非惟族人獨私感之予辭不暇則遣其子孫恂來京師求之予不得辭爲著子直等數小傳記舊所聞敍之如此云

○宋氏重修族譜序

予少時讀鄕先生劉公嶽申所爲靑原捨田記稱宋長者故聯魁家輒從家君質問其後賢得宋君若璟而與之交出其譜牒系緒明甚且嘗同過吉安城西觀長者所建塔云吾家世聯魁子孫必有興者此塔所以識此吾髙祖遺言百餘年於今矣予謂宋氏自天聖聯魁至此旣三百年尙未有繼者若璟爲之太息不能已予亦爲之悵然也旣而若璟復居廬陵與長者之居相接延客發其家君書出三世遺像請予贊以譜序爲請予曰此聯魁譜也而先君長者有遺言必有繼之而後序之未晚也若璟躍然謂中子環曰是責在爾其藏以俟及永樂癸未之秋環以治尙書褒然舉於鄕若璟在吳中貽書謂予曰聯魁譜序可作矣予亦欣然答書可之明年環以其譜來且致若璟之言予乃因朝退之暇取其舊譜書而序之曰宋氏自漢中尉昌十二世孫晃以後世家廣平後十二世至唐宰相文貞公始大顯後世至紳唐末爲禦史中丞以言得罪始家開封之雍丘五世至宰相元憲公兄弟以文章學行復大顯所謂聯魁家以此元憲公之弟景文公子孫尢盛若璟之髙祖長者諱榮甫景文公之代孫也自元初徙家廬陵若璟之交始居吉水若璟父子皆生於吉水而復居廬陵者不忘其所自出成公之志踐遺言也予爲玆譜之序所以重愼而不輕取必於二十餘年之先者致愛於前賢而將有所激也環今擢進士甲科爲翰林庶吉士自視於景文公兄弟爲何如也於文貞公事業爲何如也廣平之譜有文貞公可書也雍丘之譜有景文公兄弟可書也廬陵之譜將何以繼之也凡廬陵之子孫孰不爲之惕然也

○吉水泥田周氏族譜序

廬陵烏東周氏自吳都鄕侯胤始胤瑜之少子謫官而卒因葬焉子孫畱居甚盛千餘年於此矣隋大業間有曰汾翁再仕爲會稽刺史避難因家袁州北門復徙烏東子舉仁傳數世至唐丞相墀亦其後也舉仁之五世孫四承事號沂濱唐長慶中授徒吉水之渥田葉氏妻之以女因徙家焉一子整仕唐大理評事四孫顯盛析爲四房其苐二孫二十五侍禦諱延光仕在唐末先祖都督公居南山居相邇也以女妻之侍禦生國儉國險生政肱政肱生文佺文佺生仕勝仕勝第三子山甫生致道娶李氏壽百有四歲宋紹興五年恩封孺人致道生諤字鯁臣元苻崇寧中在國學與安城劉雲龍爲同捨友晚稱浩齋其卒也劉公爲哀辭墓志令見才邵集中楊文節公有浩齋詩予緫裁永樂大典反復誦之而知其後嗣福澤之未涯也浩齋生尙文舉於鄕尙賓尙志皆以三捨法升仕其季尙忠號了了老人從遊文節公之門其子彥宏號虎溪年八十乃卒第三子壽伯字椿年號淸澗愽學耆徳宋亡元興所以維持江鄕殷裕家業中興渥田之族爲世家之光卜築泉溪規模恢廓豪傑之士也一子琦字廷玊號雪堂繼其父志益以弘敞當時士大夫莫不敬羨之尙有劉先生爲淸澗銘其墓至今讀者知淸澗爲豪傑者以雪堂爲之子也雪堂之卒也大司徒楚國歐陽文公爲之銘其墓以道學稱之二子齊字方平號樂泉筮仕爲西海道勸農使延佑特恩調廣福都監同知太和州階奉訓大夫勛飛騎尉蔑永豊縣男子志安仕爲永順安撫教授元定仕至奉議大夫知孟州雪堂苐二子云字天瑞號茂初筮仕同知永昌府太常禮儀院以明習國典舉授社稷署丞先是雪堂別構於裏之諶陽而署丞公寔居之其卒也廉使吳公伯尙銘其墓三子長曰都字伯洵太學生郊字仲源號源源予嘗爲之表其墓繼淸澗雪堂柱石其家者也源源三子壯字宗震有子子省子堅子殷晉字宗偉有子子鼎夷字宗坦有子子宣署丞公季子曰鄰字季濱有子曰孚字宗信有子子嘉皆能承其先徳者也宗坦以譜牒爲重求予爲之序序按侍禦公於先祖有甥舅之親今數百年而子孫猶相與往還知有考也侍禦公之子孫固盛矣其它若訓之爲禦史中丞從龍之爲廣西兵馬鈐轄澤之之擢宏詞堯章之同知循州世國之直寶謨閣叔圭康叔之魁科甲君弼君實之舉童科蟬聯震耀於前代不啻數十百人難可枚舉近世以科苐著者若聞孫爲眞文書院山長有名元季國朝榘仲方爲臺州同知從善爲吳江丞以文學顯著彥奇由給事中僉憲雲南孟溫知黔陽縣岐鳳爲大學正帷序爲刑部主事仲容公明之典教黌泮今與予同事文淵纂修大典如徳巽與公智相繼爲學官皆其卓然者也以武職顯著與中之爲淸遠衛百戶克勤爲鎭撫是皆評事公之子孫也何其盛歟其有析居永新安福新凎新諭隨處而盛者皆渥田之餘慶也又抶益國周文忠公之祖正始遷郴其孫詵仕爲吉州判官復與渥田通譜而取孚先之子壽耈爲孫公之文集可考皆出於烏東者也�牒修於宋淳佑戊申曁元大徳癸卯泰定丁卯皆嘗續�武甲寅中重輯而修之者評事公十四世孫觀國十六世孫靜安庭椿景良恆吉仲源景容十七世孫煥伯尙文十八世孫孟泰也今宗坦拳拳以宗譜爲念亟徵予文晚生末學何能取重姑述所聞爲之序云

○夏璜劉氏族譜序

安城劉氏系出任城兄弟二人曰瑕曰璞父幼彥仕西晉爲太傅椽娶司徒魏舒之女瑕仕爲安城太守夫人從之隱居安城人以爲仙去今其居址猶存所謂南嶽魏夫人壇是也瑕生三子曰賦曰賒曰賄賦後不顯賒徙居潭州賄生三子承貺承崇承羙承貺二子曰謙曰某謙居安成之上村世有顯者所以謂上城劉氏也其曰某者居泰和之九州島承崇字景弘徙居永新中村長曰某次曰素素生沆字衝之宋仁宗時宰相世所謂後隆劉氏也承羙居安成之下村生六子其次曰知遂生通眞通眞元賓亦以儒顯知遂弟知嶽有孫諱弇字偉明元豊中舉進士甲科仕至知制話其居雲龍鄕也人皆稱雲龍先生大文集行於心益國周文忠公稱其可繼歐陽公是也此其舊譜所載也余嘗考之丞相沆自敍云系出安城蓋承崇之裔孫孫相去三百年嘗十餘世乃至景弘其曰承崇字景弘者傳寫之誤也丞相三子曰璩曰琢曰管之後曰某復居於安城性好獵因至吉水之夏璜社下有樟林甚茂犬逸入其下不見遂治居室徙家焉傳數世當南渡之初以保障功得仕爲吉水縣主簿生二子長元可次時可性仁厚家富累千金三男曰志古曰志義曰志徳志徳生則賢則文則賢生徳象徳象生汝霖汝哲汝完則文有子曰徳幾無子以汝哲爲嗣汝哲前妣先大夫人之女弟也少時嘗過其家知其事之詳其家先世皆好古愽雅儒術尢盛先君子每能言之元季志徳舉義兵賊焚其家譜爲人竊去汝哲今始求得之修完考正請予爲之亭汝哲自爲童子時從予兄大經學時常以家譜爲念及後從父歷涉艱難人稱其孝義及其長也孝友惇睦豊殖其家交友之問人無間言篤於族義竟完其家譜於數十年不可考証之後可不爲之難能者歟安成之子孫多矣其間能如汝哲者知復能幾人而凡同源而自昧者視此譜能無愧乎則此譜實有所感發也汝哲之宗族與後之子孫其尙念之哉

○吉水白沙王氏族譜序

吉水白沙王氏自宋南渡之先荊國公弟諱璟字子瞻始建厥家今驛亭其故宅也子瞻二子次子端禮字茂甫名進士起家有名生三子鴻舉字南賓鶚舉字南翔鵠舉字南仲南賓有孫曰子俊字材臣是爲三松先生其所居因茂甫之別墅今花園王氏其尢盛者也南翔宣和進士繼羙其父生選字舜弼舜弼生嶽字徳瑞徳瑞生可從可從生百川百川生君佐君佐生信甫信甫生子淸字徳懋徳懋生天瑞字如春任國朝爲成都華陽知縣二子九成九鼎九成二子吾省吾學九鼎四子吾隱吾貫吾周吾志予旣爲三松九代孫徳基序其譜見立齋先生所爲序詳矣九鼎復俾其子吾隱示予此譜蓋與三松同出於端禮者也少時讀郡誌已歆慕端禮祖孫之賢及見花園譜酬其素志得著名其間而南翔與南賓子孫頡頏競爽若舜弼有子曰徳昭徳明至今繁衍徳瑞八代孫仕爲髙郵州千戶徳明六代孫文徳仕爲鳳陽指揮文武顯仕又皆茂甫公之餘慶也況予嘗觀荊國公世系實出瑯琊父祖以上積徳深厚荊公子孫居金陵者今𨿽僑寓他邑而撫州之境平甫諸孫宗族猶能守其家聲予亦嘗爲之序其世系而知荊國之先人所積累者初不以荊公而有衰謝也今白沙花園兩族相望指顧之間思水木本源之義詩書忠厚之傳可不以先世爲念而篤於親親之摯歟若其功名富貴則在於天得之者不必以爲族人侈不得者不必以爲族人歉族譜所以追念祖宗而垂訓後人也

○螺陂蕭氏族譜序

吉水螺陂蕭氏其先自唐丞相復子儉家長沙其裔孫霽吉州刺史楊輅之甥也仕爲楊吳武寧令始遺言謂其妻子家螺陂三世至定基化基世基始大定基官至殿中侍禦史有傳其後多顯至昭甫再爲禦史益顯世基爲龍泉主簿其後以深夫爲提刑大顯化基爲贑縣簿其後蕭夜乂諱興以武功至武翼大夫特顯今文獻存者定基神道碑王荊公譔蔡端明書其它石刻列置檀橋院詔敕藏其家譜牒明甚祠堂翼然名公巨卿歷代有述不待予之贅羙也

○歐陽文忠公家譜序

廬陵自春秋戰國以來爲吳楚文物之地伍子胥孫叔敖之徒多有遺迹若新凎子胥廟在半山廬陵敖城叔敖之故居斷碑碊碣往往出於荒榛瓦礫之墟傳記所不及采史官所不及錄後世所不及知徒祕於私家子孫相傳今千數百年予猶及見其一二得以補聞見之遺乃知歐陽氏譜比今世所傳文忠公之所修續蓋猶未得其詳也按宋仁宗嘉佑之夏四月歐公歸廬陵得其譜於吉水與其所藏者參校而刻之瀧岡蓋艸艸旬月之間耳宜其不及詳也余嘗過萬安見梁國公墓穹碑石獸巋然尙存國公諱忠與宋太祖爲布衣交梁國其追封也今宋史不及載而文忠公譜亦不及錄推其闕遺者豈不多哉文忠公平生亦念念於廬陵者故不遠數千里歸葬其考妣刻石表阡期以不壞此其意可見也而或者各其思穎而不思吉此豈知公者哉公沒後發奕辧子孫相繼歸於廬陵然皆始寓於新凎之萬全蓋歐公之歸時李太伯在臨江公托爲買新諭田宅以居故也吉水同水鄕臻善裏則自發之孫紹世南渡隨髙宗至杭都堂審給部符今在迹符余猶及見之此其朂可信者紹世生日俊日俊三子長曰云居迹符次曰霖居新凎季曰雱字季澤始居吉水之螺陂雱生克用克用生炎起新昭州教授先六世祖生春之婣婭也炎起生夢旗進士靖江軍節推節推生吾行吾行生師尹諱衡至正庚寅貢士號莘云予少時嘗從講學令子仲訥與予交莫逆予兄大經其妹婿也莘云旣沒仲訥亦蚤世其譜藏予家仲訥有子孝忠少鞠於予家於其長也授之譜與文忠公畫像俾謹藏焉永樂四年丙戌孝忠來京師將謀刻之梓以遺其後人而予爲之序其事如此且俾知此譜蓋連世修明之比於文忠所輯爲尢備也

○城西蕭氏譜序

縉少時讀家乘婣盟記見所載自漢元至元赫赫富貴非一家但裏閈可指顧而及者則以先生長者問其門屋所在子孫尙隆替與否或喔然笑曰是其地者昔其崇墉奧室今其荒榛敗甓而子孫莫知其亡適者也或曰是疑卽今某所居而肆而圃蔬而田而池者或戚然而悲曰是其子孫固在而窮而愚以不學貧以不立者也或欣然羨而昌言曰是卽某能世其家不墜其先者也丕顯於時不淩益競者也辭色三變縉固已疑其然其所以然不能細也稍長而備員汯從抽石室之祕薦見天下之書交當時之士於是吾鄕婣家比嘗赫赫者始盡窮其細而後知善惡之驗於人子孫甚較著彰明不幸而不驗者則甚少也城西蕭氏濟寧將相名家系出鄱陽王后十七世至護軍蕭忠國官廬陵淩子文仲來婿吉水張氏遂爲吉水人世家城西簪纓蟬聯詩書浸淑先族祖宋淄州刺史賓王諸孫如山婿云岫護軍七世孫也先外氏封州髙使君若鳳進士公鉞於蕭氏皆重婣疊婭積善流慶日新月盛方殷未艾復始可期縉於婣家之末方與有榮焉者引髙持此譜來請序三復嘆歆益知護軍而上將相勛業富貴璀璨又大於盛於近時者故家世徳有如此哉予安得不反復深嘆其十餘年少長之間之聞見也歟引髙名嵩中護軍之九世孫云

○吉水倚傅蕭氏族譜序

太史公記許由事言登山訪其塜班孟堅自敍亦識其先祖葬處指可徵信於後世者非明空也今吉安自隨始爲吉州漢爲廬陵郡而吉水置縣在南唐保大八年耳吉水故家若劉氏自安成來曾氏以避王莽之亂至者類皆未有吉州之先也予家與北門袁氏渥田周氏永豊徐氏之類又在中唐之世未有吉水縣之先也惟白沙九江蕭楊二氏之先未有吉州世皆在唐末其定居於吉水則際於置縣之時而譜牒所載間有闕遺也予嘗徧歷於鄕求諸故家譜牒而參考之則未有若今吉水倚傳蕭氏之家譜之且信也其源流記在嘉泰中丞相益國周文忠公作稱唐八葉宰相復之觀察湖南也子儉畱居長沙儉生徵徵生旭旭生晟晟生處仁爲吉州守尋還蘭陵寓宇金陵子儼字茂輝復官廬陵迎處仁就飬因家廬陵縣永昌鄕之富原今吉水之文昌鄕倚傳也儼五子其曰元羽元鶚皆大官後皆不失爲士饒財喜義名宗如安福戴氏永新賀氏吉水解氏鄒氏彭氏顏氏水村張氏時貴若永豊木陂曾氏值夏胡氏永新易氏吉水毛氏段氏湴塘楊氏渥田周氏水北江氏皆其親戚此益公所序可信也及觀南塘書蕭儼傳前後皆合其行事歷官則不如家傳之詳也及觀螺陂蕭氏譜亦云其先出於儉來自長沙而不著其歲月禦史服自敍云出於儼而其譜以霽爲始祖雲霽舅楊輅公以工部侍郎守吉州因從之以策幹楊吳幹貞二年爲洪武之武寧令死焉時年尙少遺言謂子孫必居九江族遂葬吉水墨潭將軍由其墓在焉廬陵髙村長官廟乘石存焉竟不著其父母意者霽之沒也早子幼旣又徙居文獻中衰後三世至定基始克修明其譜而宦遊之日居多故不及考見斯譜要之的然與之同祖同出長沙無疑也至於此譜稱儼五子其一名元霽者豈卽定基之祖歟至泰和蕭安撫廉訪譜序稱唐末五季馬殷亂湖南蕭氏有十四尙書文元先生兄弟五人同筮所避亂處得坎之繇曰遇坎卽止遂遷於吉之廬源尙書後徙居大池上作亭扁之曰星潭以示子孫不忘其初之意尙書二子叔濟叔澄四孫曰佺曰保曰儀曰仁厥後蔓延散居於吉之屬邑曰江曰溪曰波曰源皆其族所卜居又水有不同而其曰濟曰仁又皆與九江倚傳之譜不異豈皆源同而流別者歟抑其譜中更顯者或欲愈張大其事序者非一人錄者非一手傳訛承謬不可盡信惟當取倚傳譜爲正者蓋數百年未易稿紙墨精好使人愛翫不能釋手處仁十世孫徽柔字時徽少與予善請爲手書一帙以遺其後之人又與之登所居之近禦史山拜茂輝之塜穹碑漫漶石獸欹危而歲時獻祭其下者足相接也松楸望之欝然也蓋如此譜非空言之比嘗徧觀於鄕之故家未有若此其明且信者也序爲手書時洪武丁卯今去之十有九年時徽來京請序予亦不爲空言也故記其所考論之實序之如上云

○虎溪蕭氏譜序

余嘗過虎溪蕭氏之故居猶存蓋經宋及元而巋然獨如靈光之在魯其前人之厚徳亦可見其萬一復得其家譜觀之始自南唐至宋而盛科目相望富貴赫然又觀其卜地蓋知盛族之不偶然少時聞伯輿先生名及拜巢云先生與家君莫逆益知其世澤之長今三十年矣巢云令子孟彬復以此譜見示皆宋元諸名公之翰墨輝映後先余晚生末學何敢措一辭於間哉但深嘆羨書所見者而歸之

○吉水金璧孫氏江東譜序

吾友孫中鼎好學知本隆親於族取其家藏舊譜考訪而筆削之九年乃成用心篤厚勤可知已古源流自有熊立國公孫帝七世而有虞氏爲帝其姓姚啇均不肖也遂以側微有虞閼氏爲周陶正武王婿其子滿而封之陳爵之俟而賜之姓曰嬀至春秋時公子佗事齊桓爲工正更姓爲田氏五世而有田書齊景公兪爲孫氏食采樂安生書憑憑生武爲吳將生明食采富春世家焉歷秦漢代顯漢末耽爲漢陽守卒二子鍾旃葬耽吳城山世稱白鶴塜是也鍾生堅堅生權帝吳江東封安成工於宜春袁之孫氏自此始後宜春析爲分宜縣裔孫汝亢爲分宜人宋英宗治平丙午判吉州族來聚處汝亢居廬陵之金壁其弟居水西有居水東富田市之西及居泉江者皆其親族而金壁爲尢盛汝亢二子長震初居下金璧仲曰巽初居上金璧震初二子明復明謙明復一子某官至大理評事評事之孫孟敬有文名明謙宣和中舉進士官至太子侍讀同知松江府事有能名其孫仕淸以孝宗淳熙丙午及評事之孫孟敬並舉進士孟敬早卒仕淸官至翰林待制文章爲時所重丞相周文忠公極稱之與爲友仕淸生紹祖隱居教授多所造就紹祖生逢原逢原二子淸淑家巨萬篤於教子創碧澗書院以招來學生四男皆貴顯曰克順伸齋劉髙仲極稱之銘其墓曰廷佐廷璧廷望廷碧於家君爲莫逆歷官至正議大夫海道廉訪使淸淑累贈至吉水縣子詳叔好讀書壯遊南北富累千金專事施予或勸其置田宅遺子孫咲曰吾以淸白遺之子孫足矣魏國靖文敏公子鼎爲書淸白家以表官至瓊州從事督海運提舉子廷震有文章稱公岐嶷而穎孝恭性成嘗觀其兄就學默已識通人皆異之及長長身玉立聲如洪鍾動止有法人皆服之廷震尢忠厚一其父風姿狀偉然談論英發而恂恂未嘗自伐中鼎祖父也中鼎間持此譜徵予序余觀楊文節公慶元丙戌譜銘其源流可信如此考之他志則宋元佑七年割廬陵之同水鄕之新嘉裏故上金璧仍廬陵而下金璧爲吉水考之史傳諸書又無不合者偉哉中鼎之善修其譜也冒甚姓者黜絕之嗣他姓者收之無後當絕者繼之本其攴派𨿽貧賤而必錄之紊其尊卑𨿽久遠而必正之𨿽犯怨怒而必行之偉哉中鼎之善修其譜也吾聞國有史家有譜國史以直筆爲可傳家之有譜獨不然乎信乎中鼎之是譜也�可法��永傳矣

○嶺口龍氏族譜序

元盛時學士虞文靖公大司徒楚國歐陽文忠公以文章蓋世吉水嶺口龍氏可廷光廷皆仕有二公爲文章稱道此其人將與山川俱存矣予少時讀二公之文而景慕之又聞季大父淵靜先生之言備述其家富貴顯融賓客之盛詩禮之崇尙恨不與之同世也蓋淵靜與兄仲中俱在龍氏師席與其三世講論而先公亦嘗與之交遊於都出入於學士司徒之門今予又與可廷子伯澄交遊篤厚世契之情誼豈偶然也哉其家故有譜兵亂遺軼伯澄懼其久而或冺也乃自十世祖諱衮字君章以下別其攴系考其世次定爲一編題曰嶺口龍氏族譜援其從孫孟超請予爲之序余誼不可辭也按譜稱自衮始居九江仕唐爲持節使次子積徙居新凎之盤嶺積之次子懃懃生元髙又吉水嶺口之初祖也五世至瑞甫號無心翁仕元初其沒也伯中先生爲之銘其墓其子季卿爲八作監副使三男可廷仕爲溫州府長史於廷爲福州教授光廷爲東安縣簿尙書兵部辟參行軍府事此其極盛也季卿從弟季實號濟川與揭文安公交遊仕爲萬億庫提舉可廷從弟時雨爲通州學正景廬號西碧爲撫州路學正景文公爲瑞州教諭從子惠遠爲蔣家巡檢九霄爲蒙古學正惠遠子公尊浦仕國朝爲靈副復以明經舉爲臨濠府同知時雨子伯符爲光祿典簿調廣西田州長史卒於官此譜所載仕宦之顯者也其有居新凎縣治新諭湘潭蜀之松子溪又皆自嶺口徙居也伯澄仲子彥偉居於谷村又至正年末也予觀伯澄之譜其族不以戚疏而有所厚薄惟欲其族人子孫咸懷忠厚景仰前哲其用心亦廣矣而其家富貴隆盛時使有侈靡紛華而無有能篤於詩禮以訓以朂而學古入官者彬彬然安能施於後世哉予所以重有所感於先季大父之言而深有重夫伯澄之用心誠可謂能繼先人之志歟龍氏宗族當共勉而守之後將益盛

○吉水橋頭彭氏族譜序

廬陵彭氏族屬蕃衍皆出於太尉玕玕之事迹著於史傳著於郡誌唐末之亂玕率家眾起兵往謁南平王鍾傳命還鎭吉水時吉水未爲縣故屬廬陵地而今之蘭溪曰相公坪卽其起兵處也倉廩營壁遺址具存其前有張欽寨乃吳將屯兵與玕對壘之所後玕積功至吉州刺史後唐加太尉封安定王辭不拜薨於湖南後歸葬吉水之豊口諸子散居吉贑撫州三郡予皆及閱其宗族又皆不若廬陵之尢爲盛也吉水螺湖橋頭彭氏實玕之裔孫蓋與豊口墳墓爲近洪武戊寅予與楚持上京師舟中語及宗譜楚持嘆息自言去太尉玕二十世矣不幸譜毀於兵六世祖以上闕焉所能詳者六世祖層寂翁穎異嗜學善談論鄕稱遺直焉娶蔣氏二子長萬山翁尢好施予人皆義之娶蕭氏二子長景元壯遊四方負气豪邁娶南岸張氏一子君義性至孝娶灞上黃氏三男仲珍當元季傾家舉義兵謁參政危公保障鄕井楚持之父也嘗自太尉以下闕共不可知者詳紀其實以示後之人予甚喜其不泛不誣也今去三十餘年而楚持以所著求爲序故略著太尉之事本其鄕裏墳墓以爲之證云

○鏡方彭氏族譜辯疑序【辛巳】

甚哉公議之難明也而世謂嘗明於身後非謂國史之傳足以考信歟未也時移事去過其舊鄕詢其故老稱人之善者無所佞諛言人之不善者無所避諱考其成敗之迹與其言行之遺以推原其用心庶幾足以知之然猶未也國史固不足盡信賢人之隱徳難知而凡傳記所說私家之所纂錄或友朋私與其所善子孫欲蓋所其親亦有姦諛未死之先逞其胸臆之見筆之於書以授其人令身後出之以爲信實是非錯謬又有甚於國史之傳訛昔人有言人無所不至惟天不容僞欲知其人之善惡是亦在並視其子孫之隆替可以徵之也唐末五季豫章廬陵之亂極矣鍾傳起鄕兵策功至通顯已而驕恣其下復亂賴危全諷彭玕兄弟起而救其獘粗定一方傳奏釡諷爲撫州玕爲吉州𨿽由傳所薦實唐室之命也楊行密旣背唐以自爲則脇江西從之獨全諷及玕不從仍唐刺史之號各守境土以拒行密則二人者特立不從亂固唐之忠臣也厥後勢孤援絕不得已而奔馬殷未嘗爲之臣也殷亦念同盟以客禮待之獨鄕之傳聞與私家纂錄多毀其務報仇爲剽擊刼州人往臣於楚蓋是時全諷死光稠降玕旣去而行密盡有江西鄕人亦有仕於楊氏矣玕固楊氏所惡也則其毀短玕者非私怨則爲楊氏惡之矣玕之不死宜必有以報唐室者不幸梁唐繼篡志不獲伸惜哉又其事多散出於國史不得其列傳獨其子孫之盛有非私家所得而抑之者蓋天之報之也故翰林危公木朴嘗敍其族出於全諷建昌撫州之有危氏猶吉之有彭氏榮盛相埒兩家善慶之積公議之明亦可得而徵也予友彭君子斐以家譜來京師名鄕巨公旣皆爲之序乃以示予予頗通氏族之學請著予所聞以考正焉譜稱彭宣氏事漢成帝爲大司空而北齊陳畱王樂其九世孫予按宣事孝哀以二千七十四戶侯長平薨謚日頃子聖孫業嗣侯遭王莽始廢而譜略之成帝下距北齊將四百年未應才九世疑上當有十字蓋譜之增續傳刻屢矣微或有此遺脫也又云陳畱王六世孫景直值唐中宗爲禮部郎官其後有構雲天寶中袁州刺史李景以名聞上遣中使齊延立召之至再乃行上欲官之辭歸遣中使房嘉送之加賜束帛號其鄕曰招君有震山釣臺石室其所居處今袁州宜春也予按宣家淮陽樂家安定而景直但云世居淮陽豈遷徙不常故略之歟中宗時距天寶未遠景直構云非父子則祖孫耳譜稱構云之子始家廬陵而不著其先以何時居宜春予以他書考之蓋自景直之先隋之季世而譜失其名不敢妄加蓋謹之也又云招君之子玆憲宗時進士爲進賢令三子伉倜維嶽皆進士而倜登第在徳宗貞元七年爲令宜春父玆登第在其後蓋玆十七年伉十八生倜倜登第時才十九玆登第時年五十二相去十六七年耳以年少榮升而父差池晚世固常有此也倜生輔信州長史五子玕其第四子其世徳旣如此譜稱其乾符初投筆舉義兵予按不著其居裏按史稱玕世家廬陵今吉水永豊故廬陵縣地南唐保大八年始置吉水旋廢雍熙元年復爲縣致和元年始置永豊今永豊之沙溪吉水之豊口墳墓具在玕以後唐長興四年癸巳三月薨年八十敕葬長沙楊氏太和之五年也未四年而楊氏因亡始歸葬折桂鄕之豊口玕之生當在唐宣宗大中七年癸酉起兵時才二十餘耳州誌稱平湖有彭玕疑塜所居必在長溪豊口之間其爲吉水人無疑也又云乾符丁酉謁鍾傳命鎭王嶺按王嶺在今吉水之蘭溪其上倉廩府庫之迹猶有存者其前有山曰張欽寨乃吳將屯兵對壘之所初玕以門第領胥徒爲州從事卽棄去歸鄕與兄弟治兵王嶺非傳命鎭也傳命以中和二年觀察江西而撫州亂賴玕及全諷平之傳始上其功爲刺史未嘗私謁傳也譜稱乾化初授檢校太保後唐長興壬辰加太尉封安定王以疾辭不拜予按乾化之時馬殷尙在羈縻莊宗克梁殷始入賀玕不與偕行其志可見長興封王之命猶且辭之朱溫太保之命其不受可知矣然則但稱吉州刺史者固玕之志歟今吉州自唐初所置故無城玕始築宋季承相江公萬里爲守以兵少減其舊之半其故址襟山帶江雄據要害元季措置緒餘猶可想少年起事白首百戰干戈從容不廢講學眞豪傑之士哉故楚國大司徒歐陽文公以爲使吉州遇時得君當不在郭汾陽下不虛語哉然予嘗過華州仰思汾陽之風低回其故里而訪其子孫又不如彭氏之在吉者遠甚彼此先後所得又何較哉玕長子世家廬陵顯者有慱士齊太子中允應求賀州刺史君醇禦史中丞思永程伯子其壻也其在鄱陽汝勵治平進士苐一吉水豊塘有方迥寶佑南省苐一人其在鏡方有應瑞應星應祈方界晉起予皆進士子羙叔季新叔士龍九齡必達士傑禹玊徳髙子明子承仕皆有名吾子斐其後賢也增修是譜其善承先祖之志哉

○吉水姜氏譜序

姜氏在蜀爲名家所居之重慶城中曰孝廉坊以其家得名也至宋末有諱未者仕爲統制子紹甫當元初仕爲吉安稅使二子孝祥慶祥孝祥仕爲福州鎭撫慶祥號愚溪爲吉水仁壽鄕盧兜王氏婿因家盧兜生四男芳深益深芳遠益達芳深四男所安所文所止所及益遠二子用存所存芳遠三男所容所諒所韶所及生仲攸用存生伯攸所存生伯偉伯俊伯侃所容生具瞻民瞻仰瞻所諒生從瞻孫曾林立自愚溪至今五六世矣表叔徐君夫人姜氏予幼承其飲食教裁知其家法之嚴世徳之厚而伯攸父子兄弟往來相與如家人伯俊與共學同應江西進士舉又自京師同舟還鄕裏交情漆密成器又徐氏之婿良器今爲縣學生又予妹婿也修輯舊譜求爲之序其家族業儒隱徳之報蓬蓬云興其所藏名儒翰墨有若先外太父灞雪髙公申齊劉公揭文安公虞文靖公皆燁然足以發其幽光而庇其後嗣者也伯俊在太學成器仕而歸皆嘗求予序其譜因循不果爲今良器之修輯加詳而伯俊成器皆已矣其所以食祖宗之厚徳而致名位之顯融其所以爲祖宗之激勸者其必有在於良器也良器勉焉實而詳曲而暢謹而不妄予於是譜諒焉登名是譜者皆思所以無忝而後之子孫善繼善承是又良器之所期而望也

○吉水東門徐氏族譜序

吉水東門徐氏其先金陵人至宋乾道進士杭州通判徹尢顯名其後益盛大通判字時敏有文章學行其沒也葬東山楊長孺爲之銘其墓夫人戴氏廬陵之世家生三男其季宣教郎茂賢能世其業五子受字仲容明字仲徳亮字仲昭榮字仲華彌堅字仲識亦皆爲儒仲華治書經有名人稱華峯先生通判諸孫尢賢者也仲容三男南宮字嶽卿南皓字廣卿南老字壽卿

子南祥字瑞卿鵬字飛卿南省特奏苐一人時稱少九殿元是也華峯以漕舉奏名授迪功郎合浦尉學者稱淸溪先生素以貲豪而愛人喜施次曰南崇字徳卿南齡字椿卿南敬字簡卿仲識二子人傑字叔儒人英字叔秀皆通判曾孫也嶽卿二子文質字季直文彬字季章廣卿子文煥字師堯壽卿子文蔚字季父瑞卿子文粹字季輔文璧字玊成飛卿子文潔字季玉淸卿子文燦字季昭堯繼父志鄕稱長者其葬也遇異人指示吉文水西言﹖筮曰卜此子孫顯盛後如其言文龍字季從文海字季琛徳卿子文慶字季壽文度字季宏文奎字季賢椿卿子文炳簡卿子文哲字季甫文顯字季忠文賁字季文叔孺子文慱文郁叔英子文敏文浚皆通判之玄孫也於是五世而季昭有子曰壽字仁叟號平遠家富致巨萬元初以賑施事聞旌表其門得仕爲稅使塩官所至以惠愛稱揭文安公至以黃丞相擬之三男玊立國佐號坦然國瑞號瑞雪國祥號祥雲坦然五子指南斗南城南東南起南瑞雪三子周南自南泉南祥雲一子世南競於勤學在元盛時賦聲撼場屋先君子筠澗先生與城南世南俱避兵吉文水西相與爲歌唱和傷時撫事忠義激揚其遺稿具在予每讀之未嘗不爲發立汗下也恨其生也晚不及追陪下風親炙儀刑聽其餘論城南嗣子學臯巋然晚節衣冠談辧先達之流風尙在也學臯令子叔通叔遜叔迪又出示其譜啚二通其一則自南所藏本其一則學臯所藏而城南君子之手筆也於是通判公至叔通兄弟十世矣一門羣從郁然競發平遠公之福澤尢未艾也予惟徐氏自嬴姓偃王之後歷江左至唐有功以陰徳顯五代之際溫𨿽擅政然亦不可謂無功徳也是以其子侍郎公始居吉水又五傳而知道思道兄弟孝友靖康之難共其毋走至水南知道流矢中顙血流及屨猶不輟行遂卒人皆稱徐孝子厥後思道果得官至楚州團練使是生通判君才堪臺鼎而仕止州郡是以有歷世之報至於平遠積而愈厚食報益斂仕止

慶之所鍾必將有待宜叔通之拳拳於譜俾後有所考見爲善不怠也歟世言驟興暴發蓋常或有之然不知必其五世十世之間有厚積而人不及知其間一二世代不幸不學流失其譜牒而子孫不得聞是以懵然以爲眞由己之能自致此富貴也已以驟興自聚而人亦以驟興鄙之棄其祖徳於無何有之鄕此與動植無知何以異哉叔通旣求爲之序而且與續其世次於啚凡爲徐氏之子孫者尙思所以寶傳之哉

○山陂龐氏重修族譜序

永樂四年八月吉水山陂龐氏明敍奉其叔父文遠所修族譜求爲之序予方嘆吉之人士多世家而能修續其譜者十無一二但持其舊譜以誇示於人而新譜謾不加省指其本宗以矜眩於已而族人謾不加卹且徒知以富貴名譽爲髙而昭穆尊卑或冺焉而不知察其修習者因恬而不知怪亦何貴乎舊譜之存也今文遠此譜自七世而上以元季之亂悉毀於兵定其所可知者爲新譜六世祖叔遠創置祀田百畝歲時領所入以祀其先而族始大叔遠有子五人曰季安季容季云季遠季文皆讀書應進士舉增置祀田又二百四十畝宋季從信國文公舉義兵傾其貲不卹也四世祖良甫又增置祀田合前後爲五百六十畝課耕桑者二百餘戶以供祠事百役具盛蓋可想見五十年於此矣明敍之祖弱翁希凱之少子而文徳之季父也文凱且死弱翁尙少文徳長矣又冢孫也於是乎文徳而勵以弱翁曰謹視之俟其長也授之田三百畝已而文徳無子字弱翁曰明義而以子畜之弱翁弗居也遂告於族兄選翁爲之說而更字弱翁焉弱翁死文徳復以其子文方爲之孫不幸早卒又十餘年於此矣明敍不忍文徳之無後嗣也乃告於宗■﹝尙阝﹞取族人之應繼者明知之弟明魁以爲文徳後恩義兩盡而族皆以爲宜其昭穆甚序也譜之源委則始祖之居曰馬田其分派者曰桑村曰山陂曰白石宗譜族數百人皆叔達之裔孫也叔達之先相傳自袁之分宜來居此舊譜所載不可得而詳而亦所不必詳也於是新譜之有益於後人者至矣先君子當元盛時與字文昭者同遊北京最相親善及予壯而識翁與其子孫明敍少孤依林外氏以長於予有連也故嘗從予遊將復歸山陂有志未遂予記曩時過山陂見古栢參天池沼縈帶崇牗甲第與溪山相照映蓋擇居之得其所宜其子孫之久而益盛而不知先世之積善如此其至非尋常比也其家之豊殖將與此譜爲始終其盛未可量也

○王氏族譜序

先六世祖先春先生東門王迪功之婿迪功諱有開字仁叔學有源委理宗朝以累舉贈官母甘氏恩封孺人一門儒學之盛與予家相頡頏仁叔有弟諱克開字子周學問競爽開禧丁卯鄕薦恩科任福州司戶攺丞江華於先六世從祖巽川先生爲同官其先金陵之世家也予嘗修京城誌書烏衣諸王皆故相家也至宋猶盞迪功之祖諱國器字彥昭宋紹興初始避亂來居吉水吉水土橋田氏因婿畜氏後徙居吉水東門尢善教其子生四男元初元茂元正元人皆有學行而家富累千金迪功元初長子也迪功生季方季方生可炬可炬生廷會廷會生遜志生三男伯淵仲良季淵皆予叔父行也仲良今年七十餘矣念其家譜中經兵亂烺燼之餘掇拾記憶參互考訂炳如也不鄙予謂通於氏族之學而又世爲婚婣也俾爲之序以傳予少擭事先叔祖妣迪功曾孫廷賢之女又知其家內政之雍肅若此譜所載有諱恭叔明叔壽玊皆治書春秋爲學官迪功四子皆進士曰季楚季方季忠季章也八世有諱紹者在元舉進士有名予嘗見其自寫送胡小山詩淸標絕俗信一世之奇才仲良慱學隱徳不慕榮利喜爲詩詞衝澹純雅百家之學無所不通信大雅君子也且成此譜於兵燹磨滅之餘有功於王氏豈小哉

○東門胡氏譜序

先髙祖莊山先生締交存與爲莫逆存與字榮祖有子楊從髙祖學文行皆醇髙祖以其子妻之楊仕爲學官以卒其子士會是小山先生又學於予家與其弟士能嘗出其譜系龍章索予之序題由是世爲親戚交遊熟知存與公實出於南唐吉州刺史公霸之後宋忠簡公銓之五世孫也其譜系𨿽存於亂離之後而粲然甚明予不述自存與以下爲吉水東門譜存與在元初家富累千金以保障功爲吉水州判官遂家焉翰林學士邵庵虞公銘其墓子六振揮揚拯持抃也振授浙東元帥府照磨揮授臨江路新淦縣主簿揚授建康路儒學教授拯授廣東宣慰司奏差持授順元路新安縣主簿抃授廣東元帥府譯史振揮拯持不祀士會士能乃揚之後士能有孫曰端方好文學尢繕寫命學於予其欲繼前修之志不淺矣州判公之沒也葬於仁壽鄕之上槎其祀田遇亂蕪廢士能出其私田三十畝歸之於公與族人共祀其祖而恐後人不知其拳拳之意也不鄙謂予通家子弟爲之序述其意以爲後人勸予不可辭也士能號小圃隱徳忠厚今其此舉存宋譜復祀田繼先祖之志動後嗣之仁於胡氏承亢之功爲不小矣而豈將無所激勵歟是大有功於名教也

○劉氏族譜序

劉氏金陵人在宋有少一學諭來官吉水因家於城南之巽湖上後湖決遂濱大江家世業儒學諭有子諱堯夫尢篤學知名舉進士仕爲南陽教授五子苐二子義甫五子天瑞天與子源天佑天成初義甫有飬子曰天輔本水南蕭氏起家殷富而無子乃以義甫嫡子子源爲之嗣今子源有子二人曰仲濂仲海而子源本天源也仲濂本曰子泳仲海本曰子海以禮法正之天源合歸宗而子海爲天輔後可也不然天輔本異姓而出之亦宜也明翁少子信卿三男其季天韶少鞠於兄天性而曰子韶也後旣長有子洪仕爲縣丞以卒天性復其序曰天韶人皆以爲天性之能復於禮也今天源有孫四長謙仕爲中書捨人間以其祖之遺命爲譜啚一卷復其彛倫以示後世是與天性君媲羙也後之孫子其尙有考於玆夫尙有監於玆夫一

○藍氏族譜序

吉有藍氏自唐中葉其先中山人也有諱昶字東明者仕徳宗朝爲臺州刺史二男長曰晉字仲元生長慶辛丑後仕爲撫州金溪令因家撫州次曰胃字仲舉長慶甲辰生仕爲吉州丞因家吉水之富充仲舉生欽字敬已娶灞上劉氏生二男文字貫道徙居萬載武字貫勇生咸通丁亥號曉竹居士與妻鄒氏俱葬裏之石陂相傳以爲吉地曉竹生凖字仲平仲平生貞字正實正實三男辰字明宥已字觀宿皆徙家淸江照字文宿生勤字好敏仕宋爲進賢尉子道字行中爲奉先縣丞二男成字大進宜春丞明字大淸長沙尉皆在仁宗之世大進子和生字友義大淸子順生字友和世襲詩書又五傳而至松坡五男曰文富文政文興文俊文淸字叔徵號瑞軒宋登仕郎象州來賓尉徳佑乙亥以義兵五千人從丞相信國文公討賊擢江西帥閫參謀此仕宋之尢顯者也文富生季文季尹季卿季徳文興生季淵季平季顯文俊生季友季益季巖季明季保而文淸有一產三男曰謂大謂性謂一者後皆以儒學仕有官卽鄕所稱三瑞也季尹諱聖舉號志伊仕爲金溪教諭仕居之�吉陽城南門四男曰民秀民吉民先民信民吉仕爲提舉殊�院民信七歲時入郡學廉使柳公以嫩藍堪染綠爲對應聲云髙柳已拖金公奇之呼爲神童後禦史李公薦之朝爲曲阜學正襄陽教授國子助教翰林國史院編修九轉而爲東平路推官以卒學者皆稱千澗先生復居於吉水之南城此仕元之尢顯者也季卿諱聖選號樂山爲瑞州路儒學教授子民則爲安福州學正民季爲觀山巡檢季徳諱聖道生民望民猷民章民用謂大生民宗民遜民表民立謂性生民初民本謂一生民壽民瑞民佑皆以儒學顯名富充數百年來之極盛也際於天朝而民宗已有子成已爲黃岡縣儒學教諭民望有孫子貞爲都禦史民信有孫宗聖爲監察禦史民吉有曾孫繼祖以太學生爲東平判官都禦史有子朂今天子親試擢入翰林監察禦史之子彥謐予兄子婿也與朂念其先自唐宋數百年來至千澗復修明譜牒至今猶可考證一門仕宦彬彬未艾而千澗之譜修於至順癸酉至今永樂戊子又七十六年矣於是將修續之而請序於予予謂中山之族不可知而金溪萬載淸江才數百里內亦鮮有聞詩書之澤何獨厚於吉水富充與城南也歟凡修是譜者幸悠然而思之藍氏仕於宋元者多矣參謀公獨以忠義而衛國東平特以逸才而顯融諸賢子孫幸思而繼之所以大有光於玆譜者豈不在於來今也歟

○龍城毛氏族譜序

唐承元魏俗尙門第予鄕世家盛於唐至南唐李主又承唐祚力慕復其制作求其故家如恐不及宋得江南服其文推衣冠胤冑多所拔擢婣家龍城毛氏來自三衢有諱讓者爲南唐大理評事至工部尙書其子諱休歸宋卽授銀靑光祿大夫守國子祭酒兼殿中侍禦史賜紫金魚袋守吉州迎其父尙書公就飬於官不幸捐館州民爭畱其喪因葬州之龍城卽而家焉其孝行有自來矣故世有孝子世有顯仕若毛孝子仁載於國史聞於天下當時若歐陽文忠公忠襄陳恭公一時巨碩或稱其文或敍其行如出一口若世稱毛拔萃者則諱應佺仕至殿中丞仁宗賜之璽書榮赫昭顯所謂龍城兩拔萃者是也若世稱毛神童者則皇佑進士仕至中散大夫輕車都尉諱君卿是也先祖濮州公吉甫於神童爲子婿是以知其譜牒之詳有在三衢者若開禧狀元靖康忠臣紹興臺諫在廬陵者若至正臺諫內翰其在龍城或父子聯科或兄弟接武外而州郡牧伯內而侍從法曹史書郡乘班班可考豈尋常驟傑所能及其萬一哉神童之後其裔孫省夫以孝友名家不忘其先拳拳於宗譜之傳請予記其源流以示其後之人也予以通家乃不辭而書此以弁之若孝子拔萃神童狀元有路人之口碑具存不待予言也

○江氏族譜序

吉水江氏系出曹州濟陽唐末避亂徙居金陵又徙居新凎有諱濡者後唐爲饒州兵曹生元晏七歲應神童舉年十七登進士苐爲國子愽士南唐亡詔辟爲吉水縣簿因家焉生崇舉明經終尙書駕部員外郎累官刑部侍郎致仕子澤字宣臣蔭補將作監主簿調筠州新昌令僉書判官廳公事遷尙書北部員外郎國子愽士出知道州生維申道州刺史中書舍人生愷爲太子中書舍人子集軒爲祕書校理祕教生蔓卿蔓卿生徳琛元初仕爲桂林教授二子長東注次夢晁東注二子長逢春徙居大洲次逢周仕爲大使居灞橋夢晁生三男季髙季常季洪皆居故州大徳中季髙長子允迪始居於東門予婣家子鄒祖輿售其地允迪慷慨好義家富系千金喜賓客篤於教子當時名儒若竹西﹖﹖倉筤二劉先生季大父蒼霖解先生皆爲西塾師與耕王先生輩皆出其門允迪所以延接四方賢士極至子崇徳舉明經仕爲召城龍泉學官有所藏宣城誥命一通學士揭文安公提舉嶽申劉公皆爲文稱述崇徳學行之懿而世家之慶不可誣也崇徳令子伯昂元季與陳友定舉兵於閩宣授參知政事次仲溫少務爲學尢長於詩號東湖詩隱嘗手抄其譜系與名賢詩歌文章爲二卷授其子彥政彥庸謹藏之彥政令子孔殷又參考諸族之譜輯其大槪來京師請予序孔殷擢進士入翰林會病卒於不果爲今年歸鄕彥政令子維翰維禎又詢其族人正其爲舛疏其分合之詳復以予爲請其用心實勤且誠也予爲之歷序其傳敍俾江氏之子孫有所考而興起且知其家世名儒而知斯文爲可重也

○吉水寨瑞安成李氏南唐譜序

安成李氏系出南唐南唐書稱憲宗生建王恪恪生超超生志志生榮榮生升是爲烈祖生後主煜以子傑爲吉州刺史開寶乙亥南唐亡與俱入汴至太宗太平興國三年後主哀請遣一子歸守墳墓由是傑復歸安成安成之西接湖南攸縣界有南唐興王之塜前列三十六陂人以爲淸道水者至今猶存也傑字邦特二子曰坦曰垓與永新劉氏賀氏江氏世爲婚婣子孫蕃衍坦生四子其叔氏西英西英生升道升道生誓誓生思誠思誠生仲祥仲祥生通甫通甫生十郎某某生四七郎四七郎生四郎四郎生小生郎生郎生六二郎二郎始居吉水生元一郎二子曰天祚天佑距刺史君五十世矣天祥生原道原達原道生宗白原達生宗輔宗昉宗白以永樂甲申擢進士爲翰林庶吉士奉其父與叔父之書以此譜求京師名士大夫爲之序余惟盛徳之後徧於天下積累之功豈可誣哉𨿽微顥不同要未有崛然而興者刺史君隱居不耀連世亦未嘗顯予少時得見宗白太父祥雲豪邁喜賓客與先公交友予又與原道往還宗白之擢進士也予知貢舉予謂李氏其將復顯於玆乎而宗昉又駸駸務學其慶未可涯也書於譜以俟

○東門鄒氏族譜序

先九世祖宣教公學者稱文江先生有髙苐第子鄒君諱兪字某宣和中舉神童紹興癸酉舉進士第仕至節度推官因家予所居之東其先蓋汴人也至唐中葉有諱思道者爲江殷刺史始家杭州六世至鳳仕爲臨川刺史因家宜黃鳳生瓚爲鎭南節度瓚生筠後唐封潞國公遷樂安之沔川筠生天緯爲荊南節度使天緯生輝望字望龍宋初殿中侍禦史侍禦生琦琦生軾國學內捨生軾生師旦師旦生守格守格生復邦爲澧州判官復邦生錫圭錫圭生希哲爲太子正學愈之父也兪生恆恆生淸叔爲先髙祖巽川之婿季布鳳叔仕至兵部侍禦史有傳淸叔生舜咨舜咨生淵淵生天成天成生元忠元信元昌元昌子字伯泰仲琛謀以家譜刻之徵予言予本其世系敍之如此今仲琛徙居於邑南門締構軒豁稱其心懷視故居在墟曲指顧之間故家之風度如昔也尙日務教子孫惇詩書以與此譜俱永傳哉予亦與有榮焉

○吉水許氏族譜序

許氏姜姓春秋許男之後以國爲氏漢末靖邵兄弟顯名以汝南爲望族而其顯於唐者歐陽公所述宰相世系表詳矣吉水許氏譜出於譙國公嗣宗其上世與表合後五世有景先爲福州刺史家於福之石門爲石門許氏又六世至諱濟者宋端拱初始以進士顯名再傳至諱將者元佑中仕至禮部尙書謚文定始葬無爲軍而其諱某者政和初徵之不起隱居於撫州臨川再傳而諱定之者以淳熙六年通判袁州諱升之者以乾道九年爲吉水學官因家於學宮之傍定之之卒也葬於袁州袁吉相去接境定之子克依於叔父因家於吉水之城南是爲吉水之許氏系兩派而皆出於徵仕加者也其遷徙由汝南而家福州在唐末五季之初由福州而臨川在前宋之末由臨川而吉水則南宋之初也譜繼自濟始闕其不可不知也予嘗讀南昌地誌云漢末之亂許靖奔江南卒於豫章令南門五十里有石麟尙在卽靖所葬處而晉旌陽令遜又爲之表其子孫亦往往居江西者予嘗詢其宗族𨿽久遠疏戚不同大抵多出於汝南益汝南之所積厚矣又嘗讀家乘獲聞先君子筠澗先生餘論知許氏歷宋至元居於斈宮之傍者若升之子持已其孫文明皆慱斈儒者而澹然云心父子與先太子竹梧先生交遊篤密太父之未出而仕也云心禮爲西塾師其家子弟與鄕之俊秀成斈者甚眾也其居於城南者若東厓晹谷山梧云東雲間諸先生相繼而起而山梧於太父爲同門日孜夏會稽山梧之子婿也於先君子與同門世家往來嘗親教誨元季之亂予家避水西山梧令子茂明相與扶持尢厚予自少時識今武斈訓導幼導攻文急義先君子嘗慨然指以示予稱道其世家之文采云心有聞孫撿討南耕先生洪武中罷官來歸得侍周旋過從談論又見其修續家譜而爲之序又慨然以門衰祚薄子孫失斈爲懼然予觀之吉水比於汝南誠爲不薄矣今俯仰二十年間南耕與幼道皆卒而予皆爲銘其墓南耕子鳴鶴出其家譜俾爲之序且曰予非求爲誇大也所以卒先人之志也先人之志以爲修明此譜俾有易其所業者覩其名字之在列而與祖宗不相似未必無所愧而攺也俾其學而未成者觀其先之所立未必不勉而用力以求其至也至於富貴則非所論但不失爲士以無辱於玆譜者矣是則先人之所望於族人也鳴鶴之言如此而必稱先人其厚之意爲何如哉予知吉水之族將與汝南抗而後之許氏又必以吉水爲宗也

○吉水山原羅氏族譜序

吉水山原羅氏出於襄陽襄陽羅氏隋唐爲甲族春秋江漢列國有熊之後裔也予家譜載宋仁宗景昭元年甲戌王曾爲相士類翕集放進士榜得張唐卿以下三百餘人而吉水流坑一門五董世艷其榮予先族祖以童科賜出身同年進士襄陽羅拯字時濟仕爲吉州推官而董氏與予家及古城曾奉先龍城毛偕皆以同年而惇契誼推官遂畱家吉水之河口下浪鼓鳴岡是爲羅氏之初祖也生三男長日宣字三徳師事太傅彭公齊公偉其才器以女妻之彭公世家白玨日宣由是居於白玨之完塘擢歷二年楊寬榜進士與蕭定基之子汝勵猶子汝霖永豊曾朝陽董淳之子摻皆同年而淳與推官公爲同年士論稱賞時相則臨川晏元獻公甚相愛重擢給事郎守祕書省著作卽知長沙縣通判邕州特勑守祕書承奉官生三男長撫辰出居於外次序辰嘉佑中舉進士皆居完塘其季拱辰字次緯生蚪字仲晦世有學行篤於教子是生棐恭字欽若以詩經學入汴京爲太學生髙宗建炎初李易榜者仕至朝散大夫知武岡軍政事蔚有時望其沒也文節楊公狀其行忠簡胡公銘其墓世稱不欺先生有文集行於世始徙居螺陂之楓山生三子長齊賢以父蔭仕至瑞金縣簿次尙賢字子行以父蔭仕至從仕郎娶蕭氏周文忠公之甥也恩封孺人賜冠帔生如川周文忠公薦知黃陂縣始居螺陂之山原至今爲山原之始祖也一子日戣生堲傳五子獻可復可與可廷可日復元出爲族人後予少時聞先君子與建可父兄仕宦交遊甚熟而螺陂湴塘之間蕭陽世家其地羅氏科苐相望累有同年之好予嘗屢過山原復可之孫敬簡與一門羣從周旋欵曲放歌縱酒文節楊公族孫子恭爲西塾師每與出其所藏名書奇迹世續家譜井然甚明有若提刑蕭公深夫所爲序與其家所自著皆不可污徒爲之擊節興嘆其何先世之多賢而後嗣之尢盛也詩書忠厚之積豈不長哉予今年歸自京師敬簡遣令子持家譜示予參之舊聞若合苻節因文考實悉數余萹𨿽然鄕衮之文章在是羅氏之先徳在是其後賢之在是予也晚生末學何能爲之輕重歟若敬蕳尊崇令先祖率勵族人用心亦廣矣夫

○夏侯劉氏族譜序

叔毖劉君以明經起家爲令長沙甚有惠政考滿來京師公鄕故人爭欲舉薦聖天子親擢北京工部員外卽繼而所以知舉選入翰林與纂書史乃以其宗譜示予其先在唐末有仕爲武功大夫團練使者提兵領安成因家於固岡傳至諱儒者南唐保大中徙廬陵之夏侯其諱淵明者叔毖之四世祖諱表臣者叔毖之六世祖皆宋名進士分爲上下宅終宋及元仕者二十餘人入國朝伯述知山陽縣洋縣致仕叔毖之世父也迫迪處士慱學能文性嗜隱遁七辭徵辟叔毖之父也孟毖爲嶽陽丞叔毖之兄也詩書之積簪笏之傳照映先後叔毖以布衣再傳至通顯豈不有由然哉而叔毖髙祖碧巖翁藏書萬卷尢篤意於宗譜修輯明備不遺餘力曾祖芳洲公大夫楚山公當元季之亂保藏於傾覆流離之際無所遺缺伯述伯迪以親之所愛惜也手書一編以遺叔毖遊宦所至攜以自隨其所以拳拳於是者豈不出於常情萬萬也嗟夫杞宋之文獻聖人爲之痛惜魯之分器不守春秋深致其譏然則世家宗廟之祀墳墓之守譜牒之存三者有失不得爲人子孫之賢矣若叔毖之祖孫父子眞聖人之徒歟眞足以爲世家之儀歟

○東門李氏族譜重序

譜之作者辧親疏驗次序別同異世之孫子而能念其初者則譜也予婣兄李綸字士鼎請予敍以譜求記因稽始祖李斌字三益仕宋理宗朝爲散騎都尉奉命南行由金陵至吉水見山川之秀麗遂家於東門故子孫之繁且相繼登宦而非他姓可擬今東門之派其來也有自其譜也有徵況盤谷圖序南樓詩歌予已詳之矣何必嚽乎今後人士鼎能繼述於玆予筠澗先生與士鼎祖父婣契往來輒出是譜予表兄劉君子璋作序今河南大參歐陽以恭所書皆名公巨筆特爲士鼎相承修其譜亦義之不容辭也故僣筆書其槪庶幾爲李氏子孫之徵

○吉水余氏族譜序

始興余忠襄公十二世孫學夔奉其父之命以家譜求予之序按忠襄公以慶曆五年報使契冊坐習虜語出知吉州緣家因之中以事左遷將作大監還鄕裏闔門絕人事凡六年吾吉與始興相邇也於世西昌陳氏有公儉與公厚善故其子仲荀爲婿陳氏因買腴田數百頃遂子孫計遂有後於吉世業儒素九世而至友梅當宋亡元興深衣大帶不爲夷習爲鄕之宗儒學夔之曾祖也夫以忠襄之仁賢其有後固宜又得友梅諸君爲之繼而皆未食其報也學夔之宗族繼自今其盛豈可涯哉學夔登未樂甲申進士苐在二十八人之列學於禁林忠襄公之業其載顯於是歟且曲江數百年來相望而起有唐相張公與余公二人而已皆有後於吉豈非知吉多君子而士風之可依故歟二公之見又何其相似也歟孔子曰裏仁爲羙擇不處仁焉得知若二公者其不謂之知可乎宜其非他族之可及也余之子孫其善繼之哉與張抗盛爲曲江之光重以爲吉人之勸焉

○吉水龐氏族譜序

永樂四年八月吉水龐君文遠與其族人某纂修其家譜若干捲其猶子明敍以能書選入翰林求爲之序予方嘆之吉人士多世家而能修續其譜者十無一二但侍其舊譜誇示於人而新譜謾不加省指其本宗以自誇矜於己而族人謾不知怪也亦何貴乎今文遠此譜自七世之上以元季之亂毀於兵定其可知者亦世祖叔達剏置祀田百畝歲時斂所入以祀其先而族固以大叔達有子五人季安季容季云季遠季文皆讀書應進士舉增置祀田又二百四十畝宋季從信國文公舉義兵其家貧不卹也四祖良甫又增置祀田合前後爲五百六十畝課耕桑者二百六十餘戶以供祀事之役其盛蓋可想見幾五十年於此矣又憶先君子當元盛時與文遠之兄文昭同遊北京最相親厚及予長而見選翁先生與其子孫一門羣從竊嘆其家相與如此

○堤平張氏族譜序

予讀唐書知慕曲江張文獻公直道先幾遭讒不用恨不生其時見其像容而挹其下風也往年上庾關見所題字仰手植松晉拜祠下自以爲晚生幸遇去年歸自南交過韶州觀風度樓遺址謁古祠下有唐徐浩所書神道碑銘像以鐵鑄故久不壞其墓去城十里而近然今城非故城故城在武水南今有佛寺其退休時所居也又過平圃驛云公之別墅公之主實在今南雄始興縣初屬韶州後割以置南雄以此人但知求公故宅於韶城而不知今之韶城非唐之故城但知始興爲韶屬縣而不知今之隸於南雄也又其祖墓近韶城者山頂有石山巋然人號爲貂蟬峯者亦可見人之艷慕公者如此也然歷訪其子孫無在者云多然徒他郡余益信吾鄕張氏譜出於文獻公者不誣也公之上世事具唐書宰相世系表但其傳襲以爲靑陽之子揮爲弓正賜姓者益妄說而宣王時張仲蓋人之字而亦非氏其爲出於晉大夫解張號曰張僎之後則可信不疑也吉水外固堤平近族相望指顧之間譜自文獻公玄孫景仲宋初咸平中爲吉州太守始其諱惇慶仕爲袁州司空參軍太守之父也其諱藏器長水縣丞太守之祖也其諱拯仕爲贊善大夫者太守之曾祖而文獻公之子也予考之與碑銘表皆合太守二子焴爲歸善令爟爲樂昌令焴生亭傑有子五人弘潤之後居蕪湖弘深爲廬陵令其後居恩江鎭卽今永豊縣石井銀山沙溪唫田皆其分派也弘澤爲崇仁令居樂安南村弘淵爲虔州僉判其後居恩江杏源弘海爲崇仁主簿其後居恩江遷蟾塘宋季梧守唐輔自序如此而謂自景仲居廬陵亭傑爲盛亭傑五子弘深之後爲尢盛今觀外固堤平譜蓋信然矣弘深子瑢居於唫田世以詩書科苐顯嘗三爲解元兩入太學至咸淳己卯夢龍雷龍兄弟聯魁夢龍官至司業雷龍仕爲編修瑢之後十三世至平叔有子五人廷簡廷傑廷玉廷茂廷臣廷臣外固之初祖也廷臣五子季蒙季開季迪季允季允頡頏文儒鄕稱其裏曰興儒裏季允二子伯恭伯修二難競秀而伯修又堤平之祖也靑山趙先生稱其魁偉嵬岸識度過人機略尢深言行必依於厚嘗拔人死地以爲當然其子無攺於父鄕稱景良如伯修其孫無忝乃祖鄕稱先傳如景良先傳之卒也申齋劉先生銘其墓予又讀劉文敏諸公所爲秋景亭詩文與先季太父蒼霖往來其師弟子間書札國初諸老先生所爲尙質傾家舉義兵事嘗竊自嘆若先傳父子非可謂之夫遇之文獻公歟尙質令子國賓之卒也予嘗爲之銘其墓嘗欲一訪舊堤平外固之間往來於懷也伯修伯恭二難之後今又將九世後彥相承金玉輝映修明後譜與族人競勸爲忠爲孝立功立言文獻公之復始予有望焉予欲廬陵之望重於曲江也

○烏江陳氏族譜序

世臣巨室自先生之世已重之所以立徳行之先正風俗之本以爲民望也廬陵自宋以來尢以世家相髙仕𨿽顯非世家不以爲榮也文𨿽工非世家不以爲重也惟徳行可尊則世家始愛而敬之以朂其子弟此又世家之所以獎掖寒族也皆庶幾有先王之遺風焉烏江陳司戶家宋元之際富貴赫奕烏江又吾邑佳山處也園林亭館之淸華衣冠文物之都聚通儒遊客之揄揚亦一世之盛哉而皆詩書之澤也其先陳之宗室爲江州義門再徙永豊獲龍司戶之先九府君始自獲龍居於烏江至夢村官至朝奉大夫安撫湖南知抑州至諱琪者嘉定癸水進士先六世祖江華公姊婿也至咸淳戊辰日升復登進士第爲江州司戶琪初仕亦爲司戶信州時稱陳司戶家以此也司戶官非崇顯特爲人所慕尙如此非以其出於世家素爲時望故歟凡今之爲子孫者其可不務徳行而益衍其詩書之澤歟予忝世戚玆方凜然以不辱其先爲勉者伯珪伯琮以家譜介凝節劉司訓走京師求予序予姑致此意而歸之伯珪兄弟去司戶幾世矣

○泰和王氏族譜序

瑯琊王氏自晉太傅導佐元帝中興存中華文物於江左三百餘年有功於世道甚大故郭璞嘗爲筮之曰淮水絕王氏滅淮水豈有絕哉太傅后家金陵者久而彌盛有譜牒南唐世擢王公崇文爲吉州刺史金陵之世家也其從孫贄字至之從之官因家於吉之泰和天禧初擢進士苐有文武才深見知於仁宗英宗初以禮部侍郎致仕官其子億通判吉州以便飬厥後世不失爲士淳熙中有違化原開禧中有諱圭者皆以進士得官其登名太學者比比有之元盛時有諱以道字臣則者因張伯剛李道復遇仁宗於汴固邀從入京固辭曰受父母命遊汴而已歸而弟子彌眾竟以隱終於乎此其人非抱髙世之節安能若是耶太傅公之遺澤未艾也其子子與愽學尢以詩名今行於世太祖髙皇帝聘與講書擢爲福建塩運副使辭不拜其季曰子啟仕爲監察禦史遷廣西按察司僉事知崇慶州歸老於家子與有子伯貞繼爲廣東僉事今歷官至中順大夫知瓊州府以子直官翰林修撰蒙特恩卽致其仕其榮盛爲何如哉又何其與先祖遭逢相似耶直字行儉間持其家譜示予求予之序旣疏其事如上而又必推太傅之世家明積善之不可誣也予居鄕時嘗登靑原山得侍郎公之塜又下墨潭山至中邨得通判墓碑有讀之爲之三復而嘆與太史公登箕山之感無異其譜所傳豈不信有徵哉矧先公與子與君爲莫逆而子啟君之出而仕也與先叔父同年幼時嘗及拜謁而不能知其詳惟瓊州公念先君子之交契忘年相友𨿽班荊逆旅傾竭議論退而思其風度凝遠中懷曠如久處而不厭往來思之而不能已非眞可謂老成篤厚之君子歟行儉亦甚似公而謹飭侍郎公父子之名位事業將有繼也如是足以爲此譜之光華使後之人有所憑借扶持而世守之也

○泰和楊氏族譜序

予嘗讀先賢楊文節公自序其譜稱古書傳楊姓皆從木或者見子云傳偶闕其點遂以子云爲抑楊之揚非也徳祖答子建書云修家子云老不曉事則雄與修初非異姓也由是知凡謂楊有二族且以楊氏爲出於晉大夫解楊之後者其皆不足信也序又稱本朝歐陽文公志大雅墓曰九世祖隱朝生燕客燕客生堪堪生承休而唐書世系表則曰朝生燕客燕客生寧寧生虞卿虞卿生堪何其自相異也及考之宋文景公作虞卿傳虞卿父曰寧子曰堪乃與表合蓋志誤也今按歐陽公作在表之先意者其時未有所考或據楊氏家傳書之耳由是知家傳承訛類有可疑者不特此也大雅自敍其譜云震之後生承休在蜀從昭宗以子巖從浙眞宗時以家譜授職方公職方公復以授侃眞宗時巖固尙在也而文節序稱巖曾孫輅仕江南爲虞部侍郎按唐守官志無此官或者偏方創爲名不然則傳者之誤也今考之九江蕭氏譜其曰霽者在吳幹貞初以策幹僞主得仕爲武寧長官幹貞之敕尙在鄕先生題識皆雲霽長沙人其舅於輅守吉州因家廬陵則輅之守吉實在唐末楊氏吳之初年而虞部侍郎者蓋僞吳官號耳以時勢考之巖在唐末時尙當少而豈有曾孫已仕刺史耶予嘗意其必兄弟而皆承休之子耳而文節公所序乃如此何也讀王荊公所爲蕭世基神道碑銘亦以干貞爲南唐李氏紀年較然謬誤抑又何耶然楊氏旣多所至疊盛予嘗觀其間鄕譜大同譜四院譜龍啚譜靖共兩院譜蜀中院譜渡江院譜浙院譜浦城譜吉水楊莊譜上徑譜湴塘譜小南江譜今翰林楊公士奇所輯泰和譜何其所隨寓而盛也龍圖已上不待言矣其曰靖共者長安坊名其在唐元和長慶一院不下數百口族長堂前有水榻朝退問安擲笏其上堆積明旦亂取以去俸錢所入至逾百萬祿仕之盛古未有也唐季之亂播遷東西浙院之盛相吳越王六十年與錢氏相終始吉水楊莊湴塘自侍郎長子銳次子鋋始遷文節序稱二族人國朝以來至於今第進士者十有三人楊莊居其九曰丕曰純師曰安平曰求曰同曰邦又曰邁曰炎正曰夢信湴塘居其四曰存曰杞曰輔世曰萬里楊氏自太尉以來大抵以忠孝文學相承而近世卓然冠吾族者忠襄公也公之死節有傳矣而十三人者之中公父子及一孫一家而四人焉忠襄公卽邦乂而萬里之爲文節公也觀其自敍蓋亦以爲楊莊湴塘之極盛也浦城譜亦出自湴塘而至文公大年始盛及元延佑中公十世孫楊載仲弘又以詩名顯亦以光於湴塘也今泰和之譜自銳之孫延安從上徑其孫允素始居泰和又六世而至徳明徳寬兄弟積善於前是以徳寬五傳而有賢可是爲延佑進士與仲弘同年後歷官翰林待制致仕元史有傳爲泰和楊氏顯盛率先世自是而兩府君之子孫苐進士與明經入仕者並侍郎公亦旣十有三人矣徳寬君之後居其十二舉進士者曰賢可曰升云曰起予曰自立曰相有官者曰公望公安公榮仲升曰子肅曰逸民與士奇也徳明君之後居其一曰守吾也而公一子曾孫玄孫五世七人相繼益顯又何其與忠襄文節之合轍而同符也歟豈非其本同歟天之報善人不爽錙銖固如是歟今士奇以舊譜刻於延眞觀者不存而據舊之失其節續者列置後巷予考之世次華甫至定甫𨿽失其上三世然皆徳明君之玄孫於譜爲苐十世惠可以下爲苐十六世也元可至達觀𨿽失其上四世然皆徳寬君之五世孫於譜啚爲十六世孫但以某字補其闕而上有徳寬徳明二府君以爲之宗下有惠可升云著其緒引而申之𨿽百世而譜之昭穆尊卑序而秩之又何嫌於有所闕而釐之於他捲歟予請合而著之他日延眞之譜復出不易吾言也

○泰和歐陽氏族譜序

歐陽氏書神禹之後顯於漢臸﹖日孟唐而率更公父子名位赫奕再傳而微乃有後於告至今不衰其與予家相似也漢世予家受詩而歐陽氏治尙書至晉同預趙王倫之禍至唐初予家以武功顯而歐陽氏爲相至唐中葉予家爲吉州刺史而歐陽氏繼來吉州刺史因有後予吉歐陽刺史之系黃巢也先祖朝議公又實與之戮力今其戰處故老猶能知之科名宦譜先後相望兩家世契甚不偶然也又非他姓之可比也洪武丁卯予與歐陽允堅同自舉於鄕又明年其弟允賢復薦春官得嚴之教授以歸往過之其族祖三峯先生出示家譜著自刺史八世後生工部尙書工部之七世孫仕後周爲太尉家於吉之萬安宋太祖建國時太尉已薨太祖代布衣舊交追封爲梁國公後七世諱徳祖者自萬安居泰和蜀江徳祖之兄諱毅事宋髙祖護軍參劉琦韓世忠之軍屢破金虜爲秦檜所疾困於常調其所受誥敕具在予先祖太原武襄王少隸韓世忠軍考其歲月又當時共事者也予旣與允賢各自嘆息相勉爲紹述顯揚遂淹畱蜀江者旬月別去十五年爲永樂癸未允賢入爲國子助教朝夕相見明年予知貢舉得三峯之孫俊而奏之擢甲科入翰林與纂修允賢以三峯之書與舊譜一編來求予序予謂鄕之氏族唐宋稍廢賴歐陽氏中興之其可爲法於天下傳於後世者豈待予之贊羙耶譜自刺史公以下皆文忠公所著尙書以下有監丞公所述與鄕之先賢周文忠公楊文節公胡忠簡公及蕭文林吳西林晏桂山朱古平文詞具在予無以加於其言者故敍其世契如此是亦重相勉之意蜀江之譜與瀧江之譜相照映無疑允賢之居蜀江才八世云

○廬陵城西劉氏族譜序

予讀宋丞相益國周文公所爲劉長者墓碑銘稱其富累千金子孫皆賢由其篤厚行誼所至未嘗不爲太息曰孝者必有後不孝無後無後者非天絕之也自絕於天也益公之言兆至當歟今觀孝章所示宗譜乃知長者之裔孫至今長幼數千百人富而知禮好學而能賢謂非盛所至不可也長者出自安成太守遐遐生賄賄生禋世家安成其後有諱景弘者徙家永新有陰徳於吉郡事見唐史景弘二子長曰煦家吉水之夏璜煦子庚徙家廬陵城西之上邳仕南唐爲金紫光祿大夫入宋以來多有仕者至長者而家益饒時稱萬石長者之後曰宋宣義郎生次生

二子曰元方敬方元方生惇復惇徳惇復仕天朝爲桂林知府升廣東參政以卒號西愚二子曰惇信惇善惇信初從惇復遊宦愽文隱徳晚起爲吉安學官孝章之父也永樂三年知山東貢舉過京師授其譜孝章求予爲之序焉嗟夫人之所以異於物者知有人倫宗族知親疏之等而追念其先之所自出也柰何世教旣衰譜牒恵官姓氏無別其誕者借華冑以自冒是猶有好徳之心而不知義而不是可憐而不足責也若其不念祖宗至有祖諱妣氏皆聞知見人有用意於譜牒輒以務名譏之稱述先徳者輒以冒昧疑之嗚呼自不能念其親又禁他人使不得念其親獨何心也哉求如劉長者之有後如孝章父子宗族拳拳焉於尊祖敬宗者難矣哉

○廬陵官艸彭氏重修族譜序

元季之亂先君子筠澗先生以正至甲武招諭江西至吉安時文水東盡爲賊所據家毀於兵往來依止水西廬陵官艸路當要衝義士彭君寶林與先君尢厚善故以女妻其子寶林慷慨雄傑初以鄕兵破走蘄寇復吉安城功苐一授水軍萬戶歲壬寅天兵南來卽知事不可爲取所授虎苻北面再拜焚之號痛欲盡念其父九十餘內顧未忍絕而復蘇遂杜門不出子志道代領其眾因內附從常遇春下贑與朱文正守江西有功不言賞亦自勉歸寶林竟先其父卒先君子爲哭之哀言其父源源翁平生勤儉貨殖累千金布衣糲食不妄費一錢及遇亂勤王寶林將兵在外翁調饋餉給賜與日費千金未嘗吝惜予皆不及見之矣見其畫像生气猶凜然也及登其所居齊壽之樓𨿽兵燹僅存鐘皷在虛樓前古木數章枝柯切云下臨淸池遠山如畫想其意气之雄凱旋飲至徒屬賓客之會於玆也可謂一世之盛哉而志道兄弟尢豪爽好客輕財重義綽有父風嘗盛服馳駿馬射鵰系劍劃然長嘯疑古河朔間俠士然最睦於宗族皆誦其家譜如流水謂予序之不果爲後其族弟志昭與予卽其始祖鈐轄公所居遺址在官艸路西之塘南地勢寬廣規制尢壯予爲徘徊久之志昭復出家譜示予謂其少孤貧無依賴寶林父子鞠育教誨以至成立寶林沒時以家譜爲囑先兄志道不幸卽世志昭又多病恐一旦溘先朝露日就隱昧子孫無聞知盍爲之序以傳予甚感其言而亦以事不果爲未幾志昭亦卒今永樂甲申志道之子雲路以隨龍功擢錦衣衛百戶其弟雲龍就省之以其家譜來路遂補其父而下若於世並述其父及諸父事著爲小傳而序其端且曰吾父之意也於是志道沒十有五年矣按譜自漢司空長平侯宣世家淮陽九世至樂北齊畱王孫景直事唐爲禮部侍郎居袁州宜春生玆爲進賢令子倜爲宜春令始居廬陵之隱原子輔爲信州長史五子散居於吉水永豊之間其諱玕者是爲吉州刺史其後益大玕十一子具諱彥昭者爲靖江節度使年百餘歲薨於永豊沙溪之第彥昭十五子其諱師﹖者生徳顒字子昂南唐附馬都尉始復居隱原有儀衛五百餘家大興第宅官爲陶甓於永和貴振江鄕於子皆賢曰吉壽堯嘉喜堯仕至大理評事生程字萬里贈諫議大夫萬里生應求號南國詩人仕至太子中允贈金紫光祿大夫應求生思永仕至禦史中丞戶部侍郎賜第和州因葬歷陽焉程伯子其婿也史有傳夫人晏氏丞相殊之兄二子曰衛曰衍皆徙家歷陽衛之子曰言﹖恣始自歷陽來歸因獵於官艸之塘南犬逸入藂薄中不見夜伺之若有祥光起焉明日遂芟其藂薄治第居之是爲鈐轄公自湖南解官艸塘彭氏之初祖也六世至諱端者見所居東面周坑有孚惠神廟當大路一夕大風雨廟屋神主皆拔去他所端兄弟素饒財喜營屋室以爲天授卽徙居之是爲寶林之父也由是而家益饒嗟夫彭氏自唐歷五季宋元至於今數百年代有顯者譜牒明信是大有於庸眾人者子孫豈可以庸眾人自棄哉云之祖父所以重愼譜牒之意在於持守其身不辱其祖宗非徒以誇示而已也

○廬陵朱氏族譜序

中華士大夫以閥閱相髙衣冠相尙號其族於江鄕非江鄕不齒士類其來尙矣洪惟大明開基我太祖髙皇帝繼天立極納天下於皇極之歸列聖繼統漸摩仁義涵濡教飬垂萬年之統緒囿海宇以禮樂雍熙之盛乃治隆虞周也何其盛哉廬陵爲四忠一節之邦江有鄒魯吉水又爲廬陵縣渡江而西有鄕曰同水故家喬木蔚乎云連而朱氏世居焉惟朱氏出自髙陽無遠稽古苐以唐末以來有曰絢者戍守徽州婺源迨宋文公晦庵先生始大顯於天下晦庵生塾字受之受之生欽字弘敬任宜春丞由武功績至武徳大夫廬陵參佐時愛廬陵嘉山水始定居於城外上卷按欽子三人曰執圭秉圭元圭執圭號可齋任泗州通判因家於彼秉圭號省齋居於淸塘其子椿任重慶太守政聲籍甚由秉圭而下其世次行字顯隱徙歷葬厝之詳具載於淸塘宗譜元圭號徳齋徙於北鄕莪田後分爲上下族至四世孫徳全又分吉水谷平徳全生榮叔榮軒榮叔之子伯謙居谷平廟前榮軒之子季可分爲上側阜由徳全而下其世次行字顯隱徙歷葬厝之詳其載於谷平宗譜於乎昔者宣聖能言夏殷之禮而嘆夫杞宋文獻不足徵也夫文者典籍之謂也獻之爲言賢也家國𨿽殊文獻則一然則江鄕之典籍莫尙於族譜故江鄕之獻賢莫嘉於孝友之嗣子以孝友之嗣子世其家必能寶家乘而藏之得其眞輯家乘而修之愼其族藏得其眞則如孔壁之書出而行之可信傳於永世修愼其族則若鄧林之木一本萬葉不至冒附於他枝文獻之足徵不至在先世歟抑韓昌黎有言莫爲於前𨿽羙而不彰莫爲於後𨿽盛而不傳今朱氏之羙且盛者彰於前而盛於後不啻君足矣𨿽然學貴修省徳忌滿假子不見水與木乎本碩而末茂矣又從而栽培之不旣益碩且茂而聳壑昂霄梁其貝乎源源而流長矣又從而浚滌之不旣益深且長而源泉混混朝宗於海乎夫如是則江鄕之盛羙彌遠而彌芳矣噫此寶斯譜者文獻之足徵也此觀斯譜者孝子之心油然而生也詩云毋念爾祖聿修厥徳詩云子子孫孫勿替引之書此爲朱氏子孫勉

○永豊湖西羅氏族譜序

少時讀丞相信國公祭羅水心先生文及羅滄洲弔胥濤賦未嘗不爲之低回嘆息而志爲之出涕也已而復爲之羨慕夫人誰不死而不冺使人讀文章想其節操恨不與之同時而惟欲考求其鄕裏世家其人狀貌長短肥瘠偉陋與子孫盛衰如念其親戚則亦可以無憾矣永樂元年獲與羅君師程同史館間以族譜托爲之序予少從事譜牒之學又感二先生之節義不敢辭按五季之亂羅氏兄弟三人自豫章徙吉其居廬陵仲氏從邊後世無傳季氏諱寅爲永豊湖西始祖至師程七十年矣其初譜牒每派各爲字號以相識別詳其本枝而親疏不渝明其昭穆而尊卑不紊總啚之下旣以名行字號生沒葬娶八字爲則書其梗槪又於各派之首別爲小啚以所出爲小傳備書其事其立法旣羙矣而族屬旣繁不能無盛衰之異遷徙不一其處會合不一其時因循歲月譜牒有不得而盡詳也於實賓之十六世孫曰玄字用賓者取賓之九世孫諱才智字聖卿者有五男子皆字曰徳於用得爲近屬也遂徳五徳譜如初譜焉今可見知爲明甚其曰徳淸諱性者三子長俊季深甫宋寧宗之世再舉鄕貢深甫生上衡寶�丙辰進士鄱陽尉江西提刑知南昌縣嚴諱忱淳熙進士道州江華尉江西運幹通直卽致仕於先髙叔祖寶章公龍翔爲交代官徳誠諱恂四子沆字文甫嘉定庚午漕貢進士郴州尉知郴州洛容縣文甫生士賓理宗之世再舉鄕貢用理字正甫是爲水心先生景定甲申舉於大學於先髙祖夢斗爲同年咸淳庚午釋褐教授袁州徳佑丙子永豊勤王兵敗被執不屈死吉州獄信國文公制服哭之宋史有傳時年已八十矣詠字衡甫理宗時直國子言﹖﹖字仁甫淳熙辛酉進士莆田丞正甫三子安世字士嵩景定間京學教諭安行字士華理宋時兩舉於漕司衡甫四子希正字士充寶佑乙卯舉於漕司希晏字士門淳佑癸卯舉神童以軍功授判福建同元以舊官彊之不起希楊字士鼎晚號松野先生淳佑癸卯與兄希晏無舉神童時人榮之及再舉漕司皆苐一儀狀明秀爽郎翁舟山一見以爲天下奇才欲妻之以愛女以毋喪辭之趙菊山又欲以爲婿知其母喪未葬難於發言因問其故哀戚不勝遂不敢言每與巽齋歐陽公湏溪劉大慱講明道學造詣髙遠至今故老尢能言之其曰徳寬諱昭先四子貢字叔伯四舉於鄕淳佑辛丑擢進士爲新凎縣簿應處字春伯紹定戊子鄕貢開慶己未特奏名授泉州淸湘尉登崇字良伯三舉於鄕淳佑辛丑與兄叔伯登第時人以爲榮仕爲英徳推官以卒齊賢字敬伯嘉熙庚子初舉進士二兄已三舉四舉偕赴春官同年戲之曰𨿽弟兄尙湏後舉旣而擢甲科遂以鳳目之叔伯一子淮字士寧嘉熙丁酉舉於鄕苐一春伯一子文起字士永咸淳丁卯舉於漕司良六子長虞鳳字士龍咸淳丁卯舉於鄕苐三子惠儒字士迪理宗時兩舉於鄕咸淳戊辰登苐爲武昌節度推官荊湖制乾元初徵爲江陵總管不就其曰惪恭者諱恪聖苐五子也三男康甫享甫達諱驤龍寶佑乙卯舉於漕司享甫三男曰鬥元字士中其仲子也咸淳庚午漕試苐一因徙事湖廣漕司此五徳譜彰然甚明者於予所聞若合符節也今師程續而修之者又非特爲羅氏子勸庶以爲天下勸也蓋水心先生之子京學教諭士嵩生三男曰公寶字鎭翁叔字時翁公舉字十翁時翁卽滄洲水心之孫也咸淳之末年以軍功尉永豊與諸父士迪當元之初上書乞存趙孤以奉宗祀棄家至汴與宗室趙孟濚再議興復有志無成慷慨英偉讀其文章猶可想見而師程所以拳拳於家譜者恐其失而可惜也按譜系水心於師程爲之父滄州爲曾叔祖庭直諱槐孫其曾祖也曰宗佑字建徳其祖也其父母號釣隱字伯與連世續學有隱徳師程兄弟二人師程自史館爲國子學官惇厚有文章與人交久而益善其弟魯從伯善何先生習詩洪武庚申以賢良舉溧水縣遇旣歸皆無愧其家者也師程所以續譜於古法所變更有舊序者有宋丞相信國文公丞相廷鸞馬公孟濚趙先生齋曾先生爲於巽齋劉湏溪劉中齋吳艸廬虞邵庵皆存之萹端有不待予之贊揚者也

○永豊水東羅氏族譜序

豫章西山羅氏其系緒最久墳墓遶村可指而數也至二十七世有諱儀眞者唐末舉進士歷官塩鐵使於宋太祖建隆元年始居於吉州之吉水永豊鄕藤田水東醴泉院後至中和析永豊爲縣子孫爲永豊人其在龍泉之灘頭明徳鄕之髙橋寧都之鹿原大布瑤永豊之嚴原金龍岡近水東之平田吉州之默林渡明徳鄕之上坪旱龍亂石燕巢塔岡山下水東下羅傍田圳口三角丘皆其族也毌慮數千百人自昔至今詩禮相承或仕或隱何其盛哉其始居水東也建慈先寺其後當雍熙中宗族尢盛鑄景陽於醴泉幾四百年尢可考見非臆說也綿延若是而且崇顯其後必宏今塩鐵二十二世孫文俊率其族人修明此譜生卒歲時婚婣族屬如指諸掌墳墓遶村文若西山之可指而數也則今𨿽富貴者安能及哉抑豈其所居之地信得其所而風气綿密有以爲之助歟其散而居四方者又無不盛大文俊俾來求予序者默林之四十世系伯初伯初去塩鐵二十有三世矣則又不系其地而系其先之積慶爲足徵歟

○永新逢橋左氏重修族譜序

先七世祖評事公敬之禾川劉丞相衝之孫女婿也由是禾川宦族多與予家往來交友逢橋左氏其一也有諱詢者舉進士爲國子四門助教於丞相爲妹婿其諱戡者奏補郴州郴縣簿丞相之女夫其諱顏者宋天聖丁卯王堯臣榜進士殿中侍禦史諱書言者元豊壬戌黃裳榜進士朝散大夫諱友徳者建炎戊申李易榜進士朝散大夫倉部郎中其諱師召者與猶子夢髙同登嘉定己卯蔣重珍榜進士第其諱譽者開禧己丑毛自知榜進士仕知黃州以朝奉大夫直寶文閣守本官致仕其弟擢寶慶壬辰徐元傑榜進士爲景陵尉一門死義廟食嶽陽朝廷嘉之賜謚忠閔其它舉進士及苐爲顯官相望後先終元至本朝仕者不絕予先世或仕與之同年官與之交代學與之同業文字與之相酬答至於父子兄弟聯魁接武又事與之尢相類也考其先世有諱鄴者字富書潤之丹陽人鎭江丹陽也南唐保大中避亂來禾川見地名有左坊而山水又奇勝因定居焉傳十世至諱利見者春秋學有名宋淳熙丙午江西舉進士苐一嘉定戊辰鄭自誠榜登苐終迪功郎潭州攸縣尉而宋將亡矣乃敍其族譜欲鑱之石事未就至十二世孫敬又重修之而鋟之梓實宋咸淳丙辰至元庚戌有諱寅孫者一名敬自華容教諭歷官承事郎監萍鄕州務本其父事之意而復修之始列其仕者爲衣冠圖於首萹以顯其先而勸來者又將爲亭於始祖之墓而扁之曰一初買田以供祀事而歲時會其族人竟未克如其志後三十八年爲至正丁亥其子善詠兄弟告其族兄升謁文於一時名卿士大夫而鄕先生申齋劉公麟洲龍公皆爲之序刻梓以傳而屠其從兄英祖卒其族人出田構屋卒其先志又六十年於此矣十七世孫彥衝達兄弟復取其舊譜重修之不遠千里來京師求予序予感世契之重信舊間之審聽彥衝之言又知其今徙居安成去禾川爲甚邇不曰安成譜而曰逢橋譜其不忘始祖之意爲有在而譜之修續固可嘉尙若祀田亭構又必以次修舉若詩書之習尢必以時朂勵惇睦之意忠厚之傳禮義之厚尢必致勉而此譜所恃以爲存亡者也彥衝初不識予族子庭萱以書來且致其意予是以序而爲彥衝不惟以告其族之人於庭萱亦以是語之庭萱自予吉水遷敖城自敖城遷安成與彥衝事尢相類也故宜各勉焉亦通宗相傳之義也

○永新厚田周氏族譜序

永新厚田周氏本於勝鄕勝鄕本於吉水渥田渥田本於袁之分宜分宜本於廬陵烏東上下千餘年不出一郡之間隨寓而盛亦可羨哉烏東族自公瑾子胤封都鄕侯後徙烏東而卒葬焉至隨大業中有諱汾翁者仕爲會稽刺史家於分宜唐長慶中有以經斈徙於吉水之渥田渥田葉氏婿畜之夫婦沒後皆得異人指示葬處云子孫繁衍文儒祿仕者相望至宋尢盛靖康之亂有諱平一字正寬者避地永新之勝鄕紹興庚午歲與周文忠公楊文節公同舉於鄕淳熙己未特奏名授迪功郎奉嶽祠事親以孝聞晚號槐堂子諱光孫諱仁曾孫以下皆以科苐顯其諱士斐者仕爲郴州司戶居於鵠湖子諱思誠始居於厚田生正臣正臣五子其諱忠言者爲眞州司戶參軍至今又將十世矣而子孫不失爲士連因顏賀左氏皆永新之世族忠厚相頡頏其益遠而有耀可期也族譜中經喪亂頗有放軼眞州六世孫孟恕兄弟參考旁求証之郡誌各於譜圖間以質之於予予嘗忝從事於氏族之斈鄕之世�序次待徧且泥田於予家世有連也不辭而爲之序云厚田之子孫世當寶而續之

○寶應金氏族譜序

洪武三十一年冬予以非辜竄斥隴右寶應金氏子諱得爲千戶河州與相往來知予嘗斈於氏族之書也與弟義輯近譜一卷求予序予受讀之著其父之行事爲詳其父諱興事太祖髙皇帝和陽繼從渡江累著功效後從徵雲南千戶河州未幾以其習知南中復往治其叛者遂卒於軍得襲其父職兄弟和睦爲時所稱尢喜從先生長者請問所益於是執其近譜以泣曰先人嘗謂得兄弟曰吾家世衣冠文物登顯仕非庸碌者所可痛者中經亂離舊譜亡失然其遷徙流源尙能記憶爾其筆之書以示後世得兄弟時尙幼文字非深曉故但記之初金世家蘇州範文正公之里人也祖考自元初爲淮安路寶應縣卒於官興之父因家於上坊裏生三男孟季皆早逝興其仲也梗槪如此不能道其詳先人嘗欲與得兄弟自寶應歸姑蘇訪宗族上丘隴不自意入南中竟殞不返得兄弟抱恨無窮將何以卒我先人之志乎予亦方抱終天之痛聞得兄弟言大戚遂不能爲序今年義來京師襲得官而得亦以去年五月死矣是重可感也義因復出此譜求識其說是亦可示於其子孫爲無窮之思矣夫

○五鎭倪氏衍慶族譜序

婺源縣城東南五鎭前市倪君世安所卜居也作寢奉祠修明譜牒以示後之人令子以孚舉進士來謁諸名公能文辭爲之序人無間言眞實記也蓋曰自得姓受氏來數千百年有遠有近大疏有戚有富貴貧賤之殊矣其遠者在所略近者在所詳𨿽富貴而疏者不援𨿽貧賤而親者必收惟以別親疏惟以敍恩義惟以明源流玆帷休哉故著自赤丘岡始在宋理宗時有大十府君赤丘岡人也來居於婺源城南四十里之大田傳三葉至庚三府君生士安士剛士剛生伯漢伯漢生宗獻世安之先府君也今其近屬蓋二千餘指莫不詳著焉以爲此近而親者也若曰自春秋邾武子封其子於倪以國爲氏俊去邑爲倪漢禦史大夫寬是也其後又爲倪唐汴州刺史若水梁州刺史潭字秋淸兵部檢校尙書封魏國公諱康民字時思卽徽之休寧赤丘岡之所從出者士剛之從兄弟士毅府君譜之詳矣世安謹而略之以爲是皆遠而疏者也是所以爲信而有徵也是所以別親疏序恩義明源流而示其後之人也歟

銘曰倪在春秋諸侯世冑漢有大儒唐有循吏徽之婺源善述善繼道學師傳政治徳器有燁其光綿綿奕世

○南昌劉氏族譜序

南昌劉君允佩洪武甲戌進士今仕爲懷慶知府以家譜授予爲之序允佩予鄕安成之故家也乃祖樂溪先生諱觀行字大素與其兄觀國字大初皆愽學儒者而尢邃於醫大初以至正庚寅徙居南昌逮壬辰之亂至乙未而極樂溪亦將家避兵南昌城中遂家於東胡之南一子從周克大其業允佩之尊君也樂溪生七月大父太史公筮仕判安福先公在侍有同年之會六十年於此矣樂溪之沒以洪武庚申予不及得而見之也今幸與允佩相識而且以譜序爲托予豈能忘情哉安成劉氏出於晉太守遐奉母魏氏夫人家於官所有三子曰賦曰賒曰賄生禮禮生三子曰承貺承崇承羙承貺之後柝居上村上成太和承崇之後居於永新之中村後隆吉水之夏璜富溪永豊之白茅而後隆有相承楚國公衝之爲尢顯承羙之後居於下村元豊中雲龍先生弇爲尢顯承貺之後亦競爽代不乏人允佩之所從出者也雲龍楚國之盛吾知其將有待按譜承貺生謙謙生錦錦生嗣嗣生立節立節生徑徑生煦煦生若深若深生邦臣邦臣生時升時升生禮禮生洪極字建甫與先祖俱爲宋二婿時稱郡馬郡馬生炎意炎意生務本始得劉河間之術名譽弇然樂溪先生之父也此允之先十餘年世之所積累也族有異姓者出之無嗣者續之昭穆失序者正之子孫不許爲僧道喪祭不許從異端婚娶不論財賄宗族不論貧富有事必告於宗子守名節不得爲人奴隸保丘隴不得傷其薪木凡此又皆其家法之存於譜者猶可考見也嗚呼此譜者何可一日無也然考此譜自晉至今千有餘歲承貺之後蓋數世乃至謙謙必承貺之子承崇之後數世乃至景洪景洪亦非承崇之子也景洪本名宏譜避諱作洪實楚國公之大夫也楚國少時從學於予家而遠祖妣又楚國之孫女炎熹之娶於左氏也亦予族祖之婣婭故以他書考之而知其必有誤者允佩尙信予而正之也至遐自從遠而從玊者非是系出彭城楚元王之後與長沙定王發不相干者允佩之所自考據得之矣

○旴江胡氏族譜序

旴江胡君子昂出其家譜一編求爲之序按譜胡氏始於金陵五代末有曰公霸仕宋累贈廬陵郡開國侯家值夏遂爲廬陵祖曰杞徙居南豊後遷於南城則爲今健湖祖由公霸迄今十九世中間詩禮簪纓之傳歷歷可考其尢著者宋通議大夫資政殿學士忠簡公邦行上髙宗封事乞斬秦檜大理評事剛簡夢昱在理宗朝言濟邸事忤史彌遠二公剛風毅气貫徹金石名昭史冊落落與星日爭光至今讀之凜有生气是爲胡氏之顯祖稽古自十一世監察禦史延禎山西僉憲子孫以來尙皆修飭禮義砥礪名節不愧負於前聞人是譜重編於延禎子淳完於其子原鵬從子原牧其書則承事郎福州府知連江縣事原昂遡昂而上世次歷官有詳有略自昂而下則其名某行某字某官某處娶某氏葬某處地又特著之詳焉系其族𨿽貧且賤不棄匪族𨿽富貴在所不錄嗟乎明矣哉胡氏之譜也不彊其所難知不略其親且近昭昭穆穆秩然有序而無冒昧欺妄之愆俾爲子孫者知祖宗之一原則夫相親相愛相勉勵以相周卹孝弟之心油然而生不至於途人之譏者庶在玆歟子昂好學善仕宦其於忠公剛簡之事業知之素矣予特嘉胡氏之多賢也故又表而出之是爲序

○新凎吳氏族譜序

新凎吳君節性以洪武丁卯與予舉同進士於鄕今爲國子助教淸愼恬退予敬君之有徳也余嘗過君所居玉笥鄕何君石下玉笥山之秀色郁然蒼翠而巨石有六離立平地洞穴奇峭艸樹蔥欝泉流鏘然過者爲徘徊而不能去吳君之祖正道當宋末避唐小龍之亂自永豊來歸至君九世矣予嘗謂家世之盛與地之靈秀相符也君辱以宗譜示予云其先出於延陵季子至漢大司馬大將軍廣平候漢十二傳至元英始居於閩之邵武又二十六世至諱邠者九子通九流之術周流四方而子虞始居永豊之層山七世至某尢邃於醫通天文地理訪子虞之族至於永豊有劉縣判者名家也愛某之才徳以其子妻焉卜居於縣西北隅仕宋爲醫學愽士輕車都尉子杏林先生繼爲大醫院正是爲正道之父正道以來避亂何君因葬焉何君吳氏之先墓蓋自此始正道生世昌世昌生才卿才卿生明甫明甫生希漢希漢生禮禮生貴倫貴倫生仲信吳君之父也醫術自某七世至希滿而後大顯希漢父子之陰徳在人不少矣至今其族人多通其術益知吳氏儒術之施未崇顯而醫道於人者亦方殷而未艾也且節性今爲太學官遇聖天子親視學侍座聽講宴錫便蕃此千載一時之遇而吳君方且勤勤勉勉以教育英材爲己任比於他官其功效亦未可一二計者其與處醫而爲者仁之及物事無不同而大過之天之報之將又必有大於今日者而此譜將不一書者他譜多喜借名位爲張大以華其宗以耀人耳目此譜獨斷斷焉無假辭無一妄語誠可信而有徵者是又得於天之一也彼之雜以人爲者烏足道哉

○新凎丁氏族譜序

丁氏出於齊侯呂伋後漢丁某以功封新安侯子孫散居越中至唐咸通中其諱珍者有官湖外因家焉後分上中下三院時謂甲族四世至思錡兄弟九人其季思覲少負不羈盡節於馬氏史書稱之忠覲之子雋字京賢孝友雍睦一門長幼百餘人同爨而食不畜私財大中祥符四年鄕之耆老數百人列狀於朝詔加旌表爲樹名木震耀湖湘化及雞犬子孫進士及苐者相望而醴陵丁氏遂有聞於天下此見於翰林學士某所爲記也後有諱昌者知臨江之新諭縣有惠政因家焉昌三子長曰暹居新諭縣中次曰遜居丁村少曰遂居月橋下灞八世泰卿諱震徙居之新凎赦原諸子南忠南獨南服南金南名南式皆名進士而赦原丁氏復大顯於宋至元盛時有諱諤諱治者父子嘗聯科苐族人無不習詩禮江鄕之未能或先也永樂四年南忠之九世孫彥珍以泰寧學官奉詔來修書禁中出其譜請予爲之序予惟赦原之顯以文學新諭之顯以惠政醴陵之顯以孝義各以其盛者言之而三者常相有而不可相無也新安之功名則在於天下者可思仰而不可求望者也

○永新田南劉氏重修族譜序

予吉水劉氏族屬蓋多有之率皆蕃衍而派別甚嚴不以毫髮混淆也若同江之劉出於翟斜在宋公非兄弟顯名時稱臨江三劉其先世則歐陽文忠公所謂共父墓銘詳矣然亦言自其祖父始大獨南嶺劉氏謂出於翟斜而上溯長沙定三爲始祖不知其何以云也今永新田南劉氏元末之亂失其宗譜至南循南周兄弟六人念其自同江來居田南才十世名諱字行大略皆可記憶而未筆之於書恐其久而或昧也其敍曰始來自同江者曰慶甫生徳中徳中生勉仲勉仲三子曰淸卿深卿濟卿淸卿生武良從兄弟凡六人武良生漢叟再從兄弟凡十二人漢叟生煥甫煥甫生仲鼎仲鼎生時敬南循南周之父也世積長厚隱約閭裏但知其出於同江之上世若翟斜若長沙定王未嘗遠引以爲華胃予甚喜其不與誇詡者類也若南嶺本與同江源委一致在元文敏也生重修譜牒則所書嚴甚可疑者皆闕之於是其所以分合皆不可知予所謂不以混淆者如此而尙患其遠引長沙也夫譜貴傳信將來而已若田南此作初無浮泛之辭者信夫吉水之譜牒家法有所自來也歟

○吉水花園王氏重修族譜序

三松王先生之八代孫徳基奉其族譜請予爲之序予讀郡誌知元佑進士端禮名節又讀三松文集想見其風流思見其子孫而與之論義也而徳基適以譜牒來安其源流本撫州臨川柳樹下王氏荊國公之苐十宣教始來居於吉水之白沙今驛亭其故居也三世至端禮字茂甫歸休築別墅於西塘有花竹池館之勝故人又以花園王氏稱之其仲子南賓字鴻舉領鄕薦楊文節公爲之行狀見於集中可謂善繼其父者也其子舜輔字大臨號醉軒文節爲之銘其墓其苐二子才臣字子俊是爲三松先生所謂世濟其羙者也三松之墓在白沙予嘗往過之徘徊有弔古之感況今得覩世系之詳居苐之遺流風遺韻尙可想見何其幸哉矧予家自唐至徳初家於南山視所居密邇將乞身於朝亦歸休於此庶幾端禮之事尢相類也徳基宗族甚盛子孫昌大未可涯淚尙相與頡頏與保其家聲是予之所望也

○永新東門張氏族譜序

永新東門張氏系出淸河房唐書宰相世系表詳矣後唐時有諱徳廣字漢弼者靑州淸河縣平陸人也以淸遠軍節度推員外郎監永新鎭因家焉卒葬勝業鄕曲覩寺生三男孟氏居永寧新屋仲氏居定裏鎭時永寧尙未置縣也季氏諱願居永新東門願生鵬鵬生誠誠生廉字本潔仕宋爲修武大夫虔州兵馬都押衙廉生端字仲厚仕爲評事端生伯英伯英生志字信道贈訓武大夫志生成字全羙邵州新化縣尉贈朝請大夫成生鋼字徳堅筮仕靖江府戶曹石湖範公與鄭尙書丙淸皆器重之四魁漕貢登淳熙八年進士第分教武陵知靖州平蠻有功郡守姚榘薦倅福州兼西外宗丞官滿得俸錢二百萬辭不受除知郴州入對垂拱殿寧宗嘉之嘗仕孝治類編爲丞相京�所嘆賞其它著述多行於世其歿也葬劉相聰明臺下左碣丞相益國公撰文右碣章尙書穎撰至今具存此南渡之初猶顯者也鋼生淵字明之初以蔭入官後廷試特奏名卒官承議郎知江陵縣淵生棠字景召以蔭補將仕郎棠生焴熾焴字晉叔有文武才略佐呂文徳幙府後仕至臨安府鈴轄遇明堂恩賜金帶時穪張禦帶家以此也焴生垠垠生鑰鑰生性初性初生斯覺仕天朝爲同知謫官徳慶以卒是爲山隱先生山隱生成器字子檝是爲楫川先生生叔豫字順動永樂乙酉試江西第一擢進士甲科爲翰林庶吉士熾生墍墍生銓銓生與浩與浩生文惠號晚香翁生崇徳力孝篤行與叔豫以宗譜求爲之序見其家世顯融成之弟翚仕爲靖江提點贈正議大夫鋼之弟錡以易經擢魁終朝奉郎鑑以父蔭仕知橫州鎡授承信郎鐸仕爲湖廣總幹通直郎賜緋致仕淵有兄潞仕知昭州累贈中散大夫有龍川集行世弟湘與朱子爲友仕終迪功郎監隆興啇稅溶授成忠郎洞濚皆領薦書濂授儒林郎洙三舉奏名漢終知化州潛迪功郎淇修職郎棠有兄樇歷官朝奉郎福建帥司參議弟樗贑州司理樟迪功郎橚武岡僉判棟中童科機蔭授監徵焴有兄燧登仕郎照武義郎累贈正議大夫烓焌爚熠並登進士第宋之亡也圻有兄旦字履翁登仕郎學士院檢閱丞相信國文公以彭震龍戍永新大姓譚張顏氏傾家奮義叛將劉盤潛引元兵卒至力戰不克張氏八十一房皆與其難獨廣翁厚翁兄弟數人得脫終元之世無顯仕者至今又三十餘房天之於善入將必有復盛於前者豈不在於今日歟且張氏盛時第宅阡陌臺榭相望今或鞠爲棒莽而子孫猶能守其遺經駸駸復進於顯融則其遇難者適足以彰其忠義之傑特若揭文安公所謂前乎三代之所未有以彰宋徳之休明者不其信歟又嘗讀郡誌雲吉水有張欽寨者楊吳遣�擊彭玕於此對�後玕與戰於楓岡再戰再敗遂奔馬殷欽因畱鎭永新以遏之與此譜合而名字皆不同者入不知何以云也且唐末自楊氏據江淮與靑齊接境監鎭公靑州人其必仕於楊氏而譜曰後唐者其又他有所據歟崇徳叔豫今方修續此譜幸以他書考正焉

解學士文集卷之五

●解學士文集卷六

序二

◆序二

送叔昭序

送蕭崇嶽序

贈宗平劉鄕貢赴會試序

贈趙用哲赴京師序

贈蕭觀復省兄

贈韓賢良序

送習賢良赴河州序

送王止中歸永嘉序

送葛維彰歸廬陵序

送髙仲仁教瑞昌序

送徐叔通遊江淮序

送陳子術得請歸飬序

送永豊知縣趙君季通序

北京重遊序

姚大同歸襄陽序

送新化尹蕭崇嶽序

送徐中書調陜西理問序

送徐廣成之定遠教官序

送端木武庫歸溧陽序

送劉君孝章歸廬陵序

贈劉季友重遊錢塘序

送彭秀才永年序

送西昌陳孟旦序

送寫眞蕭士信序

送廖伯琛序

送裴孝感子彥歸榮序

送儲先生赴官序

送劉孟獻詩序

送周氏崇縉歸文江序

送徐宿州序

送養蒙羅先生歸廬陵序

送蕭典祠序

送弟朝夫及第南歸吉水序

送周君崇效奉母歸文江序

送恂如赴京序

蕭九皐招諭底馬撒南還序

贈王廣文考滿序

送王作昭府屬序

送河南參政夏君歸天臺序

送太守赴漢州序

贈以達倪秀才南還序

送子環赴京序

送張用禮赴京考滿序

贈周興安朝京師序

羣公贈言序

送戚廷彥歸天臺序

栢臺思親詩序

顧謹中詩集序

萬竿煙雨圖詩序

西遊集後序

隨所寓詩序

爲李君士鼎盤谷圖序

王氏節孝堂詩序

山水之間序

張氏迎燻堂詩序

虛舟集序

蕭氏三世字敍

永新周氏禮讓堂詩序

黃仲聚同聲集序

吉水莊西十老宴集詩序

蕭氏流芳集序

楊氏濟羙集序

楊文川詩集序

自勤文集序

李氏孝節堂詩序

彥奇周僉憲文集序

緝熙小槁序

椿桂軒詩序

墨氏終南書捨詩序

風木圖詩集緫序

淸約詩序

濟川詩序

蕭齋淸意詩序

雲間樓詩序

北齋詩序

村老詩序

玩心齋詩序

贈劉君允元詩序

去思詩序

送髙唐王君子舟赴巴陵文學敍並詩

梅邨序

周君奇正字序

壽豈堂詩記

具慶堂序

金璧孫氏映雪軒序

舒嘯軒序

長春圖詩序

南山耕讀序

蘭所序

○送叔昭序【壬申】

乃今年夏暑倍於常年山中靜人事有泉石據依猶困匱廢弦兒童至忘飲食酣寢藂薄之間飛走喘暍思惟道途行役舟車欝焬其爲煩苦最人所不能堪也黃君叔昭來別去視季嶽汝寧將觸熱二千里遠舟行出彭蠡亂九江乃學陽邏登陸步走又數百里而達季嶽誠令弟以天子之寵羙才處佚地巍然擁臯比夏楚治羣弟子而享其尊春宣聖人之道而禆造化之機非有難急𨿽持維也叔昭誠愛弟自三月得報輒行視之又卽聞其便舟與鄕人俱行李粗足歡忻無地士友勸之少遲今遂行而勸之姑緩不可矣初不知炎暑之苦煩也非人情天理於是爲至耶季嶽筮仕年甚少父母鐘愛之大夫人惟其疾之憂致齋祈神翼之體往年歸覲省將別屏坐不忍視其出門季嶽曾與予言未嘗不終夜感切也其前日過湖口才三四日程不可一至家大夫人聞之彼此之情夫何如其切至也想其徙倚蓬窓之間風颿云駛瞬息過之見匡廬之蒼蒼彭蠡之洋洋俯仰興懷盱衡而一悵也人情所不能堪也非叔昭之行無以慰之也亦大夫人志也人情天理於是爲至也想其至也怡愉觀見之頃汝寧之人相觀而感者將有甚昔時服﹖﹖咎鞬而拜道左者何也學校所以明人倫也季嶽能得愛於父母兄弟如此其至者豈徒以情泥之私乎叔昭行矣

○送蕭崇嶽序【壬申】

送人適萬里者期以一二歲而見焉適千里期以旬月而見焉適百里期以二三日而見焉所適有遠邇所期有久近事有得失而好惡之情生焉啇而歸者充於財而喜遊而歸者充於學而喜挾藝而歸者充於名而喜富貴而歸故鄕尢人情之所喜凡有求而獲者亦莫不喜於是如期歸昔之送者固喜見其喜而歸送之寧不爲之益喜乎是故人未有不好喜樂而惡憂愁也然比見行者出門而歸得意尙何如哉必未能盡其道耳有如盡其道如否者吾不信也邑中蕭崇嶽氏姿貌環偉負文雅修然抱淩雲之髙志動觀光之茂想心馳紫禁呈休於藻鑑之中試重於權衡之下如升天如登瀛不可以萬百千里而期豈彼商遊挾藝區區富貴之爲量也宜乎送者樂與之意而吾樂爲之序知其所以獲不一一量也望其步雲霄之間修靑錢之選或周旋於臯夔稷契之濱先後於龔黃卓魯之間鏘瓊組綬舉於其職臨於已者穪其賢齊於已者服其善下於已者安其生而莫知其惠焉他日𨿽履衣締袍揚淸風而載明月歸舟文水之上崇嶽之得志而喜有不必言而今日之相祖送而詩歌以敍別者其喜當何如耶視彼諸嶽大小當何如哉然吾聞之啇而惰者失其所以啇學而惰者失其所以學然有求於已皆不可以惰也盡其道而後獲啇賈猶然崇嶽將求獲於聖天子之寵秩與斯世斯民者必盡其道而後可行者勉之

○贈宗平劉鄕貢赴會試序【丁丑】

學在安詳恭敬也修身齊家謂暴者能之歟事長使眾謂躁者能之歟凡事皆然也至丁武士趙括之輊秦紀信之易楚使安詳恭敬也寧若是歟夫鹵莽而鹵莽報之滅裂而滅裂待之人以誕慢怪僻之心而爲急句苟且之事否則怨天怨人惡在其爲學歟予觀每歲大比應進士科者數千人患得患失每暴其志旅進旅退常易其心二者胥失之是以臨文百慮在顧右矚想得失之形鼓舞戰爭之气剗削於淩厲潰決而四馳此險易異而常躓於奇也亦或漫不加省肆筆疾書日望驚遲呼傳誥蚤脂韋不合於從容陳熟兼仍於轂紏寂寞疏竭皆胸中誕慢之形善吾見亦多矣科之中否或有命而往往若是於心自謂何如哉施之文韋武備且不可於天下國家其可乎惡在其爲學歟吾弟宗平劉氏名家良苦乃祖章江先生季大父伯中仲正門人髙弟宗平學易有原委不浮薄用是以安詳恭敬之說贈之

○贈趙用哲赴京師序

吉有趙氏其封邑也世有名顯蟬聯科第數十人今用哲又將試於春官對於大廷非先徳歟用哲所以自立甚難其先人所以自立甚盛文章功業肩與齊而力倍始得爲無忝故曰凡門弟髙華自處甚非他人之比一第顯榮在他人津津之益喜在用哲拳拳之奉持以言乎文章則如蒙莊遠不如鄒孟如成都不如洛陽如河濱不如昌黎如廬陵關西建安東萊皆善於文也用哲旣貫通則所以自立又在此不在彼必有徳而後有言若夫功業文章之一事徳者功之本用哲勉爲徳而已奉持而不自喜則人曰少年登髙科有髙才能文章他人之不幸而有徳之深幸用哲勉之詩云毌忝爾祖聿修厥徳

○贈蕭觀復省兄【丁丑】

唐書史官有曰蕭氏有功徳子民余祉在其子孫至唐八葉宰相名徳相望世家之盛古未有也吾觀宋史郡乘言宋仁宗皇帝嘗大書其殿枉曰彭齊之文章楊丕之淸謹蕭�基之政事可爲江西三瑞夫以瑞江西而皆在吾鄕指顧之間玆非大死渥窪昆侖之玄圃歟宜其至於今尙賢而學競令後人有可親而仰聞其風予嘗從觀復得定基蕭侯畫像而拜之凜乎可敬而藹乎可親畫且猶然矧若當時而聞議論乎又得宋君臣天章奎畫照耳瑩心溫厚和平從容不迫君臣之間肝膽照應忠厚淪浹故家文物此其所以可貴而況觀復之念先啟後競競恂恂以家世自持令人安得不悠然而感仰而嘆耶唐史臣但知八葉宰相在當時以爲古所未有之盛又安知今日子孫尙能守其先徳令人有所興起耶蓋定基系在唐丞相復之後見於誠齋楊文節公所考據其甚可信觀復先去定基公才十四耳予嘗謂世大不言而化之師表有不道而進之學校吾鄕節行文章多出於三瑞之後則三瑞有以倡之於前其功徳益以遠矣而況子孫乎就蕭氏論之或以政事以文章以孝行以武功以貞節班班類相頡頏凡爲故家賢者之後寧不忻然思有以襲其榮而蹈軌轍乎況其若觀復一門爲其子孫乎不以仕止隱顯念之深而持之重觀復之兄儀復仕於皖城牧民奉法亦惟先世爲之師表觀復不遠千里而往省之告別於予觀復以弟省兄固常事也以賢而仕又蕭氏之常事姑於觀復之行但以念深持重朂久而能言者亦以而歌之云

○贈韓賢良序【庚辰】

壽州安豊名郡也其民淳以質其出而仕焉多孝弟之人蓋其地沃水甘谷粟麻枲尢宜有大堰在髙阜淮淝之水通舟楫西南蒙城上接八公山艸薪材木之利魚鱉不可勝食歲時戈獵鮮禽果蔬珍羙具足而東南吳越之啇賈盡集傳致食器百物以相交易可坐而享四方之供飬禮義生於富貴故多孝弟有由然哉韓賢良邦推擇爲其州椽逾六年來錦衣親軍三年將仕有官職父母俱存垂白康寧彬深喜於得祿爲飬其與友者亦皆欣欣然願之也予惟其以中原之康樂孝弟之羙倫推擇之英俊履歷之明敏中外之淳謙而致有今日之慶也非有所厚積而薄發者耶𨿽然予知賢良之父母必善教誨也在鄕郡固難在親軍豈易易哉至於今九載而有功無過又豈頃刻勉彊而能至是耶想其安豊之康樂父母壽寧無日而不在念也得能保持而至是耶予知去此而翺翔也必愈髙而愈斂也益寵益懼知仰飬之有日歸榮之有期建功立事增光蒙霍之山懸車致政詠歌淮淝之水爲父母揚名也爲郡人增重也是所以祝頌於賢良也

○送習賢良赴河州序

國朝初置陜西行都司於河州控西夷數萬里跨昆侖通天竺西南巨川入於南海元勛大臣先後至其處軍衛旣肅夷戎率服通道置驛煙火相望乃罷行都司革河州寧河等府縣設軍民指揮司治之與中原郡縣等而善馬之出布於天下先是民啇九虜利相售易或相殺害而中國之貨馬貴中國之貨以荈茗爲上蓋夷人肥膻潼則羣聚穹廬中置金煮荈茗調以童酪而濟其肉食如中國之用酒視酒醴反若荈茗者其俗非一日矣予前年謫居履其山川訪其圖志神禹之道河積石寔自此始而積石西去河州數千里宋至積石軍固唐虞三代之舊治周衰而擯於夷至今數千年而復其舊則其飲食嗜欲宜稍近於中國而先太祖髙皇帝因其利而利之也置茶馬司河州歲運巴陜之茶於司官茶而民得以馬易之夷人亦知有法禁忌畏殺害之風帖息而茶之繆惡亦少數年之間河州之馬如雞豚之畜而夷人亦往來慕知識效信義有仕爲臣者不但茶馬之供於利而已習君寅賓新金之玉笥入初爲廣得倉曹滿升茶馬使於河州也故備述其事以送之且知是司也夷夏之交義利之辧寅賓尙忠信而篤敬河州故唐虞三代之邦也且以告予兄髙君焉

○送王止中歸永嘉序

東漢之末淸貞髙潔之士徧於天下而徐孺子之風節世莫不髙之及晉陶淵明知世完節敝屣富貴遠離憂患放然自得世又從而髙之爲漢晉之士當以二子並稱蓋孺子以知幾淵明以知止而予謂二子之髙風邈乎不可及以淵明比之固當有徑庭也夫方倦而後止心倦而後休所謂久動而思靜者此特常人之情耳惟是先幾而能慮先事而能權內能度己外能度時久靜而不動其心夫豈常情之所能及哉永嘉王君止中少有逸趣讀書爲文以自娛而未嘗以求知於人其壯適當元季遂隱居以老今鬂發蕭然白矣念其弟時中之出而仕不相見者三十年聞其當考績京師不能己於情就其相見慰勞句日翻然復居其甥黃宗豫於予爲同居相近也相與畱之不可求予序以贈之予惟止中非所謂久靜而不一動其心者此人情所最難吾徒所深羨而於止中見之也且徐髙士陶彭澤皆窮於末時而君獨逢時之休明則其所爲詩歌必有以鳴國家之盛而使二子爲有知必自嘆其不遇也王君然吾言嗣此當因宗豫而示之愼勿靳焉

○送葛維彰歸廬陵序【辛巳】

宋太史黃廷堅仕吾廬陵時葛敏修先生寔從之遊後太史與東坡同知貢舉得敏修之文相賀以爲異人由是名起𨿽敏修之材學有過人者而非二公亦不能如是之傳也今大常丞淸隱敏修之後人也其兄維彰在太祖時有以其名薦者今年始赴京師以老得歸淸隱求予一言贈之曰使他日有傳也予曰君兄弟固無愧於先人矣若予者豈不有愧於東坡而何敢望爲君傳也哉𨿽然維彰歸而教其鄕人子弟已修其徳將自有不可冺者而何慮其不傳也哉而何假他人以傳哉

○送髙仲仁教瑞昌序

先外大父在翁髙封州有弟曰觀翁愽古善篆籕從封州官下獨屏一室澹如也封州仕有名宗族多依從斈有�長同列上下官慕封州輒爭舉辟爲屬爲教官甚眾觀翁不屑也後家居食貧賤或勸之出爲學者師曰禮聞來學竟以隱終子汝檝少從先太史公眞我學於縣齋遊學隆興益貧甚遇亂三十年無所屈家君素嚴親客少頃狎幼時但見汝檝來家君未嘗不迎門驩笑也歐陽可遠素淸踞嘗謂終元朝無一人得其意獨爲汝檝飲連日汝檝去轍不辭永豊劉倩玊春秋學專門學士大夫踵門請授恐不得獨求汝檝仲子徳去教之數年曰吾嘗以吾受師春秋學今老矣恐自我遂不得傳也今徳也可吾無憾矣徳字仲仁又貧似其父然酒後耳熟嘐嘐然論說古今作文章瑯然自歌自喜了不知王公貴人在側也仲仁最善予友申之兄弟每與予坐頃乏未嘗不慨然思吾仲仁也申之向又同在翰林暇日輒矯首南望曰東山何在安得見吾仲仁哉仲仁所居東山也仲仁得師友之愛如此有弟仲武最賢不幸早死伯兄仲智多才藝儒者仲仁事母孝而不幸貧且病日攻之仲仁尊君沒後家貧病今二十年郡縣萬方辟之不起今天子龍飛遂以瑞昌訓導之舉來試文章禁中對策直言慷慨殊不覺其貧病人也於是仲仁之貧守三世矣隱徳亦三世矣瑞昌在廬山下有濂溪周子之風在焉願無媿於濂溪以無負於三世無負乎師友也

○送徐叔通遊江淮序【辛巳】

大凡人之情閉戶而兀坐也頃刻逾時之問猶可勉彊終日及旬難乎其處矢若其艱危冒﹖犬立而喧囂倦酬也蓋�日及旬以及歲月者有矣若更年歲而迄無出戶之情未之有矣浮游江海敖嬉都市風馳雨憩而波濤洶巇也未有不暫而觧順久而厭畏之矣動而靜靜而動人情之常耳孔子曰吾豈匏瓜也哉又曰歸歟歸歟然則時行時止固聖人意也是故予嘗喜遊山所至名山輒遊至於遐觀髙步之處豁然心開景明未嘗不快忽然下幽履險輒心掉掉膽栗慨然欲還人生一世之內凡事亦猶是耳適情快意之處豈可常得而戀之哉彼其居之樂安戀而曖昧甚而寢閣之外一跬步而不願踰者有矣出而逐求者不繁華之鄕則物產之土四方水陸之都會也蕩然以終其身而忘其家有矣而皆自以爲得意而適情也而不知其皆不近於人情者也今徐享叔通甫去家居從容之樂而且獨爲江淮之遊江淮風淳民儉非有閩浙之佳麗也叔通居而不便安之戀動而不繁麗之趨也其於不近人情者相去不其敻哉江淮聖人之所興王迹之所肇四方萬國由是而混一也叔通之遊豈不勝於行晉冀而思古聖人之遺風者乎然則適情之遊旣與眾人異之而觀風仰徳之意又與古之賢士同矣叔通屬予序而士大夫各爲詩詩之序曰何曰江淮太平之基也叔通之遊偉觀也

○送陳子術得請歸飬序【癸未】

子術陳君名家世業儒術有司以材貢京師母胡氏年九十餘矣子術奏之天子惻然許之拜辭卽行翰林五經愽士張君伯穎其姻也請余敍其事而凡士大夫之能者皆與之詩餘亦在鄕裏之末知胡氏之篤於慈而子術之篤於孝也玆行至京師爲官所迫想其拜辭之頃予必白其母曰親老得付著在令典此別非久旦夕言還但嘗止於藩閫必不遠涉京師願紓起處之懷勿謂行役之念母必謂其子曰老親康豫曾孫悅情且暮之懷必無所苦𨿽曰有早還之期願汝愼遠行之慮在家千日之易出路一日之難時而起居之節謹而寒暖之宜勿以老身爲慮而爲無益之憂於是鶴髮扶扙班衣出門當玆離門之頃難爲母子之情及其去日旣遠中懷念復母之念子者曰晨昏之定省饋食之嘗進色難之在目歡娛之接心自吾子之不見於今幾時也蓋不能不爲之慨嘆於窹寐之頃子之念母必曰眠食之減增顏色之欣戚溫情之疏問候之曠家人相告語使人通■﹝忄尉﹞勞將以安其親之懷副其親之望恨夜不卽旦也蓋不能不涕流於枕矣今而承優語之允兪得多士之歆嘆近之爲閭裏之榮爲其親之慶遠之爲天下民俗之勸彩衣入門鶴髮燕坐賓從畢來奉觴上壽子術益致其孝飬母氏益享其康樂隆上恩而有耀垂令譽於無窮此人生之至樂至榮萬鍾千駟不能以易其一日之頃如之何其可得也予往年亦嘗蒙天子之恩歲一歸省不能子術之飬於斯時也尙以爲平生之至快而今未嘗頃刻忘於懷也後罹放逐抱恨無涯子術尙日謹其身兢兢祗祗必將奉其親於百年全始於多吉母右余之有憾焉是所以望於吾子術也

○送永豊知縣趙君季通序

古者百里之地爲千乘之國後之大縣倍之而自漢至今穪善治者邑民戴之如父母者寥寥載於簡書何其少也予嘗疑後之人不如古之人也然觀載籍以來畫州國分其間賢諸侯與賢大夫則亦寥寥乎不見其甚多而又豈謂後之人不如古哉仲尼之門聰明才質亦多矣獨冉有季路爲政事穪首季路之言曰子乘之國攝乎大國之間加之以師旅因之以饑饉由也爲之比及三年可使有勇且知方也夫以季路之才當繁細之間催科煩擾公私困逼猶待三年之久而後尺寸之功可期也然大國之未必善而當有以事之師旅之興不得已而當有以濟之饑饉之災不可測而當有以備之不可以緩弛廢又不可以急迫理嘗譬之治亂繩觧棼絲抽刀而斷之非不快意也而無全繩矣故不可以急迫理也坐視而置之非不安且逸也而尺寸之功無所期又不可以緩弛廢也惟定其心而不期急迫之效於其政而日新漸漬之功使其撫摩告教熟乎人之耳目誠知惻怛入於民之心志而後卒以事上也如子弟之事父兄用以濟師旅備饑饉凡同舟之遇風家人之救焚無難色無私計而事無不理民無不安也故嘗觀聖門師弟子之問答皆實理之可行非若後世之喜爲髙大而無實也吉有永豊縣自宋致和中折吉水所置方二百里猶古千乘之國也此吉水爲小介於大府督責所萃今時方艱難師旅之興飛挽之勞幸未有饑饉之困而素以狹小之地雕獘之餘催徵者欲與廬陵吉水齊科而取具於旦夕之急玆非以季路之善政事者尙以爲難而天臺趙君季通蒞政三年民皆悅之趙君惟其民是卹不計其身之利爲之也是以撫摩告教熟乎人之耳目誠信惻怛入於民之心髓而永豊之人士君子至於細人穪道君如一辭也而餘同郡之民亦穪之無間言趙君初以學官起家讀書有得季路見之干言志而君果有以行其志者也又遇其難也尙日試之不已則吾見其稱於當時而傳於後世也簡書之紀人豈能得而遺之也歟

○北京重遊序

北京地形天下之雄傑險要士君子壯遊奇偉絕特之觀而名能文章抱負慷慨者常終其身而不能一至焉且以孔孟汲汲於濟世幽薊之國欲行仁政豈不能賢於滕費中牟絕長補短戞乎其難哉而不幸當獻公子之時遂無孔孟之迹降及晉宋好奇之士若謝安王逸少之流宋南渡諸儒務爲格物致知之學者僻處一隅皆無因而至焉及元氏入主中夏佐以姚劉許律諸君子𨿽因其邇於陰山以定都而地形之彊實天下之雄傑險要撫據全盛幾將百年一時文章亦頗有奇气未必非山川形勝風气之觀感或有以助之也至於元季四方鼎佛而國都固猶晏然自若也蓋其東連滄海西接晉冀前有彌瀦大陸之利北有重關天險之固況非天命有歸其主自遜於荒而以勢利相持𨿽引百萬之兵頓之堅城之下歲月之間成敗利純未知其勢孰爲得失也天朝太平三十餘年士君子壯遊於北京者多矣若吾友龍虎張氏崇顯蓋嘗往來而不�者也而予乃不能一遂其遊觀之樂每侍聞天語退而稽諸簡冊所載信古人之不我欺當孔孟之時地之不幸而不得遇賢聖之人當晉宋之時人之不幸而不得混一之世及元之時時之不幸有賢智之士在形勝之地而不獲中華之主𨿽有文章其所稱道黼黻豈可與六經並傳哉故曰其皆不幸也吾友張崇顯今又將往焉其爲我訪灣河居庸與其豪傑俊人而謝之吾君無爲而致垂拱吾民無事而樂雍熙一勝一豫將無不宜吾將酌直活之水磨碣石之顚作爲文章詠歌盛世自慶其希遇固千載一時也某行旅多暇先爲詩歌以俟

○姚大同歸襄陽序

今季父山泉先生諱蒙在元以易學家居授徒子弟自遠至者甚眾進襄陽陶元幹兄弟爲最賢間嘗一再至燕過襄陽見其人皆淳謹好學屢嘆其風俗之羙而爲後之學者將見孝弟惇實文質彬炳其出無窮也予竊識之洪武戊辰來京師識都君從善與予兄尢莫逆間道舊故知李大父之學在襄陽都君實從得之以治其身淑其家而未指言也君以行文之餘日嘗從事於醫發劉河間張子和之祕而又通於李東垣朱奉儀合其殊而一之君以老居京師今子判大醫院與予兄交遊十有六年於此矣往歲其親戚姚君大同當大祖皇帝在位推三皇開天立極之意建官醫學以裁成輔相寒暑災祥之偏品節纖悉其備也大同來試藝爲襄陽醫官都君賢父子稱之無間於其鄕人之言余以是竊識之矣及今聖天子継統遵太祖髙皇帝之制復建醫學之官大同自襄陽來朝歸爲醫官教其鄕人也京師大夫多爲詩歌送之院判君請予敍余𨿽未與姚君交詢院判賢父子之言稱道之非一日旣先有學行爲之本而發其濟世行道之心假醫術爲之用也區區售技以取價狥名而幸報拘於術之中而不能超乎師之外者皆不足爲姚君道也又聞姚君兄弟相友愛𨿽古人之不能過初自京口徙家襄陽其兄大有居市中售藥端坐讀書兼治方脈明辧精悉大同官暇相與講貫怡怡如也一市人皆化之今不幸其兄沒久大同之思未嘗湏臾忘也大同繼此務求聖賢之學超乎其術以濟斯人毋以醫官爲小也先季大父以布衣流風餘韻存者如此而況襄陽風俗之羙在大同有以化之豈曰醫師而已哉

○送新化尹蕭崇嶽序

翰林檢討蕭君引髙弟崇嶽以才薦天朝初授承臨武縣有能聲擢知新化縣事三年上最於吏部而歸所治朝之士大夫咸作詩歌以餞之而引髙同官王君又爲序之崇嶽且行復徵予言予觀羣士之詩歌王君之序什則離逖之情勸朂之意備矣予尙奚言哉而引髙於予爲同官居邑且連於崇引之別可無言以贈之俟君秩滿九載復來謁天官芳聲偉績著於上下登循史之傳予不敢辭也姑書以徵於後

○送徐中書調陜西理問序

中書舍人徐君崇威事太祖歷官有聲所至下人感其惠寮友服其義凡與之相識者莫不稱信其才敏無施而不可而未嘗有所愧羨隨所寓而安之而未嘗有所陵胞懷灑落風裁凝峻誠可謂達理之君子而善爲歌詩工翰墨皆盛唐作者之風又特其餘事耳爾今上龍飛初首擢中書舍人知制誥旣而念內外官長掌刑法司民命之至重也屬天官愼重其選於是久關而君以侍從出爲之君亦爲素志於惠民也欣汴以從朝之士大夫爲詩贈之而余與君同裏余之從兄與君又皆胡延平之壻若古之人事業君之所熟聞也則告之曰予叔父嘗爲山東理問山東之人稱其廉平胡延平甞爲廣西提刑西廣之人亦推曰廉平廉平近事也二公近親也崇威師之亦將有耀耀亦鄕裏親戚之榮母以今日之近而忽之自近而遠自今人而至於古之人無難也

○送徐廣成之定遠教官序

吾鄕徐氏來自廬陵故宋孝子知道供奉選徳殿仕致楚州團練使子孫蕃衍至林隱先生尢以長者稱好施予家富累千金教子孫爲儒者林隱先生先公外大父也先公少時大父宦遊京師由是往來外氏尢密訓其祖子孫今先公捐館捨六年而廣成由邑庠貢於大學大學以爲才廷試經義論策優等仕爲鳳陽定遠學官兵與廣成尊君耕樂爲兄弟而年長再倍廣成與餘同年生日月差長乃祖奇峯遇亂時挈家與先公同居止余少時兩家少長相過從夥虛日親情愛厚不愧古人耕樂先以大學生分教山西旣而仕爲廣東縣官便道歸鄕人榮之先公喜甚常指爲勸後余兄弟忝竊髙科登朝而奇峯物故已久獨耕樂在又爲之喜甚指以爲廣成勸今而獨余得見廣成之仕而喜而先公與耕樂皆不及見矣可不爲之悠然而遐思乎原其家世積之忠厚疊出而顯融又皆以儒術發身故宜以道徳相勉而無以學官爲小而無以廩祿爲薄而無以英才爲少明時公卿必取經術有行義而廉潔自著士之分內事也鳳陽中都天子鄕也廣成尙凜然思祖宗祖之傳序與父師之期望哉

○送端木武庫歸溧陽序

聖天子尊臨大寶之初雅知端木公孝思名卽以問臣縉時公使朝鮮未還也及還與修太祖髙皇帝實錄書成受褒賞升擢武庫員外郎偕奉訓大夫合部人皆以老成推敬之未幾又念今書學荒落惟公在國初獲接諸老宿而翰林學士危公大朴侍制朔公儔皆嘗受學於文敏趙公也公皆及師事之而學士宋公景濂子仲璲仲珩饒君介之宋君克溫杜君叔循皆篤志於書公與之頡頏三四十年間遂空冀北無以爲比者此眾人所知而聖天子之所深賞嘆者也於是屢書上進上視其用筆轉折微妙處指以示臣縉曰恨老矣猶可以淑後進也遂命選天下能書者日就學文淵閣命君董成之聖天子所以優待老成之意甚厚而公以疾不能造朝其子閏入朝告恩命慰勞還第以藥其疾且冀其復來也京師士大夫皆爲詩歌送之而縉忝附絲蘿之契末相與最久相知最深知天下之人知公之書者未必知公之措置設施知公之措置設施者未必知公之髙見遠識達道造微出乎事物之表也蓋國初公之父爲刑部尙書風裁壓於朝著一時俊偉環傑之士仰尙書之髙風慕公之令譽皆願納交而自少學於金華範祖幹之門實朱品道學正傳而公之所得深矣其視區區利達爲何事哉宜當時俊偉豪傑之士知之者已鮮矣及後寓於洪州時趙鐵峯熊云西熊西宇諸公學問金華同一傳授其門人子弟如掑辰傳先生伯機熊先生一見而契所聞相與推敬之縉以晚生識公於洪武時但知慕公之書及見公之議論也退而問於伯機先生不嘗不灑然自失也由是辱公不鄙敬之重之後與同在史館同直文淵閣早夜切磨未嘗不自爲之深慰也今公謝病而歸優遊家居以訓其子弟宗族人鄕黨固甚適矣望餘光而仰後塵者能不爲悵嘆乎然聖天子方思起公公之疾行愈金馬玊堂之問可坐而待也姑書此以識一時之別云

○送劉君孝章歸廬陵序【甲申】

學必有師傳朋友講習而後有所成不然𨿽至白首猶爲僻學也豈惟成徳文藝亦然余少時先君子教以書輒舉所聞於大朴危先生伯琦周先生而沂其源於趙吳興以上未嘗自爲臆說也及教以爲文輒舉黃文獻公歐陽文公之說而沂其於曾王歐蘇柳韓班馬董賈先秦以上極於六經之奧未嘗自爲億說也及進而語諸道徳輒舉所聞於大父竹梧翁而沂其源於劉靜春楊伯子以達於關閩濂閣又未嘗爲之億說也是以一徳之遇間有所見者實先君子師友之傳講習之餘所及也繼而登朝以所爲文求正於平仲蘇先生先生與先君子受業於黃歐爲同門於是傾竭所蘊爲予言余始益有所見焉詹君孟舉在元嘗及子山巙公之門又嘗聽教於危周二公於先君子又同門而予與詹君同官爲中書舍人忘心咨問又盡得其說與先君子之言無二不捨晝夜思惟至於今僅若有一發之見至於道徳則自先君子旣沒世無復有講論及此者是以碌碌將爲庸人之歸方慨然而自嘆也廬陵劉君孝章家世忠厚父兄宗族各以道相朂及授徒環州嘗與予友胡君光大遊予亦聞之甚熟也去年光大延致來教其子予亦遣子從之遊孝章甚勤於學嗜爲文與書而其此來也其尊君惇信先生欲其講於京師亦若先君子之望於予也惜乎爲文爲書吾黨有大愧於危詹諸君子而道徳之懿則又茫如捕風𨿽談論且不能得其髣髴矣何以副痦孝章之意而承其尊公之志於是孝章將歸懼無以復其尊公也姑序予之所就者以相觧歸而求之家庭涵濡簡編之講論將必有大過人者倚需重晤孝章又必有以副吾之所望廬陵螺江二程之從周子寔始於此則廬陵固濂洛之淵源也俯山川之餘輝寧不有超然而獨悟者歟孝章毋若予之徒自徒也

○贈劉季友重遊錢塘序

余少時讀天下圖經誌書見其所稱山水古迹名勝奇偉絕特蓋不能以拾數予旣受天下之命令稟賦耳目之聰明四時之運奔趨服乘得以識四方之遠而又際明世逢昌運六合一家萬里一侯有指者無不之也有行者無不至也舒豁其胸襟激揚其意气蕩滌其迂腐消融其滯礙陶泳其中和不爲事物細故之俱牽也亦庶幾於天命令稟賦爲不負而豈若是艸壤木石之無異哉十七年始遊廬田其後憩息棲賢三峽者再上鶴鳴雙劍香鑪峯觀瀑布者一白鹿洞但得一過焉屢過之顧瞻咨嗟蓋嘗見於夢寐欲往而今未能焉七年前始得至華山登雲臺觀時正寒大雪惆悵而西明年來歸值雪霽又望見所爲蓮花峯鐵鎖髙垂處無伴侶不得獨去裵稟山下讀灝靈碑刻廟中詠唐人詩逡巡久之至今又未嘗不形於窹寐焉又聞廣陵成都與錢塘之勝皆不能至焉但廣陵已不如所聞獨成都錢塘民物益聚山水銏華耀湖光潮信之觀又成都之所無者誠不能自遺於胸中吾鄕士友數年相見別去而住遊焉予竊自喜以支自附其間也未嘗辭焉前年宋君若璟於君子�劉君彥信皆嘗往遊而予贈之言今年劉君季友復來自錢塘蓋季友深有得於湖山之趣而不爲事物所拘視彼之拘拘於盈縮之利而不知年壽之有期戚戚於身家之累而不知得失之皆妄然於一生而將無湏臾之適者季友過之遠矣彥信將之廣陵而宋於二君尙在浙季友將復遊錢塘也京師士大夫皆爲詩歌送之予因道其素志爲序他日訖朝扁舟錦袍相與觀海朝之秋而醉湖山之月詠歌太平之甚未晚也明明舜華朝榮慕謝悠悠羈旅前行後捨所厚常薄矧曰交友分東西枝如反復手膝前酒邊若出肺肝機如毫髮陡起驚湍管鮑旣遠陳雷寡儔賢哉季子砥柱中流蒼蒼雲松粲粲霜栢保玆歲寒朂爾令徳播之聲詩以永無斁�

○送彭秀才永年序

京師予起而送之行有抱琴者隨焉永年學琴數十年人皆謂永年能琴永年樂學將以行之也吉之學者六藝之文後世惟琴獨存傳有師法於古學其庶幾乎永年必造其微矣余且與原其制粵自庖羲氏作而琴始制非庖羲不能作也虛其中通八風合四時取諸離其長當期之日廣視六合前廣後狹以言尊卑上圓下方象於天法於地取乾坤之義取身取物與地之宜鳥獸之文備矣故其妙微感鬼神動天地回風裂石魚鳥仰而聽之也永年造其微矣則於從政乎何有淧子賤不下堂彈琴而單父治非彈琴之可治也如有庸夫兀坐堂上拂弦視徽事謾不省以永之自治學如子賤不亦難哉蓋子賤學於聖人審樂知政事物之應和調若琴鼓宮宮動鼓角角應其體備而用周也予賤與琴相忘久矣而民亦與子賤相忘於無事也單父之民囿於一琴之中而不能出胸臆之外也子賤何下堂之有哉賤之琴學造其微亦可見矣故曰學古入官官由是琴也不虛其中窒傲不通可謂琴乎可謂官乎尊卑定位方圓合宜法象旣具可謂琴矣鼓宮尊重則不荒以驕鼓商淸斷則不陂以壞鼓角區別則不憂以怨鼓徵感生則不哀以煩鼓羽淸趣則不危以亂琴之妙微至矣於從政乎何有永年每彈琴灉灉冷冷坐以待旦非與琴相忘能如是乎吾欲其施干政矣故說子錢之琴以贈之

○送西昌陳孟旦序

生於勃然者無良木成於卒然者無良器勃然而拱則祥桑杸也卒然而成則瓠缶盎也松栢之生浮秊堅致其壽者又多產於傾崖絕璧之間彛卣之作假鍜煉之精鑄治之巧盡人之力竭人之思而又沈蝕於土壤淪於雨水霜露之中而後赤者如丹綠者如翡翠登於貴重之用壓乎金玊之珍也彼勃而拱桑之類野菌柔木非不溢然羙矣曾不可關朝夕而經歲年卒然而成者鹵莽之工盎缶之倫土罃楮釜不炊而已破漏百出鹿壞不可收拾有之矣人之歷憂患與凡富貴而得意者何以異於是哉古之聖賢不假言矣顧以予之所經歷而自訟焉往時少年藉累世之餘業無衣食之窘而有琴書之娛𨿽不溺於聲色而不幸有過情之譽一薦而擢髙科忝禁近受先皇帝春注之隆直行無前動與祻會頓撼抑欝者餘十年今皇帝收之遺棄之中親之帷幄之任而後稍自磨礪而盡悔其前之所爲將幾千古之聖賢回忠少時所遇無不如意者乃所爲失意之機而凜乎其可畏其得至於今亦幸也吾友陳氏孟旦西昌之世家也其祖海桑栢翁與家君最相善其先君雅愛予予與其兄結爲知己而其宗族親戚無不相交遊也去年孟旦從孟潔試藝江西其文旣羙也而不合於考官黜落以歸以予還朝而光大胡公其親戚也兄弟皆來視吾二人京師視誦其所爲文數十首說經史要義與詩書之難疑開辟無不灑然可聽而可敬愛也視孟潔之髙致雅情若無與於紛競而皆未免於嘆其學之勤而爲天頓撼而抑欝之也予故具道某所經歷與其得於天而失於人者以告之孟旦兄弟績其舊學以俟夫天將必有大得意者沛然造乎聖賢之域享吾之所得而免吾之所失又有超乎富貴功名之外者區區之得失又豈足云者哉

詩二首

白下昔逢陳孟旦渥窪風米稱行空龍頭虎松湏臾事寶劍於年气似虹

又

金縢竹簡會瀾翻孔璧堯階指顧間璧上龍梭才尺許時來風兩撼湖山

○送寫眞蕭士信序

余少時學書得古之斷碑遺碣效其布置形似自以爲王矣間有諛之曰比之古碑刻如燭取影殆逼其眞則又喜自負聞有談用筆之法者未免非而不信也及稍見古人之眞迹𨿽毫髮運轉皆遒勁蒼潤如畫沙剖玊使人心暢神怡然後知用筆之法書之精神運動於形似布置之外尢不可昧而少之也世言畫趙縱者二人其妻曰皆似也其一獨得其形其二乃兼得其神情二人之畫優劣遂判比之學書無異同者泰和蕭生士信十餘年前相見京師以傳神稱於士大夫問今又見焉爲之序而送以言世好不以似不似爲工拙善惡醜好爲羙之求誠世之大患也是猶學畫者不擇字體但欲增減點畫一出私意析地之繁同天之省者其可誠若厶﹖之言也然士信之畫形似布置旣似若精神意態之徵用筆遒勁之功幸亦取古人眞迹用心於毫髮轉移之間而有得焉則形勝與情態兩無可議不患世人之不好也予之學字者亦然所以勉士信也蓋自勉也

○送廖伯琛序

予鄕廖氏自宋中丞剛之裔孫來官吉水因家於邑之東溪世有文章行義之士余嘗接其老成交其英俊且相與有連而伯琛甫之謙恭自識之至於今將三十年不異也蓋余自爲童子時伯琛之諸父昆弟與予交與伯琛年已長所以相敬者如敬其諸父焉後予出而仕而伯琛壯遊四方間或相見未嘗狎焉其客於溟南者累歲溟南之人未有不譽其虛已不伐也歸鄕與故舊相慰藉如在家時未嘗出一語相加也是譴於聖天子方綏懷遠人以禮義文物同中國而廖氏又素習詩書知伯琛師道之立於滇南久矣遂以爲宣慰教授赴京受命而朝之士大夫爲之詩文以華其行而予獨念伯琛者名其堂曰自牧蓋力行所由始而學之所由進師道所由立也予可無一言以爲之助乎夫人惟自滿者所益非無益也其勢自不能受也自髙之人日就於卑污淪陷顚溢而不能已而亦不自覺也惟謙受者如大谷之生萬物也如滄海之納百川也納之杯壤而不以爲少塞之丘陵而不以爲多而況區區之窮達得喪而足以動其心乎伯琛所以自牧之地其大蓋如此固非但有以自立於滇也亦非教授於滇始也余所見三十年矣後百千萬年而獨不浮者在於伯琛之所將從事毋自畫而怠也予於伯琛有望焉

○送裴孝感子彥歸榮序

裴君子彥爲孝感之二年其所親劉何嶽就省之還言孝感之俗朴以忠其民儉而興於讓田漁牧各事其業事而不浮子彥文之以禮節鎭之以不煩孝感之民各適其適也予因謂孝感之易治而亦愛吾子彥之能因其俗也今永樂元年孟秋子彥以再考來京師自府與布政按察兩司官課績皆言子彥廉能爲政有方天官卿與之往復論難必欲窮其所以然且不明言善於愛民者子彥顏色自若徐曰固愛民恨催科不拙耳聞者爲慚因曰若嘗部饋餉程期急道裏遠孝感又小邑獨能僦商舡蘇民力商人服其信而民懷其徳上司以無責而孝感以爲績若之何信孚於人稱其易耶對曰信非一旦暮能立也惟事事信於人而且信於商則易然耳又曰若嘗部孳畜赴汝南時暑雨道遠同部送多亡失若獨無欠闕若何以之術耶曰非有異也仁民愛物初無二理察其利害善惡欲時其饑勞逸勤迪其下人而心存乎是而於其事而怨疾之程也其失已或寡矣對猶欲他引諷之未已也問者遽曰誠是書上考且休矣其且去子彥悠然而退於是有母在年八十餘矣子彥援例得歸省扁舟衣錦耀榮金川之上京師士大夫想其意气之歡愉風采之華溢旣貴而有能名足以爲親之慶也又足爲鄕之歡也皆爲之詩歌詠之予友金君幼孜請爲之序余嘗謂孝感易治而愛子彥之能月其合矣及今而知子彥嘗催科之劇於撫字之餘處之有法豈非仁者是不推長於鎭靜而又優於應變也書不能盡言也且其言益不繁雜也而皆有旨趣其意不迫切也而皆有風諭豈不可書以爲序乎

○送儲先生赴官序

公孫丑問於孟子曰夫子加齊之卿相得行其道若是則動心否乎孟子曰否我四十不動心此謂富貴不能淫也貧賤之不能移威武之不能屈窮達得喪禍福之凡自外至者皆不足爲之動可以類推也豈惟孟氏爲然哉飯糗茹艸若將終身被袗衣鼓琴若固有之者舜之不動其心也鼓力渭濱不爲之困心鷹揚牧野不爲之得意處畎畝亦囂囂位阿衡亦囂囂然不阿衡畎畝之有異哉伊尹太公之不動其心也委吏乘田不足爲之辱大夫司寇不足爲之榮丈孔子之不動心也孟子曷不引以明之而宮黝之徒之養勇嘐嘐然與其弟子辧耶立言以爲教辟而示之門引天下後世學者以入於聖人之途也驟而語之莫知乎其所用大矣柰何孟氏以來求若聖賢之不動其心者何其少也若今之所患仕者皆重內而輕外喜近而惡遠樂榮要而厭卑官散秩尢以爲厭憧憧然往來於心者日夜惟在於是心得所重所喜樂洋溢光采煥發於外而所輕所厭惡憔悴如被疾然嗚呼知言養气之功是曾有一日之集也於是可以觀人之嘗學否也吾友延陵儲君爲先生有年矣一旦受命爲王府紀善冒大雪中攜挈妻子適萬里其友皆驩然送之行先生之不動其心知命爲王府紀善不知其爲外爲遠爲卑官散秩也是以送者亦爲之喜而謂予不可無一言以贈之知君學聖賢之學爲眾人所難也紀善以輔道爲職非卑官散秩之比天子愼擇之而命之寄以展親之任非學聖賢之學如吾儲先生者不可也況先生家世名宗族好徳予少時已有艷慕之心知言養气之功尢當致其力以進於成昔者滕文公之見孟子言曉之而終遂不疑也今之親王豈在諸侯之下歟吾見其不疑於先生也必矣

○送劉孟獻詩序

孟獻劉君吾鄕之世家也於吾家有連世之好其諸父明道舉義兵保障其鄕先生君子往來其間爲之畫計於時所居金灘之上當水陸之衝而民不知有流離之苦者幾二十年劉君賓客之盛歲時宴集賦詩論文無異平日故其子弟皆知隆師友而無勢利之習吾嘗得其金灘八詠詩一編而讀之皆一時名士所作美其家之先所積之厚旣富而不忘其儒素吾嘗爲之擊節嘆賞與孟獻一門羣從極登臨之適而弔其先人之遺迹濯淸風追明月未嘗厭也前年孟獻以才貢京師歷事四方將有超擢而孟獻念其家政莫爲之理子幼莫爲之訓援例得歸而且自謂其膏肓泉石之癖不任於驅馳也拜辭闕下欣然而思曰吾淸興在金灘之上矣士大夫多爲之詩而予爲之序夫孟獻之不習於勢利不薄於朋友故有得於其家而去就之際胸次悠然有可喜者信吾鄕之多君子也他日余得謝事而歸相尋於浪波釣艇之間金灘八詠之編猶可賦而續之孟獻先歸以相待

○送周氏崇縉歸文江序【乙酉】

余嘗侍先公得聽教誨於雪江周先生先生仕元爲東宮說書先生慷慨好義其出而仕也與其猶子子直俱子直得補太學生此在元盛世天下方以進士爲至榮先生得官未上而子直卒卽棄官歸其喪因循禍變崎嶇江鄕不自悔惜先公與之交莫逆嘗爲餘言而子直之配先大父之女兄也由是知其家世之詳而喜與其後進交遊雪江先生旣沒余獲與其猶子子用同爲縣學弟子員交遊益密常往來其家子用諸子姓皆好禮而甚文余嘗與之登崇岡以延眺濯淸泉蔭嘉樹賦詩飲酒醉而奕棋達旦笑語不寐其時𨿽曠蕩不檢束然狎而能敬余嘗信子用之善教而諸子之森然競秀必將大有成也於是俯仰十餘年間子用亦棄余先亡余再往過之其諸子猶其在時前年覩江西薦書而崇述兄弟牽聯得書去年餘讀進士捲廷中天子親擢崇述兄弟二三以二蘇期待之於是崇述之弟崇縉來省之蓋崇縉少孤在羣季中特淳謹遇我特厚其學又勉焉而未可量又將有光耀於崇述於其歸也序之如此云

○送徐宿州序

崇威徐君天性孝友在鄕裏以善事其親爲人所稱道後出仕時迎親覲省之禮未嘗有缺及調居廣右邊夷繁劇之所崇威恐非其親之所宜處也勸以東歸其親不忍與之暫離也釗曰吾安之未幾而崇威擢爲中書舍人與俱至京師蓋予因童兒時得趨侍後來別去二十年乃復見其父子娛樂於宦遊羈旅中而皆欣欣焉此古所謂慈父孝子者於是乃復見其眞而嘗以此卜崇威之必將顯融也旣而崇威連任爲官跋涉水陸往返幾萬餘里道淮入關逾南山以出溯江入廣人皆謂崇威之仕爲不達也而崇威處之夷然無慍無怨安於義命不援不淩常有樂志古所謂夷險一節者復得見其眞而又以此卜吾崇威之將顯融也今而果用薦於宿州知州帝鄕之重地民淳事簡崇威又將迎其親以就祿養以身教宿之人凡交遊皆爲之喜其親必將聞而喜之也余之所以卜之者將由是而驗又私竊爲自喜也翰林庶吉士李宗白輯送詩得若干首而予爲之序

○送養蒙羅先生歸廬陵序

國初時鄕先輩復仁羅公朴直無華受知先朝以弘文館學士致仕而歸玊帶裘馬之賜焜耀閭裏未幾卒而上思之不已卽求其嗣將授以官而其從子養蒙以疾辭上亦不能彊起之養蒙肥遁山林以詩書自娛從而受學者亦弗拒也於今垂四十年矣先朝至聖至仁天地之量於是亦可槪見其萬一而養蒙豪傑之才韞於煙霞泉石之間而時時發於議論見於文章則人亦未必盡知而天之所以報之者蓋甚厚而不薄也予家君學士君之交莫逆也由是養蒙與家君往來亦密而予因得識其爲人及壯而歸自京會於文江之西諶溪谷平之間學士君之風流固在每髙談劇飲坐客盡傾間語予曰吾無以報國家吾將謂吾子孫以爲國家之光吾老矣死且不杇亦先季父志也予甚壯其言及永樂甲申予知禮部貢得汝敬之文而進之蒙上恩寵擢之入翰林在二十八人之列則養蒙君之令子也又日與之遊恂恂然務學日夜思所以承君之志於是益知君之善教其子而其前所以語予非虛也又明年乙酉君來京師入見退就祿於汝敬未幾而歸興如建瓴矣其仲子汝完又乘舟來迓之予惟君之出處從容誠有道之士也孟子所謂進退綽綽然有餘俗者非羅君而誰與君之壽考康寧之福以爲江鄕之重者天之所賦未可涯也

○送蕭典祠序

舜之命伯夷曰汝作秩宗夙夜惟寅直哉惟淸季路問事鬼神子曰未能事人焉能事鬼甚哉祀事之難也所以動天地之感治幽明之如通隱頌之情積微著之漸其幾不可測而其應爲甚速其理不可昧而其事爲至神以方寸之光輝潔白括今古於湏臾一六合而無間也而況祀事爲官守宗廟壇墠坎瘞柴燎之所俎籩簠簋缻鼎之器粢盛牲滌酒醴之物升降俯仰進退之容繁簡疏數寂滅權謀術數索隱行怪以欺世而盜名者則紛乎其間非敬直內而盡事人之道又不能也聖天子推恩復怋王於舊國以蕭氏紫霞爲其典祠紫霞廬陵人自少時飄然有出塵之想無物欲之累淸而不同於俗是以寄迹老子法中洪武癸丑應太祖髙皇帝寵召隸太常樂生陪郊廟之舞秩海嶽之祀爲樂師於藩府屢歸省其親與予見於朝三十年不見其傲惰之容舜與孔子之庶幾乎其有默契者焉而敬之一字終身誦之可也或曰秩宗司天下之祀而紫霞秉一郡之典且季路孔門之髙弟也疑若未可同歟曰惡是何言也統萬事者固當謹專一職者不容忽持滿捧盈一杯水之事頃刻之心不謹覆溢之患響應幽明禍福無感之機豈有二乎哉孔門日致其省也於是紫霞佩印綬行矣其所與者籍田奉祠葛淸隱太常奉禮彭永年及其郡人相與餞而屬予序之

○送弟朝夫及第南歸吉水序【丙戌】

予弟朝夫名繪以字行同出髙祖莊山宋季大儒在大學以錻斥賈似道徑歸忠厚之徳精慱之學富而好禮享髙壽以卒而二子八孫若先祖直我與弟觀我求我朝夫大父淵靜先生成我尢知名當世觀我求我請進士舉而先祖登第爲顯官人皆爲莊山之積徳也旣而先公筠澗與弟恭先同舉於監又謂先祖之積慶也入國朝諸公皆由科目出身仕者名聲人咸謂先祖兄弟皆積徳也及予與祠部兄又聯登進士第又謂先祖之積徳將多於前朝夫弟文夫舉進士今爲翰林檢討今年朝夫又擢進士甲科且敕賜南歸續斈所以期待之甚重人皆謂淵靜之積爲盛也況朝夫自少失父淵靜教之母劉養之及淵靜沒朝夫從予斈靑燈勤苦甚與予相似今其歸也又與予遭遇略同也眾皆以爲祖考之慶豈不信然哉朝夫尙日孜孜焉務徳俾後之子孫又有善繼則人又將推而歸之今日之榮光他日富貴皆不足自羨自期也

○送周君崇效奉母歸文江序

崇效之先人於余家數世之交遊親戚皆非尋常之比而自余之身相與爲交遊親戚者皆無愧其先人所未知自今以往余知後人兩家之契誼能久而益篤而其幾則兆矣吾以崇效之行卜之也余好書字而不妍媚好者或寡少而崇效見輒喜之好爲詩歌而不綺麗知者已少而崇效每欲得之好爲文章而不婉縟深知者尢少世之學而求之者未必皆其中情喜之也之三者崇效見輒求之蓋眞喜之者且曰他日傳之子孫有以追慕世契而不辱斯文是或一助也於是崇效兄弟有官翰林崇效念手足之情往來數矣今玆其壽母夫人來就祿養而載念其家崇效卽具舟遠迎於以慰其兄於此慰其弟於家慰其母慈於起處之間千里之遠不四於庭戶不以爲勞而甚於安樂之無兆示法於後之人具於孝友而且求爲之一吾俾知其常有戰兢不足之意而無縱肆自悻之心懷傳家淑後之思而兆隨俗取譽且以崇效之才兆不能取功名爲世用也忍而碌碌所就者大其將有所感發者豈但餘兩家之契誼而已哉

○送恂如赴京序【丁亥】

恂如吾鄕之世家也自吉州公耐軒先生以上世有顯榮其在分寧尢盛此余平生之所慕也恂如距吉州公六世而復有俊才自少時已不凡吾甚爲之奇望也及登進士第入翰林學問日有進吾又甚爲之喜也日相切磋吾嘗冀以相長也不幸丁內艱以歸吾又爲之嘆息以思之也及歸鄕見其居喪有禮進學有加又甚爲之慰且敬也今將還朝吾且南去恨未有以爲助也恂如旣能以吾昔年之所望者爲前日之喜俾予別而嘆息以思相見而慰且敬也繼自今復相見庶幾有以助我乎重有以慰我乎使後之人相慕有加於吉州公乎是予所以致助於恂如也

○蕭九皐招諭底馬撒南還序

聖天子有開天辟地之宏略經遠光前之睿謨當數千年大混一之會所以有二帝三王所未有之疆宇有二帝三王所未有之太平漢唐事固不足論而凡賢才之出於今之世者何其幸歟而亦皆兆漢唐之所可及也若吾鄕蕭君九臯兩奉使萬里外其人皆傾心向服如在畿甸傳之後世必有嘆息追慕之不同時者而蕭君又得諸名士大夫所爲詩文皆足傳示無愧者是以君之一人一事猶足與詩書所傳聯芳襲武如出一軌轍也而況又不止於斯乎君之奉使與一方向化之士風行艸偃而況又不止於斯但如今之革面而已乎卽以卷中詩文觀之但區區雲南一方詞翰之美猶足起敬況天下乎且益以見太祖髙皇帝化行之驗昔之雲南曷知有詩禮乎今三年浸淫鄒魯矣蕭君奉使底馬撒也安知明日之善俗有不如今日之雲南諸郡邑乎是可坐而待也蕭君以名家才子歷職有譽況先世諱服者之使遼金諱淵之使湖南皆有名史籍致顯蕭君之有光於先祖遭逢聖朝將是通顯亦可坐而待也蕭君勉之予所以致位於公侯之子孫意甚重也

○贈王廣文考滿序

國朝承運肇基革元之獘當經綸艸昧之機首務爲崇儒崇道之禮是以太祖渡江之初辟禮賢館於建康幸京口禮秦從龍駐姑熟延陶主敬下金華幣聘宋景濂等皆爲名臣著在史冊其後定制𨿽要職皆或以他才進惟學官非明經飭行不得與其選甚重爲人師範如此及其教養得人視爲成效升之冑監陡之翰林其有材充徳大進位臺鼎惟上所簡拔其重學官之進用如此是皆以古者大賢之事期待之也今聖天子繼志述事視學講書勒名大學以風勵四方自有學恔以來未之有也延平王君洪武丙子以治禮經舉於鄕仕爲靈川教諭十有二年於玆矣靈川在桂林爲小邑其俗不以家富子壯輒分爨異居各爲身計𨿽有聰明俊秀莫能自資以爲學入國朝舉進士者鮮有聞王君十年之間彬彬造就予因至其學捨取諸生所爲文讀之皆可與進於髙明也王君可謂有效於靈川者也而又當滿去吾知其將就升擢可期也其訓導譚原福江智達與諸生不能已於情也求予言贈之予爲推本國朝太祖與今聖天子所以待學官之意且俾王君以古賢哲自期也且其去此而富貴不足云但自宋以來師儒之學仕於桂林者有廣漢張公東萊呂公至今桂林之人談者尙有矜色王君勉焉使他日靈川之人談者有矜色是所望焉不然是將有愧於靈川也

○送王作昭府屬序

予廬陵佳山水多文儒重世族故多朋遊之益有遊賞之娛𨿽隱居終身而不厭也廬陵郡城南去不百餘里爲屬邑太和昔黃太史廷堅嘗爲令於此愛山水之奇勝作快閣以臨之將三百年來巋然獨存予嘗與客宴飲於斯買舡遡流放歌傲睨而得王作昭氏世家甚近其一門羣從又恉文雅喜與予遊也作昭方讀書縣學中嘗私相語吾二人者𨿽終隱於玆不恨竊恐皆爲宦遊所遷也未幾予果西遷積十餘年還京師而作昭亦以明經領鄕薦又明年貢春官復相見歡甚已而連蹇困於小官作昭未嘗廢學侃侃自持其胸懷灑落則不異於在泰和之樂快閣之間者也遇今上擢爲府屬伸之久屈之中起之久困之餘輔親藩資啟沃共爲忠與孝也文章之流傳行義之宣著必致其君與東平河間媲美豈止爲鄒枚數子而已哉作昭勉焉庶幾朋遊亦與有榮耀焉

○送河南參政夏君歸天臺序

天臺夏公廷簡以洪武丁卯舉進士歷官二十年擢爲河南參政恩例得歸故鄕京師士大夫莫不謂廷簡之榮也於是翰林檢討王君孟晹謂予序以送之而且謂予不可無言也蓋予與廷簡爲同年廷簡學問文章誠不在同年後以疾不及試寄業太學中未嘗有慍辭及歷臬司獄訟淸明徳決無壅視同年鮮能及者廷簡未嘗有矜色後多擢爲大宮廷簡以事畱不果廷簡未嘗有不足之意後出爲縣官上之人譽其能治劇下之人譽其能愛民廷簡自負其能及再升朝爲埋官繼掌銓衡人皆謂選士決獄事當不同廷簡乃優爲之又如素習及當遷擢又如昔在臬司時畱不得遣廷簡未嘗有過髙之望但聞其謙抑之言而輿論益不可掩矣聖明親擢付以重藩又得歸故鄕爲桑梓之榮自常情觀之廷簡不以常人之所慍惜者爲不滿而今豈以常人之所自喜爲矜溢旣不以天官刑曹與有司之職髙卑煩簡爲勞逸爲難易則豈獨於今之藩閫之寄而遽爲之動也哉想其桑梓之敬恭鈞遊之思念固無異於葛巾杖屨之頃豈以黃金橫帶而有異哉若夫廷簡之素志則曰大行不加焉窮居不損焉又曰貧賤不能移富貴不能淫自余以往𨿽復入爲公卿老而休佚懸車錫爵夙心不異於彈冠三命循墻俯僂益恭於筮仕其凡外至之榮無一毫動其意者此則廷簡之志庶幾在是而孟晹所以必徵予言者其亦在於是心庶可與廷簡鄕之人道之也

○送太守赴漢州序

公潛劉君大父伯琛先嘗與季大父求我舉進士江西爲同年時年最少雋譽洋溢故家君尢相與莫逆晚爲郡學師家兄從之爲弟子往來必過予家或淹旬月予時甚少辱先生奇愛之爲之廷譽繼而舉進士江西先生爲座主宴集堂中先生不勝其喜後予歸鄕而先生沒久矣於是識公潛縣學中恂恂然先生之儀刑也厥後受卷廷中從旁得見所對策深爲艱服公潛能以文學世其家也公潛除爲行人將命徧於天下未嘗有過蓋八年於玆始用薦爲漢州知州不知以爲峻擢也知者觀之則已不勝其晚矣蓋古稱近民之官必先豈弟之徳若吾公潛者始眞可謂豈弟之君子者也吾嘗私評當時之人其才智可取者不爲不多求其可謂之淳而與從事於聖賢道學之工夫者公潛其可謂之絕無而僅有者歟且固亦本於其學有淵源故歟公潛又承恩歸故鄕上丘隴祭先廟爲閭裏之榮爲鄕人之勸士大夫多爲詩而予序之如此皆非溢美者也

○贈以達倪秀才南還序

人之大倫有五而兄弟位乎其間上而事父事君中之爲交友下而所以畜妻子也皆視其於兄弟何如耳有如善事君父而兄弟其疵焉安在其能善事君父乎有如畜妻子交朋友盡道矣而或闕於兄弟焉妻子朋友之心亦安能貼服哉是故夫子嘆詩人之旨必以兄弟旣翁爲父母之順世俗失事親之道皆由溺妻子之愛而薄兄弟之情至哉兄弟之倫也所以合五倫而各盡其道者孰有不由於斯乎載觀臨沂王氏之所以興至於今千有餘歲孝友之行重見而疊出富貴之澤前繼而後承其始本於休徵兄弟之相友愛而子孫莫不視效焉至於近世九江之陳氏浦江之鄭氏又皆於兄弟之相友愛始焉予嘗誦以爲人勸也新安倪氏故文獻家以孚舉進士居京師家嚴康豫遣其弟遠來視之也父子兄弟之情何如其至耶春萱在望沐雨露之華滋蘭玊交輝慶雷云之舒捲塤箎逓奏動人物之感興也由是而以達之畜妻子交朋友之情可想見也由是而其事君父之情可知也皆於其兄弟怡怡然推之也以達將歸復其大人也予爲之序以贈之他日孝友之行重見而疊出富貴之澤前繼而後承蓬蓬然益起於東南而與向之陳氏鄭氏臨沂王氏而襲美超軼而過之者工必新安之倪氏也夫其必新安之倪氏也夫

○送子環赴京序【戊子】

子環居字水西時從鄕先生學余知其穎敏淳厚出於等夷也父居郡城時從予遊西昌遇景觧物賦詩甚有奇气而其家世多大人長者積累忠厚予知必復振其家聲也後予遭讒西遷適予會於京師歸情深意戚依依然離別之懷甚使人不忍也因爲詩與之頗以古道自期及還聞其益務爲學繼入郡庠舉於鄕擢甲科入翰林捨予寓所一榻蕭然靑燈勤苦甚有加於前余又有以知其志之髙遠也間與論事則視一切在外者皆以爲適然隨所寓而安無所動於中庶幾聞道者旣不汲汲於崇髙亦不戚戚於窮困不以一人而喜之不以一人而毀之而蘊積之久將不以眾之毀譽而喜慍焉於是予�而愛敬之以爲前所以知之者不繆也中間不幸其尊君捐館捨而予亦出臨桂藩甚自惜其相違也今年予自京師還而子環遇當起復朋遊多爲之詩以遠大期之餘惟見其自幼至長日有增益語言文藝固已可喜每有制作鑑鏘震耀浩乎偉然洞視古今詞翰超卓予每爲之擊節凡今朋遊之所期者謂富貴顯榮乃子環之所不動心者可以坐而莢之也夫凡爲儒者將無施不可而後無愧於天地孔子云不患無位患所以立況乎子環以世徳之所鍾朋遊之所祝願勿以所能自足而以未能爲勉且愼無變其初志焉是吾所深望於子環也子環宋氏系出景文公云

○送張用禮赴京考滿序

予觀嶺表民生之艱難與其山川之險惡風气之暄欝憫其習俗之乖離察其性之本善而治化之不難也蓋其田少而土瘠拙於生事而習於傲惰敢於鬥爭而易於刼奪虫蛇毒螫艸木蔽翳寒暄不時而不知節適也故病者多枉死而生者多貧難習俗之乖離由是也豈不重可憫哉而其好尙淫祀宴樂歌舞供其豪戶惟謹至於猺獞苗獠號爲好亂生事叛服不常者無不皆然間有得中州人士教之以識字者不以久近遇之於汝輒拜跪盡恭然則孰謂其性之不善哉予嘗以爲若猺獞苗獠者擇其豪戶之良因而管束之而有司與之分理以古者家塾黨庠之制而立之師以教之順其俗而習之以射禦田獵祭祀燕享以漸而歸之於正寬其賦役而漸摩之以禮樂也則朝廷有司之力足以制其豪戶其豪戶之積威素足以服其土人比於中州以爲尢易也𨿽然未盡若予言而數十年來良法美意亦漸施行矣何其尙有梗者抑往往有司者之未得其道歟桂林之屬縣有陽朔襄陽張用禮爲其縣官三年矣將赴天官而陽朔之人士頌之予問用禮曰陽朔之民易治也先是用禮由大學生出爲縣於義寧寧與陽朔接境也義寧之民至今識之猶曰吾縣父母也予問用禮又曰義寧之民易治也然則非可謂之得其道也歟予之所見誠是歟他日相見兩縣之民欣欣然而相告語者政成而化洽益知官於嶺表者果不難於中州而必以中州之治治之也用禮將由是而擢升大官可期也

○贈周興安朝京師序

國家考績黜陡之法本於虞周而興賢亮采之實庠序學校之教激勸成就之法遠過唐宋故得人之盛治功之廣書之簡冊傳之詠歌皆可播揚之遠邇光華於後先也若興安令周永鳳祥章貢人以大學生試藝髙等擢官三年政成民信將考績京師大夫士能言者頌之如出一口是𨿽由鳳祥行能之美而其實本於上之人徳澤所成也鳳祥豈肯有一毫自負之心歟然興安在廣右水陸之衝湘漓渠水之所發源送往迎來者日相續也余嘗爲之作素位軒記本其輿頌而勸之備矣比他縣令豈不尢難者哉則夫激勸成就之效於鳳祥旣往有其驗考績而升擢之於將來可期也今興安之民於日望其歸則其它日典大郡郡之民將於日望其來至於使天下之人於日望其歸於朝廷也是又予之所望於鳳祥也

○羣公贈言序【庚寅】

余平生交友徧天下其愛厚者或贈以言積之久而成卷軸而藏之其間稱譽不能無溢美而其事則皆實不妄也他日或有欲考見予平生者安知不有取於斯歟

○送戚廷彥歸天臺序

少宗戚存心洪武中夕進士也參政陜西時遇之逆旅間與言詩雍容溫厚愷悌而不迫切甚似其爲人也予甚敬之後爲今官日與相見及丁內艱復來則其學益進而量益宏未嘗有所動於外予益敬其不可及而未暇質其素也今年其猶子廷彥來省之則其質美而善學雍容而不迫又甚似存心者問之則云少孤母氏守節自誓育之以長而存心實教�之益知存心之不惟自治其身而又能以燻陶其兄之子其平居之素不問而可知也存心撫猶子恩逾已出而廷彥事之如父交相篤厚以昌其家此又人所難者也又知廷彥之母早年守節爲其家榮則一家內外之間皆可謂古人中求之也所謂富貴而壽考將如川之方至而其源之深遠則益有不可測者戚氏之盛豈可涯哉故田廷彥之歸書其事爲序用以爲雍和孝義之勸

○栢臺思親詩序【甲申】

江西道學之士自陸夫子務以力行爲先今學者恥爲文藻浮華其於世教非小補也其於眾人所慕而興起尙如此而況於子孫乎家君以洪武辛亥主考江西鄕試得臨川陸先生昂夫薦之而知其文安世家也歷官華陽衛輝歸老而令子以賢人君子舉守沂州旣沒而廣平以大學生爲監察禦史於衛輝公爲嫡孫沂州公爲冡子三世繼承仕而益顯是衛輝公以過八望九之年致引壽考所以教育之如父母之存也衛輝公見廣平之成立亦若沂州之存也是其處也不能無思也今廣平之出而仕也祖孫之情相望千瑞安能無所思乎此栢臺思親之詩諸君子所以爲廣平之作歟廣平之思親也出亦思處亦思其思亦非尋常之可比也思皆沂州之情豈料其先父而隕伉儷俱逝遺孤孑然俾以士累此非人情之所至願而孝子之所不忍聞固衘哀於罔極而抱恨於九原者也衛輝公之情固不料其子先亡也又豈料其享有多壽而及見廣平之成立至於今日如是之盛耶是沂州有餘未盡之孝在廣平之所思也衛輝公有餘未盡之慶在廣平之所思也所以慰其沒而安其存者之心在廣平之所思也廣平之思豈尋常之比焉然則固非徒思之爲尙也思如文安公之道學修明然後爲能不墜其家聲也栢臺之思又宜乎其思也文安公在當時政事燁然有聲而仕不至於栢臺也有材而無時也衛輝公沂州旣不媿其先而仕不至於栢臺也遇於時而無命也歷世沖和萃於廣平思所以稱栢臺之任必求無愧其家學也

○顧謹中詩集序【卽顧太常經筵進詩序】

臣縉少侍太祖髙皇帝蚤暮載筆墨楮以俟聖情尢善爲詩歌睿思英發神文勃興雷轟電逐頃刻妙造玊音沛然數千百言一息無滯臣縉輒艸書連幅筆不及成點畫上進財點定數詠而已或不易一字故常喜誦古人鏗鍧炳朗之作尢惡咿喑齒﹖蜀齷鄙陋以爲衰世之爲不足觀而天下之士爲詩者鮮能得意焉有詩僧宗泐者嘗進所精思而刻苦以爲得意之作日余篇髙皇一覽不竟日盡和其韻雄深闊偉下視泐詩大明之於爝火也蓋如泐者尢不足以當聖意聖凡度量相懸固如是耶近奉內廷獲覩先皇所禦書籍見其題曰顧錄詩集二篇蓋先皇所嘗置諸其左右深有得於聖情者也臣縉亟取而讀之見其有髙一世之懷而謂人莫已知洞萬古之志而謂聖人可及謂麒麟鳳凰可馴狎而九天可安行帝所可趨而進也謂億千百爲湏臾而日月可撫弄星辰可擠擲也謂風雲可噓吸雷電可奔走造化鬼神可叱吒而使令也其所以自持者蓋將與天地久存而列聖其徒也此所以上合髙皇帝喜其詩不置而天下之知者以爲雲行水流與物無競而不知者以爲狂爲愚也然皆不足以知之惟髙皇帝知之臣縉知之於今而後世復有知之而將嘆其不可得而見矣祿謹中松江人初以大學生典大常簿髙皇帝郊祀有執事之榮後以才名數爲人所排毀髙皇帝憐而保全之予素見其詩所進上也今擢爲蜀王府教授予素相知而不相識也時年五十餘矣一見如平生歡傾情論且以其詩集示予因序其意如上云

○萬竿煙雨圖詩序

錢塘方君孟觀余交數年其謙虛直諒之美邁往淩雲之气發榮長養利潤羣生之意藹然而莫之能遏也其鄕先生善書��曰若吾友孟觀之於竹也所謂萬竿煙雨者非歟郭林宗謂黃叔度汪汪若干頃波世以爲至論餘言又豈非歟凡與孟觀遊者皆藹然也髙君爲圖以贈而能言者爲詩嗟夫荊揚之間大山長林﹖﹖困簵如簣榮瘁於巒煙瘴雨之間豈非可惜也哉使可引而置之大都輻輳之地縱觀者可以日致千金而不已且器用可以化徳可以形諸詠歌而卒莫能得也然則觀髙君之畫亦庶幾大都輻輳之地而有荊揚山澤之觀無羨乎其所惜也觀能者者所爲之詩又似有出乎其畫之外觀方君之爲人及詩與畫兩相忘其間而豈不眞可貴重也哉君尙無忽於能言之意與髙君之言而眞無愧於古人而俾髙君之言亦爲至論於世哉爲之歌曰髙君昔年豪气如長虹揮手畫竹如畫龍煙雲捲舒白日動霧雨變化當晴空長林倏忽千萬疊尺紙搖動銀河通荊揚山開洞庭析宇宙颯颯吹涼風縱觀未辧節與華脫略形似超凡庸畫名畫法兩不論筆墨之外疑天工爲愛夏官少司馬極口稱道不覺言辭重使將妙墨等淇澳傳播四海來詩筒大篇短章悉絕好金宣玉振歌春容此君心事神造化豈大聲色驚盲聾誓將松檜歷冰雪咲拂瓊艸紛靑紅夏官尙書更瀟灑邀我賦詠無雷同太平達官剩間暇幾欲徑造軒窓中推窓看畫尙見竹燒筍作飲疇能供擊鮮釃酒集賓客爲奏流水朱絲桐劇談今古合風雅俛仰賢聖追溟鴻萬竿煙雨坐來霽共聽彩鳳鳴雍雍

○西遊集後序

余友唐君以寧吉之永新人洪武甲子舉進士爲太平府推官謫居橫浦二十餘年每歲集其迎送序述悲喜離合與玩物適情之作皆在焉以較其今昔學問所進與交朋往來歲時事物之代謝可以備閒居之覽而非有所刻削以求工以誇多而鬭靡狥外而爲人也前序範君仲綸作稱廬陵文章自歐陽後世有傳續其論當矣特未知吾廬陵詩人之源流也始自周末有避秦者九人隱於玉笥多爲四言詩刻之石間郡人往往效之而廬陵之四言詩始盛漢封安成王長沙王而淮南王賓客多往來荒祠古塜鑱文俱存至晉許遜郭璞殷仲文皆遊廬陵而五七言復盛至唐杜審言爲吉州司戶始大興詩學廬陵之律詩尢盛吉詩人堂之作由是也南唐劉洞夏寶松擅其家宋盛時彭應求一作元忠稱南國詩人江西詩派葛敏修擅其雄諸體備矣至元初而範徳機授學於楊學睡學睡之子又從師徳機卽邵庵虞公所謂得範公之骨而廬陵之爲歌行者大盛不可悉數若永新吾得一人焉曰萃樂吳先生以寧鄕先輩也宜其所得者有緒故不求工而自工歟康君未老幸而所作當益富他日歸鄕拜詩人堂而重論焉屈伸榮辱進退萬變而性情之樂易如一日雷電風雨晦冥萬變而日月之光景常新也康君其必有以惠教我乎

○隨所寓詩序

余鄕蘭溪曾氏有諱三聘者朱子門人也後奉使金虜死王事封忠節公弟三復三異亦皆有大名三異之後有諱師道者仕元爲臨桂尹其猶子從之家焉今孟鼎其從孫也士大夫皆爲之詩豈非有見於隋時之義者程子曰君子之道爲眾所隨與已隨於人及臨事擇所隨者皆隨也人君之從善臣下之奉命學者之從義臨事而從事者皆隨也而豈同流合污之謂哉至於所寓則凡有形者皆寓也豈獨以桂林爲寓哉孟鼎不忘故鄕謂予他日諸子稍長將遣之歸拜先墓復求故居是果能不徒以桂林爲寓而又將以隨時之義遺其子也孟鼎眞達士哉詩曰大虛堪輿理气同寓人寓其閭方以類聚下士拘拘窘止室閭達人大觀仁體寰區忠信篤敬蠻貊可居有如反此莫處州閭隨寓而安載歌考盤考祥元吉視履其旋

○爲李君士鼎盤谷圖序【乙酉】

唐李願隱居太行之盤谷其後子孫碩大以繁散而居四方者不可勝訃今古文城東李氏亦其裔也有曰士鼎者讀書尙文克世其家多藏古器名畫一日示余以先世所傳盤谷圖且慨然曰過殷墟而歌黍離瞻周道而傷戊艸蓋滄桑變遷之餘人亡而士益以遠若前日之盤谷不可得而復有矣前人之流風餘韻不可得而復覩矣其所賴者昌黎韓子之文幸傳於今不泯吾之斯圖藏𨿽已久詎能保其長存不至朽且壞乎矧今文章巨公子宜無媿盍亦加惠一言以昭於後來庶圖不虛作而前人益有賴焉余感其言展圖而翫之隱然盤谷之在目乃指而告之曰玆其爲太行之陽耶維谷之口維山之阿短橋匹馬琴劍自隨者非願之歸隱乎環乎兩山深窈有容樹林隱翳亭構翼然者非其盤旋之區乎至若泉出山間泓澄涓潔衍之爲陂池者其可濯可湘之所也城平以曠土沃而肥原田之膴膴者其可稼可穡之處也洎乎彼丘之髙可升而望此樹之荿可坐而憩彼山有美可采而茹此水有鮮可釣而食者又其無適不安無往不樂之地也嗟乎俛仰之間其景象形勝數百年猶一日何斯圖之臻妙若是也𨿽然使求之於其圖孰若求之於其人於其人則韓子之文得之第緣文考迹思所以善繼善述引之勿替則今日之城東猶前日之盛�又何拘拘於太行之陽徒食其舊徳虛動其景仰哉

○王氏節孝堂詩序

海寧王氏女嫁木士賢早死王氏年財二十六一子始生舅姑憫其年少彊使他適王氏以死自誓未幾舅姑沒鬻其奩中物以葬其父母亦無子紡績織紝以養無所闕乏母病吁天刲股和藥潛以進母病遂愈人皆以爲孝感王氏𨿽經紀二氏而不動其夫所爲一物以待其子之成立也人皆以節孝稱之今其子旣長字曰明善尢盡孝道人皆以爲天報之也明善旣新其屋爲華堂奉母而鄕人遂以節孝名其堂翰林曹吉士景輝來請記曰俾有勸也余職在太史烏能已於言哉王氏以一女子不爲欲動情勝毅然自處難矣而又能使兩家咸不落漠是能以義報夫以正事其舅姑孝事其父母而以身教其子有若明善之賢也豈不尢難乎哉庶幾可謂全徳其節孝有不待言而其才亦可羨哉世之男子有不如王氏者能無甚愧歟然世有喜爲膠固不通之論孝者恆曰有兆兆婦人也有善兆婦人也不論常變而拘以一律夫豈可哉蓋婦人處人倫之常閨門之內上有賢夫下有才子而彊務家政者𨿽不得謂賢可也若處人倫之變夫死子幼舅姑死父母獨如王氏者而其才不足以經紀兩家則亦何道哉若有其才而不用則又將何以全其節孝哉故若王氏者宣傳之世以勸則人家之絕而復續危而後安者將必多有之兆徒以誦王氏之才其有功於世道而不少矣此於之南亦何媿也

○山水之間序

今雲南參政姚公與予交幾二十年嘗謂余所居浙東西佳山水虎丘孤山西湖天竺吳松剡溪若耶雲門天臺鴈蕩鳳翥龍導鷲山蟾伏登臨眺望遊詠漁嬉畫船簫鼓不足爲耳目之娛鮮食芳茹不足動口腹之欲逍遙徜徉不知山水之爲樂也而況區區功名與富貴哉浮雲無心風流蓬轉歷職官曹不爲物誘陶然山水之間事至則應之而已功名富貴之過吾前者亦皆有可觀而況胸中之丘壑哉余喜公之言若有道者及其事鼓﹖﹖務委造次途遇握手論心未嘗不欣然一嘆也於是其言益可信也嗟夫人惟超乎萬物之外則可以役萬物屈於萬物之內則萬物役此理之固然也故飛鳥之失其山林而局以懋籠則悲遊魚之奪其江湖而拘之以勺水則困僻野之士包之以冠裳負之以佩綬而驅之以拜起則怨懟而不敢安此皆未能超乎物之外也若姚公者其心非屑然於山水間而山之峙水之流動靜聲色自不出於其方寸之間也矧其家在富春山之陽有嚴子陵之髙風出乎日月之上者爲師表於前宜乎造詣者至於如是之髙遠也士大夫爲之詩若干首具如右

○張氏迎燻堂詩序

日元盛時叔祖蒼霖先生教授於鄕之瀧岡江河口江河口界於吉水永丰二里山水合流山開岸豁土田月﹖髙腴人聚物富春夏之朝風月之夕竹沙翠竹與靑山釣艇交輝互映如在圖畫故其地又以白沙名而張氏世家其上故饒財喜賓客尢尊重儒者叔祖每歸張氏子弟賫裝送之舟相接也於時若申齋桂隱劉先生尢喜與張交遊過從畱連動淹旬月申齋則扁其堂曰迎燻其取義充以廣矣蓋謂張氏有堂構之勝而能致賓客之盛文儒贊導之美亦燻風噓拂之使人快意也抑謂其家好施與賙人之急猶濯熱解慍使人徳之者如被燻風之噓拂也抑其曰迎者何二者皆接於外者也非其胸中有浩蕩之懷無局促之義推愛人之心爲豈弟之行弦歌之適趣道義之有養也安在其能迎也哉燻風自來而與已不相與者樵夫牧子皆然也焉能達劉先生所以名堂之意哉張氏之有此堂自先傳兄弟始將百年於此矣其孫永淸永澄永澈皆與余善謂將新其堂而求士大夫之詩以自勉余爲之序其事如此云

○虛舟集序【丙戌】

永樂初敕修金匱石室之書繼是復有大典之命內外儒臣及四方韋布士集闕下者數千人求其慱洽幽明洞貫今古學慱而思深如吾太史三山王君孟揚者不一二見然孟揚之爲人眼空四海壁立千仞視餘子瑣瑣者不啻臥之地下以是名𨿽日彰謗亦隨之餘每擬薦自代不果且孟揚視功名泊如每有抗浮雲之志期在息機與物無競故其集以虛舟名亦可見其志焉余竊第其人品當在蘇長公之列文之奇偉浩瀚亦類至於詩則淩駕漢唐眉山見之未必不擊節嘆賞思避竈而焬此余之論孟揚者如是他人未必知也孟揚在翰林越三年不欲示其長於人然一遇知巳與論古今成敗人物賢否政事得失治道升降釗目如曙光辯如懸河眞若超千古而立於獨者孟揚固不欲專以文名越石父有言士絀於不知己而伸於知己余其有負於孟揚哉余其有負於孟揚哉握手都門出其集徵餘言遂敬書以復之

○蕭氏三世字敍

泰和縣南江滸曰淸沂蕭氏世居之至以姓名其灘則族姓衍蕃於斯可見矣今其一門三世父子祖孫壽考康寧後茂和順白髮酡顏彩衣交映固盛世之極祥極順而生民之至樂至榮也凡有血气者誰不願之此余於以徳三世字序之請不能不爲之感不能不爲之慶也以徳名復祖夫道欲其自得之也行有得於心則復矣以徳當亂世崎嶇奉母人以爲難且幼孤而能復其至性至於有聞母氏今年九十餘而以徳亦頒白矣無愧其名矣以徳三男長曰聞字士信識余於京師十餘年間無人不曰士信謹願信人也則尊所聞而信於道也聞於師友者能信而行之而又信於人也仲曰生字士行人之生也直斯民也三代之所以直道而行也生理本直也季曰禮字士倫天理之節文人事之儀則夫人知禮倫理之明辧也士信三男長曰遷字於喬出幽遷喬克已從善也日進於髙明也仲曰潛字於淵深潛以修不自躍也季曰止字於丘取詩之義於止知其所止也止於至善也三世之所固也其老者長者旣不忝其名矣季而幼者可不念哉不忝者而無自怠未成者尢當自朂三世一堂吾所謂民生之至樂至榮也不可以不知也

○永新周氏禮讓堂詩序

至理寓於人心至和發於造化合於人心未嘗有毫髮僣差也唐虞之羣後徳讓啟之讓益至於泰伯王季之讓文王化虞苪之讓以動天地之化成極治之應此天地之禮讓始於堯舜禹而後世則而象之者也若夫一家禮讓則亦本於舜以禮讓處於嚚頑傲狼之間卒成底豫之化施於後世莫不皆然於是能以禮讓爲國者無不召一國之和能以禮讓爲家者無不召一家之和以禮讓爲天下者無不召天下之和傳曰一家讓一國興讓詎不信歟永新周子安氏世居潥陽自固有始家永新城中以以禮讓律其身化其家其子伯魯仲魯叔魯季魯與其幼四人者孝友雍睦而仲魯尢好學工詩皷琴師事賢士大夫以先達勤翁吳先生其妻之伯祖也極口稱道仲魯之爲人且爲之別字曰愼初以勉其成而爲之說此非有禮讓之實能得此於先生哉先生嘗過子安喜其一家之和名其堂曰禮讓而旣爲之記今年予因仲魯侍子安與樂飲玆堂慨先生之不可作而尢喜玆堂之名非溢羙和气所召將有大於此時也合士大夫之詩若干首而爲之序

○黃仲聚同聲集序【丁亥】

盛唐詩人江右不多見其下如鄭谷盧綸輩不足上擬�岑何其作者之寂寥也故二之盛而範揭二君子卓然起於千載之後𨿽雄視一世作者繼起至今復大盛豈非嗇於前而丰於後理固然歟予徧讀近代與當時作者之詩於予鄕裏冀其復可雄視一世者得兩人焉鳳儀李君仲聚黃君也予嘗欲與二君作詩集序因循不果者二十年今年南歸偶得與黃君相見徧舟遡文江一日盡得其所謂同聲集者瀆之終日而不爾如遠行客過故鄕山水之華室居之麗耆舊之逢迎應接不暇何其快也何其快也予之所欲追蹤古人者君輒能髙步優入其間予之所欲出新意稍白淩勵者君輒能脫穎而出吁何其得予心之所同然者歟此獨未足以知君之趣深造之妙也君壯遊湖海學窮髙厚而遁迹山林不涉塵累超然遠覽殆陶彭澤初年之所未能及也又豈若盛唐諸君子工於爲藝而至於斯歟他年予亦將乞身於朝歸而與君謳歌擊取三百篇而和之使範揭二君子亦有光焉是又區區之志也黃君以爲然乎

○吉水莊西十老宴集詩序【戊子】

蕭侍禦楊忠襄文節之裏至本朝之初有十老者道存先生爲之倡和而隨之者蕭之良曰從字與善衎字樂善楊氏則思忠思文道濟廷璋彥璋彥敬劉氏子通合而命之曰莊溪十老相與月爲一會會必飲飲必賦詩循環然亦時有嘉客若歐陽先生師尹孫廷望廷璧聿修家季父原祿雞魚蔬筍取具隨時而文字之歡樂近所未有也且孰無老者田農艸坐未足與此樂也孰無宴者膻圍妓押未足與此樂也孰無詩者孤嚶寂詠未足與此樂也陶淵明而得十人者其必不爲虎溪之遊也矣若此十人者偶聚一堂偶爲一會猶足爲後來者之談而況皆文皆賢皆壽連會而連歲也哉蘭亭數篇猶或以傳而況此盈帙也哉然予平生亦嘗敍論天下是編也僅於吾吉水見之且十老者今皆有後能文樂善令子仲素求予序則十老者又前顯後賢也難矣哉仲素諸賢勉焉老而繼焉予時謝事則將繼予季父爲嘉客也

○蕭氏流芳集序【己丑】

蕭氏流芳集者泰和蕭士信集其先叔祖其父與其所得名公賢士大夫詩文若於首習而傳之將遺其後之人流芳百世也故曰流芳集集之意已勤流之意無極而是芳也非若凡艸木之花�重焚之煙燼一時俄頃過目感心而已也文章關天地之運開人心之善其發也有所感則其感爲無窮矣故金石可滅而文章不可滅者爲是故也士信世家泰和之南曰淸溯其先世藏書史圖畫文章至多兵亂蕩毀故所存者惟是而已而元末慱碩鴻藻之士天朝壞偉名徳之作皆萃此集謂之皆有感動於人也其叔祖得周號自愚翁善畫龍寄迹老子之法中至今稱自愚龍有名蓋得之大玄子有傳受也鄕先生達如進士云章劉公侍郎子髙劉公國學子所蕭公海桑陳先生尙仁蕭先生錢塘士謙髙公進士淸江聶公器之王傳子貞胡先生皆推重其人謂其畫特餘事耳士信尊公以徳少孤事母孝作仰事堂以奉宴處侍郎劉公所扁記禦史陳君仲述學官廖君自彊進士陳君士瞻先輩子與王先生進士子尙蕭先生國學嚴君從禮校文尙仁蕭公皆有題贊如出一口士信往年識予京師予友蕭子放姚與成皆爭言士信善士可交繼而兩浙名貴人爭譽之若狀元禮部尙書任公克濟侍郎張公子平翰林鐂公三吾陳公子魯家父及予所交者中書承敕近侍能詩者皆有贈言而陳君仲述爲記其淸沂書隱學士劉公三吾又詳爲之序序其善畫又不在當時人有名之下者獨予兄弟得相與往還鄕曲也其人可稱而畫又可喜諸君子至以顧陸期之是亦足以自致不磨矣況又得是文章之重疊也歟是可以流芳矣其它翰墨圖畫亦稱是好事者過淸溯停驂觧舡亦可借而一觀亦平生之快也士信昆季諸子森立可羨幸世守之

○楊氏濟羙集序

楊氏文川先生諱中字伯允遺文七首詩三十九首濟川先生諱舟字道濟文二十六首季琛先生詩文若干首曰濟羙者一家三世作也文川詩學範大史得其骨文得之虞文靖劉文敏師其意濟川其從子弟季琛其孫也玆其爲有傳授者也微婉不流於委靡雄渾不墮於粗豪此予之所得見也季琛日進焉其當不論量者也

○楊文川詩集序

詩必有序自虞廷廖歌已然其拜首揚言責難反復聲容可想善哉史臣之序也自是數千年無詩序周詩小序淺深可譏人皆知刪後無詩不知三百篇已無序矣必暢其辭辭暢則作者之意顯必婉其辭且恊其韻韻恊辭婉則作者之意微惜哉詩之序不傳予嘗序範徳機先生詩至淸江閣皂山之陽曰屈原先生故里也又歷諭之百丈峯其寓捨也問其故老稱先生退然淸苦而嶄然有不可犯之色辭吐貂暢制行淩厲故其詩類其爲人有下視一世壓古作者之心每及理道則衝然有窮洙澈泗之懷今觀吾鄕先生文川楊公詩則與範氏同一軌轍而尢超然有飄揚道學之心絕去煙史之累求其歸於正者鮮矣聞之父老亦云先生傲睨一世冥搜遠絕不爲世俗流遠之非介如也而其詩則寔從師於徳機公又按文川忠襄公諸孫則其淸苦廉厲又非特師於範矣詩非予所能敍故敍其人爲之賢云

○自勤文集序

充充乎文哉文哉詩書六藝之文禮樂法度之文與凡言語文字之文著之簡策者皆可謂之經天緯地之文也所以維持人心挾植世教事事物物各有條理非苟爲是無用之具而已也故皆自聖人發之後世學焉譬諸由道以入國所由入者正大深遠而不可測則其出也無窮昔者仲尼於詩書六藝禮樂法度言語文字亦皆斈之入於文王周公之道以至乎堯舜也集其大成吐辭爲經尙懼夫天下後世學者不知所從入也刪詩書定禮樂贊周易修春秋以爲學文也所歸往捨是而他求者非惟不足經天緯地而且有害焉莊周之學入於遁世其出也荒唐而已矣申韓之學入於刑名其出也慘刻而已矣蘇張入於利害其出也縱橫而已矣其爲天地之害可勝言哉莊周簧皷老氏之說固以啟虛無之教而賈誼亦斈申韓之文觀其鵬賦已深有釋氏之微意兆人心世教之害至於今尢烈歟若夫斈聖人之文者沛然而莫能禦粹然而出於正鄒孟氏而已耳其它所入者可量則其出也有限駁無以議爲也譬諸商人身歷遠方珍怪之所象犀珠具之物知之不審得之不多其出有限而應無窮則又假雜膺僞以欺人之耳目兆其文之善爲雜也由其斈之淺少無以應人之求也近世爲文者尢甚患此反從事史漢戰國百家方外之書剽竊奇漏縱橫腐敗神鬼荒忽脇肩謟笑極其鐫巧形容以爲古文有論及性理則以時文鄙之援及詩書則以經生目之是將爲天地人心世教之害有不勝言者此予之所甚憂也吾友廖君自勤乃祖及其尊君其叔父其兄弟與予處連世爲道義之交遘性理之斈予與自勤少之所習耳之所聞惟六經聖人之訓𨿽傳注訓詁長而後能之誦之也是以出諸其口而筆之於書爲文辭所謂荒唐慘刻縱橫駁雜之說不惟有所擇而取亦無所聞而不能焉予厥後稍喜觀歐陽氏曾氏之文得其優遊峻潔其原固出於經有入於精神於予心漑乎其有合也自勤之家法尢嚴目不觀非聖之書其先祖常舉爲訓是以自勤之交獨得於鄒孟氏爲多也養气以直雄豪英偉而奔放渾涵知言之要明辧切實而引諭曲當取爲談天雕龍之巧絕無索隱行怪之說卽其事之體而措其用語其理之常而盡其變未嘗或昧於仁義道徳經訓而別爲之辭也間嘗得其近槁觀之多所攺定蓋微近於荒唐輒攺之微近於慘刻縱橫駁雜輒攺之所謂沛乎其不能禦粹然而出於正其幾矣且其於文字所不憚攺者如此其學之所至心之所得有不可測者爲何如哉若文之淳龐駁雜過其目者如辧黑白昭乎其不可惑也與之言理益辧而詞益謙學益進而心益下聽之而不厭誦之而不能於予心益漑乎其有合者而所憂者不足憂也其將息邪說正人心樹世教以進乎經天緯地也予何足以知之

○李氏孝節堂詩序

古藤李伯方甫有女性至孝元季伯方仕爲貴賀兩州幕官女常隨侍賀之僚有朱仕敏有子名童伯方許以適之當嫁而童死女爲之服喪三年畢見世方大亂父母年老遂不他適養父母終身撫諸弟成立年六十七乃卒人皆以孝節稱之予來藤其弟瓊具言圖爲之顯揚又云其先世家於藤髙祖瑤曾祖震叟在宋元皆舉進士祖文載有隱徳伯方元季以文學吏事出身入國朝以賢良徵辭老不仕卒於京師瓊負遺骸以歸李氏哀毀幾絕事母廖加謹剌繡織紝以供甘旨未嘗乏絕母氏之喪棺槨衣衾之羙封樹之固尢爲遠邇羨嗟夫藤爲縣嶺海之間孝節之士能與中州抗衡儷羙已足爲難而況李氏一女子二羙兼備豈不尢難乎且未嫁而能守節者𨿽若過中然卽其事而諒其所用心則庶幾能權而合道者又女子之絕無而僅有者也余嘗奉詔纂修古今列女傳有眞定一女子與李氏事正相類蓋彼念其夫家父母老無以養者而此見世亂已之父母老將爲扶持者其設心操行同符合轍不計其利害而爲之也彼幸而得朝廷旌之史官書之此不幸而未及旌異而鄕人傳誦之有弟能圖爲顯揚予爲史官將歸朝序述當世遺逸必大書特書不可使李氏落漠也況其家世又儒者瓊亦年踰六十爲鄕先生其後必有興者藤之人士節孝成風相望而起未必不由李氏之風激勸之也其於世教豈曰小補之哉

○彥奇周僉憲文集序【庚寅】

永樂庚寅春予自交廣入朝道經虎頭城下雲南僉憲周君彥奇奉表行在驛舟夜呼相見歡甚出其文一編示予詰朝別去自贛至吉五百餘里晝夜觀之忘寢與食鄕山在望不暇應接忽然舟泊交江之滸至家而尙在手賓客皆傳觀之共嘆君之仕日顯而文與之俱進也蓋君生名家自少穎敏爲學官宣城宣城固名郡君不以人師爲自大也來試禁中問五經百史時務如古所謂宏詞科一揮萬言十解更端辭義俱偉廷中莫不嘆服尋除囼博不拜擢刑科給事中日與��司豪辦昌言力爭百辟皆靡遂超擢今官當方面之寄而奠夷夏之交勛舊宿將相與共事較之他方面寶馬難能也人有日不假給者而君乃從容於文章若是其富也非不恃其敏而益勤乎及今又得其全而觀之蓋其所經歷山川之雄又以煦而發之矣慨予平生所履與君有小異者嘗登華嶽窮河源而觀於周秦兩漢唐宋之所經營也有以豁其气焉不若君之所歷者遠且大也君之示予甚幸焉然昔者孔子惟南至楚西至於河予與君之所歷有聖人之所未嘗觀也聖人之文存者可見議論有易大傳敍事有春秋其答問言行論語是豈有待於外哉豈有待於外哉

○緝熙小槁序

緝熙小槀劉隱君伯貞所爲詩也伯貞故元文敏先生族孫家傳詩經學而又講於心云羅君宜有得於古者也江西十才子如萬徳躬諸公皆交遊宜其有得於今者也合古今而一之其於詞於誼而其學成矣遇亂旣以隱終其所以感激仰昂固有用之才而深可惜也其詞之工不在傅若金馬伯庸下而世少知者其原出於三百篇而以緝熙名其槀其固不求人知者耶其子子長仕爲縣令以卒其孫尙坦示余此槀且爲述其大槪然則緝熙之學豈無望於尙坦而豈獨其詩也哉

○椿桂軒詩序

永新周君子安有子八人皆以孝友著聞子安夫婦康寧享其服養一堂之上和气藹如也於是孟勤吳先生題其所居軒之扁曰椿桂以諭其父子之間芳茂榮盛郁然人望而愛之且以期壽考而必其顯融也夫椿之靈祥𨿽不見於傳記而神仙家多能言之吳先生於莊周氏所謂八千歲者大抵皆寓然爾則椿不必樹於玆而惟視其人可也桂之芳華亦罕見於經傳至古書所謂桂者旨今之藥品而言是亦後之所稱述者然以今視之則芬芳郁烈凡艸木又未有過之者也取以諭諸人又豈無所感激歟彼之穢艸惡水人望而惡者寧不可以爲戒歟吾知周氏之不爲異稟之變也其子名謹子愼初者嘗從吳先生學銳然有志於事業者必不忝先生所以名軒之意也士大夫凡詩若干篇具如左

○墨氏終南書捨詩序

終南山述於禹貢與惇物鳥鼠精石諸山延袤千數百里禹道雍州山水往來經此故表識以爲雍州之望而漢晉以來文人之歌詠侈矣至唐極盛韓退之作南百有二韻形容可謂備矣少時每一誦之往造其間而不可得後來京師與長安諸君子交遊間其勝槪則又爲之深羨慕焉歲戊寅之冬而遷河源過終南山下時大雪十日循山而至於積石窮愁羈旅之時遇瓌偉絕特之中亦稍償其宿願而訪問往時故人皆無在者於是亦付之慨嘆而已明年冬歸又迫於期倍道兼行但見終南山人也早歲讀書郡庠洪武甲子舉於鄕來仕栢臺與予同官今爲夏官少司馬詹事東宮因復言予昔嘗讀書山中今書猶在而此心不能一日忘求善繪於啚士大夫爲之詩子其爲我記之羙哉墨君之不忘舊也自昔與予語終南之勝者若馬君京任君礪任君靖崔君敬謝君謙趙君節郭君文等十數人今二十年間或在或亡各天一方今日相見者惟予與墨君情誼與往無少異也山未始有異書之所藏未始有缺墨君與山爲體則其鎭靜亦終南山也仕與學理同而事異耳異君嘉言善行常接乎目每警乎心此心無一日不在終南書捨也所謂出處一致者豈非墨君之謂歟他日懸車還第予一得相從擊壤一睹終南之勝詠歌太平之盛必有期也且俾詩之流傳人有或忘其舊者讀之未必不惕然而有感焉

○風木圖詩集緫序

風木圖詩集前後皆有序爲筠陽簫君世英作世英父爲開國將臣以武徳將軍出鎭南海卒於官英護喪渡海歸葬筠陽當襲聀赴官所故崇文熊豎之子所望爲此圖而翰林學士劉公三吾編修致仕羙和張先生國子祭酒季安胡先生爲前後序爲之詩者瓊山學官趙考古先生給事王君彥舉翰林修撰丁君顯與一時名士大夫也嗟夫木欲靜而風不止子欲養而親不待此仁人孝子深悲疾痛之辭而凡有是心者莫不爲之撫捲流涕而不能自己者天下之同情也而諸君子所以慰勉蕭君者何其至耶蓋以親在致其養親沒致其思不徒思之爲尙思所以顯揚爲孝之大也蕭君兩有文武可以立功立事諸君子所以相期待者爲何如又將二十年來諸君子皆已物故君亦歷涉四方馳射伊吾之比褰旗瀚海之南矣今方有事徵伐宜乘時大奮出其素蘊佐元戌淸激入典樞機出擁旄節樹勛建徳與古名將等然後相期江鄕之上賁恩泉壤衣錦山林同歌風木之詩庶有以慰其親於九泉者歟不負諸君子之所以期待者歟子之言庶乎其可傳信於後也歟

○淸約詩序

卓君民逸自號淸約得翰林學士承旨宋公所爲二篆字遒勁偉儷古意森然觀者目動神悚當是公之子仲珩代書十數年已不多見矣況如卓君之節行廉介時豈多有哉卓君善篆喜爲詩奉母隱居絕無聲利居山之久景趣漸涵時時見於翰墨之間奇峭深慰自視來南宮父子以下不論也然未嘗可少屈𨿽甚權勢一語不合輒白眼相視近以能書入翰林聖天子所以待之甚厚君之志惟在淸約曰此吾之所從入道也問以語之予謂語稱陳文子之淸與虞仲夷逸朱張之淸伯夷聖之淸使君處其地而充其操或能無愧者歟而孔門自顏子之約禮與曾子之守約皆由愽而反之約也而君之入道也遽以約無乃固而有所不通歟君曰不然也人之多言也吾約之則寡過人之多欲也吾約之則寡悔故處身以約則易安處家以約則易足應事接物凡以約則易從也且凡事有淸濁若夫爲劉欲者世之所謂濁也爲廉潔者世之所謂淸也至於讀書綴文登山臨水彈琴奕棋焚香煮茗之世俗類皆以爲淸事也吾未能忘情焉於淸事之中而約之讀書不求其甚觧也綴文不求甚工也山水之樂不至於爲癖也若彈琴奕棋焚香煮茗之事有則舉之無其且未嘗求之也有之未勞神苦形務以悅人絕世以爲髙也此吾之所謂淸也亦庶幾於約禮者乎予曰廣矣哉書之以淸約詩序

○濟川詩序

予親戚劉氏彥濟故元義士知吉州劉公明道之孫士琛之子也少有俊才幹蠱用譽屹如成人未幾而士琛卒於外彥濟千里歸其喪營葬甚治未幾復�母家難相仍彥濟應機接物酬酢萬變人皆以爲難初士琛之少也�於嫂徐徐無子士琛奉之如母士琛旣沒彥濟尢能致孝今徐且年踰八十矣康彊如壯年無嘆息之聲予又深喜彥濟之能繼其父之志爲尢難也於是南耕許先生嘗曰彥濟當家難方殷之際眾爲危之而彥濟生長綺紈乃能卓立濟難處大條理其在於易有涉川之才因其字彥濟也更字之曰濟川以羙之且以爲人子弟勸也予聞而善之今年來京師得名士大夫所爲詩若干首而請予序予惟昔者義士公之在元也百戰以拒賊屹然爲東南保障至歲乙巳守節而死此濟川之公不可磨滅者矣是有功於世道者也若彥濟年少緫家政事長慈幼舉盡其道劉氏豈可少哉是於世道亦不可謂無補者也予嘗見舟人之濟川也檣傾柂危風激水駛舟中之人相梘失色獨賴善操舟者凝神定志心無一息怠目無一息不存而後指揮轉移之間風力水勢輕重疾徐如六轡在手而張泛駕之足馴然聽命其未濟也無懼容旣濟也無矜色而後舟入賴以爲安者也彼其恐懼失當者固不足道旣濟而有矜大之色亦無取嘕此心湏臾之或怠則未能無失者彥濟其亦重勉之亦惟斯民之稱情也

○蕭齋淸意詩序

按世說云蕭齋天下之所由起也始梁武帝造寺時蕭�雲飛帛大書蕭字其中後李約買歸東洛建一小室玩之故曰蕭齋也如約者可謂淸矣然未知其用心果安在也吾鄕文江白沙蕭允文曰吾齋有淸意也士大夫多爲之詩予請言其用心也想夫一齋之中內盎瓿之不親緡斛之不計牙籌金鑰之不系其身而車馬喧囂市利之不接其耳也而居又甚得其所也隔江之山如東山仁山雄深厚尊秀麗奇拔朝陽夕陰春雨秋露風霜冰雪雲霞煙霧變化呈露俯臨幾席髙出檐危而又下瞰滄江厓傾峽東天日沃風濤起聲颿檣動目與巖姿壑熊連延顧矚於是者悠然淸意可掬矣何必子云之飛帛哉異乎世之用心也今夫好古器物者人以爲淸好法書名畫者人以爲淸好深居簡出者人以爲淸好蔬食飲水不接流俗者人以爲淸謂陳文子潔身去亂而可謂淸謂虞仲夷逸隱居放言而身中淸莊周列女寇言談之淸也是皆其形於外者未必其徹於裏也人謂之淸意意者心之所發也反而求之則思過半矣故予嘗爲之說曰淸天月皎年夜之無雲微風淡波春明之向暖玆淸意之如我心之所同然也哉邵堯夫謂人之知味也意得於我物無不可對山川之淸與古器圖史音樂居處服禦之淸淸意固在也言若莊周列禦寇而不汨其髙虛隱若虞夷而不淸於固必當理無私而至於仁也心齋坐忘而用心中徹可見矣豈系累於一齋之居求世之所謂淸事玩者以實汨汨然役伇然以求之田舍之污濁何以異哉吾所以爲允文言之不如是也邵子所謂人鮮能知者不難知也知其意則知其味得其意斯得其味矣允文曰蕭齋淸意也必誠其意意如斯而已誠則明矣明則淸之至矣

○雲間樓詩序

廬陵陳某居京師自號雲間作雲間樓而能言者旣爲之詩乞爲之序予惟天之髙遠也而云則麗乎天者也雨露之所施山嶽之所出蛟龍鸞鶴之所遊凡其在雲間者而豈尋常之所可至也哉彼潢污行潦丘垤之下與斥鷃蝘蜒之凡近固不足語此也人莫先立志有處髙而志近者則負乘之不過乎富貴有處下而能尊者則節士勵行可以抗浮雲某𨿽布衣遨遊江海之間知天地萬物之理洞視前古而無芥蔕於胸臆𨿽闤闠之居而自有超乎其不可及者不在於斯也

○北齋詩序

玄氏與赤氏爲友周流南北赤氏之居南交也詫之曰天光赫曦萬物潔齋向景而夷明燭無蔽不栗斯以寒拘每熙夷而傲聣振千仭濯足滄涯其人不爲隩密疏通易知渴飲不厭淸饑食不畏凝飲水茹蘗無所僵抑子之居殆不如是矣玄氏瞿然而笑戚然而笑戚然而悲曰吾與子行日中子曰暍而淸冷之求也求之於外不居於內吾𨿽與子身南交而心予所居也玄冥敏寂淸水堅雪凝不以日熱不以火盛不隨焰以馳守吾玄而自怡不覺署之切肌而莊生所謂入水不濡入火不熱者非幾歟然吾未嘗專其固而居之懷也吾可以南而子不可以北也子且之吾北齋而觀焉於是赤氏奮目舉頤頳吻庚眉勃然曰我且適之玄氏不之拒也未至乎朔漠之野而已愁於燕易之方盱衡於淩層隨指而栗踁曰予不能爲此行也心服玄氏獨與道俱不懷不熱猶不燐碯也予聞此久矣前年西昌尙仁蕭先生與觀夫羅氏孟昭之北齋予舉以詰焉先生喔然笑曰有是哉孟昭從予遊今其子又從予遊予嘗謂道無不在也北齋之景與士諸君子能言者歌之詠之無所不至矣不知他日孟昭與其子出是北齋而南也東西行也能忘其日與蕭公遊而讀書談道如在北齋時否乎如常以是爲心不炎之附而寒之栗也則先王之道無不在之言審矣今年先生沒孟昭出此詩凡若干首敍以弁之

○村老詩序

古者四民士學詩書六藝修已治人然恥爲工啇不恥爲農循至兩漢人有恆言猶以農者爲力本啇賈爲逐末近世以來則大不然士之厭貧窶者往往棄其學而爲啇與工而稍得衣食也至詆斤士類爲窮寒是尙欲使之躬秉來辟艸萊事播種也不爲所怒而罵者幾希矣故莫不以農爲賤而俚語謂之村猶言野人而鄙之也於戲此風俗安能而近厚歟夫士明禮義以立教農植禾稼以養生民無養則死無教則亂二者曷嘗可湏臾亡哉故予嘗曰天下不可一日無士亦不可一日無農若無工啇則器用不備而已財用不足而已不至於爭亂而饑以死也故使天下賤工啇不過淳朴如上古不幸而賤農此生民之大患農之賤士由是而俱賤也吉水城東有隱者君子子同劉君爲章江老先生之子家世儒者而季大父山泉解先生之子壻也經亂未嘗廢學而恥爲章句之徒躬耕讀書而無城府之迹紛華盛麗無所動於中其自號曰村老者誠不以俚俗所鄙者爲然而以士農爲可賤將以挽流俗而歸於厚也吾鄕之燻陶而化者亦多矣故曰隱者君子無無異詞詠歌之成捲而予爲之序

○玩心齋詩序

餌者魚之所欲也而釣所以得魚潭無魚𨿽餌之投魚可得而釣耶畜鷕雌以餌雊也業微雊餌將焉用耶人之有心也有性也仁也義也禮心智也故見父子而親見君臣而敬見長幼夫婦朋友而悠然各有處也心有喜也而歌舞宴遊與凡可喜者得以投其喜有怒也而後毀訾排拉斥逐摧挫與凡可怒者得以激其怒有是哀也而後進別與凡可哀者得以感其哀歡本於心而凡驚震得以使之搖愛根於心而凡眷戀能以使之動惡統於心而凡嗛逆能以使之興至於欲心也心在於耳而音動之心並於目而色動之四肢口鼻與心一臭味安佚而後能動之也是故聾瞽絕聲色邕﹖鼻癉絕臭味矣而其有是心也猶未勉於羨而說之也心統性情無時不在人能反身而獨玩其心也無物不有無玩不宜至足於方寸而無以他求矣是不爲魚亦不爲鷕此﹖鳥餌釣安動而剌之耶予嘗謂持髙蕭賢良之齋曰玩心而持髙良以爲然眾人翕而歌之也固何待幾楹丹月﹖只之玩琴書圖史之玩與凡物之玩而喪志哉持髙名志其能持其志矣玩心髙明豈足道哉

○贈劉君允元詩序

人之出處有時其天素定而非人之所能爲善識時者�聽於天而已富與貴人之所欲不可幸而致也惡貧與賤曾可與幸而卻耶彼凡物之見用於世者或萌蘗之生而已彼采掇供服食蓋如是其早也其遠且遲者至於數千百年而後一遇亦惟其時耳𨿽欲不如是得乎今天下少俊瑰瑋英傑之士彬彬輩出陰陽和風雨時提封位萬里之廣以恬以熙政猶麒麟鳳凰芝艸諸福一出而家以爲上瑞國以爲禎祥下方卜邑得之不可爲已有不貢之天子顯之天下不正也今上方向用耆邁之士以淳天下之文厚天下之薄劉君允元以旣老之才出而應時需拜賜於天子見賞於王公大人𨿽未有爵祿之命而東歸故鄕輒爲衣錦之遊亦可謂榮矣允元乃若有歉然者以爲無心於富貴也予解之曰深山窮僻之所大木奇珤之物日月之所照臨雨露之所培結含精萃華歲委時積一旦遇知於心爲棟宇以建廟廊削圭瑁以蒞天下爲瑟瓚以奉祭祀人不以爲怪以爲當然且以爲時行其行而非可幸而致也而況於人乎允元何慊哉

○去思詩序

去思詩篇若干夔浙之士民爲常城劉君作也君事太祖時重守令之選往往被寵著聲譽而君獨以丞去當時之所謂難者也今秦府陳君廷介又紹興人也乃示予此卷求爲之序且曰聞劉君今罷官逸遊復臨夔浙語其在常山時幾二十年矣而其士民思之形於謳歌此且常山之人思之宜也吾夔浙之人士若某某者但於其公事往還道晤語至今不能忘懷若此劉君誠不易廷介之言如此謂非今之尢難者歟彼之仕者或貧而縱欲或暴淫刑思以病其民觧官謝事回首厚顏民之視之亦若鷹鸇豺獺者然視此卷寧不重有愧乎而能悔則此詩之傳不爲無補也

○送髙唐王君子舟赴巴陵文學敍並詩

唐虞之盛八元八愷而周之盛有八士或同出於一家以爲極盛而皆本於學校修明之故也厥後唐虞興學校盛所入於科舉獨貞元中韓愈等諸名士牽連得升以爲極盛至宋科舉益盛而學校與之俱盛若孫陳蘇宋兄弟同出爲宋之極盛元𨿽崇尙科舉而學校之政不修於是名公卿𨿽由科第而出於學校者蓋鮮其人洪惟我國朝最重學校而考其成於科目於是科第者俱出學校余縣領鄕薦者八人而六人出學校於是魁天下者二人登上第者二人一得歸榮三得教官余友子舟王君名進得巴陵學官以往是豈徒爲朋徳致其抃野之私而已哉固以爲天下賀見盛世將比隆唐虞三代八元八愷八士之盛而視唐宋又將軼而過之也科舉學校已如此而爲教官者又當思所以繼其成也余於子舟同縣人情不能已爲之詩曰

仁山字水多君子惇厚如公復幾人致意南巡老虞舜想思煙樹不勝春

洞庭曾奏釣天樂水底魚龍也會聽相見巴陵多俊彥爲敷時雨細淡經

○梅邨序【癸酉】

梅邨有隱君子以文華剛正之才淩勵超卓之行坑志塵埃之表挹謝世紛而獨適其淸遠閒放之懷訪梅遶村行歌自逸懌行春容林邵之髙懷希夷天壤豪傑人也且以桑楡之景夏廟啇庭不形於夢寐自謂梅邨以托其意焉夫人之隨寓而安適可而樂則心憧憧而往其力徒獘勞而終無益也舜之居深山與木石居與鹿豕遊野人之所宜也爲天子而袗衣女侍天子之宜也野人而慕天子之所宜則豈其宜哉昔邵康節富文忠司馬歐陽當熙恰而恬逸處京洛之繁華墅園宮室泉石花木之娛歲時宴賞鏕塵赫人此京洛之宜亦諸公貴人之宜也他如柴桑栗裏西湖孤山霜叢雪樹冷淡蕭條淵明子野之適其意亦各其宜也若梅邨以老逸之豪飫山林之雅觀遊適息無所不宜閭閻之所隔遠童雅樵牧之所不害也梅之花也宜村香與境俱淸也其實也亦宜宗廟之時其薦也不遽及焉市鬻之競其售也不早遲焉梅村宜晝風輕日明練平蝶迷望之拂之香如也煙霏霧橫溟渤龍鬥低昂暠皓鷴長鶴瘦云擁霞烘冰淸玊虹搖搖而風蒙蒙而雨也蔽芾﹖﹖幕歷無所不宜也而霜雪之朝夕則尢宜也幅巾藜杖鹿裘羽衣童僕欣慰壼觴自隨飲酒吹笛彈琴賦詩逍遙一村忘情憂樂而與世相違也遊亦宜醉亦宜亦無往而不宜且旣不以梅邨憂亦不以梅邨喜任其自生自遂於墟籬坎岸之間映帶溪池彌髙漫下不勞種結不事耨鋤而花榮實未充悅口目備四序觀遊也況使是梅也或移之巖廊廟社庭砌之間辱於場師販鬻之手拳根局土欝性盤條輦檻於富貴之間邇裀席之側陪樽俎之間隔離風霜雨露之所不濡襜帷之所重沓爲兒女子玩好撫弄孰若自息自成於邨野之間哉有如君子之身包之以冠裳維之以組綬喧騰之以輿馬而朋萃之以萬慮之經營也豈不勞於一邨之上與梅俱老哉乃知周公之富貴不如孔子之貧賤於吾隱君子之欣於所遇而宜其信然矣然則梅不以村爲辱而君爲榮君不以梅爲榮而村爲辱村亦塊然不以君子與梅之榮辱也混得喪齊禍福一榮辱而獨超然於一世之外也故曰隱君子豪傑人也非世俗之所謂豪傑也隱君子姓羅氏敬其名豫張先生之華由﹖日吉之名裔世家云

○周君奇正字序

彥奇以字通籍於君所君前臣名則以彥奇名矣其名正也不可以易則兼取奇正以爲之字經權之道有當哉按正之義經奇之義權也天下之事有常變處事之方有經權所以貴乎奇正也當事之常而守其經𨿽聖賢不外乎而亦眾人所可能也遭事之變而處之以權𨿽大賢惟不失其正而大聖之能事也奇正之義大矣哉奇正尙以伊尹周公之道自任哉若夫世說權變權術兵家之奇正悖理而傷道不正非吾之所謂奇正也吾惟權以通於經吾惟奇以達之正孔子仕正久速當其可亦可謂奇正也周君勉焉

○壽豈堂詩記

天地之气淸溫而和淑固塞而嚴凝也則爲寒暑短長之侯人生而豫或多憂也則其天壽長短豈嘗與之異哉是故仁者壽賢者壽樂天者壽理气之自然也至哉壽豈堂詩之作歟婺源倪君以孚其可以爲孝歟其大人年踰七袠以孚裒然舉於鄕歌鹿鳴而來遊於橋門壁水之間也無懷玊之憂有進徳之樂其大人志也大人家居無望思之憂有好徳之樂以孚善承其志也父願子之盡其忠子承父而盡其孝其父非可謂之善慈其子非可謂之能養歟宜乎壽豈堂詩之作也予惟豈但其父能以豈樂而致壽考以孚必將同其壽是以能同其樂也是盛福也非父子交修之致歟其視耳﹖臺親之憂以虧其壽不壽其壽而私情之憂者其間相去何遠耶予將見其歸榮也垂金佩玊焜煌於鍾鼎之間兒齒童顏歡忻於幾席之上或迎養也華軒畫艗嬉遊於水陸其望而見者皆羨之爲壽豈咸欲企而及之則而象之也斯時也父子交修之應不其盛歟是巖爲婺源之人之幸歟詩之傳豈惟當時歟詩曰星回於天雷復於地管出其埃爲日南至微微而著溫溫而熙甘雨祥風雲慶日麗化舒以長擬壽而康顯融終始嚴翼其堂曰壽而豈豈弟無疆賢父名子愛天之慶笙鏞百世金石斯煌婺山滄滄婺源俱長

○具慶堂序

予鄕於新淦舊邑爲同郡由淦而上幾百里由吉而下幾百里蕭峽之東山川淸華有漢武梅�郭李倫彭眞逸袁景立杜曇肅子云之遺迹有太白覆箱芙蓉赤松金柱雲臺瑞蓮紫虛之峯大秀郁水之洞白蓮金井流杯碧玊之泉金英碧茸水精月華芝艸之祥黃氏居其間也其地之靈勝玆非慶歟憲文憲武及予厚善蓋嘗自蕭峽而東捨舟而上白沙翠竹溪橋嘉樹之陰有堂巋然髙明爽塏山川之勝奄而有之顧瞻嚴署天宮主事周君文瞻之篆有在焉如玊樹交柯珊瑚碎网宏大莊毅與堂稱焉夫饛饋而牢醴具甘旨趨順而恭敬具和而兄弟具怡子孫具其儀賓客具其宴喜矣而其尊君蒼顏白髮讀書譚道內而母慈閨範其婉娩娣姒妯娌雍雍如也夫此其曰具慶也若他人有賢父母或子孫有不如意者外和而內敬外親而內疏也豈能如黃氏之具耶然而憲武讀書郡庠明倫講學推與親親其乂度越尋常者愛日之誠油然而他人之欲澹如父母之存爲慶之具而於無所謂福慶若富貴權勢之類爲曰求其具我者憲武兄弟無容心也何也父母具存皆天理也求具求福豈理也哉玊杯象箸必不羹藜藿此其具足者也被袗衣鼓琴正南面而不與以事其親爲悅也仕純天理則篤其慶也憲武兄弟歡顏朝夕無不具者其它福慶之具不具又無容心未甞不具也已彼凡攀栢而傷讀詩而感歌廬而嘆藿者聞斯堂也寧不戚然而有感乎

○金璧孫氏映雪軒序

映雪軒人嚴凝五性而不縱漱滌萬物而不從尙友千載鑑昭億萬眾方炎�而已獨涼也眾方流赴而已獨凝也眾方暗投而已獨明也人也映其明也雪其新此軒其顯敞也名義在玆賢士大夫故作是詩也詩之義益以遠矣若曰彼冒雪而今灞橋者逞其逸志賞雪而賦梁園者耀其雕心對雪而詠謝庭者巧其妖思也行雪而履敗凍之好奇夜雪而泛舟狂癡之風流因雪而踰城兵人之譎謀也皆非映雪軒人之所擬若夫苦雪而關門以晝眠幸雪而窺明以夜讀皆其可尙也而尙未知所用心也如在於釣名譽以干富貴也則雪如能神亦淮陰之於武陽耳且吾嘗見市裏之嬛兒田間之細農與城闉之儓西﹖服矣得傳奇歌曲而方讀之也窮日以夜焚柴映雪亦無不至矣其愚豈不甚可笑哉映雪軒人之惡是也如惡惡嗅由其生之本潔而莫之污也漱滌萬物蓋謂是也軒中不尋丈其義則包乎天地之外矣讀書以樂志無所求於世映雪以名軒非若眾人之尼也何也日可映也月可映也水可映火可映而鑑亦可映也豈獨雪之爲可映哉不知人之可映又有甚於雪也夫雪天地之淸凝丰年之上瑞也古今之賢哲亦天地之精英國家之上瑞其猶雪矣直淸之徒與熙志之朋洗心之聖洗耳之隱者其猶雪與不降其志不辱其身其猶雪也明哲保身者雪也髙尙其事非雪乎不爲利誘不爲欲昏非雪乎映而見之見賢思齊虛明洞徹萬境一視映之賢而得賢映之聖而得聖廓然大淸此則映雪軒人之志也諸賢士大夫詩之意也映雪軒人者何廬陵之彥中鼎其字鉉其名系孫吳安成王之裔云

○舒嘯軒序

聲之動也未始不由所感也雷霆之砰訇風水之震蕩聲之出於自然也鍾皷鑑鏘瓠匏之激越笙磬之擊發之出於使然也皆假於器以出是聲也人之歌呼悲號笑嬉哭咷噫嚶呻吟詠口﹖卬嘅然而大息劃然而長嘯者假於口吻喉舌升啛噏呼轉運動定以出是聲也聲有萬不齊感有萬不齊齊以不齊而自然者出於器器虛而感生焉虛實相形動靜相摩也孰爲有形孰爲無心理爲有心孰爲無心理爲之主彼有無虛實動靜皆賓來而子從此之謂齊之以不齊也凎人毛仲鼎兄弟卽山林之靖逸元朝市之拏紛主於靜也以舒嘯名其軒豈七聲體備乃獨有適於口﹖蕭乎登髙而望遠感物而興懷雷電風水自然之聲日變其前而不能動其嘯之靜也舉足而近涉觀物而匱煩感人而匱應浩然思安而劃然之意塊然其中不實其虛也然則其主也固無時而非恬淡衝安之地其感也固無往而非淸和會適之天𨿽得於嘯不泥於嘯非若成公之賦蓋拘拘也歌呼悲號笑嬉哭咷噫嚶呻吟喜亦未嘗不嘯亦未嘗嘯也嘯以舒其志意所觸所傷亦必舒而後能嘯也何也山鳴谷應風起水湧此何如其感也仲鼎知使然之聲不異於自然之聲也天地萬物固一體也則一軒一嘯也心齋坐忘無以異也不然則春矧秋蛩嚶嗄灌莽之中皆有聲也彼且何所感也仲鼎兄弟與吾友子寧善旣已求其記則聲感動靜虛實矣之妙他日以予言告之非知道者不足辦焉諸大士夫願爲舒嘯詩更以此弁之

○長春圖詩序

余親範君畫衣深衣冠履遊溪山間一童子抱琴一袖書冊一攜壼挈榼隨之蓋有眞樂者也生長華腴席累世詩書忠厚之慶無艱難生理之窘優遊怡愉不慕榮利彈琴足以自娛讀書識理得之家庭之訓引壼觴以自酌經丘尋壑庶幾陶彭澤之髙風而又非倦遊而悔昨非者沐浴聖世之榮光燻陶往哲之餘軌輯和子姓之雍穆動靜語默皆在春風中而自見之圖畫豈惟以自諭又將以示其後之人歟故曰有眞樂者也天時有春夏秋冬而生物之仁未嘗不流行貫徹於其間何嘗有一息之停也哉仁人之處心無時而不推其愛無時而不有其樂何嘗有所恃害怨惡哉範君旣爲此畫而又名之曰長春圖余所謂不惟以自諭而將示其後之人者非信歟範君誠有志於仁者之處心歟自今以至於期賾上壽可謂之長春也自身而家及於交際可謂之長春也慶流子孫享有盛福可謂之長春也天時之春人性之仁孟子云非由外鑠我可以居之不疑能言者爲之詩餘爲之序皆所以輔仁者也

○南山耕讀序

予邑東南二十餘里有南山幽棲雲南唐時韓熙載嘗遊其間而詩人劉洞之所隱居也地以故得名而溪澗之縈回巖谷之隱映誠隱者之所樂也予父友靜隱劉君嘗辟館於南山耕稼樹藝以佚其老而延致一時碩學之士爲子弟師與之觀遊論辯予少從家君過之見其方鑿池種茶樹花果經營締構𨿽一別墅而公之胸懷灑落設施合度予時𨿽少私心欲慕謂卽此可以推之其它而豈徒以佚其身而已哉是誠可遺之於其子孫者也後十餘年過之則君已物故家君復予訪君之令子子潀則弦誦之聲瑯然子弟後先賓客娛侍與君在時無異者而昔之所鑿池已可舉网擊鮮茶之種者可采而瀹果實可供具而花卉之榮者燁如也子潀躬耕甚樂談理甚勝家君爲之擊節嘆賞曰幸哉故人之有子也今又十餘年於此矣家君亦久捐館捨子潀令子仲鐔舉進士來京師以士大夫所爲子潀作南山耕讀詩求爲之序予述其事俾世讀書講學與力穡者皆務本而有成效庶以爲勸而且識予之感慨然

○蘭所序

竊嘗讀劉肇慶梅南集觀其自序歷官領海位列於諸侯未嘗一日安於朝廷之上未嘗怨也保身明哲卒老以忠是以愛君憂國之誠往往聲之言詠使人讀而感焉其淸足以勵百世之濁其眞足以愧百世之邪諒哉其有似於梅也梅芳有歇譽芳益遐諒哉其又加於梅也梅南吾不知其爲人矣今見蘭所所梅梅南之嗣嘗讀其如縞鶴逸羣疏翎欲舉飄然有摩天蹍嶽之意老气橫秋不可嬉狎諒哉梅蘭同芳父子一道也竊嘗觀於蘭矣有服用之蘭服用之而不加異有幽獨之蘭幽獨之而不加衰有損棄之蘭損棄之而不加怨有春蘭春風不能使其艷有秋蘭秋霜不能使其葳或懸而益茂處困而亨也或無人而自芳處困而愈眞也或與芝艸同則善人之室爲無愧或與桂椒伍則侈樂之宮而不污壞握之事君不拂其情也夢感而獻兆不爽其應也若脆而堅知柔知剛淸貞而潔雅宜乎與君子而方也旦人之同情未嘗不好善而惡惡喜燻芳而惡惡臭也惟其陷溺於蕕�也是以求潔與芳而莫適其所也蘭無所不用其芳君子無所不用其善蘭以芳爲所君子以善爲所爲蘭止於芳爲人止於善各止其所也曾以出處造次顚沛而離其所哉政如水之必涼火之必熟如騶虞不殺如竊脂之不谷也𨿽彊而變之不喜不能也君子之不能變而爲惡蘭之不能變而爲蕕也𨿽撅而紉之𨿽焚而漚之終莫能變而移之其天定矣予嘗謂不知蘭所之芳而善人之爲蘭所也蓋久而與之化也而姑謂其然也蘭所字作吉壯遊嶺海中丁亂離搶攘四十年所謂撅拔而焚紉之餘本根固在貞性不虧春風秋露郁然而芳未有艾也人皆稱之曰蘭所其宜也其宜也是爲序

解學士文集卷之六終

●解學士文集七卷

記

◆記

友鶴軒記

巢云軒記

南唐黃氏廬陽書屋記

周氏蘭菊軒記

行素軒記

彭氏祠堂記

吉水東門解氏新修觀音閣記

王氏攬秀軒記

溪山讀書處記

竹林書捨記

仁山書捨記

金灘劉氏冰壼記

福田翠竹記

樂志堂記

雩陽孫氏奉親堂記

仁山堂記

恆齋記

平浪事記

三槐堂記

永思堂記

永懷堂記

養志堂記

周氏慈愛堂記

愛敬堂記

蔣山髙氏愛敬堂記

水西黃氏辭老堂記

萬安賴氏源流記

徐氏孝友堂記

熊氏孝友堂記

雙璧堂記

胡氏壽安堂記

師菜堂記

永思堂記

建陽王氏尊仁堂記

博文齋記

周氏思誠齋記

雙淸軒記

赤城霞气軒記

龍潭曾氏蓮竹軒記

獨秀山房記

永丰睦岡羅氏松筠軒記

吳山書院記

楊氏重修祠堂記

劉氏墨莊記

廬陵城西玊虛觀

溪山萬狀圖記

畫記

望雲樓記

川上亭記

三峯嵓眞寺重修法堂記

興福院修造記

生春翰墨之隙記

螺陂蕭氏祠堂記

遊馬當山記

重條崇仙觀記

後樂堂記

劉氏誠心堂記

張氏孝友堂記

具慶堂記

友恭堂記

積善堂記

秋堂記

東臯艸堂記

一經齋記

望華堂記

崇節堂記

悠然齋記

素位軒記

富溪堂記

南麓齋記

淸潭集虛觀記

時敏齋記

贑州壽量寺中興修造碑記

觀瀾軒記

鄭氏白雲庵記

私淑齋記

○友鶴軒記【庚午】

蘇子瞻作放鶴亭記謂山林遁世之士𨿽荒惑敗亂如酒猶足全其身而名後世南面之君𨿽淸遠閒放如鶴好之則亡其國故隱君之樂𨿽南面之君未可與易也然而鶴之爲物固不爲非常可喜之觀如金珠犀象之可悅世俗得珍重然丹珠其頂潔其毛羽馴而善飛又能舉其翼髙下起舞稱適人意𨿽世俗之徒鬭雞走狗𨿽俠馳騁之暇或一見之亦未有不折然嘆者也然終無篤好而畜之者每思於山林之野逸夫山林野逸之士豈誠篤好哉不知者以爲篤好彼陶潛嗜酒皇甫士安嗜書以至啇山竹林之徒莫不名爲有所好是豈眞有聲色臭味足以窮心志極嗜欲也哉寄情於物不拘於物也新淦黃君伯原自謂友鶴翁未及識其人觀諸君子所以稱道之者則其人固淸眞衝散不騖於外者非友鶴也有鶴者也莊周甞稱莊丈人曰其釣莫釣非特其釣有釣者也吾故以云

○巢云軒記【庚午】

神仙不可謂無也然謂其與天地長存者亦誣也節飲食服藥少病引年多或至竹歲或數百歲此理有之不可誣也故善學仙者爲冀其理之所有不善者冀其理之所無爲其理之所有則有優遊恬淡之樂冀其理之所無則有艱苦沈溺之憂但於其煉丹服食起處亦可以觀之矣金川黃氏宣器有煉丹之室而名之曰巢云軒也其能有樂而無憂者其殆庶幾乎且吾宣器好古博雅而不溺於玩物有才不施而不溺於近名則必不溺於死生者也是以開軒煮鼎不爲誕妄燻蒸光景炫耀丹砂伏而芙蓉秀此其軒曰雲巢也鉛水流而白雲爛此其軒曰雲巢也閱簡編而興亡之迹如夢謝名利而富貴之不嬰夫何如其崇髙以淸也天何如其眞固以安也不爲風雨之搖動不爲鬼賊之堤防不爲塵俗之羈紲以其學道至無拘無累故曰雲巢因其近似以自名也豈若愚夫道士泥九還之法以絕粒爲能貪與天地存而反爲服食所﹖﹖吳者且徳比倫哉若夫其軒居之勝金川玊笥暝晦萬狀獻奇納秀與其階蘭庭竹騰芳襲羙又與雲巢相稱也他日歸榮遇宣器而爲之賦焉

○南唐黃氏廬陽書屋記【庚午】

朱文公在�康其白鹿洞書院當時學者大抵皆四方之士其出於南康者甚少然余竊怪其陶彭澤之髙風在前劉凝之壯節周濂溪之道學相望而起居於其間而又有若南軒張公相繼守玆土而作新之而尙不能與它郡比隆於玆非可﹖﹖密歟豈非欝積於山水之間淸淑之气將久而後發歟抑地僻而民少歟不然與天遊者人莫窺其際故不屑於名物莫能與之爭故其後益競歟白鹿洞書院在元猶盛先外大父灞雪髙先生甞爲南康推官以名進士喜爲古文歌詩時出其所作以動諸生其間好者亦甚少後五十年爲洪武庚午敕賜予歸省其親阻風廬山下識黃君重羙於學宮予至其家得拜其尊公知其家南康甞爲白鹿洞學先生外大父倡爲古文歌詩時其善之尢者老而益勤爲余誦其詩予時尙少不能因以識其中之所存然甚自嘆其識之之晚也重羙請爲作廬陽書屋記余輒肆筆爲之今十有六年重羙調官淮安出余舊作自視蕪謬爲之愧赧然攺作之亦不能毫末有加於前也獨余甞與重羙遊廬山棲賢諸佛寺過壯節亭登臨

瓦礫丘墟榛莽彌望而白鹿已無徑可通往黃子賢父子其家書尙自若也非其中之所積者厚而物莫能與之爭也焉能至於是哉今重羙尊公已矣仰其學行如見尊公也尊公非所謂與天遊者歟數椽之瓦萬卷之藏奕世彌昌𨿽與廬阜爭髙可也

○周氏蘭菊軒記【辛未】

愼初周仲魯氏奉親之暇讀書鼓琴退掃閒軒尢喜種蘭菊謂蘭取其國香菊取其晚節是二物者春風百卉不能與之爭髙霜摧萬匯不肯與之俱瘁是皆出類而拔萃者也士生天地間與瓦艸木等亦何用有生也哉予以見仲魯立志之髙遠也予甞以古之人擬之臯夔稷契唐虞之蘭也夷齊屈子陶潛皆當時之菊也𨿽一花卉之微而臭味乃有相似者仲友豈非得尙友古人之義歟余甞過之見其培灌此二物而與之相忘於賓主之其隆師取友一念拳拳然不忘翁吳先生所以啟迪之者其有所源流哉予請以蘭菊名其軒非若場師圃人耽溺於是之比也他日歸鄕復過吾仲魯能以其餘芳惠及於我乎系以詩曰

鬱鬱芳蘭春風澹如菊有黃花秋云粲如匪紉匪佩匪咀其英如賓如友實陶我情我節之眞我徳之馨不在於物而在於人我謌朂爾心無外馳樂哉素履永保期頤

○行素軒記【辛未】

位之有不同時之有不一曰時與位不同耶而道則一也蓋時之泰可以進矣然君子有濡其首而止者時之否可以退矣然君子有賁其趾而行者故在易曰素履往無咎是知古之君子不系乎時之與位而貴乎行有素也使時之泰而進然處富貴而能安其素抑未甞以不泰此予於吉文趙君

名其軒曰行素予不可不記之

好讀書嗜儒雅恂恂樂易有長者之風廉介自持無慕外之意是以平日視富貴未甞有歆艷之色視貧賤未甞有頻蹙之容此據其素履之間直能履道坦坦而有幽人貞吉之象也昔子思子曰素富貴行乎富貴素貧賤行乎貧賤此

名軒以是是知正心修身以致夫樂天命之實也歟趙天潢之族爲吉世家勛庸爵祿其家之所素有衣冠禮樂舉世之所素知今一旦子孫而又能安於其素非賢而能之乎

○彭氏祠堂記【辛未】

漢司空長平侯彭亙世家淮陽子聖孫業嗣賢遭王莽而廢其後或居隴西安定或居河間或居江右安定之顯者曰樂北齊封陳畱王河間之顯者曰景直事唐中宗爲禮部侍郎江右之顯者構云玄宗三遣使安車召之終不肯仕歸隱宜春號曰彭徵君生玆爲進賢令始居廬陵吉水生三男曰伉曰維嶽皆進士曰倜爲宜春令始隱居隱�今廬陵山口也葬鐵芒巖二子曰輔曰霽輔爲信州長史霽亦中進士第信州生玕是爲吉州刺史檢校大尉事見唐史有子十一人其諱彥昭者事吳爲靖江節度使加少保賜第居永丰之沙溪有予十五人其諱師﹖者字符卿生徳顒字子昂復歸於隱源五子曰吉曰壽曰堯曰嘉曰喜吉宦金陵遷鄱陽因��其後顯者尙書汝勵知衢州汝方制置使大�������字徳夫南唐廣陵節度使七子分居�������岸章���丰溪福塘白玨顯者曰齊������������其孫聞明瀛州推官堯之������������詩人生思永爲禦史中氶����������其後居歷陽嘉之後居永丰喜字���������源�家丰溪後有諱中孚者與����������中�子孫三世同登進士第人以����������父子相繼登甲科而方回試南����������丰溪視諸族至今爲尢盛舊有����������幹畝每歲首聚其族之少長謁於��������淸明日會族上墳收其田之入以具牢�祭畢而宴以敍情歲以爲常洪武甲子喜之十三世孫庸簡庸禮庸遜紹初一寧議以方塘地僻陋有紫霄觀地據髙爽觀本彭氏所建一寧又寄迹其間乃榮於觀南偏東向爲祠凡族之顯者皆合祠之取古之人敍爵之意且以爲子孫勸其用心亦廣矣庸簡之從孫彥彬爲歸善令來請記予因名其譜系俾刻於祠堂之石其它傳訛異說無惑焉且譜稱壽之子亦居丰溪�丰溪之族固有兩派而其源初不異也

○吉水東門解氏新修觀音閣記【辛未】

吉水東門鑑湖上解氏祠堂之左舊有觀音閣宋宗室趙某甞刻石像祀之蓋元初也其後裏中胡氏治隱居山後爲遊觀之所又將爲閣以祀觀世音於是輦石像寘亭上已而閣因循弗果爲先大父竹梧先生每過之見其像風欺雨駁慨然曰爲何輦至此而又弗能閣之也蓋心許之而不言及至正乙酉擢進士第便道養親得仕爲安福州判官卽與至舊祠而閣覆之元李之亂閣火於兵石像巋然獨存先君子欲爲閣覆之而力弗能也甞曰是故解氏祠也祠後地髙爽宜爲閣以居石像其下爲祠以祀我先精神往來其間也嗚呼又十餘年於此矣而縉蒙恩得還鄕裏乃以上所賜金新其閣而先君子之志其下爲祠畫先大父與先君子其中於戲神之靈也不以祀不祀爲人禍福故大父先君子未甞以禍福千之而惟循理以求助蓋祀之理如是也被若甞於其無聊不平之中叫號求請無所不至及稍得志外爲剛悻抵斥以欺一旦遇禍則又恐恐然自訟其過冀以自免有幸不幸或怨或悔者曾豈知事神之聖哉而凡其禍福之倚伏者夫豈神之所爲哉然則有所求望而希神之助者抑視其理之可否其所否者抑非神之所能助也

○王氏攬秀軒記【壬申】

淵涓綫瀚山﹖泉截車巒藍輝練白黛照虹霏盍﹖丰倏爍而淸華潤溢也玆秀色也非沃非鬻非漚非噓非涅非鑢非練非織非入方之能爲自然景采神幻所謂山川之韶潤天地之精英扶輿間气也而亦非可牽而狎之執而薄之地王氏原鯉居文水之西曰九江一門羣從好學而甚文覽山川之奇藹然而凝粹然而濚充丹府之華英締岡巒於一致士大夫咸作攬秀軒之詩而詠歌之原鯉襟懷瀟灑不合流俗其結淸而攬秀也由其壯觀四方聞見益廣退而安適於玆軒也髙明華敞稱其襟懷若其名義之深遠微著也則不可無記也用是爲之記曰有浚滌之心者無塵凡之汨賦衝澹之情者多玩適之陶九江在吾邑有名節義文章之裏秀出於東山文水之間磅礡掩映回洑曲折潭淵匯而林木縈帶也流至玆軒之下泒分磧隱可數爲九由是得名非一日矣借以比之匪廬九江之秀淸華潤溢一而已夫何歉哉且匡廬九江之秀千載之間惟李太白一人有攬結之懷然爲永王逼脇流竄竟不如志又豈若原鯉之逢時自適哉或曰秀可攬乎應之曰固非可牽而狎之執而薄之也而但融於心目之間者坤乾積秀入生其間最秀而靈山川之儲發賢哲之挺生一是秀也原鯉一門不怠於學亦謂之覽秀可也隆師取友好賢樂善謂之覽秀亦可也名軒之義充之無往而不可也豈獨山川之秀乎

○溪山讀書處記【壬申】

吉水縣東行七里永丰江上鳳凰山勢翔動有釣臺瀑布與嚴陵君隱居無以異也其隔岸陂陀平衍風气回合於人居尢宜先曾祖姑令子巽湖湖隱君爲別墅焉有溪山風月樓在元盛時大夫士之詠歌至矣隱君令子仲芳爲余娣妹少時甞往還顧瞻裵稟以爲便有書數卷臨淸流蔭佳樹登山而望俯潭而漁𨿽酌淸水飯脫粟擷園蔬而雜之亦曰樂哉千駟萬鍾何足道哉此予之夙志也予甥宗訓少從予遊聞予言甚熟於是優遊奉親讀書二十餘年予以所願慕而不可得者宗訓厭飫而深得之也豈若予之勤勞鞅掌哉𨿽然書不可不讀有不必讀者有不可讀者方外異端之書不必讀妄誕迂怪之書不必讀駁雜之書不必讀淫泆之書不可讀刻薄之書不可讀余少時無所不讀是以捨溪山之樂而從事於外至今欲爲山林之樂不可得也而後知昔之所讀有不必有不可而今始欲取六經正文端誦而求之也宗訓乃以溪山讀書請爲記前以爲之銘又以此語復之宗訓果能有得於聖賢也將以溪山樂處銘焉銘曰

予甥胡宗訓氏所居其先人之別墅也在裏之釣臺鳳山之間丰水環之如帶舊有溪山風月樓宗訓有溪山讀書處請予銘溪流無窮山色不攺體物容眾尙愼積下闕

○竹林書捨記【壬申】

子路使子羔爲費宰子曰賊夫人之子子路曰有民人焉有社稷焉何必讀書然後爲學子曰是故惡夫佞者夫豈子路之本意哉聖人不斥其非而但言其佞蓋深慮夫後世之彌文也然則書誠不足讀歟非也讀書以窮理以修身勿爲��而見於實用此乃聖賢之讀書也後世之讀書務餙口耳爲文章以於利祿所言非所行所行非所言則曷若子路之論之爲愈乎故趙抃之折王安石亦曰稷契臯陶何書可讀有�而云耳不知上古之墳典卦畫未甞非文字也稷契臯陶豈有不讀書也哉吾卿陳氏秉獻秉哲兄弟友愛出入必偕連歲授徒於某地鄰壁相輝絳帳相接且曰吾在鄕有竹林之樂甞扁其弦誦之所曰竹林書捨矣而安往無此君也哉豈可一日無此君也哉盍以名吾兄弟之寓處且以淸直之節自勵焉其可乎哉求正於予曰善哉書以爲記且以讀書之論先焉

○仁山書捨記【壬申】

文水北流十五�數隋吉州治山水回合洲渚棊布江中舟行東上五里東山吉陽峯挺立如植圭壁又如神人曳裾負劍而冠云也峯下有山方廣左斜銳側立右橫平如兩幾望之布置相橫縱畫宛然仁字也故名曰仁山其下劉氏世居其劉君惠庭本太史文節公族采蘇劉氏每有建書院淑來學之志延至時和曾先生成己子貞二藍先生伯兄經綸先生相継爲學者師曾先生以老病見退處杜門不伏接人事成已去終學官子貞爲都禦史其著述翰墨猶有存者讀之可爲一記嘗往視伯兄遇夏日方永列廣座長林中引澗水汨汨道幾席下秋月丹桂香十餘里冬時梅花盛開松晴雪吹墮檐間或橫經論道煎茶賦詩取酒共酌不知日之夕也暇則出左右臨眺仁山下三峯突起當山頂大石林立五色錯雜每日初出霞相映或雨霽濕光相射燦芙蓉也又多石龕向東南下半嶺寺樓殿基趾相締構泉流出池淸徹可愛竹子紫荊異花奇葉循山趾而北西爲官道道邊老樹退露出池上枝榦偃蹇葉茂如大羽蓋惠庭壘石爲座其下賓客來樹下風四面來崇臺廣榭不與易也不幸惠庭捐館子兄弟皆出仕子齡亦爲家事所累各慨嘆於風塵歲月之荏苒而仁山之勝固在也子齡來京師欣然請於予曰吾於先人書捨之前構屋數楹以爲賓客之館左右爲軒牎聚古今圖書以待來學者其前泉爲池雜植花卉錯間竹石以爲燕休之適而吾子亦知大父子矣幸玆大平之暇君與胡君皆早得謝事以休於家時復追思舊遊與後進之士講道著書往來於此淑其人亦庶無玆山先人之志可少成於地下子齡或亦得聞其緒餘亦少償

吾不孝之罪亦吾子之所不棄也盍爲記之且請扁揭於其楣余與故君合辭而復之子齡曰吾志也扁之曰仁山書捨以俟後來予復歸鄕與胡君光大數人者來遊復對牀語達旦不寐繼又從解空寺步深林中東山絕頂由仁山以歸時時與子齡約未嘗不欣然赴之也未幾而余去胡君又皆出而仕又數年於此矣

○金灘劉氏冰壼記

冰壼者淸潔之至也君子對之不忘乎淸夫洞徹無瑕澄空見底當官明白者有類是乎故內懷冰情外涵玊潤此君子冰壼之徳也玊本無瑕冰亦至潔方圓相映表裏皆澈諭彼貞廉能守其節凡今之人就列稱臣當官以刻�爲務在上以財賄爲親何異夫象之有齒以焚其身魚之貪餌以曝其鱗故君子讓榮不憂辭滿爲珍以備其徳以全其貞與其濁富寧右淸貧吳隱酌泉龐恭致冰席波洗幘縕被空裏𨿽釣淸人而所去遠矣嗟爾在位祿存官尊固當徙廉勤之節塞貪競之門冰壼是對煙戒猶存以此淸白遺其子孫

○福田翠竹記【壬申】

福田正覺梁寺也在雩都縣西其山蜿蜒而東來水田環之澄江帶之靑峯照之城廛張之土墳沃膏其於植也竹固宜而又邊於南也其種良翠膚而玊理延林挺竿在中州華地金買膄加而不能得者而此不待功施不以貨得燕處雍容坐而享其供悅也宜乎寂滅離倫之士往往循遊而不反漠然而忘中州華地之樂也非其故歟今福田明覺院後翠田則又有甚右祥者初竹林光翠殊常而一竿特巨又翹出其林間唐季有僧吳伽慧佛也常放浪於寺午夜釗扣其巨竹歌吟達旦寺眾未知其佛也怒而昔﹖斤之有芝產其橜五采相宣異香馥鼻久而不滅眾始異焉未幾舉林枯死已乃復生澤有加焉故號吳僧翠竹及吳僧化後有巨竹筍其牀下不數日穿其屋瓦欝然霄漢色澤大加也蓋竹一二變而加異人共神焉中經喪亂薦就蕪焚洪武壬戌寺僧了盟秋月始命爲僧會竹以漸苞今十餘年茂而加舊較之色澤不凡矣於是邑之奇俊若云咸集贊嘆秋月因營繕之餘功治爲方丈朝夕對之涼�風而曝冬日賞晴暉而詠秋月霜晨雪夜聲冷然而耳爲之聰色凝然而目爲加慧引領俯觀動與心會若是非其僧之靈微與禪師之福善而若是耶余來縱觀師引予坐其間時夏方半相與煎茶說佛灑然不知炎暑之煩囂忽然不念中州之華地夫然後知方外之遊有可樂者如此也時在坐者孫君思遠倪君本直郭君季政萬壽院僧南溟余鄕善詩談論切理尢與竹宜學官彭君子信啟予記之

○樂志堂記【乙亥】

雩陽有山川之秀靑山黛環巧比疊削城屋壯麗地大以延可列萬家尙有嬴隙以爲園池遊憩之所宜隱者君子之所樂至裵稟而不能去也西昌郭君善敷嘗作樓居以臨山川密邇市喧志不樂也其令子季政謀攺卜於今所在縣治之北地勢回環而邑之水縈抱焉徑通窈窕市隱■﹝氵靚﹞靚深陶然不知闤闠之紛拏泰然而有山林之佳趣也於是遠不離倫近不暱市淸華宴適兼而有之此固善敷之素志而季政克成之樂其志也非善養歟𨿽然善敷之志隱者也季政舉荿才爲天子儲養待用翔於京邑登於廟廊行有日矣而豈志善敷之所志歟抑將志阿衡周公之所志歟蓋有之矣處則承親之志一樂也出而行己之志亦樂也出也處也是或一行道也於是季政將無往而不樂也蓋爲善而後可樂若夫志於富貴則富貴得而憂之志於功名則功名得而累之祗見其憂未見其樂者惟能超乎富貴之中伸乎富貴之上而駸駸乎道徳之微處則志伊尹之囂囂然於畎畝出則幾幾然於周公之廟堂也則其所樂之長由其志之大也彼何人哉希之則是予固喜季政之善處矣他日達施則此是望焉善敷儒者老成若梁演劉嵩練髙胡行簡揭平仲諸公皆莫逆季政學固有淵源也

○雩陽孫氏奉親堂記【乙亥】

仲尼稱閔子騫之孝曰孝哉父母昆弟稱之猶曰私耳人無間言信矣哉聖人所以善成人之羙光明萬古日月行天召哉不可磨矣孟軻說曾子與之孝曰可也無過分者而分內幾乎盡矣孝子心無自足也軻之言參之心耳韓愈稱董生之孝被於犬雞人事天理一至於此哉予觀本朝兩制名卿之稱孫思遠辭榮歸養徵諸京師京師無間言徵諸江鄕而江鄕無間言難矣予於子信彭君爲近戚而思遠又與子信爲厚善也知其構堂以居而曰奉親也有旨哉人惟知奉其身耳膏梁極味之奉其口也繡文極致之奉其體也雕椽刻桷極奧以奉其居也與凡可以奉其身者無不至也不知身者親之遺體也微吾親身曷從有哉其凡悖逆者𨿽不知其親無不知奉其身也噫嘻亦愚矣未有以吾說告之者奉其身蓋卽所以奉其親而不知所以哉則未有不背施而逆持者矣昔楚人有兄弟二人者其一人者富貴阪赫享獻窮欲奉其親而卒以禍其身其一人貧賤非其力不以食非義不以享養其親數十年卒以無禍此豈極意奉親而反不若率意而奉其親者之無禍哉義不義云爾也奉之云乎捧持之洞洞屬屬然兢兢業業然仁義以奉其身則孝敬以奉其親矣飲食供奉云乎哉予𨿽不識思遠子信爲予言蓋知所以奉其身矣閔子騫曾子輿董子者豈皆三釡五鼎供奉者哉若問曾之奉親可以勉之

○仁山堂記【乙亥】

徳莫大於仁萬物由是以生而天地所以爲天地聖賢所以爲聖賢皆不外是也言仁愛之理天地聖賢萬物之所同有也天地合之爲天地之徳聖賢全之爲聖賢之徳萬物有全有不全是以有仁有不仁之異也聖門教人諄諄以仁諸子務學孜孜爲仁觀之論孟所載何其詳且著哉孔子未嘗輕許人以仁亦未嘗輕絕人以不仁或言仁之理或言仁之事或言仁之道有全體之仁有一偏之仁言爲仁矣而又言近仁或曰如其仁或曰焉得仁誠可謂詳且著矣而門人復記之曰子罕言利與命與仁豈其相謬戾歟不然也今論孟所載𨿽粲然畢備然在當時得聞仁道而相與難疑答問者無幾人非及門之髙弟弟子則列國之賢君卿大夫也後之學者見其粲然列於簡編習以爲常而不知察其所以然全其有生之理哉章句之儒且視此爲常談矣余所以深喜張氏宗瑀名其奉親之堂而曰仁山也其父子仲仁盡慈愛之道宗瑀盡孝養之禮著其親之徳期其親之壽而父子共爲仁也宗瑀好禮賢士少從予遊其取重於鄕裏者其能慕古聖賢之言仁也比於章句視爲常談者豈不遠哉又按吉水縣誌云東山下有仁山或謂以形似名或謂吉水素多君子有淳厚之俗而以爲裏仁人之表宗瑀居縣中玆由截然朝夕在望是所以名其堂尢親切而有深義也後之子孫升斯堂者仁愛孝弟之心有不油然而興者乎

○恆齋記【戊寅】

仲尼曰日月得天而能久照四時變化而能久成聖人久於其道而天下化成恆之時義大矣哉大哉恆乎請言其細大伯仲雍言子遊之鄕有雄文粹學英雄恬退之偉人曰王恆齋先生寓河州指其齋居於予曰是恆齋也余曰先生松江之上有居乎曰有曰何齋曰恆齋也彼恆齋也此恆齋也出恆齋也處恆齋也動恆齋也靜恆齋也隱恆齋也顯亦恆齋也夫是曰恆齋也我恆齋也子亦恆齋也我知之矣物不可恆而理可恆齋不必定而心則定事有不窮之變而心有不易之主故曰得曰變曰通至不恆也而乃所以爲恆也桑樞蓬戶而甕牗蓽門圭竇而穴穿丹楹刻桷而峻宇山節藻梲而雕墻儉奢一喪顚倒何恆昨日之榮盛而今日之淒涼今日之淒涼而復爲前日之榮光此忽來而忽往者一居室之細也而不恆如是粵若稽古帝堯之苰茨諸葛孔明之艸廬伊尹之﹖﹖幸野齊宣王之雪宮與陶彭澤之環堵與先生之恆齋也疑若不同矣不恆矣而想其在茅茨也在環堵也在莘野畎畝也在雪宮也坐也立也偃息也飲食也古今彼此動靜出處隱顯之間未嘗不同也不恆也先生盍所以反其同而變其異乎齋居之奢儉興廢固不可恆而人之一心一動靜之頃尢乃有大不可恆者處富貴而思淫佚當彊盛而逞克伐處貧賤而思富貴厭安閒而慕權寵動久思靜靜久思動忘其心之恆而逐乎物之變也宣王以其國削也而況於艸廬乎況於環堵乎宜乎艸廬環堵之人莘野畎畝之人與茅茨土階之大聖人皆有其恆而不恆之變無所動其間也故能與天地常存也王先生之恆齋將推以同乎聖賢可也先生家居力學時當繁華恆以恬退仕州郡繁冗恆以勤敏晏然如家居時寓河州老貧賤不能移勵如州郡時誘人以善不倦雄文粹學英雄恬退之偉人也推而仿之於聖賢可也然則於伊尹孔明陶彭澤若是班乎曰幾矣陶之環堵不恆矣其悠然則可恆如先生也其瀟然則可恆如先生也莘野畎畝不可恆矣其囂然則可恆如先先也然則囂囂然者時當大平將不可變而幡然矣乎是不可恆皆恆也先生忻然而嘆曰有是哉有是哉吾且東矣先生名維臣以中其字鐵崖楊廉夫髙弟子云

○浪事記【庚辰】

平浪侯姓晏氏淸江鎭人也爲人壞偉羙須髯質實耿介重然諾家業治﹖﹖戒綫隸臨江軍文錦局裏有諭公者得道術有靈徵鄕人立生祠方畫像於壁拊侯背曰若聰明正直能助我乎侯誥之俾啚其像於左越三年偶歸自文錦局無疾而逝人以爲尸解時父母二弟皆在數自外遣人通書饋送不絕叩之無不應者張眞人遇風呂梁侯救之得免眞人爲章奏帝命提點九江八河國朝洪武中徵雲南軍中人人見神在空中擊賊梘其旗�字也雲南平諸將咸以爲言詔封平浪候不一歲中廟祀徧天下歲戊寅己卯予謫居河州家問不通時遇侯神降輒爲言鄕中寄書事皆驗後予被徵起侯豫呼之促裝其神有如此者鳴呼豈非正直之气塞乎天地故歟而予所親被其靈應如此者蓋予時親老在堂旦夕思慕誠與之合也豈謟溺僥幸求之之所能得歟凡後之人徼福於神者蓋亦思誠之所至而有考於斯歟

○三槐堂記

夫兩間秀出公卿者莫過三槐之王也宋大祖髙皇帝幹徳年間王祜植三槐於庭後丞相赫赫然於朝其孫淹任吉州判十居髙唐也吉水仁壽三王惟髙唐華冑派淸縉紳獨顯炳大江之西諸王氏豈敢等哉我朝君臨大寶萬邦畢臣都於吁咈賡歌戒梯山航海雍熙大和之治安平康樂之域而子舟兄弟卓然禮樂紬繹古今名登仕籍政余歸乃構堂仙峯翠微之下扁曰三槐堂皇帝八年秋微予記之餘曰三槐者翠光碧黛紫華金粟陰翳滿堂托紅日之炎來淸風之雅綠影扶疏輝煌閶闔蓋玻璃萬珠之琉張翡翠一軒之幙至若玊於淸秋香風扊扅金花炓輝是以登髙科擢巍元舉子奔忙槐陰之下而子舟兄弟登筵槐堂之上槐風馥馥淸颷鬱鬱宜彈琴琴聲淸切宜歌詩煌煌者華萃衣冠之褒慱敍天倫之樂事而王氏積善餘慶十世之功名唐宋車蓋始祖徳齋振纓大化珠玊子女含英咀華燦然膏梁文繡及舟之祖父�愽學君子孜孜仁義道大徳重繼之者而子舟子武兄弟輩十餘人皆以文學發身仕顯大者光於前烈者矣廣廈阡陌依然幹徳年之間風是以三槐堂之有作也嗟乎非五雲臺閣排空挹漢烏可及也至於苦寙山林後生之輩豈可倫也三槐之堂非三槐也積徳彌深天地儲靈而子舟兄弟承先世佳慶至於後世豈無三公者乎書曰天聰明自我民聰明王氏兄弟風虎雲龍顯於

天朝豈不復有作興者矣余而爲之記

○永思堂記【辛巳】

工部侍郎宋君大本洛西永寧人也與予相知二十年每念其親未嘗不泫然以泣而其言出於誠未嘗不感動人也蓋初爲大學生從事栢府時余爲禦史家庭具慶兄弟咸在歲一歸省則爲余泣曰吾父之棄我也久而歲時不得視其松楸母之念我甚切而朝夕不得遂其溫靑均是人子也而何其不得於天也未幾而君擢爲山西提刑按察司僉事則又爲余泣曰今玆衣繡西行道經故鄕上先人塜松栢蕭然迎母以安往顧膽依依視人之具慶者又烏能無感痛耶予亦爲之惻然及予旣失二親西遷河湟遇君爲陜西按察司僉事予方大戚幾欲無生而君慰之曰君之於親生者旣不遺其憂而沒者亦旣少慰其志而今但思所以持其身以爲顯揚也若余於沒者旣不能少慰之於生前存者又橎遷東西而恐貽其憂也此尢所不堪者而豈可以死傷生耶予收亦淚而謝之後予歸京師而君爲刑部郎中遇聖天子龍發擢爲禮部侍郎君迎其母來就養未幾遂擢今官名其所居之堂曰永思取前國子助教陳南賓所爲其父哀辭一通寘於壁間朝夕諷誦且以示其子曰奉觴上壽以慰其母慈而來請記於予予謂昔之所以思其親所以告我慰我者皆是也而君之先人賢令也故秦隴之人至今祀之君嘗涉萬里來父遺駭而秦隴之人與君爭者君之先人何以能得此哉君當致其思也君之先人位不稱徳而止一縣令故天以君進六卿將成其志也而非徒食其報也是君當致其思也君之母慈淑壽考享有祿奉非以君爲榮所以榮君也尢當致其思也夫惟位不稱徳則子孫思之黎民思之如徳之不稱其位則豈黎民忘之𨿽子孫或不思也君宜致思焉君位重矣思所以顯揚甚不易也若夫思其居處思其笑語此則思之近者不足爲君勉焉與予交久故不以頌而以規於是君曰唯唯書之以爲記焉

○永懷堂記

同知吉安府周氏均福敍州人少失父母氏鞠之以長爲大學生授衛知事於廣寧廣寧拯邊地植立不易而能抗摧貴人遂攺授京師府衛經歷初用薦得超擢今官自敍州吉水道塗險惡湍悍將千里者六七母氏老未能至就養也均福作堂於私第扁之曰永懷蓋自其爲大學生懷時朝夕養不可得爲廣寧極邊時欲迎養不可得及其在京也遣使迎養冀可必得矣而不可得者道路之阻修也王事之鞅掌也歸省之期未及也十年之欝於懷而不釋者往來朝夕信乎其不能忘也而斯堂之扁使民咸曰貴如周君而不逮飬其父未見其母也然則憂思之深如此吾凡有父母者可不知所以孝飬如周君之他日懷之又若何可動民之志歟先王設之庠序學校而習以詩書禮樂所以教民孝而爲教之本凡有民社者皆當身任其責也耆艾思藿一味之需不能遂其欲建功樹槐一事之措不能如其志者感物而興懷者豈可忘於朝夕歟如徒事其名而實之不然也又豈斯堂之扁能使其心之忘歟周君當務其實而推斯心老吾老以及人之老也銘曰

睇彼視用悠悠其永君子有懷未免歸省惟孝克誠上通於天魚鳥之子金石匪堅煥如之堂謹思勿濫一念辱親百神所監奉迎有期歸榮居鄕邦人來觀錦衣在堂

錫類具慶

邦人視效辰也不忘

○養志堂記

林平南直字正徳蒲田之世家也今爲廣東人其尊君在元季遊學濂泉書院遇亂隱居入國朝卽遣直爲縣學生每歸必諄切訓誨服用稍侈正色餙之直舉進士爲吏部文選郎中出尹長沙調平南蓋二十年來其尊君告戒之書未嘗逾於三月之間也無一語及其私直嘗積俸祿購衣服寄還爲養尊君馳書戒之曰吾家舊業足供衣食無仰於汝惟盡心奉職慰老懷足矣輕暖非吾志也直嘗三復於斯祗懼惟謹団壽母年逾七十康彊如少壯人間嘗告歸省因尊君之志構堂而奉安居以命其家子與婦代之養焉至是士大夫聞其父子之慈孝也名其堂曰養志且賦詩以爲其尊君壽正徳不敢辭也且謂昔之舉進士也先君子筠澗先生寔主考試求予一言以增益之餘惟正徳父之所以能教正徳正徳之能從教也誠可謂之能養其志之大而有子代定省之敬侍飲食之間祖孫相樂深愛婉容而又有以成其志之小也士大夫所以名堂之意不惟以羙正徳而又將有以教其子之孝也余何以增益之哉但今聖人以孝治天下侍養褒封皆著在令典正徳旣揚歷中外之司無忝尊崇之寄尙日孜孜於慈訓玆眾羙進位公卿希聲簡冊豈不尢足成其志之大而慰悅其親之心也哉余將爲正徳重賦之先君子亦與有榮焉

○周氏慈愛堂記

余兄朋來嘗授徒周氏之館愛其所居有山林泉石之勝景徳又喜士好學多畜圖書談咲壼觴易以終日乃以其暇作松風賦示余讀之惟恐不卽其館也繼而攜以趍京師京師諸文章家系節嘆賞謂文固善矣亦可以想見景徳之爲人有此主而後有此賓矣景徳以愷悌之資享優遊之福而又得如解先生者爲之師友必相與講明聖賢之道𨿽擷藜藿而羹炊脫粟而飯酌淸泉煮茗荼而味之亦足爲人間之至樂而何得哉而不知景徳內有奉親之樂也今年貽書翰林檢討劉君宗平曰景徳有老母年垂九十幸康健歲時獻壽致賓客旦暮升堂具甘旨數十年如一日未嘗蹔離也所以得此者皆母氏慈愛所及也方其少也教以知書史然輒曰學求聞道非以干名譽也教以通農啇然輒曰業以資身非以丰財利也故學不致於谷用不致於貧不爲名所溺不爲利所狥陶然天地之間者母氏慈愛所及也因以名其堂且因敍右來請記其書事以實之

○愛敬堂記

昔者言子遊問孝夫子規之以能敬子夏問孝勉之以色難孟孫問孝而告之曰無違何也愛逾於敬不可也嚴威儼恪非所以事親也生事以禮可也葬祭而禮闕焉其可乎非聖人所以盡敬事親之道乎鳳陽吳侯山輝其大人金吾公捐棄之早而大夫人康寧在堂也同產十人孝友溫恭朝夕承事士君子喜而樂告之善也乃以愛敬名其堂而求記焉頌羙之而規益之是本於聖人之教之意歟金吾公之沒也旣象賢而嗣壽考室而非器慕之於歲時而賁之於泉壤者聞旣有於時矣則其於夫子之告孟孫者達矣但婉容愉色施朱傳粉之下气怡聲妖謌慢舞之褻也則豈逾於敬而非小失也吳侯戒之承家主器有整齊專治之心馭眾使下有便安資肆之气也吳侯戒之蓋古人有親在堂叱吒而之聲不至於犬馬防閒有道潛消默奪而不至觸於幾微將順委曲盡誠感格而後於色難之道爲能庶幾乎故曰嚴威儼恪非所以事親也此之謂也抑聞之父曰嚴父母曰慈母父非不慈也而有嚴之道爲主焉母非不嚴也而有慈之道爲先焉亦陰陽之義也人曰母愛人曰父敬父非不愛也而有敬之道爲主焉母非不敬也而有愛之道爲先焉亦陰陽之義也陰陽合徳所以生也愛敬合徳所以爲子也慈嚴合徳所以爲父母也父父子子之倫也吳侯於斯堂也又將推之以教其子也夫子曰資於事父以事母而敬同資於事母以事父而愛同此之謂也且吳侯之同產十人六男子二女弟有孫焉有甥焉進趨起跪於綺席燕樂歡忻於俎樽以朝昕定省於慈顏也天下之親孰有親於此者乎天下之樂孰有樂於此者乎吳侯推愛敬之心以及其妻子妻子孫甥有不愛敬於吳侯者乎吳侯推愛敬之心以及於同產則凡同產有不愛敬於吳侯者乎其有愛而不敬者乎其有敬而不愛者乎蓋世俗之言兄弟者但知愛弟也豈知所以爲敬者乎愛而不至於褻慢敬而不至於嚴厲怡怡如也非君朋友之切切偲偲也如是爲能推愛敬之心以及其弟也如是爲能愛敬其親也善乎詩之辭曰妻子好合如鼓瑟琴兄弟旣翕利樂且耽夫子讀而贊之曰父母其順矣乎非聖人所以教盡事親之道乎吳侯勉焉余故述以爲愛敬堂記焉

○蔣山髙氏愛敬堂記

子遊聖門髙弟也然余嘗疑其節文委曲於心或有所略蓋其言曰喪致乎哀而止又曰與同志講難大學之道自灑掃應對一切皆易之故疑其簡易多大略也至其問孝於夫子而夫子告之曰今之孝者是謂能養至於犬馬皆能有養不敬何以別乎讀者又疑焉子遊之學文也夫子何以重言之至此子遊其將何以聽之吾恐其心有戚戚而顧回又詳味其旨未甞以犬馬指父母此蓋指夫養孝之人與養犬馬之人耳故曰能養曰有養者以甚言今之孝不如古所以微示子遊而未嘗斥其過也蓋子遊於禮之節文或有未備非若世之狎恩恃愛而恭敬之禮蕩然無識如愽奕爭道而以瓜葛爲辭者比也甚言世俗之大壞以警子遊之小失吾嘗因言以求意而後知聖人未甞迫切也善乎先儒之言曰直恐其愛逾於敬使知考其心術之微或有偏勝之過發之於一辭或貴則與世俗無幾矣故事親如事天而必主於愛敬愛而不敬者常有之未有敬而不愛也余嘗聞給事中金幼孜爲言親凎蔣山髙氏系出歸仙今其曰宗舜宗益兄弟二人讀書能孝作堂以奉扁之曰愛敬蓋習於禮而篤於敬惟恐其或流於世俗之貴也其亦嘗味乎孔子之告子遊之語歟不然何以揭之扁而又告其友而請之歟必其婉容愉色盎乎問安羞饋之節和气順承乖戾不生宗舜兄弟之養而能敬必其母慈之愛而善教懿行之誠豈無本歟尙日勉焉而不淪其家慶未可得而擬量也

○水西黃氏辭老堂記

周任戒止孔氏戒得知衰遲之已倦遂捲懷而適安斯無榮辱於紏紛而直從容於遐福也聖賢之言豈欺我哉吾鄕自水之西多連山長陵溪林蔚淸風气綿厚其人多賢而不矜壽而克安元宋之間非可具舉乃若誠齋先生辭榮髙蹈老於林泉不與伌冑之亂此鄕恬退之師表也洪武丙子余登黃氏某之堂耆年康樂子孫順怡昕夕無抑欝之懷舉止皆愉容之地於是周任孔氏之言爲尢信而又以見鄕之多君子也某常以語如京師公卿大臣皆願推轂之且其溫厚而不浮也某以老不任紏紛固辭以還故其堂扁曰辭老者此也夫人未嘗無老而嘗不願其老彊爲而務得冒險而驅馳𨿽有髙堂賢俊之任其不能一日安於其家者吾見亦多矣故辭榮者人情之最難而逸老者又賢知之所務辭爵一事物之微辭榮辭老此節晚之全人也其易得乎斯堂之構夫人豈無能如是者其易得乎

○萬安賴氏源流記

江西廬陵人尙故家否者𨿽盛富貴不尙也故家又名以忠孝相尙否者𨿽故不尙也蓋風俗然也是以故多君子而忠厚相承者故家亦自得若廬陵郡南百里邑萬安藍田賴氏自唐五季自宋及元積以文武顯亦廬陵之難得者也賴始居虔之寧都自都兵公宦遊歸舟次萬安遂立家焉都兵生料院料院公愛韶口之藍田嘉山水蓋嘗觀遊一日大雪單騎來死焉死所气溫獨無雪馬踣土掩其半走還悲嘶於庭料院之父都兵大驚隨是馬去之藍田馬伏死料院之屍在焉都兵嘆曰是吉地天也其衣冠就葬以是馬狥且營築室聚族而居遂以義馬名其坑至宣義公嘗於所居前澗見夜有火光鑿其處得石如珠爛然宵炳人以爲祥光先是地名南幹易名藍田職此故也宣義家富巨萬環數十里無外屬旣大而賢禮訓益生祀田祠宇公所創也於是萬安故家以忠孝相尙才四姓而賴居其一傳至將仕公至迪功郎至統領公隆佑後南奔館焉付以奇寶多讓不受至宣教公嘗造海舟役重家稍落失萬萬不爲意至金紫光祿大夫尊老先生兄弟三人判爲三族居塘畔曰塘畔族居下西

爲下西族居嶺下爲嶺下族尊老二子翰林校勘臞山先生國子學諭孝則皆以文鳴與承相信國公友善丞相幼時曾隨其父受業教藍田子弟止其家爲大書尊老臞山學諭書院等字又題其杜曰聚乾坤淸气爭日月光輝則西澗葉先生之詞也初丞相舉進士時歸見尊老坐堂上旗鈴適至羣兒聞皷聲爭走前視之丞相戲曰何視也尊老曰視天下狀元後丞相果狀元及第臞山有集行於世若唫邊先生亦以詩鳴至秋霖先生兩舉進士至東窓舉進士未節卽棄志不仕至振宗季章季隆皆有文行祀祠虔潔以隱徳終季章子佐才益樹其家法祠祀之禮有加焉且與振宗議立石於祠以輝先徳而垂無窮元季之亂廬陵故家悉爲義旅佐才子所立奮曰吾家自唐宋號稱忠義豈忍坐視梟獍之毒吾郡耶卽披甲上馬一呼鄕民畢集帥千人前扼大江與賊戰屢破之終元季之亂賊不敢犯藍田是爲總管作霖先生也先大祖髙皇帝兵至九江卽間道來歸爲鄕導以定江西戡陳氏公有力焉洪武初召之京師自嘆曰吾老矣不能將也子彥和率其眾附先大祖皇帝禦奉天殿授世襲百戶吟邊曾孫進徳兩舉進士登冑監桉治山東行監察禦史事洪武戊寅作霖季子九經迎侍彥和東歸善道友祥先生之子子恭以隱徳弗耀有光先世嘗念祖徳之膏流撫宗家之榮盛詩書之習益隆忠厚之傅而忝又將篡其世系建祠立石以遺後世囑求記之予嘉九經子恭之用心仁矣賴氏之興未有涯也故序其大略爲之記云

○徐氏孝友堂記【癸未】

吉水徐氏大族也其先金陵人元初有字平遠者揭文安公稱其明達軒偉親賢好士周人之急或防以政迎辧理解大徳初活饑民官橫浦隆鹽法利害上府議有織金文綺之賜開新場以便民民甚懷之其母年九十餘辭榮歸飬終喪攺官富州屢攝州事大治百姓頌其羙上官薦其能其家世以尙書傳授故達於政事使之通顯當不在漢黃丞相下文安公富州人也卽今之丰城公得其實故常自負以爲確論於是郡大守率鄕人士題其門曰好義之家而表其所居之坊曰普惠時元仁宗皇慶壬子也平遠諸子皆克肖而孫城南書經學有名又講於雪臞髙先生髙先生故宋儒有節槪城南學行銏進遇亂與先公筠澗於文水之西日爲歌詩更唱疊和傷時撫事自視𨿽屈平杜子羙不其相遠也城南子學臯尢爲鄕裏所敬服令子叔通謂其家世好善本於孝友之緒餘所謂親親而仁民也其弟叔遜叔迪合口一辭推原是意名其所居之堂曰孝友來京師請予記之予觀世之爲善者其用心誠僞不可知亦觀其所咸登何如以知之矣自予耳目之所及鄕之人自大徳以來以活饑民得官者亦有矣求如平遠得人稱道至以黃丞相比之則未之有也有爲善之名而富貴一時者又多有之求如平遠數世之後子孫益盛而推廣其志則未之有也蓋其活人之心重以周而得祿之心輕以少而富貴之福其躬者又未極其報宜有其譽於當世而有傳於後世本其好善之誠也不然自皇慶壬子距今九十餘年徐氏之好義如一日而子孫之孝友彬彬出其門也此豈人力也哉継自今登斯堂而無媿於門者固不可以自負不益當有所勉其有媿於心者卽不可以自懈而尢當有所懲蓋或有愧於其心者不幸者也豈可以甘於自棄而無悔也哉此敍通名堂之意也或曰言孝必言友何也曰上堂具甘旨而飬其親其同胞失所父母食之且不能下咽以卽一事而觀之孝者必友不友者必不能孝也又曰言好義而必本於孝友何也曰人有散金帛慷慨赴人之急而與兄弟爭錐刀之末有喜聲名結賓客而親族流離曾莫之卹其至其親亦漠然者則其好義皆僞而已予甞從徐氏父子兄弟與其賓客故人宴飲於玆堂之上而俯仰無愧者皆非世俗之所能比也

○熊氏孝友堂記【癸未】

吾邑熊氏爲舊家少時識性字與先君子往來篤厚人也其嗣於建克肖其父與予往還今二十年間相継物故不可復得矣然固謂其當必有賢子孫也乃聞子建令嗣宣行宜恭奉其母慈克自樹立兄弟自相友愛宜恭尢穎敏嗜學從師授經恂恂然儒者其祖父之積累而未享其榮者豈不在於玆歟又不出予之望外不能不爲之深喜也宜文以事來京師宜恭實從之行將歸乃俱見予寓捨且以孝友堂記爲請曰願有勵吾夙心也余爲之益喜方子建之亡也諸孤藐然故人視之爲之嘆息而今皆卓然知所學學而知所務固非口耳之呫畢而識聖賢之指歸視聞過庭之訓者乃有所不及豈不重有可羨歟舜之所以爲舜者孝友而已推是道也以之治身以之治天下國家安往而不在哉彼有兄弟者以情欲利害之私啟妻子讒邪之間家之不和身且不保者吾見尙多也由不念其親而親而致然也然固有孝於初而或變於暫或淪於久者又在其心幾微之聞耳宜恭兄弟所當知也

○雙璧堂記【癸未】

文與行或不兩成名與位或不兩得艸木之生同本者或不兩榮而藝之精者或不兩能故凡事之羙者必不得兩全而物之羙者必不兩相似尾生孝已又稱於文學蒙莊鬼谷或失於荒唐隨光無位而名立齊景無足稱焉東西枝榮悴之不同兌之戈不能爲和之弓也事之羙至於兩全物之羙至於兩相似而莫能優劣之非天下之至難遇者歟有人於此文行名位精藝無不兩得者是一人之身未足以爲難也若嘉禾之異畝同穎賢人之異體同气並出於一時盛世以爲上瑞丰家以爲奇祥始以爲至難者謂和气之鍾而積善之度也金川有裵氏忠厚之家兄弟之賢曰子彥子俊子彥今年以孝感丞考續來京師其弟就省之過論故舊之間嬉遊登覽之際觀其言行之可信容止之可敬怡愉而不狎眤直義而不詭隨�同心孝事其母有聞於時人皆曰裴氏兄弟非所謂雙璧者歟非所謂難其兄難其弟者歟其淸華潤澤溫栗可嘉又豈若彼羙姿儀爲交友同車共載謂之連璧者有虞之盛稱元愷周室之隆稱伯季皆兄弟之並羙昭昭於簡編今當重其人而敬之者裴氏雙璧之羙者皆當稱道之在當時以爲風俗之勸獎在後世以爲簡策之光輝與虞周並隆不亦韙歟於是吾友侍講金君幼孜名其堂曰雙璧爲子俊彰厥善而子彥之羙益著中書舍人吳君平仲爲篆書之而予亦不辭而記之

○胡氏壽安堂記【癸未】

蕪湖之塔塘鄕故家胡氏世業儒術其字景濂名湜者今爲給事中曰均與先生名錫者其尊君也今年七十有四矣長子景聲友順於家旣盡其孝飬而景濂夙夜孜孜以啚無忝以啚顯揚以飬其志焉宜乎均與耳目聰明而其身無不安意气悅豫而心無不安鄕之老者肩隨論接而安其儀刑少者孝慈間業而安其教誨又咸樂先生之壽而安而且以名其堂也於是先生一己之安亦由二子之安先生父子之能安鄕人長幼因之而舉安也必將相率而勸曰先生坦夷不爲溝渠自幼而老喫而顚危子之居者無拂戾而仕者有忠志鄕人爲之喜樂而莫或爲之妬忌則豈無其故哉本乎先生家世儒者必有得於傳心之妙一心泰若甚微而其效之大至於如此而不可禦則継自今先生之學與壽俱長而未已旣安且成求至乎極�將及夫子孫一家一鄕皆學爲先生之壽安也無髦荒之虞無戒得之累其大不將尢大矣乎給事君求予記予故推以告之

○師菜堂記【癸未】

金華距城三十餘里曰白沙新溪其地壤沃良田朱士安兄弟失父賴母氏鞠育教訓之至於成立士安常仕爲河間府同知與仕眞甚相友也今母氏七十餘矣攺築室爲定省之所歲時宴喜奉觴家人父子稱壽賓客致問以爲健羨閭裏縱觀以爲歆艷以爲勸率咸曰曷不如朱氏兄弟之善事其母也於是余友翰林王君文英其同郡人也名其堂曰師菜而請予記焉夫世之稱老萊子者皆言其老猶斑衣與升堂兒啼以娛其親謂足以見其孝者此亦烏知老萊者哉夫常人白黑髮至白首應事接物是非萬變皆自外來非從已出朝暮之間有不可數者若老萊子能保其身於父母之膝下終身不異其孺慕之娛嬉想其一舉足不敢忘父母於戰兢惕勵於六七十年之間曷嘗有湏臾之間而能然哉是其爲人曾子輿不是過也文英之善擬倫士貞士安之善朵必有見於斯非若世人之以淺觀之以抑又聞老萊之辭楚聘也其妻能與夫同志則一家又皆有可師法者文英名堂之意尢不可以工觀之歟

○永思堂記【甲申】

蔣君用文揚之儀眞人父櫟軒先生諱宮有文章元季擢進士丞蘭陽以沒母魏氏宋參知政事文山先生六世孫有賢行後蘭陽君四年卒用文能世其家當遷官而以兼知醫理用爲禦醫思其親之不逮飬也築室奉祭如生如存名堂其曰永思而自王公名卿大夫之能言者翰墨文章光輝互映所以爲光榮而盡勸勉者旣無不備也余素多病蔣君輒能念之今年春餘方有公事不家食而兄弟皆病於家余又不得扶持也微蔣君幾危余深徳君欲稱述其事爲謝君辭曰曷不記吾永思堂也且吾先君子力學成家時命不保常恐無以顯揚萬一冺沒爲大戾先妣家世大傳常誨用文不辱其門俾人謂蔣氏有子魏氏有甥也言猶在耳而敢忘卽而謂一藝成名爲已足耶余爲赧然自咎知君之淺也君之意不忘其親日進於道而將以訓其子孫也其爲思也不亦永乎其爲志也不亦大乎若永思之義則閩人吳曾客嘗有言爲善必果思爲親榮見惡必避思爲親辱當食而思當寐而思終其親思之不廢者庶幾近之然猶未也蔣君於此審其幾焉

○建陽王氏尊仁堂記【甲申】

建陽有隱君子王君佑字彥眞所居爲堂列其世譜以時會其族人而名之曰尊仁示欲尊所從出以仁其族也且奉其族諎來京師求予記予愛而讀之知其出故閩王審知與五代史記諸書合曰嗟乎古今天下富貴利祿或有可以勢力之能爲而求者惟子孫之盛與其民思之沒世而不忘則非勢力之能爲也余嘗南至嶺表見俗所謂白馬廟者歲時歌舞享獻不絕蓋閩王云史稱王與其兄潮起固陵入福州多惠愛常乘白馬軍中因以號至今廟中望白馬儀衛若其平生時小夫稚子皆喜說之此豈勢力之能爲哉余固知其必有後也今觀彥貞譜稱審知其先出自周靈王大子晉十八世孫武成侯離之子元避秦亂居瑯瑘審知以故在唐進封瑯瑘後攺閩王審知沒後諸子延翰延鈞延義繼王及延政遭李景之禍族遷金陵延政有少子沙富王繼修所生母抱之匿民間皆曰吾君之子也相與共覆護之得免因家建陽其孫宜保擢進士第因名所居裏曰唐科累官知易州沒謚文安諤宗初典禁兵建節鎭江入拜右羽林將軍兼禦史大夫進封瑯瑘侯謚忠獻歸葬千邑之南林次子銘夙以孝聞廬墓而終其後爲南林族曾孫云壽舉進士爲禦史生三男長濳禦世家湖南爲潭州族其季孝子羙世家唐科隱徳徳弗仕自號菊陂道人宋朝淳佑間晦庵朱夫子爲扁所居曰君子堂五世孫仲孫有行義稱於鄕以園池花竹自娛喜延名士大夫而尢愛其族人彥眞之尊君也彥眞名堂之意固本其尊君之意而其先自閩王之能施仁於建州也是以有後之不絕如此若徒恃其先王之尊而安食其前之所積吾恐其非所以尊先王也誇譽而稱羙奔競於名利餙文章爲膏馥求富貴而光華皆非所以尊祖之道也俟其有饑者而食之寒者而衣之有窮困而後扶持之有放僻而後教訓之皆非所以仁其族之道也諄切於告教之辭純粹其敬愛之實先寒而使之得衣先饑而使之得食凡事先戒而預防之不以俄頃忘其先生也始於名堂之義殆庶幾焉不然但揭譜圖敍先徳假文章爲稱譽計貧富爲親疏貴賤爲榮辱者其於名實爲何如也凡登斯堂者或紂有取於餘言先閩王所以後嗣不絕而廟食無窮者夫豈一時勢力之能爲也哉

○博文齋記【甲申】

翰林編修朱君文冕方舉進士來京師予識之稠人中容貌詞气望而知其博學君子也後當廷對予爲受卷官見君所對策浩然切於理於時百餘人如君之文者甚少予又竊自嘉其識之稠人中者不謬旨旣而君果登甲科爲給事中於時翰林侍讀學士髙君遜志喜古文詞數與予言君之文且曰吾之予鄕曲也嘗知之乎余嘆曰先生知其文亦嘗知其爲人乎公曰何爲不知之非斯人亦不能爲斯文也又竊嘉知君者非特予一人也後與予同修國史擢今官朝夕共事者數年又居相邇也間嘗與出遊啇確古今甚有增益君飲酒未嘗醉與餘言未嘗狎有聞焉不知者鮮矣而君歉然自以爲未至也乃以博文齋記爲請而謂予有增益之也嗟夫予少而讀六經之說諸佛之傳訓詁未能博而歸之於經也天文曆數推步考驗之法觀變玩占之事禮樂制度得失之宜未能博而一之於道也日用動靜聽言處事之機未能博而歸之至當也細而萬物之理大而鬼神幽顯之情外而異端之所言舉未能博其書窮其所失而悉歸之正也予日夜之所孜孜也蓋以爲學顏子以至孔子者必從事於斯初喜朱君之博學而未及問其所以學今因名齋之意益喜江鄕之學源委固在而朱君之果與予同志也𨿽然近世有論知行者或謂先知而後行先行而後知皆不當有先後言要以知行兼進爲務天之髙地之厚星辰之遠也豈有憑陵九宵顚倒溟渤而後能窮其所以然之故哉求之吾心有可以包天地之外而無不知也此顏子所以誦其徳於夫子而必繼之以約禮也不然幾何其不汗漫希夷徒慱而終無所歸宿如彼荒唐之徒歟此又予與君之所當勉也

○周氏思誠齋記【甲申】

或謂司馬文正公之學曰誠自不妄語始可謂之能誠乎知其所謂不妄者果盡出於天理之公而無一毫人欲之私歟未可知也及觀公平生有疑孟之作有論性之篇當國之際設施措置未能大有當乎人心者恐亦未能至於誠者也又謂荊國王文公之學曰誠與覺俱至是將入於異端者乎曰未然也其所謂覺者亦庶幾誠明之意是其初亦未有不善者也故其平生凡事執而不變守而不易自信甚專安知其不以爲自論甚切安知其不以爲明則其所謂不妄者固不免於人欲之私而於天理之公有間矣是豈能至於誠者歟原二公之爲無不同其立心無少異其賢否之譽𨿽不同其不能至於誠則一也患在擇之不審而已矣故今之學者欲從事於斯也其可不審思之歟廣信貴溪周旭鑑氏靑年有羙質其志甚遠乃以思誠齋記爲請夫思者不可泛而不切善可執而不通不可�而無所主也思其至善之所在卽其至善之所在所不妄語者皆天理之公所不妄動者自無一毫人欲之私矣書以爲記旭鑑勉焉毋若二公之失焉且時之好名者能從事於斯或鮮矣旭鑑其不有可嘉也夫毋若好名者之從事焉

○雙淸軒記【甲申】

錦衣衛鎭撫劉君卽其捨開軒樹松竹於前題其軒之扁曰雙淸而嘗語予曰余嗜好澹泊而玩物適情因物感懷自勵以崇徳未嘗役至於物也聞取松之穉弱者畚土而築之培灌之未幾而其枝榦條達濃葉蓊郁蒼翠之色承霜雪而愈鮮葳甤之影動日月而常淸也余公退之暇對之如接佳賓如待益友忘其鄙吝消其膠擾如在千巖萬壑之中淸風颯然淸響冷然吾心泰然亦莫爲他嗜好之所移也旣而思之屬辭比事可以審幾引物連類可以窮理將求夫是松之比未過於竹者也則又取而種之及其長也二物甚宜風雨之朝霜月之夕端人正士之相語以去就也廉夫節行之相朂以赴義也而晴日閒舒之際又如直淸之朋相與共立於朝也余因二物之相樹吾前也蓋不敢有怠心是非惟二物者之相宜也而又甚與余相宜也劉君之言如比是不幾於道歟然余聞寓於物者不畱於物淸於濁者不激其濁謝其濁必自持以爲淸其淸可易而撓也畱於物者其患尢甚也劉公宦達揚歷中外抗情物表對松竹之頃嗜欲澹然一劉君也議論樽俎之間敷奏大廷之上公淸直亮嗜欲澹然一劉君也髙懷雅量又豈拘拘然系於玆軒之內也哉吾知君之深有得�玆道也君名某字某鳳陽人嘗官閩中至今閩人喜道君之淸節非韋布士所能及云

○赤城霞气軒記【甲申】

輕窮約者而後能甘窮約輕富貴者而後能超富貴蓋輕窮約則不爲衣食之所累薄富貴則不爲爵祿之所移皆輕在外者也重道徳者而後知道徳之懿重問學者而後知問學之宗重恬淡者而後知恬淡之趣重在內者也今觀夏君廷簡之名其讀書之所曰赤城霞气軒也飬其淸明重恬淡矣安居弦誦重學問矣隱顯一致重道徳矣歷官二十年而存衣蕭然妻子無不足之意非可謂能薄富貴而輕窮約者歟且夫以霞气之霏翔日光之隱映朝暮有異而赤城之山截然屹立玊石內膄光景外煥窮萬世而不異也夏君之重在內輕在外者謂非有得於斯歟或曰自君之先祖愛赤城佳山水因徒居焉然君之家學其淵源不其遠歟不然彼之學書者觀云而感觀驚沙而悟者其何足爲君之比方也歟赤城之山其猶君也富貴窮約霞气之往來也哉曰君赤城之所鍾是亦其臺然也詩不云乎維嶽降神生甫及申君尙考求以副之

○龍潭曾氏蓮竹軒記【甲申】

廬陵曾氏避新莽之亂來自魯國蓋千餘年而學士益初巽初兄弟以文學行誼名天下鄕裏兒童皆能道其姓字其家在龍潭自其父宋兵部侍郎東軒先生始分於吉水永丰之間其鄕曰遷鶯則自其先始在南唐登甲科時賜名也然龍潭之溪山環合九峯白覆連延其後如屏帷髙陂曲澗綺錯虹繞余嘗謂其人與居相宜也巽初之曾孫棨間嘗種竹於庭植蓮於池開軒臨之以自怡而請予記予扁之蓮竹而本其家之故事而爲記焉其家在宋宣和中有諱閔者與其弟民瞻並舉進士其所植竹一本兩竿蓮二花共幹而民瞻擢甲科至大官遂以雙秀名亭二百年於此矣今子棨所植始秀榮甚其將復爲祥爲休趾羙前修有必至之理也但其暝色朝芳舒霞立玊亭亭靜娟千紅萬綠或微颷之奏林忽殊祥之動目千娃萬枝艷不綺縠羣賢聚止味不梁肉狎暱之愛莫嬰而眞淑之情至是比之亂淫哇而溺汗瀆者天壤懸隔昭昭矣故凡一世之聲色有足乎人之觀聽者子棨必不能以此而易彼也𨿽然是二者一物也有嗜始必溺心惟觀物可窮理易稱震爲龍爲篬筤竹爲蕃爲旉艮於木爲堅多節竹於龍顏也故其發榮滋長朝夕丈尋者與凡艸木不同也出乎震齊乎巽成言乎艮震艮竹之始終故貫四時而不攺柯易葉也巽爲木爲白離於木也爲科土稿幹爲塞爲金爲木果巽蓮木也根於金故已榮於巽華於離離色赤蓮之花者其正色也金白蓮之本白者其實與本同也科上稿者其爲房蔤也的中意味苦離也性寒幹也故其芳以潔剛柔合徳也皆非艸木之比也子棨觀物而悟理窮則如竹之於冬日也使人以爲難達則如蓮之於夏日也使人皆悅之則庶幾無累於物也若於其榮悴落裁培傾覆爲祥爲不祥屑屑然場師圃人之爲則又深爲物之所累者吾知子棨之無是也

右記一首予十年前所作子棨今爲狀元及苐同官翰林出其舊捲乃誤數字因爲重書之餘文視舊作無分毫勝處至於書則點畫之間微覺有異不知何也因並識焉

○獨秀山房記【甲申】

魯王府紀善王君可貞請予爲作獨秀山房記自述其事曰貞世家溧陽樊川之上逶迆其前如帶然東濱洮湖不二三里而近西望三茅瓦屋諸山近一捨許樊川水北折而南至於遫江以達於震澤而傍皆入洮洮濱有山卑小地誌所不載故老相傳曰獨秀亦不知其何所始也九世祖宮教君在宋開寶間居於此爲堂曰平遠復湖居士飬眞蘇公見於賦曰矣三百年而堂毀於兵先君子復其堂於故趾名曰遠山亦以承先志也貞又卽堂西偏營數椽爲讀書之室題其楣曰獨秀山房蓋先宮教公與先君子名堂之意皆三茅瓦屋金壇諸山而於獨秀之卑也則無獨焉貞則以爲諸山之髙不及數十仭周圍不及八千里而近不出雲雨興寶藏以利世澤民聚篁灌木紛然雜植大者不足充棟梁小者亦不足爲木﹖矣桷之用玆山直塊然培塿而已宜郡誌之所不載而貞獨取以累己故以名其室而尙慊然於獨秀之名實不相符也但嘗讀書之暇則攜足弟友生步而涉其極焉下視平湖汀莎岸柳風帆出沒煙波蒼茫一覽而盡得之又環視諸山雲煙浩渺金碧交映浮嵐爽气在我襟袖顧瞻徘徊而不能捨則先宮教與先君之樂又兼得之今而幸際

盛時智術淺鮮奔走宦途竊祿無補將老而衰病及之又甚有似於玆山而且有終焉退休之志矣宜某拳拳於玆山不能忘者願先生有以述之貞𨿽不足道庶以慰玆山之得名也可貞之所述如此是固足以傳也謙虛止足之懷髙明廣大之意豈惟可貞足以自淑其身而已哉是固可推以訓其子孫者也余不能加毫末於是備述之以爲記焉

○永丰睦岡羅氏松筠軒記【甲申】

彥節羅氏之良也靑年羙質善學而好文其事親孝處兄悌好宗族蕃以睦其家永丰之睦岡十餘世矣其繞屋多長松修竹因開軒扁曰松筠奉親之暇弦誦其間甚自得也翰林修譔曾君子啟與人有連請予爲之記余謂其長松修竹皆彥節所種也抑固有之耶抑彥節於二物也其性之所好耶曰否二物之生固自然暢茂條達也軒楹之開偶然相值非因松竹以作軒也𨿽因松竹以名軒非有所溺於物也而亦未嘗無所取於物也彥節以身爲松筠軒主人以松筠爲賓友庶有資以成其徳也旨哉曾君之言乎松竹之無聲也風雨激之蕭蕭颼颼非竿非瑟非若姬歌窈窕足以娛人也松竹之色蒼蒼諒諒非翠非采非若粉白黛綠妖艷足以移人也松竹之無香也雨溫風和燻蒸芳烈非麝非蘭非有奇異襲裾而通體足以悅人也筍甘花膩輕黃嫩白雜之蔬果之筵供於醉飽之後一賞而已足蓋亦可有可無而不足以動人者也是二物者之聲色味臭皆非世俗之所甚好也而亦未嘗蔓生易長不擇地而出如浮莒之當車飛蓬之塞路紛紛然與人相隨也彥節之隱處似之名軒之義是固不能無取歟若其曰貫四時而不攺柯易葉者是彥節之心有所同然者固非有取於外也

○吳山書院記【甲申】

蘇州人

吏部侍郎兼左春坊左贊善許思溫吳郡人也少時躬稼奉親讀書吳山出登大學爲禦史歷職憲副遂擢今官於予有同寅之好乃請爲文記其吳山書捨予平生足迹半天下恨不得一至吳中靈巖虎丘天平之雄峙湖江海潮之奇漫四方人物之都會每讀昔人之文未嘗不爲之慨然大息也且夫世人之於讀書也髙談道學者指以爲喪志近務事功者棄以爲無用於乎是豈嘗知讀書之理也哉自怠而厭其勤苦者托辭以飭非自昧而不達其義理者謗言以獲短故例以儒生爲迂闊而以文籍爲陳言耳究其心亦未嘗不知之也故有因其心而直曉之有不赧然而愧者蓋鮮矣是故文字之作聖人開天辟地之機行乎陰陽而通乎鬼神造化萬匯之所不能違者也而豈出乎此理之外哉而豈可指而謂之喪志而無用也哉六經聖人之書也諸史歷代之書也諸子百家凡能言者之書心下至啇賈技術莫不有書擇其善者而行未有不善也自天文律曆地理農田水利風俗人才學校選舉塩鐵細務皆有書皆所以集事成功者也自昧而不通者而可謗之哉六經所以正心修身治國平天下而爲道學之本也自怠而厭勤者而可假喪志之言以飭其非歟喪志之云爲不精專者發耳不專志而務誇多鬭靡以爲人也則又反不讀書之爲愈此有激而云者而豈可謂書之不必讀也哉餘生民以來觀未有不知書之聖人者予嘗以爲流俗嘆也許公之意與予合故仕顯矣旣請爲之記其書捨以爲子孫後世勸而使之有興起於讀書也爲之記而系以詩

天開象緯日與星辰靈川嶽萬匯形�書奎畫河洛呈萬世照耀傳六經賢傳羽翼眾喙鳴愽通貫一量重輕譬猶作室矩度程羣材咸萃無奇嬴曲可使直陂可平指顧左右集大成吳山喫立大古靑書捨臨髙疏牗欞紫雲紅霧棲前楹萬家玊樹森在庭牙簽歷歷黃金縢萬軸架插明星熒鬥牛午夜虹光頳天官早歲嘗躬耕飬志餘力篝火燈布帷黝黑積暈成秋囊或貯山下螢有艸如帶似堯蓂隱徳自是通山靈時來九萬隨風鵬橋門壁水揚華英鐵冠珥筆胡承明繡衣持斧白玊京從龍天飛掌銓衡春官侍從鴛鴦停乃知讀書功修能萬事轉圜無滯凝他年有待懸車榮錦袍山下濯冠纓買舟相送誠一登吳中俊彥來相仰歡呼共覩賢公卿鄕人子弟博頌聲重作吳山書捨銘

○楊氏重修祠堂記【甲申】

宋楊忠襄公以大義死建康聞於天下其族屬先後皆有節行蓋楊氏建家於吉自門下侍郎知吉州輅始侍郎善待士唐末五季之亂士大夫多依之以居迓宋之平吉之名族視古爲盛眞宗大中祥符八年侍郎諸孫丕擢進士甲科仕至屯田員外郎知康州以淸謹與鄕人蕭侍郎彭大博齊名眞宗禦宸翰書於殿柱曰江西三瑞仁宗皇佑初著作郎純師以文章顯蔡京之柄用也洪州通判存抗以直言格其請托卒爲所擯卓然之行倡於忠襄之前至文節公萬里以寶謨閣學士致政家居聞韓伌冑專權誤國艸諫疏畢憤惋不食死子長孺仕至安撫使直義之化沾濡蠻越擊豪彊不避近烕捐俸入七十萬餘代輸民租不持一錢去凜然之節繼於忠襄之後又若安撫使炎正與吏部侍郎孜皆見稱於世不辱其家稽之史編古未有也於法皆當祀以表節行勵風俗故元盛時楊氏之賢同知昆山州事學文始卽文節公故居爲祠規制廣於前而田益加多歲久弗治田蕪宇傾予先世與文節公有連少知讀其文見與益國周文忠公及晦庵朱文公卿之諸君子過從觴詠想見一時之盛徒步謁祠下江東諸山如畫屏列於前地據髙爽宋崇陵禦書誠齋字揭文安公所撰祠記刻石具在喬木蒼然挺秀爲之佇立顧望興懷低面而不能去者久之永樂二年甲申八月初吉楊氏之賢季琛以舊臣膺京兆之舉作令南海次修祠之顚末授予而請記焉蓋經營於元年八月以今年五月訖工季琛實倡率其族人因其故六楹及余材可用者益以新木凡三百四十有奇磚甓五百有七增設始祖吉州公及屯田淸謹公二龕諸小宗顯宦序昭穆從祀廢像設用木主刻世宗祀田祭器牲幣酒數儀節科條於碑陰祭用冬至立春子孫緣歲轉直祠祀祠宇壞漏輒飭母怠罰如科條所以奠祖而垂後可謂遠也已可謂詳也已於乎豈爲楊氏而已哉

○劉氏墨莊記

宋丞相劉公衝之少時學於余家後貴顯來謁有相儒僊客化龍棲鳳之詠至今人猶誦之是時吉水富溪劉氏與之通譜衝之爲之作序知其與遷鶯灞上同所自出蓋世族也今其裔孫仲選遣其子久常來京師請予記其墨莊且曰祖宗以來惟事詩書以淑於子孫墨莊劉氏之故實也幸弗辭讓而遂記之予曰昔靜春先生嘗以是請朱子爲記言劉氏自國初名所與通書記事皆儒先長者顧熹何人而敢度越眾賢上紀玆事不當如是靜春與之別五年致書以十數未嘗不以此爲言而後不得已而爲記焉今予又豈可遽爲記歟𨿽然慕富貴功名者未必得富貴功名惟慕夫忠厚之傳詩書之習以淑其子孫者有必得之理也靜春之意亦曰府君大人與先子之本意曰耕道而得道何在夫熟之而已不知者謂出於靑紫車馬之間誠切病焉是則墨莊之記有種斯獲有來斯得而的然不在於富貴功名之求也仲選固靜春之徒歟是不可無記以告其子孫及夫世之不知者也況夫靜春與朱子倡明道學天下所知者也家本廬陵後居淸江晚年積書構屋歸老螺川之上今財二百年而無大不感者矣此理之有不然者殆亦天之未定也仲選教其子孫以仁義爲菑畬也墨之種必有丰年固將趾羙禾川有虎廬陵而藏興衰得喪系於天者豈仲選之所慮乎吾所志者所必之理而已以待夫天之�而已毋以不知者言爲吾輕重也

○廬陵城西玊虛觀

廬陵郡以山得名謂螺岡形如屋廬也而城西之山尢峻拔可喜望之嶷然神歲者五嶽也世傳西晉時江夏黃輔紫庭與二好於此學道仙去鼎劍丹竈存其故廬人號其處曰黃眞壇學仙之徒往往依之至宋祥符天禧中道士徐保凝以次修其屋宇始名三官院治平三年彗見於壁復見於昂保凝詔禳之彗入於張以沒眞宗大挩賜勞之甚厚敕賜所居院曰玊虛觀山故有五嶽祠俗以其山而並呼爲五嶽觀蓋自是而盛於前矣政和五年省札許披戴十有八人有曾守靜者得道尸解遂列仙籍主治朱陵洞天玄劉羙成者見夢吉郡守風送其舟達郡啟棺如生望像祠之守靜在時辟穀導引弟子甚眾分爲四寮至元兵亂幸而不毀至國朝而復盛今項如師者爲郡紀來京師請記詰其所以興廢者皆不能道也予惟廬陵故長沙分野地去茶陵郴州境土皆一日程自軒轅皇帝以來屬車之音在人耳目其所源流遠矣至漢武帝詔天下名山備巡幸而玉笥山有避秦人何君六人者於此仙去遂表爲洞天晉許遜葛洪之徒接迹於斯而俗視仙者如常人傳其節食服藥之法以致康少病者比比而是也故廬陵之人方拔丹鼎之說皆不足以惑之嗚呼此此所以多淳龐壽考歟然則所謂學仙者之居以爲恬淡�息閒靜而嬉遊亦不可得廢也宜其代有興葺之歟爲之記而系之以詩曰

廬陵城西有黃壇五嶽秀拔當天關黃君昔年此煉丹瑞霧倏爍霞采殷龍光騰騰霄漢間井水玉液溫可飡丹成白日遊區寰陡降佩玉聲珊珊餘光下燭疑可拔星冠雲集振鷺班棟宇金璧垂云爛祝釐祈祥夷險艱福慶大來何若山稽首上帝不違顏五風十雨如循環

○溪山萬狀圖記

余有溪山之僻少時見日出東嶺朝霞絢映艸木奇秀每乘興獨往過水光湍瀨傾巖瀑布與流溪津渡處漁家艇釣輒不勝喜微吟縱觀不知日之夕也或朋舊過從攜壼命奕爲登山臨水之觀發不及櫛屨不及系衣帶不及盡理欻然赴之每至月出久之徜徉而歸未嘗厭也後來經涉世故拘牽行役不得自由顧瞻溪山如舊親朋闊別之懷形於夢寐蓋嘗以爲物生之地不同气質之性亦異江湖之魚不樂於宮沼山林之馬不羙於天閒貧賤之習不適於富貴閒曠之情不堪於掠束也溪山之遊觀豈有聲色臭味之足移人也哉予本溪山之人拘於气質之偏習於聞見之迹而學問之功淺未能超乎事物之外也嘗自知其僻焉余友蔡君學淵爲言吳興李華甫氏亦若余之僻且以溪山萬狀圖求爲之記展之盈數尺而所謂萬狀者固不出乎其筆墨之外玩適之餘庶有超然而得乎僻者可以兩忘幸因蔡君而命之也

○畫記【乙酉】

右蕫源畫一卷卷首畫古松泉石松節處作點盤錯蕭森樹木五株可愛來者三人一人扶笻且前一抱琴隨之一以篙插舡將陡岸藂雜麓濃淡二人扶杖去濱水茅檐下俯視一人若手指器物者渡橋一騎驢者狀畏怯僕童擔右手顧其後一人牽學巨网一舉小网小罩撈网中三艇泊岸下一艇釣一橛其艇負魚登岸過蘆葦中隱隱有小屋數椽作平沙無岸艸木藂薄倒懸作風雨勢三艘舉颿坐舡屋一人有快然自適意樓觀髙出樹杪古杉細泉雲霧吞吐一人持雨蓋走沙際風揭其蓋力持之厓下有居室雉堞隱隱若江城者一人蓑笠而挽輅前曳後推之栢聚生泉下瀑橋渡一扶笻一騎驢者才數點人離情狀具層樓出山峽間林下阪杖而下者有艱難匱乏意兩浦水亭一杖傴僂且登一帳而旴衡疑皆閒老人也兩岸下挺相往來疑歌相和者茅亭泉上修竹掩映行者幅簉若聞其語咲樹林髙下煙橫抹之隱顯有無勢入平野岸絕樓閣雲霧中蘿下垂拂江石疑若動者漁舡店泊靑簾白屋鴈陣縱橫忽不可數疑若燎喨山石瀟灑丁杳枝亞淡波倒侵微茫平遠縱筆肆意略無雕鐫愈玩愈覺其精到令人忘倦渾然天造霄壤丹靑蓋源畫無疑他人不能至也畫四十餘尺無所脫略眾休備焉噫人之學問亦若源之畫亦庶幾哉

○望雲樓記

京師天下之都會也極耳目之玩窮水陸之產旣莫不可得見而有力者皆可指取至於富貴聲利亦有求而得之者也得於此必忘乎彼得於今必忘乎昔有得於心者至忘其身以求足乎其心者有之也而況其桑梓之恭故舊之念與其鄕裏一人一壑之所嘗遊雲煙景彩倏忽朝暮大動心於悵望而興感者乎宜其愈久而愈忘之漠然曾不入乎夢寐者也然試與之論其疇昔而悼其舊故則未有不爲之慨然者而至於其父母存歿之懷子孫賢不肖之感則有動其心至有嘆息流涕而不能已者此人心之理所以常存不昧而有所陷溺者未嘗無時而覺悟也使其每有所覺悟則無所陷溺𨿽富貴利聲之徒常懷仁義忠厚之心必有長顧卻慮之憂而無冥蹈瞽趨之失所謂一舉足而不敢忘其父母焉則所以持守其身者不容不謹亦所謂𨿽蠻貊之邦行矣況爲京師都會之觀也哉余卿其家凎邑凎本隸廬陵金川玊笥襟帶其間亦天下之奇勝其僑居

京師數年慨然以爲一日之居陿陋不足以豁其心意乃撤而新之爲樓若干楹集鄕之朋舊而落之張君子英金君幼孜請余名且記之餘惟於某二親有存感之歿悵望乎桑梓之間俛仰乎定省之際陡屺陡岵之詩歌之而欲無歌也北山之石蓼莪之篇賦之而欲無賦也鞅掌之隙少興其懷時與賓客故人飲酒於斯也其所思者遠矣請名之曰望云是樓南向而故鄕之云物在望也凡吾鄕之人有桑梓之思而不能引去者登斯樓而一望亦無幾其少仰也

○川上亭記

吉水以東山爲鎭山勢自東而南屹然數峯隱映一縣其北一攴至上槎兩峯離立如萬馬前馳而騎兩後殿也又曰指其形槎然曰上槎也余嘗以季秋逐桂香循溪水而入兩山如峽時復開豁有野田竹樹之觀可數里至其源山勢拔起水石相激微波縈回浸爲平地居民康豫池可漁山可樵圃可蔬水田可畊稼而後死梨粟殽蔬之供具充定余婣家鄒氏示貴自新淦來歸連世爲士元季之亂先公子鼎梅翁問閔義旅共歷險難継而惟遜元英叔�從先公學於鄕校後予女兄歸於源深予往來上槎之�相接而鄒氏亭館之勝屢形於醉醒夢寐之間至於今不能忘也今年元英以景陵丞考績稱最朝於京師以上亭記爲請且曰先祖嘗自號川上作亭於溪水之濱余嘗欲請記而以菲薄入仕內廷継復外補此心不能一日忘也玆新其亭他日幸比歸榮相與道古今而宴樂之追思世契亦足爲艸木之光華也余然其言書以記之

○三峯嵓眞寺重修法堂記

吉水縣北行六十里至玄潭富溪之間捨舟而上十六里入嵓眞寺唐定光佛貶汀洲時駐錫之地也後倚東山如列畫屏鰲山當其前北華出其右初入寺時復峽周回若門戶然數折乃至其三峯拔起閒靜而深秀嘉花羙竹茂樹蔚然石泉冽以甘土壤麗而沃爲田以稼可歲稔爲場而樹果無不宜者是以自唐迄今數百年土木之工有煥無朽凡所以奉佛庇像而待賓客者未嘗乏焉今山釋有常者姓周氏富溪之舊族也尢能振起其教出典藏拜�之四峯禪剎卽諸禪伯聲譽燁然裏中故家桑園周氏世爲寺檀越往年先君子之友故元東宮說書雪江先生之沒也葬於寺中之近先君子送葬還爲吉寺中之勝有常之師峻極尙在而有常已知名當時矣予時尙少未能至其寺也洪武庚午餘歸自翰林雪江從子子用與予往遊前進士艾先生元暉爲撰碑記子用出石請予書畱連幾月餘有常脫去邊幅物我兩忘飛觥奕棋起舞合樂歌聲流云列石響振巖谷合予與子用攜兩家子弟賓客故舊數十人騶從駢塡相與嘩嘆星月下猿鶴爲之驚訝賦詩論文誠一時之盛哉於時法堂藏殿有緒未就也有常曰俟其成重爲我記十有七年於此矣有常奉詔來京師修備禋祀畢將歸因周編修崇述孟簡兄弟敍其修造自洪武辛未迄今彩繪藏殿太士古佛應眞塑像山門白雲關藂林兩重臥云室爲安息之所巖主地藏閣讀書玊華堂與法堂院其徒碧旣葉贊成又念鄕之離相興國二寺皆法門分派中爲豪右攘奪不一歲悉取而歸之興造起廢軼其舊觀皆能不私於己而有所成立皆可記也而予從子禎期與兄子壻周恂買一石礱而施之寺曰以刻玆記雪江之孫仲舉擢進士而歸曰當求善工俾刻焉遂書以與之先是有常畫艾先生與予相送迎狀於壁如蘇子瞻佛印故事明年予又歸鄕復爲玆寺增一畫壁與此記俱可傳也有常先歸以俟詩曰

嵓眞之峯靑插天中有佛寺盤之圓佳花羙竹秀以娟艷艷嵓窟開金蓮大雄樓殿龍騰騫禪伯歌嘆雲裏�昔年曾此書石鐫當時賓客向駢闐卽今一十有七年梵宇咸備施周垣矧有餘力及福田離相興國危復存兩賢髙誼古所惇仁愛吾儒將赧然天龍守護鬼物跧坐閱滄海思綿綿

○興福院修造記

吉安泰和縣西三里有奧福院相傳始建於吹塘每晨夕鍾聲獨震動於西溪若相應者咸以爲地靈遂謀遷之卽今所也宋遭兵燹蕩盡所存元丰甲子井闌石記而已嘉定壬午永丰曾煥仕爲大理少卿爲大書其敕錫之額至元丙子寺僧彌綸始造法堂廊廡啟玄修藏殿鄕之豪曾佑甫修山門及鍾樓劉和甫修前藏殿一時好事者翕然助而新之壯麗宏偉視前有加元季復毀於兵所存者法堂藏殿而已彌綸之徒宗海慨然有志於興復節其衣食之餘積好事者之所施儲材石百用之所需不憚風雨寒暑殫其勞力其徒惠眞與寺僧自圓克恊其志當洪武戊寅之春始作西廊望諸佛羅漢像金碧焜煌棟宇嚴翼崇信樂施眾功垂就而宗海遽捐館捨惠眞繼成其事親至元丙子興造復無愧矣昔予歸自詞垣嘗坐宗海之居坐談於松風涼月之下語予興造之意而求記旣諾之而未果爲後十餘年爲永樂乙酉予復忝詞垣惠眞不遠千里買船至京師謁予泣且言吾師宗海以永樂紀元之先一歲十二月日疾革呼惠眞告之曰吾重僧寺記嘗求於翰林解公已諾之而未獲也吾且死若能畢吾志死不恨矣言訖而逝惠眞不肖先師之志有可閔者予爲悲之且無以卻也惠眞請之甚勒蓋逾半年始克爲之嗚呼世之士大夫家襲禮義之教荒墜弗嗣者吾見亦多也宗海以浮屠之學異姓之師弟子而能汲汲於繼其師彌綸之業而惠眞間關遠道致敬盡禮致宗海臨沒深悲之言以畢其志可不謂賢乎哉且世之言浮屠者爲其善幻能以禍福動人故塔廟之建人往往趨之予見宗海及惠眞皆淳謹不事智術而人亦樂助之興造豈非其行誼自足有所感動歟若院之始建與其由宗海與其故老皆不能道也其或傳以爲今九百餘年計其歲月在陳隋之際未可知其必然也

○生春翰墨之隙記【丙戌】

六世祖號生春諱谷傳劉靜春之學篤行而惡近名嘗曰近世聚徒著書者多禍道學之名召之也由是及門講學者皆能篤信終身未嘗有叛去者淳佑己酉君舉於江西漕司明年南省試及等當庭對以病免歸與弟龍翔子孔晹及羣從子姓杜門讀書講學爲樂累世自唐至徳以來畜圖籍甚富家亦饒財卽所居之東因髙丘爲臺臺下爲屋窓戶顯敞園池交映東望則東山爲吉水之鎭山連峯參差秀麗雄傑嵳峩倚天靑翠如渥其溢出爲大平山如後貓蹲伏正直屋上每初晹絢麗其色正紫望之郁然實所居髙丘山脊之連延也北望虎丘甘露兩山盤回有人居先世者嘗建書院其上遺迹宛然西郥南宋思陵所居鑑湖一曲故爲大池唐末有書望其上卽劉丞相沆少時受學處旣貴重遊有相儒仙客之詩今傳於世後其傍道院屋梁上懸兩鍾自相擊一夕地陷遂爲湖今益平淤多芙蕖花每盛時綠陰隱映鳥鳴上下不啻如春晹之月也南望巽袖一峯卓然如玊筍獨立於靑空之下傍無蔽蘙芙蓉天獄諸山勢與章江文水驀然下馳虹霄雨霽捲簾坐觀不啻如丹靑圖畫也蓋居當山水之會林花澗艸騰芳獻秀與寒暑絕異而又與城市相去甚遠淸時遊賞驩娛弦管之奏與彈琴讀書之聲相聞燈火相接無窮愁寂寞之感者亦其居使之然也於是府君之友丞相信國文公大祥大書生春翰墨之隙六大字揭其齊而且以生春爲府君號謂當不忘靜春之意府君曰吾志也遂書生春而文公復爲之記今一百五十餘年矣中更離亂瓦礫丘墟至大叔父季通先生首辟艸萊欲重構之而未果叔父原壁纘承父志爲屋以居追惟信國文公之書與記皆失之命縉爲文且述其事且爲書六大字將刻之叔父以爲不欲創爲羙名不求文他人而屬之縉者惟欲紀其實以示後之人是亦府君之志也嘗聞信國之記有曰君家藏書有萬卷蕓香玊潤羣從子弟數十人言溫气和或臨池學書見風輕雲淡之時或振笈發簽卽傍花隨柳之興又時紛利俗塵勞膠擾舉無累於其問吾安得不名之曰生春翰墨之隙耶味斯言也其所從事固當有道學之實而無道學之名歟叔父景前修之芳躅服先世之遺訓縉敢不服先世之格言效起予之往軌叔優遊自樂於桑楡之景子孫綿延相繼﹖瓞之餘或由斯記也豈曰小補之哉上猶府君竟以隱徳稱平生讀書好學今我旣貴贈上猶尹龍翔以寶佑丙辰進士及第仕終歸葬於折桂之韓桓嶺季通於縉爲髙祖叔父爲曾祖叔父今見族中玄孫則玆事流傳今又九世矣

○螺陂蕭氏祠堂記【丙戌】

螺陂蕭氏祠堂者唐八葉宰相之後宋殿中侍禦史工部侍郎廣陵侯定基所建以祠其先也在螺陂之原倚山臨溪廊廡寢室髙門崇牗規制嚴肅周以外垣樹以名木至今四百年世有顯庸修咡弗墜元季之亂𨿽暫廢弛逢今理平撤而新之視前益偉其仕有名者皆祔廣陵之室而廣陵與始祖武寧君俱爲變世不遷之祖武寧君偉霽家本長沙宰相復之子儉所出也其舅侍郎楊公輅知吉州依居廬陵之膏澤上書����仕爲武寧長官沒後遺言子孫必徒螺陂𨿽非始居螺陂之祖然其志也亦其澤也祠之爲始祖宜也武寧��而廣陵始大甘家二弟世基化基皆仕有官子孫榮���宜公汝諧長興公汝器祁陽公汝士將作公汝賢大理公汝勵汝�在慶曆初科與弟汝霖同年汝諧繼之汝器登嘉佑第而公廠以紹聖繼之繼公廠者子厚也嘉定之淵與元丰之服相望而起爲禦史爲提刑曰綱曰澥皆擢甲科其曰興者以武功至武翼大夫顯名當時其它不可悉數皆列祠之可敬可羨也況其子孫歲時瞻仰孝思之忱其所感發當何如哉余先也晚不及拜蕭氏前聞然因祠堂尙有典刑顧膽肅穆爲書之碑蕭氏之祠𨿽百世祀可也且以江鄕重也

○遊馬當山記【丁亥】

馬當山在小姑十餘里隸江西彭澤縣連岡趾頂皆石蜿蜒騰躍自北而南江西正山之北厓俯臨湍水不測之淵魚鳥結巢棲息其間以萬數人迹罕至亦莫得而害焉故見舟上下眾呵叱之不爲動回翔俯瞰磔磔然有聲甚目樂也余少讀載記感王孛﹖攵禱祠下事切慕神之靈且好文也二十年間往來經此常欲一造其上而不果永樂五年丁亥二月餘自祠坦出臨桂藩將妻子歸江西十六日道出祠下時雨初霽湍瀨甚急舟人極其力操舟乃得至小麓小徑從東委曲而上巨石森列古木蒼然有虎石狀與虎無異進拜祠下望像蓋唐人衣冠而宋石刻已稱水官廟不知其何以云也唐宋碑碣無一存者石上題字亦多漫可見者唐大和中某及宋皇佑六年奉敕禱雨者某官而已廟祀姓萬謂言舊有半山亭馬迹亭石上宛然云昔神人之遺余亦徘徊之乃登舟從余遊者男山呼婁金

○重條崇仙觀記【丁亥】

吉文水西白沙九江之上有觀曰崇仙肇自宋景定庚申元季始毀於兵至國初復以次完葺今永樂五年殿堂門廡岡不咸備垣墉塗墍罔不咸羙昔予嘗遊於玆覩其溪山回合樂其道流文雅焚香鼓琴賦詩飲酒醉臥於玆不知其幾朝夕予與遊者賓客騎從旁午觀中之人未嘗厭也其始與予交者吳玄虛爲道官復於京師爲文送之歸鄕數與相見忘情爾汝而觀之旁多大家世族若螺陂蕭氏湴塘楊氏山原羅氏前修後進輩行相望來遊來歌必於此觀觀之創始者道士黃志林玄潭之髦俊蕭氏之甥也蕭氏自柳州通判聯堂先生施捨田地創立觀場及爲屋以祠先王旣而謂不可無住持者以主之因命其甥以供祭祀是爲志林乃能闡大其教遠近附之至今遂爲叢林志林之才有過人者而微蕭氏則亦莫能興也按蕭氏自定基禦史得三瑞齊名厥後子孫接武而盛終宋及元未嘗落莫近年蕭氏祠堂復完予旣爲之文而今觀中復來請記是豈非相爲盛衰者歟其與志林同時至者嚴紹永劉可山皆有道行國朝復興者道士郭楚川羅道田孫嵩髙陳椿年周謹瑜也椿年爲神樂舞生二十餘年篤厚甚文玄虛之徒也今玄虛死久矣予至神樂觀與�年話舊其徒劉忠樂在焉志樂之徒戴九霞遇建金籙加恩亦度爲道士將與志樂南歸余於是又有感焉爲之記於碑外詞曰

匡山有祠靈應彰

上麗斗極通文章

故家主者蕭公綱

晚有羽服騰分芳

琳宮璇題金璧光

歷年興起無顚僵

鬼神呵禁驅不祥

祝釐覃福世道昌

世與右族相頡頑

○後樂堂記【戊子】

聖天子尊臨大寶紀年永樂臣縉當筆署詔奉天殿中聖天子若曰永與民同樂此朕志也其以署詔紀年��聖言身修思永樂以天下二帝三王之盛心也斯世斯民萬世一時之遇也昔者二帝三王以是存心一也其臣臯陶稷契伊傳周召下至嗇夫版尹皆同心至於海隅蒼生庶類凡有心者雍熙泰和上下一體何其盛哉亦感應然也聖天子作於上寧無翕然應於下者乎北京刑部尙書黃公山東昌邑人洪武甲子舉於鄕入冑監事大祖髙皇帝歷官至工部侍郎聖天子首擢工部尙書調今官永樂四年師徵安南受命先次廣西鎭調饋餉給乏絕明年安南平總治交址而政按察司又明年盜起海上師復來徵兵民事劇叛服情變撫摩帖抑應對周旋於以體聖天子之盛心平安輯之俾同其樂無異於圻甸之中輦轂之下也是以竭其心思勞其耳目盡言而極論早作而夜思揣摩盜賊之情而惟恐一事失其機度量任使之器而推恐其一事失其當身體黎庶之艱而惟恐一物之失其所此其心無時而不憂也乃以後樂名其所居之堂而謂予記之且曰予有慕乎範文正公之言先天下之憂而憂後天下之樂而樂也嗟乎文正公之以使相出鎭立功西郵而仁宗未究其用故上視周召有所未及者今聖天子所以任公者過於仁宗遠矣而公豈惟慕於文正者乎𨿽然其言卽周召之意也其心卽周召之心也公慕之宜也令玆南交尋復綏靖公歸朝廷雍容廟堂聽都兪之聲睹干羽之舞公之樂也以卿相之榮有庭闈之慶裏門下車命服稱壽亦公之樂也夫是之謂後樂也若夫世俗之所嗜好而矜誇者豈公之所樂哉然則所謂樂以天下憂以天下而庶幾聖賢之樂者歟是將以名其家居之堂也豈不可以垂示其子孫哉公今所寓廨捨也亦將大書揭其間俾後之人知其樂之所自而詠歌聖天子氶樂之治於千萬年

○劉氏誠心堂記【戊子】

成湯一言雨數千里宋景公一言熒惑退舍韓愈一言而開衡山之雲天人之相懸絕如此而感通若此何哉惟其心之誠而已苟爲不誠言與心違行與思異𨿽勞心焦思作僞揜之亦將日著其拙矣況望其能感通於天地也哉邑人劉道成氏以誠心顏其堂其亦有見於斯歟今夫萬斛之舟制於數尺之柂人之一身制於一心行於州裏行於蠻貊邇之事親遠之事君誠爲之主安往而不感哉舟行而不制於柂卒然而遇風波且不得爲全舟矣孰可無主於內哉道成與其子獨淸皆好善志之所尙如此爲之銘曰

人之大體曰惟心耳動以言宣行由義起方寸之間萬物攸幹惟誠與僞善惡之關登斯堂只思誠其意尙愼勉旃愼終如始

○張氏孝友堂記【戊子】

吉水城西張氏原良原傑原偉原倫兄弟四人皆早孤奉其母能以孝聞而兄弟之間怡怡如也原倫尢好學喜從事於儒者余友劉中書長謙名其所居之堂曰孝友而求予言以朂之夫原良兄弟孝友之實本具天性之眞而非由外鑠之也他人之同有是心者聞之寧不爲之感動耶有是心而或有間之者又寧不大所媿悔耶善夫中書之所以名其堂也或曰二字之義甚大母乃未足以當之歟曰不然也其名𨿽盛善其義𨿽甚大而本心之同有不以聖愚而加損焉但能存之卽無可愧一或間之其於人之名卽有所不副也何也世之不孝不友而可謂之人乎或者又曰孝則灰矣而友豈足爲之比乎曰是孝者之先務也觀吾夫子贊棠棣之詩而命之矣故失之曰人能和於妻子宜於兄弟如此則父母其安樂之矣孝而不友傷其父母之心豈爲能孝乎今原良兄弟之相愛本其母氏之慈母氏之甚愛其子本其嚴父之情也一堂之上奉觴戲彩而母子兄弟夫婦存歿之感俯仰一世悲喜交集有至情之所能言者而豈有一毫相惡之情間之哉而可使人得而譏之哉原良兄弟勉之哉尙致思於他日與閨門妯娌之和也

○具慶堂記【戊子】

自庚關而北數百里山還水紆如綰綺縠抱璜珥風气之鍾發爲俊彥而又多淳仁壽考華趾景貺和同溥博連鄰比屋歡忻榮盛者常多憔悴悲離無幾而且於人殷物聚溪磯扶淑之所則行其重而識犁眉欵其門而敬黃髮扶攜驩聚大非他郡之能度潔者也此固山川風气之常然若南陽之菊潭翁源之葛嶺而亦聖朝仁惠之所命應之金川玊峽之間玊笥之峯駢萃秀麗而數百里之秀水又夾於兩山之間人殷物聚若水東黃氏憲武二親在壽考康寧之�兄弟如金耀玊映之祥彩衣焜煌白髮逾耀謂之具慶孰不曰斯名之稱情也哉夫慶出於天善由於人觀憲武之具慶則其善可知矣然何謂之具哉有是安矣無是齊眉壽不可謂具也有是父母無是子孫非具也某惟思具大善伐日之慶宜乎其具矣

○友恭堂記【戊子】

詩云兄弟旣翕和樂且耽而孔子曰父母其順矣乎至哉孝子之情見其兄弟昭昭也舜忘謨蓋之讎而俱知富貴其弟斯弟也瞽叟之所愛也泰伯文身而不用讓季歷以爲君季歷者大王之所賢也申生不詳驪姬之贊而辭或者之言曰君安驪姬是我傷公之心寧死而不忍傷其父之心如姜肱不忍其弟蚤孤王覽不忍其兄之同父皆本於愛親一念之誠推之耳季安英偉人也嘗構堂以居未幾捐館長子原某綜其家原達弱冠原徳尙幼相與升堂而念親之不可見也曰吾父之作斯堂固以驩聚余兄弟而豈料其遽止於是吾兄弟可以一毫利不利生嫌隙哉死而有知不孝孰大焉由是相愛益篤爲弟者愉愉而敬其兄未嘗有違其兄爲兄者怡怡而愛其弟未嘗計其弟之宜恭此其能久而益篤將白首無變若夫兄而視弟恭之以爲友弟而視兄之友以爲恭交相責望兄施之株而弟報之兩弟之尺而兄與之分一飲食衣服芥蔕於其意一語言進退計較論量其間鎖鎖焉屑屑焉視人之交易鄙夫之計與稱裒引度沾沾焉其至參啇心可坐而待矣此豈得爲友恭也哉原達兄弟相視如一體而人爭譽之曰友恭且以其堂非其意也彊而後從予遂從而歌之俾其同風

歌曰倚嗟鞠子之歌兮念父母及兄弟予信兮況妻子之好合兮宜兄弟之俱兮樂怡怡且孺兮令綽綽而裕兮視鶺鴒之於急難兮瞻鴻鴈之嘹唳兮感歷山之號泣兮與荊蠻之逃避兮𨿽吾生之庸兮猶成授之大器彼聖賢之重誼兮視天下其如寄矧瑣尾之私利兮粉冥頑兮絆示聆漢謠於春粟兮感鄭莊之投餌宜人類之不爲兮彼欣然而得計噫昏昏其流俗兮斯明明於當世堂赫赫以弘構兮聯璧璫其瓊珶棣鞠兮復承杜湑兮附麗琴雍雍而瑟如兮箎��而塤逓尙油油其引類兮庶斯民之攸意

○積善堂記【戊子】

仲尼曰積善之家必有���釋�之初爻履霜堅冰至義也蓋事必從微而至著君子當務其微事必自幾而至成君子當守其幾必自始以至�君子當保其始故又曰善不足不足以成名小人以小善爲無益而弗爲也以釋噬嗑之終互相發明以示人之善之當積也夫自一念之善至一事之善以至百千萬事之善自一日之善至一時之善以至百千萬年之善自一人之善至於一家之善一家之善至於一國大下之善爲百千萬年後世之善善之所積慶之所餘也一念之善有一念之慶萬念之善有萬念之慶百千萬年之善有百千萬年之慶也必其善有餘然後慶有餘未有善無餘而慶有餘也亦未有善有餘而慶無餘也善外無慶慶外無善君子但覩其善之積而不期其慶之餘他人但見其慶之著而不覩其善之微故知積善者豈非君子傳心之妙歟鄱陽大舟許氏宗由其先來自樂平之銘口盛宗也��善名其堂而遺其令子正印來求記其有味於仲�之訓也其得傳心之妙也危微精一所以積也四端萬行所謂善也凡壽考康寧富貴福澤之來者皆所不求而自至也其於以名慶余堂者有間其知本矣其自銘口之宗所積盛矣而大舟之積又可見矣其父祖以上不待言矣其父子子孫之積容有間乎𨿽然其請記也非欲有增益於此乎則聞曹武惠王方冬不忍移其瓦甓慮傷蟄虫宋正獻公少時見羣蟻墮水編橋渡之此皆小善而出於至誠無所爲而爲之者推類充之貞積力久善之所及庸有旣乎是可以爲斯堂之記乎

○秋堂記

湘潭隸長沙府爲屬縣地有山林之勝民樂樵漁之業有史姓居是世爲丰家其字彥明者才質溫粹樂善泛愛而與物無競間於所息之處名曰秋堂因予親友徐君叔遜之歸吉水且屬來請記予�未與彥明會又恨未獲登斯堂以覩夫山川奇崛之勝但重叔遜之請姑以諗夫秋之爲說曰夫名堂以秋者豈樂夫時之遂歟且物之春生夏長秋遂�成四時之序有不可易者而惟秋之气物受其變而能遂其性人之生於憂患而死於安樂者則亦以經變而能保其常此古人宜於老圃秋香而爲之諷誦彥明之堂而名秋者豈是歟況彥明之父之仕朝兩爲司牧則平易近民載掌刑獄而治化爲允以是險夷一節而始終不踰至彥明𨿽隱處鄕邑聞聲譽焯焯然如前時而彥明之雅操堅持誠又有得於是矣宜彥明之今日開三徑以培植秋花之盛具百壼以招邀久要之人酣歌擊節追古人於千載之上如屈原如賈誼懷沙鵬賦忠奮激烈凜凜乎尙與秋乎髙於一堂之上又何古今之間哉此彥明之志又豈尋常之可窺余故重叔遜之請姑以是爲記他日能歷其地而目擊其勝尙當泚筆書之

○東臯艸堂記

艸微物也春而生夏而長秋而霜降則槁而偃貧者無以貨陶瓦則取以茨其捨故謂之窮�蔀屋亦有隱者君子輕富貴而甘窮約郥又居之以爲髙亦非有鄕曰文昌多聞人望族溪山之所縈郁艸木之所暢茂友人劉子植與其第九江司訓子素居之自其先吾不知其幾世矣心有顯徳如子植所謂隱者君子爲人謙退不慕榮利歉然常若有不建者所居有東臯之勝因作屋焉予未之見也訊之則曰與所居相邇廣不數步髙不數尺因山之竹樹以棟宇因其艸以茨之山光云影風雨晦冥吞吐之間幽閴不可具狀於是歌於是息於是遊焉淒風苦雨聽於其下有瀟瀟颯颯之聲虹銷雨霽觀於其外有氤氳之气嚴霜凍雪巡檐而嬉有鏦錚之響無舟艧之施采綠之餙中邊左右無一足以動人心目者至其淸風徐來明月方皎萬籟俱寂足以忘塵勞融心神觀大鈞亦艸屋之一奇勝也予聞而髙之爲之言曰若不聞程先生云嘗受學於周茂叔每令尋仲尼顏子所樂何事引而不發寥寥窮壤間�實從事於此莫非利祿之有以動其心也而易其志也子植兄弟可與語道者抑以爲孔顏之樂誠在簞瓢陋巷之間乎亦隨寓而安不系於是乎若必從事於是旦旦而念曰今日之簞食安知他日之不千鍾今日之艸屋安知他日之不渠門桓圭衮裳視��爲何榮廣土眾民視艸屋爲何安是固右動其心而易其志�然孔顏豈不欲有是哉亦不遇於�����������照出也處也是或一道也

○一經齋記

吾鄕嶺口������������林立親姻和會而賓客輻������������禮賢先生先季大父觀我主其����������易乃扁其齋曰一經中更亂離齋���������何恨而一經齋之名固在也龍氏之�������昌運復其故居構一經齋而使其���������祖賜名也不可辭夫自漢唐一經取��������有皓首而不能窮者矧易之爲書經��������豈易言哉嘐嘐然曰五經五經者豎�������少讀五經正文通大義於易也傳焉而不敢試乃以書擢進士第二十年來常欲求大夫之門人學者而與之講明也今來請記何幸如之設卦觀象系辭焉聖人之情見矣耳易口易心易學者之情見矣不知翁何擇乎此耶得聖人之心者其亦知進退存亡而不失其正也通乎是者安知五經之非一耶�啟以予言復之造是齋而重講焉

○望華堂記

元季兵興從祖山泉先生兄弟避地於鄕之鵝田弟子賓客多往從之其大族羅氏季華一門羣從彬彬有逢迎之樂於是以華峯稱之至洪武辛酉從祖門人莫子淳甫復過之則華峯死久矣其孫尙禮爲堂於居之西徧而請名焉莫公取華峯之意而名之曰望華尙禮深以爲慊而莫公爲之記且謂其指顧之間寶華中華南華七華嵩華諸山皆可望而思焉今去之又幾三十年而尙禮與莫公皆不可作矣尙禮之子文昌原昌早世孫崇桂崇杞崇憲兄弟卓立什襲詩章詠思祖考之徳未嘗頃刻忘焉可不謂賢子孫歟環山積翠感霜露之沾濡善慶芳華將歲月之俱長持之以行能輔之以詩禮將見華衮簪笏之出於玆堂也不徒望思而且爲人之望也

○崇節堂記

忠孝人之大節也能無愧於斯二者使後世有述焉其人蓋亦有數耳然人孰無忠孝之心哉或哀於妻子或迫於利害見善而不能遷聞義而不能勇是以鮮能無愧也苟能銳然立志不以私勝不以利昏聞義而勇爲見善如不及𨿽死生患難之際凜然而不變何古人之不可及哉是本人心之所固有也昔在宋季丞相江公萬里自少以孝友聞及爲吉州守創鷺洲書院祠周程夫子與郡之人士講求忠孝大節風俗翕然興起後人居鼎鉉扼於權臣�車告老不忘朝廷襄樊之圍六年而上不知乃爲書數千言極道其事黜居鄱陽城陷之日從容就義此其忠孝皆無愧者後世述之而吉之人士猶景慕者其流風餘韻有在也江氏思遠以崇節名其堂蓋景慕之尢深者而抑詩云豈無他人不如我同姓之意思文豈惟以忠孝自勉將遺其子孫以遺鄕之人勸也登堂者能無感歟

○悠然齋記

吉文水西下四十餘里鷓鵠山之西麓有地名迹符云昔許旌陽治蛟蜃焚符空迹之至此地故以名蓋神仙所遊奇勝之境而富俗云積聲之訛也予親戚﹖﹖手綱朱君世居其地其所居之對則南山也望之如屏障予先祖在唐至徳中始居於此至今猶曰解洲蓋予於朱君近有親戚之好而遠有鄰曲之雅每過之裵稟不能去甚有愛於南山也君之齋名乃曰悠然蓋君抱磊落之才抗浮雲之節胸次悠然與彭澤蓋異世而同符者就而論之比於陶之所遇殆將過之乎蓋其悠然也何方陶公之出而從事也蓋料晉祚之移而其解印而歸也而亦豈其初志也哉是則陶公未歸隱之先固有不悠然者矣使其亦悠然處之吾恐其有楊子云之失也今吾﹖﹖手綱則不然少逢亨嘉之運長無盛衰之感席祖考之世徳遨遊江海讀書窮理夙有髙世之志以爲聖人在上羣賢滿朝大小之任各有人則亦自適而已安能以髙世之志而爲下人之屈哉充其操也𨿽唐虞之巢許何以過之哉且予嘗謂夫人涉難而後悔歷險而後懲遇������之不可食者皆凡人之見也惟先事而知先機而應不罹於咎不陷於憂愁窮困之域所謂鴻飛冥冥者是豈凡人之所可及哉若吾﹖﹖手綱是已然則招南山之白雲挹南山之爽气歌南山之詩而與之賓主日相對而不倦者不知天壤之間若吾﹖﹖手綱者幾何人哉予以凡人之見出而仕者二十餘年精神念慮皷舞思倦矣會當乞身於朝歸營數椽尋鄰曲之雅以與﹖﹖手綱往還亦將無不悠然也姑爲之記以俟

○素位軒記

余自洪武乙亥歲客遊贑城季大父山泉先生之門人髙君汝南爲郡學官由是寓學中久之盡得交其學生橫經論難情好漆密若今之興安縣周君鳳祥其一也周君傅髙先生易經學貢京師有名聲於冑監旣而選試獨一人髙等擢今官予復與相見十有五年於玆矣昔也少壯而今且班白矣然於初見時情懷論議皆不異焉蓋人之常情方其未仕也有爭名躁進之心及其旣仕也有希髙望遠之意仕未崇顯而衰病及之未有不嘆老而嗟卑者也故其在學校一舉足而望仕宦及其仕宦一舉足而望卿相其身所處之地其心無一息之安也而何望其有及於物也哉爲學官者無心於其教子弟爲民牧者無心於愛其百姓憧憧然何暇於日用之間哉周君之學問故不如是蓋有得於易之通而異乎常人之變也故其情懷論議無所動於外而窮達出處隨所寓而安且以素位名軒而求余爲之記焉余覩周君在郡學時安於郡學故學成而充貢在大學時安於大學故名立而登仕今其爲令一縣也安於爲令設心措慮惟在於令之所當爲也其惠澤之施及於物可知也興安當路於交廣湘漓渠水之所發源山林沮洳蒙昧險阻之間居民財二千餘戶以應府司大藩之供億周君爲政三年勉勉循循撫字而勸相之趨事赴功未嘗敢後由周君之心在乎此而無外慕之私也予觀自古之循吏往往皆入爲卿相爲三公號知大體不爲爵位所動者非飬之有素其能然乎故其位三公不以爲泰由其爲守令不以爲勞也守令其可易而視之哉周君勉之將由此爲卿爲相爲三公亦安其心處之惠之及物也秪見其益多耳周君勉之母忘舊學焉爲之記而系以詩曰

君子之學用心於內思不出位不願乎外見在所居隨寓而安俯仰無愧心廣體胖貧賤夷狄富貴患難物有萬變蚊虻過前昔者大舜耕稼陶漁若將終身與大石俱及其登庸百暌時敍歷試諸難納麓弗迷被﹖﹖﹖皷琴若固有之亦有周公受遺負扆一沐三握一饋十起流言居東赤舄幾幾仰瞻聖哲有訓於經居易俟命素位而行彼或小人行險徼■﹝彳幸﹞撞撞其思胡能有定勒銘於軒致羙周君依乎中庸與天其旋變而有常時則乘之存乎其人自天佑之

○富溪堂記

廬陵熂下羅氏爲大族其柝居富溪者今歷五世尢以詩禮相尙富溪發源帽嶺縈紆而來環匝其居乃下出於五渡東入於文江夾岸多藂篁茂樹隱映蔥蔚信裏仁之�勝也羅君允泰又富溪之傑者元季之亂舉義兵保障鄕井屢殄賊兵鄕人徳之年七十餘乃卒其子三人曰賢徳賢佐賢達賢達間從余上湘江渡桂嶺導漓江而南凡百餘日請於予曰予家於先祖源淸始居富溪卽以名其堂曰使吾子孫與溪之源流俱永長也幸爲之記庶惠我兄弟且詔其後之人也蓋無日不以爲言余不得辭而於允泰之風流可槪見富溪之盛可徵驗賢達之意爲深可尙也嗟夫富溪之源出於帽嶺以注於玆不知其幾千百歲也而未嘗竭焉則由其有本故也若羅氏之在廬陵數百年子孫蕃衍隨寓而隨盛非其祖宗之積徳以爲之本安能至於是乎爲之子孫者誠能益浚其源母竭其流亦若是溪焉乃無愧於名堂之意也而亦豈有甚髙難行之事乎源泉有本不壅塞之則其出無窮世徳在人不冺滅之則其盛也莫禦是故思祖考之忠厚也則不可以刻薄思祖考之謙抑也則不可以奔競思祖考之能學問也則不可以怠荒思祖考之務勤儉也則不可以驕奢思祖考之惠其鄕鄰睦其姻族也則不可以乖爭不竭其流能浚其原如是溪也必將入江轉海昭回兩間於與河漢俱爲榮光也賢達兄弟子姓可不重勉之哉余世家文水之上與羅氏爲世交喜賢達不墜其先業也於是樂爲之記以遺之

○南麓齋記【己丑】

季琛楊先生令子民服述其先南麓齋居之所以作而請記於予曰先待制忠襄公所居裏曰楊家莊由莊之西行四五里南山秀出曰鹿峯傳俗有老父乘白鹿於此飄然獨去近之不見故以名云或曰以其形似也故又曰鹿角峯其前衍爲平疇兩山對峙圓如覆釡曰金魚峯皆可愛賞山下有澗深倍尋丈比溪之水自旛竿嶺東南注之疊石爲崖其流直下望之如瀑布噴珠擁雪聽之若鳴雷若震皷若驟雨至聲遠益淸若鳴佩環若琴築然先髙祖學睡翁少傳劉靜春之學通詩書易春秋天文曆數靡不研精著五經辧疑歷法五行論等書行世在宋大學與諸生上書斥賈姒道之姦已而嘆曰水火怒文明將食此天道人事將代易時也蓋歸乎哉中齋鄧光薦信國文公皆爲詩贈之故曰學睡者寓迹陳國南之意時皆稱學睡先生始築室玆山之麓而題其扁曰南麓齋四方學者爭造其門以經學授淸江範徳機是爲大史文白先生以歷法授習古翁而習吉至今用之以天文數學授臨川鍾朗而南麓之學遂行天下至先曾祖文川翁又結交虞文靖公揭文安公歐陽文公中齋桂隱二劉公李業於範公之門範公嘗贈之詩有曰始我南山居與子共朝夕服事子尊君恩義藹夙昔而文安公稱之曰範公之詩淸江傅若金得其神廬陵楊伯允得其骨天下以爲確論而文川不自以爲至也退居南麓弟子彌進若渝川黎應物廬陵劉粹中裏族揚撝謙皆知名當時元末之亂齋毀於兵亂後先從祖濟川復辟館於玆以授學者洪武中家君始爲堂宇繚以周垣髙明壯宏有加於前聚書數千卷俾黻與弟翼講習其中而求得前中書舍人詹公孟舉大書南麓齋三字揭之朝夕思惟繼紹前烈未幾而家君出仕爲令海隅調官山東貽書丁寧付黼兄弟凜然孤陋無與講明者昔先生嘗辱顧之願一言以自勵焉餘三復其詞而嘆焉予惟始遊南麓時民服尙少然已奇之不謂其能文辭如是也且自學睡翁至今百有餘年國家代遷陵谷俱變南麓一齋弦誦之聲相續豈可以尋常盛衰視之哉百餘年間經濟道統之學所以維持人心世道者皆出於是也今之世濟其羔者豈非天之意歟民服兄弟勉焉毋以俗學文辭自滿無患講明者之不至也尊君淸修偉節所至著聲循良他日入爲卿相歸休田裏著書立言與功業益弘乃祖之風烈可期也余亦世家南山下泰爲鄰曲異時亦得乞身於朝與民服賢父子往來講習於玆亦可期也書於齋居以俟

○淸潭集虛觀記

新淦玊笥山自秦時有九人者避徒役來隱於此後稍稍散去數百里之間名山勝迹皆其所�若吉水淸潭集虛觀其一也觀額自唐幹封元年道士髙士寧所奏請前白覆之峯常有白雲覆之瀑布垂虹亦傳有白雲仙者於此得道自觀中出而望之如玊笥然觀後東山綿延如列屏障世傳山頂晉時有楊仙於此沖舉石上履迹宛然余嘗遊而見之𨿽好事者之爲然亦未必嘗有此人也觀之左有北華山之秀其右則淸潭白沙登江如練有漁人數家瀨濺濺如鳴琴長松覆之鷗鷺並集於其間𨿽畫圖之�有不能及也但觀相傳爲危仙煉藥之所而觀前有亭曰南陽以爲鄧仙而設余嘗觀玊笥何君六石有大史黃庭堅詩云九仙同日上龍湖盡是驪仙所送徒惟有鄧君畱不去松根榰鼎煮菖蒲亦但云鄧君九丹竈之墟亦皆其所遺也而石又獨云何君與詩不相應又疑鄧乃何字之誤抑二君固在九人之列歟夫所謂仙人固能往來人間又以淸潭集虛山水之淸華若此安知九仙者不常往來而至於斯歟觀之興造在宋猶盛殿堂樓閣巖巖翼翼長廊曲徑與復壁重門相爲掩映誠齋楊文節公題字具存余嘗過之未嘗不周回觀覽而慨然弔古於斯也其諸老宿若歐陽紹先黃通言李道一劉如雲皆能修葺觀宇以爲其徒庇依入國朝住持道士周若川班首若愚知觀李希白郭尙陽皆能自樹立觀爲藂林東西道寮之盛又有過於前者而未有記也永樂五年某徵爲神樂觀舞生以記爲請余未暇也又明年而成之奉詔來京師循禋事異將歸其觀之始末復以請乃爲之記而系以詩曰洞天鬱鬱仙所都避秦亦有驪山徒九仙同日上龍湖世傳此事應模糊漢皇永仙溫詔敷築壇除道通蜀車玊笥天降仙冠裾環山百里艸木﹖﹖誇淸潭上有丹鼎鑪危山陡降來此圖有唐中葉誰所廬大寧髙君起集虛白沙翠竹相縈紆瓊林瑤樹枝扶疏文節大書照金鋪爲停鵠峙霞采俱塑像儼若天神趨觀者起敬生愉愉祈靈集禧災害除上應列宿牛斗墟萬歲永奠東南隅

○時敏齋記

怠荒學者之賊也時敏學者之方也不敏未有能學者也聖人猶然也孔子好古敏以求之是也弓矢機張非敏不發輪輿斲削非敏不成攫獵馳驟非敏不獲分爭辧訟非敏不勝文章政事非敏不妙不凝𨿽曲藝凡事猶然也矧夫學聖人者豈不然也堯兢兢舜業業臯贊贊禹孜孜湯日新文王幹幹𨿽聖帝王猶然也說曰遜志務時敏是也有如不及之心與力而或有間之怠與荒中道之畫也山溪之寒也前功廢而徒敏也可不戒哉世之爝明血勇之士一且爲功名文明之雄歆艷其中忽焉企而赴之效之則之介然之頃初心之發火焰焰水羕羕未嘗不甚銳且敏也取卷書手閱目透若將吞噬大聲瑯然未數紙若三軍之敗甲委捲顧後而奔糜也猶脇於威而忍也竟數帋■﹝塌﹐口代土﹞然心力俱困昏然喟捨火水而息者甚多也其它肆筆點靑黃當筵論禮樂忽然雷鳴忽然電馳忽蛙然息者𨿽外慕猶然也矧夫聖人之道非能有歆艷其人者哉則一飯思堯舜置七筯而莊蹻一觴慕孔子酒下咽而費貨者何恨也烏在其爲學哉故學在敏敏在時無道不敏無時不敏無時不處而不敏斯惟學者之方也可以一息怠荒賊之哉余平生無不敏之時以力敏事則事就以心敏志則志成心與力俱敏也知道以來十餘年聖人之所志洋洋焉未窺其際也勉勉未能罷其力也此豈一朝夕之敏求可志哉郭君某以時敏名其齋也固將以求聖人自勵也予喜與俱從事也請因是說記於壁冀如朝夕相講切也齊在居之西僅完葺仰有山俯有泉左右琴瑟書史盡器皆麄足玩適而已家自宋居東梅後隸吉之吉陽門系出汾陽忠武王三十六世孫云

○贑州壽量寺中興修造碑記

唐末盧光稠保虔韶頗著惠愛而塔廟之建在處而有若今贑州壽量寺其一也始有僧道誠隱居雲泉之無憂山夙著苦行會光稠闔宮疾疫醫樂禱祠弗愈或云道誠當治之乃禮請至對云卽曰法華經可愈光稠如其言遂驗欲贈謝之辭曰得一袈裟地足矣光稠乃捐東宅花圃建寺始名盧興延壽以此也尋易爲聖壽宋祥符中始賜今額紹興中修造尢盛增塑佛釋丞相益國周文忠公嘗所遊息有祠存焉至元壬午圯於水元貞丙申塑像者僧如一也至正庚寅修造者僧智就也薦毀於兵洪武中以賦役欣於朝得委民佃僧眾以寧者今住持僧榮安也榮安以推舉童典藏當寺僧蕩柝之際去而之四方豈不甚易且樂西崎嶇陳乞瀝膽叫閽以復其役以息其徒而又積累修造至於如此之盛豈不可以爲賢乎且予儒者道不同乃於患難之際相卹如是篤於交友之誼與古人等不賢而能之乎是不惟於其徒能有所勸其行誼可嘉於人心世道未爲無所補也故其修造翕然而人之泛未必不由於斯歟國朝置僧綱司治景徳寺寺又亦圯榮安始蒞官卽修治之乃治之量其用心廣大豈不又可見歟信榮安之爲賢也爲之記而系之以詩曰

空洞之山髙嶙峋章貢二水城夾闉欝孤堂前气氛�異人感化通明昏盧氏花果眞祗園珠林靜鎭廛市�一彈指顧五百載苦竹特立志孔仁度超刼灰敢叫閽精神有格回天鈞錙衣寂靜樂復臻矻立砥柱注何津金鋪獸闥昡錦新庶士趨拱來如雲視仰聖世宗華勛萬歲日月同朝曛萬歲表揭大史銘時永樂庚寅正月也

○觀瀾軒記

天下之羙觀未有過於水者江河之浸溪澗之流方其安行而無齟齬也滔滔湧湧貼然而莫測其際聒然而莫知其所至寂然而不聞其鳴聲及其風與之爭而石與之聞也則其聲發焉如鼓雷霆震天地其勢必下而歸移於東也於此觀之有似乎君子當無事之際處常行之安便焉或無甚異也及其臨大節而不可奪當死難而不苟免鍧鏗炳朗震動天地不二其操與水之萬折必東何異哉此一觀瀾之一端也若夫道體之妙由其靜而有本故能漙漙而無窮其往者過非有所逐也其來者續非有所迫也可以觀此理之通而致誠之徳焉林平南有觀瀾軒有圖一卷書其說記於左圖之工拙則余所未解而軒之作所未悉而亦平南之所寓意云平南名直字正徳廣東人

○鄭氏白雲庵記

先生姓氏宗法甚明廟祭威儀禮盛具備而喪葬有棺楟衣衾至盡卜宅兆爲安厝猶甚備也余嘗疑秦漢之際因其情之近而獨隆於墓舉廟祭之威儀姓氏之宗法反忽而不講此後之儒者所以羣起而譏其非古歟余嘗以爲本末不具而輕重失倫則有矣以爲非古而妄爲失禮而過舉則後儒之論又益不足信也何也示法旣廢而無以合攴庶之分廟祭不具又無以辧昭穆之序歲時族屬之禮或缺而喪葬宅兆至於下落乃因循不怪至欲舉區區之葬祭而並之是先生所以維持族屬人心者蕩然而本末俱已也可不可哉然其恨於人心發於至情終非避儀所得而移者吾耳目所及江南世家右族多本其始遷之祖丘隴所在爲之祠庭有圭田之守以爲合族之機庶乎於先王之典存什一於千百者也樂淸鄭敏政氏自其先有諱祖常者登進士第擢知靑田於樂淸爲近愛其佳山水因徙居焉自祖常在敏政之髙祖小山曾祖介鄕原徳與友屬徙葬者十六墓皆在蓋竹山距所居五里而近有庵其間負山面海其扁有白雲兩大字宋大史黃文節公庭堅書也庵之前有亭焉敏政曾叔祖孝友先生神道之碑元大史黃文獻公溍鄕之所作也敏政之父宗範葬於蓋竹之陽曰金山距庵三里而近有墓田若干畝歲時祭掃因以序昭穆於玆庵也蓋自敏政之先世祖常入國朝叔父貴中同知楊州府貴權知麻城縣而敏政之弟驥僉四川按察司事裏俗又咸謂其先宅兆之吉蓋竹靈秀之鍾而敏政亦自喜其族人之盛如此謂是庵不可無記也吾想其居者望白雲之歸也如玊之溫如靑之凝如雲母之重與肉芝之秀又如退夫逸士謝軒冕衣布素而休也曰吾家之出有似於斯也其無愧於吾祖宗乎其仕者望白霊之飛也如綿之舒如系之不紊如神物之綣�奇峯之翠如四皓之衣冠偉如入朝而趨佩玊瓊琚也曰吾宗之處而出者有似於斯也其無愧於吾祖宗乎是庵在於變化而出與處者皆將有所顧瞻咨嗟也敏政來京師求余記似欲以繼夫兩大史公之文刻之庵中俾鄭氏子孫有考也敏政之慮遠矣後之讀予文者窹寐先王之意破儒者之所惑乎

○私淑齋記

有唐張文獻公之遠裔曰希顏生三十年而後從事於學志甚篤而堅守甚力而固以私淑名其齋索余記焉君顧名思義希顏者也而又喜孟子余豈可以無記哉孟子嘗捨顏淵而學仲尼矣君又捨顏淵而學孟子無乃戻乎昔者王塤悅孟子韓退之告之曰求觀聖人之道必自孟子始若沿河而下以至於海沿而不止𨿽有遲疾必至焉賢希聖孟子可以學仲尼士希賢學孟子以求至於顏淵孔子不難矣希顏力學堅固吾知擇善廣矣今一其所以名齋也又知其擇善不騖於泛遠而工於切近也豈不眞可爲善君子哉夫人有身人�愛之也愛而自私凡可以取諸人者無往而不盡其力��其目私人之文繡好色以悅之愛其耳私人之管弦音聲以樂之私凡天下之物可奉悅其身者萬方致之以爲愛其身也不擇是非不量可否甚者至爲盜賊皆自以爲能奉其身而不知反以禍其身者皆是也惟聖人之道在人未遠非如芻豢而可以適口非如聲音采色而可以足耳目之私非如文繡錦縠而可以華其身也取之而無與禁私之而無與爭也有之而終莫之奪也任意所私而人不怒任情所求而人不惡如深夜求水火而人無不與如谷種之物得而生之在我有餘用之而不窮也近易而且無禍如此人惟不是之私而惟私其遠且難者其可指而取也如此人惟取其徼幸而不可必得者吁此誠可爲斯民長大息也希顏家田心匡坐一齋二十年餘傍無諠嘩其書滿家朝思夕諷得於�之人者甚少而得於古之人者甚多味性命道徳之言如目擊古人考成敗是非之由如目擊古事而時出以驗之於今駸駸乎自源䢐流未有極也是以飯蔬自飽而不願人之膏梁縕袍自安而不願人之文繡絕意於榮名利達之求而惟善言懿行之是則曰庶幾乎淵之拳拳軻之自反豈不眞知愛其身知所取四意求而無禍哉於人之求其遠且難者與其徼幸而不可必得者豈不賢之遠哉余所以樂爲之記也然孟子幼被三遷之教長資參伋之徒遊梁適齊轍環千里之間其有得於見聞之頃日進於聖神之域其必有斍其進如孔子之自名非但謙詞而已也故猶以孔子之澤未冺而已得其傳爲幸也於斯時也中庸其作矣然豈有軻書之七篇著明深切如今之不待於求人也哉是又使聖人之澤自五世而萬世軻之功也希顏今得以端居一室而私淑其身不忘孟氏之功宜矣玆非幸歟然以孟氏之賢去聖人未遠七十子猶多存者而凡載道之器未火於秦也孟子猶以爲幸而得之則凡不幸而失之徒知私於物以禍其身者如今之人亦豈少哉今又去聖人若是之遠而淑艾之道邈乎無傳吾道惟一端而異端百家雜出其間希顏而私淑也其可恃其幸而不思其不幸之大歟誠非百倍其功千萬其能不可也何也聖人之諭道也曰水哉水哉其自警也曰日新又新淑艾之功豈苟然而可哉艾之爲治旣有斬絕自新之義而淑之訓善亦有疏濯澄汰之功江河淮濟映徹萬象涵天地而虛明鑑纖塵之可指其湛然澄瑩而若是也而後謂之淸淑也潢污行潦其本非不淸也查滓未融而澄汰之功未至也曾可謂之淑也哉人之爲善何以異此希顏於潢污行潦也能不凜然懼於江河淮濟也能不惕然厲乎善其身而於賢聖似易而實難也而亦非在於髙遠也惟希顏而後可與論此可與爲此記也其惟日新哉又日新哉又何記哉

解學士文集卷之七終

●解學士文集八卷

傳

贊

行狀

墓表

◆傳

太原王傳

伯中公傳

淵靜先生小傳

解先生小傳

解先生小傳

贈參政筠簡公傳贊

弘文館學士羅復仁傳

蕭定基小傳

王拙翁俊卿小傳

汪五十八傳

胡直翁傳

徐茂建傳

亡友六君子傳

東溪廖孝子傳

周以立傳贊

徐夫人傳

賈義婦傳

聶母解夫人懿徳傳

胡貞婦傳贊

○太原王傳

解元字善長吉安吉水人竦眉俊目曙光玉立神彩鑠人垂手過膝能百步穿楊華號小山基能以索持九牛卻行嘗桀駿馬馳突賊陣往返如飛初起兵保安軍徳淸積功授淸澗都虞侯建炎三年詔肄韓世忠擢偏將軍世忠出下邳聞金虜大至眾心搖愕世忠憂之元便領二十騎遊俘其生口備虜情俄而復出虜騎數千四面集擲身陷陣左右鶻擊大呼聲振刀甲一大酋驚墜馬走眾其辟易遁去以功授合門宣贊舍人苗劉之變從世忠討平之苗劉走追之臨平戰良久抽戈解甲單騎盡擒之浦城四年三月金人攻浙西世忠激之京口橫海舟以截江虜出小舟數千以長鉤拔艦元躍入其舟大呼盡殺短兵擊數十百人生擒數大酋仰擲之海舟頓絕無能脫者以功授忠州團練使統制前軍討閩寇範汝爲及湖外諸寇功皆苐一劉忠者長沙劇戝也擁眾數萬據曰面山前阻水而營官軍擊之多失利有詔世忠及元進討之距賊營三十里而陣眾心憚之元單騎直前渡水薄賊營持丈八長矛據鞍四顧賊懾其狀貌莫敢鬭賊環營皆望樓從髙瞰下視其指呼倏忽四集世忠患之元得其情勢歸告世忠曰易與耳請爲將軍卒期破之乃率兵五百長戟居中翼以弓矢自領十餘人一彭據望樓立赤幟麾兵四面並進賊驚擾迸散劉忠錡甲赴水元解衣入水生擒之湖外悉平攻相州觀察使紹興四年金虜及僞齊入寇世忠自鎭江趨楊州元趨辰州金兵大至元度明日必至城下先遣百人伏於要路百人伏於嶽廣自以四百人伏於路隅令曰金人若過我先出掩伏要路者見我麾號則立幟以待金人必走嶽廣伏兵皆出又決河以遏之賊破必矣金人果走嶽廣元追獲不可勝計時城兵不滿三千金萬戶黑頭虎最號驍勇直造城下會語元卽跳下城擒之以威振兩軍未幾兀朮怒督兵四面攻城元卽卻之追奔十餘里金人自驚擾溺死十餘萬人攻同州觀察使六年與世忠出下邳以數百騎虜伏兵萬餘人逆戟大破之授保順軍承宣使十年略地淮陽玊札伶莊騎兵繩之敵騎數千來迎戟元揮弋大呼眾皆爭奮敵遂披靡後部駭懼元躍馬大呼曰觧承宣今日以一騎臨陣能戰者與我戰虜聞之震栗元因突入其陣大戰自辰辰至午馬足盡赤敵眾大敗加神授龍衛四廂都指揮使明年世忠罷兵柄爲樞密使以元鎭江駐札禦前都統制以統世忠之眾又明年進侍衛親軍馬步都虞侯封太原郡公保信軍節度使見朝廷專主和議屢表諫上不聽知大功不建感激發病薨時年五十四贈檢校少保晉國公謚武襄公孝宗追封太原王謚曰忠武夫先祖有善而不知是不知也知而不傅是不仁也不仁不知豈得爲賢者乎故凡觀於此者髙惕然而有感哉

○伯中公傳

觀我名子尙入試名觀臨川吳文正公更字之曰伯中幼警敏嗜學不以食息廢口不絕吟諷精思妙契至忘寒暑與客言談乃皆不知𨿽在塵擾茫無所覺幼時大父莊山先生藏書萬卷竊讀殆徧大父久而方覺已甚奇之受學於季大父主靜先生先生善導誘與嘗舉所見宋儒諸老宿徳儀形嘉言善行令人竦然伯中益自刻苦父萬安君淸矌不仕家僅給無餘獨處一室隘甚人不堪晨起供灑掃園疏廚竈下書冊不離手簟食瓢飲炊菽數邊且談且諟未嘗知味天文地理兵刑歷律靡不精究尢深於易考宋史如指掌著宋書一千卷天文星歷一卷地理若干捲衍八陣圖注武經刑書考一卷作萬分歷推步如神作儒家博要四書大義周易義疑通釋古賦攔江网策場備要今行於世家君嘗夢於東門嶺遇宋儒者數人衣冠儼然進而揖之其一人曰我宋元晦也聞有解觀我者善學汝知之乎答曰叔父也遂與之俱來覺而告之伯中乃獨喜自名譽日炎起矣從學者益眾天歷己巳與弟蒙俱試江西主事林興祖欲舉爲首彭士奇私於夏日孜興祖怒甚捧兩卷卻立楹下徐弟爲四五乃兄弟不失倫焉士論慶之同上春官不合乃畱與吳文正公論辧星歷宋書流誦古今不遺一字語嘗通夕文正公遂以宋書屬之至順辛未南還壬申再舉於鄕再不弟至正癸未翰林典籍危素奉詔來起修三史伯中至京上書其略曰遼與本朝不相涉又其事已具五代史𨿽不論可也所嘗論者宋與本朝而已而所以定二國之統者蓋有四說焉一曰明國朝之大體二曰稽先哲之成法三日證時賢之確論四曰審事變之微權恭惟世祖皇帝龍興翔土徵伐四克啟運立極前無所因蓋此班固所謂得天統者也當是時金源余糵尙假息河南至太宗皇帝然後平中原之地踐爲荊榛所得戶口無百百萬當是時宋猶夾攻之好世祖皇帝之至元十三年然後平宋以上接百王之統東南之地繁盛富庶所得戶口乃一千三百萬是皆居天下十分之八由是論之天朝平金在先而事體輕平宋在後而事體重今議者乃欲以先後爲尊卑而不知本輕重以正其大體且得以辧其先後不通之說夫今之職制先至者居右議者之論蓋本於此臣愚觀之先生者宜居右先去者可居右乎正猶人家長幼先生者爲兄先死者得爲兄乎推之於國先興者爲尊先亡者得爲尊乎此先後之論所以不通也若論輕重則理易明矣今之斷例二事俱發以重者論是重可以該輕輕不得以掩重也在禮祖有功宗有徳太祖皇帝以開創啟運之功廟貌爲祖世祖皇帝以平宋混一之功亦朝貌爲祖蓋以啟運平宋二者俱重故也議者乃欲援金以爲正統如此則承金統者實在太宗皇帝然旣以守成之徳稱宗卽平金之事爲輕明矣若天朝正統截自此始則推之於前而太祖皇帝得天統者不白矣引之於後而世祖皇帝接百王統者不著矣此輕重之理所以易明也有宋則及於漢而過唐其書則有若太祖太宗眞宗仁宗有若髙宗孝宗皆賢明之主其大臣則有若李忠定公張忠獻公趙忠簡公皆傑出之佐論道學則有周程張邵朱呂之繼統論文章則有歐蘇王曾之名世論逸隱則有陳搏魏舒林逋之淸髙論忠義則有若李右水楊邦又李芾文趙韓王李文靖公寇萊公王沂公有若範文正公富鄭公韓魏公司馬溫公有若天祥之死節類皆炳炳烺烺足以追迹三代漢唐北之隘矣至於遼則與宋相鄰百五十年今則首末百二十年遼惟聖宋興宗二主歷九十年金惟世宗章宗二主歷四十餘年皆與宋講和號爲承平然以元魏孝文興禮樂崇文治方之恐猶有徑庭也然則宋之爲宋比之漢唐有光遼金之爲金比之比魏而九慊譬之鳬雀短長其天素定恐非人力所得而繼續增損也臣愚謂嘗稽先哲之成法者此也先世郝文忠公謂綱目旣正蜀漢之統而舊史尙仍陳壽之作乃著續後漢書以反之正姚文公謂昭烈旣以帝不書名春秋法也時書名者惡其諼詐憑陵誘執中夏之君而戕之也金人之在靖康專以講和誑惑爲術賣國之臣從而信其欺屏轍守備括金帛巨億以塡溪壑卒誘執二帝駈迫三千口於絕域其懷諼從毒奚趐楚處之所爲哉仁人志士至今爲撫捲憤惋夫狙詐狐媚以取天下石勒猶且羞之矧大道爲公之世乎仰惟天朝以淳龐忠厚天心修史垂訓所宜耳法春秋永昭鑑戒若中華正統彊不義者遂可躐居恐傾奪成風人欲肆而天理滅矣或者又曰髙宗不能復讎嘗屈節稱臣於金豈復得居正統臣愚又應之曰唐髙祖稱臣於突厥矣然頡利卒爲太宗所擒唐之統固自若也而何有突厥晉髙祖嘗稱臣於契丹矣泣光入汴卒不能漢淨則晉統自有繼之者而何論乎契丹大秪倉卒舉事不能仗義自立而屈已稱臣於人豈待智者而知其失策故繼世之君幸而如太宗則立雪其恥不幸如出帝則自底滅亡然而中夏有主則一夫之存亡固不容以變其統此五代史記所以系漢系周而初無與於契丹也有如髙宗之失策特誤於姦臣而又爲梓宮太后屈爾方是時粘罕旣死兀朮屢剉劉錡大捷於順昌而嶽飛乘勢獨克於虎視燕云之勢陜西山東兩河忠義之士蝟毛而起自非秦檜矯詔殺飛舉垂戊之業而棄之則金人其能坐而有之哉及孝宗繼世定爲叔侄之國則金世宗已讓髙宗爲兄與澶淵之盟蓋其懷諼縱毒奚趐楚處之所爲哉仁人志士至今爲之無幾矣延乎理宗遂夾攻蔡城𨿽復天兵之力然而殄其祀屋其杜亦足雪九世之讎恥矣蓋金之興旣在宋後而其亡也又在宋前宋統始終自當屬於皇元彼何與於此哉臣愚所謂審事變之微權者此也誠以此說而勘會之則羣疑冰釋大道天明正宋統以槪舉遼金公議表著人心壓服永有辭於萬世矣時任事多右金統又夷夏之辧當時所諱書上大忤羣公亦徑歸其後書成天文律曆多竊取公餘論侄孫縉以洪武己巳嘗錄是書於華蓋殿奏之亦庶幾公之意也公嘗於居近虎丘山講學後又建東山書院於金釵嶺扁曰麗澤齋弟子自遠至者甚眾公授徒廣陵廣陵天下繁華極處也然歌舞未嘗敢近公整齊嚴飭目光如炬人敬畏之至正丁卯再舉於鄕明年試春官臨川吳當見其文知之恐其復入也彊詆黜之物論沸然太史公時在當坐上怒曰先生何書而後主尙襲舊號乃著國統離合論以禆其闕元淸河公作淮安王神道碑言宋承中華之運世祖皇帝紹運撫圖淮安王弼成至統宋正獻公修世大典其敍平宋曰世祖皇帝遂能一六合以上接百王之統又述補邵一首曰元魏伯而王者也宋周之期功也遼之伯日抱珥也此非有愛於宋而私之也獨東原謝端著書以主金遼亦欲自爲非死而已初未嘗謂可加於宋也且旣以髙爲徽宗適傳非漢晉疏屬之比則昭烈元帝猶未得承正統於髙宗復何疑焉甚者欲破五代史黜周以爲四代史夫五代賢君僅有周世示而歐陽文忠公史筆與司馬子長爭雄乃欲易之以進劉君而使契丹不幾下喬入幽之甚乎臣愚所謂證時賢之確論者此也或者又曰金人甞甘心於徽欽靖康統絕則金當續矣臣愚應之曰周幽王嘗陷西戎之難平王東遷宗周黍離矣仲尼作春秋乃始明尊周之大義則周之統未嘗由幽王而遂絕也晉懷湣亦罹靑衣之辱元帝南渡神州陵沈矣朱子作綱目亦復帝晉之統則晉之統未嘗隨懷湣而遂亡也聖賢經世立法正以存天下之大防焉耳春秋書楚之子虔誘葵侯般殺之於申夫諸侯至是耶當有慚色公因至冑監傾動來觀曰不識觧觀何狀乃你奇特耶公遂絕矣仕進至正辛丑陳友諒以書招之遂往勸以息兵保境友諒不從謝病觧機務爲太常禮儀院判養病著書江舟破死焉歸葬裏之上斛山娶口城劉氏子五人

太史氏曰公山弗擾以費畔季召孔子欲往曰吾其爲東周乎孟子對宣王曰保民而王莫之能禦也聖賢之意何以異哉朱子曰管寧卒於魏特重其人而傷其卒於魏是傳也其考於斯歟

○淵靜先生小傳

先生諱子玊字成我小字泰吳文正公更字之曰季通晚號鑑湖老樗少沈靜少言勤學不怠年十三理家事而成人聲色不大而門內肅然居喪無闕禮者君子稱焉四力於古學吳文正公招與共學不往虞文靖公歸自翰林或勸挾所業往見可借助聲名不從然齋居玩心髙明含莫窺其際其來學者亦弗拒久之教授桐江之上慕而從者日盛隨其材質誘掖之爲學者師垂三十年中更亂離與人言惓惓忠義多所變化人比之王烈王通云聖朝迢下徵賢羣縣萬方起之曰吾壯盛年且不仕今老矣尙湏祿位耶卒不起至於振勵士風扶樹教基則深致其意吉之文獻足徵太秪皆其力也晚年教其孫興壽榮皆能文章先生天性嚴重有威儀長身玊立雙眸烱烱射人須髯奮張彊橫者望之屏風而士大夫率以爲儀刑在治朝無所幹譽處亂世無所屈辱誨人不倦出於至誠所過無後言所居無惡聲周旋規矩從容大道要之聖人之徒有成者也

○解先生小傳

解鴈門人自唐家吉已七百年餘至對王封公徳盛顯極矣篤於先公元季亂至甲午南北絕一羽不通矣江西義旅城守至欲散公自京師乘單舸徑賊中數千里至吉義兵城守復數羣完保十餘年公往來其間爲之畫策間道往返十�數迎得母父死王事殯賊中旦暮哭江上淚盡繼以血感動江東西賊亦歸順以書說陳友諒歸正不失爲江都王其大臣左右大權欲兵之五王救之得免與其友孫本立等謀曰觀陳氏多建置亂賊朝政靡寧勢不可久天命在朱氏盍往歸之舉數千里內應是據陳氏之腹而扼其喉也眾皆然之請往曰吾有老母家流離不可傾刻離諸君疾行無疑此轉禍爲福之機也傳相告語陳氏所置官皆咐上江而木公往來豪傑間首謀也又往說熊天瑞於贑天瑞猶豫公卽去之海道使者至以先祖死節事贈平章政事以參知政事宜授公公拜書不受國初李宣公劉伯溫等皆薦召至京師固辭歸處環堵三十餘年上數召至賜勞甚厚嘗禦華蓋殿問所以教朕者對曰明徳愼罰上甚嘉納之令縉侍還年幾九十矣公在元盛時與弟闔業冑監者十餘年自祭酒以下數千人皆拭目焉經明文揵爲詩歌沈雄慷慨富貴流麗而撫一世尢善筆札五知貢舉五魁冑監對眾吐辭賢愚屏息所至人望而畏之然或酒酣談笑一座盡傾公諱開先學者稱﹖﹖切簡先生有書解文集若干捲男縉百拜

○解先生小傳

解鴈門人自唐吉已七百人余至封王封公得盛顯極矣篤於先公元季亂至甲午南北絕不通矣江西義旅城守至亂散自京師乘單舸徑賊中數千里至吉義兵城守復堅郡邑完保十餘年往來其間爲之畫策間道往返十數訪迎得母父死王事殯賊中且暮哭江上哀感羣賊爲之護其殯及陳友諒陷江西公與其友諒盡殺陳氏官將復爲其元其友以附本朝元使者適至以先祖死節贈平章政事以參知政事授公公不受使者委之去公隱迹山中國初李宣公善長劉中丞伯溫等皆薦召至京固辭歸處環堵三十餘年上辭禮甚厚公在元盛時與弟闔業冑監十餘年自祭酒以下數千人皆試目焉屢魁冑監五知貢舉气質剛方家法嚴如朝廷對眾吐辭賢愚屏自然或酒酣談笑一座盡傾公諱開字開元學者稱筠澗先生有書解文集若干捲生元皇慶壬子得年八十七

○贈參政筠簡公傳贊

解鴈門人也自唐家吉已七百年餘至封王封公徳盛顯極矣篤於先公元季亂至甲午南北絕一羽不通矣江西義旅城守至欲散公自京師乘單舸徑賊中數千里至古義兵城守復堅數郡完保十餘年公往來其間爲之畫策間道往返十數迎得母父死王事殯賊中旦暮哭江上淚盡繼以血感動江東而賊亦歸順以盡說陳友諒歸正不失爲江都王其大臣左右大讙欲兵之五王者救之得免與其友孫本立等謀曰觀陳氏多建置亂賊朝政靡寧勢不可久天命在朱氏闔往歸之舉數千里內應是據陳氏之腹而扼其唉也眾皆然之請往曰吾有老母家流望不可傾刻離諸君疾行母疑此轉禍爲福之機也傳相告語陳氏所置官皆附上江西本公往來亮傑間首謀也又往說天瑞於贑天瑞猶豫公卽去之海道使者至以先祖死節事贈平章政事以參知政事宣授公公拜書不受國初李宣公劉伯溫等皆薦召至京師固辭歸處環堵三十餘年上數召至賜勞加厚常禦華蓋殿問所以教朕者對曰明徳愼罰上甚嘉納之令縉侍環年幾九十矣公在元盛時與弟闔業冑監者十餘年自祭酒以下數千人皆拭目焉經明文健爲詩歌沈雄慷慨富貴流麗而撫一世尢筆札五知貢舉五魁冑監對眾吐辭賢愚屏息所至人望而畏之然或酒酣談笑一座盡傾公諱開字開先學者稱筠澗先生有書解文集若干捲贊曰

大知幾先沈雄伏義壽考百齡气蓋一世方元極治公謂將亂叔世囏危不避其難單舸萬里來蒞江西江西義旅有言從之堅守十年系公一歸崎嶇間諜欲就大忠持木攴天歷說羣雄報韓不成安知若命晚節孤眞克遇神聖勞問寵錫顧其儀刑不思不夷旣和而淸百世之下慶雲景星

○弘文館學士羅復仁傳

洪武四年丁酉弘文館學士致仕羅復仁卒復仁江西吉水人初從陳友諒所爲不樂爲之用歲壬寅上兵至九江因援身來歸上得之甚喜命侍左右親任之從破友諒於彭蠡遂賫蠟書��諭袁臨諸郡甲辰上卽吳王位除中書咨議復仁性率直每論事掯陳得失無有隱避由是待遇且厚及大兵圍武昌友讓之子理固守不下復仁往諭之至城下號慟竟日理性之使召入問故復仁盛陳上威徳且曰大兵所向猶拉朽今不降城且屠城中民亦何罪願早爲之所庶家族可保也理驚憒遂降復招撫江西還爲國子助教以老賜小車出入每宴見賜坐飲食丙午春使山西時擴廓帖木兒以恢復爲名前後使者多被害被仁至折以天命人心所向擴廓一心善之卽日遣還洪武元年遷翰林編修二年冬賫詔諭安南使無侵占城池安南未歸卽受詔復仁曉以大義其君臣懾服比歸遺金貝土物甚厚復仁辭不可泊歸奏之上多其廉讓攺翰林檢閱未幾拜弘文館學士屢召與論事嘗操南音以對上以其質直多見聽娋惟呼爲老實羅而不名賜以誥命初復仁所居甚陋上嘗往過之復仁方操塗具完壁上笑曰是豈所以處賢士哉卽日賜地城南門內尋乞致仕許之賫予甚厚陛辭復賜大布之衣而題其背曰性𨿽麄率忠直可喜賜此布衣放歸田裏時人榮之已而上念之復驛召至京師居三月憫其衰賜玊帶名馬鐵柱杖及家僮飲食之具復遣還至是雜於家年七十四深於易尢善爲詞賦在翰林有玊堂唱和槁云

○蕭定基小傳

蕭定基字守一登天佑三年第任監成都市買務引江水漑田氏受其利多少有約會李順之亂成都大豪樊氏盜攺其約以一畫夜爲六晝夜由是他縣歲鉻之乃得其餘水訟不決者二十年漕以屬定基乃親決水視樊氏縣一晝夜水有與樊氏始伏罪諸縣得水如故約召爲監察禦史裏行蘄守王蒙正博勢責賂誣屬縣長罪死詔定基往治定基爲其隨吏曰蒙正賂汝必受之以告我蒙正果賂之直三百萬定基因以正其嶽仁宗欲官其一子定基以遜其隨吏除判開封府遷侍禦史宜州蠻作亂以定基安撫廣西定基馳至問所以及曰吾知之乃搜諸澄海忠敢士萬人守要害戒諸將賊至乃擊歸則已蠻不敢動嘗奏邊臣多好喜功生事張皇賊勢但當一鎭以靜則邊日寧矣仁宗曰定基能如此可召用之賜書褒會三司度攴使王淇使江淮議鹽酒事請與俱遂除三司鹽鐵判與琪俱使江淮至吉水除淮淛荊湖置制發揮使以官卒於家贈尙書兵部侍郎後又封廣陵侯子汝礪汝皆汝器汝士汝﹖孫服皆有名時洪武丙子縉書

○王拙翁俊卿小傳

翁姓王氏貴名江夏人父景仕元爲水軍翼萬戶以寬厚長者見稱一軍日夜撫循其人人得其歡心察其貧極者資之衣糧疾病給之醫藥三男貴子俊卿其幼也少以智略聞歲乙未太祖渡江以其眾徙授千戶歲甲辰編伍爲百戶調守福州坐累謫戍河州自號拙翁平生遇敵勇與士卒有恩處財廉最有巧思凡交遊久而益厚別去數千里遣其子佐求予傳佐字良翰贊曰翁巧於治軍而拙於治生巧於取善而拙於取名巧於順時而拙於趨時眞誠拙歟亦大巧若拙者歟

○汪五十八傳

上所以合一華夷官家天下豈非天耶豈非天耶納哈出倔疆朔方敢挾詐而胥會常鄭公刼以數寸之刄﹖﹖虎魄﹖﹖就降卽擁南行河水一夕大深斷其後後眾皆曰天也稍稍畢來汪五十八師眾來歸亦曰天也非不得已也五十八阿速人習其國書入大學粗涉傳記頗淳謹元徙漠北爲平章政事及來歸上歷官之四品親制誥詞兼譯其國書賜之曰古之人有能順天之道不驅兵以應鋒鏑而保眾者不惟名顯當時抑且福延後嗣朕觀載籍豈一二人爾五十八自元運告終屯於沙漠曩者命將巡邊師臨瀚海爾知天命有歸兵不血刄中心誠服而來朕甚嘉焉今特授爾明烕將軍僉河州衛指揮使司事俾亨天祿爾宜敬愼厥職益堅來附之誠則神人監悅身家永昌矣敬哉毌怠賜姓汪從傳穎公徵阿者失力八禿從李曹公徵打裏番又從徵縣上下山阪五十八本長於騎射然亦有功李曹公又遣收馬於山後番番民爭出馬洪武戊寅十二月赴召還京師與疾卽行道卒長安初上優之不令預政五十八亦恬退不爭用能保其終始云子四

○胡直翁傳

胡直翁名鼎子重器新淦縣之蕭峽人也少從鄕先生聶政學春秋於淸江元末父母避亂播遷能盡孝養遭喪葬祭無違禮且方亂時重器卽念江西省治龍興有城廓兵衛可依與兄璉俱徙家城中竟賴以安國初郡守程君國儒學行爲時師表能文章於人少許可日延禮宿講畫條教舞舞後學名士畢集於洪每月季試五經大義璉治尙書而重器學春秋兄弟牽聯得舉國儒大稱賞儒者皆屈服繼而璉升朝爲顯官重器退而家居兄弟愉愉州閭相慶以爲復見古道人或謂重器髙尙不慕仕進曰非不慕也有司季試猶且應之不得仕其命也夫或譽其純謹言行始終無違者問之輒謝曰有是吾以安吾生存吾性也與交朋處久而益善人或問之曰吾不能妄語故無失信耳或教爲假托之辭而頸發赤竟不能妄齒謙恭樂易對家人穉子不異也遇人有急力可及則賙之鄕鄰有爭競片言折之莫不懾服篤於教子非義不言嘗夜課讀書自諷誦以分其勤未嘗一語及邪曲且曰丈夫學聖賢之學志聖賢之志惟不以死生禍福介意則不負所學無不遂其志君子皆爲然年七十有五矣人皆稱之曰直翁而余爲之傳贊曰

吾常往來蕭峽金川之上弔子云梅福之遺迹想其髙風而不得見其隱君子與之語及杜遊龍興見胡先生人或譽其髙尙應之曰非不欲仕有命焉皆稱謂直翁而考其平生之行無不然者昔司馬君實自不妄語始而後行事無不可對人言者今直翁其近之矣且非倦遊而克肥遁豈不超然子云梅福上歟

○徐茂建傳

徐用中吉安吉水人茂建其字也其先世南昌相傳爲漢徐孺子之裔有諱向者家武寧來倅於吉始家吉安至諱明道者始居吉水之吉平時稱丰山徐氏也有隱徳其父海峯先生遊官元都茂建從之遊一時名鄕士大夫皆知識徐茂建也借除建徳威平鎭巡檢調爲沈陽路儒學教授入爲大都中衛教授訓武人子弟升爲福建儒學副提舉入國朝不復肯仕因發病死二十七年矣其猶子鑄業儒鉞爲中書舍人爲余道其節行不可無傳也贊曰

余觀潞國張公在元季風節凜然屏權姦赫熖之威昌忠義繼承之羙可謂奇男子也及讀其送徐茂建教武學序文拳拳欲牗其聰明奮其果毅使軍旅俎豆之相爲法也繼而元亡獨親軍後降福建堅守茂建所至不愧張公而竟以全節終夫豈常人之可及哉

○亡友六君子傳

洪武戊寅予友黃君玊鉉金華兄弟皆遭故死非其罪予深悲之又念平生故人自少至長相見莫逆者六人皆客死京師劉君朴字子素周君霖字子用廖君存字敬存廖君持自敬已敬存除學官未赴子用應進士舉不中敬存嘗爲憲椽吏敬已除溫州同知玊鉉鎭江知事金華自中書舍人出爲汝寧教授其文章學行皆不愧古人與予每議論至於死後云云云亦各其心孰知其先逝而予獨存且其所遭遇顚頓坎坷不得一仰其志又何其同也豈不大可悲也夫後死之托悠悠蒼天蓋嘗過大梁徑北印入潼關至大華終南山之下因記憶金華所爲文不自爲之出涕也恐久而六人者至湮沒是予之責也乃著其大節作亡友六君子傳

劉朴字子素吉水瀘江人也少有志節耿介絕俗然所交友死生患難托之皆能盡其義輕財重義然諾義論英發評古今人物賢否髙下事之成敗曲直毫髮不爽由是寡合𨿽至親洽出一語非義望望然去之其所不爲𨿽死不可彊其書淸勁灑落爲文章詩歌古雅典則世家治尙書系長沙漢王后宋初居郡之西昌石臺吉州進士自劉濟始其遠祖也龍津先生諱鐔者其從祖其兄伯川國初爲戶部主事有才後其尊君文明愽學隱徳朴有子四人燁煜焯炳

周霖字子用吉水桑園人自少以聰敏聞治春秋諸史百子溥洽無遺嘗與共談達旦上下數千載興亡成敗事如目覩耳聽者亡倦善談論亦寡合者應進士舉不中死時才三十餘其家世自廬陵烏東徙居吉水桑園時髙宗南渡也子用善教其族人子弟皆能文章有子曰綺曰綖

廖存字敬存其父退省遭亂資遣東西以學挍詩經刻苦不懈國初與其兄敬先應進士舉不中按察司辟爲椽已而棄歸學益進朝於京師一旦遇疾死子一人世家吉水東溪

廖持字敬已敬存弟也自爽朗不羣特與予善刑部公原祿稱其志操及爲隰州同知考滿至吏部侍郎侯庸方好諛侫敬已入謁不拜庸據其力不中不嶽死有子一人

黃玊鉉初名鼎字孟舉少有羙譽於書無所不讀通五經與弟金華齊名文章甚似蘇子瞻司馬子長皆善議論玊鉉仕終小官然一世皆知名

金華登進士第時年十八太祖髙皇帝眷顧之甚厚有文集若干捲其家世自盱江爲令吉水其曾祖立道多藏書其大父九衢慱恰老儒父粲稱善人兄弟皆有子贊曰

唐虞有八元八豈周有八士同出一家同顯於世如彼其盛也今六君子者財出一州而所就如此夫何如其可惜也夫何如其可惜也鳴呼噫

○東溪廖孝子傳

張鍠伏質報父仇曹娥沒水求父屍不幸而死吉翎代父受刑黔婁爲親請命幸而不死然皆自分必死矣幸不幸有命焉人尙憐而著之王子安河父南交�於海廖自公省父大寧溺於何死命也而心不展志不伸不其重可憐也嗚呼妹固樂而奔馳閨闈固樂於行旅人不知命也有定焉當死也君亦死行亦死自公𨿽未嘗必其死然曷嘗計其死且而死於省其親也若死於兒女子之手者乎於是王子安死千年而自公繼之自公幼能文章跟經﹖﹖蘭史淵涓耿郎恂恪恭敬儼然貌不逾中人而所當馬奮伋如電不可測其父敬先謫大寧四三千里水陸奇險自公歲往省不以寒暑需家有大父有母有叔父有弟侄有妻子家人眾多當離別忍淚眥睫間彊顏笑語慰帖老稚出門及童奴客旅相處曲折良難敬然粹然有徳君子也然能動其慍喜自公見輒喜慰甚自公平生愛人一家人愛之自公幼孑孑然孤立人見者皆爲變色自公死時洪武某年月

日也其弟自勤祭以文綢繆纏綿痛苦情切甚讀之使人墮淚初廖氏嘗大顯於吉吉稱東溪廖氏有名自公大父退省先生卓行舉世不可測與子叔父刑部公原祿相謂親家敬先兄弟三人皆賢亦皆仕有名聲其季敬已尢髙潔不諧世特與予善自公兄弟四人皆善予嘗歲時過從見其一座三世人跪起列侍森森鬱鬱或舉觴論文川華月映顧盻如在圖畫中識者多雲是家不偶然必將昌大未幾敬已沒敬先謫去自公死倏爍間慘然淒斷若此何也贊曰

玊也不必以圭壁驥也不必以羈的中道而折眾所﹖嗚呼斯人而斯溺

○周以立傳贊

云有君子周聞孫以立者吳周瑜之苗裔也瑜之子都鄕侯胤嘗以事謫廬陵因家焉至隋有爲會稽剌史者曰汾翁其六世孫曰沂濱唐長慶中徙吉水之泥田子孫遂吉水人以立髙祖子淵曾祖應龍祖嶽在宋俱以文學顯父厚元世以隱徳中厚嘗手銀漢書會要四十卷遺以立曰吾家世以儒名故讀書一事不以盛衰顯微有問也汝冥勉之以立服勸誨言勵志於學與邵從子弟相磨礱講論經義作爲文章如水湧山積日就髙廣母宋氏得疾逾二年侍湯藥未嘗去左右母沒水將不入口者三日衰毀骨立鄕裏稱其孝至正辛已以經義舉於鄕明年赴春官中乙榜錫宴弘文館占題賦詩學士大夫皆賞嘆交薦入史館值修宋遼金三史時當道者多遼金故臣之子孫而正統卒無所歸以立會然抗論曰此綱常大事必求合乎天理人心之當者當以宋爲正由是不合遂歸又明年授鰲溪書院山長未幾以父憂去官服闋用揭文安公子汯薦攺授貞文書院山長旣至學者皆曰是鰲溪先生也皆嬴糧相從而揭氏子弟尢眾貞文學田若干先世貧負租者多逃徙以立至會計當悉蠲之於是貧不能入粟者負而逃者皆適厥居而懷其惠後有詔徵起遭亂離朝廷多故未及試用服歸貞文時生徒久離散乃取便道以歸四郊多壘邑井騷然族人宗瑾愕然以立謂曰事不辭𨿽義不棄守況人心易搖散者難復彼𨿽眾皆烏合不過旦暮事剽掠而已荀特重以待之彼無所得自當引去因其怠歸掩而擊之必成擒矣寇聞之遂不敢犯甲午大饑人相食避亂東西撫李氏婺妹畜孤甥不令失所丙申復就試有司居前邛江西行省以便宜除白鷺洲書院山長尋擢袁州教授歐祥據猖獗梗未及赴家毀於兵昆弟子姓多物故哀慟久之時大參全公將平寇亂以書招以立乃進平袁策三第全公甚奇之卽欲署從事與共討賊固辭弗就退與季弟維章避亂新金之石洞著尙書一覽河啚洛書序說及平日所爲詩文二十卷其志勤矣哉忽一日瀚沐端然而逝年五十有四有子一人曰會早卒以弟之子觀爲嗣觀之子岐鳳今爲國子學正能世其家云贊曰

士之修身飭行將有施焉然時不偶卒韞﹖﹖賣以終身蓋多有之周君者操心堅正行誼卓然智計論議表表偉偉可謂篤厚君子矣其身𨿽嗇所施其流慶豈有涯哉

○徐夫人傳

自關惟至於麟趾皆言婦人之徳也而孔子錄之後世史書或無之豈非關哉蓋婦人有三從之義而家之興廢由之女子居室有致其父母違離兄弟姑姊妹乖逆故有賢女而父母安之歸爲厲階傷思割愛睽和診睦其覆車相厲也故必有賢配而家道成子孫之賢本其母之賢者固多也爲史書以輔世教也其可缺哉其可缺哉新淦巴丘漢巴丘縣治世多賢貴人士族齊梁宋室流散多依居故又曰蕭峽元有處士徐朝英喪其妻時一女守貞甫六歲甚憐之已而再娶守貞事繼母如所生繼母亦甚愛之曰此賢女也必擇所宜歸遂以嫁士人子胡仲器仲器篤行君子也遭家毀於兵奉父母避地播遷數經剽刼而徐氏賫裝獨完賣以供膳蓋未嘗乏絕及遭喪葬祭無違禮仲器念江西省治龍興有城廓時方亂可倚乃立家城中已而復毀之復立今且四十年浮沈閭巷之間傲睨萬物之表白髮蕭然左詩右書足以自悞有子爲顯官有名聲是𨿽仲器君之不可及丈而內助者賢豈少哉贊曰

余讀諭徳胡君儼所自爲

氏墓志稱其父訓則知其母之賢歐陽子稱母

表其父陰徳於戲夫世之名賢孰不由賢父母哉重﹖﹖率仲弓者萬無一見焉玆殆非常理也

○賈義婦傳

賈嶽妻程氏之女也粗涉書傳有徳容年十八嫁爲嶽妻嶽父羽初爲海南衛鎭撫摘廣西嶽涉嶺海省之得疾還死瓊州方疾亟時程氏許從死神傷不能哭遂自縊生與嶽同年二十二歿時洪武丁丑也一子鞠於祖父母賈氏以武義聞至羽尢善文學士嶽遂能爲文羽字義甫今爲橫海衛指揮善儀其家中書舍人吳君仲平云贊曰

慷慨殺身易從容就義難人於所當死亦有迫於勢不能不死者若程氏其何迫之有所當爲難也然瓊在海外而民俗皆知暮其義至指其門嘆惜之嗚呼亦足以見風化之大行歟

○聶母解夫人懿徳傳

余族祖元翁先生有堂女誓不與凡子得心聶遠先生之曾孫茂卿而妻之餘解氏與聶爲世婣心遠字吉甫與先髙祖莊山丞相信國文公同師歐陽巽齋丞相家居時心遠主其家爲西塾師至今予家藏翰墨猶宛然也予家譜有姻盟記著茂卿明經有賢行仕爲郡文學其夫人相敬如賓夫人之母丞相古心江先生之孫女素閒家法夫人在家爲賢女旣嫁爲賢婦爲賢母出入富貴而未嘗有驕泆之習勤儉和敬粹如也家譜所載如此元季之亂故家零落姻盟記所載已十無二三殊可感嘆茂卿曾孫繼善祖善少聞其先人之言屢以解氏懿徳質之於予予深有感於滄桑陵谷之變而継善兄弟猶能有追遠之意是將復與聶氏之家者歟況継善諸子皆可喜因盟記書之爲解夫人懿徳傳

○胡貞婦傳贊

胡貞婦曾氏諱靜貞吉水蘭溪人曾一中女也一中之先人諱三聘事朱子爲門人髙第弟子後奉死難使於金封忠節公家世榮盛貞婦自少傳靜寡言恭順慈儉甫十七歸於環洲胡氏原長忠簡公諸孫也時方亂離寓居裏之平原撫下事長禮度不踰涉險凝危知機善豫國初卒勤來歸權輿家計至罄奩中物以給家眾未嘗卹也已而家益饒至累巨萬未嘗恃其富每訓子息謂古雲貴欲使可賤今汝曹知富欲可貧則不患貧矣識者誦爲名言原長每有所詰責未嘗辧激徐爲申理下人懷服予少時從學其家塾親承撫念覩其徳儀蓋古之淑徳不是過也洪武士戌原長坐鄕人連累當徒邊原長死後與子婦劉抱其孤弱孫旅邸中弱孫會病卒劉卽自經死貞婦亦自縊爲人所救蘇慨然曰吾夫亡不死者尙憐此孫弱故忍死冀養長之今後死矣而劉亦能以年少死義吾何用生爲卽嚼舌三日不食死時年四十二其子紹歸自邊始葬之於裏之石屋山之原未葬時水囓其山畔幾陷旣葬乃日就平復水縈回如帶亦甚異云豈非其貞烈使然歟贊曰

曾氏以一婦人相其夫起家累萬金無一毫驕溢此已足爲難及臨大節慷慨就義有烈丈夫所難者嗚呼世之讀子傳者當何限愧之

◆贊

禦史陳君仲述像贊

周文忠公贊

行省參政筠公贊

楊忠襄公贊

楊文節公贊

胡忠簡公贊

胡剛簡公贊

蕭評事像贊

蕭侍郎贊

樂善蕭公畫像贊

希瑞蕭公像贊

武寧長官像贊

蕭將軍霽像贊並敍

大禦史蕭定基贊

遺安周公贊並序

徐隱君畫像贊

徐士謙贊

徐隱君贊

徐學臯贊

淛江行中書省檢校許公畫像贊

秦王傳胡子眞贊

虛舟子畫像贊

周均仁靜像贊

紫霞杯贊﹝並序﹞

譚宅祖母畫像贊

鐘馗贊

朱嵩壽行樂圖贊

劉君南琴字贊

○禦史陳君仲述像贊

閩人鄭召甫名畫有節操嘗有駙馬都尉偕郡馬王恭逼致圖其像投筆徑去因大哭二公無如之何其爲人如此余友陳君仲述爲禦史行部至閩昭甫爲作柳溪獨嘯圖如此柳溪陳君所家也在泰和縣西召甫爲人尙如彼陳君可知矣予旣銘其墓復爲贊云

此簪纓數百年之良也此天下名進士也此天朝名禦史也此懿文太子至稱之曰陳古文也天下之言也不待予言也而予史官也不得不言也

○周文忠公贊

一徳格天四朝輔政功烈文章鬱鬱其盛

○行省參政筠公贊

大知幾沈沈雄服義壽考百齡气蓋一世叔世艱危不避其難方元極治公謂將亂單舸萬里來蒞江西江西義旅有言從之堅守十年擊公一歸埼嶇開諜欲就大忠持木支天歷說羣雄報韓不成安之若命晚節孤眞克遇神聖勞問寵錫顧其儀刑不惠不夷旣和而淸百世之下靈爲列星

○楊忠襄公贊

奮舌罵虜剌血書裾利不可誘威不可驅處死生之際存萬世之綱堂堂遺像日月爭光

○楊文節公贊

文章足以蓋一時淸節足以勵萬世著書立言攄忠論事懸車逸老志不忘君鳳凰麒麟景星慶雲

○胡忠簡公贊

忠足以抗權臣義足以折敵國日月爭光正言卓識激吉士風回天之力

○胡剛簡公贊

濟邸之冤史相之權抗人所不敢抗言人所不敢言褒封襲爵振後光前

○蕭評事像贊【螺陂】

七歲而孤兩與鄕薦重義輕財砥節礪行有志林泉無心冕爵封評事奕世榮顯

○蕭侍郎贊

武寧之孫禦史之父人爵之榮天爵之富禦家如公律身有度如賁松栢贈以工部

○樂善蕭公畫像贊

桂林之翹英昆山之粹麗水之精名家之老成肥遁而安貞襲蟬貂之慶結泉石之盟而啟後人之承亦蘭陵之徳星字水螺陂之輝映也

○希瑞蕭公像贊

其容蕭其气舒身康彊家裕如行稱宗族義重鄕閭其繼承有子而克紹於詩書也歟

○武寧長官像贊

熊虎之勇膽風雲之表儀斯人也遇則尙父不遇其時�其後裔亦承亦継相臣有贊如星日燦禦史聞孫式佀其盻

○蕭將軍霽像贊並敍

蕭將軍諱霽唐宰相復之後有諱儉者觀察湖南因家長沙子孫避馬殷亂居廬陵舅氏楊輅仕楊吳爲門下侍郎因請獻書拜武寧令時縣令兼掌兵權故稱將軍吳私茶禁嚴塗人袁八卦鈑茶武寧捕擊當死將軍憐而釋之乃獻墨潭石牛潭爲葬地石獅潭以居石獅潭今吉水螺陂是也子孫奕世顯盛將軍沒後遂葬墨潭夫人周氏葬石牛潭鄕人因廬陵舊宅祠將軍爲神能敷佑於人今觀遺像猶使人凜然也然比觀舊所見者色正白而此微赤殆傳寫之訛耳遂贊歸於武寧之賢孫云贊曰

帝王之裔將相之世熊虎之資爵祿之器才丰年嗇徳薄末施沒而爲神慶流後昆凜凜生气不亡者存

○大禦史蕭定基贊

蹇蹇在廷桓桓在邊旣文旣武余其庸言國有信史如其賢如其賢

○遺安周公贊並序

公違潤字仲徳豫章公天驥玄孫也少師劉嶽申先生及季大父儀之通易春秋遇亂後以已田給貧民優遊隱居以終永樂甲申其孫忱擢進士爲翰林庶吉士以畫像請贊曰

能推已之所有以與人又不近名學不目用而以教子孫慈非所謂隱徳者欲其壽康寧得理之常者也

○徐隱君畫像贊

此其壯也湖海之元龍其老也啇顏之綺翁結交當世之名士而不可挽之於顯融是惟以詩書忠淑其孫子而可爲善人之宗也

○徐士謙贊

此濂溪書院舊學生也英年气岸春曉云明晚節堅貞冰厓雪淸惟賢智之稱許非庸俗能重輕余交最久不能甄收然余有千載之名亦庶幾東坡之巢元修也

○徐隱君贊

系萬石之名家守一經之遺訓抗志節於浮雲得天地之委順視東湖之曲與鑑湖之濱所遇不同藹然四序之皆春也

○徐學臯贊

系金陵之世冑毓文水之舊家衣冠儼雅不褻於燕私言笑從容絕乎鄙野陪函丈穆如燻風君子之徳君子之容

○淛江行中書省檢校許公畫像贊

公諱洪字彥章初仕爲兵衛幕官有名升行省益自振起早謝事歸鄕爲學甚力詩文淸潤可傳誦然貧無貲宴如也子嗚鶴以書選入翰林以畫像求爲之贊贊曰

玊雪春溫之容稱其所存於中芝蘭秋霜之譽符其所飭於躬其達𨿽一命而無愧其退隱不怨其窮左圖右史庶幾屢空至今視其彷佛猶可見履道之從容也

○秦王傳胡子眞贊

忠簡之孫風流尙存義气激昂勇奪三軍經衛文華列�瑞云翰墨輝煌飛鳳翔麟昔時函丈煦於熙春今觀畫像儼端蹕紳芙蓉之陽天玉嶙諭永示儀矩淑玆後人

○虛舟子畫像贊

節儀文獻世徳之粹鍾道學政術裏仁之範鎔精金羙玊之文其餘工髙譚卓識之見其蟻封弔湘江歷南海方自以爲達在玊堂金馬人不知其窮沛乎其進未遣吾不知其所從仰天衢而獨步信學海之孤雄也

○周均仁靜像贊

愽學隱徳不蘄知於當世有典有則以敷遺其後嗣意此能不植槐以責報於天傳太極圖而不以文字者也

○紫霞杯贊﹝並序﹞

紫霞杯友人鄧君宗經傳其方於越人邵大淵得之宋中書劉景輝景輝得之大白山異人用飲酒以療弱疾嘗獻法徽宗賜名大乙焉宗經徵予贊之贊曰

剖丹砂割乳石杵玄金臼白壁陽遂輝方諸溢離化精坎成質規其形運幹則虛其中涵太極假靈气薦瓊液丹田滋玊池潏九虫遁三尸君齊日月壽罔息啇厥功疇敢匹羽觴棄太白斥宋太觀主所懌錫以字曰太乙越之邑鄧氏逸器斯制垂無斁以前翰林侍讀唐愚士作也愚士尊翁處敬先生在國初爲翰林應奉與先君交遊而予與愚士爲同寅其詩才淸絕書法圓潤爲文典麗尢善談論交朋友篤厚其疾革也予就視之一語不謬今安得復見此人哉且惜其無予詩文傳者無幾每或見之輒爲慨嘆余友鄧君寶愛求爲書庶以傳之久遠九鼎一臠肯可也

○譚宅祖母畫像贊【母姓劉氏】

陶唐氏之淑媛譚予厚之壽母一門四世樂至其所世之富貴巍峩衮黼不如此母寔天所祚鶴髮遐齡子孫之祜

○鐘馗贊

破帽藍袍鍾南進士曾托夢於唐玄宗起筆畫於吳道子气像儼然鬼見卽死

○朱嵩壽行樂圖贊

南平王孫大布衣良玊韞璞靑山輝有子鳴鳳朝陽熙中峯魁岸期同歸

○劉君南琴字贊

禾川棠市劉南琴求字贊余惟重華彈五弦之琴歌南風之詩瞽叟底豫之時蓋不以位爲樂而以得乎親之心爲悗者也南琴𨿽永感之下寧無終慕之思者乎孟子云堯舜之道孝弟而已矣南琴思所以不辱其親則無媿於字義矣贊曰

昔者大舜人倫之至動靜語默皆可爲師被袗皷琴而歌南風心愉體舒善與人同於時天下父子有定孝弟之風施於有政南琴念入孝出弟罔敢沴恭以間和气是曰調適若琴之理幹幹自修顧諟字義聖賢教人母間愚智中和動靜上下一致勿謂南琴不可希冀吾气旣順塞於天地

◆行狀

淵靜先生解季通

先兄滄江先生

東門嶺上處士徐君奇峯

○淵靜先生解季通【己卯】

解氏之先世家平易唐侯之裔孫有諱福者事西漢髙皇帝爲大僕居唐代雍門李唐中葉有諱禹者爲吉州剌史由是爲今吉安人嗚呼公諱泰字季通一字成我三十三代祖諱勝事東漢光武封代侯十九世祖諱琬仕唐爲禦史大夫武衛大將軍十五世祖諱軿唐昭宗徵之不起咸通中詔謚眞白處士髙祖諱夤曾祖諱谷七歲善屬文有名當世以隱遁終祖諱昭子宋大學上捨生上書言事得罪賈似道擯處於家宋亡以憂憤卒考諱應申剏試貢士萬安學正母彭城劉氏先髙祖妣大夫人鄧氏嘗夢人授以羙玊未幾而生公故名曰子玊幼沈靜寡言笑好讀書鑑然如流滿千徧無倦色或兒戲之輒以正對皆奇異焉年十三兄觀我求我並舉進士家事倚辧於公朝夕內外不聞叱吒之聲事父母接賓客俯鞠諸侄皆如成人不爲嬉戲時科目方興二兄聯科接武翕然有聲朝野士人子觀望歆動皆爭徑竇逞便捷僥幸一得而不第者更相抵排公深恥之承親志不得已亦再至試三試有司俱不利絕意進取翫心髙明究竟六籍旁搜百家悉能通曉尢善楷書不效妍媚而方正嚴重類其爲人吳文正公嘗以書招致之弟子公不往翰林虞公伯生南還館於郡捨或勸公匯詩文求見冀可得薦亦弗從日以其學教於鄕鄕之豪乘勢侈縻子弟率驕縱以食色貨賄相鬭誇公善導之乃更上淸儉其教根柢六經尢必以躬行爲本始未嘗以摘經屬對頑不率者斥之後攺悔乃更復之學史以春秋爲凖繩拘之於迂縱之於固馳驟之於唐史五代史而陳範之徒在所不論詩以陶柳爲戶庭以杜爲經上溯三百篇爲指歸而大白之豪縱所不願學諸惟取荀楊文中而間亦喜老莊申啇韓非在所擯斥晚更授徒於同江弟子至者甚眾因其材質多所造就時以河汾王通比之中丁亂離三十年與人言往往至灑泣激以忠義又時時爲說說前史雅善揚抑羣盜聞者慚服自悔恨甚眾轉相戒救無敢侮之者天朝龍興公年五十八矣郡守令相先後至百廢未興懜弗有考又承詔興學校招集流散繕甲兵以供軍需皆踵門投訪公俱授方略射影走丸不失尺寸已而辟之萬方不起但勸以激厲士風扶樹世教由是吉之人爭相唐淬至於今蒙之不衰公有大焉旣老家居宗族子弟善歌詩能文章者常五十人屈物命篇屬而和之以爲樂目之曰庭蘭集所著文集若干捲曰老樗集更自謂鑑湖老樗云洪武二十一年六月一日以壽終於家臨終呼宗族與訣且曰吾生平言行無足多於人者我死愼勿爲世俗譸張假托以惑後世命孫約讀漸卦一過賦詩衣服冠而逝享年七十七公天性嚴重有威儀長身鵠立雙眸烱烱射人須髯奮張𨿽彊橫人見之側足屏息士大夫聞率以爲儀刑在治朝無所幹譽處亂世無所屈辱教人不倦所過無後言所居無惡聲周旋規矩遵循大道要之聖人之徒也沒之日閭裏垂發戴白日有涕泣無道其不是者初弱冠喪貢士君未幾喪母三四年間薦遭閔凶苫塊居廬面黯然黑色而葬三喪禮咸岡缺初娶城南梁氏卒繼室以王氏生子男三人琛璋皆先公卒珪績學飭行世其業女子二人孫男八約績繪綺緝紹繼純曾孫二聞魁望魁森然皆蘭馨玊潔公疾病約繪晝夜侍衣不觧帶湯藥必親嘗余悉盡孝道以洪武二十二年己卯正月三日附葬公於東門嶺十一世祖考朝奉君之營從治命也縉極深奧塞所不能知其卓卓大者人所共聞見故摭爲行狀求立言君子銘之啚不朽焉

○先兄滄江先生【辛卯】

於戲伯兄於予有父道焉有師道焉余兄弟自爲知己也予少多病櫛發系衣履至瘍浣濯皆兄親之大夫人甚憐予也所以撫育視大夫人志無拂焉誘掖之學循循焉其雅志隱居自娛選鄕學升郡庠名聲蓬蓬然起屢稱疾家居先君子筠澗命予應鄕翻然曰不使賢弟行也遂獲薦進士第洪武十一年戊辰也上每臨羣臣誦以爲榮又常曰大觧篤實先君子每有家書必取進覽爲之嘉嘆曰非此父不生此子拜福建道監察禦史治寧國還擢祠部主事尋除侍郎不果拜奏淸理道釋與修諸司職掌參定禮樂典魯喪議謚監造送祭器泗州歸奏圖記皆稱

旨修國子監書板精校讎上深眷顧之一日召臣薦至內殿詔之曰禮曹有獄恐累而兄今出之爲應天教授勿以官爲小京學也行當大用之世薦叩頭謝翌日遂有是命詔皇親子弟皆從學居三歲餘以素剛忤歡貴人上知其冤將釋之先君子朝於京師詔若曰老子以八十之年跋涉江湖遠來見朕父子至情可不令隨侍耶遂與歸時予先已家居侍暇日尋舊學如其素志此予兄弟自爲知已所得深焉其生於僑居吉文水西金灘祖妣徐夫人鐘愛之教以木筆晝地亂離無書大夫手寫孝經論語占文杜詩教之從族父元祿學易族父奇之又從學髙公文聲公疾病晝夜侍盡情姑氏良人卒子幼積金委筐篋無數姿所爲不私其一銖爲之籍記而付之遇舊館人之喪冒大雨號哭而隨之十餘里皆其少時天性然也嘗授徒於鄕之黃岡主劉公象賢公前室大夫人同產也所以事公盡道教其子盡誠攺館仁山與劉公惠庭相得甚托其遺孤恩若同气焉居京師時同郡而縣異者吉水四人焉泰和二人焉同釡甑爨余兄焉主久之而無間言篤於友誼不避難險素善屬文書法精密旣私嘆曰吾豈與賢弟爭能哉遂絕筆不爲髙視一世常語予曰惟賢弟知我餘子皆碌碌耳爲人雄傑有威嚴善談論喜於用兵不如其志焉其先姬姓寫門人也唐天寶中宦遊江右廬陵髙祖莊山宋國學進士曾祖辰峯元永丰縣簿祖竹梧進士東筦縣尹娶歐陽氏子男一人春

永樂乙酉以能書舉與天下試禁中上親擢第一俾肄業於翰林女子八人長適東溪彭懷次桑園周恂次城南藍謐次螺陂蕭肇敏次槎溪周光華皆右族余幼在室孫男榮宗孫女一人先兄字大經晚號滄江釣者曲藝無所不通尢邃數學嘗曰吾壽止六九已而果然永樂九年十月二十四日以疾終葬於鄕之黎洞黃牛峽從七世祖必達府君之兆玆述其行求立言君子哀而賜之銘焉

○東門嶺上處士徐君奇峯【癸巳】

先公遭亂世後再造厥家所與維持成就者異姓第一人徐君士奇也君諱麟奇峯號也系出金陵南唐中書令臨淄土知諫子中書侍郎上饒郡公遜五男子皆居吉水東門合水焦源三族尢盛君之族在宋季又以孝子顯名至君之祖林隱家富累忠厚長者先祖妣大夫其季女也擇婿得先祖淸苦儒者林隱生日諸婿親戚具牲酒服玩獻甚都林隱不一顧惟索先祖詩手探其懷中出之朗然誦喜見須眉諸婿親戚咸有愧色座中人皆激勵知儒者之爲可貴而諸子皆深務斈焉君之父仁本早卒母劉氏守節教之與余居相邇也先祖妣嘗維持之林隱在時先祖妣事重闈髙祖妣鄧氏大夫人尢嚴難事祖妣獨得其歡心林隱𨿽一飲食必分遺其女然必先饋其重闈先祖妣視重闈食已乃敢食林隱沒君母子継之亦然復遇亂先祖死節先公在元都未還君奉先祖妣一家避地三年先公始歸後復業築居至再與先祖喪葬皆君與子子畊主之先公被召畱京師與中更亂離客於外妻子衣食計皆君父子維持之大夫人具甘旨家兄業詩書君之用其誠有古人之所難也且其時有嗾亂賊害君者聞其行戰亦爲之不忍責嗾者甚辧焉於戲君其它行義固多卽其施之餘家余耳聞目見甚詳且實豈不可爲人激勸哉使世之人親兄弟同父母能若徐君之於先公也豈有參啇斗鬩之患哉𨿽然林隱公之忠厚之風愈可見其厚歟君常推擇爲縣從事佐縣令費侯震遠有惠及人交朋友和以正喜賓客悅慷慨歲時具觴宴余常侍執事覩其談笑豁如也初遣子畊從勤窓王先生學所以奉事之如嚴君後余叔祖季通主其家子畊二子從學所以奉事之如勤窓此余所親見也君之配妻氏尢賢如君之志所以經紀余家者君思慮有不足之至宜人補益爲多撫余兄弟如子焉子畊入縣庠從先公學成充貢爲大學生分教山西擢爲廣東縣官有政聲君往視之至今兩處人猶能道君父子之賢也卒以洪武丙寅墓在所居之西君旣沒之二十有七年而其孫廣成爲冬官主事歸鄕與相見其道舊故將求爲文以表於君之墓余具道其卓行於異姓兄弟猶始終恩愛如此爲狀未嘗一字謬爲文與傳者可以徵之也

◆墓表

宗瑞周君

周君宗祥

鑑湖阡

故解母髙夫人鑑湖阡

翰林修撰王君欽止先生

鑑湖阡

子素劉君

幼道許君

麟棷藍先生

處士張公

翰林院檢討廖君

戶部侍郎劉君

元鄕貢進士周君

章江劉先生

處士劉君

故處士周君源源

溪澗周先生

故處士周君尙志

故處士宋君若璟

倚富蕭師文

解處士元琛

處士戴公仲京

○宗瑞周君【庚午】

先外大父封州髙使君元之名臣居鄕恂恂未嘗騎乘時時與本立周君遊嘗聞先大夫人外大父與立談咲蓋亦恬淡之士也元季之亂本立之子宗祥舉義兵爲保障先君還自元都往來其間嘗與餘言宗祥善待士慷慨豪舉有光其先世其弟宗瑞恂恂謹飭教授其家恬澹如其父也予生也晚皆不及與之遊獨嘗親於艾光輝先生與語其家之詳也蓋先生嘗主其家其家子弟皆從學宗祥兄弟所以事先生者洞洞屬屬然庶幾古之人宗祥之沒也先生志其壙示予讀之焉厥後因過其家與其子弟宴飲追思而考論其遺爲之倚茂樹臨淸流裵稟者久之今年宗瑞之子吾復奉予友胡君敬方所爲宗瑞行朮一通不遠千里至京師請爲之表將銳石立於其墓之原使一家一鄕斯世至於後世皆慕如兄弟瑞宗也何古人風俗之不可復哉蓋奔競於名利者世之大患而風俗之所由薄也胡君之稱宗祥之舉義兵也屹然爲鄕保障遠近被兵丈輻輳於其裏及宗瑞之門皆篤意教之衣食不給者就館谷之每有所廉讓賙卹不爲矜色不爲徳容兄弟克盡友恭宗祥一飯杯酒宗瑞不在不舉也且兵亂數十年後至於今如復承平之舊者比皆然獨其兄弟所居﹖﹖斗市數里不被兵燹民物按堵自國初已殷阜弦誦之聲相聞每縣令行春必至是四方來觀相勸於乎吾兄弟之功夫豈少哉是不可無表也宗瑞諱郁澹然其別號云洪武庚午年七十有七矣

○周君宗祥

君諱監字宗祥吉水醪市人祖原善父本立皆篤厚隱約君少有智識父甚奇之曰振吾門者此見也稍長內外承迎罔有違闕元季之亂一市人皆求請君爲保障君與子吾文誓眾爲義兵不蹈非禮皆挈家引卻東山下以伺賊釁賊果焚醪市縱擄掠君之子率眾逐人人皆奮以一當百賊大敗走眾志旣定爲營水陸以應官兵時吉安守臣梁克中治水軍於大州大喜賚以白金彩幣俄以功升吉水州判官甲午歲饑告糴於軍門得粟以脹所活甚眾鄰邑之居民避賊者扶老攜幼來依庇君君撫納之如將不及行山寨致重貲請其仇家將甘心焉君答書加贈黃金委曲諭觧之其人釋然愧謝爲家塾訓其子弟其延先生親執禮甚恭世芳搶攘弦誦之聲不絕由是名士皆喜過之其性尢喜接賓客久而益虔歲時歡宴必盡醉乃已與弟宗瑞最相友愛今天兵南來君以兵屬其子從徵贑還亦辭營歸飬君晚歲安健子孫滿前同堂而食庭無間言先公歸自元都時與梁克中恊謀守吉往來醪市嘗主宗祥父子尢相敬愛家君每爲予言而予生也晚皆不及與之遊而嘗過其門識其後進子弟撫其手植庭砌之木皆已蒼然可念名園臺榭依然尙存門俯俯碧流之水毫髮可鑑而其傍有廟丹靑漫漶君之題字猶在壁間想其冠蓋之都賓客之盛而君之平生志意豈不樂哉君生皇慶壬子七月十日沒以洪武辛酉五月十五日享年七十娶陳氏能勤儉內助子男四人吾文吾忠吾信吾敏孫男十三人其墓在裏大塘之原請之表者其爲孫宜哲也

○鑑湖阡【己卯】

觧氏鴈門人自唐家吉已七百年餘至封王封公徳盛顯極矣篤於先公其學以主敬爲主戒愼恐懼終身未嘗有一息之間然慷慨英偉料事如神對眾吐辭賢愚屏息歐陽文公嘗指謂先曾大父曰他日髙年盛福之豪傑也果如其言亂雄皆知敬愛所在不敢兵有所斷議眾不能違晚遇大祖髙皇帝待以前朝遺老召與極論元事甚善其對旣而曰國初何不仕對曰對初以二弟事陛下矣今以二子事陛下上慰諭嘆息時敕臣縉奉家書上覽屢與吏部尙書李原名翰林學士劉三吾語而稱之縉嘗宴見必問及安否至起居細事縉被時恩得歲一歸省卒許終飬時洪武辛未五月也後四年復召以長子綸侍還公感恩邵徳篤敬而誠於是年已八十有四矣公治五經皆有師授書易得之家傳講於竹坪劉先生始授春秋於如愚黃先生至正初入大學講於吾素王先生元慶毛先生學禮於大古熊先生少時學詩於申齋桂隱二劉先生後益爲古文辭詩歌師事黃文獻公揭文安公卒業於楚國大司徒歐陽文公之門代爲之文辭書禮楚公自不能辦公弟闔年二十與公同日冑監監舉公第一闔聯得書二鮮名聲卓然出數千人將會試中書而亂作矣公倉皇南歸乘單舸徑賊中數千里至吉時至正甲午南北音問久絕吉安守臣梁凖克中等至欲散去公亟往見之克中大哭拜不能起公正色責之曰我自京師單舸南來所過人聞朝死皆能拱手送迎王師百萬至矣大夫行且受賞歸朝何至悲啼自沮克矍然起謝公因求計策公爲之移書招附羣雄及他郡邑賴以完保十餘年歲戊戌公移書陳友諒弟勸其殺僞主以歸元而友諒謀稱帝公因之南昌南昌爲元守甚堅友諒急攻拔南昌公跳下城奔還與義士劉明道等拒之於吉水其僞將熊天瑞也雅之公斂兵去攻陷吉安遂上據贑公往說之因陳友諒以歸元友定時遣江伯昂至以朝廷宣敕陷公之天瑞旣許諾伯昂去而天瑞猶豫持兩端公歸吉與義士孫本立等謀殺友諒僞官以應友定而本立等以附本朝海道使者復至自閩以先祖死節贈官以參知政事宣授公辭不拜使者委致而去公遂遁迹山中國初以賢良徵至京師懸辭明年戊申始克還癸丑復被徵至江西以疾免歸確乎廉分澹乎聲利家法嚴如朝廷忠孝成於天性以父死王事時隔在萬里忌日每臨悲慕摧絕閒居深念終身未嘗正席而坐母徐夫人故宋遺老林隱先生之女習經史性嚴毅公事之亂離生無一日佛其志歿無一日忘乎哀平生師友故人徧於天下寄之以死托以孤遺盡心竭力未嘗自伐其勞未嘗所怨於人度量之宋偉如也其文根極六經渾雄自恣乎時雨若決江河讀之使人快意其詩𨿽在亂離絕無惟悴窮蹙之熊由其最善於言辭會文切理洞中事幾酒酣樂作言﹖卓大笑座客盡傾其浩然之气可謂壯矣於戲少承君父之教報之罔極言之痛心洪武辛未五月初吉上詔臣之父於華蓋殿曰是子大才其以歸教訓十年而用之不幸洪武戊寅五月十日乙酉髙後賓天是歲十一月二十三日乙未先臣捐館遭讒竄逐泣血萬里幾欲無生今歲庚辰十月始得歸葬先人於所居之鑑湖阡從治命也於戲��君父之教學遂至於無成而已乎謹序次族行表揭子阡先公觧氏姬姓唐叔子食采於觧子孫以邑爲氏後徙鴈門唐天寶中退諱隱仕爲蘄州司戶參軍子徳遠諱禹爲胡州安吉縣令遇安史之亂同寓於蘄遷金陵居廬陵同水鄕臻善裏在今吉水水西之南山安吉生寵材諱幹爲左武衛兵遭參軍生得與諱軿號眞白處士處士生兼善諱從羙咸通中舉進士兼善生世隆諱盛唐季之亂始遷於邑之寨裏世隆生臯謨諱弼臯謨生麗正諱文粲麗正生伯軻諱希孟舉進士爲茂州司戶參軍茂州生吉甫諱安舉進士爲﹖﹖菐州知錄參軍嘉佑己亥奉父隱居於塩嶺之鑑湖上濮州生世維諱持國以三捨法升仕臨江軍新淦尉世維生慶邁諱千齡號文江文江生敬之諱夤敬之生邦卿諱必達邦卿子生春諱谷淳佑漕貢進士漕頁生昭子諱夢斗號莊山大學生大學子辰叟諱應辰號辰峯元剏試貢士永豊教諭臨川學正瑞州路儒學教授永豊縣簿致仕先公大父也先公字眞我諱子元號竹梧至正乙酉進士得便道飬親仕爲安福州判官還大史院校書郎授承務郎東筦縣尹元季死節於鄕有贈官祀於忠節祠母某氏裏中林隱可之女林隱殷家有知監再世深徳其助先公少從大父學於永豊於信於瑞通五經皆有師授書易得之家傳講於竹西滄浪二劉先生明徳夏先生道益張先生而與畊王先生學春秋於如愚黃先生叔父蒼林先生學禮於大古熊先生至正庚寅入國學師事黃文獻公揭文安公而卒業於大司徒楚國歐陽文公之門鄕先生伯周公大朴危公尢器重之居大學六年與弟闔恭先稱二觧名名聲燁然出數千人上至正甲午以先祖死節事聞歸吉討賊時南方已大亂吉安城守�克中等至欲散去公始爲言朝庭徳意宣諭禍福眾皆信之城守復完然以母老常避依義居入國朝遂遁迹由中歲丁未徵詣闕辭還縣令費公震師事公國初建學攝鄕校後縣令李公恆甫廉有治聲事公尢謹遂一所學宮作興士類公力居多歲癸丑以賢良徵復辭歸常主考廣東江西湖廣鄕試

得人洪武戊辰二子聯中甲科髙廟數稱公善教每有家書至必取視喜嘆辛未入廟賜坐勞問有楮幣之賜以臣薦待還甲戌入朝以臣綸待還先公亙古之豪傑也魁崖山立威儀襜整音吐虹暢議論英偉昌言萬眾之中賢不肖皆爲悚息平生交友徧於天下或寄以死托以孤遺盡心竭力無幾微見於辭色剛毅嚴峻一木榻三十年土屋漏穿布衣蔬食顏如渥丹下至僮僕其外肅肅其外頤頤然蓋其敬爲主胸中暢豁無纖芬凝滯其自視如光風霽月人望如秋霜髙嶽焉此薦之學有見於緒餘者如此也嗚呼尙有之哉公生元皇慶壬子二月七日之亥沒之以洪武二十一年十一月二十三日之辰葬鑑湖上初娶劉氏継黃氏中無子継髙氏先妣大夫人也子男三人綸大經綱大紀縉大紳女一人適廬陵彭氏孫男莊春山�婁金孫女長適東溪彭懷次適桑園周恂次適城�藍謐次適蕭肇敏次適槎溪周光華

○故解母髙夫人鑑湖阡【庚辰】

解氏鴈門人唐至徳初肇家於吉至今七百年餘世賢內助先妣髙夫人諱妙瑩字淑琬髙氏自南平王崇文裔孫逸爲吉州判官因家焉曾祖龍光字申甫宋曹貢進士學者稱艸窻先生祖願賢亦大儒學者稱守忠先生以子貴贈同知泰和州事考諱若鳳字在翁稱灞雪先生至治辛酉進士朝列大夫知封州母周氏故宋進士周路鈴之孫進士知天河縣諱以仁之女家法嚴整累贈渤海郡大夫人封州公以大定乙丑判建昌又生於廨捨後歷官南昌南安平江泰和公每就飬夫人亦從夫人封州第四女而最鐘愛勤儉不驕寬柔能泰孝惠靈承出於天性時方盛極奢僣相仍夫人獨尙簡整鬃髹疑不屑盻朱鈆多聞卓識封州每致嘆焉嘗入室見黃金數餅卽避出戶去不問封州素廉有徳之者致文綺數闞無人委之而去夫人見不顧讀書自若自經史傳記天文地理醫藥之書皆能論柝善小楷嚴正森密封州每擇象犀金龍筆墨文箋賜之曉音律算數門作歌詩輒棄槁紉制衣裳織繡麻縷女工之事無不敏妙嘗同其女兄弟繡髙王經象施於蘇之天玊堂觀者濆溢所至婦女婉而師之至正壬辰四月兄鏜巨舉義兵母周夫人卒於戰艦五月先祖大史公諱子元兵敗爲賊執大罵死之先二日封州公在廣攻龍潭賊中流矢卒於軍事聞於朝使者由海道追贈推誠盡節功臣資徳大夫中書右丞子金銓師踰年城陷死之贈推忠效節功臣榮祿大夫江西等處行中書省平章政事至正癸已巨提兵復吉水與賊戰於鄕兵敗而爲賊所殺吉州震駭家屬流離夫人喪葬無違禮涕泣不食肉者逾三年其事父母及姑叱咜之聲不至犬馬未嘗出一惡言先祖妣徐氏夫人最號嚴事終其身永嘗拂其顏色其事夫義以順相敬如賓不妄言咲嘗誦曰婦有長舌維屬之階豈惟婦人多言多敗人莫不然性不嗜飲嘗曰先姑有言婦人嗜酒決非眞良汝曹戒之豈惟婦人家之敗子鮮不由玆其蓄牲必蕃息醪醴必旨甘其制諸飲食菜果醢之屬皆簡便有法著酒食議若干捲女徳評若干捲髙文海死節事一卷文海卽巨也避難徙適無寧歲科機脫禍涉險履危沈毅鎭安不形慍喜縉兄綸亂離無書夫人諳寫孝經論語古文杜詩教之縉自能言時蚤夜訓以敬身維持文墨不離其側未嘗令遁兒童嬉戲爲吾宋元來政治民事記及日時無所遺繆又言封州公至孝於父母周夫人善事其舅姑故封州公兒女自幼時不能相詈周夫人念媵子同於己出夫人友之過於己同產由是篤於玆愛子孫六七歲猶不免於懷慍言善道無幾微【呵怒見於顏面諸孫多視如母克盡其孝焉其賑窮賙急如將不及待卹孤婺提攜盡誠極愛人無間言每歲多病不廢盥櫛衣履蓻﹖﹖衣垂涕棄置必於屏處敬終如始不以富貴患難有渝一旦忽謂子孫曰神仙盍有死死有人之不免吾年七十餘子孫滿前過吾父母兄弟矣但當與汝曹永訣不得不悲耳因泣數行下家人盡泣夫人止之曰死猶枯株生意不貫漠然气離愧無不一之休魄如遺矣葬送物備於亡何益金玊珠具尢非所宜本出愛私反成奇禍吾經離亂所見多矣葬我必依近地素衾結髢朴棺深隧斯可矣娶家人與訣端坐而逝嗚呼痛哉時洪武三十年丁丑十二月二十七日之戍得年七十三生時乙丑十月十日之辰也三男綸綱縉一女適廬陵彭氏孫男五莊春廣春山呼仍壽慶壽女七人皆】在室葬所居鑑湖�從治命也

○翰林修撰王君欽止先生【辛巳】

嗚呼功業旣成而人推服之恩惠及人而人懷思之天下皆是也無功業而人推服無恩惠而人懷思古今天下之人甚少也若漢之賈誼唐之劉蕡其皆功業何所成恩惠何所及其文章亦甚少也然使人思而嘆息之至今而推服之無異辭豈非世之人惜俊材之夙成悲壯志之蚤謝歟抑憫其不遇於時而以窮死歟誠有足以感動人心而非淺智者之所能度歟醴泉之浸不必爲江河芝艸之榮不必爲松栢而人信其爲祥若人者不必有功業恩惠而人信之而誠有感動人者凡謂此者將特其餘事也予友翰林條撰王君欽止諱艮歿之日識者皆嘆息推服而懷思之而悲哀之其朋友哭之失聲將推劉蕡賈誼而與之同無異辭者又若非二子阨窮而不遇也其行孚於人者久矣君以失父自知讀書爲文其祖與耕先生治尙書學聞天下有著書經管見藏於家矜式主意四書經疑貫通能發前儒所未發兩漢詔誥咸梓於世君盡其微爲學愈勵而家事未嘗癈𨿽甚攻皆若親之其母以君篤於孝君被病卽告母曰我病且死幸有弟三人我無足哀夭壽命也其母以爲達於理言不及其妻子妻子不爲君忍父歿時弟皆幼今皆成立皆以爲君篤於慈其族人親戚無間言皆以爲君難其在府學課試輒魁合府縣不以爲忌試江西鄕薦第一人上親震翰魁名天下賜進士及第授翰林院修撰未幾設文史館待之升秩一等分類祕閣書目預修髙廟實錄緫集類要祁寒盛暑終日不怠與胡廣等奏修時政記如故事參酌攸當屢上書言當時切務上皆欣然納之飭身正色不可狎玩聽其言侃侃如也然未嘗妄言其所不可決不能詭隨自奉甚約賙急如將不及與人交久而益敬此其行孚於人也類如此獨其於死生之際從容安泰無毫髮可憐之色預與母決斂手待終予往視之一辭不亂此足以信其平生所蘊非淺智之所能度者如此也曹孟徳擅世姦雄咿嚶痛死不知賈誼劉蕡之死又如何也君文章雄偉光耀常曰悖於理而工於辭者非不知理悖也欲希世而盜名也吾切恥之詩喜古一以理爲主警策淵永字晝精楷皆稱其爲人其稿若干捲藏於家皆可傳也君連世與予家友善其伯祖吾素嘗爲館京師待我先祖眞我吾素爲翰林編修國子愽士卒於官家君在大學爲之心喪以禮葬之其祖諱克耘與予叔祖觀我求我同文﹖﹖進士克耘號耕野元統癸酉科甲授吉安府同永新州事其族父無將與予同中洪武戊辰第君與予弟文夫己卯同舉於鄕知其族行莫予若也是宜爲表而擊以辭刻之其墓君爲吉水帶源王氏唐末袁之白芒來其先大原人也曾祖孟諱贈萬安縣尹祖妣曾氏贈宜人父其尹避地吉安城中千戶宋以女孫女焉是生君年十六母氏與歸帶源娶沙田劉氏戶部主事蕓庵先生之女子男三人鎣錚鍈墓在髙嶺園之原君生洪武戊申六月十五日歿辛巳九月七日也天子命護其喪者其妻之姑夫顏君子明也其辭曰

頎修容兮內正直勇往義兮不組飭少孤立兮炳文章篤孝友兮譽彌芳超騰驤兮陡天路希聖哲兮同軌度火始焰兮泉發蒙防讀葬兮遭回風明情郁紆兮凜秋日髙欲濟無梁兮逝水滔滔華芝殞兮醴泉竭靈徵長兮旨芳歇彼力渺兮任華張循塗傾兮永懷傷賢不肖兮非彼天何壽夭兮樗櫟偏於乎欽止兮材行𨿽不施有遺思兮無窮期

○鑑湖阡【辛巳】

嗚呼縉少承君父之教報之罔極言之痛心我大明大皇帝以洪武三十一年戊寅閏五月十日乙丑奄棄臣民先公以是歲十一月二十三日乙未亦棄請孤縉泣血萬里幾欲無生至今

庚辰九月奉敕歸葬先公於吉水城東門鑑湖之上謹敍族行刻辭於石先公諱開字開先學者稱筠澗先生姬姓解氏鴈門人也自唐家吉世爲家嗣始祖隱子禹父子皆進士禹爲吉州剌史家吉文水西臻善裏迹符南山之麓五代孫盛破黃巢於吉水因壘爲家弟暉千牛上將軍吉陽侯四傳至茂州公希孟子參軍安父子皆宋進士嘉佑四年居鑑湖上安生大學進士少府世維維生宣教翊善千齡弟千長少保大原武襄王千齡生八行貢士必達必達生評事夤生谷時稱生春先生嘉定甲申舉神童淳佑己酉漕試第一元贈上猶尹先公髙祖也曾伯誠龍虎上將軍易國武定公曾祖夢斗字昭子大學進士以賦斥賈似道擯處於家學者稱莊山先生伯祖汝擑中書右丞易國忠毅公祖應辰字辰叟時稱辰峯先生剏試貢士歷永豊臨川髙安廣信學官永豊主簿致仕父子元字眞我時稱竹梧先生元統乙亥以著尙書章旨召見入大學至正乙酉登進士第判安福校書大史院出尹東筦道過家傾家起義兵敗死之贈光祿大夫平章政事母徐氏夫人宋遺老隱先生之女先公事親盡孝生無一日拂其志沒無一日忘其哀慨然慕範文正公之卹其族人親戚而力不能以至恨叔父時我無後以弟闔継之闔從元之卒子塞外以子綱継之平生師友故人徧於天下寄之以死托以孤遺盡心謁力未嘗自伐其勞未嘗有所怨於人治五經皆有師授卒業於大司徒楚國歐陽文公之門第闔字恭先二十同登冑監監舉公第一闔牽聯得書二解名聲卓然出數千人將會試而亂作公歸至吉時南北音問久絕守臣梁克中等欲散去亟往見爲畫計遺弟文先援授南臺詔書招附羣雄吉數羣賴以完保十餘公之力也隆興路爲元守甚堅公因之隆興陳友諒急攻拔之跳下城奔還與劉明道等拒之吉水說其僞官以應陳定而其友以附本朝海道使者復至以先祖死節加贈宣授公參知政事辭不拜使者委致而去遂遁迹山中國初歲丁未徵至京力辭忤臺省意不召見亦不遣還明年戊申是爲洪武元年李宣公言之上始克還爲縣學師多所造就吉水文學由是大盛洪武癸丑上復召公疾作辭免𨿽絕意仕進然獨喜引拔後學屢彊起知貢舉洪武戊辰二子綸縉俱中進士上亟稱公善教歲辛未召見與語慰勞嘆息時敕綸縉奉家衵進覽屢與羣臣語而稱之縉常宴見必問及安否至起居細事縉初被特恩歲一歸省至是遣還侍十年明年復召以綸侍還公居一室三十餘年足不妄動顏面丹渥須鬂黝髹孳孳聖賢老而邵康寧好徳無疾而終其學以主敬爲本戒愼恐懼終身未嘗有一息之問慷慨英偉料書如神音吐洪暢威儀軒整昌言萬眾之中賢不肖爲之怵惕對客揮毫談論不輟一代文豪也而恥以文名確乎廉分澹乎聲利家法嚴如朝庭忠孝成於天性人望如秋霜喬嶽矣公生元仁宗皇慶壬子二月七日癸酉之亥少壯志撰述悉毀於兵晚所著書觧文集凡四十卷夫人髙氏至治辛酉進士贈中書右丞灞雪先生若鳳之女勤儉承驕寬柔能泰孝惠靈承﹖﹖夕聞卓識惡言不出於口歿以洪武丁丑十二月七日葬在公墓東南十步子男三人綸字大經福建道監察禦史綱字大紀縉字大紳翰林庶吉士本貫江西道監察禦史一女適廬陵彭氏孫男莊春廣春山呼仁壽孫女九長適東溪彭懷次適桑園周恂次許適城南藍安寧

○子素劉君【癸未】

先君子晚歲家居交遊每至縉輒從仰送退而質問其人器量節操名位所至往往十不失八九其所最奇待稱許而不幸連蹇不得志以卒者一人劉君子素是已君諱朴系前漢長沙定王發於翟斜永新皆同派始居泰和之石臺吉州進士劉濟川始立題名碑於郡學其遠祖也其居於吉水文昌之沙田尢世有聞人嘗讀歐陽巽齊諸公文集見其先人與往來書及題詠知其家學未嘗廢弛中哀也及觀其從祖龍津先生所爲文則又嘗私淑以爲科舉之資而其它文章又於季大父伯中伯正二先生所著述見之稱道劉氏於予家非常尋常之比者亦世濟其羙焉子素之尊君文明先生慷慨服義爲鄕閭推服比之王彥方諸公誠不知其孰爲先後也嘗止予捨先君子俾侍杖屨徜徉泉石隨問而篬蓋至今未嘗忘也其伯兄子川爲戶部主事謁告而歸又時時與先君子談論飲酒賦詩水邊竹下瀟灑出塵退而與予講學尢雅善楷書時邑中鮮能書者始自於川啟發予亦喜慕之子素從其父兄來予家君君識其器量節操最奇待稱許不置而常以朂予也子素不能酒家君至日子素必以詩詞爲壽家君每擊節彊以大盞輒醉言辦英發家君大笑以爲樂縉微觀其二十年間待後進未嘗或如是也子素窮性命之學剛明英偉一語非義白眼相視少違拂衣徑去人皆曰介人也然忠信誠確輕財喜士周人之急文章典雅善書如其兄每以親故不出仕後不得已試吏部試翰林得官客死京師時洪武三十年三月也永樂二年其孤燁來信其弟煜甚自力於學幼焯炳皆可教若子素之連蹇不得志以卒者其發舒將在於是乎其友翰林學士兼春坊大學士解縉爲之表以竢

○幼道許君

吉水士俗尙世家親戚朋友交遊𨿽經亂離其父兄相與教詔其子弟子弟相與奉飬其兄若同堂一姓先君子爲言若大父與如愚黃先生明徳夏先生山梧許先生相講習予與日孜夏君茂明許君皆從遊日孜舉進士先得名其所對救荒策山梧之所宿構也三四年夏氏黃氏已可感嘆獨山梧有賢子孫令幼道茂明之子也元末之亂予在元都若大父死節祖母寓於水西黃氏許氏相庇後予客洪州陳友諒破城人傳言予已物故茂明事若祖母盡禮手書教而已是𨿽吾鄕俗尙之厚若許氏豈不猶賢者歟幼道少淳敏好義甚有父風艾所當友也縉識之不忘後先君子學於環洲幼道時寓父婦家甚婦劉氏賢內助也善承夫志才能綜理內外肅然下至臧獲動必由義先君子每至其家必有飲食供具不過侈而必旨以嘉潔先君子亦必爲之盡醉歸途中語予曰其家𨿽一茶杯酒不茍簡整齊如此亦可師法者也縉又識之不忘自是與幼道往還間語及亂事蓋幼道生三年而遇士辰之変長於流離奔竄之日而卓然自立如成人未嘗逐兒童嬉戲每寇至避匿輒抱其故書冊人或嗤之曰金玊不足寶此先祖之遺何可棄也茂明入國朝仕爲武鄕令以卒幼道事親盡孝每率其家人雞鳴而起力踐古人之禮家人化之亦必以爲異也居喪有聞人以許孝子稱從平生慷慨厚於交友或有急難委曲周旋不避危害死無所歸者輒爲收葬聞訃則爲位哭奠之尢輕財用困迫假求輒推與之洪武戊寅以明經舉分教武學學在虎踞關上下臨大江諸生每去後蕭然如萬山中人有不堪寂寥者一日大雪予往訪之時已晚張燈煮茶武臣子弟稍稍來侍以酒果進與共賦談論達旦觀其意气無不滿於心者予又益自嘆先君子知人之明而幼道果然不以外物動其中爲可師法也聞嘗有親戚之喪與俱送葬於國南門之鳳臺裏幼道慨然大息謂旅葬者有子孫不能歸骨此何等忍人嗚呼孰知幼道以永樂二年正月十七日竟客死虎踞關而亦旅葬於玆耶幼道有子淸好學能世其家將舉其喪歸葬於鄕環洲之原故爲之表而系以詩曰

慷慨許君髙誼薄雲緩急可倚性義是視事親以孝可以教弟子恂恂艸其軼驁君敏好學長於議論抵壁揮金未嘗顧吝生不慕富死不怨貧其藏其密永利嗣人

○麟棷藍先生

大祖髙皇帝建都察院專治刑獄藍公子貞及詹徽爲都禦史未幾徽專任而子眞左遷漳洲推官髙皇帝慰諭而遣之幾月而漳洲獄空屬縣南靖爲山賊焚刼而縣以民反聞軍衛將出兵屠之公力請止單騎臨視得其狀白免獲數萬人公旣沒十有餘年而其子日省請予表其墓於乎是非直道陰徳故耶其世系百行翰林胡公光大銘已詳不復贅爲之詩俾讀而歌思之藍君中山自唐家吉宋季勤王連婣帝室烈烈文山忠貫日月研席深交矢死鐵鉞有孫萬宇是曰瑞軒義質早凋篤慶後昆顯赫麟棷瑞軒玄孫少失怙恃克由仁義慈訓成之祖母王氏而亦盛宗澤流無紀天假續之迪其敏聰洞究經旨旁愽子史夕惕惟夤不慕靑紫弱冠遇亂扶攜奔竄主榦仁裏橫經講貫賊不忍兵幾至化成匹休古史善效有徵天朝洽一歸安其家蓋衍其學金輝月華三徵七辟詔書旁午翻然振志教於人府撫民奕奕靡有親炙教成浩歸玆欲斂迹初志弗成髙皇特旨召擢重官朝綱以明進退從容識邪與正夫語丁寧海濱用靖隱徳所覃活者數萬艸然不磨有讀毋慢

○處士張公

余嘗誦鄕先輩傳君與礪劉君仲修所爲髙明樓詩稱張君明之隱徳知其必有子孫也及嘗遊新淦識張君務本君明之子也少有羙譽爲新諭學官見元室將亂棄官隱居種菊自娛口﹖夭傲一室因號曰西窓自予見之時鬢皓白神采和暢論議精確其婦翁蓋滕君王霄之子杜於凎邑以女妻之此其時家富累千金連姻貴室獨能不爲富貴所溺超然覺悟中更亂離晚處窮約無芥蔕於其心者予又知其必有賢子孫也其族子偉慷慨好義尢與予善每爲言西窓有子孫之賢予𨿽未及識而又知其族之多賢子孫之賢無疑也予有所親黃叔昭謫遼海致書言張君文亮之文學行義不媿古人旣而見之乃西窓之冡孫也初爲縣主薄令爲學官母喪服闋奉狀來請銘其先君之墓按狀君韓息消字子微系出唐曲江文獻公九齡之族而文定公復顯於宋世家吉水之北門髙祖諱國華宋末避兵於金城之秀峯門因家焉曾祖諱得新字鼎叔家故饒財尢好施與澤梁達路多所修葺未甞示矜人以爲徳祖君明也性踵善義以篤於君生十餘歲諸經傳注已備誦不遺鄕先生陳玊樵最奇重之曰是子有性遇亂奉新撫弟稱孝友尢著惇厚之譽元萬戶鍾君淸遠老廢於家無子惟一女與淸遠素相善者欲求子微婿畜之西窓以長子不許淸遠曰君惟知已顧我老無子得子微之厚孝敬以付托終老身身死且瞑目亦君子之盛徳事也其可我辭西窓許之子微往來二氏盡其供飬人以爲難尢務勤儉不喜浮華旣而淸遠死而族求分財產卽嘆曰爾鍾氏物也我何其焉其居室悉推與之別爲小屋以居而奉外姑尢謹人皆稱其義洪武乙亥三月六日得微疾呼諸子囑以善奉大父及外祖父言訖而逝年五十二子男八人震文亮曰旭曰昕曰昭曰暄曰晹曰暐曰暺女適表慶鍾氏後八年卒而文亮歸始克合葬於邑之善政鄕藤橋諸山之原余謂君之義可表也爲銘詩曰世大隱徳不侈其報報以後賢其侈可較詢之張君輕利若塵推與弗取行義爲仁紛紛薄俗爭欲忘親尙或觀此盍亦還淳其慶可觀我銘不誣有誹無勸人則非矣

○翰林院檢討廖君【甲申】

於戲余讀甘棠之詩而知古之人善政遺結於人心久而益著愈遠而不忘也然豈常多有哉予友廖君敬先奉詔起修大祖髙皇帝實錄旣至而事畢上曰是老儒卽以爲翰林檢討余退以告同官曾君日章王君汝王梁君用行皆舉平君額曰昔吾縣之父也問之曰豈弟哉古人不是過也廖君卒於官三君子哭之尢慟鳴呼好禮君子者或不卹小人善撫微賤者或驕於士大夫方以有上者或好而佞已爲守則易尉而爲尉則淩守也惟豈弟者庶幾�是也豈不可全人也廖君之爲縣也其禮於士大夫君子可見已其初爲丞懷慶之河內當西北之衝邑小事煩又當新附軍旅所過供具浩穰縣令久闕積不治廖君時年尙少也不數月政成郡守王興宗宿望老成然嚴難事大嘆獎以爲不可及縣淸化鎭啇稅多陷匿布政司官來捕執其首爲姦狀事連遷余家徵逋巨萬不能定遂以委君君視百姓如家也區畫貧富相補不數日足其所徵逋布政司大善更置酒爲謝而去君考滿旣垂發戴白拜至屬道路多至垂泣者旣至京師時方以蘇州爲難治而屬縣吳江尢號繁劇朝庭謂君及興宗俱有名也乃以興宗守蘇州而君丞吳江興宗遇劇務輒以委君不得專治吳江也有富民二氏以水決圩田事數年訟不已至聞朝庭下有司督其理屈者沋氏修廢圩岸幾數十里岸廢決已數年上下髙深六數十尺彌望水決無迹可求而沈氏文以富聞天下興宗謂使他人督之將謂其賄所溺事不集又煩朝庭遂以語嘗他官他官亦皆恐懼莫敢往興宗大言曰宜莫如廖縣丞也君欣然往督其役爲之方法巧思出人意表如期而畢沈氏亦深徳君惟拜謝而已不敢發一言君精敏絕倫吏抱文案藂雜手署口訣傾刻而畢令簿拱手嘆服未嘗疾言遽色也使民皆不忍欺興宗俱滿考當去老稚遮道去不得行君後坐爲人連累謫鳳陽河內吳江之民就視之皆傾相望於道其居者夜則焚香祝之爲之祈福人或問之曰君何以能得人心如此也曰吾不知也君視百姓猶吾子耳嗚呼玆非但能鼓舞有才者之所能也君諱欽以字顯宋禦史中丞剛之裔七世謙字益仲受學於朱子之門仕爲吉水縣尉因家於縣之東溪髙祖彥翁曾祖季崇祖明徳世爲士父觀字觀民始於鄕之雙峯下號退省翁卓然獨行君子也自言平生未嘗對俗人一飯與予先君子交最好篤於教子積書至多君爲兒時從先叔父刑部公學易君之弟敬存亦從學競爽刑部公嘆此廖氏雙明月珠也君又從羅如箎先生受詩經名譽日起國初兄弟俱應江西進士舉不中君召試京師優等歷仕至今官君壯遊南北聞見充拓詩謌淸麗而時發其奇雄文章典雅屢考試貢舉川廣之人士莫不謂君爲藻鑑權衡也君之季弟敬已剛介寡合特與予善而君諸子自勤自廉兄弟嘗仕而休也予與黃季嶽兄弟過其家焚香看圖畫月明飯酒庭中徙倚竹樹下出浴溪水中行歌相答及君幸同官昕夕相見自勤爲蜀府紀善來巧相值談咲論舊俯傾湏臾而君遽以微疾不起萬古永訣夫在常情如何其可悲君自永樂元年四月十一日拜翰林之命継修文獻大成日務纂書業而未就以二年四月朔得疾寓會同館先是予齋宿與坐夜語其孫祖還侍側忽謂予曰是子聰敏可教惜吾恐不見其成立也鄕人僚友問侯日相屬四月十日夜遂沒享年六十三妻王氏士族有懿徳子男四人長自公省親於冀北道卒予嘗爲之作傳自勤自廉自謹皆儒雅自勤英偉善談論知名當世自廉力學善爲詩五月得訃告卽涉大水來迎君之將歸葬於鄕山之原且奉狀乞爲之表將刻右揭之其墓君有女適陳伯瑋胡方平有孫祖還祖回祖歸祖歡祖興世有庇賴也已於戲嘗聞君孝友篤至爲弟受罪自誣服感動獄吏爲之垂泣涕

天子初見間所驚見卽以民疾苦對故能至天子稱道之卒也遣醫勞問嘆息之而吾黨之士皆痛悟之他日史館官不傳之孝友必傳之於循吏也

○戶部侍郎劉君

宋皇佑元年馮京榜進士先茂州公希孟三舉推恩特奏與吉水董偁兄弟四人及楊純師劉良肱俱及第董世家流坑楊世家土﹖並塘先世家東門劉世家潢溪裏今三百年來子孫猶相往還也詩書之澤豈不長哉良肱仕至通判蘄州其先家億田裏其諱鄷始遷潢溪良肱後世有顯徳洪武庚申詔以翰林典籍戴安之舉特遣使徵劉龍仲海以爲戶部侍郎良肱之十一代孫也非世有積累其能然哉初仲海少時也淳敏異常幾冠遇元末大亂其父方遠與其諸兄舉宗奮義推申齋劉先生之子子永爲盟主子末兵敗走方遠力戰爲賊所殺宗族無少長皆死仲海獨與祖母彭得脫流離奔竄無寧歲餘年祖母病新愈聞有兵至卽付之匿山谷中復聞兵益近祖母曰盍去諸涕泣不可遂爲兵所執至郡城軍校令賦詩立就乃捨之奔還而祖母死矣負土爲墳屢絕而蘇人皆稱其孝其爲侍郎未幾左遷爲達縣主簿九年民皆徳之歸家治生篤於教喜賓客意度藹如也其壽七十有一其承宗承安承訓承裕其墓在裏大水磨店坑之原其喪祭一仿朱子所定其遺言皆出於正云

○元鄕貢進士周君

宋承中華之統三百餘年致治幾於三代不幸遼金二虜糵牙其間至於元氏遂以夷狄入而代之誠有天地以來非常之變然一統者亦幾百年有不得而廢之者於是正統之論益紛紛然矣當元至正中危素始建言修宋史而二虜皆有故臣遂爲三史於時以布衣慨然爭之不合徑去者吾家季大父伯中與里人周公以立也豈非偉男子哉蓋當是時得入史館以爲至幸一俛首聽事卽富貴可指得而二公不屑也其視區區之富貴爲何如哉以立所上書萬言其略曰遼與本朝不相涉又其事者已具五代史𨿽不可論也所當論者宋與金而已然本朝平金在先而事體輕平宋在後而事體重宋之爲宋媲之漢唐而有光遼金之爲遼金比之元魏而猶歉或曰金人嘗甘心於徽欽靖康統絕則金當續矣臣愚應之曰周幽王嘗陷大戎之難平王東遷宗周黍離矣仲尼作春秋乃明尊周之義周之統未嘗繇幽王而絕也晉懷湣亦罹靑衣之辱元帝南渡神州陸沈矣朱述綱目亦申帝晉之義晉之統未嘗隨懷湣而遂亡也聖賢經世立法正以存天下之大防焉耳書奏不報伯中復上書當時惟揭文安公與二公言合同館皆雚然以爲狂揭公深是之而不能主也嗚呼𨿽一時廢不用萬世之下𨿽與日月爭光可也季大夫之沒以至正庚子周公沒亦以是歲距今永樂丙戌春秋四十有七而公之孫岐鳳爲國子學官奉其族兄寬仲容所爲公行狀請爲文表公之墓余不敢辭按狀公諱聞孫自以立世家吉水之泥田其先自吳將公瑾之子都縣侯胤居廬陵以卒子孫由是家廬陵之烏東至隋有諱汾翁者爲會稽剌史遂復榮顯又一世以唐長慶中徒家泥田遂爲言水人髙祖子淵宋上捨生祖澤之擢宏詞科號磻洲先生當時之稱大儒若郭湜溪羅澗谷皆門人也爲陣書樓時稱書樓下周家磻洲年八十餘乃卒趙文敏公以道學稱之祖鎭國與兄世國俱登咸淳進士第世國仕直寶謨閣以論事斥賈似道忠言讜論天下誦之父厚素奇受之手寫漢書以授而戒以無近名公由是從事於愽約至夜不就枕當食忘飡精思力踐問辦炳如也母宋夫人疾病病逾二年晝夜侍不觧帶終喪哭泣幾不能生至正辛巳舉進士明年會試得乙榜特賜燕�文館賦詩揭文安公大稱賞之遂薦入史館由是也財數月徑題爲鰲溪書院山長丁父憂服除爲貞文書院山長弟子彌進與磻溪時相埒也免斈田逋租小民甚徳之已而遇亂還鄕裏挨人宗謹傾貨奮義爲保障公爲之謀主一日諜報羣冠謀攻刼之宗謹以眾寡爲憂公方食笑曰寇𨿽眾皆鳥合我兵保鄕井人自爲戰吾宗不可一舉足誓與鄕閭俱存亡賊聞果散去宗謹由是保障十餘年公啟之也丙申載貢居前列行省以便宜除白鷺洲書院山長尋擢袁州教授未及赴而亂已極行中書省大參全公領兵數萬來吉公爲畫取袁城策手寫數言年甚備不能用公隱於新凎之石洞其後全公果敗而公亦尋卒矣年財五十四葬吉水大畬山之原公娶羅氏有婦徳後公八年卒子男一人曰會子嘉先卒曰觀子賓以弟元瑞之子爲後也女一人適福州衛知事孔體忠孫男三人岐鳳其長也爲之表而系以詩曰

窮經學古愽以約文艷天葩露新萼羣羽低飛慕巢幕矯首秋空淚雙鶴直道三黜窮且樂借箸籌機屹城郭片言坐鎭萬夫卻惜哉命與時枘鑿千載英靈奠山嶽

故元將仕郎贑州路知事余公公諱字仁仲南康之星子人其先世居保定之完州始祖仕宋爲南康軍判官卒於任子孫因家都昌之土睦村大父友信元時爲南康路斈教授遂移家郡學之傍父徳元萍鄕州吏目性醇愨惟務積善居官多惠政母王氏公自少時問斈充洽時輩皆推讓之器宇魁岸巨顙豊頤廣眉秀目面如渥丹髭發郁然可愛寡言笑不妄舉動若泰山然其接人也則溫如陽人莫不愛而敬之至正中以賢良薦擢贑州路知事時尙書哈海參政全普庵撒裏二公守贑每圖議軍機重事公在左右匡贊居多丁酉紅中圍安慶公言於二公曰安慶圍急當移檄省憲合兵赴援無安慶則江右不保矣旣而其謀不用安慶遂陷公乃嘆曰國事去矣何能忍恥而素飡耶遂以疾辭去時道路梗塞未能北還戊戌紅巾陷贑州貲財掠盡僮僕散去公略無芥蔕於中聞全海二公乃爲之縞素慟哭者數日是歲移家居豫章城中壬寅春大祖髙皇帝親下豫章訪求材俊有以公爲薦者公方臥疾不能食同列者持文檄以瑞州上髙知縣彊之行家人畏法乃舁之登舟至上髙遂卒臨終猶彊起厲聲曰吾見余海於地下無愧矣公生於元八月二十九日歿於至正壬寅二月二十八日享年六十有三其子奉柩葬於西山之陽張家山之原蓋當時南康未有居民故也娶鄧氏有淑徳子一人復升洪武中累官至帰徳州知州女一人玊貞適豫章文克明孫一人鼎登永樂甲申進士爲翰林庶吉士曾孫二人鶴年山年公襟懷豁達豪邁不羈急人之急如赴水火視財如土苴無所顧惜每見死而無棺者賙之有鬻物而被掠於市者出其值償之其爲善多類此嗚呼忠義之士也其雄才大略足以有爲於世顧乃陷以幕聀不得以展其志猶汲汲以匡復爲心謀旣不用卽翻然去官亦可謂進退有道矣公之子卽顯於昔今其孫又奮於科第致身詞苑豈非公平生積善之所致耶公沒之四十餘年鼎乃狀公之實求爲表其墓予觀公之行誼皆表表可稱非他人所可及者不可使之冺而不傳遂爲盡之如此俾刻諸銘石用昭垂於不朽云

○章江劉先生

吉水章江劉先生旣沒之後十有七年其孫宗平爲檢林檢討將刻石爲揭於其墓之原俾後之斈有所考也縉之家斈傳於東山陽先生靜春劉先生四傳而至先季大父伯中先生諱觀仲正先生諱蒙又講於吳文正公慨然有得精思力踐所至門人弟子麋至爲從之乃建斈捨予裏東山之下四方之人畢集爲六十年間零落殆盡獨章江劉先生肥遁丘園志行継篤師表一時教人不倦實無愧於道斈君子也蓋其平生未嘗發一非禮之言妻郭氏死時年三十誓終身不再娶或微諷之輒曰有子足矣鰥居四十年如一日讀書絕欲一榻蕭然君子咸以爲難少時斈易冬不附鑪夏不揮扇造次顚沛書冊未嘗去手奉親避亂所至遇盜賊不忍肆皆曰此劉孝子也蓋誠敬之積自有感動人者如此洪武辛亥有司彊舉至京師以瞶辭題杜門不出門人子孫受斈者教之宗平夜誦習諸經史性命道徳之說亦自誦以助其勤每至達旦因命爲縣學生曰其以行吾所斈焉爾必勉之性不嗜酒曰自聖人以下稍過卽能亂徳見醉者輒避不與見聞相詬病輒掩耳汗下曰是何忍出諸口也鄕人亦多化之有出傲言者或曰章江先生聞之得無掩耳乎其人輒自慚先生諱珣自道章斈者稱章江先生延佑丁巳七月二十四日沒以以洪武某年月日年七十二子男一人子同山泉先生以其子妻之克肖儀刑嗣有隱徳孫男二長宗平也名均次老壽先生家世榮顯本令京師人自唐遊宦吉之吉福宋季居於吉水之金灘其諱通者六世祖也諱立仁其髙祖也曾祖潛字淵甫宋進士大庾簿尉備關嘗立戰功祖元字仲元大瘦君故饒財仗義建義塾於吉水古城延四方斈者聘湏溪劉先生爲之師仲元爲髙弟子元初時未弱冠按察使辟爲掾捧檄巡捕永豊湖西民千餘家遷章貢司徵調吉水攝縣令而邑大治日以其暇講斈於衡齋周先生心遠聶先生古澗曾先生�軒劉先生靖軒夏先生奎峯梁先生髙祖莊山觧先生故造詣髙明辭官卒業因自金灘徙居於吉水古城之東季大父伯仲其子婿也父仕先斈於家累世爲同門相師友聞之過庭之訓莫不推先生醇儒也嗚呼考其師友之淵源如此踐履篤實如此又何必嘐嘐然有道斈之虛名也哉

○處士劉君

元泰定天歷以來大向文治斈校聿興吉水知州事則廣平馬稱徳也申齋劉先生爲教授吉安一時名儒若臨川吳文正公虞文靖公往來過從章縫間萃止爲斈有稱徳謀以禮聘道益張先生與先大父竹梧先生蒞教於吉水州斈登其俊良訓以徳義翕然有鄒魯之風余先生也晚幸間過庭之訓若其它及門之徒鮮有存丈又幸得質問其微言大義與當時諸老儀刑文雅則處士劉君一人而已君諱本立字子源其先世金陵髙祖諱堯夫仕宋知吉水縣因家焉曾祖諱明翁再舉於鄕仕爲南陽教授祖諱義甫慕孟母之儀徙家斈宮之傍訓其子孫篤志詩禮其諱天輔君之考也家故饒財尢勇於義士至廣州順徳踟長官司長官夷人服之已而厭薄榮利謝事家居鄕人稱其長者君少穎悟事親交友甚得聲譽進於州斈事先生甚謹後道益去而先祖官於朝不及卒業而所以端其趣向啟其攴觧者髙明正大自有以大異於人也亂離親喪無遺禮人以爲難及國初知州事費君震李君恆甫君継來以興斈爲已任而廟屋阝﹖秋隘墻宇弗餙無以稱樂育之意君以身倡率其士夫世家財力翕集百費且舉至今吉水縣斈爲一郡稱首君治家嚴而有恩冠昏喪祭參取溫公朱子禮絕不用浮屠法撫宗侄如己出遇僮僕無惡言母稽氏沒時九十餘君亦七十矣哀毀終喪弔者爲之不忍君內嚴外和與人交久而益厚嘗裏中會君坐上瓌梧奇偉須髯如畫夷舉日談論如懸河坐客傾動竟酒無一人得而難之也君喜爲詩間植�卉余少在斈宮時時退與共坐語或焚香命奕賓客在刻君獨惟敬余未嘗少而忽之也又嘗指其孫謙爲余曰吾家世儒者吾不幸遇亂竟不獲一命立名稱顯其家聲此心未始忘在吾孫也遂遣入斈爲弟子員及臨沒又呼謙而屬之曰必務成斈以亢吾宗母傲惰毋驕易吾壽止於斯矣言終而逝壽七十六謙以後升國斈與修大祖髙皇帝實籙令爲中書舍人向使君而尙在其喜當何如耶君晚自號源泉初娶陳氏先卒継熊氏子男二仲濂仲晦女四人李一敬胡叔芳夏子厚艾楚蘭楈也男孫謙字長謙齋壽字長徳憲續應金玊嗣法君生延佑己未九月十三日沒以洪武甲戌三月十四日葬以十二月二十五日墓在折桂鄕南山下石虎頭之原永樂二年甲申旣望謙自爲狀刻詞於後爲之素焉於戲諺有之千聞不如一見劉君之處士在元盛時獲執經從諸大儒相問答退而自守數十年竟不辱其門其視窺陳編以景想其萬一者豈不大相遠哉彼若晏嬰者得爲之執鞭又何羨焉又何羨焉

○故處士周君源源【乙酉】

先君子筠澗先生嘗語縉曰吉文水之西有先知篤行之君子周君源源其人汝必往拜之縉承命往見時春雨方霽靑山碧流華屋交映源源等以客禮瞻其儀容動靜語默私竊自喜欲以復命先君子蓋逾月而不敢言別焉聞其自逾五十卽屏居一室子孫娛侍不見其幾微怠忽之容逾月之間恍如昕夕但見猗蘭遶庭花卉競發源源服餙無華整潔閒暇圖書器物僅可適情對客言笑竟無倦或焚香煮茶彈琴命奕雅謌投壼賦詩飲酒未嘗大醉人無不賢不肖見者鄙吝之心自爲消沮焉笑傲竹林花徑之中逍遙於崇山幽壑之際乘月吹簫慨然俯仰之懷則非淺者所能窺而識之也源源諱郊自仲源士大夫尊稱之曰源源寓年徳髙邵之意其家世自唐至今業儒術已七百年以族望予鄕曰泥田曾祖淸澗先生諱祖年祖雪堂先生諱奇始家諶溪考諱天瑞仕元爲社稷署承公兄弟羣從皆登顯仕源源獨膺家政事重闈以孝聞所以奉祭祀待賓客給內外不大聲色而裕如時方元氏以爲極盛也源源獨深憂之所以調兵食捍鄕井爲備禦計已默成豫措於區畫然隱而莫之斍也未幾而蘄沔亂興時家塗炭源源撫其鄕人皆如子弟親戚終元之亂鄕裏不知有兵署丞公棄官帰老源源飬之無異平時署丞沒齒無金革之恐江西廉使行省參知政事吳當之奔於吉也買宅居之其沒也葬祭之盡朋友之義鞠其孫而以子妻之及天朝兵將至源源先已諭其鄕人曰天下自此無事矣按陼如故嗚呼非先生知篤行之君子其能然乎源源主景泰乙丑沒以洪武乙亥墓在鄕新陂之原子男震安晉安皆先卒其季恆安孫賢剛楊孔寶曾孫壽康赦泰禮望澄玄孫三源源沒後十年恆安遣侄剛來請表於其墓是爲可無作也

○溪澗周先生

退處士而進姦雄漢史之失也予爲史官鑑其失行天下求孝友篤行隱徳而敍次之吾鄕溪間周先生其一人焉天性至孝事継母龍氏尢謹人無間言先生沒時年四十五臨終稽首惟不以終飬爲至痛哭其子啟而屬飬之母氏哭之哀動問者先生有弟榘字仲芳友受篤至勉之仕以圖顯揚洪武初舉進士爲侍儀出知中牟縣同知臺州有異政與古循吏等大祖髙皇帝作彰善錄榘在自編誦之天下書之國史先生友受教訓所由然也玆非孝友之實乎先生自少聰穎嗜斈以親故寧隱遁丘園周氏大家宗族以千數先生知其從子寬與弟榘之資可成就髙遠也延賢先生教之二人者果先後以文斈行義知名當時寬𨿽終一斈官而周宗之千數後生所知艷慕而興起者必舉與仲芳匹休而稱二人之善者則又未嘗不推本於先生也先生遇亂播遷飬生送死避嘗險難再造厥家惇睦宗族修明譜諜於時宗先生曰止水橋林潢溪北冥源源隱山六先生者竹林歡聚華發交映好事繪爲六老圖而先生侍其間諸老稚敬重之號曰溪間以此也先生沒時戶﹖呂財十有九至令歷仕爲斈官纂書祕府聲在士大夫間又與榘寬頡頑而繼羙也非先生篤隱徳之報安能致是乎先生沒以後嗣單弱爲憂而今旣沒三十餘年諸孫林立皆秀而文先生篤敬隱徳之實亦可因是而觀之也先生系出吳都鄕侯胤世居廬陵烏東唐長慶中徒居吉水泥田十二世祖元禮稱孝子生孝感孝感生士元一元生憲尹號湖田湖田生孟聲儒學有名號蒙泉蒙泉生學顏號沂溪是爲先生之父母羅氏娶彭氏賢內助也子男一人公明戶﹖呂戶孫男道迪達進孫女二長適遂初次適宋審中先生沒以洪武丙辰十月三十日生於元至順庚申五月十五日葬於鄕將軍山之原從先祖也公明述狀求予文表於其墓余惟孝友篤行隱徳之實可傳於世也故揭其可信者而系之詩曰

世稱大孝重華閔騫逮事繼母而無間言世稱友愛祥覽彤詩恩義則至惟日怡怡篤行溪間孝古所難其爲友愛師友之間訓飭淳淳而情益親以宗族顯而甘隱淪竟以夭死而稱先生譽髙鄕閭由其夙成我采遺逸以揚其淸其顯有子其壽有名過者必式視猶烈星

○故處士周君尙志

君姓周氏諱徧字尙志吉之世家也故宋制置機宜商英之玄孫同知循州堯章之曾孫漕貢士夢瀧新民之孫庭秀之子今奉議大夫僉雲南提刑按察使司事彥奇之父也先大夫人髙氏元至治進士朝列大夫知封州贈渤海郡公灞雪先生諱若鳳之女循州公外孫少承慈訓循州之世徳耳熟焉謂其先自唐長慶中家吉水泥田時稱泥田周氏機宜之父諱云字從龍與益國周文忠公誠齋楊文節公相師友官至廣西都鈴始居廬兜時稱廬兜周路鈐家及庭秀居城南之丁田人又以丁田稱所至名起盛可知也吉之人士自歐陽子倡爲古文而皆從事於經學有古文之實而不矜古文之名與時文相訾病也自濂溪周道與二程子倡明道學而皆從事於行誼有道學之實而無道學之名以俗學相謗嗤也三百午來擬於鄒魯旣無過情之譽亦鮮不虞之毀文章者述有功名教亦旣不少若周綸蕭服彭醇胡杓楊長孺曾三聘皆程朱之門鐂靜春晚居螺江之上若胡澹庵周平園楊誠齋李復齋王三松又皆朱子之同志吉之人士所傳之實有源流哉余少聞過庭之訓昏昧無應恐其久而弗昧也謀與彥奇刻石表於君之墓初予六世祖生春龍翔兄弟與路鈐諸子皆受業東山楊長孺之門生春從兄齊賢又當受業於劉靜春靜春常寧宗之末卜居螺岡齊賢卒諸士人世家實經紀之所傳性命義理微言之蓍皆靜春手筆齊賢沒傳龍翔龍翔傳夢卜了髙大父也家君嗣累世傳以淑諸人嘗慨然曰數十年來觀尙志之誼不辱吾門者也蓋尙志少家君二十有二年家君始教而受學焉家君年垂九十而君亦六十餘年矣歲時過從予及見其師弟子之情文論議明辧眞一代衣冠眉髮皓白相輝無一毫怠耄自肆之意見於顏面之間予嘗與彥奇私眞古君子之儀刑也君少失怙事毋馬氏盡孝馬氏訓之益篤元季之亂奉母僑居鄕落間猶務賑卹宗親死於兵者葬祭之無違禮外舅宋與文無子養之終身臨終指其愛妾曰必稼之母令失其所有彊暴欲污之且刼君固不許卒稼之族有遺孤子女教育之盡恩義世家避亂者由是來依歸亂定乃去家家懷慕有感泣者然平生正直𨿽至親厚未嘗一語相阿附鄕人有爭競多詣折之或望廬而返路鈐公有奉祠墓田式遵其典不墜族故有譜牒繼續纂修之甚明彥奇之筮仕爲宣城之教官也纂宣城嘉山水與俱至官歷覽而歸與家君語移日欣然有所得者予能窺其際也君三男曰廣壽曰語壽卽彥奇也季曰壽南壽爲縣學生墓在裏黃岡之原是爲表

於呼謂學有源流源深則流長又其畜也厚發必宏尙志旣承家學得師傳竟以隱遁及觀彥奇年少起布衣試吏部尙書左右皆驚動連試文章禁中滔滔萬言不窮擢給事中陳義忠厚識大體疏奏天子嘉納傳示羣臣皆心悅大嘆服未幾峻擢彥奇慊然以爲學未至也周氏將益盛大玆非學有源流哉

○故處士宋君若璟

君諱景字若璟宋氏世家廣平遷江西之新淦由新淦遷吉水譜牒具存可考也至君之髙祖榮甫號艸洲當元初始家廬陵故饒財好施與人稱爲宋長者尢喜教子孫讀書嘗宅傍建塔曰吾家世聯科子孫必有能継者此塔所以識時大徳二年也艸洲生長卿長卿生彬之彬之生成章則君之父也復家於吉水張氏君之母也至正癸巳君始生之年也少經亂離備嘗險艱然外大家亦饒財尙義愛君甚厚未嘗廢學喪父時二弟尙幼君撫之極其愛家事擾攘君應之極其整奉母盡其道父沒而家居亦饒此亦君之才能也尢善教朋友其涉患難𨿽文利害迫於前死生變於後君許諾其一言必不相負諱寧忘己之財不惜連坐累不悔必不因時隨俗爲俯仰毀譽此亦君之節義之尢喜接賓客四方知名士過之奉宴會連日夜無幾微怠忽意躬執事迎送率弟子僮僕侍惟謹不以貧賤貴富一再過之三四過之自始至終無變異輕重涼熱此君之恭敬誠實禮下人也壯遊四方好登臨弔古嘗月夜棹扁升同予溯文字水入靑原山觀顏平原諸公遺迹裵稟宋長者祠下飲酒東坡洗耳亭注視溪水澹然忘歸後同客京師歷覽形勝爲道予所未嘗遊處無所闕遺亹亹忘倦此君之襟懷蕭散有得於遊觀者殆不可惻也尢篤於教其子嚴不至傷恩慈不至於掩義見人文章善者皆於抄以遺之日用常行之道皆以身率之諸子由是亦莫違其志此君之善誨而不離可謂天下之慈父也君嘗以才舉赴天官以子環入郡學援例得歸永樂二年春正月子環領江西鄕薦將赴春宮君歸自淛舟行適值於池陽相見歡甚感動行侶且勉其卒業於予曰髙祖之夙志於爾責償爾必朂之家譜一編寄予序之謂死且不朽嗚呼孰謂距是期年而聞君之喪則寧【君之丁寧來此弓﹖臺其】旡之將死而深悲言意气豪姿貌丰偉望之玊立此君之藹然可親者去之久而可想見也賑窮賙之忠謀觧絲此君之餘事也張氏本原之女宋宗室趙氏之甥也君之前室也長子琳至孝友張出也孫氏世良之女亦名宗君之後娶也子七人子環永樂甲申進士甲科翰林庶吉士女一人孫氏出也悅等十人皆君之孫也永樂三年乙酉二月二十六日君之考終也廬陵城西鄧山之原祖塋之側君之所葬也歲九月二十有八日君葬之日也自吉水復居教其子明經取髙第以繩其世業修明其譜諜此君之志有成而無憾者也諸孤買石表於其墓而予述其辭亦以■﹝忄尉﹞君於九原也

○倚富蕭師文

宋承相信國文公兵敗於吉之空坑也有石大如數間屋忽然自山頂震落當路徑元兵望而大驚稍卻丞相由是得脫去鄒鳯輩以餘兵拒戰死傷塗地父子兄弟相朂冒白刃以爲榮吉水倚富蕭文琬父子督饋餉亦在是役幸而不死退而筆記是日事甚詳予獲見之可羨哉吾鄕之多忠義也而今宋史乃元之丞相傳云空坑之戰得趙孟濚紿元兵以免而已蓋宋史作於元盛時故於丞祖事時誣陋至云丞相求爲黃冠等語欺罔尢甚顧豈足爲極相輕重然恐相襲訛謬不可辧也文琬南唐禦史大夫儼之後倚富之墟儼之墓在焉文琬上距儼十世家世節義本其風流文信公嘗大書餘慶堂以朂之文琬生獻可獻可生季章季章生徳祥字符佐皆忠厚人也元佐生天佑字師文元季傾貲奮義保障其鄕鄕道官軍舉宗血戰賊每望其旌而靡元參知政事全公子仁承制授主簿不拜時裏有劇賊擁眾數萬師文宗族梗其喉牙賊不勝憤圖掘其先墓以逞師文與之苦戰賊勢益熾師文度不免卽自取墓中遺骸身負之出走藏匿還與官軍合勢大破之其忠義節孝類如此誠有光於文琬常恨不得主師如文信公者與之一死光明俊偉可書也不然師文豈在鄒鳯輩下哉惜哉守吉安者財一梁克中尙完城數年師文等不爲無力也及天兵南來師文不忍賈勇謝散其徒遣弟師賢率壯士從寧河王鄧禹破熊天瑞於贑亦奉身歸第口不言功予因蕭氏重有感於吉士多忠義又重有感於宋史之謬也考之元史又獨著全子仁傳而梁克中無之豈知子仁極不足道驕淫不事事無智略其死爲人所逼非得已者謬言羙名不如梁克中殆不如蕭氏兄弟也而隱顯若此可勝嘆哉師文容貌儒者直諒惇實家富累千金一門三世同產百餘口飲食衣服一出公帑庭無間言撫兄弟之孤逾於已出未嘗一飯無賓客每食前方丈考鍾鼓大飲髙會連日夜人不以爲侈遠宗貧鄕人賙卹之備至其卒於外而子扶襯以歸弔哭之聲震於戲何必附靑雲之士哉吾知其施於後世矣其母彭氏配李氏子士益字時用經室張氏子士季字時選士郁早卒士柔字時徽女適泥田周子鼎孫茂實英聲海雩穎乾震其生元延佑丁巳八月二十七日沒以洪武辛酉二月六日葬裏溪陵之原前葬裏之下嵩今攺卜焉前志有奉議大夫刑部郎中蕭公用初作今爲表特加詳焉則按士柔所爲狀也士柔好學善爲詩少時嘗與之登倚富諸山臨瀧江之上想師文兄弟之髙風英傑豪偉之气尙淩厲於煙雲落照之問可激昂而興慕故爲之表而不辭也系之以詩曰

溪陵有原靑煙盤盤其瘞璠玙采雲團團瀧江之賓華第嶙峋昔有英傑令其子孫食之長怵惕露霜有此蘭蕙接其榮光義烈軒天九族蒙恩於戲百世式象其賢

○解處士元琛

處士鴈門解氏諱琛字符琛淵靜先生諱泰之子萬安學正浩軒先生之孫宋大學進士莊山先生之曾孫也連三世不顯仕而隱徳益厚處士君曾祖縉紳之髙大父也髙大父諸孫顯者亦多矣處士君年財四十六以卒而素志亦在於隱豈非種而不食有慕於莊山先生者歟處士生至元己卯沒以洪武甲子縉紳時尙少覩淵靜與王夫人哭之哀也淵靜時年七十餘矣衰麻白髮弔者皆痛縉紳有以知處士君之能友也君之沒至今二十有四年矣君三男皆學爲士而長曰約字簡夫尢文章隱如君狀君之數千言俾爲之表刻於墓嗚呼君之臨沒也王夫人問何言但曰恨爲子不終簡夫從學淵靜永能文章如今之所爲狀也今淵靜之沒亦二十年簡夫又攺葬君又能述古之羣行啚不朽也淵靜之哀與君之恨寧不可以少慰乎狀曰君少從伯父觀我求我學時二父已嘆其穎敏十四遇亂侍親避居於鄕之髙原未嘗廢學冠而及門之徒如雨愚夫豎子皆有啟悟其鄕人至今懷之與弟元章相友出入必偕昕夕講學怡如也弟疾病扶掖之湯藥必親弟沒抱屍泣三日淚盡繼以血居常忽不樂郡縣交薦辟之諸兄元漙元魁元震元祿皆出而仕君嘆曰父母老矣賢弟亡矣諸兄又皆出而仕矣吾可復爲利祿而離吾二親耶乃衣短褐黃冠走匿於鄕之韓相山之陰久之爲小屋以居每三日一至親捨怕戴星往來惟恐有記其姓名者躬耕治園圃讀書自娛𨿽蔬果熟未獻二親不敢先嘗喜飲酒不至甚醉但得微酡登山臨流徜徉諷詠鄕裏羣飲招之未嘗赴治經不惑傳注訓詁以踐履爲先爲文口占腹槀不以示人世好紛華澹然無欲狀所稱如此嗚呼非可謂之篤實君子歟若簡夫非謂善言徳行能文者歟君之配比鄰江氏名家有行與君同志庶幾古所稱老菜之妻者君次子縤質夫紹彬夫君之墓在鄕之東營山之原詩曰

鴈門解氏遷廬陵自唐於玆七百齡所希隱徳多顯榮有種斯獲前可徵處士後將莫與京起視韓相山崢嶸

○處士戴公仲京【戊子】

處士諱祁字仲京姓戴氏其先自廬陵儒行鄕徙居吉水東池曾祖梅首父如淵母郭氏能言時祖母羅口授古詩輒暗誦不忘七歲就外傳終日不至家母氏鐘愛因數召還問所業應答如流學詩對皆有奇語事重闈以孝聞居喪盡禮洪武壬子伯兄孟敬以詩經魁貢江西得始興儒學教諭卒於官不遠數千里扶柩歸葬未幾弟季敏亦早亡兄弟遺孤子女皆幼所以教育昏嫁成就之逾於己出郭氏妹蚤寡居爲經紀其家教其二子皆有成立裏有爭訟者皆求直焉從容和易詞理感通莫不心服晚年子孫皆有成立屹然柱石其鄕閭或徜徉山水或焚香肅傲賓客全無虛日延禮之未嘗有惰容觴談笑皆可書而誦之也余往年過東池愛其佳山水竹樹藂秀室屋靚麗弦誦之聲相聞甚艷處士之福履又讀答敬程文益喜其縝密想其人與地稱也及聞處�之孝友益知其福履蓋深有得於大也姻家鄒顏樂隱君子也數稱道處士如此余知其言之可信也處旣沒之後六年其子履常調爲鹽官成都便道過家謂顏樂以墓表爲請其意甚厚而言甚確余又愛處士君之有子其慶未可量也處士生元至元丁丑沒以永樂癸未配李氏子三人寧字履謙髙卽履常也洪武中以秀才舉爲東莞鹽場使調今官某字履眞女三人孫男五人孫女六人墓在其鄕屋山之原詩曰家之柱石鄕之儀矩孝友之風叔玆福祉其積也厚而大施易不觀之門多令器鬱鬱彬彬才者之气

解學士文集卷之八終

●解學士文集九卷

墓志銘

◆墓志銘

吳處士伯岡

吳先生

江孔殷

夏侯時雨

周夫人宋氏

仲巽陳君

故西山劉先生

莘云先生

周吾文

髙夫人

故元邵武路同知蕭公

處士周君子深

大明吏部尙書陳公

故元閩海道廉訪使孫公

周宗振

處士劉公文明

孺人胡氏

倪夫人鄒氏

故監察禦史陳公仲述

周君子仁

蕭益淸

夏孺人鄒氏

戶部尙書郁公

黃君仲簡

劉君允中

彭生敍古

奇峯髙君

處士張國賓

侍禦史滄江解公故夫人歐陽氏

國子祭酒徐公

翰林藍君日省

黃守一

髙汝楫

胡時永

劉處士維嶽

李祥雲

髙禦史

劉處士從龍

髙賓晹

周君北溟

劉君象賢

徐學臯

古田尹胡公

曾孺人

淸河丞徐君

仲巽陳君

倪處士

劉君惠遠

周君子用

畊樂徐君

中議大夫吉安路緫管劉明道神道碑

尙書郁公神道碑銘

知思明府黃公神道碑

重修福田明覺寺生佛道場碑

○吳處士伯岡【甲子】

新安齊國文公闕裏也遺風餘韻奕世猶存自宋亡元興時則有若程勿齋吳義夫汪古逸趙子常鄭彥昭汪徳輔倪士毅朱引升鄭師山唐三峯傳至國初以性命義理之學講淑諸人皆不失爲文公之徒也余嘗聞而爲之羙慕之今戶科給事中兼司經局校書吳君彥守新安之世家也同官多暇因考論其師友淵源而君爲余泫以泣奉唐君子儀所爲其父吳處士伯岡行狀求銘勒於其墓按狀伯岡從學於子常彥昭而講於徳輔以下諸君子儀三峯之子也文公之澤豈不長哉若吳氏系出漢長沙主芮四男分居新安休寧歙縣其後有諱少徵者仕唐爲監察禦史曾孫瑤自休寧徙居歙之富饒瑤生叔臻臻生明明生超興元甲子遷居海寧超生春春生天推推生琇爲令休寧因勸農曆諸鄕愛金竹山之勝復徙家焉第四子曰依舒通守閬州曰者分居吳田依舒生子志志生泉湧湧生士雋雋生積積生道傳傳生琬琬生逢辰辰生梓榮宋廸功郎吉州泰和縣主簿梓榮生彥松松生邦呂歷官成忠郎致仕年九十餘方卒生柔遇遇生賁龍元承道郎大平路繁昌縣尹號屏山先生生之泰泰生淵字萬頃號白雲先生是爲伯岡之父其配某氏伯岡之母也伯岡諱玊林甫六歲日計數千百言皆通大義成童有詩名習舉子業儕輩推服試有司不利未嘗恨父子師友之間講明學問甚自樂也天兵下歙辟爲參軍未幾棄去竟以隱終方元季兵興時伯岡總其家政內外整肅事親極孝飬尢克友其弟祖瑤橫一身當之而弟與親不知也妻之元鳳諸孫盜乘亂欲刼其家其家逃匿盜縱迹之欲加害伯岡盡出其私財與盜以免之其里人有疾眾謂不可良醫竟活之其收飬孤遺賑卹窮乏如將不及裏中土宜稼而常以旱爲憂出其私財鑿山引水爲渠旣成而旱不爲之災民咸利之建義莊積粟以備祀先上冢聚族人宴會終給之里人咸服其義有爭兢求直者或歸就其質正嗚呼仲尼有云施於有政是亦爲政非伯岡之謂歟伯岡平生所寓意多見於詩有松羅唫稿二十卷藏於家生於元延佑丙辰五月十有七日歿於洪武庚戌十有一月四日享年五十五後十五年葬於

之原配程氏宜於家族後二年卒年八十一子男二人長樵旱世次卽彥守初爲縣學生以勞積擢紀善至今官階從事佐郎女一人適江仕翔孫男果善功遠孫女適江彥華銘曰顯徳吳君篤實之學良貴旣榮豈慕人爵拂衣轅門白駒空谷義倡於鄕仁恆其族鄙夫吝財剖身藏珠矧曰眾旱私資築渠矧曰冠至求金求璧我竭我藏庇其親戚其生也榮其歿敏寧其後宜昌不於名

○吳先生【己巳】

洪武丙辰先君子之友胡延平卒於官仲勤吳先生延平之妻兄也來經�葬事予從先君子識之胡延平之家見其英邁不辟甚敬服之先君子曰小子未見孟勤先生世稱吳氏二鳳是其兄弟予請問其詳則曰先莘樂先生�而祖同時佐義兵而祖不幸殞於兵莘樂亦賫志以沒其時孟勤兄弟年皆弱冠負文武才數以策於城守者皆不能用後皆如其言其父子豪傑之士也又曰元盛時江右詩人自範文正公揭文安公而下流而委靡獨擅音節而不失其雄渾者莘樂父子其尢也去之十餘年爲洪武丁卯始及拜先生於家得聞餘論慊其平生明年先生復之楚又後十餘年得先生於史館痛先君子之不復作每授教咸爲之興感先生亦念其故人之子愈加愛厚未幾而先生蒙恩得散地以伏其勞遂以捐館聞予追平昔集次先生寄予書大篇短章詞藻溢目老成忠厚之情及引教之意不覺其感愴之至也欲爲先生述傳而先生之子善存以庶子胡君光大所爲行狀一通求爲之銘胡君延平之子先生之甥也知先生之家世羣簽爲尢詳謹按狀爲銘先生諱勤字勤其先大梁吳氏徙居於荊至諱某者宦南康子孫居廬山之陽宋淳化間有曰某者爲永新簿因家焉曾祖原道妣某氏祖文振妣李氏父師尹字莘樂學者穪爲桂山先生終永豊丞公幼敏悟初學語時能識錢上字人皆異之十七八爲文章詞藻天發歲癸卯大祖皇帝兵下吉安參謀郭子章有詩一名見談論歡女平生卽署公泰和令以親辭洪武初徵天下名儒試中書堂第一人大祖欲作興儒學特除武昌教授學儒其化大行復以例免歸楚王致書幣迎爲世子郡王師蜀王及湘獻王交致書問深相敬慕永樂元年與修大祖實錄特除開封儒斈教授周王待以賓禮世子獨愛重之永樂三年二月戊辰日卒於官公生先至順庚午八月享年七十有六明年月善存以其喪是歸葬於鄕某山之原孺人蕭氏善治內爭先十年卒子一人善存也一女適胡直先生晚居安福善存今爲安福人孫男

曾孫男

公斈該愽手未嘗釋卷老而不倦爲文章詩歌敏而甚工尢善行楷書在史館時七十餘矣運筆如飛館中能書者數百人嘖口穪嘆天性孝友事継母尢謹待姊盡其敬撫猶子極其慈接物平恕而賢否甚明善飲酒遇賓客而故人傾倒達旦軒髯議論襟懷洞如也當念其先捨南康故曰匡山樵者居武昌曰黃鶴山樵晚更號凷翁皆以名其文集並六藝集若千卷銘曰豪傑之才該愽之斈剛大之气壯而不遇時老而不大施其所自著足以傳世煜然其光不可祕

○江孔殷

嗚呼孔殷捨我而遽死耶今欲爲汝墓銘執筆嗚姻欲於復止者數矣不知其泣涕橫流而與筆之俱墮也嗚呼何其哀之至耶嗚呼予嘗特汝以爲身後之托而反執筆以銘爾墓耶又嘗恍然而自語曰豈夢寐耶而今汝眞死矣幾將一年靑燈逆旋敍平生之事而爲之銘時孔殷年十餘歲時避仇鄕之夏璜予讀書東溪彭氏負之過廬原嶺始教之斈其時已穎敏過人爲編次杜詩作字端謹動止循良予方斈舉子業每坐達旦輒從傍注視稍能通大意予甚奇愛之後數年予舉進士得官侍親還家始務爲古文辭又嘗坐達旦獨孔殷與俱𨿽動靜言笑無不視予所爲者予又勉之曰求之古人我��學其所爲書札經義皆與予亂眞予久自不能辧也其家世名儒南唐末知吉水縣因家焉然貲富甲一鄕觀其意則一毫不以動心而專力於學其勤又甚似予也去鄕而學遂成聞其舉進士

京師會試中居前列入對大廷聖天子遣中使視之錄其文以進文武羣臣合口一辭皆謂其當第一旣拆名乃第五勿論殊以爲屈而孔殷歉然稱已過分會有詔賜還鄕裏孔殷爲廷臣所舉畱不得去入與纂衲孜孜不怠得疾旅捨予以事冗不得早夜視之以爲至恨但少間時得一會語不及私不數日竟死嗚呼其爲痛宜何如也將殮之予視之猶見其血淚相和以流予兄大紀與弟淳夫往殯之城南之鳳臺裏將以月

日是歸葬於鄕山之原其家世與予有連曾祖崇徳龍泉教諭祖仲溫父彥政母劉氏劉氏之母先大夫人同產也其母早亡大夫人視猶己女而江氏於予家比鄰也兩家往來甚密仲溫之死也因哭先君子臥病歲餘予是歸自京師方疾起予坐語移日不數日遂卒臨終但語孔殷以力學大其家可謂光榮如其志矣而竟止於是耶其配王氏有子一人曰彛銘曰其才學之偉而志气之巍而父母之鐘愛而國人之期待而可謂遇時而命之哀已而已而

○夏侯時雨【庚午】

於戲飄風𨿽驟不能以陰雨楊其塵蛟龍𨿽神不能以白口離其倫慱碩龢裕徳文之志𨿽賢不能自必於用𨿽用不能自必於顯通此所以多欝回轗軻而卒以因終也古穪文人相輕余識文天下士道其鄕先生文儒紛教謗譽角起究不可一差豁然不足■﹝口﹝文上巾下﹞獨山東豪傑文武士與吾鄕雋庸人一口說夏侯先生霽學行山海可仰師於書無不讀讀皆通通則慮慮得善取予服守篤踐以教人無發倦髦且益孳以故人皆悅從弟子進者將先後數十百人而波其剩者蓋不許矣又凝遠其風度不拘急若束縛者霞絢瑾正宴笑因事誘論尢傾動其座人歆懌忱化不自知覺夷儉艱通不爲憂豫泰如也家居八十餘皓皓髯髮儼衣冠溫然不怒甚可愛敬此眾人所告予也今年春有儒者飬直其字手文字一通大戚邑邑若有求請者謁入且言則先生冢孫狀其族來請銘也嗚呼予生二十餘年間先生十餘年矣且聀在紀善惡敢辭銘按狀則先生字時佐鄕稱時雨先生生元至大庚戌七月二十二日戌時歿以洪武庚午十一月二十七日辰時葬於鄕之西車井頭礱配張氏繼室劉氏子男四人銓長文華應華文鑑劉氏出也皆先卒獨銓終飬二十五日並卒女二適張伯帛曾應復孫男四泓卽飬直也源溫淳銘曰粵稽夏侯萌糵於譙裔遷長沙爰吉是僑瀘水之澨顯衍孔昭代有卓傑在唐曰韶歷宋逮元曁於昌朝兩有文武擁旗珥貂蟬聯有耀激其靑霄猗嗟先生含華在朝膄郁孔周窺規姒姚一命司教吉士惟杓再命臨川撫民不恌河潤膏施星輝嶽岧金精失馭捲懷軼超遘於熙和嬉於徳軺齊魯大邦仰之喬喬自南自北感茗聆箾允也君子士林之翹人誰不死公有賢子子肖孫哲億年未死我述銘詩以昭新阡從祖公友燁有舊文公未通顯而克長賢賢者孔多晦一炳千潛徳有耀卿云在天刻辭有泐斯文永傳匪文則傳世教不刊

○周夫人宋氏

於戲閨門女徳之常固興家之本而艱難運會相與扶持相助涉險復安光昭後嗣至隆休慶詎可少哉吉水泥田周氏顯盛自唐中葉宋季路鈐公以仁壽鄕著名廷秀君在元盛時居邑中尙志君遇亂槎溪宋氏壻畜之與文君豪傑有智鑑曰非悟女有歸老身惟此可托也已而葬之盡禮有所愛妾尙存護之爲人所難宋氏不以一毫家居自恃也不以周宋財產有所豊嗇不以周宋族姻有所厚薄不以二氏之祀享有誠僞事夫益致其恭順教子益盡其義慈艱難運會女徳之常至於如此也豈不有間哉是宜爲銘其生以至正庚申沒以洪武庚午葬鄕之後坑子男三人曰彥淸彥奇南巽也銘曰孝以義不驕智以慈善教不裕其年益其後

○仲巽陳君【辛未】

吉水俗尙儒學敬老尊賢豪偉之士喜賓客重然諾輕貨財親師取友畏敬奉承洞洞屬屬然少時所目曙仲巽陳君其一也予叔祖季通先生抱負奇節在元盛時𨿽吳文正公虞文靜公尙不屈意事之國初郡縣萬方辟之不�起人無賢不肖望之屏息其气象蓋如此蜀﹖攵主仲巽家師席二十年無所忤拂間嘗稱其豪偉之士則仲巽誠有過人者歟非有過人之量者不能也賓客愛其禮友朋穪其厚家益費而益饒襟懷洞然志气軒豁慷慨赴義世不多有於戲豈不深可惜哉君生至正辛巳年財四十有八以卒時洪武戊辰五月三日也娶城東戴氏同水王氏子男二人安字叔寧鼎字國器女三人長適城南胡子淵次適富田蕭永淸幼適裏中董源孫男麟字公姓端字公正綱章武模望皆幼君沒有四年辛未二月十九日其子奉君之柩與妻戴氏合葬於吉水之南遇巽人指示其穴克符吉占君之父文彬尢忠厚相傳爲義門之族云銘曰

陳氏之先有積徳君襲餘慶秉義烈慷慨豪舉慕先哲親師取友淑後昆表著英發中和淳堅瑉勒只聲沄沄

○故西山劉先生【丙子】

古穪鄕先生歿而祭於社祭之何也教施於俊艮俗成於長厚仁義所摩禍亂不作法施於民則祀之祀之宜也故西山先生劉公子彰始歿而人悲之旣人而益思之所至祭祀之所宜也矧其子弟門人狀其行欲銘之以不杇余可辭銘哉按狀先生壯年敏英家門儒貴素位雄豪不解窮促言論鋒發辭義卓然鄕多儒者歲時過從囊出其文字上下頡頏其門如市及丁亂從祖趙州公舉宗奮義日夜戰其鄕闔門多戰死子彰亦幸而不死隱憂致病晚益羸喘洪武庚申以賢良徵�京師骨立奇悚遂以得還遇喘時或坐以達旦鳴鳴然諷詠書冊不離手與疾忘苦洪武戊辰縣官聘迎之訓導於學鄕人始知見吉人師弟子之禮其病臥於家弟子羸糧景從拜牀下受請指畫皆不逾時貢於鄕舉於監丙子之秋一日余方坐其館座丄有報曰趙哲先生徒也舉在前列先生之力也眾賓客閧然走賀喜兒童婦子相問語喧動一市人維先主行過其父其父殷勤謝又報曰劉宗平生徒也舉在前列先生之功也則又族擁先生行過其父其父殷勤謝又報曰先生令子廸哲前在試操筆疾書卽投卷向蚤出漫不加省乃徑得揵轉相賀先生先生扶扙接拜跪不勝杯酌因謬曰吾弟子與子將圖佚老爲朝夕飬一及門輒欲去老者何所復望哉旣而嘆曰吾負荷先人遺業守經術以崇正辟異病且死不敢蕪其勤以淑於人伐幸而有子若弟子將施於世死不恨矣未幾遂歿時洪武丁丑二月二十五日也然則𨿽如古人釋奠可也非祭於杜而已也先生家吉之泰和宋初徙吉水文昌夏朗髙祖新民宋寶佑進士曾祖實翁元貢進士號竹坪先生伯祖震字庚振元進士朝列大夫知趙州世稱濸筤先生祖庚達號竹西先生家君外舅也父諱鳳字孟敬至正貢士母張氏公生十三年而孤事母孝趙州公及叔父貢士君鶴臯教之甚篤先是人稱夏朗劉氏治尙書有名𨿽歐陽歙八世家傳迨弗能過元盛時王充耘等皆出其門今惟先生得其奧以力行天�嚴與人義善謔諧不爲虐建祠堂修譜牒親親恩厚白首不渝有四書耍覽文集若干藏於家生至順壬申十月二十七日得年六十六娶顏氏進士顏成子之女子男一人廸哲也名桓女適曾希參�後月餘以哀毀歿將葬於沃塘山之源銘曰蠹餘燼本多糟粕渾噩授受漢已鑿天昭漢回出伊洛關閩鴻碩�有作南渡惟吉擅郡斲蒙發劉氏顯孔焯竹坪蒼筤上下齶出其門者齊橐鑰王氏之子益丹艧先生還淳守其祚投醺貝﹖只吸饞則嚼注之不克溢不涸誇盡務靡�確硌捕影捉泡醢深蒻榛窄不服施鹵所先生之徒一渠彟吁嗟斯文重開拓宇宙所禆厚不薄此銘此行古可也

○莘云先生【庚辰】

歐陽文忠公十六世孫違衡字師尹學者穪莘云先生至正舉進士遇亂遂不復仕吉安守臣梁克中檄舉義旗先生卽遣子率豪傑千餘人首治水軍與賊戰摧其鎽屢建勞績竟死於陣先生以書萬言陳便宜主將不能用先生曰事不可爲矣隱居山谷間時四方大亂尙有學者義而從遊先生不拒也入國朝屢有薦者嘗再至江西行中書省皆以疾辭與先公同年生而日月稍後兄事先公先公之應詔赴闕也曰吾必不仕將以死自誓子幼無可托者此可少念耳先生卽許以子妻予兄謂先公勿憂也已而先公亦得告還人皆謂先生友誼無媿古人也先生於書無所不讀讀無不記𨿽山徑地誌稗宮小說醫樂之術皆通柝融會予少時因市得四書集成闕鄕黨篇先生口誦予書之已而得本較之不謬一字而是正居多其精慱類如此平生未嘗疾言遽色壯肅而和易學者嘗謂如先生誠所謂恭而安者也所著文集凡若干皆可傳先生沒以洪武庚申年六十有八世爲吉水螺陂人其先自文忠公之孫紹世得師符居吉水積符至諱雩者始家螺陂曾祖炎起宋進士新昭州教授祖夢旗進士靖江軍節推父吾衡其墓在龍塘山之原子仲訥早世有孫忠孝少長予家今而請爲銘於其墓故敍次俾刻之銘曰文忠餘慶河漢輸浸灌川陸艸木荂俾其根抵枝扶疏文章懿行與之俱愽學隱徳伍櫟樗將施後嗣仍環瑜不信請考大史書

○周吾文

於戲予二十餘年見周氏祖子孫三世讀予家書見余從祖父及先君先叔父之文爲周氏作者亦多有之而其家字吾文者先君嘗謂予曰善承其父志其父宗祥其季父宗瑞兄弟友愛之人謂宗祥仁兄示瑞悌弟吾文令子余少皆不及拜其門而識之予家孰謂宗祥兄弟之墓皆予爲文刻石識之而吾文之子宜哲復以翰林蕭君引髙所爲吾文行狀請予表其墓而爲之詩安得不重爲感慨歟按狀吾文諱琛兒時穎悟好書大父本立長者有智鑑嘗曰此奇兒也必興吾家出入與俱設疑難令剖決出人意表及理家事井井就緒如老成人元季之亂佐其父舉義兵保障鄕裏攘斥羣寇禮下賓客撫納流亡所存活甚眾以功升吉水州判官家吉水之醪市人也共榮之已而內附從鄂國常公攻下贑升吉水州同知而祖母鄷氏卒因謝病免散其兵爲農事事親極孝飬歲時宴集賓客之盛輿馬昭映固已下視陳孟公之流其一門四時同產合食庭無間言𨿽古稱義門無以過之也於戲使吾文父子至今猶在也豈不成就爲鄕之模範歟於戲惜哉其生時秦定戊辰歿以庚辰葬於鄕之艸子山之原母陳氏妻陳氏子男三人宜大宜民宜哲也詩曰有羙哲人溫其如玊山輝晴霞風采濃鬱早知學問親師擇友義勇英謀志殲羣丑時智時愚時止時仕人謂松云不斥其字徳惠鄕閭慶流孫子百世之下佳城欝�讀玆有感尙想英風

○髙夫人

解氏鴈門人自唐天寶中宦遊�於吉世有賢內助先妣大夫人髙氏唐南平王崇文諸孫逸爲吉州判官因於吉水仁壽鄕歸仙裏後遷灞橋大夫人諱瑩曾祖龍光宋漕貢進士時稱艸窓先生祖願賢贈泰和州同知父諱若鳳至正進士歷官朝列大夫知封州死於王事贈官母周氏封州公仕爲建昌判官大夫人生於廨捨幼薏淑精女工通書史封州公嘗慨然嘆息曰恨此女非男子每擇象犀金龍筆墨賜之爲小楷書森正嚴密封州公調官大庾平江太和公就飬大夫人從以長孝事重闈嘗見遺金數餅卽避去亦不以告人封�公素廉有徳之者致文綺數端門無入委之去夫人見亦不顧讀書自若其至性如此先祖妣徐夫人最嚴難事終身未嘗一拂其顏色其平生未嘗出一惡言蓋周夫人世善淑故封州公兒女自幼時不能相毀亦不能詈罵人其撫子孫極慈愛待下盡寬裕遇亂東西播遷應機脫禍涉險凝危料事鎭安出人意表其處貧困或終日不舉火端坐剌繡旁無知者其治食饋酒醘醢果蔬極滋味簡便有決著酒食議若干捲藏於家先兄祠部公亂離無書夫人手寫孝經古人杜詩教之遇夜則與道古今聖賢故事及鄕裏名家忠信言行記及日時無所遺謬壬辰之亂封州公討賊於廣之龍潭爲流失所中卒於軍先﹖﹖旦太史公死節於鄕周夫人卒於戰艦舅氏文海攻山寇兵敗爲賊所殺一門死義夫人涕泣不食肉者三年晚得肺疾常在牀褥唾洟棄置衣履蓻﹖﹖易必於屏處敬終如始未嘗一息慢於人其天性然也臨終時薦兄弟一家人皆在命之曰神仙亦必死死者人所不免吾年七十過吾父母兄弟矣但送終備物無益於亡者吾經亂離所見多矣葬我必於近地朴棺深隧素衾結髢斯可已矣言終而卒洪武三十年十二月七日之戌也泰定乙丑十月十日之辰其生時也卒之明年十月葬所居鑑湖上十一月二十三日先君子卒又明年庚辰葬先君於其前十步皆治命也

○故元邵武路同知蕭公【壬午】

元之季世天下四分五裂其間盜名字者無慮千百計獨閩之陳友定起徒步至列將相百戰首死爲元東南烈士未能或之先也當是時吾鄕豪傑多從之崎嶇嶺海之死不怨朝廷音問實籍以通先祖太史公眞我死節事聞贈官先君子亦授資徳大夫參知政事詔使來自海上友定遣江君伯昂與俱來且說熊天瑞於贑伯昂與公少相善也具言友定之意先公感激日邀裏中蕭克欽輩數中俱至贑說熊天瑞天瑞猶豫先公以大夫人老病不得行伯昂去報命克欽南逾嶺表間入閩微觀之崎嶇兩浙出金陵轉巴蜀還寓長沙歷相潭以歸與先公謀曰吾觀羣豪智略獨友定忠義殆可倚也乃復之閩友定承制授克欽奉議大夫同知邵武路參其軍事友定用法嚴往往致濫輒爲營謀全活甚眾嘗引兵擊賊建陽山谷間率過千餘人圍數重執長刀躍馬奮擊賊首兩人直前來剌將及忽大呼辟易其眾曰且止且止此吾父蕭君也使誥之二人跪曰我嘗見獲於陳公賴君救之得生今𨿽眾寡不敵我終不敢皆徳而陣稍卻羅拜而跪按治建寧光澤道中有七十八者執兵而前跪曰生我者公也每思無以爲報今幸道經我裏敢以白金百兩爲從者獻蕭君不識也其人各言姓名及所以營解生之狀君慰諭卻其獻而去洪武九年隨友定至京友定死君以親老辭不仕歸田裏年才四十二事親以孝聞讀書教子自娛祁寒盛暑手不釋卷閭裏親烕子弟從學多所造就洪武戊寅六月四日終於家享年七十二於戲可謂全名盛福矣君生元大定之丁卯歲餘母艾氏卒繼母王氏鞠之愛逾已出岐藝不凡幾冠從受書於安成羅先生學教授於鄕卓然以不墜家爲念而所以去就卒如此可謂難矣予嘗聞之先公欲爲傳其事今子翰林撿討引髙與予同修太祖髙皇帝實錄見友定之事而嘆蕭君之不可作也引髙亦感泣奉狀請銘予不敢辭也按狀公諱寅字克欽其字所謂文章曰航中集晚自謂航中叟學者稱秋舫先生系出齊鄱陽王后居山東有諱忠國者事宋髙宗爲吉洲防禦使子文仲婿吉水城西張氏子孫遂爲吉水人髙祖典簿公文布曾祖信可祖徳永父云心皆世積忠厚連姻仕族君娶艾氏先卒継娶王氏塗氏子男五人長仲髙其季子奎髙皆先公卒次引髙次馮髙次持髙皆能世家女子三人適仕族孫男十四人曾孫男三人以壽終之歲葬君於邑之仁壽鄕落塘山之原銘曰有偉蕭君世之通儒縱觀四方識其睿愚得所宜居之死不回從容進退鍾鼎若違蔬食之甘韋布之溫天錫壽祉有賢孫子毀譽之眞身後乃定盍視厥家惟善無競

○處士周君子深

君諱源字子深周氏世家廬陵自吳將軍瑜之子都鄕侯胤廢徒廬陵之烏東後當召還以疾卒因葬焉少子畱家冢傍傳至諱楨者知吉水縣因家於櫪坑再徙至今之桑園子深爲桑園人曾祖希賢號隱園宋咸淳庚午舉進士祖方瞻父仁母傅氏君生而溫和易直才略通敏篤志於學師事玊潤黃先生萃耘歐陽先生皆元季大儒經學捽善講說尢以節操稱之君事之盡禮一先生傾竭教之盡得其說而於書春秋之旨蓋豁如也君少喪母扶柩葬之鄕之東壇會天大雪驟積至尺餘寒甚眾皆殷栗停柩附火君哭泣痛絕獨俯柩傍乃皆不知蓋其孝思至性也嘗辟地媾精舍積書以訓子弟歲時親戚往還賦詩飲酒盡歡無忤喜事周卹藹然忠厚人也余嘗見歐陽先生爲言以子深之才使究其所學蓋未可量者嗚呼豈以君以父喪哀毀致病奄忽而終年才三十四娶曾氏有懿節自君之亡也三男一女皆幼至今又十八年長子恆字孟徵恂字孟璉其季悅也女適羅氏孟璉余兄之子壻也君嘗謂余訓之後嘗從斈於京師今將攺葬於鄕

山之原乃以狀求余銘銘曰世徳之儒粟溫瑾瑜居財務施篤志詩書軒髯論事砭頑訂愚英靈不昧落月庭除後嗣之賢常理不渝於昭潛徳可耀簡書

○大明吏部尙書陳公

余奉詔纂修大明實錄觀自歲癸卯戡定陳氏彭蠡之戰至動星象眾庶咸見而四方豪傑之士云合響應輻輳而爭趨之𨿽湯武之得士未能如是何其盛哉至歲甲辰卽王位而浙江取次乎若廣信陳公修大祖之尢注眷者也是以首擢理官講畫律令崇寬厚而省繁苛復倫要而黜姑息光明正大四方翕然知有一統之制作由北始焉継而又爲兵刑之大者也唐世府兵之制稍爲近古而未精密乃擢公兵部郎中而所以任將帥飬士卒得內外相維之體兵農相咨之意遂爲萬世之法而公之昭顯成徳益以著焉太祖初卽位山東新山念濟南重經王氏之亂民墜塗炭尢甚大將多練兵屯田其間非公莫可治也遂擢濟南知府居二年而政成太祖嘉之以天官六曹之長而明經習制建官均職惟公是宜擢拜吏部尙書引據古典參酌時宜審地劇易制事繁簡貴賤疏數遠近寬嚴課功核實賞錫黜陡之類皆公啟之未幾卒於位継之者莫能移芴也今嘗謂大祖之治天下也其事有緒而若素定於畎畝之中誠所謂天授之者而一時勛舊臣才碩徳道全方備皆非近世之所能髣髴其一二者也於戲盛哉今尙書之公沒四十餘年始得其子九成爲之狀求爲之刻詞於石按狀陳氏自彬始有聞幹信之弋陽生應隆應隆生文光號南隱贈廸功郎生萬理字徳甫號梅澗任信州路歷山長教授贈黃嚴州知州生三子曰誼曰天驥曰敏斈字志仲號亦梅官至平江路總管府治中弘字仕達蔭韶州路乳源縣主簿公之父也母張氏生至正辛酉九月十九日歿於洪武辛亥七月十三日享年五十有一葬梧桐鴻夫人楊氏今年九十餘公沒二年九成奉母隱居於桂徙南寧今家於貴縣之郭門有子三人曰鏞曰銘曰鉀鏞之子璉銘之子瓚鐸之子瓛爲之詞曰廣信之山龍虎欝盤弋陽九華連峯巑岏篤生偉人逢時經綸悉所宜歸乘運躍鱗聖人好生明刑飭法與定章修惟存欽卹制兵之宜因仍歷世寓農講武經久無獘山東初下兵民雜居朱幡皂蓋往來無綏期年政成歸掌銓衡平均四海位冠六卿我抽石室用纂六經敬服徳業副其聲稱著之簡冊復爲此銘邦家之光閭裏之榮

○故元閩海道廉訪使孫公

公諱囐字廷璧其先吳安成王之裔家於袁之滸頭八世祖汝亢宋治平中判吉州因家焉公由是爲吉人曾祖仕淸祖逢原父淸淑號碧澗以公貴累贈至奉議大夫人常禮儀院判驍騎尉吉水縣子母鄧氏累封夫人公少負英偉之气壯遊元都與兄克順廷佐俱諸公貴人交口薦譽之從事典瑞院爲興和路經歷廉謹自持而綽有幹濟典和當要衝歲中車駕所經供億治禳無不應辦而民無苦調河南行都水監少監治水利有聲超擢僉湖東道肅政廉訪使司事復升閩海道廉訪使時天下已亂獨陳友定起步障閩海公與之恊謀守城至十年友定敗亡公脫身歸隱五岡峯下自號樵庵享年七十有六無疾而終洪武丁卯十月二十八也公生元至皇慶壬子於先公爲莫逆其往元都也裏之豪傑周公敬存龐公文昭郭公中鉉鄷公師愈與先公兄弟俱復又同旅邸至入仕皆相先後晚年家君辭榮杜門獨喜與公啇徉山水間公又買山種樹欲與鄕先輩書義塾以惠教後斈歲時往還詩酒追香山睢陽故事公儀狀甚偉聲如洪鐘嘗與先公議論余時𨿽少未嘗不凜然侍側知公爲前代儀刑也而今不可作矣後生末斈將何所依歸也歟公娶劉氏封夫人子男四人子秉子復子楨皆先卒子崇泰其季陳氏出也公之嫡孫仲良不遠千里遺其子自立來京師請余銘公之墓墓在鄕之龍塘之原公旣有玄孫矣孫男二仲良仲質曾孫男自立自彊玄孫瓊瑤玄孫済徵沂浚湞淳銘曰江鄕之奇英勝國之全節有浚者泉流無竭

○周宗振

宗振諱震姓周氏其先自唐長慶中家於吉水泥田傳十五世至雪堂先生諱琦徙居諶溪生茂初仕元社稷署丞生仲原諱郊宗振之父也宗振少穎敏而溫厚在羣弟子中偉然可念族父九鼎仕元以便宜行處州路緫管事有智鑑嘗謂仲原有子仲原亦奇愛之當時名儒若書隱謙二李先生同裏閈朝夕俾從學安成劉先生云章河南艾先生元暉資遣之卒學遂有成元末大亂仲元舉宗奮義上承藩閫下保鄕閭撫納流亡禮接賓客內治家政奉重闈和兄弟睦族姻𨿽當天下幅裂之際周氏一家一鄕安熙和樂如未嘗亂者宗振父子非可謂豪傑之士歟宗振之處亂世充承父志已大非人所可企而及者及其遭遇明時孝弟禮讓之風著乎遠邇每歲時家慶仲景原華發交彩袁先後郁然而畫宗振旣沒十餘年是歸自京師拜仲原於諶溪仲原與予稱道其孝友尙潛然出涕也退而與子子堅子殷卽其釣遊之所與讀書之處圖書具存蘭蕙變葉疑其精神尙流動於芳馨韶潤之表又云其姿貌豊偉善談笑不至浮靡蓋毅然可想見也嗚呼若宗振之有諸中者固不可逆度然旣及見其父之賢又觀其子孫之髙盛𨿽天阮其年而其有諸中而足庇及其遠者不待逆度而知也今年子堅來奉其宗人君所爲狀請銘其墓按狀宗振以元至正甲申五月十四日生沒以洪武戊午三月二十九日年三十五墓在文江下鰲山之西南母楊氏妻李氏皆有懿徳李氏撫飬訓誨諸孤以長爲族姻所稱羨後二十六年卒子男三人曰堅字子省早卒仲曰剛子堅也季曰孔山殷也女二人長適劉彥澄次適龍彥資孫男壽康敏望銘曰明父稱孝子墓其慈妻服其義冥其家人亦充永固

○處士劉公文明

處士劉公諱澈字文明系出漢長沙王后繇長沙官吉之泰和因家於仙槎鄕石臺宋初有諱厚字濟川者徙家於吉水瀘江之沙田濟川以字行咸平三年進士及第爲黃州司理韓城尉累遷殿中丞判廣州上騎都尉賜緋魚袋十二世至諱居仁者公之髙祖九髙祖之弟南甫字山立號月澗年十七以治尙書擢宋嘉熙二年進士第爲縣安遠能去滛祠人稱神明警敏絕倫最爲丞相江萬里所重歐陽守道𨿽與爲輩行然師事之其學傳於公之曾祖字由聖號方壼先生大父諱芳字士楚環梧奇偉自雄其才府檄補永豊學官不就母蕭氏夫人善治其家卽池亭爲塾禮延明師遊學

若提舉申齋劉公小軒學士曾公皆爲莫逆友五男子皆有文章中子鎬爲湖廣行中書省椽迎之就飬時年已九十餘玊立甚偉談論卓然見者莫不驚動後無疾而終公之父諱鎧字信中號信齋季父諱鐔字持中號龍津年十九以尙書魁貢士江西宦遊廣海所至講學若金華蘇公伯其髙第弟子也方元之亂也處士公與從兄文初弟文振以信齋之命舉義兵保障其鄕事父母盡孝季父龍津愛公如子公事之如父其疾也侍執湯藥衣不觧帶三弟皆早卒撫兩猶子有成女兄有遺孤女擇壻嫁之得所歸遭亂葬十餘喪無違禮和於宗黨信於朋友慈於孤幼平居未嘗見其疾聲厲色而門內肅然尢好接賓客四方遊士𨿽凶歲至無虛日其數至與久畱者皆實不厭也謙恭禮下人藹然𨿽遇童穉不異也父之友家破來依事之盡禮慕義來者數家咸館捨而周給之爲其子弟裏有蕭用初其人醇厚儒家者仕爲刑部郎中以卒二人者自視𨿽古之管鮑雷陳不能過人謂信然里人有爭競多以公言而觧裏有旱澇公率其眾築云陂以畜泄之公廉介而熟於禮談英偉料事明決邑宰之賢者知公而不敢辟舉每行鄕飲酒禮公深衣大帶從容就位人望而莫不敬愛焉公生元泰定甲子七月十一日歿以洪武永樂元年十一月十八日享年八十臨終不亂呼從弟文同至與家人訣夷然而逝母鄢氏娶顏氏世嗣徽音子男三人檝字子川早有文學才名尢善書仕爲兵部主事以卒檜字子植朴字子素仕爲九江學官亦先卒女子三人王伯齡顏朝偉蕭維舟其壻也男孫燦勛燁煉煒煜焯燾炳焰孫女三長適王艮翰林修撰次適蕭審幾曾爾雅公墓廬陵淳化鄕消步之原銘曰余父與文明劉先生善其諸子又皆與予善其父子在時如景山嵯峨羣玊輝映令獨其中子在予銘其墓嗚呼余銘不辭不能不爲之出涕也

○孺人胡氏

往年予新免喪敍大夫人行實表揭於庭中書舍人鄒君尙友讀而太息曰世但有孟軻氏耳若其母之賢而其子不能顯揚以白於世者固多有之蓋深有感於心者予哀未忘得從君問其詳也今年鄒君衰麻哭泣奉其母孺人胡氏行實來請銘予又讀而悲之鄒君之行義有遇人者父母之訓入於其心而不忘也其尊君之言曰汝母年十六始歸吾家吾旣失恬恃汝母以勤儉相吾起家歲時�祀賓客之供伏臘之資常有餘自汝母入吾家宗族親戚長幼皆穪其有禮子侄皆慕其慈減獲皆懷其惠內外無間言汝盍思所以顯揚之且勤治其家俾吾一人之佚其老也鄒君兄弟三人受命惟謹皆服勤力穡敬以供飬君尢篤志爲士世父惟一子爲朝夕飬有司迫遣之入縣學爲弟子員世父大以爲戚孺人請於尙友之尊君曰君之兄惟一子不得旦夕侍膝下竊觀兄之戚君亦以爲戚也然君有子其季旣業於士矣盍以代之幸而克顯揚非惟君之子顯鄒氏之俱顯也其尊君躍然以喜曰吾志也曰吾方欲啟齒而君先之卽往白於縣以尙友見焉縣爲之喜卽許代之學距家六十餘遇休假是歸省孺人必問所業及交際所聞見有新益孺人喜又必有勸勉否則𨿽不慍終日竟不出一語尙友自若無所容由是益不敢怠克貢於大學蒙恩歸侍復舉於鄕登進士第甲科授中書舍人錫封父母謁告是歸榮孺人又曰若知所以得髙科躋禁近承天寵乎對曰二大人教訓所及曰非也自吾聞汝家世積忠厚隱徳未報若父平生未嘗一念不爲善惟日不足吾不敢違其志是以爾得至於今日也若徒恃善教善讀學以臻玆寵榮亦末矣不可恃而怠也於戲是可不謂之賢母乎本其世家母儀有自胡氏在泰和野陂族大以繁宋季福榮翁從丞相信國公起義往來書札至今猶有存者翁之孫守明尢以隱徳穪孺人守明之子也母王氏亦令族孺人生元至正癸未八月六日沒以永樂元年二月八日是歸於鄒氏四十有六年子男三人世守尙友名進士曼女三人郭天錫郭敬簡郭良壻也孫男崧常金如離鄒氏世徳於吉之萬安縣孺人卜葬於縣南塘山之原銘曰世稱慈母慈母敗子貞哉孟陸光於信史孰爲父母不悅賢嗣身不行道訓亦徒然啖肉教信斷蔥以度誠壹開之其誰不悟惟此明媛蚤是歸於鄒四十六年古人匹休克相於夫白婦宜睦於宗族

○倪夫人鄒氏

少時讀書傳見鄱陽季友鄒先生音釋時時有補蔡氏之闕讀四書輯釋見新安士毅倪先生所會萃而折衷也心深慕之蓋三十年而遇以孚倪貢士來大學奉其先母夫人鄒氏懿徳行求爲之銘墓乃知士毅先生其族祖季友先生夫人曾大父也晚生末學得以稱述少慰其三十景慕之心也何其幸哉按狀鄒氏世家東魯季友之先徙居鄱陽興徳縣東七十里曰朱田夫人之先府君恬於勢利與倪公澤一交厚元季同兵幹鄕之大舊北上坑夫人甫六歲以孚祖妣深可愛之又六年遂聘焉明年夫人之母吳氏卒遂鞠於姑笄而成婦衣服飲食所以奉舅姑者一出於夫人之於妯娌盡和視諸子姓猶子鄕鄰有貧因疾苦隨其力周之舅姑之喪不禦酒肉者逾三年事祖姑盡孝初喪其父時継母弟幼喪葬周卹盡其情側室黃氏有前夫子後亦有子育之盡其慈每雞鳴而起夜則燃燈紡績課諸子詩書以勒儉相夫呇第起家至康裕成隱徳鄒倪二氏先徳之隆尙矣所以維持而中興之者夫人皆有力焉於鄒可謂孝女於倪爲孝婦爲慈母是可銘也已其生於元至正庚寅二月十四日沒以永樂癸未六月二十日得年五十四葬於鄕之楊邨葉家鄥子男三人以孚以達以徳黃氏出也女子二人同壽適鄒氏玊章適祝氏銘曰顒顒世家閨門肇�孝事重闈淑徳逮下胥宇崇崇人龢歲豊祭祀賓客處岡不共肅肅雍雍相夫之功視彼小家悍妬浮華曷不感玆樛木螽斯𨿽不永年世艷其賢金石照地蛟龍騰天

○故監察禦史陳公仲述【甲申】

公諱繼先字仲述姓陳氏其先金陵人也十八世祖暉始居吉之泰和族盛至數十人業儒多宦達鄕族無與爲比有諱俊者尢多陰徳俊生申中生先得學行純正號菊存先生元初爲贑州路儒學教授致仕以子貴贈萬安縣尹公之髙祖也菊存生學禮仕至贑州路推官致仕公之曾祖也推官生以道湖州路儒學教授以之祖也教授二子長曰有慶卽公之父也公生元至正庚寅四月三日推官晝而假寐夢神人持一皂纛豎其聽事前窹而生公推官大異之曰必亢吾宗稍長穎悟異常兒七歲善屬對授教先卒推官鐘愛之未幾遇亂推官沒家益貧國公撫穉弟獨與母蕭氏居姑壻劉崧憐而教之學通詩經而又肆其力於古文隆寒盛暑手不釋卷庶幾貧而樂者也以郡學生登洪武乙丑進士第明年擢山西道監察禦史調山東道出按治山西福建聲光赫然小民與士大夫之賢者皆愛慕之還調廣東道決獄稱平勤爭不怠一時章疏奏核多出其予暇則爲文自娛求者甚眾亦不拒之四方名士識與不識皆稱陳古文而不名自來京師夫人曾氏畱家飬母獨居捨一榻蕭然亭無童侍疏食水飲十年如一日往來書問至家幾百餘帋無一語及私利洪武癸酉六月二十一日歿於官沒之日橐無餘貲篋無完衣廩無餘粟遺書數冊而已聞者莫不悲之曾氏同里人紹有先生之女亦能甘於窮約子一人曰賞永樂元年以春秋舉其鄕今年會試黜於有司蒙聖恩得還鄕裏乃持其表兄翰林修撰梁潛所爲公行狀請予銘嗚呼悲哉予少時家兄大經歸自府學得公所爲文家君讀而稱之曰故家有子孫後又得公庭對策讀之益知羨慕後官京師始與公相識同朝者幾四年往來情好甚篤公廣顙隆凖面目嚴峻身若不勝衣而言論確然大皆謂誠端士藹乎其可親介乎其不可於以私也今往年已嘗爲公銘忽夢見公以爲未足以得公之詳而公亦未葬也今公之子嘗始克葬公於龍門山之原而賞之篤實又甚似公予又慶公之有子也乃悉按狀而爲之銘曰有偉陳公出於名宗休祥先徵譽望益崇鄕稱碩士爲名進士爲才禦史傳以文字籍湜之徒可參翺翔擬倫絜矩公有剛龍河如池母姥如砥有銘斯阡有頌無已

○周君子仁

元季之亂吉水泥田周宗謹舉義兵保障其鄕國初徵至京妻子偕行辭不仕是歸田裏未幾與其長子皆卒妻劉氏與少子原方五歲劉鞠育教訓之宗族維持之以長其字子仁遂卓然立有成朋友稱號之曰盤澗劉氏之能教宗謹之餘慶也其先都鄕侯胤之後居烏東自唐長慶中始家泥田曾祖方平號樂泉仕元爲廣福監丞以子贈飛騎尉永豊縣男祖志安永順安撫司蒙古教授早世蓋兩世以遺孤自奮所以爲難能也先生有屋泉溪上兵後蕪廢力治之樂施禮賢內顧屢空而坐客賞滿母劉氏多疾悉心奉侍以孝聞劉疾亟諄諄致教自誓榻前葬祭盡禮奉先謹事長敬處鄕族和蒞官事愼魚池園蔬無負租帑贏羨上侍叔祖諶陽隱山二翁盡敬飬時家慶兩翁華發輝映尊俎一門羣從雅歌傳觴蹈舞先後眾皆謂周氏之福也耿介重然諾人有過面折之有爭者求直片言理觧輕財好義族有貧不自存者常推濟之母劉兄子少從依居如母志俾有田宅每歲代谷於人視年之豊歉爲息錢多少人樂輸之治第種花多釀林宴賓客簫皷沸然奏連日夜不厭意气豪爽而中情藹如也近歲鄕民爲亂相戒母毀其居室傷其薪木非有恩愛及人焉能致是乎未樂甲申夏四月得疾弗愈呼其妻子教戒之命其族子公明狀其行言畢而逝其生以至正壬寅六月六日歿以是月十三日年四十有三葬於鄕大畬山之原娶劉氏事姑孝相夫順訓子嚴其所以能自樹立而是者內助有力焉子男三人長曰永次曰順女五人永字士永奉狀求銘銘曰少孤植立有卓識榮親睦族喜賓客惠利及人沐膏澤棟梁之資拱把厄孫子綿綿食潛徳

○蕭益淸

先君子爲言在吉水元盛時西隅馬氏賓客之會衣冠談笑江風山月皆可傳說而其時潭碧蕭先生可達馬氏壻也先生伯祖深夫提刑其家之規模施設又甲於江鄕兩家利澤豈不盛哉予每聞而心識之幸而識先生之子益淸已八十餘矣遄﹖﹖﹖淩雲之气淸純愽雅之文蟬蛻出塵之髙致先生可想而見也後數年而益淸卒深恨見之日淺不得考論往事增益其所未聞也其子伯禹與予善伯瑀子淮又間從予遊於是以墓銘爲請按狀益淸諱堎晚號淸溪釣者唐八葉復之後居長沙至諱霽者徙居廬陵沒後遺言謂其子徙居吉水之螺陂又三世至定基兄弟始顯名益淸定基弟世墓之十二世孫也髙祖中行贈宣教郎曾祖徳夫贈廸功郎祖莊叟父可達俱隱徳弗耀益淸生而聰敏通詩經學貫穿諸史髙談極論坐客盡傾尢工於詩歌放逸自視邑大夫不難致也累蒙徵辟皆以老疾辭鄕之進進造就爲多視其言談舉止不問可知淑人之功又如此詖可謂隱徳君子云生元延佑已未沒於永樂癸未葬中鵠鄕虎坊之原配東溪廖氏生四男伯瑞伯琓伯瑄伯瑀能世其家女二人孫男十人公獻公輔公盛公敍崇獻崇簡崇魯通豫淮也銘曰愽學而隱泉石其淸操也髙談善教煙霞其笑傲也可謂人豪坦然其履道也子孫之多是將食其報也

○夏孺人鄒氏

吉水北門夏氏爲故家在宋南渡與先髙祖同爲大學生時穪夏上捨家簪纓蟬聯至元盛時日孜父子同薦於鄕時�聯魁夏氏予先大父與先君子以世契往來情好篤密嘗謂言其家法之善予生也晚皆不及見之矣但少時嘗往拜成章元配鄒氏孺人日孜從子婦也知書史時爲言前時一門羣從皆孜孜務學不暇營殖而家政咸理應事無乏予然後知當時故家子弟無不學學無不成者𨿽師友淵源之有自來而內助不爲無補也孺人出自豊家而父母鐘愛之而無所﹖﹖毫駚逸之習有女兄早失母愛敬備至至其嫁之資裝躬親理之推讓其所欲無所恡惜人以爲難孺人初嫁時逮事其舅年已八十餘矣喜賓客日爲供具孺人躬親理之賓客無拂其意者飬舅姑尢盡孝姑目嘆曰吾晚年得一賢女鐘愛之而已出遇亂相夫避難於鄕喪葬無遺禮所至婦女皆懷念之至國朝初成章卒四男一女皆孺人教訓婚嫁外氏諸姑滿室又皆經祀之俾有成立晚歲尢自立具旨酒隹茗禮其莊師教諸孫﹖﹖名續世業永樂乙酉敏求果以易經江西鄕薦而孺人不及見矣孺人生元至正庚午沒以永樂甲申年八十五長子溫子厚次曰安子安次曰莊子莊先君子念其故人之孤教之讀書於邑庠穎敏稱於儕輩壯遊湖海襟懷曠如也不幸先卒季曰澈子澄予少與相善敏求其長子也由是亦嘗講學於予其孺人懿行請銘銘之言者而子激乃以屬予予不得辭而爲之銘孺人葬鄕之山之原其處也爲賢女其嫁也爲賢婦其孀也爲賢母不惟善成其女而教其子皆能善不惟善其家而又及其父母家予以通家子弟皆聞懿範有所警戒孺人至享髙壽子孫盡孝�謂全徳也歟其姓李氏一誠尢惇厚士人有子讓與敏求同爲大學生孫男謙舉謙常敏常道敏道勤敏求也服修京良震孫女適劉元素劉明

曾孫男

銘曰生長華膄不驕逸夫幼啟且翼孝順令儀慶無極孫競以文學名芝蘭玊樹森在庭�考懿徳徵斯銘

○戶部尙書郁公【乙酉】

永樂三年八月五日戶部尙書郁公薨於仁上遣官祭以文命工曹具視輟朝一日顧翰林學士臣縉等嘆息穪其才嗚呼公之哀榮始終固可羙國家所以待臣庶恩禮之厚尢足以激勸於當世公之子孫豈不永有庇賴歟於是其子彬衰麻踵門泣而致公之治命請予銘其墓噫公與予交二十年未嘗與汝褻狎亦未嘗挾長殺敬禮予二人者亦自信爲誠實洪武二十二年予侍講華蓋殿中公始受命爲戶部度支主事賜名新明年�戶部司屬十二年升北平部郎中二十四年六月超授嘉議大夫戶部右侍郎考滿上於廷中穪譽擢尙書授資善大夫十三年於玆矣非才而能之乎抑公之盛福其祖考以來積累之慶非偶然而致也公家素饒財慷旣豪舉不爲齷齪喜賓客樂於賑貧乏不爲徳也洪武中奏事庭中被顧問天下戶口漕運地理險易計數時日應機響答無遺謬自謂劉晏以下不論也晚歲多疾乃時在告上甚憐公亦時自語予吾覺哀老恐旦夕先朝露不能報國恩吾平生無卓異惟君知也幸與之銘其墓紀其榮遇而已嗚呼公非可謂達歟公蘇人也曾祖仲和祖瑜父徳字銘本公以至正丙戌正月十四生於吳縣洪武元年祖父遷居鳳陽臨淮縣公隨儒家焉公娶嚴氏綜理家政嚴而有緒彬字孟父亦克孝敬嘗屬之予曰他日視之曰余故人之子卽比子之榮也墓在臨淮古城之原銘曰古大司徒聀惇典禮馴擾兆民豈惟會計惟公奮身亦以愷弟恂恂怵怵爵祿之器歷官有年光榮後先豈曰其才有得於天豈無人謀不如盛福崇崇其阡臨淮之麓

○黃君仲簡

黃君仲簡旣沒之十年其女夫龐振舒應

詔來京師奉前陳州守李君子儀所爲狀請予銘其墓予兄大紀與徐君叔通交口穪譽嘆息謂宜爲銘其凡知仲簡者其言磊落可喜而悲思之嗚呼去之十年而人尙不忘與其在世無異則其在世豈無制作以過者歟按狀其旣沒家亦中廢崎嶇多難理其先業而克廣之其有羸財輒斥以起其廢其鄕官陂之橋圯具甓與石要道士彭一寧董其役橋或而行者以梗楓子江當二水之交朝涉者或致沒溺置舡而濟者以喜株木陂漑田數千畝復之而歲以無旱鄰里有貧民每春夏農事急無所仰食輒貸之谷而嘗取其息爲家塾延良先生教其子鄕人子弟來學者皆厚待之治家嚴而有法事兄恭而有禮友愛諸弟撫育孤甥勤勤懇懇尢喜賓客四方遊士過門禮接之如將不及蓋人而嘗厭當其廣席酒酣抵掌論事中其肯綮豪气橫放其磊落可喜蓋如此予嘗與之遊登山臨水從觀闤闠之間爲言其平生志意浩歌擊節當時人可其意者殊少也又謂古之人遠者姑勿諭近自元季耽溺宴客俗尙柔弱鄕裏富豪家士人子驟聞金艸之聲手足振掉目睒睒耳不聽生而待斃妻子爲虜可憫不足卹者何恨我先人誓入伏義奮擘一呼謀夫如雲勇果四應東摧西剪莫犯吾鄕迄爲保障以迓治平至今室房有故宇圖書有故藏里人無流離之若田野無荒棄之時山林無斬赭之虛一艸一木之遺皆先人之遺澤也我恨當其時尙幼目習焉不能助我先人建大勛業先人亦賫志以沒此古英雄奇偉之士所以汨沒而無聞者類如此也審其言固倜儻可喜夷考其稍仕事馭眾低昂有變權正合宜使愚能畏之因其小者大者可知或時以泄其不平披橫予彎弧突騎獵逐平原曠野之中望之偉然文武可用亦庶幾奇男子世豈多有哉於乎是安得不久而想見之尙如畫也哉君諱敬號竹澗髙祖顯民始家於吉水曾祖端叔躍淵其先人也君生至正乙酉七月初二日歿以洪武乙亥閏九月十三日時寓京師是歸其喪者季弟禮與婿朱正也娶周氏裏之名家子男四人復安旣安居安太安早卒有陳彥素者亦其壻君墓在其鄕鷓鴣山之原銘曰噫慨慷言可績才可惜金利不矛戟縝栗不爲璧未祕玆石

○劉君允中

劉守中河間人宋末陷於金虜天下重其醫術穪劉河間而不名其醫上與長沙相接下與郾城爲宗郾城得麻知幾爲作儒門事親書能發明河間之旨世皆喜傳之予嘗過郾城求其遺迹訪其士人咸其知幾能文然不甚知醫故其書多遺獨劉河間自能著書若宜明直格之類行於世者甚多然又皆非具奧也其子孫後遷江南必有得其傳者予因記少時聞吾縣先輩劉君允中有河間祕書從其子彥升所借讀而嘆之曰吾固謂河澗當有祕書喜其是矣日升泫然以泣曰先子之所屬也系本河間而莫詳其世數矣予以質之家君君曰有之初允中之祖芳茂自河間徙居江州宋季達泉梁先生以醫遊江州義同倫合�俱是歸吉水焉芳茂生徳榮榮生允中子七人允中其季也目遊淳厚寡言恪然忠信撫孤濟貧不爲徳色至元中爲吉水醫學校授壬辰之亂遇賊於鄕刄旣及之有數人大呼而前曰是眞善人何可殺也得免所至盜不忍害論其學行蓋無媿於河間者也予竊識之允中人國朝醫術尢振治無不愈不獲迎至以爲枉死連郡人敬信之車輿騎從常絡繹不以早夜絕其門尢通習地理百家之言不自炫耀退然若不勝與人言如恐傷之生延佑甲寅十一月二十六日沒以洪武癸亥四月八日配毛氏子方升醫有名江淮間先卒継李氏有家法亦習於醫善訓戒其子文升復升日升其季也君沒時常少能自力於學後二十三年以書選入翰林始克狀其行請於予曰知先人莫若君先大夫先大夫已矣得聞論說宜莫如君余往年嘗欲輯次允中父子所治其病異效事継太史公淳於倉公傳因循弗果爲今亦未暇細也姑其所聞大略爲之銘曰昔在河間卓哉守眞著書傳術千載一人孫在江南書傳允中謂藥非補而惟主敢去病而已百發百中譬之用兵豈必持重我欲傳之著其治功後有作者其書可宗

○彭生敍古

永樂三年乙酉夏六月二十四日廬陵彭敍古卒於京師會同館前之寓捨予臨視之其言不亂明日上聞爲之嘆息者允之先是徵天下能書者畢集京師兩制臣共蒞試東閣至是才月餘而竟夭死嗚呼以一介書生薄技授聖天子寵眷至於如此日給珍膳後猶追思之嗚呼是亦足以無撼矣惜手未見其止也敍古廬陵之世家剌史玗之後居吉水之東螺元季徙家於烏江祖諱建中父子禮母李氏有連也敍古少穎悟不羣肩目如畫初從其季父子信授徙吉水縣中予時家居無日不相見每納涼舞雩步月江渚論時學書其年𨿽少與予有同也繼而子信爲學官雩陽予往過之爲畱月餘其學益進予被病贑中敍吉米早夜視予病危與共臥起予疾愈乃歸雩陽豈意不數目而子信死子禮不遠千里遣敍古卒業京師予館之常坐以達旦後遊莫不稱其好學其在家父母鐘愛之兄弟無間言生洪武戊午年二十有八娶聶氏有遺腹子一人曰觀慧遣殯之京鳳臺門之裏子禮將取其喪歸葬鄕山之原銘曰才子務學英年俊發康�大車孰折其轄慈父鐘愛公旣白髮跋涉湖江以返爾柩千古之悲爾銘爾壽君諱哲字用哲系出宋宗室漢恭憲王后五世至提舉府君諱不侉從髙宗南渡封吉水縣子因家焉又五世至必�宋進士僉書吉州判官聽公事元以爲四會尹不侉髙祖也曾祖啟元啟原祖叔順父存誠君生而穎敏不爲嬉戲稍長益務學好讀書寒暑忘倦詩詞出語驚人時學闕弟子員縣官聞其賢欲招致之君之父亦慨然曰當使之立功名繼前光遂入學名譽日起從子章劉先生治書經先生極口稱道之同門之士皆自以爲不及也洪武丙子中江西鄕試進士舉明年會試得乙榜時川蜀以學官�聞太祖諭吏部愼選江西人士爲之遂覆試君得夔之梁山教諭梁山僻縣學久廢君興廢舉敗陶頑鑄鐮翕然遂與赤縣等人皆悅之丁內難歸鄕生徒送之皆垂涕泣居喪無違禮殷闕調廣之徐聞教諭其教化益盛於梁山明年今上龍飛君朝於京師京師名卿貴人爭欲薦君君力辭曰教官吾素志也事君以身不若事君以人吾多育賢才以爲國用顧不可耶遂不敢彊歸至徐聞以疾卒語不及私但謂弟謀曰恨無以飬老親志年才二十二君生洪武壬子沒以永樂甲申明年乙酉謀始奉君之柩歸葬於鄕水磨坑之原母某氏娶龍氏無子予表弟翰林檢討劉君宗平與君同貢又同官蜀中少同事劉先生知君爲尢詳乃述狀求爲之銘狀稱君有智略善談論羙姿儀須鬂郁然事親以孝聞尢善教其弟兄弟怡怡如也內睦九族庭無間言輕財重義喜周給其於友朋藹藹如也旣沒之明年朝臣尙有交薦之者部符下而君卒矣君平所爲狀如此皆得其實云銘曰宜壽而天宜嗣而無後老父白首扶行送柩九族衰傷士林相弔嗚呼無所歸咎

○奇峯髙君

外大父封州髙使君諱若鳳號灞雪先生嘗觧官家居時扙屨過其族人親戚或預言其後世盛衰罔不驗每日吾家自南平後家袁州遷吉水之歸仙裏駙馬房族最盛今詩書之澤又萃於灞橋一攴旣食其報然官橋一房世積忠厚不出百年又當顯融矣予少聞之大夫人遂得拜奇遠於官橋之第與其弟子往還幾二十年問奇遠遇亂時戰爭得失之形與元之所以亡之故明著切實聽之忘倦其長子節尢與予善飲酒嘗達旦嘩然諠笑不爲忤遇予肆筆屢文醉書滿帋羣從環列賓客麋至奇遠未嘗不爲之擊節也嗚呼予自少至長出處隱顯念予不少衰亦平生之知己也奇遠諱洪號奇峯祖廷珍父寧翁母宋氏四男拱文拱武拱朝拱弼奇峯墓在裏之原予爲之銘

性剛毅行質直勇而有禮奮義力生丙子終甲申壽非謂嗇慶後昆不在其身在子孫

○處士張國賓

嘗考唐氏族志張出姬姓靑陽氏子揮爲弓正賜姓張氏周宣王時張仲以孝友稱後裔張開地三世相漢至子房仕漢封畱侯世濟貴顯司空華相晉子孫散處襄洛河東始興淸河張氏皆祖畱侯若吾郡馮翼河間中山魏鄭汲郡亦皆姬姓終唐之世宰相凡有十七人故張說出河東九齡出始興與之通譜是知孝友之澤大以遐忠志之風扇以廣有功徳於民隆以繼食其薦報者無損而增益之也吾銘處士張公國賓之墓故尙論其世公諱觀字國賓系出曲江唐末有居於永豊者稱唫田張氏至宋有居於吉水者稱外固張氏髙祖自修始遷堤平故宋義士靑山趙儀可銘其墓曾祖景良有惠於鄕祖先傳從學衝所彭先生通春秋有學行申齋先生劉髙仲銘其墓父尙質元季義士以民兵拒賊者四年事亟師於郡還爲其奴所害寇遂屠其堡公偕弟國琛賴伯母嚴氏計得脫走趨吉郡永和轉徒瀘江流遇十有二年辛勤來歸復仇理家飭已奉公整截一致人皆難之公姿貌軒偉神精泰朗喜怒不形知慮完密取友尊賢藹如也母之妹陳氏旣嫁無所歸公飬之如母葬祭克如禮士論稱之其篤於親賙其急類如此然本於天性醇篤也嗚呼不可得矣公生至正辛巳七月十一日沒以洪武乙亥閏九月十三日鄕先生孫成允妻以女有婦徳子三人長永淸次永澄永澈女三人長適倚富蕭芳桂次適縣申北坊陳彥敬次適江口劉伯甫以洪武丙子十一月日奉柩歸葬於桑園之原余志公之始終且爲之銘曰赫赫廬陵士民惇義桓桓相門偉也張氏宋元叔季祖孫奮義指天誓心謂山其礪景星慶雲光靈不墜篤生國賓豪傑揚抑瑚璉其相讓賢於錫棟梁其堪避材於櫟享有餘芳施有餘恩於昭百世契此刻銘

○侍禦史滄江解公故夫人歐陽氏

夫人歐陽氏宋名臣文忠公之後自穎復君於吉水之迹符有諱芝者爲螺陂蕭氏壻始居螺陂生炎起寶佑元年進士教授新昭州與余家有連六世祖上猶府君之葬也寔爲之志炎起生夢旗咸淳四年進士甲科爲靖江軍節度推官不仕有文學兼通於醫用以濟人子衡字師尹至正庚寅鄕貢進士學者稱莘蕓先生夫人之父也余少時讀先祖墓志已知慕昭州公而莘蕓先生家君莫逆也又嘗受聘迎爲考試官同被徵起同得辭謝故戶部尙書費公震初知吉水以家君二人者之相善謂宜相與爲婚姻故夫人歸於我家兄時洪武丙辰余未成童然喜爲文字先生至余捨輒從問經史大義先生甚喜爲文字先生甚喜諄懇教誨歷年訓詁不遺余說每至夜分夫人具燭火爲酒食湯茗未嘗敢言倦家君性嚴重治家剛明有法度𨿽臧獲不能一出語違禮義外親子侄至不敢仰視夫人溫然不怒而整服於禮法家人輩稍有乖違略顧視其容辭自不勝其媿者余兄弟亦素剛明余少尢明察人難當其意者夫人歸於家三十年中間從余兄官京師歸葬二親葬歐陽氏三喪其兄早卒經紀其家撫其餘孤家君及大夫人在時穪其善綜理予兄於家事悉其事一以付之無違其意者見予之幼而長仕而顯融學而有文章致其意啨銘其父母之墓其子禎期今年來京師受聖上眷知以書學選爲天下第一人被特恩習書直東宮將迎致之而夫人卒於家豈不重可哀也已夫人諱晚字季晚生至正辛丑六月十一日午時沒以永樂乙酉六月十二日午時年才四十有五母鄧氏宋嘉定進士提刑剛之後余家鴈門解氏自唐世家於吉余兄綸字大經與予同登洪武戊辰進士第余大夫人髙氏唐南平王崇文之後元至正辛酉進士贈中書平章灞雪先生之女夫人之歸於我家年尙少凡女工織繡治饋之事無不循習皆大夫人教之也子男一人字禎期女七人長適東羅彭懷次適螺陂蕭肇敏次適周光華次許適下璜劉某節幼在室孫男二人榮祿榮宗女孫一人輝眞夫人之葬在中鵠鄕五十二都東螺乙辰山戊辛向其銘曰漢有星兮粲七襄孰殯質兮無遺光勒銘辭兮示廟藏

○國子祭酒徐公

永樂四年春翰林修撰徐公旭被命爲考試官無疾而卒上聞悼惜爲文祭之敕賜棺斂送之如故事先是公以妻子從之仕者十餘年不家食念先墓祠弗飾子年十八行冠禮而速之是歸傍無童僕與公友者疊爲喪主受弔祭連旬乃已京師之人莫不艷公以爲榮益知聖主所意向而儒者之所爲貴且重也公亦素有盛名其爲吏考功也綜核名實是是非非殿最嚴甚棘棘不阿人視其面莫敢發口漧以私者以敬天下咸曰徐考功而被黜者頗惡之然亦莫敢謗也予嘗與修太祖實錄及纂書禁中又見公之學問文章過於其所設施者甚遠而考功之名迹又但其毫芒也於是翰林鄒侍講仲熙授以公門生修撰吳漙所爲行狀序稱公字孟昭少穎敏而沈默有髙志年十四從鄕先生蔡深淵仲受春秋學卽通大義能屬文爲族父所奇重洪武乙丑登進士第爲浙��行監察禦史入禮科爲給事直日記注太祖欲��才而用之命分教於�之房山丁父憂治喪有聞服��鳳翔教諭考河南鄕試入朝告歸省蘭母時已疾病公倍道蕪行至家母病忽愈後數日竟卒人以爲孝感服闋爲安王紀善詔求直言公條上六事皆切當於時用薦爲知州入史館考試禮部貢士時稱得人復上書言事當路忌之故除考功員外以爲迂瀾將不任事不知極卓卓樹名如此何其知公者少也聖上卽位握公郎中與修實錄成擢朝列大夫國子祭酒同僚以事中之調參議雲南陛辭上畱居翰林乃以史館修撰纂書禁中爲副緫裁遂以此終嗚呼他人𨿽不能知公不悅公者亦眾而聖天子深知之所以恩榮終始爲儒者之至榮也使公有年聖天子所以任之豈但如是已哉狀又稱公性方嚴善固守不爲流俗之所移學問亦非世之務爲慱洽者比文章贍而雅居家在官盡職無所詭隨訓諸生皆有成就尢喜薦士所引拔甚多皆知名當時周人之急如將不及疾病艱危能爲盡力皆信不誣者也予嘗爲公銘其季父之墓知其世居南昌五代之際有諱宗部者始居饒之樂平人宗部之後十七世孫諱式者建樓藏書以教子弟鄕人號曰書樓徐氏又五世至應麟登宋淳佑進士第公之髙祖也曾祖奇夫大學上捨生祖松友考公明皆業儒不仕妣江氏公娶某氏先卒継娶某氏子男二人恆九女一人尙幼所爲文集若干捲藏於家公年五十有二將以某月某日葬其鄕某山之原嗚呼公之世徳又如此而財及中壽子未有聞天之報施其不有所待耶銘曰巖巖徐公面目冰兢兢不撓庸俗驚嚴辭直气矜匝爭讜論屢叩天子廷有嫉畏之莫敢輕懷謗議之造不成保全終始天威靈思文服義多友生萬世不辱太史銘

○翰林藍君日省

永樂四年春天下士會試南宮狀出囂然稱屈聖天子臨軒覆試副榜三百三十有一人余友藍君朂中第二名特賜冠帶同進士及第入翰林爲庶吉士又四年授典籍欲其盡識中祕書聖天子意甚盛也朂亦自感激又三年卒於官其兄紹永遣其子猷扶襯歸葬於歐鄕羅富之原且爲狀與其嫡子継昌踵門求余銘嗚呼余忍爲銘哉君自少從予內兄子章劉先生學朝夕相見當覆試余爲讀卷官去年相見飲酒慰勞甚歡而何意未期年而遂銘君之墓耶君自日省與予友劉日升生同年月日時皆洪武壬子十一月二十日之亥余去年歸日升卒銘其墓今年歸鄕日省卒銘其墓皆余平生之知己也余安得而不痛傷耶日升卒時日省尙無恙也術者相視嘆以爲不驗若是豈其術者可信耶而以君之才志气而止於是耶銘曰藍系中山自唐居吉頡頏文儒世有仕籍君有顯考爲都禦史君少而孤禦史賢子母陳娶侯二子三女継昌弟雷旣喪其母升猷從子鞠育孝誼伯兄述狀浪然隕涕裏閈有表墓門刻辭蒼蒼山木云物昭玆

○黃守一

永樂四年丙戌之冬臈月辛亥夜夢吾之友黃君守一挈其囊書示予咲誥如平生然視其顏色甚憔悴黯然似非人也曰人謂君以前年四月死矣是豈君之鬼耶前持其衣袂空空然君謂之笑後泫然悲曰吾猶滯於冥漠未遽散也君能哀而爲之銘請書之予者爲之挽詩亦庶幾有以傳於後乎予卽諾之且取片紙求爲書數字爲何人取漢書云其生在予家君辭不肯余曰君無後可托矣其遺書是歸之他人曷若是歸之我俾我子孫藏之亦足爲君不扝之托旦書君生前月日可矣而不知夢覺今吾與君語者夢也持予書夢而索之耶則我不能知君覺而索之耶則又安有予書迹耶余方大悟雞三唱東方白矣已而復夢爲諸故人言夜夢守一索予銘其墓且爲諸君求挽詩未幾復悟日已髙矣乃起握筆疾書記夢中語爲之銘君金華黃氏後徙洪之分寧宋季居安福地北門其家譜甚詳嘗攜以自隨今不知其所在矣君家在安福以貲豪闔門爲人所誣陷死君一身獨脫走亡匿新凎之玊笥撫之大華遇異人頗得其道家書符咒之屬用以隨俗俯仰其非志也君喜爲詩學唐人楷書談笑諧謔動作人人有急難托之不避艱險然其義決然不隨也入有過面數之由是亦多不合余貶河州時君欲徒步來會予東是歸不果後聞予至家大雪中一日夜行百餘里公至握手歡笑竟月予復抵京師君送別於淸江屢書報將視予乃以二十餘年無家因贅居鵬陂廖氏得疾死焉無子君平生無玩好財貨不甚注意散寄人處隨喪不卹也蓋一下視一世�年財四十有七嗚呼其可哀也已墓在鵬陂而之原銘目名家之積厚不薄至於其身亦善學天之報施窮且惡殃慶之機毋乃錯嗚呼有恨纏寥廓

予旣作此銘撿篋中得守一舊紙一張蓋十餘年前寄予取其紙尾有大寧書識大寧者新凎人靑年有俊才不幸夭死皆深可哀者也與守一同族玆因景綸令弟是歸便用此紙寫一通寄去鵬陂如霖如崇如縉昆仲凡知守一者皆觀之謀石刻於其墓是故人之髙誼也

○髙汝楫

予舅氏楫齋旣歿之二十有一年其中子徳奉詔來京師旣見任纂之書而母陳氏之訃至倉皇南歸投一編書示予則舅氏夫婦之潛徳也本其系出於南平王崇文之孫逸爲吉州判官因家於吉水之歸仙裏後又徙居灞橋楫齋其自號曰吾不能濟世也且以名吾齋陳氏系出九江義門家於吉水之馬田髙氏世爲婚姻陳氏祥翁之女也夫婦食貧力於教其子此可爲後世法是宜爲銘楫齋父觀翁性狷介識古文奇字善篆籀先外大父灞雪先生在翁之從弟也嘗以外大父官平江有欲薦之者辭歸及外大父還家觀翁盡室中人皆死惟楫齋在其諱錠也呱呱可憫外大父攜以父官所至皆愛其淳敏字之曰汝楫而命之有室且曰是𨿽不顯將必有後此予所聞於大大入也先大父竹梧先生與道益張先生初典教於邑學也先君子與汝楫同受業相得甚後經亂離與之往來�間人皆人善人𨿽彊暴不忍加害先君子與人少傾狎少時獨汝楫來必連日夜飲觀咲灞雪世傳地理之學𨿽親子弟未嘗輕授獨授汝楫家君葬父母三喪他術者不信獨決於汝楫謂予兄弟曰爾舅不設人此予聞之先君子如此也至遣徳從學明師陳氏至脫簪珥供束脩之禮處貧而樂怡怡然者又皆徳之所自爲編也徳字仲任今爲瑞昌學官兄仲智楫齋前妻陳氏孫男桂椊銘曰旣安旣固玆父母之墓

○胡時永【丁亥】

君諱希壽字時永一名昶吉水東門人曾祖諱榮祖元初以保障功爲本州島判官尢好施與建義惠社倉有司旌表其門祖違於廣東道元帥府繹史父義賢字士能君英毅聰敏好學問經史子集靡不涉獵元季之亂士能奉母避兵予邑之南華君少長焉卽自奮曰其父曰州判公徒步起鄕井惠卹窮乏名聞四方致有旌門之榮伐舊居鞠爲茂艸惟大人許以身出遠服賈事奉大人復歸於故里與宗﹖﹖﹖歡聚徐啚爲顯揚計未晚也父遂許之壯遊四方十餘年乃還室歸於東門至今崇墉葉構壯偉軒豁稱其襟懷姿狀秀逸望而可親傾情吐論不事邊幅結交皆當時名士予嘗與之登髙弔古論古事成敗意气浩然人莫能測也君母竹塘王娶北門趙皆與予家有連予兄朋從又君之妹壻也予每與君轉斂舉自大醉莫逆君之長子正從於學所以托於予甚拳拳也予別君去京師時爲言術者論其歲在申酉不利吾平生欲立功業繼祖父不幸已蹉跎又不幸如術者之言是將遂無所成而後已乎吾且遣是子入學爲子弟員以成吾志正由是益克自奮勵人謂時永有子矣嗚呼而孰知君之命眞止於斯而臨別之言遂爲永訣之辭也歟君得疾逆旅中知不可爲買舟遡風疾馳歸甫二日與父母妻子永設言不及私溘然而逝永樂丙戌五月十二也君生元至正壬寅二月十六日子二人長端方一字承方正也慶字善方女一人許適蘭溪曾瓘弟四人希亮希和希敬希寧正將以永樂五年十二月二十三日奉君柩葬於鄕水南山之原山向前期買石盧山之麓礱之以俟刻不遠千里奉其兄敬方所爲狀泣而告予曰先君背棄之早正於子道不能致其分毫惟乞銘庶以慰其靈銘曰英毅之姿學允殖壯遊湖海浩气塞醉中放歌宇宙窄髙情雅致世莫識嗇年熾後艷雙璧我銘誓天徵斯石

○劉處士維嶽

國初鄕之老成先生夏退庵揚濟川蕭魚樂以文學行誼師表後進於時劉公維嶽寔從之遊三先生旣捐館而維嶽翰墨吟風弄月率爾成章皆適其意佳時令節投轄畱賓性不嗜酒而禮意殷談笑之間藹如也裏有爭訟曲直咸質其平能與世低昂履險而夷辟曰捨擴先世之基與弟維舟友愛篤至父早卒築北堂以飬母士大夫名其堂曰孝友而南宮尹彥正楊先生爲之記能言者爲之詩此其有得於三先生之教然也其先有玊溪者來自永覺閬田父惠遠母彭氏娶曹氏子季椎季友季充季省季瑾孫男十曾孫男三其諱嵩享年七十三葬鄕之傳家山季友季敬喜賓客與予善是宜銘銘闕

○李祥雲【戊子】

君諱禎字天祥祥雲其號也姓李氏族譜南唐後王之子傑爲吉州剌史南唐王從後主入汴已而歸守先墓在今安成之西蓋先主祖父以上咸在焉由是爲安成人五世至通甫官金陵復爲金陵人四世至子恩宦遊吉水因家焉至君十三世矣予嘗爲其譜序君少事父母以孝聞天性端厚謹飭人已羨其不凡比長重然諾赴急難惟視義之可否不義決然不隨也𨿽至親狎或有過面折之使媿悔未嘗狥意護其私言論磊落意气慨慷而軒豁人無不肖皆言敬之有賴情喜賓客眞實無倦意賢士大夫至門連旬月延欵置酒髙會賦詩論文居益久而意益勤其在元季爲義士李思泰陳義治師應機晝策屢敗寇兵故其殖產治第內外綜理顯明周密動合其宜至處於財豁如也嘗得遺金經月餘莫有言者自己物色求訪得其人與之語面審然悉以歸之其人願分謝固讓不受於戲此一事之微然最人所難能者以其誠廉也君之大略聲聲譽動人人皆知之自以玆爲細事也嘗戒子孫勿以爲異曰此人所當然若苟得是務則將何所不爲汝等或遇此卽若還之可也非義之財得之有禍於戲此其言又豈不可深信哉余先公筠澗與君交遊聞此甚熟也𨿽古之人乂何以過哉君生泰定乙丑七月二十五日沒以洪武戊午九月一日沒時年五十四叔父母尙無恙也呼其子原通原達而屬之言不及私其交友與西熟所延禮皆老師宿儒孜孜以道義相淑原通嗜學工詩原達敏而好禮兄弟友恭克繼光烈義方之訓益繼益成諸子致身靑雲激昂步武聲譽燁然傾動遠近原�卒原達偉然柱石其宗豪傑而忠厚又皆君之餘慶也君母王氏配彭氏先率継周氏子男三人泰原通也顯原達也幼隸字原徳女二人長適北隅龍尙彬次適城南周善政孫男十人宗白永樂甲申進士翰林庶吉士宗弼宗昉宗用宗沆宗觀環傳壽振曾孫男繼保期冠期魁期超金穰長壽仙護琳孫瑤保孫女六人適西團張介申城西熊振威玊琳金灘劉庸徳城東徐保饎上車曾�君墓在鄕之黃原嶺於乎南唐之亡也以弱功徳在江南尢厚其子孫不絕理固宜然而祥雲父子祖孫相承榮盛有加無替如此世豈常多有哉予少時與原通原達相善而諸子皆喜從予遊宗弼死予聞而哭之痛傷其賢而不壽也余宗眆爲縣庠生有聲場屋顯融可期間謁予而言曰先祖沒三十年矣而墓前之石有刻文家君痛於懷敢以狀請銘於戲祥雲君之隱徳其可銘也已銘曰黃原之山气欝盤羙蓉天獄連峯巑其藏伊何世玙璠英年遇亂試危難兵謀敵气勢誠桓豊家胥宇孝義存冠佩濟濟芝蘭芬中心積微徵以天后世有述永銘傳

○髙禦史【己丑】

公諱漸字以正姓髙氏系出唐南平王崇文逸孫爲吉州判官官因家於吉水之歸仙裏髙氏有名至宋始遷灞橋漕貢進士龍光字申甫學者稱艸窓先生公髙祖也贈中書右丞諱願賢公曾祖也至治辛酉進士累官朝列大夫知封州贈推誠盡節功臣榮祿大夫中書右丞渤海郡公諱若鳳字在翁學者稱灞雪先生公祖也父諱巨字文海元季舉義兵復吉水與賊戰於鄕兵敗死之公生四歲而孤母曾夫人守節自誓教育之十餘歲爲僞漢兵所操主將愛之任以事與彭蠡戰轉之沔陽徙建昌乃得脫走還辛苦以供母從事先公筠澗先生於鄕學洪武乙卯貢於京師試中書堂及禦史臺入國學分教山西平陽府安邑縣還拜監察禦史賞賫甚厚日侍遊宴遇事輒諫大臣皆嚴憚上甚悅之未幾以母老乞終飬是歸鄕二十餘年淸苦如諸生人服其守太祖賓天與俱遷河州如居鄕時今上龍飛初召還拜監察禦史用事者厭其老病左遷黃陂尉卒於官歸葬於吉水之槎坪公生元至正庚寅六月沒以永樂己丑閏四月享年六十娶金灘劉氏子男三人梧杮糵女二人梧字云干請予銘其墓予自少時與公善先大夫人兄子也大夫人教訓惠愛之甚至予之西遷也實惟公是倚托道路跋涉患難不一至予不能堪公屢開釋未嘗不欣然相視而笑曰蓋公之學問所得者深矣故聞其死時不亂且亦未嘗預言期世之貿貿者烏足以知公哉非予亦莫能爲之銘也銘曰質直之質辛苦之學富貴不驕患難可托忠節之裔益培益振其後宜昌我銘可信

○劉處士從龍

洪武中里人能誦劉處士從龍在獄中所爲詩百餘篇皆思其母纏綿悲切同獄中人有母者當時莫不相泣蓋坐系閱十月�所爲詩多至如此其感動人又如此其學行豈不槪可見歟又以其母之多疾也力從事於醫處方切脈審滇通析蓋用心�一故能大異於世之泛泛者而推以濟人於急不爲市利不爲徳容詩云孝子不匱永錫爾類非從龍之謂乎其先出漢宗室家泰和之珠林後徙吉水文昌爲夏朗劉氏其諱孜祖叔萬父朋遠叔萬元季相叔惟允起義兵討賊爲賊所殺時甫六歲已知戚哀不肉食弱冠時朋遠輸租應役艱難百務怭能任之不貽其憂執親之喪苫塊如禮兩以明經薦皆辭不赴訓其族人親戚子弟諄諄忘倦歲饑以幣易粟力可賑者賑之而尢喜賓客過從歡飲情懷藹如篤於教子皆爲善士長曰鸛先卒次曰徳華曰彭華季曰南昌其母顏娶蕭氏其生以至正壬辰六月二十五沒以永樂己丑二月十二日存省�號也墓在鄕某嶺之原孫男福成福徳福兆福善福集銘曰吉有夏朗劉擅經學處士存省懷瑜不琢孝孚於人人誦其言醫藥用施有先後親親仁民處窮而尊積富食貧遺其後昆

○髙賓晹

吉水歸仙髙氏系出南平王崇文諸孫逸判吉州肇建厥家族大蕃衍柝居近裏以灞橋顯於元先是有相地者下葬記云九代孫雙雙領薦至治庚甲其諱鉞與從弟若鳳果聯舉於鄕灞橋髙氏遂以經學名天下鉞字與誼號平陸若鳳字在翁號灞雪先外大父也先是以平陸共學書後更易以易經登進士第而平陸獨擅書經學江西兩浙門人尢甚予少時傳家學以平陸文爲模範平陸諸孫予表兄也往還親密得以追想平陸之風流不但其文可師法也家兄又嘗爲言立本號自卑平陸之子與先祖尢相善先祖當元統甲戌獻尙書章旨時與講論而其惇厚隱徳尢可稱道惜乎天下知平陸之文而不知有自卑爲之子也自卑之子子賓又與其父如一人是其必將有後也於是得子賓之子原舉而進之縣學朝夕過從家兄愛而誨之甚篤予又竊喜兄之有子也中間幾二十年家兄捐館捨予亦出處離合與原父子不得如往時朝夕相過從方以爲慨歡猶冀獲乞身朝廷歸與共尋舊學而孰知子賓亦棄我而死矣嗚呼惜哉原字建春亦兼學詩書有聲場屋是建將繼灞雪而顯而享積世之餘慶也歟於是建春以狀求予爲其父墓銘其可辭銘曰髙君諱文其字子賓自少穎悟敬襲儒紳退庵夏君鄕邦哲人從師事之豈惟藝文詩言其志藹兮春雪裏有劉氏族本芳溪經文節義顯著一時有存敬翁淳直儀儀君處甥館親戚稱之翁耄而獨立嗣先卒亦有孤孫煢煢孑孑君盡事育老安少懷帡幪二氏古賢可偕隱居教授樂求心齋其號賓晹沒歲己丑生元盛時壽六十九子原與享夭者曰荊女適王氏壻曰隆髙其二季處亦歸徳門槎溪蕭氏鳳髙顯文玄關觀吉君之四孫君有家法古道是惇臨沒之言道誼諄諄祖塋檀山爲君之墳世有隱名徵以斯文褒封有兆賁此靈原

○周君北溟【庚寅】

君諱志仁字恆吉北溟其號也姓周氏世家吉水泥田始祖沂濱唐長慶中遷自廬陵之烏東世有隱徳曾祖友成祖齊用父開甫益勤儉好施與曰吾無以遺子惟積善急之他日庶其昌大乎君與伯兄東原壯遊燕薊諸公貴人爭欲致之館下君覩時事日異曰識時務爲俊傑�是歸奉吾親得免於禍幸矣是歸而盜果起宗人若水翁舉義兵保障君命猶子助之督耕墾備歲凶已而果大歉廩有陳積施人貧乏莫不懷感事親至孝顚沛之際湯藥必親嘗喪祭必盡禮至國朝嘗構一新百廢具舉兄弟四人東源南溪西岫相與怡怡如也一門之內長幼幾千指誘掖獎勸諄切戒諭無所不至嘗指從孫璹曰是必爲偉器後果仕爲黔陽令嘗有名與宗老止水喬林橫溪東源隱山溪間往來倡和酒酣雅歌投壼掀然論辧慷慨英發尢好讀書手不釋卷篤於教子延禮居貞曹先生爲西塾師先生卒其子彥通繼之由是從學者多有所成家譜遇亂散軼未輯首倡族人修述鋟梓以傳所居前臨溪澗水潦病涉甃甓爲梁人甚便之臨終猶戒子孫與之永訣嗚呼是可不謂故家之賢者歟君生延佑庚申七月二日沒以洪武壬戌十月二十四日墓在裏之西符嶺初娶曾氏先卒子一人曰渙原其名珪篤愼好學睦姻族禮賢士人皆稱其孝友事繼母郭氏尢盡子道人皆頌君之有子也孫男二人瑜字季良琮字孝純孫女三人適仲岡李永紹羅子逵曾孫鍾銓鐸君後十有三年而煥原卒又十六年季良命其族子黃岡學官公明述其狀來請銘於其墓碣銘曰

脫危機致用裕如其志如其志倡勇爲積能施如其義如其義禮賢睦族能得師子孝孫良田父慈春雨霜露云來思

○劉君象賢

元季之亂大家世族能卓然不爲亂賊所污保其家復其盛昌其後者江鄕甚不多見也予嘗聞之夏璜劉君象賢謂兄弟首謀夜之吉安城報官軍掩取賊巢穴事泄官軍竟不至舉宗爲賊所屠亦皆不屈象賢獨脫身與妻子俱走免賊平乃歸鄕治生築居教子孫復其舊觀其艱難轉徒有人所不能堪者焉予謂聞賊首欲任用率其人相表裏爲輔車唇齒更遣致意甚厚使當時一聽許寧不免屠害與艱難轉徙哉君喔然笑曰所以爲世家大族以其守禮義也予家在宋仕吉水縣簿宋亡與信國文公百戰守死以抗元帥終不爲屈至元𨿽乏顯仕然父祖以上感其恩澤亦百餘年豈可伍梟獍爲厲階耶義舉無成其榮多矣此先人之志也不然今日何顏復見家廟乎予深感其言歸以告大夫人大夫人曰外大父灞雪髙先生官平江在元盛時象賢其季壻也來平江未嘗遂遊事聲色侈靡其家教訓嚴外大父母稱道之不置焉又聞之先君子云夏璜劉氏世本安福治尙書有名象賢大父諸父昆弟每過從談論其學問淵源非泛泛然比也由是常喜從象問昔時事象賢深愛厚與之言歷歷未嘗厭焉後予忝科第歸自翰林往拜謁之象賢爲之喜甚與飲酒日夜具道外大父遺訓命其子汝哲與遊觀山水間指外大父所爲上葬其祖墓而爲道其所以然見前人之遊藝罔不造其妙而象賢平生坦夷豈弟愛人樂善惇尙詩禮其得於家庭親戚爲尢至也又往年予兄大經授徒夏璜象賢實爲之主汝哲親授業焉象賢朝夕所以與余兄講論多矣是予兄弟皆有所聞於君也君之喪也在洪武辛未三月九日予寓京師後予歸鄕君墓有宿艸汝哲屢以銘爲以事在不果爲又二十年於此始克爲銘君諱崇字徳象象賢其號也族有譜予嘗爲之序曾祖時可至徳父則賢母龐氏娶髙氏再娶蕭氏子男三人汝霖汝哲汝完女二人長適東溪彭季良次適東門江彥政孫男逸隱寬洪廸魁同倫仲紱六韜君生大定丁卯四月十三得年六十五墓在鄕東坑之原銘曰淸曠坦夷不爲矯餙學問淳良家庭親戚平生之言可禆世教有銘可鐫有子能孝

○徐學臯

宋亡元興吉水東門徐氏起家至萬石然本儒者延賢先生業應進士舉過其門弦誦之聲未嘗絕也𨿽富而不驕義而好禮由是部使者有旌門之舉而仕爲小官能有惠譽揭文安公以黃丞相擬之者平遠君也遇亂出軍需畫策與親戚舉義兵保障水西者城南君兄弟平遠諸孫也余不及識之見其與先公賡和詩有杜少陵之志而敬慕之也蓋世儲休慶而城南君之子學臯當國家隆平之會歸復故居衣冠典刑柱石其宗者餘四十年一時學者欲考見前代故家之風流皆從君質問焉而君能樂以告人忠厚明辧聽者莫不欣然有所得也予自少時先公奇愛之托君議婚君卽云吾季女賢可以爲歸且術者云必爲命婦遂許適予自始議婚至有外孫����致位通顯待遇一以賓客之禮誠意敬重每送予別臨岐至江滸舉酒寬慰祝願深情繾綣依依然如知巳朋友在遠道數千里數寄書問臨終猶屬其子孫致意予於戲子別去財歲餘歸而君音容不可覩矣豈不悲哉君諱泰字子開學臯其號也母蕭氏早沒君事繼母胡極其孝事兄極其謹兄卒撫猶子極其慈教子孫惟事詩書務謹飭處鄕閭人服其公正歲時宴集家延禮爲上賓連旬日夜達旦飲酒不亂遇其醉恂恂然一談一笑皆可聽聞君眞可謂之淳厚君子歟其家世本金陵中書令臨淄王之諫裔孫余旣序其家譜玆不贅述君娶曾氏蘭溪大族宋公節公三聘諸孫曾心謩之女有賢行其祖輝甫徙居吉水北門家亦致萬石君嘗寓其貳館珍寶無所私於此見君之夫媍於財利輕重何如哉子三長享字叔通次讓字叔遜季吉字叔廸女三長適積符朱廷綱次適夏璜劉汝瞻孫男傳保承尹保衡儀保升儁保茂﹖﹖眾保庶侃保宜保饎仕保祿偵保興偉保大君生至正庚辰八月四日永樂己丑十月十七日卒年七十將以庚寅十二月庚中日葬於所居鑑湖之西阡諸子泣請予銘銘曰徳內榮不譽名旣固旣安惟永寧

○古田尹胡公

予讀元史至於危素建言擇將帥任守令撫流民務農保境臥薪甞膽以圖中興而順帝稍用其說京南之境幾無曠土其所辟舉皆能有功效驚曰是殆可以圖存而何至於覆亡耶蓋未幾而素出爲嶺北令丞而所舉者亦皆散去而元遂亡矣悲夫士不遇時𨿽或小試而終以冺沒無聞可不惜哉此予於古田縣君胡公之事而重有感也公爲冀州路照磨素所薦也攝掌路事未幾大治公奏事闕下而危公遂出冀州復沒於寇時福尢爲元守乃去爲中書省照磨部歲貢入海赴都遇盜力戰卻之得達朝廷賜勞甚厚特授福建路古田縣尹而事已不可爲矣寓閩中杜門獨處人以爲迂大明兵拘至京懇辭還鄕隱居七里莊三十餘年以壽終於乎此其才智使之得究其用於危亡豈不有所維持哉胡公旣沒之十年其子直始以狀爲求之銘於其墓碣於戲是豈可不銘也按狀公自警敏然恬然不事矜飾嗜學無倦其叔父小山先生爲髙安學官時年才十三旣從之官旣歸而充然有所進矣其始從學春秋於予祖叔蒼霖先生繼從果齋夏先生之於經其不旣深矣乎二十北遊舉茂材異等授冀州棗彊縣教諭需次還家余叔祖伯中先生建東山書院於鄕公從授易經居宿館下逾二年乃之棗彊任弟子自遠至者數百人學捨不能容官深州衡水縣調掾山比廉訪司未行危公薦爲冀州冀州治棗彊由其爲學官時信於人也此所以未幾而致大治歟公祖妣予曾祖姑也先大父太史公眞我至正乙酉舉進士及第公適在侍親見當時科第之榮先祖晚達而諸公貴人之相慶喜也每見予輒爲言之蓋深以爲最其眞厚之意爲何如哉公爲人長身王立須眉如畫其聲如鐘鄕先生祠輩若申齊桂隱二劉公大司徒楚國歐陽文公赴巖張公虞文靖公揭文安公皆極稱賞而知之最深矣危公也公素善書楷法遒勁類其爲人晚及子山巙公之門嘗爲書其曾大父墓銘而詹公孟舉與先叔父恭先爲同門同入禁中寫書同以書名者也其方爲棗彊學官也或言前官匿喪宜往趣其去公曰吾�仕卽爲此耶且將待之其在福建省幕也有饋白金數百兩卻之而不言平章聞以羙公曰子何減於楊震公謝實無有其忠厚恥言人過多此類也平居教子弟諄諄以禮義爲勉以刻薄爲戒其弟時晦好種花歲時宴賞有簫皷之娛公爲盡醉歌詩和之蓋不以拂其弟之意弟卒大慟幾絕歲時慘傷焉喪祭一遵朱子禮屏絕異端髙居夷簡讀書自娛居無修飾僅蔽風雨凝塵不掃玊壼冰淸湛如也其所得於大人先生者深矣永學小生焉能窺其際哉有子曰善字叔方直字敬方其季子也賢而有問學文章公之教飬培植又古人之所難能也公父士巽號巽湖先大父視爲表弟而尢愛厚於先公公嘗曰叔父慷慨豪舉有古烈士之風玆其篤慶於公歟先娶蕭氏後娶楊氏叔方子曰肅恢敏敬方子曰槪永樂己丑進士次棐盤棨公女三人長適帶源王奇孟次適城南藍宗勉次適東溪廖自勤今爲慶府紀善公生至大庚申七月十一歿以庚辰九月二日享年八十一墓在鄕陳方赤嶺從先祖也銘曰今有胡氏旌爲義門鼻祖植善華屋言言出其門者少皆卓然山立有官而不永年巽湖隱徳萃於古田弱冠挾書徒步北燕起家學校其徒如雲歷仕有聲薦剡有陳遂保晉冀撫其流民公去所部郡隨以淪逾河蹈海斷鰲補天崎嶇轉漕俾縣於邊公有先見杜門棄官隱處故山踰三十年從容進退庶幾其全明哲保身胡公有焉

○曾孺人

孺人曾氏旣沒之廿有五年其孫三顧始奉前明樂知縣彥翚王先生所爲狀求予銘其墓拒作狀之歲月廿有一年而先生沒亦十餘年矣乃按狀爲銘曾氏吉水蘭溪人宋侍郎弘廸家林塘生公藩宋黃州司戶參軍生立祖立祖生茂遠其父也幼端謹父母鐘愛之年十六歸於銀溪謝氏雷州教授道翁之次子愈賢閨門雍睦事舅姑相夫治產用致殷裕元季愈賢曁子主一堯一舉義兵兵敗家毀父子死難孺人奮志節撫孤幼再造厥家延致大儒山泉解先生永泰劉先生莘云楊先生爲西塾師賓客之奉詩禮之惇崇視家之未毀殆有過焉嘗夜自課紡績勵諸子勤燈火唔咿之聲瑯然人以孺人爲善教焉國初諸子聯貢於鄕歷仕郡縣迎就致飬思軒往來命服輝映煌煌如也人莫不稱其盛福焉生元皇慶癸丑沒以洪武丙寅子男七人女一人適王煥文其墓在苦行嶺之原銘曰狀穪孺人嘗夜紡績獲盜問其母老家貧賑之以谷戒家人勿言盜卒爲善於乎此王彥方之所難也而以一女子能之豈不與古之賢淑並穪羙哉

○淸河丞徐君【辛卯】

前年從父原復丞華容爲言國初侍兄原震爲令淸河丞得鄱陽徐君伯而進賢吳君庸爲簿三人相得甚恊恭圖治其民至今追思之遇夜共讀書爲詩歌文章飲酒相樂言不及毫髮私眤剛濟其柔則徐君沒已久吳公在嶺南而伯兄家居不相聞者久一念及之未嘗不爲之慨然太息也今吾又去爲丞將以徐君爲法不知今若簿有若吳君之與伯兄乎若有之華容之政將必有可觀而民將思之也去年叔父語時不能細徐君之行事今年君之子奉君之從弟考功郎中旭所狀行來請銘噫余所願爲也夫何敢辭按狀君諱恕伯權其字也幼穎敏六歲知務學受詩於綗齋先生一試鄕校輒魁元季寇陷樂平以鄕兵數千來會官軍復之主師第其功當受官辭不拜國初洪武庚戌以明經薦於鄕明年得仕臨淸縣丞水陸之會地劇而民貧方大亂之後中山徐武寧王宿重兵居守君周旋上下與之贊畫教民禮讓招撫流亡申雪冤滯至捐俸勸分以業窮困興學校期年化洽調淸河視臨淸爲有加踰二年以疾卒於京師於乎丞固難於令者也君子所遇之難又如此所致乃如此漢有循良吏豈足多哉惜乎未見其止也君生名家少從先生長者充其格物致知之學故𨿽天文地理醫藥武經眾技之說莫不傍通曲暢以輔翼仁義不流懦闊迂嘗從世父處謙行道中遇仇人結眾䢐系之君奮挺大呼其眾駭散有族人好酒如酗屢加以橫逆順受未嘗一反唇其孝慈睦族類如此其自少年時一呼殄寇復其鄕邑有功而不伐庶幾仁者之勇豈不深可惜哉君嘗自謂抱膝山人晚號釣雪翁文章有奇气凡若於捲藏於家生元泰定丙寅六月十九歿以洪武乙卯四月廿九娶氏子男二人同髙髙騰縣丞珠初仕爲學官今爲嘉興府照磨其先自五季世始家樂平髙祖剛顯祖公達父處信母顧氏裏之塔山君之墓也銘曰運於桷削梁棟其左小邑大吏天嗇其身裕其世

○仲巽陳君

吉水俗尙儒學敬老尊賢豪偉之士喜賓客重然諾輕貨財親師取友畏敬奉承洞洞屬屬然少時所目曙仲巽陳君其一也予叔祖季通先生抱負奇節在元盛時𨿽吳文正公虞文靖公尙不出意事之國初郡縣萬方辟之不肯起人無賢不肖望之屏息其气象蓋如此獨主仲巽家師席二十年無所忤拂間嘗稱其豪偉之士則仲巽誠有過人者歟非有過人之量者不能也賓客愛其禮友朋稱其厚家益費而益饒襟懷洞然志气軒豁慷慨赴義世不多有於戲豈不深可惜哉君生至正辛巳年才四十八卒洪武戊辰五月三日也娶城東戴氏同水王氏子男二安字叔寧鼎字國器女三長適城南胡子淵次適富田蕭永淸幼適裏中董源孫男麟字公姓端字公正綱章武模望皆幼君沒有四年辛未二月十九其子奉君柩與妻戴氏合葬於吉水之南遇異人指示其穴克府吉占君之父文彬尢忠厚相傳爲義門之族銘曰陳氏之先有積徳君襲餘慶秉義烈慷慨豪舉慕先哲新師取友淑後昆表蓍英發中和淳堅瑉勒只聲沄沄

○倪處士【癸巳】

處士倪公諱趙奴字世安其先剌史諱潭若水昆季也尙書右丞其曾孫唐兵部檢校尙書後封魏國公諱康民字時思由槁城徙歙子孫家新安之休陽至士毅先生以道鳴八世祖十公遷婺源還珠裏髙祖士剛曾祖震軒祖伯漢父宗獻世有隱徳業儒母江氏龍溪右族公生十三年應門幹蠱稍長以家事自任二親融融其樂兄弟怡怡如也親喪廬墓哀毀有聞事祖母汪氏盡孝汪年八十餘嘗對宗族宣言如崔夫人者鄕■﹝尙阝﹞穪無間言務於睦族嚴於奉先重墓祭歲時必躬詣拜掃雞鳴而起致敬家廟對坐堂上訓諸子姓治僮僕授業任事肅於朝廷凡先世有爲而廢弛者輒復興焉宗族鄕■﹝尙阝﹞有饑寒患難隨所得爲賑卹之恐後至於津梁道路亦隨力修治鄕人有爭訟詣門求直必以理觧渙然冰釋歲戊子疫所舉葬數十喪義望甚著邑大夫舉行鄕飲酒禮爲上賓深衣大帶揖讓其間眾皆謂古君子復見於今日也其平居和厚端重然寡言笑遇賓客至欵洽傾倒豁如也雅好讀書能屬文晚邃於地理之學毋初葬親安學成視之曰必有水泉乃果然遂攺葬焉祖居地狹以歲丁卯營築居於五鎭之南市卜曰當有顯者至歲辛卯子以孚舉進士入大學其信不誣類此然皆不以自名也嘗手編族譜勉以孚亦善承其志家居愉如也永樂癸巳十二月二十九以疾卒其生時至正丁亥十二月十一日得年六十有七娶鄒氏先卒子三人長以孚次以達側至黃氏子以徳孫男四人孝友孝敬孝謹喜慶歡慶女二人皆適士族孫女二人在室以孚�訃是歸以且奉其柩葬於裏之小龍岡以書求銘爲之銘曰世徳綿延躬行亦顯其慶淑於呞賢是歸視其鄕陰騭如雲恩加杇骨術究重泉華構翼如新阡巋如其存其沒風流捲舒百行之原莫先於孝銘識其藏以昌世教

○劉君惠遠

予方童穉家兄大經導予識劉君惠遠一見謂家兄曰令弟酷似其舅封州髙使君聰明剛毅起兵討賊未三十取金紫如拾芥令弟酷似之可敬也且屬其子子齡曰如此人可與之遊也由是時過從家兄與之相徳登山臨水行吟賞酌促膝星夜平生履歷傾竭敍論兄之所以治亂羣雄所以成敗天朝所以作興機深委備甚有條理蓋積苦兵間勤勞三十年得一官辭不拜堅眞不撓明炳幾先與道周旋家兄嘗謂予曰劉君惠遠豪傑人也力挽虎射命中未嘗自用善智出奇未嘗自能家庭百口外戚與焉同釜甑爨截無間言嚴於教子篤於交友處於財豁如也儒術百家皆能通曉談說無所脫遺人有競皆心服其平兄之子容於外道遠弗克歸者逾十年徙步往資之以還尢善濟人於急事寡娣甚有恩禮嘗在軍中主將欲殺一降人固爭得免後以事謫於遇其人報謝不識也每臨患難無變其色辭衣裳必整飭起坐必莊敬音聲必洪暢辭旨直方人無少長賢不肖皆嚴憚之得年六十有三病且沒猶正坐不僕者久之於是沒餘十年矣予是歸自京師子齡慘然謂予曰先人知君而令兄知先人最深願叩其一二銘諸幽卽先人不辱知君矣予不敢辭按其先本黃氏太史公族君�州祖繼芳繼思子劉氏父慶甫母彭氏娶何氏繼司子以弟之子子偉嫡司子壽子齡也女三長適蕭鑾仲適髙節李適謝三顧墓在裏槎坪之原葬時執紼挽車以千計子偉有男曰同祖曰愷悌曰歡子齡有男曰淸曰慶曰平銘曰敢行義桓勇力明炳幾偉卓識廉不利淸不激材梗楠伍樗櫪種之深報不食世子孫無極

○周君子用【丙申】

子用出豊家自少卓然與寒士爭勤苦不事華侈從師講道冰糵自勵寒士有志節者莫能有加也子用性穎敏甚六經諸史百氏靡不洞究治春秋折眾傳會微旨往往能通嘗夜與共談諸史至元金接近年事如指諸掌通夕目不交睷至明且然習以爲常手未嘗去書冊此其穎敏甚而能勤苦所以爲難也子用爲文章精致柝理措辭不苟且一字論議似司馬子長蘇子瞻而純正頗似過之詩歌在漢魏陶韋中鑑戞難辧然甚靳之不以示人平生知己惟黃君季嶽劉君子素與予乃肯出其一二相讀與之而尢愛餘三人者之文每爲擊節其曰三君文必傳世余阨於命所恃者有兄子述卽今翰林編修崇述也果以文章鳴其子綺來求余銘刻於其墓其爲人耿介絕俗做睨萬物之表有設施謀書�其族人大興於詩禮者子用也祖父以上皆名徳環傑余獲拜其尊君靜隱不覺爲之動容興起也其先烏東周氏余旣敍其譜玆不復鰲�諱霖主元至正辛丑二月十一終洪武乙亥十二月十二其墓在新市之西澨永樂丙申十二月甲申日攺葬石羊磯之原其山寅甲向娶銀溪謝氏子男二人曰綺曰其孫男五人容寧宥宜密銘曰其智圓其行方其學愽文艷光孚尹山耀賢所藏

○畊樂徐君

洪武戊午火學士徐均仕爲肇慶府陽春縣主簿陽春故春州也瘴癘名嵓聞者惴憟每使者當按行托故避去由是縣豪得雄據爲姦利縣官至受頤指少忤觸之輒死前後莫敢忤受頤指幸滿考稇載去均廉知之至縣吏白應往視莫大老叱曰何物大老復白此洞主老病家居宜就見叱曰若此外抑民伍也亟走來見不然且屠戮出雙劍示之大老聞恐懼乘板輿至叱使下拜不得已蒲伏熟視諭遣之卽伺其語有異而府符下問之遂系之獄均曰是其人必且來刼獄戒吏士操皷角柵其私衙自帶劍挾弓矢披甲長嘯大老二子果�將其眾來聞之皆懾莫敢前詰朝羿兩大﹖安石橊十數枝致饋皆黃金大珠也均不一視卽麾出械系大老身送之府中後府官竟受賕大老賊脫歸數至前所饋均丁再拒之發怒欲捕治大老震憟求府符調均攝陽江縣陽江亦治服而均丁毌憂去此史氏之文也徐吉州大族南塘中書侍郎上饒郡公遜之後曾祖林隱先生先公外大父也祖本仁父仕麒母姜氏其遇元季之亂年財十三先公時在大學先祖死節仕麒挈予兩家避難崎嶇二十年經紀扶持克復安業皆其父子余是以知之尢悉子畊其字畊樂號也其少時聰敏十五六歲僑居授徒志行卓然從帥勤窓王先生治尙書離亂中成學羈勝事何以過哉國初爲縣學生卒業先公之門洪武乙卯貢大學試中書禦史臺入髙等分教山西夏縣後官會同謝事家居以壽終其事親事師誠懇至古賢人不能過也其享年五十九配王氏子男壽廣成今爲工部主事光廣明少遊邑庠女適姜胡

蕭其墓在吉水查坑之原銘曰士行全勒銘堅千萬年廉潔徐君之古墳

○中議大夫吉安路緫管劉明道神道碑

兄季亂興蘄沔江右最先被兵列郡瓦觧旣陷而能復者惟吉處羣寇之衡與之百戰終不爲屈國朝兵至率先圖效股陳友諒者亦惟吉安吉安忠義之士固多有之若起齊民興義兵保其全節子孫庇賴之鄕人追思之題其墓曰元中議大夫吉安路緫管劉公神道碑惟於明道見之明道常客遊元都時方溺於承乎人情倫隋權幸縱橫卽私謁所親曰觀天時人事不久亂將作矣所親亦竊怪其言然謂劉公多卓識不��言之公更以語先君子君子憮然曰吾意政爾爲之柰何子先歸明道卽促裝南還於是明道以大臣薦爲袁州分宜縣尹以母老辭不赴壬辰之秋鄕人親戚多勸絜�避匿卽奮曰大丈夫死卽爲忠義鬼豈能向艸間求活請勿開口吾慮之久矣傾貲發粟召募壯勇一日數千人造戰艦連營江上招撫流亡人情悅附未幾下流羣寇數萬議曰劉某結營江上郡城之鐵璧也鐵璧一摧上流可長驅而取也乃並力來攻百計禦之羣寇敗走月餘復至連營築堡誓將必克連三大破卻之郡城以安監司郡守奏爲吉水州判官繼以功升同知復升知州宣命下俄升吉安路治中兼義兵萬戶時江西行中書省距吉安上下五百餘里內多寇兵刼掠乃遣從弟成治兵江西防遏上下五百餘里肅然歲薦饑所活甚眾參政全普庵薩裏都事吳伯都剌皆緫兵分省於吉漫不事事惟公是倚孤軍血戰屢建奇功事間於朝朝廷遣使慰勞擢爲中議大夫吉安路緫管兼管內勸農防禦事拜命於家人共榮之僞漢主陳友諒遣其大將熊天瑞盛兵來攻與之力戰幾獲天瑞吳伯都剌遣其將搭普來援反降之爲先導公軍稍卻天瑞卽長驅上流全普庵撒裏吳伯都剌宵遁眾大潰公收殘兵保壘以竢而元兵終不至天兵南來公竟不屈臥病卒於京時乙巳六月十一日也公生元大徳甲辰其諱照更名永武其先吉之安福人曾祖宗政宋袁州司戶祖天驥元進羗副尉會川路同知知會通判事父仁壽元從事郎歸仁州判母李氏娶王氏江州路緫管璋父之女子與簡通漙環勝孫士嶦澄彥濟士鼎士林彥鴻曾孫李安中興季隆予先君子後歸與公共事而予之猶子禎期其曾孫壻也通漙屬之與簡之外孫龐振舒求刻辭於神道之碑公墓在淳塘之原原其辭曰似漢諸侯世業儒歷千百歲膏澤腴桓桓吉州少也孤力學行義忠孝俱手捧日月天一隅志通金石死不渝慶流後昆善譽孚峩嵸髙墳世楷模

○尙書郁公神道碑銘

國朝復先王之典禮所以付任才能用長舊典裁成輔相以全天下之士保其初終恩兼新故大小之臣咸穪職業班班有可穪道者豈惟天佑國家而賜之以多賢亦國家深仁厚澤有以積累克稱天心也鳴呼豈不盛哉乃洪武戊辰歲予以年少擢進士爲中書舍人直翰林日侍講華蓋殿中時時引選官居前講官不避卽顧問可否輒以直對一日見鳳陽郁公於儕眾中資貌環偉音吐濃暢威儀整齊知心異之上果賜名新卽命戶部度攴主事度攴掌內幣賜予內直所與文淵閣相邇也會嘗與之議論練達經歷久相善也未幾公升北平部郎中先是戶部其屬有四是歲分爲十二故有是命進階奉議大夫二十四年超授嘉議大夫戶部右侍郎每奏事廷中玊音顧問天下地理陰陽戶口漕運之數民間利害無巨細皆向應無所遺謬在廷之臣莫不以難而謙然每事咨度其屬能者未嘗以精敏自多名位自髙人又莫不以爲難及考滿遂升尙書益寬大得體不爲鎖屑授資善大夫喪母歸葬鳳陽賓客至者數郡蓋公平生慷慨急於義饒財而好施尊禮儒生雅志喜交遊不爲冷熱變親戚有急患難不避治家有法綜理微密而不傷於繁𨿽國家能曲成人才如公之才亦可謂難能者也今永樂三年八月五日公卒於官上賜棺斂祭之爲素服輟朝一日士大夫咸以爲榮公本蘇州吳縣人曾祖和祖仲瑜父徳字銘本母某氏祖父以洪武初遷鳳陽公隨而家焉公娶嚴氏尢善理家公於家事不以爲言而井然有條理無不舉公生至正丙戌正月十四年六十子彬字孟文將奉公之柩歸葬鳳陽臨淮公嘗托予銘墓而神道之碑亦不可無刻乃序而系之詩曰泰運肇開賢匯生巨細咸植勛業成有奮布衣位六卿寬裕彊敏豈惟承有善不伐貴不盈人道不惡天所矜有崇斯阡其永寧

○知思明府黃公神道碑

大明朝列大夫知廣西思明府黃公墓在鄕之莫萌嶺翰林學士國史緫裁廬陵解薦縉紳刻其墓道之碑曰黃氏系緒陸終之封於黃今湖廣黃州故國也春秋時與會盟尊周室後並於楚子孫益顯且蕃思明著族宋仁宗時狄武襄奏補成忠郎充路分官鎭遏境吐遂以得民怨思明周南岸之離山相傳卜吉連世有官至訓武君【二男】長遊元都累官奉政大夫同漢陽路次襲知思明州元世祖命鎭南王脫驩討交趾爲向導供給從王入朝世祖說之手撫其背親酌賜之衣服金帛授勛虎符龍虎一將軍廣西兩江道都元帥仍思明路軍民緫管取南寧宣化莫氏大姓用元是爲公之髙祖至武毅將軍兼南寧路緫管諱克順是爲公之曾祖其諱萬山公之祖父娶於萬承許氏六子皆賢武略將軍思明路緫管賜金虎符諱武勝公之伯也繼爲總管升擢廣西兩江道宣慰使司都元帥諱武宗公之父也公母夫人龍州趙氏杞梓盛宗世儲休慶公違忽都字曰朝顯弱冠而孤時方大亂鄰寇陸梁鎭之以靜撫民治兵以俟天命後三年爲洪武戊申國朝兵下廣東轉指南寧卽遣送印章受約束以歸民皆安堵不知有兵明年己酉詔以思明路爲府賜誥命印章仍憚之戒莫敢犯暇則與其屬人弋遊娛樂講習禦武其屬人皆親附之境內晏然安堵公眞可謂豪傑人也後十八年爲洪武丙寅十萬山象出害民稼穡詔兩通侯率兵二萬餘驅而捕之建立馴象衛思明府率其民助治城塹向道山陰峻除獸害未幾得白象以獻太祖賜賫之甚厚因言地瘴僻遠不足立衛又明年有詔遷衛橫州明年己巳三月二十公以疾卒生至正丁亥五月三十享年四十有三夫人趙氏先卒子廣平年十二継室以元海北道元帥知上思州英傑之女生子廣成甫七歲英氏扶持其家後三年廣平襲爲知府卒年方十六又六年廣成入朝嗣爲知府比歲從徵不遑啟處公先葬在鄕■﹝用阝﹞壠卜云匪吉壙有水泉度成咨詢謀度夢寐慘傷以永樂元年癸未十月八日始得於吉所仍舉趙氏合葬果去水泉僉於髙爽而墓道之碑未有刻辭流涕而跪曰余家守此將三百年而當兩世革命之際前有訓武公後有朝列公實寵綏之不有彰微其何以示子孫俾思明之人有所考見哉斯言亦信可書而刻之廣成子靜學有子曰玹今爲丘溫衛指揮璘瑢瑗璕琮■﹝王岡﹞琉瓛其辭曰

思明黃氏世閥閱宗歷再紀疆裏截元室肇基光烈烈錫以虎符兼王節歸朝稽首刃不血黎民安堵笑咥咥耕鑑豈知蒙帝力家慶綿綿由善積與國咸休子孫食我銘斯文勤其石億萬釿年哭東壁

○重修福田明覺寺生佛道場碑

雩都漢縣也灌嬰城在烏山明川秀地旺物繁徳人善教藏席其間如是我聞福田明覺寺去城百餘步違於江省倍之環山蒞嚋勝叴於邑蓋福田寺之緫名統其間者十而明覺爲穪首近額也在寺之東偏本始自梁天鑑至唐末五季有僧姓吳諱文佑家於信豊失其師傅侶影方遊聞贑之麂山秀異杖錫扳躋蛇馴虎伏樹剎而居久而去之遂止於雩是時明覺曰僧伽院文佑王焉人穪爲吳僧伽佯狂市肆葷酒無嫌嘗持松稍行歌曰趙家天子乃宋興之後人莫測知皆笑以爲狂市肆無萌驚殘及腹兵戈無釁悲血流毒嫉惡如穢聞善則詔由是或爲凶人駈逐一日竄其園竹間大呼竹將爲帚未幾林竹枯死主家亦替人始驚異院之陰有林竹其一竿特巨僧伽嘗午夜拷歌寺眾疾而斮之不生芝焉邑人曾徳泰垂老無嗣萌意飯之且而已欵其門言當有子已而果然有孫徳俊者之汀州武平謁定應禪師師曰雩陽有佛僧伽吾法弟也寄之一扇舟還艤岸僧伽迎問而徑取之由是昔之笑侮者皈依詈逐者媿悔而皆號爲生佛矣觀其明炳幾先預知逆數悲歌浪語無不靈徵可謂神也已至祥符己酉六月徧辭交友無疾而化邑人不忍火之塑而祠焉至於今不壞化之日邑人丘継玆遇於蜀之河梁問言疾應佝僂風趨追之不及継而數有見焉化身發鬂嘗生義娣�氏曁銻工謝某月來淨之二人皆年老久而默禱願發無生塑像忽若悲別者鬂由是斬不髽出二人者歸無疾而化邑之人士水旱疾疫凡盜兵不涮之災祈感響畣常有狂賊縱火方然望寺而滅又時毀寺恍惚遇佛投內而摻凡�功徳利潤雩人不可殫紀傳之父老刻之金石其可信也已可謂靈也開禧敕封靈濟大帥加熙加封慈佑咸淳加封慧應至於六字可謂顯也嗟夫僧伽遠矣有作於前有承於後不其大可喜歟自元盛時寺祖師榮昌三傳爲都綱廣禦徹今了明師法號秋月姓陳邑之著姓洪武壬戌天子命爲僧會以金剛智惠積山海功因有維新撤舊之功於是火自禦書閣延燒而生佛巋然獨存蓋圯壞宜易維天維佛所以啟明師成此勝事也故曰不有廢者其何以興非歟善哉於是捐貲不恡叩善咸施殿堂門寢樓觀廩湢一新其故夥哆其其矣維是一二同志若監院祖燈法號無照姓謝雩之城南人也岐嶷絕於葷茹髫镸﹖齒不爲童遊夙好修行與師麗行厥兄謝成尢能樂施種種無倦有力萬壽院僧紹禮法號南溟範吉水名宗工詩善贊經營相度共樹其教其果難能也已初寺有林竹巨竿伐後已枯死又云生佛化後有竹生其牀下衍而益茂中絕者久之今欝然滿山皆非偶然是可書也舊田寺三門有唐咸通三年記李少鴻書宋嘉佑元豊有王鴻記各一通開禧敕封一道石刻具存秋月盡能護持之是皆可書余初來贑見有坊曰生佛怪而問之少長爭言昔吳生佛化來此出門不見固己異及來雩陽予友彭君子信偕邑人士孫君思遠倪君直籍籍言其故且曰了明之善承也予質之老成郭公銘善日其信然質之廣文黃輔君佑示其所記僉辭允是用立碑以照無極詞曰西方有佛言湮迹遠中州生佛諸佛之選麂山奇嶥棄而弗閱雩多善人可以誘說猗嗟福田寺將千年有緣明覺佛來處焉放浪佯狂變化無方或亡或存或穢或薌久而益著信及懵庶滅而長存以福其寓當其在世慈湣利物捍患禦災有永無歇每歲六月不以蒸熱塡門軋衜白首髦結來拜﹖﹖斥祈佛毋我違佛有憑處了明之爲祗園布金旃檀作林雩多君子幸聽予箴禍福無門吉凶相尋常如敬佛卽佛是心

解學士文集九卷終

●解學士文集十卷

祭文

書簡

雜述

題跋

雜文

策﹝五道﹞

附錄

◆祭文

同王以中等祭汪指揮文

爲張指揮代作祭汪指揮文

又爲張指揮作祭沈指揮文

爲李指揮作祭沈指揮文

爲潘千戶作

祭汪指揮故於長安

○同王以中等祭汪指揮文

人生五十不穪夭如公不可謂不壽人有壽而或窮如公不生可謂之通人或乘時而逞志如公亦不皎皎而不庸庸河州之人鮮議其過如公可謂有福而無禍公有可死公有不可人誰不死天相之有其所公在沙漠或可一死而公不死公證文縣公不可死公在艸野載馳載驅召不俟駕而敢趦趄公行寔宜抱病而趨艸野不死而死長安安榮體魄天相其全賢王致奠眾庶哀戀知生之榮死且可羨向也公死沙漠芳名爛然公死文縣謂之敗軍公死於家婦子之嗟公之赴召而卒於道靈輀有華敬則可嘉嗚呼言有盡而情無窮也我等羈旅叨陪下風古人云死生亦大矣死別萬古再見無因來歆來格有淚沾巾

○爲張指揮代作祭汪指揮文

唏飅憟兮悲風慨飄兮轉蓬皓縞夜兮積雪瞥過目兮驚鴻哀人生之紜紜兮飛花浙瀝而墮裀倏而聚散兮莫識其眞天地爲鑪兮紏錯舛分差百年之孔易兮何哀樂之不勻撫熙河之如作兮偶殊域之相親出連轡兮坐連裀月夕淸歌花晨屢過醉濃鮮而皷瑟晃霜露之鳴珂何歡不賞何賞不俱共竊祿以逢時兮聊逡巡於一隅冀悲歡兮頃刻決生死於湏臾見緋一作錦衣兮叱撥倏丹旐兮靈車望長安兮咫尺魂歸來兮謫居隴山欝兮飛水流紆仰視浮雲兮增感吁

○又爲張指揮作祭沈指揮文

壽夭一理富貴一夢百年非久二十非促旣威鎭乎西陲不同腐於艸木老淚如泉仰天一哭

○爲李指揮作祭沈指揮文

惟我於公異姓弟兄怡怡友順纖芥不形坐則連裀出則並轡何遊不從何宴不預春花秋月嬉預庭砌公上京師無日不思歸來過從樂只無比及我出師祖道載送豈意凱旋公疾在疚悲慟之意亦何慘淒別去萬古蒼天何期夭壽命也達道奚疑

○爲潘千戶作

昔公元臣持衡秉釣崎嶇戎馬金龍玊鱗慕義來歸歸於至仁授以大官齒於勛舊有祿盈庾有馬盈廏趨走兵民頤指皆應安享尊榮不煩以政陰所有寇公在佐師冒彼瘴癘出入艱危功成奏凱曾爾小疪謂公壽考以遊以遨兼葭依倚庶有咨諏新命渙頒言旋於京敬承就道抱疾結纓𨿽歿於道亦艷其榮尊自王公下及士庶弔祭駢駢墓封樹石有子歸朝將繼其忠公無憾矣我則悲痛曾未逾旬車塵未滅誰知前日之一別乃千萬之永訣嗚呼哀哉有淚如血

○祭汪指揮故於長安

相送城堙載笑載言人生朝露倏忽變遷哀訃來聞歸於九泉想公臥病客捨淒涼寒燈寂寂夜月蒼蒼涓涓墮淚脈脈懷鄕心悲骨肉痛切肝腸死生夢覺去往何常聞乎不聞來舉予觴

又

城南祖帳公不重回轅門春靄公不重來畫堂晝掩公不重開昨爲歡樂今爲悲哀皇皇春畫家家夜臺妻孥痛切呼天莫聞親友臨視咫尺不言此生此世再見無綠浮雲黯淡去路迷茫露泣蒼蘚風悲白楊土壤同化托體山岡

又

崔馬寒鳴流泉夜淸送君去矣乃返幽扃此別最遠千秋萬言此恨最苦摧心裂肝悲風颯兮苦復苦長夜愁兮酸更酸夢中相見夢中哭春艸年年生故園

◆書簡

寄具川董倫書

寄蕭時徽

寄蕭子郁

寄蕭時徽

家書

○寄具川董倫書【河州作】

違遠誨言薦將十稔天涯闊異感念奚云縉率易狂愚動遭謗毀無所避忌數上封事萬言有分封勢重輔導體輕萬一不幸有厲長吳濞之虞那哈朮來歸之時欽承顧問宜待之有禮疑則勿任任則勿疑稍忤機權其徒必二此類非一後皆億中封事畱中又嘗爲王國用艸諫書言韓國公事爲詹徽所嫉欲中以危法又爲屈膝之故竟致排誣累迹深文之語皆非律令所該伏蒙聖恩數對便殿申之以慰諭重之以鏹錫許以十年著述冠帶來廷元史舛誤承命攺修及踵成宋書刪定經禮凡例皆以畱中奉親之暇杜門纂述漸有次序薦將八載賓天之訃忽聞痛切之誠欲絕向非先帝之明縉亦無有今日是以母喪在殯未遑安厝家君以九十年之奇門望思皆不暇戀冀一瞻山陵隕淚九土何啚罣悞蒙恩遠行楊粵之人不堪寒若復多疾病俯仰奔趨與吏卒爲�仰回服事誠不堪忍晝夜涕泣恆懼有不測之憂進不能盡忠於國退不得盡孝於親不忠不孝負平生學問之心抱萬古不窮之痛爲天下咲爲先生長者之羞是以數鳴哀感冀皇天后土之鑑臨得還京師復見天顏少陳情悃或遂南歸父子相見卽走也更生之日臨書不勝感切願望之至

○寄蕭時徽

去年臘盡別時豈擬至今未能得見區區復以家叔之喪觸熱瘴鄕不自持謹果得疾困爲姻親憂令兄來已審吉履淸嘉忻至無量継承惠書乃知伯啟先生亦安和殷勤念卹感媿萬千且相去無百里不承顏色又是一年人生會晤良難可嘆承借唐書前八葉傳爲人借矣失蕭儼傳令兄芳桂已見續當錄上區區歲前請見此外不一一向時有詩奉上不果今因附獻

又

久遠思念誠切春間有西行今知不果甚至至百年奚以爲勞杜門隨分日足爲樂不意令兄選廷遽嬰奇禍聞之痛心不可堪忍慶門有此實大怪事天道無知乃至是耶想骨肉之情固難割絕仍希節哀順變秋序向涼必來致芻束之情庶可相見也【挽詩見前集】

○寄蕭子郁

前歲還家不得一面繼聞有皷盆之戚又丁內艱遠道難爲情況今玆脫身瘴癘將遂北轅冀與吾兄一見不知可如願否子鼎不幸有此大變想必能一視之或可因此得會耶聞公遜有佳筆擲惠爲感若中等不必也齊嶽有筆在公詠處煩取還之

○寄蕭時徽

區區自歸日望一日相會而以葬事不得走見繼聞先君葬事不得移情吾兄亦何見外之極耶陳尙書已爲令先君作銘匆匆中不及多求然此已定【有寄除夕詩編前集內】

○家書

奉白簡夫座右縉竊祿中朝碌碌無補比來伏計山林多暇問學日新惟深慶慰向聞士之自修不以外至者爲進退榮辱況觀望人成敗爲勤怠者尢細人之所恥爲諒髙明必不罹此役也近日獨作間有經義時有小發明口誦手編未遑遠寄積髙明從朝夫不復一一尙冀賜示少慰區區惟深察之

又

月初下黃匠人到得書云子厚凝節信皆達慰甚慰甚又知二哥下來益喜不自勝但在此每月關米七石其餘每石拆鈔共七十貫又常畱下三石糶四石得鈔百餘貫而馬料豆每石五十貫稻艸亦甚貴時時𨿽有賞賜隨得隋用又作些人情表置些書畫皆是虛花用了衣服靴帽飲食之類所費不貲尊兄所知也每日與人作些文寫些字今皆無此工夫每日早出暮歸人好事者亦少多是無錢紅杮諸權貴人又皆與之絕迹婦女輩但知得纖湏卽以餙其身首無一人得力者用鈔如水無分毫相助者一子聾愚而自身舊疾時作未嘗一日飲食快利酒已絕不能飲食名又隆盛隱憂自悼妻子不知輕塵弱艸知復幾時此爲良苦也禛期夫婦仳離非有大故宜回旋之便中馬料稻子對付些來我近收宋仲溫字十餘幅頗佳歷代畫像已訖老相公亦用絹畫了書云諸幼捐棄不能無感人生至四五十來轉見此等事多耳我躬不閱遑卹我後日升歸來近況何似有便尢乞書報以正盡此月必歸亦是月初得信宗平文夫皆安江西公據在劉水節處督並取在家大紀若來湖中有魚鮓作些買些柴炭來赴會試者宜早來鑑湖阡今冬必湏添土老夫人明堂鄙意謂塡平了好庶幾隱隱隆隆接前面去也禛期前時將得天綱冊子回來宜取自收藏之勿致違失千萬千萬

◆雜述

論作詩之法

學書法

評書

書學詳說﹝一﹞

書學詳說﹝二﹞

艸書評

永新周愼初字說

徐氏二子字義

劉南周別字說

劉君廸詢字說

李氏壼中春意書

○論作詩之法

漢魏質厚於文六朝華浮於實具文實之中得華實之宜惟唐人爲然故後之論詩以唐爲尙宋人以議論爲詩元人粗豪不脫氈裘童酪之气𨿽欲追唐邁宋去詩銏遠矣詩有別長非闕書也詩有別趣非闕理也不落言論不涉理路如水中月鏡中象相中色學詩者如參曹溪之禪湏使直悟上乘勿墮空有嚴生之論可謂得其三昧

又曰學詩先除五俗後極三來五俗一曰俗體二曰俗意三曰俗句四曰俗字五曰俗韻此幼學入門事三來者神來气來情來是也蓋神不來則濁气不來則弱情不來則泛而不關於神不屬於气不在於情去此外道也似是而非也非眞所謂不濁不弱不泛也非得心得髓之妙也此後世之說愚謂異於古者此也

詩三百篇之作當時閭巷小子能之後世之作𨿽白首巨儒莫臻其至豈以古人千百於今世遽如是哉必有說矣前人之詩未暇論爰以國朝枚舉之劉基起於國初極力師古鄒練其詞旨能洗前代氈酪之气且其位置俱在前列僕向集選故首推重樂府古調較之新聲尢勝江右則劉崧擅場彭鏞劉永之相望而穪作者

○學書法

學書之法非口傳心授不得其精大要湏臨古人墨迹�置間架擔破管書破紙方有工夫張芝臨池學書池水盡墨鍾丞相入抱犢山十年木石盡黑趙子昂國公十年不下樓巙子山平章每日坐衙罷寫一千字才進膳唐太宗皇帝簡板馬上字夜半起把燭學蘭亭記大字湏藏間架古人以箒濡水學書於砌或書於幾幾石皆陷

○評書

學書之法非口傳心授不得其精故自羲獻而下世無善書者惟智永能窹寐家法書學中興至唐而盛宋家三百年惟蘇米庶幾元惟趙子昂一人皆師資所以絕出流輩吾中間亦稍聞筆法於詹希原惜乎工夫未及艸艸度時誠切自愧赧耳永樂丙戌六月十八日書

○書學詳說﹝一﹞

書肇於庖犧筆墨紙研皆世古用後世異其制爾書稱作會紀於太常非可以力削爲而詩稱彤管知非始於蒙恬也三者仿此今書之羙自鍾王其功在執筆用筆執之法虛圓正緊又曰淺而堅謂撥鐙令其和暢勿使拘攣眞書去毫端二寸行三寸艸四寸掣三分而一分著紙勢則有餘掣一分而三分著紙勢則不足此其要也而擫捺鉤揭抵拒遵送指法亦備其曰擫者大指當微側以甲肉際當管傍則善而又曰力以中駐中筆之法中指主鉤用力全在於是又有扳罾法食指拄上甚正而奇健撮管法撮聚管端艸書便提筆法提挈其筆署書宜此執筆之功也若夫用筆毫釐鋒穎之間頓挫之欝屈之周而折之抑而揚之藏而出之垂而縮之往而復之逆而順之下而上之襲而掩之盤旋之踴躍之瀝之使之入衄之使之凝染之如穿按之如掃注之趯之擢之指之揮之掉之提之拂之空中墬之架虛搶之窮深掣之收而縱之蟄而伸之淋之浸淫之使之茂捲之蹙之雕而琢之使之密覆之削之使之瑩鼓之舞之使之奇喜而舒之如見佳麗如遠行客過故鄕發其怡怒而奪激之如撫劍戟操戈矛介萬騎而馳之也發其壯哀而思也低回戚促登髙弔古慨然嘆息之聲樂而融之而夢華胥之遊聽鈞天之樂與其簞瓢陋巷之樂之意也是其一字之中皆其心惟之有絜矩之道也而其一篇之中可無絜矩之道乎上字之於下字左行之於右行橫斜疏密各有攸當上下連延左右顧矚八面四方有如布陣紛紛紜紜鬭亂而不亂渾渾沌沌形圓而不可破昔右軍之敍蘭亭字旣盡羙尢善布置所謂增一分太長虧一分太短魚鬣鳥趐花須蝶芒油然粲然各止其所縱橫曲折無不如意毫髮之間直無遺憾近時惟趙文敏公深得其旨而詹逸庵之於署書亦然今欲增咸其一分易置其一筆一點一畫一毫髮髙下之間闊狹偶殊妍醜迥異學者當視其精微得之是以統而論之一字之中𨿽欲皆善而必有一點畫鉤則披拂主之如羙石之蘊良玉使人玩繹不可名言一篇之中𨿽欲皆善必有一二字登峯造極如魚鳥之有麟鳳以爲之主使人玩繹不可名言此鍾王之法所以爲盡羙盡羙也且其遺迹偶然之作枯燥重濕穠澹相間蓋不經意肆筆爲人適符天巧奇妙出焉此不可以彊爲亦不可以彊學惟曰日臨名書無恡紙筆工夫精熟久乃自然言𨿽近易實爲要旨先儀骨體後畫精神有膚有血有力有筋其血其膚側鋒內外之際其力其筋毫髮生成之妙絲來綫去脈胳分明描搨爲先傍摹次之雙鉤映擬功不可闕對之仿之如燈取影塡之補之如鑑照形合之符之如瑞之於瑁也比而似之如聣伐柯察而象之詳視而默記之如七十子之學孔子也愈近而愈未而愈至而愈未至切磋之琢磨之治之已精益求其精一旦豁然貫通焉忘情筆墨之間和調心手之用不知物我之有間體合造化而生成之也而後爲能學書之至爾此余所以爲書之詳說也

○書學詳說﹝二﹞

書自蔡中郎雝字伯階於嵩山石室中得八角垂芒之祕遂爲書家授受之祖後傳崔爰子玉韋誕仲將及其女琰文姬姬傳鍾繇元常魏相國元常初與關枇杷學書抱犢山師曹喜劉得升後得韋誕冢所藏書遂過於師無以爲比繇傳廋徵西翼衛夫人李氏及其猶子會衛夫人傳晉右將軍王羲之逸少逸少世有書學先於其父枕中窺見祕奧與徵西相師友晚入中州師新眾碑隸蕪崔蔡艸並杜張眞集韋鍾章齊皇索潤色古今典午之興登峯造極書家之盛若張丞相華稽侍中康山吏部濤阮步兵籍向侍中秀輩翰墨奇秀皆非其匹故廋徵西始疑而終服謝太傳得片紙而寶藏冠絕古今不可尙已右軍傳子若孫及郤超謝朏等而太令獻之獨擅厥羙太令傳甥羊欣羊欣傳王僧虔僧僧虔傳蕭子云阮研孔琳之子云傳隋永欣師智永智永傳唐虞世興世南伯始伯始傳歐陽率更詢本禇河南遂良登善登善傳薛少休稷嗣通是爲貞觀四家而孫處禮過廷獨以艸法爲世所賞少保傳李北海邕與賀監知章同鳴聞元之間率更傳陸長史柬之東之傳猶子彥遠彥遠傳張長史旭旭傳顏平原眞卿李翰林白徐會稽浩眞卿傳柳公權京兆零陵僧懷素藏眞鄔彤韋玩崔邈張從申以至楊凝式疑式傳於南唐韓熙載徐鉉兄弟宋興李西臺建中周繕部越皆知名家蘇舜欽薛紹彭繼之以建南渡小米傳其家法盛行於世王廷筠以南宮之甥擅名於金傳子澹遊至張天餳元初鮮於樞伯機得之獨吳興趙文敏公孟俯始事張卽之得南宮之傳時翕然師之康裏平章子山得其奇偉浦城楊翰林仲弘南宮之傳而天資英邁積學功深盡掩前人超入魏晉常得其雅健淸江範文白公得其灑落仲穆造其純和及門之徒惟桐江兪�子中以書鳴洪武初後進猶及見之子山在南臺時臨川危太朴饒介介之得其傳授而太朴以教宋璲仲珩杜環叔循詹希元孟舉孟舉少親受業子山之門介之以授宋克仲溫而在至正初揭文安公亦以偕法得名傳其子汰其孫樞在洪武中仕爲中書舍人與仲珩叔循聲名相垺云

饒介字介之號醉翁華蓋山樵浮丘公童子亦曰介叟臨川人遊建康丁仲容壻畜之後卒於姑蘇時歲丁未

宋克字仲溫一字克溫吳郡人卒官鳳翔府同知時洪武丁卯

宋璲字仲珩金華人太史潛溪公仲子仕止中書舍人卒於洪武辛酉

兪和字子中號紫芝山樵桐江人寓居錢塘洪武以布衣卒年八十餘

杜環字叔循廬陵人卒官水部員外郎時洪武戊辰

詹希元後更名希原字孟舉新安人號逸庵丙寅訥叟幼從父官勝國至洪武初爲鑄印副使後卒官中書舍人

胡布字子中盱江人得書法於宋克一云或謂與克同受學紹興老僧云

揭樞字平仲豊城人

○艸書評

學書以沈著頓挫爲體以變化牽掣爲用二者不可缺一若專事一偏便非至論如魯公之沈著何嘗不嘉懷素之飛動多大意趣世之小子謂魯公不如懷素是東坡所謂嘗夢見王右軍腳汗气耶

○永新周愼初字說

吳先生所爲愼初字說一通爲婣家周仲魯氏作也仲魯兄弟八人其四人者皆以魯爲字蓋欲其守鈍如愚不務外也而其名曰謹故先生易其字而爲之箴規言事親交友皆當謹之於始而慮其所終凡事莫不皆然其言至矣爲之詩曰君子守身執玊奉盈愼之於始永觀厥成跬步勿渝頃刻無怠一息之間或臻於壞洞洞屬屬服膺思戒謹之於朝勿怠於夕屋漏閒居中夜以惕周廟有器滿終則傾惟謹於心勿震勿矜臨深則懼履深則危其所愼者坦道常懷始之非難終之不易兢兢業業先哲同歸

○徐氏二子字義

徐致字景髙用力推致以求合於古人也徐效字景孺效前人也東漢之末賢士滿天下淸風髙節邈不可攀者惟徐髙士一人是時江右得名者蓋少獨以一人蓋之也故範太史詩云向無徐二子萬口薄南州士謙世居章貢焉夫非其苗裔歟玆以景髙景孺爲二子字以朂其成焉

○劉南周別字說

永新田南劉氏其先吉水同江人今十餘世矣南周其佳子弟也其字之義取普徧而無偏黨之私盡周旋而無砥滯之患其義善矣南周猶以爲深遠也請爲別字以自最余爲之字曰咨詢取詩周爰咨詢亦斷章取義而凡人之爲善者必取於人而不自用乃爲可貴謙恭遜志虛已下人不恥下問以成其羙是所望也若夫異端他岐則又所不必泛咨也傳曰乏周遠思勞而無功咨詢勉之

○劉君廸詢字說

永新劉南循其先吉水人也謁予爲之字予惟詢字之義有所效率於古欲其取益於今也乃字之曰廸詢而爲之說使其詢於老成人詢於俊彥詢於益友詢於賤庶謙謙然不自恃而務取諸人以爲善也其誰不樂告之以善也人𨿽至愚責人則明故蒭蕘之言聖人擇焉南循求之古人以爲未足則又取於今之人焉歸於善而已然不可徒詢而已泛問遠思勞而無功故又在於有以行之也故不徒曰詢而必以廸爲言者也廸蹈也非惟知之實允蹈之合古今人師而友之以善其身行道於人倫日用之間也斯無愧於其名也廸道詢求孜孜勉勉循循而無間吾子其勉之

○李氏壼中春意書

李氏子謙從予說醫予曰醫者意也意有善有惡有公有私有誠有僞誠則公而善僞則私而惡故君子必誠其意不誠則人誠則天故君子必體於天天人不二也故人言曰天意曰春意天無意四時之意一春意之流行也夏之意春之意漸通也秋之意春之意通而極也冬之意春之意誠而復通也是以人物物物皆春其穪孔子者一則曰溫二則曰溫想見之者如在春風杏壇之間也穪曾點者曰春風沂水之樂也穪見程伯子曰如坐春風中也而穪醫者亦嘐嘐然曰春風杏林也皆是意也善乎人有恆言又曰生意春意所以生也醫以生人爲意意與天一故醫非淺技也非淺近私僞能通其意也故爲人子者不可以不知醫爲人子者不知醫之意必陷弒逆之罪非細故也春秋許悼公瘧世子止不擇醫而輕用其藥藥不先嘗而悞進於君有忽君父之心意不愼也春秋誅意謹諸微特書曰許世子止殺其君買是也其後止亦以慚憤卒意之於病亦大矣是故誠於生人之意醫也微有殺人者皆其醫之賊也亦足以自殺其身而已矣盧扁淳華之徒可見矣彼因意而致偶人之生也遂意其必能致人之死也此意一萌而醫不及前日矣故意窮術必窮術窮而死而人不知也嘐嘐然猶曰張長沙病變一日而十二經偏不及藥也而死謂有其鬼神也不知其術窮也生意之術本不窮其皆窮者因其皆不知聖賢天地之意也長沙信精於醫之術也者其病也固已切其脈而預知之預知則預防預防則萬術施而萬藥皆徧也心先亂意先窮不能居易而俟命呼吸導引調治攻鉆而愈鑿其天故以奇術致奇病也皆不誠其意戾於醫之意天之意生之意也觀於聖賢之意不容僞故其斃得其正焉得醫之意也情怒利害之私也斯人之所同病也口鼻耳目之欲喜怒哀樂之情其發皆由於意皆能以致病也怒傷肝憂傷脾恐傷腎以怒治恐以喜治憂以意治意春意流行而醫術無窮矣謙旣得其說壼中春意扁其讀書之室且畜醫方居善藥予又甚喜其曰壼中也有昆侖無外之心流通充滿之意壼中爲體春意爲用也則舉一室如在壼中也一家亦如在壼中也一鄕亦女在壼中也眾名物如在壼中也舉天地而不外壼中其心愈廣則意愈仁善無惡公無私誠不僞也而生意也春意也天意也聖賢之意也醫者意也合而言之一也問醫之學而說聖賢之學也非援儒入醫也醫者黃帝以後不得其說今數千年予故推本而發之庶乎通是意也邇之治心邇之事親遠之及物豈曰小補之哉

◆題跋

題縳筆帖

題安義先生捲

跋蘇文忠公書

跋大兄李邕墨迹

跋臨羲之帖與禛應

跋宋眞宗皇手敕賜楊丕

跋雪月軒三篆字

跋王魯齋所藏晉唐法帖

跋仙都手書碩畫

跋簡約兄所藏樵捨舟中書

跋歐陽率更書邕師塔銘

蕭氏虎溪跋

跋蕭氏族譜

跋髙氏族譜序

跋前村黃氏家譜

跋董伯琦墓表

跋金幼孜所藏劉仲修書範太史詩

跋王荊公所爲蕭定基神道碑

跋蕭服侍郎印歷

跋螺陂蕭禦史起家三賦

題文丞相書簡

再跋催請書

跋歐陽文忠知諫院誥命

跋羅神童詩卷

跋蔡襄謝賜禦書詩墨迹

跋蘇太史書柴宗禮傳

跋趙子昂墨梅

跋王侍郎所藏楊補之梅

跋劉山陰書金守正詩後二首

跋存耕堂後

跋思紹堂

跋袁端智拙逸捲

琴逸軒跋

跋化度寺碑

跋胡忠簡公撰郭大夫墓銘

附郭大夫銘

○題縳筆帖

工欲善其事必先利其哭器書一文藝爾非得善書羲獻復生無所用其巧吾尋常欲作佳書爲傳後計非陸穎筆不可陸穎本農家而善縳筆長子尢能知筆之病次子亦能縳筆而不廢農事朴茂尢可喜農隙時讀書農時手自耘種古者士大夫皆然風俗日薄遂不肯爲爾

○題安義先生捲

義者天理之所宜利者人情之所欲惟能安於義則不至於利矣良輔勉之

○跋蘇文忠公書

書之爲藝非他藝比也歷世聖賢重之蓋宣人文施治化述六經應萬事經天緯地不能外此至百千萬年日用而不可闕者豈他技藝之能比哉是故自庖犧作書契三皇五帝無不在於書者世遠不能得見其迹古文尙書與世傳石刻亦彷佛其萬一皆非繆妄者矣周人善篆書孔子爲人作題扁大字觀闕裏牀前硯延陵季子墓石可見矣漢晉唐宋帝王皆學書漢光武章帝晉武帝元帝唐太宗宋太宗髙宗其尢也當時臣庶多能書者杜度張芝鍾元常王逸少歐虞楮薛蘇黃木蔡其尢也其志工於書也豈徒爲人觀羙哉蓋天之文與地之文人之文一也景星卿云人皆仰之精金羙玊人皆寶之繆惡之書見欲賤之觀且不暇何以垂世傳遠哉余嘗惠世之不能書者不自咎其拙惡而以書爲末技藝籍口也蘇文公大節表著文章妙天下其書師顏魯公規模淳厚筋骨隱映古意渾成中藏至巧如周鼎秦鍾使人可愛固可以破愚起懦於千百載之下余旣耽學古人書於文忠公此紙之不啻珙璧書之所進他日安知不與古人並傳哉余姑識此爲之兆云

○跋大兄李邕墨迹

右李邕永康帖米芾家故物也上有親迹等印且在芾以摹本刻之甚爲寶惜而此眞本子友仁善興中進之藏之祕府今卷首塘李邕永康帖六字髙宗禦書也宋亡歸於元國初流落於鳳陽某家洪武庚子余里人侯成章得之里人歿後予兄簡﹖﹖勾購求以爲解氏之寶好事者可以一覽而足兼有裝演題識具在皆爲人椃去蓋焦其僞此眞者正不湏也

○跋臨羲之帖與禛應

右王羲之帖在淳化第六卷

宋太祖時王著定審眞迹磨勒上石乃相傳云木板豈固有兩本耶及觀太淸樓大觀帖乃徽宗再出祕府眞迹與米芾蔡京等審定重刻上石比前又大不同想王著所摹今世無傳者𨿽佳亦是翻刻耳此三帖絳帖差廋大體則與大觀同然則今世所傳固當以絳本爲上人乃不知愛惜甚可嗤也【永樂丙戌九月十八日書】

○跋宋眞宗皇手敕賜楊丕

按吉水志楊丕字大中宋眞宗祥符八年進士爲員外也田郎攺知康州據史書云大中祥符五年十二月立徳妃聰明排羣議立之令康州進賀今此敕所云卽事也當時公知康州日無疑而州誌所穪登第之年與此不合然必以史書與此敕爲正此敕字畫甚佳蓋眞宗極盛之時也但不知與書三瑞之時孰前孰後耳公之裔孫某出以相示爲疏所聞宋制署某日及押敕皆至尊親筆眞宗與劉后坐閣中批答章奏每至中夜其勤蓋如此敕𨿽未知其何人書但押敕蓋眞宗禦筆無疑矣楊氏子孫其寶之永樂丁亥十一月十五日書

○跋雪月軒三篆字

右雪月軒三篆字前中書舍人宋君仲珩書也仲珩諱璲金華宋學士景濂先生仲子名能詩歌而小篆之工國朝第一初學巙子山行艸書而篆師張有講於宋秀子吳志淳孫子林朱孟辧及見大朴危公乃合師獻之行艸而篆法以李斯爲宗嘗見梁朝有艸堂法師墓篆字奇古及吳天璽中皇篆書三段石刻皆其紙觀之至忘寢食遂悟筆法絕出流輩學士君亦甚愛其書每見佳處便曰寫老夫名足可傳世矣此三字余友蕭君世英得之餘猶及見有學士姓名印識蕭君與予別幾二十年中間亦播遷南北玆幸會於桂林復以相示則姓名印識不知爲何人裁去蕭君甚婉惜之俾予追書其事以示後之人若夫雪月名軒則有賢士大夫詩文所以穪羙蕭君而勸之備矣余但祝頌君之必有以副其所期耳

○跋王魯齋所藏晉唐法帖

吉文獻舊邦必有金石文字之傳往時臨江戲堂帖乃鐂次莊以淳化官帖刻之今在新淦縣南溪水中絳帖已逸其半聞有存者皆模糊帖近歸祕府人間皆不可得見矣此晉雜數紙皆淳化官本之外金華齋一百年前石刻也石久已不存獨此拓本有魯齋先生題識其文英寶藏之以示予豈惟字畫之工與紙筆之精好其一時文獻猶可因是想見也

○跋仙都手書碩畫

翰林王君文英寶其六世祖仙都令手書諸葛孔明初見先生問答呂蒙取關羽策羊佑平吳疏王朴獻周世宗策寇凖澶淵出師事謂之碩畫以寓其有爲之志其子魯齋裝治爲捲爲之題識時淳佑庚戌二百九十有七年於此矣太史蘇公謫仙都不以白其兄丞相致成功業予謂當孝宗之時無幾可乘吳文正公嘗有云志欲有爲時未可爲處丞相之時然後知其難耳宴安一隅夫豈豪傑之本心哉不然則古今天下無可遺恨天下之事矣悲夫有時可乘者不可以不爲無時可乘者亦不可以彊爲碩畫之傳於後世英雄識世務之尙知所擇焉可也

○跋簡約兄所藏樵捨舟中書

書莫難於楷發而小楷尢難吾少時極用工至今未得其妙近見唐人墨迹乃皆略重想其用筆亦甚髙通篇顧盻精神是可爲凖則也予此書頗慕之而筆不如意樵捨中書墨是廣信玉山周家制頗堅細有墨光簡約兄得此吉今紙有年矣因寫淵靜傳一首寄回今年丁亥二月餘南歸簡約又付予將赴桂藩六月持復京還至今九月二十八日樵捨舟中始得滿卷中有處士墓表筠澗挽詩再雜帖數首眞行艸書小楷略修蓋周回水陸數千里時經五六年然後得此以見事之難成類如此後之子孫寶藏之毋怠是先世之遺徳在焉

○跋歐陽率更書邕師塔銘

王魯齋以此爲範尙書家石本其石在慶曆初得之南山佛寺卽邕師塔所在則固以爲當時眞本矣但云初得已破爲三段後置井中後出時必有訛損故此本但有二百餘字是矣此今西安府本在伯仲之間而自咸淳己巳至今永樂丙戌又一百三十有八年矣比今本是初刻固爲尢盛也魯齋五世孫文英出示求識左方蓋不求善模者刻之而樂石以遺後學者哉

○蕭氏虎溪跋

吉水距縣東南四十里有地曰虎溪蕭氏居莘來寓於玆術者楊筠松之徒過而居莘飯之禮意篤至爲指示所葬於裏之黃土嶺遂漸以繁宋景定咸淳科目尢甚來新以內捨生擢魁南省及第知江陵府家故饒財喜賓客子弟競爽丞相江文忠公皆與交遊所居因溪山之勝宏壯其府治有樓曰倚天購裏宗之書而刻之芳州淸池燕花廣坐固多文字之會亦有聲妓之娛余嘗過其間俯溪山之勝槪愛亭榭之猶存視江鄕之舊族如蕭氏之在虎溪者甚少也今順昌僑居距虎溪不一捨遠嘗恐其久而或忘焉旣畫爲圖求爲記之士大夫從而歌詠之吾知其將久而不忘焉

○跋蕭氏族譜

予嘗過虎溪蕭氏見其故居猶存蓋經宋歷元巋然燭如靈光之在魯其前人之厚徳可想見其萬一觀其家譜始自南唐由宋而盛科目相望富貴赫然益知盛族之不偶然也予少時聞徳瑜先生名及拜巢云先生與家君莫逆知其世澤之長今三十年矣巢云令子孟彬復以此譜見示宋元諸名公之翰墨輝映後先余晚生末學何敢措一辭於其間哉但深漢羨羙所見而歸之

○跋髙氏族譜序

吉水歸仙髙氏譜序一稱崇文卒於雙村因葬焉一以爲駢所葬考之史傳皆不合實駢之子也俗穪髙相公其諱昂者隱徳不仕始爲歸仙鼻祖蓋駢之孫也而譜以爲子蓋傳訛之耳先外大父之祖始遷居灞橋外大父諱若鳳兄號平陸兄弟文徳顯世父子仕皆盡節於元視前益有光焉子孫尙勿替引之洪武丁亥三月日

○跋前村黃氏家譜

吉水仁壽前村黃氏自五季中廬陵剌史光國始光國臨川人自臨川而廬陵由廬陵而吉水則自剌史始也剌史生級級生三男其季曰鑑分居默林後徙前村十四世至秀叔宋季進士任廣東元帥府僉判子則正元剏試貢士授潭州教諭家世業儒資富能訓爲吉太族譽望洋溢先外大父封州髙使君與則正之子以忠皆周路鈐之孫子婿也則正之孫禮亨先公之妹婿也元之亡也先太父太史公舉義兵黃氏調兵食賊憤盡室焚之得脫者才數人今復顯盛紹文紹寬則正之玄孫也念兵燹之後舊譜不存因其所得宗﹖﹖﹖圖相與而修葺之亦可以示其後世也矧紹文居家有肥遁之樂柱石其宗紹寬仕路方亨翺翔靑霄通顯可期剌史公之功名又將復其始也予在通家之契與有榮焉

○跋董伯琦墓表

燻君伯琦昔常狀其父之行求余銘不果爲後奉詔來修書日與共事不意得疾竟死逆旅中不及爲之銘然君之平生可謂灑落與人交友無愧於古今者也觀張先生表文亦庶幾得其實者三復愴然

○跋金幼孜所藏劉仲修書範太史詩

淸江自範太史以攻詩之餘兼力於書趙吳興常推之以爲不可及國朝來仲修劉公奮然拔特欝爲一時宗尙固不在範公下也恨其命與時違卒陷陳子昂之幽沒而大下少佑者甚可痛惜也初與先世交遊三十年今又獲見幼孜所藏則又知爲幼孜先友也兩家子弟撫捲慨然

○跋王荊公所爲蕭定基神道碑

右荊國王公所爲蕭公神道碑一通樹立墓次巋乞猶存今屬吉水縣中鵠鄕故捨之原碑爲端明學士癸君謨書以禦史之行荊公之文端明之書動人耳目摸脫固多禦史十二世孫某懼其久而訛舛也蘄予重書此紙或刻之石又可益其久遠但碑稱武寧令仕李氏考其官誥則楊氏幹貞其日李氏蓋誤也郡誌禦史後有廬陵郡侯之贈則在此碑之後故不及載云洪武三十年丁丑十二月初五日

○跋蕭服侍郎印歷

此宋吏部侍郎蕭公諱服政和間除授尙書吏部員外郎考功印歷也吏部歷官事已具宋史本傳予嘗觀其伴遼語錄已深有靖康之憂惜哉公之早世也其從孫仲素又視予此印歷爲之憮然使公當執選靖康羣小何由得進

○跋螺陂蕭禦史起家三賦

邵堯夫嘗言宋家致治有三代所無者則其人才固有皇夔稷契之倫矣蕭守一禦史又當文明極盛之會文章事業卓然名照無極又賢子孫相繼盛而益信矣此紙蓋當時名卿相題其試卷起家三賦今賦已刻石而得失之故具如前所云予謂𨿽無此亦且不扝況復有此是鼎彛而瓚鬯綺裀而珍席足以駭人視聽也蕭氏寶此又數百年予謂無諸公品題亦且不杇予言又何重也哉俯仰興懷爲之一嘅洪武二十八年乙亥

○題文丞相書簡

按廬陵自宋季惟崇政殿說書歐陽公守道以程朱學倡東南而湏溪劉辰翁心遠方峯二聶先生最稱髙弟先有聲名方峯諱濟而心遠卽吉甫也文信公厥後方事歐陽公則於吉甫固同門而吉甫又先故此書尢致其敬其故可考也

○再跋催請書

聶繼善方峯聶先生之七世孫也間以家譜求予序余家於聶氏世好相仍而方峯又爲予族祖秀發進士子婿方峯侄以道仕元至廣東宣慰廉聲著於天下嘗從秀發遊爲弟子往時丞相文公與其賓客故人書札或藏於家兵燹無遺獨丞相此二書副本猶存故謹書而歸之繼善

○跋歐陽文忠知諫院誥命【撫州楊氏收】

歐陽文忠公慶曆二年三月知諫院誥一通與魚周詢等同受是命宣奉以制列禦官知名者中書舍人孫�翰林學士吳育也其散官宣徳郎勛騎都尉如故無所加也守太子中允特授守太常丞則遷守宮矣知諫院事則所升職也集賢校理先以中允充今以太常丞充故言依舊也敕旨言廣辟言路崇設陳垣宜進官聯往參諫列通篇專諫言也誥皆文思院織綾用吏部主事印其文則中書舍人選書令史所書歸穎時平生所誥分與子姓此誥是與廬陵尉房收者後贈直祕閣諱澈之祖遷居撫州遂攜以往今祕閣之八世孫齋以大學生修書禁中出以相示爲之俯仰大息或人論公思穎而忘吉哉或人所不知也近歲常遣人尋訪公墓在今河南錫州新鄭縣思賢鄕巍然獨存但蘇子由所爲神道碑中經也燒稍剝落耳聞其傍居民及穎上舊居公之子孫皆無在者獨吾邑水西迹符南山白沙螺陂二房實出公長子發之後發之子興世兄弟宋南渡隨駕來仕爲太平守赴都堂給符據還鄕今此符據及公拜參知政事封三代誥敕俱存迹符眞象在螺陂又有發授殿中丞誥一通存泰和蜀江則公之族房也公之子孫散居吉之九縣者尙多而穎上乃無之豈公有遺命使居吉歟公之行議文章非後學所能贊一辭者獨旌述其不忘鄕裏之意以告其子孫且解世之惑者云

○跋羅神童詩卷

虞學士爲羅神童題歸來窓詩曰秀川隱君羅神童歸來故園學種松神童八十眼如漆松樹千尺形猶龍醉來愛眠松下石兩晴飽看窓外峯想慕髙風日已久安得杖屨來相從虞翰林負豪偉不羣之气蓄宏辧衍裒之學出乎蟬聯軒冕之家而際乎豊亨豫大之時文章祿位自有空天下小宇內之意平生詩文何管數萬獨此詩爲羅先生作蓋題其歸來窓也相慕之云相從之語非一時深交義處遽能使之降其尊大致其殷勤��如此神童公之髙風百世之下可想見矣神童今有孫子澄僑居吉水故墅遺墅規模具存然皆不能如舊觀之足以動人獨子澄爲予誦此詩且言虞公江鄕往還後必過從更書冰雪相看四大守刻石猶存尙使予戚然而仰悠然而思也世間何物足以傳不朽哉虞公先祖丞相雍公與先世荊南安撫公伯翔少保公善長禦史都緫制元整俱事宋髙宗皇帝而先祖太史公眞我在元京相與莫逆自雍公至其身於予密五世交遊遺文無一存者重可感也予所以尢愧於子澄之能憶此說也

○跋蔡襄謝賜禦書詩墨迹

予嘗讀蔡端明文集載其所上謝賜禦書詩一首後有益詔宋仁宗皇佑四年距今永樂四年丙戌三百五十有餘年今此卷當其時所上眞迹心藏之祕府此詔當在匯聚文集者故得之此詔存忘不可知而此本又不知何時流落人間然今虜元氏之變中元多故公此紙獨爲人所愛惜夫豈惟其書之善哉彼若蔡元長父子書非不工偶有傳者人必不能以此易彼且論之者非有慨然而嘆則必醜詆之矣又安能如此書之合口一辭敬羨而無間也而安可謂書之羙惡而不系於人也哉

○跋蘇太史書柴宗禮傳

縉受學於太史蘇公平仲誦習其文知公之文必可傳世也今夏官主事柴君以先處士君行𨿽不下於古人微太史之文亦安能卓卓如是哉按處士君之友金用賓括人待父宦遊因家於杭元未嘗仕矣已而內附遂不仕徙家義溪宗禮家近焉從假牛種耕植以飬母家益削而守益固或以其困也勸之仕終不出喪其母久而不克舉日夜號痛人不忍聞宗禮方講爲舉葬之用賓竟以哀毀卒其妻亦死宗禮慟哭告其朋友故舊出財力立舉三喪葬之又負畚鍤親與其子封樹會大雪手僵大不顧也嗟呼此宗禮之義誠可於古人中求之而其責用賓之朋友故舊有日用賓在時諸公敬重每不惜千萬錢供具爲宴樂用賓未嘗赴今用賓死獨千萬錢不爲舉其家三喪則平日敬重者皆僞耳宜乎用賓不肯與諸君宴樂也由是人人感動處士君亦善言語哉傳又言予不識處士君聞其義延與相見容止艸率言未旣不辭竟拂袖出去不知者謂縱恣禮法之外哉北乃所以爲處士君也嗟乎其於太史公尙如此則其傲晲一世髙視曠古豈不可想見哉太史公謂特立獨行之事非特立獨行之人不能爲余謂此文之必可傳也

○跋趙子昂墨梅

趙文敏公蚤歲喜畫墨梅印以水晶宮圖書固淛中有瑪瑙寺或戲以爲對遂不用此圖書而梅亦少畫聞之髙竹闇云季常近得此紙有錢選舜舉跋語其爲公早年畫無疑及觀公所題二首追懷惋惜未嘗咎其少之作不工者蓋其才情之出不筆過人有自得之妙亦必有自得之喜固不足以盡識公之爲人然亦可以想見公之爲人也季常其永寶之

○跋王侍郎所藏楊補之梅

予卿先輩楊君補之世家淸江所居蕭洲有梅樹大如數間屋蒼皮蘚班繁花如簇補之日臨畫之大得其趣間以進之徽廟徽廟戲曰村梅因自署奉敕村梅更作疏枝冷葉淸意逼人而徽廟不及見矣南渡後宮中以其梅張之璧間有蜂蝶集其上驚惟求補之而已物故不可得矣其平生耿介不慕榮利故不俯仰時好不得而知也侍郎王君得此紹興中作正其奉敕村梅已後晚年得意之筆重可寶也

○跋劉山陰書金守正詩後二首【幼孜父也】

仲修劉先生文章識量節槪凜然不慕聲利國初徽集賢禮書常拜官以瞶辭宋公景濂極畏服之其平生交友若季大父求我禮部侍郎曾公得之文學掾金公守正皆鄕裏莫逆也今劉先生無後人曾氏亦落莫獨予家藏其手書若干本�年去家亦不知存否矣此其爲金公書贈方壼道士詩金公令子幼孜寶藏每以示予爲好事者持去情不能已遂俾予書之並識歲月傳之後世古人交友之際可以想見也

右山陰劉先生爲守正金先生書所作詩一篇而又跋之如此先生令子幼孜侍講每寶惜之爲何人持去請予重寫以見前輩交友同志文章如出一已相喜而不相忌如此𨿽然歐陽公作集古錄序嘆無君子之知己已而梅聖兪不及見爲恨則𨿽前輩如此者亦豈多哉幼孜復俾予書豈謂拙書之可傳哉亦使其子孫又見餘一時相與之情耳初不見其書之工拙也

○跋存耕堂後

今國子祭酒胡公若思所爲存耕堂記爲淸江劉子耕作藏余期年矣昕舒夕諷鐙前酒邊發明心學有味其言世之能有存者或寡矣而又以鹵莽耕之不力之朂而田之咎者有矣故書此於記後以歸子耕但能存者有種斯獲無肥磽之異雨露之不齊也

○跋思紹堂

杜聘君淸溪先生予鄕道學之士也常至所居煙雲臺淸流白沙竹溪森然而故址蕪沒爲之悵然聞其故老云子孫有居閩中者欲見而不可得今觀思紹堂然後知徳基爲聘君魯孫而記乃鄕先輩周君子治所作歷序聘君師友之盛而江右爲多徳基豈能忘情哉且方以教官入選相見當有日必思有以慰予之夙心者徳基豈能忘情哉

○跋袁端智拙逸捲

袁端智萬安人寓於永新髙子龍先生之子壻也先生沒後龍氏益落端智所以經紀其家甚至蓋忠厚之意有可嘉者今其曰拙逸豈少陵所謂用拙存吾道歟亦周濂溪之稱隱歟豈大功若拙歟亦淳朴之意耳豈惟可以示之終身又將以遺其子孫也

○琴逸軒跋【爲端方作】

予歸自詞垣復之臨桂通家子胡端正持其琴逸軒捲請予序其後匆匆中不暇爲之聊塞責數語以副其意吾想子之寓言於琴也或焚香煮茶掃石待月一鼓則冷然再作則澹然若萬丈銀河一瀉秋壑半空翔鳳九臯鳴鶴其於五音之旨趣不可勝數而董宗器一記亦庶幾得之矣今子豈以此爲隱逸乎吾願子母怠厥志他日出膺盛世羽儀天朝蓬萊之音與子一奏躋天下之民於熙皞泰和仁壽之域中然後可也勉之勉之

○跋化度寺碑

右歐率更書化度寺邕禪師塔銘石本王魯齋先生自言兒時見其兄以此臨學時二百四十餘字其兄亡後魯齋求補爲全文而妍媸自見景定庚申人日所爲跋如此至咸淳己巳春又得河南�諤隆興初跋尾云慶曆初其髙王父開府公諱雍奉使關右歷南山佛寺見斷石砌下視之乃此碑稱嘆以爲至寶旣而寺僧誤以爲石中有寶破石求之不得棄之寺後公他日再至夫石所在問之僧以寶對公求得之爲三斷矣乃以數十縑易之以歸置裏第賜書閣下靖康之亂諸父取藏井中兵後好事者出之推搭數十本已乃碎其石恐流散浙右者皆是物也則以是爲範公家本矣今又百三十年而魯齋六代孫文英寶藏之如舊比今西安府學本淸勁神采相懸絕矣大抵書法有輕重之勢而近無石本類皆一體塡奏字內筋脈舉無存者余與他人言多不省今見此本乃知古人自有眞也

○跋胡忠簡公撰郭大夫墓銘

右忠簡公所撰郭大夫墓銘淳古忠厚益非溢羙而郭氏亦至今不衰此銘有二百餘年矣鼎眞郭氏之艮也誦此銘甚求予書冀以淑其後賢於乎善之澤長將千萬年曷有窮哉

○附郭大夫銘

教子一經份自早獻貽厥孫謀蒙你賓薦云誰無子孰兮無孫克對無羞退之益云蹶蹶比比實取實似慶鍾徳門引之弗替誠齊發隱澹庵特書有不謂然是曰契需斲石鋟辭以谷彼愚

◆雜文

蕭氏本道新居上梁文

蕭禦史祠堂上梁文

持敬齋銘

○蕭氏本道新居上梁文

伏以日月文明山河錦繡泰來恆久數百載之名家革故鼎新千萬間之廣廈奄山出色螺水生光恭惟某修身爲本味道之腴杞梓良材值蓬萊之淸淺桑楡暮景見華萼之光輝百福攸同有是父有是子二惠競爽難爲弟難爲兄合璧聯珠昭靈椿之風裁金聲玊應發丹桂之天香昭代簪纓賢侯系緒豈比尋常之士族固宜髙大於門閭碧瓦朱甍久矣嗚珂之裏綺窓繡戶依然列鼎之家樽俎得歲時集鳳閣烏臺之最芝蘭迎化日待龍墀虎榜之魁云漢天章世守帝王之諭墨牙簽玊軸家傳聖賢之詩書架海擎天飛雲捲雨雙虹並舉六偉齊歌拋梁東瀘水溶溶接大空南唐禦史家風在五色祥光正欝蔥西祠堂髙聳與云齊松栢遶山靑未了月明時有鶴來棲南禦史文章冠斗南穹碑尙在招提境時有遊人一駐驂北白沙潭水蟬光白山還旺气牡丹紅人道蕭門有陰徳上天闕文星光萬丈五色祥雲奉玊皇神靈八葉肅丞相下一雙白璧連城價忠臣孝子本同門定有聲名滿華廈伏願上梁之後老者黃髮而安少者靑雲得路閨門兆應於夢熊禁闕聲馳於附鳳公侯子孫復其始泰山盤石以同安魯後周前天長地久

○蕭禦史祠堂上梁文

伏以動搖山嶽久欽禦史之家聲突兀雲霄又見諸侯之廟貌無忝祖考有賢子孫典則一鄕光華四海恭惟楊吳武寧長官蕭公霽王公華冑將相名家燕翼孫謀集大成於三鳳熊飛膽勇嘗小試於割雞積本旣隆發源益永宋天禧進士監察禦史淮浙刑湖制置廣陵侯守一惟孝惟忠亦文亦武燁燁九重之扁堂堂三瑞之名制置江南鐵鉞下靑冥之重撫安廣石蠻夷如赤子之歸塩鐵綜沼富國何慚於劉晏甲兵鎭靜安邊可比於韓琦三百萬之姦贓片言億決二十年之冤獄一日持平贈位列於九卿錫侯封於大郡日輝月霍煌煌相國之銘文虎臥龍騰表表端明之刻字立身有耀作則無窮汝諧祕書慶曆徵商淸白著稱於夷島熙寧專對精忠聳動於朝廷汝士中捨因論靑苗助役之法不避權姦遂以白頭致政而歸曾無顧恡昭甫進士監察禦史大常大卿爲名進士乃眞禦史常平提舉希孔聖之料量將作監修比工垂而並羙魚頭骨鯾擢目宸衷鳳采文華動於天聽言辭勁麗固陵有翰苑之稱議論剛方廷辧在栢臺之最黃金白璧崇寧之官記猶存紫電淸霜元豊之神明不扝朝紳屬望士習爭髙是祖孫傳習於豸冠每兄弟牽連於虎榜勘天禧之氈墨迨景定之甲科刖導旗旄文水九江之互映堆牀袍笏仁山巽岫以爭髙終三百年可數十輩閨門得宸翰騰騰奎璧之淸華童子識禦書冉冉斗牛之紫炁是以有振振之公侯相傳爲奕奕之閟宮祖述唐書損益岐公之制度憲章宋典追蹤路國之規模無雕楹刻桷之奢備前堂後寢之制祼獻鮮華於紱冕歲時豊潔於粢盛俾熾俾臧善繼善述恭陳輿頌助舉修梁拋梁東螺溪好似瀼西東畫棟朱簾撐玊字天回銀漢耿花宮西鶚影橫秋太白低旗旄昔駐黎州日蠻貊春風淑景移南南海人稱市舶監珠玊象犀無一物淸風歸棹綠於藍北北去長河天下白八月涼風吹桂香一門盡是蟾宮客上霓旌羽蓋多仙仗神靈陡降玊京來蟄蟄曾玄昭景貺下時有祥鳥來戟架衣冠文物說蕭楊一似當時有王謝伏願上梁之後子孫千億俎豆常陳粲灑掃於無疆腆蒸嘗之不廢曰將曰相聿來序爵之班爾公爾侯盡在燕毛之列普天忠孝萬世太平

○持敬齋銘

有見夢於予者絳衣峩冠止中規矩不出戶庭如有執持斷斷誠一循循仁義其徒有曰整生齊生嚴生肅生主一生無適生有然生惺然生者戰戰兢兢拳拳擎擎洞洞屬屬然指予言曰是靈臺丹府泰然而端居者是持敬齊主人也其所持守患難不能憂富貴不能溢如匕鬯之持而雷霆有所不聞也不以幽暗目怠不以湏臾自間自末始有形之前將呈乎四達無窮之後後天地先天地前無始而後無終凜乎一於敬此其所持也顏冉嘗從事於斯予恍然而悟曰子之居卽我之居也而孰爲主孰爲賓也孰紛紛而多言也惕而叱之猛省不見嘗謹識之不敢忘焉親友康氏志髙以持敬齋請銘孟子曰持其志也志髙亦志乎聖賢之學哉天下莫不有是齋也而爲之銘

銘曰人各有心心動爲志持之則存洞屬祗畏匪若持滿尙或措之勉勉循循拳拳無替自愚而賢自賢而聖成始成終�於持敬

◆策﹝五道﹞

一問六經以傳注而明尙矣漢興去古未遠諸儒若馬融鄭玄講貫豈不沿流遡源議者謂六經壞於漢儒果何所據乎董子之學較諸儒最純亦有得於六經之旨乎唐去漢遠矣韓子排斥佛老其文於仁義道徳果有以得不傳之緒乎宋去漢唐又遠何傳心之奧盡出於濂溪以下諸儒而漢唐不及歟天之降才嗇於數百年而盛於一時亦有其故歟幸悉陳之以觀所蘊考試官翰林學士劉三吾批五策鑿鑿皆實理字字皆文采非胸中素有是五色瑯玕不能發爲此作也宜冠策場對景星慶雲麗乎霄漢而六經之文顯麒麟鳳凰在乎郊藪而六經之道明此世道之泰實吾道之泰也而文學之明正道學之明也夫六經嗇於暴秦至漢唐諸儒出而後六經之文顯又嗇於五季自關洛諸儒出而後六經之道明執事所謂嗇於數百年而盛於一時誠以離合之數不偶亨嘉之會尢難也欽惟皇上出乎類拔乎萃尊所聞行所知世道與吾道而俱泰文學與道學而俱明則今日普天之下率士之濱習六經之文求六經之道則必兼馬鄭董韓之學明周程張朱之道將超漢唐數等矣豈使後世之人議其名實之不相符文行之不相掩哉執事先生發策欲觀承學之所蘊承學故敢妄言其所志於前而悉條其所陳於後焉嘗謂气化有盛衰而道無盛衰世變有古今而道無古今故漢唐之去古未遠而文運气化未大盛故馬鄭學之而未明董韓明之而未盡宋之去古𨿽遠而適當气化大盛之時故周程倡之而遂顯張朱継之而大明請歷陳之馬融康成之學愽且勞矣觀其訓釋六經精明六藝於制度之文則沿革畢備於气數之末亦纖悉不遺眞可謂愽學於文者然生徒女樂之雜穿鑿附會之偏𨿽曰沿流而遡源其實彌文而失義關洛諸儒嘗謂壞六經信不誣矣至於仲舒之對揚天子之庭鋪張帝王之道仕天人之蘊奧發聖學之精微彊學正心之語得乎大學中庸之旨正誼明道之言發乎大易論孟之意崇正學而不迂有以識天地之常經達時務而不妄有以明古今之通議謂春秋大一統足以見王道之樞紐論道之大原出於天足以明聖學之淵源此董子所以爲醇儒也韓子之文淵然之光蒼然之色深於道而發於辭宏其中而肆其外原道一書足以明聖人之道學佛骨一表足以正萬代之人心忠在朝廷道濟天下此韓子所以爲大儒也然一則泥於災異一則溺於功名愽愛之謂仁行而宜之之謂義先儒嘗論其皆擇焉不精語焉不詳之病也天運循環無往不復宋徳隆盛治教休明於是有濂溪周子者出發無極太極之蘊妙陰陽動靜之根玊淵金井志慮髙潔光風霽月胞中灑落而程氏兩夫子得見而知之尋仲尼顏子之樂遵大學教人之方升二家似是之非續千載不傳之緒明道則徳性寬厚而規模廣闊如麗日祥雲和風其兩伊川則气質剛方而文理密察如玊質金聲規圓矩方使當時坐春風而��雪者得有所依歸後世仰泰山而瞻北斗者得其所模範又豈馬融鄭玄之所可倫哉迨吾朱夫子以豪傑之才超卓之見義理縝密如蠒之絲如牛之毛心胸開豁如海之闊如天之髙集諸子之大成繼羣聖之丕緒所以過董韓爲不少矣𨿽然泰之至者否之端滿之至者覆之漸周程當文運亨嘉之盛而朱子當文運亨嘉之極盛而極極而衰一气化之自然耳自宋元至今有年矣傾否復泰則文明之治道學之興正在今日予何幸身親見之

二問科舉之設其來尙矣周制卿大夫三歲大比賢者能者是也至漢始有賢良明經等科

明經居多唐之取士有二由學館曰生徒由州縣曰鄕貢皆升於有司而進退之其臨軒自試日制舉不與焉不知與漢之明經同歟異歟謂科舉不足以得人則制科得陸贄亦賢相也龍虎榜得韓昌黎亦道學君子也宋儒楊中立有云科舉所得人者非科自足以得之豪傑之士由之以進耳其說然歟否歟今諸子由科目進矣豈無豪其人將爲陸贄之有相業者歟抑爲昌黎之以文章道徳名者歟試言之以觀所蘊對三代而上司徒之賓興以其行三代而下有司之進退以其文故三代之人爭自磨濯於禮義漢唐之人爭自磨濯於文章徳行而兼舉是我朝取士之方也諸生之所蘊蓄又豈忍自負明時哉夫成周之制以鄕三物教萬民而賓興之一曰六徳智仁聖義忠和二曰六行孝友睦婣任卹三曰六藝禮樂射禦書數此成周之世所以多士有濟濟之風吉人有藹藹之盛固非後世所能及也至若漢之賢良唐之生徒鄕貢名𨿽不同其取之以文則一而已誠如龜山所謂豪傑由之以進者也故宣公之智如子房辧如賈誼剛直而術不疏達時之務通民之情慷慨議論足以感人心經綸謀謨足以贊王業輔成中興之羙咸推內相之功是亦由科目而進者也若韓子之汲汲忠誠遑遑仁義上疏陳李賀之獘著論責陽城之忠忠犯人主之怒勇奪三軍之帥徙鱷魚之暴開衡山之云精神足以動天地文理足以感鬼神是亦由科目而進也執事所謂道學之君子也然則科舉之取士實何負於國家也哉愚也受朝廷教育之恩感執事策之之意固志伊尹之志學顏子之學以求爲當代之豪傑卓然自異於眾人者豈能使韓陸之文章政事專羙於前代是亦上之賜也執事幸恕其言之狂而成其志之大則不勝幸甚

三問學有國學有鄕學夏校殷序周庠學則三代共之是也鄕學有異制國學無異名果有其說歟西京以來郡縣未有學也東都永平臨雍飬老唐太祖大召名儒增廣生員或以爲未知所以爲教也其故何歟宋之學制益密於唐世校官得人如胡安定之教蘇湖之經義治事分齋君子有取焉其教之法可得聞歟諸君子力學有年被教育有素伊欲比隆三代飬士取士之盛取法安定明體適用之學其酌古今之宜而折衷之以對對禮闈春開多士雲集執事先生文章之司命人物之權衡乃舉夏商周之學漢唐宋之教而欲承學講求明體適用之學以爲酌古凖今之宜甚盛心也敢不悉心以對粵稽三代之學家有熟黨有庠術有序故夏曰校以教民爲義殷曰序以習射爲義周曰庠以飬老爲義皆鄕學也鄕學名𨿽異而實則同也國學有成均有瞽宗有上庠三代共之名不異其實亦同也若其飬士之法則聲音足以飬其耳采色足以飬其目歌詠以飬其性情舞蹈以飬其向脈詩書六藝之教無非所以飬其中和之徳而救其气質之偏也其取士之制則三年大比以六徳六行六藝興其賢者其取士之制皆非後世之所能及也迨夫東漢永平之治明帝臨雍老拜老尊師重傳酉﹖育饋醬以禮備焉大唐貞觀之治太祖大召名儒增廣生員論學講學之意篤矣二君者無窮行之實有閨門之恥其本不立其源不淸故所用非所飬所飬非所用有興學之名無興學之實不知聖賢大學之道信乎未知所以爲教也至於宋興學校大盛眞儒輩出若胡先生瑗之教於蘇湖各其材而篤焉如水利算法各分經義治事之齋此先儒所以深取之也𨿽然執事欲諸生明體用之學諸生請酌古今之宜可乎誠分國學爲經義治事之齋頒天下以禮樂法度之制使之春誦夏弦秋學禮冬讀書明體適用厚本抑末則我朝之學校誠可與商周比隆矣至設施之詳楷置之法展轉於愚心有年矣幸承執事之問仰得述其梗槪焉執事以爲可采進之天子之庭使立玊階方寸地叫閶闔以呈瑯玕不勝幸甚

四問孟子篇終歷敍堯舜湯文孔子道統之傳若禹臯陶伊尹萊朱太公望之徒皆見而知之者而朱子序中庸云自堯舜禹以至成湯文武之爲君臯陶伊傳周召之爲臣皆接乎道統之傳舉文武與堯舜並稱又舉傳說周召而不及萊朱太公望之徒何歟且云孔子之時惟顏曾之傳得其宗而孟子乃曰無有乎爾又何歟此皆諸士子之所講明者願究言之對執事先生奉綸音策多士以孟子朱子之敍羣聖爲疑而欲學者折衷之大哉問也敢不悉心以對夫孟子之敍道統在乎千載之前朱子之敍中庸在乎千載之後前乎千載者已但言其略後乎千載者又豈敢無所考而妄爲之說乎是故孟子之言取孟子之所知者而言也朱子之言取朱子之所知者而言也萊朱太公之傳道在孟子之時尙有典墳之可據在朱子之時則無文冊之可考矣今以六經考之則允執厥中者堯舜禹相受之心法建極者商湯周武相傳之心法堯舜禹臯陶之法法稽之典謨而丁見伊傳周召考之命誥而可知矣若夫萊朱太公則莫古於書考之於書則無徵莫古於易徵之於易則無傳宜乎朱子不敢敍之也至謂孔子之時惟顏氏曾氏之傳得其宗而孟子不歷敍之乃曰無有乎爾則亦無有乎爾盡其所敍堯舜以下皆大而化之全體之聖也顏子以下大而未化具體而微故謂之亞聖則可謂之聖人則未可使孟子而敍亞聖也則必自在而不辭矣惟其所敍者聖人也故致自謙之辭而自見其不得辭者耳何疑哉嘗觀論語於終篇亦歷敍聖人以及於孔子善達而在上則爲法於當時窮而在下則垂憲於萬世故繼往聖開來學其功反有賢於堯舜矣夫豈有二道哉管見區區未知是否執事先生進而教之幸甚

五問論語言人而不仁如禮何人而不仁如樂何以仁對禮樂而言是禮樂必本於仁矣又曰禮云禮云玊帛云乎哉樂云樂云鍾皷云乎哉說者謂敬而將之以玊帛則爲禮和而發之以鍾皷則爲樂是禮樂又本於敬與和矣豈敬也與仁有所別歟對仁者本心之全徳和敬者禮樂之本原非和敬爲禮樂之本謂和敬與仁心當有別愚請得而略陳之夫禮只是一个序樂只是一个和故禮樂者和敬之文和敬者禮樂之本也無本不立無文不行籩豆簠簋之器升降周旋之節與夫王帛之交錯者禮之文也苟非主一無適整齊嚴肅洞洞屬屬而將其禮則非禮矣是敬爲禮之本也然非心徳之全而私欲淨盡則豈有是敬哉柷敔笙鏞之音屈伸綴兆之節與夫鍾鼓之鏗鏘者樂之文也苟非至和之絪縕鼓舞動蕩而發於樂則非樂矣是和爲樂之本也然非心徳之全而天理流行則豈有是和哉故聖人言人而不仁如禮何言𨿽欲用禮而不仁則無敬以將之而禮不爲之用矣人而不仁如樂言𨿽欲用樂而不仁則無和以發之而樂不爲之用矣此愚所以爲明問復者如此也竊嘗有志於學禮樂之事矣夫禮之秩然者卽極天蟠地之機軸樂之純如者卽陰陽鬼神之橐鑰天地一禮樂之主也愚何幸聖人在上心天地之心興禮樂之治敬以將之和以發之使天地位而萬物育豈不盛哉𨿽然有虞之時舜之徳致和於上夔之樂召和於下而伯夷爲之典禮焉禮樂之興固在於聖君而禮樂之職亦在於賢臣執事倘以其志爲可取則固當上不負天子下不負所學致君爲堯舜之君致民爲堯舜之民同囿於雍熙太和而後已幸毋以爲僣

◆附錄

內閣學士春雨解先生行狀

朝列大夫交趾布政司參議春雨解先生墓碣銘

名臣言行錄

內閣學士春雨解先生墓表

皇明閣學記

○內閣學士春雨解先生行狀

公諱縉字大紳一字縉紳姓解氏其先居鴈門人唐金紫光祿大夫琬之孫禹爲吉州剌史因家焉其後世有聞人曾祖辰叟宋漕舉進士永豊主簿祖貞我元進士判安福州終東筦縣尹父開號筠澗國子生元贈參知政事母髙氏進士灞雪髙公之女也公生洪武乙酉十一月初七日始未生時母夫人夢老人以深衣大帶授之覺而異焉已而生公因取以爲名公生而秀異穎敏絕倫爲嬰兒時母夫人畫地爲字以教之一見不忘父亦奇之每賓客過從公在提抱間有問輒對聲皆成文由是眾亦異之七歲能屬文書過目成誦如流爲詩謌操筆立就往往出奇語先輩罕及焉稍長益肆力於學日記數萬言父子兄弟切磨講貫自爲師友通五經尢長於易書時縣令姑蘇沈士行聞公及其妹婿黃金華俱有名遂選爲縣庠生自是文思大進若水湧山出崢嶸浩汗不可名狀一時名公巨儒折輩行與之交洪武丁卯年十九與兄綸曁金華試江西皆中選公以年少魁江右士由是名聲籍籍明年春試禮部三人皆登進士第太祖皇帝嘉其年少穎異顧語廷臣曰解氏二子一婿並爲進士非有賢父兄其能致是乎嗟賞久之公遂與金華皆爲中書庶吉士嘗應制春雨詩飬鶴賦操筆而成造語奇崛太祖益愛之其爲庶吉士時日造中祕書因得翻閱所藏古今天下之書無所不記由是意會心融而其中宏愽深窈弗可涯涘時中書舍人詹孟舉以書名世亟稱公書有法而用筆精妙出人意表遂相與講求古人書法悉得其要領當時有得其片紙隻字皆珍藏什襲不啻重寶上以其親老二子皆仕特賜歸省曁還朝攺授江西道監察禦史歲庚午詔近臣有父在者皆得入覲時公父年八十餘卽日上道及謁見太祖深加禮遇因憫其老特命公歸侍以終飬焉公至家事親之暇輒閉戶讀書率意爲古文其於性命道徳之奧諸子百家之說以至佛老方技之書靡不研究其造詣益深矣或半酣興至落筆數千百言倚馬可待未嘗創槁人以太白擬之二親相継以沒旣襄事用大臣薦起爲翰林待記壬午之夏太宗皇帝入正大統首咨文學老成徳望重者有言公卽召至親加勞問公應畣敏揵無所凝滯一時詔敕號令頒布四方皆出公手於是上深眷遇之拜翰林侍讀學士其任職日侍左大論思獻納多所俾益永樂甲申春建儲東宮愼筵進以道義之說輔以聖賢之學從容啟沃匡益爲多焉上方銳意稽古禮文之事詔修邛女傳永樂大典諸書公爲刊定凡例刪述去取並包古今搜羅隱括纖悉靡遺公在朝專備顧問言論剴切無有所隱彌綸黼黻之功不可殫述其薦拔人才引進善類惟恐弗及歲丙戌以事出爲廣西布政司參議未幾復調交址公至以夷人新附撫綏安輯不失其宜南夷安之乙未正月卒於北京享年四十有七娶徐氏繼陳氏子男二人長曰禎應次曰禎亮女一人適上凍胡世恆卒之日其平生交處及從遊者相與具棺隧權厝公於郊外丙申姻家子通判髙原始歸旅襯定窆於仁壽鄕灞溪株山之原公生而秀朗目光如冰才具眾長學貫千古上旣信任苟有益於國家𨿽違眾而行無所顧忌四方之士爲時所推許者甄拔無遺公退一室蕭然惟畱心翰墨揮泗忘倦言笑竟日不爲崖岸其所著有白雲槀東山集太平新說凡若干捲其平生行能可見者若此而其中之所蓄淺見薄識之士有不能窺其際也因具列如右以竢立言君子有所采焉

奉議大夫左春坊大學士兼翰林侍讀學士兼修國史門生曾棨狀

○朝列大夫交趾布政司參議春雨解先生墓碣銘

嗚呼此解公大紳之墓葬二十有二年矣其友楊士奇始克序而銘之序曰解氏姬姓其先居鴈門唐同州剌史涴之孫隱爲蘄州司戶參軍始家廬陵之同水鄕參軍六世孫盛遷吉水邑中世有科第至諱夢斗宋大學上捨生生諱應辰元髙安縣學教諭生諱子元舉進士授安福州判官兵亂守節死生開先號筠澗娶髙氏進士若鳳之子公之公母也公諱縉字大紳自幼穎悟絕人五歲父教之書應口成誦七歲賦詩有老成語十歲日誦數千言終身不忘十三盡讀四書諸經貫穿其義理老成不能難也而文思溢發十九舉汪西鄕試中第一洪武二十一年會試禮部中第七廷試讀卷者以所對策言論過髙抑寘第三甲時兄綸及女弟之夫黃金華同登弟太祖髙皇帝喜其一家三人出仕授綸禮部祠祭王事公與金華皆中書庶吉士日侍左右甚見愛重閒暇數召兩人論議考其所學一日諭公曰爾試思當今施政所宜直述以聞退卽具奏大槪言陛下得國之正非唐宋所及取天下於羣盜救生民於塗炭徐定燕都市不易肆而女寵外戚寺人藩鎭之患消融底定皆處之有法矣不邇聲色不殖貨利不爲遊畎皆遠過漢唐宋之君而無愧三代聖王矣惟願喜怒一聽於天理而推誠任使不以察爲明又言陛下拳拳於畏天畏鬼神治民治彊暴然畏民者畏天下本治心者治民之本之言令不必數攺數攺則民疑刑不宜太繁太繁則民翫法司近有朋姦罔上倚法而姦二條下人殆難措手足矣及言禦覽之書宜集唐夏商周孔及濂洛關閩之言隨事類別以備勸戒又言六經殘缺莫甚禮樂宜正禮經及訪求審樂之儒作樂書及言祀天宜復掃地之規尊祖宜備士廟之制大常非可以肄俗樂又言僧道之壯者宜黜之使復人倫經咒之妄者悉火之以杜誑惑斷瑜珈之教禁符式之科絕鬼誣破淫祀以底善治又言進人當擇賢否授職當量重輕今大誥有不爲君用之罪則仕者不復擇矣又言古者鄕鄰善惡必記今𨿽設申明旌善二亭而無常庠鄕學之教互知之法𨿽嚴訓告之方未備宜取古人治家睦鄰之法若古藍田呂氏鄕約及今義門鄭氏家範布之天下世臣大族率先以勸旌之復之爲民表率而致治不難矣又言易曰王公設險以守其國重門擊柝以待暴客而近世狃於宴安墮城池銷鋒鏑諱言兵事以爲已治天下一旦或有不測之虞何以爲備宜敕有司以時整葺寬之歲月守以裏胥額設弓手課之射教民以農隙兼習兵且乞設武舉以收英才又言宜廣鄕校前代多有書院有學田有貢士莊宜修復以教飬賢士又言極刑之禁慮有遺才給配婦人恐傷節義旣奏上嘉其識正公素與兵部尙書沈縉不合奏公入部堂索皂隸語嬉慢非禮上慮公優閒怠逸卽除江西道監察禦史蓋以繁劇玊成之也時都禦史袁泰怙勢家人橫恣諸道禦史欲紏之無敢執筆爲章者公揮筆直就歷舉其過章上𨿽曲宥泰而一時多其直上又慮公少涵飬將爲眾所傾召其父至父至諭曰才之生甚難而大器者脫成其以而子歸益進其學又諭公曰朕於爾義則君臣恩同父子其歸盡心於古人後十年來朝朕大用爾遂侍父歸公天分髙又感上人恩歸益自勵而造詣深矣數歲髙皇帝上賓容趨赴臨權臣忌公者謂赴臥非詔旨遂謫河州歲餘權臣黜召還以爲翰林待詔太宗皇帝入嗣大位首索公旣見寘諸左右深信任之時朝廷詔敕與凡大制作咸出公手每預密議寵賚加厚升侍讀數月升侍讀學士奉訓大夫上初與武臣等二三人議建儲文臣惟金忠預皆靖難時股肱也武臣咸請立皇第二子髙煦謂其有扈從功上不聽福等叩首靖不已終不聽遂召公預議事已定然祕未發明年冊仁宗皇帝爲皇太子髙煦爲漢王進公翰林學士兼右春坊大學士奉議大夫又明年福等所初議頗泄於外髙煦素不樂公言於上曰藩府之舊無泄者其縉泄之遂出公爲廣西布政司參議授朝列大夫又以李至剛言公怨望攺交趾八年入奏事時車駕已出徵北虜至京師見仁宗而歸車駕還髙煦言解縉瞰上遠出覲儲君徑歸無人臣禮遂微下獄後三年以病中素所交遊出資斂之外侄髙建春歸其柩葬之髙氏公死後家徙邊仁宗皇帝臨禦特赦還而官其從子禎期爲中書舍人公仕前後不十歲爲庶吉士再歲禦史永滿歲爲學士四歲兩贊外藩皆席未暖初修髙皇帝實錄及永樂大興皆爲緫裁考會試者一讀廷試卷者二聲名在天下籍甚惇孝友重義輕利遇人憂患疾苦輒隱於心苟可用力盡意爲之篤於故舊及名賢世家之後喜引拔士類或誚其泛愛者終不爲變襟宇闊略不屑意細故而表裏洞達絕岸崖𨿽野夫稚子皆樂親之求文與書者日輻輳率與之無厭倦意或言有不當與者笑曰雨露豈擇地而施哉且人孰不可與進者不畏疆禦承運庫官張興恃寵而橫嘗笞擊人於左順門公過之叱興曰禦座在此敢爾違犯禮法乎興𨿽忿公然不敢一語俛首遽斂退同官沼職事或有失誤公在上前率引爲已過明知人太宗常與論羣臣禦筆書蹇義等十人名命各疏於下十人者皆上所信任政事之臣亦多於公善而具以實對於義曰其資重厚而中無定見於夏原吉曰有徳有量而不遠小人於劉雋曰𨿽有才幹不知顧義於鄭賜曰可謂君子頗短於才於李至剛曰誕而附勢𨿽才不端於黃福曰秉心易直確有執守於陳瑛曰刻於用法而能持廉於宋禮曰戇直而苛人怨不卹於陳治曰疏通警敏亦不失正於方賓曰簿書之才駔儈之心旣奏上以授仁宗曰李至剛朕洞屬之矣余徐驗之仁宗因問公建文所用諸人對曰此皆洪武中人才往事不足論已遂問尹昌隆王汝玊對曰昌隆君子而量不弘汝玊文翰皆不易得所惜者市心耳十餘年仁宗出其所奏十人者示士奇且諭之曰人率謂縉狂士縉非狂士向所論皆定見也公之文雄勁奇古新意疊出敍事髙處逼司馬子長韓退之詩豪宕豊贍似李扗其教學者恆曰寧爲有瑕玊勿作無瑕石書小楷精絕行艸怭佳其卒以永樂十三年正月十三日春秋四十有七配徐氏有賢徳子男二禎應卒於徙所以禎亮孫男女各二人太宗皇帝初召翰林七人入內閣其三出廬陵公與胡公光大及士奇也三人相與厚而相知深今獨士奇在胡公墓上之石士奇書之公墓石未有書其可不書銘曰千里之足越國過都或一蹷之不虞楩楠�尋其寸之螙寧見捐於匠輸郁乎紛紛承日五色競瞻望以欣快何泯沒之遄疾幹將地下其神不死尙有光華天漢之涘觧公沒光大約餘各爲文字未及爲而光大沒余初爲解公傳去年得周恂如所錄公洪武中奏對槁近得禎髙將來世譜又攺傳爲此文𨿽於公平素磊落軒豁意度有未悉然所爲可傳於後者在此不在彼也遂以授禎亮禎亮淳篤有爲今幸蒙天恩悉還其故廬園田則奉親敬長之餘一志於進學進徳庶幾稱公之子而以副吾輩之望禎亮勉之楊士奇撰

○名臣言行錄

解縉字大紳江西吉水人進士仕洪武永樂間官至翰林學士兼右春坊大學士交趾參議卒年四十七公自幼穎悟絕人五歲父教之書應口成誦七歲賦詩有老成語十歲日誦數千言終身不忘十三盡讀四書諸經貫穿其義理文思溢發十九舉江西鄕試第一洪武二十一年會試中第七廷試讀卷者以所對策言論過髙抑置第三甲太祖髙皇帝喜授庶吉士侍左右甚見愛重閒暇數召論議考其所學一日諭公曰爾試舉今施政所宜直述以聞退卽具奏大槪言陛下得國之正非唐宋所及取天下於羣盜救生民於塗炭徐定燕都市不易肆而女寵外戚寺人藩鎭之患消融底定皆處之有法矣不貳聲色不殖貨利不爲遊畋皆遠過漢唐宋之君而無愧三代聖王矣惟願喜怒一聽於天理而推誠任使不以察爲明文陛下惓惓於畏天畏鬼神治民治彊暴然畏民者畏天之本治心者治民之本又言令不必數攺數攺則民疑刑不宜太繁太繁則民玩法司近有朋姦罔上倚姦爲姦二條下人殆難措手足矣又言禦覽之書宜集康虞夏啇孔周及濂洛關閩之言隨事類別以備勸戒又言六經殘缺莫甚禮樂宜正禮經及訪求審樂之儒作樂書又言祀天宜復掃地之規尊祖宜備七唐之制大常非可以肆樂又言僧道之度者宜黜之使復人倫經咒之妄者悉火之以杜誑惑斷瑜珈之教禁符式之科絕鬼巫破淫祀以底善治又言進人當擇賢否授職當量重輕今大誥有不爲君用之罪則仕者不復擇矣又言古者鄕鄰善惡必記今𨿽設旌善申明二亭而無黨庠鄕學之教互知之法𨿽嚴訓告之方未備宜取古人治家睦鄰之法若古藍田呂氏卿約及今義門鄭氏家範布之天下世臣大族率先以勸旌之復之爲民表率而致治不難又言易曰王公設險以守國重門擊柝以待暴客而近世狃於宴安墮城池銷鋒鏑諱言兵事以天下爲已治一旦或有不測之虞何以爲備宜敕有司以時整葺寬之歲月守以裏胥額設弓手課之射教民以農隙兼習兵乞設武舉以收英才又言宜廣鄕校前代多有書院有學田有貢士莊宜復以教飬賢士又言極刑之禁慮有遺才給配婦人恐傷節義旣奏上喜其識正上又慮公優閒怠逸卽除江西道監察禦史蓋以繁劇玊成之時都禦史袁泰怙勢家人橫恣諸道禦史欲紏之無敢執筆爲章者公揮筆立就歷舉其過章上𨿽曲宥泰而一時多其直上又慮公少涵飬將爲眾所傾召其父至諭曰才之生甚難而大器者晚成其以而子歸益進學又諭公曰朕於爾義則君臣恩同父子其歸益盡心於古人後十年來朝朕大用爾遂侍父歸公天分髙又感上大恩歸益自勵而造詣深矣數歲髙皇帝上賓趨赴臨非詔旨遂謫河州歲餘權臣黜召還以爲翰林待詔太宗皇帝入嗣正位首索公旣見置諸左右深信任之時朝廷詔敕與凡大制作咸出公手每預密議寵賚加厚升侍讀數月升侍瀆學士丄初與武臣丘福等三人議儲文臣惟金忠預皆靖難時股肱也武臣咸靖立皇第二子髙煦謂有扈從功上不聽福等叩首請不已終不聽遂召公預義事定然祕未發明年冊仁宗皇帝爲太子封髙煦爲漢王進公爲翰林學士兼右春坊大學士又明年以所初議頗泄於外髙煦素不樂公言於上曰藩府之舊無泄者其縉泄之遂出公爲廣西右參議李至剛言公怨望攺交趾八年入奏事時車駕已出徵北虜至京師見仁宗皇帝而歸車駕還髙煦言縉瞰上遠出覲儲君徑歸無人臣禮遂徵下獄後三年以病死獄中素所交出資斂之外侄髙建春歸其柩葬之髙氏仁宗皇帝臨禦特官其從子禎期爲大理評事了禎亮亦爲中書公仕前後不士年爲庶吉士再歲禦史未滿歲爲學士四歲兩贊外藩皆席未暖修髙皇帝實籙及永樂大典皆爲緫裁考會試者三讀廷捲者二聲名在天下籍甚惇孝友重義輕利遇人憂患疾苦輒隱於心苟可用力盡意爲之篤於故舊及名賢世家之後喜引拔士類或謂其泛愛終不爲變襟宇闊略不屑意細故而表裏洞達絕崖岸𨿽野夫稚子皆樂親之求文與書日輻輳率與之無厭倦意或言不當與者笑曰雨露豈擇地而施且人孰不可與進者公不畏彊禦承運庫官張興恃寵而橫笞擊人於左順門下公過之叱興曰禦座在此爾敢違犯禮法興𨿽忿公然不敢應一語俛首遽斂退同官治職事或有失誤公在上前率引爲已過太宗常與公諭羣臣禦筆書蹇義等十人名各疏於下十人者皆上所信任政事之臣亦多於公善而且以實對於蹇義曰其質厚重而中無定見於夏原吉曰有徳有量而不遠小人於劉雋曰𨿽有才幹不知顧義於鄭賜曰可謂君子頗短於才於李至剛曰誕而附勢𨿽才不端於黃福曰秉心易直確有執守於陳瑛曰刻於用法而能持廉於宋禮曰戇直而苛人怨不卹於陳洽曰疏通警敏亦不失正於方賓曰簿書之才駔會之心旣奏上以授仁宗曰李至剛朕洞屬之矣余徐驗之仁宗因問公建文所用諸人對曰此皆洪武中人才往事不足論也遂問尹昌隆王汝玊對曰昌隆君子而量不弘汝玊文翰不芴得所惜者市心耳後十餘年仁宗出其所奏上人者示士奇且諭之曰人率謂縉狂士縉非狂士向所論皆定見也公之文雄勁奇古新意疊出敍事髙處逼司馬子長韓退之詩豪宕豊贍似李杜其教學者恆曰寧爲有瑕玊不作無瑕石書小楷精絕行艸皆佳其卒以永樂十三年正月十三墓碣銘並楊士奇撰太宗靖難兵駐金川門卽命詔召公旣至甚喜始建內閣除翰林七人而公爲首今內閣規制皆自公始及議儲未決乃召公預議公言立嫡以長継曰好聖孫宸衷頓悟事遂定後丘福等泄此語於漢庶人怨譖不已乃調外任竟下獄邂逅以死固非朝廷之意實漢庶人之所爲也謇齋鉆綴贊曰

奇才瑞世景星鳳凰疏陳賈董文擅班楊恩同父子聖諭煌煌旣伏而騫謀謨廟堂評品十人策定元良言行毀至身隕名章

○內閣學士春雨解先生墓表

公諱縉字縉紳一字大紳別號喜易一號春雨江西吉安府吉水縣東坊人其先世譜可考見公提攜至成童卽警悟超拔人目爲神童未冠發觧水西第一及試禮部進廷對卽言論剴切不詭於時洪武中我太祖特異其才命爲庶吉士令日侍左右暇常諭公曰爾試思施政所宜直述以聞公退卽上封事毋慮千百言一以堯舜三代爲法漢唐宋以下姑置勿論已而復陳大平十策蓋有陸贄之風焉授翰林中書居無何我太祖欲老其才攺江西道監察禦史公卽劾堂官不避忌蓋有王章之風焉太祖復惜其才召其父開至諭曰才難其以若子歸令益進學先是又常諭公曰朕於爾義則君臣恩同父子其授先朝隆遇也如是歸數歲我太祖已不及用公公卽感泣蒲伏赴臨論者以非召旨斥之謫河州尋復召爲翰林待詔我太宗入繼大統素簡其奇才速命訪公旣至喜甚寘諸左右每項密議多建所大制作永樂中復首選公與胡公儼胡公廣楊公士奇金公幼孜董公淮楊公榮凡七人居內閣修洪武實錄永樂大典公爲緫裁蓋有遷固之風焉升數月升侍讀學士上初與武臣議建儲丘福等咸請皇少子髙煦公力贊仁廟仁孝居嫡長重以監國功宜承大統由是悟上意竟不一動搖封髙煦爲漢王進公翰林學士兼春坊大學士時如胡文穆輩六人與公後先公皆舉之同升而上益信焉其受中朝知眷也如是未幾丘福等泄公語於外髙煦讒公遂落職出參廣西議李至剛素憚公上公怨望遂攺交趾車駕北徵公以事入謁仁謁而歸髙煦復讒公曰縉瞰上遠出覲儲君徑歸無人臣禮遂徵下獄寢以病卒家亦徙邊人知不知咸悼之素所交遊與公殯旣外侄髙建春歸其骨於鄕槁葬之髙氏不封不樹人罕識爲公之墓焉洪熙初仁廟禦極乃赦其家從子禎期爲中書舍人正統中復公家田廬追贈朝請大夫贊治少尹官其子禎亮爲中書舍人公爲人慷慨洞豁略不修廉隅鑑別淑�了無遺憾於書靡所不讀善行艸小楷尢精絕人購之至兼金不能易其所爲詩文類如其爲人然今有學士集並續集行於世後學仰之者率私謚爲文藝論公者固未足得公之全以出處病公又烏能盡以是點公而使之相�程朱王魏之論定欒大夫祀梁王之往輒吾人又何慮而恥蹈也夫開落之在公公何訃哉古云鄕先生可祭於社者公是也今公之死罹於靑蠅而葬不能封馴至於今嗚呼廣有民社之寄其何能於公辭而更不能表以示民其何以彰公之徳公徳非俟廣而後彰也其何將以踐吾諾於同年兄劉以貞之前乎故命工碣於墓且以慰其曾玄之孝思以告其後之人曰行全者名終莫能缺也賜同進士同身文林郎吉水縣知縣周廣撰

○皇明閣學記

解縉字大紳世居鴈門厥後徒吉水遂爲吉水人曾大父應辰元髙安教諭應辰生子元子元生開先開生縉縉生而英悟奇絕五歲誦書七歲賦詩十歲日記數千言十九舉江西鄕試第一洪武廿一年訃偕如京師考官劉三吾閱卷極其稱賞名𨿽大振與凡綸曁女弟之夫黃金華同舉進士皇祖親加簡拔選縉及金華爲庶吉士讀中祕書日侍左右特被寵眷一日寓大庖西室諭之曰爾縉試舉今日施政所宜直述以聞縉卽艸以進其略曰

陛下得國之正非唐宋所及取天下於羣盜救生民於塗炭命將出師皆受箴算不假良平不倚信布安寵外戚寺人藩鎭之患消融底定不邇聲色不殖貨利不爲遊畋又遠過漢唐宋之君而無愧三代成王矣夫令出惟行不宜數攺數攺則民疑刑不宜太繁太繁則民玩法今好善而善不顯善者未必蒙福惡惡而惡日滋惡者未必蒙禍臣願篤惇信之本加愼密之功喜怒一聽於天理存飬無間於湏臾夫人君不以察爲明元首叢挫則服肱惰萬事皆隳矣人君當以徳爲政常徳罔愆則眾志應夫命用休矣今畏天畏鬼神矣畏民則未至治民治彊暴矣治心則未至臣願畏民爲畏天之本治心爲治民之本祭不必瀆受無咎之福神不必榮享無爲之治經正則庶民興故孟子詎詖行息邪說臣願上沂虞夏啇周之華奧下及濂洛關閩之佳葩釋老之莊者驅之復於人倫絕咒之妄者火之絕其誑惑斷瑜珈之教禁符式之條名不正則言不順賈生定官名易服色臣願明經制以任諸侯王子眾職推恩義以待百執事於一體大臣不施辱罵屬官不加搖楚大禮樂不興非所以恊神人臣願配天復掃地之規尊徵隆七廟之制祀列聖於大學祀孔子於諸學而又訪求審樂之儒大備禮經之缺夫險要不防非所以保國家願開武舉以收英才擇關隘以屯重鎭額設弓手課以弓帑兼教民兵習之於兵農而又時申戒飭之令特重官守之防風俗不正非所以示民趨願仿藍田呂氏鄕約及浦江鄭氏家範率先於世族以端範則夫田稅不均非所以厚生願行授田均田之法擬常平義倉之舉積久以歲月以豊財賦夫臺綱不肅非所以厲淸要長風采今禦史紏彈咸承密旨未聞舉善日除姦臣願去朋姦倚法之條使民有所恃而不恐夫賢路不淸非所以勵頑鈍獎忠貞今椎埋嚚悍列布朝省朝捐刀鑷擁冠裳願遵鄕舉裏選之法使民有所勸而爲善願陛下推以愛臣之心愛天下推以待臣之心待萬民幸垂鑑焉奏凡數千言上喜其識時兵部侍郎沈溍忌縉才誣其狎侮胥隸【通篇只此狎侮胥隸四字與東裏墓碣銘不相同也】上慮其中傷卽拜江西道監察禦史值都禦史袁泰構害張昶怙勢恣橫諸道禦史莫敢紏其非縉執筆起艸力詆其姦狀又代虞部郎中王國用論救韓國公李善長冤疏上又慮其涵飬未至召縉父諭曰才之生甚難而大器者晚成其以而子歸益進其學又諭縉曰朕於爾義則君臣恩同父子其歸益盡心於古人後十年來朕大用爾未晚也縉侍父歸感恩勵志所造益深矣髙皇帝升遐縉趨赴臨權臣構害謂赴臨非詔旨遂謫河州未幾召還入爲待詔一日於宮中披覽建文時羣臣所上封事千餘通命縉編閱有關政治者畱覽余悉焚之文皇靖難雅聞縉名拜侍讀學士階奉訓大夫初開文淵閣簡用七人備顧問以縉爲首諭之曰爾七人朝夕相與共事鮮離左右朕嘉爾等恭愼故在宮中亦屢言之然恆情保初易保終難朕常存於心爾等亦宜謹終如故庶幾君臣保全之羙縉對曰陛下不以臣等淺陋俯垂信任敢不策勵圖報上喜各賜公服又曰皇后欲召見爾七人命婦其卽赴柔儀殿見之永樂元年十二月壬辰上禦謹身殿閱髙祖禦制文集諭縉曰皇考文章天姿髙邁然亦學問所至觀其所著皆天地之心帝王之度語簡理至藹然可見朕於宮中徧索宸翰不可得有言建文君自楚時並寶璽皆毀矣意者其有逸帙乎縉對曰國初佐命之臣理當有之於是遺書諸藩索之二年八月己丑縉呈大學正心章講義上覽之至再諭之曰人心誠不可有好樂一有好樂泥而不返則欲必勝理若心能虛靜事來則應事去如明鑑止水自然純是天理朕每朝退默坐未嘗不思管此心爲切要十二月進文獻大成賜宴禮部是歲文華寶鑑成上賜皇太子諭縉曰朕皇考訓戒太子常采經傳格言爲儲君昭鑑錄朕此書稍加充廣益以皇考聖謨大訓以爲子孫帝王萬世之法誠能守此足爲賢君昔秦始皇教太子以法律元帝授太子以韓非書帝王之道廢而不講此所以亂亡朕此書皆大經大法卿等兼輔東宮從容閒暇亦當以此爲說庶幾成其徳業他日不失爲守成令主嗣後纂修髙廟實錄及永樂大典命縉爲緫裁官先是上與淇國公丘福等二三大臣議建儲諸臣咸謂髙煦有扈從功上不以爲然召縉密議事遂定立仁宗爲皇太子髙煦爲漢王加縉爲學士兼右春坊大學士陛奉議大夫未幾初議泄於外髙照知之憾縉獨深遂譖於上曰藩邸舊臣無泄者其縉泄之乃坐縉廷試讀卷不公罪出爲廣西參議旣而禮部尙書李至剛誣縉怨望攺交址八年入京奏事時車駕北徵皇太子監國縉伏謁徑歸髙煦聞之又譖縉私覲儲君無人臣禮復竄文址之化州檢討王儞在謫所邀與同趨廣東之化州縉復上言請用數萬人鑿贑州上大震怒徵逮詔獄拷掠備楚詞連大理丞湯宗中允李貫贊善汝玊編修未紘檢討蔣驥潘幾蕭引髙經歷髙得晹及李至剛相継死獄中縉子禎應禎亮舉家戍邊仁宗登極特宥還官其子禎亮爲中書舍人縉襟宇矌略絕無城府喜引拔士類如曾棨等二十八人俱所獎進太宗常命縉評諸臣縉以實對於蹇義曰其資厚重中無定見於夏原吉曰有徳有量不遠小人於劉雋曰𨿽有才幹不知顧義於鄭賜曰可爲君子頗短於才於李至剛曰誕而附勢𨿽才不端於黃福曰秉心易直確有定守於陳瑛曰刻於用法而能持廉於宋禮曰戇直而苛�怨不卹於陳治曰疏通警敏亦不失正於方賓曰簿書之才䢐儈之心旣奏上以授仁宗曰李至剛朕洞屬之餘徐驗之仁宗嘗問建文所用諸臣縉曰皆洪武中人才往事不足論問尹昌隆王汝玊曰昌隆君子而量不洪汝玉文翰不易得所惜丈市心耳縉卒十餘年仁宗出所評十人者示楊士奇曰人謂縉狂士今知非彊士也士奇銘其墓曰千里之定越國過都或一蹷之不虞楩楠百尋其才之螙寧見捐千匹輸郁乎紛紛五采承日競膽似忻快何泯滅之遄疾幹將地下其神不死尙有光華天漢之涘廖道南曰縉負奇气抱雋才意興所到肆筆成章水摶蛟蚪陸剸犀象淵乎其不窮浩乎其有餘其自視何如者而髙皇网羅英俊智屈羣策當時翊運元臣𨿽親如善長貴如廣洋惟庸近侍如安如濂如觀如素雷霆所擊罔不震懾縉以一少年上庖西萬言疏批鱗逆心罔所諱忌而聖度優容令其進學才難之嘆猶可想見規模眞弘遠矣召旋河隴踐�淸華密贊建儲有故老舊臣所不及知獨幹運廟謨措神器於盤石視古英哲何以加諸然沮交址力抗權幸卒罹於讒莫之敢悲夫贊曰董子三策賈生萬言誓日邅回朔風孤騫縉也奇才國士鮮儷遭際眞龍逆鱗弗諱河朔旣竄日南載遷魂飛湯火殄瘁疇憐文貞銘辭勒於貞石潛光益彰煦耀方策

解學士文集十卷終

