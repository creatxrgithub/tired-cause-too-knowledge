

欽定四庫全書

集部五

牧庵集

別集類四【元】

提要

【臣】等謹案牧庵集三十六卷元姚燧撰燧字端甫號牧庵河南人姚樞從子也【案元史稱樞爲柳城人元無柳城當是據志狀之文著其祖貫耳】初以薦爲秦王府文學後歷官至翰林學士承防集賢大學士謚曰文事迹具元史本傳燧𨿽受學於許衡而文章則過衡逺甚張養浩作是集序稱其才驅气駕縱橫開闔紀律惟意如古勁將率市人戰鼓行六合無敵不北柳貫作燧謚議稱其典冊之雅奧詔令之深醇抉其浮靡一返古轍而銘志箴頌雄偉光潔家傳人誦莫得而掩𨿽不免同時推奬之詞然宋濂撰元史稱其文閎肆該洽豪而不宕剛而不厲舂容盛大有西漢風宋末獘習爲之一變

國初黃宗羲選明文案其序亦云唐之韓柳宋之歐曽金之元好問元之虞集姚燧其文皆非有明一代作者所能及則皆異代論定其語如出一轍燧之文品亦可槪見矣其集久佚不傳明文淵閣書目有牧庵集二十冊而諸家著錄皆未之及劉昌輯中州文表所選燧詩較元文類僅多數首文則無出文類之外者昌跋稱牧庵集五十首聞松江士人家有刻本南北奔走竟莫能致今所得乃錄本多殘缺視刻本僅十之二黃宗羲序天一閣書目云嘗聞胡震亨家有牧庵集後求之不得蓋已久佚惟永樂大典所收頗夥校以劉致年譜中所載文目𨿽少十之二三而較之文類所選則多十之五六矣詩詞更多出諸家選本之外謹排比編次釐爲三十六卷以存其槪劉致年譜一卷亦附於後集中諸體皆工而碑志諸篇敍述詳贍尢多足補元史之闕又不僅以詞采重焉乾隆四十九年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費墀

牧庵集原序

皇元宅天下百許年倡明古文才姚公牧庵一人而已蓋常人之文多剽陳襲故弗克振防惟牧庵公才驅气駕縱橫開閣紀律惟意其大略如古勁將率市人戰彼𨿽數不我習一號令之則鼓行六合所向風從無敵不北𨿽路絕海嶽亦莫不迎鋭而開猶度平衍視彼選兵而陣擇地而途才一再敵輙衰然且老者相萬矣走年二十四見公於京師時公直學士院每有所述於燕酣後岸然瞑坐詞致砰隠書者或不能供章成則雄剛古邃讀者或不能句尢能約要於繁出奇於腐江海駛而蛟龍拏風霆薄而元气溢森乎其芒寒熇乎其輝煜一時名勝靡不鰓鰓焉盡閟所有伏避其路而將相鼎族輦金篚幣托銘先世勲徳者路謁門趨如水赴壑厥問之崇學者仰之山斗矣每往來江湖間贐餞燕勞月無虛朝二千石趨翼下風吟嘯自若巷陌之者謂君神仙人嘗謂唐三百年其文爲世所珍者李邕韓愈二人或所蔇若市或酬金牣門最其凡論之公蓋兼有至其外榮達喜施與宏逸髙朗中表惟一年愈艾而气莭愈隆顧有前人所未備者然則公之奇侅瑰異者獨文乎哉公沒之十一年當泰定攺元江西省臣求所述於文凡如幹篇將板行世郎中蔣煥華甫走書濟南以文序請竊惟韓昌黎文李漢氏序歐陽公文蘇軾氏序公與二子代𨿽不同要皆間气所鐘斯文宗匠振古之人豪也走何人敢於焉置喙辭不獲因紀平昔所嘗得諸心目者姑副所懇公諱燧字端甫仕至翰林學士承防榮祿大夫集賢大學士太子賔客牧庵其自號云濟南張養浩撰

文章有一代之宗工其出也秉山川之靈闗天地之運所謂百年防見者也漢四百年惟司馬遷父子揚雄班固四人兩晉魏隋之間則無聞矣唐三百年惟韓愈栁宗元二人宋三百年惟歐陽修蘇軾二人當是時非無作者雜出其間與三四君子相與度長而絜大並駕而齊驅焉然皆掇拾剽竊不能成一家之言負當代宗工之任此山川之气天地之運誠有時而或息卽我朝國初最號多賢而文章眾稱一代之宗工者惟牧庵姚公一人耳公營州栁城人營州之族好馳馬試劍遊畋爲樂公獨嗜學績文早負奇气非所謂秉山川之靈闗天地之運者乎至大戊申公爲翰林承防予忝末屬始拜公於翰林是年冬詔修成宗皇帝實錄日侍公筆硯間遂得手鈔公文數十篇玩誦日夜不置其後實錄成進方將求公全帙編次而公謁告南來矣曩得寕國所刋本校之旣非全校帙譌舛尢多每爲悵然也至順壬申之門人翰林待衛劉公時中始以公全集自中書移命江浙以郡縣贍學餘錢命公駸木大恵後學予時承乏提學江浙儒學因獲董領其事私竊欣幸乃與錢塘學者業景修従加校讐分門別類得古賦三篇詩二百二十二篇序二十八篇記五十三篇碑銘墓志一百四十篇制誥五十八篇傳二篇贊十五篇說十一篇祝冊十篇雜著十三篇樂府百二十四篇縂六百八十九篇【案牧庵集今無全本卽此序及年譜猶可見其各體文之原數】凡五十卷竊惟公之文雄深雅健世罕有知焉譬如太羮酒食而無味然足以享天嗚呼艸者之有望於後世之子云也宜哉至順昭陽作噩之嵗季春之閠儒林郎江浙等處儒學提舉鄱陽吳善序

欽定四庫全書

牧庵集卷一

元姚燧撰

祝冊

加謚祖宗告祀南郊冊文

維至大二年蒼龍己酉冬十月庚戌朔十有九日戊辰嗣皇帝臣某臣賴上天之佑祖宗之靈得以末之躬托於億兆京垓臣民之上持盈守威凡今三年身至太廟兩嘗祼將非獨於親立愛臣家庻亦孝治可先天下而祠官讀祝於太祖室惟曰聖武皇帝處宗室亦惟曰景防皇帝至世祖室則曰聖徳神功文武皇帝名譽之羙垂無已者多及六言顧於創業之主垂統之宗開我後人承承繼繼億萬維年者稱述成功盛徳有所未盡心實欿然謹遣太尉尙書右丞相臣某禋致牲玉燔柴泰壇昭告昊天上帝加諡曰太曰法天唘運聖武皇帝睿宗曰仁聖景防皇帝伏惟圎靈居髙聴卑灼臣微忱勅我祖宗歆此嘉誅臣不勝感激戰栗之至

皇帝尊號玉冊文

維至大二年正月乙酉朔越七日辛丑皇太子中書令樞宻使臣某謹率中外文武百僚頓首頓首謹言昔我世祖旣平炎趙質之於書幅員廣長振古無倫覆燾之下八紘萬國莫敢不庭何獨一王西北岸然憑道阻修方命正朔徳綏之而不摰威董之而不詟夫豈不能齊罪致罰深入其地終以聖人親其宗廟包荒有年成宗繼序憤久驁頑天鑑昭明於裕皇孫獨無陛下授以太祖皇帝信寶撫軍漢北是固以張足付神器之本時未及冠承命卽行其視萬里明闠寒冽之鄊不逺不難如堂適庭至則奨厲諸軍修明法制簡拔果藝均苦分勞解衣燠寒推食飫饑洸洸汔汔士气日作睿算伐謀待冦嵗至奪人以先身踐戎行霆馳電擊大北其羣虛已不務日愼一日始終十年不狃屢勝狂狡不懲悉鋭來加當以選鋒伺間出奇盡襲輜重彷徨無歸度不能軍耄倪累累降口百萬坐致敉寕平四十年未靖之梗成兩祖宗未防之志天下之人聞其風聲思覩天光者顒顒翹翹九圍一心握是乾符歸正宸極弛武事之夙習洽新化以文治立愛自親曽未旬浹上尊太后問安以時下建儲宮庻政是先又舉列聖未遑之典欽崇元祀玉瓚黃流薦祼太室還蹕龍興徘徊太祖龍旂九斿金於斯肇基帝業爲城中都又以孔子垂範百王將二千年而顯諡未稱加大成於至聖文宣王上立勞於軍與凡庭臣悉大賚之間嵗不登旣賬旣卹虞施未博民罹罪罟再肆大宥至徳難名赫赫巍巍惟天爲大掛一漏萬井觀如斯求可盡臣下歸羙報上者惟是徽稱謹玉冊並玉寶上尊號曰統天繼聖欽文英武大章孝皇帝欽惟陛下立天之地立極生民茂對鴻名於億萬年

皇太后尊號玉冊文

維至大三年嵗次庚戌冬十月甲辰朔越五日戊申嗣皇帝臣某臣伏惟顯考順宗未臨海防小子托其遺體顧踐丕基惟事臣母養以天下何無不有何欲不臻而隆名盛典辭未見兪非臣所以表微恍酬大徳也欽惟皇太后陛下貞順而齊肅明哲而剛淵居常處變愛威異施臣在先朝受詔漢北往撫諸軍可謂逺役以義割恩縦臾其行迨河陽永懷彌切親至五防禱於佛乘尙憑陰隲早遂振旅閤閣是崇靈貺用昭旋聞國卹並日馳赴邪謀方興授冊儲皇曽不再日掃淸宮掖待臣以來俾付神器自非睿防安敉內訌往嵗鑾輅再五防淨供大修以畢夙願極心爲臣天燾地持日居月諸其大其明非言所諭詩之言也母氏劬勞推之眇末咻仁喣慈百倍爲艱圖以報塞惟崇顯號者彊而名之庶防聖徳昭明天下是用類於上帝禋於六宗奉玉冊玉寶上尊號曰儀天興聖慈仁昭懿壽元皇太后欽惟皇太后陛下慶躋莫上之尊福衍無疆之歷菲躬是保慈訓是承

詔制

行銅錢詔【原注至大二年十月】

錢幣之法其來逺矣三代以降沿革不常世祖皇帝建元之初頒行交鈔以權民用已有鈔幣兼行之意蓋錢以權物鈔以權錢子母相資信而有證今鈔法一新期於公私兩利重惟經久之計必復鼓鑄之規

至大三年十月赦

朕自嗣守丕基致孝太室奉上玉冊寶加諡太祖爲法天唘運聖武皇帝光獻翼聖太后睿宗仁孝景防皇帝顯懿莊聖皇后世祖聖徳神功文武皇帝昭睿順聖景後裕宗文恵明孝皇帝徽仁裕聖皇后順宗昭聖衍孝皇帝成宗欽明廣孝皇帝貞慈靜懿皇后於斯之時宜防徳音誕告天下猶恐數赦或賊良民今因西北叛王不受正朔五十餘年其子徹伯爾蓋愆前人盡有部眾歸命闕庭及庫庫齊謀爲非覬未忍置理刑以輕典與夫崇建大剎上爲列聖報徳下爲生民祈福昭昭者亦旣成功皆我聖母之徳之致已於此月五日奉玉冊玉寶上尊號曰儀天興聖慈仁昭懿壽元皇太后屬大慶禮成宜敷渙號以新民聴於戱非在有司一乃心力以輔余治期底隆平

卽位詔【原注至大四年三月】

惟昔先帝事皇太后撫朕眇躬孝友天至由朕同托順考遺體重以母弟之嫡加有削年內難之功於其踐阼曽未逾月授以皇太子寶領中書令樞宻使百揆機務聴所總裁於今五年先帝奄棄天下勲戚元老咸謂大寶之防旣有成命非與前聖賓天而始徴求宗親議所宜立者比當稽周漢晉唐故事卽正宸極朕以國卹方新誠有未忍是用經時今則上奉皇太后勉進之命下狥諸王勸戴之勤三月十八日於大都大明殿卽皇帝位凡尙書省誤國之臣先已服誅同惡之徒亦已放殛百司庶政息歸中書令丞相特們徳爾平章政事諤勒哲李道後等從新殛治其可爲今法程拯民急者具如左方於戱凡爾有官君子皆古所謂治天澤食天祿者宜一心力欽乃攸司無替朕命

左丞許衡贈官制

天非繼聖學之墜緒則不生命世之大才國欲與王道以比隆肆用爲烝民之先覺何物故之已久尙人思之未忘故資善大夫中書左丞集賢大學士兼國子祭酒領太史院事許衡玉裕而金相凖平而防直出處則惟義所在言動亦以禮自持休休焉有容屬屬乎其敬人能道惟朝聞夕死之是期我欲至仁匪晝誦夜思之不得行已似秋霜烈日化人如時雨和風來席下之摳衣滿戶外者列屨達簡在帝心者率多丞弼窮固守師說者不失善良鶴鳴九臯而聲聞於天鳯翔千仭必徳輝乃下爰立相以堯君舜民之志所告上皆伊訓說命之言丹扆斤姦少不避電霆之軋擊靑防治歷本於防日月而送迎由理窮而智益明隨任使而職斯舉今旣亡矣誰其嗣之於戱在爾身在垂沒世之名於朕心有失同時之恨𨿽成廟納書以命諡固已振木鐸之髙風而功臣胙土則未加用申錫宻章於下地光靈如在功之其承可贈正學垂宗佐運寵臣太傅開府儀同三司追封魏國公諡仍文正

中書右丞相塔喇臺追封淇陽王制

出入帷幄在人十能而已則千訏謀廟堂爲相一年而疾居半竟邦家之殄瘁宜王禮以追崇具官某維昔開國之遺苖乃今太師之元嗣由爾世冑爲我親臣事世祖至今也凡三朝職中書而久者非一日灼其亷明而忠亮與大防遜而溫文眷玆中書出庶政之原居以右相絕百僚之席使加中政機總六軍善調防而長宮師監纂修以成國史加此重責皆所裕爲一徳可以寛鄙夫片言奚止簡繁務思過榮之可畏視幸利以不貪同綰余艾者十人爾先辭免其太尉均受錫田以萬畆爾獨還致於司空觀父子之並相一門求聖與尙友千古攺衣攺作緇衣何賴乎武桓拜後拜前赤舄未慙於周魯方歌功於淸廟倐委魄於閭豈意少者歿而老者存益信理難明而理難測憐乃公獨傷於漢北誓爾後均胙乎淇陽於何但上下牀盡餘子可束之髙閣如失左右手慨正人不止於下泉咨爾靈明歆朕休命可特贈封諡爲懷正昭徳佐治功臣開府儀同三司太師上柱國淇陽恵穆王

索隆噶臺贈營國威翼公制

朕聞康王之入端門其從呂伋文帝之來代邸亦拜宋昌固知非心膂之臣不以付爪牙之任具官某任足以致逺防可爲克剛以世祖見萬里之明於親臣極一時之選愛其春秋之方盛責以夙夜之惟勤昉試於中俾執十而衛闕旋出之外與受鉞以淮召移全軍往追叛戚旣誓捐軀之許敢辭奔命之勞何以報之所未聞者杯孟璨瑳以陳上賓虞秩秩之初筵鞍勒盤陀以校金人避騤騤之上駟榮生如此哀死可無庸建爾於上公卽家爲國廣綏予之孝子與親共尊靈而有知歆是殊渥可

楊防懿贈農郡文康公制

聲相應而气相求允謂風流之二老生有封而死有贈式昭防數於九原其肩隨許魏國者誰歟而目爲秦君子則公也故集賢館學士太中大夫兼太史院事楊恭懿抱經濟學恥章句儒守四書爲入道之階梯持一敬爲立身之根柢其辧析則江河之莫禦其操履則山嶽而不移信蠶有績而蟹有筐化三輔防親之自致無鶉生突而牂生奧視萬鐘於我亦何加所師授者皆成徳逹才有朋來者必忠告善道非商山之幣不起而宣室之席始前由道徳禮樂刑政蘊之胸故歷象日月星辰指諸掌明朝花謝數之精者堯夫何處堯夫君其問諸李郃是皆非常人所企及宜其爲吾道之指歸今也則亡誰其能及於戱天下之事日銷月鑠惟餘不杇之聲名闗西之風山髙水長尙爾克開其苖裔英靈不昧異渥其承可

劉秉忠贈趙國文正公制

運際風雲不可謂生時之無益名垂宇宙斯克當沒世而不忘將求若人展無與匹開府儀同三司太傅上柱國趙國文正公某淵深而智山靜其仁方見龍之在田嘗迨天之未雨貫百王之一其道於聖學以開明敷五典之三爲綱肇人紀之修敍身本斯立政條用章頒祿於陜之東西屯田於淮之南北從徵六詔與越三江贊神武不殺之仁洽民心好生之徳咸嘉謨之入告至大業之佐成是以楓宸之念功俾於蘭省而總政屬王旅簞壺之迎勞隨王輿文軌之混同而獨身不及見之亦眾心所甚惜者至元之詔進保爲傅大徳之誓以正易眞在先朝之卹𨿽曰已隆自今日而思猶答末及何功臣之見後復太師之未加豈朕待爲於爾其告於戱非登朝霞以棲其魄從往聖陟降於帝庭則抱明月而逰乎方訪裔孫徘徊於神道章追刻蜜防重書棺可

王思亷之考贈恆山郡正獻公制

陰雨膏之由太山出靈於膚寸滄浪淸者乃嶓冡導漾之濫觴卽物理已然而求見世徳自防而著某官某之考炳稟姿溫粹涖事敏恭知惟讀其父書示不防乎家學方兔在野之並逐猶鴻集澤之未安筮仕其時立勞於國爲令𨿽囿乎百里施治可型之四方収敲朴之威以求得情乎獄拒摧筦之防以堙興利之源得古人用其一緩其二之心故取民也有制非若後世之朝三暮四之術其得民也以仁逮夫中統之建元治最十路於宣幕丕享其身者淵停而云蓄以昌爾後者天施而地生由服勤祖宗之兩朝俾迨秩丞疑於二品於戱推子以及其父不於大郡以疏封知臣宜莫如君曷報舊人之共政可

妣贈恆山郡夫人制

婦人之爵視夫若子之貴賤而爲尊卑夫貴而子卑官始大而終成寥寥無聞夫卑官子致位將相故人生榮死而死之𨿽勢之必至營魄有知寵數欽若然猶視嫓徳娠賢之何如某官某之妣武氏其天𨿽未至於顯庸而盡瘁州縣惟恐利澤不加於民而聲名日延可謂嫓徳迨其子壯羙知世祖典瑞於中大官再上食必以見及而不後之隨時燠寒嵗賜之服而克翼翼小心未嘗見貶於聖訓者兩朝四紀自宥宻而進丞疑而館閣於月旦評者推傳相爲稱首謝事而去晚有宮賓之招亦以老辭凡若此者皆出防機之朴可謂娠賢汝武氏兼

有之斯具羙矣可

防珠氏塔塔爾贈蜀國武定公制

朕惟他臣之家由其子孫位登將相故褒命其親上及三代皆有國之禮崇大臣也具官某惟爾家則不然尙論其世𨿽源逺未分而同出於天潢矧其考博囉岱逹爾罕有功太祖立國之初及爾之身承是勲勞由帶憲宗禦器械出秉麾鉞疆理四川西起劍閣而東盡蘷門勁騎一蹂而宋人去平土城郭壁山柵木假息嵗月不敢出犯其鋒非獨爲國震耀武威張今混一之本使爾子孫席是以興接武爲將纉乃舊服亦爲爾家邁徳之祖求他臣家由子孫貴以褒命者語豈同日哉於戱可嘉也已可

考贈蔡國武穆公制

知臣宜莫如君凡曰有勞而必報推子以求其父父𨿽未仕而亦封實原始之教忠特飭終而追卹具官之考福寛初由力穡旋致丰貲嘗倒困以周旋率裂劵而免負俾鄊鄰傾心而懷恵善頌其家鐘光嶽全气以生賢元勲於國祿及養以五鼎年防躋於九陵於世皆流澤於目前潢污隨涸爾獨揚名於身後華衮何加尙其光靈服此茂渥可

妣贈牛氏蔡國夫人制

四民之中士無恆產工利器用商遷有無而皆資衣食於農斯古有國官人必於力田由善務本故生子勞而向義多爲鉅臣具官某之妣牛氏由生令子當今季朝砧夕鼎之時獨完其宗爲歸吾元以開勲爲顯諸侯而與其大安享祿養以終循是褒章宜及所自可

太訓之考贈韓國敬穆公制

惟勤夙夜莫逾執禦之臣何物暑寒敢曰休安其室屬世皇違豫召路寢以入居方憑幾之道揚我又綴衣之庭出恨不攀龍髯而俱上悼其附鳳翼之不終從事孫曽如臨父母最知三朝之知遇加於百辟之等威何以報之先徳用章庶其誓者下泉無憾某官某之考秉气通正爲才裕優當僉其國之都議司聞振下民之餓嬴者損布爲端之三百與米爲斛之一千百銀桷之副諸五金品之亞者初匪幹民之譽如家量貸如公量収實以推君之仁示朝信道而工信度種徳若此生賢則宜求臣鄰之顯親至師垣之極爵於戱髙車駟馬𨿽不覬於生前兗冕桓圭亦足華於生後光之不冺明命用歆可

妣賈氏贈韓國夫人之制

夫封婦命𨿽君禮臣之所同子貴母榮以古驗今而由異欲彰孝之潔白可後典其焚黃某官某之妣賈氏賦質柔嘉爲心恭懿出宜天北山之李宜爾室家求奉祀南澗之賓奠其宗牖匪直善閨門之主饋又佐割帑廩以振如聞閫外之皆曰女中之士篤生哲嗣實爲親臣於戱由雛伏以引鳳飛故得飾終於下土信蟹筐而蟬績可以興孝於他門可

妻韋氏封韓國夫人制

惟爾之家世緒紀逺自漢儒賢及成父子繼爲丞相傳魯論於灰燼之末實開道統之源至唐其族尢盛女爲後而男尙主與仙李蟠根終始歷數百年其遺澤餘波及爾身者與衮衣赤芾者匹最爲近象於魁三而朱幩藋茀以朝何異去天之尺五出門輝輝行路咨嗟可謂極命婦之榮而未正小君之號不其闕與爲降防綸可

中書左丞相阿都臺追封順昌郡王制

臣爲委質勞於同軌之間君以念功防以禭衣之後𨿽飾終其時有所未及在追卹今日烏可或遺爰寵幽褒用昭異數具宦某力齊嶽負量與川函托開國將種之苞根挺明堂工師之大木受任閫外賈勇籌邊爲憲宗入蜀之前鋒因殘百粵非世祖投江以尺箠不返三苖報效之私寤寐不置百其身以奚卹一乃心之是期防師貞險順而貞得夬剛決柔之兆考版圖之幅裂秉旄鉞以鼓行將削尊號於偏方必使義聲以先路勢乘破竹名正苞茅有不待風蛇之蟠赤而已飛塵星馹之防如震如怒袵金革北方之彊於理於疆盡江漢南國之紀羣黎壺漿而崩岑防主席槁以泥頭瘁事非伊成功能爾非十年爲丞於行省奄一旦違世於先朝白雲杳歸於靑山淸風空遺於黃閣像未麟防之貎服先龍衮之升旣進師垣又建王國俾大書於神路過者式焉示絕等於臣鄰忠則勸矣尙膺茂渥少慰榮魂可

妻紮拉爾氏追贈順昌郡夫人制

大帝立極之十五年嘗曰昔我太祖戡定中夏日不暇給由天未厭宋徳帝制偏方命將出師一家天下今惟其時曽不三年墟其廟社𨿽曰睿算萬舉萬全亦大臣奉辭宣力死職忘身有以致玆厥功茂著用是追崇故光祿大夫江西等處行中書省左丞相阿都臺爲推忠翼運功臣開府儀同三司太師上柱國順昌郡武敏王其故妻紮拉爾氏在父母家幽閒而禮其移天也淑愼有聞所可防傷在不壽考以語嫓徳不及夫丞相建希世之功以語娠賢不得食子大夫糾官邪之祿非賁壌曷慰貞魂可

妻哈塔錦氏封順昌郡王太夫人制

漢祖王吳芮於長沙郡史豈及其家爲晉武君祜妻以萬嵗鄕夫則未嘗王也求能兼者伊何人斯非爲臣利用行師有瓴水建髙屋之功則其婦大封封爵無女蘿施長松之好具官某妻姆於華望嬪我元勲貞順範之閨門恭儉化其行裏問安興聖錫宴大明導必中貴人以前坐則外命婦之上寵莫宜於象服光何賴乎魚軒皎日穴同天豈私從其死矢髙風物表人則爭仰其生榮與爾貽謀服我休命可

張範贈齊國忠武公制

由弓冶而爲箕裘世其家之餘子用詩書以驅鋒鏑儒能將者防人非資文武之全才安立功名於昌運鎭國上將軍江東建康道宣慰使都元帥贈銀靑榮祿大夫平章政事謚武烈公張範統明而敏學沈毅而善謀爲二千石則有譽於魏邦嗣萬夫長克用光於蔡國城濟南夾寨卒圍齊盜以梟夷壁漢陰上游式遏荊蠻之豕突長江而光濟防列郡之後降獨制帥兼守其揚州盡全師反攻吾木柵奮前茅以騎擊居顏行才十三人麾後騎以鼓乘斬首虜倍九千級震兵威於淮右授使節於江東方遣伻趣三宮之入朝其丞相挾兩王以出國設僞號以干正朔萃亡命而蠢甌閩率趨利之孤軍活坐屠之一郡獲俘不防就敵是求遂令眾叛以親離猶且兄終而弟及轉偸生於閩海竟滅迹於崖山萬里言旋九重入覲殷腆之紀緒已絕吳語之勞苦甚溫恃爲祈父之爪牙而啟曽參之手足於戱𨿽爾身不及識而世祖告防則具存於朕心不能忘在功臣胙土之未錫故卽發身之自爰疏賜履之封尙其明靈服此茂渥可

母贈齊國太夫人制

身先齊家所以立興仁之本天昌厥後昭其有教子之方憫爾劬勞寵之贈卹贈推忠效節翼運功臣太師開府儀同三司上柱國齊國忠武公張範之母趙氏肅穆持正捨有容心靜而安惟修善以積慶气稟者秀能爲國以毓賢信有開之必先庸厚報其所自令譽未傳於千古湛防下及於九泉於戱後之視此亦猶今典章具在逝者如斯未嘗往神爽如生可

妻封齊國夫人制

因親教愛孝可移忠揚名顯親報不忘本倫所系典則用彰贈推忠效節翼運功臣太師開府儀同三司上柱國齊國忠武公張範之妻某氏厚積度源恪遵禮範純乎坤道能靜守於母儀正於家人可惇勸於風化親見門閭之髙大載加名爵以推崇佩此光榮俾之耆艾於戱寵章所賁推吾永錫之仁慈教是遵尙勵堅貞之節可

納古爾封營國顯公制

開國居先亦旣攀龍而附鳯傳家有托尢在峙鵠而停鸞非天不享而日斯邁故北京路逹嚕噶齊納古爾自夫防學以及壯行擅翩翩佳公子之稱植矯矯大丈夫之操嗣爲元帥代其耋親虎節相承可謂父菑而子播龍光不爽式昭臣敬而君仁才纉舊服之數年遽棄慈闈於一旦噫𨿽功不施於逺而芳其流則多有後而才方將天門之宿衛於中何憾已增泉壌之輝光加有褒章以慰貞魂可

妻封營國夫人制

仙李蟠根天桃華灼旣及閨其名族而作配於元戎內佐堂構其父基外勉勤勞於王事棄詩書於馬上髀肉從消對勲業於鏡中鬢毛未攺何爲不淑俾稱未亡求斯世之賢者亦爲女之士者於戱適從夫而死從子可旣令始而令終髙爲谷而深爲陵名必傳今以傳古可

烏頁爾贈營國忠勇公制

惟太祖之基命龍遂乘雲有良臣以樹勲魚猶得水展我同姓豈伊異人具官某气鐘光嶽之純全誠貫金石之堅確智足謀國勇則冠軍佐天運之維新憤人心之未定旣降復叛必煩以行旣自北而䢐南首遼尾魏亦攘左而塞右膺之背秦語其防履於四方數豈戎衣之百襲爲庸巳懋其報宜之可當非劉氏之不王姑唘若魯侯之大宇並申褒典少慰其靈噫佳城之郁年三千名固已昭乎白日分國於肇州十二澤期不斬於黃河可

妻李氏贈營國夫人制

佐命飛龍及見九斿之大斾剖符虎節可輕十乘之元戎贈以報其忠勞禮宜均乎伉儷具官某之妻由有淑質莫不令儀郁桃李之穠華藹茞蘭之芳佩委女齋而莫牖吉蠲克謹其禴祠之子狩而韔兮險阻偹嘗於軍旅實從於疆而於理豈専宜室而宜家於戱𨿽魚軒未及於生歸以親觀羙而象服可由乎死冺不大疏封可

張柔贈蔡國武康公制

風雲從而龍虎騰物有感於類應日月出而螢爝息理無待於他求具官某當聖武蹂山東而北歸旋貞祐棄河朔而南播俾司畱鑰兼秉帥麾知歷數之將窮束干戈而胥附珍孔山堅壁之賈瑀抗眞定反虜之武仙徙治保州斬荊棘以立府寺徒戎汴闗棄寶玉而収圖書事睿太憲之三宗封易淶遂以萬戶至世皇移全軍以成毫偃枹鼓不鳴郊壘者三年懲齊虜削諸侯俾城燕平板幹可壯邦防於千里年𨿽云其耋矣功誰出其右焉求先朝爵之上公何啻無十一於千百故今朕贈以太傅實加異尋常而再三又增賁於九原兼及揚及二代而父而子皆使同大帝之已封我祖我孫可謂於功臣而無負庸躋絕等以慰明靈可

妻毛氏贈蔡國夫人制

朕惟祖宗創業之艱必有摧鋒宣力不二心之臣雲從影附克戡多難以成耆定之功是用賁以追錫之榮而配亦與焉於戱非吾將相勲業之家其孰能得之具官某之妻毛氏淑愼柔嘉渉臘書史在金叔世實與蔡國同其艱危及後爲顯諸侯憤世婦人不悍爲俗寕殄其夫之後不使媵侍在側者而獨善逮其下藹有恵及小星之譽男女二十餘人教養不異已出故惇勸閨壼者不舉是爲師先朝旌異之賜衣一襲詩曰鼓鐘於宮聲聞於外者其不信然死旣同穴而迢封者其可異諸乎可

牧庵集卷一

欽定四庫全書

牧庵集卷二

元姚燧撰

詔制

楊爾昌贈壽國安惠公制

人之祖其木之本培植旣深曽之孫如榦之柯防分斯茂比切雲霄於千尺豈濡兩露之一朝具官某生際時艱役編氓籍𨿽迹沈浮於里社而名表襮於鄕閭徳邁乃身盡力菑畬其地澤流爾後聨芳侍從之臣矧侍前皇有聞今日茍不上推其所自爰進丞疑何以下詔夫將來用光防漠可

妻富察氏贈壽國夫人制

姆名門於遼右醮華望之農言必女箴動循婦道篤生奕奕之令子實爲洸洸之武夫觀其臨陳以捐軀於時蹈難可知卜鄰之提耳平昔教忠矧曽孫以宮臣爲儲貳之傅友上推徳澤皆發慶源於朕之贈右揆而勲防軍疏恩已極爾於谷異室而死同穴受祉不那告第以玆制綸欽若

楊徳崇贈壽國康懿公制

羇於人而合於天徴書惟信非其身而在其子從古已然源不浚則流豈長弓必勁而矢方剽取譬若近爲理則同具官某自葉流根去華務實以名聞於裕廟遂驛致爲邸臣不大其施以昌爾後膳祠主客郎官所職之殷繁嘉吉軍賔閣老相資而損益生而有光於門戶死者何憾於泉扃位亞師垣展矣三司之列寵加公衮巋然九命之尊伊爾明靈尙膺茂渥可

妻陳氏贈壽國夫人制

以育姜敬仲之遺苗歸有周揚侯之餘裔合姓皆神明之後生子宜禮度之閒進長儀曹近淸光之尢切動咨閣老率舊章而不忘因觀從槖之能然皆出斷機之所自秩上公以九命旣疏大國之封開壽域於八荒宜正小君之號用資告第貞魄是承可

王守道贈壽國忠惠公制

臣之邁徳固將流慶於後昆王者念功必使被澤其先世肆卽下地爰進大封具官王顯之父守道生值時艱出膺人傑屬金源之南播屹恆鎭而中居彼猶冀死灰之然而潛出代交之防誘同官以所部曲殱都師不遺稚孩佐太尉之孤軍奮雪讐恥復連城以千里盡返故常鴻集之氓遂其奠居梟悍之卒戢不爲暴用輕典以刑新國克逺省以任舊人損戶簿徵折劵卹匱故飲惠者相率而屍祝其聞風者或形之詠歌非獨專乎軍諮兼亦正夫侯度帝曰嘉止璽書爛云漢之章民曰異諸金節等河山之誓於功豈一書而足爵宜九命之加矧有子嘗任其股肱尢可厚飾終之典𨿽若汝不復於骨肉必猶多用物之精其克欽承尙永無斁可

妻封壽國夫人制

凡曰有官之君子克愼其終亦惟主饋之家人能勉以正典旣所天之加卹義無同穴之見遺某官某之妻姆張懿徽婦主貞順令閨門之不出奠宗牖之必親齊國賢妃才警雞鳴於昧旦魯侯壽母未聞燕喜於期頥合斯異代以觀有不同年而語飬以辧章之廩祿何報春暉服其裕聖之笥衣足華嵗晏居勤纂組而無逸動釋幾杖而不隨受祉之那比隆安有亦黃髮之良異者而素心之所慕焉於開予壽域於八荒毓封先汝進夫上公以九命濟美後人可

耶律祭酒考贈淶水郡莊愼公制

臣克厥艱而始明敏其徳子焉能仕皆由父教之忠眷予問義之人師實漢僕射之位長固求還笏難斷抗章是用追崇其先庻以垂裕乃後具官某中書猶子丞相從兄宗承遼室之遺苗禰祀金源而全節尙論其世孰逾爾家而又誨嗣續善詩禮之惇於以見平生戛紈袴之習自夫共工之謝晏然同俗之安爭饋肆乎五漿振衣岡於千仞奉先惟孝𨿽耆耋於禴祀也親焉接下以恭其臧獲之久故者民耳匪直八官而知止抑展在家而必聞惜棄世於九齡負爲國之三老於神遊安往定徘徊乎故鄕衮寵卽封用昭章於疑墓嘉誄以副殊渥罔遺可

王思亷之祖沂贈恆山郡莊惠侯制

商容殷臣周武過閭而必式亷頗趙將漢文制敵而尙思至公因見夫古人褒善不嫌於異代某官某之祖沂言出無擇量深有容當天步未攺玉之時明刑書爲亡金之用立人由己飾吏以儒始知法以佐州尋假令而爲縣以不揚威子長吏斯免濫罰於平民不惡而嚴𨿽文無害伍符尺籍事専司六部之間駟焉髙門報顧在百年之後有孫四紀及相兩朝晚年嘗作客夫靑宮時竟遂明農於緑野遺榮若此埀裕尙多於父爲士而子大夫爾知守死生於祭考贈公而祖侯服朕誕敷隆殺之等威尙其光靈歆此明命可

祖妣贈恆山郡夫人制

求世徳於上古神明後者莫先於帝髙陽屈原云然亦豈顧後之人哉惟自是屈節𨿽不可譜其次傳則汝爲其遺苗從可知也然自佩繽紛於繁飾及夫曰黃昏以爲期思公子於芷蘭不言而諭貽下女以杜若無忌可知溯厥芳聞宜玆象服於戱教爾孫導其先路旣竭其力以事君恐王毋懷乎故都俾從夫爵而啟宇降斯寵命賁彼幽扃可

贈焦徳裕考制

我國家禮禦羣臣凡有位躋乎將相恩推上世必皆宇啟於公侯匪專勸忠用以光孝具官某之考某生當立武之日負其先眾之才旣長千夫將經百戰毎獲俘而不殺其久奴而必民化盜賊而爲善良振餓羸使遂生活方亂離之靡定而仁惠之兼施自他人若是之有爲而平日皆在所可紀由爲子之束於貧賤故世徳不能以昭明則爾後之熾昌亦式谷之教誨夫旣一門各盡其道可於九原不顯其光可

焦徳裕贈恆國忠肅公制

事睿太憲以及世祖可謂圖任之舊人官趙蜀源而盡東甌亦旣敉寧於新國於勞庸之是迹何甄錄之可遺爰啟大封用昭幽壌具官某忠壯而信厚剛毅而純明皆得自天且資以學當王略經綸之際適金源逋播之秋覆巢太行遂武仙之首惡引翼開府雪史帥之血仇從後蹕董漕於川中尋持憲省風於隴右行役之逺聲名益延及太師之濟江乏才臣之謀閫自家而起乘傳以從旣同輻裂之文又翦彚興之莨莠爲勩之夥枚舉豈殫方分省政之參俄有邦光之殄於永辭白日佳城郁三千年不及淸風黃閣畱一萬古可

納喇追封蜀國忠武公制

朕聞率土之臣莫如同姓幹城之將尢可異恩故逺稽於禮經用厚加乎湣冊具官某其在弱冠嘗爲選鋒迅與鷹揚號爲萬人之敵虓如虎視隱然千里之威屬鉅冦之反郊乏總戎之制閫來可居此孰有異然其爲人心所歸不待君命之至推使秉鉞辭拒循墻卽下令於轅門已折衝於樽爼握機旗建四川之艸木知名開壁鼓行三峽之星河動影勇頗牧之非匹防孫吳之可方八阽危則膺眾所不先分賜予則如士之最下勁騎所蹙堅城毎摧如斯宣力於兩朝何止出奇於百戰於降年弗永爲烈則多𨿽狀不及識之亦心未嘗忘者置戶以守何樵牧可侵馬鬛之故壘卽封或魂魄猶思蠶叢之國可

伊蘇徳勒贈蜀國武防公制

遣戍以歌采薇命於天子者爲將三世故國非謂喬木名曰世臣者卽戎百年生而他人孰可方之沒則斯朕所甚湣者具官某川涵而嶽負玉裕而金相受鉞於成童之年交綏於大敵之陣觀其進退以坐作得於生長之見聞勇必冠軍功則推眾非有是爲將之體其何以服人之心𨿽﨑嶇殘蜀之餘久才五稔顧敉寧平宋之後艱已百罹置郡縣於夷蠻斥邊疆於甘肅或分使節或秉政鈞自陜右而雲南躐辧章而丞相勲亦懋矣年則未焉何期立極之新而失圖任之舊於乃祖乃父旣不異乎錦裏之封爾子爾孫亦可同是蜜章爲刻光靈如在明命用歆可

張略贈蔡國忠毅公制

保塞承勲孰曰將門之無種陵川受學兵推師道之有傳旣不墜其冶弓而復惇以詩禮方資用世奄郁佳城中奉大夫河南江北等處行中書省參知政事張略易武以文克忠由孝在憲廟已頒其虎瑞故世皇洊致之龍光防盜發於東秦加兵助乎南紀援徐方之傳檄夙料如成當炎夏以交綏宵奔已墮歸守衞士兼長儀司賜金扣之巵被錦粲之服以中奉秉宣麾於淮浦仍前授移使節於洪都大憝旣殱餘孽何賴超參南省之機政隨開北首而棺懸𨿽未陳夫襚衣猶及贈其褒衮於乃公旣邦之蔡無庸攺封其家有廟於燕可從與享精爽不昧明命用歆可

秦國忠翊之弟巴克實巴追封古哩郡防懿公制

繄朕聞汝惟昔在軍謂人集菀而已集枯羨鳥烏之暇豫何寸有長而尺有短投防之卜居道理之安死生奚計某剛毅而明敏貞信而沈幾逃自叛王棄其盡室義定君王之分石可轉而心靡移恩輕妻子之私裾𨿽牽而首不肯遄其歸以萬里始克覲於九重帝曰嘉哉世所難者故其賚賜之物俄然充牣其庭或爲廷士於中或將邊兵於外居無常所至則有功月旦之評士咸髙其一節春秋之筆史無待於他書不有褒章何發潛徳於恩如爾家之奕葉能令名者幾人封依兄國於拂林兼位崇以二品靈而有識生气凜然可

楊福贈壽國武莊公制

所遺乎死丈夫橫屍於戰場其凜若生太史納書於幽隧人臣斯得天寵何加具官某方初入官於逺行役第知爭先而賈勇何有反顧而蓄疑將工礮之萬夫壯軍威於千里志恢王略恨衣帯不甘南紀之存魄毅國殤殉枹鼓以示北方之矯與馬革包棺以奚異詎蜜章納壌之未聞展也興哀爲之賜諡爰加美號忠期昭白於廣庭式慰明靈制許焚黃於神道可

馬實贈扶風郡莊惠侯制

惟仁者爲能愛人𨿽甚急賢才之得觀逺臣以其所主始可精淑慝之分故世皇大公其心致多士善用此道具官某棲身巖穴屏迹市朝旣力穡資其讀書復懸榻愼於取友用先正魏公之薦得溫室省樹之觀問惟對以國言事見可於天聴賚衣在笥進秩題輿萬里之塗牽車共期到逺九仭之山止簣不願爲髙竟自遂以終身敢維憎玆多口傳家有子應宿爲郎治膳司主客之殷繁酌嘉吉軍賔而損益諸有疑貳皆資老成於克對無羞皆汝教忠之自或靈有識欽予追卹之褒可防克特穆爾祖考伊蘓追封秦國康惠公制

朕禮遇臣下將責其報上而效忠故先之惟親而立愛人曰予知不力善烏得夫令名祖以孫尊必旣貴乃推以哀典尙書左丞防克特穆爾之祖考伊蘇繄我髙後於爾先人聞爲世之所賢奏遣伻而將致由渠旣耄辭不能往以汝克肖代之而行非家學有自而來不父譽如是之力春秋方富初供奉乎東朝夙夜惟勤載徒徵於西域托椒房之親以爲傅父居畫室之館以鞠帝姬𨿽一話而一言可三薰而三沐卽其時皆書之冊視他日取用爲模至今天府所藏尙存擇古地官爰加以贈於子兆民以敷五典生不及邦教之是司公九命而勲上階沒其與子封而爲亞英靈不爽幽賁其承可祖妣克哷氏和斯納蘇贈秦國夫人制

婦人能動循禮度旣宜室而且宜家王者之加鍚號封不從夫則必從子存亡奚間古今所同贈光祿大夫大司徒上柱國秦國惠康公之妻尙書左丞防克特穆爾之祖妣克哷氏和斯納蘇貞靜而幽閒柔明而茂淑徳實在已貴不以夫由嬪椒房娶妻必食於河鯉爰從戎輅大人未造而淵龍由托子其王姫是用尊爲傅毋盛哉車服之出入蔚爲門戶之光華生子則賢旣間闗功成於萬里有孫而相亦崇髙位至於三公何爾身不及見之斯朕心所尢惜者於髙後之明並日月生及依其末光夫人之行如山河沒可忘其幽賁大秦啟宇貞魄用歆可

考崇福使阿實克岱追封秦國忠翊公制

贈以褒忠凡善無防而不錄名取副實夫言有大而非誇惟逺藩之舊人及承事乎列聖匪封大國安賁下泉某考昔在憲宗未登宸極初因太子同生於其地故卽在軍鈞鍚以是名嘉與帝姫共其傅毋臣求愛遇於當世人誰過諸女采撫鞠於內庭妻亦賜者逮六飛之巡蜀乘世傳而超燕世祖異觀宗臣不劣所欲則與之聚爲猷而必其成屬叛王阻兵於北荒致懿親絕使於西海責從間途以往奚翅乎十萬里之遙竟懷重寶而歸已忽焉四三年之久最其勞勩無與比倫報宜其身顧後者天命田出舌在今其子補豈專乎衮闕用方賴其錢流設爾無是之雋功亦朕不遺其哀典位崇太傅何及鐘繇虎賁之共舁宇啟大秦足表造父馬迹之不至英靈不爽茂渥其承可

李道復曽祖考執贈韓國公制

於傳有言至誠之道可以前知在易亦曰積善之家必有餘慶何天道之應若質劑而取償而人事之修如菑畬而望獲具官某之曽祖考某尙論其世孰逾其家自後唐僅十五傳至今代實四百載秋闈戰藝嘗從退鷁以俱飛晚節考槃遂捲屠龍而弗試猶不失一鄕之善士矧其資上黨之素侯源濬也則其流長城髙者由夫基厚冝爾來裔爲我藎臣一乃心之是期百其身以奚卹與同休戚嘗憂杞國之天不大聲色再抱咸池之日將以圖報惟有疏榮故於三代之相承皆以上公而爲贈於汝爲其曽王父𨿽不及股肱於廟朝朕命以子大夫尙或可肉骨於泉壌光靈不泯恩綍用歆可

曽祖妣郭氏贈韓國夫人制

內言不出於梱𨿽無事之可書大孝能顯其親凡有功而必報此古聖人勵忠之意亦士大夫反本之心某官某之曽祖母秉徳淵純移天令淑正位乎內利家人在饋之貞以禮自防見君子采薇之說遂衍曽孫之慶用疏列土之封精爽有知欽承惟永可

考贈韓國忠獻公制

九仭爲山覆簣其址百川學海濫觴是源因於已然而卽觀莫不積始而至厚某官某之考某淵深而智山靜而仁當勝衣弱冠之年奮前驅執殳之役以從王事爲馮忠靖周旋者勤不告勞能審敵情效余華明成敗者算無遺防後移漕幕與府佐所至事治而言行在乎他人自足爲賢而推爾能猶未言善屬裕皇妙擇乎師友俾子孟入侍於皇孫凡太后之所如必耄年而不後輿疾河內道卒冀方其盡瘁以事爲如何於無徳不報之有待遭成廟違棄其萬國與先帝臨禦於四年洪濟於艱嘉猷是賴兩扶靑天之紅日一新黃閣之淸風能蹈難而不辭實教忠之所自於戱觀子可知其父乃古人不同時而云然事君能致其身則今朕與偕行而見者生負爲明堂之八柱沒冝享淸廟之六瑚爰啟茅封式光蓬顆可

母王氏贈韓國夫人制

婦人能循禮度旣冝室而冝家王者之加號封不從夫則從子死生莫間今古所同某官某之母溫防而懿徽柔惠而貞順觀其儀之不冝爾子之曰賢防姦宄何鼎湖之格天潛圖內難賴忠良辧虞淵之取日尋復重光如斯借筯之籌皆出斷機之教延登伊始追鍚維新爰循從爵之封庸示歸魚之寵尙斯冥漠少慰靈明可

妻贈韓國夫人制

國家以名器之公盍深求於崇報夫婦乃人倫之本冝並著於顯榮爰考典章用敷寵數某官某之妻賦柔嘉之性凝婉靜之姿姆於名門素守女箴之訓婦此良士峻居儲傳之嚴所期夙夜之相成不謂死生之有間慨駒陰之不待失同依日月之光緬象服之是宜尙足表河山之行進封大國正號小君庻其營魂歆此嘉命可

妻封韓國夫人制

王政重於報功國風本於正始齊家有道內助臣忠賞爵惟公尙從夫貴以厚人倫之別以彰婦徳之嚴某官某之妻懿敏柔明雍和專靜遴選蚤由於名閥篤恭宻侍於慈闈嘉若令姿歸於重輔行學素足乎已富貴尢虛其心義調琴瑟之和禮飭笄珈之盛俾爾壽俾爾昌熾豈惟偕老之榮在其身在其子孫孰愈兼全之羙克膺寵渥茂介禎祥可

牧庵集卷三

欽定四庫全書

牧庵集卷三

元姚燧撰

序

讀史管見序

宋社旣墟詔令湖南憲使盧摯以內翰籍江南諸郡在官四庫精善書板舟致京師付興文署以故宣之致堂讀史管見亦歸興文自是庠後學之士廢讀是書大徳辛丑燧持憲節使江之東物色久之明年得本旌徳呂氏之塾而劉安官校是邦防其月廩師生之餘谷充於庾而錢羨於帑足以傭工俾翻刋焉因憶曩遊江西閻編修宏方掾此省出管見槁數紙曰斯公遺墨兪秋山故物也嘗貽其子壻黃有開有開貽宏宏敢以上之先生遂受寶之逾十年矣並摹卷首每笑鐘繇求蔡邕書於韋誕而不得誕死至發冢以取其癖如是觀公今書於用筆精未必逮邕求邕書之存今者止於獨斷惟箋漢氏名物豈若公於千二百六十二年之事千狀萬彚叢臻其前一揆義禮之正褒以勸善貶以誅惡使地下之人寵受華衮恥防市撻其效法春秋扶植人極之功何邕所敢跌及復哀其時邕死孔融思之以虎賁之貌惟肖飲必引與之同賦蕩之七章曰𨿽無老成人尙有典刑然非是槁世烏乎知其削之勤已精求精已密加密埀後之不茍哉足使學者不煩發冢可少槪見公書於今移融之慨嘆夫尙有典刑者不在虎賁而在此也其書已貽之同門友許約安求爲序旣喜是板爲興文之始兼防其得槁之由與今所歸以諗觀者

國統離合表序

走未壯時讀通鑑綱目書於蘇門山嘗病國統散於逐年事首不能一覽而得其離合之槪焉因年經而國緯之如史記諸表私藏諸簏遇有疑忘卽是而叩無異多聞博識之見告者四十年矣是嵗之秋同門友許君得卿自金陵過宣畱語月間以示之得卿善其非出己意而新奇爲說特抽綱目所有彚而爲編𨿽刋置凡例之後猶不謂僭而校官劉君恭方刋胡公讀史管見於宣庠聞之謂因是工可防手於旬浹遂取徽建二本重勘校之得三誤焉其一建安二十五年徽作延康元年凡例曰中嵗攺元無事義者以後爲正其在興廢存亾之間闗義理得失者以前爲正其下注云建安二十五年攺元延康考之範史及陳志注文是漢號通鑑所書乃若曹丕稱王時所攺者今不能悉見例云然則爲漢爲丕疑猶未決矧其時正在興廢存亾之間今以前爲正從建注二十五年其一章武三年徽大書三年後主禪建興元年建無三年餘與徽一凡例則曰章武三年五月後生卽位攺元建興而通鑑目錄舉要自是年之首卽稱建興非惟失其事實而於君臣父子之教所害甚大故今正之卽是觀無三年者則昭烈爲無終獨建之失曰後主者徽建皆非嘗求其原由陳壽晉臣晉受魏禪不敢帝漢而臣魏故不曰漢曰蜀謂昭烈父子爲先主後主通鑑因之反帝魏而主蜀後爲目錄事皆書漢豈晚知其非欲正之而未及歟至綱目書出始曰漢中王卽皇帝位統斯正矣而於其子獨曰後主何哉且自建興以及炎興用天子制以臨四方者實四十年鄧艾至成都書帝出降明年又書魏封故漢帝禪爲安樂公亾國之餘且然豈於卽位正始之年不帝反曰後主乎是與十四十五十六卷之起盡反凡例諸曰後主者皆溺於熟口順耳不思而失於刋正者也凡例又曰有被廢無謚者但曰帝某而不用後人所貶之爵建興之帝未嘗被廢亦均於無諡者故曰取晉帝奕與唐睿宗景云二年注宗皇帝先天元年明年始大書宗明皇帝開元元年者例大書三年注帝禪建興元年明年大書帝禪建興二年庶前後參稽可皆脗合無齟齬也又其一天寶十五載注肅宗皇帝至徳元載明年惟曰二載未嘗大書肅宗皇帝至徳爲無始故今於二載上加肅宗皇帝至徳使得上同於開元嗚呼三者均失而延康之取至徳之去猶皆小小何也統固在也若章武之距建興才三年耳遽有帝父主子之異豈不於統大有闗乎故特書曰帝禪有罪走爲不韙者度不可以戶說𨿽面受之心不然焉或以爲知言非獨走也有見可一時之快而建興之帝亦將雪其比徳失統主稱千載之恥於九原矣

唐詩鼓吹注序

鼓吹軍樂也大駕前後部設之數百人具器惟鉦皷長鳴中鳴觱篥皆金革竹無絲惟取便於騎作大朝會則置案於宮縣間雜而奏之最聲之宏壯而震厲者也或以旌武功而殺其數取以名書則由髙宗退居徳壽嘗纂唐宋遺事爲幽閒皷吹故遺山本之選唐詩近體六百餘篇亦以是名豈永歌之其聲亦可齒是歟嘗疑遺山論詩於西昆有無人作鄭箋之恨漫不知何說心竊異之後聞髙吏部談遺山誦義山錦瑟中四偶句以爲防意於適怨淸和始知謂鄭箋者殆是事也遺山代人雲南參政郝公新齋視爲鄕先生自童子時嘗親幾杖得其去取之指歸恐其遺防以易數寒暑之勤旣輯所聞與奇文隠事之雜見他書者悉附章下則公可當元門忠臣其又鄭箋之孔疏歟公將種也父兄再世數人皆長萬夫於皷吹之賠犦矟而導繡防者似已飫聞晚乃同文人詞士以是選爲後部寂寂而自隨無亦太希聲乎其亦宏壯而震厲者亦有時乎爲用也兵志有之不恃敵之不我攻走聞江南詩學壘有元戎壇有精騎假有詩敵挑戰而前公以元戎握機於中無有精騎孰與出禦走頗知詩或少數年使得備精騎之一曲橫槊於筆陣間必能劘壘得儁而還惜今白首不得公一振凱也公由陜西憲長以宣撫使巡行郡國河淮之南欲序故燧書此

馮氏三世遺文序

古之人道徳積躬而孝弟行於家風教及於鄕而勲名流於天下後世父基而子構祖塗而孫轍存乎當時簪紳榮之埀之於今竹帛煥焉是之謂世徳之家如楊震袁安四五世疊爲三公桓氏世爲帝者師與後漢祚相終始下乃唐之韋杜八葉蕭氏其間彰明較著者尙多由是以來有志樹立門戶者夫豈無其人哉然不一再傳子或不才孫復不令仁義之不修詩禮之日捐徙業下逐百工眾技之利自混於齊氓能不觸刑辟以及其宗祀者又於不才不令之中有絕俗之識者也嗚呼世徳之易霣而難傳如是者果天歟天未嘗禍善人有開於始而無聞於終有先於前而見羞於後者必自夫人焉必人也耶簞食豆羮爲物亦薄矣吾之與人猶必揆之於義以裁其當否況如天者將畀人以世徳寜不靳吝愛嫪誘之於冥防相之於昭昭俾繼繼生賢不墜其世者未必人力能致然也馮氏由中義擢金天眷已未第中順通議右部以及今奉議凡五世儒仕郁爲淸風素望之家者百四十有八年亦庶幾古之世徳人哉子休復進學方力諸孫蓁蓁紅蕖碧蕙穎發庭下又如是來者之未艾也求今喬木故家可申乙者輪指不滿四三嗚呼亦有非天之爲者中順以中議卒官同知山東轉運時年五十有九故甫年六十以同知橫海節度致仕通議以同知集慶節度亦六十致仕率不滿年格而止不盡享有之畱爲裕後之謀若良農之休其地力而不竭其出也然三世皆止同知亦理之不偶然事之可異者中議之文逸不可搜輯中順白雲集通義松庵集右部常山集奉議皆板之行世矣目曰馮氏三世遺文俾燧爲序曰夫人之言爲聲聲原於气中順之气勁故其辭簡潔而峻淸右部之气和故其辭溫厚而優柔通議之气粹以正其學綜博而趨約故其言之見於誕布除拜吟情托物誅姦彰善者剗戞陳言一以經史爲師淡麗而不諛奧雅而雄深多體而不窮視金諸作爲髙古信一代文章之宗也嘗致仕居嵩山之松庵以故人多不敢官公第曰松庵猶魯人於石守道曰䢐徠然奉議名岵僉河南北憲事

紫陽先生文集序

紫陽先生長先世父少師文獻公十有五年交友間少師獨畏而不敢字者言必稱先生由其爲河南徴收課稅所長官兼亷訪使按部洛西識燧於防稚迨少師棄長尙書幕隠居蘇門輦致子之以不力於學數加困楚先生聞而馳書止曰某令器也姑無爲是急其蚤成長自不爾先生四子保垣萬駒緱山嵩山皆中下殤旣俾弟之子元楨嗣其職世祖以王教起爲京兆宣撫司參議年七十其嵗乙夘卒幹州四女長適張箎者相失兵間次王亨皆前夫人劉出且卒執亾妻手語夫人吳曰他日無醮他門必歸姚氏後是四年燧壻其家得觀還山集者於夫人所夫人襲先生還集寶有甚至不以付三壻夫人卒亾室在蘇門其書歸王氏亨亦不得而有次姨自櫝之後燧爲秦邸文學亾室求之百至不可恚而與其姊絕尋卒刺膠州子子監江州路位總管上者晦求板之亦不可季姨適任良及主荊門長林簿求先生書與俱十一帙中止校某四時晦已卒弟曙也自江州來長林省其姑錄四帙歸後亨子某壻昭文館大學士楊元父其母亦卒得疾防心燧持憲節使江之東之三年當大徳癸夘昭文子寅由爲南防監察禦史過華陰於王氏敗笥故書間得其七帙寅槖以遺燧思四帙在季姨所者他日必合而一防季姨終良防攜其子某親迎吾家舟及齊安亦卒燧傷之曰嗚呼何是書之多艱哉今年四月曙滿秩南劍錄事將西入秦求七帙板之建寜書坊過宣燧以寅所授授之因慨晦始受學先生常面命之曙後先生卒一年而生顧能成其兄志而文其祖書行今與後先生弟而慈孫哉若先生酅國世家傳次及平生嗜學述作之富與一世之士服爲闗西夫子者有遺山江漢西庵三先生之碑銘之集序言故燧著是五十年間幽郁於昔將昭章於今者於篇終云

郭野齊詩集序

古之人武以戡亂文以守成顧時義焉何如遇斯爲之今爲士者事防之來縮項惴詟不敢一出而用其學自班乎武人成功之間無已太固而拘乎嘗聞郭野齊公自其未冠而爲士子時喜闗弓馳馬讀韜鈐書其先公禁切之毎不爲止交逰或近狂之而弗善焉迨筮仕也連三佐戎幕用其畫軍旅率輙效而先公始信其他日果繇武立勞者防至元丁夘大集諸道兵襄陽張平宋本一時材武智計之士莫不防聮輻湊各試其能長圍之下凡六年而拔之乘破竹鋭浮馬箠渡江乃得專一旅之眾踐蛇茹虫﨑嶇楚越之徼以蠻獠之鷔岸詐諼曽不敢少傃其鋒旣懷柔者必仁存而信撫之使人不知有易代之懼又握虎節以卒於軍今縣官故事職乎民者子孫或不必世能世之者率職乎軍父死而子繼之兄終而弟及之如漢之徹侯以故其子嗣長萬夫而始弗善之者自妄其言之迂狂柔頥瞠目若不可少望其遺塵嗚呼亦諸生之壯偉哉燧逰余杭都漕冠公理賦兩淛曰余野齋相好者子亦有雅一日焉今嗣詹戍是求序其遺集子容讓爲因得讀之盡捲爲詩六百餘首曰嗚呼子曰詩可興可怨今之詩𨿽不得方三百篇可攷以知國風與王政之小大要亦繇於吟詠性情有闗羙惡風刺而發非徒作也矧其善爲形容所遇如函夏蠻裔之山川習尙諷之如人身履其地史氏防章取之亦奚異於觀之風其有咈吾心感吾心而出吾口者直至而激烈不自知其言之不可爲誅姦之屬鏤也今也同時援迹襄陽材武智計之士功與公等位與公夷與或過之者將千輩而有一言若是幾於道者乎則公兼眾人之能在眾人則不敢覬公之至也公諱昂字彥髙始知山東統軍司事攺經歷官再經歷襄陽統軍司擢副沅州路安撫使同知沅州再副招討沿邊溪峒使俄陞爲眞攺虎莭長萬夫戍撫州遷廣東宣慰使仍虎莭將本軍以卒嗣侯震也輯其遺文板之播曉一世日吾先人非獨功如是有言又如是其能子哉

樗庵集序

余讀陳杞世家敍舜禹契稷伯夷伯翳之裔於帝王與顯諸侯曰有本紀言有世家言獨於臯陶封英六曰無譜嘗爲之廢捲曰嗚呼英六建國也歷虞夏商周四代之間將二千年由無譜𨿽以太史公之綜博猶不能推采其世竟與滕薛騶小不足齒列者同歸於弗論則淸風素望之家子孫能完有其譜不隕世徳者豈不難其人焉此歐公取以表宰相世系於唐書也然惟世事搢紳者知尙乎此其或徙業不儒才四三傳於所宗親猶不能舉名曽髙況族從之遠而蕃乎千嵗之緒一朝而防絕其發太史之嘆而見比英六者不知他日幾何人也近世惟吳氏從五代晉少帝降遼爲名臣之三世三相國陳秦燕秦燕皆中令中令而下官少異矣然繼繼搢紳至提舉鄧州學校君八世宗從百數十人非君死生一譜於板蕩之中不使其遺裔得見先徳之盛於今曰嗚呼其善爲子職者後君沒之十九年至元庚寅子京出其譜而見其然且求敍君樗庵集因伏讀終帙得古賦三古詩八十四律詩九百八十七樂章三百二十表書啟五十四序引三碑志事狀十三祭誺一靑詞祝文九十二榜疏十一凡千五百七十篇非其中閎肆該蓄能是富多乎哉聞君在全季也年猶甚盛已受海內聞臣譽士之知書候其門必曰內翰蓋已與其不蹈是地不足以盡其學能今斯人者復皆淪亾頋求君故人子及識之垂鬌中若燧者耶亦足爲斯集之悲也竊嘗泛觀大率古人之書不行其時而傳諸後故其時之人及見其槪有不若後人之盡其完則斯集之所悲豈非適爲燧所幸歟夫讀其書必知其人質者拘窘掞者防誇近者膚卑豪者峻宕剛者麤厲而弱者气乏與夫徇今者陳茶戾古者無法葩艶者遠實喜異者艱﨑失志者詆訕躁淺者迫切而挾數者詖傾其失非盡乎此也惟所性中正宏厚者故能優柔而明炳洞暢而溫醇斯大雅君子言符其徳者也斯集有之然不茍作尢致意於朋舊患難死生之際亦足爲後學篤倫理之師瞽見如此異時者出將以余爲知言云其出處詳見故河南府提舉學校李君竹齋所撰埋辭又聞平生於遼金右族字名官勲世數子弟及其外氏何人皆能黙疏而備言我外舅紫陽翁嘗勸其爲書豈將資筆近鑑耶惜不果成也京今嗣爲州教偘偘自持操置門第甚髙其姻與友必求其類眞不隕世徳者其喜譚遼金世族蓋習聞餘論庻其能成書乎

盧威仲文集序

一元之气不能皆陽故陰時出而乘之然而制陰者必陽也世道不能常泰於君子故小人疊出而否之然制小人者必君子也古之人往往於和光同俗之中寓其扶陽抑陰之意聖人何心哉順天道也一小人生而君子必與之並生焉生此者所以制彼也仲舒汲黯並湯而生張猛周堪並防顯而生朱云梅福並光禹而生天意可知矣是以鳯憚王章賢憚王嘉覽憚陳蕃冀憚李固操憚孔融諸武憚仁傑仙客祿山憚九齡守澄憚劉蕡異鏄憚韓愈憚之者人也所以使之憚者非天乎吾友威仲之生其將使世之有所憚乎其天以傾世道之陰乎其文吾不得而多見其大者矣甲辰一疏奪權人之分而其立可使蟹匡範冠而蟬緌誇者知位之不可恃悖者知禮之不可失其有功於名誼如此埀紳學館之際是非必陳邪正必辦闕政無能言而言之者必威仲也巨憸無能拒而拒之者必威仲也射精而猿號鑑明而塵至威仲於是不見容於表著之底矣湛浮田裏嘯傲江湖此自古忠臣志士所不免威仲身詘而道不詘矣余嘗熟玩其文之一二大抵體根於气气根於識識正而气正气正而體正故勁特而偉健明白而洞逹激烈而懇到望而知其爲威仲之文蓋君子之文也抑余有聞年有少壯老之不侔气有明昏憊之殊致故爲善於少壯之日則易而自立於衰暮之節則難惟學則一而已矣孟子曰我善飬吾浩然之气又曰以直養而無害又曰是集義所生者夫如是謂之學此威仲所素講者余復誦而勉之

髙麗沈王詩序

天下之事以古方今不異則同異乎古則同乎今異乎今則同乎古異必一居無有若髙麗氏之古今兩異者姑卽已事而觀之始晉惠之永興盡宋文之元嘉偏方立國若成李雄代什翼犍涼張寔呂光南涼禿髮烏孤西涼段業李暠北涼沮渠防遜夏赫連勃勃後秦姚萇西秦乞伏國仁燕慕容皝垂南燕慕容徳西燕慕容沖合是數國之年取其兩端衝少不能逾紀沮渠不及四十年一何促促若是耶庸以較夫髙麗氏王建立國於唐明宗長興壬辰歷晉漢周金宋以及至大庚戌傳二十八歷三百七十九年垂統之遙繼序之遙昭昭況賴聖世億萬維年其來猶未艾者獨何修而臻此哉豈負固海隅中土之兵不能以至歟將善於事大不失其貢職歟將修明治具禮樂刑政維持之效歟抑箕子之澤百世而不斬也吾所謂異古者此焉耳其異於今均之曰王異姓之於天宗有間也然宗王受封大國同升虛邑何也未嘗祖別子於廟人民則天子使吏治之其府𨿽得置監郡與府屬皆請而命諸朝而刑人殺人動兵何敢越律其民五家賦詩爲斤才一猶不聼下令擅徴發其地皆輪之天府嵗終頒之其网亦宻矣遇髙麗氏則不然有宗廟烝嘗以奉其先也有百官布列以率其職也其刑賞號令專行其國徵賦則盡是所轄之境惟所用之不入天府若是而曰異乎今者然乎非歟最二祖之所並苞何翅萬國其苖胃有世其土而王者乎𨿽牽塗人之裾以問之亦皆曰無有萬國獨一焉世祖又爲乃先生降以安平帝姫追封秦國實生今王於屬爲甥而妃又裕皇元子晉王公主父子先後連姻帝室當儲皇之敉寜內訌也王與定策故皇上報之加開府儀同三司太子太師上柱國沈陽王駙馬都尉徵東行中書省左丞相髙防國王后以宗王封大國者惟一字遂與同之又原降制惟曰沈王進尙書右丞相加推忠揆義協謀佐運功臣湛露防光可謂無以尙者其相與參軍踵門謂燧曰詞垣之臣不可不有詩也君爲序之翰長乃帥其屬共爲賦頌褒揚揄拂歸美聖徳歌功臺階其聲鑑鍧若金鐘大鏞之戞乎虞業焉其文焜煌若山龍藻火之摛乎繪絺焉旣不遺於一善燧序先之則爲箕舌之粃糠有譏其贅者矣

遐觀防唱和詩序

遐觀防者今常之無錫丞前南陽府教梅谿楊蔚彥亨之別業也其扁則致仕翰林承防王公鹿庵所作用筆髙古神間韻逺眞天下之奇書哉彥亨自賦之外詩若歌者十有三人余識五人曰樂吏部梁兵部李庭賔王繼明張毅也其八人未之傾蓋焉捧玩披今名篇俊發諧互鏗鍠皦繹通暢金石之音未足以諭其正而防也摛藻煥輝絢爛奪睞黼黻之繡未足以方其實而章也二十五年餘罷直玉堂之明年彥亨亦秩滿無鍚聚居穣侯之國余忘爲詩君先挑嘗焉日夕和賡浸淫卷軸顧余豈敢追配大雅然騏驥千里駑馬程以十日或猶及之是以竭力蹷倒景之後而不辭也於是之時彥亨求序梅谿唱和余莞然笑之非求序也特詫彼十三人者之能言相媿焉耳𨿽然子見夫善奕之與拙奕乎拙奕獲偶善奕則其智日增善奕之避拙奕則懼其術之退也君懼退術耶余智烏乎增將曰負博局而惟夫子之是從也

壽龎禮部母夫人詩序

古之人曰觀其子可以知其父父丈夫也我丈夫也身以接之何嫌宜若不待由子而知若夫母也則非有親好於平日有不得一躋堂陛而跂其幾杖非由子以觀其知有無從者蓋迹其己事也天下之人惟善其常而變故欣戚一發乎情必善常其變而變其常而後欣戚不千一揆以義方龎詠之銓官海南也去京師萬里防犯炎瘴蒸如毒厲而至於海舶渉洋矣蕩以防云之濤引以排山之風幸其旣岸始礪兵負甲以鬭未服之獠出萬有一生之塗滿嵗不可必其來歸亦至戚也使母夫人如他人去其子百里期盡旬月而反煦煦以節早夜時饑渴爲戒繼以牽衣相泣者則詠𨿽勇於功名亦安能防襟以去乎哉其果爲行由夫人之能勉以君命之不可反汗臣職之宜於賢勞也故曰常其變然詠嘗禦史裏行嘗修撰翰林今爲小宗伯皆淸列也鄕距京師可曰而至其養則膳服足以華悅其口體其逰則貴家姻裏願賴其儀法亦至欣也而夫人猶不輕去先人墳墓以安享有寜家扵淶水之濵視榮耀若無與已然者故曰變其常諺曰不啼之兒誰不能持嗚呼如是求之其情與義有遁而不得者乎至元二十有三年燧始識詠於燕後是七年相遭武昌是年如海南皆數夕而別元貞始年始同官翰林入同事而出同適驩浹而閒暇計始至是逾一紀矣可訪親好以縻官於庭無所爲而至於淶故於躋堂陛而跂幾杖且不得而遂焉矧齒其年乎哉惟知生以四月一日詠自善爲文凡庭臣之文者率作歌詩爲壽燧欲序之前年妨以史事去年廹南歸令閒退於郢無掣乎中故書所由爲序示詠以致三千里之賀

王憲副母夫人九十詩後序

常讀詩禮之言而知其祝壽考者恆在於有官君子也聖人之心非不欲四海之民盡然頋其勢有不可必得而其仁止於不饑不寒無金革以沒其齒而已矣君子則不然責以其治代天工也效以其澤及斯民也縻之以好爵酬之以重祿王者旣崇髙富貴之故人之防其賴者其報惟有壽考之一言曰庶幾乎由吾是祝而永年可悠長父母吾也嗚呼君子之於民有父母之道者也非生而出之者也而民猶忠厚若是況君子於親托其遺體乎則其祝壽考者將什百千萬於斯民之於吾也匪徒祝之又以其祿養之卿士有家者也以家養諸侯有國者也以國養或曰民之無國家而壽考者若何而爲養曰漢民之長吏存問嵗時致帛絮牛酒者猶其遺意也允中方爲河南北憲副有官君子也母氏夫人年今九十壽考者也食四品祿家養者也養有祿故能備儀物備儀物則可愉裕而無憂愉裕而無憂則壽考者益昌延而無期矣允中以黃髮之子奉白髮之親防其孝者爲何然然未嘗觀木之稚也气鋭皆上聳而挺直無求依其旁其老也勢竭皆下樛而婆娑有求質於下亦理之曰自然而人亦或有不是異者也則夫以髮之親撫黃髮之子益隆其愛者又如何是皆足爲吾身昊天不弔者之深悲矣余識允中十年於今未嘗言及其親己丑秋遣其子銘持諸賢爲夫人序詩八十者二十人二十五篇詩序其九十者二十六人三十三篇編爲兩軸最之爲四十三人五十八篇蓋有同是一人先後兩賦之者或累篇者其孫錫於其王母不得比之他人宜別之嗚呼多乎哉大而庭臣之賢下而髦士之良稚髦之不必齊其年也戚疏之不必一其好也亦容有不得升堂以企望夫彤管之儀者焉而洋洋誦歌若是於以見凡允中交者皆母之訓也然反扳而覆誦之猶病其言有矛盾者旣稱夫人婦王婉順矣當節度君守趙將以城活斯民而夫人一言制之是越壼內而出干戎律也顧以節度君之雄烈識度其揆義委質取必夫人之一言是舉閫外而入稟墻帷也兩戾其道恐君夫人之賢兩不爲是筆斯言者將以是而信來世非誣人耶且今之巧於術智者人猶莫忖其心之何在況蒼蒼之髙天幽邈卑人以年而曰吾得之必之何在而致非誣天耶余之斯言𨿽足取慍一世而世之人以爲知言者多矣詩中或有贊夫人能誦浮屠書者抑不知爲是者將報徳在今歟其徼福未來乎以爲在今外宰物而歸之浮屠之鬼迷孰大焉以其未來乎旣享有於昭昭又求不可必得於覬孰甚焉彼爲浮屠法者必信其書而崇其道者也懷之西堂徳公亦僧之巨擘焉年百十一方年百有三時尼有白姓同齒者曰夕誦浮屠言徳止之曰人恃气以生者也今老而衰已不能充乎五內而暢之四末汝猶忍耗之故楮上耶白爲之止彼爲浮屠法者猶戒其徒以老無讀其書而夫人不爲浮屠法者顧誦之不置允中其以是幸諫之曰某之友姚燧者實云然誠由是能止誦則夫人當气實而神深多蓄而少出不伐而益完自今保壽考益昌延於無期者皆由燧得之敢以是祝

鄭龍岡先生挽詩序

觀人之道當槪其心所存與身所履如何而論之夫然後中而無失今也名卿賢士之物故莫不有詩人挽悼之髣髴其平生或以徳書或以交言或以遇榮或以禦卹或以名而慕或年而仰二或以政而思或以文而揚往往各得其一事一言而未槪心所存身所履始終何如也譬之繪工始學畫人耳目鼻口顴頥顏角理髮須各自爲處終未嘗集而爲面使眞見夫妍醜善人惡壽夭貴賤爲誰某之全燧少時聞鄭龍岡公第知家富淸玩可與古李鄴侯王副車者敵薰然承平故家習也後國學生始與其孫有節有文二人者友於時公卽世已久而二友年尢少亦未嘗詢及先徳何如今年來關中有文以安西行省員外郎示吾友江西行省郎中髙道凝所撰埋銘而得見公大節有三一曰亷太宗賜銀五萬兩辭今上賜鈔二千緡償責辭二曰讓太宗再富以地比諸侯王封辭貴以上相位兩中書右又辭三曰仁金以蹙國汴都尙城守大宗怒其後服拔將甘心公怫逆曲折陳觧城賴不屠所全無慮數十萬人世之知公淺淺者惟曰尙醫夫善鍼艾藥石者孰與和扁意佗稽之書傳所起死惟各數人使四子者存盡鍼艾藥石一世之技能起數十萬人之死於膏血橫流之下乎嗚呼四子之所能者公或能公不公之所能不惟四子之必不能𨿽一時四海勲戚將相結主知未固者皆不能也古稱仁人之言其利博哉其不信然乎然自公之霣謝凡在廷將相善言經爲通儒文爲名家詩誺以之集將百篇煥乎其黼絺鏘乎其璜珩所以髣髴平生者將無一善之遺余矣吾猶病夫各得一事一言未槪其全也故著三大節而敍之俾觀者未及其詳而先領其要焉

馮松庵挽詩序

二十有三年夏燧以湖北副憲奉檄趨京師以疾畱襄陽僉河南憲馮君岵亦以疾得告來襄陽便醫予與之姻友相好也故得與讀遺山敬齋所撰君祖松庵之碑志焉以兩公之文形容大君子之盛烈可謂不遺餘力曲極爲言矣然論出處要歸之際不過反覆用違其長而徳有銜若哀其不遇然者私竊惑也且諧於時之爲遇未若不乖於義爲遇之善者也自今以觀亦嘗思金之叔世爲何時哉譬如病阽脈絕息困之人爲良醫計帷有如秦和之於晉侯不發藥而委去自免誤人之名一策焉耳彼大君子者頋豈不醫若而彊起自試於必亡之國乎𨿽然有義焉使先生已爲將相國命民心休戚存亡視吾一身故死生有不卹焉耳幸其時無是位浮沈於常官於時不可爲於義無必死膏車而歸搴裳以行徜徉於泉石肆志於文酒間此正大君子用世全名之先識髙致玆可謂大遇尙奚不遇之云爲哉當時之人年位居前者猶俯而友之其敵也皆跂而師之下焉者恨望履絇而未見者未必不由乎此惜兩公略不及之也嗚呼燧言爲妄後生之論立崖而求異斯其恆態果有取乎先生未必不以燧爲獲我心一興慨於九原也又先婦翁紫陽之詩髯雷短宋是門生而元碑止載雷李王冀及渠五人宋不與焉然兩峯亦人豪也遊先生之門若不玷焉遺山何爲獨見黜此又惑也先生之歿距今四十有七年自當其時及身接之歿而哀之以文者亦遠而忘焉況如燧者生長去先生千有餘裏地如彼其遠也年甫三嵗齒如此其穉也目未嘗接其輝光耳不及聞夫謦欬歿不知所謂哀久不知所謂忘亦人之情宜然也而燧之不忘先生者異甚蓋先生歿以庚子嵗七月十有四日我先人之棄其孤亦同以是嵗月日燧𨿽惡逆非忘先忌者是日収淚之餘必思吾先人維時於先生及識不及識不可知而得與海內重名之士蓋棺同以是嵗月日亦可少無憾於而燧思先人必及先生者盡此身而後止也

牧庵集卷三

欽定四庫全書

牧庵集卷四

元姚燧撰

序

序江漢先生死生

嵗乙未王師徇地漢上軍法凡城邑以兵得者悉阬之徳安由嘗逆戰其斬刈首馘動以十億計先公受詔凡儒服掛浮籍者皆出之得故江漢先生見公戎服而髯不以南人士子遇之至帳中見陳琴書愕然曰北人亦知事此耶公爲之一莞與之言信奇士卽出所爲文若干篇以九族殫殘不欲北因與公訣蘄死公止共宿實覊戒之旣覺月色爛然惟寢衣畱故所公遽鞍馬周號於積屍間無有也行及水裔見已被髮脫履仰天而祝蓋少須臾蹈水未入也公曰果天不君與眾已同禍爰其全之則上承千百年之統而下垂千百世之洪緒者將不在是身耶徒死無義可除君而北無他也至燕名益大著北方經學實賴鳴之遊其門者將百人多逹材其間燧生也後不及拜其屨前獲識其子卿月者七年矣凡再見之初以府僚見之洛陽𨿽嘗以好兄余猶未語此今以憲屬來鄧始及之且徳先公不忘也燧曰嗚呼自先公言之夫旣受詔出之軍中而使之死不以命非善其職且儒同出者乎千數才得如先生一人而使之泯沒無聞非崇其道此公所懼而必生之也自先生觀之孰親親其七尺之軀而大其所闗入持瓦缶將盿之猶有惜而不果者必茹毒罹禍不可一日居故忍而爲此出處非不思也乃中夜以興蹀膏血以禦魑魅徑竹莽以觸虎豹而始及水仰天而祝其行非不祝也夫思而後行行之以決則其勢多難奪於中路使非先公自行而他人趕之能捨所忍爲以回其復生之志收其巳逰之志反就是一日不可居之禍毒乎由是言之先生之死求以無辱不全以歸其生也不以不赴而以知巳此其胸中揆制一時相爲髙下之權衡也然古之人爲知巳死者有之無有爲知己而生者先生以古人所不爲者報之先公而先公所受先生也巳多矣奚徳哉卿月與余相視一卿月歸序所與言者贖之

別丁編修序

至元十九年餘辭秦憲而歸東周明年復受命貳荊憲自惟才之非也行路之遼也家貧而力之薄也多疾而江南風土之未宜也實難其來然不遑偃蹇自寜者公則壓於君命勢不容巳私則以爲人生文軋混同之時不及夫年未艾以覽江山人物之勝勿之則有歉然之悔斯意之不欲巳者出處之大略然也自歷制憲至今其間望舒二十四晦居府者三一而水舟陸馬周曆乎復灃峽歸鼎五州十七縣者反居三之二焉其於江山之淸駛奇峭人才之標特秀異實若富於胸中求如鼎之前編修宻院官丁公及事勝國三朝嘗先顯者或無有倫焉宜其文章之宏肆年徳之髙邵日聞天朝累起而將官之而公辭之至今又於向見干進而不釋者之中所無也余以是多公公之報遇於餘者宜與人異按部巳竟將還憲府辱以髙文敍行再三讀之愛其詞甚華而義至嚴情甚宻而禮至周而其病在夫一失之不攻眾長之是諛曰雄其文粹其學正其傳尙其世而善其政斯豈余所虞於公者公之世所知其學文其文果余匹其傳與政果不學加乎豈均無之姑爲是人甘言相遇乎非歟餘如何公而知如是爲一報餘如告人公以善懷述不余知也公心焉如何不然公誠無意焉而余過疑及此則反取罪爲髙明妄人矣或有意督遇將肆公所責之心公焉又如何獨甚善於公者巳辭徴不仕若忘世肆志而能損巳有權輿沅陽書院聚徒而育師聖而祝釐以成已而開物詠歌太平以老不可以謂賢者不出而無益斯世也書院之基巳移文鼎牧俾給左契復移文軍府俾拔其園蔬又爲榜懸之院門以觀其速成而戒其中止今余之歸或得請去荊憲而北不知公由何事何時相遇中原一握手復道今日爲請或蒼蒼者再牽而南又過十州必覩書院旣成升堂以揖峩弁之士來而告之曰子觀大夫役之築者乎十人爲什操杵負畚而力作者九人逸者一人防手旁歌俾九人者勤力而忘勞力董率而犒功逸者與受直焉今日之居諸君知徳編修負畚操杵之勞亦思防手傍歌者乎以是爲學者引譬而資公一笑

送宰先生

至元三年二月未盡之三日宰相生謂燧曰余將遊秦子能序文玆行乎予掉鞅遊天下殆周獨秦未嘗一至又秦士捨修撰雷君亦莫有一識子昔家秦其所忠者誰人所通信者又誰盍枚舉之予階子言一進謁之也燧曰秦固衣冠之藪澤也在燧未有徧加者焉蓋年之前乎燧者率隆名碩徳旣幼燧而未與之言後乎燧者燧何所慕賴乎彼而爲之伍故遺十百而得一二也請爲先生誦之有楊元父者吾師與之抗禮者也其學也粹而正其操履也堅而不渝其執親之憂也哀而禮其能也愽而肆之防史學讀至落落奇倚之士必慷慨感激思見其人於今使先生之至不嫌於自明肯曰向之儒服登常山一言折猖狂之盜而落其角距者實余也彼有聞而不奇先生者乎𨿽先生夙有負气使酒之聲彼將視爲古奇傑士之恆態必濶略而有取乎此也先生行哉其尙有合於斯人歟又有韓邦傑劉無競呂伯充者皆吾師之弟子也年皆長於燧若韓之能官劉之天質之羙呂之學問之該徹皆燧所不敢望而及計之今以呂以練服在躬未可出之二人有造先生之館煩從者爲燧一訊安焉

送雷季正序

余從魯齋先生遊最故且久於同門之士學爲最怠而不加進自親夏楚時猶爾況今載名仕版逺處數千里之外哉昔之怠者爲忘不加進者阤而爲退矣宜季正之取友而差際余之心安焉而不敢有憾不謂徒以從遊之久故願因鄙言獲進拜先生屨前嗚呼其志則勤其意則良惜所借以爲介福其一人也是一也義先生自謝致而歸屏迹桑梓養安泉石家事不以干於心鄕人莫得見其面於時欲求如祭酒之授徒來則受之亦難也余則止之無行𨿽然以先生平昔樂教之心且熟子之兄伯靜之名嘗哀其願見未得竟抑志以卒有弟如此篤學而善學行已以化鄕岸然不流於今俗翹然自是以古人千里羸糧而就正焉又觀夫人有可進成徳逹才之具必不拒其見也余則勸之令行且景星鳳凰之爲物人或睹之猶爲生之幸況大人君子徳道之容可以興起一世仁義之言足以發揮百王者哉或一進拜而聞其緒論必決滯爲通易暗爲明大有得於曩昔也有得而私之仁人之用心不然行哉余將湏其歸而見告也

送暢純甫序

歐陽子爲宋一代文人一時所交海內豪俊之士計不千百而止及謝希深尹師魯二人者死序集古錄遂以無謝尹知者之恨嗚呼豈文昌也作者難而知之者尢難歟余嘗思古之人惟其言之可以後行爲恃以待他日子云者出將不病夫舉一世之人不余知也今乃若是其亦有知者爲快而失之爲悲歟余冠首時未嘗學文視輩流所作惟見其不如古人者𨿽不敢輕非諸口而亦未嘗輕是於心也過而自思人之能者余操慮持論且然余不能之何以免人無嫉賢之機余年二十四始取韓文讀之走筆式爲持以示人譬如童子之問艸彼能是予亦能是彼有是余亦有是特爲士林禦海之一技焉耳或謂有作者風私心益不喜以爲彼忠厚者不欲遽相斥笑姑爲是諛言以愚之不然殆鼓舞之希進其成也自是防恥益作旣示之人且就正於先師先師亦賞其辭而戒之曰弓矢爲物以待盜也得盜得之亦將待人文章固發聞士子之利噐然先有能一世之名將何以應人之見役者非其人而與之之與廢其人而拒之鈞罪也非周身斯世之道也余用是廢作有亦不以示人絕甫自言得余雙字不言不錄而棄之又言世無知公者豈惟知之讀而能句句而得其意者猶少嗚呼世固有厭空桑之瑟而思聞鼓缶者乎然文章以道輕重道以文章輕重世復有班孟堅者出表古今人物九品之中必以一等置歐陽子則爲去聖賢也有級而不逺其文𨿽無謝尹之知不害於後後猶以失之爲悲下下之外豈別有等置余爲哉則爲去聖賢也無級而絕逺其文如風花之逐水霜葉之委土朝夕腐耳豈有一言之防乎古可聞之將來乎純甫獨信之自余不可不謂之知己足爲百年之快恐純甫由此而取四海不知言之非也然純甫實善文其不輕以出者將以今爲未積積而至於他日以騷雅末流典謨一致乎將恃夫位民旣而循吏持憲旣爲才禦史富民又將爲良大農道行一時無暇於爲言乎豈以世莫巳知有之而退藏於宻也由積而爲書他日與道行一時無暇於爲言則可由莫巳知而不出若余也𨿽不善文而善知文則純甫爲失人矣今以農副行田隴右於其別也敍以問之至元丁亥七夕

送郭肅政安道序

書有道有體有勢謂爲太耶周官則班之六藝謂細耶次之禮樂難耶舉天下之人孰不爲之易耶則纊一代能名世者不數人若是者亦未可以細視易言之也斯其道也其體則有篆艸三等本而上之艸出出篆則篆者書之源或曰而下有正走則曰唐湖刺楊漢公跋千祿字書以顏魯公書爲盡鐘繇之精能則正者實也其勢則有拘有束以言篆譬則弁冕端人將執事於郊廟於於其趨縮縮其循周旋則至圓不能如規折旋則至方不能過矩則常服燕居不可多拘家人視以爲嚴君而亦可少放艸則雄勇武夫夫纓曼胡而衣短後挺茅運鈹進勇退躍蹤橫入出頓挫起卸揮霍研拂極其放而惟吾意之所至焉然爲是者𨿽云出乎手而一心爲之師心拘亦拘心放亦放未有心放而能篆亦未有心拘而能艸勢必至理必然者也走嘗觀今爲篆者無牧舉其誰求一蹴而可臻古人之閫戺者則郭肅政安道一人焉耳夫日爲是拘藝則心存而不放豈不幾於克念作聖者耶視走之惟事乎艸心放而不知拘者相逺萬也安道號西埜好學而善文無乎是則書不能獨振耀今之世矣將別而紏郡於嶽序以問之

送李茂卿序

太凡今仕惟三塗一由宿衛一由儒一由吏由宿衛者言出中禁中書奉行制敕而巳十一之由儒者則校官及品者提舉教授出中書未及者則正錄而下出行省宣慰十分一之半由吏者省臺院中外庻司郡縣十九有半焉吏部病其自九品而上宜得者防絕來無窮而吾應者貟有盡故爲格以扼之必歷月九千始許入官猶以爲未也再下令後是增多至百有二十月嗚呼積十年矣勞乎哉李君茂卿嘗同燧受學先師司徒公儒者也父戶部恩澤旣推其兄之子及將試吏堂帖令出掾湖廣省盈九十月將赴銓中書燧賀之曰人有不職幸不紏於禦史者君以勤效無此人有饕墨幸不罹罪罟者君以淸愼無此人有依庇有力竊離所事同列之懽以自求容一時幸不譴斥者君以中行不阿無此人有挾任而商賊之州縣而倍責嬴入以肥其家幸不私於民與眾樹姻黨子弟入官以防後至之塗幸不貶於士者君祿入外無他營捨僕馬則顧影無朋舉無此舉無爲爲賀其可賀者諺曰兩姑之間難爲婦上政事堂下防幕多或二千人其事之來抱素求署無一可後者皆視其色聴其言動止移略比不齟齬使馴馴如式從已而出譬則庖人善適眾口酸鹹者好之不齊然非暫也必八年之久大而經國子民細而米鹽甲兵於盡得夫人之情而熟知夫事之勢增益其所不能者不旣多乎今之老於力筆筐篋以致逹官貴人皆下視之吾逄掖以爲言闊事情而不適爲用者恃其能此焉爾君旣能之是行也以軍國公相知之素無曰峻擢惟循所宜資亦卑善之昔也人吏之今焉吏人其畱中其居外主乎聞司徒平生六經仁義之言而濟以今所能古所謂以儒術餙吏事者非君其誰哉大徳己亥秋八月上日書

送姚嗣輝序

取士以文始於隋而盛於唐其法有司擇學修其家名聞其鄕者歌鹿鳴而進之朝謂之貢至則試之以聲律之文中程度者謂之選猶未卽得仕必待有位者之舉猶視舉主何人或眾且賢以防其人之材否始授之官勝國因之而小變焉選卽官之惟不使得爲令必制置提刑轉運諸司五人舉始用爲令令而上郡牧侍從五府之官無不能至者則自貢而選爲舉千百人不一得焉亦磽乎其艱哉吾宗嗣輝勝國選士也赫奕其時瞠後塵者千百人烏可少跋迨今攺止聲名昭晰不可絡闋猶官洪校滿秋而觀光天朝求通刺秉政之臣盧公吳公門者千里人未有一得獨於嗣輝傾身接之迎譽諸公閭文云乎哉有間於道徳之實耳士而得此亦曰逢矣逢而至於逹也奚惑然終不能增多其舊尺寸復調武岡益逺於洪豈兩公面是而中不力耶曰非也囿於法制之宻先得之多兩公拱視不可躐其級也以故南榿汝意而往旣軑燧告之曰凡今仕者聞職乎民以有治賦聴訟之事爲莫不色喜聞職乎士則以無有貢選利祿之望人怠於學虛師席而夏楚不試卒不懌乎其中嗣輝將亦若是乎盍亦思之官風化俗之原治忽所寄也無逺稽古而監之今司徒文正許公微時於大名於輝於秦於河內以倡鳴斯道爲己任諄諄私淑少長不一其年也鋭純不齊其材也積多至數百人聞之天聰徴爲成均俄拜左相嵗余辭免復求成均後其弟子繼司鼎鉉者將十人卿曹風紀二千石使棊錯中外者又十此焉其於隆平之治豈不少贊乎嗣輝苟以是爲心規矩薰陶是邦之多士得其逹才一二以用斯世使海內之人指而誦曰是大夫所梯接者於以亞匹吾司徒公其獲將多行矣勉事乎此嗣輝蜀人以蜀多榿木𨿽寓荊吳不忘其鄕號南榿云

李平章畫像序

陛下之未出閣由李道復日侍講讀親而敬之嘗召繪工惟肖其形賜號秋谷命集賢大學士王顒大書之手刻爲扁而署其上又側注曰大徳三年四月吉日爲山人李道復制至大四年辛亥春正位宸極制授道復光祿大夫中書平章致事以盡學焉後臣之義裝演是圗塡金刻扁而摹賜號與禦署捲加標軸寵耀至矣人孰與儔敕臣燧序之將俾詞臣頌歌其中而親覽焉臣聞命屏營反覆究思在昔帝王圗其臣者商髙宗之傅嚴漢中宗之麒麟閣世祖之雲臺唐太宗之淩煙閣四焉耳麟閣而下皆將相之開國家承平亂亡以贊彌綸資訏謨以致陰平者傅巖不然初未有是赫赫顯烈肖其夢形求得諸野爰止作相以道復肖形可同乎說髙宗圖於旣王三年之後陛下則圖於未帝一紀之先其時繪工運思有所未至手設爲色髙宗於說有是乎哉斷所無者李泌從肅宗於途人指目曰黃衣者聖人也白衣者山人也已乃爲相而道復姓偶同乎泌亦曰其衣余亦已相謂道復山人可同泌乎爲之賜號刻扁肅宗於泌有是乎防亦斷所無者泌𨿽賢者而言涉神仙迂怪以故史氏短之惟說則無間然嘗攷觀之古今之世相去若異帝王爲治道罔不同何則陛下所居則列聖之位也列聖君臨之中土堯舜昔嘗有也乃若髙宗亦商聖賢之君恥其不爲堯舜故命說曰若金用汝作礪若濟巨川作舟楫嵗大旱作霖雨作酒醴惟麯孽作和惟鹽梅取諭再三求其交修者皆陛下有虞道復之心今謂道復其才有足方說孰敢犯是不韙然其所處則說地也如較其學焉後臣顧說所無能求多聞以建事學古訓以道積厥躬招俊人以列庶位對揚天子之命亦足襲說遺芳餘烈報陛下矣然非舊學之臣世不以是責報俟夫治定而功成徳尊而年及或遂懸車於秋月釣雲月以弄泉石朝堂有疑馳使諮之猶不得専爲山人世則目曰山中宰相者所不免也是年夏五月序

馮雪崖二孫名字序

余以漢刻瑞碑筆意深古嘗模麟麒二字促而小之刻瑜玉佩爲私章故人馮雪崖憲副見而求之曰將賜吾孫以爲名也故長曰麒次曰麟後十年主長林簿者謂余兒麒輩元服矣盍字之因思漢孝明圖功臣於南宮雲臺實本孝宣之麒麟閣而徵西大將軍陽夏侯與居其間當諸將論功侯獨避而休息大樹之陰世多其不伐目爲大樹將軍而麒其遺苗宜字曰漢功周穆馳八駿以升昆侖之墟後好事者圖其褰翔若麟鳳栁子厚誕之餘觀天閒馬其名而麟其形者奚少況瑞刻所圖延首而長鳴振尾而髙驤孔阜以碩如馬而角則駿之去麟有不大相逺者麟字曰周駿如是命之以必難犯則新而不奇也以求義意則系而不離也且各卽其人性情之近似漢功循循斂宻王母嘗稱其克孝如父夫能守家法於今不能逺而言念追鼻祖之踵於古乎其出而仕見之事功可期以不伐者周駿翹翹發達類疆有力者則夫道逺千里可一日而致焉者亦或可幸以焉大徳庚子閠月中休日序

序牡丹

余於牡丹始於中統之元見壽安紅洛西劉氏園三年見左紫洛陽故趙相南園兩花皆千葉株皆四尺壽安二十萼廣經七寸髙與之等左紫四萼八寸髙等又三年見千秋狀元紅燕都故相楊大參宅株五尺四十萼七寸髙等後二十年見之長安毛氏園最多將百株株二尺少然皆單葉小大參差不齊無絕奇者後二十年玉板白洛陽楊氏欄株亦二尺少多葉千萼七寸少鄧州見三日張氏肖齋之衡山紫陳氏終慕堂之淺紅色兩花皆千五葉衡紫株二尺少將二十萼五寸少淺株三尺少將五十蕚六寸少惟蕭仁卿之承顏亭白花天株三尺大可六七十萼七寸少葉最盛又有色緋紫碧相錯株尺少尺可四五十萼盛亞白花七尺大復有緋花株單十萼八寸二花皆多葉而緋花獨奇故爲佳品今失其名者別有鶴翎紅爲千葉小株獨萼五寸大髙等他日株大花則故大矣是爲鄧花之冠仁卿舊云此落陽壽安福孫自余觀之大非壽安則淺紅而今名余所命之蓋卽其形色近似爲言也長安洛陽諸花餘忘其香孰勝萃鄧花而校噴勃穠綿可喜如紫薇者衡紫爲第一此餘生五十一年所見者然自元年至今爲二十九年其見六年六見自燕長安洛陽而至此防數千里中元及三年與至元二十年三見洛陽爲同地至元六年十八年二十五年各見之燕秦鄧爲異地亡慮百十株而千葉名品才四見則千葉名難遇亦猶千人爲英萬人爲傑尢世不恆有者矧賞酬有數耶劉趙二圓𨿽皆有酒年甚少不善飲楊參時與先世父中書左丞同朝爲父執與之酒不敢飲毛園時爲秦憲毛氏方業市酒才下馬行觀擇剪數萼不同飲而去楊氏欄時滿秦憲將走荊憲借居其廬客懷牢寂無誰與爲飲張齊陳堂才持一二觴各箭一二萼歸不名爲飲其盡醉相歡者惟承顏亭一焉而已嗚呼似齒五十一年之老行數千里之逺始觀至今廿九年之久六年六見之希而無負可當賞酬者醉明日仁卿求記其事余口未拒而心勿是之以爲樽爼之樂屑屑者奚足筆其夏白花忽槁死其秋又固求記之餘始思昔者之坐斯定也孰逆知是花旋踵不可復見亦可謂異事也又思左紫止一株已移植嵩山廟中洛陽余亦絕聞壽安固在其玉板白及毛園百株將如左紫余植他人耶無亦若是花之已槁死也嗚呼往者旣然況來者之不可必耶細者且然況大此之倍蓰十百者耶則吾平生所當勉吾身而因循弗力以去不可追者已多也誠可爲老將至之一慨而植物之死生又不足怪也仁卿惟喜余文已記其承顏而求之屢如老父取張長史判吾特賢其能以是心至而已然又益思六年之間不善飲不敢飲不可飲無誰與爲飲與不名爲飲非他蓋無詩人同臭味者發其極意焉耳而承顏是日者則梁宣慰貢父張總管孟卿王工部景韓是皆善詩安知不可爲他日故實亦未易以復得者據蘭亭例爲序惜其時無唱酬未嘗罰依金穀酒斗數也

牧庵集卷四

欽定四庫全書

牧庵集卷五

元姚燧撰

記

武陵縣重修虞帝廟記

昔司馬遷由病孔子所傳宰予五帝徳帝系姓儒者或不傳故於唐虞夏記曰帝嚳之子帝摯立而弗善崩帝放勲立舜名重華禹名文命旣弗深攷二典三謨之書曰放勲曰重華恊於帝曰文命惇於四海曰允廸厥徳皆虞史贊堯舜禹臯陶三聖一賢之辭且以天下相傳事孰大是堯不曰重華曰汝舜舜不曰文命曰汝禹則舜禹之爲名章矣後千有餘年孔子稱徳三聖止曰堯者禹又況紀自戾其言乎前乎堯者帝嚳帝摯後乎禹者帝啟帝仲康中獨堯舜爲非名豈坐信五帝徳帝系文取二篇見大戴記孔安國家語無帝系其五帝徳𨿽小異文亦止曰堯舜禹故後儒辧之以文命爲禹名則惇四海爲何事而臯陶不名允廸鏡是則紀所名之非名又章矣或曰孟子放勲殂落屈原陳詞重華者皆非歟曰不若是也今之君子於大賢之不可字者猶以鄕邑齋居命之況三聖乎其逺而不斥擇贊辭而號之亦厚徳之至也如必其信百世而不惑捨孔子焉折衷奚以惟帝舜崩與二妃事他經於書鑿枘者多虞書曰舜生三十徴庸三十在位五十載陟方乃死崩未知地也至孟子始曰舜卒於鳴條鳴條在安邑甚邇蒲阪以避堯子南河之南例之帝固未嘗逺所都也然最虞書實百一十年孔安國以爲百一十二年自今積之詢考底績三載陟帝位二十八載防堯三載在位三十三載薦禹於天十七年而崩所謂三載皆再期耳由置底績在徴庸在位之間故多書二年猶未大逺紀以爲二十以孝聞三十堯舉之五十攝行天子事五十八堯崩六十一代堯三十九年南巡狩崩於蒼梧之野於江南九疑是爲零陵總之才百年鄭則徴庸二十爲句攝位至崩共五十年總之亦百年與紀皆不足十年如紀則舉之十九年無所事攝位九年防堯三年爲天子四十年則登庸二十無所事攝位防堯三十年爲天子二十年宜唐孔頴逹皆排而謬之又大載止言蒼梧之野家語則以爲陟方嶽死蒼梧之野而故紀遂曰南巡狩不知薦禹十七年之中當三巡狩帝皆親之耶獨崩年往也如皆親之禹何爲哉崩年往也於時百一十年矣必將以嵗二月柴岱宗岱宗之去南嶽何啻逾五千里吉行五十車埃風而舟濤瀬者不曠一日百日而始至焉是獨勤身於數千里不勤心於萬幾倦於九十三而不倦於百一十年也檀弓亦云舜於蒼梧之野蓋三妃未之從也以爲帝嚳帝堯皆四妃舜無正妃奴止三妃三天子之女不爲正妃則正妃將待何人爲哉屈原九歌謂娥皇湘君女英湘夫人君與夫人固有別矣君非正妃矣頴逹乃傍牽晉皇甫謐帝王世紀以實之曰我皇無子女英生商均次妃癸比生二女霄明燭光癸比山海經作登比皆不知爲何說也秦皇南浮江至湘山祠而風問博士湘山何神對曰堯女舜妻此大怒發刑徒三千人赭其山而謐云塟衡山𨿽不同地可徴於帝而未之從王逸不詳未之從爲不祔合而曰帝徵有苗二女從之不及道死沅湘之中又曰墜於湘水之渚固已自二其說且有苗已來格分北而竄之三危矣豈侮帝老復逆命耶其煩六師投帝以艱禹何爲哉又二女者在釐降時或上下少帝十歳方幼艾也至是崩年皆嫗然而聃矣中原無急變帝何爲不及將二妃二妃何爲不及從必追之而取道死水乎由遷則祀由逸則戎暈翟簉之非盛舉也觀後世匹帝者𨿽甚幼艾率土之臣莫敢不母未聞旣母率土之臣入十餘年而後世猶女之又帝系曰舜娶堯子謂之女匽氏然堯伊耆姓陶唐氏子而不系其父而別氏焉皆不可以理究者也二妃之祠湘中原世云然亦尙矣哉惟沅洞莫知所始嘗火於宋民雷立倡郡人復字之宋徳夫爲郡病其專祠二妃而遺帝始大其宮而合食焉皇元大徳之元僉江南湖兆道肅政亷訪司事李僕庭詠按部常徳夏六月一夕洪水驟至平地尋丈幾冒城郭乃率曹收諸君日夜行水戒民具畚築登陴以捍之發義倉積下其佑以廩餓人不足則勸富民出谷以繼水去今左丞相方平章湖廣省侯請曰常徳爲郡岸沅之東古人虞水齧城當其衝波西南爲二石埽延袤裏所尾入江中順導其勢以遏東潰罹此暴漲盡根株去大浸稽天四縣槪及其實土爲防者宜蕩而無有遺余也可乘農休急務修復以倉粟傭役人則民必舒困於今而功亦賴垂於後也丞相是之民利得食爭日赴程工不逾時眾作防手乃謁帝祠而告成功見其榱楝庭墀傾落蕪穢詰牧守曰明詔有曰聖帝明王其令有司歳時致祭今乃若此甚非陛下欽崇禋祀之防宜帝不顧享而降此大沴也其議完之五通爲鬼經禮無文祠顧宏麗妍縟其撤而資其材爲門五楹殿三楹三宇五楹寢三楹兩序八楹爲老子法者李道昌主諸鍠鑰旦望祝釐別爲宮以居其徒三淸殿三楹兩序六楹歳徳眞官殿皆一楹民之聳觀十其舊矣後三年其郡官民多侯奉詔之恪卹民之勤而禮神之虔也求所所由鳴呼惟帝之名載諸六籍而不泯泯日月在天未加其明岱華在地未儕其髙與窮壤相終窮者世則知之前帝諸皇功斯人者大昊帝春炎帝帝夏黃帝帝土少昊帝秋顓現帝冬旣分五辰而司之與穹壤相終窮者世亦知之以帝之功何斯皇之弗若而況乎過之其爲明神左右上帝乾元化以順行四時或乘雲禦風省方下土福善癉惡於斯宮與穹壤相終窮者理所固然也烏乎知哉故燧惟列夙疑而未瑩者首之未敢少及法程萬世人倫之至者之徳之如何也

汴梁廟學記

自魯哀公十六年當周敬王四十一年壬戌孔子卒歷六國秦漢至孝武卽位之年辛丑爲三百四十年其聞而知者才司馬遷一人而止耳旣編其年與夫言行出處之槪爲世家又爲弟子傳載其居裏問對與夫經事何君又攷知其少孔子幾何嵗是書皆孔門弟子與孟氏所未著其有功聖門眞非淺淺哉然猶病夫時有不一其說不可參伍者也世家弟子蓋三千焉身通六藝者七十二人而弟子傳則曰孔子曰受業身通者七十有七人皆異能之士也夫旣曰身通六藝矣𨿽未盡合聖人爲教之本然而猶有所指名也其曰受業身通竟不發爲所通何業亦晦焉而已耳又曰皆異能之士聖人爲教於以修敍彛倫而容異能者於其間孔子自言七十有七人則七十二人者誰後是五人耶其爲傳亦多淆雜而無次先顏回曽參而後無繇蒧固己戾於明人倫其甚誤至以闞止子我爲宰予又曰孔子之所嚴事者於周則老子於衛蘧伯玊於楚老萊子於鄭子產於齊晏平仲於魯孟公綽孔子於公綽止稱其不欲與優爲趙魏老子產有君子之道四其他不足孔子者亦多也老萊子書今存其爲道術尙黃帝老子爲聖人所與者不經見子入太廟毎事問況老子周守藏室之史問禮則有子使及見其書曰失道而後徳失徳而後仁失仁而後義失義而後禮已不知道徳仁義禮根於人心之固有而視爲世降之不同未必不見黜於孔子況爲其道乎哉惟蘧伯玊寡過未能爲不悖於聖學故與之特深至漢文翁圖石室列之七十二人中亦可灼其非師而寔弟子云晏平仲者如遷之言足以暴其人賊賢之罪何也夫人旣嚴事乎巳苟於學術之僻歸宿之差何害於明告告不爲止則隨以不屑之誨始盡夫師子弟之義焉當欲封孔子尼谿之田乃說其君景公曰儒者滑稽不可軌法倨傲自順不可爲下崇防遂不破產厚葬不可爲俗遊說乞貸不可爲國盛容飾繁登降累世不能殫其學當年不能究其禮非所以移齊俗而先細民也若預憂一旦代有齊政惟懼醜詆之不力焉夫善交久敬報人嚴事之道者固如是乎哉先儒嘗疑晏子尙儉墨子欲貴其道取必於晏子之言不然何爲亦見墨子之書而遷辦之不明也又自敍曰儒者累世不能通其學當年不能究其禮博而寡要勞而少功由是知二語者非必一出晏子乃遷薄儒素定於胸中不易者也遷嘗適魯徒觀諸生以時鄕飲大射其家述於規規節文之細彽徊不去以爲是足盡聖人之道期正經生博士之汨汨以皓首者也豈聖學爲已之切致哉故燧有功於遷而亦有是數者之恨況又甚惑未盡祛於今者也孔子卒哀公誄子子貢以爲非禮至漢平帝始封諡褒成候宜尼公蓋王莾假善以收譽將遂其姦謀也後魏孝文法之諡文宣尼父後周宣帝封鄒國公唐髙宗贈太師僞周武氏封道公至宗諡爵文宣王宋眞宗加聖後昜爲至至今遵之焉有若以自生民以來未有盛於孔子誠是言也𨿽極天下之美諡猶不足萬分一盛之刑容期燧發其目而不深言者一也杜預春秋傳敍曰子路欲使門人爲臣孔子以爲欺天而云仲尼素王丘明素臣又非通論也期言爲獲聖人之心而後世王之堯舜二帝也帝我以夫子遠賢堯舜何王之不可居然後世天下之子有功之臣皆曰王以孔子之聖卒下比爵於其子臣誠不知其可也期燧發其目而不深言者二也其享防諸位善乎栁宗元序道州廟碑曰從於陳蔡亦各有號言出一時非盡其徒也於後失厥所謂妄異科等坐祀十人以哲豈夫子之志哉後之時進顏孟並孔子南面別躋曽子以足是十人於非夫子志中之又非者而江之左又進曽子子思並顏孟別躋子張於曽子之舊由孟子而視子思師也由子思而視曽子又師也子思孔子孫也弟子於師孫於祖坐而語道者有之非可並南面燧知四子己避讓於冥冥中不能一日自安其身一堂之上況又祀無繇蒧鯉於庭其失至於崇子而抑父非遷之爲傳矣夫爲是學官將以明人倫於天下而倒施錯置於數筵之地如此奚以爲訓又在在之廟皆泥像其中北史敢有造泥人銅人者門誅則泥人固非中土爲主以祀聖人法也後世莫覺其非亦化其道而爲之郡異縣殊不一其狀短長丰瘠老少美惡惟其工之巧拙是隨就使盡善亦豈其生盛徳之容甚非神而明之無聲無臭之道也曩長安新廟成繪六十一人與二十四儒廡畫工病其爲靣之同縱人觀之而擇貴臣圖其上蓋肖今人之貎而冠以先賢之名使過而識者抵掌相語曰是某也是某也未見其起敬於他日顧先足來不恭於一時是邦如是孰必其他邦之不爲是一嵗再祀第借位於先賢以爼豆夫今之人也其可哉曰是溺習之己然若何而變曰人臣有見上布是區區則可若夫議禮也制度考文也天子司之亦幸一旦遑於稽古之事學禮之臣必有能防其一二得所當議者矣至元庚寅汴梁新廟成學錄劉元佐爲狀以其府諸公之意求記其由故燧首之以此其狀曰宋建隆中南宮城數里立太學後爲國子監金貞祐都汴國日益蹙大城少兵難守度中宮垣大城再城之監當城所經弗便也壞而徙之東南大城之下不及屋而亡皇元受多方始爲殿七楹亦廢宮屋也其制度宏麗爲天下甲壬子楊中書忠肅公來董括舟役又壞宮取財以其餘爲門廡至元癸酉故同知宣慰使袁裕時爲是府判官始構講堂於廟西神庖於堂東鑿池其南勢如半璧瀹汴注之擬魯頖水殆足觀矣嵗月滋久風雨騫屋困於撐拄自總管提刑悉捐金割俸起新之經管則權輿於成某斷乎於杜思敬其同力者同知胡某治中益祖判官完顏某推官姜某提刑使則闍闍都髙某副使王忱僉事劉某始終五十餘年凡資畫十二官而後完富民佐則力以就功者又多也燧曰嗚呼不易乎哉自今師生之講肄於期其移學文之力而篤志於切問近思責其躬以成徳逹才而收夫化民成俗之功於他日斯不孤縣官待多士志矣是歳夏四月記

澧州廟學記

至元十有四年肇置諸道提刑按察司而澧在山南湖北道所紏郡二十年燧副使是道明年按部至焉拜瞻廟庭未嘗不病其爲制之隘陋也殿南閣日六經因語校官張公綬曰易書詩春秋其系定刪作實出夫子之手周官𨿽云周公之書冬官篇亡當以考工記與小戴記禮者皆漢儒豈可與是四經班而爲六且今四海禮殿皆名大成爲攺書曰金聲玉振之閣後時議不欲諸道紏郡者錯壤江北南攺爲肅政亷訪澧遂割入江江南湖北元貞乙未居民不戒於火廟爲延燒總管是道者故鄂屯實魯將復之俾計吏最其學租直才五千餘緍曰是所謂時詘而舉嬴者也乃下令郡士在籍多由者勸之佐爲凡又得萬緡委材集工責校官李寓學正張子仁身惇其役而紏郡諸公如副使賈仁僉事蔣某姚某李庭誅郭貫凡至者必促其成功五年而落之其撫構則稽椊人之書爲四柱屋古者王居之制也惟太行一山似之故曰王屋重門周序講肄之堂合食之舍庖廩之室燕遊之享秩秩馮馮靡一或遺凡百有三楹周以繚垣百三十餘丈𨿽未嘗身見然聞之談者舉以爲可甲湖之北南諸州豈天者厭昔隘陋火之使攺爲耶亦偶然也又範金爲祭噐二百七十有二竹木髹漆之具三百有四嗚呼備乎哉然嘗思夫子之道之在両間無間治亂古今如饑食而混飲夫婦之愚莫不由之不可一日而離焉固不以廟之存毀而加污隆國家必聚者英俊髦教育乎是蓋須其成徳逹才舉而庸之以立化民成俗之本也則廟學豈不甚有所闗哉以以求之衡之爲州南澧千有餘裏南嶽在焉舜五載一巡狩所也及誅四凶放驩兜於崇山實今澧之屬縣慈利則放流之人顧居巡狩之境之內戰國時楚都南郢在漢則南郡江陵澧去西鳥鳥逕不二百里屈原之逐常行吟者故九歌曰澧浦澧蘭則放流之所近薄修門是皆不可曉知者澧於其時爲黔中秦欲以武関之外易之楚方怒張儀謂曰願得張儀而獻黔中夫以甘心一人寜棄也而不卹固以要荒鄙之也而今也料次戶口之繁庻貢賊之徵入澧則亞於長河而近湖廣省治嶽鄂諸州不能半之豈天時風土有古今之變而人事亦隨以遷而異耶士四民一也民庶而士必眾洙泗夫子之居也士爲洙泗之言者也澧去洙泗西南將三千里非蜜邇也賴皇上仁不忘逺守土之臣視要荒與洙泗鈞然洙泗也燧嘗至其地焉戶不能當澧四之一戶損則士不多亦理勢然不知自今澧民沐士之化要荒而洙泗乎士不能防民之溺洙泗而要荒乎要荒而洙泗正國家所賴以化民成俗者洙泗而要荒其身之不能成徳逹才何有乎推之人士是之思則居縣官所築之室食縣官所樹之粟必知黽勉其躬圖報稱矣庭詠俾子仁求記所由興作於翰林學士朝請夫夫知制誥同修國史姚燧大徳己亥冬十有一月日短至書於鄂之南陽書院楚椊堂

崇陽學記

世祖禦極之十有七年當至元十有三年宋平凡江之南財之儲府庫賦之產山澤者悉輸京師獨遺貢荘學田仍卑之學俾資教育後尙書用非人大网羅天下之利奪歸之官在庭之士子媒進取而不得者乃希其意求分道鉤覈素所出入於職學之官責償其負而促爲期有闗木而嬰笞者士窮士堪至圖其慘以上之帝聞不善也其人罪誅希意者亦竄廢詔還所奪至仁也皇上嗣聖申詃若曰聖人道埀憲萬世其還正貢貢荘學田以爲釋奠完廟飬老師生之廩之須至明也爲良有司昭都両聖崇植期文之盛在在莫不作新廟學求稱宣化將仕郎主鄂之崇仁簿夏承祖書來諗曰是縣學官二十五年陳或爲尹一旣完之於今七年可曰未久迨承祖始治事而入謁也上棟旁楹穿漏傾撓己窘風雨承祖傷之乃割己俸爲邑士先萃其附而應者俾龔應旗葛公亮惇匠再完之稱役傭二萬六千錢米不計也願鑱之石爲佐則著勞者勸曰夫究心此者狃國人習雅不識書忽不知爲也囿文法吏急赴事功迂不知爲也非知學孔子如承祖者爲之責將誰在哉𨿽然簿在一邑惟筆朱墨鉤校出入其職其上有監丞焉壓抑者非一人也比其道行乎百里言信乎羣士越而出爲爲之而成功不制於同官其彊有力歟戞戞其難有倍乎昔尹之爲者嗚呼賢者也然以張山翁所記參伍今書而惑焉始爲陳尹惇匠者應旗公亮也今而主簿惇匠者亦應旗公亮也以兩君善於作室歟亦烏有苟於爲心而不固俾旋踵有今之不善作室歟於何舉所旣敗者復使爲之而不固於後豈邑士爲才無兩君比歟將懲其不固於今奮思攺自必異前可不於後歟皆未足爲信也要也非作者之罪也守之者之不獲其力也夫人極其思而創之劬其躬而樂之羙矣完矣舉以卑之職學之官而守之且屋以待風雨者也而風雨亦所以賊屋者也諒非一日可遽隳也亦必有其漸焉雨罅而入防而視之曰未害也今日而不加覆焉風有隙而乘徐而安之曰未害也明日而不加塞焉月弛慢而歳因仍以及於隳乃咎夫惇匠者始苟於其事之致也嗚呼果苟於其事歟當佐陳尹之時最其自捐凡爲楮緡二千一百可獨當學廩邑士之半曷若靳是而不捐不知於今峽教龔必勝漢陽尉葉桂發徳安尉黃朝英壽昌山長徐逄午教諭趙泰來徐應奇葉常春與煥彭黃裳熊萃老十子者之中其捐有多寡也予誠嘉其始終忠是學也非有故而私夫人曰非作者之罪也守之者之不獲其力也嗚呼守者之不獲其力特不職爾其小者也甚者爲罪其間蓋江南學田宋故有籍守者利之私櫝其家或投水火以滅其迹使他日無所稽曰城下之日學吏持而失之也或曰其人死不知何歸也以幸述誤久而爲巳產一聞有司將加覈正反肆爲謗語訐揚其短恐之使不得竟又有身爲教官自詭佃民一莊之田連亙阡陌名歳入租學得其一己取其九又有以已磽確易所上腴曰故簿惟是至與學吏爲訟詆譸囂租入庾矣猶掊諸生之堂餽畱耆儒之廩俸而虛爲之名以徴逐府縣而歸余其室提學之司又繁爲文魚鱗而取之惟與求薦教職入賄爲市罪而去者相踵也嗚呼守以是曹譬如以狼牧羊不盡不止也或曰人之言曰髮有疾幘則冒之手有疾袂則蔽之子而記學不諄諄乎教飬之道而惟歷發職學之慝非長者也曰上之膏澤斯士也如何而不善其職者屯之事有急此乎且始疾者猶先其標何也苛痛呻苦之所在也教飬之道如三代以徳行六藝賓興賢能漢舉孝亷經術而庭防之魏晉尙文辭猶不遺乎經術隋煬始專賦詩唐因之𨿽置科明經而止乎記誦又有投牒自售之賤貢舉法法熄楊綰李徳裕極言其非宋神宗始罷之治五經語孟哲宗復賦詩遼金不華者有我世父太子太師公故竇太子太傳公故楊昭父君議貢舉之法在皆朝廷制度考文之事非州縣所得擅擇歷古所宜於今而爲者惟得是說而爲鍼石庶已罪而未敢者聞之懼其掩剽於防防而庭臣亦有灼見其然者知所悛也是亦救失之一道也

牧庵集卷五

欽定四庫全書

牧庵集卷六

元姚燧撰

記

聖元寕國路總管府興造記

至元丙子宋亡詔列諸道憲司於江之南建行臺揚州以統之後由徙臺建康復徙江東之治建康道者於寕國居有其府徙府於南倅防二十有七年燧思士生文軌混同之時亦千載之曠遇江山之形勢風土之防惡民俗之澆淳必一求觀遂浮洞庭亂彭蠡而東極海門南折而至乎余杭於之數者若盡得焉大率宮室園苑土木工麗者皆將相侍從私居而公署皆苟簡取足朝聽夕視而巳大徳辛丑余持憲節使江之東病其堂室門廡淩萃風雨凜乎其將壓也旣一攺爲憲司且然則府於倅防者其牧皆取過目前以幸滿秩而去孰有爲善後之謀一加繕完哉斯余所目擊者皇慶攺元之冬故平章政事子陳侯杞來牧是邦芝之初因嘅嘆曰杞受明命以守此土統屬縣六戶二十萬地周千里可十古公侯之國坐視府署老不治則爲誤防乃倡府僚捐俸爲的厚直市取府北民居通防同塲以廣隘陋圖其樵樓儀門防以聼政堂以燕處防翼兩室右居府推左居幕府吏列兩廡架閣文鈔軍資庫房與夫庖廐各自爲所集郡豪傑受其成俾分爲之民用歡趨經始明年之春役不三時如圖告成位置之序輪奐之羙翦然一新大饗落之闔郡之氓稱咨嘖嘖服其神速又辟金光塞門經府前東直靑陽門靑陽之外雙溪夏秋暴漲泛入民捨南橋植柱中流載板其上朔望謁廟逾此千步始至余畏湍悍捨馬徒過一府僚乘馬示勇板陷墜抱柱而死北橋之疊石爲之水後齧去侯皆爲舟爲梁又新廟學百楹狀其事遣屬吏江杓元盛天佑三千里走郢求記其興作嵗月將告來者因懸度之鈞大役也廟易而府難蓋學校之設明詔每飭有司勉勵廟有學田供荘步泊嵗入錢谷資廩師生猶有羨焉又且士籍不雜民版無有賦役凡厥修營責使佐力夫誰敢違府則不然𨿽牧欲舉有爲其連署則監郡焉同知治中焉判與通焉下乃幕僚屬史上下相司槯分而不専動必詢眾烏可一遺一或有言府無公須山虞澤衡皆有例禁財無所於取也民不可擅徵而役也是非叢前利害相傾又有以事不巳出媢其成功歸羙他人陰計挽之以幸猶未敢率作上於風紀司風紀者亦非一人必先以不可安居合府諸官閫以攺爲者口陳於堂足及其家辯告往來懇切悃欵少或旬時不得要領伺其肯曰將審計而徐思之情有見從而始入牒侯其報可未及民民小人也未知學道夫豈易使於出貢賦佐天子邦經徵劍有期後則刑以隨之猶有頑鷔不時入者矧出話言告之正所謂築室道謀者其怠忽前卻又不可束之以威非禮致而誠格之使然有孚於中知義爲如子之乾父蠱能是乎哉兌彖傳也說以使民民忘其勞其不信然若是之難其彊志一力特立而獨行者事狀覓有餘以意求而知其勢必至理故然也繼侯至者無徒樂其成盍亦知所自哉侯𨿽殊其生平而先正則及識之於朝觀其子之能事又可得其教忠於趨庭云不可曉者宣在勝國升州爲府及下取屬縣寕國爲名不嫌於重又金光則唐長安都城西門今猶仍不變焉不知何取取稱於此故俾及之

千戶所防壁記

我元駐戎之兵皆錯居民間以故王夫百夫千夫之長無廨城邑者其有統齊徴發之政無丈移惟遣伻銜言至受命大帥或依髙丘曠野爲律以行此近代之故事也克哷蘇卜實君長千夫洛陽鳴臯山下由祖曁身三世矣舊集其屬恆卽佛宇神祠不然於其私居聖皇中統以來制度寖偹官始有品祿始有秩統齊徴發之政一信於書故軍得以斂是一軍之資買田爲廨門以表堂堂以聴事廡以居吏儲身有庫閱射有亭數十年苟簡之獘一朝而新又思居乎此者必有所行警始不敢弛然而怠故書堂曰居敬亭曰觀徳由未識餘千里走書於鄧以其友乃滿子先先求記其然余向聞其知學周公仲尼之道者爲告之曰今夫人過祠廟必聳肅起敬如有精神魂魄在其上而立其傍者何哉由夫平居無事之時未嘗敬也使平居無事之時恆有上帝臨汝之心則兩間而神其尊且大孰有加於上帝𨿽日過祠百千而以與敬心一不待有所起而無不聳肅矣敬實人傳心之至言而學者尢狂入聖入基豈惟五典賴是而惇以及應事接物無有此而能中道者況軍旅之之事尢在敬能孔子所愼齋戰疾與夫敬事而懼者也敬乎敬乎其可斯須離而弗居乎或曰射於何而觀徳曰若知夫鑑也明足以燭須髮塵弁之久或步仭而不見丘山此無他見不見之分乎惟兵亦然五兵之長莫長弓矢至不仁之器之王者用以威天下則足以芟暴亂而仁元元功成治定而無所試必世之間至老將宿兵日益耗亡膏粱紈袴之子制外閫焉無賴惰窳之人偹前驅焉不幸卒有狗伏之警使其曹出而禦之而能必其康靖乎古人見其人故嵗訓而時講之於鄊射蓋東是不仁之器修之於俎豆之中𨿽有頑鷔弗率之人相漸以禮而相摩以樂不敢萌唘邪心知尊君親上而易使於一旦此先王維持世綱之宏綱大經也其法主賓有逆迎之拜耦繼有上中之比弓有橫郤兼附弛張度矢有搢投順語拾取之儀行有鉤楹相左之章揖有當階及階當物及物當福及福取矢卒取矢之數衣有袒襲浹拾有說翺有舉偃籌有侯鈞而侯有去負司正有請誘作命之目燕享有獻酬酢旅之莭奠防有丰紏過有撲日出卽事窮日而休必彊志勉力之士能無衰墮以有終否者或取恥一庭也故曰可以觀徳行惟志乎復古者可以言此而君以國人不在禁挾弓矢之科宜於貫革尙武之射何待夫試閱始閒其技其名是亭欲納是身於禮樂以觀徳一方其有見於維持太平者在此而不在彼也於戱其知所務哉然天下萬事皆出吾心而有本有文居敬本也觀徳文也合堂與亭記之夫豈二道歟

忠勤堂記

皇上立極曽未逾月詔建儲宮位其下者院因裕廟之舊惟詹事肇置宮師府首以六傅統中允洗馬庶子文學舍人學率更司經合掾屬將百人由無廨捨惟防佛宇後以不足聳民具瞻下令發官帑爲緍二十餘萬有奇市人私第爲府君無防時病其事少而員冗也罷黜之六府之開府者聴於其家令舊隸詹事徙家者治是府令丞文者將侈其羙名堂忠勤李昭文溥光書扁楣間賜酒燕樂之下令俾集賢大學士姚燧爲記燧曰大哉爲名臣之居其職而職修授以事而事治爲忠以盡其心勤以致其力耳然二者相須忠內也非盡其心則不能本以爲勤勤外也非致具力則無以見諸行事而實其忠禹湯聖人禹臣與克勤於邦舜賢之湯臣夏爲下克忠伊尹明之然非忠之至勤之極也不可曰克兩聖則然下兩聖者宜如何哉先民不曰賢希聖君之職臣未嘗不以賢官之職其官者亦未嘗不以賢自居不聖焉希烏可冀其克萬有一稽唐六典家令出入承軺車具禮儀先諸官以導祭祀賓客供酒食以爲獻主今則增劇領隸民之民與捕獵鷹師綿戶稻田自安西河南逺及國都抶登三品總管者五府與典樂一司降一品者嘉醖一司又降一品者與膳典設典幄三署與供用一庫七品者兩都柴塲在他司則聴於朝而視於夕其防與歸猶有恆時是師則不然由供奉之近也出納之富也呼召之煩也需索之星火其急也故傅餐於畫更夜更置始不失其應焉且時有歸防酒食嵗上旬逺近味色變者徒勞生重焉啟止勿進亦可謂居職而修授事而治盡其心而致其力其於克也亦庶乎哉抑又間前事之不忘後事之師爲今令丞夫旣若是將必久是必階而升後之來者或曹隨蕭規則爲無負於居斯堂苟或劣焉非獨見貶於月評必旦速戾於官箴矣且爲記令六人庫克岱穆爾圖老哈特穆爾張君譲三閭薛處敬惟庫克岱官通奉君譲三閭正奉三人皆中奉丞二人科爾羅尉遲徳誠朝歷經歷完者都從仕都事法哈魯克都閻仕芳皆將仕其年至大三年其嵗上章閹茂其月餘月其日下乙酉云

舊徳堂記

初太師淮安忠武王戡炎趙於江南也詔濟衛士萬人爲突騎以盛軍容而撓敵敕防江陵澧州之郊及南紀平卽割二境萬家之民江陵才十之二澧獨居八置府松滋不闗中書惟領宥宻嵗集其賦待以分賜衛士而毛君巨源實爲總管李君徳隆經歷宥宻大徳乙巳制以君子易地爲之巨源旣入而徳隆出或疑徳隆捨是要淮而甘爲人制聴命於外防燧歸自西江相遭於鄂從而問焉則曰吾家自遼世居縉山距先塋木蘭山甚邇爲堂吾鄕將時溫凊奉晨夕於滕下大人以嘗主澧陽簿有田車渚顧慕忘歸今則不能畱家弟守舍而來便養願名斯堂威夙志焉且示其先太保忠憫公祔葬與太師功徳二石幢記前記作於幹統壬午載太保諱傑以言斥死忠憫其追襲具未三茅官西京馬軍都虞侯銀靑榮祿大夫檢校刑部尙書行左千牛衛大將軍開國男佺洺州刺史銀靑榮祿大夫檢校左馳騎常侍隴西縣開國男儆散秩大夫守少府監知儒州軍事騎都尉賜金魚袋開國伯偓後紀則幹統丙戌不載太師何諱其文有曰自保寕統和疊承重任徽太師由食舊徳益部時爲貴州營內觀察畱後檢校司徒兼侍禦史騎都尉開國伯惟易將部銀靑自若也儒州則保信軍莭度使廬州觀察處置等使金紫光祿大夫檢校太傅禦史中丞騎都尉開國侯嗚呼世有以金石刻辭爲溢羙無刺或失其事實忽不知信曽未究孟子𨿽無武成之血流飄杵然亦不遺失二三防而取之則於金石豈不可以若是觀矧由以得何代何地何嵗何人何爲者匪細故也稽之以史幹統海濱王之始元十年爲天嘉又十年爲保大五年遼亡保寕景宗之始元統和聖宗之始元推後記上之至保寕巳巳實百三十有六年可考而知太師曁孫三世四爲公卿者非金石爲賴耶則保寕而下奕葉垂芳珪衮蟬嫣失爲何人者豈不益可慨也其曰桂曰洺曰廬皆中夏之州遼非其有必是取名因見其不防南噬者儒近幽州唐末所置然名之不可常者惟郡國而山川或終古有不變夫旣曰居邇木蘭則縉山豈故治取可大感者其地當居庸交衝經遼金皇元三易代之兵子孫不去其鄕尢曠今無有者古之人曰爾祖爾思以取法於人不若本其家之功也扁顏舊徳奚以尙之君復請記余曰君爲憲山南按部歸也余敍其行矣作孔子廟於灃新虞帝廟於鼎也余竭其成旣三矣其於顯親之孝勵學之力防愆之嚴卹民之隠禮神之處亦旣言之不逺矣人又記玆人所謂獨私君善諛者君曰昔人有愛吳張旭書者虞得無後寕受健玆之名每於其判狀僕其公言區區瀆求豈不一若是乎遂相視一筦而書

遐觀堂記

長安城西二途西北通威陽王公之開府於此與西南北三陲之使冠蓋之去來樽俎之候餞者所出行旅之夥不列也西南入鄠抵山無所適貲乃今承余則田夫樵婦與城居有墅於郊者所出斯固巳可爲倦逰而休仕者所托盧矣二塗同出其逺近無防何而喧寂異然亦可見利勢之在與所無也鄠塗之北距城不數里則宣尉張公之別業規園其中築臺爲堂崇衺尋大縱廣十轍淸風之朝長日之夕四方勝槪極目千里凡秦漢隋唐之陵廟池籞由人力以廢興可弔而逰可登而覧者在所不取其髙上如華陽終南太白嵯峨吳嶽岐梁之奇絕獻爲三輔之鎭窮日而有者皆環列乎軒戶之外而臥對之幾席之上余曰遐乎觀哉古人堂者多矣其壯有加於此乎使誠有耶𨿽風摧雨剝於千載之上亦宜略存阤然之迹可存於今今則束板以載之負畚以興之以是知無因於前而獨始於公也今我與公屬觴乎此夫豈苟然哉百年之身其有防何是及賞其成而不及憂其敗也及樂其完而不及悲其毀也後之時或風摧雨剝於千載之下有登吾弛然之迹者曰嘻斯何世何人之爲公名不旣壽矣乎公笑曰吾何期之何是之久哉苐擇君言與吾堂稱者卽名曰遐觀盍記諸餘曰公通介貴臣也請與之言臣可乎古之人惟見危受命者故得守莭仗義殺身成仁之名乎可見無死而死猶爲徒使而傷勇然則出處之際死生之所闗死生之所闗善惡文攸歸者莫大於爲人臣使不遇存亡危急之防亦未嘗不以明哲保身保身斯揆道歸義之臣所爲也嘗聞之望諸君善作者不必善成善始者不必善終九原作之將無謂秦無人也今之仕者吾不知孰爲道義之臣能志功名者亦鮮矣志富貴私身以毒世卒離尢而蹈禍者駢首接踵也是於計功謀利之間且有不能況揆道歸義乎哉究公平生嘗吏民矣又嘗治兵矣亦嘗持憲矣忠炳日星而難不辭於湯火气吞湖海而信不移於丘山視竹帛之書鼎鐘之勒恆有晚古人薄前世不足爲之心以故在宇之百辟山東數州秦俗九路之氓瀘巂荷防方三千里之獠孰不聞其名而奇其才沐其愛而怛其威年五十二竟以許國盡瘁而歸鼓舞僮奴幹指而食其力甘自儕於匹夫讀書以教子飲酒以樂賓將終其身非熟爛世故遐觀一代之表者能是乎哉蓋天下之事遐觀則先識先識則防矣雉兔之不能搏人誰不知之突起道左或失色辟易而防其常守以其卒然遇之也使前見於數百步之外𨿽曰雉兔𨿽虎兕之暴人得以爲偹將不患矣斯不亦吾堂言外之微意乎未易以語他人將惟公可公名庭瑞字天表至元癸未以太中大夫諸蠻夷部宣尉使致仕云又四年丁亥六月下澣日記

淸風堂記

榮祿大夫湖廣行中書省平章政事劉公齊人也由左右丞與副樞與今平章皆在於鄂視齊固爲寓捨鄂其家焉肇基斯堂深廣崇庳題莭繪飾勢與省夷嗚呼位不極臣而爲斯則妄功不蓋代而居斯則僭有位以功人則宜之求扁於太史公牛馬走爲賦尹吉甫頌仲山甫蒸民之卒章穆如淸風者書曰淸風世喜曰今之人或不如於古使誠不如古人引與之匹固知所譏誠如古人則引者非諛而匹者亦奚憾而多爲辭譲今枚觀公其式是百辟者仲山甫也好是懿徳小小翼翼者亦山甫也不侮鱞寘不畏彊禦旣明且哲以保其身者亦山甫也然是所同若夫補衮職闕於內出納王命而又爲之喉舌以賦政於外與四壯八鸞出祖而䢐齊者則公無也援桅鼓以先三軍北戍於龍庭西踐於庸髣而南鋤乎交之兩江百戰餘軀鋒職所創發作無莭與令制地廣隕數千里敷施天子徳澤使海宇蒼生無怨於饑寒悉獲我所者復仲山甫所無也若是究思孰大而多孰細而孰賢豈不易判乎哉然是堂也𨿽於公獨居非是淸風蓬蓬然戶至於南荒吹滌瘴癘使民之不罹薦瘥視徒穆如爲賜如何也或曰子賦尹吉甫誦仲山甫者誦公其以尹吉甫自況歟走則曰尹吉甫之賢走何跂及然以後妻掇蜂之逐伯奇而使履霜中野世今懲之九原可作或聞斯言當一筦也大徳辰在庚子二月初吉

董氏立本堂記

立者顚之反也本者末之負也天下無無本之物亦無不大之本其觀植於乎下鐓則立刄刄則顚鐓大而刄小大爲之本而小其末也語學則不然大顧其本而小爲之本故天下本國國本家而家本身至於身則居億兆人之一若是小矣要其歸也乃爲天下安危治亂之闗則身非獨本一家實爲本於天下故曰小者本之故者末之然立本有道而非他立吾身焉耳矣孔子語孝子之終莭苐立身於事親事君之後則立身者惟忠孝之家爲克對而無著聞今評董氏者曰世將如漢綘侯世相如韋賢家法則石奮以故十七年故商大參公爲今中書左承公時以翊衛指揮使書先正平章忠獻公碑因扁堂曰立本嗚呼非知道者孰能名斯堂非篤道者孰可居斯堂哉後十餘年上以江浙省臣處非其據詔公來換之燧以士生皇輿一軌之時誠千載之曠遇浮逰江海求觀南紀禹迹疆理之槪相遭東吳見其圗畵之敍措注之宜潔白之守任負之力有非喬木故家漸涵庭訓上結主知者不能詩曰𨿽無老成人尙有典刑孫叔子劣甚叔敖楚王思其先烈猶封之況托忠獻遺體式谷似之者宜聖皇擢防父武爰立作相也暇則相語曰昔者商公特書扁耳時未堂也去矣始落矣其諸逐思槁公鄊堂此以告苗冑可以今是堂吳忠獻以大參左相兩嘗開府旣薧公季父今承防公又大參乎扵去位而公繼至一門再世之間三相而四開府矣豈國家惓惓忠獻徇地是邦撫綏有勞非弟若子不命出鎭不足以系其民情然歟又益思夫董氏之大立本忠獻忠獻之相立本東吳公不可不原爲堂於此也

仁智堂記

金溪危侯季梁舊家於邑闤闠之南湫焉得聞壌距其居百步前有溪溪上有池而魚有園可花竹且宅於山水之要有曰翠云嶺者有曰卓筆峯者有曰僊山者嶒崷崒奇踴秀躍則山之峙乎前者也有自翠云闗而發者有自石眼泉而溢者有自白靣摀合流而來者逶迆委折自逺湊近則水之滙於前者也危侯自紏廬陵歸始得以其俸之贏築堂以爲讀書之地左竹右木向池偭溪春則芳色蘢蔥練光繚繞夏則濃陰四合陂澤如秋利則水瘐潦淨月焉而益淸冬則水落石出雪焉而愈絕殆人間希有之境也堂以仁智名𨿽取選詩卜此仁智居之語而究其本殆則亦自孔聖知者樂水仁者樂山之訓發之夫動而無窮者水也智之達於事理周流無滯者實似之靜而有常者山也仁之安於義理厚重不遷者實似之夫智者豈必不山之樂仁者豈必不水之樂哉本無所輕重其生質則有近於仁者有近人所同有本無所輕重然其生質則有近於仁者有近於智者故其成也气象似分焉如夫子則元气不可名也顏子則可以仁言矣孟子則可以知言仁矣𨿽然仁者必智智者必仁不仁不足以爲智不智不足以爲仁非智者不必有仁仁者不必有智也苟扃於一不得謂兼體用矣紫陽夫子作精舍於武夷其堂亦名仁智其詩曰𨿽無仁智心偶自愛山水蒼崖無古今碧澗日千里夫無古今者體也日千里者用也危侯其亦有得於此乎性之仁其情之發爲惻隠性之智其情之發爲是非充之則達徳也危侯尹髙安其治盜議獄緩刑或以不快人意譏之侯曰吾非不能防撃特非辜而誤則不可耳此心也其是非之正惻隠之眞乎充乎此言則智仁之達徳防矣顏之仁孟之智可希矣紫陽之仁智堂講道之堂也危侯之仁智堂亦讀書之所也必有得乎此矣故記之

牧庵集卷六

欽定四庫全書

牧庵集卷七

元姚燧撰

記

江漢堂記

江漢南北之限也三王之徳之封建嬴秦之力之郡縣漢氏則曰吾王霸雜兼封建郡縣而犬牙之是時無有裂幅員而自帝者殆漢始有之徳不能以相髙力不能以相卑𨿽皆畫是爲守而帝南者直不能北有尺地借以一天下能一之者皆自北而南也故吳自帝晉平之宋齊梁疊自帝迄之於陳隋平之宋自帝我元又平之豈江漢能限世道之否不能限天運之通與嘗合二代而觀之以皇上之冠古無倫晉武隋文何人斯哉然非有君無以開其功非有臣孰能成是功古今人不相及而謀或一揆隋臣不道也晉羊祜首防平吳吳平而身不及見武帝追念其功封其夫人萬嵗鄊君於太尉忠武史公其事差似蓋公自事潛藩嘗使經略於汴縂兵十萬屯田千里不専彊武而恵信是惇耕商之民錯行其疆不相賊殺有獲俘亡皆生還之𨿽鄰國臣亦許其自負羊公者無慚徳焉於是當曰江漢固已張吾雄噬南紀之本皇上踐阼又以四聖元臣丞相忠書燮和雍熈者十有六年方將百萬之眾南伐至郢而疾詔他將専制而還公於軍其詞若曰畫翦宋防汝也成功而疾汝俟何言誠有不諱俾汝之勲班汝之爵予不可必死者之知能知之者非人與汝子孫耶四海聞之以皇上歸平宋公於公之生已賢乎思祜於死及薨有今贈諡又詔其元子格以章政事行省湖廣季子彬宅端揆於中皆相繼薨又詔中子杠爲中書左丞行省湖廣孫燿以平章政事行省江西視封祜妻萬嵗鄕又何以如也左丞今至無第於鄴完官屋於居謀名其堂燧應曰曰新堂也非專晝訪而夕修必將嵗時奉嘗太尉其鋪張勞庸揚侈蟬冕報皇上而歸美必文爲聲歸之笙鐘侑其利成爲詩之名捨曰續江漢者他宜無稱於以格其精神魂魄乘雲禦風陟降在庭必懌然曰始爲吾室比此千里於時未逾江漢也後數十年吾子乃能屍祝吾於江漢庶其善承先志哉漢祖之誓功臣曰黃河如帶泰山如礪國以永寕爰及苖裔今由河而視江漢曽不得其三一河誠可帶江海猶當爲襟計將來及吾苗裔者或終古而無究也必容與依歸不是去焉公曰記之吾思不及者公字柔明以至元壬辰下車人見其不儉不及不丰過中恢乎有容屬屬乎敬坦以明也相與以爲托太尉遺體而得其遺風詩曰𨿽無老成人尙有典刑其嘉平庚寅胐記

奎章閣記

臣嘗官外每聞詔下惟諭行省院臺行慰亷訪轉達三司與司軍民之官讀已則還之中書或掌於行省院使亷訪轉運而宣慰與職民者省治之職軍者院之故惟受其成文以行無有所掌三司中宣慰班最髙諭所及者猶無所掌況提舉學校五品居職軍民官下其受成文以行無惑也然其治必居宣慰亷訪所治府州教官聴其約束者其地與二司等此實世祖建元後故事也二十五年始方降詔復江淮多士力役俾一提學自掌其一由是師生鼓舞相語以爲平日諭所不及一旦與行省院防亷訪轉運者同有是掌卑於名而尊其實其勢反若居宣慰職軍民者上自十三年宋後所無北方人士聞之曰是豈獨無平宋之後列聖玆降所無實興起斯文萬世之成規也今上皇帝當寧首致意扵學校爲分降訪如世祖又加宻焉其宏綱曰聖人之道垂教萬世其目則還正貢荘學田爲釋奠養老完廟與師生之廩俾有司舉其才徳亦一提學自掌其一江西提學臣王謙亨龍興教授臣葉聖明相與謀曰至矣聖祖賢孫之恵逢掖也復其力役旣富之還正學田以廩其師生又教之俾有司抜其才徳又庸之士生斯時何其幸哉觀今掌詔者多隨印所歸祕之私家其完是六經閣表曰奎章鏤櫝而丹髹之錦韜而金鐍之職教之官日夕番直其下庻以逺防而少致崇敬亦小臣報上區區萬分一也請諸省臣省臣曰宜俾臣爲記臣聞虞夏商周四代之書曰典也謨也訓誥與誓命也其爲體者六詔有其五焉曰尙書所請近於謨誕播多方鈞乎誥爲法將來則訓俾職教臣恪以持則命先儒謂二典者冊在丌上尊閣也今是重屋上以除風雨下以逺塵濕旣翼矣金匱其上豈不加盛於丌孰曰非典也耶表曰奎章敬以侈二聖作之君師之錫且風厲是道方千里之士使人人自飭責成徳達才於躬云

南平樓記

天下有形便之地如衣之領身之項也在戰國時秦函谷齊卽墨韓宜陽魏馬陵趙井陘燕易水我守之足以爲國敵有之踵不旋國隨以亡方地千里且然況楚之襄漢爲南土六千里東南兩際海可出戰以入守之領項乎晉羊祜之規以平吳梁蕭野之資以襲齊無不由此者也其甚惜者當顧成廟襄陽下矣守臣百人歌謳思歸棄而弗戍使宋竊築辟荊制圍因唐莭度牙城南門爲雄樓扁曰山南東道恃爲北鄙以扞天刑豈彼炎趙九鼎時未淪泗耶世祖潛藩嵗壬子炭置屯田千戶府於鄧後易爲都督府又易爲統軍司戍兵積谷與襄掎角凡十五年廼大集天下之兵又長圍六年而下之其明年詔故太傅巴延公莭度圍襄諸軍而濟以新師南伐比其啟行尙下申令斯樓旬月亂漢而南浮江而東瀕岸之城迎下恐後𨿽驚風之槁葉若瓴水之建髙屋有未易以逾其速者宋社旣墟循本以求髙觀而思則斯樓其南平之基乎後爲戍守故萬戶楊侯珪奉之治事其上嵗久檐傾榱腐人之過之必仰視鞭馬疾馳惴惴然瓦木之擊軋嗣侯萬戶顯侯謀新之賦竹石木瓦一軍或勸其聼省命或以爲役大作眾非盡嵗成功不能或教小易故敗無大擿修則應之曰事所義爲奚省之白吾一軍三抽其一可不再月而落且材已集爲苟完計贏將安施分有之乎就省罪其擅興吾不能爲請身任之不以累諸君也副萬戶張侯塔塔爾岱亦以爲然從而鼔舞之不盈一月而防手嗚呼果哉大徳蒼龍辛丑端月丙午兩萬戶侯觴賓其上酒酣余起謂侯曰是扁山南東道者勝國之臣所書豈堂皇巍煥之吾元可仍夫人之舊稱乎其易爲南樓兩萬戶侯跽受曰甚善遂酌酬而椘歌曰翳南土之幅員兮實三甲子焉於玆世祖自其龍潛兮肇丰屯於漢之湄夜火鼓之千里兮晝萬耦其耘耔蓄威武以積嵗兮乃大濟以天下之師三進夾寨而薄隍兮逾五稔乃下之制曰乘勢可逞志兮亦猶鎡基之待時前太傅假以黃鉞兮卽襄陽其禡旗將師景從紛若云兮矕龍虎之陸離曰受誓於斯樓兮義聲先路而交馳齊千萬艘以鼔棹兮江永之不可方思彼孱主知不能國兮組靣縛而頸縻思就是振古之功兮太傳固命世之雄奇匪世祖之祖明兮混庭臣黽勉其疇知緬今在天之靈兮猶臣都而君咨曰授坤輿於今皇兮克玉執而盈持來萬方而臻百瑞兮如舜恭已而衣垂誶曰太史生斯昭代兮亦井坐而天闋乏求金馬碧雞之才兮歌樂職其或宜南書平碣之翚楹兮頌寶歷於無期兩萬戶侯無他言惟北向瞻跂曰鼓鼙之臣知捐身報國而已

滕王閣記

龍興卽唐之洪宋之龍興世祖賜今名以封裕皇者也故辟省乎是其治所及北始江而南際之西澨而北盡乎人迹所不可踐者三分有一地不足並也滕王髙祖支子而視裕皇爲世祖元嫡今天子皇考其位與聖又不足並也觀察非有是省之尊所觀察地已於八州亦無是廿有八城之逺之眾葺者支傾補敝故易敗非若今出錢隆福宮一瓦一木不階其舊悉秌而新之如是不變其名猶曰滕王閣蓋不欲求勝前人又以見太后之仁也鳴呼得恭記之其侈盛羙當何如防當何如防今記者之遇閣之不遇也𨿽然事由可知不可知由可知言龍興距兩都數千里塗非乘輿所出尹府之臣圖閣上之亦必經聖覧或者裕皇在天從二先王風馬云車遐狩八極過之而一息者人則不得而知也

三賢堂記

奉訓大夫知輝州司侯仁以至元三十年下車奠謁孔廟已乃謂曰是州學官堂而不陛簡漏至矣薦盥春秋何以稱百事之奔走籩豆捐奉爲勸鼓舞士民撤而攺爲凡再閱嵗殿廡門垣崇卑適宜丰儉居中旣嚴以翼人之攺觀可十百於千昔矣又舉我先世父太子太師公故翰林學士承防王公故中書左揆許公語州人曰之三賢者比股肱元首爲今聞曽毓徳含休實在乎此白叟及見而談黃童所聞而知其可不祠乃以羨材爲堂三楹於殿之東像而事之元貞蒼龍丙申夏五燧以得告防燧葬先公之於輝侯求記之燧曰古之人必其生也世之相繼情洽而道符功夷而徳齊而後死可合食一堂也近世祀唐白居易宋蘇軾林逋三賢一堂而不揆其世不相及貴賤勢殊文章非倫孰與四皓之同不臣秦同避漢之髙帝而同應恵之招成功而同歸死而爲墓相邇同廟商於情洽而道符功夷而徳齊也今以三公方之固不如是出處齊同若其生之相與微顯之相後先同其大者有不得而讓焉矧成功反有過之者合而祀之誰曰不然哉然燧於先公也左揆也承也則爲猶子爲弟子爲故人子親而尊之者也智慮未嘗少及乎是由侯發之使人終死以觀反覆以思損其一則後其相與而失於遺也加其一則所志不相如而難爲輩也𨿽有善權人物者終亦不能推移其間蓋以語友也先公生以辛酉承防少一嵗左揆少八嵗齒固不大相絕吾姚氏營人先公生於汾承防永年左揆河內於輝非絻一旦聚居而爲寓公其處同也先公以癸夘來此而承防已師是方後將以事趨燕盡前其徒假先公以函文俾師之以無廢受業迨庚戌左揆徙家自魏方先公爲相卽其年無防時先公出應世祖之招左揆獨畱師是方其道同也先公中統建元之明年由常侍讀裕皇以東宣撫使拜太子太師四年拜中書左丞官而翰林學士承防詳定禮儀事左揆之聘則在癸丑惟居長安中統之元始召入對至元七年拜中書左丞以昭文館大學士領太史院事去位承防則由中統三年燭璮亂徴自海濵輦妻妾逃回濟南世祖忠之始兆入對自講讀爲學士爲承防去位一官翰林三十二年則左揆之相𨿽後先公而同贊元承防之長禁林亦後先公而同爲代言其出又同也以語其學得聖徳濟人利物於干戈之際上說而下教贊神武以不殺開文物之先肇太平之基已裨巍巍之化進寸退尺拱而讓人與夫建大義決大疑不瘖結舌視身如捐觸試雷霆與道徳仁義化服一世扶植人極爲儒臣宗而不少詭其守於正致君謀國不同爲道而同爲心其事載諸今史燧與有聞不敢漏於爲言以告人者嗚呼君子用世譬則治田不難於耰播而勞於齦根枿於荒世有以是爲知言者然後可語三公之易地也先公以十五年卒年七十八左揆十八年年七十三承防三十年年九十三其卒若以顯之先後爲次與兩公遂其去位先公獨卒官京師蓋由於久故請而不釋也與承防不後者此爲異焉爾今惟左揆葬其鄕承防𨿽天下必時魂逰永年是州東北望永年西南望河南實道裏均嵗時合食𨿽主輝人則先公有田有私廟與墓此者又非兩公之專於賔也又嘗思古者大臣死爲明神配食廟庭於以左右先王陰隲下民者也或三公者將終古廟食止一州乎亦從祀有時此起本也嗚呼二家子孫其無防司侯始之志焉先公諱樞字公茂號雪齋承防諱磐字文炳號虎庵左揆諱衡字仲平號魯齋侯字毅夫觀所事不濫而宜則守土吏民善於其職從可知也【原注後是記一年而三公同受贈諡先公少師文獻公左揆司徒文正公承防少保文忠公則記所謂有時者豈非不亦億則一中乎大徳辛丑嘉平月戊辰朏謹識】

牧庵集卷七

欽定四庫全書

牧庵集卷八

元姚燧撰

記

喬木堂記

余讀孟氏書至所謂故國者非謂喬木而謂世臣者嘆漢之通侯其鼻祖頭蓬葆而手胼胝百戰以得之子孫恃其有王與民相師非度傳才一再罪以國除其善失者坐酧金巵惡而免耳幸復念功徳世續之無防何時已後效前嗚呼尙何有於故國世臣者今兼有者才汪氏蓋義武公以金亡明年乙未開壁天門山來歸而有隴西廿有四州之地介於羌渾氐涼之間將其眾首殘全蜀諸子顯者忠讓忠烈忠恵忠烈子忠肅三世五公忠讓推節其弟忠烈從憲廟伐蜀盡瘁死綏忠恵斬叛將燉煌忠肅擒叛王略畔國家皆恃爲西陲長城自外將相使牧猶廿有餘人名以世世通侯而豈慚焉中統之未詔奪彊諸侯之世其土者俾不得而有轉使牧州獨是一門父死而子以繼兄終而弟可及旄鉞相後先圭衮相焜煌自乙未至庚戌七十有六年襲守其土而不變非列聖私之亦克終爲下有以致也嗚呼不曰故國謂之何哉校今名臣無亞匹者忠讓之孫懷逺大將軍荘浪路總管安昌求名其堂爲喬木且語其故曰國固不賴乎喬木以爲故然無是亦以之知爲故國何則其始也世臣樹之自夫甲拆而蘗培而漑之而拱把不枉斧斤使得全其天年而後至於喬其極者可表以百尋不然世臣去之故國遷焉則亦何顏而存爲匠石所尋資矩矱矣𨿽有條枚萌蘗之生樵蘇利之牛羊牧焉防何不爲牛山之濯哉則人所樹也南北異宜南方气燠葉斾斾然淩冬不攺必春而新葉挺出而始隕籜其喬也易故厥木維喬書載惟揚南有新木漢廣詩歌北方气寒木生於春而夏以長秋而零冬藏之根生才半年隴西得金气之先而寒逾早其遲於喬也逾倍他方而史遷曰十年種木百年種徳觀今十年才拱把耳𨿽乃鼻祖樹於種徳之初至今七十六年未必能百尋其百尋者非貫千嵗不能以至君能知乃祖種徳之難亦邁種之自身而子而孫而云仍期百尋乎千載之後則爲國益固而臣之世數益多則喬木者豈不與故國世臣相始而相終歟是爲記其年二月淸明書於神州客捨

遺安堂記

故上懷防監州唐古君齊年友也以燧之生偶先兄命之其不恙時嘗謂記其遺安堂疾革猶促爲將啟手足顧言其子師臯曰記成當奠幾筵以告嗚呼君欲鄙文忍死以俟而吾遲忽於操牘其眞負君哉追記之曰時有治亂故士有顯晦炎漢末世何時哉中原板蕩曹操托故討賊挾天子令諸侯孫防再戰而有江東以故龎公荊州焉依劉表蓋幸是方無有日尋干戈之大伐事爲避地謀耳及表卽隴上來候發不官無以遺子孫之問故對以遺安表終其白其心之不欲已臣徒髙其事而去自今思之畎畆果可以盡天下之安乎是有二焉在定在之安有無定在之安有定在則道無定在則義猶權衡也加銖於兩則不安而仰徙石於鈞則不安而頫且錯置輕重於尺寸之間而不安有是焉況大此者乎三仁同事殷矣微子安去箕子安囚比干安死二老同歸周矣太公安爲伐紂之師而鷹揚伯夷恥不聼其扣馬安亦不可必人之安伊尹又異是焉方耕莘畆非不安已及湯三聘遂任天下之重一人之身始終之安自不能同者非易所謂時義者乎義之安可推移於一時道猶規矩也哲匠亦此守此有不能捨以爲方圎如君止仁臣止敬子止孝父止慈交國人止信非書所謂安汝止者乎道之安可不易於萬世以君生平一官裔夷呼噓毒癘不難爲往旣時其出至郡逾年而求終養其親以歸歸有道俾師其子篤其成材與自汴而鄂安而能徙又時其處臣責塞子責供而父道周矣其安於道義者何如君其深思乎故於先民歌哭聚族之地揭以是名其意以爲取之古未若師之今與其法之人未若本之今然遺必有受師臯其受者也年方壯矣好學有譽其行於家旣如君之孝其家者孝其親其聞諸鄕又如君之信之友者信於友推是移忠他日有不能如君事其上者事其君乎君見龎公之防可施其時未可施是家於休明之世也大徳龍集辛丑十月記

壽萱堂記

至元十一年旣詔大軍南伐別遣宿衛之臣將騎萬人出荊州爲之聲威大將下鄂東嶽湖廣諸軍謀方江陵沙市是軍已翺翔峽澧江陵之郊入聞曰三郡某縣吾所下也封之萬家領以一府俾嵗傳置其賦京師待以分賚衛士毛君巨源由副縂管而縂管逾二十年自燧二憲山南分刺其守寄治松滋也聞唱邑士舉司焉溫公眞率防約而月修之使民知長長於鄊因惟曰弟實孝之推也非善老老其家不知篤此遂友之亦十五年矣大徳之元請記其壽萱堂爲賦伯兮之卒章曰焉得萱艸言樹之背竊怪漢儒鄭許愼同其釋而異其文箋者曰諠艸令人防憂說文者引以爲藼曰諼萱同物後本艸者亦第言忘憂不及所防之方將枵然徒對之耶�之耶餌之耶至唐孔頴逹疏之専訓諼爲忘蓋欲得今人善防憂之艸不謂萱爲艸名始與諸說判不相契矣斯堂制名其在於忘憂乎夫曰忘者猶始有憂有待於排解消拂之也使初無憂烏乎施忘燧未嘗及識夫人之幾杖以君白髮占之則夫人之黃髮而者其年者從可知也夫以黃髮之親頫而俯其上白髮之子仰而承其下四表之內兩間之中得是防家𨿽啜菽飲水猶胥與樂況宅是光顯而奉以華堂定省以侯晨夕也溫凊以莭寒暑也悅其口體有甘防之充也伺其色言有使令之偹也是府久其官而不調無三嵗一徙陸走水浮資車與舟衘橜維節之戒也爲之鑑者人嵗訟之至以罪去而獨無絲毫污蓋善愼身羞親之所不蹈顯親之事必立憂情以忘用是道也萱何爲哉不然彼閭閻之子力爲可憂譴於有司詬於鄕鄰無理之聲日盈親問而富樹萱求以防之𨿽甚昧者皆知其不可也故萱能忘不憂之憂而不能忘有憂之憂疏者未深信之蓋亦若愚推類而不得說者也𨿽然凡耆年之人方歡而嘆不疾而呻者情所同然同乎憂乎求易於愉心而快目者莫艸木敷華之若或當其時君服命服爲壽而前萬室之人其戚且故從而母之得其一莞而忘之者誰曰非萱之徳哉

承顏亭記

嘗謂人子之事親不難於燠寒其衣防甘其味以適其口體之奉而難於承顏以得其歡心斯正孔子語子夏以色難者也又嘗思之夫人之心變動於中千百不動而防微必形於顏靣塗人過前其安而色舒志而色厲荘而色専有懷者其色鬰而肆滿者其色揚揚也吾皆得以識之況人子者日侍親側久接熟伺而不去者乎其承顏也亦易焉而已耳𨿽然天之厚薄於人者不齊有役是心履霜踐露不及承顏者斯固非人力所爲末如之何也已又有生而不學倫理不明防愛不篤不知承顏者亦有墮四支束於貧而力不能自防不足於瀡之其不能承顏者力至矣或牽於祿仕仁逰逺適委親而不遑將反曰吾能公爾忘私不得承顏者是數者皆五典之罪人曰仁卿嘗侍矣行年五十而母氏八襄猶康彊咸禁不就其色養而仁卿思以終身寕燕休心娛目乃作亭中園周植嘉樹奇石名卉叢篠綺張繡錯麝芬云蓊者亡慮百品風雪之朝花月之夕稱一觴爲壽其間其善承顏者哉詩曰孝子不匱永錫爾類客之登斯亭者內顧其家而及承顏者將同是樂其內顧非家無有承顏者將有不勝履霜踐露之悲則亦斯亭之感之爲者矣亭舊其名余病其不關子職也故以易之仁恕名恕遼氏遺裔也由金人惡耶律爲字有父嫌譌爲移喇後逃亂奔宋再譌爲蕭云

朋簮堂記

天下之道有二君子小人而已矣然各視其爲執孰主而孰賓之主而人賓則人從己巳賓而人主則已從人無有無其朋者易之爲書本爲君子謀不爲小人設於小人則懼其爲朋故泰之六四曰翩翩不富以其鄰不戒以孚於君子則恐其不朋故豫之九四曰由豫大有得勿疑朋合簮蓋豫之爲卦五陰一陽九四以才幹之臣上見信於六五柔中之君而無多忌之嫌是以若是易爲成功也大傳曰崇髙莫大乎富貴然使爻位之貴孰加於四臣而五君貴之所在富不必言矣而卦亦有専言富者不於他爻而亦恆在四五故泰六四與謙六五皆言不富以其鄰家人六四亭曰富家大吉苟無位之士而富其勢亦與崇髙之一故亦由我和順得志開誠而朋從之則富者又爲兼善之資而有朋從之來耶然又思朋從則羣居羣居則必有事爲而言及義必也如兌大彖之講習乃有互長相滋之益有必粹也而得其要如乾爻言學聚問辧寛居仁行以行其徳斯盡善矣聞者其然余斯言乎非歟非踐行有素乎驟歟史君生洛渉穰奇士也名儀客仲威其封殖若可比封君素侯力善而泛愛赴急而施積寒士之來歸者爭效之浥泉流隨其小大而斟酌飽滿之不虛其往而遂所願欲言其處易時位可當豫九四適余讀易求名詩堂爲書朋簮俾揭之楣間蓋仲咸與餘同邑以年偶先嘗兄之禮意甚至言其可諛況濟齊先生之弟子猶懼其盍簮與燕逰好也故又舉兌象乾文言者申告亦庶防輔仁之一道也至元戊子日次實沈

歸來園記

嵗壬子余與令今醴泉雷君損之交至至元丁亥最之三十六年爲故人始余從先世父中書左轄公愛讀四書君與橫經幾席爲同業交不爲淺年不爲淺故凡見其小不足余意者必爲之盡言蓋君自踐仕至今三十年位止一令所至與去人稱其賢今老矣不厭不已猶爲之將行道耶縣之上蒞而壓之者數十府寺守成法而遵之幸且無事苟鬻之其能自用其情折搖手觸禁而罪隨之是其道非易行也將爲貧耶諸子孝且克家有脂田十頃終南堂室髙麗固其墅植楡楊雜果數千小者圍桮椀大則合抱充棟梁嵗入絹多於江陵李衡木奴其本富已埒封君素侯矣嗚呼豈余蒙闇之甚未眞甞宦味之甘便者耶余嘗激之使委印而去君以故人同業之故受其說而不慍焉此可見其寛有容也然復有優防牽制未防之言焉曰今遽不可吾必以開嵗某月而行嗚呼君子進三揖退一揖所以礪難進易退於平居也如君所言正如東萊譏魯隠當授卽授何謂將授當營卽營何謂將營之說也君又不以余爲躁而斥已肯服其非是又見其善從人也徐曰吾家有園鑿池其中中池爲堂外爲四亭東亭藝蘭蘭則春芳取楚屈原之辭曰紉蘭南亭北軒闞池種蓮蓮則夏敷取周子之說曰愛蓮西亭植菊菊則秋榮取陶潛之詩曰采菊北亭樹梅梅則冬花取林逋之句曰疎影順四時艸木秀發循環流居四亭期沒吾亭獨中池之堂與園未名子爲制之餘曰屈原之愛君周子之鳴道陶潛之明逹林逋之隘狷能發四賢足矣又可他求爲耶詩曰髙山仰止景行行止宜名之曰景山𨿽然周子爲人鄒孟氏之亞其言亦六經洙泗之遺余固不在淺學之妄論餘三子則皆有說屈原之不忘君其失未免怨懟激發而不林逋終身遁棄而防君又類潔身亂倫其吟嘯多賦近體句律淸快可誦者有數陶潛旣仕矣則其心爲不防君知其不可以恥束帶見督郵爲目以去正得孔子燔肉不至微罪行之遺意又其言和微婉猶酒希聲後世𨿽有效而和之終不能一造其堂奧三子之中古所謂吾無間然者也園宜以歸來名君試誦其辭將不待人之勸激懼窮日力而歸矣以是爲記是嵗十月晦書

楚山山房記

孟徳麟作楚山山房或疑而問曰古人之樂山者皆有所指名晉謝傳之東山唐白傅之香山宋王舒公之半山𨿽枚舉之將不能一而盡未有若徳麟之槪而名椘山者因而思之盡禹貢荊州之域皆曰椘宋火維衡嶽崇其髙大與細而丘垤皆則椘之爲地大抵人亡慮周數千里之逺也山之爲名𨿽布斗粟爲算有不能以殫之之名也而自命之無乃鮮亷而已貪乎使止曰楚山猶曰隨吾歷覧之所至何所非椘何地無山猶足禦人而綴以山房之名乎孟子之言堂髙數仭蓋人臣之居其極不過乎是是房也崇不逾於尋文深不出乎數轍今將舉是名是盡禹貢荊州之域周數千里之逺者之椘與火維衡嶽巍大細而丘垤𨿽布斗粟爲算有不可殫其名之多之山曰吾將納之一房則並蔵山於澤者爲尢誕也良不信之燧聞而笑曰子辯辯余眞能納辯天壌之間二者而已曰同耳曰獨耳同則與人共之獨則我其知之今一世一人鼎鼎所趨逐者意亦曷甞在山意不在山是人之所棄也太史公曰人棄我取余所獨得者也烏乎貪然之山也人有廬其麓者梁其澤者車來其川者舟其川者材其林者藪其藪者曷嘗不與世共之是人之所取也太史公曰人取我與是人所同得者也烏乎亷且以迹求之房誠不足以納楚之山由理言之徳麟生平歷覧之熟或時讀書之休飲酒之醒作詩之暇看云白畫而眠聼雪淸夜以思則夫崔然崒然嶻然岌然藂而離離峭矗而坡陀千變萬殊不易狀名者莫不呈露彷佛於眉睫今見納之一枕之上而有餘豈崇以尋丈深以數轍之房有容而不足者耶防者舌撟不下惴聾而退噫余由愛椘山買田郊郢以分是風煙泉水之勝而南郢實楚都去郊郢才數捨亦將名楚山君能視同廬者梁者車者舟者材者搜者來卽共之則已或校其君先將謂余後則余將以郢去楚都逾千里未免以逺近爲訟上勞山林聼其直之誰在也徳麟名之紱在勝國爲少保佳公子明時在令潭之湘鄊今辭仕而休居焉

牧庵集卷八

欽定四庫全書

牧庵集卷九

元姚燧撰

記

暖翠亭記

九江爲州居廬山之陰城有二阜焉其一在州治東南一射上故有亭邇南門則都漕公宇距堂西北無有三十步軔其阜南北延而東西狹巋然獨荒丘辛君持使節來之明年當大徳乙巳而茗產諸河南湖廣江西江淛四省之地廣周且萬里之賦爲緡幾九百萬半嵗而集人誦以爲前政未有君以事治思有自娛其秋八月作亭三楹八日而成中楹東西爲門相直北其墉而南其牖可洞辟以納廬山勝槪余由洪江告老而歸首塗疾作艤舟九江五旬而始少間君集同官觴余其上由扁未名求以命之爲賦歐公廬山髙辭而慨曰東坡公門下士也其賞公詩則稱滄波萬古流不盡白鳥飛意自閒萬馬不嘶聴號令諸蕃無事樂耕耘未嘗一言及是辭山谷坡友也獨甚愛之大書而鑱諸石已一異也其甚異者在漢甄鸞之測海島一立重表累矩無有逺邇而髙深廣袤皆可坐致其前無所遁形於芒忽韓公南山之詩亦復如是且其彊韻險語實則步驟北徵然山谷又謂方之北徵𨿽不作可歐之與韓特變其音節爾山谷親爲書無乃譏其始作而媚夫繼爲乎自後世推歐亦一代文宗是辭固瞠南山後鹿至敍巖岫出縮泉石窈深雲煙變滅之得於天禽魚飛沈艸木蕃暢之遂爲物道流釋子依居其下大爲室屋以侈靡相軋由人力益致夫其秀者非巨筆如杠孰彷佛其全體能爾之盡玆亭取名苟外是焉將奚以今余與君屬觴乎此爲何時哉當建子月水火地坼而衰日暄融助爲明妍浮嵐佳气綿亙百里容容勃勃泛溢檐戶之外豈玆山之英顯幽發微於賢主乎抑爲病客而然也平昔之逰熟秦與蜀天宇之濃緑石壁之空靑皆身至其所而日接焉角之以是無少退讓於時且然則夫春風方永之晝秋露暑雨晞霽之朝其位簁什伯不啻焉者可意知也其以暖翠名之何如君則曰善君名仲實字仲和號松隠其年日短至書於廬山太平宮

易安齋記

醫之爲業有相道焉伊尹耕莘說築傅巖之野太公釣渭諸葛亮耕南陽之數子者其始豈有心求商湯髙宗周文與漢昭烈之知己乎哉彼四君者知有命世之才可與共天位故或三聘或俾以形旁求天下或見於卜兆或聞之水鏡三顧艸廬之中身先求之深拒固閉弗得弗已彼數臣者由禮至情篤始起而應之是與夫醫者不求疾家而疾家懇懇夫我奚以異哉是一也與夫相者見時君任已貳而不專則解冠納履而去是與夫醫之爲彼疾家不專主已參以他醫則捲其術不發藥而委去亦奚以異哉是二也其甚不異者古賢相之爲治也必當天下阽危之際其君任之信之成焉由汝圮焉由汝而後爲相者始自任天下之重展其所蘊措幅貟於天下四維之安天下後世誦之曰彼相之才能易危而安者也夫人誰不有疾非必委頓之劣而後爲危凡小不康失治於蚤者皆危漸也爲醫者惟疾家知之仗之生焉惟汝死焉惟汝而後始敢盡其搦髄擢冑剔蛇斃丈之枝如扁鵲華佗之爲而易危爲安範文正公之言曰得志願爲賢宰相不得志願爲良醫其眞知言哉醫師趙君濟和鄧之良醫也秦和古之良醫趙君字和其尊其名者已與秦和者符況其讀書多以以濟其術乎其君有亭故扁以易安蓋取晉陶淵明歸去來辭也或嫌與婦人李易安名同謂余可更餘曰更不必也變去爲入聲讀則義意自異矣餘思醫與相皆易危爲安者故以是諶之然又思余不難於徒居而難於其居之學無師友而疾無良醫焉今穰城有濟和求吾身之危將托以易而安者捨之其誰賴於二者之中先有其一矣

朝陽洞記

穰秦魏冉候國也余所寓西鄰王工部景韓園邇於城西墉因鑿窟室樹桐其東暎蔽朝陽余嘗過而逰憩其中爲賦大雅捲阿之辭曰鳯凰鳴矣於彼髙岡梧桐生矣於彼朝陽又聞鳯鳥見濁世之險微無徳輝之可覧翺翔千仞而不下此賈誼所以重嘆夫屈原之無時也然由書契而來至於今唐虞夏商周五代略而不道視秦漢晉隋唐宋六代之一家天下者若皆慚徳於吾元亦人生曠世所難遇者而我與子沐洛太平斯洞之中則所際爲何時也且漢之中宗未爲盛治其時猶致五鳯之集顧於今有不可得見者耶然鳯凰棲必梧桐黃帝之時蔽日而至嘗止東園不去則固致鳯物也其後重華臣禹翦嶧陽孤桐張而絲之爲琴瑟及八音倫諧而簫詔幾成鳯凰來儀若然則翦桐爲樂猶足以致鳯其封漑是桐以待其止或不能致其翦桐爲樂以待來儀二者或有一焉是二吾君於黃帝重華也誠及見之餘𨿽老尙能掦厲天休播之金石詠歌率舞以沒余齒斯區區之幸願也如終不可致天其或者使景韓出而遇能一言而傾四海之聴如古人之鳯鳴朝陽逾美矣奚必飛鳥之出類者始名鳯也耶

康瓠亭記

金石爲物至壽者也壽之極上止三代九鼎淪泗而夏金絕石則無先岐陽之鼓故金始商而石始周則金又壽於石所曰三代者實二代耳余晚無所嗜惟得二代彛器則喜而忘寐行隨而坐皆與之接若多聞爲益之師友焉若至親甚宻之晜弟焉其置也褥以文錦櫝以髹漆一不役人而惟身之猶以爲防也嘗建一亭名曰康瓠而特居之於商則殳丁卣父辛爵禾目鬲周則屈生惇臺夫鼎麟鳯罍惟罍無銘以飾命之猶恨厪辧其世不知爲臣何王何人先之也漢之鼎壺洗鑑鐎斗鐙鑊方之六物猶王公之皂故亦班之下陳或曰賈誼所謂幹棄周鼎寶康瓠者譏賢否易處賤尙貴也君之商彜光輝出周鼎上寶之乂極其道所以使君怫郁斬冤而淸寂山林者職此孰曰玩物者非君爲道之賢乎何至誣一世之人而詬二代之器矯曰康瓠余聞而笑之子必以陶器爲康瓠故宜其言之膠膠余有感而云而古者制銘如卣曰惇作殳丁寶尊彛首字未詳蓋殳丁子之名也惇曰屈生始作寶惇子子孫孫其萬有年用享如在或以継上或以埀下類非賊國之臣覆宗之子所能爲也必世家鉅室有民與廟諸候卿士之賢哲二代諸侯卿士之賢哲有民與廟爲世家詎室者何啻千萬人求其豊祀而儀享者將不人作一器而止於宜幹沈生熟殊用而異施者莫不畢借而悉陳之有其副焉則世𨿽有二三鉅萬爲數不足夥也秦惟務除先王之道其禍豈專於燔書銷兵爲金人鐘鐻者未必無此吾何以知之宋景祐作樂銅不足充以寶龢鐘則世之發諸荒祠敗冢之間售之窮鄕賤肆之下而毀於野人鼓於冶工者又可旣也耶今名賞鑑若余篤者世無百人惟嘗柄政一二家積多至數十餘皆一二有亦有一無者以吾所有六物均之世無數百其蕩而無迹者曽不如康瓠之百礫焉然則今所存皆康瓠之遺余也矧是六物防梁防而爵折戈鬲項穿而罍腐臂鼎蓋亦缺康瓠之兆形矣惟惇完然而猶重衰夫屈生而子而孫用享何人如在安在自夏至今三千餘年而九鼎淪泗者千六百年使後是之年如夏至今則商周之金悉爲九鼎能獨俟夫萬有年耶余感如此以理要歸而命之何誣乎人而何詬於噐其曰職此而怫軒冕淸寂山林以玩物資爲道者眞若髙識所燭焉

赫羲亭記

人莫不有嗜其甚有志者能克純於暫或不能必終身之不蹈焉𨿽大賢如程子之好獵旣嘗庸自克絕自謂已忘之何終吾身又質之其師以鬻學道之進周子甚不然其說及後遇獵𨿽不與馳逐其心猶躍然喜者存以以周子爲知言自今思之獵之事如影之於日聲之於耳旣遏而無可尋之迹猶克絕難忘如是況金玉珠璣爲物目視之而有形手觸之而有質可以貧人可以富人其利者大前乎吾身而存後乎吾身而不忘其壽也久人旣已嗜矣一旦驟然欲克絕而不有之誠難故嗜而積積而至於詎有而人嫉者眾以及於及於禍法書名畫亦物也嵗久則爲敗縑壊楮不得不足以爲貧得之不足以爲冨嗜金玉珠璣者弗顧也𨿽賞鑑之家求之得以彷佛古人遺意於千載之下𨿽聚有之而人不爭且無禍焉斯非嗜之可爲之一道耶餘白首來亦痛自戛去此習故於已之甚愛者人或欲之略不畱吝篋笥中無十年物可謂不積矣然見人尢物猶時有覬得之心或發口以求嗚呼嗜之賊人也如是乎哉是可謂終吾身不善克絕者之戒也余故有右軍三帖皆出宣和中祕以姊告安和者畀馮憲副壽卿今又又以遺書者畀張縂管夢卿其所存者子鸞而已嗚呼是書也姑率蘭亭永和癸丑退數之以及至元戊子爲九百三十六年如曰非眞皆出唐亦五百餘年物也俱可爲兩公家法書第一夢卿儒將也其用世才有聞於時年甚盛其事業方水湧而山出非宦成退居托物以怡老玩必敗嫌壊楮之間者也去年自湖湘行營得告歸展先墓卽其第省齋爲亭東偏求名餘思晦庵嘗書湘西嶽麓之頂曰赫羲防後至彼爲不足以當之將移之雲谷然赫羲之文實原屈子騷經余愛其雄偉嘗名余長安賜第之樓又思彼嶽麓猶不足當易爲祗芳今輟以名斯亭而義意思焉爲疏之曰羲之右軍名也赫者艸明較著之也將章明較著右軍之書於斯亭固可名赫羲由右軍之書而斯亭之名益章明較著亦可名赫羲是亦蕭齋寶晉之例

斯得齋記

南陽醫師劉君大亨有齋如舟來求扁顏書斯得歸之懼未逹其防也又記之曰舊疑叔向譏子產之鑄刑書爲非夫作士如臯陶可謂曰能而虞書不曰象以典刑典卽刑書也不有所垂示何以使人知避其犯後聞先師談筮謂昔子師可嘗疾診證宜餌峻劑而心猶豫拂蓍扣之遇噬嗑之上九曰何校滅耳凶或者曰弗善也我則曰此罪人斯得之徴飲是而愈燧曰嗚呼世亦有悲有師以疾爲罪人方爲刑書用獄如醫者乎醫乃生民司命弱者恃以彊脆者恃以堅危者恃以安而天者恃以爲壽也惟施治神巧使疾不測所禦故能如罪人斯得而昧者爲之顧使疾先得其爲疾之淺疎肆而侮之遁刑爲罪於所攻不及之地以不可必得故先師之詩曰醫能宛轉深求病病亦間闗巧避醫夫爲病求愈而卒不愈職誰之由此古人所以有藥石入喉甚於莫耶之嘆也且莫耶爲物非能自躍而前以殺人必有手之者後世以春秋爲仲尼刑書誠律以是爲防則爲法受惡而手莫卽者誰耶鳴呼可畏哉然又聞斯語辭也風雅頌咸多作思則思者亦可同斯乎蓋天下之事其理則具於吾心弗思則弗得矧醫於疾尢欲致思則思得者斯得之基而斯得者又思得之搆也今醫之居藥市惟知招徠求已者之眾貪得而泛應以幸爲利率未暇深致夫思安求能斯得乎大亨非其術可服輩流孰能推而先之以師是州人者服而推而先是州必其爲術之宻而善爲思者古語有曰官怠於宦成弗思然也醫至於業進而名著亦宦成矣其怠而弗思人情同然大亨以餘年先而來有言余可爲佞惟稱其所長不進其未至乎故是以警之大亨於醫言將藥石之歟莫耶之歟又在夫思之斯得也

學稼亭記

孔子之言不可執一求學者由之不可執一居樊遲諸學稼出則曰小人哉樊湏也南宮適問禹稷躬稼而有天下出則曰君子哉若人夫君子小人所以槪終身沒世善惡義利極致爲言或曰小人細人也其不相及亦不啻什百而千萬而乃進適退湏如此進而君子亦可已矣猶以爲未然繼又曰尙徳哉若人豈於稼也學於今者爲非而躬於古者爲是乎豈湏之問也以已小而私適之問也以聖人大而公乎嗚呼聖人之生徳天也知不知之人也蓋當其時𨿽不尢桓魋匡人之莫我知亦未嘗不與儀封人太宰之知我況湏適日親而月炙宜時化而嵗遷者其知我益非儀封人太宰之可與其莫我知又益非桓魋匡人之漠然不足尢也使湏聞吾不如老農之拒有禹稷躬稼之對意在於知聖人亦可得君子尙徳之稱顧請學圃爲問愈下殆於適什百千萬而不啻矣𨿽然湏事聖人猶子之事父母無隠苟其心所未安必將辯而求義理之眞是不憚見拒於聲音顏色而止故能自拔於三千之徒終厠七十二子之列與適也並其困知勉行而後有至者歟吾故曰言不可執一求其學者由之不可執一居者官使然也且官以農爲名而曰吾學稼之是羞教督之不先也藝樹之不勤也銍獲之失有秋也使千耦之夫環視其授法如此曠怠而窳豈惟大農他日隨以不恪之殿就曰無之亦非臣職可一朝安也蓋君仲修爲丞屯田南陽之東穰明年市牛課僮墾萊疇盈數百畆視日晨昕以作止止候時寒暑以趣發斂以一身爲千耦之倡故嵗入增多諸屯卽墅爲亭余榜以學稼所以著夫善其職也𨿽然視有若可易而事實闗世道之大蓋天下之民去南畆逰食擇金玉之易特逐逐於販夫販婦之末岡利相穰於市路而較錐力者爲日已久是以錢益輕物益重廊廟恆低估攺幣以救之其勢莫之能止也今守令之近民者孰不兼官訓農使聞其風者人人如斯人之善其職亦不可以少復本冨而衰澆風乎仲修由嘗受學今太子贊善劉君夢吉是以始政知所先務

天寶壇記

壇之名肇於書而詳見於周官書止曰爲三壇同墠周官則曰爲壇三成疏者曰一成惇丘再成陶丘三成昆侖丘至太史公封禪書曰三坎釋者曰三坎豈三成自趾而升三坎者自顚降卽後世爲壇必皆三成其取法此又病夫藏祠之時或風雨害其行事也爲屋覆之天寶之壇恵慈利物至徳眞人作於金亡其時汴南倍百里與宋錯壤小大城皆戍守諸將爭撤汴宮資材爲樓柵故恵慈得摭其所遺而汴之守臣捍者不彼之禁專視是宮委積在目捷間利將奪而有之適道流族居者且數百人彼憚與闘而止爲道流者猶心且覬之未止也益急其夜則燃火構之與通明閣作於一時故故閣上下四周未門壇礱石爲之上淸宮故物徙置乎此門楹皆未丹蓋牽於他營而勢有不至者餘六十年矣資徳大夫參知政事朱公淸行省於汴謁而太息謂崇誠徳洞陽眞人曰大哉役乎不因於前也不取材於國也不借力於民也皆方外之士親寒暑於其肌膚撙衣食於其口體月積嵗進而自爲之良不易哉凡今壇閣之未竟役者吾思佐之乃戒其家髹沐之工市永錬朱卽儀其門將百闔盡丹壇楹閣門惟丹其陽他方皆墨最其直可萬五千緍提點孫履道由徴朝元宮銘於郢爲燧言此且曰公之言曰吾故貧賤宋平而始官賴先聖今聖之徳致位將相吾亦不知吾嘗所由以來義不可爲不可得吾銖兩於所宜爲丘山之失不愛焉自我得者自我盡之不猶愈於鄙出而力守甚愛而厚蔵一日子孫不能有皆歸之官耶燧曰嗚呼是皆熟於世故明理之言可謂積而能散者也然自惠慈之逝經文醇徳懿知常與虛應物通和兩眞人而至乎崇凡四人經一甲子以待公豈防手有數耶使公初無是志而有求之言出於崇之先公亦未必滿其應崇無有自言出公之誠非崇之徳足以動人亦不可得其所捐若是之多目擊心傳其相知與爲何如也又聞周廡尙有缺所公面促其基之豈佐竟之志不已是耶可筆也

太平宮新荘記

眞君殿碑蓋龍興據其所見而作及以疾歸畱宮逾月與身見而言傳者或異遂更訂而丹書之旣入石矣猶有一遺其曰始田履畆才及三千金萬有奇若合其舊爲一而言今則不然由衝靜眞常凝妙法師湯君提防之宮錄江州路道教之後之致者獨萬有一千其道有三曰貸取曰施入曰力作余嘆其用志之確親勞之多無文以彰之世烏乎知爲目其諸荘與地在所及其施入之主之名自多衰之以及其寡今最貸取三千六百五十惟石門千三百八十爲多其不足是者啟石二百八十錦溪七百五十石塘九百一十龍岡九百六十上龍溪千一百三十惟啟石居興國大冶餘皆江之徳化最施入者五千三百五十惟翠麓二千二百爲多髙岸半之元山千二百萬安千七百福興千七百四十趙陳二千一十惟髙岸居興國之永興山元居蘄之黃梅其故主則厲堅孫項至大餘皆江之屬縣翠麓湖口萬安徳安福興彭澤趙陳瑞昌其主周恕胡榮呂師山則福州路同知者與齊永年云力作者創茶磨四所凡四十二盤於徳化荘曰義興又墾田二千肇爲五庵宮之前三曰東西太平與紫元宮之後二曰湧翠峯其始皆菅茅朴眾所薪牧之囿皆募人錢鎛銍斧而出髙蒔松杉栢茗皆摘實桵子畦而苖之移置其地下種姜芋藷茜與水可勝稻者皆令募人有之其利不入公宮以勸夫未至者余聞之肩輿歷至其所而覠焉經始久者方五年近者一嵗而木之布列岡阜新者𨿽沒艸間而生意茁然久者已離立如人將數萬本其畦而未分猶盈畝焉篁篠則斬梢而不傷其鞭畚故土取諸他山爲个不可計意者倍蓰乎木筍已叢出其下特未林耳君登髙丘指宮林以相語曰聞之故老之山始亦榛莽如是吾所材而用者皆基先民今荒山可芟治者猶或數里天假吾年而爲之不置可使盡辟百年木皆連抱後人以資治宮亦吾於世生不虛也余曰嗚呼君之所言正古人所謂人棄我取本富之要也迹是爲心何事不可爲何功不可集宜人之動蕩鼓舞割所愛惟懼施入之後不然彼其家田民賴以食其力者也將以尺帛斗米遺之猶戀嫪移時呴呴然收恩而後以授況是連阡亙陌非有動其心者能然耶余惟久此又聞其將大眾之法道流非有故不入田民家民之入錢取薪炭山者皆給之劵恆遣力人持挺行邏林間盜采者有罰錢谷出入井井有稽防磨之細不遺糠籺公宮大庖日炊米十斛可食千人其徒皆就食公堂求必道服以示不防職宮事者各有子院有釡鬲不作飲食待翥茗颒水之湏其僮奴之守舍與諸庵逺在數里者爲飲食皆日賦之子院不得設塑像旦夕惟卽瞻禮於余余問其然則曰子院彊則公宮弱彊日益富則公宮日益不足不足勢必下求子院一則應再而緩三則柔者徳之以色剛者拒之以言上下之情寖矣不若同甘共苦以公宮宮宮所養之爲可恆也嗚呼他道流能逺計若是乎嘗與一二知己私竊評之白須蝟磔有熊豹之姿已見其力足任事加以深沈有謀寡言而信威而和誠而恪視數百人王童白叟約束如一使不爲老之法用世而爲將帥可以進退三軍立勲萬里今顧爲九江黃冠師枯槁山林已是也耶因敍田及此君名徳潤字季玉號香澗其左右君靡朝以夕盡其勞勩忠於其宮同成功者中外四十九人絕諸殿俾可考而知嘗觀漢費鳯韓仁諸碑書多不滿石或三之一或半焉而空其後豈待夫嗣有所書耶故余例之亦法古之一也

儲宮賜龍興寺永業田記

史稱後漢孝明永平中由夢金大遣博士遵自幹竺求迎其法至函夏或又曰在先漢孝武世驃騎將軍霍去病過焉祁山得休屠王祭天金人則後世範金像佛者實其遺法至唐藩鎭趙王鎔爲大悲像於龍興寺具千手目髙七丈三尺以語其大九圍之間無有與京爲閣三重五雷覆之歷宋而金補壊爲完易舊而新者四百年元貞始元端月八日午時儲皇猶未出閣金岡上師丹巴開長生講修畨漢二疏領講主明公住公僧判疊凡巴求主寺之功徳皇上立極旣正元良明年至大之元辰在戊申四月十有五日乃爲下令割眞定屬縣獲鹿震宮石同北魏劉三邨與官院營之田五千畝賜爲永業資開講席又舉太祖太宗世祖成宗四聖成訓凡僧道伊囉勒琨以名與國祈天永命門徭田稅旣屢蠲復申飾兵民之官驛傳之使諸郡之臣自今水輪廐馬在野之墅在城之肆是所業無敢千騷祝髮之徒或恃有此肆爲不度岡知所畏者則入畏矣明年三月俾翰林學士承防姚燧爲文刻之石燧亦嘗思惟昔儒臣於弗氏書臻蘊奧凡爲寺碑必能槪舉備言不法燧性顓蒙於周孔書童而習之白首不知其源矧於佛書未嘗一望其塗涯豈敢妄謂曰知然以壓於儲皇之命不敢禮辭故惟卽夫賜田以言蓋民恃粒食以生彼學佛者苟無田自業勢必見求之人積日而月月而嵗民自有仰事俯畜其家且嵗或豊凶亦安能衰其所有久應其無已之求此諸山無田之眾所由以聚散不恆也今有賜田盈五千畆率以夏秋入止一石當爲谷五千姑大其耗糠粃四之猶得精鑿三千日人賦升可食八百人以一宮居而八百人者交無身口之累夫誰力哉其不開講席演法言與國祈天永命者又將何爲𨿽然猶有穽民者存不可不預言之蓋由溝洫畎澮之制廢天下無有畔之田必與民犬牙相錯末世衰風讓畔其誰古之人防其訟也旣明劵契且書所有質劑於宮以待異日可恃爲徴如是又私於界表石以識又虞可轉或十百步椓地中穴實石粉計亦周矣而猶不能弭人之爭矧是賜也東西南北必畔民田祝髮之徒將奔走服勞錢鏄未耨務盡地力以供嵗事或如弈人布施於局稍蠶食之利其寸尺之畔而資侵以耕挑釁交惡怙勢力取則民將奮起而致死以訟矣今文之終戒者豈在是歟其年夏五

牧庵集卷九

欽定四庫全書

牧庵集卷十

元姚燧撰

廟碑

重修中太一宮碑

勝國昔中土也作三太一宮太平興國於東南郊慶曆於西郊元丰於汴都故隨其方東西中爲名中後火於崇寜政和復之其東西見毀者豈在金垂亡恐資敵用爲攻具耶何以知之若熈春閣亦傑構也嘗賦一軍令薪之以艱於撤欲火傾之取其餘材束蘊已然或惜而撲以滅予於中統辛酉屢躋覽焉及觀黔迹故曉中太一惟半存者豈異然耶嘗求太一所由楚辭九歌首以東皇太一居楚東以配東帝故曰東皇其後漢武感神仙毫人繆忌奏祠太一方曰天神責者太一其佐曰五帝中宮天極星其一明者太一常居也古者天子以春秋祠之東南郊後遣祀官寛舒具太一壇壇三垓五帝壇居其下各如其方祭亦曰郊與天地同太牢祝宰祠太一衣紫及繡五帝各如其方色今不知五帝謂太皥炎帝黃帝少皥顓頊耶抑他有是神也淮南子又曰太防者太一之庭紫宮者太一之居至宋太平興國作東南郊猶守其舊惟覆壇以屋慶曆元丰作於西中至以道流易郊爲醮祠而不殺牲皆異乎古始者近世陰陽之流以太一與六壬遁甲爲三式有司設科試之以驗其學之精疎卽書以求壬最先出吳王囚越王石室將赦之越王心獨喜之又恐其不卒也以告範蠡以爲十二月戊寅日時加日出戊囚日也寅陰后之辰合庚辰嵗後防也夫以戊寅日聞喜不以其罪罰日也時加邜而賊戊功曹爲騰蛇而臨戊謀利事在靑龍靑龍在勝光而臨酉死气也而尅寅是時尅其日月又助之所求之事上下有憂豈非天网四張萬物盡傷者乎迹此則壬在春秋世已有其說後讀獨孤及八陣記門其將發然後合戰澷不知其如何因問歷翁孫氏子渠云韜鈐之家惟視三門其不其五將發不發蓋三門謂遁甲之客大主小開休生五將謂監本與主因攷沈括筆談太一之外其九太一各自爲目曰五福天一地一君基臣基民基大遊九气十神惟太一最尊不可別名止謂之太一三年一移後人遂對大遊而爲之小遊實出誤加京師東西太一宮正殿祠五福而顧居太一於廡甚爲失序熈寜中初營中太一宮下太史考定神位余時領太史與議爲二殿前祠五福後祠太一各全其尊惟謂三基謂綦者由避唐明皇諱而攺不能正之仍襲舊云嘗考其制爲殿三重前傍其室中膺慶後太嵗今疑眞室爲九太一所共膺慶則太一專之如應沈議共以前祠三淸事萃九太一於膺慶者豈攺於金源氏耶不然天下三淸殿榜或直曰三淸或曰金闕寥陽無有名眞室者亦足證也後陰陽家無太一九气十神於五福天地一君臣民三基大遊之外別加文昌飛符始擊計神主客參爲十六神蓋變遁之小者爲參耳又壬用天一貴神者實太一神之一或曰若然是三式相爲用者皆出人爲何以推人事吉凶得失無不巧發而奇中皇元祝金歷於甲午之嵗宮由凋於兵榱棟傾落墻戺崩弛風雨震淩牛羊陟降知開封府富察君哀之謂非借名徳之師疇能以興乃書遣警副董徳輝香幣迎致恵慈利物至徳眞人於河朔請主上淸及是宮上淸由規南徵撤以造舟眞人求得重陽開化眞君爲道所廬作新朝元宮他不暇爲署其徒提防張志夷知宮田志淨責使營葺若有緒矣而志夷逝後惟志淨與知宮王志實吳志超提防劉道資朱道輝爲之積七十餘年而三淸殿眞室嵗君殿周廡庖廩旣美旣完泰定虛白文逸眞人孫君履道實四傳而嗣其師恵慈之位以有國者作之於全盛之時而數子者修之於已壊之後度力校財不能萬一其舉贏於時詘瘁盡而智輝久其年而勤不少懈迄用有成與國妥神祈天永命惓惓爲心其如何也請其友燧宜文諸石遂詩之曰

古有國惟上帝只羣祀禮秩疇與夷太一名肇見楚辭武帝耽惑偓佺思爲壇三垓太一祠大牲一以郊爲儀千載勝國乃取師去壇而屋凡三爲兵惟中存東西隳存者罅漏風雨闕伊誰哀之曰恵慈來前其徒責繕治匹夫位微而功遲甲子一周一紀奇六子疊守成其虧於焉安神神安怡何必三年始推移願於皇輿嵗周馳上錫吾君壽無期左右相協帝績熈中爲百辟登稷夔癉共殛吺絕姦欺下與萬方澤羣黎奮張百谷不廩饑凡是厥職神所司廼今國家嵗禳祈峙焉嶽靈流州示與夫無文亦秩之非於天神獨見遺由彼無廟禋安施自爾丰報當有時

延釐寺碑

大徳八年蒼龍甲辰之秋制移江東憲使臣燧於江之西參行省政十月而至裁再閱月嘉平上王相塔齊自軍中啟遣開成路總管府判官常謙數千里驛致安西王教於燧曰吾由不忘世祖聖徳神功文武皇帝順聖皇后深恩大恵常請於帝求卽六盤興隆池園爲寺用資兩皇防福以永帝之億萬惟年制可加賜黃金兩計者二百五十楮幣貫計者五萬米石計者千四百五十規制一以都城敕建諸寺爲師而小之又虞眾設顓俾有司緩則後功急將罷力命王相阿嚕威身网維之而時其饔勞節其休作經始於元貞丙申者成於大徳癸夘非托金石將無以白始此者吾之心成此者帝之力也汝制寺名而文之碑其令集賢學士劉懸書徴士蕭篆刻燧敬受而伏思之今焉詞垣之臣云蒸林立教不是徴而燧之命實由燧者嘗以文學及侍先王嗚呼可辭敢上本所自面言曰在昔憲廟大封宗室以世祖母弟國之闗中於後立極之十三年當至元九年詔立皇子爲安西王以淵龍所國國之明年至長安營於素滻之西毳殿中峙衛士環列車間容車帳間容帳包原絡野周四十里中爲牙門譏其入出故老望之眙目怵心賫咨嘖嘖以爲有國而來名王雄藩無有若是吾君之子威儀盛者其時犍河之外秦固內地教令之加於隴於涼於蜀於羗諸侯王郡牧蕃酋星羅碁錯於是間者靡不輿金筐帛效馬獻琛輻輳庭下勃磎竭蹷知恐或後其大如軍旅之振治爵賞之予奪威刑之寛猛承制行之自余啇賈之徵農畆之賦山澤之產鹽鐵之利不入王府悉邸自有又明年詔益封秦王綰二金印易府在安西者爲安西六盤者爲開成皆聴爲宮邸用不足取之朝廷嵗或多至楮幣貫計者百三十萬嵗七年而棄其國明年詔遣今王嗣國之四年當十九年益封江西吉州實食之戶六萬五千嵗食楮幣貫計者十萬三千春秋之服紵縑爲匹各千嗚呼斯又歷古展親之未聞者於吉王未始至嵗惟闗中夏則樂其髙寒卽六盤者稽古地者實漢北地郡之略畔道道下於縣其吏長而不令後廢隋義寜中置樂蟠縣旣譌略畔矣六盤又樂蟠之譌然以其地介乎涼隴羌渾之交時平則列置盤牧攻駒而蕃息之有警則命將出禦無有常制四海無所爲而至者惟世祖淵龍之加兵大理也旣嘗禡牙於玆及平而歸又至飲馬最其駐驛三易寒暑夫旣久此必遺澤餘波深浹他邦而王父子再世受之古稱河潤九里海濶百里信如憂者又不百世而止也亦竊思之王之有國二十有六年克自卑抑恆逺之宮而弗遑處爲天子援枹鼓進退諸軍於外以捍侮西北其忠勤何如於此之地心焉慺慺求祈年今聖於昭昭追福往聖於防防亦考妣亦與薦焉爲宇事佛猶不率作得可而行其孝恭如何枚是數者善美孰與大書之言曰天道福善而曰作善降之百祥易又曰積善之家必有餘慶燧學儒者未嘗知爲佛氏之言如佛亦視是忠勤而孝恭者爲善而福之則其教與儒可殊塗而同歸也禮諸侯祭其封內山川華之爲嶽實王封內嶽之祠門掲而宣釐則表寺之名莫延釐爲宜也銘曰

於昭列聖事佛盡敬爰質之書古無有並土木之工雕楹繪墉朱塵綺疏匹帝之宮金莖一气頡頑上下靜供之修乘輿必駕佛遊悠久其言斯存孰爲其言百世梵孫帝度其孫而教善治無間邇逺京師必致匪徒致之曰時予師坐而袵連出轡並馳有如今王於親則懿制地千里規爲時寺頣指其相展若易然矧錫金粟帝開其先面勢略畔八稔成績巋然都城敕建遺則帝師帝師時是門楣以長以雄匪弟子誰鼓鐘之音梵唄之力釐帝之餘必王見及帝億萬年王年斯千爲盤石宗以固以綿燧作是詩刻時樂石尙慿佛乘垂示無極

崇恩福元寺碑

大徳十有一年先帝立極親裸太室乃慨然曰予曾予祖世祖聖徳神功文武皇帝裕宗文恵明孝皇帝至元三十有一年成宗旣祔廟矣而惟皇考實誕眇躬未大尊顯肆類上帝誄行定諡曰順宗昭聖衍孝皇帝琢玉寶冊納諸廟中尊皇太后以儀天興聖慈仁昭懿壽元之號邇之爲子逺之爲孫其孝以慈可爲致極而於宸心猶若未然明年至大之元詔羣臣曰昔朕萬里撫軍北荒險阻踐逾躬擐甲冑北冦底平實艱實棘時有願言皇曽考妣皇祖考妣之丰功茂徳皇考太后之厚澤深仁圖以報塞必俟他日振旅而南大建寶剎慿依佛乘上爲往聖薦福防防慈闈視釐昭昭下而億兆臣民休祥防賴初匪有永年千百世專利一已卿曹其灼是懷惟以其日鑾輅親巡胥地所宜於都城南不雜闤闠得是吉卜敕行工曹甓其外垣爲屋再重逾五百礎門其前而殿於後左右爲閣樓其四隅大殿孤峙爲制五方四出翼室文石席之玉石爲臺黃金爲趺塑三世佛後殿五佛皆範金爲席臺及趺與前殿一諸天之神列塑諸廡皆作梵像變相詭形怵心駭目使人勸以趨善懲其爲惡而不待繙誦其書已悠然而生者矣至其榱題稅桷藻繪丹碧緣飾皆金不可貲算楯檻衡縱捍陛承宇一惟玉石皆前名剎所未曾有榜其名曰大崇恩福元寺用實願言外爲僧居方丈之南延爲行宇屬之後殿廏庫庖湢井井有條所置隆禧院比秩二品守以相臣割田外郡收其租入以給祝發日廩月餼坤維爲殿乘輿時臨畱必信宿久或旬浹其急其成爲何如哉功垂什八期以四年正月八日大慶贊將徧賚工官下及役夫何意其日奄以奉諱羣臣進勸宜如故事卽踐天位皇帝未忍宅卹經時而始受朝稱天誄曰武宗仁恵宣孝皇帝恭抑之道亦云至矣又哀先志之弗竟懼成功之將墜飾惇匠臣益防乃職罷行工曹入於畱鑰曰凡修營木石陶繪百工眾技汝實司之與煩文移入取汝所何若從汝自爲則易爲力而程蚤集矣且敕臣還汝文之碑臣管以闕天子以四海爲家何適非鄕而獨不忘其生所者人情之同漢祖西都闗中若忘沛矣及平英布歸過其鄕賦大風使子弟歌之曰朕於秋萬嵗魂魄猶思沛太祖奮迹龍庭斯同其鄕由世祖都燕宮室池籞百官府庫根柢乎此一嵗乘輿畱居者半以故武宗巡幸之還搜田而歸必於是焉大饗飲至若鄕然矧建大剎位置行列棊錯星羅出其睿畫爲往聖今聖薦福祝釐者尢所惓惓陟遐之日有未訖工在天之靈懷乎故都他日遇之睹是翦然而完粲然而新必甚懌曰畢吾願者眞嗣皇爲賴哉臣燧載拜稽首爲之頌曰

鈞之爲地匪福不異其異維何由建而寺其地之有於開辟初何千萬年混爲民廬何於其時曽不防福而至今也梵宮大築曰不難知譬人之身正气周流隨日而新嗟若梵宮相方視址受其成規維昔天子冩材於江伐石於山言出風行艸靡庻頑又假相臣汝匪惇匠易衣寒暑饑俟汝餉於玆三年大立細捐垂欲落之而陟配天皇帝曰噫朕兄所志有銜未究其在傳次乃敕攸司無替爾程其用則取邦賦之經佛宇敕爲前古有是而其所無爾聖之治前聖往矣於佛焉依今聖萬年與日齊輝濡軌長江拳石喬嶽善頌之存先頌攸記

重建南泉山大慈化禪寺碑

皇慶之元普蓮宗主明照慧覺大歸慈昱書遣弟子嗣瑞嗣泌敍南泉山大慈化寺爲歸濟十三世孫普庵印肅所基以勝國乾道己丑示化旣累諡矣至皇元大徳庚子實百三十一年昱再爲之請諡於朝成廟制可卽以其年大徳者加舊諡寂感妙濟眞覺昭旣之上其褒其徳無以侔大視昔八字猶爝火之當皎日黯不輝矣大敍寺火於至元壬辰之春主僧去之府縣其僚合諸山髙徳請南源山廣利萬安正叟禪師爲中經理其廢四年乙未昱始繼席循復完矣當是加謚之嵗再火再繕治之逾紀乃成其錄劉必大爲國博應奉翰林文字翰林修撰提舉湖廣省儒學所撰加贈大徳禪師萬佛寶閣圖堂普蓮堂普度橋袁士趙璧之橋惇吉士宋處仁之昭烈廟與立仰山太平興國寺佛鑑大師希陵之壽山慈化寺與主南康開先寺了萬之天竺圓通殿及昱自爲髙麗金字經諸記丐燧曰以是爲迹銘之寺碑爲讀盡捲漫不知位置何地乃詢瑞輩俾圖示之而統其要寺蓋距剎百二十里蓮蕩橫前三門之內對峙二塔儲金字經左右鼓鐘二樓中拱二殿相沓前曰普光明以事佛後曰定光以覆普庵塔次萬佛寶閣雨化堂蓮本堂圓堂樓下祠武安忠靖兩王武安之爲漢闗羽者世則知之忠靖爲五世漢周張翼佐南嶽者則世莫聞廡以周之門左右則東西藏殿儲經三藏自余齋閣方丈香林書院月臺仍普庵之舊爲人圓堂諸小殿僧寮賓館倉庫庖湢再廡周之凡三重中兩廡皆重屋凡千四百楹南泉之上四環其外盤盤如城天竺圓通與昭烈皆在寺北黃圃市壽山之間昭烈則忠靖原廟普蓮堂與橋則在州中堂有亭閣廊門橋當隆興古瑞鄂潭東西南北通塗石墩十四秀江中貫而梁其上有佛閣鐘鼓樓與普蓮各五十楹亦大役也役大財不屈已力之獨其攻金攻木攻石陶冶髹漆彩繪百工無一可後之又衣食其徒多至千人若是其眾也眾則用奢而寺無寸田以自業惟恃昱之言出化行鼓舞作興於江湖西南方三千里地之民最嵗施入多至中統楮泉幹計者百萬有奇而佐力操畚鍤具薪爨者猶不與存何修而臻此哉謂普庵澤歟何前乎此學佛之人不能振舉至昱爲人心服而動趨於事者非直其才致然亦有道也且人之情能勉志竭力於一燬之後再燬則弛而怠焉昱不加退規制益侈輪奐益美易曰神而明之存乎其人其不信乎𨿽然猶當上求其所自西方之教行中土也漢唐而下政朔所及有逺逾海國若今者乎星羅棊錯小而鄕縣大而府州爲佛宮者何啻萬區爲其言祝除毛髮者其徒又無慮百有餘萬列聖爲制不雜民版又屢降璽書禁人無侵覬其產驛傳不宿官物不儲飲食燕樂不聴肆筵囂雜於中其崇禮而保祐之已至矣皇上又以司是僧爲正錄者衣食有需取足諸山虞日繭絲使就困削爲罷黜之嵗一再誦經五千四百八卷天下何啻千藏集祝髮之徒散幣餽食果茗膏燭之微一出公帑人又別加賜馬是舉天下爲徒百有餘萬沾浹恩被無有一人或遺也嗚呼昱所以能就事功與人之風行艸靡樂推與者豈不亦乘是機偶是時也余儒者也文乃儒之一事言之不文則行之不逺昱其有見乎此逺以求余自非警頴童而習之白首不知其原矧余平生未踐其域不嚌其味者苟剽而彊爲之知終亦膚近而多所謬失爲自欺且欺人以速專門者所疵韓子嘗曰如欲聞浮屠之說當自就其師而問之何故謁吾徒而來請余知守此故不敢效必大之博恰爲浮圖說探其懷以與之只屢書其善興而教日夕祝釐上酬帝力下昭祖徳者而詩之其辭曰

普庵肅公僧中之雄由篤其道爲世所崇遇有潦熯爲民祈禴曰雨曰暘罔不時若眾向其化爲新攸居日月幾何云屋渠渠尋復示寂其在勝國八言用褒節恵已極去世悠逺傳之昱孫猶以哀榮上敷帝閽於皇城廟閔其克孝不斥異代加諡有詔維玆大徳表歷紀年不僣誅之其仁立天肅由是名充塞普率𨿽昱於藍未敢曰出作室燼余無由菑畬人以賄來如取寄諸伐材赭山鑱礎窮石百工鼎鼎孰後而職杵之騰騰斧之矜矜視址視方其直引防栭以負棟實千四百丹漆之塗如翚斯赫嘗觀有司鉅室責爲有書以徴有罰以隨人將趨事憚貽已勩巧爲避逃猶幸不至於河浮圖無罰與書視所欲爲諾不待呼功成不有歸之其祖於橋殿堂必字以普倡其徒幹釋言日宣於以祝釐天子萬年天子萬年期昱孫子有來源源世受其祉

牧庵集卷十

欽定四庫全書

牧庵集卷十一

元姚燧撰

廟碑

長春宮碑

元貞之始年秋九月七日皇帝禦香殿守司徒臣鄂爾根薩裏集賢大學士臣布哷齊奏輔元履道逸眞人臣張志僊言臣之曽師長春子丘處機爲全眞學於寧海之昆侖山太祖聖武皇帝當劗金之十年方事西域聞其有道自柰曼俾近臣劉仲祿持詔求之又急其見而遲其來繼伻以迓之抽兵以衛之與語雪山之陽帝之所問師之所對如敬天愛民以治國慈儉淸靜以修身帝大然之曰天遣僊翁以寤朕命左右書其言又以訓諸皇子者世祖聖徳神功文武皇帝以敕臣徐世隆載諸靈應之碑惟是太祖格天之年丁亥夏五詔因其號易所居太極爲大長春宮由未有碑至是六十九年人已無知受命所自不及今焉陛下昭代曉之詞臣俾刻金石則益不白於將來也敢昧死請制曰可十月十日事下翰林臣燧實以其日直筆故得兢惕以奉明詔臣聞老子曰取天下者常以無事用是究觀歷古受命之君規規務取止乎禹迹之舊其所後服固非兵不能詟故萃眾智驅羣雄謀而鬭之櫛沐風雨露處暴衣審彼已效成敗或累嵗逾紀耘鋤未平可謂紛紛事至殷也矧我太祖天戈所直無敢傃刃視徹四海之土疆墟萬國之社祧與臣妾億兆蒼蒼以生之黔首不啻疾風之振林槁非囿夫祝蒙汜燭龍不照而馬足所及其勢猶不是止焉庸以較夫聲教不出禹迹者僅如耳之在面有不能居其十一可曰自有生民以來所無惟所有逺故後服益多惟爲猷大故久焉而成功其事之殷有百十於古先者於是之時乃遑旁求方外之士從容暇豫猶功成治定束干戈無所於試之世不知統之艱苦不待長春之告顧於老子取天下者常以無事之言已陰契其說而防其機嗚呼聖哉然考仲祿之行其年己夘長春承命絕宋金使幣從其徒十八人者以行明年馳表謝之猶宿畱北山幸已防趣使再至始發軔撫州經數十國爲地萬有餘裏蹀血於戰塲避冦乎叛城絕糧於莽闃之沙漠自昆崳四年而至雪山馬上舉防試之未及積雪之半觸寒栗裹皸瘃寧其身之不卹以憂軫斯世計是勞勩有不在開國諸勲之下故帝錫之虎符副以璽書不斥其名惟曰神仙凡爲是學復其田租蠲其徵商癸未至燕年七十六矣而河之北南已殘而首防未平鼎魚方急乃大辟門遣人招求俘殺於戰伐之際或一戴黃冠而持其署牒奴者必民死賴以生者無慮二三鉅萬人其推厚徳植深仁致吾君於羲軒者歷古外臣當受命之初能爲是乎匹夫一言鄕人信之赴訟其門聼直其家爲有司者猶罪以豪傑以武自斷而渙其羣以二三鉅萬之人散處九州統馭其手帝不疑之斯必有以豈屈子所謂名不可以虛作者耶有遇其時未必見隆於後世祖嘗語其嗣道者曰乃丘祖僊翁朕及識之加贈長春演道主教眞人二祖之見而知者然已陛下以聞而知顧爲碑以表所由則長春之名借三聖以久者毋惑也臣又思之宮之與碑宜一其時太定憲三宗日不暇給嗣教眞人尹志平李志常不請則宜以世祖之聖在位之久其培樹擁衛斯學之力而張志敬王志坦祁志誠不一言焉及僊今請而輒報可豈天固存列聖未究以待陛下爲終之耶矧卽位逾月爲壇壽寧宮凡日月列星風雨雷電百神之親上山川社稷林藪走飛諸祗之親下莫不奏假赤章以禋致之十一月與攺元端月才九閱月實三爲壇其後壇之延春閣天步一再親以戾止其爲國與民介祉導和受釐請命者文亦極矣又虞自經厄以還禁爲醮祠今𨿽開之京師而外未白也乃下詔萬方其防若曰先皇帝令江之北南道流儒宿眾擇之凡金籙科範不渉釋言者在斯聽爲若然先皇之開醮祠者有成命也爲犯法臣所不愛竟柅而止自今其惟以先皇成命從事是世祖獨未究者陛下又終之也嗚呼事之開也有門而來也有塗其就也有時而成也有候方是詔下四海之人感激奮言始吾以爲經厄之餘丘氏之學熄矣陛下噓而然之俾屯者以亨塞者以通梗其道者除之取其業者還之叢是數美於僊之身又冠之以寶冠薦之以玉珪被之以錦衣皆前嗣教者所無嗚呼僊之求以報盛徳圖以酬至恩其子若孫與云仍其來無極者爲陛下祈永永萬年當如何也臣燧敢拜手稽首而詩之曰

於赫我祖帝蹤其武俾肅將之劗平下土旣奠南邦西陲未疆廼鼓廼桴龍旗載揚何水不亂無山不越萬國弱艸剛風斯防逾十暑寒振凱未白六龍之騁確確其艱孰灼帝心休其益閒繼夕以朝黃昊尙友方詔外臣道徳資取昆崳載舝於於其來及之雪山年已䢐摧瀝厥腎膓爲告悃悃莫匪至言身國之本維帝孚之曰天覺予飭無怠防子訓史書虎符寵綏璽書誕告凡爲爾學其復無撓又曰長春而所宿號卽名而宮歸主其教假以澤物宏帝之仁於死於俘必拯以全旋還其眞子孫眾有一絕一繼孰世其守有惑其道而否臧之人曰不然太祖皇之矧我世祖封植益力曰爾長春朕幼及識太祖皇之維朕將之曽諡四言煥其唐之有嚴今皇乃聖乃哲身先孝治祖塗孫轍爰詔下臣伐石劘穹臣拜稽首二祖之功豈人不防維帝欽崇驅馬飛亷屬車丰隆或從上帝陟降斯宮靡祥不臻奚祉弗屆於皇我皇萬禩攸賴

普慶寺碑

大承華普慶寺者皇帝爲皇祖妣徽仁裕聖太后報徳作也裕聖以嵗戊午來嬪越三年大帝建極當至元乙酉方廿有八年裕祖陟天在疚防防茹荼與蓼上以慰安大帝於倦勤中以惠鞠晉邸順考成廟之不天皆俾不大盡傷乃心下爲皇孫武宗聖上擇師取友督勸於學俾知先王禮樂刑政以爲治國平天下之具若曰乃裕祖獲心九有者正由乎斯外接宗親之防見內飭宮臣之率職致孝極慈惇睦示嚴如是而善韜智晦明以藏其用大帝才之闗政於家則曰於婦是謀投大遺艱不言意諭廿有九年順考陟方又二年大帝登遐柱傾於天維絕於地急變秋也徐爲圖回未嘗大聲以色益示暇豫經時無君四表不聞枹鼓以鳴召至成廟於撫軍萬里之外授是神鼎易天下岌岌者爲泰山之安俾聖子神孫得以乘承今億萬年大徳二年詔武宗復撫軍於北日侍慈闈者惟今皇上一人耳故情不分而愛彌篤怡言煦之摩手撫之食言而羮息言而廧又伺有無而增益之防太官塔納監龍興還由老無子自簿臧獲數千指牛羊馬駝蹄角亦數千田產貲貨猶不與存盡獻之隆福宮裕聖則曰吾何庸斯其賜今皇上四年裕聖上僊撤是獻屋爲殿三楹事佛妥靈以盡孝思由前順考之國河內未至而還乃與今皇太后克成先志出居二年成廟登遐馳歸京師內難謀作兆緒滋章先事奪之殄殱大慝淸宮以待武宗之至旣踐天位惟以其月授皇太子寶中書令樞宻使誕告萬方明年至大之元視昔所作圖報弗稱乃慨嘆曰徳一也時則二焉始之報也吾未出閤惟其身今也登玆元良可不爲天下報乃市民居倍售之估跨有數坊直其門爲殿七楹後爲二堂行寧屬之中是殿堂東偏仍故殿少西疊甓爲塔又西再爲塔殿與之角峙自門䢐堂廡以周之爲僧徒居中建二樓東廡通庖井西廡通海防市爲列肆月收僦贏寺須是資大抵撫擬大帝所爲聖壽萬安寺而加小其磐礎之安陛戺之崇題楶之鶱藻繪之輝巧不劣焉亦大役也未嘗發民一夫皆傭工爲之其費一出宮帑旣其落止淨供之修薦福防防或者裕聖乘雲禦風陟降自天歆玆崇報必反而酬陰隲於下降福穰穰者理則有之何難灼見焉惟今皇握黃圖以負丹扆其大則天其威則雷霆其不測則神明惟是報徳而上之將不裕聖一世而止其孝思逺及烈祖者何窮已哉崇祥院臣請礱石以頌功徳敕命臣燧臣伏思之佛氏之言爲書數千卷博大閎肆學佛之徒猶有白首不能徧觀儒生未嘗夙一經目𨿽勦爲說終爾膚近不能深造其防故惟如敕所教惟詩報徳其辭曰

有岑其宇有踐其廡有楹惟旅金鋪雕礎瞿瞿其瞻劌劌其亷秩秩其正於粲其嚴伊誰考斯帝宮亞匹則今皇帝覺皇氏卽其卽以圖薦福於幽於我裕聖報徳是求惟我裕聖爲烈無競大帝遐徵儲席虛正時我成廟撫軍龍荒惟朝委裘三月皇皇萬里召赴天位畀據其神而明孰測爲度如是拱黙宮居深安陋昔後毋簾政僣幹惟撫慈孫於學知勵又開太平大業今繼始爲之小其報猶私今焉一人以天下爲以天下爲孰專裕聖嘉與慈闈實普其慶往聖已矣慈闈萬年翼翼綿綿悠久如天皇上之心初豈以已覺皇貞之其錫繁祉江州廬山太平興國宮攺爲九天采訪應元保運妙化助順眞君殿碑

天下之人有安居不爲其事者乎安居不爲其事古曰閒民重其賦而刑隨之今也山林之間羽服之流幾何人哉苟安居不爲其事人亦孰倡而致於其道庸心其教哉制授衝靜眞常凝妙法師提防廬山太平興國宮錄江州路道教湯徳潤儲贏於儉蓄細爲大者十年始田履畝才及三千今萬有奇謀其徒曰之宮廬山名祠也九天采訪應元保運妙化助順眞君明神也殿實勝國所爲旣防且卑妥靈弗稱其撤攺爲江西行省左丞呂公師防及其弟福州路同知師山行金玉局縂管師寛淮西江北僉憲師順江浙財賦縂管師謙與諸子侄發米於庾割田於郊捐幣於帑爲鄕鄰先故富室佐財貧者輸力如恐人後爲殿七楹度髙百尺以祠眞君夾爲翼室右祠三官左祠四聖皆三楹前爲拜殿合之衡廣爲尺百有四十縮身不足於衡十八之四若其攻金攻木埏埴設色之工殫極其技無遺巧矣遣其弟子熊應松周祖淸馳書龍興請燧曰斯宮之興五百餘嵗勝國盛時加號應元則皇元有天下之號已兆形於斯時迨今海防旣一大帝至元二十有一年三十年今皇元貞攺元之明年大徳八年凡四降詔一賜提防周得一餘皆以賜徳潤其於衛持斯宮使人不敢雜揉瀆侮略於其間禮亦優矣徳潤以是龍光洊至廬阜載躬重未云諭惟有奬率道流竭才新殿奉安元辰日夕祝釐祈永睿算維億萬年庻幾深山友木石者報上之智畢於如此願銘之碑謹並上圖經匡廬得名與眞君事實惟擇筆焉燧諾而思眞君靈貺數百年爲有國欽崇章章傳記者無庸重述未問而當告與疑而未瑩者敢用陳之其引朱子傳書排以歷陵博陽山爲敷淺原其山卑小惟廬阜在大江彭蠡之交最爲髙大宜所當紀然考禹貢言原非一兾之太原徐之東原雍之原隰皆以髙平得名何獨岑絕如此廬阜可名原耶太抵是書載導河積石至碣石其間所經如龍門華陰底柱孟津洛汭大伾洚水大陸九河逆河入海又及其所防之水灃涇漆沮之入渭澗瀍伊之入洛亦何詳也至岷山導江東別爲沱又東至澧已跨蜀而荊數千里矣又曰過九江至東陵東匯入海數語而止亦何略也故朱子論曰以事情理勢言之洪水之患惟河爲甚時龍門九河事急民困勢重役繁禹親涖而身督之若江漢則地偏水急不待疏鑿或分遣官屬往視況洞庭彭蠡之間三苖所居水澤山林深昧不測彼負險阻頑弗卽功則官屬之往者未必遽敢深入是以致誤者或多也因昔余昔拏舟成都至防門其所未至去秭歸三百里耳秭歸而下至江陰望海門而還長江萬里浮防殆徧然蜀荊之山條脈聫絡壯觀天險者如眉之峨眉嘉之離渝之瀛山涪之鐡櫃防之赤甲白鹽巫山及峽之黃牛危巖絕巘刺天入云何啻千萬與三十六江水防夔門者皆所不書其見遺者豈獨廬阜哉要朱子之言千載不易者也其曰廬山始名南障由周桓王世匡績學仙所廬故名匡廬圖經已辧晉人紀者之誕所未問而當告者自周而上無爲老子者何有乎今之祝釐時天子諸侯自求多福皆有禋祀禋祀多名合而言之天曰神地曰示人曰鬼神非直上帝也日月列星風雨雷電凡本天而親上者皆神也示非直后土也山林川澤丘陵墳衍凡本地而親下者皆示也人鬼則宗廟社稷凡有功生民死而廟食者也天子旣祀天地圜丘方澤至於時巡則又燔柴四嶽隨其方山川皆望秩之不遺無文諸侯四時望祭其方五官五行山林川澤在封內者亦嵗徧之後王徳薄不能時巡旣曠望秩於方嶽諸侯復不世其國遷代無恆而嵗徧又廢其封內惟道流之宇名山川者由祀其師以及其土之示𨿽未有疈辜薶沈牲幣之備而潔齋以致忱者晨夕至焉國家以其依居嶄防奇峭幽深繚郁當气粹淑之防其神必靈賜宮觀名置官領之時大醮祠庸以奏假赤章上帝后土與本天而親上本地而親下凡曰神示可介祉導和斯世者莫不致之爲位多至三千六百亦幾秩無文矣實於時巡不舉之典修之其宮顧爲有國者之所賴焉嗚呼亦有功世教之大者也然惜其知神之神不知神之所以神何也由雜夫荒怪也其尊無對大無餘者皇天上帝一而已矣有曰上天神後者蓋天言形體帝言主宰後君也與帝同出而異其名天子曰元後人臣匹天子者亦曰後春秋王與後之鞶鑑書伯夷禹稷爲三後則後者又君臣同稱昧者不知上帝后土視之巍乎其無朕也聽之漠然其無聞也而造化之迹則體乎萬物而不可遺乃以形求肖人爲之上帝則冕珪衮舄以爲失耶詩刺衛夫人玊瑱象禘胡然而天而帝屈原亦曰龍駕帝服若眞有是人被是服者其來亦尙矣哉甚於后土加笄珈防翟七政一也日木火土服殺上帝月金水殺后土山林川澤之爲王爲大人亦若斯者奚足殫紀夫誰與祛之勝國之謬尢在增號淫昏之鬼婺源祠山梓潼之屬皆帝之是則尊矣其如降上帝與之班何今事實所謂九天采訪應元保運妙化助順眞君者九天之屬見於天問注以九爲陽數之極固無大窒於理唐李玭碑止曰廬山使者廟南唐曰通元府勝國太平興國中易廟爲觀以年命之神宗進號應元保運眞君徽宗易觀爲宮刋鏤玉冊臣而進之於時洪芻提防是宮奉安玉冊實爲之記舉錄異記開元十九年明皇夢神人金冠朱衣乘車而下曰我九天采訪使者當館我於廬山明日又降於庭命吳道圖其眞建祠山陰明皇親書繆篆殿額以賜其文惟曰九天使者之廟無采訪之稱後世加焉其榜固在也然原以求之非必權輿有唐東晉之前方士輯五嶽眞形圖爲書曰嵩岱華恆皆有佐命之山而衡嶽孤峙無有夾輔黃帝請命上帝建潛霍二山爲儲君靑城山爲丈人廬山爲使者開元中天臺司馬承禎請立五嶽眞君祠使者之廟當作其時其說詳而止據而不鑿謂可祛齊諧誌怪之惑者眞知言哉理宗又加妙化惟助順者無徴焉然使也銜君命以出者惟人也不能周知善惡之實彰之癉之故采以資人之見訪以勦人之聞神示何假人爵以爲貴賤等威佐上帝行四時以運寒暑日月於上觸石而出膚寸而合天布大澤雲雨不終朝而施博大出百物而潤澤於下神變功能如是其聰明正直而一有不待夫視宜無不見不恃乎聽宜無不聞正老子所謂天网恢恢疎而不失者如必采以資見訪以勦聞而始福善禍淫斯人則不采不及知不訪不能通失將眾矣烏在夫爲天网耶余故惜其知神之神不知神之所以神者此也盡辧之其說猶多姑是舉隅焉耳非獨使讀書以纉文造道而明理如徳潤者知之可以髣髴鬼神之情狀而不溺於所聞鬼神聞之亦懌豫於防防是燧斯言曰千載而下特見有如之人不可以非道誣也銘曰

維大旴晧下土是冒羣望降釐衡嶽如卑南服之山匡廬莫夷有其岑有育其麓衡虞材之烏用不足气聚金寶騰輝中霄上與列星爛其昭昭倐噫而風隨以雲雨千里崇朝膏潤斯漙造化之迹不掩如斯皆本二气良能之爲維古哲王及始圖報由時嶽狩羣望必告嗟哉後王曠不省方或事云亭侈愆舊章維方外臣竊取咸秩大爲醮祠無文毎及盤盤之宮負聖治峯其師湯君言出眾從設格普天三千六百爲位勃磎神示安宅撤搆斯宇髙廣異先鐡鷟金鋪尙副揭防爰奏赤章媚於上下不約而一萬福來迓資我元後山積川增維千億年萬方其承走爲之詩俾爾羽服鼓鐘新宮步虛是續

牧庵集卷十一

欽定四庫全書

牧庵集卷十二

元姚燧撰

廟碑

報恩寺碑

報恩寺者女僧妙徳之所創也徳金城韓氏子考諱誥任兵馬都元帥彰國軍節度使其先仕唐遼金大顯徳適晉陽王氏王氏佩金符爲工正生三子而夫卒久之子娶婦各能自立徳悉以王氏業歸之而繁畤之聶營元帥有別業昔以與徳徳將老於是旣而聞有語其考方國初用兵際搜討所愾於山因燬諸佛廬事徳愴然深念父武徳爲國辟地之功𨿽大亦多斬刈焚蕩之慘曩同气百人今存者獨我吾婦於人而又寡子旣植王氏矣吾其事浮圖法庻得以資福韓宗乃削髮爲比丘尼卽聶營別業創殿像佛第建食堂廚庫前翼三門後敞丈室而贍眾有田如千頃及山林園圃水磑等利號曰報恩寺仍以沙門某見開山住持見卽工正之弟而身別院以與尼居徳翊運勲臣之後趣向孤夐名達於徽仁裕聖皇后召見命坐賜之僧衣而元貞璽書及皇太后教兩下以麻衛其寺是年裕聖幸五臺徳實從眷睞優渥及還駐華嚴嶺命今衛王阿穆格及親王妃主從官數百人以香幣至寺尋以寺爲衛王集禧所今徳請紀其事於石餘學周公孔子之道而於佛氏之書蓋未暇也夫未學其道而爲之言必將有戾徳又女僧也而志得吾文余辭之爲宜然金城韓氏與吾先令公爲姻戚而元帥公奮迹戎行克振世業武而不殘風誼藹然其後當著顧無聞焉而徳也出大室嬪貴族諸子有立乃割愛鏟榮棲慕枯寂閔其父家中替求資福於浮圖而劬躬所事事集不居可慨也已況其寺復爲家集禧之所而歸美報上臣職攸在揆諸義不得終辭𨿽然寺名報恩將孰恩之報耶若曰生我者父母也食我者大君也謂覺皇氏辟大法門儲福利崇其像設冀收善果延洪聖歷於億萬年而宗支同茂覃及其幽明濟度而有獲斯酬其志亦足書已遂次第其顚末而系之以銘文曰

偉韓鼻祖穆於周武奕奕梁山變雅用取於後裔孫國以姓之不侯而民何千萬斯其千萬斯中絕不後漠乎無聞安所爲究嗟維徳君生侯富驕移大盛門諸子翹翹三十而嫠介操勤志悼其考澤遽斬一世祝髮而僧曰韓吾承卽其考田佛宇肇興期以報徳昊天罔極迹是爲孝展婦之特且虞吾身而不永年僧子以孫斯宇賴傳俾爾歸離奉嘗宅相是其爲言聞者惻愴我則譬之天與人殊嗟今諸韓胥彼桂如自根而幹而柯而葉爲葉茂繁何啻千億其間豈門一萚先零夫亦何害貫古靑靑在人視之侯之家索自天者視猶一隕萚西銘有言民吾同胞矧爾同姓四海滔滔反覆始終理亦昭晰覺皇貞之韓氏未絕

希眞先生祠碑

王氏自其大父義年四十生棄其父定定四十一亦生棄君與君凡再世爲男官始李沖虛居丹陽庵後以奉金主元辰京官朝朔望祝釐隘陋縣官易殿廡爲雄麗賜額丹陽觀君年十七從沖虛學者十九年師卒初卽汴槁藏後遷之其鄕徳興龍陽觀塋居三年還汴再居丹陽觀汴人敬之如見其師四方賢士大夫假館其廬無有虛月𨿽其徒厭譏不防也視其尢寒窘者或質衣爲具歸之其施如此其入也殊有擇初汴受兵有富人將逃亂藏金二穴去後數年來訪張人觀聴卽詐防服若發埋骨者兆緒將見謾諸役夫可市取祭物僅探得一穴恐禍已不暇及其餘也約公取之而歸我其半指藏所去去而其主死竟君死未嘗語人無有知其處者與之期事𨿽風雨寒暑未嘗爽言於孺子問以前朝勲戚大家事其言亹亹能傾究其隆赫衰摧之由聽者忘倦皆可筆之野史亦知爲詩精於賞識裝禠書畫蓋與其師及從翰苑諸公逰故聞見獨不囿於道流之狹也年八十五至元十三年十二月十三日無疾而終前終二年爲塋曹門外表之以碑凡夙與其師相友與非其師之友嘗名價重一時者皆具棺衾移其中又各傳其鄕裏世次年壽爲志以別墓至是其同門友王道祐及其弟子張某者之新塋從顧言也後七年族侄埭自汴至長安無他營求惟誦君夙昔之賢曰是埭所善也且其爲人亦公所詳宜銘其祠燧曰王君賢也王君方外人無形勢可借以動人子徒以故舊而不忘之爲計其久逺子亦賢也君諱道淸字正之河中臨晉人賜號希眞純素大師銘曰

謂爲不壽耶年幾九十而人誰與夷謂爲壽也耶享止其身而後者嗟誰由尊其所聞而不疑行之曰君所安我又何悲哉噫從享其師表祠有碑平昔之善載筆於斯尙俾來者可考而知

有元故資善大夫中書左丞贈銀靑榮祿大夫平章政事諡武湣公李公家廟碑

燧嘗觀人臣私廟之祭易乎古而難於今三代不論也漢之時功臣侯者土地人民傳及子孫故嗣侯得以致隆數於其祖考世世無有所殺後封功臣皆虛邑無有土地人民子孫或官卑力微往往不能爲廟與𨿽爲廟以記曰父爲大夫子爲士以大夫祭以士祭旣用生者之祿勢有必不能致隆者姑借先宋氏言之如文潞公作廟洛西其先未嘗將相顧受祭將相潞國嘗將相者其子及甫惟得祭以大夫祿是於不爲將相者致隆其眞爲將相者復加殺也如斯者幾何人哉惟呂正獻恵穆於文靖範忠宣恭獻於文正世其將相者史冊二百年間才一二見事亦曠世希有者也然自中元以來漢人父子繼相者故丞相史忠武公與今資善大夫中書左丞贈銀靑榮祿大夫平章政事諡武湣公二家重輝襲芳震耀一時豈獨爲之子者信敬於昭昭厥考亦足以慰靈於防防矣惟李氏家隴西成紀者實秦將信諸孫漢至六朝門閥世竣惟與崔盧鄭世姻不連他族唐季王西夏甚彊盛𨿽宋金嘗加兵終莫能服我太祖始平之其宗有守某城者獨戰死不下子惟忠尙少求從父死爲今分土淄州諸侯王所得於公爲考後以金符監淄州有子十三人公次居四王妃愛其頴異嘗子之在先朝故事凡諸侯王各以其府一官入參決尙書事公代其兄爲之李璮爲逆有迹淄州君獨從公馳聞璮系闔門獄中璮誅得出上書賜償所亡失授公淄萊路奧魯總後攺宣威將軍益都淄萊路新軍萬戶與城夾寨圍呂文煥襄陽四年而下之加明威將軍虎符丞相巴延南徵宋兵戍郢十萬城西郢鎖戰艦絕隘爲陣我舟不可越乃渠黃灣拖舟泛藤湖以出唐港棄郢去畱公後拒敗其追兵行防新城沙洋下復破夏貴楊邏口下鄂漢陽從故丞相阿爾公時以左丞戰荊口擒髙世傑下嶽進沅沙市下荊南傳檄歸峽辰沅靖澧常徳諸州皆下之又徙鎭常徳左丞狥地湖南丞相兵及淛泗以地逺援疎詔公與宋都統張茂實呂師防辟都元帥府江右公爲左副都元帥破劉槃軍下隆興擒熊飛建昌撫瑞吉贑與廣閩諸州皆下防宋幼主出降其將相陳宜中張世傑挾益王昰衛王昺浮海趨福立益王元以景炎閩廣諸州應者十五郡縣豪傑亦爭起兵公出定反地大破吳浚軍十萬南丰浚走如張文虎復合兵十萬又破之兜港伏屍三十里浚走合其相文天祥瑞金又大破之天祥走據汀別將孔遵窮追並破趙孟瀯軍復其州而還龍興守帥覬利鉅室罪以陰與賊連已誅夷百三十家公還白其非辜出其未盡誅者獄中帥府攺宣尉司加昭勇大將軍同知江西宣慰司事尋加鎭國上將軍福建宣慰使又攺江西宣慰使天祥復陷汀州收兵出興國又擊走之追四百里及之空坑散降其眾二十餘萬禽趙時賞以下文武將吏數百人拜參知政事行中書省江西益王殂廟以端宗世傑復立衛王元以祥興移柵海中崖山近去廣治四百里授蒙古漢軍都元帥經略廣東進復梅循英徳與廣之淸逺走王道夫擊淩震海上獲船三百艘禽將吏宋邁以下二百人又破其餘軍茭塘江淮省亦遣都元帥張範至自彰與共圍崖山勢計窮蹙度不能國資政陸秀夫抱衛王蹈海死獲其金璽其將吏死焚溺者十萬餘人翟國秀淩震皆降世傑遁去風壞舟死海陵港南海平朝京師上勞苦之賜宴其將佐之有功陞者千授資善大夫中書左丞移省荊湖凡虜民男女奴鬻之者皆罪而正之常徳辰澧沅靖五州大荒民至易子以糴爲發廩賑之所活爲口亡慮十萬計徵占城詔使給糧仗造舟海南取得其宜黎儋之民勸趨之疾還詔從皇子鎭南王徵交趾敗其兵天長府其王遂舉國航海將舟師追之敗諸洋中獲海艦三百始公防城天長儲谷待賊敓眾議不果盛夏軍士疾作漲潦冒營遽議旋軍賊躡敗吾後拒王以公殿賊閉永平闗傅藥弩矢射公貫負瘡敓闗出競以毒發薨思明州年止五十最其平生小大百戰下城邑百有五十爲戶三百萬嗚呼其亦勤已後薨七年而贈官賜諡封公之命始下玊音仁煦恩重書棺人臣獲此褒榮極矣公𨿽不可作已安知其不骨肉九原耶公諱恆字徳卿自號長白篤孝純至淄州君卒方擊両王閩廣淄州君顧言我死必無訃吾兒使防喪縱敵南海平始克銜哀摧動屢絕且薨謂所從曰爲我語晜弟妻子吾不得以時喪先公旣抱恨以終天今復棄養太夫人而身先朝露於是遐夷吾目不瞑下泉矣其謹事之夫人王氏視分土諸侯王之妃姑也訃至夫人祕不敢聞之姑惟發哀私室公則再見夢太夫人曰兒今死戰日南矣太夫人泣言吾再夢如是豈誠然耶夫人始情告曰婦恐無以安姑氏心也覆是久矣始位哭服防嗚呼死而精魄猶惓惓其親可哀也已可哀也已子二人世安以監廣州從朝京師授新軍萬戶同知江西宣慰司事再嗣公益都淄萊本軍萬戶後以正議大夫仍將本軍僉江西行中書省事再陞中奉大夫參知政事行尙書省江西尙書省罷今以上官參知政事行中書省仍江西嗚呼六官而三踐公武已可見其才之無羞子職者自其旣相亦解兵其弟世雄以宣武將軍將之乃作河洪之詩使歌以祀公其辭曰

李氏之在與水細大河洪姑臧有夏而王越三百年傳歷旣長極崇而墮亦天之道日月作矣眾星匿曜王孫始卑䢐東自西淄水幽幽束楚之流曰位不丰猶監一州有蟊吾民有梟吾土吾力不能天子肆汝從父奔告帝嘉爲心寖向用公廼渉潛沈泱泱漢水南紀所恃爲地襄陽金湯陛陛公將萬夫長圍四禩而竟下之岷江失藩沿流列城振落摧幹至莫難一文軌判裂萬里収功九重授防維是武庚狂志復殷爵人號年大蠢甌閩終兄弟及公膺奮擊與鬭四年崖山翦克血其防鯢南海無波廏馬笥衣其賚如何帝曰汝烈冝置左相授兵而子西護湖廣公拜稽首天子萬年帝徳聖神臣何力焉湖廣聽命壤三千里陰翕陽施賞刑自己及兵占城轉粟黎儋歸佐皇子致討日南不測風洋冒履而三由淄而漢由江而海其渉日深蜚聲日大蕞爾南夷曰尺箠笞狃勝者眾輕於出危賊防我師不能炎暑雕弓綿綿犀甲敗雨避來弗迎邀歸以爭旣奔先編左廣亦傾孰作士气公殿奮武斬輻短兵援抱鼓鼓格鬭比死冠纓不顚裹轊馬革踐迹文淵維昔禡時皂纛有翩廼今旋歸粉篆丹旃兆寢悠悠魂魄遼逺致身移忠惟孝其本黼扆思之錄其庸勞寵幽上公可謂曰公亡不亡公有良子亦秉國鈞實法實似有嚴作廟籩簋維時神容與耶去此奚之維淄維漢維江維海其流或枯廟主斯毀何以麗牲樂石峨峨太史詩之以侑以歌

袁氏先廟碑

嘗謂天下之人光顯其家者由二道焉一則曰積徳有漸二則曰成功有防之二者不相資以始則相須以終如升也有階而搆也有基開來有門而來也有塗無有無所乘依而徑得者且千金之子將運千金之資猶不輕以相畀必擇善賈可付而後授況造物者儲靈奇之气賦經綸之才假光濟之具俾佐興太平之業非求夫修仁潔行善爲燾後之謀沒身百年窮躓不變未享其報者之家他子孫孰克當此哉蓋袁氏由髙王父而下皆以諸生學修於其躬道行於其家化及於其鄕下吏祿而本富於田者四世一轍而公受之始克大施於今嗚呼積徳之難也如此夫而成功之難也又如此夫髙王父諱亨曽王父諱廸王父諱企京父諱鐸公諱湘字潤夫位至延安路兵馬都總管其功烈之備年壽之至子孫之麗燧已最而敍之墓碑其可以屢書者今申言之曰方天之訖金命也提王公佐一節度之師來歸吾元防之鋒鏑之下而臥之袵席之上脫民兵死狥地鄜延拓境千里凡負險羣聚資人爲糧者莫不投甲相率而至去民盜死治延之初假之種牛而授以耒耜免民饑死自燕市藥負以百十馬牛卽城爲樓居之致醫司掌爲劑其間有以疾來者視所宜藥與餌不求贏利去民疫死至今州民戴白者道舊相語猶然指城樓謂曰吾司命也昔漢朱邑爲桐鄕嗇夫其惠止於未嘗笞辱人且死其子曰後世子孫奉嘗我不如桐鄕民必我桐鄕自今觀之一鄕之政非有夫千里之治也嗇夫之貴非有夫通侯之位也不笞辱人未嘗日拯民於死也奉嘗者民而非歆其子也然魂魄猶裵回戀嫪不忘其土無惑乎公遂爲明神以禍福斯民嵗時妥靈享黍稷之馨於其孝子之手也廟在今延安屬縣膚施之東川去府治十里外袁氏別墅取延民之助祭之來之易也其年至元十九年其歲庚午其子昭勇大將軍克忠前隴右河西道提刑按察使凡今廷臣之平章人物者必曰袁昭勇和而嚴不伐有功賢而有文章可倚以集事可謂能顯親無間言於子責者矣後之子若孫惟無他求其孝以是爲師作迎送神樂章俾歌以祀公其辭曰

延阪兮上下延山崯﨑兮其童如赭延水湍駛兮不可以漑田天早霜兮又不宜於多稼城巖邑兮無衍夷公何爲兮安畱斯慕吾義兮懷吾仁曰我延民兮吾父母之公逝兮再紀民過其廟兮其敬益起延故老兮淪亡其存今者兮匪孫伊子生者逃亂兮奔公爲依死者白骨兮魂魄公歸矧公後兮鼎昌子奉嘗兮孫屍華衣兮綷防金章兮玉帶總總兮林林來廟庭兮覲拜歌鐘兮舞鼓蘭烝兮桂糈捨登數兮偹儀公飽徳兮焉所公何爲兮睨顰曰哀繭絲兮日窶吾民曩者五袴之家兮或今也無吾又何心兮獨樂乎余身公子孫兮聞聳羣民子孫兮感而繼泣謂公逝兮幾年猶闚有無兮於餘一室公神明兮若玆苟有善兮將知我祖父兮且毋公欺我子孫兮可公鬼饑子越兮父令婦齟齬兮夫命俗斁兮紊常公不刃誅兮猶殺之以病稼我田兮蠶吾桑糗我腹兮完我衣裳輸賦孔時兮無復倉箱無重俾公兮一日增傷

牧庵集卷十二

欽定四庫全書

牧庵集卷十三

元姚燧撰

神道碑

宋太常少卿陳公神道碑

大徳戊戌燧舟遊湖湘而陳公元凱方持憲節使湖之南旣求追撰妣夫人李氏埋銘爲粗敍陳姚同爲有虞遺裔矣後五年燧持憲節使江之東而公以總管來蒞建康馳書請曰吾八世祖宋太常少卿公以治平二年卒塟洛陽其後子以官爲家死不以返塟故於太常墓失其地所曽祖少中公訪而得之筆地之名與距城幾何裏步以詔後昆志亦勤哉防薦離大兵終無有能至者七十餘年矣元凱始成其志如所筆發墓驗之果得範公鎭所撰志銘摹以蠟紙副以家乘願爲銘樹石以表墓道燧受讀之其先頴川人唐遷於京兆廣明中違亂於蜀家眉之靑神其可系者瓊生延祿延祿生贈兵部侍郎顯忠兵部生希亮卽太常公太常生京東轉運使忱轉運生簡州司士參軍揮司士生金儒林郎灝儒林生國子監丞克基國子生耀州三白渠規措使仲謙規生皇東東平勸農使膺農使生嘉議大夫建康路總管兼管內勸農事則元凱也子敬立最之凡十二世聞者慨息以爲非淸風素望之名孰能完有家乘得其傳次如是之多哉燧曰是足爲多乎哉苟推其世徳而上之之十二世者又十二世而一耳嘗讀太史公書至其敍傳於司馬氏受姓所從上起顓頊子孫官居功烈文辭下及其身而止豈顯親者不嫌自明宜然耶故燧例之由譜姚氏亦逺本曰黃帝生昌意昌意生髙陽是爲顓頊顓頊生窮蟬窮蟬生敬康敬康生橋牛橋牛生瞽叟瞽叟妻握登見大虹意感而生舜姚墟故姚姓舜三妃堯二女娥皇無子女英生商均一妃癸比生二女宵明燭光禹受舜天下封商均虞城以奉先祀服其服禮樂如之以客見天子示不敢臣傳夏曆商三十二世書可見者虞思箕伯直柄虞遂伯戱五世耳至虞閼父爲周陶正武王賴其利器用妻以元女太姫生滿賜嬀姓而封諸陳以備三恪是爲胡公胡公卒子申公犀立申公卒弟相公臯羊立臯羊卒申公子孝公突立孝公卒子愼公圉戎立愼公卒子幽公寧立寧公卒子僖公孝立僖公卒子武公靈立武公卒子夷公說立夷公卒弟平公爕立平公卒子文公圉立文公卒長子桓公鮑立桓公卒弟五父佗其母蔡女故蔡人殺太子免而立佗周太史過陳使以周易筮之遇觀之否是爲觀國之光利用賔於王此其代陳有國乎不在此其在異國非此其身在其子孫若在異國必姜姓姜太嶽之後山嶽則配天物莫能兩大陳衰此其昌乎佗取蔡女數如蔡太子免之三弟躍林杵臼共令蔡人誘殺佗而立躍是爲厲公厲公卒弟莊公林立莊公卒弟宣公杵臼立殺其太子禦冦完與禦冦相愛恐禍奔齊桓公使爲工正齊懿仲欲妻完卜之占曰是爲鳯凰於飛和鳴鏘鏘有嬀之後將育於姜五世其昌並於正卿八世之後莫之與京卒妻完以陳氏爲田氏聲之近也或曰食采田完諡敬仲生田穉孟夷生閔孟莊孟莊生文子須無文子生桓子無宇桓子生武子開與釐子乞釐子生成子恆及楚滅陳而恆得政於齊生襄子盤襄子生莊子白莊子生太公和遷齊康公貸於海上食一城太公防魏文侯於濁澤請天子求爲諸侯天子命之是爲田齊太公卒子桓公午立桓公卒子威公因齊立威王卒子宣王辟彊立宣王卒子湣王地立燕齊楚三晉合謀各出鋭師伐齊敗之濟西燕將樂毅盡取齊寶藏器湣王出亡及莒楚將淖齒殺之莒人立其子法章是爲襄王田單大敗燕軍迎襄王入臨淄齊故地盡復爲齊襄王卒子建立秦始皇帝兼天下滅齊虜王建遷之共自商均國虞至是千九百六十三年矣此吾姚與陳始同爲虞中同爲嬀卒同爲田之未分者後建三子桓稱王氏軫將陳氏而不及升豈升仍氏田耶自是田或多失傳次王莾自以桓裔追封完爲敬王以田丰爲世睦侯奉敬王后莾死丰子恢辟亂過江居吳興攺姓嬀五世孫敷復攺姚姚惟陳可以世求軫生秦東陽令史嬰嬰生女成安君余餘生軌軌生審審生安安生桓桓生願願生四子淸察齊尙齊生源源三子寔崱防寔字仲弓後漢大將軍掾屬文範先生生六子紀防洽諶休光諶字季方獻文先生生靑州刺史忠忠二子佐和佐二子凖徽凖字道基晉太尉黃陵元公生伯眕建興中渡江居曲阿新丰湖生匡匡二子赤松世達世達長城令徙居長城下若裏生丞相椽康康生盱眙太守英英生尙書郎公弼公弼生步兵校尉鼎鼎生散騎侍郎髙髙生懷安令詠詠生安成太守猛猛生太常卿道巨道巨生文讚文讚三子談先霸先休先談先梁東宮直閣將軍義興照列公霸先代梁猶以姓號國曰陳諡武談先子曇倩繼立諡文子伯宗繼立崩文弟曇頊繼立諡宣傳子叔寶亡陳凡五主三十二年叔寶四子莊徽某某防稽郡司馬司馬生某晉陵郡司功參軍司功生兼右補闕翰林學士翰林三子監察禦史當大理評事萇祕書少監京少監以從子鹽官令褒繼鹽官生髙安丞灌髙安二子伯宣伯黨伯宣著作郎生旺旺生機伯黨生元史元史生徽溫州司戶參軍其自軫至機三十九世晜弟列者正書其傳然自廣明至治平實百八十七年以三十年一易世率之爲六世太常而上四世其不可推知者二世耳嗚呼載籍以來不隕其世徳者惟獨一門吾姚氏則自梁髙平令可系而至今者二十有六世其上則或絕或續匹夫之家其可少覬哉嗚呼亦有甚可感者古人爲志納之壤下必載其世次官勲實用備或世變時遷人有竊發知爲何代大賢君子揜之不忍及其匶焉初不預爲裔孫克念其祖求徴而謀也今元凱悼陳氏入蜀中防太常公始震而耀之亦其家之鼻祖也故旣發視石而得其眞大封樹之碑表賁道刻石人獸如其始定於三易代八世之後亦古未聞者故燧感之且敬焉推吾逺本三千歲之上皆有稽於竹帛者詳次授之非足止慰元凱於生死而有知亦必有吾同姓表章及此其庶幾乎孝子不匱永錫爾類者耶因爲楚人之辭歲時上冡使歌以祀其言曰

峻南峙兮崧髙阻西鶩兮函崤趾北邙兮坡陀壖洛水兮波防防堂封兮偃斧古爲藏兮幾何所旣夷兮已焉有不夷兮疇焉主將帝私兮之家俾鬼護兮神訶待裔孫兮爲告賴石兮不磨維裔孫兮思愼其守不忍嘿兮求牛馬走曰先志兮其成庶階玆兮來嗣可防余亦虞兮遺苖匪妄冑兮華遙其統緒兮可尋具方冊兮昭昭年數千兮世逾百生民祖兮或幾及豈伊神明之後兮不與他族而中絕於何孟氏一言遽必五世而斬君子之澤坐令自今讀其書兮亦取二三武成之防重曰往者兮垂芳來者兮自望勿替兮休聲與嬀水兮濟悠長

髙昌忠惠王神道碑

上畋桞林二月六日丞相臣大都平章臣紮蘭宣徽使臣拜逹實克禦史中丞臣布延直侍行殿丞相臣托克托丞相臣圖沁特穆爾奏金紫光祿大夫遙授右丞相宣政使徽政使臣阿拉克布哈言臣伏自去年言念祖考往事列聖嘗著防勞妄干威顏請褒幽隧聖量含曲賜允兪爲降誥命追贈臣祖考布爾噶推誠贊治化臣儀同三司太傳昌國莊湣公考銀靑榮祿大夫平章軍國重事宣政使翰林學士承防領泉府司事逹實宻推忠益國輔治功臣開府儀同三司太師上柱國髙昌忠惠王祖妣呼特呼訥完顏氏金源貴侯從封昌國夫人妣髙昌王夫人臣𨿽糜軀補報無所惟有刻諸金石用章天休庶幾先烈托垂無窮敢昧死請制曰可太師臣托爾濟延丞相托克托又言昔盜殺大臣嘗求王文忠公褒揚其功文忠不可其碑故存請發兵士如千百人挽之制曰無庸其令十象輦致仍敕翰林學士承防臣燧集賢學士臣愻翰林學士承防臣仲壽撰書篆額臣燧稽首承命謹按王曽祖考伊喇克們實奇爾氏初以百夫長事王汗可汗之爲大號自唐以然今惟曰汗王今所加故兼稱之曽祖妣夫人托琳齊諾生圖卜布哈齊哩克薩理斡罕哈喇斡罕四人太祖方以神武戡定朔漠王汗與之有間圖卜布哈率其屬二百戶來歸徑永古特爲其王所止居之蒙古勒地遣其子約蘇穆爾僞爲商至帝所控宜然帝遣托掄薩理必塔臺二人使永古特王阿勒呼木實克齊呼爾所召其弟與二百戶者偕來帝問圖卜布哈在王汗所何官曰爲質也俾仍爲質宴享則賜班坐大臣位帝徵西域盡率其屬以從防旌戰勞賜回鶻戶五百四十有八在太宗世又從帝弟睿宗平金明年乙未詔定憲宗時以兩諸侯王與蘇布特再徵西域又率其屬至有在行中明年至衮騰吉斯與諸侯王巴圖會徵欽察俄羅斯至阿蘇齊黙斯城皆先登薩理斡罕夫人哈喇哈納生昌公蘇布特逹巴太宗分封功臣割順天屬縣束鹿昌公初掌睿宗奏記睿宗上徵事莊聖太后領所部民千戶歲辛亥憲宗立極從莊聖所求致之詔蒙克薩勒爲丞相昌國位其亞天下庶務惟決二人又領諸王副徹辰道伊囉勒琨大食蠻朝覲貢獻敷奏宣發號令諸事明年因敕掌帑藏與祠祀醫卜諸臣於昌國原申前制後二年蒙克薩勒卒領中書省終憲廟世權寵不移四子長故湖廣行省丞相額森布次故禦史中丞茂巴爾次王季四川行省平章布哈特穆爾王自防事世祖初與令太師淇陽王伊徹察喇同掌奏記後獨掌第一宿衛奏記兼監鄂拓克總管府持爲國假貸權歲出入恆數十萬定緡月取子八釐實輕民間緡取三分者幾四分三與海舶市諸蕃者兼戶部尙書內八府宰相如馬湩酹郊燔肉告神皆大祀也惟王司之又諸臣防疾可通籍入與否必是焉白詔凡祀釐金帛惟視其署有司始給十八年升總管府爲泉府司丞相哈喇哈遜嘗奏罷之二十有五年王請復之其年東諸侯王納延叛帝自將往徵王前茅而後殿之詔諸侯王而下生殺惟命亦旣底平明年其黨一王哈坦又叛成宗時皇孫詔王將衛士千人從討之大破其軍獲輜重不可貲算哈坦挺身走引分海隅歸奏衛士疾戰之勞請人賜白金爲両五十制可及攺制制爲宣政院以王爲使凡天下職僧之官何人宜爲從所調奏祝髮之徒入罪罟者惟與是官同聽有司不得專決二十七年叛王罕都犯西北鄙帝又自將往徵至杭愛王累戰皆防叛王逺遁撫安邊民與置驛傳而還明年拜榮祿大夫泉府大卿凡諸侯王副車贄壤奠至庭者王則傳臚受之成宗元貞之元罕都遣諸侯王額琳沁出兵犯西陲帝召王曰卿名素重非身往不可卿能行無對曰效死臣職惟陛下命加銀靑平章軍國重事十月獲額琳沁與所部偕來大徳三年兼翰林院學士承防領泉府司事最其賜賚珠衣寶帶淸東靑鶻白鷹及豹出中帑外坊者月異而歲新之不次計以大徳八年七月二十有五日薨享年五十七葬狼山水峪二子丞相其長結桑衛皇太后實世王官掌傳臚都王副車凡贄壤奠初尙諸侯王葉卜肯公主布爾罕再尙諸侯王阿濟格之孫公主都掄呼都拉次布喇尼惇宿衛乘輿內八府宰相銀靑榮祿大夫大司徒遙授左丞相使太府院翰林學士承防娶廣平忠武王女布哷齊女二人長特濟格爲東平忠憲王子大司徒鄂都岱夫人次女姑姑爲諸侯王瑪納斯妃孫女古濟格爲諸侯王哈濟妃因嘗槪王自元甲子以及薨年迨事兩朝朝惟近淸光一日未嘗居外實閱四十一寒暑世之知者才是職守與從蹕討叛數事而止自余朝夕訏謀左右彌縫入宿出衛所以奠枕九重者其功將多中禁深祕外不得聞惟帝知之故𨿽沒世猶不能忘特崇其爵於百揆上王之髙昌使臣鄰無以復尙匪獨其身又貴其子兩皆入踐臺衮矧其晜弟從子布列中書宥宻者猶眾有之嗚呼盛哉銘曰

人臣之位等絕數異進爵及王爲世極致嗟王生臣祖宗兩朝禁近身居蜚聲逺遙帝崇象教王使宣政九有祝髮竭蹙聽命王在泉府舶交諸蕃匪利貨還來逺志存疆埸云擾王每從討險阻踐逾帝躬是保斯皆其外人所易知毗贊於中誰悉宻防其悉宻防獨今皇上哀其沒世大賁壤異姓而王胙之髙昌潛徳由斯爛其昭章猶若爲未襲賁其冑丞相聨翩兄先弟後婦王之女女王之妃伊誰能方門閥巍巍龜負螭挐碑是賁道塡金載銘天子之詔

湖廣行省左丞相神道碑

初公以中書右丞下江陵驛聞大帝爲大燕三日曉近臣曰巴延東兵阿爾哈雅孤軍戍鄂朕嘗深憂或荊蜀連兵順流而東人心未牢必翻城爲應根本斯蹶孰謂小北庭人能覆全荊江浙聞是肝膽落矣而吾東兵可無後虞朕喜以此禦筆爲北庭書昔魯爾罕希逹所生阿拉克實喇爲大將有功信實聰明而安詳其加卿爲阿里烏嚕諤齊徳濟伊克恰集賽安班平章求之億萬維臣之中降是宸翰昭乎云漢之章藹如天語之溫崇功襮徳匪誇一時可華及子孫百世者才公一家視古丹書鐵劵出臣子手者何足道也卽江陵民封之千家始公防時侍燕惟席地坐後特置榻班諸侯王愛實布拉下賜之金罍曰竢至而省必合樂鼓其曲飲是他雜以靑白縹色龍鳯禦服禦防金玉珠帶白貂裘西錦珠衣海東白鶻凡所以侈服貴近由娛其心者靡不及公嗚呼盛哉公北庭人妣夫人圖沁呼圖克化胞生剖而出公考額森和卓勿善也將棄之夫人未忍益謹鞠公防聰穎而辯長躬農耕喟然曰大丈夫當樹勲國家何至與細民勤本畎畆釋耒去求讀北庭書一月而盡其師學甚爲舅氏實喇岱逹爾罕所異嘆曰而家門戶其由子大及從事大將布琳濟逹俾其子故中書右丞相呼嚕布哈從受北庭書又薦其忠謹得宿衛大帝潛藩已未從濟江帝射虎未殪公捨馬而徒挺矛舂殺之攻鄂先眾而登禽一人還流矢貫喉出項帝勇之賜銀爲兩半百先是聞吐蕃有貯甘露寶函石室藏山穴者凡再使求之皆爲大蛇奇獸所懼莫至最後遣至其所無所見竟與俱歸勸進之初諸侯王議未一惟一王塔齊爾嘗有書帝忘其誰在也顧左右問公曰臣所有之書出而決兩事皆甚合防中統三年制以爲中書省郎中褒曰久侍禁庭已著勞迹至元攺元加朝請大夫參議中書省事發言惟以當可事宜爲心不憚伯相而阿其所志人有小疵必白帝前眾畏其口明年進嘉議大夫僉南京河南大名順徳洺磁彰徳孟等路行中書書省事始罷世侯而易置其地又明年轉亷訪使虎符領鷹坊凡鳥獸皮角筋羽悉徵輸官尋領諸路鷹師獵戶再兼中都路防遺又明年進中議大夫僉制國用使司使又明年故中書左丞劉武敏公拯爲防襄陽吾故物由棄弗戍使宋得竊築爲彊藩復此浮漢入江則宋可平帝大然之徴天下兵領以元帥府觀武襄陽城白河別開行中書省以我少師文獻公僉省公爲同僉凡襄鄧唐申裕在太宗世所殘漢上諸州之民避荒汴洛間與下戶賦寡者悉徙而南屯田給餉尋罷帥府又明年詔故平章哈坦開府儀同三司平章軍國重事贈太尉司忠勇公天澤來師宋遣人餛鹽茗襄陽乃築長圍起萬山包百犬楚山盡鹿門以絕之又城峴首開省其上兵興事劇星火公專入奏能日馳八百里敗宋殿帥今平章範文虎於灌灘又明年分中書省事尙書拜中奉大夫參知河南等路行尙書省事又明年兼漢軍都元帥分將新軍四千六十及廢尙書復以爲河南等路行中書省事宋遣都統張貴張順將舟師從上游送袍甲犒師自萬山接戰二十里斬順殺溺過所當貴獨以餘眾入後水暴漲慮貴乘出下令軍中舟置燈篝岸積薪槱貴果結戰艦爲陳宵遁盡然燈薪戰四十餘里斬之櫃門關又明年遂請以西域礮攻樊城防而屠之無噍類遺襄陽甚慘移攻具臨之且曉守臣呂文煥君以孤軍禦我數年今鳥飛路絕帝實嘉能忠而主信降必尊官重賜以勸方來終不仇汝置死所也文煥感而出降十年二月也詔公偕以入覲眞拜參知政事明年授資徳大夫中書右丞同忠武公行荊湖等路樞密院公防能籍民爲兵十萬合舊軍或丞相安圖巴延一人將之南伐宋社必墟制皆從之故太傅巴延與忠武時皆以左丞相贈開府儀同三司太保並國武宣公阿珠以平章與公及故平章文煥以參政行省將大軍發襄陽將至郢忠武疾還敵宿兵數萬築新郢夾江爲城橫鐡絙鎖戰艦武疾還敵宿兵遏我舟師郢北黃灣岸西去江三里所港通藤湖逹漢敵壁其上攻防之拖舟入港丞相惟以公數十騎覘新郢趙範兩都統鼓伏兵發葭林諸將倉卒有未甲者人人奮先殄其一軍兩將之首皆致公割趙腦膚撓酒飯之行克沙洋新城以臨復守臣翟貴逆降大軍去而復叛及漢陽故平章夏貴以制置舟師陳漢口水軍千戶馬成爲導由己未濟江沙武口塗入江防陽邏靑山白湖諸壁走貴軍鄂守臣張晏然王該王勝以城下遂徇州民衣冠關防仍其服行鄕郭帖然漢有奪菜秉者民爭徳吾元仁政義聲恨服化晚檄下漢陽壽昌信陽徳安大兵旣東分四萬人戍鄂咨公畱後尋進官榮祿大夫自陽邏置驛以便行商至蔡方請移師江陵而荊閫安撫髙世傑將艨艟千六百艘卒二萬規襲鄂公分兵禦之大敗之荊江口降諸洞庭桃花灘下嶽承制以守臣孟之紹爲安撫使卽西師至公安誓曰自今功者健兒陞長百夫百夫長千夫千夫長萬夫萬夫取進止因南風大沙市戰城上又戰城中屠之江陵精鋭於是馬盡制置使朱禩孫辭疾髙節度逹出降下令安集如鄂嶽傳檄歸峽澧常徳辰沅靖荊門隨郢復皆下之官其守臣如嶽除宋苛法衣食惸嫠詔故平章亷希憲以右丞行省江陵以世傑窮而來歸棄江陵市禩孫徴至京師死猶沒入其妻子還公於鄂移兵長沙行防湘陰潭守臣植滉柱江中自喬口至城凡十五所皆防之又防城西柵射書招其守帥李芾速下以活州民不然防城屠矣不答乃令諸將畫地分圍決隍水以樹梯衝礮鐡埧石心防百日公中流矢創甚責戰益急申命諸將凡所由久頓兵者卒伍前驅諸將安行其後也自今萬夫千夫百夫之長皆居前列有退衂者定以軍興法從事三日而防謀諸將曰國家爲制城防必屠是州生齒繁夥口數百萬悉魚肉之非大帝諭巴延以曹彬不殺防也其屈法生之發倉以賑餓人傳檄郴全道桂陽永衡武岡寶慶江西袁連皆下之防主面縛公入覲賀始庭拜平章政事還移兵靖江破嚴關敗馬都統臨川陳張兩總管小溶江諭經略馬曁不下凡攻三十餘日而防公以靖江逺中土非長沙匹民性驁囂易叛難服不重典刑之廣西他州不可言以綏徠其坑之斬市曁傳檄下栁鬰林橫邕亷象潯藤梧貴昭融賔宜賀化髙容欽雷爲州二十廣東肇慶徳慶特爲州三特磨農土貴南丹牧莫大秀皆請內屬乃牐全之湘水三十六所以通逓舟承制以萬戶史格行宣慰司靖江還潭宋餘孽益衛兩王攺元海中啗人以爵規復其舊全永諸州與潭屬縣之民文才諭周隆張虎羅飛之倫大或集眾數萬小方千數在在爲羣與江之北黃蘄相煽以動皆削平之僞將張世傑傳欲襲肇慶雷詔公討之且略地海外無爲賊巢過桞州鎭時暑軍士病渴所乘馬蹄地出泉人資沃飲至今名馬蹄泉而僞安撫趙與珞己戍海南白沙港公航海五百里不崇朝而至擊與珞並獲僞使冉安國黃之紀皆磔之諭降將南寜萬安吉陽聞僞王陷南恩公還襲走之降方經略防衛王死崖山乃還復諭降八番以其酋龍文貌入覲置宣慰司從鎭南王伐交趾其君蹈海去得文昭國兩王以歸後二年入覲上都庭拜光祿大夫湖廣等處行中書省左丞相再月而疾敕尙醫四人診視求見登馬而劇歸卽與夫人訣當廿有三年丙戌五月二十五日薨上都享年六十葬都城西髙梁河公元配特哩帝旣才公敇陳亳潁元帥郝謙女爲亞妃前卒敕復以其妹爲繼自陳三召傳至京師順聖皇后爲加幗服白金爲兩二千五百男六人特哩生故資善大夫湖廣行中書省左丞和斯哈雅長郝生正奉大夫湖廣行中書省參知政事虎符監兩淮軍格濟格繼郝生輔國上將軍湖南道宣慰使虎符監潭州軍賜玉帯一品冨華善如夫人者蕭生巴圖爾哈雅阿實克哈雅媵生圖嚕黙色哈雅女五人一適故嘉議大夫同知廣西道宣慰司事防喇實巴勒一適丞務郎大司農少卿僧嘉努一適中書省防事官埓爾錦一適昭勇大將軍監平陽太原軍巴延一適傳詔巴雅爾男孫三人蘇爾約蘇哈雅呼圖克哈雅噶逹爾哈雅女孫六人一適郝某一適平章庫爾濟蘇子博囉一適監平陽太原軍子逹實余防後公薨十四年今正奉輔國以神道未碑出公凡受制書與禦筆及公平生行實請燧曰徴是爲銘嗚呼兄弟爭與昭揚先徳於其子職責已塞矣嘗讀望諸君書善作者不必善成善始者不必善終未嘗不興慨嘆於武敏開用兵端視南國爲奇貨思圖形丹書埀譽竹帛於今日者後如取諸懷及襄陽下方戍淮西功已不出乎巳大師南伐復分兵淮東渡江防聞一失聲而死豈先福始禍者誠如道家所忌耶而公鼓其孤軍畱戍所餘不能倍萬名城通都身至力取利盡海表圖地籍民半宋疆理其時將相𨿽瞠後塵猶不可望公少見最所下州荊之南十四淮西四湖南九江之西二廣西二十有一廣東河南各四凡五十八自余洞夷山獠荷氊被毳大主小酋棊錯輻裂連數千里受縻聴令者猶不與存其依日月之末光張雷霆之餘威以防其成功者亦一世之防哉今列其由省幕戎麾與所受降登宰相者丞相二防古岱阿里罕平章十二敖拉齊呼圖克特穆爾阿里史格呂文煥特穆爾布哈李庭李順張範劉國傑程鵬飛史弼右丞四索多完顏諾海烏哲超爾雅爾鼐左丞四塔齊呼唐古岱劉深趙修巳參政十三賈文僃鄭伊克何瑋張鼎樊揖朱國寶張榮實嚢嘉特烏嗎喇博囉和塔拉髙逹馬應龍雲從龍都元帥宣慰使總管萬夫千夫之長又什伯是觀出其門眾多又足徴公善推勞人也初北上田租畞取三升戶調歳惟四兩及定湖廣稅法畞取三升盡除宋他名徴後徵海南度不足於用始權宜抽戶調三之一佐軍時以爲虐今較江浙諸省槪增倍蓰獨西南賴以輕平其鏡館傳修潔亦甲他省生祠所在嶽潭枊雷公安皆一而嚴關與全與獨二銘曰

疇曰江漢南北之限天裂幅隕可恃爲捍天混皇輿其險則那古以求之同軌不多秦漢玆降吳平於晉陳兼於隋矧趙遺燼曜靈生東有炎朱光爝火之防宜爾滅藏於皇大帝神武不世行所睿思效若筮由夫潛藩自將六師鵃防浮江亦旣越之歸正丹扆羣防明試加兵襄陽五稔克止公曰乘勝籍民授兵將以大臣南國用平帝曰兪哉惟爾協朕假爾以鉞誅彼幹禁大師克鄂鼓行而東四萬其徒畱後屬公公乃按圖吾與吾守待敵伺先孰與進取自鄂而嶽自嶽而荊長沙桂林皆以兵余州數十𨿽定傳檄執詟言綏心亦孔棘又鋤武庚於海之南左右皇子交州是戡疇知公勞大帝簡在衣裘禽集靡有遺賚不事故常墮其奎章防防翩翩龍騰鳳翔又錫金罍合樂而飲臣鄰之家寵未有甚猶若未然丞相是崇與太傅公同元元功甲子二終閭是宅壽止名埀晰晰竹帛北方諸流所王維河九里漸濡尙其餘波宜公有子匪相伊使不專美虞實克延世其北居庸盧溝在西有碑斯丰流峙與齊

牧庵集卷十三

欽定四庫全書

牧庵集卷十四

元姚燧撰

神道碑

平章政事蒙古公神道碑

燧持憲節使江之東三年當大徳癸卯光祿大夫上柱國江浙行省平章政事公之三子山東宣慰使罕都與江東建康道肅政防訪副使巴圗及行河南省參知政事額森特穆爾譜其系狀其事以請曰先公三宿墳莽矣其忠以事國孝以防家光大而雄偉者不及今焉鑱之金石將日逺日防奚以示遺冑於無窮敢屬筆子燧以與憲副聨事此道義不可辭乃序之曰公蒙古氏諱博囉罕輝和爾公之曽孫紮木和拉公之孫紮固和托公之子始輝和爾與兄威伊特俱事太祖時岱酬盛彊威伊特謀往歸之輝和爾苦止曰帝何負汝而爲是竟去追之不復雪泣而歸請獨宣力帝貳之曰汝兄與眾皆往獨畱何爲無以自明乃折矢誓曰所不終事帝者有如此矢帝感其誠易名希禪約爲諳逹蓋明炳幾先與友同死生之稱帝後與王汗陳於哈喇展彼眾我寡敕烏嚕一軍先發其將敏珠爾丹玩鞭馬鬛不應希禪請曰戰猶鑿也匪斧不入我先爲鑿諸軍斧継顧帝訣曰臣萬一不還三黃頭兒將軫聖慮者辰入疾戰大敗其軍晡猶逐北敕使止之乃旋師免冑爲殿腦中流矢帝傷之曰朕戒卿蚤休兵竟創而歸親爲傅藥寢與同帳逾月而卒帝曰曩濟勒錦爲敵將實禦希禪其以濟勒錦民百戶屬希禪子世世嵗賜勿絕其族散亾者收完之卽封北方萬家太宗以其子蒙古爲郡王又俾貴臣呼喇呼大料漢民分城邑以封功臣割泰安州民萬家封郡王歸奏帝問蒙古之民何如是少對曰臣今差次惟是太祖之舊舊多亦多舊少亦少帝曰不然舊民少而戰績則多其增爲二萬戶與十功臣同爲諸侯者民異其編烏嚕爭之蒙古舊兵不及臣半今封顧多於臣帝曰汝防而先玩鞭馬鬛事耶後諸侯王與十功臣旣有土地人民凡事干其城者各遣斷事官自司聴直於朝公年十六爲防事官世祖正宸極以從攻叛王額勒布格功賜其軍騬馬四百匹金銀幣帛稱是尋詔入宿衛曉近臣曰是勲閥諸孫從其出入禁闥無輙誰何李璮反詔將蒙古一軍圍南鈔益都萊州賊平決獄燕南南人稱明允賜衣一襲雲南王呼格齊爲其省臣巴哈丹輩毒殺事聞敕中書擇可治其獄者凡四奏人皆不當防丞相希札舉公且言敗事臣請從坐帝曰之人則可公曰臣不愛死第年少目不知書帝曰朕方恃卿求皇子死尙書拜特穆爾知書惟可使之簿責其事是否一委自卿明日愼無歸咎輔行也且聞卿不善飲彼地多瘴宜少飲敵之未至四五驛所巴哈丹遣人負金六籯來迓公曰雲南去朝廷遼邈省臣握兵不安其心將懼而變乃好爲語遣之旣至盡以金歸省而竟其獄得置毒情殺之而還奏可顧希札曰卿舉得人賜兼金爲兩五十武備寺奏令入筋角惟蒙古以時夥於常嵗帝曰其報賜之自今凡蒙古事無大細如紮拉爾事統安圖者悉統於博囉罕八年授昭勇大將軍右衛親軍都指揮使虎符大都則專右衛上都則三衛兼總十一年授金吾衛上將軍中書右丞大師南伐分軍爲兩制曰其右受巴延阿珠節度左悉委卿指一犯法臣曰如博和哩黙色朕不責也俄授兼淮東都元帥軍於下邳公策諸將曰淸河居宋北鄙城小而固與泗州昭信淮安實相掎角當水陸衝未易卒拔可頓大兵爲疑海州東海石秋違此數百里其守必懈吾將輕兵倍程而東其守臣可襲虜也師至海州丁安撫果下石秋東海隨下淸河史安撫聞之亦下一月而下四城宋主旣降而江淮東諸州猶城守故太傅巴延入覲還宻詔公進兵防淮安南堡戰白馬頭又戰寶應棄髙郵不攻由西小河達漕河據灣頭堡斷通泰援竟拔揚州斬其制帥李庭芝淮東諸州悉下賜西域藥及蒲萄酒介冑弓矢鞍勒防分江南之州隸諸侯王及十功臣又益封公桂陽州十四年遣平叛王珠爾噶岱於應昌賜玉鞶帶幣帛與博囉罕同署樞宻院事未久授北京右丞旣至召還防南土多反者詔募民能從大軍進討者俾自爲軍其百夫千夫惟聴其萬夫長節度不役他軍制命符節一與正同已行矣公疾不能自陳令董司徒文忠入言今有日所出入勝兵何啻百萬何假此曺無賴僥幸之徒以壯軍威臣恐一踐南土肆爲貪虐斬伐平民妾其婦女槖其貨財民畏且仇反將滋眾非便召輿疾入帝視其色瘁然賜坐與語重陳董奏可之適常徳入朔唐古特一軍殘暴其境如公所策敇斬以徇諸是軍皆罷之十六年哈喇蘇博囉蘇烏拉罕蘓哷肯皆彊宗也勢不相一求遣大臣來蒞詔令公往凡居是三年十八年以右丞行省甘肅時大軍駐西北仰哺省十數萬人自陜西隴右河湟皆不可舟惟車輦而畜負之塗費之夥十石不能致一米石至百緍公經畫得方供億不乏賊不敢窺邊者二年二十有一年授龍虎衛上將軍禦史大夫江南諸道行禦史臺事黃華反徴內地戍兵進討未能平賊多奴良民以歸公令監察禦史提刑按察司隨在糾覈皆土還之以疾歸防諸侯王納延反帝欲自將徵之公曰始太祖分封東諸侯王及矦其地與戶臣始知之以二十率之彼得其九蒙古烏嚕札喇爾翁吉喇特伊奇喇五諸侯得其十一彼力滋多吾亦滋多吾有衰耗彼亦衰耗然要其歸五侯之力終多彼二惟責徴兵五侯自足當之何煩乘輿臣昔疾今愈請事東徵制可賜甲冑弓矢鞍勒命公董是五諸侯兵以行與納延接戰屢摧其鋒再與其黨一王塔布岱戰淫雨不止軍以乏食求卻公曰兩陣之間勿作事先已而彼軍先動公悉眾乘之逐北二日身中三矢禽塔布岱斬和掄輩後與伊囉勒太師合力始誅之賜銀爲兩四百五十幣帛九不再月其黨一王哈坦復叛公再請往詔與諸侯王柰曼討之公狃於屢勝一日不虞賊以遊兵卒至止從三騎返走有壑絕前廣二丈深加廣半追兵且及獨公策馬能越三人後者皆見殺人以爲天相忠義後逐北極於東海之壖哈坦自引去獲其二妃斬其子拉塔於陣凡戰四年所俘金銀悉散將士以故人致死力賊平敕一妃賜柰曼岱一妃賜公陳金銀器延春閣召東徵諸侯王及公至將分賜之問公汝家是器幾何鞶帶有無公曰以陛下威徳奉身之物亦畢備矣帝曰朕出此物本酬卿曺之勞在人則伐其能以幸多取朕問猶曰旣有可謂謙挹不於貨者豈令其徒手歸姑賜是器五百兩二十八年攺河南宣慰司爲行中書省求可首是省平章者凡三奏皆不允末乃及公則可授榮祿大夫平章政事淮鹽爲引嵗六十五萬前政多逋至公如額而集賜異幣一開封監縣特穆爾告廉訪使胡某不戢其民昏集曙散縣簿陳勣置巡屋器械於村又周劉光店爲墻四其門扄鐍司亱出入詔公按之皆誣杖而徙戍南邊後詔天下括馬不當及公等之家公曰吾家有馬羣連郊坰不思佐國無以爲方三千里官民之倡其入騬馬十有八匹河水遷流無常民訟退灘連嵗不絕或以其地投獻諸侯王求爲佃民自蔽公奏正之仍著爲令河後泛濫堤埽橫潰歸徳睢州汴梁水及城下漭爲巨浸公親行視督有司捍完之皇上元貞二年遷公平章陜西未行而攺復爲河南入覲奏蒙古一軍戍北嵗久衣率故獘請以臣泰安州五戶嵗入絲一斤積四千斤盡輸內帑易爲匹帛分賚諸軍上以爲善敕逓車送達軍中賜銀爲兩百五十幣帛三陛辭之日上諭之曰卿今白須世祖徳言實足聴聞事更加愼中書平章喇勒智宣政院使大食蠻合奏始者伐宋世祖分軍爲兩右則屬之巴延阿珠左屬之博囉罕今巴延阿珠皆有田民而博囉罕獨無可後上曰何久不言豈彼恥自白耶其於淮東所嘗戰地髙郵已籍之民賜五百戶以上中下率之上一而中下各二及圈背銀倚比再至汴逾年凡流外官久滯不銓旅食道宮者旬月皆出之大徳之元叛王永和爾烏蘭布哈來歸公遣使驛聞始是諸王叛由其父是輩小弱若無與知今焉來歸棄前惡以勸未至上曰是奏深契朕衷攺平章湖廣賜金鞍勒至汝寧合福建省於江浙授公光祿大夫上柱國江浙等處行中書省平章政事賜白玉帶夏旱隨禱而雨杭之豪民十家入賂於官大爲醸務髙其估而專其利酒日醨惡公變其法張省四凴其富畜淩轢府縣肆爲姦利自刻木牌與交鈔雜行民間實侵貨幣與國爭利又盜隄海之名墻其私居公欲斬之而中書刑曺當以杖然亦由是大姓始重足立矣以大徳庚子五月二十有二日薨於臨安寓舎年六十有五以其年七月八日葬於檀州西北太行山不封最其平生典兵則右衛都指揮使都元帥樞宻院風紀則禦史大夫宰相則三爲右丞四爲平章與夫四十七年馬足所及西南雲南西北金山東北海隅東髙句驪東南吳閩再討叛臣四徵叛王其間事平而疾聞變請行惟以有國艱虞爲憂視轉鬭乎萬里之逺歷嵗之久若堂奧之朝夕焉𨿽風雪皸瘃其膚鋒矢交集其躬飲食饑渇不時其口體皆不避卹必致宼首戲下歸報終事而止眞凜凜有曽考風上尢眷重之若世祖身禦櫜鞬弓矢皆百世傳寶不以賜臣下者惟以賜公海東靑雜骨先朝多或十賜惟至白鶻觜玉如聖語曉曰是禽惟朕及鷹師所鞲以卿世臣諸孫宣力之多日桑楡矣無以娯心河南治地平衍而逺且多陂澤鵝鸛所集時出縱之使民得見昭代春秋搜田之盛不敢萌啟邪心皆殊鍚也夫人某氏男四人宣尉憲副參政季博囉公於廷臣居家最名有法夜分不寐諸子列侍其前聴談祖宗故實母敢或歸私室宴奉樽爼疊歌舞以娯賓亦無有酒失者女六人長適國戚巴拜次適色徹肯平章子僉書樞宻院事諤勒哲次適國王弟布哷齊次適伊克徹爾太師弟克哷楚次適山東宣慰使璸匝雅幼在室銘曰

皇矣太祖肇造方夏右之左之惟十臣者公之曽考展一其中矢矢瀝告帝視友同敵陳來加抵戈以出大崩其軍免冑而入五兵之長無矢不仁懋功是創由賊叩輪帝惻其心百俘償死顧成嘉止旣王其子迨分茅土帝自等差國以泰安二萬其家公祖王季勤勣克類再傳而公世祖之事勲閥遺苗帝植以培而獨於公嘗譽其材聴於禁闈無止入出翼翼其心彌謹自律隨遇而公利患靡幹承命卽往奚逺奚難東北海隅西南六詔甌閩炎陬金山遐徼聞有難虞必請赴趨大獄叛藩無一漏誅人臣憲憲曰省臺院平章大夫宥宻鈞踐先聖今聖賚予優優良史天閒豪集禦鞲櫜健介冑鞍帶衣裘黃白之金委家如丘皇矣太祖於疆於理惟公曽考實成其始遺厥大艱畀之神孫神孫世祖辟乾翕坤考其皇與南北猶判孰是浙右羸鬼歆祼大興師徵嶻嶪百城罔不簞壺竭蹷義聲傳其國都孱主銜璧蕞爾淮東諸州猶壁詔公進攻蕩殱渠凶九域攸同公焉成終將天之意悠悠或在成始之孫宜際斯防益封桂陽江嶺外內於乃先烈克光以大嘗聞古先誓侯功臣泰山如礪國以永存嗟公王孫國泰山下權輿礪如其自今也

平章政事徐國公神道碑

公揚珠濟逹氏諱徹爾曽祖塔齊爾初將突騎百夫宿衛從太祖戡定中夏又平宋彭義斌俶擾山東太宗分土功臣由徐邳再刳於兵戶不足萬故國以兩州祖納呼憲宗伐宋師由蜀入從攻合之釣魚山戰疾力考奇嚕俱監其國以世祖建極中統之元庚申夏五月十有二日生公六嵗而孤母夫人富察君介介自持動以禮節親戚不敢幹以非義教子讀書天貭粹美不勤外六經二氏悉涉源委以故聰明開益日多才略兼人恆以匡君經國自期至元十有八年軀幹盈常襲其祖衣長不能勝則知其先益魁傑也其年入見帝賜之問而奇其對進侍帷幄湛露龍光汪濊涵濡絕其等夷時詢民情細微敷告無隠一諸侯王稱兵東北帝自將徵入其地矣軍中夜驚公出撫遏人識言音喧咈一寂跳梁旣平爲奏兵余之民艱窶剝膚不賑卹之將不生活敕賜谷帛牛馬脫寒饑者無慮數十萬人歸擢利用監古武庫也匪簡在帝心人者不以付之二十有三年詔求逸遺於江之南且省其俗時相方急治賦鬻民學田官有其直令旣行矣公則止還諸學用爲完廟養賢之資歸以事聞制甚嘉可明年僧格分中書庶務立尙書省初爲平章後爲丞相凡昔盜殺臣爲領部爲制國用使爲尙書省所逋錢粟並歸中書舉誣爲中書失徵殺其二相大爲計局鉤考毫釐諸省承風鄂省已劇浙省尢酷延蔓以求失其主者逮及其親又失代輸其鄰追系收坐岸獄充牣榜掠百至或闗夫三木責妻市酒以償民不堪命自經裁與瘦死者已數百人虐熖燻天諸王貴戚亦莫誰何無不下之獨公奮然數其姦賍帝初未然益犯威顏言色俱厲帝以爲醜詆大臣失幾諌禮怒遣左右批其頰辯不爲止曰臣非有仇於彼而然直不忍其罔上自私敢因雷霆一擊遂爾結舌使明帝有不直言之名臣實憤恥帝意始解命將衛介百人控鶴倍之入籍其家得金寶衍溢棟宇他物可資計者將半內帑罪旣彰白始鈐其人諸系計局者皆出之又命籍黨惡浙省諸臣平章左右丞參政烏瑪喇黙哷實都王濟等家並僧格之姻鄂省約蘓穆爾皆醢以謝天下以成其獄凡四過徐不入其家爲帝所忠怒禦史臺臣不善癉惡坐觀政紕其自當汝罪皆曰奪職追祿杖三者惟命江浙平章夙有怨於臺乘其慿怒自傍激之謂湖北廉使功臣諸孫盜燒鈔八百定堂帖二十下容姦數年贓終未入抱案帝前示曰稽是可也誤裂捲爲兩縫畱半印公曰縫用印者以杜罔欺汝爲宰相持半印案以訟人余半烏在其人言塞帝顧罵而起臺誣始釋明日拜禦史中丞無幾時拜榮祿大夫平章政事行省福建賜爲兩金五十銀五千令行禁止民便安之惟汀漳劇盜積嵗未平公身爲諸戍之兵申明約束不貪勝不蹂禾稼不入民捨惟張皇武威過柵不攻示以整暇晝則合圍山中夜則稅野偃旗僕鼓賊或僞降覘其何爲乃丰酒肉飲食曉曰汝昔由不堪污吏侵暴潛逃居此能棄險而還耕桑則平民矣吾安忍被汝反名而加誅夷寡人之妻孤人之子獨人父母而利其財悉縱歸之他柵聞者相率以出其渠鄂特新日戩南奔大兵隨之偸生隝中其黨防致於軍血鋒刄者才是一馘自是方三千里枹鼓不鳴正席其堂畫諾而已聞帝不豫馳歸京師嘗藥晨夕俄然賔天與諸侯王大臣定策禁中遣使逆成宗龍庭入踐天位大徳之元拜江南諸道行禦史大夫一日召其都事賈鈞今參議中書者謂曰明詔責使肅淸宣明風俗教化而刀筆流爲禦史者肆爲苛虐惟急徴贓以多爲功至廹子證父妻證夫弟證其兄奴告其主敗風教者我實行之汝宜以是出訓其屬帝聞之以爲得職風紀大體防意柏臺七年攺浙省平章政事其治如臺門無私謁以轉粟京師多資東南居天下什六七而松江塡淤嵗久富民利之當水出塗築爲圍田以故彌漫浸灌沮洳廣逺民不可稻公發卒數萬浚決疊石堤之水入海使復其故凡身董役經時而成民得良田若干萬頃至今賴之九年召入平章中書贊右丞相専力一心燮和庶政希致隆平才一暑寒責右丞相曰方帝不豫而乃阿中專政吾誠不忍汝見敗國以防元也遂疾不出以十月十八日薨年四十七立朝之士在野之民賫咨咸曰古人有言昊天不弔殱我良人矧鉅臣哉蓋棺之日最其家楮緍不滿二百而債劵積多至十萬大臣淸貧無公比倫足昭炳白樂施爲仁不富之實官給轊車始克歸於徐邳岠山之陽前夕玆山列炬如晝人則以爲公之營魄結爲光耀以助臨照之祥旣貴顕矣妣夫人杖之受不敢逃其孝又何如也後公薨之三年當至大之元制贈推忠守正佐理功臣太傅開府儀同三司上柱國徐國公諡忠肅嗚呼今聖不防哀而崇之所以爲人臣下賁幽墟可謂竭盡而無餘矣銘曰

維昔大帝立極之嵗人生是時不億其麗何獨於公光嶽气鐘娠是元臣豈億所同加惇詩書聞見開益甫逾弱冠帷幄出入於狩於徵無逺不從靡夕與朝勤不懈恭天寵之承其言易直衮闕可彌慿怒安卹大沃宸聰盡殱孔壬於福平章百其贈金汀漳夙盜知公來臨投其殳斨耕鑿謳吟成宗繼序曰秦漢下禦史大夫丞相之亞俾行南臺不專防愆體仁徳音風教是宣移平章杭先民所急浚通松江壞防巨室中書平章曽不嵗余責右已相阿中速辜行馬施門用示不出憤疾以忠救時望失將窆徐方岠山之陽貧僅能歸其淸益彰嗟玆九土奠自神禹岱宗巖巖北徐爲襟其帶伊何淮流在南今其疆理蹙乎古始河齧彭城其水彌彌初公曽祖以佐運功𨿽國是徐猶爵未崇於皇今聖公徳之令哀蚤隕祚上公是命旣土旣爵傳子而孫帶礪山河國以永存

徽州路總管府達嚕噶齊兼管內勸農事虎公神道碑

李氏國涼爲宋金西北陲患三百年太祖䢐徵猶傃天戈以故多取殱夷烏訥城帥實與宋臣戰死惟戲下鈐部官穆蘇和拉由首出防獨全從帥子惟忠則贈銀靑榮祿大夫平章政事諡武湣公恆之考分土淄州諸侯王王多其气貌異倫精藝騎射能諭說他國言爲漢言如周象胥氏教以爲其國軍民總管從徵淮南年七十二卒二子長則公諱益曰古人以王父字爲姓我其法之我先人諱中其取一言姓遂虎姓未冠教參其國萬戶府謀議李璮反盜據濟南詔徵諸道兵誅之公在王國軍中分城長圍防其遁塗七月而罪人投首以軍諮勞賜廐馬鞍勒衣服甲冑弓矢白金爲兩五十後命於朝官以承事郎知萬戶府事用兵襄陽王國軍亦徴公在行中復城長圍不釋甲六年當至元十年其守帥文徳始下明年詔故太傅巴延以中書右丞相督圍襄諸軍濟以新籍之兵南伐旣渡江分兵五之一畱故中書左丞相阿爾哈雅時以右丞戍鄂大軍次浙西右丞相徇地湖南詔虞兩軍相距懸邈無以應急緩俾武湣公時以左副都元帥將是軍徇地江西公在行中從破劉槃熊飛吳浚張文虎文天祥諸軍下江西州七閩中州三廣東州十四防送累臣入覲凡所詢軍旅事機陳對皆可官以中順大夫監龍興路是州爲新造之邦而宋餘孽兩王攺元海中遣問四出官誅故臣在在起應蜂屯蟻附左剪右攘數年未平獨公善威詟而信柔之一境肅謐及陞帥府爲省滿秩省以其民安公聞制畱再爲凡監龍興五年移監撫州路始以日本之師繼以交趾之師供億百萬一令之下急逾星火動裁以失軍興法其事之集獨先鄰路省喜利臣復大加鉤覈旣徴於書又煩爲條約使利自實有牟於民而冒出於官者皆責償之自以爲功而媒貨其門鮮有不入罪罟者公獨完潔無絲毫得凡十年移監袁州路三年攺監徽州路皆位總管上撫陞中議大夫徽陞少中夫夫袁徽州皆兼管內勸農事滿徽而歸連牧四州天訖宋命防其成功受任先朝洪撫袁徽連牧四州服三品服人臣願欲而不得者身享有之餘二十年可以止矣豈如他人上覬將相以致敗耶過汴慨息曰吾祖世官西河之壖吾考寓墳東海之濵是邦去洛而邇亦地之中於是爲家可以西望吾祖東望吾考遂買田休居以大徳三年辰在己亥十有一月二十有八日卒年六十三夫人楊氏嚴於內治閨門截若男二人文煇文煥女三人長適武湣孫今湖廣行省左揆世安子利用監某次適池州總管府判官隋載子某幼姆始公之卒弟儀哭曰吾兄不滿年格果於遺榮期以自樂於日薄山西也曽未中壽而遽已是我可不念其拓境之艱成家之難以厚其死乎凡防須吾力能及不必出兄之家旣墳請左揆曰乃曽考帥烏訥城我先人其鈐部官兄從戎淮漢江閩又惟乃考先正武湣是從今以男女故托姻裏聞公有所善翰學嘗詩武湣麗甥碑者幸爲吾丐銘於以掲今而訊後死而有知骨不腐矣故左揆走書見懇曰儀非直克弟加善植業同裏有貸黃金二鎰者死曰吾可同俗訟其妻子與見知者必其歸耶裂劵火之又能以禮律至裏門則捨馬而徒其爲人槪是宜若不可拒者燧曰嗚呼世有兄夷牀未寒已利奪其財於嫂侄手遑卹夫葬與銘聞儀之風亦庶可少愧矣況兼是數美誠難能也故附書之儀由將東諸侯王射士制官承務郎提舉崇明州塩場今領天后位之民夫人四其亞趙三子文郁文燦文炳銘曰

嗚呼維公少而卽戎與齊長圍平賊內訌先皇賚之騕褭以乘雕弓貝冑華衣晝映繼兵防陽荷殳於中旣下明年大伐是從分戍鄂省皇旋有命大師及吳江右靡定移武湣軍往徇於洪從收閩廣狼煙一空馳以入覲山川形勝軍民休戚隨問隨答言悃而忠沃星宸楓曰洪汝牧虎節以庸公旣戾止嚴威信令植柔鋤彊惇皇齊聖滿考再爲鄰盜如蜂獨其境敉郊農市工移無十年其事始盛倭徵交徵一食日並海艘督造陸水仰供彼婪婪徒私先後公涅入淄出官刑忘鏡紛紛觸禁如獸投穽噫哉維公克潔其躬移袁移徽一其初終六秩言歸時寵絕兢如車善柅撃節月評平馬夷山突如防封於阡表之有碑穹崇載銘其陽其烈足證其來後昆其賴其慶

牧庵集卷十四

欽定四庫全書

牧庵集卷十五

元姚燧撰

神道碑

中書左丞姚文獻公神道碑

公諱樞字公茂事世祖潛邸十年左右宸極十有九年居近宻之地受尊寵之任可謂必世之久惟其不固富貴進退禮敬窮達一節不易寒士故不取恥當時明哲保身以薨帝爲震悼賻楮泉爲千百千五百閔惟子煒生十五年未授之室賜聘財如所賻明年官以禮部郎中皆異數也旣沒世而名聲日延後十九年當元貞二年裕聖太后以嘗侍講裕宗言之成宗贈諡榮祿大夫少師文獻公至大三年武宗追號嘉猷程世舊學功臣太師開府儀同三司魯國公諡仍其舊又推恩再世考仲宏贈太保儀同三司魯國康懿公祖騎銀靑榮祿大夫大司徒魯國惠靖公妣張氏祖妣李氏皆魯國夫人惟姚氏爲神明之後歷三代秦漢魏晉宋齊傳次或絕或續與梁陳隋唐可譜究者別載世錄惟本五季梁唐六鎭節度使勍勍生金吾將軍漢英漢英周廣順初太祖遣之使遼見畱事世景聖三宋加安時制節化翊亮功臣開府儀同三司樞宻使檢校太師兼政事令上柱國東陽郡公生中書門下平章事北面宣徽使衡之衡之生給事中同中書門下平章事居政居政生太師左金吾衡上將軍防州節度使景祥景祥生太子洗馬去華去華生金東上閤門使金州圍練使玢玢生閤門只候武徳將軍佺佺生武徳將軍獲嘉令錡錡生安逺大將軍慶陽安化丞淵後更名仲宏生公及弟楨格公自稚弱一力於學晝則經紀其家向晦則讀書夜分不輟魯國夫人恐傷耽苦每止之乃塞牕不使見燭就枕必盡三鼓聞將遷闗中康懿公錄事判官於許俾取師氏姑及姑之夫子昌以來公徒行懷書困休於樹宿止於邸亦出以誦自期甚髙宋內翰九嘉少登科甲時有重名方聞居許幕折行位與之遊一日賓防錄事名召內內翰怒曰公茂負佐王之略豈可若是易之先祖曰同僚呼兒輩宜然猶竟席不樂其爲前輩見推如此壬辰許城被圍州判公軍資庫使與副夜直四鼓聞牕外嘆曰人獻東門出索之無得副曰吾嘗遭兵河朔鬼物云然宜捄吾家乃相與歸街陌橫鈴索斷行見其懷印若赴州計事者至家乃盡出金銀酒具奩飾裹餱糧爲逃死謀日出而東門果破邀軍將蕭姓者入家盡付所出蕭曰吾嘗受丘眞人教汝軍中惟救人無殺吾捄乃死公聞太宗詔學士十八人卽長春宮教之俾楊中書惟中監督則往依焉中書少公六年兄稱之與偕北覲時龍庭無漢人士夫帝喜其來甚重之乙未詔二太子南徵俾公從楊中書卽軍中求儒道釋醫卜酒工樂人防破棗陽並公所招將盡坑之大將幕竹林間公前辯折明詔如此他日將何以復命乃蹙數人逃入竹中潛歸其營匿嚴侯軍中才脫死數十人繼防徳安得江漢先生趙復仁甫見公公戎服而髯不以漢人遇人至帳中見陳琴書駭曰西域人知事此乎公爲一筦與之言信奇士所爲文數十篇以九族殫殘不欲北與公訣蘄死公畱宿帳中旣覺月皓而盈惟寢衣存乃鞍馬號積屍間求至水裔脫履被髮仰天而號欲投溺而未入也公曉以徒死無益汝存則子孫或可傳緒百世吾保而北無他也遂還盡出程朱二子性理之書付公江漢至燕學徒從者百人北方經學自玆始歲辛丑賜衣金符以郎中伊嚕斡齊行臺於燕時惟事貨賂天下諸侯競以掊克入媚以公幕長必分及之乃一切拒絕又有以銀二笏來見旣謝卻乃出置氊簾間遣人追及與之遂攜家來輝墾荒蘇門糞田數百畆修二水輪誅茅爲堂城中置私廟奉祀四世堂龕魯司寇容傍周兩程張邵司馬六君子像讀書其間衣冠莊肅以道學自鳴佳時則鳴琴百泉之上遁世而樂天若將終身後生薄夫或造庭除出語人曰幾褫吾魄又汲汲以化民成俗爲心自版小學書語孟或問家禮俾楊中書版四書田和卿版尙書聲詩折衷易程傳書蔡傳春秋胡傳皆於燕又以小學書流布未廣教弟子楊古爲沈氏恬版與近思錄東萊經史說諸書散之四方時先師許魏國文正公魯齋在魏出入經傳子史泛濫釋老下至醫卜筮兵刑貨殖水利算數靡所不究公過魏與竇漢卿相聚茅齋聽公言義正粹先師遂造蘇門盡錄是數書以歸謂其徒曰曩所授受皆非今始聞進學之序若必欲相從當盡棄前習以從事於小學四書爲進徳墓不然當求他師眾皆曰惟先生命則魏國公由窮理致知反躬踐實爲世大儒者又公所梯接云歲庚戌盡室來輝相依以居防上在潛邸遣托克托故平章趙璧驛至彰徳恐公避托克托畱璧獨至輝以過客見審其爲公始致見徵之旨公曰天下之人同是姓名何限恐使者誤徵不敢妄應璧曰汝非棄伊魯斡齋隱此者乎公曰是則然矣璧曰良是乃偕往彰徳受命遂行旣至上大喜曰客遇之俾居衛從後列惟不直宿時召與語隨問而言久之詢及治道公見上聰明神聖才不世出虛已受言可大有爲感以一介見信之深見問之切乃許捐身馳驅宣力盡其平生所學敷心瀝膽爲書數千百言首以二帝三王爲學之本爲治之序與治國平天下之大經彚爲八目曰修身力學尊賢親親畏天愛民好善遠佞次及其救時之獘爲條三十曰立省部則庶政出一綱舉紀張令不行於朝而變於夕辟才行舉逸遺愼銓選汰職員則不專世爵而人才出班俸祿則贜穢塞而公道開定法律審刑獄則收生殺之權於朝諸侯不得而專丘山之罪不致苟免毫髮之過免罹極法而寃抑有伸設監司明黜陟則善良姦窳而得而舉刺閣徴斂則部族不橫於誅求簡驛傳則州郡不困於需索修學校崇經術旌節孝以爲育人才厚風俗美教化之基使士不媮於文華重農桑寛賦稅省徭役禁遊惰則民力紓不趨於浮僞且免習工技者歳加富溢勤耕織者日就饑寒肅軍政使田裏不知行營往復之擾攘賙匱乏卹鰥寡使顚連無告者有養布屯田以實邊戍通漕運以廩京都倚債負則賈胡不得以子爲母如牸生牸牛十年幹頭之法破稱貸之家廣儲蓄復常平以待凶荒立平凖以權物估卻利便以塞幸塗杜告訐以絕訟源各疏弛張之方其下本末兼該細大不遺文不具述上奇其才由是動必見詢使授太子經以太師淇陽王之兄故丞相圗們格爾故右丞布哈濟達今司馬圗們婁爲之伴讀日以三綱五常先哲格言薫陶徳性明年憲宗卽位凡軍民在赤老溫山南者聽上總之大爲張宴羣下罷酒將遣人正公頃者諸人皆賀汝獨黙然豈有意耶對曰臣欲陳之他日不謂遽問且今天下土地之廣人民之殷財賦之阜有加漢地者乎軍民吾盡有之天子何爲異時庭臣間之必悔見奪不若惟持兵權供億之須取之有司則勢順理安上曰慮所不及者遣人入聞願總兵與國戮力報可公防太祖承天大命兵取天下功未及竟而遂陟遐太祖平金遣二太子總大軍南伐防唐鄧均徳安四地防棗陽光化畱軍戍邊襄樊壽泗繼亦來歸而壽泗之民盡於軍官分有由是降附路絕𨿽歳加兵淮蜀軍將惟利剽殺子女玉帛悉歸其家城無居民野皆榛莾何若以是秋去春來之兵分屯要地冦至則戰冦去則耕積谷髙廩邊備旣實俟時大舉則宋可平上善之始置屯田經略司於汴西起穰鄧宿重兵與襄陽制閫犄角東連陳亳淸口桃源列障守之又置都運司於衞轉粟於河繼餽諸州陜西則移隴右汪義武公戍利州劉忠惠公黑馬於城都割河東觧之鹽池歸陜西置從宜所中糧興元猶懼不繼置行部秦州順嘉陵漕潼關沔地轉粟入利其年大封同姓敕上於南京關中自擇其一公曰南京河徙無常土薄水淺舄鹵生之不若關中厥田上上古名天府陸海上願有關中帝曰是地戶寡河南懷孟地狹民夥可取自益遂兼有河內壬子夏入覲受命徵大理至曲先腦而夜宴羣下公爲陳宋祖遣曹彬取南唐敕無效潘美伐蜀嗜殺及克金陵市不易肆以其主歸明日早行上據鞍呼曰汝昨夕言曹彬不殺者吾能爲之公馬上賀曰聖人之心仁明如此生民之幸有國福也明年夏禡牙六盤大張教條俾公以王府尙書身至京兆置宣撫司以楊中書爲使奏諸幹夫長不法奪有人室者旬月之間民大和浹道不拾遺師行畱裕宗後謂曰姚公茂吾不能離恐廢汝學今遣竇漢卿教汝先遣三使入大理諭招許不殺掠大軍經土蕃刋木求塗以前三使先至諭防彼以爲誑磔其屍於樹大師及城其相髙祥登陴望之見吾軍威之盛駭愕口張不收飭公盡裂槖帛爲幟書止殺之令分號街陌由是其民父子完保軍士無一人敢取一錢直者惟急求三使之首或曰投洱水中遣漁者無得也俾公爲文以祭賜其家人數十戶世無有與及歸馬多道死公惟一馬瘠不可乘之則牽之襟谷數升時搖末盂以飼雪深三尺軍馬所經踏爲冰梯惟旄牛負槖以從徒步僅千里而中原馬至分賚之始免繭足上駐六盤公疾求居闗中教使勸農身至八州諸縣諭上重農之防凡今闗中桑成列者皆所訓植嵗丙辰公入見或讒王府得中土心帝遣阿勒達爾大爲勾考置局闗中推究經略宣撫官吏及徵商無遺羅以百四十二條曰俟終局日入此罪者惟劉史兩萬戶以聞余悉不請以誅上聞不樂公曰帝君也兄也吾弟且臣事難與較逺將受禍未若盡是邸妃主以行之爲久居謀疑將自釋復初好矣上難之翌曰語再及曰臣過是無策思久之曰從汝從汝先遣使以來覲告時帝在河聞不信之之曰是心異矣曰來詐也再使至詔許馳二百乘傳棄輜重先及見天顏始霽大防之次上立酒尊前帝酌之拜退復坐及再至又酌之三至帝然上亦泣下竟不令有所白而止敕罷闗西鉤考廢行部安撫經略宣撫都漕諸司帝規自將南伐與上閱地圗俾公跪指瀕江州郡津步要地可舟越者遂復上兵遣由鄂入歲已未秋及江而憲廟崩渝問至上猶濟江駐兵結層樓蒙以臯比日居其上臨攻鄂城東北賈似道聞公謀軍中比爲王猛城垂防前茅上及長沙下及隆興聞叛王將爲非覬子家遣前芧還遂振旅斷浮梁以歸帝卽大位以王文統爲平章盡止藩府舊臣立十道宣撫使諸侯惟嚴忠濟爲彊橫難制乃以公爲東平至居庸北制下受命卽南或勸無入當入覲陛辭公曰文統新當國彼將以我爲奪其位至治郡置勸農檢察二人以監之推物力以均賦役罷鐵官居三月大駕北徵天后畱燕遣使召公曰兒輩防時汝授之書何久畱彼時圖們格爾爲丞相惟專從衛宮閫諸事疑則見謀二年拜太子太師公曰皇太子惟立安可先有太師還到中書攺大司農公在在太宗世詔孔子五十一代孫元措仍襲封衍聖公卒其子與族爭求嗣爲訟及潛藩帝時曰第往力學俟有成徳達才我則官之又聞曲阜有太常雅樂命東平守臣輦其歌工舞郎與樂色爼豆祭服至日月山帝親臨觀飭東平守臣員闕充補無輟肆習臣宣撫東平嘗閔先聖之賢之後詩書不通義理不防與凡庶等叛洛士揚庸選孔顏孟三族諸孫俊秀者授之經而學夫禮盍眞授庸教官以成國家育才待聘風動四方之美又詳議王鏞亦善士練習故實宜令提舉禮樂庶其歲久不致崩壊皆從之又具奏八事曰舉老成以輔皇子重省臣以振朝网定法制以齊庶政立銓選以轉百官其四如兵衛屯田學校農桑皆所屢陳又具四事保民守信彊榦弱枝修內治外惇本抑末子兵衛又申奏曰內地之民不習武事不耐勞苦第可使出財賦以資國用西京北京諸路之民習武耐勞可盡復其差賦充本路保甲屯田使進有取而出有歸可鎭內竊以禦外侮漢軍除守禦內邊可選進勇富彊三萬燕京東西分屯置營以壯神都此左右中三衛起本者詔赴中書議事講定條格且勉諭曰姚樞辭避臺司朕甚嘉焉省中庶務須賴一二老成同心圖贊仰與左三部尙書劉肅往盡乃心其尙無隱除成與丞相史忠武公奏之帝深嘉納後詔中書右丞相安圖同知樞宻院事巴延翰林學士承旨哈喇哈遜近史天澤姚樞講定新格朕已親覽可行於今卿等聞否亦當一一參攺速行其間一二可增損者記錄以聞李璮召其質子彥簡竊歸反有迹矣帝問卿料如何對曰使璮乘吾北徵之釁畱後兵寡瀕海搗燕閉闗居庸惶駭人心爲上防與宋連和負固持久令數擾邊使吾罷於奔救爲中防如出兵濟南待山東諸侯應援此成擒耳帝曰若是賊將何出對曰出下防三年文統伏誅西域之人爲所壓抑者伏闕羣言回回𨿽時盜國錢物未若秀才敢爲反逆帝曰在昔潛藩商訂天下人物亦及文統姚公茂言此人學術不純以遊說幹諸侯他日必反去年竇漢卿工書累數千言亦發其必爲亂首秀才豈盡皆斯人然文統之相參知政事商以挺實譽之至是費寅以九事中時恚忌訟商公爲文統西南之朋引陜西郎中行宣撫使趙良弼爲徴幽商公上都以良弼多智略疑爲文統流亞械繋於獄防遣鄂托克行院成都而無輔行俾省擇人公奏惟商挺可陛下寛其前罪責成斯行遂出而遣之公又入奏方踐阼之初非良弼詗事闗中恐後事防寧身負矯擅誅東西川兩帥之罪以寛陛下西顧之憂推是爲心忠純皎然安得與文統蓄異志者比臣請質闔門百口必其無他帝悟出之四年拜中書左丞至元之元出省臣三罷世侯置牧守遷轉河東山西河南山東官吏公行省河東山西明年而歸或言中書政事大壊帝怒大降大臣罪有入不測者公上言太祖開創跨越前古施治未遑自後數朝官盛刑濫民困財殫陛下天資仁聖自昔在潛聼聖典訪老成日講治理如刑州河南陜西皆不治之甚者爲置安撫經略宣撫三司共法選人以君職頒俸以養亷去污濫以淸政勸農桑以富氏不及三年號稱大治諸路之民望陛下之治已如赤子求母先帝陟遐國難並興天開聖人纉承大統卽用歷代遺制內立省部外設監司自中統至今五六年間外侮內叛防繼不絕然能使官離債負民安賦役府庫粗實倉廩粗完鈔法粗行國用粗足官吏轉換政事更新皆陛下克保祖宗之基信用先王之法所致今陛下於基業爲守成於治道爲創始正宜息聖心答天心結民心睦親族以固本建儲副以重祥定大臣以當國開經筵以格心修邊傋以防虞蓄糧餉以待歉立學校以育才勸農桑以厚生是可以光先烈可以成帝徳可以遺子孫可以流逺譽以陛下才略行此有餘邇者伏聞聰聼日煩朝廷政令者攺月異如始栽之本生而復移旣架之屋起而復毀逺近臣民不勝戰懼惟恐大本一廢逺業難成爲陛下之後憂國家之重患帝恚爲釋五年用兵襄陽立河南行省經理屯田以公僉省八年十覲十年拜昭文館大學士祥定禮儀使其年襄陽下問其事宜公對曰文煥以江淮一使兼上路總管生劵軍縱還熟劵徙之河北皆可十一年初議大舉奏如大將非中書右丞相安圖同志樞宻院事巴延不可七月左丞相巴延陛辭付敕書惟逆戰者如軍律余止殺掠古之善取江南者惟曹彬一人汝能不殺是亦一彬也旣濟江下鄂使至夜召見公帝憂見色曰自太祖戡定天下列聖繼之豈固存之豈久帝制南國耶蓋天命未絕朕昔濟江而家難作天不終此大惠而歸今巴延𨿽濟江天能終此與否猶未可知是家三百年天下天命未在吾家先在於彼勿易視之其有事宜可書以進公言嚴兵守鄂無使荊閫防陽羅渡先遣使責負歲帑畱行之罪明明年公又言由陛下降不殺虜之詔巴延濟江兵不逾時西起蜀川東薄海隅降城三十戶逾百萬自古平南若未有此之神防者然自夏䢐秋不秋不降皆有軍官不思國之大計不體陛下之深仁利財剽殺是致降城四壁之外縣邑丘虛曠土無民國將安用比聞揚州焦山淮安人殊死戰我𨿽克勝所傷亦多宋之不能爲國審矣而臨安未肯輕下好生惡死人常情蓋不敢也惟懼吾招倈止殺之信不實詐其來耳是用力拒宜申遣公幹官専輔巴延宣布止殺之詔有犯令者必誅無赦若此則賞罰必立恩信必行聖慮不勞軍力不廢老氏有曰大兵之後必有凶年疾疫隨之軍𨿽不試而民止其半今況民去南畆來嵗之食將安何仰帕手腰刀必倡爲亂袒背一呼數十萬眾不難集也𨿽非勁軍壁山柵水卒未易平是一宋未亡復生一宋又南方官府以情破法鞭背文面或盛竹絡投諸江中又鹽鐵酒酤榷始漢代其後因之不廢今方新附若復徴之人防離制曰鞭背黥面及諸濫刑宜急除之而榷酤後議十三年罷昭文館拜翰林院學士承防仍詳定禮儀宋平凡其侍從之臣以士子入見者必令見公詢其學行而官之九月享廟拜大禮使明年上以自九月不雨至於三月問可以恵利斯民者公曰糜谷之多無若醪醴麯孽京師列肆百數日釀有多者二三石者月已耗谷萬石百肆計之不可勝算與祈神賽社費亦不貲宜悉禁絕皆從之初公方奏事得疾忽跽不能言帝急命從臣扶出登車至家未蘇百日而愈後三年疾再至昏黙三日薨壽七十八京師士夫哭祭如失親戚曰自今帝側圖回天下者豈復有斯人者耶惟僉宻院趙良弼賻俸半嵗而位祭其家終防時孤侄燧仕陜西提刑煒獨舉其咎槁京城東南方墅後十八年當元貞二年五煒煒徙卜於西洛金門土祖塋別兆於輝菊山之陽公天資含而仁怒恭敏而勤儉理生惟務本實不事末作未嘗疑人欺已有負其徳亦不畱怨胸中憂患之來不見言色魏國公每譽其善於順受人莫可及在京晚屢輟祿𨿽奉朝請假質劵劑盈束視貧甘心不一出言恃其久故千人聞不足於上有來卽請必反覆忠告惟恐吾言之不盡及東筆中書或咎公獨遺門墻故人公曰用人威福當出天子果若賢材烏避不聞其瑣尾者烏敢借權樹親貧市私恩乎他善眾多今惟表其大益斯世者四其一倡鳴斯道使今天下鄕校防童之師猶知以小學四書爲先𨿽戴恵文身爲刀筆筐篋之行與非華人亦手披口誦是書求厠士列者往往多然故丞相之制辭有曰徳全天意學得聖傳防固有在於斯也再則中土士夫不知爲廟作主奉以天祀自公始輝人多化之而祖考妥靈有所三徵西南夷爲陳曹彬取南唐兵不血刃贊神武以不殺四世祖之淵龍規一幅隕之判裂也請開屯田淮蜀以兵戍之固已起平宋之本及議南伐而難大將又上言非中書丞相安圖同知宥宻巴陵兩人不可宋平又與諮謀其新國圖任其降臣隨有兩王作難海隅當十五年炎燼撲滅而公始薨古以揆之晉羊祜首防平吳吳平而身不及見樂毅有曰善作者不必善成蓋當其時自明其身不終所事於燕恵數百年後猶能取必於祜今焉不效於公歟四夫人惟王氏先公卒繼宋氏後公七年卒公贈少師贈吳興郡夫人及公國魯與完顏氏李氏皆從封魯國夫人從公三十四完顏亦卒故三夫人皆祔煒李出今中奉大夫河南北亷使具忠厚淸愼有克繼先烈之譽二女姊宋出娣完顏出姊卒娣繼皆嫁爲開封府武公中子杞淮東肅政肅訪使妻偕卒孫尙孩嗚呼燧生三嵗而孤公卵翼之不知其蒙闇教督而急其成俾初有聞承乏翰林復世公官恐公事業不能詳盡不敢幹他詞臣故惟自述文不過華質不至俚而摭其實焉而已銘曰

惟天聰明視聴自民沃天子心啟莫匪臣舜察邇言昌言禹拜稱聖萬世臣何與在粵若世祖方龍躍淵載命徴車遐搜逸賢卽輝起之爰置左右授太子經靡不叩公感一介盡其平生所學與知傾敷悃誠首八事修身以始親賢畏天愛民以次申以州條捄方施治所宜如紀在綱上總兵民工請民去上封國公擇地所徵而南詔公陳遏劉上曰汝言吾行優展也神武操旣有要天下定一於時已兆移兵戍邊首蜀尾淮免夫春秋剽殺去來汴置經略秦以宣撫三年其民歌舞樂土治效若斯公於之是一出爲猷不爲贊彌又從濟江內難方蹶帝遄其歸大統入繼移昔已試施諸萬方帝思舊人臺衮用章公拜稽首元良未建臣何力有太師顧先攺爲大農尋拜左丞申以責難書存可徴南土旣平諮謀新國昭文禁林必首見及後聖相承言行其生沒爲法程謚以諱名旣又進加功臣開府莫尊太師莫尊國魯哀榮若斯大書穹碑比其生全千祀可貽

董文忠神道碑

公諱文忠字顏誠眞定槁城人董世不可逺系其考諱俊材太祖以兵略金地由農畝將鄕民萬眾來歸官以龍虎衛上將軍左副元帥知中山府事時太尉史忠武公兄河北西路都元帥天倪開閫眞定其倅武仙殺元帥家百口據眞定叛而臣金太尉集兄散卒復之仙走壁雙門夜又襲入太尉惟與故侍衛親軍都指揮李伯祐投防渉塹奔槁左副聞亂已艤舟滹沱卽馬入槁合力再復之仙走壁抱犢旋逾河太宗以太尉爲眞定河間東平濟南大名五路萬戶左副長千夫從追義宗歸徳薄北門而陳左右皆陂澤太尉以無戰地爲言首帥薩奇蘇布哈不從而大將蘇布特自汴召太尉計事金縱兵撃沒其軍左副死事夫人李氏九子公次居八諸兄鞠友之憲宗卽位明年壬子年二十有二始入侍世祖潛藩承防王文康公鶚言詩教問公能乎對曰臣少讀書惟知入則竭力以事父母出則致身事君而已詩非所學從徵南詔其兄平章忠獻公文炳恥不得從自槁將家僮二百騎追之大軍深入矣路經吐蕃戰而後逹才餘數騎已未伐宋王師臨江與忠獻率勇士百人乘鵃防先濟教遣他將舟師繼之三防得敵防衝百艘遂圍鄂上正宸極中統之元置符寶局以公爲郎後官奉訓大夫居益近宻上嘗不名惟第呼董八亦異數也而公不爲容悅隨時獻納中禁事祕外多不聞舉所可知如至元二年安圖以右丞相入領中書建陳十事言忤天聽公曰丞相由勲閥王孫夙以賢聞今其始政人方延佇傾耳而所請若是後何以爲乃從旁代對懇悃詳切如身條是防者始得報可八年侍講徒單公履欲行貢舉知上於釋崇教抑禪乘是隙言儒亦有是科書生類教道學類禪上怒已召先少師文獻公司徒許文正公與一左相庭辯公自外入上曰汝日誦四書亦道學者公曰陛下每言士不治經究心孔孟而爲賦詩何闗修身何益爲國由是海內之士稍知從事實學臣今所誦皆孔孟言烏知所謂道學哉而俗儒守亡國余習求售已能欲錮其說恐非陛下上建皇極外修人紀之賴也事爲之止君子以爲善於羽翼斯文十一年以大師南伐民困供億奏蠲常嵗他名之徵後燕見降將問宋所由以亡皆曰賈似道當國薄武人而惟文儒之宗武人怨之故大師至外而疆場內而京都莫有闘志釋甲投戈歸命恐後上問公其言何如公曰似道薄汝而君則爵以貴汝祿以富汝未嘗汝薄也而以有憾而相移怨而君不戰而坐視亡國如臣節何似道薄汝豈以逆知汝曹不足恃爲一旦用乎上深善之詔徙大都獵戶郢中奏止還貧弱者弛收官鬻田器之稅聴民自爲以勸本富民會患多盜敇苟犯皆殺無赦所在系累充牣犴獄公言今殺人於貨與竊一錢直上鈞死一防不屬憯黷莫甚恐於陛下致祥之气好生之徳多所幹傷敇革之或漢人毆國人傷又或告太府屬盧某盜監監布上命殺以懲眾言言今刑曹於囚罪入死者已有司辭猶必詳讞是事未可因人一言遽寘重典宜付有司薄責閱實以俟後命乃遣近臣圖門覆傷公覆監布告毆得誣杖遣之監布蓋太府始受端外皆有羨尺適上方工官有需其人惜毀成端防以給非身利而爲也降防原之責侍臣曰方朕怒際卿曹皆結喙非董八啟沃朕心則殺是非辜必竊竊取議中外矣賜金尊曰用旌卿直儲皇亦曉宮臣曰方壓以雷霆而容止話言暇不失次卒矯以正實人臣難能者太府屬摯而泣謝曰鄙人腰領賴公以全公曰吾雅非知子其必拯諸阽危者蓋與國平刑非期予見徳也其返而摰自安圖北伐犯法臣阿哈瑪特獨用國柄盜弄威福眾立親黨懼平章亷布憲復相爲防其私表以右丞行省江陵者逾年公奏希憲昭代名臣今端揆虛席尙多不可久使居外以孤人望宜蚤賜環從之十六年十月乙亥還自萬壽宮祝釐所奏曰陛下始以燕王爲中令樞宻使才一至中書後冊儲皇累使明習軍國事者十有餘年終守謙抑非不奉明詔也亦朝廷處之未極其道夫事已奏裁而始啟白爲人臣子惟有惟黙避任不敢以命令可否制敕而已以臣所知曷令有司啟而後聞其有未安防以制攺則理順而分不逾必不敢辭責元良矣其日盡前省院防臣將百人上面諭曰自今庻務聴皇太子臨決而後入聞尋語儲皇以八宗植國本者其識勿亾禮部呂昌元請立門下省封駁制敕以絕中書風曉近習奏請之源上鋭欲行之詔庭臣雜議怒承防少保王文忠公磐曰如是益事汝不入告而使南土後至之臣言之用學何爲必今日開是省庭臣三日始奏公爲侍中兼其屬多至數十人其臣弗便也入言陛下將別置省斯誠其時得人則可寛聖心以新民聽今聞盜詐之臣與居其間言多目公公恚辯曰上每稱臣不盜不詐今汝顧臣而言意實在臣其顯言盜詐何事上出奏者公猶愬不止且攻其賊國之姦上曰朕自知之彼不汝言也然終忌公得君淸愼無過莫可指以爲報者乃以楮鏹萬緡爲壽求歡擯棄不取忠獻公卒官中書左丞故太傅巴延公表其可相上使嗣爲公曰臣兄有戡定南土之勞位是則可臣暬禦居中宣何力焉而可嗣爲十八年陞局爲典瑞監郎爲卿官以正議大夫俄授資徳大夫僉書樞宻院事卿如故始不從蹕畱居大都兒宮籞城門直捨徼道環衛營屯禁兵太府少府軍器尙乘等監皆領焉兵馬司舊隸中書並付公將權臣累請奪還中書不報始大明殿皆資遼右浮海濕材有司急其成功遽丹漆之不能十年叩之皆抨然中空爲抽二十餘極比乘與逺壯加其舊是冬十月二十有五日雞鳴入直忽踣家庭气息奄奄上遣中使持藥投救不及遂絕傷怛不已猶覬其息敕勿速斂五日乃匶且知公圖書外無他居積賻錢數千萬儲等是以十月六日歸其鄕髙裏先塋從始至終實三十年徵伐搜田無地不從凡乘輿衣服鞶帶藥餌大小無慮數百十橐靡不司之中夜有需不湏燭索可立至前風雨寒暑饑渇駿奔心無怠萌口絕勩語屬屬乎惟以執事不恪獲譴爲懼故能滋久眷寵彌深上中嵗多足疾一日樞宻院奏軍務上臥晝可公在禦榻枕扶而跽比終奏日已移晷屏气肅肅曽不流盻他日院臣言始吾以公居中而逸烏知其勞如是在他人不可一日彊志勉力爲者何可幾及何可幾及公曰君所見特是時吾固日雞一鳴而跽燭入而出後或長直四十日不至家夜雜妃嬪候侍休寢榻下上呼之方憊熟寐不應命妃蹴興之妃不敢前上詈曰董八誠愛之専敬愼之至事朕逾父汝以妾母蹴之何嫌而爲是拘拘其感孚聖心得是見與有舉一世億萬維人所未能者爲臣則然其在家出門弟弟惇宗賢賢信友淵毅而明炳遜恭而易直倫理之間人文粲然元臣故老奉朝請者上所存問及有欲言皆由公傳達權幸不敢讒危之及是則皆出涕幾筵曰哀哉若人曽未終壽而不淑自玆君側失正人矣一貴戚獨曰天乎世無吾曹千人誠不加少而奪公歸耶下至傭人販夫亦失聲投業後二十有一年當大徳辛丑今天子言念其功贈光祿大夫司徒封壽國公謚忠貞配顧氏從封壽國夫人聖語褒揚六珈增麗男五人士珍中書省防知政事某以門功令保定之曲揚某內供奉某未仕女三人長適太尉子中書左丞彬中蚤卒季適中書左丞張公子集賢大學士某男孫五人未仕女孫六人長由其姑歸史氏故又適左丞子某余防在姆士珍將銘墳道持遼陽行省防政王公思亷之狀逺走江東而以訪燧義有二焉一以其伯仲父忠獻與故防知政事翰林承防文用與公由先少師儲邸舊學命之不官必曰先生一於燧嘗同受學司徒文正公且與今忠獻子其兄江浙行省右丞士選相好實再世契奚言而辭銘曰在易六位以爻居四上承五君多懼之地於皇前聖與天巍巍神明其變雷霆其威公三十年日侍帷幄出入起居不辱於數初匪智計其身包周臣職克修敬愼無尢天府其觀曰郎典寶其自任重引君當道不剛悻悻不柔容容揆義爲中闕焉彌縫或攻聖學異教之似公曰其言皆孔孟氏彼去其實務華詞章爲利達資何闗倫常足明其心斯道力衛展與朋黨弭禍於未父子之間進說多艱庶政旣先國本泰山其入告內無是爲大他隨事陳罔遺於外其非廷尉獄由平反施今必臧等乎納言姦窳滔天庭伐其慝𨿽未卽誅中劇矛防黃髮番番致臣而家嵗時存問天語柔嘉晚書宥宻瑞監仍柄何天不弔年過知命前聖終之賻以送終嗣聖功之追爵上公人臣寵光至是焉極矧子廊廟淸劭執徳無石維年竹帛豈夷賴乖體聲其以是詩

牧庵集卷十五

欽定四庫全書

牧庵集卷十六

元姚燧撰

神道碑

平章政事史公神道碑

史氏自癸酉我太祖蹙金南播之嵗尙書都元帥父子相繼轉鬭河北十年元帥死武仙亂故開府儀同三司平章軍國重事中書左丞相贈太尉諡忠武公收其兄兵轉鬭河北又十年抜相衛薄金北門金主奮鋭自將逾河衛實受其鋒太尉再戰再敗其兩帥之眾十有八萬金主度不能國走死蔡太宗大其勳以爲萬戶俾將眞定河間東平濟南大名五路之兵憲宗以戰迹著衛封以衛之汲胙城新鄕防嘉蘇門五縣由是故榮祿大夫平章政事公以太尉元子得節度衛憲宗徵蜀詔太尉以公從會其陟遐太尉還一王召公偕北絕漠畱謙州依其儲氏姑居五年而歸先是李壇反誅太尉請裁彊諸侯權自今兵民之家父死而子始繼兄終而弟可及其子弟同時並官者無以職掌小大皆罷之請由臣家以始並辭衛封制曰可太尉一門一日皆虎符金銀符者十七人而太尉故所將兵自先朝以解授兄子江漢大都督權戍鄧及是亦解他將公無以爲者數年防故中書左丞劉武敏公拯請伐襄陽張平宋本大集天下兵於漢之南而太尉亦謝政公請立勞軍中朝議猶避鄧之舊軍俾與張蔡公子範易將始授懷逺大將軍亳州萬戶虎符太尉飭之曰戰無後人與築夾寨始猶回逺包山絡野綿亙百里三進薄城應中授外息耗一絕其將張貴突圍出公斬之盡有其舟仗攻樊城先登拔之襄陽隨下賜白金衣裘鞍馬弓矢從大軍南徵越郢下復夏貴鎖戰艦絕漢爲陣我舟不可越公戲下馬千戶嘗都督萬眾從上以未渡江請爲導柂舟出沙武口入湖達江故丞相阿珠公將二十五萬戶爲前五萬戶擇一人帥公其一帥先諸將濟江後繼未集與宋將今中書左丞程鵬飛遇殺傷相當公被三創鵬飛七創肩輿走鄂鄂隨下丞相請以輕進撓法罪公詔錄其勞賜白金五百兩大軍旣東從故丞相阿爾哈雅時已平章分兵圍潭州攻鐡垻百日礮激柵木傷肩流矢貫章先登拔之以軍民安撫畱戍招摩逋殘旣集旣安入覲加定逺大將軍以太尉玉帶賜物也人無敢復請上之制曰太尉所服汝服何嫌卽賜之自是公班諸將獨一品服從攻靜江眾皆轒輼自蔽鑿城將穿公分地獨居礮所集轒輼不可向伺有怠隙樹鉤援攀堞蟻附而登抜之平章北還以公元勲貴冑威名非他將可軰畱治靜江初城旣兵當剽殺之餘官舍民屋盡於焚毀公賦戲曰其視吾爲師隙爲居第市爲列肆必完無苟學校祠廟大其故制猶不能實畫地募民又賦鄕縣之豪析族城居而所居第宏最靜江曰示吾久此不爲去計亦制越一奇也民始勞之防手則屋取傭鬻直已相什百旋爲通都民男女爲人所奴從主北者或思鄕亡歸拘之有司可籍究者三千人省議欲一切徒來公曰至鄂必分爲勢家有托以徒必道亡不達且生他變旣止不徒以男女又相偶皆籍民之及無敢覬取者行徇定昭賀梧潯藤容象貴鬰林栁融賓邕橫防欽髙化廣西之州十八肇慶徳慶丰廣東之州三皆除三年田租發倉稻以丐貧民遣鄭何朱國寶劉五剛趙珪趙修已五萬戶戍賀昭梧融邕馬天麟宋景劉君進花禮完顏世英李宗張武鄒瑛閻國順托歡十千戶戍潯賓容象栁亷欽髙化又以十千戶不兼職民則任分而令不専皆便宜假以軍民總管事聞制皆爲之當靜江受兵溪洞諸夷旣降雲南公曰邕容視左右兩江猶身之有手足今歸雲南度吾不能制必輕爲冦入則吾禦歸則吾猶是吾不遑一日息兵其界也遣使諭曰爾捨朝發絕制之邕容乃逺托數千里經數夷地不至之雲南何以應緩急或他日爾越界爲市諸戍必以入冦加誅爾矣且朝京師路迂皆非已之得者溪洞聞之翻雲南來者五十州後雲南爭之其省平章爲書讓之曰吾與先太尉久共政汝不可有吾成功各驛以聞公使先制詔聴公節度使昭勇大將軍廣西宣撫使尋罷宣撫攺鎭國上將軍廣南西道宣慰司宋旣亡也其將相張世傑陳宜中挾益王昰衛王昺浮海趨福州立益王傳檄海嶺之州曰余復廣之東西豪傑啗其爵賞爭起爲應裂裳爲旗荷矛爲兵者動萬爲羣公戒諸將盜至以時降斬不得使牢根窟能以眾來者官之盜去不敢求迹平民而深爲延誅時方乏鹽發廋下令斬首來者以鹽爲購諜言夏貴已復瀕江諸州江路旣絕不可復北諸將來還靜江計事實欲合勢公曉之曰君軰亦搖敵懼耶孰貴能復江不能逾嶺審不可北猶與諸君取塗雲南歸矣今無輒棄戍也省議棄肇慶徳慶封並兵戍梧公曰委地徹備適示適怯增兵戍之劇賊蘇仲集潭之潰軍萬人自王鎭龍山俟嵗事作官軍毒暑不可入外肆爲刼而植稼其內嵗事畢聞將加誅則僞出降仍嵗爲是大爲橫象賓貴四川之梗公令四川爲堡其界守以土豪日嚴警斥官軍行前縱大廬柵隨以民夫具檐芟禾仲窮來歸猶官以賓之嶺方令走王新立古縣斬李應辰李福潯州由靜江北全永皆城守潭州路絕而永尢急羅飛圍之七月其府判官潘澤民間請濟師公又分步騎赴之大殄其眾永境遂謐後益王死衛王繼立趨廣州璧海中崖山曽淵子以參政開督府雷州公再諭降不可進兵逼之淵子奔碙川獲其兩都統驛送京師遣萬戶劉仲海戍雷世傑將萬眾至仲海出奇擊走後羞墮其詐計悉眾來圍城中絕食士皆煮艸爲糧公抽兵漕谷欽亷髙化諸州再破走之用兵海南詔公親戍雷式遏西突會衛王蹈海死南海平廣東之戶十耗八兒而廣西獨完不殘及戶賦酒酢算公以嶺南地險而民寡俗悍而產貧徵之適急其爲盜省是其說蠲之至今廣西並湖南不困後範入覲請復將亳州兵制可還公鄧之舊軍拜參制政事行廣南西道宣慰使入覲拜資徳大夫中書左丞行省湖廣用兵日本詔督造戰艦六百仍送揚州用兵安南詔給糧仗廣西師還二十二年約蘓穆爾以中書左丞來而湖廣囂然多事民喪其遂生之心矣以公嘗督海艦費計巨萬大爲鉤考毫推縷剔求可中公者無可得乃責償軍民三萬定明年移省江西仍中書左丞又明年拜中書左丞俄復右丞還之湖廣其人已平章恃有援借怒詈同列辯詐鷙刻師心而行聲勢張甚以公結聖知固謙抑不報彊禦者獨不忍以言色侵之凡與處四年拜榮祿大夫平章政事防大料民州縣賦紙爲借渠以戶率如幹爲十五萬定可官有之令州縣別方爲籍集吏計局程篤實嚴將有首償者而赦令下渠猶曰第可原哀求罪耳錢不可貰公以鴻恩之餘宜無深誅不從公則曰最今籍用當十萬定而悉徵之吏將重賦之民民益殫矣渠曰吾徵其餘責償五萬定其逆慿怒當大紛一言從容十赦一二民丐二十者此類元惡伏辜可以得爲而公亦薨實至元二十八年秋七月十有五日年止五十八性友愛喜施有積必分之諸父諸姑昆弟羣從空槖不愛焉甥侄男女孤者鞠之時其防嫁力不足猶稱貸爲之閨壼不敢幹外事與人交襟懷曠夷𨿽疎且殘不峻陛級不畱門廡遊億絲竹尙友東山者老而不哀焉公諱格字晉明聚書萬卷鼎彞圖畫一室號曰裕齋其先大興永淸人曽祖成珪晦徳其鄕生行尙書六部事諱秉直實生太尉諱天澤妣夫人木年氏夫人劉氏儲氏兩張氏子七人燿榮余未名女二人在室男女孫皆一人公未有子子都督子卽燿也篤其愛曰是他日可虞者以從戰廣西勞授靜江同知遷廣東宣慰副使換浙西宣慰副使前薨一年朝議不欲宰相兼將許其子弟世公累請將燿未報會以其喪來明年命下授燿虎符鄧州舊軍萬戶卽舉公柩與四夫人喪以其年十一月二十七日葬眞定之眞定縣太保莊太尉兆次甫封以榮入覲曰是臣所後父先生格之子生十四年矣宜代臣將制可授勞仍故虎符昭勇大將軍萬戶別授燿虎符拜榮祿大夫平章政事行省福建歸過鄂人故公者感是二子一世平章一世長萬夫符節相煥麾蓋相逐至爲隕泣嗚呼曰可良子已客有李裕者嘗以理問官事公江西數千里畢公之葬又奔走京師營立二子其盡義故吏者如何燧亦故公者隧首之碑其可辭銘曰

幹文言曰聖作物覩以類從親雲龍風虎乃今觀之匪古専然天於皇輿將畀其全亦匪一聖能同軌轍聖武我祖金河北而宋畫守猶江之南畱大遺艱待帝之戡孰有有君無其臣者太尉父於佐一函夏父平河北子江之南佩訓其庭無後事慚故橫江流揚楫先濟鼓其故軍嘗敵全鋭及從移兵潭桂兩州登陴兩先兩後戍畱均之爲勩而桂尢瘁基屋火余以完府市走檄所下廿有四州胡難而妥旋化而仇防鯢騰海孤猘陸起威柔四年平始再底捐我廋儲復而田繇方戶廣東十才一凋湖廣再相元惡再友吾潔是求孰涅而黝一日霣首公壓宜信天不憖愁遺一疾不振難偶者時難立事難令之名難終之位時天之位余非人耶易世之難匪哲曰何矧其惟孝不添世徳太尉旣老平章軍國公世平章太尉之光燿復世公祖孫相望榮未成童赤臠龍虎歸偃斧匠奚憾之茹載烈玆碑石獸衛之與滹河流相永無期

榮祿大夫福建等處行中書省平章政事大司農史公神道碑

公燿諱字煥卿曽祖秉直當嵗癸酉太祖加兵於金率焦岱鄕民萬人迎降燕郊官以行六部尙書祖天倪以從蹕河北山東功授金紫光祿大夫兵馬都元帥開閫眞定武仙爲倅尙書防仙其志蓄禍盍爲備都帥謂大人柰何教兒猜中而不信人尙書恚其一孫不故眞定總管攝江漢大都督權如北京曰吾不忍其並及難也後仙果戕都帥一家百口舉城臣金都帥季中書右丞相贈太尉忠武公方爲質太師國王將覲漠北在燕市防物聞變而南收都帥潰軍後眞定逐仙出保西山仙再盜入再復之遂南逾河太宗以太尉爲眞定河間東平大名濟南五路萬戶世祖淵龍以憲宗母弟總天下兵起平宋本置屯田經略司於河之安以太尉爲使都督爲屯田萬戶將兵二萬戍鄧當荊閫衝嵗內辰是地生公防爲太尉所奇愛異他孫後罷世侯移都督牧東平至元六年方圍襄陽太尉以開封奉朝請制始以元子格爲萬戶猶避鄧之舊軍將亳州兵時未有子屢求子公太尉許之凡圍襄下卾無不與偕由是知兵甫及冠行省版長千夫從參政崔公斌逐趙宣機余冠萬人公居顏行射殺數人賊气爲隳遂潰崔善其能曰將種也解佩刀以贈後阿爾哈雅平章抜靜江獨畱戍帝兵或請其由則曰吾去而是土或販戍將必誅史宣慰以太尉子朝廷終不重罪之宣慰聞之甚慼調其孤軍行徇定昭賀梧潯藤容象貴鬰林栁融賓邕橫防欽髙化廣西之州十八肇慶徳慶封廣東之州三公後殿而前茅之功授承直郎同知潭州總管府事趙都軍盜據肇慶假公徳慶總管討平之授奉訓大夫潭州路治中攺廣東道宣慰副使平賊黎徳獲蜑船千艘繼餽唆都南徵事治而民安之攺浙江宣慰副使從浙省臣破賊栁分使眾七千括蒼又破呂成婁蒙才眾十萬斬其尢猖獗建黃屋署官至平章者楊鎭龍及厲制置皆於東陽玉山摧兪髙五百餘人紹興又斬詹老鷂林雄劉甲一潘正皆有眾萬餘自王於溫處間者後元帥張範平南海還求將亳軍還鄧舊史氏詔從之朝廷以南紀平諸將功至省臣者仍將其軍制許自擇欲將去相欲相罷將時公父已爲右丞宥宻請以張溫將鄧軍帝曰太尉一軍豈可代以他人宜問其子格可誰授者右丞遣伻入聞臣子燿可且召公來襲公不至辭以俟弟榮成長則授之明年右丞升章平俄薨顧言以眞定諸產貽之公奔赴鄂旣至明日制授朝列大夫鄧州舊軍萬戶公號誓柩前必以萬戶歸榮所親謂是虎節上瑞也可傳子孫無窮必且利之言未足信公乃究求貨財爲親長覬取者多至萬緡皆奪歸之與田宅奴婢析其五弟而自不有舉平章及四夫人劉儲兩張氏之喪葬眞定之眞定縣太保莊太尉次兆甫封以榮入覲曰是臣所後父先臣某之子生十四年矣宜代臣將帝曰太尉以官授二兄子汝復欲解職汝弟眞太尉苗冑可之方議徵闍波大將未得制授公榮祿大夫福建等處行中書省平章政事辭以年少無功受寵太峻請回臣所授他人惟卑官以行或請以國人首相帝曰太尉可同漢人耶其孫非國人何公又請故平章政事某知海道平章髙興今河南省丞相者知兵偕行亦可之別錫虎符鞍勒弓矢翭甲旣行集兵矣會髙平章請濟師帝曰彼國之人祼而懦多兵何爲損其軍四之三且不欲太尉諸孫蹈海遂後公乃命今平章鄂國公史弼以行成宗元貞始年賜錦衣二襲拜資徳大夫江浙行省右丞臨安自入叛圖民居官屋入傭直震邸者四萬餘家火余𨿽民自屋其基而傭直不除平章某者利之謂地及丈可鬻楮緡爲錢五萬與民可免置官嵗徴其逋鋭欲行之公曰是令一下貧民無貲以取取率富室得不自居亦傭之民加直其先民等傭居與直富室何若仍歸震邸一定之直嵗無所加之寛乎謀旣不行乃以東南之民多田而租入少將覆畝以徵公緩之謂宜俟畢農功而議又禁官市惡鹽鐫損江東金額髙麗王遣周侍郎浮海來商有司求比泉廣市舶十取其三公曰王於屬爲副車且內附久豈可下同海外不臣之國惟如令三十稅一會人訟平章迎詔裼衣上香引公爲徵制遣禦史卽問公言未見其裼但不帶耳當國者阿其人顧奏公敗事黜之大徳之元遷江西左丞俄移湖廣左丞一年復江西左丞以屯田贛州軍兵多死瘴癘與廣東宣慰司加民丁糧於田租外者皆罪之召入爲大司農公不擕家乘傳赴之旣至覈其公幣稽逋爲緡數千萬率勢位家假出爲商久未歸其子錢者悉徵入之人怨與請不卹也未幾杭章以大夫人楊年八十餘求辭歸養未報以大徳九年乙巳二月壬辰薨年五十子今瑞州總管壎時爲樞宻院防事官奉柩歸葬眞定姜因祖山原都督公兆次嘗讀通鑑書閒武事者則其家學故志功名至所有譽性剛狷不撓於人𨿽國人貴臣有不足吾意者不少下之亦有是恆齟齬而不少變其節始至元十有二年徇地廣之西東終二十有七年中間爲宣副平羣盜海濱浙左歷紀有半使黷於貨子女玉帛將牣其家而無田於江之南無宅官所至傭屋以居積債在人亦開國苗嗣貴而能平者𨿽五十不稱天亦不可謂之年云嗚呼其天乎哉夫人劉氏公祖姑之孫以賢淑聞姻裏壎槪其立政淸愼明敏世有史氏佳公子克世其家之目女適王少師子典寶少監師聖自余男女一人公召至京始生而不及見者銘曰在昔都督於鄧秉鉞鼓其蒸徒與襄掎各防宋之平必基是拜防罷世侯成始未終大兵之南路由襄始未成之終與有者子從所後父後殿前茅下廿列城盡廣際交宣副閩浙羣盜孔棘大刑以鋤卒底寧謐而父平章謝長萬夫授公而薨旣降命書公曰臣季平章元嗣年今成童化代臣世帝多其讓俾世平章往徵闍波南洋是航而復中已攺命他將成宗繼序三省四相自右浙右左江之西俄左湖廣江西再爲靡靈不施奚窳不除且繩上已弗率於度常久勞外召大司農方艾之年而忽告凶人防傷心卽世之宻胡畀其才而奪壽考司是者天生子則賢不永其躬而永其傳其兆安從從禰江漢載銘穹碑陵谷髙岸

便宜副總帥汪公神道碑

便宜副都總帥忠讓公諱忠臣字漢輔便宜都總帥隴西宜武公之冢嗣便宜都總帥忠烈公徳臣中書左丞忠惠公良臣四川行樞宻副使淸臣之兄故副都總帥惟益之考中書左丞忠肅公惟正今平章政事惟賢中書右丞惟考參知政事惟覲宣慰使便宜都總帥惟和同知宣慰權總帥惟屯純田萬戶上萬戶惟簡惟允上千戶惟弼知階西和州惟敬惟恭之伯考今懷逺大將軍便宜都總帥安昌爲資永昌王必昌之祖宣慰使元昌副萬戶朝昌便宜都總帥壽昌之伯祖也卒以元元丙寅四月五日受諡於元貞二年丙申推至義武卒年癸卯實五十四年祖孫一門三世五公又許連姻王室自余將相使牧爲質猶十八人此吾元有國而來所無者嗚呼不曰世臣之家謂之何哉公王姓由大父彥忠世汪骨族故汪姓金主以甲午正月死蔡義武時卽險移鞏治石門山猶行以興王朔明年乙未始下太宗義爲其主後來仍金官官以便宜都總帥俾從皇子奎騰徵蜀公畱質帝所忠烈質皇子所制後令公從徵蜀以管軍總領從破文階州大安軍從攻成都入其郛義武陷防中急公疾戰殺傷數十人竟衛翼而出壬寅以破土畨疊州功賜銀符明年義武卒有子七人皇子擇宜世帥者意在忠烈謂公曰汝宜世吾欲帥汝弟而得無後其心乎公曰王未有言臣欲推授爲子與兄有異耶王髙其行以公鞏昌元帥知府事丙午以前茅忠南功換金符故事祖宗賓天所授符節悉取還之故公金符亦歸之官憲宗二年士子償賜之俾權都總帥是明年癸丑世祖以太弟總天下名旣移忠烈一軍戍和州會將軍南詔禡牙臨洮公來趨覲俾督漕嘉陵繼利州公造舟棧塗水陸兼行走缺足兵籍而卹乏民力始益昌不以饑告成午憲宗自將討蜀忠烈集諸將問計樓上曰吾州凋傷之餘玉帛無所於得一旦東於至左右近貴之臣需求何以爲資公則曰吾曹抜身健兒惟有能將卒士眾效死前驅何至爲是媚人定死前驅公惟卹吾事子其責忠烈然灌酒地曰兄與諸將燻心誓是徳臣何言所孤兄諸將托者有如此酒大駕至利巡所治樓璧橋隍嘆曰使吾非戍之敵先之則四川領喉之地可必能嵗月平哉遂移帥西南攻劍闗闗之西隘曰苦竹隆慶府治其上西北東三面嶄絕深可千尺猿猱不能逺以上下者也其南一塗一人側足可登不可並行敵盡鋭禦者惟此而帝敕諸軍攻未至某地無張汝幟自伐鼓督之公前登帝望幟張倡僞歌呼六軍和之聲動天地隘之兵民飛崖如蝶前是獲敵張都統仗爲蜀反紿帝曰吾能誘此柵令遣降入行則反爲敵用且世吾軍何地彊弱何倉丰餒教使勿下帝爲書系筒箭三射入柵令必生致獲之磔以徇賚飽爲兩四百五十潼川府治長寧山攻復先登賚銀如苦竹數加以金獘爲匹二十七復以軍東卽嘉陵爲舟行計輿礟竿鉅絙以從公奏無所事此此前塗所不乏者不若舟米數千石蓋此去多稻而求粟無有宜虞以廩病者時逢州壁運山閬州壁大獲順慶壁淸居廣安壁大梁平破竹皆下東南抵合壁釣魚山渠江水防其下石邑入云其帥王堅據不卽下礮矢不可及也梯衝不可接也帝欲乘泣髙勢不棄去而必抜之故久蹕此時暑我帥疫矣忠烈卒於軍公泣集將佐議曰吾李卒軍馬韋裹屍與國責塞子惟正𨿽未弱冠宜也眾曰公言是公言是願奉以代卽帥其秋帝崩中統之元制以公爲副都總帥從所志貳貞肅同戍淸居去順慶平土二十里西北東三面環江北江殊回逺不可爲池南依而壁平可馬馬上無大艱崎其南卽合敵出入吾界無時於兵法爲交池公又子身受之開屯田練軍實遙候斥詗彊鄰入必摧環其軍不令棄去後詔貞肅還鞏昌公獨保成三年璽書褒大之又換金符三年秋抄防府獲其團練使解恭知府張甲及路分二人斬刈千馘獲遺甲仗寶幣不可貲計入覲賚以虎符銀章銀幣如長寧之數而加金爲兩五十副以鞍勒弓矢衰其從者且以久勞於邊代以忠惠還之鞏昌俾副統總帥由行省受命還得疾秦亭歸志古漳故第而卒年止四十八其年六月從葬古漳先域爲性安恬出言質直如其心事隴西郡夫人母包以孝聞友諸季終其身力竭才羽異之人無可間總帥府屬郡一十四事至殷也身自爲與從父副弟副猶子三世時得専殺未嘗妄笞一吏殺一人然至臨敵決戰上馬挺槍離陳先次巧防若神當者紛披莫有我禦其弓矢其中可方古人憲廟出畋遇虎命射之一發斷其吭帝喜至解所禦金鞍爲賜夫人故金蘭定西會徳順五年帥張云之女惟益才世副都總帥二年而卒一女適鎭撫帥府張文煥老將之共公者每曰公爲人信厚安昌必昌復信厚可曰善世其家者由安昌求銘公碑燧思於公與貞肅所戍之地無不至焉淸居之不可恃爲國者前所以言楊氏張氏蒲氏皆行帥府大獲運山大梁平故地與便宜其時目曰四帥府淸居南迫合獨受敵鋒爲三帥扞蔽他日専劉帥戍移貞肅南九十里夾嘉降東西築武勝軍母徳章兩城距合爲裏亦然畫則其邏設伏嘗待進戰夜則畫地分守傳警鼓柝篝火照城達曙以防竊入一話一言敵盡知之況敢抽兵邀利他求爲哉惟是軍當其堅重故三帥反徳嵗以抜敵柵壘掠敵府庫劉其人民逞志於忠涪防黔萬施云安之間上功朝廷用事之臣第知三帥立勞之多而是府獨寥寥也終未有能明其然者又貞肅去淸居敵夜大至火民居縛劉帥去鑑大夫之失如此則兩公戍而克完者功不大哉凡此或者貞肅碑所逸故發之此銘曰

椒聊逺條求今之世方漢金張才有汪氏隴西開國義武肇之義武之爲不怍倫彜忠讓忠烈忠惠貞肅逓芟川涼力脇謀一繼繼其來將相之多不符埀躬必斧手柯歸覲私廟庭笏駢羅公以其序大宗義武於弟以子宜不降俯乃推儁功潛不自張等翊吾家聞命卽行安洋流洋如水就防所有不言其盡瘁致子而天閼歸以何戾彼蒼者穹監下而公惟我皇上心靡不同疇徳未報未隆何功三紀後公一朝哀崇公有令孫人曰公似𨿽華其年已踐公位古者大宗合族恃之祭求其膰尊祖之思胥是冢旁可萬家邑表阡有碑車過者有式

興元行省瓜爾佳公神道碑

元貞二年二月資善大夫河南江北等處行中書省右丞臣堅賢言往嵗臣待罪於外防奉明詔旁求勲舊臣僚封拜奏對各上其事以備纂修世宗皇帝實錄資用刪取者臣喜防思陛下先孝四海發揚前休皆使下臣依光日月誠曠代之希遇謹已次冩臣祖常格臣考隆古岱出處始終爲一帙上史館而臣之先汗馬微勞其槪已此何敢上比磐石宗臣勲舊自名惟與劉氏伯林黑馬再世父子來北之初義同一體今焉二臣已各受諡忠順忠惠墳墟墓臣不援陳恐使聖澤獨漏不臣家敢未死請制曰可萬戶招討使常格贈龍虎衛二將軍封定襄郡公諡貞敏妻鄂屯氏從封定襄郡夫人興元行省隆古岱贈榮祿大夫沔國公謚忠靖妻耶律氏從封沔國夫人制下山南之民聞者咨嗟泣下曰公卒明年興元屬縣及州若洋城固南城吏民防進徳荀徳炎張自顯李顯軰若干人疏公平生立秦憲庭願一上聞許廟事之而竟未下豈天以是忠靖爲賜額耶鳴呼有待哉公爾佳氏女直人其地古肅愼氏之國譌爲女眞避遼興廟諱眞攺爲直太祖之加兵金也嵗壬申五月劉忠順公與定襄公將兵千二百人來降詔以其眾卽守威寜十一月金主遣使啗以大官冀其或貳可復失地定襄防使以聞詔嘉之擢爲萬戶招討使人有擾爾民殺之傍郡縣未至者諭使急下事有便宜不待立聞一以詔行之凡鎭威寧四年以嵗丙子卒沔國公嗣萬戶金符生十四年矣戊子太宗詔從太史國王戰河東山東庚寅睿宗抜鳳翔明年從破宋大散闗夾嘉陵漢水如鳳沔褒大安興元洋金東抵均諸城皆抜壬辰大破金兵均之三峯山不能國矣詔徙六州民畱田威寧時天下荒饑獨山北爲樂土四方之人其來如歸乙未詔從塔海甘布徵蜀田事宜遣官屬何人攝治者以其名聞乃表今湖廣僉省髙安之祖安塔哈代領明年凡四川府州四十殘其七人明年公上言興元形勢西控巴蜀東扼荊襄山南諸城無要此者自始取道滅金漢中無嵗無兵其地與民宋棄不有敵不敢復城郭隳而弗完田野薉而輟耕民窘艱食時吾兵來扶戴白以負嬰黃偸蹔生活竄棲太白窮谷之間吾歸則壯者出爲盜賊肆相奪攘甚者仇而殺之而生齒益耗誠能畱民戍守招徠未降民見父子不分貨錢之得有也其至恐後爲賊良膄便水之田授其耕耒假與種牛俟秋谷守什稅四三儲之於庾守之以吏徵蜀之師朝至而夕廩焉校以資糧闗中荷擔千里十石不能致一者勞費大省實制蜀一奇也制可詔都元帥量畱漢軍其新至之民及田事可無時籍數具效以聞仍賜虎符是月制諭今安撫興元軍民制又以爲安撫使一月之間三制並下定宗詔行省興元公至行之如所奏營城塹內治堡壘外增鼓柝烽煙得警曰夜十里不絕市肆村捨民廬數萬區悉起於蕩焚之餘墾田數千頃灌以龍江之水收皆畝鐘敖庾盈衍矣官舍居第皆髙榱巨棟重楶牡瓦宏壯奇麗可百承平舊宇之上亦志不可然也其土豪傑如洋之趙再興成固張廣南鄭防興褒城薛仕成西縣楊濟亷水韓仲炳小黃栁智徳潘水薛閨皆割裂自霸昔爲吾寇者也至是皆入所據所郡縣宋邊駮毅之將馬仲自閬張文貴自巴李繼之自廣王安斌自開逹亦挺身歸公腹心仗之指臂使之或說曰反寇無親宜有以虞未可日置左右公曰彼哉人也未必狙詐或如爾言誠狙詐也吾仁結而義激禮接而信示何有於不可化宋害其來反時放兵動吾四鏡屢戰殱之辛亥四川制置使余玠輕我師寡身率兵入寇敗我利路元帥王進於金牛壁其軍中梁山兜鍪夜燭城爲之赤潛遣裨將燒絕棧道遏我援繼自率大軍圍而攻之鉤礮梯衝環城數匠謂爲孤危期日必抜新集之民還叛與敵公警死拒守督戰益急殺傷過當城中將吏晝或荷甲傳食夜則畫地分守防都元帥圖思來援無從得塗值三人自軍所逃還許貰其死令導由他山利道出陳倉玠聞兵大至焚圍遁去公襲戰悉止還所浮亡故事祖宗賓天所授臣下制書符節悉收還之太宗嘗賜虎符已歸之官及是憲宗授以軍民萬戶再賜虎符詔敍平金戰勞蓋睿宗授以軍宗者今玆玠至汝共事臣皆避逃獨汝戰疾力斬敵十五勞苦至矣自是凡千夫長百夫長十夫長下及僚吏敢有違其節度者罪死丁巳詔與故劉忠惠公哈瑪爾立成都七日而樓堞隍塹皆具戊午同故元帥納喇南徵逾馬湖江戰皆防蓋先是乙夘世祖以太弟總天下兵公奏漢中之田辟已十七而稅入恆所逋懸其故惟在軍民之官豪有恃者率頑驁負而不輸顧臣力莫如何也下教若曰自今軍民之官田不稅者無廩糧是年下教若曰往者興元軍民俱授敏珠爾與汝節度今敏珠爾徵蜀比其還也汝専節度之中統三年攺授虎符制仍軍民萬戶四年請以今左丞堅賢嗣致仕家居十一年以至元壬申九月七日終於興元舊第正寢春秋七十肇於南鄭味溪之白雲裏爲兆以其年十一月九日之壬捨男十人女十人男孫十一人女孫八人嘗聞太祖賜威寧之詔裂熟羊革而書之揆以漢氏功臣之誓曰使河如帯太山如礪國以永存爰及苗裔而已無有事不上聞聴以其言爲詔行者及定襄卒而公嗣克光前人轉鬭太山之左右濁河之南北崎嶇數千里間者十九年非睿宗奏是功太宗太宗不知非憲宗舉而揚之於克完漢中之詔則是奏天下不聞且他人樹勲於開國之際其桓銘私傳皆出一時史氏之手其間有善於紀述者後者猶掇其迹刪爲一代之典況祖宗埀法萬世之顯謨乎則公父子身荷二祖三皇及今皇帝生榮死葬六朝之殊遇何如也夫漢氏公臣子孫冒守先列者惟一人侯獨長沙王支庶一門數矦然或先後受封非必昆弟並時今公諸子或拜亞相於中或列藩方於外或總戎旅於邊冠紳之蟬聨符鉞之焜煌則縣官覆獲之俾流慶遺裔者又何如也銘曰

維公早峙童子植植旣失定襄荷其殳斨與老戎行右頡左頑於河之外於闗之內突而前茅無少挫退金社墟矣庸蜀是劉掉鞅之遙九圍半周再鎭雄藩益暫梁久金穀穰穰斧質在手施陽翕陰舒慘自口爲艱爲勤列聖不忘報之貴富倍蓰其當大府如城云屋邃邃朱塵綺疏歌鐘淸吹聨目脕顏頤使趣風良庖致餼胎豹蹠熊酒酏介歡防荈雪滯紈衣四序爲聲綷縩昧者安之耽不知還公時白日未薄西山解兵其子時稅於野毳廬氊車勝地卽捨維嶓之麓與沔之水往往禽魚識其杖幾乃知喬松可召與遊倘徉十年歸安玆丘評者異之於古未有紛華寂寞柄鑿不受公而兼之始愼終全由哲其身匪隲自天人之蓋棺旋踵朽息公有哀褒於沔開國生平之名煜其益昭矧子維翹丞弼兩朝無久維石莫信者史一刋不磨用告無止

牧庵集卷十六

欽定四庫全書

牧庵集卷十七

元姚燧撰

神道碑

潁州萬戶邸公神道碑

公邸姓保定行唐人諱澤字潤之曽祖亨祖義生考府君諱琮金符總押眞定大名河間西京保定洺磁濵七州之兵戍睢州以卒公年十一世將是軍七年去城亳鹿邑避河流齧移戍潁州城久荒棄剪荊以苃隍塹樓堞官舍民廬皆所經始宋勍將夏貴夜悉銳東南壁公將射士當之大呼疾戰矢下雨注又虞士气久用將奪戒司史促其漏丙夜伐五鼓敵以爲旦出奇騎撃不利客也騰借崩潰積骸如京創此大治始不輕犯戍是十四年世祖卽位如故事盡收臣下先朝制書符節故公金符亦入之官明年制賜還之至元入觀賜錦衣弓矢鞍勒用兵裹陽將是七川兵半以行大保並國武宣公時以都元帥鈔鴉山防平塞砦功最幕府賚白金爲兩五十金衣一從城長圍襄陽六年當十年癸酉乃下明年從太傅巴延公時以中書右丞相督大軍南伐至郢初宋遣殿帥範文虎將兵援襄陽度不得進爲城郢偹鎖戰艦江中列礟於防遏我舟帥下今蕩舟黃灣進藤湖入漢越郢去從防新城沙洋下復師由沙武口入江從戰靑山磯多所俘馘鄂隨下行省論功行賞賚曰銀爲兩三百明年畱故左丞相阿爾哈雅時以右丞分省守鄂大師其東從右丞分兵下荊南功進武徳將軍管軍總管又從攻潭州流矢貫肘汰股裹創復戰城防進顯武將軍明年從攻靜江礟傷首岑岑垂絕已日乃蘇旣防從省還湖南其年宋亾陳宜中挾益衛兩王浮海據門爵人號年規爲興復幸利之徒在在起應而羅飛張虎周隆尢其梟傑屠殺長吏刼民爲兵動萬爲羣阻山爲砦以抗官軍衡永路絕公從平生致三渠裭皮以獻進懷逺大將軍萬戶虎符俾將其軍監郴州位總管上至則平郡賊蕭良弼刳兵之餘城中戶才四百布檄招徠安集之內則基屋火餘外各復產其鄕期年將倍萬家孔廟尙茅屋擢進士左元龍爲校官佐其工材俾任興葺稍如平時州界韶酃遏韶防不窺冝章而興寜之民效惡酃盜聞宣慰司將調兵萬人加誅未啟行公衝焉摯金帛卽說曰今盜始起而從徒未繁官軍遽入民懼俘殺必出逋逃無所適歸勢與盜合是驅使爲逆也請歸身任致討許之乃歸召父老豪傑曉曰吾止官軍不使得暴吾境汝佃民有從亂者不以相坐聼執送余自贖得五百人惟誅首事二十人余悉縱還南畝連三大役始得占城之師入以深蹈死地忿怨無施所經城市肆行剽奪瀕道居民十室九空六耰絕種至郴亦然公捕得爲暴數十人械送軍中詰其部將威公不伸皆市杖之其徒一夕潛遁逾境再以日夲之師貴造海艦十五艘度費楮幣爲貫七十五萬取材有制戢吏侵牟用未能半事已告集後以交趾之師賦餽來千石入桂公曰自是入桂陸行千里負擔之民人勝五斗而止已二千人爲擔夫負裝糧者半是行未中道委負而逃可前知也乃集丁之家謀曰吾將出家貲貴諸縣卽桂如數防之上不失軍興而下可紓民力何如眾歡吹稱願他日比貸錢如子來歸公悉選其嬴又請罷陶坑銀鐫戶賦酒醋嵗荒發廩而後聞皆良政也又遷廬州防古漢軍萬戶郴民耄倪號呼遮畱如去親戚未至攺潁州萬戶戍無爲軍至是七路之兵全集戲下而軍容益盛盜起江東省以公威信著譽檄公以其軍討之饒信先譬以禍福皆不煩兵而從宣徽怙惡乃夷萬人於南陵旌徳涇縣又鋤萬人於績溪尢劻勷劻勷璧何秧塘山山周十里峻二百犬省臣以六萬眾攻之數月不能下者因畱戍徽蒹拜都萬戶之一軍徽民方安之尋還無爲省議余杭勝國故都非得如公老將一軍遏而閒之綏而安之不可故移戍杭以二十有八年其嵗辛邜夏六月二十有一日卒年六十三平生忠直沈毅讀書專經左氏春秋故能謀成而事立臨財不恡施予有積則均之昆弟姻戚其再至潁故人部曲捐金委帛致殷家及疾或在告計日辭祿後卒十三年子武徳將軍潁州萬戶戍杭元謙紹介其友劉致持事狀爲書燧曰先公之匶槁藏潁濵今將舉歸先塋數宜有碑不得君銘恐勲勞不足以信來世敢泣血請故銘敍此嘗聞國初以二萬戶鎭撫中夏右則劉伯林軍秦左則納罕重山軍燕顧成則益大尉忠武史公天澤爲眞定河間濟南東平大名五路萬戶於中後彊諸侯頗以力夷惡相下屬皆求名將其軍而千夫之長亦凱得焉由是萬戶布列天下其勢𨿽分然父死子繼兄終弟及相傳虎節一命三品世世不絕則未始變不若治民治賦之臣者死子孫以門功官自下而髙如升階然所可儕比則國家貴以捍侮四方勸忠而收其死力者豈不至且逺哉觀公造家譬則爲山嗣睢總押其覆簣也於時是官未必視長於夫何以言之從下荊南勞亦矣授以總管得以千夫之長同祿轉而西南勁敵是膺堅城是臨莫不賈勇奮其前殳顧以是身於鹵三軍入百死而一幸生遂長萬夫比徳開國大藩諸侯殆成功九仭者其爲大夫亦壯烈矣然非凴夫大帝赫恕有是南國用武之地技安施哉此夫史公贊蕭曹輩爲依日月末光陰符所謂天人合發者也三夫人元配郤氏嚴於持家前卒二十一年繼配兩王氏姊娣也前卒十年姊顧爲繼後卒九年三男元謙以佳公子旣世虎節好學而文𨿽居平時營柵部署器械車馬凜如在敵又識世務省訟難惑多資平之次元恆四女適郤長官子璧閻令子齡齡鄭元帥子端仁萬戶賈榮祖三男孫長禥防未名二女孫銘曰

嗟若邸公初由羇童嗣秉父節睢及鹿邑凡戎十年旌敵尙逖城潁而南地交壌鄰勍將未嘗時已能軍寡謀輕襲大北其羣防帝考貢曰是南紀於何蕭茅曠入包匭乃畀丞相百萬烝徒江漢防防鼓枻以浮分狥坤隅置公前驅登陴長沙桂林入俘大惽小悖剪無稽逋從戰萬里淸楚以吾歸撫其軀矢石遺余嘗曰臣子居則有異移孝爲忠其道豈二當在父側子職焉防寸膚之傷防心瘝恫及身而將三軍奬率鼓鼓以前顚首奚卹惟公懋功其賚何如虎節皇皇雄長萬夫上昭祖考下傳旄棨子孫其承世守無止匪直克忠孝疇大斯以語燾後幾何其慈冝爾有子踵武之踐四十已聞愼保垂憲爰發潁匶歸從殳丘列勲子碑貽久是謀

袁公神道碑

袁虞舜裔也舜生姚墟居嬀汭子孫以地姚姓以水嬀姓以有天下之號則虞姓及周武封胡公滿於陳以國陳姓以陳公謚胡姓袁則肇於陳大夫轅濤塗西京轅固生猶未省文至後漢太尉安而下始爲袁矣其家太原石之臨泉者不知始何世何人所可譜則在金有隠徳農畆者諱亨生廸業儒愽極羣書尙气節不食然諾生企京有父風生鐸丰儀暖克世其家學實生今延安路總管公諱湘字潤夫金之蹙國王公佐持節鎭葭蘆當吾元勁兵之衝殫力竭謀惴不自支一日集將佐使各推辟所知可與計事者或言公賢爲書致之三往返始來用其防以守則完以戰則防眾論多之聞諸汴京官以忠顯校尉遙主延安之延長簿再以功超武節將軍令臨泉石與嵐之合河恃公爲藩援以安者五年後王公佐卒鎭人心離異不可復一公曰吾愛一死哉死而兵民完何害敵以不卽下蘊怨積憤於我者爲日已久吾死而捐兵民以甘其心吾寧忍哉遂乘夜載鴟夷濟河欵我大將孛罕營降解所佩誓曰所有二於公者有如此劍將孛義之相與飲酒盡歡以便冝升臨爲州版公爲帥遣將州兵略地鄜延悉下之移鎭延安臨民徳之寧輕去其鄕不忍去公多攜家來從朝廷定賞納上功授延安路兵馬總管時旣偃甲兵民方去危卽安公惇勸畊稼裁抑防隋使各食其力鄰境聞之逾河而西𨿽有良田美業不卹願記處深谷者不可勝計公符其守令居借之廬畊助之牛儒生之賢而文實聳人曕聲動人聼者如侯丘嚴明焦舉張華王明畢美邵瑞張輔之流欲仕者則登之幕府以師羣吏不者則升之學宮以範多士由是悍俗消艸而禮讓興行矣防大料民止籍主戶漏其僑家浮客者或咎以何獨損吾戶數公曰若欲肥版籍以衒庻耶一旦賦役下僑浮生心必計曰等賦役也與避人境而不免何如歸吾鄕之安焉客去而主孤實亡而名存祗益累也人服其能圖逺其後河東山西果徒其民公謀使者曰若所以必徙者豈以代吾賦役而汝無得哉吾所籍止主戶未嘗妄以僑浮爲土著版冊具在可稽也何如勿徙使各奠其居卽是民推擇置吏嵗集其職入是以吾土育爾民奚必徙其以是歸語汝帥使者亦度民業已安此𨿽徙之且道亾不逹許之而還尋有詔令民隨在占籍公猶仁其浮僑爲輕其調庸同列害其能且位加吾上多行金帛貴幸以訟公徴使就辯公防貴幸幣殊涼薄庭臣以訟者之言方騰能不以賄免顧嘆重其忠儉歸益自刻勵四方行李至者相踵廩肉不足爲射獵鹿豕以繼贐勞之須皆出其家不足則從富人稱貸郡民之豪傑謀曰吾屬依公以生坐視寡乏莫之省卹人曰我何捐金餉之亦謝不取及大封宗室割所治爲公主湯沐邑有說公厚斂入謁可結主知且無令同列得先之也公曰吾豈利下市寵者耶不行先朝時今上以大弟之重徴南詔駐兵六盤山公見行府建言始延安之籍民爲兵皆懸賞募之人率收銀三十両始行及逺戍久役津餽不如子前老稚日困於家則怯者挺身而孤亾勇者連伍而俱歸軍吏以法誅之莫之能止也非大選閱郡民厚業饒丁者更代以休其力盈其气則兵帳不完上然其策讓鄰道臣之在行府者曰若曹之來其所請求不過官資之崇符篩之輕重便已私耳亦嘗有一白軍民利始袁湘者乎聞者愧詟自是𨿽不自行遣官屬有所奏請上必曰若從袁湘所來耶言輙報可嵗癸丑冬將適京兆未至病歸人來唁疾公安之言笑如平時夫人問焉一旦公疾小加於今日如吾母子寡防何惟治命是聞公曰吾平生所爲無有不可語人者天將後余是外非若知也以十二月九日卒於正寢年五十有九以某年月日歸臨川某鄕裏先人之兆次凡再娶死配焉氏繼配梁氏子男三人馬出一人未名前公卒梁出二人克忠昭勇大將軍隴右河西道提刑按察使克良捉舉太原采木司女二人馬出伯適定西州尹富察仲徳仲適中部縣尹張欽用男孫四人長仕圭余未名女孫八人在室十八年燧以陜西憲副錄囚延安昭勇居自隴右得告家居二際言色固以心推爲鉅人長者若不見毛髮比出紈袴習者古之人有云觀其子可知以有父矣明年克良持君書與公事狀謁銘墓碑因得究公爲人益自信昔者觀人之不大也蓋嘗論人之生紛綸尙武之時懦者固不能以自立惟彊之依而彊者或徑行面無謀亦旋取效亾善謀矣其力不足以先眾則人亦莫之信而爲之使嗚呼公以此時克樹功業裂地而侯以傳諸子亦戞戞乎其艱哉是可以載行事於石而見白子後世也

繄袁之先世繼顯賢由金百年力本乎田起培而行篤公之自逢時未靖實艱初試人求其生雌從雄鳴有距跳跟有翼奮翔臨泉葭蘆襟帯河山公居其間撻其悖頑智資我謀勇但吾力我麾我招莫不順適國步未攺效死我臣天命維新吾生斯人府葭延長綏舟鄜坊我旗樹降千里其疆朝爲逋亡夕則樂康人無我敵束爾矛防敏而耕桑督而蠶織而方瘡痏孰爾朘刻孰顰孰呻喣手摩撫鄰曰時哉爰適樂上寵光不希鈞言不危說進可行舟扆肯頥不年承辭延民之思今三二年如在柩時黃髮齠子枚誦其美事上之忠繩下之嚴生民之仁與人之謙顯親之孝奉已之廉人一二有公乎其兼延民之恩日逺則防我詩之碑百世昭章

光祿大夫平章政事啇議陜西等處行中書省事贈恭勤竭力功臣儀同三司太保封雍國公諡忠貞賀公神道碑

大徳九年榮祿大夫平章政事上都畱守兼本路都總管間平府尹兼虎賁親軍都指揮使賀公以年七十有二丐老制進光祿大夫平章政事啇議陜西等處行中書省事賜白金爲兩五百楮緍三萬五千錦衣玉帶旣遂養安其卿又以其子參知政事勝襲上都畱守虎賁十一年成宗格天儲皇削平內難夏五月念舊臣將有咨度俾中書遣使馳傳召之承命卽行而道疾皇帝嗣位下詔萬方其播告使遭諸樊橋以勝參知政事上都畱守進拜平章政事爲慶公撫膺感極而薨七月九目也年七十四訃聞三宮疊爲惋悼遣騰馳十乘傳奔赴隨贈恭勤竭力功臣儀同三司太保封雍國公謚忠貞至人二年七月二十九日行在南坡以公墓碑未銘敕翰林學士承防臣燧撰述之仍俾勝馳十五乘傳入秦身視鐫丘嗚呼其榮生哀死始終於公爲何如公諱仁傑字寛南其先河東隰州人居京兆則曰祖送徒考惠賁特降金符京兆總管諸軍敖拉贈輸忠立義功臣銀靑榮祿大夫司徙雍國公謚貞獻初嵗壬子憲宗國母弟世祖於秦受詔徵雲南榪牙略畔之山明年將戒塗貞獻作室得夙藏以白金爲兩二千五百來上曰陛下封國所出臣何敢私願佐軍興又曰臣子生一十年矣力能荷祋請置顏符王將備其不已白而専爲也幽貞獻長安帝聞之怒防王將至將中危法以開國世胃而釋公由是入偹衛經吐蕃防沱渉大瀘水入不毛瘴喘沮澤之鄕深林有壑絕崖狹蹊馬相縻以顚死萬里而至大理歸由來塗前行者雪深三尺後至及丈峻阪蹄冰爲梯衛士多徒行有逺逾千里外者比飲至略畔最請軍亡失馬幾四十萬匹後從濟江歸正宸極眷寵日加徵伐搜田無不從負禦服物多至一二十事風雨霜雪寒衣露處饑竭皸未嘗告勞他人滿直三日而更獨公輿董文忠爲長上侍疾或一月不至家燕聞喜訪聞外事至元十有一年梅應春舉瀘州降制卽以爲其州安撫使明年大兵圍重慶人明年制使張玨遣王立潛師襲瀘取之臨應春殺戍將千戶熊耳而有其妻宗甚嬖之宗王相四川行院李忠宣之外妹立後移守合州行東川院者則憲宗李玉器械哈丹庫哩濟蘇二人先朝陟方乎此防將甘心故合益負險不下宗說立遣張邰軰蠟書問行至成都請忠宣受降忠宣從五百人至立則開壁納之忠宣以王相罷置其吏而去東院械立奏殺之時安西王受詔徵莫比未知合旣下也自軍中下教長安遣燧乘傳招之下則許貸立死以爲安撫使而誅立敕使先至其日將醢之而教亦至東院以敕教逹行死生異也破械出立而幽之別室相符東院各使再請宥宻以帝有成命不以教聞會西院遣都事呂端善他事至京語公其然公卽入聞帝詰宥宻臣曰卿軰以殺人爲嬉耶使立生至則已死則汝其從之驛致立爲合之安撫使虎符先師許左相多公力能回天還而立見謝曰教治臣於始賀某活臣於終惟死以報明年帝怒王府一相大治宮室凋獘秦民召至而不敢見公爲譽釋於中俾仍相秦以歸其年內出白金陳禦榻前如所上數前公謂曰此卿父略畔佐軍興者卿母在此其以是供具爲養辭之不可歸請其母曰君賜也冝仁吾宗悉防之又明年授正議大夫上都畱守兼夲路都總管開平府尹又明年授資徳大夫兼虎賁親軍都指揮使加佩三珠虎符十九年帝曰昔從太祖飲水黒河者至今澤及其子若孫其從徵大理者亦朕之黒河也安可不錄其勞悉大賚之於公加恩數焉年旣及艾侍惟幄日久事益明習人以宻近夭光丞相而下猶必咨托俾詞動靜而始入告如是而不怙威不矜寵不黯於貨克兢畏淸恪自恃故有言必信晨夕彌縫滋多事祕外不聞其顯知者知擇童女實掖庭命旣下矣公曰宮妾不足於使令宜妙擇髙門徳望之家端嚴明淑者當之豈可槪行以駭天下聼聞使深山窮谷擁瘇麤惡之子不待其年而急相遇非昭代盛徳舉也又古貢方物皆其上冝今者和市非產其土一切徵之增直倍蓰無所於取吏責後期從而罪之實病民甚又水盈司倉任文通稅民不入粟而私給劵取直其外檀事覺顧先陳他吏之爲辧服其誣當誅公言罪許自陳得原者令也彼𨿽誣人事同自陳若重加罪則塞悔遏之塗有言事者亦將創矣又煮海爲鹽由人力以出者也山後諸州漕司必逺餽與民而徴其利今頻上都池泊皆鹽實天惠養則人者無有課人禁不得食有盜食者罪當沒歷終不能止而冒犯滋眾是爲畿內也帝皆然之止童女勿擇物非其丄所出勿和市免文通死重杖以懲鹽弛其禁民爭徳公爲廟李老峪設像以祀三十有五年進階榮祿大夫中書右丞以於勝爲中書參知政事及僧格爲尙書省以威制天下大爲鉤考奏公爲畱司上都錢粟損失頗多時其長則國人烏納呼及庭辯公曰臣漢人也是𨿽非臣盜取不能戢吏爲姦罪則在臣爲之長者則曰臣司畱邵事未有不白臣能出者惟當罪臣四十日中彼至七十餘奏而爾公爭自罪終不易辭帝曰受爵而推人者有矣罪至而爭引歸已者惟汝二人其罷勿竟則公見信於友而結知君者非有素可襲取耶然計始入臣以及丐老實五十四年掌畱鑰者居半倉廩府庫一俟啟閉衢去衣食亦仰均賦乘輿嵗至比其南也少乃數月頓捨宴享諸生百司送往勞來細而米鹽燈燭大內之中奔走徴呼一日數至其所受委不怠下防克當聖心未嘗取其逆怒以故資身百備皆出賜予最其多者楮緡五萬玉帶珠衣宴服貂裘華飾可等國人貴臣他珍玩不計人則置之曰不過受也斯其君臣之際交孚然也其家庭則數嵗必一歸省於秦旣至不可以久一再月則必牽衣流涕而別前夫人劉卒宮中欲女以國人公以漢人不可偶是鉅族娶從聖武西徵畱使鄭公師眞之孫數年而防明三十年終不以疾而失歡其初無媵侍在旁遇寡嫂嚴而有禮與諸弟𨿽篤其友必飭其過妹夫不謹宵直至撻之與人交坦白以誠借位勢以暴人者不下也以其年九月二十有一日葬鄠縣太平鄕貞獻公姚夫人鄭兆次前夫人劉祔公二男四女勝踐公平章又請推恩上及祖考再世國雍其爲孝也大孰加玆與過二都兵馬使爾佳哈布爾者劉出也最後公薨再月而卒與適河東山西道提刑按察使韓世英子慶今參知政事董士珍子守正虎賁親軍總管楊祺者爲鄭出男孫三慶寧興與女孫二皆防是正系也其宗從則伯父貞不仕季父斌同知京兆敖拉總管府事四弟義立今同之朝邑禮貴不仕智明營州判官信仲四川南道宣慰副使妹適王權省子貴子男十八人女半之男孫九銘曰

大帝淵龍華臣之逄孰近而初孰久而終爲世所知同公流輩百十維人官出皆外凋防相繼惟董文忠朝夕帷幄與公友從珥侍中貂廿有六載董先朝露乃眷公在生人於死引慝其躬民瘼之求悉其勞庸位亞人臣晚極其報乂爵其子公武之蹈迨歸老秦制曰祿之俾其省臣事諏政咨曽不再稔方銜國卹震邸見招竭蹷力疾天不愁遺道薨樊橋五十六年始終兩朝今聖曰嘻奉常汝諡主爵玉署汝封行制凢厥哀死無後邦經乃陟保衡忠貞易名乃與乃考於雍再國若稽夏書九州有一餘受封家孰京與夷皇上猶以墳道未碑乃敕禁林臣燧次述公於佳城奚憾不足胥是有扈左丰右甘名與不磨終南在南

百夫長贈中大夫上輕車都尉曹南郡侯昆都岱公神道碑

至大三年下詔萬方推恩中外一日官之先昉於五品由庫崇等而上之列爲五爵五品四品由男而子其封皆縣三品二品伯侯以郡一品則國公其世數男子惟考妣一世伯侯及祖妣再世國公及曽考妣三世而極用是中大夫尙書吏部侍郎桑烏遜職登從橐旣通以顯贈其考昆都岱中大夫上輕車都尉曹南郡侯祖庫春中大夫上騎都尉曹南伯祖妣額布勒特哩太君妣周太夫人妻馬夫人皆同郡曹南吏侍將侈天寵於碑請燧銘之故摭太常愽士王天祐之狀以敍在太宗世欽察猶未附定宗憲宗時猶王也詔與大將河南王蘇布特討平之其部屬始至中土上騎則其前諸孫頴河南王戱下長百夫以卒公嗣爲之從平河中下鳯翔殄敵軍鈞之三銘山破汴蔡滅金後詔王戍河北公始家曹之定陶又從諸侯王扣肯布哈及大將察韓伐宋寒出暑歸嵗以爲常殘漢上之襄陽郢復徳安援淮右諸州轉闗千里登陣防陳斬刈不可馘計幕府犒功居諸將先金實於櫝衣溢於笥馬連於櫪歸則課僮奴耕稼畜牧隨致丰潤性倜儻嘉施時節撃鮮與閭裏故舊爲樂其後戍光嵗戊午宋兵犯郛率死士出禦斬獲過當中流矢輿疾至家卒年五十一葬新興東原夫人則周亞尹女也皆柔淑淸恭婦徳母儀稱於婣族子二人長烏格岱尹出嗣長百夫從攻襄陽新項老白都統濟江下鄂定淮浙由忠顯校尉防古軍總把錫金符監眞定河南曹州大名翼千戶觧職子某次則吏侍從淮安王巴延河南王阿珠濟江元帥府知事升經歷以給西京河東防古軍衣糧鈞賜鞍勒弓矢鈔二千五百千入爲衛士出監武邑眞定兩縣眞定升州同知州事進官奉議宣政院斷事官進朝列院經歷驛徴西畨負金爲五千鈔八萬五千丁妣夫人周憂依墓爲廬摧毀自致鄕裏孝之尋起參議院事升西畨宣慰使虎符入爲郎銓曹從平寧王亂大防供億不乏賜爵二級鈔二千五百千男孫七忠顯校尉某嗣長千夫瑪爾河西福興酬尼資布哈實都皆防女孫八人五歸名門嘗反覆防觀自上騎至吏侍才三世矣而歷事太定憲三宗世祖成廟前聖今聖七朝𨿽不可方開國諸臣亦善承其家者而吏侍敬愼寡過有才臣稱銘曰

蓋嘗論刑其極斧鉞誅止有罪猶有小罰大刑維何無慘甲兵幅員判裂爭地以城淵淵伐鼓陣子原野入死出生決食頃者嗟哉維公束髮卽戎進退金艸奮不用躬於河於漢於淮之亂金防戡宋勇必軍冠無眼維矢信不識人不殪懦大而賊果臣其在兵志士而死轡庻於事君身曰能致𨿽死已久而名則延中子垂周卹章自天亦本孝子吏侍之籍其丁內艱卽墓而捨敕起院參使畨西南佩之山節虎視眈眈入爲郎官銓曹是賊日月爲斷當其陟黜矧又兄子方長千夫將久其傳黃金世行門閥之崇有耀閭裏碑以表阡百世伊始南京兵馬使贈正議大夫上輕車都尉陳畱郡侯布色君神道碑

布色氏始由普爾普以佐命功位司空生司徒巴爾圖司徒生太尉哈喇連姻帝室生世宗母宣獻皇后與金紫光祿大夫統軍巴勒統軍生世宗元妃與鎭國上將軍布展鎭國生昭勇大將軍守道昭勇生君諱長徳年二十一頎軀偉觀精巧騎射以扈宣宗播南京功官安逺大將軍遙領濵州同知壬辰義宗播歸徳不及從其明年防西靣防城提控崔立舉城降盜發陳州南頓項城沈丘假公金符將二千五百人往平之而劇盜張進犯京陳橋門又殄之收盜積蔽賚以極饑民後從諸侯王伊克南徵殘漢之襄樊棗陽郢復徳安淮南黃蘄及安慶而還時未攺汴梁版南京兵馬使攺令中牟原武太康三縣入爲南京警巡使再爲兵馬使至元凢年養安其家以十五年四月三日卒年八十五夫人張氏前卒二十年合葬祥符縣之某鄕後三十五年當皇慶之元子荊湖北道宣慰使翰文走書燧曰吾先人仕太宗朝未大淸顯庭臣哀其驅馳與剪荊棘茇捨以招徠於戈餘民安集三縣警斥防攘於河之南勞勩三十有六年與翰文自學仕略其卑官惟疏九制王府郎中令倅開成路歷知松江漢陽二府入爲中書考左司郎中是職也凢陶冶四海之官學夫經國之賦議禮制者皆出乎手非其人有時譽者不授翰文得之其材可知出同知淮東宣慰使轉平陽總響與今宣慰荊湖父子相繼七朝請如故事褒其墟制可卽其考長徳官且議大夫勲上輕車都尉爵陳畱郡侯妣張陳畱郡夫人祖考守道太中大夫輕車都尉陳畱郡伯祖妣完顏陳尹郡太君翰文故妻暢陳畱郡夫人臣焉叨此昭融極矣今也有孫兩人伯珪季璋私廟時饗能執豆籩足免無後不孝之蹙求可筆是事國家家之槪者匪公其誰故卽汴士張孝友之狀以書且告所未知者曰金有天下諸部各以居地爲姓章廟病其書以華言爲文不同敕有司定著而一之凢百姓金源郡三十有六廣平郡三十皆白書隴西郡二十有八彭城郡十有六皆黒書其等而別者甚嚴布色氏於金源次居五其素爲華望之家不言吁諭銘曰

猗嗟之家其在盛時奕世三公男女結褵不於庻姓於帝之室大定哲君猶所自出金歷旣祝一气之機無成不渝無顯不防存者遺胃伯千一今由子貴推恩爵秋祖伯考祖輕車某勲郡子陳畱覃及妣嬪勒詩丰碑光華孔煜名與沔流彌彌無竭

牧庵集卷十七

欽定四庫全書

牧庵集卷十八

元姚燧撰

神道碑

領太史院事楊公神道碑

嗚呼有秦君子楊公諱恭懿字元甫其先始鄕耀之同官中避宋亂徙美原五世祖儀徙今京兆之髙陵與髙祖亨再世力田曾祖植祖禮再世仕縣吏考天徳擢金興定進士第由博之聊城丞掾陜西行臺權大理寺丞主今兆長安慶陽安化簿辟令順徳之隆徳及安化而安化兼錄事州之判官三職其修積官中大夫其徳其烈有先師司徒許文正公墓志言章宗南郊爲太常臣授幣而立禦史將劾不恭其友曰大夫習於禮者名行祕言盍從而問曰授坐不立禦史慚縮而止太常則孫公通祥實公外王父公以正大乙酉生於其居京兆之雙桂坊童而讀書記識彊敏日數千言時艱從中大夫逃亂而東不恆其居於汴於歸徳於天平𨿽間闗險阻未嘗怠弛其業年十七侍中大夫西歸無田於郊假室以居鄕鄰或繼其匱皆謝不取惟服勞以爲養暇則力學綜博於書無不經目而究其心者樞衣之徒戶外滿履橫經入問爲析疑義源源其辭若決江河而下之名聲日延海內縉紳友太中者馳書交譽知之膚者求觀其文侈其肆者以爲鱣堂之席有繼與其極者直期以宗盟斯道於將來時已邃易禮春秋思有纂述恥爲章句儒而止志於用世反覆史學以監觀廢興存亡理亂得失於千數百年之中曰輔世之具禮樂兵刑禮樂非王者果爲不可興行於天下兵恃以芟暴亂而安元元刑取其弼教循本以求皆仁義之資也不講之有素或一旦帥三軍爲士師貿貿焉不知其方反受成教武人俗臾乎事𨿽未試從可防見其佐王之略年二十四始得朱子集句章句四經太極圖小學近思錄諸書誦其言而推其意嘆曰人倫日用之常天道性命之妙皆萃此書今入徳有其門矣進道有其塗矣吾何獨不可及前修踵武哉窮理以致其知反躬以踐其實動靜云爲一乎持敬行之以剛健居之以悠久日就月將俟其成功於齋之下自任益重前習盡變不事浮末矣嵗甲寅司徒奉潛藩教來秦公往見之際其道徳之光聞其仁義之言於傾蓋頃心歸服曰世烏有斯人之倫敬事猶師而司徒友之亦至分庭而行抗席而坐一遇講貫動窮日力而所造益深平居訒於爲言防中大夫絕口水漿五日防用牲盡袪防門惑世之法爲具不足稱貸益之棺槨皆黃腸衣衾必縟疏衰粥悲憂爲疾杖始能興司徒防歸語學者曰小子志之曠世墮典夫夫特立而獨行之其功可當肇修人紀聚居六年司徒東歸夫人猶中大夫其疾益阽三輔士夫而知由禮制自致其親者皆本之公先是宣撫使行省欲以掌書記共議事祿之皆不能屈至元七年詔司徒由國子祭酒拜中書左丞始與右丞相安圖共政日譽公賢丞相以聞十年上遣協律郎申敬來召疾不能行十一年儲皇下教中書汝如漢恵聘四皓者其聘以來故丞相遣郎中張元智書致是命其冬下車京師上遣大臣勞其逺來他日入見上問何鄕先徳爲誰從何師學子今有幾無不周悉其夕嘔血上遣尙醫來候且賜之藥少間明年元月元日之翼日上禦香殿以太師南伐使久不至方念之深欲筮之時以日者待詔公車百十爲輩獨以命公蓋以其道徳素著可交神明者其言頗祕侍講徒單公履請設取士之科詔先少師文獻公司徒竇文正公與公雜議公上奏曰三代以徳行六藝賓興賢能漢舉孝亷兼防經術魏晉尙文辭而經術猶未之遺隋煬始専賦詩唐因之使自投牒貢舉之法遂息𨿽有明經止於記誦宋仁宗始試經義亦令典矣哲宗復賦詩遼金循習將救斯惟如明詔嘗曰士不治經學孔孟之道日爲賦詩空文斯言足立萬世治安之本今欲取士宜敕有司舉有行檢通經史之士使無投牒自薦試以五經四書大小義史論時務防夫旣從事實學則士風還淳民俗趨厚國家得識治之才矣奏入上善之丞相每咨世務倚以自毗防其北徵公遂請畢男婚而歸十三年詔攺歷太史王恂總算同知郭守敬推側司徒明歷理或言公嘗推歷終一甲子而得日月簿食者七十有奇曰日月之古無是之多也十六年召公著歷義十七年詔時歷成奏曰黃帝迎日推防頊載時象天堯之欽若舜在璣衡周太史正嵗年以序事皆日官世守其業隨時占考以與天合暴秦焚書廢古僞作置閏嵗終兩漢因之建歷之本必先立元元立然後定日法法定然後度周天以定分至賈逵譏其守一元不與天消息杜預謂當順天以求合非謂合以驗天者皆確論也臣今治歷廢歷元日法析舊儀六合三辰四遊而異之省天經黃道惟用四遊移天常赤道遊於南軸之下以取候視之無窒倍八尺之表而五之以影符進退其晷使不失於芒忽日日測考積月爲嵗積嵗爲世必於歷法益精益宻非但正數十年一攺之且可上追黃虞三代之舊矣又曰一月之始日月相合謂之合朔漢太初歷用平朔法小大相間或有二大以故日食或不在朔先後一日時亦鮮中宋何承天防四十年得三大三小以正朔望使食必在朔隋劉孝孫劉焯爲定朔唐博仁均取以造戌寅歷貞觀竟攺從平朔李淳風造麟徳歷得四大三小求避人疑間以平朔又爲進朔使食避元日一行造大衍歷以爲四大三小何害今授時歷後是二年當十九年自八月後四月並大實日月合朔之數皆攺從實方奏太史臣皆列跪詔獨起司徒及公曰二老自安是年少皆授學汝者故終奏皆坐畢其說亦異禮也授集賢館學士太中大夫兼太史院事明年以徙家得請歸又明年儲皇俾靈臺郎嶽鉉召後中書議相承防李濤儲皇不可以公爲識治再召又明年詔詡儲皇以爲太子賓客二十二年召明年以昭文館大學士正議大夫領太史院事召二十九年以耆艾議事中書召皆辭疾不行三十一年亟疾親賓問之忽長息曰有是哉國哀也聞者危之亂以他言徐又曰誠哉後三日顧言子寅曰敬愼小心以卒實正月二十有五日也後嗣位詔下則賓天果以其日人以爲平生與國至誠所格嗚呼使入哭者有如溫公則公當亦如呂誨起言天下事矣徴士蕭志其墓曰朱文公集周程夫子之大成其學盛於江左北方之士聞而知者固有其人求能究聖賢精微之蘊篤志於學眞知實踐主乎敬義表裏一致以躬行心得之餘私淑諸人繼前修而開後覺粹然一出乎正者維司徒曁公嗚呼誠知徳不易之言哉後十年寅以江南行臺監察禦史疾得告去自金陵過宣以燧少受知公而耳其雅言求銘墳道然所貴乎君子三焉耳得於位耳道耳得於心之謂徳用於時之謂位行其學之謂道如之言同其徳矣未及位也以年考之司徒之生前公十有六年入見前十有四其卒也前十有三而卒官皆昭文館大學士領太史院事同其位矣然是位也皆極人臣之亞爲古八命位實行道之鎡謂不得君知名而召旣至則溫其玉音以勞疾則尙醫交候饋藥大官繼膳疑政賜問入見坐語聞辭則畱畱而不可暫聴其去去而思之復召司徒十召公八品其體貌之亦至是哉如是而兩公疊爲循墻不可謂道之行亦天也𨿽然天道逺遙不可以已事而知必來者始見猶農夫焉未有播粒於土而不苗者今也四海匪獨士子凡筐篋之吏求售於時其誦而習亦先四書蓋天理同根人心誦其言而眾則爲其道者將多非兩公肇是太平之基其誰力歟斯古之人所以重嘆其善作而不必善成者也公以卒年三月從中大夫之昭文有潛齋遺稿髙祖姚齊氏曾祖祖妣皆紀氏妣寇氏孫氏夫人李氏以柔嘉作配君子姻裏徳焉三子寅其冑也寅令令京兆蒲城防方學女子子四人適主京兆長安簿席貽士子馮嘉鳯翔提控按牘王繼述樞審院椽傳昱男孫僖女子子二人長適呂曾幼姆銘曰維天生賢匪使自有俾拯烝民爲責已厚公於明命實肩實負乾乾其行艮艮其守師古防祭如禮不茍三綱之淪我條自手推得其類無倦誨誘學者宗之西土山斗鳶飛魚躍潛齋自蔀令聞之延已徹宸黈束帛戔戔賁及林藪丹扆曰來何暮汝叟大師之南伻斷已久其宜進退汝蓍以叩又曰多士文字儷偶求得碩才奚防以取又曰歷義羣啄紛糾汝折衷之其從誰某凡是大政無不可否公拜稽首澹膽悉剖丹扆曰噫惟玆儲後端本萬邦汝賓以友儲後曰今識治黃耉惟汝爲可股肱元首公益抗章臣早衰朽養安逾紀僅止中壽歸從先藏奉政之阜止阡有碑無我樵槱垂詩千齡以告爾後

鄧州長官趙公神道碑

有虞臣伯翳佐舜調馴鳥獸賜嬴姓其後費昌去夏歸商爲湯禦孟戲中衍爲太戌禦至周造夫爲穆王禦服盜驪驊驑騄耳之驥西巡樂而忘歸徐偃王反復禦日馳千里破徐賜趙城爲趙氏其子孫防居何望傳次幾何至公者不可記然由所記憶其先家代之繁畤金亡去其鄕凡再徙始爲冀之衡水人又爲蔡之平輿人天興癸巳之棄汳播蔡也公以善射足力材兼眾難倡義兵數千爲帥聞天兵圍蔡急城中糧絕乃率部曲發平輿富室藏粟負擔疾戰百死奪圍上餽召見行闕嘉其忠勞敕銀符提控復潰圍還保平輿明年甲午金亡將戲下步騎數千下宋時襄陽制開閫攺信效左軍統制制閫後厭降將多恐聚此叵測漫爲受犒欲致盡阬之大尉江海防曰且人窮而來歸誅之不義又吾閫所節度四十五軍半北人令此加誅則吾軍北人各有心矣徒足啟猜長亂漢北之州獨鄧近去吾閫程再日耳北與敵鄰乘彼虛棄未戌盍遣是眾先之在彼有生降之徳在我有復地之利一舉而得兩者也閫然之別遣路鈴哈雅實克將若干千人爲監來戍至則與實不相善益聞前吾所好相下而顧不容將以計誅又一軍嘩噪皆言制閫不足爲盡力防明年乙未十月天兵略地漢上集將佐南門商戰守宜公扼劍前眾曰始吾下宋正求活我戲下數千人與若妻孥而制閫欲一切以計殱之情露而事廹者數矣今幸出戍不獨任吾別將監之一旦誣以他罪盡無吾噍類反掌不難爲也誠不忍若泯泯膾脯冦手必歸皇元後應者斬統領徐海獨辯不可立斷其首以狥一軍皆呼抃受命馳造實營執以出盟令呼宋兵投伏脫甲不吾犯若一人盡歸之襄陽如輙肆動皆誅死實駭汗異常目眙瞠舌橋然不能下頃不得已乃親呼其軍如所教者於是皆受命復與將佐爲約是州生齒十萬今日之事將求生之非固苦之將思完之非固離之眾曰生完之耳離苦何爲公曰若旣相思矣其無殺人父兄而臣妾其子女以利貨財與懷復許矣眾又曰不越公命也乃開門納吾元兵事成終朝肆不變市爲具車馬遣實令將其軍盡還之襄陽少不怨制閫昔者圖已而甘心此軍也居再月太宗爲太子南徵過教以是城甚近襄陽虞力孤不能以自完且嵗荒與均唐三州民徙洛陽之西三縣鄧治長水均治永寜唐治福昌許公權宜行省事乃先勞分苦佐乏藥疾剪棘墾萊府寺田廬於粲一始明年丙申襄樊亦徙洛陽其年公入覲特賜金符錦衣許出戰督軍入守字民別降銀符八十金符八以酬從公將佐同力者奏洛西嵗又荒乞嵗得大名軍儲米爲石四萬五千陜州鹽爲斤若干萬以廩餓人制可如是資食二州三年後嵗登乃止辛丑授鄧州奏以弟將州兵州兵亦可而是州兵民始分後十二年癸丑大先朝今上以太弟之重命故丞相史忠武公經略河南始屯田漢上張平宋本盡還爲徙五軍唐襄樊五州民實南公始復鄧時宋已築襄樊均皆宿重兵徙民各歸其州惟是三州之民無所於歸襄樊僑治州北均僑治西皆倚公爲援南州數十里淪爲盜區戰外耕內四年之間積谷石七十餘萬丙辰乞骸骨不報明年疾卒實丁巳春三月十有四日年六十有一其月二十有四日肇塋州東南之曲専裏以自防及窆祭哭聲振城野數萬人昔受公生之死地者公諱祥字天麟魁貌碩躬望之威如孝親友弟及有地方數百里秉鉞垂符常布衣韋帶粗冠敝鞍江漢大都督爲言衣冠貴賤章也何乃爲自過儉下自同庶服耶不卹也與將佐言公府則吾節度汝不可不嚴名分之守私處則汝皆少所從起相習者豈可遽修邊幅攺度平日也必齒坐序飲其疏簡目節直坦與人不疑和此考贇妣李生子二人長公弟彥卽將州兵者大考仔曾大考康三世連不仕饒資樂施夫人霍以賢聞子一人昭勇大將軍保甲萬戶侃今鎭衢州男孫三人伯元仲亨叔利女孫四人適耶律弼李友端劉仲溫季幼槪公之始遭金季年出無授知托援之臣入無素勲可籍於家奮其孤身百戰前驅積勞而加數千健武之上亦何壯也且人之才相爲十百千萬不能齊同以一人當一人爲眾人以一人絕出千萬人之上是曰傑俊方天定命昭昭而昧者疑所適歸彼千若萬人奔走爲依求以自全其受是依者內揆無可出險反正之才豈以一身貿貿先眾徒死則依人者猶不難於爲人依而受者也金旣隕祚而後將十餘旅之眾下宋其志仁此人也及宋不察將快其肆毒已乃北戍鄧州爲置監將防虞而戎偹之其伺竊發不保其終何如也非公謀斷灼知攺玉安能轉禍爲福侯食此州哉然由公而上不仕三世潔實儉勤積累悠長能防宿居芘後之功旣碩旣丰而始大興此勢之必至理之固然者今侃也卽基堂之龍盾虎符列名平宋功臣非公作則之報而誰諸孫繼繼修偉則是澤也夫豈一再傳而遽可艾之耶後三十有二年至元二十有五年戌子侃自衢遣叔利五千里持衢學官鄭怡所撰行狀走鄧請述墓碑燧哀其在揚厲先烈嘗家洛西與我光人居相宻邇而遊相好也故不終辭銘曰

穰之東南有堂其封下爲平輿趙公幽宮返是之年周甲子一束髮樹名古人自必翊將衰祈偶方興時如鬭孺子賁獲自支金鼎沈淪提是窮旅曰奔與國涉漢南騖來戍是州始脫危阽乃棄是星日月再瞻甫少庸蘇熯螽薦沴徙北就丰於洛之汭洛凶亦然移粟大名以及還南保甲戰耕與是州民耄穉十萬形影相祔千里往返厚深之仁崇阜增川宜是州民戴爲二天朱邑桐鄕古弗是過卜置冡傍萬家且夥有子將軍方耿烈光虎節斯皇孰云公亡匪銘伊白匪石安邈我筆載玆後來者頥

提舉太原鹽使司徐君神道碑

至大三年中奉大夫僉樞宻院事徐毅慼言於燧先人人以雅善故禦史中丞王博文當其爲山東河西提刑丐銘先祖提舉府君墓碣中丞不讓而援翰昔毅與子嘗授嘗太傅許文正公於冑學爲同門今子長翰林毅僉宥宻爲同朝爲先人於中丞無是也又子亦識吾先人古所謂知死知生者兼有之其遺善可筆以示云仍者非子誰賴哉乃序之曰君諱徳舉字進之曾祖澤姚郭祖閏妣郅世農平陽趙城以本富聞石明裏考玉材武爲皇帥府提控提領崞縣岢嵐州長官後馬公行刑部奏提舉河東南路常平倉妣夫人髙以嵗丙戌生公數嵗撫而謂曰是吾父登金詞科令岐山出也身教之書及長又資使學仕俾嵗偕計防趨龍庭甚爲參尙書省議樂齊賢馬文玉二人者知擢以爲掾巳未遣迎世祖於江北陽邏且徴兵山之東山中統壬戌省調平陽路轉運司經歷以妣夫人憂去官後六年又居考提舉府君憂安西王國防凡河東河南山之南與陜西食解池鹽地皆置使督其賦入悉輸王府以君爲太原舊由其地炙鹵民盜煮食有司𨿽宻其禁犯者終不衰止而賦日益不登遂弛其禁聴民煮食惟戶責輸賦漕司行習久矣至於都漕欲變其法復轉鹽鬻民君以爲若然是驅是邦人納罪罟也仍乃弛其晚惟眾遣吏巡迾不使賤估盜販出境而加賦其舊三之一也民便安之不績亦最陞提舉棄而不仕其平生履歷已此不可謂達而名傍聞四方士夫從之遊公侯用其言而人亦樂以急難見求者在夫重諾而趨利負气而尙俠其事如李璮將爲亂自益都傳檄求臣叛王而平陽總筦李毅不思移文太原爲忻之監州恩巴楚所發故兩總管皆誅論毅子靑童尙孩坐徙遼海君哀之帥毅家童訟之宥宻以爲祖宗之法父子罪不相及且昔檄事靑僮何知與禍至玆非昭代罪人不孥之防宥宻遂奏而還之今戍四川長萬夫襄陽旣下之明年將平宋詔籍中戶爲兵民甚駭愕至有自求脫者總管烏塔患之廹君詣宥宻受其成法得於三戶抽一遂懷檄歸虞吏爲姦教侯取籍閉府幕道院身自差第三戶優劣優者爲兵劣資其力令出人稱爲平有泣謝者初世祖徵雲南師未及境書遣三使諭招三人者言祖宗之法殺詔使者城防必屠萬一蠻夷怙惡或賊殺臣願無以臣而使是城噍無遺類至則彼以爲誕皆殺之懸屍於樹大師旣至求其首或謂投洱水中遣漁人网取無所得火其骨函送其家復其門徭田租中一人秦州士子王姓分蠻口數十於州俟其子壯付之後三十年當嵗丙戌詔西省臣訪求三家在亡蠻口已爲郡豪張某者冒有王氏子顧受其人傭直君言之憲府坐郡豪以罔受上思官吏見知蔽匿者皆罪黜而還正其口王氏子民奴有嚴姓者主利多直鬻其六七男子於商胡君憤然曰奴有男女若是眾多則知賴其爲力也久忍重奴商胡分鬻他地哉白其府曰主郡旣有名郡籍則奴亦郡民烏可不告所由而輙鬻之總不損吾戶數實損戶口府是其言行已數捨遂追還之代贖爲民猶其外者至語其家衣止大布大帛食無兼味飲酒不數龠事繼妣石有孝譽分田以卹女弟孀居爲子擇師俾齒冑學其知親賢又如何也恆言以飭諸子曰立身本學治生本力穡儉勤羨以周匱急無多積以自災取友不可茍合勢利臧獲久故旣火其劵多至千指自今事汝久者其縱遣之當不恙時伐石爲槨穴地倍常有半曰他曰無厚藏明器用陶無法流俗侈靡崇事浮屠以大徳癸夘八月六日卒年七十有八九月二十有八日石明裏先塋以前卒二十有一年元配同裏毅母盧夫人祔置毅爲治書亷使風紀中外刑曹惟觀今爲內總六師外置諸軍逺及爲贈祖玉嘉議大夫上輕車都尉平陽郡侯妣髙侯太夫人考徳舉太原鹽使司提舉贈中奉大夫防軍平陽郡公妣盧妣邢皆公太夫人非文賢而能之乎繼妣邢夫人生投轂轂濟投宿衛成廟轂掾河東憲司谷大郡永濟倉使與濟皆不祿女歸江南諸道行禦史臺治書裴居安男孫四人女孫四人銘曰

嗟古君子許友以死非父母存曾不有已後世不然輕合權輿橈酒以金矢死大渝小棘見問聞已掩耳大而去之逺若讐恥允義徐君閔其故侯世業塗地而身亦劉童子何知亦遐以置曰是聖代開伐及嗣教訟於庭萬里還之俾克再家虔秉將戲民有不幸爲勢壓仰無待吁求我則往直謂爲非俠刀善砥名謂之爲俠不蹈難行其居而家井有條理施以裕人自奉則菲伊誰無子無不欲賢師匪其人學則滯偏遣毅齒冑從許文正耳其嘉言目其善行故出用世尊聞行知爲民所望宥宻贊毗不昌其身而昌爾後逾信百年種徳始茂子貴而碑令甲得爲可恃以傳太師友辭

戍守鄧州千戶楊公神道碑

楊公諱彥珍世汴之杞人曾祖考某祖考某考直皆不仕金垂亡也鄕裏及旁縣豪傑以公質而義沈而信修幹有力馳馬引彊奔走服屬之至有二萬眾將之來歸授萬戶徙河內定興思立戎勞不樂民治宋將彭義斌侵山東東方諸侯皆避不出犯其鋒或聞風景附始將百人從故張蔡公戰淮北復徐邳兩州勞陞將千夫戰淮南破光廬兩州及安丰軍戰漢上防光化棗陽先登又破信陽軍戰襄陽走王總管牛首山斬張太尉鹿門破荊南沙市初鄧旣降以嵗荒盡遷其民就食洛西畱軍戍守防故中書左丞劉公來襲戰塔橋古邨黔陂屢北之其後山西逋民由雕磵故宅岡將趨襄陽率步騎遮止之假種牛曰吾在此汝可去父母邦而南耶與故中書平章遊公築楚鐡狗兩堰以灌屯田嵗收粟爲石無慮若干萬沾饑羸爲口亦無慮若干萬嵗甲寅以平生小大數十戰身被三鎗老厭苦兵子珪能荷芟矣諸憲宗朝求嗣已授副千戶得休居十三年以至元乙丑春正月十有八日卒年七十其月二十有九日州西北十二都之靈徳鄕蒼龍潭壖夫夫同縣盧氏後公卒之二十五年當至元之二十六年嵗辛丑年九十不恙珪及其三秀秀成玉與男孫十有六人與祖世榮欽祖光祖述祖崇祖儀祖遵祖協祖繼祖孚祖襲祖康祖防祖由祖亨祖女孫十有八人男曾孫五人儼伃侃偁僎女曽孫八人最三世子孫曾孫男女已五十人男婦女夫甥孫猶不列也朝夕若嵗時問安爲壽其前堂宇隘不能容班之庭下之人望之蔚爲盛門非天章公潛徳昌熾後裔而何況珪克對前修有光乃爾耶始有副千戶江漢督府版令將突騎幹時宋宿兵襄陽與君掎角臨鄧督府度房有恃而虛別遣將以萬襲人之反爲均兵遏絕令將所突騎爲援戰分道口斬其副將杜胡又戰馬嘶山通道出之從史經略援蜀之開達兩州戰李義聖耳諸山又戰同波訾萬石壩晉城寺獲生口五百城母徳章以拒合州又城大軍平以闞廣安軍歸從故中書左丞相阿珠公圍襄陽戰小堰堡南漳鴉及八瓣淩三山禽解都統樊提轄湖城砦馬軍趙總管野鵝池劉都管肨山問采司王總管狢子川禽無名將樊城斬六年襄陽廼下勞授惇武校尉從中書右丞相巴延公越安陸戰新城降黃宣慰坑沙洋邊都統火死下沔陽攻漢陽先登防之戰鄂之陽羅步獲船五十五艘遂濟江下鄂又從中書故左丞相阿爾公分兵而西戰荊口降髙安撫下鄂攻荊南沙市先登坑之徇地峽州下之鄕民多趨險奔施擇峽屬縣宜都富民言動眾聴者駱升署爲邑令追還五千戶從圍潭州戰西門鉄壩三先登進武略將軍千戶金符從下衡永全道四川防靜江進宣武將軍總管虎符下栁西融州徇地海外未至召還進明威將軍副萬戶再遷廣威將軍眞爲萬戶戍襄陽最其受仕至今三十三年所援防破坑下名城三十而縣不與禽都統一人總管三人斬州副將一人降安撫都統各一人討湖南叛冦生降渠首四十五人皆全脇從及城防而當殱言之大將而脫者不可以鉅萬計小大之戰七十餘身被者五創矢分右巨擘洞肩汰股貫踵先登壓陴而顚血嘗出口積是勞勩位踐三品力有可至數所得爲伐石人獸樹列神道又悼公平生與國立家之多艱也石銘之碑無以白悠久自襄走鄧托筆於燧嗚呼臣之事君猶子事父𨿽出蘇武告李陵之言而千載以爲得然事父敬身事君致身道固有不悖並行者曽參將死召門弟子啟手足以示全歸其平居則又以戰陣無勇爲非孝夫小而殘形大而隕元至不旋晷孰速戰陳茍於是而曰吾全歸吾全歸則天下無授命之臣君何賴以守邦人子惟無事戎行不善將身以死者是成不孝而執綏援抱以死固其所也況戰不必創創不必死與𨿽死而名日延哉嘗讀史氏書見鬭將之登陴防陳折馘搴旗大者百戰小者數十其身所存鋒鏑遺余必慷慨感發思有若人者生今之世得奮筆大敍其雋功亦志千古之一快也觀公父子踴躍於金革視身外物再世一轍庻其人焉惜吾文之未稱副也銘曰

世曰文士武弁之易謂勇無謀似而非是讀人物志論第英雄英之精秀艸木華同雄譬健獸逸羣振迅天於恆人此與彼吝或畀其全萬邦表貞英故明智雄則勇能人才文武異同胥附武遏亂略文太平具亦旣太平忘戰必危猛士赴敵生死斯湏彼文維臣何有是戚執簡之評其可輕出於鑠維公鄕豪始宗無基於前造大金躬金歷祝防有眾二萬來歸太宗獨何是亂棄民而戎轉鬭漢淮戍鄧空郛招逋立閈鄧人病饑我往耕之鄧人聞戒我往戰夷丐老而休年宜延夥而止七十宅長臥生子如公亦毅能兵克越蜀荊三十名城金石所創凡十五嬰虎符以庸鉄鉞専徵曰是徵效先人之教五鼎三牲不享榮報發其幽光令存章庻幾子心少慰防傷切云之碑蚊奴負史臣是銘滋久無斁

牧庵集卷十八

欽定四庫全書

牧庵集卷十九

元姚燧撰

神道碑

參知政事賈公神道碑

賈氏之顯在金叔世由大考銀靑榮祿大夫上柱國尙書右丞河東郡襄獻公諱守謙相宣廟故曾大父衍金紫光祿大夫曾妣石其夫人焦皆從封河東郡夫人考頥武節將軍兵部主事蔡州觀察推官生公鄭州年十五汴亂已失兵部奉妣夫人孫逾河依舅氏居天平甫及冠入官行臺於時法制寛簡凡受事者惟以賄先或餽黃金爲兩半百峻絕不取太宗聞之稱其淸愼特敕有司月給白金爲兩百世祖淵龍驛致諸邸與語合意俾董城上都竟工丁姚夫人憂去及踐天位首以爲中書左右司郎中不名惟官命之坐政事堂位宰相下他爲郎者莫之與班由善國言小大庶政不資舌人皆特入奏其冬帝自將討叛王漠北漢人惟丞相史忠武公及公二人者從歸賜西錦服賞其周旋莽閴皸之鄕不懈益勤也帝問卿郎俸幾何公如數對則曰何薄如是敕增之公曰品制宜然後太保劉文正公奏公參知政事公又曰他日必有由郎援例求執政者將何爲禦皆不許至元始元官朝請參議中書省事詔同燧先世父太師文獻公時以中書左丞行省河東山西罷世侯置牧守五年再爲左右司郎中者三年盜殺臣爲平章欲擅利權病其束手中書不得肆欲奏求分六曹繁務立尙書省授公中書給事中丞相惟署制敕而已隨同兩丞相史公耶律公潤色國史翰林十年襄陽下詔令卽汰生熟劵軍隨授知襄陽府府隨陞路官太中襄陽路總管虎符明年詔淮安忠武王巴延時以中書右丞相河南王阿珠以平章楚公阿爾哈雅以右丞行中書省將圍襄諸軍濟以新籍之兵合數十萬眾平宋授公宣撫使議行省事浮漢濟江下鄂大師其東畱右丞及公戍鄂明年授僉行中書省事荊閫遣安撫使髙世傑來襲右丞出禦敗之降世傑乘鋭下嶽進防江陵又移軍圍潭獨公畱戍士民求見者前其人而卻其贄金帛一錢不入其門酒茗之防亦絕戢吏卒無入鄕敢縱暴者刑以重典發庾賑饑宋宗室仰食官者仍廩之不變其服而行其楮幣弛湖荻禁聽民漁樵東南未下之州商旅滯此者給繻歸之創舟百數十艘操以水軍免括商民置藥局遣醫更視疾瘻婁安邦以信陽來歸從其子入覲矣禆將陳思聰屠其家逆端則見或議加兵公曰爲是益堅其叛惟可計致遣朱千戶從十人往使戒無操兵好謂之曰汝與安邦同功有怨盍明之省何俟其出而屠其家或仇黨夙夜甘心於汝柰何宜身自省告余以故余則直汝不然少猶豫則以叛加兵興誅矣思聰果來隨徵其妻子其徒至數以戕賊主師家與未受使言迎射殺其從二人罪並肆其子諸爲亂於市幼主旣降其相陳宜中文天祥挾益衛兩王逃之閩廣爵人號年東南大蠢覬幸之徒相煽以動大或數萬小或千數在在爲羣蘄寇起司空山剽黃及壽昌壽昌距鄂尢邇鄂屬縣傅髙亦集眾跳梁爲應公多爲檄曉曰汝皆平民爲賊驅脇至此俘殺之獲子女貨財渠惡悉有汝何利焉捐父母妻子徒受叛逆之名以取族爲鄕裏所醜今能投兵返其居者復齒平民不蹤迹其旣往有斬賊首至者以級多少受賞以渠首至者官之言中其情上下猜沮稍稍離渙壓以官軍遂盡株橛翦平無畱髙亡之江西武寜公又檄敢捨匿者誅及其鄰窮無所歸變姓名返家爲尉吏防致磔死初遣萬戶某者討是賊其人顧以髙爲辭請急盡殱鄂之豪傑大姓以絕禍本公曰應賊者髙防子何爲施就梟夷豪傑大姓初無與知柰何以髙誣誅逆天欺君以禍民夫誰敢然汝第往吾能必其無他其人出畱所善部將戒曰聞吾還軍汝舉烽城樓內外合發必盡殱是防其戰不利水死其始事彰鄂人大恐轉益徳公恃爲司命時精兵盡於圍潭居守半老疾乃雜新民乘城民相誓曰設寇誠至吾曹二三千人必無四顧其家専擁衛賈相十四年官中奉湖北宣慰使明年授參知政事無幾時遷江西行省參知政事民素父母愛而神明敬之號送其去像事於學先聲至江西民有迎防千里外者時其省收海隅僞命甚急有者坐以連賊無者謂爲靳匿將爲後用誅論巨室逾三百家猶有幽獄未斷者公至出其非辜不令凡宋告身以城來者朝廷旣加其舊官之矣自余蓄此無所敍復徒自取禍其悉投水火敢有以索兵仗爲名俠入民家罔爲收匿以起獄取貨與取妄人子女痛繩以法明年大水壊民廬室藏蓋者發粟以賙其逃登屋木者遣吏具舟載糜粥糗糒以食脫沈溺數萬家宰相出入以甲士導從至省班立庭下其冬大雪墮地旋消移時不能滿寸右丞托爾楚勲貴冑也顧謂公曰南方並有北寒減三月公曰相公襲貂裘熾炭其前而張幄於後言是則宜彼庭立者必以爲加三月矣右丞屬觴於公謝其失言休士於廡由是知其爲心斯須不忘卹下也事必資決不敢友視而師之明年李梓發盜據南安公虞他將往則爲暴堅其不下請身往平才從兵千營於城北爲檄推誠招懷梓發度其猖獗日久勢不敢歸以其徒知公有素或貳其操戰不爲用懼左右竊取其首爲功乃閉妻子一室自焚死眾皆散還其鄕不戮一人平南安歸江東饒之屬縣都昌杜萬一挾左道媚人有眾萬數狂僣置相公曰都昌與吾南康止限彭蠡此冠不馘將亂南康乃調兵戍遏彭蠡西瀕別遣方招討將其軍仗舟中僞爲商農徑造苃捨生禽萬一與伏其相曹者以歸磔龍興市其徒散駭復其民居後有別巨室姓名百數來上云與賊連公曰大慝誅矣延求何爲火之而江東宣慰使某者媢其成功遣使入讒公不俟江東兵至惟遣南將往討私有其藏以八日屠禁日殺人防公亦遣使至制責江東便曰賈郎中爲者何有過差且是賦非羊豕人也𨿽殺以朔日猶可十七年詔再徵日本賦江浙江西湖廣三省造海艦公極言如是將亂江南欲身任入聞陳其過舉他相以爲不可廢閣詔令異同之間其年七月二十日年六十三薨於豫章而始成戰艦遣宣慰某者總致於軍東徵丞相憤失軍興將以是日斬使忽詔下旣江西海艦後期罷兵君子謂公薨猶利國如古屍諫以其冬十有二月歸葬威州井陘牛山先塋嘗最其平家居事妣夫人曲極生孝敬迨薨移是以養寡姊夫人李氏信氏雍睦無間言視政之休未嘗廢書從戎亦槖駝負書以行從討叛王度漠有暇猶爲世祖陳說資治通鑑納君於善延師私熟毓徳諸子日或至其捨出門交友貌粹而言溫侃侃易直無有城府機穽尢篤故舊故第邇太室歳常以十月剛日大享其日每風雪沍寒非執豆籩聞鐘鼓振發不敢安臥其室冠服庭立至乎已享積學其躬如是施諸用世事世祖二十有一年其居中當睿聖大有爲之時與二三元臣上以毗贊其經國下以燮熈其子民者十有三年出而經理南紀謀猷大軍於襄陽於湖廣於江西新造之邦向化未純安而集之煦而濡之如恐一夫不獲其所一有海隅之難盜賊附起禍譬而賞勸徳綏而威撻徐革其面而浹其心俾方三數千里之氓一喙同辭稱其仁人求能推守大帝諭忠武王以曹彬取南唐不殺之訓者無公亞匹嗚呼後公之薨二十有九年今聖言念盡瘁大帝功加生民贈推忠輔義功臣銀靑榮祿大夫平章政事定國公諡曰文正哀褒之典無一遺者恩重書棺公而歆玆可作於九原矣五子鐸淮東宣慰使鈞中書省參知政事鉞不祿鏞令曹之禹城鍔知鹽官州二女適臨湘令劉彧僉山東道肅政亷司事王遂男孫五汝王行臺監察禦史汝立汝礪余未名女孫五有從者三吉州校官許崇慶戍守眞揚萬戶劉遂壽武庫使劉復余防男曽孫五女曽孫一皆幼銘曰定公筮仕於顧成世弱齡卑官潔愼巳至世祖淵龍謂治須賢搜以自毗如渴幻泉公焉其時先後胥附及踐天位大正百度以公爲郎左右中書凡我庶政丞相共圖日月入告天顏諟顧不恇於威不愉於豫十五年政治隆平維帝之明公猷是經將一文襄漢其始出公軍諮爲烈益偉旣下江夏人暴而仇公則緩之敷澤優優粟饑藥疾於賦於役勝國厲民靡不與黜大盜劻相動萬爲曹以言爲兵訓枿其豪民視曰公予父予母胡不豫之事以豆爼聞遷省洪出梯賫咨洪聞其來以抃以嬉旣釋岸獄載糗與粥舟取溺逃於彼登木南安勦狂不缺斧斨僣僞都昌生致用方惠懷其仁兩省千里聞其告凶號啼婦子疇非相位死而罵長伊疇若公沒世不防謚於太常傳以太史矧世其徳眾多令子有毖巋山螭石靡穹神保焉依期古與終

資徳大夫雲南行中書省右丞贈秉忠執徳威逺功徳開府儀同三司太師上柱國魏國公謚忠節李公神道碑

皇上嗣歷之元年制特進中書平章政事教化開府儀同三司太子太保太尉平章軍國重事上柱國魏國公申敕有司夫旣子孫膺是顯庸共政中書疇咨防內而所光昭世徳上及其逺者舊章未修非移孝以勸忠也其訂以上翰林奉常禮曹之臣請贈謚其曾祖考達爾沙貝結爲效忠翊運保徳功臣開府儀同三司太傅上柱國曰康懿祖色爾勒結爲推忠佐命宣力功臣開府儀同三司太師上柱國曰貞獻考資徳大夫雲南行中書省右丞阿嚕爲秉忠執徳威逺功臣開府儀同三司太師上柱國曰忠郎自曽而下三世皆同封魏國公曽祖妣梁祖妣田妣王皆從封魏國夫人制曰可教化以爲四世死生胙以大國爵之上公人臣寵光至是焉極𨿽百其身報塞其能啟求儲皇匪刻金石將無以侈今而垂後敢以是請乃爲下令太子賔客姚燧太子諭徳蕭太子太保沈陽王王璋其爲撰書篆額燧據翰林學士程鉅夫事狀與其家乘次曰康懿之先七世相夏同其王李姓以小大稱及貞獻生配姓與官名以色爾勒結太祖戡定天下夏氏旣臣防其西徵復貳帝聞旋師入討勢如頺山之壓卵貞獻總兵防徼遇之遂來歸俾同呼圖克特穆爾招沙州州將僞出牛酒犒師發伏以襲首師馬躓以已所乘易使先奔自乘所躓爲殿逆擊敗之他日帝問卿臨死地易馬與人果何爲心對曰臣新至者陣死奚卹不可失帝器使宿將由是忠之遣兵圍肅州守者其伯氏鈴部謀以城下不克害及其家帝憤防城皆殱之不遺齠稚惟聴求其親族臧獲就所得爲百戶有六又詔自今親族臧獲未盡收完及田業爲爲諸人有者亦悉歸之其永爲制歲乙未太宗詔定宗憲宗兩諸候王與蘓布特徵西域明年帥師戒塗貞獻在行中又明年至衮騰吉斯海尋與諸候王巴圖徵俄羅斯至葉爾羌城從憲宗先期至搏戰七日防之歳已亥冬十一月至阿蘓穆爾齊蘓城慿堅攻不卽下明年春正月凡三閱月貞獻從死士十人躡梯登陴生拉十一人大呼曰城破矣眾蟻附而上遂防賜西馬西錦爲匹皆九名以巴圖表其戰烈又明年詔班師是役也六年而歸功長千夫禮秩與國人爲千戶侯者等加宴服四序異宜凡若干襲與大防者皆同其色又俾同伊瑪齊爲防事官於朝嵗丙午定宗卽位曰是大名昔朕分封卿往爲監至燕則同防事官哈逹署行臺後憲宗以布紮爾來涖行臺錄其舊勞又俾同署別錫虎符以監大名至嵗已未凡爲監十四年當繼餽世祖南伐未逾淮輿疾歸薨其家七月二十有八日年六十九傳護轊車返葬肅州祔其先塋別封虛墓大名求便歳祠中統建元天下庶務悉歸中書故忠節公襲虎符惟監大名至元五年詔諸侯王和克齊開國雲南俾將衛士以從至則責治軍旅金齒弗率才將射士五伯人殄其眾數千獲馴象七致貢京師敇用以駕輿自是搜田徵伐無不乘之實前古未有者始帝加兵雲南取道吐蕃甚回以曲十四年思播旣降攺由蜀入命公開二塗陸由烏蠻水由馬湖烏蠻合都掌圈豕鵝夷諸種拒而不受累戰始服自時水陸郵傳皆達斜州又俾除左右兩江道達邕管平溪洞夷獠五十餘州十七年詔將雲南萬眾合湖廣四川兵討羅氏鬼國之叛十九年再徵獲其酋送京師竄有北死二十有三年詔徵緬田瀕南溟大國戰始克之不及郡縣而獲大象二十有七遂送達尙乘明年詔鎭南王再徵交趾命將萬眾防之平三十八柵前大將軍月至王宮王及世子興道皆舶逃南溟禽一他王以歸明年師還衞鎭南至左右江界辭還嵗戊子夏六月十有八日冒瘴癘道薨軍中年六十三最其履歷始爲金齒等國安撫使入覲攺善闡安撫使陞雲南等處宣慰都元帥虎符拜雲南行省參知政事再遷左丞末拜資徳大夫右丞加宴服四賜尙方鞍勒弓矢介冑實使相西南二十有一年地周萬里小大之戰無慮百數軍士有勞其出而家大而櫪馬細如槖衣金銀幣具不吝賞予故能得其死力每防無衂荷旃夷蠻詟其威名已臣之國撫而綏之爲定金賦以戶髙下爲衰迨其薨年籍是一省輸金之家近二百萬訃聞帝悼之給五十乘傳還其柩塟大名贈銀靑榮祿大夫平章政事諡毅敏公後三十有一年加今封諡燧嘗合是三世以觀貞獻忠節父子逮事二祖三宗六十年間宣力樹勲西夏雲南勤亦至矣受是褒誺其固宜然而康懿則相夏氏實勝國臣由子孫貴亦與哀榮足昭皇元淵乎忠厚恢乎其仁盛徳之至也間又求國魏所由貞獻卒監大名公嗣爲之去之雲南公弟又死而公冡嗣之軍國重其侄鄂諾皆爲虎符今其爲者則公季子呼圖克岱爾若小大宗父子祖孫晜弟六人疊出爲者其與世侯奚以異諸亦今代臣鄰之鮮儷者公三子二不再見中子則今江西行省平章三女長適同知臺州路事巴約特次適浙右右丞宣慰都元帥阿爾丹幼女姆男孫六庶長監中慶路余未仕女孫二人銘曰

卽戎有勩官及而世不絕其傳列聖之制由子旣貴推恩其先前聖靳之一二有焉於皇今聖徳參載燾立愛自親教民以孝致位光顯必崇其親赤舄執圭私廟畀陳昔李七世卞及康懿左右夏王貞獻則異聖武是忠入殿出鋒後服加殱必全乃宗當顧成廟詔從西伐城凡悖頑賈勇以拔其乾天誅曽莫稽逋六稔言還功長千夫定宗禦極曰玆魏土分封在予而往其撫忠節世之九年於玆從諸侯王南詔往釐跳梁小夷尺箠以笞大如緬交南溟極浦悉將致討而竟死鼓自其去魏其來其誰則季父侄冡季子爲職民世侯前聖已廢獨之家疑若猶在胥今國魏四世靡他其與虛邑不地如何有繩維孫有煜其祖匪師伊公一是開府死者已矣生立朝爲民具瞻席絕百僚維明天子啟宇於此咨爾後人思服其始

侍衛親軍都指揮使李公神道碑

開府儀同三司平章軍國重事中書右丞相贈太尉謚忠武史公中子今中書左丞辟閫江陵行荊湖北道宣尉使杜視今江陵總管李玨則故夫人之季也以其季今東昌總管杞兩嘗壻我先世父中書左丞贈少師文獻公與李氏皆太尉姻又玨友燧而齊年來言曰先太尉所由以致是勲名者先外舅氏指揮實始終左右之而玨亦曰先公出處使相旣狀願銘之碑遂參伍故翰林學士李冶敬齋之三韓李氏先徳之碑而序曰系之逺者不究已考諱福力穡致饒而施讀書能通其槪親親長長下儕輩無忤仁虫彖不踐性由天出匪學也生公諱伯祐太尉兄金紫光祿大夫河北西都元帥麾下十年其倅武仙殺元帥一家百口據眞定叛而事金完州中山皆應之先是元帥之考尙書甞戒備山元帥曰大人柰何教兒設嫌遇人尙書恚曰若必死之人手吾不忍二孫同禍乃擕故眞定總管楫故江漢大都督權如北京時大尉在燕市入覲禮獘公馳告宜歸復讐大尉從而南潰軍已須滿城之徐河公唱今集賢大學士王顒之考參謀某今參知政事王好禮之考大使縉推大尉嗣兄元帥凡失地皆復之仙走閉雙門公北見太師國王王馳使聞詔太尉眞嗣兄河北西路都元帥虎符公爲都提控仙復夜襲眞定取之太尉惟從公遵城走東北公告太尉吾先自投汝隨而下幸我借汝使不傷吾死無害也巳果兩全涉塹公又爲前水及其頸太尉惟及胸泥奪鞾襪旣防跣走槁槁師故中書左丞贈平章政事忠獻公董文炳之考某已艤舟滹沱馬馬入槁收兵謀將有異謀者公手斬之再復眞定仙走璧抱犢旋走逾河轉鎭撫軍民都彈壓豪戢弱立從太尉破衛新諸州又從圍汴城主自將逾河破之黃龍岡走歸徳濁河爲池主帥薩奇蘇布哈薄北門而陳左右皆水公以爲絕地兵家所忌宜退保寛閒不從防中書左丞相贈開府儀同三司太保謚封並國武宣公阿珠之祖蘇布特召太尉入汴計事公與之偕旣走軍大殱槁帥董公完帥鄭公韓公十千戶皆在死列金亡移兵伐宋下徐州與其縣丰沛功授金符攝本路兵馬都縂管從徵襄陽敵柵峭灘石舟師衞之帥下教大尉其必抜而歸乃將公等死士二十人公曰可計致之出十艘爲挑皷而前俟敵逆戰輒退止巳復皷前敵拒又退止三皷敵以爲懈而懈也不拒遂疾趨敵舟太尉先登公繼之覆舟師平其柵從戍鄢陵又從拔壽春公拜千夫長後太尉使經略於汴屯田河南立平宋基以公年先一紀無從畱後眞定攝萬戶府給軍之須約相婚姻憲宗自將徵蜀太尉旣從世祖以太弟之重分趨荊湖復召公從濟江徇地多資其畫中統建元之明年太尉當國多勞公於上上亦念從濟江以爲待衛親軍都指揮使虎符又明年李璮反盜據濟南徴兵諸道誅之衛士亦在遣中大軍衂老鶬口公與董忠獻公合請太尉涖軍報可太尉至築夾寨遏奔突以三月璮窮而防梟磔以徇公旣訖賞遂致事陳蒲槊一堂教童妾爲歌舞行觴娛畱親賔而不自飲囂囂恐不足日爲事以至元某年月卒年八十三葬某地爲人直諒而不剛愛爲言太尉家事亦斥不避在軍不乘喜怒殺人不事老佛再復眞定屋之列肆者半城闠有以無居室來丐者人賦一間數年而盡惟其弟存奴婢三千人嵗晚皆民之平金殘宋爲元顯侯卒日貧不能葬三夫人赫氏遊氏趙氏男十五人珣瑜珍琮瑄瑾公懋玨璇瑜璨珪琳瑀琦其官者珣眞定等路管軍千戶總管則寶慶路玨與珪也公懋沭陽令琳提舉越州人匠女十二人皆適名族官者則今參政好禮與今使相故祕書郎張行儉男孫四十一人未名女孫二十四人歸史氏者六人一使相中子官者眞定路總管王某濟寧鉅野尉哈斯托裏男曽孫十七人女曽孫十三人公旣致事時禁綱猶闊諸將多以僮奴伐兵而歳取富人更直多者十人少亦四三防用兵襄陽覆實軍籍有此者罪死珣長千夫爲其下訐曰指揮所亦庇三人珣引罪不力事將及公玨時爲質代曰吾以吾爲質不足資用爲之吾父未之知下吏重錮禦史交讞終不易辭柄臣三人奏置於理三畫可矣而柄臣三人亦終哀其志爲親臨刑不悔三奏前赦旣原不可者三得堂臣奏軍官未受俸宜無誅可之班宜出矣省院臣終以事宜特聞合而之始可比出凡幽四年從大軍南徵功宜別長萬夫之兄珣卒子幼不可世恐人奪有之乃棄巳功求代兄子將曰長千夫吾父兄世官也吾宜世兄須其子壯而之戰鄱陽湖眞定頭堡焦皆防攻常州先登抜屬縣宜興從珍宋益衛兩王海中功授吉州總管滿換湖州而江陸斯其爲子弟臣槪之大者故表一末銘曰

古觀逺臣以其所主賓於而家暫至與去以友賢者之取盛譽烈忠武爲元元功求令將相人莫等崇公也主之同其始終其始則自推繼兄帥闘不反丘逐仇再躓戰野無前登陴奮先滅金於殘戡宗於完於河之於淮於漢靡往不皆鄰死奚算忠武報之爲好其公世婚媾井裏旣華終以從蹕未襮之國逮其丞相進一帝側彊場之臣禁旅是師宿入門出肅而祁人之策之曰久其據而公翩如委視投羽其施不防不溢其持豈固嗇之多後裕垂茫昧其來匪言而告有碑載銘左是神道

牧庵集卷十九

欽定四庫全書

牧庵集卷二十

元姚燧撰

神道碑

資政大夫同知行宣政院事張公神道碑

維張氏汴之浚儀鉅姓金由嵗甲戌宣宗播汴河朔逃兵之民皆扶攜婦子從之而南蕞爾之土其出惟是一夫之耕不足以食百人有司又括粟餉軍以就近之運抗方興之師徭賦百至猶不能支故人心日離望望焉而思大兵之至以紓其急嵗壬辰睿宗大殄其軍鈞之三峯山義宗播歸徳大河失守故其祖得棄鄕北渡樂而家燕會燕薦饑嘗防居積以振之祖考之諱皆逸惟知其考字善甫三妣戴李南李實生公諱天祐字吉甫就傅讀書聰頴絕羣兒筮仕經歷工匠總管府以儒術飾吏事至元十四之年轉尹歷城未赴攺同知棣州十八年詔發濟南傍近十路民五萬人濬交何以通海漕責公董役丞相哈必齊臨治其上自春䢐冬方十一月天寒水冰數言宜休役待春徵集不待臨治所可及行堤見僵死暴棄則防傷曰吾曹媚上急公使民凍夭如是悉縱遣之民歡躍歸因彰言曰脫上見尢吾請身坐不以相及事聞帝大嘉異裕宗時爲儲皇下令升經歷功徳使司尋攺總判院官奉訓仍經歷二十三年官太中太原路總管爲才一年有徳邦民刻石頌之明年官中議參議尙書省參議要官非其才可以彌綸宰相圖回天下者不足舉其職又二年官中奉拜中書參知政事大徳四年僉宣政院七年官資善同知江南行宣政院以三官釋門故於佛氏爲教信奉而篤守之慈祥惠愛多所及物有司政或病民如徙江浙巧工入將作亦爲之授方使吏不得爲姦利居刺樂業而行輕去其鄕不怨焉宣政五年祝髮之徒安之以爲不繋出令以重斂諸山者惟公一人拜疏於朝請畱者數十上至大已酉卒年六十三越十七日從葬西山其祖始卜之宅嘗稽後世官制貴賤與古反易古自一命至九命上公而極今則九品而進乎一公起布衣積官報政與知院致位二品實古八命侯國之君非獨嵗時有以加數偹儀奉嘗其先爲子孫者亦得衣被休光以紓朱紫眞善大其門者一女弟同李出適士族夫人耶律氏次王氏劉氏範氏索氏七男志惠忠懇慧恕億五出夫人惟恕王出億劉出六女四出夫人長適實喇布哈三爲監州一王出一範出王劉範索卒皆前公夫人子其男女恩過所生至大庚戍翰林學士承防耶律希亮曰夫人吾從祖妹也持其從祖兄戩鄂特之狀求銘公碑其辭曰因陵其髙力半功倍孰與平地進覆一簣繄張之先發我庾余責報於天如持左符實生令公始學自力迨其筮仕共工是歷後銓尹縣薄而不爲攺倅棣令州用事治浚交漕海五十萬指自春䢐冬急役未弛公憫凍殤丞相不謀下令縱之擅吾受尢事畫上聞帝嘉曰果遷牧於並頌石璨瑳尙書中書機務兩參事輒背馳資言指南出知宣政實司祝發故於釋典得其津筏昔人之爲箕斂諸山今公之來退食閉闗僧徒安之聞諸滿秩畱者抗章上凡數十可因灼見舉職之宜鼎鼎宜其名與位升卒從其先西山之兆勒銘隧首千祀有耀少中大夫敍州等處諸部蠻夷宣撫使張公神道碑

公諱庭瑞字天表姓張氏其先臨橫州人其曽祖淵祖士明以有功金初再世千夫長考楫皇北京都轉運使徙家自霫三子公其季也防志不凡巳以功名自許讀書力學經史之餘兵法地誌風卜筮靡所不闚至旣冠宿衛憲宗俾從徵蜀佐軍前鋒帥如所防戰皆防會其陟方帥其兩端世祖斬之軍中獨忠謹公仍佐前鋒軍中統始元之明年詔元帥府全師戍淸居賜金符俾參其府幕議合時未下直淸居南百餘里虛實動靜皆可相聞日夜戒備袽漏塞罅敵無得勝加善綏懷所獲詗俘不誅全之小物利人慮亦必及中土艱蜀藥其地饒橘課軍士之休役者曰袖手何爲其仁日入皮防何升皆庫貯之莫曉爲何以也視商旅有貧防其資滯不能東者召以其所有畜來無問防何蹄畜給一石皆感泣歸語父母妻子曰三相救我自爾相之名籍籍行路用兵開達以虎嘯山闞渠江可絕二州漕塗詔公爲帥府先鋒使將五千人城之旬日而營壘儲侍皆完以充制使夏貴集四川兵數萬圍之諸將勉宜速戰公曰無庸彼眾十我往則殱矣可遣間取援帥府湏至爲圖今惟有分地死守以老之吾不爲主而爲客耶敵礮吾壁當所皆穿築柵捍之柵連壊乃離柵爲堵虛本不築裂牛馬革衣大樹縻之令可去來礮至則偃已乃復植敵以城不可井必資澗飲泉出甚微下薪土實之公沸人畜溲溺釡中入土以泄其臭人日數合吻皆創裂終夜行壘至於立寐如是逾月援至不敢前公下令曰敵防吾怯不出必嚴外而懈內今與之角可必逞志分千五百人爲三夜搗貴營果大崩潰禽斬都統欒俊雍貴胡世榮等五人馘首千遺委資械萬計以遁公亦身負數創功聞加賚之澤舉軍覃焉授奉議大夫守髙唐州濟師襄陽始抽中民之家爲兵賦州若干百人恐吏出入爲市身按籍取其壯者與借衣仗衛兵權冝卑之編諸行伍教以進退不相干越或曰足是抽數州責止矣教之何爲公曰吾所抽兵比其啟行縣官或遣使或覆閱耒耜之衣不掩肘骭𨿽材賁育誰則信之其時畱甲退乙更逐紛紛徒自後期衣之兵衣鞬弓手防自足觀矣閱使至果惟曰髙唐之兵精良教民力穡野無萊田暇則使修孝悌於鄕校豪梗戢縮盜去其疆鄰獄疑畱率咨平直大司農考績以治最聞遷朝列大夫濮州尹詔布多方仍黜其殿者一人爲長吏勸辭之省曰如司農言正守職也豈敢爲勞且州非守獨爲上監下貳功則均功獨旌何爲不敢奉詔省奏並升監貳廼尹濮禦史臺賢之奏遷中順大夫陜西四川道提刑按察副使風紀峻肅吏重足立爲京兆者弗便也中之奉藩都漕公及夫人皆不恙入謝奉教不謹都漕曰吾黨憂汝兄弟蒞官庸懦不足受任今居鷹鸇以撃摶見傷誠克舉之良子酌酒壽之庭臣閔其誣也爲避之奏徙四川屯田經略副使逾年以東西兩川各開樞府大徵兵圍重慶其舟楫兵仗糧儲資取成都者十八換成都路總管而四川中書左丞李忠宣公徳輝以王相理賦四川凡屯田徵商與鹽茗竹木山澤之產民已輸而算未入官者皆搜剔之事倚之公以集一嵗而羨衍彌倍以繼餽漕自余學校農桒津梁陂渠府寺館傅先政廢弛者莫不興張蜀平升少中大夫諸蠻夷部宣慰使雜獠犬牙綿絡盧敍思播施防之瓖者五十餘種椎結荷旃將數千里行禦羈縻枿其州縣繩削而碉門有偕婦女老稚入市者爭直殺人爲宣直碉門魚通司繋於理其酋斷繩橋止蜀商於徼謀大動兵入防篡之其司馳告汪忠肅公惟正以中書左丞行省成都問進討謀公曰俗悍獷喜馴怒逆其所性然由殺一人而遽待以門墻之防小兵不能威大兵不煩興惟可遣使開諭彼𨿽淩信而昧理至撼以禍福亦豈有不回者耶忠肅曰無逾公者遂從數騎就途前遣入曰吾至矣其相傒而界盛陳兵來公曰吾從數人而猜備如是何爲人蜀人舉天子民殺人償死一律治之今有司逮所偕來特使辭其見知情之所由來援質耳非並盡誅之也而汝爲是跳梁行省如以狀聞萬一赫怒徴近郡加誅而汝噍有遺類乎亦奚不薛之盡劉可鑑也何乃負叛名爲之續使壯士推首白刃妻奴人乎此宣慰魚通司碉門者宜言吾懼汝之妄舉而自孽也故越吾司而曉汝其酋率種屬羅拜曰吾昔者取羊生磔其碑卜之視食理何食曰吉白馬將來可不煩兵公乘果白馬神語昭昭敢不惟命乃論殺賊而出所偕卽日復繩橋還蜀商通市遂與約自今市者如故事無入碉門惟集郊闗日昃而歸其酋等曰亦惟命又以民嵗摘茗官収糴之爲局自鬻公變其法聴民入劵自與市令黎雅戍兵屯田自廩罷沂楊山江漕谷以免嘉定州民覆溺都掌蠻反詔公以行省兵誅之公請罪止首惡無及非辜可之其俗惟善挾槍擲人而以過顙厚握松板爲盾自蔽已陳公馳馬射之矢出盾背半笴其種駭怛曰何物弓矢如是其力也遂捐兵屈服惟斬其酋達蘭云軰十人再授敍州等處諸部蠻夷宣撫使後仍故官轉潭州總管浮舟出峽過南郡燧時貳荊憲相語曰吾聞是州戶滿百萬良足爲治而湖廣省臣方事竣剝禍賊變詐月異嵗新吾不呵之只益罪耳不能爲也遂去之秦其前植業在樊柱者上田五千畝渠義谷水灌之雜蒔桑裏可材之木萬根奴婢千指旣卑兩兄田賦嵗下不以及兄糴谷入之其自取者惟城中一第與西郊之園百畝耳今歸每不城居徜徜輞川泉石間南直聖燈巖爲堂罟魚於淵穽鹿於山賓客過山畱飲彌日頗知爲詩嘯歌自娛凡居三年忽曰吾樂吾成都竹溪秦父老遮不能止時已疾矣後是三年當至元二十七年四月十四日卒夫人劉氏淑質懿行公所敬友及是偕其三子巘岒岷扶柩還葬安西之咸寧少陵原都漕公之闕且爲書托山南江北道肅政暢師文以今集賢盧摯志銘求銘墓銘摯之言曰公與仲氏俱名良二千石爲時所器期以公輔年位未防者豈以公年僅過其兄一年止五十七耶惜哉公考悌忠厚深沈明炳朋友孤嫠有不能家必周之使可安以終身有妾慧艶若僻之或告與人語屏所問之則曰吾父也召諸逆旅貌若甚肖叩其離兵失家嵗月與曩聞同隠痣且是公曰而民耶人役也父曰民爾曰欲得之乎對曰鄙人之來直以兒在公所不訪而識之非人父情豈求俱歸公曰而女居吾家終不能抜列羣婢令夫人盡取其奩飾衣服署良券歸其父曰資是嫁之父子泣曰何以報公惟有繪像事之蘄其壽考耳吾友勸農使韓世英嘆曰以義斷愛人所難能其力於爲善率此類三子惟岒爲嫡二女長適李鵬翼次適某銘曰

維公自少期我振耀薄宦入官入衛憲廟憲廟受臣其審其難一簡在心誠推六彈六飛之巡前茅劍外大斾攸經有順無悖方號賓天遭顧世皇佐戎淸居屢摧斧斨虎嘯孤軍保新立壁飲血勸忠一逐防十帝曰歸哉久勞汝西其守髙唐字我東黎鼓鼙之臣孰手威忍或於元元未善憂軫考績多方治獨最之誕誥尹濮俾長吏師俄爾秦憲旋蜀經略輟士茅弧授以錢鏄邊谷用丰就牧成都大兵圍渝十萬仰餔需急應繁無少豫暇朝聴之殷恆燭繼夜庸蜀平矣帝曰僰夷厥俗荷旃惟汝使宜其慰其撫節以華汝大狂兵之小頑訓語始猶革面久浚其心陸馬水舟相望獻琛晚移長沙羞姦窳輩以完吾前惟駕早稅凡蜀齊秦長民總戎三十維年四稔居東人逺遙之在庭使簉其收爲庸寜已是茂我銘丰碑匪伊桓盈英風百世凜凜猶生

山南亷訪副使馮公道碑

公以至元二十八年年五十九九月六日卒官朝請大夫山南江北道肅政亷訪副使於襄陽燧逰吳會還過行臺廣陵得訃於故禦史中丞魏初所遂出涕相弔後後三年始拜其墓指桓楹誓曰公平生交友間文我怡者他日當銘是爲報子休復亦已敍所履歷見求因記前卒六年嘗敍馮氏三世遺文有曰以中議年五十九卒官同知山東西路轉運使故中順方年六十以同知臨海軍節度使致事至通議亦以同知集慶軍節度使六十致仕三世皆止同知亦理之不偶然事之可異者公扺掌曰若是同知不善吾家耶吾他日有避而不爲耳今公之壽僅齊中議校所卒官亷副班序正與轉運節度同知者等六命四世卒致皆不逾六十嗚呼造物之迹人果可以意防見也中議中順通議爲髙曽祖諱仲尹子翼壁考中書右部郎中諱緯世稱馮孝子公之先諱由通議築松庵崧山曰崧後更岵字壽卿童子聰警於書博以疆識賞於中書忠肅公許妻以季之子闕幘由貧試史徵商屹屹自飾不蕩華惰中統建元時年未壯入掾中書職奏事曹防識沈明得失先事日從丞相造膝淸光右部爲郎自丞相辧章而下皆友諮之父子並政法制未苛不嫌也人榮耀焉或才禁中省曹多徒顓庸在列庭加汰擢公以風度修凝敷對有次畱後一故相長左右幕喜气排人諸曹詟縮公不下之故事諸曹出皆總管判官獨抑公眞定轉運經歷換衛輝總管經歷官承事郎令眞定之無極事治考最換令洺之曲周狀其薄貪懦黜之圍防陽急發民益兵河之北公惟視地丁入中甲者戶抽一人籍之請托不行苞苴不入形勢富室施計無所凡竄名他役者皆出僚吏無所姦利其間江南旣一陞議政大夫僉山南湖北道提刑按察司事換僉嶺北湖南道提刑按察司事二境皆錯壤夷蠻人所憚行公冒阻淩歊瘴鄕蠱俗上下山谷至不可馬或轎以杖殆數千里刺舉周治簡削冗長官吏數百臺臣勞之移近畿甸換河北河南道提刑按察司僉事官市民物不輒與直責悉還之罪去官吏三百籍沒賂賕且三千定霜摧電掣蠧朽皆折唐之監州諱發其伏逃訟於朝顧列公實田湖陽三十頃禁殺日殺紆塗乘傳多燒驛薪不法十餘事詔禦史問之無絲髮得抵其誣罪陞朝請大夫江西湖北道提刑按察副使未代棄歸尋仍前官換山北遼西道提刑按察副使以疾辭行臺臣終日舉職風紀求歸者其私不可去也擇其去家近在十捨外者以便之再換山南江北道肅政亷訪副使命下數日卒僑葬檀溪之東筮仕至是三十餘年恬忽時榮退易進難數命皆家受之臨繁處劇暇豫而集遭佳林泉野服佩寶璐鳴琴賦詩忘反移日觀所號雪崖亦可得其嗜尙已俸入盡於給故家之孤嫠與娛賓購鼎彞書畫故遺業不盈十金所標襮其閥甚髙跬步恆以羞親爲心迨气息奄奄猶大書松庵墓馮孝子墓雪崖墓賜休復曰各伐石表之阡亦自喜其善全歸也遺文千篇晚而筆力逾進辭多雄剛深古畀於文者不能句求凡再配前夫人楊氏卽忠肅公妻者今夫人王氏其母休復與休復母之兩致其道不知者不以爲前夫人之生觀行有家爲徳如何女溫香幼三男孫鶴齡齡彪齡二孫女皆下殤銘曰

公生自孱見靈奇也蔥衡鏘然妙爲辭也人一善偏已兼之也其蘊淵淵介介持也其履平平循循施也入司奏牋出縣爲也同不俗牽異不離也責言言宣責事治也憲府所纒吏不欺也風行嶺壖江之湄也防耳順年不云耆也厚夜長眠寤何時也聞之隕多舊悲也曰良弓傳子爲箕也柔木不世業悲也獨公靑氊守不移也世徳陶甄不外師也子於父田播其菑也父材楠楩子構基也有華蟬嫣冠雙綏也與乃祖背官醜夷也皆不持銓衮職裨也豈天爲懸座右巵也不盈其泉斯不攲也信彼微權馮氏私也滹沱之川浩彌彌也苗冑必賢餘波滋也母折楚篿以筮疑也麗牲有穿徴銘詩也

中書右三部郎中馮公神道碑

中統之元肇分天下爲十道道置使以宣撫之我先世父中書左丞公受任天平僚列聴自辟傳我眞定將以公偕懼不能致乃踵門自起之曰天平地方千里戶版賦出將半諸道而寄至庸淺非得淸厚和愼舊徳雅望如先生者孰與匡政令之不逮而抑其過先生負用世才不及見之太平有兆之時陰拱何時敢再拜以參議相屈公答拜曰某學不切時無有可資吾相取者然不敢虛盛招遂就車行參議無防時中書省召入爲右三部郎中我先世父以奪吾賢佐吾惟賴以爲理居無防時亦去公在右部故相贈太尉史忠武公贈太傅文貞劉公平章趙公宋公張公我先世父及左丞張公大參楊公賈公尙書劉公稽古議制動見咨諏又其始至宻院未辟憲臺未建尙書未分兵刑工三曹之事叢坍繁會決門開裕於刑尢愼卹禁天下諸侯不得專殺罪人死者奏可乃論輯要令條付之法吏俾有持循獄成不輒置辟必疏其情文疑闕讞下有司緩湏臾無死以冀萬分一朝或生之也遇於倫敗常者必峻治竟之羇縻之國臣或失對都堂欲詰其謾公言冝示有期不可苛明以怛向化以故於今之治文物燦然非夫人與有佐理中元力耶公諱渭字淸父姓馮氏其先居定之中山嘗臣五代晉由齊王虜於遼從徒北京家長興遼滅來南系緒則自公六世祖可譜蓋昱生道以再世不譲仕生金承務郎居泗承務生中議大夫同知山東西路轉運使事仲尹中議生中順大夫同知臨海軍節度使事子翼生中順大夫大夫同知集慶軍節度使事壁公之考也自中議而下三世比及進士第獨公由任子仕人疑其爲問則曰延賞及世自有虞已然歷古不判如曰假以爲忠勞之勸是後世訹廹以利之術非聖人大公至正遇下以誠不忘先烈之義故其子孫不敢以能自致富貴爲賢而以獲繩祖父踵武爲光也自後世科選之法興風聲之相蕩波流之相軋鼓舞奔走一世之人使子孫恆有不籍基祖父可得自我之心甚失興孝天下之道近世惟程夫子仕由先妣我法行之上有稽先王之經下不絕先人之澤初掾尙書刑曹移掌機務後掾尙書省知選除金已蹙國一闕守者無慮數人懷告身致曠數考無所於任吏是職者人恆聚詬其短有見讐轢者公覈精宻而先後黜陞動有比依號爲允平出佐靈壁帥府李全聚兵楚州觀望前卻不一其操於金於宋皆未有屬帥遺公馳說之欲屆而軍受命卽行不爲吾身叵測毛髮計至則撼以大義陳譬懇悃其防惟在不可遺棄故君一言全未卽從亦壯其能使不侵辱善還之守均州軍事判官攺南京右廂機察初金還汴通議將逾河追及行在失公妣夫人趙嬴博間公亦竄避梗棘茹苦徒行勤以事存哀以求亡通議感其志曰禮父在爲母齊衰期父必三年然後娶達子之志也曽參以孝已殺伯奇放皆自後妻爲曽元不娶終身吾年今五十其達汝志亦不娶終身金亡侍通議北渡河崎嶇齊魯郊以還眞定出則親僕禦入則操井臼求擇孤臣亡國之戚不失故家素宦之習可防甘其口體而夷懌其心思者皆邭躬爲之日夕不去側立而坐休而出一命之湏略不自遂積嵗爲世不異一日戴白紛如猶爲孺子時也執防奉祭哀敬兩致世多不字惟曰馮孝子化行閨門夫人事之嚴師也出與人交賢愚貴賤一接以敬別置白黑胸中故與學士魏玉峯內翰元遺山學士李欒城故承防王愼獨今承防王鹿庵最相欵習讀書爲文不廢風雨寒暑節錄經史細及箋訓又搜輯金代文章凡積若干百卷専經左氏春秋爲右部年七十日吾家由轉運卒官年五十九故臨海集慶再世皆六十致仕獨吾貪榮滿年格歸若後矣會子今朝列大夫江西湖東道提刑按察副使岵自省郎出令無極曰吾祖臨海爲是吾獲從養於是天之私我多也平生曉行衛生法年八十二猶形神精彩動人以至元庚午閏十一月十九日卒無極寓捨還葬眞定三橋裏之東南原通議之兆文有常山集行世凡再娶前夫人王后夫人師金尙書右丞安石其從祖父岵母也孫休復男曽孫鶴齡齡二人方童女曽孫一人尙穉後葬之十九年當二十五年戊子岵以公未碑棄江西憲副舟達襄陽六月又防暑入鄧示燧所自理埋辭白以先人與而先公相好爲故人今繼室汝姚氏甥爲銘先墓碑非子誰義爲蓋朝請先夫人楊今夫人王其父詳議諱徳溶我姚氏所自出之離孫先世父昆弟叔視之夫人燧姑道也用是不辭銘曰

維斧鉞威君之所司奚取於臣人牧專持用誠允明猶屬僭弄矧肆師心刑典不奉中元乾綱旣收旣張有罪我在敢越奏當公時用獄上體帝徳疑昭枉書情狀巳襮宜刑於辟宜亟徐之恩澤涵柔或幸庶防輕平匪寛猛匪深害今三十年作則攸賴古曰仁人利溥一言矧士弼教出治原所又曰仁人立本孝子反覆揆公終始良是公孝越俗格父之慈獘齒寜鰥矢不再妻曽元以還兼公而兩淸風在碑無期將卬

牧庵集卷二十

欽定四庫全書

牧庵集卷二十一

元姚燧撰

神道碑

懷逺大將軍招撫使王公神道碑

王彥弼方總管南康過燧舟中曰弼老矣將委印歸畢先人墓事出故人監察禦史啇琥所狀曰他日必來徐大參琰劉集賢因與燧三人一人銘之足矣劉集賢亦物故餘火參逺莫相及且弼嘗事汝先世父左揆公東平故惟君焉請又曰自弼及與君友二十二年別君者幾二十年不於是焉卽求以待他日具禮備數而走三千里之石城恐弼暮塗𨿽倒行無及也燧曰昔司馬遷述漢傳皆搜訪舊聞與遺老之言爲之蓋熾史者宜然非必其時功臣子孫一一求見而始援翰也燧文劣下固不敢自方先賢而其職亦太史也今而曰先左揆門者其可讓爲謹按王公諱興秀祖忠信考濟皆農蠡之博野宋村我太祖始加兵中原圍燕不攻而坑中山蹂山東河北諸名城皆碎已防金不能國可必滅也自將徵西而畱太史國王穆呼哩徇河北未下城邑其年衛王弒宣宗立南逾河都大梁兵興民旣困徴求之繁餽餫人畜雜死道路至不賴以生有遲我元兵者曰敵勢甕來耶亦有不白吾令特誅其後服望風畏之不敢至者公聞兵將至曰丈夫生三十年而勞苦耒耜屈壓極矣今已委身餌敵暴骨艸野且吾君已出民民尙𨿽死哉吾有自圖富貴耳乃以是撼三十餘村之民汝幸從我我能活汝乃將壯士數百輩出蠡疆迎雨大帥萬戶劉伯林禦史夫夫蕭公降帥善其來與之幟曰張汝之鄕我兵自斂戢不汝侵也大兵及城城方力完守具礟死蕭大夫兩軍憤厲一鼓屠其城無噍類遺而三十村無毫毛傷者兵去而艱食民死相籍公舊富粟地藏盡發以廩餓人又假爲種貴其力田作以繼糊口又築屋數十楹以居病俾醫煮藥其間時其衣食所活又甚多以徇師王徇地大名東平益都功陞新軍千戶又陞萬戶從師王朝太祖京兆漠北時恆山公武仙壁眞定西山滄海公張福柵信安水中授懷逺大將軍招撫使賜金符令招之僅得兩公潰民令防居祁蠡深三州種紅花紫艸以供上方織局後由諸侯王及功臣家爭遣使十出括匠天下劉某以大丞相行尙書省於燕亦遣公括祁蠡深三州匠爲局使公監之先是常祝天曰吾遭此大兵未嘗妄殺人死者活之饑者食之藥其疾而賙其不至未嘗不力於善也而天報施我者使五十無子何獨戾耶明年彥弼生至是告老以彥弼襲職彥弼能譯言嘗屢使憲宗朝少尙气任俠其友不幸爲禍彥弼願揕匕首仇人之胸幸自屠死不悔友止之中統建元我世父宣撫東平召至監米家倉變陳惡爲白米八萬石授提領東平路鐡冶右丞相薦之平章塔爾琿公後姦人多竊馬始互市朝廷議其禁始置潼闗大洋孟津中灤三漢等所以徐邳八提舉俾司糾之凡乘馬而南者必視其傅平章首廌彥弼可任我左揆亦譽曰吾知斯人有敗則咎余平章言是以奉直大夫提舉潼闗十二年公亦從養闕下以至元六年三月八日卒歸祖塋夫人張氏年七十三前公卒子男三人彥弼所至事治發姦人爲起三百餘闕下得省參費正寅連謀宋書論誅如法闗南禁溝髙有支渠久堙其源公割俸瀹之至今防漑利者二十村再換中順大夫黃州路宣課都提舉民不苛擾而額亦溢再授知安丰府今以少中大夫總管南康治皆有迹仲彥柔季元柔早卒女一人適李信生子讓與一女二十而寡誓不失身爲夫子羞子今有官於朝事聞廷臣節之聚土旌裏門矣男孫三人元徳元顯校尉金符海道運糧千戶元慶忠顯校尉安慶軍總把幼元恭女孫五人長適榮祿大夫平章政事史弼次適江西同僉樞宻院事陳柔次適滁之六合令董仲次適里人薛某幼在室男曽孫四人二早世二幼女曽孫四人亦幼評者謂史行部與公皆以鄕民迎降太祖史氏自太尉與諸子孫將相五人而公之子猶調常銓總管下路何其厚薄遼逺不相及而兩女孫之夫顧皆將相將天移報公徳他門也耶誠然亦理之未塋者燧取銘之銘曰

觀先漢臣陳余張耳耳終漢事余中畔棄耳有趙王余斬汦水天方與漢能與者昌天與仇之宜旋踵亡效於計數一軌千古今蠡爲州中城外鄕城捍恃彊噍類悉戕三十維鄕公樹降幟豈獨室家雞狗完遂人曰是謀王公爲之孰是吾鄕可命寄玆旣全而兵又廩而餓又朂而稼假種耰播有疾與貧我屋其居於父母邦推愛何如止官懷逺惟富其壽年幾九十一世誰又而其再傅而子而孫金紫垂躬常銓一門兩女孫夫顧皆將相移報他門非天莫諒維天道逺人迹難知其張其門或在異時螭首之碑有光前兆琢銘昭昭來世爲告

鞏昌路同知總管府事李公神道碑

公諱節字子忠考諱松金寜逺大將軍輕車都尉隴西郡開國伯食邑七百戶由鞏昌府僉事遷其府判官行元帥府經歷妣夫人髙氏從封隴西郡君祖珪以開國貴贈隴西伯妣夫人某氏太君曾祖槪气服其鄕鄕人曲直不愬有司求聴其家髙祖澤而上不可世也其李姓隴西人者或曰猶漢將廣之苗冑公生而剛明其尙气俠得賦自家長知讀書曉習法律遭時艱棘以戰勞自惇武歷忠勇忠顯三校尉旣官矣復慨然曰吾自求樹立如人曰吾薄門功何如卽吏部取廕試律射皆入等出身奉班只侯監華之渭南稅未上行省開國平涼開國爲奏差經歷鞏帥田瑞欲異圖方閉壁錮人出入是日公乘夜縋出走平涼上變及官軍至故便宜都總帥隴西義武公汪世顯時爲門將開壁納之防瑞置法公以先時發膚功轉防州軍事判官超鞏昌元帥鎭撫都彈壓兼照磨加忠武校尉便宜都總帥府鎭撫軍民都彈壓天兵巳殘陜西完顏仲徳行省於輩招集熈河慶陽二十四城防亡將卒數萬移鞏治依險石石門山知麾下元帥義武忠壯可倚時節至其家拜事其母無異生已金社將隳假義武以便宜都總帥身將三千人東援道敗之餘才三百人連汴金主已播不至家追及於行說令西駐石門因秦勁兵以圖巴蜀不聴走歸徳走蔡自經死仲徳赴汝水三百人皆從死惟十二人爲謀勢今業然石門日夜望吾東音計今日卽徒死無益必歸必報十至秦州爲秦所止二人越去語鞏時秦帥鈕枯祿已不受鞏命自爲七省顧檄義武來計事開國謂義武無行請不往嘗從公旣至彼以失乏軍興錮之已誅數人開國度不可得脫殆呼公前曰吾書爲賦誤語置枕丁卽自經其帥欲並除公賴賂珠其妻免始從防歸之郡東原未卒窆聞敵且至眾悉防去公曰吾寜蹈先白刃不忍敵坎不掩暴吾先也竟卒窆去敵旁午馳終不至塋義武孝之俾襲開國帥府經歷蓋甲午正月金亡明年十月其府猶稱天興義武集將佐曰主今亡矣誰與爲忠人以羣盜遇余率軍民萬家爲口十萬來降皇子奎騰義其後服曰爲臣能然何忍罪戮仍官以便宜都帥府凡其前所節度二十四城還受節度公亦仍前宜都總帥府經歷始去險就夷還各城居官舍民廬皆翦荊棘斬蓬茅爲之使人父子兄弟得以休養生息至今西土種族殷繁誰之力耶尋陞鞏昌府推官訟淸賦平再還其府判官帥從大軍嵗入伐蜀責使繼餽𨿽千里數石不能致一之地不匱功超僉兵馬都總管府事俄權同知兼便宜府經歷方年六十忽不仕而樂礫石山水爲墅其間號蟄窟老人不踐府城絕口官事樹桑及他可材之木若干千章奇花珍果埒是惟樹松二十四不多益也防泉列石幽蹊危榭人之至者瞻眺望歸如在物表時興佛老之徒研思丹方奧典如不足日故舊或過必烹羊系豕劇該縱飲厭醉而罷來者共席不賤耕樵年八十三聰明輕矯不衰壯時登樓上馬不借扶掖幾杖非不禦不設也一日疾子孫問焉顧庭筠等語汝兄以防來其以爲言奴婢數十家吾食其力久其民之以至元甲戌冬十二月三日爲詩而卒計始爲墅實二十四年或曰二十四松蓋前計所止年也明年三月甲戌袝之襄武城東原先塋二夫人陳夫人前卒二十年繼夫人王前卒三年三子庭玉今資善大夫行西等處行中書省左丞庭鈞鞏昌路兵馬副都總管僉鞏昌府事兼便宜都總帥府經歷庭堅便宜都都帥府鞏昌路都總領二女一適輩昌路都元帥兼權便宜總帥汪翰臣一適魚溫內外孫男女合八十九人曽孫男女四十六人平生篤於人倫妣夫人髙卒事繼妣楊夫人不知非非其出及卒遺二女俾陳夫人子之筓未歸者厚其資賄嫁成州武亨在抱者撫至成長嫁帥掾南汝徳又嫁弟忠孤女鞏昌元帥府參議都總領嚴孝忠弟賢府判官卒其子至鞏昌都總領庭某壻劉氏夫婦皆卒又撫其孤女嫁帥掾張珪後庭玉自蜀軍中嵗一再或一來覲公不善曰古人以戰陣無勇爲非孝豈可以我故輕去而軍且吾所以甘伏田畆樂之終身而不悔者以汝及功名之防有搴取之才必張吾門於他日孝孰大是若晨夕侍傍不乏致養則汝弟責勉思吾言無以匹夫親親爲心故庭玉一力邊陲最是質子至將相凡六十年﨑嶇巴蜀甘涼之郊隳名城摧堅陣徠僞臣禽逆王與斬叛將大小之戰四十爲時勞臣又善謀畫以世祖之聖能受盡言而不罪人至入告大計諸侯王猶苦於扞格自余老成顧問之臣日月至前如承防王公一咈其聴雷霆之威幾不可濟而皷鼙之帥逺闕廷數千里數嵗不一至焉從容片語回軫聖慮於十年之後而得開可田何道哉豈言適其時不泛不迂而切事情然耶亦素諒其忠也書之言曰啟乃心沃朕心尙其似之此二官之篤其眷者嗚呼有子哉銘曰善爲塗行日昃而息所以再程不窘其力卽小而諭公焉似之謝仕未衰豈年是期無稱平生日托巖穴徒興艸木腐泯爲匹思公荷戈遂逐羣雄四顧長嘯橫厲云風事揆義爲不罪於教語臣而忠子職已孝人紀立矣爲榮斯多人爵崇庳我謂斯何爰樹礤山防蔚阡陌匪利斧材惟以種徳責報其子捷於皷抱曾未卅年將相身都有不話言言而旣績惟不授事授靡不力嗟今之人或難其全不難令終而難今傳公兩令之桓銘斯琢於礤之山式配吳嶽

少中大夫靜江路總管王公神道碑

惇武校尉衡之酃縣尹天錫手事狀拜而言曰先人少中大夫靜江路總管始從事故宣撫張子良公於歸徳實先生族姑之夫後以掾事先少師公於汴則天錫今請匪直以先生銘賢公卿之墓之多而來以先人兩公故吏有好故也則昭誄墳道者捨先生奚托先生亦奚其辭燧諾之曰子言良是而先公及識之爲序之曰維王之先天平人曽祖而上逸其諱祖鎬金泗之虹縣丞考瑀皇大將察韓署爲睢州軍民長官初大將嘗徙淮南某州降民於睢以其家涼再西徙於涼而奴之爲其總管李侯訟之大帝潛藩爲下教正之還民諸睢長官所領實是民也公諱鈞字閏夫幼而惟儒之師長學吏事流輩以爲能惟惆儻自許不凡每恨枳棘非鳯鳥所巢知者奇之惑者笑以爲誇也歸徳鄰睢金季宣撫公自範陽將其部曲奔泗州將楚將者潬其驍傑與一軍多冒法難馭謀殱之宣撫覺一旦大閱戰士率其徒十三人突入斬楚並其軍徙泗民四萬歸徳中統之元公始從事是府至元五年故左揆劉武敏公開用兵端於襄陽詔集天下兵臨之制寵武敏漢軍都元帥専將其軍其年又詔先少師開省於汴足其餽繼明年擢公掾省九年公防撼武敏中合機意爲奏官以從仕郎其帥府經符金符故丞相史忠武來蒞師明年襄陽下奏官以襄陽總管府判官十三年詔以湖南戍軍多疾恐坐不習食稻俾公舟粟若干萬斛如湖南故丞相阿爾哈雅所明年丞相奏官以奉議大夫行省左右司員外郎遙知慶逺府又明年升朝列大夫左右司郎中皆仍帥府金符十年升中議大夫永州路總管二十有四年升少中大夫靜江路總管二十有七年龍集庚寅夏五月二十有一日防雷州官舍年六十四子天錫迎樞歸襄陽漢北古城後十一年始具碑墳道鳴呼槪公平生遷七官未嘗一遭暇豫掾省則當徙河南汴梁之民屯田唐鄧申裕嵩汝六州之郊經歷則畫夜介冑虞敵行壘判官當詔故太傅巴延公將數十萬眾南伐大集啟行襄陽公位府末屬軍旅百需朝出而夕責成其躬徴呼之煩有窮日不遑食者當西南五十餘州新下而宋餘孽兩王儧號海中逺則廣之東西瀕海諸州近而衡永全潭之屬縣江北黃信陽皆袒臂和應覬受僞命以自爲名賊殺長吏平民據州縣壁山柵水負險騷亂者在所千萬爲羣鉏鏟底平公爲員外置同正其安集之方諭信之言撫綏之使傍午於塗幕畵居夥公升左右司郎中之明年兩王死丞相加兵瓊崖儋萬海外四州畱後造舟鍜刃饋糧一切供億靡不皆集爲永則前政當周龍張虎剽殺之餘長吏利之根防深治以取賕售公防興事者以法寜謚而休息之州民與儒爭防其徳狀其治於省數百輩遂有日本之師賦造海艦皆取材於民而促其期艦於矣犯法臣平章省復覈有司侵牟爲計局責償之徴斂戶及爲靜江始是郡由抗王師防而坑之官寺民廬一炬盡燬惟婁鈐轄將所部二百五十人壁月城丞相小之而多其忠曰是何必加攻抽兵衛之視其終何爲也逾旬婁奮身前行曰吾甚欲降加苦饑何茍恵賜之食惟命乃遺牛數頭米數斛壁下之部將開門取歸復闔吾兵自上瞰之其曹分米炘不待熟生臠牛噉之立盡飭其曹人擁一火礟坐然之聲發如合數百雷霆爲一城土震落煙焰蔽空吾兵有驚死者火滅骨盡無圭撮遺亦死事之奇哉迹是可灼其爲新造之邦之民也又防再詔皇子鎭南王再徵交趾民懲前困皆捨業而逃十室空半省檄公身至海北十九州督餽檐負逺向者無慮千萬夫軍不匱儲又持詔料民海外凡四涉鯨波得戶增多其舊十有六萬省又爲計局責償料民侵牟而徴斂滋酷幾是數者皆取民怨仇人循墻而走者及公爲之不鷙其威而事功立馴難事之臣而使辱不迨已其才長治劇將順何如也舒嚕氏遼之貴族世連姻帝室由金譌爲舒穆嚕夫人舒穆嚕汢漢萬戶老格之孫琿塔噶之女萬戶圖嚕之姊也歸王能顓家政公卒而門戶益樹立𨿽天錫一子與婦孫宣慰女甚愛之者嚴於教朂不少借以顏色俾以廕及天錫尹酃縣亦確確其艱哉內外姻戚皆服其寡而有操公元配楊氏續廬氏卒盧兆盧惟一女與今三女皆他夫人生子如已生一適某余幼銘曰

惟玆下民陰隲有天或閼而貧或華以綿世之信之如寒與暑其未逆知不一方所而獨於公始終西南由宋而汴而襄而潭而永而桂極海之外一逺而宦一振以大古九其命今品反之九命無從九品則卑公品登三實古命七州牧侯伯其揆歸一澤俾及子吾元之仁七品官之酃尹發身何嗛於生何憾於死文以列功碑漢之涘

平涼府長官元帥兼徵行元帥王公神道碑

王氏由宋惇武將軍嘗令鳯翔之岐山官卒子孫遂家其縣之姜村大父世昌業今進士舉父大用以材武爲千夫長生公而卒公諱鈞以幼名戚七行爲孤童子時鞠於季父大有所已犖然有立志長以俠聞自令而下一縣之豪無不與之遊甚爲季父所知期以克大吾家防我元加兵闗中其視大城堅陣不啻驚風怒電之摧枯震落覆之如此其易也幸大軍去而羣盜復起岐雍之郊百千爲曹以剽發財粟爲業及旣殫亡無所得始掠人爲糧於是行省開府長安累調軍誅之不能平長安路絕而生齒益耗矣公倡集鄕兵萬人自將壁拙山後移壁三稜堡偵得賊巢窟縱奇擊之禽張嵩北山斬安和扶風遣辯士說降梁七晜弟幹州梟楊政馬超山磔綫張汧陽並將其眾上功幕府遷都督控再授鳯翔安撫使行省棄闗中而東乃移所部與邠涇幹恆數州流民復鳯翔繕城郭辟田野爲戰畊具劉咬章自敵來歸麾下多謀殺而取其財者公壯其來發卒衛送入汴由是汴都方聞闗中城邑猶有未盡沒敵者遣間使懷金符卽拜鳯隴元帥壬辰大蝗饑移民就食秦州始與今在丞公之祖汪便宜義武公合力拒戰甲辰金亡明年廼下我元義其後服釋不罪也俾將所部從伐蜀自效其年鈔沔州防大安軍明年破成都入其郛其年入覲以功賜金符仍故官帥隴州明年防遂寜明年襲萬州戰皆防又明年由鳯隴平帥攺平涼長官元帥兼徵行當弭兵之初平涼之民披林莽茨屋以居者無百里食半蓬稗故部曲聞徙鎭皆扶攜老幼以從嵗中得萬家明年再從伐蜀再破成都虜其將以歸完朝駐蹕六盤山平涼實近都供億之湏使者徴發旁午一日數輩皆取給其家後賦入粟沔陽率十而致一皆不忍徵之民爲代輸三千石故二年闔郡帖然復亦由此故比他諸侯家至今爲甚貧凡在郡二十年請老於朝以子贇襲職又八年當至元丁夘春二月五日卒年若干其年四月歸岐山之先塋數百里間輀車所塗民哭之如失其親戚爲位以祭者數萬問之則曰吾屬皆昔見活於公者也夫人李氏同郡著姓前卒子二人贇某官由知平涼府轉同知安西路總管府事方爲之資授室而卒男孫二人未名公以不及養先公防之終身四十年不禦肉受官必推功二弟初爲鳯翔安撫使援掛招討使琳都總領後爲平涼長官元帥兼徵行又引珪代徵行琳爲副帥陞爲郿州復以珪兼知州事雅善岐山令進士劉繪相失兵間及開帥閫繪爲民洛西宋自襄鄧並西山出兵爲刼居者屢急公爲其車馬逾三千里迎盡室以來敬事而歡奉之數年後聞定乞去固畱不可厚幣歸之若是者皆坐資篤於倫理不待學能者也大本旣立其他聞人父子兄弟虜於人必捐金搆之以全其天屬得蜀士則延致幕下俾有食以仁其妻孥又其稚也銘曰

遭時之艱不武有力可以服人人則見役大兵之餘梟狼蝟生膾脯視人何忌不行公憤以嘆嵩呼右袒義而從者旋踵盈萬梁氏晜弟嵩和政張凶饕幾時身膏斧斨大慝旣殱儔黨謀我有以恵徠用烏不可汝饑然耶我汝糗粻寒切汝膚我有衣裳人人奮激昔迷不又恣公使之公令敢後滄海稽天精衛所仇誓衘木石以絕橫流金亡明年猶用其正元輿一軌來方請命從徵庸蜀疾戰先登奏功斬墀稱之曰能金節命書擢長帥閫萬室通都棘茨起本使不授館至卽我廬賦粟逺輸我牛我車種徳在人淪浹皮骨年胡可長名則不沒矧子肯堂有文而才務昭乃先未艾其來於岐之陽於渭之涘琢詩穹碑終古之視

牧庵集卷二十一

欽定四庫全書

牧庵集卷二十二

元姚燧撰

神道碑

榮祿大夫江淮等處行中書省平章政事遊公神道碑

公諱顯字子明以至元十有九年拜榮祿大夫江淮等處行中書省平章政事明年夏四月二十有一日薨於位享年七十有四明年十月二十有八日葬汴梁祥符縣之西鄕後是二十有三年當大徳丁未其元子海北廣東道亷訪使永錫俾其猶子偃自汴而郢持故翰林侍讀學士髙凝所次事狀以墓碑見托燧徴而敍之遊世不可逺本考逸其諱妣呂代之崞縣鉅姓嵗爲羊裘三千以衣寒者傭工鑱平太和嶺石路艱崎步軔售直白金爲兩五十又伐石橋崞水以通夏冬閡漲病涉鄕民惠之目爲崇善老人天馬南牧金宣宗播汴徙君許之臨潁東臯卒其地嵗壬辰防許公大帥巴爾斯布哈帳下由是善國言俾經歷其府事後同千戶阿爾烏蘭從諸侯王南徵破金商鈔房禽何太尉襄陽下帥府版爲副逹嚕噶齊軍將劉儀段哈雅實克叛執公送建康太尉劉石河言其材武於制置孟珙防珙移節於鄂遣石河防秋淮漢公說珙求爲前茅遂得俱北將及隨與田僧住二騎夜遁豺虎縱橫出入林莽瀕死數數及鄧之新野適阿爾烏蘭巡徼相顧悲喜偕至大將察罕所爲驛致龍廷嵗庚子入見具陳恩主棄妻子挺身來歸及自建康抵鄂州軍鎭戊形便兵食虛實我加兵誅可以必舉太宗喜顧邇臣曰若軰曾防一言及此因嘉嘆公昔太祖由一回鶻迎降賜以羊馬授之璽書從其所爲人無誰何卿自脫敵死間闗以來又非其所欲賜白金五萬其兩用之有竭其封襄陽新民二百家世爲佃民加錫銀符錦衣二襲亦授之璽書從其所爲人無誰何歸率是民復堰鐡拘壅湍水爲渠漑稻田千數百頃人賴其利後宿衛憲宗制授之璽書從其所爲拉吉爾廸幕長且行賜之酒辭帝曰卿辭朕前將飲無人所耶公曰臣何敢面欺今旣效死軍前請從此十年不禦歸至鄧大帥軍漢北敵壁間寂無人開門防幟招諸軍進及帝自將伐宋謀由蜀入兵及散闗公諫巴蜀水則江流悍急陸則陟降山巘舟車皆不可施利餽繼甚艱六軍出此恐非萬全之策不若取道闗東夷塗直臨江漢世祖時方淵龍帝曰左方之師朕已付之業已至此其有時宜卽彼言之嵗戊午也明年世祖已禡而南追覲於蕩陰教自今凡所欲言指故平章政事亷公時以宣撫從徵偕以入告大軍至黃陂責中書納罕資取敵舟公言斯人傲忽於事恐旣集者不嚴守警將復散走而果然俾公治別帖萬戶戰舟而篙師不足公曰江南之民居多瀕水無不能操舟者盡前俘壯士立兩幟下令能右否左得九百人遂濟江授之銀章行宣撫使世祖正位宸極中統之元制位中書左丞大名宣撫使張公仲謙下明年代張公爲使其褒辭曰割愛就義遇敵有功處已端方臨事敏給又明年李璮反盜據濟南張公撫訟公嘗通書璮帝謂近習防某豈爲是者鷙禽爲狐所憎然耳及籍璮家而書無有勅以訟者付公聽其甘心其人亡命逾年公召至其妻子曉之令出保無他也其人膝行於庭祈死曰曰吾誠爲是汝言而可吾所無有而汝言然汝爲妄人敕聽吾甘心則生死惟吾吾其忍汝殺如昔遇之公以平賊入賀進宴故事非宗臣國人胡牀不入宮門殿坐皆席地不爲設榻侍宴不稱觴至是公請稱觴制可之後賜黃金盈斤他日帝燕坐虎帳方止人入宮至爲衛士所訶爭呼於庭帝曰是非防某聲耶召入詰曰何爲而然公對臣將有請爲衛士所邁不知疾言上徹宸聰罪滅死帝黙久而出之裕宗時爲爲中書令樞宻使適至復召之人令盡所言對以臣聞將攺宣撫司爲宣慰司且司者官之名也使而下官之人也由所官之人非才事故弛而不治何闗乎官之名今𨿽變名宣慰不求惟賢惟能任之仍夫宣撫之人猶惡夫鼔不鳴而新其枹聲豈加大哉因歷短諸臣無少借隱帝顧裕宗曰汝他日求可眷倚者須此輩人至元二年進嘉議大夫益都路總管兼府尹未幾攺南京路總管兼府尹四年攺大都總管兼府尹公因以乘輿嵗來居冬其儲峙谷食馬槁稭諸物和市之民直多不給爲所司盜有豪宗鉅室田疇連阡有恃不輸中下之家率反戶及公則以物力多寡差賦之直已無所漁牟敢有爲舊驁猾者悉論如律民力紓息其半賜楮幣五千緡入言左右兩丞相安圖巴延二大臣者一居中書其事足治宜分命左丞相爲樞宻則六軍之政將日齊肅於前制可以巴延同知院事六年授河北河南道提刑按察使八年防陽用兵之四年攺總管水軍萬戶創石囷七於漢中流以絕敵舟馘圍之兵千攺陜西四川道提刑按察使皇子安西王國秦未至公見之六盤順聖皇后賜金帳載數十車用事臣欲置憲府奎鈞慶賜之閣憲副張庭瑞不受曰汝總管自有府其卽彼以置畱車一夕用事臣才其不恭銳欲深治力陳辯且責其人霰珍罷右丞相入爲大官人有事幹者斥曰吾守大釜鬲者他非所知汝王食官不師此而行乃越職沮撓風紀或帝聞之謂王弗戢左右也王𨿽不善以受知列聖身見其摧大臣於庭且聞帝托裕皇於他日者庭瑞由以得受輕罰二巴延濟江下鄂帝曰防某曩者曾事列聖於朕前策取江南熟矣非直能言亦能爲者今聞濟江而獨不與意必熱中其召以來授前軍宣撫使大軍臨蘇公從七騎薄城呼曰我防宣撫也來曉告爾州州將丞相奉詔諾諸軍以平江南誅賞精明其早自來歸取富比他州將不然梯衝一樹則加誅後服爲屠屠常州續耳無殃生齒數百萬也王安撫卽以城下公身至坊市集吏民諭以天子仁聖威徳軍律降城不誅其安爾室家無恐或持金爲謝曰吾非利貨爲者授蘇州宣撫使遣人四出招來逋民凡得十三萬家貸倉谷爲石百三十萬爲種於民約秋熟償官民歡輸之無少折閱十四年授中奉大夫浙西道宣慰使杭民聞來相語曰吾屬幸哉善撫安蘇州者防公至矣明年入覲布幣蕭墻俄帝輦至顧謂之曰卿老人宣力良多一日俾坐胡牀持枤指使宮門何事不集其日入宴坐賜之榻輟大官所上飲食之後疾遣使醫持藥衣白貂裘皆殊恩也疾已入謝言江南賴陛下神武文軌一矣惜往敷宣聖化者不稱任使勅語之中書其年國人爲浙西宣慰使者死省奏以國人嗣爲上曰防某非國人何且指盜殺臣爲平章者曰是不可居汝下者豈可久使亞人明年授中書大夫中書右丞行浙西宣慰使又明年用兵日本江淮福建湖廣之兵將十萬眾皆齊集資食於杭凡廩米八十餘萬爲石又造海艦若干百艘材不足於足勸富民佐木皆酬其直又鍛治甲仗一令之下星火不諭其急動以失軍興緩制敕從事其堂帖無如瓢木弩莝刀皆預爲千事盜殺臣益忌乃好言入聞防某髙年當以某人爲使少分其勞實欲遣位公右上召其人至曰防某老人汝可父事其欲位汝其下三四何所惟其言從十九年是臣見殺於盜其姻黨貪墨姦窳上盜公帑下厲齊民者諸不法皆露而東南新國尢罹其毒公爲鉤考惟是一省徴贓四百餘萬爲緡明年明州民饑貸米石五萬餘約償如杭及再用兵日本詔軍與百需責使供億其時已疾猶支持視事尋薨於楊州官舍斯其所履歷措注寵數大者自余其敏政如尹京日必待命於庭秉令中書乃歸治府𨿽事叢至其前必決一或然火達曙不得家食則必取之市霜雪寒慓至宿於野與造海艦於杭役塲達城二十里比曉已至督視竟則聽政於司夜必二鼓方息其卹孤獨或爲人所抑則不大聲色呴呴導使盡言事𨿽無迹計數以求必得其情其推誠感物如南京盜數人竊戍軍之馬於律當倍其償軍迫南徵爲先假諸公帑同署者難之公則曰過則在余不及諸君與之期日縱盜歸取之家如言而反悉輸之官受罰不防爲杭生獲荷葉浦賊周先鋒輩四人公曰堂堂宋室國家取猶覆掌鼠子何爲皆官以巡檢給衣服貨財遣之曰能與而餘黨捨賊爲平民惟汝反靣叛歸亦惟汝旬月招其黨傾其巢窟牛天王據海島官軍加誅積嵗不能平公惟遣象山僧往說之乃與之偕來凡此皆事動天聽者也三夫人張氏趙氏完顏氏子男四人永錫永祿天祥永弼永祿知延安之綏徳州天祥入侍裕廟於東宮與永弼皆不祿女六人長適陜西行省男趙某次適提舉男路構次適襄陽路總管馬國璧次適蘄黃等路副宣慰呼圖克岱次笄而夭季適史太尉忠武公孫知安陸府史熾男孫四人偃億倫僎女孫二人長適提防奉宸庫爾佳思政幼在室男曾孫三人元嗣元偉元暉女曾孫八人銘曰

在昔英文名城剖分爲開國臣賚其庸勲公時還南首策平宋克沃帝心顧曰禁從咨汝如林孰爲斯言斯猶宜同功勞位尊其封襄民爲家二百其世有之尙力是獲定憲二廟守而不渝嵗賦名城天府尙輸獨復公家盡私其有𨿽儲千金富無此厚英文富之世祖貴之在笥衣之玉食饋之位亞人臣龍光匪夷自夫壬辰迄於乙巳五十年中髙明及此謂非人豪謂之曰何槪其平生庻善則多維列聖知無是爲大爰筆之碑永白隧外金故昭勇大將軍行都統萬戶事榮公神道碑

大徳辛丑燧持憲節使江之東其明年袁之總公榮顯祖書遣屬吏聶復禮主政致父都漕君之與其同官題與別駕喬簣成李仲和及江西憲僉郭貫行省檢校閻宏之書爲先以龎太史詠所狀曾大父金都統萬戶公之行拏舟三千里來宣求墳道之碑嗚呼逖矣勤哉是有比焉昔腹勝軍節度趙慤死於金及其子故同僉書樞宻院事良弼使倭哀鳴先朝願詔詞臣賜銘於石制可則異代之臣能忠所事者舉宜得誄乃序之曰孔子遊太山見榮枯期年九十五鹿裘帶索鼓琴而歌於郕之野曰貧士之常死人之終孔子以爲能自寛今榮氏家橫梅之淸池違郕不大逺豈其遺苗歟公諱祐在金叔世宣宗蹙國播汴河朔豪傑所在爭起倡糺義兵完保其鄕金訹以官兾賴其力復所失地聞公有眾逾萬以爲昭勇大將軍行都統萬戶府事故奇其服別異他軍俾戱下皆華防人望空杠孑旄束斾知爲公軍遇士大夫長於綏懷衣食皆資其家故戰人致死力所當必摧有效蹠蹻膾人肝者立磔爲徇以故其軍生齒並鄰不耗焉卒葬淸池讚善鄕王彊原夫人王氏子男四人興旣嗣將將是軍曰吾於申令之際不得不建是都統旗鼔然戱下千戶皆父之執不可一旦偃肆居上宜貶吾名止曰千戶一軍益躍趯用命其戰必前列以身當當敵有所克獲惟眾取之少不覬見與夫能寛且惠皆聞見之得其家者河朔平太宗卽位三年辛卯肇置徴收課稅所河北東西道辟爲滄鹽辦課官時理財臣爭以苛剝相髙獨能恪其素守人以善譽卒四十五五隆昌堝官堝積鹽而席其鈞石之所次顯與貴女子二適李氏孫男九人當早卒淮都轉運副使自滄鹽利民場爲司判副使淸鹽使至以承務郎爲今官終始鹽官故悉其蓋是司惟榷鹺利煮海爲之竈則不一其所賦車州縣發軔自竈逺或數百里才先與直三分一至堝盡售之一遇霖潦畱陷濘淖斃牛敗車蹄輪塡道策於中書願募商旅納估於官持劵卽取諸竈嵗省車直爲緡三十餘萬今著爲令年饑人噉艸根木皮預虞竈民散亡稱貸鉅家米爲石千布爲端萬分賚之約償樂嵗又大雨水溢竈多冒沒煮不盈數嵗賦用逋度支責徴系吏牣獄再至京師求遣禦史按覆得實復捐七千緡皆惠政也及顯祖同僉宣政院事曰吾子三品榮耀矣遂解組課童耕桑野服徜徉其鄕嗚呼其老子所云知止不殆者耶成漕司巡鹽官次昌珪斌珍得孫都女子女十人適徐李趙某族曾孫男五人欽祖管勾厚財塲繼祖大用庫副次顯祖也今以中憲大夫袁州路總管兼管內勸農事提調造茶勾當袁行江西省而舉刺則湖東憲府宏貫皆言榮袁州糧二千石治最江西貫燧所畏宏嘗同太史氏言皆可信有是能子爲臣明時宜都漕君輕去袖手一堂坐視其猷爲也紹祖以國言教授長蘆慶祖禮部奏差女子六人適齊範王楊李嚴六族孫男五人滋安源溥溢女子子二人銘曰屯難之時弱不自濟其依於彊亦勢必至金徳自宣旣厭於天接淅而南河朔棄捐倀倀遺黎旣安舊土匪連爲羣有侮孰禦維玆淸池海浦在東桓桓榮公萬夫所雄如鳥之歸有菀彼林約束不待來比烏在無他求爲全生是賴譬眾同舟風濤中流莫不奮檝攸濟之求爲將是軍善作士气人華其防表襮自異昔魯烝徒貝曺朱綅何是肅暇千載有今萬夫洸洸不一其面而一其心阻海之甸非一公威而一其仁寒饑在人如切吾身孰有不裳吾解以衣未飱孰有我庾其饎猶惠小小有甚大斯匪曰禁殘寡婦孤兒人魚肉之漑鬵已久天懋其功宜熾厥後子長千夫年艾不遙豈俟曾孫畀其光昭嗟惟令孫才優治賦何便不張無不去迨曾孫貴考槃遽歌子仕父休止足如何曾孫袁州良二千石登古七命其進未極凡之有家孰造孰承詩之金石垂示云仍

浙西亷訪副使潘公神道碑

公潘姓諱澤字澤民宣徳府人府在金惟州曾祖嘗爲州孔目而逸其諱祖祿考得用生行軍萬戶府提控渙及濤與公伯仲氏皆善厚殖其家資公讀書壯而逰先師魯齋左丞許公之門盡戛故習而气大變飬親不違其志事兄愛以敬閨闥有閒及出門庭卑以下人語恐惴之遇夙無所厚薄者於塗必謙謹戀嫪令盡所言不峻謝別用太保劉文貞公薦由從事太府監擢監知事轉貳左藏庫使出再提舉織染局金符在順天路官承直郎宣徳府則奉訓大夫課皆最陞奉議大夫知州兼諸軍鄂囉始有土民以行所學郡旱徧禱其境百神已乃詣郭西泉投文祝曰山川之神其所司者惟在能興雲雨以水下土耳今旱暵如是不能膏澤之神固已不得其職使州刺有罪幸漏譴於明天子必將殃之宜止其身吾民何辜橫罹斯毒則爾神又佚罰矣敢恐恐退俟終不得命當自劾去其夜有光如星騰泉明日大雨爲屋祠龍泉上自公未至州之南並山風爲災又爲文禱曰風者天之號令順四時溫燠淒凜之气發逹遂成萬物者也時自爲惠反之而已災況暴厲無節穴湧谷起飄翔塵沙偃揠禾稼以病民哉禾民恃以生上以出縣官租賦下乃仰以粢盛報事乎神明今使之貧窘無所於食目其顰苦之顏耳乎愁嘆之聲神亦安所利之必州刺之是矜其收是怒自爾風災衰息民賴至今尢究心用獄前政系疑盜八人榜掠百至求迹無所公明其非辜皆出之刼家訟公故縱無幾時而盜果得西京械成獄令待命他郡過治囚號市曰此州之人神明公以爲包拯復生獨不能相活耶公將召問同列謂宜發卒衛出吾界而已讞非吾事也公曰人求直其枉烏可陽爲充耳不聞卒問之蓋太原民輸旣如約矣倉吏不以時受入鈔貴家奴令代其輸旣如約矣奴與僞爲鈔者友陽悔之有我善鈔而歸所僞爲我急其得不詳視也出而用之而事始露有司鍜成之謂利利賤而買之僞爲首當以見知法公列上之竟雪其誣而抵奴與僞爲者法賦州市牛公懲他郡驅牛至官擇可受直聽命旬浹奔走煩勞廢其穯事令持價卽鄕民自爲市吏無所姦利駔儈亦不得上下其直轉知興中州入爲監察禦史刑部主事恃當國臣知多行不法察院召按不能致公從卒至部捕之一訊而貪墨皆出論如律轉僉山北遼東道提刑按察司事治有田民殺其主者獄已結矣公詳讞之則其妻與所私夫爲之乃昭田民當二人法又有訟爲豪室奴其一家十七人有司觀顧數年不能正公以凡今鬻人皆畫男女左右食指橫理於劵爲信以其疎宻判人短長壯少與獄詞同其索劵視中有年十三兒指理如成人公曰僞敗在此爲召郡兒年十三十人以符其指皆宻不合豪室遂屈毀劵民之或言髙麗王有逆意集將吏將徙故都詔近臣偕公卽治公以王今尙主王設舉事主安不知知安不上變聞而噎嘿以從他臣治獄希意深鷙求竟公獨輕平主果馳使明王無有事從中變制使多得罪獨還公憲尋入都事禦史臺剖白羣疑商訂時才自其口出人所畏縮皆身任爲無少顧讓然不專已博咨之人嘗曰君子小人喜以朋從觀受薦何人得過半矣又致察其間有失而不中哉今曰必吾所識則識有盡不足列職中外況未必盡賢人曰可者審可不必囿以資格故評臺臣者皆曰自公都事察院監司一時翕翕勝職最眾出爲江北淮西道提刑按察使按宣慰家兒怙勢抑買民物不償直與償而不滿者皆比贓論後攺提刑按察爲肅政亷訪轉江南浙西道肅政亷訪副使方分杭州州以至元壬辰秋七月一日卒年五十五仲氏子希善希逹五千里與柩歸鄕明年八月始葬先域夫人任也三男希大希成希安大成皆前卒希永他室李出三女適任徐張氏皆士族公旣貴矣進伯氏子希明事裕宗於東宮今出知隰州後葬二年伯氏懼公平昔之善泯其不聞乃身入山惇工伐石求其同門友祕書少監楊桓狀其事俾燧銘之碑燧曰公之爲人桓爲行實文何尙焉念今之世子弟爲父兄求托金石爲傳者或多有之如提控以兄能反復致意其季者才獨一人鳴呼豈不若是不足爲愛敬報歟銘曰

維公生資粹其民彞加及先師北面事之仁義防辭道徳盛儀日耳以闚如垣厚基增崇其卑如田有鎡多稼離離尊聞行知始由家推慈孝防耆閨闥枲絲秩秩其宜出焉郡治視民如兒調均賦夷仁柔膚肌何有創罷其禳其祈山川百祗如指以頥而渥風衰誠之格思罪入髠耏有少枉疑猶已渇饑不身之私竭蹷觧累必出是期發摘吏欺大治小笞戢威顏眉衣繡斧持遼浙江涯皆所往釐在在歌思曰到逺而如何數奇中塗其萎識不識悲中郎諸碑泰無媿爲斯銘如斯琢石以垂信夫他時

牧庵集卷二十二

欽定四庫全書

牧庵集卷二十三

元姚燧撰

神道碑

眞定新軍萬戶張公神道碑

公旣卒於戍所衡州之明年而夫人亦卒其中子世其眞定等路新軍萬戶懷逺大將軍塔喇齊者將歸葬其鄕先塋由是軍受湖廣省節度請告數數終以故事職兵之臣無聴喪葬之文不得命乃曰父子之有在君臣先其序則然未有責其能忠而禁其能孝者吾令何卹俟舟二喪畢葬小從而奪虎節大置於理一惟命竟窆而還凡聞者莫不稱咨其能防流俗善於子職無少老一喙焉又曰公之遺烈今𨿽在人口耳不鑱之石久或遺忘來者或不聞托以計事至鄂持興國校官陳松年之狀來請銘燧思昔貳荊憲由糾郡常徳公時戍是暇則相過年巳六十五修幹魁顏白須蝟張虎目虎吻大掌鉅踵望之森然气欲搏人談其生平蹈危奮先大小之戰數十嗚呼俾聞風飈鼔鼙闐闐矢石餘軀老而不懲者從可知哉則於公爲知死今懷逺以佳公子侍傍又爲知生在古人皆當傷與弔者乃三復是狀嘗善松年之能史惟末憾曰濟江將臣公者皆相而獨後公方人固然於及天之厚公者則若未也蓋列聖之制職兵民者死其子孫皆世之變自世祖奪職民者符節易其故所死其子孫廕而不世惟職兵之臣萬夫千夫百夫長者父死子繼世傳符節𨿽漢祖侯功臣之誓曰黃河如帯泰山如礪國以永存爰及苖裔何以尙諸其有相而兼將萬夫者詔俾自擇爲之欲將棄相欲相棄將故其時有寜棄相而專將者豈不以相能振耀一時未若旣將可傳子孫繹繹無究乎幸公未相相而亦蹈是轍矧他人之家世才一人而懷逺元兄忠顯校尉管軍總把鑄由從公戰鄂之通地獲於敵死之及子回世特陞千戶仲兄史閭亦懷逺大將軍戍瑞州等處萬戶獨一門三人金符虎節千里連州相煥以華則天獨厚公者豈不多且遐哉松年憾者恐復爲公九原所幸也公諱興祖姓張氏中山無極人曾大父大父不仕父林趙州觀察使攺節度判官丞相贈太慰史忠武公爲萬夫日其戲下太宗賜金符千戶老以公世從大將察罕徵淮南能以少兵擊破其軍虎頭關大將壯之賚銀爲百兩間巧於廷賜人馬介冑裝具宋開山南東道制閫於襄陽反防洛西殘盧氏永寜殺縛其守長憲宗詔以漢地兵專受命世祖潛藩始置經略司於汴屯田河南諸州以忠武爲使忠武兄之子江漢大都督權爲屯田總管萬戶宿重兵於鄧去襄不二百里兵信宿至城下鄧甓其城塞西南二門不辟吾袍甲車道屬縣新野西港盡鈔千敵府摘公將兵三百騎與步半追之及之栲栳潭令騎負一步敵奪殳斧謀折馬足推步下騎爲陳以待分騎爲左右翼合擊敵錯愕無所於應盡殱之完得所鈔戰次馬嬰橫屍而顚復騰而上不知左股之折已戰流血滿鞾裹創輿歸府迎賚銀爲兩百錦二端曰未足旌勞資市藥也後敵攻新野又大破之白河口中統建元從史經略樞授東川假以總管戍東安虎嘯一年還鄧戍光化州漕安陽灘禽唐都統防中書左丞劉武敏公拯開用兵端大集天下兵圍襄陽從城鹿門江西諸辟戍焦山敗宋援將張順江中殺溺過所當攻樊城督造梯衝又戰江中火其戰艦防襄陽援樊防移攻襄陽城東南當至元十年凡圍六年襄陽下攻陞總管再官懷逺大將軍副萬戶明年詔故太傅布延以左丞相贈開府儀同三司太保並國武宣公阿珍以平章左丞相阿爾哈雅以右丞將大軍南浮漢而下下郢治漢東築新郢漢西鎖戰艦兩城下夾以礮弩橫鐡絙江中大軍擊防郢北黃灣壁公實先登矢貫左股丞相手傅藥拖舟入藤湖逹漢越郢去從攻沙洋新城防而殱之皆負創先登矢又中額三防功聞錫虎符從戰漢陽之沙武口陽羅堡生獲其將鄭信矢汰左臂漢鄂旣下太傅將大師右丞畱後抽十六翼兵俾公帥師成漢陽公曰吾戰是求而顧責守誰不能守則無所施吾所爲矣右丞則曰漢鄂乘輿所至視爲衝地非材武足以先眾者不可使撫安之不得已往戍聞荊閫遣安撫髙世傑將兵規復鄂從右丞逆擊走之荊江口世傑窮降詔移軍江陵從功沙市因南風縱火樓柵皆然前登戰城上又戰城中蹛血濡跌殱其軍江陵精銳於是焉盡安撫髙逹以江陵降制置朱防孫不出詔以世傑戰而後降非其始志斬江陵市防孫死京師猶沒入妻子爲官奴婢而籍其財右丞功拜平章政事移軍潭州公爲鄂公省計事潭畱使督攻西北凡三月破石心防敵植木柵自蔽或曰火之可入公曰火易沃滅柵心復植且吾師暴處城下三月士咸防兵立寐不如礮之使敵不能隊立得廣途期盡十日內薄而登可以逞志平章是使防十日公果前登樹旗陴墻諸軍呼聲動天地平章抃賀謂諸將曰非用張某言而屬猶坐城下安撫李芾殺妻子火廨舎倉庫而死潰軍集城西陳江岸公渉淺方仰擊飛石出城傷頰墜水面血及足出戰益疾竟走其軍功聞進官安逺大將軍略地衡永全桂陽諸州撫其來歸而誅其弗率又從平章移軍靜江四十日防之宋餘孽益王爵人號年海中曰余復海嶺諸州相煽以叛潭之羣盜在在蠭起平章謂公衡永全桂陽諸州與潭屬縣汝昔略定盜今復蔓汝其芟之殱文才諭七寨斬祁陽令羅飛主常寜簿若必逹磔周隆張虎新化降其黨蕭隆劉監軍凡馘受僞命二千九百七人縛賊百五十人安集刼防二萬三千九百家常徳路總管謀應僞先事亦縛斬功聞進昭勇大將軍招討使監歸州位總管上又移監常徳仍招討位總管上西南夷爲梗初詔徵羅氏鬼國防其旣降未至而還後徵亦奚卜薛降之以其王阿利入覲賜衣服弓矢鞍勒公平生殺虎數十一日遇虎一發而踣語其友曰生虎之髭剔齒疾可以已風防之虎怒爪鞾裂賴其气息垂盡不能傷足由是人名公者則加殺虎於姓上至是以國言賜名巴圖尋詔萬戶各解使職故公罷招討惟以萬戶將眞定新軍省檄戌衡茶陵耒陽常寜兼督平永寶慶武岡盜馘其跳梁者二百四十五而伍其污民責使屯田故來者不失業公尙气重諾剛不可以威彊屈平章始終相從西南者見其不可眾直之醉或腰刀行酒平章避入後閤曰公醉矣戒左右善扶出遇契已者視意所欲與之不少愛焉其時諸將或集皆下之無有位其髙者卒以元貞元年乙未冬十有二月七日年七十五夫人卒以明年夏四月十有七日年七十七葬以大徳之元丁酉於其鄕宋邨九男長忠顯次戍瑞州萬戶次鵬翼僉嶺北湖南道提刑按察司事次眞定萬戶皆夫子李出餘皆防女女適常某五男孫長武略將軍世千戶者金符余防六孫女亦防銘曰

詩歌虎臣闞如虓虎不間防須視等塵土以之膽膂秉旄遐荒宣一西南百年未疆荊州之域連城數十襄陽武昌兵及江陵長沙桂林取皆以兵余郡傳檄反虜起防介冑九年晝夜弗釋登危摧完戰必前列荊城底寜移兵夷洞來其降王槃瓠遺種矢石瘢躬元戎奏功大帝一聞一官以庸迨其入覲嘉名天訓乃省在笥華其衣裳又勑尙力業矢象房魚服韔弓雕鞍全勒歸馬躚躚亦爛其飾𨿽古方伯得專徵伐錫命之多將不是越憲憲其勞授報旣多蓋棺龍光遺尙荷二長萬夫一千夫長今代一門三將誰兩矧是萬夫一戍燉煌一殘闍波鯨海是航𨿽基公陛亦遐以勩無羞前人亦曰克世兩間之堅莫石惟年可磨不燐載銘以傳

故從事郎眞州路總管府經歷呂君神道碑銘並序

大徳十有一年冬皇上淵龍遣正字呂洙以宮賓起燧於郢相與舟行浮漢而江明年至大之元始識從仕君於儀眞傾蓋如素畱止旬日禮甚恭情甚浹也又明年從仕卒洙自京師犇赴還持集賢待制趙抃之狀以銘墓爲托嗚呼禮曰知生而不知死弔而不傷知死而不知生傷而不弔在余爲知父於死知子於生可容讓爲君諱郁文伯文姓呂氏相之安陽輔巖人葬地與宋相魏國韓公冡相邇世傳爲蒙正文穆諸孫以遭宋靖康金貞祐河朔干戈弗靖者皆二十年生齒耗亡十七何譜牒之能存不可推采其次惟地江南今居襄陽者其系最完蓋文穆而上溫鎭頊韜夣奇圖六世下文穆者皆二名簡廼同伴希同夫問同之中同大與祖七世合之爲十三世祖下一傳紊矣防矣東萊諸孫必續系焉今不得見文穆葬洛陽文文靖公夷簡葬鄭蒙休居壽州大寜大防在藍田豈居相者亦以仕家焉至今鄕人以韓呂二姓爲是邦之望皆優裕以治時肇置江南諸道提刑鄂屯實魯爲淮西憲副按行所部凡他路幕僚之不職者多被汰黜獨以儀眞兵事旣集學校修舉防攘屏迹鄕師裏胥推擇有倫特加賞異白之行巡省惟得斯人力爲薦汲將加峻擢後以僧格領尙書丞相勢焰薫天懼抑其志貽悔後來歸養寡親築室東湖之千名以致樂寜與細民逐利什一爲甘脆資有純孝譽或勸復仕則搖首不對賓至則封羊酤酒相與爲樂以不足日爲事計歲有饒惠及窮匱丙午江淮大饑乃損中統禇泉爲千者逾十萬州閭賴以不殍死者爲口不可殫紀惟不置田於郊曰吾寓公也有是則思子孫嫪以爲首忘歸君鄕遣洙從張導江逹善學蓋文公之婿黃勉齋饒防峯師事焉導江則受學防峯觀其必求文公正脈名子以洙沂汶皆取魯國諸川明所願則學孔子末爲洹示不忘父母之邦皆可見其爲心不苟操履之純也卒以八月二十日卒六十七歸葬其鄕大考珍在金同知渾源州考忠登貞祜進士第監稅於衛金亡反其鄕晦徳以卒妣夫人李亦儒家讀書知文於老佛學亦造其防監稅卒篤君於學太夫人力焉妻韓氏亦衛國孫克勤治內有惠及小星之譽前公一年卒洙克佩父師之訓夫豈無自而然哉故爲詳此使有傍韓呂合族焉君賦資彊敏而嗜學志爲世用經史餘力周覧洽記刑書算數尢所精邃筮仕山東道提刑書史詰姦明允𨿽文無害宋平轉兩淮鹽漕書史是時江淮新國剏爲規制抽戶爲工散爲本商賈雲集舟楫溯江逺及長沙法簡政平取不剝不羨不岡山賦入其時上計於朝授從仕郎兩淮都漕經歷方數千里之事藂歸是幕力所得爲若善禦之得輕車熟路便施獘祛功倍曩昔防東徵倭行省責治軍旅伐材造舟鍜刃餽粟與夫役民爲篙師火長百需之來其急雷電以君才優治必必善撥劇乃轉爲眞州路總管府經歷眞州去東徵行省最邇未下他州而先及者公以淵龍舊臣或逾分幹時其乘雲雷以依日月不難也惟揆道循序表表中行亦時才之可虞者男孫一人女孫有歸與在室者如千人銘曰

丞相之貴禮絕百寮平章拜之猶體不搖惟於命官不敢堂帖必謹具階準勑以牒蓋尊名爵亦使其人知爲王臣自重其身品𨿽從事居下之上所職則要淮漕幕長煮海爲鹽立制禁姦通商惠民鹺利丘山控地之要亙數千里令速責成效於屈指隨以徵倭攺幕儀眞蕞爾一州行省日親軍興百需自近而賦其集有方益爾暇豫餘力及州役均校修逋歸犴淸田無萊疇爲部使者収其徳美上功於防將置風紀時秉國鈞虐焰爍天故棄休居明哲身全事親致樂讀書教子贏資州閭荒歲救死在官與去爲惠則矧子而才家聲克荷太行之東輔巖之裏碣以表阡華爾桑梓

皇元故懷逺大將軍同知廣東道宣慰司事王公神道碑銘並序

三十一年將仕郎同知新州事王弼練服持一書過燧龍興客舎拜言曰此弼先人懷逺大將軍同知廣東道宣慰司事出處大凡與受代所由也中具歲上戰功自生二十五年世吾祖長千夫戍膠州以及至元三十年年五十六六月四日卒廣州凡在官三十二年膠州內地無事戰禦自四年用兵襄陽十三年宋亡與宋臣戰未嘗日釋介冑宋亡至十六年與兩王戰未嘗月釋介冑南海平矣與反虜劇賊戰未嘗歲釋介冑合是三者之戰凡二十七年中十八年三入廣鳴呼勞矣而官已是年以是命也今將以某歲月日還鄕覇之大城孟邨先塋得善史者銘其碑我先人將不恨其無聞於地上且懷徳地下也敢以哀鳴公大參龍州李公亦曰是公以鎭撫事先武湣公於帥府先公至地亦至焉者其事然乃序之曰王氏其籍大城者不可世求曾若若祖皆失其諱祖令大城考英故參張公榮實所將水軍百夫長世祖錄其從濟江功賜銀符長升千夫李璮反戰死濟南二子守信祿公以死事臣子之長故世銀符長千夫戍膠州從築夾寨襄陽戰疾力功換金符登最樊之外郛省旌楮緡百戰江中斷橫江鐡絙菑楗獲船三十艘防樊生致都統徐麟省又旌楮緡百從今太傅南代戰最郢之栁林署省鎭撫攻新城沙洋獲船二艘戰夏貴鄂之陽邏獲船二艘首功三百錫白金二百兩再以都鎭撫從都元帥府定江西諸州授宣武將軍管軍總管於時宋亡其將相更立益衛兩王故廣東不下從破韶州又敗方安撫廣之石門授明威將軍從擊文天祥於贑之興國之空坑止其妻子散降其眾略盡禽前鋒趙賞帥府攺行省從右相至廣張經略集戰艦二千海珠寺擊大破之獲其艦百八十斬首不及級計再授明威將軍衛王死入覲宣武將軍虎符還戍廣取葛防洞崖石砦殱李梓發兵南安別降林桂芳昆弟新防蹙南海軍三千人生致其帥潘舎人歐將軍僞署置官自王淸逺遣馬帥陸徐相襲廣州廣州皆擊破之斬三人及其軍幹平十數璧歐走如新防合黎徳徳已集船至七千艘眾號二十萬其別將吳林以八百艘圍馮邨先是公嘗課工於軍伐材於山不資公帑爲戰艦三百五十烏船五十載是戰艦徳林眾大潰沈死海洋生致黎徳歐王與僞都督丞相兵馬鈴轄二十四人皆磔之椎其僞璽召入賜衣服弓矢鞍勒加懷逺大將軍同知廣廣東宣慰司事三敗東莞盜張彊三千餘人首功三百歸所掠人畜其主廣盜少戢其使入覲恐公受代去歸預乞尙書宜畱再授懷逺大將軍同知廣東道宣慰司事降循盜古尾郎長樂自宋亡十年招不能至者版賴勝立興寜廢縣以宅流民又斬汀盜轉入梅循者鐘明亮官並吳禽三首而壊其郡最斬盜爲起二十九二百七十一人今著其尢魁驍者皆鄰省連兵頻年不能加誅公必取之廣之屬州皆山險不可馬至梯崖縋谷逐索水則乘鳥船遊擊之不盡不已其爲什爲伍殺人以剽財之倫皆削棄凡是諸盜名若可易而顧誠難功至今有未靖者老將論者曰大夫死登陴陷陳猶足爲名澤及吾妻子今橫屍艸竊手與經溝瀆不異亦足嗟哉此觀望不屑蔓盜所以也反究公心忠勞如何廣之屬州若士與民及聞今伐爭狀於宣慰亷訪兩司功其盜弭願畱公使以殿南荒行省以聞代逾一時而卒惜也夫人石氏子三人弼也知彰其親者非文不逺亦旣克子矣余未名男女孫皆一人防甥有戴徳仁者舟從至南康燧書以還可尙矣銘曰

北海生濱卒堧魚溟萬里歸棺低昂絳旌維之南溟其險不測其北嶺嶠羣盜攸宅嶺嶠何如峻削劘空羣盜利之自王自公凡在勝國敗日難令與今吾元跳踉豪勁公有砧斧腰領汝膏十八年中無有幸逃或曰公哉始勞襄漢終覆武庚椒洋無畔不是之書逐盜諄諄大棄錄徴奚示後人曰訖炎趙猶兩孽噓爾爾死灰乍然已息公與樹功帥從相從貪人所同公差有躬維祝融墟實漢南越大兵艱施小兵弗詟劗無賊良公功之私廣人戶知今思永悲白潛昭幽丞太史職載銘不亡有穹斯石

有元故少中大夫淮安路總管兼府尹兼管內勸農事髙公神道碑銘並序

至大之元髙氏子璉手其家乘中載教孔孟三族楊潛齋庸孫洧陽希獻太子諭徳蕭勤齋防爲其考少中公之序之行狀埋銘丐太史公牛馬走表其墳道所未識者獨孫洧陽若潛齋勤齋皆走所友其文自足昭今而信後而走綴言其末無乃顧爲先徳累歟以故久未操觚後思共公都漕河南我先世父少師文獻公行省於汴公來受約束於下執事走嘗還贄焉再都漕關中走時秦邸文學相接之數數又非昔一還者矧聞璉也嘗師事同門人劉憲副存齋季偉曰善篤學力行者可虛其請耶遂序之公世平山人諱良弼字輔之祖俊民妣吳君二子進林進金鎭國大將軍守滑倅太宗大封同姓國母弟睿宗眞定享國不延莊聖太后主是分邑置規運庫林爲之使其歲上供子息蕃多而家亦殷昌姚門君三子公爲之冡就傅讀書端重異羣兒防眞定火延燒千家言之庫使君是災幸不及吾家吾力不可盍發財以賑君聞擊節曰及物之心見於髫稚他日大吾門者將由是而行如其言旣冠防衛世祖潛藩後正大位盡付全趙財賦其网紀而歲登贏時天下困於鉤稽公以全趙獨遺入請亦置計局帝曰世所困者汝獨求之可灼其無有斯冒其間至元攺之明年官奉議大夫同知南京都漕錫之金符六年攺使河南拘榷稅課所其年仍河南升都運使他道爲使惟知徼寵專利賊下防上以自私盈路怨咨莫之省卹獨公軫歲旱荒發廋下估市粟以濟其饑大爲醮祠以穰蝗孽斯皆職民者宜爲而治賦臣顧先之俄然天若悔禍兩澍蝗死人則詩而歌之冀采風謡者取上聞也又以用兵襄陽賦河北諸路之民轉漕人畜勞斃而粟至者亦絕續不時公請增直以糴則人趨利自至以賦民漕功將倍蓰省行其防由是軍中囷廩充溢或露積不垣滿秩官朝請知鳳翔府事治民安思永利之乃倡民導汧水起遙望盡閣底五十里再冬而成漑田三千畞水輪十七民之圃蔬園藥者又井井乎其濱岐人惠之姓爲髙渠僉憲劉仲修按行其地賦詩勒石紀功安西王開國之三年詔許凡官關中者職不職聼其承制遷黜由是升中順同知陜西都漕其使郭琮恃獲上且阿中盜殺臣云巴勒肆爲非法公與連署凡賊國病民賈禍者縮手避之琮敗獨無所污朝廷恐其屬偶逃連坐遣使深贄者數輩鉤稽簿書於公無絲髮得遂家居教子樂賓或縱遊山水勝地以自適二十有四年制下其家起以少中大夫總管淮安是郡前以徵倭責治海艦歲市財萬富商恆大其直通有司分入其利積材已十三萬下車吏又發郡帑四十萬緡如歲例續市請署公曰已市者足支一紀復市何爲下吏於理飛書上列以爲徒爾耗蠧縣官富商恐壊其姦夜持五萬緡以禱公曰若欲如他人貸取吾耶吾不能同汝爲盜叱去無防時行省報竟下如數収市公嘆曰吾言不效於是商尸位何爲一郁發疾以卒實歲丁亥二月二十有一日也年六十有六公軀幹魁頎風度凝逺望之已知其爲不人下者矧其秉徳易直剛而不競柔而不撓友善日親惡不急去眞善應世務者元配夫人刑君前公卒繼配夫人董君後公十年卒姻裏皆師其婦道母儀五子琬璠珪璉瑾琬由任子尹宜陽後公三年卒璠中以海船船總管戰沒交趾三女歸成都三務提領閻郁湖廣行省郎中郭孝華州判官魏餘慶男孫一思誠女三歸王秉余防曾孫男三女二皆益防公初眞定後十九年子璉以公生樂家秦沒而魂遊逺也徙之長安縣華林鄕祔兩夫人而琬璠皆從窆新兆公弟良輔良輔三子璋防瑄居汴佐二子瓘玠居其鄕銘曰

姜齊之苖食采於髙地以姓之其來也遙其系其傳文字無紀今其可推才祖焉爾全趙全湯千里其疆誰之國之繄我睿皇考居其間斗食自晦入出金粟克當其防再傳而公世皇飛龍

牧庵集卷二十三

欽定四庫全書

牧庵集卷二十四

元姚燧撰

神道碑

武略將軍知州程公神道碑

由程氏世爲太原初縣人燧考歐陽公表唐相系曰程出風姓顓頊生稱稱生老童老童生重黎其後世掌天地之官裔孫封程爵伯洛陽上程聚則其地也至周休父失其官守以諸侯入爲王司馬及銘文簡公琳碑則云莫盛於唐宗分爲七廣平中山濟陽靈洗其三則皆祖魏安鄕侯昱而系表皆無是言惟異上三四世而止豈今居太原初者或廣平中山分歟其可系則自其髙大父主祁簿政生曽大父禮武科取官忠翊郎至右武大夫守隆州冒陳金兵以歿宋湣節死賜錢百萬歸葬其鄕大父天祐醫以自業卒葬文水考達以太祖建龍旗九斿卽位之年丙寅至戊寅兵金之年爲十三年年二十餘與兄通弟進倡豪傑來歸完保其鄕爲提控爲監軍鎭撫軍民都彈壓管民總管銀符甲午金亡之明年還鄕民五百亦占屯籍詔易金符位總管上發平陽河中京兆民二千屯田鳳翔實僑客其地城中猶荒錯荊棘逐虎狼則田疇非立苃捨伐株橛芟蒿萊不可以入錢鏄以觀銍艾戛戛其囏哉矧西則秦鞏未臣行金正朔南大散闗距宗百里北山饑盜縱橫日夕相防殺丙申又爲徵蜀所塗師旅去來館餽之須十以率之屯供億七鳳翔才三後鳳翔民稍集資屯猶六焉爲之七年當歲壬寅以終其賢其能其勤其勞有盧昭文摯墓碑言公諱介福字伯祥故事父嗣子得嗣爲歲辛亥宋四川制使余玠潛遣偏禆火絕棧道木閣身將大軍攻圍興元城方孤圍公將屯兵五百從都元帥都爾蘓入援及絕無從得塗值三人自圍所亡歸許貫其死令導由他山刋木出陳倉玠以爲自天而下焚圍宵遁其年憲宗卽位凡中土列聖符節告身盡牧之官明年入覲還金符仍位總管上屯田鳳翔制許專殺有王姓民歐兄至死卽就逮其親請鄕鄰善公者懷白金二鎰來貨曰死非他人吾長子也今又以季子償死吾誰與爲養惟哀而全之公卻金曉曰虎狼獸耳父子兄弟且不相噬人而賊殺同气其不仁也暴甚虎狼此而不誅何以正是邦之斁敗天倫者竟尸之市尋岐雍民家奴皆蜀俘百十爲曹相煽亡歸公悉之還朝廷聞之率以爲反遣持齋齊來按事連其主將盡殱之公曰民奴羣逃主何與知惟當誰首亂者由是惟誅七人孟待制嘉之因扁其堂曰明恕戊午憲宗進討西川乘輿入由鳳翔多其津梁館餽廩餼修治丰潔賜金幣五白金爲兩百五十世祖立極中統庚申收上符節告身如先朝以前屢入覲潛藩熟公還金符至元四年丁夘以平陽河中屯民爲軍假公子松長千夫將戍成都其還鄕民五百人傳官公武略將軍知州下車渠桑幹水灌田五十里新州廨以示安榮一刮夙昔茍簡之獘歲饑封民所食木膚艸實上之巾書得發廩以贍械素豪猾之於治以病民者於市懲眾擢曹徴君子汝弼教授以師是邦使士知學其古人所謂糾姦示惡流恩褒善者類歟十年四川上所戰功制問故符安在對以州仍佩制解傳松滿秩還岐二十有六年己丑年六十七冬雨木冰羣烏噪集庭樹三日公弗善之覽鑱入奩前諸子訓曰吾平生無他長人惟俯仰無怍愧天人耳若曹可篤學自修則在家在邦不患無孝忠之聞也惟求善惡在已有無無以人過於毀譽而輕慍易善語訖而卒實十一月二十一日也逾月從葬於其考鳳翔之召亭鄕兆次兩夫人皆前卒謝君四十一年富察君二年四子長松次檜八蕃副都元帥虎符皆不祿悌彬業儒孫五人萬里秦山殤壽山業儒文演陜西萬戶虎狼文饒未仕女十皆歸名族其天質仁厚剛方孝友明信哀孤惇宗民奴禮士者有陜西賈提學其墓志言銘曰

猗歟將軍賴基父勲田岐雍郊幹耦其耘人初小之治寄是府勢若異然此客爾主後一歲中校其賦逾爾財四三此六七居無事而農我艾我銍警將一旅從防入出憲廟兵宋師由褒斜百須餽供應求咄嗟帝用嘉止幣金實匪其爲龍光疇與儔比於後世皇詔其子松將屯千夫戊鄰莋卭其半屯民岐雍之界移公刺足乃騰驥乃渠桑幹膏潤孔多履道以仁越度用苛視民之饑猶巳紾臂亟請於朝發廩以食滿秩養安十五餘年靈烏告凶得气之先觀古史臣爲人紀善𨿽一行言亦取立傳志在行後尙鑑用勸子孝孫慈乃祖考思惟懼平昔有美棄遺托諸能言金石昭垂走非其人彬爾來卽拜手過求先徳爲述誄宛而章其言洋洋匪資礎疇逺闡揚

譚公神道碑

譚在周千七百國之一子爵幽王之譚大夫衛碩人之私譚公皆其遺苖後世子孫遂以國姓史代有人其居徳興之懷來髙祖而上不得其世曽祖信金鎭防壽州千夫長祖伯全家累千金父資榮以徇北功皇元帥左都監虎符寄治交城遂令其縣削平盜賊賢士逃亂者多往爲依公生以歲戊寅髻年入學頴慧彊敏防異羣兒成人兆緒嶷嶷則見十五綜經緯史講貫精熟會課朔望毎魁諸生爲交牧盧帥所奇以女妻焉軍中得書則馳送之故其家積多至萬卷國初爲制皆世其官父死子繼兄終弟及或父兄存將傳子弟者亦惟命故考府君以元帥左郎監交城令推其弟資用卒公以嫡長嗣爲十九年矣太宗之八年丙申州縣守令上皆置監動惟國言公不能也而受成說譯人盧其見欺乃私與善國言者遊目薫而月聒之滿歲而悉能精曉他日郡議不資用譯應務無滯人悉異其不學而至朝廷置斷事官於燕曰司瓊林園之臺人人則曰行臺府檄公往計事歸請省諸工料費橫取民者府僚便之舊文谷水分漑交城爲平牧郭帥所遏專利其縣民累訟之終不見直躬造大府爭之郭帥少公恃爲父執至或師詬公不爲報惟理譬折彼遂噤屈至今其水縣蒙其利杖部民持吏短長恣爲非法者幾死民惠其威俄入覲因中書耶律公面陳初乙未料民州縣率以無產僑客入籍用示其庶及賦丁悉避逃徙責徴實存官無所取稱貸賈胡困不能償迫攺立約以子爲母譬以牸生牸牛十年千頭滋息日增帝爲哀之制許貰其逋縣無鉤見民公私之負三年勿徴子母對止亡民能歸其復三年縣境大蘇而鄰民曰吾獨不居交城耶州縣守令益害其能請督一府逺輸之糧於平陽及至又移輸京兆仍守其出比盡而返數年由是縣民困劇鄰矣憲宗壬子復大料民公削其逃徙其兼貧弱𨿽損戶數故是縣差不艱窘歲甲寅世祖淵龍平大理還始入見嘉其舉趾凝重出話愼詳畱居藩府官而不名以其弟山阜代爲縣遣邇臣出使必以公偕先是分封世祖以京兆由戶寡益以懷孟且詔總天下之兵遂置經略司於河南宣慰司從宜所於闗西行部於秦州漕運司於衛安撫司於邢盡遣諸軍屯田戍邊首淮尾蜀以休秋收冬士馬往來之勞東西數千里道不拾遺中侯屯庶翕然歸心歲丁巳宗親間之遂解兵柄他王遣阿勒達爾至京兆大集汴蜀兵民之官下及管庫徵商之吏皆入計局爲條百四十二文致多方且曉眾曰惟劉萬戶史萬戶兩人罪請於朝蓋謂忠順公丞相忠武兩公也自余我到專殺虛焰薫天多迫人於死世祖遣庫濟靑左丞與公來臨無與鉤考而彌縫其間時通動息藩府防明年世皇身至帝所命下而事始緩猶杖兵民諸官凡昔所置諸司皆廢公歸丁妣郝太夫人艱藩府奪哀起之世祖始分兵南徵俾公治懷歲旱復鑿唐溫渠引沁水河南諸縣中統建元制褒其賦性寛和練習政事以爲懷孟路總管明年入覲賜金符四年換虎符訟隨日決曽不畱獄教民植業桑疇麥陂稻塍芡湖果圃薴區水輪步船無有遺利或用致饒民其藏獲侯克寛孫宥等家男女數十人引蕭讓爲府史升知事積官運使按察使至元二年罷世侯省懷孟衛輝兩總管入彰徳以公爲同知無幾時官嘉議遷河南路總管兼府尹明年奔元帥府君喪交城中書不聼終制迫懷涖職瀍水疊石爲岸梁木其上歲易腐敗規爲樓十二楹覆之慮其財擅取帑力輕用民得請戶曹而始究工上下列肆月收傭直資府公須參政楊公紀績於碑官少中平灤路總管旣至疾歸七年散階例降二等與職上下官奉議司農少卿尋進嘉議京兆總管兼府尹者一年攺陜西四川道提刑按察使當按行四川以邊方軍政多所鬭略未可以內地文法遽繩修舉大网而止州胥府史坐髒污者以始犯罪皆輕平下令治事之餘使學官聚爲講觧期通一經庶少變其筐篋刀筆之習漸摩禮義則恥貪凂而不或蹈時詔禁有妻娶妻乃建言不孝有三無後爲大世徳下衰婦人以悍妬成俗旣無子又以是許制其夫將遏絕苖嗣曽不省卹請自今男子四十無子聼其娶妾中書是之徧示天下十年中書左丞咎順時爲宋帥嘉定入防大敗僉省嚴忠範於成都沙坎入其郛我師退保子成上械忠範至都俾公代爲僉省至則瘞其暴骸完其焚屋賑其饑貧集其流亡撫定一年西南夷羅羅斯內附上以文武兼資可使鎭撫新國以爲副都元帥同知宣慰使還京兆治裝或說蠻夷無親不常叛服宜以老疾辭行公曰受國厚恩圖報無所以皇上之威徳逺被何往不可何私自幸其安乎就死其所懷人徳我馬革裹骨歸窆是焉志願畢矣遂行未至行槖盡爲河西所刼事聞上慰安之再爲降制及軍中所須至其境方輸皇元同仁不間逺邇持置大帥安集招懷以捍外侮非利徴求朘削汝也國人大悅而公以不能風土竟疾卒至元己亥九月二十有七日也年五十八門壻李某護其喪歸子克修迎之中塗號慟屢絕懷路之民哭柩致奠者將三百里以明年某月日葬河內某地後逾三紀公之孫質拜而言曰君及知先祖且與先人同事許文正公求可銘先祖碑者含君焉將誰托筆燧曰鳴呼公奉命始至秦於時識之其後尹洛燧時家洛公遊處必見召嘗謂爲忘年友𨿽辭而不敢居抑不可不謂之知己於其平生若可防焉子之言曰惟仁者能好人能惡人蓋先師以初入見潛藩之年驛召至秦後四年公使至見其道徳之容聞其仁義之言考其卓絕之行憂世之志樂天之心出謂人曰今顏子也先師還懷公爲之收以求言焉則謂之曰學者或滯於形迹而不適用中理合而一之斯可謂善學者猶導公以用世之方身親接久而始示以性理之妙而操修之又使克修盡棄其學而事之其能好人也如何黙爾吉爲監於懷以暴戻跋扈名聞一時同列少逆其意或詬詈侵辱不異僕隸公與處八年細故則讓事或害政則誠意馴導以理使孚信之能攺而止惟逺以不惡而嚴又遊顯代張左丞宣撫大名爲諸路總管求金符秦已上公言之中書辭不受命曰聖上不識譚澄耶爲顯所舉省爲去之其能好人比類亦庶幾其仁者歟太師趙國劉文正公論天下仁牧得邢之張蕓夫懷之譚彥淸何憂不治哉先師亦言譚侯辭气溫雅雍容樂易達時識治足畏服人其爲兩公推與華衮之褒何以尙之夫人盧氏勤儉惠和不侈旣責能以身率不輟婦功故婢數千指約束如一壺範之言所至化之克修事裕皇出爲江南湖北河南北陜西漢中三道提刑按察使秉受懿美得之天問學修爲受之師忠信豈弟臨政與人皆踐其父武女九人適淮東宣慰使傅爽延川令李某湖南書史石某江南榷稅使賈時益汾州萬戶子杜某杭州總管子楊某灃州總管子鄂屯某參政子盧某交城以次官子王某男孫三人忠尹大名之南樂質宿衛成廟己銓未除文庶未仕女孫七人適湖廣省員外郎表景韓知陵州杜明耶律太傳濮國公孫某東昌總管之孫宿衛成廟許諠宣慰使子傅蔓文某竇某銘曰

有翼其恭有溫其雍有訒其言有裕其容人有其一足曰善士矧公兼之宜克用世魯昭十九猶有童心公於其時帥政已臨視民之傷猶已致者奔走不皇說上教下事太定憲由邈皇居與率土臣眾以視諸入侍大帝藩府帷幄而日乃與俊義簉擢凡厥大猷亦與有聞權臣肆虐恃觧其紛大帝南徵歸正天統於懷於洛於灤於雍於是有眾疊司牧之惠積寵嘉虎節陸離進之風紀詰姦秦蜀惟政以仁不一文律嘉帥縱兵入防成都劉吾入民火其外郛奪嚴諸侯於彼僉省以公代往責使撫定安鎭一年移師西戎皇威甫張而遄告凶最公之仕歷年四十其二十年爲帝賞識矧其有子官風紀三其取於天而得已貪走賦是詩鑱石墳道期爾後昆百世是保

轉運鹽使曹公神道碑

維曹肇國則自文王子振鐸以武王弟故與唐康管蔡霍屬以別之鈞曰叔春秋十二國曹猶存其後子孫𨿽散之四方亦皆曰吾先人顯諸侯姬氏惟國姓至參以沛吏佐髙帝興漢功侯平陽國或絕或續魏文帝丕篡漢以有中土者凡四傳四十六年自是聞人史不絕書至金初曽祖儀貫籍睢之考城以明罰執法爲郡功曹生蔚觧試魁開封生鵉以材武受知皇元帥劉公引爲天下規運提舉妣夫人赫舎哩氏金源貴族生公諱世貴字仲明由翰林國史院書冩爲元帥府提控初髙麗自太祖世納欵而國王穆呼哩方總兵歲東徵不休防劉人民而臧獲其子女髙麗患之棄王城徙其民江華島世祖哀其首服爲罷歲徵諭使復王城今沈王之祖惑其令功林演之說仍安其所不以時徙帝怒命嗣國王塔納格爾兵其界遣平章政事趙璧行政東省公爲行省宣使入與演與同惡豎惟茂禮書宋訟禮侍郎洪紊陳兵以逆公叱責曰汝海邦小夷敢以威脇天子之使則反矣戮十餘人防演致闕國王導之入覲帝嘉其忠敕授忠翊校尉曹之城武令有惠其民勒石頌之凡三遷皆同知劇郡吉州歲荒發庾以振餓羸隆興羣盜據華洞數調官軍討不能平遣公諭招之悉棄險來下皆齒平民建康去以母喪會庭議凡前峻官者例陁之攺溫之治中以未終祥禫辭明年官朝列福建閩海道提刑按察副使職乎民者進爲風紀非聞望出常調者憲臺不輕以畀至則糺閩省平章黙勒賊民蠧政下詔誅之彼其同列大爲震肅滿秩官中順遷興化路總管兼管內勸農事凡民爲羣盜鐘明亮刼脇污染進討將士取而奴者無慮千人皆汰之遷福建都轉運鹽使未上而卒實大徳六年六月二十有九日也年六十一葬太平之須城登賢鄕夫人趙氏南京提舉趙晉之女妻道母儀姻裏範之五子定國尹江陰州兼勸農事靖國同武昌等處茶提舉皆夫人出次室葛正國安國輔國皆葛出方勵學女孫三人銘曰

率土之逖將帥侯牧有沒其齒天威不覿公一布衣從省東徵問罪髙麗負羈以行檄行浮海徙江華島敢拒爲亂魁脇縛討王孫導之入告爲猷甚爲帝嘉邑令用優旣試牛刀易猛以惠尋峻其階告洪升倅吉拯歲荒洪咨諭降持憲於閩渠凶斧亢爲牧興化凡防滋蔓波污平民悉賴以澣轉而閩漕鹺利是專甲子方周白日遽捐平昔履歷盡萃乎此在邦必聞可無愧已而所未白在家亦聞衰俗滔滔在官幸身親未卒哭期月已出王事是從笑言自若公則異諸升護輴車攺溫又辭練服未除若是自致庶古少跂化民興行足禆至治須鄕登賢而祖有阡碑以表之庸信其傳

少中大夫孫公神道碑

至元二十有三年燧以直學士召至翰林孫公時爲閩省郎中數千里狀其考盧川府君之行將托之石見求旣爲銘其墳道矣大徳四年爲懷孟總管且卒顧言其子壻郭忠恕曰死必求姚翰學銘吾碑至大二年燧方承防翰林忠怒其時已爲宗正府郎中始致是婦翁之命嗚呼何公區區不鄙餘言若是之不忘也公諱顯字榮甫其鄕望遷徙考妣年葬兄侄名爵前述悉之公幼學旣長以某家兵籍歲從大將南徵世祖立極置江淮江漢兩大都督東則李璮開閫益都西則史權開閫鄧州與宋楊州襄陽兩制帥掎角及璮誅廢督府皆爲統軍至元五年大集天下兵圍襄陽起本平宋八年敕統軍駐淮北實制下流西擾之兵明年攺行樞宻院者二年攺行中書省於淮之西十年襄陽下廢省復行院明年丞相巴延行中書省將大軍濟江又廢院與是省合公以從戎捍敵應變倉卒益示暇豫未嘗窘錯故由書吏至令史數年不調宋亡明年積是勞勤官中順大夫遙授知英徳府同知太平路總管府事又明年攺江西行省郎中宋餘孽兩王盜據廣海遣將給餽凡其徵需動咨幕畫隨亦殄平十八年官少中同知荊湖北道宣慰司事朝廷遣使鉤考錢谷及侵牟者遂大徴集諸道官吏無慮千數於鄂省責公主計局其使善煩其令爲槁甫定則一易之傍求多塗約束計吏於行苞苴公眾辯曰冊已具矣何至眾多爲是持久不絕之務乎有絲髮遺罪請身任使爲之止其不屈威暴如此乃歸計吏二十三年廷議以平南升秩過峻例阤公爲朝列遷福建行省郎中以犯法臣陰楮緍十三萬定能正而不阿卒無所染明年以僧格爲丞相爲尙書省中書六曹悉以歸之而鉤考尢酷省臣而下或杖辱而閩中獨輕平未嘗若浙省迫人於死者南雄械賊百餘人爲艸竊者當死公讞之惟刑三十人他悉縱遣安溪賊連十五砦爲防公諭下之省議茍下惟罪首惡至是下者數千人眾欲盡屠壯士分有其子女公防劍止曰省議云何敢掠取者論如律惟磔首惡一人大徳二年復少中大夫懷孟路總管兼諸軍鄂囉兼管內勸農事民蒙其利者惟竹始竹之徴利財自戊戍宣課所惟在洛西懷與輝舊皆民產由馮徳用爲河南漕長以兩郡之竹妨其課利請官有之制國用司爲奏可而禁之法宻𨿽其故主輒取一个亦坐以盜數其節爲布罰園傍之田民耦耕侵犯而出亦指爲罪民甚害之官復謁園伐取竹日益耗而課入不除公策千部請令故主興鄰地護守無禁斬伐惟責輸賦是亦復民產之漸也符下從之今郁爲茂艸譙樓廟學有老獘者無不經理新完諸王妃主輕郡賦民術席爲屋絡防周之晝食夜息各異爲所或前期一月具而不至民又守視不去去又官吏規取其物無所於訴公至制卉布爲大幕容倍百人可以離合卷舒旣便以輕載以十車之力送往迎來無不至所皆前政未爲者病革猶臥治事卒於郡治仰崧堂之別室是年秋九月九日也年六十一夫人程卒以至元十八年繼夫人楊卒以二十有三年今夫人李嘗刲股肉進覬已其疾斂則斷髮納柩中示與同穴子五二十有七年長某舟死江中次某以任子爲單州判官余未仕女四長程出郭宗正妻今寡次李出適智某余防銘曰

崧髙詩言峻極於天維嶽降神王不時巡而公之先世家其下其仕其隠譜無究者及公之生珥筆從戎志期振防以立事功周旋統軍行省行院𨿽屢易至爲史不變以才見畱謀資其優逮夫濟江勞力大酬英徳太平遙領知倅官之中順副以金端尋於江西長省幕僚進而少中其秧益超轉而荊南同知宣閫奔走聼命逾十名郡例阤始躋朝列稍卑於吳於閩省幕再爲後移內地理問汴省復其少中總管懷孟平生履歷其止於斯治兵涖民何事不爲爲則事治有譽無刺其於爲臣亦盡其義其所卒地郡堂仰崧何公於崧生彼此終豈人之爲造物者意歸安崧丘後昆以利

勸農使陳公夫夫李君神道碑

少中大夫嶺北湖南道肅政亷訪使陳元覬語其妣夫人平生於其友姚燧曰河東李氏有開國於金爲金吾衛上將軍者子孫𨿽世搢紳多顯人人不目之惟上本其先曰李金吾云夫人則其諸孫陜令欽若之女先君勸農使將授室祖考妣規措公潁川郡君審於采擇聞夫人淑姿懿行布幣聘之夫人旣廟見吾陳氏世緒絕逺族大以蕃先君上有參議提學奉職三兄善於閨壺修職謹事舅姑孝之娣姒友之姻戚睦之而僕妾恩之咸曰非漸涵姆訓有素不若是以履度循法也歲壬辰規措卒天兵金河南獨奉職以詔使死亂他族皆完自洛之西徙家觧梁夙所居積蕩無遺矣防歲大荒夫人擷穭爲糧然火照積以事潁川𨿽流離造次其故家遺風不衰平時三年而潁川亦卒參議與張夫人嫂也事之如規措潁川先君參某軍中或自軍所來橐之一錢尺帛不有之私室必歸兄嫂先君求得奉職二孤女民間夫人子過所生歸諸令門元凱生有三年不爲天所卹以歲丁未四月四日卒年三十四葬之嶷山先塋亦賴天之靈獲托其遺體者今白首矣每悼夫人棄世之早前先君二十四年先君後躋位光顯不及同其祿而元凱之士則濡先君休澤者祿養滋不及矣今惟有表章徳美於是金石以慰靈下泉開示子孫於方來者猶或及焉敢屬筆子燧曰吾姚氏與陳同姓也燧之曽祖妣亦李金吾諸孫不知於夫人姑歟又戚屬也此燧不敢以不文爲譲者勸農使諱膺夫人二子元凱元英英殤孫坤女孫二人皆有歸矣銘曰

良農於穡天勤其力或報之秋秩秩夫人來殯於陳百罹艱優君子中道弗偕其老年復不修何天陰隲嗇施淑徳貽子是酬持斧繡裳風紀四方民瘼之瘳爲時聞臣人賢其賑誰異其謀壽母之子名不世齒泯泯堪羞剡首之碣有美枚列以表阡丘

牧庵集卷二十四

欽定四庫全書

牧庵集卷二十五

元姚燧撰

墳道碑

贈少中大夫輕車都尉渤海郡侯解公墳道碑

至元三年武宗若曰內外庻官五品而上旣皆宣授於其子孫亦光顯矣而其祖考猶或布衣嵗時廟享工祝致告無所稱謂非所以興孝天下也乃敕省臣列五爵三土加階勲而等威之五品子男從男正子者縣四品郡伯皆惟考一代三品郡侯父及祖二代一品國公祖而上逓衰之至曽爲極焉惟褒詞用禦前寶者以其名開他如宣授用是少中大夫祕書監丞解節亨之考禧贈少中大夫輕車都尉渤海郡侯妣樊渤海郡太夫人祖政祥中順大夫上騎都尉渤海郡伯祖妣樊渤海郡太君節享將昭聖代禮使臣下之羙且侈吾家千載希闊之遇樹碑先將托筆於燧因惟前古不及三品者不以封謚揆今爲制下及五命至徳深仁爲何如哉揚厲張皇史臣義爲解故解氏略其逺紹惟始上世諱元家眞定者有子十有二人髙祖諱徹登金進士第五子曽祖其季諱信當金末世爲眞定綾錦院長官娶安氏實生中順安卒繼娶宻氏國初徙所領織工將度漠道卒野馬川中順事繼妣以孝間讀書力學彊敏兼人淹貫經史尢邃易學傍及天文曆法靡不精究金棄河朔全趙已爲元有會武仙殺都元帥史天倪以城叛而臣金由太君爲髙苑金武義將軍女霖之女遂避地髙苑嵗戊戍太宗詔試多士中是選者復其家中順以易義登第卒年八十三肇塋殯之渤海安丰鄕之東原太君卒年九十四曾祖死逺役柩不得歸別制衣冠呼其防合曽妣考妣兩世皆窆是焉二子祿及少中惟少中樊出誠篤而多學爲軒岐言是邦疾者特爲司命擇師教子恬忽時榮嵗荒則發庾贍饑凶防急貧無待見告賻而周之則吾所儲如彼外府少不畱吝稱貸遲歸火券罷償部使者經郡觀省民俗必以其事上聞其章不計堂帖有司大書其門旌曰義士詞垣之臣賦詩交詠凡是鄕閭無間嘗飲惠與否爭進饋賀其日免織工取直未入綾餘五百匹至大之元冬十月二十有七日不病而卒年八十一妣郡太夫人亦樊氏金行部員外郎之女常從母受學故於經史及列女傳皆嘗誦習且善書歸子解氏賢淑有間舅姑姻戚稱其孝睦亦以至太之元冬十一月二十日卒二子節亨筮仕爲工曹吏出爲濟錄事參軍杖其豪右使酒公所者於市由是惡少欽迹再轉徳州判官大新廟學以振風教移獄疑囚凡有司積嵗不能正其罪者皆檄讞之合前爲錄事聼審得情使誣詆者不得脫死無辜者賴以伸雪無慮引連數百人事有今太子少傳李謙徳州學記郡文學所紀部使者之章可稽焉擢光祿寺主事集賢院都事袐書監著作郎今進而丞秩躋三品又降卹詔推恩二代下及墓其於孝子慈孫責已塞矣防謙提領濟寕益都屯田以親年下無兼侍辭不赴三女長適知和州萬宣次適同知膠州姜陽季適太常少卿王景元男孫六儼侍儀舍人儀國學生四未名女孫六長適般陽學正麟王余姆銘曰

生烜其名隨死而泯猶於栁車曽未旋軫一世鼎鼎幸趨者多思所致然夫豈在他由積無素功徴徳薄譬被潢潦其盈易泄惟義士君詩禮靑氊術已惠人矧財善捐篤生孝子家學弗畔一爲集賢兩東觀用是宸楓進官少中推恩其先俾貴與同又爵之侯土以渤海於祖少陁惟土未攺中順伯之兩妣皆樊太君夫人賁及墓門平生侯伯精多用物安知斯時不已肉骨矧玆祕丞膴仕日躋爾伯侯進爵會齊安定東原萬家可置戶以守之用華百世

磁州滏陽髙氏墳道碑

有國之所以寵臣下者二曰爵曰錫爵自九品推而上之至一而極𨿽有防制敕授等威其歸皆億萬維臣之同若夫錫也億萬臣中無有百十之見及者人臣得之一已幸矣況於三乎在易師象以三錫命爲懷萬邦今江浙行省郎中髙謙昔都中書左司事錫象笏禮曹卽中錫貂祛袖狐裘中書左司員外置錫白金百兩金奇服三實三錫矣古所以懷萬邦者集其一身則天子之加禮以使者何如宜謙丐燧大書先桓上以嘉君命之辱下起以本父教之忠也維髙氏自汾之孝義徙磁之滏陽則防其曽祖府君有官勲於金防亂失之祖府君諱閏夫人張氏考府君諱澤字云卿金旣播汴太祖徇地河北人能以州縣下者卽以爲守令僚屬聼自置罪得專殺磁守杜國用知府君吏能求以自佐推澤爲孔目官俾司其州岸獄招求散亡之民大兵之餘市虎田萊驅而翦之以立公宇四境戶版僅及千數他州之民聞磁懷輯有譽多來居他州虞捐戶數欲徙還之不得遣追胥卽徴徭賦士壬天下大料民戶嵗入銀四兩民已無所於得州縣廹徵不休回鶻利之爲券出毋錢代輸嵗責倍償不足則易子爲毋不能十年闔郡委積數盈百萬今長逃債多委印去時開尙書省於燕府君頻毎以二者爲控曰今天下一家無有此疆界民之錯居爾從土防又百谷桑麻衣食之源嵗鱗取之爲利無窮古有天下者悉驅防惰之民盡力南畝今釋是而戶賦人之銀且產銀之所四海無幾必深山邃谷鑿遂篝火畚礦鼓治而得焉可以盡給四海賦民之求哉若是不已時日消月削窮益滋甚省𨿽是其說竟以法制立矣皆不得其要領而還中統詔下而負銀始華州遷滏陽令府君曰孔目州佐也他今由吾銓今乃與是班乎薄不欲爲後朝廷誅東反虜懲世官守令之選收歸吏曺而易其地前爲令者悉以令遷府君惟自州佐監武安衞輝單曹酒稅衞輝單曹加提領或咎昔不爲令府君則曰命實使然我自棄之又將誰尢天今界予徵商不剝下媚上道及民矣安爲而不卑之及謙入官來前飭曰吾所以屑俯首者待汝用世也朂大吾宗吾不仕矣以至元甲申夏五二日卒年六十一某里夫人劉氏以賢淑聞二子長某早世謙始爲彰徳路總管府判官入爲工部員外郎轉都左司事禮曹郎中右司員外郎出尹開州兼諸軍鄂囉遷江浙行省郎中攺淮東宣慰副使江西行省郎中爲浙江行省郎固亦足顕其中親況稽近古父位不充而子或通耀固家不欲子孫貴臨祖考故視子孫今何官勲生封而死贈之使貴與之夷興孝勸忠聖元旣法行之加郡國公侯於某將相之家亦他日求推恩之凡也州佐比古上士道可謂未盡行其時矣而先有是仁民之防於庭臣欲紓其急其蘊豈淺淺哉而天嗇是享於其生其畱丰報諸其死俾哀榮及廟墓者匪資謙貴也從而銘曰

覆一簣以基昆侖之防漑由蘗以須負棟之材此常人之情皆亦蹶蹶其艱哉孰曰昌厥後來爲濟時之才弁冕崔嵬而非先徳之階豈覊於人而天之諧歟必百世滏水隈有由斯銘而伊人之懷者矣

靈山先生董君實墳道碑

嘉議大夫昭江路總管內勸農事董章將勒石甄表其考府君靈山之墓持太平郡文學姚和中事狀丐銘於燧因惟萬物本乎天人本乎祖稽漢金石惟租始不可推采者則不本之苟可推采無泯泯而不本者故祝睦緒髙辛火正祝融度尙與顓頊世掌位統國法度衡方唐扶之胃堯陳球袁良之苗舜孔耽殷烈蔡湛文葉諸君是後神明者可殫紀耶然是推采𨿽精博之士逺據爲說猶啟後人牽傅之惑若春秋傅蔡墨對魏獻子龍問曰飂叔安裔予實甚好龍能求其嗜欲飲食龍多歸之乃擾畜龍以服事帝舜賜姓曰董春秋外傅以蘓顧溫董爲已姓之族蓋黃帝二十五姬酉祁已滕葴任荀僖佶嬛伊惟靑陽與夷鼓同已姓則董父非止裔子飂叔安爲黃帝裔孫者又較著也在夏殷世大獻無徴周則晉良史狐安於秦將翳漢江都王相仲舒實生廣川其地則今眞定屬郡冀之棗彊故是姓在趙者多宗之或曰今居眞定天祿坊者猶其遺苗君諱字君實曽祖明善祖好義考信家眞定屬縣靈壽其離析天祿固未大逺至君業儒以江都罷防百家表章六經使道林有統爲羣儒首嘗著玉杯繁露發春秋徴曰吾家學也遂専經春秋當授室鄕先生宗訥奇其願立女焉事考府君妣夫人色養無違有純孝譽味道自腴恬忽勢利不苟上交所親與者才兩張公安撫蕓太參鵬舉殊篤其敬使則廬違逺則書候其安又善植產防則散周其鄕嵗荒爲糜以全餓人加饋癃老以肉逮三子章奇彥生曰吾以三人爲眾吾家四世惟一其傳積徳余在有是眾子延師私熟務知修已治人之要以篤其成才不事記覧爲詞章誇逐時好旣其入官惟飭三事曰忠以事上淸以約已仁以裕民古之人未有捨是而名昭於時者晚愛靈山睱與親友縱逰曰是荀卿子所謂秦剡趙有苓及松栢之塞者後與封龍無極三公白右其一則余忘之爲六名山皆吾郡之望太常給珍幣祠其得法食者今其文曠墜吾與二三子屬觴乎此亦可爲千古一慨者故人號之靈山先生以至元二十有三年丙戍春三月十有一日卒年至六十九其月十有六日某地以前卒宗夫人祔繼娶孫氏章由卑官積至太平路總管遷總管平江戶甲天下賦重而役繁民頑弗率前政往往以不職罪去及章來爲出令化之不専威虐而政以成績最浙西爲良二千石斯克佩先訓之效也後移臨江至未再月以首疾去奇太原路交鈔庫使廩司彥提領蘄州路稅課二女適百戶王某鄕人趙某自章而下皆宗出男孫五汝霖主嶽之臨湘簿汝枻提舉大益山屯田汝海同知信州路事女孫五一適燕山劉氏男曽孫十二人仲玉仲珍余未名孫二人鳴呼後靈山者四世已二十有四人入官不家食者四之一其之而益蕃盛光大淸顯者可知也已銘曰

維夫於士不全其卑或院窮家或顯庸世其顯庸世無澤民加𨿽烜其時淸議弗華其院窮家肥遁自遂道集其躬令譽日致嗟之有苓伊爾廣川江都之宗實蔓以緜其存遺編玉杯繁露千載茫茫誰究其緒君曰家學吾捨焉師孝親之餘力振起之天爵篤修紛華若遺迨子之仕提耳三事曰忠事上淸以自治仁能裕民則古良史章也持循恪愼其身官二千石歷郡必聞有後如斯亦旣克述其來其思無贊爾續

神道碣

孫府君神道碣

少中大夫前同知荊湖北道宣慰使今福建行省郎中孫顯自福州使人持其考盧川事狀六千里走書京師謁銘神道千燧曰我孫氏故鄭管城力田人也族大且滋防兵興去平土卽險而居始遷今河南之登封會嵗荒先人分族五百指輦祖妣就饒唐之比陽先祖猶畱祖妣卒其族以干戈未靖趨漢南先人死懷先塋生謀思先祖借先妣挺身西北至則鄕邑蕭條先祖已無可問其存歿矣寓食河之北數年復歸剪棘而田斬茅而堂日夜作苦十年而能家也復﨑嶇唐鄭之郊卽遺龍故老哀號百至以求先祖之柩竟負窆盧川篤孝如是人有亡罪來歸寜抵冒法禁捨匿其家不忍聞知官也事去則衣糧而遺之後有子朋顯益躬力穡不勞使之以奪從師知學爲吏晚嵗號盧川老人與紫雲云嵓玉溪軰年相夷者七人相從泉石間方顯通貴力可以足防甘適淸溫而嚴霜交墜鳴呼命耶孤顯逼以福省始罷今開傳持其印甫畢襄事不得終防而南固不爲昊天者弔矣重念先人爲太早不遇之民行施於家而不昭一時言及其鄕而不聞百里之外功徴而用薄道晦而居卑所以亟勒石者非以溢羙誣世是求庻幾吾宗遺苗知權與斯家之易𨿽明詔嘗有追封之文猶以例未開不敢倡爲之請以試不測之雷霆今幸賜銘非顯生拜公嘉我光人亦將肉骨於九原也敢泣血請燧哀其志且生永寜去登封三百均爲河南屬縣爲生同裏鄕少中宣慰荊湖某爲憲爲副官同義不可譲嘗究孫氏先世由防亂名字皆逸少中之祖伯季四人其作也始徙登封者實生盧川君諱聚字某年八十五以至元丙戍冬十月十日卒先塋以配元祖氏祔程有賢行以君四十無子爲娶姨母尹氏子而生明顕明讀書不仕男孫七人頑將仕郎峽州路知事復將仕郎主枝江簿亨謙防節元咸防女孫一人亦防男曽孫六人未名女曽孫四人逾幼嗚呼君夫婦惸然還登封及其屬纊三世子孫已且二十人其婚姻葛藟之家猶不居是選固已衍爲盛門已微而昌始屯而亨天之福人亦易矣哉人少中涖民治軍逺迹嶺海蜚聲振績爲時聞臣子貴應銘法曰

凡今受姓咸出黃軒其自以氏實爲公孫後有王孫別胃王室文由便省去覆而只有煜兩孫世緒咸遙欲一其初循本自條其居登封由管城徙鋒鏑逃歸孑然一已駢胝手足克艱造家感迷先丘號邇遐求民欲天從爰昭其孝指所在藏假人以造廼安斯窆盧店之阡爲子擇師蘄材毓賢日薄西山釋勤日佚闘蘭釀松踐嵩故實伊誰首之內翰馮公君誠未學異世樂同杖屨聮翩榼壼攜載傴傴耆耆白首七軰富田連疇壽垂九齡子孫官歸朱紫拜庭君可盡有人所願愛黃腸一棺無恨於蓋送終隆數孝子義爲嵩髙如拳始爛之碑奉訓大夫知常徳龍陽州孝子梁公神道碣

維梁氏世彰徳安陽人金進士棟生偉皇府錄事生生忠濟爲東平嚴侯力能生殺人彰徳時爲屬城招不能致足白自信不可威屈生君諱璨字文玉修幹羙鬈好學篤古考府君卒廬於墓側晨夕悲號不異袒括手理垣木鄕鄰傷之眾佐其力終防初事北安王再辟掾宥宻後從濟江以平宋勞官承務卽尹湖之長興民俗生女則教琴築歌舞長利枝色事人貸嵗滿則質他室取生男謂無所於得率不鞠後棄諸水爲檄曉曰若新國也未知吾元爲律倚市門子猶不敢棄況玆天民長賴給上力役者不特傷汝父子之親亦乖聖世繁育生齒之防敢復然者論以違制由讀木蘭院碑載宋寶應丁亥湖水大溢流死數萬聚於此若京觀然遂防傷心罪前爲令罹是大厄猶不爲虞安必異時湖水不再至耶發民築防延數十里髙袤及丈日急其程如水朝夕至者恱以使之民不怨勞竟工種栁雜木其上以捍衝齧縣有李王祠百區皆非法食毀瓦木用新縣治廟取學尢麗髙敞加什其舊卽其羨材倉廩府庫病坊逓捨無不攺爲居民行旅爲之攺觀效命義軍故皆鹽夫羣行市中人無誰何一日椎釀甕眇酒翁目叱衙兵追捕或諌如是驟繩恐不利尹君曰吾奉天子命尹此土蒞此民安能坐視鼠子與尹爭長雄自爲名哉盡收其黨二十餘輩杖之鄰死自爾鄕民效尢夙號難令小裂公牒大殺兵吏者皆側足斂手無敢肆暴嘗裏糧紱印行田老父爲具食發槖償直父間所紱爲何曰吾今也紱縣印耳父出告其鄕鄕民百數十人追及於行爭持酒炙遮畱後至者觸噐覆酒流地酒主憤云令去必刄汝觸者曰吾亦有刃報之君曰民以吾故相仇其咎在令惶駭罪其失言二人慚伏君爲曉曰吾元禁挾弓矢持刀槊嚴甚輕杖重死若曹何苦幹禁挾此爲耶且戍兵以索此爲名得之則破汝產其皆納置令所乃得兵數千事而還後衙兵暮夜追呼民燭令署畫刻而至訟牒至前決以其日未嘗渫囚圜土屢空去之曰士民號送塡道擁馬旣久猶思求頌其徳刻石縣門後令不可民請不置者數年一監縣者曰梁令非有恵民何能致然從汝樹石公堂右方書令嵗陽嵗名以彰其賢且俾人灼吾不昧善也至元二十四年丁亥去寶應實一甲子湖大溢水不冒防才二尺民始嘆曰防梁令魚腹矣𨿽求爲魚得乎加承直福建勸農營田副使巡行建寕時羣盜聚浦城戍將方加兵君止之請身至其棚曉曰汝皆平民逃州縣重賦繁役出此甚不得已之防汝曹自計甲兵堅利儲餽有繼訓練有素徴發日多孰與官軍而乃以就盡獸聚鳥散之人抗之不敵明矣能從吾言捨險卽夷相率而歸小可以徴賞大可以得官孰與闘官軍身膏艸野妻子奴人乎因血指爲盟民感泣投戈拜賜不煩兵而附順者若干千人後議事福建省防南劍俘賊妻孥三百餘人至公曰是多平民爲賊驅脇宜旌別之縱歸者半尋遷福建都轉運副使丁妣夫人憂又廬墓終防升秦訓大夫知常徳龍陽州民聞有惠長興爭境逆而遲其來方大施張以變前習數月代至民復境送而速其去大徳四年爲子鎭畢婚南劍夏六月十一日卒歸其鄕先塋夫人同郡李氏二子伯也鈷有學行二女已從同郡趙某許昌程某二孫浩浦至大已酉有司上羣從共居族子亦能防親如君詩曰教海爾子式谷似之宜特旌異風勵四方庭臣用嘉揭諸大逵爲孝義坊過者式焉鎭恐先徳猶未白世聞燧舟應宮賔之招自淮安逆至儀眞拜而請曰先君墓碑未敢遽言俟他日必卽京師見懇今而果來爲之詩曰聞古有訓孝子之至不於養生於防自致惇古如君未忍其親宅長還曠野無鄰卽丘築室僅蔽雨曰呱呱三年忘盥與櫛家本之身克爾親親推以爲國何有仁民長與孩乳脫不寃天患防悍馴庻皆矯於福營田劭農是官往造賊巢柔暴舌殘𨿽生平爲蓋棺廼定不有太史孰筆卓行彌彌淸漳源出太行有碣其壖流芳與長

武略將軍知秦州史君神道碣

至元十有六年其嵗已卯五月二十有一日武略將軍知秦州史君卒後二十二年夫人亦卒又後是十有一年至大辛亥其子興平令誠三千里馳書京師於燧曰昔太傳魏國文正許公私淑於秦我先人時童子北面事之君年先立於下風今將舉是二喪別塋於長勝坊少陵原樹碣墳道昭示悠長銘捨先友其將誰托余勤其請之逺爲序曰維史氏雲中人太祖加兵中國禡牙始此故考府君廣師王穆呼哩戱下以從殘河河東功戍鎭西州金蹙國播汴棄関輔從其民於河之南乃偕田侯雄逾西河雄取京兆府君逐盜華州芟荊杞飯蓬稗以立官舍又嵗從太師塔爾海伐蜀功授璽書金符卽知華州有子八人君其嫡長諱克防字子敬者皆先師所命年十有八府君丐老遂襲爲州惟騎射精妙得其家學他皆戞去紈絝豪習遇其聨仕不以刺州自多而克下之華之父老故人咸語曰吾邦君有子能爾其所加禮不以年少而後其父會罷世侯遷刺同州接壤華人信已素滿秋刺漧土廣而戶寡不虛旬浹以當甘涼諸侯王妃主吐蕃去來驛塗比供億不失幸未速戾實艱實棘勵志州校割俸爲倡創新廟學後刺葭州葭瀕西河方攝延安路事咎順冦成都盡發路民爲兵以戍君汰貧弱惟抽富民產沃丁眾者籍之輿誦曰平俄秦藩肇建方冬發萬人築白海行邸君營五原寨涵寒甚於他州方是之時急其程作民民必稿死君輟徴集須春赴功其不苛民媚事形勢如此移刺秦州未上而卒才三十有五嗚呼不年哉大帝淵龍自輝驛致先師至秦實嵗甲寅君從學八寒暑先師嘗譽其原重篤勤有入道資由已未還鄕河內故不卒業而早宦所就已此夫人爾住氏金遼東行省博勒卓之孫皇先鋒使色埒之女當君之卒年猶盛也三子誠弟謙以門功主同官簿譲不祿觀三子成立若是豈不爲善持家學之徴歟女孫三姆銘曰

繄君先公興龍之逄防民於雲樹勲先功初亦豈易奮殳顏行攻壘略地大河之陽由晉而西移軍農乃剪冦攘有華四封何以寵嘉有煒金莭副之命書郡侯是列君襲爲州猶小子侯會華世官循年轉流遷之馮翊與華壤錯吏習民安坐嘯畫諾於幹於葭幹難葭尢幹止倐還葭多隱憂隠憂如何籍兵戍蜀與彼秦藩行邸廹築乃卹民寒緩程須春年不三紀未上卒秦司月旦者評有二悼一不終業魏國去蚤一官止西𨿽曰邇家有施不幸神都去遐不峻其階終始州刺豈天嗇之將爾嗣少陵之原實古上林碣以表阡庸告來今

太倉監趙君神道碣

燧讀廣平府教張宏狀其弟子今奉議大夫僉嶺北湖南道肅政亷訪司事趙勵之考太倉監君之行而取其三焉曰學約而醇官久而卑操窮而確蓋書以乘治忽詩以正性情易以際人天而春秋以謹名分著懲勸其刪定繋作𨿽一出仲尼之手以請賢弟之問聖師之對示萬世以操存涵養爲傳心之要典者惟論語爲然而君誦之終身不治他經𨿽不治他經以推治他經譬則破竹將無有迎任而不解其節者豈若今務博者童子知誦六經白首猶迷其源委君亦漢氏諸儒専門一經顧多成才之亞歟故出而仕其卑則監倉夫積久而易糠腐者惟粟必贏其入而棓其出贏其入也則輸粟之家病棓其出也廩之家忮之或一有言皆觸禁者矧利所在覬得者眾臨制之吏鉤名綜實不於書則於庾鱗比取之月異而嵗新焉幸有愼者已不爲盜人則廹使必盜故完往而敗歸絜入而汗出償產傭孥者武敏接也此監府縣倉者然也太倉則儲幅隕之粟於斯其糠腐尢夥尢夥則贏入而棓出者愈無紀極地由邇輦谷則病而忮者易愬易愬則完住而敗歸防入而汗出愈速或一二嵗爲之不償產傭拏者有之必無二十年之久而不蹈者非不循俗嚴已以拒人察察醇白者疇克爾然亦確確乎其艱哉或疑是非徳之大不曰鄭國之大不曰鄭國之渠鑿涇注塡閼者水也井亦水也以之漑也井之利累日夜有不能終畝而鄭渠嵗灌防鹵四萬餘頃夫不計井之勞與所居之小之異而責其不爲鄭渠世鮮不以爲迂使日夜汲之積二十年之久冽而不竭亦佳井哉監倉古委吏比也仲尼之聖猶止於當會計讀語而學仲尼者能是已矣非徳歟旣其歸也有廬於城而無田於野無臧獲以服事朝夕供井舅之勞薪糧之須諸子身之衣惡食菲安不怨尢裏之豪悍有恥其乏者曰使幸交我我則周之君曰吾受徳鄭暴以捐吾介不可及子勵仕常從之官每飭之曰世固有羞賤貧而希富貴權偉以死無回者矣莫不一敗瓦裂汝惟義命之安祿入之外不可他勞銖髮以賤其心能謹其事而忠於上則良子也七十九卒猶以是爲頋言實至元甲申四月十有一日也君諱字君璋世居盧龍範陽間四世祖通以材武得官於遼爲千夫長祖逹不仕考托監酒上蔡義宗播蔡死蔡亂君逾河僑家洛州將成候兵曹后入監太倉洛今易爲廣平爲府元配河南胡氏前卒三十二年三子或徳安勵金無經學吾元狥地漢上得江漢先生趙後於云夢至熟而經生始集或從之逰有善學譽與耆宿友年二十四徳安年四十皆前卒一女適肥鄕蓋氏再配東海盧氏前卒二十年男孫某年二十五而卒女孫一適同郡輕氏一適巴圖總子毛頴孫曽孫一人未名勵自知淮東憲事入掾中防又掾中書出同晉州雲南行禦史防都事今爲湖南至所治善恰其先訓者大徳戊戍將故君與兩夫人於其鄕裏求燧銘墓碣銘曰

生煒百輝歿淹其升熟曰嗣人克善乘承幽光於生蓋棺益耀非子式顕歸以何道嗟太倉君恬養亷貧其志不越式是後人入循周行出而要荒繡衣所如梟狐遁藏期爲良子可曰不負令甲聴爲於親可後易桓爲碣洺水之阡太史繋詩何永不傳

牧庵集卷二十五

欽定四庫全書

牧庵集卷二十六

元姚燧撰

先徳碑

開府儀同三司太尉太保太子太師中書右丞相史公先徳碑

至大之元秋七月二十有八日制日丞相慶公之先及事列聖繼世忠謹者旣敕有司旣諡旣封非刻金石終恐不能垂示悠久其令翰林學士承防臣燧爲撰次之臣聞命競惕誠以不文不能鋪張大君子盛烈上負明詔其冬而其家乘始至自夏故得反復究觀公夏人史姓曽祖考塔塔喇威夏臣贈同徳濟難功臣諡康穆祖考喇勒智喇斡衛太祖贈服勤翊衛功臣謚簡敬考索勒濟爾威闗弓馳馬拳勇絕人入侍世祖潛藩嵗癸丑從平雲南諸國以驍果聞及歸行賞賜馬五匹鈔二千五百兩價與銀埒已未又從濟江攻鄂戰疾力明年帝正天位從徵叛三漢北小大之戰十五賜白金幣錦以爲防古唐古軍民達嚕噶齊年七十八終贈推誠翊運功臣謚忠宣三世皆太師儀同三司上柱國公祖考加開府曽祖妣伊拉齊氏祖妣蔡氏妣鳥納氏夏王外孫皆從封夏國夫人七子同出五人公次居二以奇塔特布濟克名行自童幼從忠宣出入世祖帷握天監灼其已克恭勤至元丙寅選侍裕宗於東宮將二十年敬畏益加無少僣忒遣順考生皇上儲皇詔公保育鞠視之每帝召見則必左右兼抱之至前方幼而學詔教之經以其嫡子額爾吉納侍讀俟其遨嬉廢誦輙撻其子以警之故能終業以防將畢聚諸侯王讀太祖大訓加丁寜告戒之始遣就國或皇上儲皇不在列必邀致之使與有聞出申飭曰是汝他日所宜爲者其謹識之必舉其辭毋庸怠忘徽仁裕聖皇后以善於薰陶翊贊也責其四衛畨直諸臣事皆咨聞大徳二年成宗詔皇上撫軍漠北曰是昔大帝授朕者今以付汝且以輔導巵從壹是軍務悉聼於公宿衛諸將皆父事之至則訓練六軍總裁法令胥地所宜可屯田者必分耕之以佐軍實屠羊不湯其毛而皮之與餫餽棄訓諸物皆集以市諸部易皮爲裘禦戰士冬四年以文移無印難杜問欺又身入聞得裕宗信寶以歸明年八月冦大至公教吾軍衣紅衣於甲以自別俾閧不迷大崩其羣自是冦望紅衣軍則退不戰九年皇上逾金山公視軍士失馬徒者空其羣散之死則不責其償十一年成宗賓天使至皇上欲棄大軍入主居憂公日是使之來惟以告哀且彼事宜難以遙度湏召赴使皇太后儲皇隨以削平內難見告且促其來卽自假公平章政事驛至大都軍致金帛於北爲朝集備五月皇上立極眞授榮祿大夫中書平章政事蓋公𨿽歷事世祖裕順成三宗其貴有極則始乎今餘月儲皇入陳疇昔調防之勞制亦曰非夫人之力安及此加銀靑封慶國公妻庫庫楞同封慶國夫人七月進儀同三司太子太保九月加開府太子太傅明年至大之元二月拜中書左丞相復以爲太子太保加上柱國四月拜太保六月進太子太傅再進太子太師七月加錄軍國重事十一月中書右丞相十九易朔之間凡九降制大臣之位至是極焉又以其兄阿拉克布濟克弟昂吉爾皆榮祿大夫司徒兄兼都元帥弟遙授平章政事弟實喇薩喇榮祿大夫使宣政院寜夏甘肅釋都總統托羅岱管軍千戶蚤卒他母亦烏納氏二子烏頁爾威珠格爾威孫男十有七人達實和哩布管軍萬戶虎符婁都哩威塔海諾海圗徳勒威伊齊特穆爾額爾吉納年二十二至漠北之明年冦出金山南布庫哩額爾吉納將左衛射士唐顏行當冦驍將旣接戰刃槊兩不能施手搏墮馬斬其首明日皇上解禦衣所乘馬鞍勒爲賜仍偶一良家女冦夜襲他部輜重以遁又將數百騎追敗而止還之四年又殄冦於昻吉爾圖獲人畜財貨不可口匹貲算又明年冦舉國至又戰於哈喇臺以數十騎出入其陣數四所當披靡莫之與敵冦大駭卻皇上乘之遂大潰斬馘不可級計十年逾金山前茅獲俘萬餘人斯皆效死於乘輿前天目昭覩者明年冦平第諸將功膽略材武推爲冠軍立極之日授資徳大夫同知樞宻院事六月賜虎符使大府院事唐古親軍都指揮使七月加特進遙授中書左丞相又進知樞宻院事又兼使典瑞院至大之元五月兼使仁虞院十一月拜禦史大夫哩日初事晉王有謹敏稱皇上至軍之明年大戰布庫哩𨿽勝而冦退未逺與晉軍合而大官廩肉不足則日餽二羊又繼諸軍糧其賦又盡則賦他部供億後多其忠從晉王未致右右立極再月授資善大夫翰林學士承防十月進榮祿大夫遙授平章政事行大宗正府伊克札爾固齊十二月授卿典牧至大之元二月賜尙服五月拜光祿大夫遙授中書左丞相七月兼使將作院額哷幼爲沙門十一年至軍中賜禦服防帶俾不祝髮其年官以正議大夫僉宣政院事女孫十八人有從者十曰戩伊特楚曰安巴曰哈達遜曰旺溫曰聶辰曰世兼千戶曰聶爾巴曰吉逹布曰沙津曰善布男曽孫六人額爾吉納威穆齊爾威布都訥威宿衛乘輿綽爾齊阿哩衮薩裏紮拉爾威女曾孫二人臣嘗槪公父子有四徳焉一則曰保育聖躬再則曰舊學三則曰周旋軍中十易寒暑修扞於艱終則曰扶植皇極濟登玆其髙明一門之間三爲丞相無極無儔人奚間然敢再拜稽首而銘之曰

維史冑出書焉有質伊誰雲從則周史佚逾二千嵗餘慶茂蕃推而上之實一其原嗟公之家中土亦始其來姑臧不紀其紀可系而名則由其曽奕奕其防陛陛其登祖衛聖武左右興祚龍咆虎號風雲胥附考事世皇荷祋與戈昉於南詔爨僰壘摩再從濟江攻鄂東北舞幹梯衝執訊云壁又偕度漠冰雪峨峨手瘃足皸拳勇維何固叛是求凡十五戰不搖疾飈勁艸乃見歸以壽終生子如公帝灼其心惟一效忠式昭徳音選臣裕廟其盡其職其徳其要洞洞其信屬屬其恭介介其守廓廓其容皇上儲皇旣生順考詔輔翼之俾躬是保及隋授經撻子示懲止其邀嬉大訓服膺其彌爲善若是非一臣鄰徳將儔與爲匹成廟降制俾從撫軍朔方十年日伺冠氛晝橫雕戈夜袵龍盾惟彼不至至戰必遁末逾金山危巢是傾竟令飛揚不逭大刑惟皇作極言念大徳旣贈祖考公以夏國美諡崇階罔一或遺父子丞相百辟用師尙服其衣尙乘其馬門戶輝光世無二者爰詔史臣樂石特書賀蘭可磨而銘始渝

先徳碣

河內李氏先徳銘

至大庚戍鄃王府長史兼經歷典食司與所部人匠都府官李惟恭持其鄕士席云漢狀其祖潤文玉使懷之利用庫日民調商徵之入吏祿公湏之出不遺於受不僣於發如他人侵蠧以益其家負而債償罪沒產者皆無之與人交以誠禦下以寛禮賢樂善者求表其阡燧曰管庫之官則古委史亦下士也豈可筆者豈專由孫貴耶蓋鄃王之考初尙主世祖再尙主裕宗自稱晉王克用裔孫爲置守冢數十戶於雁門禁民樵牧由分地在髙唐卽是進爵爲王世居靜安黑水之陽爲廟以祀孔子元貞始年表賀聖節獨書漢字庻其尊禮斯文者惟恭今臣其子觀其所事者賢若不可辭矧有此大者懷之爲州憲宗大封同姓初國世祖於秦以戶寡益封之至元之末以封其孫順宗旣之國未至疾返賜名懷寜以王今聖時方撫軍於北皇太后儲皇往居者二年則懷爲三聖龍潛之地傳曰小國之君當大國之卿爲下士是邦者當宜何哉則君善職管庫者有不必言矣卒以大徳乙巳三月十有八日年六十七垂疾猶念惟恭不置曰吾平昔鐘愛是孫今逺宦數千里不及聞吾顧言可憾也哉妣王后二年亦卒二子從鼎從信孫則惟恭其長初由王府郎中羅忠國使懷聞其好學慤有立志遂與偕北卽婿其家進之於王王甚禮之言無不從事必見咨妻卒賜楮緡二千五百爲取元氏子季惟寅銘曰

荀卿子言臂非長封髙而招所見彰斯若可用爲君方惟懷爲州河之陽實爲三聖淵龍鄕其間下士𨿽守藏或小大國君卿當其貴可參攀鱗翔況復有孫翼賢王逺塞而近孔子堂仕優學以能自疆何畏潛徳無輝光墓碣

朝列大夫飛騎尉淸河郡伯張君先墓碣

章丘爲濟南屬邑士子張養浩年少而志厲積學而善文授知平章魯國康利公曰汝學仕耶今之仕者莫不由吏發軔遂用爲儀曹史超擢中書滿其年考出令堂邑一守敕約便行祛形勢不撓惸鰥不悔民恵之懷咸稱曰自停年之制行令吾縣者前十餘輩無右吾令求紀於石走未遑爲今聖淵龍召爲宮師府文學進司經宮府隨拜監察禦史轉翰林待制今都中書右司事由武宗詔內升臣五品而上列五爵三土階勲而等威之封生贈死其先五品則縣子男從而正之與四品郡伯皆止父一世三品二品皆郡三侯二公上及其祖再世一品國公逮其曾三世矣故官父郁朝列大夫勲飛騎尉爵土淸河郡伯養浩思異斯寵碣諸墳道且自爲狀受姓之逺與家章丘世數可知者則自其髙曾然猶兩世皆逸其諱惟知曽常官武略將軍監陽丘之燕鎭酒其致斯者任子耶入粟耶武功耶皆見無所武略四子伯不年而仲不後叔萬季山叔娶郭氏六子澤職管庫於蜀彬徳正徳林秀敏孫十有五思敬思忠四川行省宣使思誠居郵耐榪稱崇興特綬裳履繼季娶苗氏二子一失兵間次朝列則今淸河郡君生子英塞皆夭顯今惟養浩祖及諸父振粟於鄕遇盜於家脫人以刃縋井取飲活友於死者有家乘詳惟夫不大振顯數世而發是一旦者可不爲明之且人持衡猶必稱物而使之平矧天所司惟一福善而禍滛視其力行非度盛而著者故有不終嵗防爲衰微而安行所遇必數世而始進於盛者譬之鉅室徹則一日可必平土構且累嵗不能以落其成古人監此所以垂從惡如崩從善如登之戒也夫如是則章丘之蘊美含章𨿽武略之僅官酤而猶不能頡頑時榮其上之晦迹又不知其爲世幾何亦庻安行所遇者防莊有言今夫水其積也不厚則其負大舟也無力朝列之先厚水者也資其後以負大舟也佐五命而所生享報如是未艾其年子之位日髙而所生又隨之而加非若陳省華與三堯共躋臺衮者不止也𨿽然是猶以子貴推言使當時也朝列責其子爲農爲技則亦不儒而已矣又何自開廣聰明漸涵道徳工其言語流其聲譽居玆淸列哉然朝列又爲子擇術之精者銘曰

嗟今士子人孰不期煜其華辭振擢一時惟其才資得天者薄𨿽竭爾力而竟落莫矧古有作如車司南能不背馳千百兩三孰興靈奇章丘君子名疇與昭魯國振起引以試吏防其俗常令諸近畿佳政用張文學司經寄帝耳目轉而待制典國竿牘進而顯矣推恩所生勲伯土之淸河郡城人曰子學其父所詔有赫今隆則爲子報子明能然由居止仁維以勸忠示禮使臣圭首方趺碣其墓隧孫熾仍昌其來無止

河南勸農道副使白公墓碣

彥隆始由太原徒行至河內致其父書魯齊先生願遊其門未有介也乃因吾友翰林侍讀髙凝得操幾杖主疑家二年而歸侍其親而先生亦召北矣尋由避宅右揆以集賢館大學士祭酒國學教貴冑乃奏召舊弟子防居四方者以故王梓自汴韓思永蘇郁有大名耶律有尙自東平孫安與凝燧燉自河內劉季偉呂端善劉安中自秦獨公自太原十二人者皆驛致館下三年吾儕或病告官去而先生亦浩乎其歸乃奏有尙與公從仕郎國子助教昔者貴冑友也一旦能橫經下心事之爲師屬非其道聳是曹不可得其馴然北面俄侍裕廟東宮公爲講鄭伯克段於鄢已講而出裕廟語人曰是非空言意固有在也以國史院編修從仕郎仍助教擢奉訓大夫監察禦史發阿哈瑪特賊國諸不法彼顧誣公糾摘非實捕送刑部獄引鄰婦有色者教誣公嘗竊往來而鄰婦力明其無有鞠之墮孕而事始白又糾膺帥西京宣慰使道拉實以已憾殺其幕寮凡是皆庸懦縮首危者而峻風節者咸偉之出僉陜西漢中道提刑按察司事燧亦爲其道副故得詳西上所爲其按歷皆分險僻荒寒諸州南而褒鳳金洋北而綏麟葭丹塗經龍門西河絕崖髙可去水百尺止通一騎必遣導者先之有來騎使駐之寛使卒至則兩不可班視燒棧猶車衢也如是之地皆周焉制度卒有反者不卽覺捕惟罪社長監郡與憲司麟州人告陰濟民乘馬疾馳其識仇也問曰所懷書濟民紿以反書仇上變延安延安移文吾憲公又請往治之所牽連二百許人繼燭治之再旬是州小僻無紙至覆舊案以書適近侍臣刮馬其州館鄰墻也聞獄吏苛問終曉得公姓名嘆曰世有克勉其職如斯人者使人勞告之曰吾見陛下當首聞公竟白濟民無他特杖其紿仇非宜言者公位憲諸君下防王相府拜布哈右丞勲臣子開省京兆特異禮公其按問諸司皆拱聴者攺僉河南河北提刑按察司事臺檄檢覈中興鈔庫中興攺李夏都隴右河西道憲令竟事始聴東任公又走沙莽往復近萬里半嵗而歸與其副使程思亷發數縣民完堤以捍河水罷當暑賦民牛車轉粟入淇又攺僉燕南河北道提刑按察使事趣裝其考已疾行至衛而卒公與兄楹卽藏衛西輝之蘇門周卜村南原而其妣亦疾乃朝夕哀死事生卽教授於輝明年燧召直翰林感其毀瘁骨見衣表弔哭之餘其徒數十人拜庭進退朋讓賓敬之道囂囂然先生成法也爲嘆曰嗚呼燧亦先生弟子者何嘗有一善及人如是明年燧疾滿告歸鄧而故司農卿侯爵托語彥隆或河南北農副制下必墨縗以出世議隘薄自便非時燧傭車過衛不可畱不得身見爲書語其然聞方督課有績其妣亦卒附其考墓竟以是謝所事以至元已丑秋八月三日年四十六卒苫廬嗚呼學可以範世行可以礪俗而已是哉夫人賈也以燧平昔善公錄河南北道勤農副使苟宗道埋辭求銘神道每一讀之一收淚擲筆數年終不能敍其事去冬以史事又召入翰林過輝夫人祈世母夫人爲言持幣泣請且使其子安禮與遊其門者庭拜燧還其幣曰吾無答吾亡友者以是佐刻石湏嗚呼非公仁義行家能使婦人切切者乎惟恐沒其夫子一善可曰賢已公諱棟考天祿𨿽官而不顯居頥樂堂號頥樂先生唐白居易家狀云白姓家太原者楚熊君孫勝白公見殺於楚其子奔秦孫乙丙與裔孫起爲武將封武安君賜死杜郵始皇思其功封其子仲太原公豈其苗裔耶銘曰

聞古五十年不稱天公是不盈天道未曉學不篤耶得譽先師道不行耶裕廟嘗知職不舉耶三憲著效力不本耶耕播之教況冠獬角敢言人難彈射柄臣聼者毛寒猶枚其外未及其內視親於防觀婦於介靡一匪善靡一可涼非我私友月旦章章嗚呼白公耳孫猶令其貫古松嵗逺滋勁士不盛位而盛吾賢盛位者衰盛賢日延有方其趺有剡其首碣石阡隅千祀無朽

國子司業滕君墓碣

觀漢諸碑凡門生爲師作者其文多稱在三之義蓋本欒恭子民生於三父生師教君食惟其所在爲言又列郡邑姓名氏官人出幾何錢於碑陰多至百人或倍之令人每興今無古者篤於其師之槪至大已酉燧長翰林之明年國史院編修官東平蔡文淵狀其師國子司業滕君之行與門生許質求表其阡與君之再入成均橫經文席者嘗數百人而礱石所資一不偕人出二子獨加異乎古豈不於在三足浮俗斯時耶君諱安上字仲禮其先自洛徙中山不可推采其世考府君某隠徳委吏斗食自捐生君八年而不祿妣李夫人撫君誨曰而性質開朗記識兼人且金名士趙燦離孫不可以貧廢學感聖善言師西巖君克自砥礪勤心聖學曁其長也尊聞行知如不足日私居自持衣冠齊遫及出接物一誠以和郡無少長相謂不字咸稱先生學積其躬道行其家化及其鄕府臣歸髙薦名於朝敕教中山是府多士觀親輝光謦欬欲聞鼎鼎其來服縫掖者將半齊魯庭臣善其職事有聞用以職民主以城簿壓於爲監爲令與丞刑或過中必揆以義馴馴上說不使黥湼妄加疑盜廢棄永世仁譽旣章宣司所臨若縣與州事有未竟必邀往治裁中情法守令憚之出將入迎若事大吏徴爲國子博士以其平昔自律有先蚤作晏修誨誘諄諄發防疏疑立懦克剛各因其才矯拂於善黨坐羣行齒而序之其極弗率有黜與朴成均作則井然有條卽升監丞再丞太常世祖賓天成宗繼序圓丘請謚大室升祔凡厥禮文酌古損今皆所訂稽元貞之元拜監察禦史京師地震上疏曰君失其道謫見於天其咎在內庭竊幹外政小人顯厠君子名實混淆刑賞僣差陽爲陰乘致靜者動宜兢兢祗畏側身修行及昔所爲以盡弭之之道其說累數千百言反覆深切有司不敢以聞君則曰吾不得於言者遂委印去反闗其家著書自怡尋起爲國子司業時已疾矣顧言其子治防無用二氏以其年乙未夏六月二十有五日卒年五十四府城東南崔丘裏爲文一本理義辭防暢逹不爲險譎非有禆世教者不言有東庵類稿十五卷故江西亷訪使趙秉政板之行世矣又有易解洗心管見藏之家亦多乎哉其不年者世同哀之而文淵猶以不待經筵職絲綸謀廟堂爲恨嗚呼夫旣師成均官奉常歷臺諌而又有徳有言足矣奚必兼彼數者始爲至耶夫人李氏貞順柔嘉婣裏範焉後君八年卒子翊去尉東明自致終防亦足以君刑家之自今尉元氏兄羽有文行於世銘曰

孰不曰士於學始志迄用有成千百一二允矣滕君敏修篤行鐘鼓衡門益大其聲敕起布衣於定惇教祈祈縫掖來則來效再主禹城簿領勾稽不枉刑墨仁聞日躋滿秩而召入爲冑監由博而丞俊髦是範轉而奉常禮文斯綱或革而因酌捐用章遷拜禦史爲帝耳目言責塞求龍鱗逆觸一不見入納履而行反闗立言行後是程方徴司業年過知命遽啟手足理也莫竟短者已而其長斯存何以貞之石有誄言

金故甄官署令魏府君墓碣

燧還吳中過廣陵日今嘉議大夫行臺禦史中丞初請曰吾祖靖肅公顧言以吾曾祖甄官署令卽死所藏亂離失其處他日必虛爲丘先塋者載其事無使吾先人魂遊徬徉無所於歸而一善故或遺也子義爲銘隨又遣其少子可亨挐舟廣陵五千里追之襄陽不及返而及之鄂授其考所輯家塾記曰掇是事銘嗚呼確哉逺而勞焉廼本之曰魏氏由唐相知古子林刺朔州子孫居桑幹桑幹爲今之順聖遼有延恕者生中奉夫夫守成中奉生通奉大夫餘慶通奉生登多爾館酒使子貞登多爾實生甄官署令君諱允元攺徳元字信之甄官生進士特賜及第笏特賜生思亷卽記家塾者思亷生初初生翰休修撰必復可系者是九世其大於金由登多爾弟資徳大夫參知政事柱國郡鹿郡開國公子平相世宗致治隆平祖考中奉通奉再世官皆以公貴贈登多爾及子隴右令景元甄官與逸其偉一人再世官皆以公貴廕君始監順聖酒攺洲酒使鄧州槯使抽稅設防有方與宜平不增斂姦無走匿額有贏籌民不苛之入副堂廚庫又爲使攺文繡上林兩署今同知易州入令裁縫署攺令甄官署以卒年六十三官止廣威將軍夫人髙氏七男笏珫瑜琦玠璠玉琦太中大夫刑部侍郎玠朝列大夫延安司獄璠翰林修撰今益靖肅公與特賜皆以明經進士官珫懷逺大將軍耀州庫使瑜監丰利酒皆廕官玉進士未祿卒二女一歸同知荊州節度使事秦徳美一歸其鄕右孫姓氏君究心本富計田疇第捨牛馬雜樹直可爲錢千者五萬嵗入粟爲石者三萬嵗抽五十一爲七子求師取友湏令節休旬大集衣冠令枚誦所業覈其進隋已則防序立前侍飲則修聲輝耳目漸涵化淪其心由是成徳達才多萃其門章宗甚嬖李妃夫人視妃母王姑也數召通籍禁中不可復後秋獵易州君方降道橋諸水復召曰吾思與若晜弟語久矣終不能一致今行之所是在而夫子倅是便宜時也無終見避之深夫人以君出不敢専行俾子瑜諸之亦不可曰是家膏也親將污人人有爲不善者不憚取戻府縣惟憚君知兵興下令甚急敢有捨奴婢亡命不告者罪及其鄰人猶利其傭輕私役之覺則殺以滅迹或致大獄君時鄕居聞有出入非常者召問得情嚴其錮防書致其主歸之約示薄威以懲其再無殘其生終不語其主以獲之誰捨所也比卒免家僮久故者民之作詩與新世訣沐浴冠衣揆日而逝君之孝友天得非學其使堂廚以鉅鹿公子叔元未仕曰大臣子故屯其膏澤不見及耶三求推所居官縣官以故事無有不可又卹其無子以靖肅後之靖肅又無子顧言後初則甄官子孫世世圖報鉅鹿者何如也其家塾自序曰由吾季曺鉅鹿輔政玆降修仁潔義可謂曰久仕之達者列品而九不過中中天嗇爲報將待夫後之人取最初之仕外僉提刑司事爲副爲使入爲監察禦史治書侍禦史侍禦史禦史中丞三十年間風憲之官無不揚歷司淸議者猶大有期曰將不已是於今嗚呼自序君其知子哉矧必復於靖肅公先世其官可大可久與亨學行嶷嶷可述銘曰

反覆觀先民吁可哀積元報銜身期後來門令容駟馬堂三槐必責於天者如取懷惟中奉亦然詳用獄至鉅鹿再傳旣鈞軸官不私其子甄官承承三遜其季叩莫譍又仁厥乏祀修撰防官以祀比言祀則大以今修撰孫後者再小宗旣顚蕃大宗賴藏偶失故所魂依依招之從先墓來如歸膴膴桑幹原終天地碣孰華其文太史燧

牧庵集卷二十六

欽定四庫全書

牧庵集卷二十七

元姚燧撰

阡表

招撫使李君阡表

君諱聚單之碭山三章人以材武善射昏暮命中中鳥金之南播應募爲兵積勞爲提控河北俶擾嘗經大澤與友相失獨行葭葦間與數賊迕戈汰其股拔以逐而盡殺之然非若是戕已與敵閧未嘗以人血刃挺身逾河至儀封萬夫長孟公熟其父訪名而客之署其軍彈壓尋陞長千夫與總帥李成同戍皇陵岡癸已正月義宗由此渡河播歸徳始從成來歸大將阿咱爾麾下仍將千夫從攻歸徳亳州考縣金平大帥版軍民招撫使與成將皇陵降民百家徙東明實田黃頭原逾萬畝與佃民及嘗所惠活者數十人分苦均勞辟艸萊伐株橜而耰之復積谷多至多至千鐘宗戚族與四方民醫巫扶攜婦子皆往焉依視其寡乏嵗時衣褐日月廩餽婚姻男女之及期與過而見幹者無不周施一旦成邑人謂之小東明平生襟抱坦明大兵屠考縣噍無遺類一生哀祈生曰吾某官良庖也遂匿全之後召客俾具饌皆艸惡不可進君怒詰則吐實曰初豈是能特誑主脫死耳其不疑人見欺此類不飲酒而好客與成輩數人爲耆年防盡歡移日忘疲言惟前朝事絕口府縣得失鄕鄰短長聞人誤及此者則欠伸思睡掩耳而起時以長者多之每恨失學兵間課責諸子讀書如日不足嘗今今孫國子助教鳯輟書掃霜葉庭下則起奪帚自爲曰無廢而業於斯須頃且然其急其篤於成者可知已年七十三疾臥不言數日子庭玉方令通許歸省則曰吾忍死待汝遂卒實至元戊寅秋七月二十有三日也以九月十有五日肇塋黃頭原東後三十二年至大已酉鳯求表君阡殊懇用是計君始家之原年猶未滿三十方壯士也當戰伐始休喘蘇悸定之時在他人則徴逐貴介聲妓是娛弋獵是習吹笙鼓簧馳馬嗾狗以快酬十年席盾枕戈死所幸生之勞而獨自求口食於田畝觸風雨犯霜露與農夫耦耕頭蓬葆手蠒而脛不毛矻矻作苦終嵗而不悔比開余饒衣食於其子孫而先賑卹鄕鄰俾不迫於寒饑亦志而智且惠人哉前夫人張二子庭玉卒令鄆城今平章翰林學士承旨閻公復實銘其碑庭芝使監太名酒繼夫人王二子庭蘭兩淮運鹽提領庭英同提舉鎭江財賦二女歸劉源馮珪珪嘗爲江浙行省參政男孫八人鵬懷孟總管府知事鶚使監長垣稅次鳯也鴻福建巡撿見善使監內黃稅見道見賢見可女孫三歸士族張鼎楊謙楊某男曽孫六好徳好義好謙好智好文好信好義翰林國史院史績學纘文銘曰

聞古子弟多暴凶嵗荒歉則然矧在金世豪傑彚徵戰伐是閒其視殺人如芟艸菅人有子女我壓奴使人有貨財利取有已【闕】

穰穰厥家何爲不成安事耕畬嗟哉惟君獨嵗勤力匪種谷求惟以種徳善也吾苗不善吾藨期實百年庾維溢髙責報於天如執左契篤生孫子文士陛下黃頭之原土厚俗惇大史銘之式表墓門

醫隠閻君阡表

至元二十有六年蒼龍在赤奮若餘月初吉士子宏也持所自爲其祖事狀來請曰昔漢故民吳仲山他傳記無見嘗由發蔵賑施其鄕而碑之至今千年風雨防剝之餘過而誦者猶懷其人不置也非托筆金石力耶嗚呼我先祖者生不策名於天官歿不受諡於太常處地卑約功烈無所表見一世獨有修之於家興所惠活斯人者故不可碑之記銘善言之士使得以示今而垂後比漢故民耶敢以是累公燧哀其志揚親又喜克用刀於文故序之曰維閻氏曹之漆園人後徙陳之西莘曾祖諱遵令陳之宛丘祖諱某考諱孟兩世不仕君諱瑀字潤夫生而明頴孝謹長由其外舅申璉與張子和同侍疾英邸故盡得其術業事親加以潛覃究誦先秦雨漢方書八年詣到積中故施念於外者疾輒已人徳報之則曰天實生之非必一出吾術也人間不自矜鬻求築其門者日亦滋眾壬辰逾河而北僑居宣徳府以所取衣直衣食寒士申兵陳邃孫周郭通至其館其廬去則贐之魏學士邦彥玉峯亦略行位與遊時召諸道醫悉領於奉禦田濶將以君偕北進尙醫列固以學識淺淺不可親上辭稍居南畱眞定二紳逾河將復郾城以先業蕭條無誰與鄰畱鄢陵十年徙洧川年五十飭其子曰吾從學良醫又勤心奇書古方卒遇一疾猶迷於先民數十成說竟不敢必何方定可已疾殆以疾試方況君無吾問學者得吾術自已其疾則可無輕出治人也遂亦自棄醫儒服教子孫讀書恭儉質眞異不忤物而同不循俗而介不附勢而彊不赫威又精衛攝凡飲奕談謔無益泊戕魂神者終身絕不蹈爲故能壽耉八十二卒實至元二十三年十月二十有八日妻申渤海宦族能通孝經論語天父天夫賢孝兩聞年六十二凡前君卒十七年至是合葬洧川某原二子鼎吉今尉潭之瀏陽縣逢吉前君卒一年女子二人一適太原劉麟一適鄢陵張琮男孫八人宏也獻民天民舜民他未名女孫七人幼男曾孫二人益幼銘曰

彼函工猶擅仁矧君醫志全仁業卅年起死頻以其嬴及士貧晚棄學篤自信父一鄕儒冠巾八十二年疇倫髙可隠墳洧賓夷先考由令陳陁三世疊不振維穹蒼運環循屈之久宜浸伸傳瀏陽初命臣授汝戈盜之眴在後昆奚異身非千嵗磨不燐黙然信期玆瑉

安西路同州儒學正潘君阡表

至大之元江南行臺監察禦史潘汝劼時爲中臺照磨兼獄丞於安西校官楊定序壬辰變遷闗輔民其祖徳卿與祖妣彭衙段者訣或我他曰相失兵間前配封出子浚與祖子溫生五年矣俟時淸謐無使廢學雜行遷民失所如往妣流離平陽風雨寒暑窘蔽土屋井汲竈煬匪躬不致須紡緝傭資學二子艱百罹爲操益確久人信之婦婦姆女皆取爲法且圖諸孫受所鐫誨有踐與別於所序前頌詠盈軸燧奪史事獨未遑詩今年再手太子文學張養浩事狀欲表其考學正之阡嗚呼不腆之文豈足增華閭而煩諄復見丐耶惟潘氏同之白水人君字仲良則諱溫者曽祖宏登宋武科嘗令赤縣祖挺考震亨則徳卿以詞賦魁金進士夫人則鄕先生叚適安之妷由徴平陽童男入燕繡局資浚以行惟督君學比其還秦六籍之文言熟義通郭溫伯女以妷之子楊時邳大用裴子法呂仲和來明之顧副言楊君美諸公皆先朝明進士孟駕之張器玉又其少者而君無不遊造其門得其延譽聚徒教授道化之行鄕鄰訟嚚不愬公宮司平其家恚至歡去仇解好合川蜀之士奴於人者賦錢富室贖登儒籍廟學卑陋捐幣爲的倡其郡民徙基髙明州守邑令爲咈民欲每自愧匿恐其聞知一臧否言爲采風謡取以陟黜由朝廷旌別奴民勢家訟君及民十餘家云皆其父祖俘自軍中君倡赴秦省力辯其非或曰汝自士籍明詔已拔齊編氓何苦於他人爲哉君則曰吾與是皆同鄕視其誣不一手援其溺非義竟還正民絕口不矜徳由已然人則恵之至元二十年擢同之學正是前一年走副秦憲凡三輔郡縣而皆嘗驅車馮翊朝邑郃陽澄城白水爲同之屬縣獨君位是師儒身任表式數百里間篤民明倫亦豈輕哉教又非昔私淑人者爲將十年旣謝病歸自號安分野人爲約白水凡我同姓塋是邑者歲時上冡無間疎戚老幼畢集周及諸宗實獲古人糺族遺意而入燕兄不聞問者五十餘年攜一子歸悲盡繼喜晨夕奉之若大賓然年七十五年大徳辛丑夏五七日卒疾革來諸子前曰吾於吾親𨿽孝無所顯揚而獲免玷辱惟忠不及事君若曹他日或有用世其竟吾志走哀之曰莫匪臣也惟視所在晨門夜柝不廢乃事猶足曰忠矧君尊聞行知範其鄕州不調十年亦事君矣奚其訏謀廟堂捍禦疆場奔走豆籩金粟當會郡縣率職始名宣力耶二夫人楊燕子八人長勮次劼也勵勉效勣助朂勣鞏昌帥府奏差他皆業儒一女歸信氏男孫十人未名銘曰

繄考府君盛文華竄身金亂死不家妣夫人爲魯人髽生君五年猶羈童防防逺逐遷民東天窮其身操不窮夫其所安人何嗟束君於學蓬在麻闕幘貯腹書盈車返秦先進門刺通杖者倒屣相將逢展於朋儕異其瞳由是聞譽日益加私淑筆耕代菑畬以古指南塗安差搜才乃如平章公用官州校祿小丰身教不令士自從十年謝老歸彭衙惇宗諸潘方拜嘉忽焉白露淒蒹葭垂絕不忘帝降衷尙飭八子以孝忠八子諭指無齊同南紀劼今綰靑緺鐵冠峩峩豸觸邪振而家聲後將遐

鄢陵主簿毛府君阡表

世所曰君子者二焉曰位焉徳也位其名徳其實位顯而徳不充人則與其名曰幸也致然君子則未也徳修而位卑人則與其實曰不幸不得敷施所蘊一時𨿽然君子自若也有人於此學以潤身道以悅親莊以齊家恭以與人淸以涖官幼老一致無可疵纇可不謂徳乎可不謂君子矣乎燧於聰山毛君見之君諱憲一諱順字吉父廣平肥鄕人曽祖弼祖仁考衝霄金扶溝主簿金亡反其鄕與竇司徒文正公遊妣全前卒事繼妣成惟孝十五能自植授徒其鄕我先世父文獻公聞其善學大書夙夜以思無益不如學也十字爲勸扶溝卒廬墳終防郡舉孝亷監洺磁常平倉受米八萬石責守其出七年而絕猶羨三千石司徒爲翰學授檢討官日爲史太尉忠武公講治鑑歲餘辟主鄢陵簿求便妣養歸爲邢之書表令臾始邢與洺鈞州及陞邢爲順徳府君則白侯邢洺鈞功臣封邑由邢嘗開安撫司故洺受其節度今邢已府而洺猶州求諸地誌洺實古廣平郡領邢洺磁威四州洺獨不能引爲比耶事聞陞廣平府各爲路始不相一侯有病郡井鹵敗者議渠洺灌隍以流惡君曰渠洺不如渠滏洺去郡北五十里餘其流先卑逆導之難滏在郡西南其逺𨿽倍而髙渠之可勢必至旱資漑田潦資筏材薪蒸稭槁或免車檐可水輪地聽民爲業郡食甘冽反余利也侯是其言發民渠之再歲而成其所永賴一如君策筐篚餘力必集諸曹勸之讀書曲周民妖言惑人責與其令故山南亷副馮岵治獄芟其牽辭不多追逮惟置首惡於理凡椽府十二年都目沁州滿去而人益思轉汴梁提控按牘兼照磨官物務殷繁裁析裕暇於邢於洺於沁於汴侯牧來者皆客遇之不吏也及除濟南上口巡檢乃太息曰吾家世儒顧棄所素而逐盜耶兒淵副巴圖總管於江陵松滋吾其從養號聰山出與邑士唱酬詩入陶韋社中家居捲不去手老而彌篤於學如此以至元已丑五月十一日年六十三而卒創塋松滋瀼東夫人張氏賢淑有聞子三人光祖淵洧光祖前卒淵和粹敏明善文能官今以朝列大夫眞爲總管洧從仕郎管民總管一女歸鄭州張某男孫頴孫女歸同邑金尙書右丞文定董公師中孫植幼居室銘曰

於維毛公爲周司空受遺成王太保奭同後十六王當襄末世粵有毛伯猶王卿士遂客平原備十九人從楚一言完趙卻秦自時竹帛賢哲世有君其遺苗居徳孔阜授徒肥鄕終養扶溝斗食晨門便妣是謀辭尊而卑輟行以躓匪人之爲實我之自而位不充命也如何遺澤在洺滏水同波享在其子受服三命爲良牧臣足鴻爾慶瀼水之東馬鬛其封走銘之阡可示無窮

阡碣

提刑趙公夫人楊君新阡碣

維蔚州蜚狐趙氏系不可逺本由今江西湖東道肅政亷訪使秉政而上推得二世祖昆金帥府評事卒葬其鄕二子珪瑨珪將萬夫戍蜚狐後遷刺蠡州畱瑨在鄕守舍天馬南牧度形勢不支倡縣民以城下之從太師國王狥地至蠡其刺猶城守礮殺王悍將蕭大夫王恚欲坑城公請以身贖母兄死王哀之並全蠡民以戰績每最進兾州元帥虎符復推與其兄廷議多其悌讓攺公兾州軍民總管別錫虎符入覲受和睿宗承制監易州再遷行省中都金平監中山府當憲廟世世祖方淵龍收召聞望之臣求治道之宜今者置經略司於河之南宣撫司從宜府於陜之西行部於秦都漕於衛東西二千里道不拾遺而邢則今中書右丞相之祖封國政弛民散最號弗治求潛藩制官惟歲入其貢賦爲置安撫司後邢易爲順徳升州爲府乃以近古太師廣平王從祖托克托與公爲斷事官位安撫上公年盛彊俾與開國勲臣苗冑爲友則潛藩期任公者己不小矣世祖踐極制監眞定路位總管上俄遷順天路宣慰使肇置四道提刑按察司以公使燕南河北轉使河北河南累章請老不可年七十九始聽歸卒年八十三以監中山有田朱固鄕不返飛狐卽塋是鄕堯封原亦昭時崇顯壽考人也夫人旣同享有其樂公當不恙亦以官植業順徳盡析秉政夫人從養及子貴食其祿以終年八十二不及公才一年何壽考萃是一門哉因惟女子子天父天夫者也父不能必子之貴能之者夫子焉耳而難其全今之儲才將相系望海內者每在乎風紀之官夫人以提刑使之妻而母亷訪使詩曰教誨爾子式谷似之彼奕葉襲芳不隕世徳夫人之功亦鮮儷哉古邦君之妻邦人曰小君禮士防妾不得匹其夫必曰君妻曰女君後世封羊祜妻爲萬歳鄕君則令甲郡縣君之原可爲今不敢氏夫人而君之之凡其不反中山卽別塋順徳李馬村若不同穴記稱合非古也因求之吾家嶲州都督文獻公開元宰相考也陜之峽石百官咸防焉及妣夫人劉卒則萬安嵩髙西趾去峽石二百里耳以唐相之貴月入俸錢三千緡有力不足於至哉則不合祔者亦從古也今秉政斯兆未必始亦由此燧以其於古有徵爲發之夫人生三男二女男秉政秉彞秉衷女適焦簡周某孫男九人秉政政又曰吾他日亦域是嘗聞諸師古人不諱死惟不趨取死之途今之人鼎鼎焉惟死度之趨復苦諱死亦惑哉如師之言則秉政不狥流俗語身後事於其生亦庶幾古達者也銘曰

襄國所直趙南魏北其西太行冀方四塞求田惟良宜莫如襄衍沃平平千里其疆生家其間沒卽斯瘞奚取日者風水焉泥孰培平原如阜而尊左之右之昭婦穆孫天厚其門旣壽旣祉流澤淵淵未艾來只世生顯人如夫如子

牧庵集卷二十七

欽定四庫全書

牧庵集卷二十八

元姚燧撰

墓志銘

南京路總管張公墓志銘

公諱庭珍字國寶曽大考淵大考字明以武力再世爲金千夫長家臨潢之全州考楫北京都轉運使故又家北京公於次爲中子沈靜易直通毅辧彊綜經緯史尢長左氏春秋筮仕已存愛天利物志事先帝以典內帑受知先是髙句驪不請徙居海中江華島上遣使問何由且詗其貳服親擇廷臣可者卽命公時二十三至其國王禮事之甚恭書言吾歲入幣大國未嘗不謹臣職非與未臣而敵已臣而叛者比而大軍歲入邊刈吾人民奴吾子女有吾貨財蹙吾土彊吾是以捨衍而完險誠出甚不得已之謀非首鼠他圖爲也末疏黃金以兩計白金以鎰計各千百數爲壽又言誠以是慺慺之言歸聞之上幸止邊軍無歲入願歲幣外別入如今相壽者數歲歳爲謝公勃然曰王以天子之使求貨來耶揮去歸具道王言且保其國無他避掠徙耳上亦悟曰人歲入幣事之又加兵罪之誠何以待不臣而敵已臣而叛者詔令軍止戍邊無入掠自是完東夷室家父子無慮萬億計自將伐宋從至閬中畱爲按撫使治兵裹摩創殘外供仗糧不擾而集今上卽位中統建元自將北伐以故先朝故臣熟西京入漠南路俾置傳驛兼給饋餉至元四年授同僉吐蕃經略使兵裁叛離仁革狠頑渠酋詟撓滋久安順六年授朝列大夫佩金符責貢安南時已徴天下兵數十萬圍襄陽實爲蹶宋起本勲臣故相上與咨軍國謀不可一日離側者皆出行省董師公至其國王立受詔公詰曰王行非止違命幹禮於利害且不熟知揆此邦人民土地不當天朝一總管治皇帝不欲郡縣王地版籍王民聼其稱藩遣使諭防徳至渥也且王以與宋輯睦緩急而援今百萬之師長圍襄陽鳥飛路絕朝夕將拔席捲渡江覆其國都易如振槁王猶倔岸海徼恃爲唇齒自矜尊髙事且上聞天威小震無煩逺召中國雲南十萬之師再月可至則丘墟王廟艸棘王庭者將不難爲其審防之王屈降拜益慚憤將以兵恐公使力士白刃環衛公乃示怠弛袒寢一室盡擲所懸箭弓刀槊付衛士聼汝何爲暑渇甚每取江水以進皆溫惡不可飲食及索井汲不許曰吾俗不相悅者多投毒井中殺人公曰自所求毒死不恨終汲飲食自若安南君臣多畏公者八年防公以安南貢至襄陽猶未抜卽授行省郎中承事勲貴巉絕不阿惟見之營衙足迹不及其門商較事宜言閎色厲或有以淩鷔見短者故右丞相史忠武公天澤觧之曰是其爲心忠正侃侃人也久親其人必實吾言十年襄陽下攺省爲行樞宻院以勞遷中順大夫遙知歸徳府行行院經歷大軍南規渡江復行省公復郎中俄降虎符襄陽路總管陳府尹毀城樓以完廟學散契丹軍以惜月廩剗施宜當其先後明年攺監郢復二州位安撫使上捐魚荻之賦使人厭腥食家給蒸薪月發食以贍餓乏視便輙行行事已劾聞十四年陞嘉議大夫監平江路位總管上郢復民聞去遮馬號送萬數其治平江考績亦最他路十五年攺同知浙東道宣慰使未行攺大司農卿丁內艱時軍興法聞喪不得輙行乞奔赴不報公願還所受制書爲民行省知不可奪歸之旋艫枵然金玉美色皆無有惟文書襆被而已今中書省右丞相巴延夙嘗疑爲淩鷔者後顧爲深知公嘗語八曰諸將渡江無有不荒貪獨予與國寶淸愼自持聞者以爲知言家居四年又終外艱十九年以才起復仍故官嘉議大夫南京路總管兼開封府尹至治之初見星而出見星而歸凡前政積事畱獄旬月剖摘皆出尢善發姦伏有控鶴十餘輩比公至僦大第聚居二年黃金橫帶出入飲食街陌縱橫人謂其眞也公曰控鶴役在京師久此不行必劇賊也密諭有司以意期三日盡致其黨索賊以來得金帛寶玊服玩典質券契盈室鞠之皆欵服物則推埋所獲妻妾僕使皆掠民子女或娼妓明日告曉市中皆杖死民駭其神捷闔境乏食已聞未報輒止稅勿輸明年河北大旱民流徙就饒及河朔數萬人郡縣畏損戶罪謾以逃聞省部遣使分道邀之許發倉人給三月食還所籍民聚謀曰吾得食三月負難歸重難勝鬻將何噉且各賣質田廬而南至家何爲愁歡無聊若出一喙公謂其使曰斯民非賊河南非別界皆聖上民社也非不知奉命不輒濟可以無罪誠不忍老稚踣吾治甘受禍以活此民則下令車津急濟果有以專行上告者事下禦史大夫卽治亷之境民皆曰吾侯賢牧其爲開封防不阿可當今代包拯大夫察其無他薄責而歸奏寢不下秋雨潦河決原無泛杞灌太康自京北東漭爲巨浸廣員千里冒垣敗屋人畜流死公括商人漁子船百十艘又編木爲笩具糗糒載吏離散四出往取避水升丘巢樹者所全活以口計無慮百千水又齧京城入善利門波流市中晝夜董役土薪木石盡力以與水鬭不少殺乃崩城堰之城害旣弭復大發數縣民增外堤防分直爲三直役一月逃罰作倍起陽武黒石東盡陳畱張弩河綿亙三十里如期三月隄防悉完以至元甲申七月二十二日卒官舍年五十六河南之民識與不識如喪其親戚家才餘俸半月將歸貧不能西開封市民雄財者戶賻之又遣子弟數百人持錢分程具奠越別治洛陽五百里凡千里及潼闗以其年九月安西府咸寧縣洪同鄕少陵原都運公塋之左夫人何氏溫淑靜端男子三人嶽提舉郢復魚湖崇西蜀行省宣使嵤未仕女子三人一適太平州錄事韓和一適紀徳信一適鞏思齊後三年其季大中大夫諸蠻夷部宣慰使庭瑞以燧素知公求銘其墓辭曰

年五十六固不雲天較齊耋耆孰謂壽考究其致之豈無以然國苟有利棄身若捐東北雞林拏舟以使西南雕題登馬已至視數萬里爲步仞余招麾兩王嗾臺指輿吐蕃獷黠化不犯令由積苦勞至不延命壽也無稱世不爲臧死有可述短不害長襄陽軍謀郢復民效已實已著猶其小小開封蠲租舟民於河電霆馳馳懸躬禍羅下燭其忠由明後聖老幹經摧霜風逾勁大浸稽天陸舞龍蛇流死所餘丘木是家乃集舟航乃筏以繼乃求以濟取置平地穴陴摧防萬杵登登役不逾時隠其阜陵民流他彊我飫其食我彊沴傷皆手援溺顒顒公哉人之騶虞彼饞婪婪橫目虎防𨿽古循吏列傳史冊載筆今功孰怍爲匹少陵之原有坊其丘銘石道周以暴諸幽

中奉大夫荊湖北道宣慰使趙公墓志銘

至元十七年授公陜西漢中道提刑按察使之命下燧時巳爲副𨿽公未至實與聫銜遇聞狀聞臺吾曹代書使名者一年及中丞王博文來使乃有不得一際顏色之恨後燧轉副山南湖北憲治江陵二十三年入直翰林明年公以中奉大夫使持節宣慰荊湖北道亦治江陵終不能相遭以卒後四年當三十有一年燧如龍興始識公之季子大中江州總管兼管內勸農瓛愛其忠厚和粹薰然克世其素範家者常同郎中馬昫登廬嶽數多忘其爲新識者歸復過之益相歡也出故李君槃所撰墓碑猶未有埋銘因思與公陜西未嘗同事而嘗同銜湖北未嘗同時而實同治其慕義區區𨿽所雅好有不如也今自燧直翰林視槃翰長爲同事同階同時而同治者槃銘公於昭昭燧不能暴之於幽乎瓛曰固所志也乃敍之令事以類從積官以大中中順嘉議通議正議以及中奉受任凡十九歷中外四十八年蒞民則襲永安軍節度使丞眞定之藳城尋爲令防憲宗丈料民公令槁人捐其戶數得親戚同籍及後賦下戶數白金四兩而槁果不困人已復有經逺謀民有崔進王成共飲成歸而進失其處其兄訟成殺之縣掠成服時州縣得專誅公疑不得其屍緩不卽令償死逾月滹沱冰開而屍出驗覈無他乃由醉墮水死乃脫繋系時年少而位卑人善其能用獄他日遷其定路總管判官東京西京大都南京四總管惟東京虎符西京南京兼尹大同開封府東京當髙麗倭奴用兵之衝其間勃海女眞契丹錯居俗各異宜他人得此率謝不往公居三年諸夷帖帖白燕巢堂士多祥而詩之西京大荒聞於朝得發倉儲以丐貧饑民賴全活不流徙聞令下采民女姿徳宜者貢實掖庭公上言山西回逺京師且無大家民女貧陋無有可充椒房下陳徒生民心使育女嫁姻年不及幣徴不納惟幸有男爲托殺禮戻古天生紊俗甚非聖世之盛舉也同列危之避不連署公曰此出我獨竟上之事亦報罷南京未行裕宗在東京止之也治賦則銀符眞定路宣課副使攺課稅所長官陞轉運使領東京路鐵冶考績皆最職兵則千夫長從徵李璮濟南在東京南京兼諸軍鄂囉總管持憲則山東東西山北遼西陜西漢中提刑按察惟山東爲副按行部治獄無滯囚曹州屬縣禹城械至二賊日嘗殺人者隨聼錄之兩人之明非辜言色殊悻直乃移讞疑長淸而眞賊得二人者以出凡今條責以課桑桑勵學校問民疾以肅風俗職無不舉者在庭則歷兵戶禮三部尙書建言省部任人率先其私非獨名器所由以濫且大啟仕者之爭其敢而無畏者至遮乘輿以訟此風豈可崇長而不思有以衰之乎及持使節宣慰荊湖受命湖省而犯法臣肆其凶饕恃有中援威福張甚欲惟以溢戶富財牢籠乃大料民兄弟籍者皆異之𨿽舟人田客僑遊不遺集吏計局不給紙燭又市鈔羅小其時直又賦之民復爲憑怒曰吏賦民得者皆官有之又大鉤考積歲稽逋立期送官榜掠號哭之聲相聞民至鬻田屋嫁妻女或赴水自死定無責責償親戚鄰里或嘗主何人家者又逼官吏令首嘗受所治民財及酒食饋遺督責之使日十餘輩燕犒送迎不少遑其恃勢須索者無敢少逆其言一都司貪與妾語宣副跽行酒移晷不持觴省顧總管有與吾姻者責令首償曰吾未嘗取民一錢不從乃摽艸老婢令鬻得直輸之後反由是免嗚呼觀同列與所臨守土若此則公之有至難於吾胸者從可知也如是而難事牢不可剔之巨盜不見尢方數千里不遂生之民不疾怨而悅之其持身以閒世故者何如也公諱椿齡字壽卿滿秩荊湖歸未十捨道卒樊城實二十七年十月十二日年七十三返藳縣其鄕武家裏東原祖塋少從金翰林學士王若墟學年二十一中我元戊戍眞定選性孝友髙朗尙气節或曰公丰頥後耳顏角烱然望知爲富貴人也維趙受姓絕逺可譜究者兩世祖諱福有潛徳祖妣靳考諱廸以材聞卒官節度永安軍妣崔故翰長李冶已敍之碑夫人王金吾衛上將軍知中山府善之女公卒十日亦卒壼儀然撫下有恩能升金陳髙白四人者禮秩已夷不嫌庭臣賢文多序詩之子二人奉直大夫僉山南湖北道肅政廉訪司事瑗與瓛也六男孫執中守中居中行中安中柔中五女孫適崔恕劇董某皆名族某又中書左揆士選子逾通顯光著者余幼銘曰

胡天於公畀爾極備學善其師仕席其世言塞其責職舉其事卒遐其年生崇其位體良其敵述令其似伊誰無伉或一先棄十日偕老亦誠可異伊誰非傳聨翩伯季握符持節或守或使方古世徳曰少無媿有不信焉石之視

河東檢察李公墓志銘

前集賢侍讀學士今臨江路總管李倜自爲其祖河東宣撫檢察公事狀又譜其祖孫七世之系曰公曽祖賢祖彥升叔祖夏考溫叔考濟沂公及兩夫人張富察氏弟彬昌郁子昱煒燦侄炯炳燿煇女歸顏鈐梁其孫佐仔與倜也女孫歸郝天挺吳某梁某二在室曽孫傭杲埍墀均圯女曽孫五人合是七世凡四十四人求燧銘公神道燧思古人掲之石者上惟其統下惟其緒率不旁及宗從倜乃詳然豈傷喪亂以還其存今者巳此將俾來者有究所自耶亦親親篤厚之道也故不略而手筆之謹按公諱懋時字逸民太祖金之十年略地太原太原城守不卽下屬縣楡次其令不敢仍居平土徙其民依險逃兵縣東北四十里韓村砦公爲民與母夫人及其季皆在逃中聞拔太原令恐防無所出卽說公曰金主棄河北與河東播汴者五年天方北顧如是馬足所及無不靡滅太原河東鉅鎭猶不能支吾儕偃蹇北方因謂之固一日移兵勢如崩山之壓卵必無幸矣觀公美而長身膽膂拔類鄕裏歸心有長者稱袒而一呼樹旗出降民無有不聼命者願公急赴是功𨿽吾亦恣公使之不敢越公令也公曰令自爲之何至授人令曰吾力綿才薄圖生斯人狙黠之徒或忿曰金臣敢然以義罪餘事未集而已蹈禍彼得以爲名無益也吾所以急子者子而爲是必不禍余當是人自爲謀之時一爲狙黠所先忌汝才而並除之如汝母氏二季何公感其言曰如教乃往見太師國王穆呼哩曰楡次小縣眾且萬人無柵自固王如加兵未必朝至而夕下必盡力以與王將吏鬭𨿽王將吏能保其不輿一死不扶一傷乎此勢之必至者比其拔也逞志而鬭殱之得倍百里莽曠無人之土王安利哉今不污一馬得倍百里有萬其眾之民以下執事王何以待之王曰吾受降多矣無有如之人之壯者閒其舉止而辯於爲言吾得士矣且曰吾受詔太宗視事所便宜而行之卽以公與太原帥攸興同議軍事後假其弟阿襌爲王分兵徇地平陽輟公守太原俾從假王以行假王事動咨之下平陽戢剽殺而易置其吏課民墾田事舉令修治有績矣而眞定同知總管武仙將兵襲下太原殺興傍縣皆附假王從公馳救皆復之坑其與巨王師及爲仙用者獨交城爲吾守或讒覃帥𨿽閉壁實未嘗一出決戰意視勝負誰在以爲歸也假王欲攻之公遣人語帥翼曰當悉力與賊角不然屠矣帥如所言出戰敗賊北山下假王乘髙觀之公曰帥無他也遂全之將吏見北山石壁萬桂玉山三寺逃民男女紛綸白假王欲掠之公曰此戰士之家倉卒不及入城者且其夫爲吾撃賊何罪而掠其家其緇服皆僧尼得是安施敢復言掠者論以軍律寺得不殘平生脫人於死者此類至今三寺像事之後甚爲中書耶律公所才聞之太宗授以太原路宣課所大使公固辭孝養其親時年五十徜佯家居中書不能屈乃官其二季彬行省郎中昌郁平陽路宣課所副使以便事公而二季益恪與其妻視公及兩夫人不啻子婦於父母舅姑兩夫人敬公如賓相安如晜弟其化行一家者又如此年六十一卒實某年二月六日太原城西井谷村東原昱用事能臣也事載他碑故商大參左山公嘗題其墓子孫官者燦太原路鄂囉鎭撫佐麓川路教授仔東莞監司管勾倜通貴矣俶同知富州壻其家官者太原課稅所副使賈某敖拉千戶梁某千戶王某郝天挺四川行省參知政事張藻主秀容簿銘曰公生襮外美而頎大𨿽人所奇猶力未賴一朝楡次林林凋兵令身過之祈主下盟公歸師王萬眾是率吐策以撼言不撓直王曰之人天以贊予俾守太原眞帥與俱移戡平陽王假弟節俾往爲佐資用不乏太原俄反假王旋旗師不越旬翦以復之交域已污教與賊戰不待言雪讒誣隨辯維是河東旣輯旣平而還收身菟裘是營中書除書拒戶不視出焉河鋭去果亦至丈夫見世及物之功觀今所就爲薄爲丰六十一年不曰壽考有予有才銜未施報再世之澤濬發爲川蕃爾後昆世文以賢異時何人補遺竹帛惟無他求正視是石

唐州知州楊公墓志銘

自盜殺阿哈瑪特後僧格使總制院結知世祖气熖炟烜爍人幸進者入賄其家或借其一言以爲事從中下必中官官之者月無虛旬每爲中奉大夫參知政事居寛所裁甚不得已如請乃簿所蠟級干政者俟有問他日則引以爲稽其人不利也一旦爲中書右丞相誣而殺之惟其子集賢直學士奉直大夫朂不孥自余妻及子景奴婢凡資業皆籍入縣官僧格敗誅故奉直大夫知唐州君居簡始敢上疏列明其兄自部曹史主事省掾都左右司檢王中捨郎中知府憲副侍郎宣同典外郡尙書史曹參議中書禦史中丞參行省中省政與國宣勞爲時才臣章章在人口耳今賊國臣不逭誅夷宜爲死者雪其非辜庶彰聖代日月髙懸之明參知政事梁徳珪以聞敕有司償所籍入而朂尋卒無子又哀景𨿽二子一女而疾廢於莘而女年及笄自燕防大參商公左山縣企伊入壻其家自莘而唐才一閱月而竟卒意者景訃未至與至而未之知到官四十日當元貞乙未十月三十日而君亦卒年止五十七嗚呼何天之不福中奉之家耶身戮一室瓦裂二子繼死一不後一有而弱君訟還所籍又爲求壻令卹廢侄之家處是變之極狃薄俗之囿少不失天理民彛之正爲弟爲從父從祖曰悌與慈𨿽古人復作有一尙之乎而天之報施者及如是也蓋君自筮仕試吏從萬夫長嚴忠濟從已未渡江後使交鈔庫曹州攺南京轉運使知事以善其職從其司請陞經歷俄授從仕郎大名路總管府經歷尹汜縣同提舉信州宣課遷承務郎浙西宣慰司經歷換承直郎上都畱守司經歷遭事難爲身出任之官長有不相能必委曲調順如媒氏之合二姓始異而終同之凡此皆佐人出理者而非其所自爲也惟範縣爲近民又壓於郡守有不伸及今爲唐若可以有爲而遽已此哀哉君字子敬姓楊氏漢農大尉震苗冑五世祖綯爲宋儀曹易州死於金兵生邦基祕書監爲金名士書畫兩絕人曰可與李公麟者埒以通奉大夫永定軍節度使致仕生郊社署令皜自儀曹而下皆家燕皜生監歸徳酒庭直避金亂居莘生澧君之考也君交人誠和視親識如故知傾貲歡樂之夫人梁氏二子二女翰林國史院檢閱官升一未名女長適同縣士族王文讓季在室皇上卽位之年冬十一月詔修世祖三十五年實錄院直檢閱官其究覈故事職也而其未九年燧與侍讀髙凝共總裁之升也實當筆至元二十七年之一年顧與修撰而下年分其事已可見其文賢無忝面命矣由同官相歡故介其考唐州君先繋防從史院諸賢還進史上都及與之別未數月訃至期升防葬莘絰杖言曰升惡逆不得見先人屬纊已抱終天之恨不得公銘亦不可復食息人世矣敢泣血請乃銘之曰

觀人之槪惟在其大大使可書其細已蓋嗚呼唐州其大何如流風不移天理篤居惟天於人若薄而厚𨿽所薄今將昌爾後人之識狹其中安知昌厚之求視異銘時

薊州甲局提舉劉府君墓志銘

京山安陸屬縣也其尹承事郎兼勸農事劉徳源以邑士安其爲先來言曰先生世名篤古善文者聞今賢公卿之冑或不逺數千里及門求表著其先烈者相踵也徳源之治去先生之居四捨耳心竊覬之我先人之位固不大昭於時如得先生銘則沒而名庶延也因敍曰吾劉氏居龍興黒土阪者不知始何祖其諱與次又不可考質先人始以函工賜田通州後以鍛制精堅他工遷彰徳縣院長尋官進義副尉徙平陽雜造局副使再官進義校尉爲使又官惇武校尉薊州局使猶領於提舉司以勞深而資久也制以前官超爲提舉俄病廢兄徳淵嗣爲降同提舉徳源同知許州實侍而南以至元三十一年九月一日卒官舍年六十八顧言必通之樂村以其年十二月二十五日竁焉又曰鳴呼位有貴賤故功有顯微我先人始以函工一朝而賜服五品其功則止善於其職何顯之能爲人子惟其考嘗愆於時者始不敢求以昭明否者其欲逺其聞者亦豈異賢公卿冑之心也惟哀而允之燧曰凡今爲制天下歲程惟甲不領於工曹逕入太府縣官親考其苦良而黜陟之衛士必賜而藏之家獘則持故賜求易使畀之新他日有賜藏者罪死況私爲者乃先人𨿽辧雜職而縣官視以爲要焉自常工而跂之亦曰遇矣君諱智晜弟四人其次居二娶楊氏前卒一年同穴樂村二男則同提舉與京山也女適太常寺管勾李某銘曰

五兵皆賊人戰而恃以不殤惟函爲扞焉爾如君二十始傳以及疾廢爲之二十年始日千被被全一人亦千人矣其功亦豈微孟子曰函人惟恐傷人由術推心君亦仁哉此其藏

廣州懷集令劉君墓志銘

大徳戊戍燧遊長沙太原遇士劉致手所爲文若將取正焉者走何以荷之讀之盡捲賞其爲辭淸抜宏艶爲之不已可進乎古人之域旣又自狀其先人懷集令之出處丐銘幽墟感其心將昭明所生爲敍之曰君諱彥文字子章牛二十八筮仕當中統三年而知堂印乃出管勾北京行省承發省廢而歸授徒其家將十五年謂爲無意於世之事防者耶當秦邸肇開與故丞相阿爾公之行省長沙也無不往幹之防同知堂印者許楫爲憲長沙言之丞相丞相自省郎中故熟君若晚君來便宜版爲郴之錄事羣盜竊發無時芟夷未靖也君不忍夷其俗而苟簡於治爲之四年又三年始官進義校尉廣之懷集令羣盜恣張防人民燔城郭以冒天誅者死無所忌官軍少不足爲恃授鄕民兵雜而殱之格鬭屢衂徙民保東山前募民辟田入租私廩者爲米八百石一盡於餉增戍之兵與遭防之家嶇﨑艱梗炎瘴者四年以至元二十六年四月三十日而竟卒是何宦之不達耶今卑官無要知堂印者去尋相尋丈儼立案前防守終日不食須去晨而出暮而歸日必再至丞相家丞相出畋入奏無不與偕裕廟爲燕王日當朝廣寒殿君立庭下問盝君何有君則田堂印也索而發封玩之其親接如何其營如何遇也如何皆他人取將相之資也一旦管勾北京行省去丞相千里錄事於郴西南北京又數千里終乃令懷集於南海之濱其不寖近而逾逺者世恐無君匹也豈讀書一過千百言不忘力兼人射命中皆文武器略足以表見一時者有是賢人已不淩人人則忮之耶且求以剸物置幹將鉛刀其前防稚猶知後鈍而用銛及論取士則以方者爲徒足持己而圜者始周乎物故率棄明炳勁持者爲不易馴使而顧錄含荏弱而不自持者爲善適俗而賢之君豈坐是也耶其邵子所謂陽在陰中陽逆行時之爲也故平生之道刑家則多其功於政者僅此譬如在此束於溪壑崖谷之險不得奔放平衍爲澮爲川其漑潤不博者亦勢然哉君石州寧鄕人權殯長沙佛宇文有玉亭小槀祖開參元帥府軍謀考汝欽妣馮氏郡君李氏三子致某某二女歸李氏薛氏銘曰

士久其窮觀守之篤吏極其逺試治之勗且中其年而卑其祿皆彼蒼者陰厚其蓄抑不信之以昌爾續

牧庵集卷二十八

欽定四庫全書

牧庵集卷二十九

元姚燧撰

墓志銘

雷君伯靜甫墓志銘

昔者嘗徵先師魯齋至闗輔闗輔學者則而化之始踐修人倫日用之實不變於流俗之駭議斷斷乎以復古自負能久於其道不數人而伯靜甫其一也然伯靜不及事先師事今昭文大學士潛齋埸公最稱善學而潛齋亦先師視之若友者也先師晚聞伯靜名嘗書示進學之要嗚呼觀兩公之知與亦可槪見其爲人矣伯靜諱復始字國明由避家諱攺今字生以歲丁酉冬十二月二十一日在防稚舉動如成人父知事君已有虞曰是大吾家兒也長知讀書不輟朝夕寒暑君戒其耽苦爲疾𨿽暫休之而勤益力不得則思有聞斯人經史諸子積貫淹洽講磨朋友長善救失敬以下之𨿽不巳若不敢自有餘與人泛接周愛不爲町畦惟嚴於擇友事君承顏悅心曲極孝敬一不甘味或終日自咎廢食喪母情文不便今俗之簡失勿行一以禮經爲師哀毀摧杖始能興日至君側則變色爲舒以安其防傷心也友五弟豫世忠恆益觀甚篤然教誘之際凜乎若嚴師蒞側晨省各授事出出還必究先軰誰見何得何問遲歸則侯之門疾則親防視娣姒晝聚一堂不得還私室均勞同食故久益睦無間言閨門之中翦然有法不幸以至元丙子夏五月八日卒且卒謂弟若子曰吾顧棄大人使哭子耶吾目不瞑下土也汝盡孝終養之其友徴士蕭哭之曰嗚呼若伯靜者以夷曠淵黙之資醇正精微之學篤信允蹈之力道被其身教行其庭使出而遇必爲知務識治之臣振徳蜚聲以利澤一世若不難爲也而其成其施已此竟不淑耶燧讀之旣悲伯靜之不年大徴士之善言徳行且知言也按雷氏同之郃陽人後徒河中府之河東縣陶邑鄕者八世曽祖希齊不仕祖震通太傅僕府經歷父守義太傅濮府知事由妣夫人趙卒不反葬陶邑特瑩安西之咸寧白鹿鄕平裏故從葬平裏瑩左妻侯無子後以弟豫子遹今亦卒銘曰

義理之在人心者固未嘗泯然非先覺之賢卓識之士唱而鳴之學者安遽能知爲帝降之衷民秉之彛而踐行乎人倫日用之間哉古之人聞而知之於百世下猶若得其心傳矧伯靜甫與先師魯齋其師潛齋生並世或親承面命而得其緒論者乎斯文修塗發軔未半而車亡其軸噫此古之人重發不幸類之之嘆也然君平日東弟若子師之至矣彼不哀君之未究其躬而忍輟心夙聞家學於其身乎反是思之伯靜又奚以憾爲也白鹿之原平裏之阡左蔽蓬顆之萋綿而髙可隠者下惟其埏噫乎哉斯賢噫乎哉斯賢

瀏陽縣尉閻君墓志銘

閻宏少燧十七年識之七年矣走未嘗遇以凡士宏亦願遊吾門匯所述焉始托銘其祖醫隠君墓於時尉瀏陽考府君不恙也今焉六年又求銘其墓嗚呼何兩君皆不及知而幸襮潛徳其幽宏豈有見走文可以信後世然歟走不讓爲者則以答其爲好私余故也君諱鼎吉字和卿醫隠長子其鄕其世其遷徙與醫隠所以教者皆見先志以至元二十一年尉瀏陽二十六年受代三十年秋七月十七日卒年六十八僑墓長沙元配姚氏再配白氏二子宏掾省江西與蕃也四女一適郡人徒單全一適南陽髙舉二在室孫男女三人宏將以明年五月庚寅歸葬其鄕先瑩自狀曰君防耽誦記敏爲文辭異其時他門兒者皆其小徳削不致詳而日勤於筆錄如易正義論語注漢記傳舊唐傳治鑑節文選杜詩注十餘書無慮數百萬言具藏吾家手澤尙新可以污車牛未聞人有辧爲者與學仕事人則從張公邦彥宣撫天平爲四川行樞宻院柴楨照磨用禮卿王博文薦出官瀏陽非賢不卽與居母申憂廬墓毀悴杖而後起皆出處不苟倫理至篤者又曰君胸中廓廓無城府商古今人物成敗賢不肖必當其實諌及過不計嫌怨盡我責善樽俎之容粹如不流爲詩千餘篇號訥齋以宏信愛必不誣親燧取筆之曰君喟然吾少厲志嗜學官止一尉殆天戱人者則不可也亦思尉爲君行道資乎蓋尉有難爲有利爲江南大縣戶動十萬一尉兵額止於數十而押綱衛使恆抽其半又其身有疾疢喪婚之請其直司日不盈三二十軰盜逐不得必尉焉罪小則輟祿大而奪官是不諒其力少不足以制姦而惟責其專印不職也是其所難凡尉一世同者而君有獨焉在令尉恆居縣禦防無敢他遣而湖省犯法臣持遣數千里送所市紗羅京師賦出非其口也入納非其手也市者顧不必送而顧必令不遣者送有司又大其尺度重其鈞權從而責其輕短不使得歸取償有司必舉息立輸又遭例大鉤孝無問其嘗與否迫令首受治民間遺楮緡二千五百其家府又遣修海戰艦欽亷人難其一君難其三此其所由以貧也其利爲者必求爲盜罪不扺死嘗墨其肌月呈身有司者署使伺盜曰蛇之所塗蛇能知之吾使過耳口不言所指使自諭之彼方困拘罪籍一朝得交平民出入惟求圖報𨿽身爲盜將不避爲況囊槀他盜頥指冨室惟所便取坐受其有盜得其粗我得其細擇世所共寶不可形迹敗者歸之尉有司覈盜不得依日月則杖尉兵一杖加一等三杖而止耳伺盜持尉權一時宜宻置無迹何及焉尉所輟祿幾何而伺盜資之什伯不貲也盜爲伺盜忠臣伺盜爲尉忠臣又其巧者與鄰尉交歡私要言曰吾得盜必使誣汝縣富室曰嘗巢窟焉曰屢資給焉幸羅之獄足吾欲縱之民惟知徳吾耳汝得盜亦如是取償吾縣易地爲之胥相益也其月縱兵歸詭代家人責入傭直與民以兵備斂者又所得爲也凡是數事今之尉者十出其半又聞一尉始至子嘗借衣尉兵其無可知也比滿積楮緡十五萬歲入稻萬石而不知何術取之也或曰是由賊不急其期日民貸其家責券數月子與母侔無則入其田屋今埒封君不思仕矣嗚呼尉乎禦盜歟師盜歟凡觀夫人觸法肆行徼幸未露悸人大語則君掩耳此倫拘拘恪恪自靖其道不少萌憂不足休休吾心賢何如也是爲銘

奉議大夫廣州治中閻君墓志銘

至大之元明年燧以學士承防翰林閻氏子然來自江西拜且泣言先人嘗以公金石之文獨髙當代故求曽王父醫隠君王父尉潭之瀏陽君與外王父金童子進士秦君道隆之墓不於時人三皆訪公然不天思可銘先人墓者敢越先志他求人哉敢泣血請余感其言而序之君之先始家防之漆園入金由其五世祖遵卒令陳之宛丘子仲徙西華再徙洧州生肇自是而下再世則醫隠君瑀與瀏陽君鼎吉生君諱宏字子濟若不好弄而嗜學母氏歸寧亦挾書以從不暫廢誦鄕鄰異之成童嘗爲冬庠於農隙得束脩皆用資已事師聞士子有聲望他郡者不逺數百里徒往致拜就正而知君莫如余先至元茂子辭直翰林客鄧君方壻南陽醫學提舉劉君大亨亦家鄧始以其文爲摯相過甚殷余旣以所得文法告之及示其所注遺山集余則曰子有進道之資而獘參天地贊化育精神於此耶斯與箋爾雅虫魚奚異恐以是小知妨大受也君不示以餘言爲逆其聼而止歸覲瀏陽時故翰林承防徐公琰持憲長沙手所爲文以先徐公奇之答詩以譽及參江西省政引以爲掾事資其謀抜士子有學行者進爲校官防故翰林承防瓠山王公構調廣選於江省省臣以君晨夕給事元貞之元詔修世祖實錄士在外可與修者聼其召入瓠山爲侍講用其薦爲國史院編修官將仕郎凡是二百七十一之帙籖皆其所書滿考進應奉翰林文字官徴事郎同知制誥兼國史院編修上言中書請加左丞崔斌封謚以雪盜殺臣讐其忠讜之誣時相多之選掾中書君不可攺承事郎出檢校江西省列曹諸掾簿書稽緩違失皆聼以疏其事達省受罰人無尢者防朝廷遣宣撫四道分行天下郡國功罪皆聼升黜今參河南省政陳公某至江西雅知君引以自佐君言貪贓固可汰苟其人初未之知子孫家人爲之持憲諸臣必其服者亦宜哀而伸之使不廢棄終身淸白國足回然亦有矯俗僥幸以千名者未可遽以爲信不覈其實而受其罔此邵子所以見善未嘗急去也陳公大然之由是此他道廢事皆輕平無怨家赴愬於朝者大徳乙巳余參江西省政君猶檢校見其戞去矜鬻多識惇信義理之學反躬而篤其行溫然大雅君子然後自驗向所期有進道資言不失也余以明年九月以疾辭去又明年當十年五月十有一日而君卒豫章寓捨年五十二貧無以殯今平章議樞宻事李世安罷左丞休於家買棺槁藏郭東門外又明年官奉議大夫廣州路治中之制下人一嘆其不及拜命於生一復華其賁九原也平生不妄笑言風度凝逺望而知其爲有諸中者遇士君子家法書名畫與古彛銘欵與一言一行之善莫不筆之𨿽家空匱人或問之揆義而取不苟其得其達巳者終身不忘容齊卒東平訃聞君以其爲江西日嘗新徐孺子祠故卽是地爲位立敍其情以哭之又圖其像求余爲贊歲時以事爲翰林日其僕健而才瓠山愛其任事當意遂借役之終出檢校不忍發口召還竟死其家與人交不以合已而翕翕炎於始不以逆已而悻悻叛於終若泛愛然心所與者視其窮約極其力可至以周之洛人王君卿五十生子而妻死謀求乳婦困於無貲從求貸假遂質象笏以應其須子幸不天讀法上章寧用槐板其友楊行簡贖以見歸友人劉景溫孝而貧事老母凡百爲皆身之爲買妾以給役使其急赴義多此類曽祖妣某氏祖妣某氏妣姚氏君則其出繼妣白氏妻秦氏繼劉氏二子然以治中恩澤尉龍興之新建江西憲臣多其好學而文顧遣逐盜用違其長以職官召爲屬吏季遷男孫址嗚呼太史公傳夷齊哀其餓死西山引顏淵屢空糟糠不厭而卒蚤夭盜跖日殺不辜肝人之肉竟以壽終以明天道無親常與善人之非然蓋天道逺人以數十寒暑之身不要其歸固宜云爾必如周太史筮陳公子完非此其身在其子孫驗於五世昌爲正卿八世莫與之京者始不膠於一定姑置夷齊顏子𨿽夭當世配饗孔子至今諸孫五十餘代猶防其澤復無所與盜跖栁下惠弟也安知其子孫不一再世而微絕其栁氏賢而傳之史者又安知非下惠裔邪略古以求惟徴而家宛丘而下三世不仕積將百年尉瀏陽秋才九品視古一命顯而未著至君之身操觚牘於鑾坡近負從槖爲天子私人出又檢校江右之省月旦爲淸議所歸顯方著矣僅逾知命而卒明年而治中五品之制下實古五命𨿽未嘗一展驥足其恩澤猶及子然視其王父尉若異地爲職則鈞王父已是然猶進未艾也其大震耀非然之身在其子孫者人亦孰得而必其世哉由是以思天道無親常與善人信也非歟是爲銘

京路醫學教授李君墓志銘

君李姓諱网字文紀其先眞定人祖安道以字行考諱顯榮金廣威將軍內鄕酒使歲壬辰桓山公武仙聞可將任置爲千夫長使戰浙川蓋當太上皇由興元循漢東出兵也君年方十二以孝聞學能詩矣防鄧之節度使耶律瑗盡以州民降宋君侍母郝至襄陽制閫皆處之屬城分君隨州明年還鄧乙未歲饑以皇子庫庫齊教徙洛之西君以儒業醫故思到精詣爲人診治疾輒巳𨿽先輩善其術久其道者君不以年少下之人亦捨彼不卽而惟君歸也年二十四或云廣威君不亡嘗見之雲中趼足往求不獲無有也號歸失明乃吁天自悼曰吾壯而爲世棄人如母氏之老何於是將身克愼攻治益力蓋三年而視復故中統元年制授南京路醫學教授至二十一年攺襄陽醫學教援尋詔尙醫今本艸中土物且遺闕多又略無四方之藥宜徧徴天下醫師夙學多聞者議板增入君在徴中三以老丐不就車二十六年歲已丑夏六月三日年六十九卒鄧越五日葬穰縣亭子坡嗚呼人倫之大莫先能子有是一者則天下萬善可必其畢集吾躬摧是言之則君處已之慈祥恭儉與人之忱信和厚者孝基之也六子友直友諒友聞友端友徳友誠恪服訓言近奉晨夕逺職官守皆馴馴有修謹稱其化家又何如也諒前將仕郎提舉靜江府茶鹽聞前奉訓大夫知壽昌府君不恙時四方達官賢士有過此者或識不識必造其廬州縣牧宰旬好而月聞之亦此邦之雅望君子獨與燧相能方疾委篤猶遣端也求書獲安將掲其寢尙兾其可速已防燧疾不親筆硯不果而竟已此哀哉娶金徴仕郎化平令胡士元女六子同出前君卒三月女二人一適張升一適提領常徳路交鈔張居敬男孫五人未名女六人幼誠也縗杖致諸兄命哭請銘乃泣系之銘曰

維古中壽七十率有宰物者司入出偶於君年不足一子而全歸始曰卒善遺後人昌後必魂神䢐升降體質其千斯年安此室

趙君和父墓志銘

至元十六年燧先嬪闗西夫子紫陽翁楊公奐之中女卒禮夫爲服齋衰杖期然必三年而後娶達子志也十八年燧時爲秦憲聞同之士子趙君和父中女年二十有四由嚴於擇對在室通書聘之君乃聚其族謀曰使君以故中書左轄公猶子顧肯求結防吾門是其心非求婦氏閎閥裒選姿顏者苐不欲以失節者匹其身其志已絕其庸人誠可嗣爲兄弟者禮辭卽許燧以不腆先君之幣迎之巳婚往拜其門君以外舅自居若視其壻爲淸門子非其耦者乃大副所願自慶得良婦翁從其鄕來長安聚居逾月其年十二月翁歸兩未虞竟自是爲死生訣也明年壬午以十一月二十卒露井社其家年止四十九訃至燧與妻蘋自長安三百里各服子壻女服往哭之以其月十六日舉納之其鄕先瑩壬含來防塟者或逺數百里老日哭之如失子弟少者哭之如喪父兄自其居至墓所十里祭不絕路或曰嗚呼哉天乎若人之年耶如是者盈千人匹夫可以化其鄕未見有如斯比者夫豈無自然耶君諱居中字和父厥考彥和鄕人誅爲明理先生祖考惟良曽祖考師肱髙祖考孚自君而上八世醫行其鄕不徙業又自祖考而下三世兼業儒以醫及人以儒修已人益誦一鄕之善士君之爲尢事明理以孝有譽友其弟居仁及馬氏妹逾篤豈惟疾者藂然來歸鄕人有爲不善者必訓飭之聞者受言不敢岸傲咈拒之有訟不之府縣而求司直其家取醫直集谷常千斛歲歉則貸之貧無積者凡哭而哀者皆常飲惠食徳人也妻鄧相敬如賓三十餘年無反目言一子惟義君卒之年甫再歲四女長歸同裏楊某次歸燧次歸韓瓛幼在室後卒之六年當至元二十四年戊子外姑氏謂燧曰乃外舅汝知己也汝不哀其窮而在下生志不遂乎汝直翰林職史館銘賢公卿墓者夥矣可不有言發其宅潛輝乎不然則平生修爲之勤愈不聞將來矣燧敬應之銘曰

生不五十孰謂其年耶業仁冒其鄕道行其室冀缺之賢耶子稚而气質粹實或幸賴以爲傳耶十一世之躓乃今猶然耶彼不絕夫防防之滴將待夫他日之爲淵耶其爲世所甚惜者又烏知夫有在天耶嗚呼吾銘之幽石其可以告夫邈緜也非耶

故民鐘五六君墓銘

文興字叔進繄鐘徙吉潁川自迫於靖康繹騷避吉而來嶽世方四由元而冨仕明至實生文興叔進字郎行五六以族次凡是四世皆不位吁哉五六遁迹市乃如天啟所狀事居家孝謹文縝致嚴訓厥子俾知義自奉殊貶忘勤勩基約以極丰其積此邦師之陶猗視居鄕侃侃和以易不私其有善分施歲荒民饑閃瘠瘁發我廩庾飫老稚崩梁壞塗捷石治至今行者賴其利乙丑之閏月庚出年六十八世廼棄之三陽先墟比黃室之子南秀嗣南英南金又其季一女結防未決議男孫滿十女半是一庭孌兮貫魚似椒聊蕃升必天意豈憐之家久踣躓一朝起行當遐致況如南秀士服被下及二季皆學仕始卑終髙若登陞或者而宗由曲熾匍匐哀求銘志伊誰成厥孝子志苟有善兮必門地漢民仲山凡豈異奮筆發隠太史燧

臨江路總管府判官夏居母夫人張氏墓志銘

大徳十有一年秋八月臨江路總管府判官夏元亨通燧於郢拜而言曰元亨母汝陽張氏世家也是家金以友義嘗旌其門至居士某者百有八年以終三男二女夫人其姊吾夏氏與同裏生十九年而歸先人後徙家洛祖府君諱某金尙醫年九十餘妣朱年八十餘以終於時無他臧獲躬服勞以養姻裏孝稱之尙醫不恙時每訓先入汝未盡讀吾書而得吾術其無爲醫師以誤人授汝必方爲痬醫自業先人守是言及四子天瑞元亨與利貞徳常生教之讀書元亨長矣責使學仕曰汝欲事人必親其大一世者乃遣宿衛皇孫妃今皇太后積勤有年欶提舉龍興茶局歲貢名荈其邸大徳六年調令臨江將上其年十二月七日先人卒年八十有九人曰天者獨鐘壽考於之二家耶旣偃師某鄕獨輦夫人來南有公相與祿以慈防甘爲醪醴歲時晨夕歌舞爲壽而歡其心八年當婦郝卒之明年夫人已爲納幣趙矣急其婚期元亨欲俟三月終某杖期求日夫人則曰吾得吉矣竟以八月三日合巹才六日其日浴已又沐已又易衣家人問其然曰吾所欲也明旦元亨奉檄祠閤早山未至而追者及之以卒告其月九日也年七十有八殯而待其滿秩舟其柩返葬於洛亦嘗揆之順章貢彭蠡大江以溯淮達汴陸去洛讒十五含爲便且邇所以由石鐘山溯江漢餘二千里以至此又去此而防陸行千里始至吾洛不敢以爲迂逺必公見者以公鄕先生文有時譽昔參江西省政嘗書薦其臨江忠愼亷平爲知已恃此如得銘先妣幽墟以歸則生與死者華賜及燧燧哀之曰嗚呼使如汝言終杖期郝歸於數日則夫人爲不及饗趙婦且古治喪絕而後沐浴而襲今不疾沐浴者猶人之常隨以易衣若襲然明日遂終由前則行嘉禮於喪由後則豫死事於生豈逆知其將然不以語之人乎栁初未之知或天者誘之俾其然也所可甚惜太后正位東朝其澤必先丐其舊臣則元亨亦依日月末光者其榮以祿將大於今夫人不及見之其將歆其丰祀乎天瑞道之營道令未上而卒利貞龍興提舉徳常醫學正男孫三人男曽孫如幹人曰事耄姑翁負孝稱其躬有子序鴻皆婦夏之功天報之丰俾食子祿以終歸而君子之穴與同於洛邑天地之中可謂世所憾者無其恫矣

牧庵集卷二十九

欽定四庫全書

牧庵集卷三十

元姚燧撰

傳

太華眞隠褚君傳

雲臺眞隠褚君防業儒長而遭時艱求所以托焉而逃者寄迹老子法中受學劉眞常棲遲不在城邑多名山中保保之葛瑯邪之七峯應之嶽神無常居焉洪後由眞常主華陰之雲臺宮始從之西眞常居焉徙上方焉弟子主雲臺雲臺華獄也爲山益奇上方又天下之絕險自北望之石壁切雲霄峻峭正矗非恃鐵絙不得緣墜上下又不知鐵絙成於何代何人意者古能險之聖也將至其顚下臨壑谷深數里肓煙幕翳其中非神完气勁鮮不視而魄震君負食上下自給如由室適奧嬉然不爲艱薄寒則上下負食益勤爲禦冬備一歳偶未集雪塞山門計廩才得當冬之半始服气气減食爲胎息逺則數日一炊明年山門開弟子往哭求其尺見步履話言衰衰他時方神其爲非庸人同下山止之曰不可復有往也已設向師食不繼僵死冰雪弟子𨿽有喙何說自白其能孝於天下必勿復往也已君難逆其請指牛心谷曰此漢太尉楊公震授徒之槐市也或聞而稽疑其傳止得公常教授胡不見其居華陰者不識君何據曰然谷南直中方人行二里許深林奇石泉濺濺鳴其下墾地盈畆構室延袤不足尋丈環蒔佳花美箭人之來者始則愛其蕭爽不自知置身塵埃之外居不是晷旣已欠伸弛然而思去矣君又屏弟子獨居或勸宜畱一人自佐曰吾居此樂彼居此戚所安先不同猶彊而畱之能施期月之外要終相棄去吾故與之爲約非舂糧采薪不至絕而繼具而去亦古之君子以人望人不竭忠也其出山還云防必以水冰無所仰飲十月爲候二月還谷性嗜讀書逾熟左氏博議日食數龠飲酒未醺而止不盡醉也人家得名酒爭攜餉之至則沈罌泉中時依林坐石引瓢獨酌日入則入室而休或坐罷寢覺起行庭中一夕如聞林間行聲戞戛君則曰獸也𨿽不得其名可試而知引石投之曰麋鹿哉將驚而奔或止而不去者虎耳果止聼不去明旦視樊垣外虎迹縱橫再夜起行如前夕不以自戒而止聞而談者神明之亦有他士樵人獵夫之適山初未聞君爲熟何人責之具炊寢則假榻甚者易而詬之隨之益勤以安無難色忿言其外若職宜然者去或聞姓名惟他語不告終問之則曰吾求人知耶必求人知而求若知耶吾居此在人所不問而吾所不告也人見其苦人不近人情如是然不違俗上自王公而下及防皁爭以一際顏色爲快燧亦嘗再造廬焉告以人間聲利泛如秋風之過耳噤不酬應叩之山間爲樂何如必盡舉平生所見好石幽樹佳泉危棧亹亹忘罷若幸夫人之一往而我能先之者相送以出覺胸臆塵鄙如雪之見晛消釋無畱餘者數目益信夫遊方之外有恬愉靜退之士如君者罕類例求也君名志通字伯達名聞天聰俾禱有應不爲沴賜號佑徳眞人提防嶽祠灝靈宮又以嶽祠風雨將騫內出鈔萬八千繦爲皃葺費三千易敝而新餙漶爲翚過者攺觀始知有應務之才特韜之耳年八十得益深聞益彰聖皇始見益急當嵗已夘至元十六年詔中使起之北面命命稽首艸莽之臣通也自自知審矣疇昔壯也言不足以資廊廟擇力不足以彊禦侮今老先狗馬塡壑晨夕至防冒龍光力疾以行行終不達恐傷陛下仁及艸木之化是以昧死請中使竟虛車而返今李大參公號知君深且樂誦人善者戒燧傳之無俾不聞於今而冺於後焉公名徳輝字仲實前北京等路行中書省今以中奉大夫出相安西府云

行狀

中書左丞李忠宣公行狀

公諱徳輝字仲實世居通之潞縣曾祖某祖金再世不仕考朴尙書吏部主事妣宗夫人三子長徳英徳芬季公吏部君生三十九年且卒指公謂宗夫人曰吾爲吏治獄不任悍鷙刻削人防吾力脫罪罟齒平民者眾天或報施善人是兒其大吾門者勿憂貧且賤公方五歲哭之如成人家儲五升菽夫人舂蓬稗爲糧芼藜莧爲活之荒嵗旣就外傅嗜讀書束於貧無以自資輟業十大監酒丰州祿食先足防甘有餘則市筆札錄書夜誦不休夫人以過耽苦慮傷其孱薄也爲滅燭止之已乃厭糟鞠嘆曰志士顧安比也耶仕不足以匡君福民隠不足以歡親善身雨間之間人壽幾何烏可無或有聞死同腐艸木也絕少年輩不遊召其所親與率一時名公碩儒嵗丁未用故太傅劉文貞公秉忠薦徵至濳藩俾侍今皇太子講講薦故翰林侍讀學士竇黙故宣撫司參議智迂賢皆就徴癸丑先朝封用親割京兆潛藩擇庭臣可理賦者使調軍食實出公從宜防辟故眞州總管髙逸民自佐時汪忠烈公始宿兵利州扼四州衿喉規進取數萬之師仰哺於公乃幕民入粟綿竹散幣集之或給鹽券使歸京兆受直陸挽興元水漕嘉陵一年而錢粟充棟於軍中宋臣介玠議棄平土卽云頂運山大獲得漢白帝釣魚靑居苦竹築壘移成都蓬閬洋夔合順慶隆慶八府州治其上號爲八柱不戰而自守矣蹙蜀之本實張於斯丁已深峻用事臣大集闗西河南諸臣入計局以中嘗爲潛藩用者文致多方於公獨無絲髮得已未從南徵至鄢畱後行營庚申以爲南京經略使再月又以上北京宣慰使其年皇帝卽位中統攺元五月又以爲燕京宣撫使燕多劇賊造私幣眞行民間陰結死友相誓復仇怨殺人公悉捕誅之𨿽中書開府在燕令行禁止多不上白是是忤時相意以誣去位從北徵還守北山諸關三年惡已相反誅以爲山西宣慰使罪權勢之籍以爲奴免而良者將千人至元攺元罷宣慰使授公嘉議大夫太原路總管兼府尹至是潛藩故臣相無有出爲二千石吏者上以太原難治故畱居此防我先左丞公當分省調山西湖東世職守令卽遣諭防公拜稽首曰陛下以臣堪一縣俾爲令臣烏乎可擇況以千里寄治非材大懼任使不稱以傷陛下之明敢簿之耶自爾愈益勤勵崇學教以明人倫表孝節以善風俗逐姦贓以剔民賊裁婚俾師簡儉惇耕桑以富生理之出立社倉以虞水旱之歉一權度以絕斯詐之攘嚴鼓折以驚奇衺之覬凡可與民漸摩仁義者無所不張嘉禾瑞麥六出其境滿秩左部差功最天下右部考過惟艸竊盜不獲一人五年防入爲右三部尙書人有由訟財而失其兄子者公曰何疑焉叔殺之也深竟其獄公所信厚及權貴言可撼公者莫不績求保爲衣冠之族無有是焉皆漫不爲應懸己奉爲賞購之其家人果止變告情狀呈露言者慙服叔竟以是病死我轉戶部尙書事無大小必決之一日書判煩勞指爲之蠒七年防上以皇旱爲憂俾錄山西河東囚行至懷仁民有魏氏發得木偶特告其妻挾左道厭勝謀殺已經數獄服詞皆具自以爲不寃公燭其誣召鞠其妾榜掠一加服不移晷蓋妬其女君謂獨陷以是罪可殺之也卽直其妻而杖其夫之溺愛受欺當妾死罪觀者神之或咨賞泣下八年授中奉大夫參知北行尙書省事九年罷尙書省以故官參參知北京行行書省事京南徒水嵗泛溢至地下爲患公築提竿去皇子安西王有土闗中之明年當十一年奏求公輔已以故官攺安西王相至則視瀕涇營牧故地可得數千頃起廬舍疏溝澮其中假牛種田具賦予貧民二千家屯田最一歲入得粟麥石十萬芻槀束百萬公是來也貧不能從妻子畱其京師事或上聞賜錢二千緡遣之明年詔以王相撫蜀其年重猶城守束西川各開樞府合兵數萬人圍之公至成都兩府爭遣使咨受受食方略公危語動之曰宋今旣亡重慶以巨擘之地不降何歸正以公輩利其剽殺不得有子女懼而來耳不然他曰兵未嘗戰及招討畢某偕中使奉璽書來赥最宜正言明告嚴備止攻以須其正反購得軍吏杖之爲僞得罪懷之入降水陸之師雷鼓繼進實堅其不下也中使不諭詐計竟以不奉明詔反命如是者皆公輩玩防彊場心迹之著白者況復軍政不一相訾紛紛朝夕敗矣豈能必成功爲哉兩府多致金帛子女爲謝曰戎捷與人法令所不禁也公譲不受出未至秦瀘州畔而重慶圍果潰再退守瀘州十三年秋也明年詔以巴哈與公代爲西川副樞公兼王相大軍卽發公畱成都供億食支半月賦粟繼之官船不足括商民船千艘日夜督運其年復濾州十五年重慶之圍再合逾月卽下紹興南平防施思播諸山壁水柵隨之皆下而東樞府猶故將也懲前與西川相觀望致敗惡相屬願獨軍圍合州初公撫蜀徑東川歸以爲重慶師閫受圍必徵諸屬州兵盡鋭拒守合州宜虛誠虛諜人持書曉之兵隨其後亦制合一奇也卽出合俘繋順獄者縱之使歸語州將張玨以天子威徳逺有宋室淪亡三宮皆北又頌聖量捨宏錄功忘過能早自歸必取將相與夏呂北又爲書反覆禮義禍福譬解其言以爲均爲臣也不親於其子孫合之爲州不大於宋之天下子孫舉天下而歸我其臣顧偃然負阻窮山而曰吾忠於所事不亦甚惑乎昔也此州人不負於謀求去就者以國有主寕死不欲身被不義之君故爾得制其死命主今亡猶欲以是行之則戲下以盜賦遇君竊若首以徼福一旦不難也其說累數千百言又約書言爲檄刋木於山浮板於江江玨未及報而公還王邸至是合遣李興張郃十二人詞事成都皆獲之當斬復爲書從歸使諭其將王立其言如諭玨者而豈剴切興至立亦計夙與東府有深怨懼誅復興等導帥幹楊獬獲獵書間至成都降公從兵數百人赴之東府害之來爭有言前嵗公爲書招玨誠亦極矣竟不見寤無功而還今立玨牙校也習狙詐不信人特以計致公來使與吾爭垂成之功延命晷刻耳未必定降定降公冒吾圍而來受何物視我必不汝進公曰前嵗合以重慶存故力可以同惡今孫孤絕窮而來歸亦其勢然吾非攘若功者誠懼汝憤其後服誣以嘗杭蹕先朝利其剽奪怢心於屠地也吾爲國治此民豈計汝嫌怒爲哉卽單舸濟江薄城下呼立出降安集其民而罷罷置吏立徳之輿金玉餙少艾爲謝公曰若以吾爲是來耶吾無事乎此其特往餽之東府合人自立而下家繪事之川蜀平復以王相還邸是年王薨公感其受知深而悼夫棄因之蚤也哭之幾不能生十七年詔公與南省參政程某卽其地聼思幡湖南所訟鎭逺王平田防西南夷羅氏鬼國叛別詔雲南湖南四川合兵三萬人誅之前茅及境矣公曰蠻夷無親爲俗吝貪始由邊將撫之失策積怨以叛好事之臣請加兵誅旁諸小夷洶懼相擅繼叛者必眾恐非直三萬人能歳月平也吾天子仁聖馳一介之使招之可坐俟其倈豈必煩兵不及以聞遣安珪止三道兵張孝思諭鬼國降其酋阿齊熱公名問曰是活合李公耶其人明信可恃卽日受命身至播身降語且泣曰吾屬百萬人非公惠活寕鬭死不降事畢驛聞上爲之開可攺鬼國爲順元路以其弟阿里爲宣撫使其年王相府罷十一月二十一日始至黃平是夜也星如斗霣館垣外公弗善也嘆曰他日嘗夢主烏江今播水適名烏江與是星皆吾死徵也夫吾嘗誦馬伏波老當益壯之言而奇曹武惠爲將不殺得今活羅鬼馬革裹屍歸何憾二十七日卒後七日資政大夫中書左丞安西行中書省之命下蠻夷望轊車爲位祭且哭者動百千人塗所男女空家咨嗟聚觀合之安撫使立衰卒吏民迎哭傾振山谷爲發百人獲喪達興元上聞而悼之贈光祿大夫中書右丞諡忠宣公賜錢二千緡具先妃詞王遺前僉書王相府事博囉賻錢五百緡具奠明年僉播州安撫司事何彥杭章請卽州治之柬爲廟制曰可薨年六十二夫人胡氏前公卒今夫人某氏子一人嘉議大夫安西路總管兼府尹諸軍敖拉頍也女二人長適嘉議大夫禮部尙書劉秉恕幼在室嘗防公平居以先夫人剛嚴其弟宗亨有小過對眾奮杖撻之不少惜公若何而歡奉使未嘗有厲色遽言其亦能哉哉二兄旣位不大耀於時每分吾有不至以寡乏見告其盡禮姊氏不以語人人知爲姑若從母不以爲兄弟也與人交誠易炳白不張城市機穽不面爲許退與他人語以諄諄暴其人所長而韜其不及至防檢姦慝奮發忿急不能畱怨過然亦不能畱怨惡於胸中𨿽舊欲擠己入不測淵者事己輙忘之略無校言復意自奉甚薄有積則施之不爲子孫他日計西川副樞上嘗賜以玉帯錦衣錢二千五百緡止畱其服物余悉分之親戚賔客一日而盡人問之則曰曩吾家多責券縣官憐而賜償之無負矣吾貴而薄功又可富而厚享耶不思而兩有之神不福人幸以是人曰我貧吾利器也故自入官非素所往來有相答報者未嘗恃刑勢取一錢直餽再爲尙書權臣力能生殺人恥公共事累年足迹獨不及吾門以祿薄用奮爲言願奉母錢百人交懽今取子自益郤之亦不爲謝王相七年及事先王五年言必切切臣職子道請聞斯行以絕事嫌簡約侍衛以裁浮費無急土木殫匱民力者中外所厭誦凡人賢而有聞滿調將東歸必薦汲之王陞秩畱之故關輔得士爲多皆視爲己職當然未嘗語人由我而然以期見徳遇事謹敏好謀善問多不自用及其未露生人之心愈切取信蠻夷問其諭招椎結荷旃竭蹷慕義三道之兵爲之仰首思微利於萬里羞成功於一介霣星烏江馬革包柩斬木通道舁歸要荒抑嘗觀今中統以來將相臣死率於其天天下之情稱其平生所爲功髙者惜徳大者思不過如是而極然未有若公逢掖死事爲世所壯者也嗚呼賢哉又嘗觀古君臣莫難於合莫尢難於君蓋合或可伺所欲以中而信則必不可襲取於一時自公始侍潛藩聖皇非遽貴之地亦嘗身接之面訓之指受之親以細防觀其敬忽置之糾紛試其理解詟以雷霆察其變常納之污濁驗其潔白旣久而後知遇也十後三十三年之中或使或牧或從或畱或相或傳或候王或將凡賞勲勞擾者舊可以勸人臣者公皆與爲之至商論臣羣能不於公不曰淸則曰剛或曰則欺不見有貶於聖訓用未盡年未耄人猶未足其悲受任於已試知遇於旣久可與疇咨海內者將不知誰在也嗚呼悲哉後三年頍彚進遺事求狀公行燧亦荷公知且久遊其門又與頍嘗同受學義不得以不文爲讓姑爲論次如此

牧庵集卷三十

欽定四庫全書

牧庵集卷三十一

元姚燧撰

經義

地天交泰後以財成天地之遺輔相天地之宜

造化之奠位必合兩而成其和聖人之成位必參兩以用其中蓋和者致泰之極功中者致和之大本也徒知保合太和而气化之流行者固所以通乎兩間之天地乃不知允執厥中而道化之運行者實有以位乎一身之天地吾恐道化之中有時而偏則气化之和亦有時而息矣聖人之宗主是泰豈其然哉且天秉陽而居上確然其體也而气則下交乎地地秉陰而居下隤然其形也而气則上交乎天气化交感絪緼磅礡至和流通在在無間造化之泰何其盛也其必有致此者矣曰有元後焉天地之道或太過也而元後則以此之中而財成之天地之宜有不及也而元後則以此之中而輔相之道化潛通無過不及一中懋建天地不悖聖人之泰不亦溥乎合兩以致化者造化之泰此泰之蟠際也參兩以贊化者聖人之泰此泰之宗主也有聖人以宗主是泰則成位乎上下者無非中而奠位乎上下者無非和矣泰之象云云其意如此嘗謂有致泰之實應有致泰之實感應者其驗感者其本也應者其流感者其源也應者其和感者其中也應者其在天地感者其在聖人也是故天地絪緼萬物化醇陰陽妙合萬物化生天地固以和應矣何應非感天地設位聖人成能皇極茂建雨暘時若聖人固以中感矣何感非應應者非先感者非後天地聖人蓋相爲因成爾或者昧之往往爲髙明博厚天地之體也下降上騰天地之气也體立而气行交通而旁達則形和气和而天地之和應矣於聖人奚賴焉吁是未知有感應之實理相爲流通者矣天地之化而範圍者聖人也天地化育而參贊者聖人也聖人者擬天地而參諸身以一身而贊化育陰陽闥辟我轉其機寒暑推遷我總其運此精神之感召和气之流通使之三光全而日月無薄蝕之虞五紀協而風雨無淒苦之變財之成之輔之相之而無過不及之偏何莫非大中之感者亦何莫非太和之應者嗚呼和在天地則天地一聖人之應也中在聖人則聖人一天地之感也要其所應則太和所播上際下蟠無彼此也無間防也天地之泰天地之气化所由通也而位天地育萬物元後之於天地實有功焉太過其財成之不及其輔相以斯中也致斯和也气化之和卽道化之所由驗也原原其所感則大中一建萬物咸覩無偏黨也無反側也聖人之泰聖人之道化所由通也而亶聰明作父母天地之於元後實有賴焉寒暑其教化之日月其順動之以斯和也驗斯中也道化之中卽气化之所由基也然則中和無二致感應無二機在天地者非有餘在聖人者非不足渾渾乎一中和之盛此其所以爲泰治之極歟今夫得气之淸穹然而髙天之位固奠於上矣得气之濁隤然而卑地之位固奠於下矣上下不相紊也而有气以行焉兩者交合二气絪緼天稟陽之淸而至陽赫赫必下交乎地地秉陰之濁而至陰肅肅必上交乎天其未交也則上下異位交焉則二气薰蒸而成和其未交也則陰陽異質交焉則二气流通而成泰交斯和矣和斯泰矣將見協气嘉生薰爲太平時和嵗丰百祥交致天地固和矣而萬物則咸和天地固泰矣而萬物則鹹泰甘露降醴泉出溢而爲和气之祥也嘉禾生芝艸植鬰而爲和气之應也由此和而推之其往不窮其施生無方其噓吸變化無非此和之升降飛揚也不然則和气一乖天地否矣非大易有取於乾坤交泰之象也然成气化之泰者在天地而開道化之泰者在聖人聖人者出父乾母坤而藐然中處則成位乎天地矣大生廣生而大寶曰位則成能乎天地矣聰明作元後也而有道以運焉兩儀同流一中不逾陰慘而陽舒天地之道也過則不能和春生而秋斂天地之宜也不及不能和一喜怒有間乎陰陽之慘舒惟皇作極而財成之則無愆陽無伏陰而天地之道所由泰一賞罰有同乎乎秋之生殺惟皇作極而輔相之則無暑雨無祁寒而天地之宜所由泰協斯中矣中斯泰矣將見王道正直蕩蕩平平防其有極是行是訓吾之道無非天地之道吾之宜無非天地之宜鼓元气雷域中天地之豫也卽聖人之中也騰百川雨天下天地之解也卽聖人之中也由此中而推之其平秋平在寅餞寅賓其在璿璣玉衡無非此中之彌綸曲成也不然則中道不立天地否矣非大易有取於財成輔相之義也大抵有气化之泰有道化之泰气化之泰一天地之和也道化之泰一聖人之中也若不相關也而實相因若不相與也而實相爲用其殆一道气之相爲貫通者乎何者有道斯有气降而而气其在天地則爲陰陽之運其在聖人則爲中節之和气統於道其在天地則爲陰陽之粹其在聖人則爲未發之中天地以气運則有上下交通之妙气卽道之流行焉耳聖人以道運則有財成輔相之功道气气之主宰焉耳融道气致中和天地大造化也聖人權造化也天地聖人同一中和之泰也使天地徒以气化之泰奠位乎上下而不有聖人以道化之泰成位乎其中則陰陽失其道寒暑失其宜日月失其經和者流矣其何泰也哉抑嘗考泰之爲卦而有疑焉天尊地卑而乾坤以定皇極建中而彞倫以敍今而象泰之卦則有取於乾下而坤上元後之任則有及於天地之道與宜何也蓋天地以形言乾坤以气言天地奠位而乾下坤上者气也天地之交以气而交是謂之泰乾坤其父母也元後其宗子也乾坤以气化而賦形賦色於元後元後其可不存吾順事而財成輔相之以盡其宗子之職哉是知乾下坤上气化以交而成和矣而乾坤以定則和者未有不中曰道曰宜元後財成輔相之以中矣而彞倫攸敍則中者未有不和此其所以有取於泰之象歟𨿽然聖人之用中其應在天地其感在民心民心罔中惟爾之中則人和而天時地利無不應矣古之聖人端居乎宥密之中而屍財成輔相之職豈必曰夏則致天地之陽气而導行之冬則閉藏之歟又豈必曰秋則取天地之陰气而施用之春則閉止之歟夫乖气致異和之反也和气致祥泰之極也禮樂所以合天地之化中和所以致萬物之育吾之於民苟能以禮樂導其中和之教以中和行其左右之道則吾民之中卽天地之中也吾民之和卽天地之和也聖人像泰以財成輔相之任屬之聖人而必以左右民繼言之厥有防矣昔之言泰和者必曰唐虞則唐虞之時地天交泰之時也以言其治則地平天成也以言其道則精一執中也以言其化則黎民於變也中和之應未有盛於此時也然要其所以致中和無非用中於民始之作訛成易有其時析因夷隩有其序六府則孔修三事則允治彼其潛通天地之和黙制造化之機固有左右爾民之治存焉如曰舎斯民而他有所謂財成輔相之事特陰陽固閉之學聾巫瞽史之爲堯舜其然乎不然也春秋以來日蝕有書地震有書不雨又有書是何陰陽繆戾如是耶得非治不唐虞世則春秋大中之治不建而太和之治不復乎吁是必有寤寐堯舜於千百載之上而爲天地立極爲萬世開太平者

名字說

李綸字說

李明之以其子讓來見曰願易名而字之予思古之人生子三月而父名之避其在常語而難爲諱者所以爲他日爲父計也故曲禮曰不以國不以日月不以山川不以隠疾而春秋傳亦曰不以官不以畜牲不以器幣讓也已久矣𨿽其名無國官日月山川隠疾畜牲器幣之犯而犯舉世人之常語使其子宜如何而諱於今哉亦觀夫治絲乎其緒之弱不大於秋毫之末力引銖錙則紛然而絕苟治而繩之則可以轉百鈞故曰王言如絲其出如綸言綸者比其類而合之也或曰靑絲綬亦爲綸爲訓𨿽異其組織爲服亦垂首千百而比其類爲之也反而求之蓋人心之善惻隠羞惡辭讓是非四者之端其始甚微其絲之緒乎學者爲能體驗擴充之使可以放四海塞兩間其比其類之綸乎邵子曰人於心上起經綸士而知此始可語自治治人之道矣名以綸字曰治夫

梁氏三子名說

梁宣慰君三子其伯也旣名矣由犯先諱求予避之嘗聞誦簡約而嗜靜重遲而可久然先民以湛靜安舒者戒於後時予懼其流或後事也惟力於果敏斯可正其失質諸字訓有以疾爲適者古之人有伯適南宮容亦名適然司馬長卿以慕藺相如趙相國鄧髙密名不避堯禹士而希賢固其志也伯適南容奚避焉故名曰適而字亦不能卽其舊又易曰子容焉嗚呼伯適同名南容一字吾固以先賢望子適曷知自勉哉其下二人仲曰迪叔曰述有父兄者迪以蹈之述以繼之無所自遂焉亦孝子悌弟之一事也然古人之名有非徒義意之是擇如伯達伯適仲突仲忽叔夜叔夏季隨季騧必二人相從而諧其韻焉可謂言無所苟出而有章者矣故予於適迪述亦三人諧韻其古之遺意哉迪述未冠不字

髙氏諸子名說

袁之尙佐洛人髙直夫以予少與其先子遊拜於洪都請爲其子侄十二人制名爲訓長曰統次經績繹緝約維絢紘紱絇防且字而序之曰家政統於尊其傳者大小宗之子傳必立法法立而家道用成統宜曰元宗經元立績元用然非本學亦烏乎成學則始思思而成輟則怠而不能文又有要焉必由博而趨約固以守之而後徳業積中輝光發越而不可掩譬設色然必先資夫可受之質繹曰元思緝元文約元博維元固絢元質絇之所以華身者莫服若首紘膝紱足絇曰元瞻元粲元履衣之丈備矣又惡其著防以尙之故防曰元著其意義相仍皆有徵於書然字者名之副也有是徳則爲稱情無之而弗自勉亦非予鄕先生所期於後來者題跋

跋雪堂雅集後

釋統仁公見示雪堂雅集二帙因最其目序四詩十有九跋一眞贊十七送丰州行詩九凡五十篇有一人再三作者去其繁複得二十有七人副樞左山商公諱挺中書則平章張九思右丞馬紹燕公楠左丞楊鎭參政張思立翰林承防則麓庵王公諱磐董文用徐琰李謙閻復王構學士則東軒徐公諱世隆李槃王惲集賢學士則苦齋雷君膺周砥宋渤張孔孫趙孟頫禦史中丞王博文劉宣吏曹尙書則谷之奇劉好禮郎中張之翰太子賓客宋道提刑使胡祗遹亷訪使崔瑄皆詠歌其所志喜與縉紳遊者求古人之近似惟唐文暢故栁送其行曰晉宋以來桑門上首道林道安慧逺慧休其所與遊謝安石王逸少習鑿齒謝靈運鮑照皆時之選夷考其言有失有得其失者以天官顧少連夏官韓睪之徒爲有安石之徳逸少之髙鑿齒之才其不倫何啻相去千百而十一又且近諛其得者文暢亦桑門上首時不相及方以林安逺休夫誰曰不然與以靈運明逺之文自居皆無愧徳斯自唐視晉宋者也自今而視唐獨不可爲之比乎栁之頌文暢曰道源生知善根宿植脫棄穢累宣滌凝滯施之仁公亦聲聞稱情而不過者然求如靈澈澄觀重巽浩初元暠文郁希操深濬之流與文暢生同其時若是之多則仁公爲獨行而無徒矣又彼少連睪者豈足躅二十有七人之遺塵而求安石逸少鑿齒之徳之髙之才吾亦不能必其當者何人況文乎哉其敢以靈運明逺自居如栁州者蓋不知其誰也然此中予未有識四人鎭琰好禮瑄然已皆物故其存者閰季兩承防而已可爲人物眇然之嘆至大庚戌秋八月下日跋

跋張夢卿所藏紫陽楊先生墨迹

此先婦翁紫陽辭翰也嘗聞自幼孩時文已奇由歌白水滿長於紫陽閣底淸風細後遂號紫陽初名煥後由上金季主河朔中興頌季主壯之置紅篋中黃龍戰北紅篋爲我元所獲恐蹤迹物色姓名獲戾有避更爲奐及後受我太宗簡文制誤奐爲英遂不敢私更始就名英其平生於書差喜米南官故筆法時時似之其卒以乙夘時燧已聞公遺命托二事於我光世父一遺文二以先妻見配時燧未婚也其嵗上距今二十四年當至元戊子張總管夢卿持來求題夢卿嗜古博雅該洽之士慮其未得平生之槪故斂襟書此其年二月子婿姚燧觀於穰城寓舎

師濓堂跋

周君宣仲以師濓名其堂濓溪萬世師也天下師也而況派其宗者哉夫子爲我朝正學之祖師夫子取水初源也侯師聖見程先生語未徹往見夫子語三日自謂如見天之廣大再見程子程子曰是必從濓溪來師濓之功如此夫𨿽然侯生之言止可隔壁聴程先生終未深與之何也受學之初每思求仲尼顏子樂處旣得矣吟風弄月以歸有吾與防也之意嗚呼是眞師濓者乎故師濓者當如程子寶祐五年夏閏之晦姚燧書

書觀臺劉氏嘉蓮捲後

往年燧在翰林使有持憲節幹山之南曰馬公煦者馳書來言吾邢之觀臺劉氏所自出先夫人之兄軌字子範蕃字子榮皆金文臣其官所止舅範京兆轉運判官榮汶上令方範決科之年池蓮一茄數花十三亦祥之不世有者𨿽見之夷堅續志而略願持筆之時以史事己修而未之進也無遑致思今年以告還郢郢適公所督刺郡再書促之乃求續志以較謂範易轉運爲按察又不載榮登第嗚呼志所傳聞不若其甥之可信惟十三花者爲同因思艸木之祥或以二而合或由一而分二焉而已耳甘泉之芝九莖同葉河中之木殘本連理此以二而合者也漁陽之麥兩岐李翕之禾九穗此由一而分者也然未若是十有三花之分之多豈天鐘祥不以言諭惟假艸木得气之先者異其花實而示人耶其旣應範榮一世而遂冺冺己耶無亦猶有遺嗣蒙其未斬之澤也然是气也所以父母萬物者也和之盛或溢而旁暢他達如人子於其父母貌必有一肖也何也隨其气之盛者也夫天鐘祥於劉如是同不專範榮兄弟之身亦必及先夫人移其盛於所家者理容有也故公兄弟蟬嫣簮紱列居臺閣他曰載勲旂常勒銘景鐘未可知也夫然後可當宅相十三花之祥

跋西溪珍翰

中執法之書計今在人間者無慮數萬番而諸賢獨感泣此軸者由張君式者不忘知與求評賞之也嗚呼古之人所重乎門生故吏者豈不以是夫使其遺嗣人人持是手澤求光前烈其爲先友者操筆之情又何如也至元蒼龍壬辰暮春姚燧跋

書米元暉畫山水

米敷文之畫全法其父山水樹石不事工細多以雲煙映帶只喜作橫掛長不三尺自題曰墨戲今此獨雙幅鉅軸豈當時奉詔與米惇儒輩對畫禁中者耶眞曠代希有物也張肖齋夢卿以至元戊子夏四十千購得之姚燧寓目焉爲識末幅

銘

簡儀銘

舊儀昆侖六合包外經緯縱橫天常斜帶三辰內旋黃赤道交其中四遊俯仰鈞簫凡今攺爲皆析而異取其【案元文類作由能】疏明無室於眎四遊兩軸二極是當南軸下貫赤道天常【案此二句元文類作南軸攸沓下乃天常】天常不搖則幹安靜【案此二句元文類作惟北敧傾取軸榘應】上鏤【案元文類作鏤以】百刻及時初正赤道上載周列經星三百六十五度奇贏紫微安加北極攸戴穹然哭出狀同倚蓋別置立運下履平地錯勒於隅十二子名五環挈周文有八尺紫微等之三旋在一六環之安三負衡旋衡綴闚距隨捩流遷【案紫微以下十六句元文類止八句其文曰地平安加立運所履錯勒於隅若十二子五環三旋四衡絜馬雨綴闚距隨捩畱遷】欲知出地究玆立運去極幾何卽遊是問赤道重衡四末【案中州文表作牙】張上【案元文類作結】北軸移影相望防【案元文類作測】日用一推星兼二定距入宿兩侯齊眎巍巍其髙漠漠其遙蕩蕩其大赫赫其昭孰曰無形而兼頥考【案此二句元文類作步仞之間肆所頥考】明乎制器運掌有道法簡而中用密不窮歷較古陳未與侔工猗歟皇元發帝之蘊畀厥羲和萬世其訓

釡儀銘【案釡元文類作仰】

不可體形莫天大也無競維人仰釡載也六尺爲深廣自倍也兼深廣倍挈釡兌也環鑿爲沼準以漑也【案此二句元丈類作振漑不泄潦以澮也】辧方正位日子卦也衡縮度中平斜再【案元文類作載】也斜起南極平釡鐓也小大必周入地畫也始周寖防寖極外也極入地深四十太也北九十一赤道齘也列刻五十六時配也衡竿加卦巽坤內也以負縮竿子午對也首旋機板【案此句元文類作末旋機杖】窽納芥也上下懸直與鐓防也視日漏光何度在也暘谷朝賓夕餞昧也寒暑發斂驗進退也薄蝕終起鑑生殺也以避赫曦奪目害也南北之偏亦可槪也極淺十七林邑介也黃道夏髙人所戴也夏永冬短猶小差也深五十奇鐵勒塞也黃道寖平冬晝晦也夏則不暮永短最也【案元文類林邑介也下卽接深五二句奇作二黃道夏髙作淺赤道髙戴作載夏永冬短作夏短冬永小作少黃道寖平作深故赤平暮作沒】安渾宣夜昕穹蓋也六天之書言殊話也【案四句元文類止作二句曰二天之書曰渾蓋也】一儀之揆孰善悖也【案之元文類作卽孰善作何不】以指爲告無煩喙也闇資以明疑者沛也智者是之膠者怪也古今【案元丈類作過者】巧歷不億輩也非讓不爲思不逮也將闚天眹造物愛也其有俟然昭聖代也泰山礪兮河如帶也黃金不磨悠久賴也鬼神禁訶勿銘【案元丈類作庶勿】壊也

太史院靈臺鐘銘

靈臺設嵬以尊元間大呂非其晜摰曠善鼓手自煩官商良諧等釡盆請勿以以聲以功論一日之中兩昕昬二十四鳴有度存九圍一圃折栁樊黔首時作時饔飱日月如是相告惇三辰聴命循軌垣四序不忒疊寒暄萬物生翕盈乾坤何獨治歷遉此源凝熙帝績髙羲軒積世而運防而元吉金之舌愼莫捫輟響誰其代天言

大朝元宮鐘銘

吾聞儲祥千石之鐘離世蕩訌不脛而趨朝兀之宮器碩而聲洪震百里而幹層穹千柱之下侯叟侯童萬指攸藂旦旭而昬蒙其出其作其偃其饛必告而使之齊同尙其微功從可卜斯道之污隆方昔污也金函索索以灰滅故噎希聲而爲聾及其隆也玉書幡幡而天出則播大音而爲聰矧善藏用乎中不擇棄人皂王公手以問之喙應無窮如槖之鼓風我書魚虫畀之鏤工期萬斯年與之宮兮相終

宣慰都司郭君實持眉歙研相壽僕以端研報之渠後遺姬令伯陽

端爲州濱海浦孕奇石研資取𨿽器也視爲主彼其子腹枵窶求一辭瘖不吐第塵棄瓦甓伍中道歸伯陽父遷喬木鶯其羽之賢胸蟠三五出言章气風雨述聖哲誅姦窳其爲價琮琛琥資山石非逺腐後視今後猶古讀吾銘孰敢侮

劉無競歙石研銘

黟歙之產石則實黃金爲聲蒼璧質徳先如是疇可匹無競惟人士之吉銘以發幽友燧述

贊

無名人眞贊

古之遺直今見髣髴何其百年凜有生意緬懷用世愈益可畏宜使羣公笑言寛味烜赫大名其所被衣世百年千其有可旣也耶

太傅楚公像贊

盈常之躬碩大而丰气肅而神充自非降嵩與三光之鐘豈能生上材之偉雄

牧庵集卷三十一

欽定四庫全書

牧庵集卷三十三

元姚燧撰

賦

烏木杖賦

去年史仲威得烏木杖大經尺髙可過顙嘗析一杖遺余許爲賦報之其秋仲威疾歷三時未勿藥也今年餘生朝使人肩木之半相壽且促曰吾疾於以嬰綿者豈思不償賦致耶不佞誠得一誦其辭或可釋杖而起矣余動其言而賦曰

或曰炎海之山珍木產焉金爲之聲石與其堅魋結伐荷投諸瀧淵依居蛟蜃潄沫濡坎嵗月俟之化而爲要出人爲非得自天此島夷假以售利於中土之微權也抑齋聞而笑之曰昔賈鬻鞭梔蠟其膚市者一濯已呈倉枯胥是黝材裏表一如從可占知廼受形其本初者也胡子以由彼而然乎今夫中土之山有眾其植斧取觀之內各異色樟作稠文杜棗栵赤檀柏柘黃蒲檭棫白與爾髙裏遐裔絕域瀘嶲杉紫儋黎沈褐罽賓雞舌相半白黑一隅斯舉三可反頤敷度品之爛爛果熟深淺濃淡萬不齊同令人感之欣心悅瞳問誰爲之能然皆著妙於化工夫其見諸荷葉之外者如此又何惑理質於其中防且水火之赤黑不一其色者𨿽童子猶能知之至語其相賊而爲用有戴白之老所未思維勇能知之至語其相賊而爲用有戴白之老所未思維男丁之婦壬實雄黑而赤雌始若離而難馭終爲夫之所移今其色之幽幽廼昔赤之由基是何資於逺臂只煬竈亦可闚彼炎絕而烈者熖也其煙液爲煤必黔而緇因以曉夫巧繪之棄鉛朱亦懼其旣久漫漶而爲黟又以信道書坎盛之侵離也不然南服之祝融之宅也敵金石而焦流蓋火熾之已極非盛其水以滅之則物將不能以生活故伊人之睟面不渥赭而深黑亦火色索藏惟獨見夫水而已矣其木理之如漆者又足惑乎哉史防之孫其畏可象析而杖之奔走相餉輟矛廬於猛士配幾屨於席上試扶衰以其防觸甲而鏗響以捲鐵而含簧陋栁侯之爲匠必求同於所異才黑蛇之佛彷噫物之變化不可期兮猶足以乘雷而騰往也五言古詩

寄王憲使立夫

庭樹生秋風炎熾奪如失小虫鳴喓喓髙隼飛鴥緬懷素心人若發未忘擲百年能防見過眼䢐電疾而君有官事出言千里律何暇喜蛩音情與逃空一昨因趙卿至戒遣書新述篇軸不害多無憚費紙筆且約來此州罇酒畱十日晴天逼佳夕共看華月出非不思餘論門無一新卽吾私如汲車已脫復榮繘晚菘生待種早稻行可銍少湏黃花發秋風亦蕭瑟倒冠獨山巓玆遊或能必

次韻閻子濟二首

我友宋僉憲頗風思湘中每云所遇奇未易言說窮崇蘭春風花巖桂秋露叢三年一官內身在香國東朝航汨羅波翻動海日紅暮揖嶽麓寺蒼煙樓觀霳喧喧名都邑百貨聚商工何時訪君遊盡歷西南雄

霜水收風濤江船穏歸路惟應江間月照汝來往屢長沙隔南云尙飽艱險天涯念棊錯暌闊皆舊故新知苟防心何必歡有素黃鐘未懸業眾目齊瓦缶大音故希聲欲說難至戶況我言毛輶誰復聴其句所恃君盛年學仕猶未暮丈夫重道義自足輕外鶩觀今紛華儔慍喜隨一茅願終藏山書榮於鹿鳴賦

寄徐中丞容齋

李侯安慶來遭君江間柂問雲歸湍水示聲偶及我自揆哀鈍質舊學日兼墮百事於大賢資取無一頗始疑逢防弓亦有虛發笴終知匠石材斧不捐瑣瑣增慚失喜余覺得觀藻火況聞閒世故盤走夜光顆仰止親友間屢得觀藻火況閒世故以盤走夜光顆仰止髙山思願並餘子夥歷推天日行蟻右風輪左吾徒不相值其故正此坐何時廣陵遊傾蓋願終果

寄嶽教吳忠畝

我友右轄公人物愼臧否獨於甌閩士推心一忠畝勝國已太傳椽筆入其手用之敵千將可防姦窳首一軓名始北上徹宸纊黈蒲車嘗及門竟以疾自守不使橋門觀執醬餽黃耉余聞敢藐視日月藏心久秋風歸天嶽有綰州學綬堆盤靑靑橘求薦傾蓋酒何人天壤間亦數牛馬走問知爲髙賢重壓丘山負行年滿卦數不見顏狀叟翻比少九齡衰悴先衰栁只看形諸外已卜內所有如何辭萬鐘反就祿升斗無乃仁人心終結一善誘非有金鏞徳安應小大叩且溫右轄語通誦或盈口因知人有媒言出隨好誘豈但資娶妻亦賴用擇友不期一日中三接杖履後甚欲進所業一嘗恐輒嘔至今貧賈肆深櫝千金帚浉泉聞悉心亦誤見私厚諷讀登阿篇明璣照軒牖其稱媚天子例必登拜受鄙言何足道魚目辱兼取敢不先木桃旋期報瓊玖

挽孟商州元亨

六里商於山而子往倅之人嘗隘其色霜蹄局權奇所欣多曠暇得以放瓊辭城闉四皓墳下有餘紫芝長吟薄采采薦以松醪巵娛樂豈不仙久此壽奚疑如何奪善地調降華判卑方聞有力儔揚譽於云逵佳城鬰厚夜白日見無期因傷先待制抱業旣未施積燾冝及躬年位亦如斯覧古事每爾爲昌來者基秦藩官聨曹生別且長思𨿽余後聞訃宿艸寧不悲春水淸漣漪營魄今何爲

挽甥壻

趙商來扣門袖出史侯書開緘愴惻知汝已是閭是侯太尉子兩嘗妹壻汝汝視則婦翁見訃語豈虛有疑讀反覆不見日月初汝昔似猶子嗣業文貞余文貞今畱侯乏世理可噓吾甥顏蕣艷令譽由閨居及婦劉氏門帨紛結華裾其姑況難事厲色嵗一舒前來已子生在亡未知渠玆焉抱嫠茹苦何日除南州穰侯國臨湍上髙虛東望酹一觴老涙血漣如呼魂逺致否已矣何言歟

京師病中六首

埏土以爲桮小大不異形尺箠以叩之千百不同聲耳去囙能防同異乃爾爭二物於吾身受形與俱生云何一易地聞見皆聾盲況於六合間擾擾羣黎行妍醜旣殊狀賢徳豈齊情區區豈門交心曲安可明膴仕初足華終竟外侮嬰人云禦之防惟有要歸耕

古人不若意得酒以自歡而我不能飲安敵憂患幹臥病兩月周日夜防庳殘神州桂玉地富室居猶難三千里外身驅率就一官吹灰終不然豈但枳棘寒囊空到稱假豈能久盤桓又顧穰城家新立四璧單小兒𨿽善步神骨尙未完吾家三族中慰意獨此看思之腸九廻何以生羽輪

少年厭治生但慕官爵好騎馬雜髙蓋奔走長安道𨿽有良田園廢沒但蕪艸及爲荊楚憲盡室辭丰鎬登山復涉水往費尢浩浩黃金火消冰質賣無一保豈無升斗入喪失兵山倒滄海去悠悠白日行杲杲朱顏化顦顇素髮辭蓬葆今年四十九知非殊不早稔嚼世味薄滿口木膚槁入云丰城後接武瀛州鳥安知走朱門惟去是求禱朝允暮載途南土甘投老買完亦已得求田不多寶此邦衣食易宜稻及桑棗時節勞農苦對酒槃一考與汝車上妻從人喚翁媼

束髮慕理佩服三皇篇千周粲可覩不受天老傳得此西南朋飛龍亦潛淵神哉中夜气使我沈屙痊如何負道徳亹亹區中緣誓將脫塵鞅庻永桑楡年

寒風振虛幌蘭膏淡無姿披衣復撫枕傾耳候晨雞夙昔不成夢撫然嘆吾衰盛年苟無聞光景忽若馳欲爲流水吟朱爲誰揮恥從季主卜將與陵陽期

古來方術士越人與長桑采芝鏈五臺繋肘皆神方伊余抱微病湯液已徧嘗斯人不可見反側心煩傷倐悟養生理靜極神明康致物以卻老嗤此竟渺茫

平章亷公挽章

嗚呼平章公懿質天所性气鐘三光粹量包九澤淨加以資閣學寸晷如與競不有斯人徒孰佐天子聖山立當軒陛侃侃言議正搜賢及耕釣巖藪沾幣聘十年泰階平四海弓不防奇才簫疋餘子非季孟事隨乃來毀輦轂奉朝請名園平泉比若石不可性門前施行馬外物軒冕盛相過盡慈伯聞至倒屣迎淸風佳月夕劇談雜觴詠絕口溫室樹肯幹蘭省政屢典千金裘好客逺慕鄭焉如靈防上憂世常炳炳天下尙可爲惜哉司馬病何期龍蛇嵗壽僅滿知命憶昨訃下初逺近聲涙並胡夭陋巷仁反福東陵獷巫陽不可作百載生不更豈其黔嬴遊黙運元化柄其棲景星鳳出爲斯世慶將遂爲明神山川主雩榮蒼蒼髙在上此理幽莫鏡優孟效叔敖猷足楚人敬況公自有子毓徳宜爾令不見提刑君气岸殊毫勁秋風鷹隼厲肝膽裂裊獍他日霜瀾平動業未可竟一門周司徒竹帛看輝映

時苗畱犢圖

君子中庸貴不行專怪髙嘗讀禆官書抵掌嗤時苗生犢當去縣還汝故主牢得妾以其子冝往何所防理在不可推如瑟柱傅膠畫師防章耳意取警貪饕貌爲盈尺軸丹靑爛生綃二十餘七人妍醜兼耆髦目旣殊盻睞手亦異持操或戴鑪炷香或捧巵薦醪或擁扳防揖或撫手逍遙或結領竚思或左顧有求或岸巾爪額或拳拱倭腰或賞彈指嗟或戚反防號或向緇黃列致辭前不休或含春風姿鬢髮云爲翹仍攜兩童女芳年未蘭苕婆婆輟緝麻倚巾顏弗妖或荷槖鞭犢或弛擔挾輈可傷轅下牸滿脰黃鐘牟忍割防子愛如彪念楊修凡此舉隅耳曲折態豈周名不著爲誰代可必前朝位置內供奉無乃王云曹憶與三害圖髙下不相超所恨百里侯骨相尋常流不見操介介盎睟容昭昭以是方古作如武羞箭韶余評法魯史功罪不少饒詩拾畫記唾僵走追韓豪已架屋下屋他日從人嘲

萑葦嘆

瀕江不可禾嵗惟蒹葦茁靑林無端俔永與江水匹由爲薪蒸恃責以租賦出國人誠貪天苞苴黃金鎰暮夜鑽權幸入牒妻子質輸課或未償沒之良不卹他家豈辦爲得者皆富室秋風霜霰落百谷時已實處處傭幹夫豚酒健力銍稇載向城市官外私羨溢遺滯狼籍陳入者必見叱或因取束蘊隨以盜采律春風將新萌剪伐未十七下防付一炬災火赤天日坐視煨燼空不丐氏貧疾因推是爲心可見無仁術周官行虞禁爲法未爾疾亦已開利源千年誰能窒

舟中落梅

折梅天門山含白未舒蕚東風登艫去一笑破酌嗟汝如佳人賦命所向薄縱抜榛營蒙還持媚蓬弱方彞縮頸脰借潤江以勺固乏水月奇復避霜雪虐曉芳惟衣襲夜影燈與約相攜千里行十日春有腳開敷旣爛漫理亦冝飃落正愁鄰穡姝橫玉裂纎弱遙應故山樹縞袂已寂寞紛然委泥塵無此借茵幕卻有和羮湏勞求到巖壑幸否相倚防世事安可度益感先民言貴賤隨所托

書懷二首

南州仲冬月天气如春暄旅貧無衣褐差使卒嵗溫矧又稻麥價倍屣賤都門不待付千錢翠濤防盈罇瀏瀏水泮冰舉网嘗鯉繁蔬茹不塩酢旋結靑靑園謀腹易爲飽足頥道義尊地偏席門外時有駐髙軒華簮惠以句欣賞難具言已可慰離索適我從弟晜五馬近守格思往三日暾考槃在玆錄吾駕無回轅

麯生素狂士濡首相禍責誓言逺絕之麯生慍見色前陳君處世簮笏已雞筋貧賤交熊薄獨我時在側旣通知舊好亦復文章力衰顏借渥丹愁壘助攻墨論功尢小小況有大此徳君看無何鄕與彼華胥國百年防樟夭萬事齊失得是邦去人間奚趐路千億非我導之往君安有羽異不知何所負而乃見猜愎君誠中道棄以無他人迹聞之始自由前語吾其食願終平生歡相對怡朝夕

送朱教授野翁赴都下

江東窮秋月風露已淒淸侯蠱息沸響朔鴻喧哀鳴壯哉騶人子裏糧事北行都門於玆時飛雪九衢平市求一腋委擲黃金輕廣文先冷官未愁與寒爭況恃身上衣手綫畱縱橫不湞更挾纊襲可春暉生但愁觀國光牛後羞羣英長安足故舊朱輪照華英搜才佐昭代不遺一藝名譬彼求玉人路無棄連城夙料身未至薦剡有飛聲借此一簣基旋觀臺九成相摰或見問爲言親榜晨夕幾間書從促衡石程無庸移文至始反北山料

題姚嗣輝南榿堂

彼榿有土性生植惟峩岷欒欒干云姿才與樗防鄰匠石過不睨煬夫取蒸薪所貴故山樹寧知世莫珍一別十畝陰淸溪俄防春華名堂楣上如對故鄕親請事小弁詩桑梓亦惟寅盛徳古自卑木惡何闗人不見樗裏疾智衣終相秦君才負棟柱未許溝防均無以榿自期上明堂晨

送梁貢父尙書使安南詩【並引】

貢父吏部交予最宻以年偶先嘗兄之較其逸兄絕塵予輩皆瞠目乎後今使絕域賦長韻以送之

茫茫今皇輿歷古彊理褊溟海無波洪喬嶽絕巘萬方方爭率職象胥不能件如何南交宅琛貢走藩衍中塗俄負固至爾勞率遣崛彊尙於爭爲職無已淺聖量終含恐彼宗社殄前迷許新之未忍再禽狝新閱庭臣中誰可銜命選曰汝曹吏書是境嘗入踐更往諭斯防首鼠疑必免君聞拜詔臣技等鷹犬惟所縱使之以綿力猶思勉仍命百僚右相率華飲餞鞭馬辭神州遭我乎漢沔鼓榜壯於役未兒暇女以聞陳王氏學以防墳典欠物知慕華舉格已解辮因失事大禮無媒自求戩君至敷利害亹亹專對害正如沈如人發藥得和扁必感丹扆衷偕來覲旒冕白雉隨以入黃屋亦席捲何減陸太中儒生服鄒兗璽書入南越坐屈尉佗辯但之槖中裝歸路千金輦功成貌麟閣行帛日星顯多少前便儔垂頭視人靦

云東樓

君家云東樓未暢昔所題問言云之東下有吾東溪翩翩多諸黃玉槊華簮齊無因我其捨屢容躡丹梯於時十月半風雨號防淒八荒同一云豈辧東所倪平生東至地愈望溪愈迷但愛樓中兒鴻序參差低大兒行酒觴小兒盤粟齋婉孌膚玉雪峣峣頭揷犀門楣已可占奚由墜塗泥且歡盡今夕明日當分攜歸舟何所逐逐泛並鳬鷖云東樓中林竹裏防鴉啼云東樓下花移芳滿城畦雨皆思君物凝望云東淒每壯髙意气門馬常滿蹄誦我云東詩回首還云西

田氏樂門堂

憂樂惟聖人萬古無小蔽所樂乃樂天其憂在憂世不悖可並行譬彼巫醫藝巫云疾當元無日中野瘞爲子猶拜醫懇悃求投劑巫者由命言醫則以義制萬事天人雜略不相鑿枘後人昧樂天顧托門永誓揆道良不可忘君自爲計一塗或庻防奔競差可礪田候非楚產今卜宅三澨良駟滿千蹄連阡未稻翳考槃願止此暇食誰之惠豈惟憂世忘其樂亦已細南風隨華教堂扁托書已有雪崖筆妍壯安敢儷翻思漢諸田實出重華裔吾姚源爲汭循本皆同系平生未傾蓋深言應速戾要爲兄弟警愼莫輕裂眥作詩至元年十月戊子嵗

題肖齋覆瓿藳

至元戊子十月上澣余啜茗肖齋偶見覆瓿藳漫不知何人之詩質諸夣卿始得爲渠作持下帙歸再日反復防觀古意疏暢洞逹近體淸防奇警有作者風實足起余爲次首章嶽祠韻以見推服之私其詞曰

將種張用道六籍窮軻丘矧於前人光克對實無差淸名海嶽著亷潔冰露修惜也蘊未伸封猶千戶候興移登石廩萬象供接東睞扶桑波北瞰洞庭流一杯英皇弔爲洗蒼梧憂重華老南徵其故難詢諏復思靈均降攝提貞孟陬眞堪書出咄已矣賦休休

至元辛卯再過吳城王祠師雲谷示東坡所藏石砮畱詩贈之

別來四周星髙爾防鬢緣且秢气彌厲能新火余屋因知道气深舉羸當時屈我髮已霜艸衰薄不禁沐豈但形容然志亦忘石鏃今年雨何甚湖漲冬未伏白浪如銀山行舟避騰蹙倚欄乘雲閣聊以寓歸目非君誰能來寛此冰炭腹

夕佳亭

甲午冬十月洪都雨潺三旬乃一霽羈思忽若刪驅馬柴君居災兀防市闤炎州淸霜晚林葉恰半殷已有有朱茶花照耀菊斑斑亭依湖束岸坐對江西山西山兩捨外如立步軔間鮮鮮沐濯餘翠葆萬煙鬟夕陽借佳景盡發天所慳只知柴桑翁芳躅人無攀馬知此凝睇亦與飛鳥逺主人退自公時得兼爾間明朝駕君去依稀動心顏

吳君澹軒以大徳甲辰冬自潭移錄道教於洪示內相疏齊前爲潭憲曰贈別之什燧賦防之誤書澹軒爲鶴臞亦道流善詩者還欲余攺攺書以無暇並前書失之而來求數數不置爲別賦此

詩僊石崖殞繼作惟澹軒嘗示餘三槁披閱再朝昏盡捲長太息造語淸而數豈於三百篇口吟瓶水翻非然學猶龍寄身道紀尊理洞萬物母气完中夜存所以兼儒能由心徴其原洪都一傾蓋以受儀恭溫旋出疏齊叟湘東贈行言寶唾楚臣拾貽皆荃蓀旣爲大夫譽月旦窮疵論因羨靈奇賦偏爾鐘斯門閒閒隔神州聫璧難弟晜何時聚伯仲貫如吹篪壎當今載賡輩噤舌無庸捫

題趙平江今淸溪

昔我行簡池齒經戰伐蕭條煙火稀路紆豺豺虎窟是時霜火後黃葉隕林樾彌望皆靑山巖岫髙元兀下有淸溪流未審何源發濺濺寒碧響爽欲徹毛骨朝潄巫峽云夜泛峨眉月主人已避地何所猶奔突安知卽今君膴仕方吳越且恐淸溪名寂人不曰身縱縱不果歸取名自表揭而我豈善文詠詩慚求謁知君桑梓志未忘西車軏何時眞脂韋一弔故城闕還訪淸溪水獨喜存不沒但慮彼淪漪反不識華髮開樽磐石上坐歗遺簮笏莫使猿鶴儔相嗔涴塵韈

落照

落照在東璧倒影西墻紅我身恍自失如坐虹蜺中問誰爲此防無乃由天公故出新巧奇欲試詩律工彼哉誠善戱拙技恐昜窮斯須忽變防寒云翳蒼穹

右丞索賦復有此作

南地秋冬際五月無雲陰上帝遣心膂用汝作傅霖新苗飽新澤布地勝布金吾民未乘髙示爾風雲侵世事祗如此憂樂長相尋皇天老眼在一如父母臨人心惟順受天意良自斟助爾耕墾力實我丰穰心無非聖所共戴君恩深

和浉泉二詩

老成稀何如月數螢爝一粲見典刑誠想優孟孟謔三年東吳走望敬縫掖綽歸塗得失夫欲灌四鄰瀹餘事乃文字噓動如囊籥愈出愈益奇險韻安足縛又凜如幹將脫鞘爛霜鍔勿云乏鏤冰防迹郢斤堊問渠筆何力砥柱幹不弱可方騶雕龍不下韓逐鱷僕僕𨿽亟拜未酬嘉意酢由玆一厭飫噎噦屠門嚼自許宜何施庻防晨門拆遽以安石輩月旦無太錯視君千仭鳯巧弋避繒何時鳴朝陽免防鵂鶹虐壽人百年耳過眼犇電灼難聚眞搏沙昜防劇飄萚相逢一觴詠豈不賢棊博由淵爾何人願學言志各

艸木凡根荄托土乃恆性獨暢弔蘭生無籍地气應懸叢危檐上朽索以爲命靑靑𨿽弱質不挫霜雪勁敷花況妍好妝陋桃李靚依依光風汛皜皜華月暎香疑非人間恍若來空迥詩枤其下淸芬誰汝競兒女女奚自攀安辱寶釵並但愁姑射僊綽約玉顏頸一朝秉龍過袖去逐無逕我來昌邑山豪欲分廟令必云付杯珓與奪神所柄不如且止之俟旋滄江艇殷勤先杯酒隨以奇貨聘歸托石城人管且化工盛

楊補之墨梅【原注肖齋家藏】

古之賢逹士名托技以傳由來含來人不及縑楮年𨿽求異世知存一遺百千偉也淸富君緣髮金印懸脫落貴介習博雅嗜奇偏鉅唐鄴候架寶晉滄江船墨梅取無咎軸首珠犀塡使有透綉詩詎讓花光前防堂淸風夕斂襟泛鑪煙對此冰雪姿若失炎燠然令人起幽思枚屢西湖泉

武昌寄劉時中

思君誦君詩賢於對君顏昔也坐我側守口如閉闗今玆言盡懷翻宜隔湖山文章靈奇气賦與天所慳古人遊已遙古風力孤攀及肩曹劉壘窺奧長信班不取爲貧仕傷和霣濽仲尼且委吏重耳嘗險艱犬夫夫無不爲大弨況能彎入於無眼箭安識邕客彎歸來弄緣綺九霄鳴佩環挾是文武資未憂身恫瘝大路橫至寶誰不收裏還報章因南鴻滅影秋色間轉令感白髮羈思無由刪

過開先寺

天人喜遊戱試劍當層蠻截落萬丈崖防出千丈湍隠如白瓊瓊蘊此靑瑯玕仰睞轉飛動有物相控搏防空摩尼珠受以頗黎盤龍公曰夜汲暘旱不敢幹才足供騷人萬古詭異觀我來過中嵗素髮紛垂冠窮源歷絕戱自懼身不完但能至其麓防翳松欒欒嘉與萬上人枵然坐蒼磐揮杯吸防夜已足當朝餐明發入黃塵復爾俗務幹未期江山防石城淸夣寒

過大孤山

左山如騰龍右山如伏獫約束彭蠡湖秋夏傍泛防我行正窮臘豪浪殊未歉危穡蒲防舞日出風力贍大孤水中央千尺入驚覘何人揷云根上兩余折劍畱示爾後人萬古防鼇驗至今鋒鍔赤酒帶膏血染昔當南北裂夣寐嘗在念一朝獲身歷償盡平生欠山靈必知詩投畀未爲僣

小孤山

彭磯擁千山布陣如劉沛小孤乃窮羽獨戰气彌倍灔澦僕命之砥柱非其對層顚摩晴穹云木搖斾斾大江中貫流萬頃納一嘬東溟供朝夕日夜至一再去防天馬奔回首蒼靄外已愁風蠲還進尺亦尋退不及躡岏一覧淮甸槪

牧庵集卷三十二

欽定四庫全書

牧庵集卷三十三

元姚燧撰

七言古詩

題甘河遇仙宮【並引】

李天樂眞人自余去年客秦日求賦甘河遇仙宮其地蓋重陽眞君遇異人酌甘水爲酒相酢之所由是名甘而不知甘卽夏帝啟與有扈戰此今其縣猶曰鄠其名舊矣天樂托石子玉遣其弟子自秦入鄧千里求詩爲之詠此鄠卽古扈字也

終南下甘河水我絜瓶嘗作泉比如何仙翁酌飲人一唾世上無醪醴是何濡軌不成川北流赴渭朝宗然東海相絕防千里餘波開此黃金蓮河之源委且不見味更幽渺人豈辧詩翁乘雲能再來醉擲餘杯須一吮

題西鄰王景韓茅亭次韻

朝陽洞深才尋丈欠身舉手已捫上誰識中有盤谷客黜陟不聞時得喪誇夫鐵甲薄於顋有手不解持螯杯時許雪曉穿蠟屐踏破瓊瑤來看梅人家買宅得鄰防墻東避世渠妄比可憐過愛醉後書未見來禽與靑李猶嫌洞逺如隔波茅亭別構髙客駝兩僮日聞語音熟呼門不復相誰何

題張肖齋所藏雙鶉圗

日躔鶉首在天未午爲鶉火已鶉尾十有二次分四方彼鶉居南獨三次是鳥尾短不復軀翼花斑斑鷓鴣如首𨿽善鬭易馴狎握粟已逐兒童呼豈無鸞鳯爲月紀未必星翁曉何以冩生亦箋爾雅徒耗墨晴窗費縑紙天寒江非煙如雲車馬輸充鼎俎珍今日此邦惟罕汝畫師應不是穰人

謝馬希聲甆香鼎

吳侯建盌侔紫鐵表裏防毫瑩鋪雪每愁射日動精采倒防過目晴電掣人云煮茗何足道黃金百鏈終不裂惠然持餉耽詩兄供啜幽齋眞一絕馬家處鼎同靑瑤左右梁耳圓索綯預憂凝塵助脆滑失聲脫腕春冰拋我思焚香固其物丹砂九轉疑可燒何當去求善畫史取並淸玩誰相髙盛荷不慳隨所欲攜歸僮輩笑偃伏白頭主人好惡異乃寶瓦磔賤金玉前年禁林辭千鐘今乃貪此盈一匊但知焚香煮茗趣亦念饑僮隠雷腹先生一笑呼來前吾意汝豈知其然出門仕徑方爾率陽在陰中陽逆旅人來正可飲醇酒孔方交絕今防年聊將二物代飽徳試問孰與空歸賢適有江南墨光紙一掃新詩三百字爲余走送藝聖軒足與渠濃作回施

趙溫甫自汴托人求詩

傳君家今汴水在博雅外無他嗜愛牙籖架揷鄴侯書玉軸壁藏永存盡伊人何狀不及知與世異尙有此奇楮縑且寶況彞鼎勃磎一室應累累我於朽銅如二豎百藥膏盲攻不去劇靑拂紫可瘠饑每被人嘲友康匏白頭畱滯周南村怫鬰襟期無與論天寒塵生筆水硯日暮雪落蒼山樽防時月明虹貫夜相遭傾續千金價定將余有易所無莫畏先聲避三舍

爰裔堂牡丹

宣相家牡丹𨿽多然止三種玉板白葉底紫淺紅惟二十一日最研盛邵子所謂看花須及未開時今已凋落矣錄呈時中

繋盡室遊長沙假館適許鄰宣衙千紅萬紫紛爛漫獨余牡丹才蘗芽苦遭夾旬風雨惡手自揷架扶橫斜天香國艶付寂寞已分抱恨歸舟拏今晨靑陽劃研暖一日盡開三防花左防後防鬭鉛華綽約仙臉粲朝霞重趺單萼異肥瘠玉環飛燕無敢瑕西闌兩株玉板白虢姨色羞脂粉加中叢昭容垂紫袖朝儀雙引肩相肩非緣門前行馬設已有遊女塡闉闍我昔緣髮洛浦涯繡韉慣逐遺簮車老來自信此夢絕何意猶東皇奢夜防秉燭淸味薄晝短常畏啼棲鴉學詩未知正而葩學書劣能綰秋蛇酬春烏可不一醉二豪笑口人誰逼明朝芳蹊縱百繞彩雲墜何及嗟坐無徐黃冩冩生手不拂東絹圗還家

大農椽樂子英求詩

吾友秋澗兼髙廬詩稱子英發菆塗履霜兩楹艸已宿顏色不少平生殊先軫歸元如生面處父死敵固堪羨慙徳參乎啟手足淵冰要見兢兢戰卒絕欒盈遙遙孫傳芳簮居終懿門尙期千古骨不腐血肉未敗何須論三君將成孝子志皆借毛頴傳其事泉臺長臥誠有知洛誦雄篇凜生意

張肖齋蠟梅爲黃雀啄食餘家牡丹芽爲浴雞所壊

趙家堂前蠟梅樹叢枝已綴薔薇露醉歸紅袖折簮防似與華髮慰遲暮遙應此日開更妍萬斛淸香撲軒戶欲破已爲黃檐角寂寞春風殊未覺君云落英地如蠟欲破已爲黃雀啄可憐終是主人仁不把金九散飛雹我庭秋培牡丹芽屢灌期以開嵗花曽覆一簣防霜雪忽遭雞浴騰塵沙翠枚紫荔蕩無有枯枿齊試快莫耶翰音無知無可垢汝口平日差牛後豈無糞土振蚤虫非有黍粟充饑脰投畀湯火諒不難議功姑以能鳴宥梅花啄殘開疎遲牡丹今同抱蔓歸靜求二虫相惱故無乃防有教使之坐因吾儕對花飲歌舞不避傍人嗤不如無花無酒過嘲謔狂詩爲誰作果如造物意在爾玉汝於人私防大墨卿明白莫司箴只取二虫圗置坐

次齊彥提刑和余肖齋蠟梅詩韻

聞辭湘中巖桂樹盡防凝香正風露此時淸趣肝膈橫遙應半嵗猶朝暮移節南陽但茅屋低雜邑人三百戶冠𨿽觸邪心麟角公論非我出先覺化行仁厚到生虫踐之未忍那肯啄定國治獄民不寃安有六月飛霜雹萋萋碧艸春風芽相逢官路黃栁花繡衣驄馬未出宿先聲已過河幹沙東西百里不易見況使南北千里耶又聞不避南陽詬官舍盡室無一後已遣魚軒還潞水但畏兒童癭生脰久知是邦多此疾賢如元凱終不宥蹇我白頭學詩遲佳句求法將軍歸伻來一月再惠寄無乃有意幸教之我𨿽不作能知詩評君一語君莫嗤古人復生不是過百泉梅花更奇作篇終用意愈精神餘子工夫無許大束鄰好事有肖齋並取歸家玩行坐

招貢夫探梅

去年南陽雪積丈苦寒更在燕山上荒園栢樹舊冬靑一夜生意隨凋喪今年半冬汗浹顋馬蹄誰是散銀杯愆陽騰威虫出蟄到處盡芳年後梅城中知春能有防千樹西園雪羞比不復乘雲過玉川但看明月揮桃李願分伏甕新金波我烹封麏如稚駝相擕吾黨二三子白頭一醉君如何

次探梅韻

明日餘醉先歸貢父與史鄧州令妓歌飲至城次韻

山頭落日髙三丈我醉思歸馬先上來及城門市已燈才下雕鞍路迷喪行人笑指駢肩顋不見使君荒郊杯百步一止歌吹髮淸切驚落千林海是邦能詩輪指防橫槊吾猶驍健比夜深卻相醉尉逢不識將軍隴西李近聞北涉漢江波千錢糴谷載一駝吾儕寄公不喜樂其如負此時平何

楊丞彥先見和復次韻二首

短兵最長不見家善用逺在威弧上惟君詩筆可配之未信於今士風喪無錫如花越女顋人云無此不持杯解組歸來臥衡宇寂寞巡檐空嗅梅出門欵段朋儔防我防駑頑時竊比不繙異書友蔡楊且玩奇古傲牛李一日不見古井波相逢莫話襄銅駝白沙翠竹江路好蒼生安石如卿何猶仁巾冠蒙在上縱齒眾中人不咍直饒白髮三千丈猶賴巾冠蒙在上縱齒眾中人不咍年少風流气先喪最恨白髮顑顑顋未飲先垂杯顏壯自羞追勝集不是有詩眞負梅兩疏黃金在余防入手把玩春冰比莫從車上貢余桃分棄路旁齊苦李萊田茅屋臨湍波持家惟有書數駝欲教兒癡未解讀及此正可遊無何

八景樓

公乎何年謝鈞軸臥樓臨此湘一曲太行山色髙入云千里空靑照沙麓胡爲捨之不命駕無乃風土西南熟丹梯不樹三丈旗已使元龍臥牀足世誇入景何足道自有萬象供遊矚因之不遣別制名可見靈臺不違俗樓中楮書三萬卷時與多聞來勘讀每讀北海空樽罍差此東山廢縣竹卻思十年帥邕管日夜不解衣三屬至今起跪必依人半足左江炎瘴毒防時按圖數包貢尙恨未縛交州牧區區與公晚傾蓋握手論心如昔夙歸檣相煩就屢別濡滯憐儂晝三宿莫言處陰影可休安坐晚食能當肉九重方務老成人防見鳯書來起復

江漵漁舟圗

漁人無田鉤爲耒生長水中安於水解維一葉信所如朝發荊江暮沅澧湍施梁笥淵罾窊謀食日掇防獺余無產可乏佐軍策作俑什伍官徵租年年冬月寒潭碧鳴榔驚起蛟龍蟄縱橫沈网深刮泥鼓鬛潛逃萬無一小魚大魚盈千舠刀腸斧首砧脂膏然薪夜照作鹽臘百步未至聞腥臊越商巴賈持陼堵接艣連檣爭售取解道困魚魚有神豈惜羣分命如縷杜陵實獲我心人解道困魚魚有神縣官丁中連四海計口算賦何虞貧問誰晝此非無意尺楮無褒惟有刺前年下詔蠲此租咸若君恩小天地

畱別奉禦李侯

李侯吾取何所似騏絕塵日千里人生一朝緩急間凡馬焉能托生死觀其平時善赴義竭出問門常倒屣千金傾槖報一餐片言杯酒忘百恥靈臺𨿽負橫水鏡月旦絕口不臧否果如形勢心所非壁喙教謏無一惟族冑貴挾北方彊是性受得由母氏乃知眾善出天賦齊變而魯非學使拱壁李云曠代珍小小瑕疲何足指適吾有覽吳防興握手不謂遭南紀鸚鵡洲邊月再盈朝出暮歸月轡箠日復一日無怠色骨肉未必眞能爾古人亦貴意气豁交何必同調止況今卜居尙悠悠白髮相捨誰鄰里非來漢陽卽漢陰斯言或食如江水淸明日陪詩僧悟栁山登落星寺詩

扺掌女媧前功捐鏈石力盡還霣天怒飛十有八萬里

擲陷彭蠡三重淵藏山於澤信所力愚公欲移重莫肩州民譌謂恆山路漫向麟史求何年安知自爾牛斗躔天穴山當匡廬巓銀河一決不復塞至今飛流掛長川我來正逄槐火莭艤磯蹔系東吳船相防詩僧上佛閣箕踞對酒談其然渠聞舌橋若自夫子辯乃出鄒衍前何書太古何所得爲言烏有先生傅

檣烏

吳城山頭尾畢通飛來行舟檣上呼舟中主人適中欲委肉投飯供朝晡云是巡湖王使者從卜禍福知前途家人化之亦信向恐我偶忘或誤謳絕嫌魚网戒張設見彈必毀仍藏弧因思神林鳥亦黠怙勢不必専城狐

過龍興昌邑山望海亭

去年憶登望湖亭空云凝空雨雪零撫碑三復石砮記賜觀欲借王威靈廟令老人曰嘗有煙塵失自兵初經南昌歸來舟復停亭邊楊栁春風靑才思防稽探禹穴湖海濤瀨達東溟牽牲榼酒來炷馨再拜卜吉王之庭洋洋在上孰敢侮正虞白日飛雷霆廟中道流師雲谷顏色憔悴如獨醒率然一物置我所五采十之再咸扃槊鋒劍脊握有半鉈刀鑱若新發硏一砭疑爲扁鵲石三嗅尙帶陳隼腥惜無矢人與羽筈之弓試矢而防冥重爲雲谷語丁寕英之新之君其聴平生記古此第一過日若忘心已銘商夷周目總後出逆推已自三千也百年天門孰曰壽嗟我與子其秋螢

牧庵集卷三十三

欽定四庫全書

牧庵集卷三十四

元姚燧撰

五言律詩

感事

致位丞凝地夔龍伯仲間星當朝北斗日已薄西山取謗因讐惡貪權失丐間此行𨿽鐡甲未足比慙顏

輿病髙崖道中作

役役乾坤逺棲棲道路頻五年三入蜀十夢九歸秦塵病偏淩客山英定笑人無勞問前渡祗覺白頭新

發舟靑神縣

靑神開百丈江岸轉荒涼薛荔緣松起蒹葭並竹長深披豺虎徑毒犯虺蛇鄕何莫非王事農夫可惋傷

舟達黃溪

艸木隨寒暑殊方榮悴同葦華兼露白檉葉未霜紅日月飛鳥江湖一病翁晚來沙嶼上愁坐獨書空五言排律詩

贈幼醫栁君

滿秩兆新識髙名實久聞吾家從鞠幼醫業必求君投劑均調鼎施鍼捷運斤功堪齊一相懼若用三軍簿酒畱窮日峩纓戴切云世知追藥聖渠負善爲文俗眼鸞棲枳長身鶴出羣素絲頭轉白碧艸手將分拱璧光猶寡兼金贐反勤縣官如訪逸全十定旌勳

七言律詩

大都寄盧處道

家弟去冬溫室見玉音問汝死耶非因知洛卞思常切𨿽樂江南告已達一旦去妻鄰捨棗三年遊子溧陽衣無遵君父無親母有底牽畱未卽歸

元日

昨夜中星仰看昏攝提驚轉帝車轅三千單紒苦寒盡五十二年今日元與宴記霑魚在藻退歸甘免鶴乘軒膝當木榻穿皆穴髮比霜蓬不防根

四年甲午再過龍興訪雲谷玩石砮畱一月而還贈之

石砮射隼中應一集陳庭一此鄕楛笴久隨毛血化石稜猶作劍鋒剛知音道適逄坡老得寶神陰相豫章廟令收藏要知法謂看垂矢在東房

感白髮

霜鬢休輕比素絲素絲輕染一爲緇參同知白意端是始終守黒更無移不似鬢毛難上色百方無有再時防檢形骸無一可醒尋泉石醉吟詩

寄題陳肩防兄弟夢艸堂

謝池艸句本無奇千古流傳五字詩祗是可人醒枕席許多生意在壎箎信渠風雨聽眠處快甚江山得助時顧我此懷今已矣羨君兄弟撚霜髭

寄題武安節推同年萬君定翁露香齋取趙淸獻夜則以日所爲告之天也是官也蓋淸獻初仕云

盡將心事冩成碑大要操修在不欺此一瓣香前輩似只三个字老天知素瓶貯豆應先滿匹馬欈琴料自隨吾榜得人今又盛防排介甫擊升之

道中卽事十九首

半生奔走路塵紅老合投間向此中炙背可親冬日叟脇肩休笑夏畦翁前除梧檟皆黃葉別院橙柑尙緑叢榮悴不齊誰使爾欲將斯理問髙空

防檢荒園新植物長身君子不居中花惟名牡可爲牝竹旣曰孫元有翁九月未霜先挺荔防時因雨試移叢欲爲奇品少遮日早願新梢髙拂空

間人闊略俗能容胥靑區區禮法中泥酒有時遭郡守借書嘗夜過鄰翁江珧荔子幸同味玉樹蒹葭何敢叢文比盧全盡平易猶騎騄駬上虛空

月出瀼瀼秋露濃舉頭天運定方中休官止酒愛陶令對客賦詩輸杜翁燈燼不挑垂暗橤葉聲閒聼墜枯叢馳心防墨誠餘事度日悠悠逺勝空

買犢賣刀方課僮躬耕來此近隆中防堤才置木龍子獲稻已輸秧馬翁林逺薪防難似桂庭荒藜藿茂如叢金穣已應田家卜儲粟瓶知不告空

人家山郭蕭條裏客子秋光荏苒中川逝無情將老汝土非何物不悲翁鴈書終日度遙漢螢火經霖生腐叢只有文窮能作崇一時祛送若爲空

富貴賤貧交態一何人耐久伴間中書繁揷架盡良友筆老免冠眞禿翁睡起蟫魚沿敗禇吟來蚯蚓發寒叢忘君畎畝吾何敢正賀三邊候燧空

卻比周郎似不聾回頭曲誤妓圍中樽前客豈可無我詩里人多非自翁落落旣爲喬木世翹翹宜防錯薪叢或云尙續樊川叟未要風流掃地空

俗自窮余余不窮無羞俯仰兩間中叩門聾防彊迎客索飯嬌兒能叫翁葦縱聼浮身一粟蓬飛未甚鬢叢爾來毎爲家人笑煮茗哦詩夢亦空

往古來今無限士何人不在好名中窪樽牛飲笑聱叟絕筆漁歌奇放翁闗內舊詩傳菊帚穰間新事縛蓍叢至將大衍供除掃烹鶴燒琴不是空

衞生道至東坡簡坐驗朝帋視息中解使水男親火女卽爲木母嫁金翁聖人愛嗇文多祕方士支離語漫叢只壽百年身健死不須白日上淩空

年少諸賢莫笑儂人逾五十日過中白頭特未到君耳造化豈私令我翁南國香橙難似橘西川慈竹本名叢世間貴耳多如此磈磊孤懷王要空

僻性知難與俗同舊交新識往還中嫌爲厚貎重闗相愛不機心抱甕翁梧防躍林窮五技橘奴輸絹止三叢遙應世母神州說孤侄生涯尙鑿空

時才位地難齊同過猶不及非是中禦人潄石信辯士爲子移山眞拙翁鵬翻溟渤扶搖水鷃搶楡枋朴萬物自人惟是我爲君髙視九圍空

憂國惟求一嵗丰商歌遙夜幾時中長懸謗木古來主欲獻食芹何處翁虛應蒼麟才一角瑞時朱艸必孤叢傷心千載懷沙賦日月何嘗不在空

老困撥書非自慵徒令憂喜塞胸中費桃一日殺三士剖橘何時見四翁單極綆多能防榦千章木穉已超叢子魚未是忘筌者回首遼東半席空

無補明時出處同一毛得失九牛中雲山不是世爭物田舍正宜吾作翁文或問津牛馬走才難入网鳳麟叢燈前百萬呼盧擲未問家儲甔石空

駟馬難追言數窮猶龍自守不如中口知余媿三緘士臂亦難爲九折翁流水必趨恆下地狂風多折最爲叢若人有問安身防拙學區區過此空

未曽齒豁與頭童年少應無日再中四海固多知已士一門惟失譽兒翁蕭蕭霜葉紛辭樹粒粒燈花細妥叢遙夜誰家發砧杵月明如半橫空

次曹訓導韻

詩筆髙冠無此流雄音壯節得前修淸明雨過桃花浪上已風連桑落洲江路帆檣容少住鐘山杖履遂奇遊獨來乘興闌還去千古何人識子猷【原注此詩石刻在今湖口縣學敍云前翰林直學士奉政大夫知制誥兼修國史姚燧以靑龍辛夘春三月四日獨來縣學諸君適兼一人知者偶縣教訓導曹君餉餘詩爲和之所謂鐘山蓋石鐘山也】

挽王敬夫憲僉

素韠孤兒拜屨前令人未問已淒然同官南郡才三日隔世東州忽一年夜月誰家虛燕席春風客路負雞綿玉碑老子埋銘在潛徳何憂世不傳

別駕劉之問邀燧同府倅余叔器田別乘顯卿姬府教伯陽以癸巳九日飲郢判席上言懷

去嵗君山孤櫂逺如今盡室石城州明年白髮桑楡日何地靑山蓃菊秋客气已爲彊弩末宦情空繞大刀頭果成問捨求田策未讓元龍百尺樓

次劉時中反和杜紫微韻贈李若水【並序】

至大始元二月舟過髙郵有李若水者爲屋數百楹以祠東嶽自號睡著余竊笑之豈是舉贏皆夢中爲耶因其求詩取水驛璧間士子劉時中反和杜紫微齊山登髙韻以贈其人幼年自閹云

何事仙人亦毳衣防茸如菼曜朱暉潔身自說年華盛睟面誰傅夜气歸能爾用師三晝返不知去俗幾塵防睡嬰外務何曽著常恐金烏出海飛

次時中畱別反和杜紫防韻

身世支離似敗衣有戈誰卻魯陽暉不知次日公車召又時何時野服歸花信正愁風駘蕩麥苖還喜雨霏微分攜江上休回首恐見檣烏作背飛

次時中參錯和前韻畱別且勉其進徳無怠二首

啼鵑休訴不如歸我亦從來賦式微竹塢且宜鳩杖立柴門不謂鶴書飛舟行逺後忘經驛酒禁嚴來往典衣爲問石城鷗與鷺幾時相對防晴暉

多君聞道粗知歸雲霧何人識少微爾後驊驑終獨步自前鷙鳥不羣飛準南數日將寒食客裏三春尙臘衣安得鑾坡同給札不妨苜蓿對朝暉

次劉時中和牧之齊山詩韻

有足斯奔有翼飛靜常觀物入希微名慚窺管文章竊迹喜收身劍履歸影與金樽邀夜月夢無玉斧照晨暉白頭坐取移文誚又爲前星一倒衣

次韻時中再和簡呂正字登淮安城樓

久知戎服笑儒衣終尙晴惜寸暉上馬人扶甘伏老攜家旅食亦安歸嗟君無事乘淸興尙友新詩和紫微相勉殷勤養鱗翼會能川泳與雲飛

喜雪鄙句奉子英提學

天上云絞漾水波人間山色映兜羅東風盡日楊花落南畝今年楚澤多稼穡生成知帝力平消息聼民歌漢家始建營田計未厭牙籖沒馬過

七言絕句

賞花吟十首

常嵗花開必禁煙今年開在禁煙前坐令姚魏皆牛後伹媚殘春谷雨天

嘗並牡丹爲妬婦一枝惟許一花開從今記取花前飲莫遣猶特媵爵來

陰翕陽施艸木知牡丹烘日已離披明晨浥露還收合恰比芳苞欲吐時

少年騎馬縱春遊紫禁名園訪欲周今日病中扶杖看白頭先已爲花羞

出門京國事無涯虛擲東風五物華卻謝病歸催不起故園今見碧桃花

手裁修竹直檀欒十畝淸陰六月寒西掖歸來但篁篠被人皆斫上林竿

酴醿寶相海金沙條蔓縈籬四面花莫道詩人例窮苦繡屏圍坐是誰家

大蓋靑油一丈陰未須特入海棠林好乘麗日光風看猶勝銀釭照夜深

佛桑艶艶欲燒空猶愧山茶鶴頂紅更是並他凡卉異謝時連蒂綴東風

東風試手送韶華落盡梅花落杏花畱得西園桃李在尙能十日媚山家

張總淸富軒

米船明月白紅光未半王詵寶繪堂今日又添淸富出兩家遺物滿筐箱

許道寧幽人曵杖圖

噴壑飛流雷怒鳴切云老幹凜將傾深山窟宅皆豺虎說與幽人莫獨行

題米元暉楚岫蒸云圖

得法君家海嶽翁靑林翠岫白雲中夜牕不是瀟湘雨定有當時月貫虹

剔耳

曲意小誤已回頭得此人生莫過求堪笑殷君太聰聽卻防聞蟻鬭如牛

節婦防氏眷三首

死別哀思盡有期最無窮已是生離如今筐篋同州吏誰肯分攜𦇤負兒

今年西北靜氛埃前日跳梁欵附來早晚君王罷邊戍良人應逐踐更廻

能爲聖代立綱常何獨雷門爛有光太史諸人爭淬筆流芳直與漆沮長

張仲牧牛圖

牛刀農家惜百金畵師眞得老農心釋耕不忍還騎去乍可牽牛步逺林

王氏祖塋詩卷

讀渠滎澤墓田詩太息師垣尙未碑從此南歸得終願衞人應有賦蟬緌

題孫大方眞人秋聲軒五首

牕竹蕭蕭夜撼風秋聲何防不相同卻休八表神遊客認作匡山紫極宮

醉翁詩法似長庚序集東坡有此評不和蕭蕭動牕竹卻從庭樹賦秋聲

畫竹今推兩李魁魚牋鵝絹訴爲災試披風葉霜枝看似覺秋聲入耳來

晉賢長歗只孫登君是遺苖必也能肯聼秋聲成一笑攬衣燒酒對宵興

心許神交羽服流續書惟此一天防幾時卻向秋聲夜醉臥朝元百尺樓

黃華墨竹

湖州再變到黃華兩竹離披自一家萬斛顚風掣旗腳軍民吹屈最髙牙

樂山捲

老思吟詠恐傷神多少求題委案塵展捲樂山殊喜作自緣自是愛山人

巫山圖

神女行雲安在哉當年魂夢費蘭臺絕癡更有杜陵叟尙想空山幽佩哀

題步隲奉圖二首

從來道屈不伸身特傳吾嘗笑史臣簞食豆情最見徵羌還卻善觀人

世有淳於定倒冠祝田求狹責奢難若從今日論直未必嘗渠飯一盤

題曽子耘圖

誤防根罪甚微未消狂晳奮餘威鳴琴不怨參眞孝尙學風雩鼓瑟希

書琴工萬古音捲後

聞道爲琴獨苦心新琴能發古時音百年卻視今爲昔不說雷琴說萬琴

寄耕鋤隠者倪元鎭

谷口靑松夾徑生鶴巢松頂雪初晴此時知有經鋤者獨抱長鑱嶺上行

檢校傳伯賢求挽其父憲使五首

憲節﨑嶇瘴嶺持歸輿多少引丹旗東甌除卻今屍祀別道誰家有立祠

公𨿽歸汶陽莊畱得閩中像在堂好記儂言看他日遺苖終有視爲鄕

舌將何嵗奉嘗荔丹橘粲與焦黃蓬萊日落天風急營魄時應一望洋

累帙百篇先在吟鑑然一事敵南金向人求請尢無已足見終天孝子心

知生知死弔傷俱紀徳於詩事不誣我僅知生不知死弔章魚目混驪珠

三老圖三首

宋人金季反兵時徒遣荊州往乞師撫劍歸來天步攺無因死病怨良醫

從臥封龍十頃云閎中肆外溢爲文若非用事多排比黨蔡諸公不足羣

勃磎姑婦入龍庭得意攜毫雪佾亭向使遺文盡收此後生尊作吐辭經

陳雲心求題

君近昌江山已深更依天嶽最髙岑月明淸夜援琴鼓惟有白雲知汝心

挽雲南參政張顯卿四首【原注其祠在碧雞山】

誰昔新知紫鳳山正當特節日南還曾談不足能專對不得深輪九虎闗

萬里橋西逺寄詩伹知相見可重期如今繙閱傷垂老卻是幽冥永訣辭

自非威信結夷蠻祠廟誰修爨僰間從此旃裘具牲酒不來徼福碧雞山

人臣用世熟無能由子非才不見稱觀此移忠與純孝是家臺席有重登

趙信庵墨梅

廣平援筆賦梅時鐡石心腸吐媚辭千載信庵湔此恨卻將鐡石作梅枝

楊補之墨梅

枯枿殘枝三數花似臨淸淺照橫斜艸善學營丘筆水木齊行自一家

題剡溪回舟圖

戴逵失防遣人哀禮也元無往不來明日相過莫相見扁舟卻與到門廻

牧庵集卷三十四

欽定四庫全書

牧庵集卷三十五

元姚燧撰

詩餘

浣溪沙

舟中紀事

白髮年來自笑余孔方從有絕交書誰憐多病麯生疎兩岸行人爭抵掌誰家舟上載籃輿江南休問看山

無

菩薩蠻

皇慶癸丑春賞花詞

兩間日月同悠久算來無比東君壽一嵗一歸來光風吹九垓花枝依舊好只自傷埀老七十六年人見花能幾春

中秋雨

素娥會把詩人調衰顏不直圓蟾照特地變云陰江城三日霖今宵佳節過天上冰輪破才卻放餘輝要看淸興違

淸平樂

失題二首

水色裝束風致淸逾淑春竟枝頭添蕚緑要與梅花仲叔生紅從此羞顏甘同桃李漫山不是鴻過盡情教銜子荊蠻

菲菲香雪更照溶溶月管被司花嫌太潔故遣啼鵑濺血方舒笑臉迎丹雨聲深院珊珊有底春愁未訴向人紅淚防幹

聞鴈

春方北度又送秋南去萬里長空風雨路誰汝鴻知處朝朝舊所窺魚由渠水宿林居爲問江湖苦樂汝於白鷺何如

大徳攺元之明年辰在戊戌春三月十有一日宣慰堂邀飲怪坐客無吾肖齋或云逃生朝矣卽席賦淸平樂以壽之

南陽昔嵗此日懸弧記不料長沙今欵避紅袖靑軒負醉橫檻直楯西東飄殘萬紫千紅不是荼防噴雪爭些閒殺春風

浪淘沙

爲柴氏題

河水發昆侖浩浩泉源餘波九里潤猶存若問是誰家冑出顯徳諸孫今日在淸門玉季金昆能時夏凊與冬溫直待鑾坡褒一字華衮休論

競渡

楚俗至今朝服艾盈腰喧江饒鼓節蘭橈士女踏歌巫覡舞魚腹魂招去古旣云遙讒毀言削修名立與日昭昭免向重華敷衽跪來直蘭

余年十七洪山僧相過言別公十餘年面頰紅潤益加於昔有道然耶因爲一莞賦此曉之

七十鬢雙蓬已分衰翁煩君休譽面如童只此正爲吾老驗物理曽窮天地一微躬艸木還同桃花初也笑春風及到離披將謝去顏色逾紅

大徳丙午端月十四日立春巧連燈夕求西野澹齋月澗同賦

春燕玉釵騰又試初燈天公節序巧相同纎手靑絲盤出看寶焰騰層鞭絕土牛繩已送嚴凝牙旗鐵馬向春冰六十九年餘治學老病宵興

送貢應奉仲章歸覲宣城

明月萬家砧蟋蟀哀音何人不起故園心一語最難畱斷袖說覲雲林回首玉堂深誰悖綸音都門無酒與君斟只賦新招當贈別如玉如金

贈重陽奴

初度菊花秋霜水防收可知不離是荊州元就龍山風力軟破防颼颼今夕定開舟漲水磯頭淵明觧印去來休夢繞橘齋新艸濶檀板輕謳

鷓鴣天

遐觀堂暮飲

誰進防龍不致君白頭離亂不曽聞三秦碧樹生春色千里靑山入暮云何事業底功勲百年五十已中分從今萬八千塲醉莫酹劉伶荷鍤墳

虞美人

牧庵卽事爲李元素作

竹風吹落疎疎雨紈扇收殘暑小軒驀地細香來莫是鄰家早有木犀開玉環穿耳誰家女自獻歌金縷新聲和徹紫檀槽袖出烏絲才說要揮毫

玉梳贈內子

相輝瑜珥瑤鳳寶翼蜻蛉動新妝又得水蒼梳人道秋風何物不瓊琚人無玉質容何害玉徳斯堪愛尙慙猶未十分全聴取明年環佩戛璆然

減字木蘭花

劉子善得常徳壽梅圖持歸鎭江壽其父梅軒

壽梅紙本傳常武逺壽梅軒歸北固愛梅無有似君貪東極吳中西盡楚黃昏淸淺孤山路能對春風旬日許不如歸去畫中看冷蘂疎枝常照戶

南鄕子

遊洪山寺

良月大洪山楓葉靑靑柏葉殷一樹桃花修竹裏天慳連見春風一嵗間爭挽揷雲鬟日暮金鞍未擬還偏與歌姝相映照朱顏應笑詩人兩鬢斑

次馮雪崖韻二首

荊憲品皆加才罷還除世共華恨殺峴山山下路梅花誰醉雙瓶玉照沙塗水聴宣麻行腳陽春起未涯君去莫嗟風土異堪誇君祖鄕鄰我祖家

日覺鬢霜加欲對靑罇戀物華離別紛紛長眼生花易防難摶掌上沙蓬意不依麻未必移居漢水涯前日曽與遺集序張誇素範淸風有防家

小重山

防女歸寧還襄陽

江渚蒹葭白露稀雲間渾未有蚤鴻鴻人情離在別庭闈防諸幼孤艇溯流歸七十古來稀乃翁筋力尙未衰微峴山不是逺相違猶能往淸涙莫沾衣

風雨折枝詞

早是淸明應候風勢如滄海浪怒號空更兼潑火雨蒙如何得枝上載殘紅最惜牡丹叢曉來吹盡折教兒童且爲支拄曲欄中還堪否畱客一樽同

定風波

南州以菌生竹間爲覃並樹雞瘦薄而赭𨿽日幹猶可煮魚此筆竹絲爲之蕈蓋得竹餘气而生然以世多未見故祥之餘以理推如此唐古憲僉筆生菌繪爲圖因有是作

五馬雙旌出郡堂歸來椽筆對凝香只爲好書天作意相戱故生三秀在毫鋩不是畫師生手觸拳曲層雲連葉防何長我有一占君試記何事已開他日判花祥

題軸軒左右埋二石檻植荷其中

旋汲淸泉石斛方便疑身已置江鄕八江吞胸云夢小應笑白頭兒嬉未曽防荷葉且看張翠蓋此外芙蓉誰望集朱裳還有不如人意處遮去碧天明月照泱泱

洞仙歌

石山

伊誰斧鑿此玲瓏巖岫至巧先天化工手又不知何地夜壑深藏今畱待白髮詩人攜定向宣和廢苑睥睨髙株欲轉愁回萬牛首期出處與君偕立則參前卷宻可收之襟袖尙未敢云能此私從怕雷雨六丁來取

對梅

疎枝冷橤臘前時初破年後才多玉妃墮問梅軒白髮寂對空株期三百六十誰同幽坐孔方兄善幻半副溪藤貎出緇塵素衣涴當盛暑展圖看遽失炎蒸甚欲摘傾筐三个又卻被旁人勸休休怕他日鹽羮鳳毛無和

江梅引

謝王子勉提刑送江梅二首

西湖不近上林隈問江梅定誰栽莫是鴻銜子逺飛來紫陌遊人多不識但驚看靑天霽一齊開獨有使君憐寂寞爲持杯能防回玉纎橫管東風外落日樓防不悵明朝飛雪滿蒼苔恨殺南溪調鼎手恐遲暮到而今霜鬢摧

年年江上見寒梅防枝開暗香來疑是月宮仙子下瑤臺冷艶一枝持入手斷魂逺相思切寄與誰怨極恨極嗅玉蘂念此情家萬里暮霞防綺楚天外防片輕飛爲我多愁特地防徵衣我又飄零君又老正心碎那堪聞塞管吹

牧庵集卷三十五

欽定四庫全書

牧庵集卷三十六

元姚燧撰

詩餘

玉漏遲

與暢純父學士同舟過鹿門山

遡丹靑未了森然玉立相迎云衣勞苦詩人鄭重鹿門淸曉耆舊猶今好在算竊比山靈年少靑蓋照宜余翆荷蕭蕭華皎漢水滄波問流盡人間防多悲嘯對羊公片石一尊相弔喚水長庚小妾試看坐金鞍歌笑飛蚋小澹澹長空孤鳥

滿江紅

亷野雲左揆求賦南園【案慶雲都城善謳者】

面勢林塘橫稜如削還更比城南韋杜去天天盈握使有名園能甲乙他山峛崺先尊嶽甚一花一石總都將平泉學𨿽鬢髮流光覺渾未厭朋來數有慶雲善譜新聲天樂正爾關弓鴻鵠至可知棄屣麟麟閣只北山逋客負塵纓滄浪濯

送李景山使交趾

六詔江山十年厭拏舟還轍但只有日南遐域未嘗持節八月秋風來朔漢燕然已沒鞍韉雪料此時銅柱瘴云収無炎熱禦尺一行宜決煩重爲雕題說道望元威徳萬方臣安直以越裳聲聞阻千金裝渠渠誰屑要降王明日共輶軒來金闕

送張子正廣西宣慰司都事

瘴海育風更誰避樓船檣折長記得鐃歌歸路獲嘉時節日夜丹靑麟閣夢論功補朱衣缺問世問求寵有門無終迷轍爲此錯平生鐡逾嶺嶠皆炎熱獨梅花萬里桂林冰雪躍馬十年銷髀肉遠遊一債償難徹笑悠悠造物戱人哉冠纓絕

滿庭芳

寄趙宣慰平遠

有北先寒來時鴻雁記經何地初霜問渠鵝鸛何苦上顏行浩蕩煙波萬頃怕誰去爭許三湘聊容與誰求系帛傳語寄炎荒丹山如鳯鳥相逄定是問我行藏說於今華髮爲汝增傷晚笑巢阿覧徳莫貪快千仞翺翔和鳴擬從吹嶰管終不是朝陽

水調歌頭

幽居

開軒對朝爽吾亦愛吾盧君亭有笏堪拄人道富於余尙恐軒裳念在前日朱門故熊消釋未全除反覆看如此儂豈遽漸渠最同是煙滅竈釡生魚年年客裏相值住興負當初縱使軒亭無恙亦取山靈抵掌猿鶴怨移書樽酒酹江月何日賦歸歟

買田天生門外

買地近隍壑十頃展平闌相如漫說云夢八九可胸蟠已具扁舟放鶴又且觀魚如樂何忍利投筆卻恐避地下鷗鷺怨盟寒屋茨茅蹊種竹畹滋蘭天惟此所宜看素髮颯垂冠手苦彎弓難合惟有招麾毛頴筋力尙桓桓攜我二三子日往將詩壇

送徐大山

崇仁送行役回首十周星因今常武丞去衣繡記曽經西北桃源山峻東北河庭春盡浩浩際滄溟鄂渚玉薪米連月雨冥冥天气佳殊未暮莫揚舲便今綰印遲上誰奪老槐聴一語嗟卑烏用覧鏡還宜自重如此鬢毛靑軒冕暮塗看馭日與鞭霆

嶽陽寄定庵王萬戶

玆遊太奇絕我亦壯君侯春風殷地悲歗笳鼓萬貎貅平昔心胸吞看八九江南云夢今上嶽陽樓尊酒浣塵土山雨戰靑油竟陵客又挾病入西州惟餘與汝湍水東決則東流遙想凝香畵防談兜鍪畫息息莫賦大刀頭麟閣看他日居右有人不

守嵗

六十一年似窻隙白駒馳人家守嵗癡計明日怕容辭萬事堪一笑何必朱顏年少誰不侮吾衰只看屠酥酒先酌𦇤中兒無以爲閒櫽括謫仙人人生日日渾醉百嵗以爲期三萬六千塲耳一日杯傾三百巧歷算能推試問自今去余有防何危

燭影搖紅

新齋肅政李元譲座間任氏婦歌海棠開後之語非專爲海棠設故別賦二首錄呈太初宣相時中

天寶三郎愛環睡起紅妝嬾背渠素手洗朱鉛吹寕王管羯鼓嵬坡塵散記紅水涙防際天長恨蜀棧靑螺錦江難浣千古驚魂泛蘭轉蕙光風暖嫣然一笑尙傾城桃李空繁滿銀燭春宵苦短願靑軒流光緩緩借諸任防回施新齋捧【案原闕三字】

嫋嫋東風碧湘左畔羣山囿海棠無語不成蹊桃李羞牛後生臉朱唇暈酒間坡仙肝腸錦繡未容花睡銀燭髙燒何如晴畫十事之中不隨人意長居九結貽顦顇笑靈均蘭茞盈襟防今代巫陽恐有劍南呼樵人晝手向靑軒底貎取妖姦爲司花壽

木蘭花慢

淸明上巳同日亦吾生少遇賦樂府奉呈判縣伯陽志友兼寄髙侍讀

暢先風嫋嫋轉幽意泛崇蘭最上巳淸明相期一日百嵗逄難秋千自兒女事快憐翁覆手羽觴幹莫道韶華一月從今已屬春殘故人回首隔長安輪直下金鑾對賜火新煙應思祓禊何地江千依然齒牙牢在並年時花似霧中看獨賴中書未老言時髮尙衝冠

石州慢

失題

髙與雙崖馮雪魏靑三子皆入傑當年慣見中宵天外徳星難拆華觴雕爼淸辭細切瑯玕定應防有錕鋙鐡而我獨離羣臥南陽甘節書絕故人石影新翻欲譜調疏聲拙誰道巫陽喚起滕王長別珠簾畫棟縈飛南浦朝云當時此句𨿽淸切何似倚危欄滿西山晴雪

賀新郎

失題

杜宇爲謀拙只當時西山已報鼈靈功烈何事爲心輕傳禪坐取名隳身滅化怨烏春山啼血試聼不如歸去語怕君還未晚吾能說寃憤在失金闕胡爲不叩天閽裂柱人間丁寕控訴欲求誰雪蜀道思歸誠何有便隔雲山千疊一再舉猶堪橫絕苦趣東君行不早到幹紅萬紫飛時節呼謝豹愼捫舌

摸魚子

賦玉簮錄呈趙太初兼與時中茂異

更休尋玉山瑤艸蓬萊知在何處司花嫌被春風妬畱待九秋淸露還觧語試問看當時月夜乘鸞女何年遺汝甚不怕髙寒靑雲萬里鬟鬢亂風霧人問世無物有香如許靈圴遺恨千古芙蓉杜若何堪佩顦顇行吟沅浦空自苦誚教得揚雄不信離騷賦云牕月戶恨白髮詩翁年來多病不識酔鄕路

蘭陵王

昨日奉候知玉體已不恙軒從可北矣其戒行何時作蘭陵王曲問之上雪崖使君

雪崖雪玉疊浮雲變滅蓬婆外靑白界天西窻涵古今絕防山置下烈類媵姬姜婦侄望太白三百去天六月人猶失炎熱緇塵苦爲涅間誰可配玆千仭髙潔惟君雅號相優劣有北正寒冽傳將移節及門再命益罄折未聞賜環玦我拙誤名竊甚此日徴書不到巖穴何人轣轆同車轍華省最相悅忍爲輕別定成行不乞爲汝負羈絏

緑頭鴨

贈辛尙書家琵琶妾何氏

錦堂深獸鑪香噴沈煙紫檀槽金泥花靣羙人斜抱當筵輕羅綬素肌瑩玉近鸞翅雲鬢梳蟬玉筍輕拋魚文細撥鳯凰飛上四條碎牙板煩襟消盡秋气滿庭軒今宵月依稀向人欲鬭嬋娟變新聲能翻舊曲眼前風物淒然路漫漫漢妃出塞夜悄悄商婦移船馬上愁思江邊怨威分明都向曲中傳困無力勸人金盞須要倒垂蓮花醉紅塵惝恍一夢逰仙

六州歌頭

賦木蓮花

靈均不信木末塞芙蓉徒自潔好奇服芰荷縫看心胸霽月光風似愛蓮叟云難狎應亦未觀林下澹丰容坐防髙花十文身疑在玉井三甚東皇遣與桃李鬭春濃男色昌宗失昌丰於平泉記奇艸木惟赤栢與金松岷嶺導江浩浩發臨卭進吳儂萬里江南北行欲徧未曽逄堪帳恨風與雨苦相攻怕學瓊花不墜潛飛去地上無蹤柰明朝酒醒空對夕陽防流水溶溶

牧庵集卷三十六

欽定四庫全書

牧庵集附錄

年譜

案先生撰其先世父魯國文獻公神道碑敍姚氏神明之後歷夏商周秦漢魏晉宋齊其間傳次或絕或續與梁陳隋唐有可以譜防者別載世錄中惟本梁唐六鎭節度使勍勍生金吾將軍漢英漢英周廣順初太祖遣之使遼見畱事世景聖三宗加安時制節化翊亮功臣開府儀同三司樞宻使檢校太師兼政事令上柱國東陽郡公生中書門下平章事居政居政生太師左金吾衞上將軍防州節度使景祥生太子洗馬去華去華生金東上閣門使金州團練使玠玠生閣門祗候武徳將軍佺佺生武徳將軍獲嘉令錡錡生安逺大將軍慶陽安化丞淵後更名仲宏生嘉猷程世舊學功臣太師開府儀同三司魯國公諡文獻樞及弟禎格樞生今行河南省左丞煒楨生故江東憲僉燉格生先生諱燧集賢大學士榮祿大夫翰林學士承旨知制誥同修國史謚曰文其先栁城人今興中府卽古營州慕容皝所都也其族大以蕃先生送馮雷崕序亦云九世祖東陽郡公有孫嘗王栁城今其地有姚山館姚家陀猶以吾姓姓之墳墓咸在焉然其後皆不讀書舉鮮鮮卑人矣

太宗英文皇帝十年戊戌當宋嘉熙二年

先生生

十二年庚子

先生三嵗案先生爲馮松庵挽詩序雲松庵歿以庚子七月我先人之棄其孤亦以是年文獻公碑云燧生三嵗而孤公卵翼之不知其防闇教督而急其成俾粗有聞承乏翰林復世公官爲旨也

定宗簡平皇帝五年庚戌當宋淳祜九年

先生十三嵗是年始見魯齊先生案先生與許徳卿書曰十八年謬齒弟子之列於長安時立下席自是至其奠楹實二十有九年

世祖聖徳神功文武皇帝中統元年庚申當宋景定元年

先生二十三嵗

中統二年辛酉

先生二十四嵗送暢純父序云余冠首時未嘗學文視輩流所作惟見其不如古人𨿽不敢非諸口而未嘗不輕之於心年一十四始取韓文讀之走筆試爲或謂有作者風就正於先師先師亦嘗其辭蓋是年方學爲文三辰儀銘等當作於其時【案此譜多以所作之文系於毎年之下亦有約略附之者集𨿽不全其目多見於此】

至元元年甲子當宋成淳元年

先生二十七嵗案文獻公碑云至元始元詔罷世侯以左丞行省河東是嵗今河南省左丞文獻公子煒生

至元三年丙寅

先生二十九嵗有送宰伯魯逰秦序

至元四年丁卯

先生三十嵗案又獻公碑至元四年拜中書在丞至元之元出省臣三罷世侯置牧守遷轉河東山西河南山東官史公行省河東山西明年而歸又云五年用兵襄陽立河南行省公僉省事八年入覲十年拜昭文館大學士詳定禮儀使參政焦公碑云至元之初少師以中書左丞行省河東還以昭文公大學士休政京師賓客之送迎皆隧將命而識公與文獻碑不合先君日記雲中統二年奉旨今右丞相公於平陽太原行中書省平陽太原河東山西也是中統至元皆嘗行省其地右丞則前書記張公也本姓魯父名聚杜日生小字社住太原臨州臨泉縣使君莊人父爲人所殺其母負公行丐於市至郝太守家有張孔日者無子攜去養以爲子因冒張姓長祝髮爲僧及遇知世祖皇帝得所攀附云

至元五年戊辰

先生三十一嵗其年用兵襄陽辟省河南文獻僉省事是年建禦史

至元六年己巳

先生三十二嵗是年置諸道提刑察司事事見山南亷司題名記

至元七年庚午

先生三十三嵗勸農白公碑云嘗齋先生避左揆以集賢館大學士祭酒國學教貴冑乃奏召舊弟子散居曰方者王梓自汴韓思永蘇郁自大名耶律有尙自東平孫安髙凝與燧燉自河南劉季偉呂端善劉安中自秦獨公自太原十二人驛致館不蓋同是年也

至元八年辛未

先生三十四嵗是年文獻公入覲碑云八年入覲者

至元十年癸酉

先生三十六年是年文獻公拜昭文館大學士詳定禮儀使

至元十二年己亥

先生三十八嵗始爲秦邸文學未防授秦議大夫兼提舉陜西四川中興等路學校張詹丞碑云當十有二年太師奉朝請京歸燧秦邸文學俾從之西凡偕以三使蜀及轉陜西憲副月爲禒屬

至元十三年丙子是年宋亡

先生三十九嵗文獻公碑云十年拜昭文館大學士先生有壽公衣調詞云相公奉朝請京輦已三年當是此年寄賀者九頂山題名雲天子嗣位之十五年大參公相秦藩明冬以王教安輯庸蜀又明年以漢嘉新以入諭其民休旬佳日公因訪李永遺烈登山東頂之上書公及同逰者姓名三月二十九四日其嵗丙子其年至元之十月三年王府文學姚燧記則先生與大參公同姓嘉州豈使蜀之一耶是年又奉招王立合州使蜀之二也其年南來平所謂大參蓋商公左山也嗣位之十五年以中統初元考之亦不合

至元十五年戊寅

先生四十一嵗黎施州亭云十五年奉先王教安集夔府新下之民始與黎侯相識其三使蜀者亦其一歟王希眞祠堂銘云族侄自汴至長安求銘無嵗月可考亦當在此年也是嵗秋七月二十三日文獻公薨壽七十有八

至元十六年己卯

先生四十二嵗有何敬夫醉經堂記是年始娶紫陽先生中女楊氏

至元十七年庚辰

先生四十三嵗爲陜西漢中道提刑按察司副使夫人楊氏生楊氏婦而卒

至元十八年辛巳

先生四十四嵗爲秦憲副是年娶今夫人趙氏年二十有四見其外舅和父墓志有送雷季正見魯齋序

至元十九年壬午

先生四十五嵗居秦有劉天麟爲其父求撰神道碑兵馬總管袁公碑云十八年燧以陜西憲副錄因延安明年子克良持書謁銘蓋此年也其年五月二日防女生長適楊萬戶孝基

至元二十年癸未

先生四十六嵗爲山南湖北道提刑按察司副使案澧州廟學記云二十年燧副使是道明年按部至焉大徳乙亥爲記時在武昌末云書於鄂之南陽書院之楚梓堂是嵗魯齋先生卒與許徳卿書云立下席二十九年蓋憲五年乙卯至是爲二十九年也

至元二十一年甲申

先生四十七嵗爲湖北憲副按部澧州有寄家人壽日南柯子七月初二日夫人生朝又有別枉渚徳公詩云孤侄貳荊憲又曰枉渚訪先友徳公嘗與文獻公交處枉渚在常徳江南岸與招屈亭相望亭相望以爲昔處人招屈原於此故名近嵗仕宦於彼者懲司憲者廹人屈招惡其名爲招屈遂去其扁枉渚見楚辭是年九月二十日長子壎生

至元二十二年乙酉

先生四十八嵗爲荊憲副有別丁編修序

至元二十三年丙戌

先生四十九嵗松庵挽詩序云二十有三年夏以湖北憲副奉檄趨京謂爲直學士也以疾畱襄陽防河南憲僉馮君岵求爲其先序並馮氏三世遺文序臨湘縣防壁記又婆羅門序云余由荊憲奉檄趨京病畱襄陽馮憲僉由汴梁至梁宣慰貢父張總管夢卿皆由長沙至三君飲餞漢賔壽卿賦此聲南陽道中依韻和寄之防張總管父都漕公手澤云至元丙戌姚燧觀都漕濟江調兵記目題肖齋淸畱軒先伯父三帖黃門飛鞚圖許道寕幽人曵杖圗元暉山水圖雙鶉圗補之梅黃華竹時苖畱犢江漵魚舟等皆作於是年肖齋家物也先生與之交處最稔其人多讀書工於詩喜蓄書畵襟懷灑落無塵俗气居潭之西城引流種樹甚有淸致武弁中好事者世不一二數卽所謂張總管夢卿者也是年又有臨湘縣防堂記

至元二十四丁亥

先生五十嵗時爲翰林直學士有送暢純父序太醫鄭公碑寄盧處道詩張天表遐觀堂記雷君損之歸來園記送餘春谷序參政胡公碑云二十三年始相其年十月五日薨明年五月諸子自江南歸葬八月吉有日子瓉從其諸父按察使譲請銘銘亦必是年也

至元二十五年戊子

先生五十一嵗歸自燕居於鄧有朋簮堂記牡丹序遐觀臺序云二十五年罷直玉堂與張肖齋史仲威宋齊彥梁貢父王景韓等逰處並見集中有右三部馮郎中碑肖齋赫曦亭記覆瓿槁詩招貢父探梅及次探梅韻書米元暉山水末云姚燧爲識末幅蓋皆是年作

至元二十六年己丑

先生五十二嵗居鄧有除日試臨安竹絲筆金星歙硯書事答肖齋餽嵗及海嶽堂記閻醫隱銘李文紀碑送馮壽卿副憲遼西序金將仕秦君志銘楊彥亨遐觀臺唱和詩序

至元二十七年庚寅

先生五十三嵗授大司農丞樗庵集序云後君沒之十九年至元庚寅子京出其譜而見其然且求敍是年先生自漢浮江東逰防稽過江州見濓溪書院記後四年再過記方刻石汴梁學記亦庚寅夏四月書爲直學士豈農丞之後耶

至元二十八年辛卯

先生五十四嵗按察司其年攺亷訪司盜臣僧格約蘇穆爾等伏誅有湖口縣學次曹訓導韻自跋云靑龍辛卯三月四日獨步縣學無人訓導曹君餉予詩爲和之署禦爲前直學士刻石縣學

至元二十九年壬辰

先生五十五嵗絜家寓武昌有送徐大山序題王西溪珍翰跋語第二子圻生於武昌劉彥淸序亦當在是年

至元三十年癸巳

先生五十六嵗是嵗始自鄧居郢木蘭花云再年逾耳順來七稔石城居癸巳至己亥七年也

至元三十一年甲午

先生五十七嵗逰江酉龍興有滕王閣記宣慰王公碑招撫使王公碑云王彥弼總南康過燧舟舟中求其先人墓銘並閻宏求求銘其考瀏陽尉亦當是年歸至鄂中書遣直省舍人紮哈勒臺以朝請大夫翰林學士召與髙道凝同赴別鄰詩序云靑龍甲午十二月十一日赴召劉武敏公碑云三十一年知鄧州劉克仁來言曰亦疑是年也

元貞元年乙未

先生五十八嵗與道凝同修世皇實錄有長春宮碑崇陽學記董氏棣華堂記

元貞二年丙申

先生五十九嵗因攺葬少師於輝防事歸郢勸農白公碑云夫人賈以茍宗道埋辭求銘墳道數年不能敍其事去冬以史事入翰林過輝夫人祈姨母爲言貞之元在翰林明年攺葬少師而出此詞有蠻荊之語當是三年未攺大徳之春作者

大徳元年丁酉

先生六十嵗有毛氏壽詩堂記曹州學記龎禮部毋夫人序云元貞始元同官翰林前年訪以史事去年廹南歸今間退於郢故書三千里之賀時時先生居郢故云判官劉君志銘云至元乙酉七月七日卒後十二年丐銘其墓均州萬戶翟公碑亦是年也幼女楚楚正

大徳二年戊戌

先生六十一嵗江陵廟學記云至元乙亥江陵下之四年廟學火至今大徳之戊戌凡二十四年又云嘗貳憲於此再入鑾坡求記當是其年作是嵗安陸府學記云大徳戊戌分司撤毀殿別搆冬十一月歸末云嘉平中休日記是年挈家逰長沙麓堂宣慰和尙公館於爰裔堂堂名公所命也未防疏齋盧公處道未盡厥羙因共更爲臣臣先生大書之予以爲世三十一也攺作世亦三十一竟爲麓堂公享年之防云又有贈疎齋三絕句及與憲使陳時舉畱別詩並其毋夫人李君神道銘致先懷集府君墓銘爰裔堂牡丹長句羣山囿宴集燭影搖紅李新齋憲副趙子昻丹長句羣山囿宴集燭影搖紅李新齋憲副趙子昻畵夫子小影贊靜壽堂記趙監倉銘壽肖齋淸平縣又守嵗水調歌頭去六十一年似慮隠白騎馳等作致以是年始拜先生於潭舉致湖南憲府史云

大徳三年己亥

先生六十二嵗寓武昌居南陽書院之椘梓堂春逰黃州有贈賈芳春緑頭鴨龎氏先徳碑云元貞丙申翰州有詠手書鉅軸相授曰吾先徳也其賜之銘後云大徳己亥趣書巧筆削其書夏五月有送劉已仲信然南經歷序叚立夫建昌府判官序秋八月李茂卿序九月孚徳隆序十有一月澧州學記十二月上懷思州唐君碑寄疎齋贈平章劉公緑頭鴨故左丞相阿爾哈雅碑振衣亭記平章劉公創甲弟武昌求三堂名並記於先生先生以淸風垂紳益壯名之致爲爲湖南憲府吏疏齋除湘南憲致乘傳詩上至武昌與先生防先生喜分題賦平章劉公三堂先生得淸風疏齋垂紳致忝益壯焉是嵗幼子石城生於郢木蘭花云再年逾耳順來稔石城居記白髮添丁云云其年六十二也

大徳四年庚子

先生六十三嵗居郢城春猶在武昌有重修虞帝廟碑南東慈化寺碑淸風堂記馮雪崕二孫名字序送郭幹所序輝州三賢堂記

大徳五年辛丑

先生六十四嵗授中憲大夫江東憲使有南平樓記寕國修造記都統榮公碑微州路逹嚕噶齊虎公碑請史管見序劉氏六子名說僉宻院趙公碑遺安堂記司徒董公碑云大徳辛丑天子念公功贈中書左丞子士珍將銘墳道持遼陽參政王思亷狀遠走江東而訪燧亦在是年也

大徳六年壬寅

先生六十五嵗有國繞維合表序參政焦公碑總管髙公碑

大徳七年癸卯

先生六十六嵗案饒州明倫堂記云大徳登卯通議大夫饒之總管趙侯訓以路政修舉餘五十楹十楹遺直學士黃叟走書求記並案靑神陳氏碑云大徳威成後五年陳時舉總管建康求撰宋太當靑神陳氏碑蓋是年也又有防古光碌表勲碑紫陽先生文集序戎大參父九十絕句十首戎時爲奉使宣巡歷江東又金正議大夫王公碑云大徳癸卯以省郎從宣撫江東俾銘其碑又太史楊公碑云三十一年三後十年子寅求銘墳道三十一年甲午至癸卯十年也謝顯卿序大徳辛丑燧使江之東顦卿副是道先生二十有七年之間禮浹而恭云云是嵗嘉平移節淅西疑爲此年十二月也六月望日有錄壽細君樂章集爲軸等作

大徳八年甲辰

先生六十七嵗自宣城移病居太平之潢池鎭有江東憲廻鷓鴣天二首萬戶邸公喬公徵行元帥趙公等碑是嵗拜中奉大夫江西行省參知政事冬十月至龍興奉安西王教撰延釐寺碑

大徳九年乙巳

先生六十八嵗居龍興有太平興國宮碑臨江府判官夏君母夫人碑荊湖宣慰司興造記淮安忠武王畵像贊徐子方眞贊袁之上佐髙氏子字說文選序秋八月望日至西山翆巖寺同行僉憲郝子明檢校閻子濟儒學副提舉祝靜得與致竣事少憇於洪厓丹井石上飲酒樂甚先生賦臨江仙致與靜得有和致又反和之先生亦有答者子濟別賦婆羅門引致又別賦五言古詩皆命致書貽紫淸道友王梅叟碑刻之右又架木物爲梯凳俾致跨水題石丹井厓石之上致云是以章子厚待我也諸公爲之一笑先生持酒相勞九月移疾北歸至吳城山子濟靜得亦來防子濟取吳城山三字與靜得約致分韻賦臨江仙以寫攀戀之意子濟自敍云九月七日舟行送牧庵先生過樵捨至吳城山與靜得賦臨江仙取吳城山三字爲韻畱山字邀時中作去嵗迎公樵捨驛今年送別重湖靑山知我往來無揆材慚杞梓聞道覬桑楡勝日黃華重九日喜浮五老眉須淸尊何惜駐檣烏分風行咫尺千里異荊吳右子濟一代文章千載事區區外物虛名了知此老去畱輕衘舟攜二客襆

被送兼程望湖樓下水連朝無此秋晴新霜紅葉錦爲城重陽誰共醉五老定相迎右靜得先生致所賦見自槁明日程公雪樓以學士赴召亦至相與畱連南康累日雪樓北上先生解舟至江汴防馬漕副克復相畱迎醫病間逰廬山畱興國宮提防湯公爲建牧庵亭且立先所撰采訪眞君碑又爲撰新莊記漕司暖翆亭記舊徳堂記云大徳乙巳某歸自西江相遭徳隆於鄂求名斯堂等作皆於是年也

大徳十年丙午

先生六十九嵗客武昌郭安道爲僉憲許澹齊儒學提舉有贈二公浪淘沙又有與安道論書序逹嚕噶齊斐公碑案荊湖北道興造記云經始於大徳乙巳之十月壬午以丙午春三月之癸酉訖功夏五月遣掾屬趙茂陵告成亦是年作五月十一日閻子濟卒

大徳十一年丁未

先生七十嵗有夏府判母張氏碑布色兵馬碑平章防公碑云公以至元十九年拜榮祿平章明年薨於位後二十月三年當大徳丁未元子永錫遺猶子某自汴而郢以碑見托正是年也冬宮師府遣正字呂洙持太子太師沈陽王王璋書如漢徴四皓故事趣爲太子賔客授正奉大夫十二月至維揚與弟二子圻定婚焦氏婦龍陽梁孝子碑經歷呂君碣皆作於眞州蓋是年也

至大元年戊申

先生七十一嵗仁宗居藩邸開宮師府春二月先生舟過髙郵有次致和杜紫防齊山詩又有次韻贈李若水及畱別柬呂正字登淮安城樓並參錯和勉致進徳無怠等詩致侍序行至崔鎭水而別有齊哩克臺先廟碑龍興寺永業田名丞相史公先徳碑記是嵗由賔客授資善爲承旨又除太子少傳不拜武宗諭之先生再拜曰昔先伯父嘗除是官亦辭不拜臣何敢受

至大二年己酉

先生七十二嵗拜榮祿大夫集賢大學士翰林學士承旨知制誥同修國史案雍國賀公碑至大二年七月二十有九日行在南坡公碑未銘敕翰林學士承旨燧撰述之又龍興寺永業田記云至大戊辰令下明年三月俾學士承旨姚燧爲文末云其年夏五月記是三月傳旨五月文始成也又有朝元萬壽宮碑招撫李君墓表

至大三年庚戌

先生七十三嵗是年舉致爲汴省緣有滕文穆公碑沈王詩序許文正公詞堂記帝詞記忠勤堂記喬木堂記雪堂雅集跋語孫侍郎碑楚公畵贊郊宮樂府南鄕子等作

至大四年辛亥

先生七十四嵗爲中子圻娶焦氏婦閏七月至杭未防中書遣陳檢閱復以承旨召病不克赴十月至京口買舟西歸致與先生別儀眞遂成長別是嵗有完顏公碑南寺碑寺武皇所創設行工部董其役未成而上仙遂輟工一日佛前座紋石上有二巨迹一靴迹一佛迹僧以告行工部官事聞上成之命先生爲文先生時已得請南歸中道文成進之李宗師書丹刻石僧有取碑中祝髮與聖人往矣於佛焉依等語訓曰祝髮防髮也罵僧爲禿焉依者焉爲未定之辭此謗無佛訟之太后後怒命諸老與集議之宗師詰其人曰祝髮字文人多用之焉字語助也何謂詈僧謗無佛乎其人曰宗師亦僧也謂我曹爲防髮去禿防何李因曰國家使我曹飽食暖衣者亦何用哉其人遽曰將以祝皇上萬萬年壽也李曰然則祝字固佳字也僧茫然失指無以應議上命趙子昻元復初別撰其文張希孟祭先生文有磨平淮碑之語今文去祝髮語因記之

皇慶元年壬子

先生七十五嵗居廬山作匡山精舍記慈化寺碑皇慶壽詞上巳淸明同日樂府

皇慶二年癸丑

先生七十六嵗是年復以翰林承旨召先生已臥病郢城矣有寕國路修廟學碑賞花十詩九日感皇恩樂府蓋先生絕筆也先生九月十月四日薨葬郢城北臺之陂鄕

牧庵集附錄

