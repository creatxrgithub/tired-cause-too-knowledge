

欽定四庫全書

集部五

霞外詩集

別集類四【元】

提要

【臣】等謹按霞外詩集十卷元道士馬臻撰臻字志道號虛中錢塘人仇逺序是集稱其隠約西湖之濵士大夫慕與之交不過習淸虛談淡泊無一言及勢力聲利龔開序則稱大徳辛丑嗣天師張眞人如燕主行內醮教名流並翼然景從王子繇馬志道在焉其人蓋在通介之間者也集中鋪張富貴數篇如嗣天師吳眞人詩之類頗乖山林之格然所作皆神骨秀騫風力遒上瑯瑯有金石之音𨿽不能具金翅擘海香象渡河之力而亦不類酸寒細碎虫吟艸間觀其述懷一詩殆宋末遺老寄托黃冠而其豪逸俊邁之气無所不可政不以枯寂恬淡爲髙耳此本爲毛晉所刻末有晉跋稱伯雨之後復有虛中今考諸家之序皆作於仁宗大徳初年則臻尙在張雨前晉偶失檢也乾隆四十二年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

霞外詩集原序

錢塘有隠君子曰馬虛中其資也粹其學也正其言也文其居家篤於孝弟淸勤恬雅動以古人自飭曁出家著道士服隠約西湖之濵士大夫慕與之交不過習淸虛談淡泊無一言及勢力聲利而世之能寒熱人者爾爾我我進退語嘿之間一言不少屈蓋重內而簡外信己而不求人知而人之知者誠心說服焉噫君子哉予與虛中遊有年平昔已敬其人一日虛中攜詩卷相示大抵以平夷恬澹爲體淸新圓美爲用陶衷於空合道於趣渾然天成不止於煙雲花艸魚鳥而已鄕有雪巘褚先生者博學卓行之士也執古刀尺裁量晚後虛中從之學盡得其徼妙況汗漫萬里逺覽崧岱之雄抜江河濟淮之奔放近挹兩峯三潭六橋之佳麗秀整交廣視濶胸次宏豁宜其筆力不凡如此昔人謂不行萬里不可讀杜詩而防州以後殊更老成予於虛中之歸不但放一頭且畏之矣西湖物物是詩料秋來日日是詩思尙當與子吟嘯於乾坤萬象之表大徳六年九日里人仇逺序

大徳辛丑嗣天師張眞人如燕主行內醮教名流並翼然景從王子繇馬志道在焉明年來歸志道出往來吟捲及手畫桑幹龍門二圖僕幸得一見隨喜居頃之遂以所作霞外諸詩俾爲之序僕旣嘆羨有加因之又念雪巘翁極父師之教至此而玉其成且行捲所存多禮樂光華之典據後之君子錄名山故事尙於玆有攷二者皆當表著而復計忖自車書混一南北通轅干名逐利者去來幾何人嘗試使之述周漢之遺迹大川喬嶽之勢狀與城郭人民之今若古或者漫不知省必待詩人采掇歸之筆下如好音嫭色動人觀聽一何異哉然後知先王之澤先民情性不逐有形而而事事物物見之聲文气韻萬古可一息辧也合是爲序要非窽言抑孝友徳履詩之根本也志道寧親於家庭甘旨如意領弟於精廬意愛無斁交往朋從久敬弗替而於僕也又以翰墨遊戲相與無間其何說之詞爲詩若干首古今體制具在而馴雅如其人覽者自見淮陰龔開聖予序

欽定四庫全書

霞外詩集卷一

元馬臻撰春霽書懷

紛雨洗遊塵潤物亦已足淑气浮芳鮮山澤一時緑回鴈逺零亂流云髙斷續伊余愜所向偶景相穆穆好鳥如含情不語立嘉木靜知春事佳老覺世味熟遂展平生情誰復辧蕉鹿

五雲山寫望

少乏超絕姿瘦鶴存野格乾坤心自放頗覺塵土窄安得千金槖使我窮地脈徵途多荊榛此志寧復得今晨躋山顚納納瞰廣陌正東臨大江髣髴海外國孤帆揚長風靜入秋气白層巒引列嶂下有雲霧隔不知誰家樓突兀立逺色禹穴指顧外歷歷禾黍黒簸蕩千古愁人世一過客髙歌據苔石坐見日車仄目極窮防搜一鴈沒空碧

山中早梅

孤根徹后土破冷爭春回惜哉冰雪姿落此荊榛隈若生白玉堂不負黃金罍一見一惆悵再歌再徘徊未央宮中花直待羯鼓催

遣興二首

長日閉門坐軒車誰與親鶯花欺白首鮭菜足靑春今古斯文在江湖舊業貧丹心不可道風雨夜來頻老木蒼蒼合幽禽瑣瑣喧坐長樓轉影靜極客忘言云物何時定亭臺幾處存虛懷推至理隨意且芳樽

竹窗

竹窗西日晚來明桂子香中鶴夢淸侍立小童閒不動蕭蕭石鼎煮茶聲

題墨竹

拂云標格嵗寒心墨色分陰重又輕不似渭川千畝緑只和風雨作秋聲

雪夜仇仁近屠存博數先輩過山房分韻得朝字

濕云結空寒气驕云根古觀埋山腰山人宴坐觀物化竹風松雪聲飄蕭二三才子相招邀聨軒過我歡淸宵小閣閉暖蠟光揺案頭置酒羅桂椒劇談若與元气合銅匜火冷靑煙消城樓殘更敲短夢鼾眠縱客嘲邊韶我無詩才學李杜又無仙術追松喬人生此防能有幾今朝未必知來朝請君得意歌且飲江上春風吹柳條

偶成

昔嫌上界多官府不道人間足是非四十年來悲喜夢倚欄閒看柳花飛

詩愁

城中親舊渾零落湖上園林幾變更只有詩愁消不盡旋隨芳艸眼前生

春日幽居

淺淺春風尙帶寒日斜香篆半燒殘杏花一樹開如錦怕觸啼鶯不倚防

春雨

良防時不偶徒爲物所嬰驚雷啟羣動有鳥遷喬鳴徙倚流逺日彌彌川去平風色誤花信春光消雨聲念此睽心賞取榼聊自傾幾微存倚伏玆理何防防孰能繼髙唱欲罷難忘情

寄題終南山甘河鎭遇仙宮【七眞遇呂公傳道處】

秋空劍別洞庭波道本忘言又若何人事百年迷苦海仙源一脈防甘河金蓮旣秀眞無待理𨿽深語不多惆悵終南笙鶴逺五雲宮闕自嵯峩

湖中春遊曲

堂堂復堂堂畫鷁誰家郎繡旌鴛頸冷膳府鸞刀光傾椒注桂邀流芳楚腰絡索聞懸璫箜篌急響如相惱岸頭折盡忘憂艸黃金慣積自媒身隨肩滿席惟嗔老牙籖萬軸齒不拈孟客何賔迹如掃柳綿撲撲乘風吹花翎小鳥啼訴誰玉郎沈醉晚未醒春光去矣猶不知

白鷺

吟肩髙聳受風吹西塞山邊細雨時不染丹靑愁鶴妬自矜淸白見鷗欺某丘有樹猶堪宿何處無魚可療饑振振飛來應得意也曽物色到周詩

爲葛元白賦閒境

大觀均喧寂結廬在人境所以葛天民妙處心自領靜者非有期物役敢馳騁有時弦歌聲淸絕百慮屏坐久白日動歷亂竹木影翻笑龎徳公深向鹿門隱山林野客如藏造次數上君子堂先生髙臥北窗下曲肱一覺回羲皇門前參錯自車馬黃塵烏帽春茫茫春茫茫日欲老中有靑天白雲落花芳艸夢回不記邯鄲道

危坐

危坐不覺久月照一庭緑三更白露下夜气濕野服恬淡失悲喜視聽非耳目閒將黃庭經更趂月下讀

越中言懷

分甘茅屋老蒼苔不是明時棄不才避社燕歸楊栁合趂虛人散鷺鷥來半江落日明漁浦兩防回潮掠釣臺吳越爭雄俱一夢年年杜若滿汀開

遊雷峯寺

雷峯壯南屏窣堵林外出老僧舊識面邀我一登陟髙回星漢流靜壓山水碧晝有白雲飛夜有明月入諸佛似安禪脈脈度朝夕野人怯髙險欲上股先栗不如履平地彼此無得失

初春卽事

東風又到武林城靜裏看春各有情怕說利名多晝睡愛尋山水每閒行傍人冷笑營巢燕求友翻憐出谷鶯世事不窮時易失翠微深處夕陽明

二禽篇

杜鵑杜鵑聞爾曽爲蜀天子一自城荒爾身死當年禦極日萬幾何苦今朝自如此恭聞太上垂言治大國兮烹小鮮流情縱逸不追悔無端卻恨春山煙毛衣鑑縷滿身黒萬里岷峨歸不得六合茫茫啼一聲春風爲爾無顏色

鷓鴣鷓鴣不知春色何負汝每到春來聲更苦百年不得此身安尙憶當時在行旅爾不學大鵬一舉培風兩翼如雲垂又不學籬邊斥鷃翺翔飛躍蓬蒿枝黃陵廟前幾春艸空遺怨恨傳新詩江南二月煙花亂子子孫孫自呼喚說盡人間行路難淒風苦雨心腸斷

貴公子

麝沈灰暖瑞煙輕十二闌干轉畫屏翠袖閒調鸚鵡語牙牌分牓牡丹名半垂簾幙因春冷未放笙歌爲宿酲颭颭流蘇風不定隔墻時送賣花聲

雪

冷逼街頭酒價髙晚來風急更蕭騷靑樓醉舞不歸去江上一蓑憐汝曹

送仲澤邢講師回汴梁

寒日照吳山北風吹汴水山水一望間客路二千里是時冬月飛光促短晷之子忽言邁孤舟送行李仰睇極空煙嘶鴻入幽耳人生難滿百防合良有幾四海非無交利害射如矢鸞凰慕竹實雞虫競糠粃悲哉道不同反爲世所恥所以送君行感慨莫能已中條萬古靑旦暮白雲起何時來卜鄰結茅白雲裏

奉酬容齋徐廉使

魯國眞儒惟一人魯國多士徒紛紜紫微列宿光熒熒朅來蘇彼南州民夫子之才難比數復使淸時見伊呂一夜霜風動列城黠胥縮膽如饑鼠棠陰欲轉公事余髙堂晝永娯琴書千村萬落雞犬靜山民野婦安樵漁昨朝來過幽人屋亹亹談唾珠玉他日重期掃石牀爲啜山茶薦秋菊

吳江夜泊

不見天隨子令人逸興孤村砧聲自答岸鳥語相呼河漢回西極星辰入太湖古情吟不盡明月照姑蘇

宮怨

多愁多怨怕春天花外時聞警蹕傳金縷繡衣渾不稱餘香猶帶禦鑪煙

釋宮怨

萬頃恩波一寸心玉堦靑艸斷車聲文章近日無人愛休把黃金乞長卿

張野泉偕虛谷方使君趙春洲數先輩見訪卽席賦詩各以酒字爲韻

幽居扄靑春水軒僅如斗敲門問誰來過我得良友浮雲無停陰霽色破古柳人生不自適嵗月欺老丑欲挽湖水春添我杯中酒酒盡意不盡落日照魚笱掀髯出門去悲歡一何有

簡野泉兼呈同席諸公

黃河一淸一千年天下何代無才賢蘭亭防散日已逺茂林修竹閒風煙西湖山水古奇絕佳句已屬峨岷仙我住湖邊六七載此迹𨿽滯心靜觀羣動趨變化敢與物態分媸妍不知門外春已晚遊絲暖絮晴相牽每思古人去不返肝膽偪仄愁如懸誰言我輩異古昔賴有故人張野泉攜詩載酒忽扣戶須臾品饌羅其前座中羣彥皆詩伯侈靡齊梁不足律坐驅澆薄回大雅气豪頗覺天地窄君家城東我城西一見忽憶數年隔吁嗟嵗月不待人況復此防難再得狂歌浪飲春亦驚剰水殘山晚蕭瑟酒闌客去竹木靜坐久稍已收眾色向來喧寂何所之蘧蘧夢破東方白

月下聞鶴

山對澄湖樓對山愛山終日倚樓看洞天何處鶴歸晚月下一聲風露寒

奉簡似山郭髙士

仙翁仙島住應運下人寰讀易天心合論詩春思閒鐘聲太一殿艸色武林山應有推敲者月明來扣闗

送郭似山回張公洞

春風吹沙春艸長雜花媚煙飛野香幽華裊裊雨色人間光景勞中腸赤城老仙呼鶴起迢迢直度太湖水玉洞碧桃凝古芳扄窈窕羅疏綺吟詩贈別情相闗霧節風幢幾日還歸來無語生幽寂啼鴂一聲春晝閒

題龍舟捲

樓船耀日靑天轉容與中流棹歌逺漢武仙遊竟不還汾陰幾度秋風晚至今流水愁無聲空令畫筆勞經營人間萬事等一笑雲淡天長千古情

無事

無事每日不出戶滿院松竹森交加晝眠厭聽啄木鳥早涼喜見牽牛花一眞自可了生死萬事不必論等差誰能屑屑管迎送客來且試山中茶

瑞鶴詩上大宗師眞人

皇皇古道尊三五雲從龍兮風從虎至尊垂拱四海寧詔令昭事元祖維時羽服昕趨朝環佩參差肅儀矩大哉聖徳合天心霓旌晝下胎仙舞初疑瑞雪飄晴空漸似云衣來玉宇瑤壇春靜立多時碧落風淸更延竚奇祥所致森有神閶闔門開又髙舉是日天顏喜色動蕩蕩肪階儼干羽乃知無爲無不爲眞化風行邁前古眞人有道通杳防力扶至教垂常名野人獻詩欣再拜山林自此陶休明上延景祚康黎民萬嵗千秋歌太平

龔聖予畫瘦馬行

在昔開元曹將軍健筆突兀老入神能貌明皇玉驄馬博得聲價輕千鈞後來韓幹只畫肉少陵不許肥失眞寥寥此道幾懸絕至理不付尋常人淮陰龔公老儒者落筆文辭馳二雅有時快意掃骨馬妙處不在曹公下畫時想極虛無垠思入萬里沙場昏凝精洞視色不變杳防之中百體存相經合備渥窪種仰首鳴天鼻欲動气豪似與神龍爭疾雷迅電驚塵夢憶昨嫖姚騎戰時旋雲轉霧飛四蹄翻然踏碎闗山雪歸來汗血光淋漓霜枯萬骨功誰利太平總爲將軍致如今衰瘦箭瘢幹生駒卻受黃金轡此馬此畫絕世無先生慷慨傳此圖可憐韋諷日已逺獨撫此畫深嗟吁北風動地天色慘展開猛士寒搖膽詠罷新詩無限情捲向空齋白日晚

夜坐

空山髙寒云不凝綿綿夜坐神宇淸泥丸朝退月露滴但聽下方雞犬聲

贈云屋瑞上人

曽擊鳴鞘羽衛前毳袍錫杖且隨緣田園賣盡思行腳師友參多學坐禪閒說升平猶淚下因傷老大自心憐回頭好趂歸時路不見人牛月正圓

摘園橘寄戴祖禹

幽園逼湖水辟地種嘉橘時雨旣霑濡培養借春力憶昨開小花淸陰正繁密疎簾白日靜香气散書帙邇來八九月喜見累累實因思造化功具此霜露質張華吟未工慧老畫不出大者發至精錯落金相射小者凝元气低垂綴寒碧山鬼亦見避老烏不敢喫昨朝喚山童提筐事采拾落刃緑霧飛入手流脂濕我恐殄天物精爽颯如失遙憐洞庭山萬樹風雨夕焉能飽一看路逺不可卽須臾繞行廊吟詠意方釋童僕不好事笑我太迂僻爲君薦樽罍聊復慰相憶

項王

叱吒猶傳數里驚陰陵失道已沾巾江東父老羞相見忍可捐軀遺故人

弔崔雲山

埃風蕩天荒孤山臥秋艸君家孤山下不厭孤山好昔我山中房識君師侍傍白髮映蕉水玅語回羲皇聞君又絕粒黙黙宴華室道畢合神風回車朝帝一制魔誠所難有身良可嘆層陰翳太景平陸翻狂瀾憶君出門去相看淚如雨始欣天道還逸駕倏飄舉有詩君莫吟有酒君莫斟神交動恍惚尙想聞空音我歌山日落松聲起寥廓魂兮其有知爲我來防漠幽室苦夜長思君念春陽春陽難復見短歌不成章

述懷

家無負郭田何以懷歸耕豈不有他好復恐勞其生窮居四十年富貴浮雲輕乳鳥喧髙枝壯心忽然驚所憂聞道晚徳業將無成言此向知已欲語已忘情

送郝景文【闕】之京

江上艸已碧送君傷別心聽雞臨曉色防馬度春陰驛路燕山逺風花漢水深道人無外事林下問除音

送孫大方講師回汴梁朝元宮

遊徧江南山水地仙翁歸興動旌旄靑溪人去鶴聲怨碧落風淸劍气髙驛路野花心獨逺江鄕夜月夢應勞到家想得春風晚開盡都觀裏桃

山人

山人行止在山林生怕侯門說姓名虫臂鼠肝分得失奴顏婢膝事逢迎一聲啼鳥湖煙暝滿地落花春雨晴自煮新茶試新火坐看斜日轉窗明

送姬講師回京

冷雨逼古春春華濕蒼翠生意老不化節物爲憔悴悠悠山川長念子之何地臨岐各慘淡艸艸敍別意達人不患貧貞女不事媚至道貴沖漠澹然有深致後防殊未期願君勉斯志

聞杜宇

飄泊身同泛梗萍年年因爾更闗情半啼半哭深含恨飛去飛來不住聲日落逺憐行客過風微閒見落花驚故家喬木雕零盡一夜月明芳艸生

步虛詞

逸轡太景阿蕭蕭導鈞虛節合萬奏髙防防五神陰陽鼓靈風一炁無不均淡然眄至寂大道無疎親適路非有待上仙齊飛輪哀哉貴終道塵波淪肉人丘垤祕濁骨大夜難希晨靈明喪愆穢繾綣來去因何不散爾想復此空中眞虛舟縱風柁放浪無涯津期刼倐忽周眞空浩無垠卓然吾獨存防當哂靈椿

看春

西湖二月春風豪蒲芽一日三寸髙慿軒不語笑桃李施朱防白眞徒勞

春日寫望

逺山重疊限空明淡拂生綃絕防塵半舸夕陽喧酒客一樓寒色倚詩人早鶯懷舊隨時至芳艸無情著處新卻憶城中有貧者杏花開盡不知春

山中寒食

靑陽轉節候雜芳麗原隰山中寒食近啼鴂亦已急新塜有人祭古墓無人泣傷心名利骨瑟瑟土花濕石馬悲無聲空對東風立

春霽陪葛元白遊南山

積雨淹幽事初晴得此晨問舟尋上客放步約同人偶入招提境如酬宿昔因禪心本無住吾道豈憂貧城郭千年鶴林丘一聚塵歡娯時不偶激越意空陳路攺疑前夢云孤憶老親彈琴僧捨晚覓句酒家春閒水文輕縠平蕪展細茵目驚流節駛心醉古風淳久識窮非鬼難言筆有神感深將下涕喜極欲忘身蹭蹬繁花老陰沈亂葉新野夫元懶放杜宇足酸辛更欲東蒙隱難期北郭鄰有懷聊自適愧爾葛天民

喜晴

久雨山水暗荒雞鳴膠膠貧居匪琴書何以勝寂寥今晨戶牖白天宇回光昭日華引生意眾卉緑寒條浮陰滅余迹逺逺帶六橋蜂聲逺樹轉水影和春搖豈不展好懷潤我顏色凋牀頭濁醪熟淸士亦可招俯仰已陳迹疇能計明朝

田家

地偏生事僻轉覺入城遙犬吠三義路人行獨木橋炊煙時滅沒村酒自招邀昨日蠶新浴柔桑緑滿條

姑蘇逢鄧覺非

春夏忽已交放舟別吾廬計日念行邁薄言寓姑蘇出門無所從桑麻藹丘墟與君惇夙好邂逅臨長衢指我屋頭柳髙陰正扶蘇一室無長物淸心有琴書洗觴酌醇酎呼童摘畦蔬乃知天壤間靜者樂有餘名者實之賔此語眞不虛

熱

盛夏勢莫當昊天日亭午亢陽流赤光崇岡裂焦土誇父不知疲暍死自罹苦何不挽滄溟大霈天下雨

寄越上友人

分袂沙邊兩嵗餘生涯別後竟何如雲迷禹穴無來信秋隔吳山有故居思斷碧天江漠漠吟低白日雨疎疎郊墟昨夜新涼入珍重佳兒好讀書

和陳無逸見寄詩韻

感君髙誼曽傾蓋豈意今朝辱贈詩健筆驚人秋浩蕩流年傷我老差池論文每恨識不早題橘徒能寄所思便欲相期賦招隱計疎難辦買山資

身世

身世寄悠悠閒門寂似秋時淸孤劍化齒落萬緣休欹枕日下樹捲簾云入樓近來添薜荔生滿屋山頭

中秋見月

去年中秋月團團上林藪文士兩三人竟夕坐相守精光浮白空誰見蝦防醜觴酌雜歌吟待得下髙柳今年中秋月輝輝入窗牖照我如有期怪我樽無酒月是去年月不復去年友人生如風花聚散良不偶賢愚與貴賤肉骨同一朽我今見明月再拜復稽首側聞古老言此言豈虛有正秋三五滿萬里絕纎垢玉兔搗神藥服之壽長久我無周生術安得月在手天梯邈難攀中扄欲成疚萬方浩漫漫月輪又西走

秋日山家

落葉不肻住堦前知幾重饑禽窺綻栗危石俯喬松日午客初到路迷雲更封何時了塵事卜築肻相容

爲張仲美畫夢元遺山雪夜論詩圖

虐焰焦根古道日淪墜安知大化中元气塞天地遺山與仲美先後本一揆上士以神契防防感靈防長淮夜風雪淸夢短檠對非名言豈索形骸外煌煌三百篇光焰髙百世曰予托人境塵土觸肝肺苦吟愧蠅鳴況復事粉繪諸公足題品靡靡發眞祕持此寄逺心江漢已秋意中有號風蟬哀哀響寒翠

存此山寄淸遊槁

秋風杖錫別多年細讀新詩盡極卻憶姑蘇云外寺月明誰伴夜深禪

秋日卽事

芙蓉涼淺未全紅稚子攔街鬭艸虫節物變遷風景在故園心事不言中

秋懷

大火䢐秋節炎炎幾何時今日昧明日敢作百嵗期涼風昨夜來西山白雲起舟人吹鷓鴣愁蕩一湖水嗟余寡所見就失發歡獨坐待明月恨入靑雲端自古賢達人誰獨免其死靜言求此理如此復如此呼童買美酒趂月傾樽罍𨿽然不解飲聊復暢此懷

題日觀蒲萄捲

老衲搏空無混沌爲之辟拔得天地根不假雨露力寒藤掛鬼眼累累冷光碧驪龍亦驚猜夜半風霆急

排悶

諳盡時情薄似煙更憑誰覓買山錢催涼雨久添秋恨待客茶頻廢夜眠身退每蒙先達許詩成多得外人傳榮枯已悟須臾事一住湖邊又十年

涼夜

遺編掩罷又重披老去悠悠記性遲正是月沈燈半滅一園涼雨艸虫悲

蛺蝶

栩栩復翩翩迎風勢不前艸根時防染花處自畱連怕冷多尋日爭髙欲上天誰家騃兒女相逐過橋邊

霞外詩集卷一

欽定四庫全書

霞外詩集卷二

元馬臻撰前結交行

古交山上松靑靑色不攺縱有霜雪侵節操固常在今交陌上花容貌相矜誇一朝風雨至飄泊隨泥沙陳雷管鮑世不有一貧一富難長久對面相看仰泰山下視羣峯皆培塿嗟來乎嗟來乎牀頭黃金不可無君看金盡失顏色壯士灰心不丈夫

後結交行

古交皆結心其義能斷金今交皆結金倐忽能變心取捨旣殊軌反掌生陸沈正平一朝忤黃祖有若將身投猛虎子桑莫逆忘其生乃能相與無相與古人今人皆足悲百年憂樂須臾期男兒節義死不變誰肻心懷未濟時嗚呼誰肻心懷未濟時

釋愁

去者不可追未來難彊名二气運昏曉萬物遂生成泰山若爲重鴻毛若爲輕苟不任天命百慮徒營營杞人一何愚無事憂天傾

山平水逺圖

乾坤浩浩目力短山水帖帖空光連人家半在溪影裏萬里春風來客船

聞早鴈

初鴻有餘音老眼無逺光登樓望不極但見天靑蒼朝飛秋日短宿秋水長不知從此去早晚到衡陽衡陽有故人書札不可將木末避矰繳云邊足鷹揚中途多苦辛羽翮能無傷望爾三春歸依舊經吳鄕

送陳子振歸姑蘇【有序】

予與子振識面屢閱嵗矣一聚一散不復情親偶辱見寄壯遊諸詩觀其辭追躅風雅逺邁前人不覺快然防心夫何鴈蕩片雲恨論交之不早繇是酬酢唱和無日而虛未幾又復言還嗟流景之易遷況良遇之不偶臨岐把袂故作詩以餞之

平生每多湖海交論心屈指不可數男兒勲業無所成忽忽身年四十五日日欠詩如欠債防搜豈憚物役苦晚嵗始得鮑叔親一語當機合前古怡然示我壯遊篇長歌短歌逼杜甫凝神注意一展誦山鬼水怪亦起舞夜風索索湖水驚蟄龍銜珠不敢吐羨君傑立懷長才富貴終當拾芥取胡爲掉頭不肻住束書又向何方去君往姑蘇我在杭後防焉能定相許季秋鴻鴈盡南徵江漢茫茫足風雨君若他時過環堵爲君門前掃落花呼童廚中具雞黍君今別去相憶不

冬夜客至

故人終嵗別寒夜此畱連雪暗天窗月風回地竈煙鴈羣侵夜發漏防隔城傳話舊成愁絕相看復年

嵗夜自遣

坐見年殘竹爆中更將杯酒祝東風道人心事如灰久辜負燈花一穗紅

徳淸夜泊

逺色變昏晦卸帆依淺沙浪搜盤岸木風逆赴巢鴉細艸官塘直長煙野日斜寒機聞夜織燈火是誰家

四聖觀寫望

西林橋畔畫船開一片簫韶水上來多少緑楊遮不住天風吹過小蓬萊

挽月湖陸尊師

浮雲無定迹倐忽變其常四序相馳逐安得人久長先生負盛才早嵗道彌昌我翁亦年壯瓢笠行相將煙霞結幽志矻矻窮老荘先生彈素琴一詠復一觴山川半杖屨逸气橫天章醉袖拂萬象談笑輕侯王息肩城邑攺兩鬢各已蒼我翁徵不起抱獨如藏先生善兼人持危振綱復來主都香火皈遐方功成身自退出處誠所當去嵗冬風來木落千林霜我翁在白石鵬化思騰翔慟哭挽靈櫬歸瘞湖山陽先生來防葬灑淚陟崇岡言別幾何時載見秋艸黃遺書忽墮前顧盼憂且惶死生猶夜旦此理不足傷所悲失父執澆風散靈芒哀多情不盡歷歷寫我腸我來弔詩魂再拜陳酒漿落日大江艸孤舟度微茫愁猿向我啼驚浪爲我揚思君望八極想象仙人房鶴唳九臯淸一笑人間忙

書黃西有遊塵槁後

茫茫大塊噫淸气調調刁刁聲各異詩老得之肝膽雄吐出毫芒照天地書齋晝對百慮空忽如沆瀣澆心胸檐頭癡燕並兩足細語不敢驚春風嗚呼涪翁去世久一脈流芳到西有石牀待月讀到明空山無人魑魅走

擾擾

擾擾行塵應接勞繇來斥鷃樂蓬蒿胸中丘壑開圖畫霞外光陰托酒醪未必漢廷疎四皓至今吳地事三髙功成便合謀身退緱嶺春風正碧桃

春日言情兼懷同好

漢陰抱甕久忘機一事無成只布衣萬水千山人獨去三春二月燕雙歸衰顏暗攺靑銅鏡舊業依前白板扉莫對落花思往事故交消息近來稀

墨梅

疎葩結冷光素質凝古色濡毫誰氏子巧奪眞宰力展捲如有訴老兔向天泣髣髴月沈時影落參旗直夜久書燈靑鴻飛楚天黒寒香忽破鼻幽意不可得悠悠感物理對此成太息我欲將贈逺眞幻兩莫識長嘯臨春風春風浩無極

寄越上張仲美

十載萍蓬悵別離偶然一見又差池簿書官事何時了杖屨春風幾日隨俸薄不堪供鶴料才髙長是贈人詩鏡湖波暖多回鴈好寄書來亦未遲

鄧牧心絕粒味道賦長句以贈

谷者命之本此語足深致四體不服勤何以望卒嵗昏昏塵土喧疲役身口累食也苟失時饑火熱五內鄧君儒者仙久牧方寸地一朝遇至人言啟幽祕若非種杏翁定是赤松輩教以絕火粒咀嚼太和气外美邪魔腥八珍豈足貴虛無空中素俗物盡疣贅過我索詩章已覺神彩異丹髓碧華滋道大淡無味富家食方丈日計萬錢費庖丁技𨿽窮鸞刀厭瑣碎安知遺世士回斡太古意萬象一秋毫忘形日月外翻嗟鄭子眞谷口躬耜耒防當謝塵氛飄舉賔軒帝

送鄒混無回邵武

萬里晴空一劍飛浙山尋勝阻幽期歸舟醉叱神龍防行篋笑看仙鶴隨椰子酒濃欺瘴霧木綿花發待春詩鄰家故老遙相接應問西湖話別時

黒白雲

落落出岫云黒白分媸妍黒云或成雨白雲空蔽天俗眼不見察俗意誰相憐美言傾人心中有千丈泉

春日閒居二首

滿院春陰半掩扉杏花猶怕曉寒欺蘚痕帶露侵碁石山影分云落硯池貧久家僮生去意社遲梁燕阻歸期詩成一餉無人說芳艸連天寄與誰

數峯靑處敞蕭齋自斫楊枝傍水栽問字無人攜酒去消閒有客抱琴來遙汀風急鷺雙起古岸日斜花亂開衮衮光陰堪一笑城頭畫角爲誰哀

湖邊春思

西林花雨霽春气欲飛浮船過吹簫客旗標賣酒樓暖煙鶯自在遲日蝶風流正是桑麻處支笻認舊遊

子規

月冷聲聲在翠微千華萬艸失光輝休言催得韶華去涪萬東川春也歸

遊虎丘寺

野岸維行舟步此金沙地孤墖出雲杪眾木攢古意蹲虎今何之裂石浮劍气俯仰成古今人生樂爲貴所以髙歌飲聊復慰身世

爲方仲客作子晉吹笙扇兼賦詩寄意

昔君別桑梓彼此姿年芳音書兩莫致路逺徒相望暖風吹帆三百里闔閭城裏花如綺停車來扣故人家恍然一見心驚喜問余別後今何之摩捋髭須已如此論文把酒還相親幽尋幾處隨芳塵荒林雜卉畱餘春愁姿野气空惱人劍池舊事惟明月大笑髙歌醉中別歸來一臥吳山云忽地西風下庭葉思君如江水迢迢不可忘我有尺素書魚鴈不得將卻憶仙人王子晉月下吹笙向緱嶺仙人去世逺鶴亦竟不來爲君寫入白團扇玉冠絳裳仙風道骨灑落何奇哉恍惚聽希聲於至寂一曲人間殊可哀獨坐長松下上有淩霄開此心隨此畫逺寄姑蘇臺

海棠

殷紅含露臥朝寒疑是春工畫末幹底事詩人吟不穩直須燒燭夜深看

詩

六義闗風教吟須字字安苦心雕琢易出口渾成難道合天心動篇終鬼膽寒極言不得休作等閒看

烏夜啼

烏夜啼朝啼東方曰夜啼林影黒闗河萬里天雨霜月冷夜長眠不得烏夜啼憐爾巢中黃口時哺腥吞腐羽毛長母子日日長追隨一旦離羣自成偶相呼相喚期相守故雄零落不復知畱得孤雌住衰柳柳條蕭颯難棲身夢驚三月楊花春載飛載止情莫伸欲去不去愁殺人不知挾彈誰家子暴物傷生苦如此哀音散入江湖間老屋破窗燈欲死烏夜啼君豈知

送陳鏈師遊方

文章金玉有定價未測碧海靑瑚浣花老翁久防漠種桃道士誰招呼髙風健鶻固有待舊水窮魚非自圖千里之行始足下道也不可離須臾

淸明書懷

疎懶無堪見物情自裁詩句了淸明閒庭芳艸年年緑不爲東風管送迎

春遊

園艸浮靑入杖藜莫教孤負好花時人生屈指頭如雪消得春風幾首詩

送梁中砥歸句曲山

家住華陽第幾峯又將芩劍去匆匆地浮雲气連山白露浴丹光入夜紅千里音塵隨斷鴈百年聚散類飛蓬吳頭楚尾闗春恨盡在鶯聲柳色中

懷古

媧皇補天闕后土遂咸寧化化者不化是爲元化精先王官天下其政以結繩戰國事爭討四海森甲兵仲尼旣去魯老西出秦後世滋華僞機巧易其誠愚智互吞吐得失紛相仍邇來百千年一一垂空名白骨塡恨土大風吹不平我生宇宙間短羽飛秋螢進寸而退尺聖人戒其盈披衣起中夕念此傷心情素月行廣漢明星流太淸但覺晝夜轉不知人世更黙坐觀天運萬壑回秋聲

送楊古性之淮海山長

嘉陵山水佳人物亦超邁楊君早讀書功名等拾芥仙山碁散桑海遷忽然邂逅西湖邊天綱宏大四海一聖君宵旰憂黎元君今又師儒之官向京口京口足衣冠彬彬魯中叟輕裝三尺桐孤舟一樽酒相送各無言蟬聲在髙柳知君此去佳政多羣才詩禮相研磨西風昨夜發廣野北固江頭吹白波吹白波爲君吟別柰秋何

賣藥翁

山人本在山中住偶向城中賣藥去不道石潭龍出云失卻朝來下山處

題元暉小景

幾防歸鴉入煙漁簑和雨釣江天誰憐一片淋漓墨曽在米家書畫船

遊仙詞

上淸眞人玉華仙夜防鸞輅淩珠煙罡風廣漠露華冷搖蕩金鈴聞半天路逢仙姥騎白鹿侍女雙雙散香玉遙看三島防神波恨入秋眉鏡中緑我自無爲神自凝萬竅不動心防防靈君期我謁太帝下視濁海魚龍腥玉虛煒煜明景羽葆搖搖入空影一曲云和奏未終月輪已到昆侖頂

楊花

品題曽入百花名長恨蒙蒙畫不成灞岸雨餘粘穗濕章臺風暖撲人輕緩隨流水知無力閒度髙樓似有情想得山齋淸影裏亂和蛛网惹柴荊

毘陵客思

吾道已如此夜長眠不成雅歌傷白薴儒術誤靑萍逺漏斷復續殘燈滅又明身前身後事都上十年情

沙丘懷古

憑髙懷古重依依秦駐山頭正落暉遼鶴信沈徐福去鮑魚風起祖龍歸固知倚伏存天道肻信彊梁卽禍機雲海微茫波浪惡一雙沙鳥傍船飛

放懷【出入韻】

早悟身爲累終期靜結廬一閒天不與半老地猶無籬菊陶彭澤畦蔬阮隱居誰能事拘束曵尾自泥途

蝶

曽隨秦女踏靑陽幾被鶯捎出建章芳艸夢寒迷碧色杏花雨細宿紅香粉凝薄翅春無力恨入修眉晚斷腸寄語莫尋歌舞處五侯門第有髙墻

悼似山郭髙士【髙士之師王頤山乙亥嵗浩歌終隱莫知所之故築亭曰待鶴】

執手東風酒一巵武林曽有贈行詩迢迢夢想江湖濶杳杳音塵嵗月遲待鶴不來空感恨乘風歸去自堪悲綸巾羽扇松陰下猶記研朱防易時

嘆落花

芳花麗白日脈脈如凝愁朝承淸露滋逐長河流含和憶兒時轉眼成白頭欲見西王母披心訴其繇鶴從九天來聲落江湖秋濁骨如朽鐵安得從之遊

紛紛

紛紛寵辱暗消磨汶上曽聞嘆逝波利欲根心公論少是非私已嫉言多神傷涸轍魚相煦眼見權門雀可羅擬住南山餐白石不須扣角向人歌

讀五代史

五十年間遞吐吞龍爭虎鬭一消魂不如野老深山塜畱得蒸嘗七世孫

信筆賦雜言招葛元白

湖邊春事空城裏渾未覺幽人嗒然臥彊半不離藥有時自吟哦無事亦斟酌猶異爭馳名利塲百年勝負棊一著寒食淸明去已逺可憐局促閒兩腳君不見成都杜陵老艸堂破壊形枯槁典衣沽酒曲江頭蹇驢蹩尋花艸靑天白日眼不開俗子紛紛猶絕倒君早來君早來須判幾防靑芒鞋好詩好酒消幾許忍使辜負繁花開振衣抖擻康衢埃莫教鷗鷺相驚猜與君靜看舟中醉客齊撫掌疾呼大叫舞三臺來不來幾字回

初夏

日下簾櫳午晝時黃庭讀罷篆煙遲虛齋靜極心無事臥看堦前樹影移

山行書所見

風吹桃李已成塵澗底幽花自晚春野廟蕭條門半掩樵夫折得獻山神

睡起

紅葵繞砌竹風涼睡起呼童上午香一帶粉墻平似紙閒研水墨畫瀟湘

宿石公房和韻

久憶南山寺春深始一行石靈將瀑冷僧好似詩淸古壁蒲萄畫空林杜宇聲喚回湖海夢身世白鷗輕

王昭君圖

窈窕佳人絕代無一辭漢殿盡嗟吁丹靑若恨毛延壽勾踐何功得破吳

寄友人

識君憐不早況復枉佳篇別去才逾月思多似隔年亂田姑熟近平楚洞庭連想得門前柳淸陰初有蟬

題髙麗寺因上人房淸淨觀

竹屋翠微裏開軒獨望時法身山色見佛眼世音知琴寫僧傳譜牌懸客寄詩空塵侵不得心與白雲期

首夏

江南四月雨黃梅日日陰晴變百回又是一年農事急村村布谷正相催

挽鄒混無【將化之夕夢旌幢引回故里】

問道師門鬢未雕偶因遊學去家遙病深鶴骨無靈藥夢逐霓旌入古譙寒鴈隔云書斷續孤兒扶櫬路蕭條心腸鐵石還淒愴泣把椒漿祖潮

贈隱者

蕭蕭隱者屋防蓼入籬門木落涼煙薄魚行秋水渾居人忘爾汝沙鳥自兒孫卻憶前時到梅花開正繁

山禽

我家衡門向山開山禽住久不相猜如今移家水邊住依舊山禽時復來

寄題碧淨軒

萬玉搖空軒亭亭護蒼翠勁色不受染脫略花柳气有時淸風生一掃塵土翳客來淡無語盡日坐相對此是詩中禪莫作心境防

秋夜

眼空夜色秋滿城城樓漏鼓聞四更杓垂月轉萬山白坐看天河西北傾

聞鴈

知汝幾時到先令獨客聞雨昏低度屋風急亂穿雲衡嶽路猶逺吳江夜正分如何傳素札爲我弔湘君

卜居

人間無處不風波卜得幽居向薜蘿世事卽今知夢少詩情從古自哀多髙風老木山雄壯小雨枯荷水蕩摩隨分盤飱了朝陸機休賦百年歌

涼意

昨日涼气吹衣裳牽牛已花靑蔓墻百年生事秋淡薄一湖古意雲飛揚齊齊急艣投煙渡个个歸鴉顧夕陽各盡天公流轉意莫教懷抱謾悲傷

溪橋夜泊

風雨連天鴈過初暫停歸舸傍村墟忽然喚起少年思竹里人家夜讀書

送龔聖予之姑蘇別業謁戎使君

每因送別憶前時淮海名流漸漸稀獨樹艸堂工部老蒼苔茅屋廣文歸三峯有約期終隱五馬推賢莫謾違若遇天隨憑寄語布袍今擬換荷衣

臥疾

雙肩漸聳鬢毛垂不擬秋來病不離道友相過惟論藥醫人教勸莫吟詩每違勝事因多懶偶憶兒時益自悲歷歷百年多少事臥看風裊菊花枝

梅邊防飲寄葛禧巢

癡云糢糊欲釀雪湖上今朝北風正園林忽覺生意斷獨有孤根發淸迥三花五蕋春已多況乃落漠被幽徑憶昔何遜在揚州月觀風臺動詩興後有孤山和靖翁畱得髙名寄香影禧巢愛梅復可憐每見花開輒吟詠心胸磊落不受俗一笑樽空晚色靜巡檐動是隔嵗期人事推移苦不定同心之言臭如蘭趂我須眉白未盡但願明年老身健更待梅花報春信

野宿

野宿投村捨搴衣度石矼鄰雞喧柵寒蟹上燈窗戍鼓淩雲擊城鐘入夜撞蕭蕭楓葉下鴈已過吳江

寶鏡

寶鏡存朗照夜室難爲光幽蘭抱貞心不能傲嚴霜荊玉未出璞豈畏雕琢傷和氏不解事刖足徒罹殃昭昭天上日萬古鑑中腸

橫山道中

村捨喜畱客相逢如故知槿籬垂橘柚溪艇賣鳬鷖斷港車魚早寒田獲稻遲時淸民俗古野老亦言詩

傷存此山【號性常子】

天臺山上何年別一住姑蘇僅十春緇衲典錢收古帖好詩憑客寄閒人悟來靈徹心多懶老去維摩病漸頻眞性常存元不昧隴頭石塔蘚痕新

侯門

侯門心不到幽事每相仍身向中年懶詩多逺客稱曉煙昏院落寒日上觚稜得句渾忘冷窗前曝硯冰

野梅

雕盡羣芳一樹奇傍山傍水最相宜如何慣守堅貞操不怕風霜怕笛吹

日

日登危峯下視江與湖霏霏暝色動風聲鼓天衢山川气象大云物自捲舒邈彼六合中海月如珠列宿轉天運陰陽旋六虛蕓蕓萬生根復歸混元初靈府一何靜廓落無所居妙極忽自哂欲言如有拘下士昧斯理白首空嗟吁

冬日寫望

久旱湖水落坐看山日西梅淸如客對鷗冷似兒啼怕酒常先醉慵吟少著題遊心與天逺無處覓端倪

寒夜有感

連宵風雨苦催寒吟對靑燈夜向闌生事恰如蝸負殻入頭容易轉身難

除夜

竹爆聲殘燈燼垂坐聽更漏隔年期喜神宜向迎須早窮鬼難驅去任遲席上已無消夜果門前惟寫立春詩老夫記得承平事閒對兒曹說舊時

霞外詩集卷二

欽定四庫全書

霞外詩集卷三

元馬臻撰題湘靈鼓瑟

沅湘水闊風蕭蕭水風敲佩天光搖爲彈寶瑟傳幽愫一防柔紅瀉香露蒼梧恨鎖云欲流湘花背日烘春愁人間有夢到不得仙山翠滑江浪黒

雨久江邊餞別

別意千重酒暫停放歌一曲向君聽家貧禮數多相失雨久支幹盡不靈古巷聚人祠櫟社潮催客散樟亭孤帆又傍誰家宿遙見沙田燐火靑

春雨

厭聽林鳩喚婦聲楚鄕梅柳一畨春南鄰酒伴無多子細雨斜風故惱人

丹井

巾子峯頭嶺勢分西湖西畔近西村丹丸化去人通聖山運移來井自存香沁冷光消世味潤滋靈脈破云根空亭近日無題扁慚愧仙翁幾代孫

見柳詠懷

畫船曽系柳邊橋歌舞升平樂意饒事去卻憐橋畔柳春來猶學舞兒腰

寓意二首

原憲古達士被體衣如鶉抱道不茍得舉世誰其珍義士貴結客散金若沙塵富家重桮水不肻延閒人此理古不齊此風難復淳有气幹長虹縮頸不得伸蛙黽誠無知聒聒喧靑春

列子居鄭圃隱迹四十年自非將適衛詎識斯人賢含淳養天和遂發壺丘言長安豪俠兒寶馬黃金鞭身貴不讀書驕矜耀春妍志士若狥節簞瓢樂其全誰知化囿中防蚿謾相憐魚目笑隋珠三復逍遙篇

奉簡盛元仁教授三首

表表師儒徳業尊靑衿弟子盡侯門何當經罷心無事作得新詩細與論

湖光山色助幽情琳宇無塵夕照明昨日鄰家聽更好步虛聲帶讀書聲

數株楊柳隔苔磯卜得蕭齋景更稀正是先生讀書處白鷗時復傍檐飛

新晴

新晴初試夾衣裳梅豆垂靑小未甞春色蕩搖鶗鴂恨煙光遮護牡丹香養生不去窗前艸得句多題竹外墻心地太平風日好可憐岐路自羊腸

卽事

地瘦仍慳雨桃羞未著花物華欺賤子艸色戀貧家吳越山長對乾坤日易斜樓髙不可望春事已聞蛙

花信

花信頻催景漸和靜看新緑上庭柯夜來幾陣風兼雨添得春流一寸多

春陰

一嵗春光一半空鶯聲彊在雨聲中老來言語渾多忘病起篇章漸不工廣岸霧生沈獨樹平湖日落起寒風無詩無酒花開盡狼籍西園滿地紅

題灌畦圗

悠悠世道久離淳機械𨿽多慮轉深野老灌畦甘抱甕可憐端木未知心

把酒

把酒問春春不知西林逺日生煙霏杜鵑哀怨聲欲死古水流蕩光相依南山北山自朝今人昔人誰是非千金一笑復何有此心久與鷗忘機

移蘭

幽蘭雜桃李開花無淸香本具巖壑姿庶得韜耿光誤入芳園中乃覺气不揚少年不我顧志士徒見傷偶值朝雨餘日吉復時良呼童斸春泥移根上髙岡爲爾去蕭艾曉露滋瀼瀼永托松竹陰爾生豈不昌細葉舒冷翠貞葩結靑陽緩緩趍土脈愼勿近路傍路傍多轍迹曲曲如羊腸恐爾遭采掇委質兒女將哀哉楚靈均細佩荷爲裳斯人不可見誰能復其常遂令蘼蕪輩各自爭芬芳回看桃李花零落空啼籹

西湖小隱

湖外風輕釀薄寒柳陰當戶晝常闗鷗羣不動水紋淡花气欲流春意閒投老尙餘詩彊項遣愁翻被酒孱顏笙歌日夜喧人耳擬卜亂雲生處山

蒿裏行

春風花開春日靜看花少年色相映一朝花謝顏色衰怕見白髮不照鏡苦口勸君君莫哀請看陌上飛塵埃靑松白楊過丹旐挽者齊歌蒿裏來人生在世無愚智不惜黃金爭意气黃金用盡意气消大力不開室閉君知生死徒離憂我知生死眞浮休春風自來還自去野花空笑山頭路

贈歌者二首

憶曽供奉獨超羣怕問當年樂府名唱到燈詞如有感亂敲檀板卻吞聲

一聲河滿遏行雲恨逐飛花委路塵莫道樽前無淚下聽歌不是舊時人

晴窗

晴窗睡起岸巾紗石鼎湯喧小試茶好客不來吟思懶一年辜負海棠花

髙樓春望

樓髙詩景聚雨霽日華新芳艸不知夢杜鵑空怨春寒暄隨節變魚鳥自情親眞忝林間客蹉跎老向人倍葛元白仇仁近訪南竺詩僧分韻得影字

花開空山春窮幽到絕頂入寺逢逺公頓覺塵慮屏遂作蓮社遊把酒酹龍井萬生各有態得意還自領此樂殊未極落日倒林影明朝下山去笑別風篁嶺

夜歸

歸杖下山遲喚舟尋渡口霧黒迷逺近篙子不停手湖空菇蒲響脈脈水光走吾廬傍漁燈髣髴認髙柳到家及初更呼童買鄰酒酒酣詩興發明月入窗牖出門看月明中天垂北斗

憶春三首

斷畦零落薺花明雨過平湖水漸生坐久忽思春去逺緑陰濃淡隱啼鶯

晴林紫筍出泥肥又見靑梅似彈垂慚愧閒門無一事光陰換得幾聨詩

岸柳分陰合小橋杖藜徐步認鳴蜩山雞來往渾馴熟啄盡闌邊半夏苖

自詠

四友亡來懶結交芥舟只合置堂坳靑溪防易知誰識白首探尙解嘲小景畫成時展玩新詩吟得自推敲閉門不道春將晚驚見殘紅褪杏梢

吳中太伯廟

茫茫天地裏元气是貞魂至徳推三讓無稱見獨尊古今時自變屍祝禮常存再拜鑪煙晚長歌出廟門

栽孤松爲九華山鐘道士作

九華何崔嵬融結本眞宰神器之所鐘云物足瀟灑挺挺秦大夫獨立而不攺旣出眾木羣豈爲陽待初疑凍蛟掉禿尾忽若山靈張偃蓋又如鶴歸來視城郭悵別人間動千載楚南靈椿浪得名茫茫天壤知何在流精貫浹骨欲飛風雨或致雷公怪林林紅紫索價髙幄錦圍春鬭光彩憐君令色不隨時空負才名成感慨畱向靑山閱古今爲問桑田幾滄海

覓句

覓句不覺晚自吟還自酬因耽五字苦輕惹一生愁水落洲渚出天虛日月浮空持百年意不語對馴鷗

靖傳董髙士寄百花詩集

雕元气萃芳叢未覺唐人詠物工木客聽吟驚夜月花神無語泣春風碧雲影斷遊心處防筆香生得句中見說艸門巷靜年事業有誰同

月蝕三首

夜半蝦防蝕月光眾星各自吐毫芒可憐兒女猶知畏擊瓦敲磚閙下方

口誦黃庭內外篇堦前再拜鑪煙丹心旣切天應鑑不見還光不敢眠

喜見還光漸漸盈紫微遙想泰階平癡防小伎何堪慮不減乾坤萬古明

閒居重九

零露綴白曉艸根光離離扶笻步前庭自覺與世遺我本事耘耔肯爲好爵縻秋風淒以厲九日忽及玆手把東籬菊口誦淵明詩南山秪南山彼此俱一時俛仰成古今況隔千載期悠悠大方中精气暫聚之君逺我徒思我思君豈知終然任天運君言不吾欺

積雪

凍雲晴已散蒙密聚觚稜寒日照不化晚風吹更凝空光映書幌勁气逼吟燈最愛南山寺浮屠白五層

鷺雛

頂絲未長雪毰毸第一橋邊買得來已覺今朝籠不住見人側腦卻相猜

除夕

白日無停光嵗蛇行赴壑出門眺夕景慨念今非昨舊俗照庭燎餘輝散城郭貧家閉門坐富家自張樂貧富不相侔造物竟何托貧家無忌諱但被愁苦縛富家气焰髙舉止動成錯山人無一事塊坐甘寂寞靑山繞屋頭梅花滿籬落豈無樽中酒可以自斟酌醉臥北窗下此意甚不惡明朝望春來尋詩上江閣

和王琴川見寄韻

結茅我住西湖濵聞君海內詩有神遂懷昔日謫仙人大笑愚下如沙塵筆驅物色驟回薄隱約松聲轉萬壑壯心忽覺秋气索抱琴莫負林泉約猶勝讐書天祿閣令威本是遼城鶴

喜陳子振至二首

兩三年不見詩仙白日追思夜廢眠及至相逢無一事桂花狼籍石池邊

憶昔接歡詩酒裏恨君容易上歸船別來若問吟多少潦倒情懷不似前

挽葛秀才二首

半生門不出居市似居山自負詩書力肯低塵土顏夢回蝴蝶化原冷鶺鴒閒曉雨飛丹旐思君不可攀桑梓雕零盡耆儒獨數君天邊不獻賦地下忽修文恨接笑言晚還悲生死分奠芻空有淚歸灑嶺頭云

吟雪二首

桑戶弦歌冷似冰子輿今日更無人莫嫌林下多牢落檐外欹斜一樹春

四山削玉水無波冷坐孤吟意多未必朱門知此味紅鑪畫閣正笙歌

野步

野色畫難染杖藜春水邊新煙楡木火遲日杏花天村酒傾壺濁溪魚入膾鮮人生行處樂莫負杖頭錢

春感書事

升平日日事繁華惟恨人生自有涯破曉簾櫳喧燕子新晴巷陌賣桃花酒中賢聖客常滿樂按宮商字不差只有東風舊時柳依前飛絮滿鄰家

辧眞幻

葉公駭眞龍裴旻畏眞虎舉世不識眞大僞滋回互天地假我形起滅爲誰故羣幻蔽一眞柰何不知顧我心眞獨存動觸羣幻怒急流多躁聲層巓無坦步疇能逆常期巧琢喪純素取實去其華吾當事斯語

客思

行止皆難定江山信有涯平生不識路垂老始離家人別數聲艣春隨兩防花中原多古意吟詠答年華

渡揚子江

鯨波撼地紀金焦峙中流神奇裂太古挺挺雙剎浮我行值利渉一葉如閒鷗空光明我心毛骨寒颼颼長揖郭景純明朝渡揚州

舟次維揚

數幅蒲帆溯急流南風吹送到揚州封侯拜將人何在日照荒城舊驛樓

洲渡書懷二首

離家時節正條桑船到洲麥已黃見說神州好風景自慚無賦獻明光

一夜長淮浪拍船惡風疾雨不成眠家書寫得無人寄家在錢塘湖水邊

邳州言懷二首

戰骨銷沈水气淸沙邊炮石尙縱橫不知天定安危計虛使生靈死亂兵

昔日旌旗古戍秋將軍曽此覓封侯如今戰地成耕地得見升平任白頭

徐州寫望

舟人云州有三百六十山四時無艸木樊噲墓凡七處莫知孰是

三百六十徐州山骨立天風不受寒樊侯古塜七杯土飛沙野蔓斜陽殘舟人指防向余說側望淹畱寸心切欲酹淸樽弔古祠衮衮長河流不歇

新州道中

風沙渺渺客聨鑣時拂吟鞭慰寂寥車道緑緣酸棗樹野田靑蔓苦苖杜陵老去家何在阮籍愁來气不驕自笑閒人閒未得得閒終合隱漁樵

魯中

逺山忽已近近山忽已逺一山復一山使我情繾綣平野莽無人飛沙垢顏臉如何大暑月旅食備艱險古人亦有言富貴非所願休影不息陰望道未之見曷月予還歸飽食故山莧

東平道中

徵途擾擾風沙黃徵人下馬坐路傍此邦之人重逺客出門問我來何方笑言酬答未及已急呼兒女傾壺漿靑山堂堂日車轉老樹盤陰杜鵑晚引程驛吏莫漫催我有新詩自排遣感君義气眞可憐回首孤城煙逺

望嶽

驅車魯東門遙遙望泰山逺勢儼崇大眞宰司其間稽首致心語我行良已艱親捨白雲下往轍何時還願言克相之造化終無端

汶上卽事

北闗言別柳飛綿記得離家月又圓華發流年身半百黃塵疋馬路三千戍兵自褁餱糧送津吏遙迎傳驛眠一夜南風吹汶水古楡深巷已聞蟬

過沙河

上闕何時到鄕心日夜懸蹇驢車轍路羸馬夕陽天傳驛饑仍逺篙師老不前微茫燈火近沙外有人煙

禦河阻風

篙師飯日午系舟嬰兒灣大風揚巨浪簸蕩天地間怒聲若驅雷猛勢驚移山得失稟定數眞宰炳如丹水宿不及村誰能慘心顏

大徳辛丑五月十六日灤都椶殿朝見謹賦絕句三首

黃道無塵帳殿深集賢引見羽衣人步虛奏徹天顏喜萬嵗聲浮玉座春

殿中錫宴列諸王羽防分班近禦牀特防向前觀妓樂滿身雨露濕天香

淸曉傳宣入殿門簫韶九奏進金樽教坊齊扮羣仙防知是天師朝至尊

開平寓捨

雨陰六月摧驕陽開平客捨白日長官街污泥沒馬股出門忽似河無梁土風不解重魚鳥東鄰西捨惟烹羊山人肺腑蔬筍气對此頗覺神不揚昨日樓頭望逺色海霧不動晨光涼靑山四面拱城闕龍盤虎踞爭翺翔乃見宸京勢宏大囊括造化吞洪荒惟甘槁木臥林壑豈意野服朝明光太平天子崇道徳繪麗琳宇開淸揚列仙縹緲環佩下五里十里聞天香惟皇上帝降百祥煌煌大業垂無疆山人歌詩忽起舞山川艸木騰文章山川悠悠望不極白雲飛去之何方故鄕親捨白雲下悵望山川空斷腸何當振翮附黃鵠萬里天風吹渺茫

灤都寓興

昨夜分明夢到家庭前開徧石橊花龍門不放東風過五月平灤雪滿沙

寄捨弟

鴈起秋云白羇棲只恨仍心知貧易變口信逺難憑憶弟愁荀鶴思蒓老季鷹棲遲一杯酒不語對靑燈

黒山

造黒山頭下馬馬力疲大野無行客僕夫愁渇饑艸根積霜露月照光離離王孫喜我至邀我入氊帷琵琶左右動勸我金屈巵此中風俗淳頗似上古時顧慚丘壑姿心迹與世遺際此聖明代歷覽山水奇不學古行役空傷木蘭詩

爲楊簡齋題空蒙圖

西湖天下奇回薄太古色春風散花柳元气蕩空碧淡然存天眞豈爲歌舞惑我家本住湖水邊筆牀茶竈依漁船振衣一別五千里爲君展捲心茫然欲問吾廬在何處但見老木浮寒煙吾廬不可尋山川不可越人生行止防有時長嘯堦前望明月

開平卽事

土風渾似古民物自熙熙釀酒收駞乳裁裘聚鼠皮夏寒綿挾舊路滑馬行遲家在千山外思歸未有期

得家信

舊業今安不天涯我索居闗山萬里使鴻雁幾行書蟻夢秋光薄蟬吟暑气餘三髙祠下水空憶釣鱸魚

灤都旅夜二首

不語登髙樓裴回日將夕涼風吹秋來萬葉謝深碧悠悠念逺道坐見山月出下聽城郭中歌笑雜啼泣物理不可窮令人長太息

黃鵠垂兩翼徒懷四海心遊子中夜起攬衣步前庭蕭條行天云慘淡西風砧客愁結肺腑气咽不能吟不吟亦不寐歷歷寒更深

爲疇齋張府卿作樵雲圖

喧寂本異軌乃知靜者心淸晨整芒屩斧斤入山林擔挑煙霞气出沒窮幽深終南太華長入眼蕭蕭不斷松濤響靜觀天地生化機抱膝無言坐成晚昔日防稽朱買臣汲汲行吟背負薪輕將富貴博幽意野風吹老靑山春碧桃花底煙光應見仙人著碁處時淸不用歌紫芝獨自穿雲下山去

龍門道中

八月龍門路冰霜水不波艸枯行地鼠風冷過天鵝棧道行車少人家閉戶多殷勤防羸馬夜宿趂雕窩【驛名】

李陵臺懷古

在昔李將軍提師奮威武步卒五千人縱橫盡貔虎謀猷始欲成管敢摧一語漢恩旣未報肝膽日益苦豈知萬里外骨肉膏艸莽昭帝固任賢義斷難復取登臺望漢地山川眇如許北風吹不消恨入臺下土我行靑山下矯首一懷古復笑秦家城彎環列遺堵惟有山上云淒迷送秋雨

經懷來縣

策馬懷來縣明朝始秋節遙看東五臺三峯兩峯雪大野人煙稀穹廬白明滅寒風恐牛馬狐兔號古穴故山丹桂開念此惜發

寓金臺

黃姑庵裏曉鐘聲金水河邊落日情幾許客愁禁不得數莖白髮漸分明

得捨弟書

木葉蕭蕭下玉闗書來爲問幾時還窗前丹桂知無恙湖上白鷗應自閒向氏不勞愁聽笛龎公終是憶居山南中故老如相問莫道如今鬢欲斑

寓金臺畫西湖空蒙圖

吳雲飛燕山舒捲在所得西湖不在眼客子气蕭瑟幾夕憑夢歸月暗失阡陌豈若隨天遊疇能縮地脈今朝好晴景木落窗影白潑墨水雲翻幻出空蒙色頓失羇旅愁萬里如不隔何當歸江南展卷畫江北

金臺文廟石鼓

獵碣鐫功事惘然摩娑壊石臥寒煙昌黎已道文殘缺又較昌黎五百年

中秋【並序】

大徳辛丑秋令正中客居金臺崇眞道館追思良夜能亡慨然於時逺山亭秋長煙薄晚月行天而流景風散野以傳聲偶賦雜言奉呈松軒太監

憶得去年八月十五正黃昏東方擁出黃金盆湖光凝露滴空翠柳陰疎處羅淸樽恬然數子文字飲六橋溟涬牽林影一聲何處雄鷄鳴月輪已到棲霞嶺共言人世似川流有詩有酒須相酬朋吟醉臥忘爾汝气吞十里菇蒲秋今年中秋去年月卻向燕山照城闕素華摩蕩長庚精萬里淸光元不別翻憶西湖看月時飛蓬聚散眞難期欲將心事寄歸夢岐路迢迢雲間之雲間之歸夢杳目斷神馳山髙月小興來一夜不成眠還聽雞聲催白曉

客中長至日偶成

記得去年長至日故園梅蘂正含煙鄰家聚飲分冬酒稚子來需拜節錢已覺鄕愁添繡綫還從雲气卜丰年思歸不爲荒三徑九陌黃塵懶著鞭

霞外詩集卷三

欽定四庫全書

霞外詩集卷四

元馬臻撰大徳辛丑冬內醮禮成天師眞人親奉上防祈雪繼沐感通謹賦七言律詩稱賀二首

金殿深沈曉仗寒鼓鐘三奏列仙班祥開寶墠風洽道在淸朝白日閒七禦瑞光浮帝座兩宮和气藹天顏殷勤三獻封人祝五色云生萬嵗山

又

醮罷龍樓異渥新煌煌印劍嗣金眞綸音錫命期三日奏牘傳誠走百神云葉尙籠中夜月雪花已散萬方春太平有象乾坤大一片丹心拱北辰

白雲歌贈友人別

白雲何處來皛皛揚長空捲舒合變化倏忽周西東出岫旣無心敢望成霖功遂令淪落姿飄泊隨天風我身如雲亦無據五千里外君相遇殷勤不盡別時情又把離杯送君去送君去君早歸我亦思家心力違只恐著破慈母手中衣歌白雲云自飛

久客

白露變楡柳滿城砧杵催故園經嵗別遊子幾時回且盡山公酒難將驛使梅秋聲不可聽永夜獨徘徊

寄家書

輕別西湖十里山別時慈母勸加餐可憐寄得家書去不道艱難只道安

易水懷古

嚴霜薄廣野天寒易水潯遊情念古昔指物傷流陰荊卿感至徳捐已重君臨饑夕風蕭蕭慷慨成悲吟依依別故里道路多嶇嵚神勇正色厲客气難頽侵武陽斗筲器觳觫喙如瘖彊秦福尙綏誰使傳鳴琴良籌竟不進匕首將何任扶光朗中愫天道幽難諶哀哉九原下空負田樊心

客夜不寐偶成短句十首用渭北春天樹江東日云爲韻

丈夫愼出處功成乃身退古人夫如何八十釣淸渭四時循化機萬物隨動息眾星紛熒熒天運齊拱北縞素制野服誤染京華塵舊業在何處梅花江上春男兒不得志壯心惜䢐年長空起雕鶚目送入寥天布衾生淒寒夜夜夢歸去心恐秋風深摧殘紫荊樹吟苦不成寐寒窗凝夜釭千古誰知心遙遙賈長江此身如斷蓬飄蕭隨北風錢塘一望地家住西湖東客慮千萬端長吁愁不出誰能事低眉揮杯送白日幾欲膏吾車老眼不識路弟妹今何之蕭蕭齒髮昨日家書至慰我久離羣遊子眼欲斷日日望白雲

渡灤河

疎疎逺雨霽艸色淩天光融云馳疾影倦客摧中腸牛車防黒水回折如探湯四顧何蕭條落日心徬徨豈無親與朋晤嘆天一方物色可憐人悠揚動微芳題詩道逺意此意何能忘

昔聞

昔聞行役苦今日客殊方窗影燈岑寂雞聲夢渺茫僕奴忘禮數親友轉參商欲寄平安字天寒煙水長

旅興

客中白日送淸樽燈下裁書眼漸昏南浦一年云隔夢西風萬里月當門酥凝癭椀茶膏熟火慢筠籠楮被溫未覺情懷殊冷落終身衣食是皇恩

早春聞笛

萬里南州客離家又一年春回苜蓿地笛怨鷓鴣天趂日裁烏帽防人賣馬韉歸心憂賦役負郭幸無田

都下初春

茶樓酒館照晨光京邑舟車防萬方驛路艸生春報信禦河冰散客遙裝靑山有夢慈親老白髮無私世事忙想得故園殘雪後梅花開徧讀書堂

書龔彥釗畫舜二妃圖後

伊大舜之鰥下兮玉蘊櫝而藏諸堯側陋以巽位兮師錫帝而曰兪試諸難而孝恭兮惟懋嘉績降二女於潙汭兮乃嬪於虞繇治家以及區宇兮始克觀於婦道咨百辟而設居方兮胡陟南而云䢐恐夙夜之弗逮兮服盛徳而靡失何昊天之不弔兮灑泣涕而漣如委重華而莫余申兮寧逐湘流之浩渺阽天命而隕厥躬兮疇能撫事而踟躕悲湘筠以淒風雨兮膠淚漬而莫除蕩恨骨而誰爲依兮空馳靈於故都昔四嶽以明頑嚚昏傲兮猶烝烝而善治君今𨿽死而無憾兮生厥父而厥夫懷哉若人而不復見兮終混輿而罔極孰謂九京而不可作兮美彥釗之爲圖爾有斯謀斯猷兮亦孔昭於永世我歌旣成曷從而弔之兮望雲气於蒼梧

回南二首

家在錢塘江上春京華投老獨漂零玉泉山外雪猶白金水河邊柳又靑帽底流塵春冉冉花間行李發星星分明記得經遊處一路吟詩寫驛亭

又

回望京城在九霄西山晴暖雪才消人行短艸春容與馬拂香塵柳動搖老鶴心情終憶海浮雲富貴謾題橋尙憐歸去身彊健歷歷松風寄一瓢

舟次楊村

前望同舟逺不分打頭風急禦河渾蹇驢無力牽船纜行到楊村日已昏

江陵卽事

孤舟分破緑漣漪風滿蒲帆力半欹萬里客情空感慨一年春事又差池鴛鴦引子窺魚网楊柳飛花入酒巵南阮歸來渾似舊錦囊添得幾篇詩

髙唐晚泊

夾馬營邊晚系舟遙看水接汴河流淡紅消盡斜陽影髙樹乳鴉生古愁

渡禦河用少陵日轉東方白風來北斗昏爲韻

禦河出天津浩浩流水急質哉鼓兒船一站過三日歸心空如馳布帆風力軟曲肱倚篷窗艸防繞船轉維舟縱晚眺艸色浮春空廣野無阡陌欲往忘西東行行計故里未覺道路長緬懷燕耆舊卻在天一方舟車載名利動越萬里隔詎識中言若辱乃大白聖君執大象萬方文軌同請看金臺髙英賢盡趨風沙柳如舊識沙鷗休見猜昔從東風去今逐東風來驚雷過急雨夜色如發墨夢經西津渡覺在大江北古驛燈影薄風定沙不走數問夜何其天空月在斗大塊佚我老故園松菊存湖山無變質吟詠足晨昏

舟人婦

眉黛攢愁鬢欲皤系舟瓢水飯驢騾綺羅只解裝歌妓看得悲歡不較多

汶上

芳艸已碧色駐帆聊解顏柳花經汶水雲气入梁山短褐行人老長途古木閒故園饒筍蕨喜得及春還

淸河舟中二首

長淮渺渺接風沙桑柘岡頭四五家自古利名爭不盡潮生潮落自年華

嵗旱沙田久廢鉏蕭條民屋盡桑樞生來不識繁華事菇米黃虀亦自娯

歌風臺懷古

西郊蛇斷此登臺千古風雲入壯懷海濶波濤吞楚越秋髙鷹隼掠江淮倚天劍化人何在揭日碑殘土半埋空恨英雄畱不得咸原煙艸正枯荄

圯橋

昔人已伴赤松遊橋下惟存漢水流一卷素書何處在數峯煙雨是邳州

呂梁洪

萬里長風送短篷亂流初下呂梁洪篙師防過鋒鋩石一片歡聲落日中

泗上

泗水東流逆棹遲逺看春色眼先迷防花影直日亭午雞在茶商船上啼

維揚寫望

東風吹盡馬頭塵空對今人憶古人不見劉安雲裏過雨昬二十四橋春

途中寒食

行裝迢遞轉孤城一路閒吟緩客程潑火雨晴錫粥冷落花風暖筍輿輕感時已悟荘生夢遺俗空懷介子情只有啼鵑解人意平蕪漠漠兩三聲

洲渡驛舍

晚日依依照驛亭悔將年鬢逐飛塵魯連不是思浮海桀溺從來惡問津楚漢江聲千里接荊吳山色四時新詩人到處便懷古腸斷洲楊柳春

楊子江寫望

古渡風初急孤舟似浴鳬山形開混沌江勢拍虛無落日金焦寺長煙楚漢區乾坤盡詩景何事泣楊朱

過京口

自慙爲客久理棹及春還醉別西津渡吟經北固山業思靑笠底詩在緑陰間不及滄江上沙鷗盡日閒

客懷

楊柳窺煙色漸深亂花經眼又成塵半醒半醉看浮世無子無孫任此身春盡歸鴻成序少日斜行客轉頭頻中年未遂躬耕計憔悴山陽笛里人

吳中

故鄕別久語言訛喜聽吳音入棹歌萬里歸來心未穩夜防猶夢過闗河

贈顚上人

越僧號顚叟逺自鑑湖來攜詩扣我門一見心顏開自說蚤行腳見佛向五臺倜儻了不羇談笑無塵埃乃知顚非顚俗眼徒見咍達士心地空明明本無猜詩成作回向此道何悠哉春風亦浩蕩飛花下蒼苔

自適

人心如跳丸怒風號萬竅狙公易朝取捨本同調我心用苦拙綿綿抱獨照結廬逼湖水可以足吟嘯寵辱不復知風來水禽叫

奉簡張仲美

山川散淑气灑灑揚芳塵眷言沂詠樂薄遊及玆晨晨出還歸乃聞來故人新詩發麗藻敍此平生親憶昔別故人轉燭餘十春萍蓬各異勢良覿遂無因借問今行役幾日航江津鑑湖波不攺賀監誰爲鄰嵗月何奄忽事往情難陳相逢且慰意庶復全其眞

題鼠圖

女臂貍頭不自奇桑虞翦棘化偸兒飽他鼠腹能多少幸是癡貓未得知

詩思

本與名言絕乾坤鐘气淸靜中收拾得閒裏琢磨成美刺明時化幽微索至精不曽親悟入似隔萬重城

西湖晚思

日落湖水黒眾山生逺塵船回載酒客樓倚獨吟人老態多思舊時情只貴新籬邊古梅樹開謝幾年春

送詩僧俊傑庵遊越

曽共山中聽杜鵑巾瓶還問剡溪船三生石上三更月早晚重來話極

拜墓

一別松楸又一年歸來拜掃一茫然老烏下竹窺盤飣稚子攀松掛紙錢心斷野花春色裏愁生杜宇夕陽邊東風不管流年事只向西湖送管弦

安居

午睡覺來晚倚防看水流柳花終日過荷葉向人浮掃地山當戶焚香書滿樓此心無愧怍吾道轉悠悠

野外

野外蕭條景更佳牧童將犢臥晴沙白鷗長繞分魚市紅杏深藏賣酒家倦向客程添懊惱老看春色厭紛嘩田翁也學靑門隱料理荒畦自種

和曹梅南見寄詩韻二首

毎憶仙人蔡少霞幾畨同防稚川家春光正好無閒日又負西園一度花

閉戶誰能艸太老來慵懶尙依然麻衣道者如相問休道錢郎骨未仙

送仇仁近之溧陽教授

我昔萬里遊轉覺山水好歸來桑梓間凝情向故老自從識君三十春交淡如水情相親愛君長才淩鮑謝和光接物同常人人生防晤眞難據君又之官溧陽去溧陽地勝名士多道在弦歌閒適處春江漠漠春帆開柳花風起如塵埃只恐文星畱不住玉堂金馬待君來待君來請看天上黃金臺

哭巖翁龔處士二首

平生師友最相知拄杖過眉白髮垂老大英心尙隱淒涼伯道死無兒驊驑絕筆堪成恨翰墨堆牀付與誰掛席歸來還慟哭可憐不得挽靈輀

耆儒行輩盡凋零每對先生憶古人亹亹笑談驚座席昂昂標格動星辰九原何憾遺編富孤女無依舊業貧今日隴頭誰志石野花芳艸一年春

葛嶺言懷

湖上繁華已隔塵樓臺遺址野田春蘇堤飛絮無多柳洛社工詩有幾人白石取殘山粲粲黃金銷盡水粼粼葛公丹井依然在換卻西邊舊日鄰

和閒居韻

萬物隨生化簞瓢任屢空短長荘說劍得失楚亡弓機盡心如醉言忘耳似聾已知身是幻休負百年中

寄升元陳渭叟

白薴衣裳烏角巾升元觀裏寄閒身自離別業行經嵗每得新詩說向人一室圖書朝防客滿山星月夜朝眞可憐種杏仙翁去孤負湧金池上春

墨竹

墨光浮潤拂新梢尙憶淸風繞鋭毫安得滿林生練實鳳巢丹穴正嗷嗷

傷曹梅南

忍君淒斷鼓盆歌便欲相從隱薜蘿仕路久忘貧自樂好山未買事多磨院房求寄閒家具風雨驚飛舊壁梭一曲陽春人不見隴頭消息竟如何

艸春

風雨縈寒入春倚防還動去年情淺流科斗已生腳喬木鶬鶊初有聲南畝歸耕無業在北窗髙臥喜心淸樗蒲一局從兒戲已悟人間寵辱驚

寄苕溪沈玉湖

寶溪春晚柳花飛記得停橈送別時短髮霜侵難信藥壯心灰盡未忘詩吳山佳麗全非舊洛社風淸尙有誰何日相過一樽酒西窗夜雨話襟期

題姚安仁南陌防春圖

杖藜徐步趂晴光岸艸無名亦自芳桃李不知何處問靑蔬拾得已盈筐

忽憶

忽憶行年五十五擾擾得失枯人腸金魚緑酒我須換蒼狗白衣誰可量瘦梅喜浸古罍盎老態怕著新衣裳親朋相別萬里外一字不到三年彊

題鄧蓀壁所藏龔處士畫馬捲

金釘繩短駐霜蹄曽見先生手畫時精凝繭香回緊爽气隨神變發權奇華軒欲試丹靑動絕筆無傳造化私今日有誰偏愛惜鄧公馬癖幾人知

雪夜

風急云彤結晝陰水邊樓迥懶登臨老夫覓句愁人別稚子開門喜雪深漁火依稀明逺渡寒鴉撩亂集空林江山一片模糊白誰識孤鴻萬里心

葛元白年登七袠寄詩寓意就韻以和

士得佳名盡不虛曽提健筆賦閒居經行國裏當扶杖豈向槎頭謾釣魚昔日家聲疑夢寐壯年交友盡稀疏讀書兩眼猶如月白首長懷董仲舒

挽安人丘氏

慣承甘防足優遊八十慈親雪滿頭混沌鑿開眞不變摩耶化去佛難畱梁空落月萱堂曉香轉孤燈繐帳秋惟有鄰家心緒切倚門人老正闗愁

謾成

暖催花雨濕行塵脈脈憑軒欲損神閒憶少年如昨日只疑樂事是前身黃鸝紫燕春仍好剰水殘山物自新可惜白鷗波浩蕩扁舟老卻釣魚人

永嘉包氏子孝感詩

昔別風塵際驅馳三十春存亡違故里涕淚泣髙旻棄置靑雲志間闗白髮親及泉悲厚地錫類有斯人就織從無婦揮金竟贖身生還休陟屺孝感實通神轉覺乾坤大難酬造化仁楠川耆舊在爲爾一酸辛

挽葛元白二首

年登七十鬢絲垂才別經旬病忽危死隔異途悲範式奏終流水失鐘期已無湖上重來日猶有牀頭未和詩妻逸子賢人事盡難教竹杖化龍遲

老來多感病孱顏不擬先生去不還酒約詩人時共飲門嫌俗客晝常闗傷心池畔新移菊瘞骨湖西舊買山牢落西風吹別淚楓林赤葉正斕斑

春老言情

野薔薇開花欲盡官蝦蟆叫春無多人生萬事聊復爾有句不禁芳艸何

偶成

谷雨聲連四月初閉門甔石久無儲貧憐杜甫常賖酒老愛邊韶懶讀書鄕裏小兒相爾汝檐楹乳雀自親疎生生化化皆春意誰羨簞瓢樂有餘

和友人春雨詩韻

物換山仍在春歸鬢亦華詩來慚馬異金盡誤劉又林色花如綺檐聲雨似麻世情忘已久投分老煙霞

山行有感

此聲欲發又還吞壯志消磨入瘦藤山北山南松色裏一年彊半送親朋

經山寺有懷故友

浮雲春色眼前生萬事傷心布谷聲薊子休慙尙白屈平常愧濁難淸鶯花世界經飄泊湖海襟期失老成山寺無人晚歸去詩牌忍見舊題名

漁父歌

老翁家住西湖邊自從學釣四十年瓦甌酒醒炊未熟白日過午常髙眠昨朝老婦丁寧泣銛鉤須利不須直得魚賣錢及早歸鄕吏打門徵斂急嗚呼吳松笠澤秋水多筆牀茶竈今如何

傷廢塜

春風習習吹花木千山萬山一齊緑日午諸村社鼓喧田家小兒健如犢閒來徒步上前岡累累古塜相攢簇荷鋤老叟向我言元是前朝貴人族貴人在時勢絕倫後擁前遮來繡轂並吞鄰土孰敢嗔回山轉水開林麓相連崗幹成一丘斸斷雲根埋寶玉大書功徳紀丰碑直向山前起華屋子孫擬作千年計盡是老夫親拭目星移物換水東流泉下知誰伴幽獨翁仲雙雙賣與人畱得三竿兩竿竹寒食不見紙錢飛只有啼鵑替人哭又說東家來卜地役夫日夜喧山谷天理蒼茫不可知後車須看前車覆

浙江晚眺

昔年吳越事並吞畱得靑山只斷魂落日正明漁浦渡歸鴉遙防範家村雲分雨腳回沙漵帆趂潮頭出海門欲問淒涼千古意鴟夷何處有兒孫

閒思二首

累石誅茅一徑開自移花木向陽栽春來可是多陰雨漬得棋枰上緑苔

困來收起讀殘書閒坐蕭齋一事無學圃慣知花木性莫教蘭蕙雜防蕪

西軒夕望

鄭公粉繪久寂寞山水佳气誰爲傳閒雲無心底不定凍鴈失序空相憐獨畱雙塔樹倒景尙憶髙堂祠昔賢寒煙蔓艸亦自好未須歌鼓污天然

解嘲

與奪紛嘩事事虛此身天地一籧廬避名秪畏人心險存道元非世法疎甑裏塵生徒好客牀頭金盡謾耽書秋聲又入窗前竹除卻髙眠總不如

涼夜獨吟

竹風吹獨夜危坐破愁生嵗月此身老路岐何日平行雲攙月過戍鼓雜鐘鳴多少心中事苦吟吟不成

天師眞人畫小景捲

溪煙蒙靑林秋色灑天地歸舟何人斯傑閣吐茫昧泄云展白練絕巘立蒼翠眞人心虛無發頴抉元气淋漓一尺楮回薄萬里意嘗聞郭忠恕刻畫破精粹豈若法自然澹乎似無味六丁愼呵護恐有風雷至

短景

短景移林影田家得暫依病牛防日睡枯葉帶霜飛坦蕩天公意淒涼客子衣窮通應有定未必計全非

霞外詩集卷四

欽定四庫全書

霞外詩集卷五

元馬臻撰述懷五十韻

昔際承平久生涯足可憐過庭猶昨日騎竹想當年書劍辛勤歷輕肥少壯便浪遊春富貴醉舞月嬋娟候轉芳華歇時移斗柄偏狂歌傷徳鳳再拜聽啼鵑敢議乾綱墜難支國步顚安危誰可料否泰理相連義士含孤憤謀臣誤大權少微潛在野太史泣占天不起嚴陵釣空懷範蠡船乘軒猶寵鶴治國昧烹鮮朽木終摧折微軀忍棄捐天兵威武奮皇澤至仁宣豈意波濤怗還容骨肉全萬方蘇雨露四海戢戈鋋倦鳥思喬木窮魚守故淵甑塵貧似範晝睡懶如邊逸翮淹髙翥羸驂恥後鞭夢疑隍鹿在機息海鷗眠喪亂頭顱攺蕭條節序遷行將蠡測海坐待地流泉獻璞悲和泣辭金憶震賢世途從汨汨王道本平平東魯衣冠盛中原禮樂專逺塵山出沒大野轍盤旋砧響千門急蟾光幾度圓窺斑嗟隠豹顧影笑饑鸇古水縈長帶晴雲擘亂綿弓亡元在楚臺迥亦趍燕羽服陪瑤殿天廚錫綺筵域中知道大物外愧身先歸意驚張詠離居老鄭防風行猶有待嵗晚薄言還城郭人依舊湖山景自妍艤舟臨斷港散防陟層巓苑廢移山鬼祠荒謁水仙壞梁殘白蟻舊物失靑氊落景連村雨薰風一樹蟬野茶伸雀舌林蕨竪兒拳掛劍防新塜懷人嘆川計疎生坎道直受迍邅穴冷拖腸鼠槎依縮項鯿愁防休嚇食饞犬誤垂涎業在詩三百沽從斗十千舉觴欺大白隠幾味重涙盡山陽篴耕無杜曲田苦吟期自放脫槁怕人傳虎變愚難測藏我獨然梅花開又落誰復繼殘編

贈王可受

天上白日苦易傾湖外靑山色長好臥沙禿栁回古春劍脊菖蒲瘦如艸大船十丈騰五章絲管嘈嘈故相惱誰於此理得其全人間久欠眉山老淮陰才子心好奇忽地入門喜絕倒濕雲吹雨紙上飛急觴一舉開懷抱看君學業須立成肋力慚余向枯槁靜吟不作西子妍粉白黛黒盡一掃更待秋風入杖藜與爾西山事幽討

奉酬泰軒蔣明府惠詩集

六義陳國風篇章著三百齊梁變浮靡雅道日崩迫大歷拯頽波雄鳴破昏惑有如赤水珠妙在心自得泰軒儒門老赤手探月窟折得芳桂枝月姊不敢惜吞香入肺腑出語固超特夜久虛室靜淡澹月光白一讀回古心再讀動精魄乃知天地間元气運不息髙松挺節操眾卉失顏色小子愧學詩應當取其則

遊淇緑園

久雨今日晴芳意亦可悅前川有名園杖防信步屧主人雅好事髙興乃激越長源遡淇水規矩隨曲折開軒逺色至平挹山數疊酌我以金罍餐我以玉屑森爽空光流左右萬竹列凜若隱君子錯磨嵗寒節所以賢達人篤靜以修業沂詠且及時春風未鶗鴂興來輒自至興盡卽言別相送過河橋靑天有明月

題棲碧園

靑山多逸士住處絕囂塵不是人間世桃花流水春晴嵐凝戶牖空翠撲松筠卻憶騎鯨客忘言意更眞因話金陀遺編奉呈復齋嶽仙尉就敍別懷

宋家王气久凋零姦檜元來黨彗星陷得忠良寃漬骨路人空唾牧牛亭

一簣功成觸禍根忠名還與此山存寺田廢盡誰能復武穆王家六代孫

王孫徳業是眞儒楚楚衣冠六十餘漸覺令人不好武傳家惟只用詩書

相逢傾蓋卽相知醮罷星壇秪說詩今日河橋還愴別柳花飛雪未多時

雙鶴吟寄友人

依依兩白鶴嵗久住靑田一鶴垂兩翅飲啄沙汀煙一鶴展長翮防防自衝天思之不可見獨立秋風前有時月夜羣動息孤唳一聲山水碧凝眸側頸復裴回影落空林風露濕故人獨抱經濟才淵珠炯炯光難埋江南地暖梅花開折花待君君不來梅花嵗嵗開又落空向梅邊詠雙鶴

春日幽居和韻二首

吟多頭已白望極與偏長人靜坐臨水蝶髙飛過墻疎簾通艸色急雨減花香幾畝山田在歸耕憶汶陽閒門芳艸徧長日付文楸琴潤迎梅雨衣單近麥秋一春添藥債兩眼只詩愁更欲拈書賣湖邊買釣舟

鷺

水風吹冷逼菇蒲藕葉欹斜一半枯玉立鷺鷥渾不動滿身煙雨看西湖

飲饑交友

何處坐愁思西風吹客塵酒餘離岸艣秋老倚樓人言道無知已苦吟空役神還歌三疊意慘淡別交親

送鄧蓀壁回師壇

紫府仙人玉練容偶隨笙鶴下天風一千餘里梅花外二十四巖江水東贈別篇章今日賦論文樽酒幾時同不知三疊琴心裏早晚誰先上道功

和張伯雨見寄懷友詩韻

古道向淪沒世逺懷羲軒衰梧鳳難止惡木陰易繁況玆雨露濡何以杜本根眾鳥欣所托日爭奪喧喧卑令人瘦曠達寄琴樽士有張伯雨壯嵗髙誼惇豈無靑雲交秋風過閒門好古旣不泯汲汲資討論幸有茅檐下冬日可負暄所以陶元亮欲辯已忘言

送蔣月屋歸富春【並序】

富春才士蔣月屋於大徳癸卯冬始予識面一語合道如平生親予愛其學贍而不矜處和而節禮故日與靑衿之徒誨而不倦凡寄予數詩皆深入唐人之室讀之使人擊節欣嘆今詩家行輩中不可多得江空嵗晚掉頭言歸則世故可知矣輒成律詩二首以罄別懷回雁春吳寄書可待

相見卽傾蓋生涯同苦吟時情不好古雅道少知音木落年華晚帆懸雪意深男兒無別淚此日亦沾襟論交不易得此別轉難忘模楷存前古篇章逼盛唐早梅欹嶺白寒日照江黃家近嚴陵瀨垂鉤莫謾忙

至節卽事【並序】

癸酉嵗長至節效王建體偶成絕句十首予年始二十卽一時之事寓一時之意故淪落不復收今於故篋中得其舊槁靑燈三復如對故人樂天云欲畱年少待富貴富貴不來年少去乃知年少承平之樂誠不易逢三十餘年恍一夢寐吁予老矣滿簪華發投迹空林情之所來不覺涕下故錄於卷末以重感慨云

觀臺云物已書黃預卜年丰喜倍常萬姓只知行樂處更無餘事可思量

天街曉色瑞煙濃名紙相傳盡賀冬繡幙家家渾不捲呼盧笑語自從容

閒看來往坐多時雨灑香塵土濕微珠翠壓頭行不穩嬌羞兒女把人衣

照席銀山處處同綺羅人坐畫堂中笙簫未動初筵秩先命歌兒勸冒風

昨夜梅花已報春地瓶移插更精神酒酣纎手爭來折鸚鵡回頭不敢嗔

已有紗籠照舞兒喧喧鼓自相隨誰家院落來呼喚門外天明也不知

簾旌疊疊繡鮫綃遮護香風不放消卻恐酒防先睡去預教小玉問來朝

新詞聽徹思徘徊侍女擎羮下筯遲紅燭有花心暗喜流蘇雙掛玉梅枝

店捨喧嘩徹夜開熒煌燈火映樓臺歡遊未曉不歸去早有元宵气象來

乾天行健復初陽宮綫還添化日長報答升平將一念家家人靜爇鑪香

追別詩友

送客歸來益自驚飄零又覺嵗華新瑤琴弦絕知音在紙帳燈昏得夢頻江上有家皆舊業門前無路不通津詩人漸漸東西去誰爲梅花報答春

贈梓山桑醫士三首

上下膏肓二豎欺煙霞痼疾我難醫曽聞適口非良藥劉氏從教未得知

扁鵲秦和久不聞桑君百世有神孫囊中羞澀胸中富藥劵如山總不論

臨淄古有淳於意苕水今傳桑梓山已見髙名藏不得長畱詩卷在人間

冬日閒居

世事於人喜漸稀交遊惟寄隱居詩旋營暖閣延閒客自斫寒蘆葺破籬心懶尙餘詩骨健年髙常被鬢毛欺悠悠此意誰知得萬里天風雁過時

題節婦崔氏傳後

貞婦抱節操彼蒼何降割志士懷孤忠豈謂靈均奪良人一已逝大力難回斡依依撫耄稚終作守義活姑死復厚送兒成固超達萬古如明月光彩不可掇詩罷神亦驚落日湘江闊

鷺鷥

羽毛疑積雪久立小溪傍只見身不動豈知心更忙眼迷寒藻色夢結白蘋香應恨魚難得遙天又夕陽

村中書事四首

桑條漸緑雨晴初二月風光似畫圖茅店酒香招過客籬邊懸出艸葫蘆

餉畱兒女自喧呼指防春禽又引雛村婦相逢還笑問把蠶今嵗是三姑

軋軋繰車艸屋低新篁帶籜出檐齊鶯雛未省逢人避直向路傍花上啼

神旗社鼓簇林煙野老村童滿路喧但得秋成官役少免教兒女賣田園

宜興張公洞

嵌巖奇怪復巑岏云繞香臺奪目寒洞口無人逢果老石頭何代化靈官泥存丹竈千年迹花落淸樽此日歡飲罷沈吟未歸去松陰露滴楮皮冠

送陳渭叟回山居新隱

問君何事遊春城黃塵不礙雙眼明碧桃開盡且歸去新宮正待山卿

春歸曲

平林靜緑生幽芳桃脂杏粉攢蜂房西樓浪客唱別恨屈巵酒暖瑚光百勞畱春春不許愁觜喃喃如寐語翠鴉遊女捲香歸一夜花神老風雨

閒意

落花時節雨防防門掩春風逺市聲生怕閒人談俗事自開芳逕寄幽情團煙野竹侵霄立巢樹馴鳩傍客鳴卻笑西湖鷗與鷺亂眠沙觜見船驚

感懷

山南山北菜花黃又做春風夢一場多少亭臺渾不見欲憑煙鳥問斜陽

送王可受之京【並序】

淮陰王可受奇才髙義志在四方一旦束書來杭故流俗罕交簞瓢自若也且夫大塊賦形所稟則異而分投膠漆者古亦鮮聞僕與可受防面稀而襟誼合遽爾云邁能亡愴然吁聚散有常徒感文通之賦出處努力當懷子美之詩輒成短章少伸別緒車旣膏矣夫復何言

浩浩康衢塵迢迢長安陌疊疊經天云遙遙逺行客之子當盛年詩書滿胸臆培風搏九萬防見生羽翼翻思夙昔情對面成脈脈不是臨行不贈言自是愁多言不得天長水闊無柰何髙拍防幹眾山黒

訪山家不值

雲裏掩雙扉何山采蕨薇苔痕彌坐石竹色犯行衣露蝶一團宿風花四散飛靜中觀物理各自盡天機至大已酉春天師教主大眞人俾予佑聖觀虛白齋髙士謹裁七言律詩一首辭謝

盤空獨鶴下仙壇紙上春風墨未漧駑馬斷無千里志鷦鷯惟羨一枝安靑天蕩蕩恩大白髮悠悠世路難容得閒身老林壑湖西山色倚樓看

雜詠六言五首

堤晚遊人爭渡花密流鶯亂鳴近水亭臺柳色轉山樓觀鐘聲

半村半郭幽隱不羈不束閒身無利無名到念有詩有酒酬春

煙外幽人獨立落日正照平臺野鷺聨翩飛去山云斷續歸來

楚尾吳頭舊夢水邊山際閒情一夜杏園風急等閒吹老鸎聲

野渡緑波芳艸落日靑山杜鵑多少臨岐別恨送君歸去閒眠

地幽

地幽無客過閒居種藥荒園手自鋤湖海故人何處在十年僅得兩回書

聞蟬

短翼含風薄似秋一聲聲帶夕陽愁年年古柳官塘路催得行人白盡頭

涼夜

漸喜親燈火更深獨坐時一庭涼雨歇百種艸虫悲吾道思浮海人心似奕棋昭文琴不鼓何處覓成虧

晴湖

晴湖防檻外坐憶十年遊吟靜得新意人閒生古愁髙煙羣木淡逺水亂山浮幾欲乘流去鄰家有釣舟

爲松瀑黃尊師作溪山疊翠圖

平生固多愚懶墮足棄捐賴有詩畫事與物相磨研恨無鵝溪絹幽意郁不宣秋晚形神淸落筆且周旋尺素混太古象具剖辟先溪山忽重疊浩思浮雲煙樓觀金碧開眾態敷幽妍秋色挾以至髙風生樹巓羣有備一幻孰謂理不然老耳厭喧卑但覺靜所便幸遇古君子締此翰墨緣見山有眞意淵明得其全

九日

把酒且酬重九節龍山防散幾斜曛嘲詩謾憶孫廷尉落帽今無孟府君冉冉黃花從古有寥寥淸事更誰羣髙秋大笑人間世我亦天涯一片雲

水軒秋眺

幽軒駕平湖納納縱秋望目極心自逺頗覺脫塵坱融云積白黒詭怪出萬狀山防日色破川光亂流浪庭桂復憐人稍稍金粟放豈無數日好爲我發淸曠花落有時榮我老無日壯幼逐心境移了識死生妄委順夫如何忍使靈物喪回首送扁舟孤燈照漁唱

飛霜歌

飛霜悴百艸芳蘭亦委柯縱欲努舊力柰此寒風何在昔結花初豈不受春多恥隨桃李場托迹空山阿四時有代謝陽艷忽已過薰蕕苦不辧一體同消磨不如牡丹根密幄相遮羅傷心復傷心傷此飛霜歌

旅夜

自慚身世拙客裏更闗情月樹回涼影秋聲疊夜砧道能忘畏壘酒不破愁城睡薄吟魂冷西風亦屢驚

寄澉川楊如山

吾聞沙丘之馬黃驪牝牡世莫知九方臯去不復有天風吹我滄海邊忽地相逢釣鼇手論文托契輸心胸傾倒金樽斟緑酒登髙望逺古意多百年之樂能幾何男兒屑屑志不展秋霜滿鬢空蹉跎酒酣眼極情未畢笑指靑山歌落日卻憐徐福向蓬丘蒼蒼煙浪無消息明朝掛席我歸來西湖十月梅花開梅花開動詩思思君不待春雁回因之一寄平安字

送徐芝石之饒陽稅使

別袂分吳地之官及楚鄕還聞稅斂薄防見姓名香山晚云侵樹江春燕語檣公餘詩思好風月屬鄱陽

春日獨坐言懷

昔日歡娛憶此身名園歌舞接芳辰蟄雷夜送催花雨香逕春迷鬭艸人合沓樓臺形勢壯風流鶯燕語言新眼前舊物渾狼籍休怪提壺勸客頻

寄題皆山樓

仙人好樓居縹緲半空立吐納萬里秋回合數州碧倚檻足吟嘯四面嵐气入下視塵土中日夜風雨急處士種茶處髣髴白雲濕何時一登臨啜茗坐終日防待飛蓬山淸風生兩腋

桃花

淺碧繁紅又滿枝化工消息本無機艷滋曉露鶯搖落香漬春泥燕掠歸金穀園中芳艸在都觀裏昔人非自從云隔天臺路劉阮如今夢亦稀

閒中書事

不甘老眼坐相欺抄盡窗前近作詩因理舊書傷故友偶經閒事憶前時綺羅香散春風老鼓角聲來夕照遲咫尺靑山歸未得可憐辜負白雲期

送張仲美之黃陂縣令

夫子先流輩之官冰蘗淸吟髙存雅道嵗晏識交情天路飛鳬下津亭候吏迎黃陂嘉政在汛愛入琴聲

春日寄友人

聞道西山春事稠一年能得幾回遊莫教桃李虛開盡凖擬百錢懸杖頭

行春

行春無侶自遲畱汀艸汀花暖更稠馬援近來成矍鑠謝安應合減風流乍驚語燕穿人屋無賴遊絲絆客舟老我光陰忽如此不判樽酒復何求

無營

宇宙春風起無營只閉闗魚龍趍化日猿鶴戀空山去浪溶溶外飛花擾擾間人生謾多事不及嶺雲間

送桐廬徐教諭

詩禮名家積慶余桐江文掾著鞭初不惟鄕裏能稱善轉使兒曹愛讀書芹水春香心自得萱堂日暖喜何如卻憐垂白嚴陵老萬頃煙波學釣魚

題彈琴畫卷

伯牙彈古調沖淡心天倪六馬猶仰秣其眹乃得窺至音存至寂未必鐘期知昭氏在不鼓然後無成虧

世情

世情人事兩蹉跎一夜西風掠燕窠不見襄陽於節度靑山空羨白雲多

雙鳳普福觀瑞芝

云朶絲金疊幾層似聞雙鳳遺瓊根潤浮圃煙霞气色凝天壇雨露恩綺皓欲防還有約槖駞𨿽巧未須論由來福地多祥瑞萬嵗千秋祝至尊

寫意

諸機忘已盡魚鳥日相親移竹喜逢雨訪人愁問津杖藜徒步弱行李索居貧未遂平生志長懷鄭子眞

山中重九二首

忽忽九日至幽致饒山家石根去年菊復作今嵗花弱枝不自立氉相交加恐爾霜風來寒英委泥沙流日不相貸衮衮天之涯登髙豈無人所欠惟孟嘉且就菊花飲寧復空咨嗟

東籬菊花開每憶陶彭澤今人非昔人此士難再得隱幾盼庭柯不語心惻惻遙憐柴桑裏千古南山色

秋日閒詠二首

西湖晴雨畫圖間坐倚防幹自解顏無酒可供千日醉有錢難買一生閒艸衰春色來時路鶴宿秋聲起處山橫笛吹殘天又晚釣舟燈火入蘆灣

湖西日落湖東陰湖邊樓觀環蓬瀛孤山雲气出亂樹六井水流通古城土風猶祠李相國菊泉誰薦蘇端明我有新詩弔景景昏日短難爲情

蟹二首

最憐生沮洳畫手亦曽摹郭索趍船火爬沙出防蘆旁行知性躁實腹任腸無張翰思歸興當年誤憶鱸慣穿籬落罅邊來名負橫行誤被猜水國霜微初上籪沙田稻熟已朝魁因傷喣沫依筠籠忍見持螯薦菊桮籍籍禮經曽載入臨風吟詠獨徘徊

贈鶴泉丁處士

海鶴傳書謁洞天少微星已照林泉步兵未合判長醉執防終懷艸太淸唳一聲孤嶼外飛流千仞亂雲邊小山叢桂能招隱細把推敲問浪仙

就前韻寄翁子善

已斷平生不問天流年混混似原泉短檠事業拋儒素老境光陰味道池艸又生春夢裏野梅閒落愁邊羣書讀盡成無用自課靑童小學仙

奉簡黃瀑翁求示病懷賦槁

志士抱幽獨病懷吟楚聲聲悲多激越天地慘不明中有孤直气叩之金石淸金石無變質形器非常名是身【闕】不有擺落大患嬰所以南郭翁存此隱幾情淸商切暑勢陰陽遞相傾攢攢得失根寵辱盡若驚保守堅貞節糾結嵗盟願君枉來章讀之平不平

自適

螢雪無功志已違此身堪笑復堪悲鑪中化藥慵求術夢裏逢人也說詩固節謾教貧女媚背時翻學小兒癡百年傳捨終塵土多事楊朱泣路岐

送恩斷江住平江天平寺

雲門和尙舊家風聞道宗通說亦通佛法悟來曽徹底江流截斷合朝東指頭龍象叢林喜句裏乾坤大藏空想得禪餘詩興好鐘聲半夜月明中

春雨寄興

防芳每恨出郊遲白髮看春亦自嗤待得雨晴無暇日年年說過落花時

暇日偕林芝巖數詩友淸遊分韻得山字

地僻幽棲絕往還門聽佳客喜開闗稜轉影日過午鶗鴂不鳴春滿山萬古乾坤詩卷在百年身世釣舟閒都道士休愁思爲報劉郎鬢已斑

小軒晚望感懷

依依城郭在耆舊盡凋殘赤水求珠易靑天系日難壯遊多入夢落景獨憑防嵗月無情極相思煙水寒

霞外詩集卷五

欽定四庫全書

霞外詩集卷六

元馬臻撰嗣師總攝吳眞人奉防乘驛逺詣龍虎二山等處崇建金籙大齋庚戌仲夏十有四日抵杭四聖延祥觀慶成典禮復被綸音回鄱陽進二親國公夫人之秩千載盛事道俗交歡敬賦七言唐律二首言賀

翩翻羽節午風微夾路人看晝錦歸丹詔紫泥傳象闕寶冠金帔勝萊衣九天飛奏通齋典三日開晴應徳機要與東吳畱盛事悠悠吾道發光輝

榮際三朝昔未聞暫將飛鶴下天門詞源久仰文章伯化囿今瞻道徳尊雨露松椿推極品金湯冠褐戴深恩晚香堂上薰風細藹藹歡聲入壽樽

送張仲實赴姑蘇教授

夫子才難數斯文道益尊調官之魯頖理棹赴吳門詩價璠璵重家聲禮節存聖朝惇養士薦美答君恩

送陳渭叟歸山中

人生少至百一別動經載不信嵗月馳請看容鬢攺先生本是超絕人長竿學釣淸渭濵釣頭不解掛芳餌岸艸汀花空復春大魚小魚求不得芒鞋忽厭人間窄手攜詩卷出萬山來覓湖邊閉闗客終朝相對百不爲口中咄咄惟言詩飛花濁酒日色靜天地悠悠知者誰興盡翩然卽歸去鶴巢雛在門前樹他時我亦訪君家但問靑山白雲處

閒居自遣

喜無軒蓋欵柴荊靜裏天機見物情徳愧王良千里馬食無婁護五侯鯖海翁豈爲鷗防慮稚子休烹雁不鳴一笑行藏頭已白新涼又到讀書檠

舟中卽事

家住西湖楊柳煙歸心一片逐帆懸推篷試聽舟人語正在鴻飛阿那邊

湖西分韻得西字

詩成曽在酒家題記得西湖更向西洛社交遊雲斷絕梨園歌舞艸淒迷年華老去心猶壯世故紛來物不齊行盡長堤理歸棹槿花籬落夕陽低

秋霽

雨久喜新霽曠懷歌薄遊鴈經孤驛暝云入亂山秋落葉無時下啼烏有底愁年光與心事盡逐水東流

嵗偶成

古人不可見養拙謝時髦隱傍淵明柳饑懷曼倩桃鑿壞誰敢望抱甕豈應逃義見馮公偉仁依範叔豪乾坤心浩浩江漢日滔滔老境誠難料繁荊未易薅親朋隨宿艸嵗月捲秋濤夜短雞籌促天寒象緯髙燕情傷局促松節感持操姜被流離析鄒裾揖讓勞亂雲迷鶴路短髮問漁舠念與追攀絕心辭寵辱熬世情甘木石我輩豈蓬蒿萬事差池里長歌對濁醪

送楊仲之京

迢遞官塘官樹陰徵鞍催發短長亭荊吳雨漲河流白齊魯春歸岱嶽靑玉宇風雲開北極金臺日月聚文星近聞下詔求賢急劉向終須論五經

泊然暢學士將之太平守出示竹齋安大參見寄詩屬余和韻

山樊嵗晚締梅兄恬憺相看足古情湖上舊遊經幾載吟邊心事記三生淸標野鶴昻昻立髙論長河亹亹傾正是太平風景好雙旌五馬試春行

祖塋春祀賦雜言

平湖納眾壑玆山亭紫防吾祖飛舄去遺蛻扄佳城思之感節序然傷我情莫教緑發愁中變百年人事山鶯囀天邊明月來古今無復延陵懸寶劍靑春不作松下人年年空掃松間塵松風蕭瑟不忍聽且將美酒澆靑春親朋談笑分余胙蝴蝶不來芳艸路傍遊子矜少年拍手揚眉唱歌去唱歌去入誰家請看昔日朱門今野花風光盡屬官蝦蟆

籠鶴

曽隨阿母宴瑤池野格昂藏不受羈側頸鸞凰那有待能言鸚鵡莫相九臯月冷歸何日三島云深夢自期誰惜天風舊毛羽瘦梅花下立多時

松鶴吟寄儒魯山

寒松屈鐵骨气聚丘壑陰老怪不適用庶脫斤斧侵東風飾艸木眾色自成林似聞孤飛鶴斂翮遙相防鶴性負髙潔松色融古今臭味旣不殊未見情先深素琴三五弦中有太古音太行本不險行人自防嵚願持寒松操寄此孤鶴心復恐不見信遂作松鶴吟

寄葛川髙子長

春風巷陌喜逢君歸計無端阻重防恨別不禁啼鴂晚到家應是落花深出門送客山當路隱幾讀書松滿林自笑白頭城郭裏釣竿空負五湖心

送黃瀑翁回龍虎福地三教名流飲餞分韻得醉字又得大字

春來幾何時艸色泛空翠如何百年中聚散若交臂眾賔羅髙堂把酒敍別意別意不在酒已爲六經醉後防定何時更待秋風至

幽獨一寸心閉戶學懶墮自非檐雀乳詎識靑春過每懷彌明師文墨日牽課一朝動歸興我亦北窗臥逺意不可將花落風雨大

臨岐敍別

吳山蕭瑟吳云陰臨岐送別還沈吟不愁聚散易反掌但恨輕薄難論心流年鼎鼎素髮短歸意拍拍靑春深江中釣得一尺鯉莫惜書信來相防

挽徐澹軒

璧水衣冠舊有聲芹宮三仕已忘情承家徳業存誠敬落筆文章法老成汛愛能全饑饉活流芳還見子孫榮生芻一束人何在道悅堂前月自明

屠存博偕詩友見過分韻得涼字

院靜朋簪盍吟淸夏日長道同忘爾汝俗薄任炎涼林木鶯雛鬭湖風藕葉香鹽車多服驥不必待王良

新涼遣興

山水光中屋數椽治生無術晝常眠詩成好句敲門說藥遇奇方信筆傳漸老一身休問卜未來萬事只憑天西窗昨夜西風起秋在歸鴉落照邊

冬夜長

寒房夜久燈如珠新霜薄薄鋪堦除擁衾敗纊不釀暖萬感郁沒同鰥魚鄰雞努力催殘漏饑鼠啁啾壁間鬭可憐心事誰得知愁殺梅花月中瘦

和仇仁近嵗見寄韻

瑤琴三疊此心閒目送飛鴻信手彈千里故人行自逺一聲白雪和應難賀公嵗晚稱狂客鄭老才髙只冷官且向吟邊了身世西山雨捲簾看

挽淸軒屠武翼

槐陰舊夢不須論餘慶終歸積善門負郭無田耕化地傳家有子受皇恩並將白社肩隨盡記述淸軒手澤存徳業旣修芳緒逺一經還擬教諸孫

春意二首

空堦重疊長莓苔春靜閒門晝未開江上故人終嵗別柳花飛盡不歸來

春來藥褁不曽疎手內枯藤尙未除病起無端添懊惱壁魚蠧盡一牀書

春日客思

天地羇情薄江山幽事稠人煙成小市風雨住行舟野色城邊斷春華水上浮歸鴻緣底急衮衮過西州

挽淵徳周眞人

昔別西池下九霄雲龍風虎際逍遙已瞻母教推慈訓載育師眞顯聖朝姑射謾傳年谷熟易遷難擬些詞招金支翠節知何處望斷秋煙凝不消

送張子微赴鄱陽學正

士有張子微早嵗已識面蘇杭一葦間白首復相見悤悤相見又何如雲今欲度鄱陽湖鄱陽多士森琪琚先之徳行隨詩書子率以正孰不正斯文千古師嘉謨白蘋昨夜秋風起八幅蒲帆溯煙水鄕閭得士早歸來髙名已動靑雲裏

越上感懷二首

曽負琴書到越中別來三十五秋風江山有待容回鴈嵗月無情類轉蓬禹穴荒煙寒木老鑑湖舊水野田空騎鯨人去知何在擬向沙邊問釣翁

人事浮雲易變更越江如帶繞寒城千年舊夢靑山在一曲髙歌白髮生馬首交情分曉渡鳩邊村意傍春耕東風嵗嵗吹芳艸金粟堆前緑又萌

錢淸劉太守廟

旌斾千年去不還一錢誰信重丘山使君有廟繇淸政俗客過門合赧顏鄕社雞豚風物好嵗時簫鼓水雲間殘碑讀盡無人問日鄰翁爲掩闗

蕭齋

怕侵塵土气種竹護蕭齋吾道似無味人生嗟有涯日光穿壊壁鴈影落閒堦衮衮百年內勞生非我懷春日陪數詩友酹磐隱墓分韻得走字

杖防隨躋攀欣此方外友搴英陟崇岡雨滑徑未取撫事骨屢驚攢眉酹親舊蕭瑟山門風委曲瓦盆酒僕夫致筍蕨行廚竹間走人生縱騷屑金石亦銷朽具論夜旦理萬古破聾防初聞子規叫於今未絕口扁舟問歸途放歌出林藪窈窕松聲長憂來錯回首

憶孤山

自從梅樹委荒煙湖上風光不直錢見說年來春好在擬攜樽酒報啼鵑

黃瀑翁逺寄佳篇就韻奉和四首

去帆張別恨極浦引餘情千里故人逺尺書雙眼明乾坤隨辟闔云物偶逢迎幾欲傳回信黃梅雨未晴飲餞鶯花日懷歸雞黍情園蒿憐仲蔚石鼎憶彌明鄕老吟詩別篙師倚楫迎秋風正相待不必問陰晴風江塵漠漠野日艸離離云隔吳山外春歸楚水湄龎公惟避俗墨子謾悲絲人事多翻覆長懷招隱詩初月照逺意向人光陸離夜華沈木杪河影薄天湄習靜存丹火謀生理釣絲思君望不極翻讀贈行詩

送艸池謝法師之京

求賢遙捧檄浮海逺寧親豈意金門客來盟白社人聽鶯懷桂館轉鶴覲楓宸林壑生生意還歌帝力均送善之鄧學士被防之越書譔大禹南鎭二廟碑記

遺廟稽山嵗月多負舟龍去事如何北宮視艸重修記南鎭因方復共科片石文章光日月九功風化浹山河絕勝逸少誇才思只寫黃庭換白鵝

雨窗懷感

江湖積陰雨四月如涼秋我室空四壁風聲爲颼飅短褐久已獘敗纊幸不收況玆蒲柳質賦性多謬悠不義取富貴未語顏先羞稱善在法則古有馬少遊平生急難人靑春臥林丘此道付寂寞有淚如泉流世議限迫阨沖和喪雕鎪鳬鶴互相笑所見竟不投泥樂曵尾煙水盟馴鷗棄置勿復道倀倀非我求

夜吟

靜吟松影裏抱膝久淹畱衣透一身露心防萬里秋聞鐘如有省見月未能休此意應難極防閒不自繇

寄太平使君暢學士

天下英才不易得中原復見文章伯扶搖九萬始一搏大鵬不是籠中物君侯昔著宮錦袍集賢如堵看落筆花磚日過艸萬言暫勞牧守皆餘力去年傾蓋西湖邊義薄層雲如古賢摩攏風景陶大白醉看俗物都茫然孤山處士呼不起梅花樹老咸平煙自從別去生幽恨心上流塵欲盈寸山重水復夢難通每辱書郵數相問采石江頭月色新一樽還酹謫仙人太平無象今有象政化已及民風淳平生得意眞天眞但懷後防殊無因霖雨八荒應爾待鳯凰池上柳條春

送新城賈宰

門堦閒寂晝垂簾重疊靑山繞縣前政及鳴琴方百里化均馴雉已三年姓名不待公卿薦世業皆持將相權他日人來問民俗去思碑在浙江邊

漢景帝紀

道存恭儉接前王民自熙熙物自康已見竇嬰申漢約長星不用出光芒

寄黃尊師

岸花開盡木芙蓉雨意分涼到水葒比似髙眠消永日試來湖上看秋風

倚樓

徙倚西樓倦眼開古今人世一傷懷云將晚雨飛平楚鴈帶秋風過兩淮可但學詩無孔鯉空聞誌怪有齊諧固窮自是防常事蔬食聊從祭祀齋

挽詠沂翁縣尉

故家喬木已淒迷白髮衣冠只舊時貧樂簞瓢忘世味老將書籍課鄰兒藥囊病久無方效薤露情深得句遲遺槁有傳眞不愧殷勤說與九原知

春遊

呼童提攜老瓦盆杖藜逺逺敲柴門野芳幽艸煙斷續流鴛乳燕春瀾翻山深自有古意在日靜不知人事繁花開花謝一如此身外得失誰能論

呈達卿焦使君二首

維摩隱幾非干病病爲民心病未平五馬揚揚風化首且將仁惠及蒼生

道人慵懶久忘機畫防門深每到稀昨夜牀頭虀菜老飽眠閒看白鷗飛

送善之鄧學士之國子司業

階州紫水進新泥喜聽除音下玉墀只合文星依帝座還於錦裏得儒師揮毫作賦春云動委佩趨朝曉漏遲想得誨人應不倦諸生館下立多時

春日幽思二首

閒看兒童鬭艸歸三三五五自相隨老翁也趂堦前坐笑指飛蓬滿鬢垂

溶溶池水夜來添一雨生寒似去年飛盡柳花無好句卻移詩思在荷錢

陪吟友山行分韻得山字

春郊有幽致不在桃李間解後得三士緩步隨躋攀玉泉古招提題詩憶香山信此流電身區區亦何顏一閒乃自棄造化未必慳且復理歸棹日入相與還

和仲實張教授除夕詩韻

春入屠蘇酒味輕燈前笑語待天明詩應神助筆初試癡任人嫌夢卻淸紅豆粥香分餽餉金花勝巧耐逢迎年來嵗去闗心事怕聽鄰家爆竹聲

挽黃松潭二首

紛紛世事厭炎涼白首書林夢一場月冷夜長鸞弔影江空嵗晚鴈分行臨終覓得驚人句畱別親傳教子方惆悵九原春艸緑勒銘誰爲發幽光

悲涼舊事已難論唱和詩章滿篋存風雨市防多白眼妻兒燈火幾靑樽玉樓有召能成賦蓬海無香爲返魂處士不歸鶴去孤山梅老月明村

題淨慈叢玉軒

招提雄壓南屏山李侯筆底叢竹蟠風香細度白薝卜秋影森立靑瑯玕瀾翻醉墨光凝鐵不受冬雪摧折室中老子心亦空白髮相看眼如月

詠田橫二首

漢家天子詔遺臣恰是恩多慮轉深忠義自能輕一死可憐門客盡同心

海日荒荒海气涼一思前事一心傷繇來匪石終難轉不是將軍畏酈商

送希眞鄭尊師回新州洪丘山舊隱

志士涵正气不露荊虹輝一逢臺人慷慨脫繡衣去冬來江南還尋舊遊處榾柮聚談愜我平生遇天地本不老江山生古情春風動歸興散入流鶯聲洪丘山上云錢塘江中水滄江日夜奔急流只有靑山是知已歸去來歸去來白雲滿山花亂開

挽兪古梅三首

力盡穿楊事可悲棲遲城郭自儒衣靑燈夢寐功名逺白髮光陰志願違死悟潰癰皆幻化學窮大易到微案頭書卷塵狼籍珍重東牀爲發揮

西湖遺老盡銷磨屈指如君數不多聞說篇章常見許每逢休暇卽相過膏肓病證無良藥生死交情入感歌爲問梅花全古節嵗寒心事欲如何

古言七十人希有惟恨朋簪失典刑注易麻衣才脫槁讐書光祿罷傳經【未化前三日夢中言詩記此二句】髙門已繼中郎女後夜虛瞻處士星岑寂南山山下路緑陰黃鳥不堪聽

贈心山

眞宰凝空無靈樞運百體顏子契坐忘淵明得眞止妙感潛至寂詎作死灰擬風雨撼不動疇能計終始

送姚江村回髙安

聖賢法大道二气調辟闔所以稷契心妙與古先合載聞盛明世總總任英達夫子璠璵器聲價久合防迎師不憚逺遂下陳蕃榻聖經光日月接要延問答始知經濟材硎利若新發斯文借彌縫善建固不拔錢湖舊遊地卽事傷素髮木落洞庭波商气倏蕭颯緬懷千里蒓已覺寸心渴余衰矍鑠久送逺乏挈榼淸江浩茫茫扁舟待明發

送達卿焦使君

疇昔相逢事壯遊盍簪人物盡名流蚤登霄漢辭朝列老向錢塘作郡侯井邑民歌千里月河橋客散數帆秋西風滿耳蟬聲急明日思君過別州

冬至卽事二首

今日陽初復比鄰相賀喧門深車馬盛筵秩管弦翻華屋皆新主寒梅只故園鞲鷹仍得意飽肉但飛鶱結屋傍湖水對門三四峯心灰無復暖鬢雪近來濃孤雁雨中過短書燈下封平生故人意衰老不相從

髙樓晚望

徙倚髙樓今古情暉暉晚日故畱人眞傷令節經冬至細數行年又甲寅樗櫟此身從物棄江湖舊友得書頻濁醪未必消愁絕爲見寒梅發興新

溪月王眞人被防入覲謹賦五言六韻詩奉餞分韻得在字

天地鼓橐籥道備域中大彌綸宇宙間妙寓無不在眞人體道用翊教際明代飛書下寥廓指鶴促行邁遊雲澹微霄涼飈引虛籟二月江花開回車定相待

爲北村湯同知題畫卷二首

山人慣識山中趣來訪山家陟山路轉頭萬事總不知只有秋聲在髙樹

黃塵浩浩瞇人目怪石急流生野姿溪橋不放車馬過山頭樓觀秋參差

不眠

不眠今夜月爲我照書堂古木移長影飛星引細光嵗華行漫與人事日蒼茫自愧忘機客蕭蕭兩鬢霜

嵗夜

喧聲爆竹九街傳瑣瑣悲歡又一年魍魎已驅儺有道屠蘇先飲我無緣傍人燈火眞相向殢食兒童彊不眠休說開元舊時事長歌短髮易淒然

題晝醉

曽入咸平處士詩溫存還向畫圖披須知小艸難眞醉饑鼠跳梁莫謾欺

擬常建題破山寺

古寺破山色入門松竹陰雨花傳祖意坐石契禪心潭靜白雲上月髙淸梵沈幾時辭一尉尋社入東林

讀漢明帝紀

穆穆中興禮樂風雲臺諸將已論功如何海宇塵氛靜至死無人說祭彤

題鶴泉圖

我聞匡廬之山靑入天上有瀑布千仞懸嵌空金碧根髙源噴薄直自太古前未知鑿開混沌竅神物茫昧誰之然翩然皓鶴來何許心融恍聽泠泠語云是遼城丁令威圃昆丘曾一舉爲嫌天上多官府偶向人間值風雨稻粱與魚蝦瑣細不足數空餘舊標格燕雀莫敢侮令威令威我欲從之遊天風萬里防防秋力小羽翮短六合安能周乃知摶鵬鷽鳩各有分不如楡枋飛躍棲林丘

和仇仁近教授見寄詩韻

君詩如錦我難如爲報交朋逺寄書爆竹又經椒頌獻浣花終卜艸堂居百年過眼春排遣萬事傷心酒破除白髮滿頭還自笑一笻風雪出無驢

霞外詩集卷六

欽定四庫全書

霞外詩集卷七

元馬臻撰讀盛明卿藏書目

嘗聞張華博羣書祕府因之得精選李邕豈爲蕓閣謀苦恨無書讀未徧古來志士守蓬蒿閉戶不識春風面一生汲沒竟不伸思爾令人臉常靦先王大道周孔業百氏森森則墳典吳中盛氏表明卿結搆雄樓藏萬卷義方之教誠惟精研咀騷天爲成須知種徳在根柢鄕裏稱善非虛名想當探討潛沈防隱隱八窗金石聲排云毛質匪難取翻笑白頭窮一經衰年覽勝錯驚喜不意短髮秋飄零他時經濟看公等此語當爲知者聽

蕉池舊業

仙子神遊浩劫家閒門深掩夕陽斜尙思來鶴盤淸漢不復飛章出太霞掛劍枝空懷季札艸人去老侯芭誰憐池上甘蕉樹曽向春風幾度花

畫靑山白雲圖

每見靑山卽解顏生平不道住山難和云數畝無錢買投老傳來畫裏看

冬菊

三逕荒蕪冷未分尙畱秋色在籬根盈枝香老爭霜力繞砌叢低上凍痕芳芷不禁甘委質早梅如見斷消魂又輸彭澤饒詩興雪滿南山酒一樽

喜蝶

謾拋心力爲人忙百計難消兩鬢霜羨殺西風白蝴蝶蘧蘧栩栩學蒙莊

京口逢友人

居庸闗外何年別揚子江頭此日逢語罷憑君一回首雲山知隔幾多重

題畫卷四首

翠疊洪蒙色云凝淡沲春髙寒不可到應有采芝人風雨撼不動亭亭萬物表憶得定回時霜鐘數聲曉拳石蹲蒼煙疎篁倚寒碧仙人筆有神山鬼爲辟易古色仍凝素幽人似造水窮雲起處不語看靑天

和袁徳平見寄韻

肯來相顧散幽襟疎懶還容此重尋有道合歸髙士傳論交今見古人心江湖短景催寒事風雨孤燈入夜吟自昔吾廬山水裏幾看春色上來禽

爲翁子善作晴江圖

故人遺我淸江縣裏一疋紙白光晶熒心所好幾欲寫作晴江圖塵土昏人意不到竹風入戶忽然鏗戞瑯玕聲爲我胸中掃煩躁濡毫掃素遊其神乃悟周穆王時西極之化人但見重巒列嶂盤春轉碧應接來不斷滄浪之水倒影翻靑春風檣沙鳥紛入眼物色明麗不可陳因思神禹功疏鑿本天意愧我一寸筆浩浩逼茫昧又疑此水通星河八月秋風揚素波君若乘槎訪牛渚爲言博望成蹉跎嗚呼云邊縱得支機石成都卜肆今日無人識

水軒夏日

碧窗晝寂幽意長竹陰滿地琴樽涼輕雷送雨逺不到雪白水花生晚香

題吳彩鸞書韻圖

仙人固多門積行如累級髙卑位旣陳所入蓋不一防鸞遇文蕭夙運契防適居然西山下鬻字給朝夕混俗隱秀偶被山靈識蕭爽致福地期延沖化術萬試旣已除天网疎不失豈擬囂塵徒紛亂喪明質正如楊安君擧手淩白日上道誠不邪匪曰系黃赤所以跨猛虎示此出世迹歸來乎山中棲神返空碧

寄籌峯林芝巖十首

白盡頭顱老伴疎采芝人去意何如鳳溪春水依前緑底事年餘始得書

摘得籌峯谷雨茶封題遙寄野人家石泉試火由眞味水到中覺浪誇

長記荷花香滿衣二三朋友共吟詩百年聚散渾如夢舊迹重尋又幾時

甕頭濁酒且醺酣送謝迎繁事事難幾樹碧桃開似雪一生又得一春看

淡煙疎雨滿江城怕聽村村九扈鳴傳語林花休落盡一春好句未曽成

小院回廊日正長緑陰幽艸自生香春風老矣猶多事時送飛花出短墻

花落花開一夜風朝三四任狙公人生未必無閒處錯恨桃源路不通

市聲不到野人居滿院花陰晝睡餘偶憶新城羅給事枉將心力著讒書

靑鞋布襪厭趦趄肯向何門學曵裾錯爲黃金換詞賦一生惆悵馬相如

過雨殘紅轉碧溝夕陽偏戀水邊樓白頭慣見春來去縱聽啼鵑不解愁

秋日書情

水軒雨歇天影空我有鬥酒誰來同秋風不知幾時到羣木盡在蟬聲中

弔石田林隱君墓

百年愁不盡樽酒一登臨吟事哀猿斷伊人宿艸深少微淪夜壑孤子哭秋陰歸路西風裏誰能知此心

浮雲

浮雲世事付悠悠局促誰能笑沐猴終見是非身後定合將名利死前休化龍梭去驚陶侃掛樹瓢喧厭許由萬里夕陽天又晚一聲新雁五湖秋

送屠存博之徽州路教官

小時學讀書食寢失朝暝辛勤借螢雪自謂古人並總角已識君蘊秀發天性後來骨骼成覺我力不振夫子經濟才一邑著忠信於今六十載交友久彌敬詞源浩宏達气岸激便佞靈椿森蒼標丹桂獨輝映經書選博士芹泮足沂詠新安山水佳況乃古名郡老別鄕黨情惻愴發垂鬢晨徵候鳴雞咿喔亦可聽潮平大江豁掛席風已正明年春艸長書來幾時定

信筆成雜言奉簡淨慈如一溪暢文溪粲雲谷三上人【時與葛川陳渭叟偕爲湖山之行】

康衢車馬喧塵埃閒門永日徧蒿萊八月殘暑埽不退萬里悵望秋風來靑山盤盤入杖屨爲我散盡平生懷積蘇與礧塊但覺隘九垓頽然兩詩翁班荊坐蒼苔一杯復一杯看云興悠哉松風灑落如飛雨棹臂掀髯下山去古堤屈曲如壊城往事茫茫不知處魄驚耳熱未足論但見愁煙與飛鷺憂來仰白首南屏髙插天相逢惠休輩記得三生緣詩篇及茗椀好語相周旋一笑出門情不已握手論文樹陰裏浩歌不用懷古今虫臂鼠肝聊復爾歸來一路夕陽明千山萬山白雲起

施牧山良防見招不克赴分韻得何字

聞道君家幽隱處名園緑水接官河桃花滿地雨初歇燕子欲雛春幾何千古文章輝麗藻百年人物聚菁莪自慚有句酬淸事恨不相從爲一過

題秋山圖

江山萬里舊曽遊閒裏收將水墨秋記得雙帆投別浦老來忘卻是何州

送友人之東浙

淡交如水古應難松栢蒼標在嵗寒老去謾傷浮世薄病來多憶故園安終求伏道三年艾喜見桐廬七里灘心事悠悠轉無語數聲柔艣別江幹

冬日水軒寫望

湖上冬暄鷗不來山山落日生浮埃半靑半赤烏桕樹參差遮斷初陽臺

雜詠四首

幽芳泣露質好鳥弄春聲盡向東風裏悲歡各有情榮貴如風花安得長美好馮唐不解事卻恨發白早老翁似童稚丰歉總不知曝日聚檐下閒說小年時涼露老荷葉蓮房亦已空可憐紅蓼花搖搖受西風

題聨句詩卷後【有序】

至元甲午龔聖予鮮於伯機盛元仁訪予與王子由於紫霞小隱不值聨句而去二十年間相繼長往惟予與元仁在焉因感存歿書於捲尾

嗚呼古人不復起我亦支離頭白裏憶昔三士相經過揚激風騷猶在耳鮮於詞翰中原英盛子蚤嵗蜚文聲髯龔詩畫復振古拄杖落落長庚星雄才盛事不易防似與百世標儀刑我家兄弟何爲者气與髙秋鬭瀟灑南北東西二十年淪落惟存盛兼馬銜哀不敢話耆舊掩卷看天淚如寫君不見此道誰復同一曲陽春和應寡

山居寫興

人事喧喧任奕碁靑山數畝是歸期分將藥艸鋤云種買得松杉趂雨移老去故人多入夢愁來閒事總成詩芒鞋布襪身猶健十里沙堤信杖藜

送大名髙北山之京

江南山水久淹畱又束琴書事逺遊忍負壯心銷嵗月曽將學業動公侯訴春幽鳥侵煙語迎棹飛花逐水流莫嘆平生少知已故人多在鳳池頭

遊葛嶺有懷

有詩不敢吟吟詩恐未工有酒不敢飲飲酒多昏蒙無詩無酒情味俗眼前何以慰幽獨幽尋恰得兩三人雙撓破碎湖光緑鴉回古樹云不開興防更問初陽臺只恐西山賈太傅嗔怪我輩乘船來卻憶少陵詩轉好古人白骨生靑苔如何不飲令心哀賈太傅安在哉西風落日飛黃埃

賦雪吟

屐齒痕深逕路迷閉門髙臥未朝炊句來天外渾忘冷竹折巖前竟不知蕭寺日斜羸馬去灞橋風急蹇驢遲謝家兒女空才思錯認三春柳絮時

冬夜懷古

金華牧羊兒海上釣鼇客伊人骨已飛曠世不可得求之匪憚逺道路有通塞況乃冬交蒼莽山水黒歸來守蓬蓽玆事且置側我生復如何浩歌山月白

和雲谷粲公見寄詩韻二首

疎簾閒白晝幽事每相親柳合孤山雨蛙喧兩岸春舊遊頻入夢落景獨傷神自愛吾廬好門無車馬塵志與榮名絕機將鷗鳥親滄江終負約白髮不多春吟靜驚山鬼心空守谷神徑荒猶筍蕨未覺甑生塵

湖山春遊歸偶作

西月光景微斜檐尙如練攬衣昧旦起林巒淡方見景風積霧斂曙牖新禽囀塵動九衢喧爛爛流目遊衍惜歡悰行行信郊甸遺情席細艸賞靜引華饌山水信恬和動息各恩怨云斷舊時人梁回去年燕姿容一已晚浩蕩羣芳變豈不懷爾思狥往何由羨

題宿云圖

白雲起生夕陰重重疊疊寒山深山人住處依林麓淸曉開門云滿屋老夫已制女蘿衣他日相期伴云宿

題畫龍門山桑幹嶺圖

昔我經龍門晨發桑幹嶺回盤郁靑防驅車盡絕頂驛騎倦行役苦覺道路永引領望吳楚日入眾山暝歸來愜棲遲山水融心境寸毫寫萬里歷歷事可省理也存自然疇能搜溟涬

卽事

白日坐成晚閉門喧寂分招提緣嶺見杜字隔湖聞樹合疑無防山空欲起雲鄰家曬漁网相見語殷勤

偶成

黼黻靑黃入眼迷升沈人事理還齊曽看知北嘗論蟻不是巴西錯放麑百種時情云擾擾一場春夢艸萋萋此心肯與南風競已向蒙荘悟木雞

秋日有懷黃瀑翁二首

江闊人何逺言忘道屢空和詩多日懶左耳近來聾老栢繁秋鳥殘云薄霽虹緬懷遲作飄泊久成翁江左文章士風流悵寂寥別離書不至嵗月意難消夜气勞燈火秋陰拂斗杓白頭仍世故吾道日蕭蕭福眞觀主張貞居落成傑閣喜而賦詩

樓觀澄湖濵稍稍薄林藪羽人何蹁蹮所迹蓋不偶貞居洞元化道勝百邪走一旦從天來經營入無有飛閣迥招仙虛牖寒垂斗旭日山獻酬翳翳煙侵柳緬懷咸平士載憶元祐守常恐金門步未遂泉石久羣情慕飲徳伊余就白首卽事不能忘結念千載後

嗣師吳眞人同李相黒谷觀水逺寄詩篇就韻奉和

遙瞻紫气五云邊立雪曽容馬自然道合回風聨斗極心防秋水入詩篇思蒓每動東歸興報國常期大有年安得仙人飡玉法爲師鋤月向藍田

再用前韻述懷

春風疋馬禦河邊舊迹重懷一惘然入覲每趍黃道路思親曽賦白雲篇差池燕雁三千里奄忽星霜十五年不信等閒身便老子眞谷口未求田

喜徐芝石得子

出處愼所懷山林饒暇日多君宦遊意彌年阻良覿夙昔揚淸芬皎皎萊妻逸徐卿得佳兒豈負懸矢射含和玉不如勝貯金百鎰須知濟世才本自書種出於公門髙大玆事由善積積善旣有報孝感聽懷橘緬思陶元亮有子但梨栗失喜成詩章誰能事聲律

秋日竹院

竹院茶煙暝風檐燕壘虛移樽攀野逸打果信鄰居散木參差落寒花取次疎肯言貧未已爛熳食秋蔬

九日

今日重陽酒西風野老家山云膠白晝籬菊散黃花醉倚過眉杖歸隨接翅鴉賦詩酬令節幽思極無涯送浙東帥幕韓聰甫請老歸汴梁白陽舊業因題畫卷二首

笑拋公府簿書忙坐石看春兩鬢霜不但昔人還手板祁奚應喜得賢郎

東風汴水布帆飛舊業歸來計未遲只有白陽山色好靑靑渾似別家時

經石田林隱君墓

物色滋華風微和襲春服朋簪盍諧好容與南山麓嗟彼臥松人營魄抱其獨旣秉漢陰志詎起終南祿形影一淪化疇云繼前躅沈沈正音逝䢐輝難久燭搴芳托所意竟日不盈掬雨餘山更靑文脈爛膏沐停雲散馳颷戢羽念深木返軫靡遑寧展轉達明旭

暇日偕劉悅心仇山村白湛淵諸詩老訪西湖北山淨空主人玉公淸話歸分韻得來字

松栢山門晝不開秋陰散防此徘徊每懷白傅題詩去更憶揚雄問字來盡日酒杯隨晚菊千年人事疊蒼苔池中金鯽疑龍在歸路殘雲帶雨回

題淵明和靖畫像

幹祿本爲酒身退名益著那因五斗米便作折腰具東籬菊花開掉頭不肯住如何千載下卻被丹靑污處士徴不起孤山重顏色寸祿旣不沾童鶴亦自得野風吹靑春梅花萬古白惟有雲間月可以照心魄

述懷和東淇王髙士詩韻二首

一徑蒼苔盡掩扉緇塵難染薜蘿衣欠詩了債人多笑無酒治聾燕又歸細艸幽花春醖借逺山平野樹因依東風不化頭顱雪牢落江湖萬事違

竹牀支穩晝眠醒臥讀離騷懶正巾壁記西山栽樹日蝶隨深巷賣花人太平簫鼓靑春好零落交朋白社貧老眼無端厭塵事又看桃李一番新

爲一溪如上人賦所收窯鑪

春城閒買得埏埴自官窯雅與梅兄對淸宜柏子燒心空凝祕色質古足髙標若擬博山並博山應意消

題許道寧畫軸

畫師天與力落筆貴宏壯神巧刻虛無眾色爲雕喪嘗聞許道寧气逼韋偃行君家見玆圖激我泉石況午光翻素壁錯愕引遐望防防霧靄霽水木散淸曠逺近層岡來造設不可狀初如擁陣馬忽覺轉疊浪秋髙防容瘦回風進歸榜山陽最奇秀安得數椽傍終然記華顚蕭蕭擺塵坱因思造化理詩成一惆悵

和嗣師眞人詩韻

物和疵癘已能消酇邑封侯合是蕭屢著錦衣榮壽櫟尙懷樽酒慰全椒秋風江漢歌遺老教雨林泉沐散樵莫向明時便思隱小山叢桂恐難招

題畫海南入貢天馬圖【傳驛每餵粱肉】

余吾天馬生水中毛如澄墨耳插筒雄姿挺挺浴海气一刷萬里追遺風九夷入貢賔來服畫出猶能駭人目韓子休教餵地黃太僕能令飽粱肉誰憐東郊瘦馬硉兀如堵墻汗血力盡徳不揚尙望明年春艸長

送仇伯壽之淳安教諭

蚤年名字動鄕閭細數鄕閭總不如已肅師模先孝悌更承家學贍詩書桐江水逺輕帆疾芹泮春香仕路初好展長材規後學佇看他日際公車

憶昔

憶昔癡小時學語音未似鴉鴉與栗栗啼笑本無自長大教讀書早覺意不肆只今逾六十僅識數行字肝膽古今雜好惡出芒刺況乃衣食驅頗受塵埃漬居然無所成荏苒日月駛不如癡小時孩孩無一事人生非金石河淸復誰俟

和孫康侯見寄韻二首

不羨靑山可結茅閒居城市似江郊百年艸艸人空老三徑荒荒菊自苞露下天髙驚瘦鶴燈昏窟冷笑癡貓胸中萬事消磨盡只有詩情未易拋

閒栽藥本旋誅茅自分詩饑學孟郊荷葉晚風吹老气桂花涼雨拆輕苞癡兒已活能鳴雁黠鼠休欺不捕貓卻笑詞人多漫興一生心力爲誰拋

寒食日

密竹疎簾春晝閒疾風甚雨滿江南又逢寒食一百五不覺行年六十三楚女腰肢從妙舞晉人標格秪淸談不勞燕子終朝語冷暖時情我自諳

話舊偶成

夢裏繁華憶壯時綺羅歌管競春遲如今耆舊猶能說更數千年誰得知

和友人春日詩韻

徐徐杖防到西林柳合湖煙滿路陰流水不回雙鬢攺故人何在一鶯吟弄晴雲影時明晦過雨山光自淺深多少春風舊遊事轉頭陳迹竟難尋

題畫山水

連山轉回谿眾木參差列上有不動云練練積蒼雪寫此淸曠心浩蕩入寥泬所以防棲士終身慕髙潔

冬日閒思

山水蒼寒雪已晴擁鑪兀兀坐忘形西窗日轉梅花影趂暖閒書相鶴經

三教名流小集葛嶺招賢梵宇奉餞雙徑丈席晦機翁回江右舊業

人生一世間疾若交行船相語未及聞去迹不可還感玆聚散理道在心所便我昔隨我翁締此翰墨緣巖嚴慧日峯杖屨時牽聨愴惻念舊雨轉首四十年荊榛塞古道隱幾甘沈綿犧樽被靑黃伊誰使之然吹萬本一竅久矣齊防蚿玆晨集羣彥餞逺淸觴傳北風吹袈裟別意淒華巓林林山根樹淡淡川上煙扶藜慘不樂目斷東南天尙想向匡廬爲我容三椽萬事擲天外飽聽松風眠

讀秦紀

六國爭雄事已空南遊勒石紀成功早知三月咸陽火不買魚燈照夜宮

偶集招賢梵宇奉簡明碧主人並呈演福湛堂講主

西湖之西北山麓林泉勝處多佛屋招賢一剎丹井西樓殿崢嶸峙坤軸逺山坡陀儼趍向近山宛轉紛相屬大開象教走檀施天意防張無不足羣公一防豈易取使我平生散煩促忽憶廬山逺法師白社當年締陶陸明碧主人好事者風流千載今能續我行山下成白頭岐路﨑嶇幾翻覆童童孤山正相對獨鶴不歸煙艸緑只今畫舫日遊衍酒肉笙歌自成俗百年萬事焉敢料吁嗟此輩空碌碌杖藜徒步且歸休他日吟詩寫修竹南眞宜休齋淸防竟日偶呈瀑翁主人

萬族何蕓蕓細大趍所托動靜不一理山林異城郭髙齋表宜休幽素滅丹艧主人有餘靜孤坐守沖漠幸與君子俱淸樽稍酬酢發語各深詣頗覺被禪縛旣得寰中趣稔此方外樂出門松杉暗掉臂寒景落何如杜陵翁有志但廬霍

送友人之【闕】稅使

眼冷江山長嵗晏風雪集嚴凝不可當如何逺行役借問此何之之官非所適一市必立平繩繩謹三尺嘗聞昔人言厚薄見損益載歌魚麗詩商賈丰貿易堂上坐慈親閨中處良匹歸來信多娯兒嬌未離膝鬱鬱淩雲松本自手中植此道詎幽逺君子有終吉

霞外詩集卷七

欽定四庫全書

霞外詩集卷八

元馬臻撰春晚偶成

名利塵邊隱幾翁繁華慣識此心空湖光山色元無恙世事人情底不同隔防蛙喧梅子雨映堦簾捲楝花風瞢騰睡起吟詩懶讀得南華一卷終

集句題山村圖二首

先生髙興似樵漁更有何人在此居茅屋數間窗窈窕睡時山雨濕圖書

萬疊靑山但一川一村桑柘一村煙隔林髣髴聞機杼猶記騎驢掠社錢

嗟餘春

春雨足春水滿防花匼匝光風暖人間杜宇最知機啼得血流春不管迷芳著物苦忘歸直待楊花似雪飛多少好懷成別恨餘香沁入野薔薇

舊宮姥

自別長門五十春白頭往事尙分明閒邊偶說開鑪宴數得供來泛索名

送範起之赴海鹽州判分韻得一字

喬木畱髙陰多君富儒術分符佐海郡不減江左逸睠玆鄕黨彥餞祖賔筵秩此邦足魚鹽利自氓庶出願言問凋瘵惠化均所卹萬物適生意玆理在得一維時靑春深鳥語桑間日懷君郁素抱返軫守蓬蓽儻寄雲中書飛鴻及秋律

幽居遣興

逕穿花竹杖藜輕疊石分流趣漸成卜築每嫌山有姓避時長羨艸無名去官彭澤懷元亮撾鼓漁陽愧正平不是不才明主棄野心元自懶逢迎

夏日聞鶯

參天夏木午陰淸爲引新雛斷續鳴不似翠芳園裏聽惹愁和恨一聲聲

題溪山訪友圖

溪風吹長松石路秋影薄下有尋幽人支笻注林壑良朋眇何許雜樹森艸閣畫師發深機筆底气參錯我昔事扁舟頗識山水樂於今日月駛此景亦蕭索愧乏買山資老負宿昔諾展捲令人嗟髙歌激寥廓

贈句曲山李方外髙士【有序】

雪巘先師向與茅阜玉海宗師蔣君以斯道相與締泉石之盟厥後代代繼承而云蘿之書往來無間先師嘗手題緘書云俟玉海蔣宗師直下髙人至授之餘亦爲之珍襲然莫測其微意仙山云深此道絕響幾四十年矣延祐丙辰仲冬旣望貞居張髙士以句曲髙人李方外道義根心懷人千里扁舟東下因造吾廬風雪打窗淸話終日偶及宗壇歷代列仙書問方外取而莊誦惟加敬羨余因矍然而起日我翁昔日手緘之書有所待乎遂敬授之方外炷香啟祕乃數詩槁因見昔人扣擊義意一念萬古列仙有知當防首於洪蒙之表就賦律詩一首餞行

遼海千年鶴華陽萬古春書題誠有待嵗晚得斯人五世金蘭契羣公翰墨新舊山松石在爲我話前因

和王東淇病中見寄詩韻

裘馬遺髙志山林喜若人誼深元有道吟苦不無神躑躅猶芳意鸝鶊只春近聞親藥褁疎豁任吾眞

集句題張玉田畫水仙

賞月吟風不要論曵裾何處覓王門誰人得似張公子粉蝶如知合斷魂

挽雪房孫髙士二首

飛書昔日下彤庭自帶孤琴趂鶴翎萬里冰霜頭盡白一生湖海眼誰靑才尋舊業盟松菊豈料斯文失典刑弔罷出門還慟哭看云不見少微星

帔月簪星七十翁結交眞似古人風曵裾每憶升平舊對酒常疑夢寐同字好謾堪傳法帖病危猶得寄詩筒承家令子收文槁終古乾坤有至公

爲石室瑛上人題松陵圖

左右江湖送客船分明往事十年前三髙祠下秋風起貌得詩愁畫裏傳

讀史偶作

閒讀遺編入夜深是非人事一傷心五弦已矣廣陵散三士嗟來梁父吟酒味豈應移厚薄書郵還得信浮沈平生羨殺靑山色不逐浮雲變古今

冬意

赤葉楓林冬意深葛公嶺下晚沈沈冰霜不攺蒼松操日月長懸古木心桑落酒醒添感慨初陽臺近憶登臨疎慵無補升平世自防寒燈續夜吟

挽瀑翁黃尊師

窮陰逼景始候新陽舒開嵗倐人日復值寒雨餘駕言接親朋步屐還踟躕晨興驚扣門乃云哲人䢐伊余篤雅好心邇迹自疎匪搆囂塵談所詣皆詩書時哉重三嘆鑿枘方圓殊一朝忽長逝吾道將焉如緬懷宜休齋觴詠存怡愉揆景一今古豈不念厥初酸風切人腸有淚如楊朱廬山舊時云魂歸今有無悠悠江中水靑靑水中蒲此別異生死何言不欷歔蒼天乎蒼天後來誰起予

挽防稽諭千巖

安道亡來隔幾塵羨君終作隱淪身故園松菊燈前夢白髮衣冠席上珍兩地月明寒浪積千巖木落愁新誰憐矍鑠西湖叟嵗晚江空弔逺人

暝色

暝色下千里倚防勞此心歸鴉數不盡殘日看來沈防靜依漁火村寒急夜砧年光與流水汨汨向人深

開元宮鶴雛

圃春深瑞气凝松風養得羽毛成開籠已覺逢人避趂食還能向母鳴待舉霜翎天路直偶遺瓊蘂露華淸爲言他日隨泥詔緱嶺飛仙在玉京

贈山友

諸峯生色燈火靜相依老屋藤蘿滿詩家眷屬稀風香傳藥竈露冷葺荷衣明日城中去思君詠式微

讀天臺洪耕道詩集二首

君詩如古人格律迥孤淸極力不易到艱難中混成秋聲閒過水月色靜臨城夢想天臺路何因慰此情詩名知已久老大不相逢雅道無人識至公終見容江深涵萬象云盡出孤峯吟斷秋燈暗寒城聞曙鐘

和仇村翁九日招飲詩韻

每愛淵明詩珠璣光可摘君家枉新語粲粲壓元白有若探滄海驪龍此窟宅今嵗菊花開不受風雨迫念玆展良防觴詠忘主客百年幾何時況復難滿百緬想龍山人西風墮巾幘

贈節婦

一從慟哭失良人便撫孤兒誓此身不爲困窮移素節自勤機杼給靑春柏舟義大詩仍古竹帛名香史又新今日賢郎何以報好將忠孝答君親

和灤都秋日詩韻

古道經年雪髙秋萬里風遊鯤隨巨海斥鷃樂飛蓬天地皇居壯華夷聖化同吾宗貴淸靜教在不言中

廣微天師墨竹

天人體道天機深書畫時傳道之迹葛陂龍去秋荒荒畱得煙梢凝寒碧

延祐丁已夏偶成七言二韻詩十首奉寄雲門斷江長老聊述近況就敍別懷

雲門寺裏斷江老向來逺寄十首詩我欲報之無好句到今夢想成差池

憶昨讀詩五六輩小集淨慈西隱樓鶯聲終日繞喬木南屏正在屋山頭

晦機八十似古佛胸中盎盎浮陽春仰山極力負之去今也湖上無其人

我家瀑翁廬山秀文行綽綽堪吾宗一住南眞向十載不意嵗晚凋孤松

錢唐耆舊不可數譬彼長風吹斷雲賴有白頭仇博士斯文一脈張吾軍

匪石司業鄕黨敬有似荊玉楊文章新除待制翰林院此別動是三年彊

開元宮中鄧蓀壁身居職守心虛無近來世事不入意要鑿混沌求珠

洲髙士張伯熙妙年藻思長於詩孤淸不受俗物累掉臂看云也大奇

幽居背郭人事少況乃竹戶濵湖開相望淨慈隔一水蒙堂髙僧時往來

斷江放下鈍斧柄杯視江湖雙眼空如今宴坐白雲裏千巖萬壑生秋風

廣微天師大眞人仙遊詩

憶侍飛轅謁紫宸教宏正一體慈仁眞仙品極陶冠褐印劍光寒懾鬼神心契重丹亦化手書遺訓墨猶新又騎箕尾何方去龍虎山凝萬古春

湖樓夜坐

孤樓侵樹小老雁入云迷月暗水光白夜深鄰語低鐘聲傳下竺梅信失西溪偶憶曽遊寺塵昏壁上題

除夜

憶昔元正少壯日斑衣鼓舞樂時和逢迎衮衮嵗月老今古悠悠興廢多舊俗猶存柏葉酒新詞還聽竹枝歌彊裁詩句供春帖勝裏金花柰爾何

挽瑞石許山長

幾回言別竟差池聞訃令人信又疑老大猶爲曵裾客孤髙渾似出家兒篇章舊槁刪才定鄕裏同年說更悲一樹紫荊花半落可堪吟斷鶺鴒詩

山寺

細泉分石路寺古占山防暗壁蒙虫网枯松集鷺巢墖髙鈴語切峯逺燒痕交安得遺塵事云邊小結茅

村中社日卽事

春酒醺酣割肉歸數家茅屋住村西恢諧謾想東方朔牧養誰同百里奚廟古神旗標麥隴風輕疊鼓過桃蹊升平景物詩難寫又聽桑間戴勝啼

集句和陳渭叟見寄詩韻五首

幾處酒旗山影下爲君沽酒若爲情平生不解藏人善一夜船中語到明

寒食離家麥熟還不應空老道途間防須伐竹開荒逕剰著溪南幾尺山

池邊月影間婆娑臥聽行雲一曲歌閒憶昔年爲客處囊中無物只詩多

湖水入籬山繞捨紅蕖全謝鏡心香當年不得盡一醉沈李浮冰雪涼

撼起流鶯晚吹寒懶眠沙艸愛風湍身閒我欲頻來此只有東溪把釣竿

浙江晚眺

西興渡口江風起處處靑山間白雲一幅天然古圖畫千金不羨李將軍

弔月汀屠教授

千山萬水新安郡頭白之官已足悲一夜謝池迷艸夢三年魯頖失期讀書尙憶同窗日忍淚何堪防葬時畱得乾坤淸气在繞墳梅樹夜吟詩

送友人之東浙

物換驚殊俗鶯啼憶舊城春江常不定風絮故能輕樽蟻延離席檣烏送別情所嗟俱素髮得得向人明

田父詞二首

龍鐘田父住深村桑柘岡頭石路分猶領兒孫到城市句人聽讀勸農文

處處叢祠鼓篴喧已占蠶麥十分添醉騎牛背歸來晚亂把山花插帽檐

挽南谷杜眞人

仙源奕葉艸樓孫道俗人人仰達尊兩地祠眞輪奐美一生接物語言溫注經洞析元防錫號榮霑雨露恩多少鄕鄰懷舊徳紫雲闗外望天根

春日山行卽事二首

弄晴小雨潤春泥野店靑簾竹逕西記得去年同客醉花邊停酒聽黃鸝

行春足繭倦躋攀坐石眠云日還又是一年寒食節幾家兒女哭靑山

春日偶成六言五首

半窗落月人老一夜東風燕來迢遞春歸幾度依稀夢憶三臺

絕憐姑惡啼曉不分桃花笑春萬事轉頭陳迹靑山於我相親

兩袖水風春冷一抹山煙晚晴小檻倒披花影歸船逺送歌聲

燕拂花陰繡轂人指簫聲畫樓楊柳六橋舊夢夕陽一段新愁

柳傍風前學舞鶯在山邊怨春桃李自矜好景是非不屬閒人

題畫山水

卓犖老气吹蒼寒太古屹立天地間恰似秋風萬里至白雲飛動終南山

賦得春潮送錢塘汪復心主簿

滄江气涵虛二月風濤作帶雨卷煙華連檣動林薄旣復舊痕髙還向汀沙落錢塘東南盛玆邑半山郭多君時濯纓書暇問民瘼寓玆消長理聚散遣憂樂枝流無縱鱗所適惟大壑欲寄悠悠思川平已如昨

春日閒居雜興十首

宿雨兼風釀麥秋餘寒欲斷自遲畱杜鵑啼得百花盡卻向緑陰深處愁

野艸幽花似有期蜜蜂蝴蝶滿疎籬自鉆新火過寒食續得去年春詩

亂蛙聲歇四更多山寺燈昏窣堵波枕上句成還睡熟再尋幽夢入云蘿

芳園雨歇燕泥新艸滿中庭不似貧書罷倚闌心緒懶敲門多是詠詩人

故人去後詩筒少春雨晴來花事空【缺】

時不待謾教鶯燕語東風

茶香庭院一枰棋柳影侵堦日自移因見刺桐花滿樹等閒憶得故園時

緑波如染帶花流陣陣魚苗貼岸遊日畫船歌舞歇春聲散入錦纒頭

花底飛觴酒浪翻才迎春至又春殘日斜客散鑪煙盡自洗窯瓶插牡丹

門掩春風柳數株淡黃蝴蝶繞畦蔬鄰家雅子渾無事鬭艸歸來學釣魚

白頭無意作生涯旋典琴書了嵗華有底閒愁消不盡曉來微雨濕楊花

古碌碌詞

碌碌復碌碌我所思兮在空谷空谷幽蘭獨自芳欲往從之失南北濁涇淸渭不用分試聽烏啼丈人屋子云枉著太經千載寥寥有誰讀何如北窗一覺睡況乃百年如轉燭不然畱取三百靑錢換美酒爛醉春風歌碌碌

春江言別口占

送子淸江臯江煙黯行路鳥啼山隱春潮長人爭渡世上無別離何由發垂素

孟夏

孟夏气淸曠眷然忻北林餘芳散縷縷佳木藹沈沈臨流敞南扉永日喧新禽塵務豈云料玆焉灑煩襟

偶成小軸山水寄仰山長老熙晦翁

南山每獨往問認西隱樓淸陰藹喬木天風忽涼秋歸舟溯平湖遙見仰山月月色如徳人萬古光不防素練不盈尺寫此千里心欲知相憶不明月是知音

嚴陵釣臺

自整蒲輪出帝鄕客星名字也非常輕將好爵千鐘貴博得驢魚二尺彊已訝錦衣榮故里更殊仙仗謁南陽富春山下雙臺迥靑史芳傳萬古香

賦得廬山洗墨池送陳成善記室還山

疏鑿念前修一隨矩折千載硯云香幾度匡山月愼勿濯素絲素絲光易滅送子惜離悰秋風動華發

題陳所翁畫墨色臥龍二首

焦霧流云意匠勞天風鱗甲動霜毫莫教流落人間世怕有當年葉子髙

曽出泰山飲渭川怒風翻浪自髙眠如今四海均霖雨不用拏云上九天

自營

自營荒圃翦蒿萊乞得鄰家菊本栽籬落螳螂搖露艸堦除蟋蟀鬭秋苔靜拈古帖臨池寫閒把淸樽向竹開鑑物近來知止水莫因兀者笑王駘

送淨慈瑛照二上人往吳興讀藏經

萬法本歸一一從何處得浮漚幻大海起滅波浪黒燦燦摩尼珠可以照羣惑上人俱妙年頴悟發英特方外信天遊匪爲名言索悠悠霅川水一葦未嘗隔霜風切冬別我振飛防讀盡大藏教愼勿畱一畫魚兔旣入手筌蹄皆長物心天空蕩蕩觸處極樂國歸來面壁坐不讓過去佛相逢但一笑笑指山月白

夢黃瀑翁

忽忽逢迎事總虛夢回城柝四更初宜休齋裏窗前月曽照當年夜讀書

贈筆生二首

井梧分影半遮墻細細風生曉色涼閒寫新詩試新筆桂花時復送天香

中山老兔觸罝蹄采得霜毫健復奇當日若逢回處士題詩應不用橊皮

題李安忠畫雪防寒鴉圖

北風萬里吹石裂古樹槎牙摧朽鐵羣烏啞啞如苦饑倦飛還向空林歇孤村荒寒得食逺日沙邊啄殘雪回情訴意各有態羨殺畫師心更切我嘗記得天隨詩至今讀之長激越婦女衣襟便佞舌始得金籠日提挈老烏老烏爾身毛羽黒離離況復人間厭爾啼何不飛鳴丈人屋丈人屋頭春柳緑

述懷

淸風窗戶竹蕭疎幾席無塵足自娯囊罄未應慚北裏金銷元不爲西湖大荒今古漚生水萬化枯榮戶轉樞蠻觸到頭成底事輸他象罔得珠

冬日村中卽事

暖釀霜晴打稻聲興來閒防短笻吟寒鴉流水岸容靜矮屋疎籬村意深嵗稔雞豚喧野市寺昏鐘磬出疎林路傍老叟逢人喜似得熙熙太古心

山中云

山中至樂塵中稀洪蒙之气凝淸暉如何白雲不肯住盡日隨風天上飛須臾影滅風難追望斷孤鶴歸無期無心有心吾不知負卻一段山中奇

題畫雜詩十九首

輕紅淺碧斕斑濕復水重山共春色憑誰喚起鄭廣文白髮相看話胸臆

山吐白雲云吐山屋木淡靜天機閒洪荒古意畫圖在安得著我茅三間

愛畫一生頭漫白人間誰復問營邱髙風急雨捲秋气浩浩空光隨筆流

四山莽蒼迷行路曉寒壓折槎牙樹竹屋柴門晝不開疑是袁安讀書處

岸水依痕釣艇閒炊煙幾處出蘆灣西窗正是斜陽好一帶泥金抹逺山

雨餘山色天然好洗盡鉛華任春老羨爾營丘水墨仙政須不用閒花艸

江上白雲連防起路邊山杏出籬開片帆知傍誰家宿春色還從萬里來

山水蒼寒起煙霧客船系在沙邊樹恰如昔日壯遊時揚子江頭卸帆處

飄風不動江天豁何處歸舟犯空闊大哉宇宙春無私小艸幽花岸邊活

眾色一埽羣峯寒春凝寶汞石齒幹山腰殿閣不可辧髣髴太古都壇

月華如水天如空蒼煙逺樹涵秋容筆頭墨盡意不盡參錯雲山三四重

數防寒鴉水繞村幾家茅屋掩柴門白頭溪叟歸來晚自把漁舟系柳根

曉晴江浦生秋水林麓靑黃差可喜詩情畫意欲相髙一抹沙堤三十里

輕雲漠漠天影空江村雨過生微風似嫌野外春淡薄故防桃花深淺紅

北風眼冷搖林莽興盡歸來數聲艣無人領此一段奇卻向靑樓醉歌舞

白雲遮斷重重樹路轉峯回入云去多應只是鹿門山不見龎公住何處

春陰澹蕩歸帆急疊嶂層巒凝空碧知是夜來風雨深村外野橋低二尺

平生每厭囂塵喧羨爾扁舟獨垂釣森森眾木水風涼應有新蟬慰斜照

采菱渡頭秋日晚孤樓隔防知誰家參差逺樹雜雲气滅沒漁舟侵浪花

題靑松白鶴圖二首

道人手中五色筆靑山拂起秋雲飛秋雲飛去靑山在白鶴一雙來翠微

萬里天風下玉京瑤池宴罷碧桃春歸來城郭還依舊只有靑松是故人

送江西熊履善茂才之金陵五首

洪崖嶺上白雲飛底事君歸未有期慈母手中鍼綫迹徵衫不似出門時

君向秦淮我在吳柴門白髮老西湖書來莫附洪喬便只道經年一字無

寒煙蔓艸正淒迷虎踞龍蟠舊入詩若問六朝舊日事石頭城下月明知

武林新酒緑於染不及熊郎別意濃正是江南佳麗地到時春滿積金峯

寥寥古道轉堪憐懶讀殘書入晝眠眼底交朋星散盡一秋幾作送行篇

霞外詩集卷八

欽定四庫全書

霞外詩集卷九

元馬臻撰西湖春日壯遊卽事

延祐戊午春偶以釣槎之暇因念西湖春日壯遊尙歷歷然眉睫間光陰幾何余矍鑠矣遂成七言二韻詩三十首以寫幽懷後我之生或不我信儻遺老覽之則將同一興感焉

繞湖無處避芳塵疊鼔紅旗彩鷁新冉冉春云來不斷湧金門外踏靑人

霍山廟食慶流虹民物謳歌樂嵗丰七寶社回呈了鳥年年歸路雨和風

南屏山色染春煙路接髙峯社鼓喧第一橋邊春更好禦舟閒在翠芳園

問誰偏解占風光飛蓋金鞍白面郎山北山南遊欲徧畫船教艤集賢堂

瑞煙祠字隱垂楊士女穿花語笑香三十九賢森翠碣虛舟亭上借傳觴

鏤玉雕瓊簇閙竿珠花翠葉縷金籃東家年少貪遊冶正值明朝三月三

流蘇兩兩掛船頭繡額珠簾不上鉤金縷緩歌家宴靜午前先入裏湖遊

紫染春羅窄袖裁伶人楚楚自詼諧部頭教奏金娥曲盡向船棚一字排

笙歌簫鼓沸春濤耳目難禁應接勞院落秋千誰氏女防繩擲起過墻髙

綺陌遊人隘暖煙去年時節賣餳天鄰家兒女歸來晚買得塘魚折柳穿

萬柳搖金接畫橋一淸堂外景偏饒文章太守開華宴預報龍舟奪錦標

歌妓娉婷畫不成去年初籍教坊名新腔翻得梨園譜喜入王孫喝采聲

園丁花木巧桮棬萬紫千紅簇綺筵折得靑梅小如豆獻來還索賞金錢

揉藍染水翠浮山堤上亭臺錦繡間花柳禁人攀折去要畱春色大家看

進余薇露與流香散落人間任品嘗處處旗亭招客醉大書不是趕春場

珍禽翠羽養雕籠列向船頭盡不同憐殺錦鸚偏解語喚人提挈避東風

防灔春波鏡面平扁舟賣物往來輕翩翩鷗鷺翻晴雪慣聽笙歌也不驚

豪家遊賞占頭船趂得風輕放紙鳶手拍絲綸爭上下一時回首看靑天

乍暖春衫薄似紗少年三五自讙嘩醉眠芳艸醒來晚尙覓魚羮向酒家

嬌民技藝也天生鬭巧搜奇事事能稚子土宜偏劇戲浪兒黃累十三層

一路亭臺間酒家漸看楊柳緑藏鴉太平官府無民訟補種沿堤四季花

畫船過午入西林人擁孤山陌上塵曽被弁陽模寫盡晚來閒卻半湖春

要囑園丁取折枝紅桃白李紫薔薇石函橋畔人煙晚挑得春光一擔歸

遙看暝色下漁汀金鴨香消酒半醒倒轉船頭元有意檻邊人報放流星

天街夜市已喧闐半掩城門玉漏傳籠燭絳紗爭道入湖心猶有未歸船

秋千罷蹴防繩低林館鶯聲白日遲處處荼防開似雪不甘便作送春詩

桃杏移春防碧苔柳綿飛盡小池臺慿君莫信啼鵑語更有花王最後開

送得春歸夏又初名園不放玳筵虛只知富足家家事肯爲兒孫教讀書

誰家乳燕掠船過小小荷錢出水多梅雨乍晴人病酒緑陰天气正淸和

慣見升平春復秋分明往事昔年遊西林橋外靑山色幾度夕陽人白頭

短髮

短髮今餘幾浮生一笑置身名教在造物小兒爲司馬猶三好梁鴻謾五噫黃金畱買賦不必鑄鐘期

秋深村意

過雨山光入眼明菊花店捨酒旗新村墟近市魚蝦聚禾黍登場鳥雀馴水驛幾株紅葉樹溪橋數防白衣人太平風景眞圖畫長愧詩情寫不眞

嵗懷友二首

積靄迷山意殘冬逼鬢華防梅行的皪野竹任交加興盡山陰棹心防海上查故人歸未得雨雪正天涯少壯時難再沈憂酒被欺江山容老大嵗月信差池人事忙中盡天機靜裏知存存生意在翻羨石腸兒

幽居

一徑荒涼長碧苔竹門斜對逺山開自操淸白傳家譜不受靑黃致木災穴鼠苦銜詩槁去溪螯喜薦酒尊來東籬滿地金錢菊多謝西風爲剪裁

安分二首

分明物物理非殊不足無心望有餘往事百年槐國夢淸風千古漆園書畫龍已愧迷眞僞抱甕還憐較疾徐滿屋秋聲堪隱幾莫驚鐘鼔饗鶢鶋

一身慵懶老來添倦汲溪流灌小園昭諫謾愁花解語天隨曽聽鴨能言看云倚杖知閒極背郭移家爲市喧珍重鴟鴞心自得休因腐鼠嚇雛鴛

贈漁者

湖山靑湖水碧白頭漁叟扁舟急山靑水碧竟不知賣得魚蝦將米歸沙邊矮屋兒啼饑

院落

院落閉深靜逍遙情叵同鳥鳴煙淡沲花晚春防蒙遣理思慮外養眞山水中惟當坐永日領此竹窗風暇日偶寫熙晦翁仇山村俾予陋貌髣髴三老坐松石間傳於短縑長不盈尺就成七言詩一首奉寄仰山丈席

晦機老子八十餘靑瞳烱烱霜眉須風幡自動心自如胸中錯落盤經書別時記得吟詩送世事區區等春夢漢無綺皓商山輕越有鴟夷五湖重神遊夜繞梅花洲覺來衣袂淸香畱賴有白頭仇博士與我聲气同相求招邀三老成圖畫從渠贊嘆從渠罵不然只作虎溪看他日叢林作佳話

悲哉行

悲哉白璧埋黃壤富貴燻天一撫掌當年吐气結成云如今臥聽松風響

蕭翼蘭亭捲

治國不求難得貨使民爲盜過繇誰松風已閉昭陵土誰料人間出有時

爲玉岑入侍者賦定巖

凝結先天混沌胚亭亭八表任風吹要知心外無巖處不在蒲團宴坐時

送僧入定巖回靑鎭密印舊業二首

玉岑聽徹講時鐘夏滿思歸別意濃想得經房秋色裏薜蘿窗外一重重

海珠僧寶絕塵緣正印全提契密傳聞道昭明讀書處水光山色似當年

寄題淳安方山長觀云齋

晝長倚檻書眼開一片兩片山中來無心不肻作霖雨轉覺淸風生釣臺

寄題臞叟徐學正小蘧廬

嚴陵灘前山水緑萬古乾坤一茅屋牀頭書滿僅容膝晚來無處招云宿主人養浩心自足繇義居仁愼其獨誰言此室大於斗明月能量千萬斛卻喜門無車馬喧秋聲不離窗前竹

酬知已

自笑謀生拙年翻百憂古心終不變詩癖死才休白髮時消息黃金身贅疣感恩非一飯毫髮未能酬

挽悅心劉州判二首

故家喬木暝煙愁文物衣不易求授業教尊侯泮日分符老寄浙江州每推詞賦多新語長對湖山憶壯遊杜宇數聲春夢斷可憐心事負盟鷗

相看白髮重闗情誰謂先生便隔生池艸入吟驚昨夢山花對酌誤春行圖書滿架人何在弓冶承家道自亨五十年來交友意曉風和淚送銘旌

贈皇甫秀士

止水鑑及微圓月光始揭一方可中庭物象逼騷屑桐江皇甫氏壯嵗盛學業其冑唐詩流未下白傅列源垂百世後亹亹襲芳烈貴賤取諸身索理詣超越麻衣希夷輩聞見亦欣悅勇退難其人此語愼輕說

聞仰山丈席熙晦機訃音

前年哭松瀑我家顏色薄今年哭晦機禪林慧日落大道甚平夷夫子猶木鐸攢眉聞訃音形聲想如昨驚怪欲狂叫淚下還復閣萬古一死生安用鐵鑄錯縮頸愼勿出門外北風惡

簡王仲通明府

曽聞宰邑江陵府泛愛民間說到今馴雉自諳弦誦樂飯牛不入利名心靑春白日庭堦靜緑幙黃簾雨露深未必伯牙山水意只逢鐘子是知音

題常牧溪山水捲

髙林眾木秀延眺極秋閣川明宿霧斂巖迥飛淙落弱齡見手畫此士久防漠萬里岷峨風空待遼天鶴

除夜二首

此夕逢除夕春隨防勝新盤飱寧媚竈鬥酒更招鄰柏葉香仍緑燈花笑不嗔定知能報喜未料白頭人竹爆催年換椒香入頌新梅花休笑客燈火故親人詩憶周南化時驚甲子頻老夫無節序盡日懶冠巾

雪霽

嵗律春仍近寒威老不勝鵲巢擎積雪魚穴凝堅冰賖酒鄰多厭防詩檻獨憑逋仙在何處感激涕沾膺

題錢舜舉畫竹萌茄蔬圖

我茄戀我遣不去飲水曲肱有眞意達官日日飽太官笑我出言蔬筍气錢公寫生髙吳興筆力超詣森有神視此愼勿貴八珍重茵列鼎聞之嗔所謂紫駝峯猩猩唇夢想不到林下人但願一飽安餘齡區區口體之累何足云

淨慈西隱祭晦機和尙

四時有代謝陰陽隨慘舒萬物具一气運此環中樞晦機宗門老貌古山澤臞我了三生緣識自壯嵗初融理貫百氏經書何不劬每挹瀟灑志防心失憂娛卓錫振叢林挺秀人天模無有入無間百體誰親疎區區過耳事臨風一長吁尙想畱別時踏曉防吾廬數語發肝肺悠悠戒前途徑仰本一山芹云隔錢湖秋風兩三至庶得數寄書正爲梅花洲足以寧君軀胡爲擺世故遺此載神車造化未形我濩落無所居我形忽已化還與造化俱範張未達道錯認生死殊但念平生意復惜流年䢐惟予困白首寒巖一枯株旣無枝葉累不受春吹噓感愴謁西隱南屏峙層虛合爪一瓣香隨分營伊蒲冬交雨雪集魂兮歸來乎松菊固無恙入眼皆眞如詩成流中腸覼縷不暇拘奠罷出門去野日低寒蕪悲風爲我起躊躇重躊躇

讀唐僧詩

髙僧吟興苦吹萬各秋聲著物鬼難測爲容人盡驚力回千古意气逼五言城輸與無心者輕輕道得成

題唐十八學士圖

唐家天子登黃屋大業隆興調玉燭當年十八登瀛仙文日侍分三六兩京初定四海淸君聖臣賢古難續立本圖眞亮爲贊遂令書府藏諸櫝後有龍眠傳此本禮樂衣冠激流俗自從淪落向人間畫手紛紛互翻覆千年事去君莫問畱得靑編遣人讀蕭蕭馬耳射東風長安道上春山緑

爲僧【缺】上人賦鶴山二首

緱嶺春風白日閒上人愛鶴自名山別來莫似遼東客一去千年始一還

記得嵩陽松樹髙采花不覺誤翻巢天風萬里飛何處老向山中自結茅

謾成四十二首

林間把酒山雞舞竹外支笻野鶴隨醉臥落花春不管醒來惟有白雲知

松風滿屋散輕濤老圃無心事桔橰曝背檐前趂斜日怒爭梨栗笑兒曹

徑曲交加鎖竹陰不教寵辱到林扄心閒莫道渾無事粉落松花污鶴翎

參天楊柳手親栽一院西風戶牖開落日尙餘三四尺山平水逺看秋來

區區得失付酣歌誰信簞瓢得意多荒逕久無桃李樹不知春事已如何

繞籬緑橘間黃橙籬外靑山取次橫一陣晚風寒霧斂堦前待得月明生

九日籬根菊未黃無詩無酒惱秋光偶思巢燕歸飛盡自理枯蒲葺艸堂

溪蟹初肥濁酒香村南村北稻登場白頭羨殺田翁樂醉向茅檐臥夕陽

小春天气未生寒綴樹朱正入看昨夜海棠開數朶一雙蝴蝶上闌干

新霜尙薄樹聲幹寒水無痕倒浸山知是釣船歸較晚防防嘠嘠起蘆灣

飽霜紫芋細凝酥旋撥寒灰出地鑪慚愧鄰家新酒熟客來沽得滿葫蘆

野花芳艸三春夢楚水吳山兩地愁心緒晚來禁不得半身斜日倚江樓

曽向山中靜結廬云邊煮藥自樵蘇不知白鶴巢松樹占得門前第幾株

世態爭趨向背機眼看朱碧漸成非山桃野杏春猶淺早有靑虫化蝶飛

蕭蕭野老發垂肩家住湖西杜若煙載得茭根入城賣西風落日滿歸船

艸木淒涼露未晞秋虫琴瑟漸聲低竹窗夢覺湖光白月在鄰家釣艇西

風琴流響韻虛堂湘簟欹眠水一方靜里數聲棋剝琢乳鶯深向緑陰藏

眼底紛紛五色迷楚人元不重山雞老夫驚覺槐陰夢悟得南華物理齊

槐柳交陰日正長荷花荷葉滿回塘人間未必渾無暑心地淸涼暑自忘

老圃秋光亦可佳淡煙涼月自生涯盡容詩酒酬淸事丹桂才開第二花

珠絡楂橙滿閣垂欣欣節物暖鑪時膽瓶小巧偏堪愛插得檀梅一兩枝

長憶成人總角年學吟終夜不成眠精神消盡今頭白秪得詩名不用錢

夜雨膏濃曉又晴熙熙景物象升平啼鶯只在花開處誰識桑中布谷情

槐陰滿院喧巢鴉蜜房香老蜂趂衙鄰家艇子釣魚去水光搖動金蓮花

移榻松陰避月明天河萬里度流星仙遊夢覺蒼華冷猶聽鶴聲來杳防

西風吹雨十分涼店捨新篘拍甕香淨洗瓦盆刪菊本老夫作意做重陽

老我何堪樂自全不將造物彊桮棬貪眠又過希夷子一夢人間七十年

枯蒲風急駭棲禽紙帳燈昏坐擁衾門外霜華如練白不知何處尙鳴砧

飯罷回廊轉數遭不知積雪重林梢自憐迂僻人多笑洗竹交加助鶴巢

勝景園西石路平瘦笻扶我過南屏希夷名在庵何在應是先生睡不醒

北風小雨戒新寒隔水楓林葉已丹莫道閒門知己少白鷗飛去又飛還

隱隱寒燈竹院深暗風吹雪打窗聲利名不入蒲團夢一衲蒙頭坐到明

斜陽日日過山防鐘磬相聞隔水敲生事一盂饘粥外靜看林下鵲爭巢

燕山楚水曽爲客慣聽霜砧搗月明不似新愁怕新鴈秋風吹落兩三聲

晴日穿花暖似烘風檐微動玊丁東山童睡起心無事斫得笻枝補鶴籠

岸柳禁風葉漸疎乍涼還試夾衣初雨添秋水入籬落閒看鷺鷥行捕魚

酒能醉客心雞醉詩解窮人思不窮千古湖山百年事倚闌分付落花風

芙蓉露濕天宇淸星河淡淡蟾蜍明西村知有夜船過撩亂一羣鸜鵒鳴

雲歸雨歇湖水平五色防蝀山邊明唱歌舟子采菱去十里柳堤蟬亂鳴

煙水微茫沒釣磯物情人事兩依依楊花自逐東風去空見漁舟日歸

送客河橋愴別懷露花煙艸見船開傷心不及梁間燕又逐春風冒雨來

西鄰張樂通宵飲野老耽吟盡日詩總在天機流轉裏可憐樂處不相知

村中卽事

溪流潏決山回縈村歌牧笛亦可聽防靜幾枝白菡蓞雨餘無數紅蜻蜓逺林風入自成韻野廟人來時乞靈詩家縛律寫不盡天與萬古開丹靑

挽周艸庭母氏

幾生種徳壽期頤早適儒門備母儀追逺不求黃面老送終喜見白頭兒堂萱杳杳承顏日風木蕭蕭陟屺時莫挽靈輀重惆悵已傳書種到孫枝

碧山書堂

巉巖潤聚洪蒙色屹立長空湖海窄翠積松杉重不開昔日曽棲釣鼇客釣鼇客去淩蒼蒼今人此地營書堂桃花流水杳然意爲君千載揚芬芳

中秋夜偶成

紫梨紅棗鬭芳鮮節物闗情亦可憐去住未成爲客計陰晴不定看潮天百年林下人空老幾畨天邊月自圓夜倚髙樓逐淸景怕他鶴過有神仙

緑陰

樹色雨餘多芳菲一夢過參天障午日接葉覆官河晝寂碧雲合風薰翠幄羅倦遊思避影況復正淸和

題虎溪三笑圖

無生一曲無人和石池水滿蓮花大揚眉瞬目喜津津不覺回頭虎溪過咄哉三士皆人豪醉醒不理柴桑陶傍人若問笑何事向渠指防廬山髙

經故人舊居

物換人非夢一場世情消盡也思量春風門巷經行處欲倩啼鶯說斷腸

爲吉上人賦半云

山僧結屋靑山麓只有巾瓶伴幽獨分取半間招白雲日莫教巖際宿

挽松江姚守二首

皁蓋朱旛事宦遊歸來聲價滿杭州民康物阜三年積子貴孫榮幾世修紫禁春濃期入覲玊棺天降已難畱吳松父老懷遺徳掩面西風哭故侯

占得人間樂事全一門餘慶盡才賢防依華冑朝廷重寵錫金章父子聨輪奐落成將佚老瑟琴中斷竟空傳佳城已卜佳山水鬱鬱南屏入翠煙

爲防上人賦百川

百川日東流衮衮趨大海異派同一源萬古波不攺冷風則帖妥飄風則滂湃善下無不容乃得成其大上人彊名號此意亦有在彼來旣不息此受非所待安得木虛作賦訴眞宰

午節

晝永風薰午節臨葵橊此日更精神謀生已分同芻狗厭勝無勞結艾人包黍杯柈遺俗舊浴蘭兒女彩衣新老夫不解追時序靜讀離騷弔楚臣

弭楫

弭楫望淸川寒暉淡將入候暖葉未變天回鴈仍急荒村雞豚瘦夕露煙火濕萬物感䢐年軫念追前集脈脈蘊言外臨風勉離立

和友人韻

瘦笻便領鶴糲食任無魚老去詩多拙貧來客自疎嚴陵終獨釣枚乘只安車委命存窮達吾生亦宴如

和湛淵白州判見寄弔鶴詩二首

養爾山中伴百齡偶因飄瓦便傷生酒闌尙憶梅邊舞月冷空遺操裏聲已斷荘生憂射矢謾傳周穆化巡兵西風一片淒涼意鮑照才髙賦不成

頂丹不得駐修齡誤卻相期共此生處士今無隨野步仙人難復致簫聲曽聞弔墓辭陶母偶爲乘軒阻衛兵幣褁黃賫送去華陽眞逸已銘成

河橋別友

短日新霜急年傷心此別見無緣孤帆自入寒煙去知向何村泊夜船

賦童梅巖隱居圖

龎公不愛入州府自結衡茅住山塢蒸梨炊黍飽妻兒幽事無人繼前譜梅巖愛山存古心卜築更向靑山深區區世事不掛齒晝夜讀書松竹林永讓盧鴻傳十志圖此知君有眞意山中之樂何其多白髮心違我應愧

和落紅詩韻

開謝匆匆本化工曉霞吹散失芳叢可堪長吉心判醉誰悟靈云色是空鶗鴂自傷三月詩人錯恨五更風倚闌獨客愁如海夢入回文織錦中

題周法師月溪圖

冰霜萬里獘貂裘炊熟黃粱認舊遊坐看淸溪溪上月虛舟不動水悠悠

和春晚詩韻

一天飛絮艸堂低三月風光爛熳爲僕老種花迷向背童癡沽酒任醇醨且將白眼從俗難覓黃金可樂饑傳語東君好歸去今年懶作送春詩

霞外詩集卷九

欽定四庫全書

霞外詩集卷十

元馬臻撰題覽眞人溪月圖

溪風灑露兮月承云儼眞人之宴坐兮存夜气之氤氳隘城郭之窘窘兮結塵夢而方殷

送自誠眞上人回秋溪普門舊業二首

新詩吟得送詩僧寺憶秋溪到未能依舊入門風景在心明不昧佛前燈

歷徧諸方合是歸津津喜色到家時殷勤問訊山中月曽照靑松長舊枝

和王仲道明府隱居詩韻二首

身世誰能定卜居小舟風急信籧篨蒓鱸味美歸張翰詩禮家傳見伯魚春靜西湖勞杖屨道閒白日且琴書利名蠻觸非吾事滿耳松濤晝睡餘

瘦竹勝巢笑拙鳩倚闌閒爲晚風愁士貧始見身爲寶齒落才知舌尙柔靖節琴書三徑艸眞簔笠五湖秋相逢各自頭如雪指防江山說舊遊

次筠軒詩韻

幽軒列萬竹愜此衝澹襟乃知心迹逺不在山林深客散動秋影鶴歸分夕陰至樂寓言外任鼓昭文琴

再題白湛淵買宅圖後

靜者貴行止卽事在厥初君家鄕黨敬稱善眞不虛昔我當靑年寫君買宅圖淸風羅竹樹曲沼防遊魚嘉賔防然至日以淸事娛稚川昔移家提挈何區區少陵得艸堂經營三載余東野亦移家家具少於車君今向人境森爽葺其廬居安則資深無乃種徳歟復見屋下郎箕裘振文儒展卷三十載撫迹肝膽舒願保嵗寒節看教諸孫書

寄平江開元丈席恩斷江

闔閭城裏開元寺信手拈來敞法筵有道不勞方外疏住山結世間緣化歸檀施僧能說詩出叢林客任傳截斷眾流江自在恩波湛湛碧連天

敬贊純陽眞人畫像

自從樹老城南月不把機輕漏泄秋風千古洞庭波是凡是聖從渠說

畫意二十二首

千樹萬樹桃花發三聲五聲鶗鴂鳴溪山春色媚人眼但見物物生詩情

晴雲冉冉拂空翠羣木陰陰生夏寒弭楫琴訪溪叟世塵膠擾知音難

亭亭樓觀藏山防上有疊嶂爭秋髙支笻共語不知逺轉覺身世輕鴻毛

寒空黯淡飛鳥沒某丘某壑同一色絕憐驢背苦吟人風雪打頭烏帽側

紅塵梅裏懶低顏石路迢遙入亂山擬向云邊種黃獨幾時容我屋三間

山凝太古洪蒙气一道飛泉瀉蒼翠小樓屹立溪影中應有伊人共幽意

支笻路入諸峯頂回首繁華謝朝槿古來天下多名山不是終南終不隱

江花江艸映江樓寫出江天一片秋隔防小橋低數尺淡煙消處見漁舟

石逕盤盤入翠微山腰樓觀白雲飛微茫野外人煙晚一片風帆何處歸

城中車馬自喧嘩江上淸風未有涯欲遂平生瀟灑志數椽茅屋傍漁家

千章古木間靑紅路接溪橋出鐘衰老無人賦招隱山云更入兩三重

江村日暖春防蒙李花如雪桃花紅山長水逺望不斷盡在乾坤生意中

吳儂生長浙江幹慣見秋濤拍夜灘老去怕風兼怕水不妨傳入畫圖看

有客騎驢入林麓山深疑是王官谷平生輸與釣魚翁獨木橋邊結茅屋

江千秋染斕斑樹杖防幽人入云去應是當年李謫仙來卜匡山讀書處

數間艸屋山煙靜夾岸桃花流水香愁殺武陵回棹客不知人世幾斜陽

平生丘壑老棲遲敢信毫端爲發揮忽憶楚江江上見雙帆怗怗帶雲飛

溪翁住處臨溪水一道飛泉翠微裏西山爽气爭秋髙樓觀參差白雲起

幽人自樂山中趣閒訪山家入山去記得西峯阿那邊亂雲遮斷無防處

靑靑疊嶂摩蒼天下有五湖煙水連漁家小橋雨新漲扁舟系傍茅檐邊

江云皛皛侵林影境防心融發深省可惜長艘載利名乾坤淸气無人領

緣溪路滑蹇驢遲水色山光總入詩還勝襄陽孟夫子滿身風雪灞橋時

祖塋冬祀

冬萬物瘦拱木自靑蔥感彼霜露降及玆成嵗功衣裾冒艸逕柈飣羅山風慮斷寵辱外神交生死中念眞故灑灑結抱還忡忡音響一何寂道論嗟無同

偶成

松風寄一龕蕭瑟我相諳雲海鷗盟冷名場蟻戰酣履須經實地道豈事虛談世態從欺老欣欣雪滿簪

爲嗇齋呂髙士寄題大瀛海道院

茫茫大瀛海羅絡后土流象山襟爵溪一防波中浮昔日安期賣藥處至今海月懸髙樹丹丘羽人結瓊居誰道人間隔風雨三山滅沒金銀臺聞有仙人時往來仙人不可見白髮令人哀安得再拜訴王母謫仙本是淩雲才

挽饒國吳公二首

壽櫟仙翁八十餘泥封初拜大司徒九重恩寵光瓊圃一段精神炯玊壺子領羣仙天上有身膺五福世間無更聞蟄蟄傳詩禮輝映鄱陽月滿湖

髙門善積異殊恩三達稱尊古不如已向晚香娛嵗月更看榮祿表鄕閭耆英社冷虛元老碧落班催覲帝居徳眞人應壽母長生有鶴下天書

和越僧吉半云見寄詩韻

豈有詩才逼浪仙謾教方外姓名傳句忘雕琢才幾道理絕名言不異禪野鶴夢迷滄海事髙僧吟老翠微煙剡溪山水畱佳趣爲報扁舟待雪天

題艸虫畫卷

喓喓趯趯自知機展捲誰憐下筆時采得國風千古意分明一段召南詩

題赤壁夜遊圖

絕壁驚濤故壘西扁舟明月夜何其樂遊不記元丰事只有臨臯道士知

挽月泉吳提防二首

桑梓同年數不多長懷令徳養天和典刑已共推前輩言語眞能入四科心殆門傷舊業病侵白發動哀歌斯人已矣堪淒斷吾道悠悠竟若何

壯年曽約隱茅峯鵬鷃飛翔勢不同榮被宸恩敷教雨晚安琳宇贊風潰癰忽悟南華防施藥難收扁鵲功六十八年多少事泉聲依舊月明中

深靜亭

徑曲藏林表亭孤逼水湄頓忘三伏日渾似入溝時市逺聲不到魚馴樂自知可堪文字飲慚愧少陵詩

和秋日山行詩韻

石路徧秋艸朋簪信杖行嶺雲隨眼變野菊向人明澗水流元气山風埽世情誰家猶紡績機杼隔林鳴

春日口占

豪士惜春不惜金老夫得句如得寶固知貧富本殊途各向東風展懷抱

教大宗師張眞人挽詩

秀鐘河嶽气弧矢射生申龍虎聨眞裔山林得偉人垂衣詢道徳舉鶴上星辰慶際風雲防光依日月新簪裳沾教雨砥柱屹天津望重山中相經傳席上珍談無野褐論道列朝紳琳宇開張盛彤庭錫予頻累朝親眷顧一品出絲綸忽憶三天事俄遺大患身玊棺下云外艸座失河濵骨俗蒙甄冶才涼只隱淪窮猿甘向老尺蠖竟難伸涕泗嗟何及名言不可陳天風舊時路回首鼻酸辛

贈別友人

湖海淸秋日山林白髮翁未能從上下忍爲各西東老別驚霜艸深情引斷鴻天寒物色薄搖落晚來風

讀石田詩有感三首

吟看三數過不覺燼寒燈意趣無非道交遊半是僧課書貧自樂媚竈夢何曽自後言詩輩苦心終未能雕搜還不到姚賈是宗風勢立典刑上句存規矩中片雲孤嶼逺寒水夕陽紅此理言難防防心感化工悟門難槪入轉讀轉堪傷天地因經緯風騷張紀綱髙秋明素髮老菊傲繁霜物化精神在中心何日忘

爲義齋方山長賦靑山白雲圖

英先生釣鼇手結廬正對桐江口坡陀四面環靑山山上白雲終日有靑衫博士居臨安萬山繞屋心自閒松竹林中讀書處白雲往往來其間英隱處昔曽見出岫無心如有羨爲與先生芳譜聨臭味相同故相戀老我營得屋數椽錢塘湖上連秋煙靑山白雲夙所愛爲君寫入圖中傳

送僧山云上人

山僧業在山深處自縛衡茅共云住何時杖錫下山來錢塘煙艸無心遇鍼芥相投杜徳機山云無侶又思歸三杯春酒贈行色江上梅花如雪飛

和山村見寄詩韻七首

一經屹屹自窮年門巷無人問艸安得雲龍隨上下還憐鑿枘失方圓間闗啼鴂春多恨牢落鰥魚夜不眠萬物去來天理見薰風未必競繁

一舉曽聞累十觴卽今酒量復誰彊聖賢趣在中淸濁鳬鶴天全任短長靜裏支頤觀物化閒來袖手看春忙功成名遂身須退千載淸風緑野堂

山人夢不離山林歸隱蹉跎愧孔賔平淡詩章心自得空蒙煙雨畫難眞室如懸罄那愁盜語不能神懶向人莫道無金憂不足黃金入眼也成塵

閒愁常問竹平安竹外樓髙眼界寛覓句不孤池夢艸休官猶得隴栽欒浮雲易散傷鄰至藥難成失露盤莫負杖蔾行處樂江花江艸滿江幹

得失悲懽較幾何西鄰𨿽富不曽過昔賢已分安漁釣貧女無心在綺羅挺挺松椿禁雪老紛紛桃李占春多憂來俛仰人間世背立斜陽讀九歌

休將野服染緇塵大患須知爲有身藥餌任從畱過客是非終不到閒人山中相隱懷景谷口躬耕羨子眞午睡醒來春事晚枝頭梅豆已生仁

不成一事鬢先皤朋友偲偲喜琢磨千里音書歸雁少滿城風雨落花多迸堦新筍微過竹脫繭春蠶欲變蛾惆悵少陵身老大壯心激越醉時歌

夜坐

靑燈照不寐食晏腹猶果開簾知夜分片月依林墮積云忽如漆老樹懸神火遊淡遣歡戚意足物常黟窮達與死生自古非獨我胡爲露電中寸心空瑣瑣

爲僧賦月巖二首

髙巖挺雄姿本根插地軸靑天月飛來炯炯照幽獨我嘗觀徼妙識此眞面目理愜心自知愼勿語流俗明月無古今寒巖了今古體用元不殊明晦從吞吐旣不昧本根疇能畏風雨持此問虛空虛空定相許追和南谷杜眞人山居四時詩寄升元主席桂庵姚提防四首

滄海云迷鶴信稀地偏無客欵柴扉碧桃開盡春狼籍日采芝人獨歸

石底幽蘭隔澗香新篁楚楚出林長道人無語倚松坐羽扇不搖心自涼

風瓢歷歷掛松梢慙愧心難繼許巢昨夜朝眞衣露冷殿陰斜月轉螭防

笑看功名蟻戰酣饑來自挹曉霞飡無端靜裏生吟興一夜猿啼雪嶺寒

再和

山桃野杏風中稀靑山對面開柴扉家童破曉摘茶去日午穿雲猶未歸

石泉潏潏幽艸香日景陡覺山中長出門倚杖看雲起巖壑陰風生晝涼

浮嵐半沒長松梢落日正照白鷺巢他年容我結茅屋定知卜築靑林防

蒼苔濁酒凝醺酣山崦人家炊午飡陰雲淡薄不成雪散落下方風雨寒

和陳仲庸春晴詩韻

一榻寧無坐客氊典琴還辦酒家錢幾番夜雨東風惡三月淸明上已連汀艸乍濃才見蝶山花正好未聞鵑趂晴莫惜防幽步春去春來動隔年

寄題桐江鳳山寺鷺雪軒

西湖西畔茅家步鬱鬱喬松宿羣鷺自從樹老浮雲空夢斷滄洲畱不住今日桐江江上秋鳳山寺對靑林幽紛飛萬防下晴雪軒窗晝敞明雙眸物色所寓眞不偶千古煙波一回首可憐不見羊裘翁空屹髙臺大江口鷺耶雪耶心叵量倚闌對境還相忘他日滿林生竹實防看翔鳳鳴朝陽

和蜀僧明上人詠雪詩韻二首

不教禁體犯毫纎詩令還同酒令嚴村巷漸深愁桂玊山家任密慣虀鹽吟余已怪冰生硯夢覺猶疑月在檐獨有喬松丈夫气淩寒特地傲山尖

薄雲猶見月纎纎陡覺寒威夜更嚴謝女已能吟比絮坡仙休嘆食無鹽聚時曉徑云生地消處晴空雨滴檐記得當年天目頂冷欹烏帽望西尖

集句遣懷三首

懶慢無堪不出村當年心事與誰論如今老去愁無限雨打梨花深閉門

紅塵無處不喧嘩江上無人轉憶家寒食淸明都過了夜來風雨送梨花

且盡芳樽戀物華猩猩血染半園花東君自是人間客看到子孫能幾家

送蕭存逺主簿之京

交道無故新前哲有明儆解後憩寒齋水木交秋景方君步淩雲顧我發垂領離情霜柳斷去迆川途永金臺多故人天風候鳬影

和山行詩韻二首

秋風吹亂山山在白雲間老木忘今古幽人自往還柈餐麄糲慣樽酒語言閒悵望衝霄鶴寥寥不可攀今朝風日好有約防詩家路勢依山盡秋聲落雁斜淒迷孤嶼艸滅沒小春花人事堪誰比汀煙薄似紗

寄湖山張太監

楓葉蕭蕭霜滿林蒼煙寒結半湖陰三冬書卷千莖雪萬里綈袍一寸心驛路山光歸騎穩天門春色景云深終看衣錦行淸晝榦鵲枝頭聽好音

村行遣興

物色憐人意逢迎似有期野鶯啼半日山客聽多時崖蜜攢花就村橋架竹爲閒心與閒景未必市廛知

題山陰回棹赤壁夜遊圖二首

夜雪蕭騷入剡溪髙懷忽起故人思當時興盡不回棹千載誰傳一段奇

穿空亂石驚濤拍月滿孤舟從二客覺夢悲懽總不眞一聲鶴唳東方白

觀周景逺禦史題贊云叔羅教授喜容三首

十年訣別萬山翁翰墨淒涼到眼中軒冕不移湖海志卽今還有幾人同

仁義根心禮數寛常言懶著惠文冠不知墓石誰人志潛徳應傳後世觀

新城昭諫耳孫枝雞黍情親更不疑貌得眞成曽著語平生言行只君知

送本初朱提防之玊隆主席五首

風虎雲龍防有期文章道徳際淸時名山正要名師住喜捧天書下玊墀

衛道金湯佐上袖香常近禦鑪邊仙人出應龍沙合合主林泉五百年

自憐學道晚無成華發蕭蕭不受春多謝東風湖上柳每開靑眼盼陳人

蕉池月冷憶論詩別去無端信息稀衮衮相逢又相別一江春水看帆飛

笙鶴遙知出郭迎歡聲雷動豫章城碧桃開盡春山晚驛騎還催上玊京

送姑蘇權中上人回江陰禪香寺二首

深省楓橋半夜鐘禪香得業早心空無端踏徧錢湖月又覓新詩送逺公

杖錫秋風去住輕諸方解結慣曽經依然舊業歸來好庭樹森森柏子靑

和黃瀑翁寄弔龔巖翁畫馬詩【續補入有序】大徳丁未黃瀑翁寄弔龔巖翁畫馬詩因路雲溪過西江訪李鶴田請同賦明年路雲溪回杭瀑翁首出此卷索和章余於巖翁久敬不忘故拭淚次其韻以重存歿之感焉

吾聞曹韓之馬筆力相承如有待能使畫師神色攺一落人間五百年珍襲如今復誰在髯龔貌得霜雪蹄曹韓無詩不敢齊神龍變化叵易測似聞展捲空中嘶朅來初放行天步萬里闗河夜飛渡下慚俗馬相驕矜金羈但識西湖路猛气尙欲超滹沱春風苜蓿生意多匡廬老仙得此畫迸淚激越成悲歌歌成惆悵翁仙去價直千金那忍顧殷勤寫掛墳樹枝不知防漠能知不

送陳渭叟之涇縣崇觀主席

葛翁川上一道士形臞貌古神仙似手持九節瘦竹笻來覓籌峯計然子計然仙去白雲深又束琴書防舊林武林城中訪親故鶯啼燕語防春小將詩酒送平生煙雨西湖掉頭去有才還接謝宣城羣仙已艸新宮銘紫府眞官儼環佩鏗金戞玊相逢迎昔年東海釣鼇客白眼看人九州窄涇谿山水天下奇到今勝處多行迹金鼇峯白鷺洲請君放意隨天遊山邊水邊見明月爲余問信敬亭秋

山行口占

一簇人家島嶼煙紛紛兒女閙茶園西應有夜來雨添得門前澗水喧

和張仲舉書齋詩韻

彬彬人物畫圖間一室弦歌白日閒授業儼如承闕裏讀書何必向匡山靑雲有路君髙步華發無成我靦顏看取姓名題雁墖柳條畱待贈行攀

偶成

樓頭疊疊來靑山開軒爲我一破顏城中合防十萬戶奔趍慶弔無時閒老夫七十今逾一誰能對此長戚戚但恨難逢阮步兵眼底看朱卻成碧

嵗晚喜友人至

之子來何地江山復冬船明依岸火人靜隔城鐘野俗樽罍古衰年筆硯慵北風吹正急此別欲何從

嵗雪霽書懷

雨雪交陰崢嶸送殘嵗雪霽湖水涸寒風四山至林莽就摧折凍雀聲瑣碎魚蝦不足數快意鳬鷖輩詩翁骨肉瘦坐久白髮脆老竹垂寒姿小艸足生意大哉乾坤中萬物自榮悴物理固莫奪慨慷激心志嘗聞是爲非復見非爲是不如飽煨芋一覺和衣睡

山居卽事

茅齋低小山意深琴書老罷驚流陰食貧不愧乞米帖才薄喜無諛墓金兩峯隠約煙冉冉古木擁腫春沈沈吟梅處士難復見日啼猿傷客心

龍虎山彭法師禱雨感應六首

一夏經秋亢旱災稻苖田上盡枯荄生民莫謾心荼毒眞士新從福地來

海嶽崇深禱不神宿逢箕畢也難慿道傍暍死嗟何及赤腳徒思可踏冰

眞士能推濟物仁夜通封事格天臨扶搖九萬誰云逺響答惟存一寸心

載展旗結晝陰令牌三擊鬼神聽木郎不待商羊舞雨腳浪浪似建瓴

雨勢翻空走迅霆萬人回首沸歡聲秋風防待登場日比屋炊煙樂太平

教行正一闡眞風雷令初傳出巽宮一滴天瓢蘇萬物可憐眞宰不言功

挽趙天錫都事

白髮星郎學問精大江南北播芳聲治家道在持心正佐省人稱涖事明萊氏逸妻先易簀徐卿令子已成名緑波春艸靈輀去淒斷鄕中父老情

挽鄕友徐和甫教諭

同裏同年值徳鄰南州髙士定前身病懷猶說科名事友誼渾如手足親子侄團欒家有慶膏肓上下藥難神虛堂他日重相過弔影驚心是古人

湖上春日遣興六言

夢覺笙歌聲里人老湖山畫中花意欲回夜雨詩情不讓春風

霞外詩集卷十

霞外詩集防

虛中錢塘族也少時慕陶貞白爲人師碩翁著道士服隠於西湖之濱嘗畫桒幹龍門二圖流傳海內不見者輒以爲恨旣從禇雪巘遊肆力吟事風致酷似中州諸名家伯雨之後復有虛中何錢塘多隠君耶海虞毛晉識

