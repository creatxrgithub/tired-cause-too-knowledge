

欽定四庫全書

集部四

省齋集一卷

別集類三【宋】

提要

【臣】等謹案省齋集十卷宋廖行之撰行之字天民其先延平人五季時徙於衡州登淳熈甲辰進士嘗官嶽州巴陵尉以親老丐養而歸注授寧鄕主簿未赴據田奇所作行狀稱其生平內行修飭畱心經濟入仕亦多著循績然名位不昌故姓字不著於史傳其所著作諸家亦罕著錄是集乃其子謙所刋原本十卷今從永樂大典中采掇裒輯篇帙頗夥似當日全部收入謹排次審訂仍析爲十卷以還其舊其原防十七通行狀墓銘等三首仍附於後以偹考核其文章大抵屏除藻繪務以質朴爲宗或不免近於朴僿故戴溪作序不甚稱之然其詞意篤實切近事理亦足以想見其爲人至其四六之作則較他文爲流麗潛敷敬防稱其表啟多互見周必大集中蓋以必大亦有省齋之名故相淆混今檢勘必大全集實無一篇與此相復當由後人知其誤載從而刋除矣乾隆四十六年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

原序

衡陽廖氏爲其州之望族世登儒科天民諱行之爲淳熈十一年進士始調嶽州巴陵縣尉旣數月棄官以便親養再調潭州寜鄕縣主簿未上而卒余官於衡識天民其爲人愽學多聞孝友急義州有大事率賴公爲謀淸江劉淸之子澄爲守以其名薦於朝不報廖氏世有力於學校學者咸遵之石鼓書院成天民與有力其子謙初試入爲首選明年遂繼乃翁登科衡人以爲盛余分教霅川得謙書云先君不幸日月易失謙旣服闋矣裒平生遺文得拾捲不肖之孤懼湮沒不傳願有以序次之餘序石鼓書院累置田近三十頃嘗欲以其事記之石鼓文難其人訪諸學者咸曰主簿公能文學者素所尊信儻得公文記之庶幾不朽今集中所載田記是也余觀公爲文率典實有教化不爲浮辭虛說非求以文字著名者隨事應用時見其一二爾惜也年不及中志所欲爲千百不一施此尢可恨也紹熈二年秋九月永嘉戴溪序

欽定四庫全書

省齋集卷一

宋廖行之撰賦

巖桂賦

秋气之淸萬殊稟成斂英華於品彚孕粹精於桂根猗歟休哉何其挺挺乎不狥世態飄飄乎欲淩髙旻也邪當其玉宇涵空金行奪暑庭捂憔悴於銀牀江蓼淒涼於沙渚睠籬菊之未旉嘆園葵之已暮玆桂也壓眾卉以推先爭秋光而獨主時也莫不緣蓓攢枝吐芳露奇若瑣若碎若繁若稀若什若倍若贏若畸或出類以若長或附承而若卑珠綴甚富酥凝未澌𨿽玉虫差擬風韻之奚取金粟可嫓典刑之已非至若露霽晨興月浮夜明動防颸於披拂暢奇芬而逺聞蕩世俗之喧濁掃鼻觀之囂塵可使沈水斂煙於燕寢猗蘭奪气於深林得非蓐收肅殺之威或有所寓太白剛勁之气或有所慿而然耶彼芙渠兮不亦華乎淩波間而顏如渥朱水茍涸兮幹隨以枯彼桃李兮何彼穠矣競春朝兮天然綺麗秋之至兮葉紛以委萱忘憂兮何事容悅花含笑兮其如嫵媚寜寒巖之一枝兮名園之屬子寜霜林之獨秀兮韶華之付爾君不見伯夷之行兮得淸之全風聞百世激貪懦之心焉又不見孟軻之志兮養其浩然至剛至大則天地而塞焉此蓄之有素而發之無前豈與夫競紛華於頃刻誇美艶之鮮妍者同年而語哉此東臯子之問答所以發徳馨於幽潛者也

五言古詩

夜坐觀書

風露气淒淸秋堂燈火夕開編對聖賢窮理貫今昔豈無侯門裾俛仰無顏色豈無終南路矯詐虧名實莘耕渭釣人樂道貴自得靑紫與金珠從渠儻來物

重九後菊未開

春初得菊四株植之於西防之墻隈糞土培之加以灌漑庶幾爲重九之觀今度重九且逾旬矣尙未敷榮作詩詰之呈示同社諸友

靈根何許來初春首移植封培極膏壤灌漑勤朝夕惟知人力勝可與天工敵侵尋度重九荏苒復旬日含芳似慳吝細蓓猶的歷得非司花神不爲狥世習閉闗存淸髙後時養介僻不然蓐收靈防持莫庸釋未容遽爛熳畱作秋歸憶胡爲倚墻隈向人殊寂寞𨿽非彭澤長汝勿余於惜

贈別羅舜舉

憶昔相從防往往甞繼晷論文在肺肝商確到肌體一從悵分擕鳬鴈慣居徙相望兩川間別夢縈百里向來故園思歸興動行李奔馳快一見捨館渠暇理疇昔夜過門明月耿相視一尊邀躊躇嘯詠天風起朝來得秀句惜別語盈紙所愧才空疏雅意孰稱是塵勞喜驅人遣我輪善柅明當問歸途馬足莫西指男兒結交情聚散今乃爾誰論十日惡懷抱好無幾活活郴江流此去下湘水慇懃儻懸情願言寄雙鯉

寄舅氏

北山結齋處爽塏非囂塵開軒尋丈間四座情誾誾君無挾長態我亦防等倫終朝究道藝得趣何其眞一從分攜去聲迹如參辰相望逺十捨誨席無由親秋髙鼇峯秀得助尢淸新明珠不分錫何以慰吾貧

和劉寺簿韻就述丐祠意

衡湘風物佳防產亦丰美淸腴足秔稻雋永到梨柿一飽自有餘此樂渠有涘況逄使君賢公餘多燕喜新詩且間作健筆時一泚形骸了區別肝膽洞遐邇言論斯靄如防意不防起梧檟良栽培稂莠早耘耔我愚莫孰何流輩敢倫儗毎聞循循誘敢媿空空鄙髙堂有白髮冨貴寜羨彼丐公成此心萬事歡菽水

從三舅氏攜兒侄逰向園分韻得買字

居逺囂塵市隠湖海閒窻理書卷樂事供戱防蕭然萬慮防恬爾四時攺靑山滿郊園未省費錢買客來笑迂拙我乃厭機械今朝起遨遊歡意與天防光風挾霽月璇宇掃氛靄玆防發吾舅慫恿及流軰扁舟淩湘波步屧更東邁名園展良覿珍賞皆勝槪松筠矗髙節花艸足芳佩化工自無私物理欣有待從渠春爛熳壯我胸磊磈招邀坐莓苔取次列鮭菜眞成脫邊幅底用見奇怪酒防發深省事往憶初載經營賦歸田想象古賢宰騎箕久汗漫種木今猥大安能耽燕翫頗復念興廢信美非吾廬髙興忽天外歸來且長哦它時續詩話

自中都歸題勝業寺古栢【栢一本九榦甚奇古】

昔聞南山下有栢古且奇書癡守寒牕一見嗟無期歸從軟紅塵乃識蒼虯姿靑靑十畆防凜凜千年枝山靈日守防斧斤誰侵欺孤根久盤踞珍幹分逶迆飄蕭爽气生蓊蔚祥雲低九龍出同穴宛轉猶相持髙標足古意貞操長遐棲豈無金芝秀誇一時豈無豫章靈屑屑闗興衰何如此嘉樹毀譽無欣悲傳聞禹所植往事誰能稽安得子墨卿寫作無聲詩

醉中紀事題辰州淨因寺

山城春半時底事風作惡小隠杜書帷暗想花蕭索命駕訪林藪尋芳到叢薄漫山粲百英隨分有餘樂縈回度城陰徙倚步禪閣山僧正齋余茗椀快新瀹壁間有佳句一誦喜且愕登堂陳杯盤痛飲自諧謔新詩恣賡酬郢匠成妙斵忘機物不疑屋山下烏啄松風動豪气號怒響林壑顧我亦楚狂髙興復誰托揮毫屬同逰聊共題新堊

代遊西湖分韻得香字

永嘉有儒宗學古源流長未施經國手姑綰祠嶽章豈惟禮秩重正遣文教昌從逰者誰子秀異推荊楊羨君春秋學三傳可束藏君章湘中傑況有今黃香羣賢集董帷幸甚同翺翔吾邦一何遇石鼓分餘光坐令士气振聞者皆激昂今朝過封胡三英璨琳瑯乘興訪蕭寺艸艸羅酒漿吾儕亦縱臾十駕隨飛黃亢宗賴季子未數彥道狂讀禮不敢過養晦須名揚旁觀且防手代斵媿不臧聊補分韻篇一笑薫風涼

送嶽陽陳倅秩滿還朝八首【以邦國不空別駕之功爲韻】

千古太丘長風流世淳龎衮衮多公卿他姓渠可防秪今廩賢雋半刺均麾幢朝天建長策致主新周邦閩爲多士鄕三山最英特問學可經世文章更華國公維太宰出宅相有令徳無忌獨何人猶能弭凶慝先漢郡有丞選置不浪取次公在河南吏嚴而獨不皇家重監郡小試煩大手上方求寛和淹外詎容久嶽陽古建郡不但樓觀雄英英範公記百世揚淸風斯文行益逺雅意言非空懷哉久登臨所期憂樂同重湖昔苦兵流亡動輕別幾年費勞來經旱復騷屑有底田多稼民情洽歡悅洋洋康賴歌今無媿前哲湖山政俗殊疆理罕憑藉壤賦無定書民田互欺詐所急井田均爭心詎難化入告今其時公行毋俟駕舍人趣治裝驅車將東之兩載賢轍淹一朝萬里馳洪惟徳器逺自是廊廟姿寜湏佩刀祝已動宣室思少陵不作威恐墮趨走中而今巴丘吏所遭更途窮力緜何以振敢意鄠縣功慨嘆薛長史誰其繼髙風

壽湖南宗憲五首

梅余傲雪香栁欲揺金絲隆冬如許淸眞宰渠物私居然風景殊鐘此賢傑姿政湏鴻鈞播天意扶民彛斯文不於政體用方殊觀頗聞罷謀曹渠肯先學官而公獨古意首欲尊儒冠果哉此道振善俗良非難湘俗日窳敝嗜惡甘如飴良心豈初然物欲或迫之經正則民興靡事窮誅夷桑麻遂生業四海治可推伊洛有眞淵源洙泗宗蜀張日益逺言行將無同於公見事業吾黨知適從坐令千載下竟識儒者功欲壽人之情而仁獨也正有能用其力盡性以致命公誠格物意心靜無不敬卻笑彼談仙區區較功行

壽湖南管倉五首

齊卿善髙奚爲治孰過之到今民受賜防管嗟吾其宜哉世祀昌有此廊廟姿功名方鼎來端亞蕭與伊敬仲始鹽防丰財此權輿端能佐經費農末深相須惟皇敍八政國裕民無臒誰其制低昂江左今夷吾平糴慮國深公囷匪邦積自古斯有年寖逺失初意今年出緡錢樂嵗怨狼戾此法竟施行農民等蒙恵古人重繇使竭作惟追胥兩稅已復役三倍將何如洪惟愛基本幸甚均慘舒周親今閭閻民情力有餘嵗寒萬本怯表立蒼官榮相防瑯玕碧更對梅玉淸得能三友佳來壽千載英慶事未渠央髙標自天成

挽劉監廟

去嵗與君別髙談气如虹酒酣出三詩遺我意何窮歸塗度黃花偶遇衡人東問君無恙否報言近已終聞之駭且疑期君後凋松分攜數月耳雞年何遽逢還家僅弛擔走哭悲塡胸夫君鄊評髙孝友古人同一第晚乃得權門肯投蹤暫出不少畱翩翩若冥鴻力學老不倦進得新有功惜哉干國資已矣浮雲空最憐親白髮行路爲慘容賴是有子賢接踵翔蟾宮朝來哀笳發湘江雨蒙蒙月嶺掛寒鬥霜林號淒風斯人重難見夜臺情得通

送鄧彥霄【有序】

僕聞南山下有耕者始其業防甚他日連阡陌専沃壤蓋其富視封君客或訪其故對曰田農也不知其他吾能不廢吾業而已始吾得污萊數畆人不屑治者吾治之加力不敢鹵莽滅裂也計其獲視饁餉不徒食以故吾業益廣今幸且富顧耕則不暇而吾心朝夕經畫乎此特其所處小大之異耳勞於小而不廢積於大而益不懈天下事皆然僕嘗異其言將世之君子殆有愧此自世以空談媒位仕未有一毫補公上已謂州縣爲徒勞簿書期防一切廢弛曰儒者以大臣自期宜若是彼其愒偸曽不若耕者之不素餐也矧仕於邑所謂髙士不爲者先漢已有此俗今吾友鄧君彥霄乃欣然就此位若將得行其志者其所懷負不茍徇世誠如是一職不廢矣夫使圖籍有考而緣絕淆亂之戢膏澤下扵民必自此始且僕聞鄭有君子曰子產其言政如農功日夜思之思其始而成其終朝夕而行之古之人自效一官逹之於運天下其於民監法皆如是彥霄過僕爲別屬聞耕者之說意其有補於從政因序而詩之以爲贈

四海一畎畆萬事均農桑污萊儻輟功饁餉安取償斯言媿田叟爲吏輕官常悠悠但愒日往往俱亡羊鄧侯獨古意枳棘寜鸞凰所懷將志行身詘庸何傷髙士豈徇俗濟時乃褰裳功名始一邑圖籍皆甘棠古人正如是逺業詎可量薫風入虞弦萬防須阜康行矣食人食勿謂吾言狂

題族兄耐軒

乾坤一覆育日月恆回旋百川滚滚流晝夜不捨旃豈無桃杏姿孰與松筠堅物理耐則勝人事敗以獧君防伯禹功手足甘胝胼茍無尼父志緇燐多夤緣躁輕易與耳頑頓終安然吾宗伯也亢學世其家傳韜藏第懷寶穮蓘須丰年雙扉儼庭牖一字深韋弦此意當竟成永言願無愆吾聞約與樂仁者斯兩全君能處以一我見成皆天伊傅終佐時吳鄧徒多錢他時軒中人更耐官九遷

題君子亭

防池種瓊瑤築屋防云錦愛渠花種賢佳處心自領我愛池中花花中有君子相看亭上人其人亦如是

和苦熱喜雨

吾聞和陰陽古人諭調鼎四時有節適萬類自紓窘神哉洪鈞播妙自元气涬寒暑遞推遷日月互光烱隆冬生流金酷熟啟冰井由來積以漸其究勢莫競沿流盍尋源循踵良自天功果其全人事或可請民咨思圖易牛喘戒用猛於焉貴調燮持以濟炎冷今年苦煩蒸六月無息影晴曦煽赫赫卒嵗憂懍懍無何陰鳥鳴恍若商羊騁濃云潑黛合飛電與天等誰爲投壺戱多謝一笑肯疾雷正晝發隠隠連夜永羣龍挾雨飛霶霈浹四境豈惟蘇槁苖已足潤頑礦歡呼到田稚揚泊亂池黽熱惱變淸涼造化秪俄頃如痛乃遽定若醉而倐醒人情競欣欣我寐獨耿耿帝力今何知誰其發深省古來禹稷志要在饑溺拯行當嵗有秋豈但禾同頴羣熈正待哺一飽慰延頸恩斯宇宙均澤可天地準憐渠詫祥瑞得醉矜酩酊何人司調元嗣嵗願多稔但令風雨時誰復浪悲哂

壽嶽陽林倅

南風舞山木幾日天好晴驟雨洗空翠當暑气倐淸湖光散彌渁宇鑑浮靑冥魚龍戱吹浪艸木揺芳馨祥氛郁華居喜色生緹屏緹屏一何喜別駕今甫申丰神稟崧嶽仙骨標蓬瀛間世出王佐生賢果天心當時三更月尙記七莢蓂居然熊羆夢況乃星宿熒堂堂問禮家豈但工梅吟西湖耿澄澈泰山媿崢嶸徳器重九鼎材猷冠千英鳴弦了巖邑展驥開修程嶽陽千乘邦樓觀萬古名形勝以人重民安湏政平誰問蕃宣功正借太守丞要令範公記亹亹增淸芬十行東北來六月西南徵心源不受暑王命無畱行邦人徯膏澤邑尉覘車塵斂板慰所慕執鞭欣且榮匪私一身遇所冀千里均佳辰迫開府善頌騰歡聲紛紛祝鶴懇懇祈松椿人情亶忱切天理尢著明維仁必壽祉稱徳斯鈞衡福祿方鼎來何者當擬倫茫洋洞庭波中有君山靑渟峙未渠央功成更遐齡

題舅氏耕隠圖

平生澤物心不計飽一吻中年厭道路回首荒二頃有口不自糊誰其識莘尹天子閔斯勞祠官養閒冷庶人乃敢召往役義惟謹兩手不防藏扶犁徧畦畛云胡三百防正可一笑哂置之他勿問樂此果何慍能敬師冀缺弗治謝楊惲深思鹵莽報寜憚作勞湣拳拳畎畝志尙願國多稔長哦七月篇知公非素隠

七言古詩

書懷寄黃夢立

荊山之璞天下奇韞藏待價其誰知楚庭已作再獻客楚國未識連城姿世間萬事乃如此遇否在天而已矣龍螭尙爾困泥蟠可是紛紛肆蚖虺人生安可論窮通失馬有時同塞翁防須決起淩雲志髙搏九萬扶揺風

夏夜大雨

西風響樹聲颾颾暮云勢作蛟龍逃冥夜半挽銀漢翻寫到地奔驚濤萬聲傳空震且怒艸木股栗皆悲號吾聞閔民望嵗者辛勤必與丰年遭卽今麥孕苖欲秀得失相去懸秋毫沛然一雨決丰歉誰謂天鑑徒髙髙

和湯無邪

東風習習初春天流澌凍解興魚潛池波生緑紋漪漣和气巳覺彌天淵人間佳處不獨此我有嘉客稱世賢懷歸不肯依劉表滿懷貯月淸光皎君行天下眼力髙泰山自見秋毫小往時祖烈通帝震凜凜奚啻霜松淸力扶彛倫正皇極精貫日月伊忠誠聲彌宇宙身卑下貪天下願羣龍駕功髙徳厚愈流光誰信幽潛空厚夜吾聞丹穴多祥鸞正論世濟非論官慙卿慙長彼何事五公四世嗤新安欣然如君食舊徳瀾翻自詭眞奇特瀟湘江上忽相逢遨遊逺自蠶叢國詩豪气俠負家傳平生重義不重錢千金萬鎰隨手盡南來祗有兩臂全且言昔與吾兄別相勉相期皆逺業六年萬里天西南歷井捫參淅今接故人已作騎箕英顦顇倦防誰可倫風波險阻厭蜀道恨不澤國歸垂綸如今豈乏資身防家在吳江天一域牀頭金盡何足言气幹牛斗心金石不須伍舉談班荊開心見膽須眞情交防衮衮半朝露家有諌省眞難兄聴君話言坐未定投我新篇冨嘲詠我思伯氏不可作君爲感嘆豈其命自慚無力空慇懃扶揺孰起垂天云媿無詞華堪掞庭安得瓊琚持報君

再酬湯無邪

少陵自嘆休問天髙歌杜曲希陶潛兩翁潔身如淸漣流行坎止停則淵不肯相邀事趣走相望異世俱稱賢又如雙鶴立表表長庚共月相輝皎人言兩翁皆大才頗恨當時用之小太防別垣環紫宸臺符烱烱光太淸天心愛君見於世生賢賚弼何其誠那知局促多轅下詭轡竊禦誇覂駕懷哉朝秣玉山禾徐趨可刷幽並夜我聞此馬如翔鸞不比羣蛙私復官馴轅妥策服黃道禦輿君子何其安豈其力稱稱以徳谷量謾冨驢騾特乃知市駿等掄材畢竟多賢重王國湯君謂我祖有傳非獨中選如張錢誅姦發策自其手亟使國步臻安全忠言信與紛紛別大啟羣公扶帝業退然寜肯自賢功錫馬無心晝三接靑編自有聲飛英笑唾當年石季倫髙風盛節位不稱獨抱此志虛經綸君言濟世非無策太息神臯猶異域防令桂海一冰天卻鐫浯頌燕然石吾儂碎如棘荊聴君忠憤猶含情可憐有志不得展三嘆失我金昆兄人生萬事皆前定試聴滄浪淸濁詠晉陶唐杜等詩窮怊悵文章不如命祝君我有心慇懃天降時雨山川云古來臯伊今在庭食芹有美湏獻君

春日途中

人家二月燕始歸春陰還近淸明期我行東指來江上傑木夾徑如旌旗驅馳不憚百里逺解後時醉靑簾垂懸知故人隠山市相見甫邇黃生眉

山棗道中

疾雷將雨風怒號夜半破屋聲嘈嘈平明野水一犂滿浮雲忽散靑山髙三湘歸來故淸絕半載何事徒捐勞可憐辜負春已晚鶯老花殘空濁醪

西郊卽事三首

唐年鬥酒價三百苦貴已起詩翁言那知三倍猶痛飲可知此老空煩寃風煙澒洞攪霜信云日黯淡浮天根此世有酒湏爛醉貴賤瑣瑣寜當論

秋老那復雨初晴我行西郊賞西成蘆花飛空訝舞絮楓葉滿徑紛吹萍香秔幸愜一飽願晚菊亦吐三秋英陂池更作嗣嵗計帝力浩浩仁羣生

曉行出日歸流螢二童一馬塵蒙纓道傍老翁笑相語道上夫子眞勞生有田觀我奉甘防無技聳世難公卿從渠自嗤我自樂天風振木哦詩聲

又次韻三首

昔人逢秋毎悲思往往推本騷人言安知四時皆足樂但願一切長無寃山林朝市等昔夢榮悴開落俱陳根不如沈醉了萬事春蘭秋菊誰能論

養禾欲雨稼欲晴閔閔此事須天成湘田是處可獲稻村酒縱飲無幾萍老農歡喜自舉白俗士觸縮誰飛英如今秪合謀一醉功名富貴從浮生

一年好景今露螢試問誰濯滄浪纓隨時動遭不事謗潔己自覺太淸生西風常次樂郊路好酒不愽當朝卿浩然十里馬蹄疾未到城門打鼓聲

夜夢得一句云老樹拜風牕影亂因伸其語爲一絕

夢魂栩栩塵緣掃風拜月牕春樹老一枕驚回得句時淸奇未遜池塘艸

江臯卽事

霜肅寒空晴意力江淸一帶玻瓈碧防波漾日光浮浮萬頃無聲流寂寂灣頭輕舠一葉防篙工急刺馳如飛饑鴉見人自驚去未若鷗鳥能忘饑船頭午後炊煙起防防防風掠蘋尾江臯有客意何如獨立無言望江水

再次前韻

午日晴眀軒眼力煙浮波面融融碧隔溪誰家雞一聲人在叢篁更深寂纎鱗弄暖吹波防饑鴈爲作低回飛漁翁可是生涯闊放漾終日忘塵機心旌忽爲家山起遙憶瀟湘鱠鱸尾誰能一席助淸風歸去蒸江弄蒸水

書湘陰驛壁

捨舟湖頭煙水昏假榻郵傳猶柴門可能濁酒澆客吻莫厭眀月撩詩魂

溪流

溪流一作神仙遇嵗嵗桃花落復開誰控空巖守奇鬼豈惟塵俗到云來彭澤昌黎一是非悠悠千古謾傳疑蒼崖何物扄巖竇獨許當時漁父知

和喜雨詩

夏畦云稼憂芳蕤炎官火傘烘晴曦何人半夜起龍蟄慰我卒嵗丰年期吾生正作一飽計天意似憫三農時椎牛釃酒樂村社帝力於爾其誰知

和陳必彊韻

三旌之位不足貴萬鐘於我其何加誰如日飲無相底用眼鳩盤茶哦詩淸籟助蕭爽角壯餘子空雄誇東洋北若不汝較望嘆自失無津涯

和楊公維二首

子雲家無儋石儲日有載酒過門閭道丰澤衍今甫大天理報施寜欺予我慚投李淂珍貺俗眼快覩眞璠璵何當急走問奇字報語姑以先勤渠

楊侯胸中萬卷書瀾翻騷興軋三閭文成素槁富柱腹詞有餘鋒須賈予俊逸進追新軌轍溫純端擬古璠璵我漸不作池塘夢徒羨淸溝媿濁渠

和防子嘆

前年春種方萌蘗我喜君來屐幾折今年湖田農正忙君從伯氏聴漁榔平生四海饒足力到處哦詩不虛日髙懷一笑無心雲暮秣燕冀朝吳飱從渠小知但莽蒼覊馽維絡防龍顙男兒遇合自有秋此志寜爲溫飽休呈武氏表兄余兒時武氏三四表兄過我龍穴裏中已而爲別今逾二十載矣玆侍老人通守沅陵武氏寓辰之屬邑五峴坡棲碧翁適逝去旣襄事而四兄來訪皆魁偉奇絕有昂霄聳壑之气連日奉欵語劇談世事論文說詩私竊喜慰感而成詩十八韻呈諸表兄

我家蒸湘東復東君嘗過我從嫗翁我時總角君未冠相與逰戱如鴻蒙無何君作十年別逺指沅水雲能窮兒時豈識銷黯事聚散過眼回頭空衡陽以西大酉麓其間不及馬牛風向來往往二十載音問無計隨鱗鴻吾翁得官夜郎郡盡室隨牒溪山中故應喜近棲碧老豈謂一疾銘幽宮箕裘賴有七男子華萼競秀堦庭丰爾來得得步相訪磊落玉樹何玲瓏固知乃翁已無憾有子足勝王家戎團圞夜話得相屬幸勿別去輕怱怱卽今山城二月半李花能白桃能紅陽和薫蒸著艸木駘蕩夭冶春融融繁華不足悅我眼獨以文字忻磨礱男兒胸中負志業聲價直欲髙恆嵩立身揚名我軰事肯逐斥鷃甘蒿蓬篇詩慇懃匄領略但愧骩骳言非工

呈四表兄求棲碧遺文

某竊聞姑丈生平逰戱於詩著述甚冨毎恨不克奉杖屨乞其緒餘以啟頑繆今巳矣然審知諸兄寶藏遺文以傳不朽猶幸得一拜讀而未敢輕易也輒用前韻成拙詩以見意諸兄幸憐其勤勤舉以授之則庶幾尙可沾匄其殘膏賸馥也幸甚

詩亡自昔周之東末乃賴有三閭翁三閭避防思去國當時無人歌雨蒙忠懷義槪不見省獨以文字塗幽窮髙情寓物發嘆詠憂深思逺言非空富如渤澥產百怪浩若九萬扶揺風後來文士相繼出思援弓繳隨防鴻二都以降更七代浸墮侈靡滛哇中新奇嫵媚乏典則往往體制多稱宮汗牛充棟號繁博簡防冗長何其丰至音寂寥風雅墜天球何處求玲瓏遼遼曠世一杜叟粹出於正排夷戎丁年天寶適倥傯﨑嶇奔走方怱怱有我未始不憂國豈若兒軰隨朱紅瞻前無鄰後無配膏馥殘賸何丰融少陵以來棲碧老筆鋒閃閃矛新礱九原已矣不可作知有妙語齊烝嵩生平寤寐祈一見如垢未沐頭方蓬君無恐我誤雌霓研覈諷誦猶能工

次韻酬郭承禧

近不羞以惡拙呈似望一鍼砭之以起廢痼盧扁固未肯輕施且過於奬拂借之好語殆欲益其疾與公必不恝然也敢賡元韻不吝竟誨之幸甚

黃鐘大呂非常器淸廟陳之乃其地胡爲小用噎寸莛猶遣咸韶有遺事君才棲枳今何時天意似欲昌吾詩西山正爾朝气爽左手好在霜螯持連墻顧我勞相過徙捨羨君安宴坐春蘭秋菊借芬馨蚯蚓蒼蠅許賡和彌明出語如笑嬉喜悲思苦那能奇便須起敬拜牀下敢問所學眞誰師

賦壓波亭呈益陽趙宰

當塗自詭譙中龍長驅逺鬭矜余鋒孫劉交合出奇計一炬赤壁成三雄荊州疇昔借資地久假乃復相仇攻是時熊湘介二國北有蜀壘南吳牖蠻爭觸競巳千古往事獨有江流東人言此水自云阜聫引澬邵經夷中﨑嶇二梅壓盤束擘裂千嶂煩奔衝窮豪究勇力少縱始得平隰流舂容紆餘十里僅閒暇贔屭五渚俄衝從瀦爲渟淵產百怪往往不宅馮夷宮春霖夏潦故假借谷吐川灌資騰舂陽客气不自禁驅脇罔象從羣凶往時井邑困陵借欲已此患嗟無庸英英忠定經國手初日小試勤民功不煩燃犀照奇鬼正爾宴坐銷狂烽築亭據勝俯百壑坐使衮衮皆朝宗投巫謾詫鄴中老驅鱷未遜潮陽翁橫流一旦復故道精意要與神明通吾聞祖龍制六合欲以盛气陵華戎將防防稽示汰侈乃被濤浙還他從區區水波豈云惡要是暴戾神方恫安知盛徳𨿽邑宰能轉造化回天工爾來百有六十載民得平土趨耕農只今令尹亦公輩惟有善政希髙蹤興言晴雨應如答豈復旱溢憂怱怱喜丰對峙且華屋一槳橫絕江無風江頭秋深足佳趣林靄煙暝紛冥蒙乘間領客共賞勝亦有情話攄心胸夫君豈久吏州縣偉望況已齊衡嵩儻令鯨伏波不作奠枕四海渠非公

送程正翁解官歸徽州

夫君貌瘠中甚腴萬卷抑塞蟠胸書文章有神貴有骨小住金馬論石渠靑雲可上不自喜卻下枳棘如棲梧勾稽五載信畱滯澹泊一意忘奔趨心研典墳略鞶帨腕脫牋牘疲鴻魚諸公要人徧知己爭欲迎致沾波余代來秩滿不得去懇懇至挽桓君須平生不願受知廣髙興忽動歌歸歟湘江水落淸徹底桂棹可理眞良圖人生適意貴自得懷土不爲西風鱸一杯別酒聊復爾千里明月非人殊修身善世本一理聚首分袂皆同區它時用否猶故吾寄書當道今何如

壽邵陽唐倅二首

君不見大士化身兜率天地湧兩足雙金蓮光明照耀十方界至今猶記周昭年當年剎利西王國才見薫風入炎日菩提廣轉大法輪普現寶身千百億卽今應感湘江涯一念甫爲羣生迷誕彌猶是舊來日塵世已覺心南移宰官未向朝端去暫作資陽大慈父惟將四諦妙眞來一洗含靈愁嘆苦海沂豈久淹王祥沙堤指日催鳴璫心華定力莫思議福利四海爲津梁斯民正賴覺空覺應世因緣詎能度椿齡永刼未渠央防防優曇幾開落

瑞蓂八葉開防賓湘川當年生俊人天孫織裳云錦新下與聖世爲卿云妙齡材防趣金鑾從橫禮樂波瀾翻結知九重生羽翰揚庭徑許陞朝班姓名將啟金甌黃海沂蹔此畱王祥朝來椒頌傳新章靑衫屬吏欣觀光方曈玉頰歌云謡醴泉爲酒斗杓東方蟠桃三度實安期棗甘於蜜

代賀蘇鹽生朝

斗杓酒攜井絡墟月蓂四莢隨盈除絪緼和气掬宇宙怱欝瑞靄充門閭門閭自是相家舊許國勲閥今渠渠公骨相奇表在佛祖心諦羣疑祛長材不憚剸煩劇入贊樞庭還題輿聲猷業履藹中外使節榮畀東南如三湘來領阜通計九郡咸企澄淸車民言此地公蘧廬當饋注想寜應徐姓名行啟金甌書公府入卽潭潭居方壺蓬島有壽域安用九轉刀圭余

代人上父生朝詩【十月猶有木芙蓉】

杓擕娵訾月華薄瑞靄朝來溢簾幕芙蓉猶解奼然紅要與誕彌尋舊約霞觴舉處金璀錯壽祝莊椿與鶴鯉庭請學熾昌詩防衣戱有承顏樂

將歸新城鄕捨邀賦詩贈行

請君吟詩送我歸我歸𨿽作半月期馬頭黃埃且百里村店白酒占雙旗只今栁絲東城路萬縷方作靑靑垂歸來應未及飛絮自取春色開修眉

和阻風潛江以詩禱神

江行幾日風打頭江上客子添牢愁人言水神喜作祟客欲精禱姑維舟平生結習口語業篇詩敢告波神休欣然回首領此意一息千里聊乘流

欽定四庫全書

省齋集卷二

宋廖行之撰五言排律

爲老人壽蘇鹽

司冦家聲逺開元相業尊亞燕推手筆刺暴賦箎塤無逸隋圖在居延漢節存二天公覆蓋六印气雄渾美玉藍田裔洪河積石源人材鐘盛世侯伯萃髙門龍集天津尾杓擕井絡坤防加三卦候蓂攺四朝昏兆夢熊羆喜儀庭鸑鷟鶱崧髙眞气宇佛祖是心原標凖儀中外才猷剸劇煩樞庭陪國論江介輔侯藩忠力宣僚寀勲庸簡帝閽皇華分使節風采動輶軒煮摘三湘富澄淸九郡恩融融流葉气藹藹載謡言望洽靑氊舊榮須錫馬蕃金甌披姓字芝詔下天垣卿月當聨棘王庭合簉鵷蓬壺開壽域斗柄挹芳樽蟠實來仙木松膏出老根祝公千歲壽帶礪見調元

五言律詩

和劉晉父寒食日從郡掾逰花光相社祠絕江訪向園賞春韻三首

官事何時了郊行亦興佳不因修佛供端爲憶詩家歌櫂浮春浦吟笻倚暮花翻思紅蘂句想象怨年華不作春遊去那能詩思佳春山長在眼白酒不謀家泛泛一簑釣冥冥幾樹花相從有眞趣無夢到京華寒食江頭去精藍景象佳懷人悲往事得句念無家飄泊苦多病顚狂因惱花那知三百載崇祀有光華

和春睡

持底賞春晴淸眠自爽防據梧銷白日髙枕未黃昏蝴蝶飛何樂華胥夢可溫周公應不逺心事得深論和羅舜舉三首舜舉夢中得臘酒催詩處春幡剪防時二句足成四韻屬余和之

世態醯雞舞塵緣野馬馳眼中惟俗物夢裏是眞知防筆神傳夜春池句得時渠儂未應媿百世與風期日月逰駒迅光陰激箭馳自應憐未遇誰解語先知消息春來好功名夢到時更慿詢造物無作戱人期世無良樂久驥足謾驅馳尙喜心無媿渠憂人未知塵埃渾瞇目防夢識佳時好在張儀舌男兒詎可期

贈勝業老了謐

客行半吳楚人與詩皆窮得公三昧語示我五言工南山足佳气古剎長淸風應余錦囊句還許蓮社同

和前韻

有賦爲招隠無文可送窮郢歌應寡和齊瑟自難工好在南山霧髙眠北牖風此心奚所得要與古人同久雨送春晚倦遊憐客窮不因人事謬安得詩篇工鶯語喚昨夢雞聲驚曉風此時無好句愁絕有誰同詩源渺萬頃衮衮來無窮定應遊戱爾豈事雕琢工三章見囊頴一讀淸頭風貧兒獲玆富往往至寶同

暮春偶成四首

殘花自開落遲日半晴陰翡翠山容暗蒲萄江漲深緑楊渾作絮黃鳥欲成瘖春事今如許誰能著酒斟蒲渚生新漲花蹊長緑陰微風將暑至一雨共春深彊聒燕何吻卑喧蛙未瘖有懷無可柰吟興發淸斟小雨纎纎潤輕雲淡淡陰溪光淸絕處山影翠微深蠶市朝何寂牛歌晚不瘖髙吟憐節物合把酒尊斟春色堂堂去云容故故陰情連芳艸逺愁共碧波深一雨能多久鳴鳩只合瘖杖頭方寂寞那得濁醪斟

雨中有懷

客裏春三月江頭雨半旬囊空那得醉吟苦未甘貧愁逐花枝老詩隨節物新郴流去湘水欲此寄雙鱗春色無多日匆匆度七旬驅馳逰子態蕭索旅中貧酒薄愁那減詩窮句轉新誰能念牢落涸轍有枯鱗

七夕

目切云垂望心馳枕扇涼兩年違色養七夕又他鄕坐想斑衣戱胡爲捧檄忙何人翟方進將母冠巖廊

觀潮

江接東溟濶潮從八月髙秪應風捲浪誰遣怒成濤舟楫乘流迅魚龍得意豪瀛洲今不逺好去釣金鰲

宿田橋驛枕上口占

屋敝漏疏星防淸夢轉驚蛙鳴千百輩鳥語兩三聲意气渾幹斗塵勞未解纓平生四方誌安肯效蠅營

如新墻宿於劉叟逆旅

一雨洗殘暑初秋生嫩涼寸岑余黛緑多稼巳云黃早覺宦情薄可能詩興長空慚賦囊粟持底報君王

向氏歸來園

十畝江頭地今時靖節園輞川慚畫古緑野謾名存自有菊成徑何須花滿原是間無俗物不用閉松門

水仙

擢擢瓊簪秀盈盈玉頰新隴梅眞季孟洛浦是精神好在臨江佩遙憐步月塵對花惱詩思何必霅溪蒓

嵗晚寄羅舜舉

歲晚旅懷惡云平東望賒故人空眼底別恨憶江涯尺素形聲畫萍蹤混齒牙襟期定何許歸夢惱胡笳

懷程正翁

江上送君歸燈前凝我思源流嗟世逺師友不吾欺此道無今昔人生易別離江湖幾千里從此尙心期

錢塘買舟西歸

疇昔春江上詩成感舊遊重來正炎日還復理扁舟興逐輕帆逺愁隨急雨收三年四來往依舊水東流

戱詠白髮

與愁添悴色爲老出孤標髣髴生銀縷依微散玉苖摘除猶茁茁晞沐更蕭蕭相見圅關路應符物色邀

和益陽趙宰六首

爲邦何所急勸學最畱情數仭新儒館千年繼武城梁間珍篆古門外碧波平會有明倫士培風縱鶚橫食黮從吾化安輿本若情有能奔晉盜何用築秦城一邑誠天幸三年賴政平儒功固如許儀舌漫縱橫馭吏胡爲術臨民若用情兩難誠具美雙璧重連城威愛無偏舉權衡自適平吏忠民更樂協气日流橫世治不忘兵公深愛國情雄張新漢壁勢壓舊吳城夜月鳴笳肅秋風列燧平農耕渾自適是處畝從橫底事及幽冥仁人惻隠情憐渠猶旅骴爲爾返鄕城泚防人應化分香訟亦平存亡俱惠澤髙義與雲橫胸中涵萬象江上漫怡情突兀飛華屋依微出化城所欣逢歲有此意樂時平登覽多新句何須馬槊橫

無題

州牧誰能舉邦人願借情聲名簡宸扆恩信著湘城龎統才何陋班超防故平何如今別駕膏澤與江橫

挽王倅

政最方賢躅公心得事情江湖多撫字秦蜀佐廉平族處歡羣從鄕評嘆老成西風非宰木猶記手經營

挽周守

姓氏標千佛功名老一麾人皆嗟窘步公不陋居夷悃愊尢安靜廉明且惠慈窮陬天弗佑三月逝如斯

挽鄧彥霄

秀整文明早精明吏事優聨登年正妙再轉譽彌休方展云衢步俄驚夜壑舟平生如此友零落向山防仲氏懷聨璧慈親念倚閭官遷身未享子少室無儲不料全家望眞成一夢虛生材慳予壽天意竟何如

挽穀子長

仁壽渠應爾爲君呼彼蒼若人奚所恨夫我謂難量好學顏何泯多才賈遽亡乘除餘慶在薿薿看諸郎百歲三之日如君乃若然謝庭凋玉樹楚澤斃蘭荃堂有雙親老身無寸祿緣英防儻猶在泣我此詩篇伊昔拜芝宇詞場話俊遊一從分袂日五閱鱠鱸秋別夢思何極長川逝莫畱蓋棺俄隔世空遣淚橫流

挽劉知府乘

辛苦平生學儒科志稍酬路遙車折軸夜半壑亡舟士惜鴒原盡親悲鶴髮畱傳家幸有子門戶可無憂

挽鄧知縣友龍

文撼湘南國才髙月旦評弟兄皆吏計父子擅科名防服歡初浹黃粱夢不驚傷心見零落埋玉閉佳城別向巴丘去歸從浙水來絕憐三益友髙臥九泉臺淸會成陳迹明時失茂才無因陪祖奠風壑寄余哀

挽軍器監簿周公子及

人物丹丘秀才華邁選優靑藜行照坐白玉遽成樓數不登知命言猶見告猷詞林根柢在三鳳看鳴啾一經同鴈塔再入並鴛行方喜爲寮好那知夢奠傷學多應損壽文富幸流芳有士奇如此雲溪柰閟藏

挽唐學錄頥

今代稱純孝如公第一流事親惟婉順厲志只操修徳行渾無間功名略未酬空遺千古恨明月一山丘虎榜標名日英聲四海聞傳家惟奧學有子繼淸芬未熟黃粱夢俄同防漠君哲人今巳矣無復更論文

挽龔宣教世基

文物湘中盛惟公獨最優麒麟來瑞世鵬鶚快橫秋桂籍名方著燈窗志少酬居鄕多令望治國蘊嘉猷遊刃𨿽餘地棲鸞試未周僅伸三釡養俄隔九泉幽風樹悲難弭蒿莪痛曷瘳平生無恨處有子襲箕裘

挽雍宣教知義

早擢蟾宮桂聲名第一流下帷潛大業擊楫志神州修短林中木浮沈水上漚生芻今日奠惻愴淚難收憶昔居黌捨曽陪戱防斑才華推粹美功績嘆間關有子能傳業無丹可駐顏哀詞臨隧路明晦萬重山

挽龔主簿蓋卿

當代文章伯聲名屬太常云衢方奮立薤露忽悲傷郤桂榮賢嗣萊衣逺北堂蒼天竟何意忍使哲人亡奇士如公少居然得譽尊績文追古作獻防達修門梁壊吾安仰人亡道尙存傷心南野路天迥暮云昬

挽劉學諭玗

劍浦昔名族湘川今世家簪纓方赫奕里巷正光華豈意有餘慶翻成不足嗟哀哉天道逺福祿一何差詩禮家傳舊箕裘世襲良蚤同花萼秀晚並桂椿芳方恨違同气那知嘆肯堂斯文今已矣繼踵屬賢郎聲猷驚俗舊科第防名新筮仕甫従志辭官復爲親誰期一朝患遽殞百年身平昔經綸事而今已古人學富猶無已才雄非自成誨人眞不倦接物有餘情僅有摳衣便俄驚逝水傾丹旌嗟莫挽忍聽薤歌聲

挽劉宣教孝昌

夙世垂遺訓書林早防勲敬誠躋至善師友富多聞棠棣兩玉筍閨門萬石君九原那可作惆悵哽飛雲暫出伸三釡歸安菽水心立言存絕筆遺子勝贏金肝腑眞堪托情親久亦深交朋忘一鑑哀淚滿衣襟

唁陳頥剛頥大二兄

陳子吾爲友別來今甫春孔庭歌壊木竇樹失靈椿誰謂有餘慶防成無告民天涯一攜手涕出爲悲辛

七言律詩

和逰歸來園韻

咄咄柴桑久卜鄰軒軒少室竟何人一防奇興心猶逺千古論交迹未陳畚鍤自隨天地闊園林好在嵗時新東風相逐經行處花艸禽魚不計春

簿書叢裏厭紛埃夙駕輶軒此地來好是板輿將母樂不妨樽酒爲花開難勝賞哦詩適生怕嚴城打鼔催眀日江頭還眺望松風閣上防徘徊

春雪

臘尾春風不著忙雪花先壓百花香試爲天上玉妃舞欲遣人間越犬狂萬里冰壺塵不染一畨瓊圃日初長東皇喜作吾翁瑞又報丰年到酉陽【時隨侍辰州】

江樓雪望

防日凝空雪未闌江頭乘興一憑欄瑤池宮闕連天迥瓊圃山川特地寛極目龍沙千里逺倚空冰柱數峯寒望中渾覺蟾宮近便欲乘風寄羽翰

和春逰三首

駘蕩融和二月天邀朋同是飲中仙試將拄杖踏芳艸更看蘭舟航野川酒興償花聊復一詩篇賈勇或相干何妨日日尋春去醉把賡酬授簡傳

尋勝遨逰且樂天楚狂應是地行仙一年最好春三月到處那能花滿川夢澤詩腸吞八九河沙醉境渺三千眼中況有江臯佩應作瀟湘勝防傳

雨餘遲日放晴天春入園林防化仙爲約奚嚢行秀野更看花島媚淸川杖頭買醉多逾百笑裏揮金知防千一段淸狂誰防得謾將髙興付詩傳

海棠

暖日烘晴二月天萬絲垂舞競春妍誰移西蜀寸根逺獨領東風一笑嫣醉臉凝脂朝過雨紅妝照燭夜籠煙漫山百卉空麄俗知是流霞第一仙

社日雨

一年好樂九十日底事天工力作難自古惜春晴有防只今連夕雨猶朝來已報山城社客裏那知花信寒遙想故園田父樂伐豚釃酒樹團欒

淸江道中

客裏春愁萬斛量隨身抖擻一奚囊了無池艸入詩夢粗有山花供酒狂半載飛蓬成底事防鉤新月誤相望夕陽又傍空山宿杜宇聲中人異鄕

次綱官王簿韻兼簡伯潛二首

江上晴光照眼濃十分春色滿城東客懷何限湘波綠漕事方殷漢粟紅雅有詩情添興逺可無酒力破愁攻舳艫早晚蒲帆穏長嘯東南萬里風

栁岸流鶯兩兩黃風光渾在一簾香休辭老去追隨嬾莫遣春歸倥傯忙滿地芳茵猶勝踐漫天飛絮漫輕狂溪園早有同逰約凖擬杯行引興長

和張王臣郊逰韻三首

君訪西郊古佛家還因燒佛問丹霞可能同住依彌勒應是前身悟木義林杪危亭供宴坐門前翠袖儼排衙紛紛市何時了靜看優曇浩刼花

山頭笑語落千家曉入登臨引暮霞極目未應煩笏拄招朋端不羨魚義歸來皓月眀扵燭睡熟黃防臥放衙幕府官閒詩思敏賡酬亹亹筆生花

秀句淸圓掩百家錦心幽思定飡霞風騷誰敢闚嚴律誦數惟應滿洛義已有文名肩杜曲卻憐羇旅賦彭衙自嗟下裏陪髙唱羞說花時鼓子花

和芍藥

牡丹摧盡蘂初成花譜還應壓後生右掖昔年陪俊賞幽蘭今日助詩情當階鎭日翻紅艶傍砌何人翫秀英國色要須歸第一花王従此浪收名

送春

煮醖靑梅且共甞逰蜂飛蝶爲誰忙秋千防索迷靑艸車馬紅橋鎖緑楊春事戰回蒲劍老詩腸結盡栁絲長韶光賦別休匆遽凝佇東風更一觴

宿田舎遇雨

奔走塵埃日防西又従舟楫問津涯官身底事多羈束世路由來足崄甘雨也知蘇防防輕風祗管舞漣漪夕陽又傍田村宿無限蜩螗噪晚颸

七夕

従昔人傳鵲作橋一年牛女防淸宵防家乞巧羅果是處開樽沸管簫雲雨暫成銀漢約風雷催趁玉晨朝慿誰與問支機石好上仙槎欵碧霄

重九後菊

寂寞東籬防夕霜不堪憔悴逐炎涼誰知璞玉渾金態盡作紅塵紫陌妝流液尙能甘水味返防應付與梅香來年莫落秋深後好趂登髙入酒觴

中秋日簡同盟諸公【是日諸公約爲雙桂燻煉之舉不克往】

風囊嘯谷獵塵衫雨鬛行天駕玉驂一洗蠻煙渾逐北全提商令似徵南佳時不負中秋約雙桂能同一夜談我亦蘭陔奉馨膳與君歡事喜相參

和晚菊三首

羇寓窮秋防許淸晚芳猶爾亦何榮東籬舊豈論餘子三徑今應愧老成气味耐堪供飲興登臨那得厠羣英節華要是丈人行俗眼誰知省屈平

何事秋光老更淸故應有菊占秋榮後來漢陛知薪積晚出商山嘆翼成三徑惟將松比操東籬那爲酒含英紛紛紅紫隨時好臆對西風訴不平

荒涼籬落露華淸菊爲重陽特地榮奔競鬭心知戒在疏遲嬾性習閒成償秋爲子添秋興見晚知誰恨晚英賴有南山陪舊望悠然目極與云平

月夜有懷二宋兄

云容冉冉碧扵衫蟾影騰騰穩勝驂萬壑涼聲生木末一天秋色滿江南聞雞漫起狂夫舞捫虱誰従隠士談坐想詩翁搜好句初機還許學人參

秋夜讀書示謙

百年詩種世科存三載相望兩拜恩主簿従渠稱大小儒冠喜我到兒孫立身正要先忠孝力學尢須造本原老矣寸陰猶共惜日新期汝大吾門

常記吾公誨語存豈惟撫育念深恩要將禮義扶門戶常把詩書訓子孫眾耳尙聞垂絕語爾曹無負起家原慇懃事業能無忝何羨於公駟馬門

西囿盧橘數株方窮秋蕭索間詫然敷榮薿薿可愛作詩記之

寂寂園林秋暮時可人盧橘玉英肥祗應籬菊返魂在滿慰金行得意歸僵立凍蜂攢翅白霏防繁李綴枝稀天公似恐緇塵污乞與氊裘防雪衣

和羅舜舉

岸岸花飛客思濃拍空煙水與天東暮雲橫嶺依依碧朝日翻波衮衮紅鷗共忘機元自適鼉猶鳴鼔定誰攻憑欄萬里危樓望愁絕江南一笛風

對酒憐鵝滿意黃江天風暖水紋香詩情到底能多助官事由來未苦忙晴雨不妨春自好醉醒何擇我非狂防時容與扁舟去浩蕩煙波情興長

和張王臣【王臣送示渠與僧普涇道士胡嗣芝和衫字詩易喃爲南因次其韻】

詞伯今猶従事衫追風才軼謝羸驂浪傳齊已聲江左不見彌明隱嶽南騷讀正堪供痛飲箎音那許接髙談君家況有輶軒法乞與新編得細參

和家字韻呈同社諸公

平生四海魯東家貌敬誰能禮有加試問離歌談狗曲何如艶曲唱山茶廣平似鐵詩猶好河內聞箴喜更誇惟有謫仙堪痛飲世間佳處樂無涯

和松坡劉迂詩四首

新涼慿雨入郊墟卻置詩書困簡書顧我塵埃隨野馬今誰風味憶鱸魚可能三釡従吾好且放雙眉滿意舒賸買一尊澆礧磈従他防防水鳴除

白雲飛處祝融墟心切平安一紙書浪走毛生慚捧檄淸貧羊續漫懸魚銀蟾浮彩秋尢好金粟含香桂欲舒指日安輿奉顏色防衣容與戱庭除

平生湖海敝貂裘一笑周南底滯畱豪放不妨詩李白崢嶸何意吏朱防悠悠世上難窮事落落胸中肯著愁髙興橫秋渾不淺月明還上武昌樓

滿袖風埃季子裘誰憐斗粟漫淹畱棲遲嵗月渾閒事放浪湖山得勝防一律任渠従濫吹數杯容我且澆愁祗應好在平生志更上陳登百尺樓

暮秋聞鴈

防日輸晴宿靄收徵鴻迎暖到南州相呼相喚稻粱熟年去年來蘆葦秋琹操曽遺中散恨海瀕還見子卿不夕陽莫傍江樓去長有別離人倚樓

和藺仰之詠含笑花

何物包蔵欲媚誰千金難售惜光儀空凝巧倩如羞靨晴吐濃薫已透肌一夕舉烽徒自苦三年射雉若爲奇無情艸木欣欣意卻惱多情爲賦詩

得長兄書

雨餘淸夢話躊躇投曉敲門一紙書尺組卻能羈壯士寸心渾欲駕飛車靑衫小吏誰知子白髮慈親正念渠只道爲官志三釜而今那似守閻閭

同伯潛諸公聯騎出城東次衫字韻

怯曉徵衣襲小衫山頭澹月照聯驂晴光忽散湘江上秋色疑連夢澤南後約吹香舒藻思同逰載酒欵犀談遙知堅臥朱文季倦聽朝雞趂六參

和武必達郢亭雜詠韻

君家華屋隠松闗滿壑淸風六月寒半嵗胡爲漫蓬轉篇詩猶解惜春防人言占馬應東首我欲移文向北山試問啼防緣底事盡情終日勸人還

宿白湖卽事

亂蟬聲裏夕陽村野寺荒涼竹映門汨汨溪流新過雨芃芃禾稼已平原老僧不省論詩句初月猶能共酒樽莫爲奔馳起歸興東西南北一干坤

和洞庭古寺壁間韻

六月湖天凜似秋曾慿檣燕小遲畱蒼崖偃蹇浮屠古白壁淋漓醉墨流吹浪魚龍供客戱乘槎牛鬥得天逰一聲帝子云璈曲家在蓬壺碧玉樓

和徐志父道中池亭獨逰之什二首

炎風勃勃觸輕衫何事驅塵未解驂淸我一能湛湛洗渠雙耳任喃喃方従君子歡相愛未信樵夫笑不談他日通泉訪陳迹光芒寶劍與天參

聞弦那用濕靑衫俛首鹽車驥可驂珍重居污自貞潔飛揚巢幕漫呢喃雲天意气生懷抱尊俎風流入笑談不礙哦詩佐淸逸眀朝斂板又庭參

防嶽麓宮抱黃洞

長沙不足容回旋放腳直到淸虛天層雲蕩胸意矯矯皓月入袖情娟娟扶揺浩蕩九萬里城郭彷佛三千年仙期汗漫直牛斗此志理我乘風船

和張王臣登淸斯亭韻三首

一年好景負黃花洗眼江梅傲嵗華把酒欲従天問月知時誰解管飛葭人情似水多涇渭世味如禪說蜜樝只可髙吟酬節物鶯聲早晚又天涯

一夜寒牕剪燭花細尋詩憶京華愛人欲贈兩溪竹弔古誰荒大澤葭味永黃雞羮苦菜香淸沈水煮榠樝拈來信手皆佳句浩嘆東洋渺際涯

海棠冬暖亦狂花步繞畦區羨物華防雨蒼茫低塞鴈寒聲寂歷到汀葭映人淸絕梅松竹照眼黃垂橘柚樝自喜閒中足幽興不妨時理醉生涯

題蘇瑑覺齋二首

不隨鑿枘辧方圓安用蓍考未然萬物由來皆偹我寸心旣盡卽知天見防那俟拈花手樂道渾忘絕易編自得誠眀千古學誰能證此具精専

滅去觚稜性本圓了除藩蔽物皆然向來具足頂門眼盡發卑防甕裏天膠擾空花俱是幻拘攣塵鞅束如編非予孰爲幡然起莫遣阿衡羙獨専

和長兄席間書事

窮山二月無多樂猶作春來料峭寒常恐花枝暗蕭索卻教詩句漫艱難尋芳賴有城西角泥飲休論日防竿他日山僧紀淸集閣中應作畫圖看

題舅氏耕隠圖

詩書事業可公卿垂上靑防卻反耕舎己蕓人吾弗爾種田得飽我何營一犂春雨寜論力萬里秋云防享成堂上更書無逸語也知稼穡重金籝

書懷

萊衣喜气著靑衫世路従渠裂兩驂試問虛名空斗北何如榮養樂陔南鄰墻飽聽新詩句尊酒相従防笑談聞道秋郊足佳趣好奇誰復似岑參

食菜作二首

吾儒不羨能方丈彼相胡爲食萬錢誰識春來有珍味樂如疏食曲肱眠園中菜把勤能致曹掾蒓羮美未専便作逺謀勝肉食他年無媿作詩篇

春來日饍菜數本絕勝杖頭擕百錢但得園蔬非饉嵗肯令午夢攪淸眠食芹有美吾思獻采菲無遺利可専莫笑先生長誑腹解吟朝日照盤萹

欽定四庫全書

省齋集卷三

宋廖行之撰七言律詩

丰城舟中

踏徧江湖路防千買舟因得憩江天不嫌煙水牽離恨要狎沙鷗伴醉眠南浦春深波漲岸長蘆風寢浪平川生涯喜近長年老夜半拏音月滿船

上湖南孫漕四首

湘郡湘城四十餘賦租無爽歲無虛三年自是澄淸澤一吏何能撫字書底事古人勤勸課由來國計在閻閭南陽誰守蒲誰宰更賴褰幃使者車

湘水湘江衮衮流南連五嶺北荊州造船行粟無遺算自葉流根皆運籌國計已多劉晏防民情滋欲冦恂畱善刀莫起庖丁念何止恢恢十二牛

湘俗湘人百不憂口無異論只歌謳皆言此日孫夫子還是當年郭細侯不信民情容易得可能仁聞鎭長流而今九郡皆膏澤看取黃雲萬頃秋

湘雨湘田處處同誰知公意與天通愛民天亦憂民事望歲公應喜歲丰自古彊兵先足食從今積粟可平戎闗中事業非難辦要看他時第一功

代送王守赴湖北漕

紫泥芝檢下遙天綉斧榮更竹使權六轡周王新禮樂重湖楚國舊山川澄淸風采生麾節眷倚精神跂防綖早晚沙堤歸步穩二臺齊色耀星躔

和丙午衡州鹿鳴宴詩

丹詔飛來萬國春掄才美意屬賢臣防年志气風雲壯一旦聲名日月新好把良籌裨負扆莫貪香餌墮垂綸來年上國風光好喜帖西馳沸路塵

和石鼔宴士二首

幾年蓬藋翳儒宮文物新還俎豆中幸甚諸生初見武歡然置酒更親崇晴收楚嶠千峯雨薫奏虞弦萬籟風須信亷平漢循吏可能齊魯化蠶叢

江頭秀木碧參空喜見新晴到眼中秩秩北林筵有序潭潭東閣禮尢崇廣平元老今賢傑江左夷吾正祖風況復贛君崇教養淸陰到處緑成叢

上湖北趙司倉三首

君侯徳業簡淵亟上朝端望寖隆鵷鷺羽儀從北闕驂騑禮樂正西風六條郡國褰帷裏萬里沅湘攬轡中早晚詔書歸衮舄由來周召合三公

黼扆天髙徳意深恩言臨遣重丁寧九霄雨露新英節一日風雷徧洞庭財力定能均息耗米鹽因得裕常經如今想見南翁喜長望吳頭認使星

廷尉年來犴獄淸更憑藻鑑惠諸生新奇往往多聞罷朴魯區區亦竟成已見規橅通造化防看勲業正鈞衡先生小試澄淸手天下顒顒望太平

送黃尉解官因簡黃徳亨

夫君解紐去通泉十幅風防下碧川寶劍詩成光射斗扶搖路穩翼垂天湖山桂老乘秋興越水梅開近日邊丹扆須賢方側席防聽鳴履上星躔

平生飽聽無雙譽一見全勝得異書妙語從君聞梗槪淸尊酌我更躊躇希蹤伯氏情何限惜別吾曹意有餘若見滁州新博士爲言湘水媿污渠

病中寄武公望二首

四十餘年尙轉蓬渠論南北與西東但知愛子三遷教不辧謀生一畝宮北海可憐眞意廣步兵良苦漫途窮人生擇術須循分鵬鷃逍遙自不同

輕去千金若棄遺髙情勇決固應稀端來共我茅一把不肯折君腰十圍世事彈棊無定局人情防穽有深機生涯也趂身彊健況是平陽徳可依

無題

生憎城裏只塵埃勝處何妨特地來況是近郊新雨歇可能乘興一樽開春隨使者軺車至花倩棃園羯鼔催來歲披香侍華宴也應猶記此低徊

逸興飄飄鶴九臯涼州那得費蒲萄一從卜築東山勝便覺聲名北斗髙手種百花從日涉心澄萬慮弭湯鏖主人已作騎鯨去誰與鴻蒙共勝遨

用韻雜興

夏葛冬裘等一衫飛黃跛鼈謾同驂人情展轉憐風月世路沈迷泣北南我已灰心忘厚味誰其緘口罷遊談如今欲問西來意便掛僧牌報放參

萍鄕道中

萍實鄕中雨初歇野溪流水奔驚湍蠶功欲登蠶婦急春陰已濃春事闌飛綿漫空白雪舞疊巘插漢靑螺攢家山歸去此無防眼底已作瀟湘看

宜春道中

路轉溪回幾曲村溪頭流水去渾渾農忙野叟朝耕隴蠶老人家晝掩門遊子漫憐春色晚故園應想綠陰繁歸歟屈指無多日夜雨團欒酒一尊

覓酒於宋伯潛

典衣無防漸朝衫早計君毋笑拊驂未辧墻頭仍甕下空哦斗北與箕南蒲萄不作涼州想庚癸猶酬褐父談折簡更招花下飲可能離坐亦容參

和武公望從人覓酒二首

野店醪香尙帶煙中山醖久漫經年公營惡艸安吾分太白髙吟羨子先好辦一尊常對月誰能百斛更浮川正須澆我談天口富貴浮雲且任緣

春愁滿眼久驅除嬾問生涯念及孥但得論文畱客醉不妨問字到山居寒收凍面應浮蟻暖入芳腴可泛酥便欲呼兒洗杯酌陶然應許及波余

又次韻二首

幾日春寒似禁煙杜門渾欲任流年得錢相覓非難辦載酒來過定孰先無柰梅邊虛勝踐遙憐栁外漲晴川佳時縱意須從事莫笑幽人也化緣

年來那復不時須鬥酒珍藏敢罪孥安我饋漿窮逆旅有誰攜榼訪幽居麄粱何擇皆庚癸題品寧當辧酪酥自笑悲辛慙杜老卻愁人不食吾余

棄屣有感

蹈徧闗山日防西周旋步武鎭相依居貧原憲履長決戰罷吳王屨不歸已類鞾無復召空慙釋屩防成非塵勞棄屣今何有縱爾雙鳬自在飛

宋伯華趨朝用川字衫字韻作二詩送之

防雨輕寒透客衫十分秋色相徵驂人占逸駕應空北君自良圖已運南須信由來非枉尺誰云領取勿多談而今吐握逢知己防聽新除趂六參

馳名衮衮甚長川君獨乘風萬里船得意正看期汗漫趨時寧肯媚連娟升沈百辟方公道扶植斯文要眾賢元獻景文今棣萼還須柱石漢中天

送鮑判官解官歸浙西

蚤行吳越得淸名歲久湘中始識君人物自堪交仲父才華端可繼參軍一州從事曽遊刃萬里封侯好防勲江上今朝話離別西風吹起楚天云

送樂貢父赴書館

秀出書堂雋有聲又攜琴劍主文盟師承自得春秋學經行俱髙月旦評援繳解令專志慮窺園那肯亂精明安昌異日多成就何止從宣一二名

送伯華醉歸不寐又用韻雜言二首

十幅風蒲下碧川別懷何惜醉金船婁公正遣江流穩庾老寧辜月影娟善世如君皆夙望澤民應我媿前賢榮華莫美城南杜早晚還親尺五天

休論決處甚防川剛道呼來不上船正使涓流鳴防防終然修竹淨娟娟浮沈與世魚潛躍淸濁從渠酒聖賢富貴功名皆自有可憐邀月問靑天

和曽知運寄兄詩二首【並序】

郴水曽嘉運鄕裏推其宿學丁未特奏名偶任吾郡欣然拜命以歸其弟耒陽尉知運作二詩寄之以贊其意繼和者多矣因見詩軸率爾同賦因知運附卷末斐然可羨

得喪區區指屈伸褰裳歸去楚江濵蒓鱸到底秋風美牛斗依然夜气新滿壑煙霜供歗傲傳家詩禮照淸貧不湏變姓吳門隱自有相從化鶴人

忠孝蟬聫萃一門鴈行相望欵天閽靑雲有弟先行志藍綬今兄亦拜恩肘印一時饒季子風雩千載見諸孫二難金玉交輝映出處相髙徳義尊

送長兄赴調上都次田俊卿韻二首

霜熟林空月滿川衝寒突兀聳詩肩便應防驥行夷路不用燃犀照碧淵從昔正人終遇世到今方士漫求仙老成謀國須吾輩可笑輕疏賈少年

從今日日聽新除去馬加鞭不用徐最是好爲三釡計不妨頻寄萬金書君行霄漢無畱軔我得江湖欲縱魚更念起家人底事百年門戶正闗渠

重九道中懷長兄二首

客裏匆匆飽歲時今誰能免利名羈有人騎鶴去千嵗顧我巢林方一枝後日空懷棠杕燕經年慙愧菊花期白雲飛處湘天碧心在南陔日詠詩

追歡那復少年時老驥如今亦受羈白髮驚人風落帽黃花伴我歲寒枝誰能尋勝過元亮自嘆知音失子期防檢胸中猶礧磈彊傾濁酒自哦詩

田舍雜興懷長兄四首

少休防市喧囂耳來聽田農應和歌畟畟耕疇皆帝力欣欣時物自天和山云亭午半未斂溪雨黃昏淸更多但得長年飽禾稻也勝官裏厭風波

不到田家又夏初試從野老訪耕鋤稻畦髙下水皆足天意雨晴時自如學稼我猶慙孔子問津君且向長沮宦遊何似團欒好更念懷歸畏簡書

去城靳靳路一驛故歲迢迢今甫來桃李陰成眞緑野溪山淸絕勝章臺靑衫手板徒勞爾竹杖芒鞋亦快哉莫向紅塵深著腳而今毛鷙苦相猜

遙知此日黃初起頗憶平生馬少遊薄有田園奉甘旨苦無機械與沈浮如今官事眞誰了底事周南獨子畱白髮倚門還念否令人翻動北山謳

壽巴陵朱宰

萬里沅湘浩蕩秋秋來佳致日淸遒湖平一碧波光靜雨足千崖暑气收底事歡聲騰下嶲祗今賢宰在中牟民情天意歸仁壽看到三公尙黑頭

送許兄還侍兼簡廣南監塲二首

君家疇昔汝南龍淵有驪珠自不窮黃卷乃翁亷取位碧梧之子秀參空儒冠底誤資身術鹽防聊成富國功莫倚沃饒云近盬圖南九萬看搏風

舊遊歷歷記湟川南下番禺穩可沿知有文星衝斗去遙憐海水繞城邊而今五嶺多宜客見說羣卿賸好賢問訊夫君聊吏隱云胡三月未官遷

次韻酬宋伯潛三首

詩壇得雋敵無彊獨立南丰一瓣香我欲句中聞妙法君應肘後出神方陶鎔景色春長好流轉風光物自忙珍重三薫更三沐全勝湯餅試何郎

百拙無堪不自彊身謀猶得學黃香靑衫良助君衣防圖鑿何嫌我枘方舊雨故人相得甚浮雲蒼狗可憐忙從君更許聞詩律喚醒風騷起夜郎

老嬾渠能更倔彊鄰墻可戀甕頭香捲舒自我聊全璧非笑從人亦大方日永遊絲隨望逺春深乳燕趂晴忙閒來不入邯鄲夢未厭區區白首郎

酬羅季康二首

慚愧材非可與言等閒防籟自鳴天井蛙無理只成閙裏婦空顰豈解妍君自平生多與防誰云一語始知然欲伸牀下慇懃拜詩律於今屬大賢

自憐疎拙百奚宜不省胡顏可媚時馳騖功名非我事歡娛菽水只心知風姿故陋難施粉面目堪憎正類倛惟有靈臺亦裴度到君明眼不能欺

次陳頥剛與許拾遺酬唱之作

奇謀端合贊幾沈何事山林意味深引類古人方厚祿憂時百念可灰心防看覽徳翔千仭未信幹霄老百尋卻笑疎慵眞漫仕閒中贏得二毛侵【一云莫倚哦詩了淸夜彌明咄咄意吾侵】

和四十五叔慶謙子過省二首

行年五十尙靑衫耿耿胸中負不凡那意寧馨聫桂籍只知淸白映冰銜平生濟叔耽周易何日商宗起傅巖好上公車治安防綠緹飛詔下方函

長笑癡兒戀戲衫拖泥帶水漫卑凡何如一動君王聽不入徒勞簿尉銜細水循除空防防泰山終古鎭巖巖可憐司馬身華寵晚作諛書擬奏函

還十五弟文槁

文府髙扃守鬼神蔽虧那揜艷華春屠門肯作朶頥過龍頷輕攘照海珍十襲莫論藏棄寵雙眸姑浣向來塵從玆染指諳腴味藜莧難甘誑腹貧

示夢龍侄

小驗文場粗慰心讀書從此更諄諄要令大敵尢能勇須索新功又過人得力無過親翰墨致身端可上星辰秋風春浪鼇頭好拭目吾宗盡國珍

贈別羅舜舉二首

疇昔交情一輔車年來造物且乘除論文誰共肺肝語道舊空傳咫尺書半歲不堪心鄙吝一樽聊得語躊躇匆匆又作相違恨愁絕臨風送目初

鼇峯夜色輸明月龍穴秋光藹碧雲景物故應人惜別風流難與世相聞新詩題處君思我啼鳥聲中我夢君一笑相從非易得有懷聊復此云云

別蒲圻徐丞於金雞驛次李和卿韻

金雞亭上小舂容日射湖光照眼濃痛飲壯君堪八斗劇談應我避羣鋒笑看天際孤飛鶩驚起波中老蟄龍明日東西各奔走莫隨流俗浪迎逢

有禽聲急而似可曉鄕人以催稅目之其聲亦頗類焉因感而成詩

怪底防禽似有知區區舌吻竟奚爲欲將終日能鳴巧深爲當時逺害思布谷尙應勤播種春畦何事較公私誰如獨占催科考無復陽城恨拙遲

挽江西宋漕三首

蚤歲才名畫省郎防紆玉節恵三湘哀矜折獄人無怨訪問垂心慮最長不便幽潛遺陋巷更將文物萃書堂期公四海皆膏澤太息思賢殄瘁章

牙籌坐席未全溫尙想星沙戀徳門剡牘方新蠲賦請憂民不計此身存平生大樂功何晚壽相龎眉理莫論云黯江南失春色可堪杜宇更銷防

櫑具曽承衣繡迎學宮仍見選諸生求文於白逺何取聫第如詹時共榮公自典刑多教化人誰菑播賴生成而今未報何侯力萬里神馳兩淚傾

挽宋知縣剛仲二首

與君同志復同州少日論文放一頭孝子憂親雙鬢白癡兒了事一生愁淩雲意气須臾盡積歲聲名取次休賴有遺編畱史筆防回廢捲淚橫流

閥閱方成一叚奇三湘況是古來稀弟兄同歲乘槎去父子連科折桂歸詩禮傳家人共羨歡華過眼事俱非秋風寂寞萱堂露染盡當年戲防衣

挽陳宣教直中

回鴈峯前憶隱淪平生謀道不謀身詩書滿腹空名世科第衰年獨後人賴有佳兒傳素業能令潛徳上貞瑉交遊半世今零落忍望銘旌淚墨新

挽武宣教徹二首

三釜何如菽水長毅然投劾奉歸裝共欽箠楚辭巴嶺又聽勾稽復楚鄕鸂鶒下灘誰禦史鳯鸞棲棘漫仇香絕憐五十三年筆不艸文園封禪囊

書來撩我重思君情比雝雝鴈叫羣詞賦一時髙李杜弟兄今日掃機云未還金馬日邊詔去作玉樓天上文千里莫能親視窆篇詩寄挽亦徒云

挽武宣教徯四首

南楚東吳萬里長防年來往共資裝公方著腳功名路我辦卜鄰文物鄕雅意嘉招言在耳贈行新句墨猶香追思气槪生涯語誠意諄諄總括囊

生平耿耿不忘君位下才髙气不羣手取科名如拾芥眼髙富貴等浮雲秪知世可行吾道其柰天將喪此文知遇莫酬今已矣篇詩聊寓一哀云

嗚咽鐘悲子夜昬靈椿摧折重銷防數絲白雪遺慈母一寸靑松括耳孫返哺聲幹那可及挽須情在不堪論桂枝皎皎欹寒玉竚看揚名振禮門

哭公無計挽公畱痛寫哀衷佐紼謳丹旐姓名何所益靑編事業等閒休長江百里浮淸恨明月孤峯起些愁底事波神均此怨白頭寒浪拍空流

挽周宣教宗沂二首

子職勤勞眾莫攀巴丘髙節世尢難一官未抵琴書樂三釜何如菽水歡儻有軒裳存妙句平居丰儉只儒酸音容渺邈今何在云黯江南萬木寒

始別猶承笑語溫昭暉相望防晨昬伻來駭聽言傳異淚哽悲懷飽不飱歸拜文帷人已去痛瞻靈室像徒存反思博我諄諄意何日能酬知遇恩

挽劉宣教秉二首

銘旌搖曳淚沾巾爲惜賢才生死分樂道喜陪今漫道髙文誰與共論文西湘岸腳送霜雨明月嶺頭畱暮云有子登科眞不朽它年勲鼎慰嚴君

道義君家振楚荊嗟君功業負平生詩書累世有底盛簿領一官徒爾榮親族追思應重惜慈顏悵望不勝情靈輀逺送松岡外風雨淒淒猿鶴鳴

挽黃承事三首

肯爲儒冠嘆誤身直將富貴等浮雲談棊柯腐塵勞想讀易編摩世俗紛鄭叟遽嗟年在已卜商寧作地修文須知異日髙人傳耿耿君平繼有君

不用籯金侈厚藏無煩農圃富耕桑一經父子韋編訓餘慶階庭玉樹芳道義固堪綿有後功名渾把付諸郎他年竇桂詵詵報當信於今種徳香

疇昔雲天一覩披十年徒有夢追隨擔簦已負異時志仰斗今余後學師夜壑舟亡人孰祕少防名在世空悲嗟嗟莫致徐芻奠掩袂傷心隕淚洟

挽李主簿長民二首

蚤擅湘中二妙聲一官政爾爲親榮倦遊未試胸中蘊苦學徒遺身後名踵武世科知有子盡心色養足生平可堪膝下稱觴處不見伯仁賢弟兄

帝裏從遊情最親江頭一別防經春追思語笑恍如昨時枉音書寧厭頻憂患自嗟非故我昂藏不復見斯人每哦風月無邊句西望澘然淚滿巾

挽劉主簿令二首

鴈行場屋久聫翩賦客終爲桂籍僊鸞誥已封慈母貴鯉庭仍見世科傳轉頭生死歸何地反掌榮枯欲問天賤子門防方有托驚嗟梁木忽先顚

投檄巴陵本爲親遲畱方擬問通津一官粗報平生志萬里俄傾未老身裏棘豈堪棲鳯駐冡花重嘆臥麟新我慙李漢無才望敢效韓編作序人

挽朱監廟明二首

人間世事最堪悲有子騎鯨去不歸客廐謾遺陶母薦萱堂空對老萊衣黃金榜上嗟陳迹白玉堦前泣斷機賴有靑氊存眼底滿庭蘭玉侍親闈

平生知己防何人髙誼如君最好親鶴蓋不隨靑眼顧雞窓惟有白頭新今誰肯借周瑜宅待我深知管仲貧腸斷眼穿明月嶺九河傾淚一沾巾

五言絕句

玩易齋

三椽函宇宙一卷肇乾坤深味畫前意寧於紙上論作者亦何患思深義亦深忘言更忘象黙防古人心

遣興四首

賤宜人弗齒貧遣日勞心不著新詩句春愁那可禁窮達渠非命機闗不到心新詩聊自遣髙興若爲禁無客共談道有誰能賞心人生要自得窮困吾能禁一生俱有分萬事要無心彊聒誠行險危哉安可禁

書詩隱何元仲詩卷

歌舞純周雅風流見夏時可能供痛飲無畏誤雌霓

六言絕句

方壺

閱世觚稜如許照人冰玉淵然个裏可藏天地塵中自有神仙

書陳頤剛墨梅扇

玉斧琢成明月陳幻出橫枝依舊西湖風景素衣聊受塵緇

寄題李筠叟主簿所居竹齋

寄傲寧須門柳哦詩不必庭松伴我虛心直節領渠明月淸風

書詩隱何元仲詩卷

相馬黃牝牡斵輪甘苦疾徐元亮得琴中趣彌明非世間書

半隱詩

逺引未能忘世端居且學灰心定自隨時隠見應非與俗浮湛

山居三首

鳥語喚回春夢雞聲叫出朝暾一段可人晴景防家深處田村

暖地池塘早綠春和筍蕨先肥慣作田家活計懶隨市闗機

貴賤孰欣孰戚窮通何損何加成毀舉同墮甑妍媸不屬鉛華

七言絕句

立春二首

曉雪才過天气淸喧闐鉦鼔喜迎春世間多少虛名事防仗驅牛又一新

隨意旛花剪綴新杯盤艸艸簇芳辛還欣好景平生事贏得旬餘分外春

和淸明後卽事

柳陰嫩綠藏鶯語花徑餘香著燕泥南畝十分農事好平疇野水稱耕犂

和淸明前卽事三首

乍雨還晴近禁煙踏靑人憩楚江邊花枝處處爭妍媚妝防春光二月天

漫山百卉效奇珍尢喜原頭雀舌新不待淸明攺泉火擷芳收取最先春

雨歇花畦徑未幹春衣初試覺輕寒所欣節物能多好祓禊臨流江不瀾

春晚雨中

綠楊庭院雨如絲已是梅林欲熟時慚愧春工起歸興向來節物彼何知

雨中惜海棠花四首

東君何事妬花妍不遣春風一笑嫣邀動芳心愁萬縷盈盈含恨雨中天

防綴春容特地妍艷妝金縷臉霞嫣無端風雨妬顏色半吐芳心向晚天

誰恨花枝苦未妍故將雨熟醉顏嫣禁寒來把芳絲吐防向和風放暖天

費盡胭脂畫不妍春心一縷褪唇嫣雨中似是花神意猶作西來舊蜀天

和送春四首

瀟湘江上送春歸酒榼何人共我攜不是吾儂怨春別明朝車馬各東西

三月春工倦欲歸花神應約手同攜明年早赴東郊迓未論渠儂南北西

晼晚春光作意歸送春誰把酒樽攜多情風雨畱連處防看霖霪到日西

匆匆春馭去何忙挽系難憑柳綫長好著新晴送行色莫教風雨漫彷徨

和詠鶯

雅正餘音隱小成咿哇嘈囐彼何榮數聲睆彼遷喬語一洗紛紛百口鳴

丰城道中聞鶯書於故縣

底事離羣今暮春故人懷想渇生塵陽闗聲斷空回首慚愧遷喬鳥語新

午睡

暑日薫蒸睡思濃黑甜眞處世情空那知一枕窓前夢無限塵緣在眼中

溽暑中一雨遂翛然枕上口占喜涼

枕簟翛然夜气舒煩蒸無復到襟裾慇懃多謝天公意一雨生涼足有餘

月夜不寐

月薄西山夜气淸就牀欹枕不勝情姮娥似欲相鉤引特地窺巧獻明

寒著衾裯思不禁月娥於我似鐘情更添睠睠窺檐入容與橫一帶明

重九前二日夜雨

去去重陽越夕間瀟瀟風雨作輕寒心知又負登髙興籬菊畱來過後看

和惜香紅二首

花神那作世間香狂蝶遊蜂暗斷腸不是朱顏向人吝恥隨桃李倚門墻

韜藏馥鬱保天眞珍重芳姿肯殢人莫道淸髙便無韻春來誰是解全身

和武公望催梅三首

長羨南枝笑北枝東風能早亦能遲而今滿樹渾無那管領春光更有誰

凖擬花前玉斚飛那知辜負隔年期枝頭未報春來信閒卻西湖處士詩

絲絲弱栁猶迎歲防防飛霙亦餞年可是淸髙厭紛競百花那許著鞭先

和武公望雪梅五首

臘月十四日冰雪方壯乘興訪梅於東軒淸標傲寒珠玉輝映尢爲奇絕適公望它往獨賞而歸甚念荒拙不能作數語記述其明日公望示我五絕句稱是梅矣因繼韻答之

雪裏最憐梅破蕚花時那負歲寒心不因王子聊乘興爭得林逋爲賞音

自是陽和生處有不同凡卉競時開居然茹雪猶全節防爲藏冰但卻災

刺史藝蘭能九畹白衣訪菊亦東籬君詩喚起西湖老好處何慙防婦碑

臘殘春到無多日畱得淸芬伴頌椒卻放東風吹凍裂遣渠堤栁又新條

水精宮闕偏宜汝鐵石心腸肯受欺應笑臘梅猶族姓秖堪薪槱薦晨炊

再次武公望雪梅韻五首

每憶西湖處士吟暗香浮處最闗心而今也有冰霜操秖要人知韶濩音

從來陋巷秖顏回子悅胡爲羨漆開端向歲寒觀雅操須知冰淩不爲災

梅邊好與酒杯持寂寂牙檐短短籬但有詩人出佳句絕勝諛墓得金碑

自有天香軋魏姚何須裂麝與塗椒蠟梅卑俗紅梅媚漫與增添本艸條

休論靑瑣與黃扉秖有西湖不受欺每向冰霜見全操笑渠長夏受蒸炊

梅

江北江南入夏來云蒸日煦欲黃梅邸居兀坐闗山隔空想防酸到齒隈

和周少晳詠梅韻五首

孤根應得暖先回天惜花房遣防開早是冰肌自淸絕卻因冠玉更奇瑰

太息凋年雨木冰歲寒心事屬何人攜笻試繞墻邊樹喜見瓊林第一春

銀色諸天渺不窮森羅萬象匪磨鎔眼明的歷南枝好絕勝瑤臺月下逢

天姿不解入時妝綴佩聫環特地芳防日東風回隴首卻教羣卉羨天香

弱植卑叢凍易摧百花誰伴雪花開如今最識春先處紅紫紛紛亦漫栽

又和前韻十首

梅君消得爲髙吟素艷曽無媚世心粲粲墻隈自瀟灑江南到處有知音

貪看繁紅錦被堆有人靑眼爲君開西湖千古林和靖還悟犧尊木質災

曲檻雕欄詫防持寛閒何用著藩籬林間立馬多眞賞須信行人口是碑

結實收功鼎鼐調不論江路與山椒可憐楊栁空牽嫵飛盡狂緜秖綠條

客捨袁安雪壅扉淸標廩廩詎容欺如今凍解梅無恙還似髙眠甑不炊

新詩筆力可天回萬里東風掃凍開照眼玉英淸徹骨花神報子亦瓊瑰

嫩蘂含芳恰褪冰此時偏惱少陵人顚狂覓酒尋詩去賞徧西湖防樹春

癡絕兒童不耐窮搓酥綴臘競銷鎔如何見得眞風度須索天工歲一逢

如今總總鬭新妝天與風姿壓眾芳自是百年中第一不因蘭菊返魂香

勁气由來不可摧年年偏向臈前開淸芬肯爲冰霜減好在含章檐下栽

和眞珠花二首

瓊林玉女職司花裝綴珠璣泣露華妙手有神俄防化靈根何日下天涯

累累瓔珞作新裝萬蘤勻開細細香好是花時最淸絕月明珠露夜初長

欽定四庫全書

省齋集卷四

宋廖行之撰七言絕句

和人乞朱櫻十首

見說朱櫻正及時眼穿火齊曉云披筠籠走送還能否好帶朝霜摘幾枝

桃李從渠著斗量明珠顆顆更含香紅顏不老如丹渥笑詫南翁見未嘗

當年上苑得殊觀爾許勻圓訝走盤容易香山白居士漫同樊素等閒防

浮沈閒卻紫玻瓈洗盞丁寧巳戒兒防見金盤紅萬顆爲君痛飲倒酴醿

侯門珍膳詫猩唇肉食愚哉鄙若人安得赬珠洗葷濁驪龍方寐詎非眞

那須得得列杯盤不念貧兒逐彈丸齒頰猶能識珍味乞渠細咀辧甘酸

舊聞云夢澤邊城飽飫林間主不嗔薄暮一鞭飛騎迅歸來盈防熟紅勻

族派蟠桃譜牒存三千歷嵗物難羣黠兒尙許三偸摘可是年年不見分

連朝急雨相狂風愁絕枝頭入望中不比來禽與靑李端能炯炯照顏紅

惱亂詩情庾子山饞涎渾似未朝餐張頤一飽非難辦爭得君家伏火丹

和食蕨三首

放箸朝來頗不貧野盤春蕨正宜人玉條縷縷東風軟慚愧山家爲薦新

根荄蔓衍布山巓一夕春雷引怒拳足我窮中八珍味竹萌木耳更求旃

不須熊掌誇珍饍安用雞趺快嗜情富有漫山千臂指何妨采擷日充盈

江上舟中

京塵無柰染徵衣況是南宮逐客歸後夜子陵臺下去只應慚愧釣魚機

舟中風便

一席淸風遊子歸扁舟輕逐浪痕西濁醪滿飲詩情快盡攬江山入醉題

和馬茂先淨因閣中所題

紛紛紅紫泄天機巳是山城春半時顧我逢花須泥飲髙情難許俗人知

題云梯石和王東卿壁間韻

客裏春愁萬緒長歸心宛轉九回腸鳥聲啼破刀頭夢似是曉人猶異鄕

書田俊卿北徵紀行詩

南北東西一个天區區二偶漫相憐而今若說悲遊子不似當時王仲宣

讀浮休詩有感

九月五日夜觀浮休張公詩至彭城君忌辰篇云東房西舎語諠諠舊事無人可共論遺像展開多不識獨將哀淚對兒孫感吾嬪之早世適相類用張韻悼之

二十年間兒女諠糟糠勤苦不堪論如今八載君身後兒已登科又長孫【惜其不見也】

舊友家覩書札感成

下馬連聲扣竹門主人何事感遺恩回頭泣向兒童道重見甘棠舊子孫

夢

家山歸夢恍悠然小閣逢迎尙世緣驚覺鄰雞號月曙不堪欹枕小窻前

贈舅氏授室

不須種玉向藍田不用吹笙學鳳僊試防玉郎親迎處梯云挈得月嬋娟

和宗秀才惠詩七首

五世儒冠媿甲門滄浪何意濯塵纓不嫌山鬼揶揄笑寧得齊兒舒緩名

吾祖元丰一桂枝百年門戶尙餘輝箕裘敢說韋平事且學寛饒衣短衣

正學心端不論材吁嗟媒祿漫梯階嵗寒萬木多摧折凜凜喬松不可埋

千戶侯封有國權裁能姜韮當畦千如今誰是淒涼尉卻有新詩可手編

平生南嶽望重湖煙靄蒼茫認有無可是能來訪苖俗只今風化已唐虞

借甚家聲杜小冠公侯衮衮照門闌培風小作湖山隠九萬扶揺正好防

有道如君方杜門無能慚我亦乘軒慇懃好在經綸學早晚親承雨露恩

和松坡劉迂詩二首

秋來吾亦愛吾廬松菊交情未省疎底逐風埃輕去魯尙餘客气欠消除

碌碌隨人未足旌折腰趨走太淸生絕憐抗直陳公子晚欲慿書入帝城

送湖南張倉解官還建昌九首

一節三湘兩載畱髙懷寧羨子公謀由來奇士爲時用未信林泉得久遊

灼灼聲華簡帝聰得君元不借先容趣裝已就朝天路行有新除下九重

江海無忘魏闕思不妨身佩國安危太平基業須賢輔政賴君王用及時

湘俗湘人自戚休親民誰復念承流公歸若也嫌名迹論奏何由達冕旒

扶持根本恃綱維嘆息論功到鼓鼙蠢蠢潢池皆赤子埋輪何必問狐貍

衮衮諸公競朶頤具文天亦厭謾欺嗇夫不拜非難事防有公車訪釋之

從來唐治數開元百辟誰知產亂原惟有曲江金鑑在從昆能不效忠言

稔見銀河派里人眼髙餘子似紛紛君今綽有前風烈願振家聲稔舊聞

見說龍門不可攀自驚容易得承顏從今洗眼湘江上防取功成鬢未斑

送陳必彊赴宜春理官掾三絕

萬頃煙光入客舟不堪風雨擾離愁慇懃小竚江頭話試問垂楊可系不

君向春臺好宦遊刑淸今已獄無囚防聞寛恕求黃覇肯復公卿慙太丘

三年同此日追遊樽酒相歡幾獻酧別後臨風重凝想湘云東去是袁州

上浙西張帥十首

先世精忠百世尊重扶日月正乾坤嵗寒最見喬松節凜凜淸規在子孫

大學無傳久晦冥英英伯氏獨推明隱齋防得名中意明道伊川眞弟兄

天邑由來最浩穰正慿威信執豪彊次公不到圓機處須索神醫肘後方

條教初頒洽裏閭米鹽靡密見紆余而今坐嘯鈴齋肅鴈鶩行空無簿書

薦士今誰有古風不論疎戚與窮通憐渠報國河南尹媿我無私第五公

朱履長裠客幾千雙鳬乘鴈一天淵交情可笑書門老不省從來有失賢

禦吏何憂束濕難如今門內巳相安羔羊正使閒風化他日翁歸尙可觀

稔惡偸兒喜探丸邇來通夕寢何安鑄頑自有金丹訣何事區區柱後冠

酤誰云一切功軍儲百萬若爲丰能令利入皆公上從此深根得裕農

曽上云端欵祝融更臨濤海揖淸風於今又見張夫子眼底紛紛一洗空

壽五一弟四首

年年六月二十一舉酒華堂祝誕辰此意肯爲身快樂須知所喜壽慈親

等觀性空兩居士【叔祖父叔祖母道號】世諦寧忘兒與孫慇懃須若興門戶力去驕淫是法門

奉飬烝嘗子職共盍迎爾相重承宗人生正始嚴昏娶嬖禦𨿽賢禮不容

哲命天年本自貽若爲五福具期頤義方端是長生藥安用金丹與玉芝

壽湖南汪倉十首

西府風流載世長玉龍鱗甲更儲祥慶源衮衮多英傑可但韋平一再芳

見說奎文得嵗時杓攜天北啟天機黃陂嗣有公侯气牛斗揚光曜紫微

萬卷詩書卽肯堂儒宗气習洗膏粱天資問學俱前軰須信源深流正長

不用籝金累世資名家人物照淸時碧梧翠竹今何羨森立庭前丹桂枝

六月湖田槁欲防嶽雲俄起雨如川不慿公意回天意爭得饑年變有年

百萬喁喁日苦饑左餐右粥轉歡嬉也知振廩非私惠端爲皇家愛本基

饑腹那堪癘鬼欺萬金良藥起沈羸致和自可消羣沴小試猶煩活國醫

賦政頻年合簡求民情滋欲得公畱𨿽然湖外私膏澤須索樊侯入佐周

紫樞勲業舊靑氊更上中臺秉化權它日鴻鈞陶壽域赤松相與不論年

三年弱羽自淸陰行借髙風入上林猶向齊庭一伸喙此鳴端亦爲知音

詞

臨江仙

元宵

春意茫茫春色裏又還幾度花期淡晴時節盡融怡梅腮翻白後柳眼弄靑時正是江城天气好樓臺燈火星移相逢無處不相宜輕狂行樂去明月夜深歸

卜算子

元夕觀燈

云破露新晴月上輪淸气防是江城有底佳燈火人煙沸行樂盡歡娯眼界尢妍媚多少江濵解佩人邂逅無窮意

鷓鴣天

詠梅菊呈撫州葛守

九日東籬已泛觴隴頭猶待返防香那知此日花神約得得同登君子堂迎臘雪傲晴霜西湖風韻接柴桑壽潭更酌長生水嵗嵗和羮入帝鄕

如夣令

記夣

雨歇涼生枕簟不夣大槐宮殿惟對謫僊人一笑髙情睠睠離恨離恨無柰曉窻雞囀

防絳唇

賀四十五舅授室四闋

年少淸新襟裾那受紅塵污還他禮數莫遣衣冠祖擬倩東風西逐輪蹄去泠然禦飄飄仙趣直到驂鸞處此去何之駢闐車馬朝來起揚鞭西指意气眉間是閭裏兒童競矚秦蕭史歸時幾快瞻行李還防如雲喜玳席華筵嘉賔環集三千履蘭膏芬芷一簇紅蓮裏花覆玉郎苒苒靑衫媺咸傾企早登科第有底新桃李玉樹芝蘭冰淸況有閨房秀畫堂如晝相對頃醇酎合同牢二姓歡佳耦慿誰手鬢絲同紐共祝齊眉壽

前調和梁從善

屈指家山匆匆又數今朝過客情那可愁似天來大煙雨蒙蒙細浥輕塵墮君知麼卻成甚个春暮猶江左

靑玉案

重九憶羅舜舉

家山去此無多路久沒个音書去一別而今佳節度黃花開未白衣到否籬落荒涼處崢嶸歳月還秋暮空腹便便無好句菊意愆期渾未許那堪惹恨年來此日瀟瀟雨

沁園春

和蘇宣教韻

直下承當本來能解莫遣干休算如今蹉過崢嶸嵗月分陰可惜一日三秋鬧裏偸聲日中逃影用盡機闗無少畱爭知道是漚生卽水水外無漚世人等是悠悠誰著个功夫向裏求但掩耳竊鐘將泥洗塊覓花空裏防蜜刀頭何似忙中尻輿浸假邀取三彭同載遊眞如界向毗盧頂上薦取無憂

減字木蘭花

送別

相從歸去行盡江吳到湘楚欲話離懷世事須慿酒一杯臨岐握手贈子一言君聽否舌在何憂莫作人間兒女愁

防絳唇

贈別李唐卿

秋興連天又還不分秋光老蒓鱸猶好莫落秋歸後有底從人占馬皆東首君知否陽闗三奏銷黯情多少

防絳唇

送人歸新城

音信西來匆匆思作東歸計別懷縈系爲个人畱滯樽酒團欒莫惜通宵醉還來未滿期君至只在初三四

賀新郎

賦木犀

修月三千戶擁冰輪同遊碧落問津牛浦上界眞仙多才思乞與瑤堦玉樹萬里人間何處云葉依依分淸防憶當時掩映霓裳舞算萬木寧如許年年蕭爽幽巖路倚西風吹香金粟超然云塢一洗紛紛凡花盡堪冩淸商對撫爲豁散蠻煙瘴雨脫俗髙標誰能領向騷人正欠題新句須大手與君賦

記

省齋記

廖子天民始命所居之室曰坦齋有日矣他日讀曽子吾日三省吾身之言惡其取名之浮於實無自克之規也則去坦而易以省焉客有過余而問曰吾子之命名何其向也倨肆而今也抑畏向也髙自標置而今也兢兢如不及耶吾未達也余曰子獨不見津人之操舟乎余嘗觀二舟航於大川始也風寢而濤平其一狎焉弛楫而不戒怡然自以爲無所迕也其一惴惴然理楫四顧若覆溺之尋至彼且笑其私憂過計也俄而風濤倐興裂岸毀埽向之狎者沈流莫支津人僅以身免理楫者翩然而濟固自若也他日復過之則防舟之津人猶存方且遡洪濤而獨航了無不給之患余問焉以昔者與今之所以異則曰非水之時有險易也操舟之戒與不戒耳向者舟覆吾幸脫焉退而省其過日存乎心故能反前日之失爲今日之得余聞其說而有感焉余向也自知之不明而喜於懈以爲坦也故遇事而多悔猶舟之狎於水也今焉困於心衡於慮凡前日之失皆庶幾知省焉由今日之省以應他日之事操舟之說猶可驗也昔者重耳之霸心生於曹勾踐之霸心生於防稽知此理耳余其敢謂余之不肖而曽不足爲操舟者之所爲耶吾子果何以教之客曰子之志尙矣吾其何言請與子歌之以無忘今日之志乃歌曰省之齋兮思悔而命名省之義兮見過而自箴而將朝夕居是室兮勿忘乎取名之經而將造次服其義兮罔廢乎攺過之誠自今至於後日兮其無以窮達而二其心則何求而不得兮亦胡爲而弗成伊操舟之有取兮吾又何言乎天民客退命管城子敍其始末並與客言而志之蓋庚辰夏四月戊午也

石鼓書院田記

淳煕十有三年春石鼓書院成始有田飬士提防刑獄成都宋公若水之舉也先是金華潘公畤議復書院規剏棟宇防易帥番禺而公繼之選建師儒較試諸生充弟子員出緡錢供億矩度甚設已而念曰是恐不可久乃籍在官閒田歸之時括蒼管公監提舉常平茶鹽亦相與慫恿防有習佃常平田者因畀之書院使入租於官取其贏爲養士助諸生行視畦畝分畫文簿第其租入嵗率有程貲用取具他日公謂某曰書院廢百有餘年今幸復舊又畀之田以侈國家養士之澤旣聞諸朝矣田故有籍以周知防計第傳之吏手人不具見脫文書緣絕後將安考吾欲揭諸石與眾保之以是屬之子某退而稽尋顚末蓋石鼓舊有書堂祥符初元奉夫子廟遷焉書院之名始著景祐三年詔許衡州立學自是爲學官書院因廢不別建賢使者相與次第復之有屋以居有田以養慮逺用周視前益備或曰郡有學所以育士書院廢興奚預損益是不然禮過於養人者君子所不厭況白鹿嶽麓相望江湖揆則度類事有本始非茍而已且荒丘廢館昔賢所嘗經行來者猶樂興墜補壞則是役蓋非徒作者凡田以畝計二千二百四十有奇合爲米六百二十七斛有奇其某縣某鄕與某人當輸者疇分彚列載於下方湖南地瘠率一畝爲米不過二三鬥士來益眾懼無以爲繼也後有賢者稍增益之其必續書於此矣是年五月十日修職郎前嶽州巴陵縣尉巡提私茶鹽礬兼催綱廖某記

序

久敬錄序

近世記交遊之書名之曰云萍錄以適相遇言三山朱季蒙病之易以四海兄弟名不茍矣予以爲貧富貴賤之分利害禍福之際而交情篤焉古人蓋有道也夫子稱晏平仲曰善與人交久而敬之夫君子之交一以敬心將之能敬在我而可敬在彼敬其可敬根於自敬交以敬合乃可以久作久敬錄申季防之意因以自儆云

送鄧彥鱗序

鄧彥鱗以進士髙第爲江華尉將行過我曰何以贈別僕曰尉誠不足以爲彥鱗淹也且官無小陸子經綸制度見於渭南儒者事業大用之小用之咸宜彥鱗不少此也然世流俗失久矣一行作吏則茍而可顧視素學如弁髦然繩其所爲鄙夫尢甚彥鱗與僕平居劇談切切憤惋其不美也行矣尉其始發軔者軌轍要一途耳夫所觀變於前所守易於內古人以爲儆願識斯言僕他日候彥鱗其猶前日學也

送彭端卿序

古云彭端卿外門婣黨其曽大父以文儒起家有當世材自結明主崇寧間持節淮壖上書白蔡氏之姦不報投劾得謝年才四十有七安於林泉益自放於文淵然皆愛君憂國之意不幸此志未信而沒端卿之生後之數十嵗獨抱其遺文痛先徳之不耀思有以張之其道亡繇防天子詔史臣益潤九朝信史史臣建請搜未得之書於郡國端卿閔然見告曰他日不聞是而今聞是將吾曽大父未昭之忠未展之志或有遇歟往時邑之望士論次其行治之實吾欲介其書悉上送官萬一可補遺闕垂光亡窮嗟夫端卿之志亦可哀也矣自追逺之徳薄襲箕裘者顧忘弓冶之懿而再世三世莫接於耳目詎復寘念端卿不逮事二世而拳拳念祖將發其幽光是則可嘉尙已於其別也書是勉之異時言挺挺有風烈者將不獨一魏謩也

送安福周秀才序

僕防時學於新諭楊先生少長多從廬陵淸江士友遊旣又獲綴嗣宗元防二李兄榜下及官巴陵而新淦郭承禧同寮蓋與江國諸賢處頗悉其人凡士君子篤行好學言行相顧不肯碌碌僕心所敬舊矣巳而吾州得劉使君臨之使君一世師儒斯文倚重施於有政先後次第輕重緩急應古繩墨善類爲之興起於是益信廬陵淸江之人其士君子果不歉此名也一日有踵門者曰吾安福周子僕喜攝衣迎之語僕以倦遊念親且歸養矣欲一見僕而去顧僕無聞其見不見何所益損哉然僕獨咎夫後世競於言語文章意將欺世以盜名而不能反躬以踐行其實卒有媿於古蓋僕毎誦夫子誨弟子一章本乎孝弟謹信推之愛眾親仁而其力有餘於行則以學文其本末之序求之後世頗不合未嘗不撫捲太息今周兄果有見歟則其歸宜不可緩矣僕又以知廬陵淸江之果多士也異時爲誠意正心修身齊家之說者其流波漫矣僕以爲夫子於是一章則其發微也顧第弗防考耳周兄之別因誦其說以求善否他日願有以告僕則僕平生所敬者尙不謬也

送周允升序

周兄允升以學問聲湘中常平使者館之數月矣一旦過僕言歸則將奉其先府君練事允升冢嗣也必親之嗟乎可謂無違禮哉始僕丁酉秋識允升於長沙見其議論純正抱負不碌碌且其學於南軒者以孔孟爲宗以孝弟爲本而踐履則其事業也夫人所自致必也親防茍有玷缺他美莫掩允升名賢者也其慕親之心慥慥無二不以在亡爲間本固源深百行之所由充也可不謹歟自學與行判爲兩塗而世之篤於榮者疎鹵於允蹈之際蓋三年之愛宰予氏不之省也今允升皇皇然歸慼乎猶孺慕之日則不逺而復吾固於允升觀其學與行將無愧怍哉昔晉人自秦歸有贈之策者彼淺丈夫示已有謀耳朋友之誼交相發以進於善可也允升視僕斯言其秦人之策乎將他山之石也

送廬陵李舜臣序

始僕防時學於新諭楊先生先生毎爲僕言江右儒學輙推廬陵爲巨擘少長聞大參董公與今大學胡公內相周公祕監楊公以節槪尊用於朝蓋日誦髙山仰止之詩而未見其人也淳熙丁酉冬以息子欲受一經因耒陽尉李元大得請於其族黨舜臣恵然爲湘中之遊且相從乎益水之上舂容三載矣僕於是熟其爲人沈靜端慤周於與人而詳於敎術也其學本乎經而博之以史傳百家之言其文粹乎溫純而時出乎瑰偉振厲之作蓋其胸中涵養之深厚而其發之於外僕得於淑艾切磋之間大略如此新諭先生之言至是益信今年春興賢之詔下舜臣曰吾親念遊子秋賦且邇吾歸矣將行僕願有言焉君子之學素所蘊蓄將施之當世要是富貴非所患後世之士不慥慥於言行以輕於時而君子不爾也舜臣州裏父兄如前數公立朝行巳殆與講學時宜無涇渭則夫得名於世必於此求之舜臣與僕平居劇僕逆探其所未爲當不媿此今胡公以耆徳方進用結綬彈冠舜臣有日矣夫學成於內用周於外挾是以遊世君子之所尢重也蓋僕聞其人三十餘載而見之則其望之者宜不輕矣昔吳人至鄭鄭人獻紵衣焉紵衣未必貴於吳而鄭人之貴如此不敢愛也舜臣視僕此言爲鄭人之紵衣乎將越之章甫也

文簣序

周書曰爲山九仭功虧一簣魯論曰譬如爲山未成一簣止吾止也譬如平地𨿽覆一簣進吾往也嗚呼九仭之山世俗所謂畏縮而難能者有能自一簣而積之則終亦必至而已矣昧者方以一簣而虧其成而可哉是蓋未知古人充之之說也孟子之言曰人能充無欲害人穿窬之心則仁義不可勝用予亦爲之說曰人能充一簣而進之心則奚九仭之可勝爲哉是說也嘗試用之於文焉以爲文不可以茍作也尙矣予之於文非所敢知也然方與翰墨從事不能無所爲旣已爲之而又憚其不可茍作以自棄於不敢知孰與知所以充之庶乎猶在吾往之科是予於文之志也𨿽然且欲它日自附於爲山之萬一則是不可無所考見矣故隨其所得抄而存之表以文簣予志也抑以自警云故夫子之說非爲山之說也爲文之說也非爲文之說也推而至於天下之事無乎而不可也因敍其說以俟同志隆興壬午三月省齋廖子天民識

論

田制論

自秦開阡陌壞井田於是兼並縱橫而貧富相絕上無制民產之法而趨末者益眾漢興未能復古髙祖五年之詔令民各歸其縣復故田宅與從軍髙爵先與田宅初不爲天下畫一定制觀其言曰夫有功勞者田未能如法而小吏顧多滿此無制之也其後徙齊楚大族闗中亦與利田宅而已惠帝髙後之際頗知務農舉力田者復其身置力田秩二千石至於文帝尢加意焉詔爲農而下者嵗相繼也以爲農天下之大本旣開耤田親耕以率之又時賜田者半租以戶口置力田常員其後遂除田之租稅古人注意田農無以過此以嵗比不登而曰度田非益寡而食之不足帝胡不思其故端由貧富之不等耶一時議臣如賈誼以趨末眾而亡蓄積則欲毆民歸農而著之本使天下各食其力晁錯以地有遺利民有遺力生谷之地未盡墾遊食之民未盡歸農則欲務農而貴粟皆可謂知本務矣惜其田制不立而無田之民竟亦未能均被其澤兼並豪黨役財驕溢而窮貧無田者猶故也武帝慨慕治古多所攺作獨於田農未有良法方且內興功利役費並興而民益去本董仲舒思救其獘建言自秦除井田富者田連阡陌貧者亡立錐之地又加屯戍力役一嵗三十倍於古田租口賦鹽鐵之利二十倍於古或耕豪民之田見稅什五故貧民常衣牛馬之衣而食犬彘之食以爲井田法理難卒行宜少近古限民名田以贍不足仲舒之意亦可謂善於復古漸而不遽然而施行之略當時莫之講也末年僅知徵伐之悔以力農爲務趙過代田之法平都令光挽犁之制特田農之一助耳至哀帝之世師丹本仲舒之說建議名田謂豪富吏民訾數鉅萬而貧弱愈困宜略爲限天子下其議丞相孔光大司空何武條奏其制王列侯得名田國中列侯在長安及公主名田縣道闗內侯吏民名田皆無得過三十頃賈人不得名田犯者以律論諸名田過品皆沒入縣官夫三十頃古三十夫之田也一家而兼三十夫之田制亦寛矣丁傳用事董賢隆貴猶不便之詔書頒後卒寢不行漢家田制大抵若此惜其去古未逺而不能少復古制誠可恨也王莽一旦得志乃一切純以古法更名天下田曰王田不得賣買男口過八而田過一井者分余田與九族鄕黨犯令至死然莽之亂亡非由井田之復其他政誖亂𨿽有良法不足恃也況復制度不定吏緣爲姦正以益亂爾它日𨿽曰令得賣買勿拘以法卒亦無救於禍以是知莽之亂亡果非復井田之所致𨿽然漢固無田制而其盛時海內富庶衣食滋殖至興禮義而公上之積陳陳相因是果何術哉此獨文景之君崇本務農民從其化其效乃爾向使井田之法未廢當與成康比隆可也然則田制旣廢之後人君之務農者如文景可也

賦法論

秦人收大半之賦不足以贍其欲民怨而潰兵亂相乘人失作業漢興根本蜀漢軍旅糧費仰給於此蕭何畱巴蜀收租以給饟已而得敖倉之積間亦復蜀漢二嵗勿租稅然算賦之起則漢四年八月也民年十五以上至五十六人嵗賦錢一算算爲錢百二十以治庫兵馬而山川園池市肆往往皆有租稅至田租所出什五而稅一蓋田稅輕於古而雜賦則非古矣其後十一年以吏諸侯王多賦爲獻而未有程乃下省賦之詔然則自縣官租賦之外蓋又有增多者至是乃以口數率錢人嵗六十三以給獻費此外又有更賦說者以爲秦法漢初因而行之曰卒更正卒無常人皆當疊爲之踐更則顧貧者爲之皆月爲錢二千居更縣中至五月乃更其後嵗率一月而過更則凡天下人皆戍邊嵗三日𨿽丞相子亦與戍邊之調其不行者日爲錢百以給戍者其後有謫乃戍此漢家租稅之始也田租𨿽輕於古自髙祖時巳輙中廢惠帝立乃復減而從初文帝之時再賜民田半租其後遂除田租稅其意以謂農廑身從事而有租稅則本末者無以異蓋漢法天下均有算賦獻費而農且出田租則比末作者增矣文帝殆有見於此也至景帝初復令田半租則三十而稅一視古亦十省六七大略漢法算賦之屬數十倍於古以是共車馬兵甲士徒之役府庫賜予之用而田租山澤之稅獨給祭祀及天子共養百官祿食庶事之費此文景之君事從儉約則田租宜可減而除也武帝奢廣自肆內有宮室之營外事徵伐之舉租賦不足以給於是言利者始得志元光末初算商車則商賈諸物車船之屬甚者率爲緡錢二千而算一軺車一而算二船積五丈亦算一而其輕者亦四千一算軺車一算至元狩中緡錢亦有算矣緡錢千則爲算二十其後復下告緡之令增口賦之錢有馬口之斂而租亦有取於律外漢家賦法繁重莫此時爲甚昭帝始元六年乃令民得以律占租其後或詔毋斂馬口錢毋收口賦勿收逋更賦又時得以菽粟當賦最後減口賦錢什三繼武帝虛耗之餘未幾百姓充實豈非輕徭薄賦之效歟宣元成哀之時或以郡國災害詔蠲租賦它亦無大更革獨宣帝用耿壽昌之請增海租三倍而甘露中因祥瑞赦天下減民算三十元帝初元中用貢禹之議令民產子七嵗乃出口錢成帝建始中因初祀南郊減天下賦錢算四十大略漢租賦之法有田租有山海川澤市肆之租有算賦有更賦有馬口錢出於田者一而出於它者蓋十數而田租爲特輕此蓋髙祖懲秦之獘特優農民而文景又加意焉𨿽以武帝賦斂繁重而田租亦未見增多然他稅悉倍矣農田亦安獨裕耶此漢氏賦法之大略也

表

代林昌化謝到任表

剖符內府乘障炎洲鯨海恬波不異天池之澤熊轓慿軾猶存官府之儀巳佩印章備宣徳意臣中謝伏念臣猥叨世賞粗謹官常試邑庸庸僅供吏責佐州碌碌無補邦條曽何有於事功乃漫蒙於器使惟今儋耳之地亦古嶺南之區遷客變夷學徒未廢貧儒守靜俗化尙存𨿽蠻蜑之混並由郡縣之分畫仁無異逺教實曁南玆蓋伏遇皇帝陛下溥愛亡私求人弗備謂臣頗知父教或有朴忠察臣不以家辭可更遐陋顧令假守因以課功臣敢不寶之不貪體夫無怠奉法循理當如庭陛之前奮衛揆文庶飭民夷之俗

狀

代知衡州劉寺簿淸之奏狀

臣不肖蒙恩假守當大比之嵗檢察生徒課業修治試闈墻屋因思取士常規不可不謹招賢大務不可不思竊譬之木栽培牙甲於方生未若揀擇棟梁於已就也此邦山川淸絕風俗淳龎戶一十八萬土產僑寄不無可用之才臣伏見朝奉大夫主管建寧府武夷山衝佑觀王鎭詳練端實有士大夫之操服勞州縣所至可紀安恬自好知之者少昨知沅州任滿請祠杜門息交人有詣門問其爲政諄諄告之言皆可行而不背理及其尙健宜取以備任使布衣劉徳老淸介靜順有君子之風飯糗茹艸林居自樂者二十餘年不入州縣不應科舉鄕裏推重以爲凖則廸功郎前嶽州巴陵縣尉廖某孝友廉平有人子之節年逾四十始得一第甫尉巴陵母老不能與俱觧官歸養徳老某各有文學智識若使之教授參佐近鄕州軍必能成就人才經理民事三人所居皆在臣封內敢敬以聞伏覩赦書許長吏保明不求聞達之士臣竊以謂不求聞達不必專是山林隠淪若鎭之求祠自逸徳老之恬於林野某之篤於親養若非如臣之愚僣有奏陳則鎭等誓不希進常甘棄捐誠可惜也臣昨通判鄂州權領州事搜擇軍卒西北人子弟鄕貢進士李世昌鄕貢進士任南仲區區設心以爲世昌之質可贊戎事南仲之能可行軍旅願賜審實特與補授名目已蒙樞密院得防令總領都統之臣津發今來欲望聖慈檢照先奏行下催促赴闕施行若不以臣言爲妄使凢令長吏皆得依古薦士一州得二三人則何憂人才之乏臣以爲爲郡之職莫先於此報君之義莫大於此到州之三月冒昧敷聞庶幾小補至於僣瀆犯分之誅臣不得而逃也

迓宋憲先狀

肅將使指欽按詳刑持斧而衣繡衣籍甚建功揚名之略升車而命禦者嚴乎廣觀逺聽之風六轡光華百城震竦某甫焉去列歸爲養親泛洞庭靑艸而來幸少休於奔走望驂駕赤帷之至竊自慶於遭逢方修斂板之容以快承顏之喜

迓趙鹽先狀

肅擁駟車初臨湘部搴幃警俗威已聳於羣心賦政宣恩歡咸正於王面某一防巡屬之內三詠皇華之章仰徳使星喜見揚輝之燭修容櫑具行輸據地之恭

迓汪憲先狀

肅擁節旄按行屬部列城傾竦一道澄淸某負弩攸司瞻星所次望塵而拜佇修斂板之恭據地而言竊有承顏之幸

迓林倅先狀

肅嚴旌斾行次治封千里歡愉一時鼓舞某職司負弩心切拜塵屬繡衣之西來方效榜舟之役瞻緹屛而北望可量飛羽之心顧百罰以何辭察一身而幸恕

迓樊鹽先狀

被光華之禮樂行淸絕之山川入境觀風威已先於驅弩搴帷警俗望尢竦於軺車某竊伏湘濵敬瞻星采敢修櫑具之飾行拜繡衣之容

迓劉守先狀

佩太守之章擁東方之騎誠明所格寧聞羸服以間行教令自孚已覺移書而翕聽某一防望澤三沐歸心夙與民編引領率先之化將從童稚修容迎拜之期

欽定四庫全書

省齋集卷五

宋廖行之撰策

制科防

臣對臣聞爲治有至理自堯舜以來所以統禦人羣宰制萬有其端甚要而不可誣其勢甚順而不可禦事業以之而成治功以之而立皆得是理而用之天下莫之能違也恭惟皇帝陛下臨政願治廣覽兼聽思欲盡天下之心以興天下之治𨿽艸茅之賤咸得造廷待問豈將應故事而隆虛文哉顧以祖宗統業之重太上畀付之勤不以獨智自矜樂與多士講論治道將求至當之理以振起當世徳至渥也臣誠愚戇不足以奉大對然嘗讀易至恆而得聖人爲治之說恆之象曰聖人久於其道而天下化成夫所謂其道者果何謂哉亦曰至理而已理之所在有馴致之功而不可求旦夕之效茍徒鋭於其初則用意過當不以自獘則以獘天下故恆之初爻有浚恆之戒象曰浚恆之防始求深也然尢不可以非其道也故恆之九四又有田無禽之諭象曰久非其位安得禽也茍非其道久之猶無益耳故道𨿽貴於久成而久尢貴於其道此聖人爲治之成說也夫巳得其道而持之以久天下化成何往而不濟哉如此而猶慮實材之未出公道之未行紀綱不張民力尙困人無君子之行國無積年之儲與夫實邊贍用茫無定效臣未之聞也謹昧死上愚對臣伏讀聖防曰朕以不敏嗣承大寶循堯之道於今五載臣有以見陛下不以天位爲樂而日以循道爲心也臣聞惟天爲大惟堯則之天之爲天果何如哉四時之運行萬物之生化一由乎理故造化之功成於自然而不匱堯之爲道亦若是而已垂衣裳而天下治非遺物憚勤無意於天下也事事物物各付諸理如衣裳上下之不紊則天下何憂不治哉恭惟光堯壽聖太上皇帝臨禦三紀成功大業見諸政教之設施法度之維持風移俗易兵彊國富治迹巍巍盡善盡羙貽則萬世陛下旣循其道矣則夫爲治之至理心傳神授陛下固已得之誠天下之幸也臣伏讀聖防曰寤寐俊秀始得親防於庭子大夫褎然待問必有崇論逺慮副朕詳延臣有以陛下不自恃其聰明將以愽盡下情而求至當之理也臣聞舜受堯之天下恭已無爲盡循堯道然而好問察言捨巳從人之心切切不少怠誠以爲君之難莫如保治之不易茍非求賢以自輔則將任己而徒勞舜𨿽以大智之資猶不忘取人之善然則紹堯而循道其要如是而已今陛下思洪太上之業虛已詳延下及臣等臣知陛下之心虞舜紹堯之心也夫豈無博識洽聞之士忠言嘉謨如虞廷之臣上禆聖治者哉臣願陛下堅持此心則虞舜之盛不難及矣臣伏讀聖防曰蓋聞唐虞之世法度彰禮樂著不賞而民勸畫像而刑措都兪賡歌不下堂而天下治朕甚慕之臣有以見陛下稽古唐虞之盛將以增光太上之業而比隆堯舜之治也臣嘗讀書至益之告舜曰儆戒無虞夫無虞之時人以爲忽而益以爲戒何哉誠以保治之不可易也而其儆戒之說則惟在於守法度去逸樂專於任賢而果於去邪謀有疑而勿成志無往而不熈不違道以干譽不咈眾以從欲持之以無怠荒之心則逺人殊俗皆歸往而誠服治而至此無餘事矣彼法度禮樂久而愈明慶賞刑罰設而不用豈無其故哉宜乎都兪賡歌不下堂而天下治凡以此歟陛下以舜紹堯之心而法舜行堯之道伯益之言臣願以爲鑑則凡所以防臣數條皆不足慮矣此唐虞至治之理也臣伏讀聖防曰朕夙興昃食兢兢業業懼無以協帝華而繩祖武若渉淵冰未知攸濟臣有以見陛下求爲治之理而謂可以勤而得之也臣聞勤者人君之能事而非爲君之至理茍惟徒勤而非道則𨿽勞力而無功舜之無爲而治彼豈以勤爲難哉誠知爲君之至理在乎得人而仰成古人所以勞於求賢而逸於享治爲是故也當舜之初未遑他務而急於十六相之舉逮乎九官旣命十二牧旣建未幾地平天成九功惟敍教孚而刑允禮明而樂和下而至於逺人柔服舜未嘗屑屑然自用其力也臣竊聞陛下畱神萬幾事皆自決𨿽一官之命悉由親擢宰相奉行中書而已臣不知陛下之心謂天下之事必自爲之乃爲勤耶抑以爲必如是而後足以舉天下之治耶誠恐有意於唐虞而未得其理也臣願陛下毋專一巳之勤而以求賢爲勤則協帝而繩祖武何往而不濟哉臣伏讀聖防曰間者設薦舉之科下聘召之命而實材猶未出也臣有以見陛下欲収攬才俊而未得其理也臣聞天下未嘗無才特在乎人主意向如何耳夫人之才揚之則爲精鋭抑之則爲庸鈍用之則爲功業棄之則爲浮沈誠以人才之盛衰系乎君上之舉錯今侍從之舉徒云注籍監司之薦惟曰審察初未嘗孰何其人而忱恂其實也故記其名爲他日序進之階耳其賢其否朝廷曾無特然旌別之意則凡舉薦聘召皆文具耳側聞比者議臣之請以人材之尙乏而有別流品明勸懲之言竊以爲人材之未盛其原正在乎此茍流品之無別則淸濁方獘於混淆勸懲之不明則污累旋加於擢用是𨿽科目日增鶴書時下彼賢能之士烏可以旅進而得之哉如此而望人材之盛臣故曰未得其理也願陛下采議臣之言精選任之際則實材輩出爲國家用矣臣伏讀聖防曰塞徼幸之門申奔競之禁而公道猶未行也臣有以見陛下欲封殖正誼而未得其理也臣聞公道之與私意二者不能並立公道行則私意泯私意勝則公道晦然皆非下之人所能爲也恭聞仁宗皇帝嘗患躁求之獘欲旌靜退之人乃因宰臣之言擢用好古之士其後正人咸萃於朝私意不萌於下然則公道之行上之人實爲之陛下前日減歲薦之數意將以淸仕途而省冗員也然薦員之減徒能沮寒畯耳其數旣狹則有力者挾勢而可得平進者𨿽才而不及姦巧之流皆自結於要人以媒進而甘於沈滯者殆莫之察也是乃窒正途而開邪徑耳如此而望公道之行臣故曰未得其理也願陛下深稽仁祖之意特旌靜退之人則公道自伸而私意泯矣臣伏讀聖防曰廣言路恢治具而紀綱未立臣有以見陛下欲振紀綱以立國而未得振之之理也臣恭惟祖宗尊奬臺諫擢用正人彈雀之諫賞賚而優容四諫之臣並命以章服聖人深意豈惟倚之紏正官邪以杜姦佞之萌抑亦賴其箴規過失以端出治之本臣竊見比來諫者惟置獨員此非可省之官有闕七人之例陛下豈自謂無過之可言耶抑惡人之多言而姑省其員耶夫人臣之義有犯無隠陳力就列孰無此心然出位而言侵官是戒茍見陛下省員之意皆以無言責爲解甘心立仗之馬以保芻秣之丰其爲人臣之身謀似若有得而於陛下之國事何補萬分臣竊以爲果有意於振紀綱則必自尊用臺諫始誠能選用純正之人列處風憲之地俾得展心畢慮明目張膽論天下之事禆國政之闕則紀綱立而國勢尊矣臣伏讀聖防曰擇守令務寛卹而民俗未裕臣有以見陛下欲裕民俗以崇本而未得裕之之理也臣恭聞太宗皇帝嘗親擇循吏且謂郡縣之不理皆由擇之之不當誠以斯民之休戚系乎守令之賢否茍吏得其人則民被其澤也陛下畱意吏治凡監司郡守之除授必召見而親察之又嘗特詔吏部銓量縣令以其才之短長而處邑之劇易徳意深至篤於愛民然而不職而被劾貪殘而獲罪相踵而未已此其故何耶臣觀州縣之間朝夕所急者財用而已守令相與督責他不暇卹也添差之官就養之卒月增而嵗益經費已不支矣而送迎供饋蠧穴百出官吏侵漁谿壑無厭蓋有律外增租罔利暴取巧爲名色並緣爲姦欲民力之裕不可得也臣願陛下精選循良之吏稍寛徵斂之責俾得究心惠養蘇息財力則民俗可裕而國本固矣臣伏讀聖防曰贓墨之刑非不重也而未能使人皆君子之行臣有以見陛下有意於抑貪而崇亷矣然理則未至也往者禁戢贓吏詔書屢下將無擇於貴賤而一施於刑誅意至切矣然前日守郡貪殘之人罷黜未幾復玷淸選以致論駮之言此何爲者耶至於嵗舉亷吏之命又有如無聽闕之文夫一郡一道員亦多矣借曰全材之難豈無一節之士彼抱負淸潔多恥自媒上官未必說之責以必舉猶恐有遺開之以無有闕而已臣願陛下深求抑之崇之之理而毋牽制於其間則何慮貪污之不革而節行之不著哉臣伏讀聖防曰錢糓之問非不勤也而未能使國有積年之儲臣有以見陛下有意於裕財而富國矣然理則未至也往者宰相之制國用未聞有周公均節之方發運之置使未聞得劉晏取予之義然猶未至病民也今嶺南鹽法之變更官民皆告病矣始由僥幸之人貪慕爵祿倡爲捐利予民之美名不卹利害相生之實禍夫官自斡鹽以濟經費𨿽非令典不過排商賈而巳今公無倚辦之貲誰能自賫以取給請之於朝而不繼則有取之民而已況養兵之費最不可闕茍避乏興寜無徵斂若其愛民而不忍必且朘兵以兆怨誠恐天下之廣此類實多皆由妄意於更張不究財用之本末臣願陛下深求裕之富之之理而一就法度之中則何患乎蠧獘之不去而儲積之不厚哉臣伏讀聖防曰屯田以實塞下或謂兵不如農臣有以見陛下急於實邊求之於屯田而未究其理也夫國家之圖事不可輕舉而泛爲茍輕舉而泛爲則非惟事之難成人且得而窺其虛實矣此最不可不謹也且屯田亦古人足食一防耳然必先有一定之規而後可行也浩亹之事充國講之熟矣故力持其說𨿽責譙而不攺然必罷騎以省費乃能嵗月而成功今淮漢之域曠土彌望度爲屯田此非甚難而兵農之議久而不決豈在位之臣皆無充國之忠謀耶陛下誠得若人而任之則若兵若農彼必有一定之說遲以嵗月當見其成但非可以旦夕冀效耳此屯田之說也若夫實邊之至理臣謂莫若練兵而省費今兵之在籍者動一萬計其間老羸懦弱不足任戰什蓋二三而竄名虛籍往往而有平時耗費大農莫此爲甚誠能揀汰冗弱檢核虛僞則非惟卒乘皆精勇之人抑使大農無蠧耗之獘此又實邊之本也臣伏讀聖策曰攺幣以贍國用或謂鐵不如楮臣有以見陛下急於贍用求之於攺幣而未究其理也夫濟一時之事者不可不知輕重之權茍無輕重之權則非惟不足以濟事祗以自困而巳夫剛斷足以濟天下之務神幾聖略冠於百王以此移風易俗以此富國彊兵將何求而不遂然二十餘年治未加進其必有由矣無亦立政之不審用人之不擇輕舉泛聽徼幸速成有以害之歟此皆未得爲治之至理而徒急一時之近功是以實材未興公道尙晦紀綱弛而未振民俗獘而未蘇貪墨尙多而士節未勵取予非宜而蓄積未丰至於實邊贍用曽無成效陛下盍亦察其故乎願陛下毋爲茍且之計必求至當之理將立一政必稽其所敝而毋妄於興作將用一人必察其所安而毋輕於許予詳思熟慮而後發謹守固執而行焉則移風易俗富國彊兵之效皆可次第而舉矣臣不勝拳拳臣謹對

札子

統縣本末札子

按通典唐縣有赤畿望緊上中下六等之差京師所治爲赤縣京之旁邑爲畿縣其餘則以戶口多少資地羙惡爲差國朝之制縣四千戶以上爲望三千戶以上爲緊二千戶以上爲上千戶以上爲中不滿千戶爲下衡之五邑由中興以來版籍日登皆萬戶縣也升降等差近嵗闕而未講今姑從九域志所定且考其廢置之由而書之山川風俗人物貢賦別見他條縣民先書者郡所治也緊衡陽縣本漢長沙國酃縣地東漢長沙郡吳置湘東郡分烝陽立臨烝縣東南去酃縣十五里晉因之太元二十年省酃入焉宋齊梁因之陳太建七年割縣之東鄕置新城縣隋平陳置衡州攺臨烝縣爲衡陽縣按酈道元水經注雲烝水至湘東臨烝縣北東注湘今縣所治是也縣治本酃縣地而縣界所底則烝陽酃新城重安湘鄕之地皆在焉中茶陵縣西漢屬長沙國新莾攺曰聲鄕東漢屬長沙郡晉屬湘東郡宋齊梁陳因之隋廢入湘潭屬衡州唐武徳四年析攸縣復置屬南云州貞觀元年南云州廢因省以其地來屬聖歷元年再析攸因故縣復置晉天福八年馬氏建天防府割屬潭州本朝復來屬紹興九年言者以縣當廣東江西兩界防賊出沒不時詔陞軍領知縣事曰茶陵軍使兼知茶陵縣事云元和郡國志縣南臨茶山故以爲名中耒陽縣本秦古邑屬長沙以耒水得名顏師古曰在耒水之陽也漢髙帝割長沙南竟置桂陽郡領縣十一耒陽其一也新莽攺曰南平亭東漢建武中移桂陽郡治於此今縣西猶古故城梁元帝時東衡州梁陳間縣在驁山口隋平陳更曰淶陰始衡州唐武徳四年父老以驁口不便爲言還治舊地復今名中下常寜縣本耒陽地漢屬桂陽郡吳分耒陽置新亭晉屬湘東郡隋衡州舊治三洞唐神龍二年移治麻州開元九年徙治宜江天寶元年更今名下安仁縣祥符圖經云本安仁鎭後唐淸泰二年割潭州衡山縣宜陽熊耳兩鄕增其地置安仁塲寰宇記云周顯徳元年以賊亂燒掠移置宜陽鄕本朝乾徳三年八月詔以衡州安仁塲爲安仁縣咸平五年析衡陽衡山二縣地以益之徙治永安鋪論湖北田賦之獘宜有法以爲公私無窮之利札子

某竊見重湖以北民間利病其最敝者田畆賦役之無法豪姓得志而貧弱被害自稅籍壊亡數十年來在籍之田視昔不能什之一豪民彊有力並包隠占漫不可考而下戶僅守其業往往又爲侵漁故田訟最多且久而不決爲無定籍可攷易以相昬州縣用度不給輙陰以取之民又巧爲名色多於賦什六七豪民占田一畆輙十數倍猶供也而官吏或以事之負曲頗寛之以窒其辭至貧弱則甘心而不之卹故常以一畆之田而出數畆之賦如米曰上供錢曰馬艸皆額外斂之而役錢嵗增今巴陵畆至爲錢二百六十有畸而倉例受民輸者旣三加之又五加之一斛之苗幾三斛有畸而未巳也非此則州縣無所取給但貧富不均貧者偏受其敝彼公田不決至有西邑之民互相侵奪官不能禁近臨湘有佃官田者與巴陵民田互爭久莫能平遂至怙力以求勝兩邑之田且無定界此何法也然欲特然舉經界之事則恐難與慮始之人必且駭擾莫若徐而正之茍於給佃之時以所請之田仿經界法丘計畆度而後給焉則豈惟杜昬誣之萌亦因以漸補稅籍之闕至如訟田之家率推此法定之徐之以嵗月則田畆之訛略者或寡矣湖鄕民瘼無大於此愚見以爲欲有以捄之當先正其本自田畆始而後賦役可均爭訟可息無橫斂之名而有足用之實此非可以茍且應事爲也區區千慮之愚節下試察之願爲公私無窮之利幸甚

論保伍札子

某聞邑尉之職推索姦宄以起端緒竊謂端緒之起尢先於保伍古人聨屬有法以成守望相助之俗然猶旦作暮息有閱其出入於裏門者故姦宄無所容亦無浮防自恣以逞於惡者此最弭盜之良防今保伍團結之法亦粗舉然皆一時茍且其間遷徙不常徒具文書初無紀律容止之姦浮防之不逞往往而有乘間竊發以害善良吏無以盡知𨿽使日馳郊野何補於事近聞議者有言不許一家獨居須數家爲鄰意防頗近於古愚慮欲推行此意凡同保必相附近居止不得隔濶庶幾昜以稽察又都保之長必擇眾所信服稍可倚仗之人下至大小甲頭亦於其眾中推有心力者爲之委巡尉自新編排結罪立賞申嚴條禁設有遷徙往來小甲頭卽報大甲頭以至都長申官畫時除附毎月巡尉一加檢察各保取見有無停畱並出外私幹保明狀萬一姦盜竊發蹤迹所起保伍逓報卽聞之官用力追捕亦易爲力一可以安和鄕井二可以屏斥姦盜此事初無煩碎迂緩若聨比整肅終必得力如有可采迄賜行下仍給牓約束施行

又小貼子

本路州縣多有湖濼其中漁船等戶逐時寜無載遞水陸隠伏或致姦惡往來其間欲將有船人戶皆以大小編排籍記如保伍法遞相保委亦可以稽考湖盜又所在坊塲去處工作之家聚而牟利皆四方來集舊未屬保伍往來自如其間豈無亡命不逞欲將坑塲住泊人家勒買撲頭首如保伍法編排有違犯則頭首同保均坐或可以少懲浮防自恣生事之人二事如可采並乞行下給牓施行

論迎送出郊科斂鄕保排辦錢物札子

某竊見湖北民受重困甚於他所如上供米馬艸錢猶曰歸之於公未可輕去其他橫斂於民者非一其最甚無謂莫如鄕保之排辦夫部使者之循行守倅令長之到罷與夫勸耕出郊之舉州縣共張職也而今州縣廼責之鄕保凡次捨宿頓之所茍有所須一取諸民且什物之備猶可爲也而米粟酒殽饜飫吏卒以爲未足又奉之緡錢滿欲乃已不然捶防羅織必加之辠州縣習以爲常公移文書責之巡尉以如法排辦爲言巡尉輙差弓兵監勒耆保耆保又分之小保若錢若米多者戶爲錢一二緡米十數升少亦不下錢七八百米半之有一嵗至於再三者惟當驛路都分尢被其苦皆以爲供備上官不敢伸愬且都分之民營葺鋪堠修治橋道皆出其財力官但責成不省其費固已不堪今州縣又不自任共張之職一切責辦之徒以奉一時吏卒之欲曽不顧卹實爲民間重苦竊料仁人君子必所不忍恐未有以告者區區輙敢犯分白事欲乞矜憫農民稍重基本行下州縣罷鄕保排辦迎送出郊供備錢物之事嚴戒巡尉不許差人監勒率斂必坐以法今後供張止責州縣如職庶幾少朘民間科斂之苦一路幸甚

論州郡禁軍弛惰宜更出戍以習之札子

某竊惟國家養兵之費獨步於前代顧不憚蠧天下之財以贍此軰正借其勇力爲國武衛今出屯諸軍謂之王旅其竄名僞劵未必如尺籍伍符議者亦屢建言然其討治訓閱尙且法設掊尅使今未之能免而或者行伍之間彊弱猶相半不至盡弛廢也此事系國論之大顧亦未敢妄言而州郡所謂禁軍合天下蓋以萬計竊聞自先朝分禁旅就糧諸州往往平一海內之初皆此兵耳今州郡闕額不補癃弱弗汰僅以給使令而教閱之事漫不加意間有舉行亦徒文具平時月廩嵗衣郊賜其費不貲往嵗才有戍邊之役多憚於徵行驕恣邀求幾欲生事而其人又非精練可用之人外郡微有竊發之警動輙奏請屯兵始能集事不知州郡所謂禁軍果將安用比來將鈐行部閱實然亦不過具文未聞有某郡之兵可用也愚見以爲必小有更張之事非大有廢置但因舊法而行以更戍假設甲州禁軍額五百人中分爲二上下半年更疊出戍三百里外之州都監習兵事者充更戍官他州皆然乙丙丁等州復以二百五十人更戍甲州一州之兵不足則余州足其數或他州不足以受二百五十人之戍則又分之若甲州之兵戍乙州則不必乙州之兵來戍甲州其在三百里外之州皆可分戍且無拘於路分至下半年甲州出戍之兵又不專於乙州彼此更疊循環無窮常令諸路帥司通融撥發凡其衣糧悉就所戍州對支願分畱劵以贍家者聽分三之一以報所戍州減之旣遣出戍必不敢以癃弱充數又自有主戍之官閱習之事可以責之日講帥司嵗一遣官防閱之視其精否爲戍兵官之課賞罰隨之彼之責旣專非如州郡泛泛舉行而已半年出訓治而輟又習於徵行萬一猝有調發不以爲難且廩賜本無增也俟其行給小劵所過計日給之凡更戍之時皆以春冬給衣之月支衣卽遣則其行裝亦昜辦集官量立出歸犒設之格毎二百里只五百又百里增二百多不得過一緡則州郡亦無甚費果施此防數年之後州郡禁軍必有可用之人非惟廩賜不至徒費抑亦武備由此修飭若論目前似不若具文之不難除以嵗月實關兵與食之大計大丞相爲國深慮必不茍且願建請而施之天下幸甚

論驗屍科擾札子

某竊見州縣差官下鄕驗屍其被差官例差公人一名作先牌名目預去地頭追集鄰證排備法物所差人往往旁緣追集排備之名因致騷擾間亦交通情囑作獘非一某愚意以謂被傷致死其主名坐罪法之所當然而鄕鄰爲之擾動已是無辜況又旁緣生事不惟鄰保重困而交通情囑變亂詞節若被差官一時不審多爲欺蔽欲乞今後驗屍其預先追集鄰保排備法物止得差地分都保幹當不許先差公人庶幾保伍細民可免搔擾亦可以少杜交通變亂之獘如有可采乞賜施行論軍須禁物商販透漏乞責塲務照驗稅物申明法禁札子

某伏覩條令軍須禁物止許商販至近裏州縣又於置買處官司以物件給據所至照驗法意切至比緣塲務惟欲招趁不計利害藐稅客擔無復檢防姦商得計往往冒禁販軍須之物不止於近裏州縣遂越至緣邊因而透漏利之所在旣陰聽之何所不至近巴陵道間逆旅有夕而火者室廬一空行商托宿於其家負擔適遭焚爇郡疑有姦檄往究實乃見煨燼之中鰾膠狼籍計火所餘尙數百斤試詢其故云由鄞浙而來將趨荊襄蓋起發經由例曰藥貨未嘗給據照驗竊詳鰾膠爲軍須最禁之物弧矢之器尢資其力所見之地甚欲得之比之私商貨利害相絕彼但虧減國課非能爲軍旅彊弱也故軍須等物立法爲嚴不許至次邊緣邊深防透漏今以塲務急於稅錢寛剰乃爲不開籠之說以誘之姦民嗜利禁猶且抵冒況又爲之地於是公然商販於非近裏以至次邊緣邊徼幸於外客貨易以侔厚利似聞外客髙價傾募而州縣亦怵於稅額增羨𨿽知而不問且塲務所得一擔不過爲錢一二百文乃至決棄禁防陰縱姦商以資外地爲利甚微所害頗大若不深絕其萌萬一透漏𨿽盡誅經由官司亦徒無益愚見以謂以擔收稅之利固不可增但須檢計物件以杜透漏輒不自量犯分白事欲深戒塲務爾後商旅過稅止用舊例計擔收錢不得增加若其稅物須索見起稅公據件目照驗放行仍聞之朝廷申嚴法禁應於出產地分置買必從州縣塲務具物件給據指往近裏貿易非惟可免透漏之罪庶防軍須之物不至越禁資助姦敵委於國計利害所系如有可采乞賜施行

論招塡弓手札子

照對某到任交割據合干人供具本尉弓手元額管一百二十人見管五十九人見闕六十一人除巳具申州縣乞行下招塡並乞將元額合支月雇役錢樁管以備招塡弓手按月支給緣本縣地分濶逺並有湖濼緊要弓手巡捕欲乞臺防行下本縣專一收簇元額月雇役錢應副按月支給仍乞降榜下本尉日下招塡足額庶幾不闕巡捕

論弓手請給札子

照對弓手月給雇役錢合系本尉逐月具名劵赴州幫勘繳旁赴縣庫請支責管弓級交領發下本尉當面監散庶得均一亦無冒名減尅之獘某今照得本尉弓手五十九名其間請月雇錢並各先後不同或方請到今年正月二月又有多借過至七八月顯是不均蓋緣尉司自來不置弓手請受簿又逐月具劵亦不經官防檢方赴所屬幫勘其庫司亦不照劵旁支錢發下本尉當面給散止是各人逐時具狀隨人情借兌以此或拖下或探支本尉更無以稽考照檢某除見勒合干人自新置簿並逐月具劵須經本尉當官審對方赴所屬幫支今欲乞臺防行下本縣逐月須慿本尉繳到劵旁其間或有因差繁難及逺出捕盜探借月分劵旁到庫照元狀月分折防其無探借人照旁一發支給責付當月管營交領下尉司當面給散不惟可以杜冒請兼亦勘支均平且無減克之獘實爲利便如有可采乞賜臺防施行

論造器甲札子

照對某到任交割防檢本尉器仗止有新舊旗十五面銅鑼二面大小皷三面據供並系本尉自行置到其兵器甲仗並無存在近來亦不曽承受州縣給下今本尉亦無庫銀籍記某伏覩在法節文諸弓手所須器甲從官給並置庫注籍令丞同防檢修整欲乞臺防行下所屬從條置造合用器甲等發下本尉置庫注籍收管以偹使用

欽定四庫全書

省齋集卷六

宋廖行之撰書

爲長兄上徐倉書

某聞儒者處天下事行之其上也其次乃言之而其有益於世均一功爾行之者非無取乎其言顧道與時偕推而措諸事業而澤及乎生民蓋其言見於所行天下皆上之而儒者亦自以爲上也至於言之者亦豈遺世獨善徒載之書云爾茍其有益於世心懷是言而位未可以行是則亦可噤於言而不以告諸可以行之者茍以告之而其言得行焉猶已行之無媿也是以古之君子不敢梏於位而輙廢其言蓋昔者周公之東徵最爲王家安危莫大之舉而民有十夫顧得以贊其策春秋之際𨿽輿人之誦而國事聴焉後世有如漢陽之士寓其意於防薤亦防矣於時二千石納用且足以禆其治古之君子相與成就事功類如此往往行之者與言之者合而後利澤施乎世某凡庸卑污誠未足以望古人之萬一茍有一得皆得以自展顧某亦嘗學古而妄意爲當世過慮方問途塵埃捶楚之卑然不能自棄時有所見必以告諸行之者矧今閤下尢世所仰望於行之之切某是以敢悉其所嘗言者並以告焉亦自信於儒者之所當爲者如是詩曰告爾話言順徳之行某所以效意於閤下者實有見於此干冒戰越

代梁幹上王相書

某聞古之君子有志於斯世蓋有所甚樂者夫表立時流淩厲羣品垂光九霄之上揚徽百代之逺身名俱榮如是世以爲樂而君子視之狹焉曰淺之爲丈夫者茍専於己則世亦奚恃世惟君子之恃故天下樂得其欲曽謂身謀足以如此古之人寧後己而先人使天下之人由己達之由己用之而若己有之誠有意於斯世欣然自得與天下同其樂大抵若此而唐世之事猶或可鑑方裴垍官西掖人亦汲汲自進爾而獨以一時人物言之吉甫借是得人稱道翕然而不知自垍發之他日天子以之任公卿旣進當國持法嚴甚莫敢謁以私疑若善自用者而乃益致意於甄擢選任之際究觀垍之始終其心休休焉求之古人可也古者盛世士有名一善挾一策輙爲時須無或捐棄由其君子皆謙而義介而公直而不有逸而能濟其功業崇立而利澤悠久顧其人邈矣今觀諸詩猶足以探其心之所存且咨嗟詠懷人孰不爲己思詩人則曰嗟我懷人寘彼周行夫思不慮己而以懷人位不私己而以寘人豈謬於取舎而趨於矯激者將以求其所甚樂是固不以己之隘而易天下之同詩人類能言之世道衰防裴垍在唐凜爲人臣之盛節然而豪傑之士不系於流俗也竊惟某官閤下以學問文章師表多士而勲庸績恵防被生民有不待誦說天下皆知之而其所以大過人者蓋某始聞閤下立朝之日士有一槪輙布之同志以發揚成就之於時陰受推轂之賜而莫知所自者往往而是若某之先人亦晚而後知薦口之動三代以還人臣莫大之盛節閤下率以爲常而不名其功古之君子正如是耳乃今居籌帷宻勿之地朝夕助天子講論經理敍進人才是以天下士皆願灑濯磨厲以聴於下風亦知閤下曩者薦士之心當亹亹益不倦此天下所共仰望者而某私自念先人受知之舊某又嘗辱小異之顧是非曰無因而至者且唐之世有除吏八百多出於其舊意以爲非舊何由知之知之審故用之不疑也某之不肖豈敢自附於古人而閤下乃有志於古君子之所甚樂者竊不自揆庶幾於舊儻以備除吏之末或有望也詩曰人之好我示我周行干冒戰越

代上湖南趙倉書

某竊嘗聞之古之君子非徒學之爲能學而能用之之爲急也夫伸其占畢博觀泛覽以姱耀流輩曰吾於天下書罕未見者是固以該洽淹貫取先一時徐而驗其所行則懵然若未知書者蓋自吾聖人已有𨿽多亦奚以爲之嘆且詩三百篇吟詠情性出於一時風人之作自更聖人之手往往意醇理到足以警發乎志慮而成乎事業茍有得於斷章達之於政非徒誦說而已不然徒誦之多聖人所以重嘆其奚以爲也當是時子遊氏嘗用其所聞學道之言卒成弦歌之化聖人是之凡古之君子有得於學出而施之𨿽片言皆有益於治況乎深於六經因其所遇而用之犁然應古繩墨而不肯躗爲言則夫講摩之精舉錯之審素其位而行其學宜後世之廩然獨有見也恭惟某官閤下以間世之賢踵周召之懿刻意學問有甚寒素往時收巍科以儒雅文字之業自致靑雲此固天下士仰望而嘆服至於外補州縣所至稱最內簉鵷行朝著歸重是其學之能用隨應而宜非若無所得於中而泛泛於其外也乃今來按湘楚明天子出少府節周視朝行以閤下爲可使故舉九郡數十城之權盡付之此豈専於阜通斂散之寄哉而閤下獨能體九重臨遣之意不負所學始至所部上謁學宮而祝之史辭於皇華之詩深惟毎懷靡及之意而自詭於訪問忠信之士斷斷誠實期於有行夫後世喜名以嘩世未能知效一官輙以周孔自命憑私臆決惟自是其見而善利之不察毫釐之差卒以禍天下而不悔而閤下乃思不出其位顧有取於是詩心平气和志一慮審將無媿於古蓋周人遣使之際以爲言之不足而見之歌詩於鹿鳴之三其意不茍昔者叔孫穆子僕僕重拜於五善之獲不啻於加籩加幣之貺豈非訪問之善無遺於下而畢達於上治道源流無大於此周人之徳意志慮無所隠於民而其民和恱以正王面則是詩之不徒作也閤下於祝史之辭請事斯語聖人復起吾知誦詩違政之嘆不復發矣繼自今重湖之逺如在陛堂之前幽隠畢達善類有所恃而憸枉屏息皆閤下用其學問之權輿也𨿽然所貴乎善學者不局於所得充而之所得益大故不忮不求之詩子路旣有感於中誦之終身則聖人又廣之使亹亹不已以極夫髙明光大之域古人所以齊家治國平天下次第而推之若出於其素豈非充其學而大之之驗歟皇華之詩周人遣使之意至矣而他日仲山甫明命是賦之美見於吉甫之頌而其文武剛柔之懿內之以事一人外之以發四方所以中興周道而爲烝民賢能之稱首則又其學之推也閣下之學本於六經其取而用之者輙當於道由是而推之他日謀謨廟堂調一天下仲山甫之事將又有望焉某不肖方泛然爲譊譊之習而未得一語以爲據竊窺閣下祝史之辭而願私淑艾於君子之教故於造見之始輙序其說以求正焉詩曰載色載笑匪怒伊教閣下進之干冒戰越

代上武岡守書

某聞天下之事其濟否在人而其所以濟否者天實爲之凡世之所謂得防窮通吉凶禍福夫人朝夕憧憧於其問喜得而悲防榮達而陋窮歆艷於其吉與福而困頓於其凶與禍往往情炎乎中爭出其智巧謀奇發以競一旦或者偶遂其願欲則哆然自憙以爲之能而其齟齬沈滯卒不得已乃歸之於命彼蓋未知其濟否皆聴命於天也吾嘗求之天矣其亦果與斯人相授受耶則未嘗有是迹也夫未嘗有是迹而必曰聴命於天顧天亦有以托其權者云爾今夫當世有位之君子其喜怒足以爲斯人之休戚其予奪足以爲斯人之升沈夫人之遇與弗遇皆決於其頥防進退之間此固天之所以托是權者而非偶然也韓淮陰﨑嶇屈折久困而不得逞晚乃遇蕭相國言之上卒賴其力以就功名魏尙雲中之代法吏繩以細故他日文帝納馮君之說乃起於廢棄之中而齒二千石之位蓋人皆爲韓與魏遭逢之慶而不知二公噓枯吹生天實假以是權而濟之故夫昔晦而今顯久滯而忽通皆天之所爲而其遇則固有時也蓋某之父頃爲新學教官實以朝命來辛勤於溪山之中與徭獠居逾三載幸無闕事新學教官法滿三載有文學之賞昔郡旣列上於朝而有司持之未決今又有審核之命須大府保實則其濟否在此舉也伏惟閣下仁賢之徳滿於縉紳之間矜窮振淹樂於推轂如水火之燥濕蓋其天性今居二千石之重千里吏民奔走歸赴以滿慰所欲是誠天之權托於閣下而某父久於困滯一旦有此遭逢其事之濟可卜矣而獨以久旅困於無資淹滯京國不果躬拜堂下以請而某實來顧某一介寒酸之士初無左右之先容今日之進得拜道徳之光華此亦天幸而某父之請遲回數載乃將借閣下終成之則是遇也其不謂之天耶天將濟之而閣下實司其權則某父之望閣下獨有二天矣韓魏二子之己事固非其倫閣下則蕭相國馮君輩流也故於進見之始誦其說以獻惟閣下幸畱意焉

代見耒陽蔡宰書

某聞天下之勢有輕重緩急之宜而其施之當否則安危治忽之機倚伏焉蓋嘗出於兵民之間而生於疑似之際眾人不識也屬時升平內外無患眾人玩於安而不察其機疑其無所復事於是乃一切置之於輕且緩之域故其極也天下之勢病於兵弛而威蹙矣一旦設有風塵之警則向之重且急者又舉而歸之於是而民疑可弗顧也於是輕與緩之獘悉以施之而不防故其極也天下之勢病於民賤而邦本防矣疑似之際眾人撫其機而漫不加省每每舉其勢而倒置之以敗天下之事是可爲長太息也大抵天下之患常起於兵民之勢茍輕重緩急之極於一偏則安危治忽之機所由以發惟夫明於天下之勢而深識其機無惑乎眾人之疑似者然後足以語此則凡分憂九重當人民社稷之寄者不可不察也共惟某官政事術業得於先正之徽範施設注措運斤遊刃曽無凝畱加以長材逺略過人數等方吏風之獘視百里之卑且煩皆顧而之他而能傑然不爲陳俗之累俯爲斯民入此僒步其心休休然玆執事之雅意而無負於食人之食謀人之事矣況夫耒之爲邑困於積獘吏姦民病餘風未除而曽不鄙夷忍屈大手以剸裁之則某前所謂輕重緩急之勢審已了然於胸次矣國家休兵垂三紀年生聚教訓兵民兼裕上天悔禍聖天子念中原版圖之未歸慨然興師以慰謳吟思漢之俗調度餉給悉舉以法某嘗於屬民布詔之際趨走往聴渙號之頒爲民而下無慮十數丁寧惻怛惟恐斯民或受一偏之獘有以仰見九重之上深懼輕重緩急之所在天下生民之福也執事承流宣化於民特近應倡而和視儀而從亦食焉而謀其事者宜爲一邑幸甚𨿽然小人過計竊懼今日之勢茍志於是矣未能無病於民也一或不察則將墮於眾人倒置之科以虧善治而可哉夫民之心易揺而難安易怨而難懼譬諸水焉撓之則動譬諸膚焉剝之則傷民心而至於動而難安傷而難懼爲政之所深懼也執事慈祥豈弟過古循良其愛國愛民之心以布宣徳澤固結斯民上裨中興之效爲己任萬無是憂而古人抱孤置水不失有補於時政玆不能自已者某邑東之鄙人也聞執事之風而喜執事之福此百里也旦旦而造於庭竊觀政術退而思所以言者將爲老生常談道古今而譽盛徳是豈執事之所樂聞抑亦不忍爲此面謾也則莫若述九重之徳意吏道之所奉行者而推廣之庶幾交際無媿乎古人故敢以是說告執事以爲起予乎則賤子遂有一言之遇不然按劍而相盻則當安妄言之譏矣亦所不敢避也干瀆威嚴伏增震越

寄耒陽宰書

某聞物不得其平則鳴鳴物之情也顧聴者諭焉弗諭滋不平矣夫是以鳴不難而難於遇聴者之諭茍聴者諭焉𨿽一鳴可也某士也而依於農士以道鳴者也異時上不負天子下不負所學庶幾有見於世固必有諭之者若農則任地之徵以輸於公上爲職彼姦吏或依勢倚法以侵苦之此其不平之尢也非於邑大夫之賢而鳴之孰能諭此蓋某之不平之鳴輙幸執事垂意而聴焉某先疇百畝之私托君子仁恵之澤徵於縣官者嵗有常籍可考也蓋凡三鄕之數爲免役之錢三十七千九百有畸爲木麥折稅錢二十四千八百有畸爲苖斛一百三十三有畸嵗而輸於郡者率先縣官之程若今嵗夏輸在於夏五月而秋賦不越嵗顧奚負者又自言於郡下教於邑亦兾督賦者有所據依固非詆讕以欺紿徼幸也今乃系其人而笞之未識抵罪之由或曰縣且斂取稅錢也是必不然國家什一之法蓋具在也用民之力則有免役之徵計稅凖物則有木麥之徵則壤賦粟則有穀米之徵天下均之豈獨一縣也今謂復取稅錢則視木麥所折之稅爲何名是殆違律加賦縣不應被此不美之聲此殆姦胥污吏志於得賄妄以非欠之人嫁惡於邑以暴其若無所私者至其行賂自免往往掩防不言大抵公賦奪於防防之中巧爲營誤𨿽使神明之政墮其計而弗暇察且貧家初非違限本無逋欠乃執其不用郡教不顧國法杖而苦之將淹畱困辱以取貨此情亦可見矣執事慈祥豈弟吾君所寄以字民者也彼胥黷貨爲務烏知損執事體國愛民之意蓋朝夕諧說於前者他人不得而先也然某竊謂天下之事顧其理之如何古人以爲自反而縮𨿽千萬人吾往矣此可與智者道若執事古之卓魯洞知情僞篤於信詘苐未有鳴而告之耳某輙一鳴焉惟執事聞其聲而諭其不平之實反之於理而求之今使輸其賦而獲罪則爲善者懼矣惟執事可以諭此干冒威嚴俯伏俟命不宣

上王判院書

某不佞自束髮讀書不喜爲記誦章句而獨深求古人之用心究其大歸而要其可用之實亦頗見梗槪臯益伊傅其平居講習之事古書不可多見自其謀謨訓誨措諸事業者以遡其心彼豈嘗試文字問而無所根本遽能及此後世學者不讐於是始有兩途之說或者假以自蓋其非而行之於事論學者必上之夫古人日用之常顧不如是也某竊有志於此久矣向者束於舉子事業反復思之非是無進身之階獨不能爲媚時之習坐是久困場屋垂三十年自分無以投當世所好此心耿耿毎亦自信曰豈今之世舉無一知己者歟其遇不遇則天也去年春又挾其說以試於南宮蓋五至矣人皆謂其益復不合而乃遇焉莫知其故徐而聞之朝廷頗以一律靡麗爲厭而鉅公碩學典司文衡確然以純實忠信爲務振淹防滯往往畱意於古顧某區區獲預春風桃李一根之數果其不媚時而適有遇歟亦不可知也是以未敢有所私謝誠重此舉耳夫以文衡鑑裁之公於其謝與否固所不計而某獨懷是以爲茍知己者古人不忘報也天幸吏銓應選調尉巴丘試吏且數月稍稍采知閭閻吏治之實湖鄕自更搶攘凋敝未復官府一切政事叢脞巴丘爲甚戎備廢闕僅給使令胥吏猥慢不閒繩尺某苐隨力之所至而葺之不敢矯亦不敢惰然此特一尉之責無大休戚就令某能稱職亦細故身不足爲門下報竊惟閣下以將明之材被臨遣之寵人皆曰奉使有指正以督視郵置郡縣承望競以治傳舎覈文書爲務惟恐一旦英節按行二事有闕文移急於星火工役煩於督責僅可美觀矣某獨以爲郵置之事則有司存平時専之以巡轄之官督之以提防提舉之職固不廢也上有隆指屬之節下夫豈能知之且古者天子遣使以循行天下於周爲盛送之以禮樂而皇華之詩歌焉其詩果何謂哉五善之意叔孫重拜而不敢慢方周盛時天下之人才政事風俗財力莫壅於上聞制治保邦曽無遺慮皆賢人君子之功今觀烝民之詩其誦仲山甫悉矣古事大抵若此漢世以逐捕盜賊而出繡衣以卭筰請吏而遣中郎君子皆不以爲宜獨汲長孺頗知大體謂越人相攻不足以辱天子使者至河內之行以家人失火不足憂而便宜發粟振水旱之傷寧矯制爲之武帝亦賢焉而弗加辠古人用心學者宜考之方今聖天子在上內外各安其職未嘗輙命一使傳舎文書之事豈其煩四牡驅馳數千里之役哉竊料節下是行九重眷顧東南之地逺於朝廷人才之通滯政事之當否風俗之美敝財力之息耗須循行省察之而不欲以是名者殆謹於命使以爲民可使由之不可使知之姑借郵置爲名爾節下以鵷行之尊日侍淸光必徳意之知志慮之洽乃今乘軺擁節爲天子命使皇華之善烝民之賢能正其平居講學事出而施之其用端有在矣且某一介猶知守所學不憚於出位茍有所見輙言之而在位者亦嘗采其一二顧於門下思所以展諸生之報尢不可憚已輙以其嘗所爲白事之文或可備訪問之萬一者若干事爲一編先之爲此說獻於節下伏惟觀風問俗之餘試一覽之亦可以見某不敢徒梏於目前以應典逃責蓋嘗有意於斯世庶幾無負門下則陸氏一莊萬有一不遂荒爾干冒戰越

上湖南汪監書

某聞夫天之於人也予其一必安其一予其一而不安天棄之也農以朴工以巧商以計士也而以學此四者非人自名之天之所以命我使號於兩間蓋如是也天命我以是名而我各安於其分毋違乎天可也遷其故而嗜其誘漓其淳而損其眞則一者反矣天且治其僣使起居飲食之間嘗焦然而若有所歉欲不安得乎昔子路之於聖門嘗發何如斯可謂士之問而夫子惟曰切切偲偲怡怡如也而已夫切偲以勵朋友而講磨其道徳怡怡以處兄弟而不失其友於之愛夫是可以謂之而無忝今焉不此之學而襜如翼如理衣制逞顏色求與當世之等級遼絕者抗禮此聖賢不獲己出而求濟天下之事豈窮於陋巷者之所當爲哉彼耕者斵者計者終身不敢舎其一以外慕而士且倀倀然叩戶隨塵求以膏其吻燥寧不爲若屬所羞故古之人制其見君之禮者自卿而下逹於庶人莫不有贄以借手而士之所執不羔不鴈不鶩而獨以雉貴其有守也雉之爲物介然有守故制禮者采之以爲防而士且執焉而不自警省可以人而不如於雉乎昔有蕭然布衣宰相欲一見之而一旦郡縣小吏叫呼其門則攝衣從之命之役則往役如此分也然今滔滔天下喜圓而惡方貴通而賤守羣居鄕井茍有人焉蹈防矩守繩墨不忍褻天之所畀則必共指以爲異而譏之而笑之而疾之不曰固則曰矯不曰矯則曰亢直使斯人刓削其銳而磨湼其素與之俱靡而後已豈不難乎其爲士而或者猶有望於先達以主盟之乎恭惟閣下海內之名士而吾黨之所依歸自少以髙文奧學鼓行士林舉天下數千百人聞其風皆拱手畏避莫敢與抗而又斂其華而大秀發於堦庭之彥此蓋爲士而不渝其一之明效非偶然也況閣下以天子之命出於部使者總湖湘九郡三十六縣之眾於衣繡持斧之下其地位非不隆重而閣下處之以平易應之以直截宛然如在其齋閣時而用之於民則民恱必之於天則天應活數千百萬烏鳶奪食之命於旦暮呼吸之頃夫豈非行吾之誠學則隨所感召捷焉如響可爲他日格君心之驗乎某衡之人也防與伯氏俱學爲士求續箕裘之遺緒不幸先人蚤世懼無以庇而伯氏遂俛焉而冒其澤非素志也一尉十年秩滿歸來無一可以恱親而某又甘心逺屏恥與出力以覬聞達祗自苦耳而閣下獨有意於收錄某於是夤緣納懇獲登於其庭而少望其風采焉來居是邦而不能親炙乎大賢以爲之楷式是不知也知閣下之賢綽有前輩之流風當亟見之而瑟縮至今是不勇也旣見之當有誦其所學以質疑而區區持此熟爛腐壊之常談是不學也三者而居一未有不爲當世之所絀辱而某則兼之猶敢以進而度其必不爲閣下之所棄粗知爲士之分而少安之亦先生長者所以望後進之意也幸察之

上衡州李守書

某昔者嘗觀古之君子其事業著於世而利澤逮於民上足以當乎其君之心而下足以厭乎斯人之望意其人雋材祕略橫騖捷出於以收俊功而成偉名蓋求之而不得其說他日讀詩至烝民之篇序詩者侈大其事以爲中興之本見於此詩則亦歸之任使賢能之效徐考其所稱賢能則一樊侯而止耳夫侯亦何若而獨擅賢能之名専賢能之功哉三復是詩而後有得於侯之梗槪顧其粹於徳敏於學篤於踐履處之中外之任而無不宜委之君民之寄而無不愜而侯之所以堪此者惟其保身事君之兩盡其道不侮不畏之兩適其中此侯之所以偹明哲之徳而擅克舉之美也歟嗟夫天下之事惟其兩全之難也張禹孔光梏於保身而事君之節則虧故據其位而無所見範滂張儉徑於事君而保身之計或闕故抱其志而不獲遂至於貶退守於威嚴如魏弱翁一旦乃誘於大用之私言全安老聾之丞如黃次公晚節乃以傅防論薦而防訾彼於吐剛茹柔一事且未能無媿也則夫事業褊陋功名防不滿人意而詩人所稱賢能之人宜樊侯之獨有聞於古也恭惟閣下天資髙明問學淵防素所蘊蓄固與古人相期於千載之上而暴諸文章發諸政事過人逺甚此特其緒餘耳乃者奉天子命來典吾州顧一郡何足以展胸中之寄然方流俗漫漶一切茍且往往封豕橫陳碩鼠偃蹇其悍者直驅冒沒而亡所憚其庸者蓄縮畏避而不敢發風俗之綱維幾於放弛而不復存閣下則獨廩然特立憂民體國發於至誠事有切於利害他人陰拱熟視則上聞之章已徹九重而未然之患因以銷弭吏有殘民瀆貨他人營防延譽欲羽翼之而老案亟行竟以斥退而餘毒無以稔禍至於孜孜教化而絕意於功利惓惓撫字而薄用於刑誅凡此皆後之君子勉彊其一二而未之能而閣下乃優遊安閒舉措不愆昔之雷同隨聲者莫不竦惕退聴而善類欣然舉有生意誠是頹波之砥柱朝陽之鳴鳳甚盛甚美而某郡人也曩閣下賦政之初滯畱他郡旣而歸夫人皆能爲言閣下爲州之大槪駿發明逺仁恕愛利之意具是矣以今視古烝民之賢能殆無二轍然某今日之來亦豈徒道古今譽盛徳志於貢防取說而止詩曰靡不有初鮮克有終終之實難古人以爲儆東海薛贛君所居可紀爲漢吏師獨有不吐剛茹柔一節異時煩碎之譏不足爲累而鮮嫚謾欺之語奚爲而防此世固難於不渝也夫君子之所爲非期立異於一世往往趨舎之意分而美惡之形立醜正之徒煩而爲善之類沮轉移於流俗𨿽豪傑有所不免要其所由庸非明哲之不足而克舉之不力耶夫是以烝民之賢能曠千載而不一二見閣下乃獨有聞於斯世誠願深惟保身事君之道終守不侮不畏之中則事業之光華利澤之悠久安於君心而答於人望如樊侯烝民之美將無媿矣某一見輙吐其胸中不得已之說人皆以始求深之戒危之某則以爲士君子之交際貴定於其初抑亦詩人愛莫助之之意未易以俗見觀也閣下勿過其言庶得伍防薤之列而逃旅進旅退之誚幸甚干冒戰越

謙子定劉氏書

夏曰禦龍代爲著姓漢有北郭今猶儒家幸邑裏之相鄰而聲猷之素洽是以致求婚之請亦旣聞報可之音伏承某人令女毓徳慶闈宜稔肅雍之教而某子某服勤素業方循謹信之防由姻黨之有連乃許纓而得請敬以五兩前矣有慚不腆之儀將其百世賴之永締無窮之好

謙子納幣書

禮重於婚蓋嚴二姓之耦幣將其敬敢伸五兩之陳況得請於姻期將撫有於而室有懷種玊聿來雙璧之祥引領宜家彌切三章之詠

丰侄納幣書

婚姻之好相得甚親恭敬之將不腆是懼已輯百年之契肆陳五兩之儀同心而臭如蘭旣遂綢繆之意之子而宜其室行觀雍睦之風

五一弟定鄭氏書

石室名宗載謀擇壻朱陵餘子誕卜宜家曽平時楚越之遼乃一旦晉秦之契殆由天幸夫豈人爲伏承某人令侄女誡甚閒有賁當時之內行而某弟某儒書粗習猶慚孟舉之知名冒焉乞婚幸甚得請妻之兄子尙憐三復於斯言有此王郎彌仰一門之阿大

回王氏許親書

衮衮源流方衍河汾之慶卑卑門閥但餘北郭之名恵然媒妁之言顧以姻防之舊致書來聘發幣有輝伏承某人令嗣詩禮蓋由其世家而某女子絲枲方從乎姆教幸甚金蘭之契惟其臭味之同三復白圭夙已聞於善學此眞佳壻今尙續於流風

回王氏納幣書

卽舊姻而尋好顧何事於繁文發重幣以踵門且復將於重意申固百年之好光華六禮之儀天壌有此郎佇諧阿大之望門闌多喜气防見少陵之詩

回劉氏許親書

男婚女嫁宿有成言昔往今來疊相結好於儀可略而禮方新伏承某人令嗣學以美身況羯末芝蘭之輩行而某女子防焉失母無姬姜絲枲之典刑繇其臭味之同疊是姻防之契不疑何卜自諧鳴鳳之和無言弗酬願守伐柯之則

回劉氏納幣書

婚姻之約久矣十年幣帛之將嚴乎六禮永荷綢繆之意來成嬿婉之期將令家室之宜無慚舊好豈但鳳凰之吉不爽初占

回向氏許親書

丞相諸孫典刑弗墜大夫遺緒閥閱僅存伊門地以何侔惟儒書而是契話言前定篚幣鼎來伏承某人令嗣耽味簡編甚於寒素而某女子服勤鞶帨安此淸貧孰黨友之傳音遂婚姻之締好豈其魴鯉可量興寄之髙幸甚兼葮將倚光榮之映

代回胡氏許親書

葑菲何防莫稱采求之意絲蘿有托徒欣攀附之榮方鍼芥之相投見金蘭之永好伏承某人令嗣鄕評行藝素推月旦之聲而某女子笄嵗容功粗習姆師之訓好語屢勤於媒妁嘉音特枉於使人猥辱防謙欽如明約

代求範氏婚書

武子之徳在人流光甚衍儀父之賢有國遺俗僅存敢徼福於髙門願請婚於下執伏承某人令女閒七篇之女誡早聞抑抑之儀而某子某守一卷之古書方謹譊譊之習惟臭味相同之契且話言前定之堅初其占之旣諧懿氏之卜謂可妻也遂依夫子之門將照臨於衰宗抑撫有於而室其爲幸防莫旣敷宣

代言定書

奉百金之季諾恪垂鎭撫之私訪雙璧於雍田夙契婚姻之好旣齋戒告神之始乃敬恭將幣而前伏承某人令女越良臣之冑而閒閨閫之儀而某子某吳舊姓之家而謹詩書之守惟玆二姓之合其將百世之依匪伊人謀亦有天幸一言卽契義深切於斷金五兩粗陳禮第慚於垂槖

代回定書

起家勇爵敢擬淸流擇壻名門乃得佳耦防兩石一丁之訾信二人同心之堅發幣鼎來占告止伏承某人令嗣天祿閣之英冑官簿方張而某女子函闗令之故家閨儀粗習屬漂流於異縣因邂逅於聨姻天壤此郎果大逾於素望門闌喜气防少振於衰宗

代回定書

邾國卑微況其逺裔周宗蕃衍燕及後昆顧門地之非侔惟儒書之是契伐柯洊至發幣鼎來伏承某人令嗣二千石之賢孫箕裘不墜某女子一畆宮之素教蠶織粗諳重緣臭味之同不棄菲葑之陋河海潤百里旣相忘道術之中金蘭同一心宜遂締婚姻之好

欽定四庫全書

省齋集卷七

宋廖行之撰啟

賀憲冬啟

連珠協歷占牛初星紀之墟瑞晷應圭考日至地中之景方慶履長之始益知泰道之亨恭惟某官順陰陽消長之宜奉時令賞刑之政澄淸有志已觀惠澤之交孚欽卹爲心咸仰平反之罔滯茂對書云之旦薦迎純嘏之休某疾方阻於負薪禮莫陪於賀燕當君子大來之吉已欣上下之交侈康侯晝接之榮卽對庶蕃之錫永言頌系莫罄敷宣

賀莫漕冬啟

禮樂光華咸企二天之庇陰陽施化乃迎至日之長顧莫稱介壽之觴其敢後宣心之牘恭惟某官髙風峻整雅志澄淸與時偕行益懋亮功之績所居類至方凝視履之祥允協昌辰彌隆睿眷某棲遲蠻徼鞅掌郡丞誦召伯黍苗之詩正仰沾濡之澤賡魯侯閟宮之頌敢陳熾大之辭傾祝之誠敷宣罔旣

元正與憲啟

歷首三元有初肇序律調一气其應始和玆維道長之時允屬泰來之吉恭惟某官撫辰凝績與國齊休奉寛大之詔書宻贊發春之意振滯淹於民俗妙通啟蟄之功茂對靑陽佇登黃閣某庇身宇廈引睇星符服制以期難綴班庭之慶願言伊夕卽觀召節之歸

賀沅靖守元正啟

葦桃在戶又新一歲之儀椒栢稱觴溥介百年之壽惟時碩徳茂擁繁禧恭惟某官徳秉粹溫政推豈弟承流宣化均陽春布澤之施鑄頑成仁協品物更新之應撫辰凝績視履考祥方當彚徵元吉之辰竚對晝接康侯之寵某屏星負乘鄰燭映輝豈無頌言可祝公侯之純嘏亦有官守難陪賓客之後塵傾望之私敷云罔旣

賀沅靖倅元正啟

雞符桃梗以餞餘寒椒酒辛盤爰興嗣歲惟時碩徳茂擁蕃釐恭惟某官和气積躬惠心孚物恩仁布防助承流宣化之功動植昭蘇被伸屈榮枯之賜撫辰凝績視履考祥竚聞課最之升卽有褒遷之寵玆臨谷旦宜協泰亨某假貳山城希光鄰壁豈無善頌悵莫陪賓客之後塵賴有尺書猶可舉歲時之故事深慚骩骳難究願言

賀衡州範奉使啟

剖竹分符欽奉楓宸之眷開藩問俗肆班鴈嶠之春坐嘯黃堂馳聲逺徼顧有一防之托敢修尺牘之恭伏惟某官善能周室之亷官悃幅漢家之循吏久更劇寄浸陟華途二千石共理之良益隆善最九萬里搏扶而上行展壯圖豈伊南服之州尙屈東方之騎佇興饋嘆卽奉詔趨某望履𨿽遙依仁蓋切田廬占籍爰居蒸水之邦廩祿驅人來佐夜郎之郡欽聞渤海太守之化莫獻漢陽處士之規寫欽止之心賴有子家之執訊歌來暮之句願繼王褒而作詩歲律方新春陽向淑兾順節宣之序仰承注倚之懷頌詠徒深敷云莫旣

賀範鹽啟

肅膺中詔榮領外臺占使者之星光生躔度叱忠臣之馭喜動江山凡在庇庥率皆鼔舞伏惟歡慶恭以某官鐘時間气爲世通材凜若典刑有淸白傳家之懿淵然問學達詩書執禮之言早振迹於巍科亟躋榮於華貫參籌內府國有贏資疏寵輶軒風生一節煥光華於原隰動气色於旌旗載惟翼軫之區莫重荊衡之域淸湘碧嶽悉見版圖赤米白鹽盡歸籌畫坐提綱領兼裕源流登孟博之車想愜澄淸之志用計然之防佇臻富足之功某籍伍部民名叨宦牒久志荊州之識面欣聞刺史之褰帷我有兒童可備細侯之竹馬公猶膏雨其均召伯之黍苗贊頌之深敷宣罔旣

賀陶鹽啟

宸扆疏恩播西垣之綸綍使星絢彩輝南楚之經躔凡在庇庥舉增欣忭仰惟慶慰恭以某官髙風峻潔雅志澄淸握蘭而趨丹墀振憲部詩人之偉躅持衡以司文柄萃南宮進士之敷言輟更直於鵷鴻寄寵權於食貨風生英節聲動熊湘蓋九重惟心徳之知視萬里等門庭之邇禮樂新從於天上想工歌三而拜三源流已具於目中將百姓足而君足行推鞭算卽見錢流苐虞攬轡之勞難屈持衡之彥某一防蒸水幸足資才半刺荊遊方安懷綬願夙勤於仰斗快將覩於褰帷固有兒童可備細侯之竹馬豈無櫑具會瞻公子之繡衣贊頌之誠敷陳罔旣

賀曹鹽啟

肅膺中詔榮領外臺占使者之星光生躔度叱忠臣之馭喜動江山凡在庇庥率皆鼓舞仰惟歡慶恭以某官鐘時間气爲世通材凜若典刑有淸白傳家之懿淵然問學達詩書執禮之言早騰播於休聲亟踐楊於華貫握蘭省闥綽有能稱剖竹侯藩茂凝嘉績斂翼冀偕於鴻漸摶風有待於鵬程持釡出郊蹔屈雲霄之步武乘軺問俗載揚旌節之光華矧惟南楚之上游式據重湖之劇壤胡牀夜月江環庾亮之樓流水桃花煙瑣秦人之洞丹砂朱橘悉見版圖赤米白鹽盡歸籌畫坐提綱領錢谷必問其幾何肯較錐刀會計亦當而已矣惟朽貫腐糧之積皆摘山煮海之謀利孔寖洪獘源斯窒推鋒盤錯稔聞遊刃之餘拭目匪伊會見賜環之召某叨丞屬郡仰徳臺屏英規未覩於雲天崇譽久欽於山斗輒露依歸之素少伸慶贊之私棲巢防之一枝玆焉有托泛恩波之萬頃浩矣無涯祝頌之心敷宣罔旣

賀益陽趙宰啟

疏恩芝檢出宰花封綸綍甫頒驩已騰於四境帡幪所曁喜尢倍於輿情欲寫寸誠敢憑竿牘恭惟某官稟資英邁毓徳粹純學問該明洞八牎於胸次文章雅健倒三峽於毫端淸時蚤見於一鳴淡墨榮標於千佛薦揚滋久譽處彌休輟唐朝臺閣之賢膺姬室子男之寄然百里豈久淹之地而九重興見晚之懷竚遄尺一之招歸奉晝三之渥某寒儒冷族俗狀凡材三獻技於禮闈有慚畫虎始綴名於銓部謾曰爲箕屬玆試吏之初聞有戒期之命想言遊學道當流化於弦歌則杜甫折腰敢憚勞於趨走方備數百寮之末可濫吹一律之竽幸甚依仁庶其蔵拙遡風以往豈無預下之教條望履而趨行遂親承於罄欬傾依之切敷述奚殫

賀鄧守啟

望重皇華權舶貨低昻之寄恩分渙號更侯邦屏翰之崇釋周家六轡之勞歷漢室三公之選先聲甫曁輿議交欣恭惟某官厚徳鎭浮長才濟劇淸風不墜江東良守之云礽篤行無渝髙宻元侯之軌範早擢儒林之秀旋膺詔節之榮入亞二卿贊國計軍儲之調度出將使指緫蠻琛夷寶之阜通惟玆中外之徧儀彌見聲華之借甚方九重均輕重之勢故千里屈循良之師載惟湘楚之邦實邇枌楡之社蹔煩汲直淮陽之拜欲寵買臣會稽之歸竚聞宣室之思卽奉承明之直某鄕閭晚進仕版孤蹤夙獲快於披云喜尢先於賀廈受防有托徒竊幸於私心拔薤無謀終莫裨於逺略戒嚴伊始淒凜云初願精寢饋之調益對冕旒之眷

賀葉守啟

暴公子之髙名服膺寖久韓荊州之一識雅拜猶稽昔嗟擁篲之無因今幸受防之有托未倚宮墻而捧摯聊憑竿牘以宣心恭惟某官厚徳鎭浮淸風激薄文章當世宗匠政事爲時吏師入亞二卿贊武穆文昭之盛出專侯社擁漢符唐節之榮方九重深念南土之民故千里尙屈東方之騎地連蒸嶽人戴龔黃六條之教初頒五袴之歌已沸政應宣室凝神賈誼之歸當信三槐虛席五倫之入時惟僉論實非私言某仕路孤蹤儒門寒裔伯樂不顧難追冀土之驊驑崔生何爲甘偶藍田之鴈鶩坐玆匏系彌切云披前更隕籜之辰可遂及之代緬懷歸止展夫桑梓之恭願予進焉無以菲葑之體肅晤伊邇素律向髙更勤茵鼎之調式副冕旒之眷永言頌詠曷罄敷陳

賀鄧守啟

熊軾抳輪黌堂視篆旌旗攺觀動气色於髙牙號令一新厲風雷於四境歡騰輿頌望洽斯民恭惟某官政事宗工中興循吏光華云逺畱嶺海之淸聲屛翰於宣增衡湘之气槪蹔假澄淸之手載施牧養之功伊買臣獲會稽之歸然太史豈周南之滯小宰典司六計方獘亷能刺史入爲三公卽褒治行某鄕閭遲次井邑受防屬玆賀廈之初爰有負薪之疚念維桑與梓勿忘敬止於斯心而擁篲掃門徒極坐馳於此日滌場伊始宣化云初願循君子之四時前卽康侯之三接

謝薛守啟

上防太常曾無髙論拜恩九陛亦玷末科起白面之諸生還靑氊之舊物念南國被化孰非楚地之多才而闔郡推賢奚止菑川之一士乃以棲遲之久獨居掄選之中載省僥逾豈非際會伏念某才𨿽慳於天分學粗守於家傳屢矣退飛謂竟身於巖穴忽焉決起寧自意於雲霄以親闈之素望頗嚴恐祖廟之淸風或墜彊勉再戰冒昧一行久冥拾芥之心姑效焚舟之舉偶中程於蘭省獲奉對於楓宸釋之論甚卑自詭易行之實平津第居下敢希親擢之恩幸脫褐衣均霑命服所喜百年之門戶已收兩世之儒科豈惟衰緒之光亦愜慈顏之念𨿽置萬卷而讀律僅逃畫足之非然計三釜以及親寧畏折腰之役行展平生之志敢論稽古之功豈伊人謀亦有天幸玆蓋伏遇某官主盟吾道師表士林聞文翁之風化已先於興學況延壽之教禮尢急於親賢遂令牛馬走之微亦玷龍虎牓之末遭逢若此報稱謂何某敢不益自勉於進修謹勿忘於矜式壯所行防所學當無負於此心上爲徳下爲民期有見於斯世

爲老人通邵守啟

除目久頒未擁東方之騎渙音尋至遽更南服之符四郊方浹於驩傳千里已回於葉气奔趨在庇忭蹈尢深某官敏識絕人廉名聳物學通世務河汾夫子之云礽才可時施江左夷吾之流亞早結冕旒之眷屢分銅竹之榮仁恩所至而有聲治績毎髙而居最巴陵鰥寡久歌叔度之來澬水兒童俄整細侯之迓載惟玆土實亦雄疆地巉楚尾之餘封壤接梅山之故境必有龔黃之政以興齊魯之風故當二歲之終更爰聴九重之簡在或輟從臣而授朱轓之寵或由奏課以陞文石之班我公之來迅詔可待蓋翟方進之遇主巳器其能而蕭望之之得君更詳其試實僉言之所誦非小子之敢諛某竊祿冗員撫塵俗吏宦途蹭蹬難追冀北之驊驑弱羽飄零猶侶藍田之鴈鶩豈謂未鎔之鑛獲親良冶之鑪𨿽尙遲韓休之三然已防蘇天之二詎止承風而趨走將期淑艾於師資陽春有腳而不擇薰蒸化雨無私而寧偏潤澤或可詠具腓於桃李庶幾忘下體於菲葑則許邑之聾尙容陪於下吏而潁川之恕不失過乎古人

爲老人通辰州徐守啟

蓬飛上國快荊州識面之榮綸演西垣聴渤海單車之舉恭想麾符之逸緬懷杖履之遊矧惟賤子之夤緣行厠別車之陪貳彌勤仰徳敢廢宣心恭惟某官豈弟慈祥雄渾傑特所居稱職忠淸夙振於先猷爲世名人峻厲無渝於往範早際亨嘉之會徧儀華要之津載王祥邦國之謠屢奏成於康海考望之宰相之任更詳試於治民眷惟辰水之區實控獠夷之聚必有賣劍賣刀之化以成維藩維屏之功千里向風重湖防福某地寒進晚才薄力綿姑從官牒之推移自媿家聲之沈寂疎遲焉用了無驥足之稱逾汰何安遂忝屏星之授懼深非據幸豈無從敢云政事之與聞預喜表儀之有在目切雲天之覩心勞旌斾之搖素律甫回秋陽尙酷惟君子四時之無爽信康侯三接之非遙頌系之深敷宣罔旣

通嶽州張守啟

仰吾道之宗主昔嘗窺姓字於英躔爲契家之門生乃幸奉約束於大府𨿽下走見嗤於俗狀有廣廈可庇以歡顏天借幸於及願斂板趨庭之敢後名敬通於行李喜屬鞬佩韔之有期恭惟某官气斂天地之英才冠巖廊而盛軒騰龍虎之牓雄壯際風雲之懷焜燿虹蜺之光貴名起霄漢之上繼萬古衣冠之盛負三傑帷幄之奇屢分刺史之符優最考功之課朝庭重嶽牧之選知冕旒注意之深郡國占湖山之區想燕寢凝香之勝已暢謹身亷平之化佇聞樂職中和之歌治等彌髙吏刺無媿且洞庭九州之冠詩篇追韓愈之雄矧嶽陽萬古之名文采敵範公之富凜紫樞黃閣之望將赤舄丹墀之歸難郁具瞻卽遄迅召某才列諸生之下仕居百寮之卑三釜及親徒得毛生奉檄之喜一行作吏敢懷杜叟折腰之難願不憚捶楚塵埃之可羞亦欲以尺寸功名而自見傾心熊軾馳志龍門昆閬蓬瀛躡履儻防於少進雪山冰壑持躬其敢以或欺不勝願忠之私未究陳篇之際梅天气潤槐夏風淸願循君子之四時以速康侯之三接傾依之至敷述奚殫

回李守啟

銅竹分符寅奉絲綸之寵蒹葮倚玉預深寮寀之榮念貢牘之未遑忽飛緘而首曁俯媿小人之不敏仰知君子之能謙恭惟某官仙李流芳龍門襲慶詞源浩浩共髙倚馬之才襟宇飄飄久負騎鯨之志實四世五公之後擅一門三秀之稱華蕚聯標芝蘭競彩曵組寖更於膴仕班春蹔屈於遐封矧湖右之名區以辰陽爲樂土踵中古晉唐之懿訟牒晨稀當五溪沅靖之衝闗烽夜熄正有資於循吏將盡復於淳風白日靑天方期快覩盤根錯節已肅先聲聴兒童興來暮之謠佇凝嘉績將聖主有見晚之嘆立步要津某猥以非才濫叨佐郡苐劇依劉之幸慚無和郢之工自媿迂疎厠同寮而何補徒欣伊匪獲傾蓋以相從秋暑正隆行軒載整願厚寢饔之適用迎眷望之休祝詠之懷敷宣罔旣

賀張守啟

油幢萬旅疇尊俎以策勲熊軾一麾寄屏翰而均逸擁虎符而啟籀奄鴈嶠以開藩坐嘯黃堂馳聲逺徼顧有受防之托敢稽貢牘之修恭惟某官隆望蓋時宏猷濟世備寇恂之文武擅牧人禦眾之才兼龎參之恩威優卹弱擊彊之政曩折遐衝而制勝肆陞延閣以通班屬湘隅滋盜弄之兵當閫外整成擒之略朝方經畫地孰重輕伊衡居出入之衝於時遴蕃宣之任肆疇勲業暫借撫臨艸木知名應有江淮之威肅鼓桴罷警諒猶京兆之政淸將三公選所表而用之當今世捨夫子而誰者佇奉紫泥之召進登淸禁之聫某舊辱記存喜居庥廕欽聞渤海太守之化莫厠會稽邸吏之恭愒日何功將幸及之代修容可冀媿無拔薤之謀秋律云深天時向肅願謹節宣之序仰承眷倚之懷

賀張守啟

璽書就拜因易地以建侯熊軾鼎來肆懷章而之郡風聞千里歡浹輿情仰惟慶慰恭惟某官學術精純風猷凝邃英聲茂實早振迹於士林偉績殊庸久最功於官閥方報淮壖之政卽膺鴈嶠之封惟二千石共理之良將九萬里摶扶而上欽惟逺業姑此假途某邦人卑卑官牒久志靑天之覩行依皂蓋之庥寫欽止之心賴有子家之執訊歌來暮之句願繼王褒而作詩欣頌之私敷宣罔旣

爲叔父賀鄧守啟

嶺海期年專緫阜通之寄絲綸一札峻更屏翰之崇借長孺之重名寵買臣於故郡驩傳四境榮觀一時恭惟某官敏識絕人亷名聳物景山淸約足觀世美之無雙伯道謙和玆見家聲之不墜早掇賢科之效亟躋膴仕之塗爰簡淵衷尋紆召紱入贊國儲之會計出權舶貨之低昻方九重矜鴈嶠之遙故千騎托虎符之重地鄰枌社人企棠陰政應宣室之歸無久周南之滯時惟僉論實匪一言某仕版陳人儒門寒裔抗塵何補不堪州縣之徒勞投紱而辭已分田園之歸去正竊裏居之嘯傲遽叨廈屋之帡幪方將托百畆於共治之良何止受一防於爲氓之願趨裝伊始流火雲初願精茵鼎之調仰副冕旒之眷

代劉守賀吉州朱守啟

受知宸扆攺命價藩龔少卿之對孝宣上聞之而甚悅黃次公之代延壽治因是而大成政教修明吏民懷服仰惟慶懌恭以某官儒先雋望宦達名流心不違仁夙志屢空之學人多懷惠尢髙自遂之風宜簉羽以儀朝尙剖符而爲郡渠陽凋俗方屬心膏雨之來螺浦仁風不自意陽春之至豈獨鑄頑之妙抑知植本之深姑訖外庸竚遄中詔某一防被澤千里連封欣聞初令之頒已覺餘波之及行李一介敢修贊喜之恭君子四時更上尊生之祝

賀鼎靖守啟

出綍昕庭建旟雄屏防剛宸而啟籀宣徳意以開藩喜浹羣情歡騰比壤仰惟慶慰恭以某官材髙康濟學造誠明茂實英聲夙振士林之表嘉庸偉績允推吏治之師方邁迹於循良尙究心於綏撫風行千里已歌叔度之來詔下十行佇慶次翁之召某負丞邊障竊庇鄰庥豈無頌言可贊公侯之戾止亦有官守莫陪賓客之下陳肅气愈嚴黃堂多暇祈鼎茵之加重須臺閣之升華瞻企之私敷云曷旣

賀趙守啟

中宸鍚命南紀建侯對延英之朝諒興見晚之嘆懷會稽之綬爰膺共理之求除目一傳歡聲四洽恭惟慶慰伏以某官天潢疏潤玉葉騰芳蔚爲賀白之宗英倬有龔黃之政術早擢賢科之效寖登膴仕之榮勤注想於九重命無俟駕奉淸閒於數刻兪有昌言乃開鴈嶠之封式畀虎符之寵眷知彌渥蓋二千石之惟良風采素髙想十二牛而有裕欽惟逺業姑此假途某邦人卑卑宦牒久志靑天之覩行依皂蓋之庥寫欽止之心賴有子家之執訊歌來暮之句願繼王褒而作詩欣頌之私敷宣罔旣

爲老人賀胡中丞啟

解屨摳衣五載隔龍門之峻揚庭渙汗百寮瞻烏府之隆是謂徳進則朝廷尊蓋由綱正而天下理威風自肅公道益彰顧𨿽麼麼之微知有淸明之慶恭惟某官气直方大學純粹精力持正義於流俗眾言之中大起髙名於縉紳先生之上迨是非之一定宜功業之鼎來入儀柱史之班進掌宗藩之牒升華經序極儒者之至榮擢貳夏卿制遐衝而坐折疇庸丕著懋渥亟頒由當時抗義槪以彊主威宜此日須直繩而斷國是權畀惠文之重位嚴獨坐之雄洪惟皇家尊任憲府在仁祖之納諫相臣至承防而奉行越光堯之用人政柄率由斯而超授方上聖纂承之始繄中司遴簡之精比公之登虛席遂正朝望轉峻豈徒傾京邑之觀帝眷彌深乃益知眞宰之器佇膺大拜以聳具瞻某猥瑣郡丞棲遲蠻徼自憐俗眼昔嘗披快覩之天惟恨塵蹤今莫厠賀成之燕仰正人之進用偕有識以欣榮望斡旋無私之匪遙何踴躍自獻之足媿念山有猛虎斯無藜藿之憂𨿽蘭生深林願同菲葑之采歲寒栢勁臘盡回春恭祈茵鼎之處宜益副冕旒之注意徒勤傾頌莫究敷陳

爲長兄賀張南軒荊南開府啟

開南服之價藩建元戎之幕府誠明所格不煩褰刺史之帷號令一新豈獨壯三軍之气俯愜蒼生之望上寛當寧之懷仰惟慶愜恭以某官於道得古人之傳以身任天下之重時則有若伊陟烈可紹於阿衡我亦欲正人心功足齊於孟氏言行當時之師表出處系世之污隆贊策膺戎自得安彊之本矢謨造膝居多仁義之陳粵去國之幾年惟許君之一節謀非身爲志與時行人定勝天天定勝人素其位而奚慊仕優則學學優則仕顧其道之當然三載於南百蠻旣輯文軫且逾於桂海聲名益簡於冕旒祈退甚堅受知彌渥伊荊州用武之地最今日任人之先食貨生財𨿽云當務詩書謀帥宜莫如公聫翩綸綍之頒從容縉紳之喜國家倚重蓋根本之上游兵民屬心將權輿於大用矧是經綸之計及夫閒暇之時先爲不可勝之資其取杜生之自治故將大有爲之主必若宣王之內修旣上得其道而下得其宜則守無不安而徵無不服惟久負胸中之素宜咸徯日新之功行且登庸措之事業某門闌晚進宦海餘波讀一卷之書亦粗知於模範處百僚之底曾何補於毫分欣聞山甫賦政之初佇見尼父復疆之效言詩三百在蒸民江漢之篇逢世半千見大學中庸之治其爲瞻頌莫罄敷陳

爲長兄賀王帥班師啟

皇咨一徳旣敵愾以獻功王曰還歸肆班師而振旅愷歌雷動露布星馳勲業耀乎鼎彛威名震乎中外兵民休妥朝野懽忻仰惟慶懌竊以蠻獠混並郴桂尢甚資悍輕而易怨嗜漁刼而弗悛長養以兒子則䢐擊而紛拏繩治以尺寸則鴟張而旅拒率十數歲而一擾輒千百輩而羣行小則貽守將之致誅大則勤王師之肆討曩嘗恣於狂狡亦旋費於剪除然芟落爪距而乃有脫遺或淹畱旬月而竟以紿獲𨿽弭定之勞可紀而震疊之威未信乃者大爲蒲澤之姦至動羽書之警上深注意無逾方面之賢公則䢐徵爰涖師幹之試旣盡防於諸將宜肇敏於戎公哽彼喉牙得其要領洎處分之已定則攻討之不畱一麾而羣醜褫心再皷而渠魁授首肆搜原而剔藪猶薙艸而狝禽曾是旬時屢騰月捷俯快周邦之喜上寛宸扆之懷讙譊亟化於謳吟官府卽還於平泰繡衣公子渠勞部逐之分屠狗將軍莫售面謾之請壯價藩之風采表儒效之權輿僉論翕然斯文幸甚恭惟某官詩書元帥帷幄良籌克壯其猷方叔已寜於荊蠢用錫爾祉召公宜拜於王休玆魚服之載櫜將衮衣而入覲豈嫌伐一時之事方益爲永世之圖若趙充國之殄先零得屯田十二便之計且諸葛亮之擒孟獲有畱兵三不易之謀惟出其酋豪壯勇而用之因據其形勝膏腴而臨彼則豈惟南人不復反側之慮抑可使縣官不煩轉餉之須想經畫之一施斯悠久而咸賴實維天下之望奚獨湘人之安某系身黃綬之卑拭目碧油之舉樊須云弱𨿽莫陪用命之師宗元何人尙克獻平夷之雅贊頌之至敷云曷窮

到任謝湖北汪憲啟

一顧而假三倍昔嘗叨眄睞之恩廣廈之庇萬間今幸托帡幪之內以前日互鄕之與其進宜斯時遊子之得所依旣長鳴多通意之人信寒士有歡顏之所輒自伸於知已因具見於傾心竊以文章政事或者謂兩塗之殊箠楚塵埃人蓋嗤百寮之底然設科於以廣求才之路而分職孰非謂任事之能夫以靜厚如蘇黃門猶慚階於進士至若經綸似陸內相亦發軔以渭南豈惟無忝於儒科抑亦見推於治等伊前哲周旋之地尢後來掄選之難必當其人乃在此位如某才𨿽慳於天分業僅守於家傳屢矣退飛謂竟身於巖穴忽然決起寜自意於靑霄粗承百年未墜之規幸免四十無聞之恥起諸生而綴仕版敢云稽古之功得三釡以奉親闈竊懷奉檄之喜亦有天幸遂及我私玆蓋伏遇某官望冠世臣蔚爲時傑祥儲龍甲之地衍公侯之流光瑞得奎文之躔鐘天地之英气自鶱鴻漸之翼一新鳯覽之輝修平凖之書已裕湘中之食貨奉祥刑之訓載明荊部之科條於觀風問俗之餘閒尢激濁揚淸之有志敬其餘如一廩乎何侯守法之公誠有味其言溫然鄭莊推轂之意在冥瑣其何取亦經久而不捐旣脫白丁遂玷微祿重念某已癡已痼吏習何疎少焉自詭於功名粗有尺寸之望久乃見収於困頓投之奔走之場念慈闈喜懼之年更伯氏凋零之後顧一身之責甚重非二天之托何歸矧惟洞庭廣邈之區孰與巴丘弛獘之極吏漫自若乘簿書緣絕之姦農惰弗勤安耕蕓鹵莽之報公無可持之績而抑給於徵人惟早去之望而趣了於須臾故郡邑匆匆治期會而不足於兵戎往往恬故常而弗治僅存一尉之名載與數卒而處所願閒暇茍安於無事深恐緩急莫濟於一時況相助相扶持之法不修於比閭則無恥無忌憚之民易流於姦宄不勝過計之慮重增了事之癡儻轡策之少寛庶涓埃之可效某敢不守所學而無負素其位以有行持躬益謹於勿欺濟拙深求於不倦𨿽猗無它技尙一割之試鈆刀而敢布此心如百谷之仰膏雨傾依之至敷染奚殫

到任謝陳漕啟

試吏尉曹瑣瑣塵埃之賤遡風英節皇皇禮樂之華方竊防於一枝敢祈恩於三沐顧所遭之幸甚論其報之謂何延見南畆之旄倪無以告語爲言外臺之約束惟謹奉承凡有聽聞孰不欣快伏念某學僅通於世務才非合於時宜搔首讀書頗欲追古人簡策之上俛顏就祿竟墮在俗吏淒涼之中漫浪河西之行彷徨洞庭之野呻吟衣食慮弗靖於裏閭出入濤瀾渺難窮其窟穴矧宿獘之相襲於斯世而未聞腰弓撚箭之流僅充異役植旗鳴皷之習徒有虛文但有一尉之名相與數卒而處棄車馬而遁去何敢效昔人之謀盡狐而一空將誰爲今日之用蓋了然見目前之勢故懍其有意外之憂未能持方而入圓曷容迂拙所願視逺而猶近必賜矜憐玆蓋伏遇某官昭代宗工淸朝國器治等出諸公之右允若吏師勲名簡九重之知倬爲時用峻西淸之寓直裕南紀之轉輸流地上之錢不假劉晏低昻之術轉闗中之粟佇成蕭何餽餉之功於觀風問俗之餘閒尢激濁揚淸之有志不圖幸會獲在庇依某敢不只畏簡書謹循轡策庶幾得獸或能從指縱之功儻可培風願曲借扶搖之力其爲感激莫罄敷陳

爲長兄到任謝王帥啟

百寮之底方此效官三釡之資喜容就養顧微軀而甚幸仰大庇以知歸竊以均內外而一重輕要孰非以器使捕盜賊以起端緒則專在於尉曹自京都始二部之分至縣邑亦一員之置彼趨走或折腰之憚然豪彊悚箠棒之威惟吏能警敏者乃擅渭南之名必才望髙雅者始有洛陽之授職𨿽甚冗選則不輕矧是資陽實維巖邑版逾萬戶亭列七鄕蜀壘吳城蓋疇昔戰爭之所北荊南越正今玆行旅之途澤可緡魚山多藝茗或者競漁商之利因而通藪澤之逋曩已就於芟除今尙勤於澄按凡玆警察之吏宜用精明之人如某者猥以書生濫沾世賞徒知守紙上之語曾未若囊中之錐竊妄意於箕裘無取才於尺寸念古人四十而仕今或似然苐學者再三而思吾未之信𨿽班箠楚之役且食斗升之粗敢圖無能亦許就列玆蓋伏遇某官詩書元帥政事宗師素結冕旒之知允膺方面之寄凡斤者斵刀者削盡指使於羣工而細爲桷大爲杗尙兼收於眾木致玆瑣質獲厠下寮某敢不只畏簡書謹循轡策庶幾得獸或能從指縱之功儻可培風願曲借扶搖之力其爲感戴曷罄敷陳

通兵曺官唘

委身邑尉自笑卑飛從事郡曹久欽妙選將趨走淒涼之迹有周旋提掖之資適戍之及期先郵筒而致敬恭惟某官風猷峻整器宇宏深材名夙擅於無雙治等常推於第一未上承明之直姑從大府之遊肅若紀綱贊成坐嘯之績稽其善最合居明陟之科將臺閣以升華遂雲霄而闊步某儒酸特甚吏習殊疎緣言語文字而得官曾何萬分之補於箠楚塵埃而幹祿正爲三釜之謀所欣陳力之初竊有依仁之幸夏日可畏南風之薰願崇衛於生經以亟來於召節頌詠之至敷述奚殫

通巴陵主簿啟

趨走折腰玆焉筮仕淹翔棲棘幸甚從遊適戍之及時先郵筒而致敬恭惟某官材堪世用學有家傳典刑存金玉之淵風采廩臺閣之望未展立朝之略姑爲佐邑之遊悉意勾稽協贊一同之治疇庸善最合居峻陟之科將臺閣以升華遂雲霄而闊步某儒酸特甚吏習殊疎緣言語文字而得官曾何萬分之補於箠楚塵埃而幹祿正爲三釜之謀所欣陳力之初竊有依仁之幸夏日可畏南風之薰願崇衛於生經以亟來於召節頌詠之至敷述奚殫

爲長兄回孫簿啟

策名巍第發軔亨衢不嫌簿領之卑玆見檄書之喜歡均一邑幸甚同僚且先執訊之來益起望洋之嘆恭惟某官文成黼黻學有淵源閉戶窮經造聖賢之閫奧枕流漱石何世俗之燐緇已收稽古之功尙守辭尊之志惟其養之素厚是以持之益謙祭竈而請比鄰顧何妨於髙士棲鸞而以枳棘恐難屈於大賢似聞天上之音不俟星言之駕某事如畫虎世謾爲萁騰躍何爲未遇培風之力淒涼自笑徒媿折腰之吟天假其逢君來何暮使皆有所矜式非但於言爲之範我馳驅豈無所獲實愜依仁之願尙稽贊善之詞墜紙上之煙雲想胸中之涇渭鼎嘗一臠已逾大嚼之甘日詠三秋彌切下風之望金行仲琯車肅前旌願嚴掫衛之宜以順節宣之令其爲欣頌未易殫陳

回巴陵郭主簿啟

解褐爲濟陰之遊咸服仲宣之量折腰作河西之尉誰憐杜甫之吟欣聞賢轍之來將竊鄰光之照況上國從遊之舊而同寮依庇之新曾贊問之未遑忽飛牋之先辱不敏若此自訟謂何恭惟某官學富五經名髙千佛器逺而將之以重其用不輕材大而持之以謙所養彌厚未上詞林之直姑爲簿領之行祭竈而請比鄰顧何妨於髙士棲鸞而以枳棘恐難屈於大賢諒非黔突之淹卽奉紫泥之召某甫塵末第自笑卑飛曾謂毀車而欲逃乃幸聞音而獨喜非敢覬連墻之契以同尊酒之歡庶幾陪三傑之名或厠文詞之列夏令正烈暑行良勞願葉沖和俯愜顒望悚荷之至敷染難周

通嶽州李司戶啟

疇昔云梯竊仰絕塵之步一時官牒又爲同郡之遊幸甚遭逢之多忘其趨走之媿盍簮伊邇置郵以先恭惟某官江右名流吳中雋望文章萬丈之光焰倬有典刑聲名一世之龍門尢髙風彩自展飛摶之翼益先馳騖之鞭姑蔵霹靂之鋒廩材名之素望行置金鑾之殿極儒冠之至榮某才不逮人仕方幹祿顧甘處百寮之底亦圖爲三釡之階惟門闌契分之益深將箠楚塵埃之可免足以行志豈維臭味之同敢不盡心願索形骸之外夏日可畏薰風自南願崇衛於生經以亟來於召節欣頌之至敷述奚殫

欽定四庫全書

省齋集卷八

宋廖行之撰唘

謝萬倅啟

文陛奏篇曽無長策昕庭賜第亦玷末科起白面之書生還靑氊之舊物撫躬何幸揣分斯逾靜惟儒術之行非但科名之謂蓋正心誠意有古人之學乃致君澤民成當世之功假進士以爲進身之階至成物則推成已之道惟其涵養之有素見諸舉錯以奚難洪惟熙朝益尊多士若韓範經綸之勲業與歐蘇講學之淵源道匪虛行世咸防賴凡登萬中之選有輝千佛之名必當其人乃在此位如某者自憐頑頓見謂迂疎棲遲燈火者防三十年奔走道途者逾二萬里獨以嘗從先生長者之後頗欲自致學士大夫之間厥有夤緣而此際遇玆蓋伏遇某官均宣徳化雅好文儒海沂之賴王祥功已康於邦國河南之敬黃霸議皆合於人心遂令牛馬走之防亦玷龍虎榜之末遭逢若此報稱謂何某敢不益自勉於進修謹勿忘於矜式壯所行防所學當無負於此心上爲徳下爲民期有見於斯世感荷之至敷述奚殫

爲長兄賀趙益陽就任添差潭倅啟

需牘薦賢奉璽書而卽拜緹屏章徳解縣紱以就陞化將千里以同流榮動一時之創見矧在屬僚之末尢深贊喜之誠仰惟慶澤恭以某官挺棣華韡韡之芳粹麟趾振振之徳取靑紫如拾芥益起貴名枿牙角於哦松可量髙興始澬水屢更於剽盜正湘人積苦於戒嚴暫勞學道之賢小試撥煩之手𨿽子防爲武城宰割雞焉用於牛刀然虞詡在朝歌邦錯節乃觀於利器羣盜斂迹千室鳴弦業防惰於農桑措艱危於袵席輿人歌政旣萬舌而一辭幕府上功宜九重之異眷不俟再期之久亟頒一札之榮昔龎士元之處治中匪以耒陽之績若丘仲孚之爲內史乃由山陰而遷未有如公獨髙於古惟材猷敏劭故優於治邑而無媿且恩信素著故進之監州而甚宜閭裏已安猶是不欺之俗教條無攺益觀可大之規豈徒展驥足於天衢將見壯犬牙於國勢某夙幸大夫之事復玆半刺之依賴別駕之功願列邦人之獻頌稱封丘於上庶祈薦口之舉偏贊仰之懷敷陳防旣

賀嶽州林倅啟

十行防寵分湖山風月之寄別駕展軨傾邦國海沂之望惟古監郡之職委寄之甚重於今用賢之際屬任爲匪輕廩先聲之夙馳驩善類之交慶恭惟某官珪璋粹徳廊廟奇材得問禮之流風規模益大軼詠梅之髙興志節彌淸從容更官牒之逰閒暇最琴堂之課六月息九萬里將飛翼之垂天一朝解十二牛信遊刃之餘地指靑艸洞庭之境肅屏星泥軾之車外庸寖簡於凝旒中詔停嚴於召節拱而可竢日以爲期某脫迹書癡委心祿飬及親三釡甫諧毛生捧檄之懷作吏一行敢謂杜叟折腰之憚刻意亷勤之守齋心道徳之觀儻防貴敝帚於千金小異乎眾或可華朽株於三秀自見於時槐夏淸和梅天蒸潤願嚴次捨寢興之節以符朝野傾瞻之懷頌仰之誠敷宣罔旣

爲老人通交代廖倅啟

蟬聫族姓猶存魯衛之宗盟戍官期行繼趙張之賢轍惟脈絡同源之舊許駑駘十駕之追方將取則於伐柯何幸當家之接踵正劇髙山之仰敢先一介之恭恭惟某官劍浦儲靈閩山毓秀早騰芳於桂籍旋布武於天衢頌泮宮芹藻之詩屢播師儒之化歌邦國海沂之詠藹聞別駕之功眷玆辰水之題輿久屈雲霄之濶步停奉夜前之席進乘夏篆之車靖惟廖氏之宗實出諸侯之裔叔安啟宇湖陽志古國之墟文起隠居北郭著先生之號𨿽譜牒逺標於遺緒而箕裘浸失於故家漫更百世之遙莫厠甲門之盛舊燕不歸於諸謝遡江孰是於他楊方元宗重嘆於焉能乃淸族喜聞於復見河潤九里自憐臭味之同後有三王玆或典刑之在某才猷不腆學術甚膚早塵延賞之流已墜業儒之素信推移於官牒偶叨冒於屏星不圖孤蹤將繼前躅屬齊邦於後相懸知軌範之可遵俾漢陽之諸姬遂托子孫於不朽尙鬰披云之覩良思附驥之榮西顥之初秋陽未艾冀精嚴於寢味佇茂對於褒嘉

通嶽州陳倅啟

半刺舂容分風月湖山之勝微官奔走在塵埃箠楚之間惟仰斗之素深喜趨庭之不逺敢輸悃幅遙布勤拳恭惟某官華閥名流淸時重望宰平社下典型存雅志之髙執法殿中風烈嗣異材之望詩書操履竹帛功名從容更官牒之防閒暇最琴堂之課歷靑艸洞庭之境擁屏星泥軾之車一朝解十二牛恢恢防刃之餘地六月息九萬里飄飄飛翼之垂天外庸久簡於凝旒中詔停嚴於召節上思賈生而前席豈容別駕之淹畱君有呂防之佩刀行應公朝之簡拔拱而可竢日以爲期某脫迹書癡委心祿飬及親三釡甫諧毛生捧檄之懷作吏一行敢謂杜叟折腰之憚刻意亷勤之守齊心道徳之觀儻防重敝帚於千金小異乎眾或可華朽株於三秀自見於時槐夏淸和梅天蒸潤願順寢興之序以符朝野之瞻依向之誠敷陳罔旣

爲老人通交代李倅啟

旦評飛譽素欽北斗之髙除目頒音遐想五云之絢靜惟嵬繆契交承請效志於菲葑宜用心於竿牘恭惟某官三防裏門之舊閥八磚學士之故家望實寖隆何止列韋裴之亞典刑具在固將兾趙衞之封早以象賢登於膴仕方駸駸於要路乃屑屑於貳車是復爲公已起後來之嘆處之別駕殆難逺業之淹佇防黃閣之先猷姑示緹屏之有徳致玆噲伍忝在盧前慚爲糠粃以居先喜托子孫於不朽某地寒進晚才薄力綿朅來辰酉之墟一洽訾枵之次防埃何補訖無王祥康賴之功嵗月可期防見光弼精明之气祁寒凝列蕃祉紛那願精茵鼎之調行對絲綸之召其爲傾向莫究敷云

爲老人賀沅州徐倅啟

防恩中禁贊治雄藩爰諏政日以臨民遂撫屛星而問俗敢輸悃愊遙布勤拳恭惟某官圭組華宗璵璠重器發諸事業恢恢推防刃之餘籍甚聲猷凜凜出諸公之右將展鵬程之運蹔回驥足之能周景願交已著題輿之美王祥協裏佇歌別駕之功殆非黔突之淹卽奉紫泥之召某喧卑郡佐宻邇鄰輝泥軾鼎來久傾聞於風采魚書敬往兾快接於光儀傾企之私占言難盡

謝湖北陳漕從所請撥錢糴馬谷啟

位獨卑於百寮輙冒言髙之罪謀何禆於五善適契周爰之咨匪怵於名要論其實竊以洞庭靑艸七百里曽民力之未蘇金城隍中斛八錢慨糴資之莫聽況國馬往來之道須縣官芻秣之供昔焉鑿空以無名今始出金而預備久困積年之斂幸一洗之特捐送使之緡靡畱難者方懷不韙之懼勿報可從之書蓋遺利於州縣正以寛民而蠲徵於閭閻深於愛國仰知雅意俯激懦某性不可移學未知變徒信腐儒之習不程妄論之愚被髮纓冠果奚爲顧食祿必憂其事反裘負芻誠可畏謂剝下將以自窮抱此意以求懷告諸人而難合一言而聽萬幸其逢恭惟某官負澄淸之志而持之以忠曉取予之宜而加之以厚觀風荊益之地逺有光華寓直圖書之林心存魏闕凡將明舉錯之際多中和仁恕之風且旁探於言以曲禆於末議有能建請旋卽罷行昔勝之問當世所施蓋得諸欵謁之際而陸贄說使者之請亦因其循行之時未有不見顏色之言乃遇若決江河之聽玆爲創見可以特書豈惟邑鄙之旄倪頓防積苦抑使縣家之調發不至繁興上下之體況同君父之交彌固豈云小物所系至公某猥辱奨從竊懷稱塞於自葉流根之澤弗遺防澑之防將大鈞播物之功或在荄滋之數

過省謝知舉啟

上防太常曽無髙論拜恩文陛亦玷末科起白面之諸生還靑氈之舊物撫躬何幸揣分斯逾靜惟當世之污隆壹視斯文之興廢𨿽譊譊之習初若紙上之虛語然亹亹之實乃闗域中之至權遹觀書契以來可驗古今之證詩書純正於三王之盛治亦如之辭章浮靡於七代之衰言之醜也昩者莫知其說取之弗自其原誰能正己以儀刑但曰與時而髙下況乎張科目之選所以開功名之門人競而趨求中有司之程度風隨以變咸吹一律之笙竽謂端厚浮薄之同流於教化作成而何賴天惟厭於俗獘道乃興於聖時盡祛五季之餘風丕舉一王之成法引天下於科舉以陶冶英雄豪傑之气使天下之才智咸屈折文字筆墨之間倡之以仁義道徳之歸嚴之以防矩凖繩之正權衡一付於鴻碩風俗乃爲之粹醇若王文正之抑新奇竟罷賈邊之異說而歐陽公之黜險怪能變劉煇之詭辭乃知善世之方端自得賢而振於斯爲盛可考而知言經綸康濟之功孰匪韓範諸公之事業𨿽議論文章之末亦皆蘇黃數子之淵源自誇誕之繁興防厖雜而無統甚乃用禪流之語皆追媚時好之人此風一蕩於輕浮素行曽無於篤實慨然當寧之念屬此掄材之秋有是儒宗付之文柄將一洗於澆薄之習以盡還夫正始之風況臨軒和顏非但三年之故事凡對防髙第必皆一世之豪英茍非其人不在此數如某者自憐頑鈍見謂迂疏稽遲燈火者防三十年奔走道途者逾二萬里蓋嘗聞先生長者之論欲自致學士大夫之間敢期五技之將窮乃有一枝之可托如斯際遇厥有夤緣玆蓋伏遇某官昭代名流英躔雋望上防稽探禹穴稟人傑之地靈抉云漢分天章極儒先之事業備藩宣於方國最治行於都畿將揆路以登庸乃春官而借重謂軍國之容急於牧馬而淮浙之孰宜且耕戰之事莫若屯田而兵民之未決進諸生而博問期當務之悉通推黜浮崇雅之素心見防滯振淹之明鑑遂令麼麼亦在甄收某敢不益自勉於進修謹忽忘於矜式壯所行防所學當無負於此心上爲徳下爲民期有見於斯世是爲報稱曷究敷云

過省謝田寺簿啟

某竊以羣試春官方慚五技選登桂籍猥占一枝起白面之書生還靑氊之舊物撫躬何幸揣分斯逾惟儒術之傳有宗故法家以師爲重立於一卷之習嚴乎楊氏之是非倡以六經之文籍甚韓門之指授由所得之不謬則其成之可觀熈朝益隆勸學之風諸公悉是茂才之選若韓範經綸之勲業與歐蘇講學之淵源道匪虛行世咸防賴凡登進士之目有輝千佛之名必當其人乃在此位如某者自憐頑頓見謂迂疏棲遲燈火者防三十年奔走道途者逾二萬里獨以嘗親規矩之誨幸其不墜箕裘之家靜言此日之遭逢端夲異時之奨進玆夫子之成我其上天之誘此蓋伏遇某官昭代儒先斯文宗主久回翔雍泮之地方揚歷鵷鴻之班其成就弟子者滋多實兼善天下所從始遂令嵬亦與甄收某敢不益自勉於進修謹無忘於訓飭期不負壯行之學當尢嚴始進之時擊水而摶扶揺已快亨衢之九萬排云而叫閶闔更陳奏牘之三千願殫許國之忠卽是報恩之所惟深感激莫罄敷宣

謝伯玉賀謙子過省啟

猥辱華牋過形溢譽情𨿽甚厚理不敢當伏惟某人好在逰遨誼崇鄕鄙南山勝槪驅入筆端北牖淸風見於眉睫乃迂步武更費辭章某才不逮人志方飬母教子能仕第懷報國之忠應舉覓官偶中防名之選僥逾甚矣稱塞若何徒抱感慚莫殫敷染

代劉守謝葛給事啟

治劇非長預憂弗稱易符何幸適便其私方違螺浦之居已卽雁峯之境地連壤接於獵較而易諳智短才疏倘竽音之可濫載惟玆土匪但偏州臨以二防動知標凖附之五邑曽是繭絲𨿽更凋敝之餘尙或典刑之在有能勤儉固可撫摩某愚不逹宜仕非能信每自安於碌碌敢有意於昭昭贊邑七年再叨命召去朝十載一佐藩條顧非馳騖之資徒有迂疏之目豈期末路洊畀専城恭惟某官志正而通气和以肅論思闥夙髙批勑之風勸講金華不媿敬王之學舉錯率繇於公道推揚靡市於私恩甞借片言初無半面荷隆知之特逹徹纎芥之遐遺亶矣遭逢致玆忝冒某當信孳孳之善勿求赫赫之名念宣化而承流曷勝重寄於愛人而節用或有寸長茍逭曠瘝斯爲稱塞

爲老人通王漕啟

三年渉筆仰帡幪於刺史之天十里重湖曠賓欵於平津之閤伊抗塵走俗以何事而自頂至踵以知歸未前捧贄之儀敢貢宣心之牘恭惟某官任専國計望聳民瞻登孟博之車已遂澄淸之志循士安之法尢知取予之宜益欽鞭算之長才行促槐庭之大拜時惟僉論實匪私言某仕版孤蹤門防舊物旅藍田之鴈鶩昔叨藥籠之收歸冢宰之銓衡俄忝屏星之授方省受恩於門下不圖拜賜於筆端曲承翰墨之頒頓覺麼麼之重念竹頭木屑猥勤垂記之私𨿽盤刻紳書莫諭著銘之切泬寥在經畫爲勞顧循君子之四時前卽康侯之三接

賀陳漕啟

榮膺睿渥洊領漕權四逹經綸快覩自天之命一新旌節忻聞易地之除恩寵方深功名未艾仰惟歡慶伏以某官金莖孕秀玉琯均和有賓朋梁楚之聲余風未冺聽奴婢詩書之語妙學猶傳自躍足於亨衢寖彯纓於膴仕英猷借甚雅望巋然昨駕軺車肅將使指牙籌饋餉地流使鬼之靑錢玉帳韜鈐野絕弄兵之赤子防勲盟府益見異能寓直蓬山載揚褒典半夜未歸於前席近郊姑借於長城霧擁桂林盡是借恂之父老雲開衡嶽應多迓伋之兒童先聲久播於澄淸遊刃自余於肯綮已歌來暮卽報政成簉鵷鷺以橫翔指雲霄而直上某辱知最厚得報尢欣裏閈追從夙有倚松之幸鄰封宻邇敢伸悅栢之私祝頌之誠敷宣罔旣

代林守通應帥兼賀啟

寓直西淸司存甚禁偃藩南服寄委尢隆上惟深五嶺之思未甞忘逺公獨知九重之徳足以濟時開府方新班條已肅顧眇焉而乘障將幸甚以趨風引領而前修辭以進恭惟某官淵源宿學經緯逺猷育徳賢闗文行皆師其正飬資外服公卿每愧其先自簉周行亟膺異眷出少府之節食貨已平衣直指之衣獄刑無濫政已成於閩楚意尢注於冕旒一札十行贊書甚渥五侯九伯謀帥莫先惟桂林象郡之區舉百越鯨波之域久勤憂顧玆荷鎭臨逺近交歡悉孚膏澤官民兼裕不類辟痱將自葉以流根卽秉鈞而當國更令列壘永借折衝某早竊賞延粗從吏役方終更於丞郡妄自詭於爲州誤玷左符疾馳單傳邈焉儋耳曽是附庸預欣督府之趨寅奉教條之布櫜鞬帕首行修巡屬之恭竿牘宣心先冩賀誠之素傾依之至敷染奚周

賀李帥再任啟

碧油申命制閫懋功恩頒詔綍之新寵仍督府之舊榮增異日望洽輿情恭惟某官誼感英豪性根忠智隠若萬人之敵才夙擅於無雙毅然古將之風功常推於第一早出身而奮衞屢授算以總戎知名豈後於張公謀帥難先於卻氏載惟舊楚雄鎭上防介江吳巴蜀之要衝居漢水方城之故境久假韜鈐之略備宣蕃屏之勞政得人心吏民之稱不容口勲隆方面風采蓋賢於長城屬玆久任之朝肆舉借畱之典彌隆最課益簡上心某凋郡負丞窮陬竊祿蘇公是仰久同載於二天種侯少畱歡實均於百姓

賀隆興程帥啟

入覲天顏出臨方面甘泉奏計上知亷訪之勞章水分符國有藩宣之重歡聲四溢條教一新某官縝宻自將溫良無競得以醖借粹然金玉之純動以周旋謹此樞機之發東防批勑旣著直聲南服觀風暫將睿防逹九重之徳意勤六轡之馳驅爰自使軺遂分帥閫惟是大江之右亦登艱食之餘公往頒春民如望嵗凝香燕寢不妨憑刺史之轓曳履龍墀行卽荷從臣之橐某自惟遲暮獲際風猷驛傳所臨恨賜環之旣去鄰封孔邇喜擊柝之相聞慶慰之懷敷陳莫旣

賀趙帥啟

光膺一札就鎭十連攬膚使之繡衣久煩攝事開元侯之幕府今乃爲眞條教素行歡謡增慶某官嘉猷經逺深識見防昨自郎闈出當戎翰其防事如輕車之行熟路其撥繁如利器之剸盤根報政旣成亟上防門之節還中有漸來乘楚尾之軺屬大廷謀帥之難且方面偃藩之闕擁雙旌而將漕聮三組以兼官孰逾文武之全才終畀兵農之重寄煥壁奎而進直跨章貢以分符以恵慈綏四野之耕桑以整暇總十州之步騎然睿主龍飛之始乃眞賢鴻漸之時授任専城𨿽有加於眷倚遄歸淸禁始大展於經綸輿誦云然宸心可卜某曠官是懼佐郡何堪三月於玆已積素飡之譏誚二天在上倍懷丹悃之瞻依詠頌惟勤編摩罔旣

謝荊南陳帥啟

乘嶺嶠之單車初無課最分湘中之一節復玷除書旣揆日以班條乃瞻風而依庇可無尺牘敬白雙旌某官文掞國華學窺道奧聲名借甚握蘭曽上於中防風采嶤然持斧屢行於列郡𨿽要路騫翔之莫禦然此心恬靜而無求薦膺中詔之榮起殿上游之重伍符尺籍盡提組練之羣緩帶輕裘自壯金湯之險寧久淹於外服卽入覲於淸光某受命惟新親仁伊始封疆聮絡可聞魯柝之音帥閫崇深尙覺膺門之峻

與靜江詹帥啟

久去中都逺內朝之簮橐叨分外閫鄰大府之旗旄𨿽欣擊柝之相聞又屬剖符之有守往徹人之聽可無行李之勤敬問興居少伸繾綣某官斯民先覺此道正傳志定气完得古人之渾厚識淸學正析至理之精防外流愷悌之聲入罄忠嘉之蘊爲時宿望結上深知羽儀文石之班調防靑宮之徳然天子憂勤之念下及閭閻而海邦凋瘵之餘宜更防策遂繇禁從出撫價藩海宿山行自此有阜通之利蠻煙瘴霧變而爲淸淑之風豈齋鉞之能淹卽介圭之趣覲某自惟孤拙獲厠交遊問五管之途將乘一傳在三湘之上遽換雙旌聞啟殿之徐來幸封圻之孔邇中心欲寫但憑烹鯉之音書會面無因徒渴揮犀之晤語炎州地暖靑陸春回願精饔寢之調上副冕旒之眷

回蔣宰啟

契闊相望毎仰昌黎之斗嶽選掄惟允載勤單父之絲桐未馳尺素以宣心遽捧雙鱗之傳命伏惟某官文儒飾吏豈弟宜民尙遲金鼎之和羮聊屈花城之制錦王喬吏隠玆蹔憇於雙鳬公琰名髙詎久淹於百里某守株計拙涉筆才疏載瞻行李之來將遂及之代旅藍田之鴈鶩喜獲遂於因依望武城之弦歌悵莫諧於攀附融和在徒禦載嚴願精調飬之方以副寢興之祝

回縣尉啟

裏閭竊庇未諧披霧之私綱紀及門遽辱朶云之貺拜嘉誠厚愧汗良深伏惟某官學擅眾長才恢余刃自望名於膴仕宜闊步於要途尙從州縣之勞小試東南之尉假隠吳市笑梅福之非眞稅迹西河鄙杜陵之未逹方緬懷於風度乃寓問於緘縢髙誼凜然荷謙防之有素溫言過甚非麼麼之能堪

通交代王知縣權縣尉啟

起諸生而筮仕如階寸祿之防屈逺步而假途廼借前規之善天與其遇人歆是榮敢先竿牘之恭以篤門闌之契恭惟某官華宗雋選昭代名流識逺器洪稟元大呂之望材髙徳鉅擅精金美玉之資不卑一職之徒勞寧以逺猷而近用安於蠟屐之技益見阮黃門之髙防乎騎曹之官遂借王參軍而重幸甚淒涼之地獲乎久大之規被陋增輝方來防賴且君子所居不茍已聞報五月之成將公卿可階而升行卽對九遷之寵某甫塵末第自笑卑飛三釡及親正應毛生捧檄之喜一行作吏姑置杜叟折腰之吟所欣不敏之蹤獲繼大賢之躅庶循迹軌以逭面墻載膏我車方問途張樂之野亦有天幸願傾心告政之言欣幸之私敷宣罔旣

回交代啟

一介遄徵偶墜迂廻之計雙鱗逺致遂先特逹之音玩心畫以彌欽曕朶云而增愧伏惟某官才猷經世學術過人金玉弗藏述前徽於魯史文章行逺著今代之堯言乃知弓冶之良不乏堦庭之秀顧持槖握蘭之有舊豈哦松渉筆之可淹旋膺紫詔之求卽遂靑氊之復某深慚迂拙繆契交承吹竽已越於期愒日尙縻於株守目雲天而甚切心羽翼而遄飛遐想膏車已良勞於郵次願言擁篲行將拜於道周告新𨿽闕於條陳振庶觀於施設日以爲嵗書難盡言玉律頒新靑陽向淑尙謹鼎茵之節前需槐棘之歸

爲老人通交代季丞啟

旦評飛譽素欽北斗之髙除目頒音遐想五云之絢眷言嵬幸契交承請效志於菲葑用宣心於竿牘恭惟某官蒼姬逺冑宗魯名家冠同姓五十有三居大功二十之一聲華世濟軌範家傳堂堂君子之髙風挺挺前人之遺烈克究字民之術不卑佐邑之勞冀野空羣諒己品題於伯樂藍田渉筆豈宜畱滯於崔侯姑將別利器於盤根庸以辧良庖於肯綮致玆噲伍忝在盧前慚爲糠粃以居先喜托子孫於不朽某地寒進晚才薄力綿朅來鴈鶩之羣全乏蚍蜉之援玩愒靡安於毀瓦曠瘝懼汰於吹竽日曕行李之來時幸及之代披承益切云諭難名取舊告新終莫禆於逺略舉偏振滯庶有竊於餘光淒肅方新戒嚴多暇願重寢饔之節前需綸綍之頒

回司理啟

竊承走一介以告期知久勞於懷綬致雙鱗而爲貺媿先辱於揮毫且聆戒馭之初將徯同寮之欵有懷殊慰厚意難忘伏惟某官博古淹通該今練逹方駸駸於仕路乃屑屑於羣僚將仲由之片言究心刑犴想郭洪之習律延譽決曹某始獲聞名良深贊善承首途之有日惟加意於百爲咫尺之書精防莫究

回黃幹覓酒啟

捐涼州而換蒲萄輕已甚矣登首山而呼庚癸麄則有之仰見孟軻之醇俯慙魯國之薄伏承某人徳宜設醴量可吸川心醉六經笑淳於之一石毫揮萬字多李白之百篇不棄瓦盆欲吹野水某守古人之糟粕無至道之芳腴豈有五漿以爲先饋聊持一榼以助投醪

回潛江彭知縣啟

誦甫田之章悵別懷於二載驚敲門之吏墜嘉貺於雙鱗厚意難忘靦顏增愧恭惟某官學通經術道寓弦歌迂驥足於蟻封正觀絕藝試牛刀於雞肋尙屈宏材當一同之寄而躬執訊之書處千里之遙而貽故人之問髙情對月妙語鑑金欽聞制錦之功紛介宜民之祿某志卑易定官拙猶初書下考於酉谿烏有緹屏之徳叨題輿於荊渚方安懷綬之期已興僥冒之慚豈愜奨稱之貺春光妍淑警徼餘閒願研意於葆綏竚升華於褒擢徒勤銘著莫究敷云

代劉守回鄭提乾啟二首

易符便郡始駐羸驂贊畫外臺乃迂賢轍欽奉戒期之命喜深聮事之榮伏惟某官東裏華宗西安雋望流風夙振倬有典刑治行寖崇廩焉翹楚未上蘭防之直姑從蓮幕之防籍甚賔僚來贊平興之舉將其防屬悉承嘉恵之施某久偃英名佇諧良覿願謹暑行之節以符嵗望之心方劇傾依莫殫敷染

部從事之妙選始戒涖官之期使執訊之嘉音來告浮湘之舉良欣防合深荷勤渠伏惟某官奕奕宗英振振士表未展靑雲之步尙從緑水之遊亷靜自將可量雅意講摩斯切每睠良朋欲維便道之仙舟少顧専城之老守廩髙情之軼俗知逺器之過人某徒抱古書繆當郡寄飾廚傳以稱過客竊有媿焉披雲霧而覩靑天正惟幸甚寒江澄肅行斾裝嚴願珍禦於時宜佇竣承於寵渥

代劉守回張提乾啟

疇昔論交亶惟同志於今從宦適聚此州天其昌於斯文賢特盛於吾黨欣聞夙駕媿枉華牋伏惟某官學術精純儒門秀偉言語妙天下翕伯仲之塤箎議論動眾心粹詩書之皷吹尙孜孜於道藝方汲汲於利名久矣江湖屈於賓佐顧妙選幕中之客是爲繡斧之輝然素懷堂上之奇行速絲綸之召某紛如雙鬢逺矣一麾節用愛人今徒深此嘩世取寵愚則安能何美事之適逢乃徳星之來防輕車夷路時雨新涼願嚴渉履之宜以副傾瞻之素

代劉守回鄰郡啟

易符便郡方把一麾執訊移書果賢十部辱舉邦家之好喜分鄰燭之光悁焉防懷媿於重貺伏惟某官仁風裕物材刃濟時久矣薦揚官簿宜諸公之右第其課最治行爲百寮之師姑訖外庸佇遄中詔某迂疏可笑蹇淺無堪徒信古人之書豈通當世之務分甘自屏從所好於編韋恩誤過優俾逾涯於符竹諒防揚之斯逮矧輝潤之方新顰裏何爲莫效捧心之美吹竽𨿽濫恐無悅耳之音

代劉守回李主管啟

虎頭東望方深明月之思鴈足南來忽墜朶云之貺瞻言厚意懷著深悰恭惟某官道徳全名詩書粹學渾然美璞不事琢雕澹若渟淵曽防馳鶩顧以縉紳之望寧安賔佐之防贊成造幣之利權小試鑄頑之妙治逺托鄕邦之守先貽記室之音某老矣一麾悁焉半載𨿽材殫於不節幸民醇而可爲是惟裏仁薰染之風可爲政拙蓋藏之庇欲書未敢不敏良慚室邇人遐但望洋而興嘆聲求气應冀防薤以示規悚荷之私敷宣罔旣

代劉守回宋檢法啟

光奉帝兪參陪使指顧祥刑莫重於三尺而上佐多選於兩科亶矣得人欣然聞命共惟某官英躔偉躅吏道名流防勲萬卷之餘得雋九章之學謂宜闊步尙此淹翔且法令爲師資繇自得然寛和處議名且上聞恐無黔突之畱卽對紫泥之召某讀書有志得郡非才江國聞風同是斗牛之域湖鄕從宦行披雲霧之天念修記之未遑廼飛牋之先辱秋猶餘暑役戒修途願研靜作之宜以副傾瞻之素其爲祝詠曷罄敷陳

代劉守回耒陽省乾啟

審官得調壯縣司徵戒期比來移書以告伏惟某官傳芳華閥騰茂榮途斧斤自試於盤根筦庫尙煩於余刃行賴贊襄之益以觀防計之宜敍答不文通照良幸

爲長兄回益陽監務啟

光奉恩綸榮司徵市無阿枉正有須第五之平國以富彊將小試計然之防諒在同心想惟慶愜恭以某官材名卓犖智略縱橫夙淹貫於儒書姑頡頏於勇爵所居成績飫聞治等之書不卑小官尙屈邑僚之列恐不勞於黔突則亟趣於鳴騶某以空疏選懦之人備趨走淒涼之役折腰何事方自嘆於塵勞倚玉貪榮行有資於輝映未遑贊喜之牘先枉戒期之書素律行秋徵車棘軸願加嚴於次捨以遙副於傾曕欣荷之私敷陳罔旣

欽定四庫全書

省齋集卷九

宋廖行之撰策問

問正統策

問自三才奠列君與天地俱尊以爲天下萬類之宗主正統所在天下歸之庖犧氏始有號見焉豈天下以是名其尊歟抑其自名也自皇之號旣立於後曰帝曰王皆名也則奚其異而曰以道以徳以業言者果當時稱號之意歟其亦後世逆料而爲之說歟然而君天下者非徒名也亦必有道矣堯舜氏始不私其有擇賢以傳天下學者皆言揖遜之事昉於此豈古者誠未之有及堯舜而創見歟何其盛徳至髙而不可及也然二典苐記堯舜相與授受之大略而亦不言揖遜自堯舜始何耶後之學者亦何所見而謂始於堯舜耶禹能當舜與賢之舉所守一道然而與子之事爲萬世不易之法三王祖之歷世綿長此天下之大經也孟子論之乃悉舉而一歸之天聖人之心固與天一堯舜禹授受之道惡可以同異觀歟抑天之道每與聖人相因而不可以常情論也洪惟國家髙宗壽皇堯父舜子雍容授受道邁隆古蓋自揖遜以來實有光焉聖上丕承慈訓嗣無疆之歷正統巍然與天地並其視堯舜禹之傳三朝之盛兼有其美帝王之極際莫大於此諸君盍相與論庖犠氏以來皇帝王所君天下相傳之道與堯舜禹之心參以孟軻氏之說以推明我國家三聖授受之隆揚搉鋪張以盡歸美之實正學者考古知今事也毋略

問君相策

問君爲元首臣爲股肱言其一體相待而成漢儒爲是論果古人之意歟舜有天下得五臣以爲之輔政立化成又爲元首股肱之歌以申其相與圖治之意胥訓胥戒率是道也可以傳之無窮殆非止漢儒之論也君臣明良軌範萬世卓乎不可及也舜以授禹仍其輔相無所更爲其眞有得於授受之一道歟後世推尊大禹謂爲三王之祖不歸諸他而必本於得臯陶焉元首股肱之相須以立不可誣已蓋自舜選於眾舉臯陶以自輔而又以輔禹基四百載之王業聖賢相遇同心而治明效大驗若此而傳言十六相之舉乃謂堯不能而舜舉之追觀舜世四嶽之任無異於堯而謂堯不能其果可與論堯舜之心耶由舜禹臯陶而遡之殆不可以殊觀也漢世有謂難獨任之人可以助戅者爾至文帝防明習國家事則専爲丞相者乃多智有餘之陳平何也條侯守法之相顧謂其鞅鞅不可臣少主古人相須之理果如是歟唐以太宗之明李勣之忠猶出之外以待異時復之謂人主用大臣必如是然後有恩堯舜禹之意遼乎不可復歟洪惟至尊壽皇倦勤與子授受光於三聖而所以爲貽謀燕翼之逺者尢見於選賢之際登崇左右並建四輔朝廷旣治爰授聖子傳之無窮蓋視隆古堯舜禹之心若合符節猗歟盛哉敢問堯舜之得四嶽舜禹之得臯陶其知而用之者以何道而四嶽之事堯舜臯陶之事舜禹其事業之可傳者果何取歟夫君臣之際同心相須何者能信而久久而有成因考漢唐之所以失而形容今日之盛樂與諸君論之

答問

答劉史君所問

問孟子沒諸儒繼作何以謂軻死不得其傳至於本朝學士大夫眾而獨推濂溪先生是又何也竊謂道無存亡傳有得失孟子論舜與跖之分原於善利蓋學之防微兆於此心善利一分源脈大異及其至也聖愚賢否判然殊歸孟軻氏之後諸儒多矣而學不純乎爲善防微之失與道背馳千載而下周濂溪續絕學而承前聖其立言行己及出而施之者皆慥慥誠一豈有一毫利心間之哉宜乎貫萬世如一日此心與孔孟無異脈也問非科舉無以仕進前輩皆従科舉中來今切切科舉之事乃覺於道不近如何而可竊謂科舉乃後世收人才之術爲其以爵祿引天下故有心於科舉始於爲利才有爲利之心則凡學問皆志於利去道逺矣然自非聖賢未有能特立流俗若中人之性則須上之人有以風厲之俾不梏於爲利則𨿽科舉之習心乎爲善豈有二道哉

問雍也敬簡可使南面不可及己自史記漢唐以下莫不有循良之吏試舉一二人誰可以庶防古人使知向慕焉竊謂古者聖賢之學一主於敬此心純至無或間斷初非小防細謹之謂也其施於臨民綱維正大簡之至也卽此敬之推也二帝三王之君天下如是而已三代以還吏之循良者稍有志於民亦隨以見效然求如古聖賢敬簡之治難乎其全矣漢世如河南守吳公蜀守文翁班孟堅謂其謹身率先居以防平不待嚴而民従化髣髴有古人气象今之君子盍先修己以敬養成正大之徳則施於有政其庶防乎

問周先生起於營道胡先生父子學於南山張侍講講道長沙諸公亦識其妙處否竊嘗謂正學不傳人心陷溺私欲橫流學者茫然無所用力三四君子直指人心以曉學者然後學者知本原用力之地反躬內省以明乎善誠敬純一性成道立此正學之根本也若夫過於好髙無所據依其言似不可窮退省其私乃或大謬空談之獘也近世多有彼亦自謂得其妙防徒假以嘩世無取焉耳

問仁仲與敬夫相告曰無所爲而然者天理也諸君識其意否竊謂夫人一性之中天理具焉孟子謂盡心者知性知性則知天人欲消亡私意不萌則一眞渾然流行大順此論語所謂絕四而中庸喜怒哀樂中和之本也

問人方病學者不志於道而志於科舉父兄師長亦言渠儂肯勤於科舉了此段事可以望其別修學業然而懶惰者常多於義理懶矣於此又不勤其病安在竊謂後世學者不如古正以善利之分夫科舉之學何嘗非義理之學哉才有心於爲利則爲科舉之學爲義理之學皆非道矣況科舉有得失而義理又非若世味之可嗜彼無所得於中何適而不懶修道之君子茍能正人心使漸知爲善之學因而導之如引水以行地中不舎晝夜義理悅心自不能已又何懶之有

問修舉業有不得之者修學隨多少必得之於身於家便有防也而人不肯修爲己之學旣不肯修乃反惡之是何與人異情也竊謂孟子謂求在內求在外之理甚明而人不知察物欲蔽其心爾

問人知貧可至於富賤可至於貴而不知小賢可至於大賢此路甚夷而民不由之使之由之亦有道乎竊謂求富貴而不知求爲大賢此亦爲利而不爲善之病今欲使民由之其責在君子分別善利以身先之如箕子皇極之說皆信而有徵民豈有不可訓乎

問科舉是早年可爲老時不必爲矣乃若修學則是貫窮通壯長一日不可不爲者人而不學其如學何昬愚者不足與言敏者亦復不聴何也竊謂敏者多恃其才俊乃學者之累寜其昬愚未可鄙棄若教者能分別善利曉然諭之則無擇於敏於愚一明乎善知而好之好而樂之有不能已今切切然與之言科舉非道又曰修學非科舉之謂彼於善利未之曉然況以敏自恃者又何怪其不聴哉

問天下之本在農今爲農者最困其優防以卒嵗者必挾他術而後得之何道使農夫享其報而人樂於爲農耶竊謂今農最賤最鄙世不復知貴之凡有才者去而求利祿而其慧者去而爲工爲商而其窳惰姦悍者去而爲緇黃爲賊盜其甘心於耕稼而不易業者蓋至朴鈍無能之人耳終嵗勤動不免饑寒上之人且不之卹凡百徵斂何物不取之農又有並緣爲姦利以困之者則至鄙賤而無以自庇者莫農若也今欲稍寛田農當節儉以先之茍不廹於用則賦斂可出於中正無橫徵以病之則財力漸可有餘然後異其勤力而懲其遊惰則先王務農之政漸可復矣

問在官之日久怠廢甚矣欲従諸君求助焉事之當舉行者獘之當革去者亦有心非不善而事尢不允合條理者或言其一或言其二皆可竊謂是非之心人皆有之勝心橫生乃或偏蔽一日克己天下歸仁舉事革獘循乎至善𨿽天下可優爲之況於一郡哉

問山川佳處經史左右室廬雅潔竹樹扶疎便合心意幽情絕塵俗之累則造於義理漸可變气質成士君子之器此良貴也不久於其道則不得試爲廣之竊謂因物以自發亦學者進修一助然須源深本固不自喪其良貴此非専於恃外也茍爲不然則外𨿽以絕塵俗之累中實炎坐馳之想義理何有哉

問董仲舒毛萇揚雄諸葛武侯王通韓退之前哲謂有儒者之風試各爲之題品庶防識其好處於己有防也竊謂仲舒之不欺其君毛萇之篤守所學揚雄之不茍榮進武侯之可以托孤王通之憂世韓愈之衛道皆非有所利而爲之臯益伊周踐履誠實不茍言論無儒者之名而有其實諸子殆其徒歟若夫言語文字則不足以觀之

問逆於汝心必求諸道遜於汝志必求諸非道能求者則中理矣初何以言逆言遜若以爲逆己遜己則求之已晚功亦淺矣竊謂伊尹爲太甲言以其初不恵於阿衡觀之則太甲但顧其心之逆遜未知求之也誠令求之乃太甲悔過之良藥人固有以己之心志爲主自以爲是於言之遜者則恱之而不加繹而其逆者輒怫然不平而又有甚焉夫奚暇求之蓋𨿽君子有時乎不免然則求之之功殆未可以淺論也若夫虛己自克以來天下之善如堯舜嘉言罔攸伏而猶稽於眾舎己従人此聖人之盛徳也

問爲善乃天性君子眞知學之美身而嗜之有不能自已者矣徒知可欲而未能有諸己是名爲修學實未能進於爲學之地也於己何益人見其肺肝豈足欺之哉勉之當如何竊謂善與性俱生庻民去之君子存之惟能有諸己然後有進徳之地此最學者親切工夫行著習察充而上之以進於聖賢可也彼不能反躬去之不顧猶欲借名以揜其非眞自欺耳然猶有愧心焉誠能憂其不如憤悱啟發則困而學之成功一也

問荀卿謂學始乎爲士終乎爲聖人其中間工夫次第必有可言者竊謂仲尼志學従心之序孟子可欲不可知之積條理甚明若其所以學則終始惟一時乃日新也

問自周公相成王是爲眞儒其後儒而得政但有公孫韋成匡衡此後以儒得政者防何人其功業何如往往非以儒名而相其君以賢相稱則有之矣此何故也竊謂古無儒名何論眞假但是幼學壯行皆分內事不以嘩世取名其所謂學亦非但言語文字間夫子誨弟子入則孝一章可見此修身齊家治國平天下之本也自後世以儒自名蓋非古矣況其所謂學止於言語文字非果有踐修之實也宜乎賢相之稱不必以儒名者吾徒當自勉於其實耳

問陳恆逆天孔子請討之其後人簒齊左丘明司馬遷方以爲舜之百世獲祀季孫氏専魯仲弓且爲之宰魏文侯分晉子夏爲之師梁氏何所受命而稱王孟子臣焉勢能動人儒者爲之動耶竊謂聖人扶植人極綱維名教爲萬世宗主如請討陳恆欲正名於衞論旅於泰山謂魯之郊禘非古之類可以槪見至如欲應佛肸之召答陳司敗昭公之問𨿽季氏及諸國彊大夫問政皆隨而應之其意亦惓惓於世道如仲弓子夏孟子亦是意也左氏司馬遷之言非聖人之意聖人豈私於世祀而廢天下之正哉

問秦昭王欺楚懷王邀之防而執之懷王卒於秦秦歸其喪國人皆憐之如悲親戚曰楚𨿽三戶亡秦必楚陳勝項羽皆以楚而誅秦終之沛公用義帝之遣而降子嬰霸上滅秦社稷人心蓋如此然考之世家懷王卒於秦頃襄王之三年也四年楚受秦粟七年迎婦於秦何國君之情與國人異耶竊謂秦始以詐力取六國而其得志去先王之道殘賊其民乃負大罪於天下故天下共起而亡之然猶用楚人首事蓋六國時楚無大得罪於民又最受欺於秦以至於國滅國人憐其君之爲秦欺而取其國也故怨秦最深然懷王之後嗣楚國者甘於聴命而不復有報復之志彼徒見智力之不逮而不爲勾踐之謀終亦爲俘擄而已惜防

問禱祠用道釋朝有制度所不能違州郡非有朝命而自用之輒用之於正防前軰有言此事非人臣可専況螺鈸蕃樂民間久施於喪葬姑用之寺觀亦無害否竊謂禱祀之事古人亦不廢平時誠意正心舉措事業心純乎天理設有非常引咎自責未嘗萌罪嵗之念故禱祀之際壇壝必嚴玉幣必正祝史必信如其內心非曰文具後世矯僞日滋禮典又闕道釋之說乃乘其私畏慕之情其來久矣朝廷爲之制度防其過甚懼左道非望之私或出其中未必於寺觀廨宇有所擇也若蕃樂蕃俗自不當用於儒家於寺觀何有誠能反經以正莫先於復禮莫大於修政此所望於扶世長民之君子也

銘

座右銘

責己如責人則明處人如處己則通心一而公

儉於欲則貞儉於用則足自身而家惟儉伊福

詩曰文王旣勤止文王猶勤況吾儕小人宜鑑斯文言必慮其所終行必稽其所敝深長爾思庻無尢悔仰胡以事俯胡以育惟順惟均斯之謂足

有弗孚於人盍反諸吾身稟其勿欺行胡越兮比鄰

硯銘

餘日與子従事而子有君子之徳四曰靜也一也堅且不渝也有徳如是可銘也

假泉以濡假墨以捈假毫以摹假楮以敷伊我何事端乎其居彼各自效以能樂輸靜以役動一以應殊磨而且堅濕而靡渝其有以也夫

防

爲長兄防張帥益陽夾道松杉詩

聞之詩於感人爲尢近古之人美教化移風俗每效於詩自甘棠之詩作而召伯之教與勿翦之木著乎斯人之心是以化易行而俗易善今是邑夾道之木古矣邑人本諸忠定張公然以其材也防不免於斤斧幸而存者以忠定故猶甘棠之愛也荊州張公則詩以實之無媿辭矣後之視今猶今之視昔其將大有補於教化風俗則是詩之義也旣荊州以詩屬某因永其傳於石而書其義於下方庻廣其意云

防彭鹽瑞麟集

瑞麟先生遺文某舊嘗得而讀之惜其不幸僅逾中年而沒弗究其所厎然先生大節𨿽微斯文固顯於世況有如是之文防學乎其文充乎其節非獨先生嗣世之望抑於吾黨有望焉後先生若干嵗淳熙己酉正月望廖某謹序

題魏公祭式後

右魏公家祭式頃紹興乙亥先君得之於臨安手抄成帙蓋當參以家宜舉行之先君乾道庚寅不幸卽世時先兄同某奉慈親以先君之喪歸葬耒陽別業因廬墓下凡家藏文字多不暇將畱之郡所居不時撿挍遂爲防蠧敗逸每一省念追惟先君手澤嗣子不能保祕負莫大之罪思欲訪求善本傳錄尙續先志嵗久未獲淳熙乙巳某官巴丘僦李氏東齋以居因與李君叔器防叔器好古篤學其先世皆名士藏書甚富一日語及家祭往往相投云亦防用韓說其書具存時匆匆未果請無防何某以親疾匄便養得請而歸乃移書扺叔器得此本始復傳錄以永其藏夫禮行於斯人日用之間凡順而有序者皆是物也孝弟節文之實君子斯須盡心焉則文爲之末是亦不可不講此先君之志也旣訖書因述其始末識以先君之志自警云

欽定四庫全書

省齋集卷十

宋廖行之撰哀詞

田縣尉悲風詞【臨安道中作】

風蕭蕭兮吹我衣念故人兮我心孔悲飛霞爲防兮彩雲爲旂胡徘徊兮耒江之湄風蕭蕭兮吹我裳念故人兮我心孔傷星辰爲佩兮明月爲璫胡襄羊兮耒山之陽耒山髙髙兮耒水淸淸髙者君之气兮淸爲君之神君挾此以生兮不隘以大胡皎以明兮忽湮以曖堂有老兮室有穉能不抱孫兮樂親以戱子如不暇卹兮親寧忍忘孰奪之去兮不少翺翔大江之南兮淛江之東昔與君兮笑言相從想丹旐兮埋圭玉於土中千里然兮余獨感此悲風

祭文

祭江西宋漕文

嗚呼公之盛徳根於天資醇雅篤厚寛和靖夷入簉漢庭允淸且直出將使指南國是式其在天下善類屬心而於湘人惠顧尢深昔焉奔趨有進無退公禮佚遺誠意下逮昔焉遐陋士寡見聞公培根原富之典墳至出私緍以千萬計教育諸生如訓子弟旣建之師爲良範模且請於朝錫田孔腴風厲一時成就亦至廣之四方招徠其類自公移節湘人去思丞其具瞻以福華夷日問起居洽於聞聽胡爲倐焉駭此不令嗚呼哀哉仲春之杪猶拜公書銀鉤粲耀恩意勤渠況復畱心於石皷士賫賜百金以佐廩餼方幸湘人防澤無窮天乎不仁降此鞠凶訃音之來聞者驚悸雨泣風悲興嘆殄瘁自江而蜀丹旐日西百捨而遙奔走莫隨哭公皇皇競走蕭寺主公鄕僧爲位以祭斯人存亡系世戚休知與不知皆爲涕流獨玆湘人感動不巳萬里東風聞此哀誄

遣祭江西宋漕文

嗚呼噫嘻天禍善類哀哉鞠凶哲人隕墜哲人誰居成都之英粵繇文翁世有聞人匪卿則云太息用寡於皇熙朝獨盛儒雅範蘇而來踵武如公表裏純一事業昭融其在朝行靖共正直其在四方吏治之式公如和气隨用時宜云胡湘人勿替永思人斯明刑公導之徳尊禮耆明起之遺佚大興黌校風以詩書不寧貲費恩意勤渠凡湘之人惠澤斯厚矧是鯫生得所未有睠焉兒曹爼豆諸生公有大造人皆歆榮自湘而吳徯公益大推其所爲得不咸賴於何不淑殄瘁興嗟仁而弗壽天乎命耶嗚呼哀哉文翁之風於公復見匪旣其文實可兼善嗟公之蘊百才一施今其亡矣範蘇而誰匪公獨亡斯世之戚湘人皇皇啜嗟何及耿耿芻奠道阻神馳雨淚東風岷峨之悲

祭鄭知錄景先文

嗚呼海嶽之靈挺生俊異衡山之陽朱陵福地秀气所鐘是爲人瑞我來寓鄕首識晜季惟公白眉體性純懿入孝出悌居仁由義三挹鄕書終於防萃父子連科光榮黨遂徳行昭明宜在髙位寘彼周行爲禮樂噐戱彩腰金五福全偹云何不淑訃音忽至聞問驚怛無從涕淚天髙難諶胡不憗遺垂白慈母何心親禭伊予無狀不我遐棄零丁薄宦方私仁庇今而永訣惘然心瘁有子肯堂端足繼志克昌厥後云來繁熾千里望風慟而誰爲長歌之哀言不盡意惟公英眀歆此薄饎

祭鄧彥霄文

嗚呼彥霄學十年而仕仕十年而逹方華秩兮階升乃逆旅兮奄沒蓋歸殯兮三載今卜云其窀穸愴慈母兮耄年而諸孤之不立將獨倚其仲兄而彥霄已矣不可作矣哀哉然彥霄有兄孝友自植娛親亢宗益昌其閥諸郎刻意詩書之業朋友之望亦少塞矣某與聞啟殯塟期有日痛彥霄之不可復見也相與寓哀於一奠而訣嗚呼哀哉

嗚呼彥霄乃止於是耶彼以數言謂天則爾其壽其促祗系乎此賢不必永惡或後死嗚呼斯數之說果天理耶將賢之生偶然而非天意耶抑天惟不壽於賢而靳斯羙耶其亦忌夫聰雋秀哲多耗造物之英气故嗇其齒耶生賢而勿壽則亦勿生而已嗚呼哀哉彥霄以力學取賢科以長材基膴仕文采之英政術之懿蓋人難於兩全而彥霄從容有餘地始簿領於舂陵則攝邑而宜只曁再轉而爲丞廩令名兮日起竦諸公之迎致紛盤錯而歷試蓋刃往而牛解無肢經於肯綮宜薦墨之上聞謂一路人材之偉也嗚呼輕車夷途靑雲萬里胡爲一旦軸折輪柅顧方盛年百未一矢人之云亡興嘆殄瘁而況其家顧未及祉玆士林之惋嗟而難兄盡痏也嗚呼此猶其小者耳彼八十之慈親尢屬心於季子蓋倚門其榮歸乃聞訃兮橫涕奪母子之至歡則禍之慘烈莫斯擬也嗚呼豈天理之當然顧不仁於善類耶某等平生志同誼等兄弟啜臨喪兮慟哀渺天問兮不可以揆徒寫情於斯言尙精英兮來曁嗚呼哀哉

祭劉宣教文

惟靈蚤中鄕選晚登科名學以苦就仕則未伸於朋友有信於親族有情髙誼大志樂善教人惟予與公情意交深少年爲友中年爲姻以妙理教我子以至言恱我心思從遊之至久俄生死之乃分悲公之身有祿而不得終養其母念公之子有祿而不能致養其親何吉士而悖五福之康寜也耶淸酌旣奠庶羞旣陳再拜流涕靈其是歆

祭王宣教文

惟公抱負正學襟期古人詞源倒峽摛筆生春桂籍俯拾拔足囂塵仕不苟進志在養親蘊其所受屈而未伸謂宜濶步行涉要津胡爲一疾遽損其眞嗚呼哀哉修短固有定而公之數才逾知命之年死生固無憾而公之堂且有垂白之老顧天道之難測而公去之何早嗚呼哀哉恨切九泉痛極終天逝水不返遺言是編惟公之後有子曰賢當益大乎公之門而公於此復何憾焉某也夙通閥閱復締絪聮方蒿倚之是托何哲人之遽仙嗚呼哀哉有酒且防有俎登筵寫哀一酹殞涕潸然公其來歸鑑此拳拳

祭範學諭文

竊惟名門冠於衡陽昆弟文譽父子巍科鄕邦所難曾無一憾惟堂前之萱艸方榮老萊之斑衣遽杳噫天上之白玉樓成乎地下之修文郎缺乎栩然蝴蝶成莊周之夢乎不欲封侯甘赤松之遊乎嗚呼哀哉

祭羅宣教文

惟靈生稟淑質心潛典墳躐取髙第聲教日聞賢推令子明而有文題名鴈塔聮芳繼芬慈闈親養定省晨昏躬盡孝敬師模縉紳慶裔赫奕將大其門宜躋膴仕致身靑雲顧我綿薄獲締婚姻猥奉談麈情深意勤相去晨夕阻以重闉豈意微疢死生遽分嗚呼哀哉徳行孝友孰能似君文章器識孰能與倫貴富老壽謂底無垠天胡嗇之有異我云拊棺爲痛怨莫吐吞捧觴跪奠涕淚沾巾

原防十七首

戴氏一經有成篇見之荀卿子與夫賈誼新書者至今並行人莫之辯六籍尙爾況近世儒先纂述重見疊出名氏差舛無怪也敷總角於侍旁聞省齋名蓋老人庚子上春甲辰太學皆與之觧後行都相得驩甚歸而備言之嘉定已已春敷分教古沔而老人猶需次幹越簿得迎侍而來適省齋令子爲小倅一見敍世契求其遺編讀之至駢四儷六遽驚嘆以嘗載之周益公表啟中質諸小倅且稱其先君子昔侍親官沅陵隨兄仕澬陽以箋翰供子弟職旣登第尉巴陵形之尺牘履歷可見逮寺簿劉公守衡陽諉以圗志手澤具存方其時益公已登政府豈容逺渉熊湘俯從朱墨事也此焉可誣竊惟益公亦嘗名齋以省豈書市之不審耶抑故托之以售其書耶又豈料刋之家塾而不可紊如是乎卽所聞而識之契家侄廸功郎漢陽軍軍學教授潛敷敬書淳熙辛丑春餘待試南宮始識廖天民於臨安客捨後五年餘爲巴陵簿天民實領尉曹簿與尉官相近寅夕相與商確職事之餘觴詠追隨之樂殆月無虛旬也久之天民以侍飬棄其官余嘗三致書道挽畱之意天民勇於歸余悵然自失後二年天民有子登進士第與捨弟應龍爲同年生亦嘗寓書交相賀也後二年餘外移衡陽丞心獨喜自念他日造官下天民儻猶裏居當追講舊遊也辛亥之秋餘就薄宦期拏舟至蒸江則天民之亡旣除喪矣訪舊驚呼之念實切於余心猶幸其子之賢崇篤世契交情久彌厚也天民自少力學五舉而後收科於書無所不通而尢防於義理之奧於文無所不工而尢長於吟詠之適今所謂省齋文集者蓋天民旣歿之後其子所裒次者如此若其平生棄槁散漫不存者又不知其幾也余與天民厚不待誦其書而已熟其爲人未識天民者儻開是編亦可以想象其風采矣甲寅孟春因假其集至官舍莊誦數過敬書此以歸之是月晦臨江郭應祥書

天民廖氏爲衡士之望蚤嵗以文稱謂功名可期許比收一第已恨其晚官不滿能竟抱志以沒噫積者多施者不遐自古文人志士局於命而不獲騁者類如此余於天民蓋重嘆也余初未識天民往嵗均父弟官潭之益陽天民伯氏實同僚友相得驩甚別去音驛數相聞也余家臨川當湖廣衝道天民伯仲間歳逰上都以余弟之素也約賫寄徑必過吾廬因得滿慰疇昔及是覊官於衡天民已隔世訪舊悼亡不可爲懷乃今於其子益仲得遺文而讀之又爲之防然以悲益仲以文字發身能世其科方發軔乎榮塗朝天津暮西極蓋未易量也所謂不在其身必在其子孫乎敬書數語疥於卷末慶元初禩立夏臨川孫次康書

省齋先生學粹文麗名聲振荊楚南金頃嘗邂逅仝赴南宮固親炙其一二矣今又與賢嗣益仲同官酉陽一日出示省齋文集十卷斂祍敬誦如遊荊山而獲珠璧爛然心目其所得豈易量耶然髙文大冊世儒或能之至於擬對廷策忠槪梗梗條畫數札惟恐爲斯人蠧其尊主愛人之心視古亡愧使天假之年展盡底蘊則陸宣公數十百篇仁義之炳炳者又何遜益仲示教之時南金將行矣惜不及傳錄異時板行四方市以爲矜式當不在眾人後慶元四年七月朔酉陽冷官丁南金謹書

嘗聞晉人孫綽天臺賦成示友人範榮期云卿試擲地當作金石聲範毎誦至佳句輙云應是我軰語以是觀之則昔賢傳詠之際其文識趣向皆自標致何其俊邁不羣也此來乘障辰陽方瘁朱墨於垂滿之日適秋卿出示其先正所作省齋文集用是肅容亟乘公暇敬味辭藻覩奧義甚若列錦繡陳珠璣於燕幾之上粲然悅目使人顧接爲之不暇及惜乎寛閒之意已切徒慕三餘不能久於篇籍之囿秪益嘆美而已慶元四年嵗次戊午仲秋二十有八日荊谿慕容縡書

余假守辰溪自京口溯江西上至鄂渚由嶽陽過武陵所見士大夫往往道秋官廖益仲之賢洎抵郡有靑衫槐簡气和而貌粹表於稠人中𨿽未接詞望而知其爲益仲矣他日獲觀其文考其行事皆傑出流軰余心敬焉因間攜示先府君省齋文集學問該博議論醇正可以想見其爲人讀之聳然生敬然後知益仲之賢蓋家傅有自云慶元五年七月朔旉陽王萬全書於郡齋廖氏之先有甞再通守於辰者考之名記亦旣三十有三載予適踵其官聞之故老爛漫稱賢凡所爲政今猶可紀此心爲之起敬今春益仲來主理院乃其親孫妙齡掇世科遭家多難歳一紀始得仕才隨事見卓卓有立不肯效世俗軟媚態篇翰奇作直緒餘耳同僚於玆忽忽數月暇日因出示先公省齋文集莊誦連朝僅能終捲其文章蓋自成一家至於議論閎深著眀尢切世務爲親辭位𨿽弗克究見於用而立言垂訓亦足以貽厥後人益仲其然豈無所自耶嗚呼通守發而爲政省齋斂而爲書傳之益仲其源一出於學誠所謂世濟其美今而後知廖氏之傳未泯也喜而爲之書慶元五年季秋上澣昭武葉謙之書於吏隠官舍

蹍市人之足則辭以驁兄則以傴迨親則已矣父子之愛隆也萬金之家一旦惡息暱穉隳其貲於歳月之間或曰數也而君子則病其祝子之不類也遺經遺金數苟不幸不失爲貧而賢苟幸而興其用也滋逺矣君子之學也飫於所聞而發揮於文章詩歌之懽怨論議之明防擇配聫異而四六之陳事逹意而牋論之識人之美而銘之道鬼神梵籙之情而疏之裒言類法以詳古人之業志時明誼以記有造之緒文之體至多也葩芬錦爛日炫云移制幅以爲程融性以盡神味他人之文猶爲鼓蕩激切矧其先人之手澤耶廖益仲合其先君子之文爲十卷衡之髙湘之淸蓄泄有所自蓋五十而始仕仕數月親疾而歸益仲決科之日尙無恙劉公淸之嘗薦之公朝所薦三人逸民招而仕耆英起而仕獨沈弗耀命也嗟夫爲人子者思親之心欲系於無窮今雄編大帙傳其親之所言文於世爲人檠笵逺追韓柳之聲近配蘓黃晁張之迹昔沈弗耀而垂日月於無窮益仲之念亦庶幾乎有所托矣君子讀其文而有感於此父子之道有助於斯世是闗教化之盛衰故表而出之慶元戊子十有一月旣望丰城孟程防

省齋之兄頃尉益陽洵實爲簿同時因知省齋今其子謙益仲爲辰理官洵適丞郡亦相先後至考防壁記則其先二大夫又嘗官於前洵幸甚於其家數托雅契不薄所識所知非以行著卽以文鳴廖氏世多才子矣而及其旣沒皆不得位顯要以大其所施人材陸沈州縣可勝計哉讀省齋遺文重爲掩卷三嘆因勉其子曰文行亢宗其在益仲嘉泰命元中和節臨川孫洵書文者行之賔觀其文知其爲人賢不肖於此有稽焉蓋弸諸中而彪諸外燦然有不可掩者是文也僕晚生不及拜省齋於牀下隨親官辰陽與其子益仲遊間出遺文一編以示僕僕捧帙而問曰是固淳熙間部使者以卓行薦者耶其辭以爲先生第奉常初官爲主書吏太夫人垂白在堂戀戀鄕土先生承顏順志奉板輿欣然以歸不復以仕進爲念噫斯人也其文章從可知矣開卷跽讀果如僕言文中子有云君子哉思王也其文典以雅僕於先生亦云峕嘉泰初元二月望日九江王遇謹防

邁嘗曰以仕宦世其家易以文章世其家難貂蟬七葉盈牀象笏此世祿之尢盛者而天下未嘗無其人至於詩書事業克守其緒使先人之遺風不墜於數十百年之後者蓋絕無而僅有也嗟夫彼何爲乎易此何爲乎難耶毋亦利祿者眾人之所樂趨而文章者世冑之所不暇爲乎省齋先生以詩文知名湖南而其子益仲復能辛苦卓立以承其志益仲與邁遊久矣常時一觴一詠見其純深典雅宛然省齋之遺緒可謂能以文章世其家者而今而後吾知省齋之名益不泯矣故喜書之王邁浩翁防

始予識省齋之兄長民於長沙城中旣又識省齋之子益仲於長沙學中𨿽未識省齋而奏名禮部實與之聫名後三年遂與益仲同受勑於集英殿下今省齋亡矣卒不及識矣讀其遺文其孝友靜退尙可以想見其彷佛云耳益仲方以文章政事大其家昌其身以顯其父祖此書將傳之千百年則省齋豈終亡乎哉環澗王容書

伏讀省齋秋夜讀書示兒詩有曰立身正要先忠孝力學尢湏造本原又曰要將禮義扶門戶長把詩書訓子孫則知公於忠孝禮義得躬行之實而又發爲文章皆本原於詩書身𨿽不用世子能克家宜也韓集符讀書城南一篇切切然公與相之諭以潭潭府居爲誇學者於此當知所擇矣巨埜李訦謹題於湖北漕治宣風堂余嘗謂意到成詩理到成文省齋廖君之詩之文廼所謂意理到而成者非無用之空言也前年冬假守於玆講聞廖君文行之髙爲前太守劉子澄所知薦之於朝而人已亡有年矣一日其令子謙益仲出示文集一編退食之暇玩味之餘如見其人天不假之年不見之用惜哉邵武黃瀚書於蒸湘郡齋

同年兄廖益仲以其先公省齋先生文集辱貺伯瑛爲之三復三嘆曰此之謂不朽先生之謂也國人皆曰幸哉有子捨益仲吾誰與歸三衢蔣伯瑛敬題

昔司馬談之文遷實發之班彪之文固實發之二公光焰照映千古以其有子也益仲篤學有大志其文窺班馬之門於是省齋可以不朽矣益仲與僕爲同僚知之審故期之逺永嘉陳元粹敬題

衡湘間士之服膺儒業者世率爲拙學然見於行事往往能行其所知異乎浮華博習之徒行不顧言廖君天民其尢章章傑出者君覃思研精於六藝百家之書不苟務辧博期可行於當世位未通顯嘉猷無自而告惠澤弗加於民平生志气姑寓之於鏗鏘之文當知君之所長不獨工於文辭而已子謙裒君遺槁類爲成書人謂繼世以取科第爲能亢宗予以爲若是者世多有之若夫標白其先之文發揚其素志俾表表於時傳諸不朽則可謂廖氏有子矣淮與君同志以道義交年長於淮常以兄事焉見君之文爲之永嘆謹以是書其後友弟王淮謹書

欽定四庫全書

省齋集

附錄

宋故寧鄕主簿廖公行狀

曽祖世修故任左朝請大夫曽祖妣贈恭人文氏祖師錫故任右廸功郎贈右朝散郎祖妣贈安人羅氏父知彰故任右朝散郎通判荊南府毋曹氏封太恭人公諱行之字天民上世爲劍津人九世祖當五季擾攘乃遷來南家於衡陽子孫蕃衍至朝議公以儒術登膴仕遂爲名族郡丞生二子長曰牧之終於郢州防禦推官公其季也公自防與其兄競爽讀書如成誦他生所習一聽輙記之郡丞訓誨嚴甚公資賦警抜不待程督郡丞亦深器之少長卽有操履侍官沅陵師學官括蒼田公謂遂大放厥辭丁郡丞憂防祭循禮惟謹旣除祥卽以外務付族兄杜門力學夙夜不怠公文思雄邁機軸傑出不甘寄人籬下規模簡古深汲蘊奧或者莫能遊其藩則兾其少貶焉公曰縱不足垂世將必有不以是罪我者故嶄嶄頭角在塲屋中卒遇知音登淳熙甲辰進士第拜廸功郎調嶽州巴陵尉公自知書固已喜言天下事考古驗今必極根柢且曉析民情利病嘗恐不得行其志及是涖官慨然以不負所學自任孜孜奉公有非便宜於民而利害深系於國者明辧其故不以下位蓄縮噤默公儀觀軒豁气貌溫粹與人若無不可及抗顏議論至有所守𨿽上官不能奪也紹興經界湖北未及行稅籍壊亡漫不可考豪右占田往往以罩數十加一侵漁單弱故田訟最多莫能稽決其疆理紛錯至兩邑互爭而無所適從者公以爲弓量之法固不可驟舉今若因原佃者仿經界法丘計畝度而後給焉豈惟杜昬誣之患又因以漸補稅籍之闕至如訟田之家率推以此徐俟嵗月可使賦役均而民訟息乾道間民有訴田不實而沒入其谷者縣俾當都與附近二都之人運貯尉司以備綱馬支遣其後嵗承前數斂三都以取足又部使者之循行守令貳長之迎送與夫勸耕出郊之舉次捨宿頓凡百供張州縣移文責巡尉以如法排辦爲言爲巡尉者分勒耆保裒輯金穀嵗至再三當道尢被其苦君力言其獘皆白罷之復計綱馬經由嵗費谷多不過七十斛請截馬芻錢五十緡専一委官收糴在漕計未爲朘削而所利甚溥使者從之於是民情忻恱當路寖知公爲可用矣巴陵尉舊無公宇公割俸市官舍以創始邑人讙告爭出力以成其事先是公登第之年防推兄不幸公旣有所授而後聞訃公之兄弟天性純孝奉太恭人曲盡人子之道歡欣憂戚一視太恭人喜慍故其出入必更疊在左右公聞兄之防旣痛失手足之助又慮親老之悲傷難以逺侍板輿也悔擇官非近地防巴陵闕尉旣久省符交下郡牒亦狎至公單騎之官閱四月子妷始奉太恭人來抵湘陰太恭人感疾公曰親老多病是可戀微官時乎徑乞侍養以歸士大夫聞其風而髙之至有力薦於朝者公平生無他嗜好娛防之暇惟肆耕獵於詩書尢愛玩班史勉子侄以學問俾從賢師傅日課月程或自命題著述以縱臾之郡首臨江劉公淸之雅意教化慨嘆是邦圖志之闕拉公預纂修研防歷代廢置上下數千百年綜理不亂専以芟翦誣誕爲先郡月以萬錢致朱墨之費公曰誘我肄業博古又敢圖利耶郤之而不可公卽寘之洎終編合六萬乃悉以繕治頖宮石鼓舊有書院金華潘公畤持憲湖南始復營創成都宋公若水繼終其事嵗在丙午書院成永嘉戴公溪實爲山長遴選生員公之子謙首以文魁多士是秋與推官之子丰偕獻賢書而謙遂題名鴈塔四年之間父子相繼登科鄕裏榮之益知公之家法有原而種學之工也士之遊其門者愈無虛日公竭誠致敬與之欵洽於文字間無一不當其意族姻子壻之在其列者舉彬彬如也慶壽覃恩轉修職郎以告滿願丏祠祿以便子職而在格無初任請祠之法乃注潭州寧鄕縣主簿猶以爲地逺聞衡山監當年闕相若冀得更換以快迎侍不幸得疾以終實淳熙已酉三月二十三日也享年五十有三聞者無不傷之昔郡丞律身以禮治家以嚴自奉不奢侈處事不苟且故公審思而審行綽有父風至於煥發其美則日大以肆人之有善若已有之有不善愀然欲其攺之有憂患急難者力可維持不憚也事寡嫂拊諸孤中外無間言親姻無戚疏必盡其情義所當爲尢樂任其事公之再從弟生數嵗而孤公與推官兄左右提攜之經理其家整整有法及長教導不惓舅氏捐館於臨安子防道逺不能扶防公亟辦貲請行奉輤幃以歸葬又盡力以禦其侮傾囷以振其乏田裏之間犯而不校誨子弟以訟爲戒與朋友處責善無隠邂逅相過𨿽觴酒豆肉未嘗不論文賦詩抵掌笑譚劇歡而罷至其事親之際於承顏順志蓋世未見其比病旣革戒其子善事尊長處事宜和緩猶慮其親聞之蓋公了然於生死獨以貽親之憂爲憾而已嗚呼可悲矣夫娶蔣氏有賢行先九年卒子男二人長卽謙也廸功郎全州淸湘縣主簿次隨甫三嵗女五人長適邯鄲劉令次適開封王煥卿次適廬陵劉瓚次適開封向公顗防在室孫男二人麟孫酉孫先是蔣孺人葬於耒陽縣鰲山鄕金穀裏明月峯之原諸孤追念治命將是年十月十八日奉公之防祔焉奇旣沗交遊又在親黨知公爲詳謹掇其行實告諸名世之君子庶幾立言以圖不朽陽翟田奇狀

宋故寧鄕主簿廖公墓記

公諱行之字天民上世延平人自九世祖徙居衡陽子孫蕃衍遂爲著姓曽王父皇任左朝請大夫贈左朝議大夫諱世修王父皇任右廸功郎贈右朝散郎諱師錫父皇任右朝散郎通判荊南軍府事諱知彰母太恭人曹氏公以丁己七月初四日生淳熙甲辰登進士第拜廸功郎爲嶽州巴陵縣尉到官數月迎親於湘陰防疾作徑情侍養以歸丙午慶壽覃霈遷修職郎明年祈祠祿以便子養銓曹按格不許乃授潭州寧鄕縣主簿以已酉三月二十三日考終於家享年五十有三娶蔣氏先九年卒二男長曰謙廸功郎全州淸湘縣主簿丁未年進士也次曰隨甫三嵗五女長適邯鄲劉令次適開封王煥卿次適廬陵劉瓚次適開封向公顗防在室息婦劉氏孫男二人麟孫酉孫先是蔣恭人葬於耒陽縣鰲山鄕金穀裏明月嶺之原諸孤卜以是年十月十八日祔焉蓋用公之治命於是陽翟田奇書而納諸壙謹記

宋故寧鄕主簿廖公修職墓志銘

公諱行之字天民其先劍津人五季之亂徙家衡陽世有隠徳元丰乙丑曽大父世修始以儒學擢乙科仕至左朝請大夫大夫生師錫任右廸功郎廸功生知彰任右朝散郎通判荊南府位不滿罷以歿荊南生二子天民其季也自大夫起家垂百年而天民復踐世科又三年而天民之子謙繼踵聨榮入拜堂下於是父子挺然以文藝振大厥宗鄕裏榮之衡之言世家者著姓莫先焉淳熙己酉三月甲寅天民得病一夕卒旣窀穸謙以書來告曰謙罪大幸得一官未及養而巨釁臨之不卽死者先君墓隧之銘未刻死且不瞑知先君莫如子敢以請嗚呼予頃銘荊南今又銘天民尙忍言哉天民少頴異銳於學與兄長民侍父官沅陵嘗從郡文學括蒼田謂肄業盡得其閫奧關鍵益酣思經史渉流溯源厚培其基每議論旁引曲取若務爲浩博不可窮詰至其防歸必極根柢聽者人人意得而去中淳熙甲辰第拜廸功郎嶽州巴陵縣尉尢喜論天下事不肯爲書生空言湖北蹂於敵創殘尢甚兵休方誘民復於農經界法未及講稅籍漫漶不可訾省豪宗大姓跨有阡陌嵗久獘益積疆理肴亂爭訟紛起吏多不能決公曰徒知咎往而無以止來者百年猶今日也若定丘計畝度之法因其來佃者而簿正之訟田之家凖是取則少須數月稅可補役可均訟可省矣眾多其議乾道間民有訴田不實而沒入其谷者縣俾裏民運貯尉司以給綱馬其後嵗仍責其入公曰綱馬所費嵗不過用谷七十斛畱馬芻之徵五萬可辦何至擾民如此力請於主計者從之故事部使者行縣守令到罷與凡勸耕出郊次捨供張悉倚辦巡尉裒取耆保旁緣百出人尢厭苦公皆白罷之人情翕然尉故無公廨公割俸市官閒屋爲之眾歡趨爭出力相其成由是當路者浸知公可用到官才數月防太夫人來就養半道感疾公趨迎嘆曰親年已髙可戀微官時乎徑投檄丏侍養歸以慶壽覃恩遷修職郎告滿願就祠祿便養銓曹格以法乃注潭州寧鄕主簿非公意也自荊南亡恙時持家法素嚴嵗時享燕子侄甥壻拱立侍側奉匜洗爵誾誾無怠容荊南歿公兄弟守業不敢少墜事太夫人承候顏色益加孝謹時其燥濕喜怒而致曲順適之有不懌𨿽甚遽不敢去左右兄歿太夫人悲傷甚公奉寡嫂拊諸孤尢盡其情惟恐一毫傷太夫人意聨睦姻族無疎戚大小皆極其惻怛忠愛再從弟生數嵗而孤公與伯氏教育成就終始不惓母舅調官卒於逆旅子防弱不能舉防公亟辦資請行歸葬又經紀其家事晚於學問抑浮就實沈浸醲郁涖官居家皆有可紀𨿽其天資開敏琢磨之功至矣郡守劉公淸之少推可聞公文行稱於鄕裏與寓客王鎭劉徳老俱薦於朝朝論欲以郡博士處公防朝堂無識公者議遂寢然公聲名益著淸之欲補圖志之闕公首爲規創凡例网羅遺佚上下千載糾剔妄謬參覈異同厥功爲多書甫就而公歿享年五十有三公儀觀軒豁抵掌譚笑一坐盡傾而區理細務曲折精宻事上官抗顏論事不肯少屈至處親黨間孝友循循色夷詞順病革戒其子以善事尊長處事宜和緩猶懼其親聞之其於彊學力行駸駸向於成而天不予年嗚呼可悲也巳娶蔣氏有賢行先九年卒子男二人謙廸功郎全州淸湘縣主簿次隨甫三嵗女五人邯鄲劉令開封王煥卿廬陵劉瓚河內向公顗其壻也防在室孫男二人麟孫酉孫以是嵗十月甲辰葬於耒陽縣鰲山金穀鄕明月峯之原蓋用公治命云銘曰殖之勤勤自防而楹旣堅旣良而毀其成棄仕歸養以求其志胡寧忍予志亦不遂或予或抑繄孰使之厪身丰後爾嗣爾貽耒江之濱明月之嶺百世同藏式永厥慶

