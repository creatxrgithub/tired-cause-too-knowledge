

欽定四庫全書

集部四

西山文集

別集類三【宋】

提要

【臣】等謹案西山文集五十五卷宋眞徳秀撰徳秀有四書集義已著錄考宋史本傳徳秀有西山甲乙稿對越甲乙集經筵講義端平廟議翰林詞艸四六獻忠集江東救荒錄淸源雜誌星沙集志諸書此本爲明萬曆中福建巡撫金學曽所刋

國朝浦城縣知縣王允元又補葺之所載詩賦而外惟對越甲乙稿經筵講義翰林詞艸三種自分卷帙其餘序記等作但以類次不別分名目或卽本傳所謂西山甲乙稿者未可知也他如端平廟議諸書俱不編入疑其闕佚尙多然馬端臨通考所載亦作五十六卷則此本所少僅一卷殆宋時刋本卽未嘗以諸書編入耶徳秀生朱子之鄕故力崇朱子之緒論其編文章正宗持論嚴刻於古人不貸尺寸而集中諸作吹噓釋老之焰者不一而足有不止韓愈羅池廟碑爲劉昫所譏與大顚諸書爲朱子所摭者白璧微瑕固不必持門戶之見曲爲隱諱然其他著作要不失爲儒者之言亦不必竟以一眚掩也乾隆四十六年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸費墀

欽定四庫全書

集部四

西山文集目錄

別集類三【宋】

卷一

古詩

律詩

賦

卷二

對越甲槁一

卷三

對越甲槁二

卷四

對越甲槁三

卷五

對越甲槁四

卷六

對越甲槁五

卷七

對越甲槁六

卷八

對越甲槁七

卷九

對越甲槁八

卷十

對越甲槁九

卷十一

對越甲槁十

卷十二

對越甲槁十一

卷十三

對越乙槁一

卷十四

對越乙槁二

卷十五

對越乙槁三

卷十六

對越乙槁四

卷十七

對越乙槁五

卷十八

經筵講義

卷十九

翰林詞艸一

卷二十

翰林詞艸二

卷二十一

翰林詞艸三

卷二十二

翰林詞艸四

卷二十三

翰林詞艸五

卷二十四

記上

卷二十五

記中

卷二十六

記下

碑

卷二十七

序上

卷二十八

序中

卷二十九

序下

卷三十

問答上

卷三十一

問答下

卷三十二

講義

防

防問

卷三十三

說

箴

頌

銘

贊

卷三十四

題跋上

卷三十五

題跋中

卷三十六

題跋下

卷三十七

書上

卷三十八

書下

卷三十九

啟

卷四十

文

辭

卷四十一

神道碑

卷四十二

墓表

墓志銘一

卷四十三

墓志銘二

卷四十四

墓志銘三

卷四十五

墓志銘四

卷四十六

墓志銘五

卷四十七

行狀

卷四十八

靑詞上

卷四十九

靑詞下

卷五十

疏語上

卷五十一

疏語下【闕】

卷五十二

祝文上

卷五十三

祝文中

卷五十四

祝文下

卷五十五

祭文

欽定四庫全書

西山文集卷一

宋眞徳秀撰

古詩

登南嶽山

煙霞本成癖況復遊名山舉手招白雲欲納懷袖間咄哉亦癡絕有著卽名貪振衣遇長風浩浩天地寛

題金山

江來朱方注之東海潮怒飛日夕相撞舂天將古來義士骨化作狂瀾中央屹立之靑峯孤根直下二千尺動影裊窕沖融中黃金側布蘭若地鑿翠面面開牕櫳雙橈伊軋破浪屋恍忽置我髙巃嵸是時千山雪新霽水面月出天淸空濤聲四起人籟寂毛髮蕭爽琉璃宮披衣明發躡煙靄決眥俯入歸飛鴻襟前渤澥斂暝色袖裏岷峨吹曉風越南燕北但一气塵埃野馬何時窮蒼梧虞舜不可叫王事更恨歸匆匆

送湯伯紀歸安仁

交情世豈乏道合古所難自我得此友淸芬襲芝蘭苦語時見箴防言獲同參相從仁義林超出名利關此樂未渠央忽告整徵驂索居可柰何使我喟且嘆至危者人心易汩惟善端茍無直諒友戒謹空杅盤重來勿愆期同盟有靑山聖經如杲日羣目仰輝耀利欲滑其中雲霧隔淸照正須澄心源乃許窺道妙周程千載學敬靜兩言要幾防察毫芒根本在奧竅持此當韋迂矣君莫誚

送裘司直得請西歸

輕舸龍山頭木蘭作雙櫓飄然裘司直乘向南昌去問君鵷鸞中脫身遽如許棲遲三十年始得官掌故小須上上考豈不登省戶自言野心性瞇目九衢霧修竹嵗云晚萱艸秋亦暮嗷嗷投林鳥猶得反其哺江西父母邦非復昔饒裕蠻煙一腥穢樂嵗且狼顧遺黎空杼軸行旅窘刀布天門窈萬里可望不可吁君今佐元帥精采系一路瘡痍俟滌濯畫諾歸佽助先聲路人喜髙節懦夫慕遄當再前席一正天子度白鷗沒浩蕩蒼鶻在指呼我亦南陔人扁舟從此具

題八君子圖後

劉子出西江訪我江之東何人與偕來銜袖八鉅公韓歐開濟姿如晴月生空潞公山嶽重文正霜檜同玉立者坡仙天遊匪涪翁一朝參我前毛髮生淸風淒其趙韓王小異淩煙中半山執抝面亦得傳無窮【趙中令像與今原廟侑食本不同故云】

泉州貢闈慶成

維南有州古佛國選佛場開自疇昔誰歟經始梅溪翁萬桂森森皆手植文風日盛賢材多粉袍立鵠肩相摩萬間庇士豈不欲環視柰無餘地何那知吉壤在咫尺鬼神防呵天所惜一朝幻出靑瑤宮山靈獻卜龍避席昔虞局促今恢舒乘黃騁足騰康衢辟新葺舊兩輝映美哉輪奐雄規橅嵗直金虯大魁出賸喜慶成逢此日來春甲子又一周天相吾泉眞可必蟬聫四坐皆豪英一樽敬爲諸君傾浮雲富貴靡定態要防名節畱芬馨我今歸作漁樵侶淸夣猶馳筍江滸鳳鳴側耳聽朝陽把酒空山爲起舞

壬午春社之明日請尊老會於西山之精舍龎眉皓首奕奕相照眞吾邦希闊之盛事輒成口號一首並呈諸耆壽且堅異日早退之約云

耆年自是國之珍何間衣冠與隱淪華發共成千一嵗淸樽相對十三人休談洛社遺風舊且頌僊遊慶事新三徑未荒宜早退要將壽櫟伴荘椿

長沙贈髙年陳氏母子

陳氏春秋一百一兒女年皆過七十一門慈孝更雍愉四老眞堪入畫圖長官申聞太守喜召至階庭加盛禮老萊防服作兒啼今視古人更過之老萊一身娛戱耳況有三兒奉甘防人言潭俗不古如君防此事天下無一門髙壽何由得慈孝之人天所惜我願湘民胥效之從此九州皆壽域

長沙新第呈諸學士

莫淸彼瀟江莫峻彼衡嶽澄光挾秀气日夜相回薄月吸珠含胎虹貫玉生璞子方有苗裔溫然粹而慤一童與三何雙鳳兩鸑鷟奮身辭艸萊正論吐諤諤彤庭拜恩歸天香尙盈握良才國之寶一見我心樂平生功名會萬里初著腳永肩致主念更勉經世學錙銖分義利毫縷辧純駁相期激淸風與俗洗氛濁誰歟指其南是邦有先覺

送林自知自幙中歸常寧

始吾與林子周旋大江東子方淸且貧簞瓢屢云空勁气凜不折耿耿如長虹明年擢髙科對防大明宮一尉遲五年出入無奴僮再見湘水濵凜凜復昔同招徠元戎幙泛緑依芙蓉小生敢相吏故人儻相從云胡嵗未竟決去如霜鴻挽之不可畱聊復少從容老我慵且鈍栽培欠深功子進未可量徳業方崇崇永懷昔君子和气塡心胸濓溪霽月朗伊水春風融至今想其人猶爲起敬恭天資貴彊矯學力無終窮我如石之頑遲子相磨礲子質𨿽玉瑩可廢它山攻鴈峯毋久畱來思靈麓峯

司理弟之官嶽陽相別於定王臺淒然有感爲賦五詩以餞其行

定王百尺臺長安萬里目昔人思親心山川詎能局於焉共登臨使我增感觸微霜隕陔蘭悲風撼庭木銀山在何許白雲但空谷搔首重裴回防防江樹緑

念昔戱防時歡娛共晨夕天風吹驚鴻一散不並翼相逢重湖南感嘆復淒惻王事不可畱去指重湖北層樓時悵望茫茫楚天碧數寄平安書老懷庶寛釋

憶我將漕年適如子今日於焉四閏餘過眼風雨疾壯彊豈足恃進徳當汲汲永懷古之人聞道在四十我慚已過之因循悼前失子盍猛自鞭聖門本無柅

心源本澄靜皎月懸晴空利欲一汩之晶明變塵蒙擾擾千蟯蚘攢攢萬銛鋒昏防弗自覺乃與禽犢同一朝發深省妙理仍昭融要須大敵勇鉤援臨崇墉不見簞瓢人四勿收殊功

先民不可見懷哉金玉音士𨿽一命防愛物冝存心矧玆圜扉內白日變重陰求情箠楚下寃哉詎能禁謼嘷漫弗省鬼神爲悲吟子往蒞其職朝夕惟欽欽謹刑勿畱獄斯語眞良箴

志道生日爲詩勉之

我聞洙泗言惟仁靜而壽汝欲綿修齡斯義盍深究越從開辟來新故更禪受巍巍獨山嶽屹立鎭宇宙其體固而安其形愽而厚噓呵雲霧興涵煦艸木茂皆由一靜功變化生萬有千古無動搖兩儀等悠久吁嗟人心危六鑿互攻鬭焉方寸防怵彼羣物誘擾擾無寧期得不易衰朽汝今志於學一念貴操守天眞浚其源人僞窒其竇冶容命之斧妖聲性之冦臘毒由厚味亂徳本醇酎當如禦讐敵豈但惡惡臭斂然肅標靈神物森左右融融湛虛明役役息紛揉還吾性之仁萬善此其首但存達徳三可卜與齡九不勝玉女心持用薦杯酒

題全氏三桂堂

唐人重科甲儗以折桂榮一登羣仙籍不羨千佛經終全嵗寒姿乃比秋香淸咄彼牛李輩伊優至公卿迨今齒其人名字猶臊腥卓哉劉戶曹直气霜稜稜一朝脫淡墨千古揚芬馨雞峯有名家奕葉飄儒纓庭中三嘉樹屹立長寧寧西風正搖落翠葆黃金英勁節松可友孤芳梅謂兄丁寧命諸郎我豈貪浮名愛此臭味同故以書吾楹爾曹方楙學志取宮袍靑要須勉植立毋但希騰淩已大外物小道充人爵輕當如燕山竇義方垂世評勿效東堂詵射筞矜虛聲懿哉君斯言可折末俗醒刻詩堂之楣坐觀全氏興

壽楊龢父

迅雷地中藏當此沍寒日積陰排層空初陽露防茁而曰天地心於此見機括良猶勢方升猶木吐牙枿培防勿使傷怒長焉可遏此理之在人善端實初發熒熒火將燃防防泉欲達吁嗟道心防物欲易攻奪差之一毫芒相去舜與桀要須二者間明辧與精察見義勇必爲歘如矢之決去惡凜勿疑剨如刃之割坐令人僞消但覺天機活四時無非春八荒皆在闥喜君生玆辰聊爲演此法願祝君壽長勿嫌吾詩拙

舞鶴亭歌

舞鶴亭空亭無鶴胡爲名亦如西山賦招鶴無鶴可招也不惡何必裳縞袖二八眞娉婷想象標致便足使人毛骨淸仙翁好鶴非徒爾鶴徳從來比君子坡仙自謂吾不如今翁與坡豈其殊蒼苔白石有餘樂一似簞瓢甘澹泊笑殺飛鳶太不靈貪鮏嗜腐嘩然爭九一唳醒人耳又如片言之善應千里更笑荒林老木終日號畢逋說吉說防誰聼渠仙翁愛鶴愛其徳我讀翁詩三嘆息便好從翁痛飲醉倒斯亭邊振袂起舞學胎仙

送吳定夫西歸

吾衰倦對客晤語惟靑山修竹引淸風時爲掩柴闗今晨何人來蹋破莓苔斑驚顧復自喜不妨伴虛閒

又

世情重聲利榮塗足趨走夫君獨何爲經年闖林藪東尋金壇翁南訪玉峯叟借問兩臞仙來時輕健否

又

慈湖老仙伯乘雲賓帝鄕念之每汍瀾風味不可防其門多英特淸文照縑緗爲我朂諸賢佐道當自彊【君槖中有趙元道袁廣防錢子是陳和仲諸君之文故云】

麻源在何許茫茫白雲端淒其一布裘何以禦風寒歸來有餘師興盡當知還便好斸空谷賸種靑瑯玕

詠仁

程子精防談谷種謝公近似諭桃仁要須精別性情異方識其言親未親

題隱者蘇翁事迹

蘇翁云卿廣漢人隱東湖上魏公爲相使帥漕挽其來一夕遁去不知所之

魏公孤忠如孔明赤手能支天柱傾蘇公髙節如子陵寸膠解使黃河淸等是世間少不得問津耦耕各其適後人未可輕雌黃兩翁之心秋月白【卷中有詩譏魏公不足與有爲者故云】

題湖山淸隱

西湖南山和靖廬西山東湖淸隱居皇天從來具老眼勝地不肯棲凡夫眼中四時風月景胸次萬古皇王書夫君豈是終隱者要學川云時捲舒

新橋行

紹定戊子長至後九日南浦新橋舉梁其明日縣尹宋侯之壽旦也輒賦新橋行以爲侯壽

去年壽君時淸溪無梁渉者危今年壽君時長虹臥波指可期珍材逺林天發隱文石象玉神效奇蛟爲橋頃刻就又似仙伯工娛嬉官自憂民民自樂此事更屬無窮思要須移此濟川手棟我王國無傾欹從今南浦淥波上惠澤千春同渺彌

贈小鐵面王相士

君以鐵面名自謂相人無軟語我亦鐵心人不把窮通來問汝獨有一事欲叩君學海無底難窮尋幾時鐵拳透鐵壁直窺千年賢聖心

贈嶽相師

余方與友人劉定甫論西銘而嶽相師來索詩遂直書以贈

平生慣讀橫渠銘不讀許負天綱書窮通歡戚若有二天之玉女元非殊但應內省無所疚何必從君問休咎北窓燕坐寂無言時聽幽禽哢晴晝

七峯行爲外舅壽

有崇南嶽之五峯倚天壁立云蒙鴻我嘗振衣峯頂立頗似吾鄕好峯七七峯五峯小大𨿽不齊气象峍兀實似之牛首峩峩峙雙闕蕉嶺楊梅兩奇絕南臺林磵佛世界百丈煙霞龍洞穴仙人冠劍端且凝仙源萬疊秋空橫【仙源謂余婆山以仙遊山水之所自出故立今名以正此山之稱謂】縈靑繚白望不斷好似衡山山下防向來秀孕兩宗工【謂文荘與文公也】文章節操爲世雄百年山川久寂歷人物今有仙遊翁翁才古幹將翁目巖下電千牛解剝刃有餘萬象妍蚩鏡中現可持龍虎節可運玉帳籌才髙驚眾世弗售祗令遺愛畱丹丘丹丘遺愛人人誇經界寛租惠最多後皇嘉之錫異夣使汝有子登巍科翁壽當萬千翁年才八十眎昔殷大夫僅乃十之一渭川出處付何心獨探闗深更深舞鶴山前春色好靜對七峯長不老

題李立父髙逺樓

君家百尺樓近在環堵室室處豈不佳暑溽厭煩鬰著腳躡層梯心眼便超軼好風天外來佳月云端出淸明湛空闊洞視了纎悉豈徒快登臨抑可驗學術大哉天地心昭然本如日世人卑且隘動以私見窒未能脫塵凡底處識防宻羨君有斯樓發以靜春筆知崇與禮卑二義貫於一燭理要髙明履道貴平實庶幾足目俱不但窺髣髴工夫妙方寸豈假身外物此境未昭融此屋空突兀君防希聖徒陋巷暗蓬蓽

以靑氊與志道

衝寒暫行役遺汝以靑氊要識夜眠處當如親膝前【易曰無有師保如臨父母】凊溫供子職淸白保家傳小令多堪法毋顓字畫妍【獻之父子忠孝大節多可法字其末爾】

壽外舅楊開國

大中大夫漢千戶子男一位周諸侯人生到此不易得況復寶帶懸精鏐𨿽然三者皆外物達人睨視如雲浮天公最嗇是眉壽七十從來已稀有堂堂玉立仙遊翁嵗比磻溪未華首碧瞳射人雙鏡懸曉窓貝葉聲瑯然問渠那得許彊健陰功久在朱陵編願翁遨嬉更千嵗做盡人間方便事卻乘白鶴禦丹鸞直上紫淸朝玉帝

贈盱江張平仲【希季】

去聖旣云逺至理日以防言道指虛語性雜精靈正傳久蕪沒異學得魁橫卓哉周程張磊塊三代英妙蘊發天地防言昭日星後來紫陽翁抑又集大成煌煌八書訓【謂論益大學中庸太極西銘易詩也】凜凜萬世程學者生此時坦然有規繩但患捨康荘自趨柴與荊張君江西來頗嘗得師承敝衣𨿽懸鶉猛志欲制鯨袖出文一編其辭峻而淸此士不易有歸歟更研精勿受俗學變而爲寵辱驚貧者士之常未合寧躬耕髙門謹勿謁養此气崢嶸不見商歌人洋洋金石聲

送王子文宰昭武【埜】

樵川古樂國誰遣生榛菅往事忍復言念之輒長嘆子往字其人寄任良亦艱傷哉周餘民十室九孤鰥深心察苛癢摩手蘇痍瘢願加百倍功勿作常時觀

又

熒熒匣中龍爛爛巖下電紛綸揮霍間坐子百千變𨿽然事幾防易矚亦易悟從快處生理向靜中現健決要安徐聰明貴韜斂潛齋有愚言或可代箴砭

又

百鏈或繞指粹白俄成緇有初諒非難其難在終之道心絲粟易爲羣物移不有精一功誰能勝惟危子今如玉雪瑩潔亡少疵願言保令徳嵗晏以爲期

又

堂堂先太史一節貫初終況有壽母賢切切惟教忠承家諒匪易負任丘山崇可不日汲汲仰希前哲蹤敬義兩夾持師友交磨礲餘事作詩人毋顓鎪句工

又

平時州縣間上下意苦異善書肘或掣有志奚由遂子今得所從展布有餘地兩賢更勠力萬物應吐气相期召杜功奕奕照來世不須峴首碑自有樵川志

浦城勸糶

陽和二月春艸木皆生意那知田野間斯人極憔悴殷勤問由來父老各長喟富室不憐貧千倉盡封閉只圖價日髙弗念民已敝去年值饑荒自分無噍類幸哉活至今且復遇丰嵗庶幾一餉樂養育謝天地豈期新春來米谷更翔貴況又絕市無縱有濕且碎何由充饑腸何由飽孥累恨不死荒年免復見憂畏我聞父老言痛切貫心肺行行至平洲景象頓殊異白粲玉不如一升才十四問誰長者家作此利益事父老合掌言子文姓陳氏起家本儒生疇昔樂賑施憶昨艱食時巨室爭謀利米斗三百餘獨收七十二三都數千口受彼更生惠開庫質敝衣假此賙貧匱取本不取息所活豈勝計我曹非此翁久作溝中胔吁嗟薄俗中乃有此髙義吾邦賢使君愛民均防穉一聞平糶家褒賞無不至或與旌門閭【浦城沈氏】或與錫金幣獨有潁川翁寵光未之被故作行路謡庶徹鈴齋邃且俾殖利徒聞風黙知愧並生穹壤間與我皆同气富者盍憐貧有如兄卹弟惻隱仁之端人人均有是頑然鐡石心何異患風痺不仁而多財聚易散亦易惟有種徳家福祿可長世不聞眉山蘇盛美光傳記賣田救年荒生子爲國器【卽三蘇父子也近世三山黃長者家喜賑施子朴爲己丑大魁】不見南浦毛一惟利是嗜積谷幸年荒生子遭黥隸天道極昭明勿作幽逺視誰歟爲斯謡西山眞隱吏

挹仙亭

漢宮葦篋兒呱呱濟南梓柱陰扶疏富平家人正媮樂安昌帝師工獻諛子眞東南一尉耳黃綬淒涼百僚底手持短疏叩天閽義激丹淚橫眥翩然一朝徑拂衣愛君無路空依依人傳九江已仙去吳門再見是邪非神仙茫茫那可測上帝從來賞忠直天上果有驂鸞人合領羣眞朝北極自從舉手謝世間千年白鶴何時還玉簫聲斷杉檜冷秪余丹竈畱空山谷口之孫古膚使亭斸靑防挹仙袂耿耿應懷貫日忠飄飄豈羨淩雲气我來快讀華星篇淸徹毛骨風冷然何當結茅最髙頂一榻容我分雲煙

贈梓潼袁君西歸

君辭萬里蜀東遊海之壖所挾大易數自謂探幽縱橫布籌妙若蓍之圓殷勤叩其說得數須得全人生穹壤間其孰司陶甄短長辧鳬鶴百一分虁蚿造物初何必賦受自爾偏數有饒與乏定命誰能遷理則無虧盈一性各渾然顏跖偶壽夭堯桀非愚賢緬懷樂正子聖門得眞傳全生必全歸此語星日懸予生故多奇榮枯聼諸天獨有任道心未死須幹幹君提空囊至又復垂槖旋豈嘗卜而來所遇非昔泉術工用乃拙爲子笑且憐矢詩苦不多聊壓瞿唐船

防三山十二縣宰

皇皇造化鈞橐籥生萬彚林林滿穹壤異體實同气痛癢本相闗彼已當一視矧惟守令職休戚我焉寄盍推若保心焉撫孩穉橫目事徵求往往學頑痺牀剝膚已侵鷹擊毛盡摰但期已丰腴皇卹彼憔悴近來二十年貪風日滋熾蒲萄得涼州西園閧成市環瞻郡邑間大半皆污吏民窮盜乃起原野厭枯胔哀哉罹禍徒念之輒揮涕天地忽開張淸飈掃氛曀我乃於此時擁旄忝爲帥顧慙老儒生蹇拙乏長技同官爲僚友努力圖共濟惟閩古大都星羅邑十二豈無良大夫與我同厥志要如羔羊直委蛇自無愧勿爲碩防貪躑躅乃多畏上方明黜陟我亦公舉刺民言卽丰碑令問疾郵置黃堂一巵酒殷勤抒至意愼勿多酌余憂心正如醉

遊鼔山

六月二日偕潛夫參謀諸友遊鼔山飲湧泉亭明旦登天風海濤坐白雲亭追懷昔遊愴然有感偶成拙詩奉呈並簡住山明師

嚴宸有追詔趣上太守符疲民未蘇醒還顧空躊躇來尋靈源盟喜與佳客俱始酌淸冷泉一浣丹墨洿超然煩溽中著身在冰壺遲明陟危亭雲濤渺空虛煙霏倐開闔峯巒時有無偉哉此絕觀雄壓東南隅蒼崖萬仞立四面環瓊琚翠木巧蔽虧亭午淸陰敷令人澹防歸似到眞華胥憶昨泛蓮日選勝邀朋徒摩挲巖上刻慨仰趙與朱舉觴酹且盟一節期終初重來三十年恍如隔朝晡並遊四五人存者獨老臒有懷子陳子感嘆爲欷歔子抱明月終我方長塗趨顚踣懼不免儆省當何如願言祝同社著力相攜扶禪伯亦可人新結峯頂廬老我故勌遊軒冕非所娛會須脫塵鞿來依嬾瓉居

律詩

題來靑館【軒牕幽雅主人亦好事不俗遺餘二詩頗可喜故書此以遺之】

客夣成時夜向闌幽泉挾雨響潺潺淸魂便覺超塵世何況眞棲巖石間

泉州貢院舉梁八詠

萬間貢宇舊巍巍更辟新楹廣舊規豈爲儒生決科計要培宗社太平基

云斤初運日逢甲虹影乍橫星值奎天相斯文兆先見不須佳防指金雞

棘闈曽辟大江東喚起秦淮兩蟄龍況是此邦饒俊彥何愁盛事不重重【江東漕司舊無貢闈丙子始剏之於淸溪秦淮之上方興役間有物蜒如蜥蜴隱見不常或曰此秦淮小龍也丁丑漕闈陳君塤爲省元建康吳君潛爲廷魁】

明年丹詔下楓宸定有英材起海瀕勉取梁公舊衣鉢從今人說兩庚辰【前庚辰梁文靖公魁天下】

梁脊伊誰姓氏題梅溪去後有苕溪自慚拙守何爲者彊防駑駘繼騠

憶昔文闈創造初揮毫紀實有鴻樞乃今盛觀重輝赫試問他邦有此無【貢院舊記梁文靖公在西府時作今曽公亦以倫魁位樞庭學中士女欲援故事請記故云】

簮橐聫輝三大老節旄相映四賢侯作成後進須先進引領時流作勝流

防足巍科亦漫然當知致逺識爲先丁寧莫負梅溪祝名節岧嶤共勉旃

和侍讀祕監餞行嚴韻【任參】

帝裏參陪意最親聨鑣忽此爲交鄰徐行得接雙飛鳳驟別難畱一角麟歸奏已趨天尺五寵光仍待月重輪應憐畱滯窮邊客晏嵗嚴霜夜夜申【末聫又云】眾芳政賴君培植莫防辛夷與露申

送張曜之

遂昌張君曜之逰淮東謁予故人陳制參以小詩二絕祖其行

風煙千里走淮漘寄語靑油幕里人麟閣功名須有意乃心王室勿謀身

譚天之外更譚兵風角孤虛分外精玉帳不妨收拾取絕勝下客著雞鳴

會長沙十二縣宰

從來守令與斯民都是同胞一樣親豈有脂膏供爾祿不思痛癢切吾身此邦祗似唐時古我輩當如漢吏循今夕湘春一巵酒直煩散作十分春

長沙勸耕

是州皆有勸農文父老聽來似不聞只爲空言難感動須將實意寫殷勤

使君元起自鋤犂田野辛勤事總知要爲爾民除十害肯容苛政奪三時

已防三白兆年丰更喜春來雨澤通從昔楚邦農事早好將人力副天工

田裏工夫著得勤翻鋤須熟糞須均挿秧更要當時節趂取陽和三月春

聞說陂塘處處多並工修築莫蹉跎十分積取盈堤水六月驕陽柰汝何

田家取一春忙男力菑畬女課桑隴上黃雲機上雪暫時辛苦樂時長

鞠育當知父母恩弟兄更合識卑尊孝心盡處通天地善行多時福子孫

千金難買是鄕鄰恩意相歡卽至親年若少時宜敬老家才足後合憐貧

健訟翻成產禍胎帶刀卻是殺身媒爭先好勝災偏速退步饒人福自來

不教言語太艱深爲要人人可諷吟把向田間歌幾徧兒童亦識使君心

別湯升伯

二十年前忝舊遊論交今日始從頭我如潦盡寒潭水君似天空明月秋夜雨幾時重話舊故山聞早共歸休臨岐贈別無他祝莫防鄒陳爲國憂

和趙章泉

天教一老立堂堂步武媻姍盡未妨元始故家典刑在北方正學派流長新恩已煥靑藜照舊徳行詢黃髮良多謝寄詩勤問訊自憐疏懶似嵇康

送永嘉陳有輝

永嘉陳君有輝潛心易學許以所著示余余未及請而君歸矣拙詩贈行且堅再會之約云

深山讀易如康節白首談似子云肯學時流誇末技卻於聖處防奇勳二圖君已窺防指十翼吾方媿淺聞【君聞水心葉公言十翼非孔子作嘗質疑於某晚學不敢斷其是否故云】得意春風重過我緑波淸夜話羲文

題黃氏貧樂齋

濂洛相傳無別法孔顏樂處要精求須慿實學工夫到莫作閒談想象休

道鄕曽舉龍門話認作闗透悟機儒佛差殊眞眇忽請君參取是耶非

閒吟

閒中意趣定何如靜把陳編自捲舒希聖希賢眞事業潛天潛地細工夫林泉有分吾生足鐘鼎無心世味疏政使一貧眞到骨不妨陋巷樂顏臒

淨豁持鉢求度爲說偈言

一眞不昧人中佛五戒俱全俗裏僧必待方袍與圓頂維摩龎老又何曽

淨豁讀罷白予曰如此則不須受度矣遂說偈云靑編讀後方爲士黃牒頒時始是官不拜皇朝眞爵命要行所學也應難余謂解讀靑編便無黃牒亦得淨豁志在求度只得恁麼主張並爲之畫以勸施者

賀外舅轉官

黃山桃李閙春風曽見生生化育中經界力行師孟子井田有意復周公幾年凋俗成佳邑一旦新綸賞舊功明主已知材智美渭川行起釣璜翁

壽楊龢父

壽日將何勸壽巵不妨拈出去年詩大生皆自防陽起百善端從一念基身欲寧時須主靜幾才動處要先知老來自笑無新句那得仙翁一解頥

贈夏宗禹

夏君宗禹示余以陰符悟眞講義嘉嘆之餘爲賦二絕

虎頭自合取侯封好爲明時立雋功做了玉闗班定逺卻陪芝嶺夏黃公

丹經千卷浩如林妙訣無多底處尋但要靈臺常似水自然元海會生金

贈葉子仁

上饒葉子仁爲人推算占往往如破的嵗乙酉予方在從班子仁以書來勸補外甚力未幾果去國進退得喪豫定如此子仁之術亦奇矣哉玆來過予衡茅爲賦小詩三絕因以自釋云

易象推占妙入神勸人忠孝更諄諄只今誰似君平術惟有南陽賣卜人【子仁每推論五行輒以善道勉人如孝弟忠信淸心寡欲等語未嘗不貇切言之故予以爲有君平之風】

花正紛紅俄駭緑月才掛璧又沈鉤世間萬事都如此莫遣雙眉浪自愁

知天焉用尢臧氏有命何須主瘠環若向此中能照破許君已透利名闗

贈徐碧鑑

人言得罪爲狂疏若論狂疎罪不無亦旣自呵還自笑只緣骨相合崎嶇

論命豈能修造化相形那解脫頭顱知君藻鑑眞超絕試問窮通攺得無

題黃君貧樂齋

飯防飲水復何求道在胸中百不憂參取章泉充齋句底須樓上更安樓

贈張童子

虎頭燕頷及鳶肩自笑都無一事全惟有數條樣骨尙堪山澤作臞仙【如骨出人倫書】

聞君早號張童子顧我初非韓退之可惜浪拋洙泗業只防風鑑學希夷

贈邵邦傑

邵邦傑妙絲桐之技又善寫神西山翁嘉之爲賦絕句

五寸管能摹造化七弦琴解寫人心平生不作麒麟夣且聼髙山流水音

壽楊龢父

誕日娛親始是榮如君慶事世難並名園春滿三三徑眉壽天開九九齡帝渥頻霑新誥紫【雙親卽日兩膺封敍】文階重煥舊氊靑玉杯從此年年把笑勸樽前兩福星

壽陳宰【昉】

花種河陽未十旬和薫四境蚤如春試防條教頻頻下字字無非育物仁

爲民一念徹淵泉蔬茹余旬始吁天嵗事丰登鄰防熄乃知感應鼔桴然

詩寄淮西王路分

壯哉貔虎三千士靜掃鯨鯢百萬餘若使人人似淮右笑談眞可蕩靑徐

贈吳景云

昭武吳景云善篆工刻爲余作小印數枚奇妙可喜因有感爲賦二首

錕鋙切玉爛成泥妙手鐫銅亦似之若會此機來學道石槃木鉆有通時

腰間爭佩印累累眞印從來少得知不向聖傳中有省黃金斗大亦何爲

送曹晉伯令尹之官

須江壯哉縣誰遣莽成墟舊觀嗟難復罷民苦未紓手摩應切切鞭盍徐徐賴有賢邦伯當令子志攄

又

此邑吾鄰竟嘗聞嘆恨深有田盡增稅無楮可爲衾願布中和政毋懷忿疾心歸田當有日好聼宓生琴

賦

魚計亭後賦

玉溪先生結廬章泉之上垂七十年無軒冕之累已有簞瓢之樂天掲魚計以名亭紹祖風於圃田居一日飲客於斯亭之上超方羊以自得顧萬象之皆姦時也日將夕而紅酣沼無風而緑淨見鯈魚之成羣闖寒波而防泳若空行而無依涵天水之一鏡俄初月之沈鉤倐深潛乎翠荇其浮游也似無心而時出其逺逝也似見幾而知警先生悠然心曠神怡諷小宇之雄篇哦稼軒之英詞客有起而問曰魚本無情何計之爲子固非魚奚魚之知先生笑而應曰謂魚爲有計邪子將詆予之欺謂魚爲無計邪吾亦笑子之癡盍亦兩防而俱適可也抑嘗卽荘生之言而試思乎粵自太古邈淳風離勇者角力以幸勝巧者矜能而衒奇茍一餉之可樂快性命而爭之謂謀身之允臧卒反蹈乎危機偉南華之著論將警愚而覺迷富貴人所嗜則嫓之腐防紛華人所羨則況之文犧爲利而鬭則爭地之蝸防智而死則刳腸之獨魚之自適其適若防情於得喪故大則述鯤化於天池小則玩鯈遊於濠上蓋其爲物也從容夷猶逍遙閒放靜則以蘋藻爲室廬動則視江湖爲尋丈不借潤於噓濡而相防於沆漭任公何所投其犗豫且何所施其网此其所以爲得也彼區區之虱蟻方且娛暫安於股鬛饕防腥於砧幾又烏可同域而議哉嗟利欲之誘人甚香鉤之餌魚彼潛鱗之何知猶或避而全軀人固靈於萬類乃昧笱而蒙罛曽所得之幾何甘顚冥於畏塗此累棋危橦之諭宇子所以慨然而長吁也睠我生之無庸幸脫世之覊馽付萬事於浮雲獨觀魚以終日誠作計之甚左差身閒而心逸於是客憮然自失曰先生之言達矣僕何足以闚其萬一乃相與釂飲浩歌不知烏輪之東出

西山文集卷一

欽定四庫全書

西山文集卷二

宋眞徳秀撰

對越甲槁

奏札

戊辰四月上殿奏札一【時爲太學博士通謝使許舍人奕以是日出門】

臣竊惟權臣用事妄開兵端南北生靈均被其毒陛下爲之旰食焦勞者二年於玆矣天啟睿謀迄殄元惡尋盟繼好休息有期豈非天下之福哉而臣區區愚慮竊謂爲國者當示人以難犯之意不可示人以易窺之形昔春秋時晉師入齊齊使國佐求盟於晉其勢亟矣一聞齊之封內盡東其畆之言𨿽僨軍之餘不肯茍從以紓一旦之禍蓋敵國之相與有以折其謀則爲和也易有以啟其嫚則爲和也難況中外相仇變詐百出又非可以鄰國常理待之乎側聞日者小行人之遣也敵人欲多嵗幣之數而吾亦曰可增敵人欲得姦臣之首而吾亦曰可與至於往來之稱謂犒軍之金帛根括歸明流徙之民承命惟謹曽亡畱難竊揆謀國之意不過以樂天保民爲心幸和好之亟就耳獨不思敵人得以闚我之情而滋嫚我之意乎𨿽然此旣往之咎矣所以圖制方來者猶可謹之初也蓋古者敵國通和有養其事力以待可爲之機者越之事吳是也有聼命於敵以圖茍安之計者六國之事秦是也今日尋盟於北臣不知姑欲養其事力以待可爲之機乎抑將聼命於敵而圖茍安之計乎勾踐之行成於吳也蓋忍恥以志仇讐之復而非倚和以自固也是以三十年間蚤朝晏罷臥薪嘗膽未嘗一日防會稽之恥故𨿽詘辱一時迄能伸其志於異日若夫六國則不然其求和於秦也蓋委國以爲仇讐之役而非用權以蘄濟也故朝割地以賂秦則莫棄謀臣之言夕遣質以入秦則旦絕鄰國之援撤防弛備冀秦之矜已而不加兵奚異委肉虎狼而幸其弗食也夫是以六國之地卒歸於秦豈秦之力能亡六國耶六國實自亡耳今日而和則當以越之事爲法而以六國之事爲戒可也抑臣聞之善謀國者不觀敵情之動靜而觀吾政之修否元祐初用司馬光爲相盡更王安石敝法契丹聞之以勿生事戒其邊吏今日號爲更化矣而敵之淩逼亡異前日毋亦我之所爲尙有可思者乎故臣妄論今日之事必吾無以取輕於敵而後和可成必有以深服其心而後和可固臣觀昨者竄殛柄臣之始不惟四方萬里咸服英斷而敵國亦竦然易視矣誠使剛健不息之誠愈篤於初振厲有爲之志益加於舊則國埶日彊敵自退聼柰何朝綱方整而紛紊之漸已萌政事方修而懈弛之形已露正人𨿽進志未獲伸言路𨿽開忠罕見用我之更化者僅如此其能使敵情之畏服哉況夫彼之待我者方驕我之恃我者太重一介行李曽未越境而動色相慶若無事然臣恐盟好旣成志气愈惰宴安鴆毒之禍作浮淫冗蠹之事興彼方資吾嵗賂以厚其力乘吾不備以長其謀加之數年聲埶浸盛然後發難從之請挑必爭之端而吾徬徨四顧將無以應之此長慮逺識之士所爲寒心者也臣願陛下以通和講好爲權宜以修徳行政爲實務君臣之間朝夕儆戒於敵情之難保禍至之無日搜討軍實申飭邊防凜然若敵師之將至如是而國埶不張外虞不弭者未之有也臣一介賤防乍對淸光輒竭毣毣之思惟陛下裁擇

奏札二

伏觀慶元以來柄臣顓制立爲名字以沮天下之善者有二曰好異曰好名士大夫志於爵祿靡然從之者有年矣吁是豈非蠹壊人心之大原乎是豈非更新聖化之首務乎臣嘗敬觀國史竊見祖宗盛時以寛閎愽大養士气以亷恥節禮淑人心國有大政事大議論天子曰可大臣曰否宰相曰是臺諫曰非而不以爲嫌布衣陳時政艸茅議廊廟而不以爲僣蓋惟恐人之不盡忠而未嘗惡其立異也士之自修於鄕黨者見尊於朝廷自勵於州縣者見褒於君上過人之節不以爲矯異俗之行不以爲狂蓋惟恐人之不鄕善而未嘗疑其近名也夫是以忠讜之气伸而佞防者不見容亷節之俗成而貪鄙者知自愧其所以扶持國脈於久安長治之地者其源蓋出諸此自王安石蔡京之徒相繼用事樂趨和同已之論用險膚亡行之人士有不爲利疚不爲埶怵者則目之以好異目之以好名摧折沮挫不遺餘力波流橫潰至於崇宣遺親後君之習成伏節死義之風冺其禍可勝道哉中興以還深監前轍培養作成風俗一變不幸十數年間復壊於柄臣之手蓋其竊弄威權之始一時諸賢出力與抗彼自知爲淸議所不貸也保固庸回以爲心腹擯抑賢雋甚於仇讐有如至誠憂國以爲忠犯顏切諫以爲直臣子常分也柄臣則以好異詆之設爲防禁以杜天下欲言之口於是忠良之士斥而正論不聞矣正心誠意以爲學修身潔已以爲行士大夫常事也柄臣則以好名嫉之立爲標榜以遏天下趨善之門於是僞學之論興而正道不行矣相煽成風惟利是視以慷慨敢言爲賣直以循黙謹畏爲當然以淸修自好爲不情以頑頓亡恥爲得防北伐之舉宗社安危所系也雷同相從如出一口而爭之者不數人胥吏皂稍握寸權則輻湊其門名義有不暇顧流獘之極一至於此今日攺弦更張之初臣謂當先破尙同之習廣不諱之塗朝政得失俾臣下各盡所懷而不以立異爲可厭褒崇名檢明示好尙俾人人有士君子之行而不以沽譽爲可疑則士气伸而人心正風俗美而治道成更化之務疇先於此惟陛下與二三大臣亟圖之臣不勝至願【尋得防依】

奏札三

臣恭惟陛下天資仁恕矜謹庶獄藹然有祖宗之風眞祈天永命之本也然臣竊觀四方郡國之間猶有亡辠而致死有辠而逃刑者推原其故豈非典獄之官未盡得其人乎蓋天下之獄起於縣而成於州審訂其情而研覈其實皆州郡獄官之責也獄官而非其人則委成於吏手變亂於賕賂何所不有郡守不能盡知也提防刑獄不能徧察也繇是而上之朝𨿽刑寺審詳之憲部讞決之淑問如臯陶不過憑已成之案牘少加攷閱焉耳本源旣失救之未流何益哉臣愚竊謂獄官之任匪輕而獄官之選未重有如特奏之授官胥吏之補官入粟之拜官其間非亡材且能者然榮進之路旣窮茍且之路易啟精明廉潔者常少昏眊貪黷者常多顧使居典獄之官任民命之寄臣未見其可也且一尉之防近制猶不容以特恩授而百里之宰胥吏入粟之流未嘗得預其間蓋以近民之官當重其選也何獨於獄官而輕之哉臣願陛下念仁政之當先軫民命之至重明詔銓曹自今差注獄官非進士任並歷官無過與闗陞及格之人不許充選其特恩雜流之見爲獄官者委監司守臣擇人保奏兩易其任待闕未上者攺注他官治獄有稱者監司守臣條其實狀以聞與量減舉主之數其髒污不法者令所屬按劾重寘典憲蓋注授不輕則人知自重激勸有方則人知自勉庶幾小大之獄必察以情所以恵民生而召和气非小補也倘臣言可察乞付有司詳議施行【得防送部勘當尋施行】

己巳四月上殿奏札一【時爲校書郎】

臣寒逺書生至愚極陋去夏四月嘗因面對冒貢瞽言陛下不以爲狂俯賜嘉納今者又獲進瞻天光不於此時罄竭愚忠禆萬分一臣實有辠臣聞董仲舒有言曰國家將有失道之敗天乃先出災害以譴告之不自知省又出怪異以警懼之尙不知變而傷敗乃至以此見天心之仁愛人君而欲止其亂也竊惟漢儒之言天未有深切著明如仲舒者臣濫綴館職獲觀太史所申邇日以來災眚洊至兩旬之間暴風再起三月丙申都城雨雹越八日癸夘熒惑失次行入太防干犯執法己酉之夕畱守掖門譴告丁寧可謂至矣而蝗蝻餘孽寖寖復生陛下恭儉慈仁對越無愧而和气未應咎證遄臻臣愚無知未測其故意者上天仁愛昭示戒儆欲使陛下君臣之間思先格王所以正厥事者乎臣敢條上四說惟陛下裁察一曰親正人臣謹按漢初元二年正月暴風從西南來翼奉以爲左右邪臣之驗延光二年三月大風防木史臣以爲親讒曲直不分之應今陛下登崇耆哲褒顯忠良所謂讒邪萬無此理然臣竊聼眾論或謂正人𨿽進用而委任未盡專小人𨿽退斥而僥幸未盡塞名𨿽好忠而實則喜佞故諫爭之塗尙狹而忠鯁之气未伸此災異所緣而起也臣願陛下親近端良優容切直知賢而任之則勿貳知邪而去之則勿疑然後政治可興而天心可假矣二曰抑近幸臣聞之傳曰陰气之精凝而爲雹故劉向以爲陰脇陽之證孔季彥以爲陰乘陽之證考諸前代凡妾婦乘其夫臣子倍君父政權在臣下外敵侵中國皆其事也求之今日固亡此患然臣竊觀近者一二詔防或從中出廷尉之官不得守法環列之職驟畀非人更化之朝詎所宜有意者左右近習之私甘言卑辭之請未能以盡絕之乎夫陰邪之類長則陽剛之道缺致異之原其或在是臣願陛下遵仁祖之規責大臣以杜衍之事深遏私情大融公道以潛消陰盛之譴則升平可致矣三曰除壅蔽臣謹按漢天文志熒惑南方爲禮爲視禮虧視失則罰見之又太防天庭熒惑守之爲亂臣在廷之象陛下恭畏自將動循典法固無一不合乎禮矣意者萬事幾防或未盡察羣情邪正或未盡知故上天因之以示戒乎夫視之不明是謂不哲洪範五事之證昭然可攷臣願陛下體重離之照炳獨斷之明察事幾於朕兆之先燭物情於隱伏之際使姦邪不能壅蔽則火得其性而災害熄矣四曰去貪殘臣觀春秋桓公五年秋螽說者謂貪虐取民之所致漢光和元年蝗蔡邕謂貪虐之所致曩者權姦當國寵賂日章州郡監司掊克取媚愁苦之气幹盭陰陽餘毒遺殃迨今未歇比者固嘗遴監司之選重贓吏之罰而守令貪殘者尙多苞苴餽遺者未戢臣願陛下明詔大臣推行臧否之令申嚴賄賂之禁庶幾民瘼可瘳而天變可弭也昔者成王悔過天雨反風景公一言熒惑退舍宣帝因雨雹而躬親萬幾太宗因旱蝗而益施仁政致治之效於今可睹陛下誠能側身修省於其上大臣誠能同心燮理於其下則轉異而祥反掌間耳抑臣復有獻焉夫天人一理感通無間民气舒慘則天心應之三數年來生靈窮困可謂極矣淮民流離死者什九僅存者饘粥弗給旣斃者亡所蓋藏陛下軫卹之仁無往不至而有司奉行未得其術江淮之問以人爲糧者猶自若也欲望災沴之銷其可得乎側聞兩淮蹂躪之餘種麥亡幾誠恐風傳過實或誤宸聼謂麥熟爲可恃而不復廣爲振捄之防又聞廣南數州粒米狼戾臣願斥內帑封樁之儲及今收糴以濟其饑是亦振捄之一端也方今元元之命寄於陛下倒垂之急近在目前幸哀憐而亟捄之庶幾人心可回而天意自解不然愁嘆日滋變異日熾臣未知其所終也意切言狂罪當萬死

己巳四月上殿奏札二

臣伏見近者諫臣抗章論及史事明詔亟兪其請蓋將勒成大典以示方來非小補也臣以非材備數文館玉牒會要皆預討論敢緣所職妄有傳述臣恭惟陛下賢聖仁孝自昔著聞甲寅之秋肇履大位蓋出於光皇付托之誠憲聖擁佑之力而大臣寔奉行之授受之間粲然明白秉史筆者固宜鋪張其實以詔萬世而臣伏觀玉牒會要所書大抵承迎侂冑之意而誇大其功欺天防人莫此爲甚昔紹聖中姦臣用事被宣仁以奪嫡之謗加蔡確以定防之名顚倒是非終危宗社今陛下躬膺祖宗神器之重而簡冊所記顧歸功一實贊之小臣傳之萬世何以爲法況凡受恩之人豈無報復之念倘不亟加辧正異時或得借口以逞其私紹聖崇寧之禍可鑑也臣側聞嘉定元年二月議臣有請命史官取紹熙五年以後至開禧三年以前史院文字並日曆時政記凡渉誣防悉行攺正陛下旣兪之矣歷時寖久必已成書臣願特降睿防命國史實錄院具所修事節上之朝廷防詳允當卽頒下玉牒會要所參照重行修纂上以光聖朝揖遜之美下以杜姦黨窺覦之漸天下幸甚臣又聞熙寧中王珪建言國朝會要朝廷檢尋故事未嘗不用此書然止修至慶曆三年又當時亟欲成書又欲廣其部帙故其間尙有遺事而所載頗多吏文恐不足行逺乞自慶曆四年以後續修其舊書因而略加增損庶成一代之典制可其奏迨書成自建隆迄元丰僅三百卷紀載最爲有法後莫能及臣伏觀皇帝會要自紹熙末至嘉泰初財八年耳而爲捲已百五十迨欲廣其部帙之過觀珪所修臣僚論奏止撮其要今或全篇紀錄一字靡遺至於文移行遣語渉俚近者亦或未皇刪潤臣恐難於傳逺如珪所慮也又嘉泰二年以來凡八載矣朝廷行事可紀甚眾必竢有防修進然後並行編摩倉卒欲速寧無茍簡曷若從容篹次之爲得臣願特降睿防命提舉大臣申其屬其未進者亟加修纂已進者稍加損益如神祖可王珪之奏庶幾淸朝鉅典煥然一新臣之所陳若緩實切且皆職守所在故敢不避煩黷冒昩以聞取進止

庚午六月十五日輪對奏札一【時爲祕書郎兼學士院權直】

臣恭惟陛下天資髙明克自抑畏檢身約已敬天愛民有前代帝王所不及者固宜至和之气蟠塞穹壤而嵗比旱蝗民以病告喁喁之望日徯有秋乃仲夏以來常陰爲沴淫雨連亙閱月彌旬間嘗開霽旋復霶霔湖水暴漲溢入都城細民失業粒米翔貴近畿州縣被災者廣或頽城郭沒官寺毀廬舍溺人民決壊堤防渰浸田畆平疇沃壤浩如濤波是非小變也陛下亦嘗察其故乎蓋自柄臣擅政導防成風更化以還餘習未殄旱暵酷矣或謂其不傷農螟蝗熾矣或謂其不食稼元元愁苦之狀有閭巷知之而士大夫不知者士大夫知之而廟堂不知者況陛下深居九重其能盡知之乎下情不通民隱莫訴故作淫雨京畿尢甚將以感悟宸衷亟圖惟新之政天心仁愛蓋可見矣陛下惕然祗懼禱祠賑防細大畢舉休證潛格云陰洞開臣愚竊慮陛下狃於目前之應不復推原致異之由天意靡常尢足深懼臣謹按春秋荘公十一年宋大水董仲舒以爲陰盛之所致嘉祐水災歐陽修上疏曰水陰也兵亦陰也修之言蓋爲當時發若推其類言之則宮庭嚴宻之地左右褻近之私陰也內而姦邪小人外而兵戎盜賊亦陰也人君者秉至陽之徳以禦眾陰故主道宣明則陽暢陰伏各由其序而弗爲災否則陰盛而忓陽咎証之來未有不緣類而著見者天人相與之際甚可畏也陛下聖性澹然固無便嬖女謁之累然除授命令間煩特防寅緣請托侵紊成憲尙或有之幸門旣開奔湊日眾豈所以杜幾防而窒萌漸乎此陰沴所爲而作也更化之初分別淑慝國論嘗一定矣眾正在廷元气充實姦邪之黨尙肆窺覦一二年來俊賢耆艾引去相踵甚而二三近臣之進退倉猝皇遽或不知所從來於是善良之士寖不自安而窺伺者益眾矣朝廷紀綱寄於給捨維持法守政所當然聞諸道塗顧猶有不得其職者紀綱一廢何事不生臣恐憸人非類洋洋乎動心矣此陰沴所爲而作也敵國更成旣難遽恃弄兵之徒日益披猖彼其嘯聚之始非有跳梁不可制之埶也使陛下帥守得人監司得人撲其焰於未張一巡尉力耳柰何擁兵之帥或萌玩冦之心分土之臣各啟幸功之念養成癰疽馴致決潰乃始艸薙而禽狝之世豈有斃千萬人於干戈而天不爲之變者或者幸其納降曲意招誘不知損威防重適啟姦心二者蓋胥失矣冦虐肆行流毒甚慘嗸嗸之眾吁辜於天此又陰沴所爲而作也抑臣聞之澇於夏者其秋必旱陰盛之極陽必生焉漢儒之言厥有深指今庫下之田旣厄於水設不幸七八月之間雨弗時至髙田之稼復壊於成饑饉相仍愁嘆滋甚豈獨峒丁逋卒能爲患哉比者三衢之事蓋可鑑已陛下誠能念災變之可畏思君道之當修秉持乾綱法象天徳開公正之路窒邪枉之蹊使裏謁不忓於朝外言不納諸梱以絕近幸侵權之端尊信仁賢容受忠讜使正人端士得以行其志而僉邪巧佞不得售其私以抑小人道長之漸淮甸創殘之餘遴柬良牧寄以赤子之命招輯流民咸俾奠居收瘞遺骸勿令暴露江湖之間冦孽方煽申敕帥守戮力同心仍遣王人銜命督護整齊師律激勵士心以挫羣盜方張之鋭則積陰之沴庶乎其可銷方來之患庶乎其可弭也易之初六曰履霜堅冰至古之聖人於陰之將盛不防戒謹如此今災異頻仍證應甚著陛下可不亟加聖心乎臣以疏庸備數文館睿恩拔擢俾攝禁林惓惓愚忠冀一吐露久矣幸因進對敢竭毣毣之思意切言狂惟陛下裁赦

奏札二

臣聞天下有不可冺沒之理根本於人心萬世猶一日者公議是也自有天地以來𨿽甚無道之世破裂天常隳壊人紀敢爲而弗顧者能使公議不行於天下不能使公議不存於人心善乎先正劉安世之論曰公議卽天道也天道未嘗一日亡顧所在何如耳熙寧之世以新法爲不可行者公議也𨿽以王安石之愎諫遂非而不能遏士大夫之口紹興之際以和好爲不足恃者公議也𨿽以秦檜之擅權専殺而不能弭君子之論卒之新法行而民力屈和好就而敵情驕甚哉此理之在人信可畏也與其拂之以取敗孰若順之以爲安近年侂冑用事以區區私意小智扞天下公議之衝𨿽能顚倒是非於一時終不免爲當世大僇何者公議天道也侂冑違之則違天矣天其可違乎故善爲國者畏公議如畏天則人悅之天助之何事功不立之憂哉陛下更化以還至公之理蓋嘗少伸於久鬰之後矣臣愚伏願朝廷之上兢兢保持勿失初意用人立政一以天下公議爲主而不累於好惡偏黨之私盡公極誠如對上帝則天人胥悅治效可期海內之幸也惟陛下畱神反復愚臣之言

辛未十二月上殿奏札一【時爲著作佐郎】

臣聞知父母之心者可以知天心知人君之道者可以知天道蓋父母之於子也鞠育而遂字之仁也鞭朴而教戒之亦仁也君之於臣也爵賞以褒勸之仁也刑罰以聳厲之亦仁也天佑民而作之君其愛之深望之切無異親之於子君之於臣也故君徳無愧則天爲之喜而祥瑞生焉君徳有闕則天示之譴而災異形焉災祥𨿽殊所以勉其爲善一也天之愛君如此爲人君者其可不以天之心爲心乎臣伏觀近嵗以來旱蝗頻仍饑饉相踵陛下嚴恭寅畏不敢荒寧憂閔元元形於玉色上天降康遂以有年亦足以觀感格之效矣而比者幹度告愆星文示異乃疊見於淸臺之奏謂陛下躬行之未至與則丰穰之應若何而致之謂陛下躬行之已至與則象緯之災又何爲而數見也天道幽逺人所難知臣竊思之意者皇天佑宋之心欲陛下不以積年之憂爲易防而以目前之喜爲僅足其愛之深望之切爲何如耶夫宮庭屋漏之邃起居動作之防一念方萌天已洞見陛下誠能守兢業之志防慢易之私孶孳服行屢省毋怠則將不待善言之三而有退舍之感矣況今年𨿽告稔民食僅充然薦饑之餘公私赤立如人久疾甫獲瘳而血气未平筋力猶憊藥敗扶傷正須加意朝廷之上未可遽防矜防之念也恭聞間者內廷屢蕆醮事固足以見陛下畏天之誠然而修徳行政者本也禬禳祈請者未也舉其末而遺其本恐終不足以格天矧今冬令已深將雪復止和气尙欝嘉應未臻此漢人所謂天有憂結未解民有怨望未塞者也臣愚不佞伏望陛下體昊天仁愛之意思星文變動之由延訪近臣勤求闕失推行惠政以活斯民則愁嘆銷於下而休證格於上矣詩曰敬之敬之天維顯思命不易哉惟陛下畱神毋忽

奏札二【是時本朝賀金國生辰使余嶸至涿州良鄕縣以燕城方被圍使回始知金人有韃靼之擾也】

臣竊惟今日北敵有必亡之埶三可爲我國憂者二蓋自有天地以來中外盛衰不常然未有熾昌日久而無變者也金人入據中原九十載矣自其立國惟以刑威殺戮統制上下非有歡然心服之素也持此而欲久存𨿽秦隋不能況區區猝起之邦國乎此其必亡者一方阿骨打粘罕之徒崛興窮海之濵茹毛飲血云合星散用其國所長以憑陵諸夏故所向莫能當今數十年尊養之餘亡復前日堅鋭之气而韃靼小國歘起而乘之干戈相尋情見力詘蓋今之金國卽昔之亡遼而今之韃靼卽鄕之金國也以垂亡困沮之勢旣不足以當新勝之鋒而眾叛親離安知無他變乘之者此其必亡者二方其隆時用民力如犬馬民命如艸菅人情攜離亡一敢畔者積威約之素也今其潰散四出猶川決防不可遏止至用赦以安之瓦解土傾其形已露豈待智者而後知哉此其必亡者三嗟夫茫茫中土敵人居之翼翼故都禾黍生之有志之士思欲恢復久矣而曩者病於機防之難逢問者敗於權姦之輕舉顧今何幸彼自阽危而臣復以爲憂何也蓋傳有之自非聖人外寧必有內憂孟子亦曰無敵國外患者國恆亡方陛下更化之初和議未堅邊儆未撤君臣上下惕然有不敢康之心迨夫聘覜交馳遽已狃目前之安而防前日之患萬一金人遂亡莫或餘毒上恬下熙自謂無虞則憂不在敵而在我矣此臣所謂可憂者一也事會之來應之實難毫釐少差禍敗立至設或外夷得志邀我以夾攻豪傑四起奉我以爲主從之則有宣和結約之當戒張覺內附之可懲如將保固江淮閉境自守彼方云擾我欲堵安以此爲謀尢非易事此臣所謂可憂者二也今之議者大抵以爲北敵之衰乃我國之利抑不思匈奴五單於之爭漢嘗獲其利矣拓拔氏河南之警顧反爲蕭梁之害何耶蓋有國者不當問敵人之盛衰惟當計吾政之修否當漢宣時內有股肱之良外有爪牙之勇朝廷紀綱本末備具邊陲備禦斥精明使匈奴盛彊尙當賔服況於浸防弱之後乎若梁武則不然捨正道而溺異端棄人事而談空寂內則三蠧弄權輕作威福外則諸王忿閱骨肉相圖保境靖民猶懼不足況欲乘人之敝以僥幸萬一之功哉由是觀之使今日能爲漢宣之所爲則敵之存亡俱不足患抑猶未也多事之端方自此始臣愚竊獨憂之伏惟陛下日與二三大臣深求自治之防勿以懲羮之故而謂讐恥可防勿爲視蔭之謀而謂幸安可恃修實徳以格天命敷仁政以結民心奬忠實以作興天下之材省科斂以培養天下之力至於某人可將某兵可用某城當繕某器當修無日不計於朝而申訓之庶幾國埶自尊敵人自懾則乘機取勝可以制蚌鷸之危養威竢時足以保金湯之固矣惟陛下無以臣愚賤而忽其言

奏札三

臣伏見朝廷以楮幣過多折閱日甚舉積年之獘而一新之其爲利至溥也然臣竊聼道塗之論尙慮四方郡國之間未能悉體公朝之意奉行頒布一或不防其爲民患蓋亦非一臣嘗官於州縣毎觀詔令之下本爲利民而吏於其間並緣苛擾民未拜賜而害己隨之承流宣化之臣有未嘗過而問者𨿽詔防丁寧毋得抑配而抑配自如毋得騷動而騷動自若許民庶以越訴矣所能赴愬者幾人命監司以糾察矣果能舉按者何事此臣疇昔所親見者是以下情欝於上達上澤壅於下流積習相沿非一日矣今新令之行以舊劵之二而易新劵之一儻郡縣推行惟謹則實惠豈不周流然慮其間未能亡獘或頒降有限僅充官吏之橐而弗及齊民或胥吏要求秖給豪富之家而弗及下戶或創局亡幾惠止城邑而田裏未免見遺或爭奪紛拏難於禁止而公私反致多事自非守宰得人區處有術則其爲害殆不止斯怨嗟之聲所在必眾且神臯輦轂近在闕庭舉行之初尙多惶惑然隨病隨藥易於察知外而四方去天旣逺設有獘幸何由上聞羣情嗸嗸感動和气非細故也況欲新令之行必先民信其上若使遠近之人賫持舊券徬徨四顧無所用之棄擲燔燒不復愛惜豈不逆料它時之必至此乎臣愚伏望申攽明指戒飭監司守臣一意講求多爲區畫俾實惠及人而無換易不行之嘆庶幾詔令之下不爲空言寔天下幸甚【得防依之】

八月一日輪對奏札【時以軍器少監班】

右臣比者恭覩禦筆以太廟因雷雨之後鴟吻損動明詔有司避殿減膳有以見陛下寅畏祗愼之心然臣博觀六經載籍之傳下及秦漢以來史傳所志自非甚無道之世未聞震霆之警及於宗廟者魯之展氏人臣耳己卯之異春秋猶謹書之蓋雷霆者上天至怒之威宗廟者國家至嚴之地以至怒之威而加諸至嚴之地其爲可畏也明矣古先哲王遇非常之變異則必應之以非常之徳政未嘗僅舉故事而已今自避正朝損常膳之外咸亡聞焉或者固已妄議陛下務爲應天之文而不究其實矣況禮文所在又有可議者乎且震霆之作孟秋之癸丑也越旬有四日而恐懼修省之詔始頒避殿減膳之舉孟秋之丁邜也甫二日羣臣祈請之章已上夫以蹈故循常之文非甚難舉者然猶歷旬浹而後行甫信宿而遽已何其自責之約而自恕之多乎陛下節儉之誠出於天性其在平日尙不以卑宮菲食爲難況於畏威省咎之餘少舒徐之何所不可而匆匆若是借曰禮文之末非所以格天然文之不存實於何有今也誠意弗加動皆勉彊茍塞已責徒揜外觀以此動人猶且不可而況於天乎廼者孟秋之朔流星示異其占爲兵憂而上下恬然若不之聞故相距才九日而震霆之變作夫示之以星象之飛流亦云切矣而陛下不知戒於是儆之以震霆又加切焉天於我國家欲扶持而全安之其心至惓惓也書曰惟先格王正厥事臣願陛下內揆之一身外察諸庶政勉進君徳毋以養安養逸爲心博通下情深求致異召和之本庶幾善祥日應咎證日銷惟天惟祖宗所以望陛下寔在此臣不勝愛君勤拳之心謹錄奏聞伏勅防

癸酉五月二十二日入直奏事【時爲起居舍人】

臣伏觀陛下更化之始首下明詔求直言又詔近臣請對論事薦紳士夫如聞震霆如覩白日臣時備官太學竊語同列以爲自今言路大開將復見祖宗盛時气象矣而五六年來士風選愞無以大異前日臣竊惑焉蓋嘗歷觀往昔言路壅塞之由大抵起於人主好自用大臣好自專而已自用則視天下之人皆莫已若而惡人之言自専則舉天下之事惟所欲爲而忌人之言今陛下恭已責成未嘗有自用之失大臣虛心無我未嘗有自専之私而羣臣觀望莫敢盡言者陛下亦嘗察其故乎蓋自權姦擅政十有四年防佞成風日以浸甚然其始也朱熹彭年以抗論逐呂祖謙周端朝之徒以上書斥當時近臣猶有爭之者正如始病之人气血𨿽傷而未至甚憊也其後呂祖泰之貶非惟近臣莫敢言而臺諫且出力以擠之則嘉泰之疾已深於慶元矣又其後也盜平章軍國之名起邊陲干戈之釁非獨舉朝莫敢言𨿽布衣韋帶之士求一如祖泰者亦不可得是開禧之疾又深於嘉泰矣風俗至此已成膏肓救藥扶持豈易爲力誠使更化之初一時羣賢皆得以忠言自奮則精神丰采猶可漸還而曽未兼旬遺補之官以言罷職是疾方小愈而遽以酒色伐之矣若是而欲起嘉泰開禧之沈痼其可得乎自時厥後傅伯成以諫官論事去蔡防學以詞臣論事去鄒應龍許奕又繼以封駁論事去方其去也陛下皆華之以美職畀之以大藩視昔斥逐言者之時固大異矣然人之常情易媮難勉彼見是數人者非能大有所矯拂已皆不容於朝未免妄疑陛下眞有諱言之意故寧黙黙以自全不肯譊譊以賈禍且侍從之臣以已見求對故事也今或曠嵗彌年而不一舉職者矣集議各貢所聞亦故事也今或閣筆相視而不措一詞者矣設有大安危大利害羣臣喑黙如此豈不殆哉臣今欲爲陛下言者三一曰勤訪問臣自獲侍淸光毎見陛下延納羣臣溫恭有禮然從容諮訪罕聞玉音記注所書寂寥無幾豈皆不足以上承淸問乎又閒遇兩班多從隔下旣進復郤或至再三陛下𨿽未必厭聞人言羣臣或得以妄議聖徳臣願自今昕朝賜對時出聖訓訪以民生疾苦朝政闕遺仍詔賔贊之臣𨿽有兩班皆令宣引則下情可通而上聼無壅矣二曰廣謀議臣聞古者大事謀及庶人翕然大同乃底元吉比年政令之間或有更革往往過爲祕宻不暇參酌羣言計慮固曰精詳本末豈無未究有如楮幣鹽鈔尢爲民命所闗而更張獨決於廟謨獻替靡聞於羣下儻凡皆若此欲事無遺防其可得哉臣願陛下以帝堯稽眾爲心以漢廷雜議爲法俾人得自竭則令無不臧矣三曰明黜陟昔唐憲宗以忠直用李藩以循黙去鄭絪迄成中興之烈而宰臣裴垍尢能奬勵盡言拾遺獨孤郁等因遷致謝垍獨責嚴休復曰君異夫二人孜孜獻納者休復大慙故論者至今稱憲宗爲盛君而裴垍爲賢相間者一二小臣以奏對剴切旋被奬防亦足以明示好尙矣臣願推廣此意凡向以言事去國者察其用心之忠勿使久外左右近臣盡誠獻替者當如憲宗之擢李藩媕阿茍容者如裴垍之責嚴休復使人知忠鯁可尙而防悅可羞則元和之盛何難致之有臣以孤生防陛下擢掌內命四年於玆近復叨塵誤恩進侍螭陛有懷弗吐臣罪奚逃故於進對之初不敢毛舉細故以塞責輙冒昧極陳其愚惟陛下垂聼取進止

奏札二

臣旣勸陛下以容受忠言今願以忠言爲陛下獻竊惟今日闗國脈盛衰系民生休戚其惟楮幣一事乎維我祖宗有國以來所以保天命結人心者其道非它曰不施重刑不事厚斂不行苛政不用酷吏而已列聖相承世守弗易是以徳澤深長於天無極太平之久逺過漢唐陛下聖性寛仁率由祖訓更化之後偃兵息民天下蒙福不可勝計而自楮幣之更州縣奉行失當於是估籍徒流所在相踵而重刑始用矣科敷抑配逺近騷然而厚斂始及民矣告訐公行根連株逮而苛政始肆出矣假稱提之說逞朘削之私者唾掌四起而酷吏始得志矣夫是數者豈朝廷本指哉方其獘壊旣極不得已而變通之出禦府之金捐祠曹之牒展期以收換多方以優卹惟恐其病民也法行之初𨿽有情重估籍之文未幾又爲之令曰當估籍者毋得專行必聞於朝以竢報可忠厚謹審之意寓於不言又若是其至也而臣觀今之州縣間務爲新奇創立科條廼多出於朝廷約束之外故有一夫坐罪而昆弟之財並遭沒入者矣謂之奉法可乎至於科富室之錢朝廷之令所無也拘鹽商之舟朝廷之令所無也以產稅多寡爲差令民藏券此又朝廷之令所無也昔者熙寧新法之行可謂嚴矣識者猶曰寛之一分則民受一分之賜況今朝廷之意本以便民而奉行者乃背戾如此謂之體國可乎𨿽然四方利病臣不能徧知臣閩人也所謂家產滿千錢藏券五十者閩中之新令也夫產滿千錢大約田幾百畆養生送死之費縣官徵稅之輸皆取具焉非常之須又不在是安有餘貲可市劵而藏楮乎況閩之爲俗土瘠人貧號爲甚富者視江浙不能百一故此令旣行鬻田宅以收劵者𨿽大家不能免豈便民之防耶或者徒見楮價驟增遂指以爲新令之效臣竊謂不然乃者朝廷蓋自有良畫矣曰福建上供純許用劵以一嵗計之爲數幾二百萬官之用劵旣多則民之視劵亦重蓋將不彊之貴而自貴不迫之蔵而自蔵矣況民之輸官者錢楮各半是朝廷輟見緡予州郡者亡慮百萬稱提之助沛然有餘尙何待它爲科配乎厥今四方之民病此極矣使前數端果出於公朝之令陛下與二三大臣聞其爲害至此亦必惻然更張不俟終日況特出於州縣旁緣之私何憚何疑而弗捄之乎臣願陛下渙發徳音明勅諸道監司守臣體認國家更幣便民之本意凡於詔令之外創意妄爲托名奉法實則壊法者悉從蠲罷其尙有嚴刑厚斂肆苛擾而恣貪酷者令臺諫糾察以聞重寘之罰庶幾安元元之生以壽宗社之脈實天下幸甚取進止

西山文集卷二

欽定四庫全書

西山文集卷三

宋眞徳秀撰

對越甲槁

奏札

輪對札子【二月十一日當對已艸就初八日攺除右史不曾上】

臣伏覩陛下以郊禋慶成天地報況思與元元同其祉福酌議臣從厚之請凢厥恩霈加隆於舊徳澤洋溢延及羣生物情熙然蓋庶幾乎升平气象矣抑臣聞之滿堂飲酒有一人向隅而泣則滿堂爲之不樂四海之廣匹夫弗獲聖人以爲已憂頃者朝廷以楮幣日輕攺行新令慮士大夫奉行之不恪於是威之以禠奪竄斥之刑慮民之虧減牟利於是儆之以沒入家貲之罰蓋亦大爲之防而欲其無犯焉耳中外有司茍能體認朝廷之意擇其甚者而加懲焉則人孰不畏亦孰不服而臣得諸所聞廼有未嘗玩令而以玩令言未嘗誤國而以誤國劾者或因僚屬之防而不防其實或因豪彊之謗而輒狥其私是豈朝廷立法之本意耶至若籍沒之行尢多濫及蓋有胥吏利其多貲而因以傾奪者矣有閭巷平時睚眥而因以中傷者矣夫估籍之禍甚於刑誅刑誅𨿽酷痛止其身貲財一空盡室溝壑今乃不量其重輕而驟施之亦豈朝廷立法之本意耶夫當徳洋恩普之時顧未免有向隅之泣者此亦聖朝所宜矜惻也臣愚伏望深詔輔臣稽參眾論凡州縣官有因奉行新劵爲監司守臣按劾追削居住其倚法漁利重爲公私之蠧者自無足議其間咎犯稍輕及止緣材術短拙情在可矜者當此郊霈之餘量行牽復許之自便至於估籍一節𨿽令申審然展轉經營縱幸獲免已亡其半謂宜明勅監司守令自今民間有違犯約束諭告弗悛者止當嚴寘典憲不許更籍其家亦足以廣聖朝惟新之澤或者必謂如此則法禁旣弛令愈不行臣竊以爲不然今四方郡國蓋有未嘗劾一吏籍一民而流通無滯者亦有操切太甚物情愈劾而終不可禁者此在有司推行之工拙耳況臣所請止欲罰當其罪而開釋無辜非欲蕩然撤去禁防而後已也儻臣言可采惟陛下畱神

直前奏札一【癸酉十月十一日上】

臣不佞昔在辛未之冬嘗因進對妄論北敵有必亡之勢三可爲我國憂者二今其彊敵外攻大臣內畔酋長廢殞骨肉分爭敗亡之形蓋甚前日臣愚竊謂此正天命離合之機國家多事之始可以爲憂而未敢以爲幸也金人入據河洛餘八十年中原遺民日被干戈臣知天意慘然者久矣詩曰皇矣上帝臨下有赫監觀四方求民之莫言天厭商亂而求民之定也又曰惟此二國其政不獲維彼四國爰防爰度言夏商之後無足當天意者於是博求之四方也旣又曰乃眷西顧此維與宅言諸侯之徳無以易文王者故天命之爲中夏主也今天厭金徳更甚於商季之時而堂堂中原實宋舊物陛下誠能進修聖徳一如文王發政施仁一如文王上帝監觀當必有睠焉南顧之日則𨿽因時竢釁光復土宇臣猶以爲易若夫天時𨿽應而人事未修補苴目前慮弗及逺不幸一敵滅一敵生甚者姦雄乘隙而奮風塵蒙霧六合震動𨿽欲燕安江沱姑全金甌之業臣猶以爲難蓋嘗深惟今日之埶必也君臣上下皆以祈天永命爲心然後可以安元元固社稷銷未形之變迓將至之休臣不揆狂愚敢條爲六事以獻惟陛下財擇臣聞劉向有言曰祥多者其國安異眾者其國危天地之常經古今之通誼也臣竊防其指以爲不然蓋祥多而恃未必不危異眾而戒未必不安顧人主應之者如何耳伏觀今嵗以來咎證薦至二月宜燠而飛雪沍寒其令如冬六月宜暑而積陰驟涼其令如秋地宜安靜而有震搖之變水宜潤下而有漂湧之災則陰陽猶失節也廼九月丁巳星隕於晝其占主益十月戊戌流星出昴其占主吳則象緯猶告愆也有一於斯皆宜儆懼而況重之以震霆之異乎昔景祐五年雷發孟春仁宗皇帝卽下求言之詔凢聖躬闕遺臣下阿枉與夫政教刑獄之失薦紳百僚咸得悉言所以通下情召和气也今陛下自視何如仁宗冬雷之警甚於春孟而求言之詔未頒政令否臧何由悉見四方利病何由盡聞羣臣邪正何由徧察𨿽震懼之言不絕於口憂勞之念日切於心臣猶以爲未也夫天之愛陛下如慈父誨陛下如嚴師褻而不嚴則愛有時而弛翫而弗戒則誨有時而倦惟陛下考祖宗之已行思所以通人情察民隱進忠直屏佞防使善政日新至和自應此祈天永命之一事也昔商周君臣更相啟告不曰率乃祖攸行則曰監於先王成憲由古曁今未有作聰明攺法度而天下久安者臣觀三代而下治體純粹莫如我朝徳澤深厚亦莫如我朝蓋其立國不以力勝仁理財不以利傷義禦民不以權易信用人不以才勝徳聖子神孫世守一道故𨿽彊不如秦富不如隋機變之巧不如齊晉材能之盛不如武宣然其恩結乎人心富藏乎天下君民相孚而猜忌不作材智不足而忠信有餘社稷長逺賴此而已陛下聖徳謙沖未嘗輕攺成憲臣猶竊慮或者患國埶未張而欲振以威刑患財用未丰而欲益以聚斂謂誠信不如權譎謂忠厚不如刻深有一於玆皆伐國之斧斨蠧民之螟螣也惟陛下察截截之諞言守悶悶之家法捨一時之近效恢長世之逺圖此祈天永命之二事也昔管仲有云下令於流水之源者順人心也鼂錯亦曰三王法令合於人情而後行之夫二子以功利之徒刑名之學且猶知此而況不爲二子者乎漢世用法之嚴莫如武帝然欲重皮幣而皮幣不可行欲禁私鑄而私鑄不爲止豈非人心不服則法有所不足恃耶夫法令之必本人情猶政事之必因風俗也爲政而不因風俗不足言善政爲法而不本人情不可謂良法陛下亦知近日人情之休戚乎昔有唐定制非叛逆不籍其家徳宗欲籍竇參而陸贄爭之憲宗欲籍楊憑而李絳爭之今閭巷細民小有詿誤輒罄其貲而沒之官有人心者寧忍爲此往者明詔丁寧毋得擅籍朝廷徳意未嘗不歸於厚而貪官污吏倚法以削者猶自若也銜寃已甚之人間能奔愬省部經營展轉僅獲給還而違詔擅籍者終未聞薄懲一二貪猾之吏何憚弗爲羣情囂囂不自聊賴弱者至父子相隨赴井以自斃彊者至欲剚刃守臣以自快民愁如此而承流宣化者動以人情安便爲言是不特欺其民且欺其君矣孰謂淸明之朝而可罔以非道哉書曰民情大可見小人難保臣願陛下軫不見是圖之戒思不虐無告之言令之未便者勿憚於攺爲吏之不良者勿使之佚罰收人心解天意孰大於斯此祈天永命之三事也昔趙簡子以尹鐸爲晉陽鐸請曰將爲繭絲乎抑爲保障乎簡子曰保障哉鐸往損其戶數異時智氏之難卒賴之以安今之有司知爲保障慮者固不乏而繭絲自營者皆是也日者近甸海塘一役旉椿蓧至十六萬調丁夫至八千人窮瘠之民豈易堪此四方郡國科民出鏹少者日亦千緡江右守臣至有陰增常賦以自潤者久而弗已豈邦本之利哉夫安富防貧王者之政也而今郡縣之官往往有嫉視富民之意多方破壊不盡不止獨不思富之與貧相須而濟今有餘之家窘於科斂摧於告訐皆蒿然有不自存之態於是賖貸之路窮而貧民益困矣古者君與民爲生故有省耕省斂之政今毋望其能如古也惟民自爲生官勿撓之足矣而逺方縣邑至有令民日用錢糓米鹽之數悉書而上之官者其請歷於官也有給歷錢其驗視於官也有繳歷錢瘠民以肥吏大率皆此類也年方屢登變且未作脫有饑儉爲慮可勝計耶臣願陛下霈然下詔申敕有司削非法之徵徭禁不時之科率以紓民力以阜民生此祈天永命之四事也臣聞式敬由獄者蘇公所以長王國虐用五刑者苖民所以殄厥世昔我藝祖皇帝承五季極亂之餘赤子遺民存者什一於是立奏案之法以革藩侯専戮之獘頒折杖之格以除獄官過用之刑至仁如天覃及百世列聖因之爲法益備急故入之辠寛過失之誅故範祖禹謂國家以仁繼仁哀矜於民師用中典爲百三十年太平之本陛下天資寛恕同符祖宗好生之徳對越無愧而臣區區思所以將順者有三一曰今之理寺實名天獄民有不幸入其地者如赴坑穽其視官吏如畏鬼神非他狴犴比也間者蕃舶之誅株連頗眾幽欝所感淫雨爲菑秋官有陳繼命趣決有以見陛下欽防之心臣願自今非事體至重毋輕下大理設不獲已猶當限奏當之期嚴枝蔓之禁書曰何敬非刑何度非及惟聖明垂意二曰廷尉天下之平命官設屬宜常參用儒者俾三尺之外得傳以經誼本之人情庶幾漢廷斷獄之意三曰酌情處斷所以重帥權非列城所得用便宜斬戮軍興一切之政非平世所可行臣觀比來浸相承效儻或不幸有嗜殺之人操擅誅之柄惟意所欲民奚辜焉願亟制其萌以杜藩鎭之禍三者誠行則上足以承天心下足以拯捄民命延洪國脈其在玆乎此祈天永命之五事也國家待遇臣子忠恕爲心故有罰辠之科有宥過之典夫追命居住眡古流放之刑其在聖朝未嘗輕用比緣官吏翫令間或舉行誼在懲姦本非獲已罰當其辠人自無詞側聞刺舉之官或乖審謹奏劾來上未盡至公乃者朝廷蓋嘗原貰一二矣臣願因詔有司博參物論若其倚法牟利贓狀灼然在臣何敢遽議或緣材術短拙措置乖方可無嫚令之心例遭曠職之罰者揆諸人情宜自可貸之域又郊霈之行今將期嵗湛恩汪濊艸木爲春而士大夫名麗丹書間有未被湔滌者其間辠稔惡盈名隳節喪淸議所棄自無足云若夫情有可矜法所當宥而有司因循未及舉行者願詔憲曹條上之而廟論審裁之非獨恢洪至恩亦以明布大信此祈天永命之六事也昔周至成王天下旣極治矣而召公作誥一則曰祈天永命二則曰祈天永命若不能以朝夕安者蓋天命靡常聖賢所畏而況今乎然嘗反覆召誥一篇其綱目不過二事曰敬徳曰小民而已蓋國之將興不在彊兵丰財而在君徳國之將亡不在敵國外患而在民心此召公所以勤勤於戒王而臣復推演之爲陛下告也或者以爲胡運衰防天所以福我也夫呼韓日逐之爭信爲天之右漢矣髙澄侯景之隙獨非天之禍梁乎今虜之存亡大埶可覩𨿽吾量時度力動以覆車自懲然失火亡猨埶有相及應醻一誤何事不生安危之機殆難預卜爲今之計獨有力行好事以答天心天茍相焉何鄕不濟伏惟陛下念王業之難安惜天時之易失日與輔相惟懷永圖屈已而受盡言親賢而逺不肖凡所以維持天命者汲汲而圖之使人心日附根本日彊則進可以成功退足以自守抑猶未也𨿽受渭上之朝納河湟之土憂方大耳況事變之來有非意料所及者乎詩曰宜鑑於殷駿命不易願陛下畱神毋忽

奏札二

臣竊謂備邊制敵有國之大事也今之邊面控連要害者近則兩淮荊襄逺則蜀之闗外然以地形考之蜀居上流寔東南之首荊襄其吭而兩淮其左臂也比嵗以來經理淮襄廟堂蓋有成算矣臣敢以蜀事言之夫蜀之與秦壤地相屬長安百二之埶天下有變則豪傑之所必爭今敵爲韃靼所乘悉力以備燕晉而秦之地必虛萬一靈夏伺隙而長驅盜賊乘時而竊據邠岐汧隴遂爲戰塲虎鬭於垣而主人得安枕以臥者亡是理也今漢中重臣與益梓瀘遂諸鎭人物相望足副倚毗然蓄材待用寧過於有餘毋失之不足臣觀寶元慶曆間西事旣興一時名臣往往多在邊境陜西闕帥則就命韓琦延安闕帥則就用仲淹無事機蹉跌之虞有威信相孚之素者蓋預蓄人才之效也今自東南持麾節以往者選用不爲不精以臣觀之平居暇日拊摩民瘼區處吏事政自有餘而威名智略可當一面者殆未之見臣愚謂宜仿先朝西鄙故事凡蜀之名藩要郡若總饟牧之官轉漕刑獄之任非精明魁壘可以折衝禦侮者不在玆選其罷軟弗勝任者易之儲材於間暇之餘而防用於倉猝之頃備邊制敵莫此爲急臣妄言有辜惟陛下赦之

貼黃臣竊見九月丁巳流星晝隕占者以爲覆軍流血之象分𨿽在晉壄實在益故臣妄謂蜀之邊備尢宜致謹而儲蓄人材尢邊政之大者伏乞睿照臣恭聞淳熙間有太府丞勾昌泰者獻言蜀中制置使一員任六十州安危或疾病遷攺自朝廷除授動經年嵗始至一去一來之時至爲利害之機願於從臣中常儲一二人於蜀令作安撫一旦制置有闕便可就除寔思患預圖之防孝宗皇帝諭輔臣曰此正在卿等畱意今後欲除蜀帥須是選擇可備制置使用者庶幾臨時不至闕事大哉聖謨誠可爲萬世法惟陛下財察

使還上殿札子【甲戌二月一日】

臣等非材蒙陛下擢將使指修聘鄰邦適當朔庭云擾之秋不克以成禮歸奏然久駐淮壖日聆邊報或云韃靼之眾已防燕山或謂西夏之兵方窺秦隴或稱兵陸梁有鐵槍之號或志復父仇興縞素之師𨿽傳聞之事固有異同而危亡之形大抵可見臣等夙夜以思有當勤聖慮者敢因賜對而輒陳其愚臣聞中國有道外國𨿽盛不足憂內治未修外國𨿽微有足畏蓋昔者五季之紛擾與單於爭立之事同而拓防氏之東西與匈奴之分南北亦亡以異然宣帝因呼韓之朝而益彊其國劉石符姚之變晉迄不能以成寸功光武因南單於之歸拓地千里而侯景內附適以兆蕭梁之釁所遇略同而成敗以異者豈固有幸有不幸哉蓋宣光之政修而晉梁之政失也今敵運衰防𨿽吾宗社之慶然臣等審觀事埶竊以爲深可慮者三亟當爲者二何謂深可慮者三曰對境之流民僅存之敵國驟興之狂防是也臣等近抵山陽聞淮北之民扶攜老穉結筏欲渡者日以百數𨿽邊臣謹守疆場拒郤使還然蝟集而南者其埶未已蓋其仍嵗薦饑重以師旅遺黎何辜死者什七茍非越境亡以偸生故其謀遂出諸此今將容而納之固未易處若一切拒絕彼或萌敢死之心設有不幸隨之以潰散之兵繼之以羣行之盜其將何以待之此其可慮者一臣等又聞舊酋之子攺元稱號於山東比者攻圍海州距吾並邊材數十捨倘其粗能自立遂成瓜裂之形因而撫柔尙易爲力萬一韃靼得志必欲滅所敵之宗干戈相尋爲力弗敵兔犇豕突迫吾邊陲又將何以禦之此其可慮者二昔宣和中金邦始大耶律浸微識者豫知必貽中國之患蓋𨿽均爲吾敵然習安者易制崛起者難馴理固然也今中原土傾魚爛埶必不支萬一遂能奄有其土疆虎視之形逼吾肘腋卻之則怨接之則驕重以亡國舊臣各圖自售指嗾之計何所不爲設或肆谿壑之求要吾以待金人之禮從之則不可以立國拒之則必至於交兵宣和舊事可爲鑑此其可慮者三何謂亟當爲者二曰內固邊防外精間諜是也書曰惟事事乃其有備有備無患傳亦有云無恃其不來恃吾有以待之今邊庭探報未必盡然臣等所陳亦似過慮然未至豫言固疑爲虛若其已至又無所及況積薪欲然之勢日長不已者乎而封疆扞圉之臣往往內實驚危外示閒暇其說曰吾將以鎭安物情也獨不知人心有所恃則𨿽不鎭而自安若其未然則𨿽無故而自擾與其避張皇之小害孰若圖倉猝之深憂夫自古立國東南未有不以兩淮荊襄爲根本紹興中李綱建議六朝之能保守江左者以彊兵重鎭盡在淮襄𨿽曹魏之雄苻石拓防之眾卒不能一闚江表後唐李氏有淮南則可都金陵其後失之遂以削弱今朝廷欲爲守備則當於兩淮荊襄置三大帥屯重兵以臨之分遣偏師進守支郡小築城壘如開新邊遇有賊馬則大師遣兵應援稍能自守商旅必通乃可召人來歸漸次葺理假以嵗月則藩籬成矣綱之言政今日所宜用也臣等間者自揚而之楚自楚之盱眙經行所及凡數百里平疇沃壤極目無際重湖陂澤渺漭相連而田野之民又皆堅悍彊忍亡吳兒驕脆之气迨久駐邊城訪問益審凡兩淮形埶之利如在目中然後喟然嘆曰此天賜吾國以爲大江之屏障使彊兵足食爲進取之資也而士大夫習尙因循視其荒殘漫弗之惜田疇不辟溝壑不治有險要不知所以控扼有丁壯不知所以練習有豪傑武勇不知所以牢籠收拾之方一旦驚急但思委而去之以長江爲足恃是猶咽喉見搤於人而欲與之角籓墻扃鐍爲盜所有而欲保堂奧之安亡是理也且往者極邊之地城壘不建戍守不增徒以區區要盟之故今事變一新正吾更張規模之日臣等謂宜及今亟行經理選儒臣之有威重知兵略者二三人俾之督護諸將其掊克自封選愞不立者易之防江列屯亡慮十數萬勁騎精卒皆當移駐並邊而增募舟師以扼江面凡城池樓櫓之未固若要害之未築者就遣屯兵並力繕治使防邊數千里脈絡相聮有貫珠之埶首尾相應有率然之形兵力旣雄民埶自固然後大修墾田之政仿漢搜粟故事顓爲一司以領之力本務農如周秦之用西土數年之後積貯充實邊民父子爭欲自保因其什伍勒以軍法不待糧饟皆爲精兵金湯之勢成盤石之基立則退足以守進足以攻此亟當爲者一也夫間諜不明最兵家之深忌今金人與韃靼相持蓋非一日戰鬭離合不知其幾而吾邊臣迄未有得其要領者至如吾林答忠之歸紇石烈執中之死並邊諸郡言人人殊卽此推之它可槪見臣等比至維揚首聞邊疆摧殘之報質諸戎師亦復謂然殆次修門其說又異夫敵國存立玆非細事風傳不一乃至於斯脫有緩急其將何及昔中興初韓世忠吳玠諸人捐金募間如用砂礫故敵人深謀祕計靡不豫知取勝之術大抵繇此臣等謂宜申飭主兵之臣顓任遣間之責事之驗否特示勸懲庶幾實事必聞而聞事必實此亟當爲者二也臣等區區本亡奇防獨念將命之初違去殿陛防陛下溫顏賜諭以江淮之事歸日奏聞故敢罄竭愚忠期報萬一惟聖明裁察

直前奏事札子【甲戌七月二十五日】

臣不佞防陛下擢司記注日侍天光在庶僚中最爲親近每惟報國之誼無若效忠而緘黙不言臣實有辠今將以便親求郡行去闕庭敢不亟陳其愚冀補萬一臣竊聞金人以韃靼侵陵徙都於汴此吾國之至憂也蓋韃靼之圖取中原猶獵師之志在得鹿鹿之所走獵必從之旣能越三闗之阻以攻燕豈不能絕黃河一帶之水以趨汴臣恐秋風一生梁宋之郊已爲戰場矣使韃靼遂能如劉聰石勒之盜有中原則疆場相望便爲鄰國固非我之利也或如耶律徳光之不能卽安中土則姦雄必將投隙而取之尢非我之福也今當乘敵之將亡而亟圖自立之防乎抑幸敵之未亡而姑爲自安之計乎夫用忠賢修政事屈羣防收眾心者自立之本也訓兵戎擇將帥繕城池飭戍守者自立之具也以忍恥和戎爲福以息兵忘戰爲常積安邊之金繒飾行人之玉帛金邦尙存則用之於金邦彊敵更生則施之於彊敵此茍安之計也陛下以自立爲規模則國埶日張人心日奮𨿽彊敵驟興不能爲我患陛下以茍安爲志鄕則國埶日削人心日媮𨿽敵弱僅存不能無外憂昔者孔子誦鴟鴞之詩以爲知道聞滄浪之歌則使小子聴之蓋安危存亡皆所自取若夫當事變方興之日而示人以可侮之形是堂上召兵而戶內延敵也防臣區區竊所深慮敢僣爲陛下陳之古者一士制百萬之師一賢止千里之難季梁在而隨不可伐宮之奇存而虞不可欺今濟濟周行號爲多士然漢儒所謂骨鯁耆艾論議動眾心憂國如饑渴者旣難其人間有意見小異而已成枘鑿論議小激則目以譸張豈以朝廷之上所少者非此耶夫平居工文墨便刀筆名儒宿望或所不能至於正色而沮姦萌立談而斷大事不以利害爲遷就不以招麾爲去來則又非小有才者所能辦惟陛下以尊君重朝爲心合天下正人以自助毋間同異毋狥愛憎則鼎昌之埶成金城之守固折衝厭難孰大於斯臣故曰用忠賢爲自立之本也昔勾踐之棲於防稽也飲食不致味聴樂不盡聲內則修令寛刑賑貧弔死折節下士而厚禮賔客外則具車馬兵甲而與三軍共饑勞之殃凡可以報吳者無不爲而非可以報吳者不暇爲也國家南渡駐蹕海隅何異越棲防稽之日宗廟宮室本不應過飾禮樂文物本不應告備惟當飬民撫士一意復讐而秦檜乃以議和移奪上心粉飾太平沮鑠士气今日行某典禮明日賀某祥瑞士馬銷亡而不問干戈頓獘而不修士大夫豢於錢塘湖山歌舞之娛無復故都黍離麥秀之嘆此檜之罪所爲上通於天而不可贖也今干戈鬭於中原戎馬嘶於境上危機交急不同常時臣願削去虛文顓行實政百司庶府輪奐一新矣繼自今繕營不急之役姑綴焉可也簿書期防之事整整有緒矣繼自今常程瑣細之務付之有司可也陛下日旰眡朝惟大政是議輔臣夙宵盡瘁惟大計是圖則勾踐之功可尋而中興之烈可冀矣臣故曰修政事爲自立之本也昔漢有邊鄙大疑必使羣臣雜議季布得以中郎將而折列侯噲狄山得以博士而詰禦史大夫湯北匈奴來求和親光武旣從皇太子言郤其使矣而班彪乃以不宜絕北爲言是一司徒椽而敢與太子異議也豈非國家大事臣子皆當盡言故耶我朝熙寧中契丹來議地界時王安石當國神宗乃以問韓琦富弼元祐初夏人遣使納欵時司馬光爲相哲宗乃以問大防純仁髙宗中興內外尢爲倥傯然無一事不采人言建炎四年嘗議防秋矣紹興初元嘗議便民弭兵矣五年則令前宰執各陳禦敵之防矣八年則令侍從臺諫各上講和利害矣夫祖宗之明非不知獨運專斷爲神顧以廣謀從眾爲得者凡以盡天下之心而建久長之防也今事防之來日新未巳臣願誕頒明詔以敵徙而南寖迫吾圉凡厥有位其各盡言然後博采眾長按爲定論書曰好問則裕自用則小命諸大夫各以情告無阿孤者勾踐之所以覇諸有忠慮於國但勤攻己之闕者諸葛亮之所以賢惟陛下以勾踐爲心大臣以武侯爲法則事無不集矣臣故曰屈羣防爲自立之本也國之元气在於人心元气充則外邪卻人心固則外患銷天地常經斷斷不易陛下亦嘗察近日人心之舒戚乎向者獘法新攺令出加嚴𨿽大爲防禁以示民非欲峻刑名而繩下而刺舉之官承迎過當奏進來上類多中以深文使追禠者未聞牽復之期貶竄者尙隔惟新之望薦紳之論疇不賫咨臣願明敕有司原情差次稍從釋免以收士大夫之心厥今州郡監司莫非材選然平易中和之政少而操切擊斷之意多以理財自詭則徵利宻於秋毫以行令自媒則用刑深於刺骨矣我朝立國本尙寛仁以此毒民懼者眾矣臣願選用循良退斥貪暴布宣徳意洗滌瘡痍以收百姓之心君人之柄惟器與名當靳而予則僥幸者生心宜予而靳則勞能者觖望頃緣軍賞多濫一切難以微文𨿽懲僞所以別眞而矯枉亦虞過直今邊堠孔棘正牢籠武勇之秋臣謂荊襄兩淮之人嘗以功績著見爲眾所推者宜命帥守監司搜揚來上擇其尢異者數人不次擢用自余悉下銓曹審其來歷茍非妄冒者悉與隨資注擬以收豪傑之心往者兩淮募兵𨿽數萬計有如諸軍闕額自可撥分塡而議者以廩給爲憂急於汰遣方其例予緡錢資之使去小人寡慮媮快一時貲用旣空摶手亡防彊者遁藏山澤伺時而爲姦懦者丐乞道塗偸生而就盡夫急則望其效死緩則委棄弗圖後復使人疇肯用命今宜擇其伉健收寘戎行非惟增壯軍容濟弭姦慝亦以收忠義之心自丙寅之役淮民流離有司振防失時死亡略盡𨿽展上供貸常賦而凋殘未復生聚絕稀比聞州縣科役頗繁田賦𨿽蠲撮課仍重民兵團結衣裝弓弩責其自偹教閱資糧令其自賫呻吟之餘何以堪此臣願朝廷深念保鄣之重多方優防俾獲蘇醒以收邊甿之心北境遺黎本吾赤子日夕南望如慕慈親彼旣𦇤負而來焉有可拒之理竊聞疆吏便文塞責至以鋒鏑驅之旣絕其向生之塗是激其等死之忿又聞秦隴之間有相率內附者自湼其面示無還心視昔八字之軍何異而入南不受歸北不可獸窮則搏埶有必然臣恐欲以靖邊祗以擾邊將以無事適爲多事也臣聞古之有國者患民之不附而不患民之加多孟子曰爲湯武敺民者桀與紂也今天下之君有好仁者諸侯皆爲之敺矣今中華之民窮而歸我是敵人爲吾之鸇獺也其忍不爲茂林深淵以受之耶羊祜祖逖之事淺矣然能務修徳信撫納新附故吳人悅服晉土復歸況堂堂鉅宋豈無能任二子之事者誠能謹擇其人分鎭三邊務以恩信懷柔而使逺人欣慕民旣我附土將焉歸恢拓之基實在於此臣願朝廷亟加之意以收中原赤子之心夫得天下有道得其民斯得天下矣得其民有道得其心斯得民矣陛下誠能內有以保我國之民外有以懷鄰國之民則以守則固以戰則克矣臣故曰收眾心爲自立之本也抑臣又聞有自立之本有自立之具今連營列戍虛籍不塡老弱混殽教閱弛廢衣廩朘削憔悴無聊荊淮所恃者義勇民丁而團結什伍反成繹騷無以作其超距翹闗之勇東南所長者舟師戰櫂而繪畫圖冊徒事美觀而未嘗習以淩波破浪之技儻非痛掃獘端一新戎政則緩急將無可用之兵掊斂成風而士卒之怨弗防忌克成習而偏禆之長莫伸或防於奔北而威望不足服人或相爲水火而用心莫能恊一公朝苞苴之路絕而別通交結之塗田宅子女之欲盈而外竊亷潔之譽儻非博采眾言精加搜擇則緩急必無可用之將李綱建議以爲欲保江南當葺理淮襄以爲家計夫荊襄形勝臣固習聞而兩淮利病則尢所深悉蓋軍國所資莫如鹽防而淮有鬻海之饒兵食所仰莫如屯田而淮有沃壄之利其齊民則天性健鬭每易視虜兵其豪民則气槪相先能鳩集壯勇使範蠡諸葛亮輩得而用之力本以務農教民以習戰𨿽方行天下可也其肯委之爲不足守之地哉中興之初志在進取故不暇修營講和之後束於要盟又不克經理然孝宗皇帝所以設扞防辟空曠者未嘗不畱聖心竊惟今日實南渡以來所未有之時政當乘機自立繼孝宗所欲爲之志夫髙城深池勁兵重戍邊之大命也今淮東要害在淸河之口敵之糧道實在於此而淮陰無尋丈之城無尺寸之兵徒以山陽可恃而已然山陽𨿽大前無淮陰之蔽後無寶應之援若敵以重兵遮前而奇兵斷後則髙郵維揚之路絕而山陽之形孤山陽不守則通泰危而江淛震矣淮西要害在渦潁之口敵之糧道亦自此出而濠梁安丰城則庳薄池則堙狹兵則單虛徒以廬和可恃而已然有安丰之屏扞則敵始不得以犯合肥有濠梁之遮蔽則敵始不得以走歷陽借有它徑可由而吾之廬和當前而濠壽斷後則彼有腹背之虞我有犄角之助其能長驅深入蕩無所畏乎故欲固兩淮先防三口此非臣之臆說也昔孫氏之保江左邾城𨿽小猶屯三萬人今維揚合肥兩淮之根本而兵數單弱不及孫氏一邾城故李綱嘗謂大將擁重兵於江南官吏守空城於江北以爲非防臣謂今日當議徙江上之屯以壯淮甸之勢或謂果爾如江面夫兩淮藩籬也大江門戶也藩籬壯則盜賊無闖門之慮兩淮固則戎馬無飲江之憂苐當精閱舟師布列津要則表裏相應屹如金湯其與區區坐守江壖而使賀若鼎之徒得以經營飛渡者利害何翅什伯哉𨿽然此不足煩聖慮也古之爲國者必有重臣以當閫外之寄故蜀以孔明駐漢中吳以陸遜守荊渚皆付以事權不從中禦故二人者得以乘機制變而收成功今江陵建鄴𨿽有制閫之名而實處內地邊陲機事多不卽知至於小有措置必皆聴命於朝有請輒從尙云可也請而弗獲抑又多焉借有異材何由展布因循誤事可爲深憂臣願於近臣中擇其更事任熟軍情威望素孚文武兼備者二人一於襄漢一於兩淮之中建立慔府財許移用官許辟置其他悉如吳蜀任二臣故事則荊淮之家計可成而朝廷之憂顧可釋此陛下所當亟圖而不可忽也或曰彼方紛拏我幸無事但求鎭靜焉用張皇臣竊以爲不然夫自古未嘗無夷狄惟有以待之則不敢窺未嘗無姦雄惟有以折之則不敢肆今不於斯時大有所振立萬一更生虎狼之敵知吾易與潛啟桀心當是時也不知安邊金繒行人玉帛可以窒其無饜之欲乎夫古今之患非一而蒙蔽爲甚昔範仲淹嘗謂時當用兵不當諱言邊事今朝廷若以張皇爲戒臣下希指𨿽有驚急不敢上聞本惡張皇乃成蒙蔽昔雲南防師反以捷告原其積漸不過如斯盛明之朝可不鑑此臣本迂疏豈應妄論大事然惟臣子之誼有懷弗盡不足爲忠是以冒昧決於一言區區愛君之心惟聖明財察

貼黃臣竊惟汴都者我祖宗開基建國立郊社宗廟正南靣朝羣臣而八蠻六狄奉琛臣妾之地也今垂亡未亡之敵乃得撫而居之伏惟陛下赫然發憤思列聖所以得之守之之繇考宣和靖康所以失之之故臣竊謂其得之守之也莫不由於用君子其失之也莫不由於用小人臣願深惟否泰之象致察於君子小人消長之間則王業之隆有日矣臣竊惟敵旣移徙南來索幣之報必將踵至其在朝廷尢宜審處以臣愚慮茍能顯行止絕以其貨幣頒犒諸軍繕修戎備於以激士心而禠敵气此上防也命疆吏移文與議削比年增添之數還隆興裁減之舊此中防也彼求我與一切如初非特下防幾無防矣蓋今韃靼羣盜交馳中土安知無善謀者覘吾舉措必將曰金人彼之深仇亡在旦暮且奉之惟謹它日乘戰勝之威爲虛辭以恐動將何求而弗獲耶此召侮之端致冦之本也惟陛下超然逺覽而銷患於未形宗社幸甚【是日讀至此段口奏云敵人旣有遷都之報旦夕必須來索幣臣竊以爲不可與上曰不當與玉音頗厲異於常時未幾對境果移文來索丞相史某奏雲從臣劉和李玨皆有文字謂不當予幣取自聖裁上曰眞徳秀亦曽說來時十一月也去徳秀直前之日稍久而聖心猶簡記如此】

西山文集卷三

欽定四庫全書

西山文集卷四

宋眞徳秀撰

對越甲槁

奏札

直前奏札

臣聞君子小人之分義利而已矣君子之心純乎爲義故其得位也將以行其道小人之心純乎爲利故其得位也將以濟其欲二者操術不同故所以導其君者亦異夫爲人君者受諫則明拒諫則昬明則君子得以自盡昬則小人得以爲欺故爲君子者惟恐其君之不受諫爲小人者惟恐其君之不拒諫彼小人者豈以受諫爲不美哉蓋正論勝則邪說弗容公道行則私意莫逞故其術不得不出於此昔唐憲宗嘗謂李絳曰比諫官多朋黨論事不實皆陥謗訕欲黜其尢者若何絳曰此非陛下意必憸人以此營誤上心因極陳其說以明人臣進諫之難帝曰非卿言我不知諫之益憲宗唐之英主也憸人之言一入幾至於黜諫臣蓋朋黨謗訕皆人之所深惡因其所惡而激怒之𨿽憲宗之明不能無惑非絳深知小人情狀而極辧之則皇甫鏄李逢吉之徒豈必末年而後用事嗚呼人主爲社稷計其可不致察乎此哉臣嘗歷考前古凡小人欲排正論大抵數端不曰立異則曰好名不曰賣直則曰歸過而其甚者則曰朋黨也謗訕也蓋爲君子者以引君當道爲心政有得失必不茍從不茍從則近乎立異矣竭忠論事必合人情旣合人情必得時譽如此則又近乎好名矣好直鄰於賣直救過類於歸過乃至持論偶同則可謂之朋黨盡言無隠則可謂之謗訕凡此數端皆迷誤君心之酖毒窒絕言路之榛荊也自非至聖至明未有不爲所惑仰惟本朝聖哲相承招徠讜言如恐弗及方其盛時天下之士仇然獻議固有疏往謬戾不切事體沽激矯亢不本忠誠者亦皆優容不以爲辠其間小人不便或進巧說若景祐中範仲淹旣坐言事絀議者因請敕牓朝堂有曰憸邪罔上者有辟挾私立黨者必懲自謂足以梗言路矣而仁宗尋卽悔悞誕降明詔敷求直言召還仲淹竟至大用而慶曆之治以成哲廟初用司馬光之言下詔求諌當時有不欲者豫設六事以排之曰若陰有所懷犯非其分或扇搖機事之重或迎合已行之令上以觀望朝廷之意以徼幸希進下以惑流俗之情以干取虛譽若是者必罰無赦光復上疏爭之以爲此非求諫乃拒諫也人臣惟不言言則入六事矣哲宗宣仁亟兪其請而四方言利病者始獲上聞元祐之治實基乎此向使二宗納姦言而不悟逺正論而不容則小人之計行君子之道喪丰功大業安能傳示永久爲本朝極盛之日乎若乃指公論爲流俗者王安石之私心分上書爲邪等者蔡京之姦計斥忠賢爲僞黨者韓冑之狡謀覆轍甚明厥鑑非逺臣愚伏望陛下恢洪聖度以徠天下之忠言昭晰聖鑑以察羣臣之心術凡在廷之士有勸陛下以親近端良不諱已過者必君子也不惟聴受之又當奨擢之有勸陛下以疑忌人言惡聞闕失者必小人也不惟拒絕之又當擯斥之使鳴鳳之瑞日聞而妖狐之音頓息若是而治功不隆天休不格者非所聞也惟陛下畱神反復愚臣之言

除江東漕十一月二十二日朝辭奏事札子一

臣愚不肖蒙恩備使一路遂將逺違穆穆之光竊伏惟念人臣之義𨿽在窮約猶不防君況嘗以載筆之史久直禁廬今𨿽將指有行而憂國念君之忠其敢以旣去遂已謹復深惟當世之故而願獻其區區惟陛下幸察其一曰宗社之恥不可忘臣嘗觀古之人主於仇讐怨敵之國有勢未能報而姑事之者有勢𨿽不敵而不事之者有勢可以勝而逺報之者有勢可以報而反助之者昔太王之於狄也事之以皮幣事之以犬馬事之以珠玉凡其所欲悉以畀之蓋是時狄彊而周弱畏天保國其道當然故孟子曰惟智者爲能以小事大然狄之於周特一時之怨非百世之讐含垢包荒義未爲失此所謂勢未能報而姑事之者也西晉懷湣二帝俱沒於劉聰元帝問闗南渡立國日淺外防方熾內難復興故終其身未遑徵討然一介行李未嘗聘北廷成帝時石勒來修好詔焚其幣此所謂勢𨿽不敵而不事之者也勾踐會稽之辱舉國以臣妾於吳而能苦身焦思折節下士與百姓共其勞人事旣修天應亦至吳之稲蟹不遺種矣而夫差方觀兵中土與晉會於黃池勾踐得以乘間舉兵遂墟其國此所謂勢可以勝而遂報之者也晉孝武時苻堅聚百萬之師志吞吳會賴謝等大破之淮淝堅旣狼狽西歸其子丕復與慕容垂相持於鄴使晉之君臣有志經略乘機席捲殆不甚難而謝方且從丕之請遺兵以救其窮餽米以濟其饑捨苻氏之深讐與慕容而爲敵未幾劉牢之等爲垂所敗秦旣不祀晉亦以衰此所謂勢可以報而反助之者也臣竊惟國家之於金敵蓋萬世必報之讐髙宗孝宗值其方彊不得已以太王自處而以勾踐之事望後人今天亡此邦近在朝夕旱蝗頻年赤地千里甚於夫差之時韃靼羣盜四面交攻無異苻秦之季天其或者付陛下以有爲之會乎臣嘗熟思待敵之防其別有三練兵選將直搗其巢若勾踐襲吳之師此上防也按兵堅壘內固吾圉止使畱幣外絕其交若晉氏之不與敵和而鑑其宴安江沱之失此中防也以救災防鄰之常禮施之於茹肝飲血之深仇若謝之助苻丕此下防也用上防則大義明混一之機也用中防則大計立安彊之兆也用下防則大勢去阽危之漸也臣不知今日之廟謨其將安出乎顧更化以來生聚教訓未有勾踐十年之功固未可遽圗一戰之勝於傳有之攻不足者守有餘夫以堂堂大邦方地萬里誠能以待敵之禮而遇天下之豪傑以遺敵之費而厲天下之甲兵人心奮張士气自倍何憚於敵人而猶事之哉若乃輕信邊臣迎合之言援敵人於將亡置世讐而不念非惟忠臣義士沮气解體而後來之敵亦將有輕我國心萬一貽書誚侮我將何詞以應之夫重於絕人者畏召怨而啟釁也然能不召怨於亡金而不能不啟釁於新敵權其利害孰重孰輕故臣願陛下勉勾踐之良圖懲謝之失防則王業興隆可冀矣其二曰比鄰之盜不可輕今之論韃靼者類曰猖獗小夷非有嚢括並吞之志其論山東之盜者亦曰蕞爾姦孽不過防竊狗偸之謀抑不思劉石苻姚之興大抵皆出荒裔全齊十二之險昔人用之嘗以覇彊況今中原士民倀倀無主使盜亦有道則眾將從之茍得志而鄰於吾莫大之憂也乃者外使之來輕舟浮海不十日而抵邊城捨舟登防人無知者安知不以是覘吾之虛實乎臣願朝廷毋輕二賊日夜講求攻守之防以逆杜窺覦之心自治之方無急於此其三曰幸安之謀不可恃今之議者大抵以敵存亡爲我欣戚聞危蹙之報則冀其非實得安靜之耗則幸其必然重以邊臣喜爲迎合或曰韃靼許和矣或曰羣盜聴命矣或曰穹廬還燕有日矣誠使敵命少延吾得以因時修備豈非至願政恐奔竄敗亡之餘勢必不久皇皇鉅宋初非小弱顧乃借彼以爲安是猶以朽壤爲垣而望其能鄣盜賊也臣願陛下勵自彊之志恢立武之經毋以敵存爲喜毋以敵亡爲畏則大埶舉矣其四曰導防之言不可聴臣聞天難諶命靡常者伊尹所以訓太甲惟不敬厥徳乃早墜厥命者召公所以戒成王聖賢言天不過如此未聞曰其星躔某捨則其業昌某神居某地則其福應也自嘉定更化以來兵偃嵗丰民稍蘇息此誠聖徳格天之效而溺於數術者猥曰五福太一實臨吳分審如其言則治亂興衰皆有天數無闗君徳豈不悖哉今邊事方殷正君臣戒懼之日而薦紳大夫工爲防悅或以五福足恃爲言夫漢之肇造以寛仁得民而不在五星之聚晉之卻敵以將相有人而不在嵗星之臨吳矧乾象告愆邇日尢甚其可恃防緯不經之說而忽昭昭之儆戒乎惟陛下鑑天人之相因察防佞之有害益修其本以格天休宗社之慶也其五曰至公之論不可忽臣聞公論國之元气也元气痞鬲不可以爲人公論郁不可以爲國祖宗盛時用人立政一揆之眾論而行之以至公故人心說服天下順治熙寧之世以新法爲不可行者公論也王安石違而咈之終以悞國紹興之際以和議爲不可恃者公論也秦檜讐而嫉之遺患至今夫朝廷之舉措是而眾亦是之者治世也朝廷之舉措非而眾亦非之者亦治世也朝廷舉措自以爲是而眾莫敢議其非此子思所以憂衛之君臣也往者冑弄權以威罰箝天下之口浸淫旣久附和成風北伐一事中外共知其非而莫敢言其效蓋可睹矣使冑能虛心平聴不以先入爲主而惟公論是從則國無佳兵之禍已無僇辱之殃豈不美哉間者使命之出外議嘩然從臣爭之館學爭之庠序之士又爭之或者未必不以爲紛紛多事臣獨曰此十數年來所無之气象聖君賢相優容涵養致此盛事豈易得哉夫天下之大本同一家人主者父也大臣者宗子也大夫士者家之眾子弟也至於庶人之賤亦家之陪也父兄有過子弟爭之子弟有過陪言之蓋一家之事休戚實同凡其切切相規政欲共成門戶之美耳君臣之義何以異此而自昔惡聞正論者往往加以歸過賣直之名夫欲使士大夫畏避此名務爲緘黙直易易耳不知臣子至情本爲國計何負於君父而顧嫉之耶深惟今日實公論伸屈之機朝廷之上若以言者爲愛君爲報國無猜忌之意而有聴用之誠則公論自今而愈伸若以言者爲沮事爲徼名無聼用之誠而有猜忌之意則公論自今而復屈夫公論伸屈乃治亂存亡之所繇分故臣於奏篇之終反復極言忘其重煩天聴之辠詩曰心乎愛矣遐不謂矣惟陛下亮臣愚忠取進止

奏札二

臣防聞太平興國中嘗詔諸道轉運司察訪部下官吏凡罷軟不勝任及黷於貨賄者俾條上其事狀其淸白自守幹局不苛者亦許其明揚臣仰見祖宗盛時選用監司付以事權者蓋欲其公於刺舉使貪懦者無所容而亷能者有以勸責任之意蓋不輕也自嘉泰開禧以來公道不行請囑日盛郡縣之官有罪狀彰灼爲監司者甫欲案劾已求要路之援以自脫甚者得以施其反噬之計於是刺之權有所不行矣嵗舉之員往往奪於權貴之命孤寒無援者𨿽盡心職業不免陸沈之嘆膏粱庸騃茍有所挾則若執劵以取償焉於是舉之權又有所不行矣是以州縣之間賢否不分民受其病今陛下更新大化公道昭明寖還乾道淳熙之舊矣獨薦紳間親故請托之獘未能盡臣愚欲望聖慈戒諭中外士大夫相與維持公道使將指承命者得以展澄淸之志而賢不肖有所甄別其於治道豈小補哉

召除禮侍上殿奏札一【乙酉六月十二日】

臣聞國於天地必有與立焉三綱五常是也夫自髙卑奠位而大分已明帝降之衷而善性均有然維持而主張之繄君師是賴故聖人者作躬行此道以標的乎天下君臣之綱正於上而天下皆知有敬父子之綱正於上而天下皆知有親夫婦之綱正於上而天下皆知有別三者正而昆弟朋友之倫亦莫不正凢使生人之類各有寧宇不相鬭暴賊殺者此唐虞三代數聖人之功所以與天地同其大也夫所謂五常者亦豈出乎三綱之外哉父子之恩卽所謂仁君臣之敬卽所謂義夫婦之別卽所謂禮智者知此而已信者守此而已未有三綱正而五常或虧亦未有三綱廢而五常獨存者嗚呼是理也其扶持宇宙之棟幹奠安生民之柱石歟人而無此則冠裳而禽犢矣國而無此則宗社而丘墟矣臣嘗讀詩至六月之序曰小雅盡廢則四夷交侵而中國防夫小雅之詩財二十餘篇而綱常之義略備中國之所以爲中國者賴此而已而至於盡廢焉是自爲伐也四夷交侵之禍安得不以其時至乎又嘗考觀古昔有當衰防削弱之世而綱常未至泯絕猶足以僅存者亦有治安彊盛之世綱常隳弛卒至於大壊而不可捄者周自東遷日以卑矣然桓文出力以奨王室則猶有君臣也諸侯會盟以定世子則猶有長防也故能擁持虛器尙數百年晉氏之興奄有吳蜀再傳而至惠帝可謂極盛矣而陽徳不剛陰慝內熾讒巧交煽國本遽搖諸王防扈主威遂奪三綱盡廢而劉石之變興唐至明皇亦太平極治之日而宮闈怙寵黷亂天常姦防肆欺潛竊國命凶邪造釁戕伐本支三綱盡廢而安史之難作卽晉唐之事以驗序詩者之言千載相望若合符契有天下者柰何其不監哉惟我祖宗繼天立極其於事親教子之法正家睦族之道尊主禦臣之方大抵根本仁義故先朝名臣或以爲家法最善或以爲大綱甚正或以爲三代而下皆未之有猗歟休哉聖子神孫所當兢兢保持而勿墜也防惟陛下天啟叡明肇膺大寶此正端本澄源之時臣來自逺方竊聞朝野之論以謂陛下有承順太母之孝有憂憫元元之仁茍推是心何往非善獨不幸處天倫之變有未盡其道者𨿽棣華之愛方篤而布粟之謡遽興流聞四方所損非淺夫一政之行一令之出茍乖於理害且隨之綱常大端是謂人極人極不立國將柰何且民無常情惟上所導大學曰上老老而民興孝上長長而民興弟又曰一家仁一國興仁一家讓一國興讓蓋情𨿽無常而性則本善倡之則應作之則興故慈孝隆於上則下有忠順之風愛敬虧於上則下有陵犯之俗影響相從至爲可畏伏惟陛下深懲往悔而思所以補過者焉夫天子之孝與臣庶不同陛下欲報先皇之大徳則繼志述事所當先衰麻之數哭踴之節其次也欲報慈闈之至恩則先意承志者不可後滫瀡之奉跪拜之防其末也兢兢朝夕惟實徳是充惟大政是習使朝廷以治而宗社以安則子道修矣誦二南正始之詩而思異時之擇配者不可不謹玩大易正家之義而思平居之反身者不可不嚴近而九族必有以廣親睦之仁內而六宮必有以示肅雍之化則家道正矣委任臣工者人君之大體躬親聴斷者人君之大權二義並行初不相悖必使政令出於公朝而絕多門之私威柄歸於王室而無倒持之失則君道立矣子道修者仁之本家道正者禮之源而君道之立則又天下大義所由定陛下儻能明此三者而行之一本於誠則不求感人而人自孚不求正俗而俗自化姦雄不得爲辭以動眾夷狄不得伺隙以生心治安長久之計無越諸此臣以迂疏誤蒙召擢寘在春官實掌邦禮深惟治亂安危之本豈在玉帛鐘皷之間故於進對之初首以大經大法爲陛下告狂愚無取惟聖明擇焉取進止

貼黃臣所謂處天倫之變未盡其道者蓋以大舜之事望陛下也昔者象日以殺舜爲事舜爲天子則封之孟子推明其指曰仁人之於弟也不藏怒焉不宿怨焉親愛之而已矣夫以象之不道而舜親愛之心曾不爲之少衰此其所以爲人倫之至也然象封有庳而不得有爲於其國天子使吏治之而納其貢稅不得以暴其民此又仁之至義之盡可以爲萬世法也況濟王之於陛下其屬爲兄而霅川之變迫於羣凶非出本志前有避匿之迹後與討捕之謀情狀灼然本末可考陛下儻能以舜愛象之心而全之又以舜封象之法而處之使有富貴之娛而無尺寸之柄則陛下之所爲卽舜之所爲矣綱常獲全聖徳無玷書之史冊揚休何窮臣竊惜陛下之不思出此也今事無所及矣故臣輒進補過之說冀陛下力行眾善以揜前非庶幾異時不失爲我宋盛徳之主此愚臣之願亦天下之願也臣又竊觀雍熙秦邸之事方其有罪不免降遷及其薨亡不廢恩防故有追封之典賜諡之榮下至諸子俱蒙遷擢當時宰臣稱頌太宗皇帝之徳以爲睦族推慈捨罪防孤足以感動天地今濟王之亡也自輟朝卜塟之外未之聞焉意者羣臣未有以太宗之書告陛下者臣不避誅戮敢冒昧言之伏願明詔有司考求雍熙故實斟酌而行之𨿽濟王未有子息然興滅繼絕之仁在陛下爲之何不可者扶綱常於幾墜全恩義於已虧天地神人之心亦將有以亮陛下矣臣區區獻言非爲親王計蓋爲陛下計也丹皦然可質天日惟聖明賜察

奏札二

臣竊惟今日求治之要莫難於得天心亦莫難於収人心然天人非二致也得人斯得天矣在易大有上九自天祐之吉無不利孔子曰天之所助者順也人之所助者信也當元祐初二聖臨朝聴政四夷稽首請命西羌夏人降附相尋而黃河北流有復禹舊迹之勢天下曉然知上意與天合蘇軾推明其故以爲此二聖躬信順以先天下之功也夫無一事不當於天心乃可言順無一事不孚於人心乃可言信今陛下躬親庶政內稟慈謨以時考之甚似元祐而求之於天則震電雨雪繼見於冬春星文變異洊形於邇日求之於人則忠義之旅反側未安朝野之民咨嘆未息意者朝廷之舉措所以信服乎人心者有未至歟人心之未信此天心之所以未順也夫是是非非之理本諸天道而著在人心不以古今而存亡不以智愚而增損上之所爲一與理合則不待教令而自孚上之所爲一與理悖則𨿽加刑僇而不服然則今日人心之未信者果安在耶成王之命君陳曰有廢有興出入自爾師虞庶言同則繹孔子答哀公之問曰舉直錯諸枉則民服舉枉錯諸直則民不服蓋立政用人未有不參稽公議而能厭服天下者祖宗盛時凡有大政必采羣言太平興國中秦邸之事作太子太師王溥等議於朝堂者七十有四人然後有詔裁決以大事之不可輕也乃者霅川之變眎昔略同而未聞有參聴於槐棘之下者此人情之所共惑也康定慶曆間簡求西帥必取當世第一流宰臣呂夷簡至防讐薦進以重任之不可輕也往者淮蜀二閫之除皆出僉論所期之外今其效亦可覩矣而除目洊攽僉論之不同猶昔也天下之事非一家之私其在公朝何惜不與眾共以求至當之歸乎且廟堂之上所以廢僉諧而任獨見者不過惡聞異論而已抑不思事未行而有異論吾猶得以參酌可否而惟是之從事旣行而有異論則國體已傷而救無所及朝廷施爲動闗理亂嘗試之誤豈容數耶臣願自今國有大議陛下虛心於上使羣臣各得盡言於下大臣至公無我而詳擇其中至於簡防材能以任重任亦必以公論爲主此今日収人心之一事也賈誼有言慶賞以勸善刑罰以懲惡先王執此之政堅如金石行此之令信於四時據此之公無私如天地今之賞罰其未能允愜眾志者毋乃有未適其平者乎夫難平者事也惟任理無情而付輕重於物然後施置得所而人莫得而議焉今有功同而賞異者問之則厚者必某人之所主也其薄者必孤寒而無援者也又有罪同而罰異者問之則其輕者必某人所主也其重者必疎逖而寡與者也朝廷之於天下當如天之於萬物栽培傾覆付之無心而可使一毫私意介其間乎諸葛亮偏方之佐爾而其言曰吾心如秤不能爲人作輕重故當時之臣有爲其廢絀者不惟無怨而且思焉況堂堂天朝誠能以至公之心行至平之政則予奪所加誰敢不服惟陛下常存此心而總綱於上大臣常守此道而持衡於下賞一人必使凡爲善者勸罰一人則使凡爲惡者懲此今日収人心之二事也夫官之失徳以寵賂之章其在昔人以爲至戒當乾道淳熙間有位於朝者以饋遺及門爲恥受任於外者以苞苴入都爲羞今薫染成風恬不之怪陸防有言鞭靴不已必及衣裘衣裘不已必及幣帛幣帛不已必及金璧由今觀之豈止是哉新巧相誇而無窮誅求橫出而罔極於是軍民之膏血竭盡而亡余矣怨讟繁興日以滋甚然貴臣邇列非必有利之之心往往借其名以事侵刻者大抵皆是利歸私室怨萃公朝抑何便而莫之止也今誠欲息天下之議惟在朝廷曉然示人以屏絕之意甚者反其物而辠其人則心迹暴白而假托以自私者不得肆矣正已示儀之方孰先於此仍願斷自聖心誕降明詔以儆中外俾皆滌除貪暴砥厲亷隅惠緩兵民銷弭怨疾此今日収人心之三事也朝廷之規摹欲其廣大不欲其褊狹治世之气象欲其寛裕而不欲其迫蹵商民之胥動浮言若可忿疾而盤庚方且登進在庭丁寧開曉藹然如家人父子之親周公作無逸以戒成王亦曰小人怨汝詈汝則皇自敬徳又曰亂罰無罪殺無辜怨有同是叢於厥身夫以怨詈殺人周公之所畏也獨柰何其輕犯哉曩者以訛言之籍籍於是有譏呵之令譏呵則已過矣甚至於流竄焉殺僇焉而人愈駭矣傳曰我聞忠善以損怨不聞作威以防怨自譏呵之令行都城之民搖手相戒有道路以目之風此何等气象而見於聖明嗣服之初乎夫峻刑而重罰本欲以一眾心而不知不情之疑懼則其心之不一正自此始不惟是也朝廷布羣材於列位夫固賴其言以相正也而選愞成風精鋭銷耎朝有闕政則拱嘿弗言而私嘆於家朝有過舉則進焉導防而退竊非議尊君親上人情所同本心昬迷何至於是亦由誘導未至而猜阻先形人思茍容誰敢自竭且自孝宗以來臨禦未幾卽下求言之詔訪問所逮下至芻蕘今詔防之頒旣徐徐數月之後而僅止官吏罔及士民方明目達聰之初遽示人以弗廣何以昌士气何以達下情是則播告𨿽修而人以虛文視之也今誠欲慰天下之望惟當開廣規摹昭示徳意解煩苛之网辟寛裕之塗而又式循舊典載播綸音韋布之防咸許論事庶幾憂虞者得以自安忠直者得以自奮此今日収人心之四事也古今天下最易失者莫如人心而最易感者亦莫如人心轉移之機殆類反掌今中外恫疑逺近咨怨非大有以慰安之臣恐攜離日甚一或騷動將有不可収拾之憂此羣臣之所共知顧恐度所惡聞未有以實告於上者爾然臣區區豈欲朝廷專尙姑息茍爲噓濡以悅之哉惟公惟平惟正惟大一循天下之理而不雜以一己之私易之所謂信順者如是而已惟陛下與二三大臣深體而力行之則天人之助將有不求而自應者元祐之治豈難致哉意切言狂伏俟威譴

奏札三

臣聞敵國外患自昔有之根本安彊形勢鞏固則敵𨿽盛而不足憂根本單虛形勢削弱則敵𨿽防而有足懼臣觀今日近有金人逺有韃靼狡焉窺覦意在叵測而淮堧之變尢駭聴聞羣情方搖未易底定蓋嘗深思熟計竊以爲聚正人端士於朝廷使之盡言補過者此內固根本之方也布賢牧良將於方維使之養民訓兵者此外固根本之要也根本彊則形勢張矣古之有國者以人材爲輕重故一干木足以藩魏一季梁足以安隨厥效甚明不可誣已今朝廷之上紳緌濟濟夫豈乏人然敏鋭之士多於老成政事之才富於經術慷慨敢言者少故正論罕聞亷退自重者少故士風弗競陛下嗣服之初嘗以耆艾而褒傅伯成楊簡矣以儒學而褒柴中行矣近復以恬退而用趙蕃劉宰矣海內聞風孰不欽嘆然前乎三臣𨿽加異數而聘召未聞是有優賢之名而無用賢之實也至於直亮敢言有如陳宓徐僑者非特召擢未加𨿽褒寵且莫之及此議者所謂弗滿也陛下誠欲収用賢之效臣願處伯成簡於內祠置中行於經若宓若僑擢之言論之地且益求其類而招徠之使華髮舊徳之良淸名峻節之彥峩冠委佩異萃於朝廷陛下開心見誠俾之條陳闕失大臣虛懷無我與之商防事宜毋縻以好爵而言論不從毋隆以虛文而情意弗浹則賢者之所有皆爲朝廷有矣如是而內之根本弗彊非所慮也趙簡子將保晉陽必先有以寛其民之力李牧將攻匈奴必先有以養其兵之鋭今四方長人之官撫字不聞而叨懫日甚萬金之產或一朝而白奪累世所積或防罪而沒官夏秋之賦輸納至於三闗市之徵苛細及於毫末鞭笞雜下而燕笑自如膏血已殫而溪壑未滿以此貿官職以此廣田廬於是乎民貧至骨矣諸道總戎之帥訓肄不勤而掊克是務自偏禆以至士卒其家貲稍厚者必使之治貨財非優之也蓋幸其負課而掩有也其廩給稍丰者必以之供役使非親之也蓋利其捐金而求免也軍中相語以酒壚藥局爲籍貲產之梯媒謂當其事者必不能自免也回易房廊爲陥子孫之坑穽謂其身𨿽死而監督至於無窮也主帥剝偏禆偏禆剝隊伍有日給千錢而不足衾絮者有日廩數斛而不飽糟糠者以此飾苞苴以此買歌舞於是乎兵貧至骨矣嗚呼兵民俱病一至斯極此何時而莫之捄耶臣願陛下明詔輔臣一新黜陟用亷仁之守而去貪殘任賢能之將而斥暴橫使之視民如子防軍如家崇飲冰食檗之風均挾纊投醪之惠俾人有生意而士有奮心如此而外之根本弗彊非所患也漢人有言本彊則精神折衝本弱則招殆致凶爲邪謀所陵臣觀方今之埶可謂弱矣司馬光嘗謂祖宗苦身焦思以變衰唐之俗陛下髙拱熟視以成後魏之風邇日之事何以異此不亟圖之則紀綱日以陵夷風采日以銷鑠駸駸焉將有不可復振者此臣所以痛心疾首思有以爲陛下告也今區區所陳實轉弱爲彊之本惟朝廷不以爲迂而采用之則其效有可以嵗月期者詩曰心之憂矣不遑假寐臣不勝惓惓

得聖語申省狀

證會某今月十二日上殿奏事未出札子先秉笏敍謝蒙恩召除得靣淸光蒙宣諭曰久聞卿名下有二語偶不記憶讀至第一札貼黃口奏自古聖人無不盡倫而舜獨爲人倫之至者緣其他帝王皆處人倫之常獨舜處人倫之變故也處人倫之常者易處人倫之變者難宣諭曰何謂人倫之常某奏父慈子孝兄友弟恭此人倫之常也子孝而父不慈兄友而弟或不恭此人倫之變也人孰無父母而舜則父頑母嚚人孰無兄弟舜之弟象則傲人孰無夫婦舜則以匹夫娶天子之女此皆人所難處者而舜能處之各盡其道所以爲人倫之至宣諭曰烝烝乂不格姦某奏此乃舜以至誠篤孝感動之效也如象至爲不道然舜親愛之心不爲少衰惜陛下之處濟王不如舜之處象蓋舜不以象欲殺已爲怨而封之有庳旣不失友愛之恩又使吏治其國納其貢稅象不得一有所爲𨿽有虐民之心而無所施所謂仁之至義之盡也若陛下所以處濟王者亦如此豈不盡善盡美聖上正色宣諭朝廷之待濟王亦可謂至矣某奏陛下友愛之心可謂無所不至天下之人莫不知之但若謂此事處置得盡善臣實未敢仰承聖訓陛下不必防其他只防舜之處象者如彼陛下之處濟王者如此其不及舜明甚大抵人主所爲當以二帝三王爲師秦漢以下人君舉動不皆合理難以爲法陛下所以待親王者旣有媿於舜終是欠闕處蒙宣諭曰亦是一時倉猝某又奏此乃旣往之咎臣本不當言所以言者只欲陛下知得此是一大欠闕處自此益進聖學益修聖徳凢處人倫之際曲盡其至庶可揜蓋前失異時爲有宋盛徳之君此臣區區之心也且如漢文帝亦不幸有淮南王之事只緣文帝所爲可稱處多淮南王之死又不出其本意所以不失爲漢之賢主然不免有此一玷不如無之爲愈今陛下處此一事旣有媿於舜自今處他事當益加勉勵必無媿於舜可也古之聖人亦不能無過但能補過則其過也如日月之食其更也如日月之復不害其爲聖人玉色防有喜意讀至第二札尾某奏曰人心之所在卽天心之所在宣諭曰天視自我民視天聴自我民聴卽此意也讀至第三札陛下誠欲收用賢之效臣願處伯成簡於內祠置中行於經幄某奏朝廷之上不可無華髮舊徳之臣不獨人主賴老成之益朝列新進之士亦得有所矜式又奏陛下方畱心典學若召伯成簡中行三人置在朝廷特賜顧問所益必多如臣晚學恐不足仰禆聖徳宣諭曰賢者在朝所益非淺又奏伯成簡皆年逾八十人謂𨿽召之必不來臣謂陛下若至誠招徠之豈有不至之理縱使不來必能因囊封以忠言上達其益亦自不少宣諭二人何處居某奏楊簡四明人傅伯成泉南人讀至四方長人之官撫字不聞叨懫日甚一段宣諭曰監司郡守如何無一亷者某奏豈可謂全無人但亷者少而貪者多愛民者少而貪民者多耳又宣諭曰然則何以革之某奏若朝廷於用捨黜陟之間示人以意亷者用而貪者黜愛民者用而害民者黜使士大夫知所勸懲則此習何患不革又宣諭卿曽見有何亷吏某奏臣自湖南來所過州郡但見知袁州趙防夫一介不取眞亷吏也又奏將帥掊克軍士因依宣諭曰直恁地又曰軍心尢不可失讀三札畢蒙玊音溫然賜諭卿所陳三札皆忠讜之論當卽爲施行某奏再拜訖退

論初政四事【乙酉七月爲禮侍日上】

臣竊聞陛下乃者防選剛辰移禦淸燕非特恬養神明之觀抑且稍正宮寢之儀臣子之心不勝慰幸然區區之愚有欲獻於陛下者不敢自嘿恭惟髙宗皇帝受命中興造區夏六飛南渡駐蹕錢塘其與前世之君蓽路藍縷以啟山林披攘荊棘以立朝廷者殆無以異其艱其勤可謂至矣孝宗皇帝嗣守丕緒志淸中原二十八年之間搜攬賢材厲精聴斷未嘗一日少懈用能保固大業垂萬世無疆之休今陛下所禦之宮庭卽二祖儲神閒燕之地也仰瞻楹桷俯視軒墀當若二祖實臨其上念昔者剏守之惟艱思今日繼承之匪易則兢業祗懼其容少忽乎漢文帝有言朕奉先帝宮室常恐羞之惟其以是存心故能終身爲恭儉之主兩漢之賢君莫先焉此臣之所欲獻者一陛下前所居處宻邇東朝惟思曲盡人子之防其敢遽當人主之奉今宮閤曁乘輿服用之需頤指使令之便必將浸備於昔臣知聖性恬淡固非外物可移然以一心而受眾攻非卓然剛明弗惑未有不浸淫而蠹蝕者然則將何道以處之曰惟學可以養此心惟敬可以存此心惟親近君子可以維持此心蓋理義之與物欲相爲消長者也篤志於學則日與聖賢爲徒而有自得之樂持身以敬則凜如神明在上而無非僻之侵親賢人君子之時多則規儆日聞謟邪不得而惑三者交致其力則聖心湛然如日之明如水之淸理義常爲之主而物欲不能奪矣此臣之所欲獻者二三年之喪行於宮壼非獨衰麻在躬而已哀慕之存於心者不可頃刻防憂戚之形於色者不可斯須已古者卒哭而廬居小祥而堊室今𨿽未能如昔然居處之制不可不極其朴素也古者服喪非有疾不飲酒食肉今𨿽未能如昔然饔人大官之供不可不極其菲儉也古者終喪不處於內今𨿽未能如昔然防防謹獨屏逺聲色不可不極其嚴也食則見先帝於羮立則見先帝於墻庶幾不負罔極之恩丕昭純孝之實儻因移禦之適凡所以自奉者少異於居喪之儀則𨿽衰麻在躬猶不服也此臣之所欲獻者三陛下前者日侍慈明兩宮之情常歡然而無間今視膳問安之敬𨿽無攺於昔而其見則有時矣此正陛下深畱聖心之日也古之事親者聴於無聲視於無形一舉足一出言不敢忘父母也況皇太后親舉神器以授陛下同聴萬機曽未數月褰裳去之如脫敝屣隆恩厚徳與天地無極陛下將何以報之乎然則防勤之禮孝養之誠當有加於前日可也至於兩宮侍禦之臣恩意當使如一蓋愛親者及其犬馬況左右使令者乎厥今羣臣萬民之命系於兩宮慈孝交隆於上則羣臣萬民皆有所恃以爲安而兩宮侍禦之臣亦得以保其富貴此臣所欲獻者四臣猥以不材叨備勸讀比者親承聖訓茍可禆益朕躬毋或有隠陛下之虛懷求助如此臣其敢以淺陋自解乎用是輒陳其愚兾補萬一惟聖明擇焉取進止

貼黃臣竊惟古者平旦視朝以爲常度蓋人主與天同運故必與日俱出以臨照百官則陽徳宣昭政機無壅先皇帝每旦禦朝率在邜辰之間臣侍螭坳二年實所親見陛下始初淸明正厲精庶政之日而晨興聴事乃頗後於先帝之時正使防內晏寧猶恐示人以怠況中外多虞之際乎孔子曰昧爽夙興正其衣冠平旦眡朝虞其危難一物失理亂亡之端惟陛下深味斯言自今臨朝必以日出爲節於以法幹健而體離明通下情而達民隠實初政之首務也臣僣率有陳仰祈矜貸

西山文集卷四

欽定四庫全書

西山文集卷五

宋眞徳季撰

對越甲槁

奏狀

得聖語申後省狀

證對某今月十四日輪當進讀三朝寶訓因有奏事札子先就經筵展讀至念昔者剏守之惟艱思今日繼承之匪易某奏云陛下今日居處之地卽髙宗孝宗居處之地也居祖宗之宮室當思祖宗之艱難朝夕兢兢不忘祗懼庶可保守鴻業玉音云祖宗基業爲人子孫自當兢兢保守讀至以一心而受眾攻茍非卓然剛明不惑未有不浸淫而蠹蝕者玉音云當察於微芒又讀至理義之與物欲相爲消長者也某奏云理義謂仁義禮智之良心物欲謂聲色貨利之屬義理上進得一分則物欲上減得一分眞積力久純乎義理則物欲自然消盡玉音亦謂知得義理物欲自不能惑某奏聖訓極是今人未知義理直將聲色貨利作性命看欲得之心其熾如火才見得義理分曉其視聲色貨利如避烈火如逃猛獸何敢更近之乎讀至篤志於學則日與聖賢爲徒而有自得之樂某奏云人主如能垂精問學則所聞者皆堯舜禹湯文武周孔之言所講者皆堯舜禹湯文武周孔之道聖賢𨿽逺常若與之從容遊處天下之樂何以過此玊音云朕在宮中無他嗜好只是讀書冩字讀至持身以敬則凜如神明在上而無非僻之侵某奏云敬之一字乃聖賢宅心之至要人主能持心以敬則平居肅然常若神明在前非僻之念無自而入詩所謂不顯亦臨中庸所謂洋洋乎如在其上如在其左右皆此理也玉音云戒謹乎其所不睹恐懼乎其所不聞君子不欺闇室亦此意否某奏正是此理闇室屋漏乃常情易忽之地故聖賢謹之又讀至親賢人君子之時多則規儆日聞諂邪不得而惑某旣舉程頤之說以奏又云君子小人將何分別惟日進規儆之言使人主有歉然不自足之意卽是君子日進諂邪之言使人主哆然有自肆之意卽是小人陛下以此觀之則君子小人之實判矣玊音云極是讀至陛下前者日侍慈明兩宮之情常歡然而無間今視膳問安之敬𨿽無攺於昔而其見則有時矣某奏云臣所陳四事第四條尢爲切要不審陛下知臣之意否玉音云深曉卿意又云朕朝夕太后之側本不欲遷過此以太后聖訓再三勉承聖訓讀至恭勤之禮孝養之誠當有加於前日玉音云朕受太后大恩何敢不盡其孝某又舉治平間事謂今𨿽未有此當潛消於未形之先且云臣此段切處只在孝思二字而已願陛下深畱聖心玊音云極是讀至貼黃晨興聴事乃頗後於先帝之時某奏云陛下在宮中起甚蚤視朝卻覺稍晚玉音云朕視朝只依先帝時某奏比先帝差晚願陛下自今視朝以日出爲節庶防廷訪羣臣可以從容上首肻奏畢玉音云卿今日所陳甚切某退至簾下再拜謝恩訖進前展讀寶訓睦親門某奏太祖之友愛太宗前古所未有其言晉王龍行虎步生時有異必爲太平天子則異時傳授大位之意已見於此自堯舜揖遜之事不見於後世有天下者未有不私其子太祖非無子也燕秦二王非不可以托宗廟也乃不私其子而以與其弟蓋知太宗神武英特天命所屬必能身致太平故也堯舜之不傳子以丹朱商均皆不肖之故太祖此舉又有光於堯舜矣其後太宗果能混一區宇濟世治平太祖可謂能爲天下得人太宗可謂不負所托上首肻之讀至涪陵公廷美卒某奏秦王之事陛下曽知其本末乎玊音云秦王似亦無大過某云容臣敷奏因具陳其所以然之故又讀至眞宗爲皇太子一段某奏眞宗旣正儲宮竢班幄次自合與親王異處而乃極其懇請願仍舊貫太宗嘉其孝悌遂從其請臣聞有子曰孝弟爲仁之本蓋親親而後能仁民未有不親親而能仁民者眞宗惟其天資孝悌是以卽位之後專行仁政異時契丹犯邊宰臣冦準欲以王師邀之境上使隻輪不返眞宗惻然曰契丹幽薊皆吾民不欲多殺此一舉全活南北生靈不知其防千萬計其源則自孝悌中出上變容首肯又讀至卷末某奏自古帝王盛世未有不以親親爲先堯典曰克明俊徳以親九族臯陶謨曰篤敍九族庶明勵翼邇可逺在玆伊尹作伊訓以告太甲亦曰立愛惟親立敬惟長始於家邦終於四海周家忠厚內睦九族則詩人歌之周室道衰棄其九族骨肉相怨則詩人刺之惟本朝祖宗以來以親親爲家法其於皇枝帝冑恩意甚備如此卷所載皆陛下之所當法若太宗之於秦王乃是處人倫之變而矜憐惻怛曲盡其至如此尢陛下所當法某因誦太宗聖訓曰朕以同气之親不忍致於法又曰以廷美之惡豈當如此但骨肉之情有所不忍耳某奏觀此則知親親之恩不可以有罪廢上亦首肯所得聖語須至申聞者【是日讀至其源皆自孝悌出又讀楚王元佐一段奏云楚王乃太宗長子眞宗之兄以疾不淂立眞宗卽位屢加封拜待遇之禮極其優厚及奏周室道衰下數語此三節皆爲之動蓋聖心明悟如此又讀理義常爲之主物欲不能奪奏云一州有一州之主一縣有一縣之主若州縣無主則盜賊姦人得以竊據而爲之主矣人心亦然理義爲主則物欲不能入物欲爲主則理義不能入上亦嘉納】

奏謝奬廉吏狀

臣今月十六日伏準尙書省札子八月十五日三省同奉禦筆近眞某奏事朕因訪問亷吏某以知袁州趙防夫對朕惟奬亷所以律貪亦庶防化貪爲亷之效以惠吾民趙防夫可除直祕閣與監司差遣札送臣者伏念臣比叨召札入對便朝具陳生靈耗斁之由皆本州縣貪殘之故淵衷有惻天語載詢欲知亷吏之姓名以備聖時之采擇念頃過宜春之境頗甞聆守土之賢百口自隨惟祿是仰一介弗取其莭可稱遂以所聞冒陳於上退而竊省尙有當言若崔與之帥成都但載歸艎之圖籍楊長孺守長樂罔侵公帑之圭銖皆最爲當世所推乃不能悉數以對方重愚臣之怵惕忽傳宸筆之褒敭當九重厲精思治之秋正四方視儀聴唱之日一守臣之防擢殆若細微百執事之鄕風孰不興起祗承命告倍切忻愉污吏革心實闗公道瞽言獲用豈曰私榮願承明詔之作新更廣宸聰而咨訪循良未舉盍宏封宻之規貪濁當懲可廢烹阿之典乃若澄源而正本尢先昭徳以塞違使淸光之化首倡於朝廷而亷恥之俗交興於中外庶防民生日厚邦本弗搖此下臣獻替之微忠抑初政施行之急務敢因奏謝僣有敷陳伏乞睿察

故事

故事【癸酉七月二十一日進】

髙宗日曆建炎三年六月二日己酉宰執進呈次上曰太史奏久陰霖雨不止占爲陰盛下有陰謀霖雨者人怨所致早晚差寒天道不順寒陰反節朕觀晉史天文志備言其證恐失其當以召天變

臣聞災異者天地之戒也古先哲王嚴於自儆故其遇災也常以爲人事之所召後世之君樂於自恕故其遇災也常以爲天數之適然治亂存亡之分未有不基於此者恭惟髙宗皇帝勤勞恭儉紹開中興憂閔元元力行仁政求諸當時未見闕失而久陰霖雨之變惕然自省遽以爲人怨之所致大哉聖言可謂深知天人相與之際矣臣伏觀春夏以來淫雨過度都城之內細民失業近畿諸邑山裂水湧淪胥以死者不可勝計仰惟陛下畏天敬民無媿前聖固宜殊祥異瑞史不絕書而譴告諄諄乃與事戾何耶臣伏而思之此殆吏刻急而民咨怨之所致也夫朝廷張官置吏凡以爲民攺法易令亦以爲民而今長人之官能布宣徳意勤卹民隠者何其甚寡而依勢作威倚法以削者何其紛紛也假稱提楮幣之令而科率齊民借摧抑兼並之名而破壞富室期防峻於星火爭利極於錐刀於是掊斂興而民始怨矣不窮告訐之虛實而廣事株連不原情犯之重輕而例行拘籍甚而父子銜寃赴井相踵丘墳何辠亦沒縣官於是刑僇繁而民始怨矣夫天之與人本同一气故有匹婦非辜而赤地千里者況民生嗸嗸如此天豈不爲之動乎臣願陛下以昊天孔明爲不可忽以皇祖有訓爲不可忘日與輔佛之臣講求寛大之政亟下明詔申敕有司蠲除煩苛與民休息若是而災害弗除嘉祥弗應者非所聞也某不勝惓惓

故事【癸酉八月十七日進】

通鑑唐徳宗紀初安史之亂數年間天下戶口什亡八九州縣多爲藩鎭所據貢賦不入朝廷府庫耗竭中國多故羌戎每嵗犯邊所在宿重兵仰給縣官所費不貲皆倚辦於劉晏晏以爲戶口滋多則賦稅自廣故其理財常以養民爲先諸道各置知院官毎旬月具州縣雨雪丰歉之狀白使司丰則貴糴歉則賤糶或以谷易雜貨供官用及於丰處賣之知院官始見不稔之端先申至某月須如幹蠲免某月須如幹救助及期晏不俟州縣申請卽奏行之應民之急未常失時不待其困流亡餓殍然後賑之也由是民得安其居業戶口蕃息晏始爲轉運使時天下見戶不過二百萬其季年乃三百餘萬其初財賦嵗入不過四百萬緡季年乃千餘萬緡臣聞諸大學曰有徳此有人有人此有土有土此有財有財此有用徳者本也財者末也外本內末爭民施奪是故財聚則民散財散則民聚自古迄今未有人心失而財可恃者亦未有不防其民而可以丰財者聖賢之言炳若星日萬世不能易也劉晏在唐𨿽未足以語此然猶知養民爲理財之本出入斂散亦皆有法嵗丰穀賤則傷農故必髙其價以糴嵗饑谷貴則傷民故必下其價以糶凶荒始兆先期賑防用物𨿽約所濟者多以故民生安業戶口蕃息嵗入之賦至於數倍夫晏以一有司粗知財用之本末猶能致利若此況爲天下者誠能究大學生財之義一意務徳以養民其效可勝計哉臣觀近世所謂善理財者何其懵乎此也元元已病而科斂日興不知皮將盡而毛亡所傅也出新巧以籠愚民茍邀倍稱之入不知朝四莫三之亡益也孟子曰我能爲君實倉廩充府庫今之所謂良臣古之所謂民賊也夫以劉晏之術而防諸孟子之言己未免爲聖賢罪人矣而今之有司則又晏之罪人也惟聖明之君忠智之臣亟思其本而攺圖之實天下幸甚

故事【甲戌三月初七日進】

元祐元年司馬光等言王者設官分職居上者所總多故治其大要居下者所分少故治其詳細此理勢之自然紀綱所由立也是以周官小宰以官府之六屬舉邦治大事則從其長小事則專達凡宰相上則啟沃人主論道經邦中則選用百官賞功罰罪下則阜安百姓興利除害乃其職也至於簿領之差失期防之稽違獄訟之曲直胥史之遷補皆郎吏之任非宰相所宜親也故人有言察目睫者不能見百步察百步者亦不能見目睫言詳於近者必略於逺謹於細者必遺於大也今尙書省事無大小皆決於僕射僕射自朝至暮省覽文書受接辭狀未甞暫息精力疲於米鹽細故其於經國之大體安民之遠猷不暇復精思而熟慮恐非朝廷所以責宰相之事業也竊以六曹長官古之六卿事之小者豈可不令專達云云詔從之

臣竊惟司馬光之言古今之至言也昔陳平不答錢谷斷獄之問以爲當責之內史廷尉唐太宗不以詞訟細務煩宰相而屬之左右丞若平者可謂知宰相之職太宗可謂得任相之道矣臣觀近世以來中書之務日繁應酬剸決防不暇給豈有他哉蓋六曹長貳不能自舉其職而諉之朝廷朝廷之尊不免下行六曹之事故也厥今天下所當經畫固非一端而安危利害之大者莫邊政若也蓋干戈繁興中原云擾事變疊出胡可勝窮或彊鄰崛起何以爲控制之方或弱國瓜分何以爲撫馭之術或羣雄角立必思所以待之或流民輻湊必思所以處之至若將帥之多庸材軍旅之多政財用衰耗而未贍士卒愁嘆之未銷凡此數端所當汲汲講求如拯焚溺其可以區區細故奪之乎昔紹興中吏部尙書孫近請詔大臣凡所以靖中原安邊境者日夜講究而常程之事付之有司上曰要當遴選尙書侍郎使之專決大哉聖言可爲萬世法臣願深詔朝廷舉行六曹專達之制如元祐大臣所陳選擇羣工分釐眾務如紹興之聖訓則紀綱立而事功成矣

故事【甲戌七月十一日進】

漢宣帝地節四年九月詔曰朕惟百姓失職不贍遣使者循行郡國問民所疾苦吏或營私煩擾不顧厥咎朕甚憫之今年郡國頻被水災已振貸鹽民之食而賈咸貴眾庶重困其減天下鹽賈

臣竊惟宣帝可謂防民之深慮民之至矣其疾苦則遣使者循行以問之災害則振貸之至於鹽直之貴似未深爲民害必詔有司損其賈而後已蓋元後民之父母也孩提乳哺少失其節皆父母之責困窮惸獨一失其養皆元後之辜陛下愛民之深慮民之至不減漢宣而近嵗以來吏以擊搏震撓爲功不知以防養撫柔爲本營私煩擾殆匪一端邇者又聞郡國守臣侵牟規利有薪芻諸物官爲列肆以自售者於是物賈驟騰而細民不勝其困矣有盡拘商鹽酬之以楮而官自出鬻責民以錢者於是鹽直暴踴而人爲之淡食矣吁此何等气象而見於今日邪昔陸防有言民者邦之本財者民之心其心傷則其本傷本傷則枝葉顚悴而根柢蹷拔矣防之斯言可爲永鑑臣願明諭輔臣盡斥天下貪殘之吏其尢亡狀者施之以流放不齒之刑毋但削秩免官而已仍命詞臣推原徳意降一詔書丁寧訓飭俾天下曉然知聖主加惠元元之意去苛猛而趨忠厚此培埴邦本之先務惟陛下深畱聖意海內幸甚

故事【甲戌八月十七目進】

慶曆三年元昊遣使來所要請凡十一事諫官歐陽修言元昊再遣使人至闕和之與否決在此行竊計廟謨合思成算云云臣見漢唐故事祖宗舊制大事必須集議蓋朝廷示廣大不欲自狹謀臣思公共不敢自彊故舉事多臧眾心皆服自兵興以來常祕大事初不使人知及其處置乖違豈能掩蔽臣謂莫若采大公之議收眾善之謀待其都無所長自用廟謨固亦未晚其元昊請和事伏乞於使人未至之前集百官廷議慶曆四年邊奏契丹修天徳城及多建堡寨知制誥田況意其蓄姦謀乃上疏曰朝廷予契丹金帛嵗五十萬朘削生民輸將道路疲獘之勢漸不可久而近西羌通欵嵗又予二十萬設或復肆貪瀆再有規求朝廷尙可從乎臣至愚每念至此則惋嘆不已矧兩府大臣皆宗廟社稷天下生民所望而系安危者豈不爲陛下思之哉每旦垂拱之對不過目前政事數條而已非陛下所以待輔臣非輔臣所以憂朝廷之意也有唐故事肅宗以天下未乂除正衙奏事外別開延英以諮訪宰相蓋旁無侍衛獻可替否曲盡討論今彊敵淩逼而河朔將佐之良愚甲兵之善窳道路之夷險城壘之堅敝軍政之是否錢糧之多少在兩府輔臣實未有知之者萬一變發所忽制由中出少有差跌則事不測矣願因燕閒召執政大臣於便殿從容賜坐訪逮時政專以外患爲急則人人惟恐不知以誤應對事事惟恐不集以孤聖懷日夕憂思不敢少懈同心協力必有所爲今不此之務而日以委瑣之事更相辦對議者羞之

臣竊考是時元昊以力屈請和朝廷含垢撫納宜無後悔而歐陽修方欲舉行集議以收眾善之謀契丹修建城堡未必眞有窺覦之計而田況遽請咨訪大臣專以外患爲急蓋情之難知莫如邊塞事之至重莫如甲兵過於慮危然後不危深於防患然後亡患此二臣所以惓惓納忠而不敢黙也今西北小夷日益猖獗萬一有夾攻之約而歸我舊疆有通好之言而邀我嵗賂或從或否皆系安危此吾之當慮者一金人被侵遷於汴都外有彊敵之馮陵內有羣冦之侵迫或帥其羣下沿江南歸或乞師借彊祈爲已援有一於此處之寔難此吾之當慮者二也彼之四鄰因其危蹙必皆規拓土疆設或夏人乘虛遂據秦隴我之西北復接彊鄰右詘左支豈易爲力此吾之當慮者三也凡此三患特其大端若乃輻湊之流民縱橫之羣盜處之亡素皆足以蕩搖邊鄙爲根本憂後患多方尢難豫料以今日事勢而較諸慶曆之時人材孰多財用孰裕其爲可慮殆有甚焉而廟謨沈深獨運帷幄未甞采羣下異同之言昕廷奏事數刻輒退未嘗有便坐從容之議此臣之所未諭也修況之在慶曆皆爲名臣而其論又頗切於今日故臣敢采之以獻伏惟陛下深味其言而亟行之實天下幸甚

奏狀

江東奏論邊事狀【丙子十二月十二日上】

臣至愚極陋防陛下選擢將漕江東朝夕之所盡心不過州縣間常事未足仰報大恩今事有闗於宗社之安危國家之休戚職有常守在臣𨿽不當言而其義則有可言者昔歐陽修以知制誥出爲河北轉運使嘗請與聞兵事仁宗許之臣𨿽於修無能爲役然亦由詞臣出使且以轉餉爲職則邊陲利害臣敢避晉越之罪畏縮不言臣竊見金人自失國南遷其勢日蹙比者韃靼與西夏並兵東出潼闗深入許鄭汴都危迫之狀見於金使所云近復轉聞敵兵攻圍都邑遊騎布滿山東𨿽探報之辭不無同異要其大勢以河南數州僅存之地而抗西北二國方張之師加以羣盜縱橫叛者四起土傾魚爛厥證具形括馬敷糧公私並竭交鈔數萬僅博一餐危急如此不亡何待臣謹按國史金之侵遼在政和之四年【甲午嵗】其滅遼也在宣和之七年【乙巳嵗是冬卽侵中原】臣竊謂今日天下之勢無以異政宣之時陛下所以自治其國與外禦敵國者亦宜以政宣爲鑑夫以皇皇鉅宋八葉重光至於政宣蓋太平極盛之日使朝廷之上知守成之惟艱無難之可畏惕焉戒懼以祈天永命爲心親信仁賢修舉徳政則國勢屹然有泰山磐石之固𨿽百敵國其何能爲不幸燕安湛溺之餘紀綱蕩然無一足恃本根旣撥枝葉從之於是敵人得以逞其兵威攻取我都城傾覆我社稷劫遷我二聖驅策我蒸民自開辟以來侵陵之患未有若是之甚也今將戒前車之覆永神器之安其道非他願以政宣爲鑑而已臣甞妄論政宣致禍之由其目有十夫君臣相敕維是防安股肱不良萬事隳壞其在虞廷猶以爲戒自蔡京倡丰亨豫大之說王黼開應奉享上之門專以淫侈蠱上心奢靡蠹國用土木之功窮極盛麗花石之貢毒徧東南甚至內庭曲宴出女樂以娯羣臣大臣入侍飾朱粉以供戲笑於是荒嬉無度而朝政大壞矣其失一也易曰師貞丈人吉又曰師出以律否臧凶言總師必得老成厚重之人用師必有節制訓齊之律反是則凶也自童貫髙俅疊主兵柄教閱訓練之事盡廢上下陛級之法不行潰敗者不誅而招以金帛死敵者不防而誣以逃亡於是賞罰無章而軍政大壞矣其失二也詩曰敬天之怒無敢戲豫敬天之渝無敢馳驅自昔未聞簡忽天變而無禍者政宣之世災異數見大星如月徐徐南行日黯無光洶洶欲動赤气犯斗水胃都城當時羣臣恬不知警方且以怪孽爲嘉祥變異爲休證此上不畏天戒其失三也大舜之聖捨已從人成湯之徳從諫弗咈自昔未聞飾非遂過而不亡者政宣之際以言爲諱張根論徵斂之煩散官安置李綱論大水之變逺謫監徵於是薦紳不敢言矣鄧肅以進詩諷諫屏出太學朱夢說以昌言宦寺竄斥偏州於是布衣不敢言矣箝結成風馴致禍敗此下不防人言其失四也夫君子在內其卦爲泰濟濟多士文王以寧政宣用事之臣專以毀忠忌賢爲事凡累朝老成之望當代鴻碩之材不以姦黨廢則以邪等斥不以曲學貶則以異論逐排沮挫揠之餘舉國無君子矣𨿽欲久安得乎其失五也夫開國承家小人勿用而難任人蠻夷率服政宣之世京黼繼屍宰柄貫攸濫厠樞庭其翶翔臺省布列館殿非歌頌詩書卽膏粱子弟非奴事閹尹卽翼附權臣更引疊援在廷皆小人矣𨿽欲勿危得乎其失六也記曰四方有敗必先知之此之謂民之父母政宣小人顓爲防蔽以欺上聴劉法敗死西陲而童貫乃以捷聞方臘破東南六郡而王黼匿不以告郭藥師反形已露而邊臣掩覆於外金人尅期入侵而大臣諱晦於中上下相防稔成大患至敵兵濟河而朝廷猶未之覺其失七也書曰民惟邦本本固邦寧政宣小人專務聚斂以搖根本朱勔以貢奉擾浙右李彥以括田困京東蔡京攺鹽鈔法而比屋嘆愁王黼創免夫錢而諸路騷動人不聊生散爲盜賊𨿽微夷狄亦必有蕭墻之憂其失八也詩曰無競惟人四方其訓之古者以一士寑敵謀片言折外侮政和初遣使覘國而童貫實行遼之君臣相顧竊笑已有南朝無人之譏北事旣興遂付戎律以僕之才當元戎之任節制不明諸將無所稟畏庸懦不武敵師得以馮陵未防副之以蔡攸易之以譚鎭其爲駑怯又益甚焉於是金人知中國之無人而異志興矣此授任非材其失九也昔子產以蕞爾之鄭崎嶇彊國間區區一環宜無愛於晉而子產則曰大國之人令於小國而皆獲其求將何以給之一共一否爲罪滋大大國之求無禮以斥之何饜之有卒不與秦求地於趙趙欲與之虞卿曰王之地有盡而秦之求無已以有盡之地而給無已之求其勢必無趙矣趙用其計而秦不能加蓋有國者不幸與彊敵爲鄰當有以服其心而不當徇其欲方金人與遼國交兵𨿽能每戰輒克然視吾中國之尊如髙山大海未易測其雄深何敢遽有他志不幸姦臣腐夫希功寡謀惟恐無以順適其意彼方邀吾嵗幣則予以契丹舊數而不辭邀吾燕地稅賦則予以銀絹百萬而不靳至於索犒師則許以犒師欲貸糧則許以貸糧一事方酬而一事已生前請未塞而後請復起一切順承無敢或戾而南牧之師已侵尋於境上矣蓋彼之求我本無饜足徒知徇其欲而無以服其心其禍固應爾也或者惟以納張覺結餘覩爲造釁之由而不知召侮取輕其漸非一𨿽微結納之事其能保盟約之不寒乎此處置乖宜其失十也今陛下聖徳淸明萬無此失然臣獨怪一人憂勤恭儉無媿仁祖之風而羣臣盤樂怠傲乃有宣和之習東南民力耗於軍餉者十八而士卒窮悴常有不飽之嗟災異頻仍修省之實未覩言路壅塞讜直之士弗容君子非不參用而正論未甞獲伸小人非不欲逺而防謟猶或得志防蔽之風日熾聚斂之政日滋此失未除臣恐後之視今猶今視昔也𨿽然臣外有司也其於內事不敢盡言獨請爲陛下深陳所以待外國者臣觀韃靼之在今日無異昔者金人方興之時一旦與吾爲鄰亦必祖述金人已行之故智蓋金人甞以燕城歸我矣今獨不能還吾河南之地以觀吾之所處乎受之則享虛名而召實患不受則彼得以陵寢爲詞假大義以見攻金人甞與吾通好矣今獨不能卑詞遣使以觀吾之所答乎從之則要索亡饜豈能滿其溪壑之欲不從則彼得借口以開釁端狡黠之情必出於此不可不豫圖所以應之也自三數年來謀國者不深惟長算而一切幸安曩者敵在幽燕吾以嵗時聘問已非獲已彼旣播越而南獨不可遷延其辭俟復燕山然後玉帛往來如故乃使大宋臣子拜仇敵於祖宗殿廷之下其誤一也嵗幣之弗遣是矣然不以還燕爲詞而諉曰漕之渠漧涸使敵人得以移文督責中原豪傑聞之寧不以寡謀見哂乎其誤二也並邊遺民皆吾赤子窮而歸我當示綏懷疆吏非人惟知拒卻固已絕中原之望甚者視爲盜賊戮之焚之上流制閫之臣明揭大榜來者卽行殺西州總戎之帥殺程彥暉一家骨肉於黒谷山秦隴之人莫不切齒召鄰國之侮開邊鄙之隙結遺黎之怨逆上帝之心孰甚於此其誤三也積此三誤而吾國之威靈气焰索然矣漢昭烈有言事防之來寧有終極夫誤於前者不可悔而應於後者猶可爲所願朝廷毋再誤而已厥今庸人之論有二不曰金未遽亡猶可倚爲屏蔽則曰中原方擾未暇窺我江淮凡此皆誤國之言不可不察也金之必亡無愚智舉知之臣不復重陳若昔西晉之亂江左粗安者蓋以羣醜並爭莫能相一故吾江表得以媮旦夕之安及苻堅旣滅慕容旋起吞晉之謀元魏以並諸國遂萌飲江之志今新冦鴟張盡有河朔而楊劉羣盜又皆往往服從臣恐與五季角立之勢殊未可爲江左茍安之計也或又以爲安邊置所儲偫日丰以此餌敵何患不濟臣竊謂不然夫金繒遺敵𨿽後世偃兵息民之權宜然用之於國勢盛彊之時則足以示恩而不至於召侮景徳之事是也用之於國勢委靡之時則適以召侮而不足示恩宣和之事是也儻不思自彊其國而倚賂遺以幸一日之安臣知其非防矣昔孫氏以區區之吳而當彊大之魏若未易爲力者然其君臣相與防勵遂能挫曹公虎狼之敵晉氏東遷至岌岌也徒以將相有人處分得所卒能破苻秦傾國之師今國家幅萬里貢賦雲集帶甲百萬江漢爲池豈下於吳晉者而中外有司忠誠憤激者少委靡頽惰者多一聞赤白囊至則相顧失色不知所爲少定則又帖然矣國家平時不愛名器爵祿以寵士大夫一旦有急未見有毅然以戮力王室自任者此臣之所以大懼也夫天下之勢猶長江大河上流決潰下流必無獨寧之理今荊淮以北數百里間干戈搶攘戎馬雜襲正如熊咆虎鬭近在藩垣之外而或者乃曰無預吾事彼其中心實不謂然姑欲架瞞目前攫取名器爵祿而去至於宗社生靈之憂而使陛下獨當之耳彼羣臣爲一身計可也陛下爲人子孫任九廟之托柰何付安危於度外乎陛下誠欲尊國勢以弭外虞則政宣之十失必當懲近日之三誤必當戒庸人之論必當破自彊之計必當立至誠一心對越上帝廣謀兼聴曲盡下情以收天人之心以合中外之助庶天下事猶有可爲者若或上下悠悠養成深患機防浸失事變日殊臣實未知其所終也臣自委質立朝以來區區之愚惟知有君父有社稷故常盡忠極慮不敢自爲身謀今見時事憂虞如此而顧戀寸祿不爲朝廷一言豈惟自負夙心抑亦有慚戴履是用齋心潔誠忘寢廢食裁成此章欲進復休至於數四懷不能已卒以上聞意者天誘臣衷欲以感悟陛下儻或萬一見於施行則臣𨿽擯廢田裏其幸多矣

貼黃臣竊見太祖太宗艱難百戰以有天下眞宗仁宗兢業守成至於徽宗之世宇內承平民物熙洽不幸崇寧而後羣小得志陷害忠良遂使在廷無一君子迨政和初遼國衰微金人崛起王黼童貫之徒希功寡謀取侮敵人馴致靖康之變都城失守二聖防塵追念前失可爲隕涕臣仰惟陛下鋭精典學親禦經帷凡祖宗創守之規模可爲今日法者旣曰陳於前矣至於崇宣之事可爲今日戒者願詔館閣之臣編類來上退朝之暇以時省覽庶防姦邪誤國之狀宗廟隳頹之恥一一備見本末於以鑑前失而圖今得非小補也皇太子春秋鼎盛問學日新亦宜命宮僚編纂上件故實從容講論其於令徳啟發必多臣位下人微志在納忠狂僣妄言伏竢誅殛

西山文集卷五

欽定四庫全書

西山文集卷六

宋眞徳秀撰

對越甲槁

奏申

奏乞放宣城縣零苗

臣一介疎庸誤防推擇將漕江左深惟連年入侍軒墀具見明天子惻怛愛民入境之初首務布宣徳意以圖稱塞今有見之詞牒采之眾論民以爲困者不敢不以具聞臣照得寧國府宣城縣淸流等九鄕水田及官民圩田去嵗潦傷頗甚本司𨿽差迪功郎太平州司戶參軍趙汝詹同承奉郎知寧國府宣城縣尢爚於嘉定七年九月前去徧行檢視統縣計放二分二釐四毫共米三萬一千二十七石四斗二升二合緣人戶洊饑之後生理未盡復舊遭此水患輸納必是費力兼目今旱勢未蘇又當起催夏稅竊慮府縣催督零分苗欠無所從出以致重困臣今將本縣前項被潦鄕分殘零苗欠權與倚閣秋成理納少寛目前外謹錄奏聞伏勅防【申省狀同】

小貼子某以下戶零欠今亦不多推廣上恩欲使速得蘓息是敢不俟回降而亟行之専輒有罪並乞照防奏乞爲江寧縣城南廂居民代輸和買狀【四月同安撫司上】

臣等猥以非才俱承乏使𨿽職守不同而責任則一夙宵防勵惟知推廣徳意務寛民力庶防仰答萬分今有近在目前事闗休戚而縣邑因循視爲常賦越數十年之久未克釐正者臣等比因旱暵訪求疾苦乃始知之若不亟議蠲除使雕瘵自此少蘇何以上副陛下宵旰勤卹之意竊見建康府南門之外有艸市謂之城南廂環以村落謂之第一都第二都第三都皆本府江寧縣紹興中行經界府城坊郭與諸門外不過戶納兩料役錢謂如房地日收賃錢一文則每年納錢四百省內城南廂以至第三都成年計六百二十四貫七百二十四文此外他無一毫稅賦淳熙五年知江寧縣事章騆偶因推排平白將一廂三都分立和買兩色增科綿絹於民房地僦賃則起所謂家業錢店肆賣買則起所謂營運錢有如房地錢日收一十文足紐家業錢一貫六百二十三文七分毎及一貫文卽催和買絹五寸五分綿五分五釐共折錢一百三十八文七分二釐其店肆賣買比之房地尢無定準皆是泛行約度紐營運錢毎及一貫文卽催和買絹八寸綿八分共折錢一百二十四文內房地和買嵗取絹三百一十三匹六尺三寸四分綿一千二百五十二兩計錢一千九百四十一貫五百八十三文所有營運和買嵗取絹一百八十二匹一丈八尺五寸綿七百二十九兩八錢六分計錢一千一百三十一貫二百七十一文合兩色而言之共錢三千七十二貫八百五十二文較以疇昔專輸房地役錢已多二千四百二十八貫一百二十八文且均爲建康之民坊郭別門相去咫尺悉皆無此獨南門科折特甚於舊度其時𨿽罹橫斂固不能堪然馬軍行司移屯之始連營列戍軍民憧憧聚彼貿易市防日以繁盛財力足以倍輸縱使過多尙可彊勉粵自師旅之餘饑饉洊至軍旣殫乏民亦流亡居捨賈區蕭疎頽廢而昔年剏增和買定額仍存本縣官吏惟知比舊增敷有加無損以求足辦全不顧念鑿空如此何以繼之大抵主家以房地起家業錢而賃戶又以店肆起營運錢一處生業兩項輸送安得而不重困哉至於因家業營運而科和買綿絹並和買綿絹以當都團差役輸索重復差徭繁並力不能支逃徙相望其間未忍輕去者日益窮匱恐非所以還舊觀壯陪都也臣等若徑乞盡數蠲減恐賦入素定未易遽除如其知而不問心實懷愧今公共相度欲從建康府及江東轉運司各於支用錢內中半抱認取撥自嘉定八年爲始每嵗與之均補錢二千四百二十八貫一百二十八文每嵗計錢一千二百一十四貫六十四文卻乞將淳熙五年剏增家業及營運錢上所科和買綿絹盡與除豁見在房地一依府城坊郭及東西北三門之外以經界則例起催先來兩料役錢一嵗計六百二十四貫七百二十四文從本縣令項催赴建康府交納添湊轉運司並本府抱認錢二千四百一十八貫一百二十八文共成三千七十二貫八百五十二文理充知縣章騆剏增和買綿絹窠名起發上供日後推排以此爲定卽不得巧立名色再敷家業營運和買綿絹及紐折價錢如此則官𨿽有償備之費而和買數存不虧元額斯民積蠹遂可剗除儻防聖慈特降睿防從臣等所乞施行實一方無窮之幸謹錄奏聞伏勅防【嘉定八年五月二十九日奉聖防依】

奏乞蠲閣夏稅秋苗【六月一日上】

竊見本路州縣今嵗以來雨澤闕少臣昨經由池陽之日其時不雨已及旬餘迨至金陵一向漧旱蓋自三月至於五月之終九旬之間有雨者才六七日焦熬之狀蓋不待言播殖之功一切盡廢臣朝夕訪問惟信與饒得雨頗多嵗事可望若建康太平寧國池徽南康廣徳諸郡旱勢略同臣以祈禱間出近郊及因閱舟親至采石經行原野莫非赤地四顧所及全無秋苗間有瀕江可以車戽之地或以栽挿然水熱如湯不堪蔭養茁然長茂旋又焦黃訪聞當塗宣城管下圩埂之鄕每嵗常苦水澇今亦種不入土與陸地同近因舟行過大城堽一帶見蝗虫飛泊蘆葦間綿亙十數里未防遂入府城皆由東北而來蔽天障日遇其所落艸木爲空又據諸處申到若建康府之上元江寧溧水池州之貴池銅陵寧國府之宣城皆有蝗蝻生發所未申者尙不及知此一路旱蝗之大略也常平義倉之儲總一路凡四十三萬而侵移陳腐皆在其中姑以建康一城言之居民日食凡二千斛而常平初無顆粒義倉之米以石計者僅一萬九百有奇以之糶濟城郭之民不數日盡矣況能更及田野乎以此推之常平義倉已不足恃沿江諸州元非產米之地自經兵旱田疇蕪廢在在相望所出益少綱運起發之外其能防何接濟軍民惟仰客販今則兩淮旣皆遏糴淛河般運不通上流客舟亦頗不繼諸州米價漸已日增艱食之虞近在朝夕甞愽訪父老皆言粳稻𨿽已失時尙堪雜種麻豆蕎麥黃菉之屬緣田中無水不通翻犁而不可種下等農民之家賃耕牛買谷種一切出於舉債今秋成失望小大憂危而官司催督夏稅略不少貸典賣罄竭不足以償而種子價髙無錢可糴而不能種凡曰陸種僅可救饑近年官司往往不防每遇檢放指爲熟田責令輸納苗米未免賤糶所有貴糴所無以供公上殫其地之出不足以輸所以更相懲創而不敢種臣自聞此語爲之惻然竊惟今嵗之旱實與往年不同往年之旱多在夏秋田間旣已布種故𨿽災傷之甚什至七八而其熟處猶居二三今則髙下之田皆爲荒地借令雨以時至雜種可投尙恐空於蝗螟之口而況雨未可期種未可必方來之患日月尙長民情搖搖已有流移之漸臣近準朝防將來合議糶濟卽與本路諸司同共詳議措置施行臣已恭稟多方講究外竊謂與其待已饑而行糶濟之惠不若先未饑而加存防之恩謹具奏請事件如左

其一曰倚閣夏稅臣近居太平州百姓王經等一百六名狀稱自去冬以來並無雨雪麥苗先已幹死收到些小不了食用目今秧苖又盡枯死蕎麥豆種𨿽得錢物亦無處收糴田地幹亢至甚亦難耕種老幼日夕憂惶不能存活欲乞備申朝廷權閣今年夏稅臣方欲冒昧控陳忽準戶部符臣寮奏請內一項寛旱地之賦以爲秧苗未得種挿人情方且皇皇而折帛起催半責見鏹版曹旣有嵗例州縣茍欲逃責徵誅憔悴之民不減星火之急農困追呼將復失種其爲怨嗟甚於不雨此當亟行戒約江淛監司目卽體訪先來被旱之處一面行下郡邑將第四第五等下戶折帛等官物稍寛旬月之期以俟秧種了畢卽防聖防允從仰見陛下至慈至仁勤防民隠凡有所聞無不施行臣卽已鏤榜曉諭州縣令自牓到日爲始住催一月𨿽足以寛目前而一月之後催理如故方細民嗸嗸求死不贍之時縱令督促萬端終是無可償納徒使吏卒並緣得爲苛擾人戶憂迫不免流移理勢實然非臣過計兼本路近年民困重賦荒田逃戶所在相望今旣未能招徠不可使見存之戶更有流徒伏望聖慈速降防揮將本路州縣旱漧不曽種蒔去處第四第五等人戶夏稅權與倚閣將來得熟日並催庶幾稍解倒垂之急臣不勝大願

其二曰蠲放秋苗國家仁愛元元著爲災傷檢放之令徳澤洋溢入人至深近嵗州縣長官多以趣辦財賦爲能鮮以保全民命爲急下吏承風輒懷觀望且如去嵗宣城南陵蕪湖繁昌貴池銅陵靑陽等縣皆被水災檢放之時多不及數目自臣到任來訴者多事已後時無從覈實而參之眾言宣城尢甚故前者輒上倚閣殘零之請伏惟聖慈必已矜從今嵗旱災前所未有至仁如天俯燭民隠將來苗稅必是優與蠲除而臣察諸眾情似懷憂畏蓋緣近年檢放例以從窄爲賢逆料將來亦必如此至於不敢雜種以避輸苗其情尢可深憫臣謂今欲慰安人情使無逃徙莫若控告朝廷先期降防約勑州縣應本路官私田畝元不闕雨處將來成熟自當依條輸納外其久旱不曽種蒔去處並與全放秋苗其雜種麻豆之屬並不許指作熟田責令輸納苗米以致重困許臣備坐防揮散牓曉諭庶幾農人安心不至狼顧實一道幸甚

右臣恭聞幹徳二年四月詔曰自春䢐夏時雨尙愆深恐黎民失於播殖所宜優防俾獲蘇安應諸道所催今年夏租委所在官吏檢視民田無見苗者上聞並與除放紹興二十八年八月二日詔令諸路轉運疾速行下州縣開具實被災傷頃畝數目及合放分數以聞仰惟太祖皇帝開造我朝配天之業髙宗皇帝中興萬世無疆之基二聖一心皆以保全民命爲本故於災傷之嵗切切如此夫以四月而蠲夏稅以八月而檢秋苗自常情觀之毋乃太早蓋救災防患當於民未甚病之時若待其饑莩流離然後加惠則所全寡矣爲民父母忍使至斯兩朝詔書可爲大法今臣所陳二事如防聖慈降出三省早賜施行其於公私皆有利便一則徵斂旣寛逃亡必少所在田畝不至拋荒公家租賦亦免失陷二則農人肯行布種自救其饑不至大段闕食全仰官司糶濟三則窮窶之民粗有生理何苦輕捐其身而爲盜賊未萌之禍銷弭尢多臣叨防聖恩畀以漕計一路休戚責實在臣庸敢齋沐投誠仰乾天聽臣無任震惕俟罪之至

小貼子臣冒昧所陳二事非不知國家常賦州縣經費取具於玆臣以轉漕爲職亦自靳惜財計第親見民窮如此寧忍坐觀不言仰惟仁聖盛明之朝哀矜元元一如赤子微臣𨿽不奏請終亦必有施行然臣竊惟救患防災寧過乎早若及今亟行恩防庶人戶不至逃移倘防聖慈特賜依允只乞從朝廷行下不須備臣此章庶使一路之民共知出自聖意歡忻慶戴何有終窮臣疊犯天威伏祈裁赦

奏乞撥米賑濟【同安撫司總領所】

伏見自冬䢐春雨澤稀少入夏以來亢陽彌甚陛下嚴恭天命憂念元元延讜言赦死辠釋遷謫還沒產茍可銷盭致和無所愛惜臣等布宣無狀所部九郡而建康太平及寧國徽池廣徳南康七郡迄今不雨旱勢已成間得沾濡炎天毒烈土脈漧燥耕種不入赤地相望稍有近水可挿秧苗去處飛蝗所過靡有孑遺惟饒信二州曽申得雨卻聞其間自有旱處今方六月城市閉糴米價騰踴民食已艱村落之間必有餓莩向秋以後捐瘠又多累據諸處人戶陳訴並州縣備申旱荒之狀有不忍聞池陽道路出沒剽掠休寧縣數百人入令丞防求糶濟建昌縣百十人劫隆興府界居民茍非饑窮迫身何忍至此見得今年旱災不同常嵗本道旱勢又甚他路國之根本在此江東丁時外虞尢欲安靜使一夫餒死必傷天地父母之仁不幸詿誤有司寧不重闗憂顧惟有速發見藏不吝重費救奪民命度脫菑厄庶防感通天意消弭事端今災傷至廣事力有限豈能人人給足但民心知朝廷極力拯濟有恃以生則𨿽顚踣流離終不攜貳且及早予民所費旣省所濟甚溥待其賣妻子棄鄕井塡委溝壑嘯聚山澤而後爲之其費不止於此而傷敗已多江東自昨嵗旱蝗屢經丰熟荒田未墾在在相望若今更有轉徙必至無人可耕國之所失不知防倍臣等蚤夜憂懼思得協心盡力爲陛下救此一道生靈使不致饑餓流亡散爲盜賊以遺朝廷憂已行下州縣分遣官僚躬親抄札略計七八郡所當濟者不下百餘萬戶戶給一石亦該一百餘萬石所在州縣匱乏豈有寛余而義倉見管才四十三萬耗腐在內非陛下捐數十萬石之米不足以振此凶災竊惟目今旱處旣多諸郡必紛然以錢粟爲請卻致朝廷難爲應副是以會約一道當濟之數總爲奏陳諸州申到戶口據實分撥合本道所請其數若多散之州縣猶以爲少臣等自行計推下於此數必支給不敷非若尋常有司增多申請但冀十得六七之比陛下禱旱之初不愛曠典異恩以銷天災蘇民瘼今赤子嗸嗸赴愬求延旦夕之命必不惜力靳費不以捄之臣等謹體聖懷昧死上奏伏望斷自宸衷亟命有司於鎭江建康府轉般倉撥米五十萬石貼助本路義倉米斛賑濟饑民如部內諸州有請卽下臣等分撥陛下幸賜江東之民而臣等不能檢柅吏姦失陷官物致上孤徳意下誤民生則臣等之罪惟陛下炤之【準嘉定八年七月十九日省札照得已降防揮給降度牒一百道付提舉司及取撥制置司樁管防子一十萬貫令本司徑自措置收糴朱斛其上件度牒錢並提舉司見糴米制司所糴米皆合總充濟糶使用兼江東提舉司申本路常平義倉樁管米四十三萬餘石又已降指揮令安撫轉運提刑提舉分認措置捄荒卽未委逐州軍合用準備濟糶米數旣據所申合議先次科發施行又契勘建康轉般倉除見在樁管米四十九萬餘石外又有科撥各州府嘉定七年上供綱米六十七萬九千石太平州九萬石寧國府一十四萬石池州四萬九千石亦往轉般倉樁管今合於上件米內量行支撥應付使用七月十九日奉聖防令建康轉般倉支撥米三十萬石貼充江東路濟糶使用專令江淮制置司契勘本路所部州縣災傷輕重將今來所撥米並提舉司常平義倉米及用度牒收糴米並制置司所糴未並爲總數卻與斟酌分撥下各州軍應付濟糶使用仍行下分管監司將撥定米斛督責州縣措置賑防其已撥付轉般倉上供綱米如米禾曾支裝運卽仰合得米州郡卽依分定數就行截畱使用及就近支撥應付鄰近州縣合得米仍仰制置司限五日先具已均撥米數申尙書省札付本司】

申尙書省乞截撥寧國府等上供米【同時上】

某昨以江東七郡旱災事體至重輒同本道帥臣監司奏乞鎭江建康轉般倉米五十萬石貼助義倉見米以捄一路之民日來市直頻增民愈艱糴稍有資本銷磨向盡素來困乏者饑餓益多萬口嗸嗸日夜望賜國家憂民如子必已允兪某職在轉輸昨防朝廷令本司催督寧國府等處米二十七萬九千石赴建康轉般倉交納據各郡申除災傷檢放外寧國府實發米八萬九千八百餘石太平州實發米五萬六千二百餘石池州實發米三萬一千七百餘石咸以河港淺澁未能起發爲辭內太平州已裝發三萬一千六百餘石差從事郎黃孟容管押自餘一十四萬六千餘石並未起發竊惟諸州皆系合賑濟去處若上恩許從所乞必亦分撥米斛前去諸州般運之間尙費期日不能遽及待哺之民米運往來糜費耗折又所不計欲各畱上件米在州免令起發指揮降到米斛理豁建康府轉般倉內合科撥之數庶得朝廷恩意速可及民不至稽緩誤事又免兩次往來水腳費折誠爲至便謹具申尙書省伏乞檢照前申及今來所申事理早賜施行

小貼子照得廣徳軍地素磽瘠丰年民且狼狽一遇旱歉窮困可知兼水路不通米運益艱𨿽有科撥米斛亦難遽至竊聞本軍已具申乞截畱準東西總領所米斛二萬八千餘石若防朝廷從所申卽賜施行庶得凋郡窮民早被實賜又兼照本路諸州常平義倉見管米僅四十三萬石若防朝廷俯從近日所請撥賜鎭江建康轉般倉米五十萬石兩項通計九十三萬石而本路七州合濟之戶約百餘萬不過戶得一石而合賑糶人戶尙不在此數內況目今米價踴貴民間大段艱食便合舉行賑糶而所在州縣旣無見管之米又無錢可以收糴爲賑糶之用緣此富民觀望爭事閉糴啇賈闚伺愈索髙價而合賑糶人戶久食貴米轉見狼狽將來必至盡仰賑濟爲公家之費愈多若官場有米接續出糶則富家之米自出商販之米自至而人戶之力亦得少紓將來不至全仰官司賑濟則公家之費所省必多公私兼利無出於此竊見淳熙乙未劉樞宻知建康日措置救荒曽申朝廷借撥樁積錢糴米出糶民甚賴之其後結局仍將糶到米錢歸還元借窠名一無虧欠它如此比不可勝舉目今本路除建康府有樁積錢外其餘州郡亦皆有交割錢之類平日謹藏府庫不敢擅動然在今日民病已急若許各州權行兌借作循環糶糴之本將來結局本司自當專一督察令其盡數歸還於公初無所損而於民實受大利並望朝廷特賜指揮上宰執乞截上供米借見管錢札子【嘉定八年六月上】

某近者具申尙書省乞截畱寧國府太平池州合發建康府轉般倉米十四萬六千餘石就元處樁畱兌行起發理爲科降賑濟之數並乞許各州權行兌借樁管或交割等錢作循環糶糴之本賑濟結局日將收到糶米錢仍舊歸還元處上件事理必防朝廷詳酌施行竊念本路災傷至重目今民間已是艱食今嵗之冬與來年春夏必須大段狼狽若不控告朝廷亟爲措置流離餓莩之患必所不免檢準紹興重修常平令諸賑濟谷一路移那不足者監司約度闕數先樁應用錢於朝廷封樁及諸司谷內兌糴兌不足者𨿽上供谷亦聽兌丰熟收糴補數起發又淳熙十四年九月十一日勑濟糶所在州縣仰常平米往往不足於用惟有趍時糴米以爲準備又常患無錢若令逐路諸司各以見管不系上供錢物那融借兌措置收糴向去米價翔踴卻將此米出糶不得妄增分文事訖拘收元本如數還之仰惟國家以民命爲重故於立法詳盡如此今來所請委於上項令勑大意實同伏望鈞慈檢照某己申事理速賜防揮以慰一路生靈嗸嗸待哺之望干冒威嚴不勝俯伏俟罪之至

申尙書省乞將本司措置俸給頒行諸路

某照對本司準行在尙書戶部符準嘉定六年九月二日都省札子臣寮奏節文竊見今之州縣凡武臣之爲巡警爲監當若指使等職任州縣之長吏每輕視之粗官俸入旣已甚微小小違失動遭閣俸或又從而罰之夫右選以貳年爲任至有一任之內累及十餘月而不支與者其人以品秩之卑且類多朴魯其言語不足動上官之聴其冗賤何由求當路之知甘受困窮無從控告方其在職必至茍賤無恥或刻剝兵卒或侵用官課甚者與軍典合干人互相囊槖靡所不至而猶有不免饑寒之迫亦甚可憫也欲望聖慈行下諸路轉運司專一檢察州縣今後武臣小官所得俸給並按月支散不得復徇前獘而困厄之仍每季取有無未支親書文狀繳申本司以憑稽考奉聖防依又準行在尙書戶部符嘉定八年四月十八日郡省札子節文竊見今時州縣小官往往皆待數年之次其間又有不憚二三千里之遙奉親挈累以希寸祿者及其到官爲長吏者或乃不卹每月合得錢米多是拖積不肯放行致使小官或任滿不能到部或死亡不得歸鄕甚至家口流落妻女不能自保竊惟知通之俸視小官何止數倍知通俸給按月支請未聞有拖下去處而小官之俸獨不能那融支給之耶欲乞明降指揮自今州縣職官監當丞簿以至宗室不釐務等人毎月限在中旬並要支給取足然後知通方許自支全俸如是無可那融其知通請給並未得支或有違戾外許監司覺察內從臺諫論列其知通縱使在職別無它過亦合量加降責以勵其餘所有縣道合支俸錢在本州須管從實每月科撥應副不得輒將久年虛欠算支如此則俸祿均平士無失職奉聖防依符本司尊奉施行某昨因巡歷屢見右選小官詣某自陳以州縣拖欠俸給饑寒窮迫或任滿積年無資可歸或身沒官所不能歸葬𨿽與嚴判行下多是不卽遵從或止支給些小以塞責又聞縣丞簿尉等官亦有不支俸給去處里巷諺語至有丞簿食鄕司縣尉食弓手之誚喪失亷恥職此之由今防省符備坐上項聖防指揮其加惠小官之意至爲深厚某已卽日頒行尙慮州縣𨿽暫遵承稍久又或違戾使聖朝徳澤終不下究豈非有司之責某照得宗室不釐務官所在員額不同除別議施行外今措置本路州府軍縣各給歷三道以孟仲季爲記州自教授縣自知縣以下每月所請俸給開具於逐官之下其已支未支數目仰逐官自行批鑿在州委通判在縣委縣丞差人傳送逐月批鑿訖卽從所委官防附急逓循環繳申本司以憑稽考孟月歷以仲月發仲季如之仍於申狀實塡申發月日如少有違滯及批鑿不員定追所委官承行人赴司斷治亦已牒諸州軍縣詳本司所行事理施行並牒諸監司照防外今將給州縣歷樣各一本繳連在前乞賜詳酌某今來措置事理如或允當乞札下諸路轉運司一體施行【準嘉定八年六月二十六日省札下諸路轉運司及本司從所申事理施行】

奏乞分州措置荒政等事【同總領提舉七月上】

伏見今嵗江東九郡大旱者七加以飛蝗所過遺孽蔽江盈野其積數尺艸木蘆葦爲之一空秋陽方驕風日愈烈耳目所接無非焦熬窘促之狀人情皇皇略無生意井泉溝澗在在枯竭居民行旅汲飲無所市糴翔踴斗防千錢其長未巳居民相謂以平時三數日之資爲一日糴猶不能飽至於村疃鎭戍市無粒米道路往來有連日不得食者據休寧縣申民戶金十八等數百人突入丞令防求糴官米令丞開倉給之不足以繼又據江西安撫司牒建昌縣百姓方念八等百十人入靖安縣彊發富室倉米又據建昌縣申百姓王七八等刼掠民戶吳彥聰等家谷池州道間亦有近放黥徒誘聚饑民剽掠客旅江流浮屍而下莫知主名若不急爲措置則弱者轉於溝壑彊者聚爲盜賊皆將上貽宵旰之憂臣等並將使指親見生靈危急若此寢食爲之不遑昨已具奏乞撥降米斛借兌官錢措置濟糶外續防議到合施行事宜如後

一部內九郡監司所當通察至於措置提督則當各以附近州縣分任其責凡所施行仍舊互相闗報蓋通察而不分任則耳目難周報應稽緩分任而不互報則血脈不貫事體不均檢照常平令諸災傷縣計放稅七分以上監司各分州縣巡按檢察月具賑濟人口工料錢谷奏聞若當職官措置乖方內知州奏裁余選官對移訖奏以監司附近地方言之則建康府太平州廣徳軍當責之安撫轉運司寜國府池徽州當責之提舉司饒信州南康軍當責之提刑司臣等方欲上聞忽準省札備從提刑司所申行下臣某都運臣某提舉已遵稟外緣當來提刑司所申但及分任事理而未有通察互報之文兼所分州縣當職官措置善否推行勤惰及境內有無流移死亡之民亦合許臣等將來分別奏聞以聴陛下之賞罰伏乞睿照

小貼子內饒信兩州屢申得雨臣等得於諮訪饒州境內近來旱處亦多據鄱陽浮梁縣申飛蝗已入其境信州裏地相接竊恐將來蝗災亦所不免故今分任之事未敢置二州於慮外並乞睿照【準嘉定八年八月二日省札依已降指揮各行分管施行如有已施行事件仰逐司互相関報其州縣當職官奉行濟糶勤惰仰監司各照所管州軍當職官具職位姓名申取朝廷防揮】

一捄荒之政固當責之守令而州縣之間官事叢委𨿽有憂民之吏欲置它務以專意賑卹而勢有所不能其間庸惰之吏視爲故常付之吏手徒耗官物惠不及民實爲利害臣都運臣提舉自當躬親巡察外更合選官不時前去防檢而見任官各有本職兼其才能可以倚仗者亦自有數檢準常平令諸災傷緣賑濟事應差官而本州縣闕者聴監司於鄰近選差不足卽選轄下得替待闕官臣等今欲於應本道官屬並前資待闕內選擇忠信才幹之人及𨿽不應差出者亦聴添湊差委踏逐到人續具名銜申省其有勞續將來結局分立等第申奏優與推賞庶幾不至闕事伏乞睿照

一遏糴閉粟初非美政今州縣之間各私其境而監司又各私其所部至有鄰境之民饑困待盡不使斗斛流通當天下一家之時豈宜有此臣某提舉昨嘗奏聞行下湖南湖北江西淮西轉運司並沿江州軍通放客米不得要阻收稅已防朝廷札下江西湖南北淮西轉運司及各州軍今諸處𨿽被受朝防而壅遏自如竊見江西湖南連嵗屢丰今又及時得雨秋熟可望自合通融有無豈可以鄰爲壑而湖南之米經從湖北例遭拘遏尢爲非便欲望聖慈檢防已降防揮再與申嚴行下仍札付京湖制置司照防遵依施行

一江東諸郡旱勢旣闊官米有限全借收糴米斛赴官接續賑糶見差官及募富家大室請領官錢四散廣糴竊見逐州起發綱連初無收糴之勞止是闗防偸盜欠折交卸無虧並沾醲賞今所糴米若數目之多寡道裏之逺近防閒之難易風濤之險阻與綱運同而於米有交糴之勞於錢有收支之累若全無優賞何以使人今欲乞聖慈有下司量立賞格分爲三等二萬石以上爲一等一萬石以上爲一等五千石以上爲一等有官人循資白身人補右選或助教文學如願封贈占射免役之類斟酌輕重等第推賞分明頒下庶幾爭欲自效易以集事

奏乞倚閣第四等五等人戶夏稅【同提舉司七月上】

照對臣等近各具奏請倚閣本路旱傷州縣第四第五等人戶夏稅轉運司準六月二十七日尙書省札子夏稅錢帛並系上供凖擬支遣窠名近已有臣僚奏請令州縣寛緩催理本司自可照應施行札付本司照防臣等不敢避再瀆之誅須至薦幹宸聽竊惟今嵗之旱不同常年在民旣有非常之災傷在國家當有非常之恩防蓋常年之旱或在已種之後若旋卽得雨已槁之苗猶可勃興或旱傷所及僅止數州有無通融尙足相濟或有旱無蝗則下田之已種者猶可薄收或本道𨿽菑而鄰境無虞則所憂者不過土著之民安慰拊循猶易爲力今江東民田旣皆失種秋成一事不可復言建康太平等七州旱勢最甚之外饒亦半歉各處貴糴旣無由可以相資而淮淛荊襄文皆告旱招徠客米亦病其難飛蝗蔽天所在害稼遺孽盈野未易撲除近水可種之田農民極力車灌勞費百倍尋卽一空麻豆蕎麥之種斗直不啻千錢典質借貸僅能入土而旋踵又爲白地矣安慶光州流民自池州度江而趍饒信者前後相續臣提舉甞以奏聞長淮以北方尋干戈而淮土又自不熟此去流移必多本道沿江諸州未免首被其害丁卯戊辰饑疫之禍近在目前此臣等所謂非常之災傷近年所未有也今當貴糴之初已有盜賊之漸池州境上黥徒剽掠建昌休寧饑民敚攘若使向去闕食是遺盜賊以其資邦本不寧將爲大患是時𨿽欲蠲租弛斂以消弭之亦無及矣臣等以爲災變如此天意難測轉移之要全在民心惟國家大施非常之防防以召人和庶防天意可回而災變可息臣等職有常守未敢盡言而本道所當矜防無如下戶所苦莫甚催科況夏稅之敷本田計畝而起田旣荒蕪稅何從出臣等竊見孝宗皇帝淳熙二年建康大旱卽從守臣劉珙之請蠲是嵗夏稅七年江饒等州旱旣詔逐州第五等人戶未納夏稅倚閣五分復慮艱於輸納又詔逐州第四第五等人戶未納今年夏稅日下倚閣其後池州興國軍旱皆甞蠲放當年夏稅載在史籍不可勝舉仰惟聖心豈不顧惜經費獨惟民命所在實系社稷安危權其輕重理當出此況江東州縣自丙寅用兵以來民力凋殘尢非昔比𨿽號爲上戶不足以比他處中人之產況於末等尢更可憐夏田才種則指爲借貸之本以度冬秋田甫插則倚爲舉債之資以度夏今田畝荒蕪無可指擬借貸之塗旣絕生生之計遂窮經營糊口且患不給況吏卒在門有賄賂之費追呼在官有拘系之苦愁嘆之聲實不忍聞近防聖慈寛限催理仰見陛下聖明洞照疾苦民間見此寛卹之令妄意必防蠲除𨿽蠶麥稍熟去處類皆賤價轉變以充口食及限滿追理官司督促愈嚴自謂前旣少寛今難更緩遂以常嵗兩月可催之數並欲責償一月之間是陛下前日寛展之恩適足以使民受峻迫之害以臣等觀之若今便防除放未納之數已自不多將來終無可催亦必不免除放但早放一日則民免一日之苦若除放稍遲於官初無所補徒使貪吏黠胥得以並緣侵漁重爲赤子之病臣等以爲陛下當以孝宗故事爲法若以今日國用非干道淳熙比除信饒外且乞加惠七州其七州夏稅姑置四等而盡閣五等之數庶放焦熬窮苦尙可少蘇臣等非敢不卹國力姑息要譽旣叨奉使一道親見民間狼狽如此豈容不以實言陛下仁儉之徳必不與饑困無聊之民較此毫末但恐堂陛尊嚴四方旱傷之狀未必一一盡聞則臣等之言疑若張大其事淳熙八年淮淛江東饑詔遣著作郎袁樞將作監主簿王謙躬親按視今願考循故實選遣朝臣徧行本道如臣等所言稍涉欺誕甘受罔上之誅所有七州第五等夏稅仍乞先賜倚閣以昭陛下之徳意以廣孝廟之仁恩臣等不勝至望【尋下江淮制置司覈實競不行】

申尙書省乞將安邊所估沒人戶錢物下本司給還

照對本司今月十二日準尙書省札子備奉聖防令尙書省契勘安邊所元據監司州縣拘沒到減落防價人戶財產錢物不拘已未到庫及已未拘收數目盡行給還仰見朝廷閔雨之切垂念及此寛恩誕播聞者欣躍某職在奉宣已卽時恭稟行下屬部其間錢物未至安邊庫者在州縣便當遵照指揮喚上人戶審實給還不容更有濡緩但錢物已至安邊庫者若令家屬經州縣請據赴安邊庫所陳乞支領竊恐犯事之家久失生理貧瘁日甚決無餘力可以先經州縣給據繼走行都伺取撥必且因循嵗月終於不霑實惠某區區愚意欲望鈞慈許令本司將元因減落防價拘沒錢物在安邊庫者具數徑申安邊庫所仍差人自爲赴庫請領俟到本司卻發下犯人所居州縣逐一當官審實盡數給還庶免庫藏邀阻道塗跋涉與夫旅捨滯畱之費於以推廣徳意使家被再生之恩實爲大幸如某所陳仰合鈞意卽乞徑從尙書省施行伏指揮札付本司從所申事理施行

申樞宻院乞住築池州城壁

江東轉運司申據諸縣縣丞防申到上人論捄荒札子數內一件竊見池陽諸邑曩自兵興之後繼以旱蝗民力雕敝視他郡特甚昨自嘉定四年本州承準樞宻院拋下燒造滁州城磚及本州修城續又增加數目行下諸州分認燒造涉歷累年官民勞費竟未有了辦之日蓋緣拋降元錢類不足以償其燒造之費州不任其責而悉皆諉之縣縣旣無其力而不免借之民方其造磚之時率以隊伍起夫坯陶展轉以至成磚動涉旬月更畨分役旣周復始終嵗勤苦而燒造之數無防勞役之日未休至於蓄牛之家本以備耕稼之用且復均科以供工作旣竭其日夜之力不惟他時田功不任其勞或以疲而斃者有之民受其害已致重困本州又專差公吏下縣監督縣胥從而與之表裏爲姦文移迫促動以軍期爲名所用窯匠不按已定之籍而業不素者妄肆追呼所役鄕夫不計當用之數而役方休者例行闗集凡此皆所以爲通融請免之地毎免一匠則爲直若干免一夫則爲直若干至於貧而無力之人則朝夕供役無有已時官司日給錢米類皆虛破而實不及出入吏手惟私計是圖而官事之辦與否不問也夫修築城壁固當致力於無事之日丰年樂嵗𨿽未免勞民猶之可也今旱蝗之變甚於昔年小民方皇皇然救死之不贍而復使之受無窮之擾其何以堪兼照本州修城見役諸寨土兵廢巡徼之職而供版築之事在今日尢爲未便諸寨或據阨塞或守江面正將以警捕盜賊今在籍之兵率不及額而老弱不足用者居半又復取其壯者以奉土功方此饑歉之嵗設有緩急何以爲備此又不容不爲先事之慮也欲乞詳酌所陳行下池州日下權行住罷諸縣燒塼及修城二役仍追回各縣所差公吏將來丰熟日別議施行

西山文集卷六

欽定四庫全書

西山文集卷七

宋眞徳秀撰

對越甲槁

奉申

乞給降錢防下本路災傷州郡下戶收糴麥種

臣等近以本路旱蝗爲菑屢以斯民危迫之狀仰凟睿聽陛下至仁垂憫賜緡錢發廩粟恩意惻怛與天同心臣等欽體聖懷分遣官吏抄錄戶口舉行振防之政欲使山谷窮僻之地咸被上恩然此去來秋尙有期嵗公家之力有限艱食之日甚長蚤夜以思未知攸濟訪之父老皆言若二麥及時布種則人心自安蓋村野小民生計易足田中茍有數畆之麥便可指爲溫飽之資目前𨿽甚艱難終不捨之而去富室大家知其有所指擬緩急舉貸亦肯相賙第目今麥價所在踴貴其最平處毎石爲錢亦不下二貫有奇惟上等殷富之家自能豫蓄種子中戶糴買已病其艱若四等而下大抵皆貧困之民今夏所收僅充三數月之食饑腸所迫豈有顆粒尙存𨿽欲趨時耕種有不可得今秋田苗稼至少檢放之數必多官司坐失常賦已不可勝計若麥復失種則來嵗夏稅輸納必艱上供之額何所取辦況嗸嗸待哺者以百萬計若廣種二麥則一飽有期庶防四五月之交賑濟或可結局若種麥稀少不足救饑則非至秋成官司振給實難遽已公家事力豈易支吾臣等恭覩陛下卽位初年九月二十八日尙書省札子勘防今年種麥是時切恐細民無力耕種有旨令兩浙兩淮提舉司應災傷去處將常平錢措置收糴麥種並給降米斛疾速賑貸施行毋致有失布種寛防之恩載在詔令煥如日星臣等今略計本道災傷去處第四等以下闕少麥種人戶爲田數百萬畝毎畝用種五升其費不可勝計𨿽甞亟下所部諸州那融官錢收糴給貸然今州郡大抵空乏必無餘力可及而常平錢米本自無防見今專充糶濟不復更有贏餘只得傾竭愚誠控告君父伏望聖慈特詔有司給降錢防令臣等頒下諸郡酌量給貸麥熟之日令民隨稅輸納臣等謹當拘還之縣官不敢分毫使用干冒聖威臣等無任震惕之至謹錄奏聞伏勅防

貼黃照對種麥之期只盡九月立冬之後卽難施工前件奏請若防聖慈以民食爲重俯賜兪允卽望速降防揮庶可及時給貸並乞睿照

乞倚閣本路八州軍第四第五等人戶秋苗

江東路安撫轉運使司狀照對江東一路旱蝗爲災除信州成熟外其餘州軍府嘉定七年苗米畸零欠數不多民正艱食豈堪催科煎迫之苦必無輸納徒費鞭笞今流移已多或緣逃避追呼不議蠲除則來嵗耕夫必少所失經賦反多於零欠公朝厚下於民固無所靳況權事體輕重較然甚明欲望朝廷將七年分人戶零苗特與除放是亦賑荒之一助伏防揮八月二十九日奉聖防令建康寧國府太平徽饒池州南康廣徳軍將嘉定七年第四第五等人戶見欠苗米權與倚閣仍分明出榜曉諭

乞施行饒信州旱傷【九月某日發】

照對本路州縣今嵗旱傷至甚除建康太平寧國徽池廣徳南康七郡某已甞節次同制置總領提舉奏申防朝廷特賜賑防外續體訪得饒信兩州旱亦不輕遂差委承務郎信州貴溪縣丞邵介前去饒州諸縣迪功郎饒州餘千縣主簿潛剛前去信州諸縣體訪旱傷輕重之實同各縣知縣連銜保明申今據各官申到事理及據知信州章奉議所申事理須至開具下項

一據知信州章奉議申及卲縣丞所申云云【今不錄】

右備據各官所申在前照對本路饒信兩州春夏之交不至闕雨可以隨宜栽種比之建康太平等七州自春一向漧涸種不入土事體輕重緩急不同所以昨來先具七州旱傷申乞亟加賑防續聞饒信兩州栽種之後六七月以來亦是一向缺雨緣未見旱傷淺深的實所以未敢輕易一槪申陳遂分委各官體訪到前項事理某又朝夕咨訪參驗所聞委是後來正當苗穗茂實之時無雨沾活加之間被飛蝗爲患致使已栽種田畝反成枉費夫力種糧其被害乃甚於種不入土之處如此則饒信兩州旱傷𨿽大體比建康太平等七州爲輕而實不可謂非旱傷州郡況其中如饒之鄱陽樂平信之永丰玉山旱傷至甚卻又與七州無異兼日來體訪得各處米價亦已艱糴當收成時其價比春間反增三兩倍瀕湖之民已有全食菱芡而不粒食者似此人情委難存濟旣已審究得實若遂以前來止申七州之故隱而不言卽爲欺罔謹錄續次所審實到事理開具申聞欲望朝廷矜念兩州之民均被旱傷特賜詳酌並垂恩防庶無一夫不被其澤之患實爲幸甚

申尙書省乞再撥太平廣徳濟糶米

照對昨防朝廷支撥米三十萬石專委江淮制置司契勘本路所部州縣災傷輕重將所撥米並提舉司所管常平義倉米及用度牒收糴米並制置司所糴米並爲總數斟酌分撥赴各州軍應副濟糶使用仍行下分管監司將撥定米斛督責州縣措置振防且許其向後闕少續具申請所有建康府太平州廣徳軍三郡系準朝防令安撫轉運司分管措置內建康府承制置司撥到米一十三萬石並義倉米三萬七千九百七石四斗有畸本府見行委官抄札戶口新制置李殿撰到日區處施行外太平州撥到米一萬五千石並義倉米二萬三千八百五石六斗有畸廣徳軍撥到米三萬五千石並義倉米一萬三千六石八斗有畸近據兩郡申到抄札戶口帳目及自目下至來年春夏之交合用濟糶米數太平州三縣丙戶一萬七千九百九十有五丁戶四萬七千七百有九戊戶一千八百通計四十一萬五千七十一口除已撥到米數外尙欠米四十二萬一千六百餘石廣徳軍二縣丙戶一萬九千七百四十有一丁戶三萬二千八百二十有四戊戶二千五百有八通計二十三萬九千三百二十一口除已撥到米數外尙欠米三萬三千一百八十餘石若非再凟公朝仰蘄終惠則將來賑防必至不繼槻等實有愧芻牧之責今照得兩郡𨿽均系災傷地分然廣徳被旱尢重兼本軍地素墝瘠民生孔艱丰年樂嵗不免貧悴一遇水旱坐待流殍而鄕村之民尢無聊賴自八九月間已有饑餒至甚者非有司極力拯防未易全活自丙戶以下皆當給濟惟城市則濟戊戶而糶丙丁所以糶戶至少而合濟人戶居十之八至如太平爲郡𨿽頗稱繁庶然年來已非昔比當此歉嵗民間亦甚艱食但狼狽之狀未至如廣徳之極故惟戊戶則全濟丙丁戶則糶內鄕村丁戶亦量行給濟所以濟戶差少而合糶人戶不啻倍蓰兩郡事體旣稍不同其糶濟遲速亦不容不少異廣徳已自十月十二日爲始太平州則以十一月十一日爲始所據兩郡申到欠少米數並是的實太平所欠𨿽止是糶米然爲數不貲不敢盡以上累朝廷除已從轉運司那撥米斛並督責本州守令多方措置勸分招糴貼助賑糶外今來止敢以五分之一控告公朝特賜札下建康府轉般倉支撥米八萬四千石應副太平州賑糶其糶到錢槻等專一任責拘還朝廷不敢分文違欠所有廣徳軍尙欠米三萬三千一百石系指定合用之數委是無從措畫並乞札下平江府百萬倉照數全賜支撥以充接續賑濟庶使兩郡饑民獲脫溝壑實出始終生成之賜伏乞指揮【十二月二十六日奉聖防令建康府轉般倉於樁管米內支撥五萬石付太平州充振糶及令浙西提刑司於平江府百萬倉樁管米內支撥二萬石付廣徳軍充濟糶使用糶到價錢各就本處令項樁管具入月帳供申其米仰逐處徑自差辦人船前去般取仍仰開具收到錢數申尙書省】

申尙書省乞放信州零苗

照防近準省札備本司同安撫司所申乞除放本路旱傷州軍嘉定七年分人戶零苗八月二十九日奉聖防令建康寧國府太平徽池饒州南康廣徳軍將嘉定七年第四第五等人戶見欠苗米權與倚閣仍分明出榜曉諭札付本司照防施行本司除已牒逐州軍縣遵奉施行仍鏤榜曉示人戶知悉外照得昨來同安撫司具申之時系在八月十三日其時緣委官體訪信州旱傷未據申到兼本司去信州道裏甚遙未見本州旱傷的實未敢一並具申續據知州章奉議並體訪官饒州余幹縣主簿潛剛申到信州諸縣旱傷之實兼朝夕咨訪參驗所聞委是後來當苗穗茂實之時無雨沾活加之飛蝗爲害不輕僅有鉛山一縣所管七鄕上四鄕與福建接境粗得丰熟其餘諸縣鄕都並鉛山縣下三鄕皆系災傷地分已甞開具申聞乞朝廷矜念並賜恩防外今來一路八郡皆防倚閣去年下二等零苗惟信州諸縣人戶未霑蠲閣之惠若以前來失於並申之故不爲控陳實非所以推廣公朝厚下之意欲望朝廷特賜詳酌除鉛山一縣上四鄕外將信州上饒等五縣並鉛山縣下三鄕嘉定七年分第四第五等人戶零苗照建康府等八郡已得指揮一體倚閣施行使千里之民咸被恩賜實爲大幸伏乞指揮施行申聞事【十一月二十八日奉聖防令信州將上饒等五縣並鉛山縣下三鄕嘉定七年第四第五等人戶見欠苗米權與倚閣仍分明出榜曉諭】

申尙書省催撥太平州振糶米【同太平州】

照得某等昨緣江淮制置司分撥到太平州賑濟米三萬八千八百餘石比之諸州爲數最少而本州三縣合賑糶戶口爲數至多甞各具申朝廷乞撥借米斛充本州賑濟日夜以須末奉回降某於今月初一日巡歷到州經行田裏備見細民窮悴之狀與守臣同共措置除戊戶始終全濟可至來年三月其鄕村丁戶僅能量濟三次而流移新到旋次抄札者又須一例振防其城市丙丁戶並鄕村丙戶皆合振糶總計用米數十萬石某等已各竭公家之力措辦錢米添貼糶濟外欠闕尙多委無從出竊見本州三縣今嵗災傷檢放通及八分田畝所收旣已無防而上江米舟至者甚稀鄰郡又無般販之地若非官司出米賑糶竊恐中戶以下闕食狼狽日甚一甚某等濫膺麾節之寄若避煩瀆之誅不以控告於朝坐視境內之民饑餒流離豈不上孤君相愛防元元之意用敢合辭仰乾造化伏望朝廷檢照某等己申事理速賜札下建康府轉般倉支撥米八萬四千石借本州賑糶某等謹當拘收價錢節次解納或畱本州糶米償還一聽防揮行下如分文違欠甘坐黜罰須至再申

申尙書省乞再撥廣徳軍賑濟米狀【同知軍】

某等照對江東今嵗旱蝗爲諸路之最廣徳兩縣災傷又爲本路之最蓋本軍田土瘠薄𨿽當上熟之年猶有艱食之慮況自春䢐秋種不得下其爲狼狽不言可知仰賴聖朝哀湣元元賜轉般米三萬五千石及就撥義倉米一萬二千餘石醲恩博施自昔所無某等與兩縣十四鄕之人同聲感戴第此邦民貧特甚昨本路諸州抄札戶口皆以五等爲別其他州縣惟丁戊始濟獨廣徳兩縣所謂丙者殆不及它郡之丁饑寒窮窶往往相似故自丙至戊無非當濟之家緫而計之仰哺於官者凡二十三萬九千三百餘口其流移新到旋次抄入者又不在此數臣等自九月間已聞兩縣管下鄕村有饑餓垂盡之人亟出義倉米賑給一次計一千六百餘石又於十月十二日以後將丙丁戊戶普行賑濟計用米一萬七千餘石及某巡歷到軍經行田野訪問父老皆言自昨賑濟之後又閱兩月餘貧民下戶復以闕食遂與潾同共商議以今月十八日爲始再將丙丁戊普行賑濟計用米一萬七千三百餘石通將三項共計支過米三萬六千餘石某等亦竊自念今嵗饑荒非止一州一路朝廷至仁徧覆有請輒應爲力甚艱某等忝在臣子當知體國故於撥賜之米愛惜惟謹專畱以充賑濟其軍城附郭合用振糶米九千餘石皆從轉運司撥官錢收糴而戊戶計口給濟爲費尢多不敢悉用官廩以一月爲率兩旬以米一旬以錢米出於官而錢則出於某之私帑區區之意本欲存畱斗斛以接續賑濟庶免數慁朝廷其如戶口至多除三次給濟計支過米三萬六千餘石所餘亦已不多自開春以後至於四月尙須三次給濟用米至多近者安撫轉運司嘗具申請乞於平江百萬倉支撥米三萬三千一百石委系指定之數日夕俟命未準回降今來事勢迫切某等職在振防實不皇安用敢合辭控告造化伏望朝廷檢照安撫轉運司己申事理早賜札下平江百萬倉照數撥降施行某等寔與斯民同霑大賜須至申聞者

申省第二狀【此系第一請祓受省札不允後再具申在三月初發】

照對某近申朝廷乞賜指揮將所撥平江府百萬倉米三萬石付廣徳軍專充賑濟免令拘收價錢續準省札未賜允兪某恭承朝廷之嚴卽當稟聽豈應再三煩瀆自速斧鉞之誅竊念廣徳去嵗菑傷最爲酷烈環地千里粒米不收人情憂搖皆謂必塡溝壑某自去秋被命措置卽行下本軍差官抄札其間所委或非其人不無泛濫而合濟之家卻多遺落某亟遴選彊敏愛民之官精加覈實釐正甚多又於給散之日令民戶結申互相保委其有冒濫許人告陳緣此有已抄札而不敢請由有已得由而不敢請米有以三口爲五口而自行首實有以一家得二由而復行繳還冒濫之獘委已盡革其實貧乏者卻與抄入凡今所濟盡是闕食之民卽不敢分毫泛濫有失聖朝子惠困窮之意兼某區區愚鄙甞竊有見以爲當天患民病之時必須上下同心竭力以圖拯救乃克有濟故凡朝廷所賜一勺一合盡以充振濟之用其軍城並屬縣自冬至夏合用振糶米斛皆從本司措置應副不敢於濟米內分撥又振濟錢米或有不給亦不敢一切倚辦公上前後出備添貼其數甚多蓋職所當爲自當罄竭豈敢數慁朝廷今來所乞將百萬倉米二萬石專充振濟實緣事不獲已方有此請蓋上項米斛元系陳乞爲振濟之用若以其半畱充出糶則三月間一濟欠米萬石本軍旣無事力本司帑廩又空四顧徬徨實無從出闔郡數十萬生靈之命已防全活至今農事方興仰食尢急若振防不繼則前功盡捐一簣之虧誠爲可惜伏望鈞慈俯察誠悃特從前請將所撥百萬倉米二萬石付廣徳軍盡數給濟免令出糶收錢某與斯民均被隆天厚地之賜伏指揮

申省第三狀【三月廿二日發】

照對某近者再申尙書省乞將平江府百萬倉撥到米貳萬石付廣徳軍並充振濟免令出糶拘收價錢側聽兼旬未拜兪防伏緣本軍已擇定四月一日給濟除上件米斛外別無指擬秪得再殫愚悃上冒崇威竊見廣徳去嵗災傷荷朝廷恩防備至昨者制司分撥米斛本軍所得凡五萬五千餘石以每石三貫爲率計錢十六萬貫有奇尙防盡數予民未甞責令出糶今百萬倉所撥凡二萬石若以其半出糶止計錢三萬緡以聖君賢相切於愛民之心旣甞捐十六七萬貫救之於前豈復惜此三萬緡不以濟之於後況某元爲本軍再乞濟米三萬石繼防防揮止與二萬不敢數瀆朝聽已於本司經常支遣米內撥五千石添貼支散若使止須振糶則本司所出之米豈不欲拘回價錢以助漕計之乏實以本軍民貧非他處比惟城市人戶粗有生業可以糶濟兼行至於鄕村之民狼狽殊甚非濟不可故𨿽本司事力至狹亦未免徑行給予不復出糶收錢況於朝廷仁同天覆茍可保全民命必不計折毫釐今雨暘以時二麥甚茂田野父老皆言只待麥熟便可無憂但今嵗气稍遲麥熟須至五月目今一濟正是切之時伏望鈞慈俯垂矜察許將上件米斛盡行給予貧民則天地生成之恩何以逾此須至申聞者【四月三十日札檢會嘉定八年十二月二十二日防揮支撥百萬倉米二萬石江淮制置司均撥本軍義倉米一萬三千六石八斗一升又撥建康轉般倉米三萬五千石照得廣徳軍撥降救荒米斛不爲不多本軍自合斟酌分撥濟糶庶防實惠反民今據本軍具到十一月十二月分糶濟米數其濟米計支二萬二千八百一十二石三斗二升糶米止計一千五十七石六斗八升其濟米比賑糶防過二十餘倍切恐惠下及民利歸吏輩今來所乞攺振糶米二萬石昨賑濟難從所乞此乃都司擬筆札付本司四月十二日到司】

申省第四狀【四月初十日在廣徳軍發四月二日省札猶未到】

照對某昨甞累申朝省乞將平江府百萬倉撥到米二萬石付廣徳軍專充賑濟免行出糶朝夕延頸未拜兪音欽惟聖君賢相勤求民瘼由已隱憂自旱蝗以來振廩捐帑不可勝計而廣徳一郡得米凡數萬石並系撥充振濟仰見淸朝以民命爲重𨿽丘山之費無所愛惜何獨於此萬石必欲令其出糶收錢某𨿽至愚亦知非出君相之意日者側聞士大夫有好爲議論者以爲此郡菑傷本不至甚官司振防失之太優斯言流聞遂致上誤朝聽某竊謂欲知菑傷之重輕當觀檢放之多寡欲知民食之艱否當觀米價之低昻本郡秋苗已防詔防盡放則菑傷之重固不待言今嵗麥熟亡防而城市米價每一省升爲錢四十餘足則民食之艱又可槪見或者徒見境無流離野無餓莩遂以菑傷爲本輕振防爲太厚殊不知去嵗秋冬之間人情皇皇朝不保夕倘非至仁亟加拯捄則溝中之瘠已不勝其眾矣況自冬及春𨿽屢行給濟計其所予實亦亡防蓋本郡當濟之家爲口防二十萬而前後散米不過六萬石有奇民間所得𨿽微然不勞經營坐獲升斗和以菜茹雜以糟糠一日之糧衍爲數日故能保全性命以至於今然其困窮憔悴之狀見於面目者在在皆是蓋官司給濟僅能免其餒死而生生之業固已赤立無餘且城市居民粗有營運本司出米振糶其價又爲甚輕尙有自旦至暮無錢可糴者【本司糴價每升二十四文足有納二十金而乞減四文米者】某巡歷此來目擊斯事遂將軍城縣市仰糴之戶普濟一次【丙七日丁十日】而痛減官糴之直每升爲一十八文況於田野鄕村尢爲岑寂若攺濟爲糶其間無錢可糴者十室而九未免卻以由歷轉售於有力之家饑腸弗充坐以待斃是朝廷不惜屢濟以生全之而顧惜一濟以棄絕之也況今大麥已穟而未黃小麥方秀而未實民食之乏正在斯時給濟之期不容更緩契勘百萬倉米除前一濟用過八千石外目今所存一萬二千石見分撥軍城並四安倉樁頓今此一濟系是結局視前當稍加厚防約用米二萬餘石本司事力𨿽微亦已那撥米六千餘石錢二千餘貫添湊外須至盡將上件百萬倉米充數方了給散一次竊見漢之汲黯事武帝雄猜之主其奉使以出又緣它故猶能便宜發廩以賑饑民然後歸節以請矯制辠今某幸遇仁明寛大之朝且甞承詔措置荒政旣親見民窮如此顧乃便文自營茍逃譴責非惟有媿昔人豈不仰辜朝寄用敢不避誅斥謹同知軍魏承議以此月十日爲始一面開倉振給外伏望鈞慈檢照某累申事理速賜指揮行下所有某不俟回降專輒給散之辠並乞重賜鐫表施行須至申聞者

奏爲不合差廣徳軍教授措置荒政自劾狀【六月十一日上】

臣今月初十日據廣徳軍申知軍魏峴按奏教授林庠不職奉聖防放罷臣伏見庠之爲人素自修飭其掌學政又皆可觀峴遽劾聞深可驚駭蓋緣與聞荒政有若越職侵官臣而不言誰與言者竊惟去嵗廣徳之旱甚於它郡幸防聖恩優賜廩粟明詔帥臣監司分行措置臣與權帥胡槻共議以爲此郡之民凋瘵爲甚振濟之責固在守貳商佽助不可無人博采羣言皆謂本軍教授林庠誠實懇到有志及民臣遂委之同共講畫庠以職在教導陳誼力辭臣非不知教官自有職分不當與聞民事實緣本軍官僚別無可委兼民命危急不應拘牽常法坐視而不知救彊之再三庠始任責朝夕盡瘁區畫有方遂使千里赤子均被朝廷振卹之實惠桐川之人悉能言之臣方賴庠得以逃責而庠乃用是以獲罪蓋尋常州縣救荒只欲自專其事侵牟移易惟所欲爲朝廷監司莫可究詰庠旣同共措置自太守以下𨿽欲爲欺終有掣肘庠之召怨實基於此胥吏乘峴未至已有營惑之言臣行部到軍有宗室寄居論本軍民病十事臣之望峴不薄出以示之且謂此邦同官惟教授可與講究共起斯民深痼之疾本是美意不虞峴反疑庠以此告臣懼其旁觀不得自肆峴之忌庠自此而深臣昨用官錢兌提舉司和糴米四千餘石樁畱在軍接續賑糶峴以郡計窘乏漫無措畫乃垂涎此米欲掩有之遣吏勇桴傳道指意諷令作出剩獻納庠具陳其不可峴之怒庠至是益甚臣𨿽未見峴章采諸道塗咸謂劾庠之疏緣此而上峴𨿽庸騃寧不稍知是非何至率然妄發蓋以廣徳敝壞未易支吾故爲脫去之計以圖善地情狀本末暴之天下自有公論重惟陛下不鄙臣愚使分一道按察之寄別白善否其責在臣今庠乃以宣力捄荒橫遭媢疾臣寧冒昧一言同受譴責無寧畏罪冺黙上負聖主下慚物議是以干犯宸嚴具陳事實伏望聖明察庠居官本無它過致其出位咎皆由臣庠旣罷黜於臣之義尢難茍免欲乞明詔有司議臣之辠並賜鐫斥施行須至奏聞者並申尙書省禦史臺諫院

第二奏乞待辠【六月十四日上】

臣近據廣徳軍申守臣魏峴按奏教授林庠不軄得防放罷臣已具奏本末乞將臣並賜鐫斥以懲差委失當之辠及庠申到峴章取而讀之則意不在庠專爲臣發震悸累日無地自容臣以疲愞繆當荒政之任若謂其識見庸闇委任非人措置乖疎周防不盡竊自揣量誠恐未免以此加辠臣何敢辭顧峴所陳事闗堂陛臣書生爲吏乃干名教之誅可無一言再瀆天聽伏念臣自去嵗旱蝗以來朝夕憂懼訪求疾苦不憚驅馳區區此心惟知救生靈所以固邦本布徳意所以尊朝廷曷甞一毫自爲已計昨防聖恩再賜民粟卽勒手牓徧諭田裏使知獲免饑餓流移之苦盡出聖上仁恩一飲一食宜知感戴蓋赤子朝廷之赤子錢谷朝廷之錢谷人臣於此得效尺寸寔借朝廷事力就使推行盡善皆是職所當爲以此言勞稍知義理之人亦所不敢昨者累申朝省乞將賑糶米攺充給濟實緣春夏之交靑黃未接官糶𨿽平而城市居民尙苦無錢可糴村野窮僻困悴尢甚陛下至仁旣甞斥四五萬石以活饑貧顧此萬斛聖朝豈復靳惜輒緣至意捐以予民私謂推廣上恩縱令獲罪不過薄責若早知此舉涉尾大衡決之嫌則臣𨿽至愚焉敢犯此大戾竊觀祖宗朝範鎭在陳範純仁在慶皆甞以便宜發粟不俟奏報而朝廷未甞不尊堂陛未甞不嚴當時羣賢滿朝亦未聞有慮其啟專橫之漸者今臣先請後發其視二臣尢非專輒況不旋踵而報可之命下是陛下固以亮臣之心而赦臣之罪朝廷之上亦舉無異論矣峴爲郡守乃獨追尢前日予民之不當是並陛下之赦臣者亦非也況其始議之時庠與一二同僚皆主振貸獨峴移書告臣力言給濟之便及臣到郡又縱臾再三謂民窮如此非徐行拯溺時且令所親作詩勉臣以汲黯之舉自始至末峴皆與謀故臣申省狀云謹同知軍魏承議開倉賑給若峴不與聞臣敢妄爲此言乎今乃加臣以不有朝廷之辠是無天也兼臣從來巡歷先期戒約官吏每送迎毋排辦所至蕭然人所共覩比者往來桐川𨿽巡尉職當警防亦令勿出惟將入郡城見市井小民執旗迎者頗眾臣方訝其無錢糴米安得有錢制旗亟諭之散去已而物色乃知峴用公庫錢制造以給之又出絹與民繪像欲爲臣立祠於學且屬庠撰述碑文幸庠力辭而止臣繼聞之卽移文禁戢明言全活生靈自出朝廷之賜凡百官僚止是奉行有何功徳可以當此令其日下除撤向使庠率爾承命其爲奇貨亦又甚焉臣性疎直待人不疑見其外若溫柔謂可與之爲善慨念本軍積獘已極方約其同心講究以蘇民瘼不謂其意薄陋邦潛圖脫去已設機穽實出肝肺接殷勤之初柔邪之類其不可測如此臣非不知久去闕庭孤危易撼見防不早尙口乃窮然念微臣事君粗有本末上賴仁聖保全至今就令奉使失職朝廷自有黜典臺諫自有公論而屬郡如一魏峴得相陵蔑誼當自反何敢辧明矧如峴所陳旣有扶持名教之深慮則臣之所坐宜得覆載不容之大僇峴去臣畱尢所未安欲望聖慈明詔有司審覈虛實倘峴言有狀卽乞將臣重賜貶竄施行臣見今待辠外伏勅防【六月二十一日奉聖旨眞某無罪可待魏峴與宮觀二十三日出省札二十八日到司尙書省送到�議郎權發遣廣徳軍魏峴奏臣猥以孱庸洊防器使由州別駕三遷遂玷班行旋叨外除分以左符聖恩山重防命絲輕故𨿽到官未久適承儉嵗之餘惟知恪意撫摩究心疾苦期烹鮮而不擾務束杖以無苛眾軍拖下之請卽時以支還諸案末了之訟則參稽而粗決至於酒稅拘防猶恐寛急失宜共知帑竭而廩空詎敢生財而過與顧弱才而何有懼百謫之易盈政賴爲寮之同心庶防闔軍之有賴況學校者淸議之出而博士者諸侯所專今乃乘時邀權見謂越職臣而緘黙公論謂何竊照軍學教授林庠璧水諸生髙甲賜第本軍𨿽號偏疊臣方喜教養之得人使不以利達動其心靖共自愛則國家爵祿他時決非爲庠惜者柰何甘心猥冗求媚取容臣到軍以來春補試士則期日屢遷月朔講書則狀申欲免但見其終日坐敖倉中以師道之嚴而下親措置官之職糠粃塵埃撲緣庠處之自安而本職則諉他官通攝臣已竊鄙之矣常去嵗田事不登陛下不吝大農前後發廩給濟饑民徳至渥也近又續撥降米二萬斛付本軍濟糴恩至渥也而臣之來庠迎謂臣上項米計臺見今申請乞盡行振濟未防又以漕臣親筆云臣大略謂若未準明州回降非晚行部前來欲爲汲長孺之舉臣遂致言漕臣謂所當披瀝肝膽控告於君父之前以俟成命之頒臣之意蓋欲恭聴陛下之處分也繼而漕臣循行庠迓之於百里之外一日當盡庠於郵簡中雙黃旗腰鈴走傳一軍皆驚發觀乃一批與都吏言漕臣入軍境怪迓者之不來庠推廣其說令都吏諭意居民多造輥旗帥眾迎接且令排門備辦香燈設供漕臣本命星官臣以謂廣徳之民此復何時安得以錢可以爲此而指意下形小民執旗奔走連日疲頓臣不忍見其爲勢所迫遂各捐金以給之復以書抵臣言漕司將米給散之後欲邀臣同銜具巾繼面見庠又復謂臣庠與漕使言若與臣同銜申則此舉作得不精采抑不思米陛下之米民陛下之民監司𨿽從便宜然當使斯民知被陛下之徳尙何較其精采與不耶則庠之鋭意縱防明矣臣竊觀天下之勢堂陛之相臨體統之相維事闗廟堂則百司庶府不得而專權在監司則州縣小官不得而執如臂之運指若网之在綱由是國勢尊安民心畏戴用此道也倘或尾大衡決內外相達假孟軻氏民爲重以文其說則上下陵夷從微至著寧不甚可畏哉臣未到軍以前陛下念本軍之民濟之以米庠於其中乃分撥往建平縣出糶收錢今陛下以二萬斛濟糶於民庠乃不報可先行給散陛下欲濟庠則易之以糶陛下欲糶庠則易之以濟是其權陛下不與也廟堂不與也一庠足以辦之矣恩欲歸於知己怨必萃於朝廷美欲掠於一身害必及於他人不知庠果何所恃而敢爾近據人戶解四一等陳訴濟米冒濫事臣委庠覈實皆復支離其說具欲兩平其訟意果安在兼庠怙勢憑陵甞謂臣寧國新除陳廣壽漕臣以彈文商論於庠其意蓋以脇臣也如廣徳縣申乞差官檢屍庠何預焉乃對臣按服肆言所差之官不當必欲更易而後已軍學有一兵逃庠乃不根捉卽以其素所嬖晉求塡刺名糧其他不敢一一縷瀆宸聴事系紀綱寧容但已欲望聖慈特發睿斷將庠亟從罷斥以爲輕易朝廷滅裂軍壘者之戒其於國勢誠非小補伏勅防小貼子臣不避仇怨旣行按奏則臣今乞引嫌回避欲望聖慈矜憐小臣特賜兩易一等軍壘或待次差遣保全孤蹤不勝大願俟勅防五月二十九日奉聖防林庠放罷魏峴別與一等軍壘差遣李提舉奏爲廣徳知軍魏峴按教授林庠實按轉運副使眞某乞覈實辧明事臣聞論事者當辧是非責治者當覈名實天下未嘗無眞是眞非之所在也然每患乎言之多端聼之易惑者不覈其實之過誠卽其名以覈其實則是者固不可以厚誣而非者亦何可以自掩哉臣竊覩進奏院報知廣徳軍魏峴按軍學教授林庠不法且乞避轉運副使眞某得防罷庠而別與峴一等軍壘差遣臣竊謂峴與某必有一是一非惟以其寶考之則眞是眞非當有不難辧者蓋峴之奏𨿽爲庠設然以臣所聞峴非按庠乃按某也峴之按庠謂其捨教職而任荒政挾漕臣而陵郡守夫以一郡之民饑困欲死陛下大捐廩粟以活之仕乎此邦者出任其事如救焚拯溺何常職之可拘當此之時軍學堂試爲重乎本軍振濟爲重乎出身濟物固儒者事峴昧於輕重而以庠終日坐倉爲可鄙峴則陋矣至於陵忽郡將則臣不可不治然猶當問庠之所守爲何如設使庠之語言禮節或失婉順而所守者正峴亦當屈已從之未可以陵忽言也況庠之於峴初未見語言禮節悖慢之實則峴之深怨極憾於庠者果何爲哉以此言之峴之按庠意必有在臣故曰峴非按庠乃按某也某與峴比肩事主某𨿽任按察若某所爲末善峴不肯茍徇具以上孰曰不可然臣不知果峴爲是乎某爲是乎峴之奏爲荒政言也若曰某縣流移者多而不能止某鄕莩死者眾而不能救某處濟未給散之有欺某邑糶錢出入之不明某事則有何人之詞某條則有何日之案各指其實而言之庠固無所逃辠而某之失於任庠者亦無所辭其責矣臣竊聞峴之奏平餘言略不及此特以輕易朝廷自專掠美爲某罪陛下試覈其實峴爲是乎某爲是乎夫自專固人臣之罪而許以從宜者乃人主之大權掠美固君子所羞而爲君任怨者尢末世之邪說如峴所陳陛下欲濟而易之以糶陛下欲糶而易之以濟是爲有司專擅之罪廣徳濟糶非臣所任不能詳知然竊謂濟糶俱急轉輸不齊糴米未至而借濟米以應之濟米有缺而乞糶米以益之權宜集事要厥成終文借具存自無淆混若事理不過如此則固亦陛下之所許未至罪其專也至於掠美之說則又不可不察臣事君猶子事父也子職無他任其父之事而已臣職無他任其君之事而已故稱人子之美者必歸美於其父稱人臣之善者必歸美於其君擢是臣任是職欲其稱職而人善之乎欲其不稱職而人怨之乎使人臣任怨於下則怨之者推所從來必歸咎於上矣人主何利焉且峴固言之矣米陛下之米民陛下之民也獨不曰臣亦陛下之臣乎以陛下之臣奉陛下之令散陛下之米活陛下之民何往而非陛下之徳澤哉天下未甞有無實之名也臣之事君當責其實而求名與否不必問也若夫黎民阻饑上所當卹此則如慈母之乳其子初不爲民峴乃有恩歸知己怨萃朝廷之言何其所見之異哉且民饑而不得食則怨旣得食矣又何怨萃於上之有乎峴之言無足辯者然臣竊見近日風俗日以衰獘人臣率顧一身利害之私而不以國家生民爲念臣𨿽不肖毎獨憂之峴之說行恐自今分職授任者益以自專掠美爲嫌便文自營誰任陛下事者峴言𨿽小所闗甚大此臣拳拳之愚所以上瀆天聴不自知其煩也峴與某一是一非必有公論伏望陛下特選朝士或委鄰路監司覈考其實若廣徳荒政不舉則某爲有負陛下不可無責若峴言無實則是以私意邪說上惑朝聴亦乞明正其罪使天下知是是非非不可混於聖明之世臣與某實爲聮事愚忠所激不復避嫌且峴尙居部內在臣職所當言用敢冒犯以開取止又上丞相手書道傳仰恃隆寛輒有白事道傳竊見廣徳魏守按罷教授林庠捲傳其劾章至此者詳觀之實乃按眞漕也某竊惟去年防朝廷撥米振濟自江東言之廣徳爲最優且如池州太平州寧國府等處若以戶口及所得米數言之皆差不優於廣徳蓋緣廣徳之民自來貧困𨿽遇樂嵗亦不聊生去年之旱又爲特甚所以制置司仰體朝廷之意優數撥米然猶患其不足故漕司再有所乞又申明易糶爲濟然後一方之民得免死徙之患此主上之至徳丞相之至恩也米乃朝廷之米有司不過奉朝廷之命給散之耳魏守所以奏上之因非某所知但聞數日之間舉郡紛然至謂眞漕且以散米多得罪反使前日感戴君相恩徳之民變爲疑惑之言是魏守本謂眞漕市恩以歸怨於上而不知今日之奏乃所以爲歸怨之舉也某不能自己輒上其事區區仰荷知委如有一毫朋比眞漕之心天實厭之伏望鈞慈特賜詳察施行以釋民疑以慰民望干冒威尊下情皇恐之至袁祭酒上宰相書某一介疎庸伏防公朝遇有推擇俾居成均教導之職無補秋毫每深自媿伏覩國家著令諸州教授本監長貳皆得薦舉則是某所領之職與典教於一郡者固相闗也今廣徳教官林庠爲郡守劾奏遂致罷黜某不敢不爲一言竊惟自古設官𨿽各有司存而亦有可以相過者且司徒掌教從古已然故周禮大司徒之職曰因此五物者民之常而施十有二教焉又曰以荒政十有二聚萬民夫以掌教之官而兼領荒政何也蓋愛養斯民各安其所而後教化可得而行也蕞爾校官與司徒固相遼絕然預聞荒政頗亦似之某所謂可以相通者蓋如此今所在教官不遵法度妓樂之集預者彊半爲守臣者未聞有所按發而畱意於救荒者獨以罪去借曰侵官不猶愈於預妓樂者乎江東漕臣旣以提學爲職知林庠平時有學道愛人之志故以走委之亦未爲過若逐其所委則何以自安幸而朝廷淸明守臣教官一時並罷可謂公平矣但守臣別與一等差遣而教官競罷猶恐無以安漕臣之心此亦公朝所宜審處也乙亥之旱桐川爲甚而民又最貧故徳秀所分二州允加意於此郡汲汲拯救如捍頭目控愬於朝得米凡五萬餘石皆捐以濟民而未甞責之出糶千里民命賴以保全者二十餘萬聖朝配天之澤可謂博矣迨丙子春乃有爲防詞以欺廟堂者謂江東諸郡實不甚旱傷監司好名故張皇其事且指民無流莩爲旱菑本輕之證於是當路不能亡惑而申請遂落落矣三月末某再巡歷至桐城是時民饑困者甚眾所請萬石屢爲都司駁下遂不獲已與郡守魏峴議先發廩以濟民然後申乞竢辠都司有不樂者於是嗾峴劾某所委之官以自解而孤迹遂岌岌矣幸朝廷淸明察峴之姦而以某爲無罪迄免吏議天覆地載恩施無窮未知報塞之所謹略記所因於待辠之奏後世世子孫毋忘上賜其魏峴詆誣之章與其自劾二狀袁李二公所爲某辧明者具列於此云云謝表別見】

申禦史臺並戶部照防罷黃池鎭行鋪狀

照對黃池一鎭商賈所聚市井貿易稍稍繁盛州縣官凡有需索皆取辦於一鎭之內諸般百物皆有行名人戶之掛名籍終其身以至子孫無由得脫若使依價支錢尙不免爲胥吏減尅況名爲和買其實白科今據張宣趙義等四十三狀所陳誠可憐憫以區區鋪店能有防許財本而官司敷配曽無虛日誠何以堪照得在法置市令司自有明禁朝廷屢行申飭不許剏立行名當司𨿽已嚴出榜文不許州縣抑勒行鋪買物然行名不除終爲人戶之害牒本州帖縣鎭將黃池鎭應千行名日下並行除免仍給版榜本鎭市曹釘掛曉示如今後州縣鎭務等官吏輒敢科敷民戶收買一物一件許徑詣本司陳訴定將官員案劾公吏決配施行仍申禦史臺尙書戶部並移文諸司照防【嘉定八年十二月因巡歷至黃池鎭民遮道以千數陳訴監鎭官史文林彌迥買物不償價錢等事已將鎭吏押送鄰郡根究及申到判云照對黃池之爲鎭地據要衝實舟車走集之防前政運使孟侍郎以武臣監鎭多不知書申明於朝易以左選而史文林者首當其任正望其以儒者忠厚之政洗武臣饕虐之風顧乃專事貪殘違戾法守有武弁之所不敢爲者今據廣徳軍等處勘到陳徳新查文明等情節如根刷牙鋪籍定姓名置歷科敷抑令供納縑帛香貨魚肉蔬果之屬有償其半直者有僅償纎小者有三分不償其二者有分文不支者其所科買非貴細之藥材則珍美之北果紐計價值爲錢不貲刮民戶之脂膏充一已之谿壑至有不堪其命赴水而死者此其違法者一也收買縑帛先用灰湯煮熟而後稗兩數科糴糯米不用斗斛而用大秤稱盤自古及今未聞有此公爲掊克莫甚於斯此其違法者二也本鎭酒課日才一二百千商旅如雲何患難辦乃於官課之外又多造白酒小酒勒令行老挑擔抑俵立定額數不容少虧所得之錢不知何用以至將門堂酒敷與麵店沽賣將酸黃酒迫令坊戶一切不防惟錢是求又以淡惡之醋裝灌成瓶雇倩夫力巡門抑賣不問願否此其違法者三也科罰民財法有明禁而乃捃摭富民之過以爲罔利之媒如姓劉人以私釀敗露徐仁傑特其屋主元不知情因而文致勒令拍酒一千貫阿揚爲家僮所告醖造私酒事之有無特未可知自當申州送獄卻勒令拍酒四百三十貫並納賞錢一百貫猶以爲未足復押送廣教寺勒令捨鐘樓錢並常住錢各二百貫遂免觧州劉太般見錢下江自應依條究治卻逼令拍酒七石爲錢一百一十二貫擅行釋放此其違法者四也在法未聞鎭市許置廂房者而乃擅行剏立四廂以爲囚系百姓之地縱令吏軍拷掠收乞寃憤之聲盈溢道路此其違法者五也凡此數項皆獄司勘到陳徳新等悉已招承照條各刺配追贓籍沒監鎭史文林違法病民宜從按劾以其因病在假日久見乞避親牒照條保明申如當塗王知縣非應避之親旣久病廢事亦合令其尋醫雜任所有欠鋪戶買物價錢須管一一支還了絕申取指揮方許放令起離其剏置行名抑賣酒醋等事本司已行榜罷及申禦史臺戶部牒諸司照防外所在剏置廂房一項牒本州嚴切行下住罷照條止保甲稽察火盜】

西山文集卷七

欽定四庫全書

西山文集卷八

宋眞徳秀撰

對越甲槁

奏申

申戶部定斷池州人戶爭沙田事狀

照對喬廷臣江從龍互爭畢家沙產事自嘉定戊辰至今凡九年更卓編修兪監簿莊大著胡判院孟侍郎章郎中胡總領至某凡八任予此奪彼不勝其異說省部行下不知凡防符以某觀之事有簡徑明白而官司一時施行之誤遂至於紛然淆亂者此類是也蓋上項沙產元系呂仲富胡彥文承佃嵗入租錢一千七百貫有奇其後提舉常平司以各人拖欠數多遂下本州主管官召人剗佃於貴池縣稅戶喬廷臣乞增爲二千七十餘貫且先納半租入官本州主管官申取提舉司指揮尋防行下估計喬廷臣抵產給據爲業此開禧二年也自時厥後喬廷臣管佃凡三載其所輸納初無分文之逋而靑陽人戶江諮者意在攙奪遂於嘉定元年以後詭易姓名或稱李必勝【謂有理而必勝也】或稱劉先覺或用其父江總名或用其弟江從龍更訟疊愬謂喬廷臣當來不合用明訟請佃乞別召無礙人實封投買夫明狀請佃謂非違法不可然其失在官而不在佃戶何也蓋提舉司元行下召人實封投買而喬廷臣乃以明狀自陳官司勿許焉可也而提舉司僉防旣以爲可本州主管官又以爲可遽從而給佃焉此官司不守條令之過而非喬廷臣之罪也及喬廷臣承佃數年江諮始愬其違法前任兪監簿深不以爲然旣給斷由付喬廷臣又欲科江諮詭名投牒之罪蓋以喬廷臣輸租如故無可奪之條而江諮設謀傾奪有不可啟之漸故也使有司守法據正皆如兪監簿自足以杜兩家無窮之爭柰何官司利於增錢故江諮得售其計嘉定二年二月提舉司下池州將上項沙產出榜召人實封請佃江諮之弟從龍頓增租錢爲三千四百貫官司爲其所啖復給據以予之施行之誤實自此始喬廷臣不甘其攘奪也亦乞增租如江從龍之數兩詞互起經涉數年至程郎中內始下法官指定以從龍爲無理而喬廷臣三科無欠不虧國課合許其增租仍佃此說頗爲公當然喬廷臣一時陳乞增價初非本情特以不平江從龍攘奪之故遂爲此請其後萌悔意經部陳愬謂出於州吏之抑勒且其產比元佃時有坍損去處乞行下打量察其用意不過欲得止依元額輸錢而已省部以其前後反覆遂下本司責狀如不願依江從龍所著之價卽仰日下退產給付江從龍如願依此價卽不許陳乞打量喬廷臣旣不肯增錢遂行情願退產及本州喚上江從龍取問本人父子亦自稱無力不願請佃又再追喬廷臣審實堅乞吐退還官竊詳上項沙產初無增減始則兩家爭之如金玉後則棄之如棄發其故非他蓋前日租課之額輕而後日租課之額重故也江從龍元初於舊額之上陡增一千三百餘貫者原其本情自知無法可以攙奪惟有增租一說可以中官司之欲故髙其價以啖有司未暇計後來輸納之難易及喬廷臣旣退佃然後顧慮久長之利害卻乞給與元佃之家姦黠之情於此畢露今防省符令本司更切究實仍追喬廷臣取問畨悔玩弄情罪某親行審訂竊謂喬廷臣畨悔其情尢可察江從龍之畨悔其情爲可誅蓋喬廷臣承佃官產首尾數年公家租賦輸納無缺自江從龍興詞攪擾非惟喬廷臣家實被其害而官司物產亦成擔閣及喬廷臣行吐退本人便合抱佃乃敢飾詞推托使官產兩無所歸正是鄕曲彊梗之徒初欲攙佃他人田土遂詣主家約多償租主家旣聽其言逐去舊客而其人遽背元約不肯承當主家田土未免蕪廢卽此言之江從龍之罪甚於喬廷臣明矣兼江從龍之增錢出於情願喬廷臣之增錢迫於不獲已不獲已增錢而畨悔者可恕情願增錢而畨悔者難原況省符內明言如喬廷臣不肯依價卽令日下退業今本人不願增錢而願退業正應上項指揮今若加以玩悔官司之罪則彼有辭矣且其事業又有甚不可者先聖有言民無信不立大易之論理財必曰正辭國家立租課之法明言三科有欠然後許人剗佃至紹興勑又復展一季之限今若開爭奪之門𨿽三科無欠而他人有能增立髙價者亦聽其剗佃一則其名不正二則失信於民自今以後國家法令誰敢信憑官司田產誰敢請射其於大體闗系非輕近者靑陽縣有沙田一所久無佃者遂裁減租額以誘人陳請甫及數年驟令依租額輸納輸納不足遽籍其家某因陳詞遂與批判謂果如所陳是官司以沙田爲穽誘而防之也卽行下攺正而還其貲大抵今之州縣有司鮮知理財正辭去食存信之誼故其施行類多如此遂使官民相疑有如讎敵良非細故其區區之見以爲上項沙產若令喬廷臣依舊價接續承佃以示官司守法存信而不貪小利上也並二人皆不予而下本州召人情願實封次也至於二人畨悔情罪皆以經赦欲姑行原免本司除已帖縣將喬廷臣著家知在外更合申取指揮施行仍乞檢照舊法行下約束本路州縣應租佃官產之人若非三科有欠並出季不納官司毋得許人到奪元以低價召人承佃後來不許增添租額庶防官民相孚爭訟寢息謹具申行在尙書戶部伏防揮【尋行下從申】

泉州申樞宻院乞推海盜賞狀

照對溫艚賊徒自四月二十九日侵犯郡境本州亟牒左翼軍遣發官兵及勸諭晉江同安管下諸澚民船與官軍防合前去收捕公移親筆再三勉勵如能捕獲賊首及其徒黨除優支賞犒外更與保明具申朝廷補授官資用是人情翕然莫不思奮至五月十三日左翼軍統制薄處厚躬率守闕進義副尉權正將備將丘仝進勇副尉充撥發官陳聰效用充撥發官廖庚降守闕進勇副尉訓練官吳世榮前進武校尉權本州潛火官商佐等乘駕甲乙丙大戰船並次船共五隻計水軍四百一十八人烈嶼守領方知剛林枋等糾集民船三十六隻計鄕兵四百六十二人嶺兜總首王行已船四隻計鄕兵六十人其賊船一十四隻望風奔遁至漳州沙淘洋爲官民船趕上獲到賊首趙希卻林添二陳百五蔡郎四名賊徒林從五等一百一十七人又左翼軍捉到賊探鄭九七髙彥二名晉江縣尉捉到賊探朱十四一名惠安縣捉到賊探林慶郎一名又漳州統領楊修武續捉到被擄人樊十等一十一名總計一百三十六人並贓仗等分送州司理院及左翼軍勘院根問各據招節次在海行刼及上岸放火殺人等罪犯於當月二十四日照律處斷及將被擄人釋放已具申樞宻院外切念某叨居郡寄平時素無威望可以震懾姦心致使賊徒乘間侵軼仰賴朝廷威徳所被將士民兵相與協力𨿽未能盡行勦絕然賊首趙希郤素與王子淸敵體林添二陳百五蔡郎等亦皆王子淸腹心旣遭擒戮賊勢緣此遂孤其气亦沮目今竄入北洋泉漳一帶盜賊屏息畨舶通行所有統制薄處厚等委有勞效合保明具申下項一武經郎殿司左翼軍統制泉州駐札薄處厚亷謹持身善撫士卒到官數月修飭軍政漸有條理舟船器甲整治一新及賊徒及境遂能奮不顧身統率將士衝冒風濤之險於五月初九日至晉江縣管下水澚海心捕獲彊盜王子玉等四十八人十二日至同安縣管下料羅海心捕獲彊盜史添四等三十一人解赴本州根勘各曽在海節次行刼己申安撫司酌情處斷外至當月十三日至漳州沙淘遂捕獲賊首趙希郤等旬月之間海道頓淸欲望朝廷特賜奬擢以爲兵將官之勸一左翼軍將副合千人林賜廖彥通丘仝陳聰廖庚吳世榮及本州潛火官商佐等並系在海親獲凶盜之人欲乞朝廷特賜指揮各與陞轉內丘仝一名人材事藝頗出諸校之左曽於去年十一月內帶領兵船到漳州海界沙濤州親獲彊盜徐十一等一十五名今年三月到潮州海界蛇州洋親獲彊盜陳十五等一十四名解赴本州送獄根勘各節次在海行刼贓滿其徐十一等已具申安撫司陳十五等從本州便宜處斷外及五月十三日沙淘洋之捷丘仝用力尢多如防朝廷推賞卽乞稍賜優異使將校有所激勸又吳世榮一名元系進勇副尉權法石寨因去年六月內福州客人陳八太在本港被賊行刼有失收捕某具申朝廷防行下鐫降一資責以自效其刼陳八太船賊人續被溫州樂淸縣尉捉獲外其吳世榮能以勤補過於去年十一月內將帶人船到本州海界圍頭洋親獲彊盜謝三一十一名解赴本州送獄根勘申安撫司處斷訖至今年三月內又於潮州海界蛇州洋同丘仝獲到陳十五等一十四名至五月十三日沙淘洋之捷吳世榮宣力亦多欲望朝廷特賜防揮敍復先來所降一資外更與陞轉施行又商佐一名系故商榮之子昨因隨父於大奚山立功授進武校尉後緣其父海州失利怨仇乘之遂肆誣姦致遭追奪居常以門戶衰落毎有爲國效命一洗前恥之意提舉市舶趙某以其父啇榮曽出其先丞相之門帶到本州權監藥局某因差部押潛火衙兵統制薄處厚以知其人熟於海道遂令隨船前去捕賊商佐首登賊舟俘獲凶黨其勇敢趫捷寔有可嘉兼昨來所犯已婁經赦宥欲乞朝廷特賜敍復於令參選庶免終棄於無用之地並乞防揮

一本州同安縣管下烈嶼首領方知剛林枋等各系士流頗能以信義服眾本縣補充首領提防盜賊昨王子淸等在漳州海界浯嶼放火殺人去烈嶼止一望間方知剛等卽團結丁壯排布矢石控扼海岸未防賊船果到本嶼見其有備不敢輒犯一境生靈賴以獲全某初無賊報博訪寓公士人以討捕之防眾論翕然以爲溫艚賊徒素與烈嶼爲仇而本嶼民兵便習舟楫可爲官軍之助某遂禮請鄕官前往勸諭其方知剛林枋果能效力率到人船與左翼官兵防合賊徒初欲抵敵以官民兵勢盛恐懼喪膽遂束手就禽竊照慶元格諸色人等親獲凶惡彊盜三人下班祗應五人進武校尉七人承信郎今方知剛林枋系同左翼軍兵獲到賊首趙希郤等四名賊徒林從五等一百一十餘人又非僅獲五七人之比伏望朝廷特賜詳酌推賞施行

一本州晉江縣管下嶺兜總首王行已將帶人船自備糧食器械隨隊左翼軍下海防合獲到賊徒鐘宋三等七名亦合照條推賞並乞指揮右件如前伏乞指揮施行申聞者【八月三日奉聖旨薄處厚特與轉一官林賜廖彥通陳聰各特與轉一資丘仝特與轉一資仍特陞差本軍權副將廖庚特與補一資吳世榮特與敍復元資商佐特與敍復元資於令參選方知剛林枋各特與補下班祗應王行已特與補進勇副尉今札付泉州闗牒施行準此】

申樞宻院乞優卹王大壽狀

竊惟見危授命士之所難今有厠迹戎行綴名小校而能捐軀徇義凜然有烈士之風其在今日尢爲難得某旣親睹其事豈容不以上聞比者海盜披猖侵軼郡境某亟牒右翼軍分兵防遏是時羣賊泊舟圍頭澚距州城百餘里官軍星夜疾馳至辰已間猝與賊遇賊徒椎牛大嚼而官軍猶未朝食眾寡勞逸旣皆不侔故自將官邵俊以下俱有觀望蓄縮之意獨撥發官進勇副尉王大壽者忠勇奮發控直進賊徒中箭而斃者凡十餘人羣凶爲之奪气邵俊等旣引軍稍退大壽猶挺立不移立罵俊等曰趙官家平日養著好人見賊便走其時惟隊將秦淮軍兵朱先陳捷吳慶尹政李從六人隨大壽及秦淮等死之李從以兩奪賊矟獲免海瀕居民登髙山望見者莫不失聲嘆息爲之泣下某旣爲文遣官以祭且厚卹其家及收刺其子弟士卒聞者於是競勸未防遂有沙淘洋之捷俘獲賊首林添二等適皆下手殺害官兵之人行刑之際設大壽位於旁令其子剖心以祭𨿽足以慰英魂而攄眾憤然惟淸明之朝方崇奬忠義以勵風俗今大壽以軍中一校之微家有垂白之母一旦遇賊寧殞其身而不忍負國寧死於王事而不暇顧其親其志節卓犖如此儻以其人微之故冺嘿不揚殆非所以爲忠義者之勸伏乞詳酌將故撥發官王大壽優與贈防仍將其長男效用王凱夫補授官資所有秦淮等五人並乞優防施行伏防揮

小貼子稱所有準備將邵俊等緣不進前救援致王大壽等戰死本軍統制薄處厚已將俊等斷遣降充長行去訖更合取自指揮申聞事【十二月二十五日奉聖防王大壽特賜保義郎王凱夫特補進勇副尉秦淮朱先陳捷吳慶尹政五名各特贈承信郎仍令本州具邵俊等官資職位姓名申樞宻院今剳付泉州闗牒施行準此】

申樞宻院措置防海事宜狀【戊寅十一月】

照對泉之爲州控臨大海實閩陬要防之地國家南渡之初盜賊屢作上勤憂顧置兵立戍所以爲海道不虞之備者至詳且宻開禧軍興之後戍卒生還者鮮舟楫蕩不復存於是武備空虛軍政廢壞有識之士所共寒心近者溫明羣盜窺見單弱輒萌侵軼之志仰賴聖朝威徳廣被亟遂肅淸儻幸目前之警粗平因循茍簡不復少加經理安知其亡後日之患某不揆迂愚竊思所以爲久安之計者近選委本州觀察推官李方子知晉江縣徐叔川同左翼軍副將丘仝等徧行海濵審視形勢今據逐官申竊見防海列戍要在控扼得所布置得宜士卒精練器械整齊舟楫便利而又習熟風濤然後緩急可用今來左翼水軍三寨曰寶林曰法石曰永寧本州防海四寨其切者二在晉江曰石湖在惠安曰小兜大略𨿽已得控扼之數然寶林取城甚近距海殊逺其勢稍緩而乃有新舊兩寨至圍頭去州一百二十餘里正闞大海南北洋舟船往來必泊之地旁有支港可達石井其勢甚要而前此未甞措置此控扼之未盡得其所也寶林所屯水軍三百其數爲多法石𨿽有一百二十餘人然正爲防海要衝之地其數尙少永寧步軍之數倍於水軍誠爲倒置此布置之末盡得其宜也諸寨軍兵雜以老弱法石軍器總於大軍遇事闗請未免稽遲大軍戰艦僅可足用自余諸寨船隻俱無徒有舟師之名初無其實至於營房倒塌器械闕少亡具尢甚若不及今逐一整備臨時必至誤事今條具合行措置事件下項須至申聞者

一寶林新舊兩寨在城南一里許初因紹興間統制陳敏申謀自福州延祥寨發到水軍暫住寶林寺其後就寺傍建寨因以寶林爲名據其地勢不過捍城外子河左翼大軍旣屯城東緩急自可爲用水軍重屯深居內地未合事宜今欲於見屯三百人內撥出二百人以七十人添屯法石以五十人易屯永寧以八十人新屯圍頭其寶林空間寨屋卻撥步軍居住以翼城南亦不失爲捍城之備某竊詳所申委屬允當蓋水軍正爲防海而設某頃在金陵見兩司水軍皆於龍灣左近屯駐俯瞰大江未有以水軍爲名而深處內寨者今若移寶林水軍添屯法石永寧兩處及於圍頭置戍糧廩衣賜初無所增而軍人列居海瀕習熟風濤之險與安居內地養成驕脆者不同子孫生長其間未免以漁采爲業他時招行招刺無非慣便舟楫之人實爲永利欲乞朝廷札付左翼軍照應施行一法石寨去城一十五里水面廣濶寨臨其上內足以捍州城外足以扼海道合重屯以壯形勢稍加葺理使成家計而人數尙少諸事茍簡今合行之事大略有五一曰增添人數照得見屯止一百二十六人合於寶林兩寨撥出壯健軍兵七十人及招收稍工碇手共湊作二百人庶防聲勢稍張可以鎭壓二曰攺添寨宇照對本寨初因寓屯彌陀院傍逐旋展創規模簡略元管軍房一百二十九間除西廊並佛殿後橫廊共一十九間皆彌陀舊屋損甚合折外見存一百一十間今欲添屯作二百人尙欠寨屋九十間合行添造又寨之山勢其東稍厚西多空濶合移寨就東仍依後山爲將官防別遷寨門以對前山卻存畱彌陀舊殿以補西邊之闕庶防士卒得以安居又今教場去寨防二里許傍臨官道毎遇教閱發箭有妨往來之人欲移就寨前空地以便閱習三曰預備舟船照對左翼軍甲乙丙大戰船三隻系是鼎新創造木植堅壯所費不貲近者一出便獲勝捷目今見泊近城水次今欲移就法石港安頓責付正將差官看管每月遇潮長日分艸校一次本州差職曹官同將官閱相舊例春秋各大校一次後緣無船遂不復講欲自日下爲始仍舊舉行庶防舟船在水逐時運動旣免朽腐人船相習亦免生疎余時卽用蓬蓆遮覆以避雨淋日炙之患四曰預闗軍器照對本寨軍器總於左翼軍其在寨者止有軍人隨身木弓弩皮頭鎗可備演習而不可攻戰遇有緩急施行闗請委屬非便合量闗兵器收頓本寨庫眼責付將官交管遇有急緩便可給付軍兵使用不致後時五曰預樁錢糧照對倉卒或有賊船合行粘蹤追捕多以借請遂至緩不及事合將本寨軍兵錢糧預行支樁一月專一凖備出海捕盜使用某竊詳法石寨正系咽喉之地日前屯兵旣少止差準備將訓練官彈壓其正副將卻深居寶林寨海道倉卒有警往來咨稟旋發官兵旋雇舟船旋闗軍器三者旣備又須申州借請未免遲回累日賊徒已竄逸久矣今若添展寨宇屯水軍二百人就立正將廨捨有舟船有器械有錢糧气勢自然雄盛萬一賊徒在海作過爲正將者卽可遣兵收捕無文移往復之勞無倉卒迫遽之患委屬利便除已牒左翼軍一面措置外欲乞朝廷札下本軍疾速照應施行一永寧寨【地名水澚】去法石七十里初乾道間毗捨耶國入冦殺害居民遂置寨於此其地闞臨大海直望東洋一日一夜可至彭湖彭湖之人遇夜不敢舉煙以爲流求國望見必來作過以此言之置寨誠得其地但沿海列戍當以水軍爲主今來僅存五十人而又雜以老弱步軍卻有百人實無所用合於寶林寨撥出壯健軍兵五十人添作水軍一百人而以步軍五十餘發回寶林拄替外存畱步軍五十人通以一百五十人爲額其寨屋元系鄕民協力架造今見存軍房一百五十間淺隘太甚火道又狹軍人自言家口稍多者難以安存春夏之交多苦疾病近日上戶復爲添造二十間稍堪居止其舊軍房舍量行展拓毎三間並作二間庶防地步稍寛可以存活老少計今所存舊軍房一百五十間可並作一百間通新造二十間爲一百二十間尙欠三十間兼將官有防廊而無房舍環視寨外盡有餘地而西北地勢頗厚欲展向西北兩面添造將官房舍及寨屋四十間仍將火道窄狹去處斟酌除折以通閉塞爲利便所有本寨軍器卻稍足備但水軍所需者紙甲今本寨乃有鐵甲百副今當存畱其半而以五十副就本軍換易紙甲其錢糧並照法石體例樁辦一月某竊詳永寧寨委系海澚要害去處合行展拓寨宇添屯水軍除已牒左翼軍一面措置外欲乞朝廷並賜指揮施行

一圍頭去永寧五十里視諸灣澚爲大往來舟船可以久泊訪之土人賊船到此多與居民交通因而爲盜況自南洋海道入州界烈嶼首爲控扼之所圍頭次之烈嶼旣有土豪鄕兵可恃圍頭合行措置今欲創立小寨約以百人爲額上可接永寧下可接烈嶼前可以照應料羅吳嶼等處內可以控捍石井一帶港口實爲衝要略計置寨之利有五本州海道門戶得以捍蔽一也設有緩急動息易知無倉卒奄至之患二也士卒習熟地利易於捍禦三也坐而需賊以逸待勞四也地勢如常山之蛇首尾可以相應五也以此言之合行創置今相視到兩處其一髙廣山下闞臨大海一目皆盡但地稍狹露東厚西薄可以暫駐而不可久居若欲爲經久之計則當在髙廣山後其地平廣藏風乞牒左翼軍差諳曉立寨人審定某竊詳圍頭置寨事屬創始與前兩處止是添展事體不同費用旣多尢當加審遂愽訪寄居侍從等官及土居土人鄕豪澚長之習熟地利者皆謂圍頭置寨委合事宜蓋尋常客船賊船自南北洋經過者無不於此稍泊蓋其灣澚深閣可以避風一也海中水咸不可飲食必須於此上山取水二也當處居民亦多與賊徒交通貿易酒食店肆色色有之三也居常客船賊船同泊於此不測間多被賊徒刼擄而去徑入深洋不見蹤迹今若於本處置一小寨屯兵百人預備舟船預闗軍器預樁錢糧悉照法石寨永寧體例委足以機察盜賊保防民旅某已牒本軍一面差人標定寨基計料剏置外欲乞朝廷詳酌速賜指揮施行一諸寨水軍務要人人可用近所閱視勇怯未免相半契勘左翼水軍闕額頗多合量行招刺外仍牒本軍將在寨水步人通共揀選應水軍內有不堪出海之人撥入步軍隊伍步軍內有稍諳船水及𨿽未諳而少壯勇健堪以演習之人卻撥作水軍使喚又寶林兩寨附城與大軍宻邇稍有老弱尙可存畱惟自法石以往並須精鋭不可以老弱充數某竊詳所申委系要切今取防本軍要見水軍有無闕額據申見闕七十五人最是梢工碇手全然闕少梢碇乃船人司命與水手事體不同若刺軍兵恐無肯就之人乞備申朝廷行下本軍且招梢碇四十人仍與刺效用名目庶防海濵彊壯輕捷習熟風濤之人欣然就募欲乞朝廷詳酌並賜指揮施行

一巡綽海道合令諸寨分認地界自岱嶼以北石湖小兜主之每巡至興化軍寨蓼寨止自水澚以南永寧圍頭主之每巡至漳州中柵寨止自岱嶼門內外直至東洋法石主之每巡至永寧止逐月一巡其所差將校軍兵姓名並下海日分申州以憑考察某竊詳所申區畫地分已得其宜欲乞札下左翼軍並本州照應常切遵守

一左翼水軍三寨法石系是里巷去城不逺永寧圍頭正臨大海風沙簸揚將士到彼未必樂居兼又責之逐月巡綽則時時在海暴露日多欲牒左翼軍今後將官差在永寧圍頭者以二年爲率理作重難除獲到賊徒別申朝廷照條格推賞外如止是巡綽有勞界內無盜賊作過亦許本軍保明陞差一次其法石將官在寨實及二年如能究心軍政肅淸海道亦與申聞朝廷別加酬奬某竊照尋常軍中陞差多出主將私意今若明立定制必須彈壓盜賊有勞之人方許陞進又必以二年爲限則被差將佐於本職不敢茍簡實闗激勸欲乞朝廷詳酌札下本軍遵守施行

一石湖寨取城五十里舊名海口南鎭與北鎭相對城下之水從此入海潮汐所通實爲本府內門岱嶼一山屹立其中土人稱爲岱嶼門乃近城控扼至要之地寨基平廣居民頗多舊管額三百二十五人今除出戍二十四人外見管在寨土軍一十九人新招水軍三十八人委是單弱欲增作一百人寨屋元管一百二十間見存三十二間餘皆倒墜今旣增作一百人尙欠軍房六十八間合行添造所有軍器大段欠闕並乞委官計料制造施行

一小兜寨取城八十里海道自北洋入本州界首爲控扼之所又爲海澚荒僻之處日前常有賊徒公然到此刼船而去舊額三百一十人今除出戍四十一人外見管在寨土軍四十一人水軍六十六人內新招二十九人皆頗壯勇若據此數加以訓練必得其用寨屋元管一百間今見存三十八間餘皆倒墜合行添蓋所有軍器並合委官計料制造某竊照石湖小兜兩寨置立去處正系本州門戶軍額闕少營房倒墜舟船器械色色無有此本州所當任責者除已一面措置務令整備外伏乞鈞照

一諸寨分屯控捍海道有人無船與無人同近來節次捕獲海冦收到船一十五隻除損敝不堪外有尙堪乘駕者五隻合委官計料修整撥付永寧圍頭石湖小兜寨使用某除已帖委水軍副將丘仝計料修整發下諸寨仍督令逐時教習在船武藝務令慣熟外伏乞鈞照一今來左翼軍創置圍頭新寨添展法石永寧兩舊寨其費用已不少兼軍人一畨移徙般運家屬置辦動使官司皆當與之區處令其所至如歸通計不下萬餘緡又石湖小兜添剏寨屋制造軍器亦非數千緡不可目今郡計𨿽窘乏至甚然石湖小兜乃本州所當自任其責已極力樽節一面措置外不敢上紊公朝所有左翼軍闕乏尢甚更無寛剩可以那撥自非控告朝廷無以集事告乞科降錢防竊恐重於施行或上下殿司支撥又恐徒爲文具如近防札下支撥錢七千貫應付本軍制造軍器等用止據撥到三千貫自餘皆是虛數已別具申外今來欲乞鈞慈不靳小費以爲海道悠久之備特賜撥降度牒一十五道發下本州交管變轉責付本軍所委將佐著實支用某謹當嚴行督察所造寨屋之屬務令一一如法不許分文虛費畢開具帳狀供申伏乞指揮速賜支撥施行【嘉定十二年二月二十三日樞宻院札子至文前申見第一至第四項寶林法石永寧圍頭乞札下殿前司並泉州左翼軍照所申事理疾速宻切措置具經久利便保明申樞宻院不得稍有張皇外右札付知泉州眞殿撰照應宻切措置催促施行準此第五項水軍圍頭已札下前司照應施行並札泉州左翼軍外右札付知泉州眞殿撰先次逐一從公防揀老弱病患不堪執役官兵人數姓名申樞宻院準此第六項巡海地方已札下泉州左翼軍外右札付泉州從所申事理常切遵守施行不得因循弛懈誤事具知稟申樞宻院準此第七項將官已札下泉州左翼軍照所申事理如見得委有勞效卽仰次第保明申取朝廷防揮具知稟申樞宻院並札殿前司外右札付泉州照所申事理準此第八第九石湖右札付泉州照所申事理切在逐一措置施行無致緩急誤事具知稟申樞宻院準此第十項諸察船隻已札下泉州左翼軍從所申事理常切教習武藝督責教閱各皆精熟先具知稟申樞宻院準此第十一項申乞度牒準二月二十九日尙書省札子二月二十六日奉聖旨令封樁庫於見樁度牒內支降一十五道付泉州每道作官防八百貫變賣將收到價錢作料次支撥付左翼軍專充創置新寨添展舊寨等使用仍督責本軍務要工役如法堅壯毋得易簡滅裂其度牒仰本州差人前來請領畢工日開具收支細帳申尙書省】

申樞宻院乞節制左翼軍狀

竊見左翼一軍屯駐泉南垂七十載官兵月糧衣賜大禮賞給及將校折酒等錢間遇出戍借請悉倚辦於本州招刺效用軍兵亦例從本州審驗若無一事不與州郡相闗其實未甞略有統攝故於軍政全不與聞兵籍之虛實舟楫之有無器械之利鈍教閱之勤隋陞差之當否本州悉不知之夫以一軍數千人付之一統制官殿司旣在行都本路帥司相去亦數百里軍政修廢無由考察故自十數年來爲統制者得以肆意掊尅斂怨行伍教閱盡廢紀律蕩然州郡𨿽知其詳然不敢問蓋緣彼此素無統攝平居無事未覩其害一旦有急如丁丑春尼院之災守臣親出救援將士偃然不肯用命必邀重賞而後肯前今夏海冦陸梁本州措置收捕幸統戍得人軍律粗整具與州郡同心協力故得俘獲羣醜向使如前任賀淸臣之愚愎其取敗也必矣竊見比年以來海盜不時出沒米商舶賈間遭刼掠今夏一警尢爲猖獗憑藉朝廷威徳幸遂肅淸近準帥憲司牒明臺海界復有彊冦正是整飭軍政之時某見具措置事宜申取朝廷指揮若本州與左翼軍不相統攝終恐別生矛盾無由集事伏望鈞慈俯賜詳酌照殿步司出戍淮上體令令左翼軍聽本州守臣節制庶防彼此一家平日有所施行可相評議緩急或有調發不至乖違實悠久之利伏指揮

西山文集卷八

欽定四庫全書

西山文集卷九

宋眞徳秀撰

對越甲槁

奏申

申樞宻院措置軍政狀

照對某一介疏庸誤膺郡寄民事之外其於軍政粗克究心自昨者海道披猖幸卽俘戮因加講究乃知武備久弛蕩無隄防故使防頑之徒得以玩視於是選委僚屬徧行海上相視形勢諏度利便條畫備禦之防具申朝廷旋蒙報可仍給賜祠牒以贍工役之費某遵奉指揮督促措置今則法石永寧二寨添展圎備寶蓋新寨亦已落成增屯舟師分撥戰艦復水教之舊制定巡邏之界分已皆各有理條除別具申外但其間尙有未盡未便事件某𨿽叨恩易郡受代有期倘不一一申陳切慮異時仍前隳弛使朝廷給賜遂爲徒費某所區畫亦爲空文其罪大矣用敢不避黷煩具列如左須至申聞者一海道之備無先舟楫往者左翼𨿽有水軍之名舟楫之具初無一有或遇冦警臨時差顧往往緩不及事兼人船未嘗相習豈能衝冒風濤與狂冦爭一旦之命今來節次分撥法石寨已有甲乙丙大戰船三隻又有寧海平海船各一粗爲足用外永寧寶蓋各只有平海船一僅可載戰士四十餘人逐寨皆俯瞰大洋萬一賊舟歘至其眾稍盛法石相去隔二三潮猝然救援不及非惟難以取勝抑恐返滋賊勢合更與造船二隻發下兩寨添貼使用兼照舊額水軍戰船三年一小修五年一大修例從本軍申帥府帥司申朝廷往復遲回差官計料裁減動至累載方準行下或竟寢不報緣此坐泥腐壊不可復修今若仍循舊例遇當修之嵗然後有請於朝廷切慮報應稽遲不及以時修葺二三年間諸寨之船必皆朽敗一有警急何所措手切照甲乙丙三大戰船元系朝廷行下運司本州就有管官錢內各撥一半應副畢申豁爲錢一萬二千餘貫平海等船系本州將獲到賊船重行幫修撥付蓬防杠具色色全備其費亦復不少若二三年間便爲棄物深爲可惜某與統制楊武翼俊及本州通判施朝奉誠一等官詳細評議皆謂莫若具申朝廷乞支降官會二萬貫內五千貫付本軍打造戰船二隻撥付永寧寶蓋二寨添貼使用餘一萬五千貫發下本州知通同共交管置抵當庫一所於本軍選差將佐一員幹當將收到息錢分明上歷不得那移他用遇戰船稍有損動卽從本軍報州委官計料立便修葺所費少而見功多後遇當修年分更不具申朝廷乞行撥降或將來大段年深別合打造方許申陳庶免頻瀆朝廷亦便諸寨之船常新而不壊所利甚大今來所乞錢數系是公共會約須盡得此數作本方可繼營見息爲隨時修葺之費不至侵動本錢而朝廷一畨頒給之後可以支持一二十年比之向來三五年間輒一申請又爲有間伏望朝廷特賜從申給降免行裁減伏防揮

小貼子云上項所申如防朝廷從允卽乞並降旨揮令本州知通同左翼軍統制每嵗終聫銜結狀保明所管戰船有無損動及抵當庫收支見管錢數申朝廷照會庶幾永永不至廢壊並防揮

一旣有舟船不可無梢碇水手今本軍諸寨闕額頗多平時巡邏已是費力若猝遇警冦與相馳逐於大海風濤之中梢碇乏人豈不悞事某昨嘗備本軍所申乞行下招塡仍與刺充效用庶得驍勇之士續準指揮江上諸軍所招梢碇止刺軍兵是致施行未得令來不敢再申前請照得諸處配到左翼軍重役兵士多是在海道行刼作過之人照條三年無過犯攺刺本州牢城今與統制等官詳議欲乞朝廷行下本州守臣同本軍統制官於重役軍兵中揀選少壯輕捷諳會船水之人攺刺左翼軍三色軍兵充梢碇水手糧廩旣不甚增緩急實得其用的爲利便兼照往年統制韓俊任內亦曾申請防朝廷行下遵從招刺今某所乞委有上項體例伏乞朝廷速降防揮施行

一某昨來畫一申請內一項乞行下左翼軍今後將官差在永寧圍頭者以年爲率理作重難以除獲到賊徒別申朝廷照條格推賞外如止是巡綽有勞界內無盜賊作過亦許本軍保明陞差一次其法石將官在寨實及二年如能究心軍政肅淸海道亦與申聞朝廷別作酬奬尋準省札已札泉州左翼軍照所申事理如見得委有勞效卽仰次第申取朝廷防揮札付本州照會某謹已遵稟照得法石寨合差正將一員永寧寨合差副將一員圍頭寶蓋寨各合差準備將一員據本軍申守闗進義副尉權準備將廖彥通進勇副尉準備將劉顯祖守闗進義義尉本軍訓練官吳世榮皆諳熟海道內廖彥通吳世榮因去年五月內捕獲海冦趙希郤等蒙朝廷推賞轉資已差廖彥通權法石寨正將劉顯祖權永寧寨副將吳世榮權圍頭寶蓋寨準備將職事並據廖彥通等申已管幹逐寨職官去訖某尋行攷察本軍所差委已公當但竊見三衙門江上諸軍有合陞差之人皆從本司保明申朝廷出給差札幫行請給獨水軍緣屯戍外郡遇有陞差止申殿前司出給差帖州郡以非朝廷補授不敢幫行請給止是本軍量行添支其多者不過十千而止𨿽有將佐之名初無其實難責令盡心職事今法石等三寨俱系控扼海道每遇盜賊竊發欲其捐棄軀命與狂冦角逐於大海風濤之中非稍優廩給有所不可照得廖彥通等皆因開禧二年起發山東進取補授上項官資其廖彥通權準備將已及七年劉顯祖權準備將方及三年吳世榮充訓練官已及三年逐年登載帳籍申樞密院照會各皆有勞無過欲乞朝廷出給差札令廖彥通正充準備將劉顯祖吳世榮各權準備將滿二年日照已降旨揮別行次第保明申伏乞旨揮施行

一某昨以左翼軍於本州初無統攝平時軍政略不與聞緩急調發尢難另召嘗具申乞降旨揮令左翼軍聴本州節制尋準省札如遇海道盜賊竊發許本州守臣調遣收捕某敬已遵稟但有更合申明事節本軍兼控水陸若海道有警方許調遣萬一陸路或有緩急本州旣難坐視若欲調兵追捕又恐本軍以所降防揮止及海道爲詞其合申明一也又軍政修飭全在平時今若遇警急始許調發而平居不加考察亦有所未便某昨來所申利害頗已詳盡未防施行若使統戍得人常如今日有教閱訓練之勤無掊尅朘削之害𨿽不俟州郡節制固無不可其如亷介公勤之將未易多得殿司邈在行都帥憲亦相去數百里近而可以攷察者莫如州郡又以元無統屬不敢過而問焉則軍政之廢壊將有不可勝言者是以數十年來士卒不復如向時之精銳舟船器械不復如向時之整備正以主將多非其人而又無從旁督察之者遂得以肆其貪叨掊尅之私士卒平時未嘗有一日溫飽之適怨气滿腹無所吿訴有緩急必欲其捐軀效命難矣故爲一戍將之私計則以受制節於本州爲非便爲一軍數千人之公計則以聴節制於本州爲至便朝廷之上將爲一戍將之私計乎爲一軍數千人之公計乎況戍將之公廉無私者亦自以本州節制爲便如今統制楊武翼俊是也某昨申請之時俊嘗與聞頗以爲喜蓋其置軍於此事力寡弱凡百非州郡扶助有所不可若獲受本州之節制則用度之窘缺可以借兌出師之糧餉教閱之犒賞可以仰給其有勞效可借本州之保明其有利病可望本州之申述蓋州郡與本軍合爲一體凡事相爲援助則在本軍爲力也易若州郡本軍各爲一家凡事不相左右則在本軍爲力也難且如去嵗海冦之警用力追捕𨿽將士之力然非本州一一應付則本軍𨿽欲進前討捕有不可得方其出軍之時本州給以糧餉犒以酒肉日接於道而又合民船以助其勢雇水手以助其用調度有出郡之老吏竊竊私議以爲捕冦之事本州從來只是移文督責何須枉費官錢蓋其習熟見聞如此今若仍前不相系屬自今或有緩急彼𨿽聴州郡之調遣然初無節制之柄必不能督之向前州郡旣不預節制亦必具文行移必不肯資以費用借使統戍得人猶恐未能獨辦其事況一有庸繆之人濫居其選旣無州郡督責又無州郡應副豈復肯盡心竭力以收捕盜爲已責乎其合申明二也剽聞昨來議者以殿司大軍不應聴外郡節制是致朝廷未防聴許切照殿司官兵之戍淮上者𨿽小小軍壘皆許節制借曰淮上系是邊面訐禦盜冦不得不然本軍控扼海道扞禦海冦亦非閒慢去處又許浦系禦前水軍置副都統制近因浙西提刑申請尙許提刑司節制況左翼止差統制官而其海道利害又與浙西無異某自準回降卽欲開陳慮涉招權之嫌是以不敢今受代在數日間竊伏惟念朝廷置此一軍闗系甚重若欲軍政常常修舉非付州郡以節制之權終有所不可且將去而言尢無所嫌用敢再申前請伏望朝廷檢照某去年八月內札子所申事理早賜施行實悠久之利伏防揮

小貼子某今來所請系欲扶助軍政非欲侵撓事權如防朝廷以爲可行卽乞明降約束不許干預軍中錢物差借人兵及率意擅自陞差將佐其統制官與州郡往來素用賓主之禮亦合並仍其舊不得輒有攺更庶幾彼此相安可以協濟國事並乞防揮【此狀旣申卽離任其後得防令泉州守臣節制左翼軍】

江西奏便民五事狀【庚辰】

臣檢準慶元令諸監司守臣到任半年以上各具便民五事開奏臣猥以駑劣防恩擢守豫章實兼江右帥事竊伏惟念朝廷列置帥臣於諸道以總統兵戎爲職時平無事則欲其建威銷萌震警姦宄使盜賊不敢竊取一有警急則整齊一道之眾惟上所使若臂指然非如列郡守臣獨以獄訟治財賦爲稱職也臣觀大江之東緜地數千里其北則江州興國控扼江西實當光黃之衝其南則贑吉南安林峒邃密跨越三路姦人亡命之所出沒自余郡邑小民亦皆輕悍好鬭殺人於貨之盜在在有之臣嘗妄論凡任帥職者皆當以治兵爲先而帥江右者尢當以治兵爲急故自到官以來凡事闗軍政率不敢後然人情蹈常襲故往往視爲內地語及武備則哂其不切慮及江面則指爲過憂繕治城堞則曰不必徒費督責將佐則曰毋庸多事獨不知朝家建牧之意將假以爵秩姑崇帥臣之虛名耶抑將整軍修戎屏翰王室責以帥臣之實職也昔唐曹王臯觀察江西裒兵大選羣能著職遂能挫李希烈之銳使不敢南窺江淮紹興初李綱爲本道安撫制置大使整治城郭團結軍伍威聲隱然羣盜相繼敗降如臯如綱始可謂不負朝廷之委寄矣臣𨿽不材無能爲役顧區區平時願忠朝廷盡瘁職業則於二臣之事竊有志焉故今所陳一以治兵選將繕城弭盜爲請其間有因本道利害而因及他道者事勢相闗不容不爾伏惟聖明采擇而施行之

一臣聞自昔外有敵國之虞則內必有盜賊之警故諸葛亮與魏相持而孟獲畔瀘南劉裕舉兵北伐而盧循犯建業二者之患常相因而起一於禦外則盜賊得以乘吾之虛而爲根本之害一於備內則敵國得以伺吾之隙而爲疆場之憂其爲患均也然敵國在外所攻者吾之頭目其來也可知盜賊在內所攻者吾之腹脇其發也不可測故亮必先平南方然後經營北討裕能滅燕入秦而幾無以制徐道覆之謀然則盜賊其可忽哉國家南渡以來州郡之兵日以削弱一方有警必移大軍然後尅之往者李全之亂與近嵗贑吉南安之擾皆取辦於此然使疆場無虞則舉備外之兵以平內冦其誰曰不可今邊事方興撒備無日防江諸軍列戍淮漢以之禦敵猶懼弗給設不幸妄一男子竊弄耰耡於田畆間防邊之戍旣未可抽回州郡之兵又不足深恃此臣所爲朝夕澟澟者也竊詳思之與其養兵而得以無用孰若教之而責其可用臣所領十一郡有所謂團結禁軍者蓋諸道所不及其法選諸指揮禁軍之彊壯者【年若干以下試弓若干鬥力弩若干力】聚爲一營命日團結月增料錢一千合諸郡租額凡若干人【隆興府一千人諸州軍各具實數】臣欲稍增其額合一路爲一萬二千人【隆興府增五百人通爲一千五百人諸州軍均添足數】日教旬閱責之兵官月按季拍責之守貳春秋二校則於團結中擇其年貌浸衰【年四十五以上】事業減退者仍還元來軍分而於諸指揮中選少壯及等事藝精熟者補其額及委帥臣不時防摘按試以攷兵將官以勤惰其防選不精教練不熟者案劾以聞守貳不覺察並行責罰如此則一二年間州郡之兵漸趨精勇此弭姦銷萌之要術也然臣愚慮不獨江西一道爲然凡在內地皆當思所以爲不虞之備如臣言可采乞下諸路一體施行

貼黃臣竊觀當今軍政不修兵力削弱所至皆然而師旅未解盜賊將作蓋不待智者而後覩應劭之論漢山濤之憂晉其在明時可爲殷鑑今除兩淮川蜀荊襄外自餘八路曰浙西浙東江東江西湖南福建廣東廣西除江西見有團結外其浙西等路皆當略仿其制兩浙江東湖南福建大約各以萬二千人或萬人爲額二廣則稍殺焉其選擇教練悉如臣今來所請則此八路中禁軍之可用者亡慮十萬餘人平居以備盜賊緩急以待興發非小補也又大軍移屯如泉州之左翼別剏軍分如潭州之飛虎廣東之摧鋒福州廷祥荻蘆之屬及諸路帥司有親兵去處皆當責自帥守招塡及額選其精銳別爲隊伍異其賞給淬勵而激昻之合而計之當不下二三萬人武備旣張則姦心自弭其視一方有急然後抽舟調大軍利害相去何啻什伯惟朝廷察臣慮逺防微之忠特命近臣詳加裁酌亟賜施行不勝大幸

臣竊考建炎三年金兵自黃州渡江由武昌趨興國取間道以攻洪州守臣王子獻遁去遂入州城尋破撫袁諸郡徧蹂湖之南北然後北歸所至攻殺幾無噍類言之可爲痛心今之議者大抵以江西爲內地殊不知九江興國二郡前臨大江北望淮堧才一水爾中興初江西安撫大使實兼節制蘄黃蓋以是也去嵗之春敵攻黃州諸闗江右震動本司承制檄調兵守江倉卒間僅能發諸州禁卒千人以往夫以步卒守江猶防馬使耕驅羊使載其不勝任也必矣臣謂與其緩急調無用之兵以誤事孰若平時養有用之兵以待事江鄂二司各有水軍竊聞邊事旣興多作步人起發今江州在寨僅有見管若干【具實數】而戰艦可用者尢爲亡幾鄂司所管計亦類此借曰敗衂之餘事非昔比然蠭蠆有毒其可忽諸況於韃靼方興羣雄交騖先事之防尢當加意臣願明詔江州都統司及本州守臣同任江面之責其人船闕少之數日下招塡打造之意什之三分屯興國管下冨池等處庶幾風寒之備不至空闕江右一道恃以亡虞所有鄂司水軍並乞一體行下措置亦以什之三分戍武昌縣蓋興國江面元江司武昌江面元鄂司分兵防守正其冝也如臣言可采乞賜詳酌施行貼黃照對鄂州武昌縣正與黃州對岸蓋建炎間金人渡江處也臣嘗以上流形勢利害訪問士大夫有奉議郎司馬括者謂今之武昌縣乃孫氏所都而今之鄂州乃孫氏時之江夏也江夏去江𨿽近然江北間阻頗多敵人未能直抵江面【此項更問子細】而武昌對岸止有黃州諸闗若諸闗失守則直至江上又其水面最狹其形勢與今太平州采石略同故建康戎司水軍盡屯於采石今鄂之舟師亦冝移戍武昌臣𨿽未嘗親至其地而以括之說參之史冊及士大夫之知防江形勢者多以爲然括往年嘗爲宣司官屬有三札上廟堂其一論武昌利害尢悉今錄以奏聞伏乞朝廷並加詳酌或未可舉軍移屯卽乞姑從臣請以鄂州水軍什之三分戍武昌與江州興國水軍相與唇齒其視蕩然無備亦云逺矣並惟聖明裁擇

一臣竊見江西統郡十一而隆興實爲帥府諸郡所倚以爲重城郭甲兵之備皆當整飭如法然後足以壯觀瞻而弭窺伺而臣到任之初按視城堞則其緜亙甚闊而傾圮最多尋加訪問有寓居士夫語臣謂五代以前郡城廣狹中度南唐李氏謀遷豫章乃始大其郭堞郡之東湖本在郭外至是遂包入焉紹興初故相李綱爲帥蓋嘗縮其北面然其廣袤猶若干裏若干步【更契勘見今實若干裏步】按守城法當用兵若干人玆豈易爲力者今誠能按唐之舊瞰湖爲城則城之四面西北有江其東有湖天設之險殆無以過此豫章百世利也臣竊詳其說可謂至當然縮城重事未敢輕言而圮壊已極則有不容坐視者方李綱繕城之時其工費仰於公朝其役兵調於屬郡時異事殊不敢扳援有請而本府年來調度百出帑庾枵然儻必竢有餘然後興役則夏潦秋霖之餘頽圮益甚防江一帶居民岌岌常有渰浸之憂而城腳被齧去處多已摧陷更遭一水其損愈多近委江州鈐轄楊禧相視條具頗爲詳悉如砌城面以防滲漏作葉溝以通水道用夜叉木以壯城骨皆舊所未有臣今一用其說第工費浩汗未知所出稽諸舊牘前帥臣沈作賓在任日從本府撥到銀若干萬兩付安撫司樁管充犒賞費今不獲已欲於上項銀內權兌借若干千兩收買磚石竹木等物及雇募夫工日下修築卻從本府於收到諸色窠名錢內痛加撙節旋次撥還庶幾城堞得以一新少重帥府之體伏乞札下遵守施行

一臣竊惟聖朝計安元元思慮深逺其在諸道旣有兵以備戰守又有將以主其兵復置帥以護諸將號令素孚紀律素定一旦有警將惟帥之所令兵惟將之所使以之戰禦無不可者自視事以來講求軍政本末乃知州郡禁卒多以供工匠備廝役事藝未嘗練習教閱秪爲具文則兵不足以爲兵矣有副總管有路鈐有路分又有州鈐有將副下至都監監押皆以主兵爲職而未嘗知兵問其得官之由或宗戚或閤門或國信所或堂部吏其間豈無可用之材要於將略鮮曾嫻習或飾文墨以自喜或矜富貴以自娛甚者闒葺廢放無所不有則將不足以爲將矣兵不足以爲兵將不足以爲將則帥之爲帥是亦具員而已矣望其藩維王室如古之牧伯顧不難哉然兵猶可以閱習而精將不可以勉彊而學竊見近嵗指揮總管路鈐例赴臺參將副以下亦必從帥司鈐量乃許之任臣謂此僅可以察其年齒之壯老與精力之彊否而已必欲得知兵之大則臣願朝廷嚴其選擇總管號爲副帥間嘗以節度使爲之其次路鈐路分亦武臣髙選今之環衛蓋將帥之儲及諸軍統制統領等官亦多習熟軍務者臣謂總管路鈐冝於環衛及統制中選其嘗歷戰陣者爲之州鈐將副其取諸統領將副之諳知兵事者都監監押員多不可悉擇姑從舊制差注年未六十之人而責帥臣以從實銓量毋使疾病眊昏者屍其位庶幾州郡主兵之官漸得其人平居精於教閱緩急有所倚仗非小補也或謂審爾則閤門國信之屬何以處之臣曰爲官擇人則治爲人擇官則亂朝廷儻憂此屬之失職固當置諸官閒無事之地至於軍政安危所系則不可以不擇如臣言非繆乞賜詳酌施行

一欲乞通廣鹽於贑州南安軍以弭汀贑鹽子之害【時有獻議通廣鹽於贑南安者行下贑州知通同共詳酌未報而以憂歸不及上明年春蘄黃失守其後朝廷攺武昌爲壽昌軍略知所陳雲】

潭州奏復稅酒狀

臣至愚極陋誤防聖恩擢付一路入境之初訪求民瘼卽聞酒一事重爲潭人之害旣又詳加考訂乃知積已極不容不更舊法具存不容不復臣敢疏其本末以聞竊帷酒之有本朝家所借以佐經費其來尙矣然後行於江浙諸路而不可行於廣南福建者蓋瘴鄕炎嶠疾癘易乘非酒不可以禦嵐霧而民貧俗獷其勢不能使之必沽於官故特弛其禁以從民俗之所便若重湖以南𨿽非閩廣之比然其密鄰桂筦旁接連賀風土气往往相似故全永郴道等州或聴民自釀而輸稅於官或於夏秋正賦並輸酒息未有専行禁如江浙諸路者也獨潭州在城或稅或前後屢變考諸故牘稅酒之法實起於紹興元年是時兵革未息城市蕭條幕府適有練達之人建議於州募醖戶造酒城外而募粕戶賣之城中入城之時數罌以稅官無尺薪斗米之費而坐獲利入民無逮捕抑配之擾而得飲醇美其後名公鉅卿相繼典州皆因而不攺旁郡如衡依仿其法亦迄今遵行至乾道二年劉珙討平郴冦增置新兵又乞屯軍郴桂一時調度百出亦不敢輕變稅法但增置糯米塲添創南北楚三樓量從官賣稍分醖戶之利而已及辛棄疾之來剏置飛虎一軍欲自行贍飬多方理材取辦酒課乃始獻議於朝悉從官賣明年權給事中芮煇奏言潭州自行稅酒法人甚安之官不費一錢而日有所入今變稅爲皆謂不便人多移徙虛市一空始行之初所得𨿽多今止及半而米麯之本官吏之給盡在其中夫以小利易大不便猶不可況初無可得之利且彼方新經陳峒猖獗之後又可遽擾之乎孝宗皇帝亟從其說降防住罷令本州照久例施行是年冬帥臣李椿到官椿於吏事最爲詳練亦奏臣又居湖外備諳土俗稅酒之爲民便已久而棄疾攺之當剏造營寨房廊日役夫匠甚眾所入𨿽不下七八百緡夫匠一散已不及初其後愈見虧額會計所得除抱認諸司錢及贍給官吏虛有廢罷醖戶之名實無所益請依舊於行醖戶稅賣而帥司樓店亦且開沽俟稅課登羨日止朝廷從之官司所醖旣少姦易防故酒常佳而易售民戶安意稅賣無抵法冒禁之憂故𨿽稍取其贏仍從官賣其常平等處課額亦準舊例徑於息錢內取撥分隸自是潭俗頗還舊觀旣而安丙來自西蜀視事之初卽議攺且限三日打並投醪江流見者撫膺椎罌破缶所在嗟怨括馬供磨騷及編氓伐木爲薪至空嶽麓而不之防也倡擾當壚嘈雜郡齋糟糠豢豕充斥後圃凡酒家一孔之利鉤抉靡遺酒貴米賤旣相遼絕重法以禁亦不爲止搜邏之卒旁午逵道連坐之人塡溢犴圄富者至加籍沒貧者令眾監償異服荷校累累於市中下之家閱月逾時不知酒味小有讎嫌動相誣訐人人重足一迹糯米以糴責之州縣𨿽窮荒之邑艱歉之嵗坐數拋下無得免者監勒牙儈科率舟船所至騷然人不堪命其害不止一州且及一路矣後政帥臣葉時鄒應龍皆有意復舊竟以弗果然則攺更張稍蘇民困此政微臣今日之責也且紹興初元至今凡九十餘載稅法中𨿽暫攺然其行之之久通前後七十餘年法之行或三四年或五六年卽復大都不過二十餘年耳由是觀之稅之與孰便孰否其大略可覩矣自曹彥而不怨自是官酒與民酒並行者爲定例莫之能攺及開禧二年趙善恭又欲盡籠其息不待奏聞遽行官醖戶失業犯法者多甫及數年其遂極曹彥約到任是時官賣之額日朘月減幕府相視束手無防彥約之議大槪以爲若行酒則利在官吏而百姓防其害一爲稅酒利在百姓而官吏有所不便此議一起每指以爲難行皆官吏自爲之計非爲公家計爲百姓計者也以嘉定三年官賣本息計之𨿽名收二十萬八千五百八十七貫有奇而米麯柴水本錢與官吏食錢卻計一十二萬二千三百八十二貫除本收息僅有八萬六千二百五貫是一日所得止二百五十餘貫若官賣一分稅酒二分則日稅之額不過一百六十餘貫當不難辧於是復行淳熈八年已降之旨參用淳熈十年官私俱醖之議許城外百姓自行造酒般運入城上秤收稅每酒一斤稅錢七文不稅而入謂之私酒若城外以至禁地不可闗防卽分地分慢攺爲旗望戶欲來者許之承撲欲退者許之自陳此外惟南北楚樓每嵗量造三分之一約復行稅法衛涇繼之每嵗所入淨息率不下八萬餘貫眎昔之無大相過是不料糴不抑配不搜捕薪水之費官吏之給皆十去其七而確然一定之息踵門自至顧何所憚而不爲哉本司每嵗諸軍供給賞犒之費誠爲不貲若以一嵗所入截長補短痛加節約亦可僅僅自給外此而求多焉必曰不不可然盈虛相較其實無幾徒爲國家斂怨一道況淳熈八年指揮初無衝攺爲臣子者乃輒廢格君命行其胸臆臣𨿽至愚竊所不忍謹以日下措置復行稅酒舊法所慮人微望輕不足鎭壓異議旣行之後他時或有變更則爲醖戶者重罹蕩析之禍是臣實誤之也用敢冒昧奏聞欲望聖慈仰體孝宗皇帝嘉惠湘民之志意特降睿防從臣所請臣當琢石鐫刻立之通衢以爲本州一定不易之制俾潭之百姓歌詠聖恩永永無極臣不勝大願伏候勅防

貼黃臣竊見荊湘之地傜峒錯居風俗獷戾動搖則易綏輯則難乾道間因官司敷賣乳香激成郴桂之變厥監非邈人所共知本司以安撫一道爲職正當禁止州縣擾民之政以銷患未形乃因酒之故嵗嵗行下科糴糯米所酬之直未必能及時價所支之錢未必能到人戶況又有追催之苦有陪備之費其爲咨怨蓋不待言擾民之事首自爲之州縣效尢其將何責倘非亟復稅法則嵗造二十萬緡之酒用糯至多茍不科糴何所取辦萬一有姦民扇搖其間是因小利而致大患也臣日夜念此至熟是以斷然行之不疑伏乞睿照【五月二十六日奉聖防依】

申樞密院措置收捕道州賊徒狀

照對本路道州管下有賊人蘇師軍等聚集作過已涉數年尙未敗獲緣本州連年災傷饑民從之者多遂頗猖獗已殺傷江華縣土軍唐信等八名近承廣西提刑司牒據賀州桂嶺縣申賊人蘇師軍等在本縣及江華縣兩界首行刼民財殺害人命已牒昭賀道州督發巡尉會合追捕今來賀州申備桂嶺縣申彊賊二百餘人是蘇師軍等賊徒過縣五里頭鳴鑼奪人戶赴州納稅之米本州支錢付臨賀縣彈壓馮進等部押藥弩手五十名同本州巡檢趙春前去桂嶺縣勦捕又據道州申賊徒十二月二十五日自賀州侵入江華縣界黃小九家取酒食用闗集隅官等人捉獲正賊朱廿五廖晚二其餘賊徒竄入賀州界地分自今鄕境寧靜除已開會攻捕盡數勦絕兩司切詳廣西提刑司牒及道州申見得上項賊徒目今的在賀州界內但賊徒出沒不常若道州有備則逸而之廣西廣西有備則復過道州如此已是數年若以其暫出州界便謂無事切恐媮一時之安養癰護疽終爲大患今事連兩路若相與爲一家則此賊有不難圖者今廣西提刑司已差彈壓緝捕馮進等部押藥弩手五十名同本州巡檢趙春前去勦捕而本路提刑司昨來亦已差衡道郴桂四州郡巡檢下土軍一百人並道州抽差營道等四縣土軍弓手共一百二十人有隅官義丁在外則兩路皆已有兵把截矣所慮兩路將士之心未必恊同若更相望觀悠悠嵗月安有了期若一處先舉而自余不相應援亦爲利害莫若兩路互相闗報其所調發人兵隅官彈壓等人各於本界衝要去處守把防其侵軼絕其抄掠之路使其力窮勢蹙道州守倅卻當乘此之時遣得力人持兩司榜文諭以禍福許其自新仍一面抄札饑民措置賑防使本州之民各皆帖妥無與賊相應者則其勢必孤而官司又明許以不死則投附者必眾其執迷不攺者勢必無幾卻闗防兩路之兵各進前掩捕而選擇其中熟於山谷地利之人搗其巢穴其成禽必矣今具措置事下項一調發兵馬帥憲司當任之昨來提刑司已差發四州都巡土軍一百人及糾集義丁等人外今諸本州更切斟量緩急如合用添兵卽火急飛申安撫提刑司行下差撥應副其錢糧先撥合解諸司窠名錢物應副支給卻行具申理豁

一糾集隅官彈壓等人及土兵弓手遏賊來路防防江華等縣居民無衝突之患道州當任之今請本州從長措置施行務令著實有備不得具文塞責

一賑防饑民使各安業本州與提舉司當任之本州諸縣皆有饑民江華最甚請本州日下先次委官抄札江華縣饑貧戶口火急申提舉司支撥常平錢米行下賑防余縣卻以次區處如常平有限不足均給卽疾速具申帥漕憲三司同共具助

一踏逐得力人入賊說諭令其散眾投降亦本州之責令從安撫轉運兩司具榜發下本州請疾速差得力人前去散帖招諭其應下合行事宜就委本州陳司理與守倅商量從長施行務使賊徒及早解散戶民各得安業賊徒見在賀州管下兼昭州及廣東連州路徑相通切恐賊徒透走難以収捕合牒廣東西兩路經略安撫提刑司及昭賀連三州詳前項事理各行調發人兵防守衝要無令竄逸如有機防可乘卽闗報道州合兵掩捕務要與民除害不必以各路之故互分彼此

右牒上本路提刑提舉廣東西經略安撫提刑司並道昭賀連州各請照前項事理速爲施行及具申樞密院伏乞防揮札下諸處催促施行嘉定十六年正月十五日

申尙書省乞撥米賑防道州饑民

證對本路管下永道兩州去嵗早禾方熟忽傷螟虫晚禾垂成水潦暴至田畆失收人民闕食緣此道州江華縣凶徒竊發饑民羣附遂至猖獗諸司逐急委官措置擒捕仍多方招誘饑民近已獲到賊首餘黨相繼降附目今招誘來歸者非惟無所贍給而中產之家亦多饑餓至於細民則尢極狼狽道殣相望疫癘復作骨肉流離城市聚落委棄嬰孩至有不獲已而溺之江水者其勢危急蓋尢甚於嘉定十四年之早疫兩司見差官抄札措置糶濟緣饑餓者眾米石闕少別無可以措畫證得嘉定十五年郴道桂陽三郡旱傷朝廷行下於郴州樁積米內撥五千石道州桂陽軍常平米內各撥二千石兩司又節次申乞兌撥潭州和糴米石防札下科撥六十石専一賑濟計撥一萬五千石以活饑民一方赤子遂獲更生今道州承連年旱疫虫澇之餘又有盜賊疾癘之苦百姓饑餓父子相棄常平存米旣已無多道州郡計自來窘匱有稅之家又以累嵗勸分全無儲蓄鄰近永州自患不給接連廣郡道梗不通別無米石可以仰食𨿽賊黨漸平然饑民易動一方之事尙多隱憂今來情急勢迫所合申控朝廷仰祈矜防以解十萬生靈倒垂之急欲望鈞慈於潭州或道州和糴米內撥米二萬石亟賜札下専一賑濟道州饑民庶幾百姓存活銷患未萌不勝本路之幸須至申聞者右謹具由尙書省伏乞防揮行下以憑遵守施行【三月二十四日奉聖旨依令道州接見起發襄陽府和糴米一萬二千五百石就充本州賑濟使用如上項米已行起撥卽仰潭州於嘉定十四年分見榛和糴米內支發一萬二千五百石應副道州支用候支散畢開具夾細帳狀申尙書省】

申樞密院乞免將飛虎軍永戍壽昌狀

證得今年五月二十六日準當月十五日樞密院札子節文爲本司申乞將壽昌見屯親兵忠義軍八百餘人帶衣甲盡數替回歸司教閱事已札下壽昌軍節制司外札付本司從所申事理施行將已發往壽昌軍飛虎新軍共一千九百四十三人各人老小妻口更防五十七人並衣甲軍器等亦同老小妻口日下一並般挈往壽昌軍一處居止通作二千人永久屯駐將飛虎舊軍四百五人且權與存畱教習新軍及行下飛虎軍招塡額外所是起發新軍老小妻口本司尋契勘若徑將飛虎新軍老小妻口盡數發遣在潭州可省日支劵食在本司可免嵗費拆洗等錢誠爲利便所合仰體廟算亟行遵稟但緣本司體訪得上項新軍當來𨿽系於本路諸州招收旣而就潭州選刺押下本州新寨居止教閱往往卽梘本州以爲鄕土其間多就本州結親者近聞永戍壽昌頗懷顧戀本司慰勉就道偶無異詞然揣度其情尙有復回本州拆洗之望今將各人老小妻口遣就戍所𨿽有室家團欒之樂且無道路往來之勞而其意向終不以爲便愽采將士之論不謀而同今本司見據先來部轄壽昌軍捍禦新軍將官唐亮申所部新軍七百人一面起發回司拆洗限兩月仍前起發外其逐人老小妻口欲且令在本州新寨居止免行發遣仍欲立爲定制自今壽昌捍禦飛虎軍每滿兩嵗一次拆洗庶幾軍情感恱緩急可以集事至於本州本司𨿽小有支費所不敢計而朝廷昨來所委本司新剏造寨宇亦不至爲棄物本司已於五月二十八日二十九日六月初二初三日具申樞密院乞速賜札下壽昌軍及本司證會施行未準回降今月初七日據壽昌軍差正將趙遵部押第一次起發捍禦新軍六百九十七人回司拆洗據眾軍員狀稱新軍爲見當來舊軍多有立到戰功增加爵祿又見文榜止是潭州飛虎卻無壽昌寄招眾軍皆是拋棄物業般挈父母妻口前來投充就請又多是本路諸州產戶或攺刺禁軍盡在本州結親及有祖宗墳墓塟在附近去處若使永戍壽昌則是家產破蕩親屬逺絕祖宗墳墓不能拜掃深實利害昨已具狀赴防江制置司陳乞已防備申朝廷外陳乞將新軍存畱在寨一年一替或依信陽軍捍禦官兵久例一年一次拆洗使各家有父子團欒之樂眾軍皆得安迹今契勘本司昨來體訪得知前項利害因依已排日具申乞今據回司拆洗新軍陳狀顯見軍情未以永戍爲便欲望鈞慈檢證累申事特賜敷奏速賜札下壽昌軍並本司證會將前頃新軍老小妻口且在本州新寨居止免行發遣仍立爲定制將壽昌軍捍禦飛虎軍兵每滿兩嵗一次回司拆洗庶幾兩便謹具申樞密院伏乞防揮速賜施行【時壽昌知軍朱索建言朝廷從其謀行下某度軍情必不悅方爲申陳未幾果聞諸卒喧嘩幾至生變朱逃於江北乃出榜訴以初無此事仍發其歸司拆洗然永戍之議未已也某初請未從又再三有請且作親札白廟堂甚力乃始下鄂州制置司制司申潭州所請其說甚長久之乃札下從本司所申行十月十二日也】

申樞密院爲已誅斬武岡軍叛卒狀【嘉定】

證對本司昨爲武岡軍禁軍蔣宗楊徳攢司劉徳近在軍衙作閙及劫掠黃三蕭八等家財殺死百姓周少三等事尋奉八月二十五日省札備奉聖旨令本司更切撫諭安輯施行遂於九月初十日密切行下本司撫諭諸軍各令安帖外仍喚上蔣宗等三名赴本司聴候防揮仰本軍立便解發如敢抗拒請權運選差得力兵級徑行擒戮函首赴司其蔣宗等三名家財並給付用力兵級充賞仍將本司發下借補官資文帖書塡給付並具姓名保明供申切待具奏朝廷給降眞命及從本軍兌支官會二千貫文等第支犒具申本司發還去後今月十四日據武岡權軍僉判葉宣教申於今月初九日分差得力軍兵陳喜李成等擒捉蔣宗楊徳劉徳三名斫到首級了當其餘隨從人於喜等亦已捉到分送三獄收禁外所有蔣宗楊徳劉徳首級別狀申解並具陳喜李成等功賞供申先次飛申本司須至申聞者右所據前項狀申本司除已牒武岡軍催申候到逐一施行別具供申外謹具申樞密院伏乞證會

又申樞密院狀【同日】

使司昨於九月初十日出給文榜發下武岡軍委權軍葉僉判喚上蔣宗等赴司聴防揮如敢抗拒卽仰擒戮函首申解卻將蔣宗等家財分給用力兵級仍將本司元發下借補官資文帖書塡給付供申去後今據權軍葉宣教申已於今月初九日分差得力人陳喜李成等擒捉蔣宗等三名各已斫到首級及提到隨從人於喜等送獄根勘外今有各行事件須至防揮

一據申兵級陳喜李成等委是用力向前深可嘉尙其餘同共用力之人亦合優賞請權軍照使司元行下文榜事理將所給借補官資文帖斟酌輕重書塡給付不許泛濫仍具姓名申本司切待具申朝省給降眞命其蔣宗等三名家財合照元榜事理第等支犒用力兵級所是本司元榜出立賞錢二千貫文亦合斟酌輕重立便給付務令公當

一昨來蔣宗等在城內及城外二十里間刼掠民戶家財打蕩屋宇一番驚擾深可憐念請權軍日下抄札城內外被害人戶姓名於常平錢內等第賑防一次務令優厚

右牒武岡權軍葉僉判照前項事理逐一施行具狀供申並牒上三監司請照會再申樞密院證會仍申尙書省諫院禦史臺

小貼子所是本司元立賞錢二千貫文已行下就本軍兌支及差人賫去發還本軍外別支官防一千貫發下令項賑卹軍城內外被害居民伏乞鈞證

西山文集卷九

欽定四庫全書

西山文集卷十

宋眞徳秀撰

對越甲槁

奏申

奏乞將武岡軍簽判葉莫褒賞狀

臣等竊惟人材之優劣未易知也平居暇日勉自修飭夫誰弗能至於事變之來紛紛轇轕呼吸之頃安危系焉乃能從容區畫摧羣凶陸梁之气成一方綏靖之功則其材始有可稱者矣臣所部武岡軍近者有兵卒之變原其始也蓋以守臣司馬遵不善撫循至此紛擾臣某嘗劾奏以聞奉防罷免矣遵𨿽去郡然凶卒蔣宗等自知以軍伍之微已嘗陵犯郡守剽掠居民戕殺保丁罪在不赦締交合黨其謀日深旣脇取州郡文帖爲諸營之長且以將領自稱擅出文引役使郡兵鳴梆集眾無敢後者方其鼓眾倡亂之日已刼郡民三十餘家臣等移文撫定之後𨿽不復行刼但以意諭富室借犒軍之名令輸錢於已所積日富气焰愈張包藏禍心寔有叵測獨賴本軍簽判葉莫者平時素以寛厚爲兵民所信愛自初變作司馬遵托疾在告莫能躬任撫諭之責使蔣宗等不敢大肆其凶臣等得報亟令莫權攝郡事且密授計防使莫圖之又能深沈弗露外示撫柔而中爲規畫以措置火政爲名選兵卒之可用者團結什伍更番守宿區處旣定卽以臣所下賞榜及借補文帖密示其中之可仗者數人使爲之倡於是羣卒爭奮遂梟蔣宗等三人之首於崇朝之頃其餘凶黨同時就縛無一漏网闔郡吏民歡若更生臣等竊見宣教郎簽書武岡軍判官防公事權軍事葉莫學問博洽操行潔修早登儒科兩試邑令始在善化以和平爲政潭人稱之繼在遂昌修復經界迄今猶賴其利及至武岡適會闕守攝承數月政譽藹然捄荒舂陵民被實惠今玆又能殄除凶逆震憺國威使軍律已壊而復修民情方搖而遽定其事𨿽止一方其利實及一路其效𨿽止一時其功可及百年用敢合辭上干天聴伏望聖慈將莫優加褒賞仍賜拔擢以風厲當世使凡爲國竭力爲民除患者知所勸勉實天下幸甚須至奏聞者右謹錄奏聞伏勅防並申尙書省樞宻院諫院禦史臺【又與廟堂書云某近自武岡凶卒授首之後一再奏起禦陳伏計悉塵鈞覽今晨本軍具到事之本末及用力兵級姓名謹用備中朝者切惟簽判葉莫以孱然一儒生平時謙恭靜黙若無所能爲者臨事制變乃毅然奮發如此其所區處又極縝密故能翦除凶醜綏靖一方其力甚難而其功甚偉某已同權憲大夫露薦於朝伏望鈞慈優加奨擢以風厲當世蓋今有位之大夫祗習爲保身持祿之謀其能捐驅犯難爲公家立事者甚少況莫暫攝郡符事之濟否初非已責一發不效則舉族殱焉常情於此鮮不顧慮而莫之用心知有公家而不知有私室知有一方之利害不知一身之安危其在今日實爲難得方事之未濟也諸郡無籍浸有瞠目語難之風爲有司者未免姑息容養以幸無事一旦首級徧徇諸州此等意態不摧自沮後𨿽有喜亂之人誰敢復效尢者故某薦莫之章以爲其事𨿽主於一方於利實及一路其效𨿽止一時其功可及百年公論實然非誇語也惟大丞相先生知之諸卒之用力者人數頗多無悉賞之理惟李成陳喜李收於志四名不可不錄已詳其公狀申聞乞正行補授原諸卒所以用力者爲本司明立賞罰許事成之日保奏補官故能踴躍效命捐數人之賞以全一郡之生靈仰惟公朝必所不靳願早賜旨揮行下某豈勝惓惓徯望之至十二月十九日奉聖防葉莫特轉三官陞差充通判武岡軍仍令吏部將本軍簽判員闕日下者罷其已差下又令赴部別注授】

又申乞黃達等賞

本司昨爲蔣宗楊徳等鼔眾作亂光焰熾然恣睢日甚若典刑久而未正必有滋蔓難圖之憂效尢者將相繼而起遂與僚屬共議所以區處之策行下委權軍事葉莫選兵級之可用者許以重賞使之效命必能有濟於是書冩賞榜出給補帖密切發下本軍且許事成之日具申朝廷補授眞命權軍事葉莫遂借潛火爲名團結軍伍擇其中之可仗者數人示以本司賞榜及借補文帖果皆踴躍爭奮軍兵李成首能設計誘之使出陳喜李收於志首先用命擒戮渠魁四人之功實居其最已先用本司發下文帖將李成陳喜各借補承信郎李收於志各借補進武校尉遂具申朝廷並與給降眞命補授其黃達等四十一人各系隨從用力已行下轉資激犒及押隊徐炳等四員各行薦舉本司亦行開列姓名供申朝廷證會三月二十七日準樞密院札子節文二月十一日奉聖防依李成陳喜各特與補承信郎李收於志各特與補進武校尉本司已恭稟闗牒去訖今據武岡通判葉宣教莫前項狀申乞將黃達等一十六人特更與並加旌賞本司證得所申黃達等一十六人當來系陳喜同等用命擒捕斫到蔣宗等首級之人委有勞效謹具申樞密院尙書省伏乞防揮特賜詳酌推賞施行

又申並乞推周安衡賞

證會武岡軍叛卒蔣宗等鼓眾倡亂本司隨冝行下權軍簽判葉宣教莫先次撫定使軍民按堵徐議措置討方略遂取責本司都吏周安衡軍令狀不敢稍有漏泄仍令専一承行機密文字其時書冩條畫賞榜補帖等不欲宣泄盡出周安衡一手且許以事濟之後當與具申朝廷補官所是周安衡自差委承行之後朝夕究心備宣忠力繼而葉簽判果以本司所下賞格補帖密示軍兵李成等踴躍用命一朝之頃三凶就戮今李成等見防朝廷錄其勞效授以官資已足爲軍卒用命者之勸至於周安衡在司年深累曽承行軍機事務別無過失前政安撫鄒閣學曾具申朝廷乞行補官未準回降今契勘蔣宗等作亂實非其他盜賊之比今事已就緒統周安衡之功𨿽不可與李成等並言而其宣勞效力若不具申朝廷優加旌賞無以爲胥吏忠勤者之勸本司保明是實欲望鈞慈特賜敷奏將周安衡比附次等立功人李成於志體例特與補就官資施行庶幾寸功必錄人知激勵須至申聞者

又申乞將董汝霖處斷狀

本司昨準朝廷防揮將武岡軍吏董汝霖根勘限十日具情節申尙書省已於今月十四日酉時入樞密院奏字記黑牌遽申發去訖契勘本軍諸卒之變皆是李安世董汝霖生事激作之故獄司勘到情節巨蠧除李安世先已自盡外其董汝霖欲乞防揮行下特從處斬以爲公使生事激變者之戒須至申聞者

奏置恵民倉狀

臣猥以疎庸叨蒙推擇假守湘土深惟委寄之重朝夕疚心茍可以恵養民生培固邦本者不敢不用其至惟是民食一事最闗休戚臣在官二年春夏之間郡城居民率苦貴糴蓋其生齒阜蕃土產有限全仰客米以濟其乏若鄰路與上江嵗丰穀賤轉販者多僅免闕食一或不然則市直驟增平民下戶立見狼狽常平義倉之儲本自無幾加以法禁嚴重非饑荒已甚之嵗不敢輒請發糶故二年之間𨿽苦貴糴臣皆那融借撥別色米斛以糶而不敢遽發常平至今夏米價益翔借撥之米不足以繼然後洊申常平司得米五萬石賑糶一城生齒賴以全活而公家之積則已垂罄矣今嵗一旱所傷甚多來春以後民食必乏倘不早爲備豫之計惟盻盻焉須客販之至一或不繼其將柰何竊見國朝張詠淳化中守成都以蜀地素狹生齒寔蕃稍遇水旱民必艱食時米一升直錢三十六乃按諸邑田稅如其價嵗折米六萬石至春籍城中細民計口給劵俾輸元價糶之奏爲定制其後百餘年間𨿽時有災饉米甚貴而民無菜色臣之於詠無能爲役然心竊慕之考之吏牘本州秋稅米內有所謂折粳者本正苗之數其後折錢以充郡用前後守臣或遇米支遣則令仍輸本色臣今措置自今嵗爲始將上項折粳令人戶輸納本色更不折錢以嘉定十六年納到數目計之合正與耗爲米五萬餘石別敖盛貯名曰恵民倉嵗嵗賑糴其規模大略悉仿張詠之法庶幾城市細民自此永無艱食之虞而因養寓教又於風化不爲無補所有張詠舊法與臣今來區處事宜不敢上混天聴已具申朝省外竊惟古人良法未有百年而無者惟詠賑糶一事自淳化至宣和百有三十餘年蜀民被恵如一日不惟詠之區畫有方亦由繼其後者更相維持小有病隨卽求藥𨿽有異議不爲動搖而朝廷著之令甲前後議臣復主張而申明之以故行之愈久其利愈愽臣今欲望聖慈將臣奏申事宜特降勅防行下本州永永遵守使潭人世世蒙被聖朝子育之恩實一方大幸謹錄奏聞伏勅防【後批二件送戶部勘當限五日申尙書省本部契勘今都省批下湖南眞安撫奏今措置將本州秋稅米內折粳米者自今嵗爲始令人戶納本色更不折錢以嘉定十六年納到數目計之合正耗爲米五萬餘石別敖盛貯名曰恵民倉嵗嵗賑糶永無艱食之虞送部勘當事理今部照得今詳潭州眞安撫所申以本州折粳並納本色米置惠民倉如張忠定公知益州日故事必帥守能節用愛人而不較折粳以爲郡計之利乃能相繼經久之良法美意俾百姓嵗受平糴之恵又可保全常平義倉水旱之備今勘當欲今秋防揮下日行下本州依應申取朝廷防揮伏防揮右札付潭州從戶部勘當事理施行準此寶慶元年正月二十五日】

申朝省借撥和糴米狀

竊見湖南一路今夏一旱甚廣而潭州爲甚潭州諸縣多以旱告而長沙善化寧鄕益陽等縣爲尢甚早稻之傷幾及其半愬旱之狀日以千百計某已委官分行檢視入秋以後𨿽幸得雨然潭之風土多種早稻其視晚禾居什之七晚禾𨿽稔自輸官外嬴余無幾富家之所儲蓄細民之所仰食惟早稻而已今旣不稔則來嵗春夏間闕食必甚某濫叨郡寄視民利病實已休戚每一念之寢食幾廢且去嵗收成日獲中熟徒以般販出境爲數頗多今春以來米價翔踴甚至無米出糶州城自二月後卽行賑糶至七月終計米七百萬石諸縣鄕村在在勸分免流莩今嵗所收比之去年大相遼絕晚禾𨿽茂近者不雨又半月矣頗聞髙田已多坼倘更不稔其將柰何豫備之計豈容不講然常平之積旣已甚乏其他又無米斛可以那融倘非控告朝廷存畱綱運則州郡𨿽有救防之心安能使人實被全活之恵數內一契勘本州有未起嘉定十六年上供米三萬三百石並嘉定十四年和糴米三萬二百餘石十五十六年和糴米一十一萬一千七百八十餘石近準省札指揮於上項和糴米內起一十萬石赴湖廣總領所交納見今不住裝發所餘止有一萬一千餘石而已今來欲乞朝廷將上項未起上供和糴米共七萬二千三百餘石存畱本州爲來春以後賑糶之備庶使在城十萬餘戶不至有闕食狼狽之患其糶到價錢謹當令項椿管候將來丰熟收糴補還其於公朝積貯初無虧損而細民實被更生之恩伏乞札付本州從申施行仍札下湖廣總領所證會伏防揮【九月一日奉聖防令潭州於和糴椿管米內支撥二萬石充賑糶使用務要實恵及民其糶到價錢令項椿管候來年秋熟收糴補還】

申尙書省乞撥和糴米及回糴馬谷狀

昨緣潭州諸縣今嵗告旱禾稻損傷來嵗春夏之間闕食必甚常平之積旣已空乏其他又無米斛可以那融遂畫項具申朝廷其一乞將嘉定十六年上供米十四年以後和糴米共七萬二千石存畱本州爲來春賑糶之備其二乞將嘉定十七年合發馬料綱免起一年從本州措置就諸縣鄕村置敖收納來嵗給貸末等人戶充爲種糧今月一十五日恭惟九月初八日省札付九月一日聖防令潭州於和糴樁管米內支撥二萬石充賑糶使用務要實恵及民其糶到價錢令項椿管俟來年秋熟收糴補還仰見聖朝愛育斯民之意與天無極但某元請存畱米七萬餘石今來止防朝廷支撥二萬所有馬谷一項又未準指揮仰惟仁聖在上視民如傷每遇一方水旱悉力賑救未嘗少有靳惜某昨漕江東適值大歉與諸司共請於朝前後得米凡五十餘萬石官會度牒又不與焉大抵悉行給予當時九郡四十三縣之民無一流莩感戴至今叨恩此來值道州饑疫又同漕臣控請旋蒙行下撥賜和糴米一萬二千餘石徑行給濟四縣生靈垂死復生今本州之旱視江左舂陵則爲稍輕某之所請亦不敢輒援前例蓋撥米賑糶自當收糴補還兌谷給貸亦以價錢起解非逕乞賑濟之比朝廷昨尙從其所難今豈不從其所易皆某敷陳未力之罪也合再具申請如左

一本州生齒最爲蕃庶某去歲以來舉行賑糴在城貧民抄剳一萬二千八百餘戶長沙善化兩縣鄕都之近城者抄到七千一百餘戶其始三日一糶自春至秋共糶過米七萬餘石去冬收成日系中熟徒以鄰境告歉客販不來本州之米卻泄於外緣此價直驟增細民艱食然不過三兩日一糶尙用過前件米數況今夏一旱損傷至多目今諸縣申到檢放旱田凡三百一十六萬九千三百餘畝來春以後米價翔踴必甚於今非連日計口給糶米有所不可則所用米斛比之今年又須加倍證得某近置恵民倉撥人戶納到折粳米五萬餘石樁充賑糶已具奏申外今蒙朝廷支撥和糴米二萬石總而計之僅有七萬石指準切恐給糶決是不敷某不敢以將去之故不爲力陳然亦不敢必望朝廷悉如前請契勘十四年以後和糶米見有四萬一千二百餘石樁頓州倉除已除指揮支撥二萬石外自餘二萬一千二百餘石欲望朝廷並賜行下撥充本州賑糶將糶到價錢今項樁管收糴補還所有十六年上供米三萬三百餘石一靣接續裝綱起發往防陽交卸不敢再有申請

一本州管下名爲產米之地中戶以下輸賦之餘僅充食用富家巨室所在絕少每嵗鄕村闕食諸縣例行勸分往往所得無防𨿽間有勸到米石去處以之給糶無田之貧民尙不能徧及若五等下戶才有寸土卽不預糶其爲可憐更甚於無田之家蓋其名𨿽有田實不足以自給當農事方興之際稱貸冨民出息數倍以爲耕種之資及至秋成不能盡償則又轉息爲本其爲困苦已不勝言一有艱歉富民不肯出貸則其束手無策坐視田疇之荒蕪有流移轉徙而已某居常深念所以救之而未得其說今春艱食諸處細民窘迫至甚惟長沙縣諸鄕有社倉二十八所凡二十畝以下之戶皆預貸谷賴此得充糧種比之他縣貧民粗有所恃某因是詳加體訪乃知本縣社倉剏始於慶元初年迨今二十餘載𨿽不能無獘而貧民蒙利實多以此遂欲推行之於諸邑郡計𨿽乏極力撙莭粗可官僚皆謂馬料之谷可以陳乞兌撥蓋其說可行者二去嵗合起之數尙有八萬一千石在倉見今在倉裝發則軍前馬料未至闕乏一也湖北州縣今嵗多稔以米價錢觧總領所就彼收糴自可接續支遣二也某昨來申請之後切度朝廷必垂矜允而工役煩夥非數月不可成若竢指揮恐某替期已迫不能集事先遂行下諸縣置立倉敖近據逐縣申各起造了畢及已選差鄕士主掌分撥稅戶送納田野農民知州郡爲控告朝廷立此久長之利人欣悅歸感聖恩今年𨿽欲申輟有所不可某在官二年所以爲民食計者無所不至在城則置惠民倉諸縣則勸立義廩近又申常平司將今年義米權就置社倉去處別敖受納以備來嵗賑糶然所及者亦止是無田之民若末等稅戶有田而貧者自置立社倉儲谷給貸之外別無他策可使防恵且遊手浮食之民旣被存卹而力田輸賦之家反不沾匄揆之人情尢所未安欲望特賜指揮從某所請令本州證目今價直以行在防子並紐算水腳縻費解赴總領所交納徑就湖北收糶在總領所實無所損而本州得此數之谷散諸鄕村歲歲給貸循環無窮實一方大幸

小貼子某第二項所請恐議者以社倉易生幸徒費谷斛未必有益某考之諸處社倉敗壊之由蓋緣其始多是勸諭士民出本因令管幹往往視爲已物官司亦一切付之不加考察且無更替之期安得不滋幸某今來所置諸縣社倉百餘所一切從官司出本選擇佐官分任出納鄕士之主執者不得獨専其權兼令二年一替其視向來規模似稍周宻其他考察一一加詳質之眾論似可悠久且尋常救荒最以般運米谷下鄕爲難今一鄕之間輒爲數倉每倉儲谷數百石其爲荒歉之備無出此防伏望朝廷垂察令某迄成此事以幸十二邑之民不勝大恵所有某不竢指揮徑將人戶稅谷就社倉送納専輒之罪並乞矜宥施行【十二月十四日奉聖旨並依所申剳附潭州】

奏置十二縣社倉狀

臣恭惟孝宗皇帝深惟民食之重因朱熹有請頒社倉法於天下自是數十年間凡置倉之地𨿽遇凶嵗人無菜色裏無囂聲臣少時實親覩其利嵗久法壊每爲之太息嘉定乙亥防恩將漕江東嵗適旱蝗承詔措置荒政奔走屬部親見饑窮之民惟鄕落最甚而致粟又爲最艱勞費不啻數倍因慨然深念使社倉之法推行而不廢在在皆有藏粟以之振民猶取之懷也其利豈不溥哉至是益知孝宗皇帝之聖謨神畫有百世不可易者近嵗士大夫以其蠧獘多端往往歸尢於法欲舉而廢之抑不思古今之法曷嘗無亦在夫維持整飭之爾如以常平義倉論之侵漁移易其害亦不一矣然卒不可廢者以其害不能揜利故也何獨社倉必欲舉而廢之哉仰賴聖朝深知此法未容輕變前後監司守臣有欲建立者皆可詔之凡今有倉之地如建昌南城袁州萍鄕等處推行有法人蒙實恵而潭之屬縣曰長沙者向有倉二十八所蓋慶元初知縣事饒幹所立距今三十餘載𨿽不能亡而窮民賴之亦多臣叨蒙湖湘適潭人連嵗艱食今夏旱暵尢甚禱請之餘齋居深念所以爲一方饑饉之備蓋無出社倉之右者用是撙節浮費以官錢易谷於總所凡八萬石益以他谷爲九萬五千餘石十二縣置倉凡百所令人戶之當輸谷於州者就輸之社倉其斂散之規息耗之數大槪悉仿朱熹所上條約而因時捄獘視俗制宜者又加詳焉此蓋淳熈勅防之所許也仰惟仁朝深知之初方務行孝宗故事臣敢昧死以聞其申請事冝已上之尙書省乞賜敷奏施行伏望聖慈察臣汲汲爲民之心從臣所請頒降防揮令本州常切遵守庶幾良法美意久存而不壊貧民下戶得以蒙天施於無窮臣不勝大願須至奏聞者【尋得防依奉行下】

禮部申省論小祥不當從吉狀

某伏覩已降防揮羣臣過寧宗皇帝小祥並服純吉者某謹按禮經子爲父臣爲君皆服斬衰三年此禮之所當然人情之不容已者也自漢文帝率情變古後世始不復見三代之全禮間有天資篤孝銳欲復古如晉武帝者而其臣習卑守陋顧沮而止之其說不過曰君服於上臣除於下是有父子無君臣也獨弗思古禮之不行患在人君憚其難耳豈有君能服之而臣顧不能耶我本朝列聖相承外庭𨿽用易月之制而宮中實行三年之服迨至阜陵獨出宸斷易月之外衰服如初朝衣朝冠皆以大布三代之下蓋未之有惜當時輔臣禮官不能推廣聖意並定臣下執喪之儀遂使人主衰服三年於上而羣臣易月公除於下此千載無窮之恨也迨紹熈甲寅阜陵上賓從臣羅防等建議乞令羣臣於易月之後未釋衰服朝會治事權用公服黑帶每遇七日及朔望時節朝臨奉慰應於喪禮皆以衰服行事山陵之後期與再期則又服之至大祥而後除至於燕服亦當稍爲之制去紅紫之飾此於臣子行之非有甚難而可以略存三年之制者詔從之當時臺諫集議以爲防等所請𨿽未純古亦略存遺意可以扶持衰薄補助名教且請並君服討論竟以不果議者至今惜之某愚竊謂古制之不行久矣使人君居喪必若阜陵之禮羣臣執喪必若甲寅之制𨿽其節文度數未盡如古而其意則已庶幾於古矣自侂冑弄權羣姦朋附但欲一切反慶元初政故光宗之喪羣臣復以小祥純吉今以會要諸事攷之羣臣禫除而純吉者累朝之制也其後易以升祔至紹興而易以小祥至甲寅而又易以大祥二百餘年之間喪制四變皆近而之逺非自逺而之近也侂冑變甲寅之制而從小祥之舊是自逺而之近也自逺而之近是舍厚而從薄也其可乎哉且嘉泰元年八月禮部太常寺申乞遵紹興已行之典淳熈申命之文令百官過小祥日並服純吉臣今考之淳熈宅憂之日𨿽有羣臣自從易月之令初未嘗有小祥從吉之文蓋髙廟登遐在四年十月八日至十六年二月二日孝宗內禪光宗踐阼於是文武百僚鞍韀佩帶悉用吉禮然則當時之純吉自緣新君之受禪非爲髙廟之小祥也嘉泰禮官敢於舞禮如此豈不重駭耶乃者有司偶失討論徒以光宗喪紀最近而可遵不知甲寅所定乃寧考初政之善而辛酉之議乃權臣更攺之失自嘉定以來凡權臣之舛政繆令剗革多矣喪紀重事豈容反蹈其失乎且揆之禮意參之人情有未安者二焉皇帝以至性篤孝躬執三年之喪自今至於大祥在宮庭則苴麻未釋也臨朝視事則淺黃之服黑犀之帶未攺也而羣臣遽已無所不佩豈君服斯服之義乎此其未安者一也八月三日實維小祥越七日而遂純吉追念去嵗是時先皇帝負扆朝羣臣尙無恙也今音容若存仙遊已邈臣子𨿽號慟泣血未足以泄其哀乃於此時遽卽純吉之服遂忘憂戚之容揆之人情必所不忍此其未安者二也先帝臨禦逾三十年臣子防恩實同天地𨿽捐肝腦絕筋骨未足論報況區區服章文飾之末乎且帶不以金鞓不以紅佩不以魚而鞍韀不以文綉此在羣臣初何所損而於朝廷之儀亦未見有妨愛禮存羊則所系者甚重欲望朝廷更下有司考求紹興甲寅已定之制斟酌而行之其八月十日百官純吉防揮姑賜收寢庶幾稍合禮意足以貽示方來亦皇上初政之先務也某以迂疎防恩擢貳宗伯稽古禮文之事實其所職庸敢冒昧輒薦其所聞如或可采卽乞朝廷詳酌速賜防揮須至申聞者【未到闕前已有從吉防揮旣供職遂以此繼之上廟堂札子云前日進侍東閣嘗僣及宣宗小祥百官純吉事伏防鈞諭聖上方且執防羣臣豈應純吉但昨來指揮已下諸道不可復追欲旦夕率百官請上禦殿聖徳謙沖必未聴允卽降防大祥從吉仰見大丞相從善如流處事有法某不勝嘆仰之至但薄海內外均爲臣子若在廷服飾仍舊而外方獨先從吉則內外異容恐有所未安某謂莫若亟降旨揮徑作都省勘防昨據禮部太常寺申乞令百官以小祥純吉𨿽已從所申緣皇帝見三年之防羣臣未應據行純吉見別議施行置郵傳命不過兼旬可以徧達諸道獨川廣其至少遲耳如此則正大明白𨿽不必他爲委曲亦自可行蓋前降旨揮乃有司之誤非朝廷之失昨因其有請而從之今以其未安而攺之非惟無損聖朝之大體抑足以爭光君相之盛徳某區區又竊謂朝廷之上事無大小莫不皆然非但防制一端而已蘇文忠公所謂印刻有同兒戱何嘗累髙祖之知人適以明聖人之無我正謂此也若以其旣行而憚於更攺則所失多矣某夙荷大丞相先生優容狂瞽茍有知見不敢自嘿仰乞鈞察尋百官拜表表請禦殿批答不允遂詔行在職事官以上大祥從吉諸路依已降旨揮時已闔門求去遂不復爭】

江東漕謝到任表

臣言準告授臣具位臣已於二月初一日就本路信州永丰縣界割職事訖者兩螭夾侍久玷近班四牡載馳叨分劇部假中祕隆儒之寵爲外臺將官之光望過所期感深以惕臣某中謝伏念臣材非適用幸有逢辰屬漢廷更化之初首唐室登瀛之選金鑾夜直承宻命者六期玉陛晨趨對淸光者再稔凡吮墨濡毫之任皆振纓峩弁其間吏責旣稀所願優遊於邇列主恩未報寧忘眷戀於本朝其如親闈喜懼之年當謹人子淸溫之職輒援公輔等翰林之淸庶幾潘嶽奉版輿之懽分太守之符日須成命出少府之節遽冒殊恩懷章而過裏門閱宿而臨封部敬卜中和之節重宣寛大之書軺傳初馳旄倪爭覩謂朝廷所以輟柱下之史皆聖主將以恵江左之民因博采於風謠頗究知其疾苦以垂罄之家而因追需之目以屢丰之嵗而多流徙之人官無足証之簿書裏有難平之徭役文移星火不勝胥史之誅求牒訴丘山半爲賦租之煩重興言及此勿捄可虖輒殫朝夕之咨諏兼體公私之緩急賦難遽省盍漸捐賦外之徵民未易蘇當先去民間之蠧竊自量其緜薄恐終負於選掄玆蓋恭遇皇帝陛下洪造曲成大明愽照念臣志存將毋俾獲便於防甘知臣學本愛人欲稍觀其政事肆加邃職仍畀重權臣敢不以阜俗爲阜財之方以恱民爲悅親之本輒所仰媿初無鞭算之能撙節是先惟敬佩玉音之訓

爲賑濟無罪可待謝表

臣某言昨以知廣徳軍魏峴奏臣將賑糶米擅行給濟臣尋具奏聞待罪外恭準尙書札子三省同奉聖防眞某無罪可待魏峴與宮觀臣除已卽時望闕遙謝訖者囊封引咎甘竢竄投詔防疏恩遽從原貰驚魂甫定感涕交流臣某誠惶誠恐頓首頓首伏念臣猥以孤生寢塵華貫𨿽亡他技可自詭於事功獨有此心常願忠於君父頃玷諮諏之寄適罹旱暵之菑一道生靈命方危於絲髮九重宵旰痛苦切於體膚防振贍之有加懼奉行之弗稱惟比年之通患眂荒政爲具文昔嘗竊嘆於裏閭今忍自欺於天日懇誠一念不翅已憂纎悉百爲幾如家事官僚惟其可用復何常職之拘徳意有所當宣遑防小嫌之避方桐川之再至適麥壠之末秋嗸嗸眾口之告饑毣毣累章之瀝懇𨿽尙稽承詔臣子不得而専然茍可活民仁聖必無所愛逺稽汲黯河內之故事近考範鎭宛丘之已行輒頒給而後聞果允兪之亟下豈料屬臣之守乃騰罔上之章謂人臣之辠無甚於擅權而天下之惡孰逾於方命始共成其過舉終反中以深文借前古尾大之言實微臣族赤之地縱日月照臨之下靡隠弗昭顧風波震蕩之衝何恃不恐亟伸辜吁仰瀆聴聰在漢法之當誅幸堯仁之垂宥玆蓋恭遇皇帝陛下澤流逺邇識洞忠邪知臣分求牧之憂誼難安視察臣有放麑之故意實無他特恢含垢之恩稍正望讒之典以伸輿議以厚邦風臣敢不只載鴻私勉殫駑鈍使殺身有益尙肩一節以報君況爲善無傷敢替初心之及物【又謝宰執啟云巧語上聞極抗章而自列隆恩下逮迄赦過以弗誅捧詔淩兢拊躬感惕伏念某本慚通敏徒抱闊疎入侍軒墀毎見玉色憂民之切出乘軺傳伏觀壐書卹下之頻誓竭駑材只承徳意屬江左並罹於旱熯而桐川尢極於凋殘防振贍之特優懼奉行之弗稱夙宵一念民饑奚異於已饑區畫百爲王事殆同於家事所冀推仁恩而均被靡遑顧文法以自營頓當原隰驅馳之時備覩田野焦熬之實欲糶則人苦靑蚨之乏欲濟則官無紅腐之儲抑立視其死與旣有負求芻之托苟利専之可也又難逃矯制之刑與其失職以媮安寧若損身而任責勉效便冝之舉亟蒙開可之音顧小臣敢越於拘攣見盛世素存於寛大是乃彰朝廷之美何至幹堂陛之嚴以王命而賙民囏本其所職貪天功而爲已力焉有此心豈虞止棘之讒乃出剖符之手情狀深藏而叵測有媿先知語言妄發而不倫本亡足辯荷天日照臨之赫免風波淪陷之危玆蓋伏遇某官以至公而秉化鈞以深仁而培邦本謂羣臣之善亦王之善齊人常有格言而眾職之功乃相之功栁子誠爲確論凡悉力以裨荒政卽盡忠以報公朝肯令譛愬之並行馴至是非之易位特加全護俾逭讒呵某敢不仰佩鴻私益肩素守放麑何辠旣蒙觀過之恩蹈虎𨿽危當勵匪躬之節其爲銘篆曷旣編摩】

禮部侍郎謝表【乙酉七月九日】

臣某言念伏凖告命授臣朝議大夫試尙書禮部侍郎兼同修國史實錄院同修撰兼侍讀兼直學士院所有直學士院職事累具辭免奉聖防依所乞免兼外已於今月初六日祗受者伏以龍飛九五幸逢眞主之興馹召再三遽簉邇臣之列職親地近恩鉅人微臣某實惶實懼頓首頓首竊惟國勢之重輕率視人材之聚散王多吉士則若鳴鳳之集梧桐朝有直臣則若猛獸之衛藜藿和聲聞而妖聲自息正气勝而邪气罔幹是以元祐首年盡起諸老隆興初政畢萃羣賢正塗旣開治象可卜於赫盛旦遹追先猷冝得白首耆艾之英以重淸時獻納之選伏念臣學𨿽志道材弗逾人忝乙第於慶元臨軒之初綴三館於嘉定攺之始鼇扉久直曽微華國之文螭陛屢前徒抱愛君之志越從予節洊易守藩尙期宣室之席前忽痛鼎湖之弓墮羲輪東下方薄海之仰瞻漢札西來先時髦而收召身未登於詞掖班已躐於儀曹金馬玉堂假儒臣之榮寵蘭臺石室窺太史之祕藏自惟何人叨此殊奬玆蓋恭遇皇帝陛下徳全純懿學務緝熈念皇天后土之監臨居懷兢畏察君子小人之消長實兆興衰謂臣𨿽無適用之材知臣粗有勿欺之節擢躋邇服許責微忠臣敢不戒在茍容期於算報惟禮可以爲國願廣晏嬰之言非道不敢陳前竊效孟軻之敬謹奉表稱謝以聞

西山文集卷十

欽定四庫全書

西山文集卷十一

宋眞徳秀撰

對越甲槁

請免

辭學士院權直狀【嘉定二年十二月】

某今月十八日準省札省同奉聖防眞某兼學士院權直者選掄特異震懼靡寧竊惟翰苑之置官俶自開元之定制𨿽典司內命號爲供奉之近班然遴簡外廷或以校讎而充選於皇孝祖參酌有虞肇新北門攝直之名以處東觀洽聞之彥惟材是用寧職之拘然自淳熈以來距今餘數十載乃若彥中而降居此惟二三人亶謂至難詎容輕畀矧皇上聿新於萬化欲王言誕播於四方盍咨討論潤色之英大闡溫厚坦明之制伏念臣早緣幹祿勉學爲文僅知場屋剽襲之功焉識朝廷嚴重之體頃從璧水入防道山老嵗月於槧鉛猶慚亡補鼓風雨於詔令敢謂能勝偶儤直之虛員俾譾材而承乏身𨿽甚寵誼有當辭昔在厚陵深嘉蘇軾欲循古實躐寘禁林觀時宰臣啟奏之言尙俟人望屬饜之後況某未能爲役何敢邀榮伏望朝廷特賜敷奏寢已行之誤渥疇可用之實能則名器不以假人允葉一時之公論文章足以華國漸還三代之遺風所有恩命未敢祗受伏指揮【十二月二十一日三省同奉聖防不許辭免】

辭起居舍人狀【嘉定六年二月】

某今月初七日準省札節文二月初七日三省同奉聖防眞某除起居舍人日下供職某竊惟古者設載筆之官分記言之職推原本指蓋以人主出言之善否實治亂榮辱之樞機遴選端良寘在左右操觚執簡有聞必書庶幾非道不言納君徳於無過之地膺是任者不其重歟伏念某材弗適時學未聞道徒以文墨淺技饕攝禁林首尾四年漫無雲補循名責實擯斥所冝遽蒙誤恩權典記注維昔先正宗工猶多力辭不敢輕受顧如庸陋乃可冒居況今賢俊布滿周行論徳較能最在人後伏望朝廷特賜敷奏俾某姑仍舊職少逭譴訶精擇名儒以重螭陛所有恩命某未敢祗受伏指揮【二月八日奉聖防不允】

辭祕閣修撰江東運副狀【嘉定七年十二月】

某今月初二日準省札十一月二日三省同奉聖防眞某除祕閣修撰江東轉運副使塡見闕寵數便蕃愚衷震惕伏念某譾焉晚出幸際熈辰徧歷淸華漫亡補報屬以親年旣晚喜懼交懷數控悃私蘄一偏壘以便晨昏之奉敢圗誤渥超擢逾涯玷中祕論譔之華副陪都漕挽之寄退惟不肖資望俱輕豈足以上副選掄下蘓疲瘵伏望朝廷特賜敷奏收還上件恩命陶鑄一州郡差遣庶幾愚分得以少安伏指揮【十一月五日三省同奉聖旨不允】

辭轉官狀【嘉定十一年十月】

七月二十二日奉聖防眞某特轉一官札付某照會者誤拜明綸震惶無地仰惟聖朝褒功錄勤罔間鉅細固得礪世磨鈍之術然而職有當爲則不足以言功功非可紀則不足以受賞近者海盜狓猖侵軼郡境某繆爲守將職當討捕憑藉威靈幸遂俘獲僅能免責何敢言勞兼計畫驅馳出於同僚效命追襲出於將士激昻忠義則寓客之力鳩集丁壯則鄕豪之功其在妄庸一無籌畫因人成事曾何足云況當邊塵未靖之秋正朝廷重惜名器之日若某之區區微勞遽蒙寵渥則披堅執銳攘卻醜虜者又將何以待之某一介書生粗命辭直之義反復思念實不遑安伏望朝廷特賜敷奏收還特官恩命使上無濫予下無妄受於義兩得何榮如之瀝懇投忱必期得請所有省札謹寄畱本州軍資庫未敢祗受伏指揮【十一月一日奉聖防不允】

辭集英殿修撰知隆興狀

某伏準七月四日三省同奉聖防眞某除集英殿修撰知隆興府江西安撫塡見闕就送還人疾速前去之任滿前來奏事具已起發及到任月日申尙書省錫命過優拊躬增惕竊以禁廬邃職昔以寵侍從之英督府名都間或咨輔弼之舊蓋班峻之選掄冝稱而地雄則負荷爲難伏念某本乏技能繆塵知奬鼇扉螭陛未殫許國之忠龍節虎符著治民之最政虞幽黜遽冒明恩論著非長自冷撰而叨熱撰撫循何有繇逺藩而玷近藩豈不貪榮懼難勝任伏望朝廷特賜敷奏姑仍舊職攺畀眞祠負版至微庶逭疾顚之咎銜環自詭終酬願報之心所有上件省札某未敢祗受寄畱泉州軍資庫外伏指揮【八月二十一日奉聖旨不允】

辭寶謨閣待制知潭州狀【嘉定十五年十月】

某九月十五日準省札九月六日三省同奉聖防眞某除寶謨閣待制知潭州湖南安撫使塡見闕所在州軍差掇兵級三十人津發疾速前去之任任滿前來奏事兵級逐州更替遇接人到日止具已起發及到任月日申尙書省札送某者恭承令渙有惕懦衷竊以列職西淸班實聨於禁從分符南楚寄尢重於帥垣必材望之兼優始選掄之克稱伏念某賦姿甚陋積學未充掌制記言僥榮何補觀風作牧奏最蔑聞方勉報於國恩乃驟違於親養三年素韠甫遂終喪一札溫綸遽叨錫命顧憂患摧傷之後正山林屏伏之餘詎意麼微上防記錄以次對而易論譔班資已甚超逾矧長沙之較豫章事任尢爲繁重昔尙慙於非遽今奚敢以冒居伏望朝廷特賜敷奏追還茂渥攺畀叢祠庶安孤陋之蹤少逭盈滿之咎所有省札未敢祗受已寄畱浦城縣庫外伏指揮【十月一日三省同奉聖防不允仍從依已降指揮疾速起發之任】

再辭待制狀【嘉定十五年十月二十七日】

某昨準省札節文九月六日三省同奉聖防眞某除寶謨閣待制知潭州湖南安撫使塡見闕某尋具辭免恭惟省札十月一日三省同奉聖防不允仍依已降指揮疾速前去之任君父有命臣子敢違顧如新沙郡寄之雄荊湖帥閫之重在選掄爲至遴豈譾薄所能堪迫於宸指之嚴靡容固避乃若職名之峻尢所未安蓋有唐命次對之官至本朝參近侍之列非嘗眞歷禁從未始輕有詔除或驟畀於儒宗式從羣望或優褒於治最庸示殊恩某者學本迂疎材非敏茂綴班兩省一無裨補之能去國九年三冒淸華之直𨿽幸榮之已甚猶久次之可言迨切集撰之陞往蒞洪都之鎭甫半期而遽去曾寸效之未聞顧以何名可當玆授致身邇列豈非寒士之榮假寵罔功適重淸朝之累載循非據敢昧牢辭除已一面擇日祗受新除知潭州恩命外所有寶謨閣待制職名欲望朝廷特賜敷奏許令避免姑仍舊職俾懋新庸庶逃超躐之譏實荷全安之造伏指揮【十月二十六日三省同奉聖防依已降指揮不允】

辭賜金帶狀【嘉定十六年正月】

某伏準尙書省札子正月一日三省同奉聖防眞某余嶸李楊簡陳晐各特賜金帶一條許令服系者某恭聆成命不勝震惕竊惟精鏐寶帶所以寵朝廷侍從之臣某猥以無庸叨榮次對以爲過分繼防恩渥畀以紫綬方惟弗稱是虞曽未幾何又有錫鞶之寵顧某何人可以當此況同日並命者三一以制閫一以耆儒予之有名受者無媿某於其間獨爲忝竊彊顏祗拜實不遑安欲望朝廷特賜敷奏將上項指揮亟從寢免不勝大幸所有前件省札見寄潭州軍資庫某未敢祗受伏指揮【二月二十三日奉聖防不允】

辭免召赴行在狀

某九月二十三日準省札九月十二日三省同奉聖防眞某召赴行在者某聞命兢惶罔知所措惟二聖臨朝之日正四方觀正之秋凡收召於人材必采求於時望緬稽元祐因興議而用羣賢近攷先皇以經筵而招一老物情旣洽治象可占如某者問學荒疎器能譾薄徒以書生之末技誤防文考之殊知入侍軒墀出分麾鉞未效涓埃之報空懷覆載之恩八駿遐徵忽痛仙遊之不返六龍臨禦所防神器之有歸敢圖負扆之云初遽辱賜環之先及十年去國豈無意於本朝千載逢辰亦願裨於初政亟冝祗命敢復控辭其如朽木之非材重以負薪之多疾自長沙而見宣室有媿昔人陪屬車而上甘泉可當誤寵兾回嚴召攺畀眞祠庶安駑足之蹤免顚躋之咎所有省札某未敢祗受見寄收潭州軍資庫欲望特賜敷奏施行伏指揮【十月二十一日奉聖旨】

辭免禮部侍郎兼直院狀

某九月三十日準省札節文九月十六日三省同奉聖防眞某除中書舍人兼侍讀又準省札節文九月十九日三省同奉聖防眞某除禮部侍郎兼直學士院日下供職又準省札節文奉聖防眞某依舊兼侍讀者內使之除俶逾三日秩宗之命遽下九天仍經幄之新榮兼詞林之舊直此前代崇儒之典最謂寵光矧嗣皇訪落之初可容輕付如某者自視闕然禮樂詩書少𨿽涉略文章翰墨久已荒疎分閫二年憂民一意癢屙由已敢辭夙夜之勞毫髮亡功徒致陰陽之冦精神眊瞶形體支離頃屬夏秋之交嘗陳香火之請防恩未許竊祿是慚詎意龍飛首頒馹召甫登西掖旋貳南宮陳善責難蓋平時之自詭尊經好學乃盛旦之親逢所願依日月之光期或遂防埃之補而某自嬰宿疹未底安全編簡舊文都忘前習記牋常語且出他人豈堪持衰憊之身而輒簉淸華之選仰祈敷奏俯徇愚衷祿賦祠庭庶少瘳狗馬之疾心馳帝闕終願輸螻蟻之忠所有省札某未敢祗受見寄收潭州軍資庫伏指揮【十一月十二日奉聖旨不允令學士降詔】

勅某省三省進呈卿狀辭免除禮部侍郎兼直學士院兼侍讀日下供職恩命事具悉卿以鴻碩受知先皇而朕則未遂一見也故於嗣歷之初仰體畱遺之意爰加迅召疊下除書謂卽遄驅矣乃尙柅車耶味昔賢難進之風不忘嘉嘆思應聘翻然之義其勿畱行所辭冝不允故玆詔示想冝知悉冬寒卿比平安好遣書不多及

再辭免新除狀

臣近具奏辭免新除禮部侍郎兼直學士院兼侍讀恩命十一月二十六日準省札十一月十二日奉聖旨不允令學士院降詔者臣𨿽訓詞之未拜已榮懼之交並伏念臣一介寒生起身農畝自開禧末以選階登朝列至嘉定初以館職直禁林曾不數年叨備二史越由外補四玷節麾論譔三遷遂塵次對凡此皆先帝拔擢之恩所謂欲報之徳昊天罔極者也去國十年𨿽不敢有幹榮慕進之念然區區素志猶兾一日復近旒扆少效芻蕘之忠而遺詔遽頒扳號無及終天之痛荼毒何窮皇帝陛下踐阼云初首加收召詞垣從橐疊被超除講殿書帷又容陪侍此臣千載一時之遇也倘獲盡忠嗣聖是乃圖報先皇犬馬之愚敢忘斯詣獨處駑劣之資多病早衰加以不材冒膺煩劇凡他人談笑而可辦在微臣必竭蹷而後能又以旱菑盡瘁祈請由是百病交作門不離醫每值隆寒所患尢劇自顧尫殘如此必須休養年嵗専意服餌庶不遽爲廢人茍未塡溝壑之前皆仰報乾坤之日伏惟至仁矜而憐之俾令奉祠於外異時茍幸有瘳惟命東西所不敢辭干冒宸嚴臣無任激切望恩之至所有省札臣未敢祗受見寄收潭州軍資庫伏勅防【十二月十七日三省同奉聖旨依已降詔不允不得再有陳請】

辭免修史狀

臣十一月二十五日準尙書省札子十一月十日三省同奉聖防眞某兼同修國史兼實錄院同修撰者臣聞命惕然以榮爲懼臣伏見先朝臣曽鞏論者以爲古之良史其明足以周萬事之理其道足以適天下之用其志足以通難知之意其文足以發難顯之情然後其任可得而稱史職之重若此而使臣者濫厠其間竊恐頭白可期汗靑無日如昔人所誚也況臣叨擢小宗見再控避兼官太史尢難冒居伏望聖慈並回誤渥所有省札臣未敢祗受見寄收潭州軍資庫外謹錄奏聞伏勅防【十二月十八日奉聖防不允】

乞給假狀

某於嘉定十七年九月以後叨被召命復玷恩除緣代者未至當十二月十六日始以兩司印記交付運判李東卽日登除適值連雨泥淖行役艱辛顚跌頓撼長防畨病所至訪醫藥療治歷四旬有餘乃抵信城緣某去年疊被恩休今自信城去家僅數程欲乞朝廷特賜敷奏除程給假俾獲燎黃墓下及從事醫藥假滿日卽赴行在奏事伏指揮檢會嘉定十七年九月十九日已降指揮眞某除禮部侍郎兼直學士院兼侍讀十一月十日續降指揮兼同修國史兼實錄院同修撰二月十一日奉聖防依降程給假一月假滿依已降指揮日下前來供職

三辭免新除並乞郡狀

某昨再辭免新除恩命乞令奉祠於外恭準十二月十九日省札十二月十七日三省同奉聖防依已降下詔不允不得再有陳請需章洊上恩禮繼頒螻蟻小臣不敢不遵奉矧惟禦天之初萬物咸覩某以不材聫榮對尢願奔走闕下一瞻穆穆之光謹以別狀具申給假滿赴行在奏事外惟是春官貳卿朝廷髙選經筵史館必待名儒顧如某者學問荒疏識慮凡淺私自量揣實難叨居至於視艸禁林向者𨿽嘗備數是時去離場屋嵗月未久文詞骫骳已無足觀去國以來浸益廢忘駢儷應用悉出他人回視舊習幾同隔世若或貪榮冒寵必致自速顚隮切念臣材𨿽弗逮人志念每在及物補外一紀四易節麾其於民事頗嘗諳悉所至盡瘁不敢營私撫摩凋殘恵養惸獨粗知殫竭仰奉使令與其躐綴從班彊其所不逮曷若仍因郡紱勉其所可能是敢控瀝忱衷仰乾造化伏望朝廷特賜敷奏與某一州郡差遣仍許奏事之任其在麼微實爲大幸伏指揮【五月十五日奉聖旨依已降指揮不允卽速前來供職仍具已起發日時申尙書省】

展假狀

某昨具狀申朝省乞給假將理假滿日赴行在奏事恭準省札二月十一日奉聖旨依除程給假一月假滿依已降指揮日下前來供職竊念某自去嵗十二月十六日受代登塗陰雨連並行役甚難至今年二月初十日始抵浦城寓裏合於今月初十日假滿所當遵奉指揮卽造行闕緣某在途之日全家畨病子婦損孕息女喪亡悲憂感觸舊疾復作面目枯悴行步艱辛飲食頓減語言少力自今招醫療治𨿽稍向安未堪勞動若扶憊上道必有顚踣之憂欲望朝廷特賜敷奏再與展假將理實荷全生之造伏指揮【勘合已降指揮除禮部侍郎兼直學士院兼侍讀三月二十五日奉聖旨依與展假半月假滿依已降指揮卽速起發前來供職】

乞先次上殿狀

朝請大夫寶謨閣侍郎眞某狀證對某昨於嘉定十七年九月十九日奉聖旨除禮部侍郎兼直學士院兼侍讀日下前來供職某節次具狀辭免累奉聖防指揮及降制書不允某已於六月初四日入國門訖欲乞先次上殿更令取自朝廷指揮施行伏指揮【六月初四日奉聖防令閣門先次引見上殿】

辭免直院狀

證對某昨叨召防洊拜除書自顧不材非所冝稱屢陳免牘竟閟兪音旣入國門蒙恩賜對方命有罪誼難復辭所有儀曹經筵史院等處除見申審得防日下供職外惟是禁林淸邃顓代王言命令之頒動闗國體某向者𨿽嘗承乏是時去離場屋未久文詞骫骳已無足觀況自補外以來倐更一紀惟於吏事朝夕究心筆墨舊習久已荒廢駢驪之作猶未嘗親措一詞回思向來套類茫然不復記憶今若貪再入之榮冒昧供職萬一詞頭之下倉猝不能成章是時𨿽遭重譴亦已無及於事兼某昨因在潭之日軫憂民瘼耗損心气每一發動輒經旬月如醉如癡文字之官非精思不能稱職若勞心著述必有性命之憂伏望朝廷特賜敷奏令其免兼直學士院職事不勝大幸伏指揮【六月十二日奉聖旨不允】

再辭免直院狀

某昨具狀辭免兼直學士院續於六月十三日準省札奉聖防不允者某竊惟再入禁林儒臣榮遇自唐而後以爲美談顧如某者問學詞章素稱膚陋曩當嘉定更化之始嘗寓直者六年今值寶慶攺元之初復防知於九陛猥令兼紐復與摛文其在孤蹤豈非至願實緣某自叨外補一紀於玆柱後惠文之書粗知練習翰林子墨之作浸益荒疏記牒悉委之他人筆硯盡捐於故習兼緣心气之疾作止不常思索稍勞怔忡輒甚用敢洊陳危懇仰瀆公朝伏望朝廷特賜敷奏察其情實賜以允兪免直玉堂之廬専侍金華之讀某不勝大幸伏指揮【六月二十三日奉聖旨依已降防揮不允】

三辭免直院狀

某近再具辭免兼直學士院恭準今月二十三日省札奉聖防依已降下指揮不允懇辭洊上恩指載頒蓋卽欽承豈應屢瀆伏念臣昨緣盡瘁民事以致耗損心神思慮稍勞疾恙隨作故𨿽小小牋翰猶不免屬之他人況於北扉邃嚴顓掌內命向者𨿽嘗承乏其時年齒尙壯心力頗彊見諸文詞已媿荒率況今侵尋暮景重以拙恙作止不常昨來申控之詞謂若勞心著述必有性命之憂蓋出眞情初非僞飾伏望朝廷赦其繁文之罪特賜敷奏許令免兼仰戴洪造之恩不勝沒齒之幸伏指揮【六月二十九日奉聖旨依屢降指揮不允不得再有陳請】

四辭免直院狀

某證對近三日辭免兼直學士院恭準六月三十日省札二十九日奉聖防依屢降指揮不允不得再有陳請竊惟代言儒者之至榮方命人臣之大罪夫以禁林之地最謂邃嚴儤直其間必篤鴻碩某猥以末學初無寸長幸逢千載之期猥叨再入之寵平生素望何敢及玆豈不願優遊玉堂之廬宻勿金鑾之直何苦堅避自速嚴誅蓋以詔令之頒最闗國體文章之發皆本心源而某四忝節麾一周星紀視人猶已憂公如家積緣思慮之勞遂得煩悸之疾比方少瘉猶未復常𨿽應酬牋翰之微莫能措手豈典掌綸絲之重可使彊顏竊自省循實難堪處昔唐韋洪景以艸詔疎漏而降絀本朝範鎭以用事差誤而左遷彼皆名儒猶坐此失況某材旣陋甚而疾復縈之倘冒昧以祗承必立臻於曠敗用是彷徨累日不免仍控忱詞伏望朝廷特賜敷奏許令免兼上件職事實拜洪造保全之恩伏指揮【七月五日奉聖旨依所乞免兼】

爲足疾請朝假作

證對某見患右足赤腫行履艱難欲請今月初六日以後朝假五日將理伏指揮【八月五日奉聖旨依】

乞宮祠狀

臣輒抒忱悃上瀆睿聰臣螻蟻微軀頃叨閫寄憂勞太過遂抱沈屙頃者訪落之初猥叨召擢扶憊就道幾不能支造至江幹招醫療治偶幸小愈遂獲造朝賜對宸廷勸誦經幄知遇隆渥寵祿光榮臣子之心豈無眷戀受恩未報求去謂何伏念臣嬰疾以來衰證具見拜跪稍多則不勝喘急視瞻略久則頓覺昏花乘騎有上下之艱趨走有顚僕之慮竊自揣凋殘之質難久污淸切之班乃者秋气浸涼宿疚驟作肌膚消減筋力支離體旣虛盈足復赤腫𨿽防予吿未易向安皆繇叨竊之過多以致災虞之狎至仰祈聖鑑俯察眞情特畀祠官俾便醫藥倘尙延於殘息終圖報於鴻私干冒天威臣無任懇切俟命之至伏勅防【八月九日奉聖旨不允令學士院降詔】

勅某省所奏乞特畀祠官事具悉惟後非賢罔又惟賢非後罔食此蓋君臣相須之急而亦君臣相遇之難自昔已然也卿抱有用之學數千里而來卿之本心固欲其道之行也朕方望卿以有爲則非孟軻不遇之比也而乃翻然思去何哉矧卿春秋鼎盛風霜微侵少親湯劑自底和平其安厥位以展猷爲朕之惓惓卿其深體所請冝不允故玆詔示想冝知悉

再乞宮祠狀

某近緣疾恙控告公朝乞畀祠官退伏田裏伏準今月九日省札奉聖防不允令學士院降詔恩綸下布備極寵光自顧麼微豈冝防稱伏念某至愚且陋初乏寸長際遇龍飛首叨召擢其爲榮耀實倍等倫間者一對便朝兩侍經幄竊見聖上虛懷忘我有仁皇之度發言中理有孝宗之風退而喜躍爲之不寐自昔有志之士嘗患遭時之艱今某何幸旣值英睿好學從善如流之君而廣廈細氊從容勸誦又無非可言之地深願勉殫尺寸少補涓埃曾未三月遽求引去揆之於義夫豈忍爲實以螻蟻之軀連年抱病昨幸少瘉遂獲造朝兩旬以來舊患復作陰消潛耗血气益衰重以瘡瘍痛楚尢甚精神凋瘁形體支離謁告臥家職事弛廢凜然震懼如坐鍼氊是用再瀝愚衷幹投造化伏望朝廷察其情實特賜敷奏檢會前申畀以祠祿庶幾謁醫問藥獲保生全亦免尸位妨賢自貽譴咎某不勝大幸伏指揮【八月十四日三省同奉聖旨依已降詔不允不得再有陳請】

乞黜責狀

某比者再輸愚悃丐奉外祠洊祗綸音未賜兪允麼微一介蓋卽稟承誼有未安敢避三瀆伏念某性資甚陋學術又疎偶際昌時獲塵淸貫略亡毫髮上答鴻恩每日省循第深震惕昨者大明繼照命召首頒旋玷除書俾貳宗伯竊伏念從臣之職責在論思語嘿之間皆系國體旣寘身於華近當同上之戚休屍素茍容則有乖職守盡言無隠則或闊事情而某識慮非長戇愚惟舊徒有竭節致忠之意而無適時應變之方陳義太迂隠憂過當賴聖朝之洞照知拙直之無他非惟曲示於優容且復稍加於采用天涵地育何以過玆朝思夕惟未知報所而羣情弗葉公論靡容伏觀憲府之章實中愚臣之病但當自列敢復他云欲望朝廷特賜敷奏亟加黜責以示威懲庶安衰退之蹤抑嚴風憲之體伏指揮【八月十八日三省同奉聖旨不允令學士院降詔】

勅某省三省同奉卿伏乞亟加黜責以示威懲事具悉朝廷之遇士大夫也以禮士大夫之進退也以義一或反是則上下皆失其經矣卿以碩望朕所特招初至闕廷屢陳忠讜朕旣開納而施行之矣卿果何嫌而必欲賦歸耶夫比肩事主各罄所懷工師相規同心濟濟此隆古之風也朕甚慕之用賢勿貳朕固已定於宿心竭節盡忠卿盍益殫於素學朕告已再卿無復云所請冝不允故玆詔示想冝知悉

再乞黜責狀

某昨露悃忱冒幹朝廷乞加黜責以示威懲恭準省札十七日三省同奉聖防不允令學士院降詔者居數月而求去者三豈其本志不逾旬而賜詔者二蓋未前聞在聖朝睠遇之恩可謂甚至而愚臣進退之誼實不遑安竊念某猥以譾材濫陪近綴竭忠徇國本戇拙以靡他陳義告君或迂疎之已甚𨿽荷宸聰之容納其如物議之沸騰仰惟祖宗以來務崇臺諫之體凡所予奪公論皆謂當然一有譏訶重臣猶當引避況於從列敢傲憲綱然其未卽抨彈盍使自爲去就倘控誠之弗力姑懷祿以茍容辠戾如山愈難逃於典憲廉隅掃地將不齒於薦紳仰冀淸明之朝俯察羈危之迹旣見排於執法難冒恥以在廷卽賜奏陳亟加譴斥庶幾伸言路之風采亦重微臣之罪辜瀝懇輸情必期得請伏指揮【八月二十二日奉聖旨依已降詔不允不得再有陳請】

三乞黜責狀

某近具申朝省乞賜奏陳亟加譴斥伏準省札二十二日三省同奉聖防不允不得再有陳請竊念某一介鯫生初無長技適遇聖主龍飛之初召從遐外列在近班每有開陳輒防嘉定昔孟子事齊之宣王道未嘗少行也徒以王由足用爲善至其去也猶三宿出晝以冀王之追已此聖賢事君之心爲臣子所當取法焉者也況某以凡材而適遇聰睿好學之君始初淸明之政不惟顯用其身而且施行其言亦獨何心忍於去上之左右哉特以本朝舊章尊重言責凡臺臣議論所及不必明指姓名皆當引去朝廷亦不復固畱所以伸言路之風采存朝廷之紀綱而養士大夫之廉恥一舉而所全者三焉非細事也伏觀近者臺中所陳其於某妄言之辠可謂明斥之矣然而未卽彈劾者蓋由有委曲保全之意欲其自爲去就故也今若頑然不知引去則是傲言路也傲言路則是慢朝廷也夫一從臣之去畱於事爲細而言路伸屈紀綱系焉其可以某之故而壊之乎且士大夫能重其身而後能爲朝廷重今臺臣旣斥其罪矣而乃貪戀榮祿棲棲然尙冀一日之畱則是頑鈍亡恥之人也堂堂天朝眾雋布列安用一無恥之人而使居侍從之班乎反復惟念實無可畱之理是用洊瀝肝膽控告公朝察其本心而亮其不可得已檢會已申事理卽賜處分施行若乃區區愛君之心則𨿽在畎畝豈能一日暫忘異時心迹旣白朝廷復有招呼則奔走闕庭其敢或後區區丹衷天日臨照伏指揮【八月二十六日奉聖旨依已降指揮不允不得再有陳請】

辭免除職宮觀狀

今月初三日恭凖省札勘防已降指揮眞某除職與宮觀九月二日三省同奉聖防除煥章閣待制提舉隆興府玉隆萬壽宮任便居住紮送某者竊惟寶奎對宻聨法從之班琳館奉祠實祝聖人之壽於焉列職蓋以優賢伏念臣器窳且卑學凡而陋屬龍飛之有造叨馹召以來歸一對便朝獲瞻天日之表再陪講殿親聆金玉之音念吾君眞有不世之資在微臣當效勿欺之報而思慮太過語言不倫𨿽見察於淵衷卒莫逃於公論退循辠戾端合誅夷敢圖仁聖之朝特宥愚惷之罪已爲過望敢復僥榮伏望朝廷特賜敷奏收回寵渥免重過愆所有上件恩命某未敢祗受伏指揮【七月十三日三省同奉聖旨允】

西山文集卷十一

欽定四庫全書

西山文集卷十二

宋眞徳秀撰

對越甲槁

舉刺

奏乞將知太平州當塗縣謝湯中罷斥主簿王長民鐫降狀

臣猥以駑庸將漕江左屬旱蝗相仍民物告病朝夕憂懼寢食靡遑仰賴仁聖盛明之朝哀矜元元蠲租發廩無所愛惜饑疲之氓賴以少蘇然某博采眾言皆謂艱食之日尙長迓續民命惟仰二麥故於八月間鏤板勸民種殖且控請於朝乞撥降錢楮貸民糴種復慮報可之命尙遲亟以本司樁管錢一萬貫發下太平廣徳兩郡委自令佐措置給借第四等以下耕農之家文移丁寧非不切至意謂近民之官必能恪意遵行未幾當塗之民乃有以給散不公詣臣陳愬者及臣以巡察荒政躬至當塗而來愬者愈眾蓋保正縣胥相爲表裏賄賂茍行則有以一戶而獲數十千者囑托不至則有候伺累日而財得百餘錢者推原其故皆由知縣謝湯中者身爲邑長略無惻怛愛民之心視監司行移漫爲文具始則泛然付之吏手繼則一切諉之佐官致使吏姦恣行無所忌憚侵移詭冒色色有之臣以民訟至多不容但已遂將典押陳等械送州獄尋據勘到本縣元承州帖發下官防二千貫除節次給借人戶外餘錢四百二十三貫有奇皆系陳杞等擅行侵用或以入已或以供官甚而知縣料理考任主簿修造廨宇亦科縣吏出錢吏無從出則取辦於此臣竊考樁管錢物非準指揮不許支用臣以憂民之切不暇便文自營方自劾於朝乞正專輙之罪而官吏乃奉行防裂如此今當舉行荒政之際若使官吏人人如當塗縣事事如麥種錢則凡陛下所捐以予民者皆將化爲烏有矣嗸嗸生靈何所依賴臣除一靣將勘到公吏照條施行外所有通直郎知太平州當塗縣謝湯中不職之罪實難幸免料理考任乃其私事輙行科配吏人致使將官錢侵用其平時律已抑又可知伏望聖慈將湯中特賜罷斥使州縣之吏鹹知究心荒政不敢茍簡庻幾實惠得以及民實一道大幸謹錄奏聞伏候勅防並申尙書省禦史臺諌院取指揮施行

小貼子照得當塗縣丞賈敷言主簿王長民皆同任給散之責二人者亦漫不警省縣吏持詭名之狀請判敷言等更不詰問便卽支錢臣各已移文令其具析今契勘敷言之罪止是鹵莽猶爲可恕若長民者書生爲吏乃於嵗儉民饑之日剏新官舍據獄司勘到陳杞等供稱主簿聴人吏李顯祖賫批貼告報本縣自押錄手分鄕貼司抄冩人各名科納添助修造錢多少有差陳杞等無從擘劃遂於麥種錢內擅支四十四貫以納本防續又侵支四貫五百買物以犒匠者蓋今州縣之官凢百非泛用度率多敷配吏人相習成風視爲常事不思此曹果何從出若非侵移官物則必接受民財此風不除爲害非淺伏望聖慈將長民量行鐫降使官吏稍知警飭不勝幸甚

奏乞將知寧國府南陵縣丞李仁任罷黜廣徳軍廣徳縣丞馮兟送部與嶽祠狀

臣竊惟邑之有丞所以恊贊其長治一邑之政若乃狠傲而陵上昬眊而失職有一於此是謂負丞臣以亷察爲官豈容置而不問伏見宣教郎知寧國府南陵縣丞李仁任故參政彥頴之孫而澄之子也淳厚端良有忝祖烈輕儇浮薄厥有父風夲縣去嵗菑傷爲一郡最賑饑檢旱若捄眉然惟令與丞均當任責而仁任乃以被檄爲名委其職而去臥家數月恬若不聞畔官離次已爲可罪近以州郡文移督促始不獲已還任遷怒邑宰百端侵陵自典吏而下不時捽至其庭斷以大杖訊決動至數百械系或至通宵且以知縣妄用官錢偏申臺府及守臣張忠恕索歷驅磨縣家所用皆有去著仁任之言莫非詆誣臣考諸公論皆以仁任爲不直遂對移蕪湖縣主簿冀其少戢而仁任更無一字遵稟徑翩然以歸非惟不有邑長且不有監司矣臣所謂狠傲而陵上者仁任是也廸功郎廣徳軍廣徳縣丞馮兟年迫桑楡志气衰落間嘗攝邑頗乏亷聲近以本軍檄往平江般運制置司對撥米斛羣情喁喁日望船粟之至而兟乃以黠胥自隨縱其侵漁船戶錢物遂使船戶公爲欺獘盜糶官米凢七十餘石當饑民仰哺之際一勺一合皆爲可惜兟爲監臨官不能檢察以致散失米斛其多如此豈容逃責臣所謂昬眊而失職者兟是也二人者一則少而狂一則老而繆俱難存畱在任伏望聖慈將仁任罷黜兟送部與嶽廟俾凡爲吏者知所警飭實一道幸甚謹錄奏聞伏候勅防並申尙書省禦史臺諫院照防

奏乞將知寧國府張忠恕亟賜罷黜

臣竊惟天災流行𨿽盛世不能免惟上而朝廷下而守令至誠以憂之盡力以捄之則民𨿽不幸而遇防嵗可使骨肉相保而無流離全其天年而不至殍踣以死昔人有云剪爪宜及膚割髮宜及體仁人之於捄菑𨿽髮膚有所不愛況其他乎富弼之在靑州存卹流民如其家之子弟趙抃之在越賑饑藥病多出私錢蓋爲君上牧元元爲國家固根本法當如此臣以駑劣將漕江東屬嵗旱蝗民物告病仰賴陛下仁聖哀恫無告之民散財發粟以鉅萬計眞可謂堯湯之用心而臣徧察州縣間求其至誠惻怛恪意奉行者則何其甚寡未嘗不仰嘆朝廷之至仁而咎官吏之不仁也間者蓋嘗以給貸麥種錢縱吏盜用而劾一令矣又嘗以般運米斛縱吏爲姦而劾一丞矣若乃身爲二千石而志不在民將朝廷賑濟之米掯畱破用其罪有甚於二人者乃獨置而不問則是纎悉於小官而鹵莽於大吏也臣謹按朝散郎權發遣寧國府張忠恕以輕儇浮薄之資濟之以陰狡誕謾之術曩守霅川污穢無檢爲憲臣所劾僥幸獲免自以爲能及來宛陵貪恣益甚開吿訐之門以陰求人過一詞罣牽連入獄有辠犯甚防而遭編竄者崇聚斂之政以傾奪民財極意捶剝一孔不遺有逋欠無幾而遭估籍者邦人畏之甚於虎去夏亢陽種不入土臣以手書與諸郡豫講振荒事宜獨忠恕條畫燦然本末甚備臣大喜過望亟下其所申於諸州俾視以爲式居無何有宛陵來者乃言其境內飛蝗塞路粟直翔貴州郡恬若不聞臣竊怪之何其言之工而實不副也近者循行太平廣徳二郡其地與宣犬牙相入薦紳父老多爲臣言宣境之民憔悴尢甚振卹之事殊未有倫傳聞鄰境散錢給米已至一再有恨不得爲旁郡民者臣亟馳書提舉常平李道傳問其故道傳復書以爲宣之六縣地最大旱最甚前後所申最詳而事最不舉臣謂道傳此言實深中其病而忠恕方且裒類成帙一一記載若已記事之爲者臣得而讀之則虛詞多而實事少略於給散而詳於勸分其間有月濟二日糶四日者濟米出於官司糶米取於上戶官司所惠旣防而上戶之米又盡充官糶不知自餘日分細民何所仰食未幾承常平司牒稱寧國府昨防朝廷撥賜轉般倉並義倉米凡十一萬七千三百六十二石而夲府撥下諸縣爲賑濟用者止五萬六千二百四十六石其餘六萬一千餘石未見去著遂行疏問忠恕𨿽巧爲分擘回申而气餒詞窮不可掩覆姑摭數項言之如諸縣合糶人戶已將勸分米充數矣而忠恕復於賑濟米內重疊支破在城安濟坊孤老並諸縣乞丐人已將常平米給散矣而忠恕復於賑濟米內重疊銷豁兩獄罪囚土牢編管等人並家累重大官兵月糧口食州郡自當措辦而忠恕亦於賑濟米內拘畱其他虛支大破色目非一猶且攤布不行復將二千三百七十餘石指爲灰蛀欠折之數不思上供綱米系嘉定七年新收而義倉米亦近常平司委官覆實灰蛀欠折何至若是之多公爲誕妄一至於此原忠恕本意自謂文移惑可以欺人冀將官米暗行幹沒不虞道傳單車入境盡索文歷鉤校條析具得其情倉猝報應姦狀畢露蓋其平時習气以此爲常當晝攫金無所忌憚獨不念一郡數十萬生靈嗸嗸如在溝壑陛下不惜太倉之積捄之於垂絕之中爲守臣者縱不能有所附益其忍爲侵漁之計乎且朝廷蓋嘗因忠恕之請頒祠牒截綱米以贍州用矣借令經費猶或不足夫豈他無撙節之方何至紾饑民之臂而奪之食其亦可謂不仁之尢者矣況荒政之行當以賑濟爲主勸分爲輔蓋有司不惜官廩以惠民然後可責富室不私藏以惠鄕裏今忠恕於朝廷所賜則妄行破用於民間所有則根栝無餘形迫勢馳一切不防考諸民詞有家產僅千錢而勸令認米四百石者有因公事至庭而罰米數百石者民間畏其虐焰止得俛首聼從據忠恕所申六縣人戶認米凡十二萬八千九百餘石茍非以無道行之其能致多若是乎如涇縣土瘠民貧所科亦一萬一千四百餘石忠恕尙怒其少形之批判必欲其急作措置否則縣官按奏黜責典吏刺配嶺海是趣迫官吏使之毒民也以忠恕之政無善狀士大夫謂狼不問責實在臣而臣獨容忍久而未發者尙欲責以捄荒之效故也今察其所爲決無可望之理而春夏之交靑黃未接正是民饑之時必待其餓莩累累死亡枕藉然後舉劾其亦晚矣臣與憲倉二司𨿽分州措置荒政然於官吏臧否則自當通察用敢不避仇怨疏其罪狀以聞伏望聖慈將忠恕亟賜罷黜令提舉司將元撥賜米斛一一驅磨實數申尙書省仍乞下臣此章戒勵本路州縣凢奉行荒政之吏各當仰體朝廷之至仁毋效忠恕之不仁其有沮格上恩俾澤不下流坐視民饑而拯捄不力者並許監司按奏重寘之罰庻幾民命可全而和气可召實一道大幸謹錄奏聞伏候勅防貼黃臣竊見忠恕以峻急苛暴之政斂怨於民去嵗之秋宛陵之士有條民怨十事以示臣者蓋謂租賦之法自正數外一毫不當多取所以編之版籍給以牌由依數輸納以爲一定不易之制而本府則不然牌由內明書防一寸則科納一尺明書防一尺一寸則科納二尺明書綿一錢則科納一兩至於和買防絹亦將零寸責令盡納整數其怨一也本府受納夏稅秋苖不用文思斗斛而用私制寛大斗斛兩嵗以來加增收耗尢甚於前總而計之不啻多量一倍以上受納官隨印申府乞委官般量將加增收到之數爲出剩以獻開場未幾所收出剩已可補足正數便行出牓責令人戶重價輸錢以歸府用其怨二也人戶輸納去年折苖錢以一石爲率如納秈米通用米二石二鬥了納如納粳米通用米二石了納今年六月十一日以前秈米毎石八百文足粳米毎石一貫文足更有官收水腳等錢共五百文足只合通計錢二貫三百文足而官司估價毎石納成三貫四百五文足則是毎石多取民錢一貫文足其多收折麥錢大略亦同其怨三也他如公庫旣造酒宅堂又造酒責令官吏沽賣以攙奪贍軍正庫之課額一有虧欠官員動遭責罰公吏例行決配而官吏怨坊場河渡之敗闕者不任興開虛負官錢無可償納家旣籍沒身復監畱餒瘠如鬼猶不釋放而坊戶怨宗子降生陳乞公據者逾年而不行陳乞起支者經年而不予近又剙例坐倉回糴孤遺米並以酸淡官醖折支料錢而宗室怨軍人預借春衣錢每名抑支官酒七升虧折甚多噤不敢言而軍士怨中產之家有因科配賑糶破壊家業而怨者有爲戶長以逼催逃閣稅賦鬻產代輸而怨者有無辜遭罹刑辟編竄他州骨肉離析而怨者臣始聞之猶疑其言之過尋采眾論皆謂信然方陛下宵旰勤民惟恐一夫不獲其所而忠恕身在近藩敢爲殘忍以結怨於下一至於此臣以按察一道爲職倘不亟加論奏使忠恕僥幸善罷或反叨陞擢外臺耳目其將焉用此臣所以不敢嘿也伏乞睿照【嘉定九年二月二日三省同奉聖防張忠恕與宮觀仍令江東提舉李道傳日下起發前去時暫兼權寧國府事】

因明堂赦薦趙監嶽【蕃】

臣等伏讀嘉定八年九月辛未明堂大禮赦書內一項應士人有節行才識學術素爲鄕裏推重不求聞達者委監司帥臣同加捜訪毎路一二人仍與本州長吏具從來所爲事實所通學術連防結罪保明聞奏卽不得已常材備數委三省再加察訪如所舉不妄特與擢用仰見聖朝网羅遺逸之意臣等朝夕愽訪期所以稱塞明詔之萬一竊見文林郎監潭州南嶽廟趙蕃元祐故家學有源委識慮深逺節操淸髙蚤嵗得官臨事有立年逾四十卽上祠請隠居求志垂三十載矣安貧處約泊然無營少工於詩晚益平澹身𨿽閒退而愛君憂國之念未嘗少忘其在州裏誘掖後進一以孝悌忠信爲本蕃𨿽名在吏部然其行誼學識素爲鄕曲所推不求聞達正應詔防臣等旣深知其爲人又其家居適在所部庸敢輒以名聞伏望朝廷更加察訪如臣等所舉不妄卽乞特加旌擢以厲士俗其於世教蓋非小補謹錄奏聞伏候勅防並申尙書省禦史臺諌院照防

薦洪運管等官狀

臣一介迂愚濫將使指理財訟職務寔繁所賴僚屬相與恊濟竊見承議郎江南東路轉運司主管文字洪彥華天資朴茂學問淹該居常務自韜晦不以已長示人而徐考其所爲則言行相副表裏如一曩宰衡之荼陵適值儉嵗疚心拊字民無流亡至於應辦和糴招募效用皆不擾而集諸司嘗以政最剡聞於朝甫及期年以內艱去邦人父老懷其遺愛久而不忘繼宰信之上饒以惠利爲政如在荼陵時然其恬退自將安於平進故知之者少臣謂如彥華者若加進用俾究所韞必有可觀從事郎前江南東路轉運司主管帳司趙彥覃賦性敏明持身防白向爲鄂州錄參日其年尙少已爲吳獵詹體仁所知目以佳士其在漕幕宣力最多振荒以來朝夕講究如已休戚臣以廣徳兩縣菑傷尢甚九月間卽令彥覃前往與本郡守貳圖所以拯救之方而能悉心盡瘁不憚勞苦凡所以區畫多適事宜給散有方人被實惠臣比循行至郡士民稱之如出一口聞其滿替皆願借畱臣謂如彥覃者若寘之煩劇俾效所長亦必有以自見臣於二人者察之旣熟又皆當代去儻不亟加論薦是謂蔽賢庸敢冒聞以備采擇伏望聖慈將彥華彥覃特賜旌擢若後不如所舉臣甘坐之謹錄奏聞伏候勅防並申尙書省禦史臺諌院照防

奏乞將新知寧國府陳廣壽寢罷新命

臣伏覩進奏院報陳廣壽差知寧國府尋復有防趣令之任臣竊惟江東一道自晉宋以來號爲重鎭者金陵宣城而已有唐之世以宣爲觀察府而屬郡焉肆我孝宗龍飛陞掲府號蓋其疆埸之廣袤生齒之蕃庻地望之雄重大抵亞於金陵故爲親王執政偃藩均佚之地而自十數年間廼有凋郡之目臣嘗愽訪士大夫皆言此邦本自富實頃緣郡守不盡得人或亷隅不立而封殖其私或用度亡節而靡於浮費故其事體浸不逮昔今誠得一潔已奉公之守行節用愛人之政源流本末以漸講求則財計不患其不充公私不患其不裕今者郡守闕人臣意陛下必將妙選循良以幸此州而攺命再三乃得廣壽廣壽貪殘之迹人所共知其在臨川尢爲暴橫淸修之譽蔑聞纎毫白奪之名交播眾口近因漕臣之言斥使去郡天下莫不共難朝廷從善之速而或者猶恨議罰之輕今曾幾時遽有此命夫撫之與宣𨿽均爲名郡然其大小輕重要自不同使廣壽在撫以善最聞其褒遷不過如此夫旣嘗敗績於撫矣其可復使守宣乎旣不能以善治撫矣其能以善治宣乎故自除目之傳公論籍籍如出一口況是邦新罹前守之虐民之被禍蓋匪一端至於開告訐之門興羅織之獄無罪而籍貲產非辜而罰贓錢善良之家防此破蕩者甚眾自李道傳被命承攝乃始以次蠲除斯民浸有生意側聞廣壽在撫之日如前數事色色有之而其凶暴尢出忠恕之上今忠恕甫去而廣壽寔來所謂逐虎逢狼害將愈甚抑何宣人之重不幸也臣非不知國家用人務在含垢過而能攺聖賢許之然大體可稱則一難廢不幸有過則自新可期若廣壽平生屢遭彈劾起家爲郡當知聖朝拭之恩而貪暴亡狀廼更甚於疇昔其不可望其攺過也明矣臣若顧避不言坐視千里之民再被塗炭豈惟下愧百姓實亦上負朝廷況今明良防聚之時進退人材率采公議刻印銷印曾無畱難何所疑畏而不亟論奏伏望聖慈將廣壽差知寧國府指揮特賜收寢別選賢牧以惠一方庻幾凋瘵之甿獲遂蘇息臣不勝至願謹錄奏聞伏候勅防

小貼子臣竊聞士大夫之論或以寧國爲破落州郡非材健之吏不能興起臣嘗體訪本府財用之數頗得其實若量入爲出自足支吾使爲郡守者亷不妄取儉不妄費決無用度不給之理初不待以健決之人一切之政然後可爲伏乞睿照

按奏寧國府司戶錢象求【八月上】

臣竊惟方今仁聖在上愛養元元若保赤子凢百有位皆當恪意奉承使徳澤下流鰥寡得所然後無負朝廷爲民置官之意而臣所察州廼有顓恣妄爲貪虐相濟大吏以虎狼之威搏噬於其上小吏以狐防之姦跳踉於其下輕蔑國憲荼毒民生者臣儻不以聞則爲失職昨據宣城縣百姓施良陳愬知寧國府張忠恕妄行抄籍家財本府司戶錢象求乘勢收擄錢物等事臣亟索府案並追推吏張翼司戶防吏汪澄送上元縣根勘見得施良與兄施恭各居嵗久至嘉定三年施恭與男施耕同充本府軍資庫子侵盜官錢事發配籍其在獄之日卽無一詞連及施良其後施耕自配所逃歸匿於宗子趙通夫捨屢乾施良匄貸錢物不能一一盡從自此浸成嫌隙又緣本府追捕逃軍嚴急遂生狡計以知府張忠恕見掲牓召人實封告訐於是撰造虛詞詣府陳告稱父施恭曽有官防七百餘貫並金釵銀琖等物寄施良之家忠恕欣然視爲奇貨不待究實徑差司法前去封籍其家仍就追施良送獄當盛暑中百端鍜錬勒令招認隠寄情罪盡將財產估賣塡償計其所直凢數千緡忠恕猶以爲未足復將其壻田產並行沒官展轉推求尙且未已又謂其女不應輙妻宗室婚嫁數年且嘗有子必欲一旦仳離其爲不仁孰甚於此臣竊考國家立法惟胥吏犯枉法自盜賍辠至流以上者乃許籍沒施良家本編甿初無過犯𨿽其兄侄嘗遭黥然異居析產辠不相及借使眞曽受寄錢物揆之三尺不過斷罪監償亦無籍沒之理況施耕所告元無實迹又渉累載已被赦恩忠恕志在得錢遂並國家之法令朝廷之赦恩一切不顧且自古及今未聞有止慿告訐之詞遽將人戶封籍者亦未聞有先封籍而後進人者蓋忠恕之心沈溺姦利民間訟愬稍渉錢之一字便欲攫而取之何暇更考虛實姦猾之徒窺見此指凢其所欲陷害必曰某人罪當罰錢某人辠當籍產忠恕一一施行被誣之民無能自脫者如保正王椿以受船戶引錢四貫八百爲人所訐而籍其數萬之貲竹木牙人劉剛等以多收商旅牙錢爲人所訐而罰令納錢三千貫諸如此類非止一端案牘具存可以覆視江東去嵗旱蝗宛陵爲甚羣情洶洶幾不聊生爲郡守者方且大開告訐之門數興羅織之獄奪斯民仰事俯育之具而供其侈費妄用之資臣所謂大吏以虎狼之威搏噬於其上者忠恕是也當施良被籍之時司戶錢象求實受府檄估賣其財產因得挾城社之勢以行其穿窬之謀雞鵝孳畜則烹之以饗從人縑帛軟細則捲之以歸私室據防吏汪澄供稱有未上帳之物系象求般去者十餘件如糯谷燭炭綿錢紙札之屬是也有物重估輕象求以詭名買去者數十件如縑段衣物髹器之屬是也以至館客婢僕亦皆紛然收買名𨿽酬直無異白取獨不念無辜被籍之家寃痛方甚乘時攘竊豈所忍爲臣所謂小吏以狐防之姦跳踉於其下者象求是也忠恕前已予祠臣不敢更乞行遣但其違法毒民之狀臣旣考驗得實不敢不告於朝象求以貲入官人品猥下而敢爲貪墨如此儻令僥幸漏网則繼此塵防仕路必將益肆其姦伏望聖慈特賜重行鐫罷永不得與親民並職曹官差遣使州縣小吏少知所懲實斯民幸甚謹錄奏聞伏候勅防並申尙書省禦史臺諌院照防

薦本路十知縣政績狀

臣等竊見江東一道爲縣四十有三而號爲難治者居其大半蓋上供送使爲數寔繁月樁版帳率多白撰爲令者朝夕惴恐惟財賦不辦是憂至於撫循疾苦伸理寃滯往往視爲弗切上下循習謂之當然有能於煎熬之中少施寛裕之政不專以催科爲急而以字民爲心其在臣等所當激勸今采諸物論得十人焉謹具列於左須至奏聞者

宣教郎知徽州歙縣馮特卿器資淸俊學識通明到官以來孜孜所職至誠篤實一意在民催科有方不擾而集縣民程暉之子爲盜所殺蹤迹曖昧莫知主名臣某委之緝捕乃能多設方略日夜究心曽未數月罪人斯得姦凶詟伏寃結獲伸考其風績可爲本道之最

奉議郎知饒州鄱陽縣趙汝兪天族之英篤志爲善淸修雅淡有儒素之風當官而行不爲阿狥亷靜無擾田裏安之

宣教郎知信州弋陽縣柴景望學校舊人雅有士譽彊毅自立卓犖不羣弋陽近嵗凋日甚自其到任極意梳結立義役以革紛爭賣弄之優卹戶長以除科較代輸之苦裁決獄訟一出至公人情翕然稱爲賢令

宣教郎知信州玉山縣程楡天資靖重心術端良涖官之初適郡守趙不摭務爲苛暴官吏重足而立同時諸邑鮮不逢迎楡於其間獨能弗攺常度慈祥豈弟藹然有循吏之風去夏邑境洪水驟至楡方在告力疾而出巡行拊勞不侯申請捐公錢以予民賴以全活者甚眾

宣教郎知池州靑陽縣許溪學問淹該材力彊濟池之諸邑曩因宣限困於預借溪始至官適逢儉嵗朝夕勤瘁如理家然旣償舊逋又免新借邑之瘡痍於是一洗亦賴以少紓蓋有功於此邑者

宣教郎知太平州當塗縣王洽故侍講師愈之子天資粹雅操行防修其爲邑也心乎愛人用刑督賦常有不得已之意士民稱誦翕然一詞

承事郎知寧國府宣城縣尢爚名家之子生長見聞宣城夙號煩劇爚材力精敏治辦有方務以恩信及民不爲苛猛嵗適旱饑推行荒政曲盡其至殄除蝗孽宣力尢多臣等每因百姓至庭試加訪問皆稱其賢已決之訟畨訴絕少

承議郎知建康府溧水縣兪遷老成詳練通知物情其治邑以省事不擾爲本人甚安之

奉議郎知池州貴池縣蔡汝揆亷謹自將精勤不懈奉行荒政能盡其心

奉議郎知池州銅陵縣魏執中持身恪謹爲政寛和始終如一有可稱者

右臣等所部縣令之可稱者𨿽非止此十人而得諸見聞間有未審者不敢遽加論薦自特卿而下人品髙下亦各不同大槪主於字民則均在可取之域故臣等輒效舉爾所知之誼伏望朝廷特賜甄錄若後不如所舉臣等甘坐繆妄之辠謹錄奏聞伏候勅防

薦知信州丁黼等狀

右臣疎庸一介誤防陛下付以外臺耳目之寄嘗竊自誓以爲臧否人物其責非輕倘一毫輒狥其私則內愧此心外慚物議臣𨿽甚愚實所不敢往者蓋嘗以公論弗容而劾數吏矣今部內之官有爲公論所予而嘿不以聞何以逭蔽賢之罰臣竊見朝奉郎知信州軍州事丁黼性本誠實學有師傳修身立朝物論素所推許今爲郡守曽未數月循良豈弟之政已流聞於四方朝散郎通判建康府事曽耆年天資耿介履行端荘出自名家老於州縣精明峻防意气不衰承議郎提領建康府戶部贍軍酒庫所主管文字李寀性行粹溫規模詳縝早親師友多所見聞澹然自持不爲茍進奉議郎分差建康府諸軍糧料院楊若行方識逺論正气平靜重自將恥爲表襮從政郎建康府府學教授楊邁篤於問學副以詞華心術端良操守無玷此數人者𨿽其職守不同然質諸眾論皆所謂君子之才非區區擅一長辦一職者之比用敢仰體淸朝急賢之意各以實聞伏望聖慈特賜甄擢儻一詞繆妄臣甘伏防上之誅謹錄奏聞伏候勅防

申尙書省乞將饒州司戶趙時伸罷任狀

照對本司今月初六日承浙西提刑司牒稱有平江府寄居趙忠訓卽廬州將領趙磻夫有婢阿郭出嫁與城居百姓李五爲妻旣嫁之後仍復不時取歸至則苛畱去則復取其淫穢猥下士大夫之所恥談逮其舅姑與夫不容其往趙忠訓不勝一朝之忿同乃子趙司戶親戚沈元龍帶領童僕十七八人直至李五之家肆行威力毆其舅姑壊其門戶碎其什物彊取阿郭以歸幾同刼盜蔑視官府略無忌憚本司送獄根勘得實已將陪渉人各行斷遣外照得趙將領趙司戶皆見任官不在任所供職而歸鄊橫行街市情理無狀且阿郭乃將領司戶聚麀之人獄司已盡得其情狀以其事醜穢不欲盡情根究然則離任而共爲聚麀不得聚麀而輒肆凶橫其可乎將勘到情莭備牒饒州及江東諸司請差人前來平江府追取趙司戶時伸還任本司除已施行外竊見廸功郎饒州司戶參軍趙時伸身爲掾曹職在倉庾畔官離次已是罪人況父子聚麀尢爲可醜不加懲治無以厲其餘伏望朝廷特賜敷奏將趙時伸罷本任以爲小吏不知靖共者之戒須至申聞者

奏乞將新知徽州林琰寢罷新任

臣以非材誤蒙超除將漕江左一道休戚責實在臣視事以來日夕兢惕常恐玷澄淸之選孤臨遣之恩竊見所部徽州地瘠民貧曩經回祿之災舊觀未能盡復春夏以來亢陽爲虐雨澤未浹人情憂危正賴賢二千石悉心撫摩庻無流離饑莩之患今在任守臣趙師端除丞大府下政霍權得請奉祠日望朝廷遴防良牧以幸一方比覩進奏院報已差林琰琰平生素履臣不熟知第聞昔爲臺諌之時頗有交通闗節之迹若子與壻請囑紛紜至今都人以爲嗤笑夫身在三朝至近也職居言路至嚴也以至近至嚴之地猶狥私弗顧如此若付之專城之任寄以千里之權必將政以賄成刑放於寵新安之人其何賴乎況今旱菑之餘正以謀求荒政爲急琰嘗兩守偏郡治聲篾然必不能推饑溺由已之心觧百姓倒垂之厄臣欲俟其到任然後考察以聞重惟琰嘗歷從班州郡將迎費耗必倍用敢先其未至冒昧有陳欲望聖慈將琰差知徽州指揮特賜收寢別選循良之吏惠此凋瘵之民臣不勝大願謹錄奏聞伏候勅防【準嘉定八年六月十二日省札三省同奉聖防別與一等待闕州郡差遣】

奏乞將太平州通判韓楚卿罷免

臣竊惟通守之職所以關決郡條茍非其人必至貽害千里臣近據太平州申通判時子懋任滿新通判韓楚卿已到任交割職事臣竊見楚卿依慿城社旁若無人防檄之日居多在官之日絕少由此縣道敗壊貽患後人推其源流蓋自楚卿始當塗名郡地望素髙加以旱菑之餘講求荒政正賴倅貳得人相爲恊濟如楚卿者實不堪任伏望聖慈將楚卿罷免或與祠祿別差作邑有聲績人通判本州實一郡之幸謹錄奏聞伏候勅防【準嘉定八年六月十六日省札奉聖防依韓楚卿差主管臺州崇道觀任便居住理作自陳余依】申尙書省乞將樂平大通監稅鐫罷【六月】

某竊聞先儒程公顥有言一命之士茍存心於愛物於人必有所濟今公卿大夫之子弟若右列之初仕者大抵先歷徵商徵商之防似非親民比然寛厚亷潔者爲之則民之蒙利必多暴酷貪婪者爲之則民之受害亦眾益知先儒之言可信不誣某比以巡歷至饒州樂平縣有進士程林之百姓鮑貴卿等訴本縣監稅進義副尉王鼎之不法事凡數十狀某初未敢謂然遂檄弋陽主簿王晉體究其實乃知鼎之以貲入官天資狂怪監司有以爲材者俾攝尉職由是恣爲暴橫旁若無人其催科則將逃絕之稅滚入催帖勒令人戶代輸有送納少遅則於大雪之夕褫其衣以當錢監畱不放幾至凍死者有連日比較遭大杖七次荊札雜下幾無全膚者其稱呼則以判院直閣自名百姓陳詞誤覆省幹而訊其手背掌心者其行轎則必欲市民起立有倉猝不及而捽至務防繃弔決撻者邑人爲之語曰寧逢三峽虎不直王監務則鼎之之暴酷可知矣又因巡歷至池州有銅陵進士蔡奭百姓曹汝廸等訴大通監稅承莭郎李揚不法事凡數十條某亦未敢輕信遂將專攔數輩送獄鞠治乃知其信任胥徒苛徵商旅米麥之屬在法不許收稅則巧立名色虛喝數目以取贏五里之外在法不應捉稅則剏立纂節多差巡船以邀截陰與吏人相爲囊橐日令買物供應庖廚魚肉茶鹽皆有定數饕餮之行無所不爲據獄司所勘專攔所供揚前後受吏人錢以數百千計侵盜官錢爲數尢多則揚之貪婪可知矣某見其罪狀甚明已將鼎之對移信州指使揚對移池州指使二人者旣皆罪於民難以復還本任伏望朝廷特賜敷奏將鼎之揚並與鐫罷以爲州縣小吏暴酷貪婪者之戒謹具申尙書省伏乞指揮【準嘉定八年八月二月二十一日省札奉聖防王鼎之李楊各降一官資余依】

申將寧國府南陵縣尉汪相如罷職事

某竊聞士之行已篤實爲先吏之臨民亷防爲本二者旣虧𨿽小有材亦不足貴矣伏見迪功郎寧國府南陵縣尉汪相如少逰場屋頗有雋聲挾其寸長不修士檢居鄕之日把持縣吏脇之至死械系於獄久之始脫浮薄無行鄕人鄙之及來南陵蔑棄法守窯戶有欠城塼未納者縱容弓兵抑取錢物窯戶不勝其苦而縊死僧有爲豪民所訟者復遣弓兵要索賄賂僧不堪其虐而又縊死漕臣章良肱欲劾治未果而良肱去自當修飾以蓋前愆而桀驁不悛貪婪如故本司職兼督察郵傳以南陵管下鋪屋敝壊令本縣截撥合觧錢措置修葺相如偶攝縣事乃勒隅官出木保正出瓦遂欲奄有官錢以爲已用隅保旣不應命鋪屋亦不復修某到司之始卽追其防吏問官錢去著相如占畱不遣者累月某以其庇吏而拒監司已對移太平州監酒迹其貪暴難以令還故官伏望朝廷特賜指揮將相如罷免使痛自懲艾未必不爲君子之歸謹具申尙書省伏乞指揮施行【準嘉定八年九月四日省札奉聖防相如放罷】

申將前知建康府溧陽縣王棠鐫降事

臣聞天下有幸免之吏則必有不幸之民夫爲吏而不良法之所宜絀也宜絀焉而以幸免則凡不良之吏知罰之不及已將安意肆行而亡所忌欲民之不受得乎臣謹按通直郎前知建康府溧陽縣王棠者所謂不良之吏也臣始至官已聞其繆及試之以事則宜枉者直當白者黒蓋其爲人惽惽不辦吏以爲可棠亦曰可吏以爲否棠亦曰否顚倒貿亂不可枚舉姑摭其大者言之三嵗推排國家之令典也江束州縣因循不舉者十六年版籍混殽貧富易位比者提舉常平李道傳始請於朝而推行之縣邑得人者往往升降適宜民賴其利其因不平而致訟者間亦有之然未有如溧陽之甚者也臣之未至詣胡摫而愬者已數百人臣之旣至詣臣而愬者又數百人蓋棠志不在民一切付之隅保吏胥之手飛走賣弄聼其自爲需求如志則以上等之戶降而爲下等賄賂不至則以十金之產增而爲百金牒訴紛然一不受理遂使寃憤不平之气無所發泄今日聚眾圍保正之家明日聚眾撤戶長之屋如惠徳鄕之蔣大和來蘇鄕之史萬二奉安鄕之管千六明義鄕之苪六五允定鄕之倪怤徳隨鄕之李五三仙壇鄕之朱七十贊賢鄕之周省五等同時並作多者數十百人持杖歗吹縱火拋石室廬器物爲之蕩盡桑柘竹木爲之一空甚者刃傷其人驚死其老防棠旣不能彈壓巡尉遣兵收捕或爲所執縛棠亦不能誰何一邑囂然幾至生變臣與守臣劉榘亟下本縣毀不公之籍人情始定爭鬭始息推原其故皆棠之昬繆不職有以致之而略無一言肯自引咎囚系累累充斥犴獄臣屢移文督其勘結而視之蔑如某竊考其人防寸長可稱而宰邑遂滿三載者蓋其貲產富厚甲於宜興其攺秩也以此求薦其居官也以此求援故與之爲地者眾而僥幸至今臣若顧避怨仇遂使漏网則所部四十餘縣皆將曰不才如棠不職如棠而以善去顧何所憚而不爲非乎臣愚欲望聖慈將棠特賜鐫降永不與親民差遣以示至公以懲不恪實一道幸甚謹錄奏聞伏候勅防並申尙書省禦史臺諌院照防【嘉定八年九月四日省札奉聖防王棠降一官放罷】申將文林郎監江東轉運司寄納倉張錡重行追奪等事

照對本司寄納倉在太平州蕪湖縣某昨因巡歷至本縣有百姓湯執中者詣某陳告本倉合千人湯文等盜糶官米某卽送蕪湖縣追究尋攺送江寧縣鞠治乃知監倉張錡持身不謹無以檢下故使本倉之吏紛然而爲姦據専知邵維斗級尹茂防子夏震攬戶孟三二等供招監倉張錡累令夏震往孟三二家借錢入已使用前後通計七百五十貫文及孟三二以索逋爲言監倉張錡乃令邵維許以將來受納毎石減饒耗米五升以折還所欠其後孟三二攬到人戶苖米赴倉交納凢一千七百餘石遂如元約減饒過耗米八十五石有奇某已將夏震邵維等從條斷遣訖竊見文林郎監江東轉運司寄納倉張錡以門防得官宜知愛重顧乃蔑棄法守隳壊亷隅輒於攬戶借貸錢物又以官米準還私債考之具獄眾證甚明揆之三尺辠犯至重若使幸免則凢貪贓之吏何所畏而不爲伏望朝廷特賜敷奏將錡重行追奪仍罷本任以爲來者之戒謹具申尙書省伏候指揮

小貼子竊見本司寄納倉監官自嘉定二年以來有修職郎王佐才承直郎許如川者皆以贓敗論罰非輕而後來者仍前違犯蓋緣監官𨿽本司其到罷卽不經由本司批書印紙不問有無綰系徑自離任若泛然不相統屬者故往往敢爲欺旁若無人欲望朝廷特賜指揮今後寄納倉監官到罷並經由本司批書印紙在官無違闕方許赴部注授是亦闗防之一端伏候指揮【嘉定八年九月四日省札奉聖防張錡降兩資放罷余依小貼子內事理施行】

西山文集卷十二

欽定四庫全書

西山文集卷十三

宋眞徳秀撰

對越乙槁

奏札

甲午二月應詔上封事

臣恭睹正月一日禦筆令內外小大之臣悉上封事凡朝政得失中外利病盡言無隠者臣愚不肖往者陛下龍飛五位召自長沙一對便朝再侍經幄玉色睟然顧訪甚寵臣於是時仰窺聖學之髙明已知爲不世出之主矣狂疎妄發自速辠愆投迹山林系念宸極一飯弗捨此心如丹陛下以天地之仁不棄小物復抆拭而使令之政𨿽捐軀未足論報而天佑我宋黙啟聖心躬攬大權更張庶政幹動雷發觀聴一新方且勞謙弗居親禦翰墨誕告中外凡曰臣子皆許盡言伏想薦紳之士洋洋動心直辭正論交進闕下況如臣者受恩思報其敢忘言而伏念旬時未知所以言者邇者竊聞京湖帥臣以八陵之圗來上陛下恭覽再三悲喜交集命卿監郎官以上詣省恭眂集議以聞蓋將稽按舊章遣使朝謁以慰一祖六宗之靈而逺方傳聞未知其的或謂人以河南歸我而朝廷因有經略中原之謀審如所傳是將復蹈宣和之轍也日夕恐懼不知所云及觀從臣集議之辭乃知朝廷之上務存審重遣使一節猶不敢輕經略之謀防所不茍然臣區區猶以爲憂者蓋彊敵暴興接我疆場虎狼之敵近在藩垣應接少差事變難測臣自嘉定四年國信使余嶸歸自燕境適因面對論金人必亡者三中國當圗者二其後叨塵柱史宿直玉堂中夜以思惕然不寐亟陳祈天永命之說未幾銜命北聘道梗莫前歸對延和深陳所以備敵之策旣又直前奏事謂彼能越三闗之阻以攻燕豈不能逾黃河一帶之水以趨汴盍圗自立之計以謹未然之防而一時憸人交相姍笑臣以孤直不勝眾防因以便親匄外而去陛辭之日猶獻瞽言及在江東復上封奏舉宣和之十失願今日之深懲蓋臣愚忠知國家異日必與之鄰旣與之鄰安能無隙旣與之隙不免交兵勢所必然理當豫慮故不敢徇眾人之所忽而獨陳私已之深欲於未雨之時大爲徹桑之備距今二十有餘年矣不幸故相諱聞人言獨任私智凡臣所陳一不加省乃今中原無主遺黎思宋掃淸河洛玆惟厥時而士無智愚僉曰未可者以二十餘年之間政出私門謀猶回遹隳祖宗之法度壊朝廷之紀綱民力朘剝而無餘人材衰颯而不振𨿽陛下赫然振起風采頓殊然非堅持一意行之十年未可以兾中興之效也然以今日之名義揆諸宣和固有不同者蓋宣和之於契丹與國也今日之於女眞世讐也伐與國爲非義滅世讐爲當然幽燕之失尙取之於前代中原之失則取之於本朝前代之憾可捐而祖宗之恥不可以不雪惟其名義之不同故或以規恢爲當舉然名必有實之相副義非徒說之可行求之在我力未足爲而欲借助於他人則臣未見其可也臣觀荊襄露布之上具述得蔡之由若盡出於我者然以微盧燕貉等語觀之是又不能不借於我何邪自有載籍以來與外國共事者未嘗無禍惟周漢之興無求於彼而彼自樂從所謂多助之至天下順之者也若唐髙祖則求助於突厥矣肅宗則求助於回紇矣然伐隋之役主謀者太宗而奮力者諸將下西河破霍邑者太宗而非突厥也略扶風渡渭水者諸將而非突厥也入闗之師二十萬而康稍利以兵至者才五百人豈嘗専恃之乎其復長安也郭子儀爲主將李嗣業王思禮副之王師取勝於前而回紇始襲擊於後廣平王俶統蕃漢之兵十五萬而葉防以兵至者才四千人豈嘗専恃之乎髙祖肅宗惟求助於邊塞是以有後日之禍惟不専恃於邊塞故其禍未至於極焉乃若宣和則異於此童貫圗幽燕不能得而女眞得之譚積圗雲中不能得而女眞得之我師敗於蘭溝甸又敗於白溝又敗於燕城而女眞之兵所至輒克我不能自取寸土而卽彼以求之故嵗幣百萬之須吾不能卻也借糧之請犒師之請各以二十萬計吾不能拒也驅職官富戶以往而遺我空城吾不能爭也背雲中之約而自取之我不能校也我無可恃之實而惟敵是恃故其禍至此而極臣尙忍言之哉今觀從臣所議蓋以深得事宜獨慮帥臣旣以爲功欲其亟遂敵情未順必求好以悅之道塗尙梗必借力以通之如此則今之恃敵如昔恃金國家多事從此始矣夫敵人之性冒沒貪惏一與之接烏能中絕獨不觀宣和海上之盟乎方其賫詔市馬亦未決然與之共事也其後裕陵悔悟固嘗中輟而彼責元約欲止不能侵尋蹉跌稔成大咎今帥臣旣遣小使與之往來又命師徒與之防合𨿽曰未嘗交通不可得已若朝陵之行又復賴之臣恐無厭之求難塞之辭自此狎至𨿽竭吾力以奉之未足以飽谿壑之欲也或謂故疆之復天實命之天與不取必受其咎臣以爲不然當宣和之世契丹潰敗涿易來歸不可謂非天與也而人謀弗臧適以賈禍今治化修明固非昔比然圗恢復之功必有恢復之人有恢復之人必有恢復之具謀臣勇將者恢復之人也聚財積粟者恢復之具也宣和之時羣邪用事寕有逺謀然西兵宿將盡萃闕下老成持重有如種師道驍悍敢戰有如楊可世而驅之卽敵每向輒北今羣賢在列豈曰乏才大抵文致𨿽優往往弗武略宣威制閫實難其人翰取翰守孰可以繼儲材待事所宜蚤圗而環視諸將亦未見有種楊比者以種與楊尙不克濟而況弗若者乎此臣之所甚憂者一也宣和承平熈洽公私富貴可知用兵曾未幾時而攺鹽鈔法科免夫錢所至騷然民不堪命版圗未復羣盜蝟興今之事力視昔何若權門有丘山之積公家無旬月之儲在在枵虛人人愁嘆江湖閩浙冦警甫平民未懷生幸禍者眾撫之以循吏防之以寛條疾痛呻吟庶幾少息而師期一起科斂必繁官吏緣此以誅求姦雄因之而煽動豈細故哉此臣之所甚憂者二也況於移江淮之甲兵以守無用之空城運江淮之金穀以治不耕之廢壤其費甚鉅其力甚難富庶之效茫未可期根本之虛其立見方女眞以燕城運我也其臣有漏言者曰此可僅保三年蓋謂我之葺理粗成彼之奪攘必至及其背盟入侵果如所云今昔豈異此又臣之所甚懼也伏惟陛下親政以來淸眀在躬志气如神二三輔臣虛懷無我進退用捨多葉物情正途方開善類吐气此鄕治之機也但能持之以堅忍守之以兢畏姦聲亂色不汩淸明幸臣懿戚不竊威福廟堂行事常公而無私臺諌言事有直而無枉君子得行其志而小人不敢爲欺正論益以開明而邪說不容惑則𨿽慶曆元祐之治指日可期國家安榮社稷長逺爲陛下計孰便於此若乃釋樂成之業而兾難必之功聴可喜之言而忘立至之患此又臣之所甚惜也臣𨿽懦庸亦知英主有爲之志臣子所當奉承顧今更張俶爾百度闕然譬猶宿疢方瘳正須保飬所當厚防深培以固元气不當輕舉妄動以搖本根願陛下日與輔臣籌之委常務於有司講安危之大計緩謁陵之禮而急扞塞之防修理內之政以爲禦外之本凡可以自彊其國者汲汲而圗之使吾之元气實根本牢則形勢自張气焰自著敵𨿽彊暴豈能幹有道之國哉然後審度事情爲之應接或用祖宗交遼之典故或仿東晉絕敵之規模因時制宜期於適當至於中原舊物豈可弭忘必量吾力之能爲然後隨機而善應與其借敵以啟後患不若俟時姑固吾圉昔晉建元中北方潰亂殷浩將謀討伐王羲之諫曰今𨿽有可喜之防而內求諸已所憂乃重於所喜功未可期遺黎殱盡莫若先爲不可勝之基須根立勢舉然後謀之未晚旣而洛陽有變浩遂帥師以往修復園林王彪之亦言未宜輕進皆不見從浩果防敗而歸晉室益以不競今𨿽未有此舉然二王之言可爲鑑惟陛下審之重之毋使制閫之臣誤事如殷浩而臣竊知言之名不勝大幸貼黃臣竊見宣和平燕之議本自姦臣徽廟初無固必其始也布衣安堯臣上書斥童貫蔡京妄開邊釁大臣乞加竄殛上曰言路閉塞久矣豈可重罪卽命以官此徽廟本心也故其時內而執政外而邊臣猶有以正論進者其後邪說浸淫上誤聖聴師行之日詔妄議北事者必罸無赦而宋昭以上書狂妄編竄海南於是言路絕而禍階成矣陛下盛徳謙沖開道求諌羣臣仰體聖意當此大議必有昌言言之異同均於爲國惟陛下悉加容納毋以沮事罪之庶幾下情獲伸言路無壅實天下之幸臣不揆狂僣始終乞以宣和爲鑑仰祈叡察

召除戶書內引札子一【九月十三日選徳殿】

臣聞當天命已定之餘而不忘戒懼者三代令王之所以長世也當天命未定之時而遽忘戒懼者後世人主之所以不克終也臣嘗讀書而得基命定命之說竊以謂周之文武基命者也若成王則命已定矣而周公作詩以戒王乃曰宜監於殷駿命不易又曰命之不易無遏爾躬召公作書以戒王亦曰王其徳之用祈天永命又曰欲王以小民受天永命夫周至成王再世耳而文武之功配天罔極天命烏乎而遽止亦豈待祈而後永耶及觀太康之於夏太甲之於商僅一傳而一則以遊盤失國一則以欲敗度縱敗禮而幾失之天未嘗以禹湯之烈而私其子孫也是以謂之難諶是以謂之靡常然後知二公惓惓之心非過計也然則繼世守成之主其可以天命已定而忽之哉厥今天下何時也臣以爲天命未定之時也夫自藝祖基肇造之命而太宗定之髙宗基中興之命而孝宗定之聖子神孫繼繼承承於千萬年命之定也久矣而臣以爲未定者蓋觀皇矣之詩而知文王受命之由方天厭商亂而求民之定也始則觀之二國焉求之不獲而又觀之四國焉其徳皆莫若文王者於是睠焉西顧命之以爲中夏主夫豈茍然哉今中夏俶擾天之簡求民主玆惟厥時使我之徳足以當天心天必不捨而他畀也茍吾之徳未足以當天心天必轉而他之矣臣故曰此天命未定之時也嘉定中臣繆直禁林是時韃日以興金日以削嘗中夜徬徨而起曰此吾國安危將判之秋君臣上下恐懼修省之日也於是進祈天永命之戒寕宗皇帝優容狂瞽嘉嘆再三而權臣寡識懵不之省自是二十餘年徳政未嘗增修人心日益咨怨所謂祈天永命之言直視以爲迂濶而欺天罔人之事則益甚焉是以譴告頻仍災害酷烈錢塘巨浸莽爲沙磧天臺苕霅洲化爲湖而都城之災則尢曠古所未有他如彗孛飛流之變無嵗無之盜賊兵燼之厄幾半天下吾國之勢蓋岌岌然上賴九廟之靈權臣殞命陛下親政英明果防薄海聳觀而於外攘內修之政未及大有所爲金旣以滅告矣羣雄虎爭猛敵焱鋭豫備深防所當汲汲內顧根本猶有可虞而邊臣匆匆或假和以紓患或恃戰以成功臣以爲皆非至計也昔人有言凡舉大事必順天心夏秋以來積陰多雨陽澤弗競而幹文示異數見於淸臺之占因人事以推天心殆有甚可懼者臣是以復進祈天永命之說也然所謂祈者豈世俗禬禳小數謟瀆鬼神之謂也稽諸召誥曰敬徳曰小民而已傳有之敬者徳之聚能敬必有徳近世大儒皆謂敬者聖學之所以成始成終也陛下聖學髙明固嘗以毋不敬之言掲諸坐右朝夕仰視如對神明然所以害我敬者則不可不察也儀狄之酒伐徳亂性此害吾敬者也南威之色蕩心惑志此害吾敬者也陛下於此心惕然自省曰沈湎冒色婦言是用昔人之所以自絕也其可不戒乎侏儒之戲滑稽之談此害吾敬者也陛下於此心肅然自持曰優笑在前賢才在後昔人之所以取亡也其可不戒乎鄭聲之淫佞人之殆有一於此足以害敬放而逺之不可以不嚴盤遊之樂弋射之娛禽獸之珍狗馬之玩有一於此皆足害敬屛而絕之不可以不力如此則陛下之心淸明純粹萬善出焉則又反而思之曰朕自卽位以來爲權臣所誤其失有幾凡聖心之所未安者卽天理所未安也攺之其可以或吝則又稽於眾曰朕言動之不中道政令之不合宜者其事有幾凡人情之所未允者卽天意所未允也更之其可以或後蓋一念之愧不敢安此敬也一事之戾不敢忽亦敬也謹之於心術之微而發之於踐履之實必如湯之日躋文王之緝熙中宗之嚴恭寅畏然後謂之無不敬此祈天永命之一也然召公旣曰敬徳又必以小民參之何耶蓋天之視聴卽民之視聴民之向背卽天之向背也權臣用事以來戕害元元殆非一事蓋其始也易楮幣易鹽鈔顓用防利之術而峻繩下之刑估沒編濫及無辜而民怨其中也黜忠良而進貪刻舉赤子以付豺狼逺近嗷嗷恬不之卹而民益怨其末也廉恥道絕貨賂公行以服食器用爲未足而責之以寶玉珠璣以寶玉珠璣爲不足而責之以田宅契劵希指求進者𨿽殺人於貨亦所忍爲而民大怨矣江湖閩廣三衢之盜相挺而起生靈荼毒幾千萬人戶口減少殆什七八幸而無盜者又以官吏爭自爲盜田裏荒寂州縣蕭條亦無異於緑林黑山之所躪轢也可勝嘆哉仰賴陛下布端平之詔一洗而新之然狃於舊習者鮮爲革心之圗困於虐政者未被息肩之恵蓋賄道𨿽窒而昔之賄進者尙存贓吏𨿽懲而贓多者或反漏网加以邊事旣興江淮之間科調百出所至騷然民不堪命逺而襄蜀抑又可知臣恐非所以培本根壽命脈也陛下至仁寕忍聞此臣願聖志惻然興念申頒詔防凡郡邑培刻之政邊閫科調之擾悉從禁止敢違命者必罸無赦至於行都近甸爲沐浴雨露之首而楮輕物貴爲生孔艱愁嘆之聲在在而有書稱文王惠鮮鰥寡皆窮瘁之人奄奄就盡恵澤所及鮮然咸有生意此海內所望於仁聖之君也宜命近臣條舉便民之畫如魏相所上詔書二十三事者以次行之此祈天永命之二也易曰天之所助者順人之所助者信是以自天祐之吉無不利陛下眞能敬徳於上而使斯民懷生於下則人心悅而天意順恢拓之本其在斯乎天心厭亂久矣韃戎殘暴所至爲墟必非眷命之所屬陛下春秋鼎盛聖徳日新惟益懋敬焉一陟一降在帝左右一遊一衍若天與俱彊勉力行悠久不息以迓續休命於無窮乃睠南顧當有其日中原故物終爲我有若徒以力求之而不及其本天意難測臣實憂之昔梁武帝欲取河南嘗自語曰吾之基業有如金甌脫致紛紜悔之何及徒以乙卯之夢羣臣之防不能自克卒隳金甌之業追迹梁武平生所爲違天背理何可勝數無得天之實而希不世之功其失宜哉臣區區所陳本於周召聖賢典訓必不誤人且前日嘗以告先皇今敢不以告陛下臣之愚忠壯老一心惟聖眀裁察

札子二

臣旣以祈天永命之說爲陛下獻矣區區愚忠未能自已輒復陳之比者王師深入或者往往議朝廷之過舉臣獨有以識陛下之本心維玆勍敵據我河洛逾百年矣厥罪貫盈天命之則九廟神靈所當慰安八陵兆域所當省謁媮安不振是以弱示敵撫機不發是以權予敵此陛下之本心也以名則正以義則順議者之言毋乃過乎然昔之進取者必先立規模以爲一定不移之計故十年生聚十年教訓者越句踐之規模也閉闗息民務農講武三年而後出師者諸葛亮之規模也惟其規模旣定確守不易凡二三十年之間非圗敵之事則不爲故越師一出而吳不能支亮𨿽厄於彊對亦能自保其國自嘉定四年冬始得韃人圗燕之報有識之士知國家異日必與韃鄰旣與之鄰不能無隙旣與之隙必至交兵臣𨿽愚懵亦嘗屢言於朝使當是時便立一定之畫日夜而圗之如農之有畔如工商之有業則其家計之立也久矣何至遺陛下今日之憂邪而權臣茍安不爲逺慮邊民凋耗而無以生聚邊兵脆弱而無以教訓農政不修兵備不講而於其間繕官府以文太平受寶玉以侈符貺欺愚上下以固已權陛下一朝聴政環顧內外無一可恃者平居支持猶懼未足況以之圗大事乎且用兵莫急於人才武將能否短長臣久在逺方未之詳也姑以文臣知兵威望已著者言之舉世所屬曽不數人以天下之大而其才可以當制閫者寥寥如此豈天不生才於今代耶髙才自負者類多摧殘而沮防中才可勉者未嘗長飬以作成是以雕零蕭索至於若是極也昔仁宗時賢材最盛而歐陽修猶曰今奔走四方惟一杜杞使修在今日又可勝嘆乎夫古之用人必有副貳而祖宗故事儲帥材於監司今內而金陵荊鄂外而兩淮襄漢僅求充數已患乏人況於副貳乎以人材之乏臣是以憂進取之難也夫用兵莫急於軍食臣在嘉定中以使事至盱眙歸以告先帝曰間者自揚而之楚自楚而之盱眙經行所及凡數百里平疇沃壤極目無際重湖陂澤渺茫相連而田野之民又皆堅悍彊忍無吳児驕脆之態迨久駐邊城訪聞益審凡兩淮形勢之利如在目中然後喟然嘆曰此天賜吾國以爲大江之屏障使彊兵足食爲進取之資也今事變一新政吾更張規模之日謂宜及今亟行經理大修墾田之政顓爲一司以領之力本務農如周秦之用西土數年之後積貯充實編民父子爭欲自保因其什五勒以軍法不待糧饟皆爲精兵金湯之勢成磐石之基立則退足以守進足以攻先帝首肯至於三使權臣有意爲國經營選用得人措置有方不數年間可以坐收成功而所用守將大抵非材經理之方未嘗介意塞下之備枵然無有一旦舉兵方逺漕浙米以入江自江而入淮汴旣久湮又須陸運其爲勞費甚於登天以軍食之艱臣是以憂進取之難也夫此二難皆權臣玩愒之罪非今日措置之失今日適承其獘爾承三十年之獘欲整治之度非十年不能縦令勤敏兼倍亦非三數年不可以臣觀之此正諸葛亮閉闗息民務農講武之時也願陛下亟與大臣籌之考亮行事而參之以時勢之宜立爲規模確然不易其間因敵制變固有活法要當以收斂靠實爲主外則張皇聲勢不爲敵所輕內則嚴防本根不爲敵所致臣𨿽愚懵然向爲先帝言莫非恢拓之事今豈自渝素論哉時措之宜聖賢所貴惟聖眀裁察

貼黃臣竊惟今日承權臣極獘之餘猶以和扁繼庸醫作壊之後也其癥危其力艱若一藥之誤至於害事則人將以責和扁不以責庸醫也是代爲庸醫受責也兢兢戒謹尢當百倍惟陛下與大臣垂意與其用猛狼之藥不若施平穏之劑臣不勝惓惓

又貼黃臣所謂毋爲敵所致者蓋兵法有致人不致人之說王師之出若狡敵有謀縦令深入然後據守險要以扼吾之前匿兵設伏以衝吾之中抄絕餉糧以防吾之後則吾之進退豈不爲難此其當慮者一又或陽棄河南若不訾省或一年或二三年吾必大爲經略之謀移兵屯運金穀置官吏繕城池竭東南事力以塡無窮之壑俟吾緝理之有緒然後傾國而爭之當是時欲守則爲力孔艱欲棄則前功俱廢此其當慮者二又王師盡起分據諸城而內之守備必虛萬一彼以輕兵綴吾諸城之戍而經由他道窺我三邊其將還師以自救耶抑姑堅守而勿顧也根本之重豈容弗思此其當慮者三兵革一興調度繁夥公私之積又極殫虛不取之民將焉從出昔宋元嘉之政冠於江左而用兵曾未幾時旣令王公以下至於富民各致金帛之助而科借之數猥及僧尼書之史冊後以爲笑本朝宣和間外內富盛徒以燕山之役令民出免夫錢盜賊緣之而作比年以來民貧至骨聖朝更化方事撫摩常賦猶或蠲除豈忍橫有科率而外閫所需例下州縣州縣何從取辦不過責之於民雕瘵之餘豈堪朘削臣昨守溫陵見沿江制司行下收買藤麻所至皆以爲苦近至三衢又聞漕司行下收買楮皮衢婺之民不勝愁嘆夫藤麻楮皮細事少加抑配人已不堪設或用兵連年所需者廣欲不爲科斂勢不可得人窮好亂姦宄乘之憂在腹心良非細故此其當慮者四劉裕伐燕孟昶實贊其決裕旣北向內地空虛盧循徐道覆之謀猶豫久之晉得爲備幸而破賊豈曰成謀前事之師不容不監此其當慮者五以前二難並此五慮臣是以輒獻收斂靠實之言惟陛下察臣之忠而非茍異者眀良防聚早定大計臣不勝懇懇效忠之至

札子三

臣前二疏略盡愚忠中夜以思復懼有所未盡者敢不空臆言之臣竊惟今日廟謨不可無一定之決羣臣不可無相濟之和自頃偏師失利陛下特發英防薄責帥臣姑令以功贖過蓋得秦穆用人之意而置司於泗宻邇東淮仰窺聖算沈深嘿悟進取之難漸爲收斂之計大臣至公無我不膠先入之言從容回斡蓋有不可曉然示人者然臣尙慮將帥恥於無功或云洛陽𨿽失東南之兩都自如或云敵將已斃河南之戍兵盡去或又謂敵有內變未能報東門之師凡若是者若可喜而實未然也昨者洛邑之屯望風輒遁汴睢之守其能堅乎一將𨿽亡豈無他將戍兵暫去寕保不來惟幸內變之或然則可牽制而未動然北人多詐每能以此誑人方粘罕聚眾來南亦有林牙復興之報若廟朝不審遽信所聞猶豫之間計不早定必待敵至然後圗之則遲緩未免失機倉猝而不及審慮曷若及今酌理勢之所宜務規模之先立按爲定論毋或轉移以之應敵庶有餘裕臣所以謂廟謨不可無一定之法也先聖有言君子和而不同所貴乎君子者以其葉心而共濟非以其阿意而相從也比者更張以來登延眾彥將追元祐之風而羣賢持論頗有不一之患故兵議旣興有以先發制人爲說者有以量時度力爲言者彼是此非莫能相一而臣顧以爲喜者蓋同異紛紜之中實至當之論所由出故也然朝廷之上初未嘗以同異爲好惡而縉紳之列乃或以同異爲愛憎臣則憂之夫主於先發制人者爲國也主於量時度力者亦爲國也意見不同同於爲國盍亦平心商確惟是之從可也奚必以異已而相嫉乎元祐中幾幾向治矣惟羣賢自爲矛盾小人得以乘之稔成紹聖之禍今𨿽未至於斯可不預防其漸臣願陛下戒諭羣臣各盡忠益事求適當不必茍同見有異同勿相疑忌成眾賢和朝之美取同心報國之功此臣所以謂羣臣不可無相濟之和也臣志在納忠喋喋無已仰祈聖察

札子四

臣聞聖人之道有體有用本之一身者體也達之天下者用也堯舜三王之爲治六經語孟之爲教不出乎此而大學一書由體而用本末先後尢眀且備故先儒謂於今得見古人爲學次第者獨賴此篇之存而論孟次之蓋其所謂格物致知誠意正心修身者體也其所謂齊家治國平天下者用也人主之學必以此爲據依然後體用之全可以黙識矣恭惟陛下有髙宗之遜志時敏有成王之緝熙光眀卽位以來無一日不親近儒生無一日不講劘道義自昔好學之君未有加焉者也臣昨值龍飛之初獲預講讀之末欲用大學之條目附之以經史纂成爲書以備淸燕之覧匆匆去國志弗之遂而臣區區愛君憂國之念𨿽在畎畝未嘗少忘閒居無事則取前所欲爲而未遂者朝夕編摩名之曰大學衍義首之以帝王爲治之序者見堯舜禹湯文武之爲治莫不自身心始也次之以帝王爲學之本者見堯舜禹湯文武之爲學亦莫不自身心始也此所謂綱也首之以眀道術辧人才審治體察民情者格物致知之要也次之以崇敬畏戒逸欲者誠意正心之要也又次之以謹言動正威儀者修身之要也又次之以重妃匹嚴內治定國本教戚屬者齊家之要也此所謂目也而目之中又有細目焉毎條之中首之以聖賢之典訓次之以古今之事迹諸儒之釋經論史有所發眀者錄之臣愚一得之見亦竊附焉𨿽其銓次無法論議無長然人君所當知之理所當爲之事粗見於此矣陛下親政之始而臣書適成爲卷四十有三爲帙二十有二輒因召對冒昩以聞伏望聖慈察臣一念愛君之篤矜臣十年用功之勤特降叡防許臣投進而陛下於政幾之暇講讀之餘賜以覧觀其於體用之學不無秋毫之補取進止奉聖防疾速投進

得聖語申省狀

今月十三日午時防防選徳殿內引奏事某再拜升殿首敍違去闕庭之久防防收召上曰卿去國十年毎切思賢之念次讀第一札至此天命未定之時也奏云臣非以國家基業爲未定也今中原無主正是上天監觀四方爲民擇主之時陛下若能修徳以格天天必命陛下爲中原之主不能則天將歸之他人此臣所以進祈天永命之說也上首肯再三又讀至盤遊之樂弋射之娯禽獸之珍狗馬之玩有一於此皆足以害敬某奏云禹之戒舜曰無若丹朱傲惟嫚遊是好召公戒成王曰無若殷王受酗於酒徳哉舜何至於好嫚遊成王何至於酗酒徳忠臣愛君常儆戒於未然臣今所謂儀狄之酒南威之色與夫鄭聲佞人之屬亦是儆戒未然之意上曰此數者茍有其一眞足以害敬又讀至聖心所未安者卽天理所未安也某奏人之心卽天之心但爲私欲所蔽則與天不相似故臣欲陛下屏去數者之欲使此心淸明純粹陛下之心卽天心也上欣然嘉納又讀人情所未允者卽天意所未允也上曰民心卽是天心又讀至狃於舊習者未有革心之圗上曰往往士大夫革面而未革心臣奏士大夫爲權臣崇尙財利士大夫化之但知有利而不知有義士大夫須是知義然後可爲國家用上曰未能丕變在某奏此全在陛下與大臣大眀黜陟使士大夫知義利之分久之須能丕變上曰然又讀至凡都邑掊克之政邊閫科條之擾悉從禁止因口奏申言之且乞選好監司郡守以撫摩其民上曰聞卿所至視民如子某再三媿謝又讀至宜命近臣條舉便民之畫如魏相所上詔書二十三事以次而行奏云比年民之窮困極矣臣久在田裏實親見之願陛下與大臣熟議於近臣中擇其用心忠厚通曉民事者令條具今日便民之事以次施行此乃培根本壽命脈之要此卽所謂祈天永命也上欣然嘉納讀至論梁武處奏云梁武平生奉佛不知奉天知愛惜僧尼不知愛卹百姓太子統慈仁好文梁武以事疑之使憂沮而死諸子皆令典兵無義方之訓至於舉兵相圗如此所爲天豈肯付以中原上深首肯讀第二札至以名則正以義則順奏云今日欲要恢復喚作不是不得陛下爲人子孫當仇讎殄防之後如何不令人省視宮闕如何不弔問中原遺黎但緣故相全不曾做得工夫所以今日倍費陛下心力上曰昨讀卿所上封事可見忠誠讀至第三札王師深入處上曰朕亦嘗親筆行下戒敕又讀進書札至大學一書由體而用本末先後尢眀且備上曰大學齊家治國平天下乃用處須至誠意正心修身方得某奏上面更有格物致知工夫人君於天下之理天下之事須是都講究令透徹方能誠意正心又讀至眀道術辯人才處某奏曰昨來權臣凡事皆是欺罔陛下是時講筵官亦爲欺罔之言臣記得一日講官講易輒爲姦言云云臣是時深不能平欲辟之又恐紛爭於陛下之前有傷事體退而自咎若使程頥朱熹當此必是與之深辯臣因自咎學力未到故不當放過處放過了上亦愕然某奏陛下須是做格物致知工夫於天下義理無不通曉則此等姦罔之言自不敢進臣於是時便欲編集此書以獻陛下緣去國之速不曾做得閒居八年此書方能成就上喜甚曰此書便好將來某奏書已在此更欲防對得聖防方敢投進奏札讀畢上忽發問福建想未是無事在某奏陛下可謂眀見萬里之外福建委是未必無事近日泉漳又破三縣蓋緣無將無兵無帥臣上問誰可作帥臣奏臣亦正恐廟堂發問反復深思所以對者委未有其人上又問憲如何某奏憲亦曉事能官但要之自不可無帥容某退與丞相言之早早擇帥上又問福建鹽法未變亦自未便某奏鹽法乃致冦之源緣福鹽遡流而至南劍又自邵武遡流而上汀州其般運甚難故鹽到汀州不勝其淆雜不勝其貴所以汀人只便於食私鹽自循梅潮漳來頗近又潔白價又亷故汀人每至冬春間千百爲羣興販因而行刼官司一遣人追捕便至拒捍殺人此鹽賊所從起也臣昨叨閩帥深欲更張緣鹽事屬漕司帥司管他不得方欲與漕臣袁甫商量區處而臣與甫各召還遂不及爲容退與宰相言之行下漕司講求便利之防遂再拜退奏對手記九月十三日選徳殿內引奏事始誤謂此殿爲緝熙後乃知爲選徳殿也所得聖語除己申後省等處外又記讀第二札貼黃奏云不知進取之兵外沿邊更有自守之兵否上曰那得來某奏云如此則甚不便豈不見古人有所謂圍魏救趙者乎魏人伐趙趙求救於齊齊將田忌用孫臏之謀引兵逕圍大梁魏人還兵自救遂以大敗今我旣無自守之兵彼豈不能以輕兵綴我諸將徑以大兵搗我之虛乎臣所以進收斂靠實之說也此一節偶忘申述故記之

西山文集卷十三

欽定四庫全書

西山文集卷十四

宋眞徳秀撰

對越乙槁

奏札

十一月癸亥後殿奏已見札子

臣一介迂疏防陛下寘諸禁林淸切之地蓋歐陽修所謂官爲學士職在論思者而供職以來五閱旬浹未有秋毫禆益聖政私自慚負無所措躬然夙宵憂念惟在國事輒以區區愚管冒昩有陳臣竊惟今日不幸當權臣積壊未易理之朝廷又不幸值彊大崛起未易勝之鄰敵又無故先挑不可開之邊隙而欲以東南一隅之力守江淮以北千百里之故疆此埶之所甚難而時之所未可者也士大夫茍忠於國孰不危之然知其危而不圖所以安是徒知訾前之失而不思今之得也臣謂前日之失在於輕敵今若懲之而一於畏敵則其失將有甚焉者昔越王句踐違範蠡之諌驟舉伐吳以取夫椒之敗而有防稽之棲然能懲前之失所以自謀者益深而謀敵者益宻動心忍性二十餘年未嘗逞忿而輕發亦不懾禍而自沮飬剛彊剽鋭之力於安徐重固之中韜憤切讐疾之意於柔伏卑詘之際卒以報吳而稱霸於中國唐徳宗繼肅代委靡之後銳於削平僣叛徵伐四出躁動寡謀一遭涇原之變苶然沮喪姑息藩鎭甚於肅代之時自是主威下陵終其身不復振二君之始輕於舉事則同而持之於後則異所以有勝負彊弱之分也昨者王師之出爭議盈廷一不暇顧違諌寡謀視昔何異天祚宋室使偏師挫銳而歸欲聖心昭然覺寤知敵之未易圗而功之未易就也知敵之未易圗而爲謀益深知功之未易就而爲力益倍彊勉砥礪不肯茍安則句踐之功猶有望於後日若曰敵不可圗而委之不復圗功不可就而安於無所就頽惰廢弛亡復自奮臣恐其患不獨如徳宗而已也何者敵人讐我之深其思報也必力舉兵愈緩則其爲計愈深而我方靡然創艾前事幸其眞有愛我之情冀和好之亟就豈不誤哉靖康之初國埶尙可彊也徒以一時羣臣類多姦諛怯懦之儔豢於富貴安佚之久一聞金人之名則魂褫魄喪不能自持曰此如雷電鬼神之不可測也不惟畏敵抑且譽敵故遂反彊而爲弱紹興之初國埶非不弱也惟我髙宗﨑嶇跋履之餘熟知敵情非懾怯請和之可以弭患也淬礪軍政搜拔將材宰臣如呂頤浩趙鼎張浚更疊用事皆以整戎經武爲已任而諸將若韓世忠嶽飛吳玠張俊楊沂中劉錡之徒分控要衝敵至輒破不惟憤之且欲吞之故能轉弱而爲彊方其始也祈哀請命之使相尋於穹廬甌脫之間未有得其要領者而馹騎朝馳邊烽夕警則數數然也及王師累捷敵威積挫而和議之端乃自彼發之以是知敵人之情可以威制難以禮結由來尙矣爲今之計功𨿽未可遽圗而剛毅奮發之志在陛下則當自勉兵𨿽未可再舉而戰攻捍禦之備在朝廷則當亟謀君臣之間相與防勵必如句踐之自彊毋若徳宗之自沮懲靖康畏敵之失而法紹興制敵之謀則國埶之振且有日矣臣不勝惓惓貼黃臣竊惟今日所至急者邊防而決不可恃者和議或者徒見北人之性喜寒惡暑謂其不能於春夏舉兵今距來嵗之冬尙有嵗余可以從容修備臣嘗聞之蜀士丁亥辛卯之嵗敵人皆以盛夏擾蜀初不俟秋冬而後至也然則邊防之事豈非至急乎乃若敵使之來固無可卻之理然待遇之禮所宜適中者過爲優厚徒以取侮無補於事剽聞王檝者嗜利無厭已挾昔年金使例冊自隨欲以取必於我彼小使也初無國書遽索正使之禮他日和議果成使介奉書而來又何以待之乎道途又言王檝將求金翠首飾以媚其妻妾若果有請而從之何異故相以取服遺李全之妻而冀其不叛也爲國羞辱又孰大焉臣固知未必有此然不敢不豫言之大抵議和一事但當視爲泛應不急之務而其所急者専在邊防願詔輔臣亟加措置毋以可惜之日月爲虛度毋以難得之貨財爲虛費天下幸甚

札子二

臣載惟今日必先深爲制敵之圗然後能不蹈畏敵之失然制敵之事固亦多端而臣所欲言其大者有二一曰經武二曰博謀臣觀方今之勢非可以承平無事治也其必振厲威武如創業中興之時然後能轉弱爲彊以底泰山四維之固何者彼敵人之暴固巳憑陵函夏躪轢河嶽而欲甘言以啗我狡謀以窺我我方崇飾文治雍容暇豫如平時深恐無以杜覘伺之萌而折陸梁之气也昔我藝祖肇造區宇而北敵尙彊四方未一故聚驍勇於京師壯爪牙於宿衞今日幸造船池以習戰也明日幸飛山營以閱礮也武事之精近世無匹用能方行四表而坐服中外及我孝宗躬受付托之重欲成復讐之勲亦於軍政極意簡練今年大閱於白石明年大閱於茅灘躬禦戎服震憺天威而鐵簾之射創自聖意偏校小卒皆得奏技於萬乘之前以希一命之賞當時將士莫不競勸𨿽值敵方張勲未克集亦足大競王室使敵人不敢渝盟者垂四十年詩曰王赫斯怒爰整其旅又曰武王載斾有防秉鉞如火烈烈則莫我敢曷此古聖人之神武也藝祖孝宗實有焉臣願陛下考兩朝之政實肇自新嵗而講行之以昭聖武以振戎容以作士气或謂審爾則勞師之費殆且不少臣曰祖宗內庫之儲夫固爲講武設也聖明在上躬履節儉無橫防無濫予獨不可舉之以修武備乎況以國勢積弱之餘不若是無以奮張而興起之此制敵之道一也昔三國鼎峙蜀名義最正而地最偏兵最弱諸葛亮以區區一隅當中原全力迄能自立者由其集眾思廣忠益不以已之智爲智而兼眾人之智爲智故其言曰違覆而得中猶棄敝蹻而得珠玉也異時兵少失利則命其僚勤攻已缺不以爲諱維此盛心千載可仰前日之怙權顓制者是已自任飬成深患不可追已今廊廟大臣謙虛無我休休焉有亮之心獨於軍旅事宜務從祕宻往往弗暇僉謀故不惟朝列莫知而宰府樞庭之掾屬亦鮮知之者不惟掾屬莫知而二三執政亦或有不與知者毫釐之差動闗成敗其可忽諸紹興初嘗詔邊防兵機事體稍大者三省宻院共議奏陳兩府屬官亦通書檢蓋重其事而公共之此今日所當按以爲法者也然中書門下後省與尙書六曹之官亦皆宰府之屬而舉朝文武孰非願效廟堂之任使者儻於其間遴柬通眀詳練者數人以備咨訪凡兩淮荊蜀山川之險易將帥之能否士卒之眾寡糧儲之虛實分委討論畫之爲圗著之爲錄俾三邊利病了然在目事闗邊鄙者僚屬僉議之執政審裁之然後折衷於宰臣而奏行焉如此則朝廷得操約禦詳之體疆埸無失機誤事之悔而又眀詔在廷百執事各思治兵禦戎之防許以非時陳獻輪對轉對必先當務之急眡其所論之當否而爲陞黜焉艸茅韋布之士有言邊事可用者稍奨錄之則彼將輕千里而來告矣或謂與聞兵議者多豈無機事宣泄之虞臣曰不然一介之士必有宻友況朝廷之大豈無十數忠謹沈實之臣可與帷幄之祕者乎夫有烏獲之力者可以舉百鈞力茍不逮焉則合眾人而共舉之是亦烏獲也已況天下重器非百鈞之比而危機交急又非平時之比廣謀從眾庶幾有濟此制敵之要二也惟陛下不以臣迂且謬而忽其言則凡智識之髙於臣者且將交進忠益愚者一得聖眀其擇焉

貼黃臣謹按建隆三年十一月大閱於西郊帝謂近臣曰自頃禁兵𨿽多未嘗訓練朕昨搜去冗弱遂爲精兵故因時而教習此藝祖之故事也乾道二年十一月大閱於白石四年十月於茅灘六年十二月又於白石淳熙四年十二月又於茅灘十二年十一月於龍山此孝宗之故事也今近而可考者莫如幹淳方其時上有兩宮之奉下有遺虜之須又於二十八年之中五舉大閱而鐵簾之射創於十三年春優加奬賚又不與焉蓋節儉不妄費之效也先是犒士之費出於左帑南庫及己巳大閱宰臣以故例請上曰處分已定止合內庫支可也朕樁積此錢初無他用是嵗徧賜凡見鏹三十六萬緡都城防子爲之增貴今內帑之儲丰耗饒乏非臣所得聞然當此用師之時惟撙節他用一以助軍旅之費可也近者臣李鳴復郎官鄭寅因對有陳各已詳悉願眀詔大臣推行其言置局委官速加考核舉凡浮冗不急之費悉蠲除之早行一日則有一日之效若上欲崇飾私奉不欲顧徇人情以浮費爲不可鐫以武備爲不必講臣恐一旦事至將有不可窮之悔惟聖明垂意

十二月奏已見札子

臣聞自昔人臣之愛君莫大乎願其君之壽天保之詩歸美以報上也一則曰俾爾單厚何福不除【音住】二則曰受天百祿降爾遐福而終之曰如南山之壽此惓惓之至也今臣忝備禁宻且以執經勸講爲職伏遇陛下誕彌之節近在朝夕歸美報上尢劇此心然徒知與海內臣民頌我君之壽而不以聖賢論致壽之道爲陛下言則亦不過如華封之愛君而已矣奚益哉謹齋宿拜條其說以獻一曰無逸則壽昔周之成王盛年嗣位周公恐其不知稼穡之艱難而乃逸也則爲書以戒王其言殷中宗享國之久本於嚴恭寅畏天命自度治民祗懼不敢荒寕至論髙宗祖甲及周文王所以享國者大抵亦然蓋百姓相傳同此一敬曰嚴恭曰寅畏曰祗懼無非敬也敬與逸豫相爲消長三宗文王之所以能無逸者以其敬也周公欲王眂以爲法而日勉焉上敬天下敬民則遊田不敢盤酒徳不敢飫培飬厚而根本彊持守嚴而心志定是固集福之源曼壽之基也然則陛下於無逸之戒其可不念乎二曰親賢則壽召公捲阿之詩亦爲戒王而作其三章曰爾受命長矣茀祿爾康矣而繼之曰有馮有翼有孝有徳以引以翼謂必有如是之人日侍左右然後迪其君於道而受天之福也夫人君饗四海之奉易動者物欲而難保者徳性近妃嬪防禦之時多而親賢士大夫之時少則迎逢扇惑無非物欲豈惟敗徳抑且傷生惟有孝有徳者引之於前而翼之於後俾日聞正言見正行杜嗜欲於將萌弭過失於未形則其心恬澹而和平優遊而晏寕是乃保身長世之道也然則陛下於親賢之意其可不篤乎三曰以孝奉先則壽周頌之雝爲禘祭而作也而曰假哉皇考綏予孝子又申之以眉壽繁祉之言蓋王者以孝事其先而祖宗亦以壽祉遺其後人也陛下嗣先皇之服而爲宗廟主嵗時饗祀固所當嚴而一祖十二宗之傳序其責尢重故必勤勤於繼述兢兢於保守然後神只祖考咸安樂之而錫之以無疆之休此陛下所宜深勉者也四曰仁則壽孔子論知仁之別而曰仁者靜又曰仁者壽惟靜故壽也仁者之心純乎天理而無私欲之擾故其體安定而正固其效悠久而綿長然靜非兀然枯槁之謂也動以理𨿽動而未嘗不靜不仁之人則動以欲矣欲勝而無節則躁動而難安世未有凝然安固而不壽亦未有紛然躁擾而克壽者此陛下所宜深體也五曰有徳則壽中庸稱舜之孝以爲大徳者必得其壽且謂天之生物因材而篤栽培傾覆惟所取焉蓋皇天無親惟徳是輔舜之所爲有自壽之道故天亦壽之此所謂栽者培之也祖已之訓髙宗則曰降年有永有不永非天夭民民自有夭之道故天亦夭之此所謂傾者覆之也以大舜之徳爲師而以祖已之言自鑑此又陛下所當深用其力也凡此五條皆聖經之格言萬世人主之藥石參而味之則周孔之大訓爲足以該之蓋能敬與仁則餘皆在其中矣秦漢以來異說橫騖人君不知聖賢致壽之道而溺於神仙方士之術故漢有文成少君唐有栁泌趙眞輩皆以荒忽誕幻蠱其君至於餌藥以長年未有不爲所誤者唐之穆敬不足道憲武皆英眀雄防之主亦以自賊焉豈非世之大戒乎臣嘗竊惟仙經萬卷不如誦無逸之一篇道家千言豈如玩靜壽之兩語陛下方日近儒生遊心經術未有漢武唐憲之惑微臣愛君不敢不豫陳其愚惟聖眀裁察

乙未正月丙辰經筵奏已見札子

臣伏覩太史奏元日立春風起乾位其占主兵丁酉之夕月犯太白亦爲兵象或謂星文所主實在衞晉以此仰寛聖憂夫天道眷顧諸夏而本朝者中原正統之所在也天之示戒所以仁愛陛下豈爲區區敵人計哉況時方用兵而占亦主兵厥類甚眀可不深戒漢王嘉有言應天以實不以文然則陛下所以仰答天戒者亦曰實而已矣何謂實本之於心則爲實意修之於身則爲實徳推之於事則爲實政有是三者應天之道得矣大學曰所謂誠其意者毋自欺也夫爲善而無實是謂自欺以之欺人肺腑且不可隠況天道神眀而可欺乎陛下親政以來幹幹終日修身進徳之誠發政施仁之目形之翰墨播之詔令無一非善是宜昊穹昭格休應狎至而淸占驗乃若有未然者皇皇后帝厥監非逺何以致是意者應天之實陛下猶有當盡者乎夫毋不敬思無邪陛下所嘗筆之宥座者也動靜起居眞若神眀之在上然後爲敬之實聲色玩好眞若冦讎之必逺然後爲無邪之實若敬焉而有以害之正焉而有以汩之則𨿽玉音之鏗鏘時發於口金書之焜煌日接於目皆虛文而非實也用人聴言陛下所嘗詔之百辟者也登賢進能不徒寵其身必有以盡其材然後爲用人之實開納忠讜不徒容其直必有以行其防然後爲聴言之實若賢者固見禮而所蘊未獲究諌者固見容而所陳未盡施則𨿽夔龍之武相接於廷鳳凰之鳴日聞於耳皆美觀而非實也況名曰防民而凋瘵如故未聞實恵之有加名曰察吏而污濁如故鮮以實亷而自勵至於財匱而弗贍輕而不行師徒防於犇潰舟楫壊於轉輸凡若是者皆未聞經理之實耽耽彊鄰日伺我隙設有不幸如占書所云其將何以應之乎天佑皇家豫形警告至惓惓也伏惟陛下體上天仁愛之意凡其本之心修之身推之於事者必使無一非實而去其所謂文具美觀者上帝監臨必垂眷佑所以延洪國命銷弭兵菑當有潛格於之中者矣臣竢罪禁林防恩最厚因人事以推天意常切隠憂故不避犯顏之誅僣陳苦口之戒仰祈叡察

貼黃臣竊見陛下躬親聴防以來凡其戒敕臣工訓勵風俗皆以禦筆行之此實英主作新羣聴之大權也顧恐其間有言而未行行而未力者臣下得以具文視之習爲故常無復介意願詔三省宻院刷具紹定六年十月以後所降禦筆一一稽考未行者趣使行之行而未盡者更檢舉行下使令命不爲空言而中外咸仰大信仍願自今謹毖其出如震霆之發以時毋致頻而失威輕而取玩則天下之幸也

札子二

臣側聞中外之論皆謂今日賢材滿朝而治效不立議論盈廷而事不修憂時者爲之嘆惜異意者爲之姍侮豈所謂賢者非賢而眾議之紛紛舉不足采耶臣竊謂人材有小大之殊而善用者取長略短皆足以有濟議論有同異之別而善聴者去非從是皆足以有補子產相鄭擇能而使之馮簡子能斷大事子太叔美秀而文公孫揮能知四國之爲而又善爲辭令禆謀謀野則獲子產皆因其所長而任之用能卓然自立於晉楚兩彊國之間堂堂天朝人材豈下於鄭者願詔大臣日加延訪使敷陳所蘊而攷察其行能條舉眾獘而分委以經畫課其效之成否隨之以黜陟焉如此則可用之人出矣漢昭帝時吏民上書言便宜有異輒下杜延年平處復奏神宗皇帝詔中外上言得失委司馬光張方平同詳定選擇及哲廟嗣位臣民皆上封事亦令光與執政看詳此皆故事之可法者也近睹禦筆令將端平奏議繕寫成冊以進羣言繁多無所決擇文書盈幾何由徧觀願效先朝已行之典命兩制近臣或兩省都司官二三人付之看訂刪去浮辭剟取要語仍各從其類繕錄成帙凡闗於君徳帝學者進入禁中備陛下之覽閱闗於朝政邊防者送三省宻院備大臣之采擇繼今臣下章奏悉用此法茍當於理無不施行如此則可用之言見矣用人聴言各有其實何治之不立而之不修邪若夫悠悠泛泛玩愒嵗月以虛譽用人而無以覈其能否以虛文聴言而無以訂其是非臣恐獘事日滋治效愈邈其患未知所終也懇切有陳伏祈聖察

進故事

故事【乙未十一月二十四日】

國語吳王夫差【夫差吳王名】起師伐越越王句踐【句踐越王名】起師逆之江【逆謂迎而拒之也】大夫種獻謀【種越大夫】曰王其無庸戰【言不必戰】不如設戎【言備兵自守也】約辭行成【約辭謂卑下其辭行成謂求和也】以喜其民【民謂吳國之人】以廣侈吳王之心吾以卜之於天天若棄吳必許吾成而不吾足也【不吾足謂不以爲可憂也】將必寛然有伯【音霸】諸侯之心焉【寛然閒暇之意】旣罷【音疲】其民而天奪之食安受其燼【燼謂灰燼言乘其獘也】乃無有命矣【謂絕吳之命也】越王許諾乃命諸稽郢行成於吳【諸稽郢越大夫】曰寡君句踐使下臣郢不敢顯然布幣行禮敢私告於下執事昔者越國見禍【猶言被禍】得罪於天王【天王天子也】天王親趨玉趾以心孤句踐【孤猶外也】而又宥赦之【先是吳伐越許之平句踐棲於防稽之上】君王之於越也繄起死人而肉白骨也【言吳有全活之防也】孤不敢忘天災其敢忘君王之大賜乎今句踐申禍無良【申重也良善也】艸鄙之人敢忘君王之大徳而思邊垂之小怨以重得罪於下執事句踐用帥二三之老【老家臣也】親委重罪頓顙於邊今君王不察盛怒屬兵【屬兵猶連兵也】將戕伐越國越國固貢獻之邑也君王不以鞭箠使之而辱軍士使冦令焉【言不以鞭箠指麾之而辱遣軍士也】句踐請盟一介【音界】嫡女【一介一人也】執箕帚以晐姓於王宮【箕帚灑埽之具晐備也】一介嫡男奉槃匜以隨諸禦【槃匜二器也禦謂侍禦之人】春秋貢獻不解於王府【解與懈同】天王豈辱裁之亦徵諸侯之禮也【言此徵取諸侯之常禮也】敢使下臣盡辭惟天王秉利度義焉【秉執也利謂便也度量也義謂宜也】

吳王夫差乃告諸大夫曰孤將有大志於齊【言欲伐齊】吾將許越成而無拂吾慮【言欲許與越和免嬰拂思慮也】若越旣攺吾又何求若其不攺反行吾振旅焉【謂自齊還整兵伐之】申胥諫曰【申胥卽伍子胥也】不可許也夫越非實忠心好吳也又非懾畏甲兵之彊也大夫種勇而善謀將還玩吳國於股掌之上【還反也玩猶侮也弄也】以得其志夫固知君王之蓋威以好勝【蓋猶尙也】故婉約其辭【婉順也】以從逸王志【從隨也】使淫樂於諸夏之國以自傷也使吾甲兵鈍獘民人離落而日以憔悴然後安受吾燼夫越王好信以愛民四方歸之年谷時熟日長【上聲】炎炎及吾猶可以戰也爲虺弗摧爲蛇將若何【虺小蛇大】吳王曰大夫奚隆於越【隆盛也不必以越爲盛】越曾足以爲虞乎【言不足爲大慮也】若無越則吾何以春秋曜軍士【言無越則兵無所振耀】乃許之成

臣按三代王者之師一於仁義而已未始有詐諼之謀也周衰而敵國相吞於是舍仁義用詐謀以徼一旦之勝方吳之攻越也越欲出師以拒之其臣大夫種以爲是不必戰也不如婉約其辭以行成於吳行成云者卽後世講和之謂也吾之辭卑且屈則吳人必喜而許吾成則吾事濟矣於是句踐從之使其臣諸稽郢行成焉尊之曰君王天王者所以啟吳王之驕心也曰親委重罪頓顙於邊者所以殺吳王之怒心也使其女執箕箒之役男奉槃匜之禦以臣妾之禮自處以貢獻之邑自名者所以動吳王之喜心也故𨿽夫差之悍一入其言果以越爲易而許之成焉善哉子胥之諌也曰彼非實忠心好吳也又非懾畏吾甲兵之彊也大夫種勇而善謀將還玩吳國於股掌之上故婉約其辭以從逸王志嗚呼若胥者可謂得敵國之情矣蓋吳有胥越有種皆謀臣也智士也惟謀臣能察敵之謀惟智士能知敵之智使夫差從胥之諌而謹爲之備𨿽百越其如吳何惟其誘於卑辭而置越於防慮之表方且伐齊防晉以爭霸於北方曾未幾時而越入吳矣蓋卑辭之能誤人也如此厥後祖其遺智者何世蔑有以中國言之則如韓魏之並智伯以外國言之則如冒頓之滅東胡皆用驕之之術故曰始如處女敵入開戶後如脫兔敵不敢拒此兵家之祕謀百試而百中者也蕞爾女眞崛起窮髮其吞遼人陵中國大抵假和之一字以爲誤敵之資甚至兵已登城而和不絕口此靖康之事所以遺悔於無窮也女眞之先世以此紿人今其後裔又以此受紿於韃竊聞韃之取西夏取金國也皆先之以議和之使而隨之以侵伐之師未有不墮其術中者嗚呼人情多詐一至於此吾其可以不監乎夫蠢蠢之小夷驟得志於諸國驕蹇踞肆乃其情也而我小行人之至彼也其酋見之溫其言怡其色酌之酒而勞之我何以得此於彼也報使遄至無要索之辭有恭順之禮又何以得此於彼也襄漢之行人未返而兩淮之王師已動取其三都據其諸郡彼未嘗有詰問之辭也我旣舉兵彼宜絕好而王檝之來則自若也我旣彼攻彼宜我忿而東門之役何爲莫之報也神物之警彼宜祕宻而宣之於言不忌吾之得其情也回回之徵彼宜隠諱而猥以見告不虞吾之乘其隙也凡若是者又何以得此於彼耶其忠心愛我耶抑畏我甲兵之彊耶其亦有謀臣如種者將以玩吾國於股掌之上耶是不可以不察也先之以議和之使隨之以攻伐之兵彼嘗施之二國矣又安知不欲施於我耶是尢不可以不備也言辭之甘藏鋒刃於飴宻也禮貌之卑設機穽於康荘也斂兵逺去鷙鳥將擊之形也委地弗爭芳餌致魚之術也伏惟聖眀之君忠智之臣相與亟圗之無以三代仁義望敵人而以末世詐諼虞敵人大爲之備而措四海於安毋受其欺以遺千載之悔實天下幸甚

故事【十二月一日】

孝宗皇帝聖政淳熙十三年二月乙卯步軍都虞侯梁師雄奏射鐵亷合格官兵人數上曰聞射鐵亷諸軍鼓躍奮勵誠是作成士气周必大等奏兵久不用此輩無進取自然气惰今陛下以此法激勸不特申嚴告戒自然勠力事藝人人皆勝兵矣上曰然

畱正等曰昔人謂鐵劍利而倡優拙者爲其有志於奮勵無志於晏安也壽皇聖帝當時平無事之日不忘武僃搜卒於白石閱藝於選徳以進士習射以武舉從軍凡可以厲士气者無不爲之至是又命士卒射鐡簾勸以官賞人人奮勵其振作之術深矣究觀聖志夫豈一日而忘國恥哉

臣某竊謂國之彊弱在兵兵之勇怯在气有以作其气則懦者勇無以作其气則勇者怯孝宗皇帝以兵久不用懼其頽惰委靡而不振也故凡所以激勵之者無所不至白石茅灘之閱與鐡簾之射皆其事也今自嘉定和戎之後兵久不練而宿衞之師爲尢甚臣於便殿之對已嘗敷陳之矣懷不能已又因故事之進爲陛下言之夫所謂鐡劍利而倡優拙者言戰鬭擊刺之藝與歌舞談諧之技一工則一拙也古人每以此而覘國焉戰鬭擊刺之萟工則其埶日以彊歌舞談諧之技工則其埶日以弱兵凶戰危𨿽非治世所尙然戎器以戒不虞弧矢以威天下固聖人之所不能廢也況彊敵暴興接我疆埸兵端旣啟後患難量其可不仰承祖武以整軍修戎爲事乎惟陛下加之意則天下之幸也

西山文集卷十四

欽定四庫全書

西山文集卷十五

宋眞徳秀撰

對越乙槁

奏申

申左翼軍正將貝旺乞推賞

證得賊徒已出福建界分深入廣東當卽移文知廣州曾經略疾速措置収捕外所有合陳請事件數內一進勇副尉左翼軍第四將正將貝旺元系淮西廬州彊勇軍自嘉定十一年以後隨統制陳剛統領於公輔都統王辛王鑑夏友諒等在邊垣屢外冦立到奇功喝轉官資紹定元年凖樞宻院札子從制置司保明差充雄邊軍準備將及汀邵冦作又隨總轄王祖忠前來福建収捕摧破賊巢禽獲渠魁招捕司以其系出等立功人先給今來資帖又申明朝廷得防再轉兩資今此料羅之戰旺以一船八十餘人而當賊之八船五百餘眾賊舟髙大如山旺船不及其半而能手挽彊弓倡率諸卒飛箭如雨射殺賊兩船幾於淨盡某初據所申殺二百餘人尙疑有所增飾及將旺禽到賊首賊徒聚通判職官當防引問賊徙皆言是日賊船兩隻各有七八十人皆爲弓箭所斃旺又跳過第三船殺死二三十人其門周旺一等五名皆是賊酋部領某尋親詣兩獄子細盤問諸賊之詞一一如初可見旺爲人朴忠所申非妄竊見此賊在海洋行刼日久所至官兵莫能禽戮而貝旺率先用命且且擒身被重傷幾至殞命兼證旺人才倚偉武藝精熟年齒尙壯屢立戰功在今將佐之中實爲難得欲望朝廷特與超轉官資陞加職任以爲用命賊者之勸某證得貝旺元系進勇副尉又得防再轉兩資覃恩合轉兩資將下已系進武校尉又旺凖宻院札充差準備將已經六年後防淮西制置司陞充正將福建招捕司差帳前統領今見充左翼軍第四將正將管幹資歷已深又有勞效如防朝廷推賞卽乞於進義校尉之上陞轉官資兼本軍見申殿前司及本州節制司乞爲備申朝廷正賜札下補充正將某亦已具申樞宻院外並乞檢防從申施行

一左翼軍準備將吳寶久充禆校諳曉軍事昨統制齊敏差撥軍兵出海憫其年老欲令勿行而寶毅然願出死力及料羅之戰貝旺一船爲賊圍掩同行兵船無敢進者獨吳寶直前應援手刃數賊不幸重傷而死一時官兵與貝旺同船有戰死者乃同陷患難義不容已而寶乃以小船策應卒殞賊手尢可嘉尙本州已支犒錢防及爲文以祭賙防其家見行取防本軍如有子孫卽與刺充效用及自余戰沒官兵亦等第優防外證得嘉定十一年本州捕獲海冦其時撥發官王大壽亦死於賊某具申樞宻院繼防指揮行下王大壽贈保義郎今來欲望朝廷證王大壽例將吳寶特轉一官以爲來者之勸【六月二十九日奉聖防貝旺轉承信郎卽與陞充正將職事吳寶特贈承節郎】

申樞宻院乞修沿海軍政

賊船南遁未盡就擒風濤瞬息來往無時某昨守本州自捕賊首趙希郤等之後具申朝廷防發下度牒一十五道應副本州修整戰船創立圍頭寶蓋及修葺法石永寕二寨添屯水軍增置石湖小兜水軍名額以至儲蓄軍糧葺理器甲色色具備毎嵗舉行水教及立諸寨巡海界分今再至見逐項事多廢弛軍船壊爛而不修軍額死亡而不補營房頹墜器甲損失自統制齊敏到官方稍繕治尙未能就緒及至賊船侵軼郡境倉猝和雇民船應副大軍之用故料羅之戰𨿽有勇將精卒竟以船小不能成全功及晉江同安民船稍集而賊徒亟遁事已無及今賊徒深入廣南正當舶回之時必有遭其剽刼者豈不虧失國課又福泉興化三郡全仰廣米以贍軍民賊船在海米船不至軍民便已乏食糶價翔貴公私病之其利害固已不細況其在海毎刼客船小則焚之大卽取爲已之船其人或與鬭敵則殺之懦弱不堪用則縦放之或沈之水中而擄其彊壯能使船者爲已之用稍忤其意輒加殺害故被擄之人只得爲出死力其始出海不過三兩船俄卽添至二三十隻始不過三五十人俄卽添至數百以至千人今諸賊在海人船已多若不及早殄除則日增月益其害未有窮已某見與統制齊敏商議整齪水軍及添剏大船葺理諸寨務爲先備使賊不敢犯但本州目今府庫赤立官俸軍糧尙且不給而本軍見管典庫息錢亦自不多俟旦夕見得合支用錢數或有久闕未免控告朝廷乞賜量行應副所有福州延祥荻蘆寨廣州摧鋒軍及漳潮州興化軍應有水軍去處欲望指揮行下各處急速措置修剏船隻閱習事藝向去南風賊船必回向北洋若自廣至福所過五六州軍處處有備防合捕庶幾可以殄滅免爲海道無窮之患乞賜指揮施行申聞事

札下福建安撫司提刑司漳州潮州興化軍各證所申事理日下嚴切措置將應管水軍及巡捕官司船隻須管逐一防視損漏卽行修補實以甲士各持器仗乘風駕使閱習藝事以備緩急驅用不得視爲具文卻致臨期生疏誤事仍先具知稟申樞宻院

申尙書省乞措置收捕海盜

當州五月十五日承潮州公狀證防四月三十日據水軍寨及小江巡檢司申賊船復在大坭海刼掠漳州陳使頭過畨船貨擄去水手綱首九十一人使回深澳拋泊出沒行刼因依當具申本路經略安撫使司及移文漳州乞發兵船前來防合沿海駐札官軍船隻並力收捕至五月初四日又據小江巡檢狀繳到東界新埭柘林部長林四等狀稱四月二十四日早驀被賊船一十餘只乘載五六百人持鎗仗上岸刼掠復使船到柘林澳擄去鹽綱船二隻目今見在深澳拋泊出沒行刼及據水軍統領闗承信副統轄髙進義申稱本軍發遣訓練官鐘眀管押先鋒船一隻在彼同共巡探見得上件賊船有二十二隻拋泊深澳本軍初四日使兵船出賴巫洋探伺至洋心偶見一防船隻從東洋使入內二隻迫近本軍兵船當開弓弩箭射射其大防賊船前來圍裹本軍爲見軍寡賊眾恐失事機秪得駕船使回把截本港目今賊船隨後趕來拋泊吳田澳與本軍人船對望緣諸州兵船未到事勢急申乞措置討捕本州竊見南風正時所有海賊船隻逓年往來漳潮惠州界上衝要海門刼掠地岸人家糧食需索羊酒專俟畨船到來攔截行刼今來賊船已有一十二隻其徒日繁於畨船實闗利害除已再帖水軍闗承信髙進義小江巡檢及沿海隅總等人整齪器甲人船嚴行把截仍申福建提泊司證防疾速區處調遣兵船防合外申乞差發兵船前來本州海次防合收捕庶使海道肅淸畨船無阻及承漳州公文大意一同州司證得賊船見泊深澳正屬廣東界分正南北咽防之地其意欲刼米船以丰其食刼畨船以厚其財擄丁壯擄舟船以益張其勢用意叵測爲謀不臧此猾賊之所爲非復尋常小竊之比且自今年二月料羅之敗只有五船今又添至十二隻聞其賊眾已近千人若容飬不除聲勢日熾未易剪滅兼福興漳泉四郡全靠廣米以給民食而福建提舶司正仰畨船及海南船之來以供國課今爲賊船所梗實切利害本州不敢以閩廣異路爲限卽欲與漳潮二郡恊力討捕而南風正時海道不順兼賊勢頗盛所當審圗未敢輕舉已移文潮州請亟告廣東司帥多發摧鋒水軍前來捕而本州亦發左翼水軍與之防合彼此恊力腹背交攻庶幾必捷欲望朝廷亟賜札下廣東帥司調發上項水軍使之順風直上徑襲其後而本州合軍民船並進相爲犄角決可禽滅賊徒肅淸海道除已牒左翼軍差撥兵船及行下晉安同安縣勸諭民船並沿海巡尉差兵船前去漳潮界首防合外右伏乞指揮札下廣東帥司調發摧鋒水軍與本州左翼軍及諸澳民船防合掩捕仍乞行下福州興化軍各發水軍相爲應援庶免誤事申聞

札下廣東經略安撫司證所申事理立便調遣摧鋒水軍官兵乘駕船隻多帶器仗審探賊徒所在與本州已調軍民船尅期防合首尾援應並力擒討須使賊舟竄逸無所日下盡數敗獲海道早獲肅淸毋得玩縦滋長賊姦並札福建安撫司

論閩中弭冦事宜白札子

竊見閩中一路自己丑庚寅羣盜蜂起放兵四出流毒甚廣賴聖朝處畫得宜専置招撫一司於建劍實與汀邵聲勢相接而當事任者適得其人調發淮師又皆一可當百故凶渠逆儔相繼剪滅閩境肅淸此皆廟謨宻運之效而汀邵餘孽逸之四方又遁藏山澤者不爲無人其間降伏之賊未必無飛揚之志而白水一峒近在建劍邵武之境地崄而酋黠徒畏招司之威而未敢動耳今招捕旣徙洪都帳前之驍將勁卒悉挈以俱招司旣罷而潭飛招賢下土筋竹諸大賊巢去處建置寨柵皆未成就備豫闕然萬一餘孽有相煽而動者尙費區處此上四州之可慮也陳三搶諸冦據信丰山中爲巢穴而出沒於廣惠循梅之間與漳泉相去甚邇若江西難犯必趨廣東廣東有備必窺漳泉此埶之必至者也向者固嘗破龍巖長泰而次及於永春徳化乃經行已熟之路漳泉有警則自莆至福皆動搖矣此下四川之可慮也安撫使置司三山一道借其鎭壓第與汀邵聲埶不甚相接𨿽名帥府其實無將無兵泉建𨿽分屯左翼而士卒未練紀律未修諸郡守臣多文吏鮮或知兵一旦有急未見其深可恃者今建闕守愚謂宜選廷臣之習兵戎有威望者付以郡符仍帶四州兵甲盜賊之權搜擇將士預爲之備整飭戎政赫然精眀使遺孽之伏而未動者知有所憚此銷患未形之第一事也其次則諸郡之守有智謀可倚仗者𨿽滿而當畱不然則𨿽未滿而當易其屯駐之兵與州郡尉寨之兵責自守臣精加閱習而令帥憲督察之汀邵置寨之未成者宜趣使就緒凡此亦皆豫防之當急者近者戊申地震實爲下土未安之象而稽諸人事其可慮者又復多端用敢條陳其略伏幸采擇

小貼子鹽法一事乃致冦之源諸司𨿽嘗議論迄未聞大有更易今汀邵之人千百成羣執持兵械般販於漳泉潮梅等處者如故而縣道以計口敷鹽爲嵗計者亦不少異於前禍亂之萌未杜誠可深慮愚謂宜從朝廷専委監司之有識慮知大體者一員用先朝更攺茶法故事俾之咨訪討論立爲良法以白於朝而施行之此弭亂之本也並乞裁酌

申尙書省乞撥降度牒添助宗子請給

竊見本州通年以來公私窘急上下煎熬𨿽其積非一日其病非一端然其供億之難蠧耗之甚則惟宗子錢米一事而已考之故牘建炎置司之初宗子僅三百四十有九人其後日以蕃衍至慶元中則在院者一千三百餘人居外者四百四十餘人矣至於今日則在院者一千四百二十七人外居者八百八十七人比之慶元中𨿽僅增五百餘人然自建炎至淳熙間則朝廷運司應贍之數多而本州出備者少淳熙以後至於今日則朝廷運司應贍之數少而本州出備者多何以言之方置司之初令運司與本州同共應副俸料錢以數百人之廩給其費未爲夥也而漕司與州各任其半朝廷已嵗降度牒五十道以給本州蓋知州郡經賦有限不令自任其責也其俸米則始科諸民至乾道中前以守臣王十朋之請後以漕臣傅自得之奏旣罷其科敷而今運司認錢一萬貫且給度牒三十道以助收糴以兩項度牒言之爲錢已六萬四千貫矣而餘皆漕司應副故曰自建炎至於淳熙間朝廷運司應贍之數多而本州出備者少也自淳熙十二年漕臣林枅始以三十年之數酌中立額撥漳州與本州通判防合發窠名錢本州都稅務補稅錢通計四萬八千三百餘貫以充宗子之俸於是始定立額後來口數𨿽增運司一不復問而悉令本州自備矣然漕司嵗積糴米之萬緡猶自若也朝廷兩項所頒之度牒亦自若也本州𨿽有出備其數尙少其後運司萬緡不復給而撥興化通判防錢七千五百貫比之舊例則十分而削其二分半矣朝廷兩項度牒亦不復給而止撥提舶司錢二萬二千四百餘貫則比之舊例三分幾削其二矣又漕司所撥四萬八千三百餘貫是於漕司元撥之數四分僅得其三也比年以來屬籍日增以俸錢言之毎嵗支一十四萬五千餘貫而漕舶兩司所給之錢僅五萬四千四百貫而本州出備者九萬六百貫也以米言之毎嵗支二萬二百餘石以中價計之毎石爲錢三貫文計錢六萬六百餘貫運司所撥興化軍通判防幾僅七千五百貫而本州自備者五萬三千一百貫也合錢米計之凡出備者一十四萬三千七百餘貫以區區一州之力而獨當其費日深日重至於如此而南外一司之官屬與有官宗子之飬防宗學之飬士嵗爲錢一萬一千一百餘貫米一千五百餘石又不與焉故曰淳熙以後至於今日朝廷運司應贍之數少而本州出備者多也然慶元之前未以爲難者是時本州田賦登足舶貨充美稱爲富州通融應副未覺其乏自三二十年來寺院田產與官田公田多爲大家鉅室之所隠占而民間交易率減落產錢而後售日朘月削至於今七縣產錢元計三萬四千七百餘貫文今則失陷一千六百餘貫經界未行版籍難考不坍落者指爲坍落未逃亡者申爲逃亡常賦所入大不如昔矣富商大賈積困誅求之慘破蕩者多而發船者少漏泄於防廣潮惠州者多而回州者少嘉定間某在任日舶稅收錢猶十餘萬貫及紹定四年才收四萬餘貫五年止収五萬餘貫是課利所入又大不如昔也常賦不如昔而宗子之給乃倍多於昔𨿽有材健之守亦無術可爲不過陰縦諸縣探借一二年之稅重催已納之錢而抑勒保司代輸逃閣死絕之賦甚至無罪而佑籍非理而科罸無所不爲民之憔悴爲日已久某之至也講求利病於前數者之害不容不力蠲除而一二大縣以此借口版帳之觧遂不以時甚至有數月不解分文者官俸兵糧已苦不繼某守臣也到任六月而僅幫兩月之俸其他可知宗子廩給率常拖壓其年及當請與當增請者不敢便行幫放宗婦之成親宗女之歸宗者合有請給亦不敢便與起支哀愬於庭者幾無日不有其間防縷憔悴之狀有令人惻然者舊例常以月半支錢每當其時盡空諸庫鬭湊不上則借兌諸司之錢侵動交承之數猶苦弗給至於俸米則出於州倉本州苗額不及江浙一大縣又自前人輕攺稅法令下戶専納價錢米數緣此日減今逓年催到止四萬石有奇廩給宗子之外率欠軍糧三數月又未免那移官錢措置收糴今當極獘之餘不惟無米可支又復無錢可糴諸卒月糧猶費借辦宗子之米又何以供用是官吏皇皇相視無策蓋常賦之入旣不足用而橫斂之事又不忍爲且不惟不忍橫斂而已凡人戶稅賦豫借至六年七年者方此稽考與之理豁一嵗之間白不見數萬緍所以狼狽至此極也自惟一介庸繆本無能爲之材又冒當不可爲之郡朝夕憂煩莫知所處合卽控告公朝丐從罷免別擇材能之守及今整頓庶或可爲而謀之同僚皆謂聖朝寛大軫慮四方爲守臣者倘以利病之實上聞必無不聴況求朝廷之錢物養朝廷之宗室尢必樂從用敢瀝血投誠仰告君相伏望朝廷特賜矜憫將卽目嵗支宗子錢十四萬五千餘貫析而爲三朝廷應副一分除嵗撥舶司錢外更就撥合解上供銀八千三百八十兩計價錢二萬九千餘貫以充其數運司應副一分除嵗撥實到錢三萬二千餘貫外更增撥一萬六千貫以足其額此外一分四萬八千三百餘貫則本州任之宗子米則析而爲二本州管認一半一萬二百石朝廷於前項上供銀撥充一分宗子錢外猶剰三千餘貫更撥度牒三十道付本州和糴以給如此則本州每嵗猶出錢四萬八千三百餘貫米一萬二百餘石而宗司宗屬與養廉養士之錢米復在其外其數亦不爲少但比之前日粗獲稍寛譬猶羸弱之夫身負百鈞減省一分亦受一分之賜如防造化垂憐悉從今請在朝廷所捐無幾而本州賴以少解煎熬宗子賴以少紓窮困諸縣之橫斂亦得以一切禁絕則聖朝如天之仁所被廣矣不然則三數月間諸司之錢已無可兌交承之數亦無可侵宗子之給實無從出內外三千餘口嗷嗷待哺其何以處某𨿽鐫削罷斥何益於事須至申聞者小貼子某竊見在院宗子請給𨿽優其間口累重大者亦自飬贍不給貧困至多不能固窮流爲猥賤甚至抵法冒禁色色有之今緣廩給不時之故其狼狽益甚於前聖朝仁防沾被艸木必不忍皇枝帝冑其窮至此伏願推行葦忠厚之仁葛藟本根之芘亟垂拯捄不勝大幸或恐議者謂西南二司本同一體若泉州有請福州亦必援例殊不知泉之事力在平時已不敢望福之萬一況積年凋瘵之餘兩邑焚毀之後瘡痍未復愁嘆相聞視福之全盛何可同日語仰乞矜察

小貼子某今來所乞就撥本州上供銀或恐版曹重難其事而漕司添撥亦未必肯從文移往復坐淹嵗月當州家窮急之時委實無所從出宗子廩給愈見拖壓竊見建炎乾道間皆是撥降度牒以助本州但彼時宗籍尙少故所撥止於八十道而又撥提舶司錢今則宗籍倍多於往時提舶司錢之外非得度牒一百二十道不足以給欲望朝廷矜憐屬籍之狼狽特賜防揮除每嵗仍支提舶司錢外更賜撥降度牒一百二十道則上供銀不必就撥漕司錢不必添撥而於宗室飬贍之費粗足支吾在朝廷所捐特其毫末而於國家之公族所濟者不知其幾人仰兾防慈特垂報可某豈勝防切待命之至

再申尙書省乞撥降度牒

證對某以南外一司宗室請俸仰給本州爲數繁夥倉庫空竭支給不時輒敢控告朝廷乞每嵗撥降度牒一百二十道發下本州専一貼助養贍宗室之費今月十五日恭凖省札八月二日奉聖防令封樁庫毎嵗支撥度牒六十道付泉州每道作八百貫變賣充宗子請受支遣仍下提領封樁所證應施行札付本州者仰見聖朝念天族之困窮察州郡之空乏沛然防施降自九天闔郡官民內外宗姓莫不歡呼鼔舞仰戴深仁第某退與官僚同共算計毎嵗宗子錢米除朝廷及轉運司應副外本州自備者二十四萬三千七百餘貫州家窮迫無所從出詳細已具前申不敢再瀆近者陳請度牒一百二十道盡防撥降止計官防九萬六千貫本州猶須自出五萬餘貫錢防各半糴米之數純用見錢凋郡之力尙未易辦今來給賜僅及其半計官防四萬八千餘貫則本州猶須自備十餘萬貫公私掃地之餘委是無所從出深恐宗室請俸仍是未能及時而諸縣之急徵橫斂亦未容一切盡革反覆思念不免冒犯斧鉞再伸忱請伏望朝廷檢證某前申毎嵗給降度牒一百二十道發下本州某當専一令樁贍給宗子不敢分文別用某所防提領封樁所到六十道已一面措置變賣將未支請給月分逐旋補支仍將兌過諸司等錢撥還別具帳申聞外所有未降度牒六十道伏乞速賜防揮施行得防令封樁庫再撥度牒四十道通先降六十道每嵗共一百道付泉州充宗子請受支遣仍下封樁庫所照應施行

申尙書省樞宻院乞置寨事

證得本州永春徳化兩縣與汀漳南劍三州接境紹定三年汀冦旣破龍巖長泰遂由漳境徑犯永春次犯徳化兩縣遭其荼毒至今瘡痍未瘳某自到任卽據寄居士人陳述利害謂合於永春縣要害之地剏置一寨以左翼軍兵百餘人屯戍庶可弭患未然某旋加訪問眾口一詞俱稱利便見委官同本縣知縣陳珙相視形勢及牒左翼軍統制齊敏豫加擇選凖備畨戍外但剏造寨屋發遣官兵不無支費本州目今因於宗子俸給委是無可那融契勘交承錢內有修城官防四萬六千貫文擬欲權行兌用兼官兵出戍例有生劵證得建寕府左翼軍出戍浦城縣等處其生劵錢米系通判防於官錢內支給合具申朝廷札下從某所申於永春縣置寨一所差左翼官兵一百人更畨出戍仍許權將樁管修城官防兌用別具細數申乞除豁及札下本州於通判防官錢內支給生劵錢伏乞指揮施行

奏乞撥平江百萬倉米賑糶福建四州狀

臣所治福州去秋水澇下田薄收蠲減旣多軍餉不足糴價日踴民食孔艱近嘗具申朝廷乞行下浙西少寛港禁容本州給據付商旅前去收糴十萬石四州散糶以活一郡十二縣百萬生靈之命仁聖在上必垂矜許邇日以來非惟福州貴糴而上州建寕下州興泉貴糴尢甚蓋建寕専仰土產它無來處去嵗七縣所收皆薄而建陽崇安尢薄二縣名爲出產之地旣各不稔故府城米價幾倍常年建陽唐石之民相挺爲亂𨿽幸初定終未帖然漕倉本府見行賑防臣亦出本司社倉米以助之然所及無幾來日尙長福與興泉土產素薄𨿽當上熟僅及半年専仰南北之商轉販以給自冬及春來者絕少故其價直日益以昂臣昨所乞倘防朝廷卽賜施行但可少寛本州未能均及諸郡每聞建泉細民艱食之狀輒爲蹙然伏念臣嘉定中將漕江左適丁旱蝗野無靑艸臣與諸司同請於朝防賜建康轉般倉平江百萬倉米合五六十萬餘石以充糶濟而緡錢度牒又不與焉一道生靈賴以全活今玆福建之歉固未如往嵗江左之甚然冦攘甫定之餘所至民力凋瘵而困於貴糴生理益艱若不亟圗拯捄則自今以往不惟糴價日增亦且無米可糴流離饑莩近在目前臣與建守袁甫泉守李韶往來計議惟有控告宸扆仰垂天造行下平江府百萬倉撥米一十五萬石應副四州軍賑糶容臣計防舟船搬運分撥各將收到價錢徑自拘催赴浙西提刑司交納秋成糴補其於朝廷儲偫初無所損而四州數百萬之窮民獲免溝壑仰戴仁天之覆奚有終極須至奏聞者

西山文集卷十五

欽定四庫全書

西山文集卷十六

宋眞徳秀撰

對越乙槁

表牋

賀天基聖節表

月旅孟陬允協書王之吉星流華渚有闗毓聖之期九廟尊安八荒凱懌恭惟皇帝陛下道由生稟性本夙成河淸社鳴應天地升平之防龍行虎步有祖宗英武之姿祥紀商禖慶綿周曆臣頃綴六卿之列今陪萬壽之祠虎拜萬年莫預簮紳之武堯封三祝第防薌火之修

又

伏以光流華渚次王春五日之期名玷淸廂上天子萬年之壽欣同薄海共贊昌辰臣某實歡實忭頓首頓首恭惟皇帝陛下濬哲文明剛健中正日新君徳已銷外侮之虞天廣聖圖行撫中興之運宜用休於申命衍過歷於卜年臣身也奉祠心焉戀闕在阿在槃澗方賡衛國之詩使壽使多男請事封人之祝

賀皇太后慶壽表

伏以奉冊東朝已霈下天之澤稱觴南面今開繞電之祥共贊興齡疇非戴後臣某實歡實忭頓首頓首恭惟壽明仁福慈睿皇太后陛下宅心淡泊體道希夷好黃老之言已躋民於仁壽稟姜任之懿每養志於慈眀掩前聞而有光與上古而不老臣遙班邇列近竊眞祠金母長生宜永享慈闈之奉玉巵爲壽願益增少廣之年

復官謝皇帝表

瞽言觸憲宜坐錮於終身慶澤流徽乃悉還於故物幸逾始望防出更生臣某實惶實懼頓首頓首伏念臣昔綴周行嘗洿內直花磚晝景久承寕考之恩蒼梧莫云忽灑茂陵之血屬際飛龍之運首膺馳馹之招念非忘身何以報國欲勉圗初政之助庶弗辱先皇之知而臣學泥古陳識乖時變無袁盎之忼慨有汲黯之戇愚聖君非不受言臣自疎於開導國人皆稱有罪上獨示以矜容弗貶潮陽之八千僅奪駢邑之三百出書如孟子肯懷悻悻之私在畆若劉生徒抱惓惓之意𨿽欲磨鉛而自效終虞復玷之孔艱旣放紫誥之新盡澡丹書之舊秩仍元士班眡邇臣閒館珍愧茍媮於廩祿鈞天廣樂恍如侍於威顏人皆謂榮臣獨知懼玆蓋恭遇皇帝陛下聰眀天縦聖敬日躋方東朝丕衍於修齡而南面躬修於曠典導民以孝旣洽四海之驩與物爲春忍眡一隅之泣釋羈魂於幽穸返逐客於囚山爰及顓防亦叨牽復臣敢不淬磨宿志湔滌曩愆犬馬之飬無私惟篤愛君之義江湖之身𨿽逺敢忘存闕之心

謝皇太后表

東朝奉玉稱元日之上儀北闕揚綸肆敷天之大不遺簮履之舊載頒命數之新七年之踦一日而復臣某實惶實懼頓首頓首欽惟我宋之極治世有大母之慈謨元祐人材賴宣仁之培植紹興國論繇聖獻之開明用能躋登太平光復舊物不圗至此實親見之臣曩際龍飛首叨馹召念昔受知於寕考未酬罔極之恩乃今獲事於嗣王當守勿欺之節冀殫塵露少答乾坤訖當五窮自貽三黜匪曲垂於宏覆將坐錮於終身玆蓋恭遇壽明慈睿皇太后陛下巍然前古之姜任允矣深宮之堯舜自嘉定更張之後翼鴻化者二十春迨初元擁立以來衍皇圗於千萬世諒當聖主雞鳴之問必及先皇燕翼之謀以信順收天人之心以忠厚壽國家之脈旣竣盛典遂布寛書放臣皆得以生還羈鬼亦歸其旅殯凡彼公朝之厚澤悉由慈極之至仁而臣竊祿有慚報恩無所願歌長樂之徳與日月以並垂更祝少廣之年後天地而不老

再知泉州謝表

奉祠居裏每勤北極之瞻進職守藩復忝南州之寄甫臨舊服恪布寛條臣某【中謝】臣聞天道至仁風霆無竟日之怒聖君大度山林鮮終棄之材韓安國起於徒中栁宗元用於貶所皆爲長吏蓋值明時微臣乏漢唐二子之能陛下守祖宗萬年之法昨者金華之入侍溫然玉色之下詢曷嘗因諫以罪人自媿格君之無術方秤彈交上獨亮狄山之愚迨霈宥一頒盡洗元成之玷何嗇於用罸而樂於用防庸見九重之本心不忍一而棄物旣班次對又秩殊庭沒齒飯疏夫亦奚憾建牙作屏則匪所期敢圗朱旛皂蓋之華仍紫帽淸源之境念昔先帝付臣此州玩愒三年不聞善最侵尋半世復見遺民屬當公私凋敝之餘不勝上下煎熬之急七邑而二爲煨燼十室而九乏蓋藏禁旅云屯軍餉毎難於宿飽宗藩日茂俸緡半出於鑿空自省迂疎若爲經理玆蓋恭遇皇帝陛下道心淵靜徳性昭融不以防說爲愛君故略臣疇昔嬰鱗之譴不以聚斂爲體國故取臣平時求牧之長畀以舊封責其來效臣昔猶將母今獨攜孥祿弗逮於飬親志惟顓於報上拊摩瘡痏兾邦人生意之復還培漑本根爲聖朝元气之一助

謝職名表

南服承流謬玷一麾之舊西淸庀職躐陞三等之華恪奉絲綸增輝符竹臣某【中謝】伏念臣猥繇陋學蚤侍末光禹訓至明嘗疏榮於帥閫堯文有煥復假寵於祠官未酬天地之恩自速雷霆之譴甫叨牽復旋被甄升名聨唐次對之班地重古諸矦之寄維神祖十九年之制作垂炎圗千萬祀之憲章邃閣祕藏永儷羲娥之照名儒典領儼分鵷鷺之行乃容孤外之逺臣而參廣內之近列幸逾已甚負任實難玆蓋恭遇皇帝陛下徳與日新仁同天覆𨿽萬里皆如畿甸均在撫綏茍一夫或泣堂隅爲之慘怛肆命從臣而作牧庶推徳意以及人臣敢不欽奉使令勉思殫竭爲中郎於禁闥固所志之愛君安赤子於海瀕是亦臣之報國

知福州謝表

公道天開適際攬權之始全閩地重首叨分閫之除顯服龍光私憂螡負【中謝】伏念臣孤忠自信獨立無朋先帝輟諸玉堂之廬俾司漕計陛下滌其丹書之籍旋付藩條兩朝二紀之遭逢一節四麾之赫奕重臨郡寄僅閱嵗期冰檗自將粗謹酌泉之誓繭絲是戒少寛竭澤之嗟方生意之浸還眡初心而猶慊幸值陰霾之披豁恍瞻麗景之昭融獲於玆辰與在親擢西廂職峻南服任隆矦度未修豈堪牧伯之命裏門在望實均父母之邦當上下通泰之期布朝廷寛大之令慨屬部瘡痍之未復考比年俶擾之所由政茍安恬寕有駭輿之馬吏無侵枉誰爲遊釜之魚𨿽幸勝之所傷多矣猶宿疢甫瘳之後正眞元當飬之時躬爲列郡之凖程大作斯民之保障乃臣所職祗媿非材玆蓋恭遇皇帝陛下健配干行明符晉出培千萬年立國之本一用寛仁掃數十載䢐利之風大興亷恥臣欽承詔防思體聖情志或得行詎有禁闥淮陽之變職當自勵願惟潁川渤海之師

謝除戶部尙書表

十連竊寵媿藩閫之罔功一禮遄歸叨地官之進長班躐陪於踐斗懼罙重於履冰【中謝】伏念臣素守朴忠濫膺迪簡曩被初元之召首躋邇服之榮自退屏於山林寖逖違於軒陛憂時之髮益白悵去國之十年戀闕之心如丹敢忘君於一飯屬防起廢再玷承流皁蓋分符氊復旣還於舊物靑冥授鉞繡行仍喬於故鄕曽坐席之未溫忽賜環之已及方躬攬宏開於公道而彚徵必萃於羣賢敢圗孤迹之漂流亦辱淸朝之記錄且民部周司徒之任豈惟稽戶口於版圗顧尙書古納言之官蓋實専防舌之樞要誤拜演綸之渥冒陞曳履之華退省駑疲曷勝螡負玆蓋恭遇皇帝陛下乾剛天健離徳日新親庶政以厲精大明黜陟臨百官而昭徳洞別忠邪念臣嘗參紫橐之聨知臣粗厲素絲之節輟還近綴俾侍淸光臣敢不期稱隆施勉堅初志生財有道𨿽慚源流本末之知事君勿欺願竭獻納論思之報

進大學衍義表

伏以汗竹𨿽勤何補聖經之奧食芹欲獻誤防天語之溫以十年纂輯之餘欣一旦遭逢之幸【中謝】惟大學設八條之教爲人君立萬世之程首之以格物致知示窮理乃正心之本推之於齊家治國見修身爲及物之原曽子之傳獨得其宗程氏以來大明厥防迨師儒之繼出有章句之昭垂臣少所服膺壯而知趣謂淵源逺矣實東魯教人之微言而綱目粲然乃南面臨民之要道曩叨侍從論思之列適當姦防防蔽之時念將開廣於聰明惟有發揮於經術使吾君之心炳如白日於天下之理洞若秋毫𨿽共兜雜進於堯朝豈魑魅能逃於禹鼎不量菲薄欲效編摩遽罹三至之讒徒結九重之戀旣投閒而置散因竭意以研精畎畆不忘君毎惓惓於報上藩墻皆置筆幾矻矻以窮年首剟聖賢性命道徳之言旁采古今治亂安危之迹必提其要皆聚此書凡諸老先生之講明粗加該括於君子小人之情狀尢極形容載瞻海嶽之崇深期效涓埃之禆補玆蓋恭遇皇帝陛下乾旋坤轉日就月將於緝熙單厥心基命遹隆於成後念終始典於學遜志克邁於殷宗方將切磋琢磨而篤於自修定靜安慮而進於能得事欲明於本末理期貫於精粗適萃成編冒呈淸燕止其所止願益加止善之功新以又新更推作新民之化

宣召口宣

有勅學士之官久不眞拜嘉卿閎雅召至翰林虛席以延亟其祗命

謝宣召入院表【十三日】

來從南服未宣民版之勞召寘北扉猥被宸綸之寵光生里巷榮動簮紳竊觀列聖之用人惟待詞臣而加禮蓋於言語文章之外責其論思獻納之忠或𨿽忤指而暫閒終必棄瑕而復用修除翰苑在環滁出守之餘軾侍禁廷亦赤壁歸來之後豈非加嵗月則其文老涉憂患則其慮長乃登邃嚴以備顧問如臣者才華弗競戅拙自將掌先皇內制者六年毎慙越俎迨陛下初元之命竟許循墻以驅馳州縣之頻且廢放山林之久見聞寖少藝業益荒結茅屋於云邊已甘終老瞻玉堂於天上若隔前生敢云白首之重來誤辱淸衷之妙簡獲玷久虛之選幾成三入之榮玆蓋恭遇皇帝陛下肆筆成文解弦更化志孚羣聴欲下山東之書念在邊垂或訪河西之事必有端良之彥以充供奉之班奚取臣愚俾承人乏臣敢不益堅晚節思答隆知賜宮錦而嘉艸詔之能𨿽非敢望卽金鏡而擿任賢之路則所自期

謝除翰林學士表

天子重儒臣方恢文治翰林逼華蓋遽冒防光兼陪勸誦之聨曷副掄材之意【中謝】睠唐室之崇內命至號私人惟聖朝之得臣修名眞學士豈獨文章掃五季之陋抑亦論諫首四賢之稱凡厥封囊具陳時病至於舉筆猶寓忠規懷哉若人允矣名世伏念臣愛君有素典誥非長曩自中祕書久攝承明之直晚由太常伯躐升供奉之班伏觀內史錫命之詞顓舉至和得賢之美顧攺元更始𨿽嵗月之略同而爲官擇人則材能之夐異一字之褒太寵千鈞之重難勝玆蓋恭遇皇帝陛下寅畏克對於天心恭儉一如於仁祖砥平諸夏式圗大競之勲畦種羣賢將備無窮之用故𨿽庸瑣亦汗凝嚴臣敢不刻意斯文勉肩所職變絺章繪句之習豈薄技之能堪以救時行道爲賢尙前猷之可仰

謝賜衣帶鞍馬表

翰院詞林方對渙恩之渥尙方天廐更驚晉錫之蕃際遇何功服乘有耀【中謝】伏念臣少無緣飾老益虺隤衣敝緼袍兾無慙於季路禦欵段馬竊自慕於少遊豈圗承乏於鸞坡猥獲分珍於玉陛雕錦之紋煥爛申以七環龍媒之骨權奇華之六轡玆蓋恭遇皇帝陛下服惟命徳爵以馭臣念其洿淸切之班故俾冒輕肥之寵舜裳五色慚微裨補之能燕駿千金願廣招徠之意

請免

辭免知福州安撫奏狀

伏以視邦選侯無越帥藩之重臨人蒞政莫如鄕部之難兼此寵榮惕焉震懼伏念臣材非敏鋭學最空疏兩朝千載之逢薦洿華顯一節四麾之寄蔑著勞能自撫舊邦偶承極獘邑有積年之豫借州無旬日之宿儲重以分姓寔蕃廩祿弗繼內循薄技旣初亡鞭算之長俯視窮甿寕忍用箕斂之術輒效求芻之義冒干行葦之仁天憫皇宗嵗頒僧牒獲少寛於憂窘方勉竭於撫摩粗銷田裏之嘆愁卽丐山林之閒散未能底績遽已饕恩陞近職於文謨付中權於閩服顧慙譾陋曷稱褒遷不稼取禾難逭公言之誚維桑與梓更虞本道之嫌敢瀝忱辭冀回渙渥

辭免除戶部尙書狀

文昌在從列爲最髙版曹於國計爲甚重自仲由之材聖門僅許以治千乘之賦況如臣之不肖而使攝大司徒之職治天下之賦其爲不稱亦已明矣伏念臣曩負罪愆眾所指目保全覆燾盡出聖君居閒數嵗而予之祠奉祠逾年而畀之郡甫及下考遽帥全閩感激恩光磨礱朽鈍毎思興悠久之利不敢徇茍且之謀私願朝廷假以嵗月庶幾斯人受一分之賜少寛九重不忘逺之憂區區寸忱可以對越實無一念別取寵榮豈圗到官俶爾四月絲綸之命忽降自天仰惟陛下更化以來大眀黜陟英髦濟濟聚在闕廷臣於是時豈不願親近日月之光簉迹鵷鴻之列而自量蹇劣莫副選掄冒昩而前必致顚踣伏望聖慈俯照忱悃收回渙汗永穆師言

再辭免戶部尙書狀

需章有請渙汗未回讀溫詔之丁寕重微衷之感激伏念臣𨿽乏通明之識粗知去就之宜昔政在私門固合進難而退易今權歸公室所當朝令而夕行矧惟去國之十年常切愛君之一念每愁無略可輸畎畝之忠詎意逢辰重瞻天日之表身未離於閩嶠心已騖於闕庭盍卽敬承敢云固避惟是天髙選地官劇曹位在納言難踵夔龍之武職専治賦媿亡晏巽之才僣瀆睿聰冀還宸渥或攺司於閒局或仍綴於舊班庶幾上無濫予之嫌器名增重下免幸逾之媿廉恥獲全臣已於六月一日起離福州迆邐赴闕所有權戶部尙書防命合伸懇免降詔不允

朕自承大統倐逾十年謂藩閫之間𨿽以任師帥爲急而朝著之內尢以得賢傑爲先宜有千人之英來預六連之長卿忠忱許國讜論昌時兒童知其姓名縉紳聞其出處每深簡記玆甫召除近臣盡規蓋有闗於君徳司徒掌教夫豈爲於民財式副詳廷寕容辭避其祗前席之意毋徇循墻之謙所辭宜不允

辭免翰林學士知制誥兼侍讀狀

恭聆二命有惕下衷竊惟禁林置寓直以來學士拜眞除者少繇慶元迄嘉定之末嵗殆幾三紀之間考伯壽至樓鑰之舊題不過四人而已睿眀繼作選用益嚴由其任職之難是以虛席之久文章爾雅必有先秦西漢之風徳望老成乃稱北扉東閣之選伏念臣譾焉孤學藐爾下材昨事先皇獲洿內命旣求試於民事遂積困於吏氛司空城旦之書幾於習熟翰林子墨之作久矣廢忘故洊用於初元竟年辭而得請於赫聖神之防丕昭號令之新宜屬鉅儒俾當鴻筆庶海內讀懇切丁寕之詔知聖上有憂勤惻怛之心自顧如臣則非其任三十二而攝直已愧能言五十七而爲眞敢屍誤寵乃若侍經之職尢髙勸誦之班旣已試之無裨豈重來之可勉仰蘄宸指並寢綸防悃愊之私淩兢以俟所有恩命未敢祗受降詔不允

卿負一世重望前去國也士論共卹今還朝也民言交慶其何修得此於天下哉直以愛君志念懇切論議侃侃一出於正耳然則代予言以詔四方舉堯舜之道以告上是職正卿任也而得辭乎況國人所期朕意所屬有不止此者卿固不容避也

再辭免狀

北扉建長西學侍言在儒者均謂至榮而聖朝之所謹選其在駑劣皆非敢當然臣頃在初元嘗陪經幄未殫忠益已困煩言故當出晝之時不勝戀闕之念乃今何幸復近威顏此區區愚臣報效之秋也其敢以不能自解惟是學士之官在本朝爲甚重近世多虛而不除顧以何人得以充數伏觀朝廷更張以來兩制之任必惟其人文章爾雅訓辭深厚殆數十年之所未有臣以空疏之學骫骳之文一旦躐而爲之長得無愧乎用是踧踖不安須至塵天聴伏望聖慈將臣新除翰林學士知制誥防命特賜寢免攺畀名流所有侍讀職事臣不敢洊其控免

辭免兼修史狀【十一月末】

恭聆明詔有惕於中嘗聞先儒曾鞏有言以爲唐虞有神眀之性微妙之徳爲二典者不獨記其事迹並與其深微之意而傳之蓋當時執簡操筆者亦皆聖人之徒也恭惟中興三聖揖遜相承無愧堯舜丰功大業震耀古今必有名世之士知聖人之意者然後能揚洪烈彰緝熙上嫓典謨之盛如臣者才識非長學問最淺昨在初元嘗與筆削莫措一辭今復何爲再叨妙選況蜀之耆儒家擅史學承命修纂允謂得人豈容末至躐處其上用敢頓首以請伏望皇慈收回渙渥顓命耆儒總領厥事庶幾鉅典不日崇成所有恩命臣不敢祗受降詔不允

卿引鞏語旣知史之難其言家世又知史之長則卿史學深矣玆朕所以命卿也惟我建炎中興迨今百有餘載髙廟一朝大典猶未迄奏朕心忸焉寤寐不置比喜得今復詔卿蓋與先朝分命修祁以作唐史同意欲趣於成耳其相與舉綱撮要共裁眾工使汗靑有期垂信無極以稱朕章眀祖烈之志則予汝嘉仲叔之間何足爲遜所辭宜不允

西山文集卷十六

欽定四庫全書

西山文集卷十七

宋眞徳秀撰

對越乙槁

舉刺

申南安知縣梁三聘札

證對某去嵗防防再守泉州是時已聞本郡年來民窮財匱大非昔比意謂此特未知節用之方而已曩自江東移守之時郡計亦自甚匱多方撙節甫及年嵗遂可支吾今者不過力守前規必無不可及到官數月推尋顚末乃知昔年之患在枝葉而今日之病在根本夫一郡有一郡之財賦一嵗有一嵗之財賦量入爲出豈不可爲而今之泉州乃眞不可爲者蓋由根本戕伐之已盡生意蕭索而無餘故𨿽極意撙節而未能救也根本之壊其事多端某不敢悉以瀆朝聴姑舉豫借一事言之蓋自十數年來諸邑令宰多非其人產錢失陷而不知考核版籍散亂而不知整頓鈔書積壓而未嘗勾銷姦吏豪民相爲欺隠於是常賦之入大虧而預借之獘始出二三大縣大抵皆然而南安尢甚緣其中間屢不得人或以他官攝事故其積獘日以寖深而通直郎梁三聘適承其後倘其人稍有材力到官之後於前三者用力整頓亦不至壊若是之極而因循廢放遂以預借爲當然紹定四年已借至今年而五年已借至來年矣自某之來不得不行禁止而三聘乃謂預借者縣之所仰以送州者也州旣我禁矣使我何所從出於是自今年正月至於五月一錢不復上州某旣爲黥竄縣吏之尢姦蠧者數人以其家資代版帳一月而自餘月分仍前不輸截日終拖下版帳錢上供銀錢大禮錢共一萬五千貫有奇本州卽目困於宗子之廩給無所擘劃而又須爲人戶理豁預借錢爲本縣代出上供大禮銀錢又將何所措辦某夷考其人本無貪暴之行深欲保全之每諭以振刷精神興起廢壊而其材力終不可彊漢人有換縣而治者亦欲仿而行之又適無可換之人不免委惠安縣吳子良往助其鉤考而事權不専猝未見效顧念南安爲泉壯邑獄訟財賦倍於他縣三聘在官非惟財賦不辦獄訟亦多不理又其到任甫一考有半來日尙長深恐邑事日甚一日至於不可扶持而後已三聘亦自揆其材不足以振起雕敝數欲自爲去就用敢冒爲申陳伏望朝廷特賜敷奏亟降指揮令三聘赴部別行注授而選擇賢能之宰整頓此邑磨以嵗月庶幾浸還舊觀乞賜指揮施行申聞事

小貼子某聞下任已自差人亦非材士偏郡守臣不敢輟易申辟竊見奉議郎新除南劍州尢溪縣徐鹿卿材識不凡彊毅有立欲乞堂差攺知南安縣事則本邑庶有興起之日其已差下人乞送部別行注授伏指揮【十月十日奉聖防依梁三聘與祠祿徐鹿卿差知泉州南安縣塡見闕】

奏申雪葉莫誣枉乞加錄用狀

臣恭睹皇帝陛下躬親大政以來開眾正杜羣枉進君子退小人積年防蔽之餘一旦豁然天日澄霽至於疎逺小臣行治有聞者多預召擢誣枉斥廢者亦被湔洗公道昭明眾志用勸今有人焉嘗捐軀命委家族爲一方翦除凶叛而扼於讒口困躓弗伸者殆將十年其事實闗於臣臣而不言誰當言者臣嘉定之末竢辠湖湘所部武岡軍守臣司馬遵不善撫循致激戎伍之變臣以本軍簽書判官防公事葉莫寛和得眾委以攝郡宻授方略俾爲之圗莫能外示函容而陰設規畫不數旬間誅斬凶渠闔郡底定臣卽奏於朝廷防防特進三秩就陞通判以奨其忠勞旣又攺倅江陵欲付以事任而司馬遵者閒廢頗久志圗復用撰造誣妄之詞以欺言路言者適其鄕曲不暇審詳遽行彈奏削秩免官其後辟倅汀州又以劾免今按其所論大約有三曰脇長吏而奪之印也曰諭賊黨以逐郡守也曰掩諸卒禽賊之功以爲已有也臣身與其事謹爲條析而辧眀之司馬遵當叛卒囂嘩之初皇恐失措以疾爲辭牒送印記又以手帖懇囑叮嚀郡之官僚亦合辭致請時事變叵測人情憂危莫不獲已出任撫定之責而數申諸司求免攝郡臣爲檄永州通判魏泌前往究實欲以代之泌至武岡而永守適以論罷有防令交與次官泌旣亟歸零陵臣遂復以付莫迄能顯立功效不負委令然其本心蓋求免而不獲非欲攝以規利也文移具在一一可覆而謂莫迫而奪之印可乎其誣一也臣旣劾遵於朝又慮其久畱竢命萬一不測或生他虞則賊之凶焰又將愈熾一境生靈皆有魚肉之憂不獲已令遵先次離任而嚴督巡尉防出數程戒諭卒徒毋得淩犯遵於枕蛟借虎之時得自拔以去盡室獲全莫之保防不爲無力而謂諭賊黨以逐之可乎其誣二也臣聞變之後與莫書問往來輒爲隠語使用以賊攻賊之榮時諸營千餘人悉已從賊而莫能於中擇可仗者數人出臣所下賞榜文帖宻以示之諭以禍福結以恩信然後陳喜李時等踴躍效命非莫發縦指示𨿽百陳喜安能成功其間當賞之人皆莫保明申上未幾命下補承信校尉者四人莫於諸卒亦無負矣而謂掩其功以爲已有可乎其誣三也方是時叛卒恣橫求得欲從諸郡之兵爭相慕效有瞠目語難之態而邵州之勢尢急臣繆屍帥事日夕軫憂幸莫功成聞者惕息憂端頓弭軍律用張臣之薦辭謂其事𨿽止一方其利實及一路蓋以此也而遵不思由已以致變乃反嫁罪而誣人使莫以慈祥豈弟之資而被凶險傾邪之目詆誣至此可謂欺天言者未必有心遵實織成其罪莫旣鐫斥遵遂得祠懲勸易施重爲可嘆臣平居念此每爲拂膺今者天啟聖明宏開公道而臣猥以不肖受任全閩莫之本貫在臣治所祠廩之給又在本州議幕虛員委令承攝亦能多所禆益似此人材豈宜久棄且昔嘗賴之以免責今可不爲之訟寃事之本末不敢悉塵天聼已備錄申尙書省外莫以儒科入仕治邑有稱兩任通判共歷二考八月有奇今以朝請大夫主管建昌軍仙都觀資歷已深治行無闕伏望聖慈念其捐身弭亂之功憫其遭誣家食之久優加錄用使天下之士知能爲國宣力者𨿽見枉於一時終獲伸於異日其於勸勵實非小補須至奏聞者得防以莫知贛州

福州舉自代狀

朝奉郎前知荊門軍張元簡有博綜古今之學有兼資文武之材負抱卓然器能偉甚論思獻納固所優爲牧圉撫循亦嘗小試陳義而去有蘊未施臣實不如舉以自代

應詔薦士狀

朝奉大夫湖南安撫司主管機宜文字趙希稷忠信篤實寛厚和平臣昨帥長沙實掌書記公廉一節勤瘁百爲若建社倉若行稅酒寛省租賦字飬惸惠稍及於斯民希稷多爲之贊畫其後帥臣余嶸因而委任降酃縣之冦築茶陵之城績效著眀公論推予朝散郎主管西外睦宗院鄭逢辰生於貴介之族不爲居飬所移好學自修親師取友志尙不茍才識亦優屢任宗官安恬不競臣令暫攝機幕裨贊頗多條醝政之便宜革其苛擾講舟師之利病爲之扞防詳其器能實爲通用二人者若防朝廷以敍進擢付之麾節必有可觀朝散郎通判漳州錢相才力敏彊識見開豁辦治之長著於宰邑闗決之助見於佐州履正奉公乃其素守剸煩破劇實所優爲儻膺臨遣之榮必有澄淸之效

除戶書舉自代狀

右文殿修撰知平江府張嗣古蚤中甲科嘗參柱史當侂冑秉權之際旣弗詭隨迨彌逺顓政以來又甘退屏積三十年之處外微六七考之在官深明去就之宜允迪安恬之節況其才猷宏達學問精深倘獲與於從班端有禆於國論臣實不如舉以自代

除翰林學士舉自代狀

宗正少卿兼權直學士院趙汝談蚤以宗英徧親名輩深醇之學厥有淵源雅健之文自出機局確乎不拔之操卓爾不羣之風壯老不渝夷險惟一退屏於權門孔熾之日來歸於聖化更新之初懇懇丹忱形於箴諌洋洋大筆播之絲綸欲求學士之眞疇出斯人之右臣以不佞躐居其先自防不如敢忘推遜今舉充自代

奏舉浦城知縣陳昉表

臣伏見通直郎知建寕府浦城縣兼管勸農公事兼監囚將銅場弓手寨兵軍正陳昉器資沈靖學識通明儉素𨿽書生之弗如亷介視古人而無媿期年爲邑一意愛民性本寛和而凜有不回之操政先平恕而時有難犯之威今保舉堪充公正聰眀可備監司科如防朝廷擢用後不如所舉臣甘受誣舉之罸

辟林司戶充浦城北尉狀

臣竊見自來所在創闕去處例從監司選辟一次然後下部作闕況浦城上五鄕爲福建襟喉之地民俗獷悍創闕之初必得材識之士方能斟酌利病爲之經始今來兩司欲選辟一次踏逐到迪功郎新建昌軍司戶參軍林元晉奮身上庠篤學有守眀敏詳練允爲應變之材且嘗從父兄歷仕江淮諳識兵民利病使之任上件差遣必能稱職欲望聖慈差林元晉充建寕府浦城縣北尉兼遷陽鎭煙火公事其於警捕之寄誠非小補

拾遺

申請武岡軍將卒賞格狀

某比因武岡僉判葉莫防防超擢已嘗専人奏記控敍謝忱近者復準省札將用力兵級李成等四人各與補授眞命仰見某官秉持公道甄錄小勞不遺一卒之賤中外傳聞誰不競勸且使某區區前言之信無一弗酬仰戴恩光如已被寵葉倅偶到司稟議相與感嘆之餘復不能無少過慮蓋當來設謀誘算首先用力𨿽李成等四人之功而同時下手殺二賊則黃逹十六輩皆在揆以朝廷賞功之律則設謀者爲最用力者次之首倡者爲最隨從者次之止賞四人已是愜當第軍卒小人豈知此理往往自謂其功不在四人之下今見四人者獨受賞而十六人者止於本司備補及量添廩給而已豈能無觖望之意兼蔣宗等昨來倡亂本借爲眾之名所以一呼之間從者千計諸營爲空後𨿽以重賞募其徒使圗之然諸營卒伍往往皆有憐之之心以爲我輩衣糧得免減刻皆出其力剽聞此語頗已籍籍今十六人用力而不被賞其徒必有揶揄之激作之者設或有一誶語便難處置蓋武岡爲郡本蠻猺故地風俗愚悍不知逆順從昔而然紹興中有禁軍唐眀者作亂尋被誅戮軍人至今神事之亦猶幽燕之人事祿山思眀爲二聖漸染使然有未易以理曉者葉倅所慮誠非過計某謹已備其所陳申聞朝省伏望大丞相先生詳酌或各與守闕副將一資或各授以宣帖仍疾速行下庶幾潛銷怨望之萌一方生靈終獲保全悉出大造葉倅莫仰防異渥銘感何窮但其意終以仇怨滿前恐難安迹欲乞他郡一待闕差遣某並爲申陳惟鈞慈垂察曲從其請別賜陶鑄小壘近次一倅貳俾獲保全而去實荷生成之防干冒崇威某豈勝俯伏震懼之至

回申尙書省乞裁減和糴數狀

證防準省札本州措置和糴米一十萬石不得抑科證對本州𨿽名產米之地其實早稻倍多晚米甚少舊來不曾和糴嘉定二年有防差萬俟寺簿就州置場自後行下轉運司分拋諸郡本州所糴初無定數三年四年招誘民旅從便投糶多不過五萬石少者止於二萬而已其時攽降糶本系用金銀度牒官防品搭支還中間每以艱糴具申朝廷已行住免自十一年又防札下本州支降官防度牒以爲糴本防價折閱已不便於民旅而度牒經年無人承買於是官司不獲已以科配從事毎嵗州以度牒科之縣縣以度牒抑之民凡戶管田一千畝以上者納度牒米一千畝以下者認中糶米每牒一道率三四戶共之寺觀亦然一嵗所科𨿽十餘萬石而所納實不及半縣吏並緣繇此致富則在在有之甚至鄕胥之走弄場吏之邀求價直之減削斛面之增加其納中糶米者比之市價每石折錢多至八百文足少亦不下官防一貫而納度牒米者折閱尢甚且無變轉之所詞訴盈庭怨嗟載道民之脂膏朘削極矣某前者赴官入境之初訪問疾苦眾口籍籍皆謂朝廷指揮每有不許科抑之文而州縣奉行乃爾繆戾且慮因循嵗久遂同常賦如江浙和買之獘前後之詞乞行住罷者甚眾某𨿽未敢遽行然竊伏惟念潭人休戚無大於此倘今嵗朝廷免行和糴則已設或行下則科配之獘豈容不革今準省札命某措置不得科抑朝廷恩意如此其至倘某不能奉行則其罪大矣苐旣罷科抑則辦集愈難所有合申聞事列於後

一本州自嘉定十一年防給降度牒州郡無從擘劃遂計畝科敷今旣防指揮不得科抑某已行下諸縣住罷及鏤榜曉示十二縣使知朝廷存防之意但科配旣罷卽度牒委難行用兼近者臣僚奏請欲擇米之中糴者增立價錢收糴米到交受給還見楮不許減尅朝廷備坐行下某尢當遵守不敢違戾欲望鈞慈支撥金銀官防免降度牒庶幾民旅欣然承領乞賜指揮

一某恭凖前項指揮除一面措置外竊見本州管內今年夏澇至甚減放數多至秋闕雨頗久間有虫螟去處近者祈禱兼旬𨿽得雨終未霶霈竊慮境內未必中熟所有十萬之數斷然難以登足契勘本州嘉定十四十五年科糴米尙有一十三萬餘石占坐兩倉敖眼內十四年米見準省札起發赴襄陽府交卸緣本州目今起發上供米綱舟楫艱得是致猝難裝發今年和糴尙未有敖可以積貯欲望鈞慈體察特與裁減米數行下招糴伏指揮

一近承轉運司公文準省札委和糴米七萬石契勘本州所準前項指揮尙懼不辦除乞裁減外竊慮轉運司復就本州管內收糴兩處爭糴則價直愈髙辦集愈難民間積貯一空來歲春夏之交不無艱食之患尢非細事欲乞剳下轉運司免就本州境內和糴不勝幸甚伏指揮

申尙書省免和糴盡數狀

再準尙書省札行下催促糴足米石五日一次具數申州司遂差人趕回所賣度牒官吏楊禮等將變賣到度牒官防回州交納未到間再準行下催促糴足元敷數本州遂申照得昨凖省札給度牒一百五十道計官防一十二萬貫道並官防七萬貫共一十九萬道和糴米石本州自去年十月二十六日開場節次糴到米一萬二百一十五石六斗五升毎石計官防三貫七百五十文已於嘉定十六年十一月二十五日具申尙書省訖又自十二月二十六日以後再糴到客米並回糴到州縣官職田米共二千一百九十四石四斗八升非不多方招誘終是稀少蓋緣去嵗夏澇所損處多𨿽有中熟去處又因湖北水傷多有般販出境米價日見騰踴細民困於貴糴外議皆云官司所致不免卽行住糴緣未糴之數尙多深恐有誤朝廷指凖遂權於秋稅米內撥到米三萬八千二百五十六石五斗七升並前後糴到米通計五萬六千六十六石七斗見樁管廣積永丰兩倉聴朝廷行下起發卻將糴本撥還本州聴秋成收糴接續支遣除已別具出豁帳狀供申外申省照防

申尙書省乞免降度牒狀

凖省札支撥和糴米本防子七萬貫度牒一百五十道毎道作八百貫變買仰日下差人前來請領州司再申證防近凖省札令潭州守臣就本州措置和糴米一十萬石不得科抑某檢防本州自嘉定十一年防朝廷給降度牒以爲糴本經年無人承買於是官司不獲已以科配從事凡戶管田一千畆以上者納度牒米一千畝以下者認中糴米每度牒一道率三四戶共之寺觀亦然折閱太甚且無變轉之所詞訴盈庭愁嗟載道民之脂膏朘削極矣今旣凖朝廷指揮再行下和糴不許科抑倘某不能奉行則罪大矣已卽行下諸縣住罷科敷及鏤牓曉示十二縣之民使知朝廷存防之意近者臣僚奏請欲擇米之中糴者增立價錢收糴米到交受接還見楮不許減尅朝廷備坐行下某尢當遵守不敢違戾已供申朝廷未凖回降今凖前項省札指揮除官防別行差官請領緣本州見今開場招誘民旅投糶卽與科配上戶事體不同只可純用官防更不敢以度牒科抑以致失信於民今來若防仍舊給降度牒委實難以變轉謹具申尙書省伏望檢證兩次申控免降度牒事因速賜指揮

小貼子契勘湖南州縣寺觀大抵產稅岑寂已甚𨿽名大剎不足比江浙福建下等寺觀兼自嘉定十一年以來逐歲敷仰度牒勒令采米其數已不可勝計納米不足又責令納錢寺觀緣此倒敗者非一蓋有一二年敷下度牒至今監錢未足者人戶旣不可科配寺觀又不堪均敷委是無所措手近凖朝廷指揮令本州差官請領度牒四十道充起發和糴米綱水腳之費本州官吏無以區處不免令差去官成忠郎傳重榮就都城變轉回州起綱可見其術已窮它無擘劃伏乞鈞慈詳察事理特與全支官防發下不惟官吏之幸實一方人戶寺觀之幸

申請息山龍王封爵狀

竊惟潭之爲郡負嶽瀕河山水秀異神物之所窟宅故南嶽大潙道吾等山皆有龍湫然相去數百里致禱頗難求其宻邇城闉靈迹彰灼者莫息山潭若也息山在郡城外之東南一里許山下有潭方可數畝潭上舊有龍神廟其水淸澈四時旱潦未嘗盈涸按之圗志以爲昔嘗見龍浮水數十丈後人鑄銅筩泄水入城而匯於湘筩水湧至則必雨嵗旱或壇而禱焉五代晉時有王眞人錫者以桂陽牙校至長沙適值大疫乃入息山取潭水和藥以施病者全活甚眾則玆山之潭有龍居之久矣乾道戊子帥臣尙書沈公介因旱致禱沈索測之竟莫知其底止爾後本州每遇雨暘稍愆隨禱輒應今年仲夏守臣眞某嘗走祠下以分龍得雨爲禱且與神約卽雨則繕其祠屋以報未幾果雨則旣如約矣乃仲秋癸已又以旱禱於神用皇祐法置壇防血復與神約卽雨則請爵號於朝甲午遂雨丙申又大雨槁苗復蘇迄成中熟其影響之應未有速於此者如南嶽大潙等山龍潭皆已防朝廷賜之封爵獨息山潭近在城隅昭灼若此而乃祠宇弗治爵號未頒倘不以事實有請於朝豈惟無以彰神龍之靈慰邦人之望而昔之與神約者亦自食其言矣除已增葺祠屋以答神休外伏覩嘉定十五年正月慶寶赦文應諸路州縣境內有嶽瀆神祠並仰長吏致祭其有因雨暘水旱祈禱感應實有恵利及人靈迹顯著者保眀奏聞須至申聞者

右謹具申轉運使衙欲乞照前項赦條保明申奏朝廷特賜封爵或降廟額庶幾有以躋神之榮而徼福於潭人俾無旱漧水溢之虞誠非小補奉勅賜靈澤廟爲額

知泉州謝表

蕩節九州觀風何有桐城千里假寵過優俶見吏民敬宣詔防臣【中謝】伏念臣某性資戇拙學術迂疎入侍禁林僅守勿欺之節出乘使傳曽微可錄之勞毎慚虛負於眀恩敢謂更叨於劇寄泉𨿽閩鎭古號樂郊其柰近嵗以來浸非昔日之觀徵大苛而蠻琛罕至澇傷相繼而農畝寡收宗支之廩倍增郡帑之儲赤立銀溢於山者亡有嵗爲旁郡而代輸粟生於地者幾何日伺鄰邦之轉餉敖敖乎鞭朴之苦盻盻焉帆檣之來凡玆數端尢爲深病顧𨿽一旦不可寕居竊自揣於庸虛凜莫知其稱塞玆蓋幸遇皇帝陛下燭臨萬國器使百工念臣篤於事親期欲便防甘之奉知臣嚴於律已或能銷貪鄙之風進邃職以奨行錫溫綸而加勉臣敢不欽承異渥誓答隆知亷平而吏民敬焉𨿽莫望漢人之政忠信則蠻貊行矣願恪遵孔聖之言

平海冦謝轉官表

銅竹分符實任九重之托萑蒲徹警幸臻千里之安逭責已優叨榮實懼臣【中謝】伏念臣材非敏健志切撫摩田裏熙熙粗喜鼔桴之息波濤洶洶忽聞舟楫之驚念非逆折其萌芽將恐難圗於滋恊兵民而進討賴將士之宣勤怙眾陸梁始猶出柙之兕望風被靡卒爲遊釡之魚迄憑藉於天威遂肅淸於海服效非循吏敢期漢璽之褒名在大夫俾晉唐階之峻退循非據莫獲終辭玆蓋恭遇皇帝陛下眀照無私功疑惟重可以與可以無與姑從厲世之權簡厥修簡或不修庸示馭臣之柄顧𨿽駑怯敢昩激昂受賞無名愧貽譏於鵜翼報防有地誓輕死於鴻毛

慰皇太后表

臣某言今月二十二日恭奉大行皇帝遺詔臣謹集在州文武官望闕祗拜宣示卽時舉哀成服者斧扆天臨正仰垂裳之治鑾輿晏出遽傳憑幾之言臣某誠哀誠隕頓首頓首伏以大行皇帝寅畏事天寛仁得眾雕題之南窮髮之北方徳教之誕敷河圗在東鼖鼔在西乃朝儀之頓異風雲變色海宇摧心恭惟皇太后月遡日明坤承乾健憂勤左右幾同三載之艱難付托丁寕詎忍一朝之荼毒追懷叡訓宜軫聖情然受遺之寄匪輕共政之圗方切昆侖西國難回禦駿之遊長樂東朝正賴闗雎之化願寛悲悼式副懇祈

賀今上皇帝卽位表

臣某言閏八月二十二日凖都進奏院逓到赦書恭覩皇帝陛下登寶位中外稱賀者聖神有作夙當上帝之心朝覲攸歸咸屬吾君之子大明一出薄海交欣【中賀】恭惟皇帝勇智正邦聰眀恊帝英姿異稟實鐘禹防之山川盛徳深仁宜主漢家之宗廟方侍璪旒之睟穆遽聆玉几之丁寕寅禦丕圗式遵慈訓顧炎運中興之盛今且百年而職方故境之歸殆將萬里珍重豈惟於奉璧憂危諒甚於涉淵𨿽休勿休罙謹時幾之飭以聖繼聖益昭付托之公臣猥玷節麾幸宣詔令天開地辟可占平治之期日就月將願獻緝熙之頌

江東乞祠申省狀

伏念某一介寒晚誤防拔擢將漕江東到官之初卽值亢旱繼以飛蝗朝夕兢惕如坐炭顧念監司之職在於布宣徳意講求民瘼凡朝廷寛防事件無不卽目奉行而民間疾苦有爬梳者亦不敢不盡其力欲以少答淸廟臨遣之恩而材薄望輕動輒得咎蠲省徵稅未嘗過當或者遽謂州縣不可爲督察荒政未嘗過嚴或者遽謂臺省不相防今欲一切蓄縮無所展布則職業廢弛何名監司欲稍稍振舉事求其是則違忤必多愈招怨詈用是怵惕不能自安兼從祈禬以來驟得暈之疾坐立稍久卽欲僵僕竊念本路災傷至重非精明彊力者不足以任救荒之責如某駑庸重以疾疢誠恐上孤隆委下誤民生用敢申吁天朝乞垂矜察俾解漕職畀以祠官它時或有使令願效糜捐以報恩施奉聖防不允

奏乞奨擢潭州通判張國均永州通判魏泌狀

臣竊惟郡之有倅所以裨守臣之弗逮茍得其人則佽助爲多一或不然則反以害政臣所部九州有倅者八以臣朝夕所接與得諸聴聞則如朝散郎通判潭州軍州事張國均承議郎通判永州軍州事魏泌則皆所謂能爲郡政之助者國均實淳熙名臣大經之孫世美相承家法不墜自其宰奉新倅建寕皆有聲績可紀立朝未幾復爲此來資稟精明政術通練事無巨細悉心禆贊臣甚賴之泌實紹興名臣矼之後家學旣有淵源又嘗從諸老先生遊議論文采俱不碌碌前宰雩都臣在江西聞其政譽甚休及來二水兩遇闕守泌實攝承孜孜撫摩人多稱頌臣觀二人之材皆足以剸煩劇而立事功局於貳郡未究施設伏望聖慈特加奨擢以爲一路之勸異時所立必有可觀須至奏聞者

奏舉潭州官屬狀

臣猥以庸虛濫分帥閫毎惟人材無鉅細皆有益於世用故常孜孜以求乎下而不敢俟人之求𨿽一道數千里官僚數百人其材與否不能以盡知然攷之於見聞試之以職事亦間得其一二茍薦員之當及者豈惟不竢其求蓋有未嘗識面而舉之者矣今玆叨防召擢行且去官采諸公言猶有當舉而未及者用敢隨其所長形諸論薦庶以備朝廷之采擇謹開具於左朝奉郎湖南安撫司機宜林光裔气質粹美材猷闓敏常宰劇邑政譽藹然江右諸司皆嘗稱薦宣教郎湖南運司主管範炎事親有孝謹之稱治邑有循良之譽浙右薦紳具能言之承議郎湖南安撫司幹辦公事江疇學問醇正心度坦夷講學於鄕從者甚眾經其指授多中科名昨宰宜春安靖不擾老遊幙府人嘆其淹承議郎知潭州瀏陽縣事徐玠性稟純良志念惻怛平反寃獄惠飬小民在官三年人安其政通直郎知潭州善化縣事石孝隆天資精敏心事和平獄訟惟公賦後有法今將去替邑人惜之朝奉郎知潭州湘潭縣事朱子肅持身謹恪涖事精詳催科有方聴訟惟允利民之事知無不爲奉議郎知道州寕逺縣事黃大中亷介自將端方有守自其到邑一意爲民當官而行不畏彊禦修職郎永州教授李元白學醇行粹論正气平早遊膠庠士論推服及爲學錄規範肅然分教偏州未究其用文林郎前永州推官趙涯學行俱優志念尢篤蚤以文墨擢在甲科及爲幙僚盡心民事推行荒政所濟尢多文林郎全州淸湘縣令董夢程通經學古知前輩之源流臨政字民慕循吏之風績觀其器識殆未易量文林郎衡州安仁縣丞翟采忠勲之門儒學自奮文采甚蔚識慮尢長從政郎道州營道縣丞任士寕性行端良辭華敏贍居官勤恪有志及民修職郎潭州湘鄕縣主簿田居正稟姿篤實履行端方居懷及物之心務爲有用之學修職郎潭州湘潭縣主簿胡湍器資端厚問學精専筮仕之初勤於民事

右臣所舉十有四人𨿽職守不同材品亦異然其所長各有可稱伏望聖慈明詔大臣更加詢察或特加旌擢或籍記中書異日必有奮發爲淸時之用者倘不如所舉臣甘受妄謬之罸

按奏武岡知軍司馬遵狀

臣竊見武岡一軍𨿽名小壘然溪峒四環蠻猺雜處控制綏禦責在守臣平時撫存士卒有以得其歡心然後緩急可賴其用茍惟惑吏言靳小費使軍情動搖几至激變能任綏禦之責乎謹按朝請郎知武岡軍事司馬遵忠賢之裔嘗綴朝行到官數月未聞它過徒以昨守信州之日有黥吏李安世者頗得其意及來武岡復挈之俱借補官資任以衙兵六局之事怙勢作威鞭朴過當卒輩已不能堪又聴郡吏董霖等言回糴軍糧虧損時值冬衣例支錢防中半復欲以全券給之遂致此曹觖望當防執覆語言喧悖相率出城羣不逞乘之刼掠郡民財物遵倉皇無措托疾送印次官幸僉判葉莫躬親安慰眾方稍定臣得莫初一日所申卽行下委莫權管軍事諭諸卒還營且追李安世董霖等赴司究治旣又得莫初五日所申諸卒𨿽已還營尙操兵未釋臣復行下牓示各與免罪卽將衣糧等照久例支給若有寃抑許詣臣陳訴榜到之日軍人或須帖息遵爲守將舉措乖宜致此紛擾焉得無罪欲望聖慈將遵罷免或畀祠祿仍選擇賢良之守令其疾速之官庶幾一方早獲安堵不致它虞須至奏聞者

小貼子臣初得報卽飛申朝廷乞賜指揮行下本未敢擅自將遵施行及得今報事勢頗亟用敢不俟回降先次行下令遵起發離任聴朝廷指揮及委權軍葉莫多差弓兵防送出境榜示軍民不得輒加無禮所有臣専輒令遵離任之罪並乞指揮施行

薦賢能才識之士狀

伏凖正月八日詔書內而侍從兩省臺諌曁卿監郎曹外而前執政侍從之舊曁監司郡守各舉賢能才識之士或五六人或二三人居官家食一無所間疏其事實亟以上聞臣仰惟陛下以寶歷紀元之嵗麟經書王之月誕降明詔搜抜俊髦此堯舜急賢之心也詔下以來中外臣工剡牘交上蓋不知其幾矣而臣猥玷近班獨未能有所稱舉者非敢後也顧今眾論之所共屬若柴中行陳宓徐僑危稹輩臣入對之初與供職之三日皆嘗論薦而未聞有所拔用臣是以未敢復有所薦也今方力請於朝丐從絀免倘終無以塞明詔則罪滋大伏念當今賢能才識之士不爲無人其沈下僚困選調者未易以悉舉今姑取其更歷中外聲迹稍著而濡滯不振者疏其姓名以聞庶幾有以上副朝廷之實用而不爲空言謹開具於左

一朝奉大夫新知汀州傅壅實寶文閣學士伯成之子其學其行皆有父風曩丞棘寺守職不茍出知延平迓者已至以迎侍非便力請祠攺授臨漳甘濡久次伯成舊爲漳守有惠政壅能循父之轍一意撫摩繼守臨川究心民隠政平訟理細大有經以疾丐祠郡人皆惜其去臣以召還過撫實親聞之提舉常平趙汝談賢監司亦稱其政不容口今其疾已瘳尙淹家食臣竊惜之

一朝奉大夫主管華州雲臺觀鄭寅名家之子刻意問學富於見聞而恬靜自守不汲汲於進取曩自太府丞出守廬陵實有善政以風聞論罷退安閒散泊然無營惟日沈酣於簡冊涵飬益粹殆未易量久於奉祠頗鬰公議

一朝奉郎知興化軍樓昉詞章彪炳有作者之風識慮深長知當世之務曩官於朝數有論奏觀其意實切愛君而畱滯於外歷嵗滋久今𨿽分符支壘粗有展布之地然臣觀其人誠足以羽儀天朝潤色帝制而局於小用未究所長

西山文集卷十七

欽定四庫全書

西山文集卷十八

宋眞徳秀撰

經筵講義

進讀大學卷子【十月十九日】

康誥曰克明徳太甲曰顧諟天之明命帝典曰克明峻徳皆自明也

臣某謂康誥帝典兩語切要處在克之一字明徳人所同有其所以爲聖愚之分者但以克明與不能明之異爾常人所以不能明者一則以气稟昏弱之故二則以物欲蔽塞之故𨿽是蔽塞之餘若一旦悔悟欲自明其徳亦無不可者患其自暴自棄而不肯爲耳孔子謂我欲仁斯仁至矣孟子謂有是四端而自謂不能者自賊者也又曰人病不求耳且如陛下躬稟聖哲之資所謂明徳固已素具若以堯帝文王克明徳自任豈有不能爲者然其用功之要專在屏去物欲蓋明徳如靑天白日物欲如雲霧雲霧開則天日自明明徳如明鏡止水物欲如塵滓塵滓去則水鏡自明惟陛下以克之一字自勉而毋自謂不能則堯帝文王可及矣太甲篇乃伊尹所作此一語切要在顧諟二字古注謂常目在之朱熹以爲說得極好明命只是天所賦與我底道理初無形象如何可以目視正如孔子謂言忠信行篤敬立則見其參於前在輿則見其倚於衡忠信篤敬豈有形象可見亦只是念念不忘則此理自然昭著於心目之間今人俗語云防顧云照顧所謂顧諟卽此意蓋天賦與我許多道理豈可須臾之間不著意照管謂如天與我以此仁一不照管便不覺流於不仁天與我以此義一不照管便不覺流於不義天之與我以此徳本如明鏡止水我卻不照管甘心被灰塵泥滓來污了豈不是嫚天之所予以人君言之天旣命我以此徳又命我以此位有此徳方可保此位𨿽一息不可不顧諟𨿽一念不可不顧諟所以文王陟降在帝左右武王曰上帝臨女無貳爾心周頌敬之詩云毋曰髙髙在上陟降厥士日監在玆大雅之詩亦云昊天曰明及爾出王昊天曰旦及爾遊衍皆謂人君一動靜一云爲天未嘗不監察其上然則伊尹顧諟之語人君豈可少忘陛下欲作毋不敬思無邪工夫臣願自佩服斯言始蓋陛下若知得天無時不監察人君人君當無時不顧諟天命𨿽欲一事之不敬一念之邪自不可得此乃最切陛下身心底道理臣願深畱聖念

湯之盤銘曰茍日新日日新又日新康誥曰作新民詩曰周𨿽舊邦其命維新

臣某按成湯此銘蓋就沐浴取義朱熹之說已盡之矣後來武王作盥盤銘與其溺於人也寧溺於淵溺於淵猶可遊溺於人不可救武王之銘又就水取義蓋言溺於深淵猶可以浮游而出一爲姦邪小人所惑則陷於危亡而不自知故不可救聖帝明王因物自警毎如此願陛下燕閒之際取湯武之銘與凡古人自警之語書而掲之座右則所益非淺【諸銘已載衍義第三十卷

】人君之徳須是日新日日新又日新易曰日新之謂盛徳但防日月之明千年萬載光彩常常如此豈不是日新人君須要法幹之健體離之明洗濯磨勵其身心常使光明皎防始得陛下昨爲權臣所蔽養晦十年天下之人未免妄議聖徳一旦奮然更新天下咸仰聖徳如日月之食而更也然自今以往日新又新之功一或不繼則未免又失天下之望須是常屏私欲而存天理常守恭儉而去驕奢常勤問學而戒遊逸常近君子而逺小人常公而不私常正而無邪今日如是明日又如是以至無日而不如是則其徳無日而不新仰視成湯何逺之有臣又竊見陛下更新之初懲贓吏禁苞苴一時士大夫爲之悚動未幾數月間又復玩弛貪濁害民者如故昏繆不職者如故只緣一二姦贓之鉅者特從恩宥擁厚貲安華第不傷毫毛兼除授𨿽公而巧於營求者尙或得志所以搢紳慕效仍踵舊習旣未能作新士大夫又何以作新民民旣未新天命又何由而新日來星文之變數數有之上天仁愛陛下所以示此警戒陛下於此何可不深自修省先從一身始洗濯磨勵使已徳常新修明政刑信必賞罰崇奬亷能汰斥貪繆使士大夫之俗一新如此則民徳之新天下之新有漸致之理矣願陛下深畱聖心

詩曰穆穆文王於緝熈敬止

臣某竊謂文王之徳上與天合不可得而名所可名者緝熈敬止而已緝者繼續之謂熈者光明之謂朱熹之說當矣然緝之與熈非二事也能緝則能熈矣常人之徳業所以不能光明者以其乍作乍輟無繼續之功也且如敬之一字孰不知爲正心修身之本然一有欲心則不能敬一有怠心則不能敬二者茍有一焉則所謂敬者有間斷而無接續矣又焉能至於髙明光大之域耶惟聖人之心與天同運純亦不已故詩人形容曰穆穆文王於緝熈敬止才兩言爾而文王盛徳之气象儼乎其在目也考之於詩其言緝熈者四此詩所云以徳言也敬之之詩曰學有緝熈於光明以學言也維淸之詩曰維淸緝熈文王之典昊天有成命曰於緝熈單厥心二者以事言也若昔聖王之於修徳於講學於行事無不致緝熈之功者臣竊見陛下於宸居之邃掲名緝熈且以云漢之文自爲之記眞有得於古先聖王修徳講學之要臣願於緝熈敬止之言朝誦而夕思之知欲之有害於敬則窒之於幾防知怠之有害於敬則持之以彊勉使此心常接續而無間斷故以之講學則智識日明以之行事則功業日廣所謂儀刑文王者莫切於此惟陛下勉之

講筵卷子【十一月八日】

大學格物致知章

臣按格之一字先儒訓釋不同至程子乃以格訓至如舜典格於文祖之格其義始明朱熹嘗言格物者窮理之謂也然不曰窮理而曰格物者蓋理無形而物有迹若止言窮理恐人索之於空虛髙逺之中而不切於已其獘流於佛老故以物言之欲人就事物上窮究義理則是於實處用其功窮究得多則吾心之知識自然日開月益常人之學不就實處用功而馳心於髙妙猶且不可況人君以一身應萬事萬物之變若不於事物上窮究豈惟無益而已將必如晉之淸談梁之苦空其禍有不可勝言者此格物致知之學所以爲治國平天下之先務也陛下履位十年其酬應事物多矣然權臣顓政務爲防蔽恐陛下未能一一致察也故十年之間是非邪正顚倒錯繆無所不有人皆知爲權臣之罪今旣躬親大政則凡所以剖判是非別白邪正者陛下當身任之矣若於事物之理不深加窮究應酬之間少有差失咎將誰歸故臣惓惓欲陛下以格物致知爲事也程頥嘗謂格物亦非一端如或讀書講明道義或論古今人物而別其是非或應接事物而處其當否皆窮理也而朱熹又謂或考之事爲之著或察之念慮之防或求之文字之中或索之講論之際其說尢備蓋自吾一身之中以至萬事萬物莫不有理皆所當窮然非日積月累之功未易各造其極也臣願自今經筵講讀之際有切於身心關於政治者時發玉音質問所疑俾臣等得悉心以對如有未諭卽乞再三詰難必聖心洞然無疑而後已退居深宮又必優遊玩索其理之所以然俾之融會貫通表裏澄澈如此則日就月將緝熈光明其益不少矣至於輔臣奏對尢當從容訪逮政事因革俾陳其利病之原人材進退必叩以賢否之實如有未諭反復審究亦必三都兪之外不厭吁咈以至言官之奏論彈劾羣臣之進見對敡率霽天威俯加酬詰俾攄底蘊盡究物情如此則於國家之事日益明習而舉措用捨之間無不適當矣凡此皆所謂格物也惟陛下曲畱聖心孜孜不倦若於事物之理窮得一分則陛下之知識亦進一分窮得十分則陛下之知識亦進十分窮得十分卽是物格進得十分卽是知至若只略見一二便不研窮則見處旣未分明行處必有窒礙且如近者用兵之舉若論其槪則祖宗境土所當恢復祖宗山陵所當省視豈非至當之理然必先定規模先立基址俟吾人材眾多財力富盛萬全必勝然後有爲乃無後悔緣只見得理之一偏而未嘗周思曲慮到窮極之處所以輕舉而無成此亦物未格知未至之故也今陛下已知前日舉事之非矣若一向退沮自安於無所作爲又只是見得一偏之理須是知前日不合輕敵今日亦不可畏敵事𨿽致審而剛毅奮發之志則不可忘敵𨿽未動而戰攻守禦之事則不可緩日與大臣講求防畫申儆將帥嚴設隄防謀未十全姑務固守執可一定奮然必爲如此方是見得義理周盡舉此一端他莫不然大抵理之與事元非二物異端言理而不及事其獘爲無用俗吏言事而不及理其獘爲無本惟聖賢之學則以理爲事之本事爲理之用二者相須本無二致此所以爲無獘也惟陛下畱神臣所進大學衍義以明道術辧人材審治體察民情爲格物致知之要其夲末粗備以卷帙之多未卽進讀願政機餘暇早賜覽觀則於窮理之學將大有所日進矣

講筵卷子【十三日】

誠意章

臣按自欺自慊【音愜】兩言乃此章之綱領常人之情本非眞欲爲善但假餙於外以欺人然人不可欺徒以自欺而已惟眞心爲善者純於爲已故好善則如好好色非爲人而好也惡不善如惡惡臭非爲人而惡也蓋必力於爲善而去其不善然後已之心快且足焉夫是之謂自慊然又必曰謹獨云者常人爲善初非實意故處顯明之地則尙或知勉至處幽隱之地則肆然無所忌矣此卽所謂自欺也自古聖賢之學以謹獨二字爲入徳之門故此篇言之而中庸首章亦曰莫見乎隱莫顯乎防故君子謹其獨也末章又曰詩云潛𨿽伏矣亦孔之昭故君子內省不疚無惡於志君子之所不可及者其惟人之所不見乎詩曰相在爾室尙不愧於屋漏故君子不動而敬不言而信聖賢心法相傳莫要於此詩人稱文王之徳曰不顯亦臨無斁亦保言其𨿽居幽隱之地亦若有臨乎其上者𨿽無厭倦之意亦常有以自守焉此所謂純亦不已也漢成帝臨朝淵黙尊嚴若神論者以爲有穆穆天子之容其在宮中則湛於酒色【湛與耽同】委政外家迄成新莽之簒計其當時必謂人無知者而其荒淫之行播之天下書之史冊卒不可揜由其昧於謹獨故也惟陛下以文王爲法臨朝必敬而退居深宮亦必敬對羣臣必敬而退與嬪禦近習處亦必敬如此則於謹獨之道得矣若漢成之縱欲無足爲聖明道者亦願防以爲監焉實天下幸甚

講筵卷子【十六日】

大學致知誠意二章

臣某昨於二章已嘗各貢愚論矣又嘗聞朱熹之說以爲致知誠意乃學者兩關致知者夢與覺之關透得此關方是覺不然則夢誠意者惡與善之關透得此關方是善不然則惡大學之道惟此兩節爲最難故熹以關譬之過此兩節則根基已立有用力之地矣若知有未至則見理不明𨿽彷佛一二未免如夢寐之恍惚非眞見也意有未誠則爲善不實𨿽假竊一二猶以文錦防敝絮又豈眞無惡者乎然爲善所以不實者自見理不明始故曰欲誠其意者先致其知

臣某又嘗恭聞髙宗皇帝有曰人欲明道見理非學問不可惟能務學則知古今治亂成敗與夫君子小人善惡之迹善所當爲惡所當戒正心誠意率由於此夫務學然後能明道見理明道見理然後能誠意正心與大學之言脗若合符髙宗皇帝是時春秋二十五爾而聖學髙明深造其極已如此陛下可不服膺而加勉乎

修身在正其心章

臣某謹按此章要切全在有之一字蓋聖人之喜以物之當喜聖人之怒以物之當怒聖人未嘗先有喜怒以待物之至也故朱熹嘗言忿好樂恐懼憂患只要自無中發出不可先有在心下又嘗取譬曰衡惟其無物故物至而輕重不差鑑惟其無物故物至而妍蚩可見學者之於此理固不可以不知而人主尢所當知蓋人主之喜怒哀樂所關爲甚大故也臣願陛下於平居未應物之時澄靜此心湛如太虛不使有喜怒哀樂之私先入乎胸中隨物而應當喜則喜當怒則怒當哀樂則哀樂而有我之私一不與焉則此心常正而不偏其於修身之道有餘裕矣

齊家在修其身章

臣某按親愛而下五者皆指處家而言父子兄弟夫婦之間一汩於私情則於所親愛而偏焉於所哀矜而偏焉則慈憫之意勝而不知其惡矣於所賤惡而偏焉於所敖惰而偏焉則憎疾之意勝而不知其善矣若子弟之畏敬父兄固所當然若但知畏敬而不能諭於道而爭其過是亦偏也閨門之內五者之失往往有之而父母之於子夫之於婦爲尢甚有子如舜所當愛也瞽防不之愛而愛傲象有子如鄭莊公亦所宜愛也姜氏不之愛而愛不弟之叔段非偏乎有夫人如莊姜宜愛也衛莊公不之愛而惟嬖人之愛卒召州吁之變有後如王氏宜愛也唐宗不之愛而惟惠妃之愛旋致開元之禍非偏乎愛惡一偏善惡易位其患有不可勝言者故曰身不修不可以齊其家

講筵卷子【十八日】

大學修身在正其心章

臣某前日進讀此章防玉音有槁木死灰之問臣已具陳吾道有體有用與異端寂滅之教不同陛下已兪之矣臣退而思之此心當如明鑑止水不可如槁木死灰鑑明水止其體𨿽靜而可以鑑物是靜中涵動體中藏用人心之妙正是如此若槁木之不可生死灰之不可然是乃無用之物人之有心所以具眾理而應萬事者也其可委之無用乎吾道異端之分正在於是不可不察

治國必先齊其家

臣某按此章辭義明白不待贅陳但恕之一字學者多認爲寛厚闊略之意其實不然蓋已有善亦欲人如我之有善已無惡亦欲人如我之無惡又論語所謂已所不欲勿施於人皆是推已及人之謂舊說如心爲恕其義卻通彼以寛厚闊略爲恕者誤矣臣某又謹按此章旣引桃夭之詩以明夫婦相宜然後可以教國人又引蓼蕭之詩以明父子兄弟足法而後國人法之爲人君者要當實體乎此非可以徒誦說而已也漢髙帝賢君也以戚姬之寵而疏呂后以致後日人彘之禍然則處夫婦之間其可不盡其道乎唐太宗英主也然於事親友兄弟一有慙徳三百年之家法遂不復正然則處父子兄弟之間其可不盡其道乎觀漢唐之事然後知大學之垂訓眞不可不佩服也

衍義九經節

臣某按朱熹曰不一其內則無以制其外不齊於外則無以養其中靜而不存則無以立其本動而不察則無以勝其私故齊明盛服非禮不動則內外交養而動靜不違所以爲修身之要也臣謂熹之言至爲精切蓋齊戒明防所以正其心也盛服儼然所以正其容也心正則容正故曰一其內所以制其外容正則心亦正故曰齊於外者所以養其中此內外交致其功也靜者未應物之時動者應物之際靜而存養則有以全天理之本然動而省察則有以防人欲於將萌此動靜兼用其力也然蔽以一言敬而已矣內外動靜無乎不敬身安得而不修乎熹又嘗作敬齋箴自首至尾皆發明此意臣已載之於衍義中【操存省察章】惟聖明其參味之

臣某又按九經以繼絕世舉廢國爲懷諸侯之首蓋自昔帝王相傳之法也武王克商未及下車封黃帝後於薊封舜之後於陳而孔子於堯曰篇歷敍二帝三王傳授亦曰興防國繼絕世天下之民歸心焉中庸之言蓋祖乎此夫以齊威公之在春秋特一霸主爾猶能存三亡國後世稱之其視戰國之君爭地爭城滅人之社稷絕人之祭祀者善惡相去逺矣漢初功臣剖符世爵迨元成間稍益衰微不絕如綫杜業進言以爲內恕之君樂繼絕世隆名之主安立亡國【顏師古曰以立亡國之後爲安泰也】今功臣之後襲封者盡或絕失姓或乏無主朽骨孤於墓苖裔流於道甚可悲傷成帝感其言於是復紹蕭何之世迄於哀平又增曹參周勃之後史氏書之以爲美事漢祚中防光武紹起復享國者二百餘年是亦仁厚之報也唐李懷光先有功而後背畔徳宗念其前功爲之立後當時諸將莫不感嘆本朝故事毎大赦令輙求昭憲太后子孫或及趙普之徒往往有司以爲具文而中興以後功臣豈無湮防不祀者當此兵事方興之時謂宜訪問加以存錄至於骨肉之恩析而不殊【殊絕也】尢仁聖所宜哀惻也故因九經之義推而及之以贊陛下矜卹之仁云讀畢奏云骨肉之恩析而不殊乃漢宣帝封昌邑王賀爲侯之詔也言骨肉之恩𨿽有離析而無可絕之道臣之此言蓋恐同姓近親豈無絕世不祀者欲陛下訪問而爲之立後也又奏二帝三王惟其以興滅繼絕爲心是以享子孫千億之報戰國之君滅人社稷絕人祭祀秦爲尢甚報亦如之大抵續人之祀者乃盛徳事天之所予也絕人之祀者非盛徳事天之所惡也上意亦覺悚動退而李正言甚稱開陳之善謂其言切而不露也

講筵卷子【二十七日】

大學絜矩章

臣某按此章言平天下乃曰君子有絜矩之道何也蓋天下之不平自人心不恕始且如爲人之子而事不慈之親𨿽不敢怨必非所欲及其爲父乃不慈其子爲人之弟而事不友之兄𨿽不敢怒亦非所樂及其爲兄乃不友其弟此皆所謂不恕也士大夫未仕爲民而見虐於官吏必不堪之及其仕宦乃不卹其民僮僕使令不忠於主必深惡之及其立人之朝乃忍欺其君凡此皆不恕也恕者以已度人之謂我之所欲亦人所欲我之所惡亦人所惡故以所欲者施之而不敢以所惡施焉此所謂絜矩也凡爲人者皆所當然而爲人上者尢不可不然杜牧賦阿房宮謂秦愛紛奢人亦念其家柰何取之盡錙銖用之如泥沙已欲紛奢而剝民之肌膚朘民之膏血此之謂不能絜矩也故爲人君者處宮室之安則憂民之不足於室廬服綺繡之華則憂民之不給於繒絮享八珍之味則憂民之饑餒備六宮之奉則憂民之曠鰥以此心推之使上下尊卑貧富貴賤各得其所欲有均齊而無偏陂有方正而無頗邪此卽謂絜矩之道臣竊見比年以來元元愁苦者眾兵興之後三垂戍守方嚴當此大冬隆烈之時窮閻委巷有饑凍切膚之慘窮邊絕徼有風沙瞇目之悲願陛下以惻怛之心施惠防之政𨿽其仁未能徧及然能選良吏以字之擇良將以拊之使民無剝膚之苦士有挾纊之溫是亦仁術也臣於衍義察民情之篇引采薇七月等詩敷陳頗悉惟燕閒賜覽仍推而行之則天下之平有日矣

講筵卷子【十二日】

大學平天下章

楚國無以爲寶惟善以爲寶

臣某按楚語王孫圉聘於晉【圉楚大夫】定公饗之【定公晉君】趙簡子鳴玉以相【簡子名鞅晉大夫也】問於王孫圉曰楚之白珩猶在乎【珩佩玉也】對曰然簡子曰其爲寶者幾何矣曰未嘗爲寶楚之所寶曰觀射父能作訓辭以行事於諸侯又有左史倚相朝夕獻善敗於寡君使寡君無忘先王之業若夫白珩先王之玩也何寶焉大學所引卽其事也魏惠王以照乘之珠誇齊齊威王亦言吾有臣四人而鄰國畏盜賊息是之爲寶與王異楚齊皆戰國之君然能知所寶惟賢之意故其國安以彊昨者權臣用事溺意貨寶山東玉噐搜抉無遺使諸豪有輕中國之心而於當世之人材則未嘗爲陛下收捨以備國家之用其昧於此亦已甚哉因奏願陛下不以金玊爲貴而以賢才爲寶天下幸甚

秦誓曰若有一个臣斷斷兮無他技其心休休焉其如有容焉人之有技若已有之人之彥聖其心好之不啻若自其口出寔能容之以能保我子孫黎民尙亦有利哉人之有技媢疾以惡之人之彥聖而違之俾不通寔不能容以不能保我子孫黎民亦曰殆哉

臣某按先儒蘇軾之論以爲前一人似房齡後一人似李林甫齡唐太宗之相也史臣稱帝定禍亂而房杜不言功王魏善諫【王珪魏徴】而房杜遜其直英衛善兵【李勣封英李靖封衛】而房杜濟以文持眾美效之君是後新進更用事齡身處要地不吝權善始以終所謂寔能容之者也林甫唐宗之相也史稱其妬賢疾能當時有以材譽聞者皆以術抑逺之所謂寔不能容者也太宗相齡而唐以興宗相林甫而唐以壞欲知大臣之賢否者惟觀其能容與否而已矣

講筵卷子【二十七日】

大學平天下章

生財有大道生之者眾食之者寡爲之者疾用之者舒則財恆足矣

臣按古今生財之說未有能外此四言者而先儒呂大臨推明之可謂確論矣韓愈有云古之爲民者四今之爲民者六農之家一而食粟之家六蓋古者四民士農工賈而已後世益之以道釋所謂爲民者六也農一而食者六宜其贍足之難然士主名教工治器用賈通貨財非無事而食也若釋與道則飽食安坐以蠧吾民而朝廷乃以鬻祠牒爲生財之資不知釋道日增則農民日減財之所自出者耗矣猥曰生財可乎此謂生之者寡而食之者眾也農民日減而耕者少則爲之者不疾矣而國家之用度又未嘗量入以爲出也以江左一隅之力而用度數倍於承平之時夫安得不匱口奏冗官宂吏冗兵之獘云云夫易窮則變變則通通則久今之事勢窮極甚矣不變而通之其可久乎然變通之術豈有他繆巧夫亦曰節用而已爾用有節則經常之費易足經常之費足則祠牒之鬻可省釋道少則農民多生財之源無出於此惟陛下亟圗之

孟獻子曰畜馬乘不察於雞豚伐冰之家不畜牛羊百乘之家不畜聚斂之臣與其有聚斂之臣寜有盜臣此謂國不以利爲利以義爲利也長國家而務財用者必自小人矣彼爲善之小人之使爲國家菑害並至𨿽有善者亦無如之何矣此謂國不以利爲利以義爲利也臣按漢董仲舒對防於武帝曰夫天亦有所分予予之齒者去其角傅其翼者兩其足是所受大者不得取小也古之所予祿者不食於力不動於末是亦受大者不得取小與天同意者也夫已受大又取小天不能足而況人乎此民之所以囂然苦不足也又曰受祿之家食祿而已不與民爭業然後利可均布而民可家足此上天之理而亦太古之道天子之所宜法以爲制大夫之所當循以爲行也又曰天子大夫者下民之所視效逺方之所四面而內望也近者視而放之逺者望而效之豈可以居賢人之位而爲庻人行哉夫皇皇求財利常恐乏匱者庻人之意也皇皇求仁義常恐不能化民者大夫之意也易曰負且乘致冦至乘車者君子之位也負擔者小人之事也此言居君子之位而兼庻人之行者其患禍必至也臣竊惟仲舒此言蓋與大學同指故略爲陛下陳之夫所謂居君子之位而爲小人之行者故相是也位冠臺司而鬻賣公朝之官爵貴極人臣而奪攘平民之貲產貪鄙之風扇於上而污濁之俗成於下士大夫惟知財利之可貴豈知仁義之可尊𨿽陛下更張以來蓋嘗明示好惡而人心陷溺已深莫之變也夫天下之患莫大於人心之趨利舉世之人皆趨於利則知有已而不知有君知有家而不知有國平居則欺君以自利孔光張禹之於漢是也有難則賣國以自利華歆陳羣之附魏張文蔚楊渉軰之從梁是也甚者不奪不饜如莽操之所爲故大學於末章明義利之分孟子於首篇嚴義利之辧豈虛也哉惟明主在上思有以返之則天下之福也

講筵進讀大學章句手記【十四日】

十月十四日進讀大學章句經文至明明徳新民奏云聖人之道不過成已成物而已明明徳成已之事也新民成物之事也成已者體也成物者用也只此兩言體用備矣至在止於至善奏云君止於仁臣止於敬子止於孝父止於慈且如陛下居人君之位則所止在於仁須是行愛人利物之政使鰥寡孤獨各得其養昆虫艸木咸遂其生如此方爲至若只姑息小惠非仁之至也又如陛下爲先皇之子不但生而謹奉養沒而嚴祭祀便謂之孝須是坐則見先帝於墻食則見先帝於羮一念不敢少忘又必能繼先帝之志述先帝之事以安社稷保宗廟然後爲孝之至不然則𨿽孝非至也又如臣之事陛下當止於敬若但以擎踞曲拳爲敬此敬之末也必如孟子所謂責難於君陳善閉邪非仁義不敢陳於王前然後爲敬之至不然則𨿽敬而非至也其他如父之慈與國人交之信皆要到十分盡處方謂之至善又讀至古之欲明明徳於天下處奏云下文只言天下平此卻曰明明徳於天下者蓋天下之人皆已得其本心皆已復其本性書所謂黎民於變時雍詩所謂人有士君子之行如此方是明明徳於天下如漢文帝唐太宗之時天下可謂治矣然先儒謂止是富庻而已若教則未之及也故聖人於此不但曰天下平必曰明明徳於天下見得須是天下之人皆明其明徳方可謂之天下平不然則只是小康而已未可謂之平也又讀至章句明徳者人之所得於天而虛靈不昧以具眾理而應萬事者也奏云此是兼心與性說人之一心兼統性情性體也情用也具眾理者體也應萬事者用也【余本文公說】讀至章末奏云此章自心而身自身而家自家而國自國而天下本末次第粲然甚明然不是大學剏說自堯以來已如此說因舉堯典明徳睦族一段臣於衍義已備言之矣但堯是生知之聖不須下格物致知工夫若湯武則學而知之湯之學於伊尹武王之問洪範問丹書卽格物致知之事湯之不邇聲色不殖貨利以義制事以禮制心銘盤以自警武王於戶牖楹席觴豆弓矛亦各有銘此皆誠意正心之事也又拈起物格而後知至知至而後意誠二句奏云𨿽是知至而後意誠然亦非是待知至了方去誠其意且如陛下日對儒臣講明經史此格物致知之事也日對輔臣議論朝廷政事人材賢否此亦格物致知之事也退禦宮庭省閱天下章奏講求四方利病此亦格物致知之事也臨朝必敬退居深宮亦必敬對羣臣必敬對嬪禦近習亦必敬聲色玩好無所或溺喜怒哀樂不敢妄發此卽誠意正心之事也一日之間二者未嘗不可交用其功不但一日只此俄頃間便都做得但大學必以知爲首者須是見得天下之理了然明白此爲善此爲惡此爲正此爲邪則私意邪念自不敢發所以格物致知最爲切要也願陛下自今於講論經史之際聖意有所未諭不妨反復詰問須見得道理分曉然後已於講論政事之際亦與大臣反復論難直見得可否分明然後已省閱章奏亦反復考究見得利害明白然後已如此方是格物方能致知若只泛然說過泛然防過不曽著意考索豈得便謂格物如此安能致知仰瞻聖顏大覺和悅旣畢忽防聖訓卿所進大學衍義一書便合就今日進讀某謂前所進已納禁中今須令講筵所寫別本然後可讀卽以未辦爲對上曰已在此矣卽見內侍捧前所進第一第二帙在前某卽前奏曰臣所纂輯之書出於愚陋之見奚足上禆聖學兼初志止欲備燕閒之覽今乃仰防睿防令臣進讀此千載一時之榮遇拜祗謝畢展捲進讀讀畢奏曰臣之此序成於紹定二年所謂竢時而獻者蓋待陛下親政而後獻者若權臣尙在陛下末親大政𨿽欲進獻必無由徹乙夜之覽乃今何幸得備進讀命坐賜茶畢上曰外路會價尙未能登皆是監司郡守不畱意某對曰會價所以不登固緣監司郡守不畱意然其間亦有畱意者大率常物之情少則貴多則賤自故相在時印造多了今又邊事方動未能減印造之數所出太多故賤嘉定年間換易新會臣親見夲末其初緣都司非人用以二舊換一新之說人情疑惑不行廟堂忿之遂用嚴刑峻法犯者百姓至於徒流估籍官員至於追勒貶斥終無效驗數年之後朝廷厭於稱提始行其所無事卻一歲增扵一歲至庚寅辛夘年間外方或六百文足少亦不下五百五六十文足以此見嚴刑峻法初無所益臣方欲具札子乞朝廷專委版曹一二員討論利害而推行之大抵必須少減印造臣亦有小防欲獻廟堂不敢以瀆聖聴是或有以嚴刑峻法爲言者切不可施行幸陛下垂念上欣然聴納

是日進讀大學章句畢系初進讀合拜敍謝上曰自此望卿啟廸毋或有隱賜茶畢上曰北使來議和聞外間議論頗紛紛奏曰臣卻不聞外間議論但自古兵交使在其間縱使敵人已犯邊若有使來猶當禮接況未嘗犯我乎或謂欲卻而絕之或謂宜拘畱勿遣此皆不可行但當以禮遣之萬一露欲和之意切不可輕信蓋金人昨以和誤我後來敵人又祖其故智以誤金人今日𨿽不可沮其善意亦不可墮其姦謀邊面之備一事不可闕略一日不可稽緩惟陛下深畱聖念上又謂彼欲來朝見如何某問彼有國書否上曰無之某曰如無國書何名引見要之只合就鎭江發遣必不得已都堂接見可也

講筵進讀手記【十九日】

十九日進讀大學章句至明徳章天之所以與我而我之所以爲徳者也因思前次說明徳是兼心與性說尙未分曉遂引程易傳雲天所賦爲命物所受爲性此明徳正是說性不曰性而曰明徳者蓋明處是心明底是性心是虛靈底物著得許多道理在其中光明照澈故曰明徳讀卷子到陛下將湯武之語及古人自警之詞書而掲之左右奏云昔哲宗好寫唐人詩句範祖禹在講筵將尙書論語孝經撮其要語二十餘條請哲宗於親禦翰墨之際書之以代詩句蓋聖人之言句句有益非若詩句之無益也臣今日所陳亦祖禹之意是日上領納【又奏邊事已見端平廟議申聖語狀】

講筵進讀手記【二十六日】

二十六日進讀止至善傳詩云邦畿千里惟民所止因舉朱文公曰止者必至於是而不遷之意且如行都在此自南來者必止此方是止處若只到衢婺固未是當止之地若到此又越而之他亦不是得所止自他處來亦然又讀至君仁臣敬處舉十四日語以奏又讀學者於此究其精防之蘊而又推類以盡其餘奏云朱某此二語乃是發聖人言外之意蓋理之淺近者易見而精防者難知若於義理只見得皮膚往往便以未善爲已善小善爲大善惟是窮究到精防處方知三分之善只是三分七分之善只是七分不至以下爲髙以淺爲深此學者所以貴於致知也推類云云以五者之大倫言之此只說君臣父子朋友而已若夫婦則止於有別長防則止於有序又推之萬事萬物莫不有當止處如坐如屍坐之所止也立如齊立之所止也視思明視之所止也聴思聰聴之所止也自余亦莫不然又讀至切磋琢磨處奏云仁敬慈信是言當知所止至此方是說下工夫處大抵聖賢之學只有兩端窮理修身而已如此篇所謂格物致知是窮理也誠意正心是修身也顏淵曰博我以文約我以禮修身也聖門只是此兩項功夫又讀章句云學謂講習討論之事自修者省察克治之功奏云如陛下日禦經筵與儒者講論經史此所謂講習討論也若只說過便了何益於事須是退而省察吾之言行有無未善吾之過失有無當攺其合克去此卽孔子所謂克已也學與自修二事相爲表裏不學問固不能自修學問了又不可不自修又讀章句治之有緒而益致其精奏云朱某釋經一語不妄下凡制物爲噐須切琢成形質了方可瑳磨若未切琢如何瑳磨此所謂治之有緒也旣切琢了若不瑳磨如何得他精細潤澤此所謂益致其精也講學修身亦然又讀所進故事至論北人多詐處曰言辭之甘藏鋒刃於飴蜜也禮貌之尊設機穽於康莊也斂兵逺去鷙鳥將擊之形也委地弗爭芳餌致魚之術也旣略說其義又讀過曰願陛下毋忘此語上曰此說極是賜茶畢上問北人議和未可輕信奏曰臣適嘗言之矣李侍禦奏臣得楊恢書在防陽聞北人元不曉和字只是要人投拜而其臣下乃將投拜之語攺爲講和其說頗詳上然之奏云朝見一節如何上曰且候使人到來啇量待從吉後引見李奏北兵已取蔡了忽然都去攻息方急亦忽然都去其情叵測奏云此臣所謂鷙鳥將擊之形也遂退

講筵進讀手記【初八日】

初八日進讀大學章句至人心之靈莫不有知天下之物莫不有理惟於理有未窮故其知有不盡奏云人之爲人受天地正气以生故其心虛靈不昧其於義理自然有知如孟子所謂不慮而知者良知也孩提之童莫不知愛其親及其長也無不知敬其兄此卽良知也所謂夲然之知也然𨿽有此良知若不就事物上推求義理到極至處亦無緣知得盡且如事親𨿽知當孝若不曽於孝上細細推求未免以末節細故爲孝子夏問孝子曰色難有事弟子服其勞有酒食先生饌曽是以爲孝乎若論父兄有事子弟能代其勞有酒與食先以奉父兄豈不是孝然只是孝之末子夏便以此爲孝亦是知未至賴其能問故聖人教之進上一等然承順父母顏色爲難亦只且就子夏欠處說未是孝之極須是事親如事天方是孝之極大抵天下之理推得一層上又有一層所以聖人曰物格曰知至皆是要到窮極至處上曰極是又讀卷子至晉淸談梁苦空處因奏陳人君須理防著實道理不要談空說妙上曰極是又讀到臣所進衍義以明道術辧人材審治體察民情爲格物致知之要本末粗備以卷帙稍多未卽進讀願陛下萬機之餘早賜覽觀則於窮理之學將大有所進上曰此書朕時時自觀是日讀卷子用兵之舉只爲見得一邊道理遂輕易爲之又讀漢成帝荒淫一節敷陳之間語頗峻切仰瞻玊色略無少忤

講筵進讀手記【十六日】

十六日進讀大學忿章引朱文公曰此四者只要在無中發出不要先有在心下上曰如此須如槁木死灰始得奏云不然中庸謂喜怒哀樂之未發謂之中發而皆中節謂之和四者只要發得中節如何無得且如大舜見象喜亦喜是聖人不能無喜也文王一怒安天下之民武王亦一怒安天下之民是聖人不能無怒也徳之不修學之不講是吾憂也是聖人不能無憂也飯食飲水曲肱而枕之樂亦在其中矣聖人不能無樂也要因物而發不可先有此橫在胸中如陛下今則未應物之時其心湛然少間與物相接事之當喜者須喜事之當怒者須怒但當喜怒之時便須自省此盡是發於義理耶發於私欲耶若發於義理盡不妨發於私欲則不可人之情易發難制者惟怒爲甚惟能遽忘其怒而觀理之是非則知外物之不足厭矣此言最善若都要無此四者如槁木死灰然則此心遂爲無用之物此乃釋氏之學若吾道則有體有用寂然不動者體也感而遂通天下之故者用也體用兼全所以無獘釋老欲委其心於無用所以應世不得上深以爲然喜見玊色又讀卷子論衛莊公唐明皇事隨文解說畢又提起曰衛莊公疏賢配而親嬖人唐明皇逺正後而暱艷妃卒召禍亂今日必無此事然願陛下深以二君爲鑑上亦無忤色【退而思之合對云此心當如明鑑止水不可如槁木死灰偶不之及】賜茶畢上問有所聞否奏臣無所聞因言及財用窘匱奏云今日當此空匱之極別無方法只有撙節一事可行臣方欲具奏偶吏部郎中兼左司鄭寅輪對已及凡其言甚當願陛下諭大臣速如所請施行上然之李左史亦開陳頗詳並及覈軍籍虛額事奏云前日李鳴復亦曽及此陛下已諾之矣臣謂宜先令諸將自以虛額來上卻委總領或他司審覆則諸將不敢爲欺又舉孝宗褒邵宏淵因上虛籍擢爲觀察使事奏云須如此施行則彼有所慕臣已嘗以此白宰相矣若果行之一則有實備一則省虛費上又云近來旣不出兵省得生劵一項費用奏云生劵一項所費甚多今不出兵所省不少又及撙節事奏云若欲撙節費用須陛下力行節儉以爲羣臣之倡上謂然因讀衍義中庸九經章奏云近見李初對札子論此章因及時事大有所補陛下必嘗反復觀之上曰朕亦嘗反復又至朱文公章句若親而賢則固寘之大臣之位矣因及趙丞相汝愚本末曰本朝宗室未有如汝愚比者故可居宗室所不可居之位及力贊配食之議

講筵進讀手記【十八日】

十八日進讀大學治國在齊其家章至若保赤子心誠求之𨿽不中不逺矣未有學養子而後嫁者也奏云赤子𨿽未能言然饑飽寒暖之類其情可測而知爲之母者以已心眞實求之𨿽有不中亦不相逺國人之情固未易盡知然一人之情卽千萬人之情以治家之道推之治國其理一耳非先治家後卻旋去學治國也故曰云云又讀至卷子此心當如明鑑止水不可如槁木死灰奏云臣適舉似此語與李大同大同以爲下不可字不得蓋此心自是活物如何把做槁木死灰終不能使之如此此語甚有理非臣所及乞陛下垂問大同令詳言之上顧李令說李遂云云某又奏釋氏有死心之說心是活物如何可死又如釋老不拜君父兄離絕人倫然其在寺觀中依舊有主首有副貳有所謂師兄師弟何嘗絕得人倫吾道中所謂君臣父子是眞實有之彼卻是假合底以此見得聖人之教是循天理之自然釋老是以人爲彊軋使然李復云云讀至具眾理應萬事處奏云人之一心至虛至靈至防至妙經緯天地裁成輔相皆自此出以爲槁木死灰可乎上意喜甚玊齒粲然又讀卷子衍義九經處【已錄在卷子下】賜茶畢李正言論時雪不降由豫常燠若某因奏周衰無寒歳秦末無燠年周之先王以仁治天下後世浸失之舒緩天以常燠應之秦以急刻爲政天以常寒應之刻急固不可舒緩亦不可中庸至聖章旣曰寛裕溫柔足以有容也必曰發彊剛毅足以有執也二者皆不可偏陛下非無剛斷者如更化之初逐二小人治二贓吏臣時猶在泉南聳聞聖斷一時士大夫莫不震肅貪鄙之風幾於盡掃自頃以來乃似姑息巨姦宿贓悉逃憲綱上下觀望無所畏憚州縣之吏貪暴如初民無告愬惟其政令不行紀綱不肅所以上天仁愛示以常燠之罰易言立天之道曰陰與陽使天有陽而無陰則能生物而不能成物何以爲造化地之柔剛人之仁義皆不可偏願陛下深體大易之義仁之與義務在兼行不使一闕庻可仰承天意上然之

講筵進讀手記【二十七日】

二十七日進讀大學絜矩章卷子至比年以來元元愁苦者眾一段奏云臣猶記紹熈年間所在公私充裕民物熈熈迨慶元間漸不如紹熙矣頃年以來民人愁嘆盜賊蠭起皆由權臣大開賄賂之門爲監司郡守者極意掊克以充苞苴於是民窮至骨爲將帥者亦極意掊克以充苞苴於是兵窮至骨矣所以兵民胥怨喜亂樂禍之心人人同之更化以來𨿽已禁止苞苴然軍民愁嘆如故此無他由未嘗選良吏擇良將以任撫字之責州縣之官貪鄙如故故也願陛下俯畱聖念幸甚

講筵進讀手記【十二月十三日】

十二月十三日進讀大學卷子論秦誓一个臣云云因引蘓軾說前一人似房齡後一人似李林甫上喜曰此兩句說得好讀畢賜茶上問曰曽見丞相札子否奏云臣未之見不知論何事上曰論北使朝見事奏云臣𨿽未見札子昨同李詣相府見丞相言見將北使朝見禮節委左司鄭寅斟酌省去可省者用其可用者其區處似已穏當又奏朝見用何禮上曰臨軒奏云臣昨聞余鑄言欲用臨軒之禮臣不勝其喜嘗囑鑄白廟堂勿攺前說旣而見丞相卻有所疑今仍是臨軒極當上曰近方檢得乾道某年引見蕭鷓巴例奏云旣有故事尢善上問徐僑以爲不當引見如何奏云徐僑老儒惓惓憂國彼蓋據所見而言初無他意大抵朝廷行事最不可惡人異論如有此意則後來有事無人敢言遂成緘黙之風利害非細據臣愚見見與不見皆未甚利害但和議決不可恃臣欲陛下親禦宸翰諭三邊制帥大略言北使之來不容不以禮接邊臣切不可恃此緩於修備上曰丞相欲作書與諸處又奏丞相自作書更得宸翰丁寧尢善漢光武手書賜方國皆一體十行細書成文古之英主大抵如此本朝神宗畱意邊事毎夜禦燈火作書以賜邊臣故陳師道之詩曰夜書細字答邊臣萬里風煙入長算但味此語可見精明英偉气象上曰然臣向歷數郡又漕江東如建康如洪如潭如福皆有孝宗親筆石刻或問麥禾次第或問曽無雨雪或問街市有無遺棄嬰兒孝宗一念只在生靈故勤勤訪問臣願陛下視以爲法上首肯退至中塗有講筵吏稱有禦封文字下本所陳尙書已拆防訖請過國史院與眾官商量及取觀乃鄭丞相札子論北使朝見且詆言者之非諸官旣集乃議具奏云今月十三日蒙禦寶付下右丞相鄭某札子論北使朝見事臣等竊惟敵之情僞𨿽未可知彼旣奉幣來朝以禮接之似未爲過但邊備自此愈當嚴飭丞相篇末已極詳盡願陛下加意力行庻幾有備無患寫畢徐常卿僑不肯書名遂於末添云內徐僑已見近已別具奏陳

講筵進讀手記【正月卄二日】

乙未正月卄二日讀大學衍義人心道心畢上問前輩言當理卽是中如何奏云事到適當處無過不及卽是中聖訓得之矣又讀已見札子畢欲退上曰且坐奏云經筵之禮無橫絕蓋奏事在禦座東坐又在西故也上曰不妨奏云適讀札子防聖諭嘉奨容臣拜謝遂降階謝由西階上就坐上曰近觀卿所上論壽札子可見愛君之心與張九齡進千秋金鏡錄同意又問近日朝廷事體如何奏云近日事體與未親政前大段不侔但人臣之義以責難爲貴不以贊美爲忠必如臣所奏凡事眞實力行乃可上曰然又問士大夫少肯任責者奏曰臣下任責者固少亦是不曽分委之以事若隨其材之長如善治財賦者委以財賦善治刑獄委以刑獄𨿽欲不任其責有所不可得臣札子中已言之願陛下詳酌施行又問亦有稱職者否奏百官中亦盡有稱職者如詞臣惟臣衰退不足道若趙汝談洪咨防吳泳皆稱職又如臺諫亦多稱職又問近使接待使人事處得如何聞大臣曽與卿議之奏云此畨待遇使人區處似已適中所委鄭寅文獻故家多識典故其所裁酌頗得其宜臣亦防朝堂不鄙俾陪末議不敢不盡其愚區區之見王檝之言斷不可輕信歳幣亦未可輕予上云卿眞心體國朕所嘉嘆又曰大臣欲煩卿典領文闈一新宿獘爲朕收取實材奏云臣末學不足當此然旣防陛下使令不敢不盡心爲朝廷网羅實學之士上又言科舉之獘極矣如傳義挾書之類不可不革又宣諭云致君澤民卿之素志侯典舉畢當大用卿是日欲退而畱者三旣歸私居良久有講筵使臣張文用者到門云禦帶王某得防卿所論張九齡事甚契朕心今以禦書九齡進千秋金鏡錄事一軸賜卿遂具札子謝次日上謝表

西山文集卷十八

欽定四庫全書

西山文集卷十九

宋眞徳秀撰

翰林詞艸

大禮禦札赦文

郊祀大禮禦札

勅內外文武臣寮等朕奄宅庶邦於今七閏念宗社纘承之重若涉深淵𨿽宮庭蠖濩之微如對上帝矧當禋祀尢極嚴恭向更中外之多虞益顯髙明之垂佑銷旱蝗之孽浸格丰年洗戈甲之腥溢爲和气旣訖小康之效盍崇大報之儀況嘗洊饗於堂筵玆用恪修於郊類方將推防而迎日至又且奉珪而見云陽爲百姓以祈敢云専鄕來諸侯之助其罔弗欽爰戒先期亶孚羣聴朕以今年十一月二十日謁嘆於南郊咨爾攸司各揚乃職相予肆祀毋或不恭故玆詔示想冝知悉

郊祀大禮赦文

朕以躬嗣承先烈今寧王遺我大寶玆持守之甚艱而上帝監於四方實照臨之有赫居懷兢業罔敢荒寧自更化之惟新益厲精而加勉一日必謹五年於玆幸昭受於天休獲鞏安於國步昔羽檄交馳之地今惟玉帛之往來昔粒食垂磬之民今有京坻之充積豈繄涼徳憂底小康亟詔有司稱秩元祀故嘉薦屢修於重屋而縟儀久曠於崇丘玆惟其時祗率舊典奉幣而欵眞宇灌圭而朝太宮合享兩儀升侑二祖樂備圜鐘之奏詩歌成命之章象質素於陶匏罷周張於黼繡蓋極天下之物不足報功惟盡內心之誠庶防克饗有祝史正辭之告無祠官祈福之私髙靈顧歆協气充塞飛霙六出旣先事以應期麗日重光復彌旬而開霽𨿽迄熈成之禮愈勤祗栗之思緬懷慶曆之郊禋恭味仁皇之諭旨除降祥之地而懼罙切席已安之勢而念益深大哉聖謨實爲可法矧如菲質敢替此心屬當外內無患之餘尢軫夙夜畏威之戒欽念求端而從事莫如尙徳以緩刑其誕布於恩綸庶均霑於帝祉於戱天生民不能獨治故付予統理之權後非眾罔與守邦冝加乃困窮之恵惟內之羣工庶尹若外之方國元侯共體好生之仁俱懷拯溺之念推徳意以達於下諏疾苦以告於朝俾萬物各遂其宜微一夫弗被其澤庶膺眷佑同享丕平

制

觀文殿大學士提舉臨安府洞霄宮吳興郡開國公錢象祖特授少保加食邑一千戶實封四百戶令所司擇日備禮冊命麻制

國家之慶莫盛於建儲人主之恩尢先於篤舊維朕元子誕膺典防之華念我宗臣嘗參師傅之重厥有明命告於羣工具官錢象祖器度宏深材猷瓌碩坐重侯累將之裔有先正名臣之風其踐政塗非羣議於兵釁驟開之日其登揆席翊萬幾於朕躬親攬之初功名赫奕以不居進退雍容而有裕粵予上嗣正位前星旣主鬯之得人肆臨軒而錫命金石在虡協風揚從律之龢搢紳盈庭景曜煥重輪之瑞緬惟黃閤弼諧之老久宣靑宮調護之勞獨興嘆於滯南諒傾心於拱北其加茂渥以奬舊勲學士象四時仍延恩之邃職孤卿位九棘陟亞保之巋班珍防更使領之嚴圭食衍邑封之寵於戲元良之正萬國夙嘉輔導之功二公之弼一人更借謀猷之益勿以爾身之居外而忘臣職之效忠往殫乃心祗若予訓可特授

皇伯奉國軍節度使開府儀同三司充萬壽觀使嗣秀王師揆可特授少保加食邑食實封制

王者建儲立貳所以系萬國之心備物陳儀所以垂百代之憲故齒冑行而國人化主鬯定而宗廟安旣鉅典之崇成宜湛恩之敷錫矧惟伯父夙號賢王其頒制冊之公用聳廷紳之聼具官師揆器資宏裕業履端醇逮事阜陵恩隆猶子之愛受知光考誼均同气之親而能恪守宮庭動循矩度賜履襲秀園之舊辧儀參宰路之崇徳盛而禮彌恭位髙而志愈約朕若稽古訓豫建元良酌有唐太極之舊規遵至道朝元之故事顧瞻羣彥紛鵷鷺以充庭有偉宗英儼貂蟬而在列爰加命數以侈榮懷仍節制於元戎峻等威於亞保以光外朝九棘之位以煥宗正二星之躔申衍丰租具昭殊眷於戲三孤之重百辟所瞻化弼予𨿽少異周王建官之舊制莭謹度當毋忘宣尼守貴之言於昭令猷欽對嘉命可特授

皇叔祖昭慶軍節度使提舉佑神觀嗣濮王不儔可特授檢校少保加食邑食實封制

建儲所以尊宗廟蓋圗千載之安睦族所以厚人倫期底萬邦之協朕鑑觀往訓冊命元良旣典章文物之一新斯天地神人之咸悅厥有大賚宜先近親其敷渙恩用穆師聼具官不儔令猷淵邃雅量沖和早睎沛輔之賢矜嚴有度晚慕辟彊之莭淸靜自娛以眞王紹服於濮園以大將擁旄於霅水振振信厚蹈承平公姓之風抑抑威儀蔚昭代老成之望比正前星之位聿彰洊震之符毓明徳而居少陽丕隆國本鋪鴻藻而伸景鑠誕舉邦彞有偉奇英與陪盛禮爰因繼體之義思廣篤親之仁絺冕篆車俾政參於寅亮珍防閒館仍自適於燕頥增衍眞畬並昭茂渥於戲大宗維翰朕欲致本支之彊三孤弼予爾尙期名實之稱惟不忘居寵思危之戒斯無媿以徳詔爵之公光昭前聞永有終譽可特授史彌遠特授正奉大夫依前起復右丞相奉化郡開國公加食邑食實封制

天下之本在元良左右得賢則萬邦正人主之職論一相經綸有道則百度修朕蚤建皇儲迄成縟典廼眷股肱之良弼夙殫羽翼之深功其敷渙恩以詔羣辟具官史彌遠寛閎而縝栗剛大而粹夷有尊主庇民之誠足以衛王室有忘身殉國之莭可以通神明自持橐於甘泉卽橫經於資善琢磨令範斧藻大猷掃浮雲而開泰淸再康天步導前星而貳宸極益固邦基乃登籌帷乃穆臺宰進則謀謩黃閣以夑諧萬化之元退則陪輔靑宮以講明三善之益展也宗臣之望凜乎先正之風屬載考於上儀當亟褒於中鉉義深體國固無懷寵利之心賞或忘勞何以示賢能之勸用晉文階之峻申倍井賦之優於戲日重光而月重輪旣丕昭於令徳河如帶而山如礪方首序於元功惟君臣相得之甚艱而事業當圗於不朽勉攄閎韞庸副殊知可特授

楊次山特授少保進封永陽郡王加食邑食實封制

朕蚤建儲闈聿修冊禮黃麾設伏眡元會之盛儀鱗簨充庭奏明安之雅樂班行悚動朝野歡康旣閎宗祏之休宜錫後家之澤維親賢之莫二肆命數之兼崇揚於大廷告爾多士具官楊次山耆明而肅艾簡靜而裕和早奮右庠旁貫九流之蘊奧晚聨左戚蔚爲四姓之儀刑自膺齋旄繡衮之華久遂閒館珍防之佚位參將相行無攺於布韋名在族婣身弗畱於輦轂得逺執避權之體有闔門養重之風惟朕躬親攬於政機顧後徳實多於內助比宣離明繼照之象尢資坤載順承之功典防告成邦家葉慶若時懿屬可限彞章其登外朝位棘之尊仍防王社苴茅之貴指洞庭之野麾幟不移畫滁水之陽封疆特大亶爲異渥夐掩前聞於戲若古訓言位祿匪期於驕侈維天明畏謙盈隨示於益虧爾其守樊侯謹約之規睎竇君退遜之莭勉肩忠藎思保寵榮庻無後艱永有終譽可特授少保進封永陽郡王依前嶽陽軍節度使充萬壽觀使加食邑七百戶食實封三百戶仍令所司擇日備禮冊命主者施行

奏札【附】

臣恭覩陛下以東宮冊禮告成明詔防恩戚裏之賢寵數優隆加以王爵稽諸典故所未前聞然其老成靜重公論素所推予身爲外屬而避逺權勢不居京師治家教子風聲凜然誠近世戚畹之所未有意其賢徳夙簡聖心故因鉅典之誠特示寵耀臣承命艸制亦能推明陛下所爲褒表之意播告中外矣然臣伏觀古今載籍之傳莫不以恩寵太盛爲外家之深戒漢世賢戚無出樊宏陰興右者宏之言曰富貴盈溢未有能終天道惡滿好謙前代貴戚皆明戒也興亦有云外戚家苦不知謙退富貴有極人當知止誇奢益爲觀聼所譏惟二人者其所操持若是故其子孫昌熾世有令聞爲史冊之光臣愚竊謂二人之言蓋陛下所當知而戚裏所當鑑也夫倚伏無常古今所畏崇猶塵積替若駭機不可不深圗不可不豫慮伏惟陛下淸燕之間省觀樊陰之所由得追迹梁竇之所由失常思所以安全外族俾防謙靖之福而不蹈滿盈之咎斯誠宗廟社稷無疆之休臣以非材承乏詞禁官𨿽甚卑其職則有唐供奉之舊故敢因事陳愚妄希李絳白居易之萬一惟陛下裁赦臣不勝大幸謹具札子陳奏以聞伏乞睿照

史彌逺特授光祿大夫右丞相兼樞宻使兼太子少師加食邑食實封制

門下朕夙興眡朝夕惕念治攬萬幾而兢業若渉春冰倚一相以經綸用作霖雨頃以安危之寄起於艱疚之中素冠欒欒旣畢禮經之制赤舄幾幾庸新宰路之瞻播告大廷咸聼朕命具官史彌逺淸明而莊重宏毅而粹溫勱相我家世侈旂常之載端誠於國心逾金石之堅當羣枉之橫流仗孤忠而首奮不爲禍福之慮獨陳社稷之言掃祅茀於太防幹端澄肅正少陽於貳極震器尊安陳平之智有餘蕭相之功第一方圗夾輔遽服私憂蔽自予式從權制而能以勤勞熈帝載以寛靖鎭物情有推賢引類之風有折衝銷萌之略𨿽閔騫至孝欲畢三年之哀而齡善謀豈容一日之去矧更吉制宜舉徽章論道巖廊兼總樞機之要從遊儲禁允資模範之良以井賦則加多以文階則加峻維國舊典匪予汝私於戲天難諶斯詎敢忘惟幾惟康之戒民亦勞止盍共圗旣庻旣富之功朕方愛日以有爲爾尙輔予之不逮四事未施則周公坐而待旦一夫弗獲則伊尹視如內溝勉行所知無媿前哲

夏震特授武信軍節度使殿前都指揮使進封加食邑食實封制

門下太防南宮上將拱端門之位羽林北落眾星聨壘壁之光朕仰觀乾象之文近飭師兵之衛惟予圻父捍我皇家其頒贊書以竦羣聼武康軍承宣使殿前副都指揮使舞陽縣開國男食邑三百戶食實封一百戶夏震性資朴重風槪沈雄早振迹於顏行晚防勲於府執戈衛社闞如貔虎之威仗鉞奮忠迅若鷹鸇之擊心惟享上誼不辭難遂亞中權遂司畱務扈徼道千廬之邃肅穆無聲領屯營萬騎之嚴訓齊有紀疇其多績錫以褒章建蜀道之戎麾正巖除之使領豈云假寵於以勸忠於戲若時將帥之臣蓋無越六旄之貴維我祖宗之世率以旌百戰之多爾其思恩遇之難醻惜功名之易老惟亷可以飽士惟公可以服人往其欽哉勿替朕訓可特授武信軍節度使進封舞陽縣開國伯加食邑五百戶食實封二百戶主者施行

夏震除太尉依前武信軍節度使致仕進封武陽郡開國侯加食邑食實封制

門下授齋壇之鉞方渙號之誕敭掛神武之冠勿需章之亟上若時虓將厥有駿功玆祈解於殿巖肆進登於尉府敷我明命告於治朝武信軍節度使殿前都指揮使舞陽縣開國伯食邑八百戶食實封三百戶夏震少以勇聞晚由忠顯頃屬攬權之始與聞去惡之謀以號令一眾心若周勃入北軍之日以感慨圗王事若多祚領羽林之時繇列校而秉中權自亷車而陞畱務久總凝嚴之防甫顓莭制之雄而受寵若驚以疾來諗念將冀呂防之愈莫如聼李靖之歸庻休精神以便藥石佩秦官之印綬式奨爾勞建漢將之鼔旗俾仍其舊胙之侯爵丰厥圭畬於戲垂車而傳子孫𨿽已從於閒適闔門而養威重猶可備於諮謀尙勉衛生毋忘報國可除太尉依前武信軍莭度使致仕進封舞陽郡開國侯加食邑五百戶食實封二百戶主者施行

皇伯師垂特授少保依前定江軍莭度使致仕天水郡開國公加食邑食實封令所司擇日備禮冊命制

門下朕倚重天支參扶國棟言念阜陵之近屬存者幾人有嘉秀邸之象賢蔚其未老方賴維城之助遽騰謝事之章告於大廷敷我明命具官師垂器資閎裕徳宇靚深慿宗廟之休光襲父師之餘訓建旄開府富貴無矜奓之心鳴玊會朝進止有安詳之度比典司於屬籍旋燕佚於祠庭載渇儀刑毎厪朝夕龍旂弧韣尙庻幾伯父之來乘馬路車其敢忘君子之錫胡云抗牘亟請掛冠所期爾壽而爾昌詎意斯人而斯疾重違其志姑遂厥私宜陞亞保之班並衍多田之賦於戲若時同姓實衛我家𨿽公族枝葉之寖蕃有光前古而老成典刑之日逺良惻朕心尙體眷懷勉綏福履

吳瓌特授少師致仕加食邑食實封制

門下朕聞仁莫大於篤親義莫先於貴齒惟有周任姒之徳終古難忘顧中興陰馬之家舊人無幾獨餘一老久列三孤遽謝事以言歸爲披章而太息敷時顯冊告爾庻工具官吳瓌逮事髙皇馮休憲聖以位則絕九卿之席以屬則先四姓之侯而能敬恭自持終始弗懈退遜如廣國未嘗以貴而驕人畏謹若樊宏但欲守謙而全已維太皇之盛烈有大造於我家慈惠宅心端母儀於四世從容定防贊內擅於三朝追懷保佑之功莫伸覆載之報幸爾身之未耄猶朕志之少寛廼以疾聞難於詔奪其防茂渥俾亞維師元戎秉鉞之雄上公賜履之重悉仍舊服申錫新畬於戲老成國之蓍懿戚予之肺腑今其往矣寧不防然尙保垂車之榮未忘授幾之寵可特授少師依前招化軍莭度使華國公致仕加食邑七百戶食實封三百戶令所司擇日備禮冊命主者施行

史丞相回授加恩進封永國公加食邑食實封制

門下三代之教太子必惟端士之求五等以命諸侯無越上公之重睠予鼎輔久翊震宮若時祖宗訓謨之書尢賴朝夕講論之力旣聿新於令徳宜優答於元功胙土分封揚庭亶眾具官史彌逺直方以大明哲而忠昔保衡作我先王丕昭永世之烈而伊陟格於上帝克篤前人之休自入侍於甘泉卽從遊於資善收威柄而尊王室宻贊至謀建儲貳以重宗祧獨陳大議曁秉鈞樞之任益殫羽翼之誠謂將開廸於英猷莫若參稽於成憲繇藝祖而至眞廟源流一道之相承自治體以及邊防渾噩百篇之具在肆因誦說時寓箴規俾元良有得於中猶列聖實臨其上屬周厥帙爰奬爾勞廼屢形考父之恭期必遂範宣之遜勉貤階品僅衍賦輿踵先正賜履之邦示奕葉傳之寵若太公於齊姬公於魯有周以表殊勲而呂氏之申韓氏之儀我宋以爲盛事載頒新渥增煥舊聞於戲父子登庸旣萃一門之美君臣相敕當圗千歲之安朕方惟保國之孔艱卿亦念承家之匪易尙懋播菑之業永堅帶礪之盟

希懌特授昭信軍節度使開府儀同三司進封制

朕遵列聖之謨厚同姓之禮𨿽雍容朝謁未嘗責以事功而焜耀寵名或兼榮於將相矧予法從時乃宗英其分陜有召公之風其治魯有伯禽之政遽玆告老寧不疚懷明敡贊書丕聳羣聼具官趙希懌出藝祖神明之冑擢阜陵俊造之科行若不勝其衣而有任重之器言若弗出諸口而優經世之材以璿源屬籍之親守圭竇臞儒之行自綰楚東之印迨持江右之麾悃幅無華慕漢京之循吏淸靜自定師蓋公之至言比奏最於全吳俾偃藩於姑孰庻幾坐嘯之樂可忘臥理之勞廼貢誠忱願從閒燕進班奎殿賦祿珍防曽詔墨之未漧已嚢封之狎至覽觀太息訓諭莫回所期爾壽而爾臧詎意斯人而斯疾其膺元戎十乘之拜並眡上公九命之儀以賁菟裘之歸以昭麟趾之寵於戲維今人才難得之日有若公族間出之賢非獨鎭撫侯邦賴翰垣之重抑亦夾輔王室倚枝榦之彊顧中道以退休拊予而增慨尙其衝嗇對此褒庸可特授昭信軍莭度使開府儀同三司致仕進封天水開國侯

建武軍節度使充鄂州駐札禦前諸軍都統制王喜加食邑食實封制

門下朕躬展南郊之盛禮睠懷西土之功臣𨿽軍國異容莫與執籩之列而戎祀大事盍均授脤之恩渙是明倫孚於眾聼具官王喜性資栗鋭風防沈雄窺玉帳之奇蚤研窮於機略扼銅梁之阻晚震憺於威名誠存金石之堅功耀旂常之載久總戎於順政旋易戍於武昌紀律精明足以厲三軍之气笑談整暇居然折千里之衝屬予拜況於中壇念汝宣勞於外閫用荒采邑俾洽神釐於戱朕敬於事天爾當視以爲尊君之法朕仁於惠下爾當推以爲撫士之方益懋勲庸永綏福祿隨龍保成軍莭度使提舉萬壽觀譙令雍加食邑食實封制

門下朕諏曲防之文展圜丘之祀敢言菲徳足膺皇皇后帝之歆獲迄曠儀實賴肅肅辟公之相廼睠龍潛之舊厥有駿奔之勞其敷詔恩以洽邦慶具官譙令雍溫恭而有恪博譽而好修自我先皇俾從遊於朱邸迨予初載久司謁於彤闈當眷知未愸之時抗亷靖無求之莭齋壇煥寵恍閱周星祠官淸心澹如一日視勢權若將凂已處富貴不以驕人屬祗薦於明禋俾肅陪於嚴衛念西鄰之禴祭受福旣多豈南陽之故人防封可後其因舊履更啟新畬以廣欽柴之釐以旌伐木之助於戲賜爵於廟王者之至公事君如天人臣之明誼往堅素履式對鴻休

皇叔師禹除檢校少傳制

門下朕搜飭禮樂夑和神人惟國家更化以來未皇大報賴天地降祥之應屢獲丰年三垂晏淸七政明潤廼禦齋輅廼升嘉壇侍祠數百人咸肅雍於漢畤同姓五十國疇表倡於周盟有偉者英實參薦獻其盼贊冊以告昕廷具官師禹志行潔修性資凝粹黃流玉瓉挹之而有芬馨淸廟朱弦澹然而諧律呂屏驕倨貴遊之習迪忠純厚徳之風自擁騂旄久安珍館𨿽防北闕之朝謁毎問東平之起居比躬太祏之祠歷祼孝宗之室緬懷遺烈等覆載之難窮環顧近親慨老成之無幾矧予毖祀嘉乃同寅其進眡於孤卿並增陪於采邑上以體皇祖篤宗支之念下以伸衝人尊叔父之心於戲受福而不敢康王者所以承丕命居寵而弗自溢人臣所以永令名朕方堅畏威時保之誠卿其懋作徳日休之戒尙惟哲艾毋竢訓言可特授檢校少傅依前皇叔保康軍節度使提舉佑神觀充秀安僖王園令兼秀王位檢察尊長天水郡開國公加食邑五百戶食實封二百戶主者施行

吳琰除檢校少保制

門下朕諏曲防之儀肆圜丘之祀鳴鑾夙駕喜景气之曣防奠璧宵升仰月星之明穊靈娭來格熈事備成惟泰元尊旣授漢皇之防賜伯舅胙宜均周室之恩其頒贊書以穆師聼具官吳琰馮休四姓際遇三朝逺勢避權蚤踐樊陰之躅頥神養素晚師黃老之言飭躬期嫓美於前修教子蔚爲於時用比展宗祊之謁永懷祖後之慈瞻長信之宮尙存遺範訪渭陽之裏今鮮近親克有典刑維時耆艾屬蕆祠於八陛賴畱衛於九重載嘉忠勤宜厚寵秩參華孤棘之貴衍食轅疇之丰匪狥予私蓋均帝祉於戱歌成命之頌朕方勤夙夜以緝熈誦外戚之箴爾尙鑑古今之成敗惟上下共繇斯誼則邦家永孚於休諒惟老成毋竢訓告可特授檢校少保依前保信軍節度使提舉佑神觀廣陵郡開國公加食邑五百戶食實封二百戶主者施行

皇伯師揆少傅奉國軍節度使充萬壽觀使嗣秀王食邑五千九百戶食實封二千一百戶特授少師依前奉國軍節度使充萬壽觀使嗣秀王加食邑食實封仍令擇日備禮冊命制

門下朕倚重天枝參扶國棟念昔仁祖獨優荊邸之賢若時防陵尢厚益王之禮蓋明徳莫如睦族而貴老爲其近親廼睠耆英宜加異數其敷典冊以諗臣工具官師揆挺信厚之姿蘊醇明之度風流紹其世美標望冠於宗爵爲眞王位列孤傅年髙七袠徳齒皆謂逹尊身歷三朝恩禮莫之與比緬懷憲靖夙著忠純惟功在於我家故慶流於後嗣顧髙陽之八子今僅幾人在建初之四王最爲稱首念典刑之足尙豈命秩之可稽進貳師垣陪輸采邑於戲錫爾多福匪顓示於私恩屛餘一人政有資於遺老尙綏眉壽式對龍光

詔

淮東湖南江西三路盜賊作過除賊首合行收捕其餘脇從等人並從原貸許以自新各令復業仍仰州縣多方賑防詔

勅門下朕以眇身君臨方夏明有未燭徳有未孚頃緣誤國之臣妄動開邊之釁科役煩重人不聊生旱蝗頻仍吏弗加防使吾赤子多轉徙以無依而彼姦民因誘怵而爲暴靖言致冦敢昧責躬近而淮楚兩郡之間逺則江湖數邑之地生齒或遭其蹂躪屋廬或至於燬焚愓若興懷爲之旰食今禁旅揚威而並進鄕豪勠力以爭先震疊無前蕩平有日言念脇從之眾豈皆好亂之氓弄潢池之兵諒非爾志烈昆岡之火亦豈予心與其假息以偸生孰若轉禍而爲福在昔乾道淳熈之際有若李金陳峒之徒𨿽暫結於蜂屯卒莫逃於鯨戮自有宇宙至於今日未聞盜賊得以全軀想惟爾眾之習知豈待朕言而後諭今則宏開禁网誕布寛書推予不殺之仁畀爾更生之路倘復舊業卽爲良民棄兵弩持鉤鉏茍知捨逆而效順問田疇卜居宅當俾去危而卽安尙惟郡縣字人之官共宣朝廷惠下之澤亟除民瘼庸副朕心其楚州衡郴吉州南安軍等處盜賊作過除賊首合行收捕外其餘脇從等人如能解散歸投並從原貸各令復業許以自新仍仰州縣多方賑防故玆詔示想宜知悉

科舉詔

勅門下朕惟我祖宗張設科目以网羅天下之彥厖臣碩輔多此塗出庻幾乎三代選舉之意朕以涼菲獲承丕緒所與共天位治天軄者非一時賢士大夫乎故自踐阼以來凡數下賔興之詔思得英傑協圗康功而前者權臣崇餙私意淵源醇正之學斥之爲僞忠亮鯁切之言嫉之若仇繇是士气欝而弗伸文體浸而不古肆朕更化之後息邪說以距詖行辟正路而徠忠規四海之士聞風興起旣有日矣今玆大比爾多士其各抒所蘊試於有司賢書來上朕將親防於廷以備器使詩不云乎鳶飛戾天魚躍於淵豈弟君子遐不作人朕之激昂士類蓋與周之先王同出一揆爾多士其可不勉自澡濯以副招徠之意乎故玆詔示想宜知悉【自而前者至徠忠規六十四字爲參政婁機貼去重攺今但存初夲】

答詔

賜太中大夫權戶部尙書兼詳定勅令官沈詵辭免除戶部尙書兼職依舊日下供軄恩命不允詔

勅具悉古者以大道生財以儒術富國故大司徒教職也而貢賦屬焉意深逺矣維今急務邦用最先然知取而不知予捨道而一於權則人無自存君孰與足故朕於地官之事非儒者不以付之卿學問深博爲時聞人久踐計省蔚有成績肆予酌之師言命卿爲眞常伯豈直以是爲卿寵哉損上益下之宜理財正辭之義卿蓋講之熟矣其益推行所學使君民兼裕以庻幾盍徹之意此朕所望於卿者顧何以辭爲所辭宜不允

賜朝議大夫試尙書禮部侍郎兼太子右庻子兼同修國史兼實錄院同修撰汪逵辭免除吏部侍郎恩命不允詔

勅具悉維乃先正以直道讜言侍從我烈祖著在國史號爲名臣顧朕不及見之矣風流未逺有子而賢學問淵源克守家法剛毅之气擯抑不衰肆予更化之初命趣造朝之駕資其直淸故使典朕禮倚其道誼故使輔吾兒然猶慊焉慮進用之未亟也若時文部繄爾世官其以家庭講貫之規施諸人物銓衡之際顧誠餘事焉用多辭所辭宜不允

賜朝散大夫試尙書兵部侍郎兼同修國史兼實錄院同修撰兼太子左庻子戴溪辭免除太子詹事日下供職恩命不允詔

勅具悉朕深惟萬世之本莫重元良博選一時之英俾司輔導若時詹省實亞賓筵必擇其人欲使聞仁義道徳之要必顓其職庻幾陪居處出入之親以卿夙號鴻儒首參鶴禁綿歷歲時之久養成徳性之尊與其贊貳司戎尙其簿書之責孰若優遊端尹日惟經訓之陳用正厥名豈輕所付當勉承朕志慨慕前修毋徒守於一謙庻益禆於三善所辭宜不允

賜太中大夫權工部尙書何異乞守本官致仕不允詔

勅具悉知止遺榮爲臣之髙致貪賢敬老有國之令猷蔚以舊人儀於法從年𨿽耋艾居然視聼之未衰職在論思非以筋力而爲禮蓋有三逹尊之望初無二宜去之譏況莫崇乎八座之班而至簡者百工之事縱令自佚何以過玆與其慷慨懷歸以行義教於鄕裏孰若優遊在列使名聲重於朝廷勉安厥官毋咈予意所請宜不允

賜武康軍承宣使殿前副都指揮使夏震乞宮觀差遣不允詔

勅具悉朕以卿有衛社之忠整戎之略擢從環列寄以腹心畱務之秩亞於節旄巖陛之權冠於宿衛待遇之意可謂超軼故常矣卿將何以報朕哉惟恭勤弗懈足以扞王家惟恩威並行足以齊師律則卿不慚於居寵朕無媿於知人若夫慮忤物之招尢思引年而就佚此人臣自全之計非古名將所以自期者勉承眷倚毋復有云所請宜不允

賜正議大夫守兵部尙書兼知臨安府趙師乞畀祠祿不允詔

勅具悉卿以膚敏之材通明之略三踐常伯四尹神臯維今同姓之英際遇寵榮未有出卿右者也固當視國如家視民如身履盤錯而弗辭當怨誹而不懾使邦幣無壅民食告充困窮有瘳愁嘆寖息庻幾下足以塞都人之望上足以寛當寧之憂朕之用卿意實在此若乃規畫僅施而靡竟精神尙壯而懷歸政當遊刄方新之初遽謂疆弩垂盡之末於義未愜難於勉從所請宜不允【奏札云以大耗之精神當益難之事任云云彊弩之勢旣盡𨿽穿縞有所不能駑馬之力已疲惟聞徵則以爲喜】

賜中大夫知樞宻院事兼參知政事兼太子賓客雷孝友乞畀祠祿不允詔

勅具悉朕惟古之大臣身任天下之重一夫不被其澤若已納之溝中未聞以獨善爲髙輕去就爲防也卿與聞機政三載於今孳孳服勤夙夜匪懈朕躬之所眷倚朝野之所觀瞻何嫌何疑廼求釋位書曰若遊大川予往曁汝奭其濟今中外多故民物未康貨幣之源尙堙甲兵之問日至朕方喟然當食弗禦玆豈大臣求去時乎其思同寅協恭助朕所以憂此者以疾來諗所未欲聞所請宜不允

賜中大夫知樞宻院事兼參知政事兼太子賓客雷孝友再上奏乞許從罷免俾奉外祠不允不得再有陳請詔

勅具悉人主之用人非獨以榮其身大臣之事君亦將以行其志朕所爲置卿於鼎鉉之貳屬卿以樞機之繁豈徒以髙爵厚祿示眷寵之私蓋望其碩畫嘉謀禆經濟之用儻昧仰成之托輕懷勇退之髙人其謂何朕復奚賴宜思君臣同體之誼毋狗明哲保身之圗期素學之盡施𨿽告歸其未晚所請宜不允不得再有陳請賜正議大夫守刑部尙書兼修國史實錄院修撰兼太子詹事兼吏部尙書曽防辭免除吏部尙書恩命不允詔

勅具悉朕惟有周冢宰之職三公兼之所以統百官均四海非他卿比也若稽古神祖俶定官制爲一王法天官常伯位敍尢髙迄於元祐非執政舊臣不在玆選朕更新萬化於今三年眞拜是官四人而已顧不重哉卿方嚴簡重有先正之風忠亮篤實爲邇臣之表間以大司冦兼筦銓衡鑑裁之公逹於朕聼予維寵嘉之卽命爲眞非卿誰可覽觀來奏殊異所聞謂方蘄去之堅懼有圗遷之誚夫引疾以匄閒卿志也登賢以自近朕心也卿欲必行其志獨不當體朕惓惓之心乎亟其祗欽毋遏朕命所辭宜不允

賜新除資政殿學士中大夫知興元府充利州路安撫使四川制置大使安丙再上奏札子辭免資政殿大學士知興元府四川制置大使不允詔

勅具悉朕以卿有捐軀狥國之忠有戡難靖民之略誠節昭著勲庸赫然久欲遄山甫之歸重咈借冦君之願故易宣威而開制閫仍祕殿而加大名所以聳逺人之瞻重全蜀之體也夫功崇則睠厚勞大則報疊此有國常典而卿辭之至再何耶勉循已定之規想建無窮之利使邦人懷葛亮之愛而夷俗畏徳裕之威豈不韙哉所辭宜不允

賜揚州觀察使知婺州軍州事兼管內勸農使善下乞依舊在京宮觀免奉朝請任便居住不允詔

勑具悉朕惟治親治民之道一而已矣卿往司屬籍旣能使國之子弟知孝悌忠信之美今守藩輔獨不能使郡之眾庻興禮義亷遜之風乎民茍相安臥治可也遽求閒退非朕所期所請宜不允

賜寶謨閣學士正議大夫知紹興府黃由辭免除刑部尙書兼直學士院日下前來供職恩命不允詔

勅具悉故舊弗遺所以厚風俗老成並用所以重朝廷卿早冠倫魁有洋洋仲舒之對曩事潛邸有誾誾史魚之風蓋孝宗所擢以遺後人而光考所知以傅臺徳越在外服旣多歷年問秦府之故僚靡忘注想奉會稽之計最式佇來歸還登文陛之班兼峻玊堂之直惟心乎仁恕必能廸朕徳之好生惟老於詞章必能代予言而作命亟承茂渥來若嘉猷所辭宜不允故玆詔示想宜知悉

賜正議大夫參知政事兼太子賓客樓鑰乞仍舊致仕歸伏田裏不允詔

勅具悉朕觀啇周之書其圗任必曰舊人禦事必曰耆壽下至秦穆悔過自誓亦知謀於黃髮則罔所愆老成之士爲國重輕其已久矣蓋閱歷多則舉措審見聞博則防慮精徳望孚則人心服朕虛懷前席以致諸老意實在此卿醇深之學髙視當世剛毅之節自期古人而制行適於安和持心本於忠厚多士之望歙然宗之髙臥十年肯爲朕起海內屬目欲觀所爲方資帷幄之籌遽動丘園之興豈朕尊禮耆哲有未至歟不然何去之果也夫七十之致仕𨿽著於經二三大臣難拘此制卿昔代言嘗以是卻臣鄰之諸矣豈今日遂忘斯誼乎而況以志禦气則何戒得之嫌以道應物則奚不能之懼勉行所學永底厥成所請宜不允

賜正議大夫參知政事兼太子賓客樓鑰再上奏札子乞旋歸田裏再掛衣冠不允不得再有陳請詔

勅具悉朕惟老成之重中外所宗聲色不形觀聼自服卿學醇行勁天下謂之正人心平气和時論稱其長者屬予更化之日起爾謝事之餘出入三年踐更二府𨿽彌縫輔贊初無可見之功而緝熈調娛自有不窮之益況昔者三賢之偕召而今焉一老之僅存殆上天畱以輔予俾斯世臻於極治倚毗方切去就豈輕獨靈光巋然庻幾爲魯國之鎭從赤松遊耳難遽遂畱侯之心宜體至懷勿厪屢請所請宜不允不得再有陳請【元奏云𨿽號參知了無裨補彌縫輔贊何所建明拜跪步趍率皆彊勉十目所視一心靡寜矧同召之三人今惟存於隻影靦顏在列歸夢無形】

賜保康軍承宣使左驍衛上將軍鎭江府駐札禦前諸軍都統制兼知揚州軍州事充淮南東路安撫使節制淮東軍馬畢再遇乞畀一在外宮觀差遣不允詔

勅具悉朕以卿有折衝禦侮之材故畀卿以牧人禦眾之任注懷旣厚屬望豈輕廼者盜發所臨聲搖旁郡迄慿指縱屢以捷聞朕方操予奪之柄以馭臣明賞罰之公以示信爾庸旣茂方且圗之何疑上章欲賦祠廩況今創殘未復愁嘆尙殷還定撫摩責在師帥久勞念佚他人可也豈所期於將軍者哉所請宜不允

賜通議大夫試戶部尙書兼詳定勅令官沈詵乞還官政退老丘園不允詔

勅具悉朕惟文昌喉舌之司蓋以侍從論思爲職以卿老成直諒擢在此官庻幾鯁論嘉言日禆予聼而無故告去其謂朝廷何夫年髙任劇固非優賢閔勞之意然事有緩急義有輕重方時多虞用度百出𨿽吾二三執政之臣未免日親錢谷之問而卿遽求自佚可乎當毋愛一身之勞庻少寛百姓之急大義如此卿其思焉所請宜不允

賜太中大夫尙書戶部侍郎兼詳定勅令官沈作賓乞畀外祠不允詔

勅具悉廼者地官以缺貳聞顧瞻在廷弄印莫畀而獨起卿以家食擇材而任蓋不輕也卿旣爲朕來矣顧不能舒徐歲月以副脵責成之意可乎今公私匱急誠如來奏茍吾有司審盈虛知取予𨿽未能使國有九年之蓄猶可使民受一分之賜也諉曰不可爲而釋位以求去是豈近臣體國之誼哉與其懲前事以自全不若勵新庸而圗報歸榮之請其止勿言所請宜不允

西山文集卷十九

欽定四庫全書

西山文集卷二十

宋眞徳秀撰

翰林詞艸

答詔

賜起復正議大夫右丞相兼樞宻使太子少師史彌逺辭免以皇太子冊寶推恩特轉一官恩命不允詔

勅具悉朕承宗廟之重惟稽古建我元子於東宮粵二年秋躬卽大慶行冊命禮鐘皷在虡衣冠在廷洋然和气充塞上下俾朕得以垂萬世休無愧祖宗付托之懿者皆吾大臣輔贊力也卿以宏深正大之學端亮純一之誠夙簡朕心從遊資善廸我儲徳底於光明宻決大計以安天下遂繇賓傅升亞維師教諭徳成旣顓且久第進一官朕意猶慊亟祗渙恩毋遏成命所辭宜不允賜中大夫知樞宻院事兼參知政事兼太子賓客雷孝友通奉大夫參知政事婁機正議大夫參知政事樓鑰中大夫同知樞宻院事章良能端明殿學士通議大夫簽書樞宻院事宇文紹莭辭免皇太子受冊命了畢各與轉一官恩命不允詔

勅具悉朕觀三代有道之長法重離繼照之象更化之始首建儲闈宗祀之前舉行冊禮宏休懿鑠照映古今神只祖考莫不咸喜卿等以股肱良弼兼組靑宮旣殫出入諭教之勤復與周旋禮文之盛闕而不錄謂典章何傳不云乎太子正而天下定卿等有輔朕安天下之功矣而欲辭一秩之賞得乎亟其祗承毋或多遜所辭宜不允

賜正議大夫吏部尙書兼修國史實錄院修撰兼太子詹事曽防辭免以皇太子受冊了畢本宮官吏等各與轉一官恩命不允詔

勅具悉朕更化之始建我元子於靑宮屬卿來歸寘在詹省以方嚴和裕之徳翼恭敬溫文之美今三載矣冊禮告成恩徧寮寀豈以端尹之重而可遺乎卿其祗服徽章益思所以輔吾子固萬世磐石之基是惟朕屬任之意控詞𨿽力義不可從所辭宜不允

賜朝散大夫試太子詹事兼同修國史實錄院同修撰兼祕書監戴溪辭免該遇皇太子受冊推恩特轉一官恩命不允詔

勅具悉日吾元子之在資善也卿以當世儒先橫帙左右蓋於火然泉逹之始已有日漸月漬之功越旣升儲徧歷宮寀廸之以正心誠意之學勉之以居仁由義之道從容啟沃禆益孔多朕方嘉爾之勞思所以表厲而未遑也禮成增秩亦維其常何必防謙畱我成命所辭宜不允

賜朝議大夫試尙書吏部侍郎兼太子右庻子兼同修國史兼實錄院同修撰汪逵辭免皇太子受冊畢本宮官與轉一官恩命不允詔

勅具悉古之論教太子者必以選左右爲急朕旣參稽古誼正少陽之位又擇孝悌博聞有道術者以衛翼之惟卿以淵源純粹之學服在玆選實能以正言正行啟廸儲徳國本彌固卿之力與爲多焉典冊崇成例俾增秩𨿽名節自礪豈有望賜之心然功庸不報亦非待賢之誼往承朕命毋煩固辭所辭宜不允【來奏云辱在近臣當存體國之誼敢同羣吏俱懷望賜之心】

賜端明殿學士提舉臨安府洞霄宮衛涇辭免皇太子冊寶推恩以昨參知政事兼太子賓客與轉一官恩命不允詔

勅具悉朕褒徳錄賢不以新舊殊其禮論功行賞不以中外二其心卿名髙一時學貫千古捐身關防力禆更化之宏規造膝輸忠與決建儲之大議曁陟凝丞之任首參賓交之聨正事正言效見聞而無隱重暉重潤資啟沃以居多屬時典冊之告成載念勲勞之當紀豈其居外而可遐遺第晉文階式昭眷意毋狥謙防之素亟惟渙渥之承所辭宜不允

賜資政殿學士太中大夫知潭州充荊湖南路安撫使衛涇上表再辭免更化之後親祀南郊熈事備成慶均中外安丙衛涇俱以近臣宣勞藩閫各特轉一官恩命不允不得再有陳請詔

勅具悉昔周天子有事於先王於齊則賜之胙於魯則歸之脤豈非股肱王室之重則當同其福祿之休日朕禋典告成均慶中外維西有蜀維南有楚皆以近弼作予元侯勲名爛然並著竹帛予維寵嘉之壬子制書命進崇秩亦周褒齊魯之意也今卿抗章不拜顧以天道虧盈爲言夫五服五章以待有徳𨿽云朕命實本天心朕固匪出於私卿尙何辭之有所辭宜不允不得再有陳請

賜資政殿學士通奉大夫知興元軍府事安丙再上表辭免南郊慶成特轉一官恩命不允不得再有陳請詔

勅具悉朕惟古者先成民而後致力於神故自更化以來分命邇臣付以藩閫俾之拊循兵民鎭奠疆場戎幹載戢穡寶用成庻幾無外顧之憂矣於是扢嘉壇秩元祀典禮具飭神人允諧顧惟屏翰之勞奚止駿奔之比此優隆之典所以獨施於吾重臣也今邊候底寜民物孔庻卿其益務綏靖以稱朕心命數之蕃方是玆始曽是一秩而可辭乎所辭宜不允不得再有陳請

賜中大夫權禮部尙書兼侍讀章頴乞許歸田裏不允詔

勅具悉朕觀昔者忠臣以言去國有畱落不偶而終其身者有投閒未幾而還踵登用者公道之開塞率於是焉占之朕丕承祖宗崇尙讜直凡自初元以來繇論事去者更化之後亦有存而未召召而弗用者乎惟卿蹇蹇匪躬名在諸儒之右首觸權幸一去十年越旣來歸寘在經幄從容獻替朕甚嘉之間由貳卿進攝宗伯鳴佩澤笏出入闕庭使薦紳大夫相語曰此慶元諫爭之臣嘗詘而復伸者也激髙風而勵頽俗庻其在玆卿方懷歸殊咈吾意所請宜不允

賜通奉大夫參知政事兼太子賓客婁機感疾乞許納祿不允詔

勅具悉昔太公旣老猶起海濵畱侯𨿽病彊輔太子朝有華髮之良國之福也豈以晦明風雨之不常而輕聼其去哉已詔有司予卿朝謁之告卿其顓精神近醫藥以自輔歸榮之請朕未欲聞所請宜不允仍給假十日賜楊次山辭免新除少保進封永陽郡王加食邑食實封恩命不允詔

勅具悉三孤之官貳公化朕未嘗輕以授人也而況茅土之封自元丰命曹佾之後施諸後族越不過六七人今朕因靑宮冊禮之成旣擢卿於亞保之位又以累朝待元舅者可謂不世之榮殊常之遇矣非卿老成靜重蔚有令徳朕敢以天官爲私寵乎往祗朕恩圗所以稱此者循墻之避宜略常文所辭宜不允

再賜楊次山辭免恩命不允詔

勅具悉昔在東都有賢戚曰陰識以椒房同气之重而能謙沖自處爲世祖所嘉尙毎指之以敕戒貴戚激厲左右焉今朕有卿亦猶是也儲闈受冊推恩外家顧惟親賢疇出卿右三孤之拜王社之封所以褒表耆徳爲戚裏勸也朕命不易毋庸固辭所辭宜不允

賜潭州觀察使知閤門事兼客省四方館事兼提防禦前忠佐軍頭引見司楊谷辭免皇太子受冊了畢除承宣使恩命不允詔

勅具悉朕嘗閱東都之史見明徳馬后撫育儲嗣之功著在簡防焜燿來世未嘗不深嘉而屢嘆也粵予元子蚤正春宮保惠扶持備殫勞悴皆至哉坤元之力其眡漢事尢有光焉典冊告成防恩外屬惟卿伯仲夙著賢稱富貴無自滿之心忠孝有兼全之莭若時畱務實亞齋旄肆繇察亷並命褒陟書不云乎用徳彰厥善朕之寵卿蓋庻幾乎此卿其何辭所辭宜不允

賜朝請郎試尙書吏部侍郎兼修玉牒官兼侍讀兼權給事中許奕乞川蜀待闕州郡差遣不允詔

勅具悉昔蕭望之以諫官補郡吏不忘雅意之在本朝呂元膺繇給事守同州復以讜言而畱左右朕惟宣帝憂民之切不如憲宗納諌之明若時近臣可使輕去卿以有用之學不窮之材冠多士於臨軒之初踐禁塗於更化之日其侍經幄以正道沃朕心其攝闈以忠規禆朕聼方有賴批鱗之直可遽爲叱馭之行其安厥官益勵爾操使朕無愧元和之主卿亦有光先漢之臣何必守藩乃爲報國所請宜不允

賜特進觀文殿大學士提舉臨安府洞霄宮錢象祖上表再辭免特授少保依前觀文殿大學士充醴泉觀使加食邑食實封恩命不允不得再有陳請詔

勅具悉朕建儲之始稽用舊典命二三大臣並職輔導於東宮卿以臺衡之尊兼師傅之重須眉皓然衣冠甚偉有如綺裏之侍宴席誾誾惻惻屢有諫正又如張酺之在經帷朕甚嘉之𨿽去國之久未嘗忘也肆因顯冊之成命晉孤卿之秩詩不云乎無言不讐無徳不報朕心蓋庻幾焉毋庸固辭咈我眷意所辭宜不允

賜正奉大夫守吏部尙書兼修國史兼實錄院修撰兼太子詹事曽防乞令謝事歸養沈屙不允詔

勅具悉朕惟昔之賢哲輕棄軒冕勇往不回其說有二或時君信道弗篤不足與有爲或同列甚賢者多不去則有咎故二防享知止之樂香山全退傳之名今朕虛已待賢常若弗及眾正在列不以小人參之士而無志當世則已茍誠有志可失斯時況卿位冠從臣責任不爲不重職居宮尹寵遇不爲不優一旦浩然欲去朝廷而傲山壑固足以遂卿考槃之志獨不使朕獲權輿之譏乎所請宜不允

賜起復正議大夫右丞相兼樞宻使兼太子少師史彌逺乞歸田廬補還服制不允詔

勅具悉在昔昌陵興帝王之業惟時趙普建社稷之勲奪哀情於艱疚之初蠲起復於祥除之日未聞有請欲許終喪玆故實之甚明在信書而可攷卿爲碩輔系國世臣以忠純不二之心奮剛毅必爲之節力陳至計正儲闈少海之尊躬蹈危機安宗廟泰山之固粵從人望登拜臺司有調娛中外之功有經理久長之防豈容頃步輕去朝廷矧禮極哀榮旣事親而無憾則義均休戚在體國以宜先益堅致主之心庸副教忠之望所請宜不允

賜煥章閣學士通議大夫知江陵府充京西湖北制置使李大性辭免除寶文閣學士依舊知江陵府充京西湖北制置使不允詔

勅具悉朕惟荊襄上游屏蔽南服間者邊事之興被兵爲尢甚生齒流散田菜多荒蓋嘗喟然西顧而嘆曰孰能爲朕勞徠還定俾復其舊乎卿以法從之英首任閫寄撫柔逺近得江漢之心政聲流聞朕意以懌維昭陵圗書之府邃在西淸俾卿職其間庸示風勸往服朕命益綏吾民庻無負褒表之意尙何以辭爲所辭宜不允賜起復正議大夫右丞相兼樞宻使兼太子少師史彌逺再上奏札子乞歸田裏補還服制依已降指揮不允不得再有陳請詔

勅具悉大臣之義與眾庻不同多事之時視承平亦異夫旣任安危之責則當權輕重之宜卿世秉鈞衡望隆柱石以身狥國昔嘗捐家族而弗辭移孝而忠今可執親防而爲解矧歲月將臨於祥禫而哀榮備極於始終其在卿心夫復奚憾顧今朝廷之上有宵旰之憂朕方喟然思與濟此尙念倚毗之切勉恢康人之圗庻允答於民瞻亦有光於慈訓所請依已降指揮不允不得再有陳請

賜正議大夫參知政事兼太子賔客婁機年齒衰耄疾病易生乞許納祿不允詔

勅具悉朕以卿爲天下之老有大臣之風越從眾言擢在二府所資從容論道之益非有奔走宣力之勞何爲上章欲致厥事昔畢公弼亮四世而克勤小物衛武九十在位而以禮自防卿年𨿽髙未至於是其思國計之重甚於身謀民瘼之瘳急於已疾勉狥大義勿復有云所請宜不允仍給假半月【來奏云有不堪奔走之言】

賜太中大夫守尙書戶部侍郎兼詳定勅令官兼權工部沈作賓乞效官偏壘不允詔

勅具悉夫乘人之車者任人之患食人之祿者分人之憂卿職在論思誼同休戚屬玆多事之際當以盡瘁爲心云胡上書遽欲自佚昔王事靡盬詩人有不遑將母之嘆今卿所遇固異於斯進則啟沃朕前退則怡愉膝下茍能報國自足悅親尙思勉於功名庻兼全於忠孝所請宜不允

賜正奉大夫參知政事兼太子賓客樓鑰辭免同提舉編修勅令恩命不允詔

勅具悉朕惟我朝之舊章最得先王之遺意以道揆權法守故能脗合人情之公以儒者議刑名故能深原天討之用長我王國不在玆乎卿蚤踐朝行久勤屬筆晚參政路嘗與提綱惟心平可以酌律令之重輕惟學博可以訂古今之防革玆焉申命亶謂得人勉終已試之功毋以不能爲解所辭宜不允

賜華文閣直學士朝請大夫知福州充福建路安撫使葉時乞畀宮觀差遣不允詔

勅具悉朕惟前日守將屢易之獘至於居官數月輙遷有新故更代之煩而失上下相安之美朕甚厭之故嘗深念縱未能復唐虞九載之制獨不可因任賜書如神爵五鳯間乎卿性資粹明學問淵博頃勞法從出鎭全閩以忠厚及物之心施平易近民之政曽未期年逺近愛之詩曰豈弟君子民之父母卿旣庻幾乎此矣顧不少畱以綏朕赤子可乎勉安厥官毋咈朕指所請宜不允

賜保康軍承宣使左驍衛上將軍鎭江都統兼知揚州淮東安撫使畢再遇乞畀在外宮觀差遣不允詔

勅具悉朕聞立功名易保功名難究觀往昔將帥之臣克自祗畏雍容進退不失令名者曽幾人哉蓋矜功則志易驕怙寵則身易危其勢然也卿防自戎行久董師律威震夷貊勇聞江淮而能慕古人知止之風察天道虧盈之戒便朝入對亟請奉祠可謂善處功名之間矣然而旅力方剛精神尙彊當勉未爲之勲業益思無負於恩榮姑徐爾歸往聼朕訓所請宜不允

賜通議大夫試戶部尙書兼詳定勑令官沈詵乞檢防前後所奏俾令納祿不允詔

勅具悉朕以月正元日眡羣臣朝當三陽彚進之時惕然有感於易之泰曰內君子而外小人君子道長小人道消也然則老成耆徳之彥其可使之輕去也哉卿質直敢言淸修有守方資雅望以重本朝矧蹇叔之力𨿽愆而楚丘之謀始壯尙其祗服毋替告猷所請宜不允賜寶謨閣直學士中大夫知潼川府劉甲乞許納祿退安田裏不允詔

勅具悉朕惟元祐忠賢之世鮮或有聞西州人物之宗今其餘幾卿洪毅有守篤實不欺器能適用於閒暇之時風節自持於變故之日頃繇南鄭易殿東川甫及期年稔聞報政鄕閭非逺初何殊晝繡之榮精力尙彊毋遽羨安車之樂勉綏民瘼庸副朕懷所請宜不允賜端明殿學士通奉大夫簽書樞宻院事兼太子賓客宇文紹節乞畀祠祿不允詔

勅具悉朕聞爲國者必有文武兼備之賢威名素著之彥使之端委廟堂圗議帷幄然後足以弭未形之患收無競之功卿器度恢洪材猷英特乃者總戎外閫風采隱然曁登樞庭備罄忠藎今𨿽潢池之警蕩滌有期朕心所憂正在賊平之後維持鎭定方將與大臣圗之而卿遽請奉祠以求自佚非所聞也矧卿徳望並隆中外所恃當身任經綸之責可輕爲去就之謀勉聼朕言勿厪再請所請宜不允【奏札云今幸皇靈逺暢盜賊蕩平甲兵之問浸已罕少云云】賜建武軍節度使鄂州江陵府駐札禦前諸軍都統制鄂州駐札王喜乞祠祿不允詔

勅具悉卿以西州拳勇之英名徹朕聼擁旄仗節極將帥之榮必能忘身乃可報國今疆場晏然非有執干戈援枹鼓之役也惟公惟亷以勤撫我士卒使戎政日肅武備日修則優遊折衝可以忘老遽求閒退非朕所期所請宜不允

賜端明殿學士通奉大夫簽書樞宻院事兼太子賓客宇文紹節乞畀祠祿不允不得再有陳請詔

勅具悉朕惟人主用賢之功必悠久而後見大臣體國之誼豈進退之可輕卿靜重有謀沈深能斷自登簮槖淸華之選卽值干戈俶擾之虞屏蔽江淮蕃宣襄漢牧人禦眾有冦恂之材治軍理民兼武侯之略參稽輿論擢貳樞庭鎭撫四夷正借威名之素調娛萬務方觀智識之長疊覽來章遽祈去位豈有能應變於昔者紛紜之防而不能運籌於今玆閒暇之時捨朕而歸其義安在尙念倚毗之切勉恢經濟之圗期斯世之舉安𨿽退休其未晚所請宜不允

賜資政殿大學士中大夫知興元軍府事充利州路安撫使充成都潼川府防州路制置大使安丙乞畀宮觀差遣不允詔

勅具悉朕慨念坤維邈在萬里非威名夙著不足以鎭服物情非智略有餘不足以酧酢事變故專任卿以一面之責庻幾寛予西顧之憂遽覽來章首陳故實反復申繹爲之憮然知卿誠悃之深有如皦日顧朕倚毗之切方若長城其體至懷少安厥位所請宜不允【奏札云祖宗舊制不以蜀人爲大帥云云】

賜武康軍承宣使殿前副都指揮使夏震納祿不允詔

勅具悉卿誠於衛上爲朕之信臣老於治兵爲時之良將旣越眾人而登用豈容一旦以告歸矧今師律浸修戎容載肅輕裘緩帶何禦侮之勞雅歌投壺有從軍之樂縱令自佚何以過玆爲國折衝蓋無逾老臣者引年謝事豈所圗將軍哉所請宜不允

賜正奉大夫參知政事兼太子賓客樓鑰乞再掛衣冠不允詔

勅具悉卿自去夏以來數致告歸之請睠言誠悃非不欲從顧念國計所關爲說有二大臣之道固匪一端至於合和朝廷調一天下非存心忠厚如古之吉人持論寛平若漢之長者則不足與任此卿於二者蓋庻幾焉其不可去一也朝有大政國有舊章孰咨謀繄我元老其不可去二也今𨿽紀綱略定中外向寧乃若建長防以起治功護元气以固國脈兢兢業業正在斯時卿當勉畱力輔不逮遽求自佚朕何望焉所請宜不允賜光祿大夫提舉臨安府洞霄宮張巖辭免復資政殿學士依舊宮觀恩命不允詔

勅具悉朕惟皇建極以恕及人茍或取一節之長不暇計平生之素其爲忠厚殆過古初卿曩自周行躐登要路方進長西樞之日蓋與聞北伐之謀𨿽不能折王恢首事之非而粗知守魏絳和戎之利物論固多於歸咎公朝寧過於用恩旣予眞祠復還舊職與人求備朕不忍爲居寵思危爾當知戒第堅圗報焉用控詞所辭宜不允

賜中大夫權禮部尙書兼侍讀兼修玉牒官章頴辭免除禮部尙書兼職依舊恩命不允詔

勅具悉昔朕之就傅也先皇帝妙簡一時之望以從我於潛藩琢磨以道誼漸漬以經術蓋無異商宗之學甘盤漢皇之得四皓也今其存者尙復幾人登進褒崇詎容或後卿正大之學足以格君淸修之行足以勵俗中緣直道去國有年肆其來歸擢侍經幄誾誾惻惻動寓忠愛眡前爲有加焉文昌六卿禮最髙選載疇已試卽念爲眞朕於敬故尊賢庻幾兩得之矣抗章求避豈所圗於卿者哉所請宜不允

賜中奉大夫試尙書吏部侍郎兼太子右庻子兼同修國史兼實錄院同修撰汪逵辭免除權工部尙書兼職依舊恩命不允詔

勅具悉朕惟士大夫有以風節自持道誼自任標望屹然爲人物之冠者其在淸明之世豈容進用之未至哉卿以洪毅任重之資博洽多聞之學實似先正爲時名流中緣直道見嫉羣枉澹然自守士論宗之更化來歸寘在禁近朕心資其啟沃儲徳賴其緝熈參稽師言擢掌事典傳曰正臣進者治之表薦紳方屬目焉亟行所知毋或多遜所辭宜不允

賜中奉大夫權工部尙書兼太子右庻子兼同修國史兼實錄院同修撰汪逵辭免除權吏部尙書兼太子詹事日下供職不允詔

勅具悉朕惟職總三銓文昌爲重地鄰六傳端尹爲髙以卿頃佐治官擅精明之譽久聯中防多輔導之功肆加二命之榮蓋極一時之選允諧眾望焉用牢辭夫綜敍人材不在身言書判之末緝熈儲徳豈以章句文義爲先有崔毛之行然後足以銷浮競之風有園綺之實然後足以廣見聞之益非卿不能任此非朕不能用卿亟其祗欽益究所蘊所辭宜不允

賜正奉大夫參知正事兼太子賔客樓鑰乞致仕不允不得再有陳請詔

勅具悉日卿引疾自言求釋政務朕甞以二不可諭卿矣今曽幾時復有是請夫正人治之表也耆艾民之望也卿之在朝屹若山嶽鎭靜無作而羣目自瞻去就之間其可以易昔楚丘生有言使我防距投石則固老矣若深謀逺計則吾始壯也以卿之聰明彊力獨不當以是自許乎勉爲朕畱毋復言去所請宜不允不得再有陳請故玆詔示想宜知悉

賜正奉大夫守刑部尙書兼直學士院兼侍讀黃由乞畀外祠不允詔

勅具悉朕聞遭時行道君子之盛心徇國忘家人臣之大節故爵隆則務極其報任重則靡顧其私卿被遇祖宗爲時耆舊其在潛邸以三善而翼朕躬其居從班以一言而平黨論𨿽屢更於藩屏毎欽佇於儀刑比趣來歸防聞入告闡溫厚之文以華國典廣哀矜之指以洽民心方懋簡知遽祈閒退夫朝廷之事重於閨門君臣之恩深於伉儷豈以悼亡之故遂虧盡瘁之忠勉服官常以慰人望所請宜不允【來奏臣妻胡氏今以疾亡云云】

賜降授朝議大夫李璧辭免復元官宮觀恩命不允詔

勅具悉朕惟公論所在未有久而不明人材實難弗忍使之終棄卿傳家之學貫乎古今憂世之心形於辭色曩參鬷假屬值多虞處羣小橫流之中而有陰扶善類之意當大權倒植之際而有宻制元惡之謀況其遄返於虜庭甞欲挽回於兵釁謂世讐固所當復而邊事豈可遽興至今斯言猶在朕聼迨奮投之決迄成解瑟之功稽其忠勤厥有本末玆博參於淸議爰盡洗於丹書旣復文階仍頒祠廩以示原情之典以隆念舊之恩毋庸控詞尙克知報所辭宜不允

賜寶文閣學士通議大夫知江陵府充湖北路安撫使充京西湖北路制置使李大性乞許奉祠歸裏不允詔

勅具悉卿鎭臨兩路出入四年𨿽用人之道勞佚宜均顧制閫之權重輕所系與其勉從雅志歸尋故里之安孰若因任老成增長長城之衛矧卿負材獨異簡睠特深父子一門繼處嚴徐之近侍弟昆三鎭雄分魯衛之大邦恩隆則報稱宜先任重則倚毗滋厚尙體朝廷之意益綏江漢之民式佇遄歸奚煩忱請所請宜不允賜正議大夫兵部尙書兼詳定勅令官趙師乞歸田裏不允詔

勅具悉朕惟祖武之啟中興今垂百祀以宗而位常伯僅止四人卿韞識通明負材超卓屢陟文昌之邇列有光屬籍之前聞朕方招吁羣英作興庻事耆徳之彥猶多就列以赴功同姓之卿其可便私而去國尙勉靖共之操以酬眷遇之恩何必告歸乃爲知義所請宜不允

賜朝議大夫權工部尙書兼同修國史兼實錄院同修撰兼太子詹事戴溪乞納祿歸田裏不允詔

勅具悉昔漢戴慿以說經不窮居侍中之職晉戴逵以守道難進論者以爲宜備東宮之官朕惟卿學問淵博號諸儒之宗履行端醇負當世之望是月擢登文昌兼任詹省進則以忠規禆朕聼退則以經術輔吾兒朕之待卿者蓋不薄矣云胡引疾亟欲求歸載閱來章殊非所望所請宜不允

賜太中大夫知樞宻院事兼參知政事兼太子賓客雷孝友乞奉外祠不允詔

勅具悉朕以涼菲之質日親萬幾賴輔弼之臣共爲一體毎推誠而任責期措世於丕平以卿剛毅質直有古人之風博厚魁閎有大臣之度擢在二府於今五年其於貎體之隆初無毫髮之間欲行所志可失斯時而卿何嫌何疑亟求於引去豈朕不明不敏弗足以有爲聞之撫然甚用自媿矧今外虞𨿽弭而元气未充多事甫平而長防當建迨天之未陰雨宜謹豫防若水之無津涯政湏同濟往思底義勿復懷歸所請宜不允

賜正奉大夫守刑部尙書錄直學士院兼侍讀黃由乞歸田裏不允詔

卿昔事潛藩居多忠益曁登法從厥有仁言當重華違豫之時朕獲以緑車入侍伊誰抗議卿實開先此其有功國家者一迨夫權臣竊柄私意日滋羣邪翼之和附如響而卿獨陳正論以鉤黨之禁爲不可興深遏眾言以發防之戇爲不必問此其有功士類者二夫上則效忠於君父下焉弭禍於縉紳有臣如斯朕所嘉賴文昌帥屬經幄侍言正須老成宿望之英日有直亮多聞之助捨朕而去於義可乎所請宜不允

賜觀文殿學士金紫光祿大夫何澹再辭免差知江陵府恩命仍乞祠祿不允不得再有陳請詔

勅具悉昔周公以叔父之尊而分陜服畢公以四朝之弼而尹東郊古之大臣宣力王室潤澤生民不以老壯二其心蓋如此卿時之舊徳國之宗工出處之間輕重所系玆庸畀卿上流之寄庻幾寛予一面之憂謂宜遄驅乃以疾諗當時寒而逺役朕固有惕於中爲民瘼而一行卿亦何辭之有亟承詔諭勿重有陳所辭宜不允不得再有陳請

賜朝議大夫試尙書吏部侍郎兼中書舍人兼太子右庻子兼同修國史實錄院同修撰曽從龍乞畀祠祿或待闕便鄕州郡不允詔

勅具悉朕觀周公立政之書左右常伯其惟吉士考賈誼治安之防輔導太子必以正人卿性資端良學行醇茂持衡銓部共稱鑑裁之公橫帙諸闈居多啟沃之助𨿽當盛年晉用之日蔚有碩徳老成之風方懋簡知豈容輕去況進則雍容於禁闥退焉宻勿於親庭顧非有北山之勞初何廢南陔之養尙其祗服勿復言歸所請宜不允

西山文集卷二十

欽定四庫全書

西山文集卷二十一

宋眞徳秀撰

翰林詞艸

答詔

賜光祿大夫右丞相兼樞密使兼太子少師史彌逺乞解政機俾還田裏不允詔

勑具悉朕惟古之大臣有身系安危而不容以家國異視者曰世臣曰社稷臣若商之伊陟巫賢周之呂伋召虎世臣也漢之平勃唐之狄仁傑社稷臣也有一於斯去就之間俱不可茍而況兼之者乎卿繼世以秉鈞衡捐身以安宗廟勲烈茂盛簡於朕心可緣似續之私遽起燕閒之念惟今百度隳弛賴卿而浸修四方搶攘賴卿而略定倘半塗而遂畫俾一簣之終虧旣非朕圖任責成之本心亦豈卿忘家徇國之初志勉思此義勿復有云所請宜不允賜光祿大夫右丞相兼樞宻使兼太子少師史彌遠辭免男寛之致仕轉官除職等指揮不允詔

勑具悉夫元首股肱古人謂之一體戚休所在上下同之卿旣惟吾社稷之憂朕豈忘爾家庭之卹日聞冡嗣遽夭天年當食喟然幾失匕箸念非假哀榮之典不足慰慈愛之心眡秩星郎進班奎閣寵徒加於身後恩靡逮於生前朕猶慊然卿奚復遜所請宜不允

賜太中大夫權戶部尙書詳定勑令官沈作賓乞宮觀不允詔

勑具悉朕聞士君子以適用爲材而不以空言爲貴以濟時爲急而不以輕去爲髙如卿賁析守符著循良豈弟之績薦司邦計知斂散取予之權恢牛刃而有餘試蟻封而無窘亦足以觀適用之材矣文昌八座地望兼崇職在近臣當思許國顧方厭承明之直羨眞館之安是豈急於濟時之誼乎先正名臣繇賞延而植勲業者多矣而卿以此自慊非所聞也勉圗而功答我殊遇所請宜不允

賜光祿大夫右丞相兼樞宻使兼太子少師史彌遠再上奏札子乞歸田裏不允不得再有陳請詔

勑具悉朕聞公與私不兩立恩與義不並行體國如家則顧家之念可忘視民如子則愛子之情可奪惟卿大節朕所深知方其力陳社稷之謀固已盡捐宗族之計豈容今日或異初心況聞幹蠱之有人自可殫誠而共政遽求閒退朕何望焉所請宜不允不得再有陳請賜顯謨閣直學士通奉大夫提舉隆興府玉隆萬壽宮謝源明乞守本官職致仕不允詔

勑具悉朕惟國家眷奬舊臣有年至而不得謝者豈獨以爵齒爲貴哉蓋其周旋當世之故練習朝廷之儀一旦欲有問焉則安車束帛猶足以徠之此朕於近臣之告老未嘗輙可其奏者蓋以是也卿膚敏之材通明之略出蕃入從蔚有壯猷年齡𨿽髙精力尙富雍容祠館足以自娛豈必掛冠然後爲樂勉承眷倚毋重有言所請宜不允

賜太中大夫顯謨閣待制新知泉州陳峴辭免除兵部侍郎兼直學士院恩命不允詔

勑具悉朕登進老成以重朝廷之體尊奬亷靖以厚薦紳之風卿彊識博聞淹貫千載英詞麗藻焜燿一時退然靡衒於智能卓爾獨安於義命當權門之翕赫甘文館之委蛇眾翼怒飛儀鳯之翔何逺萬流奔注砥柱之立不移𨿽暫陪獻納之班旋復困排根而去粵余更化命爾殿藩遏冦虐於江湖之衝鬯仁聲於嶺嶠之表厥有嘉績簡於朕知與其薦佩虎符以責拊摩之效孰若延登鼇禁以究潤色之長擢貳五兵加榮二命庻日賴謀猷之助且漸還典誥之隆亟其來思副此虛佇所辭宜不允

賜正奉大夫黃由辭免除寶謨閣學士提舉隆興府玉隆萬壽宮恩命不允詔

勑具悉朕篤舊以恩毎務存伐木之義退人以禮不忍蹈墜淵之譏庻全忠厚之風益廣和平之福卿蚤緣廸簡服在禁嚴資善從遊嘗與橫經之列甘泉入侍屢躋聽履之班屬此退休可無優數畀眞祠於南浦還邃職於西淸朕於待秦府之僚厥惟加厚卿其存魏闕之念毋替效忠往體至懷亟祗茂渥所辭宜不允

賜寶謨閣直學士朝議大夫知建康府兼江淮制置使黃度乞檢防前奏許令致仕不允詔

勑具悉朕觀宣王之雅曰鴻鴈於飛肅肅其羽當時之民流散失職若是其甚也又曰之子於徵劬勞於野當時之侯伯卿士勤求民隱若是其至也用能使百堵作而民安宅焉其功豈一日之積哉間者邊事驟興江淮之間驛騷者數載殆亡異鴻鴈之詩也而卿以儒學之宗任師帥之責推劬勞之心以行安輯之政我民告饑卿實哺之我民告疾卿實蘇之嚴追胥之令而盜賊銷汰冗食之兵而財用足元元用安舊觀寖復卿之力也民之說卿蓋若鄭人之歌子產而朕輕聼其去可乎矧聞政事之閒不廢講論之樂從容臥治足以自安何必退休以孤眾望所請宜不允

賜端明殿學士通奉大夫簽書樞宻院事兼太子賓客宇文紹節乞退休不允詔

勑具悉朕聞有國之勢蓋以得人爲彊郤夾谷之俘則裔夷不敢謀夏抗澠池之辧則彊秦亡復加兵況朝廷輔弼之崇實中外觀瞻所系非平時素有折衝之略則臨事寧無失匕之驚卿學問髙明知謀閎逹蔚以儒者兼備武文之材自爲從臣已稱將相之器延登三祀勵翼一心烽沈疆場之間祲捲江湖之上政湏碩望以重籌維庻幾銷事變於未形抑亦顯世臣之有後遽玆求退匪朕欲聞所請宜不允

賜煥章閣直學士朝散郎知平江府趙希懌辭免除顯謨閣直學士差知太平州恩命不允詔

勑具悉日者聽朝於垂拱二三大臣以姑孰缺守聞朕睠焉西顧曰此東晉以來名鎭也俗淳事簡有承平之遺風焉非平易近民如魯伯禽淸靜不擾如齊相國莫宜居之惟卿持身之徳簡而亷愛人之心惠而篤遴揀良牧孰如卿宜此丙寅之詔所以有易地進律之寵也況卿前在鐘陵當警備之日比守吳門適旱澇之餘勞來撫摩功績懋矣閔勞而處以佚非朕待遇近臣之至意乎式遄其驅慰彼黎庻所辭宜不允

賜端明殿學士通奉大夫簽書樞宻院事兼太子賓客宇文紹節再乞祿之閒散示以保全不允不得再有陳請詔

勑具悉朕緬懷先正嘗位機庭當王室多艱之時爲人臣狗義之倡齧旃海上莫回蘇武之心掘坎庭中卒奮眞卿之節至今烈士猶仰英風蓋將爲世立臣子之防夫豈計一門享忠誼之報卿家傳正學躬負偉材防戎幕則底綏靖之勲踐政途則多弼亮之益克有令聞肖於前人所當體予眷倚之誠懋乃經綸之業使中外寧一民俗阜康豈惟朕心有望於卿抑亦爾祖所期於後若乃道方行而遽畫功未竟而言歸俾予獲棄賢之譏而卿亦負克家之責於義兩失將奚取焉勉聽朕言往究爾韞所請宜不允不得再有陳請

賜端明殿學士太中大夫衛涇再辭免除資政殿學士知潭州恩命不允詔

勅具悉朕以孟春元日禦紫宸朝三事大夫濟濟在列緬惟更化之日厥有輔政之臣勤勞百爲功績用懋久安閒館未愜予心是用加祕殿隆名俾鎭方嶽夫當三陽彚進之初而褒徳錄賢以順天令古之道也卿當深體此意式遄其驅布宣詔條推廣徳澤惠綏田裏勸課農桑使湖湘一道熈然於春風和气中此朕所圖於舊弼者再命而僂非所欲聞所辭宜不允

賜朝議大夫權工部尙書兼修國史兼實錄院同修撰兼太子詹事戴溪乞許納祿或畀祠祿不允詔

勑具悉昔唐白居易以直道不容於時故年甫六十九辭宮傅之秩而歸休焉淸名髙行後世所慕望而不可及也𨿽然居易則誠賢矣茍時君能挽而畱之用其言以顯其身使居易無勇退之名而唐室獲任賢之福豈不尢可尙耶今卿以白傅之年而數上澗槃之請豈非聞其風而興起者乎夫年未至而告歸在卿固爲髙致知賢而不盡用天下其謂朕何勉從吾遊毋使識者窺朝廷也所請宜不允

賜朝議大夫試尙書吏部侍郎兼中書舍人兼太子右庻子兼同修國史實錄院同修撰曽從龍辭免兼給事中兼直學士院日下供職恩命不允詔

勑具悉東西分防均於禆國論內外有制皆以代王言然而六曹之押豈如闥之嚴五字之除未若禁林之重卿學窮百氏名冠諸儒議論正而弗阿文章簡而有法以還詔之直必能爲予謹命令之源以演誥之工必能爲予顓典冊之寄在昔乾道有臣克家實繇平奏之司兼備摛文之對其抒素蘊以繼前修蓋將爲邦國之華何止盛鄕閭之觀亟祗茂渥寧事多辭所辭宜不允賜正奉大夫參知政事兼太子賓客樓鑰乞歸田裏不允詔

勑具悉卿以耆艾之齡貳鈞衡之寄陟降九陛不若山林之安憂勤百爲寧如燕閒之樂此蘄去之章所以屢陳而未已也然而天生髦俊本以爲人材者常躬天下之勞智者常任天下之患𨿽願爲庸人而莫得其可狥私志以圗安哉矧惟賢哲之逄辰率多旣老而後逹若必引年而謝事守禮以乞身則渭濱黃髮之叟不得以究鷹揚之功而髙蹈商山者不當起爲羽翼之助矣朕意未可卿其思焉所請宜不允

賜奉國軍承宣使知閤門事兼賓省四方館事兼提防禦前忠佐軍頭引見司楊谷乞畀祠祿不允詔

勑具悉卿柔惠且直蹈申伯之風退遜不驕秉竇君之節藹然譽處簡在朕心方資肺腑之良重吾賓閣之寄而上書求退爲之憮然昔詩人以王事靡盬興不遑將父之嘆今卿雍容朝謁無從事獨賢之勞而安車數過有擊鮮娛侍之樂維忠與孝何廢兩全勉服厥官毋重請也所請宜不允

賜中大夫試禮部尙書兼侍讀兼修玉牒官章頴乞引年致仕歸休田裏不允詔

勑具悉朝廷所尊實兼爵徳典刑𨿽重未若老成卿造道深醇養气剛大在紹熈末以讜言位諫列迨慶元初以直道忤柄臣棲遲十年連蹇三絀多士宗其髙行當世謂之正人自歸踐於禁塗仍首陪於經席漢庭皆憚汲黯凜骨鯁之未衰商宗舊學甘盤喜儀刑之復見親賢方篤避位何名尙殫入告之猷毋徇退休之志所請宜不允

賜中大夫章頴辭免除寶謨閣學士恩命不允詔

勑具悉昔我烈考博求當世之彥以從朕於潛藩二十餘年之間老成凋零存者無幾睠念疇昔惄焉興懷環瞻在廷獨卿防舊顧可輕聽其去哉而引年之章屢郤復上夫尊耆艾重朝廷朕之本志也礪亷隅知止足卿之至情也朕旣不獲畱卿於近班亦豈不能賁卿以異數延閣之命人誰間言往服新榮以燕里社所辭宜不允

賜光祿大夫右丞相兼樞宻使兼太子少師史彌逺辭免以皇太子講授春秋終萹特與轉一官恩命不允詔

勑具悉朕惟太子天下之本非務學無以充徳性之尊春秋王道之衡非親師無以防聖言之祕卿識超物表行冠儒先久陪鶴禁之遊備闡麟經之蘊使二百年褒貶之要指悉融會於胸中而十數家傳注之遺文不拘牽於紙上卿之力也朕甚嘉之夫弼元良以基萬世之安厥功爲大循典常以防一秩之寵於賞猶輕毋庸固辭往卽只命所辭宜不允

賜太中大夫知樞密院事雷孝友正奉大夫參知政事樓鑰太中大夫同知樞宻院事章良能端明殿學士通奉大夫簽書樞宻院事宇文紹節兼太子賓客辭免皇太子講授春秋終萹各特與轉行一官不允詔

勑具悉昔晉侯以羊舌習於春秋使傅太子彪楚莊王問教太子之道於申叔時亦必春秋爲首是時麟經未作二臣所學蓋檮杌之類耳孰若取聖人之微言擇天下之端士以訓導元子如今日之懿哉卿等蔚以鴻儒參陪國論事機之暇從吾兒遊防終始於遺經廸髙明於徳性其爲益大矣進官一等玆謂故常陳義固辭殊非所望所辭宜不允

賜朝議大夫試尙書吏部侍郎兼太子右庻子兼同修國史實錄院同修撰兼給事中兼直學士院曽從龍辭免皇太子講授春秋終萹特與轉行一官恩命不允詔

勑具悉朕惟三代饗國之長原於太子六經致治之法偹在春秋博求孝悌道術之英推明是非褒貶之防而卿越繇時望久與賓僚毎敷繹於聖言以養成於儲徳俾玊裕淵衝之愈粹猶膏潤冰釋而不知載嘉爾勞命晉之秩顧循墻而有請欲反汗其謂何往服褒崇之恩益殫輔導之力所辭宜不允

賜顯謨閣直學士朝散卽知太平軍州事兼管內勸農營田使趙希懌乞畀祠祿不允詔

勑具悉朕惟用苛嬈以勝姦不若淸靜而民自化求武健以濟事不若循良而物自安故擇蕃宣之臣必先慈惠之長𨿽冺然風采歳月未見其功而培我本根國家實防其利卿秉心和裕爲時徳人布政寛平如古賢牧比上全吳之印亟畀當塗之麾申伯相攸莫如南土之樂汲黯臥治足底淮陽之淸遽玆求閒非朕所望所請宜不允

賜中大夫試尙書吏部侍郎兼中書舍人兼同修國史兼實錄院同修撰兼侍讀兪烈辭免經筵進講周易終萹侍讀官特與轉行一官恩命不允詔

勑具悉朕若稽先朝最重易學對昭素於便殿緬懷藝祖之風命李覺於成均載仰太宗之懿顧如衝眇敢廢講論韋編幾至於絕三卦畫冀明於重六卿爲時鴻碩宻侍燕閒毎當從容訪問之餘盡發防靜精微之蘊俾予上窺天地之奧逺防聖賢之心體純乾之運而知剛健之徳當修研交泰之防而使上下之情無壅旣懋格君之益可忘增秩之褒亟拜渙恩毋庸巽避所辭宜不允

賜通議大夫知樞宻院事兼參知政事雷孝友宣奉大夫參知政事樓鑰通議大夫同知樞宻院事宇文紹節兼太子賓客辭免皇太子讀三朝寶訓終篇並特與轉行一官不允詔

勑孝友等具悉朕觀三代盛時惟先王彛訓是式如奉拱璧如寶大兢兢焉罔敢失墜是以皇祖之訓著於夏書文王之謨述於周命故能保世滋大以敷遺後人休惟我三朝格言大法具在一書猶古二典朕固嘗讀之於經帷復命羣儒以授儲禁俾吾元子知創業守文之艱明修身治國之要懋敬厥徳以對於前人其爲益大矣終篇論賞徧於宮僚豈吾大臣廼獨弗及朕命不易往惟欽哉所辭宜不允

賜太中大夫權吏部尙書兼太子詹事汪逵中大夫權工部尙書兼太子詹事戴溪中大夫試尙書吏部侍郎兼太子右庻子曽從龍辭免以皇太子讀三朝寶訓終萹推賞各與轉一官恩命不允詔

勑具悉朕觀隆古盛時之治動惟先王成憲之師五子之歌具陳皇祖之訓君牙之命亦述文王之謨此三代所繇以久長予一人敢忘於效法矧烈祖神宗之相授有格言大典之具垂旣常率是以禦邦玆復用之而教子卿等越由時望久翊儲闈當橫帙之從容毎殫誠於啟沃俾元良養徳之日茂知列聖詒謀之易遵有嘉輔導之功可緩褒崇之渥往其祗命毋或固辭所辭宜不允

賜寶謨閣直學士朝議大夫知建康軍府事黃度辭免除權禮部尙書兼侍讀恩命不允詔

勑具悉朕聞之傳曰禮之爲國與天地並書曰事不師古以克永世匪說攸聞大哉禮乎不可以一朝廢也大哉學乎不可以斯須已也粵惟躬燭理尙淺方將洽神人而和上下考成敗以鑑古今以卿深窮周公致平之書獨抱孟子敬王之志久去邇列渇聞嘉猷故命居夷防之官俾日陳堯舜之道屬任之意豈輕也哉夫老成進則國體自尊正人用則治表可見朕方虛竚以竢造朝陳義固辭良非所望所辭宜不允

賜中大夫試吏部侍郎兼太子右庻子兼同修國史實錄院同修撰兼給事中兼直學士院曽從龍辭免權刑部尙書兼職依舊日下供職恩命不允詔

勑具悉朕觀古人之論刑也不曰惟克天徳自作元命則曰凡制五刑必卽天論蓋用刑之權本出於天人主與有司特奉行之耳今吾士大夫以刑爲職者非一而大司冦實縂獄之成以告於朝是蓋佐朕行天討者也任非其人命曰褻天朕敢乎哉卿气嚴行方守以忠恕必能爲國謹惜民命玆庸俾爾進長於秋官卿其祗服乃司推不忍之心行無私之法庻幾對越上帝以迓無疆之休顧不偉哉退托弗能殊非所望所辭宜不允賜太中大夫權吏部尙書兼太子詹事兼同修國史兼實錄院同修撰汪逵辭免除吏部尙書兼職依舊恩命不允詔

勑具悉朕因讀易有感乎復之彖曰利有攸往剛長也夫陽升則陰伏君子盛則小人消興替之源靡不繇此玆用並登羣賢穆布邇列蓋一日而進擢者數人焉所以廣眾正之塗重本朝之體也卿以儒宗陪禁從讜言直道實似其先肆命正天官之除首常伯之位論思啟沃寘朕無過之地自今益有望於卿選舉淸平直餘事耳尙體斯意何以辭爲所辭宜不允

賜通議大夫試刑部尙書兼詳定勑令李大性辭免除兵部尙書兼職依舊恩命不允詔

勑具悉朕以兼覆爲度不忍毒民於兵載尋邦盟以息邊警然修文徳以徠不服𨿽本至仁而除戎器以戒不虞抑存逺慮肆求耆哲俾長夏官示整戎經武之未忘亦折衝銷萌之有賴卿夙推峻望獨負壯猷名閒朔陲蠻貊亦可行矣惠洽南夏江漢至今賴之比趣來歸忻聆入告𨿽曰明刑而弼教未如掌伐以正邦庻資老謀以肅軍政成命弗昜多辭奚爲所辭宜不允

賜中大夫新除工部尙書兼同修國史兼實錄院同修撰兼太子詹事戴溪辭免陞兼修國史兼實錄院修撰恩命不允詔

勑具悉朕聞之記曰屬辭比事而不亂則深於春秋者也居述史之官而不明聖人筆削之指其能勝任者幾希卿爲時儒先篤志經學蓋於尊王黜伯之誼賞善罰惡之權混融貫通如指諸掌發凡起例固所優爲今三朝之典未免闕遺甲寅之記尙多抵牾正賴鴻筆勒成信書矧卿與逵俱慶元史官之舊並命修纂人皆謂宜往殫副墨之厪以防汗靑之緒所辭宜不允

賜吏部尙書兼太子詹事汪逵工部尙書兼太子詹事戴溪權刑部尙書兼太子右庻子曽從龍辭免皇太子講授周易終篇推恩特與轉行一官不允詔

勑具悉昔漢明帝之爲太子授經於名儒劉昆然昆之易學本於京氏以區區占驗之術欲以成溫文之懿豈不由郤行而求前乎今朕博選俊髦輔導吾子惟卿師友淵源粹然出正用能發三聖精防之蘊禆元良聚辧之功俾畜徳日新震噐增重以此受賞豈爲無名抗章力辭非朕志也所辭宜不允

賜太中大夫新除吏部尙書兼太子詹事汪逵兼同修國史兼實錄院同修撰辭免陞兼修國史兼實錄修撰不允詔

勑具悉朕惟古之太史必世其官下至兩漢司馬氏班氏父子猶以雄文麗藻擅制作之盛後之論史者首稽焉惟乃先正以名世鉅儒受知我烈祖實繇銓衡之長顓筆削之權距今餘四十年朕復命卿嗣掌厥事豈欲以一職爲卿榮哉顧今三朝之典未免闕遺甲寅之記尙多抵牾往率厥屬勒成信書使班馬氏不得專美於前此卿所當自期者抗章避寵豈朕欲聞所辭宜不允賜朝奉大夫試中書舍人兼權禮部侍郎兼修玉牒官兼侍讀範之柔辭免除禮部侍郎兼中書舍人恩命不允詔

勑具悉朕惟慶曆元祐之盛若文正忠宣之賢𨿽聖人吾不見之嘆九原之莫作然故家猶有存者蓋百世而復興卿蚤傳韋氏之經克寶鄭公之笏其踐諫省以讜論沃朕心其登綸闈以英辭華國體矧邦典攝丞之旣久於禮文參訂以尢多載嘉爾勤就正厥秩朕方慨慕先朝之烈卿其勉追廼祖之風用副隆知奚煩多遜所辭宜不允

賜通奉大夫守吏部尙書兼太子詹事兼修國史兼實錄院修撰汪逵乞休致不允詔

勑具悉朕延登正人穆布邇列賴朝夕論思之益建國家久長之基卿學爲一代之宗位處六官之長觀瞻共屬倚注尢深所當以邁往之气而出憂時之言以康濟之材而抒及物之韞使朕獲老成之用而世知儒者之功豈惟多士有望於卿抑亦先正所期於後若乃道方行而遽畫年甫至而求歸旣非衝擢任之本心亦豈平昔自期之壯志尙安厥位勿復有陳所請宜不允賜通議大夫同知樞宻院事兼太子賓客章良能乞在外宮觀不允詔

勑具悉朕不見卿數月矣以朕懷卿欲見之心知卿未忘於朕也屬聞有瘳則爲之喜入對便朝體力如故則又加喜焉顧方日親嘉謀以輔不逮而需章遽上若不容一日畱何哉夫恩義相須誠如來奏傳曰爲人臣者無以有已此義之大者也若乃圗一身之便安而忘眷倚之至重又焉得爲義乎以卿之明當知所擇悉心思報毋或他云所請宜不允

賜少保師揆辭免除少傅依前皇伯奉國軍莭度使充萬壽觀使嗣秀王加食邑食實封恩命不允詔

勑具悉朕更新治化於玆累年農疇屢登邊鄙不聳豈予一人所能致哉蓋天地祖宗之靈實嘉相之也是用迎日之至躬展美報以對越於神休而禮行之夕瑞應響答云物捲祲月星舒華亦豈予一人所能致哉羣工庻正與我一二族老實顯相之也已事而竣旣施澤於中外矣明徳茂親有如伯父其可無以表異之乎孤傅之崇以待耆喆朕命弗易毋煩控詞所辭宜不允賜光祿大夫樓鑰辭免除資政殿學士知太平州恩命不允詔

勑具悉朕當開禧攺弦之日首思慶元曵履之臣聘甪裏於商山在廷咸竦捨申公於魯邸視古有光擢在通聨進參大政謀猷足以經萬務徳望足以師百僚予維倚毗士有矜式屬嬰微疢遽騖歸心披告老之章殆幾八九諭貪賢之指亦旣再三確爾莫回爲之太息念累歳與廟堂之畫厥有成勞顧一朝上印綬而歸可無異數通班祕殿偃息便藩朕猶有慊於中卿尙何辭之力亟祗茂渥庸副至懷所辭宜不允

賜光祿大夫新除資政殿學士樓鑰辭免除資政殿大學士在京宮觀任便居住恩命不允詔

勑具悉朕惟昔者耆舊之臣蓋或起於燕閒之後遠稽漢室若園公綺裏季之肯來近憶阜陵若張燾辛次膺之復用考其在列曽不幾時未有更東西兩地之崇歷先後六年之久凡更化以來之規畫賴同心相與以扶持迄成庻邦嘉靖之休居多元老弼諧之助悵挽畱之莫遂顧防寵以宜優冠祕職於殿廬領眞祠於轂下身安晚節未容居易之退休國有大疑尙冀仲舒之就問往欽時命毋有遐心所辭宜不允

賜起復正議大夫右丞相兼樞宻使兼太子少師史彌遠辭免特授正奉大夫加食邑食實封恩命不允詔

勑具悉國朝之制凡大典禮大慶賚丞相率居其先焉所以重朝廷尊亷陛今朕防日陳儀冊拜元子恩典之行宜自卿始而逡巡固避至於再三越旣崇舊弼奬族老而後及卿所以屈彛章伸雅素者不爲不至矣尙欲力辭非予所敢知也所辭宜不允

賜起復正議大夫右丞相兼樞宻使兼太子少師史彌遠再上奏札子辭免以皇太子冊寶推恩特授正奉大夫加食邑食實封恩命不允更不得再有陳請詔

勑具悉朕以卿輔翼元儲功徳茂盛考循故實命晉文陛而控避之章旣郤復上前所諭答固已諄諄胡爲確然不易所守夫崇徳報功國之典也辭榮避寵卿之心也卿欲行志朕欲行禮志與禮孰重卿其思焉所辭宜不允

賜通議大夫試工部尙書兼修國史兼實錄院修撰兼太子詹事戴溪乞許納祿休致不允詔

勑具悉昔漢防廣爲東宮傅自以宦成名立浩然勇退論者髙之夫知止之風在廣誠可嘉矣然知其賢而許之去豈非宣帝與太子之責哉今卿經學深明徳行醇茂朕旣倍之自近而吾元子尊師重道尢不可一日無卿祖張都門揮金田裏悃誠𨿽切誼未可從所請宜不允

西山文集卷二十一

欽定四庫全書

西山文集卷二十二

宋眞徳秀撰

翰林詞艸

答詔

賜金紫光祿大夫右丞相史彌逺辭免進呈安奉三祖下第七世仙源類譜髙宗皇帝寶訓今上皇帝玉牒今上皇帝會要禮畢三局提舉官並進呈安奉玉牒禮儀使各特與轉兩官依例加恩令學士院降詔恩命不允詔

勅具悉日卿總領諸儒以四書來上祲容縟典視昔有加或謂一時文物之盛而已孰知其深助朕徳而有禆治功哉蓋攬宗支之籍則思睦族不可忘讀典謨之訓則思成憲不可失若朕涼菲𨿽防足書然行一政令而史牒紀之講一典禮而防要傳之使予惕然益知爲君之難者亦書之力也卿以鴻儒提鉅筆又以元宰贊盛儀懋賞之行其曷可後往恭朕命毋復防詞所辭宜不允

賜正議大夫知樞宻院事兼參知政事兼太子賓客雷孝友再上奏札子乞歸休田裏不允不得再有陳請詔

勅具悉朕內修經國之摹外講安邊之畫念端委廟堂而共政惟二三臣茍折衝尊俎之有人賢十萬眾卿以魁壘之器雄剛之材正色立朝眞後凋之松柏同心輔政有相濟之鹽梅當夙宵圖乂之秋正上下交修之日眷時邇列稀若晨星獨我老成屹如砥柱俾朕躬之有賴諒天意之使然與其志在丘園冀私情之適孰若心存社稷合大義之公往佩予言勉綏爾位所請宜不允不得再有陳請

賜正奉大夫守吏部尙書兼太子詹事兼修國史兼實錄院同修撰汪逵辭免除顯謨閣學士提舉佑神觀依舊兼太子詹事兼修國史實錄院同修撰仍令赴四參恩命不允詔

勅具悉朕以尊用老成爲重挽之惟恐弗畱卿以保全名節爲髙去之惟恐不力故於二者思擇其中釋銓筦而侍眞祠所以示閔勞之意列淸廂而輔儲禁所以示貪賢之心卿猶固辭其誼安在所辭宜不允

賜寶謨閣直學士中大夫新知漳州府劉光祖乞提舉宮觀一次不允詔

勅具悉昔在先朝有臣趙抃立朝則忠於君治郡則仁於民朕緬懷遺風謂不復見求之當世廼得其人卿以剛毅正直之資兼慈祥樂易之徳曩司言責誠節貫於天淵比典藩維惠澤流於江漢揆諸前哲異世同心維時梓潼繄乃舊服徒得君重慰吾父老子弟之思政𨿽家居何以過此奉祠之請非所欲聞所請宜不允賜正議大夫守兵部尙書兼詳定勅令官兼權吏部尙書李大性辭免除吏部尙書兼職依舊日下供軄恩命不允詔

勅具悉朕惟銓綜之寄古今所難𨿽一定若權衡蓋自有不欺之法非至明如水鏡豈能勝無窮之姦故法非人而莫行官以人而後重而況職亞近輔位尊文昌必得耆舊之臣乃當選用之意卿蚤列法從爲時名流慱貫羣書於典章尢所該洽周行萬里於情僞靡不照知必能以鑑裁之公收平允之譽往共乃職稱朕志焉所辭宜不允

賜通奉大夫權刑部尙書兼太子右庶子兼同修國史實錄院同修撰兼給事中兼直學士院曾從龍辭免除禮部尙書兼職並依舊日下供職恩命不允詔

勅具悉昔虞書之論天秩實在天討之先周官之設邦刑列於邦禮之後蓋法令特輔治之具而教化有範民之功朕方修明舊章搜舉墜典自非當世豪英之士孰識古人制作之源卿學足以致知才足以大受廣廷待問首陳彊勉力行之言壯歲躋榮已著老成重徳之望惟時宗伯政待鴻儒與其嬰簿書獄訟之勞孰若付俎豆禮文之事庻因稽古之暇罙盡告猷之忠往悉乃心庸稱朕志所辭宜不允

賜通奉大夫新除禮部尙書兼太子右庻子兼同修國史實錄院同修撰兼給事中兼直學士院曾從龍辭免兼實錄院修撰恩命不允詔

勅具悉朕觀咸平之世去太祖太宗未逺也而我章聖皇帝喟然深念亟命纂修正史於是名臣楊億輩實膺是選越五載而書用成筆削得人其效如此於惟中興三聖授受功徳盛矣而汗靑之典猶未就緒朕甚恧焉卿文紹卿云學富班馬必能以大手筆成一家言往哉勿辭副朕所望所辭宜不允

賜資政殿大學士正議大夫知興元軍府事兼管內勸農營田使充利州路安撫使馬步軍都總管四川制置大使安丙辭免除同知樞宻院事兼太子賓客日下起發赴院治事恩命不允詔

勅具悉昔在阜陵之盛緬懷蜀道之難選任惟精率取一時之傑功庸旣懋必躋兩地之嚴仰窺宏摹厥有深防卿以魁壘之器雄剛之材忠義貫乎神明威名震乎戎落百年彞鼎丕昭曠世之勲萬里岷峨坐復承平之觀念宣勞之浸久豈圖任之可忘渴聞話言想見風采肆擢陪於右府並參防於春宮顧南渡中興以來餘八十載若西州與政之彥凡六七人皆嘗服采於朝始拜登庸之寵維卿殊遇眡昔尠儔宜追聞命引道之風庸副側席待賢之意所辭宜不允

賜顯謨閣直學士太中大夫知潼川軍府事兼管內勸農使兼提舉潼川府界渠州懷安等軍兵巡檢盜賊公事劉甲辭免除寶謨閣學士知興元府兼本路安撫使塡見闕兼節制本路屯戍軍馬就送還人限一日起發之任任滿前來奏事時暫兼權四川制置司職事恩命不允詔

勅具悉朕顧瞻南鄭屏蔽西陲鄰境多虞政保邊之當急元戎新易念謀帥之孔艱非威名素著不足以慹敵心非恩信久孚不足以慰民望博參於眾未有如卿故擢專帥閫之雄仍暫領制垣之重庻幾麾幟弗攺而气自精明鈇鉞未施而人自畏服此朕仰成之本意亦卿夙負之壯猶胡爲抗章未卽引道夫勞法從以劇煩之寄屈髙年於扞禦之衝顧朕至懷良非獲已諒以急病遜夷之素必無辭難就佚之私亟拜恩徽寛吾憂顧所辭宜不允

賜資政殿學士通議大夫知潭州軍州事兼管內勸農營田使充荊湖南路安撫使馬步軍都總管衛涇辭免除資政殿大學士知隆興府江西安撫使塡見闕恩命不允詔

勅具悉朕惟尊方鎭之權所以衛王室優大臣之禮所以重朝廷卿夙負軼材蔚爲偉器參國枋於萬化更新之日有彌縫輔贊之功建帥旄於一方甫定之餘有鎭靜綏懷之略顧方深於嘉賴廼婁丐於歸休爲爾相攸莫如自近大江西南綿數千里昔稱會府之雄中興牧伯餘四十人半用政之舊申加隆委就陟寵名使周邦喜良翰之臨知朕志軫斯民之厚尙體玆意毋爲固辭所辭宜不允

賜朝議大夫試尙書禮部侍郎兼中書舍人兼修玉牒官兼侍讀範之柔辭免權刑部尙書日下供職恩命不允詔

勅具悉維我皇祖肇開邦國首除五季之滛刑浸復成周之中典俾天下元元之蕃庻各保其生而國家世世之康寜皆基於此顧朕涼菲敢忘纉承肆擇儒英進司邦禁庻闡洽徳好生之化以爲祈天永命之原卿剛毅而裕和淸明而簡重愽參於眾宜在此官昔文正議重約之刑不欲開人主以殺戮之漸忠宣爭新州之獄獨思爲朝廷存長厚之風諒惟世臣深識此意亟其抵服副朕選掄所辭宜不允

賜資政殿學士通議大夫知潭州衛涇上表再辭免除資政殿大學士知隆興府江西安撫使恩命不允不得再有陳請詔

勅具悉日者豫章郡以牧聞朕眷焉西顧曰此孝宗皇帝龍潛之舊服也襟江而帶湖物眾而地大非吾股肱舊人功在王室而澤在生民莫宜居之顧咨近臣咸以卿對朕於是有五月乙亥之詔焉詩不云虖在彼無惡在此無斁夫能使政孚於湖南而不能使化行於江右者非所聞也亟脂而車庸答民望所辭宜不允不得再有陳請

賜資政殿大學士正議大夫安丙辭免除觀文殿大學士知潭州兼荊湖南路安撫使塡見闕恩命不允詔

勅具悉朕以卿威名夙著宜入贊機廷卿廼以疢疾自言願退休祠館將必行朕命則非所以示閔勞之心若遽聴卿歸又非所以盡貪賢之誼深求其當宜適厥中維紫宸於近職爲獨髙維星沙於外藩爲最佚寵名赫奕實均廊廟之瞻嘯傲優遊仍遂湖山之樂其體相攸之意毋形知止之言所辭宜不允

賜金紫光祿大夫右丞相兼樞宻使兼太子少師魯國公史彌逺辭免以皇太子講毛詩終篇特與轉行一官恩命不允詔

勑具悉朕遹觀前代之隆莫重元良之教出則有師入則有保旣皆選用於正人邇之事父逺之事君欲使深明於大義惟六詩之當究在三善以尢先卿蔚以鴻儒久陪鶴禁周旋羽翼獨髙園綺之功導廸性情匪顓毛鄭之學屬防終篇之奏徧推橫帙之褒矧吾元臣可後寵秩其祗予命益旣廼心所辭宜不允

賜禮部尙書兼太子詹事兼給事中兼直學士院曾從龍華文閣學士兼太子詹事戴溪刑部侍郎兼太子左諭徳劉爚辭免以皇太子講毛詩終篇各特與轉行一官恩命不允詔

勑具悉朕惟求多聞乃有獲實哲王永世之規不學詩無以言蓋聖門教子之灋肆疇端士俾翼元良必先六義之陳以裨三善之懿卿心傳洙泗學陋毛韓其於從容諷誦之間居多涵泳性情之益旣終厥帙宜奬爾勞其亟佩於寵光尙益厪於輔導所辭宜不允

賜資政殿大學士正議大夫安丙上表再辭免除觀文殿學士知潭州兼荊湖南路安撫使塡見闕恩命不允不得再有陳請詔

勑其悉廼者念卿久勞於外擢贊本兵之任冀聞告後之猷疊防來章具陳至意謂方脫瞿塘之崄願少休荊渚之間義𨿽急於親賢恩尢先於從欲故待以宰臣之禮而付之連帥之權蓋徇忱辭匪緣他故而卿乃惟多言之是畏思勇退以自謀聞之憮然慮亦過矣朕方推誠耆哲務全終始之恩卿其戮力國家勿以中外爲間所辭宜不允

賜金紫光祿大夫右丞相兼樞宻使兼太子少師魯國公史彌逺辭免爲進呈安奉髙宗皇帝中興經武要略了畢提舉官就差禮儀使各特與轉兩官依例加恩令學士院降制恩命不允詔

勑具悉朕惟我烈祖以天授之資再造鴻業𨿽神機妙算不可迹窺至於整戎經武之方安邊制勝之畫布在方防煥如日星其在涼菲敢忘取法肆命纂輯裁爲一書歷年於玆廼克登奉提綱領使卿實顓之稽諸舊章其可不賞昔下武之詩爲繼文而作也卿其輔朕懋建長策以明昭於前人光時乃朕志區區品秩何足以辭所辭宜不允

賜寶謨閣直學士朝議大夫前知成都府路安撫使黃疇若辭免除兵部尙書兼太子右庻子恩命不允詔

勑具悉維蜀萬里在天一方自昔祖宗之時已隆牧守之寄當其臨遣必有以寵其行越旣勞還必有以旌其最卿曩繇邇列出撫逺民其威名立斷有張詠之風其簡易弗苛如趙抃之政使蠶叢魚鳬之舊俗咸厎樂生𨿽白狼槃木之諸夷亦皆效順旣寛西顧爰命東歸間闊六年喜風神之尙壯諄勤三防偉論議之可觀宜登夏官常伯之聨並領春宮中防之職其思美報毋事謙辭所辭宜不允

賜朝議大夫新除權兵部尙書兼太子右庻子黃疇若乞畀祠祿不允詔

勑具悉朕以卿去國六年守藩萬里念不見賈生之久故式遄山甫之歸置之大司馬之聨寵以中庻子之職方將屢趣燕閒之對俾罄所懷庻幾力陳鯁諤之規有禆予聴偶玆移疾遽欲節安旣非盡瘁事國之素心亦豈側席待賢之本志其思加嗇亟厎有瘳茍未遂於造朝政何嫌於予告所請宜不允

批答

賜起復正議大夫右丞相兼樞宻使兼太子少師史彌逺再上表辭免皇太子冊寶推恩轉行一官恩命不允仍斷來章批答

省表具之朕聞予奪不同惟功是眡辭受何常惟義之歸當予而刓印非所以勸功宜受而循墻非所以合義若昔聖賢之論尢嚴取捨之間茍有其名則兼金之重孟子弗以爲非不由其道則五兩之防揚雄猶以爲泰今卿輔成儲貳之徳於朕蓋有社稷之勲祗進一官顧形三請夫贊龍樓之禮豈如衛翼之誠深伸虎拜之恭孰若師承之道重況循常典非出異恩宜悉眷懷毋煩詞費所辭宜不允【來奏云以疾不及贊龍樓之禮伸虎拜之恭故云】

賜嗣秀王師揆辭免除少保依前皇伯奉國軍節度使充萬壽觀使加食邑食實封恩命不允批答

省表具之三孤之官在周爲寅亮天地之職今𨿽名存實異然命數禮秩蓋與丞相等朕未嘗輕於授人也卿以溫良易直之資耆明醇茂之識爲宗室祭酒視儀三事亦旣有年肆予考之彞章登拜亞保非獨侈鉅典之成而已亦俾振振麟趾之族知有徳如卿然後足以當此位其爲勸勵不旣多乎亟其祗欽毋遏朕命所辭宜不允

賜嗣濮王不儔上表再辭免特授檢校少保依前昭慶軍節度使提舉佑神觀嗣濮王加食邑食實封恩命不允仍斷來章批答

省表具之夫建元子以奉粢盛褒同姓以壯藩翰其事𨿽殊其爲尊祖重本一也孟子曰古之人所以大過人者無他善推其所爲而已矣今朕因父子之親而施恩宗族非善推所爲之誼虖方將以是勵風俗厚人倫以教天下之愛卿言𨿽力不得而從所辭宜不允仍斷來章

賜嗣秀王師揆再上表辭免除少保依前皇伯奉國軍節度使充萬壽觀使加食邑食實封恩命不允仍斷來章批答

省表具之朕讀詩至大雅曰懷徳維寜宗子維城未嘗不置書三嘆也於虖有國家者其可不寵綏同姓以爲藩垣之助哉予小子嗣守丕緒惟修徳以固宗子者未嘗一日忘庻幾行葦忠厚之風興於今日而況予一人伯父之尊三朝屬籍之老褒崇之典其庸可後乎升華三孤亦旣晚矣卿而不宜尙誰宜之趣祗朕恩毋或多遜所辭宜不允仍斷來章

賜正議大夫史彌逺再上表辭免特授光祿大夫右丞相兼樞宻使兼太子少師奉化縣開國公加食邑食實封恩命不允仍斷來章批答

省表具之朕聞諸孟子曰所謂故國者非謂有喬木之謂也有世臣之謂也蓋惟世臣與國同體故當以安社稷爲恱不當以辭爵位爲髙卿忠正勤勞素明斯誼廼者累然在疚尙能體眷倚之重勉服厥位以圖經綸之功況今祥禫旣終禮制無闕是固悉心輔政之日也甲寅制書誕告有位羣工庻正僉曰允哉卿其祗服訓言廸朕不逮君臣同心克享上帝以迓續無疆之休卿亦與有無窮之聞豈不賢於辟寵之煩乎所辭宜不允仍斷來章

賜光祿大夫右丞相兼樞宻使兼太子少師史彌逺再上表辭免皇太子講授春秋終篇特與轉行一官恩命不允仍斷來章批答

省表具之昔漢明帝之爲太子也能辧南陽之牘光武嘉之或謂其天資之美實然抑不知帝以十歲而通春秋揆事應物之權未有不繇學出者然以察爲明而昧君人之體殆當時輔導者之責乎睠吾元子蚤毓春宮而能建至策以安朝廷舉宏綱以尊君父非深窮春秋之大義者疇克知之夫非學無以通經非師無以明理磨礲浸灌日就厥徳卿之力爲多豈以訓廸之勞而忘褒陟之寵忱辭𨿽切匪朕欲聞所辭宜不允

賜太中大夫知樞宻院事雷孝友正奉大夫參知政事樓鑰太中大夫同知樞宻院事章良能端明殿學士通奉大夫簽書樞宻院事宇文紹節兼太子賓客再上表辭免皇太子講授春秋終篇各特與轉行一官恩命不允仍斷來章批答

省表具之朕惟三代之教太子必使明孝仁義禮之經六藝之有春秋所以著父子君臣之道博求鴻碩敷闡精防卿以股肱之良參羽翼之重𨿽靡勞於請說實深賴於儀刑越旣終篇所宜論賞夫學爲王者事匪專多訊之勤而習與正人居自有不言之益云胡抗奏自托罔功明兩作離當勉裨於令徳日三成魄毋徒貢於謙言所辭宜不允仍斷來章

賜文武百寮宰臣史彌逺等上表奏請皇帝禦殿復膳不允批答

省表具之朕以身獲承宗廟常懼弗稱以累付托之明屬者風霆之警厥證甚異惟徳菲薄晻於政理故天動威以顯朕在易有之洊雷震君子以恐懼修省是用惕然貶食避殿蓋不若是無以見朕畏威罪已之誠惟卿等恊同一心飭正庻事以輔予不逮廼所望也若夫抗章所陳蘄復常度顧朕寡昧方念弗足以禦九筵之峻享四海之珍省愆未皇其敢議此尙體斯意毋重有云所請宜不允

賜文武百寮宰臣史彌逺等上表再奏請皇帝禦殿復膳不允批答

省表具之朕惟天人之應有若合符言行之防皆足致異比以烈風雷雨之警惕若上帝祖宗之臨遇災何止於側身方食殆幾於失匕亟虛正寧仍卻珍羞𨿽盡行挹損之文尙恐非感通之實而未逾信宿遽復故常𨿽眾志之願然在躬其安敢況屬郊禋之邇正蘄神聴之歆當益懋於寅畏庻遄臻於昭假朕固有待卿毋重陳所請宜不允

賜史丞相彌逺再辭免皇太子讀三朝寶訓終篇轉行一官恩命不允批答

省表具之朕惟治效之隆替原於家法之廢興使夏之嗣王常遵大禹之戒而周之奕世弗墜文王之謨永平故事與漢以俱存正觀元終唐而克鑑則其享國之有永詎止如今之所觀肆惟躬祗蹈先訓寶若珪璧銘之槃杅旣以是而飭身復用之而教子庻一道之相繼視百王而有光卿以元愷之才居綺園之任陪輔最久講明獨深俾重暉之徳愈新而磐石之基益壯此而弗賞何以懋功陳義固辭豈朕所望所辭宜不允賜光祿大夫右丞相兼樞宻使兼太子少師永國公史彌逺上表再辭免勑令所修進吏部條法總類及百司吏職補授法了畢特轉兩官依例加恩仍進封魯國公令學士院降制恩命不允批答

省表具之卿以經世之學佐王之謩自登翼於萬幾首整齊於百度羣材彚進蔚有慶曆元祐之風公道砥平浸還乾道淳熙之舊復以餘力裁成信書近酌唐銓別薦紳之流品逺參漢律旌刀筆之勞能坦然甚明來者可考如權衡之設輕重不得而私若涇渭之分淸濁靡容其混迄厎章程之定允資筆削之嚴渙汗甫頒謙辭已上知卿盛徳居存避寵之心顧國舊章難廢懋功之典往欽詔諭亟服恩徽所辭宜不允

賜吳琰上表再辭免除檢校少保加食邑食實封恩命不允仍斷來章批答

省表具之朕博觀圖史之傳歷考后妃之徳茍內助之賢嘗有功於社稷則外家之福必流及於子孫故周之任姒世爲諸侯而漢之馬鄧門多賢者天道非逺較然可知維我國家壼儀最盛是生聖後光輔中興保佑三朝與定大策功徳之懿有光前聞肆卿一門寵榮舄奕將旄公衮先後相望而自比年以來老成凋落環顧近屬惟卿獨存慨然興懷思所以褒異者久矣郊禋大慶中外所同揚於大廷俾眡孤保所以報層闈之恩而爲戚裏之勸也朕志有在卿其勿辭所辭宜不允仍斷來章

賜通奉大夫參知政事兼太子賓客章良能上表再辭免今上皇帝防要禮畢轉官恩命不允仍斷來章批答

省表具之昔魯邦之寢敵謀在能秉於周禮世祖之恢皇業由復用於漢儀則知典法之廢興實系國家之隆替於惟我宋近酌有唐勒成防稡之書具紀施行之實使後世由之而稽決有司卽是而討論豈曰空文厥惟鉅典而卿蔚以使領相予禮容旣登奉之告成豈褒崇之敢後往祗渙命勉抑謙詞所辭宜不允仍斷來章賜通奉大夫知樞宻院事兼參知政事兼太子賓客雷孝友上表再辭免進呈安奉髙宗皇帝寶訓禮畢轉官恩命不允仍斷來章批答

省表具之惟治道之隆替原於家法之廢興使夏之嗣王常遵大禹之戒而周之奕世弗墜文王之謨則其饗國之甚長何止如今之所睹緬惟髙廟載造我家凡其一話一言莫匪大經大法念旣服行於平日更將詒示於後人肆命纂修式嚴登進而卿蔚以近弼相時盛儀可無便藩恩命之加以示欽承祖訓之重尙體玆意勿復有陳所辭宜不允仍斷來章

賜光祿大夫右丞相兼樞宻使兼太子少師魯國公史彌逺再上表辭免三局進書轉官恩命不允仍斷來章批答

省表具之卿以研測聖幾之學鋪張王度之文獨秉政鈞兼持史筆敍列聖億萬斯年之世系粲焉金枝玉葉之輝裒中興三十六載之叡謨重於拱璧赤刀之寶舉嘉泰開禧之行事仿李衢蘇冕以成書並詒悠久之傳帥是總提之力夫制作國之大典朕不敢輕爵賞君之大權朕不敢廢勉祗渙渥毋守謙辭所辭宜不允仍斷來章

賜朝奉大夫試左諫議大夫兼侍讀鄭昭先辭免除端明殿學士簽書樞宻院事兼權參知政事兼太子賓客恩命不允仍斷來章批答

省表具之朕求當世之彥相與建當世之功有大臣之材莫如有大臣之度蓋心平乃可揆物非量愽不能受人故嘗卽其議論之間因以觀其平昔之蘊卿性資龢裕徳宇靚深探厥淵源一本聖門之正學望其容貎知爲天下之偉人自陟朝行徧居言責無偏無陂務持公道之衡不激不隨雅得爭臣之體僉諧旣允圖任何疑繇七諫而擢機廷𨿽先朝之或有不六年而參國論蓋近比之所無其思恩遇之隆益展謀猷之助玆爲美報焉用謙辭所辭宜不允仍斷來章

賜正議大夫知樞宻院事兼參知政事兼太子賓客雷孝友上表再辭免以皇太子講毛詩終篇轉一官恩命不允仍斷來章批答

省表具之朕聞六經皆聖人作而洙泗之間啟告學者獨於詩尢詳焉蓋可興可羣之未究無以知事君父之方周南召南之不爲必有正墻面之慮夫學者猶爾況於承祧貳極之重者虖今吾元子刻意是經優而柔之徳器日茂朝夕輔導師賓之力爲多進秩眡功厥惟常典卿其毋辭所辭宜不允仍斷來章

賜金紫光祿大夫右丞相兼樞宻使兼太子少師史彌逺上表再辭免進呈安奉髙宗皇帝中興經武要略了畢轉官恩命不允批答

省表具之朕惟周漢再造之君孰若宣光甚盛之烈然詩人歌詠僅存赫赫業業之累章史氏形容不過﨣﨣明明之數語未有萃三紀張皇之略爲一編防稡之書言其震疊則不測如雷霆窺其變化則無窮如天地俾予小子獲監觀之益繄吾元臣專典領之功越進崇階豈云濫受往祗茂渥毋或固辭所辭宜不允

賜金紫光祿大夫右丞相兼樞宻使兼太子少師史彌逺再上表辭免進呈安奉髙宗皇帝中興經武要略了畢轉官恩命不允仍斷來章批答

省表具之人主之孝以揚祖烈爲先國家之事以飭戎昭爲急比勒成於鉅典悉登載於明謨俾中興攘夷復古之功垂於永久而今日經武整軍之略有所據依於朕豈小補哉非卿誰能辦此宜膺懋賞勿復終辭所辭宜不允仍斷來章

賜正議大夫知樞宻院事兼參知政事兼太子賓客雷孝友上表再辭免進呈安奉髙宗皇帝中興經武要略了畢同提舉官特與轉兩官依例加恩恩命不允仍斷來章批答

省表具之朕惟皇家復古之勲偉髙廟平戎之略𨿽勉遵時晦不欲黷武以病生靈而申儆邊虞未始恃和而忘守備迨至玁狁整居之暴迄收狒貍送死之功睠是宏規布於方冊俾鑑觀而有補繇典領之得人豈以勤勞而忘信賞與其傴僂再命堅卿辭寵之心孰若張皇六師助予經武之烈所辭宜不允仍斷來章

生日詔

賜史丞相生日詔

勑彌逺東方曰春萃乃乾坤之瑞西平有子爲吾社稷之臣千齡符夢弼之占再世決和戎之議勲庸甚偉夷夏具瞻揆初度於孟陬允恊靈均之賦保眉壽於魯國方賡鳬繹之詩重申臺餽之朌式侈門弧之慶

賜少傅吳環生日詔

勑吳環漢都馬鄧之賢首推耆徳周嶽甫申之降屬在玆辰方自適於燕頥宜永綏於壽嘏特伸頒式庸示眷懷

賜參知政事樓鑰生日詔

勑樓鑰月臨冬仲天祐皇家當剝爛復反之時適陽盛陰防之始生吾元老爲國正人方參秉於事樞宜寵加於賜式益綏壽嘏庸副民瞻

賜右丞相史彌逺生日詔

勑彌逺千載風雲之會式契休期四明仙聖之區實鐘英气屬此泰通之月生吾鼎輔之臣世秉機衡功施社稷往致便蕃之錫用仰耆艾之祥

賜嗣秀王師揆生日詔

勑師揆乃睠賢王惟時耆哲淸心寡欲味黃老之格言廸徳秉彞蹈間平之雅躅屬當初度爰錫多儀祝卿鮐背之年狀我犬牙之勢

賜右丞相史彌逺生日詔

勑彌逺帝賚說以正四方商邦嘉靖天生晟而爲萬姓唐室中興睠予社稷之宗臣時乃乾坤之英气歌降神於峻嶽方賡周雅之詩紀初度於孟陬更恊楚騷之賦其加蕃錫以介修齡

賜少傅吳瓌生日詔

勑吳瓌思齊大任仰徽音之如在不顯申伯偉耆徳之獨存屬此仲春時維初度其加異渥以介龎禧

奬諭詔

賜畢再遇蕩平淮冦顯有勞效奬諭詔

勑再遇比者淮楚之郊姦民嘯聚毒流縣鄙害及蒸黎朕意其本心或出詿誤姑從招諭許以自新廼負固以罔悛至弄兵而未已卿忠勇票銳爲國爪牙布宣王靈指授將略卒蕩平於羣醜以綏靖於一方防奏踵聞威聲大振緬惟盡瘁良極歡喜今氛祲旣淸式寛予顧瘡痍未復尢惻我心卿其收輯散亡拊循凋瘵盡觧犢牛之帶佩亟安鴻鴈之哀鳴時乃之休惟朕以懌故玆奬諭想宜知悉

西山文集卷二十二

欽定四庫全書

西山文集卷二十三

宋眞徳秀撰

翰林詞艸

勑書

賜湖北安撫使充京西湖北制置使李大性銀合夏藥勑書

勑大性朕邃處穆淸軫懷炎赫睠言侍從之老方劇藩垣之勞錫以珍良助其節適尙廣蠲屙之澤亟蘇苦熱之民

賜禦前諸軍都統制李貴王大才莊松銀合夏藥勑書

勑李貴等朕身居廣廈心念和門屬玆爍石之時嗟我擐金之士其攽藥餌以滌歊煩

賜安南國王李龍歷日勑書

勑安南國王李龍朕稽堯典之授時裁成歷紀仿周人之頒朔逺曁藩方眷乃忠純爲予屏翰念將更於華歲其預錫於新書欽奉國章益修侯度

賜江淮制置使黃度冬藥勑書

勑黃度卿以鮐背之年任麟符之寄勞於王事念在朕心屬當嚴沍之辰慮爽寢興之節宜須名劑以輔沖和賜都統制王喜馬軍都虞許俊都統制劉元鼎李貴王大才莊松何汝霖副都統制呂春李好古盧彥張威石宗水軍統制馮榯銀合夏藥勑書

勑王喜等朕推夏王扇暍之心陋唐室生涼之賦其於兆姓尙欲被之淸風矧我將臣可不念其癉暑賜爾西山之劑彰予南面之仁

弔安南國王勑書

勑安南國王嗣子李昊旵維乃先王世守藩服恭勤匪懈貢獻以時三紀於今始終一徳奄玆訃告良惻予懷卿嗣事云初銜哀罔極尙其節抑式迓寵光

賜安南國王嗣子李昊旵嘉定七年曆日勅書

勑朕在舜璣衡謹乃授時之政布周正朔曁於出日之邦式睠藩方夙陶皇化將舊封之載襲宜新曆之首頒往服寵光益防屏衛

大禮冊文

郊祀大禮前二日朝獻景靈宮聖祖天尊大帝冊文

伏以皇矣有宋受命溥將仙源肇開自我道祖發祥儲慶敷遺後人粵惟眇衝獲典邦祀迎日之至將見於郊徳馨未聞奚自昭假聖靈如在尙克相之俾臻厥成以介景福郊祀大禮前一日朝獻太廟祖宗帝後冊文

伏以惟我祖宗克堪用徳延鴻寶命以畀後人顧慚菲涼懼弗勝任將以亞歲有事於郊率循舊章先饗宗廟於赫列聖威靈在天尙其相之俾迄熙事膺受多福垂休無疆

圓壇祭饗昊天上帝冊文

伏以皇皇后帝照臨萬方厥棐惟忱厥輔惟徳臣以寡昧獲承宗祧賴天降康中外厎定報本之義其敢弗防翼翼小心躬修元祀匪曰祈福私於躬惟民之安斯國之慶

圓壇祭饗皇地祗冊文

伏以至哉坤元與天同大是生百物以育兆民比年以來農扈告稔媼神錫羨寢濟登玆顧惟菲涼其曷以報敬廸彞典合祛於郊兢兢一心庻克昭事尙祈純佑以固邦基

圓壇祭饗太祖配饗冊文

伏以昔在周室禋祀是嚴誰其配之皇祖后稷維我藝祖肇造邦家功大徳崇有光於古肆惟衝嗣守慶基創業之艱敢忘厥自玆率舊典升侑於郊威靈赫然尙克顧饗

圓壇祭饗太宗配饗冊文

伏以煌煌寶命太祖受之赫赫慶圖太宗成之二後在天如周文武眇末小子獲承丕基推迹本元其敢不恪屬玆親祀並侑是崇尙其顧歆克昌厥後

靑詞祝文

祈晴設醮靑詞

伏以事天事地夙罄精忱時雨時暘未臻休應念玆蠶月重以麥秋詎意浹旬之間偶遭霖澇之變三盆將獻恐妨就簇之工五穀最先懼失食新之望況連歲旱荒之相踵而四方愁嘆之未紆重罹此災一至斯極皇矣上帝本溥博以好生今此下民將困窮而阽死願回慈湣亟掃陰霾庻寛寒餒之憂少逭菲涼之責無任懇禱之至

太陽交蝕奏告祝文

淸臺占象陽曜有虧惟徳不明天降厥咎惕然只懼不敢康寜神其相之亟復常度

祭謝祝文

太史有言陽曜當虧陰雲蔽之象弗下著上虞四方或睹玆異不忘只懼冀格神休

求晴設醮靑詞

穡事方興咸切丰年之願梅霖不已復罹積潦之災慨念平疇捲爲巨浸霑體塗足二時殫種蒔之功疾首痛心一旦墮茫之境惟徳弗類上干至和彼民何辜使就死地願收陰沴亟煥陽明庻幾髙卬之獲全尙或有無之相補於神特噓吸之易而民免溝壑之憂瀝懇投誠鞠躬請命

祈晴祝文【天地宗廟社稷等】

旱蝗連歲民力已殫霖潦彌旬田功將廢顧眇躬之不徳嗟有眾之何辜亟控精忱願祈休應掃除陰沴煥赫陽明庻寛暑雨之咨迄厎丰年之慶

又

首夏以來常陰爲沴昔旣妨於蠶麥今復害於粢盛載循菲涼尢重兢惕冀蒼穹之垂憫俾白日之顯行免貽穡事之憂少慰農人之望

祈晴感應報謝祝文【天地宗廟社稷等】

比以積陰干陽淫雨爲沴田疇告病閭巷興嗟只露丹懇祈鴻覆大明有赫宿潦頓收仰繄善應之仁獲濟倒垂之急敬伸報謝庸表精忱終祈大造之曲成庻或丰年之有望

宗廟祝文【同前詞內仰繄善應之仁獲濟倒垂之急攺作聖靈在天休應如響】報恩天慶觀靑詞

伏以霖澇爲災粢盛告病亟攄丹悃防扣蒼穹曦馭上騰陰霾盡掃少慰羣元之望仰繄大造之仁用控精誠少伸報謝尙終祈於覆育庻迄厎於登成

茅山崇禧觀啟建瑞慶聖節道場設醮靑詞

伏以保佑自天方洪圖之丕衍誕彌厥月屬初度之載臨睠句曲之名山崇列眞之邃宇肅陳菲薦祗按靈文伏願精意黙孚飈遊來格斂時五福敢專私於躬綏厥兆民冀同躋於壽域

滿散朱表

伏以十月爲良屬臨載育九天𨿽逺不越棐忱用慿金籙之祕文仰扣玉虛之眞境所期寰宇皆爲堯舜之民敢曰眇躬獨冀僑松之壽

太陽交蝕祭告祝文

伏以季冬之吉日有食之顧惟不徳致此大異側食祗懼靡敢康寜神其相之迄復常度尙饗

祭謝祝文

伏以以人占天曰日當食陰雲布濩景曜靡虧尙虞四方或暏玆變側躬祗栗冀格神休尙饗

茅山崇禧觀啟建瑞慶聖節道場設醮靑詞

伏以載震載夙聿臨彌月之期來下來崇冀獲上天之祐緬惟福壤近在陪都肆命羽流就嚴寶供恭願精忱孚達景貺遄臻偃伯靈臺包五兵而不試卜年郟鄏綿萬世以無疆

滿散朱表

伏以寶鑑絲囊紀佳辰於誕序瓊章蘂笈敷妙韻於殊庭旣勝防之崇成諒靈釐之畢集斂時五福豈涼菲之敢專延及羣生冀洪纎之各遂

太一宮申乞撰星辰不順保國安民內中後殿設醮靑詞

伏以皇風丕洽五星連珠緯之光帝治質隆七政順璿璣之度茍踐履有毫釐之媿斯災祥甚影響之隨臣猥以眇躬早膺休命𨿽陟降不忘於對越而精神或昧於感通比覽日官之言屢陳乾象之異火行壘壁歲犯明堂顧譴告之相仍皆菲涼之所召夙宵自警震懼靡遑是用涓日陳儀洗心歸命冀鑑臨之赫赫消禍變於防防宋有善言星期必退齊無穢徳彗或可禳庻慿悔艾之誠亟底和平之福

修整攢宮殿宇圍墻補種窠木奏告昭慈聖獻皇后等處表文

伏念東望禹防春云藹然顧瞻山陵潸焉出涕松檟是植棟宇是修用嚴孝思敢不昭告

恭淑皇后祝文

伏以慨望寢園追懷後徳以時種植並飭繕修諏日旣良不可不告

郊祀大禮禮畢奏謝昊天玉皇上帝聖祖天尊大帝元天大聖後表詞

伏以气黃鐘展誠紫畤顧惟涼徳深虞昭格之難幸迄盛儀獲覩熙成之慶仰惟大造實鑑匪敬演衝科用伸防謝

奏謝諸帝後表詞

伏以穆卜新陽恪修元祀旣迄燎薫之禮遂敷曠蕩之恩幸賴鴻休獲成熙事稽彛章而昭告冀靈鑑之具孚郊祀大禮禮畢祭謝南獄東海南海南瀆祝文

廼者日南至親祀於郊兢兢焉懼弗克任蕆事之夕神光煥然嘉應響答維喬嶽之靈實陰相之俾臻有成其曷敢忘報

南鎭防稽山祝文

維南有山實曰防稽巨屏屹然爲國之鎭屬玆親祀宻借靈休迄臻厥成其敢忘報

攢宮修換殿宇補種窠木奏告昭慈聖獻皇后等處表文

伏以鼎湖弓劍莫畱龍去之蹤禹防山川猶記象耕之迹屬臨春序追愴仙遊加葺棟楹增培松檟式寓孝思之篤用伸昭告之防

恭淑皇后祝文

伏以陽春將半朝露旣濡緬瞻禹會之名山追愴長孫之賢佐增修園寢用妥神靈

內中後殿設醮祈禱丰稔歲康保國安民靑詞

伏以天作之君實司民物之命政失於下斯盭陰陽之和廼者春夏以來雨暘弗節行都地震駭變異之非常近甸水災痛生靈之何辠靜言咎證實儆躬旣克己以勵省修之誠且多方以行寛防之令庻盡弭災之實嘿回眷命之祥更演衝科冀垂景貺五風十雨長銷幹溢之虞四海九州共洽丰穰之樂控忱以禱得請是期無任防禱之至

建康府茅山崇禧觀啟建瑞慶節道場設醮靑詞

伏以五百年王者之興自慙匪徳三十六洞天之勝無越玆山就蕆醮筵肅迎仙馭庻精誠之易徹致景貺之遄臻敢冀眇躬獨超廣成子之壽願陶華胥氏之風

朱表

伏以誕序載臨醮儀告備敢攄忱願洊叩髙靈風雨和時屢獲茨梁之慶江淮淸晏永無烽燧之驚

進呈中興經武要略安奉靑詞

伏以於惟髙皇再造我宋赫赫業業嫓宣王立武之規﨣﨣明明邁世祖沈幾之略久編摩於宥府將登奉於寶儲載考舊章宜伸昭告

中殿祝文

伏以炎正中防防內靡沸維我髙廟紹開中興雄斷廟謨具在方冊肆嚴纂錄以示後人將登寶儲是用昭告建康府茅山崇禧觀啟建瑞慶聖節設醮靑詞

伏以初度載臨敢詑虹流之瑞名山在望夙標鶴集之祥卽金堂玉室之勝區按蘂笈瓊章之祕籙庻幾丹悃獲徹蒼文願俾黎元重見燧人之治豈云匪質獨齊少廣之年

朱表

伏以念言良月實屆誕辰爰卽金峯載陳寶醮願與元元之眾同饗升平敢云之躬獨私眉壽

帖子詞

端午帖子詞

皇帝閣六首

五言

庚午仍重午離明正繼明炎圖千萬歲從此愈光亨

又

玉帛交鄰後淸陰滿塞楡苞桑存至戒猶佩辟兵符

又

有意蘇民瘼無心玩物華秪求三歲艾休進五時花

七言

當寧求賢軫慮長每因佳節憶沈湘不須五色紉成綫自有忠言補舜裳

又

延英晝永汗霑衣正是君王訪問時應笑開元恣驕樂粉團爭射學兒嬉

又

聖心日日望丰年淸曉鑪燻徹九天二麥登場蠶著繭平疇新緑又連阡

皇后閣五首

五言

仙木浮瓊醴香菇簇寶槃漢宮三十六爭奉聖人歡

又

槐影緑成圍腰轝繭館歸我躬惟服澣先職衮龍衣

七言

披香殿裏繡筵開九節菖蒲七寶杯應念臣勞如捲耳欲將厚意酌金罍

又

愛民一念徹淵泉內府時時出禁錢只此自添無量壽何須彩索頌長年

又

珠箔輕明暑气防靜披圖史監前徽堪嗤唐室耽遊燕漫借裙襦作妓衣

皇太子宮五首

五言

彩索金爲縷香秔玉作團從今逢午節歲歲奉親歡

又

銀牓靑宮裏天風五月秋應憐耦耕者曝背向農疇

七言【三首】

午漏遲遲滴玉壺淸陰羃羃布庭除只將底事銷長日大學中庸兩卷書【東宮雅好大學中庸常命制漕黃顯謨書之】

又

居仁堂上薫風滿閒把騷章子細看令節豈徒供黍楝巧言端欲戒椒蘭

又

焜煌八字彩毫書鐵畫銀鉤炤坐隅心正自能祛百厲辟邪安用道家符【東宮嘗大書八字曰格物致知正心誠意分榜於藏書之室詹事戴大蓬嘗以語館閣同捨故此詞及之焉】

春帖子詞

皇后閣五首

五言

寶扇彩雲開宮妝襯玉梅共持千載柏爭獻萬年杯

又

寶字泥金帖工夫剪刻新四時俱百順可但慶宜春

七言

曉來寛大詔初頒物物咸霑雨露恩共仰生成歸帝力誰知輔佐屬坤元

又

笙歌北院連南院景物新年勝舊年梅柳也知天意好十分妝防鬭春妍

又

禦沼春融冰半澌偶觀流荇已參差因時有感闗睢詠寤寐難忘窈窕思

端午帖子詞

皇后閣五首

五言

翠浪兩岐麥冰絲入繭蠶今年收倍好歌頌滿周南

又

日永坤寜殿時將萬卷防從容聊灑翰寶扇舞龍鸞

七言

紅橊紫槿映池臺玳席還當水殿開借問天顏何大喜皇儲親奉萬年杯

又

水晶簾捲午風輕萬壑淸寒淩室冰閒奏薫弦思解慍恐教人世獨炎蒸

又

才過端辰又誕辰天家風物鎭長新六宮兢獻長生縷一縷應期一萬春

春帖子

皇帝閣六首

五言

嘉定無疆歷才開第五春金穰端有兆太歲恰居申

又

新歲朝元使龍荒萬里來至仁天廣大朔漠亦春臺

又

雉扇開金殿云韶奏紫庭天顏知有喜班首是前星

七言

萬宇新歌大有年又看瑞雪粲瓊田太平和气隨春轉斗米從今三四錢

又

東風昨夜入簾帷便覺深宮漏影遲一曲涼州花盡放不須先作報春詩

又

陽進陰消屬此時凝旒南面盍深思防臣自愧無規諫願獻先朝學士詩

皇后閣五首

五言

寶勝千春字瓊樽九醖香六宮齊上壽地久配天長

又

金屋春容早銅樓曉色分奉觴天一笑聖子似周文

七言

柳眼窺春暖欲眠梅妝防雪鬭新妍一年好處如今是逺勝淸明寒食天

又

誰贊東皇轉化鈞宮中堯舜亦深仁秪將一防陽和意散作乾坤浩蕩春

又

煙花萬匝繞坤寜獨把牙籖手不停爲要八荒皆壽域彩毫親防度人經

東宮五首

五言

薄薄觚稜雪融融甲觀風晴光挾和气先到少陽宮

又

燈市千門月花時萬井春朝來資善議猶自問窮民

七言

畫堂金榜揭居仁萬物知闗念慮深一防陽和從震出助成天地發生心

又

鶴駕通宵入問安龍墀淸晚押朝班天顏喜見重輪月春色先回萬歲山

又

濟濟儒冠萃講庭韋編竟日共研精還將泰象參人事要使羣陽更彚徵

皇后閣五首

五言【二首】

夢月佳辰近端陽令節新何須纏防縷金母自千春

又

艾虎垂朱戶槐龍舞玉墀書長無一事祗誦二南詩

七言

三盆繭已繰冰縷五色絲新織海鮫不但防繒華節物要成龍兗待親郊

又

曉來金殿沭蘭湯因感騷人興寄長重勸君王勤采善由來香艸比忠良

又

元武門前羅百戲昆明池上鬭千艘聖人不事遊觀樂翻笑前朝侈燕敖

嘉定六年春帖子詞

皇后閣五首

五言

聖徳天同大熙然萬物春誰知坤載厚發育輔深仁

又

內殿稱觴早仙班擁翠翹春來多樂事人日是明朝

七言

翠輦廻從五福宮管弦聲裏萬花紅熙熙和气皇州滿都在乾坤槖籥中

又

玉梭織就兗龍衣已奉君王泰畤祠凖擬腰轝臨繭館淸明前後浴蠶時

又

一夜東風到集芳滿園紅紫已低昂尋花問柳非吾事燕坐坤寜春晝長

皇后閣五首

五言

玉佩響瓊樓天風五月秋人間正炎熱猶軫聖情憂

又

讀罷懷沙賦重哦捲耳篇慇懃勸明主屬意在求賢

七言

記得當年夢月符浴蘭節後恰旬餘欲知天錫無疆壽認取仙蜍頷下書

又

貝葉新傳寶藏經聖心端爲福羣生從今物自無疵癘安用桐君紀藥名

又

瑤池十丈藕花香淸賞尢便水殿聞說內家多樂事前星親自捧霞觴

致語口號

金國賀正旦使人到闕紫宸殿宴致語口號勾合曲詞

致語

臣聞月正元日舜門廣辟於四方春王三朝漢殿畢來於萬國恭惟皇帝陛下繼天禦極法古陳儀警蹕而下東廂衣裳而正南面賔臚並設肅大廷鵷鷺之班僸佅具陳小異域魚龍之戲臣等忝居法部敢獻民謡

口號

楡闗玉塞靜無塵嘉定如今第四春兩國交馳通好使八荒同作太平人翠鼉鼔奏娯嘉客白獸樽浮賞諫臣聖歷從玆天共逺年年玉帛防楓宸

勾合曲

云上天需皇歡浹而羣臣醉雷出地豫樂音調而四時和上恱天顏教坊合曲

金國賀正旦使人到闕紫宸殿宴致語口號勾合曲詞

致語

臣聞東風入律回萬宇之陽春南面垂裳受四方之賔貢恭惟皇帝陛下天容睟穆聖徳昭淸當乾坤交泰之辰作君臣相恱之樂舉觴太極殿未誇唐室之元正置酒長樂宮更陋漢朝之十月臣等謬參法部輙獻衢謡

口號

六龍扶輦下雲間紫殿風防響佩環朔漠逺馳鄰國信前星親押外朝班九賔重譯瞻宸極萬歲三聲繞壽山大史預占年大有更添喜色上天顏

勾合曲

法酒三行方祝聖人之壽鈞天萬舞宜揚治世之音上奉宸歡教坊合曲

瑞慶節集英殿宴致語口號勾合曲詞

致語

臣聞千歲河淸適紀千秋之節萬官星拱同稱萬壽之觴恭惟皇帝陛下徳配乾坤澤流雨露光照綺蘭殿上未誇漢室之開祥春生花蕚樓前竊小唐家之張燕

口號

皇家卜世過周唐天啟眞人應運翔抱日預占恭邸夢飛龍曾報皖山祥翠云影外來金母紅霧香中擁玉皇樂府賤工無以祝願將金鑑代珠囊

勾合曲

虎拜萬年旣祝聖人之壽鳳儀九奏宜揚治世之音上恱宸顏教坊合曲

金國報登位使人到闕集英殿宴致語口號勾合曲詞

致語

臣聞合兩國之成瑞節逺馳於星傳設九賔之禮宴觴載舉於天庭伏惟皇帝陛下大徳難名至仁無外弓載櫜戈載戢常存安天下之心酒如澠肉如京特厚遇使臣之意歡聲至地和气回春臣等服在伶工敢陳口號

口號

時平朝野寂無嘩南北歡盟共一家不遣纎塵驚塞上要將和气匝天涯星馳琛幣來鄰境云擁衣冠防正衙聖澤汪洋天廣大侍臣何惜醉流霞

勾合曲

君子之酒防且多方初筵之有秩治世之音安以樂宜雅奏之載揚上恱天顏教坊合曲

西山文集卷二十三

欽定四庫全書

西山文集卷二十四

宋眞徳秀撰

記

明道先生書堂記

聖人之道布在方冊昭然示人至矣堯之授舜曰中而已舜之授禹加三言焉其曰人心者人欲之謂也其曰道心者天理之謂也擇之精守之一而後中可執中也者天理當然之則而一毫人欲之私無所與乎其間者也大學論語孟氏指言義利之分皆同此意未嘗以天理言獨見於樂記曰不能反躬天理滅矣又曰物至而人化物也者滅天理而窮人欲者也世謂記禮之書類出漢儒漢儒之言傳者多矣有及於是者乎自時厥後道日晦防更千餘年以及我朝治教休明風气醲厚於是始有濓溪周子出焉獨得不傳之妙明道先生程公見而知之闡幽發防益明益章今觀遺書所載先生論學必以逹天徳爲本論治必以行王道爲宗有天徳而後可語王道天人內外一以貫之無殊轍也故先生嘗語學者曰吾學𨿽有所受然天理二字自吾體驗而表出之嗚呼至哉此所以上繼堯舜孔孟之統緒而下開萬世學者之凖的也歟夫維天之命於穆不已品物流形而理賦焉仁義禮智之性惻隱辭遜羞惡是非之情耳目鼻口四支百骸之爲用君臣父子兄弟夫婦朋友之爲倫何莫而非天也人知人之人而不知人之天物欲肆行義理汩防於禽獸奚擇焉知人之天然後知性善知性善然後能知窮理能窮理然後能誠意以修其身推之於治國平天下無非順帝之則也先生之生鐘乎元气之防學之所至純乎天理故其生色也盎然若春陽之溫其吐辭也泛然若醴酒之醇同設教於家而士之願從者眾同爭新法於朝而天子亮其忠用事者感其誠一時忤意者皆貶而先生獨畀憲節力辭不就去之久而猶見思及其歿也士大夫知與不知皆爲流涕以爲使時見用必將有綏斯來動斯和之效而重哀生人之不遇不得與於先生佐興王道之澤也悲夫先生之心之學純乎天理其孰能與於斯乎先生之仕也嘗主江寜之上元簿攷其設施若均田賦興水利息邪說正人心等事皆天理之流行著見者也中更變故鄕之人士罕有能言之者乾道中資政殿學士劉公珙知府事始祠先生於學宮而侍講文公先生實爲之記則旣較然昭著而足以風厲學者矣其後主簿趙君師秀復卽廨捨之前爲屋數楹以寓尊事之意而庳隘弗稱嘉定甲戌臨川危君和嗣居其職始請於帥守莆田劉公榘增而大之某時將漕在焉捐金三十萬粟二十斛以助之未幾豫章李公大東長樂李公玨繼至咸相其役爲堂三間中嚴像設而扁之曰春風其上爲樓髙明防淸內爲齋二東曰主敬西曰行恕後爲小室焉曰讀易外爲齋一曰近思齋之側爲亭曰靜觀又將爲兩廡翼之而刻墓表與河南雅言於其壁危君之於斯役勤矣初劉公之經始也嘗屬某爲之記危公又重以爲請再三返而不置某以固陋力辭而不可得也顧自惟念少知誦習先生之書初蓋茫然不知所向久粗而若有見者竊謂自有載籍而天理之云僅一見於樂記先生首發揮之其說大明學者得以用其力焉所以開千古之祕而覺萬世之迷其有功於斯道可謂盛矣而其所以進於此則又有二言焉毋不敬以操存於未發之先思無邪以戒謹於將發之際涵養省察動靜交飭知天事天二者兼盡及其至也中一外融顯防無間則𨿽人也而實浩浩其天矣若是者其於先生之道抑有合乎否也過不自料次第其說以授之危君幸以爲然則刻置堂上以示來遊於斯者使知先生之道𨿽髙而用力有要萬有一可爲興起之助云爾

永春大夫禦史黃公祠記

嘉定丁丑某被命守溫陵至之日延見黧老問田裏疾痛屙癢與前守令之賢而可法者欲考其行事而爲之師則有以永春大夫三山黃公告者謂其遺愛澤在人也深去之六十年而後未有及之者問其詳則亦不能道也未幾乃得朱文公先生所爲公墓志讀之其略曰始予試吏同安聞旁邑永春有賢令尹曰黃公公亷彊介察見防隱吏不能欺而民不忍欺他縣民有寃訟率請諉公以決其條教科指操驗稽決人皆傳誦以爲法間嘗以檄書按事涉其境道旁小民稱說令尹不容口其禁令要束大抵皆崇禮義厚風俗戢吏姦防民隱之意其言明白簡切而其逹之也逺近幽隱無弗曁者泉之士大夫爲予言永春自故司諫江公民表爲令有善政民稱思之以爲無能繼者今黃公節守殆無愧江公而吏事精宻有過之者又云公來永春承冦亂蠱獘之餘田菜多荒民力凋瘁公至首蠲其宿負民有鬻業而稅籍不除者悉釐正之其文書或不具則履畝而均其稅於是豪家無得幸免而貧弱以蘓民輸賦或後期不使吏與其間獨揭其姓名爲之期日而聞者相先以至不一歲流庸盡復賦入再倍其初公又痛以亷儉自約飭凡例所當得公廨錢悉輸之官到罷挈家當計庸受直亦不取至於燕遊餽遺之費又皆一切屏絕而鉤考出內則必以身親之吏無得容其姦於是廩有餘粟庫有餘錢乃視民所病凡前日無名之賦可罷者如浮鹽錢之屬皆罷之不可者如上供銀亦爲損其虛估之直宗子米則以他錢代輸一歲至數百萬左翼軍自漳徙屯郡下當治營屋郡分以屬縣他縣徵調輸載民不勝擾公獨出庫錢僦工徙取竹木具陶瓦分寓便舟以往爲屋餘千間而邑人不之知也里正舊以誅求破產前後相屬當役者畏避百方惟恐不得脫至是乃有投牒爭先爲之者嘗有寡婦負租而逃公寛其期以召之來則使之庸織於人以漸償所負又嘗有請鬻牛以輸負租者公憫然曰柰何使汝失一歲之計今春姑以丐汝秋成而輸未晚也其人欣然聴命及期果如約蓋其及民之大者旣已周浹而於其細者又皆曲盡如此獨豪家大姓侵刻細民則捕劾窮治之無少貸他所聴斷髮摘隱伏人以爲神而卒歸於仁恕也大治學宮辟其衢路斥去喧雜作亭其前而刻詞以厲學者語意甚偉延擇修士課試以時士子上謁者接之於學講學之外一毫之私不敢及也有儒冠而以博訟者爲設席聴事之旁課以論孟通者罷歸否者呼其父兄懲以二物由是俗爲一變始至欵謁羣祀以文告曰令有昏墨神其殛之視社稷祠壇隳獘甚卽命攺爲而又植以名木至今人猶指以思公名曰禦史林遭旱出俸錢具牲酒躬走羣望窮極幽崄不以勞爲憚雨爲立應愚民奉佛往往私立塔廟以便期集僧以是得雜處市裏間亂倫敗俗爲良民患公按律令盡徹之且禁僧毋得復居外宿獘頓革丞有女病若有慿之者巫曰故邏卒某也死而役於城隍之神實爲祟公怒曰是安敢然杖其土偶而投之溪流女病卽愈始時縣人頗神事之巫史因托以爲妖至是乃息先生敍公爲邑時事如此而又系之以銘曰我觀黃公古人之風其剛方而防亷者義之操其慈愛而惠利者仁之功嗚呼先生非輕許人者也若仁與義尢先生之所不輕予也廼獨歸之於公則公之爲人可知矣其爲政於永春者又可知矣世嘗言今之人不古若觀公所爲其有異於古循吏否耶又言人情媮薄不可以義理化觀公以善曉民而民從之易若此秉彞好徳之性亦曷嘗冺耶縣人故生祠公公沒而詠歌之弗替也獨其遺像歲久不存祠屋亦浸就圮乃屬縣大夫使新之而求像於公之子寺丞君榦奉而祠之以慰是邦無窮之思嗚呼公今逺矣世之君子得位而居民上者茍能師公之所以治巳者而推之以治人則是亦公而已矣竊願與同志之士共勉焉若夫芻狗其人鬼魅其俗務以法律驅而智巧勝者豈獨爲公之罪人抑某𨿽愚亦所不忍聞也公諱瑀字徳藻去而爲禦史有直聲旋以病補外識者恨其不大施云明年十一月己卯朝散大夫右文殿修撰知泉州軍州事眞徳秀記

潮州貢院記

嘉定十二年閠三月壬子潮州貢院成郡學職十有四人以其繪事之圖來請記余旣受圖於使者則進而問之曰始余讀梅溪王公詩知潮之有貢院久矣今者所創將新其舊耶抑攺作之也且其地焉在曰郡城之北有曰鳳嘯坊者故試士之所也郡城之東有曰登云坊者今試士之所也故基之廢八十有八年而今始復其舊也問其所以復之意曰以形勢言之則背負五龍前峙金鼇大江之水回環而縈帶雙旌鴈塔駢羅而鼎列者昔人卜地之勝也旁聨民廬後迫隍水山川淸明之气逺而弗矚市防讙囂之聲邇而狎聞者近歲艸創之陋也況夫以人物則昔盛而今歇以規撫則前敝而後隘此其復之之指也余於是竦然曰春秋大復古謂其復之而當也是役也復之而當春秋之法所宜書然余不知主之者爲誰與費之所自出則又曰知是役之當爲而勇以決其議者郡太守莆陽陳公也知是役之可爲而力以任其事者別駕浚儀趙侯也若夫考視工程則寓客之賢曰王君恪勾稽出納則郡庠之雋曰方遇施儀鳳等實分任焉而吏弗與也防其費用之目爲錢千三萬有奇郡之所捐者百萬別駕半之其餘則爲士者合以相焉而民弗知也予曰嘻是眞宜書矣蓋今之爲守貳者有簿最丹墨之殷有牒訴聴理之煩茍能是則曰吾之責塞而人亦莫之責也今二君子者廼獨盡其心於責之所不及非賢而能之乎然使邦之大夫士不能恊智並力以訖於成則二君子𨿽有必爲之志其勢將有未易者然則諸君亦賢也哉𨿽然願有獻焉夫所爲復選士之宮於舊觀者非以捨庳狹而就髙明故耶學者之於學亦若是焉而已爾夫以三日之試猶必惟庳狹是去而髙明是趍則士之尙志立徳以終其身者其可茍乎故莫尊乎道徳莫美於名節士而志乎此則上逹之基也莫累於勢權莫洿於貨利士而志乎此則下流之委也辯是非於錙銖之間決取捨於熊魚之際昔者潮之君子蓋有庻幾乎此者矣今諸君將由科舉以進於天子之廷則其於義利之分誠不可不早辧也若知媒富貴而已是豈賢守貳所望於潮之士也哉陳公名憺字伯廷由太學上捨賜第趙侯名善漣字淸卿亦以文學中甲科云院爲屋千有三百楹其制具於圖者此不著四月某日具位建安眞某記

懿孝坊記

懿孝坊爲呂氏女立也呂氏女名良子年十八父得疾瀕殆女晨夕侍湯劑非口嘗不敢進醫屢易弗效無所歸尢則禱於祖若妣拜且泣曰吾父所以屬疾者意吾祖若妣欲其相從於地下也父平生獨喜耽書不善執事善執事者莫如兒兒請以身代又拜且泣夜則焚薌祀天詞甚苦且刅股肉粥而進時譙門鼓再通羣鵲繞屋飛噪仰眡空中有大星三煜如月正照櫩楹間精魄森然若有鬼神異物陰相之者越翌日而父瘳十日而遂復予聞而嘉之夫以身代君者金縢之事也呂氏女生深閨中未嘗從師友講學問而其請父之辭乃與金縢之義葉顧不異哉君親之身重於其身無哲愚咸知也物欲昏焉利患怵焉始防其本眞爾惟誠於孝者心純而慮一心純而慮一則其天者全天者全則其心與聖賢之心一也夫以女子而能致其一日之誠猶若是況於道學之君子終其身而從事焉則其進於聖賢之域庸可禦乎始良子請代父時女弟細良年十六輙相從拜禱良子郤之細良恚曰豈姊能之兒不能耶蓋二女子爭相爲孝如此嗚呼人誰無親有親而不知孝孝而不一於誠者皆呂氏之罪人也昔柳子厚作孝門銘曰懿厥孝思玆惟淑靈予謂懿孝之名施之呂氏爲宜稱故以是表其閭父洙字魯望世儒家居貧自立於學視其女可知其父云嘉定十二年八月丁亥郡守建安眞某記

忠孝祠記

忠孝祠者祠唐義闕林公攢國朝皇城使贈司空忠勇蘇公緘也二公何以祠曰林公以孝行稱蘇公以忠節顯祠之所以勸臣子勵風俗也昔之君子以是名於世者眾矣奚獨祠二公也二公泉人祠爲泉人立也然則泉人以忠孝著獨二公乎曰不然也泉之士多工於文而言能文者必曰歐陽生詹取其尢著焉者也二公以忠孝名猶是也二公之所以尢著焉者何也曰孰不事親林公之於親孝之至者也孰不事君蘇公之於君忠之極者也今夫冬溫而夏凊昏定而晨省子之職也而未可以言孝也愉色而婉容承顏而順志可以言孝矣而未可以言至孝也齋戒以見君奔走以承命臣之禮也而未可以言忠也美焉而將順之闕焉而彌縫之可以言忠矣而未可以言極也然則孰爲至曰事死如生事亡如存者孝之至也孰爲極曰主爾忘身國爾忘家者忠之極也吾觀林公之防親也水漿不入口五日躬自陶甓而墳之非茍以爲難也親之存也竭吾力旣沒而遂怠焉是死吾親也蘇公之守邕而捍冦也其子曰家可徙乎公曰不可父老曰城可棄乎公又曰不可卒奮其力以戰力不繼死之其家殱焉非惡生而嗜死也吾受君之祿以榮其身以及其家臨難而防其私焉是孤吾君也夫爲人子而死其親爲人臣而孤其君是犯天下之大戒也二公之所不忍爲也故恩之當報不以存亡貳其心義之當徇不以死生易其節所以盡臣子之分也若乃祥應之假乎天爵號之加於朝褒表於一時而焜燿於千載則非二公之所計也蓋以孝而徼福其爲孝必不誠以忠而望報其爲忠必不篤無所慕而爲之二公所以有功於名教也玆余奉而祠之之意也敢問學二公者將奚先曰事親者人之所同事君者必得位而後可也然豈有二致哉故曰事親孝則忠可移於君蓋孝者忠之基也平居能爲林公則進而委質於朝廷盡節於官守其不媿蘇公也必矣此泉之士當朝夕勉焉者也奉而祠之且刻其事於壁者太守眞某也與其議者愽士吳實卿從事李方子也奉其祠者郡之士者曰黃龔也嘉定十二年八月甲子朔記

建寜府廣惠倉記

寶謨閣直學士史公守建之明年修廢植僵百度咸飭鄮山鄞水之念油然有動於中猶惠顧吾民思所以澤潤於亡窮者乃以書諗於朝曰維建之爲州統縣凡七皆山谷延袤相屬田居其間裁什四三歲甚丰民食堇告足一或小歉則彊者相挻爲虣弱者轉死溝隍中備豫之政在此邦尢不可後謹按故侍講朱文公熹嘗建白立倉於里社建人賴之今遺規具存郡之賦入𨿽狹然節用而計其贏爲緡錢凡五萬願悉舉以平糴散儲屬邑田野間某誠力憊不能任郡事請得上還印紱竢繼至者卒成之於以丕闡聖主如天之仁俾人防施永永無極大臣以其書奏天子曰嘻是足以廣吾之惠矣其令迄終厥事條其所當措畫者以聞公拜命然不敢言去於是顓爲一司奉行之屬通判府事張侯佖總其綱觀察推官鄭某掌凡紏察之事又惟俗利疚非卿大夫之賢者不能知則以禮屈新知信州朱侯在前知黃州謝侯汲古主其議凡七邑措置之任悉屬焉諉令佐之能者各董其事而以寓士二人相之凡倉以裏居之有行誼者二人職其出納眡其境之廣狹爲置倉之防宻故在建安甌寜者凡十有三在建陽者二十有五在浦城者二十有二在崇安者十有八松溪眡崇安之半政和又損其二焉此其大較也初議用社倉法谷貴時出以貸民至秋責其入旣又慮其有督索之煩均備之擾或反以爲病於是祖常平斂散之舊糶以夏糴以秋糴價視時之髙下而糶則少損焉是冬條約成某自泉徙江西公命以識曰庶來者之有考也吁公其可謂有志於民矣蓋古今之法莫善於常平然其禁防宻興廢難非歲丁大侵不敢舉而貸也縣不稟之州州不稟之部使者不敢擅而出也幸而有司急民之隱不旋踵而與之然邇者易賙逖者易遺又其埶然也世之君子深思愽慮以左右其所不及故社倉立焉社倉之行垂五十年復不能亡而廣惠出焉凡以推徳意而活民命也或曰社倉旣矣議者方欲舉而廢之奚以廣惠爲哉行之數十年殆又一社倉也是不然古之君子將有所爲患已之不盡其方不慮人之莫繼社倉之非法之辠也使在位者有朱公之心修而復之易矣孟子曰無惻隱之心非人也已欲有爲而慮人之莫我繼是以不仁待人也不亦薄乎惟後之人毋忘公經始之囏續其緒於旣成而杜其罅於未兆𨿽以之百世可也奚之足憂耶若夫分畫布置之詳則有故府之牘在此不悉書具位眞某記

蘄州惠民倉記

嘉定某年某月金華李公守蘄始至曰城郭完乎有司以圮告則命繕而新之凡若干丈尺又曰城完矣兵械具乎有司以乏告則命爲某器若干某器若干旣又曰吾城堅而械良於守易矣無其人可乎則舉凡兵之在借若寓於壄者教之率以法期年士咸就紀律公曰可矣猶未也夫守恃兵兵恃民民恃食故食民之大命也邊之首政也蘄故號沃壤中興以來流痡未盡復荒茀未盡治歲所出不能當中州一大縣而輸於公家者財萬斛焉以廩吾兵且不給設不幸有旱溢之菑虫螟之孽其奚以相卹哉予爲二千石於此而奉養嗇於斗食吏非矯也重民之脂膏不忍防而用也覬圭勺之贏還以遺吾甿也時防而月計之泉之在官者厪有餘歲幸比登粟之在民者亦厪有餘以其餘於官者易其餘於民者不幸告儉則以藏之官者復散之民此備豫之善畫也廼簡僚吏之材者涖厥事凡樂售者優其直予之未幾得粟爲萬石者二靡錢緡若干萬千百有奇築屋若干楹以謹其出納命之曰惠民倉著公志也夫民食足然後有固心人心固然後可冀以死守昔者孟子談王道於戰國皆是物也彼爭地爭城之將從橫馳說之士未有不哂其迂卒之莫或能易者蓋民弗自安而欲與俱危不卹其生而欲責之死無是道也公之學醇以深其气剛以大蓋淵源乎孟氏者故其治邊之政大抵以保民爲本是倉特其一爾始倉之成公旣以告於朝下部使者核其書又書來命某識之其欲以諗後人俾勿廢乎予謂使繼至者有公之心𨿽無識焉可也不然則金版玉書猶弗足紀恃此以存難哉𨿽然仁人心也人心不可泯則是倉不可廢姑識之庻異時有考云公名某字茂欽十三年夏五月辛卯朝散大夫集英殿修撰權發遣隆興府主管江南西路安撫司公事馬步軍都總管眞某記

睦亭記

嘉定十四年六月西山精舍成明年五月作新亭於池上而命之曰睦亭客有問者曰夫睦家庭之事也子以名斯亭何哉予曰古者合族而祭事已必有燕私焉祭所以尊尊而燕所以親親其義一也予之爲是精舍也以吾王父與吾先人之丘壠在是也有精舍焉防奉吾王父先人之丘壠而春秋饗祀無以爲防吾宗族之地是知尊尊矣而未知親親也凡人所爲薄於族者以其不知所出之本一也誠知其所出之本一則𨿽由衰焉而功由功焉而緦由緦焉而至於無服辟之巨木百圍支葉扶防而根榦則一夫豈容以異觀哉然予之所以爲是者非爲今日慮也自吾之曾玊父有子一人焉是爲吾王父王父有子二人焉是爲吾先人若吾叔父吾叔父不幸無後而有子者惟吾先人焉吾之兄若弟是也吾之兄不幸蚤世而吾與叔季氏僅存蓋相倚以爲命者夫焉得而勿睦耶予之所以爲是者爲後人慮也蘇公有言吾之所與相眎如塗人者其初兄弟也兄弟之初一人之身也今自吾之子與兄弟之子降而爲從兄弟自吾之孫與兄弟之孫降而爲再從兄弟屬一降則恩爲之一衰又自是而降則親盡服窮而塗人矣吁親未盡服未窮而塗人焉今之俗皆然也況於親之盡服之窮而不塗人耶此吾所以慮乎後之人也今爲精舍於斯欲吾子子孫孫欽奉其先之祀又爲亭於斯欲吾子子孫孫畢其先之祀而相與防聚於斯亭勸酬歡洽之餘追念本始而知其所祖之一則服屬𨿽逺而情不至於疏情不至於疏則恩不得而絕庻其免於相視爲塗人也玆吾所望於後之人也客又曰子之爲慮則至矣然則觀世之有田以具粢盛有屋以眡塋域者不爲不多而能保之以傳於後者甚寡又將何以爲計耶曰此非予所能知也𨿽然有一焉夫自吾一家而觀之則吾之晜弟宗族同一體也自天地而觀之則凡與吾並生於穹壤間者皆同一體也以吾尊祖睦族之心推之凡其有田以具粢盛有屋以眡塋域者猶吾心也吾其忍以貨與力取之耶吾而不忍人人亦將不忍於我矣此予之可知者其所不可知者奚庸過計爲哉客曰然遂次其語爲睦亭記

畝忠堂記

上更化之八年以左諫議大夫長樂鄭公爲端明殿學士簽書樞宻院事公拜防貇辭詔曰朕方求當世之彥相與建當世之功有大臣之才不如有大臣之度蓋心平廼可揆物非量博不能受人於是縉紳大夫士歙然知上所以用公之意公遂拜命不敢辭越若干年陞同知院事又若干年擢參知政事旣又晉長樞筦與東西二府謀議公寛厚閎博其心休休然無黨偏無忿忮夙宵自竭不蘄人知庻幾所謂輔贊彌縫而藏諸用者又若干年公以疾求釋位弗許至流涕上前曰臣犬馬病力不能任陛下事願賜骸骨以歸上猶曲畱至數四知公志不可奪詔拜資政殿學士付江南西道旄鉞公又奏曰臣誠駑且憊不能任帥事敢固辭廼詔升秩一等領祠於洞霄宮某時臥西山公過焉因上謁請問所爲求去之果者公曰吾老且疾不宜久典政機妨賢能路是以有請請而獲吾之幸也然吾忍忘吾君也哉吾以一書生驟致此位懼卽死無以報上恩今𨿽退伏田廬葵藿之心終在帝所吾將歸營一堂朝夕其間致子牟存闕之思非子誰知吾心者明年公以書來曰堂成矣其爲我名而志之某旣不獲辭請以畝忠堂書之扁又惟自昔大臣遭時得位進退出處之道有三難焉方其進用也以有補爲難用而有補矣退爲難能退矣不忘君爲難今公之居廟堂也於國論有調燮之功其退也於權位無固恡之意迨旣優遊林泉宜若亡與國事而惓惓於君猶有不庸釋者書曰爾身在外乃心罔不在王室公之謂矣𨿽然公之所謂不忘者豈徒有是心而已哉先朝元臣身處閒燕國有大政令大議論未嘗不宻效忠欵以裨聰明今天子從善如流公之被遇殊特又非羣臣匹繼自今安危理亂之機有伏於眾人所未察而先事以言者必公也是則古大臣之事某方矚望於公若夫堂之面勢挹怡山而吞西湖於登覧爲最勝然非屬筆本指故不書

新建州境龍王祠記

嘉定十七年夏六月不雨祠太一於湘心亭夜漏下且十刻遙祝於江之靈曰洋洋湘流神龍逌宅盍哀斯人亟霈之澤膏我田疇活我黍稷廟於江漘惟以報徳越十日雨大摯歲以有秋時通守張侯國均從事王埜方被郡檄築嶽麓湘江二壇因屬役焉得地於壇之左方面蒼巒俯碧流於置祠爲稱廼辟廼夷廼攻廼治我材孔良我工惟時冬十二月告成凡龍君之神在境內者悉合而祠之堂皇言言貎像嚴嚴或公或王圭冕蟬聨有疑而諗者曰雨者陰陽之和气也謂龍尸之奚所據依且其靜而淵潛動而天飛非鬼非幽何以廟爲予曰雨非雲弗成云非龍弗興在易之幹取象於龍以其神變之莫測也故昌黎韓氏謂其出入人鬼之間而眉山蘇公亦謂行爲人飛爲龍變化往來不私其躬然則壇而榮之可也廟而祠之亦可也古今異宜豈必皆同茍可爲民予敢弗共是役也經營規度壹出於張侯埜去張研代之董督惟謹糜金錢百一十萬有奇廩粟六十有一石而取材於場不與焉予旣序次其事且爲之辭曰龍之潛兮幽幽或江而潭兮或山而湫謇何爲兮安臥不我民兮顧憂旱熯兮良苦嵗將饑兮誰愬遲龍君兮不來極余目兮湘浦龍之升兮云従變化歘砉兮有雷有風騰百川兮雨四極膏大田兮稼滋殖崇崇兮新宮觴豆潔兮粢盛丰冀龍君兮我饗祚我民兮無窮

蕭正肅公祠堂記

故參知政事正肅蕭公旣薨之三十年臨江太守楊侯恕始祠公於學教授黃君自然以書諗於某曰盍記之某之生也後不及拜正肅公而幸嘗出公嗣子文昌公之門獲聞公言行甚悉蓋其始也以區區一郡從事嬰權臣之鋒坐是連蹇而不悔迨其中也登諫垣任言責正色直辭上不阿人主中不狥大臣下不怵近習貪夫小人有以非道進者公必聲其罪而擊之論有弗合視去其位如去傳捨而不顧其後也與聞國論尢以獻替爲己任嘗言於上曰君所謂否而有可焉君所謂可而有否焉臣之愚忠佩此兩言而已有諷其太直盍少加委曲公曰吾直道事君知任眞而已何以曲爲卒以是終其身不變嗚呼迹公平生之大節其可謂以道始終浩然而無媿矣非誠而能之乎中庸言天地之道曰其爲物不貳則其生物不測夫不貳者誠也人之所以不純乎道者以其貳也貳則不誠矣不誠則與道扞格𨿽勉焉自守不能以期月也況終其身而弗變乎公能以道始終者豈非以其誠乎公在政府時獨被孝宗非常之睠蓋嘗以誠實不欺稱公君臣之間相與以道而相知以心可謂盛矣昔範太史論司馬公之賢蔽以一言曰至誠無欲而已蓋人之能存其心者未有不由於寡欲而所以放其良心者亦未有不由於多欲也公天資沖淡凡聲色貨利常情之所不能不嗜者皆漠然不一動其心自小官至通顯苞苴無敢至其門者非誠於無欲能之乎世降俗士大夫以茍得爲賢𨿽徼幸一時而朝榮夕悴有身沒未幾而聲沈迹泯者甚則唾詈隨之公薨旣三十年能使人思之不忘又能使爲郡者奉而祠之於學此豈以名位勢力得哉詩曰髙山仰止景行行止是邦之士茍能考公言行而服膺之本之以誠而持之以久異時見諸事業是亦公而已矣故於黃公之請不復固辭而爲之說如此使學者得以覽觀焉嘉定十六年正月丙子具位眞某記

潛齋記

金華王子文以其燕居之室求名於予予爲目之曰潛齋子文請其所以名之義予曰潛之爲言也豈欲使子爲節信淵明之所爲哉二君懷奇抱器而時焉之弗遭故皆以潛自命逡巡退遁以終其身今吾子少有當世之志又有當世之才𨿽求人之莫我知弗可得也然則予之所謂潛者其意果安屬耶蓋書有之曰沈潛剛克髙明柔克若昔聖賢之教人常眡其偏而正之使至於中而止故沈潛者則欲矯之以剛髙明者則欲勝之以柔斯言也非箕子之言禹之言也非禹之自言天之所命也而可違乎哉夫人之所得於天不能無彊弱之異而濟之以人者乃所以成其天也今觀吾子文之質蓋庻幾乎髙且明者也夫其質之髙且明則天之厚於子者至矣然予之望子猶欲有以成其天焉蓋天下之理髙常病於亢而明常累於察以干之健且有上九之悔而明夷之明亦必以晦處之況於學者乎吾子誠欲其無亢與察也則智焉而養之以愚實焉而藏之以虛精銳果決而行之以容與舒徐於沈潛之義斯得之矣𨿽然人之所以成其性者學也而學之有見乎道者心也昔者顏淵嘗潛心於孔氏矣故其所就者深純縝宻去聖人之域蓋亡幾焉漢儒惟揚子云若有見於此者其爲言曰潛天而天潛地而地天地神明而不測者也心之潛也猶將見之太之養曰藏心於淵美厥靈根其防防矣至於論性則本焉之莫知是殆窺其形似而非眞見者豈所謂潛者異乎淵氏子之潛與吾子倘有志於斯盍亦卽洙泗之言求當時之所以用力者朝詠而夕思之如見其人於千載之上一旦脫然猶寐之覺則天地之心聖賢之蘊皆將粲焉陳前有不吾隱者是則潛心之力也西山眞某記

西山文集卷二十四

欽定四庫全書

西山文集卷二十五

宋眞徳秀撰

記

鉛山縣修學記

鉛山學自淳熙中蔣侯億修之距今紹定初元適五十祀矣向之修者益壊士無所於業縣方疲於供億何暇議學校事誦弦之音至或曠歲弗聞吳興章侯來環眡太息亟思所以復其舊者居未幾政修財羨廼度功而賦役焉首辟肄業諸齋更櫺星門繕藏書樓升從祀於東西廂祀先賢於某所由內逹外莫不煥然矣又惟廩士之儲未裕則括廢寺若絕家田合若干畝充入之取徵錢三萬佐其廢士之業於斯者得以優遊砥礪益富厥藝是歲秋賦登名倍他日明年對大庭者凡六人士讙然曰我侯教育之效也則以書來屬識厥事某惟淳熙之役子朱子實記之格言丕訓昭揭星日某何人斯而敢嗣音獨嘗熟讀乎記之辭有曰古者以徳行道藝教其民學者於日用起居食飲之間旣無事而非學其於羣居藏修遊息之地亦無學而非事於虖斯言至矣試相與闡繹其義可乎蓋古者學與事一故精義所以致用而利用所以崇徳後世學與事二故求道者以形器爲粗迹而圖事者以理義爲空言此今古之學所以不同也自聖門言之則灑掃應對卽性命道徳之防致知格物卽治國平天下之本體與用未嘗相離也自諸子言之則老莊言理而不及事是天下有無用之體也筦商言事而不及理是天下有無體之用也異端之術所以得罪於聖人者其不以此歟世降益末爲士者壹以辭藝爲宗內無窮理盡性之功外無開物成務之益此子朱子所爲深憂而屢嘆也今之學者誠知學不外乎事事必原於學講論省察於二者交致其力則其業爲有用之業及其至也其材皆有用之材其仁足以成已其智足以成物然後爲無負於鉅人碩師之教而亦賢大夫所蘄於士也若夫羣居終日惟雕鏤琢刻是工於本心之理不暇求當世之務不暇究窮居無以獨善得志不能澤民平生所習歸於無用而已是豈朱子立言開教之指亦豈吾侯所爲作成爾士之意哉侯名謙亨字某嘗令揚之防興又宰斯邑【闕】

敬思齋記

予友曹晉伯取曲禮首章之義命其齋曰敬思而屬予爲記予惟此章之約不過數言而修身治國之事略備其與大學中庸蓋異篇而同指也今吾晉伯能掇其大要書而揭之以當槃盂之銘非有志於學疇克爾然敬一也而貫乎動靜故有思不思之異焉七情未發天理渾然此心之存惟有持養當是時也無所事乎思情之旣發淑慝以分幾防弗察毫末千里當是時也始不容不思矣無思所以立本有思所以致用動靜相須其功一也然聖賢所嚴尢在於靜深居燕處怠肆易萌操存之功莫此爲要曰毋不敬者兼動靜而言也曰儼若思則專以靜言矣方靜之時何思何慮而曰若思何也猶鑑之明𨿽未炤物能炤之理無時不存心之虛靈洞逹內外思慮未作其理具全正襟肅容儼焉弗動而神明昭徹若有思然以身體之意象自見彼防莊氏之說則曰形可使如槁木心可使如死灰夫吾之不思所以爲有思之地而彼之不思則欲委其心於無用焉異端誤人毎每如此使心而無用則參贊化育貫通神明何所本之彌綸萬化利澤千祀何所發之故曰寂然不動感而遂通天下之故論至聖人然後亡晉伯其尙實體於玆動靜循環無往非敬則其有思者寂之感其無思者感之寂涵養功深久將自熟空言亡補其尙戒之

浦城縣防壁記

浦城主簿防由中興至今無壁記長樂陳公來廼記之夫簿卑職也自漢人以枳棘諭謂非鸞鳳所宜棲則其輕也久矣陳君以文鳴天子學擢太常第由吏部選居是官宜若不屑爲而君孶孶所職弗少懈埀代矣且朝夕自立若始至然夫官無崇卑顧所以居之者何如耳茍得人焉𨿽斗食吏猶能盡其職卽非其人𨿽山嶽之任亦輕姑卽吾邑觀之自宋興以來仕於斯者不知其幾而寥寥數百祀惟古靈陳公之名獨傳是亦一主簿耳或曰公去而通顯故傳是不然夫公之登諫垣侍講席爭新法薦正人宏論峻節固表表一世然邑之民弗知也所知者主簿時事爾使公去是弗大顯其名亦傳故可傳在人不在官若職今陳君書此石也將使後之人指石而議曰孰淸如冰孰洿如泥孰偉然特立孰汩焉突梯【楚辭突梯脂韋】是不可畏矣乎是何不謹其所以傳者乎君名逢寅字某其居與古靈同氏又同蓋企前修而願學者也記之所書起建炎迄寶慶凡三十四人云

昌黎濓溪二先生祠記

天地能自立乎曰防聖賢則天地之經不正烏乎立生民能自安乎曰防聖賢則生民之極不建烏乎安天之生聖賢也其意固有在也若爲老氏之學者曰天有柱地有維若皆依形而立者吁天地果以形而立其不以形而壊乎夫人性之有五常人道之有五品此卽所以天之柱地之維而有生之類所恃以爲安者也一柱傾則墊一維弛則墮若昔聖賢所謂更相扶植而不敢後者以是焉爾堯舜至於周公扶植之功見於事孔子至於孟子扶植之功見於言言之與事若或不同然春秋成而亂賊之禍熄楊墨距而禽獸之道消其有功於天地生民則一而已矣烏乎此聖賢之統紀所以不可不續與自孟子沒而聖學失傳漢儒若董仲舒氏揚雄氏皆嘗以道自鳴而性命之源則有所未究然賴其言而世之學者猶知尊道誼尙名教天理民彞未盡泯絕則亦不可謂非其力也鄕使申蘇莊墨之徒獨行乎中國其不胥爲夷者幾希故嘗謂堯舜周孔之開皇極創造勛也漢世諸儒則區區持守而已自漢至唐而有韓子自唐至本朝而有周子其斯道之中興乎蓋昔者聖人言道必及器言器必及道盡性至命而非虛也灑掃應對而非末也自淸淨寂防之教行乃始以日用爲粃糠天倫爲疣贅韓子憂之於是原道諸篇相繼而作其語道徳也必本於仁義而其分不離父子君臣之間其法不過禮樂刑政之際飲食裘葛卽正理所存斗斛權衡亦至教所寓道之大用粲然復明者韓子之功也自湯誥論降詩人賦物則人知性之出於天而未知其爲善也繼善成性見於系易性無不善述於七篇人知性之善而未知所以善也周子因羣聖之已言而推其所未言者於圖發無極二五之妙於書闡誠源誠立之指昔也太極自爲太極今知吾身有太極矣昔也乾元自爲乾元今知吾身卽乾元矣有一性則有五常有五常則有百善循源而流不假人力道之全體煥然益明者周子之功也二子之學𨿽所造不同而其扶持天常植立人極要皆有功於百世者紹定元年長樂朱侯令袁之萬載謂昌黎公在唐實自潮移守袁而濓溪先生亦嘗攝縣之瀘溪鎭遺風餘韻在人未泯廼卽學宮講堂之東爲堂三楹繪其象以祠書來曰願有識某惟韓子之於是邦𨿽善政良法有以及人而世之相去蓋已甚逺若周子則暫涖焉治教所施有不得而聞者然則侯之祠之也果何爲耶意者天經地義之所存一或失政則民有不得其生者二子之道施之是邦者有限而播之天下者無窮此其祠之之指也學於斯者盍味其言而思其人屹乎若泰山北斗之瞻粹乎若光風霽月之挹知道之大用常流行乎天下而其全體具於吾心則知所以用力之地矣蓋韓子言其用而體未嘗不存周子言其體而用亦不外是也察體用之一源合知行於一致學者其思所以用其力哉若夫惟筆舌談說是工而亡反躬踐履之實甚者以惑世賈利焉是則二君子之罪人也有志之士其尙戒諸侯名起章字章之予之畏友云

矩堂記

予友祝君士表取大學絜矩之義名其堂而屬予以記予不佞然用力於此則有年矣始吾惡於已者之不忠也故其立朝寜以盡言獲辠而不敢不以父事吾君惡長人者之不仁也故其居官寜以捄菑獲謗而不敢不以子視吾民嘗以掾屬事臺府矣其情不吾察吾患焉故爲長吏必思所以通其下之情嘗以監司臨所部矣其令不吾行吾病焉故𨿽爲一道帥而於使者之命未嘗忽私居而撓公府吾嘗不平之故於其所寓不敢以毫髮幹焉大家而朘細民吾嘗弗直之故於鄕黨鄰里𨿽無以厚之而亦不敢傷之也凡若是者蓋廩廩焉猶懼其弗蔇今君乃能揭於其居而銘之以自警鄕之儒先長者又爲旉析其義至矣盡矣而尙奚予言之求𨿽然斯道之難也久矣昔者子貢問一言可以終身行之者夫子告之曰其恕乎已所不欲勿施於人他日又問我不欲人之加諸我吾亦欲無加諸人則告之曰非爾所及也夫以己度人而不敢施之以所惡此恕之事而仁之方所謂絜矩者也物我並觀造化同量公平周溥出於自然是則仁者之事不待絜而無不矩矣此淺深髙下之分非獨以勵子貢而已仲弓之賢亞於顏子至其問仁必以是語之自非聖人未有不由恕而至仁者故孟子亦曰彊恕而行求仁莫近焉恕必以彊言蓋明用力之難學者當以彊矯自勵云爾夫恕之所以難者何也道心惟防物欲易錮私見一立人已異觀天理之公於是遏絕而不行矣有志於仁者當知穹壤之間與吾並生莫非同體體同則性同性同則情同公其心平其施有均齊而毋偏吝有方正而毋頗邪帥是以往將亡一物不獲者此所謂絜矩之道也然大道旣言絜矩而繼以義利者豈異指哉利則惟已是營義則與人同利世之君子平居論說孰不以平物我公好惡爲當然而私意橫生莫能自克者以利焉爾利也者其本心之螟蟊正塗之榛莽歟大學丁寜於絕簡孟子貇激於首章聖賢深切爲人未有先乎此者然則士之求仁當自絜矩始而推其端又自明義利之分始吾子以爲如何祝君曰然請以是爲記

徑山三塔記

佛行禪師主徑山之六年道法興行緇素歸仰百爾廢墜莫不具修乃立叢塔三以爲蛻於此者歸藏之所有自眾而出者曰浮屠氏以人世爲泡幻以死生爲夢覺以軀殻爲罣礙委而去之不趐敝屣豈其死也乃顧已腐之骸冀窀穸之奉邪師曰不然吾之法翳蓬以居今崇大宮宇矣持鉢以食今坐饗珍芳矣凡若是者皆與昔異獨死而葬葬而塔其可已乎然死生亡窮岡隴有限多爲之塔久將無地以容觀今之葬者人人異穴彼世間法不得不然吾之爲法本出世間況形由感生體非實有權形𨿽謝眞體不遷方其示寂秉畀炎火視此妄軀一如無物何爲瘞藏乃欲自異我今爲此決破籓籬生同一堂歿共一塔不分彼我無有差殊此廣大心乃佛知見於時大眾聞師此言莫不忻喜師又言曰我佛之教慈憫爲宗故常以救苦以利人非欲役民以自奉也晉魏而降惟佛是崇世人欽依猶水之壑睛腦可捐亦莫之惜況金錢寶貨乎以故居處膳羞至於薶葬日趨於靡昧者或矜吾教之盛具眼觀之適爲佛法之衰何者未勝則本防養隆則道薄爲吾徒者可不懼邪必也體佛之心行佛之行勇猛精進知慧光明則生而宮居死而塔葬庻乎其無愧若夫三業弗除萬行俱冺非直生民之蠧實吾佛之罪人也眾聞斯言且喜且懼乃屬宗上人謁予請記予不得辭師名妙崧浦城人歷主淨慈靈隱諸山又主雙徑道價爲當世第一

定軒記

震澤揚公以定名軒而詒書於某曰盍爲之記予謂定一也而有儒者之定有老氏浮屠氏之定未知公之志果奚所屬也自儒者言之則大學自定而靜靜而安安而慮慮而得其寂然不動者正所以爲感通之體也自二氏言之則其所謂泰定所謂禪定者兀然枯槁而已爾漠然淸虛而已爾人之一心與造化侔大者以其往來闔辟之不窮動靜出入之俱妙也今以兀然漠然者爲定則是無用之體不感之寂也其可乎公以敏逹果銳之材而爲明天子所任屬蓋嘗屏上游防天塹開大幙府制置長淮今又以法從近臣而總六師之賦其志存乎立功其誼專乎報主固非棲心無用者比也則其所屬必儒者而非二氏奚疑𨿽然定之難能也久矣自窮居獨善之士捐百事息萬慮以求之有終其身而弗獲者況於履功名之塗踐富貴之境凡爲吾耳目之螣心志之蜮者坌至錯立於前菀枯榮醜可喜可駭者日百千變其亟疾若破山之霆其震蕩若發屋之風其亂反覆又若一葉之艇而舞翻空之濤甚矣哉定之難能也若是者其患焉在曰心無主而已矣竊嘗聞之敬則心有主而物聴命不敬則物爲主而我從之古之君子對妻子猶君師之臨處幽室甚十目之睹所以養吾心而爲萬物之主也心有定主然後有定見有定見然後有定立酬酢萬變無不可者是則儒者之定而公之所志也夫理有定而事無方隨事以應之使各適其可卽所謂定也若乃處義未精而猥曰吾守之不可易是直私意之錮爾烏足語定乎哉故主敬窮理交相爲用東魯西洛之正傳有不可誣者公之大父紫防公受學於伊川之門人爲先朝名侍從公之所學自其家世且方嬰繁劇而不亂遭變故而不懾其於定之一言用力深矣顧予何足以發公之志姑誦所聞以復命云

全行可度牒田記

予里人全何孫字行可少放浪不自羈束俄悔且悼謂老氏之學可全生而引年於是擺棄塵累受道家法爲黃冠師以仙遊有林嶺之勝丹臺劍池之故迹遂籍焉而時往來於天慶道院舉先疇之入悉歸諸二宮從祖西嶽公曰汝之背囂嘩而鄕虛寂美矣然田者汝受之先人而共其祀者也今若是得無使汝祖考爲若敖氏鬼乎行可曰不然何孫此舉所以深爲祖考地也觀今之人積金錢恐不多占田宅恐不廣皆曰吾將世其蒸嘗使萬世子孫毋變也然一傳焉而弗失者寡矣再傳三傳焉而弗失則又寡矣其來也塵積其去也川潰若是者何邪子孫不能皆賢而盈虛相代者天之道也今吾悉歸之二宮二宮常存則吾之田亦存吾之田存則吾先人之祀亦與之俱存其爲慮顧不逺邪西嶽弗能止遂以諗於有司明年行可遷去西嶽屬予爲之記予謂天下之可恃者理而不可豫期者事行可譏世人嗣守之不能長亦焉知常住之必可常也哉𨿽然行可不娶無子則其爲此固有所不得已也惟主是宮者受其托而毋負其約饗其利而毋爽於誼於不可常之中期於可常豈非行可之志哉故書以授知觀事張日隆周道珍俾刻之田之入二宮者各有籍歲修其先之祀凡十六餘則以助其徒之求爲道士者焉主其約者從祖某今以訓武郎主管華州西嶽廟云

福建招捕使陳公生祠記

紹定三年某月詔以南劍太守陳公韡兼福建招捕使先是盜起汀之潭飛磜童牛之觸乳狗之搏尺箠可馴也有司始而玩中而畏玩則養之以滋大畏則媚之以求安姦人黠子見可侮而動於是環地數百里莫非盜矣汀之諸縣最先破未幾蔓延於邵而浸淫於劍旣防將樂窺延平甚急公時執防臥三山自中外薦紳以及布韋士相與族談者必曰非陳公不能辦此賊上從民望起公爲鐔川守時逺近洶駭公不忍以家事辭星言就道始至疲兵不滿三百府藏赤立亡余徒以至公大義感激人心而羸者張懦者奮從賊者亦幡然效順甫浹辰間精采立變盜相顧不敢窺上知公之可倚也遂顓付使事居數月又命提防本道刑嶽公案防乞師於朝及是來者日眾而淮西將王侯祖忠以三千五百人至侯沈勇有謀所將士皆一當百公明方略信知賞旌票銳警惰媮號令赫然戎行稟畏乃親提師以出布置有方指縱適宜兵威所加如斸枯由是三郡悉平上嘉公之功命進秩三等論譔右文殿鎭建安領使如故延平之士若民聚而謀曰公之功徳被於七閩而吾州最其先者也更生之恩其可弭忘乃卜郡城之東龍津驛故地爲生祠以奉公像取唐狄梁公故事名其堂曰愛仰爲劍人之愛公如魏人之愛狄公也又取鮮於諫議故事名其閣曰福星謂公之福劍人如鮮於之福靑社也公聞之蹙然曰予奉天子命使殄冦而靖民廩廩焉懼亡以塞責何功之敢云矧諸使者兆其謀而僚佐效其策淮西侯資其兵而諸將奮其勇予何功之有哉郡人聞公言乃繪提舉常平史公彌忠之像於堂之左淮西制置使曾公式中之像於堂之右而通守黃君桴趙君以夫侑焉繪王侯之像於中堂扁其額曰壯烈而諸將侑焉轉運副使陳公汶不幸卒官則築室別祠以昭羣賢協濟之美成公謙退不自居之志四年某月某日安奉禮成鄕貢進士範荀龍等詒書屬記本末某嘗考論古今人物非誠與才合不能任天下之大事非人與天合則不能成天下之大功公淸明英特得之於天自少慨然以圯下隆中事業自許侍親海陵年僅三十已能出奇決策揃東淮十萬之冦是其材素有過人者及鄕部云擾公移孝而忠爲時一出慨慷激烈言發俱涕誓以一身贖數十萬生靈之命其誠與才合如此宜其能當大事也先儒有言天於世變之將作必豫出其人以擬之盜發於閩而公生於閩是天實屬公以弭其變也而公之精忠烱然上貫皦日是天心屬公公心契天天人之相合又如此宜其能成大功也嗚呼是豈偶然者邪今郡國虎爭中原幅裂內綏外禦之事方厪宵旰憂天之屬公意蓋有在而公於任重致逺之學方日楙不已焉維今之功特其發軔云爾某旣不獲辭劍人之請姑敍其大略使著於石上後虖此者又將秉筆以俟

毅堂記

果山遊侯景仁名堂曰毅而屬予記之始予於侯聞其徳性之美問學之力心誠鄕之而欲記其未能也旣又聞其立朝之盛節勁挺貫金石皦厲逾冰霜則竦然曰是眞有志於且毅矣可無記乎維人之生具天地之性而爲天地之心仁如堯舜皆可能也道如周孔皆可至也顧安有限量哉自其執徳之不則志小而弗至於大曰吾非烏獲不能以舉百鈞也用心之不剛則力近而弗力於逺曰吾非騄驥不可以致千里也噫之人也不幾於自棄乎是故聖門之學必以毅爲主顏子在陋巷退然一臞生爾其問仁也得克已復禮之傳聞視聴言動之目則奮然請事而弗辭仰鉆瞻忽未領其要𨿽旣竭吾才曽不少懈其立心之大進道之勇爲何如耶繼顏者曾若出一揆故其言曰士不可以不毅其見諸力行則躬三省於前不茍怠也悟一貫於後不茍止也以能問於不能以多問於寡有若無實若虛𨿽曰屬其友實以之自任也托六尺之孤寄百里之命臨大節而不可奪𨿽泛語君子實以之自許也迨夫手足旣啟之餘知戰兢之可免矣一聞隅坐執燭者之言卽不安於大夫之簀必欲得正而後已在人有一毫可取之善𨿽童子不敢忽也在巳有一毫未至於聖人𨿽埀沒弗肯已也吁此其所以能任重而致逺歟此其所以獨傳洙泗之道歟後之記禮者襲其辭而異其指曰仁之爲器重其爲道逺舉者莫能勝也行者莫能致也嗚呼爲仁由己欲之斯至未見用力有不足者以此質彼殆非夫子之言乎士之爲士茍能深味顏曾气象以廣大彊果自期毋安於小成毋畫於中道俛焉孳孳弗斃弗止則重可勝也逺可至也景仁之於斯道益信乎其有志矣𨿽然爲山戒一簣之虧九十居百里之半景仁其尙敬之而尙楙之篤信踐行必期底於顏曾之域則吾將舉手而賀曰聖門有人天下有人

共極堂記

粵山之居故無堂歲單閼始作堂南鄕又對爲小堂命之曰共極焉夜气澄徹幹文爛然緬瞻辰極若在咫尺則整襟肅容而再拜曰此吾先聖所謂居其所而眾星拱之者也按天官書中宮天極星其一明者太乙常居三公侍旁藩臣環翊璇璣玉衡髙揭衡峙文昌泰階森布輝映其垣爲紫防其象爲樞紐在人則廣朝路寢造命出政之廷萬邦之所內面而觀仰也蒼龍主東赤鳥司南於莵神儼列西北其捨二十有八其度三百六十有五在人則九畿五服庻邦庻尹之位上之所賴以干方而作屏也昊穹無言示人以象在上者欲其宅心正徳秉綱執要以爲四方之極在下者欲其葉恭和並志壹慮以同尊乎五位之極昔之君子廸簡在庭則惟主闕是裨受任於外則惟王室是衛出入不同同此心也不幸退而閒處則𨿽白駒空谷而毋金玉其音考槃在陸而永矢弗告斯誼也惟鄒孟氏知之故遲遲於出晝屈大夫知之故離騷之作一篇三致意焉用捨不同同此心也僕𨿽甚愚其敢忘諸嗟夫在天之極隔層霄在我之極炳焉方寸端其在我卽所以對乎在天故無愧吾心斯無愧吾君無愧吾君斯無愧上帝然則共極之義豈外求哉繼自今惟朝夕欽欽猶師保是臨志於斯堂庸以自箴

上饒縣善濟橋記

昔者生民之病涉也聖人憂之取象於渙以濟不通於是舟楫之利興而橋則未聞也迨周人造舟爲梁厥制略具又其後也有徒杠以通徒行有輿梁以便車載而橋之制備矣其始本於天地之自然而成於聖人之心思其終則濟天下而利萬世考諸春秋外傳與孟子之書蓋以是爲先王之政而非民之事也嗚呼王政之弗行也久矣溱渭濟人𨿽未及於政然與民同患之意猶切切然非若後世官與民爲二凡有司之所當任者悉使吾民自爲之也民於斯時以其仰事俯育之餘又代任有司之責可謂難矣幸而賢有力者出於其間以眾人之所共任者任諸已𨿽其事有異於古而其義實可稱於今此予之所喜聞者也距信城二里許有溪焉其源發於閩建舊爲浮梁以渡遇春夏間甚雨淫潦防絕艫解對岸千里招招舟子覆溺相尋里人葉君澤目擊斯害毅然以爲已憂廼相形勢庀工徒疊文石以砋之架巨木以梁之經始於嘉定辛巳至寶慶丁亥告成凡爲屋五十有四楹枕溪百餘丈靡金錢幾十萬緡旁爲僧廬以職守視割田立墅以備繕修縣大夫陶侯木濃墨大書扁以美濟美其利之博也嗚呼世習媮薄夫人以浚利自營豪宗右族巧漁橫獵其不爲州裏大螙者鮮矣況能心於濟物乎以濟物爲心者鮮況能發其家之積以去州裏之所甚病者乎葉君此役其可謂賢也已昔陽虎謂爲富不仁爲仁不富蓋仁之與富不相爲謀有富者之力而無仁者之心不暇以濟物有仁者之心而無富者之力不能以濟物葉氏之在上饒未得以甚富稱惟其篤於好仁故能盡力以旣厥事其不尢賢矣乎天之於人無私覆也顧獨有富與貧之異者財出於天而寓於人猶吏受藏於官司其出納非能專而有之錮而守之也心仁而施公其受任也必久享報也必丰否則獲戻於天轉而他屬亦猶吏之私其藏而廢僇隨之也故萬金之家有一再傳而流爲餓者其不以是歟推君用心其澤可及百世故予喜爲之書君字潤卿終將仕郎子孫多且賢其興殆未艾云

溪山偉觀記

延平據山爲州軍事判官防處其山之半後枕崇阜前挹大溪溪之南九峯森羅雄峙天表聴事之西故有小亭對溪山最佳處予之爲判官也因而葺焉時方習詞學科規進取退自幙府輙兀坐亭中繙閱古今書口不輟吟筆不停綴間一舉首則澄光秀气歕入幾席令人肺肝醒然去之垂三十年回憶舊遊未嘗不炯焉心目間也比歲楊君修來爲此官扁其亭曰宏博舊觀陳君傳祖繼至顧眡西偏老屋十數楹岌岌將壓獨舊觀稍加葺餘皆撤而新之爲堂曰見山樓其上曰溪山偉觀樓之前爲臺卽舊觀之北爲軒軒有小池剖竹引泉淙潺可愛則以聴雨名之又爲亭曰仰髙環其四旁植梅與桂間以修竹循坡登山結茅古樟之下於是鐔川勝槪盡在目中矣然君爲此未幾則從元戎以出汛掃汀樵之遺孽及攺鎭富沙君又從焉其居於是財數月爾而發揮山川之勝如恐不及蓋賢者之心於事之當爲亟起而圖之不必爲巳凡皆若是也柳子嘗言气煩則慮亂視壅則志滯君子必有遊息之物髙明之具使淸寜平夷然後理逹而事成世以爲名言以予觀之詎止是哉天壤之間橫陳錯布莫非至理𨿽體道者不待窺牖而粲焉畢覩然自學者言之則見山而悟靜壽觀水而知有本風雨霜露接乎吾前而天道至教亦昭昭焉可識也蓋嘗升髙而寓目焉仰太虛之無盡俯長川之不息則吾之徳業非日新不可以言盛非富有不足以言大非干幹終日不能與道爲一其登覽也所以爲進修之地豈獨滌煩防壅而已邪若予之區區於科目則旣陋矣陳君廼存其舊而表章之可無愧乎故嘗謂天下有甚宏且博者而非是之謂也予老矣久有子云之悔方痛自澡磨以庻幾萬一而君於斯道尢所謂有志焉者安得相從偉觀之上笑談竟日以想象春風沂水之樂乎是役也起紹定四年二月之庚申而成於四月之甲子君字淸卿三山人以州從事兼招捕使司屬官於幕畫與爲多雲

樂安縣治記

樂安之爲縣百四十有餘年於今斯民防累聖涵濡之澤休養生息日庻以蕃爲令者得與田野相安於無事紹定之三年不幸盜發鄰壤燬雩都蹂宜黃乘間搗虛出吾不意於是信安張侯渭叟之爲宰未閱月也報始聞侯命勵射士糾民兵未集而冦大至吏與民四出以避其鋒冦退侯自悼至官晚不得豫飭守備以全吾民則請於州丐罷去邑人聞之者皆曰吾邑之令賢令也其可舎諸則相與白州求侯還故官侯曰民不能捨吾吾亦不忍忘吾民也顧無屋以居柰何邑之士陳氏曰吾令賢者也令而還吾請任營建之責侯又曰有屋矣無財柰何曾氏曰吾令賢者也令而還吾請致餼粟之助郡太守黃公嘆曰民之愛令一至此乎然非兵無以衛吾民則命簡銳卒五百戍其境以壯境之形勢侯乃還治其人遺民之脫於鋒鏑者亦扶老攜防以歸侯疚心拊摩若已瘝恫凡若干月裏廬之殘毀者浸復呻吟者息而縣防事之堂若燕私之室亦相踵告成蓋靡錢緡若干其凡出於某氏而眾又恊助焉方侯之遇盜也縣民有系於獄者盜問之民紿曰非令也侯遂免昔髙柴嘗刖人旣而以難出奔而其免已者卽前之所刖也蓋因辠用刑吾無心焉此髙柴之所以免而孔子之所以嘆也張侯之釋於難其亦若是乎至官寺之營建又一惟民是賴嗚呼觀乎此則知民之秉彞好是懿徳今未嘗有異乎古也雨我公田遂及我私古未嘗不可復於今也然則謂禮樂教化不足善其民者固謬而以弭筆之名醜江右之俗者又益謬也縣治故有室名不欺侯復其舊扁日處於中思所以答其民之望而書來請識本末予謂侯之至官屬爾民何以知其賢而免之又何以知其賢而經營其居若不及傳曰防之顯誠之不可揜如此夫侯天資懿實履踐素篤故未施信而民信之今將有以答其民亦曰盡吾誠而已爾先儒有言無妄者誠而不欺其次也蓋無妄天之道不欺者人之道悠久不息則人而天矣侯其免乎哉不欺於已斯不欺於民不忍欺其民民亦不忍欺其上矣此予之所望也若曰發擿以爲明鷙擊以爲威而欲民之不我欺侯固弗忍爲繼侯者亦當知所擇也陳氏名某以恩授某官曾氏名某以恩授某官侯今爲奉議郎姓黃名炳今以提舉常平兼知撫州

存齋記

墨莊葉淸父以存名齋而屬予發其義予謂存一也而易以性言曰成性存存是也孟子以心言曰操則存存其心是也二者同乎否乎曰性卽理也而主是理者心也其心存則其理存易與孟子之言一而二二而一者也然易言存性者一而孟子於存心蓋屢言之夫不以操舎存亡之機爲甚可畏乎堯舜性之不待操而存者也然曰兢兢焉業業焉不敢少肆也湯武身之則不能無事乎操矣故曰以禮制心懼一念之非禮而不能存也曰無貳爾心懼一念之或貳而不能存也聖猶如此學者其可以自放乎敬者所以保吾之存中庸之戒不睹曲禮之儼若思所當深體也欲者所以害吾之存孟子之寡周子之無所當漸進也𨿽然有儒者之存有老氏之存儒者之存存吾之實理也而老氏之爲說則曰綿綿若存用之不窮其末流又有所謂存想之法則皆以气爲本而非主乎理矣淸父顧兼取之予懼淸父之貳而失其所存也夫學莫惡於多岐莫貴於主一淸父其姑捨是而顓求於吾儒之學持守之堅涵養之熟未聞心存而气不與俱者也淸父其思焉

東萊大愚二先生祠記

東萊呂成公淳熙中講道婺之明招山其季大愚實從學者入則受業於長公退卽少公而切磋焉四方之士賴以淑艾者甚眾二先生歿又皆窀穸於此而故未有祠祠之自盱江處士吳定夫始紹定初予屏居粵山之麓定夫布衣芒屩惠然見臨問其所從來曰吾東訪漫塘劉聘君南過趙傁章泉上遂以見君也亟進與語命酒而觴之曰吾不飲爲設羮胾曰吾不肉食累年矣眡其色一無所求獨曰吾爲二先生祠幸旣就而無文以記君儻有意乎予曰嘻子不趨權門騖勢途而歷遊於寂寞之濵不媚示鬼不謟老佛而汲汲於二先生之祠何其好惡與俗異也且子亦知二先生所以當祠者乎成公所傳中原之文獻也其所闡繹河洛之防言也扶持絕學有千載之功教育英材有數世之澤及慶元初孽臣始竊大柄大愚以一太府丞抗防顯斥其姦孤忠凜然之死不悔迨其晚年義精仁熟有成公之風焉二先生所立如此其祠之固宜然自定夫言之非有平生師友之恩又非居官任風教之責而貿衣營之若不可已者何耶吁此其謂無所爲而爲之者也無所爲而爲之者義也吾子以義請予敢不從居數年未及爲而定夫卒垂絕猶語其子曰明招祠未記吾死不目祥老奉遺命以來爲之蹙然曰此予之罪也乃次其本末而書之定夫名應賢不深於學而能知天下之正理饑寒窮厄弗自卹而以當世善士失職爲已憂方別予時將北之渠陽省遷客未果而王去非守樵川豺虎滿道無敢從行者定夫獨負一布嚢與俱予嘗評其人蓋古所謂特立獨行者近世巢無修之徒未足多也始定夫將立祠住山森公實左右之又序以贈其歸味其詞磊磊不凡豈昌黎所謂魁奇忠信沒溺者邪故並著之

養正堂記

予友莆田王實之名其讀書之堂曰養正朝夕處而思焉嘗以語西山眞某曰在易有之防以養正聖功也又曰頥貞吉養正則吉也天之予我者未嘗不正而所以養之者則在乎人焉故合二卦之義當楹席之銘敢請一言以發其指予謂防之爲義取物之穉而言泉之涓涓始出於山其流未達在人則善端之萌有動於中不可以不養也養之以正天理於是乎周流一有間之其不壅閼焉寡矣此學者作聖之功終身由之而不可斯須舎者若頥之爲義在天地則養萬物在聖人則養賢以及萬民功用至愽大也而象獨以言語飲食爲言蓋已得其養然後可推以及人未有不先成吾身而能達之天下者也白圭有詩南容復之金人有銘孔門識之可不謹乎三爵之過猶爲非禮萬錢之奉適以賈禍可不節乎曰謹曰節云者凡皆養之之事也卽二卦而言則防之養也察乎防頥之養也先乎近始於學終於成徳則防者著矣修之身被之萬物則近者逺矣𨿽然自內卦求之則一險一動者防頥之所以異也自外卦求之則皆止者防頥之所以同也夫泉之出不已而山之性自若雷之動有時而山之體弗搖善學者卽斯而玩焉則知寂爲感之本感爲寂之用動靜以時循環無間操存省察交致其功則體立用行兩弗相悖川流厚化源源無窮矣抑實之之爲人淸明剛果蓋不待習而能若疑乎靜止之象尢當深玩而黙體也敬哉實之勉用其力視彼卦徳以進吾徳然後爲有得於易

重建太守倪公祠記

吳興倪公守泉餘一年而去去而民祠之祠三十年而燬於火燬三年而民復祠之方其未復也有書而揭之者曰此故倪公祠也揭之謂何以愧夫爲郡者與其爲民者之不能復也泉之舊守得祠者眾矣有歲久而廢者有能今存焉者廢者民不知其廢幸而存者化爲翁媼膜拜之室像設故在人不知其爲誰蓋感之者不以心報之者不以情𨿽祠猶未嘗祠也而於其中有三人焉不求祠而民祠之曰忠惠蔡公忠文王公而公其繼也萬安東城薌火百世曾謂公祠而可廢也然則公之得此於人何也曰心也心藏於中窈不可測而人之視之若辧白黒然夫聖賢之澤豈皆歷千古而不斬民之所以不能忘者以其心爾癸辛跖蹻之惡亦然賜之而恩賜竭則已暴之而怨暴止則衰惟是心爲亡窮公之政畱於泉者其迹有幾而心之在人則愈久而常存故祠𨿽燬此不可燬爲郡者不能復眞有媿焉而某之愧爲尢甚某之初守泉也公方燕處月河之上不能躬問以政而以書公睠焉還答以溫陵赤子爲寄而毋崇宴觴毋艷琛貨民以安靜俗以儉化則其教之之目也在郡三年𨿽防銖髮足紀而以公之心爲心則凜不敢渝賴是得亡獲辠於泉之父老公之賜我厚矣而其再至也視祠之廢不能復過其地輙慼然汗出以慚顧郡方貧而人甚病土木之役不敢遽興而士之知義者能勸民使爲民之好義者能以役自任月再朏而工告成民之媿於是乎免而某之愧終不可滌矣紹定初郡修忠文祠某爲之記謂因民之思王公而知其性之本善由今驗之信然夫祠之廢若復何與民事始而蹙然已而忻然是忻與蹙何所往來性也性之善故於爲政之善者愛之若親於其不善者疾之若讐此天理之公而非人情之私也然爲政者亦豈樂夫人之疾已哉心不存而欲爲主宮室之美妻妾之奉日憧憧乎其中陷溺焉而弗自知爾是祠之復將使人悚然自悟以失本心爲恥其益顧豈少耶其成實六年十二月甲申勸民使爲者郡學錄黃龔爲之者承節郎滿開宗也

政和縣修學記

紹定五年秋九月政和縣修學成令括蒼徐君來請識予按古教法起於家而成於鄕所習不過閨門子弟之職用之則爲公卿大夫之材是何也閭有塾族有師亡馳騖之累以賊其良心孝友以爲行中和以爲徳有踐修之實以保其正性心存而性得故推其自成者皆足以成物後世鄕裏之學廢士之幹時蹈利者浮游四出而爲戰國之從衡章句文辭之學興則又穿鑿奇僞爲漢之經生雕鏤華靡爲唐之進士昔以存心者今以蕩心昔以養性者今以害性吁由後世之法而冀俗化成人材出不亦左乎故嘗謂必放古之制自閭裏皆置學使惟土之安而無慕乎外必損今之使相懋以徳而不相角以文庻乎成周之意可漸而復然豈有司所得爲哉幸而有令之賢能崇其邑之學士之肄業者得無違親去家而失其所以學之本蓋在今世已有足書予於徐君之請所以屢歉也始縣學地廢久士無所於業君之至自門而殿堂而廡皆新之像設顯嚴藻繢輝煥東西爲齋四以處生徒中間閣一以藏奎畫射有圃先賢有祠藏修息遊無一或缺又有餘力稽其糧儲之入吏不得幹沒君於是信乎其可書矣𨿽然士之於學豈直處庠序爲然哉雞鳴夙興向晦宴息皆學之時防而暗室屋漏顯而鄕黨朝廷皆學之地動容周旋灑掃應對皆學之事知無時之非學則晝而有爲夜而計過者其敢懈知無地之非學則警於防防惕於未形者其敢忽知無事之非學則矜細行勤小物者其敢或遺教𨿽非古而吾之存心養性以希聖賢者未嘗不古也若夫足踐黌捨之閾口吟課試之文而曰吾之學如是而止則非愚所敢知

西山文集卷二十五

欽定四庫全書

西山文集卷二十六

宋眞徳秀撰

記

建寜府重修學記

寶慶紀元之初年天官尙書葉公以顯謨閣學士出牧建安淸心劬躬以治以教期年民各遂於裏顧瞻頖宮寔惟本原風化之地繇慶元後曠弗克修垂三十祀予奉天子命實來固將爲國毓材以竢舉選如寶璧玉如防椅桐惟厥攸居其可弗飭廼命屬役於僚吏之能者而以郡愽士董之先葺大成殿次及十六齋又次及於三賢堂然後增辟小學起孟秋甲辰迄九月甲寅功用成於是府學正葉端甫等書來俾識厥事某於鄕邦爲後進誼不可以先長者請固辭而端甫等書再至諭勉逾力旣弗獲終辭則誦所聞以告曰諸君所爲命僕者豈欲相與講明爲學之大指歟夫格物以致知昔者聖賢示人之正法也請以繕修之役明之今之學校非昔之學校乎昔之圮陋者今屹焉以完昔之闇郁者今煥焉以新非以修之之力故耶學者之於學亦若是而已矣蓋受中以生萬善咸備猶此宇之本閎且麗也私欲汩焉邪說滑焉猶其漂搖於風雨漫漶於垢氛而浸杇以也一日自克私勝而仁存一念知悔善章而咎泯又如圮陋者之可以復完闇郁者之可以復新也夫忠信篤敬學者立徳之基剛毅木訥學者任重之實而辭章華縟特藻飾之靡爾聖門教人具有本末故曰行有餘力則以學文亦何異基址之固而後棟梁可施棟梁之安而後丹雘可設也蓋繕修一役耳而爲學之理具焉自是推之則凡天下之事事物物卽器而道已存由粗而精可見知至之功不難進矣𨿽然學豈徒知而已蓋學聚問辧而必以居行繼之愽學審問而必以篤行終焉斷斷乎不易之序也易中庸之指不明學者始以口耳爲學講論踐履析爲二致至其甚也以利欲之心求理義之學以理義之說文利欲之私而去道愈邈矣然則致知力行交勉並進豈非學者用功之至要哉又豈非賢邦君所望於吾州之士者哉若夫賦役之凡調度之目在故府可覆此不書公名時字秀發括蒼人三年春三月甲寅郡人眞某記

龍山書院記

龍山書院者永丰黃君之所建也君自少以愽習修防爲鄕黨所稱名卿逹人爭致以誨其子弟旣連蹇場屋志弗克施則慨然曰吾幸有薄田疇與其私吾子孫曷若舉而爲義塾聚英材教育之以樂吾志於是諏地於團源獲吉壤焉五山輻湊蜿蜒如龍溪橫其前淸澈可鏡前望靈峯懷玉秀峙天表君曰是宜爲學者藏修之地矣廼悉其力載經載營中爲堂一旁列齋六起嘉定十四年六月粵十月告成君捐產之半以奉之稟給課試悉放州縣法春秋校藝以禮屈邑佐或鄕人之中第者司其衡尺日講月肄則君自王之靑衿來遊莫不競勸君思久其事也命族子從龍來謁予記予未果作又使其從子曰宏曰應豪者實來屢請而不厭予惟周官大司徒以鄕三物教萬民而六徳實居其首故爲名其堂曰成徳而以徳之目名其齋且傳以進修之義焉古昔聖人以君師爲己任故其修道之教無一弗備先之以智者欲其講學窮理以發良心之知也繼之以仁者欲其篤志力行以充本心之徳也而又聖以極其成義以逹諸用立心以忠而制行以和道之全體具在是矣後世聖人闡教洙泗亦必以知及仁守爲先與大司徒之法若合符節然孔門之訓知仁而已周官又益以四者或詳或略豈無意耶蓋多爲之目所以使人各因其材而入獨舉其要又所以該眾善之始終其義則一而已爾於後顏曾思輿更相授受其語成徳之方必曰愽文約禮也明善誠身也格物而誠其意也蓋致知以爲智力行以爲仁千載源流同出一貫有志於學者其可不以聖賢爲師哉始書院之興從龍實董其役未幾遂擢上第以去自是舉於有司者前後相望人物彬彬方盛未艾非惟山川之靈於此振發其亦教育之驗歟𨿽然君之所期於士者不止是也蓋嘗思之三代而上未有科目進取之塗士之自修果爲何事天之命我萬善具全一毫有虧是曠天職古之君子俛焉孳孳斃而後已者以是焉爾世逺教失士知榮身而不知修身知求利而不知求道良心蠧蝕皆原於此君之是舉其將以人材世道爲意乎要必有講於此如曰辭藝而已爾科級而已爾郡縣有學已弗趐足其尙以贅爲哉吾知君之志非止於是也故爲推本聖賢所以教者使與學者共講焉若夫忠和之云則子程子嘗舉斯語筆之曰中和蓋與禮樂防民之指胥葉然非愚所敢質也學者姑卽盡已之義而求之則體立用行所謂大本達道者從可識矣然子程子之意亦所當知也故並志於末云君名惟直字徳申

建陽縣學四君子祠記

寶慶三年知建陽縣事莆田劉侯修晦庵祠以其髙弟勉齋黃公配食旣又謂朱範二太史劉魏二聘君皆法當得祠遂命奉祠於學八月上丁工告備妥侑如禮則揖其學之士而語之曰諸君亦知予置祠之意乎古之君子稱人之善必求其父兄師友厚之至也維我文公先生髙明光大之學得之於天然遡其淵源所自則吏部府君首以河洛緒論淑之於家庭比其長也出從諸儒先遊則有若艸堂劉公者實告之以聖賢講學門戶𨿽其徳業之大成猶待後日而闔端正始之功有不可誣者至若祕閣範公則吏部之友而先生嘗從之考疑質義焉艮齋魏公則又艸堂之門人而先生之所友也今也新先生之祠而遂及於四君子是亦古人推本之義也𨿽然豈獨是哉當紹興間秦丞相始顓國實倡邪議屈君父而事仇讐朱範二公以史官連名入奏顯斥其非至擯絀流落而弗悔劉公用從臣薦給札後省屬檜方深讐正論亦浩然引疾以歸艮齋起布衣遭明天子一見合指徑官儒宮埀用矣顧拜防閤門亡虛日竟以是弗容於朝是四君子者其學同其道同其出處大致又同合而祠之使爲士者有所觀法豈不休哉繼自今學於斯者茍能潛心文公諸書以致其濬源培本之功而又考於四君子之風流以警其媮作其懦則靜而體動而用窮所養達所施具於此矣此余所以並祠之意也西山眞某聞而嘆曰偉哉劉侯之斯舉乎方侯年盛志壯時天材逸髮詞筆淩厲蓋自眡如李謫仙之流意其不屑州縣間事也一旦爲令防民隱重教道懇懇焉有兩漢循吏風至其飭考亭祠表四君子尢世俗指目以爲迂者吁使侯病迂之名而循世吏之所急則其俗之同者廼道之所棄也然則侯之於趨捨豈不甚明矣哉侯名克莊字潛夫世以正學傳其家云

南雄州學四先生祠堂記

寶慶三年某月南雄州始立周子二程子朱子之祠於學教授三山陳應龍以書屬建人眞某爲之記某曰四先生之道髙矣美矣抑某之愚未能闚其藩也將何詞以記之𨿽然昔嘗聞其略矣道之大原出於天其用在天下其傳在聖賢此子思子之中庸所以有性道教之別也蓋性者智愚所同得道者今古之共由而明道闡教以覺斯人則非聖賢莫能與故自堯舜至於孔子率五百歲而聖人出孔子旣沒曾子子思與鄒孟子復先後而推明之百有餘歲之間一聖三賢更相授受然後堯舜禹湯文武周公之所以開天常立人紀者粲焉昭陳埀示罔極然則天之生聖賢也夫豈茍然哉不幸戰國嬴秦以後學術泮散無所統盟𨿽以董相韓文公之賢相望於漢唐而於淵源之正體用之全猶有未究其極者故僅能著衛道之功於一時而無以任傳道之責於萬世天啟聖朝文治休洽於是天禧明道以來迄於中興之世大儒繼出以主張斯文爲己任蓋孔孟之道至周子而復明周子之道至二程子而益明二程之道至朱子而大明其視曾子子思鄒孟氏之傳若合符節豈人所能爲也哉天也然四先生之學豈若世之立奇見尙新說求出乎前人所未及耶凡亦因乎天而已蓋自荀楊氏以惡與混爲性而不知天命之本然老莊氏以虛無爲道而不知天理之至實佛氏以剗滅彞倫爲教而不知天敍之不可易周子生乎絕學之後乃獨深探本原闡發幽祕二程子見而知之朱子又聞而知之述作相承本末具備自是人知性不外乎仁義禮智而惡與混非性也道不離乎日用事物而虛無非道也教必本於君臣父子夫婦昆弟而剗防彛倫非教也闡聖學之戶庭袪世人之蒙瞶千載相傳之正統其不在玆乎嗚呼天之幸斯文也其亦至矣南雄爲郡邈在嶠南士習視中州號稱近厚夫以近厚之資廸之以至正之學必將有俛焉自力者然陳君之所望於學者果焉屬耶天之命我萬善具全一毫有虧是曠天職昔之君子凜然淵冰沒世弗懈者凡以全吾所受焉耳嗟後之世何其與古戾也利欲之風深入肺腑理義之習目爲闊迂已之良貴棄置如弁髦而軒裳外物則決性命以求之弗舎也吁是可不謂之大惑乎志於道者其將奚所用力乎緬觀往昔百聖相傳敬之一言實其心法蓋天下之理惟中爲至正惟誠爲至極然敬所以中不敬則無中也敬而後能誠非敬則無以爲誠也气之決驟軼於奔駟敬則其銜轡也情之橫放甚於潰川敬則其隄防也故周子主靜之言程子主一之訓皆其爲人最切者而子朱子又丁寜反覆之學者儻於是而知勉焉思慮未萌必戒必懼事物旣接必恭必敬動靜相因無少間斷則天徳全而人欲冺大本之所以立逹道之所以行其不由此歟陳君幸以爲然則願以此刻於祠之壁爲學者觀省之助若夫誦其言而不反諸躬惟其名之趍而匪實之踐是豈四先生立教之意哉又豈陳君所望於南邦之士者哉

楊文莊公書堂記

浦城夢筆山等覺院邑人禮部侍郎楊公澄爲本縣令日所建也侍郎之子文莊公少讀書於此山旣去以文學節義擅聲中朝爲薦紳標式後人卽其處爲書堂繪公父子祠之嘉定中郡守李公大異作五大字表其額按公名徽之字仲猷甫冠通羣經尢刻意於詩得騷人之趣時李氏王江表公恥官僞廷杖策走中原以顯徳三年進士髙第入文館升諫垣嘗論太祖有人望不可典禁兵國初出司徵於方城繼爲大興峨眉二縣令開寶中召還寖以登用太宗尢深器之靑宮俶建命爲首僚付以羽翼之寄世謂帝以能詩知公而不知公之受知聖明者不專在是也昔丁公二心於漢髙祖戮之姚思亷盡節於隋文皇寵以髙位前世大度之主率常以是觀人況我太祖太宗之聖哉夫放麑小善爾推其仁猶可以拄國公之忠於所事如此以之事人何往而非忠此二帝之所以知公而以遺後聖也然則公之事君固萬世臣子之法而二帝之用人豈非萬世帝王之法歟當公之去國也一遷而楚再徙而秦又再轉而蜀山川益寥逺風物益淒涼昔之詞人墨客悲傷顦顇若不可以生者也而公嘉陽諸詠皆翛然自得亡秋毫隕獲意胸中所存其亦逺矣入侍禁中新承聖至摘其詩雋語筆之禦屏中詞章翰墨同時豈乏其人而公獨得此者非重其詩重其節也晚事定陵尢被寵渥初置翰林講讀學士公與邢昺首與其選𨿽未及大用以終而平生所立凜凜玉雪亡一節可疵從孫文公億少依公以學旣皆以文章名天下而淸風雅操奕奕相望浦城人物之盛自二公始紹定攺元七世孫震榮將新其書堂之舊族之顯人淮東制置使紹云朝議大夫圭皆捐貲相之震榮謂某盍爲之記藐是晚出匪工於辭獨念前輩風流相去日逺後生小子鮮或聞知故爲推迹本末刻之堂中使吾黨之士聞而慕之平居講學以淬磨志行自期有位於時以扶植世道自許則公之遺風庻幾復見而吾邦之人物其亦有興乎若夫卑陬淟涊志於榮寵利事溫飽而已豈惟重桑梓之羞過公之堂當必有泚其顙者矣嗚呼死者可作防公吾誰與歸

居思堂記

寶慶三年莆陽葉侯日新剖吉陽之符旣驅南邁矣塗未半三徑之思有動於中喟然曰吾與其縻於印韍而膠膠焉營營焉於是非得防之境也曷若返吾初服與耘夫蕘叟相從於隴畝之上磵谷之中以全吾志之爲樂哉且吾先世以來策勲文章之籙伯父正簡公以忠直相阜陵號稱名輔弼今予不幸墮身右列然少好學𨿽老而未衰吾家有居思堂水心葉公詩之復齋陳公又書其扁吾將日處於斯以讀吾書教吾子續吾先世之緒業不亦可乎於是拜疏於朝匄祠官之秩以歸且詒書建安眞某曰吾之志如是子其爲我述之予謂侯之名堂善矣然思之名一而義有二焉蓋洪範之曰睿中庸之弗措誠其思也易之憧憧往來邪其思也誠其思者壹於道者也邪其思者汩於欲者也故聖人於咸之九四深致其戒者非惡夫思也惡夫思之不以正也若夫天地之純全聖賢之蘊奧非竭吾心思其庸有得乎故學必原於思而思必本於誠此理之不可易者也然則思誠之學果何所自入耶蓋嘗聞之誠卽天也敬者人之所以天也學而求至於誠其必由敬乎昔之君子對妻子如君師之臨處幽室如十目之視凡以立吾敬也敬立而誠存矣然予於此亦習聞而未燭者也必將深研其義以啟侯之未悟則復齋其人紹定元年六月壬子眞某記

建陽縣復賑糶倉記

環邑皆有社倉歲貸民爲種食自朱文公始也獨縣無耕農不可貸故弗置倉舊仰糴常平常平法久壊吏徒持空鑰相授歲五六月舊谷沒新谷未升邑人婦子盻盻然無所於糴縣大夫熟視亡策則旉配之令出焉吏舞智其間細民未遽飽而中家以上先病矣慶元二年諸侯用始置倉藏米幾四千石市直翔則糶平則止民歌舞之諸侯旣去十餘年獘日甚闗侯稍修復之未幾又大寶慶元年劉侯克莊實來覈舊藏不能五之一嘆曰此文公之意諸侯之澤可使壊不修至是乎越明年政成惠浹歲以大穰則斥經費之餘財凡三千餘緡爲糴本始諸侯之糴也先期予錢至秋獲乃入侯曰此致獘之本也夫富民不願請而願請多貧民輸不以時則有督索之煩召呼之擾甚者錢有出而米無償夫焉得不速獘則爲更故約以見緡貿見米若時俗所宜有未盡葉者亦變通之要以便民而止不茍異也按春秋莊公二十八年書大無麥禾臧孫辰告糴於齊傳者曰一年不艾而百姓饑君子非之蓋昔之爲國者大抵父母其民故常先事豫圖使𨿽水旱不得病吾赤子莊公在位久不儲之素而糴於旣饑固春秋之罪人矣後世爲吏者益茍平居視民歡慼漠焉不以槪諸心至旱漧水溢之弗時死者相枕藉則諉曰非吾責是又莊公之罪人也侯之尹是邑朝夕汲汲如防其私一物失理居爲之弗寜一夫麗罰饋爲之弗飽故晝而庭空夜而圄寂四境之內疾痛必察皆若親臨其家侯方以爲未也窈然之慮且及於數世百年之外此其用心豈不甚仁矣哉夫今之縣亦昔之縣爾前乎爲令者急民賦不肯失毫芒猶戚嘆苦弗給侯書生無孔桒術鞭笞束不用獨飭吾政聴民自樂輸下貧戶掛逋籍者蠲弛動十計而公家未常以匱告餘力猶能及是倉顧豈有他智巧哉夫不以利私其身故能以利公於人其本固有在也倉之棟楹階序皆因諸侯之舊一新之起丁亥冬迄明年秋積米凡四千斛有奇侯懼來者莫之繼也以書屬予志其事予聞侯書其倉之兩扉曰聊爲吾民畱飯盌豈無來者續心燈嗚呼此父母之心仁人之言也予𨿽累千百語其能有加乎孟子曰惻隱之心人皆有之夫必秉彛盡亡然後是倉可廢若猶未也後之君子必有以侯之心爲心者以似以續𨿽至於無窮可也若夫施置纎悉則有兩侯規約在此弗書

潭州重修大成殿記

資政殿學士淸源曾公以廊廟之舊作牧於星沙厚重鎭俗如嶽之弗搖淸明鑑物如湘之不波歲未期而百度修眾志服環九郡五十城旣帖帖無事則思所以驅其人於禮樂之域者顧瞻黌舎先賢先師之位在焉而廟殿規摹殆類浮屠氏公爲蹙然弗寜廼屬郡學職詒書於南宮舍人鐘君震考辟雍制度爲圖以來命掾吏之才者眡其役撤去陪廈敞爲新宮凡二十有六楹昔之闇郁倐焉亢爽於嚴奉祀事爲宜又謂列防之門學扁揭焉亦眡禮弗恊則別爲大門徙扁其上於是宮墻外內巍然煥然應圖合法旣又斥其嬴財甓舊路於學門之左復射圃於學門之南起寶慶三年冬某月訖明夏某月告成州學正廸功郎鐘景仁等以書來諗曰自侯之涖吾土也嘗一新其學矣而斯獨未之及意者其有待乎今𨿽成於公固亦侯之志願有以識之某惟疇昔之役蓋嘗自詭盡心矣而堂皇門闥之易見者皆莫之察而重以累公況於休戚情僞之窈防其不屬耳目者何限然則前日之政所不獲辠湘民也幾希某於是竊有感焉而又以自媿也故不復辭而書其事然惟公之斯舉也徒以儒者之宮而雜浮屠之制猶思所以正之況今之世華居而貊道儒名而墨習者滔滔皆是其可熟視而莫之捄乎推公之志使一日盡行其學於天下必將息邪距詖而楊墨賊仁義無君父之教不得騁也必將尊王黜伯而筦商申韓矜權智騖功利之說不得施也儒者之功必至於是而後有以爲天常人紀之重非公其孰任之若夫學於斯學者亦曰審其所趨之塗謹其所擇之術使粹然一出於正而已嗚呼屏翳撤而虛明出豈獨斯學爲然哉人之一心廣大如天地淸明如日月者其本體也而或弗然者物有以障之也去其障則本者復矣夫問鑄金得鑄人揚雄氏所以爲善啟發也因繕修之事而告之以修身之法非予所望於學者乎內外一源也精粗一致也善學者虛其心以體天下之物何往非吾進徳之地又豈獨是乎哉諸君幸以爲然則願告於公而刻之公以慶元倫魁常陪輔先帝大政令名粹徳薦紳宗之其治潭之政多可書今皆不書獨書所以幸乎潭之士者

勿齋記

江西方士楊休文謁予記所謂勿齋者予曰老子不云乎禮者忠信之薄而亂之首也吾子道乎老氏者也而以是名齋何居且孔氏患人之非禮而使勿之子之師惡人之爲禮而欲絕之二氏之道其不同也尙矣而吾子彊欲同之可乎休文曰不然昔者吾師之學蓋深於禮其曰忠信之薄而亂之首者其殆激於周之末造文防質僞防眞思有以返之歟不然何孔子卽之而問禮也夫禮本天秩而具於人心𨿽覆載之大不能捨是以立況囿乎兩間而能出範圍之外哉使爲吾徒者無所事乎禮則凡曰宮曰觀云者𨿽母爲之主可也主焉而弗統乎屬屬焉而弗聴命於主亦可也冠裳巾屨褫棄而體居攫呶鬭奪恣睢而罔禁亦可也夫旣不能外是以爲安而曰吾將絕防乎禮其誰欺吾故曰吾師之說其殆有激云爾吾之少也嘗學乎孔氏矣今𨿽寄迹於此吾之心不能以一日安也夫文暢浮屠師爾昌黎韓子猶以墨名儒行而樂告之況吾之於孔氏其所素學者乎是顧願一言以記之也嗚呼世教之衰自儒者鮮知謹乎禮今道家者流乃有志於斯夫如是焉得而弗記𨿽然勿之爲義吾子亦當深味之乎夫視聴言貎思五者相因而不相離者也而孔氏之告顏淵廼獨弗及乎思何哉蓋視聴言動身之用也而主之者心也心有所主然後四者之發惟吾之爲聴不然則耳目口體紛然用事其能合乎禮者幾希然則勿云者正卽心而言也心之官而物聴命則非禮弗得而幹之斯其爲求仁之樞要歟嘗考魯論之言渾融涵蓄獨於勝私窒欲之際其辭嚴焉故曰己所不欲勿施於人曰過則勿憚攺及是四言皆斷以勿廩廩乎不可犯也蓋去惡弗力則爲善弗勇勿之一辭所以爲鏖彊敵之五兵破橫流之巨檝也休文而誠有志於此其可不思所以實用其力哉其又可不勇於自抜也哉休文名至質今爲閣皁講師其文雅趣操有諸君子品題在紹定戊子十月甲子建安眞某記

觀蒔園記

繇衡嶽而南亙大江東西穹山崇巘靡迆相屬而廬阜爲之最泯江西來至大別與漢合洪濤掀天吞吐日月蕩漾萬里而宮亭揚瀾左裏爲之最夫是二最者東南山川之巨麗也而南康曹公之別墅實當之中爲所性堂次爲巋然堂又爲衝佑閣匯澤觀八景亭凡三湖五嶽之勝攬之幾席間無畱藏者公曰湖莊之觀偉矣然吾先君崇本務實之意則不可忘也嗟惟先君奮迹農畝志在及人自其始仕也創小亭於居第之園命曰觀蒔焉以示不忘民事之囏蓋將發其所蘊以澤斯世而連蹇弗耦志不獲伸今吾幸得承緒業襲世科其始念不過服厪州縣盡瘁爲民以醻先志而已逢辰休嘉出藩入從防明天子垂精問學俾執經侍左右方將毣毣焉日效忠益而疾病奪之奉身來歸得復與農圃爲伍躬自課督萃眾芳而列之梅先人所甚愛故園一種號千葉者廼其手植益求數百本藂而爲小山防白芬馨若挹遺烈自餘四時之花實有未備者搜求增益亡一闕焉鄕也園圃之趣少而江湖之思多今其二者始略相稱然觀遊之樂具則本實之意衰吾懼吾子孫不復識先人之志也於是蓺麥與菽間以畦蔬仿舊規作小亭以臨眡之而總名其園曰觀蒔夫天壤間一卉一木無非造化生生之妙而吾之寓目於此所以養吾胸中之仁使盎然常有生意非如小兒女翫華悅芳以荒嬉媮樂爲事也若夫嘉谷良稷則民命所闗周公作七月召公賦公劉孟子陳農桑皆以是爲王政之本學士大夫其可一日忘諸乎吾之揭是名也蓋以不違先志又將使後之人不違吾志也未仕不以躬耕爲恥旣仕必嗇民力必重民時谷祿受於已當思耘耔之勤勞政令加諸人毋忽田埜之利病幸而立於朝則以周召孟子之言廸其君夫如是則吾父母再世之心庻乎有弗墜不然名園別館廼縱佚之區奇葩異植特奢靡之玩秪以爲損而非以爲益也旣以詔子孫且詒書某俾爲之記某曰公之志則美矣然聞公之得請也蓋上重以事父煩耆艾曷嘗少忘黃髮之咨哉擷東籬之孤芳賦南疇之嘉穟𨿽有淵明之雅趣而恐不得以遂斯樂也顧其所以名園者有補世教故不辭而書之若乃湖莊舊觀已見於西州劉公所志者此不復書

重建王忠文公祠堂記

忠文王公之守泉期年餘四月爾泉人思之愈久而弗忘祠故在郡東郭某年太守某公修之某之爲郡也亦稍修焉今太守建安遊公某廼始撤而新之蓋公之去郡六十年於玆矣或謂公何以得此於民哉某曰記禮者不云乎有斐君子終不可諠兮道盛徳至善民之不能忘也而本其所繇致者道學與自修而已爾古之君子講學以明善修身以成徳非有願乎其外也然由義之精而致用由已之正而及物其積之有源其推之有序故𨿽沒世而人弗忘夫豈豫期至是哉憧憧往來者有心於感也使民驩虞者有意於恱也後世𨿽有循良之吏去而爲人所思要非無心之感其視王民之皥皥有間矣若忠文公之於泉其庻幾徳之盛善之至而民自不忘者乎蓋公之學以誠身爲主資本剛勁而能切劘涵漫以卒歸之中和其出言有章其制行有法以之治家則慈順雍睦之風形於州裏以之立朝則蹇蹇諤諤言人之所難言至其治饒與防以及於泉又皆穆然如春風之解陰淩霈然如暑雨之蘇枯渴人見其施之異也而不知其本之一也觀公治泉之政非噓濡姑息閹然自媚於民者也哀痌慘怛有父母之心戒令飭正有師長之教仁義之相須也剛柔之不偏用也未嘗蘄民之思而民自不能不思者也自荀卿子性惡之說行爲政者大抵芻狗其人而鬼魅其俗謂不可以理義化吁使民性而果惡也則凡暴君污吏之所爲亦將思之矣弗彼之思而此焉思有以知民性之至善而卿之言所謂賊其民者也然公所臨凡四郡去輒見思而泉人思公特深豈非詩書文獻之舊俗其知理者眾尢易以誠感乎遊公之新此祠也𨿽順其民之欲然非心之同道之一其能及是耶觀其志之所慕足以知其政之所法後之思遊公者又當如今之思公也烏虖懿哉是役也董之者南安徵官趙崇端蓋生忠文之鄕而學其學者也發其議者揭陽尉林彬彬泉之善信士也祠成遊公大書而揭之宗正趙公某又書其堂之扁尊仁賢以樹風教二公志也亦某之志也故樂爲之書紹定二年九月辛未眞某記

孝友堂記

紹定己丑眉丹稜程君叔運以對策擢甲科被命佐洋川幕府將西歸迂途而過我焉居一日從容言曰掌之先以詩書爲耘耔禮義爲屋廬其家𨿽貧而其行甚富其身𨿽不偶而其心可燕於無窮初曾伯祖亡子以曾大父之子爲之子是爲先大父大父之事親也��如有畏廩廩若不及𨿽壯有室矣耘之杖且弗免焉拱揖而受不敢怨也所生母郭晚防明甚貧無兼侍大父日聚徒營龠合間則走數十里而省問焉躬致澣濯遺以甘防其父晚而舉子大父惟所欲推遜不少校昆弟相與始卒無間言先君子克承先志其事吾大父也如大父之養其親其事吾伯父又如大父之篤其愛也父沒每祭必涕泣休澣掃墓上率徬徨弗能歸伯父晚嬰末疾家徒四壁立先君子舉其所有以贍之女兄嫁而貧言之輒流涕曰少小共饑寒姊最憐我柰何弗之防歲時伏臘必致助焉吁此吾祖吾父之至行也掌不佞其曷敢有忘歲丁亥先廬以圮告因卽舊址築爲一堂扁之曰孝友悅齋李公爲書三大字以揭繼自今仰瞻題榜惕然有動於中若慈訓之在耳也子以好善聞當世敢蘄一言記之何如予爲之嘆曰書云惟孝友於兄弟蓋言惟孝者必能友也天下萬善同出一源愛敬之心隨寓而見施之親則曰孝施之昆弟則曰友其實非二道也曾子論事君不忠交友不信皆以爲非孝蓋孝者之心慈祥惻怛推之於君臣朋友無不盡者近而天倫之戚抑又可知世固有知厚其親而此或昧焉者是特未誠於孝而已茍誠孝矣𨿽一髮膚之防且不敢忽況同气而生者乎父母之所愛愛之𨿽犬馬猶然況親之遺體乎此孝之所以必友也中庸之引詩云兄弟旣翕和樂且耽子曰父母其順矣乎世未有兄弟和洽而親之心弗順者亦未有兄弟乖刺而能順其親者此孝友之所以必相因也予觀程氏祖考之所爲其可謂兼盡乎此然非君之賢其孰能推明之以詔無窮乎𨿽然孝友之性得之於天有不待學而能致其所以爲孝友者非學亦莫之識也姑舉其槪言之能養矣而敬爲難不辱矣而尊親爲難從令者或防於不義能課者未必有諭道之功父母之蠱一也而所以干之者不同凱風小弁其處變均也而怨不怨有異養生送死無不盡矣茍未至於事亡如存猶爲非孝也戰兢臨履終其身矣茍未至於得正而斃猶爲非孝也不深於學者能之乎不知夷齊之仁則錐刀之必爭何有於推遜不明伋壽之義則纎防利患之必計何況於死生又非深於學者不能也然則孝友者固立身之本而學也者又孝友之本歟聖賢之教智之崇必欲其效天義之精必欲其入神蓋知有秋毫之隔則行有千里之謬學之所以不可已也以君之聰明超軼誠能於理義之大原聖賢之正法惟日孳孳弗極弗止則蘊之爲道心發之爲徳行將無往而非善此非先君子所期於後者乎若夫妻子具而孝衰於親異姓之婦入門或能賊同气之愛此𨿽世俗淺事然其爲將來之戒者亦不得而略君之曾伯祖諱防字養正大父諱炎字徳和先君子諱士龍字天用其潛徳隱行見於鶴山所志者今不書紹定二年十月丙申建安眞某記

建安縣學田記

建安縣故無學韓公元吉昉立廟以祀先聖王侯元應又立講堂二齋學之制略具矣而亡以廩士猶未始有學也寶慶丙戌秋淸源畱侯來謁欵於廟顧學𨿽頗具而未完則命撤其蔽垣其闕植以叢桂气象一新矣獨廩給之費莫知所自出每春秋捨菜先期補弟子員賦以餐錢俾與厥事事已散去惕焉爲弗寜下車餘二年畢力經營得在官之田若干歲租僅百石悉舉而歸之學於是學之有田侯實始之書來諗予願有志予爲之嘆曰道二仁與不仁而已矣仁者視物由己不仁者反是蓋凡與吾並生天壤間者皆同類也於其同類之中有位以爲之長饑焉而哺寒焉而衣夫孰非吾責況士者又同類之秀乎憫士之窮而無以養此卽惻隱之心而仁之端也且公卿大夫者士之積耳養之以成其材勵其節使善人眾多而當世有所賴其仁不旣大矣乎世之爲吏者鮮克知之故常以學政爲弗急𨿽養士之田素具或轉而他用或漫不訾省聴其侵牟於吏而奪壤於豪民今建安有學無田議者初不以咎今畱侯於此廼獨惄焉由已隱憂朝思夕謀必如所志而後已推此念也其忍四境之內有一民弗獲其養乎予故曰此惻隱之心而仁之端也𨿽然侯之於士厚矣士之所以自厚者當何如耶昔鄒孟氏之門人有以不耕而食疑其爲素餐者孟子曰君子之居是國也其君用之則安富尊榮子弟從之則孝悌忠信不素餐兮莫大於是今士之廩於官者優遊自佚不幾於無事而食歟吁養之厚所以責之深也夫用之則國安君榮𨿽旣往者之任然培其可用之本獨不在今乎本者何孝悌忠信是也蓋四者人之所以爲人而士之所以爲士者也一或失是且有愧於人而況士哉故聖門之教曰行有餘力則以學文操觚吮墨汲汲焉以徼利逹爲事而本焉之莫知是則眞素餐矣有志之士蓋亦竦然自厲修之身以刑於家有位焉則推之以及於國使人知君親臣子大義大殞而弗渝是則侯置田廩士本指侯名元圭字某實三朝賢相衛國忠宣公之孫云紹定二年十月壬寅浦城眞某記

宜興縣先賢祠堂記

古者鄕先生沒而祭於社夫社者報本之事也鄕先生何功而祭於此耶蓋嘗深思社之爲羣祀首者以其產嘉谷育蒸民而鄕先生之重於鄕亦以其蹈道秉徳而牖民於善也育之以保正命牖之以全正性其功一爾然聖門所論必不得已寜去食以存信而君臣父子或失其正𨿽有粟不得而食焉教導開明之功若是其重此所以祭於社而亡慚歟後世先賢有祠亦古之遺意蓋不獨躬受教如師弟子然後可祠其人逺矣而言行風迹廩廩且存鄕人子弟猶有所觀法則𨿽歷千百祀不可忘也陽羨自晉以來世有顯人若周孝侯遷善之勇死國之忠卓然有百代標表繇梁而唐文章事業亦或聞見可觀迨至國朝則有若樂安蔣公者以儒術爲時所宗𨿽王金陵猶推尊不敢後若古靈陳公則嘗守郡而卒葬於此東坡蘇公則買田築室而終於此二公之學行節守要皆一世偉人塋域所藏寢廟所寄𨿽非其鄕而謂之鄕人可也若道鄕鄒公則歸自嶺南一寄宿於道流之館爾而邑之人至今曰吾鄒公也嗚呼民之秉彛好是懿徳若是者非耶然自昔迄今維周侯實有廟饗余未聞屍而祝之者寶慶某年浚儀趙侯與悊來宰宜興以扶教導人爲首政居二年民用化服廼大辟祠室以尊先賢自周侯而下咸秩於位又惟內翰汪公兵部侍郎王公簡惠文忠二周公亦近世鴻碩或窆或寓皆用故事以祀某月某日妥侑如禮侯於斯舉其欲邦人士君子相與奮發爲道徳之歸乎瞻言數公同我桑梓有爲若是今豈昔殊吝心茍亡何過弗可攺壯志一立何事弗可成𨿽然是非必徒襲其迹也昔吾先聖之數自春秋賢大夫如史魚之直子產之惠舉以告羣弟子者非一至其親切傳授則曰仁而已茍仁矣天下萬善莫不具於其中以之事君而直以之養民而惠何者非仁之功用耶學者審能服膺洙泗之訓而以回雍所從事者爲指歸則於前修之言行風迹𨿽不規規求合吾見其無不合也祠在縣山川最勝處甫成而瑞木葉符異材奮興此其兆矣侯於此邑多美政今皆不書獨書所以幸乎宜興之士者是年十月乙未建安眞某記

碑

福州長樂縣顯應廟碑

福之南山轉而東行二百里爲義泉嶺蓋長樂福淸之脊其中支益北縈紆盤礡凡三十里積水二十四陂至參溪其山爲魁山其水爲龍潭面山臨流有廟焉卽淵肅孚濟廣佑侯也潭之深不可測而穹山傑立於其上澄光秀气交相回薄故其神聰明正直以功徳芘生人屢膺明天子丕顯休命長樂廟祀凡百數命秩之崇惟侯爲第一自唐開元以來焯著靈異閩中記長樂志具焉世傳洪氏女浣紗於潭沒不出其家愬於神不崇朝迅霆甚雨潭石破而蛟龍斃抵今餘五百祀邑之官民以神爲依敬之如父兄師長信之如衡石度量紹興間海冦朱聰熾甚旣迫境見神兵如雲不敢前連歲旱滂復應禱部使者上其功詔賜廟額曰顯應隆興中封淵肅侯淳熈中加封孚濟嘉定十七年又加封廣佑邑人旣皆悅甚於是具官陳某錄其靈迹本末以告曰願有述某按祭法有功於民若捍大患禦大難則祀之若侯之有大造於玆土其得爵號實甚宜乃摭其事俾刻於麗牲之石且爲歌道上帝之命與明天子之意冀胙邦人於亡窮其辭曰

魁山兮崇崇奫淪亡極兮魚龍之宮皇皇后帝兮睠此南土俾神宅玆兮有眾爾主噓吸雨暘兮指嘑風雨蕩滌乖沴兮攘除妖災有蛟婪婪兮血人以自飽是震是悼兮奮厥天討有凶額額兮猶蠭之羣恍瞻靈旗兮悸若獸犇民之恃神兮曰我父母神𨿽不言兮信若寒暑明明我後兮子視萬方曰民爾恩兮我豈爾忘旣賁之以鴻名兮又申之以顯號中興百年兮三焜煌其紫誥民事神兮何窮神報上兮焉從異材出兮棟王國氓安居兮稼滋植公衮兮王圭將便藩兮神之錫

西山文集卷二十六

欽定四庫全書

西山文集卷二十七

宋眞徳秀撰

序

皇朝編年舉要備要序

莆田陳君均以其所輯皇朝編年舉要與備要之書合四十八卷踵門而告曰均之防也侍從祖丞相正獻公獲觀國朝史錄諸書及眉山李氏續通鑑長編意酷嗜之獨患篇帙之繁未易識其本末則欲刪煩撮要爲一書以便省閱時方從事舉子業未之能也晚滯場屋決意退藏林壑間又以出入當世名流之門得盡見先儒所纂次若司馬文正公之稽古錄侍郎徐公度之國紀以及九朝通略等書亡慮十數家博考而互訂之於是輯成此編大綱本李氏而其異同詳略之際則或參以他書昔嘗讀朱文公通鑑綱目嘆其義例之精宻蓋所謂綱者春秋書事之法也而所謂目者左氏備言之體也自司馬公目錄舉要之作至是始集大成觀者亡復余憾均竊不自揆輙放而依之然文公所述前代之史故其書法或寓褒貶於其間均今所書則惟據事實錄而已不敢盡同文公之法也願一言以序之何如某讀其書彌月始盡捲則喟然曰美哉書乎聖祖神孫之功徳元臣故老之事業赫赫乎煌煌乎備於此矣然綜其要而求之則自藝祖以來凡所以祈天永命垂萬世無疆之休者大抵弗越數端蓋其以仁立國而不雜五霸權利之謀以儒立教而不混百家邪詖之說求治寧悠緩而不爲一朝迫切之計用人寧朴鈍而不取小夫輕銳之才嘉祐治平以前廊廟之訏謩縉紳之論建相與葆衞扶植如恐失之此其所以大治也自熙寧輔臣出新意攺舊法髙談古始陰祖管商而國脈病矣名爲尊經實尙空寂而學術乖矣謂參苓蓍術不急於起疾而一切雜進者皆決腸破胃之藥根本安得而弗傷謂鼎鼐琮璧不足以便用而錯然前陳者皆奇詭滛靡之具風俗安得而弗壊章呂鼓其波二蔡熾其焰更倡述至於黼貫極矣此其所以致亂也凡百有六十七年之行事可喜可慕可愕者一覽而盡得之眞我宋千萬年之龜鑑也吁是豈獨學者所當熟復哉叡明在禦垂精典訓有髙宗成王之風使是書獲陳於前則所以啟發天聰緝熙聖徳者何可勝旣窮閻下士𨿽無階可以自進然夜光明月之珍蘊藏山海終有不可揜者安知侍從藩宣之彥無以是聞於上者乎君逮事正獻公得其家學旣又從賢士大夫遊以博其見聞故於是書斟酌損益皆有條理非安危所系則略而弗書其志固將有補於世非徒區區事記覽而已也君早遊天子之學今以累舉恩當對大廷不願就獨朝夕矻矻於此旣積十餘年之力纂而成之又將次及於中興之後聞四方之士可與商防者不憚千百里橐其書而從之忘其道塗之艱覊旅之苦也此其用志豈世俗所可量哉迂愚不敏竊獨嘉之故爲之序如此若書之凡例則君旣列之篇端矣故不復云紹定二年三月辛卯建安眞某序

淸源文集序

郡有志何始乎昉於古也郡有集何始乎昉近世也有志矣而又有集焉何也志以紀其事集以載其言志存其大綱集著其纎悉也志猶經也集猶緯也可以相有而不可以相無也淸源郡誌成於嘉泰之初元山川封域人物風俗登載蓋略備矣至若名卿鉅儒之論述騷人詞伯之賦詠散見於國史於家集與夫碑碣所志楹壁所題可以驗賢才之眾多風物之盛麗而志不能具者尙多有之新安程公來鎭之明年謂郡從事武陽李君方子曰此邦號文章之藪而有志無集非闕歟子其爲我輯之李君旣承命則退而网羅收拾得詩賦雜文凡七百餘篇合爲四十卷而公括田廩士之本末與郡人所編島夷志則別爲之帙以附焉其纂輯之例則或以理或以事或以詞調而以理若事者居什之七大抵主於關教化存典法否則詞𨿽工弗錄焉集成而某至竊以謂爲此邦之吏者不可無此書蓋凡昔者明哲之官忠信之長教條風績之可尙者皆其龜鑑也有一事焉之弗逮其能自安乎爲此邦之士者不可無此書蓋凡前修故老徳行學術之可師者皆其榘度也有一節焉之不相似其可不自勵乎若夫咀含其英華潄濯其芳潤抑末爾公名卓字從元其爲此州建明施置以幸吾民者班班見之集中云嘉定戊寅十月甲子建安眞某序

贈蕭長夫序

始余少時讀六一居士序琴之篇謂其憂深思逺有舜與文王孔子之遺音而淳古淡泊與堯舜三代之言語孔子之文章易之憂患詩之怨刺無以異爲之喟然撫捲太息曰琴之爲技一至此乎其後官於都城以琴來謁者甚眾靜而聽之大抵厭古調之希微誇新聲之奇變使人喜欲起舞悲欲涕零求其所謂淳古淡泊者殆不可得蓋時俗之變聲音從之𨿽琴亦鄭衞矣屈子有言覽椒蘭其若玆兮又況掲車與江蘺琴猶如此則凡世俗之樂日淪於鄭衛而不可禁者固其所也三山蕭長夫學琴四十年饑寒流落困悴無聊獨不肯遷就其聲以恱俚耳嘉定丙子秋過予大江之東予與之登鐘山訪定林酌寒泉而拊修竹長夫忻然爲鼓一再行雍雍乎其薰風之和愔愔乎其采蘭之幽跌蕩而不流淒惻而不怨信六一之言有不吾欺者蓋其嘗遊紫陽先生之門習聞君子之義其能窮而不變也固宜𨿽然遊先生之門者眾矣顧未聞有不變其學如君之不變其技者此予之所以重嘆也於其行飲之酒而爲之歌曰古音之寥寥聽者欲睡兮新聲之洋洋喜不知止兮自戰國已然況今之世兮嗟嗟蕭君娛眾所棄兮我琴可破志不可徙兮彼斵方爲圜眞子所恥兮霜風翛翛裂子之袂兮子毋好遊從此歸兮予將俟子於仙遊從子於武夷兮

贈上饒葉宗山序

葉君宗山上饒人通五行書朴直自將其論人壽夭亨窮十不失一二丙子謁予於金陵余語之曰昔孔子嘗言命矣曰不知命無以爲君子孟子嘗言命矣曰求之有道得之有命夫所謂命云者豈日辰支幹生勝衰歇之末哉出處有道語默有時臨死生處利害不惑不變而惟義之歸此其所以謂知命也余方區區誦所聞以信君往矣見世之役役權利顚冥而弗悟者其以是告之

萬桂社規約序

林君彬之以萬桂社規約示余余嘆曰嘗知饑者可以語耒耜之利嘗知寒者可以論蠶織之功否則以爲漫然而已憶余初貢於鄕家甚貧辛苦經營財得錢萬嚢衣笈書疾走不敢停至都則已憊矣比再舉鄕人乃有爲所謂過省防者【人入錢十百八十故云】偶與名其間獲錢凡數萬益以親友之贐始舎徒而車得以全其力於三日之試遂中選焉故自轉輸江左以迄於今每舉輒助錢二十萬示不忘本也吾鄕去都十日事爾其難若是則溫陵之士其尢難可知也林君此約其爲益又可知也蓋紓其行以養其力一也無怵迫以養其心二也無匄貸以養其節三也一舉而三益俱焉此余所以深有取也然吾鄕與約者幾千人林君爲此二十年矣同盟僅三百有奇濂溪楊公所以嘆其不如莆之盛也林君其思所以廣之使與者愈多則獲者愈厚余所謂三益者庶乎其可望也若夫身爲勸駕之官而未能復續食之制竊有愧焉姑捐庫緡五萬佐之且以爲此邦故事𨿽未能贖吾愧亦以見吾志雲林君好義之士也凡鄕閭有義舉皆勇爲之先又非特此社而已

傅景裴文編序

淸源傅君景裴以所爲文編史說視予予熟復而嘆曰盛哉傅氏之懿也自獻簡公以髙文學正爲元祐正臣一傳而爲忠肅再傳而爲至樂又再傳而樞宻大坡之弟兄文章籙前後相望𨿽前代文宗未有及之者然傅之學𨿽本於獻簡公而艸堂先生李公漢老又其外家也艸堂之文爲中興第一至樂父子實獲其傳而大坡蚤嵗執經於父友紫陽先生之門淵源日漸則又出於伊洛顧不逺哉景裴樞宻公之嗣子也自𦇤褓能言固已優遊詩書六藝中矣耳濡目染不習而熟其能早以筆墨自著也宜予昔從樞宻公於建安時景裴才六七嵗娛戲其親之側眉目淸婉如畫今幾寒暑而著述之盛已如此回視予年日以老而學弗加於初爲可羞也已𨿽然詞章之靡麗者易工而義理之精微者難究景裴其益思所以務學乎哉夫學不可以無師而大坡者眞景裴之師也予昔倘徉盤谷竹隠間聆公餘論蓋濟岱典刑之舊伊洛源流之正萃於公矣義不獨景裴爲當師也子盍歸而求之異時造朝過余於西山精舍將必有異聞以告我景裴其勉之哉

送朱擇善序

自余歸臥西山之艸廬掩關謝客足不越中賔門之域者將期年於玆矣居一日烏程朱君來謁以書先焉余視之辭義卓然意气甚偉亟延入與語問其族出與素所師友則丞相忠靖之孫且嘗遊於絜齋袁先生之門者也酒數行作而言曰僕之始學也聞誠意正心之說以爲直易易耳今從事於此固已有年而一臨利害之境則自私之念崢嶸乎其中有不可遏者夫然後知其爲匪易也君將何以教我使免於是邪予曰昔人不云乎君以爲難則易將至矣惟吾子前日之易也是以一念之忽而去道逺焉今而難之是子進徳之機也𨿽然予嘗聞之君子蓋學問之道有三曰省察也克治也存養也是三者不容有一闕也夫學之治心者猶其治疾然省察焉者視脈而知疾也克治焉者用藥以去病也而存養者則又調虞愛防以杜未形之疾者也今吾子於私意之萌能察而知之其亦可謂善學者矣然知私意之爲害而未能勇以去之是知疾之所由生而憚於藥之治者也昔者顏子問仁於夫子夫子以克己告之克云者戰勝攻取之謂而非悠悠玩愒之可言也吾子誠欲絕其私意之萌盍亦感勵奮發如去蠡賊如殄冦讎毋徒恃其知而已也書曰若藥弗瞑厥疾弗瘳夫瞑所以愈疾疾愈矣然後和平之劑施焉此存養之功所以必繼於克治之後也然則亦有其要乎曰敬爲要敬何所自始曰自戒懼謹獨始子歸取聖賢之書而熟復之當有以知餘言之非謬也然余之於學亦所謂知之而弗能允蹈者也斯言也豈獨以勵吾子蓋因以自勵云

贈富春子孫守榮序

予至潭之數月臨川陳生爲予筮得益之九五有孚惠心勿用元吉未幾富春孫生又爲予筮得臨之六二曰咸臨吉無不利夫誠出於中曰孚無心之感曰咸爲政之本不能加毫末於此矣使余於三百八十四爻之中擇焉而取之其能外是乎昔之君子尊易而重卜信哉其不誣孫生名守榮少而防明故其技専以確聽其言往往中理殆過於世之有目而盲於心者聞余方買田以養矜寡廢疾之在吾上者慼然嘆曰守榮盲故念人之盲也其將歸發其橐聚同類而防者日食焉且傳之以其學嗚呼守榮一筮師耳能因已之疾而悼人之窮使世之在位而有力若有力而不在位者皆以是焉存心其所濟不旣多乎予重其術感其言而惜其去故書以遺之

感應篇序【代外舅作】

感應篇者道家儆世書也蜀士李昌齡注釋其義出入三教中凡數萬言余連蹇仕塗志弗克遂故常喜刋善書以施人以儒家言之則大學章句小學字訓等書以釋氏言之則所謂金剛經注者凡三刻矣然大小學可以誨學者而不可以語凡民金剛祕宻之防又非有利根宿慧者不能悟而解也顧此篇指陳善惡之報明白痛切可以扶助正道啟發良心故復捐金賫鏤之塾學願得者摹以與之庶幾家傳此方人挾此劑足以起迷俗之膏盲非小補也抑嘗聞伊川有言曰凡有動皆爲感所感必有應所應復爲感所感復有應動者何此心之發也人之一心虛靈洞徹眾理畢具方其未發豈有不善及其旣發有正有否然後善惡形焉而吉防禍福亦各以類應不可誣也人知殃慶之報兆於所積而不知一念之發卽吉防禍福之門李氏首章注義最爲近理余故表而出之至其言有渉於幻怪者要皆爲警愚覺迷而設余固未暇深論覽者察其用心而取其有補焉可也

贈篆字余煥序

予嘗嘆世變所趨大抵自厚而薄自簡質而浮華自莊重而巧媚凡文章技藝以至器用之末何莫不然姑卽字畫言之自虫魚之體一變而爲篆再變而爲又變而爲眞行變之極爲艸習之者易成玩之者易恱而姿態百出古意蕩然矣建陽余君煥工大小篆筆勢奇偉不常予嘗使之書聖賢言掲坐側如正人端士服古衣冠巍坐拱手使人望之起肅敬心𨿽嚴師畏友曽不過是然余君挾此技遊四方其能知之者甚少愛而說之者又加少豈非簡質而不華莊重而不媚能使人敬而不能使人喜與此予之所以重嘆也𨿽然天下未嘗無好古之士子第行當必有知子者紹定元年十月餘君將之東淛書以遺之

贈錢道人序

古今言善相人必以許負輩爲稱首予謂負輩第能知升沈修短而已若夫辧賢愚判淑慝則未有出鄒孟氏之右者蓋其言曰胸中正則眸子了焉胸中不正則眸子眊焉又曰仁義禮智根於心其生色也睟然見於面盎於背觀人之法盡於此矣孏溪錢生風鑑甚髙更當於此具一隻眼若但能知升沈修短而已則非予敢知學易齋書

贈顧涇序

予讀諸史方技傳見其以藝名者必顓於一而後工若夫推步以知天形象以觀地又術之難者也上下數千年間能兼而通者惟管公明郭景純李淳風僧一行數人而已豈不艱哉廬陵顧君涇邃於陰陽五行之學以之占天則神以之相地則不茍凡今之以術名未有能過之者也予乙酉趨朝遇之於衢梁君見謂曰公之此行不滿百日當歸已而果然蓋其驗如此非神而能之乎後四年謁予粵山之下相與論考卜岡阜之法終日灑灑不窮又知其非茍於求售者也予老矣方將從君求藏骨之地屬其有東淛之役故書此遺之且堅其再至之約云

送周天驥序

上饒周君天驥篤志於學予嘗因其名齋有以告之矣今復枉顧敝廬斂然自下願聞爲學之要終其身而可行者予之於學也渉獵而未醇觕淺而弗精將何以告子𨿽然亦嘗聞其略矣以聖賢大道爲必當繇異端邪徑爲不可蹈此明趨向之要也非義之富貴逺之如垢污不幸而貧賤甘之如飴蜜志道而遺利重內而輕外此審取捨之要也欲進此二者非學不能學必讀書然書不可以泛讀先大學次論孟而終之以中庸經旣明然後可觀史此其序也沈潛乎義訓反覆乎句讀以身體之以心驗之循序而漸進熟讀而精思此其法也然所以維持此心而爲讀書之地者豈無要乎亦曰敬而已矣子程子所謂主一無適者敬之存乎中者也整齊嚴肅者敬之形於外者也平居齋栗如對神明言動酬酢不失尺寸則心有定主而理義可入矣蓋操存固則知識明知識明則操存愈固子朱子之所以教人大略如此傳曰歸而求之有餘師子歸取子朱子之書而伏讀之又從而深思之實體之則將有以自得之矣又奚以予言爲哉

臨齋遺文序

始予與湯君升伯遊知其朴茂而文君子人也越十餘年又與仲能遇於都城時仲能新擢進士科觀其持論意向已不類場屋舉子予心竊獨奇之比使江東而仲能適畱旁郡邀而致之屬以救荒之事仲能欣然弗辭事已徑去自是予尢敬焉又三年遇予海上文益工論益勁而進學益勇一日愀然告曰先君平生嗜古學爲古文不幸賫志以沒今其遺編僅存一二獨易疑易說乃其玩心而有得者復未克成書公愛巾者也誠推愛巾之心以及其先人爲序而發揚之則幸甚予退而伏讀則其詩閒澹紆余有自適之趣其文敷暢條逹而切於事情至於釋經往往闚其祕奧有世儒所未及者評論古今尢多得其心術之微此豈勉彊可致者蓋其平時問學一本於誠間嘗取上帝臨女之義而名其齋朝夕居焉以自警則其用力可知矣嗟夫士以一身之微而欲窮天地萬物之理生千載之下欲考古昔聖賢之心豈易爲力哉然而以誠求之則無不可得蓋天地之所以爲天地聖賢之所以爲聖賢亦曰誠而已矣世之學者昧操存持養之實而徒事於語言文字之工是其心旣不誠矣以不誠之心而窺天地聖賢之蘊猶持塵昏之鏡而鑑萬物也求其近似豈可得哉君之於學旣以志其大者惜其窮居鄕裏未及博參諸老先生之間以究其精微而不幸死矣其亦可嘆也夫君名某字徳威饒之安仁人與其兄徳成俱以學行表於其鄕而俱不偶君之四子名幹者伯升也巾者仲能也旣篤學有聞余亦進進未巳其尙有以成君之志也哉嘉定戊寅十二月壬子日建安眞某序

傅樞宻文集序

觀文殿學士河陽傅公旣薨之十有六年公之弟竹隠先生始輯其遺文爲三十八卷以視某曰先兄平生爲文至多今去其不必傳者而存其可傳者謹第錄如上嗟惟吾兄自少至老澹忘他嗜好獨矻矻文字閒居常誦書日以寸爲程當沈酣痛快時至不知饑渴寒暑其初志蓋欲自奮於功名不幸當世道淸明之時所施者止於二千石部刺史迨其沈欝旣極有力者始推而挽之則非其時而公老矣故𨿽以文墨致位髙顯而其終身常若不釋然者夫志旣不白於當世獨其文辭可自托以及逺而復冺冺不揚是重不幸也吾兄常知子子其爲我序而傳之可乎某謝不敏退而竊念公守建安時某以新進士上謁請問作文之法公不鄙而教之甚至其略曰長袖善舞多財善賈子歸取古人書劇讀而精甄之則蔚乎其春榮薰乎其蘭馥有日矣惜其時尙少所問者科目之文而已今觀其所謂三十八卷者則信乎其長袖善舞多財善賈如公之所以教也初公以詞學進侍郎黃公鈞稱其文猶濯錦於蜀江而相國虞雍公亦謂其璞玉而加琢異時研索日以精渟蓄日以富笑談戲劇輙成文章至其爲詩有三百餘韻者昔云龕先生述王初寮之文有曰幽眇透射若貫珠隙明麗整若截綺尺某於公之文亦云𨿽然此猶其少作若應用云爾晚登朝廷議宗廟大典禮援據敷折出入經史百子衮衮數千言𨿽漢儒以禮名家者未能逺過也則公之學詎止玩心於無用之地哉宣城一書意慮懇欵陳敵國必亡之勢與中國必勝之理而始末以勢未可勝爲言其論古今用兵成敗利害甚悉欲治其在我者以竢敵之釁當是時權臣開邊意銳甚公之持論固如此然則世之以傅防詆公者亦豈盡知其中心之所存哉方公少時自負要不碌碌蓋嘗和泉守王公龜齡之詩有曰名節士所重當如護睛腦立朝與行已本末要可考此其爲志何如耶一不幸用非其時生平素心遂有不克自白者昔之君子寧坎其身不肯少混其迹以合於世其不以是夫顧念昔者獲從公遊距今裁二十年朅來溫陵墓木拱矣撫念疇昔爲之慨然故於竹隠之命不敢固辭而敍其槪於篇首使覽者致詳焉

送王察推序

莆故多奇產中興以來三山名輔弼功烈磊落相望其他人物接迹中外者至不可勝紀何其盛也予頃自泉過是邦登方氏詩境之樓環挹蒼翠應接不暇壺公一峯偉然特立於羣巘之表若王義方之正衙對仗而叱義府也若張萬福之拜延英殿下而呼太平萬嵗也夫其山川之峻秀雄麗如此則其人物之盛也固宜王君實之年甫三十以直言對策擢進士第四人名聲日以進耀斯其所鐘美者歟然天之生材非茍私其身而已蓋將有望焉況夫有盛名者多獲顯位居顯位者必任重責此尢君子之所畏也王君於此𨿽欲巳於學其可得乎古之學者自其少時師友之所講肄朝夕之所服行已莫非大人之事迨其長也從事於大學則凡天地萬物之理無不察古今興壊存亡之變無不考其所以然人之位乎兩間當爲之職無不究其極故內焉足以成已外焉足以成物本末先後非二致也後世之士知爲場屋之學以釣利祿而已若夫明善以誠其身格物以致其知固有所未暇也及其一旦任人之事則饑者欲哺寒者欲衣戚嗟不平之鳴賴我而息紛紜澒洞交至疊起之變竢我而定乃始茫然莫知所措矣繇昔曁今腐儒俗士誤人家國者何可勝數蓋其平時汲汲於求仕之學而未嘗治其本故也夫學焉以求仕固後世之所不免惟其得之也遂以爲旣足而不復用其力於學或知用其力矣而其所學又非古人之所謂學也則其植立之卑成就之陋顧不宜哉王君有志之士也予故以古人之事勉之今者始仕於潭蓋朱文公先生所嘗治且教之地道林嶽麓山谷巉絕之處必有傳先生之學而人不知者君行且求之其於予言當有不約而契者然予亦好學而未知其方者故因以自警焉嘉定十三年三月二十日建安眞某序

送湯仲能之官繁昌序

始余爲護漕使者聞江上之邑有繁昌焉曰是必其民殷而俗阜稱是名者也屬嵗大祲予躬出按視舟行過蕪湖數十里望濵江居民廬舍以百數舟人指曰此繁昌縣也余捨舟而登眡其人窮餒困瘠甚於他邑其市區列肆荒涼岑寂有淮甸之風予竊異之曰豈嵗防使然耶父老愀然曰吾邑在承平時幾萬家田利之入霈乎其有餘魚蝦竹葦柿栗之饒以自給無不足者南丰曽公之記具存可覈也建炎盜起邑刳於兵開禧之後旱蝗相乘天實爲之尙奚咎若夫無旱蝗無兵盜而吾蚩蚩之氓常若不安其生何哉賦有常期唾掌爭先斂有常目以羨爲賢饞涎如川猛令如虎火猶可遏饕吏殺我余聞而太息曰賦斂之苛慘於兵盜貪虣之威烈於旱蝗宜其昔以繁昌名而今以窮悴告也吁此非長人者之責而誰居余友湯仲能擢進士第始吏於繁昌將行求一言以別仲能勇於爲善者也余故以昔之所聞於父老者告焉夫仲能主簿爾民之慼憂愉樂非其所得専然猶之玉焉所韞之山土木晶潤況其職可以及人者乎吾知仲能必有所不茍也若余之行事亡足爲子道者獨念日去溫陵時嘗以治泉得失問於郡僚李公晦公晦曰君爲政三年其可以無愧者二盡已之忠與不息之誠是已余𨿽蹙忸不敢當然居官臨人要必以二者爲本蓋一毫不自盡不足以言忠一念不相續不足以言誠已未忠而覬人之我從已未誠而責物之應我天下無是道也余方日夜以思求進乎此而未獲者故願仲能之勉之也書來鐔川問嘗所聞於朋友者其試以是質之嘉定十三年五月朔建安眞徳秀書

張仁父字序

張君以其名宗玉謁字於余余爲取戴氏記溫潤而澤之義字之曰仁甫且告之曰子知余所以命字之指乎夫仁者五常之首萬善之源其體具其用博未易以究言也吾子業於醫姑卽子所知者言之可乎醫經以手足痿痺爲不仁前輩大儒先以爲最善名狀者也蓋血气周流亡所鬲閡𨿽一髮膚之末無不切諸心關節脈理壹不通焉四支之大且若無與於我者也孟子曰仁者以其所愛及其所不愛不仁者則反是焉大哉仁乎上焉用之醫天下者良相也下焉用之以醫疾者良工也禹稷阿衡視人饑溺與弗獲其所者由己使之仁於醫天下者也秦緩盧醫扁鵲起沈錮而生仁於醫疾者也史言善醫者能洞視五藏世常疑之夫仁存於心萬里𨿽逺如在目睫孰謂仁於醫者不能窺五藏之微哉今吾以是命子其屬於若者厚矣且子之未防於醫也詎能無疾其望於人何如也今人以疾求我夫何異昔者以疾求人耶能存是心則其察必精其用必仁斯不辱吾字矣仁甫讀岐伯伊尹之書通五運六气之學其心又樂於濟人者故余爲之序以勉之

送偶然居士序

鄭君彥祥名瑞浦城邑西里人也善錦囊玉函之術始余謀窆吾親及更窆吾兄若吾婦氏挾圖書矜技能以登吾門者無慮什伯數卒之營吾親之封於銀山之麓者彥祥也遷吾兄若吾婦氏之柩於屏山之陽桐山之塢者又彥祥也邑之士聞之曰偶然爾彥祥聞之亦笑曰是誠偶然也向吾求之而弗獲獲之而莫吾售者𨿽自以爲功得乎夫旣幸而獲之又幸而主人惟吾之聽而吾之術得用焉此非偶然何哉因自號曰偶然居士余謂彥祥之言謙矣然觀世之士有術業同知慮同而措之於事則成壊中否輙異者豈誠有工拙哉偶不偶故爾莊生有言不龜手之藥一也或以封或不免於洴澼絖洴澼絖固其所也封者非偶然乎徳感於天誠孚於物事之至難者也昔之君子固有弭難弭之菑馴難馴之暴而退焉自貶歸之於偶然者夫退焉自貶不足以損其功而秪以重其美謙之所以有終吉也且凡世之役情於物者得之則哆然以喜不得則薾然以懼夫是以冰炭雜襲而胸中亡須臾之寧焉惟有道之士視物之徠如浮雲其去也如墮甑一付之天而莫畱吾情夫焉往而不自得邪彥祥之智未足以及此余特取其言若弗自衒者故書以贈之

邇言後序

余讀劉子邇言屢廢而嘆有問者曰劉子之言常言也子何嘆之數乎余曰子以余爲玩其文辭也耶若惟文辭之玩而已則劉子固常言也夫孰知其有功於學者耶夫學莫先於知性知性而後知天天之畀於人者厚而望於人者深蓋人之有生𨿽與物同而備二气於身根五常於心則夐與物異故必如堯舜之善而後可謂盡性仁義禮智之端有一虧闕則以人眡物其間相去者幾希夫人受此性於天猶其受任於朝也一理弗循謂之違天一事弗治謂之曠官曠官可愧也違天獨無愧乎天形我以人而我物之性我以善而我咈之是天之不才子世之狼疾人也孟氏七篇丁寧至矣而世莫之省今劉子一書財數千言而於此蓋數數焉其首章曰人之性天地之性也孔子以爲貴孟子以爲善其性命之源可謂得之矣悟天理之本同憫世人之自賊故其言精深痛切反復諄盡至投珠擲璧之諭冠猱服狙之戒讀者爲之凜然動色也吁謂之有功學者非歟𨿽然余之知學幾三十年而聞道甚後使前乎數年得是書而觀之未必不眡以爲常言也玩華而遺實啜醨而棄醇余於是乃知返矣嗚呼有志於學者其尙懲余之不敏也夫

送潭州陳教授序

括蒼陳端父將教授於潭徵餘言以爲贈余方端憂不能言也顧常竊病今之職於民者未嘗不曰治之難職於士者未嘗不曰教之難也問之則曰俗嚚而難諭也變詐百出而難察也是其所以治之難也至於士之難一則甚於民蓋口於誼而於利者眾也蔚乎其文而駁乎其行者相踵也是其所以教之難也吁是則然矣盍亦反而求諸身乎夫心者一身之主猶之有司爲是職治與教者也耳目焉手足焉皆聽命於心猶其稟治與教者也以一心而禦眾形至約也其能使之不隨所嗜而遷乎其能使之動必以禮乎吾見物交物而引之流而蕩者眾矣夫治之而弗馴教之而弗率則知忿而疾之未聞耳目四體之不從令而能然自咎者蓋洙泗之道闇郁不行於世士自一命以上知治人而已故其朝夕所役役者大扺以求人之過而已反觀內省求其身之過者未嘗致須臾之功焉至其效不若古人則諉曰是俗之難治且治也抑不思其身之已治否耶吾之所爲其可以教未耶以不治之身而臨難治之民其身之未足以教而尢其俗之不可以教此豈聖賢反本之意哉昔者顏子問爲邦於夫子而夫子許之遡其用功之地不過視聽言動四者而已夫視聽言動之不敢忽豈蘄以正人哉然卒之已正而人莫不從者蓋是理也不惟吾有之人亦有之也開之則明倡之則應矣其用力顧不甚約也況士之爲士又非可以凡民例觀耶潭維鉅藩昔者大儒經師接迹於此士之以學自名者不知其幾千百吾子受命而爲之師蓋信乎其難也已𨿽然有道焉惟毋求之士而求之於身毋求之於身而求之於心心之令能行於其身然後吾之教能行於其士是故理之不可易也者吾子幸以爲然則願並以告夫今之治人者毋徒疾視其民而不知返也嘉定壬午月正元日西山眞徳秀書

去年春端父來潭余爲斯文以贈書未竟而端父行明年初伏日閱舊稿得之遂錄以授端父方余操筆時豈知與端父當防於此哉又豈知身任治人之責哉然則余之所以警端父者端父宜還以警余矣

詠古詩序

逹齋詠古詩若干篇余友龔君徳莊所作也古今詩人吟諷弔古多矣斷煙平蕪淒風澹月荒寒蕭瑟之狀讀者往往慨然以悲工則工矣而於世道未有云補也惟杜牧之王介甫髙才逺韻超邁絕出其賦息嬀畱侯等作足以訂千古是非今吾徳莊所賦遇得意處不減二公至若以詩人比興之體發聖賢理義之祕則𨿽前世以詩自雄者猶有慙色也蓋徳莊少而學詩微詞奧防旣以洞貫而又博參於諸老先生之書沈酣反覆不極不止其涵泳久故蘊積丰權度公故美刺審有本固如是也𨿽然徳莊於此豈直區區較計已陳之得失哉憫時憂世之志亡以自發則一寓之於詩善善極其褒冀來者之知慕也惡惡致其嚴冀聞者之知戒也名𨿽詠古實以諷今此孤臣畎畝之心人見其優遊而和平不知其殷憂憤嘆而至於啜泣也古者雅頌陳於閒燕二南用之房中所以閒邪僻而養中正也衞武公作抑戒以自警卒爲時賢君以楚靈王之無道一聞祈招愔愔之語懍焉爲之弗寧詩之感人也如此於後斯義浸亡凡日接其君之耳者樂府之新聲梨園之法曲而已其不蕩心而溺志者幾希矣今徳莊之作倘幸爲太師氏所采陳之王前歌工樂史朝吟夕諷其所啟悟感發顧豈少哉夫春秋推見至隠善觀人者察其所安徳莊之詩於前史所取或貶而絀之至悠悠之談所共寘議者或乃明其不然是豈茍異者耶少正之誅匡章之辧眾惡之察鄕原之譏有不得與俗同者聖賢原情之公心春秋誅意之大法也世之憸夫鄙人姦媒閃睒自謂足以誑當世惑方來而不知髙明閎逹之士洞見肝膈筆誅字撻曽亡遁情死者有知將恨其不及生而攺也存而可攺者獨柰何其自棄哉嗚呼斯言悲矣其孰識余之情也夫君名字徳莊逹齋其自號云

攻媿先生樓公集序

鄮山參政樓公攻媿先生文集一百二十卷建安眞某伏讀而嘆曰嗚呼此可以觀公立朝事君之大節矣蓋公之文如三辰五星森麗天漢昭昭乎可觀而不可窮如泰華喬嶽蓄泄雲雨巖巖乎莫測其巓際如九江百川波瀾蕩潏淵淵乎不見其涯涘人徒見其英華發越之盛而不知其本有在也慶元初韓侂冑除知閤門事忠肅彭公力諫詔攺侂冑內祠彭公予郡公在闥極論之云去者不復侍左右畱者召見無時終不能逺時侂冑之惡未著也旣而竊弄國柄以黨論盡錮天下賢士挑敵棄盟中外騷然天下始服公先見朱文公侍經筵內批予祠公持其命不下曰當今人望儒宗無出熹之右者奏𨿽寢然當邪說充塞之時首倡學者共尊朱公後卒賴其言而學禁遂開道統有續然則觀公平生大節而後可以讀公之文矣公生於故家接中朝文獻博極羣書識古文奇字文備眾體非如他人窘狹僻澁以一長名家而又發之以忠孝本之以仁義其大典冊大議論則世道之消長學術之廢興善類之離合系焉方淳紹間鴻碩滿朝每一奏篇出其援據該洽義理條逹者學士大夫讀之必曰樓公之文也一詔令下其詞气雄渾筆力雅健者亦必曰樓公之文也於乎所謂有本者如是非耶公旣侂冑之鋒退居卻掃者十有四年嘉定初起爲內相俄輔大政向來儔輩凋防略盡而公巋然獨存遂爲一代文宗某嘗竊論南渡以來詞人固多其力量气魄可與全盛時先賢並驅惟距野李公漢老龍溪汪公彥章及公三人而已念昔校藝南宮白事東府或請言竟日或極論達旦某退而書紳終身誦之其所以猶爲當世善人君子所與而不遂爲塗人之歸者公之教也公季子冶以集序見命某何敢辭建安眞某序

西山文集卷二十七

欽定四庫全書

西山文集卷二十八

宋眞徳秀撰

序

送蕭道士序

大江以西天下多名山處玉笥則其尢也按道家言是爲梁蕭子云修鏈升眞之地然其事迹茫昧不可復考矣余在豫章時考按圖書慨然有髙舉逺遊之思念將上印綬於朝淩大江陟西山欵旌陽之廬窺洪崖之井繇葛峯以歷玉澗遡章水而登崆峒之顚出麻源道樵川然後歸而自休焉事顧有大謬不然者越三年【闕】湘中又二年而召假塗淸江郡人張元徳邀余爲閤皁之行垂命駕弗果則所謂玉笥者固無因而至焉蓋前後數年再躡江西之境而四五名山者迄不獲寄一迹其間吁可恨矣今年憊臥於招鶴之艸堂有方士自玉笥來見者眡其謁則氏蕭而名守中也曰嘻子非子云之裔也耶鄕吾欲遊玉笥而不可得今見從玉笥來者得問此山無恙則吾志亦愜矣因畱之山房數與語而又知其能琴與詩也余於絲桐之奏蓋所喜聞而有未忍者獨索其詩讀之則皆翛然淸絕非吸沆瀣餐朝霞者不能道也夫山川之秀傑者其鐘於人必異因吾子襟韻之不凡益以信玉笥之爲奇觀也必矣𨿽然有疑焉子之名中而字黙也豈非以多言爲誡耶予聞伯陽氏之爲道也損之又損以至於無爲故學之者亦必墮肢體黜聰明離形去智然後同於大通今子戒於言而歸之黙善矣顧未能無琴與詩焉是知多言之害而未知多藝之累也子黙逌然而笑曰有是哉然琴以養吾之心而吾本無心𨿽終日彈而曰未嘗彈可也詩以暢吾之情而吾本無情𨿽終日吟而曰未嘗吟可也琴未嘗彈與無琴同詩未嘗吟與無詩同曽何累之有哉余曰子之言逹矣遂書以爲東歸之贈寶慶丙戌中元前六日西山居士眞某序

余素不善書詩與序旣成以授筆史書之視子黙之色若有不懌然者予友金華王子文埜偶畱西山慨然爲余書之筆力淸勁可喜余文不足道安知不借是以傳乎

送陳端文宰武義序

始余自江左移守泉徵途凡三月思所以爲治人之術者曰吾惟致審於寛嚴之間乎蓋世之言政者有曰寛以待良民而嚴以馭姦民也或曰撫民當寛而束吏貴嚴也或曰始嚴而終之以寛也然則治人之術其果盡於此乎如其盡於此也夫人之所知也吾何庸思且世之能是者亦眾矣抑何其合於聖賢者寡矣又從而思焉思之而弗得則夜以繼日焉居一日悚然而悟曰嗚呼吾患不能存吾心焉爾吾之心存則蘊之爲仁義發之爲惻隠羞惡隨物以應而無容心焉則寛與嚴在其中矣且獨不觀之天乎熙然而春物無不得其生老凜然而秋物無不遂其成者是果孰爲之哉曰陰與陽而已人知天道之妙若是而不知吾之所謂仁義者卽天之陰陽也昔者聖人系易蓋並言之以見夫人之與天其本則一自人汩之以私亂之以欲於是乎與天不相似矣盍亦反其本而觀之怵惕於情之所可矜顙泚於事之所可愧此吾固有之良心而非由外鑠者也吾能存之使勿失養之無以害則天理渾然隨感輙應於其當愛者憫惻施焉非吾愛之也仁發乎中而不能不愛也於其當惡者懲艾加焉非吾惡之也義動乎中而不能不惡也吾之愛惡以天不以人故𨿽寛而寛之名不聞𨿽嚴而嚴之迹不立以之治人其庶矣乎余之有得於是十年矣間以語人鮮或不笑其迂者余友陳君端父獨聞而善之寶慶二年冬端父將爲邑於淛東訪余以所宜先者余曰子忘余疇昔之言乎夫仁義足以包寛嚴而寛嚴不足以盡仁義子蓋聞而善之矣請復以是爲獻可乎端父曰謹聞命矣抑其所謂存之使勿失養之無以害者果何道耶曰亦敬而已矣蓋敬者所以浚天理之源而窒人欲之穽者也子之得於天者淸明而衝粹故其气象也藹然而溫肅然而毅此仁義之質也誠能敬以存之俾亡須臾之離則靜焉而仁義之體具動焉而仁義之用行吾見子之民將游泳徳化中有不自知者是則儒者之效非世吏之所可及也吁予之言迂益甚矣子之交遊執友有其迂與余類者其試以是質之

陳君端父之宰武義也貳卿眞先生序以寵其行自然不肖亦辱惠教觀其本仁義以爲治政之方卽持敬以爲存心之要皆公得之學問驗之躬行而發見之辭章非飾藻繢以爲工者比也率是以往雪霜貿貿中還此天地春將復有嘆而詠詠而謌者武義之民其幸哉或者聞而請曰大學言爲人君止於仁文公以爲止者必至於是而不遷之意子男之邦視民最親有君道焉則曰愷悌父母也曰若保赤子也曰平易近民也稽之於古有成說矣公以義並言得無他意乎自然應之曰仁爲體義爲用義者所以全其仁也惟心之愛之也切故已之體之也至癢屙疾痛若已隠憂則吏姦必戢常恐害民彊梗必鋤常恐擾民蠧政苛令是剗是革常恐一毫不便於民此義也而皆所以爲仁也不知一言之仁無以立爲政之本不明兩言之仁義無以達爲政之用由是觀之大學言仁而義已在中公兼言仁義實深得大學之防有異乎哉且獨未讀中庸乎哀公問政也夫子告之修身以道修道以仁若專於仁矣而仁之爲人義之爲宜必以是終焉語其本則全體是仁語其用則無一非義有異乎哉以是說私質於公公曰子言正合我意子其發明以補某不足武義君心醇而气和與之處終日不見其喜怒之色蓋天資厚於仁者知所以爲仁必知所以爲義矣茍徒恱近似之名不究精微之蘊則喣喣之恩流於姑息豈大學止於仁之謂哉因次其語並以薦之武義君倘未棄絕他日爲政之先後次第尙當從君一一請之丙戌臘月望後二日黃自然拜手敬書

黃叔通自鳴集序

東溪黃行之叔通吾鄕耆年宿學也博渉圖史多識前代舊聞其爲文圜熟演亮若便於進取者顧落落無所耦貧賤不能家今年數七十有八矣娛戲翰墨筆力未嘗少衰然大抵皆不平鳴也或謂其剛心勇气頗頓折於困躓之途侈詞溢語間及於庸璅之吏以是爲叔通病吁倔彊如韓退之且不免爲芻粟僕賃故詘節於頔君牙輩叔通其何尢𨿽然退之可法處在論天旱疏諫佛骨表不在與頔君牙書君子觀人要知所擇也然叔通𨿽羇窮甚能以時命自委故其詩有曠逹可喜者予以是取之寶慶三年中和節西山居士眞某希元書

送劉伯諄宰江寧序

余友劉君伯諄將爲邑於江寧以余嘗使於玆土也問其所以爲政者焉余謂君之少也受學於家庭其長也又嘗遊於大儒先生之門而熟其言行所謂修己治人之方講之悉矣比年從事四方所至客諸侯之幙其於民情之隠伏田裏生齒之利疚察之無不盡矣顧貇貇焉惟餘之問推此念也卽聖賢臨事而懼之心也夫百善之源起於兢惕眾慝之本萌於怠肆君以是心而臨百里之民吾知其有哀恫而無忿疾也必矣敬者仁之所以存未有敬而不仁亦未有仁而不本於敬者也今之議者猥曰江寧之爲邑其民朴以願其俗儉以質仕而寓於其土者少焉田而賦者以時訟而嚚者空焉今之爲邑未有易於江寧者也吁盍亦思其所以難者乎秣陵爲今東都而以君所治言之則其附庸者也昔尹鐸之在晉陽不忍繭絲其民噓嚅休息迄成保障之勢而董安於之經營斯邑也下至墻之苫楹之質且爲備豫百年計焉蓋鐸之心厚民如身而安於之心防公室如其私故異時賴之以保其國今之東都非昔之晉陽乎然則以江寧視江寧幾於易矣以晉陽視江寧則其撫柔綏輯之功其可茍易云哉伯醇勉之𨿽由今之勢未得以爲安於而以鐸自任則奚古今之異吾將見海內之人讙然一詞曰先生有子吾州有人

沈簡肅四益集序

始予讀錢塘三沈詩文嘆其琳瑯圭璧萃在一門機云不足道也後考中興以來名卿事迹又知吳興三沈皆以徳業爲時聞人樞宻諱與求尙書諱介而副樞諱夏其眡錢塘之族彌有光焉然樞宻嘗入直禁林屢當大詔令尙書繇詞學進歷官館殿故其文章照暎簡冊士大夫多傳道之獨副樞公以材能結知天子分符總饟盡天下之要劇處貳機庭建宣閫俱犖犖有成【闕】鞅掌意其不屑於文字間也寶慶初元公之孫昌言來丞南浦始出公家集鋟刻以傳片言畸字皆鑿鑿適用迂論二十篇旉陳時病洞見根元至其感物興懷惷容娛戲課圃之作王子淵之僮約也蛛网之楡栁羅池之三戒也𨿽非規規摹儗前人而筆力雄放自與之合何君一銘敍事有紀法足以伸忠直而挫姦諛浴佛放生譏訶時俗陋妄尢爲有補世教公之於文瑰偉震耀如此顧弗用是名世豈非爲事業所揜與嗟夫文辭末也事業本也向令公平生用力僅在筆墨蹊徑中不過與詞客騷人角一日之譽則亦何貴之有惟其以實學見實用以實志起實功卓然有益於世而又聞之以君子之文於是爲可貴爾志稱公之執政也張說以恩幸進爲右府長官同列多媚承之惟公嶷然中立論議不少詘竟力請去位嗚呼此非所謂古大臣者耶然則文固於公爲細事事業亦其粗欲知公盛節者要必有考乎此集名四益者蓋公之自號所居齋云

送楊日靖序

上臨禦之四年有詔鎭江太守楊侯建太督府於淮之左侯拜命悚然曰閫外之事余方思所以自力閫內之事可復攖吾之知慮哉聞族子日靖之賢將命以爲己子且付之家政焉日靖過余告行余謂父子君臣之義一而已矣夫廣陵重地也元戎重寄也內以馭羣雄外以捍二虜又今之重事也朝廷合三重以屬於侯是知侯之才且賢爲能勝其任也竊意侯之受命也必將兢兢焉如履層冰栗栗焉如奉槃水惟恐其墜且覆也以扶持王室自許以掃淸中原自誓不忍其遺憂君父也以諸葛丞相集眾思廣忠益爲心不敢是其所獨是也以呂定公臨事十思爲戒不敢其所易忽也忠足以貫神明而言足以服夷貊義足以激將士而惠足以保邊甿夫如是則事君之道盡而報國之責塞侯之功名事業且將日新而無窮然則子之事侯又將若何而可耶曰以侯之所以事君者而事侯斯得之矣蓋侯之選於宗族而以命子亦猶朝廷之選於藩翰而以命侯也侯不敢不盡其忠以副上之托子其可不盡其孝以副侯之托乎君親一致也家國一體也子能勝侯之家事猶侯之能濟國事也𨿽然亦豈易爲力哉在易有之乾父之蠱用譽夫能乾父之蠱者譽之所歸也子往哉敬焉以持子之身勤焉以楙子之學庶乎其有進矣予與楊侯交之久而好之篤者也故於子之行深致其惓惓之意焉欲侯之成功以慰吾君父之望欲子之成徳以慰侯之望也夫父前而子名者禮也余於子名而告之亦禮也子其思之而勉之而敬以終之則余之志也夫

黃子厚詩後序

右谷城翁詩五卷凡四百九十餘篇晦庵先生嘗稱其自楚漢諸作中來絕不類世人語而序篇之作傷其阨窮不遇以死辭尢悲焉意翁之爲詩淒涼掩抑必有甚於人之悲翁者今觀其自敍有曰予年逾知命寒窶日深今嵗以來饑困尢劇嗚呼士而寒且饑可謂天下之至窮矣方且自念古人貧而有徳已獨無徳而貧慨然仰慕顏曽於千載之上而自警之詩曰先聖有遺訓憂道不憂貧繼之曰私意茍未克放心何由馴每念古人事終夜嘆以呻則翁之所憂非貧也道也昔之詩人阨窮弗耦者其能有是乎夫士必知命然後能安乎貧賤必知道然後能忘乎貧賤知命者不違乎天者也知道者樂乎天者也讀翁之詩而推其志𨿽未能忘乎貧賤然亦可謂安之矣至其以顏曽爲可慕而嘆克己之未能是蓋有志乎道者非徒委之命而已也然世之人知誦其詩者甚少矧有能知其志者耶昔之君子生而窮死而通者有矣翁歿今三十餘年曽未有知之者是猶其生之窮也𨿽然翁之生也不以窮自悼而吾徒方相與追悼其窮又豈翁之心耶翁之甥陳君以莊字敬叟少學於翁爲詩謌詞皆酷似其舅古行艸往往迫眞今年五十而家日貧方賣文四方以活妻子豈爲翁之學者其窮例當如是耶然敬叟未嘗以貧自沮方收拾翁遺槁出入必俱昔晦庵先生以許生閎得翁詩文之多喜而序之敬叟所藏皆眞迹尢可寶恨先生不及見而猥以示余余豈能重翁之詩者子之邑有賢大夫方訪求翁之作而未獲子其爲大夫出之必有以發輝震耀而久其傳者非獨翁之遭爲可賀其亦足以少伸敬叟渭陽之思也夫

周敬甫晉評序

儒者之學有二曰性命道徳之學曰古今世變之學其致一也近世顧析而二焉尙評世變者指經術爲迂喜談性命者詆史學爲陋於是分朋立黨之患興而小人乘之借以爲並中庸者之術甚可畏也嗚呼盍亦觀諸聖門乎有五經以明其理有春秋以著其用而論語所紀微而性與天道顯而忠信篤敬至於泰伯文王之爲徳三仁之爲仁子產之惠卞莊子之勇莫不具論其所以然者下逮子思孟子之學亦莫不然故其言天命之性者理也言王季文王之述作以及於武王周公之達孝者用也其言仁義者理也而言井田學校之政與夫三王五霸之功辜者用也然則言理而不及用言用而弗及理其得爲道之大全乎故善學者本之以經參之以史所以明理而達諸用也近世本統不明人各以其好尙爲學譚於下則以好惡相毀譽議於朝則以出入爲黨讎吁學所以爲斯世用也自夫好尙之分而議論之不一適足以禍斯世其又何賴乎夫理不達諸事其獘爲無用事不根諸理其失爲無本吾未見其可相離也友人周敬甫喜觀諸老先生之書間以餘力研精晉氏之史發爲評論往往與聖人褒貶之意合夫讀史而訂其事之是非正窮理之要也故余閱而嘉之𨿽然天下之理無窮而古人之心術有未易以迹斷者敬甫其於六經語孟之微防益熟復而深思焉使是是非非了然於胸中推之以考前代失得與當世利疚將有如權度槪量之審者然後知用之不離乎理理之未始不宜於用道之全體蓋在是矣敬甫勉乎哉他日吾將於子乎有考也

釣臺江公文集序

釣臺嚴先生之淸風更千百年未有能續之者至諫議江公出然後孤標峻節仰配而無慚或曰子陵不肯爲萬乘故人屈蹇裳去之翛然濁世之表萬物莫能攖江公間關從王四十餘年至於觸權幸蹈艱險投荒萬里爲當世憫笑豈子陵匹耶嗚呼以此論人殆幾以驪黃觀馬非能有得於形色之外者也昔者禹稷顏子之憂樂伯夷栁下惠之淸和可謂異趣矣而孔子孟子蓋並賢之非以其時不同所處亦異而其道未嘗不一乎由是觀之子陵之不仕與江公之仕未易以迹斷也蓋子陵之不仕非以自防也所以激昻節義而救西都頽靡之俗也江公之仕非以自利也所以扶持世道而弭一時朋黨之禍也迹𨿽不同道豈異乎方其以卑官下僚自結人主精誠所格兆朕形焉豈非以臣子難逢之防然是時也上𨿽有意鄕善而志未決元祐諸賢𨿽稍稍參用而勢未定正安危理亂之岐途公貇貇盡言所以堅明主意保合善類者不遺餘力使公之道得行則二蔡之姦不攻而自卻紹述之說不沮而自銷王室尊安敵人退聽其爲國家生民之福詎可量也哉柰何正邪消長之勢一分公之身弗獲安於朝廷之上自是二十年間疽蝕浸滛元气日以凋耗天下之患有不可勝言者事變旣極公之言遂爲靈蓍大蔡建炎中興褒表遺直公身𨿽不及見然髙風凜凜千載而下猶足以起衰懦而羞姦諛信乎其無愧於子陵也寶慶三年公之諸孫潤祖出守髙安以公家集曰釣臺棄槁者刻之郡齋書來謂某序之某惟公之始仕也司馬文正公已亟稱其詩而奏議之編則近世張宣公實爲之序引藐焉小子何敢復云至他所爲文又多出於笑談娛戲其論前代文士𨿽世所共宗者猶譏其冗葉狂華不根至理則語言文字特公之棄余矣故不復道獨惟其平生大節追配古人者以告於史君而並刻之來者其尙有考乎此是嵗八月壬申建安眞某序

送張元顯序

我生不有命在天得之不得曰有命其爲委之命均爾然一爲獨夫之言一爲聖人之言何哉蓋命一也恃焉而弗修賊乎天者也安焉而弗求樂乎天者也其言𨿽似而其指不同此聖狂之所以異也今五行家者流其工於推算者眾矣然其於人也有益焉有損焉死生福禍系之於天非茍求之可得茍避之可免吾惟盡吾所當爲以聽其自至其順乎天孰大焉非益乎以回之仁亡捄於貧且夭以跖之不仁亡害其富且壽惠廸未必吉而從逆未必凶茍焉以自恣可也其悖乎天孰甚焉非損乎由前之說聖人之道可以勉而至由後之說則𨿽爲獨夫不難也然則以命語人亦豈易乎括蒼張君元顯五行家之巨擘者也予欲其勉人以毋命之恃而惟命之安故爲之說如此張君亦謹其所以言也哉西山翁書

送髙上人序

道一而已乃有儒釋氏之不同何哉釋之教以萬法爲空儒之教以萬法爲實惟其以爲實也故於父子之親君臣之義常恐錙銖不盡其道惟其以爲空也故以大倫爲假合人世爲夢幻漠然不以槪諸心道之不同以是焉耳釣臺髙上人予之方外友也間嘗與語及此上人曰吾之教有所謂眞實心地者非専以萬法爲空也予固未暇究其說然竊意上人旣委心空寂矣不知所謂眞實者果焉在耶居一日自言少防其親貧不能治葬去年冬歸自三山始幸如禮又將治精舍於其側以思親名之予竦然曰此卽子之眞實心地也子而知此則知大倫之非假人世之非幻矣昔唐元暠師以其先人之葬未返厥土行求仁者以冀終其心河東栁子厚取之謂爲釋之知道者且曰釋之書有大報恩十篇皆言由孝以極其業世之誕慢者𨿽爲其道而好違其書今吾上人未嘗聞元師之事而其心乃與之合是心也從何而有哉子其卽事而參焉則行住坐臥皆光明發見時也世間萬法盡在是矣世傳賢沙黃蘗捐棄父母事緇徒以爲口實上人獨著論非之其言明切痛快足以訂學佛者防親亂倫之謬予以是益嘉之故爲題其後以諗觀者

送周知錄之官序

建陽周君鼎亨爲平江獄掾將行過予請曰治獄之官自昔難之今地在近畿而臺府鼎立又益難也以某之不敏而居三難願聞所以自免者余曰子之所謂難者非以情僞之微曖而弗易知乎又非以怨誹之易騰而上下之志未易合乎若是者信乎其難也已然吾子於此將患其難而求無愧於已耶抑將憂其難而求無拂於人也昔之君子惟民命之重故於聽獄也悉其聰明致其忠愛若戚嗟隱痛之在已凡爲是者求無愧吾心焉耳若夫毀譽之在人喜慍違從之在上有不遑防者予觀漢唐之盛以治獄著者不越數人若張廷尉寒伯奇徐有功其最也廷尉事寛仁之主守職以爭殆不其難若伯奇則旣難有功則尢難者也然二子不以其難自沮抗詞極辯弗悟弗止賴以全活者不知幾人二子卒亦自全無害夫不顧其身之死而捄人於必死仁者猶樂爲之況其利疚有輕於死者乎孟子曰謂其君不能者賊其君者也夫仕焉而忠於其長與立朝焉愛其君一理也理非有二心其可有二乎今日之不阿其長卽異時不欺其君之心也𨿽然此豈可以頰舌爲哉鐘一也怒而擊之則武悲而擊之則哀韞諸中固不能閟諸外也吾子將求獲乎上其必以積誠爲本歟誠者何戚嗟隠痛視之由已之謂也常存是心則其察必精其守必確發於中者眞純而篤至則人將望子之眉睫而有動焉𨿽無俟乎言可也今之所難安知其弗爲易耶周君曰然遂書以贈紹定元年丙午同郡眞某序

贈歐陽可夫序

歐陽處士可夫以聽聲法觀人百不失一二客有問余曰聽聲與相形異乎余曰人之類一也而哲愚丰悴修夭有萬之不同者气也气有淸濁故爲哲愚气有盈縮故爲丰悴气有深淺故爲修夭相形者因形以察之聽聲者因聲以察之術𨿽不同其求之气一也𨿽然觀人之髙低猶覘師之勝負吹律而知之者上也望車旗視行列而知之者次也求於著者易而察諸微者難此聽聲之所以爲妙歟然則因聲而觀人其得於天者舉不可易乎曰死生有命富貴在天者數也惟聖罔念作狂惟狂克念作聖者理也數不可以力而勝理可以學而明孟子曰居移气養移體气體猶可以移性其不可以復乎故夫富貴貧賤不安於定命而求以易之者惑也剛柔明闇安於所稟而不求有以勝之者賊也可夫術神而辭辯有問者以是語之庶乎其有益客曰然退筆之以爲送歐陽處士序

贈羅一新序

丹丘羅君一新以星度之學推人壽夭亨窮若指諸掌予嘗思之盈乎天地之間者五行而已自其成像言之則曰五緯自其成形言之則曰五材凡皆一而已矣其气則有陰陽之別其質則有剛柔之異而其流行運動則或絪緼而醇釀或偏駁而舛雜故凡得之以生者其分有滋槁焉其數有贏縮焉其性有通窒焉造物豈有意於丰嗇哉各隨其所值焉爾然富貴貧賤一定而不可易者此气之所爲無所用吾力者也至於柔彊明闇𨿽或不同繇學以反之皆可造其極此性之所存人之得用吾力今也世之人於其不可易者往往求多於分劑之表而於可致其力者顧漠然不以槪諸心非惑歟羅君方薄遊閩浙間有訊於子者其試以是質之當必有與予言合者紹定己丑六月壬寅學易齋書

送陳宗望序

富沙陳宗望以冩眞名於人之神情意態落筆輙盡其妙故自號曰肖齋談者弗之過也然予嘗竊嘆世之人於所不必肖者常責其必肖而於所當肖者或未嘗求其肖焉何哉夫所爲摹冩形貎者特以識壯老之容而已似焉固可喜其或未深似焉吾之妍蚩醜好固無與乎彼也而好事者於其甚似則矜而賞之曰天下之良工也否則賤之矣蓋凡天下之理屍其名者責其實顓其藝者蘄其工故畫𨿽小技必以肖爲能此夫人所共知也吾之生有甚當肖者亦嘗思之否乎夫父乾母坤而爲之子原其所受之理未有一毫之不相似者利害汩其眞欲惡遷其神於是天人之分始離矣甚者形存而理防去庶物無幾焉豈其初之固然耶夫知繪其形之當肖而不知有踐形惟肖之義其不謂之惑耶予晚而知學方惴惴焉懼不得爲天地克肖之子而陳君乃寫予陋質以示其肖耶否耶固所不暇問獨以嘗所嘆者語之嗚呼知余說者可與論務內之學矣紹定二年七月甲申西山翁眞某書

日湖文集序

日湖集者故觀文殿學士長樂鄭公所爲文也昔河汾王氏嘗謂文士之行可見因枚數而評之曰謝靈運小人哉其文傲沈休文小人哉其文冶君子哉思王其文深以典至於狷也狂也誇也詭也皆以一言蔽其爲人夫文者技之末爾而以定君子小人之分何耶抑嘗思之云和之器不生茨棘之林儀鳯之音不出烏鳶之口自昔有意於文者孰不欲嫓典謨儷風雅以希後世之傳哉卒之未有得其彷佛者蓋聖人之文元气也聚爲日星之光耀發爲風塵之奇變皆自然而然非用力可至也自是以降則眡其資之薄厚與所蓄之淺深不得而遁焉故祥順之人其言婉峭直之人其言勁嫚肆者亡莊語輕躁者無確詞此气之所發者然也家刑名者不能析孟氏之仁義祖權譎者不能暢子思之中庸沈涵六藝咀其菁華則其形著亦不可揜此學之所本者然也是故致飾語言不若養其气求工筆札不若勵於學气完而學粹則𨿽崇徳廣業亦自此進況其外之文乎此人之所可用力而至也持偏駁之資乏眞積之力而區區以一臿儗江河寧有是哉公天資寛洪而養以靜厚平居怡然自適未嘗見忿厲之容於書亡所不觀而尢喜聞理義之說故其文章不事刻畫而旉腴丰衍實似其爲人自少好爲謌詩晚釋政塗優遊里社凡巖谷卉木之觀題詠殆徧眞率之集倡酬發忘衮服之貴而浹布韋之歡又非樂易君子弗能也然則觀公之文者其可不推所本哉開禧初某將試詞學科見遺以詩所期甚逺蓋其辱知也舊矣嵗在己夘以文編見寄於溫陵屬使序引念公方與聞大政不敢劇爲也嵗月飈馳距今十稔而雲門之木拱矣公之子逢辰又數徵前諾掛劍之誼其敢有忘輒論次其說如此蓋非獨發公之蘊且將使學文之士知所本雲集凡若干捲紹定二年九月甲申建安眞某序

贈華相士序

華仁仲以相與奕遊縉紳間或誚之曰夫二者於工爲賤工於技爲小技子書生也而胡此焉嗜仁仲笑曰子徒知吾技之小而未知吾法之妙也且子亦識其所自起乎洙泗於人察其所安孟氏亦云眸子是觀足不步目目不存體昔人於此知其將斃執玉之容一傲一卑昔人於此知其俱危是非相法歟故吾之相也不求諸貎而求諸心不闚其形而闚其神嬉怡微笑娬媚可親吾獨識其不仁拱手行步退若處女吾獨許其孔武推吾之法可以知人不惟知人可以用人分丘畫井有熊始之經野溝封倉籙成之車徒卒乘羅布從衡入可以守出可以徵關中爲基力扼滎陽而項籍以亡入洛鳴鼓委梁絕饟而吳楚以防此非奕法歟故吾之奕也不邇之攻而逺是圖必先其中而後四隅據其全勢而偏仄弗計要其大成而小勝弗爭推吾之法可以禦敵不惟禦敵可以防敵吾法之妙若此子方賤而小之不亦異乎聞者憮然曰昔之人因解牛而得養生法因種樹而得養人法今吾於子獲此二訣姑珍藏之將以語當世之傑

送鄭炎震序

三衢鄭君炎震今防漕陳公甥也陳公將指吾閩適盜起汀邵間方牙蘗時州縣不之制居數月勢張甚當事者往往喜爲媒蔽獨公與常平使者數以實諗諸朝語甚切天子與大臣始具知賊猖獗狀於是攺命能者付以討捕事而禁衞士與江淮諸軍亦次第而出渠酋相繼請命其負固不服者合銳師攻之鄭君又能以其舅氏之命徧勞諸將贊其籌畫賊朝夕平而君委之以歸予謂昔之君子與人同患而不屍其功類若此顧今汀若邵之境釡魚穴蟻尙有假息者招捕使方親指賊巢如君之材從容幕府正其所也行矣一省松楸亟鞭馬而南遂訖斯事使人人稱嘆曰何無忌酷似其舅顧不偉歟

送造墨楊伯起序

學者以紙爲田筆爲耜而墨其膏液也三者其重均爾然制作之法墨爲最難予友楊伯起挾此技遊四方得者寶之予嘗叩其法歷歷爲予言煙欲浮而輕膠欲老而澂均調揉治不失其劑量然後吾墨以成𨿽然是直其觕耳至若心悟神解超然法度之外者予亦不能評也嗚呼技之進於道若是乎𨿽然是墨也作之難用之尢難予觀昔之聖賢以其心之精粹假此而出一話一言澤潤千古猶善植者匪稷則黍也後之不賢者以其心之滓穢假此而出一防一畫流毒九有猶不善殖者匪稂則莠也然則其用不亦難乎予故筆是說以告吾徒之用此墨也

送吳正叟序

詩曰卜云其吉終焉允臧此擇地之說也又曰天之生我我辰安在此論命之說也然則二者蓋謂有之矣括蒼吳正叟兼此二技見稱士林間或云命不可以力而移地可以求而得是不然天下萬事其孰非命求地而獲吉與求而弗獲皆命也人力烏乎與哉謂命不可移是矣謂地爲可求是不知命也世間自有可移者存而人莫之移自有可求者存而人莫之求此聖賢所嘆惜也正叟將爲江湖閒遊求一言以別於是乎書

送南平江守序

南平故漢巴渝地至唐猶以獠名我朝元丰中聲教逺浹始卽其地置軍焉百三四十年間浸以道徳薰以詩書斌斌焉與東西州等矣紹定四年冬予友江叔文往爲之守將行請曰南平地雜民夷有赤子龍蛇之異擾而馴之政未易也將何以教我予惟叔文之先象州以吏治名當世叔文以世學踵世科嘗令靖之永平卽倅靖廉白淸簡人便安之以其治靖者治南平直易易爾顧弗自足而求助於予此樂正子好善之心孟氏所謂優於天下者也推以治人何鄕弗可獨南平乎哉然嘗竊嘆古之爲政者變戎而華今之爲吏者驅民而狄昔者箕子八條之化孔子九夷之居皆聖人事吾不敢以律後世若錫光任延漢守將爾於交阯能興其禮義之俗於九眞能廸以父子之性是不曰變戎而華乎今之饕虐吏羅布郡縣細者爲蝱爲蚋以人之膚大者爲猰防爲鑿齒以血人之顱以牣其家以封其孥於是民始蒿然防其樂生之志而甘自棄於盜賊之徒矣是不曰驅民而狄乎故爲政者厚視其人𨿽戎而華可也以薄視其人則𨿽民而狄弗難矣循其本而思之爲吏者不自狄其身然後能不狄其民蓋黷貨而忘義者狄也喜殺而偭仁者狄也以中國之士大夫爲天子之命吏而其所爲無異於狄亦何怪其民之狄哉予方疾當世之吏穽吾民於狄故因君之請而一吐之儻以爲然則願風示屬縣之爲吏者使皆懋於仁而聲於義不亦可乎叔文曰然遂書以贈

送徐元傑子祥序

讀聖賢之書而不知聖賢之道自累於俗學始何謂俗學科舉之業是已然自賔興廢上以是求於下下以是應之則士之業乎此固有所不可已而所謂程試之文必是堯禹必非桀跖必祖仁義必尙忠孝𨿽士之不可已要亦未爲害道也惟其一以進取爲心故於經史傳記往往渉獵其辭而未嘗深研其義持論𨿽美要以恱人之觀聽而非出於心之實然破碎穿穴茍求合乎有司之尺度𨿽違經悖道有所不防幸而得之則以前日之技爲已足方且移疇昔之工用之於牋記以市寵貿利終其身弗知止焉至於理未窮性未盡人之所以爲人者百未究一二則曰非吾所急也吁士之問學果爲何事而遽安於此耶有志之士則不然方其從事於學也曰吾欲全吾所受於天者云爾上以是取我不得不應其求而非顓主於是也其是堯禹而非桀跖祖仁義而尙忠孝必躬履焉非姑爲是言也至其所守則寧見枉於有司不肯自屈以求合一旦得之則捨其所己能而求其所未能必窮理必盡性以學其所以爲人者回視故習方自哂其陋而敢惟是之安是以業益修徳益楙推其所餘亦足以及物若是者𨿽科舉不能以病之上饒徐子祥以文藝三舉於鄕方將策名天子之庭顧汲汲焉以琢磨道義爲事予知其不累於俗學而有志於聖賢之道也故以是告之明年來歸盡棄已陳之芻狗儻不鄙焉復相從於寂寞之濵予之告子又當有進乎此者子其勉之

西山文集卷二十八

欽定四庫全書

西山文集卷二十九

宋眞徳秀撰

序

論語發微序

學者所習莫先於論語而讀論語者莫先於知仁先儒有是言矣然嘗思之仁者夫子所罕言當時門人弟子有問仁者有問爲仁者有問人之仁者大約才十餘章而夫子所自而夫子所自言者亦復亡幾學者獨於是焉求之可乎曰不然夫子之所罕言者仁之體而已至若求仁之方爲仁之要則舉凡二十篇之中莫非是也姑以首章言之其論學也若無與乎仁然時習之說以熟乎仁而說也朋來之樂以輔乎仁而樂也至於不知而不慍則庶幾安乎仁矣其他所論有卽身而言者有卽事而言者卽身而言仁之成乎身者也卽事而言仁之逹乎事者也不特見於言者爲然凡聖人之動容周旋皆仁之符也仕止久速皆仁之則也學者而有志於仁捨是將奚先哉東嘉徐君孜少而服膺晚益有見著爲發微一編學者重之或謂此書之指自河南二先生以來闡幽析微亡復餘蘊尙奚君之待耶是不然道之妙無窮而學者於道欲其自得諸老先生之於此書闡明之功可謂至矣然其措意之精深立言之簡逺有非後學所可遽窺者因其所已發而推其所未發豈非後學之事乎陳君此編大略不外乎河洛之傳而其間亦有所自得者此其爲可貴也然聖人之言窮而測之益深益逺有志斯道者沒身而已可也陳君其尙楙之哉

送張宗昌序

大道隠而百家之學興人各以其所長爭鶩於世太史談劉歆所敍至於儒者並列夫儒道之大猶天地也百家眾技之流則穹壤間一物爾可儕而論之耶談歆所敍蓋失之矣而後之學者遂謂吾所知者道它非吾屑也不知陰陽卜筮皆易之支流余裔微而百工之事亦聖人實爲之一能一藝莫非世用所急而一切薄陋之可乎括蒼張宗昌曜之防嘗渉獵書傳以貧不得盡力而於洞林之要指錦嚢之祕訣秦扁治療之法甘石巫咸之占皆究心焉甚哉其富於技也以吾道律之固不免致逺恐泥之譏而就其所長亦有不可廢者紹定三年冬招捕使陳公提師出劍汀間曜之實從用其推占之術曰某日出師某日破賊其應若響答然它如相地如治疾又皆予嘗試而驗者然則曜之所能其可以小道廢之乎𨿽然以曜之之敏悟使獲畢力於學其所就詎止於此良可惜也然曜之𨿽貧能遣其子負笈從師文辭日贍以蔚是將變方技爲儒者之門又可喜也因其行序以勉之

送全永叔序

陳良楚產也而北學於中國近世遊楊二先生亦自閩䢐洛受業於程夫子之門昔之君子崇徳廣業不安於耳目之近大抵若此使良之徒陳相不中變於許行之學則其傳周孔之道於南方者必陳氏也龜山先生終身宗其師說故能得斯道而南卒啟延平紫陽之緒使其僅守鄕黨之舊聞而以間關河洛爲憚顧安有是哉世習日陋後生小子所志不越簮裳之末所玩不逾程試之文百金謁書肆閉門而誦之曰吾業足矣明師良友近在州裏且弗暇過而問焉況逺乎今全君永叔乃獨嘅然思廣其所聞束書辭親將北之信饒西之浙求師友以自益其志篤矣然士之學寡聞固易以陋多聞亦易以雜夫並耕之說至淺也陳相且恱而從之況今之談者有侈於是乎吾州子朱子之學萬世之學也然其功循序而不躐其言平澹而無奇其守據正而不媮吾子槪嘗聞之而未知篤信否也一旦出門眾說交進無思無爲坐入深窈而吾之循序者弗若也葩辭藻句窮極姣麗而吾之平澹者弗若也抵掌事功出入管晏而吾之據正者弗若也子能不爲變遷也乎吾懼其不得爲遊楊而且將爲陳相也子往矣異時來歸吾將望子眉睫而知其進與否矣嗚呼其亦謹所擇哉

福建罷差保長條令本末序

國朝舊法以戶長督賦輸迨熙寧中行雇役法未幾又行保甲法始罷戶長而令保丁催租於是戶長之役移之保丁矣元丰末議攺新法始復募戶長給雇錢受庸於官而任奔走之責此法之至善者也紹興之初復行雇役始以保長督賦輸於是前日所以責戶長今以責保長矣夫戶長役人也保長保甲也保甲之設本以譏盜而責以它役可乎然是時猶以戶長錢給之𨿽失初意而未大失也其後錢不復給而役如初近世官吏鮮復究知本末例指保長爲役人比較鞭笞不復顧防予之將漕分閫也數與州縣爭曰彼非受庸者也柰何以廝役視之乎然戶長錢旣以上供前日之雇法未易遽復保長督賦遂爲不可瘳之疾予在江之東西湖之南每聞其代輸之苦至於流離庸丐轉死溝壑輒爲蹙然愧不能有以捄之也而吾閩乃獨無之故議者往往指爲僥幸自予之歸田裏使者之欲置保長者一邑令之欲置者二予每爭之或曰天下一家也它道有之閩中獨無可乎予曰此蘇文忠公所謂左臂旣病而右臂何爲獨全者也且閩中之與諸道異者奚止是哉以酒酤則無以山園則不徵以邸肆營運則無和買凡若是者皆優於他道聖朝之所爲加惠者豈非以其山谷多而腴田少民力窮悴不可與諸道例論乎必欲盡寛諸道之民則復元祐之舊鐫上供之額舉天下皆募戶長給之錢以代保長之役上也茍不獲已則姑循近制閩中一路仍用耆長而勿置保長次也若以諸道爲皆有而不容閩中之獨無創意更置以一縣言之嵗當獘中下戶以什伯數且如浦城縣七十二都每嵗兩科保長當破家者百四十四人合一道而言之可勝計耶此不仁之尢無次矣因覽宗博葉公所輯本末輒爲書之編首後之君子其尙體淳熙天子閔仁元元之心與前後諸賢所以更相維持之意毋輕議變法非獨全門人之命亦所以布阜陵徳澤於無窮也葉公名武子字誠之學道愛人其守括蒼有惠政今𨿽閒處視人之休戚猶在己故於此尢致意云

送吳斯立序

括蒼吳斯立以文章翰墨遨遊諸公間今自吳還括迎其母以養或哂之曰士必策名膴仕然後爲親榮今斯立客諸侯耳方棲棲焉鬻文以自給何迎養之遽耶予曰此斯立之所以爲賢也古之事親者不一日違其親之側故凡問衣燠寒抑搔屙癢眡膳奉席之事皆躬爲之惟其從政也迫於王事則有行役之久而不得以養者故陟岵鴇羽諸詩幽憂憤嘆甚者謼天以自愬焉後世之士無王事之迫乃或浮游客寄或十年或五六年不一覲其親其說曰吾將有得而歸爲父母榮也吁事親之日有涯而外物去來不可必今曰策名膴仕而後爲親榮則昔之閉門求志者終無榮親之日矣夫榮親在我不在外物予故曰此斯立之所以爲賢也推斯立不忍違其親之心可以爲仁可以爲義可以事君父可以希聖賢𨿽然吳門古名都今鉅麗地也遊觀有長洲茂苑之雄弔古有五湖浩蕩之思秋風蒓鱸桃花流水皆髙人寄興處斯立於焉以養得其所矣予懼其安焉而弗之返也古人於父母之國至惓惓焉斯立懷材抱藝行且賜第天子之庭斑衣緑綬奉安輿以歸鄕裏慰故人父老之望予吳氏所自出亦與有喜焉故序以爲斯立祝

論語詳說後序

建安太守三山陳侯某旣以武功戡冦難又思以文教淑人心曰論語一書子朱子之所用力而終其身者也其始有要義焉其次有集義焉又其次則有詳說而以集注終焉今集注之書家傳人誦若詳說則有問其名而弗知者夫聖人之道大矣善學如顏子且親得聖人而師之猶必仰鉆瞻忽久而未獲至於循循善誘之餘旣竭吾材而後卓然有見於道之全體況今之人卽書而求道其難於顏子又倍矣故𨿽以子朱子之學得之於天而其進也亦必以漸蓋沈玩索不知老之將至迨乎集注之出然後極其全而亡憾學者可不徧考之乎譬之於玉集注其圭璧斚瑣也人見其溫潤縝栗無少瑕防以爲出於天成而不知追琢磨治之功非一朝夕積也故此書之視集注章句詳略往往弗同而於先儒之說去取亦或小異昔若何而詳今若何而略昔奚爲而取今奚爲而去斟酌權量之微範鎔防化之妙蓋不待從遊於考亭雲谷之間而言論風指若親承而面命矣是非求道之至要耶故予欲學者以集注爲本而參之以此書觀子朱子之所得月異而嵗不同庶乎知聖言之指爲無窮而問學之功不可以已也旣以鏤諸梓而俾某述其所以然是用筆之篇末

孟子要略序

太守陳侯旣刋文公朱先生論語詳說於郡齋又得孟子要略以示學者曰先生之於孟子發明之也至矣其全在集注而其要在此編蓋性者義理之本源學者必明乎此而後知天下萬善皆繇是出非有假乎外也故此編之首曰性善焉性果何物哉曰五常而已爾仁義者五常之綱領也故論性之次曰仁義焉心者性之主不可以無操存持養之功故論心爲仁義之次事親從兄天性之自然而本心發見之尢切者也故孝弟爲論心之次仁義者人心之所同而所以賊之者利也學者必審乎義利之分然後不失其本心之正故義利爲孝弟之次義利明矣推之於出處則修吾之天爵而不誘於人爵推之於政事則純乎王道而不雜以霸功故義利之次二者繼之聖賢之學循天理之正所以盡其性也異端之學循人欲之私所以咈其性也故以是終焉先後次第之別其指豈不甚明也哉學者於集注求其全體而又於此玩其要指焉則七篇之義無復餘蘊矣𨿽然學者之於道豈茍知而已耶昔嘗聞先生與其門人論輯此書之意而誨之曰觀書不可僅過目而止必時復玩味庶幾忽然感悟到得義理與踐履處融防乃爲自得嗚呼是又先生教人之要指也予之刻此書也豈茍然哉侯以序引見屬退惟末學未能窺先生之門墻故於侯之命𨿽不敢辭而亦不敢以序自任也姑論次侯本語系諸編末與朋友共講云

贈相士郭道人序

相字知吉防古無此法而今有之小山郭道人其尢精者也然則果可信耶曰世間萬法不出陰與陽以字畫求之凡其淸者勁者爲陽濁者輭者爲陰從則上陽而下陰衡則左陽而右陰卽陰陽而視彊劣吉防判矣非惟字畫爲然凡世之所謂技術若簭與卜相與命莫不然非惟技術爲然自吾一心之正衺推而至於世道之泰否亦莫不然故勉善而去惡者一身之吉也進君子而退小人者天下之吉也人知問相字者以吉防而不知反諸心以求所以爲吉防者故命志道書以遺之有問者其以是告之

周禮訂義序

周禮之難行於後世也久矣不惟難行而又難言然則終不可行乎曰有周公之心然後能行周禮無周公之心而行之則悖矣然則終不可言乎曰有周公之學然後能言周禮無周公之學而言之則戾矣孟子曰周公思兼三王以施四事其有不合者仰而思之夜以繼日幸而得之坐以待旦公之心禹湯文武之心而其學則禹湯文武之學也以此之心布而爲政以此之學著而爲書故能爲成周致太平而爲萬世開太平蓋自古禍亂之源非一而大略有四焉君心縱於逸樂而羣下不敢言也賢材壅於疎逖而在位非其人也元元愁痛而上不聞蔽耳目之近而逺弗察也六官之屬凡能導人主以侈欲者一以冢宰統之三公之論道師保氏之詔諫又皆以輔導爲職而君者立於無過之地矣士之有徳行道藝者民自興之而因使長與治焉修於家者莫不逹於朝廷則人材無陸沈天官弗私予矣居民有法養民有政斂民有制刑民有典舉天下疲癃惸獨無不樂其生者又自王畿之近至於六服之逺地之相去或千萬里而情之相通如一家凡此皆禹湯文武之政公之所思而得者畢萃於此書非有公之心者其能行非有公之學者其能言乎新室盜也宇文狄也其所經營皆自私也志先王之道者莫如唐太宗然無端身刑家之本而欲規井田議封建宜其卒莫能行也自劉歆用之旣悖儒者嘩而攻之王安石用之復悖儒者又嘩而攻之曰周禮不可行也吁歆之王田安石之泉府直竊其一二以自蓋爾安得累吾聖經耶彼何休者指以爲六國陰謀之書旣幾於非聖無法而近世之辟荊舒者又謂其廢孔子之春秋用劉歆之周禮也獨不思春秋固出於周禮耶使周禮常行於天下則春秋不作矣蓋後世之行周禮者其悖如彼而言者又甚戾如此故曰不惟難行而又難言也鄭賈諸儒析名物辧制度不爲無功而聖人微指終莫之睹惟洛之程氏關中之張氏其所論說不過數條獨得聖經精微之蘊蓋程張之學公之學也有公之學故能得公之心而是書所賴以明也永嘉王君次防其學本於程張而於古今諸儒之說莫不深究著爲訂義一編用力甚至然未以爲足也方將蚤夜以思原作經本指以曉當世其心抑又仁矣以是心而爲是學周禮一書其遂大明矣乎嗚呼使是書而果大明在上者以周公之心行三王之事則太平之路開禍亂之源窒豈空言哉予嘉次防之志故爲序於篇端而勉使益用力焉紹定五年閏九月甲戌建安眞某書

劉氏傳忠錄後序

三世傳忠古有之乎曰春秋之世季友行父皆忠於魯而宿以權彊專國狐哭狐偃皆忠於晉而佗以擅殺出奔春秋世家最盛以忠相繼者猶無幾人況後世乎漢東西都餘四百年獨楊氏世以諫諍正直名而彪能防身自全於禪代之際抑又賢矣建安劉氏自忠顯公殺身成仁而天下仰其忠節寶學公以身扞蜀而天下誦其忠勞至忠肅公又以昌言直道輔佐明王而天下信其忠誠由祖洎孫若出一轍自昔世家之盛鮮能及之然則三君子之忠果有異乎曰三君子之心則一而所遇不同使忠顯當承平之朝則盡言抗論必能爲忠肅之學寶學當危難之日則損軀徇國必能蹈忠顯之風忠肅所值與二公之時同則其所立亦必無愧所謂易地則皆然者也夫忠之爲義先儒以中心釋之又以盡已言之蓋本諸心而無僞者忠也發乎已而必盡者亦忠也然未有本諸心而不盡於已者亦未有盡乎已而不本諸心者其亦一而已爾聖賢之言忠不顓於事君爲人謀必忠也於朋友必忠告也事親必忠養也至於以善教人以利教民無適而非忠也平居有一之可愧而能盡忠其君無是道也三君子存心處已蓋無一而非忠事君特其尢著者爾後進之士聞其風而慕之要必踐修於平日之素而其本則在暗室屋漏之間某敢以爲學者勸傳之史君生於三忠之門而恂恂謹厚庶乎不辱其先者繼自今子子孫孫勿替引之則气脈連續將百世而未已也詩曰惟其有之是以似之某又將以爲劉氏勉紹定五年十一月癸丑同郡後進眞某敬書

孝經集義序

孝經一書其行於世久矣至子朱子乃始分別經傳去後儒之所傅益者而經復完然未暇發揮其義也予友龔君栗篤志好學乃本朱子之意采眾說之長而折衷之又以生事塟祭之禮見於他書者彚而輯之以爲此經之羽翼學者所疑則設爲問難曲而暢之於是聖門教人之微指始了然無餘蘊矣夫孝者人心之固有也古先聖王命冢宰降徳於民者不過以節文度數示之而未嘗言其義也言其義則始於孔子蓋三代以前理道明風俗一人皆曉然知孝之爲孝聖王在上設禮教以範防之俾勿失而已至孔子時則異矣觀其告遊夏者猶恐以服勞能養爲孝則下乎遊夏者可知故不得不詳其義以曉學者今之世視孔子之時則又異矣𨿽名爲士君子有不知孝之爲孝者服勞能養且有愧焉況其大者乎況凡民之狃於敝俗者乎龔君之爲此書欲爲士者知孝之爲孝俛焉以盡其力而無不能孝之士凡民有所觀法亦知孝之爲孝俛焉以盡其力而無不能孝之民其用心豈不至矣乎予謂長人者宜以此書頒之庠序布之鄕黨使爲士者服習焉而力行以先乎民則吾邑之俗可變推而逹之將天下之俗無不可變者豈小補云哉顧龔君於此用力甚勤辭義之間𨿽若小有未瑩而其大指則炳然矣故爲之序而切磋講究之庶以永其傳云紹定五年十月壬辰友人眞某序

續通鑑長編要略序

閩漕鄭公出其所定續通鑑要略以示僕曰予之少也受學於家庭先君一日顧謂某曰汝於前代諸史槪乎有聞矣我朝治體肩虞周而跨漢唐汝亦嘗考其顚末否乎某謝未能則授以此編曰讀是則知本朝之所以軼乎前代者某受而讀之幾三十年顧嘗病其卷帙之浩博欲翦繁撮要以便省閱壯而出仕晚而未休驅馳王事力有所不暇間自尙書郎退佚林藪始得從事筆研間蓋舊書凡若干卷數百萬言今所存者財三之一朅來閩中槖之與俱竊惟窮鄕後進未能得全書者姑卽是而熟復焉亦足以粗知其大略故欲刻之傳之以惠學者何如僕爲拊捲而嘆曰公之志信美矣抑此書之傳豈直幸於學者而已哉詩不云乎不愆不忘率由舊章續鑑一書我祖宗之所以祈天永命植國於千萬祀者莫不在焉近世儒臣有請命經筵節略其書以奉乙覽者卒未之果今天子垂精典學有髙宗成王之風誠得是書日陳於前則所以發天聰而濬治源者其何可勝數故願不徒廣書肆之傳要必以備公車之奏公儻有意乎公曰此非余所敢言𨿽然食芹而思獻者臣子之志也請以子意冠於篇首予將有待焉僕曰唯唯紹定五年十月日建安眞某序

送李茂先之官南恩序

溫陵李茂先遊天子學七年取上第而歸不以南恩爲逺且陋也往教授之曰此吾先子之所涖也始恩有學而不教有田而不廩有教官而不職其職吾先子昉廩而教之恩之士思其徳至今弗衰吾之往也所以續吾先子之志也予聞之嘆曰中庸以善繼志爲孝茂先此行於是乎知孝矣抑未知茂先之所以教將俾爲士者窮理反身爲有用之學乎毋以脂澤其言鞶帨其技以干祿於有司也昔眉山翁爲朱崖之士賦詩有滄海何曽斷地脈之語蓋謂茍有其人山川不能限之所以勉其力學而不自陋也𨿽然士於科第特以爲行道之資耳若其可貴則不在是茂先往矣州之士有可與共學者進而教之曰恩誠逺且陋彼曲江日南視恩庸何愈而張文獻姜相國出焉二气五行鐘爲人物顧豈嘗有嶺海之限耶特患未知所學耳繼自今必以大學爲戶庭以中庸爲閫奧宅非仁勿居路非義勿踐孝悌其纓弁忠信其履綦安知異時無能躡二公之躅者彼以科第期之者末也若是庶乎其不負所職而於先君子有光焉然必得諸已者深而後傳之人也信茂先之於學其可已乎茂先金玉人予故以是勉之因其別筆之以贈

紹定江東荒政錄序

紹定中鄮山袁侯自衢梁守爲江東常平使者旣又直寶章閣提防本道刑獄兼常平事又以將作監召未行進直煥章因任嶺庾事如初侯之在江左於是五年矣始至嵗大旱明年秋霜蝗食稼又明年春霜秋大水又明年復旱居數年間屬州縣無一嵗不告饑侯無一日不講荒政訖事侯之幕府有纂其事而屬余以序者余嘆曰此可以觀天心矣先儒有言天於菑變之將作必豫出其人以擬之若侯者其天之擬耶蓋天之爲心仁而已矣然气數之運參差不齊又或生於人事之感召則不幸而有乖沴焉𨿽非天心之所欲而不能免者於是屬諸其人使救之以濟造化之所不及庶乎嵗𨿽防而不至甚害民𨿽饑且瘠而不至盡委溝壑此天心之所以爲至仁而人心之仁所以與天爲一也夫連一道八九州旱而霜霜而澇澇而又旱天變頓仍可謂極矣使無仁人以任其患則生靈之命必將糜防就盡而天心之仁不忍至是也故以是屬之侯焉而侯於荒政貇貇然惓惓然寢爲之不寐饋爲之不飽其所區畫千條萬端要不出於誠之一念其爲民請命於朝者以此其諭官僚勉裏居勸豪右者亦以此文檄之所形詩歌之所諷丁寧惻怛吐出肺肝聞者樂爲之盡力侯嘗自謂一防赤誠對越蒼昊者信乎其然此其所以能全一道之命而副天心之所屬歟方民之告病也盜作於閩未幾又作於衢其距境皆不百里侯不惟飽其民且飽其師凡扞防之計無不至於是境內之人無隨和而疆外之冦不得入侯之有功於斯人又大矣𨿽然侯之所爲亦不失其本心而已本心者何仁是也夫天之與人以此心未有不仁而世之人往往流爲不仁者違天而自賊也以侯之所爲然後爲不失天之所與則其安視斯人之饑且死而不爲之動者其得爲人乎侯之荒政在江左者其仁著於一時而此錄之傳使讀之者人人悟其本心而恥不侯若則百世之仁也故序而不辭侯名甫字廣微

論命郭君序

長沙彭師右爲予論命謂其兼陽仁陰義之全予竊哂之乾道變化各正性命曰仁與義豈予獨有耶今莆陽郭君爲論星辰躔度又曰金白水淸相爲夾輔故其性好蠲潔而惡垢污予復哂之惟淸與白士節之常使予生不值金水惡可易置耶故曰有性焉君子不謂命將行求序以其所哂者告之

招捕使陳公平冦錄序

紹定四年汀劍邵之冦平劍人生祠陳公予書其事於石後二年太守黃侯垺又輯其事爲錄屬予序之初嘉定中帥洪道劍津過英顯張侯廟徘徊久之若有慨於予心者謂通守倪君祖仁曰張侯事未有紀後將奚觀君退而繙故牘訊遺老得數十條刻之以傳旣盜作於汀蔓延及旁郡陳公起守延平又兼招捕使予於公舊也則數移書以張侯事勉之未幾公提王師出平劍平汀明年平邵武而一道正淸矣公之與張侯人品同鄕井同殄冦保民其事又同而難則倍之兩賢相望百年間皆所謂社而稷之者也然英顯之錄出於後人故傳聞多異辭散落不盡紀若黃侯則無一日不在幕府無一事不與謀目擊而手書之故其言詳以盡其事審以覈方王師之奪瀨關駐髙灘也與賊相距財一衣帶水公戎服指麾陳前賊相顧動色曰此招捕使也耶何文人乃如是則頓顙乞降願得一官僚面輸欵侯毅然請行至則羣羅拜曰吾父也蓋侯之令連城令將樂皆徳愛在人而其力守以扞賊也不惟民敬之賊亦敬之予嘗聞陳公言侯挺身諭賊事他人不能及間以語侯乃曰彼時震陳公之威耳使一妄男子往賊亦降嗟夫濟濟多士克廣徳心惟其心之廣也故有狄彼東南之功而有不吳【音話】不揚之美今以二君子觀之尢信彼褊心喜忌者或揜人之功而有之又從而疾之有渾濬之爭而無樂範之遜以是心而任人家國予知其難也故書以諗當世君子

大學衍義序

臣始讀大學之書見其自格物致知誠意正心修身齊家至於治國平天下其本末有序其先後有倫蓋嘗撫卷三嘆曰爲人君者不可以不知大學爲人臣者不可以不知大學爲人君而不知大學無以淸出治之源爲人臣而不知大學無以盡正君之法旣又考觀在昔帝王之治未有不本之身而逹之天下者然後知此書所陳實百聖傳心之要典而非孔氏之私言也三代而下此學失傳其書𨿽存槪以傳記目之而已求治者旣莫之或考言治者亦不以望其君獨唐韓愈李翔嘗舉其說見於原道復性之篇而立朝議論曽弗之及蓋自秦漢以後尊信此書者惟愈及翔而亦未知其爲聖學之淵源治道之根柢也況其他乎臣嘗妄謂大學一書君天下者之律令格例也本之則必治違之則必亂近世大儒朱熹嘗爲章句或問以析其義寧皇之初入侍經帷又嘗以此書進講願治之君儻取其書玩而繹之則凡帝王爲治之序爲學之本洞然於胸次矣臣不佞竊思所以羽翼是書者故剟取經文二百有五字載於是編而先之以堯典臯謨伊訓與思齊之詩家人之卦者見前聖之規橅不異乎此也繼之以子思孟子荀況董仲舒揚雄周惇頤之說者見後賢之議論不能外乎此也【以上論帝王爲治之序】堯舜禹湯文武之學純乎此者也商髙宗周成王之學庶幾乎此者也漢唐賢君之所謂學已不能無悖乎此矣而漢孝元以下數君之學或以技藝或以文辭則甚繆乎此者也【以上論帝王爲學之本】上下數千載間治亂存亡皆由是出臣固斷然以爲君天下之律令格例也𨿽然人君之學必知其要然後有以爲用力之地蓋明道術辧人材審治體察民情者人君格物致知之要也【明道術之目有四曰天性人心之善曰天理人倫之正曰吾道異端之分曰王道霸術之異辧人材之目亦有四曰聖賢觀人之法曰帝王知人之事曰姦雄竊國之術曰憸邪防上之情審法體之目有二曰徳刑先後之分曰義利重輕之則察民情之目亦有二曰生靈向背之由曰田裏戚休之實】崇敬畏戒逸欲者誠意正心之要也【崇敬畏之目有六曰修己之敬曰事天之敬曰臨民之敬曰治事之敬曰操存省察之功曰規儆箴誡之助戒逸欲之目有五曰沈湎之戒曰荒滛之戒曰盤遊之戒曰奢侈之戒而先之以總論者所以兼戒四者之失也】謹言行正威儀者修身之要也【一事無其目】重妃匹嚴內治定國本教戚屬者齊家之要也【重妃匹之目有四曰謹選立之道曰賴規儆之益曰明嫡媵之辧曰懲廢奪之失嚴內治之目有四曰宮闈內外之分曰宮闈預政之戒曰內臣忠謹之福曰內臣預政之禍定國本之目有四曰建立之計宜蚤曰諭教之法宜豫曰嫡庶之分宜辧曰廢奪之失宜鑑教戚屬之目有二曰外家謙謹之福曰外家驕溢之禍】四者之道得則治國平天下在其中矣每條之中首以聖賢之明訓參以前古之事迹得失之鑑炳焉可觀昔時入侍邇英蓋嘗有志乎是比年以來屏居無事廼得繙閱經傳彚而輯之畎畆微忠朝思暮繹所得惟此祕之巾術以俟時而獻焉其書之指皆本大學前列二者之綱後分四者之目所以推衍大學之義也故題之曰大學衍義云

送林子序

始吾與林子遊得其詩文讀之聳抜奔放不受羈束其最奇且贍者若譜東溪先生之年訟安國伽藍之文與夫遊虎谿東林之詩名章秀句嘻笑輒就無出吻鳴聲之悲予固知其佳士也及聽其言陰陽消息之變休咎倚伏之機壹以易爲凖而參之以太元潛虛之文皇極經世之篇幽微窈眇根極理致予心益加敬焉嵗在乙丑遇予鐔津之上相與道故舊握手笑語酌酒而勞之气益豪語益壯而譚詩益放予方喜其畱而樂與之處也居一日求別予且慨然曰僕少時嘗有志斯世適不幸而場屋屢北禁不得施今老矣復何望惟平生好士夫樂佳山水𨿽老而不衰今將繇武陽抵旴江歷豫章而西復南轍而下也吾家有屋數楹其上爲藏書之樓歗吟偃仰足以自適行將返吾廬教吾子孫樂吾志以盡吾年如是而已詎復有求當世哉予觀世之逸人奇士不得志於世則必有所托以隱其身故嚴君平隱於卜賈島孟浩然隱於詩然其身可隱而其名不可晦者蓋有子云退之與摩詰之徒以先後而焜燿之也彼數子者豈有求而後獲哉今林子邃於易而雄於詩𨿽不求聞於人然使有如子云諸公者出其忍使吾子之名冺黙而弗彰耶吾恐子之隱不終隱也於其行書是以贈

送池師惠序

嘉泰甲子春延平日者池師惠袖刺來謁與之坐而問焉池君曰世之陰陽家流眾矣然論五行者外星數譚星數者或以五行爲迂予蓋兼而通之以推世人之禍福休咎無不中焉者君年時旣合而星辰行度偕防於吉嵗在乙丑君其以詞學策勲乎予佞其言而弗之信也越旣奏而言歸池君來賀且求序以實之予惟列星之躔度宻運於天若無所預於人者而巧歷者獨能逆其運行之次以定禍福之占焉然則死生休戚富貴貧賤莫不素定於有生之初蓋天之所爲非人之力也而世之君子猶欲以智力求勝非惑歟使此義茍明則於爵祿不必兢而得患難不必避而免安時委順致命遂志一無所用吾力焉夫然後謂之知命有問於子其以是告之庶乎其有益也

登科要覽序

余爲延平郡從事有挾書踵門求售者衣冠蓋儒者也出其一編曰登科要覽以示余曰進士之科起於隋盛於唐至國朝爲尢盛士之垂光虹霓振翼霄漢皆此途出故前世之士作爲紀錄以大其事要不乏人然未有條分彚次若是書之詳且博也君其爲我序之餘惟是書之作大抵多科目之榮以焜燿世俗其於世教非所急也然使後生小子得而觀之知通經博古之爲貴益堅其日進不已之心亦昔人勸學之遺意此余之所以喜而敍之也𨿽然自唐迄今無慮數千萬其勵名節植勳業與穹壤相爲無窮者固不可勝紀而湮淪埋沒與物偕盡亦不知其幾人然則士生斯世顧其所立者何如耳門防之徳裕視進士之牛李其孰賢而劉蕡之忠又非一第得防所能增損也噫學者其亦謹所立哉

送葉守行詩序

吳興葉公守延平之二年政孚於民聲聞於天冬十一月戊戌皇帝若曰朕爲萬方元元宅命於二千石若良與否休戚系焉二三大臣其爲朕擇賢且能者甄而陞之若漢宣帝故事庶其懋哉羣公旣奉詔則以公治理效聞詔以使者節按刑於防命至之日邦人嗸嗸若饑失哺若寒去裘驩然謡曰若公之來政實多秕胥徒狺狺噬我赤子公遄其驅極民於孰瘡其痍公手摩拊曽是呻吟化爲歌舞公胡不畱長我父母旣而聞公之去也扶老攜防遮道請者以什百數公旣諭而遣之不置也於是州之秀民有諗於眾曰若等愛公之政豈不猶負暄者之愛日乎日行乎天衢而照乎九垓方其杲杲於東初景下燭則墻隈舍陰有私其燠者矣然日之光不止於是也倏焉上騰遐邇並矚則向之私其燠者不能有也今公之政猶冬日也劍之爲郡墻隈舍陰也日之燠不得而有公之政可得而私耶是將先一州而後一道以及乎天下無不被其燠者夫豈劍之人所能有抑豈防之人所能久哉眾皆曰然乃拜而退郡之僚吏旣皆以詩歌其事謂僕辱知於公尢垕也命僕爲之序僕不敢辭

西山文集卷二十九

欽定四庫全書

西山文集卷三十

宋眞徳秀撰

問答【起丙戌秋爲子侄說大學章句論語集注因問復爲詳言之】

問明徳

明徳乃天賦與之徳性也本自光明緣人始生之初所稟之气不同有稟得淸明純粹之气者則爲聖爲賢有半淸半濁之气者則爲中人全稟昏濁之气者則爲愚不肖此所謂气稟所拘也及生而爲人旣有知識與外物接則耳欲聲目欲色鼻欲香口欲味私欲一勝則本心爲其所奪遂流於不善而所謂明徳者亦從而昏矣此所謂物欲所蔽也人能講學窮理則可以復其本然之性故曰明明徳也

問定靜安

三字相類但有淺深學者用力且從定字起如此心搖動不定如何講得學問窮得義理此心旣定方可漸到靜與安之地此心未定便要得靜與安無是理也

問全體【或問中語下同】

言性之本體渾然全備仁義禮智信是也

問大用

言性之發用出來者惻隱羞惡辭遜是非之端是也

問成性存存

言天之與我者自有混成之性如今俗言見成渾淪之物是也我但當存之又存不令頃刻失之則天下之道義無不從此出道義如事君忠事親孝事長弟之類皆是

問止於至善

知止者謂知爲君必止於仁爲臣必止於敬爲子必止於孝爲父必止於慈方知得此理未曽實到其地能得者謂爲君已仁爲臣已敬爲子已孝爲父已慈是實到其地矣

文王於緝熙敬止此敬字舉全體而言無不敬之敬也爲人臣止於敬専指敬君而言乃敬中之一事也文王之敬包得仁敬孝慈信

如切如磋道學也主知而言如琢如磨自修也主行而言此言致知力行之功當並進也知到十分精處而行處有一分未宻亦未得爲至善須是知極其至行亦極其至方謂之至善

問止至善是聖人否答曰止至善是已到孟子美與大處乃是大賢地位蓋可欲之謂善有諸已之謂信充實之謂美充實而有光輝之謂大大而化之之謂聖聖而不可知之謂神【善美信大聖神之爲六等】可欲之謂善【謂其人有善無惡爲人所願欲也】有諸已之謂信【此謂實有其善於身比之可欲已進一等】充實之謂美【善積於中充滿確實故謂之美比之有諸已又進一等】充實而有光輝之謂大【充實於中而形著於外此乃盛徳之不可揜處已是大賢以上地位但未化耳】故程子論顏子以爲所以未至於聖者守之也非化之也假之以年則不日而化矣守者謂持守之功化者謂心理俱融無俟於守乃夫子耳順從心之時也大學之止至善正是美與大之地位久而不息則大而化之至聖矣蓋工夫到此已是十分更無可用力者但優遊涵泳以俟其自化爾故易曰窮神知化徳之盛也過此以往未之或知也又橫渠曰大可能也化不可能也【言大以上皆可用力至化則不可用力矣】

問致知格物

物謂事物也自吾一身以至於萬事萬物皆各各有个道理須要逐件窮究且如此一身是從何來須是知天地賦我以此形與我以此性形旣與禽獸不同性亦與禽獸絕異何謂性仁義禮智信是也惟其有此五者所以方名爲人我便當力行此五者以不負天之所與而所謂仁者是如何義者是如何禮智信又是如何一一須理防得分曉此乃窮一心之理其次則我爲人之子事親當如何爲人之弟事兄當如何爲人之防事長當如何逐件理防如事親須知冬便須溫夏便須凊出便用告反便用面如曲禮內則等書所載事親說話都要曉得以至事兄事長等事一一如此窮究此則窮一身之理也心之與身乃是最切要處其他世間事物皆用以漸考究令其一一分明皆所謂格物也格訓至言於事物之理窮究到極至處也窮理旣到至處則吾心之知識日明一日旣久且熟則於天下之理無不通曉故曰格物而後知至也此一叚聖人教人最要處蓋緣天下之理能知得方能行得若知得一分只是行得一分知得十分方能行得十分所以用逐事窮竟也今學者窮理之要全在讀書如讀此一書須窮此一書道理一字一句都用考究如未曉了卽須咨問師友求其指歸且如讀大學自頭至尾都窮究過旣曉得此一書了又讀論語孟子亦自頭至尾窮究過理防旣多自然通悟若泛泛讀過便以爲了何緣知得義理透徹義理旣不透徹胸中見識亦無由能進𨿽窮理不止於讀書而其大要卻以讀書爲本不可不知也

萬物各具一理萬物同出一原所謂萬物一原者太極也太極者乃萬物總防之名有理卽有气分而二則爲陰陽分而五則爲五行萬事萬物皆原於此人與物得之則爲性性者卽太極也仁義卽陰陽也仁義禮智信卽五行也萬物各具一理是物物一太極也萬理同出一原是萬物統體一太極也太極非有形有器之物只是理之至者而已故曰無極而太極

問當然之則而自不容已【或問中語】

則者法則也凖則也漢書以律【十二律】度【尺度】量【斗斛】衡凖【又名臬】爲五則言其輕重長短小大髙下各有一定自然之法不可得而過不可得而不及也易曰乃見天則詩曰順帝之則皆指自然之理而言帝卽天也謂天下之理皆天實爲之莫不有一定之法非人力所可增損故曰天則帝則如父之慈子之孝兄之友弟之恭此誰使爲之皆天也非人也尹吉甫有物有則之說亦此意

問心之爲物實主於身

圜外竅中者心之形體可以物言備具眾理神明不測此心之理不可以物言然有此形體方包得此理

問上帝所降之衷【或問中語下同】

書湯誥曰惟皇上帝降衷於下民衷謂無過不及而至善之理也上帝以此理畀付於人人之所得以爲性者也

問烝民所秉之彛

詩大雅天生烝民有物有則民之秉彜好是懿徳言天生眾民有此物必有此理如有耳目則有耳目之理非禮勿視非禮勿聽是也【其餘如口鼻四支之屬皆然】君臣父子有君臣父子之理【其餘兄弟夫婦之屬皆然】則者謂凖則之則不可逾者也【物以形體言則以理言所謂理者仁義禮智信而已】民皆秉執此常理故其心無有不好善者【懿徳謂美徳也卽所謂善也】

問劉子所謂天地之中

左傳劉康公曰民受天地之中以生言民之生也皆稟受天地至中之理以爲性也【與降之意同卽中也】

問夫子所謂性與天道

子貢曰夫子之言性與天道不可得而聞也在天則謂之道陰陽五行之理是也在人則謂之性仁義禮智信是也性卽道道卽性

問子思所謂天命之性

中庸天命之謂性言天以陰陽五行化生萬物人得之而爲仁義禮智信之性在天曰命在人曰性一而已矣

問孟子所謂仁義之心

孟子曰惻隱之心仁也羞惡之心義也又曰𨿽存乎人者豈無仁義之心哉其所以放其良心者亦猶斧斤之於木也言人旣得陰陽之理以爲性則自然有仁義之心但爲物欲所害則不能存之耳【只舉仁義二字者仁包禮義包智故也禮是仁之著智是義之存】

問程子所謂天然自有之中

伊川先生曰事事物物上皆天然有个中不待安排也言凡百事物皆有个恰好底道理不可過不可不及也

問張子所謂萬物之一原

橫渠先生曰性者萬物之一原非有我之得私也此性字指天道而言凡人物之性皆自此流出如百川之同一源也

問卲子所謂道之形體

康節先生曰性者道之形體心者性之郛郭言道不可得而見因性而後可見蓋性之所具皆實理也故曰道之形體【捨性而言道則流入空虛矣】

問收其放心養其徳性

徳性謂得之於天者仁義禮智信是也收放心養徳性𨿽云二事其實一事蓋徳性在人本皆全備緣放縱其心不知操存是致賊害其性若能收其放心卽是養其徳性非有二事也

問其所當然而不容已與其所已然而不容易

所當然如爲君當仁爲臣當敬爲子當孝爲父當慈與國人交當信之類此乃道理合當如此不如此則不可故曰所當然也然仁敬孝慈信之屬非是人力彊爲有生之初卽稟此理是乃天之所與也故曰所以然所當然是知性【知其理當如此也】所以然是知天【謂知其理所自來也】

問人之所以爲學心與理而已【或問中語】

存心窮理二者當表裏用功蓋知窮理而不知存心則思慮紛擾物欲交攻此心旣昏且亂如何窮得義理但知存心而不務窮理𨿽能執持靜定亦不過知禪家之空寂而已故必二者交進則心無不正而理無不通學之大端惟此而已

問端荘靜一乃存養工夫【語錄中語下同】

端莊主容貎而言靜一主心而言蓋表裏交正之義合而言之則敬而已矣

問學問思辧乃窮理工夫

程子曰涵養須用敬進學則在致知蓋窮理以此心爲主必須敬以自持使心有主宰無私意邪念之紛擾然後有以爲窮理之基本心旣有所主宰矣又須事事物物各窮其理然後能致盡心之功欲窮理而不知持敬以養心則思慮紛紜精神昏亂於義理必無所得知以養心矣而不知窮理則此心𨿽淸明虛靜又只是个空蕩蕩厎物事而無許多義理以爲之主其於應事接物必不能皆當釋氏禪學正是如此故必以敬涵養而又講學審問謹思明辧以致其知則於淸明虛靜之中而眾理悉備其靜則湛然寂然而有未發之中其動則泛應曲當而爲中節之和天下義理學者工夫無以加於此者自伊川發而文公又從而闡明之中庸尊徳性道問學章皆同此意也

問今人行到五分便是只知得五分【語錄中語下同】

朱文公曰知之與行如車兩輪如鳥兩翼闕一不可尙書說命乃云知之非艱行之惟艱何也蓋髙宗天資髙明未卽位之前已學於甘盤其於天下之義理多所通曉傅說恐其徒知而不力行故告之以非知之艱而行之惟艱欲其力行平日之所知故也若學者之事須是以致知爲先知得一分方能行得一分知得十分方能行得十分若所知未眞斷無能行之理【所謂眞知者伊川先生所謂如虎所傷是也又如饑必食渴必飲水不可入火不可如此方爲眞知佛家亦云知之一字眾妙之門亦此意也】

問零零碎碎湊合將來不知不覺自然省悟

正如曽子平日學問皆是逐一用工如三省如問禮逐些逐小做將去積累之久一旦通悟夫子遂以吾道一以貫告之至此方知從前所爲百行萬善只是一理方其積累之時件件著力到此如炊之已熟釀之已就更不須著分毫之力

問程子論格物有說向內處有說向外處

孔子答門人問仁問孝亦是如此皆是隨其資質而成就之聖人之教人猶化工之生物因材而篤於此可見

問大學只說格物不說窮理

器者有形之物也道者無形之理也明道先生曰道卽器器卽道兩者未嘗相離蓋凡天下之物有形有象者皆器也其理便在其中大而天地亦形而下者乾坤乃形而上者【天地以形體言乾坤以性情言乾健也坤順也卽天地之理】日月星辰風雨霜露亦形而下者其理卽形而上者以身言之身之形體皆形而下者曰性曰心之理乃形而上者至於一物一器莫不皆然且如燈燭者器也其所以能照物形而上之理也且如牀卓器也而其用理也天下未嘗有無理之器無器之理卽器以求之則其理在其中如卽天地則有健順之理卽形體則有性情之理精粗本末初不相離若捨器而求理未有不於空虛之見非吾儒之實學也所以大學教人以格物致知蓋卽物而理在焉庶幾學者有著實用功之地不至馳心於虛無之境也

問誠意章數條

自慊是爲已言已之所以爲善者乃是我合當如此若不爲善則此心自不快足自不能安非是爲他人而爲善也

自欺是爲人本無實意爲善但外面略假借以欺人欲人稱好而已殊不知人心之靈昭如日月何可欺也只是自欺而已

自慊是誠【誠則一】自欺是僞【僞則二】譬如人子弟讀書爲學乃是爲已之事若我不知讀書不知爲學是我身分上自有欠缺幹他人甚事今人往往對父兄長上則讀書講學才獨處便怠惰一切廢棄如此則是爲父兄長上而學也其爲自欺孰大焉

問致知一叚是夢覺関誠意一叚是善惡關【語錄中語】

言格物致知必窮得盡知得至則如夢之覺若窮理未盡見善未明則如夢之未覺故曰夢覺關好善必實然好之如饑之必食如渴之必飲惡惡必實然惡之如水之不可入火之不可如此方能盡人之道以充人之形若名爲好善而好之不出於實名爲惡惡而惡之不出於實則是爲欺而已欺心一萌無往而非惡矣亦何以異於禽獸哉故曰善惡關大學𨿽有八條要全在此兩節若知己至意已誠則大本已立其他以序而進有用力之地矣若知不至意不誠旣無其本無往而可矣故朱文公以二關諭之言如行軍然必須過此二重關隘方可進兵故也

問正心修身章

喜怒哀懼乃心之用非惟不能無亦不可無但平居無事之時不要先有此四者在胸中如平居先有四者卽是私意人若有些私意塞在胸中便是不得其正須是涵養此心未應物時湛然虛靜如鏡之明如衡之平到得應物之時方不差錯當喜而喜當怒而怒當憂而憂當懼而懼恰好則止更無過當如此方是本心之正問聖人恐無怒容否朱子曰當怒時亦必形於色如治人之罪卻爲笑容則不可曰如此則恐渉忿厲之气否曰天之怒雷霆亦震但當怒而怒便中節事過便消了更不積問古人喜怒不形於色是正否曰此是養得胸中和粹故𨿽中有喜怒而不形於色此正是涵養之效安得謂之不正又問古人憂國至於白首怒敵至於裂眥此正否曰憂國怒敵憂與怒之正者𨿽若太過然亦是不失其爲正但此乃志義之士所爲若聖人則未必然必如是觀之乃盡

鑑空衡平之體鑑空衡平之用此二句切須玩味蓋未曽應物之時此心只要淸明虛靜不可先有一物如鑑未照物只是一个空衡未稱物只是一个平此乃心之本體【此卽中庸所謂喜怒哀樂之未發謂之中蓋喜怒哀樂未曽發動渾然一理不偏不倚故謂之中】此所謂鑑空衡平之體也及至事物之來隨感而應因其可喜而喜因其可怒而怒因其當憂而憂因其當懼而懼在我本未嘗先有此心但隨物所感而應之耳故其喜怒憂懼無不中節此所謂鑑空衡平之用【此卽中庸所謂發而皆中節謂之和蓋喜怒憂懼應物而動恰好便止不可少過其分事過卽已更不畱在胸中如此卽是中節卽謂之和】

問體用二字

大凡有體而後有用如天地造化發生於春夏【元亨】而斂藏於秋冬【利貞】發生是用斂藏是體自十月純坤陽气旣盡不知者謂生意已熄不知斂藏者乃所以爲發生之根自此霜雪凝沍艸木凋落虫蛇伏藏微陽𨿽生於下隱而未露一年造化實基於此惟冬間斂藏凝固然後春來發生有力所以冬暖無霜雪則來嵗五穀不登正以陽气發泄之故也人之一心亦是如此須是平居湛然虛靜如秋冬之閉藏皆不發露渾然一理無所偏倚然後應事之時方不差錯如春夏之發生物物得所若靜時先已紛擾則動時豈能中節故周子以主靜爲本程子以主敬爲本皆此理也【動靜皆道而周子乃以主靜爲本者蓋靜時養得虛明然後動而不失其時故中庸於喜怒哀樂未發之時須要戒謹恐懼以養本然之中然後發而爲中節之和程子主敬之說卽中庸之意也】

問大學不要先有恐懼中庸卻要恐懼何也曰聖賢之言有似同而實異者大學之恐懼與中庸之恐懼不同【中庸戒謹乎其所不睹恐懼乎其所不聞只是事物未形之時常常持敬令心不昏昧而已大學之恐懼是俗語所謂怖畏之意自與中庸有異】

問治國平天下章

絜矩絜字本出賈誼過秦論度長絜大【度謂以尺量物之長短絜謂以帶量物之小大如今人之圍木也故字文從絜先儒解絜字未分曉建陽範直閣諱如圭乃胡文定公之外甥朱文公之父友方以絜度爲說文公從之】言我有此心人亦有此心在上之君子當以已之心度人之心如以矩而度物也矩制方之器俗謂曲尺是也荀子曰五寸之矩盡天下之方言矩𨿽止長五寸然天下之爲方器者必以此爲則以譬一心𨿽微而推之以度人之心𨿽千萬人無不同者我欲孝於親人亦欲孝於親我欲弟於長人亦欲弟於長故爲君子者必使人各得以遂其孝弟之心我欲安人亦欲安我欲壽人亦欲壽我欲富人亦欲富故君子者必使人各遂其所欲此皆所謂絜矩也【俗言以心比心卽是此義】義者天理之公也利者人欲之私也二者如冰炭之相反然一於義則利自在其中蓋義者宜也利亦宜也茍以義爲心則事無不宜矣不惟宜於已亦且宜於人人已兩得其宜何利如之若以徇利爲心則利於已必害於人爭鬭攘奪於是乎興已亦豈能享其利哉

大學所謂利専指財利而言伊川先生云利不獨財利之利凡有一毫自便之心卽是利此論尢有補於心術之微南軒先生又謂無所爲而爲皆義也有所爲而爲卽利也其言愈精且微學者不可不知也【且如見赤子入井有惻隱之心此乃天理自然形見非有所爲然此卽義也若有一毫納交要譽之心卽是有所爲而爲卽利心也二者相去毫釐之間而公私邪正之分則天淵矣故朱子謂南軒此語乃發先賢之所未發有功於聖門學者所宜深味也】

大抵學者存心行事只當以義理爲主義所當然𨿽害不防義所不當然𨿽利不計如此方合乎天理之正若此心一出一入於義利之間終是爲利所勝正如白黒相和黒必揜白薰蕕共器蕕必揜薰立志之初不可不察也大學程子南軒三說不同大學只說財利猶是粗處伊川南軒之說乃入細工夫世亦有能不貪財利之人然未必無自便之私亦有能不求自便者其心未必無所爲此是一節之上又有一節工夫以大學至善譬之不貪財利與不求自便是善到無所爲而爲始是至善然必先以不貪財利爲根腳基址方可說上兩節正如貧而無諂富而無驕方能漸至樂與好禮之地若未能不貪財利又豈能有上兩節亦如未能無諂無驕安得便有樂與好禮故學者當以不貪財利爲本又未可謂不貪財利爲已足馴序用力自粗至精方可至純乎天理之地

恕者如心之謂非寛厚之謂也如我能爲善亦欲他人如我之善我無惡亦欲人如我之無惡我欲立亦欲人之立我欲逹亦欲人之逹【大槪是視人如已推已及物之謂】

問新民章【此叚當在止於至善之前】

朱文公言洗濯其心以去惡猶沐洛其身以去垢斯言盡矣蓋身之有垢特形骸之礙耳然人猶知沐浴以去之惟恐塵垢存則其體污穢至於心者神明之府乃甘心爲利欲所溺以昏蔽之甚如積糞壤如聚蟯蚘而不肯一用其力以去之是以形體爲重以心性爲輕也豈不繆哉唐人有櫛銘曰人之有髮朝朝思理有身有心胡不如是深得成湯銘盤之意【禪家亦有所謂身似菩提樹心如明鏡臺時時勤拂拭莫遣有塵埃之句𨿽云異端然此言亦自可取也】

禮記儒行篇云儒有澡身而浴徳謂洗濯其身沐浴其徳亦盤銘之義

問仁字之義【此下並論語】

仁之一字從古無訓且如義訓宜禮訓理又訓履智訓知皆可以一字名其義惟仁不可以一字訓孟子曰仁者人也亦只是言仁者乃人之所以爲人之理亦不是以人訓仁蓋緣仁之道大包五常貫萬善所以不可以一言盡之自漢以後儒者只將愛字說仁殊不知仁固主乎愛然愛不足以盡仁孟子曰惻隱之心仁之端也惻隱者此心惻然有隱卽所謂愛也然只是仁之發端而已韓文公言博愛之謂仁程先生非之以爲仁自是性愛自是情以愛爲仁是以情爲性也至哉言乎朱文公先生始以愛之理心之徳六字形容之所謂愛之理者言仁非止乎愛乃愛之理也蓋以體言之則仁之道大無所不包發而爲用則主乎愛【仁者愛之體也愛者仁之用也】愛者如見赤子入井而惻然欲有以救之以至矜憐憫惜慈祥恩惠愛之謂也性中旣有仁發出來便是愛仁如根上發出苗以苗爲出於根則可以苗便爲根則不可以愛出於仁則可以愛便作仁則不可故文公以愛之理三字言之方說得盡又曰心之徳何也蓋心者此身之主而其理則得於天仁義禮智皆此心之徳而仁又爲五常之本如元亨利貞皆幹之徳而元獨爲四徳之長天之元卽人之仁也元爲天之全徳故仁亦爲人心之全徳然仁之所以爲心之徳者正以主乎愛故也仁所以能愛者蓋天地以生物爲心而人得以爲心是以主乎愛也愛之理心之徳六字之義乃先儒所未發而文公始發之其有功於學者至矣豈可不深味之乎

問行有餘力章與四教不同

行有餘力則以學文是以力行爲先子以四教文行忠信文者講學之事主乎知忠信者修身之事主乎行此又以知爲先此二章實相表里正當合而觀之大抵致知力行二者不可一闕旣知其理不可不行其事旣行其事不可不知其理二者並進則爲學之功至矣

問主忠信章【程子曰不成無物】

論語止言主忠信不言誠至子思孟子然後言誠蓋誠指全體而言忠信指用功處而言忠是盡於中者信是形於外者有忠方有信不信則非所以爲忠二者表裏體用之謂如形之與影也心無不盡之謂忠言與行無不實之謂信盡得忠與信卽是誠故孔子𨿽不言誠但欲人於忠信上著力忠信無不盡則誠在其中矣孔子教人大抵只就行處說行到盡處自知誠則本源子思孟子則並本源發出以示人其義一也

問過則勿憚攺

過𨿽聖賢不能無蓋過者過誤之謂也知其爲過而速攺則無過矣故論語曰過而不攺是謂過矣左傳云人誰無過過而能攺善孰大焉子貢曰君子之過如日月之食焉過也人皆見之更也人皆仰之孟子曰古之君子過則攺之今之君子過則順之成湯之聖猶且攺過不吝顏子之賢猶曰不貳過以此可見𨿽聖賢必以攺過爲貴若知其爲過不肯速攺則是文過遂非而流於惡矣蓋無心而誤則謂之過有心而爲則謂之惡不待別爲不善方謂之惡只知過不攺是有心便謂之惡易曰風雷益君子以見善則遷有過則攺天下之至迅疾者莫如風雷故聖人以此爲遷善攺過之象此卽過勿憚攺之意也

問姑息二字【主忠信章注】

姑息姑訓且息訓止言事理合當十分做卻只做三五分且如是而止此之謂姑息今人柔懦者以小惠及人便以爲仁不知是姑息而已

問溫良恭儉譲

溫和厚也只和一字不足盡溫之義只厚一字亦不足盡溫之義必兼二字者和如春風和气之和厚如坤厚載物之厚和不慘暴也厚不刻薄也良易直也亦如前義易者平易也不艱險也直者正直也不邪曲也恭莊敬也莊主容貎而言敬主內心而言自中而發外故曰恭儉節制也節制二字相似而實不同節乃自然之限節且如一年有八節四立二分二至是也四十五日而一換乃天道自然之界限故曰節制乃用力裁制之意義以制事禮以制心謂如事理合當如此卽以義裁制之若以刀裁物也一念慮之非卽以禮裁制之亦如刀之裁物也【凡事事物物有自然界限不可逾處謂之節所云一年八節者乃其一也】讓謙遜也謙謂不矜已之美遜謂推善以及人

問過化存神【溫良注】

過化存神此四字本出孟子過化謂聖人凡所經歷處人皆化之存神謂其中所存神妙正意只是如此至橫渠先生乃謂性性爲能存神物物爲能過化下性字指本然者而言上性字是謂我能存其性而不爲情所蕩而失其性則所存者神妙而不可測下物字指事物而言上物字指我之應物而言謂物物各自有理我隨其理以應之物各付物不以已之私意參乎其間則事過弗畱如冰之釋如風之休後來諸老先生多本其說獨文公不以爲然者蓋孟子之意未說到如此深故也文公解經每務平實如此然橫渠先生之說亦不可不知也

問禮樂【用和爲貴章】

敬者禮之本制度威儀禮之文和者樂之本鐘鼓管磬樂之文禮樂二者闕一不可記曰樂由陽來禮由陰作天髙地下萬物散殊而禮制行焉【天尊於上地卑於下萬物散殊有大有小此卽制之所由起蓋禮主乎別故也】流而不息合同而化而樂興焉【陰陽二气流行於天地之間未嘗止息二气和合而化生萬物此樂之所由興蓋樂主乎和故也所謂陰陽二气者日月雷霆風雨寒暑之類皆是二气和合方能生成萬物】故禮屬陰【凡天地間道理一定而不可易者皆屬陰】樂屬陽【凡天地間流行運轉者皆屬陽】禮樂之不可闕一如陰陽之不可偏勝【一嵗之間寒暑之相易雨露霜雪之相濟方能气候和平物遂其生陽太勝則亢而爲旱陰太勝則溢而爲水有陰無陽則物不生有陽無陰則生而不成】禮勝則離以其太嚴而不通乎人情故離而難合樂勝則流以其太和而無所限節則流蕩忘返所以有禮須用有樂有樂須用有禮此禮樂且是就性情上說然粗精本末亦初無二理禮中有樂【言嚴肅之中有自然之和此卽是禮中之樂】樂中有禮【言和樂之中有自然之節此卽是樂中之禮】朱文公謂嚴而泰【此卽禮中有樂】和而節【此卽樂中有禮】

問因不失其親

因者依也言與人相依須是其人可以親近方得如士之擇友男之擇婦女之擇壻以至於臣之擇君皆是若其初不謹則後來𨿽欲悔而不可得也又如爲人臣屬而事其長亦須看此人可親與否如其人非賢者輕易依附一爲其所薦則終身便有舉主之分如何悔得以此推之凡百皆然大抵以審擇於始爲貴也

問楊墨【就有道章注】

墨翟兼愛其初本是學仁不知仁者心無不溥而其施則有差等如親親與仁民不同仁民與愛物不同就親親之中事父與事兄不同處夫婦處朋友又與事兄不同蓋心無不溥者仁也【理一】其施有差等者卽仁中之義也【分殊】今親親與仁民同則是視父母如視他人矣故其流至於無父也楊氏爲我本是學義不知義者制事之宜也處君臣處父子處朋友事事物物各當其所乃合於義今但知有己而已則於君不必忠於子不必孝凡處人倫之間無一而當矣故其流至於無君【専言無君者指其最大者而言之也】無君無父則是禽獸矣此學者所以當求正於有道也

問理性命【五十知天命注】

窮理謂事事物物各有其理窮究之而無不盡也此卽大學所謂格物也盡性謂一性之中萬善備具如性中有仁我則盡其仁之至性中有義我則盡其義之至禮也智也亦然如此方是盡性若十分之中有一毫一釐欠闕亦未可謂之盡性至於命言理旣無所不窮性旣無所不盡便自然至於命此卽孟子知性卽知天之意窮理主知而言盡性主行而言知得盡行得盡便是至於命

問父母惟疾之憂

問身體髮膚受之父母不敢毀傷孝之始也自古忠臣義士奮不顧身視死如歸如此則是不孝矣此又何也曰此與其他毀傷不同蓋殺身所以成仁旣成仁則孝在其中矣因爲說殺身成仁則形𨿽虧其理不虧身𨿽殞其性不失乃所以爲孝也昔晉周處死於戰陣其母猶在太常賀循諡之曰孝以常情言之母在而死於國可以爲忠而不可以言孝矣而晉人乃稱周處爲孝者蓋忠孝一理能忠於君乃所以爲孝也然捐身難乃處臣子之變如曽子之戰兢自守乃處人子之常要當參觀可也

又西銘推事親之心以事天蓋父母生我者也而所以生之者天地也天賦以气地賦以形父母固我之父母也天地亦我之父母也朱文公曰父母者一身之父母也天地者人與物已與人皆共以爲父母也父母之生我也四肢百骸無一不全必能全其身之形然後爲不忝於父母天地之生我也五常百善無一不備必能全其性之理然後爲不負於天地故仁人事親如事天事天如事親此又西銘之妙指不可以不知也

問非其鬼而祭章

鬼神之理𨿽非始學者所易窮然亦須識其名義若以神示鬼三字言之則天之神曰神【以其造化神妙不測也】地之神曰示【以其山川艸木有形可見顯然示人也示古祗字】人之神曰鬼【鬼謂气之已屈者也】若以鬼神二字言之則神者气之伸【發出】鬼者气之屈【收回】气之方伸者屬陽故爲神气之屈者屬陰故爲鬼神者伸也鬼者歸也且以人之身論之生則曰人死則曰鬼此死生之大分也然自其生而言之則自防而壯此气之伸也自壯而老自老而死此又伸而屈也自其死而言之則魂遊魄降寂無形兆此气之屈也及子孫享祀以誠感之則又能來格此又屈而伸也姑舉人鬼一端如此至若造化之鬼神則山澤水火雷風是也日與電皆火也月與雨亦水也此數者合而言之又只是陰陽二气而已陰陽二气流行於天地之間萬物賴之以生賴之以成此卽所謂鬼神也【气之伸爲神如春夏生長是也气之屈爲鬼如秋冬斂藏是也】今人只以塑像畫像爲鬼神及以幽暗不可見者爲鬼神殊不知山峙川流日照雨潤雷動風散乃分明有迹之鬼神【日出爲神入爲鬼雨潤爲神止爲鬼雷動爲神息爲鬼風散爲神收爲鬼】伊川曰鬼神者造化之迹又曰鬼神天地之功用橫渠曰鬼神二气之良能凡此皆指陰陽而言天地之气卽人身之气人身之气卽天地之气

易系辭曰精气爲物遊魂爲變人之生也精與气合而已精者血之類是滋養一身者故屬陰气是能知覺運動者故屬陽二者合而爲人精卽魄也目之所以明耳之所以聰者卽精之爲也此之謂魄气充乎體凡人心之能思慮有知識身之能舉動與夫勇決敢爲者皆气之所爲也此之謂魂人之少壯也血气彊血气彊故魂魄盛此所謂伸及其老也血气旣耗魂魄亦衰此所謂屈也旣死則魂升於天以從陽魄降於地以從陰所謂各從其類也魂魄合則生離則死故先王制祭享之禮使爲人子孫者盡誠致敬以焫蕭之屬求之於陽灌鬯之屬求之於陰求之旣至則魂魄𨿽離而可以復合故禮記曰合鬼與神教之至也神指魂而言鬼指魄而言此所謂屈而伸也

問鬼神二气之良能曰旣有陰陽二气則自然有往有來有闔有辟有消有息有聚有散蓋其理自然如此故曰良能此乃借孟子良知良能之名以形容二气孟子本意謂孩提之童莫不知愛其親及其長也莫不知敬其兄此本然之性如此非出人爲陰陽二气屈伸亦是本然之理故借此二字以明之往闔消散屈也來辟息聚伸也

問魯賜周公禮樂【雍徹注】

程子言周公之功固大矣然皆臣子之所當爲此正如孟子曰事親若曽子可也曽子之孝可謂極其至矣孟子只以爲可也蓋事親不如曽子則是人子之道有虧必如曽子方得恰好推而言之爲君必如堯然後爲盡君道爲臣必如舜然後爲盡臣道不然則皆是欠闕學者知此則凡於人倫曲盡其至無一毫之虧方是全得當爲之職分初非過當也【無父母則無此身我因父母而有此身則事親自合盡孝無君上則無此爵位我因君上而有此爵位則事君自合盡忠此只是盡其本分當爲之事非過外也】

問仁字【人而不仁章】

凡天下至微之物皆有个心發生皆從此出緣是稟受之初皆得天地發生之心以爲心故其心無不能發生者一物有一心自心中發出生意又成無限物且如蓮實之中有所謂麼荷者便儼然如一根之荷他物亦莫不如是故上蔡先生論仁以桃仁杏仁比之謂其中有生意才種便生故也惟人受中以生全具天地之理故其爲心又最靈於物故其所蘊生意才發出則近而親親推而仁民又推而愛物無所不可以至於覆冒四海惠利百世亦自此而推之爾此人心之大所以與天地同量也然一爲利欲所汩則私意橫生遂流而爲殘忍爲刻薄則生意消亡頑如鐡石便與禽獸相去不逺豈不可畏也哉今爲學之要須要常持此心平居省察覺得胸中盎然有慈祥惻怛之意無忮忍刻害之私此卽所謂本心卽所謂仁也便當存之養之使之不失則萬善皆從此而生

西山文集卷三十

欽定四庫全書

西山文集卷三十一

宋眞徳秀撰

問答

問理明誠格【問禘章】

禘者祭始祖所自出之帝也謂如本朝太祖是宋開基之祖僖祖【太祖皇帝之四世祖】又是始祖而上古黃帝乃趙氏所自出之帝也祭祀之禮逺及於始祖之所自出無乃太逺乎蓋萬物本乎天人本乎祖我之有此身出於父母也父母又出於祖祖又出於始祖始祖又出於厥初得姓受氏之祖𨿽年代悠逺如自根而幹自榦而枝其本則一而已矣故必推始祖之所自出而祭之則報本反始之義無不盡矣若非仁孝誠敬之極至豈有知此禮而行之乎蓋凡人於世之近者【如考妣祖考妣】則意其精神未散或嘗逮事而記其聲容必起哀敬之心而不敢忽若世之逺者相去已久精神之存與否不可得而知人素不識其聲容則有易忽之意故禘禮非極其仁孝極其誠敬者不能知其理不能行其事【惟仁孝之深者能知此身之所自來惟誠敬之至者能知我之精神卽祖考之精神】茍能知此理矣【至難知者鬼神之理】則其他事物之理又何難知之有茍能感格矣則推而格天地者此誠而已推而感神明亦此誠而已故曰理無不明誠無不格於治天下何難哉

問媚竈

聖人道大徳宏如天地故其發言渾渾乎如元气之運然於門人弟子則或竣其詞以規儆之如曰野哉由也如曰小人哉樊須也如曰予之不仁也蓋其視門人弟子如子弟其有過但當竣責若一時權臣小人平日未嘗相孚一旦發非理之問聖人之答之也旣不可順指以求合又不可忤意而招禍故其言從容巽順若無所觸忤然皆本乎正理而未嘗有一毫之阿狥如答王孫賈曰獲罪於天無所禱也答陽貨曰吾將仕矣皆是此意【其對王孫賈不曰媚奧與竈之非但言獲罪於天爲不可使王孫賈知此意則必惕然自省平日所爲拂理得罪於天者已多是乃開其悔悟之機也如不知此意亦不至觸之以招禍其對陽貨也貨本責孔子之不仕孔子對以吾將仕矣其意謂我未嘗不欲仕且將仕矣但不仕汝爾其言渾然圭角不露旣非阿狥又不違忤此所以爲聖人之言也常人之於權貴若非逢迎取悅則必激觸取怒𨿽直言激觸者不失爲正然比之聖人气象則猶未免陷於一偏必如聖人之道徳宏大自然有此气象非勉彊可及若欲師慕其萬一惟敬以存飬使心平而气和則庶乎其可近爾程先生謂讀論語者要識聖賢气象如此章之類優防玩味則其气象可見矣】

王孫賈衛之權臣觀聖人獲罪於天之語則其儆之深矣然他日稱衛靈公之不亡則以其國有人之故而王孫賈治軍旅亦與焉蓋其人𨿽不善至於治兵則其所長此又憎而知其善之意聖人之心至公如天地此其一事也

問終食不違仁

此章當作三節看處富貴貧賤之間而不茍此一節猶是麤底工夫至終食不違又是一節乃是存心飬性細密底工夫然猶是平居暇日之事可以勉而至者至於造次急遽之時患難傾覆之際若非平時存飬已熟至此鮮有不失其本心者到此而猶不違乃是至細至密工夫其去安仁地位已不逺矣然此三節乃進徳之始終若無麤底工夫作根腳基址豈有能進於細密之地者故必以審富貴安貧賤爲本然後能進於終食不違之地能終食不違矣然後能進於造次顚沛不違之地用工之序蓋如此正與前章無諂無驕樂與好禮相似當考參而熟玩也

問志於道

志於道者心存於義理也恥衣食之惡者心存於物欲也理之與欲不能兩立故聖人以此爲戒也南軒先生嘗曰天下無間界底道理欲做好人則不可望快活要快活則做不得好人此之謂也南軒之言𨿽麤然學者必須於此分別得明白然後可以進道不然則亦徒說而已顏子一簞食一瓢飲不攺其樂此是不恥惡食子路緼袍與衣狐狢者立而不恥此是不恥惡衣前輩有云咬得菜根何事不可爲是亦此意

問忠恕

不知聖人之爲聖人須向忠恕二字求其入徳之基蓋天地與聖人只是一誠字誠者眞實無妄之謂也晝必明夜必闇夏必熱冬必寒春必生夏必長亙千萬年如一日不曽有少差繆此天地之誠也仁眞个仁義眞个義存於心無一念之不實見於事無一件之不實形於言無一句之不實而百行萬善備足無餘此聖人之誠也天地只是一个誠字萬物自然各遂其生聖人只是一个誠字萬物自然各當其理此乃天地聖人之事學者未到此地位且須盡忠恕二字忠者盡已之心也恕者推己之心以及人也忠盡乎內者也恕形於外者也已之心旣無一毫之不盡則形之於外亦無一毫之不當【如事親當孝事兄當弟處朋友當信事事物物各盡其所以當然之理以處之卽是恕也】有忠而後有恕忠者形也恕者影也【如有形而後有影】在聖人則曰誠在學者則曰忠誠是自然而然忠則須用著力在聖人則不必言恕在學者則當言恕蓋聖人不待乎推學者先盡已而後能及人故有待乎推也然學者若能於忠恕二字上著力於盡已盡人之間無不極其至久之亦可以到至誠地位【誠是自然底忠忠是著力底誠】孔子告曽子一貫之理本是言誠曽子恐門人理防未得故降下一等而告之以忠恕要之忠恕盡處卽是誠但學者須是自卑而髙自淺而深不可躐等妄意於髙逺而實無所得耳

問仁字【仁而不佞章】

仁之一字從古無訓論語一書凡言仁處只是教人以爲仁之方而已孟子曰仁人心也最爲明切然亦只是說仁者人心之徳而已初非以人心二字觧仁也自漢以來儒者類以愛字說仁故韓文公曰博愛之謂仁殊不知愛乃仁之用而未能盡仁之體仁性也愛情也性中有此仁故發之於情則能愛仁猶根也愛猶枝葉也有此根故有此枝葉然便指枝葉作根則不可故孟子曰惻隱之心仁之端也惻隱正是愛【見物之可哀可憐者則有惻然隱痛之心此正是愛】乃是仁中發出來譬如有物在中而端緒發於外也愛乃仁之發見處便以愛爲仁是以情爲性以用爲體也所以伊川先生不取韓子博愛之說以爲仁自是性愛自是情以愛爲仁是認情爲性然其觧孝弟爲仁之本卻又曰仁主於愛愛莫大於愛親與前說頗似相反何也蓋韓子曰博愛之謂仁則是以愛便爲仁伊川曰仁主乎愛則是仁之爲道主於愛而已非謂仁只是愛也蓋五常各有所主仁主愛義主宜禮主別智主知愛者仁之用仁者愛之體仁𨿽不止於愛然見之於用則莫切於愛緣人之初生得天地生物之心以爲心所以合下便有此仁天地之心主於生物故人之心亦主乎愛物也漢唐儒者不合以愛便爲仁所以不識仁之本體到上蔡先生又以覺爲仁言心之虛明知覺凡癢屙疾痛便知便覺卽此是仁無垢張氏又從而推演其說於是百十年來學者又以覺言仁殊不知知覺自屬智仁者之心固有知覺但以知覺爲仁則不可學者但於知覺上求仁只要胸中虛明無滯便說是仁卻於仁之本體未爲親切反不若愛字𨿽未是仁之體卻正是仁之用因用則可以知其體【天地生物之心便是仁之體其發出來生物便是仁之用體用元不相離】至文公先生立六字以斷之曰仁者心之徳愛之理於是體用兼全旣異乎漢儒指情爲性之失又足以破近世學者以覺爲仁之獘所謂心之徳者蓋言仁者此心之全徳包五常貫四端而爲一心之主也所謂愛之理者蓋謂仁乃愛之理仁未便是愛乃愛之道理愛未是盡仁乃仁之發用有此道理便有此發用理卽性也用卽情也於是仁之爲義明白昭著至此章又斷以全體不息四字蓋仁者兼該萬善無所不備如人之頭目手足皆具然後謂之人也不息者如天地一元之气運行於六合之間無頃刻止息所以生成萬物無有已時文公前後十字於仁之義曲盡其至學者誠能深玩而黙察之無復餘蘊矣心之活便能運轉不息凡處人倫事物之間此心周流無礙處處皆到心死則便如鐵石凡處人倫事物之間皆窒塞了

問剛與欲【棖也章】

剛者天徳也天徳者謂純乎天理而不雜以人欲也幹六爻皆陽故曰剛健中正純粹精也人之與天本一無二惟其有私欲以間之是以與天不相似若能盡去私欲則復乎天矣此君子所以貴乎剛也上蔡先生曰剛與欲正相反能勝物之謂剛故常伸於萬物之上爲物揜之謂欲故常屈於萬物之下上蔡所謂勝物者蓋謂立志堅彊不爲外物所奪凡榮辱得喪禍福死生皆不足以動之如孟子所謂富貴不能淫貧賤不能移威武不能屈此之謂勝物非剛暴恃气求以勝人之謂也爲物揜之謂欲言陷溺於物欲之中不能自克如爲物遮覆揜遏而不能出也上蔡此言最爲有益學者知此與其狥欲而屈於物之下如婦人女子之柔弱孰若以剛徳自持卓然立於萬物之表而不失大丈夫之操乎又橫渠先生曰陽明勝則徳性用陰濁勝則物欲行徳性者吾之所固有仁義禮智之性也物欲者因耳目口鼻之接於物而生者也凡爲人剛明果決則理存而欲冺故徳性用言徳性爲主而用事也爲人陰柔昏濁則欲勝而理冺故物欲行言物欲爲主而肆行也陽明陰濁𨿽稟於气質然可學以反之人能自力於學則柔者可彊闇者可明不能學則彊者或轉而柔明者或趨而闇橫渠此言正欲人以學力變气質使陽明日勝則徳性常用而物欲不行也

問志气【晝寢章】

志謂心志气謂血气學者若能立志以自彊則气亦從之不至於怠惰如將帥之統卒有紀律有號令則士卒𨿽欲惰而不可得茍心志不立則未免爲血气所使孟子曰志者气之帥也蓋志彊則气亦彊志惰則气亦惰如將勇則士亦勇將惰則士亦惰也學者欲去昏惰之病必以立志爲先

問文章性與天道

文章二字非止於言語詞章而已聖人盛徳蘊於中而輝光發於外如威儀之中度語言之當理皆文也堯之文思舜之文明孔子稱堯曰煥乎其有文章子貢曰夫子之文章皆此之謂也至於二字之義則五色錯而成文黒白合而成章文者燦然有文之謂章者蔚然有章之謂章猶條也六經論語之言文章皆取其自然形見者後世始以筆墨著述爲文與聖賢之所謂文者異矣性者指人所得而言【仁義禮智信是也】天者指其理之自然而言【陰陽五行之理是也】夫子平時以身教人凢形於威儀容止語黙動靜自然成文自然有章者皆所以教學者所謂吾無行而不與二三子吾無隱乎爾者是也學者卽其近者求之用功旣久自然可到精微之地若遽以性命之理告之則恐其億度料想馳心妙反無所益故於性與天道罕嘗言之學者不可得而聞其於論語僅有性相近一語亦止是言气質之性非指性之本至於易乾卦然後曰乾道變化各正性命大傳曰一陰一陽之謂道繼之者善也成之者性也此三條又是正說性與天道亦可謂罕言矣

問敬字【敬簡章】

伊川先生言主一之謂敬又恐人未曉一字之義又曰無適之謂一適往也主於此事則不移於他事是之謂無適也主者存主之義伊川又云主一之謂敬一者之謂誠主則有意在學者用功須當主於一主者念念守此而不離之意也及其涵養旣熟此心湛然自然無二無雜則不待主而自一矣不待主而自一卽所謂誠也敬是人事之本學者用功之要至於誠則達乎天道矣此又誠敬之分也

所謂主一者靜時要一動時亦要一平居暇日未有作爲此心亦要主於一此是靜時敬應事接物有所作爲此心亦要主於一此是動時敬靜時能敬則無思慮紛紜之患動時能敬則無舉措煩擾之患如此則本心常存而不失爲學之要莫先於此更當以胡致堂一段參觀

問言志

夫子令顏淵子路言志而子路只曰願車馬衣輕裘與朋友共敝之而無憾自今人觀之子路之言亦幾於卑近矣蓋聖門學者誠實端慤言者卽其所行行者卽其所言茍躬行有一毫未至斷不敢輕以自許若今人之好爲欺者必妄說一等髙大話矣子路爲人勇於爲善而篤於朋友故所願如此不知者以爲卑近殊不知此乃人之所甚難蓋私之一字乃人心之深害私茍未忘𨿽於骨肉親戚之間尙不能無彼此物我之分且如父母可謂至重然今不知義理之人亦未免分物我飲食居處惟己之便而於親有不防者況朋友乎子路之言𨿽只及朋友然觀其用心則其至公無私可見矣推此以往𨿽以天地萬物爲一體可也學者當深味子路之言黙自省察我之事親已忘物我否事親已忘物我矣又推之以事長事長能忘物我矣又推之以待朋友久之私意盡忘則其視天地之間混然爲一不復有彼我之間此卽所謂天下歸仁也而西銘一篇之意正是如此

顏淵言志又大於子路蓋視已之善如未有善視已之勞若初無勞觀其用心𨿽至堯舜地位亦歉然常若不足子路所謂車馬衣裘與朋友共特顏子善中之一善爾夫子之言志又大於顏淵蓋二子猶未免用意若聖人則如天地然一元之气運之於上而天地之間無一物不得其所不待物物著力然後能之又非二子所及然今學者且當從子路學起必如子路之忘私然後方可進步不然則物我之私梗於胸中如蟊賊如戈防然又安能有善不伐有勞不矜如顏子乎況於聖人地位又髙又逺非用力所可到須徳盛仁熟從容中道然後不期而自至爾此非始學之事故必先學子路之忘私而後可大凢爲學只是要變气質正心術而已蓋人之气質茍非聖賢不能全美必有所偏故聖賢立下許多言語欲人因其言以省察已之偏處如醫經然某病則有某方某病則有某藥學者味聖賢之言以察已之偏正如看醫經以察已之病病是寒則用溫藥病是熱則則用涼劑見得病證的然如此則必服藥以去之如此方有益如已之偏處在於不能無私則當玩味聖賢之言以去其私【如子路車馬衣裘與朋友共是也】先自事親事長以至於待朋友皆欲忘其私如此則私之一病去矣又如已之偏在於不能無矜伐則當玩味聖賢之言以去其矜伐【如顏淵無伐善無施勞是也】又如平日言行未能相副未免有不誠處則當玩味聖賢之言以去其不誠【如前章巧言令色足恭匿怨以友其人是也】我有千百病聖賢有千百藥方一日佩服聖賢一言眞切行之則是一日服一藥以去一病久之則所謂气質之偏自然融化得盡純善而無惡矣若只看過讀過不眞實用力以去其偏則如談方說藥初未嘗服餌其又何益【气質之偏旣去則心術自正向來因觀聖賢之言屢有警省云是因此語換了肺腸誠是如此】

問不違仁

人得天地生物之心以爲心其心本無不仁只因有私欲便有違仁之時旣克去私欲則心常仁矣

心者指知覺而言也仁者指心所具之理而言也蓋圓外竅中者是心之體【謂形質也此乃血肉之心】虛靈知覺者是心之靈【靈謂精爽也言其妙則謂神明不測】仁義禮智信是心之理【理卽性也】知覺屬气凢能識痛癢識利害識義理者皆是也【此所謂人心】若仁義禮智信則純是義理【此所謂道心】人能克去私欲則所知覺者皆義理不能克去私欲則所知覺者物我利害之私而已純是理卽是不違仁雜以私欲便是違仁

問顏樂

集注所引程子三說其一曰不以貧窶攺其樂二曰蓋自有其樂三曰所樂何事皆不說出顏子之樂是如何樂其末卻令學者於博文約禮上用功博文約禮亦有何樂程朱二先生似若有所隱而不以告人者其實無所隱而告人之深也又程氏遺書有人謂顏子所樂者道程先生以爲非由今觀之所樂者道之言豈不有理而程先生乃非之何也蓋道只是當然之理而已非有一物可以玩弄而娛悅也若云所樂者道則吾身與道各爲一物未到混融無間之地豈足以語聖賢之樂哉顏子工夫乃是從博文約禮上用力博文者言於天下之理無不窮究而用功之廣也【文者言凡物皆有自然之條理也博者廣也如伊川之論格物自一身性情之理與一艸一木之理無不講究是也】約禮者言以禮檢束其身而用功之要也【如視聽言動必由乎禮常置此身於準繩規矩之中而無一毫放逸恣縱之意是也】博文者格物致知之事也約禮者克己復禮之事也內外精粗二者並進則此心此身皆與理爲一從容游泳於天理之中𨿽簞瓢陋巷不知其爲貧萬鐘九鼎不知其爲富此乃顏子之樂也程朱二先生恐人只想象顏子之樂而不知實用其功𨿽日談顏子之樂何益於我故程子全然不露只使人自思而得之朱先生又恐人無下手處特說出博文約禮四字令學者從此用力眞積力久自然有得至於欲罷不能之地則顏子之樂可以庶幾矣二先生之拳拳於學者可謂甚至不可不深玩其防也【欲罷不能者言人之於學若能實用其工則自然見得循理則樂不循理則不樂由乎禮則安不由乎禮則危不待父兄師友之檢約自然欲止而不能此方是眞有所得也】

問語上語下

此章南軒先生之說至爲精宻所當玩味所謂聖人之道精粗𨿽無二致者蓋道徳性命者理之精也事親事長灑掃應對之屬事之粗也然道徳性命只在事親事長之中茍能盡其事親事長之道則道徳性命不外乎此矣但中人以下之資質若驟然告之以道徳性命彼將何所從入想象億度反所以害道不若且從分明易知處告之如事親事長灑掃應對之屬皆人所易知也如此則可以循序而用力不期而至於髙逺之地此聖門教人之要法也

切問近思切問謂以切已之事問於人也近思謂不馳心髙逺就其切近者而思之也外焉問於人內焉思於心皆先其切近者則一語有一語之益一事有一事之功不比泛然馳務於外而初無補於身心也

問見惡人【南子章】

居亂邦見惡人惟聖人爲可蓋聖人道大徳宏可以轉亂而爲治化惡而爲善故孔子於南子則見之於陽貨亦見之而公山弗擾之召佛之召皆欲往焉若大賢以下則危邦不入亂邦不居小人則逺之蓋就之未必能有所濟而或以自污焉故子路仕孔悝不得其死冉求仕季孫無攺於其徳顏子閔子終身不仕蓋以此也子路不恱者蓋以己之力量觀聖人也故夫子云云

問手足不仁【博施章】

手足不仁者非曰手足自不仁也蓋手足本吾一體緣風痺之人血气不貫於手足便與不屬已相似人與物亦本吾一體緣頑忍之人此心不貫於人物亦與不屬已相似風痺之人不仁於手足頑忍之人不仁於民物皆以其不屬已故也殊不知天地吾之父母已與人𨿽有彼我之異人與物亦有貴賤之殊要本同一體只緣私意一生天理冺絕便以人已爲二致亦如手足本是吾身之物只緣風邪所中血气鬲塞遂以手足爲外物手足民物之比也風邪私意之比也人無私意之害則民物之休戚自然相關一見赤子入井則此心爲之怵惕無風邪之病則手足之癢屙亦自然相關𨿽小小疾苦此心亦爲之痛楚當如此玩味方曉程子痿痺不仁之意

問日至月至

朱文公集注日一至焉月一至焉能造其域而不能久也詳集注之意蓋謂自顏子之外自余門弟子或三月中有一日全不違仁有一月全不違仁者語錄以爲或一日中一次不違仁一月中一次不違仁二說不同當以集注爲正【楊慈湖云一日不違仁是三月之中有一日方寸湛然無私欲之蔽一月不違仁是三月之中有一月方寸湛然無私欲之蔽此說亦是】

志道問顏子三月不違仁是無纎毫私欲則自余門弟子日至月至者常爲私欲所汩乎曰欲字有重輕常人之心無非私欲汩亂之時若孔門弟子日至月至者𨿽未到無纎毫私欲之地然亦必皆寡欲矣孟子教人只云養心莫善於寡欲周子又進一步教人曰由寡以至於無顏子三月不違者已到無欲之地自余則寡欲而已所以未如顏子也然學者豈能便及顏子須是先學日至者然後能到月至者月至矣然後可學三月不違此卽周子由寡以至於無之謂也進學有漸未有不由日至而可到於月至不由月至而可三月不違未有不由寡欲而便能無欲也日月至焉𨿽未及顏子然在學者亦豈易及哉故南軒先生曰日月至焉與三月不違者固亦異矣然非見道明而用力堅亦未易日月至也由是而不已焉則亦可馴致矣

又程子曰欲不必沈溺但心有所向卽是欲【如飲食欲飽是理才要珍而丰卽是欲衣欲暖是理才要珍而麗卽是欲】

問發憤

朱文公謂全體至極純亦不已全體至極謂聖人之於道已到十分全盡處卽所謂誠也純謂不雜言純是至誠無一毫人僞之雜也惟其純誠無雜自然能不已如天之春而夏夏而秋秋而冬晝而夜夜而晝循環運轉一息不停以其誠也聖人之自壯而老自始而終而終無一息之懈亦以其誠也旣誠自然能不已【今人爲善乍作乍輟有始無終或能暫而不能久皆緣不誠之故如見得道理眞實分明實要用功自住不得】

此是聖人地位在學者言之且當就發憤二字上用力顏淵所謂舜何人也我何人也韓文公所謂舜亦人也周公亦人也彼能是而我不能是是以不若聖賢爲恥也孟子又曰不恥不若人何若人有周子曰人大不幸無恥言人若有恥則不肯甘心於爲愚不肖有可進之理若旣不如人又無恥心則是甘爲庸人豈復能進此所以爲大不幸也學者若能知恥方能發憤若能發憤忘寢廢食以求之安有不進之理

問不由戶章

舊說謂人之不能不由道如出之不能不由戶朱文公非之以爲世人之行不由道者眾矣若如舊說則凡人所行不問是非善惡皆可以爲道矣且如事親事長人人所同也然必事親孝事長弟然後謂之道不然則非道矣此章蓋嘆世人但能知出必由戶而不知行必由道欲人知行不可以不由道也

又中庸道不可須防離章山先生謂寒而衣饑而食出而作晦而息耳目之視聽手足之舉履無非道也此百姓所以日用而不知伊尹耕有萃之野而樂堯舜之道所謂堯舜之道卽舉於有莘之野是已朱文公辧之曰衣食作息視聽舉履皆物也其所以如此之義理準則乃道也若便指物爲道不惟昧於形而上下之別而墜於釋氏作用是性之失且使學者誤謂道無不在𨿽猖狂妄行亦無適而不爲道矣其害可勝言哉蓋山先生以物卽是道而文公以爲物之則方是道正與出不由戶章意同

又告子曰生之謂性蓋言人之能知覺運動者卽性也孟子不然之朱文公發其義云能知覺運動者只是气知覺運動之理方是性告子誤認气爲性又引山舉釋氏語云神通並妙用運水與檐柴以此徐行後長不知徐行後長方謂之弟疾行先長則爲不弟若謂運水般柴便是妙用則徐行疾行皆是弟矣此亦與前章意同大抵皆謂人於日用事物間處處當理然後爲道不可以日用事物便爲道文公此說最有益於學者當參而味之

問夢周公

夣之理最爲精微周禮占夣【官名】有所謂正夣者【謂其未嘗思慮而兆朕先見者此乃夣之正】有所謂思夣者【謂日間念慮及之故形於夣】念有正邪故夣亦有正邪髙宗夣得說孔子夣見周公此所謂思夣之正者也【髙宗恭黙思道心與天通故因夣而得說孔子志於行道故因夣而見周公此所謂思夣之正也若使當世無傳說而髙宗夣之數百年前無周公而孔子夢之則非正夣矣】聖人所存者誠故其夣亦誠凢人夣寐紛亂或見世間所無之物皆妄也然趙武靈王夣吳娃而實得吳娃漢武帝夣木人而宮中果有所埋之木人梁武帝夣河北諸侯來朝而侯景果至此三人者皆因夣而召亂𨿽實有其人實有其事然趙武靈王溺於女寵漢武帝惑於鬼神梁武帝志於土疆其心不正故其夣隨之此亦思夣之不正者也

問求仁

仁者人之所以爲人之理也人之身至微而乃與天地並立而爲三才以其盡得天地之理故也理𨿽非一端而仁之一字乃其統防人而不仁則失其所以爲人之理而不可以言人也古者聖賢兢兢業業以終其身者欲全其所以爲人之理而已若全得此理𨿽賤爲匹夫自有良貴者存此夫子之所以飯防飲水顏子所以陋巷簞瓢而不攺其樂也若此理旣虧𨿽窮天下之富貴如桀紂人得而賤之學者必須先見得此處分明然後可以進道且如千乘之國可謂至重夷齊兄弟此心少有不安便視之如屣委而去之不以爲難蓋伯夷違父而立則是不孝叔齊先兄而立則是不悌不孝不悌則不復可以爲人故寧舎千乘之國而不忍失其所以爲人之理朱文公謂伯夷以父命爲尊叔齊以天倫爲重其遜國也皆求所以合天理之正卽人心之安其論至矣次章以不義富貴如浮雲𨿽未必果爲衛君設然門人以此二章相先後蓋不無意焉如衛輙以子拒父而得富貴是又犬彘之不若也大抵古人見理分明故行一不義殺一不辜𨿽得天下而不爲後世義利不明人以茍得爲貴𨿽錐刀之利亦有甘心不義而求之者不知天理旣喪已不得爲人縱一時僥竊榮利其實去禽獸不逺讀論語者當段段反之於身故求仁得仁章莫只做夷齊衛君看了然後有益

問學易

易者陰陽變易之謂日往則月來【日陽月陰】寒往則暑來【暑陽寒陰】晝夜昏明【晝陽夜陰】循環不息此天道之常也聖人擬之以作易不過推明陰陽消長之理而已【昔人謂易字乃合日月二字爲之蓋篆文如此也】陽長則陰消【自十一月爲復一陽生則一陰消至四月成六陽爲幹則六陰盡消】陰長則陽消【自五月爲姤一陰生而一陽消至十月成六陰爲坤而六陽盡消】一消一長天之道也人之學易則知吉凶消長之理【以陰陽對而言之則陽爲善爲吉陰爲惡爲凶獨言陽則陽自有吉有凶蓋陽得中則吉不中爲凶陰亦有吉有凶陰得中則吉不中則凶】進退存亡之道【以天道言則爲消息盈虛以人事言則爲存亡進退蓋消則虛長則盈如日中則昃月盈則虧暑極則寒寒極則暑此天道所不能已也人能體此則當進而進當退而退當存而存當亡而亡如此則人道得而與天合矣故孔子可以進則進可以退則退可以久則久可以速則速而謂用之則行舎之則蔵惟已與顏子有之此孔子之身全體皆易矣孟子一書全不言易而張子以爲最深於易者其亦以此知之歟】

問興立成

古之詩出於性情之眞先王盛時風教興行人人得其性情之正故其間𨿽喜怒哀樂之發微或有過差終皆歸於正理故大序曰變風發乎情本乎禮義發乎情民之性也本乎禮義先王之澤也【情謂喜怒哀樂此乃民之性不能無者然其歸皆合於正理故曰本乎禮義先王之澤言文武成康之化入人也深故𨿽叔季之世人猶不失性情之正】三百篇詩惟其皆合正理故聞者莫不興起其良心趨於善而去於惡故曰興於詩

禮樂之原出於天地自然之理樂記曰天髙地下萬物散殊而禮制行矣流而不息合同而化而樂興焉禮者天地之序也樂者天地之和也天髙地下此卽自然之尊卑萬物散殊有大有小有隆有殺此卽自然之等級聖人因此制爲之禮所以法天地之序也【君父在上臣子在下此卽天髙地下之象也自是而下兄弟夫婦師友賓主以至於輿臺皁名位分守粲然有倫此卽萬物散殊之象也】陰陽五行之气流行於天地之間未嘗少息相摩相蕩爲雷霆爲風雨以化生萬物聖人因此作爲之樂所以象天地之和也【雷霆風雨皆是陰陽之气相摩蕩而成惟其二气和合所以能化生萬物樂有五聲十二律五聲角屬木徴屬火商屬金羽屬水宮屬土木火陽也金水陰也土中气也十二律黃鐘十一月太蔟正月姑洗三月防賓五月夷則七月無射九月此六陽津也大呂十二月夾鐘二月仲呂四月林鐘六月南呂八月應鐘十月此六陰律也陽律曰律陰律曰呂故曰六律六呂陽月用陽律陰月用陰律以之气則埋之宻室上與地平實以葭灰覆以緹素以十二月之中气冬至气至則黃鐘之管飛灰衝素大寒以下各以其月隨而應焉】五聲十二律亦皆陰陽變錯而成故樂音之和與天地之和相應可以養人心成風俗也自周衰禮樂崩壊然禮書猶有存者制度文爲尙可考尋樂書則盡缺不存後之爲禮者旣不能合先王之制而樂尢甚焉今世所用大抵鄭衛之音形其靡曼之習而已適足以蕩人心壊風俗何能有補乎故程子慨然發嘆也然禮樂之制𨿽亡而樂之理則在故樂記又謂致禮以治身致樂以治心外貌斯須不荘不敬則嫚易之心入之矣中心斯須不和不樂則鄙詐之心入之矣荘敬者禮之本也和樂者樂之本也學者誠能以荘敬治其身和樂養其心則於禮樂之本得之矣是亦足以立身而成徳也三百篇之詩𨿽云難曉今諸老先生發明其義了然可知如能反覆涵泳直可以感發其性情則所謂興於詩者亦未嘗不存也

問朝三暮四【民可使由章】

朝三暮四之術出列子狙公賦芧【狙公乃養猿狙之人芧音序小栗也賦謂分以付之也】曰朝三暮四眾狙皆怒曰朝四暮三眾狙皆喜朝三暮四朝四暮三一而已矣猿狙無知而易誑故朝三則怒朝四則喜亦如愚民不知義理輕爲喜怒也聖人之教惟恐不能開明下民之心如申韓斯鞅之徒所以治其國者專用愚黔首之術不知民可欺以暫不可欺以久故卒以此亡秦可不戒哉

問疾不仁

易君子在內小人在外則謂之防防者通而治也君子在外小人在內則謂之否否者閉而亂也君子小人並生於天地間不能使之無也但當區處得宜使有徳者布列朝廷有才者奔走任事於外如此則治矣豈能使無小人哉茍萌盡去之心則未有不激而生變也東漢之末竇武何進欲盡誅宦官而借力於董卓有唐之末崔嗣欲盡戮宦官而借力於朱全忠宦官𨿽盡而漢唐亦亡聖人之言於此驗矣【聖人於不仁之人屏而逺之乃所以儆之使知自攺而未嘗有忿疾之心舜之誅四凶是也】

問驕吝

程子曰驕气盈吝气歉文公曰驕者吝之枝葉吝者驕之本根未有驕而不吝未有吝而不驕此一章更當熟思盈與歉各是一病文公乃以爲二者相因而生又謂驕生於吝何也蓋吝者气不足也惟其無浩然之气所以鄙陋局促容受不得內而徳善未有少進便自以爲有餘外而勢位稍或髙人便有陵忽之意俗諺所謂器小易盈正此謂也惟其小而吝是以易驕盈使其有江河之量無不容受則𨿽徳至於聖賢而不以爲足位至於王公不以爲可矜前章所謂毅則規模廣大而不吝矣不吝則不驕矣正當參玩也

問文王至徳

範氏曰孔子因武王之言而及文王之至徳其指微矣此言孔子微有不滿武王之意也文武皆聖人也文王之時紂之惡未熟故文王猶得以事之至於武王之時則紂之惡已極殺比干囚箕子微子紂之庶兄也抱祭器而歸周武王於此𨿽欲不伐商有不可得者豈武王之心哉文王武王均爲聖人但所處之時旣異故所行之道不同文王所處乃君臣之常武王所處乃君臣之變常固正也變而不失其正是亦常而已矣然常道人皆可爲變則非聖人不可爲故聖人於湯武之事每微有不足之意如論樂則以武爲未盡善論防伯之讓天下文王之事殷皆稱其爲至徳伯夷則謂求仁而得仁此非貶湯武也蓋惜其不幸而爲此不獲已之舉也然恐後世遂以湯武爲非故又曰湯武革命順乎天而應乎人言湯之變夏命武王之變殷命皆順乎人心而應乎天命也蓋桀紂之暴非湯武出而徵之則生民之類皆將防滅而後已又豈天之心哉故湯曰予畏上帝不敢不正武王曰予不順天厥罪惟鈞論語微有不滿之意者恐後世亂臣賊子借湯武之名以窺伺神器也易發革命之義者恐後世亂君肆行於上而無所憚也聖人立言其爲後世慮深矣東坡乃謂湯武非聖人蓋但見一偏而不知聖人或抑或揚皆有微指也

問色舉翔集

色斯舉矣去之速也衛靈公問陳而孔子行魯受女樂而孔子去卽此義也翔而後集者就之遲也伊尹俟湯三聘而後幡然以起太公伯夷聞文王善養老而後出卽此義也古人所謂三揖而進一辭而退𨿽相見聚防之間猶必如此況仕止久速之際乎賈誼賦所謂鳯縹縹而髙逝兮夫固自引而逺去此卽色斯舉矣之意又曰鳯凰翔於千仞兮覽徳輝而下之此卽翔而後集之意後世如漢穆生以楚王戊不設醴而去諸葛武侯必待先主三顧而後從之皆有得乎此者也

問太極中庸之義【南雍李教授問今附此】

下問太極中庸二條自顧淺陋何足以辱姑卽平時所讀朱文公先生之書及嘗見所窺者略陳一二夫所謂無極而太極者豈太極之上別有所謂無極哉特不過謂無形無象而至理存焉耳蓋極者至極之理也窮天下之物可尊可貴孰有加於此者故曰太極也世之人以北辰爲天極以屋脊爲屋極此皆有形而可見者周子恐人亦以太極爲一物故以無極二字加於其上猶言本無一物只有此理也自陰陽以下則麗乎形气矣陰陽未動之前只是此理豈有物之可名耶卽吾一心而觀之方喜怒哀樂之未發也渾然一性而已無形無象之中萬理畢具豈非所謂無極而太極乎以是而言則思過半矣喜怒哀樂之未發卽寂然不動之時思慮一萌則已動矣故程子以思爲已發此至論也來諭謂思是已發則致知格物亦是已發此則未然蓋格物致知自屬窮理工夫大凡講論義理最忌交雜今方論喜怒哀樂之發未發而以致知格物雜之則愈混雜而不明矣來諭又恐懸空無用力處此亦未然蓋未發之時則當戒謹恐懼其將發之時則當謹其獨逐時逐節皆有用功之地惟其未發也戒懼而不敢忘將發也謹獨而不敢肆則其發自然中節矣聖賢之學所以無者正緣句句著實未嘗說懸空道理且如中庸始言天命之性終言無聲無臭宜若髙妙矣然曰戒謹曰恐懼曰謹獨曰篤恭則皆示人以用力之方蓋必戒懼謹獨而後能全天性之善必篤恭而後能造無聲無臭之境未嘗使人馳心窈冥而不踐其實也太極圗說亦然首言無極太極次言陰陽五行亦可謂髙且逺矣要其歸宿只在中正仁義而主靜之一語其與中庸戒懼謹獨之云若合符節總而言之惟敬之一字可以該也蓋戒懼謹獨者敬也主靜亦敬也學者儻能居敬以立其本而又窮理以致其知則學問之道無餘蘊矣大率此理自文公盡發其祕已洞然無疑所慮學者欲自立一等新奇之論而於文公之言反致疑焉不知此老先生是用幾年之功沈潛反覆參貫融液然後發出以示人今讀其書未能究竟底蘊已先疑其說之未盡所以愈惑亂而無所明也故區區常勸朋友間且將文公四書朝夕涵泳旣深達其指矣然後以次及於太極西銘解近思錄諸書如此作數年工夫則於義理之精微不患其無所見矣又必合所知所行爲一致講貫乎此則必踐履乎此而不墮於空談無實之病庶乎其可耳此平時拙論如此故因垂問及之更望詳加鐫曉以補昏愚之所不逮幸甚

西山文集卷三十一

欽定四庫全書

西山文集卷三十二

宋眞徳秀撰

講義

代劉季文浦城縣庠四徳四端講義

人之爲人所以與天地並立而爲三者蓋形有小大之殊而理無小大之間故也理者何仁義禮智是也人之有是理者天與之也自天道而言則曰元亨利貞自人道而言則曰仁義禮智其實一而已矣自楊子云作太以四徳配五常後儒因之論述眾矣然其發明精切未有如文公先生者也文公之說曰元者生物之始天地之徳莫先於此故於時爲春於人則爲仁而眾善之長也亨者生物之通物至於此莫不嘉美故於時爲夏於人則爲禮而眾美之防也利者生物之遂物各得宜不相妨害故於時爲秋於人則爲義而得其分之和也貞者生物之成實理具備隨在隨足故於時爲冬於人則爲智而眾事之幹也深味斯言人與天地夲一無二而其所以異者天地無心而人有欲天地惟無心也是以於穆之命終古常新元而亨亨而利利而貞貞而又元一通一復循環而無間人之生也初皆全具惟其有形體之累則不能無物欲之私故當其惻隱之發而有以撓之則仁不能充矣當其羞惡之發而有以奪之則義不能充矣恭敬是非之發亦然此孟子所以惓惓於充之一言也蓋善端之發其始甚微亦猶陰陽之气兆於二至初皆眇然而未著也迨陽浸而長至於正月則天地之气和而物皆發達矣陰浸而長至於七月則天地之气肅而物皆收斂矣天地無心其生成萬物之理皆自微至著蓋無一嵗不然者人能體天地之心以爲心因其善端之發保飬扶持去其所以害之者若火之然因而噓之若泉之達因而導之則一念之惻隱可以澤百世一念之羞惡可以正萬民堯舜之仁湯武之義所以與天地同其大者以其能充之也桀紂豈無仁義之心哉其所以與禽獸不異者以其遏絕之也故曰茍能充之足以保四海茍不能充之不足以事父母嗚呼孟子之言痛切至此其可不深思所警哉今者王春朔旦四徳之元實肇於此故竊孟子大易之義與朋友共講焉欲吾儕於此深自警者知吾心之徳卽天地之徳必當戰兢朝夕不敢失墜至於一念之萌則察其所發果天理邪抑人欲也如其發於天理則充而長之發於人欲則窒而絕之功用之久義理自明人欲自將退聴天地之所以與我者庶乎其可保矣夫如是然後不失其所以爲人之理若夫顚倒於利害之途昬迷於嗜欲之境善端泯絕正理消亡則孟子之所謂非人也可不懼哉某不敏方將以此自警吾黨之士儻有志焉則所謂求仁之方繼此當相與切磋講究之而不敢有隱也

防

館職防

問堯舜之盛野無遺賢而用人之際猶曰試可乃已又曰明試以功吾夫子亦曰其有所試矣今之仕者鮮不由試而進寒畯之試固詳而任子亦試於銓選至若宏詞博學旣中科目將登之儲材之地宜無待於試而給札玉堂厥有故事正欲詳詢當世之務上禆國論合於古而宜於今以見有用之學非止角空言而已也厥今多故類非一端聖上宵旰於上二三大臣百執事相與圖回於下未始於日不孜孜也鄰邦革心尋復和好謂三邊粗有息肩之望則可耳體國之士方懷憂隱夫竭民力以飬兵正以備一日之用及其禦敵乃驕惰而無功暴露者以時升轉旣與防犯矢石者無以異而供億浸廣殆未知善後之計召募敢勇嘗賴其力講解之後何以爲駕禦之方招收雄淮未見於用名數實繁何以爲贍給之費餱糧旣無贏蓄漕運又多不通然則欲爲久逺之圖莫畱屯若也數十年來大略可覩至於今日又有甚難將委之民則土曠人稀必至鹵莽將責之兵則操戈負耒未免扞格又況流離顚頓之餘戍役驅馳之久其誰任此無已則復力田之科盡捐賦租勸之墾辟然必藩籬旣固民生安堵而後可爲非可以遽舒目前之急也裁楮爲幣而價日削藏粟多閱而糴日增時雨方通遺蝗復起事至而應則慮有噬臍之悔先事而圖則孰爲徹桑之急伊欲用李悝之平糴采晁錯之實邊蕭何諸葛之餽運充國棗祗之屯田以至昭義步兵雄邊子弟擇而用之豈無其說矧今更化方新而治效未著求言甚切而士气未伸講明有素毋憚敷陳碩畫嘉謀不患不見於用也

對愚竊惟今日事勢有深可畏者二亟當圖者三有不足慮者四進言者皆曰和議可恃也邊虞可弭也是固不足與論謀國者也至於憂時慷慨之士相與講畫利病又不過曰兵冗而罔功財耗而弗贍二三大臣訏謨於其上羣臣百執圖議於其下亦旣悉矣吁亦嘗思宗社安危之機國家憑藉之夲乎愚不佞蓋嘗泛觀古今之變大抵盛衰彊弱之分不在兵力而在國勢不在財用而在人心誠使國勢尊安人心豫附運掉伸縮惟所欲爲以之治財則財可丰以之治兵則兵可彊其機易回而其事易察也惟夫吾之所恃者國勢也而操持不定無以遏其趨吾之所恃者人心也而系屬不加無以保其固百度搶攘眾志渙散天下之患方悵然未知底止之地𨿽兵財之畫日討月究何益哉思昔寶元慶曆間中外多故夏人畔命兵事繁興於是保毅有軍武衛宣毅又有軍始置於陜西繼行於諸路天下之兵凢百萬而不勝其冗矣三路入中芻糧之直爲緡錢嵗千萬而度支以匱告矣宣毅所在驕橫西陲兵數屈衂而軍律弗嚴師不用命矣一時事變殆類岌岌而仁宗潛回黙制迄成萬世之安蓋其綱維國勢統系人心有出於兵財之外故也熙丰大臣罔克知此徒見嘉祐末年事類少弛思一蹵而新之志於彊兵則保甲戶馬之法立志於裕財則均輸手實之令行一意紛更立圖近效抑不思國勢已搖財將焉用人心弗固兵豈足恃哉然則論治於今日先其所可畏而後其所不足慮可也何謂不足慮者四曰兵驕惰而無用也賞輕濫而亡節也敢勇之招難於控禦也雄淮之招難於贍給也然察之有方圖之有要初非沈痼不治之疾紛錯難理之緒也且兵之驕惰亡用者豈非擇將未得其人乎古之用武者不急於治兵而急於選將將之怯勇兵實系焉故天下無必勝之兵而有不可敗之將往者柄臣妄意規恢之圖而沾沾多易之小人窺見風指莫不抵掌而談兵或以賄求或以技進柄臣弗察以爲得天下之眞勇也命之以總戎付之以分閫卽鹿無虞茍圖集事一旦師出情見智窮不待敵鋒之交而魄先禠矣泗水之捷乘勝鼓行可也縱兵鹵掠而弗進壽陽之役扶義直前可也望風選懦而自潰東海之戰兵刃方接回顧主帥已捲斾而趨矣昔之良將有敺市人而決勝者今以素拊循之士使之卽敵宜若易爲功也而所向輙衂反甚於市人是豈兵之罪哉蓋未明乎擇將之方而已矣賞之輕濫亡節者豈非禦將未得其術乎昔人有言禦將當如飬鷹饑則爲用飽則颺去故取一城則升一級破一敵則進一階漢祖待樊酈之徒用此道耳往者柄臣防玩公器不問軍校之能否一以隆名峻秩假之以芻牧下材而處都節防團之貴兵未用而寵已逾功未成而志已溢矣兩宣諭之遣曽未旬月自瑣闥而躐中司自二卿而長戎部此猶曰以重其事權也荊襄淮甸之師有未嘗從師而以破敵聞未嘗赴援而以解圍告上下相防不攷功實猥曰激勵顏行不容靳此抑弗思將帥亡功而冒寵欲士卒之亡覬幸得乎然則暴露之賞與防犯矢石者亡以異亦勢然也官資陞轉動逾萬數祗以塞一時之觖望而不計其窮誥身易醉何以異此是豈獨行賞太濫之罪哉蓋亦未知其禦將之術而已矣敢勇之招雄淮之招固將爲竦戎容壯邊備計也然徒賴其力而紀律不嚴欲多其數而差擇不審昔人未嘗不募民兵也然旣募之後則有紀律焉馬燧之練成精卒是也方募之始則有差擇焉馬隆之立標簡試是也曩者申命諸州發徒召驍勇繇江湖福建來者囂囂隳突雞犬一空道路蕭條亡異冦掠迨至轅門乳臭之將擁以自衛飬如驕子不敢誰何𨿽其守禦粗立寸功而意气陸梁寖不可制是以偏俾小校敢陵主帥一旦執而戮之眾怨交嘩則紀律素亡之失也曩者漕臣急於增戍創雄淮之額優廩給之數揆之他軍厥費三倍冀誘其來而不知民之可爲兵者不若是之夥故浮脆孱弱得以掛名尺籍間舊兵失亡者未除新兵增益而亡藝舉十餘萬之眾而廩食縣官不待智者知其難繼矣是以瞠目語難攻剽疊起前者誅夷後者靡戒恣睢爲患未知所終此則差擇不嚴之過也𨿽然起獘有源捄獘有機夫列營分戍坐縻廩稍捐軀思報孰亡是心至於臨敵乃不效命是豈亡其故乎登壇授任旣多非人苞苴權門借以取辦椎膚剝髓罔防怨恫平時亡以系其心緩急何以責其力今公道宏開賄路已絕而丰殖自私猶前日也伊欲鳬藻相歡投石思奮則掊克之禁盍從而申嚴之且今江淮有制閫荊蜀有宣威而諸道又有緫餉謂宜明詔丁寧委之糾察小或科斂絀罰隨之則士飽而歌惟恐不用何驕惰之足憂夫班賞太醲旣難追咎供億寖廣誠爲後憂今興利之源捜抉略盡公私赤立毫縷亡贏執劵責償何以厭塞昔中興之初韓劉諸軍戎伍之間髙爵居半左武名隊他又可知仰窺聖謨不過酌經費之常蠲煩蠧之目瀦蓄余羨惟以賞功士心旣愉國用亦濟今安邊置局廣行拘摧誠能毋狥近習之私樂伸有司之請防檢諸庫夲名激賞誠能罷內帑緡錢之獻佐大農調度之公至於宗藩戚畹之好賜可損者損之掖庭尙方之用度可約者約之則日計不足月計有餘以之贍兵何供億之不繼敢勇之驕固難駕馭剽聞主將懲其桀驁浸懷疏忌之心忌則愈疑疏則愈怨上下猜阻何以自安謂宜風諭將臣明示威信披露心腹待以勿疑庶幾人有固心然後吾法可用此駕馭之術也雄淮之冗固難贍給比嘗顓命王人稍加沙汰而分諸州所存尙半賦粟之數未易支吾酌諸僉言僅有一防蓋沿江諸屯虛籍萬計丙寅之戰失亡倍多權臣重咈人情未始嚴其考核今朝綱方肅威令一新及今舉行疇敢異議待其簿錄來上因以其眾攺正軍廩給不增區處適當何憚何疑而弗亟爲此贍給之方也今之議者慮餱糧之乏閔漕運之艱則欲講畱屯之利復力田之科重楮幣以流通廣和糴以備具爲計悉矣然嘗思之畱屯之便古有成規處兵之法亶爲至要然民狎於野必邊鄙不聳之餘今烽燧相望未易講此異時流逋旣復民有奠居分給閒田俾之開墾計其步畝命以出兵𨿽非屯田之名陰有寓軍之實此斷斷可行之防也若夫力田之科漢人用之厥有成效今欲祖其遺智募民使耕固爲博利然須講求成畫乃可以漸推行夫守令以勸農命官相視川源出入阡陌蓋其職也莫若下力田之詔俾之圖上便宜磨以嵗月徐就經理則民裕兵彊可漸致矣楮幣日輕夲由錢乏厥今滲漏非止一塗有如儲蓄於大家坯銷於工技防出於邊闗上下共知矣邇年以來又有冶戶毀錢爲銅之幣獨不當並嚴其禁乎泉貨周流楮價自重不然𨿽多方稱提未見其可也和糴之防初非厲民曩之將命非人計產科率並緣苛擾以濟其貪而藏粟之家始憚與官爲市矣今供餽尙繁未容遽已莫若仿夲朝入中之制豪民大賈輸粟於邊而受錢都內則約束簡便人所樂從不然則名𨿽和糴其實白奪詎不爲根夲計乎凡明問所逮曰兵曰財愚旣熟數於前矣若夫宗社安危之機國家憑藉之夲厝火積薪懍焉可畏者其敢不爲執事陳之何謂深可畏者二更化以來將半載矣以鄕者國勢之杌今當轉之以安彊以鄕者人心之驚危今當易之以帖泰然自其國勢觀之形體𨿽安而命脈則未固枝葉𨿽茂而根夲則未充敵人窺覦要索亡已俛首請命屈意買和削弱之形苶然其不振也自其人心觀之則畿甸之間憂疑轉甚逺近之眾愁痛未瘳訛言喧騰殊駭觀聴物情恟恟幾不皇安危亂之兆凜乎其可懼也夫綱維國勢𨿽非一端究極其源未有不自大權之不分始今日之權誠歸矣然竊弄之私依憑之巧顧豈無可慮者乎自昔人主不必奮然獨運而後爲權歸於上也政令出於公朝而不使有由中之漸耳目寄於言責而不撓於近幸之私則權𨿽在人未嘗不在已也非必靡然不自總攬而後爲權散於下也內庭外朝之勢隔而信任有所偏宦官女謁之情親而聴受有不察則權𨿽在已未嘗不在人也廼者柄臣气焰薫燎豈一旦所能爲哉漸漬之深彌縫之久人主墮其中而不自覺焉耳此大權之易分愚所以憂國勢之未振也統系人心非有他技揆諸聖賢之論所欲與之所惡勿施耳自權幸用事愎諫遂非凡所罷行惟意是狥北伐之舉童稚憂其必敗債帥之遣奴知其非材而狠心自庸曽弗之防前車之覆今可戒矣夫天下之勢如一身然血气周流亡所底壅則身安而疾去公論在人亦猶是也防川之潰不如徐導惡人之謗不如勿爲愚不知日者檻送降附之人函發姦臣之首通國嘩然以爲不可而上之人冒行弗顧何也諉曰斷決大事不容道謀常人之情難與慮始則衢室之問外朝之詢不若商鞅治秦之爲得也軍興以來民病極矣內地罷於轉餉邊甿斃於干戈民𨿽嗸嗸不忍怨畔者以權臣實爲之而上弗與耳今九重厲精眾正協贊獨柰何爲此重失人心之舉乎輦轂之下口語萬端更相扇搖如難將作𨿽譸張爲幻盛世所無而吾固有以召之也小人怨詈無皇自敬徳之意而有司以嚴刑峻罰止之果何異於偶語之禁邪此下情之尙郁愚所以慮人心之易動也夫吾之所恃者國勢而常患乎易搖吾之所恃者人心而常慮其易動天下國家何所賴以植立敵人何所憚而不敢侵伐乎今之議者則曰鄰邦革心盟好載講兵祲將洗民瘼可蠲吁爲是說者媮安目前可也經邦長慮夫豈其然且用兵以來敵人假和以誤我者凡幾見矣靖康之事愚弗忍言姑以紹興以來觀之王倫之使未旋而兀術之師隨舉秦檜之約旣堅而金主之盟終渝變態靡常難可深恃堂堂大國不思所以自立而索然聴命無復生意猶爲國有人乎𨿽然和未爲非防也愚之所甚畏者和議旣成邊警旣撤燕嬉愉樂爭厭其私禍夲亂萌有不在疆埸之外而生於戶庭之間者是則深可憂也夫畏其所可畏憂其所當憂則維持國勢系屬人心者將柰何曰愚所謂亟當圖者是也何謂亟當圖者三曰戒近習曰畏小人曰拯民命夫謂之近習固人主之所親而易防者也情親而勢易防則巧佞易入干請易行巧佞入則主聴昏干請行則朝綱紊世之人主悅其順已縦而弗制終至於不可制者多矣今公道昭融固亡此患獨嘗竊怪邇者一二除授或煩宸筆𨿽以大臣執奏而竟寢然左右請謁之私蓋不能無撓成憲者矣其漸誠不可長也閽寺之臣得罪君父屏之逺方終身勿齒夫奚庸防而一旦放還之命忽繇中出甚至卻東省之奏而必欲書行則是屈紀綱而庇姦幸尢非所望於更化之日也夫人臣出力以抗權近非爲身計爲朝廷惜法度爲人主惜舉動耳萬一主意少移讒諂面防乘之而入則貴爲天子不得自由之言有時而熒惑矣正論不聞讒諂得志威福之柄不歸之近習而誰歸哉愚故謂近習用事之萌不可以不戒也𨿽然近習之親暱固人主所當戒而小人之窺伺尢人主所當憂蓋近習之與小人實相唇齒以濟其私者也方柄臣得志之始權任尙輕機械尙淺未至蕩然亡所制也惟夫外庭小人志在附麗於是煽其欲熾之焰導其方決之流而柄臣之勢始滔天燎原而不可遏梟狐歗凶更唱疊和知其欲去異已則教以攻僞學之名知其欲盜兵權則教以舉大義之說胎變產旤至於斯極何往非小人之罪哉近者天日淸明昭示顯罰然所謂小人者貪利嗜進無時而少忘彼旣爲眾正之所不容則必有他繆巧以希進異時報復之念蓋已萌於今日擯斥之初要不容於不慮也元祐間眾賢在位章蔡諸人固嘗明正其罪而不能保其不反噬於十年之後小人之根不易拔也如此爲今之計必君子有自安之勢而後可以遏小人復進之萌必人主有一定之見而後可以伸君子欲行之志𨿽然未易言也昔司馬溫公光力變新法有以異時報復爲言者公曰天若祚宋必無此事夫使正人端士不能保其事之不變而委其數於天亦可嘆也然則今日之事可不深圖而豫計哉愚故謂小人復進之漸不可以不畏也兩淮之民流離饑踣凡二年矣易子析骸暴骨盈野亦可哀矣朝廷以實意賑防有司以文具奉行而恵不及民矣向者復淛右圍田而俾之耕徳至渥也或曰淮堧之農習於鹵莽而不諳淛右種藝之法吁天下焉有不可耕之田又焉有不能耕之農特有司勸誘之未至耳亡已則賑防之一防其最急乎日者嘗命王人分往賑業誠足見九重仁民之心然其說曰資之俾還故土也獨不念長淮千里莽爲邱墟彼其無聚廬以托處也無牛以耕而無谷以播也小小賑給緣手而盡又將索之枯魚之肆矣彼民何辜使至此極邪竊慮謀國者不過欲爲流民復業之名而非眞有饑溺由已之意充此念也何以復和气何以感民心昔孟子之平陸謂其大夫曰今有受人之牛羊而牧之者則必爲之求牧與芻矣求牧與芻而不得則反諸其人乎抑立而視其死與曰此則距心之罪也夫距心列國一大夫耳猶知民死爲己之罪況居代天理物之地者其可不知所以自愧乎國之與民相依而立上有捄菑防患之實政則下有仗節死難之誠心今委民溝壑而不之頋一旦警急何以責其疾視長上之死而不救愚故謂生民垂絕之命不可不拯也夫惟國勢之未定人心之未安上天至仁於焉示戒自春以來所至旱暵驚蟄甚久雷始發聲逺方近郡種不入土者往往而是螟蝗遺孽復出爲烖良苗方新戕賊殆甚災異之見未有稠於今者也日者都城雨雹爲變尢鉅考諸傳記大抵以爲陰脇陽之證而雨雹於夏其應爲兵𨿽然此猶出於京房劉向之說也若乃春秋二百四十二年書雹者二質諸當時之事歷歷可驗方僖公之時季氏世卿公子遂顓權政在大夫萌芽於此故雨雹於秋昭公之時季孫宿襲位世卿握兵擅朝卑弱公室故雨雹於春然猶未若盛陽之月爲沴之尢者也按東漢五行志所書永元以後雨雹數見而以夏書者十蓋姦慝用權陰類盛長實根源於安和之時以人占天若合符契此愚於壬申之異所以痛哭流涕深陳於奏篇之末也大抵銷變召和不在乎他在人主一念間耳夫惟誠身正家以端出治之夲則變可銷惟逺讒邪戒私暱以防壅蔽之患則變可銷至於綱維國勢系屬人心亦皆格天召和之機括也竊聞雨雹之夕星變隨見占者以爲君臣俱憂嗚呼天非獨愛吾君亦愛吾大臣矣厥鑑昭昭亡異告語廟堂之上盍思所以答人心而解天意乎皇上淵黙謙沖仰成輔弼自昔大臣待遇之隆寵任之厚莫逾於今國步多虞人心胥動自昔大臣經綸之艱負荷之重亦莫逾於今夫惟毅任重不擇夷險而後可以康國步至公血誠俯仰亡愧而後可以收人心不然茍且偸安以位爲樂虛老嵗月坐失事機天意莫回災害洊降則天下之事將有不可爲者矣何止兵財數端之足慮哉詩曰心之憂矣不皇假寐愚不勝惓惓

防問

問內外八事【試楊汝明喬行簡】

問昔者洙泗之論治曰期月而已可也三年有成聖人事業固非後世所可及而當時門人弟子若由與求所以自許者不曰比及三年可使有勇則曰比及三年可使足民夫二子固爲髙弟其望聖人逺矣而其所自許則無異於孔子豈聖門講貫規模大略如此歟由果求藝聖人皆嘗以從政許之矣今也於由之對則哂之意者不惟哂其爲國之不以禮抑師旅饑饉之餘戞乎甚難而由也言之太易歟恭惟皇上厲精更化三載於玆矣向也挽回天下之勢於靡獘膠轕之時若甚難矣而爲力反易今也整齊百度於大綱旣舉之日若甚易矣而論者顧病其難豈圖回經理未得其方歟抑今日之勢果難於前日歟夫修徳行政所以應天也而比嵗旱蝗今玆霖潦所以干天地之和者其咎安在諉之於數旣非格王正事之誼驗諸證應則漢儒傅防之說或病乎拘其將何以爲感格之要和戎偃兵所以息民也而江湖淮甸之間弄兵跳梁相延未巳比而誅之固非開民自新之意一於招攜則前事之失又在所當懲抑將何以爲綏定之防朝綱正矣而國勢未尊維持振起豈尙有當講者乎公道伸矣而人材未盛長育培飬豈尙有可思者乎禮義防恥所以遇士大夫者不爲不厚而首公盡節鮮得其人風厲之道其將安出穹爵峻秩所以待將帥者不爲不至而折衝禦侮未覿其效駕馭之術其孰當先曩者患民食之未充於是有賑糴之令又慮夫貧而瘁者無所得貲於是乎有賑濟之令或謂彊有力者得之而罷弱者不及也其信然歟今中都米石爲錢者萬大農旣亡贏儲平糴抑又未足所仰以紓目前之急者二麥而已麥或告傷又將若何荒政之防所宜豫講昔人已行之良法其亦有可遵者乎曩者患楮幣之日輕於是舉秤提之策而矯防吏並緣爲姦漁奪吾民於是頒予民從便之令或謂命令數更適以滋獘其果然歟獻議之臣論說百端間嘗命郎省折衷以聞而施行迄未有緒末流之患殆弗止此其將何以捄之乎昔之君子有當事變搶攘之衝而身任天下之責堅忍彊力迄用有濟者蓋不少矣今君臣同心耆俊在列正大有爲之機也而悠悠嵗月未有以深慰天下之望豈規逺圖者不當以近效計歟上方開廣言路樂聞忠規願極陳當今之宜以副明詔所爲給札之意其無遜

問人才國計民力邊防四事【試宣繒林坰】

問恭惟主上厲精更化於玆五年鄕也邊塵屢驚羽檄旁午今以寧謐聞矣鄕也旱蝗仍嵗米石萬錢今以丰稔告矣自常情觀之若足恃以爲安而有識之士窈然深維蓋可謂小康未可謂長治也然則厝火積薪之防徹桑綢戶之備正今日所宜汲汲者盍相與講明之可乎今天下之事不勝其眾而系於安危之大計者四焉往者政在權臣用捨易位人材之衰陋固宜矣今公道昭明黜陟惟允而當饋太息每有乏材之憂平居論議激昂奮發不爲無人及寘諸盤錯紛紜之防顧未深愜人意者平時猶爾設不幸有非意料之所及殆將誰任乎此人材之未盛不可不論也往者兵事方毀調度百出國計之匱竭宜矣今朝廷無大興作尙方無大錫予而主計之臣動以弗給爲憂楮價日削未知稱提之方祠牒日鬻不虞蠶食之害平時經費凜凜如此設有緩急其將安仰乎此國計之未裕不可不論也民力之困亦旣甚矣曩者掊克之吏布滿郡縣公私赤立固其宜也今牧守防按之臣差擇維謹而元元愁嘆尙若不安其生其故何邪年谷僅登蓋藏猶寡一有旱漧水溢之變欲亡捐瘠得乎然則裕民之政何者當急邊防之徹蓋有日矣曩者庸人債帥疊主兵柄軍政隳壞亦其宜也今總戎分閫之任非材不授而號令風采足以折衝禦侮者亡幾其故何邪聘覜交馳旣難遽恃萬一有風塵之警果孰爲之扞蔽乎然則備邊之畫其孰當先孟子曰國家閒暇及是時明其政刑𨿽大國必畏之矣今中外甫寧正君臣交儆之日思患豫防之防捨斯時而弗爲後將有不勝爲者此聖天子所以亟聞昌言而有司所爲承詔發防之意也其極陳當今之宜以對無有所隠

問郊祀【試李鳴復】

問恭惟皇上嗣服以來屢修元祀神示向答誕揚無疆之休廼者明詔有司將以冬至祗見於郊丘猗歟盛哉丕天之大律也蓋嘗考諸古而有疑焉舜之肆類也禋六宗望山川徧羣神而地示之尊獨不與祭何也記稱有虞氏禘黃帝而郊嚳說者以冬至圓丘之祭爲禘孟春感帝之祀爲郊夫禘者宗廟之事也謂之祀天旣於禮亡所據而五勝相推之術昉於戰國太微感生之說出於緯書曽謂虞氏之世而有此乎周官宗伯以禋祀祀昊天上帝又曰兆五帝於四郊說者因是有六天之名夫天夲無二安得有六王氏之論正矣然四圭有邸以祀天又以旅上帝則上帝與天殆不容無辧其果可合爲一乎王鄭皆世大儒而持論不同如此將何所折衷乎繇漢及唐郊祀之禮蓋亡慮數十變大抵因訛踵陋不足考證惟我國朝繼天立極參酌古今斷爲一代之典聖子神孫率由舊章𨿽百世弗能易也而元丰間廷臣獻議顧有謂南北二郊各當親祀而以合祭爲非者有謂人主齊精之意不専於郊見而分爲廟饗爲失者當時蓋嘗采用其說止祀天於圜丘矣而北郊之祭廼僅從攝事何歟輟景靈諸殿之朝謁矣而大興太廟之饗廼尙循舊制又何歟元祐中嘗議分祀矣而弗果行紹聖政和嘗行矣而弗克久意者因時立制非必深泥於古歟或曰天人相與不離陟降動靜之間誠意孚格不在區區禮文之末皇上祗翼一心對越無愧用能轉饑儉爲丰登易囏虞爲帖泰天人相應之機信不誣矣而災異譴告猶或未免其故何邪間者風霆之警象緯之愆一或徹聞惕然戒懼不敢少忽言事之臣有以修徳弭烖爲請者上皆兪之蓋深得格王正事之指然求其所謂致異之端殆不可得質諸洪範五事之傳其亦有合歟更化以來甚重館閣之選命有司給筆札嵗不過二三人士大夫遇不諱之朝當殊尢之舉必有卓偉切至之言可以禆國論者願考前代禮典之防革孰失孰得漢唐諸儒及我朝羣臣之議論孰正孰偏今日格天召和之夲何者當急其詳著於篇以備上之采擇

問時政數事【乙未省試經義塲】

問恭惟皇上以聰明聖知之資遵飬十年甫親聴斷煥陽光於陰曀震霆聲於淵黙期嵗之間更張百度寖就條理廼者正月之吉始和奎畫爛然自天而下臣民章奏彚集登進開言路也蠲邊甿力役之系戢都人行戶之害卹民隠也王邸後家分置師儒以訓以廸睦親婣也三邊制閫繕修戎偹常若敵至固疆埸也嚴易捲假手之禁戒挾書傳義之習重儒科也又惟端平攺元以來務革眾獘所以察吏寛民理財治兵者條目甚備而中外薦紳因循玩弛恬不稟令於是誕頒詔防俾大臣諏訪以聞又所以作新羣聴也至於提兵出境則有禁圖安靜也喜怒専殺則有禁儆暴殘也上稽周室以正月垂治教之象下考漢氏以立春下寛大之書皆因天時以新命令然未有舉大政數十條於挾日之間如今之盛者也或謂言路之開善矣然論建多端亦皆適當文書叢委未易徧觀必命近臣平處復奏如漢元鳳之制而後有聴言之實其果然乎民瘼之卹善矣然奉行非人則徳澤壅而不流必擇良吏以布宣之如黃霸之在潁川而後有裕民之實其又果然乎親婣之教爲慮逺矣然膏梁繻絝之習必欲陶之以禮義當如絳灌之議選士之有節行者與居然後能成長君少君之美不然則四姓小侯蓋嘗置學而近戚驕溢之患卒見於後日然乎否也疆埸之固爲備嚴矣然敵至而懼敵去而侮人之常情必如楚克庸以來無日不討軍實而伸儆之於勝之不可保然後能起晉人之畏否則狡焉思啟封疆者將得以闖吾之隙然乎否也文闈宿獘詎容安視然以傳注詞章之學搜魁壘奇傑之材識者病之久矣必也用楊綰賈至之議庶幾卿舉裏選之遺意不然𨿽朝出一令夕申一禁其所得者猶是人爾其又信然歟至若察吏寛民而下皆方今之要務摘其尢大者言之國計之乏若何而能饒邦獘之輕若何而使重邊事旣興我𨿽欲靜焉能必敵之不動保固新復之疆懷來新附之眾其防將安出乎魏絳和戎之請賈生餌敵之術其防果可恃乎夫春者天之所以生也皇上至仁如天方將對時育物俾天壤之間無一弗獲其所英雋之士萃在闕庭其思所以仰禆大政者悉意而敷陳之有司將拔其尢以獻

問大學君徳治效【乙未南省賦塲】

問恭惟皇上以溫恭濬哲之資輔之緝熙光明之學儒紳濟濟日奉燕閒時發玉音從容訪問莫非聖賢之精粹道徳之淵源致知力行交勉互進蓋得二帝三王修徳立治之本而揆諸大學一書尢脗合焉故窮性命之奧而不遺事物之粗因見聞之博而益充智識之妙則物之格知之至可知矣思無邪毋不敬揭之侑坐以代盤盂之銘凜然對越在帝左右則意之誠心之正又可知矣車馬服禦無汰侈之私盤樂遊畋無縱逸之行此見於修身者然也化行中壼而私謁不形教孚外裏而驕恣不作此見之齊家者然也是宜表端而景從本固而末茂然求之法度則有未盡修求之紀綱則有未盡肅吏𨿽屢飭而防隅不立民𨿽加卹而雕瘵自如財耗於浮費之殷兵病於虛籍之冗則國未可以言治也彊狄鴟張而備禦之實多闕中原云擾而恢拓之力孔艱四方萬里政疵民隠不獲徹聞者何可勝數則天下未可以言平也夫修已有安人之效明徳有新民之功今君徳庶幾乎古而治效則未及其故何邪考之在昔若漢武帝欲聞大道之要蓋有意於窮理者而尊聞行知何爲尙形仲舒之戒唐太宗謂諂防嗜欲之交攻蓋有意於治心者而樂身縱欲何爲尙煩魏徴之諫豈茍知者易而允蹈者難彊持於暫者易而安固其守者難歟文帝履節儉先朴素可謂能檢其身而銅山之賜乃或妄費顯宗抑後宮敕外戚可謂能正其家而流水遊龍之敢肆尙或逾法豈由儉入奢者易而以義勝恩者難歟四君漢唐之盛者也由其徳有未粹故效亦似之然則論治於今日其本得無可思者乎皇上嗜學如渴聴言如流講讀論爭之臣凢有切劘無不容奬玆又明詔有司俾取議論質直之士將登進於庭而親防之云章奎畫所以戒勵者至惓惓也其爲敷析大學本末先後之指與君徳之當盡者若何而加勉治效之未形者若何而亟圖追迹帝王之盛而盡揜漢唐之美必有以仰禆淵聴者有司將拔其尢以獻

西山文集卷三十二

欽定四庫全書

西山文集卷三十三

宋眞徳秀撰

說

潭州示學者說

予旣新其郡之學又爲之續廩士之費俾誦弦於斯者防一日之輟焉教授陳君端甫過余而請曰公之於士也有以安其居又有以足其食顧無一言以淑之可乎余謝曰此師儒之事也予何言𨿽然昔嘗聞之孔氏矣豈不曰古之學者爲已乎自漢以經術求士士爲靑紫而明經唐以辭藝取士士爲科目而業文其去聖人之意逺矣今之學者其果爲已而學歟其亦猶漢唐之士有所利而學也如果爲已而學則理不可以不窮性不可以不盡不至乎聖賢之域不止也若其有所利而學則茍能操觚吮墨媒爵秩而貿軒裳斯足矣駔賈其心弗顧也脂韋其行弗恥也此學者邪正之岐途也請以是淑吾士可乎端甫曰敬聞命矣抑後世之言學者其有得於孔氏之指歟曰後世之言學者其不繆於聖人鮮矣獨嘗於唐之陽子近世之石子尹子有取焉陽子曰學者學爲忠孝也石子曰學者學爲仁義也尹子曰學者學爲人也是三言者庶幾聖門之遺意乎方唐之世士習之陋甚矣陽子一旦倡斯言於太學如天球之音威鳳之鳴學者竦然洗心而易聽歸覲其親者踵相躡焉理義之感人如此然則石子之言其有異於陽子歟曰亡以異也仁者孝之源義者忠之榦曰仁義則忠孝在其中矣然則尹子之言其有異於二子歟曰亡以異也夫人與天地並而爲三才者也必也兼五常備萬善然後人之道立焉其警世之深爲人之切又進乎二子矣敢問所以學爲人者柰何曰耳目膚體人之形也仁義禮智信人之性也君臣父子昆弟夫婦朋友人之職也必循其性而不悖必盡其職而無愧然後其形可踐也孟子曰人之異乎禽獸者幾希庶民去之君子存之又曰無惻隠之心非人也無羞惡之心非人也無辭遜之心非人也無是非之心非人也夫天之生斯人也與物亦甚異矣而孟子以爲幾希何哉蓋所貴乎人者以其有是心也是心不存則人之形𨿽具而人之理已亡矣人之理亡則其與物何別哉故均是人也盡其道之極者聖人所以參天地也違其理之常者凡民之所以爲禽犢也聖愚之分其端甚防而其末甚逺豈不大可懼乎予故曰尹子之言其警世之深爲人之切又進乎二子也吾黨之士茍無意於聖賢之學則已儻有志焉則反躬內省於人道之當然者有一毫之未至必將皇皇然如渇之欲飲餒之欲食也凜凜然如負鍼芒而蹈茨棘也吾子幸以爲然則願以告夫同志者俾知太守之期乎士不在於徼人爵取世資而在乎敬身而成徳也端甫瞿然曰公之淑吾士者厚矣瑢請掲其言於學以爲士之則

楊繼祖字說

大雅云無念爾祖聿修厥徳無念者念也如不顯惟徳卽顯也詩人命詞大抵類此蓋言爲人子孫當以乃祖爲念而述修其徳也徳者何仁義禮智信是也惟能自修其徳然後能繼述其祖之徳表侄楊繼祖求字於余爲本大雅之義字之曰子修云

禱雨說

雲蒸雨降𨿽自於天其實從一念中流出故禱祈未效不可怠怠則不誠矣旣效不可矜矜則不誠矣不效不可慍慍則不誠尢甚焉未效但當省已之未至曰此吾之誠淺也徳薄也於神乎奚尢旣效則感且懼曰我何以得此也不效則省已當彌甚曰神將辠我矣吾其能容身覆載間乎蓋天之水旱猶父母之譴怒也爲人子者見其親聲色一旦異常戒儆畏惕宜如何邪方其未復當如大舜號泣於旻天時如伯奇履霜中野時幸而復則喜而不敢忘敬而不敢弛惴惴焉恐親之復我怒也故曰仁人之事親如事天事天如事親紹定己丑中元前一日禱雨於仙遊山書此自警且以告親友之同致禱者

志道字說

吾子志道舊名正則字誠之歳甲申易今名因以仁夫更其字而告之曰汝知吾所以命爾之指乎夫志者心之用也心無不正而其用則有正邪之分不可不察也昔者夫子以天縱之聖猶必十五而志於學蓋志者進徳之基若聖若賢莫不發軔乎此志之所趨亡逺不達窮山鉅海不能限也志之所向無堅不入鋭兵精甲不能禦也然則汝之志將焉從而可耶蓋吾聞之善惡二塗維道與利而已志乎道則義理爲之主而物欲不能移志乎利則物欲爲之主而理義不能入此堯桀舜蹠之所由以異也可不謹乎玆吾所以名汝之意也夫道之與仁非有二致然聖人之教旣曰志於道矣又必曰依於仁也曰修身以道矣又必曰修道以仁也蓋道者眾理之總名而仁者一心之全徳志乎道而弗它可謂知所向矣仁則其歸宿之地而用功之親切處也思昔聖賢言仁何莫非要至於仁者人也仁人心也則直舉其全體以示人學者尢當深味也夫人之所以爲人者以其有是仁也有是仁而後命之曰人不然則非人矣此孔氏言仁之要也仁者心之生理人而不仁則防其所以爲心猶果谷焉生意不存枵然死物爾此孟氏言仁之至要也盍亦反諸身而求之方其人欲未萌天理完具方寸之間盎然如春此卽汝本心之全體也推是心以往其事親必敬其事長必順以處閨門則睦以交朋友則信當是時也豈有不仁者哉惟夫私意橫生理蔽於欲然後流而不仁爾然則求仁之方其孰有先於克己者乎蓋已者有我之私而害仁之蟊賊也蟊賊除則嘉谷茂私欲淨盡則本心之徳全亦在乎克之而已矣克者何戰勝攻取之謂也私意方萌本心未冺則理與欲對正兩軍交綏劘壘之時也直者勝則曲者負矣理爲主則欲爲客矣兵凶戰危夫人而知之私欲之害慘於鏌邪而烈於燎原之火非知道者不能察也是則志道必貴於求仁而求仁莫先乎克己玆吾之所以字汝之意也汝其有志於是否歟嗟夫汝之有是形也天實賦之汝之有是性也天實予之必盡性而後形可踐也不然則形𨿽人斯實則物只豈不甚可恥乎昔頴濵蘇公有言凡人之所不以告它人者必以告其子此天理人情之極致非私之也旣以語志道又爲之說使與同志者切磋焉

楊端義字說

予婦氏之弟楊君本名宗猷今爲易之曰宗道又從而請字焉余謂子伯氏以端仁爲字矣欲以端義命子如何易曰立人之道曰仁與義二者人之所以爲人而異乎物者也今伯之字曰仁而季之字曰義其名美矣盍亦勉修其實以毋負命字之指乎楊君曰謹聞教矣抑道之與義果何別耶曰道者五常百行之總名而義者當然之正理也人之求道何所自入惟於理之當然者由之而無所悖焉則道在是矣程子曰在物爲理處物爲義理之所當然卽義也道以體言義以用言用無不盡則體在其中非二致也然聖賢言義必以利對蓋義固所以爲利也爲義則無不利狥利則賊乎義矣毫釐之差而舜蹠以異豈不甚可畏哉孔子曰放於利而行多怨吾子誡諸又曰見利思義吾子勉焉

詹宗楚字說

詹甥名何而字功父曰吾將以法蕭何也予謂學者當求道而不計功今吾子方學古之道而惟功是求豈聖賢教人之意耶聞昔楚有隠者與子之氏名同其答楚莊王治國之問有曰臣明於治身而不明於治國也臣未聞身治而國亂又未聞身亂而國治者也斯言也蓋聖門之遺指豈春秋列國之士所能道哉子其更字曰宗楚而取其治身之言而服膺之則推之以及於家若國斯舉而措之耳其視汲汲於事功之求而遺其本者烏可同日而語哉子其勉之

楊實之字說

韜仲之子其名曰文華予謂昔人二名蓋有與父同其一字者若王羲之獻之是也然之特語助云爾𨿽同未害今韜仲昆弟之名其上皆曰文子復同之可乎去文而獨名華斯得之矣華曰謹如教然華之年且冠願求所以字之者余聞楊子有雲實無華則野華無實則史今以實之爲子字如何夫言語文章者飾身之華道徳仁義者修身之實二者蓋不容一闕然孔門之教必曰行有餘力則以學文故遊夏之文學不可先淵騫之徳行其序固如此也然則所謂實者將曷從而用力耶孟子曰仁之實事親是也義之實從兄是也子誠有意於爲己之學則當自夫二者始不然則非余所敢知也故爲之說以授之俾知勉焉

蔡仲覺名字說

仲覺之防也文公先生命之曰模及其長也又訓之以伊尹之覺先生之防指果焉在耶某嘗聞先生有言爲學當識大要程夫子發出敬之一字爲學者言欲以此収斂身心置在模範中旣不走作然後隨事隨物究窮其理則心地自然光明嗚呼此先生教人之要防也其所以名仲覺與所以訓仲覺者其皆以是與蓋爲學之大本敬與致知而已矣伊洛君子旣以此開示後學使知表裏交進之方文公先生推明其說不一而足傳中庸也旣曰非存心無以致知而存心者又不可以不致知其釋大學又欲學者存此心於端莊靜一之中以爲窮理之要窮眾理於學問思辧之際以致盡心之功凡此皆學者所共聞至於親筆以命其名援古以勉其學則惟仲覺得之而它人不與也然則仲覺將何以稱此哉必也主敬以立其本斂然不逾於法度之中窮理以致其知超然有得於見聞之表旣以自覺又以覺人庶乎不負先生付授之意矣仲覺之諸父皆以明道自任者也歸而求之當有以啟子之未悟者顧某何足以辱姑誦所聞以塞其請云

呂敬伯敬仲字說

永丰呂氏之二子過予於粵山精舍相與講學焉將告歸合辭以請曰某之昆弟名中與仁者吾親之命也中之字曰仲仁之字曰山而各配以甫者友朋之教也吾親之命某等當終身佩之若友朋之所以教則有未之悉者且中與仁之義果若何而區別耶先生爲講明之而更有以字之則幸甚予謝不敏而其請益厪則告之曰昔者聖賢言道之極致其目有三而已堯舜禹之授受則曰中孔門師弟子之問答則曰仁而子思孟子之立教則曰誠是三者果一乎果二乎竊嘗思之誠也者以其天理之實而無僞妄之雜也中也者以其天理之正而無偏倚之失也仁也者以其天理之公而無私欲之蔽也是三者皆道之全體也虞書言中而不及仁論語言仁而不及誠夫豈偏於一哉蓋中則無不仁仁則無不誠矣今吾子伯仲之名或以中或以仁其亦假之以善稱謂邪抑眞有意於求道也夫茍有求道之心不可以不知入道之要昔者子程子嘗言之矣曰敬不可謂中敬而無失卽所以中也敬之中有仁不敬則私欲萬端害於仁也吁子程子其可謂爲人之切歟夫中者性之徳也仁者心之徳也性無不中嫚易以賊之斯有時而不中矣心無不仁物欲以汩之斯有時而不仁矣古之君子惟察乎此故喜怒哀樂之未發必敬以養之如對神明如臨師保所以全其本然之中也視聽言動之非禮必敬以克之如殄冦讎如去蟊賊所以全其本然之仁也動靜相涵表裏交進則天理渾然人欲熄滅自內達外無往而非中由體之用無適而非仁矣蓋曰中曰仁萬善之所由出而敬也者又中與仁之所自立也請以敬之一言而易伯仲之字可乎嗚呼一念之放逸非敬也一言之矜肆非敬也一動之躁輕非敬也實未至而艷於名中無本而役於外凡此皆非敬也子歸思其所以名又思其所以字反躬以求之格物以精之謹之於方寸之防而體之以踐履之實若是庻不辱吾字矣若曰假之以善其稱謂而已是豈予之所望也哉

李自修祝詞

予友果齋李君公晦之子治年十有五鋭志於學過予粵山之麓請字焉爲本大學之義字之曰自修而祝之以辭曰於惟李氏世有徳人懿哉澹翁鄕黨稱仁果齋承之志慕聖閾探討服行是究是力巍巍紫陽百代宗師英材雲從逺嗣泗沂君居其間實曰髙弟得諸心傳親切超詣廼擢鼎甲廼官儒宮藹然徳聲日大以崇厥志未酬奄忽飈逝匪君是懷實憫斯世靑氊之托賴此佳兒曰考克承式慰我思維乃先君以治命子欲稱是名可昧厥指稽諸字書義取攻治盍卽斯言繹之味之昔在曾子猶日三省矧是初學可忘肅警子質𨿽敏必重以持勿儇勿浮廼徳之基至珍且良結緑垂棘孰知其功它山之石爰酌古訓字以自修琢之磨之至善是求欲身之修其必由學玩意遺經景行先覺有道是師勝已是朋擇善固執謹思篤行庶幾果齋典型有繼服膺斯言罔或失墜

劉誠伯字說

予友劉君夢先始名應則字定甫歳作噩夢有以先登告者遂易今名是年秋果以易學冠鄕選或謂君盍更其字君以屬余余惟周官六夢之占獨所謂正夢者不緣感而得余𨿽所因不同大抵皆感也感者何中有動焉之謂也其動也有眞有妄夢亦隨之𨿽昔聖賢不能無夢惟其私欲消泯天理昭融兆朕所形亦莫非實髙宗之得說武王之克商皆是物也若夫常人則不然方寸之靈莫適爲主欲動情勝擾擾萬端故厭勞慕佚則徒步而夢輿馬矣惡餒思飫則藿食而夢粱肉矣若是者皆妄也至於因夢而獲若主父苕榮之歌叔孫豎牛之兆似有其實矣而卒以基莫大之禍夢其果可憑耶非夢之不可憑也感之妄故夢亦妄也予觀中庸論前知之妙而斷之曰至誠如神夫誠者無妄之名也天下雷行物與無妄有生之類其孰無之而舉世滔滔率流於妄者以人賊天之辠也故先儒之傳易曰動以天則無妄矣嗚呼一動之防而天理存亡於是焉決豈不甚可畏哉今請以誠伯易子之字如何夫以誠伯之材得於天旣甚異而疇昔之夢孰不以科第爵秩相期而予獨惓惓於是者彼之所期者外予之所期者內也然則誠何所自入曰自敬入敬何所自始曰自戒謹恐懼始昔之君子晝參諸言行以質其學之進與否也夜考諸夢寐以卜其所得之淺與深也吾子誠能汲汲於斯涵泳優遊日進弗止則將動靜一致也夢覺一如也夫然後爲敬立誠存之驗然予亦知之而未能至者斯言也非獨以勵吾子且因以自勵云

陳平甫三子字說

陳平甫之三子曰琰曰瓉而一未名間謁余使字二子而名其季焉予謂周官裸圭有瓉用之於廟祀者也若琬於琰致命於諸侯者也三者之用各有所宜然其質則皆玉也夫祭祀聘問徵伐皆國之大事其器必用玉焉蓋物之備五常者惟玉爲然故君子貴之也夫物猶以備徳爲貴而況人乎故欲名其季曰琬而字琰曰徳元瓉曰徳仲琬曰徳季庶幾三子者思其名之貴則知所以自貴思其字之美則各自勵以全其美不亦可乎平甫曰然遂書以贈

詹景辰字說

心者人之北辰漢儒釋孟子已有是言矣至文公先生感興詩發明此理尢極其妙蓋列星皆動而辰常靜故能爲二十八捨之主百體皆動而心常靜故能爲一身之主然所謂靜者豈兀然枯槁之謂哉寂然不動者此心之體感而遂通者此心之用顧其所以動者如何爾以理而動是謂道心以欲而動則爲人心道心之發純乎天理酬酢萬變其主自若則𨿽動而未嘗不靜理爲主而欲聽命湛然淸明物不能撓則𨿽人而未嘗不天矣節齋之所以屬吾景辰者意或在此故某也敢申言之附朱文公詩及蔡莭齋防

防月墮西嶺燦然眾星光明河斜未落斗柄低復昂感此南北極樞軸遙相當太一有常居仰瞻獨煌煌中天照四國三辰環侍旁人心要如此寂感無邊方友人詹兄名樞求字字以景辰蓋北辰者天之樞也天之轉運無窮而樞常不動心之應物無方而所以爲感者實有似乎此故以景辰命之詹兄其有以景乎此也今以文公先生所作感興中一篇貽之云嘉定庚辰孟秋下日淵書

詹景辰四子名字說

詹景辰有子四人謁名於余予爲命其長曰然次曰煇又其次曰炎防曰炤景辰曰四子之名敬聞命矣字𨿽旣冠之事然願豫有以教之俟異時體而祝之也予謝不獲乃爲之言曰夫火之始然其光熒熒沃之則滅煽之則盈【火有盈實義見揚雄解嘲】其在於人善端初發廣而充之斯暢以達然之字宜曰充輝光之發積盛乃致釭以膏明鼎以薪沸蓄徳之義篤實爲先由美而大其序亦然煇之字宜曰實兩火相儷其埶孔炎陽亢而極祗以爲愆必嫓以水斯曰旣濟剛柔相資系徳之貴炎宜字之以濟赫赫大明旁燭萬理爝火之防其照能幾惟公則溥惟私則偏以公滅私廼識其全炤宜字之以公予聞古之祝辭曰棄爾防志順爾成徳今我斯言維古是式爾齡𨿽穉其豫戒之勉女學問敬女威儀因言思義卽名求實遹觀厥成期之異日

王去非字說

始予與九江王君爲僚於金陵相好也君名遂而字頴叔予疑焉鐘山之別余從容語曰子之學以顏曾自期者也而其字則有取於戰國策士之談抑何名實之戾邪君曰此朋友之命而非吾先人之意也其盍爲我更之予謂因名以制字因字以自儆則去非爲宜蓋遂之爲言將成而不可已之謂也故曰遂事不諫然善焉而遂之可也不善焉而亦遂之是恥過而作非也予故曰去非爲宜𨿽然是是非非之決豈必已行而後爲趨捨哉復之初九曰不逺復無祗悔元吉吾先聖以顏氏子爲庶防以其有不善未嘗不知知之未嘗復行也異時因哀公之問又以不貳過予之夫顏子之所謂不善豈有可指之疵而所謂過者亦豈有可名之失毫芒之防有動於中卽渙焉冰釋矣此顏氏子所以幾於聖與又嘗思之幾者動之防吉之先見者也是則萌動之初有吉而已而先儒乃曰幾善惡何哉蓋凡物之始未有不善者也始焉弗察則反善而爲惡直一噓吸間耳故君子之學必於其幾而用力焉幾之未形敬以養之及其將形敬以察之其惻隠邪其羞惡辭遜與是非邪此道心之萌而易之所謂吉也推而達之惟恐弗至其可不遂之邪反是則爲人心之動善之與惡於是焉分是則遂其善者而去其不善者此正吾用力之機也吾子以謂如何君曰然去是十有五年而後能筆之於牘爲字王去非說

吳仲本字說

予之鄕友吳君少開豁有大志眎世俗廹隘若不足已容則慨然曰天地間物之最鉅者莫海若也遂以自名而舉於有司旣得之又屬余爲之字余曰子將以海自居乎抑將學而至於海乎由前之說則子旣以大自足矣予尙奚言由後之說則子方務進而不已也請以孟子源泉混混之義爲子告可乎吁水之能流而不息以至於海者以其有本也易曰山下出泉防夫山者泉之本所積者厚則其流不窮不然則溝澮之集其涸可立待耳故字子曰仲本子其循名思義顓修其所謂本者則於大也可幾矣不然則好大而不爲大予不爲子願焉

兪深父字說

嚴陵兪氏子奫謁余更其名予曰是不必更也昔人云奫澄深是則奫之爲義可識矣今請仍子之名而字之曰深父夫學者之於道非淺易輕浮之可得也史稱揚子云黙而好深湛之思余取以爲法焉故亦以字吾子

孫子陽字說

盱江孫君南謁字於予予語之曰四方一也而古者聖人獨惟南之鄕豈非以至陽之所在乎夫陽生於北盛於東至南而極矣陽不極不爲幹善不極不爲君子易於陽之將進則引而伸之於陰之將萌則距而塞之善治身者亦然攺過而遷善克己而復禮皆進陽消陰之事也子誠有意乎則願以子陽爲子字嗚呼子陽其思所以用力乎哉子之鄕有南丰先生嘗字其學者而警之曰子毋徒善其稱謂而已僕請借以爲子規

陳子公字說

永嘉陳侯均以尊君之詣易今名且告於西山傁眞某曰盍爲之字予按字書均者平也等也徧也周禮一書言均民均國者非一詩之刺尹氏曰秉國之鈞不平謂何而吾先聖亦曰不患寡而患不均也然則斯名之義大矣夫處物之平視物之一及物之周三者天下之至善也𨿽防聖賢疇不樂諸然世之人訖莫之能者有以賊之也賊之者何曰私而已爾是物也其萌財鍼芒其害溢穹壤楊氏爲我一毛弗捐白圭壑鄰千里成淵職是故也昔之君子自事其心惟日三省一或有是則猶去食根之蟊迸伏垣之盜疾起而赴之不敢或後者以是物也冗吾靈臺則欲勝而防仁利滋而毀義崄橫出焉得而平町畦角立安得而一愛惡多岐又曷從而周徧邪故私者眾慝之源而以公去私者萬善之本也吾子敏學而好修且有志於及物者請以子公爲子字如何竦然曰此一字箴也願幸而筆之於牘以爲吾終身規予曰唯唯

裕說

大易三陳九卦而曰益徳之裕也夫益之所以裕者何哉見善則遷而眾善皆歸焉有過則攺而纎惡不存焉優遊天理之中而無人欲之危廹夫焉得不裕然聖人又言益長裕而不設譬之苖稼然浸灌滋培日加益而不自知是之謂長裕若有沒張造作之心則是揠苗而助長矣何裕之云馬君伯華問裕說於袁子袁子語之盡教之至而復以問予予謂伯華而能充此心夫焉往不裕故以所聞教之

劉嗣忠命名說

建陽劉君純以儒家子慨然有當世之志方盜起汀樵全閩皆震動建陽宻接昭武人情尢憂危君獨傾貲募壯士爲扞衛鄕井計嘗一再與賊戰剉其鋒昭武守王遂請於朝攺宣教郎知邵武縣時王師在汀劍諸盜次苐平獨下瞿負固不服有司數諭之無降意君不欲累王師徑提所將兵搗賊巢抜柵欲入防日且暮眾寡弗敵死之招捕使以其事聞詔予一子官嗚呼君𨿽死其義烈凜然猶生也世之異議者顧從而訾之謂其輕身以挑賊夫使當世之有官守者人人能重國事而輕其身人人能不畏賊而敢與之角區區蛇豕之羣安能長驅深入所至如蹈空虛之境乎莫難於死而猶忍交喙以議之其不與人爲善亦甚矣賴朝廷淸明崇奬忠義錄其子以官於是君之大節昭然暴白於世君之嗣子年𨿽防而風骨不凡蓋必能保其家故爲名之曰嗣忠使知勉焉紹定五年十一月癸丑同郡眞某書

箴

思誠箴

誠者天道本乎自然誠之者人以人合天曰天與人其本則一云胡差殊蓋累於物心爲物誘性逐情移天理之眞其存幾希豈惟與天邈不相似形𨿽人斯實則物只皇皇上帝命我以人我顧物之抑何弗仁維子思子深憫斯世指其本源祛俗之蔽學問辧行統之以思擇善固執惟日孜孜狂聖本同其忍自棄人十已千弗至弗已雲披霧捲太虛湛然塵掃鏡空淸光自全曰人與天旣判復合渾焉一眞諸妄弗作孟氏繼之命曰思誠更兩鉅賢其指益明大哉思乎作聖之本歸而求諸實近非逺

勿齋箴

箕子陳洪範五事曰貌言視聽思顏淵問仁夫子旣告之以克己復禮爲仁至問其目則又告之曰非禮勿視非禮勿聽非禮勿言非禮勿動而思不與焉何哉某嘗聞之勿之爲言禁止之謂也耳目口體因物而動非心爲之主宰其孰能止之然則勿云者正指心而言也特學者弗之察陳無競以勿名齋某請推演其義而爲之箴箴曰天命之性得之者人人之有心其孰不仁人而不仁曰爲物役耳蕩於聲目於色以言則肆以動則輕人欲放紛天理晦於焉有道禮以爲凖惟禮是由匪禮勿徇曰禮伊何理之當然不雜以人一循乎天勿之爲言如防止水孰其尸之曰心而已聖言十六一字其機萌牙旣乾鈞石必隨我乘我車駟馬交驟孰範其驅維轡在手是以君子必正其心翼翼兢兢不顯亦臨萬夫之屯一將之令霆鍧飈馳孰敢姦命眾形役役統於心官外止弗流內守愈安其道伊何所主者敬表裏相維動靜俱正莠盡苖長醅化醴醇方寸盎然無物不春惟勿一言萬善自出念玆在玆其永無斁

夜气箴

子盍觀夫冬之爲气乎木歸其根蟄壞其封凝然寂然不見兆朕而造化發育之妙實胚胎乎其中蓋闔者辟之基貞者元之本而艮所以爲物之始終夫一晝夜者三百六旬之積故冬爲四時之夜而夜乃一日之冬天壤之間羣動俱閴窈乎如未判之鴻蒙維人之身向晦宴息亦當以造物而爲宗必齋其心必肅其躬不敢弛然自放於牀笫之上使慢易非辟得以賊吾之衷𨿽終日幹幹靡容不息之間斷而昏冥易忽之際尢當致謹戒之功蓋安其身所以爲朝聽晝訪之地而夜气深厚則仁義之心亦浩乎其不窮本旣立矣而又致察於事物周旋之頃敬義夾持動靜交養則人欲無隙之可入天理皦乎其昭融然知及之而仁弗能守之亦空言其奚容爰作箴以自砭常凜凜乎瘝恫

頌

潭州復稅酒頌

嘉定十六年五月戊辰有詔復潭州稅酒法守臣某拜手作頌以紀其實俾邦人父老詠歌於無窮其詞曰洞庭之南衡嶽之麓盤盤大都維楚舊服歳在元黓帝命下臣錫爾麾符惠鮮我民予辟四門視聽無隔一夫傷嗟若在朕側臣拜稽首帝仁其天奔走奉承敢或弗防來說於郊訪爾父老女欲女言女慼女告昔丰且腴曰維樂都今瘠而瘁曷其致諸父老曰嗟民瘼孔庶若時酤斯患之鉅爲法穽民莫如糟丘欲措於安維舊之由廼案圖書廼諏掾史廼奏廼陳請復其始昔在中興捨而徵民旣胥樂官維省刑有臣棄疾易徵而正論盈庭爭折其角皇皇孝宗有詔赫然曾是藩臣廢置可顓藩臣爲誰前恭後丙維利是漁罔顧君命科調紛紜徧於屬州禁如牛毛犯者愈稠維帝命臣邦本是殖臣不以聞其辠當極天子曰嘻念彼逺人其可爾奏往敷吾民臣旣承命斟酌損益爾俗所安無攺於昔爾賦所入則惟其輕維以便民匪曰取贏爾有父母孝養宜厚歳時奉觴介爾親壽爾有宗族若弟若昆獻酬交歡愛敬斯存爾飲於鄕少長是序銷其爭心復爾淳古維以成禮勿繼以淫茍湎且淫則非守心游泳太和沐浴膏澤於萬斯年毋忘帝徳作爲頌詩碣於道逵維後時臣勿替引之有尊在衢行者斯止言歌旣醉永繹厥防銘

西齋銘

心誠求之父母之保赤子不忿不疾聖賢之待頑民大慈平等佛菩薩之憫眾生深心惻怛大醫王之救病者爲政者以是存心庶乎無負長人之寄矣

虛舟銘【並序】

余嘗喜誦莊子虛舟語長沙郡齋有小室名方舟欲易之未暇也雙井黃子廼以爲名余忻然爲作四言

萬斛之舟不楫不維浟浟長川縱其所之云誰有舡適與之觸舟本何心奚怨奚讟徳人天逰其中休休我無愛憎物自春秋雨露零零孰知其徳雪霜凝凝豈曰予刻伯氏無尢季平見思懷哉兩賢心事可師紛紛小夫欲蔽私窒森然戈矛動與物敵涪翁有言吾誰疎親子令自名豈其後人世途漫漫濤激浪洶往安子行萬變勿動

防齋銘【並序】

桂陽史君張侯某以防名齋西山傁眞某取果行育徳之義爲之銘其辭曰

物盈兩間有萬其數天理流行無一弗具維象之顯理寓乎中反而求之皆切吾躬觀天之行其敢遑息察地之勢亦厚於徳天人一體物我一源驗之羲經厥指昭然卦之有防內險外止止莫如山險莫如水曷不曰水而謂之泉濫觴之初其流涓涓其出之防若未易達其行之果則不可遏有崇玆山潤澤所鐘維靜而止出乃不窮始焉一勺終則萬里問奚以然有本如是是以君子取法於斯維義所在必勇於爲維行有本系徳焉出是滋是培其體乃立靜而養源澄然一心動而敏行萬善畢陳厚化川流初豈二致溥博淵泉其用弗匱於惟簡肅賚有此孫掲名齋扉目擊道存養正於防奚必童穉終身由之作聖之地

楮衾銘【示子志道】

楮君之先滕同厥宗麻源湛盧豈其分封粵有智者創之爲紙傳聖賢心衣被萬世巧者述之制爲斯衾覆冒生人厥功亦深朔風怒號大雪如席晝且難勝況於永夕豈無纎纊衣以厚繒擁之髙眠可當嚴凝井地不行民俗所窶終歳之厪弗給布絮一衾萬錢得之曷繇不有此君凍者成丘我嘗評君蓋具四徳盎兮春溫皜兮雪白亷於自鬻樂於燠貧誰其似之君子之仁我方窮時惟子與處豈如弁髦而忍棄女不防而盟偕之終身且將傳之於萬子孫咨爾小子惟素可寶敝緼是慚豈曰志道奢不可縱欲不可窮去華務實前哲所同以侈致防何羨乎季倫之錦障以徳見欽何陋乎溫公之布衾忲心一開其流曷已獸攫狼吞實自玆始故曰儉者亷之本亷者行之先吁嗟汝曹可不勉防

防齋銘【爲東巖王次防作】

衣錦防衣裳錦褧裳有美於中而弗自章云胡昔人若是其晦爲已之功無與乎外凜焉戒惕於隠於防我欲亡愧匪蘄人知充實光輝其積莫揜而我之心惟一韜斂細人有善汲汲暴揚敝緼中閟文錦外張孰知聖門回愚參魯朴兮若無至美森具中庸之末凡八引詩聲臭冺然繇此其基淵乎旨哉聖學之妙入徳之門曰惟至要猗歟王子日處此齋益深益防古人與偕

敬義齋銘

惟坤六二其徳直方君子體之爲道有常內而立心曰直是貴惟敬則直不偏以陂外而制事曰方是宜惟義則方各當其施曰敬伊何惟主乎一凜然自持神明在側曰義伊何惟理是循利害之私罔汩其眞靜而存養中則有主動而酬酢莫不中矩大哉敬乎一心之坊至哉義乎萬事之綱敬義夾持不二不忒表裏洞然上達天徳昔有哲王師保是詢丹書有訓西面以陳敬與怠分義與欲對一長一消禍福斯在怠心之萌闒焉沈昏欲心之熾蕩兮狂奔惟此二端敗徳之賊必壯乃猶如敵斯克怠欲旣冺敬義斯存直方以大協徳於坤一念少差視此齋扁嚴師在前永詔無倦

贊

自贊

莫笑頺顏蹙額只堪短棹扁舟明月一輪如水問君還解傳不

袁廣防眞贊

傳絜齋心得慈湖髓方寸虛明燭千里是爲鄮山子袁子

西山文集卷三十三

欽定四庫全書

西山文集卷三十四

宋眞徳秀撰

題防

防錢文季少卿維摩庵記

安濟坊旣成欲自爲數語志諸壁未暇也偶得錢君此記其言維摩詰非有位者也而能視人之病爲已之病今吾徒奉君命食君祿乃不能以民病爲己責是詰之罪人也嗚呼斯言至矣使自爲之亦何以過此哉遂以錢公舊刻榜於維摩室以示來者庻幾有所感動而興起雲

防安吳二宣撫所稱安居士帖

觀安吳二公之書則君之爲一世奇士也可知也予聞靑城峩眉諸山往往有隠君子在焉而世人莫之識如安君者固有識之者矣而莫或用之卒流落東南以死其可惜也夫其亦可嘆也夫

防吳仲堅史論

余端憂多暇因防古今興亡事數十條於讀書記將與兒侄輩講論其所以然仲堅吳兄見之廼筆爲一篇其學術有本源其議論有根據其文勢有闔辟予再三讀嘆息不能已政使自爲之復何以過此哉𨿽然天下之義理無窮古今之事變亦異以仲堅之學力誠能充長不已則其議論文采又將以進乎此者予將屢嘆而未休也歳壬午孟秋十日某書以勉之

防豫章黃量詩卷

乾坤有淸气散入詩人脾此唐貫休語也予謂天地間淸明純粹之气盤薄充塞無處不見顧人所受何如耳故徳人得之以爲徳材士得之以爲材好文者得之以爲文工詩者得之以爲詩皆是物也然才徳有厚薄詩文有良窳豈造物者之所畀有不同邪詩曰瑟彼玉瓉黃流在中玉瓉至寶也黃流至潔也夫必至寶之器而後能受至潔之物世人胸中擾擾私欲萬端如聚蟯蚘如積糞壤乾坤之英气將焉從入哉故古之君子所以養其心者必正必淸必虛必明惟其正也故气之至正者入焉淸也虛也明也亦然予嘗有見於此久矣方其外誘不接內欲弗萌靈襟湛然奚慮奚營當是時也气象何如哉溫然而仁天地之春肅然而義天地之秋収斂而凝與元气俱貞伴奐而休與和气同遊則詩與文有不足言者矣此予之所自得未嘗以告人雙井黃子槖其詩數百首謁予於星沙予眎其人襟韻豁然若無所滯礙者故樂爲言之行乎勉哉異時望子之眉睫而知其詩之進否矣𨿽然予所以竢子者豈獨詩也哉

書譙閔王事迹後

按譙王初與零陵太守尹奉建昌太守長沙王循衡陽太守淮陵劉翼舂陵令長沙易雄同舉兵討賊其後魏乂攻長沙城中固守相持且百日翼戰死又遂防長沙則翼之與城蓋相爲存亡也魏乂以檻車載譙王及易雄送武昌王旣中塗被害雄之與王又相爲存亡也二人者不獲從王之祀可乎又王之舉兵冝都內史周級使其兄子該詣長沙申疑魏乂等攻湘州急王遣該及從事周﨑間出求救皆爲邏者所得﨑旣抗解楊之節該被拷至死終不言其故亦可謂志義之士矣該𨿽非王官屬然實爲王而死﨑旣從祀該不當獨遺及王之被執佐吏奔散惟主簿桓雄書佐韓階從事武延毀服以從不離左右雄旣爲又所殺階延執志愈固卒送王防至都葬之而去三人者志節略同而雄又以死聞階旣與祀矣雄與延乃未之及何邪若鄧騫者𨿽有先知之明且嘗爲王求援於甘卓卓畱之不從非不忠於所事者及城陥王死乃爲魏乂別駕毀節事讎良所未諭今以劉翼易雄桓雄武延周該並從祀於廟而黜鄧騫庻以昭君臣之大義使抗志不渝者知所勸而執節不終者亦知所戒云

防章冠叟困齋記

冠叟以困名齋餘二十年前乎此身未嘗困也今則眞困矣易於澤無水之象曰君子以致命遂志夫窮達得防制命於天世之以學自名者孰不知之一旦居窮處約焦然如鮒之在涸轍其能眞委之命而不戚嗟涕沱者幾希蓋理未窮性未盡而所謂命者亦知其粗焉而已聖人於困之象不曰知命而曰致命致云者推致其極而無一毫不至之謂也其指顧不深哉學者用力之方其亦曰窮天下之理而已爾理窮而後能盡性性盡則至於命焉理也性也命也亦曷嘗有二邪富貴而不知命志未嘗不郁困窮而知命志未嘗不紓此致命之所以遂志也張子曰貧賤憂戚庸玉女於成也冠叟其有味於斯言則天之所以厄冠叟者祗所以玉冠叟也予方歸隠西山將以是自勉冠叟其亦知所勉哉異時望子之眉睫而知其志之遂與否也【推致其極本伊川說後見本義以致命爲委致其命乃知推致之說未盡姑記於此】

了翁帖

李忠定公防臨江蕭君所藏了翁帖謂其不循古人格轍自有一種風味今觀此帖信然其曰山陽盜歉之餘衰索殊甚隨緣安處蓋所謂素患難而行乎患難者故𨿽嶺陬海隅蠻煙瘴雨之地未嘗不安也況山陽乎髙風凜然可畏而仰

防晦翁感興詩

幹之四徳疊運不窮其本則誠而已矣誠卽太極也其所以播羣品者誠之通也其所以固靈根者誠之復也通則爲仁爲禮復則爲義爲智所謂五行一陰陽陰陽一太極也然動靜循環而靜其本故元根於貞而感基於寂不能養未發之中安得有旣發之和故此詩謂世人之擾擾適以害道不若林居之士靜觀宻察猶能探萬化之原要之道無不在初不以出處喧寂爲間善學者當求先生言外之意云

防鄭大惠飯牛集

予嘗爲豫章黃量題其詩卷云乾坤有淸气散入詩人脾此唐貫休語也天地間淸明秀傑之气盤礡充塞無處不有顧受之者何如耳詩曰瑟彼玉瓉黃流在中玉瓉至寶也黃流至潔也夫必至寶之器然後能受至潔之物世人胸中擾擾垢污萬端如聚蟯蚘如積糞壤乾坤淸气將焉從入哉淸气不入其中則𨿽求片言之有味且不可得況能摹冩大化羅絡萬象道人所不到者乎黃生頗以余爲知言谷口鄭君示予所謂飯牛集者其詩淸絕可愛讀之如咀冰雪意必有得於此故書以勉之

防蕭定夫所蔵胡文定碧泉詩卷

碧泉詩卷財數紙爾而胡氏父子昆弟師友手澤皆在焉伊洛二先生之學賴山楊氏傳之而南文定得之以授五峯五峯傳之南軒其道益以光大此卷諸詩𨿽爲泉流而作然玩其辭意則師友間授受之防指有蔚然可見者非尋常賦詠比也蕭君其尙寶之哉

防張魏公不欺室銘

衛武公年九十五矣猶作抑戒以自儆曰相在爾室尙不愧於屋漏無曰不顯莫予云覯蓋耄期不亂如此故其沒也謂之叡聖武公張忠獻公作此銘於易簀之時其視武公尢有加焉王忠文公與公均爲一代正人故其詩與銘大略同防後之君子有志於正心誠意之學者當深味其防

題劉靜春與彭止堂帖並彭仲誠墨莊五詩後

靜春之學窮幽探防止堂之節星日同輝惟仲誠父示余斯帖使我慨然興懷前哲淸泉鑑物菡萏浮香我讀君詩如遊墨莊老成云亡典型猶在【謂仲誠也】尙爲斯文努力自愛

防陳復齋爲王實之書四事箴

余在星沙以亷仁公勤四事勉僚屬王實之作此箴遺予嘗掲之幙府之壁與同僚共警焉今復齋陳公師復又爲大書此本實之之箴明厲峻切讀者已知悚畏復齋之字森嚴淸勁見者便如端人正士之在前尢當凜然興敬也

防郤氏族系

郤氏本末具見於春秋夫耨婦饁相敬如賔此其所以興族大而侈惰棄君命此其所以替然則一敬一肆而家族之盛衰基焉亦可畏矣自春秋後數百年而詵顯於晉自晉後幾千年而太冶君復以髙第有聞於時東坡有云君子之澤豈止五世而斬蓋得其人則可至於百傳信哉侍郎王公旣爲辧其族姓之所出予復爲推其盛衰之由以書於後

防楊和父印施普門品

余自少讀普門品𨿽未能深解其義然嘗以意測之曰此佛氏之寓言也昔唐李文公問藥山禪師曰如何是黒風吹船飄落鬼國師曰李翺小子問此何爲文公怫然怒形於色師笑曰發此瞠恚心便是黒風吹船飄落鬼國也吁藥山可謂善啟發人矣以是推之則知利欲熾然卽是大坑貪愛沈溺便爲苦海一念淸淨烈熖成池一念警覺船到彼岸災患纒縛隨處而安我無怖畏如械自脫惡人侵淩待以橫逆我無忿嫉如獸自奔讀是經者作如是觀則知普陀大士眞實爲人非浪語者楊君和父刋本以傳輙誦淺聞下一轉語庻幾觀者不無小補云

防傅侍郎奏議後

右竹隠先生侍郎傅公奏議十卷建安眞某伏讀而嘆曰嗚呼此足以觀公立朝事君之本末矣昔栁下恵爲士師三黜孔子取之孟子因枉尺直尋之問反復論辧終之曰枉已者未有能直人者也學者平時誦孔孟之言孰不以直道自期一旦立人之朝寵祿餌於前而刑禍怵於後鮮有不委已徇人而畔其素學者𨿽或勉彊於一時之暫而知之不深守之不固一絀而悔者有矣若再三絀焉而不悔則幾希矣至於直道自持終其身而不悔則𨿽古昔亦無幾焉求之於今若公者其可謂庻幾乎此矣蓋公前後立朝者三初爲將作丞其去臺閣無幾也中爲郎爲卿典領餉事其去侍從無幾也晚爲諫大夫勸講經幄其去執政又無幾也使它人處此借委曲就事之名以行其容身固位之計顧何向弗獲而公則不然當慶元初韓侂冑始用事旣逐宰相以顓大權遂欲借朋黨之名以空在廷之善士中外震慴無敢攖其鋒者而公以小臣進對獨懇懇爲上言之曰自昔國家之患其始皆萌於好惡之私而其卒至於橫流而不可救漢之黨錮唐之黨人本朝之黨籍大抵由此不可不戒坐是不合而補郡以去及侂冑用事歳久徼幸不賞之功以遂其不臣之志於是邊釁浸開而在廷無復異議者公因入奏旣逆論其不可出使鄂渚復因董逵事一再昌言於朝乞諭邊臣毋妄動以疑敵且移書侂冑深陳其所以不可之狀坐是愈不合而罷斥以歸及事變旣極公之言遂爲靈蓍大蔡上亦思公之忠擢任諫爭宜若少伸其志矣而又不克久於其職蓋公之爲人知有國之利害而不知其身之安危知範我之驅馳而不知詭遇之有獲故屢進而屢不合也昔公之先正獻簡公爲諫官禦史四年論事凡百六十餘章公在諌垣才五十餘日所上亦十有三奏觀其欲修後範以正化本斥閹尹以遏姦萌合異同以銷朋黨辭气和平直而不激藹然有獻簡之風至解罷言職遷吏部侍郎不視事而去則又祖孫相望如出一轍嗚呼偉哉唐史稱魏謩議論挺挺有祖風烈嘗考鄭公之後歷十有四朝而後有謩今傅氏自獻簡公以淸忠直節爲元祐名輔弼再傳至忠肅公以至忠大義爲有宋仗節死難之臣又再傳至公以精忠逺識爲嘉定名臣之冠由是觀之其賢於魏氏逺矣今天子寤寐賢哲以濟時艱而公耆艾精明屹然爲國壽雋一朝幡然而起付以大政盡行平昔之言而措斯世於大安大寧之域其必有日矣某旣幸掛名於奏議之末而又朝夕以俟嘉定己卯正月敬書於溫陵郡齋

石鼓挽章祭文後

嘉定十年某自江東漕計移守泉提舶使者趙侯崇度實攝州事侯丞相忠定公子也慶元初忠定公以讒去位薨於衡陽海內之士知與不知皆爲流涕某時年十八九以進士遊都城聞被誣始末已知切齒痛忿念恨不請尙方劍以誅姦臣其後官於朝始獲與公元子吏部遊相好及來南復代侯爲郡且聨事又締姻焉間相與道初元時事往往語未終輙相飲淒然泣數行下某曰侯知先相國所由致禍者乎三代以前元老大臣若咎防伊傅姬召之倫皆福祿終其身而慶澤流於後豈獨爲善之報哉人心正而世論公讒慝不行其間故也然周公之聖已幾不免羽譙音嘵之詩至今讀者猶爲公太息吁亦危矣使無雷電大風之警成王終不悔悟周之爲周特未可知也夫以周公之聖成王之明又當人心正世論公之日且猶若是而況於後世乎則夫盡忠竭節之臣常困於讒口而不能以自白固其所也然是非者人心之天可蔽於一時不能使不復於後日惟其復有蚤暮故其禍有淺深某嘗竊論近世大臣功在社稷而不免於難者有三人焉冦忠湣公司馬文正公與忠定公是也忠湣攘郤暴虜遺邊鄙百年之安天禧之末羽翼儲後赤心如日而有雷州之遷文正乘熙丰末流與民更始銷禍亂而開太平而其沒也有朱崖之貶忠定以同姓之卿戮力帝室挈大明而東升轉危機於反掌而有零陵之徙三君子盡忠於國大抵略同而受禍亦略相似然雷州之行未幾神文親政讒者堲絀者舒公𨿽不幸隕沒而褒飾光榮誣枉昭白故天下幾危而亟安忠定之斥十有三年權臣顓執國命至於兵禍作生靈暴骨者數十萬而後聖主赫然収還威柄伸久郁之寃故天下旣危而漸復獨溫公不幸更紹付崇宣之變羣邪踵躡用事者三十餘年卒之敵國內侮二聖播遷然後是非以定故天下遂亂而幾不可救由是觀之正人君子之進退伸詘豈一身一家之利患哉爲人上者可以鑑矣至於小人之害君子其志本以徼權利盜寵榮及公道旣明卒亦不免故姦詐窮而丁謂竄咎禍盈而蔡氏僇罪釁極而侂冑誅皆流毒遺臭死有餘責彼三君子者身沒而道光事久而功白千載之下望其風烈如神人然是果孰爲失得邪十二年八月侯奉詔守邵陽將行以諸公所爲忠定公挽章哀詞示某曰子其可無一言乎某謂公之勲烈不竢贊詠而明獨其已然之迹有可爲殷鑑者故樂爲侯道之而其撫事興懷感今悼昔又不勝其慨然也中秋日建安眞某敬書於忠獻堂

蔡眞人誥碑

嘉定十一年十月三日有詔泉山淸源洞衝應善利靈濟眞人加昭博之號爲八字眞人先是十年夏五月不雨臣始至官問僊祠靈官之著驗章灼者咸以眞人對臣亟禱焉未幾遂雨是年冬旱臣往禱焉又雨越明年春洎秋膏澤時至田髙下磽肥皆告稔米斗百錢黃馘稿項之叟讙曰昔未嘗有也非眞人之靈實大芘吾土顧安獲此哉於是相帥以其事白於州州諗於部使者下其書旁郡審覆之如本州言乃以聞天子嘉焉命有司撫其名之顯且大者以旌眞人之功嗚呼美哉謹按眞人蔡氏世傳其系出晉司徒文穆公謨文穆八世孫防節度嶺南歸至泉以歿子孫因家焉眞人事唐爲金部員外郎太原守晚棄簮紱隠於州之北山修辟穀鏈气之術以方技濟人旣仙去歳久而其靈愈章皇朝崇寧中始封虛應先生紹興九年封衝應眞人二十三年加封善利乾道三年又加靈濟至是遂加昭博焉臣竊觀前世人主崇尙道家神仙之說者大抵以希長年祈福應往往受欺方士爲百代嗤惟我聖朝受天眷命以作神主凡老氏浮屠氏與山川祠廟之靈惟能時雨暘弭災沴有功於人者乃始錫號名秩祀典否則𨿽奇怪詭特有不與焉蓋志在斯民而不自爲此其所以誇絕前代也又惟眞人之淸虛澹泊未嘗震耀威福以警動世俗耳目而民之歸仰自不能忘朝廷褒封之典自不能已亦猶有道君子爲善於幽隠閴寂之地不求人知而卒不可掩豈不尢可貴也哉臣旣以所下制書刻之梓而又敍其本末使後世知聖朝所以寵命眞人而眞人之所以膺受寵命者其大指蓋如此以備淸源故事云十二年八月甲子朔具位臣眞某記

梅溪續集

慶元中某竊第來歸鄕之儒先楊君明逺出一編曰南逰集以示某曰此永嘉詹事王公之所作也某時尙少未悉公行事本末然嘗誦晦庵先生所爲梅溪集序則已知公爲一代正人矣及得此編益加鄕慕宦遊二十載率賫以自隨若防邑宰與中和安靜堂等詩口之熟焉嘉定丁丑防恩假守獲繼公躅於四十七年之後邦人父老語及公者必感激涕零蕘夫牧兒亦知有所謂王侍郎也公何以獲此於人哉蔽之以一言曰誠而已矣蓋公之爲人襟度精明表裏純一其立朝事君空臆盡言攖龍鱗而不悔者此誠也居官牧民矜憐摩撫若父母之於赤子者此誠也至於爲詩與文絕去雕琢渾然天質一登臨一燕賞以至賦一卉木題一巖石惓惓忠篤之意亦隨寓焉嗚呼賢哉宜泉人之詠嘆而不忘也集版藏之郡齋歳久浸或刓屬議刋整而郡士林君彬之爲某言公勸農戒訟等文猶有未見於集者而公之孫防通守蒲中亦出公書問三十餘通皆在泉時作前輩流風日以益逺𨿽弄翰戲墨猶當勤勤収拾而況藹然仁義之言皆有補於世教者乎因並刻之命曰梅溪續集使來者得以覽觀焉己夘九月己亥建安眞某記

歐陽四門集

歐陽四門集鋟版郡齋有年矣嘉定己夘郡士林彬之爲餘言四門之文之行昌黎韓文公蓋亟稱之至黃璞爲閩中名士傳乃記太原妓一節觀者疑焉近歳黃君介諭君良能皆嘗爲文以辧謂宜登載編末以澡千載之誣余曰四門之行獲稱於昌黎而見毀於黃璞後之君子將惟昌黎是信乎抑惟璞之惑乎二君𨿽無言可也不載之編末亦可也𨿽然有一焉自世之學者離道而爲文於是以文自命者知黼黻其言而不知金玉其行工騷者有登墻之醜能賦者有滌器之污而世之寡識者反矜詫而慕望焉曰夫所謂學者文而已矣華藻患不縟何以修敇爲筆力患不雄何以細謹爲嗚呼倘誠若是則所謂文者特飾姦之具爾豈曰貫道之器哉彼宋玉寓言以諷未必眞有是若相如之事則君子蓋羞道之服儒衣冠誦先王言不惟顏冉是學而曰吾以學相如也抑何其陋耶四門之謗不白於四門乎何傷余懼夫士之茍焉自恣者將曰唐名士也而有此吾爲之奚尢則璞之一言不獨以厚誣四門且將禍學者於無窮也乃刋二公之文如彬之請又附其說如此庶幾有補於萬一云九月庚子建安眞某書

儲襄陽申請

右淸源儲公行之鎭襄陽時所申請也昔有問守邊於河汾王氏者王氏曰羊祜陸抗仁人也可使余謂羊陸豈眞能仁者哉然以其當戰爭之時而不爲剽盜冦攘之舉其迹有近乎仁者是以君子有取焉至於邊民之去敵歸已者則未聞其麾而距之也而近歳之守邊者乃曰吾與敵和有日矣中國之民敵之民也敵之民歸我而我受之是失信於敵也非昔者羊陸不相侵之義也故寧驅之殺之而不敢救嗟夫羊陸惟其能全敵國之民故世以仁稱之今其來歸者𨿽曰敵國之民實吾國之遺民也殺吾國之遺民以媚敵國此不仁之尢者也而曰吾以學羊陸豈不悖哉當開禧時權臣志在興事則以奴之材穿窬之智渉其境而虣其民是以堂堂大國而爲盜於邊也執事者誠懲開禧之失盍亦謹敇有司毋爲邊民之盜足矣爲邊民之父母獨不可乎孟子曰今人乍見孺子將入於井皆有怵惕惻隠之心今吾遺民不幸而厄於敵之水火其危廹可憐之狀甚於孺子之入井而未嘗有爲之惻然者已非復人心矣況從而驅之殺之是惡赤子之求乳舉而朴之地也嗚呼痛哉以余聞之蓋爲邊臣而能以保民爲志者僅二三人而公其一也始公之初至襄陽則已料遺民之必來而獻可納不可拒之說矣及其後也果有樊快明之事焉制閫之臣大書以掲於邊曰有入吾境者必殺無貸公於是時不敢爲全身逺辠之計條三說以獻於朝曰快明之黨蓋二千六百餘人急之則懷等死之心勝之不足爲武不勝則邊民魚肉爲鄰境笑是吾國代敵受禍中原赤子苦其虐政相率來歸若驅而防之死地則沿邊之人莫不痛忿是吾國代敵受怨河南豪傑朝夕且起聞吾殺附必懷不平之心他日得志將移敵之心而我矣是吾國代敵受讎嗚呼公之爲國慮者可謂切至也已使執事者因公之言集眾思以圖長策必有以慰中原之心而弭異日之患者柰何時論旣殊而帥眾來歸者卒殞於邊將之手而公亦以罷歸矣蓋方是時任邊寄者爭以殺附爲功而公之持論顧如此宜其落落難合也然公寧不與人合而不敢不與天合夫好生而惡殺者天之道也辠當殺古人猶不敢茍況於無罪而殺之者乎余時方在金陵風霾漲天者累日气入人鼻皆酸意其必有異也未幾乃有以漢上之事告者撫膺而喟者久之謂天道逺其果信然耶戇直迂愚夙所痛悼因覽公申請輙復慨然有動於中而筆之卷末後之君子其有感於斯言也夫嘉定己夘十月三日建安眞某書

東坡書歸去來辭

東坡謫嶺南故舊少通問者在蜀惟巢元修在吳則僧契順皆徒步萬里訪之於荒陬絕徼之外元修以是登名靑史號稱卓行契順亦托此以傳眞可敬哉契順之言曰惟無所求故來惠州蓋有求則有欲有欲則失其本心是非顚倒有不自知者世之小人疾視君子至欲擠之死者豈皆其本心正坐有欲故爾趙公珍藏此帖間出以示人所補多矣己夘歳除前十日書於南昌郡齋

近歳有嘗登大儒先生之門者旣而黨論起其人畏禍匿迹過門不敢見則以書謝曰非不願見也懼爲先生累耳先生答曰予比得一疾奇甚相見則能染人不來甚善聞者代爲汗下吁之人也蓋以通經學古自名而其行義顧出一浮屠下昌黎墨名儒行之說渠不信然因戲書於後以發千古一笑

顏魯公與郭定襄論坐次帖

按郭英乂時爲尙書右僕射定襄郡王此帖當是與英乂者僕不書學未能辧其爲第幾帖獨觀公秉禮陳義以斥英乂之驁而折朝恩之驕論正气嚴凜凜冰雪眞可畏而仰也或曰英乂小人公顧期之以直諒毋乃失言也乎是不然君子未嘗絕人特人自絕於君子爾英乂始結朝恩後附元載自謂富貴終身可保迄不免成都之禍世之依憑城社而視淸議爲不足防者可以鑑矣

二吳公帖

正肅公精忠大節諸名流題防及之詳矣愚獨感公副西樞時論邊事一防有曰議者謂殊域相攻乃中國之利臣謂不然二彊連兵士馬益練一國幸勝則气驕而勢橫別啟貪求必致生事宜申飭二府講求經武備邊之策庶幾逺人聞之可銷患於未萌嗚呼公之言用於慶曆故不見其功後七八十年兩地交閧廷臣動色相賀亡復如公之所憂者未幾一敵乘勝而橫迄如公言然後知正人君子爲國逺慮𨿽蓍弗若也因覽遺墨爲之太息

正憲公忠誠爲國與正肅略同而所遇者異蓋正肅參大政時朝列多君子𨿽危言切論數與小人忤坐是不果相然始終寵遇不少衰正憲登庸寔繼荊舒氏曰珪曰確前沮後排其志弗獲一日伸然猶﨑嶇防邪中陰防正人力扶公論蓋死而後已以是羣姦切齒至興懷素之獄逞報復之私由今觀之公之淸明亮節皦如白日遺墨敗楮人爭寶之其眎鬼蜮之徒身死名滅與鼠狗不異是果孰爲得失邪提筦君蓋公之諸孫方以材業著寔能世其家者然則吳氏之興殆未艾也

陳慧父竹坡詩槁

昔王子猷居必種竹曰何可一日無此君而子猷行不副名見謂污濁然則子猷固愛此君政恐此君不愛子猷耳今竹坡君並溪而廬種竹萬个而有詩千篇好風涼月長吟其間此君有知亦當欣然爲君一笑也建人眞某爲作歌曰萬玉兮森森淸風兮滿林有幽人兮髙蹈時擊節兮長唫長唫兮陸續鳳爲起舞兮鸞爲度曲羗此樂兮誰知𨿽簞瓢兮亦足

任漢州所藏朱文公與南軒先生書帖

按南軒先生二書皆將去桂林時作任侯所藏文公先生帖正其往復者也當乾道淳熙間二先生更相師友以斯文爲已任一言論一著述反復講磨必極其至當而後已此書所論中庸近思蓋其一也夫以二先生之學可謂深造自得者矣而猶汲汲於友朋之助如此況學者乎文公記濓溪書堂以爲斯文之傳惟天所畀乃得與焉此帖所謂發明天命之意是也夫濓溪生千載之後而接孔孟不傳之統信天之所畀矣二先生並時而出講明斯道以續周程之正脈謂非天意可乎𨿽然天非獨私於二先生二先生亦未嘗以自私也學者誠能因其言以求其心由下學之功馴致於上達之地則道在我矣若曰二公天人匪學可到習卑守陋姑以自賢於世俗而已豈惟非二先生之心實有負於天也文公有不謂命之云意或在是故並及之

任漢州發策本末

嘉定庚午餘與姑蘇黃公並直禁林暇日語餘慶元間營救發策事甚悉予謂任陳林三君子憤權臣之顓恣奮筆詆呵而忘其禍之及黃公憫善類之防害悉力全防而不計其身之危皆非賢者莫能爲也防公求去余適視艸遂引是以畱之俛仰十五年間公與陳林二君不復可見獨任侯敭歷中外功名赫然未艾也侯嘗反思當時所以策士者果何所爲而然哉愛君之誠愊塞於中有不能自己者爾此卽孟氏所謂惻隠之心天理自然之妙也完而養之勿雜則異時格君事業特自是充之而已任侯其勉諸

楊文公書玉溪生詩

此吾鄕文公書也國朝南方人物之盛自浦城始浦城人物之盛自文莊公及公始當咸平景徳間公之文章擅天下然使其所立獨以詞翰名則亦不過與騷人墨客角逐爭後先爾惟其淸忠大節凜凜弗渝不義富貴視猶涕唾此所以屹然爲世之郛郭也歟某蓬藋之居距公故第不數里蓋嘗徘徊終日想公遺風而不得見今乃從公之孫零陵史君獲觀其眞迹斯亦幸矣嗚呼前輩之典型日逺鄕邦人物旣寥寥其可數而楊氏之後如史君者復幾人其不可嘆也夫其可不更相勉勵也夫

許介之詩卷

予聞介之詩名舊矣歳甲申擕其詩數百首訪予於星沙曰某之少也獲登平園誠齋之門二先生不予鄙也皆相期於詞章之域今齒日長矣懼無以副二先生之望柰何予視其人昂然鵠立其論說今古娓娓不窮則爲之悚然曰二先生之知子厚矣然予視子豈直詩人也哉其智略縱橫可以參閫外之畫其雄辧慷慨可以使不測之虜二先生期子於詞章之域予將竢子以功名之防可乎𨿽然功名外物爾君子之所性有不與存焉子房孔明非義在於復韓討漢賊𨿽終身巖穴可也豈汲汲於功名蘄以自見也哉士茍自重其身則凡在外者舉不足計也然則予將進子於道徳之場可乎蓋道徳者君子成身之本功名則因乎時而詞章又其末也介之勉乎哉子之先右丞公在艱難時事業𨿽不克盡究而嘉言直道與李忠定公略相伯仲天下以正人許之而潛心聖經作爲訓傳則又有先儒所未發者介之歸而求之有餘師矣若夫介之詩詞之敏麗則有諸公之題品在故不復云

胡子知言槁

孟子以知詖滛邪遁爲知言胡子之書以是名者所以辧異端之言與吾聖人異也楊墨之害不熄孔子之道不著故知言一書於諸子百家之邪說辭而辟之極其詳焉蓋以繼孟子也學者誠能深味其旨則於吾道之正且大異端之偏而小若辧白黒若數一二矣蕭君定夫以其所藏眞槁示余敬拜而書其後

呂子約與彭仲誠帖

大愚呂公淸風直節爲一世偉人某不及見之矣而獲見所與彭君仲誠講學數帖其論讀明道行狀可以觀聖賢气象讀書以論語爲主履踐以毋自欺爲本富哉言乎豈惟仲誠父當終身服膺善學者皆當冩此一通置諸座側

金尙書撰陳丞相志銘槁

【周丞相跋云某防學之年已聞黟歙金公彥亨爲名禦史論擊權彊無所避紹興戊午年春以母憂去朝服闋後秦丞相抑而弗用凡二十年當己夘歳髙宗以宗正少卿召還歷禮部侍郎給事中歳壬午六月壽王初卽位眷待良厚是秋某以起居郎兼中書舍人同在後省見公直諒多聞年髙而徳劭毎與從官嘆其不可及吏部徐侍郎度因爲某言政和宣和間後生少讀史一日沈狀元晦以博學至京師東南士子翕然宗之來者滿門聞舉古事莫不竦聴惟公在下坐數搖其首鄕人問其故則云某事誤矣某事非也退而考按信然蓋公於史傳皆能黙記叩之往往成誦迄今不以史書自隨其學問可知矣至若端重誠實上不欺君則又有可記者特表而出之某兼西掖之二日有旨婉容翟氏進封本位官吏並合推恩內礙止法人特與轉行卽今壽成皇太后也時給捨毎同禦繳駁某宻語公妃嬪位非中官卽醫流皆礙止法前徳壽推江上扈從賞今上覃恩並不轉行止令回授似當論奏公嘆曰君言是也近夏賢妃位推恩某寔未曉已書牘行下今恐相戾君自繳奏可也某曰若爾尙當商量庚申講筵公與某偶皆以職事畱身初不知公奏何事但望見公再拜殿上退而某升甫至榻前上迎勞云朕初謂卿止能文適金安節說卿欲論婉容位轉行礙止法事不謂卿剛正如此眞全才也可便進文字來某然後知公忠直不遂非又如此章旣上禦批依奏夏妃位官吏亦令依條回授此事非獨著公盛徳壽皇可謂從諫如轉圜矣後三十四年公之孫承直郎鑄錢司檢踏官箎示公文槁求予一言敬題其後以補家傳之闕若公文辭典雅一如其爲人識者自知何待贊也慶元元年九月日少傅觀文殿大學士致仕益國公周某書楊閣學防云某隆興元年冬詣吏部受署一日謁中書舍人澹庵胡先生坐未定門外傳呼重客至某亟屏齋房避之見主賔四人皆鬂髯皓白衣冠峻整進退莊敬以問先生之子泳指曰此爲彥亨金公此爲齡王公此爲邦彥陳公是時羣賢充朝气象如此慶曆元祐間而玆四人者又其選也其名日著望之若神人然而某乃得以瞻其聲尢私竊自慶以謂𨿽商山之皓何必減焉後三十六年得金公之文槁於其孫箎首篇蓋公所作文恭陳公墓志銘也讀之終篇蓋自歐陽公碑王文正公之後才見此耳蓋二相之文相爲頡頏云敬書其後慶元戊午季冬中澣日太中大夫煥章閣待制楊某書】

觀平園誠齋二公所書見當時從臣同心體國小有闕失不惜盡言又以見一時耆艾魁壘之士峩冠委佩畢萃朝廷如二老歸周四皓在漢也此皆阜陵初政而气象如此二十八年之治蓋可占矣遐想盛事爲之三嘆寶慶攺元六月戊午朝請大夫新除禮部侍郎兼同修國史實錄院同修撰兼侍讀眞某書

王舍人元石家傳【公諱介】

故集英殿修撰王公爲祕書監時某備數三館及遷少宗正又以玉牒檢討與纂修之屬焉公不鄙其愚所以顧待期許者甚厚故於公立朝本末知之最深今觀公之子埜所爲家傳言言皆實錄也嗚呼以公之忠誠亮節正學逺識使得盡發所蘊施之朝廷其益詎可量耶而一時議論往往枘鑿難合以故不能安於朝而去旣去不復召者數年而公沒矣可勝嘆哉可勝惜哉某嘗竊論公平生所立蓋有汲長孺王元之之風恨世之知公殊少因讀家傳輙書於捲之末異時有良史者出未必無取於斯言云

趙浦城祖殿撰叔近遺事

予讀昌黎公所譔曹王臯碑未嘗不慨然壯其爲人王之帥湖南也戍將國良以武岡叛帥諸道兵討之未克而王從一騎五百里抵良壁呼而諭之盡降其軍是王以一身而賢師徒數十萬也方杭卒據城以叛勢張甚趙公旁郡守爾擁兵眡成敗誰得而訾之顧獨奮然投袂曉以天子威徳使凶儔逆類悚焉動心脫錢塘生齒億萬於饑虎之喙功與曹王埒而艱倍之二公以帝室之冑遭時多雞而能有所成就如此顧不偉哉然曹王卒以勲名自終趙公未幾卽殞於媢嫉者之手有曹王之才之功而無其命蓋可嘆矣紹興初𨿽嘗白其沈寃追秩書殿而防後錄孤之典迄爲文俗吏所軋不果行尢可嘆也然世未有屈於人而不伸於天者以公忠烈曽亡一命之賞以酬後而自孫及曽接踵科級奕奕相照於太常名籍中以子所識若防稽別駕浦城大夫之才且賢蓋所謂玉之英瑤而羽之五采者也彼媢公者能厄其身於一時不能使天不昌其後於異日自昔志士仁人所爲特立獨行而弗顧者以天爲足恃而已嗚呼公其可以亡憾矣夫

題李果齋所書鄭伯元詩後

予與公晦爲僚於泉山二年之間於學問文章源流幾亡所不講獨罕言詩意其未暇屬意也今公晦仙去已七年始於其弟耘叟處見其手冩鄭伯元詩及登太白墳所作用功之深乃如此然則詩之外其所未言者豈少哉昔坡公謂吾於與可知之者蓋亡幾其不知者不可勝計某於公晦亦云耘叟筆力超防甚似其兄見之如見公晦令人愴然興九原之悲云紹定庚寅十月甲子西山眞某書

西山文集卷三十四

欽定四庫全書

西山文集卷三十五

宋眞徳秀撰

題跋

鄭居士手冩古文孝經

自唐宗禦注孝經出世不復知有古文先正司馬公作爲指解太史範公復爲之說於是學者始得見此經舊文然誦而習之者蓋鮮況能服而行之者乎居士鄭公居其父喪時手抄此經遵守惟謹可謂篤志力行之士方其落筆時用紙蓋不暇精擇此豈有意於傳哉距今八十有五年蠧蝕之餘墨色如新使人捧玩起敬爲善之不可揜類若此嗚呼昔人於其先一器一物猶謹而藏之況此編居士之心灋在焉主簿君孝且賢寶之以傳於後使鄭氏子孫世爲篤孝之門豈不休哉主簿名堯佐云

江峯文集【周伯起字起宗自號江峯野夫集二十卷】

周君之文諸公品題甚悉然予之所以貴重君者不在是也蓋自昔文人鮮顧檢操以柳河東之藝且賢而甘心自附於伾文之黨元才子始爲禦史號稱勁挺晚節顧由敕使以進靑蠅集之誚羞辱亡窮焉周君嘗官赤縣防中貴人以事至有司挾權勢求必勝君毅然弗之顧卒明辧曲直而後已夫身在下僚而能矯矯自立如此使君與子厚微之易地而處其肯爲二子之所爲乎予觀江郎三峯上挿層漢如偉人傑士盛服玉色立於朝姦諛爲之奪气意其所鐘必異如君殆庶幾者耶惜其沈淪選調所蘊卒不必施爲可嘆耳君評論古人多中理獨其辯靈均制行一節顧有取於揚雄反騷之言予所未諭嗚呼安得起君九原而商防乎

詹應之三經

余幹詹應之自少有志經世之學淹貫六藝旁綜史氏記及百家言蓋嘗薄逰江淮覧觀山川形勢畫戰守防其言鑿鑿可用顧當世亡知我者退而湛思一室自先儒治心養性之說亡不觀旣又曰吾之身存然後得以究吾之學則夫道家者流所謂嗇神保气云者固不得而略也遂之廬山入太平宮發其函笈所有窮日夜以讀盡得其指歸曰黃帝老子之言道也後世神仙方藥九還七返之訣術也道吾所當求術有不必泥於是研精陰符道徳二經累年然後闚其妙又謂周易參同契二經之羽翼也並爲之注釋合凢數千言頗用其法以自鏈養年今六十有六矣視其色如渥丹兩目盡碧或曰子儒者従事於此得無爲聖門罪人乎應之曰嘻子言是已然嘗思之人之所以有生者受命於天也儒者欲全其所予之理道家欲全其所賦之气夫理與气豈二物耶今夫大圭拱璧天下之至寶也夫人而知之故必爲之韞匱焉繅襲焉然後其寶得全亡害理猶圭璧也气猶韞襲也韞襲敗而冀圭璧之完𨿽庸人且知不可气獘矣而曰吾以存吾理其有是哉故吾所爲養其生者非獨以嗇吾气也欲吾气之神明有以充其實理之光大也昔者鄕黨一書其言飲食起居之法甚備蓋閔閔焉如護嬰兒不敢少恣焉非以气一則動志而安其身者固所以保其性與顧聖賢行之於日用之常而道家雜之以數術之異於是爲不同爾吾儒者不顓爲師說是守而於他學有取焉是吾之愧也然吾惟保順其常而非貪生以自利庶其可免乎且養形延年程子不廢導引吐內上蔡取焉子以爲如何問者憮然曰命之矣予因采其語書於三經之末應之名谷自號曰震山子云

慈湖先生行述

慈湖先生楊公將葬叔謹書來命僕曰先君之墓子其銘之先生門人建昌傅君正夫不逺千里訪予於粵山之麓亦以是爲請竊伏惟念嘉定初元先生以祕書郎召某備數館職始獲従之防見其齋明盛服非禮不動燕私儼恪如臨君師期功之戚下洎緦麻服制喪期一以經理爲則而容色稱之平居接物従容和樂未始茍異於人而淸明髙逺自不可及同僚有過微諷潛警初不峻切而聼者常然一日見謂曰希元有志於學顧未能忘富貴利達何也某恍然莫知所謂先生徐曰子嘗以命訊日者故知之夫必去是心而後可以語道先生之於某可謂愛之深而教之篤矣惜其時方繆直禁林役役語言文字間故於先生之學𨿽竊一二而終未獲探其精微憂患以來粗知向道思欲一叩函丈求其指歸而不可得矣嗚呼先生已矣某復何所據以爲進學之地哉夫未能深知先生之道而欲傳信於百世之下此某之所不敢也𨿽然有一焉蓋今傳後之文有狀有銘而又或有表先生之門賢哲甚眾今狀其事者亦旣有人銘於體爲最重述其道當最詳非門人髙弟不可也如某者或使之敍其梗槪而表於墓門則其責差輕而可勉正夫幸以爲然則願復於叔謹而還以命焉故書於行述之後以竢銘者正夫所慕正夫蓋有聞於先生之道者也故其言皆實錄云

慈湖訓語

慈湖先生之道學者所共尊顧嘗側聼諸公間或不能無竊議者謂泯心思廢持守談空妙略事爲也今觀正夫所錄有曰無思甚妙思之正亦甚妙又曰徒思固不可爲學不思如何是學然則先生之學其果泯心思耶曰學未純熟不可廢守又曰敬以守之於意態未動之先守定用力自然光明先生之學其果廢持守耶至於言道以本心爲正言徳以直心爲主則其爲論至平實旣與談空說妙者不同而於當世之務討論區畫若指諸掌又非脫略事爲者也是四者旣皆異乎所聞至其爲說有曰成身莫如敬書曰欽曰敬曰謹曰克艱曰孜孜曰兢兢曰勤卹三五盛際君以此命臣臣以此戒君蓋灼知不敬則此心易動敬則此心不動此心微動百過隨之此心不動常一常明嗚呼斯言至矣非正夫之心與先生通貫爲一豈能傳之簡牘不失其眞哉然則先生之言固有功於後學而正夫所錄又有功於先生者也

絜齋先生訓語

絜齋先生袁公道徳文學慶曆元祐間人也某以年家子初拜侍於富沙嘉定同朝始獲親炙某之庸鄙於道未有所聞先生獨以爲可教方某數論時事人多誚其濶疏先生見輙嘉奬甲戌外補辱爲序言以贈稱其知有國不知有家知有天下安危不知有已防戚始出闗夜宿南山之招提詰旦甫辧色吏擊門以告曰袁司業至矣亟披衣迎拜曰先生何出之蚤耶先生曰此何時而安寢也坐論世事至於涕流先生盛心昭揭日月今猶赫赫也方是時某年壯气鋭舉措有不合於道者先生直切切規警焉其後聞某頗自約敕輒對客談道之今傅君正夫所錄訓語蓋有一二爲某發者然自招提之別曁於先生沒蓋十有二年迄不得再見歲月侵尋學弗加益悠悠長道未知所窮常恐有負先生期許之意追念疇昔爲之愴然嘆九原之不可作用謹志於訓語之末云

建昌三傅君行狀

士有爵位窮於朝而名不見齒於鄕之父老事業彰於世而行不足以服其家之僮奴蓋蹔立者易能素積者難揜故也傅氏三君子或仕幾達而不年或方仕而遽已或終其身未嘗仕然其徳譽藹於州閭學問稱於師友其歿也縣大夫至繪像於學而祠之此可以茍得乎哉記曰微之顯誠之不可揜詎弗信夫

著作正字二劉公志銘

永嘉葉公之文於近世爲最銘墓之作於他文又爲最著作正字二劉同爲一銘筆勢雄拔如太史公嘆詠悠長如歐陽子於他銘又爲最嗚呼二劉公不可復見矣若永嘉之文亦豈易得哉其言紹興末迄淳熙中名儒十餘人言論同出處偕如立直木於九達之衢後生有所望而趨讀之令人嘅嘆不已夫言論同出處偕世之所指爲朋者也名儒十餘人旣爲一朋望而趨者不知幾千百又爲一大朋則士之相朋莫斯時若也然適足以增淳熈之盛其功及於紹熈慶元間至韓氏用事惡其朋而盡錮之其患有不可勝言者乃知阜陵規摹眞可爲萬世法而歐陽子信爲知言也二劉公在當時名論最髙惜皆弗究於用今建陽大夫克莊昆弟方以文學材猷自奮其尙有以成前人之志云

著作劉公奏槁

某少時讀著作劉公所對館職防未嘗不拊捲嘆息今又從公之孫建陽令尹得公奏槁讀之其輪對則斥近幸盜權以爲陰侵陽之應其上討論事又申言之至謂流蕩戲狎常始於燕遊之無度人獸雜亂常出於禦幸之無節嗚呼其亦可謂激切也已使遭前代諱言之時其召譴賈禍當如何耶而我阜陵優容奬納曽無纎介忤意主聖臣直詎弗信夫方乾道淳煕間中外旣已大治獨近習有窺嚬笑賣福威者一時端士正人指陳闕失必以是爲先若相國陳正獻公防政龔公朱文公張宣公鄭自明魏元履數君子與著作公前後若出一口卒之佞幸小人消縮摧沮不能大爲姦慝𨿽阜陵英威聖斷所致然亦朝多君子正論日聞之力也嗚呼盛哉

著作春秋講義

昌黎公寄玉川子詩有春秋三傳束髙閣之語學者疑之謂未有捨傳而可求經者今觀著作劉公講義一以聖筆爲防依其論秦穆公以人從死者晉文之召王宋防之用人於社皆以經證傳之失所謂偉然者也昔歐陽子患僞說之亂經著爲論辧自謂時𨿽莫同千歲之後必有予同者曽未二百年而劉公之論春秋蓋與之合公而有知當不恨後世之無子云矣所講才十有二條麟經大指略盡於此其言曰吾聞法吏以一字輕重矣未聞聖人以一字輕重春秋也防哉言乎足以破世儒之陋學者其深味之

史記考異

觀劉公此編見前輩讀書考古其不茍也如此可以爲學者法矣

南軒東萊帖跋

南軒先生帖當在以郎官兼侍立時方發運司之置也一時賢士大夫爭議甚眾先生亦因對及之至是遂罷去自昔憸人圖進用必以功利中時君之欲故諫者莫能入惟孝宗天挺聖哲聞善若決江河用能斥去聚斂之臣如棄涕唾帖中所謂上聰明能受盡言謂此也東萊先生二帖其一爲博士太學時其一自太學分教嚴陵時蓋先後年歲間爾是時中外多君子二先生帖所謂聖錫者端明汪公謙之者艾軒林公元晦者新安朱文公而周洪道之特立丘宗卿之盡言趙子直之好學亦見帖中皆當時名流也主徳盛明賢才林立猶陽春正中風日怡暢奇葩異植紛旉天壤間此其所以爲淳熈歟慨慕之餘敬再拜而書其後

東萊與劉公帖

孔子曰爲仁由已曽子曰以友輔仁二說若異何耶蓋仁者道體之全精粗本末大略完粹奚有罅焉如毛髮猶足以病其全自昔聖賢俛焉孳孳斃而後已者以是焉耳克己勝私猛厲奮發人固無與於我切磋琢磨相觀而善我豈無賴乎人此聖門所以先後發明之也觀東萊先生與著作劉公帖𨿽吏事纎微有所聞亦必以吿豈非所謂輔仁者與近世欺諛成風平時號深交密防聞過鮮相規警不惟無以成人之仁其自處亦不仁矣追仰前修可爲永嘅

夏宗禹悟眞講議

天臺眞人張平叔作悟眞詩百餘篇行於世識者謂參同之後才有此書予閒中𨿽頗涉獵然未能識其妙處雲峯夏宗禹自永嘉來遊幔亭示余所謂悟眞講義章剖句析讀之使人渙然無疑顧方掩闗謝賔客不能從君從容咨叩以盡其妙然聞君之爲人材智磊落蓋嘗入山東幙府奉檄走燕齊間功名之志鋭甚年未五十遽欲捐棄軒冕從安期羨門爲海山汗漫遊其太蚤計矣予頃聞道家言學仙至難惟大忠大孝不竢修鏈而得其說茫荒忽未易測知然使天上眞有仙人必忠臣孝子爲之非可幸而致也今以君之材𨿽不求用世將有不吾置者勉爲明時植立功業報國榮家忠孝兩盡然後從君鼻祖夏黃公戲橘中遨商山無不可者君又有陰符講義諸書畱茂潛樓暘叔已爲之序引故不復云

畫師帖

【朱文公以陸探微所畫師子像遺其外孫黃輅輅字子木勉齋長子也】

昔者君子之立於世也其徳則剛健之徳其情則正大之情故以之閒吾道而異端褫气以之正朝綱而姦邪喪魄自孟子沒惟伊川程夫子晦庵朱先生爲能兼之嗚呼偉哉子木之幼也晦庵已深期之今其問學日進而气志日彊蓋庶乎不負先生之期許者𨿽然豈易事哉夫必剛健之徳不爲欲奪正大之情不以私汩卓然自立萬物莫能攖然後有以勝此爾子木其勉之

羅文恭公奏議

讀文恭奏議然後知公有古大臣格心之業也蓋鄒孟氏歿世不復識大學源流𨿽名卿賢大夫不過區區力持其國冀免禍敗焉爾獨一董仲舒觕爲有見而志弗及故子程子嘗論之曰知求治不知正君知規過不知養徳識者謂其切中後世之經筵之疏勤拳懇惻百世之蓍也方寧宗初眾賢盈庭而文恭號稱巨擘正心一疏藹然仁義之言視子程子庶幾亡愧倘天假之年俾獲盡行所學則古大臣事業可以復見安得有異時權姦之旤哉拊捲嘅然爲之流涕

羅氏六有齋詩【齋名取橫渠說】

某竊聞之子朱子曰橫渠斯言甚善君子終日幹幹不可食息間亦不必盡日讀書或靜坐存養皆是用功處天地生物以四時運動春生夏長固是不息𨿽秋冬凋落生意未嘗不在其中學者常喚令此心不死則日有進嗚呼斯言至矣某願與吾能甫共勉焉

宋文叔編仁說

昔有問仁於程子者子曰此在諸君自思之將聖賢言仁處類聚觀之體認出來其後南軒張氏裒洙泗言仁爲一編而朱子乃以書吿之曰類聚孔孟言仁處以求夫仁之說程子爲仁之意可謂深切然專一如此卻不免長欲速好徑之心滋出口入耳之獘夫朱子之學源流於程氏者也而其論顧不同何哉蓋程子之教人欲其體認於已以致求仁之功若徒防粹其言以資論說何益哉二先生之切於爲仁則一也宜春宋君文叔輯語孟言仁而爲之標略用意美矣予欲其實踐程子之言而毋蹈朱子之所戒故爲題其末云

周氏輸苖記

嘉定某年某月詔旌表隆興府武寧縣進士周某等門閭越某年某月復禦宸翰書棣華堂三大字以賜今皇帝嗣服之某年有防周某家秋賦其卽縣以輸某等旣承命則以屬已尉章子仁記之又因子仁求文於某以系於末某惟孝悌者民性之常不竢教而能也然自昔明盛之朝必深加褒勸者豈曰以利誘人俾相率而爲僞哉蓋天命之性𨿽人所同而修道之教則君職有不可已者故周以六行導民漢以三事設科孝友弟順皆居其首聖朝𨿽循唐舊用文墨拔士然深山長谷窮閻下裏之氓有以至性篤行聞者長吏必列於朝而顯異之自國初迄今其以旌聞於書史者奕奕相望蓋風化之原莫尙於此者書曰表厥宅裏樹之風聲其斯之謂歟恭惟聖明初政他未遑及獨推本先皇遺志隆恩茂澤首及於匹士之微至憫其賦輸之勤優而假之俾無車牛任輦之役豈非不世之榮遇也哉𨿽然周氏之所以獲褒於朝者以其異也而在周君之心則不可少自異也蓋孝弟之至通於神明然後爲亡愧而兄弟旣翕和樂且湛亦曰壼範之常而非過也然則周君其何以答上之賜哉必也弟昆相勉致知篤行以求合於孔門之仁中庸之誠大學之至善一旦得位於時則移其所以事長者事君推其所以居家者措之事業庶乎不負兩朝寵異之恩周君其然之否乎

史太師與通奉帖

史氏在周爲太史佚之言論與周召並傳在漢西都爲戚裏左將軍丹伏蒲諫爭有功元成間迨我宋中興而太師忠定越王出有太史之言論與將軍之功而忠厚所積則過之矣方其柄國時護公道如命脈惜人材如體膚在廷諸賢持議間有不同而包涵容養亡秋毫忿疾意異時復還宰路所薦進皆海內第一流不以同異爲用捨淳熈初入見天子以寛大開廣上心其言尢反復篤至平生行事大抵根本此意故能爲國祈天永命身與家亦與防其休故參政樓公序六老圖謂其闔門習成忠厚無一人爲刻核事者福祿之盛豈偶然哉今江右將漕之先君子通奉公與忠定實爲弟昆𨿽顯晦弗同而其徳蓋相伯仲故淳熈丁未歲一門三進士當世榮之太師所予通奉帖正其時也丞相旣世秉鈞衡將漕亦洊持使者節以文學政事自見於世昔東坡蘇公謂君子之澤得其人則可至於百傳今史氏之所積旣丰將漕尢薫然慈仁所至以拯民卹物爲事其培之者又如此則流澤之未艾可知矣嗚呼天道分明此太師帖中語也人能知天道之可畏則𨿽彊之從薄亦不肯爲不然者皆所謂欺天者也敢並及之以發明太師之本指云

書穎齋記

易曰知崇禮卑崇效天卑法地蓋知識欲其髙明故效天操履貴乎篤實故法地二者不容一闕也余𨿽未熟周君觀徳莊少仙所記如此則其人蓋有志於上達之學者然升髙自下陟遐自邇未有不由下學而可驟至者若徒馳志髙逺而無眞積力踐之功則亦憑虛億度而已安能實有進於此哉且毛生戰國防士辭气誇詡蓋孔門所謂不遜者非學者所當尙少仙斂藏之語周君其佩服之

葉淸父同歸錄後序

予友葉君淸父深於易而喜讀神仙之書輯萬論同歸錄以示人曰此與易相表裏者也或難之曰夫屈伸之循環往來之更代者易之道也昧屈伸往來之理以求長生不死者神仙之術也二者猶冰炭之不合故有易則無仙有仙則無易而君子偕學焉其有說乎淸父曰子知易與仙之殊途而不知其歸之一也吾請嘗試言之子亦嘗試聼之夫陽尊陰卑者分之常也陰升陽降者气之反也然常者爲否爲未濟反者爲泰爲旣濟人而知此則養生之說在其中矣且一陰一陽者理之不能相無者也易之道必貴陽而賤陰仙之道亦必進陽而消陰其自然脗合又如此豈非所謂歸之一耶夫世之有治亂存亡猶人之有始終生死也聖人於易茍可以常治而無亂存而無亡者必深致其意焉彼爲神仙之說者貴其生欲其長生患其死欲其不死若悖乎天地陰陽之常理推其用心亦若是焉而已爾故乘雲馭風𨿽非吾之所能必然保精而嗇神養性而益命全其生毋傷其生亦豈理之所無哉然則謂易之與仙相爲表裏可不可也難者乃解旣而淸父以告予予謂易之爲道廣大悉備故凡天下之數術皆宗焉而非數術所能盡也仙之與易蓋判乎其二致而理之相符則有如淸父之所云者故采其說系於同歸錄之後云

楊文公眞筆遺教經

遺教經蓋瞿曇氏最後教諸弟子語今學佛者罕嘗誦而習之也蓋自禪教旣分學者往往以爲不階語言文字而佛可得於是脫略經教而求其所謂禪者髙則髙矣至其身心顚倒有不堪防檢者則反不如誦經持律之徒循循規矩中猶不至大繆也今觀此經以端心正念爲首而深言持戒爲禪定智慧之本至謂制心之道如牧牛如馭馬不使縱逸去瞠止妄息欲寡求然後由逺離以至精進由禪定以造智慧具有漸次梯級非如今之談者以爲一超可到如來地位也宜學佛者患其迂而不若禪之捷與以吾儒觀之聖門教人以下學爲本然後可以上達亦此理也學佛者不繇持戒而欲至定慧亦猶吾儒捨離經辧志而急於大成去灑掃應對而語性與天道之妙其可得哉余謂佛氏之有此經猶儒家之有論語而金剛楞嚴圓覺等經則易中庸之比未有不先論語而可遽及易中庸者也儒釋之教其趣固不同而爲學之序則有不可易者文公畱情佛典而於此經尢所欽重至親寫之翰墨豈非以此爲學佛之實地歟公之孫九江史君將以勒之石故爲發其大指云

感應篇

世謂感應之言獨出於老佛氏非也書有作善降祥之訓易有積善餘慶之言皆此理也顧嘗思之所謂善者果何事耶傳稱活千人有封而殺降者殃及三世然則有志於善者必其權足以生人殺人然後可也陋巷簞瓢之士將焉從而用力乎否則嚴禱祀以徼福於鬼神植因果以希報於冥漠此又利心之尢而不足以爲善者也然則當柰何余嘗聞諸孟子曰雞鳴而起孳孳爲善舜之徒也又曰存其心養其性所以事天也夫雞鳴而起未與物接善烏乎施存心養性此人事也於天何與嗚呼知乎此而後知爲善之本矣蓋天命之性賦之於人本皆至善自夫汩之以私亂之以欲然後反善而之惡爾心者所以主乎性者也吾能兢畏齋栗如臨君父如對神明則本心常存而性不失矣循性而行何往非善是爲不負天之所予者卽所以事天也雞鳴而起孳孶爲善者爲此而已茍存乎此則天下之善皆自是出𨿽功被萬物澤及百世亦舉而措之爾予故曰此爲善之本也仙遊居士楊公刻感應篇以施人予懼世之人不求諸內而求諸外顧以力弗足而怠焉又或出於僥求覬幸之私而反流於不善也故書之篇末以吿觀者庶不失楊公之本指云

太一天尊應驗錄

神景方士周道珍輯太一天尊應驗事爲錄以示某某稽首再拜言曰大哉天道之至仁也書曰號泣於旻天又曰無辜吁天傳曰人窮則呼天天之爲天蓋可以號而愬可以吁而聞可以嘑而答也古今載籍所傳若五月蜚霜白虹貫日等事不一而足則知天道𨿽逺而民之嚬呻嘆惜未嘗不亟聞未嘗不亟應也世徒見尋聲赴感之號出於道家者流遂以爲芒荒幻無所究詰而不知自昔聖賢已有是言古今天下實有是理特儒者言其常道家紀其異有不能同爾然則太一之在天果何神耶按司馬遷書中宮天極星其一明者太一常居又云天神貴者太一其佐曰五帝天位在中宮而佐以五帝則太一者其諸天帝之異名歟道家所謂太一天尊者其諸卽此神歟嗚呼上帝臨女無貳爾心讀是錄者當知天與人接其近如此兢兢栗栗一念有所不容欺毋徒恃隠痛之可以哀祈辠咎之可以求免而已是乃道珍所爲次輯之意觀者其詳之

勑封慧應大師後記

皇帝陛下攺元紹定之夏四月有詔封建寧府浦城縣景祐南丰院故淨空禪師爲慧應大師先是嘉定十五年汀邵劍三州疫死者各以萬計浸滛將及縣境時旣十月矣而炎鬰不少衰知縣事臣知孝亟詣師而禱焉風雨旋至瑞雪繼之浹旬之間癘气如洗明年夏五月田以旱吿知孝又禱焉越二日雨明日又大雨髙下霑洽歲以有秋知孝旣新其祠以報邑人父老又列其事於縣縣以告於府於轉運司轉運司下旁郡審覈如父老言乃具以聞請按寶慶三年明堂制書錫師顯號時知孝已任侍禦史數以師神異之迹誦言於薦紳間聞者爲悚然興敬於是奉常議以慧應大師爲號用章厥靈制曰可是年某月勅書至知縣事臣植帥吏民迎拜奉安且將以所下書勒石於師之祠顧謂臣徳秀盍志其事臣徳秀竊惟昔者帝王受命顥穹爲神人主旣設爲公侯卿大夫羣臣羣吏之位擇天下賢能以居之惠綏吾民俾各有寧宇而又秩百神崇明祀以佐人治所弗及凡皆爲民而已故人臣之盡心官守者有陟典焉有加命焉而年事順成亦必丰其祀以報幽明𨿽殊其爲勸奬一也後世緣古人追稱之禮凡神之有功於人者往往加以爵號𨿽先王未之有然厚於神者卽所以厚於民也制不同而意同此聖朝之所以防循不廢歟皇帝陛下嗣大歷服以來詔書數下申勅郡國具境內靈祠之焯著者上於朝而褒顯之蓋得古先哲王事神保民微意維我慧應大師至性自天𨿽早從方外之學而跬步不忘君父一念必及生靈當天聖中至仁在上師誦華嚴經以祝聖壽至一字一拜極其防恭髙蹈仙巖寂然宴坐每烈風雷雨必爇薌致敬願天下生民普獲霑潤去熱惱而生淸涼其願力宏大如此是以其生也以善誘人暴慠化服𨿽盜賊亦爲革心其沒也旱澇紮瘥有請輙應如響斯答當乾道戊子歲邑大旱饑甲子一周人復凜凜臣植祗栗厥心惟師焉依精誠屢殫休應遄格四封之內迄爲康年煕煕焉咸樂生業維師之仁大芘吾土實濟登玆其視明詔所褒可謂亡愧矣臣謹推本末以系於下方俾闔境旄倪欽戴聖天子加惠元元之恩其有永無斁

赤松子經

按此經稱赤松子爲黃帝作攷之傳記赤松子古僊人神農時爲雨師漢張文成侯所欲棄萬事而從之遊者然世久人逺不可復考而黃帝之書謂之三墳孔子定書斷自唐虞則後世所傳三皇五帝之書大抵皆托也然則此經果黃帝時作耶至其言善善惡惡有以深儆於世則𨿽非眞出於古要亦君子所不廢也夫善惡吉凶之報天理之必然而世之人未有知其所以然者予嘗論之天地之運化曰陰與陽而已陽主生故凡孝友溫良慈恕順睦者皆陽之屬也陰主殺故凡殘暴狠愎崄巇削刻者皆陰之屬也惟吉與防亦然吉者陽也故爲善者常吉防者陰也故爲惡者常凶猶君云以龍命律以呂皆理之自然非天有意爲之也易曰本乎天者親上本乎地者親下則各從其類也善惡吉凶之應豈非以其類乎人能知一念之善惡則陰陽分積陽多則其漸可至於聖賢積陰多則去人而之鬼矣可不懼哉可不戒哉此經本爲庸俗設故其言明白易了親友楊君龢父樂於爲善刋梓以施用意微矣讀者毋以其明白易了而忽之寶慶元年下元後十日西山眞某希元書

蜀人遊監簿慶元黨人家乘後跋

慶元黨人者韓侂冑所立名也夫君子羣而不黨黨之爲言豈美名也哉侂冑以此誣當世之賢余意當世之賢將隠避之不暇而後溪劉先生顧以是名遊公之墓大理寺丞君復以是名其家乘焉何哉蓋是是非非之理天實爲之非人力可以倒置也漢之三君八俊非黨也而中常侍以黨名之方其加以是名也斥辱之摧殘之固將使天下之人同心疾之也然天下不惟不疾而益鄕慕之西州豪傑恥於不與而凡隸名文徳之石者至今望之若神人然然則人心所同然者果可以力倒置之邪當慶元初眾賢盈庭人稱爲小元祐而侂冑以區區鶡弁乃欲祖章蔡故智一罔而空之於是姦黨之名以立彼其心固謂被是名者不勝其辱矣亦孰知夫適以榮之邪遊公在當時名居余官之首不問可知其人寺丞君立志操行凜凜有父風隠徳之報將於是乎在予讀其所輯家乘不勝起敬而書之且嘆侂冑之愚欲以一手揜天下之目也建安眞某

楊慈湖手書孔壁孝經跋

司馬文正公平生未嘗艸書𨿽造次顚沛間一防一畫必如法度觀其書者卽知公之爲人慈湖先生楊公道徳學問追嫓前修而於翰墨尢極嚴謹嘉定初獲侍公於著廷見其酬答四方書問無一字作行狎體蓋其齋莊中正表裏惟一故形於心畫亦絕類文正公而淸勁過之傅君侹所藏孔壁孝經又其得意書也嗚呼先生不可作矣學者卽此而觀之猶足以窺大賢气象而知立徳之本云

跋誠應廟記

柳儀曹歿於柳而廟於羅池或曰鵞山柳水之勝侯所愛也吁其誠然邪以某觀之皇皇后帝命百神以主四方亦猶君天下者簡羣材以蒞眾事也其才宜乎是則使職乎是烏待其自擇哉儀曹之爲守也有功於柳歿亦祀於柳蓋帝嘉其功而胙以玆土非私之也靈澤廣惠夫人生以誠事親歿以誠惠民始祠於浦城百丈山今建處信衢間薌火殆徧方其肇靈於百丈也有像焉浮水而上裏之人因奉而祠之今廟於赤石也亦然意者靈澤之功自近而逺故上帝因之廣其所涖之地若古諸侯加地進律之典歟然則兪君應龍之建是祠其亦奉行天命云爾少仙龔君栗旣志其事某復推衍其說如此是是邦之人知靈澤之食於斯也天實使之而非兪君之私意欽翼嚴事永永亡替云

跋湯士恭手書周易諸經

漢熹平中議郎蔡邕等奏正定六經文字靈帝許之令邕書石立於太學門外學者取正焉然當時所書者易尙書公羊傳禮記論語而已余未暇及也今湯君以八十餘老不緣朝廷之命不憚翰墨之厪盡冩諸經以及論孟亡軼遺者非其篤學嗜古白首彌勵疇克逮此今之業文辭取科第者𨿽一經不能徧覽況能盡筆之乎一經猶爾況羣書乎然爲彼者不妨坐竊寵榮而君連蹇至老無一遇者可悲也已然君不以連蹇故而倦於筆墨此其所以尢可貴歟

跋周子徳穎齋記

按詩實穎實栗穎謂禾之秀出者也凡世之言穎悟穎達者皆取諸此上饒周君子徳以頴名其齋而徳莊少仙爲之記其志蓋將卓然自拔於世俗之表斯亦奇矣𨿽然不可以無本也不嘗觀諸隴畆之間乎方其播植之始芽之茁者栗如也逮其少長苖之發者鍼如也積培防之功飽雨露之潤歷三時之久涼風一秋萬頃云偃此豈朝夕力邪爲學工夫何以異此勉哉周君日從事於斯厚養深培以須日至之熟則其穎之秀出也有期矣不然揠苖以助長適爲學道之累周君其戒之

跋王祕監文集

嘉定初元公入爲吏部兼西府掾俄遷少司成又遷少蓬兼史事某始以校文侍公於禮闈旣又再侍於太學補試所未幾遂周旋道山羣玉間公時年六十五矣須眉皓白顏如渥丹風度粹然語笑有味居一日同捨食已俱出獨公與畱茂潛及某在茂潛極言贜吏之害謂當舉行舊典黥沒入之始快物論某亦深贊其言竊眡公有若微哂者頃之茂潛退某獨畱従容請曰鄕者之言得無未合理道願幸公教我公笑曰二公俱盛年不當顓持一切之論時𨿽未盡悟公意固知必有謂也其後獲觀過江諸賢議論乃知國初權宜時出之政姑以洗五季污習自中世後寢不復行故紹聖崇寧間章蔡諸人不得借此以綱善類然後知公精識逺慮眞有前輩風流而恨前者言之易也因思更化初方大治權臣支黨公獨懇懇以泰道包荒爲言蓋與前說指意略同使公得位於時盡行所志則其均調消息之功必能深爲國家元气之助柰何一斥不復而死隨之吁可嘆已紹定己丑屏伏山樊公之子爚以所刋家集來示反復盡捲追憶道山對語時距今二十有二載矣驚嵗月之不畱嘅典刑之益逺愴然久之輙用筆於篇末庶覽者不獨知公之文且有以識公之志云

跋平冦錄【端平甲午建陽龔賊犯邵武守臣王埜平之】

陸敬輿言兵者無他人情而已予友王子文講學論政素有本原未嘗軍旅事也一旦緑林叩境從容籌畫動中節防曽未旬浹俘馘系塗樵川幾危而復安蓋其機神通悟洞照事情故能應變不差如此予讀耘叟李君所記本末知宣公之言爲不可易輙書其末端平元年八月五日建安眞某

贈五行任君【炳】

以理論气者濓溪先生之學也以理論數者安樂先生之學也鄮山任兄炳推演五行必本於理其迨有聞於二先生之學乎識者毋以陰陽者流例目之紹定四年某月某日西山野傁眞某贈

西山文集卷三十五

欽定四庫全書

西山文集卷三十六

宋眞徳秀撰

題跋

跋陳正獻公詩集

韓忠獻公不以詩名而詠雪之句屹焉有扶九廟奠八極气象司馬文正公自謂平生於詩尢拙而歸田花庵等作至今想見其深衣獨樂之風流然則謂二公不能詩固不可謂二公有意於詩亦不可也丞相正獻陳公道徳風烈爲阜陵名相第一髙文大冊固己流布華裔而娛戱翰墨亦皆藹然仁義之言積中形外自不可揜信乎有二公之風也舊傳公築第有訝其門太庳者公曰異時使竈婢乳媼可開乃佳爾薦紳傳誦以配太祝齋郎聼事語今觀其示二子詩曰興來文字三杯酒老去生涯萬卷書遺女子孫淸白在不湏廈屋太渠渠此正落成時所賦也太史公有言使晏子而在予𨿽爲之執鞭所忻慕焉僕之於公亦云

跋黃瀛甫擬陶詩

予聞近世之評詩者曰淵明之辭甚髙而其指則出於莊老康節之辭若卑而其指則原於六經以余觀之淵明之學正自經術中來故形之於詩有不可揜榮木之憂逝川之嘆也貧士之詠簞瓢之樂也飲酒末章有曰羲農去我久舉世少復眞汲汲魯中叟彌縫使其淳淵明之智及此是豈虛之士所可望邪𨿽其遺寵辱一得喪眞有曠達之風細玩其詞時亦悲涼感慨非無意世事者或者徒知義煕以後不著年號爲恥事二姓之驗而不知其眷眷王室蓋有乃祖長沙公之心獨以力不得爲故肥遁以自絕食薇飲水之言衘木塡海之諭至深痛切顧讀者弗之察爾淵明之志若是又豈毀彛倫外名教者可同日語乎三山黃君瀛甫擬作陶詩優繇澹泊味出言外蓋所謂亹亹迫眞者予嘗病世之論者於淵明之蘊有所未究故以是質之而未知其當與否也瀛甫其有以起予哉

跋包敏道講義

紹定己丑之孟夏盱江包君敏道過予粵山之麓縣尹宋侯聞其名延致庠校發揮孟氏要指予亦陪末坐焉是日邑官洎學子防於堂上者凢百數十人聞君講說莫不聳動嘆未嘗有越翼日予復屈致家塾君首以夫子之志學孟子之尙志爲兒輩言之次論人性之善所以可爲堯舜者明白切至聼者防然忘倦蓋君蚤從朱陸二先生遊得諸傳授者旣甚的而家庭伯仲自相師友切劘講貫壯老如一故其所造益以超詣今年七十有八矣浩然之气略不少衰稠人廣坐音吐淸暢徐問響答往往破的昔晦庵先生嘗講於玉山縣學發明四端之防幸惠學者至深象山先生亦嘗講於廬山白鹿之書堂分別義利聞者或至流涕某生晚不及拜二先生而獲聞君之名論亦足以識其師傳之所自矣學長吳千兕等將以君講義刻於學俾書其後不得辭君名遜敏道字也

跋宋正甫記章泉事

後山越竟送坡公以此去職章泉之送靜春亦然二公之於師友如此使其得志其忍負國

跋南軒先生送定叟弟赴廣西任詩十三章

棠棣之作至今餘千載矣藹然忠厚之情惻然閔傷之志讀者猶爲興起南軒先生此詩於怡怡之中有切切偲偲之意𨿽使不令兄弟觀之友弟之心尙當油然而生況綽綽有裕者乎眞迹今藏宋正父家余觀正父與願謙二弟詩皆睠焉有前修風味所謂亦允蹈之者邪

跋西園宋茂叔遺槁

西園君蚤従南軒東萊二先生遊故其文章議論大抵根本理道鑿鑿乎皆適用之言非世之雕鏤詞章者比而其詩趣味幽逺尢有南軒之風使天假之年俾極其所詣則嗣先哲開來學不在他人矣三復此編爲之太息

跋宋正甫詩集

淸隠之詩南城包顯道評之當矣予尢愛其贈陸伯防曰老去放令心膽健後來畱得姓名香寄禦史曰陰陽消長風聞際堂陛尊嚴山立時送願父弟曰江湖多少盟鷗地莫近平津閣畔行此皆有益之言又送謙父弟曰日用功夫在細微行逢礙處便須疑髙言怕被虛空笑闊步先防墮落時和人云三聖傳心惟主一六經載道不言眞是又近理之言非嘗從事於學者不能道也至若三甲未全一丁不識等句新奇工致則人所共喜不待予評云

跋趙章泉作何夫人墓表

衛武公年九十五作抑戒濟南伏生年九十餘授尙書古今所傳以爲希有章泉趙公以八十有五作此表援聖經引賢傳秩然其有倫確乎其不浮其眂古人寧復多遜嗚呼斯文也豈獨永何夫人之傳凡爲婦者皆當冩此一通寘之坐側

跋蔡節齋題張生所畫文公像

節齋之學能言文公所未嘗言材叔之筆能傳文公所不可傳道技𨿽不同其皆有得於文公之文者耶附蔡節齋詩並跋

張生父子稱紫陽形容人物非尋常能傳遺像數百本粹然千載存無忘言學工夫日星皎無言气象眞難曉後學深明未發時始信張生功不少

文公先生教人有曰於靜中體認大本未發時气象分明卽處事應物自然中節材叔父子來往先生之門久矣熟識先生靜坐時气象故所傳像不特工於形肖之間而得其所存之妙焉凡學可以言傳者先生之書盡矣惟此有非言之所能到志先生之學而欲深造先生之道必於此而求之毋忽戊子立秋日蔡淵書

跋余幹陳君集杜詩

尹和靖論讀書法必欲耳順心得如誦已言陳君之於杜詩可謂耳順心得矣學者能用君此灋以讀吾聖人之經則所謂取之左右逢其原者不難到也

跋蔡忠惠帖

蔡端明帖藏余幹舒氏後有趙忠定公題字讀之如見兩賢面目眞可寶哉

跋山谷黃槪字序

東坡銘蓮花漏曰惟無意無必然後可以司天下之平山谷此序其稱槪之徳亦然士大夫用心當眂以爲法

跋黃君汝宜廷對防後

以布衣造天子之廷親承大問此君臣交際之始也一時議論所發可以占其平生蓋君子小人之分利與義之間爾志於義則必曰君天也父也孰有對越上天而可欺乎孰有事吾父而可有不盡乎朝廷有曠闕在位者不敢言吾言之生民有蹙憂肉食者不敢言吾言之此事天與父之當然者也推是心以往則進而立於朝必不敢爲爵秩而欺其君仕於外必不敢爲貨賄而賊其民凡皆一念之義爲之也志於利則上欲希舉首下欲不失甲科鰓鰓然惟恐落人後時方攻正學則曰僞黨不可容時方啟兵端則曰大義不可郁僥幸一得而已他奚卹推是心以往位於朝必不能以父事其君仕而居民上必不能以赤子視其人凡皆一念之利爲之也夫始進以義猶或繼之以利孰有始之以利而能以義終者乎莆陽黃君汝宜對防大廷盡吐其平生之學亡所回隠可謂亡負始進之節矣自今以往惟勿替此心而已𨿽然人心之危亦可畏也昔爲窮餓且死而不受今爲燕私虞樂而爲之本心之難持𨿽聖賢不敢忽黃君其尙勉之哉不然則對防而斥權幸者微之也得位而因權幸者亦微之也是豈不甚可畏哉黃君其可不勉之哉

跋張魏公五遂堂墨帖

懿哉曽子之論孝也世人知不得於親之爲非孝亦孰知夫居處不莊事君不忠涖官不敬朋友不信戰陳不勇之非孝乎五者之於事親若無所與而曽子云爾者蓋父母之於子全而生之者也所謂全者豈獨四支百體之備而已有是形則有是性舉天下之善無不具焉自居處必莊以至於戰陳必勇皆善之目也一善不存則爲虧其性虧其性則爲辱其親矣尙焉得爲孝乎然曽子於此必總之以敬之一辭者善具於性而主之者心是心常存然後能不失其性故敬則五者皆遂不敬則五者皆失此曽子所以戰戰兢兢至於啟手足而後知免歟或者以戰陣非儒者事而有疑焉吁子以爲古者文武之教亦若今之二致乎垂弧矢於有生之初習射禦於防學之際凡皆爲武偹設也孔子曰我戰則克聖門髙弟執干戈以衛宗國班班見傳記間爲人臣子而不知兵臨敵苶然忠勇俱喪又安得爲孝乎愚故推明忠獻名堂之意以遺耕道諸孫友民相與共勉焉

跋困齋方公耕道事實

困齋方公愛君憂國之忠守道固窮之操皆足爲一世人豪而扼於秦氏弗獲究其蘊士類惜之方是時元勲巨徳內外倚重莫如忠獻張公髙文粹學正論姱節莫如呂紫防胡衡麓與橫浦澹庵數君子困齋皆從之逰情若金石而忠獻知之特深則公之爲人可識矣公旣連蹇以終其後亦稍不振獨從孫友民文采甚蔚气槪弗羣蓋庶乎能世其家者然公之所以自立豈易至哉有問學以浚其源有履行以充其實然後它美可貴也友民其勉旃

跋龔尉所記全氏心逺室

龔君少仙此記其於淵明心事模冩略盡忠父復令予著語予尙何言獨嘗記昔有問心逺之義於胡文定公者公舉上蔡先生語以告曰莫爲嬰兒之態而有大人之器莫爲一身之謀而有天下之志莫爲終身之計而有後世之慮此之謂心逺嗚呼今人局迫樊籠中所見不逾尋丈所志不過錐刀焉足以語此欲學淵明者當卽胡公之言求之

跋章翔卿詩集

衞武公年九十有五而作抑戒此聖賢之事非常人可及後世文士亦有齒宿思新者然多辭髙而理不逮求之吾鄕若仙遊楊公八十一而作詩有妙語靜春劉公七十九而爲文有深指皆予所素敬也章君翔卿亦吾鄕人然未嘗聞其名字一旦遇之於仙遊出其所作詩幾三千篇旉腴可喜其中有酒色財气四詠尢足砭世人膏肓問其年八十有四矣吁章君老於詩如此其居去予能幾許而乃不之知然則士之沈淪蓬蓽不爲世所識者可勝計邪君壯嵗多薄逰江淛間晚不復出貧無以自養方棲泊山林仰道宮齋粥以給然以吟詠自適無荒寒顦顇之色其亦可敬也已君名應龍自號曰坦齋云

跋虞復之春秋大義

古春秋大義二十二卷衍義三卷建陽虞君知方復之所著也初西山蔡先生以道學名當世有子三人焉長伯靜次復之又其次仲黙復之𨿽出後虞氏而其學固蔡氏之學也先生於經亡不通而未及論著顧嘗語三子曰淵女宜紹吾易學曰沈女宜演吾皇極數而春秋則屬知方焉旣而易皇極二書成獨春秋未得要領居一日讀易豁然有悟曰夫易之一卦一爻爲義各異而謂春秋以一例該眾事可乎學者以義求經而不以例求經庶幾得聖人之意矣久之讀書又豁然有悟曰道心者義理之正也人心者血气之私也正者易晦而私者易流大舜所以有危微之戒也春秋二百四十餘年間諸侯大夫行事其發於道心者亡幾而凡毀彛倫基禍亂者皆人心之爲也故經於賵仲子納郜鼎皆據大義以止私欲之流一書綱領大率在此吾聖人之心卽舜之心也夫易書之與春秋其爲教亦不同而君於是得春秋之指焉蓋天下之理無二致故聖人之經亦亡異指昧者析之而通者一之也西山於是乎得所托哉君又將爲王綱霸統一書明王道所繇廢與霸權所自起使萬世人主知履霜堅冰之戒尢有功於世戒云

跋袁侍郎機仲奏議

侍郎袁公以淸名直節受阜陵之知自庶僚峻躋法從其制詞略曰有愛君憂國之心有憤世疾邪之志𨿽未諧於中道要可謂之正人大哉王言公之平生盡於此矣然嘗疑之公之忠誠亮直旣爲一世正人矣而猶未合中道何哉觀吾先聖有言求也退故進之由也兼人故退之所以約其偏而歸之中聖門鑪錘之妙大抵如此袁公之徳純乎剛者也剛之過則爲世所不容故聖訓及之是亦洙泗成就英才之意也其後公果以此不安於朝退居梅巖十有餘載竟老泉石當世惜之今觀其奏防遺槁凜然精忠無所回隠使當前代諱言之朝必以爲狂爲訐爲干名爲賣直安得有正人之褒愚於是三嘆淳煕之盛

跋宗上人所藏楊文公劉寶學朱文公眞迹

宗上人自徑山歸閩中出示楊文公劉寶學朱文公三帖喜津津滿眉間曰此希世之寶也三君子或以文章气節名或以功業著或以道徳稱遺墨蠧楮學者寶之宜矣上人釋氏子乃亦寶此何哉且楊公著傳燈劉公宗大慧故釋子所樂談若朱公則異乎此矣而上人惟是之從不問同異此意尢可嘉故爲敬書其後

跋王雙巖文集

予讀雙巖先生集其論理道不顓宗伊洛而得伊洛之粹不深泥老佛而間發老佛之微其古賦似東坡詩歌似太白其辭不矯抗而健不雕鏤而工不組繡而麗信乎其偉於文者也昔河汾王氏謂文士之行可見今卽雙巖之文而想其爲人其殆易直慈良郁乎若春者也綢繆於君親之義而悃欵於骨肉之情者也羣居族處和不流峻不激舉觴命侶風流嫺雅而不跌宕於繩尺之外者也有如斯人而卒老泉石世謂科目能盡籠天下士其果然邪感嘆之餘輙以所見系於末且冩寄先生之子詳刑公未知以爲如何也

跋辛簡穆遺事

建炎中簡穆辛公以廟論推擇來尹浦城當熊冦燔燬之餘披蓁莽招流散人以復業又防盜起鄰壤蹂松溪跐政和盡驅其徒以來剽疾如風雨公募民爲彊弩手射郤之縶其渠五六人遂大犇北卒全一方公於浦城可謂有大造矣公初寓治勝果院後解縣組又寓安國精藍者久之壁間有所題詩及與寺僧往還書距今百餘載筆墨如新某嘗語鄕之士友盍祠公於安國眾以爲宜主僧亦防然願效力防多事未克就今觀公志銘遺事其忠孝大節旣偉然爲一世標表至細微之行人所弗覩者亦莫不曲盡其當嗚呼此其所以爲簡穆與起敬之餘因筆於編末髙山仰止之意當於祠記詳之

跋朱文公所書諫議馬公詩

按公以建炎二年九月坐言事謫濮州詩當是此時作自河南二先生發明中庸之指開示學者公晚從伊川於洛盡得其精微不幸遭時大變適任言責倡存趙之義折僞楚之僣精忠凜然功在宗社至是又以論汪黃誤國竄投必死之地而笑談就貶無秋毫畏沮意豈非所謂素患難行乎患難無入而不自得者邪此詩賴朱文公親書遂傳不泯某舊得之建安葉氏防公四世孫承直郎淮來丞南浦見之愀然請刻石寘防壁亟以授之嗚呼公於中庸之道所得至深而詩之末句猶以未死自期蓋理無窮學無止自昔聖賢所爲幹幹終日死而後已者也公𨿽竟以謫死而英風毅气今猶生存學者觀此可以得師矣

跋陳北山帖

北山先生陳公辭章翰墨爲近世第一此其未五十時書也筆勢遒美已如此至晚嵗則猶龍騰虎踔不可搏執矣予嘗見公所作贛州三橋詩又自書而篆之每嘆息以爲袁州學記號稱三絕然非一人之手而公獨兼之豈可及哉此帖與建陽陳君朝瑞蓋公同門友也是時僞學之論方嘩文公先生力請致厥事廟堂未之許帖中所及正指此也後十餘年天子始誅權臣而文公與朝瑞久已仙去獨北山年幾八十盡見更化後事出入中外垂二十稔卒不肯少變所守髙臥不出以眉壽終帖中所謂不易初度此其素心也朝瑞居與文公鄰壯老相遊從於學無不通貫登紹煕四年第得尉永丰未上而歿士類惜之此其假令邵武時也有子庚能不墜世學持此帖示余爲識其末

跋朱文公帖

紹熈間文公先生刋定四經於臨漳其後龍圖詹公又刻之三山易本古經書詩出小序寘卷末春秋不附傳先生旣幸教學者俾識經文之舊至音訓亦必反復訂正而後已嗚呼此吾夫子作經之心也當是時羣邪崢嶸設爲黨禁网天下士凡先生片文隻字所在毀擲剗棄惟恐後而詹公於此乃始刋先生所定經文於學不少顧避其尊聞行知不爲禍福所移奪如此豈易得哉陳君少仙總字朝瑞先生之門人而詹公之所友也家藏先生往來書帖甚富此特其一君之子庚攜以相示謹跋而歸之

跋劉慶子母胡夫人萱堂記

觀胡文定公傳家錄自聖學之源流治道之機括修已接物亡間細鉅皆爲子弟言之故自致堂五峯昆弟至於西園或出或處皆能行天下之大道守古人之正法至於女子亦有如夫人者焉二南之詩以化行閨門爲極致家人彖辭曰利女貞蓋男正易女正難胡氏之教能使女子有賢者之行其道行於家者可知矣慶子以萱堂記示予謹拜而書其後

跋項吉父講義

項君講義諸賢題品已盡不待予言獨觀其名庵之義犁然有當余心者安樂先生言圗𨿽無文吾終日言未嘗離乎是君之名庵殆其近之𨿽微講義知君之爲善學

跋南軒先生永州雙鳳亭記

先生是時年二十有二此記今不在集中豈以爲少作而削之邪然其言曰古之所謂文者將以治其身使合於禮在內者粹然而在外彬彬焉其本不出於修身其極可施之天下此之謂至文嗚呼斯言也其可以少作目之哉

跋徐徳夫所藏朱文公五帖

予聞徐君徳夫之賢未之識也獨見其漕防所發防意其蓋嘗從事於諸老先生之學者今乃以文公數帖來示其於遺墨且寶之如此則公之格言大訓必嘗服膺奚疑諸帖所以告學者𨿽不同要弗越致知力行四字徳夫深玩實體而守之終身異時所到將有不可涯涘者徳夫其懋之

跋南軒先生周氏寓齋詩

防荘氏以軒冕爲寄以形骸爲逆旅可謂達矣然其獘也舉天下人倫物理一以虛假目之如此則善不必勉惡不必戒此害道之尢者也周氏以寓名齋而宣公詩之如此學者所當佩服

跋輔漢卿家藏朱文公帖

嘉定初年識公都城容止气象不類東南人物話言所及皆諸老先生典刑私竊起敬當時達官貴人有知公者舉措少不合物情公輙盡言規戒防中執法新受命遂劾公然在朝時未知所坐果何事後二十餘年乃見公上政府書一通其論是非成敗至今亡一語弗驗嗚呼賢哉宜其爲文公所重也其子文甫來官於閩以考亭書帖見示謹識其末

跋朱文公詩元亨播羣品篇親書示鄧邠老

幹之四徳疊運不窮其本則誠而已矣誠卽太極也其所以播羣品者誠之通也其所以固靈根者誠之復也通則爲仁爲禮復則爲義爲智所謂五行一陰陽陰陽一太極也然動靜循環而靜其本故元根於貞而感基於寂不能養未發之中安得有旣發之和故此詩謂世人之擾擾適以害道不若林居之士靜觀宻察尢能探萬化之原要之道無不在初不以出處喧寂爲間善學者當求先生言外之意云

跋王樞使軒山集

樞宻相濡湏王公以精忠勁節際遇阜陵片言悟意遂定君臣之契不十年間參和鼎飪獨斡斗樞明謩駿烈爲一時名輔弼之最嘉定更化初諸老聚在闕庭多能道公秉政時事某後假守洪潭又皆公故鎭拊地流風遺績猶有存者心誠鄕之獨恨未得其平生遺文讀之以自壯紹定四年公之子通判汀州杅以軒山集來示其詔告溫醇得王言體表章詩什冩出胸臆不待藻餙而辭義煥然蓋公之爲人英邁卓犖軒豁明白故其詩文往往似之彼世之雕章刻句自以爲工且麗者方之蔑矣然公文之偉尢在奏議顧不見集中豈以言論峻切似彰時政之闕故邪嗚呼不觀歐余王蔡之諫疏無以知仁皇如天之盛徳方乾道淳熙間眾賢攢於朝直言屬於耳此孝宗之所以聖也然則公之奏議弗傳可乎故筆之編末以竢

跋江西趙漕救荒錄

嘉定七年予自殿坳出漕江左趙侯彥覃爲主管帳司明年諸郡大旱蝗予被朝命推行荒政侯悉心佽助無遺力桐川地素瘠至是艱險尢甚予屬侯先往眡凢所措畫具有條理予至發廩賑給而已憶初至見侯迎勞曰昔吾見子之面今吾見子之心矣自是深敬其爲人是嵗朝家捐錢粟以惠一道者亡慮百萬計予與諸防奉行惟謹而以幙屬宣力者侯爲最多訖事民得無殍死溝壑侯由是聲稱借甚不數嵗入官於朝出守廬陵郡未幾持本道漕節軍旅之餘繼以饑饉侯又推前日所以佐予者施之江右其所全活不減金陵時書來告曰昔者江東捄荒之事某幸與聞其所記本末具在誠不自意復得推行於此始知前日之纂錄不爲無益旣鋟諸木其盍爲我序之予惟趙侯昔者盡心荒政非有所爲而爲之也然去幙府財十四五年遂爲使者任荒政之責豈非心乎愛人者固天意所屬而爲善之報亦昭昭甚明乎有位之士視此宜知勉矣序非予所敢爲姑敍其略題於捲之末

題全氏步云齋

金雞一峯爲浦城最勝處而全氏步云齋實踞其巓人物彬彬多自此出中攺爲道宮忠甫今剏小齋其右以復前人舊迹予一日攝衣而登羣山回環萬象呈露恍然若超塵世而逰無何有之鄕則爲之嘆曰古人喜髙居逺眺者豈徒以動心駭目云哉天壤之間橫陳錯布莫非至理𨿽體道者不待窺牖而粲然畢睹然自學者言之則見山而悟靜壽觀水而知有本風雨霜露接於其目則天道至教亦昭昭焉可識也忠甫之子弟羣從多好學試憑檻而寓目焉仰太虛之無盡俯長川之不息則吾之徳業非日新不可以言盛非富有不足以言大非終日幹幹不能與道爲一則於進修之益矣若徒以拾取科級爲籋云探月而念念在是吾恐沒溺於名區利藪中與汩汩囂塵者等爾康節先生曰天根月窟閒來往三十六宮都是春豈謂是邪旣以復全氏又以自警云

跋曹唐弼通濟倉記

太史黃公之詩有曰能與貧人共年谷定有明月生蚌胎世知誦其言而未必深信之也撫之宜黃有曹君堯咨者自其先世欲仿建昌吳氏爲社倉未果君嗣成父志卽其家立庾六計所有之田嵗收畝六升以入之遇年饑則發以糶量必寛價必平於是一方之人賴以全活者甚眾君平生力學工文名不一掛鄕大夫之籍其子錫敏悟絕人方應舉時制名未定里人吳君盟仕衡山夢君子侄三人皆薦送而錫與焉遂易今名是年舉進士明年擢奉常第夫名不以他而以錫是天昭然示以畀予之意也紹定二年冬盜發鄰封宜黃人亦隨和而起環邑數鄕攻剽燔僇無免者過君之居獨曰是家能平糶以惠鄕裏相戒使勿犯及亂定君家廬舍邸墅皆全昔漢唐之季盜不入康成表聖之閭世傳以爲異事今於君見之顧君本心不過謂鄰里有相賙之義耳非有所覬幸而爲之也及久而不懈天與之人誦之𨿽凶彊不道如盜賊亦知毋負君之徳然則謂天道逺而人性惡者於此可以悟矣錫字晉伯其中第予實取之後使江東又邀至幙下時方講行荒政晉伯宣力最多用是縉紳稱其材今官奉議郎前知寧都縣事業駸駸未艾也予讀君所作通濟倉記嘆仰久之謹書其後以警世之爲富不仁者俾知希慕其萬一云君字唐弼徳善之詳見於李侯劉所爲墓志

跋髙宗皇帝賜洪忠宣公冬服手詔

蘇武之還自匈奴也詔拜爲典屬國賜錢二百萬田宅副焉洪忠宣公之節亡愧蘇武而髙宗皇帝之所以寵錫者有過漢庭其褒表忠義皆可爲後世法然武不幸見抑於霍光公亦不幸逢怒於檜相武之見抑不過不爲公卿爾而公方違陰山之北復貶瘴海之南是公之不幸視子卿爲甚而偃月之罪又浮於愽陸也嗚呼思陵云漢之章忠宣霜日之節將與萬古相爲亡窮而權臣气焰冰解燼防久矣考論人物者其願爲公乎抑願爲檜乎有志者必知所擇

跋孝宗皇帝卹刑禦筆

臣案王制大司冦以獄之成告於王王命三公參聼之三公以獄之成告於王王三又然後制刑然則聼獄議刑者眞宰相事也古之論刑者曰惟克天徳自作元命配享在下君相之所以祈天永命正在於此宜孝宗皇帝以屬之二府大臣與洪文惠公時以宰相承詔命當是時龎恩厚澤滲漉海防和气融液如嵗方春此孝宗之徳而公與其僚奉行之功也嗚呼盛哉

跋彭忠肅文集

漢西都文章最盛至有唐爲尢盛然其發揮理義有補世教者董仲舒氏韓愈氏而止爾國朝文治蝟興歐王曽蘇以大手筆追還古作髙處不減二子至濓洛諸先生出𨿽非有意爲文而片言只辭貫綜至理若太極西銘等作直與六經相出入又非董韓之可匹矣然則文章在漢唐未足言盛至我朝乃爲盛爾忠肅彭公以濓洛爲師者也故見諸著述大抵鳴道之文而非復文人之文公之子橫浦使君鉉以鏤本寄余敬題其末

跋孔從龍洙泗言學

昔南軒先生嘗輯洙泗言仁一篇發揮其義使學者知所以爲仁今衢梁孔君又輯其言學者四十餘章章爲之釋使學者知所以學君以先聖之裔而研精先聖之書其所發明有補學者𨿽然魯論二十篇言仁與學蓋亡幾玩而繹之實無一語之非仁亦無一語之非學也姑以首篇言之時習而說朋來而樂固學矣孝弟以立本巧令之鮮仁非學乎學在是仁亦在是知乎此而後爲善讀論語

跋劉靜春與南軒帖

此靜春劉先生與張宣公帖也是嵗淳熈戊戌眉山參政李公年甫冠其季今制閫侍郎十有八耳靜春皆以蜀中師表許之二公果能以文章徳業自著不負所期然靜春不惟知之又屬宣公成就之蓋人材世道之所賴故其惓惓如此知人之智愛人之仁於是乎兼之前修用心眞可敬仰

跋陳復齋詩卷

某己丑春嘗爲自箴曰學未若臨卬之邃量未若南海之寛制行劣於莆田之懿居貧愧於義烏之安莆田者指予師復而言也某與復齋平生故人而每嘆其不可及後其亡三年乃見所與友人劉君詩卷蓋於堅臥不出浮言易洶之際而自處泰然佳時良夜邀朋命侶極登覽賦詠之娛回眡某昔負辠時掩闗憊臥惴惴焉不敢少自放者相去逺矣於是益嘆其不可及而痛其不可復見也劉君於復齋爲徳友故其遊從宻賡倡數云

跋劉彌邵讀書小記

莆陽劉隠君以讀書小記示予予讀之嘆曰懿哉劉君可謂知學問之本矣孔門獨一顏子爲好學顏子所問前曰爲仁後曰爲邦捨是亡他學也蓋爲仁者成已之極而爲邦者成物之極體用本末究乎此矣顏子所以亞於聖人而孟子期之以禹稷之事業豈非內聖外王之學已備故邪漢以後學者始多端記問綜古今文章妙機軸號爲儒者極摯然以成已則不足以成物則甚難其亦何貴於學予屏居八年呻吟蠧簡未有云獲獨嘗竊謂士之於學窮理致用而已理必達於用用必原於理又非二事也朝思夜索惟此是求間以語諸人鮮不憮然者蓋後世之學言理或遺用其病爲空虛言用或遺理其獘爲粗淺不知理卽用用卽理非混融貫通不足以語學之成今觀劉君之書內不遺理外不遺物乃深有契於予心𨿽然道無窮學無止以劉君之靜且篤懋懋而弗捨庸知不詣其極乎故識於末編以待

跋張平仲注三略

三略先秦書𨿽非鷹揚翁自作要必其遺法予嘗深詠之其言治國養民法度與儒者指意不誖而斂藏退守不爲物先之意則黃老遺言也子房號稱善用然最所得者不過與物推移變動無常因敵轉化動而輙隨數語爾以此推之則今傳於世者正子房所受書也盱江張平仲少嗜此書爲之傳義簡而能盡深而不鑿所貴乎儒者正以其靡一物之不知況兵重事而可以不知平仲於是乎有志矣

跋祕閣太史範公集

諸葛武侯文采不艷然其出師二表與開府作牧教至今爲學者膾炙有志之士擊節讀之有至於吁歔流涕者六朝隋唐文人動百數十篇穠華孅巧極其雕飾或卒無一語可傳然則文之爲文豈必多且麗乎哉祕閣太史範公之學得於其舅氏胡文定公立朝行已大略相似其見於議論必尊春秋古經必排王氏別說必明夷夏大分必辟和議必詆權臣今其集中斑斑可覩而上思陵諫屈已封事責秦檜忘讐辱國書尢所謂光明絕特者也使公平生亡他文獨此二篇亦足以貫虹霓而摩星斗矣嗚呼偉哉某年某月日夜讀公文不勝嘆仰書於集之後以歸其孫某

跋天臺劉深父杯水編

開禧丑寅間天臺劉君深父爲侯官尹余時在連帥幕府間相過講論文字君每舉史傳輙娓娓數百千言漢許後上孝成帝書於班史爲隠僻處學者多不道君一日對客誦柰何妾薄命端遇竟寧前及設爲屏風張某所等語余細聼不一字差至今猶想其風度也後三十年其子睎過余出所謂杯水編者閱之盡捲其爲行軍作者多開禧用兵時事予親見君所賦者嗚呼以君之文學標致去侯官幾時不復起而余闒茸無比閱一世後乃更來思舊逰如夢中事死生窮達不足道獨於君風流意度有不能忘云

跋陳北山序黃春伯本末

淸逸黃君少爲神仙之學且有志當世之事爲故北山先生陳公所知公之子今寶章閣待制子華爲福建招捕使君以賔客從有功白於朝得武爵淸逸弗願也顧弗忍墜先世遺緒以州文學齒吏部銓樞宻府聞其才召使稟議此功名至之秋也昔李長源嘗學神仙矣旣而爲唐家三帝出建大勲業人謂長源以將相易神仙失計吁使長源眞能驂鸞跨鶴餐沆瀣餌朝霞不過自私其身爾況大忠大孝不俟修鏈而得神仙此眞誥中語也予嘗謂天上果有仙人必忠臣孝子爲之淸逸勉乎哉抒赤誠以報國其斯謂忠揚令名以顯親其斯謂孝勳業就矣浩然來歸吾已結廬梅山之陽振袂武夷之頂子能從吾防吾將分半席以待

跋永嘉劉君志銘

劉君躬行於家而人化於裏無利之誘而爲善者勸無罰之驅而爲不善者恥非有過人之徳不能以儒者而知兵以匹士單人而能扞一方之患難非有過人之才不能然卒以布衣死窮巷者世無周賔興唐辟舉士不能牽合組織爲文章者往往坐窮以死獨劉君乎然君之爲此亦以盡吾天分爾孔子曰下學而上達知我者其天乎天於夫子窮之終身宜若不我知者然下學而上達天之知我不旣厚乎學者深味斯言然後識先聖不怨不尢之指端平初元夏至前二日建安眞某書以還君之孫晉明

跋黃容安僻地集

黃君僻地閩山又徙建溪﨑嶇艱阨可謂甚矣而示兒之作乃以義命自安非嘗講學知道者不能及此可但以詩人視之哉紹定五年六月二十日題

西山文集卷三十六

欽定四庫全書

西山文集卷三十七

宋眞徳秀撰

書

上皇子書【辛巳】

八月吉日持服眞某謹齋沐裁書再拜獻於皇子國公某竊伏田裏恭睹六月丙寅詔書茂建親賢爲國上嗣蓋自少陽虛位以來天下喁喁之望在於國公有日矣聖上深惟至計大臣翼而成之於是其議遂決自畿甸之近以至於海隅荒陬之逺自羣工庶列以至於屯營百萬之眾自戴白之叟以至於髫齓童孺之無知莫不歡欣鼓舞幸平治之有期或至於感且泣也竊嘗思之皇子國公英明聰睿之賢恭敬溫文之徳得之於天而成之以學者固不可及然而足迹弗離於宮庭交遊不過於僚宷精神心術之運言動操修之實兩宮知之可也外廷士大夫何自知之士大夫知之可也兒童走卒何自知之都城知之可也四方萬里何自知之吁此正中庸所謂防之顯誠之不可揜者固如此也方國公自修於深宮之時亦豈蘄乎人之知哉及儲位一虛大計未定皇枝帝冑集於闕下者無慮以十數而朝廷之士議於朝曰無如國公也學校之士議於學曰無如國公也其他私議竊語亦莫不然彼其平時與國公聲迹不相聞利害不相及非防私惠覬後福者而其情乃爾旣而恩命之錫果不庸釋焉以此見人心至公之理𨿽天亦不能違之也然而兩宮之所以畀付國公與夫天下軍民之所期於國公者蓋甚重而弗輕矣而今而後學問必益進於前徳業必益充於前然後足以厭天人之心塞中外之望國公其不可不深勉乎此也然則其道將安出哉蔽之以一言曰誠而已矣夫誠之爲道可以參天地贊化育其功用大矣然求其用力之地不過曰無妄也不欺也悠久不息也盡此三者而誠之體具矣何謂無妄純乎眞實而不雜以虛僞是也何謂不欺戒謹其所不睹恐懼其所不聞是也何謂不息終始惟一時乃日新是也此三者有一之未至焉則去誠逺矣姑舉其槪言之如實奢而文之以儉實暴而揜之以仁所樂者防佞而外爲納諫之名所愛者姦邪而繆爲敬賢之貎此妄也非誠也修敕於大廷廣眾之中而放肆於深居燕閒之地矯揉於親近君子之際而發露於暱比小人之時此欺也非誠也敬畏未幾而慢忽繼之儉約未幾而奢泰隨之勤怠之靡常暴寒之不一凡此者皆非誠也易曰鳴鶴在陰其子和之言其應之速也詩曰鼓鐘於宮聲聞於外言其實之易彰也意念少差則觀感立異豈不甚可畏哉伏惟國公旣以是得之於先某願復以是持之於後其孝也必誠於孝其忠也必誠於忠親賢以誠而喜佞之私不參其間好樂以誠而燕防之樂不幹其慮進侍兩宮其誠固如此退處私室其誠亦如此出對賔僚其誠固如此入親近習其誠亦如此不惟勉彊於一時抑且安行於悠久不惟克謹於其始抑且弗渝於其終夫如是則學問日以光明徳業日以充大循是而往𨿽優入聖域可也天人之心愈孚中外之望彌愜而聖上之所以爲天下得人者亦有光於堯舜矣國公其可不深勉乎此哉又嘗考之先聖贊易於幹曰君子以自彊不息謂其體天之剛健也於坤曰君子以厚徳載物謂其法地之博厚也不體乎幹無以宰萬物不法乎坤無以容萬物況觀古昔凡過於剛者爲亢爲暴爲彊明自任偏於柔者爲闇爲懦爲優遊不防𨿽其失不同而其害治一也乃者竊聞開府之初明敏如神事至立斷威令振舉羣下肅然此誠剛徳之著見者而某之愚則願於厚徳載物之義復詳玩而深體焉蓋剛之與柔貴於疊用而不貴於偏勝故也聖上溫恭慈仁若純任柔道者至於正權臣之誅絕仇虜之聘英威赫然上嫓孝宗今玆國本之建獨出神斷其視仁祖復同一轍然則聖上之徳可謂適剛柔之中矣惟國公味先聖贊易之防言法聖上執中之盛徳以剛明果斷爲本以含洪寛大爲用渾渾乎如元气而舒慘之運弗偏溫溫乎如良玉而亷劌之形弗露此尢羣情之所矚望者也抑某復有獻焉傳曰天職生覆地職形載謂其各有所職也夫天地之大而猶以職言他可知矣故縂攬權剛者人君之職也進賢退不肖者宰相之職也國公任兼臣子所職果何事哉盡視膳問安之敬以承兩宮溫凊之歡盡修身進徳之誠以副兩宮眷倚之重此國公之職也至於政事之弛張人材之用捨此大臣之職而非國公之事也國公研精問學其於前代政治之得失用人之是非不可不深求不可不熟講若夫見諸行事則有位焉有時焉不得而越也易之道處之不當其位行之不適其時則𨿽正而有悔幹之爲卦初則曰勿用二則曰在田三則曰夕惕四則曰自試此以位與時言之也如使處三而自試則躁矣處二而勿用則乖矣以國公所處之位而揆諸幹之六爻正幹幹夕惕之日也幹幹者何兢業之謂也夕惕者何戒懼之謂也若昔聖人𨿽履至尊成至治猶必以兢惕自處而不敢一日安況於國公居九三之位而當九三之時則其寅恭只畏宜若何而可也伏惟深窮大易之防而審於自處焉豈惟一身之福實宗社元元之福也昔範文正公仲淹居其親之憂上書政府凡數千言識者以爲平生所蘊盡在乎此某之不材何敢妄希前哲故自銜卹以來屏居山林時事一不掛口獨念昔者備數府僚最辱恩遇懷不能已輒以平生所聞於師友者效其千慮之一而不自知其僣焉千瀆崇嚴某下情無任恐懼之至不備

上皇子書

某謹齋沐裁書百拜獻於皇子少保國公閣下某嘗聞非所當言而言謂之出位所當言而不言謂之尸位出位不可也尸位其可乎某奮自諸生本無他技公朝過聴躐置淸華粵自朱邸肇開肆求講席豈無鴻儒足副隆委顧某淺陋乃在選中蚤夜以思嘗有望輕責重之懼皇子英姿玉裕從善如流凡所開陳了無難色自是而尊所聞行所知豈直可限量計某烏得不以逢榮自喜然黽勉效職有日於玆而未能仰禆於進修隨事納忠寸心誠切而常若莫施其愛助某於是又有隠憂焉某之憂非過計也千金之家有子必教茍受其托猶思無負況帝子乎宗社之所闗系君相之所倚望中外之所傾屬此豈細事其事鉅故其責重其責重故其憂深某職思其憂者也寧過愚以干冒犯之誅不忍循黙以詒曠瘝之咎蓋嘗熟思以爲切於皇子之躬行者有三一曰盡孝敬二曰勤學問三曰辧淑慝敢條陳之何謂盡孝敬昔文王爲世子也朝於王季日三雞初鳴至寢門外問內侍之禦者曰今日安否何如內侍曰安世子乃喜日中又至亦如之及暮又至亦如之夫其心乎愛親無斯須敢離是不當以禮文觀也是當於禮文之外思其所謂翼翼小心不敢怠皇者則得之矣愚不知皇子所以躬行乎此者能如世子之翼翼否乎朔望常儀尙多闕疎晨昏至情未必孚洽一月之內侍君親者凡幾一歲之內侍君親者凡幾若此者皇子兢兢自省之日也子曰爲人子者止於孝又曰所求於子以事父未能也道本非難行反而求之是誠在我惟皇子玩誠身恱親之防謹先意承志之思念玆在玆無有間斷則庶幾可以言孝敬矣何謂勤學問古者世子之學也春誦夏秋學禮冬讀書而又學干戈學羽籥無非修內治外之事夫其心乎務學殆無暇時是不當以誦說觀也是當於誦說之外求其所謂禮樂交修養成徳性則得之矣愚不知皇子所以躬行乎此者如世子之養徳否乎勸講有時幾如備禮假故無節鄰於養安騖外之事比觀書孰多奉道之念比崇儒孰重若此者恐未得爲皇子進修之益也子曰學如不及猶恐失之又曰徳之不修學之不講聞義不能徙見不善不能攺是吾憂也學無止法𨿽天縱生知猶且汲汲惟皇子探大易問辧之義味大學正心之說是講是究無有作輟則庶幾可以言學問矣何謂辧淑慝古者世子之生也師傅明孝仁禮義以道習之逐去邪人不使見惡行蓋欲其見正事聞正言行正道也愚不知朝夕趨走於皇子之後先果皆正人與俱乎書曰任賢勿貳去邪勿疑何者爲賢何者爲邪則賢否所宜辧某賢當親某邪當斥則去取所宜決夫然後謂之明執狐疑之心來賊之口持不斷之意開羣枉之門明者顧如是乎且外邸之設正在得人衞翼之嚴非以處邪慝之流也惟忠孝可以禔身惟恭儉可以長世惟制節謹度可以保社稷是必賢有識者能知之嘉祐中神宗以皇子伴讀王陶入侍陶因讀舜本紀言舜孝友事上大愛慕之則帝之孝敬本出於所性始聴講讀尋繹指義至日昃內侍言恐饑當食神宗曰聴讀方樂豈覺饑耶則帝之學問又根於所好然司馬光於時上疏猶謂皇子𨿽資性聰明端慤難移然左右前後侍禦僕從或有邪佞雜處其間誘之以非禮導之以非義納之以諂防濟之以詐僞則𨿽有碩儒爲之師傅終無益也乞專委伴讀官糾舉邪佞卽時斥逐不令在側蓋嘗取其疏而讀之殆與三王教世子相表裏眞萬世之鑑今皇子天姿素髙自能洞察邪正繹一齊眾楚之言鑑一暴十寒之失祛羽冠側媚之惑息仙書荒忽之蔽毋牽私好毋狥物情毋以阿意而親毋以逆耳而疎公是公非毋疑毋貳持此定力養此聖功是亦古世子而已矣某前三者之說實躬行之大端若此其末節細故不暇枚舉皇子而能行此三者則心虛而善易入誠存而樂自充必容納讜論必只畏淸議喜怒必中節而不失於躁言語必中度而不流於誕眞積力久從容中道聖賢事業夫豈其難顏淵曰舜何人也予何人也有爲者亦若是孟子曰孳孳爲善者舜之徒也孳孳爲利者跖之徒也欲知舜與跖之分利與善之間也間者謂相去特毫釐耳然則一念其可不重於用歟用於盡孝敬則孝敬形於事君親矣用於勤學問則學問愽而智識明矣用於親君子逺小人則君子道長而小人道消矣先儒以三年天道爲小成朱邸肇開亦旣三年此徳業將成之候當思今日之徳業視往日進否爲何如今年之徳業視往年進否爲何若退自觀省熟自檢飭則學非徒學矣某區區朴忠非曰規皇子也愛皇子之深而望皇子之切也皇子矜其朴忠寘諸坐側徳日以進業日以新可以幸宗社可以答君相可以愜中外而某庶幾乎逃尸位之責一或以朴爲迂以忠爲訐藐藐其聴又從而尢之則某可以納印綬而去矣夫子曰知我罪我其惟春秋惟皇子所采不備

上皇子書

某昨者薫沐裁書躬趨屏下塵獻以冩區區朴忠愛助之情私謂皇子明善誠身之餘必能洞照愚忠屈意垂聴今旣三宿乃知前書所謂羽冠側媚之惑昔之已斥者今復言歸矣某職任講誦恐負君相隆委爲之惕然局蹐無措切謂貴爲元子與凡人殊其趨向知識自應卓然特異上焉者性資天成無瑕可指如水未冰如空未云如玉未琢如鑑未塵充而大之優入聖域可也次焉者一念慮之或未純一言動之或有差聞過若日月之更遷善如江河之決持是心而往殆庶幾乎乃若公是公非規拂之已聞明知明蹈省悟之不及又從而爲之辭曰非予之心也是𨿽凡人猶所不爲而謂趨向知識之特異者爲之乎且所謂羽冠側媚者本不知其何如人然自肇建朱邸外議借借所以汩吾淸明駁吾眞粹者亦不少矣使前日之去是則今日之取非使前日畏淸議而屏邪慝爲出於定見則今日犯淸議而納邪慝爲無定力人常患於過事之不知皇子則嘗爲疑似之問質之講官矣人嘗患於忠規之不聞某則力以公是非之言啟皇子之聴矣貎從而心違陽可而陰否某妄意皇子決不爲是也今車輿倐至旁觀側目美玉成瑕有識短气堂堂朱邸納玆左道異端之流果何爲者耶書曰不矜細行終累大徳自玆恐誕謾之說日聞孝仁禮義之教日晦不但於不矜細行而已使其可以率意爲之則淸議不足畏講官不必設縦肆日熟平旦眞粹淸明之气駟奔電遊而不可收君相謂何宗社謂何天下謂何皇子而聞斯言及今攺轍不俟終日猶之可也若曰一月之畱未害自今有虧令聞噬臍何益此某所以不避防瀆之誅再伸一喙冀皇子庶幾攺之於萬一也不然某去就之機決矣伏楮不勝惓惓

西山文集卷三十七

欽定四庫全書

西山文集卷三十八

宋眞徳秀撰

書

上相府書

某竊惟海內不幸先皇帝奄棄羣臣皇太后以天下之母圗維於內大丞相以社稷之臣計慮於外援立聖明登踐宸極方其始也四方萬里驟奉遺詔罔知厥由驚憂疑惑往往而有未幾聖徳日新令聞昭著於是薦紳士夫內外軍民之情尊戴惟一以爲吾君之賢眞足以負荷鴻業而先皇帝在天之靈亦庶乎其慰恱矣然而治亂安危之機猶有伏而未發者敢不爲大丞相陳之蓋捨兄立弟在有周漢唐之盛與秦隋之亂皆嘗有之而安危存亡判然以異者不可不思其故也太王嘗捨泰伯而立王季矣光武嘗捨東海王彊而立顯宗矣睿宗嘗捨宋王成器而立明皇矣長少之倫疑若有所未順而天下後世乃莫或非之者以王季之於泰伯能推因心之愛而極其友悌也顯宗之於東海王彊恩遇之隆事事殊異始終亡間也明皇之於宋王成器飲食起居相與同之讒間無自而入也故詩人之美王季有曰則友其兄則篤其慶蓋言如是所以厚周家之福慶而永平開元之治輝映靑史後世亦鮮及焉至若秦隋之暴其於嫡嗣也廢之旣不以其辠遇之又不以其恩輕信防邪卒擠之死是以天下之心莫不憤惋亂亡之患亦自是而基之然後知詩人之言信不誣也今聖上之立與王季顯宗明皇之立其事𨿽若不同然天位之得本於無心揖遜數四勉焉而就南面此天人之所共知而不可揜也踐祚之後戰栗兢兢未嘗以位爲樂此亦天人之所共知而不可揜也今將上承天意下結人心以爲治安長久之計其道非它亦惟於友愛天倫加之意而已乃者眞王之封外第之錫寵數便蕃亦旣備至而辭謝之日不許一望天顏而去竊度親王之心必有所未安也近者聞諸道路狂悖之徒敢爲妄舉一時事變出於倉猝至自投於水以避之危迫之情可謂甚矣仰賴宗社之靈旋踵底定中外帖然親王亦幸以自勉某之區區以謂此正讒間易入之時而親王危懼不自保之日也聖上崇篤友愛朝廷顧惜事體必自有以處之所慮寡聞淺見之人有托納忠除患之說以進者此在吾君吾相不可不致察也彼秦隋之君𨿽甚無道亦豈樂於戕賊骨肉者哉惟猜防之慮一入其心卒至於以親戚爲冦讎不殄絕之不已也嗚呼天倫之愛自相夷防是自絕於人道也夫旣自絕於人道矣而欲天心不震怒於上人心不攜離於下其可得乎是以秦隋之禍最爲酷烈饗國未幾宗廟爲墟其視有周漢唐之隆慈順輯睦薫爲嘉祥上下相安福祚綿永其孰爲得失哉自漢文帝時淮南王遷蜀袁盎進諫以爲有如不幸遇霧露死是陛下以天下之大弗能容有殺弟名柰何夫淮南王者弟也又以罪遷而盎猶力爭如此況今之親王於屬則兄而非有淮南之辠其可不思所以全之者乎夫當其危懼不自保之時非大有以撫存之則觀聴之下窺伺易萌左右使令解體必甚以危懼不自保之心重之以怵迫亡聊之態萬一霧露之感有如盎所慮者朝廷將何以自白於天下吾君將何以勝此名於萬世乎伏惟大丞相燕居而深念之又與忠厚老成之士謀之進對之間從容建白必使吾君友悌之徳上儕王季而下軼漢唐凡所以待遇撫存之者務極其至使之富貴娛樂而無不足之心又爲選通經術知國體者一二人従容調娛日與遊處迪之以詩書義理之言使欣然有以自得曉之以君相矜憐之意使釋然而亡所憂如此則親王安親王安則天人之心亦安而上下亦莫不安者矣某以一介迂疏蒙恩收召入備從列日夜惟思所以尊朝廷而弭禍亂者莫切於此方竢入見而首陳之屬聆霅川之變寤寐不遑敢以一得之愚亟布之執事者丹皦然可貫天日惟鈞慈其垂察焉不勝天下之幸

上丞相書【戊寅】

正月吉日具位眞某再拜上書丞相國公某竊聞之禮有出於前代之所無而後世以侈心爲之者生日是也考其源流蓋昉於有唐開元之際方是時宇內乂安民物蕃阜天子方崇燕嬉侈玩好以誇示得意於是千秋之節興而導防之臣相與從防以求媚恱先正太史範公固嘗譏其非禮矣然而防循至今殆數百祀其爲說則曰臣子所以尊君父也是固有不得而廢者若夫王公大人之生日門下之士則爭爲賦頌以贊詠功徳四方牧守則競爲瑰奇靡麗之獻以希容恱而取寵榮是果何義哉而近世以來轉相侈大莫有悟其非者此某之所以喟然嘆息也今者丞相國公初度之臨竊伏惟念登門墻辱顧遇不爲不久而躊躇四顧亡一足獻者蓋道古今而譽盛徳旣非固陋之所能爲而飾儀物馳苞苴又非事大賢君子之道用是遲回旬月以迄於今未能以自決也曽子曰君子之愛人以徳細人之愛人以姑息昔者開元之際其事侈矣曲江張公不以貴臣近戚之所獻者獻其君而以治亂存亡之鑑獻其君疑若違眾自異者由今觀之彼貴臣近戚之愛其君與公之愛其君果孰爲至耶某嘗竊謂不獨人臣之愛君其道當然凡士之願忠於知己者亦莫不然某𨿽無似然受丞相之知甚深而思所以報丞相者甚至故今也不敢以世人之事知己者事丞相而願以昔人之報知己者報丞相庶幾自附於君子之義而免蹈細人之譏惟髙明垂聴今天下之事眾矣某皆有所未暇及者獨以爲丞相膺非常之知居甚重之寄當以古人之相業自勉而不當以近世之相業自安古人之相業未易以遽數也顧嘗反復諸葛武侯行事而得其用心竊謂秦漢而下一人而已故願爲丞相誦之蓋自昔人臣居重位秉大權者𨿽或遇知於明君未必不致疑於庸主𨿽取信於君子或不能不見忌於小人同類懷其恩未必無以召異已者之怨國人欽其行未必有以服夷狄之情一時賴其功或見絀於後世之公議而侯也不惟先主托以孤防而弗疑𨿽劉禪之庸亦舉國聴之而弗忌不惟公琰文偉諸賢盡心而爲之用𨿽楊儀魏延之悍戾亦皆捐軀效命而弗辭不惟器能受任者競勸以答其知𨿽流徙廢放之徒亦沒身懷思而弗怨不惟舉國信之當時尊之而瀘夷之約束沔陽之廟祀至於今不廢侯何以得此哉曰開誠心布公道而已誠之與公天地鬼神有不能違者而況於人乎今讀侯之傳而想其爲人其事君如親待諸賢如朋友撫羣下如子弟襟懷洞然與物無間形之表奏則忠懇足以悟上發之教令則感激足以動人其所存無一而非誠也至於生殺廢置𨿽出其手然而爵不濫於罔功刑不撓於貴勢盡忠益時者𨿽讎必賞犯法怠慢者𨿽親必懲何祗小吏也其材可錄則越次而陞之馬謖上賔也其辠當誅則流涕而戮之持心之平無異衡石用法之信可質神明其所爲無一而非公也惟誠惟公終始一致故上不求於君而君信之下不蘄於人而人服之諺曰桃李不言下自成蹊斯言𨿽小可以諭大詎不信哉侯之開府也發教羣下懇懇焉以集眾思廣忠益爲心而自謂聞得失於州平見啟誨於元直受盡言於防宰賴諫止於偉度退然自托於不能之地若無一事之不資諸人者蓋智慮之所及者易窮而是非利害之錯出者難見吾惟集眾人之智以爲智合眾人之慮以爲慮則天下之善無不在我矣何必揚眉瞬目矜自我出哉自昔秉權用事者鮮不悅人之讚己而惡人之議己夫以讚己者爲忠則忠言不得進矣以議己者爲罪則已過不得聞矣而侯獨不然觀其諄諭告戒一則曰有忠於國則亮可以少過矣二則曰諸有忠慮於國者但勤攻吾之闕則事可定賊可死功可蹻足而待矣蓋侯之用心主於爲國而不爲己私求於濟事而不求已勝然國旣安則已未有不豫其利者彼怙權諱過之人惡人之議已而不知其愛己也悅人之讚己而不知其誤己也以阿意爲忠而不知其大不忠也以不聞過爲幸而不知其大不幸也吁此侯之所以爲不可及歟共惟丞相國公本以安宗廟定社稷之功結知聖朝進位鉉迨今十有一年魚水之逢歡然無間有非武侯所敢望者然勤身以輔政內外之心猶或未盡孚屈已以受言而士大夫之情猶或不得以自竭意者至誠盡公兼聽忘我如侯之所爲尙有當勉者乎某之不材視曲江公無能爲役然自少小卽慕其爲人嵗在作噩備數右螭屬聖上誕彌之月竊伏自念誦天保歸美之詩不若陳敬之畏天之戒故先奉觴之數日昧冒直前以祈天永命之書進徹宸扆聖上亮其忠不以爲辠至聞力行好事之語則首肯再三某之迂愚丞相察之素矣故於維嶽降神之日不復以防辭混聽覽而獨誦其所聞如此蓋今區區效忠丞相之心卽昔者效忠主上之心也丞相誠能因某之言考侯之行事而勉其所未至者則將天心格於上人心說於下功業日盛而福祿日隆然後知某之規乃所以爲頌而愛人以徳非姑息者所可同日語矣某近嘗以武侯之十二字鋟木於州治之思賢堂且推本侯平生功業之所自出者爲之跋謹摹本以獻於執事如賜覽觀亦足以知其志之所存幹凟嚴尊無任震懼之至

上丞相書

某昨者防恩牽旣而控免弗兪俱嘗奏記以謝比者只拜告命謹復綴緝駢儷少見萬分區區復有未盡之悃竊惟大丞相國公先生家傳相業世濟厥美未易以一善名而其間有最不可及者容人之度是也考之前史若唐李吉甫父子相憲武二君削平諸鎭中興王室功業甚偉然不得與房杜姚宋並稱者以容人之度未足故耳自元和初牛僧孺等以賢良對防指陳時病頗爲剴切此蓋制科之常而吉甫以其議己泣愬於上旣盡逐考官僧孺諸人亦皆不見錄朋黨之禍實基於此其後徳裕繼相猜嫌愈甚一時人材互分彼此而朋黨之禍遂成更相傾軋四十餘年唐室遂以不振吉甫父子實爲之也若先太師忠定越王與大丞相則不然方忠定之初相也當時士大夫議論所主亦有不同者矣而盛徳雅度包涵茹納未嘗與之較短長爭勝負用捨之間一惟公論是主及再登揆席凡所薦揚拔擢莫非天下選而昔之議論不同者亦班班焉與於其間此所以屹然爲四朝元老以功名始終銘勲太常侑食淸廟揚休無窮也大丞相自初執政以至當國上而同列下而廷紳議論同異者亦或有之然未嘗以私意喜怒深嫉而力排之間有因事絀罷者後多拭收用至有身沒而後錄其子者容人之度豈不偉哉寶慶以來朝著之士論事失當莫若某與魏工侍二人魏之貶也大丞相諭臨安尹使贐其行於赫然震怒之中未嘗忘矜憐憫卹之意而某之迂愚自速譴咎言者請加竄謫迄不之許迨玆慶霈之行某之與魏首防湔滌自昔起廢之恩必以其漸未聞一朝出命悉還故物若是其特達者也然則某等之或絀或貶豈鈞造本心哉某躬被苞涵茹納之施𨿽已啟謝駢儷攸拘不能敷暢輒復布之毫楮又嘗憶曩嵗侍坐時嘗辱賜教以爲先太師有言必能受人詈者然後可作宰相至哉言乎此一門相業世濟厥美所以爲不可及也伏惟大丞相堅忍持守益加於初使天下之士無一不被容覆者則盛徳宏度超越古今與忠定王無間矣僣帥陳愚罪當萬坐仰丐鈞察

上丞相書【論用人聴言】

某至愚極陋無所取材比蒙除書擢在常伯之列退揆駑劣非所敢當然區區不竢駕之心則已飛馳於闕下初元之召堅辭五六不獲已而後行今顧欲亟前如此誠以大丞相謙虛無我而求士自助出於眞情故樂效防塵之益爾今旣未獲遽前而間嘗思念當今之故竊有一二愚管不敢不爲大丞相陳之蓋自故相顓柄以來天下大勢日益岌岌常恐一旦有潰敗不可支者仰賴天地宗廟之靈大丞相爲時而出平居蓄徳深厚故相安之不疑及聖上奮發乾剛首付魁柄凡百施爲皆天下所願欲而弗獲者薄海內外曠然易視仰望風采若神人然某嘗竊謂大丞相於此實有回乾坤洗日月之功要其大者不過曰用正人開言路而已故相之所以失大丞相之所以得其不在斯乎某之愚以爲誠率是道而不變則元祐司馬公之相業可以無媿而嘉祐韓忠獻之相業亦將馴致焉昨嘗奏記欲大丞相堅守初意之善期以十年坐收太平之效鈞函下逮不以爲謬矣夫以大丞相之純誠不二澹泊寡欲始初所行皆出實意非緣飾以茍悅一時之觀聴者其於二者必能恪守初志獨恐所用者正人則憸邪將有所不便而言路四辟讒諂不得以蔽欺激作之言有時而進使吾之志慮浸尋攺易而不自知此則所當豫察爾大丞相爰立之明日召三賢於逺外公論莫不謂宜而一二言事官之除識者以爲四十年來所未有向之齟齬權門者相繼收召可謂盛矣然正直之士憂深慮逺其間知大體者固能徐爲開導而彊直自許者亦或不無矯拂太甚人情將有所不堪乘不堪之情以激其不平之忿則剛勁不如軟熟違忤不若承順其意將有時而移矣況辯論似爭爭則有不靖之形和同似黨黨則有分朋之迹昔者讒害忠良往往被以此名羣驅輩逐大抵由是夫爭有是非正人之爭以爲國也邪人之爭以爲己也是非不辯而兩絀之可乎朋有眞僞正人之朋以同徳也邪人之朋以同惡也眞僞不分而槪疾之可乎今𨿽未有此事亦願大丞相謹之而已不然則激作之言入而疑憚之心生君子小人之消長於是焉分此某之所甚畏也廟堂之論不參之羣下爲日久矣大丞相博盡眾謀弗任私智事之有闗國體者必議而後行眾言雜進豈皆當理議論不一尢難適従迂者不切事情狂者不識忌諱然異同不一之中乃至當之論所從出正如玉隠於石金混於沙琢之淘之至寶乃見其可以沙石之雜而委金玉之珍乎自昔鯁切敢言者常病於過故趙中令有顓權之毀韓忠獻有跋扈之劾文潞公有交結之謗三相勲徳巍然曽不以是而少損當時亦未聞深咎言者以其職在論事不嫌過直故也若蔡若秦柄國之時則無此矣故雷徳驤諸人之過直乃所以彰三相之能賢而蔡秦之世有歌頌而亡箴規不問可知其爲權臣矣今士無愚智孰不知大丞相之用心其何訾議之有萬一艸茅山野語言之發或失揀擇適所以增光徳美陸宣公有謂諫者之狂誣明我之能恕諫者之漏泄示我之能從者不惟人君當知之大臣亦不可以不知也不然激作之言入而忿嫉之意生羣下相率以茍容甚非朝廷之福此又某之所甚畏也惟大丞相堅守初意之善勿爲邪說所移使正人常聚本朝而言路常通無壅則內而彊固本根外而震憺威靈必有爲大丞相忠謀者姑以近事明之方八陵之圖來上固嘗欲修朝謁之禮舉恢復之師而集議之防一頒從臣臺諫以及館學交論其未可君相亦幡然從之賴以少寛目前之憂豈非朝列有人忠言獲伸之效邪況事變之興未有終極正君相汲汲經營之時正人多則腹心有所托不然是自毀其腹心也言路開則耳目無所蔽不然是自塗其耳目也小人寡識所以激作破壊者圖自利爾豈爲國家計爲大丞相計哉某身在閩陬去闕庭二千里事之有無所未能知冒昧一言蓋欲大丞相之功業不在韓忠獻司馬公之下而已拳拳之懷仰祈矜察

上曽宣撫書

某恭睹邸報明天子以邊隅俶擾疇咨魁彥進長樞庭宣威江淮盡護諸將人心咸奮國勢自張豈勝慶幸蓋自兵幹之興歷有年所而我軍政少弛將庸卒惰潰散相望識者咸謂宜得廟堂大臣位望兼重者付以韓範之寄庶幾精明有轉弱爲彊之勢今明公遂膺斯任可謂得處置之宜恊中外之望矣而某區區則以爲明公過慮者大凡內外相應然後能有成功權不中禦然後可制外變某頃在兩淮間見制垣帥閫每有奏報動稽旬月從者才十三否者嘗七八甚而偏州小邑徑申朝省畫防行下制司或不豫聞選辟僚屬最爲重事要塗諸人主張薦送必如所欲而後已情意不浹誰與恊謀至於區處事宜動從中覆利害之實廟堂未嘗得知可否從違類取決於宰掾之口愛憎任意予奪乖宜有不可勝嘆者今明公以大臣出使事體固甚不侔然文武之吉甫與孝友之張仲表裏相須不可一缺往者範文正公宣撫陜西必呂申公忘仇協濟用能卒服夏羌張忠獻以相印督帥亦必趙忠簡居中相應遂成破敵之效今廟堂之上能以呂趙二公之心爲心明公庶乎克成厥志不然則內外相違動輒牽掣終無可爲之日矣又嘗觀近之處方面者未能忘情得喪之間有所建請必先伺朝廷之意向至於當然之利害必至之禍福人所共知者往往匿而不言或反私議竊嘆不敢盡言於朝或扣之曰此非廟堂之所樂聞也夫以順爲正者妾婦之道所居何官所任何事而可以妾婦自處乎愚謂明公此行實宗社安危之所系凡其當然之利害必至之禍福宜皆一一以聞言之未聴則再三言之又不聴則決去就以爭之可也爭之而聴則明公得以展布四體爲國家生民之福若終不見聴則捲懷而去之以道事君不可則止者大臣之正法也𨿽功業未卽見於時而明公所以爲節義者未失也異時猶有望焉若姑循近世之轍容容唯唯聴命於廟朝受制於宰椽有事不敢言言事不敢力萬一至於失機而誤事則天下之責將叢於公之一身𨿽百口無以自白矣抑又有所當言者古今事業未嘗無所本諸葛武侯平生所立事業奇偉然求其所以則惟開誠心布公道集眾思廣忠益蓋此四者乃武侯事業之本而誠之與公又其本也今明公實居武侯之任而又適當可畏之時用將非人而士卒之心不服撫禦失防而忠義之志未馴變故多端天意難測於是時也儻非至公血誠質之天地而無疑則何以服未服者之心馴未馴者之志嗚呼鶴鳴在陰其子和之鼓鐘於宮聲聞於外發之於心有秋毫之差物之應者有千里之繆明公其可不致意乎此至於黜臆見而取眾長親正直而逺邪佞則又其所急者明公受任逾兩旬矣而未聞辟士之報竊料明公必將遴選一世名流決不至如前之曲狥要塗之薦然於正邪賢佞之間則願明公之深致其審也昔李忠定公出撫河東徒以幙中多士之故遂至將帥之情扞格不通迄不能有所濟文士猶不可況庸常防佞之輩乎武侯行事散見於史冊曩嵗南軒張宣公嘗輯之爲傳郡齋適有板本敢以一帙十二字之刻並獻左右願明公特賜覽焉則其爲功業之助將不少矣自得此說以來遇當世之膺受重任者則以告之蓋憂時憫世之切見其任事則幸其有成故不暇擇其人之可否而告之聞者往往笑其迂濶不切事情而某之自信則弗移也今又以告於明公意者其有合乎置司想在金陵張忠獻公故櫝猶存者幸取而觀之亦足以攷其設施之本末又中興諸將處置邊事惟李忠定議論最爲的確且皆當今所可行某往在朝行蓋屢言之而不見省今以閩中所刋隨此申獻區區愛助之心可貫天日惟明公察之幸甚

請鄭林楊三士入尊行堂

某竊聞之師道立則善人多當慶曆景祐間閩之文風盛矣而研精經術則未也時則端明蔡公爲守招延四先生者而啟迪之於是深於經學者彬彬焉出詩書文物軼於中州豈非師道之立故邪今理義之學大明吾黨之士皆知所用力非復昔年之比然致知力行二者並進自昔難之必得鄕之耆艾學問踐履素爲月評所推敬者爲之表倡庶幾後生有所向慕而興起焉采之僉言若雲山鄭先生梅塢林先生信齋楊先生其人也尊行有堂正所以爲招延耆徳之地而虛席已久非三君子孰宜居之用敢恪循眾論敬有請於執事者然年髙徳劭非以筋力爲禮之時自今以始每月朔旦願屈長者一臨講席發揮聖門大訓俾學校之士皆得聞修身立已之要相與勉勵爲善人之歸某亦將帥同僚以聽焉或畱止兼旬或少駐信宿一惟尊意所欲而不敢拘儻蒙聴許非特學者之幸亦某之幸也

西山文集卷三十八

欽定四庫全書

西山文集卷三十九

宋眞徳秀撰

啟

謝林侍郎薦舉啟

伏以月評甚下媿南州名士之稱露奏忽騰辱西淸近臣之薦竊以大賢之題品亶爲當世之觀瞻凡其汲引人物之間要必深爲風俗之慮呂正獻方嚴有守則歐陽子首薦其賢範太史靜退自將故司馬公力揚其善於以抑囂浮之習庶幾得眞實之材比年以來斯道交喪舉孝亷而奪貴戚之命羌請謁之交馳見相君而掃舍人之門曽犇趨之莫恥其或稍嚴於出處退然不急於知聞非以疎狂傲世而招尢則以詭激近名而獲訾人材圮陋士气摧頽伊欲挽回流獘之源莫若深奬亷隅之操使之持身重於圭璧則其衛國隠若金湯諒非我公誰識此意伏念某自知甚審所挾太迂早嵗科名似未忘於祿仕平生志願端不在於輕肥頋嘗安窮達之天其敢作淸華之夢閉門讀書史方加涵養之功低顏奉君侯肯事囁嚅之態縱舉世不知而何損惟鉅賢見遇以爲榮猥霑一字之褒奚翅千金之重玆蓋恭遇某官孤忠自許直道不回栢臺彈奏之公若判白黒荷槖論思之益如炳丹靑屬紆丈二組以爲州適奉尺一書而薦士不緣造請首及羈單孔丞相恐人之知於今復見魏獻子惟善所在頋我何堪某敢不敬佩殊知誓堅素尙𨿽舉賢本於報國初非種桃李之私然盡節所以酬恩尙益勵松筠之操

除國正謝丞相啟

伏以燈火十年末窮古學絲綸一札遽列儒官恩大人微秩淸責重竊以膠庠之地風化所關藝祖肇基聿興文治髙皇載造重煥舊規皆當干戈鞍馬之餘不廢禮樂詩書之教豈育材造士姑崇藩飾之空文蓋扶世導民中有維持之深意是以百司錯峙庶務坌興獨惟學校之官不責簿書之事講磨道誼若亡嵗月可見之功植立綱常寔爲風俗無窮之計故凡列屬尢重掄材揆厥成規率柬縉紳之淸望取其卓行問招巖穴之逸民茍非其人曷稱玆選如某者自知甚審所挾太迂𨿽蚤從先生長者之遊亦觕識往行前言之略而檢身律己未能亡媿於宮庭琢句雕章徒以自愁於肝腎所患修名之不立初何榮望之敢萌矧方馳羽檄之書顧焉用毛錐之子但期退屏侶江海之魚鰕敢意超升儀園林之鴻鵠忽拜西垣之詔俾橫東序之經況夫官以正名職非他比豈第循故事預司翰墨之萌要日與諸生共由仁義之路俯慚不頴預恐難勝玆蓋恭遇某官懋建逺圗博收羣防謂學爼豆不學軍旅𨿽平生無應務之才然用藥石兼用膏粱蓋治道有相資之具故於經武整戎之際不忘崇化厲賢之規肆及防蹤亦塵淸列某敢不恪勤所職益勵厥修敷古訓於春誦夏之餘願殫朴學作人材於月書季攷之外冀答殊私毣毣自陳惓惓罔究

除校書謝丞相啟

上翰林主人之對繆貢芻言陪瀛洲學士之班遽塵華選拜恩寵甚拊已瞿然竊以聖朝重英俊之儲冊府萃圗書之富匪獨養其資望蓋將充乃見聞使旁捜愽覽優遊文史之淸庶潛省嘿觀磨礲器質之美顧作人之有道殆與天而同功故沚莪旣盛於一時而丰芑尙遺於數世大者光明魁壘足以翼邦家小焉靖重端良可以善風俗深嗟流獘浸異前規育材之意眡以具文庀職其間指爲借逕至有身居儒館心別騖於髙華名在書林手弗親於讎校鄙習相仍而弗悟淸塗防是以反輕力回此風政賴今日不有魁奇之彥孰堪采擇之公如某者冥頑不靈孤苦自奮蚤服師資之訓粗知問學之方連嵗科名似未忘於進取平生志願端不在於輕肥偶防班行坐縻廩稍瞽宗殷學亡補斯文博士秦官何裨末議𨿽本爲貧而漫仕未嘗枉道以求伸胡然誤恩陟是淸貫念昔脫身於場屋益思鋭意於簡編然家無鄴侯挿架之藏徒日發董子下帷之憤今將徜徉東觀淩歷西昆閱河圗寶訓人間希有之珍窺金匱石室歷代不傳之祕刋訂譌謬咀含英華庶幾因文字以觀聖賢之用心夫豈假梯媒以爲富貴之張本昔揚雄之居天祿蓋二三世而不徙官而韋述之在集賢亦四十年而後卒業故能發揮大典焜耀方來此前修之所已行而小子之所願學迄成防志有賴洪私玆蓋恭遇某官直道不回孤忠自許觝排羣枉已去虞朝之四凶汲引眾髦常思孟氏之三樂至如不佞亦在兼收且令身逺於嚻塵得以神交於篇牘期待過矣銘藏謂何某敢不淬磨新功尋繹舊業丹鉛事防勘可不殫是正之勞金石無緇燐尙克守初終之節過此以往不知所云

賀諫議啟

恭審帝眷上坡詔升左省侍講華光殿禆聖學之緝煕拜疏延英門罄忠規之剴切班聮益峻風采一新竊以國有直臣淮南之謀自寢朝無姦黨河北之盜易平蓋邊虞𨿽警不足憂而骨鯁乏人爲可懼載仰仁皇之世方興西夏之師謀議前陳孰匪急禦戎之務聰明逺覽獨首增論事之官由其紀綱立而百度修所以根本彊而四夷服維今盛舉與昔匹休恭惟某官道出羲皇學根洙泗筆補造化豈東京才子之可倫防陳天人爲西都大廷之首冠朱弦比直玉鑑侔淸冊府絫年不攺安恬之操諫垣期嵗獨髙謇諤之風志存家國而不近名誠竭朝廷而亡遺慮屬方多事尢賴告猷拾禁闥之遺已無慚於長孺補衮職之闕顧誰越於仲山眷倚不移觀瞻增重方將紓長防以康國步矢良謩而沃帝心扶公道之脈於將防建太平之基於弗墜歙然眾望屬在我公要當遺萬世之安豈特徹四郊之警某方疲逺役側聴除音有諍臣七人端爲明時而喜呼太平萬嵗倚新盛事之觀忭蹈之私敷陳不足

回鄭狀元啟

恭審臚傳玉陛名冠璇魁自慶元屢防大廷孰若今日四門之辟𨿽長樂昔多首選未聞同時三俊之登鯁論獲伸鵷行相慶恭惟狀元簽判大著正學傳心本洙泗之舊妙齡發聞有楊晏之風適九重側席以思賢乃千里彈冠而應詔歷陳偉論深究大原謂治亂安危之勢不常要致察於已回之始而便嬖暱近之私易惑當預防於未兆之先惓惓殫憂國之思鑿鑿盡適時之用昌言天下之事無諱有司親結人主之知褎爲舉首夫旣擅儒林之榮觀政須踵前輩之髙風昔呂文穆之事熈陵若王沂公之相仁廟科名岌嶪旣獨步於一時功業光明復可傳於萬世伊誰儷美允屬當仁身到黃扉自是榮塗之素定名標靑史要觀盛烈於無窮某學本空疎識非超卓羣多士而試以藝選掄𨿽預於司存取一人焉拔其尢裁擇端由於上意猥先枉駕辱貺長牋苐深蘄望之情莫旣敷陳之素

回孫狀元啟

伏以璧水蜚英夙髙士望玉階上對果亞倫魁新六館之榮觀壯七閩之盛事恭惟某官淸標絕俗勁气橫秋學探精防期欲造聖人之奧身居窮約常懷憂天下之心飭躬允蹈於規繩抗志弗渝於金石比承淸問獨罄丹衷深陳主徳隆替之由力辧國論是非之正𨿽明白峭直不爲媚俗之言而溫厚深醖自得告君之體眾共稱其卓偉公特出於緒餘夫豈惟儒者之至榮要必慕古人之盛節昔仁皇帝旁捜於多士若韓魏公擢在於一人顧科第之相同不知其幾而勲名之有爛獨到於今願恢他日之逺圗罔俾前修之專美某濫陪較藝欽誦奏篇以直言取人蓋當寧畱心之方切得名士報國在有司何力之足云猥先枉駕之臨申賁長牋之貺念友直友諒旣素辱於心期不以頌以規其敢忘於古誼

回黃狀元啟

右科擢秀才已敵於萬人北闕傳臚名更聮於三傑維今獨步繄昔聞恭惟狀元察推大著負抱瓌奇見聞殫洽曩談玉帳擅胸中百萬之甲兵今對丹墀富筆下三千之禮樂歷數方今之急務有如素宦於淸朝乃若大正朝綱廣開言路蓋眾人之未及尢上聖之急聞峻擢鼎科式符輿望矧鴈序同登於千佛而鰲頭並出於九仙夫旣爲儒者之至榮要必蹈古人之大節昔趙康靖之盛徳藹然一代之宗若陳忠肅之髙風凜乎百世之下俱繇此選稱到於今願恢他日之逺圖罔俾前修之專美某濫陪較藝欽誦奏篇以直言取人蓋當寧畱心之方切得名士報國在有司何力之足云猥先枉駕之臨申賁長牋之貺第深榮感莫報珍投

賀平江李大諫除寶學啟

某恭審丕敭褒詔峻陟隆名昔抗論諫垣綽有古爭臣之烈今陞華奎閣亟聮眞學士之班帝思孤節之無朋人羨精忠之有報竊以當國論是非之未定見人材邪正之不同君子志在憂時豈憚盡言而觸禍小人心乎趨利第思阿意以徼榮孰知天理之好還殆匪人情之可料導防者未必獲福咎徒塞於兩儀守正者未必罹殃名自流於百世若昔可攷於今益明方孽臣盜據於朝權欲私室久顓於國柄罔知勝算運籌防於幄中輕出躁謀動干戈於邦內顧眾口同然而和附豈本心若是之顚冥只緣富貴之念深皇卹生靈之禍慘惟公逺慮爲上極陳𨿽懷魏徵之忠戒徵遼水竟坐汲生之直絀守淮陽越旣漏師浸成誤國恢謀馬邑莫逃首事之誅鯀殛羽山旋正朋姦之典凡曩出矢言之爭皆今防徽數之加睠一佞而一忠果孰得而孰失載睹恩綸之布咸防公道之亨恭惟某官秉姿松筠爲世蓍蔡立朝二紀幾盡閱於崄夷報國一心曽弗移於燥濕眾方駒促公獨鳳鳴惟知盡獻替於當時何意被寵榮於後日迨此忠謀之旣驗凜乎節槪之愈光恩命狎臨輿情知勸某竦瞻殊渥深激懦喜聖朝有賞諫之風不慚於古庶天下增敢言之气其自於今

除隆興謝丞相啟

治郡無功遽躐分於帥閫進班有命仍峻直於殿廬以儒紳被遇之榮繇公衮見知之素伏念某曩緣薄技獲玷周行職在禁嚴思事君之無隠官非諫爭乃論事以不休意𨿽本於納忠迹或鄰於出位明良在上獨知衞綰之亡它寵數相仍絕異賈生之不遇入則侍楓宸而參內命出則揚簜節而守專城積有僥逾漫亡稱塞玆由平海攺鎭洪都其地則三江五湖襟帶之區其位則方伯連率鈇鉞之寄在昔所重於今尢難吉水崆峒有未馴之獷俗富池湓浦有當阨之要衝玆皆必至之憂宜謹將然之備而人情狃於僥幸軍政弛於因循尺籍伍符之師或供它役百壘千屯之長類處凡材𨿽幸存督府之名未始修元戎之職盍疇耆哲稍畀事權訓卒治兵若曹王辠之在唐室繕城修備若李相綱之在中興豈惟固一道之扞防抑亦壯兩淮之聲援退循駑怯曷稱使令恭惟某官論道廟堂折衝枕席威伸萬里外夷旣憚於有人慮及四方內地亦嚴於置帥孰云妙簡猥及迂儒某敢不志慕古人心存王室鳴鸞佩玉敢窮歌舞之娛運甓投樗益勵恭勤之節【侍從臺諫云以一書生際遇之榮皆眾君子扶持之力恭惟某官蔚以名流儀於法従又當代宗工斯文元气立朝盡節曽靡憚於貴權爲國愛人每務揜其疵疾致玆妙柬猶及迂儒】

賀福建楊帥啟

伏審敷求雅望開鎭全閩躋延閣之華荷美名而增重作大邦之翰諭至意而趣行先聲赫然有孚顒若恭惟某官超俗而運以獨志古而飾以今積水成淵而蛟龍生代著徵謩之烈景星應時而鳳凰出世髙歆向之爲蚤迪簡於象賢寖騫翔於鴛序晉參戎監出守輔藩哦水晶宮之詩气欲春於苕霅諷欝孤臺之句聲半落於崆峒侈中祕以通班付上防而作屏嶺海初聞於拔薤省曹旋趣於握蘭方將收湖海汗漫之遊觀朝廷宏達之彥屬玆閫寄久矣印刓依山阻海之間民生窶甚度田規賦之入儲峙幾何矧當補罅苴漏之餘政借息黥補劓之手豈特稱闗西之美第傳後世之淸又將登公權之朝以率天下之儉某修門言別短景如馳受防新托於履封承乏偶依於珂裏𨿽巧燕鴻之相避幸風馬牛之匪遙儻行李之往來尙疊爲於北道必維桑之共敬故敢問於西曹傾向惟勤剡裁曷旣

賀湖北遊漕啟

伏審渙綸將漕疊組分符皂蓋乘邊久間宸旒之睠皇華攬轡肆兼麾節之榮眷倚彌隆訓詞增寵恭惟某官識優致逺才茂剸煩傳西洛之正宗學問遙承於先哲嗣南軒之鴻見聞後接於難兄粵題峴首之屏洊剖邊頭之竹風生畫防天屹長城陳樽爼以折衝搤氊裘而褫魄馳金城而上方略勛多戎索之恢坡銀防而連奏書績茂藩方之剡亟膺異渥趣駕輶車士知宿飽之有期人謂勝形之增重處客而賦鸚鵡未妨領略於江山入對而隨孔鸞看卽褰翔於軒陛某睽違丰度荏苒嵗年繆膺外閫之雄實接上游之勢羽毛自出願希及晉之餘唇齒相依更切全虞之望其爲傾企曷旣編摩

回湖南陳運使啟

叨恩分閫將依蕩節之華締好合符仍踵棠陰之愛方防辰而只命亟拜手以蜚牋恭惟某官鐘呂參龢球琳比粹洽聞殫見窮探千古之傳傑筆瓌辭疊中兩科之選顧力推其所學而自見於有行銅墨三年課登乎最歌千室民誦於今不爲有力者所移但欲此心之無愧登學館髙華之地人知惟雅望是培當國家閒暇之時公獨以豫防爲意每賜淸閒之對輒陳正大之言竟辭郎宿之髙去作使星之照曉行湘水四牡騑騑雲霽衡山六條井井以淸規而肅吏以善教而懷民漢使所部十三州咸蒙惠澤湖南之地二千里如在春風屬帥閫之方虛煩使華之兼領閱時甫爾報政藹然玉帳輶車𨿽並隆於委寄赤墀文石其所貴者精忠防膺當寧之咨卽有楊綸之召某自知甚審已適何禆方願適山林之安詎復堪方面之寄若爲稱職賴有依仁公爾忘私敢自覬刺史故人之念新惟求舊當一遵令尹忠告之規祈仰方深敷陳罔旣

回建安洪守啟

恭審升直奎儲易臨藩服維重華聖人之潛邸莫重此邦得淳熈臺輔之聞孫來幸吾土教條未布民气已蘇恭惟某官英英人品之奇奕奕家聲之美自忠宣之忠行乎蠻貊夐超前代之張蘇而文惠之文瑞於朝廷復見先朝之坡潁惟其生長見聞之素是以踐敭聲實之都化盜賊而爲良民偉哉章貢之績有文武而知大體見於番禺之時𨿽暫離蠅棘之讒旋復畀莬符之寵蓋已試之功難掩至公之論不磨頌聲旣洽於宣城褒詔進臨於建水顧地望繁雄之𨿽舊而民生雕瘵之居多符檄星馳昔幾甚舂陵之嘆袴襦春燠今幸聞蜀郡之謠願推一念惻隠之仁散作千里和平之福芝峯峻峙與治績以俱髙槐位深嚴踐世官而非逺某𨿽叨分閫尙冀望塵聞仁政而爲滕國之氓豈非所願率子弟以服陽公之化其自於今依鄕良深敷陳罔旣

回朱撫屬啟

伏以分閫外之事權居慚錫命訪湖南之賔客玆幸得賢惟人材莫盛於衡湘而學術實宗於伊洛緬言先正嘗鎭是邦凡厥士民均被詩書之澤至今田裏猶餘禮樂之風顧後學之無庸豈前規之能繼朅來上幕幸有聞孫發考亭雲谷之防言願安承教訪嶽麓湘西之遺迹更共興懷

回知縣正啟

伏以陽浮葭琯祛九地之餘陰春滿花城藹萬家之和气若時賢哲冝擁祺祥恭惟某官以慈惠之心行寛平之政尺雪薦嘉平之瑞十載所無重輪熈元日之晴三登可卜皆循良之所召信褒表之有期某幸與耄倪共淘徳澤愆郵未滌屬方杜泄柳之門衰病復加不獲造武城之室第深祈頌罔究敷陳

謝宋宰館客見訪

伏以獨步膠庠夙仰東嘉之雋逸有來琴劍適爲南浦之遨遊顧方儕農野之畸人其敢謁令君之重客乃厪謙牧洊枉巽函以淸文麗藻之瑰奇猥加奬餙𨿽修竹疎花之片落亦誤品題正虞辠垢之污人顧荷英豪之知我姑憑尺素敬布寸忱

謝宋宰爲壽

期三百六旬之日已屬杪秋知四十九年之非又逢初度方劬勞之是感豈耆艾之敢期恭惟某官以武城單父之政聲兼少陵謫仙之筆力睠玆朽質賁以名章爲詩其知道乎仰鋪陳之甚偉學易無大過矣豈淺陋之能當銘激徒深誦言罔旣

賀知縣正旦

伏以攽漢庭之正朔肇紀新元播室之歌一陶和气惟時茂宰宜介壽祺恭惟某官慈祥出於胸襟惠愛流於政術桁楊不用曽無犴圄之淹花柳相望各安田裏之樂屬履泰交之吉亟膺晉接之榮藐是羈孤正玆循省震風夏屋式賴帡幪之安春酒公堂莫伸頌禱之慶

回生日賀啟

日逾采菊之三實維初度詩詠蓼莪之什嘅矣永懷況方掩於柴荊乃俯勤於車騎錫之盛禮君子之酒且多貺以髙文防婦之詞絕妙顧惟衰陋難稱寵嘉年五十而知非況又逾伯玉之嵗壽萬千而無害願回頌魯侯之賢

通史提舉啟

伏審瑞節起家輶軒入境周原六轡與春風龢气以偕來閩部百城若景星慶雲之爭睹先聲一播歡頌相聞恭惟某官豫章文梓之才彛樽龍勺之器見聞所接皆故家衮繡之親傳道義相期有窮巷布韋之莫及四紀奉常之第三州刺史之符華途咸擬於立登雅操獨安於平進靑原彭蠡善政有百年之思太白東湖勝賞窮四時之樂𨿽豹隠每期於深處然龍身寧可以久藏果膺北闕之制書來董南邦之使事方將治氛剔蠧激濁揚淸威聲山嶽之搖風采雲煙之爍冀州父老𨿽共徯於防帷溫氏弟昆行疊司於鈞軸某辱知最久聞命載欣所慚狂瞽之蹤自抵譴訶之域顧山林深屏豈無仰庇於萬間儻田裏均安是亦防恩之一物

通宋宰啟

河陽之花滿縣將播仁風玉川之屋數間行依徳宇載念論交之始可稽候訊之恭恭惟某官器識疏通丰神凝粹淵源有自廣平之風烈未衰文獻相承元祐之家聲故在早登巋第茂鬯芳猷寶鎭瑑圭無瑕可指黃鐘大呂隨叩輒鳴更迂館殿之才來尹山川之縣百里而恢牛刃未展宏謩一武而上烏臺定循近轍某猥慚迂繆方幸退藏徒與老農共負耒爲氓之喜媿無宿學辱過門問字之勤傾鄕良深敷揚罔旣

答蔡宰啟

班見大庭寵分壯邑得地百里𨿽聖賢亦願爲之眡古諸侯蓋子男抑不過此厥任重矣非賢可乎恭惟某官詩禮得諸家庭父子自爲師友闗河旣逺永嘉最號眞傳幹淳以來文懿見稱巨擘以所講串形爲設施不修簿正之卑必求其當不難蜀道之逺亦勇於行乃今父母之邦得吾慈惠之長晉陽保障之政諒所究心武城弦歌之聲遂將盈耳敢曰嘗僚之故而懷私庇之心桃李紛敷但洽四封之化芝蘭憔悴亦陶一畆之春

答馬縣丞啟

誦濮川之諫書宿欽先烈題藍田之壁記玆遇後賢賁然來思喜可知也恭惟某官材資敏裕履行和平遡洙泗六經之傳諒深家學歷岷峨萬里之險洞知物情乃以借箸植畫之英來従對竹哦詩之逸遂令南浦之父老獲識東平之典刑掃地焚香𨿽方於隠逸過門問字或稍奉於従容

通王憲啟

恭審只奉新綸重臨舊部昔顓庾政旣嘗推先備之堯仁今總刑章又以廣好生之舜徳頋奉使之名官𨿽異而爲民之司命實同時維勝流疊任隆寄防惟提刑司簿正學源於諸老英辭妙於一時粵自布韋已深當世之慮甫登班列卽求外補之行蓋志非爲已而將以及人故仕弗以利而勇於行義昨従古括來按全閩汰斥貪殘噓濡雕槁褰裳徑去父老惜其弗畱持節復來溪山爲之攺觀然生殺懸於掌握而戚休系其笑顰何敬非刑式重呂侯之命得情勿喜願師曽子之言暫爲一道之福星歸作八荒之霖雨某戇愚何取咎譴自貽方爲泄柳之閉門適防孺文之按部𨿽丘園深屏豈無仰芘於萬間儻田裏均安是亦蒙私之一物

賀邑宰冬啟

气浮緹管可窺天地之心事靜琴堂庸竢陰陽之定恭惟某官允矣粹淸之器藹然寛厚之風和气所薫歌丰年於周頌政條可紀課上考於唐銓順履復亨竚膺晉接顧惟朽質宻借洪休屬方扄泄柳之門弗果望王喬之履

回南劍州黃知府

伏以仰鏞城之節如見古人分劍水之符喜聞新命恭惟知府監簿文章孝友本自家傳明允篤誠根於生稟繇佐邑而至於宰邑皆仁民而非以厲民故𨿽蛇豕之悍驕知以鸞鳳爲美瑞孤壘亢方張之虣猶中丞擊賊之時單騎蹈不測之危若汾陽見虜之日眾方眙愕公獨從容孝悌之撻甲兵昔聞其語忠信之行蠻貊今見其人繇半刺而專城示九重之隆委倚官褒璽入侍凝旒得一紙之書深佩相先之誼命千里之駕終醻願見之懷

通浦城陳宰

伏以七閩之衝舊爲樂土千室之邑今得賢侯戾止有期歡焉胥慶恭惟某官淸姿玉峙令徳蘭薫詩禮淵源自得鯉庭之傳授文章衣鉢尙餘鳳閣之風流比洊試於材猷已浸隆於譽處惟時南浦實處上遊民窶少丰況屬年饑之後俗浮易動矧更鄰警之餘正賴撫摩俾臻綏靖防卽騰於善最當亟上於淸華某久困裏居近叨祠稟以先翰林門墻之舊夙荷殊知於新令尹政事之閒或陪餘論預深欣忭未易究陳

賀程內翰年啟

某伏以地稱潛府最雄南服之山川天惠仁侯來布東皇之徳澤和聲交播茀祉自臻恭惟某官以道徳人爲文章牧政先愛養霈然膏雨之蘇枯令肅貪殘迅若震霆之起蟄卽宣化承流之施設見調元宰物之規橅願恊泰交亟歸鼎輔坐使蒸菌之槁亦蒙吹律之春某適以扄門莫繇賀廈飲屠酥而醉已同農畆之人稱兕觥而躋莫上公堂之壽

復官謝丞相啟

伏以七年去國未湔丹筆之污一气轉鈞盡復靑氊之舊噓敭有自銘刻何窮伏念某猥以迂愚蚤緣際遇演綸載筆曽防潤色之長予節分麾蔑著循良之效頃繇次對往牧長沙當嗣聖之作興先羣賢而收召入奉燕門之對曲借天顏願殫鯁諤之忠少禆時政徒效艸茅之言事媿非俊傑之識時不知裁之亦已疎矣罪如韓愈盍貶潮陽之八千仁若夷吾僅奪駢邑之三百歸尋荒徑老故山身𨿽困於蒺藜心常傾於葵藿俄墜濕鴉之字下臨羅雀之庭謂東朝講稱壽之儀方深霈澤念北壠有投閒之迹亦與原情旣還奎閣之班更賦珍臺之秩顧玆冒寵疇實主盟玆蓋【闕】

通福建招捕陳提刑

伏以投閒居裏旣幸爲氓起廢作州又叨受察以三十載朋遊之舊奉四千石條教之新有志可行爲民而喜恭惟某官洪毅開濟磊落光明求之昔賢則孔明公瑾之匹揆諸近世則希文稚圭其人蓋文足以經邦而武足以戡難智略縦橫可當事變忠義感激能得士心以坤爻六二之直方兼大有上九之信順故翦羣盜於披猖之日易若艸菅而安遺民於震擾之餘措之祍席途載廣平之頌家立狄公之祠顧九重方切於思賢豈一道可私於斂惠子房決勝千里行攄帷幄之籌召虎式辟四方卽賡江漢之雅某久玆專壑復此承流故武重尋還踏磨驢之迹舊封不攺恍疑遼鶴之歸昔慚已試之無庸今獲重臨而有靦孺文之在冀部敢自托於故人次公之守頴川當勉師於循吏勤拳之悃敷敍奚殫

通福建方提舉啟

伏以奉祠居裏獲依周隰之光懷綬起家更受漢條之察所遭幸矣何喜如之恭惟某官系傳嚴瀨之芳气稟淮山之勁摛辭甚蔚有元英處士之風流持論不阿有孝肅名臣之節操頃者擢司於麟邸人皆擬上於烏臺庶幾嗣前哲之直聲且將爲公道之元气屬閩部方罹於俶擾而天朝深軫於顧優越由廣信之麾就付全閩之節威聲搖嶽見登車攬轡之初污吏望風至投印解綬而去比聆餘論竊仰壯猶三邊經略之事宜燭照卜一世人材之題品鏡別衡平行聴綸音卽當枋任

回李漳州啟

名聮鴈塔矧同父母之邦恩錫菟符更鄰兄弟之國所遭幸矣何喜如之恭惟某官松勁玉剛淵渟山峙源流甚逺夙分仙李之根辭采獨髙煥發儒林之藻匪但著文章之籙更兼長政事之科繇漢奉常二周太府倘少畱於鵷序已徑上於雞翹惟防學壯行之心本於及物故難進易退之節卓爾過人若時漳濵夙稱道院民醇事簡本幾太古之風時異世殊浸攺承平之觀分九重之憂顧息千里之呻吟側聞下車以來頓收奠枕之效儒者美俗固所宜然刺史爲公行且見矣

回泉州教授啟

伏以泉山缺守猥及陳人頖水有師夙稱名士所遭幸矣何嘉如之某曩自乘軺來叨分竹僅守孔門節愛之訓曽防漢吏牧養之材二千石之分憂昔已慚於理效十六年而申命今復被於恩光當民生憔悴之餘與郡計殫殘之後刃恢恢而餘地猶費支吾技斷斷以亡他若何經理倘非賴僚友多聞之益未易副聖明使過之求伏惟某官直諒之資通明之識必有講畫以助設施社禝人民正欲觀於爲學文章政事勿自限於殊途

謝黃南劍樂語啟

伏以申命泉山再續十六年之舊經行劍水適逢二千石之賢平時素切星鳳之瞻一見遽諧膠漆之好羅羞水館極旣醉旣飽之歡諭意伶工陳善頌善禱之語顧惟不敏豈所克堪

通福建王帥啟

恭審錫之旄鉞寄以藩垣天子惠顧全閩肆輟西淸近臣之貴元戎肇開幕府聿新南郊逺服之瞻麾幟精明鼔角歡亮恭惟某官淸明荘栗博大魁閎接河汾夫子之傳未殊源考防稽先賢之傳可嗣風流蚤以材大夫而爲眞禦史晁生有志欲復井田之遺孟子陳言首明經界之略恩被璽書之一札澤流寶婺之萬年孔門惟有冉求可使治賦唐世獨稱行儉名曰知人亦旣兼擅其能謂當亟付以政三山非他鎭比系國重輕九重俾我公行問民屙癢觀臨遣光華之特盛蓋尋常牧守之所無淑旂綏章式重韓侯之錫精金古器庸賁奇章之賢倚頒一日之寛條立召八州之和气赤子潢池之盜方幸晏寕黃頭輯櫂之師久稽整飭狐兔𨿽空於狡宂鯨鯢時掉於驚波要當無事之時豫戒不虞之備澄淸一道皆由枕席上之安張皇六師更賴帷幄中之畫某頹然暮景來此舊邦屬政苛猛虎之餘有澤竭無魚之嘆吏稱其職民安其業自媿未能實告於府情信於州方將有待仰帥牙之俶建與兒齒以均歡公其肯效越人安視秦人之瘠我亦自同晉國願分楚國之波徯望良深名言不足

賀鄭丞相

禦紫宸朝登黃閣老人主師宜爲宰相用尊傳道之功政事本實在中書允賴佐王之學四門肅穆八表靖夷蓋聞國之將興皆好臣其受教時則有伊尹成湯所以格皇天吾不如子房髙祖所以成帝業惟今爰立眡昔匹休恭惟某官河嶽英姿泗沂正蚤事初九潛藏之始已兆半千遇合之期六鼇負圎嶠之山屹驚濤而不動五龍夾虞淵之日升層漢以大明偉運量宇宙之材參謀謩廊廟之寄宻勿盡言而幾弗露從容應變而道不窮當雷霆已蟄之餘有入地重開之象坐黼扆而親聴斷如古哲王用金甌而覆姓名維予舊學夜刻博山之印朝宣文徳之麻信宿未逾規橅立變進賢去佞幾如慶曆之頌詩剔蠧濯污快哉元祐之條貫和气回而天爲飛雪貪風息而人樂飲冰閭閻知蘇醒之期朝野起升平之望致君於堯舜之上鄭公固所優爲行政若管晏之卑孟子豈其或比盡抒碩畫丕蔚巖瞻某濫竊州符久陶化冶方登崇於百揆首超擢於十連但防公道之伸敢矜私己之遇𨿽莫陪東閣奇士少禆康濟之謀當敬率南方諸侯恪奉作新之詔拳拳甚篤縷縷奚殫

除福帥謝丞相

公道天開適登庸於上相全閩地大俾承乏於元戎責重負山懼深臨谷伏念某衡茅孤學頴小材兩朝三紀之遭逢久塵華近一節四麾之敡歷洊試劇煩秋毫未報於上恩霜鬢已催於暮景重臨作屏甫幸及期郡計殫於囊括席捲之餘若爲支拄民力困於澤竭林焚之後曲費拊循頃防祠牒之嵗頒粗給宗藩之月稟遂力蠲於苛斂期少裕於罷甿𨿽生意之浸還曽初心之未究敢謂浮雲蔽日之久忽聞迅霆奮地之鳴羣枉杜眾正開內旣新於黜陟長官平太守好外亦妙於選掄乃於斯時有此殊渥靑衫幕府猶憶舊遊白面書生安知戎事顧屬郡創夷之未復考比年俶擾之所繇政茍安和寧有駭輿之馬吏無侵枉誰爲遊釡之魚𨿽幸勝之所傷多矣非疢疾已廖之可賀而根元尙憊之宜憂身爲列郡之凖程大作斯民之保障職𨿽當勉力恐難勝玆蓋恭遇某官以厚重鎭國家以公忠安社禝力禆一聖英明之斷盡洗歷年貪濁之風元凱舉而去凶人奚慚於古裴韋相而無債帥其始自今興懷遐逺之邦欲均休息之澤而某以鄕閭爲之牧當子弟視其人素志茍行詎有禁闥淮陽之間遺風可仰願惟頴川渤海之師皦然丹如此白日

回楊知軍啟

伏以愽采風謡喜有循良之守詢求名閥知爲忠義之門悠然長懷肅若興敬慨念炎運中微之際歘有裔夷南牧之師奉賊稱臣者有之殺身成仁者寡矣緬懷風烈疇若忠襄正女不嫁二夫若王蠋全齊之節狂賊當磔萬段有段公擊泚之心視身同一羽之輕使國增九鼎之重曩備秣陵之使嘗謁睢陽之祠百世聞風莫不興起九原可作吾誰與歸恭惟某官學本傳家政先澤物祥雲甘雨藹然气象之可親烈日秋霜凜若聲猷之未逺有是心故有是政非此祖安得此孫辱顧郵亭獲觀世錄太尉逸事發揮何待於柳州甄逄得書期望但同於韓子

代外舅制參謝丞相啟

索米仙臺甘老漁樵之社泛蓮制幙乃依衮繡之鄕漸收閒散之蹤可卜生成之意伏念某才疏且戇命薄而窮半生甘蠖屈之防一第際龍飛之盛念聖門之仕期於行義而君子之學貴在及人始尉桐川不憚捐身以驅猛獸迨官嚴邑罔辭斂怨以抑姦民然而患生於計慮之疎禍產於語言之易故賦籍之定𨿽以惠窮氓而有力者則尢其非便郡政之禆志於報公上而當事者則嫉其多言退循顚踣之由來孰非惷防之自取不戮幸矣求免得乎仰賴淸明之朝務崇寛大之論𨿽朱繙皂蓋靡容假守之行而丹丘赤城屢續眞祠之奉方媮安於寓裏遽攽命於公朝石處士望著一時起從節度杜少陵詩髙千古老作參謀顧某何人乃稱玆選玆蓋恭遇某官一徳以輔聖明本心而運造化【闕】

代外舅謝丞相轉官啟

上印歸田已就休官之列賞功試邑遽陞元士之班不自意於退閒尙徼榮於采錄恩惟天造感極涕零某沗紹煕太學之諸生混慶元奉常之一第自徒勞於州縣顧何有於智能妄學弦歌丁時凋瘵以官民之交病將革獘端若谷祿之不平孰爲仁政新版籍於片紙不存之後復經界於歷年久廢之餘精神方耗於一身怨謗已騰於眾口逮小綴觚稜之迹而洊分江海之麾除目𨿽頻駭機俱發靑油談笑暫容覓句於杜陵烏府紀綱又俾掛冠於神武歸逃空谷細數流年朝拄笏以看山暮脫巾而漉酒欵乃和漁翁之唱扊扅聴桑婦之歌得與幸民共陶聖化俄墜隰鴉之字下流羅雀之庭謂二九年前首效均賦度田之役於十一人後可無賜褒增秩之恩遂令還轅之餘亦拜衍租之寵丘山施重淵谷懼深恭惟某官躬不世出之資佐大有爲之治杜羣枉開眾正將馴致於太平恢長治建久安已坐銷於外侮惟公則無所不取惟大則自能有容必能起斥逐以風四方詎肯守拘攣而廢一士某宦情已薄爵齒未盈把鏡頻看敢仍有功名之志踞鞍自請幸庶幾躩鑠之翁或可以使過而使愚亦粗能效忠而效死收桑楡於短景儻容吹晚節之薌出芝菌於枯株重有賴大鈞之賜

西山文集卷三十九

欽定四庫全書

西山文集卷四十

宋眞徳秀撰

文

泉州科舉諭士文

某治郡無堪已叨易地尙玆需代遂及見秋闈之盛舉顧念此邦英才輩出爲士者各知以禮自將向來旁郡間有以場屋喧囂而坐殿罰者獨此邦素所未聞士習之美於斯可見今某區區猶欲少伸諭告者蓋以平時自愛之心推之以及士友惟幸聽之無忽蓋聞四民之中莫貴於士而士之所守莫先於禮是以聖經垂訓足容欲重手容欲恭進退步趨必中規矩非獨自貴其身使人知所敬亦以气之與志相爲主賓未有气安靜而志不寧气勞擾而志不動者也故曰志壹則動气气壹則動志今夫蹶者趨者是气也而反動其心此乃治心之格言修身之至要學者平時間有講不及此涵養之功旣無其素一旦就試遂以勇士赴敵場自比而不知戰鬭所恃者勇力場屋所恃者心思戰𨿽尙气猶有再衰三竭之懼況於文章者精神之所發見者也和平其心淸明其气猶恐心手未能相應況於喧嘩噭噪奔走頓撼之餘精神气血交擾於內非終日不能以定而欲下筆之際詞采煥然義理條達難矣尙憶某少時屢更較藝頗知深自愛惜每每緩步徐行於眾人之後旣坐試席他人之胸喘膚汗者未能遽定而我已安坐凝神運筆締思矣逸勞靜擾十倍不同故𨿽學力甚疎猶能連收科目其效往往由此今願七邑之士父兄友朋交相勸勉以靜重安徐爲先以喧呼躁擾爲戒則發之於文必將大有可觀者非特文字流傳四方學者皆以爲法而士風之美尢足以冠絕一時豈不偉哉至於試院之所措置無非深爲士友之地尙慮其間或不相察輒煽浮言亦願老成有識之士開曉鐫諭俾皆釋然無惑幸甚

勸學文

竊惟方今學術源流之盛未有出湖湘之右者蓋前則有濂溪先生周元公生於舂陵以其心悟獨得之學著爲通書太極圖昭示來世上承孔孟之統下啟河洛之傳中則有胡文定公以所聞於程氏者設教衡嶽之下其所爲春秋傳專以息邪說距詖行扶皇極正人心爲本自煕寧後此學廢絕公書一出大義復明其子致堂五峯二先生又以得於家庭者進則施諸用退則淑其徒所著論語詳說讀史知言等書皆有益於後學近則有南軒先生張宣公寓於玆土晦庵先生朱文公又嘗臨鎭焉二先生之學源流實出於一而其所以發明究極者又皆集諸老之大成理義之祕至是無復餘蘊此邦之士登門墻承謦欬者甚眾故人材輩出有非他郡國所可及今二先生𨿽逺所著之書具存皆學者所當加意而南軒之論孟說晦庵之大學中庸章句或問論孟集注則於學者爲尢切譬之菽粟布帛不容以一日去者也頗聞邇來士子急於場屋科舉之業往往視爲迂緩置不復觀殊不知二先生之書旁貫羣言博綜世務猶髙山巨海瑰材祕寶隨取隨足得其大者固可以窮天地萬物之理知治己治人之方至於文章之妙渾然天成亦非近世作者所能彷佛蓋其本深末茂有不期然而然者學者誠能誦而習之則於義理之精防旣有所得發之於文亦必意趣深長議論精確以之應舉直餘事爾若徒諷詠膚淺之文掇拾陳腐之語見聞旣陋器識可知𨿽使幸而獲選其不能大有所立必矣今秋試之期尙逺羣居暇日正當培養義理之源務求有用之實自今以始學校庠塾之士宜先刻意於二先生之書俟其浹洽貫通然後博求周程以來諸所論著次第熟復而溫公之通鑑與文公之綱目又當參考而並觀焉職教者以時叩擊驗其進否上中二旬當課之日則於所習之書擿爲問目俾之援引諸儒之說而以己意推明之末旬則仍以時文爲課如此則本末兼舉器業日充上足以追續先賢之正脈次足以爲當世之實用異時英髦接武追迹於前聞人豈不盛哉顧念迂疎濫塵師帥之任新美士習蓋其責也輒不自揆敢述其所聞惟同志相與勉之

譚州諭同官咨目

某猥以庸虛謬當閫寄朝夕怵惕思所以仰答朝廷之恩俯慰士民之望惟賴官僚葉心同力庶克有濟區區輒有所懷敢以布於左右蓋聞爲政之本風化是先潭之爲俗素以淳古稱比者經其田裏見其民朴且願猶有近古气象則知昔人所稱良不爲過今欲因其本俗廸之於善已爲文諭告俾興孝悌之行而厚宗族鄰里之恩不幸有過許之自新而毋狃於故習若夫推此意而達之民則令佐之責也繼今邑民以事至官者願不憚其煩而諄曉之感之以至誠持之以悠久必有油然而興起者若民間有孝行純至友愛著聞與夫恊和親族賙濟鄕閭爲眾所推者請采訪其實以上於州當與優加褒奬【其詳見於荀文】至於聽訟之際尢當以正名分厚風俗爲主昔密學陳公襄爲仙居宰教民以父義母慈兄友弟恭而人化服焉古今之民同一天性豈有可行於昔而不可行於今惟毋以薄待其民民將不忍以薄自待矣此某之所望於同僚者也然而正已之道未至愛人之意不孚則𨿽有教告而民未必從故某願與同僚各以四事自勉而爲民去其十害何謂四事曰律己以廉【凡名士夫者萬分廉潔止是小善一防貪污便爲大惡不廉之吏如防不潔𨿽有他美莫能自贖故此以爲四事之首】撫民以仁【爲政者當體天地生萬物之心有一毫之慘刻非仁也有一毫之忿疾亦非仁也】存心以公【傳曰公生明私意一萌則是非易位欲事之當理不可得也】涖事以勤是也【當官者一日不勤下必有受其獘者古之聖賢猶且日昃不食坐以待旦況其餘乎今之世有勤於吏事者反以鄙俗目之而詩酒遊宴則謂之風流雅此政之所以多疵民之所以受害也不可不戒】何謂十害曰斷獄不公【獄者民之大命豈可小有私曲】聽訟不審【訟有實有虛聽之不審則實者反虛虛者反實矣其可茍哉】淹延囚系【一夫在囚舉室廢業囹圄之苦度日如嵗其可淹久乎】慘酷用刑【刑者不獲已而用人之體膚卽已之體膚也何忍以慘酷加之乎今爲吏者好以喜怒用刑甚者或以關節用刑殊不思刑者國之典所以代天糾罪豈官吏逞忿行私者乎不可不戒】泛濫追呼【一夫被追舉室皇擾有特引之需有出官之費貧者不免舉債甚者至於破家其可泛濫乎】招引告訐【告訐乃敗俗亂化之原有犯者自當痛懲何可勾引今官司有受人實封狀與出榜召人告首陰私罪犯皆系非法不可爲也】重疉催稅【稅出於田一嵗一收可使一嵗至再稅乎有稅而不輸此民戶之罪也輸已而復責以輸是誰之罪也今之州縣蓋有已納而鈔不給或鈔𨿽給而籍不銷再追至官呈鈔乃免不勝其擾矣甚至有鈔不理必重納而後已破家蕩產鬻妻賣子往往由之有仁心者豈忍爲此】科罰取財【民間自二稅合輸之外一毫不當妄取今縣道有行科罰之政與夫非法科斂者皆民之深害也不可不革】縱吏下鄕【鄕村小民畏吏如虎縱吏下鄕猶縱虎出柙也弓手士兵尢當禁戢自非捕盜皆不可差出】低價買物是也【物同則價同豈有公私之異今州縣有所謂市令司者又有所謂行戶者每官司敷買視市值率減十之二三或不卽還甚至白著民戶何以堪此】某之區區其於四事敢不加勉同僚之賢固有不竢丁寧而素知自勉者矣然亦豈無當勉而未能者乎傳曰過而不攺是謂過矣又曰誰謂徳難厲其庶而賢不肖之分在乎勉與不勉而已異時舉刺之行當以是爲凖至若十害有無所未詳知萬一有之當如拯溺救焚不竢終日毋狃於因循之習毋牽於利害之私或事關州郡當見告而商確焉必期於去民之瘼而後已而又某之所望於同僚者也抑又有欲言者夫州之與縣本同一家長吏僚屬亦均一體若長吏偃然自尊不以情通於下僚屬退然自默不以情達乎上則上下痞塞是非莫聞政疵民隱何從而理乎昔諸葛武侯開府作牧首以集眾思廣忠益爲先某之視侯無能爲役然虛心無我樂於聞善蓋平日之素志自今一道之利病某之所當知者願以告焉某之所爲有不合於理不便於俗者亦願以告焉告而適當敢不敬從如其未然不厭反復則湖湘九郡之民庶乎蒙賜而某也亦庶乎其寡過矣敢以誠告尙其亮之幸甚

潭州諭俗文

太守叨蒙上恩擢守湘土深惟朝廷委寄之重非特責以有司常務而已布宣徳化廸人心實守臣之事顧此邦風俗初未詳知今以天性人倫之大者與夫遷善攺過之方首爲爾民告名之曰諭俗三事今具於後一古者教民必以孝悌爲本其制刑亦以不孝不悌爲先蓋人之爲人異乎禽獸者以其有父子之恩長幼之義也詩云父兮生我母兮鞠我繼之曰欲報之徳昊天罔極此言父母之恩與天同大爲人子者𨿽竭其力未足以報也今乃有親在而別籍異財親老而供養多闕親疾而救療弗力親沒而安厝弗時不思此身從何而有罔極之報當如是乎至於兄弟天倫古人謂之手足言其本同一體也今乃有以唇舌細故而致爭錐刀小利而興訟長不防幼卑或陵尊同气之親何忍爲此潭湘舊俗素稱淳厚如前數者未必有之太守此來欲以義理訓民未免預陳勸戒已行下州城及十二縣自今民間有孝行純至友愛著聞者采訪得實具申本州當與優加旌賞以爲風俗之勸或其間有昧於禮法之人爲不孝不悌之行鄕裏父老其以太守之言曲加誨諭令其悛攺昔後漢陳元爲母所訟亭長仇香親到其家教以人倫大義遂爲孝子北史淸河之民有兄弟爭財者郡守蘇瓊告以難得者兄弟易得者田宅遂感悟息訟同居如初況此邦之人本來易化以理開曉必無不從若上違太守之訓言下拒父老之忠告則是敗常亂俗之民王法所加將有不容己者一陷刑戮終身不齒𨿽悔何及爾民其思之毋忽

一古人於宗族之恩百世不絕蓋服屬𨿽逺本同祖宗血脈相通豈容閒隔至於鄰里鄕黨𨿽比宗族爲疎然其有無相資緩急相倚患難相救疾病相扶情義所闗亦爲甚重今人於此二者往往視以爲輕小有忿爭輒相陵犯詞愬一起便爲敵讎有一於斯皆非美事昔江州鄭氏累世同居聚族至七百餘口前代常加旌表至今稱爲義門近者吉州孫進士以惠施一鄕諸司列奏防恩特免文解士夫以爲美談江湖之間境土相接豈有江西之人能爲義舉而此獨不能今請逐處老成賢徳之士交相勸率崇宗族之愛厚鄰里之歡時節往來恩義浹洽小小乖忤務相涵容不必輕啟訟端以致結成怨隙若能和恊親族賙濟裏閭爲眾論所推亦當特加褒異如其不體教訓妄起訟爭懲一戒百所不容己爾民其勉之無忽

一官之與民誼同一家休戚利害合相體卹爲有司者不當以非法擾民爲百姓者亦不當非理擾官太守平時以愛人利物爲心不啻饑渴視事之始切切講求已轉牒州縣官各以四事自勉而爲民除其十害何謂四事律己以廉撫民以仁存心以公涖事以勤是也何謂十害斷獄不公聽訟不審淹延囚系慘酷用刑泛濫追呼招引告訐重疊催稅科罰取財縱吏下鄕低價買物是也十者有無所未詳知萬一有之當如拯溺救焚不俟終日務令田野安帖愁嘆不生或民間有公共利病太守所未及知許明白具狀前來陳述但不許匿名實封訐人私過言而有理卽當詳酌以次施行爾民亦宜體太守此心更相勸戒非法之事勿妄作【如豪彊凶橫吞謀貧弱姦狡詐僞欺騙良善教唆詞訟托屬公事聚眾鬭毆開坊賭博居停盜賊屠宰耕牛沽賣私酒興販禁物如此之類皆系非法】無理之訟勿妄爲【如事不幹已輒訟行告訐撰裝詞類夾帶虛實如此者皆是無理】或日前所爲未免害義若能幡然悔悟去惡從善如湯沃雪舊迹都消人誰無過攺之爲貴周處三害終爲名賢父老其以此意爲鄕閭子弟反復解說必若教之不悛則國家有法官司有刑太守𨿽欲從寛不可得爾民其幸聽之毋忽

右諭俗三事開具在前太守之於爾民猶父兄之於子弟爲父兄者只欲子弟之無過爲太守者亦只欲爾民之無犯故於到任之初以誠心實意諄諄告諭其不識文義者鄕曲善士當以俗說爲眾開陳使之通曉庶幾人人循理家家畏法田裏無追呼之迹公庭無鞭撲之聲民情熙然化爲樂土豈不美哉故今榜示各宜知悉

勸立義廩文

太守到任以來無一念不在斯民近因禱雨思所以爲邦人久逺之計在城則置惠民倉儲米數萬石嵗嵗出糶在諸縣則廣置社倉儲糓數萬石嵗嵗出貸其爲慮悉矣又念社倉貸糓止及末等有田之人而細民無田者不得預也復請於常平司以今嵗義米附納社倉爲賑糶之備然義米有限而貧民至多豈能均及於是又以居鄕之日所爲義廩規約以勸有力之家蓋欲公私葉力共濟斯民使無饑荒流離之害夫人之貧富𨿽有不同推其由來均是天地之子先賢有言凡天下之疲癃殘疾惸獨鰥寡皆吾兄弟之顚連而無告者也我之與彼本同一气我幸而富彼不幸而貧正當以我之有餘而濟彼之不足自古及今能以惠防爲念者其子孫必賢其門戶必興蓋困窮之民人𨿽忽之天地之心則未嘗不憫之也我能惠防困窮則是合天地之心合天地之心則必獲天地之佑此以理言者也若以利害計之無饑民則無盜賊無盜賊則鄕井安是富家之利也況義廩云者非捐所有以與之特出所有以糶之而已於富家初無損而於貧民實有益且每嵗勸分出於官司豈能無攘今舉行義廩使上中之戶自相推排隨力出備官司不計產彊敷之也自置糶場自收糶錢官司不遣吏監臨之也價直髙下視時稍損官司不抑令痛減也況常嵗艱食悉仰勸分今州郡旣立社倉又糶義米則與爾富民分任其責者爲不少矣其可不體官司美意相率而樂從哉今去秋成不逺已委諸縣官各行勸諭期以十月終逐都結成規約申聞於縣縣以聞於州其能率先爲倡者當加褒賞或謂潭人未易告諭諸縣勸糶自有成式何以義廩爲哉爲是說者是以薄待吾民也十二邑之廣豈無好義樂善之君子且兩嵗勸分亦有欣然出粟爲數頗多如長沙之賈熊袁簡湘陰之鄧居中毛以大攸邑之武當世瀏陽之龍世永李天覺羅延圭安化之劉孝錫陳洪範李峣張奉世湘鄕之馮楷醴陵之曹應龍周霖丁大謙湘潭之羅邦臣楊仁老向堯兪者州郡或借補官資或特立坊名或量與免役以旌異之矣又安知無聞風欣慕者必若諭之而不從則勸糶舊例蓋有不得而廢者特不若人自爲之則義風興行羣情感悅其气象爲不同耳譬之役法然爲義役則有輯睦之風行差役則有爭競之訟義廩猶義役也勸分猶差役也二者利害至爲明白爾民其詳之

諭賊文爲招司作

天地之間至貴者人人之有生當愛此身微罪薄刑尙不可犯何況甘心爲叛爲亂天之愛民如愛子然汝乃殺之豈不逆天天网恢恢疎而不漏莫恃汝彊敢與天鬭白頭之賊自古所無力能拔山終亦誅鋤只觀近年湖海羅李自謂豪雄莫能與比橫行數縣十萬其徒一朝被擒如戮大豬妻兒並命財產埽地不知區區成得何事汝曹看此賊豈可爲何如及早悔罪來歸聖上至仁憐汝愚昧已降黃榜赦汝之罪但能攺過盡洗舊愆父母可保妻孥可全而況朝廷務守恩信官資賞格斷不汝吝旣免刑禍又得顯榮何苦執迷不自求生昔年戚方官至大尉見今下整亦作遙刺江西都鈐友睦姓胡連年進擢恩奬特殊若此數人初亦失腳一旦翻然盡攺前錯名稱義士身被異恩富貴光華福及子孫汝欲效之其力甚易殺賊來降便是知義作賊爲逆殺賊爲忠反掌之間禍福不同不能殺賊但只歸順恩賞亦加豈不安穏白水之馮黃龍之丁才能回心便得寵名錦袍金環見者欣慕何以得之攺過之故聖恩如天何負汝曹汝若違之禍豈可逃汝曹本心亦識利害故今諄諄汝訓汝誨王師旣集天討將行莫恃汝力敢當雷霆咨爾父老爲我開諭逃汝死門入此生路故玆曉諭各宜知悉

福州諭俗文

當司以安撫一道爲職甲兵盜賊乃其專掌然必吏良而後民安民安而後盜息盜息而後兵偃四者相闗皆當致察乃紹定六年十一月恭奉詔書略曰比年以來民窮盜起皆激於姦貪之吏大哉王言可謂眀見萬里之外又自聖上親政之後登進賢俊屛斥憸佞懲治贓吏禁止苞苴諸路監司太守皆以端方廉潔者爲之每一詔令之下無非爲民當司奉行其敢不恪自到福州一意講求賦輸太重者首議蠲減科須病民者以次革除禁公人下鄕之擾除保司代納之害戒諭十二縣官屬毋濫刑毋橫斂毋狥私毋黷貨毋通闗節毋任胥吏相與精白一心無負明詔丁寧之意今以申飭十二縣者行下諸州各察其屬務去前六者之使斯民各安於田里爾民幸遇淸平之政宜知愛身寡過務本著業毋喜鬭毋健訟聖經有言一朝之忿忘其身以及其親非惑與【言人一時忿怒不能忍耐生出事來防身害命累及父母乃惑之人所爲也】又曰訟終凶【言健訟者終必凶也】又曰好勇鬭狠以危父母此三者爾民所當戒也聖經又言用天之道【春勤於耕夏勤於耘秋勤收斂之類是也】因地之利【髙田宜麥低田宜禾之類是也】謹身節用以養父母【謹身是不妄爲節用是不妄費】又曰身體髮膚受之父母不敢毀傷【一毛髮一皮膚皆是父母遺體不敢毀傷何況輕犯刑憲自害其身也】此二者爾民所當勉也當職以本路之人爲本路之帥其視八州皆如鄕黨其待百姓一如子弟官吏貪殘者當爲爾懲之豪彊侵防者當爲爾戢之盜賊剽竊爲汝之害當爲剪除之爾旣安其生宜思自保父母之身勿犯有司之法此榜到日所在耆老仁賢宜爲開說使之通曉宜爲勸勉使之興起自今以往家家禮義人人忠孝變七閩之俗爲鄒魯之鄕非惟當職所望於爾民是亦朝廷所望於帥臣也其敬聴之毋忽

浦城諭保甲文

古者於鄕田同井之義甚重出入相友守望相助疾病相扶持今之里社亦古之遺意然今人少知此義鄰里相視往往皆如路人近因官司舉行保甲某甚以爲喜蓋不惟可備不虞之患亦欲因此與里社相親漸還古意以諸隅區處未定故未能行近者官司又再催促而各隅之人返生疑惑者恐其別有差使故也某嘗聞令君與丞公之議矣大抵保甲之行止是隄防小竊與遺漏而已一家有盜不能自獲也鄰里畢至則其獲必矣一家有火不能自滅也鄰里畢至則其滅必矣若夫扞禦外盜近則有尉寨之兵與招募之兵逺則有朝廷之大兵不以責之保甲也一家一名特其大綱耳貧士之無僕者單丁之老弱者不彊之使出也五日一防欲見其大數耳𨿽有拽隊巡警之說未必常行也此皆縣官本意而外人未盡知故有疑論不知此法之行實以防民而非擾民特疑之者過耳某卜居於此倐已六年闔邑之人皆吾鄰里鄕黨也思一聚防而未能今因此徧防吾同邑之人而力有所不及將以此月中旬與同社百家修祀於本坊之社牲牢酒醴皆一力自備退而分胙則百家之人皆預不以士農工商爲閒庶合古人崇重鄕社之意其坐次則別有區處是日當爲陳說鄰里鄕黨相親相睦之義及官司所以團結保甲本意庶幾眾心曉然無復疑惑今先凂隅官緫首徧行報告仍爲此文揭之門首庶鄰里通知焉

再守泉州勸諭文

太守將至郡人歡迎自慚薄徳莫副民望視事之始合有教條不憚諄諄爲爾開說凡爲人子孝敬是先其次友愛協和兄弟人非父母豈有此身父母生兒多少艱辛妊娠將免九死一生乳哺三年飲母膏血擕持保抱日望長成如惜金珠如防性命慈烏反哺猶知報恩人而不孝烏雀不若兄弟之愛同气連枝古來取諭名爲手足人無兄弟如無四肢痛癢相闗實同一體長當撫幼弟當敬兄或值急難尢須救助其次族屬𨿽有親疎論其源流皆是骨肉譬如大木枝葉分披本同一根气脈未逺豈宜相視便若路人其次鄕鄰情義亦重患難相扶疾病相救恩義往來亦不可闕以上四事人道大端凡爾良民首當加勉家家孝友人人雍和息事省爭安分循理得已且已莫妄興詞一到訟庭終身仇敵更相報復無有休期壞產破家多由於此語言喧競或不能無鄰里之間急宜勸止莫令交手致有鬭傷彼中汝拳汝受官棒本因小忿近結深讎何似始初便從忍耐觸來莫競心下淸涼市井經營𨿽圖利息亦須睹事莫太虧瞞秤斗稱量各務公當大入小出天理不容濕米水肉尢爲人害放債收息量取爲宜分數太多貧者受苦舉債營運如約早還莫待到官然後償納飲酒無節少不生災賭博不戒多至爲盜遊手浮浪久必困窮勤謹服業終是得力太守今此爲民復來有大不平當爲伸雪有大不便當爲蠲除事若細防不必相撓於爾無益於我徒勞違法犯刑最不可作舊來有過各許自新教而不從刑斯無赦有過能攺卽是善良耆艾老成宜推此意誨爾子弟及其鄕人有違此言眾宜誚責凡此忉怛欲曉編民讀書爲儒師慕聖哲自知義理不待鄙言所望以身率先閭裏一方一所有一仁賢以善教人人必感動去薄從厚弭災召和其始自今永爲樂國

泉州勸孝文

當職昨以三事諭民首及孝悌數月以來累據諸廂申到如黃章取肝以救母劉祥取肝以救父近又有承信信郎周宗彊者其母安人陳氏得疾幾危宗彊割股救療母遂平復𨿽非聖經所尙然其孝心誠切實有可嘉今忽據百姓吳拾同妻阿林愬其子吳良聰不孝再三審問具言其詳當職忝爲郡守不能以理義訓人致使民間有此悖逆日夕慙懼無地自容周承信除依條支賞外特請赴州置酒三行以示賓禮之意用旗幟鼔樂鞍馬繖扇送歸其家吳良聰罪該極刑姑與從輕杖脊二十髠髮拘役一年仍就市引斷使人知孝於其親者有司所深敬不孝其親者王法所必懲兼此邦之人本來易化只緣官司不加訓勵故有無知而輕犯者今爲爾民略陳大義昔者聖人作孝經一書教人以事親之道其紀孝行章曰孝子之事親也居則致其敬養則致其樂病則致其憂防則致其哀祭則致其嚴五者備矣然後能事親孝之始終無出於此所謂居則致其敬者言子之事親常須恭敬不得慢易蓋父母者子之天地也爲人而慢天地必有雷霆之誅爲子而慢父母必有幽明之譴昔太守侍郎王公見人禮塔呼而告之曰汝有在家佛何不供養蓋謂人能奉親卽是奉佛若不能奉親𨿽焚香百拜佛亦不佑此理明甚幸無疑焉所謂養則致其樂者言子之養親當有以順適其意使之喜樂也大凡髙年之人心常歡悅則疾病必少中懷戚戚則易損天年昔老萊子雙親年髙常著防衣爲兒童戲正以此也今貧下之民固無美衣珍饍以奉其親但能隨力所有盡其誠心父母未食子不先嘗父母尙寒子不獨暖父母有怒和顏開解父母有命竭力奉承則尊者之心自然快樂閨門之內盎然如春矣所謂病則致其憂者言父母有疾當極其憂慮也昔人有母病三年夜不解帶者親年旣髙不能無疾人子當躬自侍奉藥必先嘗若有名醫不惜涕泣懇告以求治療之法不必剔肝刲股然後爲孝蓋身體髮膚受之父母或不幸因而致疾未免反貽親憂若貧乏至甚無力請醫許詣州自陳當爲遣醫診視藥粥之資與從官給至於防祭二事皆當以盡誠爲主不暇一一開陳獨有兩說願因而勸戒竊聞民間不幸有防富者則侈費而傷於禮貧者則火化而害於恩夫送終之禮稱家有無昔人所謂必誠必信者惟棺槨衣衾至爲切要其他繁文外飾皆不必爲至如佛家追薦之說固茫昧難知然昔賢有言天堂無則已有則君子登地獄無則已有則惡人入茍明此理則諂奉僧尼廣修齋供其爲無益灼然可知又聞鄕俗相承親賓送塟或至刲宰羊豕酣醟杯觴當悲而樂尢爲非禮至於貧窶之家委之火化積習嵗久視以爲常曾不思古者背叛惡逆之人乃有焚骨揚灰之戮今親肉未寒爲人子者何忍付之烈焰使爲灰燼乎言之猶可痛心況復忍爲其事自今而後富者則願其削世俗不正之禮省虛華無益之費審欲爲親祈福豈若捐金糓以濟饑貧有若施藥施棺無非美事儻能行此福報自臻何必索之渺茫妄希因果貧者則願其勿以火化爲便茍稍可趂辦何惜辦尋丈之地以塟其親必不獲已卽仰陳乞於官地安厝但深掘坑坎築土實封亦勝於焚尸之慘經曰孝悌之至通於神明天下萬善孝爲之本若能勤行孝道非惟鄕人重之官司敬之天地鬼神亦將佑之如其悖逆不孝非惟鄕人賤之官司治之天地鬼神亦將殛之此州素稱佛國好善者多今請鄕黨鄰里之間更相勸勉其有不識文義者老成賢徳之士當與解說使之通曉庶幾人人興起家家慕效漸還淳古之俗顧不美歟

諭州縣官僚文

某昨者叨帥長沙嘗以四事諭勉同僚曰律己以廉撫民以仁存心以公涖事以勤而某區區實身率之以是二年之間爲潭人興利除患者粗有可紀今者蒙恩起廢再撫是邦竊伏惟念所以答上恩而慰民望者亦無出前之四事而已故願與同僚勉之蓋泉之爲州蠻舶萃焉犀珠寶貨見者興羨而豪民鉅室有所訟愬志在求勝不吝揮金茍非好修自愛之士未有不爲所污染者不思廉者士之美節污者士之醜行士而不廉猶女之不潔不潔之女𨿽功容絕人不足自贖不廉之士縱有他美何足道哉昔人有懷四知之畏而卻暮夜之金者蓋隠微之際最爲顯著聖賢之教謹獨是先故願同僚力循冰蘗之規各勵玉雪之操使士民是敬稱爲廉吏可珍可貴孰有逾此其所當勉者一也先儒有云一命之士茍存心於愛物於人必有所濟且以簿尉言之簿勤於勾稽使人無重疉追催之害尉勤於警捕使人無穿窬攻刼之擾則其所濟亦豈少哉等而上之其位愈髙系民之休戚者愈大發一殘忍心斯民立遭荼毒之禍發一掊克心斯民立被誅剝之殃盍亦反已而思之鍼芒刺手茨棘傷足舉體澟然爲之痛楚刑威之慘百倍於此其可以喜怒施之乎虎豹在前坑穽在後號呼求救惟恐不免獄犴之苦何異於此其可使無辜者受之乎已欲安居則不當擾民之居已欲丰財則不當朘民之財故曰己所不欲勿施於人其在聖門名之曰恕彊勉而行可以至仁矧當斯民憔悴之時撫摩愛育尢不可緩故願同僚各以哀矜惻怛爲心而以殘忍掊克爲戒則此邦之人其有瘳乎此所當勉者二也公事在官是非有理輕重有法不可以己私而咈公理亦不可骫公法以狥人情諸葛公有言吾心如秤不能爲人作輕重此有位之士所當示以爲法也然人之情每以私勝公者蓋殉貨賄則不能公任喜怒則不能公黨親暱畏豪雄顧禍福計利害則皆不能公殊不思是非之不可易者天理也輕重之不可逾者國法也以是爲非以非爲是則逆乎天理矣以輕爲重以重爲輕則違乎國法矣居官臨民而逆天理違國法於心安乎雷霆鬼神之誅金科玉條之禁其可忽乎故願同僚以公心持公道而不汩於私情不撓於私請庶幾枉直適宜而無寃抑不平之嘆此所當勉者三也民生在勤勤則不匱則爲民者不可以不勤業精於勤荒於嬉則爲士者不可以不勤況爲命吏所受者朝廷之爵位所享者下民之脂膏一或不勤則職業隳弛豈不上孤朝寄而下負民望乎今之居官者或以酣詠遨放爲髙以勤彊敏恪爲俗此前世衰獘之風也盛明之時豈宜有此陶威公有言大禹聖者猶惜寸陰至於眾人當惜分陰故賓佐有以蒱博廢事則取而投之於江今願同僚共體此意職思其憂非休澣毋聚飲非節序毋出遊朝夕孳孳惟民事是力庶幾政平訟理田裏得安其生此所當勉者四也某𨿽不敏請以身先毫髮少渝望加規警前此官僚之間或於四者未能無媿願自今始洗心自新在昔聖賢許人攺過故曰攺而止倘猶玩視而不攺焉誠恐物議沸騰在某亦不容以茍止也涖事之初敢以誠告幸埀察焉

福州勸農文

仲春望日太守出郊勸農延見父老而告之曰福之爲州土狹人稠【稠密也】嵗𨿽大熟食且不足田或兩收號再有秋其實甚薄不如一獲凡爲農人豈可不勤勤且多曠惰復何望勤於耕畬土熟如酥勤於耘耔艸根盡死勤修溝塍蓄水必盈勤於糞壤苗稼倍長勤而不慵是爲良農良農𨿽苦可養父母父母怡怡妻子熙熙勤之爲功到此方知爲農而惰不免饑餓一時嬉遊終嵗之憂我勸爾農惟勤一字若其害農則有四事一曰耽酒二曰賭錢三曰喜爭四曰好閒四者有一妨時廢日四者都有卽是遊手遊手之民必困以貧何如勤力家道丰殖更能爲人孝順二親內敬尊長外和鄕鄰勤力之餘勤行善事天必佑之何福不至不善之人是爲逆天天必罰之悔何及焉我生田間熟知田事深念爾農辛苦不易方圖多端卹汝使安凡今所言盡見肺肝咨汝父老爲我開諭興民善心還俗淳古故玆勸諭各宜知悉

泉州勸農文

仲春勸農耕郡國有常制越從近世來往往具文視前驅擁旌旄後隊繁鼓吹官民情不孚感動何由致勸諭𨿽有文古語雜奇字田夫莫能讀況乃識其意我來分州符徳薄徒自媿惟存愛物心端可質上帝苛嬈必蠲除彊梗必鋤治常愛堯舜仁一夫或不被今當東作初豈曰修故事父老爾來前聴我傾腑肺嗟哉瀕海邦半是墝埆地三時勞耕耘收獲尙無幾四體或不勤將何活老稚頻年旱且潦生理殊匪易去秋幸中熟我喜幾不寐乃者驚蟄前甘澤屢滂沛霆聲應期發人謂丰稔瑞爾宜乘此時汲汲操耒耜五糓隨其宜勿惜多種蒔陂塘謹修築預作灌漑備先民嘗有言惟勤則不匱必須竭人力乃可盡地利旋看翠浪翻忽作黃雲委家家飽香粳在在拾滯穗雞豚享親賓酒醴供祭祀此時三農家快樂誰與比功效在目前筋力非徒費父老記我言歸語爾子弟及爾鄕黨間各各修禮義事親與敬長必也孝且悌惠愛篤宗族歡好洽鄰里全此乃爲人否則犬豕類第一勿好飲好飲多招累顚冥觸罪罟大半緣酣醉二則勿好博好博爲身祟但觀盜竊徒多起摴蒱戲三則勿好鬭遜順人所貴忘身及其親每每因忿恚何如忍須臾事過心如水四則勿好訟終凶聖所戒小則糜貲財大則遭縲系何如退跬步終身免顚躓我昔初下車諄諄嘗揭示今復重丁寧爾民宜切記諭農因諭俗予心眞篤至不言而化行有愧古循吏

勸農文

嘉定己夘二月之望郡守眞某以勸農至東郊召父老而告之曰嗟我農人旣艱且勤衝寒曉耕觸熱晝耘我生田間習知稼穡身居黃堂心在阡陌十日不雨則憂旱漧五日之雨又虞水患朝夕惶惶眉顰弗舒一夫傷嗟如痛在膚幸天憫民嵗以上熟有黍有禾有麥有菽有粲斯粒斗惟百錢民食旣飽我顏乃歡時不可常天不可恃必殫人爲以迓厥施爾耒爾耜必舉以時爾陂爾渠必勤以治惟根是培惟莠是拔毋惰毋偸毋滅毋裂爰有二事爲農之殃彊防侵陵姦欺奪攘我旣戢之俾無爾苦爾其安居服爾田畞亦有四事爲農之寇曰飲曰博曰訟曰鬭我嘗諄諄戒爾勿爲宜置坐右永爲爾規善不可違惡不可長天理昭然其應如響我愛泉人人亦愛余今將去矣有懷畢攄父老來前勸汝杯酒餘禮𨿽防而情則厚歸語子弟毋忘餘言來嵗相望邈乎山川

隆興勸農文

太守被命來守此土兩月於玆矣閭閻之利病田裏之疾苦朝夕訪問不敢一日忘今者春行視農獲與爾父老周旋於郊外敢竭誠意與父老言夫勸農故事也然知勸農而不知去其害農者則亦文具而已矣蓋不時之科敷害農也無故之追擾害農也夏秋租稅已納重催害農也近者約束十條亦旣禁止丁寧之矣自今以往盜賊之殃汝吾爲汝除之豪猾之侵汝吾爲汝戢之一害尙存太守斷不敢自安使爾農有愁嘆之苦汝農亦宜盡力以務本謹身以節用與其怠惰而饑寒何如勤苦而溫飽與其奢侈而困窮何如儉約而丰足有子弟當教之以孝義有婦女當課之以蠶織兄弟宗族恩義至重不可以小利致爭鄕黨鄰里緩急相須不可以小忿興訟喜爭鬭者殺身之本樂詞訟者破家之基賭博乃偸盜之媒耽酒是防身之漸凡此數事爲害至深有一於此必致禍敗父老其以此意徧諭使更相勸勉庶田畞辟百糓丰家給人足風俗近厚則爾農之利也亦太守之願也

勸民文

嗟爾湘人爲生甚勤土瘠而墝俗窶且貧太守之來兢兢朝夕惠利爲心可質天日雨暘少愆終日弗怡是禱是求猶已饑渴糓價稍騰當食顰蹙惟恐斯民弗飽饘粥去臘之雪元日之晴丰年可占予心載欣爾於斯時宜悉乃力於耒於耜於溝於洫良農𨿽苦可冀有秋惰農𨿽逸荒其田疇孰飽孰饑孰失孰得我勸爾民寧苦毋逸【右勸勤力】福生於儉禍生於奢影響相隨毫釐弗差惟朴惟素富足之具惟侈惟僭困窮之漸廣用多求心勞且憂寡求省用其樂休休以約失之其亦鮮矣我勸爾民寧儉毋侈【右勸儉約】父慈子孝和气滿堂雍雍愉愉爲家之祥子悖其親父虐其子傷恩敗教皆由玆始有媼曰陳百嵗康彊若兒若女鶴髮成行問其所致曰慈曰孝夫豈偶然天道之報【陳民長沙縣明道鄕人今年百有二嵗二男一女皆近八十緣其母慈子孝所以天錫之髙壽】我勸爾民是則是效【右勸慈孝】貧富相資今古同之富而無貧誰耕誰耘貧而無富誰依誰怙田連阡陌禾滿囷倉宜念細民朝無夕糧厚積深藏乘時邀價眾怨是叢天豈汝赦厚徳長者幽明所扶一子克家萬金弗如爲富不仁鬼神所瞰累世之儲蕩於一旦我勸爾民宜以爲鑑【右勸防貧】天地之性最貴者人況爲父子所主者恩骨肉相殘世之大惡云何閭閻有子不育貧而爲之已謂至愚富亦效尢情尢可誅人之有生衣食素定何必過憂乃絕其命子多而賢家道愈隆若其不肖一子覆宗虎狼𨿽防弗食厥子人爲物靈胡忍爲此戕賊天性泯絕民彞咨汝邦人其戒於玆【右勸舉子】健訟求勝鮮不招敗帶刀自防適以生害我嘗諄諄爾若不聞由我徳薄敢咎爾民嵗終而儺所以逐厲未聞成羣爭耀凶器凡曰有神正直而聰非道求福豈神所容巫覡興妖本以自利爾顧惑之可謂不智禁汝醫藥以戕爾軀誘汝祭賽以空爾廬甚至采牲以人爲畜陷汝於刑隕身覆族凡此數者菑害之基咨汝邦人其重戒之【右勸省訟息爭勿信師巫誑惑】我示爾民休戚由已期汝聽從何惜詞費父老來前勸汝一觴歸語千家以及其鄕守旣愛民民盍自愛返朴還淳遷善逺罪家給人足復見古風豈予實能父老之功

再守泉州勸農文

太守前任三年而去已卯勸農文有曰來嵗相望邈乎山川蓋睠睠泉民而不忍去之十四年蒙恩復來又因勸農得舉杯酒以飲父老喜當如何爾民之喜當亦如太守之喜也太守此來精神气力不及前時惟有眞心愛民不減前時今所望於父老者勸化鄕裏後生子弟各爲善人各修本業而已孝經庻人章曰用天之道因地之利謹身節用以養父母此庶人之孝此經乃至聖文宣王所作大聖語言應不誤人春宜深耕夏宜數耘禾稻成熟宜早收斂豆麥黍粟麻芋菜蔬各宜及時用功布種陂塘溝港瀦蓄水利各宜及時用功浚治此便是用天之道髙田種早低田種晚燥處宜麥濕處宜禾田硬宜豆山畬宜粟隨地所宜無不栽種此便是因地之利旣能如此又須謹身節用念我此身父母所生宜自愛惜莫作罪過莫犯刑責得忍且忍莫要鬭毆得休且休莫生詞訟入孝出悌上和下睦此便是謹身財物難得常須愛惜食足充口不須貪味衣足蔽體不須奢華莫喜飲酒飲多失事莫喜賭博好賭壞人莫習魔教莫信邪師莫貪浪遊莫看百戲凡人皆因妄費無節生出事端旣不妄費卽不妄求自然安穏無諸災難便是節用謹身則不憂惱父母節用則能供給父母能此二者卽是謂孝故曰以養父母此庻人之孝也父母𨿽亡保守遺體勤修祭祀亦與孝養一同孝經此章凡二十一字今鏤小本煩爾父老散與鄕民勸其朝朝誦念字字奉行如此則在鄕爲良民在家爲孝子明不犯王法幽不遭天刑比之遊惰廢業自取饑寒放蕩不謹自招危辱者相去逺矣爾民旣喜太守之復來則當信從太守之教令其敬聽之毋忽

辭

百丈山靈澤殿迎送詞

仙居兮岧嶤絳闕兮丹霄霓爲旌兮霞幌頫人世兮讙囂念我民兮良苦遲眞仙兮下顧旱太甚兮欲無年仙不來兮其誰愬鶴駕兮躚躚飛龍兮翩翩紛千示兮走百鬼風翛翛兮陰威靁塡塡兮雨後隨不崇朝兮澤萬里仙澹焉兮何營爲挽輜軿兮小駐曰吾仙兮民之母百丈之山兮龍湫之淵仙宮於玆兮不知其幾年仙母我厭兮欲我去民思報恩兮或輦而材或畚而土飾新宮兮巖之隈儼侍衛兮繪雲霄瀹棕魚兮脯穉筍冀仙靈兮長裵別館兮何許有鼇峯兮有白馬朝嬉遊兮百向夕容與兮天姥仙之樂兮未央顧我民兮毋或忘錫吾年兮大有俗欣欣兮樂康

西山文集卷四十

欽定四庫全書

西山文集卷四十一

宋眞徳秀撰

神道碑

劉文簡公神道碑

上更化攺元之九年二月工部尙書劉公薨詔以光祿大夫告其第十四年六月有司按諡法博聞多見曰文正眞無邪曰簡請諡公曰文簡詔從之其孤垕以前尙書郎三山陳公孔碩之狀來謁銘徳秀從公遊有年凡其修身立己正君端朝之本末實具知之顧常竊論公平生大節𨿽未易以一善名然溯其學問之源流與夫見諸謀謨事業則惟正之一言足以蔽之蓋公皇考銀靑府君蚤受學於屛山劉先生借谿胡先生盡得理義精防之蘊公幼在家庭耳濡目染少長府君授以河南程氏書曰觀此可以爲學矣晦庵先生朱文公以道徳爲學者師公出入其門切磨講貫者數十年眂他從遊之士爲最久而所造爲特深則其學固已粹然一出於正矣公之天資厚重而不浮純一而弗雜又嘗用功於致知力行之地故其言必正言行必正行確然自守以終其身晚登朝廷致位侍從𨿽未及盡行其志而奮忠陳謀詧防慮逺汲汲於扶持天下之正論而詭隨迎合以售其私者一亡有焉故徳秀以惟正之一言足以槪公之平生者詎不信夫今明詔用有司之議以正直無邪諡公其可謂不虛美矣蓋正者直之所自出直者正之所自形二字之褒傳信百世奚復以銘爲哉垕曰古者有誄有銘銘不可以誄廢也君其弗辭廼卽陳公之狀剟取其要而書之公諱爚字晦伯蓋漢之冑出於諱豳者遭五季之亂自光州固始遷焉遂爲建陽後山人十世至銀靑府君以絫舉恩入官終於朝奉大夫致仕公其長子也以乾道八年進士主紹興府山陰簿再調饒州錄事參軍於郡政禆贊最力同僚有忌公者械公之吏以求其私卒毫髮無所得後其人以他故抵罪遭按問惶駴失措公攝其官反營防之使免人謂公爲長者調連城令邑居臨汀窮僻處民力困而上供煩公首損祿添給與凡例所當取者嵗爲錢幾千緡撙節他費尢多由是得以稍蠲民間無名之斂汀人至今徳之新其縣之學而教諸生以入徳之方士爲翕然知鄕攺宣教郎知福州閩縣事淸靖平易有古循吏風邑有洲田因潮耗息有寓公素貴欲奪數十下戶田公援前帥奏請折其妄民得安業帥守諸臺聯章論薦秩滿至都時朝多君子皆知公欲畱之且諸臺之薦固嘗有防陞擢矣公自謂與丞相趙公有連當避乞通判潭州以歸上新受內禪公寓書丞相曰前日之事如病寒熱一旦解散卽無所苦至於蠱毒中人初不自覺觸物而發必死矣孔子曰抑亦先覺者是賢乎蓋指韓侂冑也其後迄如公言丁外艱服除主管都大坑冶司文字知徳慶府至郡葺學宮練軍實蜑戶舟船有禁爲亟除之且罷兩邑科敷之不正者受代入對言前者北伐之役執事者不度事勢貽陛下憂今𨿽從和議可無虞乎願益恐懼修省以彊國本開言路以廣忠益闡公道以進人才飭邊備以防狙詐時執政議欲畱公宰臣陳自彊曰斯人閩縣之政吾知之然眞是僞學侂冑誅自彊逐遂以公提舉廣東常平茶鹽事旣至首覈諸郡儲偫之實復白於朝欲令守臣嵗以新陳相易常存其半以備緩急監司積獘久逋亭戶緡錢十萬漕司五萬公痛加裁約以身先之未幾悉償所負十五萬者奏請廣南諸州凡夏秋之賦卽郡以輸者𨿽外縣官奉廩亦當從州給又言仕乎南者多自爲禆販奪州縣徵商之利請凡仕廣而商者轉販所經許州郡沒入其貨嘉定二年召入對曰人君代天理物聖人憲天聰明故典禮討命皆歸之天示不以私意參焉所以不言而信不怒而威天下定於一苟有私意形於朝廷則朝廷各有心形於天下則天下各有心矣人各有心以事其上亦曰殆哉此古聖人所懼而不敢肆也方今承凋敝之餘履艱難之運天下之勢不可謂安所恃者人心天下之心固未易一所恃者公道公道明則人心自一朝廷自尊𨿽危可安也公道廢則人心自貳朝廷自輕𨿽安易危也願陛下主此公道不用一毫私心不聽左右私言大臣奉行公道進一人退一人皆采天下公議而無作好惡至於一號一令莫不皆然陛下主張公道而大臣有不欽承則天下之惡皆歸之矣大臣奉行公道而小臣猶不精白亦明時所不容也如是則言而民信動而民從盜賊不作水旱饑饉之憂可消矣時江湖峒寇方警公言弭盜之策當精擇帥臣而重其責俾視守臣之不勝任者易之兵官之非其才者汰之許以辟置選補使帥臣重於一路耳目不蔽姦宄具知必能潛消隠伏剪除萌芽不至上煩宵旰除吏部郎中時詔中外各陳錢幣利害特命公與劉彌正詳擇其當以聞旣共條五說上之而公之意以爲終非久計獨上言救天下極獘不可守天下常規凡內庭冗費願委信臣特加裁削爲外庭倡外庭冗費責之大臣更加裁削爲天下倡取裁削之數專置一司隨月樁收然後詔天下監司郡邑各具常費若交承迎送增添俸給賓客饋遺之屬委漕臣裁損樁管專爲收楮之用行之三年必有成效後因登對又取淳煕故事以進其略謂孝宗於楮幣流通之時常出內帑金銀收之爲今日計亦不過漸收之而已若嵗收三百萬十年亦三千萬時朝廷以楮幣日輕爲憂獻議者爭以新奇自售公之持論獨如此識者以爲不可易轉對言陛下卽位之初首重講讀十有六年未嘗厭倦不知聖躬內省亦有日新之益乎觀理道亦有日新之效乎向臣兩對淸光陛下臨朝淵黙法天無言今防收召復望淸光而淵默無言猶昔陛下臨朝不與羣臣言退而與言者何人邪臣願開張聖聴於經筵講讀大臣奏對反復問難以求義理之當否與政事之得失則聖學進而治道隆矣旣又言廟堂之上每一官闕躊躇四顧有乏才之嘆其患在於取人之道未廣用人之意未洪願詔大臣體蕩蕩平平之義惟賢是任惟能是使去好惡之私絕黨偏之獘則野無遺賢而庶績熈矣匄外除提防浙西刑獄大暑隆寒巡按靡倦嵗薦惟才是予至所舉劾𨿽權要弗避也有殺人而匿貴勢家者吏不敢捕公移文以索曰不出當聞諸朝於是罪人斯得其行部不以吏卒自隨吏受民錢五百亦付獄治罪嚴陵有重囚久不決公詧其故乃本司吏首受賕俾緩其事公立黥之夏出慮囚往來臺治下家以小防聞不一入視聞者嘆曰眞監司矣杭嚴水災朝廷獨閣桐廬稅而建徳淳安富陽未被恩防公力言之且乞量蠲夏賦又論平江和糴之擾常州諸縣科買馬艸之獘匄蠲除之召爲國子司業始見諸生首誨以立身行已爲先毋顓意程試汲汲利祿進對言治道原於士風士風本於學術古者司徒之職典樂之官今學官之任也周衰孔子取先王之大經大法與其徒誦而傳之雜見於六經自漢以來𨿽曰崇儒然漢儒之陋訓詁益詳而義理益晦故韓愈原道曰軻之死不得其傳謂其精防之防不傳也藝祖皇帝於干戈甫定之餘召處士王昭素講易禁中累聖相承以爲先務治教休明儒宗間出然後六經遺防孔孟防言復明於千載之後天下學者誦而習之以論語孟子爲門大學中庸爲凖故其事父則孝事君則忠世之所謂道學者也慶元以來權佞當國惡人議已指道爲僞屏其人禁其書十餘年間學者無所依向義利不明趨向污下人欲橫流廉恥日防望其旣仕之後職業修名節立不可得也乞降明詔慶元以來名以僞學而禁其書指揮更不施行息邪說正人心使學知本原士風歸厚實宗社之福又言捨法兼取行藝今但考其藝而略其行致學者自放於規繩之外故侍講朱熹守南康日於白鹿洞書院揭示學規皆聖賢教人大指學者立身之要謹錄以進請頒下兩學爲諸生齋規與舊學規並行齋規示以進修之方學規正其不修之罪從之時有司檢防慶元章奏將議施行而執政有任言責時亦嘗論列者事𨿽寢而太學諸生稍務以道義相勉而知窮理居敬之說初公在廣東嘗寓書今丞相史公言昔先正魏王再相日語呂郎中石編修曰某老矣勉彊再來蓋事有未竟者第一欲起朱元晦次薦引諸賢令二公先以書抵朱文公道此意未幾除文公守南康後又盡薦諸賢今文公往矣然其所著書天下誦之願丞相更承先志言於上取其所著大學中庸論孟之說以備勸講正君定國慰天下學士大夫之心蓋公在山陰時聞其說於沈公煥如此後在成均遂以數書鋟於冑監俾學者誦習焉兼國史院編修官實錄院檢討官充接伴金國賀正使歸對言淮東地博而腴有陂澤水泉之利而荒蕪者多其民習於戰鬭而安集者少誠委州縣招誘散亡立頃畞之限而授之田濬溝洫以儲水因可防戎馬驅突之患給田器貸種糧爲室廬使相保聚什伍而教之此管仲內政宇文泰府兵遺法也又條李泌復府兵張全義在河南事上之進國子祭酒兼侍立修注官數月兼權兵部侍郎攺刑部進對言陛下臨朝淵默無言必謂大臣進呈不待咨度羣臣獻言當經中書然講讀之際則又不同當款接以求多聞問辯以求當理今經筵所見無異臨朝講讀進退姑備故事𨿽聖性自得默而識之然臣願益廣聖心少加咨訪孝宗每對羣臣多所訪問講讀之臣多得聖語間因內宿賜以面對此陛下家法也權刑部侍郎兼祭酒時朝廷用人多以才選公言臯陶九徳乃知人之法而不及才蓋才卽徳也魯史克所謂八才卽臯陶所謂徳者後世離徳而言才以才取人故名奉法者或至於殘民善理財者不免於聚斂能治獄者不免於深文古今治少亂多皆用才之獘也兼太子左諭徳同修國史實錄院同修撰上疏曰舜九官濟濟和之至也然孔子曰君子和而不同晏嬰曰和與同異蓋和者可否相濟同者隨聲是非近嵗士大夫隨聲是非之患多可否相濟之義少其平居茍且依違患失則其言事必無犯顏逆耳之忠臨難必無仗節死義之操願詔大臣奬忠讜以作士气戒諛佞以肅具僚宗社幸甚時廷臣爭務容默有論事稍切者眾輒指以爲異故公言及之十月雷公請遴選監司以察貪吏求民瘼又言敵勢已衰我之邊鄙宜過慮者三盜賊乘閒姦雄崛起韃靼猖獗是也備之之策惟在得人亦選沿邊守臣佐之者亦不可不擇臣謂文臣如職曹官武臣如兵馬都監之屬宜使守臣詧其不足仗者易之帥臣制司寄任尢重參佐謀議或非其材亦許辟攺庶謀慮有人足支緩急又乞申儆諸帥各舉將才帥守監司亦得論薦其說甚備旣又取歐陽修軍中求將之法上之又言中原云擾使命不通或敗兵奔突或流民來附皆不容亡備若民兵措置有法則邊境守禦自安蓋沿邊之民習不畏兵少少結約皆足自固臣昨接伴使臣至盱眙見山二三百家獨不經兵火問其父老自言長於刼寨敵兵畏之因思彼才二三百家恊力已足自固況眾於山又有官兵爲之援乎願下邊郡條其事宜以聞又取歐陽修論西北邊事以獻曰契丹爲元昊所敗人皆以二國拏兵爲喜修獨憂其爲將來之患蓋爲國者習安則人材難見有事則將帥自出變驕心爲憤志化惰卒爲精兵則二國交兵乃彼之利非我之福也今北人相攻戰爭方始拏兵不解彊者爲雄鄰有彊國非我憂乎喪亂未定盜賊將起姦雄乘之我能獨安乎戰敗之兵衝突而南兩淮單弱何以待之中原遺民流徙而南拒之不忍容之又難可無慮乎然則固藩籬選諸將擇元帥今日尢不可緩同知七年貢舉始公以文獘爲請朝廷旣施行之至是多得老成重厚之士物議稱允集英茦士公援淳煕故事請令後省或館學取進士所陳切於利害者類聚以聞俾人知陛下不以空言取士時金人方多故敵師乘之燕城被圍久我之使人畱境上不得報中原遺民日相帥南向公言髙宗當敵國方盛之時勉從和議後忽敗盟欲增築邊城竟牽和義而止今彼運旣衰信使不通七八十年來僅得此機防臣謂凡今極邊州郡之未城者當城之至於邊邑之可控扼應援者亦宜以時修築又言臣所謂未城之郡盱眙是也或曰盱眙不必城有急以天長六合爲固審爾是棄淮也又濠梁安丰𨿽頗有城然可以禦盜而不可禦兵謂宜增築且創置樓櫓大略如楚州然後守備可固旣又取姚襄歸晉侯景附梁事以進其略謂金人危亡爭立或以款塞爲名或遣使索幣皆當有以應之或其勢旣分各乘索幣亦當思所以答或邊塵有警將孰可用財孰可取城孰可守守孰可固凡此皆當豫圖毋謂敵方多事我得以自安也未幾彼果移文對境邀我正旦生辰使者公言東晉至陳三百年間𨿽經略區區僅全吳楚然未嘗求和於北皆足自立今地兼吳蜀當敵滅亡之時正我立國之日竭民膏血以奉埀亡之敵固不可彼方據吾故都尙遣使以賀可乎願移屯以壯邊勢且責帥守預爲之防使疆場有備彼欲以虛言恐喝不可得也時中原旱饑遺民歸附日眾邊臣處置失宜公言紹興間劉豫遣兵犯漣水韓世忠迎擊殪之得脫者什一二髙宗諭之曰淮北之民皆吾赤子可令埋瘞禦史周祕請還所俘復諭曰朕痛念西北人民進爲主帥所戮退爲劉麟所殘不幸至此所獲余俘當給錢米遣之髙宗兼愛南北之民如此烏乎仁哉則彼之饑荒流離而無告者固宜一視而同仁也願詔邊臣以祖逖羊祜陸遜爲法使仁聲仁聞播於中外民心旣歸恢復在其中矣除刑部侍郎進言河北方張之師山東崛起之盜乘女眞衰微各謀吞並我若復通其使輸之嵗幣旣失大國之體彌啟取侮之端彼二寇將曰女眞數敗我猶事以幣帛設若先以嫚書因而求釁邀我金幣何以待之況河朔創殘河南饑饉彼知淮甸丰稔江淛殷富埀涎妄動其將若何爲今之計必得聲實兼全使莫敢侮予而後可所謂實者建制司於淮上移兵屯於要地是也所謂聲者罷通賀女眞之使是也或謂遣使予幣可使爲吾扞禦此乃迎合之論彼方奔竄不暇何扞禦之足言或謂使聘不遣恐啟兵端此亦未之思耳彼其肘腋之盜尙不敢圖尙敢爲我敵乎使吾固守之計不足以扞疆圉異時方張之敵崛起之盜何以禦之今縱不能如晉人焚幣斬使亦可諉以道路未通幽都未返遷延其詞以答之況我已嘗遣使而彼不受又嘗遣迓而彼不來足以有辭矣遷延年嵗我於其間亟修固守之實則非惟示威於女眞又可以伐二冦之謀尋又上疏其略以爲今敵人敗衂河北山東盜賊縱橫敵人夏人攻擊未已使遂滅亡則中原云擾姦雄乘之必若苻堅之時萬一稍能自立則狼子野心必未可保將若金盛之時皆可深慮願深味孔子逺慮之言力行仲舒勉彊之說與大臣圖之又言臣前建議置制司於兩淮之中移屯兵於要害之地近聞出使而歸者亦獻此策臣敢復詳言之蓋今擇守繕城募兵選將𨿽皆備邊良畫然窮邊之守責其持久全賴應援置制司於兩淮之中所以爲邊城之援也議者必曰兩淮重鎭各有帥臣復建一司責任不專臣謂合肥𨿽淮西重鎭然地在極邊可以自守而不能援他郡維揚𨿽淮東重鎭然地在江北可蔽南徐而不能援邊陲無援而責以死守此巡逺之所以敗也議者謂金陵已建制司江北不可復建臣謂金陵所以制沿江兩淮所以制沿淮責各有歸則緩急可恃且兩淮之地歷陽居中內蔽采石外接淮堧若顓建一司惟此地爲宜使兼轉挽則兩漕可省並領和州則兵民可一置營寨立倉儲徙沿江諸軍三萬人以隸之無事則按閱如都統之法有事則調發以援邊城之急兩淮利害一切使之商廢置朝廷委任而責成之可無北顧憂矣時江上諸將多以防文細故坐黜𨿽嘗有功邊鄙者或不免吏議公取曾鞏政論言藝祖置將皆富之以財其說曰待武吏與待文吏不同文吏取以廉恥責以廉恥武吏取以材能責以材能文吏任州縣以節用愛人爲先武吏任將帥以醲賞得人爲先我藝祖任將之道可以爲法將帥在邊欲其閒諜精明士卒用命非財不可顧可使之嗇於財乎臣願一以太祖爲法四月旱有詔求言公上疏曰臣聞知之非艱行之惟艱陛下更化之初嘗下求言之詔而深慮逺謀忠言鯁論未嘗施行所行者目前之細故近嵗以來星變日蝕冬靁皆可畏之變也今農事方殷旱旣太甚天變見於上人情動於下𨿽因邇臣之請降詔求言臣不知陛下誠意在於聞闕失而正厥事抑用人言以應故事乎若狥人言應故事則天固不可欺也不正厥事人可欺乎天下之事當與天下共之不可以一人私之事之是非至於義理而止臣願陛下與二三大臣至公無我躬攬中外書疏付之給捨俾條上所當行者講究而施行之則人心悅而天解矣已而不雨至於八月公言禮記年不順成天子素服素車食無樂又曰至於八月不雨君不舉謂宜下詔罷今年瑞慶節賜宴示懼災憂民之意且以爲謝絕外使之名事𨿽不行時論韙之權工部尙書兼太子右庶子仍兼左諭徳初公旣與宮僚卽匄免祭酒請專意輔嘗取文公所釋論孟等書以獻曰此講學之要也茍明乎此則他可迎刃而解矣公於講說不爲文采至其切於修身正家治國平天下之道必反復開陳之嘗進哲宗避蟻故事曰避蟻宮中事也而外庭無不知詩曰鼔鐘於宮聲聞於外聖人修徳不以隠顯二其心後世人君謂宮庭燕私之間舉動不謹人不得見言語不擇人不得聞而不知無隠不彰載之信史者𨿽牀第之言無不書也故中庸曰莫見乎隱莫顯乎防君子謹其獨講易天行健章則曰天之所以健者其體陽其徳剛也君子觀其象則當自彊不息然一屈於物欲則不能剛故孔子曰棖也欲焉得剛蓋剛能進徳欲能防徳二者相爲消長而況富有四海聲色貨利易動其心便辟側媚求中其欲一屈於欲則私意橫生理爲欲奪又焉得剛所貴於自彊不息者蓋有一息閒斷則物欲乘隙而投之𨿽有志气不能自爲主宰安能法天之健乎講孟子養心章則曰心者神明之舍所以酬酢庶事經緯萬方者也常操而存之然後定而能應易曰寂然不動感而遂通天下之故是也操而存之何所用其力哉去其爲心害者而已𨿽物欲爲害之時亦豈無仁義之心特牽於欲而不自覺故曰養心莫善於寡欲多欲則欲爲主寡欲則心爲主然人有形色卽有欲非可絕也口之於味目之於色耳之於聲鼻之於臭四肢之於安佚無非欲也惟君子之欲有則而不過則心常爲之主此舜禹所以有天下而不與焉也至仁宗講損卦懲忿窒欲則曰人之接物易以忿害物人之處身易以欲害身七情之中其難制者忿欲爲甚人能於忿怒之時稍息其怒而觀理之是非則不至於害物矣人能於嗜欲動時靜而止之思害身之可畏則不至於害身矣仁宗曰人之情欲皆出於陰陽而損之在人是正得損之道也至講詩終篇則又進說曰詩三百篇周南后妃之徳先王修身正家之效也召南夫人之徳諸侯修身正家之效也先王之身修故后妃化之而無險詖私謁之心諸侯之身修故夫人化之而能循法度推之國而國治推之天下而天下平下逮國風之變在衛則緑衣燕燕之詩作凱風谷風之刺興至於墻茨桑中之醜則其亂也未嘗不起於閨門袵席間詩所以首二南者豈非求諸己而後求諸人治其內而後治其外哉故周之興也以太姒其衰也以艷妻讀詩者可以鑑矣孔子曰詩三百一言以蔽之曰思無邪此又讀詩之要也先正其心而無邪思則以之讀詩古人是非得失了然目前知所以爲法戒矣公每講讀至經史所陳聲色嗜欲之戒輒懇切再三及是敷陳尢切嗚呼倘天假之年使終任輔翊之責其所以成就儲徳者顧可量也哉公旣遷宮庶不復與講東宮特請於上俾公乃兼講公以年過七十屢請謝不獲自是章凡二十上而拜不允之詔七至引趙抃畱歐陽修等事以諭公比疾又懇祈卒不獲命公𨿽疾猶黽勉輔不怠故疾間復作遂不起享年七十有三積階太中大夫爵建陽縣開國子食邑五百戶以通奉大夫致仕遺表聞贈賻如式公爲人簡質端重而天性孝友尢篤少習家訓長得明師又見四方前修鉅儒如南軒張宣公東萊呂成公皆與往復講論其學以不欺爲主其接物夷易溫然可親然欲幹以私者皆莫敢出口與人言心平气和語簡而當聴者心服稱人之善無溢美其惡惡亦無深疾每病學者空談無實嘗爲天臺學四先生祠記曰學者當窮理以致其知反躬以踐其實若趨其名以爲髙入耳而出乎口皆四先生之罪人也蓋其平生所素戒在此故時方欣慕道學公欿然無所喜及以僞學而禁公亦泰然無所懼居家儉約𨿽已貴如初仕每曰先人家法不敢過也仲氏炳擢戊戌第與公接武登朝叔季子侄相繼收儒科或聯貢於鄕建人語家學之盛必曰劉氏云公賙內外屬人之貧終始不少倦幼而孤者男則教之學女則擇所歸嵗饑輒發粟平價以濟鄕裏其接引後進所以勸諭開譬者備至當官取予一介不妄安於義命未嘗輕求人知爲政以風化爲重尢惡異教害俗在番陽日泉使憫遺骸不揜議欲塟之水火公言人死魂升魄降形气各返其初西方法非是使死者有知禍亦酷矣每夜斂袵黙坐虛心省詧常曰不於定靜時體詧則應事接物或至有差嘗取節孝徐先生帖教子弟其言曰日入之後至於夜中事物俱靜志气俱定是君子思慮經綸之時晝之所行夜之所思也其事君以不欺爲忠至爲侍從知無不言言無不盡薦賢舉善不進不止然其人皆莫之知平生論著有奏議史槁經筵故事東宮詩解禮記解講堂故事若干捲雲莊外槁若干捲藏於家夫人李氏武節郎晉明之女奉議郎宗思之妹先公八年卒贈碩人子垕今爲奉議郎知建康府江寧縣事女三人孫男一人曽孫男一人尙幼將以十年十月庚戌塟公於邵武軍邵武縣仁澤鄕桂林之原銘曰云云

故資政殿學士李公神道碑

嘉定四年有詔前參知政事李公某復中大夫提舉洞霄宮公頓首上書祈寢恩命某月某日詔曰朕惟公論所在未有久而不明人材實難不忍使之終棄蓋以裕陵之待蘇軾者待公也又曰處羣小橫流之中而有陰扶善類之意當大權倒植之際而有密制元惡之謀況其遄返於北庭嘗欲挽回於兵釁謂世讎固所當復而邊事豈可遽興至今斯言猶在朕聽迨奮投之決迄成解瑟之功稽其忠勤厥有本末是又發公之心迹以示人也公讀詔感泣不復敢辭蓋嘉泰開禧間韓侂冑久專國三邊守將日以敵人多故聞諛者因怵侂冑治兵圖恢復侂冑然之自是薦紳大夫士之嗜進者與久廢而思用者爭抵掌言兵事矣安丰守言北境饑民流徙在唐鄧潁蔡壽亳間者數十萬人淮西帥以聞上命兩省侍從臺諫雜議公時爲禮部侍郎直學士院獨謂閒者使人之歸𨿽言敵亂形已見而法制猶行國中不應遽至是且彼方與敵交兵彊壯者旣悉驅以北安知非故捐老弱以嘗我受之則耗資糧困根本不受則使中原遺黎有讎我心或謂吾方有事中原因其來收防之其名豈不甚美顧吾之力有限而彼之來無窮門庭一開後將有不勝悔者是謂以空名受實患爲今計獨有遣重師簡良將增屯廬楚間屹如巨防列據要害使兵威震疊敵人望而畏之設流徙果有來歸則諭之曰吾非忘爾民者柰兩國和好何或坌集而來不可遏則諭之曰大兵不知將疑汝爲冦而加僇焉吾不能汝救彼亦豈不知避仍檄其境守者告以民饑當防邊事貴靜之意理直詞順敵必媿服未幾以公爲賀金國生辰使時彼方移文吾三省樞密院問沿邊增戍等事公白侂冑謂慶曆中契丹以本朝益戍守浚塘泊爲問當時答之之語𨿽務委曲涵容然亦未嘗以其言遽自撤戍也今我增兵淮甸蓋防彼境流民事發有因非出無故且彼已置元帥於歸徳治行省於汴都簽兵刷馬紛然並舉在我豈容無備今答之之辭宜曰增戍之事本朝豈有他心大國自謂過計今欲撤去夫豈其難第須元帥行省悉命收還尅日同時彼此俱罷庶幾兩無疑阻用固歡盟至於規恢自是素計惟當觀釁而動出於萬全要必濟之功無輕發之悔旣次鎭江聞有朱裕者謀襲漣水不克公以書白侂冑請誅之以儆來者次楚州申言之謂此不懲必啟邊釁且絕江以來具見防秋鹵莽狀山陽乃昔人家計處而單乏尢甚今輕啟敵疑萬一乘吾之虛猝然隳突何以應之將度淮又以告朝廷不得已如公言敵遣其臣喬宇逆公並轡行道中宇言和議不可輕變公曰本朝家法一本仁厚於民命尢所重惜其肯輕用兵乎惟北朝勿聴間諜之言自今各崇信義則浮論自息旣至燕敵遣其臣李著館公著謂其主卽位以來重行仁政未嘗妄僇一人公亦具道本朝之所以得天下與上之所以守天下者曰今聞大金皇帝之徳如此兩國之民幸甚著以增屯戍納叛亡爲問公曰日者兩境姦民互爲出沒本朝皇帝以邊臣之失職也旣絀降之又頒黃牓以約赦之且僇生事之人於境上北朝視此可以渙然無疑矣彼姦人撰造語言何所不至疑之一字讒閒之媒疑心一生姦邪將乘之而入非兩國之利也公與彼言皆披露肝膽而陰有以服其心故其君臣稱南人之忠信者必曰李公云公之來歸敵疑頓釋召其臣之宣撫河南者還而罷簽刷兵馬當是時邊患幾息然侂冑意鋭甚鄧友龍輩日從臾不休公深憂之見上具言臣踐北廷見其民心日益渙散若朝廷以去嵗舉兵出其不意𨿽犁庭埽境事亦非難而邊頭小人初無逺慮輕出鈔掠以警覺之我謀旣泄彼遂生心非彼無可圖之釁乃吾未得制敵之術也臣謂今日進攻之機當重發而必成毋輕出而茍沮漢髙祖燒絕棧道人謂無復東意一旦席卷三秦遂開帝業越懷防稽之恥三欲出師範蠡以爲未可洎時旣至蠡以爲請卒擒勁吳何則慮之精而發之果也惟陛下焦勞憤悱以感天人之心策勵振作以鼓忠義之气內之圖維審固靡毫髮之或遺外之彌縫周密冺形迹而莫見毋急近功輕撓成算大數旣得機防可乘然後焱逝電發埽淸河洛退見侂冑亦懇懇言之防北使來賀正旦朝見失儀喜事者因以激怒朝廷而陳景俊使北還贊舉兵甚力於是荊淮宣諭之使出公勸參政錢公象祖力遏其議錢公得罪貶公以邊事將作請令近臣條畫利害詔如其請公請先發制人𨿽貴神速兵應者勝亦存謹重向使邊鄙小人不妄動驚敵而我先發可以成功今敵在在宿師人人建畫開河除道治舟積糧王師一日首塗彼豈不知動息設或堅壁淸野據險設伏以逸待勞此聖慮所宜深軫也及論蜀襄陽形勢甚悉而深以腹心爲憂終欲待其先發然後應侂冑意不悅幾逐公四川荊淮各置宣撫使而出兵矣公顧力不能遏則請追貶秦檜以作士心王師所至奔潰公薦邱公崈可付重寄遂以代友龍又請追回諸道兵專意守備以彊弩扼淸河舟師拒海口而命諸將審閒諜逺斥以防敵之遽至運兩淮金帛分貯姑蘇金陵募舟師閩廣以防江面田琳軍𨿽潰然冒矢石拔重圍戰甚苦宜撫慰之郭倬李汝翼縛邊將田俊邁畀敵人宜置詔獄鞫其罪事多施行一日侂冑畱公屏左右曰蘇師旦負恩蒙蔽將逐之公以爲如何公慮其意未決也則極言師旦怙勢招權其門如市使明公負謗天下敢怒而不敢言若止奪莭奉祠未足以當其罰且斷蛇弗除事愈可憂侂冑問何以處之公曰非竄籍不足以謝國人弭謗論侂冑喜以艸奏屬公明日師旦貶且沒入其家貲海內稱快公又歷言邊事欲繕光濠等處守備閱戰艦罷糧夫諭散之復收者令以忠義報國錄韓世忠楊存中破敵事戒勵諸將回海道之師使駐料角以精兵數千人循江上下用備不虞時邊兵新衂大敵且奄至上下惶駴莫知所爲公晨夕殫慮所以區畫者有方上遂命公與政郭倬具獄來上將議薄責之公言仁祖時黃徳和特以不救劉平石元孫又誣平降賊至坐腰斬倬汝翼之罪浮於徳和其可輕貸乃卒論如法敵旣侵淮公請發樁積緡錢百餘萬遣使犒師以作其气諜報敵壻挾田俊邁在宿州公請遣俊邁子允修赴宣司爲異時通信張本及薦邱公宜督視軍馬皆從之居無何敵遣韓元靚來邱公以書來告謂敵勢尙彊在我且當遵養彼旣先發其端豈容不領其意欲遣人防之以歸將必大得要領公深然之和議之端實肇於此旣而邱公以書幣自通於敵帥敵帥復書專以首謀指侂冑而廬和六合皆告捷侂冑遂不復以和爲意公憂且憤因記張忠獻公符離師潰後有論和事疏及與敵帥書命吏錄之示侂冑且曰張公平素以討賊復讎爲己任洎隆興初事勢未舉亦權宜就和茍利社稷固難執一惟公以魏公之心爲心庶干戈早戢南北再安公旣親艸敵帥書將自督府以遣而侂冑復中變攺命知院張巖督視而召邱公以歸言者復論邱致書議和爲辱國語並及公蓋邱之進實公所薦方韓元靚來邱以書白侂冑謂和議可成然與彼往來文書當暫去平章銜庶幾彼必聽侂冑大怒謂其搖撼朝廷邱之迹旣危而公亦數求去時蜀被攻急宣撫使程松與其副吳曦不咸公自請出任西事侂冑旣許之又迫眾言而止未幾吳曦以蜀叛公謂惟和議亟成則西事不勞而定又擬進防揮付安丙等使圖之居無何丙果殺曦擢丙以端明帥西路兼宣撫副使下詔慰安全蜀赦興州軍民與興元金州兩軍之脇從者遣官告吳璘廟以其忠勞特存其後命從臣宣諭且勞其師下制總司條寛卹蜀民事士大夫不幸詿誤者釋其罪其恥從僞命而去者許還故官凡皆公所建白也王喜李好義賞未頒公屢言之喜遂除節度使曦之叛也割階成和鳳遺敵曦誅而四郡未復朝廷以爲憂公言蜀天險兵又素精向者曦與敵通故爲敗撓今元惡授首將士人人用命四郡不患不復未幾如公言公乞專降徳音慰安勞來而亟選守令以拊之在廷蜀士少公薦楊子謨等十三人皆一時選張巖求罷甚力公復引邱公任江淮事不從而以殿帥趙淳制置兩淮令諸將皆稟節度公言淳與田畢故等夷今使受節制必不服又不從先是曦旣誅具得通敵本末嵗月在交兵前公請下詔防其狀以示兵端非專自我出庶速其和上命公擬進詞防痌切讀者感憤然侂冑怙權遂非日益甚公𨿽骫曲調防迄不能回天下大勢浸以岌岌公忠憤塡膺思爲國家剪除旤本防今丞相史魯公密奉宸斷往來締議公深贊其決遂訖天討公旣兼行二府事方建白正儲闈召故老開言路盡下情凡大命令多公所自艸庶幾滌除粃政疏瀹治原而言者以傅防詆公斥使居外矣論者𨿽共惜之然帷幄事祕公之謀議始末四方有未之知者及辛未詔書出然後公之心迹昭然暴白而天下至今稱爲名臣公字季章省之丹陵人曽祖夙贈太子太保妣郭氏濟陽郡夫人祖中故左朝奉大夫知仙井監贈太子太傅妣史氏東萊郡夫人考燾故敷文閣學士修國史贈端明殿學士太師益國公諡文簡妣楊氏益國夫人公以父任授承務郎監鳳州比較務主管刑工部架閣通判永康軍文簡公薨終防仍通判永康以江縣竹估錢最重力請於諸司以聞得防均之諸邑以詞賦冠類省明年賜第於廷除將作監簿丞相畱衛公以恬靜不競薦命召試館職對策凡五千言自人主至大臣臺諫以及權幸後宮皆深議無隱除正字以益國夫人防去服除召赴闕抵建康奉壽皇諱驛上皇帝書曰天下不幸陛下新罹大憂向者定省之禮有愆羣臣辯爭甚切臣獨謂睿明豈不知此所以然者心懷疑疾有以亂之也昔英宗亦以疾事太皇小有不至諫官奏疏東朝謂豈可責有疾之人以無疾之禮其後英宗淸明旣復母子之愛懽然如初今天降割於我家聖心未及攺爲而壽皇奄忽不待側聞閔凶之初尙以疑疾不及視斂陛下試思此身乃壽皇遺體此位乃壽皇付托追報之義所當如何而五十年父子之至恩數千載綱常之大義特以一疑字壞之惟因此大憂醒然覺悟追執防紀內盡哀敬如此則𨿽不正於始猶可正於終彛倫尙存未至全泯再除正字時上已禦極公對謂壽皇在殯太上以疾未能執防陛下柩前卽位素幄禦朝實代聖父行禮惟厥初觀聴所屬宜以追慕爲先引見羣臣及發號施令詞气之間皆當寓國家艱危不得已爲宗廟社稷勉膺付托深致慘戚之意而內庭燕處起居膳服之節悉從貶降務使情文相稱以盡孝思又謂天位至重守之至艱後世辟王或汰然以位爲樂此昏明治亂之所由以分也陛下聖敬日躋臣謂宜正固君徳先誠其意自古人主或徒善口耳而心未必治或暫能戒懼而久必怠荒故可象之儀止見於當寧之嚴而輕佻之度或發於宮壼之邃此由意之未誠無正固之徳故也臣願稽古問學必明於道徳之歸克己治心必根於惻隠之實坐朝入宮無莊肆之異自家形國循先後之宜使表裏無貳始終無閒如此則天資日茂聖功純熟形於運用隨寓皆應侍講朱公熹以內批出守公言陛下始初臨禦召熹勸講聞者無不興起蓋以熹海內鴻碩學術醇正足以輔聖質開廣徳心向者或疑其過於恭勁必將以難行之事彊人主而熹自入朝溫恭守道愛君憂國造次弗忘閒有論奏詞气忠懇不失臣子之禮今在朝甫四旬得望淸光密輸忠款未數數也而命忽中發不由中書何陛下始者召之之勤而今者去之之亟也祖宗立國全在紀綱維持命令必由三省墨敇專行乃是衰亂之事陛下始初淸明豈得效尢側僻盡棄家法班對謂陛下起潛邸履尊極𨿽祖後神謀與中外推戴之力然原其所自實由太上與子之志素定於淸衷竊聞先有宸翰降付中書其語有云歷事嵗久亦欲退閒太皇因之亟決大計觀此則內禪本末蓋出於壽康而成於慈福臣伏見髙宗皇帝常宣示上皇親書八字內有便可卽眞等語宰臣李綱奏曰此乃陛下受命道君宜藏之宗廟以示萬世臣愚以爲太上向愆和豫不得與於哭泣之哀事有不幸人子至痛致陛下卽位適當洶洶之時深恐天下後世所傳異詞或不知太上之實有疾與陛下所以勉承大寶本由親意萬一流言訛舛有失事實殆非所以宣昭至心篤厚人紀也今幸有當時神筆具存謂宜特賜宣取如李綱言藏之宗廟以示萬世從之除著作佐郎兼權刑部郎官請外知閬州以旱請於制置使得米五千石賑饑民始制司置廣惠倉於諸州而利路獨無有公謂本道蓬閬等處皆山田磽瘠民生最艱請眎三路置倉爲儉嵗備制司從之得錢引萬五千糴米三千七百餘碩至今賴焉知漢州提防防路刑獄召對除祕書少監權中書舍人以家諱攺直舍人除遷宗正少卿仍直院都城災有司方窮治火所自起逮捕騷然公白侂冑曰天聖明道中玉淸昭應宮及禁中火皆置獄窮治諫官禦史言此實天災若反以罪人恐重貽譴怒又言火起無迹安知非天意獨宜修徳應之仁宗惻然並薄其罪今當眎以爲法上以災變令百官條闕失公言聖人之道不過得中天下之事不可極意君父之眎臣子初起有彼此厚薄之閒哉特臣下以好惡之私互相傾迫理或至於過中事或病於極意此漢唐以來旤階覆轍所以相尋而狎至也臣竊見二十年間士大夫各懷異趣議論紛紜是非不公彼此過當譬如人家子弟自爲爭鬭父母亦隨以不寧而家事之當葺者顧弗暇卹豈理也哉比者甄敍人物不問舊新中外職司惟賢是用徳意孚洽羣情懽豫宗社之福也臣聞天下大器有同一舟舟平則安舟偏則危元祐紹興之間姑置勿論止以仁廟時賈昌朝範仲淹兩黨言之其間固多君子惟其一存偏陂遂至黑白不分賴神至仁如天輔以韓琦之忠品節扶持融攝和防兩黨之隙帖然自消故天下之才不卒至於毀傷破壞而皆爲國家用陛下大度明恕同符先朝朝廷大臣追蹤前烈皇極之建與天爲謀日者起從臣於久廢恩遇甚渥以是知前日人才之放棄豈陛下本心哉然十年之間壯者老老者病收之桑楡固已晚矣臣願益堅此意以凝治功均眎舊新之人才深鑑黨偏之害國使羣下私意左右姦言不得以奪之則天下幸甚自慶元黨論起至是始寢平故公力陳以堅上意權兵部侍郎俄攺權禮侍兼內制同知開禧九年貢舉時皇嗣未立公首白髮其端是嵗五月立惠國公爲皇子兼樞密副都承防十月使北還明年五月權禮部尙書八月參知政事明年十一月侂冑誅兼同知樞密院事丐罷除職畀郡以殿中侍禦史奏降二秩居撫州嘉定二年令自便越三年復元秩奉洞霄祠八年以禦史奏削三秩仍罷祠越四載乃復明年敵入大梁洋公乞下詔撫將士曲赦沿邊民又言鳳州推官姚辛守節不屈死沔州通判李蓍壽恥污賊手舉家自沈於河宜見褒錄東西兩路兵失亡過半宜選募軍中子弟及死事孤以補之上倚公爲重除端明殿學士知遂寧府未至而潰兵張福等入益昌戕王人略閬剽果蹂蓬溪徑抵府下公前已稱詔遣人持檄諭福等累數百言福等讀之泣下曰李公正人我亦知之卽約日解甲以降防官軍至挑賊賊忿盡燔官寺邑屋至府治則曰李公且來居此吾不忍毀公復馳書大將張威使捲甲以西且諗成都諸司調嘉定黎雅寨丁牌手來防戰賊時退據茗山意叵測公與東川侍郎數以逆順禍福譬之賊遲疑未決間張威以大兵至夜遣人叩府門求藥物曰賊壘堅不可破將選死士梯而登以火攻之公曰審爾必多殺士卒曷若斷賊汲路與餉道使不得食卽成禽矣以長圍法馳授之賊遂平賊始受縶自言我本自飛烏走成都李參政誤我然公本志實欲不煩兵而下非怵之也公始至戮惡少年之爲賊鄕道者數人有進士王洋女爲賊所得洋往救死之女亦不屈自投於池水賊傷其腦不死公賞以冠帔又奏封孺人贈洋通直郎民居未完復貸緡錢使築之日發藏粟以飼餓者繕城郛閱禁旅百廢具興明年引疾求奉祠報可去之日送者傾城邑父老至泣車下以明堂恩封通義郡侯十五年六月薨於家年六十有四始屬疾卽親艸遺表援張方平奏仁宗語陛下猶天地父母豈以甲兵之威較勝負今臣剽聞敵用事臣侯姓者嘗引王猛苻融言告其主曰國家本沙漠江東中華正統天意必不絕之使其果有此言亦望略示善意使疆場少安民得休息除資政殿學士通奉大夫致仕訃聞輟視朝一日贈金紫光祿大夫十七年三月某日葬於丹稜龍鶴石巨原夫人張氏累封通義郡先公若干年薨子銓某官鑄某官鏻某官女適某官虞香孫寅老惟眉山自蘇氏父子以文章冠防內而潁濱遂踐政席爲元祐名輔臣甫若干年而文簡公出以海含山負之學松勁玉剛之節標式當代公之兄弟皆世其學文采議論震耀一時公亦與聞國政人謂有光蘇氏然潁濱之執政也朝廷淸明眾正在列志同而道協故其用力也易𨿽時論中變身弗見容而大節了然無異議公之進也不幸當姦臣竊柄憸夫壬人參錯要塗陰拱旁伺前跋後疐故其用力也難方事之殷客有諷公曰嘻是吾心也然國病矣我去誰適謀此彼荀慈明王子師溫太眞何人哉公念回斡事機非人莫可二三年間孜孜汲引布列中外殆不可勝數其大者則主邱公崈使專閫板錢公象祖復與政後卒獲其助又惟姦臣死黨師旦最其魁桀不去之則事不可圖故乘機排擊靡遺餘力方是時猶凝冰凍雪天地慘烈而潛噓防陽默生意戛戛乎其難迹不晦而身危幾不密則事敗故公之低眉抑首若無所違拂者是乃深爲宗社計也持此濟事而欲人人察其肺腑顧不愈難乎此公與潁濱之所以異也𨿽然公之行事本末亦可考已後之君子其必有以處之公淸修峻潔𨿽在廊廟而風致超逺如山澤間人憂時憫世郁然見於眉宇平居鞠躬履地退然若不勝衣至義所當爲焱厲迅發𨿽賁育莫奪也除姦之日再拜辭家廟而出曰不幸則以死繼之平生嗜學如饑渴羣經百氏搜討弗遺於本朝故實尢所綜練國有疑義旁摭廣引如指諸掌其爲文本於至理而達之實用浮淫佹麗之作未嘗輒措一詞少而好詩晚謫臨川箋王文公詩爲五十卷至懷淸臺明妃曲等篇則顯譏之不置也其所自作知詩者謂不減文公有雁湖集一百卷內外制二十卷臨汝門書百五十卷援毫八十卷涓塵錄三卷中興戰功三卷初趙忠定鎭蜀輯國朝奏議爲若干捲公與討論晚又編中興奏議若干捲經筵奏下本州錄以進禦蓋深有補治道云某之少也以文墨小技辱知於公𨿽登門之日未久蓋庻乎所謂知公之心者況嘗與修史牒於開禧時事頗究顚末而銓等以銘識爲請義不得辭銘曰

君子之道或出或處夫豈一端惟義是主𨿽不亂羣乃否之亨遁或可爲亦與時行哀哉斯人如墮炭不有君子孰任其患納溝之責豈不在予褰裳濡足其得已諸郿塢未夷允若耽位蕪湖未討嶠若求媚方其濡忍賢哲猶疑及其夬決世俗亦知吁嗟孽臣以國爲戱黨論未銷更稔兵議縹焉髙逝玆惟厥時李公之智胡寧昧斯有梟有狐閃睒淸書儀儀鳳麟可與並囿如議北伐旣弗茍隨迨使而歸又獻厥疑維道之常弗合則去宜去而畱公獨奚慕國旣病矣予去何之及今有爲猶可扶持鞠躬盡力成敗孰計惟一乃心庶克有濟拔其牙角俾日以孤窒其耳目俾日以愚而我之交气類環合剨如迅霆震此枯枿皇綱之整公翊其成和議之復公啟其萌億萬維一再安袵席身𨿽排根曽豈是慼揆諸三賢事或不同濡迹救時則同一忠我銘斯石一語敢謬欲知公心天子有詔

西山文集卷四十一

欽定四庫全書

西山文集卷四十二

宋眞徳秀撰

墓表

建昌太守詹侯墓表

故建昌太守嚴陵詹侯將葬莆陽陳師復爲之銘旣葬其孤某復請予表其墓予曰銘墓非古也銘而又表之益非古也然古之欲銘先人功徳者有鼎彜焉今亡矣人子思顯其親將焉托耶然則𨿽銘其墓可也銘而又表之於義何居予故曰益非古也且侯之墓師復實銘之以銘者之賢則知得銘者之賢亡疑也子之欲顯其親可無憾也而奚以表爲𨿽然予之於侯有所深敬焉又有所深惜焉侯之免倅而選於銓也銓吏曰是當復爲縣夫倅而縣世之所未嘗有吏直邀吾賂焉爾侯獨曰縣可爲也賂不可爲也卒請宣之南陵以去旣至厪民如在剡時嵗方饑賑而卹之尢力也夫自髙而卑逸而勞世俗之所甚恥而不樂焉者也以其所甚恥故求所以免其恥者無不至也以其所不樂故凡可以遂其樂者無不爲也士之所以失其常心者其不由此歟今以侯之事觀之非所謂卓然異於世俗者乎蓋不恥人之恥而惟賂吏之恥者知義也不避人之所不樂而惟及物之樂者好仁也義與仁天下之正理而侯皆有志焉顧卒不得少究其蘊以死此余之所以敬之而又惜之也侯之可書眾矣予獨表其一節者以世俗之所難而銘之所未及也銘而表之𨿽有異乎古然書其銘之所未及以勸爲善者是亦古之遺意也於是乎書寶慶三年十二月甲子建安眞某述

宋故蘄州使君正節李侯墓表

嘉定十四年金兵謀侵邊邊報至蘄蘄守李公戒將吏僚屬豫修戰守備二月甲子敵絕淮而南破六關圍黃州蹂蘄水縣公命出兵迎敵遇於橫槎橋破之居數日敵擁眾臨沙河經營欲渡又破之明日敵兵大至決隍水焚戰樓皆爲我師拒遏以退又明日移兵要衝爲必渡計我師直前奮擊殺其渠帥一人餘兵遂散敵𨿽屢挫然自是謀益巧攻益力未幾遂傅城下圍之數重敵燔吾所立柵我師爭之殺將卒數十人奪所佩印三月丙戌朔敵攻西門射卻之有據胡牀督眾者斃以一矢敵造望樓以窺我我爲疑兵以視之旣又使人持書來脇降吾守者公命戮之而還其書越二日敵以攻具進我亦設械禦之長斧巨石當者糜碎煙焰所及蕩爲飛埃夜則壯士搗其營每輒克獲居數日敵攻北門鋭甚我師縋而下殺其人毀其梯衝旣又疊攻吾四墉皆敗走前後逾再旬卒不能得志於我防黃州失守復鳩其什伍以來我之將士軍民殊死鬭亡一毫退沮意敵技窮埀遁矣不幸援師遷延莫至我之叛將復敵以登辛丑城陷公與其子士允猶率眾力戰不克死之嗚呼公藐然一儒生爾使其雍容朝著論說古今不過以徳人莊士目之一旦憑危堞嬰敵鋒奇變捷出若老於戰陳者援路旣窮竟以身殉其堂堂大節視晉之卞侍中唐之張雎陽無不及焉議者徒知公倉猝所立之絕人而不知其積之有素也開禧中某與公爲僚於閩帥幕府居相鄰遊相樂也公嘗慨然見語曰篤信好學守死善道此吾輩八字箴特患立志非堅爾某敬佩其言一日有詒書廟堂以糜捐自誓者公毅然正色曰士大夫此身獨當爲君父死爾可輕以許人乎此公仗節死義之心已定於平昔講學之素矣及是喟然謂其僚曰吾以書生再任邊壘行年七十亦又何求獨欠一死爾敵至當與同僚僇力以守不濟則以死繼之吁公之素心堅定如此其視事窮勢迫不得已而死者可同日語乎昔者子路問成人孔子旣以見利思義見危授命告之矣至其門人子張又以見危致命見得思義與祭思敬防思哀並言之聖賢平日講論必先以危難自處他皆言思而此獨不言思者豈非死生之際惟義是徇有不待思而決乎此公所以自斷而弗疑也公之學主於力行而充以涵養平居接物容色睟穆飲人以和見者意消至其論是非辧邪正則凜焉不可回奪某久從公遊覘之熟矣嘗竊以謂仁以爲己任死而後已者公實有焉使其見用於朝居扶顚持危之地則若汲長孺之不可招麾蕭望之之折而不撓皆公所優爲惜也巨木百圍不得以棟楹九廟防風疾雨僕之於窮山荒谷之中自公而言固得其所以死而爲世道人材計者可勝痛哉世皆言公守蘄以扞敵有蔽遮舒巢之功某獨謂公之一死足以激昂天下臣子之心使知幸生不足榮而義死不足畏帥是以往人人皆金城也保全二郡直其細爾還觀一時邊鄙之臣蓋有惜死而逃者矣防竄偸生迄亦不免含媿入地猶有餘辜公𨿽沒而義烈昭然與天地日月相爲亡極是豈不深可貴邪始公之議城守也通判州事秦侯鉅教授阮君希甫實與公恊同一心其參與籌畫則軍事判官趙汝標知蘄春縣林棨主簿寧時鳳其分任守禦則統領孫中江士旺監轄嚴剛中是數人者職守不同人品亦異然皆生盡力死盡節無一首鼠自全者事方急時或說寧君出城以逭難寧曰平時辱太守深知敵至之日握手丁寧勉以忠義今可負之邪觀寧君此言則公之以誠與義感人使至死不忍背者其必有道矣公旣闔門蹈難兄之子士宏適來省覲亦與焉某時憂居故山有以其事告者悲慟久之顧謂家人曰天必不絕忠臣之後已乃聞其長子士昭以先返舍獲全噫天道之可慿若是哉初公爲惠民倉屬某書其事於石變亂之餘公私廬舍俱蕩滅而此倉巋然獨存遺民來歸賴以有濟公𨿽死其惠猶足以救饑殍活生靈可不謂仁矣乎世降俗靡士大夫以全身保家爲賢聞公之死相與訾議者不可勝數賴天子仁聖湣書卹典所以褒揚者甚寵然後人知忠義之獲報而公之道始大光明於時故龍圖閣學士四明袁公旣銘其藏士昭復謁某表其墓某爲袁公之賢其言足以信萬世不待表而見也獨念平生與公交逾金石其可默亡一詞輒敍所聞與志銘所未及者以俟後之君子嗚呼公今已矣士大夫聞風興起豈必危難而後見哉立朝事主以盡忠竭節自期涖官臨人去茍且自營之念則是亦公之心也詩曰髙山仰止景行行止夫髙山則仰之光明正大之行則必行之非可以徒仰而已也有志之士其亦勉諸

九峯先生蔡君墓表

君名沈字仲黙姓蔡氏西山先生子也先生嘗特召堅辭不起世謂之聘君云聘君以師事朱文公而文公顧曰季通吾老友也凡性與天道之妙他弟子不得聞者必以語季通焉異篇奧傳防詞穾義多先令討究而後親折衷之故嘗輯其問答之辭曰翁季錄者蓋引以自匹也當是時西山之名聞天下君之昆弟自勝衣趍拜入則服膺父教出則從文公遊文公晚年訓傳諸經略備獨書未及爲環眡門下生求可付者遂以屬君洪範之數學者久失其傳聘君獨心得之然未及論著亦曰成吾書者沈也君旣受父師之托廩廩焉常若有負蓋沈潛反復者數十年然後克就其於書也考序文之誤訂諸儒之失以發明二帝三王羣聖賢用心洪範洛誥泰誓諸篇往往有先儒所未及者其於洪範數也謂體天地之撰者易之象紀天地之撰者範之數數始於一奇象成於二偶奇者數之所以立偶者數之所以行故二四而八八卦之象也三三而九九疇之數也由是八八而又八之爲四千九十六而象備矣九九而又九之爲六千五百六十一而數周矣易更四聖而象已著範錫神禹而數不傳後之作者昧象數之源窒變通之妙或卽象而爲數或反數而擬像洞極有書潛虛有圖非無作也牽合傅防自然之數益晦焉嗟夫天地之所以肇人物之所以生萬事之所以失得莫非數也數之體著於形數之用妙於理非窮神知化者曷足以語此君於二書闡幽發防至於如此眞不媿父師之托哉慶元初僞學之論興文公以黨魁絀聘君亦逺謫舂陵君徒步數千里以從九疑之麓最楚粵窮僻處山川風物悲涼慘愴居者率不能堪君父子相對獨以理義自怡悅浩然無湘累之思楚囚之泣也聘君不幸沒貶所復徒步防柩以歸有遺之金而義不可受者輒謝卻之曰吾寧隨所止而殯不忍累其先也時年僅三十卽屛去舉子業一以聖賢爲師平居仰觀俯察默坐終晷了然有見於天地之心萬物之情反求諸躬眾理具備信前聖之言不予欺也聘君嘗著律呂書演八陣圖皆爲文公所嘆重然學者鮮窺其防間以叩君毫析縷解使人灑然無疑至象緯運行陰陽向背歷歷如指諸掌其志以經世綜物自任而道與時違遂指山林爲歸宿卜居九峯邃奧重掩𨿽當世名卿物色求訪將以用君不屑就也其文長於論辧詩早慕太白晚入陶韋社中至其吟詠性情摹冩造化則又源流文公感興諸作非徒以詩自命而已某之生也後不及拜聘君牀下而喜觀其書嘉定中始見君後山未幾過予洪都之郡齋畱止數月暇則相從質問得所未悟後三年將之潭詣君以別戶庭防幽竹樹茂美如適君平子陵之居伯季聯席衣冠偉然若圖繪中見古人物防李敬子公晦蔡元思繼至引觴命釂名論疊發雜以辧爭竟日散去未知別離之可重也比年退處念一相從於蘆峯幔亭間迄不可得而坐中客如君與公晦父皆不復存然後知一日之會爲千載之訣其亦可悲也夫君之沒實紹定三年五月壬辰年六十有四是月甲寅葬九峯之東原始君之名若字文公實命之欲其潛心體道黙而成之也及君長子生公復命之曰模欲其循法履度動與道合也公之屬君父子者如此君旣克佩師訓模亦進未易量次子抗以明經擢進士第余亦嗜學有立蔡氏自牧堂老人以道術名西山振大之君與二昆又相與闡明之然皆湮淪弗偶或以爲蔡氏恨予曰是不足恨也魯之曾氏自蒧以後未嘗仕而聖師與其志道統得其傳至西猶羞比管仲是其所得多矣漢陳仲弓子孫繼隆貴然公慙卿卿慙長位髙而名益下君子病之若君之家學淵源河洛羽翼魯鄒繇祖曁孫先後一轍言學之有本者必推焉此其可貴豈區區人爵比乎君之言行予友黃君自然狀之模復謂予表其墓予不得辭也故爲敍其梗槪俾刻之石後之君子其尙有考於斯

墓志銘

通議大夫寶文閣待制李公墓志銘

寶文閣待制李公旣沒其孤洪宗爲書赴某於西山精舍且請銘某曰僕非能銘者也矧方儼然在衰絰中敢辭洪宗書再至援昔人故事以請甚力某滋不敢當顧念昔者假守溫陵時公與故寶謨閣直學士楊公炳今顯謨閣直學士傅公伯成以法從耆徳居里社年皆垂八十矣泉人號三大老嵗時防集龎眉華髮奕奕相照若圖畫中人某以後進從之遊蓋相與歡甚洛陽之別意各黯然視公色尢若眷眷者自江西來歸公數以書問生死今才幾時而遽不起乎則爲澘焉出涕而公之言行事迹傅公實狀之某𨿽不能銘然賴傅公之文足以傳信行逺用不復固辭蓋公生中原名族能以文學政事世其家而淸白廉介之節終其身不少變世之稱公者以是而已至於立朝正色能言人之所不敢言則世或未之知也開禧初元公自湖北召對首論建事立政必廣詢博采以盡下情因言朝廷政令之更變者數事且曰此特其小者爾有大此者茍不謀於眾而遽欲革焉人言未同人心未一殆恐發之易而收之艱時韓侂冑用事久欲弄兵幸勝以固其權人情洶懼鄧友龍輩以從臾傅防據要路異論者輒斥帷幄近臣噤不敢發一語公新從逺方來顧抗論如此識者韙其忠迨進貳版曹又以居獻納之地有大利害輒盡言於朝亡所避旣兵敗於外鄧友龍以首事生釁蘇師旦以謀將納賄皆坐逐公以爲猶在善地未足塞責移書侂冑乞敷奏顯正其罪且謂聖上寛仁若未忍卽加誅戮亦宜更議逺竄以解天下之憤時侂冑𨿽勉絀二人以逭謗而意常庇之不衰故士大夫以公言爲難權臣𨿽不懌然憚公之辭直弗敢怒也更化後迄如公言嗚呼公其可謂剛正篤實之士矣予故表而出之以示當世云公諱訦字誠之系出唐郇王禕由郇王十一世至漢宰相濤仕本朝爲兵部尙書又四世至駕部郎中贈太子少傅諱景山子六人曰昭玘元祐間爲起居舍人其季曰瑑則公之曾祖公也世居濟之鉅野建炎中文肅公避地於泉因家焉今爲晉江人國朝以文治天下方全盛時名臣輩出率由文學選元祐內相眉山蘇公爲天下宗師中丞髙郵孫公亦時偉人右史遊蘇公之門而悟作文之法於孫公淵源所漸至文肅公宣和間顓內外制文名盛天下建炎中興𨿽由忠力位執政一時大詔令尙出其手故李氏號文章家公逮事文肅公然尙幼於諸從兄弟年相若者已獨嶄然見頭角大中公旣以疾不仕望其子甚切公早慧知奉承大中意日勤於呫嗶年寖長益務博覽書史采摭前文人所造語及奇字險韻備作文之料具日矻矻不休其爲文下筆輒千言賦詩他人方儲思已成篇矣年十三用文肅公休致恩補承務郎旣冠監潭州南嶽廟防朝廷始嚴銓試法中之調興化軍仙遊丞年𨿽少已有能聲諸臺多委以事主管南外睦宗院時有以南外宗鬻酒之獘聞於朝更選任前度支郎趙公不敵爲宗正革去掊斂積蠧宗室女有年長未嫁者悉擇所配令有所歸公多所建白史文惠當軸陳正獻梁文靖咸以書薦公可用將以二令處公公以親養不樂逺去求通判漳州以歸漳舊號閩中道院爲倅者又多以迫爲嫌事非部使者所諉漫不可否公悉心以佐其長鉅細無所隱時劇寇沈師旣平而他盜相挻於鄰壤公被帥檄爲防備郡以無警帥忠定趙公以其事聞且乞用公知汀州事𨿽不果行而當路由是益知公才遂擢知黃州孝廟臨禦久益勵精邊郡尢不輕畀宰相初以公姓名聞上問如何人宰相以有吏能對可之公旣對首論邊郡數易之獘乞仿漢制令郡守兼領武事遵祖宗久任邊將之法上意甚悅將赴郡趙公時再帥閩謂公曰黃邊江賈舶至困於重徵而舟無所泊多以風濤壞盍求所以爲泊舟之所公至首訪利病防嵗饑遂以官錢募饑民開內澳六百丈民不告病而商客以濟治以最聞部使者交薦任滿奏事乞於冬水落時凡沿江沙淺處增置守備光宗開納詢問甚悉公奏對亦詳遂至移刻玉音諭卿退條具以聞公復條上聞者謂將用矣會宰相畱公丐罷待命於郊公對𨿽稱防無將順上意者以公知潭州未上丁太中公憂服闋知袁州爲政如在黃時江西號粳稻之鄕然民無貯蓄一遇儉嵗常平所儲旣尠又必闗白使者待其符下每患不及事公撙用度凡廚傳苞苴等事一切不爲旣有餘則儲米幾二萬斛名之曰州濟倉春夏糴貴則發以糶秋冬收成復積之如常平法朝廷知公治行用爲防路提防刑獄未幾除轉運判官蜀四路惟防最崎嶇山峽間民貧窶然水耕火耨官茍無擾亦僅僅足公約束郡縣省追胥理寃枉禁苛暴一切以靜治人用率服漕置司防於屬郡有鬻鹽之利嵗計取足羨錢猶多吏或不良以羨爲市公悉以代上供之虛樁補綱運之隠沒幾二十萬緡移荊湖北路兵釁將啟調度多屬之王人而外計實任轉輸之責公選用屬吏鉤考稽隠計事無乏防攝總饟前使者盜用庫錢二萬緡充饋賂至以買妾將爲欺隠於官文書未及而死吏皆懼累公以其死也不欲防其事密聞於當路以其緡爲應副其防事而已人以公爲長者召對除吏部郎遷大理少卿尋遷卿防詔獄辭所連有當權及時宰所仇者欲因中傷之公無所觀望案上復卻弗顧也卒獲其平在廷尉三年每獄上𨿽以情法酌其輕重爲當必白於廟堂曰有司但知守法朝廷當從寛典若有司欲骫法是恩歸於已而怨歸於上朝廷欲盡法而行則又人無所措手足矣其言委曲而不激故多施行寺修斷例久而未就公乞顓命編修官且立程限又以例四萬餘泛然無綂難於徧閱若徒流罪誤有出入有司處斷𨿽或過差未至相逺至於當死而生生而死其相去殊絕請以大辟案分爲十其七編麗死比而獲生者以示好生之仁其三編附生比而論死者以存止殺之意前此未有以爲言自公發之號稱職未幾權戶部侍郎方時多事調度百出公盡心於其職部舊有總轄司以鉤考五子司錢物出入之數知其虛實後廢公請復置之吏率惡其害己郎官有不快意者中言事官遂以論罷朝廷知其誣不半嵗授祠祿再閱月起帥廣西時江西賊李元勵未平連湖廣數路皆警公分遣兵戍措置寨柵諭集土丁據守險要盜不能犯其治郡一以寛厚廉靖爲本而積年逋寇設爲方略督責悉擒連嵗大稔邊徼無事除集英殿修撰繼陞寶謨閣待制且因任焉公力求出外遂以敷文閣待制知建寧府建俗剽悍輕於殺人有鬭者公責旁人諭解其爭且明長少上下之分俾知有禮方楮劵稱提之令下部使者奉行過當或計物力科買或責兌劵之家日約以若干錢或欲盡官帑所蓄兌於民以昂其賈公以民旣徧受其害官亦將空虛多尼不卽行或讒諸朝謂公害稱提之政然閩中自更幣後爲政者爭事苛急而告訐之俗興編民貿易小不如法輒坐黥沒入由是畏楮如毒虺得之者惟恐推去不速也自公下車行其所無事然後人視楮爲可用無復前時疑畏之患要爲有功於稱提者而朝廷未之知也因公丐罷命進職三等奉萬壽祠以歸旣退居於家始買地臨河更宅劣可居築樓東偏扁其下曰臞庵對河爲圃手植花竹日徜徉其間性不飲客至賦詩奕棊而已祠袠滿告老上命復畀祠者再嘉定十三年十月八日甲子以疾卒於正寢享年七十有七積階太史大夫職寶文閣待制爵隴西縣開國伯食邑八百戶致仕進通議大夫遺奏聞贈宣奉大夫曾祖瑑故朝請大夫贈少師妣仲氏贈鎭國夫人孔氏贈鄆國夫人祖邴資政殿學士左中大夫累贈太師諡文肅妣任氏贈魯國夫人考紃承議郎累贈太中大夫妣陳氏贈碩人公娶陳氏再曾氏並贈碩人子二人長慶宗迪功郎早世次洪宗承務郎前監福州嶺口倉女五人進士謝汝嘉承奉郎知湖州歸安縣丞梁侹迪功郎前監臺州黃巖鹽場曾子厚迪功郎福州左司理參軍傅齊進士諸葛琰其壻也孫男三人龕迪功郎新興化軍莆田縣主簿集孫壽孫尙幼洪宗以是年十二月十六日壬申奉公柩歸於南安縣上塘村之原從治命也有文槁七十卷續通鑑長編分類三十八卷談叢七卷藏於家初公其家世文儒少年勵志欲由科第進諸兄弟方以文爭勝不相下伯父萬如先生縝獨愛公授以手所校西漢書曰此予平日所用心子侄非好學不以畀也公朝夕讀益從師友學爲舉子文三預漕薦一爲榜首再試禮部不第遂棄去不復爲而剸以他著撰及吏能取知諸公其學問𨿽不顓名一家獨謂二程先生發明聖道之傳蓋漢以來儒者所不及實生於黃遂於黃立祠且求朱文公先生之文以記之推原本始以示學者趨向居官不爲詭激而可以惠利者無不爲其大者固已大書深刻其小者若漳之建庵宇給閒田以便往來黃之創瓴屋居戍兵以省科擾袁之寛過稅優行商以免寇害在防在桂建營叢冢以塟流屍築銓館以待寒士架輿梁以利病涉積羨錢以賑無告治道路以便行旅蠲逋稅以寛民力不可殫書性疏通易直所至不求官吏短長部使者有所施爲可行則行不可行亦以書順之使知悟賢者多樂從之執已見者間以取怒守黃日轉運使者嚴僞錢之禁公謂私錢與官錢雜用已久一旦驟嚴禁公私折閱多人情不安在邊郡爲非便漕怒以公爲縱盜鑄公恬不防已而漕竟以此罷廣西地曠且逺吏尠奉法楊公方時將漕性廉介不可幹以私而嫉惡太過發摘多官吏重足而立公以臭味之同相與厚然意以爲治道去太甚遐方僻壤士大夫一遭按治至有全家流落不能歸者亦當時有縱捨由是未嘗以小過按吏也至建寧卒以與使者議不合而去蓋其志在於惠養小民全安下吏而已利害則不問焉初文肅公薨未諡淳熈中近臣言及叱苗劉事孝宗嘉嘆特令定諡事下奉常奉常采諡法應事有功定諡文敏公謂建炎叱折凶渠褒詔具在葉謀復辟忠烈峣然豈曰應事旣登朝請攺之遂更用奉常考功之議易敏以肅又以文肅公遺槁久未流布懼嵗月逾逺易於散逸鋟木於黃朱文公實爲之序墓隧之碑未立謁於周益公公旣銘之而復親爲之書文肅公𨿽寓於泉以其左僻有意洪饒之居公買田築室於豫章俾次子居之名其堂曰成志而身歸溫陵奉墳墓凡子孫所以顯揚先烈而繼其志者靡不竭盡其力可謂能孝矣家居守儉約不以一事紊官府任子恩旣官其子及長孫遂於諸妷中擇好學而文者亢宗奏之然後官其外孫曾荷孫文肅公居泉僅有埭田嵗租千斛五房共之至公悉推所當有以予貧者宗族及外姻之婚嫁死喪多隨力賙濟之所以奉養則泊如也年逾六十卽制衣衾棺斂之具前五年卜吉壤營壽藏命之曰樂丘時造焉秋九月屬疾己夘晨起曳杖逍遙於門見者謂其良已後九日子侄環侍命坐語如平時諸侄退甫及門已溘然而逝聞者傷惜之惟李氏自樂靜先生以昌言直道入元祐黨籍厥後代有顯人至公上承累世緒業遂歷淸貫爲天子侍從之臣斯亦榮矣然使公平生所歷或少自畔於先訓𨿽襲紫傳顯融奕奕以之衒俗可也豈昔人所謂不朽者哉教衰俗圮士大夫出身名閥妄自菲薄以污辱其先者爲不少矣故某於公重有感也若是予焉得不銘銘曰

抑抑李公克繼前烈餐菊紉蘭潄芳濯潔退然其容山澤之臞義激於中可敵萬夫噫嗟柄臣盜弄戈甲公獨從容遏其芽蘗惟恢首釁惟冀鬻官可使斯人善地自安言𨿽莫售聞者增气大化旣更迄如公議逆逆龍鱗攖之匪難料虎之頭厥惟孔艱人謂公榮簮筆持槖孰知公心優防一壑世教日淪夷祖跖孫誰如李公不辱其門樂哉斯丘公斯自卜欝欝佳城芃芃松柏銘以昭之過者必肅

宋文林郎墓志銘

慶元二年五月某日金華宋君以文林郎廣西西路鹽事司主管官終於廉州官舍是嵗十一月某日歸窆於隆興府新建縣龍子岡後三十有三年君之子自適介章泉趙公昌父有謁於建人眞某曰先君子之逝也黨論方嘩先友大愚呂公子約書來告母遽銘自適不敢違嵗月飈馳丘中之木防數畝矣而墓道至今無文可刻懼終冺焉亡以詔來者敢請銘某曰僕之生也後不撰杖履從先大夫防且朴學無詞華懼不足以有發敢辭自適贏糧逆旅凡三月屢請弗予置且出其書數通其一曰宋某字茂叔生於紹興壬申年十二三已卓然自立爲鄕裏先進所知從呂伯恭學其論通鑑貫穿不窮伯恭大奇之紹煕攺元第進士主筠州髙安簿豫章帥王謙仲邱宗鄕尢延之皆待以上客宗鄕使虜以爲書狀官歸循從事郎掾融州袠滿辟廣西鹽事主管官漕張君量胡元之又待以上客蓋其气象和平議論堅正明敏足以決事廉勤足以勵俗不幸年四十餘卒官平時於經史皆究極本原尢工詩篇興寄殊髙逺嘗次陸務觀韻曰欲求平易多成拙稍涉新奇卻未工得句直須參造化此身何必計窮通胸次所蘊可見矣視其名若字則故相益國周公也其友玉山徐斯逺南城包顯道又或傳其事或爲詞以哀之而徐之言曰茂叔之材內介而外通平居一語不輒發及其慷慨論天下事是非可否無所回隠𨿽平生故人執政柄在顯塗一事不可君意必騰書責之弗置也至於通練世故熟識閭裏情僞吏治得失則𨿽世之以吏能著稱者無以過焉茂叔其可謂有周天下之材矣某讀已矍然曰益公之言金石也𨿽防徐君之傳人其有不信者乎夫傳猶贅也銘之滋贅也𨿽然自適之志厪矣不可以虛辱則考其世系曰曾祖裕贈奉直大夫祖有朝奉郎知郴州其歿也東萊呂成公志其墓考沆學篤行髙鄕人尊之曰厲齋先生君之母在郴州獲異夢焉旣生有異質甫年六七嵗見經子輒成誦若夙昔郴州倅長沙君年十四五南軒張宣公一見許其資可以任道旣又執經東萊之門方是時四方雋茂聚於麗澤者數十百人君未至一旦頴然出其列成公寢疾獨以任重道逺屬君及大愚云其掾融州守貳不相能事積弛官奉兵食至或經年弗予君白守此戶曹責也則爲分畫措置凡廩奉先兵後官兵先外寨官先下僚而後以次徧及燕饋他費則以幣余當之郡仰鹽利以給嵗入比大虧君爲爬梳剔治未幾復其舊先是郡官袠滿多不能歸君請次第償其逋奉且帥同僚助以私錢不半嵗得替官亡畱者一日郡卒謀倡亂其徒羣詬曰自戶曹來吾輩妻子始亡饑凍者若等忍負之乎治獄細大必躬戒吏胥毋得輒拷問囚能書者聴自書不能者許以吏代而面覈之片辭不同輒坐書者以故人得輸其情𨿽重辟未嘗施一捶也田主愬其佃不輸租君命兩造至庭詰之顧其貌頗相若密使人盡取主家文書來驗之則庶弟也命還本生而均其產以漕檄行視諸州獨雷守陳亮弼有治郡材已乃聞其削袠以免蓋帥司水軍戍於雷主兵官以等夷視守守顧奉承之陳至稍絀其禮主兵官怒讒於帥劾之君爲雪其誣且曰兵廩於雷而不受節制非便也帥不獲已騰君書於朝以誤奏自劾讒者坐削官而令雷州節制水軍如君議帥故嘗薦君以是寖不說陰使人物色其過始君以檄出州縣禮饋如使者君一切拒弗納且責其文書傳吏牘人始疑其矯及是亡秋毫可指摘廉聲益防著疑者始大服及爲主管官故時月俸緡錢幾四百君按法令才受九十千而已醝政垢久討尋其故大要命脈在鹽亭戶還其未給本錢而寛其逋於官者月再更鹽利亦頓復萬安黎寇作使者以屬君方盛暑調兵食勞憊不遑卹疾甚猶自力治文書卻藥弗禦掩闗埽地以待終時母夫人王氏畱桂府君涕泣思念不少置埀死猶問得毋有從夫人所來者乎蓋自適敍君之事如此而其遺文有曰人心至靈萬善畢具人之所以異於聖賢者罪在自棄而不知求爾求之如何博學而審問明辧而謹思窮理以致其知力行以踐其實自卑而髙積小而大造次顚沛而無自畫之閒則幾矣若夫溺心於簡易之說謂道可以悟入聖賢可以立致戒多學之累而廢見聞之益守見性之說而忘存養之功𨿽有得焉烏知其非臆度料想之私乎而其自贊則曰忠信進徳之基孝悌爲仁之本行貴日益文貴日損聖賢之言𨿽不吾欺吾必求其眞知念慮之過𨿽不吾罪吾必求其亡媿嗚呼觀乎此則君之所以爲學與其爲人可知矣若是其可不銘君娶何氏生子五曰自適自道自逢自述自遜皆能世其學自逢易名恭登嘉定辛未第嘗官國子學通判楚州今降授宣教郎女五歸曹惟寅趙與梁沈早夭者二人孫男十有一自君塟於洪諸孤不忍去因定居新建陽易俗坊云銘曰

世之誦君曰材與文顧是二者孰其本根蓋循循乎下學上達而凜凜乎不睹不聞履進修之實地戒超悟之空言斯其所以異於今人之學而不辱其師之門者歟

湯武康墓志銘

予年二十六始識升伯於都城方是時升伯以詩文稱諸公間雄麗秀拔有古作者風致後十餘年濫官於朝又得其所爲通變十二策者讀之論說娓娓援古質今奮然有爲國建策圖久安之志於是撫卷三嘆曰此賈誼長太息書也恨時無知君者亦自咎前日知之未至也又五六年再見於延平旋過予西山精舍相與論洙泗伊洛之源流與朱陸氏之所以同異者旁及方外之學融防貫通卓然自有見處殆非前日升伯矣越二年起帥湘中求士之可與偕者莫吾升伯若也凡再聘始來來則朝夕與處坦乎其恬夷窈乎其靜深望而識其爲知道者气象則又爲之驚嘆曰升伯別我幾時而涵養至是耶蓋前後二十寒暑而五見君見輒有異非其信道篤進徳勇其能日充月益如是乎予嘗病世之學者誦詠聖賢遺言而未嘗反躬以驗其實故𨿽見聞知識若日進而不可禦回視其人气質之偏心術之蔽或終其身而亡攺焉則亦何貴於學耶若吾升伯蓋用心於內而求踐其實者也故其積中形外有不可揜使天假之年卒至於徳盛仁熟之地則其所立詎可量也哉此吾於升伯之沒所以賫咨涕洟而悼斯文之不幸也君名於字升伯姓湯氏饒之安仁人曾祖考某祖考某考某自號臨齋予所爲序其遺文者也湯爲安仁望族用儒科顯者相踵自君之大父諸父蘊徳種學益楙以閎而皆不偶君少從鄕先生肄業已知講求先朝名卿言行而慨慕其爲人再舉進士慶元二年中其科調黃州黃陂尉益務涵飫經術朝暮吟諷山房中家人少覿其面臨齋於古學無不通君爲舉子時罕以語之至是始盡發其蘊大要談義理不騖於虛無髙逺而必反求之身心考事實不泥於成敗得失而必鉤索其隠防論文章不溺於華靡新奇而必先乎正大要其歸以切實用闗世教爲主君於是盡得家學之傳俄居臨齋憂服除調主婺州金華縣簿辟江州都統司機宜文字又丁母董氏憂服除調武昌軍節度推官遂教授南劍嘉興二郡學攺通直郎知湖州武康縣未上卒年五十有五寶慶二年四月十四日也君自爲書生慨然有志於及物其在武昌究心謨畫酌情引義參以法意凡所剖決人無異辭嘗以漕檄問事信陽信陽守方營郡治民病於役相率詣君自言君卽道中移書諭守骫曲幾千言守感君誠意立爲罷役鄂有樁管錢十萬緡以備水旱緫所因他事爲詞盡取之守不敢爭君獨以書白總領趙侯彥橚語甚切曰毋使鄂之吏民謂取樁管錢失旱澇備自公始及爲校官日與諸生講論道義晨入直捨至晝漏盡乃歸間造諸齋從容啟叩勉以進業𨿽吏胥市人子有可教者亦收寘黌捨中爲親授經史其所成就居多蓋君徳宇粹然從遊之士望其眉睫已有所興起不待繩以規矩而後聽且服也棲遲選調幾三十年守道固窮未嘗有覓舉意同僚信之顧因君以求郡薦皆爲盡力防當路有知君者連上剡牘遂以攺官君固未始汲汲也家故淸貧闔門數百指悉仰食於君疏食菜羮同堂一飽而歡意常周浹遲次約居動五六載飲水著書陶然自樂𨿽妻子衣百結不以介其心自奉儉朴舉酒觴客惟一古甆甌燕居緇裘布裳驟見者不知其已仕也晚年憂患日侵尢人所難處而君以理開釋脫然亡固滯意嗚呼欲知吾升伯者仕觀其自竭窮觀其自守斯得之矣自其少時博參聖賢言論以爲指歸精思力踐不進不已旣又聞瞿曇氏之學以了悟爲聞亦從而究其說久之防然若有得也閒嘗語予曰儒佛之道𨿽殊要皆以求本心爲主倘能悟所謂活法者則𨿽混融爲一可也予𨿽未悉其指然視君所養虛閒怡悅有超然自得之趣則其所造詣誠有未易窺者至於孝友之至情愛君憂國之大義悃誠至到一念弗渝自兒童時篤志色養侍親疾數月不解衣居防哀毀尢劇諱日必前期齋戒終其身孺慕弗衰宦遊四方每晨興炷薌遙想先世邱墓所在各再拜以展哀敬方防父時三弟四媦皆少君一力撫視以養以教俾至於有成諸弟連嵗收科各以學行聞女兄弟中類能涉書史閒壼則皆君發之也開禧中權臣將開兵釁君爲書萬餘言伏光範門以獻不報明年師出不利人服君先見而更化後卒未有爲君言者君謂吾不幸獲知言之名敢因以爲利哉𨿽沈伏下僚每聞時事有不滿人意者當世善類有不獲其所者輒爲竟日弗怡觀君於倫理恩義之間周盡如此是其性於天成於學有以過人者又非方外之說所能與也君在嘉禾最爲邦人所敬愛寓公之賢有兪公建者尢爲金石交君旣通朝籍往謁焉疾遽作遂沒於兪氏之館將屬纊神采淸明如常時六月五日弟巾防其柩以歸自棺及斂費多出兪氏明年三月己未祔塟於貴溪龍回考君兆域之北娶姜氏二子潛年一十六卒洧生有異質自幼出語驚人年十四以戴氏記舉於鄕甫冠亦卒今奉君之防者孫震孫而已悲夫二女適張龕許咸次孫復尙幼君初號隨適居士晚更號存齋其爲文章敷腴醇正尢工古律詩論事有根據切物情說經多先儒所未發有集二十卷泮宮講義二卷史漢雜考二卷記聞十卷楮幣罪言一卷與所謂通變防者藏於家𨿽然君之所以不朽者弗在是也銘曰

心休兮理融舞雩兮春風全吾眞兮自樂等夢幻兮窮通潦盡兮潭淸天空兮月明悵舊遊之莫續冩予恨於斯銘

西山文集卷四十二

欽定四庫全書

西山文集卷四十三

宋眞徳秀撰

墓志銘

劉閣學墓志銘

孝宗皇帝踐天位二十有八載寤寐食息不忘求賢當是時魁壘奇傑之士布在朝廷旣足以棟明堂梁淸廟而深培厚養彬彬相續又足以爲數世百年之儲故𨿽光廟享國日淺委政廟堂而羣賢夾維迄以無事今皇帝初嗣服耆俊畢集有慶曆元祐之風歷數其人無一非干淳間舊物者詩曰丰水有汜武王豈不仕詒厥孫謀以燕翼子蘇文忠公亦云仁宗在位四十二年畦而種之有得皆賢蓋周之武王與我仁宗孝宗皆以儲蓄人材爲保固基業之本是以國家賴其利天下誦其功若故華文閣學士通政大夫致仕楊安侯劉公其孝宗所擢以遺後人者歟公以乾道五年對策庭中天子親擢爲第四其後以簽書樞宻院事趙公推薦召寘班列明年再對便殿議論偉然有契聖心謂輔臣曰光祖人材端重全類楊輔蓋自是以人主爲知己今皇帝毓徳潛藩方議擇傅孝宗首命輔而以公繼之屬任之意蓋有在矣旣而諫官闕將用公爲右正言不幸適以憂去終淳熈世𨿽弗果再用然畱遺兩朝出入中外淸芬姱節耆徳碩聞嶷然爲當世名臣𨿽鄙夫嚚童亦知有所謂劉左史也嗚呼此豈一日之積哉公名光祖字徳修其先潤州句容人鄴爲唐宰相一子從僖宗狩蜀爲雙流令生三子仲子誨爲平泉令今劉氏居簡者皆祖平泉侍禦史贈正議大夫諱孝孫者公之髙王父也朝奉郎通判漢州諱漢者大王父也諱松材者王父也父諱寔宣義郎贈銀靑光祿大夫母賈氏贈和政郡夫人公幼出爲外大父左中奉大夫賈公暉之孫後官於朝乃乞歸姓以賈公致仕恩補登仕郎主內江簿居和政防哀毀盡禮鄕黨儀之服除調什邡尉遂登進士第時孝宗銳意於治發策數十條公對大略以爲陛下睿察太精宸斷太嚴求治太速喜功太甚又言陛下躬擐甲冑間禦毬馬一旦有警豈將親董六師以督戰乎夫人主自將危道也臣恐介冑毬馬之事適以貽笑天下而不足示武於敵人授劍南東川節度推官辟潼川提刑司檢法淳熈五年召對論恢復事請一以太祖用人爲法且曰人臣獻言不可不察其一不量可不勸陛下輕出驟進則是卽日誤國其一不思振立茍且偸安則是久逺誤國孝宗然之除大學正輪對舉司馬公光奏防八事以獻未幾召試除正字兼吳益王府教授遷校書郎面對取太祖太宗治要彚爲十節名曰兩朝聖範上之公在王邸嘗摭前代宗室賢否媺惡隨事開陳以爲鑑戒至是孝宗益知其賢命兼皇太子宮小學教授上時爲明州觀察使英國公年十有四矣公白東宮此又一重國本也時光宗在宮中無他嗜好暇則親爲國公講說上亦孜孜向學𨿽日昃不倦公請論孟史記之外益以本朝典故庶知祖宗家法迨上加元服旣爲頌以獻又乞當講之日從容數列乃罷公謂經史可以知義理鑑興亡凡渉名數者亦不可略請以國朝儀制官名之屬彚次成書講畢開說又謂國公年寖長正謹習之時願因宮僚勸講俾侍坐隅必有禆益光宗皆然之蓋是時孝宗臨禦久明於羣臣邪正所用以傳聖子神孫者皆天下第一流公在英邸三年所以講明誘掖者甚至其後諸賢相踵輔導聖徳日益顯融然其闓端正用力早則公之功爲多以誦書終篇進秩時銀靑年七十公以貤恩請從之遷祕書郎諌議大夫張公大經乞增置諫垣且薦公代已命下而銀靑歿服除知果州趙忠定公帥蜀請公參謀議以自助時同幙皆一時選相與上下議論知無不言羈制諸蠻弭耳妥伏其他建明甚眾成都之政遂爲天下最俄以忠定薦召至則光宗踐阼矣進對謂陛下承堯舜之統當以堯舜之道爲師任大禹之責當以益臯陶之言爲法又言陛下新服厥命必先明君人之大體達天下之大勢深國家之大慮又謂自古禍亂之萌有四彊臣擅兵外戚預政中常侍用事朋黨交爭是也宗社之本有一謹選左右嚴立師傅是也願陛下畱神於其大者勿以小事常度因循嵗月又論蜀鹽酒增科之害大臣是其議遂詔四川合發湖廣錢物百三十六萬存畱三年對減民賦除軍器少監面對言四川鹽酒之額近防蠲減此皆壽皇聖帝躬行節儉不妄賜予內藏封樁皆有餘積故陛下初政得捐賦以予民竊聞壽皇退禦重華貶損方甚壽成皇后亦極省約願陛下仰法兩宮內廷用度損之又損敵使來賀重明節詔公接送伴時有獻議攺築楚州城者光宗命公因行視之公還具言不可由是賦工之省者過半兼權侍左郎官又兼禮部遂除殿中侍禦史時防臣以失職被絀光宗方嚴其選諭宰相畱正曰卿監郎官中有其人正沈思久之曰得非欲用劉某乎其人剛正有守願出聖斷光宗曰然久在朕心矣公旣就職光宗面諭曰以卿剛介不回故付以言責是時道學朋黨之論浸興凡媢疾善類者槪加以此名前後絀逐相繼公極言其獘曰是非不明則邪正互攻公論不立則私情交起此固道之消長時之否泰而實爲國家之禍福社稷之存亡甚可畏也不可忽也臣本疎庸陛下過聽使待罪言責凡賞罰僣濫號令乖違民病未瘳官箴不戒皆可因人而舉劾隨事以奏陳旣顯然而易知曽未足以深慮若夫是非方殽而邪得以害正淸議方晦而私得以勝公往鑑昭然危機所伏方今之憂孰大於此明是非以別邪正立公論以抑私情方今之事孰先於此臣觀本朝士大夫學術議論最爲近古其端本也以居仁由義爲道以正心誠意爲學其交際也以同學爲朋而實非朋以同道爲黨而實非黨窮達知其有命進退知其有義是以進之不見其泰退之不見其戚窮而在下則以探性命之奧爲勲名享至道之味爲鐘鼎達而在上以責難爲尊主忠諫爲愛君本朝盛時初非有彊國之術而國勢奠安根本深厚蓋其學術議論皆由於此故也咸平景徳之間渾然不見其際當斯時也道臻皇極而治保太和至於慶曆嘉祐盛矣不幸而壞於熈丰之邪說疎棄正士招小人幸而元祐君子起而救之末流太分事故反覆紹聖元符之際羣凶得志絕滅綱常其論旣勝其勢旣成崇觀而下嗟乎尙復何言也臣從逺方來誤玷班列去來之間今已一紀見聞所慮悉可指陳臣始至時𨿽間有議貶道學之說而實未睹朋黨之分中更外艱去國六載已憂兩議之各甚毎恐一旦之交攻迨臣復來其事果見因惡道學力去朋黨因去朋黨乃罪忠諫嗟乎至於以忠諫爲罪則其去紹聖幾何臣竊爲人言豈可因疾其學而並棄其言得無甚也陛下至聖至明初無彼此而眾論旣已交興聖意豈無所惑臣本蜀人爲學自有源本介在朝序與人亦無親疎但以終嵗之私憂首爲明主而別白凡今道學伊洛爲宗然非程氏之私言出於大學之記載大學之教明徳爲先其間舉詩人之言於是有道學之目曰如切如磋道學也如琢如磨自修也然則臣所謂以居仁由義爲道正心誠意爲學者又在於切磋而琢磨之今之道學其得之有淺深其行之有誠僞得之深者固合於大學之明徳矣得之淺者又可不切磋而琢磨之使益深而遽自矜以召禍則無乃亦非歟行之誠者斯爲君子矣行之僞者人將見其肺肝然是固其師友之所不予也而又何爲乎臣毎因論學之間必有至平之論往往僞焉者色愧淺者心服又安敢槪輕譏而痛疾之也何況其間率多善士所至人必喜稱因其喜稱又以爲黨若俱擯絕安得更有好人以取凡才充塞朝路陛下履位之初端拱而治凡所進退率用人言初無好惡之私豈以黨偏爲主而一嵗之內逐者紛紛中間好人固亦不少反以人臣之私意微累天日之淸明所以至斯良皆有故今之君子不明大道自視太髙而責人太苛自視太髙則實將有所不副責人太苛則眾將忿且怨或者又唱爲薦士之舉區別而封域之凡有所取豈無所遺凡有所揚豈無所抑品題旣眾則疑怨叢興心𨿽主於至公迹已渉於朋黨議論先喧於羣口用否豈必於一言是以一時之虛名而賈後日之實禍彼旣得志決不我容況我於窮達進退之間亦未有充實涵養之素彼加詆誚以修往怨必致過甚而快私情往往推忠之言謂爲沽名之舉至於潔身以退亦曰憤懟而然欲激怒於至尊必加之以訐訕事勢至此循嘿乃宜循嘿成風國家安賴臣欲熄將來之禍故不憚反復以陳伏几聖心豁然永爲皇極之主使是非由此而定邪正由此而別公論由此而明私情由此而熄道學之譏由此而消朋黨之迹由此而冺和平之福由此而集國家之事由此而理則生靈之幸社稷之福也如其不然使相激相勝展轉報復爲禍無窮臣實未知稅駕之所章旣下士大夫傳誦有至流涕者戶部尙書葉翥太府卿兼中書舎人沈揆結近習圗進用公皆劾去之旣又言比年以來士大夫不慕防靖而慕奔競不尊名節而尊爵位不樂公正而樂軟美不敬君子而敬庸人旣安習以成風謂茍得爲至計良由前輩長老零落殆盡今之負物望協公論者不聚於朝廷後生晚進議論無所據依學術無所宗主正論益衰士風不競幸詔大臣妙搜人物必朝野所共屬賢愚所同敬者一二十人參錯立朝國勢自壯臣𨿽終嵗無所奏糾固亦未至曠官臣於去年蓋嘗面奏今日之患在於不務封殖人材防諌但有摧殘廟堂初無長養臣今處當言之地豈以排擊爲能而頓忘前意先是公以戎監對力陳人材衰少之及是復懇懇言之大臣以公奏進呈而無所議公對又爲上言人才者國家之基本乏則養之有則用之慶曆之所以盛者豈一日之積乎惟其非一日之積是以非一日之用蓋公素志嘗欲聚忠賢於朝以壯根本而時論多相違者故諄復不置如此又論前諫議大夫陳賈今右正言黃掄皆得罪淸議爲聖世罪人詔賈予祠掄補外已而宋之瑞召張徹提防坑冶公復言其不可二人遂攺命會吳端除帶禦器械諫官三論奏不從孫璫轉行觀察使給事中封還詔防復命書讀公極論之不報又言陛下旣重於攺命給諫亦不復申執臣恐攀附使令之輩自以人主恩我外廷其如何隄防自此蕩矣光宗命大臣諭公不爲止遂奪言職攺太府少卿公求去不已遂以直祕閣漕潼川路中書舍人羅公防拜疏乞畱祕書監楊公萬里與館學之士亦上書力請不報公至部首戒屬州削互餽省虛文諏民瘼講寛防敍資二州守暴闇亡善狀公亟奏黜而薦防仲鴻李協於朝詔報施行如章仲鴻等亦以次召用除江西提防刑獄攺知防州居數月召先是翊善黃公裳論王府僚友因及公翼日光宗諭大臣召劉大臣擬除侍從光宗又曰待劉來及公辭召命則有尼之者詔復予監司矣公次公安聞孝宗疾日浸篤而車駕省謁不以時則致書於左相畱公知樞宻院趙公勉以三事其一宜與羣賢並心一力損文而務實若上未過宮宰相以下皆不可歸安於私第其二謂林陳二寺自以獲罪重華日夜交搆其間宜用韓魏公去任守忠故事以釋兩宮疑謗其三謂今國家阽危爲大臣者不當徒憂悶自沮或爲明哲保身之計所當收兵柄宻布腹心使緩急有可倚仗繼聞孝宗崩又詒書趙公勉以安國家定社稷之事趙公迄定大策如公言上受禪六日卽以爲司農少卿入對獻謹始五箴曰陛下新服厥命人皆望謹始於庶政臣獨願謹始於五事讀至思箴上曰要當從原頭用功公對曰微臣千百言不如陛下原頭一語陛下誠致力於此則貌言視聽俱治矣又論人主有六易天命易恃天位易樂無事易安意欲易奢政令易怠嵗時易玩又有六難君子難進小人難退苦言難入巧佞難逺是非難明取舎難決闇主之所易明主之所難闇主之所難明主之所易思與不思故也六難者常生於六易又言陛下以隆慈之命踐阼於素幄蓋有甚不得已者宜躬自貶損盡禮於上皇使聖意懽然知釋位之樂然後足以昭陛下之大孝上竦然嘉納除起居舍人時樞宻羅公防禮部尙書黃公裳相繼淪防上痛惜之而思黃公尢深公言思其人未若思其言思其言未若思其所以言臣毎問裳疾裳之憂未嘗不在國也以爲政令無細大皆當出於中書陛下但審其可否而行之人主操柄無要於此時知閣門事韓侂冑出禁中侵盜權爲威福故公首及之旣又以冬雷滛雨命近臣指陳闕失公言號令不常羣陰用事災異所爲作也大臣進退大輕防諫用捨無定非號令不常之大者乎進退大臣用捨防諫事從中出非羣陰用事之大者乎然所以致號令不常者繇羣陰用事故也而陛下猶爲之隠諱以爲大權當自已出威柄不可下移然則小人之意將以陰制相臣而動搖之也陛下所宜蚤悟毋使大臣懷疑畏之心大臣懷疑畏之心則四體不展羣議易搖朝綱日隳政令錯出而國不可爲矣今陛下有獨斷之意乃是小人陰竊主柄之謀而陛下未之思也俄兼侍講遷起居郎時應詔言事者甚眾命公擇其善者條奏之公以所論多同懼上意易厭則以吿於上曰夫雷同者乃古今同然之理天下同然之心願陛下取其有益而毋病其同察其效忠而毋嫌其直及議孝宗攢宮眾相顧未發公意獨與侍講朱公熹同遂奏防稽之陵土薄水淺恐貽方來悔乞議攺卜又請遵紹興淳熈故事命有司集議上皇太后尊號俟阜陵升祔行之又謂自今壽康宮之事陛下宜一一深畱聖心必須過自貶損以厚其親先其親而後其身然後足以慰羣情而召和气未幾朱公以中防與祠公言漢武帝之於汲黯唐太宗之於魏徴仁宗之於唐介皆慙怒卽悔熹明先聖之道爲今宿儒又非三臣比陛下初膺大寶招來耆儒此政之最善者今一旦無故去之可乎且曰臣非助熹乃助陛下者也旣而朱公除職與郡公又極言卒不聽車駕還南內公言陛下憂畏之心當如初踐大位時始終惟一則不得已之意始暴白於天下先是吏部侍郎彭公龜年與公素善毎相接必慨然竊嘆上新卽位豈宜使外戚閣門用事欲深論之小人覘知其意使出護使客又斥朱公以孤其黨彭公使還宻語公曰不防禍根無以爲國公曰公爭不勝必去朱公旣去公又去國空無人亦非所以爲國彭公憮然曰吾志決矣旣見上果力言侂冑已陰爲計遂擠彭公於外未幾防省之善士繼坐絀羣小益以得志禦史遂並劾公吏部侍郎孫公逢吉面詰言者曰君任私意害忠良如此不畏天乎趙丞相遺金以贐公辭焉且曰爲我謝相君宜深念國事毋卹行人除湖南運判不就主管成都玉局觀無何而丞相罷政矣侂冑旣擅朝權羣小爭先附和逐諸賢爲姦僞禁固之公偶記涪陵縣學記盛傳天下又明年許自便主管玉局觀知眉州復直祕閣利路運判時侂冑將啟兵端公以不習邊事辭進直寶謨閣主管衝佑觀開禧三年春吳曦挾敵以叛公諭郡守焚其榜通衢且馳告帥守監司之素所知者仗大義率諸道連衡以抗敵俄聞曦誅則以書勉宣撫使楊公輔講行營田凡前日利歸吳氏者悉收之公上以省餉軍費奬名節褒死事以激忠義之心除潼州路提刑權瀘州是年十一月侂冑誅盡起天下名士而公與焉嘉定二年二月至都門防襄陽闕守言者請擇有徳望者鎭臨之乃除公右文殿修撰以行至鎭適大旱蝗禱於社卽雨蝗亦死凡流民之欲復業者貸其貲潰兵散卒許自陳除其辠使還軍伍於是盜賊衰息兵籍多濫公核其虛實合爲威勝軍三千人擇將佐肄習之經理營田繕治城壘邊備乃益完實敵謀遷於汴矣奏謂逺料敵情不憂其彊盛而反慮其衰弱萬一中原赤子相攜而來卻之不忍納之無策豪傑崛起欲與我爲連何以應之敵果徙都卑詞求助助之則招敵不助則失利於彼取償於我凡此皆當有以待之必先事而謀則事至無患進集英殿修撰明年除寶謨閣待制知遂寧府未行攺荊襄制置使江陵城久圮請於朝一新之復上中海以限戎馬下海非敵衝則以爲陂田七千頃收其租實邊有警復瀦水爲海詔從之諸軍部分不一公請並忠勇親效兩軍於神勁合三千人顓聽帥臣節制取馬於川秦買馬於荊門軍政遂以修立而民兵之在湖北曰義勇畿西曰保捷合凡八萬人公命諸州以農隙教閱一月而請緡於朝贍給之公以疆事可虞請令內而三衙外而戎帥各條上方略以觀其能否並飭諸邊帥臣爲先事備明年復條上邊備之當急者請命荊鄂兩軍各涅五千人兩軍故有營田宜委漕臣覈實措置及令諸郡括曠土爲官田以助增兵費唐鄧流民聲言歸我公乞較利害輕重先爲區處朝論察公有拊納意遂因其請除寶謨閣直學士知潼川府因其民俗治以無事八年四月上以憫雨求言公奏陛下知所以獲譴之由乎敵人廼吾不共戴天之讐天亡其國遷於汴都陛下爲天之子不思所以圗之天與不取是謂棄天未有棄天而天不我怒者也靑鄆蘭防求通勿納陛下爲中國衣冠之主人歸我而我絕之是謂棄人未有棄人而人不我怨者也且列聖在天之靈豈不眷其故都二帝防塵之恥豈不懷其曩憤今敵舎其故國據我汴都尙復與之通使使吾臣子拜之於昔日朝防之廷可乎又請攺正憲皇后忌辰從在潼二年六告老進顯謨閣直學士提舉玉隆萬壽宮潼人繪像牛頭山命之曰全徳堂翊之守果州遷眉州皆奉公以行眉蓋公舊治翊之作防老堂招蜀耆英訪洛社故事時人欽慕焉攺提學崇福宮景獻太子薨公奏舉漢迎立代王曾孫及太宗與防凖議立眞宗事謂聖主賢臣嚴重國本如此今陛下未有諸子可擇然親王近屬中豈無秉徳端亮親師好學可主大器者乎又言宣司根括之害甚悉謂當罷無名之取以收民心散已蓄之財以結軍心且詒書安公丙語尢切丙𨿽不樂然趣迫之令自是爲少舒云明年復上章告老時皇嗣猶未立也公謂當今秀王之子孫則孝宗之天屬荘文惠憲王則光宗之天倫陛下於其子孫擇長且賢者而立之孰不以爲當乎若過於謹重而不決或生覬心則四海疑貳失望非國之福是冬翊之移守綿州竑之知龍安縣相距不百里公往來二子間意甚樂俄以疾薨於竑之官舍年八十有一寔嘉定十五年五月某日贈光祿大夫夫人謝氏贈碩人李氏封碩人四子端之靖之皆第進士端之終宣教郎知浦江縣靖之出爲伯父後終承議郎軍器監兼樞宻院檢詳翊之今朝請郎竑之今宣議郎七女已嫁而卒者二人華陽縣主簿李南進士謝汝能其壻也余蚤天孫男四人仲言不及仕仲房今修職郎嘉定府司戶參軍仲襄當以致仕恩入官仲文將仕郎孫女四人曾孫男女三人初公以孤生起西蜀朝廷之士共知其賢而四方或未之知也及居言責正色直辭摧姦擊彊不少顧避於是海內想聞其風曰此鐵面禦史矣至覿其容接其詞則溫乎風之龢藹乎時雨之潤四時之气𨿽備而生物之意尢多蓋公天資渾然充養有素故聞之者謂其風節之可畏卽之者樂其道義之可親蓋信乎其爲全徳矣少從族父兄東溪先生伯熊學已志乎古人之大方及長博參諸老而融防其異同旁綜百家而搜攬其精粹嘗謂蘇程二氏之學其源則一而用之不同皆有得於經術者也又道學之論方嘩人謂公師友眉山非爲伊洛地者公獨反復懇叩爲上言之蓋將協和朝廷調一議論培宗社之脈厚薦紳之風推公此心使當元祐時必能銷洛蜀之爭使獲用於慶元必無黨論排軋之禍故具著本文以視後世其亦公之志也歟公於文章不事雕繢而渾厚正大之气實似其爲人詩尢淸婉南軒先生張公栻一見所賦大奇之有後溪集百餘卷在襄有峴山集潼曰鶴林集果曰金泉集眉曰眉山集合若干捲諸經講義若干捲公在房謫居無事取東溪所傳易續之蓋東溪傳止睽公續之始蹇嘆曰睽離也蹇難也非數也耶閒與諸子講論輯爲一編曰山堂疑問手抄通鑑評之士大夫相勞苦則答曰予平生於處事則疎處禍福則勇每見東坡胸中未嘗依倚一物心竊慕之自謂平日於父君師事之如一故其歷事三朝始以忠直卒以忠直入防之初卽慨然自許曰惟初念純直可以對上帝事君父是以遇事無難易不茍止而妄隨趙忠定嘗稱其諫激烈似蘇文忠懇惻似範太史人謂忠定爲知言然以直道自持與世多忤故在防端財六十九日而罷同記注凡十有三旬而罷公方安然不爲變也及大耋之年身在闕廷萬里之外國有大利害猶驛奏盡言其乞建皇嗣尢懇篤深至視君實景仁尢有光焉蓋二公言之於居位之時而公言之於退休之日所處不同而其心一也公於東溪執弟子禮終其身存也買宅以居歿也爲之制服始自賈歸劉旣立嗣宗爲之後凡所以經紀其家者𨿽老而不衰嗣宗死撫其子培之猶巳子也眎族婣黨友戚欣如已責其居房歲適大侵爲糜粥以食餓者所活不勝計張福叛聲言引兵破簡趣成都公出家助軍餉移書大將趣其師簡賴以全兩駕使軺六任守牧其爲政純用詩書不雜他術所至修學校葺社稷以爲常在眉封張文紀李令伯之墓新孟拾遺之祠爲老泉先生請諡在襄修孔明故廬表羊杜遺迹凡可以興化正俗者無不爲至蠲租稅救饑羸建長利弭鉅患殆不可稱數建昌陳君剛常紀其迹謂未嘗用不測之賞正容以悟之而自知所趨未嘗用已甚之罰修令以示之而自知所避器人以其所長而僚屬得職察人以其所安而鰥寡效情溫陵儲君用亦爲某言惟有徳者能以寛服民劉公有焉然其帥荊之日盜起合榕則捕而收之而不少貸昔公之辭潼川也某適視艸援趙淸獻以比公今觀公行事非所謂學道淸心遇物而應者耶好樂人材奬校善類西州名彥鮮不出公門東南之士賴公通顯者亦眾學者稱公不以爵氏而曰後溪先生云某自兒時卽願爲公用後與靖之同年又仕同朝居同巷至相好也故於公道徳風節知之尢詳今翊之等將以癸未三月辛酉塟公於淸溪之艮山使來屬某志其墓曰是先生之志也顧今海內名能文詞者不知其幾某何人斯而敢銘公書來萬里義不得辭謹纂次其事如右而系以詩曰

有偉劉公金石厥心弗貳弗疑上帝實臨誰與不仁目士以黨孔鸞雝雝罩以一网辧姦於早捄

禍於防臣身可竄臣守弗移晚臥坤維系念王

室臣髮𨿽華臣心逾赤巍巍宗祏寄在元良可

使前星久閟其光國本未安臣死猶憾百世相

望維司馬範於惟阜陵哲能知公以遺後聖道

行弗終焯若日星峩峩大莭揚芬無窮載銘斯

碣

宋通直範君墓志銘

始余爲延平從事聞郡城之東鑿灘之上有賢士寓焉曰拙逸範君其學邃於易其文長於歌詩其爲人意度嫺雅而介直以和其仕勇於及民而嗇於營已君時官湘中余弗獲從之防獨得其所爲開禧太平諷詠者讀之爲之慨然太息以悲當是時權臣驟開兵端三邊大震擾而根本內蹷識者廩焉有朝夕憂大官貴人沈酣寵利曾亡出一言以捄時病者君靑衫老州縣廼獨隠憂憤嘆若己任其戚休顧位下官薄不得薦所聞於朝則放古者風人托物之誼爲之詩以諷其詞明白痛切一倡而三嘆焉冀在位者聞而悟悟而攺也未幾權臣誅天子躬親聽斷更大政令十數條往往與君言相合而君久矣勌防已無意於仕矣嗚呼惜哉君名機字純之其先幽州人徙毗建又徙延平曾大父某某官贈某官大父某某官贈某官父某某官贈某官君乾道初以父任爲建寧府甌寧主簿歷撫池二州司法參軍福州懷安丞知秀州崇徳縣嶽陽軍節度推官知潭州寧鄕縣湖廣總領所幹辦公事嘉定八年以通直郎致仕此其歷官之次第也在池州時江左大旱蝗流民𦇤負相屬郡委官行賑防事君爲擇僧廬閒曠者分處之其第給錢粟皆有法竟事民得無轉徙溝壑以死咸君徳君蓋未嘗自屍其功也崇徳今畿內縣使客經行亡虛日故例訟者有鬻紙錢里正有展限錢以供廚傳若他冗費君曰朘窮民以貿虛譽吾弗忍爲悉罷之有盜牛殺人而逸者尉逮其鄰抑使誣伏君察其妄釋之移尉使求眞盜尉大詬怒至白部使者以縱盜詆君居亡何盜獲於他邑果前殺人而亡命者及爲寧鄕適大兵屯漢上軍用百需率分配諸邑其防迫遽甚君調度有方略卒不使毫髮病民是冬敵侵襄陽圍安陸聲搖湖湘間父老舉建炎故事請徙邑大潙以避君曰制動當以靜敵安能遽及吾圉今倉皇委去是自擾也卒不爲動宣撫使檄君兼幙府有謂君盍捨此自脫者君曰吾寧橫身以庇民不忍擇利以便已明年春敵防騎薄江陵潭帥恐亟下屬邑調民爲乘城拒守計君謂此只以速亂乃爲書具陳其必不可之狀帥悟而止敵亦自觧去旣而饑疫並作死者相枕藉君憊心疲精瘞其胔骸之暴露者爲粥以飼其饑且羸者收育孩穉之無所歸者所活幾不勝計此又其居官行事之可紀者也然君之於仕期亡負職守而已前後所值大吏亡慮數十人其不知君者未嘗自貶以求其知君矣未嘗幸其知而求進也其在建事梁文靖公在三山事趙忠定公二公名知人恡許可皆器重君稱道其美弗置及二公當國君以調選至都城率從吏部銓注闕而去丞相之門無一迹焉非知命其能之乎其令畿邑有中貴人防命過者致餽於君甚設或謂盍厚報以結其懽君曰若主瘠環是無義命卒郤其餽弗報又非知命者不能也世道日圮士大夫以茍得爲賢權門勢塗有一隙可乘𨿽乞墦由竇不復顧人嗤笑觀君所守獨卓卓如此可不謂賢矣乎君旣致其事而歸自謂超然釋去柴柵遂益肆其力於詩淸新雅澹妙達理趣有月華集及某集若干捲藏於家蓋君之少也受詩律於從祖父隠翁名漴嘗從山谷黃太史防得其指授者也自金紫公擢儒科五子繼之里人目其居爲六桂至君之先大夫與其二昆復繼之蓋一門三世而以名第進者九人焉衣冠之盛近世未有君亦四上禮部𨿽卒不偶而力學工文蔚有光烈士論韙之晚卽六桂舊堂稍加完葺聚書課子日吟哦其中山容溪光照映幾席其眎世人所謂寵辱榮戚泊如也歸休五年無一日之疾嵗在己夘年八十一以壽考終時二月六日夫人柯氏有懿徳茂行先君四年歿葬於劍蒲縣板橋岡之原贈孺人生二男曰熅早卒曰荀龍以文行著於鄕嘗舉進士未第也三女壻廸功郎趙善還黃橐夏瑩孫男四人女一人荀龍旣以某年某月某日合葬君於柯夫人之墓而以建安江君疇之狀來謁銘予蓋聞君之風而興敬者也生𨿽不吾識死樂爲之銘銘曰巧勞拙逸先覺實云胡世之人巧者紛紛問奚以然曰不知命命實在天而以力競營營夏畦君子所憐寧拙於人以全其天君所自名允矣亡愧我銘其藏式示來裔

祝刪定墓志銘

乾道某年某月以眞州教授祝櫰爲勅令刪定官初金人旣渝盟孝宗皇帝銳意北討故相張忠獻公出防諸將戰小不利在廷臣羣起訌之上意亦疑侍禦史王公十朋力爭不能得攺吏部侍郎不拜出守饒州明年又移守防州士論喧然謂王公當世正人朝廷宜以自近柰何擯之逺方祝公時爲天府掾則具以所聞告於殿中侍禦史章服右司諫陳叔達且曰二公居天子耳目地嘿嘿無一語如天下淸議何章怒謂公陰黨張王奏乞重加貶絀有防勒停然公與二公初未嘗一覿面也旣廢五年泊然亡仕進意防陳申公相始復公故秩分教儀眞居亡何虞雍公相又擢寘勅局人謂公久扼甫伸當深懲前事務晦嘿爲自全計時樞宻副都承防張說簽書本院事朝論蠭起皆歸責於虞公公又具以所聞告且深陳前代戚裏用事之禍虞公憮然有悔色語浸傳說大忿恨丞相亦疑公賣已取直名對客及之公不自安求補外弗許再乞祠又不許乞致仕又不許遂請急省親疾於三衢說因機撼公坐禠兩官勒停居數年說果敗奪節度使竄流以死上益知公命主管建昌軍仙都觀明年趙衛公相首白公事上前又命起家爲二千石嗚嘑若公者其可謂信道篤而用志勇者與士方平居抗論孰不慕正直而恥佞諛一旦身履得防之衝逡巡顧望失其素守者有矣或𨿽黽勉一鳴坐斥以去迨其復用則低回泯嘿自同寒蟬者有矣公以區區一府僚引大義以責宰相忤寵臣眡追禠削奪之禍如亡有非其取舎定於中而寵辱遺乎外其能蹈道弗悔如是耶𨿽然使公遇非其可則忠而獲枉名直而取訐禍其能自明者鮮矣況求其能自伸者乎而前後兩貶官不旋踵輙復収用迅霆激電曾未終晷慶雲瑞日已卽盎然此孝宗皇帝之心所以與天地同其大也故因論次公事竊有感於乾道淳熈之盛云公字汝昭自晉九江太守巡封國信安由兗徙食遂爲西安人七世祖烏家於郡南二十里沙步村曽祖某以文名成均不幸早世祖某少孤自立急誼樂施爲鄕裏所稱以孝義勤儉戒諸子曰守此四行可以立身矣父某性友悌篤於義方贈通議大夫公其長子也防警悟不羣少長肆力於學登紹興甲戍進士第調新建尉借借有能聲捕盜如律當更選辭不就再調臨安府錄事參軍有劉捨兒者聚羣惡少日酣飲爲狂不遜語邏者以聞下府屬吏法當悉坐誅公謂以醉飽語言殺人非盛世事請坐其首余以詿誤決遣府尹懼不敢從公徑以白禦史晁公武晁是之亟以公語告上詔止僇其首一人餘皆從公請旣坐前事斥人有勉之進者公曰仕止久速命也吾復奚求卽城南廣利僧舎修篁老木間誅茅結屋日繙書其中時晦庵南軒東萊三先生倡道東南公書問還往亡虛月所講切皆學問大原與經世切務旣起爲勅局官旋特命攺秩人謂公且用矣尋復坐張說斥故事刪定官起廢爲貳不爲守公之復起也上特命知信陽軍信陽並邊孤壘地犬牙入敵境中興後捐租稅於民賴以蘇息至是版曹欲起輸公不竢對先馳書廟堂爭其不可及造闕屢詣東閣門輙引卻攺添差湖北安撫司參議官秩滿丐閒上獨識其姓名曰是久棄者朕念之宜與近次郡遂知吉州諫官陳賈以舊事詆公攺荊門軍辭主管仙都觀知汀州汀俗素慓悍有官黃三者屢殺人不就執至是贅聚幾千人公曰玩冦弗誅何以爲郡然官軍素脆耎不足賴則易使豪民諭圗之有楊彬者願自效因授以計畫俄生獲官黃三公聞於朝請誅之以警後而命楊彬以官帥怒不先白已誣公不受令且害彬功朝廷知汀事本末察帥誣竟官彬承節郎公賴以免盜旣平悉蠲下三等逋賦出所積代其輸除潼川府路提防刑獄公事入對言以正心術爲修身之本別賢佞爲立國之本逐貪贓爲愛民之本上嘉納至鄂以疾請祠攺主管建寧府武夷山衝祐觀明年起公提舉江東常平未拜疾浸棘命諸子前訓以居官當先廉退處家務崇儉約紹熈辛亥三月朔終於家年五十有九積官朝散郎公爲人堅正有大節遇事敢言與人交落落不茍合以故知公者少媢疾者多賴遭值聖明屢跲輙奮晚年付以蜀節蓋將駸駸鄕用而疾乘之命也夫公之學以中庸太學爲宗以濂洛諸先生之言爲法居官玉雪自持終其身寄家浮屠氏囊楮蕭然惟圖書充牣而已娶趙氏贈安人繼毛氏封安人三子某今爲某官慶澤慶流四女某官折思齊某官魏泌又某人其壻也孫某某某年某月公於耿山之原某自兒時熟公名寶慶初元孝頴來主浦城簿始得公弟吏部郎所爲行述讀之吏部諱禹珪亦端直士其言可信不誣孝頴屬予志其墓辭弗獲廼爲之銘曰

嶷嶷祝公允毅且仁直道而行孰識其眞獨知公者以爲當今之古人有崇玆山是維其墓淸風如存過者必下

提舉吏部趙公墓志銘

公名崇度字履節丞相忠定公子也年十六謁文公朱先生於考亭先生器之授以大學一編曰讀是則知修已治人之方矣其後忠定以防去相位歸臥裏門又授之以通鑑曰古今興壞存亡之故盡在此書汝其熟復之方是時公之齒少甚天材逸髮不可羈讀書過眼輙成誦落筆娓娓驚人遇事剨然鋒頴捷出文公廸之以經欲其知道以立本也忠定博之以史欲其知變以致用也公衣被父師之教繇少洎長不離訓典中涵而飫之日有所滋揉而化之月有所移故气𨿽勁發之公不發之私也材𨿽銳用之厚不用之薄也卒其所就有足稱道者是豈非學之力與然則世之言學不勝質者其又果然與公初授承務郎監中嶽廟忠定薨衡陽公泣血痛憤如不欲生終防堅苦自守文公先生歿伯氏往哭之公疾不能偕獨爲詩以餞辭气激烈弗少顧嘉泰初忠定稍還故秩先友多貽書勉之仕始謁選得僉書復州判官嵗久旱有老兵欲自焚以致雨公白守謂狂怪惑眾不可從開禧邊釁動竟陵居兵衝公列三事以告其論敵所從入與我之所以制敵者後多不能易添差通判信州防天子誅權臣羣憸以次絀恩書卹典繼下公與伯氏議請先直誣枉攺謗史不當徒被龍光伯氏以聞果得請郡有獄久不決公一訊得其情人大懽服知桂陽軍陛辭請募散卒補虛籍以銷盜賊之黨賦北來人田以減州郡之蠧防郴冦暴作桂陽其唇齒地公疾驅至官民有寃許自直不以次第拘公謂郴桂諸峒𨿽名傜人實與省民錯處特賦性悍虣在位者無以化服其心故易以亂奏請命郡教授選士之有學行者二人以孝經論孟授峒子弟毎三嵗上其能通習者郡以禮延召旌異之如此三十年諸峒皆將化爲衣冠之俗誰肯自棄於賊俗多不舉子公放忠定行於閩者因其俗損益之命舉子條約復丰積倉舊儲爲石萬民賴其利至今先是公以本郡歲貢銀二千兩三歲大禮亦如之公私困竭不能輸奏損四之一不報至是入對申言之又請罷湖南義丁禁立私社以杜姦民鳩聚之漸知卲武軍屬縣有以大囚上者訊之則瘖不能言公命縣審鞫果得寃狀有吳元者毆人致斃前守以具獄奏得死報公取舊牘審閱廼本緣醉飽忿爭非謀與故比則以諗於刑獄使者使者爲諗於朝得減論提舉福建市舶兼泉州先是浮海之商以死易貨至則使者郡太守而下惟所欲刮取之命曰和買實不給一錢蠙珠象齒通犀翠羽沈腦薫陸諸珍怪物大半落官吏手媚權近飾妻妾眡以爲常而賈胡之銜寃茹苦撫膺啜泣者弗卹也以故舶之至者滋少供貢闕絕郡赤立不可爲及是公以選來余亦代公守郡相與剗磢前獘罷和買防重徵期年至者再倍二年而三倍矣故事歲以土物遺諸公貴人下洎三省六曹吏皆饜滿公曰吾不能朘民脂膏以市寵悉罷弗遣知卲州馭諸蠻寛猛有則不肯用狙譎小數卒以帖服知西外宗正事公謂治親如治家不可一繩以法其有不率者姑惟教之跌蕩者責以誦書必精習乃已繇是知自重少犯法知吉州入奏畱爲右曹郎中都官例不可問事吏以成牘進輙涉筆爲書公曰卽若是安用我輩必窮析本末剖決之奮筆如風觀者皆駭服遷吏部郎主尙書東銓進對力言贓吏之害以爲財者民之心奪其財則心傷心傷則怨結怨結則思亂方其黷貨之始爲害若未遽形又其積貪之餘貽患遂致莫捄惟明詔申諭內自朝廷之上曁於百司庶府苞苴賂遺一務屏絕以淸其源外而監司郡守必擇風節必任防平俾相糾察以澄其流如是則上有節儉正直之風下無剝蝕苛切之政上下之交徵旣息田野之生理自蕃民力裕而邦本固矣又言州縣以辠罔民而沒入之其害至慘願一切禁戒若法當籍者自銖兩已上悉輸刑獄司以上於安邊所使爲長吏者知貪黷無益而用法自平始忠定在淳熈間嘗輯國朝諸臣奏議爲書以進孝宗嘉嘆謂可與通鑑並行至是公言於上以爲奏議一書上自君道以達庶事內自宮禁以及邊防微而性命道徳著而禮樂刑政粲然靡不備具願詔經筵官於進講之隙讀一二篇或萬幾餘暇特垂乙覽上曰朕常日自觀公喜且賀銓曹積蠹久公一裁以法有嘗令鄕邑坐贓濫斥者適詣選公疏其宿負力沮之前從臣李沐乞奉補公謂沐在慶元爲首禍之人而優老延賞與名侍從不異非朝廷甄別淑慝意則具白寢其命自以與世寡諧不當久在銓衡地援親力請得提舉湖南常平尋攺江西防鄰冦數犯盱撫公力疾之部請濟師且遣人持幣往諭賊旣而王師次第集羣盜亦輸欵請降而公疾不可支矣旣乞祠又請休致時洪人告饑甚猶自力以出振贍之始至莩踣載塗公命發郡庾移鄰粟選官屬之材者涖其事𨿽憊臥一榻矻矻區畫不少休家人有諫止者公曰吾豈以一身易萬人之命哉未幾主管建康府崇禧觀又以朝散大夫致仕疾再作紹定三年七月十有七日終於家年五十有六公𨿽生長相門家世本儒生守禮法又嘗親近有道故能擺落豪習平居自勵如玉雪不忍稍防污自篤行公以純孝聞忠定帥循惟謹公生四歲母秦國夫人徐氏歿已孺慕如成人及遭忠定戚飲食居處一如忠定居防時聞者嗟美忠定常書公廉勤恕四說遺所親公在卲爲堂扁以四說書其後曰公則無偏見廉則無利心勤則無遺事恕則無過舉吏道盡於此矣宦塗所至有先世遺迹必表章之於上饒新一杯亭之祠於三山復翠宻舊亭於西湖上皆忠定棠陰所在也平生尊慕正學在昭武則建濂溪河南橫渠晦庵五先生祠在邵陽則別像濂溪於堂而徙其不可並祠者顧自以名在屬籍惓惓宗國不少忘聞朝廷有善政佳事輙懽快弗自勝否亦顰蹙終日尢惡邪謟士言之卽怒目切齒而賢者善類則欽遲之不衰自少爲文率根本義理其詩於選體尢得趣參政溫陵曾公嘗敍其文謂無一防膏梁气所與賡倡若章泉趙昌甫北山陳膚仲皆當世名流有磬湖集十卷左氏常談史髓節齋聞記等藏於家夫人盧氏先公二十二年卒贈宜人子必悌先公六月卒必恬廸功郎新江州徳化縣主簿必性女必姜歸承奉郎眞志道孫良淳世系見於忠定碑者今不著始公愛冕山之勝葺亭榭蓺卉木將退而休焉弗果至是卜於山之麓卒之明年正月二十有二日也銘曰昔在先朝文正範氏有子四人而各得公之一體堂堂忠定子多而賢若勁气與直節公實似乎其先然而防不至劌峭不至刻問奚以然曰學之力遺安有堂龎公是師咨爾後人勿替引之

西山文集卷四十三

欽定四庫全書

西山文集卷四十四

宋眞徳秀撰

墓志銘

顯謨閣待制致仕贈宣奉大夫陳公墓志銘

開禧攺元之初年韓侂冑將啟兵端則欲用其親吏蘇師旦者爲節度使宻諭詞臣使艸制時中書舍人陳公峴兼直學士院語人曰節鉞以待將臣之功髙者師旦何人可辱斯授必以此見命吾有去而已未幾中貴人有以特防躐遷遙郡者公復論之中貴人者侂冑之所主也禦史探權臣意遂假駮死獄事劾公以免方是時侂冑權震中外鼻息所向誰敢違者而公秉持直道不少顧卒以去國士論髙之或問公與熈寧三舎人之事孰難曰李定之除公朝顯行之令也師旦之命權臣宻諭之指也方熈寧初王安石𨿽用事然詔令猶付之有司故三舍人得以職爭之其爲力也易至侂冑有所欲爲則陰使人諭以意指一有違忤則假他罪逐之不使得以守職言事去也故在公拒之爲難公字壽南世家溫之平陽後徙於郡城曾大考懿通直郎致事大考桷事髙宗爲禮部侍郎終祕閣修撰再世皆贈銀靑光祿大夫考汝賢朝請大夫知達州贈通奉大夫公以大考遺澤補官調邵武南尉獲彊盜如格不受賞再調潮州判官劇冦沈師蹂州境覆官軍盛勝抵城下公方行倅事佐其長集民兵布旗幟日夜徼警甚嚴賊知有備引去公又伏兵津渡伺其宵濟遮擊之禽賊將及其徒數十人戮於市帥憲以白於朝幹辦京西安撫司公事淳熈十四年以博學宏詞科賜第丞相王公淮奏事孝宗謂曰陳某之文甚古夜直官對上語亦然用舉者攺秩爲浙東安撫司幹官帥王公希呂奏減和買四萬餘匹其議自公發丁內外艱除喪擢太社令太學博士召試學士院公對策言帝王號令不可輕出儻不經三省施行從中徑下外示獨斷內啟幸門禍患將伏於中而不自知時侂冑已居中用事假禦筆以竊朝權故公論及之除祕書省正字進對言陛下降詔求言三時於玆未聞以忠讜被勸賞顧有獲罪而編竄者中外駭愕以言爲諱將恐上下相防非國之福兼國史院編修實錄院檢討官遷校書郎祕書郎後省封還除書指公爲故相趙公黨黜知全州至則增學廩給官書延見諸生勉以問學撙節浮費糴米三千斛立倉爲儉嵗備蠲民逋租凡二萬餘緡郡城故酤爲民患公聽十里外釀酒入城收其稅民便之在郡二年田野辟道路修城堞壯又捐河渡之入跨江爲橋以免病涉湘人目曰陳公橋最聞以祕書郎召遷駕部員外郎攺禮部尋陞郎中兼史職嘉泰四年遷祕書少監都城災詔百官條時政闕失公言節鉞濫予職名躐授名器大防僥幸益滋貪墨肆行生民日困而大吏贓狀暴白僅從罷免中外之臣佞諛成風𨿽居可言之地且蓄縮不敢盡皆非盛世事明年進祕書監兼學士院權直未幾以掖垣兼內制坐前事絀明年提舉太平興國宮又明年授集英殿修撰知廣州公之治廣卽所以治全者推而大之新捨浚泮水奏增流寓解額以收寒士蠲八縣送州錢六萬餘緡禁其預借以病民重修延恩館處士族之落南者增置義冡給貧民之無所葬者時峒冦嘯聚爲江湖間患公命繕城浚隍築鴈翅城作敵樓置經略司敢勇軍以壯帥府之勢諭連韶諸州爲戰守備分遣將卒控搤險要冦聞風不敢犯上嘉之命待制寶謨閣再任冦浸平公請納祿久之進顯謨閣待制知泉州未上以兵部侍郎兼直院召公方懇辭嘉定五年正月辛酉以疾卒於家年六十有八積階大中大夫爵永嘉伯進通議大夫守元職致仕遺奏聞增宣奉大夫是年十月辛酉葬防國寺甸洋山妣碩人許氏之墓左公性孝友而仁仲弟蚤夭教其子任之以官待婣族盡恩意不可撓以私與人交若簡澹久而益親酬應事物從容有常度未嘗見疾聲遽色篤學不懈博通羣書而涵泳義理歸之於約其文典雅有旨趣有東齋集三十卷公前後論事必審酌利害期於可行嘗言解額不均士不安鄕舉欺冒日眾宜防諸郡終場人數各以二百解一大辟之獄奏裁多濫而讞報煩壅不若令悉申提刑司詳覆實有疑慮可憫乃以上聞東南將兵猥冗不可用當分禦前諸軍稟給簡閱一如大軍法論者多是之而未果行其在淸湘蠲虛市之徵在畨禺省八稅場皆奏白於朝請推之他郡其建明大抵類此顧在公特爲細事至其立朝出處之節則自官中祕至爲近臣皆坐忤權臣以絀其在詞掖不能一月也故公辭小司馬之命上賜詔嘉其能安義命於權門翕赫之日至以儀鳯之翔砥柱之立比公嗚呼欲觀公之大節者其攷諸此而已矣然公沈嘿靖厚不自表襮故世之深知者鮮獨賴明詔發揚遂得以昭示來世夫人林氏朝奉郎知建昌軍思誠之女封碩人子男三長昕迪功郎臨安府鹽官縣主簿季通仕郎皆先公卒仲昉今通直郎知建寧府浦城縣女二長適從事郎潭州善化丞劉方慶次未行皆早卒孫均宣教郎前知婺州東陽縣徳秀之試詞學科也賴公品題俾玷首選因獲出入公門今老矣懼無以報塞而昉以銘墓爲請誼不得辭銘曰

士貴實踐不貴空言言之孔易守之維艱平居仡仡眞若有立得喪怵之鮮不蠖屈方其無事論說瀾翻有事而言若鍵若衘展也陳公沈潛靜黙見義必爲孔武且力大姦盜權寵其僮奴寄以腹心若馮子都奕奕節麾將舉以畀在廷媕阿孰敢訾議公曰此官實奬勲勞彼何人斯異數是饕豈以綸言而飾皂吾腕可斷制不可艸瑣瑣貂璫怙寵躐遷抗章還之連觸埶權紫微玉堂密勿淸切浩然而歸如屣斯脫鳯翔千仞砥柱中流知臣者君褒詔優優畨禺之政如古良牧式遏冦攘以奠南服天子曰嘉亟其來思簮筆代言匪卿孰宜驛騎方馳文星遽隕天實奪之莫究其韞有丘崇崇閟此徳人勒銘山阿千載不冺

趙華文墓志銘

維宋中興四葉有社稷臣曰丞相忠定趙公以純誠大義榦棟我國家勳庸巍然如周之旦奭天監精忠俾其冑嗣實多且賢用克紹先烈故朝議大夫直華文閣致仕諱崇憲字履常者其長子也淳熈八年以取應對策第一時忠定爲某官侍立殿上降再拜以謝上顧近臣曰汝愚年今幾已有子如此越三年復以進士對策擢甲科上謂執政曰此汝愚子豈卽前科取應第一人者耶蓋忠定以懿屬冠大庭國朝以來未之有至公又能力學取髙第孝宗皇帝喜見玉色嘉奬再三自是名聞日彰徹𨿽勤勞中外位弗大顯然考其始終所植立則庶乎其有忠定之風矣公初仕爲保義郎監饒州贍軍酒庫換從事郎撫州軍事推官忠定帥蜀郡書寫機宜文字攺江西轉運司幹辦公事監西京中嶽廟方紹熈甲寅王室多故忠定公實長西府宻贊慈極援立聖明不崇朝宗社再安未幾侂冑竊大權羣憸朋翼遷忠定於零陵未至而薨海內憤郁公闔門自處誓死守丘壠居數年詔復忠定故官職先友多貽書勸公出者於是攺奉議郎知南昌縣事嘉定更化除籍田令制曰爾先人有功王室中更防毀思其功而錄其子國之典也公拜命感泣顧忠定之寃未悉昭白而其孤先被寵光非公朝所以勸忠孝勵廉恥本意則拜疏力辭俄攺監行在都進奏院復引陳瓘論司馬光呂公著復官事申言之乞以所陳付三省集廷紳公共參覈若先臣心迹有一如言者所論卽近日恩典皆爲冒濫先臣復官賜諡防揮與臣除命俱合追寢如廷臣公論見得委是誣蔑卽乞特頒詔防昭示中外使先臣之讒謗旣辧則先臣之忠節自明而憲慈烈皇后擁佑之功徳益顯然後申飭史官考合眾論攺正誣史垂萬世之公特命詞臣撰述丰碑親灑宸翰錫以碑額用表先臣之墓又乞正趙師召妄貢封章之罪究察璉與大臣爲仇之姦毀龔頥正續稽古錄之妄有防兩省史官考訂以聞已而吏部尙書兼修國史樓鑰等請施行如章詔曰可後以誣史未正復進言其略謂前日史官徒以權臣風防刋舊史焚元槁略無畱難今日史官𨿽以詔防再三莫有慨然奮直筆者何小人敢於爲惡而謂之君子者顧不能勇於爲善耶聞者愧之其後玉牒日曆所卒以重修龍飛事實進呈因公請也是年冬贈忠定太師封沂國公而除公丞戎監明年丞太府三年除祕書郎辭弗許四年遷著作佐郎充省試參詳官兼權考功郎官請外知江州六年提舉江西常平兼權隆興府及帥漕司事除轉運判官仍兼帥事七年以兵部郎中召尋攺司封皆固辭遂直祕閣知靜江府廣西經略安撫明年直寶謨閣主管亳州明道宮初忠定公旣以文學致大名而其平生盛節標表一世者蓋進則盡言於朝而天下稱其忠退則推上之恩以及人而天下誦其仁出入三朝直道自持未嘗少貶以求合而天下服其正此三者忠定之所以爲忠定者也而公皆有志焉其在朝時嘗因閔雨求言公上封事大略謂今日有更化之名無更化之實人才國之元气而忠鯁擯廢之士死者未盡省錄存者未悉褒揚言論國之風采其間輸忠亡隠有所規益者豈惟奬激弗加蓋亦防見施用媮安取容無所建明者豈惟黜罰弗及或乃遂階通顯至若勉聖學以廣聰明教儲貳以固根本戒宰輔大臣同寅盡瘁以濟艱難責侍從臺諫思職盡規以宣壅蔽防左右近習竊弄之漸察姦憸餘黨窺伺之萌皆貇貇爲上言之後因班對又深陳紀綱法令玩防之獘𨿽其立朝之日淺而位不得以言然茍可以效其忠者無不盡也其令南昌奉行荒政所活甚眾江人歲苦和糴公之爲守也疏於朝永蠲之且轉糴旁郡糓別廩以儲爲儉歲備至於今賴焉瑞昌民負茶引錢新舊絫積爲緡者十七萬有奇皆不能償死則以責其子若孫猶弗貸防新劵行視舊價幾倍蓰公嘆曰負茶之民愈困矣亟爲白之朝乞許以新劵一償舊劵二有防從之蓋受賜者千餘家縣刻石以紀其事忠定之漕江西也嘗有禦札令察州郡之受輸苛取者忠定推行惟謹及公繼掌漕事卽摹淳熈詔防下諸州令上體阜陵徳意而先行於豫章以倡帥之減斛面之嬴輕折納之價許民自執槪量輸者常私其餘以出豫章爲江西都防四方賔旅之有事於其土者不絕不幸疾病則惸然無所歸忠定之爲漕也捐私錢百餘萬創養濟院俾病者得藥與食以無轉死溝壑歲久浸移爲他用公至討尋修復立規約數十條以愈疾之多寡爲賞罰棄兒於道者亦収鞠之四邑社倉久獘訪其利病而更張之田裏始被實惠桂之屬邑土地肥磽略等而陽朔修仁荔浦之賦獨倍焉自張宣公奏減之餘人猶以爲病公請再加蠲減詔逓損有差三縣民立祠以頌公徳至於以積用之嬴代編甿逋賦在隆興爲緡錢二萬餘靜江亦萬餘茍可以厚其民者無不至也爲館職時同列有欲以要路相汲引者公巽謝不敢當退而喟然曰是豈知我者耶戚裏有願納交者數遣人遊說弗答防祠事職掌相比又欲親公公肅然自將不逾階而揖也後夤緣求見終弗內時其亡而謝之始有防擢丞寺監公白宰相願處其最下者在朝垂三載而請郡以十數嘗曰欲去者如撼兒齒久當自脫矣後以名曹召公語人曰朝家委使𨿽遐陬僻嶠不敢辭惟寘之朝行則非所安耳在桂期年【若不及滿歲則攺爲幾年】匄聞尢力卒奉明道祠以歸觀公之才非不足以用世而其志又非忘世者顧於名位爵秩若將凂焉豈以素履難堅完榮塗多淟汩寧捨彼以取此耶然則士之控摶寵利若不可一日使去已者其視公何如也公之學得於家庭而成於師友以不欺爲立心之本思過爲進徳之方其所居常掲以自警自公之大父慶國公至誠力踐以篤行稱至忠定公服行尢謹閨門之內敬順休洽士大夫之言家法者宗焉公天性篤孝其居忠定喪月餘始食食小祥始茹菓實終喪不飲酒食肉比禦猶弗入者久之內行飭備宗族視以爲榘法其在郡國以勸學毓材爲首務於九江則新濂溪祠又爲書堂以處學者求周氏後之幼慧者三人廩而教之豫章東湖近嵗昉立書院公至增葺其未備又爲選堂長益生員置書史丰廩給如所以經紀濂溪者所至講求公私利疚汲汲如理家事在九江修陂塘以廣漑灌凡數千所城堞樓觀皆繕治一新始至桂林屬瓊守非人激黎洞之變公劾去之攺辟能者代其任羣蠻相率聽命邊徼用寧有籮峒者仍歲冦鈔爲暴蓋省民何向父子陰誘導之公捐金繒付小校使縶以來寘之法因嚴民夷交通之禁使邊民相什伍冦至則鳴鼓召眾先後掩擊俘獲者賞不至者有懲先是部內郡邑有警輙移統府兵戍之在宜州者百人古縣半之公謂根本單虛非所以窒姦萌廼於其地各置兵如戍兵之數而斂戍者以歸邕爲邊州重要地自狄武襄平儂賊所以設扞防者甚至歲久弛而溪峒日彊公朝夕以爲憂亟條上其議若調守辟屬益兵完城等數事朝廷頗采其言然未及盡用也峒酋何元龍死公命以其地分給子弟與他族之無繼者馬政積壞尋其穴根剔治之歲省緡錢數萬而所得又皆良駟馬土丁役使亡蓺一切禁戒以絕公所涖率簡燕遊削問遺未嘗自顧其私故斂弗及民而蓄積以裕其見於試用者如此倘天假之年而盡其用所立可勝計耶公之卒寔嘉定十二年五月十一日享年六十母徐氏封孺人贈齊國夫人初娶周氏蚤卒贈宜人繼室劉氏樞密忠肅公之女忠肅公之薨也屬朱文公爲擇所歸旣而以歸公賢明正淑先公十九年卒贈宜人七子長必願早踵世科嘗宰建之崇安有異政今爲某官次某官【皆以次敍】四女長適某官【余以次敍】某年某月某日必願等奉公合於雕峯二夫人之兆先期來告曰先君與公昔同三館旣又有連且相好也敢援是以銘文爲請予方執防未暇也自是四五年間必願之請絫至念昔與公從容著庭間又當世事公毅然之色偉然之論有槪乎余衷者由今思之僅若信宿而公之墓木鬰乎其成陰矣嗚呼哀哉廬山李公燔實狀公行其言可信不誣今剟其要著於篇世系源流已見於忠定之志者不復載其銘曰

弗競而趨獨勇於止其位𨿽庳所立則偉烏乎賢哉忠定之子

葉安仁墓志銘

昔余爲泉山守同僚之賢有數人焉昭武李公晦建安葉子是其尢也公晦學邃而气平本經術明世用事之大者余必咨而後行子是堅彊有特操介直弗顧私遇事亡難意處劇亡勌容凡他人之所不能爲與所不敢爲者必以屬之二君勁易不同而同歸於是予旣深賴其助二君亦相得甚歡然余於子是亦憂其太剛不可以耦俗故嘗爲詩以贈欲其斂鋒鍔収光芒而進其徳於中和之地君旣去泉而蹇於任越若干年廼得知饒之安仁則其爲政一出於寛平藹然有儒者气象居常語人曰先義而後利先教而後刑此吾所聞於眞公者也吾其敢違耶觀君於予言不忘如此其志於善可知矣於爲政後先之所決擇如此其進徳之勇又可知矣夫自昔以人材爲難予於一州得尢賢者二人其喜幸矚望之何如也然不數年而公晦歿又數年而子是歿子是之仲子蓋壻於李氏者也前爲父翁求銘而未及作今又爲其父求銘焉嗚呼予其可辭耶子是名湜世爲建望族曾王父某王父某父某朝散大夫知某州贈中大夫母張氏繼鄭氏吳氏張氏皆贈令人君鄭出也自兒時气槪超邁見者異之以父任調卲州新化簿遭母防服闋從江淮宣司辟以論軍事不合去尉贛之寧都有劇賊數十人深入廣右爲虣已乃易服遁歸君廉知其根穴一日盡縛之法當得攺秩賞君曰此吾職也何賞爲則以白於府於臺不願賞刑獄使者王侯涔黙嘉之上其事於朝詔特攺丞事郎丞泉之惠安防予守郡引之以自助明年海盜壬人犯州境殺邏卒勢張甚予合官民兵捕逐之顧督捕者難其人君奮然請行時劉夫人方蓐臥弗顧也居數日禽其酋余鳥驚獸散君猶督舟師遽出境乃還至家而幼子天矣予列上其功不報以宣義郎知贛縣部使者迎拒君不許上郡守柴公中行猶曲畱之至爲辧數於朝然無及也旣至安仁一以平時所得於師友者施之政其視鴈鶩行常正色如鐵不少假借至進士民語之則如家人婦子相爾汝俾得盡所欲言慮民之淹於訟也日惟退食少休兩造至庭一見卽決亡所宿淹者吏以故不得邀賕請𨿽負者亦心服無懟辭邑有田訟更數令不得辧枉直君一見詰問具得其情不浹旬以決縣人駭嘆稱爲神明有重囚系縣獄根連十餘家淹延且半歲君始至知爲黥胥罔利計疏其事臺府盡釋之皆歡叫騰踴以去賦斂務在寛民非甚稽考不督責前令負課以數萬計郡弗察顧迫君以償君曰吾亡他繆巧其能者窒滲漏節浮沈而已姑盡吾所能以應否則去之符移𨿽日急每反復貇扣冀寛其期以紓民必得請乃已畨俗雜吳楚之舊春夏疫作率惟巫是聽𨿽骨肉絕不相往來君爲文鐫曉選毉往眡隨其證以療或扶病來告則親問而藥之貧不能自給者賙以錢若粟所全活甚眾其大者如是至若蠲里正之擾罷科糴之害與凡剔吏蠧蘇民瘼者不可殫書然君猶以爲未足方將剏社倉建義庠置安樂院使凶荒有備善良有教罷癃殘疾者有歸條畫且定而君病矣旣棘猶諄諄若夢中語曰某事畢矣某事未也蓋勤民不忘以至於死云時寶慶三年某月某日也寓士湯君仲能往哭其防見邑之人多痛悼至流涕云者又聞其家緡錢不滿數十棺衾久而始具歸行田壄間𨿽蕘僮牧夫亦戚嗟如出一口歷敍其事以謂近於古之所謂循吏者仲能名巾信義士其言確訒不誣故予剟而著之然不能盡紀也世逺道散爲政者芻狗其人鬼魅其俗以爲非嚴法峻刑不能服而朝夕所治者敲撲以聚財而已其聞義利先後之說鮮不姍笑以爲迂濶而君用之於治邑不期年間其效章灼若是然則謂古道不可行於今斯民不可以理義化其又果然歟仲能又言君壯嵗遊文公朱先生之門得以直養气之說故其爲人磊落明白無所回隱每自謂平生與賓客言者皆可以語妻子吁君之所爲挺然自立者其不以有本故歟君生於乾道戊子享年五十九積階承議郎賜五品服妣鄭氏繼劉氏兵部郎中炳之女又繼亦其季皆封孺人子果采防榘女適進士翁徳廣采鄕貢進士卽前所謂壻李氏者從公晦問學得其指歸方進而未已也諸子以三年某月日君城南鐵獅峯下銘曰

匪利之徵而義之營匪躬之憂而民之寧嗟君此心可質幽明我爲斯銘百世是徴

譙殿撰墓志銘

故右文殿修撰譙公諱令憲字景源端良平實之君子也嘉定初爲寮於宗正寺見其恬安弗競靜嘿少言而於進退去就間堅決無疑二心竊敬之及使江東公又適司臬事時歲大旱蝗予與提舉常平李公道傳方豫圖所以爲荒政備者而朝廷下公建請數事大抵皆不謀而合三人者相與戮力推行聖天子徳意而公講畫尢精宻竟事民得無流亡頓踣以死蓋公力爲多後數年來漕吾閩所以愛其人者如江東之人閩嘗饑且疫其捄之之力又如捄江東之饑也不幸勤瘁致疾歿於建之漕臺予往哭之其孤習拜且泣以乞銘爲言旣又狀其行來請彌力予其可辭謹案譙氏故蜀人唐末有徙於靑之益都者遂爲望族公之曾大父某贈太師崇公妣率氏魯國夫人大父某贈太師鄭公妣郭氏楚國夫人崇公以上猶靑人也鄭公遭靖康之難間關南渡靡有定止至公皇考某以靖共恪實事光宗皇帝於春宮紹熈中爲利州觀察使知閤門事始錫第行都贈太師魏公妣杜氏亦贈魏國夫人魏公三子伯曰令雍檢校少保保成軍節度使公其季也始魏公官於莆一時儒先多在魏公徧登其門公年甚少已知尊前輩慕正學而杜夫人以經史課督率至夜分以故器業夙成甫冠入大學遂登淳熈十一年第孝宗覽公所對防問誰氏子大臣以魏公對上喜曰熈載可謂有子矣魏公時在班列亟拜舞謝庭下薦紳榮之調仙逰尉屢獲盜如律當賞訖不自言再調淮東安撫司屬官歲大饑帥委公行賑防事賴以全活者甚眾用薦者攺秩知錢塘縣未上罹魏公戚終防知衡山縣始至顧風俗悍甚學政壞士不知鄕方則爲辟縣庠益其廩嚴課試之灋使相懋以學兩造在廷率骫曲鐫曉其以骨肉訟者爲陳至恩大誼且引咎自尅責聞者多釋然謝過以去慶元五年入主管官告院遷司農簿諸王宮教授兼吳益王府教授公言中興𨿽剏學宮然無齋捨以居無廩給以養課試之法不立行藝之習亡聞非所以隆宗支厚化本先朝廷臣有請仿郡學灋置生員及職事者有請擇閒曠地建學宮而給田充餼者乞令宗正司折衷以聞時𨿽未及用其後嘉定中別置宗學如所言遷太府丞知江州郡境產占谷而總領所以粳爲賦人病之公請隨所宜輸納以便民又論茶引錢之害甚悉江民多貧少根著値水旱則捐貲產轉徙他郡有耕其棄田者有司又繩以盜種法由是告訟紛然公請弛其禁惟責以輸租爭者遂息居養院久圮公命徙置城北一新之嫠婦孤兒別爲屋以處括絕產置僦捨斂其租入以給之寒而薪死而彗皆定條畫爲久逺計故其法迄今不廢開禧初召對論差役等六獘請去之以蘇民除都官郎中兼國史院編修實錄院檢討官論謫降之官遇赦許所屬申明移放奏牘來上朝廷下之憲部率沮抑不行至有數更霈宥弗獲自便者願下本部自今奏行赦令務從寛厚以稱國家矜卹之意兼侍左郎官遷檢詳樞宻院諸房文字奏乞命沿江諸軍修戰艦肄舟師以壯大江形勢遷右司郎官時陳自彊屍宰枋事多諉成胥吏掾屬具員而已公循守理法不少倚違其間一日有公事令吏諭防求擬筆公不可尋除軍器監名遷實抑之也久之除大理少卿韓侂冑誅天子更新政令公言爲政不難惟至公無私然後可以服天下欲明賞罰當自公卿大夫始欲守法度當自朝廷始欲惜名器當自近臣始欲節浮費當自內庭始欲抑僥幸當自左右近習始屬詔中外臣工言事公又歷陳十獘大略欲絕內降勵防恥黜冒濫損泛恩裁宮掖亡益之費省近習戚屬之錫予其言確切達大體多見施行時方論權臣枝黨事多下廷尉治公持議平更數獄無一橫及者嘉定元年遷宗正少卿兼史職初侂冑顓朝權自謂上之立有定策功史官爭承迎書初元事皆失實公前因對請刋正誣史及是又言玉牒紀大政而內禪一節顓歸功權臣非所以視萬世臣謹條其繆妄隨事辧正目曰甲寅玉牒辧誣願下本所命官攷詳釐正從之時又議函侂冑首以遺敵人公言姦臣誤國自我誅之於彼何與今眾賢登用綱紀日張措置得宜彼自心服若不顧事體是非但務姑息以恱其意則彼將謂我爲無人萬一復有難從之請何以待之願令職事官雜議及訪問制閫大臣不報以直顯謨閣知婺州値旱禱而雨差役久獘爲正詭隱明板籍定其所當先後者人以不爭提防浙東刑獄奏請立居養安濟法以活惸嫠又言茶鹽法至嚴而行之未嘗不濟以寛今州縣間行法多刻忌失國家本意願詔有司申嚴之兼提舉常平越之蕭山諸曁上虞皆大水公親循行田野見老穉相扶攜丐於路者以萬計顧常平見儲亡幾惟朝廷椿管和糴米萬石在公謂民病已亟不當拘常文竢報可廼先便宜發廩下諸邑以糶又出義倉錢五千緡以予貧民然後白於朝請專輒辠未幾易糶爲濟且轉旁郡義倉米萬七千石以賑之其蠲閣減免多不竢請輒行版曹𨿽防詰弗顧也進直寶文閣江東運副辭弗就得奉玉局祠八年提防江東刑獄時建康諸郡不雨自三月至於六月田髙下皆失種繼以蝗孽逺近蕭然粟直驟踴公慮荒政之行州縣徒具文少實請以附近郡分委漕憲常平司督察之詔從其請公領饒信南康三郡自是申請無虛月大者如發藏粟禁遏糴弛貧民逋賦報皆施行如章時朝廷捐錢粟僧牒以給本道者凡六七十萬公以所得下三郡析民戶爲五等其能自食者糶之孤獨癃老廢疾者計口以給其諭富民出粟必溫詞厚禮樂應命者饋遺奬激之甚吝者掲其名通衢曰不義戶毋得與善良齒番陽人蔡允成家非甚裕能出廩藏以惠其鄕公請官之以示風勸纎悉條畫蓋不可勝紀是歲江左之民獲全者數百萬聖朝之澤與天無極矣兼權都大鑄錢司兼饒州明年進龍圖閣因任循行至信上有重囚當論者十二人公察其情可宥悉以次末減時方小旱因決而雨信人相謂曰此提刑雨也初開禧中有旨令江西轉運司括在官若廢絕寺觀田賜興國軍之瑞慶宮官吏急於奉承往往妄奪民產自洪之分武寧與興國之通山失業者亡慮數百家爭闘驩然至有殺人縱火者守令諸司多請復以還民而道流嚚訟弗已朝廷爲下鄰路屬公予決公具論本宮豪奪爲非是且曰令旣還民矣復奪以予之是啟無窮之爭也始道流有所挾而至意公必稟聽公笑曰吾所知者理爾去就利害奚其卹尋三上歸田請陞祕閣修撰奉明道祠十四年起爲福建運判始至蠲屬州增鹽等錢爲緡者十四萬一千有奇俄兼建寧府時三山延平諸郡饑疫並作公賑防備至閩人詠歌之及民病少紓公已屬疾矣嘗謂一日在告則一日曠官旣棘猶自力治事遺訓子孫以仁恕爲心力行好事勿爲刻薄壞吾家法卒之夕實十五年十月八日年六十有八詔今職名致仕官至中大夫封益都男食邑三百戶賜紫金魚袋十七年某月某日窆於余杭縣金車山之原恭人陳氏祔陳氏先公歿十八年矣一子習嘗以春秋薦漕舉今爲文林郎新處州慶元丞二女廸功郎李仁用王仍其壻也孫爰將仕郎公事親孝居防執禮無違與少保公處壯老怡怡猶一日平生刻厲淸白毫髮不可污衝澹寡欲自奉如山林處士性不嗜殺嘗欲刋石以戒後人曰戕一物命非吾子孫毎謂士大夫持論當近厚爲政當及物以位爲樂不足言矣故歷官所至以寛惠得民九江彭蠡之人思公尢劇平居不事小察而虛心鑑物情僞莫能逃饒大家汪氏子遭屠裂以死莫知主名有親屬來愬於庭公熟視之曰此卽殺人者也寘之獄果引服吏民駭嘆稱爲神明於書無不覽觀𨿽釋老方外之學亦研究歸趣有遺文五十卷藏於家公之行事可紀者尙多顧非大體所系予嘗以出處本末求之知公之爲君子是則宜銘銘曰

爵穹祿腴人所競趨有徑可由其孰捨諸公在慶元而不混慶元之黨在開禧而不染開禧之濁污循循乎平進之軌不汲汲乎交騖之塗去簮橐之幾何復自詭於麾符其奉已也冰寒而雪凜其澤物也春噓而雨濡卒稅駕於九卿而白首乎軺車故蔽之曰此端良平實之君子後世當有以知吾之非防

趙邵武墓志銘

慶曆中富文忠公條上河北十三策宗室子補外官其一也時𨿽未及用迨神宗皇帝稽古制法卒如公言自是二百載間英材出於帝冑者彬彬中外至不可勝數若故邵武太守趙侯時通者亦其人也侯字宜伯系出秦魏王曾王父公著內殿崇班王父彥顏秉義郎贈朝請大夫考傃夫朝請郎知廣安軍贈正奉大夫妣碩人江氏侯自少篤志問學淳熈辛丑以取應授承節郎添差筠州上髙酒稅再添差監江州贍軍庫潭州南嶽廟黃州蘄州酒稅遂登慶元丙辰進士攺承事郎知臨安府余杭丞禆贊縣政犖犖有聲稱知南康軍之建昌縣建昌爲江左最劇邑賦繁訟夥裁處有法民以便安尢屬意教養事增學廩廣弟子員北門橋路圮惡爲攻石甃治以便行者新傾蓋亭以竢大賓客邑人紀之部使合薦於朝中都貴人亦有出力推挽者侯不樂猛進顧取鄂州分司糧料院以歸至官邊事方急朝廷出重臣宣威調度甚夥公從容舉職不少闕而特以才諝爲吳公獵薛公叔似所知嘉定初通判臨安府時楮幣價日損朝家方嚴稱提之令府尹徐公邦憲欲下都城之直使與外適均以絕姦民之牟利者侯爭曰內之獨重不猶愈於中外俱輕乎今必若是則民間竊窺其上以爲不自貴重其削當日甚未幾果如侯言後尹趙公師加嚴泄錢之禁有犯者悉錮之外寨侯又謂民愚無知情可憫手疏二百餘輩丐原之且謂城外細民販鬻魚蝦菜果諸物不過營求龠合邏卒利其獲亡多寡輙指爲出境錢旣沒入又治辠而責之償非所以矜困窮並其他苛擾之狀一爲尹精言之請加禁止民賴以少寛侯又謂杭瀕海斥鹵地百姓借鹽以自活今犯至銖兩輙拘縻之非是請釋其情之最輕者於是獲免者數十人後尹至挾才多媢忌以侯遇事執議不爲屈風言者詆誣之侯坦然無戚嗟意旣歸築室廬阜之陽蒔花蓺木以賦詠自娛久之得主管臺州崇道觀通判撫州守去官侯攝其事公帑物銖毫無妄取旁郡交餽遺輙以承攝謝卻之知邵武軍凡兩陛對所論皆當世民瘼至郡首爲文諭俗戒以毋縱酒毋尙气毋挾兵刃又令民五家一甲甲內有欲殺人不覺察旣殺人不亟捕者皆坐之於是以刃相戕者爲少戢下車財三月小大之政次第舉行慮民之餌僞劑也爲置局以惠之慮貧乏者之難於稱貸也爲立庫以濟之學廩不足則議買田以助其給兵弗閒於藝則時按閱厚賞激以示之勸於是軍民胥便而侯以疾告矣十四年七月二十有一日終於郡之正寢年六十一官朝散大夫娶寶謨閣待制李公景和之女封宜人子若采某官女若善適某官曾頴茂若柔先卒侯天資孝友毎以祿養不及母爲終天悲歲時展省塋壠裴回弗忍去正奉公歿所當得貲產皆捐以予諸弟𨿽遺澤亦義遜亡靳容居官亷白自好壻李氏時得奩田二頃其後歷官久卒無大增益云予少出入李公之門知侯本末甚悉若采以是年閏十二月甲申葬侯於星水縣長文鄕而使來謁銘銘曰

士莫病於無仁心尢莫病於無仁術懿哉趙侯懇欵平實天府半言而解縶者百數樵川三月而懷恩者千室惜眉壽之弗遐曾未究其什一黎山之陽厥壤惟吉我爲斯銘昭掲白日

徐濟叔墓志銘

寶慶二年六月朔予故人徐君濟叔以沿江制置司機宜文字卒於官君諱叔川世爲西安人贈光祿大夫潛曽大考也徽猷閣直學士贈少師嘉大考也提舉湖南常平贈金紫光祿大夫忠考也妣曰楊氏通義郡夫人自少師曁君第太常者三世矣慶元紀元龍集執徐君防名之歲也嚴州建徳簿池州銅陵丞又丞常徳之龍陽知泉州晉江縣事主管東嶽廟江西安撫司機宜文字辟沿江制置司機宜文字者君仕之所歷也階止朝散郎壽六十嗚呼是可哀也君始娶建安侍郎袁公樞女繼王氏皆封安人子卿貴先卒卿月將以三年某月甲子君而西山眞某爲之銘銘曰

維徐之先實出柏翳抑抑偃王服行仁義太末之裏其廟渠渠王之子孫亦盛於衢犖犖亞師沈雄而毅抗莭昕庭狡人奪气肆其嗣人克世厥家維濟叔君易直以龢爲簿若丞敏以就事振饑於池孔徳且惠維南有邦壤鉅物殷宰字匪良俗嚬以呻予忝麾符君綰銅墨戮力一心防彼囏阨邑有訟獄君理其平裏有孝弟君揚其馨蠢玆羣冦來自荒裔萑蒲弄兵屯散莫制瑣瑣蝦蛭敢爲鯢鯨是翦是夷海波以澄予實何能賴眾籌畫糾合兵民君與有力旣事之平思弭後虞君靡憚勞躬走海隅寶蓋之山法石之浦嚴嚴新營聚厥虓虎君於是邑勩於百爲民旣小瘳而疾乘之得請奉祠於東嶽岱守復防之以訖三載委綬而歸嘯詠家山有林者梅婆娑其間婉婉幕謀於洪於鄂閫制兵籌是咨是度乃偫糗粻乃肄師徒云胡弗淑奄忽以䢐囊無防錢楮弗再襲翣栁之行人爲掩泣龍丘之原實曰西金琢石鑱辭用詔來今

西山文集卷四十四

欽定四庫全書

西山文集卷四十五

宋眞徳秀撰

墓志銘

少保成國趙正惠公墓志銘

嘉定五年九月戊寅日昭信軍節度使開府儀同三司致仕趙公薨有司以遺奏聞上震悼不禦朝二日詔贈少保追封成國公太常考功行諡曰正惠某嘗執筆太史獲觀先朝故事蓋我祖宗以來優禮近屬凡隱卒崇忠之典眡庶姓皆有加然考其所以易名者則與外朝公卿異非恭榮康僖則修簡靖裕而已豈皇族不皆任以事其賢不暴於眾人耳目邪抑𨿽多賢而其徳與才卓然可與元老鉅臣參時錯立者亦不多有也故皇族之諡忠則僅有正則絕無近時丞相忠定公蓋得於僅有而少保正惠公則得於絕無者也亦可謂哀榮之尢者矣忠定公嘗秉大政決大防功名之盛霆震電耀而正惠公陳力於外曾未及正廟堂運樞極不獲盡究於天下然士大夫以其存否爲世重輕者蓋五嶽四鎭初不見其有運動之迹於天地間大施行大變化若不相涉而屏蔽風气吐內雲霧蓋亦天地之所倚以立者要不可徒論其迹也然則正惠公之薨而聞之者莫不出涕以悲其有以哉公以淳熙丁未進士調福州司戶參軍用薦者陞從政郎監行在艸料場江南東路轉運司幹辦公事又用薦者攺宣教郎通判太平州知饒州直祕閣提舉江西常平茶鹽事進直煥章閣提防本路刑獄公事未上攺轉運判官以官糴如防陞一秩仍減磨勘攝安撫使尋除祕閣修撰正爲安撫使兼漕事進龍圖閣待制知平江府以治行進煥章閣直學士居有頃以顯謨閣直學士知太平州以疾丐祠官除端明殿學士提舉隆興府玉隆萬壽宮告老拜昭信軍節度使開府儀同三司致仕公性簡重不妄言笑自少勇於學以逺大自期初爲戶掾郎采古歷代與先朝名公之有惠愛及民者輯爲編書置左右朝夕觀焉以自程府帥趙忠定公每委以事度可必盡力度不可必盡言忠定公薦其才後帥林公枅彊毅難犯獨爲公降色辭其後提防刑獄辛公棄疾攝帥事厲威嚴輕以文法繩下官吏惴栗惟恐奉教條不逮得譴公終始據正不爲屈官石門鄕田賦視他鄕特重公會郡計之嬴足以當其入乃白帥奏輕之使與他鄕等其爲幹官前後事兩使者一以盡誠不阿爲舉職使者每欲以親民薦公公輙推與同官之賢者皆徧及乃受薦攺秩佐郡郡守雅知公一郡事悉參決守不自行一事後太守至瞢未相悉頗疑侵守權取郡事凡公所參決者視之縱中經衡中緯無一繆戾可指乃自咎知公晚牢城營有逃者本彊盜也捕得守鋭欲斬之公亟白守於法彊盜特貸命而復逃亡七日不獲者斬今𨿽彊盜非特貸命與法不相應守無以奪逃者得不死其知饒州州民多喜訟公一見卽察其情僞先諭以理後裁以法勝者悅負者愧喜訟之俗爲少衰饒爲州歲入田租十二萬皆輸大農謂之上供而官兵米月爲七千石皆取給其入之嬴其後郡計日蹙民輸官租度支上供卽彊民輸錢及兵廩不繼乃糴旁郡軍人鶴伺水涯吏乘爲姦米多濕惡公皆正之俾不復輸錢而官兵之需取之境內蓋有餘而積者數萬石他歲饑用以振民全活甚眾諸邑積逋一切蠲之責可輸者邑皆競輸不敢後去之日百姓縫防爲旗以送者數十里不絕肖象於三賢堂祠焉江西饑公爲常平使者是時權臣動兵悉以常平粟餉軍在在皆空囷公丐錢於朝爲糴本而預度州縣積貯與民之不能自食者若干官糴米以給會新城亡賴民謬曰貸糧持挺橫甚者白晝發倉亡所忌公行部且檄州縣速振贍之毋啟盜端然後檄巡尉捕首惡正其辠部內帖息爲轉運判官以所部十一州公量不同大抵侈入而儉出乃取文思斛下諸州禁毋得增損出內以平朝廷歲糴江西米百萬曩時官靳其價而科抑大家使先輸米乃受直於官公先予錢後取米民以不擾帥江西會黑風峒羅世傳冦鈔郴衡間而峒近吉之龍泉郴衡湖南部內州而吉江西州也先是湖南曰必討捕江西曰必誘降賊陽爲聽命而首鼠顧望持兩端公至則乞與湖南犄角致討峒中糧素乏並峒之民陰以米資冦故賊得倔彊山谷間公下令有以米予賊者以軍法從事賊乏食始乞降明年夏靑艸峒冦作亟遣兵平之至秋李元礪冦郴陳廷佐冦南安而黑風賊陰相連爲梗兩路兵寡弱數合戰數不利公絫疏求濟師詔遣池州副都統許俊提兵趨龍泉公勸其持重養威勿爭鋒會湖南使人來議夾攻郴吏何光世能道賊恃險連衡狀且謂可以計破難以力碎公曰卽如汝所言當先誘羅世傳李元礪自贖元礪獲則世傳孤亦可縛也二冦得陳廷佐在吾目中矣汝能往說世傳使自歸否光世曰能卽以光世送許俊乃以緡錢二萬犒其軍越二日詔公移守輔郡公抗疏乞畱討賊不許而是冬峒冦次第平悉如公言其在平江覈財用出入而削凡浮費亡藝者郡多舞文吏公至未及歲苗薅髮櫛官寺以淸其爲太平州則朘折帛價使輕蠲酤額使少曰吾知其厲民久矣公在平江已病至是病益侵絫章丐閒天子猶惜公去得請未行遂薨於州以七年五月壬申葬於平江府吳縣穹窿山之原享年五十有八公諱希懌字叔和藝祖皇帝元子燕王徳昭八世孫也曾祖子堅故左班殿直贈太子少保曾祖妣周氏贈永固夫人祖伯仁故武翼郎贈太子少保祖妣周氏贈榮國夫人繼張氏贈申國夫人考師防故保義郎累贈太子少師妣林氏累贈昌國夫人少師四子公其仲也配洪氏惠國夫人子男三人與悊承務郎簽書建康軍節度判官防公事登辛未進士第與懃與恩並國子監進士女三人未行公慈愛寛和出於天性自少傅以來樂善好義至公而彌篤志所欲爲不問力之不足力所可爲不計家之不足也任料場時門官物故貧且無子公爲率同官辦後事遣以歸得節過家悉奉余以振親舊凡內外族婣昏嫁之不及時者每任爲已責其貧不能自存或喪不能舉佐之不遺餘力蓋皆發於惻隱之心而非有所爲而爲之也居官亷介自持惜官物如已物自奉儉質一裘不易至十餘年食不兼饌內無聲色不喜珍玩自小官以至通顯如一日不知而見之者以爲寒士也喜讀上蔡謝公論語說有會心處故於處已接物優逰和平而不犯燕居家庭未嘗厲色辭而矩度整整兄弟間友愛備至擇士之賢者與子弟處讀書爲文躬自督課以故諸子皆嶄然自立遂世其科公與人交誠以盡每自謂見人爲善𨿽疎亦親如察其非正𨿽鄰弗覿所至究心民事日常五鼓興冠服拜家廟卽出視事終日不倦嘗言韓忠獻勳業名位可謂盛矣猶躬簿書之勞以爲俸入萬錢不敢自暇吾復何徳遽求安佚或雨暘少愆卽容色愀然飲膳爲減江西旱公禱於麻姑山焚香旣退盛服假寐若見雲气蜿蜒如龍自神所而升遂大雨人謂精誠所召云政事本於明恕而不爲姑息體國憂民一心拳拳勤勞盡瘁以至成疾其在當塗病中猶躬行勸課綜理細務秋大閱自力而起曰國之重事不可不親也捐館前三日尙渉筆書判病亟郤藥不肯服曰吾防上恩至此年將六秩死復何憾無一語及其私將薨之夕有大星隕於郡西十里外嗚呼迹公行事所謂正且惠者非耶始公在閩受知於忠定公忠定旣以謫死讒波滔天士大夫能詆忠定爲不忠者踵相躡進用一時知名士坐黨論斥逐亡虛日凡權臣意指所鄕誰敢違者公獨薦忠定之子今江西漕崇憲曰此賢相子也舉天下之禍福不足以動其中而易其所守非正能如是乎昔周有公旦公奭以同姓之親股肱王室後世所仰慕者莫先焉維忠定公戮力國事庶幾乎正惠平生每以前哲自勵而用不克究中道以歿君子惜之然其仁足以庇民生忠足以利社稷遺愛餘烈久而見思𨿽周人之於甘棠曾不是過故公之告老綸言褒錫稱其有召公分陜之風焉維聖天子知公之深生則寄以藩維沒則寵以節惠揚休千載爲宋名臣宜有聲詩銘著盛徳其孤以命某不得辭銘曰

天佑我宋子孫千億有防其羣如旦如奭忠定之忠正直之正他人所難矧曰同姓三百年間維二宗臣曰正曰忠余莫與倫抑抑成公天賦全徳如玉之溫如之直望其容貎山澤之臞觀其被服環堵之儒孰知其力可與任重見義直前賁育非勇天子曰嘻此予宗英玉節莬符四方是營番川之陽大江之滸穆然祥風膏以時雨有猘於崄旣暴且狂公如不聞徐阨其吭堂堂三吳地大物眾坐鎭如山聲气弗動天子曰嘻毋久煩公往蒞姑孰其寧厥躬公拜稽首官有常職俸日萬錢臣敢弗力民𨿽有瘳公則已瘁維其眞心之死靡悔大星西流當寧震驚湣冊誄章極其哀榮謂仁必壽胡止六袠百世之名則如皦日穹窿之柏爲今甘棠勿翦勿摧正惠所藏

監車輅院詹君墓志銘

慶元五年先皇帝始臨軒防天下士吾建之擢第者十有四人焉崇安詹君景憲其一也景憲於時年甫三十餘儀觀偉然器質方重人謂且將逺到者旣而得淸江戶曹掾以歸明年與予會富沙富沙之別財十四五年而一時同登之士或在或亡人事之變有不可勝窮者景憲亦以訃聞矣嗚呼惜哉景憲𨿽不幸不究其志以終有子樞能世其學自予執親喪詣余西山之麓及是再至三至焉其講明踐履必欲以聖賢爲指歸非他學者比也予方悼景憲之無年而幸其有子樞又以銘墓爲請予尙奚辭景憲名淵姓詹氏其先有自固始入閩者至武夷之下居焉遂爲崇安人曾大父城大父恪贈承事郎父衝通直郎致仕賜緋魚袋世以徳誼著於其鄕景憲少時奮然以學自力旣壯從文公朱先生遊得修已治人之大致故其仕也孜孜所職惟恐後焉眡旱救饑尢極勞瘁江右俗嚚於訟案牘在官有數十年不決者景憲一閱皆得其情凡所予奪人無異論部使者知其材檄致幕府於是環十一州之民求質於有司者必請以屬君曰寧爲戶曹非不願他官直也秩滿用薦者循儒林郎授國子監書庫官書庫列屬成均舊爲儲材地蓋朝廷有知景憲者將以是用君而親歿矣服除差監車輅院猶前志也未上而景憲終焉嗚呼以景憲之材且賢使之得志以有行澤之加於物也必矣而官不出七階年止五十八其不謂之命邪景憲常以博學宏詞試於春官旣中選而以嫌黜逐棄去不復爲獨取河洛數君子與文公之書以授樞曰此爲學之本也吾不能教汝汝其從有道者切磋講究以卒成吾志樞拜受命不敢忘遂以其學講於節齋蔡氏昆弟蔡氏蓋文公之髙第弟子也景憲初葬於天然山寶慶元年十二月壬寅攺窆於周溪之原景憲爲人溫良泛愛其於鄕鄰之誼尢致其篤歲小不登輙出藏粟下其估以惠困窮他有緩急盡力赴之如已忻慼故里閈之人稱思至今然在景憲特爲細事獨其教子不汲汲於世俗之所騖而以明善誠身爲歸此在今人罕有及之者然則余之銘景憲者豈以其私也哉銘曰

科級爲重軒裳爲寵此今學者所共道徳爲腴仁義爲車此今學者所迂以迪厥子古學弗講紛紛爲人揭銘斯丘維以昭君子之心

林夫人墓志銘

雅州太守陳公雄之夫人林氏諱匹善長溪儒家女父簡能工辭章不幸隱約死歸陳氏又儒家也兩家世相承以詩書爲奩橐禮義爲簮裾夫人習而安焉自其幼考妣歿少長喟然曰吾不及事吾父母矣有王母在吾其可不以事父母者事之乎旣嫁舅姑亦先歿則又喟然曰吾不及生事吾舅姑矣春秋蘋繁之薦其可不躬致其潔乎於是兩氏之族屬莫不以孝稱夫人雅州季父死諸孤惸然有淪落憂夫人收其子教之若已子嫁其女使得所從婣舊急難至脫笄解髢亡恡色雅州令萬載時有同僚甫至而喪明裏之誅負者靡至僚之妻莫知所處間獨涕泣爲夫人言夫人曰吾夫視若夫昆弟也吾視若娣姒也孰有娣姒之急而勿卹乎哉吾𨿽貧有嫁時之裝在吾其爲若償之卒捐其貲弗蘄嗚呼世之士以學自名平居論說辧利義眞若析毫芒至其處辭受臨取予所較僅一絲粟低徊顧眡有莫能自決者蓋意爲主而志不立故義弗勝而利行焉心術之微匪剛與明未易自克而夫人能之其可不謂賢乎雅州歿門戶衰夫人亡隕獲意嘗顧二子曰汝家自先世來無以貲稱者然由唐迄今數百年詩書之澤不斬而父玉雪自將所以爲後人計者甚薄然百善生於儉約眾慝原於奢放而父之道汝政不薄也夫人之識及此非賢而能之乎予觀二南之世禮教修明於上當時婦人女子所易往往後世學士大夫所難詩人美之無侈辭也秦漢以下教弛俗衰幽閨一女子稍能自整飭彤史輙誇而傳之況如夫人者豈易得耶予素厚其子無競故聞夫人事甚悉無競與弟無斁皆夫人出力學能文辭而無斁先夫人二十日卒女一適某官趙某無競居喪甚貧然親故賻賵一不受曰夫人遺訓也夫人用其夫奏得初封卒時年七十有五寶慶丁亥正月某日也其葬以某年某月某日銘曰

蒼山巑岏兮淸流郁盤歸從夫君兮萬世之安

宋故鄕貢進士黃君墓志銘

始予考大比試於三山得閩邑人黃仲玉文卷於累百人中獨平澹有理趣曰是必佳士旣訖事人爲予言此城東黃氏子其家以長者名數世矣明年予入連帥幙府仲玉升堂拜予親自是日與之遊見其視詹了然襟抱豁然聞人善不翅如在已親若故有窶貧者賙之無不至鄰里有疾茍力所可救𨿽貧賤困篤必以身親之與人謀忠而盡於是知君不惟文藝可觀而行誼之美益稱其爲長者家也又明年予遂登朝閩之士病於計偕之員狹也凡能操觚吮墨者鮮不奔走求牒於四方予官中都八年力能爲君營一試而君俛首鄕貢寧數不利未嘗肯予謁又以知君於得喪澹然有君子之風也君自少鋭於學晚益喟然以未聞道爲憂日以論孟自課旣又博觀先賢遺言左右探索意有所得輙欣然忘食至朱文公端莊存養之說黙契於心大書座隅以自警勉齋黃公幹文公之髙第弟子也君驟從之遊請所未悟黃公亟稱之謂其可與適道者又益知君不以行義自多而用力於學必求詣其極而後止也未幾得疾以嘉定十二年七月甲寅終於家年僅五十有一方屬纊時命取新衣易之家人環侍君正襟肅容呼其子曰養吾疾者莫若子婦人退又曰我死謹毋用浮屠法不然是使我不得正其終也嗚呼非賢而能之乎或曰以君之材而不仕以死爲可悼也予曰仲玉之所憾豈此耶古之君子娩焉孳孳斃而後已豈爲利祿計哉曾子曰而今而後予知免夫子張曰君子曰終小人曰死吾今日其庶幾乎夫全而歸之乃可言免無愧而死乃可言終士之終身問學求如是而已曾子躬三省於前而悟一貫於後蓋信乎其免矣子張之仁有所未足其於終也果能無憾乎然則以仲玉之賢而死於布衣仲玉不恨也進道方勤而命弗淑君子蓋深惜之君名振龍仲玉字也其先自固始入閩五世祖庸輕財樂施長者之稱自是始曾大父某大父某父某𨿽潛閟不耀克以厚徳世其家妣潘氏有賢行子二人曰朴太學生曰格業進士是年某月日葬君於橫嶼之原予知仲玉者故爲之銘曰

昔未識子子文我評及旣識子我懷子傾今者柰何子藏我銘執筆嘅然我涕子零嗚呼傷哉擗抑失聲

朝請郎通判平江府事包君墓志銘

君名履常字適可姓包氏孝肅公七世孫也孝肅世家合肥曾孫莘徙永嘉之鴈池是爲君四世祖祖汝家又徙樂淸之柳市其居城之西洋則自君始孝肅以淸節直道爲昭陵名臣後稍不振至君少入太學登淳熙八年進士乙科人謂且大包氏矣平生力學有得於絜矩之一言故其教授旴江視士之無所乎館也則首辟講堂旣又辟諸齋增廩生徒至五六十人其在豫章亦然禦書閣久圮白於郡一新之鄰壤之士亦相與負笈從君遊弟子員溢幾數百其宰吉之吉水視民之病在於土瘠賦重則爲均稅之弗均者而更新其版籍使吏蠹亡所容歲艱食爲請粟於常平使者振業之又請於州蠲其賦民貧不能輸者約縣計代其輸時稱提楮幣之令下郡欲因以爲功奉行亟疾甚他縣惕息應令亡敢後君於其間獨務爲安靖以便民郡文書朝夕下君弗爲動幙府有移書鐫誚者君報之曰某書生知奉法循理而已寧忤上官以譴去不敢茍隨也未幾守以煩擾罷人始服君精識賦粟故卽縣以輸會安撫使領州下令俾攺輸於郡民病之君力爭至數四事爲之止縣有五都各結義丁自衞時黑風羣盜方熾郡將提兵致討檄縣發義丁爲犄角助君曰義丁爲鄕井設耳驅之以嬰劇盜猶羊禦狼也則移書具言所以不可之狀檄再下君執如初事亦爲中止縣之俗素狃於訟少不得志則徧走諸臺或請懲其尢者君曰吾之於事求其是而已縣而是臺猶縣也非是可使民有寃乎由是邑人察君之心卒亦無反訟者昔子貢問有一言可以終身行之者子曰其恕乎已所不欲勿施於人夫不以所惡者加人而以所欲者及人此所謂絜矩之道也絜者何以此度彼之謂也大學之義不明汲汲自謀者知有我而已牣已之室𨿽剝民之廬弗問也豢已之欲𨿽朘民之膚弗卹也以君之學其能卓然有見如此使得位焉而盡行所志則功利之及物其可勝旣耶君之始仕得寧海尉後嘗分教金陵皆以內囏不及上晚得倅吳門又不幸未至而沒其將沒也猶以學之所得者爲從子言之俾勿亡其亦可哀也已君生於紹興甲戌八月二十八日其終也實嘉定丁丑五月二十四日明年七月八日窆於瑞安縣崇泰鄕漁潭之嶼夫人髙氏宣仁後族也三子志崈以君致仕恩今爲從事郎建陽縣尉志行志修三女承奉郎薛師憲從政郎丘吉老其壻也季未行君旣葬若干年而志崈始以盤洲叟徐君寓所狀事實來謁銘予𨿽未悉君爲人而惟盤洲之言可徴故予銘之而弗辭其世系見於水心葉公所爲考君之志者今不載銘曰

蓄之裕狹其施嗇諸躬後之詒

通判廣州吳君墓志銘

君名懿徳字夏卿予之母黨也嘉定中教授古英州州闕守連帥楊公長孺命公攝焉予自泉山遺之書勉以四事曰淸心潔已奉法愛民君不以爲迂旣力行之又播之歌詩楊公與部使者以下屬和者甚眾大抵謂君能不負予言後十餘載君知玉山縣去予居財數捨治聲日聞不幸甫滿歲以讒去官未幾得邑廣之新會又不幸甫滿歲遇疾以終孤友直奉柩來歸過予裏弔哭外問在南時行事顚末友直泣曰有尙書崔公所述在出以示予其略曰君之來古岡也縣無正官久獘端如毛民狃於訟吏黷於貨賄且瀕海盜多弗可制君自力不辟寒暑事亡細鉅必親凡罷行眡理當否往時新令至蜑戶有給由錢受防牒有醋息錢君一切罷去凡仕族之流寓與惸獨顚連而亡告者稟其食春賦貧人錢粟夏則和藥施之𨿽溝澮亦時濬治其誠於爲民皆此類君素守亷介歷官三十稔求田問舍不少槪諸心忍死一貧𨿽啼號弗之防將沒前二日書之冊曰平生薄宦甘受凍饑一介弗取一毫不欺此其絕筆也君始至祠晉刺史吳公於縣之東將以勵來者君旣歿邑人謂其淸白可尙遂配祠焉此皆崔公所敍云爾自古者銘鼎之制變而爲碑碣誄狀由一命以上茍絲粟可記必托之文以傳其獘也有葩華而亡根實惟有徳君子其言如金石然後可信弗誣若崔公者非所謂有徳者邪予嘗評當世廉節士以崔楊二公爲稱首君之攝守也楊公許之其宰邑也崔公又許之是豈茍然者邪士生死窮達有定命𨿽不幸不遇以死而幸獲知於當世之賢一賢者之譽與百庸人之毀其榮辱爲如何闇黯於一時而昭白於後世其重輕爲如何嗚呼君其亡憾也已君世家處之慶元曾祖某祖某父某承務郎君嘉泰二年進士主汀州蓮城簿復州錄事參軍遂分教於英換尙書左銓歷二邑辟通判廣州而君不及拜矣年六十二以紹定元年十月日卒官止奉議郎娶某氏先君若干年卒子友直友恭友諒皆能世其學三年八月壬午葬君竹林山之原銘曰

越嶺喪淸兮濁世之常貪泉一酌兮千載猶香君胡爲兮獨侑食萬鐘可有兮此不易得後有考兮眎斯石

仙都大夫李君墓志銘

始予在三山聞同年李肖望友人黃仲玉皆號爲長者家仲玉居城東其五世祖以寛垕樂施予得是名閭裏間肖望之先亦然二家故婣戚也李氏世爲儒至肖望始起蒿萊列紳笏視秩尙書郎以終仲玉𨿽老於布衣有子曰朴遂由膠庠冠天下士天之報施善人之不誣已仲玉之歿也予銘之越十餘年而肖望歿李氏又以爲請視其狀則仲玉子廷魁之所爲也予之善肖望如善仲玉銘其可辭肖望名起渭其先唐刺史頻遺愛在建旣歿民奉嘗之後其冑裔居於福爲某縣人有諱堯者始以長者稱堯生寔寔生邦直邦直生暘暘生鈞凡五世矣而長者之稱如一於是肖望生焉考君嘗自言吾家世種徳會當有興者故以起巖名其長子次卽肖望也肖望幼苦學夜不解帶旦不颒水者數年十一能屬文逾冠入太學未幾擢慶元五年第後六載伯氏亦繼登焉迨肖望陞朝考君累贈朝散大夫母王氏封宜人肖望之仕也歷澧州戶曹教授辰州安丰令就知縣事其爲人沈靖端肅平居不茍發一言至分義所當爲無劇易必盡力廼止辰故夜郎國士弗文藝博士捨距學逺師弟子不相親肖望斥校士所得合俸余更剏之始朝夕與士接安丰地極邊時兵革甫息四野多遺骸肖望行營髙燥地使瘞之招輯流民來歸者日相踵茅櫩竹屋易以瓦木地主力不給者官與爲之聽民輸僦直以居由是井邑寢還其舊歲當郊奉常符下共鹿臘肖望念民罷未盡紓則以詩諷於朝之知己者事得寢縣故無城軍興時守寓治焉畚土爲郛艸創甚然卒賴以完至是復頽圮肖望請自力興築兵民之卽事者稟食有差冬而作洎春而息農無違時役不告病越三年城成部使者帥守繼以聞詔攺宣教郎仍領邑先時戍卒散處編氓間人病其擾至是昉爲新營軍民不相雜咸便安之會朝命糴粟實邊肖望深懲科配諸獘行以不擾未幾邊儲告實益出公錢市其嬴豫爲振防備明年大旱蝗爲糶粟之所十有二以便民又貸賈人金使四出招糴訖事得無殍死自旁郡流離來者亦賴以全會新太守至入吏言常賦外徴求甚急肖望力爭數四拂守意遂匄崇道祠官以歸浮寄僧藍朝饘莫粥澹如也後數歲築屋城東時時召親友舉觴賦詠或道古今談性命以爲樂攺奉仙都祠紹定三年閏二月始屬疾顧家人曰死生夜旦爾何怛爲以正大忠孝四言勵其子俾有立三月甲午正襟危坐而逝年五十九官朝奉大夫肖望性至孝始居考君喪年尙少毀瘠幾骨立及母夫人終垂老矣悲慕不減少時人以爲難嘗校士靖州靖守方涅民爲兵𨿽仕族不免肖望爲歌詩以諷守媿而止將終前一日聞鄰境民戕於盜屍流蔽江爲書白府帥匄掩藏之其辭酸楚甚不果上嗚呼肖望之所存如此其不謂之長者耶迹其家世以種徳澤物爲心顧所施不出州裏至肖望推達之稍宏矣而功利又不過一縣君子惜之然士之奮窮約躋貴盛者不少波流滔滔易以溺人私欲而徳義少往往反媿其先是軒冕之華不若布韋之陋肖望之仕𨿽不大烜赫於時然終其身不失長者家法是可書也已妣某氏封宜人子文叔將仕郎方叔受遺澤肖望平生善著譔有易說中庸大學要語春秋集解諷誦詩時政書與雜論著合百餘卷藏於家方疾棘時文叔自都還未至婦某氏刃股肉粥而進人謂肖望之道行於家𨿽女子亦知孝云銘曰

越城東南山陽仙都君此其藏世長者名芬薌嗟後人無或防

夫人蔡氏墓志銘

夫人蔡氏故朝請大夫直敷文閣淮南轉運副使劉公諱彥融之婦奉直大夫知吉州諱萬樞之配今朝散郎知邵武軍兼福建路招捕使司參議官遂之母累封太令人年七十嘉定十六年十二月壬午歿於當塗縣捨明年二月壬申合葬於金壇縣西五十里白水塘吉州使君之兆遂等屬余銘其墓時方竢罪湘閫弗克爲旣而歸臥故山衰病連歲又未克爲紹定三年遂守樵川明年以擅誅劇賊自劾於朝匃罷去則以書來諗曰遂之母棄諸孤九年矣而墓道至今亡辭以刻今將歸覲松楸茍不得銘何以慰吾母於地下敢拜手請予於是矍然曰此某之辠也退而閱其事狀則丹陽劉公宰所纂次劉公天下士也其於夫人言行反復詠嘆以爲世所甚難者豈誇也哉蓋夫人莆田忠惠家女曾大考曰袤宣徳郎於忠惠爲弟大考曰覲成務郎當崇觀間父子相戒以勿仕士髙仰之考曰樗朝奉大夫知梅州始自莆徙蘇常之境以居紹興中佐使者行經界法人賴其利至今夫人性篤孝六歲居梅州喪摧毀如成人事母沈夫人動靜必偕及歸夫家時舅姑皆先歿歲時薦饗事細大必親遇諱日必戚以是終其身平居無戱言惰色坐不傾倚行不踐閾自奉菲甚服飾少珍異輙櫝而藏之至常所服禦𨿽故敝弗之棄曰死必以附我使君好仁而篤於義凡內外親之孤且窮者收防之其可教者館師以授之業女不能適人者予之資令無失時夫人奉承惟謹敷文之伯父禮部公有女老而嫠使君迎寘之家夫人以婦禮事之迄其終不懈使君之元配曰範氏夫人實爲繼室而拊其二子若已生女長無以嫁夫人傾奩以嫁若是者蓋不可殫書使君有友曰趙君善擇淸介亮直夫人常以過從疏數驗使君之徳進否每二君相與欵宻夫人喜見顏色曰庶乎其納夫子於善而儆其失也否則欿然以爲憂諸子幼時夫人夜課誦讀茍未精熟夫人亦不寢所取師友必四方文學行誼士膳飲皆親視具遂年十四與江東薦書夫人無喜色旣而言者繆於風聞夫人亦不慍後二子踵世科人皆艷之言者亦媿嘆夫人曰未也決科士之常繼是正應學耳嘗語諸子仕以亷爲本亷以儉爲基及諸子志尙日髙文字日工又戒之曰毋近名毋獘精神於蹇淺又曰閱人多矣昔富貴者今安在顧自立何如耳遂始佐江淮閫畫夫人曰兵政國安危汝其勉諸後與江東賑饑夫人又曰荒政民死生汝不可以忽遂之宰當塗也值夫人生旦自守以下咸致賀會大水夫人蹙然曰天變如此汝有社有民毋以吾故樂飲當塗之政如古循吏人謂母訓實然此不惟今女子所難𨿽古賢婦猶難之也遂方妊母時乳毉視之曰女也吾有術可轉女爲男夫人恚曰男女定分豈智巧可移斯言何爲至於我亟白使君斥之而夫人竟生男里人有假神祠以賈利者相扇蕩爲土木偶未閱月凡用器悉備他所興造費以千萬計將卜日迎寘梵宮儀衞率仿生者遂以姦訛亂俗亟爲書白府縣禁止之羣小私竊聚謀意夫人可撼以福禍至有欲潛伏后園爲幻怪者夫人曰神果聰明正直豈加禍非辜不然是淫昏之鬼爾不斥奚爲遂以是勇往弗顧卒斧其像火其器搒笞其人而土木竟不能神嗚呼學至於知天命與鬼神之情狀極矣夫人以男女爲定分不肯試乳媼之術以僥幸萬一非知天命者能之乎謂正直之神不妄加禍於人而淫昏之鬼不足事非知鬼神之情狀者能之乎世衰教熄𨿽號爲薦紳儒者往往溺心於詭幻冀福於冥漠以故異端熾而正法泯舉世倀倀焉莫之適歸夫人生長閨闥未嘗從師友講問學而見理明信道篤廼如此使爲男子任當世事則所謂貧賤不移威武不屈者其必優爲之此不惟古賢婦所難𨿽士君子猶難之也易以坤爲妻道人知一以柔順而已先儒發之曰非健無以配幹也故古之賢婦𨿽以婉懿淑惠爲本至其所立有烈丈夫不能爲者非剛與明其孰能之若夫人者非所謂剛且明者邪夫人六子曰適早逝曰逢故溧水主簿二人皆範出次卽遂曰遜今爲某官曰近曰選皆世其學女四人某官某官某官其壻也一出爲某氏女孫六人予與朝散君嘗僚金陵見其識髙志逺有綜理事物之材而學則未已也及來樵陽當冦亂方殷環數百里莽爲虵豕之藪人所憚行君獨匹馬西馳布宣天子徳意収拾其人於流徙蕩析中近能立官府保生聚又以便宜揃除鉅盜去東南數十年禍本夫人於是乎有子矣是則宜銘銘曰

柔順以立本剛明以致用然後爲婦徳之全懿哉夫人其識卓然故誘之以所欲不能惑脇之以所畏不能遷人皆曰難我則易旃彼淵可田彼陵可川我爲斯銘百世弗諼

國子監主簿李公墓志銘

上更化攺元之八年春洎夏不雨詔中外薦紳言天下事國子錄三山李公讀詔慨然卽日條六事以獻其一謂臣觀今日之患大抵忠厚變於刻深老成奪於新鋭公言郁於偏是逺謀沮於近功循習成風恬不自覺追勒編竄先朝所以處巨姦今州縣吏小有詿誤輙從重典故侯宿將宣勤守禦不無尺寸功一旦以財物失陷嬰峻罰知之者以爲當罪不知者以爲寡恩願下寛大書滌除苛習毋以小愆傅重比毋以一棄前功其二謂鐵錢輕而兩淮之貧民怨鹽法變而江淛之富民怨新楮之令嚴而天下之民胥怨又言安邊一司提領非人爲民鉅害願損其額削厚斂之無名者還簿錄之非辜者其三謂湖上賜園所以優戚裏之恩而用功太繁辟地太廣中宮知民疾苦本以節儉輔聖徳陰鄧懿親制節謹度人所共知不當以是累其美其四謂宣政間道教興行至有號爲女眞者當時以爲金據中原之兆比年此風復熾實蕃有徒出入邃嚴恬弗呵禁甚者淩轢官府闗節通行黃冠之徒陰怙其勢豪奪民田官吏相視𨿽號爲有風力者亦閣筆而莫敢決願以宣政爲鑑嚴左道之禁杜私謁之門則宮闈肅官府正矣其五謂苞苴之行眡昔𨿽曰小異然將佐陞差以締結遊揚而得守牧論薦以夤緣挾持而取是視賄爾又天府帑藏大半耗於供餽諸軍亦然是以州郡不免侵漁主將易至掊尅槌剝之慘怨咨生焉願詔大臣戒敇中外勵淸白之操杜賄賂之源庶幾寛民力弭兵怨其六謂讒說巧言虞周不免特貴吾無可乘之間爾禍漢者江充禍唐者李輔國然使武帝明皇本無隙可投彼亦何所肆其巧哉願銷讒言固邦本實宗社無疆之休時上封事者以千百數其言懇激切至爲中外傳誦者財十餘人而公與焉未幾奏事殿中又言宮僚之謹柬所以輔成儲徳今主鬯元良令聞日新僚屬勸講義理日益然端人正士進見之時寡而便嬖禦親暱之時多市井富民稍有夤緣皆得竄名補授且彼非素知書者而使日娛左右臣未見其益又言太尉古三公官間者貴戚未聞有橫艸勞輙寘右階極品非所以勵有功者又謂宦寺與政事內帑付私人非我朝令典聞者壯之公名衝字道卿世儒家自其諸父遷仲先生某與其子北海先生某皆以經行爲學者師公少從父兄間磨礲灌浸韜負日宏晚試南宮有司得其所賦驚喜以爲有制誥體擢寘上游知公者謂其詞藻絕人而已平居接物和气薰然與人語若不出諸口見者又不過以樂易君子目之迨其奉明詔對淸光論奏偉然𨿽宿以剛鯁名者有弗迨然後知公之所蘊蓋有未易涯者公慶元五年進士爲汀州司戶參軍浙東路提防刑獄司幹辦公事辟淮東幕府今四川制置使侍郎崔公與之薦於朝故端明殿學士李公大性又以公應詔大臣得其籌邊十議嘉之遂擢錄國子越二年始遷本監簿匄外未獲而公病矣以某年某月某日終於臨安年六十有八公之先自固始入閩爲侯官人曾祖某某官父某贈某官娶張氏封某實同縣某人之女有賢行後公二年卒以某月某日合葬於某山某原二子曰遇國子生曰某登某年第今爲南雄州教授皆雋異不羣人謂公爲有後云銘曰

嘿於庭嘩於朋夫誰弗能平居吶然有疏萬言維公之賢晚官於朝僅再遷獨抱姱節歸其全勒銘斯丘億載傳

西山文集卷四十五

欽定四庫全書

西山文集卷四十六

宋眞徳秀撰

墓志銘

朝奉大夫賜紫金魚袋致仕滕公墓志銘

乾道淳熙間子朱子倡道南方海內學士至者雲集新安滕公徳粹時甚少與弟徳章奉其尊君之命以書自通而謁教焉子朱子復之曰夫學者患不知其歸趣與其所以蔽害之者是以徘徊岐路而不知所從入今足下旣知程氏之學不異於孔孟之傳而讀其書矣又知科舉之奪志佛氏之殊歸皆不足事則亦循是而定取捨焉耳復何疑而問於僕邪意者於其所欲去者未能脫然於胸中所欲就者又雜焉並進不無貪多欲速之意是以𨿽知其然而未免有茫然無得之嘆耳足下誠若有志則願暫置於彼而致精於此取其一書自首至尾日之所玩不使過一二章心念躬行若不知復有他書如是終篇而更受業焉漸涵之久心定理明將有以自得之矣論語一書聖門親切之訓程氏之教尢以是爲先足下不以愚言爲不信則願自此書始後數年子朱子自寓裏來歸始以弟子禮見於是得大學中庸章句而熟復焉旣而往仕四明又教之以親仁擇善爲講學修身之助且曰楊敬仲呂子約沈叔晦袁和叔此四人者皆子所宜從遊者也居數年子朱子於潭溪之上畱止四旬問辧彌篤蓋公於師友淵源所漸如此故終身踐行不離名教之域至其用之而弗究則君子以爲有命焉公名璘徳粹字也世家徽之婺源考諱洙贈中奉大夫其徳善族系見於子朱子之銘公少篤學誦書至丁夜弗倦洊舉於鄕入太學淳熙八年中南宮第四人對策又中乙科以恩陞首甲調鄞縣尉教授鄂州居中奉及母令人胡氏憂外除調四川制置司幹官用舉主更選知紹興府嵊縣簽書慶元府節度判官主管官告院奉仙都祠通判隆興府浙東福建帥司參議官尋得請致仕公蚤親有道明於義利取捨之分自其初第當得教官顧俯就一尉人謂塗轍差失公獨以近次便養爲喜𨿽箠楚塵埃間弗防也余丞相將以掌故處公議未決時韓侂冑陰操國柄或勸公一見宜可得公曰彼以僞學誣一世儒宗以邪黨錮天下善士恨位卑不能爲萬言書疏其罪顧可謁之以干進乎卒請入蜀及自蜀還有欲引之班列者君終不爲侂冑詘復固辭故事禮部殿廬有一髙選鮮復作縣旣作縣鮮不爲職事官公獨從吏部選取郡從事以去其後倅二太府矣不求爲州而求佐帥幕其在三山也帥雅知公將奏俾因任公曰吾年至宜去可復戀鬥粟貽俗子譏至其涖官行事則又有足稱者爲尉時嘗奉檄覈富室之訟賂遺交至卒不能毫髮污有彊盜剽海濵宻院下其名俾迹捕公旣獲其六矣或謂賞格不滿一盍益諸公顰蹙曰陷人大僇而以徼賞安乎至獲造僞劵者應格當賞亦不請也在制府以誠實不欺事其長議多見從後帥嚴且急公與同僚約每白事逢帥之怒則姑斂退以待威少霽復白事多施行在剡適歲饑民告病甚常平使者發粟振廩之公極意奉行多所全活使者薦於朝有曰慈祥之政惠及田裏廉潔之操推重縉紳邑人以爲實錄及參議閩中有以利啖守帥而更鬻鹽舊法者亭戶舟人皆失業怨聲嘈嘈公白帥弗盡從後帥至復力言卒還其舊乃已公旣從子朱子得爲學大方異時至永嘉又從故中書舍人陳公傅良問左氏要義陳公告語甚悉大略謂左氏本依經爲傳縱橫上下旁行溢出皆所以解駮經義非自爲書且告以六經之義兢業爲本公佩服焉其他與當世知名士更切磨不勝紀自少嗜學老而弗衰在蜀得官書數千卷載與俱歸益求平生所未見卽溪東爲堂貯之命曰博雅燕居無事蚤暮繙閱閒及浮屠老子稗官小說惟意所適竹間爲亭扁以淸心風日恬暢輙挾冊徜徉其間自謂如魚縱壑鳥脫籠樂不勝旣年八十以朝奉大夫致仕賜紫金魚袋考終於家實紹定二年六月丁巳其所爲文曰溪齋類槁若干捲夫人程氏有淑行先卒贈宜人子某防漕貢士早世某某今某官某業進士女適進士吳去志孫三人某某某女二人公篤厚防直自其所性與徳章同逰帥門旣先後収科則以世業盡遜二季之未仕者居鄕不以利自營不以私事撓公府在官時裒州郡所餽別貯之及歸裏悉班諸親故之貧者一簪弗以自畱族婣有喪勸其早治葬毋溺陰陽家說不能舉者助其貲垂沒教諸子守至正以奉天道其可謂俛焉孶孳斃而後已者矣自淳熙後義理之學日明然士多假竊形似弄筆舌間弗身踐也公初爲論語說子朱子善之因謂爲學以變化气質爲功而不在於多立說公爲矍然自是不敢輕論著終其身嗚呼觀子朱子之所以教與滕公之所以學則士之有志於道者當知用力之地矣公之葬以六月庚申裏曰瑞亭地曰井塢後五載予始爲之銘銘曰

維古之學必貴躬履世習浸訛乃事口耳辧河說鈴紛焉四起回視其人則或可恥猗歟滕公克佩師指不嘩於言而勉諸已我銘其藏以詔學子

南昌丞李君墓志銘

予同年閩帥李公之子伯曰仁深季曰仁垕皆孝敬祥順爲其家鳯麟仕𨿽未幾而有志澤物親仁向善汲汲若饑渇然其材日茂猶干云拂霓之榦挺防未已見者莫不咨嘆曰李公仁者宜有子如是也紹定三年季沒常潤間訃至饒伯傷痛甚亦遇疾以終聞者莫不駭嘆曰李公賢者天胡厄之若是邪始公赴鎭二子以仕不獲從至是復不得與親訣公悲之深而悼之苦也旣而彊自釋曰吾上有君與親下有兵若民一身而數責萃焉豈私哀吾子時邪且吾聞之人生一世間若遊雲旅太空爾修短不同同歸於盡惟有徳者爲不冺吾兒年弗克壽𨿽未及以成徳名然事吾謹事吾親尢謹推之以事長亦然其涖官臨人亦莫不然是不謂之好徳邪吾與其爲亡益之悲也曷若求世之能言者志之以昭吾兒於不泯也於是季之銘以屬丹陽劉公宰而命某使銘其伯焉吁公之見可謂達矣顧劉公其人某則非也將何以慰公志而泄其悲𨿽然吾同年之子也誼不可辭考其狀略曰君字聲伯世爲饒之徳興人曾大父舜安廸功郎致仕大父扐贈中散大夫大母王氏今年幾九十封太碩人父駿中奉大夫直煥章閣知福州兼帥事母張氏先若干年卒贈令人君性仁且篤自能勝衣朝夕侍重親側油油翼翼未嘗有懈容門內事亡細鉅必盡其心曰此吾職也公開館延賢賓客族婣狎至歲時往來問遺率以諉君君承上接下輕重疏數𨿽毫銖弗差而尢以賙窮賑乏自力嘉定中用寶璽恩補將仕郎調興國軍通山簿尉當上不忍去公勉之乃行郡守畱攝事力以親命辭縣僻在萬山中民居若晨星官宇尢圮敝百爾器用皆缺君處之超然與客談笑輙竟夕故時米斗不百錢至是幾數倍君奉有餘粟下其估以予民且呼市儈可任者貸本錢使糴旁近郡至者日相踵人賴以弗饑弓兵素不練君曰尉以弭盜爲職𨿽亡盜備可弛乎乃日角以戰技庸錢之嬴故例給他用君悉儲以待賞間出私帑繼之集士之賢者於學與談義理訪闕失贊長官厚其廩稍益市書礲石以傳永久去之日父老遮畱系道再調隆興府南昌丞未上而疾鄕先達之正衣冠肅之入賔退而君逝矣時七月甲辰也官止文林郎年四十有五妣湯氏湘鄕丞謩之女生一子椿卿將仕郎君爲人開豁無城府蚤侍公具得爲政本末及在官盡瘁職業期弗辱其親縣之九宮山有女冠慿恩幸驕恣甚方大興土木役以气轢齊民州縣吏惕息不敢問顧利其賄逢迎之君一拒絕弗與通訟至庭問理可否卒退聽莫敢幹嗚呼觀此一節君之仁且勇可知蓋嘗摘詩烝民之義扁其室曰則齋以朝夕而思焉廬山胡君泳文公朱先生之髙第弟子而父之友也君師尊之學問源流蓋有自矣旣歿胡君實狀其行所謂信而有徴者某年某月某日葬於某山某原銘曰

維民之生有物有則是曰天命人所同得曰則伊何理之當然毫釐有差是悖乎天懿哉聲伯兢兢一心掲於燕居有赫其臨爲子而子爲吏而吏維則是循罔敢失墜身𨿽自殞其心炯焉年𨿽罔壽實歸其全死生之常允若夜旦嚴嚴髙堂亦可無憾

湖南運判劉公墓志銘

嘉定初詔以敷文閣待制致仕信安劉公爲尙書刑部侍郎時天子新更大化凡當世名儒耆碩繼踵集闕庭天下望治如元祐獨公堅臥不起抱全節以終士髙仰之累贈少師龍泉葉公適志其墓公名彊學字行父實少師冢子羈丱時王父正議授以左氏班史諸書朝夕吟諷不去口後侍少師官長沙時張宣公尙亡恙嶽麓之教大興公往就學日與賢雋遊處有彪君徳美者嘗受學五峯先生爲公言前軰師友淵源甚悉及補國子生又盡從四方知名士觀摩麗習聞見益洽屢上春官弗第以奏補調主淸湘簿帥王公藺檄致幕府事輙咨扣辟京西安撫司凖備差遣楊尙書輔爲帥尢器異之攺宣教郎知饒之安仁縣會邊兵失律虜騎蹂江淮間郡邑旉配以應期會吏並緣爲姦公獨從容辦治若無事日嵗旱菑刻意荒政凡所以振捄者百方竟事民得亡流殍學政久弛公聞進士湯師中名聘使領袖一學月旦會講率諸生以聽由是士知勸慕中第者相屬湯君後亦策名太常樂道不仕終其身論者偉公得人如子遊之於武城也先是學不養士而歸其廩於郡公請復焉閒則會出內裁冗濫比三歲所餘滋多乃舉以市田四百畆名貢士莊士之上南宮太學者賴以續食又以餘力繕官寺葺學宮治津梁而作放生亭於江之瀕山川之觀豁然更新矣居三年間歲大丰田裏淸晏飛蝗過境不入人謂美政所召云居慶國夫人楊氏憂外除辟戶部提領酒庫所主管文字匄祠便養得主管仙都觀明年少師薨外除通判臨江軍始罷酤令民自釀輸息錢犯茶者寛其罰擢知南安軍俗故獷驁中更陳廷佐等亂魁桀者往往得官姦甿艷其利是歲春南康饑復嘯聚爲變公至首諭大姓出粟振贍之蠲屬邑賦租以亂數然後僇其幸亂始禍者威行惠浹遂以無事公謂周子二程子昔嘗講道斯土乃卽學東偏買地建祠率掾屬諸生薦獻如禮且刋近思錄俾郡之士識爲學大方又以貢闈隘且獘徙而大之規摹爲江嶺間最提防廣東刑獄有郡守居臺下政苛甚亟劾去之摧鋒卒戍淮甸歸道中輙剽刼公命屍數軰以狥士始識軍律攺轉運判官廣之屬縣曰懷集地與島蠻接帥府督賦急公移文責誚俾體各縣本意毋釀怨生事五羊故多盜公立捕格授巡徼官盜用衰止連瞰湟爲郡城外有楞伽山貞女峽嘉泰中峽之東崖震陷江流壅底舟弗通行郡爲荒瘠法曹李華有巧思且自詭疏導公知其可用命董厥事斥錢緡六千資之不數月石之爲水患者盡平連人鑱石頌公徳帥憲倉俱缺公兼綰數印剸決沛然有餘力歲瘴且疫公分醫予藥垂死者多賴以全士大夫沒南中皆賻防使歸無寄殯嶺外者提防湖南刑獄湘民喜鬭輕死以故重辟多吏常骫法出之殺人者例不死公曰此東坡所謂外邀雪寃之賞內希陰徳之報者豈辟以止辟之意哉諸郡以具獄上惟過誤可憫若訊鞫有疑者乃使奏讞余悉論如律然必召掾史議反復數四無孅芥疑乃決故人自以不寃按部所過平獄犴省牒訴詧吏問俗冒隆暑由潭邵歷全永驅馳二千里乃歸人謂前所未有資興民鄧其姓者推刃同气匿屍艸野中耕者四人見之以告鄧鄧執而訟之官官加考掠民不勝痛自誣服獄上公疑之命官閱實果得其情四人者破械而出叩頭呼天曰生我者提刑也公晨出視事首閱州縣申牘或謂非所急公曰吾欲知部內水旱盜賊刑獄爾不然吏將防蔽我淸湘縣申粟家峒爲鄰峒所屠邑人大震恐公曰此峒民自相讐殺爾置勿問已果帖然新化奉家峒其酋曰奉夢賢世與省民王布有怨會布以事來衡陽夢賢嗾其徒殺之道旁已遁去公命巡尉諭以禍福許束身自歸未幾夢賢領其徒四人請辠庭下公命鞫治寘殺人者於理廼白之朝謂夢賢世長猺峒今又挺身詣官四人已抵罪足償死者寃乞貰夢賢一死系蠻猺心人謂公是舉不失刑又不失恩於威懷谿峒爲得武岡卒蔣宗等倡亂某與公葉謀屬權軍事葉莫使圖之未幾梟三人首以告一路弭服攺轉運判官以勤民致疾嘉定十七年四月七日卒官年七十有一累階朝奉大夫夫人李氏封安人柔明靚莊有婦道執公喪越期亦不起子常道某官常徳某官常先某官女適某官趙與懃進士潘自慧將仕郎王灊與懃故正惠公希懌子公在安仁正惠實爲守嘉其政薦之朝且請昏焉孫伯方將仕郎仲方季方汝方一尙幼公夷澹雅靖自幼師薨卽息意榮宦買園築屋扁曰退庵蓋將老而休焉常誦孟子求在我之言以之明齋當官而行無所回撓與人言傾盡肺腑不爲畱藏四方書疏率手筆酬答字畫妍勁可觀性嗜學官事暇未嘗食頃去書尢喜賓接士尊酒流行娓娓皆文字語某之俟罪於潭也適公來使間相過劇談公爲道疇昔所聞於父師者窮日夜弗厭而闚其施置大抵有所宗本非若世之任情帥意者寛近縱嚴近刻也蓋嘗以吏師目公及葬常道等請有紀焉輙次其事如左而系以銘其世譜見於少師志者今不著墓在常山縣若干里長庚之原以李夫人祔實寶慶某年某月日銘曰

嗚呼少師事紫巖而友納湖紫巖不可見矣得見少師猶可考中興人物之宏橅少師又不可見矣有子如公尙庶幾識典刑之遺余昔話雞坡今銘馬鬛追懷曩遊一飯三咽

祕書少監直學士院徐公墓志銘

公諱鳳字子儀姓徐氏嘉定十二年先皇帝命給筆札於王堂之廬時山東諸豪新有功未見防扈狀公言蓄毒所以攻疾而施之常服則元气必傷虎不縱之山林而豢之家庭久將噬人矣諸葛亮曰民困兵疲事不得息則住與行勞費等爾今忠義之徒官供家請誠不可已盍亦鼓舞歆動之俾常以逐北爲利而不復懷巢南之安則責望於我者輕矣否則亟行賈誼眾建諸侯之策爲置部落而少其力力少則易使以義黨與散則無邪心他所箴砭時病甚眾公之爲人覬樂和易蘭郁而玉溫見者知其將以文字瑞朝廷也及是對出娓娓萬言其論山東事尢中的然後知其有識治材非專雕鏤組織爲文人而已後六七年李全執制置使殺之又五六年稱兵反死揚州公之言遂無不驗而公之身已不見矣嗚呼惜哉徐在浦城爲著姓曾祖某祖某父某贈宣義郎母李氏封太宜人公生四歲知讀書七歲能屬文十四五閱古今書略徧十九舉於鄕明年中進士第主漳浦簿未上服所生父奉議郎陳公駿心喪祖母何夫人年餘八十請監南嶽廟以養何夫人卒承重服服除教授溫州溫多士爲東南最而好訾議難帖服公年甫三十餘渾然端且重善開廸不嚴而威名卿大夫爭遣子弟從之遊至他郡縣士亦輻湊更三太守皆敬公慈湖楊公簡謂可與語道秩滿得國子監書庫官始公試博學宏辭垂中矣以一字疑而黜及是再試又以一事疑而黜朝論雜然稱詘知貢舉曾公從龍帥其僚薦於朝謂公詞精記博非作者不能及且聞其始第再匄閒局以便親養鄕黨稱孝焉文學行義於是兩至宜被褒擢或籍記中書備異時翰墨選明年除吏部架閣又明年除太學錄浮光敵騎退或謂其國有內變且力弗支公因對言善爲國者不以敵至而懼敵去而喜包藏禍心情僞難測逡巡而示弱安知非見羸以誘我恭順而請和安知非遷延以欵我又論諸軍占破尅除之獘甚悉俄遷武學博士召試除正字未幾兼翰林權直遷校書郎又爲郎祕書內直如故自嘉定初用阜陵故事以館職兼北門至是凡三人矣而公於辭命最爲得體上將親防士召使視艸禁中諭之曰卿訓辭溫厚宜居代言之任公頓首謝無何以疾請主管華州雲臺觀居數月起知荊門軍未對畱爲宗正丞兼司封郎官俄兼學士院權直遷將作少監權直院先時乘輿出入他官攝內命者不在屬車豹尾間至是有旨令扈從遂爲故事兼尙右郎官玉牒所檢討以父名辭攺兼國史院編修實錄院檢討又遷祕書少監以疾請外直顯謨閣知贑州疾革請致厥事直寶文閣進一秩未拜以十七年夏五月二十有一日終於家年四十有八官朝散大夫有內制十卷十箴一卷文集二十卷浦城自國初楊文公首居翰苑以文章妙天下然同時進者不少獨公嶷然山峙自人主猶敬憚之世之稱公不以其文而以其節公之十箴上自人主以及宮掖下自公卿大夫規切略徧殆有志踵武前修者顧天不假年中道以歿可勝嘆哉夫人張氏封宜人後八年卒子莘老從事郎平江府長洲縣主簿華老國子進士夢發鄕貢進士女嫁儒林郎邵武軍泰寧縣丞盧壯父公之墓在募太裏池師原寶慶二年十一月丙辰其葬日迨夫人歿舉以祔焉端平元年冬十二月餘始爲之銘銘曰

璠璵質兮溫良富追琢兮辭章指鼇扉兮迅步發大冊兮輝煌嗟文星兮蚤墜奄莫畱兮明時之瑞黷玆土兮埋光尙精熒兮寶气

知慶元縣承議張公墓志銘

昔者洙泗之教亦多術矣然綜其要歸不過曰學以成性行以成已施之於政則以成物而已然豈有二致哉修乎內所以應乎外也裕諸已所以推於人也故自河南以來數君子語知必及行論理必及事明其本之同欲學者之交勉也若故慶元大夫承議張公者其庶幾用力於此乎公名彥淸字叔澄其先自金陵徙建爲浦城人曾大考夢禹卽余所傳艸堂翁也大考孝亷考宋興贈承事郎妣徐氏贈孺人公少孤力學以辭藝四舉於鄕中紹熙元年進士第主光澤簿教授全州丞吉之安福用薦者攺秩知處州慶元縣以疾請主管臺州崇道觀年六十四卒於家公生紹興之季而長於乾道淳熙之間方是時子朱子倡道東南海內學士至者雲集公數往從之得其大指及仕光澤又與隱君子李公呂遊質疑辧惑造詣日深李公號澹軒子朱子之友也公之學淵源蓋如此故見理明而自信篤終其身弗畔焉見於制行則以孝友忠信爲本根潔亷勁挺爲質干親蚤歿恨養之弗逮也不茹甘服美者終其身女兄未嫁捐所有資之一簪不自畱少從鄕先生徐君翷學徐喜公開敏欲以子妻之未及而死公與薦富室有將女之者公曰吾受徐公深知其忍負之邪仕𨿽久家亡旬月儲歲莫貧且迫里人有欲餉之者公曰得錢固所欲然非吾本心卒不受嘗被檄試士三山時僞學之論方嘩同列以是發防士子希主司意爭詆訾先儒公獨取持議不阿者與其選時提刑兼帥事亦附黨論者顧謂公有守嘆重之陳丞相自彊嘗校文於建公其所取士也及爲僚昭武老矣無刮目者公獨事之惟謹陳去而驟貴鋭欲鉤致公公弗屑陳語人曰張叔澄太彊項不可収拾親故或以尢公及陳敗始嘆服其施之政則自始仕以勤民爲心歲大饑郡屬公行振防事措畫有方人賴以全活安福有廣陂漑田數萬頃中廢壞豪右私其利公請於郡而復焉扶杖躡履往來泥潦中居半歲陂成田以常稔會峒蠻竊發燬永新蹂龍泉距縣不百里公佐其長聚兵以防蠻峒知有備引去俄傳冦且至同僚有懷印欲遁者公曰冦來否未可知吾曹一揺足亂先作矣肩輿秉炬徧諭居人俾勿動而傳者果妄郡檄公行視永新旣至見餓民累累請加振防未報而命公督其租公嘆曰此豈催科時邪則以諗於州於提防刑獄得勿督漕司歲糴諸郡公謂兵事未息白使者請罷之民逋酒息錢以數十萬械系至死不能償又白弛其負皆見聽公之爲人懇惻明辧故志常伸於上而惠得及於下使推而大之其澤物可稱數乎汀有疑獄屢成而屢變公被臬司命鞫之未至一捨所微服徒行訪田野間具得其囚負寃狀至獄破械將釋之吏爭持不可公弗聽巡尉及初鞫官懼得失入罰則以希賞詆公公曰吾欲雪無辜爾賞非吾志也未幾眞殺人者獲於他邑公亦絕口弗自言其後臨川有獄久不決前鞫者旣得其情囚黠甚使者臨問則窒耳以紙陽若不聞者數問則指其耳使者疑且怒以覆訊諉公移書郡幕俾諭意茍活囚將薦之公平心淑問以如前鞫報囚竟伏其辜公之治獄於宜生者生之𨿽官吏交怵弗爲動也宜死者置之死𨿽臨之以部刺史之威誘之以薦舉之利弗顧也使進而司天下之平其肯骫法以殉人阿意以貿寵乎晚宰慶元甫至而目眚作然兩造在庭猶呼之至前兒女語之人人得吐情實吏束手不能銖髮欺去之日送者至泣車下嗚呼視公之行與政若比其不自學出歟然則世之以知行爲異路理事爲殊方者其又可信歟惜也蓄之多而用之弗遐故其事業僅爾然嘗考聖門之學以反諸身爲本故曰不患無位患所以立不患莫已知求爲可知也若公者能自立而有可知矣至其位之卑而知者少此則聖賢所不能必況於公乎由是言之公其可以亡憾公配徐氏封安人子蕓堅皆世其學女嫁進士余雅仁孫三人公之歿實嘉定十一年正月九日以十四年十二月葬於縣北十里致孝嶺先塋之側予之生後公二十有一年防知奬辱開教極不淺猶記公未病時飲酣激烈或歌艸堂翁巖隱之詞以自侑聞者爲竦踴起立蓋一世豪士也退考其平生踐履不失尺寸是則宜銘銘曰

志之穹气之雄斂而歸之法度中不嘆卑不憂貧中心耿耿常在民若有爲卒莫伸吁可悲托斯文

通判和州葉氏墓志銘

公姓葉氏諱文炳字晦叔世家河南後有以客省使刺泉州者過浦城睹山川秀異因居焉曽大父仲通大父顯仁當範汝爲俶擾募鄕丁保里社人髙其義父夢齡贈宣義郎公少刻意問學再舉於鄕登淳熙甲辰第調晉江簿遲次家居數致書請益於文公朱先生及至官文公自漳浦還以居官臨民之法告語甚悉顏公師魯爲守事多骫之決汀漳境上豪民相爲敵讎帥趙忠定公選官撫諭眾皆憚行公獨毅然請往旣至折之以理諸豪弭伏遂以無事嘗攝獄官有商胡坐重辟寅緣納賂以求免又攝舶屬有海商坐罪亦以白金因公里人以求贖公一拒絕且斥里人不復通泉多公卿貴人州縣例承迎不敢忤公遇事問理如何不以埶故有所遷就會詔內外從臣舉可爲職事官者顏公以徐誼陳傅良等應詔而公與焉秩滿調劍浦令攺閩縣丞未上服母孺人鄭氏喪哀毀如禮服闋調筠州錄參獄捨故湫隘遇暑溽囚多疫公白郡一新之由是無病死者嘗言獄事至重當顧理是非不敢以上官喜怒爲輕重前後兩太守寛嚴不同公視其所偏佽助之郡正賴以平允漳浦吏謀奪民楊氏家貲械制獄累歲弗決公一閱得其情坐吏以罪而還其貲楊氏宗子有橫取僧財俾殞非命者憑藉巨援祈茍免公毅然力爭卒正其罪郡失公用器下掌吏於獄推鞫吏覘守意欲鍛成之公以迹狀未明請緩其事久之盜者得守愧謝邊事作調兵於州營卒憚行頗洶洶公諭之曰國家豢養汝曹久宜奮前戮力國有厚賞何哄爲今當白州優爾賞給遂聽命無敢嘩攺秩知仙遊縣初至決累年滯訟於旬月間旣又括廢寺田增廩以飬士像故相葉正簡公於學與蔡忠惠並祠富室有據官地及寺田築堤植榕立屋於上妨民水利者累政不能奪公以聞於部使者窮治之撤堤伐木以復灌漑爲農人利至今民有陳姓者與工匠飲博致爭匠醉夜歸踣死於道縣檄官驗其屍皆謂陳實毆之死公疑之研問數四得其情請聚官覆驗果因跌以死差役久爲平民害公勸立義役均產通差有爭於庭者一裁以法故例將迎工役責之僧剎公在官秋毫無所旉配其潔已愛民初終一意不易與同官語每曰貪污自多欲尙侈始小官俸廩幾何百爾皆欲如意不受賂安從得淸心寡欲正本澄源乃吾儒功用秩滿造朝會有旨許曾作縣人言事公條人才臧否戰艦姦獘楮劵便宜三事以獻通判和州將之官宣義公卒居喪之明年亦以疾終實嘉定九年十二月二十日年六十有七官至奉議郎賜緋魚袋娶張氏封孺人子男三惟寅惟淸惟允孫男六回孫桂孫榮孫莆孫潁孫啟孫皆待補太學生孫女三長適中大夫致仕楊公圭之孫繼祖次適漕貢進士趙宗次未行予之生後公二十有九年嘉泰甲子同試士三山相與厚甚每心敬其爲人及公歿惟寅請銘時方之官自南未及作後十有六年公始葬於登雲裏下沙驛之側惟寅又請銘適予再守泉行有日念今不作無時作矣乃系其事而銘之銘曰

斷斷乎其誠且直也凜凜乎其亷且白也退嘿以自將朴乎其不外飾也仕𨿽不逢有可尙之徳也後將考公視此石也

朝散大夫知常徳府鮑公墓志銘

予開禧中自延平從事入連帥幙府時鮑公粹然實掌機宜文字𨿽言論多與物忤實質直無他腸當官不畏彊禦而未嘗爲鷙害之事予常憂其勁苦不可與世耦旣而去爲兩州終以落落坐絀歿於家後二十有七年公之子友龍來浦城相與話疇昔回念在三山時公之爭議上官前刺刺不阿與呵斥姦黠吏奮髯裂眥气象猶凜乎其在目也吁气稟之性或柔或剛世無孔子退由進求之教士各以其天資從事類不能無所偏然剛者終爲近仁而閹然媚世者鄕原之行也友龍以銘請予不得辭公字醇父其先自開封徙越又徙括爲龍泉人曾大考安徳大考貽周俱以行稱於鄕考謙贈朝議大夫妣王氏贈宜人朝議嘗一與計偕卽不事選舉退而自修於家裏有訟爭縣大夫屬以平決鄕民有過不畏有司之法而畏其一言公少敏悟刻意經學逾冠入太學淳熙辛丑第進士調徽州司戶參軍先是歲受租吏因緣爲欺多過取民困甚相與愬於州守以委公遂頓革前常平使者命覈一道儲積虛實公驅馳幾半歲盡得其利病以聞事多施行再調汀之上杭令邑多彊劫盜公察其故率大家爲囊槖每捕獲必窮竟根穴所在痛懲之盜爲衰息士風故陋甚公得三山老儒俾職教導士始知所以學邑有旱溢公禱於定光佛祠輙應他日詣州州久旱父老白守請公以禱雨立至州人歡呼稱爲上杭雨州有疑獄久不決臬使辛公棄疾語其屬曰自入境惟聞上杭令解事盍以委諸公一閱具得其情囚以不寃橫死用舉者攺宣教郎知嵊縣服朝議府君喪弗果上服除知建平縣屬歲饑疲精振防邑人徳之而同僚有私請不遂者毀公於使者坐劾以免父老遮畱系道復知吉之萬安始至爲文戒吏民以遷善逺罪上下相安牒訴日稀囹圄數空田裏間無吏之迹吉之士風爲江西冠獨萬安數十年無登科者公篤意教養士之能爲文者必加優奬由是競勸於學比再歲第奉常入太學者始相踵繡衣行部郡縣望風震竦供張爭務華侈公獨戒吏視舊比毋輙加使者始不能無忤終以此知公及來閩中凡屬郡利若害與軍情民隱之實吏欺謾誕罔狀必具以白帥何觀文澹薦之朝謂公於剔蠧去功爲多知融州融介居羣蠻中時北邊繹騷猺冦乘間竊發距城數十里有罹其剽焚者公嚴立賞格督兵以捕而逋逃竄逸莫得要領徐察之乃其酋陰餌郡胥伺州家意向爲出沒公發其姦鋤治之冦亦隨弭諸使者舉公治行爲西廣最入對極言攝郡之獘上嘉納焉擢知常徳府湖陰俗尙妖祠用人於淫昏之鬼蹤迹詭祕不可詰公閱他訟見民有橫死者疑爲祭鬼卽命審覈伏其辜焚祠毀像由是訖息公之在官重湖鏡淸商舟安行庭訟弗畱吏饕掃迹諸使者狀公治行朝廷將就畀以節而兩臺吏憚公威嚴協力排詆竟以劾免浩然東歸岸巾扶杖放情山水間與樵牧相爾汝十年三續衝祐祠以某年月日卒年七十有三官朝散大夫娶張氏先公二十四年歿贈宜人子應龍先公卒友龍今從事郎監潭州南嶽廟從龍登龍皆進士煜出繼長女適朝散郎則判鎭江軍府事梁正已先卒次適成忠郎監徽州績溪縣酒稅何處介次適進士徐安禮孫男七人女子一人公性任眞無矯飾友朋有過必直辭規切之是非可否惟義所在貴勢不能奪爲公家惜財曰此吾民膏血吾不忍妄用卒之年十月五日葬於福山在某鄕某里銘曰

有菀兮佳城偃月象兮福其名公之居兮永寧以燕以庥兮後人其興

宋集英殿修撰王公墓志銘

昔先皇帝初踐阼不自神聖虛懷任人韓侂冑以戚畹出入禁中倚禦筆徙兩諫官違已者將陰竊國柄集英殿修撰王公時爲學官深憂之會有詔求直言亟上封事援呂公著張舜民李光凡三出臺而同列交章申救乞去力言紀綱所系憂在社稷以冀上意寤感實紹熙甲寅冬也侂冑自是專權蘇師旦復以人奴憸黠之尢狐媚取旄鉞益張皇之而韓之門薰灼矣羣私人一律附和獨公在外不馳書侂冑居中則名不上師旦賔謁侃然無所回撓及丙寅開邊公以郎面對首陳用兵之禍有三可慮乞宣諭大臣不宜輕舉又以不集議書詆侂冑遂掇怒羣小於是殿中侍禦史徐柟上疏牽姚愈前論公廷對扶植道學語及附趙汝愚爲學官與袁爕孫元卿以道學溺士心坐之資淺斥矣明年兵敗獄起殛師旦竄鄧友龍侂冑又伏誅朝廷思公言驛召入對首論人主之權莫大於自用而亦莫難於自用所謂難於自用者以左右前後浸潤膚受之不可隄防而非以外朝獻替繳駮論奏之且爲侵奪也小人見人主聽納之專綱維節奏未易撓紊則亦不敢萌干請之私矣天子慊然終不肯自用史彌逺遂以一相顓國會不雨詔百官指陳闕失公手疏歷論時政推本洪範僭常暘若之證數羅日願紏合爲變謂下人謀上敵修好增幣而猶觖望謂戎馬內侵內批數出謂左右干政諫官無故出省謂小人間君子皆謂之僭一僭也已足以致天變而況兼有之哉宰相職在燮理陰陽而不雨久於漢法當策免乞令彌逺終喪擇公正無私者置左右引王呂蔡秦覆轍爲戒東宮得副本觀之且咋舌危公公自不以爲忤後張允濟以閣門宣贊舍人兼權臨安府鈐轄公謂此細事也而用權臣例破祖宗制不可封還詞頭先是丞相語公此中宮意公不顧丞相復詰公公正色曰宰相而逢宮禁意向給捨而奉宰相風防朝廷紀綱掃地矣數日徙起居舍人自是外補訖不復還國某嘗讀公甲寅封事及所手示己巳奏槁竦然太息曰漢汲長孺本朝王元之其人也自公之言不行於慶元初故侂冑誤國而天下一壞矣嘉定復不用公言彌逺得以行其私二十六年之間斵國家元气殆盡士大夫無復知愧恥而全人希少至於今民悴兵恣盜賊作而戎狄侵侮天下幾於再壞端平更化明天子方聚一世之才並力作新之而如人沈痼之疾未可以一朝起也嗚呼公之言於是大驗矣公諱介字元石世家於吳后徙婺之金華曾祖矩祖敏泰州助教考嵩卿通直郎贈朝奉大夫妣杜氏贈太恭人公以紹熙庚戌龍飛進士第三人及第積階自承事郎以恩霈磨勘七轉至朝奉大夫歷任僉書昭慶軍節度判官入爲國子錄太學博士引親嫌通判紹興府知邵武軍罷奉祠知廣徳軍丁大夫公憂服除知饒州未上再入爲祕書郎度支郎官罷再奉祠江淮荊浙福建廣南路都大提防坑冶鑄錢召除侍左郎官兼右司兼太子舍人兵部郎官兼權禮部郎官國子司業兼太子侍講兼國史院編修實錄院檢討國子祭酒充金國賀生辰接送伴使祕書監兼太子右諭徳宗正少卿兼權中書舍人起居舍人除右文殿修撰知嘉興府集英殿修撰知襄陽府京西安撫攺知慶元府兼沿海制置以疾奉祠遂致仕公之外賦政也以化俗興民憂貧安富爲先務於刑惟恐傷人於訟先教化而後爭奪於賦役度不可蠲者期會於民行之備水旱荒饑甚具𨿽有不爲菑持大體不求顯顯名故在廣徳民得爲良民士得爲良士大夫公疾闔郡爲禱祠曰無使我慈父去去而人懷之其治嘉興也如治廣徳爲慶元又推而大之減耗剰折價分三等汰橫江宿亳屯駐兩指揮罷生酒局戢豪家據海岸漁鹽之利至今爲便其在朝廷每有大議論大更革大廢黜大災異推事建言無顧忌心在冑監惡士急急聲利嚴規矩出入日進諸生堂上質問或造諸齋扣擊其進否士風丕變蜀孫望之載父母萬里來受業公廩而教之果擢上第徐邦憲周端朝公所防取皆爲聞人在靑闈專意輔導講說瑯瑯皇太子聽不爲疲內春坊一日督官媒氏擇配公聞之白廟堂請選之故家以正厥始嘗聞宴張燈火上書切諫欲約宮僚分日宿直正救之又嘗爲接伴使回奏兩國通名而本朝不通諱乞釐正以全典禮所見淮饑民劇盜因一一白之曰不可使吾君不聞也其任封駮持法度抑污吏閹人戚邸恩幸不防怨又言二史不立前殿非是某嘗聞先廟違豫久不覲重華容都人洶洶公自霅川走書諷趙公汝愚宗臣也宜率百官守和寧門以俟六飛之動明年率學官上疏言壽康年七十親挈神器而授之陛下孝養可久闕乎內渉宮壼旁斥黃門且言脫壽康鬱鬱因此不安一負此名萬善莫贖蕭墻敵國有一不軌扶義而來何以自解未幾重華天崩力請視斂以爲自有天地未有無主之喪者激切痛懣人哀其言之忠又聞畱正罷相之日傅伯成旣遷之時正邪特未定公奮然兩言於上曰進退大臣不可無辭以示天下深折陰邪窺覦之萌已而追數姚愈沈繼祖黨姦罪狀惜四給事一諫大夫以言事沓去薦詹阜民李燔劉宰俱可以錄用人又稱公於賢不肖甚別白也此公之事某所見聞而縉紳間以爲難能者使公仕得其時不再與權姦接迹將盡發所學以著之用有益於國豈淺淺哉可嘆也已蓋公性孝忠始受學於東萊呂成公接中原文獻再娶鄭夫人其考知樞宻院益國公僑實壻端明殿學士汪公應辰又探兩丈人問學源委其本末統紀繩繩如一貫始對大廷危言正論卑晁錯公孫洪不道而蹇蹇然有劉蕡風烈光宗覽而親擢之其間極論自古朋黨之禍引漢南北部唐牛李以擬今事勢又言人主而不尊道學士大夫而不明道學天下爲諱則何以立國厥後見之言論政理皆由此其出也公事親孝大夫公嚴常遂其志杜夫人早歿公不得就養祿入輙對之流涕斥房闥所有嫁二妹田廬悉遜之弟初得任子恩又官之周族黨弱困不計有無嘗欲效範文正公爲義莊而未能友朋急援之不待告所交皆吉士端人凡所汲引人不知其所自日所行事夜則筆之於書曰將以檢身也故行誼終始無玷公生於紹興戊寅正月以嘉定癸酉八月卒於正寢享年五十有六初娶於氏知潭州湘鄕縣諱汝功女也追贈恭人繼鄭氏今封令人子男一人埜以公遺澤補將仕郎第庚辰進士今爲朝散郎知邵武軍孫一人同祖公歿之明年葬邑之赤松鄕寶石山又十三年埜裒公平生所爲詩文奏議外制等二十五卷春秋臆說十卷通鑑解標自魏文侯至西漢末十五卷皆發明成公標題本意爲渾尺集蓋公嘗自號渾尺居士取後山詩𨿽有千丈淸不如一尺渾意也又掇其大方爲家傳傳成來西山謁某銘其墓某嘗侍公同朝甚喜辱公之知知公之詳埜又從余學謂餘言取信來世余又何辭辭之屬時多端乃手題家傳而先歸之後九年某入翰林爲學士始克爲之銘然每嘆公由大蓬而少宗正自西掖而右柱史其難進易退如此欲爲公與祕書監柴公中行並請於朝乞行莭惠之典狀成且上噫若公者允謂世之正人國之名卿矣銘曰

彼婉孌軰迫怵患害我石不轉惟義所在彼酣豢徒爵祿染濡我金不鐫惟道與俱權門燻灼砥礪鋒鍔孤忠對越遑防覆卻孰持宰柄利誘眾正危言弗避謂有義命直大而方庶幾見剛不容何病安於淮陽玉雪其躬無玷始終並遊地下東萊成公

西山文集卷四十六

欽定四庫全書

西山文集卷四十七

宋眞徳秀撰

行狀

顯謨閣學士致仕贈龍圖閣學士開府袁公行狀

本貫慶元府鄞縣

曽祖灼左朝議大夫尙書倉部郎中妣石氏封恭人

祖悃贈朝奉郎

妣林氏贈安人

父文贈通議大夫

妣戴氏贈淑人

公諱燮字和叔姓袁氏其先出有虞嬀姓春秋時陳大夫濤塗始見於經兩漢之世最稱賢者曰博士固司徒安晉宋迄唐人物相望至我朝而四明袁氏浸顯其譜錄可考者府君謐生本州助教志志生贈大中大夫斐斐生左朝奉大夫知處州贈光祿大夫轂博極羣書登嘉祐第嘗通判杭州蘇文忠公爲守譚論賡酧相得歡甚公之髙大父也袁氏世學源流於此倉部登元祐第嘗守婺時蔡氏顓國其黨曹宗者橫於一州倉部以法誅之入對徽皇以淸心省事安不忘危爲獻至朝奉通議皆以篤厚醇實稱於鄕戴淑人亦博覽圖史如古烈女生四子公其仲也公端粹専靜得之於天生數月乳媼寘槃水其前玩視終晷夜臥常醒然逹旦五六嵗讀書數過輙成誦少長讀東漢黨錮傳拊編太息以名節自期乾道初入太學陸先生九齡爲學錄公望其徳容睟盎肅然起敬亟親炙之而同裏之賢如沈公煥楊公簡舒公璘亦皆聚於學朝夕以道義相切磨器業日益充大平居莊敬自持爲同捨所嚴憚曁升前廊範物以躬處事有法士益推服淳熙辛丑第進士孝宗在禦久責治切有勸公對防宜謂大體已正當堅忍以俟其成公不謂然直以意對具言大體未正與所當更張者以是僅得丙科而言堅忍者竟爲舉首公以合選當得教官丞相史忠定公勉以姑爲一尉遂注江陰是嵗忠定薦士十有五人公在選中有防審察公曰始仕而召可乎遲次累年授生徒以供菽水江陰故兩尉弓兵合二百人後獨置一尉弓兵亦多虛額公至盡補之葺亭教射躬自按閱其勇鋭善緝盜者遇之加優盜輙立獲初弓兵散處閭巷至是始爲營紀律肅整如軍伍尉捨旁有黃田港民居素稠宻公以保伍法部分之因寓兵政浙西大饑提舉常平羅公防玅選僚吏分任振卹事而就以江陰屬公公謂經理田野之政自一保始毎保畫一圖凡田疇山水道路橋梁寺觀之屬靡不登載而以民居分布其間某治某業丁口老防凡幾悉附見之合諸保爲一都之圖合諸都爲一鄕之圖又合諸鄕爲一縣之圖可以正疆界可以稽戶口可以起徒役可以備姦偸凡按徵發爭訟追胥之事披圖一見可決在田野爲保社在軍旅爲伍法韓信多多益辦用是故也公首以此爲荒政之要由是民被實惠而欺僞者無所容訖事羅公薦於朝有防陞擢旣又循兩資終更入都周丞相謂當處公班列少須三月其可公曰遲遲以待內除非吾志也且親老得便養足矣卽就防海制屬以歸紹熈初眾正在廷而公連遭內外艱未及用寧宗嗣位始以太學正召然侍講朱公及諸名儒已次第去國矣未幾趙丞相罷公知必不爲時所容然猶晨入學延見生徒啇確理道或謂諸生多上書議斥時事不當誘進公不爲變迄以此論罷自是僞學之禁興而正人無容足地矣公貧甚退處泰然久之得浙東帥屬再爲福建常平屬官嘗言職分無大小皆當自竭非求人知滯訟如山窮日夜繙閱凡所予奪無再愬者攺秩通判贛州未上防開禧邊事作兩淮大震擾公謂海道通山東宜謹備而內地盜賊尢不可不務防趙尙書善堅帥防海請公攝參議官後帥傅公伯成因之公爲言備禦大略及團結鄕兵事宜傅公壹以相屬公周眡屬邑所至按閱井井有倫嘉定初元天子旣誅權臣盡起當世鴻碩召公爲宗正簿樞宻院編修官權考功郎遷丞奉常時諸賢𨿽収召而鯁直者罕見親二年春因對言曰陛下履位之初委任賢相正士鱗集於朝人情翕然以爲太平可致而欲竊威權者從旁睨之彭年逆知其必亂天下因對顯言其姦陛下竦然開納然年繼以罪去而權臣根據自若羣邪和之排斥善類積而至於無故興師幾危社稷向若陛下篤信年折於萌蘗之初豈至是哉正人端士今不爲乏惟陛下所用耳書曰有言逆於汝心必求諸道往者年所進合於道之言也今日復有指陳闕失盡心無隱者卽年之言也陛下追思年蓋嘗臨朝太息曰斯人猶在必大用之固已深知年之忠矣陛下此時之心卽二帝三王敬賢納諫之心也常存此心急聞剴切之言崇奬朴直之士若年之效忠者接踵而至矣一年𨿽沒眾年繼進何憂天下之不治哉是嵗都民艱食公又言古者制國用量入爲出今當饑饉艱危之時惟有裁節冗費自乘輿服禦至百司庶府無所不節以爲施惠之具或可以濟又論軍兵虛籍宜用孝宗奬邵宏淵故事凡軍師有能以姦蠧來上者褒寵之不然者擯絀之軍費省則民食寛矣因言用度當節或恐有傷國體然民者邦之本以邦本之故少虧國體未害也上皆嘉納之而公請外甚力知江州屬歳不登公請於朝貸椿管錢九萬緡爲糴本告糴旁郡計口以糶循環相因市直頓平郡仰徵稅以給公謂薄徵所以來啇旅益損稅額擇僚吏以董之舳艫相銜無苛取無濡畱至者大悅又謂周官幣余居九賦之末亦足用一端也於是窒滲漏稽余羨用賴無乏郡治有亭扁以節愛凡非奉稟之正者皆不取簡燕遊削交餽至事闗風敎惠養則汲汲爲之大學官創福田院居再歳略計經用之餘緡錢猶二十七萬郡當大江之衝而城堞不治因請悉舉爲版築費報可朝廷患楮多錢少令淞江八郡通用鐵錢勅榜下九江公曰此令一出銅錢將益閉藏姑緩揭榜將力言之俄聞金陵以鐵錢二當銅錢一咸謂不便而朝廷亦弗果行人服公之先見公毎謂牧守兼兵民之寄訓習師旅所不可後種世衡教射法可行始至大閱以銀爲的中者給之竟日無一焉乃合卒伍時按試第其能以賞自是中者如櫛破的常數十峒防鴟張上命副都統劉元鼎提兵討捕公問何以平賊元鼎銳欲殄滅而實無必勝防公告之曰諸峒崖谷峻險若輕入其阻未易得志不如以重兵壓之勿與爭鋒而待其獘元鼎從公言按兵南安不與賊角來則禦之而賊果降提舉江西常平權隆興府事防朝廷新易楮幣分遣中都官出使諸道察不如詔者帥守奉承過當稍損厥直者卽寘於辟公知上意本以捄而非欲毒民因王君棐銜命至爲請言之後兩月至臨川則聞官吏競爲發擿黥流之罪日報公嘆曰吾可不爲明主一言乎卽上章具論官吏以刻核之心行苛暴之政刑罸不中民無所措手足邦本朘削深爲國家憂願詔監司郡守奉行寛大俄以都官郎召時更化六年而頺綱未舉宿獘猶在上方恭已仰成公言古者大有爲之君所以根源治道者一言以蔽之曰此心之精神而已心之精神洞徹無間九州四海靡所不燭故書曰光被四表格於上下又曰帝光天之下二帝之精神也曰明明我祖萬邦之君徳日新宣重光三王之精神也二帝三王終日幹幹自彊不息故能全此精神照臨天下至於今仰之陛下𨿽有仁心仁聞而大有爲之效未著願毋以寛裕溫柔自必以發彊剛毅相濟朝夕警防不敢荒寧以磨勵其精神監觀古昔延訪英髦以發揮其精神日進而不止常明而不昬則流行發見莫非精神矣昔我藝祖當寓縣分裂之際整頓乾坤如再開辟詩曰周𨿽舊邦其命維新新者精神之謂也願陛下以藝祖爲法則我宋之惟新亦當常如創業之初又言帝王不可不勤於訪問上首肯再三且言問則明遷司封郎官因對言曰臣昨勸陛下勤於好問而聖訓有曰問則明退與朝士言莫不稱嘆而側聼十旬陛下之端拱淵黙猶昔也臣竊惑焉夫旣知如是而明則當知反是而闇明則輝光旁燭無所不通闇則是非得失懵然不辧或以爲人主一言之失史官書之天下議之問而不當不如勿問臣謂不然自古帝王之言豈能無失惟得賢臣開陳正救歸於至善而已豈可畏人之譏議而終於不問哉兼國史編修實錄檢討官明年春遷祕書少監兼司業及秋進祭酒冬除祕書監仍兼祭酒公謂邇年士气不振皆由本心無所興起而屍教養者有摧沮無開以故日就頺靡每延見諸生必廸以反躬切已之學常病世之學者徒知襲先儒緒言通遺經訓釋而未能自得於心不足以爲學吾心卽道不假外求忠信篤實是爲道本聞者竦然有得士气日以激昂上焉者可與語斯道之本源次亦不失爲謹勅士至國有大議叩閽投匭爭獻所聞始無負於天子之教育矣禁中銀器失上不忍坐主者命以錫易之公言陛下聖徳如此而治效未著以臣管見或者君人之大節猶有可議者歟易曰大哉乾元萬物資始語曰大哉堯之爲君是故君子大之爲貴孟子曰古之人所以大過人者無他焉善推其所爲而已惟陛下恢洪志气毋自菲薄以成大功時韃兵甚彊金勢日蹙我朝屢遣使不得通公言戰守無二道威聲雄略可以決戰而後可以固守謝安相晉未嘗輕用兵也秦師垂至桓沖以根本爲憂遣兵入衛安郤之曰朝廷處分已定甲兵無闕味已定無闕之語則知講之有素備之非一日矣願陛下亟圖之九年春正月兼崇政殿說書因對條陳四事其一曰在易之天行健君子以自彊不息宜健而弱非天徳也故君徳弱則不進紀綱弱則不張法度弱則不修號令弱則不行治內而弱則中國不尊治外而弱則遠人不懾女眞將亡無愚智皆知之陛下愛惜生靈遵養時晦似未失也而揣摩迎合之徒遂欲茍於無事有言不可者則詆之曰是欲用兵耳加以是名時所甚諱則不敢復言而不知我能自奮則不戰而屈人兵我不自彊而示人以弱則適以召兵安能息兵防古夏人自昔雄盛新興諸豪兵力亦彊皆知中國之弱日夜垂涎伺隙而作竊恐兵端浸起而禍患未易平也陛下可不法天行健磨勵精神破庸人之論以彊中國之勢其二謂賞刑二柄不原乎天則朝綱弛而國勢陵願大明公道以救其獘其三謂旱蝗相仍民大饑困而長民之吏慮蠲放太多罕以實告故饑民不可勝計而惠施不能徧及晉之李雄李特初起不過流民寖盛乃能據蜀監觀往事可爲寒心我朝內帑之儲本爲凶荒備所宜止絕它費専以賑饑爲急其四謂廣謀從眾則合天心今侍從之臣所以資獻納之益也日近淸光而不聞有所咨訪通進一司所以逹庶僚之言也虛名僅存而不聞有所規箴則是朝廷之舉事實未嘗與天下共之也自今事闗利病皆當廣咨博訪是爲至公是爲天心行此四者易於轉圜而臣猶慮未能盡行者謟防之風未息而蒙蔽之患方深孔子曰逺侫人侫人殆而孟軻亦曰與防謟面防之人居國欲治得乎崇觀政宣之際此徒寔繁所以靖康之禍至大至酷今日所當深戒又言向者女眞甚彊中國不逮所以受禍今之防古猶女眞初興時上曰亦聞防古彊盛公遂言今日未皇他務且須咨訪臣下但能行此一事其效立見陛下卽位之初羣臣多聞玉音自爲韓侂冑所誤惟恐有錯所以咨訪甚少上曰錯不妨乎對曰古人稱獻可替否若皆無錯則惟有獻可無否之可替矣上曰予違汝弼汝無面從専賴臣下正救十一月權禮部侍郎陞同修國史實錄院修撰進侍講猶兼祭酒公謂人臣以經誼輔導人主非徒誦說而已因講詩二南於先王正始之本后妃輔佐之道所以自身而家自家而天下者旣敷演厥防深寓規儆之意至列國變風有闗乎君徳治道者亦委曲開陳托其義以諷十年夏四月霖雨不已公言善爲天下者當使陽制陰不當使陰干陽今淫雨爲災兼旬未止此陰盛陽防之證也一二年來正論漸防正塗漸梗賢者潔身而去謟防緘黙以順爲正者尙多有之豈天意哉逖矣遠塞敢侵王略皆由君子道消所以召侮如此陛下必欲國勢恢張亦惟擇夫剛毅正直不肯詭隨公論之所屬而沈伏於下僚棲遲於逺外者抜舉而尊禮之則精神立變誰敢侮之敵失燕徙居於汴來索歳幣未予輙舉兵侵邊或欲以攢年歳幣輸之公謂果出此不可以爲國矣請對具言所以不可與狀又謂用兵一事𨿽治世不能免以言兵爲諱以安居爲樂變生不虞無以禦之爲計疏矣自北方擾攘流民欲歸附者甚眾皆拒絕之有至於殺戮多者流民之怨深入骨髓安知敵不能激怒之使讎我乎自古善用兵者攻其所必救彼擾吾邊疆而吾舉兵北向欲搗其虛必觧而去從而躡之腹背受敵此制勝之奇防也不知出此而戰於境內兵气不揚矣又安能決勝乎上曰開禧我先用兵彼直而我曲今日敵人渝盟我直而彼曲公對曰今日之事要在陛下剛明果斷振作士气上然之公復言歳幣不可與上曰卻可以此賞有功七月請對論今之刑政未明者四事國不自重以人而重忠良布列重於九鼎姦防並進輕於鴻毛今自更化以來非才不用而國勢浸弱戎心遂啟者則以所用之才非眞才耳似奮發而實怯懦也似多能而實寡陋也不皇皇於仁義而汲汲於榮祿也已不自重又豈能爲國重乎國人不服又豈能服遠人乎今之儒帥固有徳望巍然舉世推重者分閫瀘南未爲不用而地非切要不足以觀其施設今之忠賢亦有慷慨論事名聞敵國者宜還天朝增重國勢而逺守支郡未究所長捨莫邪而用鉛刀棄周鼎而寶康瓠是非顚倒何以立國今日民困甚矣重以貪吏政以賄成監司牧守更相餽遺習以成風於是昔之優裕者今凋獘矣昔之歡樂者今愁嘆矣行都之建垂九十年生齒𨿽蕃衣食未裕蓋自楮幣更新而蓄財之多者頓耗鹽防屢變而藏鈔之久者遽貧頻年水旱民無餘貲物貨積滯商旅不行故大家困竭而小民焦熬市井蕭條而官府匱乏勢所必至京輦之下人心不寧殆孔子所謂吾恐季孫之憂不在顓防而在蕭墻之內也朝廷舉措人所觀瞻罪當重而輙輕之禁當嚴而輙弛之皆非至公無私之道開禧用兵一時將帥扞患守城者不爲無勞事平之後乃以亷謹責之豈漢家宥李廣利赦陳湯之意夫政刑茍明彊大之鄰不足畏刑政不明防弱之虜不可忽又謂當今之計當以漸圖之因舉伍員圖以敝楚者與李泌困賊之謀王抃開邊之防爲上言謂三人者皆欲先困之而後取其功𨿽欲少緩而十全無失乃所以爲速十一月又請對言小大之臣咸懷忠良則朝廷之勢尊邪正雜揉忠防並進則人主之勢孤今在廷之臣惟靡曼是娛惟珍奇是好淫侈相髙燕樂無節同堂合席不聞箴規赤心謀國者果如是乎賢才之於國猶禦寒之衣裘養生之谷粟汲引善類無間親疏所以報國也今推賢揚善固不爲乏而挾私害正者乃或有之合於已則掩覆其大過異於已則指擿其小疵毀譽發於私情而眞才不得展布赤心謀國者豈其然乎星象屢變其占爲兵甚可畏也而不以爲憂帝城之近剽掠公行非小故也而不以爲怪旱蝗之後徵科如故殘民之大者而不以爲非導防貢佞媮合茍容以梯寵祿又豈赤心謀國者乎植私者眾赤心者寡人主少所慿仗其何以重朝廷乎又言王辛光州之勝可謂奇功而行賞差薄上曰賞豈可薄薄則無以激勵後人公又言自昔備禦夷狄不過防秋今則無時不至如四月犯光州是也上曰春夏亦不可不防公言陛下但能選用赤心謀國之臣布滿朝列日聞忠言朝無闕政夷狄自然率服上曰卿言甚當又言陛下垂意宰屬精選才士以充之然政事不勝其多而宰屬至於數人耳目不能徧察思慮不能周知急則鹵莾緩則壅滯甚非所以彌縫宰輔也願詔大臣增置椽屬廣求賢俊秉心公正者爲之則所補多矣十一年正月天大雷電繼以飛雪公言雷乃發聲蟄虫啟戶著於月令之仲春今先期而發已非其時矣雷陽也中國亦陽也雪陰也外國亦陰也當春而雪未爲害也而作於雷震之餘陽已發舒而陰忽用事有外國侵侮中國之象豈小故哉蓋自敵人逼遷汴都陛下不忍遽絕仍與通好遺黎歸附者拒而不納故此曹惟我是怨而敵亦以我爲怯糾合羣怨致死於我陛下履至尊之位而見輕於垂亡之國辱莫大焉其可以不奮發乎書曰元首起哉起也者奮發之謂也元首奮發則國人莫不奮發矣深懲旣往之失圖維日新之功恢張綱紀振起頺惰以伸中國之威破敵人之膽此所謂奮發也雷雪之變人皆以爲陰盛陽衰所致此皇天啟佑上聖欲以剛濟柔而成以陽濟陰之功也陛下可不仰體天意乎二月眞除禮侍兼侍讀金人侵我西陲公進對言蜀利害甚悉大略欲開示大信以結並邊忠義之人俾爲吾用則敵不能支又謂曩時敵之去中國逺糧運難繼故和可以久今假息之地宻邇於我利茍在焉豈其顧盟汴地四平難以立國欲奪我險要爲駐足之地昔侵浮光襄漢駸駸至蜀觀其志非専爲歳賜也且所以欲和者圖省費爾往年四月聘使之還甫入吾境而敵人之師亦以是日入難信如此和可恃乎戍可撤乎忠義之人旣與敵爲仇彼方仇之我則和之大拂其情倒戈反噬誰與禦之堂堂中國卑詞厚幣謹奉垂亡之國自示削弱誰不侮之自古立國固有終不與敵和者石勒來聘晉焚其幣何獨今日必欲通好乎財用未足兵力未彊以通和爲戒若非體國者究其實而言求和自我不保其往將有無窮之悔絕不通和事𨿽難辦是乃久安之防上曰卿可謂忠直矣十二年冬時雪𨿽應俄頃卽止公謂此洪範庶徴所謂豫常燠若者也陛下蚤朝宴罷不殉貨色不盤逰田無逸豫之失而有逸豫之災其故何歟以臣觀之有所逸豫者非必貨色逰畋之謂邊烽未息戎事方殷而優遊恬愉若四方無虞之日眞才未用宿獘未革浸浸焉入於頺獘之域卽所謂逸豫也因言時雪未降惟陛下竭誠感假庶幾亟回天意上曰朕日在禁中致禱公言古人應天以實須要修明政事登進忠良屛去邪佞此乃應天之實又請以內帑付外庭俾任鉤考之責未幾復對論蜀闗外事冝曰今春敵侵興元歷金洋以至大安我師敗之威聲震矣然敵人巧於窺覘萬一乘我少懈奪我江源順流而下不可不慮也夫藩籬嚴宻彼安得以窺我根本堅壯彼安得以揺我因言蜀之急務六欲復階成和鳯之保障搜揚巴蜀之人才優大安戰功之賞與夫教民兵防蠻患紓民力條數甚悉且謂藝祖得蜀甚難今可不思所以保蜀之防人謂國事之可憂者莫如蜀外障之難防者亦莫如蜀何者其地至逺也有才而無識者不可以爲蜀帥有勇而無謀者亦不可以爲蜀帥何者其任至重也奏畢反復再三上曰可見卿忠誠愛君公進讀髙宗寶訓推演甚詳而上亦玉音屢發其尢大者則因論進退人才之公上曰天大地大道大王亦大惟其至公所以爲大論賞罰適中上曰柔而不中則爲姑息剛而不中則爲覇道剛柔皆得其中則爲王道論趙鼎言呂頥浩過失而上則曰此所謂言及乘輿則天子攺容事闗廊廟則宰相待罪又云上下之情交通則爲防不交通則爲否若防諌不言何由得知論擇宰相而上則曰人主擇宰相宰相擇百官爲治之要道也主好要則百事詳主好詳則百事荒其後讀續帝學至司馬康講洪範三徳哲宗問只此三徳爲更有徳起居舍人王巖叟請書於冊以示萬世公言哲宗發問不過兩言而當時賢臣其喜如此以此知帝王之學要在發問上曰問則明不問徒然無益於事又讀至上官均言好學好問公言人主豈可不好問不好問則羣臣之邪正政事之得失必不能盡知說書柴中行亦奏須觀所問之人邪正公言但觀其所言爲已乎爲國乎則邪正辧矣上曰若爲一身計便是小人又讀至講讀官舊皆有講義中間侍讀獨廢程瑀隨事著明其說公言臣所以毎遇進讀必從而敷陳之此乃法程瑀所以事髙宗者上曰若只讀一徧何益公之意以爲儒臣進讀當兼之以陳說人主務學當參之以好問故懇懇言之而上亦應答如響啟沃之助於是爲多公徳量恢洪充以涵養嘗言伊川程公稱明道先生視其色接物如春陽之溫聼其言入人如時雨之潤爲善形容有徳者气象平居待物粹和之气可挹至立朝論事則義形於色凜不可回一時正論賴以宗主而同列始有側目者矣讐敵垂亡聘使屢返非我絕好彼自內訌公謂歳幣不必與議者以爲當與敵人覬覦屢蹂邊鄙彼自爲難非我興戎公謂戰守不可弛而議者以爲當和孜孜獻納有言必盡近臣之職所當爾也而目曰多事侃侃守正不阿時好平生之節不可屈也而指爲好名公匄歸至八九上迄不之許防三學諸生伏闕上防斥主和者之非旣而全防論列乃並公以罷十二年六月也太學諸生三百餘人祖餞都門外且賦詩以別公曰乾道變化各正性命雷雨作解艸木甲拆此吾志也以直得名豈其心哉明年除寶謨閣待制提舉鴻慶宮起知溫州辭陞直學士皆奉祠如初明年春疾大作而神觀精明著述弗倦或勸公宜少休者公曰吾以此爲笙鏞筦磬不知其勞也八月庚寅猶竄足近作疾革也醫來必正衣冠以見癸已薨於正寢公受知寧皇終始簡記旣薨之三日寧皇亦棄天下嗚呼痛哉公官自攺秩十二遷爲太中大夫爵自鄞縣男再進爲伯食邑自三百戶至九百戶今上禦極陞顯謨閣學士加秩二等致仕遺奏聞贈龍圖閣學士光祿大夫官其後如格賻銀絹皆再百自諸老淪謝天下之士視公出處以爲輕重及是聞者莫不傷防太學諸生相率爲位於西湖之昭慶寺以哭四方之來奠者其辭皆哀學者稱公不以爵氏而曰潔齋先生云寶慶三年上有事南郊以二子登朝贈金紫光祿大夫紹定三年明堂恩贈開府儀同三司自象山先生闡明大道掲以示人曰學問之要得其本心而已心之本眞未嘗不善有不善者非其初然也公始遇之都城一見卽指本心洞徹通貫警防之言字字切已公神悟心服遂師事焉研精覃思有所未合不敢自信居一日豁然大明因筆於書曰以心求道萬別千差通體吾道道不在他此公自得之實也慈湖楊公與公同師造道亦同而每稱公之覺爲不可及其見諸言論則曰人生天地間所以超然獨貴於物者以是心爾心者人之大本也此心存則𨿽賤而可貴不存則𨿽貴而可賤又曰大哉心乎與天地一本精思以得之兢業以守之則與天地相似又曰直者天徳人所以生也本心之良未嘗不直回曲繚繞不勝其多端者非本然也其告君以此其教學者亦以此某之漕江左也公贈以言謂中庸曰天地之道可一言而盡也其爲物不貳則其生物不測大雅曰上帝臨汝無貳爾心惟此大本不必他求卓然不貳萬善咸具古人所以兢兢業業不敢少懈者懼其貳也至爲作忠宣堂記則曰心本不偏制行而原於心斯不偏矣凡此皆所以推明本心之善也又嘗言道不逺人本心卽道知其道之如是循而行之可謂不差矣然未能爲一則猶有間也執柯伐柯睨而視之猶以爲逺謂其未能無間則𨿽近猶逺爾惟夫全體渾融了無間隔則善之至也又曰吾道一以貫之非吾以一貫之也舜由仁義行非行仁義若致力以行之則猶與仁義爲二也其言益精切矣𨿽然公非茍知而已也少而任道晚益自力其致逺也萬里之途跬步未至不敢以遂休也其任重也萬鈞之負銖兩弗逮不肯以遽已也閎其量必欲如滄海之涵浸粹其行必欲如璠璵之光潔嘗言人心至神翳之以欲則不神矣故其修身以寡欲爲主勇猛奮勵痛自懲窒又謂人之欲無窮必求所以滿其欲非道而取何所不至養小喪大淪胥不仁不義之域豈不哀哉晚於所居爲樓名以是亦曰直不髙大爾是亦樓也以至山石花木衣服飲食貨財役亦莫不然至於宦情亦薄曰直不髙顯爾是亦仕也凡身外之物皆可以寡求而易足惟此身與天地並廣大髙明我固有之朝夕磨勵必欲追古人而與俱若徒儕於凡庸而曰是亦人爾則吾所不敢也以此自警且以誨子孫云公自少有志經濟之業毎謂爲學當以聖賢自期仕宦當以將相自任故其所講明者由體而用莫不兼綜謂學不足以開物成務則於儒者之職分爲有闕自六藝百家與史氏所記莫不反復防繹而又求師取友以切磋講究之東萊呂成公接中原文獻之正傳公從之逰所得益冨永嘉陳公傅良明舊章逹世變公與從容考訂細大靡遺其志以扶持世道爲已責然自始學於義利取捨之辧甚嚴嘗讀論語至不義而冨且貴於我如浮雲嘅然嘆曰士之知所輕重當如是矣辭受進退惟義所在金石弗渝方孽臣顓柄天地閉塞徊翔卑冗不以爲辱公道開明羣臣拔茹致位禁近不以爲榮惓惓一心惟王室生民是念事有不可陳義固爭蓋將尊君重朝而措天下於大寧也道不果行賫志以歿然其所立固已偉然爲萬夫之特矣曽子所謂仁以爲已任死而後已孟子居廣居立正位行大道者於公見之公之事親如天事君亦如天由其本心昭明隨事著見有一無二親𨿽沒敬奉遺體舉足不忘無適而非親也身𨿽退心在闕庭一飯不置無適而非君也於昆弟友愛尢篤弟槱亦事公如嚴師從兄濤嗜學固窮其亡也爲斂葬嫁其孤女之未嫁者於宗族賙貧拯厄備極其至於朋友忠而盡自爲幕府事其長敬以誠及在朝廷毎言君相同體愛吾相者所以愛吾君也故勤勤納忠寧有違怫而不忍蔽欺嘗告之曰導防𨿽可喜未必非賣我者鯁言𨿽難聼異日乃眞能不負者也公賞鑑絕人李正節誠之始見於鄞傾蓋如舊友嘉定初李與丹陽劉君宰偕命召公謂某曰此二人者皆所謂有所不爲者也其後二公果皆如所許云少而嗜書白首弗厭凡聖賢大訓切於已者味之終身夜則黙誦病亦吟諷講道於家以諸經論孟大義警防學者於書禮記論說尢詳其所成就後學甚眾博觀羣籍取其切用者防粹成編謂法度之言自秦以前乃可矜式故有先秦古書若干捲謂學士大夫不知兵則武夫悍將得矜所長而緩急無以應變故有兵略若干捲謂祖宗成憲爲人臣者所當講究故有皇朝要錄若干捲其辭章根本至理一言一句皆胸襟流出謂語孟中無難通之辭難曉之字故凡所著不爲奇刻峭語而溫純條鬯自不可及晚而好詩嘗賦進徳堂諸篇趣味幽逺而於一卉木之芬馨一羽毛之皜潔輙寄興焉曰吾之自修當如是也此豈茍爲賦詠者邪奏議藹然忠誠讀者感動銘志敍事有史法諸子裒其集若干捲藏於家公之在宗正也修寧宗玉牒在樞庭修經武要略先時修書官類不經意將進則取具臨時公蒞職卽悉力編摩後數歳乃進呈大要多出公筆史院修髙宗寶訓紀錄過詳公刪繁剪浮見謂得體後修孝宗寶訓遂専以屬公退自儀曹坐史館輒終日書垂成而公去議者又欲用司馬溫國公編通鑑故事俾以書局自隨或言國史出外有禁乃止公娶邊氏進士友益之女先公二十有一年卒屢贈申國夫人至性淑行公所爲墓志墓在鄞縣某里某山之原公薨遂合塟焉某年某月某日也子男四喬某官後若干年卒肅某官甫某官商某官女四【云云】孫男五【云云】始公嘗言所貴乎世家者非必七葉珥貂如漢金張八葉宰相如唐蕭氏名位𨿽崇而不能皆賢何世之有若東都之袁楊二氏气脈聫屬名徳俱隆則可謂世家矣吾之先世𨿽出處之不侔然皆忠信正直蔚有賢譽其不謂之世家乎後嗣子孫努力奮發不自菲薄必欲追前人而及之亦足以爲世家矣平居訓勵諸子率此本意肅首躡世科甫冠多士公不以自喜至其徳業有進與當有可紀則爲加飯故士大夫言家法者必袁氏爲稱首云某之與肅同年進士也眡公寔丈人行而於其徳學則願師焉嘉定中再同朝不鄙其愚以爲可教故於嘉言善行多所親覿歳在甲戌持節去朝辱公訪別於南山佛捨語及國事幾於流涕公之盛心昭掲天日至今猶赫赫也公之塟慈湖楊公寔爲之銘於公大節摩冩盡矣顧其孅防委折有未備者維公粹學偉行爲時儒宗忠言至計有補宗社而爵命品秩又已應易銘之典肅等將有請焉謂某盍爲之狀慨念疇昔誼不得辭𨿽筆研蕪廢猥瑣是慚然不溢美不失實尙庶幾公平昔之志謹狀

司農卿湖廣總領詹公行狀

公諱體仁字元善姓詹氏其先光州固始人十八世祖遷於建之武夷自公之父授室浦城張氏遂占數焉曽祖澤民祖僎不仕父慥弱冠有異材鄕舉第一與五峯胡先生屏山劉先生防相好也晚始得官爲贛州信丰尉金人窺邊丞相張忠獻公開幕府辟以從論兵事多開納以公贈朝奉大夫公防出爲伯舅後年二十一中進士乙科大夫沒於京師防柩旋塟過時而哀不忘又持張氏祖喪三年經紀其家教仲舅以學鄕閭浩然歸重調饒州浮梁尉屢獲盜如律郡欲上功非其志弗就也爲湖州歸安丞摧姦抑彊貧弱得職又持張氏祖母喪服除爲泉州晉江丞程尙書大昌司馬侍郎伋相繼爲守尢賞異待以賔客禮郡有疑獄必諮焉公气和色溫持論根本忠恕二公常敬聼梁丞相其郡人也雅知公防入相薦公於上前召除太學錄再歳遷博士時學官皆天下選公周旋其間最久而成作人材亦最多除太常博士時方定髙宗廟諡或執堯宗之議堅甚公言中興之徳莫盛於商髙宗今以堯宗諡非惟於古經傳亡據且使大行不得以中興之功自顯於萬世此禮官罪也議遂決遷丞攝郎金部光宗初輪對百官公具考覈財賦源流以對請詔大臣以省濫員裁冗食節浮費等事始於朝廷逹於州縣具爲綱條品目使可舉行而勿爲浮議所沮要在本之以至誠惻怛行之以公平簡易守之以堅確悠久使獘去而物論不駭事定而人心不揺庶幾制度旣立財用日丰有詔令戶部稽考以聞提舉浙西常平公謂浙右之有漕渠非止通餽運資國信往來而已蘇秀常潤田之髙卬者實賴之於是開漕渠濬練湖置斗門爲旱澇備又以餘力立舉子倉剏安濟院所活不可勝紀散鹽本錢數萬以紓亭戶之力歳終鹺利倍增除左曹郎湖廣縂領始至激勵將帥使知朝廷恩意湖廣楮幣視京劵爲輕軍民患之日久公捐貨泉百萬以權其直輕重始均明年就除司農少卿江上諸屯多貧匱公擇其累眾者增給餐錢不請益於朝而用度足藏粟歳久至陳陳相因不可食公命簸其腐投之江且廣糴以補其乏異時諸郡之縂所者賦輸或不以時符移督償銖髮不貸公曰郡亡從出必取諸民今幸蓄積有餘不至乏興弛以予民可也爲條奏蠲其負凡百餘萬而諸郡財力始寛武昌瀕江多水災公與諸司同築萬金堤以防其溢人謂公儒者爲政知濯痍飫饑而已逃卒千人入大冶因鐵鑄錢亂幣法剽掠爲變公語戎帥冝速討曰此去京師千餘里上請須報賊勢張矣於是羣黨亟壞人始服公制變爲不可及越歳召歸班至則除太常少卿陛對首陳父子至恩之說以感動上意其略謂易於家人之後次之以睽睽之上九曰見豕負塗載鬼一車先張之弧後說之弧匪冦婚媾往遇雨則吉夫疑極而惑凡所見者皆以爲冦而不知實其親也孔子釋之曰遇雨則吉羣疑亡也蓋人倫天理有間隔而無斷絕方其未通也堙郁煩憒若不可以終日及其醒然而悟泮然而釋如遇雨焉何其和悅而條暢也伏惟陛下神心昭融聖度恢豁凡厥疑情一朝渙然若掲日月而開雲霧茂見皇極丕敍彛倫以承兩宮之歡以塞兆民之望天下幸甚孝宗旣上仙公帥同列抗防請警蹕過重華親臨大祥之祭辭意尢懇懇時有欲以正宗爲大行諡者公言壽皇聖帝以旁枝入繼事徳壽二十餘年極天下之養諒陰三年不禦常服漢唐以來未之有冝諡曰孝公深於禮故前後定兩朝廟諡異論莫能奪議者韙之阜陵將覆土公爭以爲地勢卑不足以妥神靈時宰故知公及是議不合除太府卿防直龍圖閣知福州擁節旄過家人艶其寵長樂地大物繁而俗本易治前二千石用刑過差民慘不樂公至盡解苛嬈物情便安浮圖之宮甲於東南命僧率有常直公曰是賄賂公行也乃命各從公舉而境內始亡債僧推廣社倉法以振業窮民以捄溺子之條約甚備後莫能易居亡何言者及前山陵事罷郡屛居者八年時論紛紜處之澹如也徙居霅川酣飫圖史人莫窺其際時有起胥史爲大官气焰燻燎掃門祈福者踵相接公使浙右時實常爲公役至是多方鉤致公公曰小人乘君子之器禍敗亡日矣胡得以污我其後果如公言復龍圖知靜江府春行視農見田器薄小不足以盡地力乃爲詢訪簡易之法物別爲圖授之又爲浚井導泉以便行旅嶺外民貧財匱公撙節浮蠧爲閣十縣稅錢一萬四千蠲雜賦朱膠等錢八千昭桂折布自建炎以來爲民患公建請蠲免而二州民力始蘇占城眞臘相攻餘兵亦入瓊管公調兵且招而海道寧移守鄂州州兵民雜居多彊梗不奉法公治尙寛至是易之以嚴曰此變通之術也除司農卿復縂餉事士懷舊恩鼓舞迎拜歳比弗登民艱食公曰民病若此可以非職而弗卹乎乃先便宜賑而後以聞邊警日急小夫憸人爭承間抵掌言用兵希用事者意公奏記廟堂具言兵不可輕動請遵養以俟時皇甫斌自以世將家好大言公間語同列謂其事必敗時移屯襄陽軍行亡紀律公指謂人此何異緑林下江之流已而果敗公之先識類如此俄屬疾以開禧二年二月二十二日終年六十四公天姿超邁志守卓然自擢第歸卽從故侍講朱先生遊講質疑義其學以存誠謹獨爲主造次弗渝嘗患世儒論經多失本指曰惟皇上帝降衷於下民若有常性克綏厥猷惟後此卽天命之謂性率性之爲道修道之謂教也人能知此則知觀書之要而無穿鑿之患矣博覽羣書自天文地理卜筮醫藥百氏雜說靡不通於渾儀漏刻俱嘗親制以測驗皆合趙渙造新曆以獻公爲作序中書舍人黃公裳一見嗟異因以定交著象數縂義一卷歷學啟防一卷莊子解五卷爲文若不經意而明白鬯逹根於理致雕鏤剞劂之語一不出諸口神識恬暢喜論說古今遇佳士良友窮日夜語不厭聼者忘疲居朝廷好盡言或議論盤錯眾相視莫敢先公輙爲辯析是非成敗無所諱亦以是賈憎於人惟一時賢俊气合道同者常推敬周丞相當國公防納知名士三十六人周丞相不能用已而多所収擢公之力也紹熙甲寅趙丞相將定大防外廷無預議者獨諉公與左司郎中徐誼逹意少保吳琚請憲聖垂簾爲援立聖明之地其爲諸賢倚重如此然公立朝自信所學於辭受出處之際尢不茍故𨿽仕再登朝而位不過卿列所韞未究卒抱其志以終可勝惜哉公旣歿而召至或謂公而不死必向用矣嗚呼考公平生出處大致當眾賢用事時猶不能少貶以求合其能自詘於權門翕赫之日乎事無巨細有不合於義必爭其能無言於弄兵首禍之日乎使公而【闕】

西山文集卷四十七

欽定四庫全書

西山文集卷四十八

宋眞徳秀撰

靑詞

江東祈雨靑詞【嘉定乙亥五月】

旱魃爲虐將貽卒嵗之憂昊天曰明願軫斯民之苦敬慿法醮冀逹危誠竊念江東實連淮甸開禧兵釁流徙最多嘉定年饑死亡相踵屬者丰穰之屢應居然凋瘵之未瘳乃自暮春以來久愆時雨之潤川源斷港阡陌揚塵宿麥旣枯將奚續食新秧未藝敢望収成靜言盭气之傷和端自防臣之失政凡有災咎冝加不肖之軀忍使生靈重罹莫大之厄惟妙造斡旋之甚易幸至仁務憫之亟施沛然三日之霖救滋一道之命控忱以告得請是期

茅山祈雨靑詞

五月不雨益深亢旱之虞百姓何辜將失有秋之望敢殫危悃仰吁穹旻伏以大江之東民生素瘠開禧而後天變薦臻旱蝗饑饉者四三年餓莩流離者千萬計幸髙明之旉祐獲丰稔之相仍然田疇蕪廢之尙多而倉廩蓋藏之甚寡故𨿽樂歳猶或咨嗟脫遇凶年將奚振救公私共患寢食靡遑用蕆敬於名山以投誠於上帝殄除妖魃丕降甘霖吏之不良固難逃於顯罰民焉可憫願亟被於至仁瀝懇興辭鞠躬聼命

下元水府祈雨靑詞

艱食是虞誰非望雨救民無術惟有呼天載念常暘之菑莫如玆歳之酷自春䢐夏甘霖未浹者累旬由江曁淮赤地殆逾於千里種植之工盡廢螟蝗之孽將興井無可汲之泉粟有驟騰之價皇矣上帝本垂溥博之恩今此下民將履困窮之極願回哀湣洊賜滂沱以全大造覆育之功以拯羣生朝夕之命玆爲忱禱尙冀矜從

母疾愈醮謝靑詞

莫親乎母實爲命以相依蓋髙者天惟盡誠而可動比迎慈壼就養公庭屬當垂暮之年偶得瀕危之疾呼醫未效舉室如狂一心蘄造化之垂仁百拜望星辰而致禱願捐臣身之算以延母氏之齡鑪燻之燼未消嚢藥之功已應豈繄人力亶荷神庥是用祗命羽流肅陳寶醮以謝再生之造以祈方至之祥曰壽曰康期亦饗春秋之永爰淸爰靜當愈防香火之修

立冬日祈禳靑詞【十月七日也至十七夜有紫防垣宮室之夣】

民生多艱莫如所部歳事不稔未有今年始則烈日歊焚欲秧而莫可繼則飛蝗薦食𨿽種而亦空於今田野之間已多溝壑之瘠張頥待哺蓋尙餘數月之期發廩勸分未足延一旦之命惟冀上天之仁愛俯矜下土之困窮方冬而賜積雪之祥及春而布甘霖之澤使小大之麥旣秀且藩而髙下之田及時以墾至於掃除疫癘之气蕩滅螽螟之妖悉賴至仁宻回洪造庶幾有眾咸獲更生臣猥以駑材繆將隆指自慚無術可救元元之菑獨有竭誠期動髙髙之聼

丙子立春日設醮爲母祈福靑詞

天下之樂莫如以祿而及親人子之情尢欲其親之難老敢瀝由之懇冒幹播物之仁伏念臣母吳氏某早歷艱勤晚膺榮養郊堙覃霈被恩命者再三歳歷推移倐春秋之七十粗獲康寧之喜悉由覆幬之恩今者令布勾芒日逢甲子當萬彚泰通之防肇兩儀發育之功惟盛徳之主生實從玆始爲慈闈而祈福宜在斯時載演衝科肅延眞馭仰冀昭昭臨下之鑑俯矜區區念母之誠俾壽而昌長享承顏之奉及人之老敢忘錫類之心

上元節設醮靑詞

六沴相乘𨿽陰陽之定數一民失所豈天地之本心屬者旱暵之餘繼以螽螟之孽蕪廢不耕者凡數千里困窮無告者逾百萬人公私之力易殫振卹之恩難徧惟賴髙穹之悔禍庶令有眾之更生今者四序闓端三防肇始罄一心而歸敬爲百姓以致祈曰雨曰暘冀均調而不悖我黍我稷俾種植以及時麥秋全載獲之功蠶月有倍収之喜其於造化不費咄嗟噓吸之功而彼生靈獲免饑莩流亡之苦玆下愚之至望亦上聖之樂聞敢瀝忱誠願回昭鑑

丙子芒種謝麥禳蝗靑詞

伏以宿麥登塲方欣續食遺蝗出土復慮挻菑蓋當公私赤立之餘豈堪饑饉薦臻之苦幸帝命以來牟之錫俾民生均一飽之歡所期播植之是時庶保豊穣之可望倘螟蜷蟊賊或遂蕃滋則黍稷稲梁皆將殄瘁此有眾所以驚呼而相弔而防臣所以恐懼而靡惶顧人力驅撲之甚難惟天意轉旋之孔易願回大造申勅羣靈丕降甘霖坐底驕陽之伏秉畀炎火永無遺育之存瀝懇投誠鞠躬請命

太乙醮祈雨靑詞

八政所重食最爲先一歳不登民猶告苦況新罹於大歉咸共徯於小康豈虞七八月之間復有方千里之旱山川之云欲合膚寸卽離溝澮之水𨿽盈斯須已竭穟將成者稿白苖方秀者萎黃詎堪凋瘵之餘洊失丰穣之望私室之蓋藏甚寡曷保生全公家之儲偫又空將奚賑卹夙宵在念震懼靡惶非仰祈髙穹覆幬之恩殆立見餓莩流離之禍敬陳寶醮肅按衝科瞻紫防太乙以輸誠爲赤子黎元而請命願敷潤澤亟起焦枯以昭善救之仁以解倒垂之厄

太乙醮祈雨靑詞

樂歳可期遽罹七月之旱驕陽甚熾俄爲三日之霖仰大造之至神與含生而共戴惟上下之憂莫逾於艱食而古今之患尢甚於洊饑臣猥奉寛條適逢大歉睠赤子困窮之眾幾至流離賴淸朝賑卹之優僅能全活政需一稔庶保更生而自入新秋久愆甘霔山川之祠𨿽徧云雷之施竟屯一心蘄洪覆之垂仁百拜望紫垣而致禱精誠甫罄膏澤已敷掃妖魃於方張起良苖於將槁倘非上帝好生之徳孰捄下民阽死之菑敬上剛辰載陳寶醮以謝曲成之賜以祈終惠之恩曰雨曰暘願常臻於協順有黍有稷俾咸遂於豊登庶令凋瘵之甿浸躋富壽之域控忱以告從欲是期【嘉定丙子秋建康旱大田折苖且槁死人情相顧皇駭旣禱於山川未應遂以後七月丙戌用道家法醮太乙於賞心亭是日遲明陰翳時有小雨空蒙如絲遙望鐘阜諸山云色潑墨近夜雨稍大而風力悍怒震撼戶牖皆鳴雨霽止越翼日丁亥晴色愈熾夜邀天文生範其姓者相與仰眡星漢範曰月行度太髙雨未可冀也丙夜具衣冠望紫防垣齋栗百拜以祈戊子夙興星斗爛然至暮雲气益薄亡孅毫蒸潤意晚上香宣詞磬折神位前黙禱良久退卽帟次少休兵忽踉蹌來告曰雨作矣起視檐間澑落如噴玉醮罷乘雨以歸四鼓後益滂霈自是頻大雨槁苖復茂歳已有秋嗚呼以某之庸駑何敢言格天事然惟幽明精祲之交一念貫徹誠有不可誣者蓋自是益知暗室屋漏之不容欺而戰兢臨履之誠沒吾身而後已可也自警云】

爲母醮星靑詞

天覆物以無私福豈容於幸致子爲親而有禱情益出於可憐願垂臨下之仁俯察曲衷之懇伏念臣母太宜人吳氏某艱勤初載憂患半生祿𨿽及而年浸髙未極劬勞之報疾常多而安日少每深危懼之懷比諏日者之言載考星纒之運謂不無於屯否當豫至於祈禳重以防蹤屬將滿秩計其行役之際必在祈寒之時道途有風霧之侵舟楫有波濤之險非借生成之造曷臻康防之休今者節紀下元日臨甲子肅醮儀而盡敬爲母氏以控忱冀誠懇之嘿通俾壽齡之增衍承顏順色永諧定省之歡登髙臨深悉免顚隮之厄

丁丑上元設醮靑詞【時已攺除泉州未離江左】

伏以天爲羣物之祖本覆育以無私春者四時之先乃發生之自始敢爲民而致請冀錫福之惟均惟江左之承平素稱饒樂自開禧而至令日浸益瘡痍戶口耗於兵革之餘財力殫於饑饉之後都防之繁華未復矧曰陋邦丰穣而愁嘆相聞況乎歉歳臣自叨將指每極寒心所愧駑材曽篾拊綏之術惟祈洪造曲垂矜憫之私因歳序之更端肅奏儀而敬仰祈道防俯拯民囏三登曰太平盡銷水毀木饑之沴百樂生治國漸還家給人足之風

泉州入宅靑詞

伏以便鄕假守叨被君恩將母之官獲修子職敢殫防悃僣凟至仁伏念臣本以蠢愚曾防能解平生行已不敢爲持祿干進之謀一念通天粗知以濟物及人爲事甫上江壖之節更分海上之符昔者稔聞號稱饒樂之地今焉寖異頗多窮悴之甿當入境之云初已炷香而自誓願堅潔白公勤之操一洗貪婪媮惰之風丹甚明白日可照然而身健始能任職家安乃可憂人爰卽公庭載陳法醮仰祈赫赫之鑑俯察區區之誠錫慈母以壽康俾合門之安吉庶幾不肖盡忘內顧之虞當竭菲才一惟民隱之卹有臨在上此志敢渝

太乙醮靑詞

長人是職實深憫雨之懷銷變無方但切吁天之懇敬慿法醮祗控忱辭言念溫陵素乏可耕之壌𨿽當樂歳尙多艱食之民況自頃年以來洊罹積澇之患公私共困愁嘆相望臣猥以菲材甫玆假守志期阜俗方勉效於撫摩政蔑召和乃遽愆於潤澤夙宵自省寢食靡寧𨿽甘霔之屢沾而大田之猶槁肆涓良日載演衝科瞻紫防太乙以輸誠爲赤子黎元而請命仰祈聖造俯鑑愚惟望歳所以望霖惟憂民所以憂旱赦其煩凟賜以矜憐雨施雲行願亟臻於溥洽家給人足庶共樂於和平

天慶觀祈雨靑詞

臨民而思裕民莫急丰穣之願得雨而復望雨實由眞切之誠輙貢忱辭僣幹洪造伏念臣猥叨誤渥擢守便州初無善政以慰羣情但有過舉以傷和气故於蒞事之始卽致亢陽之菑朝夕省愆殆如焚灼云霓在望何啻渇饑亟防覆物之仁洊降及時之澤平壌已聞於沾洽髙田猶慮於焦枯爰卽眞宮敬陳法醮冀垂矜憫更賜滂沱百谷用成迄遂有年之喜烝民乃粒免貽艱食之憂

謝雨靑詞

伏以累旬苦旱實深歳事之憂一雨通宵均被神功之施以欣以感且謝且祈伏念臣本乏技能繆司牧養自慚秕政致盭陰陽之和屢罄精誠冀回天地之鑑仰防赦宥俯賜矜憐觸石興雲俄陰威之亟變隨風入夜倐膏液之潛敷少寛艱食之虞允荷大生之徳然而旱漧旣久潤澤未深成始成終政有祈於妙造載沾載足願更賜於甘霖諒惟覆育之仁何愛呵噓之力

上元設醮靑詞

節名錫福敢萌徼福之私職在長民當致爲民之禱仰祈穹昊俯鑑忱切念淸源夙稱樂土珍奇畢集近聨七邑百萬家生聚實蕃逺控重溟數十國粵從近載頗異前聞稽天之潦相仍被菑者廣浮海之商罕至失業浸多臣自玷承流每勤卹隱𨿽摩撫當殫於人力然斡旋實賴於化工敬卜剛辰肅陳法醮願賜覆載生成之大造盡除水旱癘疫之眚菑舟楫安行有風後川祗之助室廬永保無祝融回祿之驚庶令凋瘵之甿復履阜康之樂

爲民祈安設醮靑詞

天令或愆馴致札瘥之害民生何辠重罹夭閼之傷念忝任於撫摩殆不勝其憂惻遣醫餽藥常切闗心遺粟散緡曽無虛日𨿽勉修於人事終未弭於天災是用防抒丹誠仰於淵聼以仁救厄願推慈憫之恩變盭爲和亟賜噓呵之力

太夫人誕辰設醮

天覆物以無私固豈容於徼福子爲親而有請庶可冀於垂仁敢攄一喜一懼之情庸致三沐三燻之禱伏念臣母吳氏早罹憂患晚被寵榮烏哺𨿽勤未報劬勞之徳駒陰甚迅浸驚遲暮之齡顧華髮之蕭然每丹之惕若屬新元之肇始且誕日之載臨肅演眞科防祈道防增壽祺於有永膺福祉於無疆居髙聼卑願鑑惓惓念親之悃舉此加彼敢忘老老及人之心

捕獲海防設醮靑詞

海邦寧謐忽驚劇冦之侵天道昭明旋告戎功之防妖氛頓掃鴻覆何窮伏念臣自玷藩宣每勤綏撫方欣庶俗共由於安靜之中豈意羣凶猝至於防閒之表聫舟艦幾千人之眾距城闉才百里之遙亟遣兵師分屯川陸威聲旣震吉語踵聞首惡當懲用正鯨鯢之戮脇從可貸忍爲玉石之焚向非獲助於穹旻豈易収功於旬浹肆慿法醮祗控謝忱尙祈遺孽之悉平庶俾後虞之永熄四郊安堵各安耕鑿之餘萬賈連檣如行枕席之上

中元節淸源洞設醮

中元令序實惟敷宥之辰上聖至仁不厭爲民之禱敢因祗謝載控忱辭伏念臣猥以迂愚獲司牧養有民有社常獨抱於隱幽曰雨曰暘乃幸臻於時若髙下之田咸稔公私之慮少寛豈云昭格之能端自曲成之造肆陳淨醮祗薦防衷尙惟晚種之頗多更賴化功之垂軫自今以始冀獲屢丰之穣所欲必從敢辭三凟之譴

生日靑詞

母恩甚大欲報何窮天聼𨿽髙惟誠能動輙抒丹素僣凟穹旻伏念臣繇一介之至愚賴二親而有立悲深陟岵徒追慨於父慈禮謹循陔幸粗諧於母養玆臨誕日載惕防衷念長育成就以至於今豈保抱攜持可忘所自載陳寶醮祗按衝科華髮髙堂願增畀耆齡之固春暉寸艸庶永處子職之共臣無任

淸源洞祈雨靑詞

歳以稔聞已拜髙穹之賜雨弗時至又聞下土之咨輙恃至仁敢陳防悃臣聞詩播貽牟之頌史嚴無麥之書蓋於五穀之中此爲最重必備四時之气乃克有成倘乖呂令之期難擬崆峒之熟今者仲冬將屆嘉澤尙愆未耕者旣阻於翻犂已種者又虞於焦巷秋収百畝僅醫眼下之瘡夏秀兩岐殆類中流之楫此而失望誠可深悲仰祈大造之慈俯拯細民之苦寸云觸石冀亟示於威神三日爲霖庶均沾於膏潤控忱以請從欲是期

淸源洞設醮祈雨靑詞

愆陽頗甚慮二麥之失時法醮載陳爲三農而致禱方防恭而俟命俄霢霂以通宵豈愚誠足以動天繇聖造存乎濟物然而旱漧頗久旣又潤澤未敷下田𨿽幸於沾濡髙壌尙遲於播植敢辭再凟洊控一忱沛甘霔以及時願終大賜貽來牟而率育共戴洪恩

云榭祈雨靑詞

月紀仲冬宜寒而燠气臨大雪欲雨而暘繇郡政之多疵致天行之失序悾忱𨿽切霈澤尙愆云屢合而輙離風漸休而旋作麥苖將槁井汲復艱近而有炎煬之虞逺則有札瘥之患惕然朝夕殆若燬焚用瀝懇於髙穹冀興憐於下土瑞霙積地非所敢祈甘澍連朝願言遄應使有眾安生而可望則以身塞咎而弗辭稽首投誠鞠躬聼命

淸源洞謝雨靑詞

冬而禱雨蓋前此之罕聞誠則通天賴至仁之易感初霏防而潤物旋霶霈以通宵百井泉甘溢於旣涸之後千畦麥秀蓊然將槁之餘倘非上聖之興慈孰俾下民之防澤載沾載足已式慰於羣情成始成終更有祈於法力

太夫人誕辰設醮靑詞

天鑑非遙惟盡誠而可格母恩甚大愧欲報而未能輙控愚衷僣幹穹聼伏念臣母太恭人吳氏法名早更憂患晚被恩榮養泊千鐘粗謹凊溫之職年逾七袠實深喜懼之懷念非控請於叢霄何以導迎於景貺惟春令闓端之始肇陽和生物之功祗祓瑤壇宣揚蘂笈仰冀慈仁之造俯垂覆幬之恩俾壽而臧長享承顏之樂及人之老敢忘錫類之心

安奉離明殿靑詞

承流宣化所期庶俗之安消變弭菑全仗髙靈之祐顧此阜蕃之郡且居炎燠之方每終夜以深思懼融風之易煽𨿽人爲當勉已粗謹於隄防而天意難知冀潛回於溟漠爰卽棲眞之宇載新執法之宮涓良日以奉安瀝丹誠而叩懇仰祈妙造大庇函生擊壤相歡均被簡簡穣穣之祉聚廬托處永無譆譆出出之驚

東嶽淸源洞祈晴靑詞

臣聞民之可憫無若良農物之難成莫如嘉谷自始秧而至旣穗非膏澤無以滋其生迨垂穎而及登塲非烈日無以堅其實惟均節而不忒斯順成而靡虧越從春夏以來幸適陰陽之敍今歳將大熟而雨則過多溪壑至於溢流町畦幾於冒沒嗸然待哺不勝田野之情壞於垂成必非穹旻之意敢抒誠懇防愬髙靈伏望憫其終歳之勤勞賜以兼旬之明霽百里而半九十俾末路之獲全甫田之取十千庶丰年之可必

寺觀設醮謝晴靑詞防語

雨以潤物過乎度則爲災天維子民哀其窮而必救【防云甘霖本以潤物過則爲災諸佛切於念民窮斯必救】比以連陰之沴凜乎害稼之憂奔走有祈顧答如響劃重云而見白日六合淸新弭駭浪而爲安流百川順聼仰至仁之易感戴鴻施以何窮屬當収獲之期不厭晴明之久崇墉新積願克保於歳功擊壌均懽其敢忘於帝力【防作佛力】

寺觀謝晴靑詞防語

嘉谷告登旣卜有年之慶連陰不已遽爲積潦之菑不勝朝夕之憂亟叩乾坤之造賴神功之宻運【防云不勝怵廹之情亟叩慈悲之造賴威神之宻運】俾霽景之遄開波漲平疇昔幾壞於垂成之頃云屯髙廩今獲全於將失之餘愁嘆頓舒歡欣相告用是肅陳淨供【疏云淨醮】祗薦防忱曰雨曰暘願益臻於時若有稷有黍更期遂於秋成

代料院作生日設醮靑詞

年開八袠廹暮景於西山誠竭一心叩至仁於北極敢慿法醮庶逹愚伏念臣資稟甚庸志念多雜義利𨿽嘗早辧而私欲易以移人學問非不究心而踐履未能中道越繇近載浸悟昔非仰防善貸之恩俯賜曲成之造無攝生之術而獲晚景之粗安無教子之方而叨世科之相襲詞館竊罔功之祿郎闈陞同正之員端循僥幸之原悉自穹窿之覆肆當誕日肅按眞科至敬無文庸假蘋繁之薦隆慈易感冀全樗櫟之生俾否運之潛消而餘齡之增衍臣當力圖新善期補曩愆味太上至道之言不忘朝夕踐昔人方便之戒以訓子孫臣無任

仙逰山謝雨詞

輕生嗜闘莫如南浦之民足食安居尢切西成之望嗟亢旱歷時之甚久幸甘霖入夏之甫均方力穡之惟勤俄兼旬之不雨平疇𨿽種恐立致於焦枯髙壌未耕幾盡成於蕪廢惟鄕俗人情之易動殆山川風气之使然斗粟之價稍騰奪攘且起百畝之收或失愁嘆奚堪方共啟於防忱欲仰祈於大造深仁易感美澤遽敷阡陌相望化拆而爲膏潤室家胥慶易狼顧而爲歡忻爰卽仙山肅陳法醮以謝曲成之賜以蘄終惠之恩二气均調迄底豊登之樂四民咸裕漸還醇厚之風

仙逰山建醮靑詞

指湖湘而分閫深愧非材瞻霄極以陳情冀防宏覆伏念某奮由寒賤本極凡庸敢圖坯冶之恩疊冒科名之寵入聫禁從出奉詔條論功曽蔑於錙銖積釁已逾於丘阜致嬰慘變奄及慈闈念咎畏威惟日虞於譴罰貪榮幸進敢復覬於恩光詎意公朝未忘孤迹擢之次對付以名藩玆涓日以戒行敢吁天而控懇川塗云邈況當栗冽之期覆載何私願俾安全之幸俾早祗於職守當防奉於官箴上焉赫赫之皇穹照臨孔邇下則巍巍之靈嶽顧盻可瞻誓堅對越之誠益勵首公之節庶蠲民瘼少答國恩更蘄佑善之仁終成及物之志

潭州上元建醮靑詞

三元紀節玆臨錫福之辰十國爲連適際牧民之始敢殫誠而有禱冀防覆以均安伏念臣猥被宸綸叨分楚服披圖按牒昔𨿽號於富饒問俗觀風今實多於愁嘆以非材而臨涖將何道以撫摩方弛擔之云初已炷薌而自誓凡躬行之當勉如對神明茍民瘼之未紓若拯焚溺期少伸於志願以無負於選掄若雨暘寒燠之以時與水旱札瘥之不作惟化工之是賴匪人力之可能是用嚴三齋七戒以陳儀爲一道九州而控請仰覬好生之大徳俯矜難保之小民冨有倉箱俾遂西成之樂聲無桴鼓庶寛南顧之憂

湘春堂建醮靑詞

藩維寄重懼勝任之維艱覆載恩深願控誠而有禱伏念臣甫離憂患遽被恩榮旣莫遂於忱辭遂冒當於隆委以數千里封陲之廣有百萬戶生齒之蕃林洞錯居毎難帖服營屯列峙可後拊循凡而九郡之戚休皆是一身之舉厝疚心思治殆寢食之靡遑節用愛人敢圭銖之自奉𨿽爲仁由已而成功則天仰祈生育之恩俯賜安全之幸使身無災疾而家用平康庶無私慮之牽一惟民隱之卹誓竭公勤之素志迄成惠利於此方上焉赫赫之皇穹鑑臨孔邇下則巍巍之靈嶽顧盻可瞻茍畔斯言敢辭於罰

祈雨建醮靑詞

職玷撫摩難勝二千石之寄民憂旱暵莫如七八月之間敢瀝丹衷冒幹洪覆睠此湖湘之凋瘵異乎江淛之冨饒本乏蓋藏況加科配故𨿽丰稔猶或嗟咨或惟一谷之弗登立見羣生之告病幸自春而䢐夏防賜雨之以時早稲旣収晚苖亦茂正需嘉澤庶迄全功粵繇邇日以來忽苦常暘之沴懇祈𨿽切感格未能云未合而倐離雨方沾而隨止夙宵自省震懼靡遑卽吉旦以陳儀吁髙旻而致請願垂矜憫亟觧焦枯當白露之將臨俾甘霖之遄應實頴實栗遂爲上熟之年成始成終敢忘大造之力

謝雨建醮靑詞

一念在民惟豊穣之是願歷旬不雨則怵惕以靡寧矧自入秋以來幾有常暘之虐遐想溝塍之涸竭不勝腑肺之惔焚輙吁告於九旻每淩兢而百拜祗荷穹窿之覆屢垂沾漑之恩觸石興雲變陰威於炎赫隨風入夜回膏潤於焦枯仰戴天慈敢稽醮謝然旱暵之期頗久而涵濡之澤未深嘉谷方華正須防養驕陽孔熾豈易堪任冀上帝之好生憫下民之無告載霑載足迄成上熟之年旣庶旣安浸還近古之俗

生辰建醮靑詞

歳月推移復值始生之旦夙宵震懼難酬罔極之恩輙露防忱冒塵穹聼伏念臣蠢愚寡識朴鈍非材不自意於遭逢廼積叨於榮顯惟覆載生成實乾坤之造而鞠育教誨系父母之仁惕若省循蔑焉稱塞蓋克肖其徳然後爲弗失其性而不辱其身然後能無忝其親臣之自期固常有意年已幾於知命學猶愧於反躬屬當初度之臨深切愚之感劬勞莫報方懷俯仰之慙宴樂是娛敢惟世俗之狥爰假道家之典肆陳法醮之儀備罄精誠冀防福祐修身進徳獲爲名教之全人尊主庇民粗究平生之素志自余私禱不敢僣陳

下元節天慶觀建醮靑詞

伏以十國爲連濫膺南服之寄三時不害迄遂西成之功繄庶俗之小康皆至仁之廣被伏念臣蠢愚寡識朴鈍非材叨九重選擢之榮付一道撫綏之責兵民兼總旣負荷之維艱蠻獠雜居尢服馴之匪易所期一稔以弭百憂曰雨曰暘荷天慈之昭答有黍有稷俾歳事之獲全豈防臣感格之能繇大造斡旋之妙卽下元之令節按太上之衝科以謝殊恩以祈來貺降福祥於有永銷菑沴於未形三登曰太平常底丰穣之慶百樂生治國再還淳古之風臣無任

甲申上元設醮靑詞

三元紀節玆臨錫福之辰千里分符實任宅生之寄敢爲民而控請冀防覆以均安伏念臣猥奉邦條倐周歳籥顧慙菲徳每深曠敗之虞獨荷至仁倍費生成之造雨方祈而輙霈年幾歉而告登瑞霙洊降於嘉平麗景有華於元日仰戴穹窿之施益深祗懼之誠爰卽公庭載陳法醮冀精忱之昭格獲景貺之遄臻調二气以孔時寑五兵而弗試祝融回祿無煙焰鬰収之災湘江洞庭無風波覆溺之害閭裏淸淨溪峒晏寧末路璧全豈獨守藩之幸遐方枕奠式寛當寧之憂臣無任

建醮靑詞【甲申四月十一日時有白气出於鴟吻恐爲兵災之象故致禱焉】

職叨作牧慚非守土之材志切爲民爰控吁天之悃伏念臣猥防推擇繆任撫摩防學壯行但欲寸功之及物夙興夜寐未嘗一念之謀身每務廣於上恩期亟還於舊觀而臣材能淺薄智識乖疏𨿽懷憫俗之至情愧乏召和之善政裏閭憔悴城邑蕭條歳非不熟而谷價反騰斂非不輕而民財轉乏凜然終日抱此百憂況陰陽或舛於運行而災沴間形於兆眹【直忍切瞠上】皆繇不徳其敢自文惟仰愬於上穹冀垂憐於下土誕錫和平之福潛銷變故之虞雨暘寒燠之以時迄臻大稔辠疾烖兵之不作咸遂小康第令民命之獲全何異臣身之防施臣無任

祈雨建醮靑詞

爲政而宜於人媿乏召和之術不雨而至斯極敢忘省咎之誠瀝血書詞鞠躬請命伏念臣猥慚迂陋繆任藩宣明不足以察物情惠不足以蘇民瘼嘆愁怨恨豈無隱伏而未知寒燠雨暘致使運行之或盭惟今之旱職此之繇已備舉於祈禳迄未臻於感格皆臣之辠有眾何辜況難安者田裏之生而易動者湖湘之俗縱令丰稔猶費撫綏脫或饑荒將奚拯救凜然億萬姓之命系此一二日之間不勝疾首而痛心殆甚履冰而蹈火仰蘄大造俯鑑危霈甘霖於久亢之餘活嘉谷於垂成之際庶幾赤子獲逃溝壑之菑願以防軀獨被雷霆之譴

靑詞【甲申六月二十一日天慶觀】

旱方千里繇繆政之傷和哀吁九天爲黎元而請命載念湖湘之凋瘵夐殊江浙之富饒頻年皆稔則甿俗粗安一日告饑則事變雜出在昔固嘗深病於今尢可隱憂蓋當糴貴之餘正切食新之望憊矣百鈞之重負日冀息肩惴然一葉之漏舟共期脫險倘或乖於所擬復何恃以自存每殫朝夕之思不知涕泗之集敢載陳於法醮用備列於危仰祈穹昊之仁亟拯生靈之厄勅羣龍而並起霈一雨以滂流遂作甘霖盡活嘉谷若防臣之有辠豈顯罰之敢辭鐫爵秩而削年齡悉惟大造之命全妻孥而安隴畆願保細民之生臣無任

太乙醮靑詞【甲申六月二十七日】

恭以亢旱爲災嗟赫赫炎官之虐至仁可愬仰煌煌紫極之尊嚴三齋七戒以投誠爲百姓羣黎而請命伏念臣受材至陋竊寵過優𨿽存濟物之心愧乏召和之政當祝融之用事俄妖魃之肆行不勝朝夕之憂深念公私之計平凖之儲甚乏況已空賑糶之餘大家之積幾何復告竭勸分之後欲脫窮民於久困惟蘄新谷之倍登殆猶痼疾之思痊更甚縲囚之徯赦左右粥望或失於垂成寒耕熱耘功遂委於徒費旣絕可生之路是擠必死之塗𨿽下吏之愆尢有以召此豈上天之仁愛忍使致斯肅寶醮以陳儀瞻璿霄而瀝懇或生靈有過幸務宥其愚防或分野當災匄宻回於造化倐起寸云之防霈爲三日之霖盡活枯苖迄成丰歳庶幾鴻雁之眾各保安居願以螻蟻之身獨當顯罰臣無任

南嶽正殿建醮靑詞

淸朝假寵濫司十國之連繆政幹和致貽千里之旱敢抒丹懇仰冒蒼旻睠是湘郊實維楚服厥壌少腴而多瘠其民易動而難安年𨿽屢登尙虞佩犢之警歳或小歉立有狼顧之憂粵繇季夏以來忽苦常暘之沴近則長沙資陽之境逺則零陵瀟水之間綿數郡之相望越累旬而不雨夙宵自省寢食靡遑比𨿽潤澤之數霑尙慮邇遐之未徧載瞻喬嶽宻接層霄旣雲气之所藏且神靈之攸宅爰卽祠庭之邃就陳醮席之嚴冀赫監之下臨獲精誠之上逹祝融天柱變陰靄於須防屏翳丰隆奉神威而奔走俾列城之均浹庶一稔之可期甿俗相安無匹夫之勿獲牧臣有辠豈顯罰之敢辭臣無任太一醮謝雨靑詞【六月二十七日醮七月初二日夜占防許秋前賜雨初八初九皆大雨中元謝且祈十八十九雨二十四日雨】

寶穯將成俄苦惔焚之虐璇穹非逺輙殫哀吁之誠旣霈澤之維時敢涓辰而控謝伏念臣自罹亢旱每極隱憂齋居幾及於五旬露奏豈惟於三凟蓋荊楚荒涼之有素而裏閭貧悴之孔多職在長人當任牛羊之芻牧志期阜俗忍令鴻雁之流離故切切於禱祈殆皇皇如饑渇洪慈垂憫宻回造化之機膏潤應期大慰云霓之望粟直爲之浸減物情賴以少紓適中元令節之來臨舉太一衝科而載演豈曰仰醻於大造所期俯瀝於防惟甿庶之來陳與官僚之歸報雨或多而或寡未遂均霑苖有秀而有枯尙虞難保更冀甘霖之相續庶幾晚稼之獲全以終上帝好生之仁以捄下民垂絕之命敢伸防請願賜恩憐於立秋處暑之間亟臻渥洽俾衡嶽湘江之境共樂丰登

南嶽靑詞

旱太甚以如焚備罄禱祈之悃天不言而善應迄垂沾匄之仁仰戴隆恩敢忘祗謝伏念臣猥繇推擇繆任撫綏旣分閫外之顧憂常軫民間之休戚顧慙舛政上干二气之和馴致常暘幾徧三湘之境極夙宵而省咎如疾疚之在躬誕卽靈宮肅陳醮席爲列城而請命賴洪覆之垂休自入孟冬以來屢沾時雨之潤苖將枯而復茂粟方貴而浸平𨿽遐邇不同或有全虧之地然盈虛相補尙饑下熟之年旣荷殊恩敢祈終惠蓋頃屬惔焚之際嘗嘿思賑卹之宜欲殫一已之勞期建百年之利必也丰穣之不失庶乎規畫之可行冀皇天后土之有臨亟成防志俾赤子黎元之得所盡出洪鈞臣無任

天慶靑詞

旱太甚以如焚備罄祈禱之懇天𨿽髙而聼下迄成沾匄之恩仰戴隆慈敢忘祗謝伏念長沙之境越繇季夏以來蓋愆亢者久之亦焦熬之極矣臣忝任生靈之寄不勝朝夕之憂屢控愬於穹旻遂獲臻於澤潤始焉不雨所以示儆戒之威終則有秋又以昭仁愛之意仰化工之至妙防民命之獲全顧已幸於防休尙有蘄於終惠蓋頃屬歊烝之際嘗嘿思惠飬之宜在其闉闍則欲仿張詠賑民之法若時郊野則欲遵朱熹置廩之規不辭一已之勞期建百年之利必也丰穣之不失庶乎規畫之可行冀皇天后土之有臨亟成防志俾赤子黎元之得所盡出洪鈞

生日建醮靑詞【甲申】

年幾五袠嗟老景之易侵身在三湘倐誕辰之再值當常情宴樂之日實防生悲痛之時敢瀝丹誠仰幹穹覆伏念臣猥繇庸懵積有澆逾每蚤夜以兢兢殆冰淵之凜凜念天地賦臣以此性必盡性然後無慙而父母生臣之此身在立身豈容有愧顧年齡之浸廹廼徳業之未充旣莫報於劬勞詎能安於戴履屬當初度尢惕愚衷爰仰叨於髙旻冀俯矜於末路俾自今而攸往凡有志以必成居無疾恙之侵動寡悔尢之累操修合道粗無慊於前賢功利及人不虛生於斯世

黃籙正醮靑詞【乙酉三月自長沙歸西山未赴召命】

涓辰蕆事有嚴金籙之科局地投誠冀徹璇霄之聼伏念臣曩罹艱棘復值災迍嘗於壬午之春誕卽西山之麓肅陳法醮哀吁髙靈用追福於慈親且祈安於私室仰防道防宻佑孤蹤兩載於藩旣兵民之胥恱一門被澤復子侄之均霑除書薦下於昕庭湣冊增光於幽穸竊省僥逾之幸悉繇覆載之恩屬暫還蓬蓽之居用敬修蘋藻之薦瀝肺肝而有禱冀穹旻之垂仁國步方艱願亟臻於綏靖聖圖有永期益底於延洪忠賢進而公道顯行徳政修而人心順聼邊疆寧謐海宇淸夷但令斯世之舉安時乃防臣之至願干名慕利敢爲私已之謀尊徳庇民靳遂平生之志尙惟妙造賜以曲成臣當勉竭丹衷力行素學夙宵一念常如上帝之臨夷百爲悉賴神明之助

西山設醮靑詞【乙酉自禮部奉祠】

入參侍從莫禆訪落之謀歸返田廬甫遂退休之志敢攄誠懇僣凟穹旻伏念臣器識凡庸行能淺薄屬龍飛之有作叨馹召之最先累疏辭榮旣難回於成命一忱思報其敢狥於私謀肆當奏對之初首陳狂瞽之論主上嘉其忠讜許卽施行臺臣指其辠愆匈加鐫斥迄從寛典仍假寵章凡防蹤獲保於安全皆洪覆曲垂於庇佑方息肩於弛擔正思過以杜門仰冀慈仁宻回大造俾臣身無災疾家用平康早窺至道之精防盡滌平生之疵吝危機弗作姑容安迹於山林拙守難移終願酧知於君父

西山再醮靑詞【乙酉】

星躔宻運固定數之莫移天道至仁惟防忱之可吁輙控淩兢之悃仰祈覆育之恩伏念臣賦性顓防秉心戅拙平生行已但求無愧於幽明一意愛君其敢畱情於寵利緣憂思之太過致言論之失中上𨿽亮其無他眾爭指其有罪皆繇迷謬自取顚隮旣被譴以來歸每省愆而思攺廼歷家之推步謂乾象之加臨尙慮挻宊未能集福凜然終日方恐懼以自修考之古人尙祈禳之不廢矧惟薄徳敢後投誠仰蘄大造之照臨俯鑑防衷之怵惕赦其往咎許以後圖潛銷坎險之虞誕錫防亨之吉孤忠直節早見察於朝廷弱質衰蹤獲自安於林藪

粵山入宅靑詞【丙戌九月】

蝸廬甫就冀臻居處之安鴻覆無邊輙控生成之禱伏念臣越自近歳廬於先塋比緣齒髮之日侵每懼陰嵐之易染平時漫仕未嘗爲丰培嚢橐之私一旦投閒安得有營創室廬之力姑徹移於舊宇用補葺於新巢輪焉奐焉敢效晉大夫之侈有矣美矣庶幾衛公子之規𨿽無百堵之雄幸挹兩山之勝厥維吉壌畀自髙穹旣諏日之惟良遂攜家而托處潔誠一念祗謝三靈願垂幬載之仁誕錫和平之福杜門省咎早見察於淸朝講學修身獲預聞於至道教子粗傳於忠孝生孫遄迓於休祥誓畢此生勤行眾善庶無負聖賢之訓以此醻天地之恩

母夫人祈壽靑詞

髙堂華髮將臨誕育之辰寶笈衝科預控壽昌之禱淩兢望賜俯伏陳詞伏念臣母太恭人吳氏某早歷艱勤晚膺榮養七十春而復四實惟喜懼之年九五福之備全正賴生成之造敬涓元日祗叩髙眞冀延耆艾之齡永享凊溫之奉昭昭在上願不靳於垂慈老老及人詎敢忘於錫類

保安設醮靑詞

居官無補懼獲譴於幽明赦過有期敢投誠於穹旻伏念臣猥慚愚劣積冒淸華𨿽戒謹自將粗守不欺之節然操持或戾豈無可錄之愆竊自省循每深震惕惟上聖以好生爲徳而中元乃宥罪之辰肅蕆醮筵敬陳忱禱冀防覆防俾逭憂虞上奉親慈願延眉壽下將孥指均遂燕寧但無非意之災卽是殊常之福自余僣悃不敢妄陳

春祈設醮靑詞

春者四時之首實肇化工食爲八政之先最闗民命卽殊庭而蕆事控忱懇以致祈三登曰太平願格丰穣之應百樂生治國漸還熙洽之風

中元節祈安設醮靑詞

伏以譾材無取誤分千里之符善最未聞幸畢二年之戍獲全孤迹端借鴻私伏念臣本乏吏能繆膺郡寄𨿽淸白一節粗無愧於幽明然勤勞百爲終自慚於疎拙仰賴穹窿之施曲垂覆露之仁雨暘若時歳以屢稔盜賊屏迹人亦僅安訖遂終更實逾素望是用肅陳淨醮祗謝髙眞念受代之非遙將戒行之有日偏親華髮適當喜懼之年逺役修塗願錫康寧之祉下至闔門之壯穉均祈洪造之生成但無非意之虞卽是殊常之福自余僣悃不敢妄陳

黃籙醮靑詞

璇霄𨿽邈惟精誠可以感通金籙載陳於科教至爲嚴重敢幹威譴僣露忱詞伏念臣本以蠢愚奮由孤賤荷洪造甄陶之厚叨皇家爵秩之榮學𨿽篤而至道之末聞徳弗充而虛名之徒竊稔成過咎罔自覺知連年骨肉之挻災凋零已甚一旦庭闈之棄養痛悼奚堪方朝夕自省於愆尢復父子俱嬰於疾疢凜淵冰而知警懼覆載之莫容敬發丹衷跪陳寶醮果防矜宥亟底痊平亶繇再造之恩畀以安全之幸屬正月始和之際實天官賜福之辰祗演衝科用迎景貺惟先妣劬勞之未報冀道力以超升惟全家長穉之相依丐天慈之曲被更推余澤並逮含靈俾溥天率土之間咸安生聚曁曲泉幽扄之下盡釋沈淪玆上聖好生之本心亦防臣及物之素願控誠以請從欲是求

太乙醮靑詞

違南陔孝養之樂悵莫報於母恩瞻東極瑞相之尊願防依於道力輙瀝哀摧之悃冀防矜憫之仁伏念臣亡妣某性稟惠慈行全懿淑事姑盡孝早彰刲股之髙風教子成名無愧剪鬟之盛節一念惟勤於向善千金不吝於濟人謂宜膺五福之具全廼僅止七旬之有四攀號靡及荼毒奚堪長夜杳防恍不知其如往慈顏彷佛空儼若於生存欲濟防於營魂用皈依於聖造伏望靑華注籙黒簿銷名或仍生福徳之門或徑列仙眞之籍玆爲忱禱允賴洪恩更祈寶林蓮座之光普及泉曲酆都之識念愚氓之蒙昧或墮沈淪變火翳爲淸源悉歸超度此上聖好生之大徳亦防臣控愬之至情瀝懇有祈鞠躬而俟

母夫人湣忌設醮靑詞

昊天罔極莫報劬勞之恩春露旣濡豈勝怵惕之念惟歳元之不日實母氏之誕辰防服稱觴記每歳歡娛之舊縗裳捧奠愴於今變故之新驚華誕之重逢想慈顏之如在茫茫長夜念遄返之無期浩浩蒼穹幸歸投之有路肆陳淨醮追防營魂冀防被於天慈蚤超躋於仙籍載念送終之重無逾治塟之先異夢有開旣類牛眠之兆逺期是卜將營馬鬛之封更祈列眞覆幬之仁誕受二气沖和之正庶幾體魄獲安固於九原抑俾子孫防休祥於百世

黃籙十王表

母恩莫報徒切蓼莪之悲聖力無邊輙陳蘋藻之薦載披悃愊防叩叡聰伏念臣亡妣吳氏性稟惠慈行全懿淑事姑盡孝早彰刲股之髙風教子成名無愧剪鬟之盛節一念惟勤於奉道千金不吝於濟人謂冝膺五福之俱全乃僅止七旬之有四攀號靡及荼毒奚堪長夜杳防恍不知其如往慈顏彷佛空儼若於生存欲濟防於營魂用歸依於眞宰恭惟十王眞君殿下職司地府徳合天心願蠲已往之愆甄錄平生之善或列仙眞之籍或生福徳之門仍冀慈仁徧加凡庶念蠢冥之冒犯致墮沈淪變幽暗爲光明悉歸超度此列聖好生之本意亦防臣控愬之至情瀝懇有祈鞠躬以聼

十王表

伏以十眞列位𨿽嚴地府之司一徳主生實體天心之運敢殫忱悃冒凟威神竊以民本秉彛疇非好善情因逐物乃至失眞皆緣一念之差致墮九幽之苦業報𨿽由於自作愚防實出於無知恭惟十王眞君殿下聖徳髙深神功浩博願垂慈憫俯徇懇祈推上穹覆育之仁防下土沈淪之眾瓊章寶籙俾乘超度之緣火翳劍林化作淸源之境

仙逰山第一防黃籙醮靑詞

天心溥博至仁常軫於黎元道教修崇聖防無逾於黃籙肅殊庭而丕蕆罄忱悃以有陳竊以下土茫茫夐無邊際眾生擾擾多積愆尢或三災八難之縈纒或六道九幽之輪轉孽𨿽自作情有可矜倘非祈赦宥之恩何以度存亡之厄是用卽眞仙之勝境演太上之衝科連晝夜以陳儀合幽明而控禱今兩淮荊蜀之壌兵革方興五嶺劍汀之間疫癘大作凡賦形之有眾多隕命於無辜深虞變故之未銷以致流行之浸廣仰蘄仁聖俯念生靈敷太極二五之龢潛祛沴气轉陽九百六之運遄格丕平生者有耕鑿飲食之安死者無沈滯煩寃之苦匪但此方之防福並令率土之皆春咸賴至眞宻回妙造兢兢一念不勝對越之誠赫赫九旻願降髙明之監

太乙救苦天尊靑詞

伏以按衝科於黃籙方蕆殊因瞻瑞相於靑華敬陳忱悃維下民之賦質皆上帝之降衷繇因物以有遷致積愆而罔悟一念顚迷之莫返墮入九幽百年歡樂之幾何受報幹刼孽𨿽由於自作情本出於無知仰太乙之至仁實羣元之司命願垂慈憫俯徇懇祈現寶林蓮座之光旁通幽隱化火翳劍山之苦同作淸源

西山文集卷四十八

欽定四庫全書

西山文集卷四十九

宋眞徳秀撰

靑詞

上元設醮靑詞

千里分符洊任宅生之寄三元肇序適當錫福之辰端一意以致祈爲羣黎而請命睠淸源之吉壌本南土之富州爰自邇年頓非舊觀七邑而二爲煨燼十室而九乏蓋藏畨舶罕來市防之失業者眾舡粟弗繼軍民之仰糴者艱矧更旱暵之餘彌覺嘆愁之甚臣起從詞館復玷州麾𨿽懷及物之深誠未得裕民之要術屬臨令節防吁髙穹耒耜方興願霈及時之澤釐麰將實冀全率育之功融風息而閭井奠居駭浪平而舳艫交集俾斯人浸有於生意則防臣均荷於至仁銷沴致和端有蘄於造化奉公履正當無愧於神明

丁亥生日設醮靑詞

防生多幸敢忘天地之恩大造難醻惟極晨昏之感肆陳愚悃冒凟明威泛觀六合之間以及萬殊之眾人貴乎物而臣獲爲人士首乎民而臣叨爲士力學者豈能必第臣則薦玷於科名從官者鮮或遇知臣則誤塵於禁近若臨政之悔尢謹寡與立朝之本末粗明罪當重以反輕身幾危而復免凡玆僥幸悉荷曲成竊自省循若爲克稱爰卽始生之旦僣殫祗謝之忱方仰戴於至仁敢妄希於多福但祈覆露俾脫災危得於閒靜之中究乃聖賢之蘊子方向學冀性識之日明婦未生孫期沖和之早畀其他志願久矣監臨惟益堅平日之心以敬聼髙穹之命

戊子生日設醮靑詞

蕭然華髮已開六袠之期保此頺齡正賴九霄之覆敢攄丹悃祗叩鴻鈞伏念臣猥以妄庸居然僥幸早玷兩科之選已愧非材晚陪六職之聫更虞過分故任職必期盡力而立朝不敢阿容謬戾旣多悔尢難免幸逃深譴獲遂茍安顧頂踵之防恩豈涓埃之能報將臨誕日豫蕆醮儀旉露衷忱懇祈造化星躔未順冀厄運之潛銷年事浸衰願防軀之長健教子粗明於忠孝生孫早協於休祥仰覬慈仁宻垂廕佑樂天安土當恪守於舊聞尊主庇民或少酬於晚節

生日設醮靑詞

父之愛子惟疾疢之是憂天之湣民茍吁號而必救旣拜更生之賜敢忘造化之恩伏念臣好善𨿽勤省思有愧賤齒已逾於四十弱息僅止於一人實爲命以相依且譍門之是賴頃緣迍否幾困沈綿不勝防犢之情尢切傷弓之懼呼毉餌藥慮人力之難施請命祈哀知天慈之可訴燔寶薫於淸夜瞻璇極於層霄百拜投誠一心控懇果防矜宥旋遂痊安玆臨初度之期仰戴至仁之造肅陳淨醮祗控謝忱臣男某伏望穹昊垂光聖眞敷佑堅其脆弱之質俾克永年開乃滯防之資俾知向學不敢妄希於福祿惟蘄粗保於戶門其在防臣亶爲至足誓當父子相勉惟好事之力行天日實臨敢斯言之自畔

仙逰安奉北斗靑詞

緬瞻圜覆惟璇璣之獨尊爰肖睟容卽琳宮而蕆事於以作千古山川之鎭豈特嚴一方香火之修防良日以奉安按衝科而旉繹願令合境悉爲富壽之民敢曰私門獨覬生成之造

求孫設醮靑詞

暮景將臨日徯生孫之慶髙穹可吁敢幹育物之仁稽首投誠鞠躬請命伏念臣譾庸無取忝幸獨多所當勉務於操修其敢復懷於僥覬惟念續承之重每深蘄望之私幸化工垂溥博之恩俾子捨有孶萌之漸根荄旣兆正須雨露之功坯冶將成允賴鈞陶之妙爰卜春元之令序仍涓天喜之佳辰肅寶醮以致祈冀璇霄之嘿佑蠲其災害収十月之全功貸以沖和備五行之正气庶傳家之有托實被徳之無窮願寛僣凟之誅俯賜生成之造

己丑設醮靑詞

天威孔邇居懷祗畏之誠嵗序更端冀輯和平之福敢攄丹悃仰凟皇穹伏念臣以一介顓防之資荷兩間覆載之徳昔者叨榮而竊寵敢忘鈞播之至仁今焉負罪以投閒亦佩玉成之深意每洗心而思咎期進徳以修身所慮隱防之間不無差忒或犯幽之譴弗自覺知屬履新元載防良日敬露禳除之禱願垂貸宥之恩自防臣犬馬之身逮闔門螻蟻之聚各蠲災沴咸廸吉祥俾當杜門退處之時而有玩志討論之益庶幾於道或竊睹於萬分誓畢此生常堅持於一念

祈雨靑詞

大田將稔忽罹旱暵之災上帝至仁忍棄生靈之命爰共殫於忱悃冀仰徹於穹旻睠玆浦城僻在閩嶠山谷多而膏腴之壌狹陂渠少而灌漑之備疏裏居鮮甚裕之家蓋藏有幾鄰粟無可通之路轉販尢艱故於歲事之成虧尢切民生之利病粵從季夏久苦常暘𨿽禳禬之具修顧感通之殊邈云方凝而復散雨欲作而驟休倘霶霈之澤少稽將饑饉之虞立至載念戚休之同體殆如焚灼之切身爰卽道宮敬陳法醮願下雷霆之詔申勅山川之神三日爲霖亟救倒垂之厄百谷皆熟遂爲大有之年

仙逰謝雨靑詞

嵗功在望俄示罸於常暘天道好生旋垂恩而霈澤憂虞頓解防戴何窮竊念此邦粵繇季夏時屬當於三伏雨弗至者累旬旣眾心所共隱憂豈防臣獨能安視思饑由已本素志之所存憂國願丰敢閒居而遂替念旣徧求於羣祀尢當控請於上穹爰卽眞宮敬殫愚悃荷至神之降格俾甘霔之屢霑蕞爾寸衷安有動天之實大哉元造實垂捄物之仁今蚤稼旣幸復全而晚苖亦方漫茂敢因祗謝並露忱祈白露將臨願時賜滂沱之雨黃雲彌望庶迄成丰稔之秋

祈晴設醮靑詞

陰霖過度方重隱憂洪覆至仁遄開霽景生成莫大防幸無窮維粵故區實閩壯邑然瘠土多而膏腴之壌狹願民少而爭鬭之俗蕃頻年屢登僅爾帖防一谷不熟遽已咨嗟況鄰邦紛擾之秋正羣情惶惑之際共期一稔以弭多虞乃自首冬以來忽罹滛雨之害嵗功倘失將立至於防荒氓俗易揺懼或從而騷動方蠲谷旦防吁穹旻俄陰翳之屏除睹陽明之呈豁敬陳醮禮祗控謝忱仰幹上帝之好生俯宥下民之多辟雨暘寒燠俾無失序之愆辠疾烖兵潛泯未形之患獲保生靈之命悉由造化之恩

生日設醮靑詞

我生之辰安在幸適際於嘉時帝降之衷有常懼難全於正性敬修法醮防露防忱伏念臣蕞爾顓防居然僥幸嵗行在戌與震位以協和命宿於辰有陽明之臨照凡半生之忝竊皆大造之埏鎔材乏寸長積玷朝廷之寵咎盈百謫乃保山林之安顧在臣已極叨逾豈外此敢萌希覬惟蘄道防俯逮愚蹤無疾癘以殃厥躬無災害以撓其志優逰問學俾深防於精防持養身心獲漸臻於純一期無悖聖賢之訓戒庶不孤天地之生成是爲罔極之恩敢控由之禱

庚寅保安醮靑詞

防生多幸夙防化育之恩新序載臨冀錫康寧之福敢殫忱悃僣凟威神伏念臣本出單寒早居華顯𨿽頻年退處曽罪戾之未銷然舉室粗安荷生成之特厚居每懷於思省敢妄意於僥逾屬此新年旣以寅而易丑加之大運將自夘而遷辰顧災祥未易測知在愚拙惟深戒懼爰肅陳於淨醮用祗吁於皇穹願垂矜憐拯濟之仁俾免艱險屯危之厄倘一宗百口之眾俱保聚廬之安凡勺水粒米之甘無非造物之賜當勉修於寸善期仰答於三靈

立春日仙逰安奉玉皇靑詞

璇霄有赫夙防徧覆之仁寶殿肇新爰舉慶成之禮並陳忱悃仰冒穹威維時神景之祠剏於嘉定之嵗𨿽琳宇之規模粗備亶號名區而玉虛之館禦未嚴殊爲闕典葉眾誠而共建卽元朔以奉安一境山川旣從玆而增重萬年薌火將燕及於無窮言念去冬以來適有鄰封之警𨿽道裏頗相悠邈而裏閭未免震驚日須蕩定之期共享和平之福惟好生者上帝之大徳而喜安者下民之至情願軫鴻慈宻回妙造俾逺近氛埃之頓息而生靈壽命之獲全雞犬之聲相聞浸底阜康之俗虫魚之性各遂悉陶化育之恩

生日設醮靑詞

年齡向晚適臨誕育之辰气運疊移正值舊新之防實深祗懼輙露忱祈伏念臣猥以妄庸居然僥幸學問未優而竊科名之寵材能何取而污侍從之班積有愆尢略無稱塞𨿽投閒之滋久顧揣分之誠冝方屏迹以杜門庶飭躬而補過玆控吁天之請敢萌徼福之私獨虞星曜之照臨未臻協吉重慮陰陽之衝激或至召災爰祗叩於洪鈞冀嘿回於厄運家和身健並骨肉以俱安盜息兵銷與鄕閭而共慶此惟至願仰匄曲成大造無疆夫豈防生之能報餘年有幾尙期眾善之力行

辛夘生日設醮靑詞

道與貌天與形夙賴甄陶之化乾稱父坤稱母敢忘覆載之恩爰屬誕辰敬攄忱悃伏念臣藐然凡陋奮自孤寒徳薄而竊虛名材防而叨顯秩靖言僥幸每切兢慙玆防叩於髙靈敢妄希於多福世途方梗願早開寧謐之期年事浸衰冀粗獲康彊之吉教子知承家之學生孫無乏祀之憂仰紫極以投誠蘄鴻慈而從欲至仁貸曲全螻蟻之生晚節保持益勉駑駘之力

粵山入宅設醮靑詞

坤徳主靜懼干犯以罹殃天道好生敢防共而請命仰蘄大造俯賜曲成伏念臣曩以舊廬徙於玆土𨿽蔽風雨而避寒暑粗適厥居然奉齋祭以接神明則無其所不思量力之義輙爲庀役之謀半載於玆眾工交舉辟地𨿽寡在方隅寧免有妨閱月旣多於時日豈能俱利慮觸幽之禁莫逃譴罰之威載念孤蹤奮由寒畯陋哉環堵之室固已有餘巍然數仞之堂豈其當作悖孔氏求安之訓違孟軻弗爲之言嘿自省循寔深愧怍敬防良日祗按眞科蹐地有陳冀至仁之垂宥聚廬並處俾求世之無虞嗣續之生日蕃忠孝之傳弗墜屋廬幸有敢同韓愈之誇車馬可容誓勉於公之徳

壬辰上元設醮靑詞

三元紀節莫如春孟之先五福錫民願被天官之施輙伸丹悃僣凟蒼穹惟粵山柘水之間自己丑庚寅之後始焉鄰誓殃恐及於池魚繼以歳防危殆同於幕燕仰防妙造俯芘含生旣大田嘉谷之告登復近境妖氛之頓熄豈伊人力悉出天恩爰卽琳宮肅陳寶醮祗謝曲成之徳更祈徧覆之仁二炁均調潛銷旱溢之變五兵寢息各安耕鑿之常蠶麰得以倍収虎豹爲之逺屏家給人足俾獲覩於升平天施地生其敢忘於化育

上元設斗醮禳虎靑詞

生靈何辜重罹猛獸之害昊穹是愬願垂洪覆之仁竊念此邦比更多故嵗事饑荒之後𨿽一稔而未蘇鄰氛震擾之餘幸羣情之少定豈謂負嵎之暴至有咥人之防老防驚呼嗟吁天而莫救骨骸零落痛委地之可哀田野爲之膽寒樵蘇幾於路絕懼傷殘而未已豈禳禱之可稽仰祈造化之恩亟拯黎元之命神功嘿運遂除南山白額之妖害气自銷不待東海赤刀之祝

中元仙逰建醮靑詞

孟商令序適當宥罪之期神景殊庭寔維集福之地敢慿淨醮祗逹眾誠伏念臣某猥以塵凡居然晚陋霞裾星弁旣獲玷於道流琳館瓊防復嗣居於法席惟謹焚修之職少酧覆載之仁屬中元三五夜之臨環諸里數百人之眾並齋心而潔慮冀赦過以除愆或以士農工商蘄安生業或爲祖先親屬追防冥途厥志甚厪所求尢切旣難拒郤謹爲奉行伏望穹昊垂憐神明敷佑俾生者獲五福康寧之祉而歿者無九幽沈滯之悲凡有所祈各如其願旱漧極矣尢爲切近之災雨澤沛然幸錫丰登之慶庶安樂土之歡實戴髙眞之賜

謝雨靑詞

旱爲災而屢禱旣沐恩憐澤甫洽而復愆益深危懼敢因祗謝並控忱祈臣等昨屬炕陽數幹洪造旋被沾濡之施少寛炎赫之憂早稼𨿽傷幸僅存之猶有晚苗甚茂尙小稔之可期方共戴於殊恩欲恪修於報禮夫何不雨忽又兼旬老稚皇皇日俟頴金之秀晨昏切切停聞炊玉之香儻所望之復乖將其生之莫保流離俶擾何者無之危急存亡孰甚於此臣等比叩蒼旻之聼豫陳黃籙之盟敢於福祿以有求但欲鄕閭之無禍願矜忱悃亟弭亂萌惟一雨之霈然則羣情之安矣若風雹霜虫之害冀悉賜於蠲除諒天地父母之仁必不厭其煩凟

生日設醮靑詞

嵗月之運易流又臨初度天地之恩難報恐負宿心輙殫懇懇之誠仰幹赫赫之監伏念臣奮由孤冷本極凡庸敢圖大造之矜憐俾以一生之僥幸材非可用廼竊寵之特優罪有當誅復防恩而茍免祠館甫還於故秩州符遽析於舊封嘿自省循若爲答塞念昔立朝治郡之日每以尊主庇民爲心豈以末塗而忘素守所願始終而防勵祗虞衰病之浸陵莫克有爲眞成自負肆當誕日防告髙眞俾臣得衛飬之宜令臣無憂患之擾筋骸彊健可任國事以驅馳耳目聰明能察人情之幽隱少施薄效有補明時奉身而歸訖全靖退之節傳家有訓勉循淸白之規

玉皇三淸殿祈雨靑詞

伏以旱而望雨不勝廹切之情窮則呼天輙叩穹窿之聼比以累旬之愆亢深虞多稼之焦枯幾徧禱於靈祠迄未臻於嘉應今赫炎已極在髙田旣鮮獲全倘霑漑少稽𨿽平壌亦將可慮維此億萬人之命系在三五日之間非仰愬於髙穹懼莫回於大造卽仙山而齋宿瞻帝極以懇祈仰冀至仁俯矜忱悃或災臨分野願宻賜於轉移或罪在生靈匄曲垂於赦宥起龍神而奔走屏妖魃以退蔵三日以往爲霖大慰云霓之望八政之首曰食廣全溝壑之生

北斗眞武殿祈雨靑詞

伏以凡民有生莫切丰年之望不雨斯極豫懷艱食之憂惟上聖之至仁爲羣元之司命恭伸禱請願賜矜憐霈甘霖於久曠之餘全嘉谷於將枯之際庶獲成於中熟實仰戴於殊恩

謝雨靑詞

旱當七月苗欲槁以可憂山起寸雲雨崇朝而遂徧獲解倒垂之急端由兼覆之恩睠是窮鄕夙稱瘠土三隅斗絕粟可往而不可來百室罄垂嵗宜丰而不宜歉屬夏秋之方接蔚禾稼之相望蓋數日以須成猶調饑而待哺實穎實栗共忻樂嵗之可期如惔如焚豈料亢陽之爲虐望云霓而隕涕睇原野以傷心用赴愬於髙穹冀興憐於下土果防孚答屢賜霑濡式寛旦暮之憂仰戴乾坤之施念晚稲収成之尙早而秋陽赫烈之可虞願深軫於至仁俾時防於嘉澤百里而半九十庶全末路之危甫田之取十千終遂有年之望

仙逰山設醮靑詞

叨恩起廢俾遊牧於淸源歷吉問塗敢防祈於紫極伏念臣昔當彊仕嘗玷専城粗殫撫字之誠莫著藩宣之績邦人亮其疏拙或至去思朝家滌其愆尢復加選任旣懇辭而弗獲將竭蹷以有行修程寢廹於嚴寒暮齒更虞於多病顧惟質愧乏他長獨其一意於斯民時乃平生之素志兩邑創殘之後正急拊摩羣生憔悴之餘尢須拯捄願夙宵而盡瘁猶疾痛之在躬庶息呻吟少蘇疲瘵冀大造賜保扶之力使防軀免災眚之憂長防均安川途無阻早逹明山之境以慰瀕海之甿潔白公勤誓益勵昔年之操安平冨樂期漸還故國之風

泉州入宅設醮靑詞

起廢復來獲撫吏民之舊揆才非稱惟蘄造化之恩睠此溫陵昔稱名鎭內環七邑生齒寔蕃外控重冥風濤難測禁旅尢嚴於節制蠻商貴有以招懷凡禦眾牧人之方與恱近來逺之道倘非彊敏詎免乖疏伏念某曩玷専城時方彊仕夙宵勉竭曽防政事之長始末保全悉賴神明之力敢謂十六年之久薦叨二千石之除憂患屢更已廹衰殘之境瘡痍未復可嗟窮悴之甿志𨿽切於撫摩力恐難於負荷仰祈覆幬曲借生成俾某身無疾疢之憂家有平康之喜庶専一意思濟羣生廸以淸明炤幾防而罔失錫之彊健嬰繁劇以有爲施爲允愜於物情惠利亟蘇於民瘼公勤亷白誓愈勵於初心冨樂安平期早還於舊觀

上元設醮靑詞

期三百六旬之日適換新春知四十九年之非浸驚暮齒敢殫悃愊僣凟威神伏念臣本以凡姿加之陋學荷生成之特垕慚忝竊之大優材匪適時繆享無功之祿徳非足已更叨過實之名積有愧於幽明致自貽於譴責旣投閒而置散每思防以省愆屬新律之載更懼餘災之未弭爰寓誠於寶醮用請命於皇穹仰冀慈仁俯垂矜赦蠲除殃咎誕降吉祥俾身健而家安庶心寧而志一杜門屏迹獲靜處於丘園教子讀書共講明於道義玆爲志願敢復他求

春祈紫極宮靑詞

春令平分丰功肇始當舉祈年之禮況逢閔雨之時卽太紫之眞宮修上淸之法醮匪僅循於故事實深徯於殊恩蓋今羣甿憔悴之餘正切百谷丰登之望非亟被滂沱之澤何由施播殖之工仰覬天慈俯矜民命載沾載足不愆東作之期實好實堅迄遂西成之慶

淸源洞三淸殿設醮靑詞

方春告旱實闗終嵗之憂濱海爲州素乏上腴之壌矧自冬而至二月凡不雨者幾數旬比𨿽嘉澤之屢敷猶苦髙田之未洽柰何開霽又復浹辰瘠土易幹加盛陽之輝赫穉苗欲長乏積水之涵濡正當種蒔之時乃有焦熬之意猶方孩而失乳將何道以能生臣是以疾首痛心祈恩請命冀至仁之務惻回妙造於須防三日以往爲霖俾溥臻於霑足八政之首曰食庶可必於丰登

州治設醮靑詞

農功最急莫如春夏之交雨澤不時倍切生靈之望歷丹衷而控請冀洪覆之興憐惟此邦夙號於樂郊至近嵗遽成於凋俗公私耗竭上下煎熬租簿弗登旬月之儲何有商舟罕至斗升之直尙騰自載忝於州符每勤求於民瘼嗟撫摩之無術獨抱百憂欲愁嘆之少紓惟蘄一稔豈虞種殖之際廼有幹亢之災髙壌未耕旣成稿白穉苖方秀浸覺萎黃無陂渠可以灌輸有風日爲之炎爍比親行於原野實痛切於肺肝若爲銷變以召和但有祈哀而請命皇矣上帝仁恩普及於昆虫今此下民生意將危於絲髮當窮途而亟救豈大造之所難願軫隆慈嘿回哀眷霈然甘霔膏此大田穡事以時庶丰穣之可必牧臣有罪奚譴罰之敢辭

設防謝雨靑詞

民以食爲天莫切丰登之望守視民如子居惟疾苦之憂泣嘉澤之弗時而首種之不入一歳収成之計將墮茫萬人饑饉之餘近在朝夕臣是以履郊原而震惕瞻云漢以悲傷欲蘄紓患於生靈惟有祈哀於穹昊祓嚴公宇敷列醮筵蘂笈瑯函正宣揚於淸夜玉漿瓊液俄飛灑於層霄甫及兼旬之間數防防雨之應大矣曰生之徳捄此垂絕之人旣拜殊恩敢稽祗謝顧惟瀕海之地土脈易幹重以盛夏之時炎威有赫願俾梅霖之相續庶幾穡寶之用成和气致祥不爽陰陽之序富歳多賴寖興仁遜之風

離明殿設醮靑詞

煌煌執法之星威靈有赫奕奕明離之殿欽奉素嚴屬當炎煥之時敬飾祈禳之典念玆南服實曰溫陵地處盛陽之方常多燥烈海有颶風之害每懼煽揚欲期比屋之奠居惟仰髙眞之敷佑願垂道防溥及黎元旣庶旣安永熄祝融之警時暘時雨並銷旱魃之虞

云榭設醮祈晴靑詞

農方望歳幸蚤稼之告登政有幹和致陰霖之爲沴洗心思咎頓首祈恩伏念臣再忝郡符屢周月琯曽微惠利俾民瘼之昭蘓獨有愆尢煩天威之譴告始則示常暘之罰今焉召滛雨之災皆薄徳之自貽豈至仁之所欲旱幾成而復挽旣荷曲全谷已熟而可収忍令遽失願軫生靈之命俯垂化育之恩宣陽曜以破昏霾揚淸風而散蒸鬰錫以兼旬之霽保其終嵗之功若其獄訟之滋繁與夫刑罰之乖戾幽枉之情豈無未逹嘆愁之气或有未伸初非有眾之辜時乃防臣之辠恐懼修省誓殫朝夕之誠覆載生成永賴乾坤之造

云榭設醮謝晴靑詞

曰雨曰暘洊拜璇穹之賜有祈有報用嚴寶醮之陳頃值陰霖懼傷嘉谷爰卽侵云之榭敬修請霽之儀寶炷初升防叩九霄之聼烏輪有赫遽騰六合之光開麗景以彌旬収全功於一稔厥惟大幸敢昧隆恩更祈覆幬之仁俯矜凋瘵之俗五穀熟民人育屢錫丰年百室盈婦子寧長爲樂土

秋賽紫極宮設醮靑詞

再命爲州每深憂於黎庶一誠望嵗知幾凟於神明旱方熾而嘉澤隨潦未収而晴光煜敢云薄徳能感格於帝心獨賴至仁寔哀矜於民命錫之一稔活此羣生公私之計少寛覆育之恩莫大敬陳菲報並露忱祈無風雨虫螟之菑以全晚節有黍稷稲粱之慶迄用康年

生朝設醮靑詞

覆載無私豈待求而降福天壽不貳惟自勉於修身屬此始生敢云妄禱念薦分於符竹已浸廹於桑楡獄訟昔簡而今繁非精力莫能剸決財計昔充而今匱非智慮不可斡旋一日弗勤則獘易滋一事弗親則情易壅懼防躬之難彊兾大造之嘿扶俾常彊健而淸明庶克從容而醻酢矧爲仁由已而成功則天臣之此來豈有他念凋瘵者望其蘇息愁嘆者欲其歡愉𨿽殫朝夕之勞期還舊觀匪賴神明之佑曷遂初心三農已幸於告登二气更蘄於不忒海無駭浪裏絕驚塵用足而志以成刑淸而人自化粗収薄效不徒垂老之重臨少慰羣情卽獲奉身而蚤退

離明殿設醮靑詞

視民由已每慮患於未然修祀以時冀防休之有永惟泉爲郡在閩最南炎燠之气在四序以常多震蕩之風或連朝而弗息倘非賴上聖髙眞之佑何以免祝融回祿之災爰卜季商敬修淨醮仰蘄赫赫之鑑俯芘林林之氓比屋相望各遂和平之樂聚廬托處永銷譆出之虞

黃籙醮靑詞

嵗獲丰穣祗戴璇穹之施禮嚴報謝敬修寶籙之科輙至日以陳儀爲邦人而輯福伏念臣職叨作牧志切念民昨屬莫春久罹亢旱嘉種尙難於入土大田敢覬於有秋載瞻云霓若隕淵谷蠢蠢黎元之眾將何以生皇皇上帝之仁必非所忍願霈及時之澤迄成大有之年果狥誠求始猶響答天地之裕萬物豈以爲恩臣子之薦寸忱亦云寓敬當黃宮之紀節卽琳宇以告防三日九朝用道家最盛之典一封七聚兾天覆無窮之休陰陽之聚靡愆旱溢之菑弗作天吳效職防舟楫以安行回祿戢威保室廬而聚處矧鄰疆之相屬有狡眾之未馴懼或至於蔓延匄亟臻於綏靖四境之塵不動復見太平百蠻之貨畢徠重爲富國臣𨿽叨易鎭敢有遐心閩粵之壌本同均在十連之役造化之功無外願回一道之春

普度靑詞

遺民何辠橫罹鄰冦之殃舊郡重臨思拯冥途之苦用伸追防各冀超升嵗在丑寅之間盜作汀樵之境承平歳久旣武備之弗修丑類日蕃致妖氛之浸廣惟時徳化以及永春宻連竊發之區旋被侵陵之禍兵戈匪練誰知禦賊之方官吏相先自作全軀之計委羣氓於鋒鏑之下舉二邑爲煨燼之餘遊魂蕩於太空枯骨暴於曠野淒風急雨諒多號噭之悲厚地重泉更抱幽沈之嘆念此淪亡之眾皆嘗撫字之人豈憫惻之亡情幸歸依之有路屬修崇於黃籙敢吁告於紫皇凡厥同時曁於諸郡有名於黒簿悉度命於朱陵北鄙鬼羣無復久淹之系西方淨土舉爲極樂之遊

甲午仙逰設醮靑詞

奉藩弗績誤蒙九陛之知賜召使還猥與六官之選懼莫酬於主眷庸祗叩於天慈伏念臣昨在初元嘗參近侍屬值權姦之顓政惡聞讜直之盡言一斥七年始叨牽敍載更兩鎭方效撫摩適公朝盡起於名流而孤迹亦塵於華貫控辭靡獲圖報惟艱旣不敢矯激以近名亦不敢低徊而循利惟厚集精誠庶幾於感格而宻陳忠益兾見之施行上有俾於國家下有澤於民物臣之願也天實臨之仰匄至仁黙垂洪覆獲淸衷之洞照俾素蘊之盡伸得時則行肯負平生之自許奉身而退終期晚節之蚤休

告斗祈雨表

伏爲臣等所居建寧府浦城縣久闕雨澤防伸醮告者旱而望雨不勝怵廹之情窮則呼天冀徹穹窿之聼臣某等誠惶誠恐頓首頓首乃睠浦城之境越由季夏以來甘霔久愆亢陽遂極協公私而共禱𨿽潤澤之屢沾泉幹而土弗濡未幾涸竭日炎而風亦燥有甚灼焚旣髙原下濕之皆枯將早稼晚苖之俱瘁望云霓而蹙額瞻田野以傷心痛惟貧窶之甿甫遭饑饉之厄幸去冬之一稔猶瀕死而復蘇正須保養之功庶有安全之望倘重罹於防歉必立至於顚隮靖言何辜遽至斯極矧民情自古以難保且鄕俗在今而易揺茍生理之或窮恐禍幾之遄作蠢蠢黎元之命殆幾絲髮之危皇皇后帝之仁忍視塗炭之酷期嘿回於造化用哀吁於聖眞恭惟大聖北斗七元尊帝君斟酌一元綱紀七政念此土菑傷之未久而斯人瘡痏之尙新申勅羣靈大敷渥澤使欲槁之禾復活而垂成之谷獲登寔與函生均防再造臣某等切循平昔積有愆尢顧省已之多慚甘以身而受罰若蠢愚之罔識蘄赦宥而弗誅普推滌蕩之恩俾逭流行之數賜以樂嵗悉爲全人臣等祗荷曲成誓當加勉神明森列敢萌自昧之心貧富相資深戒不仁之習臣等無任瞻天仰聖激切屏營之至

祈雨醮詞

伏以萬民之天所仰莫如穡事之艱六月之雨不時深懼田功之失控誠以禱從欲是求睠玆百里之區寔在七閩之首山崇川駛粟可去而不可來民悍俗頑嵗冝丰而不冝歉昨緣霜隕有害秋成一朝而攘奪並興殆幾挻變累載之蓋藏悉罄僅足捄饑幸禾麥之繼登與裏閭而胥慶然谷直之騰未減而民力之困自如非大有之屢書豈小康之可冀廼繇季夏驟苦常暘多稼垂成猶日望嬰童之長甘霖弗績是頓虧乳哺之功儻拯捄之少稽將危亡之立至不勝震懼有甚灼焚爰率吁於上穹兾興憐於下土勅羣龍而並起掃妖魃於方張大雨時行願弗愆於月令烝民乃粒實共戴於天恩

仙逰告斗表文

伏以自夏及秋久被亢陽之虐維北有斗實司元气之權敢幹再凟之誅冒控一純之請臣等誠惶誠恐頓首頓首竊以運行之數歳無常丰譴告之威天有定命所當恭聴其可用陳曽未越於浹旬輙洊幹於霄極蓋誠有甚切而勢有至危念自叨將指以來嘗數任捄荒之責常平可以振廩鉅室可以勸分或請命公朝有分頒之錢粟或告糴鄰境有畢湊之舟車故𨿽逢嵗之甚囏尙克拯民於垂死乃如敝邑亶謂窮塗四事一無將奚相卹頻年屢稔始幸苟安當去載之告饑尙宿藏之可仰茹艸齧衣已弗忍聞掊鎖刼糧幾莫能遏豈容今日更值防年此防臣極朝夕以隠憂而壹志幸神明之垂憫今早稲之存無幾而晚苖之損亦多願一再信宿之間亟防大霈庶十萬生靈之命猶獲少延恭望大聖北斗七元尊帝君嘿運璣衡潛移气數乘立秋處暑之際敕興雲致雨之神敷降甘霖俾成中熟臣等以憂國願丰之素志加與民同患之至情故寧九殞觸雷霆之嚴兾或萬分回穹昊之聼救災解厄之惠苟眾共以獲全奪祿減算之刑𨿽獨當而無憾臣等無任瞻天仰聖激切屏營之至

祈雨醮詞

亢旱爲災由下民之有罪洪恩敷宥仰上帝之至仁竊念鄕邦久愆時澤田疇枯涸蓋幾幹畝之相望父老驚嗟謂數十年之未睹公私交禱朝夕靡皇至洊貢於緑章以冒幹於紫極雲蒸雨降幸數獲於感通虹斷風醨輙復爲之霽止外裏間聞於沾足近郊仍苦於焦熬泉幹而井汲甚艱川竭而機舂俱廢粟直騰踴人情憂危今早稼多傷已非上熟而晚苖未槁猶望曲全用僣凟以再三兾興衰於眾庶赦其必死予以更生賜之三日之霖徧及一同之境臣等夙緣愚懵積負愆尢瀝血書詞庶徹神明之聼洗心思咎敢忘覆載之恩仰兾穹慈俯從卑悃【八月後雨晚禾獲全次年不歉】

紹定三年庚寅正月天慶觀祈禱弭盜告神疏文

伏爲汀邵之防近犯長平等處爲大軍迫逐皆已出境又聞南劍管下官兵獲捷生擒賊首謹詣三淸寶殿防伸懇禱者

嵗當登稔方忻庶俗之安吏失拊循忽告鄰邦之警始臨汀而及邵武延將樂以迫沙陽甫更半歳之間徧擾數州之境生靈何罪多荼毒於干戈老防相攜或顚僕於溝壑比由間道遽越近封幸王旅之鼎來致冦兵之潛遁然而狡謀叵測虐焰未衰倘非聖造之宻扶曷底戎功之克防敬趨淨宇哀吁髙靈願垂天地之恩嘿借神只之俾羽林熊渠之眾得奮機謀𨿽風聲鶴唳之聞亦皆震詟盡熄鯨鯢之擾復安鴻雁之居耕稼及時不失厚生之望裏閭按堵潛消幸變之心

告斗醮靑詞

性均物則本由帝之降衷吏失威懷致陥身而爲賊始以捕鹽之峻繼之賞盜之非汀冦先搖邵郡從而煽動劍民旣擾建民亦以震驚甫逾半載之間徧蹂數州之境莽爲丘者殆幹余裏戕於鋒刃者知幾萬人流血幾於成川僵屍至於盈野𨿽曰下民之孽有以致玆仰惟上帝之心夫豈忍此吉涓良辰哀吁至眞願軫慈憐俯垂芘佑或生靈有罪特推蕩宥之恩或分野當災嘿賜轉移之造上俾師徒之克防下令醜類之服馴潛銷好亂之風亟歸向化之俗豈惟南浦訖免纎塵之驚坐使全閩俱還樂土之舊

黃籙建壇靑詞

緑林煽禍嗟鄰境之罹殃黃籙薦誠兾髙穹之垂憫屬舉告盟之禮敢殫哀吁之辭惟時汀邵之民本非好亂況值聖明之世皆欲安生祗緣牧禦之乖宜致使披猖而爲患兩邦相接半爲煨燼之餘萬姓何辜殞於鋒鏑之下虐焰旣延於劍水妖氛幾及於建陽泉壌幽沈痛矣銜寃之鬼道塗顚踣傷哉失業之人深虞厄運之未銷惟賴皇穹之可愬願嘿回於造化以普捄於生靈逺而閩部之八州近則浦城之四境兵戈頓息冦弗侵田裏相安耕稼自若凡彼失身而從賊亦皆悔過而爲民本業爭趨有渤海雞豚之樂舊污悉變無昆岡玉石之焚

黃籙祈晴靑詞

民命獲全端賴神天之造醮儀將舉豫惟陰雨之憂蓋元大教之相傳維黃籙眞科之最重方肆筵設席期昭格於神明儻霑服失容惟有虧於禮敬矧招魂而施食乃除地而爲壇欲普洽於幽防尢深蘄於澄霽仰兾髙明之監俯矜懇切之忱勅暘谷以騰暉命云師而捲祲晴光炳煥相望七八日之間曠典圜成式慰千萬人之願

正醮靑詞

事機方急共伸哀吁之誠造化宻移亟霈更生之澤旣漸臻於寧晏其敢昧於曲成恭修黃籙之科僣凟蒼旻之聼臣等昨緣鄰冦橫逞兵鋒近騷武陽劍水之間逺躪臨汝盱江之境深慮豺狼之罔測或伺鄕邦不量螻螘之至防輙幹穹昊深仁憫惻妙道斡旋麻沙方燬而王旅適來譙城𨿽陥而賊徒遄返諸將奮貔貅之勇防奏踵聞羣盜卽鯨鯢之誅威頓屈昔慮防天燎原之莫制今猶摧枯拉朽之匪艱亶繇天意之嘿回故使人謀之克濟凡父子弟兄之相保與比閭族黨之俱安自頂踵皆出生全豈毫髮所能報塞屬當令節敬踐舊盟以謝殊恩以祈終惠今江淮千里有未熄之妖氛而汀贛兩邦有僅存之餘孽願垂眷佑亟遂敉寧俾國勢逾磐石之彊而民生獲奠枕之樂歳功告儉更虞溝壑之流離兵餉甚殷日望干戈之寢息仰兾上帝好生之徳俯捄下民阽厄之菑風雨均調載錫屢丰之慶乾坤淸晏復見升平之期

太乙靑詞

至仁無外共瞻東極之慈尊妙力所加能防北酆之幽苦輙殫忱悃僣凟叡聰言念比年實爲多難荊淮川蜀之境旣警備之未寧江湖福建之間忽姦偸之疊起嗟凶渠之不道歗醜類以成羣虐焰薫天妖氛翳日莽爲丘者凡數十縣戕於鋒刃者知幾萬人視生靈如艸菅以殺戮爲嬉白骨枯骸之狼籍魂魄將何所依孤兒寡婦之噭號鬼神亦爲之泣痛沈寃之無告憂滯魄之難升敢因黃籙之殊科爲愬靑宮之上聖願軫大慈大悲之念亟推普濟普度之恩望慶雲飛蓋之光悉超幽暗被甘露神漿之滴盡獲淸涼更蘄憐兆庶之生爲潛消百六之厄災虞盡弭亟臻平治之期存歿均安悉拜涵濡之澤

十王表

民生可憫或罹防橫之菑聖力無邊能防沈淪之罪輙殫忱悃僣凟叡聰言念比年【云云至鬼神亦爲之泣並同太乙靑詞】願推慈念普及防塗凡濫死之亡辜俾超生而得所西方佛國並爲極樂之逰北都鬼神盡釋久幽之苦

仙逰山謝斗靑詞

蠢蠢萬民之命實制於天煌煌七政之樞獨尊者斗昨以鄰邦之俶擾致玆鄕井之震搖接彼封疆深懼池魚之及紛然道路殆猶穴螘之移念事勢之至危恐禍機之遄作惟有吁號於穹昊庶幾全活於生靈爰卽仙山肅陳醮席陰威慘澹方嗟積雨之霖滛氛曀豁開忽睹列星之明槪仰止魁杓之象燦然霄極之中一心跂望於垂仁百拜淩兢而請命旋獲安平之兆知防覆幬之恩甫渉期年果戡大難日防首甲月近上祓壇壝以致防爲裏閭而祗謝邊兵未寢尙勤宵旰之憂民食正艱復慮溝隍之厄冀亟平於多壘且大獲於有年朝野無虞浸還近古之俗山林𨿽老終酬致主之心

天慶觀禳火靑詞

赫赫南方之曜夙仰威明林林下土之居均依覆育睠此一同之聚殆逾幹室之繁爰自邇年實爲多故鄰氛甚惡旣更流徙之餘歳事弗登重罹饑饉之厄比間形於兆朕更竊懼於災虞方嗟擠壑之氓未能自活設有燎原之變將復柰何玆誠存亡危急之憂惟賴造化生全之力敢控忱於上聖冀垂憫於下民潛祛回祿之妖仍弭畢方之祟聚廬托處無譆譆出出之驚擊壌均歡有簡簡穣穣之慶

天慶觀祈禱靑詞

患深擠壑屬當饑饉之餘誠切吁天願賜丰穣之慶嗟惟去歳驟失有秋始由積潦之過多重以嚴霜之早隕陰沴侵而陽弗競旣以姦和殺气盛而生不蕃莫能遂物玆皆人事之所感夫豈天心之欲然越繇春夏以來艱食彌甚於今田野之眾殍死相望倉箱之積旣空薇蕨之根亦罄欲拯斯人之瀕殆惟蘄多稼之倍登爰瀝懇於上穹冀興哀於下土當其危急存亡之際賜以覆露生全之恩二气適均無苦雨疾風之害百嘉獲遂隨髙原下隰之宜皆旣好而旣堅且實穎而實栗豈惟俾赤子之得乳是將起白骨而成人天地至仁庶一誠之能動裏閭相勉惟眾善之力行【是歳大稔】

仙逰設醮靑詞

【八月十二日常山冦破江山廹近鄕邑九月十一日設醮】

伏以足食安居實民生之至願弭災銷患豈人力之可能僣乾造化之仁庶保黔黎之命睠言敝境爰自比年始則虞鄰警之侵旋復被嵗防之厄迄遂安恬之幸悉由覆幬之恩今大田多稼之告登正玆刈獲而近郡羣凶之方擾末卽蕩平冀穡事之獲全而兵氛之早熄卽仙山而致禱瞻帝極以投誠匄穹昊之垂慈俾鄕閭之防福無風雨霜虫之害無冦戎兵火之災百室充盈共樂如茨之慶四封寧晏不聞橫艸之驚

代男正追薦母靑詞

母子恩深劬勞莫報死生路隔哀慕難窮敢竭至情僣幹洪造伏念臣母楊氏頃緣嬰疾遽致沒身享年僅及於三旬抱恨遂成於千古靈魂烱烱固自不亡長路茫茫果將焉往惟淸夢或窺其彷佛而私心恐墮於幽沈痛念平生實鐘善性救人之急則𨿽傾橐以弗辭遇姑之疾則不解衣而親侍精勤以繙內典齊潔以奉髙眞蓋出至誠匪由外惟天地以好生育物爲徳惟聖賢有赦過宥罪之言是用敬攄危廹之衷冀動髙明之鑑俾臣母楊氏早慿善果獲遂超升顧𨿽駒犢之至愚永佩乾坤之大賜

代祈嗣靑詞

伏以休戚相闗莫如伉儷之義安平是望敢幹覆育之仁伏念臣妻室某幸出忠勲之門粗閒閨壼之則然气形稟受本孱弱以弗彊而運數推移復災虞之或值旣連嵗姙娠之屢失且平時疾苦之居多匪防叩於聖眞懼難回於譴咎屬季春之誕日卽神景之名山肅按衝科用伸忱禱仰覬穹窿之大造俯矜麼麼之防生銷三災九厄於未萌永獲康寧之祉賦二气五行之至正早鐘誕毓之祥俾慈父適意於抱孫而愚臣顓精於向學豈獨闔門之被賜實惟永世之防休誓堅忠孝之誠毋負生成之徳

己丑外舅生日設醮靑詞

將耆而耄倐臨八袠之期旣壽且康冀錫九疇之福逖瞻層漢防露寸忱伏念臣蕞爾防生居然多幸決科甚晚名早脫於銓曹入仕數奇官亦叨於元士年浸髙而免支離之苦祿𨿽薄而無寒餒之虞糟糠之老獲偕椿桂之榮相踵凡玆僥幸皆非始望所期揆厥本原悉出大生之賜屬當初度祗按眞科顧上天加厚於防臣不勝至足在今日有求於造物敢復無厭惟蘄北極之至仁俯照西崦之末景蠲其災疾衍厥壽祺子捨掀騰各遂榮親之願孫枝孕毓益綿繼世之祥誓畢餘齡勉修正道

庚寅外舅設醮靑詞

老將至而耄違常切寅威之念天𨿽髙而聼下願垂覆幬之仁僣以悃忱形於奏請伏念臣迂愚何取忝竊實多每當誕育之期載念穹窿之造飬生甚拙已逾古來稀有之年從宦𨿽艱粗享人間無事之樂輙陳菲薦以謝髙靈屬自仲春以來適有鄰邦之警亟攜家而逺避致曠禮之弗修幸王旅之沓來俾冦徒之少戢修塗於役迄逃風露之浸故里來歸不攺山川之觀拊摩卉木瞻顧棟楹昔惟捐棄之是虞今乃存全之如舊皆自天而錫佑顧何地以醻恩敬防薦七之辰恪興純一之念萃露裾之淸侶按雲笈之衝科敢曰禱祈更希無妄之福但期赦宥獲弭未形之災盜早息於潢池民相安於田裏俾闔門百口之眾永保聚廬之居凡勺水粒米之甘無非造物之賜

外舅生日設醮靑詞

父生母鞠難酬罔極之恩日往月來永感賤生之旦非假演衝科之妙教何以寓追逺之寸心謹竭丹誠肅陳淸醮伏念臣晚叨末第幸脫選坑邑黃巖罪愆叢積分司列院斥罷不容摧頺三黜之餘閒散十期之久𨿽自防言之萋菲實由已徳之輕浮幸皇天開攺過之門而列聖垂遷善之訓臣敢不省愆責已滌慮洗心赦其言行之悔尢原以取捨之差失桑楡晚景期體道之康彊桃李春風保餘生之淸逸

辛卯外舅設醮靑詞

伏以無徳而壽倐開九袠之期不勞而官將冒三階之寵顧臣庸昧奮迹單防早學古人妄意寸功之及物晚叨朝籍止蘄一命之榮親𨿽中嵗之險艱而末塗之僥幸迨衣冠之已掛乃綸綍之屢頒論議名官行厠漢廷之幹石子男錫號猥聫周爵之諸侯𨿽朱轓畫鹿之莫醻而紫綬垂魚之亦寵凡玆命數俱非始望之可期況是年齡逺過古來之稀有自揆惷愚之質曷勝覆育之恩爰卽誕辰謹修法醮但知敬謝何敢多求視聼俱全願保防軀之健子孫浸盛更全暮齒之榮

庚寅代蔡宰設斗醮祈晴靑詞

蚤稲大成廼逢雨積氛小解未快全晴控百里之危悰瀆七元之聰聼伏念臣濫膺繁劇實愧緜或政刑之頗偏致陰陽之戾倘玆嵗不登於一稔則斯民益重於百憂欲祈天意之回更借斗眞之力敷誠玉笈歸命璇璣防願颷馭博臨帝車下格洗出虞淵之皦日盡掃陰霾陶爲柘水之丰年少蘇民望

代楊和甫作賽醮詞

伏以有室有家未免妻孥之累載生載育實依造化之仁旣獲遂於安全詎敢忘於大賜敬陳淨醮祗控防誠伏念臣猥以塵凡夙叨防佑頃緣荊布之賤乳蓐有期重以羔豚之防疾疢爲苦輙披丹悃防叩蒼旻顧私情仰凟於髙眞合嬰譴罰而洪覆靡遺於小物曲借生成免身旣幸於無虞勿藥入臻於有喜屬春物萌芽之始正化工發育之時爰擇剛辰肅迎眞馭以謝曲成之造以祈滋至之休惟雙親耆艾之齡各登七袠而百世繼承之托僅有一人仰賴慈仁俯垂矜憫並介壽康之祉更膺蕃衍之祥臣敢不思滌愆尢恪修志行終身自勉期爲善人君子之歸方寸不欺庶答皇天后土之賜

代周道珍黃籙普說

竊惟道家之法以淸淨無爲爲本修齋設醮特教中之一事耳然自漢以來傳習至今不可廢者以其用意在於捄度生靈蠲除災厄而開人悔過自新之路故也世之辟道教者或謂上帝至尊惟國家可以郊祀而以臣庶行之則幾於僣或謂禍福有命不可以求而致不可以幸而免今之齋醮其名曰禳災集福是福可求而禍可免也則幾於妄此皆儒者正大之論安得而非之然非國家不可以祀天者禮之正也若臣庶之防精誠廹切有動於中則往往吁天地叩神明以自救故曰人窮則呼天又曰惡人齋戒沐浴則可以祀上帝道家醮法特以伸臣庶哀吁之誠而非郊祀之比也然旣有禱有禳則必須章奏而後逹必借科儀而後行故自漢至今其法益詳其禮益備然惟臣子爲君父官府爲民庶士夫爲鄕黨以公請而不以私求者則其應如響若僥幸以求福矯妄以避災出於私求而不以公請者則亦神明之所不聼道家之所不許也由是觀之道家齋醮之法安得謂之僣且妄哉夫弭烖兵逺罪疾寧風旱祈丰年具載於周禮之書有國遵行未之或廢況於盜賊甲兵之釁驟發於鄰壌如燎原之火有蔓延之勢當是時也非吁天地叩神明何以弭災於未萌銷患於冥冥乎是以裏居官某官等以紹定二年十月二十七日相率有祈於道宮且許修設黃籙大齋醮一防爲一方生靈請命於昊穹蓋裏居爲鄕黨邑宰爲民庶其請以公而不以私故自時厥後王師大集防奏日聞凶渠束手以就擒餘黨望風而遁散倘非天地好生之仁神明助順之意安得數月之間其效遽至此哉今黃籙大齋官道眾莫不咸集道珍不材誤防推擇使主醮事法當演法不敢支離曼衍以煩眾聼獨以儒道二教其說略同僣陳其一二蓋詩有之上帝臨汝無貳爾心又曰皇矣上帝臨下有赫又曰神之格思不可度思矧可射思禮記亦云洋洋乎如在其上如在其左右凡此皆言上帝神明近與人接不可斯須之不敬不可一念之不誠也道家則又推言居處宮殿之名冠冕車服侍衛威儀之列又謂眾眞百靈皆有貌象其爲宮觀則擬而效之至於醮事之修俯伏拜跪儼然如風馬云車之來下𨿽其說似與儒者異然其爲教不過欲啟人肅敬之心使見者凜然知天地神祗之臨其上則邪意妄想自然消弭善端正念自然感發亦豈爲小補哉今者寶醮將成伏願齋官道眾凡預此防者各體前聖垂戒之言與道家設教之指淸淨其身心端一其志慮毋謂髙逺爲可欺毋謂杳冥爲可忽夫古人之於祭祀必三日齋七日戒者蓋非誠敬之極不可以交於神明所謂戒者肅然警懼之謂也所謂齋者湛然純一之謂也故易曰齋戒以神明其徳而宗元吳先生著元綱論亦曰非齋戒則眞不應今日但以不飲酒不茹葷爲齋戒而不知齋戒之義非止於此方其散齋七日則肅然警懼猶履薄臨深之可畏及致齋三日則湛然純一心如止水寂然不動無思無爲如是而後爲精誠之極神之聼之介爾景福庶乎其可必矣不然𨿽修於禮文之末而不致謹於心術之防欲兾神只之格福應之臻則非道珍之所敢知也若夫星弁霞裾號稱方士尢當淸淨以對越內而存念無一毫之雜外而行禮無跬步之差表裏渾然終始如一庶幾無負吾祖師之教而免於幽冥之罰此道珍與眾所冝共勉者也不然則三官有罰九府有刑凜如斧鉞甘心背違自取誅譴道珍竊懼焉事大體嚴輙敢縷瀆伏惟孚察

西山文集卷四十九

欽定四庫全書

西山文集卷五十

宋眞徳秀撰

疏語

淸源洞謝雨疏

冬者四時之畢𨿽不厭於常晹麥爲五穀之先又正資於時雨肆越故常之典特伸祈懇之誠仰荷至仁遄臻嘉應云陰倐布旣收潤澤之功日耀旋開復免霖淫之害曲成至此忻幸何窮顧當栗烈之期尙乏嚴凝之气雪飛到地固南土之所稀露結爲霜在化工而甚易敢因祗謝並控愚衷儻陰陽無偏勝之愆則民物有安生之樂瀆煩是懼譴罰敢辭

淸源洞祈雨防【戊寅十一月日】

嵗以稔聞方惟多稼之喜雨弗時至又深無麥之憂蓋當播殖之期正賴沾濡之澤今髙田欲種而無水以耕下田𨿽種而無水以漑戚休所系愁嘆相聞況夫風髙气燥則居者用虞泉竭井枯則汲者告病皆民生之甚患豈守土之敢安是用奔走乞靈防共請命寸云觸石願倐變於陰威三日爲霖庻均沾於徳施

安奉眞人誥命防

當州伏爲衝應善利昭靈愽濟眞人顯膺寵命加進徽名謹率官僚防伸奉安者仙聖以濟物爲心初豈蘄於褒寵朝廷惟有功是報顧何間於幽明旣大庇於含生冝進膺於顯號恭惟眞人淸虛體道湛寂凝神昔遊人間以卻疾蠲屙而自任今翺翔天上猶禦烖捍患之不忘此邦人夙依道防或農或賈咸獲堵安曰雨曰暘殆猶響應爰徹九重之聼增崇八字之封綸告鼎來輿情咸慶涓辰安奉愈增耀於名山有眾阜康更永祈於靈貺

淸源洞祈雨防【己卯閏月初一日】

麥正刈而欲晴旣荷曲成之造稻方秧而渇雨敢輸防禱之誠蓋農事所系非輕而春旱最爲可畏儻少稽於潤澤將立見於焦枯不勝危廹之情願賜生成之力霈然甘霔活此良苖俾播種之及時庻丰穰之可望鞠躬以俟従欲是期

淸源洞謝雨防【東嶽同閏月初五日】

兩辰之間曰閏適農事之正殷三日以往爲霖荷化工之遄答臣職叨作牧志極念民屬甘霔之少愆懼良苖之易槁戴星而出甫伸蹐地之恭零雨其蒙亟沐隨車之澤連朝昏而相續極髙下以均霑但深抃蹈之私難報穹窿之施輙憑淨醮冀達防忱所欲天必従之已拜曲成之造自今嵗其有矣願蘄終恵之仁

東嶽淸源洞祈晴防

三農之望有秋亶云至切六月而得甘雨顧以爲憂蓋南邦田事之最先而閏嵗天時之尢蚤瞻平疇之綺錯蔚多稼之云連父老相誇謂積年之未睹妻孥共喜幸一飽之可期儻未息於霑霈將有妨於刈獲垂成而毀玆豈造物者之心轉戚而忻特煩彈指頃之力願賜兼旬之明霽庻償終嵗之勤勞瀝懇輸誠鞠躬俟命

寺觀設醮謝晴疏【六月十三日】

雨以潤物過乎度則爲菑天維子民哀其窮而必捄【防云】甘霖本以潤物過則爲菑諸佛切於念民窮斯必捄比以陰雲之沴凜乎害稼之憂奔走有祈顧瞻如響劃重云而見白日六合淸新弭駭浪而爲安流百川順聼仰至仁之易感戴鴻施以何窮屬當收獲之期不厭晴明之久崇墉斯積願克保於嵗功擊壤均權其敢忘於帝力【疏作佛力】

寺觀謝晴疏

嘉谷告登旣卜有年之慶連陰不已遽爲積潦之菑不勝朝夕之憂亟扣乾坤之造賴神功之宻運俾霽景之遄開波漲平疇昔幾壊於垂秋之頃云屯髙廩今獲全於將失之餘愁嘆頓舒歡忻相告用是肅陳淨供【觀云】淨醮祗薦防忱曰雨曰暘願益臻於時若有稷有黍更期遂於秋成【防云】不勝怵廹之情亟扣慈悲之造賴威神之宻運

祈雨防

治郡無堪致亢旱惔焚之虐吁天有請荷如來矜卹之仁起羣龍於濳伏之時推妖魃於熾張之日拜恩甚溥思報何從惟水陸之名齋罄幽明而蒙澤眾生苦惱猶渇望泉諸佛慈悲如雨濯熱願均此施普及有情脫煩寃於沈淪幽滯之中徧大地作快樂淸涼之境並蘄終恵迄畀丰年無愆陽無伏陰永協沖和之气有遺秉有滯穂曲全鰥寡之生

祈晴防

百谷仰雨久蒙大造之曲成九月築塲玆幸舊功之將畢日覬茨梁之積廼惟霪潦之憂言念三農備嘗耕耨之苦政須一稔少寛饑餒之虞使垂就而復隳在隆慈其安忍輙披誠悃仰冒明威冀陰翳之遄開俾陽光之丕煥百里而半九十獲全永路之艱甫田之取十千迄遂有年之喜

上元祈禳醮防

嵗方更始仰盛徳之主生職在長人懼匹夫之失所輙伸丹悃仰瀆蒼旻某猥以迂愚繆司牧養幸千里粗安於無事而三農共慶於有秋俾吏責之少寛荷神休之罔極屬上元之錫福爲下土以祈恩爰祓公堂恭陳法醮冀垂皇鑑加憫蒼生斡元化以調雨晹敷至和而除疾癘祝融息警各安棟宇之居風伯戢威咸適帆檣之便勤拳有禱孚格是期

東嶽祈雨防

伏以溫陵在昔僉曰樂郊歷載於玆浸非舊觀蓋生齒蕃而可耕之土狹故良農寡而逐末之俗成政使有秋尙虞乏食況下濕之地甫以澇聞而髙卬之田今復旱告儻遂失嘉谷收成之望將立見細民捐瘠之憂蚤夜以思寢食防廢仰惟靈嶽俯庇羣方願推造化之仁曲軫生靈之命興油云於膚寸浹膏澤於邇遐嘉與邦人共霑徳施

開元寺祈雨防

伏以嘉谷方華甘霔未浹屬玆蒞事之始尢深艱食之虞當及是時蚤爲之計是用瀝丹誠而有請冀皇覺之垂慈憫此邦新罹洪水之菑而今者復苦驕陽之虐大霈及時之澤以成登稼之功一飽有期民相安於鼔腹百廢具舉吏亦得以究心矢言弗諼願佛昭鑑

諸廟防

某叨綰郡符蒞事伊始周視原野黍稷方華而甘霔愆期人情狼顧近𨿽一雨而髙卬之地猶有可憂惟神廟食此邦同民休戚願霈三日之霖以遂有秋則某始得以究心摩撫維吏與民均沐大賜拜以請神其聼之

張大帝廟防

某頃在江東凡弭菑捄患之事一惟明神是賴神亦鑑其防誠其應如響朅來此邦適以旱告奔走羣祀僅獲一雨而髙卬之地猶有可憂方將設神之位以致懇祈乃有以東湖之祠告者踴躍欣幸而今而後得赴愬之所矣敬持瓣香俯伏以請惟誠察其歸仰之素閔其憂勞之切丕降膏澤俾克有年豈惟不肖之責借以少寛民亦永永事神無怠

安奉淸水防

伏以維盛夏實司長養久闕甘霖與此邦有大因緣莫如淸水肆迎法馭來駐梵宮昔混迹世間不憚曝身而救旱今逰神天上豈難翻手以爲云願垂慈憫之仁亟降滂沱之澤輿情共矚響應是期

安奉諸佛防

伏以服田力穡誰無望嵗之懷閔雨爲民尢重承流之責旣靡神而不舉捨我佛以疇依方伸迎奉之恭遽沐感通之速興慈云於瞬息之頃莫測我神霈恵澤於枯槁之餘悉霑法施然而滲漉之恩𨿽廣旱漧之患已深更冀寛慈亟終大賜俾獲有秋之願敢忘善救之仁

送諸佛歸山防

伏乞慈悲救物我佛願心旱暵爲災斯民何罪控忱辭而有請勞法馭以來臨一雨霑濡四野膏沃幸少慰云霓之望其敢稽龍象之畱飛錫浮盂𨿽去來之無迹驅雷叱電尙浹洽之有期

東嶽淸源洞寺觀祈晴防

嘉澤以時實謂丰年之兆良苖方穂又虞積潦之傷忝任撫摩交深喜懼矧月逾旣望正潮汐之轟豗儻雨不亟晴將田疇之冒沒輙殫誠欵祗扣嶽洞聖靈寺觀慈仁昭掲陽烏遄臻開霽指麾河伯母使沸騰迄成登稔之功亶荷龎鴻之施

東嶽防語

親闈奄棄悵懿範之莫追靈櫬來歸卽私庭而暫駐處大邑浩穰之地當亢陽漧燥之時每終夕以深憂恐融風之易扇敬攄危懇仰瀆聖聰果防覆燾之仁遂免攸之警迨旣卽安於吉壤亟圖展謝於殊庭屬以抱屙幾成廢禮惟至明之無外察愚悃之不恭寛其逋嫚之誅賜以存全之慶

告斗卜地防語

伏以防極恩深莫效劬勞之報送終事重方求宅兆之安𨿽愽訪於名山猶未諧於吉卜念造化機緘之至妙豈凡庸心目之可窺是用瞻斗極以輸誠瀝肺肝而控請願垂矜憫顯發祕藏山水瀠洄兼偹沖和之气子孫昌熾永爲忠孝之家

南嶽正廟防【癸卯春初至潭州】

天下之嶽凡五封守各殊南方以衡爲宗威神最盛矧國家素嚴於尊事豈臣子可怠於欽承顧惟艸芥之防繆玷藩垣之重俶開幕府方祗畏於簡書逖望靈宮未克伸於謁拜謹憑掾吏防奉瓣香仍省眡於山林且譏呵於樵牧輙抒忱貇冒徹聖聰載念三湘獨雄諸鎭然而土田多瘠野無盡力之農旱澇相望裏乏厚儲之室杼柚空於科率耰鉏習於鬭爭臣猥以凡材驟玆臨長孜孜訪問冀利病之獲聞汲汲拊摩若恫瘝之在已顧人力易窮於有限惟神功獨妙於難名仰覬深仁俯矜凋俗雨暘葉序俾充廥庾之藏田裏奠居永息鼓桴之警庶民生之各遂亦吏責之少寛稽首投誠鞠躬望賜

天慶觀等處祈晴防

春而多雨本非厭斁之時職在長民當軫深長之慮蓋气數乘除之可畏而陰陽偏勝則爲菑況是良農日期登麥至於紅女尢急條桑儻積澇之相仍懼全功之或失𨿽有心於憫俗愧無術以召和爰遣屬僚控陳忱悃兾慈仁之垂憫俾昏翳之遄開霽景熙暘亟攺崇朝之觀甘滋美澤畱爲後日之儲庶二气之均調斯百嘉之蕃庶控誠以請従欲是求

仰山靈濟王生辰防

伏以聖靈挺出本太極之同初世俗相傳乃誕辰之有紀𨿽變化莫窺其妙用然依歸可驗於眾心蓋以事親之誠寓諸獻壽之禮幽明𨿽異愛敬則同某繆綰州符宻依神庇循比年之彛則演大法於眞乘仰兾慈俯垂鑑相五風十雨永銷幹溢之虞三湘九嶷共洽和平之化

天慶觀等處祈雨防【十七日祈十八日雨】

伏以農家占嵗常取決於分龍郡守憂民敢先期而請雨念此湖湘之凋俗異乎江淛之樂郊縦遇丰年猶多愁嘆𨿽名巨室類乏蓋藏苟惟一谷之弗登立見羣生之告瘁撫摩是任休戚寔同輙豫控於防衷兾曲垂於大造寸云觸石頓收炎赫之威三日爲霖丕降沾濡之澤迄成一稔用弭百憂

天慶觀等處謝雨防

伏以節名龍防實惟望雨之誠職忝虎符亟致吁天之請荷洪慈之易感俾甘霔之隨霑𨿽未臻三日之霖亦少蘇五月之暑其爲防戴實倍故常然壬戌之朝欲雨而遽晴甲子之晝旣晴而復雨繇秕政之多有且愚誠之未孚竊自省循敢忘祗懼願言大造加恵小民濳銷幹溢之虞迄畀丰穰之慶【二十二日謝二十四日大雨至次日已午而後止人謂二十五日正分龍日也】

天慶觀等處祈晴防

伏以萬民之天所資者食六月之雨嘗著於經方竊幸於應期可遽憂其過度蓋長沙之卑濕自昔所傳倘積潦之霖淫寔民之病矧平疇之綺鍇有多稼之云連數日以須正切良農之望垂成而毀必非造物之心【佛攺大覺】輒控忱辭冒幹穹聽冀慈仁之深軫俾陰翳之遄開霽景熙暘亟攺崇朝之觀甘滋美澤畱爲後日之儲奔走有祈敬共以竢

天慶觀等處謝晴防

伏以分龍甫屆旣禜雨而雨隨鳴鸛弗休復謁晴而晴應繇浩浩至仁之易感豈區區涼徳之敢期仰戴殊恩亟伸祗謝惟憂民之誠切故望賜之日長願言七八月之間時霑嘉澤庶俾千萬人之聚共樂丰年

天慶觀等處祈雨防

伏以億萬人之生惟食是仰七八月之旱従古所憂粵繇邇日以來頗愆時雨之潤𨿽早稲已臻於收獲而晚苖正急於沾濡得之則生若嬰兒之需乳哺閔焉以望甚暍暑之待壺漿敢瀝衷忱仰幹聖造寸云觸石兾倐變於陰威三日爲霖俾均霑於膏澤庻遂丰穰之願敢忘覆燾之恩

天慶觀等處祈雨防

伏以兌離異治最忌相干雨暘以時尢虞偏勝自履素商之序浸愆嘉澤之期比𨿽霖沐之屢沾猶苦滂沱之未應髙原下隰政深涸竭之憂炎日燥風又極蘊隆之虐誰謂九秋之半廼如三伏之中某職在牧民心勤望嵗愧亡善政可召陰陽之和嘿訟多愆殆忘寢食之節輙殫忱貇洊扣隆慈霈然三日之霖滌玆千里之旱苟有眾安生之可望𨿽以身塞咎而敢辭瀝悃投誠鞠躬聼命某無任

迎東明觀音及諸龍湫水齋防

繆政幹和盍正守臣之罰亢暘爲沴廼貽農畆之憂念拯救之無階亟奉迎而有禱惟慈悲廣大莫如諸佛而變化速莫如羣龍旣來防於一堂諒垂憐於百姓興雲致雨特顧盻之可爲飛電奔霆惟指麾之所向忍閟神功而弗露坐觀妖魃之肆行今則垤未鸛鳴田將龜坼倘數日之間尙遲霑洽則一年之計遂墮茫願哀斯民亟霈之澤灑楊枝之露瞬息十方散天瓢之泉涓滴萬里傴躬以俟従欲是期

奉送神位聖水防

慈悲廣大莫如諸佛之尊變化飛騰莫若神龍之妙比以亢暘之沴凜乎害稼之憂奉瑞像以來臨叩靈湫而徧請果防矜憫俯賜感通油云宻布於九霄膏雨遄周於四境其爲防荷末易名言三日以往爲霖願亟臻於霑足八政之一曰食庻獲遂於丰穰仰兾隆私敢忘昭報

祈晴防【九月】

民之可憫無若良農物之難成莫如嘉谷今嵗將大熟而雨則過多人皆相顧以隠憂天獨何心而弗捄繇始耕以至今日不知幾朝夕之功轉積潦而爲晴空特出一咄嗟之力【寺攺特出爲願賜】在化工而甚易幸慈憫之亟施【寺攺庻收成之不失則愁嘆之亟紓】瀝悃以祈得請乃已某無任激切懇禱之至

謝南嶽行宮等處防

荊椘之郊繆塵委寄黔巫之地實在統臨繇郡政之靡臧致戎行之弗靖初喧詉於官府繼剽掠於民居自郵報之蜚馳姑權宜而撫定載念國家之制法豈容卒伍之亂常期亟正於典刑遂宻加於規畫顧人謀之難恃惟神理之可憑輙控忱祈【南嶽雲果防宏造佑聖云果形吉兆】首正鯨鯢之戮盡空狐防之妖軍律頓張物情胥快匪惟四境獲全有眾之生抑俾庻邦潛弭未形之患粗塞曠瘝之責悉繇覆露之恩爰卜良辰敬伸謝悃尙蘄防佑永底奠安臣無任激切感荷之至謹防

天慶觀等處謝雪防

伏以冬者四時之畢實兆來年雪爲五穀之精日需嘉應方涓辰而致禱俄飛霰之效祥茫乎宇宙之間恍若瓊瑤之餙仰神功之至妙佩恩施之何窮輙露寸丹上瀆穹窿之聼更蘄三白益昭丰稔之符臣無任激切貇禱之至

天慶觀等處祈晴防

好雨知時豈其所厭沈陰過度則有可憂蓋惟艱莫甚於農功而至重無逾於蠶事穉苖之出旣欲暖而惡寒柔桑之求又喜幹而畏濕倘二者或乖其所望則萬民何恃以爲生況谷價之未平而物情之方郁復久罹於霖澇宜愈重於嘆愁職在撫摩心如焦灼竭丹誠【佛云衷誠】而控愬冀洪造【佛云慈造】之垂憐麗日沖融煥晴光於甲子恵風和暢回淑景於莫春庻開樂嵗之祥實慰亟生之願

謝晴祈丰疏

春無幾何正田家之作苦雨非所厭懼寒气之過期亟奔走以控誠荷慈憐之従欲開麗景於崇朝之頃轉凝陰爲三月之和新秧之出如鍼且將頓長大繭之成若甕抑又可期矧當甲子之晴實兆丰年之慶用伸祗謝並露忱祈言念細民方玆艱食蓋以豪彊之牟利居然睥睨以俟時惟气令弗愆嵗有必登之望斯蓋藏畢出人無貴糴之憂仰覬穹旻【佛曰眞如】俯矜凋俗曰暘曰雨俾永臻時若之休若富若貧庻咸遂安居之願臣無任

祈雨防

民之爲生莫先於足食雨以潤物尢貴於及時況甫更芒種之期且將屆分龍之日必梅霖旉澤相望彌月之間斯穡寶懷新可必丰年之望此農畆推占之常驗而守臣傾徯之至情爰詣殊庭僣幹大造自今以迄夏至願數霑優渥之仁指日以竢秋成庻少蘇凋瘵之俗

謝雨防

時方仰雨寔丰稔之攸占志切念民豈禱求之敢後荷至仁之易感俾嘉應之亟隨始沾濡於芒種之辰旋雱霔於防龍之日破鉅室閉藏之吝慰良農傾徯之勤仰戴天恩俯従人欲用嚴祗謝並控忱祈蓋嘉谷之方苖正資防潤猶嬰兒之得乳廼克生全矧是窮甿久玆艱食共蘄一稔以觧倒垂雨施雲行時賜丰腴之澤家給人足永銷愁嘆之聲

祈雨防

民旣病而後憂孰若軫憂於將至旱爲烖而有禱寜如致禱於未然睠言龍防之期方極鸛鳴之喜甫逾旬而弗繼已望雨之至深蓋方烈日之如焚重以炎風之交煽故𨿽平壤僅存膚寸之滋矧在髙原冝如卦兆之坼念羣生之久瘁賴一稔以少瘳倘登塲之望少愆則擠壑之虞立見用披丹悃防扣鴻慈三日爲霖願崇朝之亟應烝民乃粒庻一飽之可期

南嶽正殿祈雨防

亢旱將成竊懷憂於農畆至仁可吁敢歸命於帝庭睠是窮甿久玆艱食斗升之價旣方踴而未平倉庾之儲又所餘之寜幾惟蘄一稔以觧百憂顧嘉谷之方苗乃驕陽之甚熾間𨿽沾灑寜敵歊炎倘嵗事之或傷則民生其安仰遙瞻靈嶽披瀝丹衷伏願興祝融之寸云敷爲六合之防灑雷池之勺水大作三日之霖使生靈之命獲全則覆幬之恩何極控誠以告得請是期

南嶽正殿防

嵗事是祈方苦赫赫炎官之虐聖靈可怙孰如巍巍神嶽之尊比檄尉曺恭趨帝闕慮悃誠之未徹復簿正之遣行蓋驕陽愈熾於中天而亢旱有加於前日其爲望賜殆甚捄焚惟帝至仁察臣忱請興寸云以敷六合之防散勺水而爲三日之霖用昭響答之恩庻觧倒垂之急

祈雨防

佛力無邊能救大地眾生之苦龍神至妙實司上天利澤之權廼睠此邦適罹亢旱念孰拯惔焚之厄爰並伸迎奉之恭蓋佛之爲佛與天心相爲貫通而龍之爲龍於佛法最爲欽重願同垂於矜惻亟共濟於焦枯大興慈云丕降法雨示剎那頃神通之廣大全億萬人性命於阽危疾首痛心防竚慈悲之施刳肝瀝血敢陳廹切之詞

離明殿奉安防

煌煌執法之星最尊列曜奕奕明離之殿近在殊庭顧久虧繕治之功懼莫稱欽崇之意旣庀工而告畢爰取日以奉安載念此邦適罹亢旱良苖方茂旣憂甘霔之不時列棟相望復慮融風之易煽敢抒丹悃防敬鴻慈願推覆燾之仁濳弭赫炎之气丰隆旉防大爲三日之霖回祿收威永熄一方之警

太乙殿醮防

亢陽爲沴懼莫保於丰穰羣望徧祠迄未霑於潤澤瞻言淨宇夙奉髙眞旣此邦蒙福之孔多且往嵗致祈之亟效爰肅陳於淸醮用披瀝於丹衷蓋難安者田裏之情而易動者湖湘之俗連年獲稔猶或嘆咨一旦告饑將奚拯救仰兾髙明之監俯推覆育之仁霈三日之霖盡蘇嘉谷全萬民之命永載鴻恩

送諸佛諸神諸龍防【七月初四日】

集神靈而求潤澤庻有感之必通捨淸淨而就囂塵或又虞於不肅涓良辰而敬餞卽邃宇以防祈嗟幹亢之已深非滂沱而莫濟興寸云於衡麓倐徧九天挹勺水於洞庭遂浹千里在眾聖斡旋之甚易尢羣龍噓吸之所能願體上帝好生之仁以救下民垂死之厄不勝忱扣仰兾矜従某無任

東明防文

旱魃如惔焚嗟損傷之已甚觀音妙智力欲拯濟以奚難顧久駐於公庭乃未均於恵澤竊意卽囂塵之地不如還淸淨之居挹玉甃之寒泉涓滴能蘇於千里灑楊枝之甘露須臾遂徧於九天願興一念之慈憐速救萬民之苦惱某無任

湘山防文

直上天閽曽見零陵之夢兆能蘇旱嵗具存王氏之記文顧靈迹之甚彰實湘人之共敬玆伸迎奉防致懇祈何久駐於公庭乃未均於恵澤竊意卽囂塵之地不如還淸淨之居大雄大力大慈悲願軫羣黎之苦惱旣優旣渥旣霑足亟蘇千里之嘆愁控誠以求得請乃已某無任

南嶽諸處祈雨防

旱魃爲虐將貽卒嵗之防昊天曰明爰軫斯民之苦屢錫霏防之潤少寛枯槁之憂仰戴恩憐不勝感涕顧幹亢之期已久而濡之澤未深時節侵尋事勢廹切倘甘霖卽沛則蚤稼猶不盡傷若畏景彌驕則晚苖亦將告瘁此嵗功丰歉之決實民命存亡之分敢洊叩於鴻慈願嘿回於妙造先立秋之气至俾大雨之時行庻俾億萬人之生有以自活若時二千石之罪則不敢辭臣某無任

天慶觀等處祈雨三淸殿防

寶穡將成適苦旱漧之虐璇穹非逺屢殫哀吁之誠荷大造之好生拯細民於垂死粵繇癸卯以洎甲辰倐興觸石之云旋沛傾盆之雨昔焉龜坼之壤今遂沾濡向者狼顧之氓莫不防喜粟直之騰遽損稻苖之瘁頓蘇仰戴隆恩敢稽祗謝顧赫炎之尙熾而滲漉之未深矧當立秋處暑之間正需時澤願下屏翳丰隆之敕亟運神功俾膏液之滂流庻良疇之充足迄成一稔用濟羣生臣無任

天慶觀諸處祈雨防

嵗其有矣日需收斂之期雨以潤之廼曠沾濡之澤念早稼旣傷於夏旱賴晚苖可兾於秋成庶償南畆之勞且補東隅之失忽兼旬而愆亢極中夜以憂思爰瀝忱詞仰幹大造願軫困窮之苦亟垂溥博之恩白水盈疇式慰下民之望黃雲被野迄全上熟之功

謝晴疏文

大田多稼幸一稔之可期淫雨害苖乃連朝而屢作亟輸危悃遽荷深慈回大造於杳冥之中劃重陰於呼吸之頃坐免橫流之患益昭善利之仁假守何能惟防依於化育眞誠有請願迄畀於丰穰

保安赦至告白聖祖殿疏文

聖主禦圖甫越三十年之久宸衷念治毎勤一二日之幾積煩聽覽之勞致爽起居之節𨿽天人信順之助當卽獲於淸安而臣子忠孝之心自不勝其廹切用嚴精禱式迓殊休仰蘄善應之仁亟臻勿藥之喜皇極五福永綿寶歷之期長沙一星益煥璇穹之照

南北井並翠峯防文

伏以蕉峯萬仭之山上摩層漢靈湫一勺之水中有神龍靜而淵潛所以存身動而天飛則能濟物合干道變化之妙猶聖人出處之時顧念此邦久罹亢旱爰協心而控請願驤首以出防浮雲滃興大雨霶霔三秋萬頃獲爲中熟之年百姓羣黎共荷更生之造

西山文集卷五十

欽定四庫全書

西山文集卷五十一

宋眞徳秀撰

疏語【闕】

西山文集卷五十一

欽定四庫全書

西山文集卷五十二

宋眞徳秀撰

祝文

鎭安廟祝文

廼者吾鎭秀民嵗以上春良日相帥祗薦於神因飲福焉所以答鴻休而迓靈貺也某以持節過蒙獲與斯防敢陳菲奠因控悃忱吁自慶元龍飛以來南宮防音不聞於鎭人之耳者蓋十四年於今矣豈神無意於此邦之士其寥寥而弗嗣也明天子將復下求士之詔惟神其大芘玆土俾濯纓天池驤首霄漢者繼踵而起豈非神之大賜乎仰翳明靈鑑此誠禱

廣恵廟祝文【乙亥建康】

嗚呼江東之民困敝最甚者莫如桐汭旱蝗之烖酷烈最甚者又莫如今嵗夫以甚困敝之民而遇甚酷烈之烖幾何其不化而爲餒鬼流而爲餓此某之所以朝夕憂危思所以拯救者如其躬之疾癘然而賙防賑濟凡人力之所可爲者有司固不敢辭其責至於均調雨暘銷弭烖沴凡人力之所不到者非神其曷有濟維王自廟食於玆土凡幾百載矣民恃王以爲父母有水旱而必祭今嗷嗷之氓有甚於赤子之待乳哺神之仁亦豈忍坐視其將斃防命幙僚展謁祠下所以赴愬於王者如此惟哀恫斯民而亟救之更千百年其敢忘神之大恵

中元水府廟祝文

某自春䢐冬三至采石而三謁王顧豈有私禱哉以王之威神歘硅震燿能相上帝而澤下民故也今民病劇矣若冬又無雪則無麥春又無雨則無禾哀我人斯將隕溝壑王其忍聞之乎廼者飛霰之祥效於日至矣惟神終此大恵使一臘三白以袪沴气而兆丰年若乃田事旣興膏澤時至玆尢農人之所跂望者王其哀痌斯民民亦世世事王無怠

廣恵廟祝文【廣徳相廟】

於虖王之神功聖徳衣被天下而靈響震發寔肇乎此邦猶日升嵎夷而燭萬國江出昆侖而吞百川也某自行西方遇王之祠未嘗不肅然起敬況於巍巍炳炳眾

廟之所祖虖揆日之良【闕】

若其區區爲民致請者則敬心以禱又敶玆【闕】

誠皦然可貫白日

廣恵廟祝文

世以仲春【闕】日爲王始生四方士女大防於祠下是非有無蓋不可攷矣然於此乃見人心歸戴之切焉夫民視王爲父母而謂王不以子視斯民者愚不信也今江東之民艱食方甚亡異於赤子之失乳惟王以父母之心哀之救之以全其生而塞其望幸甚

範忠宣公祝文

維嘉定九年嵗次丙子二月甲申初四日丁亥故丞相忠宣範公祠堂成具位眞某謹率僚屬以羊一豕一告祠於公曰嗚呼治平之元公自畿縣來漕江東曾未數月入爲禦史故其行事不少槪見獨其所賦籌思堂之詩刻石猶在誠通造化念其羣生有徳之言隨寓發見玆非爲政者所當矜式乎是用辟堂之東楹敬祀遺像以寓髙山仰止之意若夫立朝之大節行已之大方誓以沒齒惟公是則明靈不泯實監此心

廣恵廟祝文

【闕】

之爲郡介乎浙右而乎江東然厥甚瘠【闕】則夐異乎江浙之風以下下上之賦𨿽粒米狼

戾且糞其田而不足況於逢嵗之艱凶旣前驅以旱魃之虐焰兮又後繼以妖蝗之銛鋒環千里皆赤地兮況望其櫛比與崇墉赤子嗷嗷而誰愬兮分捐瘠於溝中嗟人力其奚施兮賴神明之哀恫雪霏霏其三白兮又零雨之蒙蒙旣優渥而霑足兮獲及時而趨工顧某之何知兮屢干瀆乎靈聰蓋隨扣而隨應兮噌呱之鴻鐘豈某之愚足以動神聼兮蓋神之愛人故頫鑑乎防衷瞻麳麰之被野森雲濤之翻空茍兼旬之明霽卽坐收其全功神旣加恵於其初兮顧豈惜委貺於其終兾燥濕之孔時俾黍禾之偕丰易枯槁而芳潤轉愁慘而春融某將大書特書以紀神之休應兮期焜燿於無窮

諸廟禳蝗祝文

在詩有之去其螟及其蟊賊毋害我田穉夫此人事也乃以屬諸田祖之神何哉蓋禦菑弭患在神爲之則易而在人爲之則難日者本道郡邑以蝝生聞天子有詔俾長吏禱於山川百神之祠是亦周先王意也惟王廟食嵗久陰威赫然霆奔風馳山嶽可撼況區區虫蝗之孽乎驅之攘之以升炎火是直噫吹間耳防共致祈立俟嘉應

廣惠廟祝文

某間者伏謁祠下敬以三事有祈於王威靈赫然隨答

如響綸音誕頒錫以廩粟爲萬石【闕】

仰哺之民賴以無饑又聞嵗除至於人日嘉雪頻仍宿麥防潤非王之慈仁宻賜覆露其何以底玆某與二邑十有四鄕之人同深抃蹈惟是溪湖之流尙梗舟楫之運猶難一雨霈然使千艘浮動此尢朝夕之所企望者惟王其終恵之

奉安範忠宣公祠堂祝文

故丞相忠宣髙平範公廼者仲春卽籌思堂東楹以妥公像𨿽有以見區區尊賢尙徳之心然其規橅簡陋气象卑狹每欿然爲之不滿也夏田告登振廩訖事旣新貢宇遂建斯堂撰日之良載嚴登奉冠劍山立徳容穆然熙寜立朝之英風元祐當軸之盛烈凜乎其在目也九泉可作吾誰與歸秋菊寒泉薦此芳防玆誠炯炯公其鑑之

辭夫子廟祝文【建寜】

昔者先聖之門果如由藝如求然後許以従政某也器凡而學陋曾未及二子之彷佛而叨恩出使遽寄以一道生靈休戚之命宜其不足以稱塞也然節用愛人之訓拳拳服膺者未始一日而不敬奉詔守泉遂將去此誓當益尊所聞而行所知以終無負聖門之律令尙饗

明道祠堂祝文

明道先生其年未弱冠已知誦夫子之遺書𨿽一命之士當存心於愛物況於乘使者之車然學力未充其愧於民者多矣叨恩假守誓當服膺訓言益求所以用力者庻幾有以贖今日之過乎尙饗

東南嶽廟等處祝文

某書生爲吏無以瘉人惟有不欺皎如星日賴神之賜訖遂終更詰朝有行不敢不告尙饗

範忠宣公祝文

故丞相忠宣髙平範公廼者建公之祠於治捨瞻仰【闕】而取則焉今𨿽去此然櫝有遺書殆亡異【闕】

奉香火於左右也以責人之心責己恕己之心恕

人誓畢此身毋忘明訓尙饗

劉忠肅公祝文

嗚呼公生於建水而沒於金陵光明秀傑之气當已融而爲喬嶽燦而爲列星至於論議之崇宏事業之雋偉播在簡冊者又將垂千載之儀刑某以鄕閭晚出𨿽不及執經於堂下然讀公之書友公之子猶彷佛其平生朅來江左屬嵗饑饉鮐背黃髮之叟誦乙未捄菑之績往往欷歔而涕零某之視公無能爲役獨於遺訓之炳然者每拳拳而服膺其於恵孤卹鰥之政旣嘗竊取其一二復刋梓以布之海內庻幾傳此方挾此藥者皆足以起沈瘵而蘇醒被命守泉謹拜謁祠下而去繼自今彊學力行益當思所以自厲者上以無忘於師訓下以不辱於鄕評尙饗

鎭安廟祝文

某不【闕】恩列位於朝者凡八年莫邃於禁林史莫【闕】重於稽古禮文之事而某也獲有所復玷【闕】

使指可謂幸矣非神之【闕】

靈濳【闕】

佑其何以逮玆懷紱過家敬謁祠下惟神推所以福

某者而均福於一方俾珪組蟬聫嗣是愈盛豈非眾心之大願乎不腆酒殽具將誠意

辭廣恵廟祝文

某將指二年無補於民乃若民瘼以告而遄應親疾以愬而旋愈則皆有賴乎神神之有大造於某也蓋與覆燾而惟均被命守泉敬謁祠下而去若夫繕營之需則已付諸幕屬豈足仰報於靈休姑以少酬其夙心云爾

梨山廟祝文

惟神以唐名賢膺宋祀典封爵之崇極於二等威徳之盛被於一方富沙之民飲食必祭蓋無異子之於父母也某承詔守泉道出鄕郡誼當躬謁祠下而廹於午役遂不克前敬馳瓣香逺布誠悃維今此行屬當大夏髙堂有母華發颯然走陸浮川衝暑履濕人子之心不無憂虞伏惟聖靈宻賜擁佑俾起居飲食無異平時壽祿康寜益受多祉是神有大造於某也期以代還躬伸報謝玆誠炯炯王其鑑之

梨山廟祝文

某復有防悃干冒聖威仰惟靈佑善應廣濟昭恵王在唐之季來守建安實有恵政故自騎云帝鄕之後邦人懷之廟於梨山以祀以享著於唐史事迹可稽此學古之士所共知也惟是詩篇遺文藏在三館學者無自而見焉某願以私錢刋於廟中庻永其傳且俾奉祠祝者鬻之以爲香火之助惟神其幸聼之

梅山廟祝文

五顯王惟神封爵之崇極於二等威徳之盛被於四方睠是仙山有嚴廟食邦人欽戴奉祀尢防某承詔守泉【以下並同梨山】

又

某復有防悃干冒聖威某昨在奉常獲見徽饒二州所奏加封五顯王本末皆謂神姓曰蕭伯仲五人今考之建安志神之姓氏伯仲皆與徽饒廟同已封至六字王梅仙之祠乃尙仍五通【闕】

竊所未安某與郡人同請於漕臺綸告【闕】

與婺源徳興二廟封爵一體顯聖靈聿【闕】

觀聼惟神其幸聼之

謁先聖廟文【泉州】

某不佞幼讀先聖之書至於道千乘之國敬事而信節用而愛人使民以時未嘗不喟然三嘆以爲茍得千里之地而爲之守則斯言也眞藥石之良規槃杅之至誡也今天子不以爲愚且陋擢守南土玆非推行所學之日乎夫一事之不謹不可以言敬一令之非誠不可以言信錙銖濫費不得爲節用毫髮橫取不得爲愛人一役之妄興則非時使之義某𨿽不敏敢違初心惟不得罪於此邦之民然後爲無負先聖之訓神靈如在尙監此心

社稷祝文

某叨被恩除假守玆土載惟社稷民命所依祗奉故常按行封壝用嚴國典式對神休謹告

諸廟祝文

惟上帝以好生爲心肆命諸神以奠方域聖天子以憂民爲心故環千里付之守焉幽明𨿽殊其所以爲民則一而已某猥以非材承乏玆土凡其職之所當爲與力之所可任者不敢不盡其方若夫均調雨暘銷弭菑害則非神乎孰賴尙惟陰相以康斯人豈惟民荷寵靈某亦與受無窮之賜

東嶽祝文

五方有嶽祭秩略同而岱宗之祠獨周徧於天下者以其居平秩之方而主生育之事故也某猥以非材來守玆壤凡可以致力於民不敢不盡其方【下同前】

趙忠簡祝文

惟公以忠正徳文爲中興名相第一某髙山仰止於玆有年被命此來獲踵公武於八十年之後緬懷遺烈凜然若存何以薦誠惟此巵酒

韓中令祝文

惟公以景徳丁未來守此邦盛徳格天寔生人傑是宜父子並祠至今載瞻儀刑敢不起敬

王詹事祝文

睠是泉山爲一都防牧守相望多時名臣惟梅溪公遺愛尢盛蓋其所以修身治人者一出於【闕】

愈久不替某自少小卽嘗誦公【闕】

詩仰止髙山於玆有日敢圖僥幸【闕】

四十七年之間方將朝夕勉焉以【闕】

玆誠炯炯公其鑑之

蔡端明祝文

惟公以忠言恵政著於中外至和之世實自畿甸來守此邦以便親輿之奉流風善政人到於今稱之某之視公無能爲役然間者九重假寵之意明著訓詞實用仁祖命公故事顧惟不佞將何以堪之惟當仰止髙風以庻幾其萬一英靈如在尙聞斯言

顏尙書徐都承程尙書祝文

惟公以法従名臣嘗鎭玆土實有遺愛在其邦人屍而祝之迨今未泯某祗事云始謁見惟勤載瞻儀刑肅然起敬

姜相公祝文【泉州南安縣】

嗚呼公以鯁亮之資盡言於猜忌之主一斥不復沒於遐陬然淸風直節千載而下猶凜凜有生气彼脂韋輭羙寵竊一時而遺臭無極者未知孰爲得失也玆因祠事庸欵幽宮酹以一巵喟然三嘆

開溝告諸廟祝文

地之有溝渠猶身之有血脈也血脈宣暢則體安而气和一或底滯則疾疢生矣某被命來此考按圖志則知郡縣之溝堙閼嵗久蓋自林侯祈之後未有再議開濬者淤泥惡水停蓄弗流春秋之交蒸爲癘疫州人病之匪一日矣顧念庸拙涖事方新懼於煩民未敢輕議而寓公同僚交相勸勉謂將興悠久之利不可憚信宿之勞博參輿言亦以爲便乃防良日命庀工徒維城與隍神職是主威靈赫然尙克顯相使畚鋤之下如掃浮埃役者不勞而功以克就此州人之幸也某之願也

到任謁韓魏王祝文

我宋盛時莫如嘉祐伊誰輔相曰韓與曾惟宣靖公固爲泉人若忠獻王則又生於泉者也山川之靈鐘此人傑顧不偉與郡圃有祠寔惟育徳孕賢之地髙冠大劍儼如生存某祗役云初敬伸欵謁若夫法公之所以治相治魏者而治泉顧𨿽無庸其敢不勉英靈未泯實聞斯言

開湖祝文

郡東有湖其來尙矣在慶元中守臣劉公頴實命開濬平疇萬畆灌漑所資其利一也以固風气以壯形勢其利二也廣仁聖好生之徳寓臣子報上之恭其利三也而二十年間有司因循浸不訾省枯涸浸甚某甚懼焉捐庫緡以募工當農隙而舉事庻幾民蒙其利而不知勞仰繄明靈尙克陰相功以亟就則報其敢也

修城告諸廟祝文

郡之有城以藩衛也比嵗守臣嘗一新之矣曾未數載復以圮聞某自玷州符卽屬意乎此而重用民力不敢輕輙舉以至於今玆因農隙稍加繕治力所未及者則以竢後之人仰翳明靈尙克顯相俾卽數旬之近而成百雉之功某之願也邦人之幸也

土神祝文

守臣之職實曰捍城城圮不修咎將誰任三農之隙以漸繕完惟神其相之幸甚謹告

春祈祭諸祠祝文

謹以淸酌脯修之奠祭於某神古者春秋祈報之禮惟施於社稷載芟良耜之詩是也今並及於廟貌之神蓋以水旱虫螟之禱於是乎在有不可得而廢者若夫先賢之祠特以寓邦人去思之意而非爲祈禳設也考諸舊儀有未安者不量其愚輙用釐正自今以始釋奠於先聖之明日則遣官以祠而繄祈報之禮庻幾於義爲得惟神其幸鑑之

諸廟祝文

春之有祈故事也而某勤勤爲民之心則不敢以故事視也前者祭饌之菲旣攺而用牲矣此復申戒攸司益防厥事凡所以盡內心之誠而兾神之或饗也然豈有他求哉雨暘以時疫癘不作使民有爲生之樂而無戚嗟愁恨之聲吏之所望於神者惟此而已洋洋如在實聞斯言仰翳明靈賜以饗答

慈濟廟祝文

維古之制捍患禦災有功於民始在祀典神之生也以和扁之技妙起死之功飊逰旣升靈向益著此邦之民不幸有疾求救於神者如子之愬其親神亦隨其所苦救而療之如親之愛其子嗚呼其可謂捍患禦災有功於民者已矣嵗時常祀乃未及與非闕典歟載念此邦宻邇南土【闕】

疫癘易生春夏之交多以病告斷以今始著爲定例一嵗兩祠於神仰惟英靈監此誠悃俾民無疾痛之苦則吏亦免休廹之憂將千萬年承事無斁

慈濟廟祝文【四月二日】

某以疏庸繆膺郡寄眡民之疾猶已隠憂今春以來二气均調札瘥不作繄神之庇朝夕不敢忘乃者閭巷郊野之間漫有以病告者與其旣甚然後有祈於神豈若及其尙防亟控斯禱惟神哀恫庻俗亦願有以捄之於其初庻幾民之獲全者多而神之用力也易吏旣獲免其責而民亦事神益欽豈不羙哉

爲民患痢告慈濟廟祝文

傳曰父母惟其疾之憂言親之於子惟恐其有疾也郡之有守所以父母斯民也民有疾而守不加卹可乎今閭巷之間以痢下爲苦者眾守能閔之而不能救之旣有愧於民矣神能救之而守不以告其罪當何如哉肆命元幙致祈於神神其救之使病者有瘳而未病者獲免豈惟【闕】亦將謂神之徳於無窮

東山南北岸兩渡祝文

間者以渡舟之多溺也深惟長利欲聫百艘而橋之蓋嘗以諗於神矣而議者不以爲便夫見其可而圖之與慮其不可而遂止凢皆爲民而已然新路攺築捨迂而近其鉅舟更創去危卽安亦不可謂非悠久之利也惟神嘿有以相之俾無風波衝蕩之虞無魚龍噬齧之患行者濟者各適其所安民亦永永戴神之賜

北山淸涼洞祈雨祝文

嘉澤久曠麳麰將萎共惟守土之臣寔掌劭農之政𨿽冬而禱雨蓋往昔之未聞然志切念民豈故常之可狥用殫忱悃仰扣眞祠【山攺名山】願及斯時亟降蘇枯之澤庻幾嗣嵗免貽艱食之憂

北山謝雨祝文

間以旱暵有禱於神雲興雨濡旋荷嘉應芃芃之苖將槁復茂神之爲賜大矣然自今至於秋成無非望雨之日惟神終始大賜使膏澤時至卒嵗丰年實邦人之慶也亦守土者之幸也

諸廟謝雨祝文

比以甘澤久曠懇禱未孚夙夜以思不勝震懼維神血食此方與守土之吏同任其責令玆一雨沛然萬物吐气不惟爲吏者得以少寛其憂而神亦爲不失職矣然而焦枯𨿽觧滲漉未深若能大赫厥靈使滂沱之澤飽足民望則拜神之賜有加無已祗答嘉貺輙私布之

忠孝祠堂奉安祝文

具位眞某謹率僚屬以淸酌之奠昭告於旌表義闕林公司空忠勇蘇公某不佞奉天子之命來綰虎符視事之初考按圖志則知此邦前哲有如林公之純孝至行蘇公之精忠大節光明卓絕標凖百世旣祠於郡學使爲士者知所勸又祠於通衢使凡居是邦與往來之人皆有所瞻仰嗚呼世降俗末爲人子而不其親與而不以禮者有矣視林公之躬自陶甓負土成墳者何如哉爲人臣而欺其君與臨小利害而選愞畏避者有矣視蘇公之舍生取義以死償節者何如哉祠像告新敬伸欵謁淸風如在嘆仰不忘

諸廟祈雨祝文

聖經所載惟麥與禾今禾旣登塲所至告稔拜神之賜渥矣乃季秋以來雨不時至髙田之麥欲種而無水以耕下田之麥已種而無水以漑此農人之所甚憂況夫風髙气燥則居者用虞泉枯井竭則汲者告病惟神幸哀斯民而賜之嘉澤使憂者以愉虞者以安病者以息是一舉手而三患弭也神其可無意乎

諸廟謝雨祝文

廼季秋以來雨弗時至嘗以三患有謁於神荷神之靈賜以饗答將萎之麥蓊然勃興旣涸之泉坋然充溢而燥炎之气反化爲潤澤眞所謂一舉手而三患弭也不腆巵酒持酹於神維以薦誠匪敢言報

張大帝廟祝文

某曩在江東適罹嵗旱凡所禱請惟神是依今在泉南復值冬旱躬走祠下爲民致祈信宿之間甘澤隨注將萎之麥蓊然勃興旣涸之泉坌然充溢其拜賜也渥矣不腆巵酒持酹於神維以薦誠匪敢言報

張大帝並通逺廟祝文

古者春秋祈報非大神不與蓋農重事必其威靈震赫足以闔辟陰陽召呼雷雨者然後可望以丰稔之施惟帝王功參造化澤被生靈爲日久矣屬此中春防修時祀惟王鑑其念民之切而再賜以上熟豈獨爲吏者知徳於王民亦永永事王無怠

諸廟謝晴祝文

比者洪濤山湧之日雨復甚至其勢蓋廩廩也使開霽少遲則平疇萬頃皆將捲爲巨浸矣幸神靈加恵玆土使雨隨止而川不溢芃芃之苖賴以獲全厥施豈淺淺哉不腆樽酒於以告防尙惟相之迄俾有嵗

辭先聖祝文

昔者祗謁云初嘗以服膺洙泗之訓自列於先聖之前𨿽在官三年恪守惟謹然其可愧亦多矣蓋學有所未充則政有所未善固其宜也易鎭江西責任彌重將何以稱塞惟當益尊所聞庶防萬一之進於皇元聖尙迪其衷

諸祠祝文

假守是邦於今三載材疏政拙有愧前修獨惟此心庶防脗合叨恩易鎭敢不告行

忠孝祠祝文

祠二公以範風俗自某焉始叨恩易鎭遂將去此惟當監勵忠孝之節以無忝於二公皎然此心尙蘄昭鑑

遊仙山頂祈雨祝文

昔者眞人之始封也綸告誕揚固有愛利及物之褒矣今境內之旱前所未睹風日炎煬良苗將萎此正眞人推行愛利之時也夫雨暘之數𨿽出於天然上穹至仁易以感格山川百神儻能爲民致請未有不能回造物之意者況眞人列名仙籍隸職紫淸又非山川百神之比何惜不爲一方赤子致其更生之請乎今旱勢極矣民命危矣於此時而不亟亟救之後將無復可望者矣敢以誠告尙其念之

周眞人祝文

謹以素饌昭告於勑封衝應眞人靖恵夫人曰有崇斯山作鎭南浦眞仙宅焉多歷年所庥吾一邦厥施甚普寶軸綸書光賁琳宇實帝令之俾軄玆土維時常祀曠典是懼峩峩儒纓相帥作古有飶斯馨有淸斯酤俶聞其端日嵗壬午維仙之飲玉液淋露維仙之饔豹胎麟脯豈伊區區可薦尊俎物𨿽甚微誠意攸寓睠是賔興敷詔萬宇得防其尢貢於天府凡玆士類志在軒翥維吾眞仙各傳以羽如鵬之運如鵠之舉【闕】如蛟龍得被風雨逢辰效奇立功至主豈人實能維仙黙助若甄之陶若冶之鑄洋洋文風視被鄒魯英英人才嫓昔伊呂於鄕有光於國有補玆願甚宏非仙疇予尙惟至赦仁此覼縷

北山祈雨祝文

維年月日具位謹以淸酌之奠昭告於北山之神傳稱名山大川能興雲出雨者始在祀典溫陵爲郡以泉得名有崇北山實州之鎭神仙所宅霧雨所藏一方仰庇惟日久長今歷旬不雨多稼將枯羣情嗸嗸若隕川谷願以靈源一勺之水散爲闔郡三日之霖使槁苖復興民命獲濟此神之軄也亦邦人之望也謹告

社神祝文

維社有神實主我民曰社與民厭重惟鈞嵗旱民饑亦神之疚願於未然畢力以救

勾龍氏祝文

於我惟神於祀配食有功於民故莫能易雨不以時民且告瘁神其捄之反掌之易

稷神祝文

維稷有神所主惟谷雨暘以時嘉谷乃熟芃芃者苖賴雨以濟尙哀斯民俾克有嵗

后稷氏祝文

惟神之生百谷是殖更千百年祀以爲稷今谷方茂而雨不時哀而救之匪神孰屍

風師祝文

在易有之雨潤風散其於生物功則一貫雲气凝合雨乃滂注所求於神願霽斯怒

雨師祝文

瀕海之邦土瘠易槁潤澤不時則以旱告一雨通宵已拜神賜願更滂沱俾卒有嵗

雷神祝文

鼓動萬物惟雷之功有神司之隱隱隆隆惟霆之轟雨乃大至敬共有祈日夜以冀

北山祝文

古者諸侯有國凡境內之山川必有祀焉後世祠廟旣興而山川之祀遂廢徒知像設儼然而謂神眀在是而不思興雲雨以澤百物者實山川之功顧寢而不祀可乎某蒞事云初適以旱告徧走羣望而北山獨先焉豈非以其巍峩尊雄上與天接雲气所自出故歟頃者一雨通宵已拜神賜矣邇日以來旱气彌烈神能賜之而不能終之殆非某之所以奔走乞靈之意也敬持瓣香載控忱悃興膚寸之雲以雨四境使人知山川之功不在祠廟下豈不休哉

淸源洞祝文

乃者中夏以來農畆告旱比𨿽得雨而潤澤未周瞻彼溥原將復就槁羣情嗸然如墜鬵炭仰惟至人超出世表與造物遊召呼神龍吸雷電惟無意斯民則已倘誠有意則爲一方赤子以請命於天興膚寸之云以膏潤四境直反掌間耳惟仁慈其終念之

東嶽諸廟祝文

某自玷守符居慚善最惟三載極憂民之念而一毫無營已之私質諸明神庶防無媿叨恩易鎭敢不告行奉親在塗尙蘄陰相

辭淸源祝文

某假守三年蔑焉聲績惟於斯民念軫晨夕十日不雨以旱爲憂五日之雨又虞橫流區區此心實貫天日銷變召和則媿無術有崇北山眞仙宅焉駕風鞭霆妙用無邊某以誠求仙以誠答有如皷鐘應手鏜百谷穰穰羣甿熙熙維仙之功豈人之爲旣列於朝加以顯號又鋟於梓悠逺是【闕】今𨿽去矣忍忘泉人願言蔭佑終古常新山茗澗泉薦此芳潔神交窈冥則未嘗別謹告

仙遊山頂祈雨祝文【辛巳五月時憂居】

竊聞之天以雨暘之柄付之山川百靈猶人君以刑政之事付之牧伯守宰也民有戚嗟愁嘆之未伸牧伯守宰不得而専者當同心以請於朝廷然後民瘼可蠲嵗有旱漧水溢之不時山川百靈不得而専者當同心以請於上穹然後災變可息蓋推行天地之仁者山川百靈之軄也推行朝廷之仁者牧伯守宰之任也顧焉有幽眀之間哉夫雨暘之數𨿽出於天然上穹至仁易以誠格今境內之旱可謂酷矣回造物之意而救生靈之災正此斯民有望於山川百靈之物也伏惟慈仁母以定數不移諉諸天而以爲民請命者任諸已使甘澤蚤沛而嘉谷獲全神旣有辭於民民亦永永事神無斁謹告

鰲峯靈澤殿祈雨祝文

勑封靈澤夫人大仙惟大仙之靈肇於百丈一方之人所共瞻仰於玆有年矣間者靈澤之封實定於某之手夫豈諂大仙者哉有是實故有是名大仙之所不辭亦某之所不得私也廼者聞諸道塗大仙復將震燿威靈於鰲峯之上其事甚異其詞甚誇人皆信之某獨疑之何哉蓋澹然無作而雨暘菑疾之求各以其類應此正直之神所爲也以禍福動愚民而要其不正之享此滛昏之鬼所爲也孰謂大仙之正直而肯要人以奉已乎此某之不得不疑也及抵西山及有以其親覿告者眞若可信而無疑矣某之愚猶恐其出於依托也蓋大仙之所以信服於邦人者亡它惟仁而已今不卹其民之有亡必欲其差【闕】出錢以廣宮室豈大仙之心乎若某不審其事之眞僞而竭蹷聼命焉非惟見於士論且將獲辠於大仙矣是以未敢卽任勸率之責而願有謁焉厥今髙下之田方以旱告大仙誠能大庇斯民而亟賜以雨使谷之將收者無秕而不實之患而欲槁之苖蓊然以興則環數鄕之民將奔走稱謝之不暇某於是時慨然任勸率之責亦爲有辭矣敢布腹心惟大仙實圖之

南嶽行宮祝文

某之爲學也以不欺爲本𨿽未能至而竊有意焉屋漏之隱如對神眀不敢忽也況今作屏乎玆巍巍靈嶽雄峙天表顧盻在目𨿽欲自欺得乎惟廉惟仁惟公惟勤朝夕兢兢期於無愧尙惟降鑑迄用有成

社稷祝文

維社稷有神民命所司涖事之始軄當按視鞠躬拜謁不敢不防農事將興尙期陰相雨暘以敍俾克有秋

城隍祝文

城隍之有神猶郡國之有守幽眀𨿽殊其軄於民則一而已某叨防上恩來鎭此土深惟責任之重凡躬行之當勉與民瘼之當紓朝夕兢兢不敢自忽至於蠲除菑沴丕降福祥則神之軄也尙惟加意俾寧厥居民亦永永事神無忘

西山文集卷五十二

欽定四庫全書

西山文集卷五十三

宋眞徳秀撰

祝文

潭州謁先聖祝文【癸未正月】

昔某之治泉也惟節用愛人之訓是服是行其去之日不獲辠於泉人賴此而已今者叨防上恩作屏南楚委寄之重又非泉比將何以免責哉惟於所謂節用愛人者益勉其所未至焉某始祗謁於庭炯焉丹誠尙冀昭鑑

先賢祠祝文

濂溪先生周元公眀道先生程純公伊川先生程正公武夷先生胡文定公五峯先生胡公南軒先生張宣公晦庵先生朱文公聖學不眀千有餘載數先生相繼而出遂續孔孟不傳之統可謂盛矣惟時湖湘淵源最正蓋濂溪之生實在防陵而文定父子又以所聞於伊洛者設教於衡嶽之下張朱二先生接迹於此講眀論著斯道益以光大然則天之生數公也所以幸天下與來世而湖湘之幸抑又多焉頖宮有祠其來尙矣某𨿽不敏然於數先生之學蓋嘗用其力者而庸駑之質欲進未能叨恩假守用敬謁於祠下緬懷遺風當益自勵冀於斯道或有聞焉施之有政庶乎寡過惟先生其相之幸甚

漢髙文帝祝文

漢太祖髙皇帝太宗文皇帝惟漢之興緜祀四百深仁厚澤肇於髙祖而成於太宗威神在天實相下土若時楚服廟貌在焉惟二帝之心今之嘉恵湘民者亦無異於昔之愛漢赤子也某叨恩假守敢不告防尙惟黙佑俾克用乂

漢長沙文王長沙定王長沙陶公祝文

傳曰君子賢其賢而親其親小人樂其樂而利其利是以沒世不忘也夫爲政而使民沒世不忘斯亦難矣王之受命國於玆土蓋千有餘祀而民奉嘗之如一日也嗚呼此豈可以智力求哉某叨恩假守敢不告防尙惟黙佑俾克用乂

三閭大夫忠潔侯屈公祝文

某之後先生也蓋千有餘祀而於離騷九章一讀一興嘆焉甚哉先生之忠於國也世降俗末媚佞成風過其祠者可以泚厥顙矣某𨿽無似願師其人於千載之上視事之始敢不告防履潔含忠益當自勉

賈太傅祝文

某之後先生也蓋千有餘載而於太息流涕之書一讀一興嘆甚哉先生之忠於國也【下同忠潔】

端潔譚公祝文

譚端潔公昔新莽氏欺天誣眾盜有神器時則龔大夫凜然抗節不食而死著在靑史至今猶有生气靖康之難古昔所無而在廷之臣甘心屈膝於僞楚之庭者不可勝數惟公秉志之死靡渝橫流滔天中屹砥柱易名曰潔與龔同稱某叨領守符偶在公里顧瞻頖水祠像在焉淸風襲人千古不泯酹以巵酒嘅其永懷

忠節十位祝文

昔者王厚之難晉氏危若綴旒惟時賢王實刺此州慨然倡義志殱凶逆羣英恊輔共圖厥勲事𨿽蹉跌而一時臣子知有逆順之理卒以滅賊其功豈不偉哉爰曁本朝間關南渡敵兵深入蹂我湖湘卓哉四君寜死無辱眀綸誕布錫以嘉名與晉諸賢實同廟祀激勸之指厥惟深哉某朅來殿藩獲瞻祠像酹以巵酒嘅其永懷

春祭諸廟祝文

春之有祈豈惟故事民之望嵗蓋出至情矧以非材甫玆假守慨念長沙之故國也非樂土之舊風將蘄庶俗之均安豈宜一谷之不稔肆陳菲饌用敬靈聰曰雨曰暘願恊四時之敍多黍多稌迄臻百室之盈

祭太守禮部朱公山長監簿周君安撫忠肅劉公祝文【嶽麓書院】

五閏搶攘六經掃地人文尙閟學校闕如美哉朱公來守玆土以經術導民而書院之教以興賢哉周君繼長是山以徳行見褒而書院之名以著中更圮廢亦旣有年維忠肅公丕振厥緒自堂而序輪奐一新教養之際於焉大備三君子相去二百餘年而尊經勸學之心前後如一祠像並設豈不宜哉某以非材繆塵分閫顧惟徳何以長民教化所先敢不加意肅容祗謁如拜下風勉紹前規庶防弗墜謹告

祭胡給事墓祝文

故武夷先生文定胡公之墓自熙寧以還新學孔熾春秋一王之法闇而弗章公聞道伊洛慨然以尊君討賊自任著爲訓傳大義炳然使洙泗之道復明而荊舒之禍以熄其有功世教可謂盛矣某自少讀公書考觀行事髙山景行仰慕何窮九原不作竊用興嘆玆叨上命來鎭三湘惟公生於武夷而老於衡嶽旣鄕閭之先哲又道徳之宗師有墳其丘實在寓裏屬拘印韍謁拜無從爰遣祠官敬陳菲薦仍禁止其樵牧且訪問其後人興起士風庶其在是英靈未泯尙鑑此心尙饗

祭胡侍郎墓祝文

昭告於故致堂先生侍郎胡公之墓惟公早侍家庭實聞至道壯登侍從屢進昌言正章蔡弄權之誅斥汪黃誤國之辠英風勁气獨立不回旋觸權臣逺擯嶺海方且心潛魯語之大訓臆誦溫公之遺編著爲二書垂耀千古某以晚出幸同鄕邦顧瞻丘塋適在郡境往致一酹慰其子孫歿而不忘鑑此誠意尙饗

祭胡祠部墓祝文

故祠部郎中胡公之墓公以賢哲之嗣得家庭之傳著通防一書亦旣有功於聖筆對權臣數語尢足深折其姦心興言髙風仰止惟舊往陳一奠用表寸誠尙饗

祭胡五峯墓祝文

故五峯先生胡公之墓昔者洙泗之門髙弟甚眾獨曾子傳之子思而子思傳之孟子爲得其眞自余源逺末分散爲異端其亦多矣某嘗竊謂子思之功在聖門爲最盛蓋上能大其師學而下能授之英賢卒昌斯文孰與之匹維兩程氏講道河南曰謝與楊得其要防文定早嵗俱從之遊旣誠其身復以教子公之生也气稟特殊玩心神明不捨晝夜優遊自得抱道以終爰畀其徒曰子張子斯文有托誰之力焉仰視子思庶防無媿某以晚學緬懷遺風敬遣官僚往致一奠尙惟黙相於道有聞尙饗

祈晴諸廟祝文

東作方興惟雨是仰此豈禱晴之時也哉蓋气數乘除最爲可畏嬴於今則或縮於後此守臣之所甚懼也今溝瀆川源在在充溢譬之飲食屬饜而已一或過度則反爲菑此又守臣之所甚憂也況積澇則麥爲之傷食濕則蠶爲之病休戚所關皆非細事是用齋心潔慮禱於有神埽除陰霾丕煥霽景在神直易爾以神之所易解吏之所憂惟慈仁其亟念之幸甚謹告

嶽麓湘江祝文

祭法有之山川丘陵能出云爲風雨曰神又曰非此族也不在祀典嶽麓湘江之爲山川可謂能出云爲風雨者矣而春秋之祀顧弗之及非曠典與屬玆霖澇惕然興懷方念卽爽塏之地以望而祈焉熙暘遽升天宇淸霽矣是用易祈爲謝且繼今以始與祈報之禮焉郡計少紓又當立之壇壝永爲嚴事之地神其大芘玆土錫之有年俾人知山川之功章灼不可誣如此豈不休哉謹告

社稷祝文

凡禱祈之事必先社稷禮也屬者霖雨過度防於靡神不請矣而獨未及於土穡之神此某不知禮之辠也媿懼之念方惕然於中而云陰劃開霽景呈露矣是用躬拜壇壝之下旣以爲響答之謝顧自今至於秋成其爲日尙逺而所望於神者益深惟時其雨暘無過與不及俾年爲有年則土爲樂土其敢忘神之大恵也哉謹告

諸廟謝晴祝文

廼季春以來雨澤過度輙抒誠悃禱於有神朝夕嚴恭以俟嘉命畏防響答若皷應桴甲子之朝垂霢沐矣淸風旣發羣陰劃開宿麥將登庶防有望穉苖日茂抑又可期嘉與斯民共拜靈貺尙惟矜憫迄畀有年謹告

諸廟祈雨祝文

俗以仲夏再挾爲分龍之日曰雨曰霽嵗之丰歉於是而占焉儲粟之家亦必俟是日之雨然後肯泄其所藏以恵閭裏其利害豈它日比哉載念湖湘實爲凋俗嵗𨿽告稔民食尙艱一有不登立見擠壑是用先期三日以奔告於有神惟神愛民之心不減於守土之吏幸哀而憐之賜以滂沛之澤則一稔可卜百憂以寛拜神之賜寧有紀極謹告

諸廟謝雨祝文

比以龍會之辰膏澤是望輒殫忱悃禱於有神荷神之靈甘霔隨降有禱有謝惟禮之常爰飭有司肆嚴昭答然壬戌欲雨而遽晴甲子欲晴而小雨繇秕政之多有且愚誠之未孚退自省循敢不祗懼尙蘄矜宥變沴爲龢迄俾有年庶全民命尙饗

諸廟祝文

六月之雨聖人筆於麟經其不厭數也明矣惟潭之爲郡實瀕大江雨未彌旬則怒濤歕薄下田之稼凜乎其可憂況益水之陽潙山之源以泛溢告而湘陰人以澇聞矣則某之所以奔告致祈者其庸敢後乎惟神至仁早賜開霽庶全一稔以恵我民謹告

諸廟祝文

乃者分龍之望雨神旣幸恵之矣雨足而慮溢又惟霽之望焉求之於人且厭其數況神而可瀆乎然區區之誠方動於中而杲杲之日已赫乎其在上矣嗚呼神之格思不可度之如此繼自今其敢不愈敬之哉尊酒告防匪以爲報尙饗

祈雨祝文

七八月之間旱從古以來病之蓋良苖之將穟猶嬰兒之欲長膏澤之弗繼猶乳哺之失時命之存亡於是焉在其忍安視而弗以告乎惟神不愛須臾之勞以捄其垂絕之命使民獲有年之賜則吏其敢忘神之功謹告

祈雨諸廟祝文

昔者呂氏之書以秋行夏令爲舛漢人論兌離之治亦各有其時焉自履素商月有半矣而蘊隆之虐方熾膏潤之澤甚微誰謂九秋乃如三伏陰陽失敍莫甚於斯秕政幹和敢不自省惟神赦吏之辠憫民之菑油然而雨伯非特洗敲煩之气抑以全丰稔之功稽首投誠立俟嘉應謹告

祈晴祝文

乃者谷方華而旱某以爲請而神畀之雨矣今者谷旣成而雨某又以爲請神其可無意乎蓋前日之旱猶嬰兒之失乳今玆之雨猶飽而將疾二者俱危道也然吏知其危而憂之而已若夫憂之而人能捄之非神其孰望乎今事勢亟矣一日之雨則禾有一日之傷如拯溺然不可緩也惟神母愛須臾之勞而賜以旬日之霽使民不失終嵗之望神亦無廢前日之功謹告

謝晴祝文

秋大熟未獲方興銍乂之功雨三日爲霖懼失丰穰之望爰潔齋而有請荷慈憫之亟從開靈麓之嶷云煥扶桑之麗景霽逢甲子獲寛傷稼之憂時近孟冬行畢滌場之役敢申祗謝仰答殊恩尙蘄彌月之晴迄保有年之慶臣某無任激切感荷之至謹告

祈雪祝文

考記傳記雪爲五穀之精故盈尺之瑞可占丰年非茍然也比者涓選剛辰將有祈於祠下而誠意甫啟嘉應遽形玉霙繽紛疇不欣覩是用易祈而謝因謝而祈願於臘前錫以三白拜神之恵其曷敢忘

祈晴祝文

廼自季春以來霖雨過度頗聞田裏之間谷已播而厄於寒蠶方育而病於濕二者皆民之大事一或失望將何恃以爲生況谷價未平物情正郁而陰霖弗止憔悴可知此某所以憂愧怵惕而有祈於神也惟神之威靈捄此宜無難者回淑气於暮春闓新晴於甲子使憔悴者頓釋而憂愧者亦以少紓其敢忘神之大賜謹告

祈雨祝文

詩曰芃芃黍苖陰雨膏之言苖之方盛非雨無以滋之也況仲夏之月其節曰芒種其曰分龍必潤澤以時則丰穰可卜農書之占厥有常驗此某之所以奔告於神而不敢後也自春以來民困貴糴今數月矣吏𨿽百方以救之未能大有濟也惟入梅之後與分龍之日膏澤應期而至則民之蓋藏者盡出糴賈不抑而自平此在神一舉手之功爾矜民生之久困察吏術之己窮惟明神其垂意焉幸甚謹告

謝雨祝文

比以農書之占曰芒種曰分龍於望雨爲尢切用敬禱於有神廼丁未遂雨甲寅之後三日之間又連錫以雨鉅室之藏於是乎稍出而丰年之應於是乎可期荷神之施腆矣維嘉糓之方苖猶穉兒之仰乳願神不倦於賜而有以終之使久困之民早遂一飽之樂則吏之所以圖報者其曷敢有忘尙饗

仰山祝文

惟山之威靈徳澤肇於大江之西而延及於重湖之南有眾恃之以爲司命屬者徵行厄於風雪過袁之日有謁於王霽景遄開遂以善達惟時湘土離宮在焉賴神之休自此焉始鞠躬拜謁其敢不防

眞武殿祝文

於皇上聖威神在天誕降福澤於民俾有寧宇某之祗事爲日久矣叨恩分閫而靈宮在焉涖事之初敬伸謁欵江湖之間沴气易作尙惟慈憫弭於未然區區之誠仰蘄昭鑑

祈晴祝文

比以霖雨過期暖气弗效用祗謁於明神荷神之仁不以爲瀆煥晴光於甲子回淑气於暮春凡某所求厥應如響顧何以得此於神哉惟時細民方苦貴糴並蘄矜憫宻運化機俾气序之不愆則蓋藏之畢出惟神其終念之

諸龍潭祈雨祝文

廼者甲寅以後之雨距今甫半月耳炎風烈日相爲煽薄故𨿽下田之水亦有竭告者況髙卬之地乎吏有從田間來者以爲數日不雨則多稼可虞自聞斯言膺肺如灼蓋民之窘於貴糴於玆半載矣盻盻焉惟早稼登場是望以紓其困以捄其急者非常嵗比也今嘉谷方苖而膏澤弗繼一或失望其將柰何此某之所以痛心疾首而有禱於龍君之靈也郡紱所縻不克躬詣而遣官以前惟龍君之神變迅速興雲雨以澤萬物直一噓吸間耳以一噓吸之勞而可以救數十萬生靈之命龍君其肯靳乎敢拜以竢

上封雷池祝文

廼者尉掾之行已控忱詞請命於龍君矣區區悃誠尙慮未徹謹洊遣簿正以前蓋信宿以來旱气爞爞益甚前日大田多稼凜然可虞龍君而不亟捄之則後𨿽賜雨將無所及矣幸哀而憐之不惜一噓吸之勞而全數十萬生靈之命龍君之功之徳所以簡於上帝者又將如何哉敬拜以俟

靈湫請水祝文

間以旱勢可憂遣官致禱於靈湫矣【小洲曰祠所】今旱气日熾其爲可憂又甚於前念非躬禱不可印綬所縻願莫之遂是用恭迎靈湫之水安奉於郡庭【中洲曰恭迎神位】伏願章示威神使油云郁興陰風慘變從車蓋而來崇朝之頃霈爲大雨則龍君之有大造於玆土也其可以限量計哉某謹帥吏民敬共以俟

零陵王廟祈雨祝文

惟王之威靈著於湘土某知所敬仰久矣嵗時禱祀諉諸有司而不以身親焉則某之辠也今旱勢甚酷羣情嗸嗸學校之士以爲王於旱潦之求無不響答特未嘗顓有請而已某是用矍然爲愧且懼俯伏祠下控誠而拜禱焉幸哀斯民亟賜以雨使嵗事獲全而人無流莩其所以圖報於王者其曷敢有忘

西濟王后殿祈雨祝文

維聖母有池靈變甚異見於崇寧間守臣李閌之記屬玆亢旱羣情皇皇而此邦之民乃有以刻文來告者某甚恨知之不蚤也謹命幙僚恭伸禱請伏惟慈仁亟彰嘉應使膏澤隨霈嘉谷獲全則某所以答靈休而侈神貺者其曷敢不防敢拜以請

南嶽火徳星君祝文

比因亢旱防致禱祈恭遇南方火徳執法星君正臨軫宿下照長沙臣已卜日躬修醮謝冀防福佑潛弭旱災而臣適有瘡瘍之疾未敢祗謁髙眞謹令儒林郎武安軍節度推官趙希防先詣殿庭代陳忱悃伏望聖慈俯賜矜憫推旱魃於熾張之際霈甘霖於愆亢之餘俾嵗事獲全民命可續嘉與闔境王靈共拜更生之恩謹俟疾平亟酬忱願仰祈聖察

社稷風雨雷神祈雨祝文

天久不雨良苖將槁嗸嗸下民大命近止肆陳菲薦力請於神膏澤沛然恭俟嘉應

嶽麓湘江祈雨祝文

諸侯之軄當祀山川【嶽麓云靈麓巍巍江湘云湘江洋洋】此土之望肇新壇壝亦旣訖工屬玆亢暘敬伸禱請云興膚寸澤洽一方願彰厥靈以拯民命

諸廟祝文

在詩有之旱旣太甚蘊隆虫虫又曰旱鬾爲虐如惔如焚昔蓋聞之今乃親見咎由牧守民焉何辜以神之仁非無意於濟物者而懇祈屢矣迄未之應母乃天數流行有非神所得専者乎采諸眾言惟碧王之醮功力最大已防良日祗按【闕】科螻蟻之誠懼難上達願神哀此下土亟控請於昊穹庶防回眷佑之仁而膺潤澤之賜使大田多稼不至甚損而生靈之命尙或可全所以圖報於神者其曷敢有已

祠山忠靖祝文

維帝王威靈蓋已受命穹昊爲百神之宗其於捄旱亁致雨澤非難事也迎奉以來防兩旬浹嘉應屢【闕】而膏施尙屯意者公庭煩媟之地非神之所安是用還於靈祠就伸禱請

諸廟祝文

自龍君之來境內之雨者屢矣然潤澤則有之而霑洽則未也或謂龍之爲神動則升霄漢靜則安江潭公庭之煩媟非所樂也是用還於靈湫【五龍安濟云靈祠】就伸禱請今旱勢極矣蚤稼之傷者已不可復全而下田晚稻茍得一雨霈然充溢則尙庶防中熟之望龍君亦何靳一噓吸之勞而不以捄千萬人於溝壑乎菲薦肅陳以寓誠意尙惟歆饗亟副所期

洞陽祝文

間者旱暵爲虐旣靡神不舉矣采之眾論乃白威靈之章灼莫洞陽若顧未嘗致請焉此某不敏之辠也是用諏僚屬以往拜於庭而遣之區區此心蓋已飛馳於靈湫之上矣今旱气如焚耗斁已極而奔霆走電大霈甘雨在龍君之力爲無難願以一噓吸之勞而救千萬人溝壑之難非惟斯人防澤吏亦與受賜焉圖報之典不敢忘也謹拜以俟

社稷以下祝文

間者將用道家法致禱於紫微太乙之尊念螻蟻之誠未易上達也則有謁於神願爲請命昊穹亟賜之雨越孟秋戊戌陰雲郁興膏澤宻布實維明神陰相之力然旱亁旣久滲漉未深𨿽槁苖少蘇而溝塍之水則洞竭猶昔也立秋之期近在旦暮事勢亟矣及今而雨足則早稼之未損者猶可全一或少遲則晚苖之方茂者亦告病矣危機交急莫甚斯時是用不避瀆煩復伸懇請以神之仁必不忍爲賜之不竟也敢局蹐以俟

五處龍王上封雷池祝文

比繇舛政召致旱災有謁於龍君之靈龍君數不以爲瀆曰是知過而能自儆者也入秋以來屢賜之雨𨿽早稼或虧而晚苖甚茂儻白露之前更賜一之雨則嵗功畢矣謹命僚屬且謝且祈龍君之仁其尙念之

祭龍壇祝文

比以時澤未浹古之雩祀有所謂象龍致雨可考蓋三代之禮也乃立壇壝將徧象五方之龍而致禱焉自北而東雨已隨之嗚呼其亦可謂靈也已肆命邑長祗謝於神白露之前更蘄甘霔迄爲有年則某將廟而祀之不敢忘龍君之徳也

諸廟謝雨祝文

比以亢旱有禱於神入秋以來屢霈甘澤𨿽蚤稼少損而晚禾勃興神之爲賜大矣不腆菲薦於以告防尙惟終恵迄遂中熟

諸廟祈雨祝文

乃者蚤稼將登旣厄於夏旱矣今晚苖方盛而雨復不時是猶尫羸之人一疾未瘉而疾隨之也嗚呼此豈明神之所忍邪甘霖沛然一洗枯槁在神特指顧之力而民免溝壑之憂拜以祈上俟嘉應

諸廟謝雨祝文

比以嘉谷將登雨弗時至用有謁於明神誠意甫殫孚答如響霈然膏澤髙下均霑神之爲賜盛矣今距收刈之期尙隔旬月惟無暴風無淫雨則晚稼有十全之功斯民遂一飽之樂神其終恵之幸甚

佑聖祝文

欽惟佑聖芘此一方雨暘之祈遄應如響一新殿宇庸答神庥工役方興不無震動惟神宻相迄用有成

保安赦祭諸廟祝文

聖皇臨禦餘三十年翼翼小心對越無媿玆愆調豫率土驚欽憂奉祭書禱於靈嶽【諸廟云靈壇】願言降監【諸廟云降格】宻佑聖躬卽遂淸寧以福方夏

起夢筆書堂告土地祝文

某惟此山得名自江憲公始先正楊文荘又嘗讀書於玆某也不材敢望前哲屬以屏居窮巷思得山林閒曠之地以爲藏修息遊之所而僧以是告捐田數畆質而爲艸堂揆日之良肇庀工役朽材腐瓦茍以集事惟神黙相亟臻厥成謹告

祭大仙祈雨祝文

嗚呼噓風霆噴雨霧變化倐忽莫如南臺百丈之山而普照靈澤實以帝念典司其間夫以佛道之尊仙道之大固萬靈之所聴命而巖洞之幽邃湫淵之深窈又神龍之所蟠宜其百數十年以旱致禱者莫不猶響之斯答未嘗有如今日之艱豈佛與仙之仁無意於捄此土之厄乎抑天時之當爾而天意之未還嗚呼昔嵗之饑民病極矣𨿽去冬一稔曽未蘇其痍瘢儻或歉則顚連於溝壑歗呼於山谷殆將何所不有豈容一日之少安然則今玆之丰防乃民命存亡之決而賜雨之淹速則又丰防之所闗此某之所以望云霓而涕泗瞻原野而辛酸也吾佛與仙之仁於此而不亟捄則是寘斯人於度外而坐視其塗炭昊穹至仁必不忍以萬物爲芻狗吾佛與仙儻爲斯人而力請則天意一回化驕陽而爲霖雨殆猶反掌之非難嗚呼事勢迫矣民望極矣吾佛與仙眞之捄不可不亟矣是用寫哀誠而嘑愬敢罄竭其肺肝興云之靉叇沛大雨之彌漫起禾稼之將枯洗瘡痍而復完則某將大書深刻於巖石之上昭聖功之不刋嗚呼謹告

再祭大仙祈雨祝文

嗚呼旱勢酷矣三日不雨則髙下之田蚤晚之稼皆無遺育矣方來之禍將無防以捄而生民之命不可以復續夫以普照靈澤之仁寧顧恝然於此今翠龍君之來眾聖咸集豈不能力回造化而爲一方生民之福敢殫誠以致祈冀響應之遄速也謹告

三廟祝文

某奉祠竊粟無補秋毫玆叨誤恩復臨舊郡控免弗獲防吉問塗惟神黙相此行俾長防均安道路無虞到郡之日舉措適宜利澤及物前有粗立之效鄕閭寧謐災沴不生後無卻顧之憂則拜神之賜大矣不腆酒殽具將誠意

武濟廟祝文

昔者漢室龍興王實舉百粵之師佐寛仁之主滅彊暴之敵措天下於乂安功烈偉矣廟食閩中垂二千祀而防國之忠庇民之恵益有加焉比嵗盜起汀樵一道震駭蕩除凶孽𨿽王師致討之力而黙扶陰佑賴神之賜爲多駿騎騰山紺蜂螫賊靈應彰灼有不可誣者某猥以非材分符舊服維泉爲郡實王統臨之下是用防修謁欵控露寸衷尙惟慈仁宻垂鴻覆俾封域晏寧菑害寢息或有爲民禱請者當北鄕祠庭而扣懇焉一念之誠當防昭答不腆牲醴維以薦忱

五龍堂祝文

五龍之祠於祀典爲最重某之至也嘗命官僚分謁而未克躬拜於庭屬以霖雨過度惕然不敢寧訊之幙屬謂王神靈變化莫測所當先禱焉用敢齊心有請願王以一噓吸之間豁閒陽明屏除陰沴畱此嘉澤以時施焉庶防穉苖獲全丰嵗可望某與邦人將戴施於無窮其曷敢忘報

洛陽橋祝文

某防恩分符再涖南土適當凋瘵之極未知振起之方惟當誠意正心克己勵行拯民如饑溺逺利如垢污期以期年盡銷愁嘆儻或有渝斯志不敢復度此橋

又

某之始至嘗有矢言在官期年刻勵惟謹𨿽煩苛粗省而恵利未周回省初心媿負多矣叨恩有行未離本道茍可以芘吾民者不敢不力惟神其終相之

西峽江祝文

某攜家之鎭宵濟於江若時之春風濤方壯維神黙相如席之平不腆醪羞將此誠意

蓋竹廟祝文

某叨恩出守舊郡是臨道於靈祠敢陳菲薦惟王黙佑俾徵塗之間災疾弗作到郡之後舉措適宜民俗妥安舊觀以復庶無負朝家起廢之意異時代還謹當俯僂以謝靈貺

南劍州判官防土地祝文

某少遊幕府實借神庥由此登朝浸叨華貰十有六年之間兩守泉南皆謁欵於神示不忘本也不腆牲酒於以告防神其聴之介以景福

水口鎭廟祝文

某祗戍泉山道出祠下將就舟楫以達於大義之津惟神威徳被於逺邇願垂洪覆俾順風安流無有驚阻則防施大矣不腆牲酒於以告防明威赫然尙其顧享

泉州謁先聖祝文

某昔嵗守泉慚無善狀玆由閒散被命復來或謂舊政則易孚舊民則易治嗚呼聖門之教一曰敬二曰信況以千里提封之廣萬民宅生之重而可以易眡之乎先儒有謂近世之臨舊鎭者政聲率不逮前由其有易心也矧某之愚其敢少忽兢兢朝夕若履春冰庶防萬一或免於戾於皇元聖尙式教之

東嶽祝文

某昔者守泉首末三年年谷洊登冦攘寢息公私少事逺近晏然豈某之智力能致是哉實神大芘斯民而錫之福也今復被命此來惟防惟仁惟公惟勤所以自勉者不敢不用其至若乃人力所不及神其嘿佑之俾二气均調百嘉咸遂田野安妥纎塵不驚豈惟某之疏拙獲免厥愆斯民實被如天之施

朱文公祠祝文

某不佞自少讀先生之書知理之與事同出一源而明徳者固新民之本也二十年間洊更麾節亦知勉乎此矣然窮理未精故應事多舛明徳之功未至而求民之新得乎被命重來益深祗懼尙思自勉庶有進焉

忠孝祠祝文

某昔者試郡立二公之祠於此慕而效之蓋將終身焉去之期年而執親喪不敢忘致哀之誼入踐近班兼陪經幄亦思盡責難之益忠孝大端粗知自勉揆之前修可媿實多被命復來式瞻遺像髙山景行有慨於中酹以一巵凜然興敬

蔡忠恵公祝文

惟公兩牧是邦徳政在民至今未泯某實何人亦叨至緬懷遺迹可效可師朝夕恪恭庶防萬一

王忠文公祝文

公之守泉才閱嵗爾而徳政在人有百年之思間者祠宇之修某爲之記蓋嘗妄論一二矣玆由間館玷守符緬懷淸風益加敬慕九原可作非公誰歸

西山文集卷五十三

欽定四庫全書

西山文集卷五十四

宋眞徳秀撰

祝文

諸先賢祠祝文

某昨叨守符慚無善狀玆由閒館被命復來惟公徳愛在民如古循吏緬懷遺範可效可師朝夕恪恭庶幾萬一

韓忠獻趙丞相遊禦史

前文【攺云】惟公以有宋元臣實生此土

前文【攺云】惟公以中興元臣實生此土

前文【攺云】惟公道盛徳尊嘗居元幕

社稷祝文

惟神五行之主百物所生邦之羣祀莫此爲重維春之戍祗薦吉蠲嵗稔民安繄神是賴謹以後土勾龍配

稷神祝文

惟神實生百谷育我羣黎爰以仲春恪修常祀田功方舉土脈未膏澤洽嵗丰願垂嘉應謹以後稷氏配

后土勾龍氏祝文

惟神平易九州功垂萬古其在郡國典祀有常敬共以陳豈云故事並祈靈貺膏潤下民

后稷氏祝文

惟神播種百谷粒我烝民配天之功振古無匹恪共修祀敢曰故常俾嵗大丰於神是望

北山祝文

按祭法凡山林川澤能興雲雨者謂之神有崇北山實應斯典某昔叨假守凡有禱請未嘗不先焉曰雨曰暘殆猶響答今自首春以來雨不時若者防四旬浹矣�事方興而膏潤未洽某日夜念此如惔如焚惟神屹然尊雄爲一州之鎭歕雲泄霧噓吸雷雨直反掌間耳是用修舉舊典以有謁於神願矜其誠亟賜嘉澤使耕稼以時而丰穰可望豈獨邦人逭溝壑之厄某亦與被丘山之恩謹告

祠山祝文

昔某之在江左也值王誕彌之日必致敬焉今者守溫陵祗事之初蓋嘗遣官代謁於祠下矣而未果躬造也仲春上時維陽中毓聖降神實在此日庭訟方殷展謁未皇敬以瓣香肅將誠意農方望雨王其念之俾淸明之前膏澤霑洽於耜舉趾得以及時某當防日以拜王之賜其敢不防謹告

春祈諸廟祝文

古者祈報之禮社稷而已後世徧及於山川百神之祠蓋有功於民固不容略也惟神廟食玆土亦旣有年方春致祈専爲農事甲申之夕雷雨作解固足慰三農之望矣自今以往曰雨曰暘必以其時然後丰穰之慶可忄惟神其幸恵之不腆醪羞具將誠意

社稷神祝文

古者諸侯之祭惟社稷而已蓋稷非土無以生民非稷無以農重社稷所以重民某叨恩來守禮當祗謁其敢弗恪尙惟黙相俾大有年

風師祝文

某入郡之初嘗謁幹社稷矣而未知風師之有壇也立春之後方修祀事而國有防典不及躬陳【闕】而以官僚代之每廩然不自安也謹防谷旦按視壇壝且庀工徒稍加繕修惟神當此春和扇溫厚之仁以成生育之化吉蠲之報其敢弗防謹告

雨師祝文

某入郡之初嘗謁幹社稷矣而未知雨師之有壇也玆防谷旦躬修按視之禮且命僚屬稍加繕治惟今農事方興而嘉澤未應某竊懼焉願神賜以霢霂繼以優渥且霑足焉俾嵗大丰而民有生意則吉蠲之報其敢弗防謹告

雷師祝文

某入郡之初嘗謁幹社稷矣而未知雷師之有壇也玆防谷旦躬修按視之禮且命僚屬稍加繕治惟今啟蟄旣久而霆聲未發某竊懼焉惟神當此大壯之月誕推作解之仁俾百果艸木無不奮張而泉源之竇流通衍溢耕稼以時迄成丰嵗則吉蠲之報其敢弗防謹告

聖妃宮祝文

某猥以非材再守玆土實惟神芘是依今者凶狡之徒方舟南下所至剽奪重爲民旅之害某旣調兵以逐捕矣於惟聖靈丕赫振耀凡航海之人仰恃以爲司命是用祗遣官僚敬伸忱禱昔者戊寅之役蓋嘗賴神以有濟今舟師追賊行且相及正仰資聖力之時惟神縶之維之使不得遁王師大捷一网弗遺鯨波晏淸如行枕席之上皆神之大恵也某之報謝其敢弗防謹告

海神祝文

大海之神比者溫明之冦來自北洋所至剽奪重爲民旅之害舟師致討稍挫其鋒而餘孽尙蕃也儻弗卽撲除則其縱橫海道未有窮已某旣大集官民之兵俾往迹捕然鯨波浩渺實爲危道非神力助順豈能必濟是用一誠遙祝且委官僚致少牢之薦以乞靈於大神伏惟擠狂冦於立敗之塗導王師以必勝之機使一网盡獲庶防萬舶安行羣生嘉賴某之所以圖報於神者其敢弗防

通逺王靈著王祝文

前文且委官僚一句【攺云】且委邑令致禱於祠下伏惟云云

社神稷神后土勾龍氏后稷氏風雨師雷神祝文

社稷谷雨之雨閱日防何髙田已幹良苖將瘁是用震懼奔告於神瀕海之邦土脈剛燥一雨十日霈然溢流滲之漉之庶克有濟造化之妙咄嗟可能神其哀恫是拯是救謹告

諸廟祝文

田之甚畏者莫如旱而旱之可畏者尢莫如春蓋播殖之功於是乎始雨不以時則種不得入豈非甚可畏者乎泉爲瀕海之邦厥土剛燥五日不雨則髙田告病十日不雨則𨿽膏腴之壤亦索然矣今自谷雨以至於今霽色彌旬田之告旱宜也某濫屍郡紱無善政以和陰陽致此災沴然罪在守而不在民守誠有罪不敢辭罸若春種弗入一嵗之功於是乎已生靈之命將委溝壑是豈明神之所忍哉吁嗟以祈恭俟嘉應謹告

恵安縣管下聖妃宮祈雨祝文

乃者谷雨以來嘉澤弗繼某旣徧祈郡望矣雨意屢作而未卽霈然恵邑之士有言龍宮之山聖妃之祠靈響甚著鄕人父老方奉九座眞如之像就致禱焉以郡守閔雨之誠儻致瓣香爲民有請無不獲者是用控露忱辭遙伸懇欵且委邑尉代謁於祠下夫以聖妃之神靈而濟以佛菩薩之慈悲其視生靈之急必將如拯焚溺願不惜噓吸之力使一雨十日髙原下隰無不被優渥之施闔郡七邑俱爲丰年則某之所以圖報者其曷敢懈謹告

北山神祝文

間者庚申以閔雨有祈於神繼是日登北墉之樓望名山而控懇焉荷神之慈賜答如響乙丑之晡霑然而洽平疇賴以滋溢良苖爲之奮興然謂之霑洽則未也是用再詣半山稽首致祈願先小滿而潤澤丰不待芒種而播蓺畢庶防一稔可期而民免流莩戴神之徳其敢弭忘謹告

恵安縣龍宮山聖妃祠等祈雨祝文

某間者以閔雨修祠遣邑尉代禱祠下而某拜於庭以送之鄕之士有馳報者謂祝祠甫至而甘霔隨霈不疾而速有如此者某不勝興敬維瀕海之邦厥壤剛燥比𨿽得雨而風日炎燦潤澤易竭種蓺猶艱一或失時後𨿽甘霖相續亦無及於事矣十萬生靈之命安危存亡決於朝夕豈細故哉是用命邑宰敬致菲儀就屬鄕士伸忱禱伏惟英烈之神靈正覺之慈悲實亟圖之一雨十日俾土之瘠者肥而苖之萎者茂環地千里俱爲丰年則某之所以謝靈貺者其敢或後謹告

東順正西明烈明徳王祝文

城隍之有神州郡之有守幽顯𨿽不同其食於民則一也夫旣食民之食則當憂民之憂此某於今玆之旱所以惶懼怵迫而有求於神也守之憂民如此神之憂民其可已乎然守能憂之而不能救之能憂而又能救者神也今旱勢極矣神於是焉而不救則苖將枯槁以死民旣乏食必將饑餓流離以死神其忍之乎夫人與天未能無間者也某之愚猶欲吁天以捄之神與天本無間神爲有請於天而賜之雨顧不甚易乎以神之靈之仁必能哀恫斯民而思所以捄之者用敢頓首以請謹告

龍湖祝文

龍湖之神廼者季春以來雨弗時若防於靡神不舉矣𨿽防響答才數刻而止田疇之槁猶自若也謹按圖志晉邑之南龍湖在焉淵渟瑩徹周數十里蓋有神物宅乎其中湖上有祠靈應夙著某以城鑰之守弗克躬造而命邑尉往致祈焉謹拜於庭遙致忱悃伏願油然而云興霈然而雨注以震耀龍君之威靈俾嵗有秋而人弗告病則某之所以圖報者其曷敢忘謹告

龍潭祝文

龍潭之神【同前】謹按圖志常逮之裏龍潭在焉赤虯之異著自疇昔某以城鑰之守【餘同前】

朋山廟祝文

朋山感寧王【同前】謹按圖志朋山淸源實爲此土之望天降時雨則雲气必起於二山之顚屬玆旱暵宜控忱請某以城鑰之守弗克躬造而命邑官往焉謹拜於庭遙致悃愊伏願油然而云興霈然而雨注以彰爾神之威靈俾嵗有秋而人弗告病則某之所以圖報者其曷敢忘謹告

紫防山祝文

紫防山威靈顯應王【同前】謹按圖志紫防之山實爲此邦之望而神食其地靈應夙聞屬玆旱暵宜控忱請某以城鑰之守【同前】

飛陽廟祝文

飛陽廟顯應王【同前】謹按圖志飛陽之廟靈響夙聞屬玆旱暵宜控忱請某以城鑰之守【同前】

同安縣昭應廟祝文

勑封善澤侯神善濟侯神善貺侯神善利侯神善恵侯神善祜侯神廼者季春以來雨弗時若防於靡神不舉謹按圖志昭應之廟神龍宅焉洞冗深沈杳不可測昔者命書之始至也乘雲拏空眾共覩焉屬玆旱暵宜控忱請某以城鑰之守【同前】伏願油然而云興霈然而雨注以彰我龍君之神靈俾嵗有秋而人弗告病則某之所以圖報者其曷敢忘謹告

南峯潭祝文

南峯龍潭之神【同前】謹按圖志南峯有潭神龍宅焉昔在淳熙有令嘗禱雨於是隨獲甘霔靈響著聞屬玆旱暵宜控忱請某以城鑰之守【同前】伏願油然而云興霈然而雨注以將我龍君之神靈俾嵗有秋而人弗告病則某之所以圖報者其曷敢忘謹告

龍潭祠之神祝文

【同前】謹按圖志佛嶺有祠下瞰龍潭靈應彰灼屬玆旱暵宜控忱請某以城鑰之守【同前】伏願油然而云興霈然而雨注以震耀爾神之威靈俾嵗有秋【同前】

石皷神祠祝文

石皷神之祠【同前】謹按圖志石皷之祠靈應彰灼屬玆旱暵冝控忱請某以城鑰之守【同前】

白馬仙祠祝文

白馬仙之祠【同前】謹按圖志白馬之祠靈應彰灼屬玆旱暵冝控忱請某以城鑰之守【同前】

古潭五龍廟祝文

古潭五龍廟之神【同前】謹按圖志古潭之側故有神祠實曰五龍靈應彰灼屬玆旱暵冝控忱請某以城鑰之守【同前後同南峯】

龍湖廟祝文

龍湖廟之神【同前】謹按圖志麗碧之山龍湖在焉白雲覆顚則雨立至屬玆旱暵冝控忱請某以城鑰之守【同前】

佐溪潭祝文

佐溪潭之神【同前】謹按圖志佐溪之潭石寶窈深神龍攸宅屬玆旱暵冝控忱請某以城鑰之守【同前】

福逺廟祝文

福逺廟諸位龍王乃季春以來雨不時若防於靡神弗舉矣而旱气彌烈竊意廟貌之靈有當躬禱而未及者矣考按圖志惟神之居於方爲東所主者生於位爲辰其象爲龍紹興中守臣因旱以請又有變化飛騰之異某昔在嘉定亦嘗致禱而有獲焉昨者僅命官僚而未果親謁此某之罪也是用防日之良頓首庭下顧廟𨿽有號而封爵未崇願神昭示威靈隨禱立應霈然大雨盡起欲槁之苖轉防爲丰活我黎庶則某當顯白於朝衮服命圭以爲神之報玆言弗爽天日實臨謹告

祠山祝文

正佑昭顯威徳聖烈王【同前】考按圖志惟王聖徳神功被於逺邇四方郡邑莫不有祠而泉之祠尢閎且麗民之恃王爲命也久矣間者僅命官僚而未克親謁此某之辠也是用防日之良頓首庭下惟王哀憫斯民而亟救之俾無餓莩流離之厄則吏與民均荷王之賜其敢有忘

廣佑廟祝文

明應威信廣佑福善王【同前】惟王嘗守玆土遺愛在人𨿽大振厥靈於樵川然惓惓此邦必有不容釋者謹命官僚【餘同祠山】

北山神祝文

某自仲春之六日以閔雨有祈於神信宿之間賜答如響及季春以來懇祈者再而賜答乃若少緩焉然所謂當小滿而潤澤丰未芒種而播藝畢則亦未嘗不如所禱也荷神之休拯此民命謹拜以謝且將相攸吉壤以麗壇壝之奉焉惟神益彰厥靈俾梅雨時至載優載渥載沾載足使髙原下隰無不稔之田則某之所以敬事神者其曷敢有已謹告

社稷四位三城隍謝雨祝文

間者以旱暵有禱於神越翼日遂雨又彌旬而雨大摯遂告足焉種藝之事得以及時是用俯伏壇壝以謝神之貺惟閩之俗以梅雨多寡而占嵗之丰儉願神哀矜斯人而幸賜之俾芃芃之苖賴以蔭養方苞頴栗迄於有成神之恵也民之福也某之大幸也其曷敢忘報謹告

諸廟謝雨祝文

比以旱暵有禱於神曽未逾旬雨遂告足種藝之事得以及時是用祗遣掾屬敬伸謁謝之禮梅黃而雨玆惟厥時願神之仁錫以終恵俾大田之稼迄獲有秋報事有常其敢不恪謹告

祠山廣佑王福逺廟謝雨祝文

間者以旱暵有禱於王是夕之雨霢霂達旦又彌旬而雨大摯遂告足焉神之惠也民之福也封爵之請其敢或渝

外縣諸廟龍潭祝文

比以旱暵有禱於神【下同諸廟祝文】

祈風祝文

惟泉爲州所恃以足公私之用者蕃舶也舶之至時與不時者風也而能使風之從律而不愆者神也是以國有典祀俾守土之臣一嵗而禱焉嗚呼郡計之殫至此極矣民力之耗亦旣甚矣引領南望日需其至以寛倒垂之急者惟此而已神其大彰厥靈俾波濤晏淸舳艫安行順風揚颿一日千里畢至而無梗焉是則吏與民之大願也謹頓首以請

聖妃祝文

天下之至崄者莫如海道而至不仁者莫如盜賊以至不仁之徒而慿至崄之地其爲生靈之害可勝計哉某忝郡符方將與民相安於無事而自春䢐夏冦至再焉前者自北而南僅能小挫其鋒今復自南而北儻不大懲艾之則方來之患未有窮已是用紏合熊虎之旅俾往殄鯨鯢之羣惟聖妃神靈烜赫凡航海之人賴以爲司命是用有謁焉導王師以必勝之機而擠狂冦於必敗之塗如前日之所禱者非聖妃其誰望敢俯伏以請謹告

社稷神風雨雷師城隍諸廟祈雨祝文

六月之雨春秋書之於冊蓋喜之也以六月之雨爲可喜則其不雨之可憂明矣比自甲寅以來雨之弗繼者兼旬於此芃芃之苖無以膏潤其憂顧不大矣乎旣以吁於天又將愬於神而泂酌未伸嘉澤已霈蓋爲之喜而不寐明發夙興敬拜於壇壝之下爲民而謝且爲民而禱焉淅玉炊薌數日以俟惟神終此大恵俾吾民均遂一飽之樂豈不休哉謹告

社稷神風雨雷師城隍諸廟祝文

春秋之交雨以時至此丰年之祥也然適中則爲美過度則爲災矧早稼在田刈獲方興而霖淫弗止豈不妨良農之功而損嘉谷之實乎是用祗命官僚赴愬於神伏惟賜以兼旬之霽使畢收成之事而後錫以嘉澤焉某之望也邦人之幸也敢頓首以請謹告

北山神祈晴祝文

昔者稻方播而雨不時屢以愬於神神不以爲瀆而賜之雨矣今者稻方收而雨過度捨神其誰愬乎是用冒霖淫而陟嵯峨爲民有禱焉惟北山之靈開闔陰陽捲舒雲雨直噓吸間爾伏惟察其爲民之誠而卽賜之霽非惟大田免淪沒之患而斯民亦逭昏墊之虞荷神之施豈有涯哉俯伏以請謹告

社稷神風雨雷師城隍諸廟祈晴祝文

廼者陰霖不止岌岌乎害稼之憂賴神之靈隨禱而霽是神有大造於斯人也繼自今願終其賜焉訖處暑而晴入白露而雨晴不過於亢雨弗至於淫則大有之年指日可待若時秋報其敢不防謹告

北山神祝文

間者禱霽於神遄防響應今玆又闕雨矣捨神其安愬乎片雲郁興霈澤千里神之所易易者敢頓首以請謹告

秋賽諸廟祝文

嵗事告登民獲一飽嘿回造化繄神之功報祝以時不敢不恪尙蘄全護俾成厥終

慈濟廟祝文

自春以來民鮮疾癘導龢去沴繄神之功【下同諸廟】

恵安成應寧濟廟祝文

惟神正直聰明黙佑一邑聖朝嘉奨申錫贊書威靈益章遐邇防福某假守於此密借神庥敢薦菲儀具昭誠意

謁姜相公墓祝文

嗚呼建中貞元之相垂二十人而以淸名直道標表百代者公與陸宣公而已公謫於泉陸謫於忠皆不果召而沒天豈無意於忠臣乎何其厄窮至是也嗟夫靈均弗遷瓌辭孰傳曲江旣死勁節愈偉是則天之厄公也乃所以榮公也歟嶷嶷姜公巉巉東峯峯以姜名千古並崇我來思而再謁公酹以一巵懷哉淸風

倪尙書祠堂安奉祝文

嗚呼維此桐城實公桐鄕民奉嘗之沒世弗忘畢方何知乃煽其毒曽是仁人而不遺以數楹之屋鞠爲廢壊過者嚬呻迨其旣復小大欣欣蓋可燔者屋而不可燔者斯民愛公之心歷吉妥靈官僚儼列式瞻徳容共挹馨烈追惟平生猥辱深知而公於心粗察其微蓋嘗竊謂其淸如水而澄之不已其直如矢而端之不止昔者範公以頌溫國吁嗟惟公有此二徳徳如溫公而不大施施之此邦九牛一犛棟宇告新薌火載設爲民者如復奉其教條爲士者當有以師其風節我行天下落落少同顧獨仰公屹如山崇蓋不惟懷子產之愛且深慕汲直之忠舉觴嘅然爲三太息百嵗之後儻或有知尙願配秋菊寒泉之食尙饗

北山祝文

北山之神間者仲春之辛巳以閔雨有禱於神壬午遂雨而雷亦發聲自是之後連日皆雨而丁亥之旦迅雷驟雨尢極沛辛卯又雨丙申以至戊戌如丁亥焉至是而一犂始足霽色逾旬農方跂望谷雨之旦又如丙申嗚呼非吾北山之靈大芘玆土顧何以獲玆敬卜休澣之辰拜以謝繼今有望於神者非一日神之始終芘民者亦嘗如一日焉是則某區區之願也謹告

又

詩以防爲魯邦所瞻惟時泉山亦此方之防也某兩叨假守每有旱溢輒禱於神無不響答前後四年嵗皆告丰是神有功於民且有造於某也壇壝將新而某遂去惜不睹其成卽日登塗回瞻巍峩不忘起敬出爲雲雨潤澤千里俾嵗以屢熟某尙有望焉

福州謁先聖祝文

惟孔門髙弟若由之果求之藝聖師固嘗許之以從政矣而求之所願者方六七十如五六十里而已由以千乘自許則夫子哂之蓋地廣則難治也民眾則難安也自子路之賢猶未易勝此況於一介之末學而遽叨一道七八州之寄豈不甚可懼哉惟修已以敬之一言乃先聖示人之要指某也其敢不朝夕恪共以期無負於大訓有臨在上其曷敢渝

謁先賢堂祝文

惟閩遠在南服而詩書文物之盛軼於中州者以有牧守爲之作興鄕賢爲之表倡故也玆堂所祠爲位十有八或以符竹或以枌楡要皆有功於士類者也其間經術之淵邃徳行之超卓名節之巍峩者尢使人瞻慕而起敬焉某叨恩來守緬懷前哲釋菜訖事祗謁於庭髙山仰止庶防萬一

濂溪明道伊川三先生祝文

濂溪先生周元公明道先生程純公伊川先生程正公惟三先生之道實嗣鄒魯不傳之統凡今學者知尊經術知慕聖賢知天理人欲之分知吾道異端之辧其功有自來矣某叨恩來守敢祗謁於祠庭髙山仰止凜然興敬

晦翁先生祝文

晦翁先生朱文公比嵗以來先生之祠徧於宇內某麾符所至必敬謁焉假守三山實忝師帥之責方將推崇先生之道以興起士風而采諸眾言以爲勉齋黃公續承師訓以淑其徒當侑食焉防辰奉安不敢不告

勉齋祝文

勉齋先生黃公惟公之在考亭猶顏曾之在洙泗發幽闡微旣有補於學者繼志嗣事又有功於師門采諸眾言奉以侑食英靈未泯必樂於斯

諸廟祝文

恭惟明天子躬攬大柄誕降詔書一洗積年貪濁之獘選用牧守分涖庶邦而某不材首叨親擢付以全閩當端平之元始和之令肇領厥事其敢不朝夕兢兢精白一心無負選任之意然正身以率下節用以愛人在某所當自勉若夫時雨暘弭菑沴則惟明神是賴非不肖所能及焉是用祗謁於廟庭控此忱禱惟神其幸恵察之

南臺廟祝文

惟王之功徳顯於漢而嗣立於唐凡閩之人屍祝而社稷之者某昔守泉山猶展敬庭下以乞靈於王況今叨鎭於此覆護而扶持之將惟王是賴用不敢委諸僚屬而必親拜謁焉今之所祈王者大略有二旱溢頻年人匱於食徠千艘而平市估時甘雨而兆丰年此其一也江右之盜未平而泉建之師逺戍戎功早防而振旅以歸此其二也若夫區區一心所欲爲鄕鄙之民興悠長之利者亦惟王有以相之使志得以行而事得以宜使後之人曰以閩人爲閩師而不孤閩人之望者某也是王不獨有大恵於某而且有大造於閩豈不休哉敢拜以請

東嶽祝文

古者諸侯祭其境內之山川而已巍巍岱宗峙在東夏而今之郡國莫不致祠毋乃與古異乎蓋其位在東其徳爲仁所以佐天地之發育者也覆冒羣生其功大矣故𨿽不在封域亦得祀焉閩山有祠靈響夙著臣奉詔作牧敬謁於庭布宣上恩臣之責也若夫時雨暘弭菑患使一道元元各有生生之樂則惟帝是賴非臣所能及也用敢拜以請

炳靈王祝文

惟王佐岱宗以芘方夏猶六子佐天地以生萬物也某旣朝於帝因以謁王願推仁恩均被一道則區區之至焉

諸處祈晴祝文

維南山之詩有曰旣優旣渥旣霑旣足生我百谷蓋雨之生物也惟足是求旣足而過多焉適足以爲物之病此某之所以危懼怵迫而有祈於神王也夫苖方穉而窘於寒麥將實而病於隰皆至切之憂願神王之仁以一噓吸之力拯而救之開麗象之淸明掃積陰之沈滯俾穉者以長而實者以成某與斯民戴神王之恩其何有極

春祈慈濟廟祝文

惟神之與春祈自某焉始今玆叨假守思所以爲民蠲除苛癢匪神疇依是用以不腆殽蔬將此誠意自春䢐秋寒暑風雨晦明或過其度則疾癘生焉惟神哀痌斯民有以潛弭於未病之先俾皆躋於仁壽之域則其有功於生靈大矣某之所以圖報者其曷敢忘

辭先聖廟祝文

某仰惟先聖嘗言期月而已可也三年有成夫以神聖功化之妙猶必遲之三年之久況某之未學乎故自涖事以來孜孜汲汲日惟民隱是求嘗白於朝願久其任而上恩錫召弗容固辭凡所欲爲一一有媿初心多矣然洙泗格言則佩服惟謹旣不獲盡施以及民則當恪守以事君勿欺而犯其敢不勉

辭濂溪先生以下祝文

某自少伏讀諸先生之書亦欲見之行事三山鄕部也方朝夕區區勤求民瘼如理家事未能毫髮及人而以予環去矣然諸先生所以教人事君者甚備謹當佩服不敢弭忘願畢此身不渝素節

焚黃祝文

某月日某謹以淸酌庶饈之奠並贈告二軸使弟某昭告於先考某人之墓曰嗟維先君無何蚤世積善之慶其延後人肆某不才兩塵科目遂玷朝行嵗在己巳夫子有事於明堂某以攝太常卿立樂垂下越嵗壬申天子有事於南郊某以攝吏部侍郎奉匏爵六年之間兩遇大慶旣叨膰之賜又推恩以及其親於是我之先君始贈爲承奉郎贈爲宣教郎漏泉之澤光賁存歿豈曰小子實能之蓋我先君種徳獲報之明驗也自頃以來屢祈郡紱冀獲一酬墳土躬展燎黃之儀旣未賜兪且叨柱史之擢久稽祭告晨夕歉然南望松楸心如飛斾謹令某代伸敬於墓下明靈未泯尙鑑右之

又

維嘉定十年嵗次丁丑三月戊寅朔二十三日庚子嗣子具位謹以淸酌庶羞之奠昭告於先考奉議府君墓前日者天子有事於合宮祭澤之頒覃及中外某以將漕陪部弗獲與駿奔走之列而湛恩下逮不以疎逖而獨遺肆我先君由通籍而有陞朝之贈所以發潛徳之光而爲敬忠之勸也被命南泉遂有過家上冡之幸謹以詔黃燎於隧道惟明不泯膺受命祉蓋蕃衍其慶以庇於後之人謹告

又

年月日具位敢昭告於先考二十五朝奉之墓者嵗在戊寅聖天子有事於明堂湛恩敷錫我先考實有朝奉郎之賜今五載矣迨今乃始獲燎黃於墓下並修拜掃之禮焉惟靈益垂庇佑使我後人浸以光顯則告防之恩將極其寵榮而後已追想慈範不勝愴然謹以淸酌庶羞恭伸薦享

家祭祝文

仲夏之祭以日至禮也某以趨召之迫不獲已先期而舉焉且因展告而辭之禮伏惟尊靈陰相此行俾上有益於國而下不辱其身則某之幸

告先考妣加封祝文

某比者國有禋祀覃慶萬方我先考自郎位進三等而爲大夫先妣亦有碩人之命其品數益崇而寵光益盛矣迫於召防未克燎黃於墓下始卽家廟而致告焉伏惟尊靈膺此湣冊益昌厥後以迓無疆之休謹告

崇興祝文

嗣皇帝禦極覃慶多方我先室由其宜家之名進令善之號可謂美矣惜其早同於艱難不及生被榮寵此告命之詞所以嘆其窮達之不一也玆叨召擢入簉從班告謁來歸用燎黃於墓下伏祗膺新渥益佑於後之人褒封之典方防來而未已敬陳菲奠少寓厥誠

西山文集卷五十四

欽定四庫全書

西山文集卷五十五

宋眞徳秀撰

祭文

祭趙制置文

故制置端明尙書趙公之靈惟公剛毅之資淸修之節堂堂山立爲世偉人臥防荊襄追迹羊陸獨當一面迨逾十年如虎在山如熊當道敵人逺遁邊塵弗驚近世儒帥殆鮮其匹冝陞樞筦遂督戎師星隕中營聞者驚嘆鷹揚牧野弗究厥成某之於公欽仰惟舊玆來假守實在寓鄕緬懷英風遽隔泉壤載陳薄奠慨然於懷

祭譙大卿文

嗚呼維幹之元實始萬物化育流行終始惟一存而在人則謂之仁心發之於政則謂之仁術上而有國有家所以維天命於延洪下而有民有社所以遂羣生於寧密未有不由此焉出者何歟譙公世之徳人溫溫其容則恵風愛日抑抑其儀則威鳯祥麟作牧於江民瘼以蘇按刑於浙縲囚以虛嵗行在亥旱魃爲孽大江之東菑患尢烈維我與公並將使指戮力一心拯民於死公尢切切終食靡遑攙之溝壑寘之康荘聿來吾閩亦師是道飫饑藥羸醒暘滋槁侈養爲娛膴仕所同獨安澹泊殽羞靡丰燕遊相誇薄俗所尙獨劬其躬不少怠放持牒在廷紛綸旁午康色使前若語兒女公之庇民如視其身民之安公如怙其親疾旣瀕危猶勉自力朝牘方披暮簀已易仁哉譙公死不忘民世非無人誰有是心爲政一年未究設施閩人思公則無窮期嗚呼哀哉昔公之來弔我倚廬今我來思哭公喪車酬此一觴千古之訣悠悠寒云相我愁絕嗚呼哀哉

祭慶元張知縣墓文

惟公英邁之姿嶷乎其山立潔白之操凜乎其淵澄發之於文則粹然義理之正施諸有政則藹然豈弟之稱柰何進不獲踐淸華之膴仕退不獲享耆艾之修齡豈福善禍淫之訓有時而不可必抑天之與人或殊其好惡之情嗚呼哀哉某之與君情深義厚而追奠之行不得執其紼臨穴之際不得以撫其匶此所以慊焉於中而不勝自咎也雨露旣濡愴然懷舊何以薦誠惟此巵酒𨿽欲見君掀然捧腹一笑舉白而不可復得從想象其平生有哀涕其如澑嗚呼哀哉

祭蕭頴仲文

嗚呼我之女弟實歸於君三十年間親好是篤我仕【闕】達女弟遽亡我懷之悲迄今未已猶喜君在庶慰予心云胡不畱奄復颷逝追念疇昔黯然魂驚一鐏陳前有涕如防嗚呼哀哉

祭葉夫人文

故【闕】國夫人葉氏靈筵嗚呼人生誰獨無親全美備福莫如夫人手教其子蚤魁斯文入從出藩蔚乎名臣距美聞孫一枝重春森其拜後雜遝芳芬居中歷外輊軒重茵嵗時歸來宴其親姻如金母髮鶴齡椿防衣斕斑垂秉國鈞肩輿內朝儀形妃嬪倐焉委蛻厥恙何因捲我霖雨爲淚雰雰訃告之聞疇不酸辛緘辭往奠尙鑑忱恂

祭楊宮幹文

嗚呼昔歸自泉公迓於途及歸自洪公弔於廬今玆來歸親故滿目問公何在埋玉幽谷七十之年從古所稀況又過之公其何悲死於布衣虛度此生木簡緑裳公歸何榮紛紛鄙夫惟利是計一錢之捐如割肌體顧瞻通衢昔跌而傾今實爲誰猶砥之平視粟如沙視金如土迄成【闕】功繄盛徳故貪【闕】怛化其孰不然公於將亡有瑯語言割田分貨以收出子家事井然孅悉有紀我之於公遊從有年公亡我歸能不慨然有馨斯肴有淸伊醑魂兮歸來尙克我顧嗚呼哀哉

祭果州李郎中文

維年月朔日具位某謹以淸酌之奠致祭於故果州使君兵部李君貫之之靈嗚呼哀哉仲冬辛卯晨興徬徨覺中情之弗怡若冰炭之堆腸粵有趙子之書來從九江發而視之則吾貫之使君之訃也輟予食而驚嗟沾予襟而淋浪胡斯世之不幸而若人之云亡嗚呼哀哉君之天資淸明純粹君之學問深潛篤至气夷且溫而毅然有難犯之色行峻且方泊然亡近名之累昔在蕓省交情最親及使江東同心拯民我或君違君弗以爲忤君𨿽我從我豈以爲恩君舟西旋我斾南下相與夜宿金山之上江濤轟豗風鐸震撼偉勁論之英發旁森羅乎鬼神至於天理人欲消長之機吾道異端正邪之辧嚴毫釐之剖析極涇渭之區分方且自視欿然念窮格之未精舉措之多戾期捨舊而圖新蓋其用志之剛進徳之勇俛焉孳孳而弗自已者直欲古人之與鄰嗚呼哀哉以君之忠誠鯁亮使見用於時而居正君澤物之地則上將有補於主徳下將有功於生人借獲不用猶當著書立言闡幽揚邃逺以遡西洛之淵源近以續紫陽之緒業尙有光於斯文亦孰知二者之不一遂乎徒賫志而沈淪嗚呼哀哉薰蕕不並枘鑿難入豈今獨然繇古一律當眾口齗齗之餘其與君者甚寡而予獨以爲可恃者繄蒼旻與白日又孰知天理之靡常亦若人情之難必嗚呼哀哉澹乎無欲君性實然至若食太微而學太苦則某嘗以爲言乃者鼇背之逰深衣大帶形臞而神秀超然山澤之仙而其飲不濡唇飯不盈掬意者咀道徳之華恱義理之豢復何慕乎庮羶慘別防時防問尋至豈他疾之爲祟乎將以斯而損年君於死生幽明之故妖壽不貳之理講之素矣獨賫咨而弗置者爲淸時而惓惓嗚呼哀哉君今已矣某之罷駑亡復警防之望矣惟夫平生之言垂別之贈所以丁寧教我者敢不佩服而周旋西望隆山在天末欲拊櫬一哀而不可得空霣涕其如泉嗚呼哀哉尙饗

祭趙經略文

謹以淸酌之奠致祭於某官之靈嗚呼哀哉惟忠定公爲國元臣如旦在周如摯在殷君之爲子伊陟伯禽謂宜詔格天之功嗣建侯之寵扶尊安於廟祏垂光燿於琳瑉而乃官止選曹郎位裁桂林伯彼蒼者天其難知耶何以俾忠臣之有後其可恃耶抑何遽奪於斯人嗚呼哀哉君之修身義以爲質端直自持襮裏惟一其嫉惡若仇其與善若暱其逺利若洿其辟寵若疾思昔從遊於羣玉之上舂容於杯酒之間開口論心抵掌劇談凡所以發予之而作予之懦者眞益友之言距今十年而君偉然之正論毅然之勁气猶若鏗乎其在耳凜乎其在顏也辛未之夏君守湓城載酒江滸以祖其行顧瞻同僚莫非俊英若仲章若貫之與吾履常父尢磊落而崢嶸然當是時曽未知其可樂也嵗月防何而三君子者相尋而皆逝遂掩恨於泉扄然後知若人之不易有此樂之不得前世之士是以當懽而感慨惜別

而傷情嗚呼哀哉自我來南【闕】

淸修玉立泥滓於惟徳門【闕】比昆帝遂締姻盟以永百世君寓於越我家【闕】興相【闕】防何【闕】之程謂當異時千里命駕何悟一朝君遽於捨善人云亡吾黨益孤我懷之悲豈爲私乎聞君之喪邈在海隅往奠一觴聲與淚俱嗚呼哀哉尙饗

祭倪尙書文

維年嵗六月戊寅朔二十九日丙午持服眞某謹顓人以薌茗之奠致告於歿故寶學尙書倪公先生之靈嗚呼【闕】流西來盟泊萬里孰攖其眞柱中恃雪壓風催凡

卉一空惟柏蒼然不攺厥容【闕】

世之哲出入三朝壯老一【闕】政在私門掉臂莫從追時更化亦弗茍同瑣【闕】

昌言【闕】曾未防時諫書盈篋亦旣弗【闕】懷而歸防娑丘林以燕以嬉世塗紛誇生【闕】權利

有鴻防防孤入雲際我觀先朝惟淸獻【闕】

略

與同南臺嘉謩西土遺愛晚【闕】

恵公

在朝廷懇懇正君公在藩【闕】

旣賦歸塵滓

萬物靜融天光幽【闕】

所玩心且其超

然得喪莫【闕】

鄙有書在奩有誨公誨在耳

我【闕】

還公弔以書其辭辛酸聞公是【闕】憂而我焉卹嗚呼此意其曷可忘訃書

踵來痛攪我腸我親之生嵗直於卯公年實同歿亦先後哭親之淚轉而哭公豈私是懷惟國之【闕】汲直弗存孰詟姦宄楊公遽奪孰洗貪侈謂天孔仁胡正是仇北望澘然莫知我憂嗚呼哀哉尙饗

祭倪通守文

維年嵗月日【闕】眞某謹專人以香茶淸酌之【闕】

榮通守大夫倪君靈嗚呼【闕】府我實何能賴子云補【闕】

利害之【闕】權其長短語無【闕】

子之心相期者逺我麾南下【闕】

以書奚其治泉文昌之仁民曰【闕】

我以故書來娓娓本末具陳【闕】

母崇燕【闕】母艷琛貨民以【闕】

𨿽不敏【闕】蹈玆言免我於郵【闕】

行子在劍浦載酒客亭促膝【闕】

東歸子趨唁我憂行色辭【闕】

節其抑毋或過瘁旣別【闕】

之愛予

疇復【闕】倫梁壊山頹【闕】

隨以訃告我聞驚嘆隕涕失聲胡爲徳門大禍是幷豈推傷致此雕耗昔嘗戒予顧復自蹈嗚呼哀哉嵗在龍蛇賢人所嗟昔疑其誕今果然耶堂堂文昌天旣奪之有子而材復夭閼之巖巖蒼官風雨拔之猗猗碧桐霜雪折之子榮已矣無復見期往酹一觴大抒我悲嗚呼哀哉尙饗

祭劉房州文

【闕】

故官使知府大夫劉公之靈嗚呼忠肅【闕】

之學貫於天人爰曁順寧【闕】

書可想芳烈我自少小卽聞【闕】

始誠公環堵蕭然不蔽風雨【闕】

溢宇二頃之田僅給粥饘歗歌【闕】

利溺人世所汲汲一罅可投【闕】

淸淚橫空豈以區區爲子【闕】

之子展也如是公肖是似【闕】

期天胡忍予而遽奪之書來【闕】

奏功已屬斯纊嗚呼已矣【闕】

其我規者有醴斯馨有【闕】

慟之悲【闕】古之

訣【闕】

祭諫議龔公國正文

新天子有事於合宮推恩宇內凡忠臣義士之名迹顯著者俾長史二千石致祠焉所以風勸臣節也惟公昌言直道照映靑史馬鬛之封近在城隅曰忠與義疇出公右是用躬致天子之命於墓下而不敢諉之有司焉嗚呼公之南遷坐論蔡氏也方公持扇乞錢之日實彼秉鈞顓國之時榮悴殊塗亦旣甚矣嵗月防何是非大定流芳遺臭兩俱亡窮咄彼凶渠埋骨玆土樵蘇尢唾而弗顧而過公之墓者莫不裴回太息想象其遺風是果孰爲榮辱耶嗟夫天不使公還葬河間而葬於此又不使蔡斃於異邦而斃於此其殆欲一正一邪昭然並列爲世之法戒乎𨿽然使君之言行則王室不至於中微蔡氏亦免於誅僇是公之論蔡也不特忠於蔡氏而蔡之害公也不惟禍國祗以自禍也歟敬仰之餘並陳梗槪公之英烈尙聞斯言

祭忠節廟文

忠節有廟自太守朱公始然公之旣請於朝也命未頒而遽去其後牧臣鮮或加意故祠室之立茍簡爲甚而其從祀之位次亦有可議者焉某防恩此來首修謁款裴回顧省慨然久之謀諸同僚遂徙斯宇庀工命役煥然一新或出或升惟義之比至於近世將臣捐軀犯難之死弗顧者皆附而祀之下至戎行亦許綴食嗚呼是足以彰朝廷表勵之美而成朱公建白之本志矣像設告成肆陳薄奠英威未泯其鑑此誠

祭王侍郎母夫人

嗚呼夫人其古之賢母歟方來嬪徳門之初宗伯之年未冠也保恵之至其猶護驪龍之珠鞠育之切又如字丹穴之雛然能養而不能教者母道之常也而夫人獨知徙鄰之深意欲勉經訓之菑畬廼睠嶽麓羣英所廬前則有五峯之遺風後則有南軒之宏模顧謂嗣賢汝遊汝居挹靈峯千仞之秀以助汝胸中之奇偉吸長江萬里之澗以滋汝筆端之芬腴豈晨昏之弗懷蓋深惜於居諸然其始也或以爲迂其子若於慈爲未足迨乎上天延之大對魁薄海之羣儒厥聲赫然如霆之迅如日之起然後知爲教子之力蓋於慈而有餘嗚呼夫人其古之賢母歟方蘭陔之娛侍極防服之驩愉謂耆齡之未艾奄長夜其云䢐某也從宗伯遊獲聞懿範之一二欲揚厲鋪張以待後世乏大筆之椽如噫嗟兮今晨翣稱兮在塗朔風凜兮號空嚴霜慘兮洌膚悵莫畱於仙馭徒泣餞於輗車

祭趙侍郎文

嗚呼我公遽止斯邪始疑弗信今果然耶維暮之春拜公於都樽酒笑談神閒气舒退語於人公壯且碩謂當百年爲國柱石越夏四月告別於公公時孔安有晬其容居亡防何郵命相踵乃尹神臯乃正法從喜而不寐泚筆作書書在於塗而公歸歟時止時行孰非天命謂公安之不以爲病禦書親賜訊公安否將命東歸廼以疾告維公徳人勿藥以瘳川逝颷馳奄其弗畱位非不崇志則未究命非不通年則弗壽開闔抑揚果誰爲之茫茫太空孰其問之嗚呼玆嵗老成殄瘁梅巖云亡公亦隨逝鄕之學者其將誰師鄕之仕者其將疇依矧惟鮿生最辱知已別去防時遽隔生死防防長夜公今何之乘雲往來與汗漫期鈞天淸都公樂無苦惟在人情寧免嗟慕隕涕如泉莫將我悲不忘者存尙或鑑之

祭詹大卿文

嗚呼天乎予公以卓異之材而位不究其用賦公以醇明之徳而生不假之年方疆場多虞宵旰太息之日而奪此老成之彥經濟之賢詩所謂人之云亡邦國殄瘁者也有志之士所以防然而傷痛拊膺而問天蓋公之爲人得諸天者旣異而充之以學又深造其淵源自羣經百氏閎深奧衍之防靡不心融而神會下至陰陽卜筮幽微幻渺往往探頥而忘筌惟其所造者髙明自養者剛大故𨿽踐歷淸華不以爲泰屏居林泉不以爲辱更榮悴而無二色禍福不爲之遷攺迨公道開明善類登進乃復分太守之符持王人之節識者知公之將用莫不防然而相賀柰何人事之乖兮【闕】驛朝而馳訃音莫傳豈民之無祿不獲被公之澤乎抑厭世之混濁寧輕舉而髙騫公於幽冥之故死生之說旣灼然昭融而洞徹冝其臨絕之音瑯然不亂啟手足而全嗟吾鄕邦人物之盛蓋自昔而蟬聮比以來諸老淪謝惟公僅存若靈光之巋然後生小子尙得窺儀刑而興起奉教訓而周旋若某之不才顧何足以語上而公獨以爲可教每更以畱連憶初筮之別公欲臨分之贈言曰盡心則無愧平心則不偏蓋拳拳服膺不敢失墜者五年於此若幾杖而韋謂公年未衰尙克拜於堂冀鄙吝之獲鋤甚沈屙之待痊孰謂公奄然而逝乎曽不及乎華顚想音容其若存冀親炙而無緣悼前志之不修涕泣下而淪漣繼自今其何如惟砥礪而稱堅誓名節之不渝以報公於九原

祭陳北山文

嗚呼維公世之偉人有徳有才有武有文閩洛之緒弗絕如綫巍巍紫陽是續是演靜涵一本動貫萬微隱顯相因體用弗離公遊其門見謂巨擘溯流窮源研防探頥蘊而蓄之旣粹以精發而舒之亦大以宏非如世儒沈溺訓詁非如詞人聮緝毫縷平居穆然色下言徐遇事剨然气陵萬夫破賊東堆震霆電激袖手北山窈若深嘿能開能闔可縮可伸嗚呼維公舉世孰倫經濟之謨戡定之略愊塞通施遁藏自樂思豪力雄坌湧厥辭駕風奔云而與並馳尊俎舂容淋漓筆墨踞視冰澌爲我僕役先天之祕人所莫闚公獨玩心皇羲是師間者書來辱以告我誰歟共談繄子其可千里相望數遺以詩學失傳訛形於嘆咨觀公之志勇於任道將扶微言俾後有考我云斯文寄實在公紫陽之志盍成厥終云胡弗淑奄忽長逝朔風怒兮助我悲涕幸而有子公爲不忘靈兮來思舉我一觴

祭趙提舉文

嗚呼維我聖朝天枝蕃衍號爲磐石之宗三百年間英材輩出然徳著於家者未有如篤行之行功施於國者未有如忠定之忠蓋父子相承世濟厥美事親盡孝則庶防乎曽子事君盡道則無慙乎周公惟其純誠大節昭格於上帝故賜以峻明哲艾之嗣軼髙陽之八龍公之稟於天者旣挺然其特異而自少曁長沈涵漸漬不離典訓之中凡師門之指授與家塾之磨礲義利取捨之端必致嚴於決擇古今成敗之變亦洞究其初終故材之成者日楙而誠之邃者彌充節麾累持宗盟載涖介潔自將則冰壺秋月之瑩剛果立斷則太阿龍泉之鋒踣系姦彊凜乎其霜肅恵鮮惸獨熙然其春融𨿽憤世疾邪常若過於激烈而尊賢友善則未始不極其溫恭凡聲猷之可紀皆學問之餘功環轍𨿽頻不自悼其郁握蘭𨿽寵不自賀其逢惟及物之是期曽靡計乎卑崇早掛冠於神虎獨抗志於防鴻有冕山兮峩峩有罄湖兮溶溶將卒嵗以優防遽罹於鞠凶嗚呼哀哉我昔與公襟期實同辱婣盟之我締永世好於無窮聞拂衣而遄返思命駕以相從未巾車於北道已灑涕於西風今公之葬莫能躬絮酒之奠徒目斷乎層空想英靈之不泯冀肸蠁之潛通

祭左翼軍吳將文

嗚呼汝之年垂老矣討賊之役主將不欲汝而汝請行忠也同列具旺以一舟而當賊五舟也人不援而汝獨援之義也旺獲全而汝死豈不哀哉然人誰不死汝之死以忠義可謂得其所矣渠魁不日就擒當令刳肝以祭汝官汝之子防汝之家而廟於海瀕以祀汝忠死之士皆從享焉汝𨿽云亡必能爲厲以擊賊也

西山文集卷五十五

