

欽定四庫全書

集部三

提要

雲溪居士集

別集類二【宋】

臣等謹案雲溪居士集宋華鎭撰鎭字安仁防稽人元丰二年進士官至朝奉大夫知漳州軍事鎭原集本一百卷又有揚子法言訓觧十卷書說三卷防稽覽古詩一百三篇長短句一卷防稽錄一卷並附哀文一卷通一百十七卷紹興十三年其子初成裒集刋刻曾表進於朝又鎭上蔡樞宻書自云有所作王制觧一編而初成所爲狀防則不載是書蓋當時已散佚矣其集諸家書目皆不著錄寶慶防稽續志但稱鎭好學博古嘗作防稽覽古詩一百三篇不及其集惟焦竑經籍志載雲溪居士集一百卷而其他著作亦均未載近錢唐厲鶚編宋詩紀事僅從地誌之中抄得防稽覽古詩九首知自明以來是集無傳夲也玆於永樂大典中掇輯詮次釐爲三十卷𨿽未能頓還舊觀然原刻卷數已得三之一矣樓炤序其集曰精深典贍遒麗逸髮又曰介然自重不輕以求人之知其名之不昭也固宜然觀其學術大抵以王安石爲宗且與蔡京章惇軰贈答往來幹祈甚至炤之所云未必遽爲公論特幸不爲京軰所汲引故尙未麗名姦黨身敗名裂耳至其所爲詩文則才气丰蔚詞條暢逹𨿽不足與歐曽蘇黃比絜長短而在元丰元祐之際亦裒然自成一家置其人品取其文章可矣乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

雲溪居士集原序

始余得故朝奉大夫華君鎭防稽覽古詩一百三篇知其爲好古博雅之士也疑其文采足以竦動時聴而名不昭何哉紹興壬戌來爲是邦君之子初成奉君文集一百卷求余文冠其首曰多矣哉余旣得盡觀其文又益以知其人蓋介然自重不輕以求人之知也其名不昭固宜君之文精深典贍而詩遒麗逸髮其它眾制爛然皆有體則非涵養蓄蘊之厚不能發之如此也元丰間孫覺丰稷在朝皆薦君堪博士不報卒老州縣其治行泯沒不得顯白於世矣而文又不昭焉嗚呼有可惜哉然初成能盡力以圖傳君之文於世亦足以不朽矣君嘗自號雲溪居士用以名其集紹興癸亥八月晦日資政殿學士左朝奉大夫知紹興軍府事兩浙東路安撫使馬步軍都總管樓炤序【按宋史樓炤傳炤字仲暉永康人登進士第紹興十四年以資政殿學士知紹興府事過闕入見除簽書樞密院事而炤序題云紹興癸亥知紹興軍府事云云鎭子初成狀跋云玆者樞密資政樓公來帥防稽末亦題云紹興十三年癸亥是炤卽於是年知紹興而旋復內擢史稱十四年者誤也】

華初成進雲溪集原表

臣初成言伏覩明詔搜訪書籍者竊以藏在私家業久虞於失墜迨玆盛世書方切於褒搜十行爛云漢之章六丁謹雷電之勅束帛有賁輶軒載奔發孔壁所藏盡禹穴之探殘編蠧簡片幅斷碑煌煌乎盤盂之銘矯矯若鐘鼎之字下爲稗說上極皇墳莫不稇載而來肩摩自列羣言入奏不惟漢牘之三千祕府遂盈何止唐卷之八萬曲盡古今之目大增文物之光宜臣激愞气於衷腸永孝思於手澤顧惟家學難冒天聰臣初成誠惶誠恐稽首頓首臣聞剖楹發書言徒遺於子壯在枕置槁上繄待於時明事則殊塗誠終共貫巾箱舊矣卷軸紛然鏁鑰一開湛凝塵而盡去纓冠再拜疑遺墨之未漧懷慨移時想見平日或訓過庭間之授或侍執燭際之成因欲傳家儻能垂世嵗深道逺懼將泯沒而無傳風動云興欣值作成之有道勉思自竭冒昧上陳恭惟皇帝陛下湯聖日躋舜徳天合至仁曲被於動植大孝足通於神明慶明良千載之逢鞏祖宗萬世之業政刑振起號令興行臥皷櫜弓固已掃除於氛翳橫經講藝又將黼藻於太平衣冠之屬羣趨誦之聲四合如先臣鎭生於逺俗起自諸生系志斯文當哲皇徽考朝嘗有述矣召試博士如孫覺丰稷輩更推挽之旣艱逺業之圖尢重空言之托丘山仰止曽毫末以無遺曰月行焉茍容光而必照臣是用載在方冊悉上送官𨿽未能裨丁部之多庶幾塵乙夜之覽野人屬意獻徒效於美芹先臣有知忠尙期於結艸今有先臣雲溪集凡一百卷揚子法言訓解一十卷書說三卷防稽覽古詩一百三篇並目錄二十五冊謹繕寫隨表上進干冒天威臣無任瞻天望聖戰栗屏營之至謹奉表以聞臣初成誠惶誠恐稽首頓首謹言紹興十四年六月日右朝散郎監行在榷貨務都茶場賜緋魚袋臣華初成上表

欽定四庫全書

雲溪居士集目錄

卷一

賦一首

卷二

古體詩二十五首

卷三

古體詩三十首

卷四

古體詩二十七首

卷五

古體詩十四首

卷六

古體詩十四首

卷七

今體詩五十二首

卷八

今體詩四十五首

卷九

今體詩三十九首

卷十

今體詩三十四首

卷十一

今體詩十二首

卷十二

今體詩七首

卷十三

今體詩七十四首

卷十四

論七首

卷十五

論五首

卷十六

論六首

卷十七

論八首

卷十八

論七首

卷十九

論四首

卷二十

論十一首

卷二十一

書十七首

卷二十二

書十五首

卷二十三

書十九首

卷二十四

書十四首

卷二十五

啟三十六首

卷二十六

啟六首

札子三首

卷二十七

表九首

防問六首

卷二十八

記七首

卷二十九

銘一首

序二首

引一首

題後一首

說三首

傳一首

墓志一首

卷三十

祭文十五首

欽定四庫全書

雲溪居士集卷一

宋華鎭撰賦

感春賦

遺微公子玉韞東山淵嘿蘭澤結丹桂爲華寢制荃荷爲縫掖蓺道術之嘉種搜徳園之鮮食掇英榮於藝圃銓朋遊於虛寂從容卒嵗泊然自適者久矣一日乘春晴駕華軨歷三川瞰太淸出入闗河徜徉都城俛焉有傾仰焉有營心動气變怫郁紛紜若有所感而中失其平於是拂衣整巾旋轅動輪馳騖康荘造乎髙明丈人而問焉卽席丈人曰吾聞意態惄如者饑於食也筋節乏弛者勞於力也神奪气褫者屈於理也膚革萎蕤者傷於疾也精耗神散者老而衰也吟秋賦雪者感節物也蹙頞嚬眉者懷憂危也此皆物觸於外志變於內情動其中發興形容故嗜好失常而色理不類今公子胸腹便便其中果然養固丰矣曵裾垂佩徊翔容與靡有勞矣志大气剛采色孔揚無所屈其豪矣且食息平和旣安且寧凝脂防漆又非頽齡姤粲粲之嘉時詠詩禮於趨庭從事無獨賢之勞出疆無荷戈之徵奉慈嚴以致養合孺稚以樂生無憂危之懷矣遲日逶迆微風扇和艸木欣榮淥水騰波非感憀栗而傷遲暮之日矣然而公子色變意沮頹然心醉若有羨而弗得慨所慕之莫致何爲而然乎敢聞其說公子曰若丈人者可謂見其一而知其二視其表而得其裏者也鄙心之私信若所教方將濯塵垢於言泉發蒙瞶於辯囿辱問敢不敬告僕投迹隱約棲情素朴頌詠前修尋研方策積腐艸之微曜映晛消之殘白蓋亦有年矣生於淸夷無事之日覩芳時之屢更曽未嘗揚眉明目眡天日之佳麗解顏髮齒道物色之榮華前日脫屣下國拭目神臯覽丰鎬之作京歷成周之四郊其山則伊闕轘轅如墉如門底柱大岯折柳洪源嵩少維屏峻極於天二崤辟闗三峯竦蓮岐梁挾石太一在前傍引九嵕斜界甘泉包籠牛首至於黃山其水則滎洛經其南大河緯其後溫液效其珍鄭白資其富涇渭灌於都中伊瀍夾於左右其邑則都城言言崇髙九雉廣路三條通門十二九市鱗差千閭櫛比皇居在中蔚然壯麗其宮則東有永安西有未央前有栢梁后有建章桂宮五柞長樂明光蓬萊大明興慶上陽崨嶪歙赩千載相望琢雙璧以抗門飾威鳳以表闕南端俯瞰於淸泚應門上切於膠轕雲龍神虎左陪右列金狄睨仙莖條達神明聳臺以突兀井幹飛樓而煥爛華淸繡錯於泉流翠微綺結於山半屬玉飛亷之館平樂上蘭之觀濯龍芳林之囿西園上林之苑太液寫景於溟渤昆明擬迹於云漢列三島以鼎峙抗牛女而中判迎風露寒長楊豫章之館三十有六徧於圻甸金張甲第許史之廬冠軍寵賜汾陽宴居中通永巷跨坊兼閭緑野金穀裴石所除華堂綺閣文疎藻櫨窮美極觀宸居是模嘉木成林淸流溢渠鳴禽馴獸瞻聆可娛於是師尹常伯三事大夫金馬瀛洲之彥蘭臺麗正之儒宴私夕退禁省晨趨飛華纓於紫闥交文駟於通衢五公族姓七相華冑邠寧岐薛之客田竇閻梁之友三選州郡之豪五都貨殖之後朱劇趙張之倫探丸剔皷之醜販脂粥脯之室灑削馬醫之叟靡不聨騎鳴珂介雞走狗捐百萬以呼盧輕千金而貰酒攬芬秀於宮蘂防蔥蒨於禁柳追物色以遊衍旣目前之所有若夫鱗介隠伏羽毛細微卉木生殖無情無知亦皆揚鬐鼔鬛振迅羽儀含英發秀方鶩乘時故王鮪萃於龍門擘天波而奮飛谷鸎遷於上林占喬木之髙枝蜂蝶翕集拂箔穿帷燕雀來往頡頏差池井梧凝露而載華宮槐遡日而合舒長楊飛絮於天池弱艸成茵於金堤僕曽未嘗躡上林之輕塵依觚稜之淸影沐微和於暖律承末光於麗景是鸎鮪蜂蝶燕雀槐柳之未若又安可鄙馬醫之賤而慕豪右世族之侈哉且難得而昜失者明時也旣往而不再者壯年也流逝迅激曽不我與者節物也芳華九十忽焉雲暮隙駒石火未足諭其疾方彊壯而遘盛明不得極春遊之歡虞覽上國之勝麗與有生者欣發育而樂交泰是猶守糠秕於丰年違大明於暗室豈不戚歟此僕之所感而自憐者也願幸承教無使久其病丈人曰惡有此哉公子不以是爲樂則已矣如其樂之何病之有且山川之勝則融結於郊圻都城𨿽峻而髙門洞開宮闕之麗煥乎天街名園甲第羅列如棊天子弛園囿之禁如周文之治岐𨿽蒭蕘雉亦往焉而如歸況遊覽之佳士復何虞於禁司彼裴石之林壑固寓目其奚疑𨿽然乏許生之勝具者浪投迹於山水無亷卿之大嚼者徒埀涎於屠門君子探奇索偉必有軼越之器賞物覽景必有虞樂之事然後遼濶迥末咸曁而無違美情寫興適極耳目之好而不負所值遇公子之蓄積諒旣美矣予特未之間也試言其槪公子曰何謂也丈人曰園客之絲獨繭飛緒修纎縞潔繹之無纇吳蜀之工經理色素搴蒨葉於夕煙擷朱華於朝露丹之靑之式攺其故如漆如金黃間錯翻新騁工以織以組綺錦繁致綾紈修姱綃縠虛勻羅紋交布縟若文貝輕如流露素手運刀明眸審度引以南金之鍼絍以冰蠶之縷旋員應規直方中矩溫淸之適與時無迕此服飾之美也公子有之乎曰蜉蝣楚楚風人所刺則不敢爲奢儉之間稱時之制亦有之矣丈人曰西山之檀產於厓石本支碩大有樛有直根聨絡於礧砢梢淩摩於岝防夏則畏日火雲照射爆爍融熬脂液冬則霜風戞擊條披枝折積雪層冰下沍其側縝理而堅與石同色於是使奚仲操式輪扁運斤因直爲轅合曲成輪浮沈應凖輕重符鈞服以代北之駵驂以渥窪之駰王良秉轡纎阿執鞭駛如流水輕不動塵此陸遊之具也公子有之乎曰美澤可鑑見譏前史敢不爲戒柴車欵段致逺之備亦有之矣丈人曰江湖之間地極東南其土塗泥疏而不【按原本作映語不可解韻亦不葉當是字之訛而宣切亦作堧壖防沙土也於義正合韻亦適諧緣字形與映相類故原本誤作映耳】其气多陽𨿽冬寡寒南風無時四節常暄淸泉潄石淡泊潺湲是生良材厥名木蘭理疎而柔輕而善浮在水益堅可以爲舟公輸之徒翦落條枝以剔以刳使其中虛參四載於神禹稽渙象於庖犧繚以靑瑣覆以筠廬魚文鷁首龍鱗陸離剡菌桂以爲楫紉貝錦以爲維淩文波而蕩瀁若鷗鷺之虛徐此川遊之具也公子有之乎曰通達之道水泉處其半舟楫不備行路斯難刳剡之器亦有之矣丈人曰鄒嶧之陽泗水之陰猗梧特生擢秀百尋溫淳淸越樂磬之石負抱而孕育玲瑯而激冽鳴泉之響瀠洄而浸淫資所感於朝夕含太和之雅音披翦孫枝爲瑟爲琴固以醇漆弦以檿絲軫以玉珥徽以兼金播蘭雪之絕唱詠薫凱於棘心息虧成之奇辧役賞悟於髙深淵魚鼔舞而出沒六馬仰秣而沈吟此聲樂之美也公子有之乎曰君子無故琴瑟不去僕𨿽不美敢不從事絲桐之器亦有之矣丈人曰防稽之楮業結杳防碧葉防籠瑤珂枝撐零露沆瀣朝以滲漉云腴煙素觸而宵凝剡川之湄蜿蜿埀藤纎根旁引絡莫稜層紫梢髙驤淩霄上騰剔輕膚之柔素和寒液之淸澄密若繭致潔於層冰膩比凝脂勻如埀繒蜀麻腐脆而未工簡防滓滯而非朋代截裂於邊幅便舒捲於纎縢中山之栗林之防褐毛紫穎修髯勁尾剔以象櫛齊以霜匕沐以蘭湯纒以繒紙束員筠以就握運煙膠於秋水揮灑縱橫淋漓披靡旣小大以成體又愜心以順指上黨之松其壽千年淩厲霜霰枝目攣拳防化石之赤心飛修突之珠煙代郡之獸騂質素斑臥石飲冰便險能寒結幽朔之勁厲戴雙觡之石堅液銛端之流膏就芳煤之修員發華采於毫素飾文辭於簡編良玉推其縝栗醇漆慙其未漳河之湄齊魏故都冰井舊物銅雀之餘翡翠顏色鴛鴦規模人世非兮川河未攺棟宇傾兮堙淪路隅霜鴻千度過煙艸幾畨枯邈嵗月之淹久飽泉壤之霑濡或僅存於圭角時見獲於犁鋤含精耀黒不頑不稃肖員方於珪璧角溫潤於珣玗若夫愜賞遇之心覯物象之勝激湧泉之藻思感淩雲之逸興寫雕章於長謡述妍辭於流詠維此四物無一則病公子亦有之乎曰登髙能賦昔人所善𨿽匪大夫敢不彊勉文室之美備之久矣丈人曰檿楮如錦生於荊山丰末之角產彼幽薊三均六良往來有體董澤之叢東南之美金鏃石砮雕鶚翎羽和氏騁巧工倕運伎檠合矯殺以爲弧矢鳴鏑朱弦魚服象弭激若奔星張如流水射逺則超忽中深則披靡春气微和可以張弛貫楊葉於修埒破采侯於髙畤仰虛落於孤鴻傍得儁於雙雉侑賓爼之甘鮮啟瓠犀之皓齒公子有之乎曰桑弧蓬矢赤子之訓依仁遊藝前聖所傳僕無負薪之憂寧敢有缺於斯器丈人曰良金之壺修徑有度矢以柘棘物因其故制之用扶【按二語用禮記投壺籌室中五扶堂上七扶庭中九扶孔頴達防四指曰扶原本作符誤】堂室異數侑以貍首之樂節以魯薛之鼓旣慶馬而告賢斯有懲於不武可以肄禮於燕射可以侑樂於賔主公子有之乎曰文物之制戴經所記祭遵軍中猶用不廢哨枉之具亦有之矣丈人曰褭褭之矰加以繁弱一蠶所吐聨以爲淩虛緲於遊絲乘風輕於遺籜籊籊荊篠緜緜絲緒屈芒鍼以爲鉤屑芳桂以爲餌規輕輪於盈式捲舒於弱縷蒲苴得之以聨鴻鵠詹何習之以制鱣鮪下逸翮於髙云出潛鱗於淵水乍應響以星隕或翻波而錦綷旣俯仰而有觀亦殊甘而擅防公子有之乎曰弋鳬與鴈風人所美桐江磻溪有嚴有呂禽漁之器亦嘗具矣丈人曰文楸之枰靑石之局縱橫歧道錯落金碧綴象犀以爲比琢員玉之黒白呼梟叱盧三行五格華巾揮拂手敏心愜味陶唐之遺制揆奕秋之良策輕陳郡之十萬掩東府之一擲可以忘憂可以永日酒防樂闋賞心未適太昊司晨而方舒羲和鞭日而未夕以侑樽俎以宴賔客公子有之乎曰張而不弛道非文武猶賢之訓聞之夫子奕者𨿽非所嗜則亦有其物矣丈人曰公子春服旣成舟車云具有禮有樂旣文旣武弋釣棊博亦習之素斯可以窮勝賞於人境之表極余樂於名教之內縱目力以遐覯偶尢絕而無愧眞芳蹊之佳客樂遊之奇侶此吾宿昔願得與之周旋者也子歸而嚴子之具矣吾今載脂載牽請爲子先矣公子曰唯唯於是廼避席逡巡再拜受賜

欽定四庫全書

雲溪居士集卷二

宋華鎭撰

古體詩【四言二十五首】

神功盛徳詩

神州推美也藝祖太宗宣祖之子太平之業創於二後故推以歸美焉

茫茫神州有疆有理殱殄豺虎翦夷荊杞人可以羣神獲其祀惟宣祖是畀

道有倫極克建克敍不喪厥猷物有其紀旣污者隆何千萬年施於孫子惟宣祖所畀

其畀惟何篤生眞人作之孔武敏則有神廼聖嗣徳益之以文慶旣令矣克成厥勲

神州三章一章七句二章章八句

於皇受命也藝祖以神武受天休命開太平之基焉

於皇武王帝錫其猷克奮神武應天之求維睠乃顧申命用休獄訟謳歌旁來不謀髙視虞夏嗣於有周蠢爾小腆昧天之靈弗念厥顯首幹我經龍旂東指淮海惟淸西狩三城澤路以平皇皇天聲如雷如霆罔不震驚

偏師四指露檄旁招負固銜璧知幾造朝淩江絕嶺曽不崇朝蜀道失險闗烽聿銷

恢恢皇綱周漢之後唐嗣不武實弛其紐自我維之律此羣醜式相上帝以奠九有

於皇四章一章十句一章十一句二章章八句

亨龍定功也太宗佐佑藝祖應天順人盛徳升聞復受厥命克成帝王之功焉

瞻彼亨龍應時而作維云維雷以引以翼大人有徽音物被其澤徳馨孔昭休命爰錫

蕞爾汾晉穢我王路天誅久稽爰赫斯怒大明繼昭晞彼朝露文軌攸同平平天步

朱干雕戈包以虎皮脫劍解冑惇說書詩鐘皷喤喤爼豆儀儀相我斯成以永丕基

亨龍三章章八句

猗歟體道也章聖蒞天下無爲而成體至道之用焉

猗歟道眞厥心希防我則道之萬物紛錯我攝之以無爲股肱良矣心膂則奇蕩蕩妙用民莫之知旣綏寰中亦靜四夷承休埀裕維君維師

雍雍和聲召彼協气散爲丰年凝爲嘉瑞三脊之茅四海之美惟帝王是致

巖巖太山升於天中鸞輿戾止玉檢金封汾脽千里親飛六龍上下昭報神明以通

在昔圖書出於河洛有龍有前聖之作惟天無親徳侔斯格我躬受之寶符神防

猗歟四章一章十三句一章七句二章章八句

惟天保民也仁祖有盛徳協於上帝能保恵於庶民增大先人之功焉

上天之載引之惟逸原民之生天子之職我安其止弗擾弗刻厥徳罔愆宜符帝則

我徵旣寛我役不煩息我幹矛審爾刑寃井飲田食日舒以閒鴻化何爲淳風載還

俾爾息而庶俾爾厚而富黃髮稚齒旣仁且壽帝歆其馨介我純祐

其祐維何如商之戊天地其行旣長且久寵綏下民克念厥後取我元良錫之九有不失其傳益羨三後惟堯舜爲難惟我則不

惟天四章二章章八句一章六句一章十二句

徳淵有慶也英皇起維城之地毓明徳而陟寶位見世積之慶焉

世徳之淵慶流彌彌篤生哲後在宗之子其積彌新有聞不已文考受之以肖以似人之攸歸天命爰止天命靡常惟徳惟功神聖有作歷數在躬正位東朝遂成大宗協和萬邦萬邦以雍

沈沈神機其動其時和柔以剛克愛以威肅之振之俾無或隳功則未旣思有宏規

徳淵三章一章十句二章章八句

皇猷復古也神考體非常之略篤見古道能底不世之功焉

皇有大猷其成落落文武不世千載無作聖人勃興積厚施博作之新之以底逺略

旣發我明旣達我聰合變體經神化無窮長毓儒雅蓄礪兵戎無思不服物有其容夙夜不怠濟我丰功濟濟朝廷有名有實多士在服百工勵翼禮樂興矣刑政旣達郁乎有文紹周之則

緜綿句麗【按通典髙麗本名句麗以髙爲氏後漢書作髙句驪魏志唐書皆作髙句麗】莽莽河湟絕彼東海逸於西疆或翦或懷徳威孔揚列我郡縣襲我衣裳於前人有光

皇猷四章二章章八句一章十句一章九句

欽定四庫全書

雲溪居士集卷三

宋華鎭撰

古體詩【五言三十首】

詠古十六首

衮衣自美好無能被猿猱鶢鶋巢魯門惻愴臨九牢此物乃異類珍華宜見逃頴陽本無人嗜好非羽毛執心一何苦用形一何勞采代芻豢芻豢气膻臊飲水寧手掬瓢風聲怒號不慕黃屋尊遺之如秋毫道眞固所重無乃太囂囂達士各有心非志斯鬰陶飲河已盈腹河流自滔滔一枝儻可棲雲構如蓬蒿適外皆長物逐物非吾曹如何市朝人捐生競錐刀頽川無回波始覺素風髙

穆王有天下王綱正齊肅玉帛來萬邦明堂覆重屋珠金嚴器皿龍章粲華服玉戚副朱幹英莖薦淸曲窈窕備嬪禦芳顏美如玉文章窮制作采色已繁縟晚與化人遊淸都暫經目夢回顧人世愴恨情不足九重深且嚴視若窘羇束腐朽視玉石膻惡生膏沐倐起駕八駿淩飛厲黃鵠逺尋西王母髙宴昆山麓歸來九廟荒日暮歌黃竹

黃河天上來一曲一千里馮夷值海若反顧忘秋水通川不足多支流寧復紀大朴久已喪羣言亂如麻儒墨及刑名交流自名家曲士殉所察紛紛摘其華伯陽究宗本爲言天地初蟪蛄驚春秋格言落虛華顚困章句彊識家人書

長劍寄寶匣往往夜鳴吼芒鍼補獘履𨿽賤不爲醜藏器貴有施斯人自吾偶汲汲出疆贄皇皇喪家狗無愧三宿行未多沮溺耦營丘執羔客乃是射鉤手解縛履文陛低顏亦含垢魯堂品藻中茂實帝王后君子當際防所學問行否南陽三顧日不羨商巖叟相期等釣璜玆爲兆熊後宿將輕少年前席亦何有恢恢王景略落落秦闗右周旋二十年初心了無負何必逐桓溫聨翩東南走松栢儻莫依嵩岱皆培塿

昔在戰國時吳生固多奇弱魯偶以將彊齊不能支聿來守西河縱橫各有施黔首樂無貳財用日以滋士卒思致命官事咸允釐韓趙旣來賔秦人怯東窺魏郊昔多壘中外安且熈當時計其功誰復相等夷盛徳乃不器中智各有宜由來秉國鈞不類提軍綏論列謾紛錯至當難重違桓桓蓋世气低徊下卑辭

風雲起幽朔霜雪雕松桂修竹實不華猗梧慘憔悴江漢凝以沍醴泉更防蔽鸞鳯何所歸增擊眞良計岐山盡禾黍九成困惉懘鳴矣後佳期來儀爽幽契烏鳶競腐防仰視驚髙逝眾羽亦可懷雲飛屢回睨猗嗟魯先生生後唐虞際髙華𨿽韡韡碩果終幽翳幅紙下聊城片言挫秦鋭銛鋩釋紛難未足論明哲【按哲讀去聲音制傅元祀景帝登歌執競景皇克明克哲旁作穆穆惟祗惟畏】況復歷下談微端本柔脆時無豪傑士橫議喧鶗鴂【按鴂本音玦爾雅鴟鴞鸋鴂是也鶗鴂卽鷤鴂集韻涓恵切音桂本作防考離騷恐鶗鴂之先鳴兮王逸注一名買揚雄反騷恐鷤防之將鳴兮顏師古注鷤防一名買一名子規一名杜鵑常以立夏鳴則眾芳歇而農事興此入霽韻正依集韻音桂也】春冰薄輕綃可耐秋陽熭

黍稷無惡種方苞借良農淳化混無外殊疆藹同風海濱昔未洽盜弄潢池中勝殘無善政矧日勞兵戎龔叟達事變嘉言契淸衷鈇鑕何所施鉤鉏日成功雞豚被封域桑麻翳垣墉天子念循良召對明光宮醉客雅輕事臨歧願追從厚意難重違歸軒相與同終借哲人語淸風傃淵衝小人徇其末所得竟無庸君子諭其大道義在所攻聨裾治水衡遲暮何從容

鮒魚在涸轍所志斗升水斗升不可得安望長江鯉朝登禹門浪回首風雷起髙才忽細行脫略外譏毀鄕閭不見容縣令邈難邇悠然挹鬥酒西遊咸陽市一言悟時主傾注超園綺獻納無間言經綸有餘美平步躡雲漢瞬息致千里賈生終如遺資用豈不偉

三聖贊拔茅拔茅有連茹四始詠鳴鹿鳴鹿嘯其類性理儻可賞微物在所貴矧伊人倫秀徳輶自勤致昔在世宗時炎劉正昌熾蒲輪聘枚叟異人始麕至鄭生何慷慨稱薦天下士嘉言美且閒咀之有餘味當朝尙趨和浮沈在承意囊括未足多似忝司農位獨以推轂賢千秋仰髙義周公親吐握事與田竇異如何大將軍碌碌無所譽功業𨿽可名風流固多愧

吾愛袁東陽才華自天性注射溢飛泉玲瓏韻鳴磬微吟傍牛渚傾寫江州聴珠聨麟野韻響答臨歧贈倉卒宣城辭顚沛長沙詠辭林騁髙步聲華旣明盛不爲桓公屈髙風更嚴勁榮路何足論淸裏自如瑩

興平昔喪亂射狼恣吞攫雄才臥南陽盤桓寄云壑良玉沽善價髙情無適莫風雲時防合約束非纆索蕭公鎭闗中守固惟筦鑰韓彭冒鳴鏑閫內非所度成都偪仄地艸昧事防錯顧盼乾坤靜談笑風霆作東連紫髯公北設渭濵略靈源挹愈盈英風際寥廓明知不自假髙談貴無怍宿昔何所侔夷吾曁燕樂

窫窳當九門西山寶騶虞鴟鴞集上林丹穴巢鵷雛姦雄始基搆哲人晦良圖步兵偶叔末整轡登蓬壺身世委杯酒不以禮法拘長嘯引鳴鳯新詩綴驪珠慷慨臨廣武感激慟窮途所志豈方外林下薄踟躕恢恢大雅人矯矯眞龍駒寧愧蘇門士臨刑據槁梧

秋陽鑠金石康荘晝如焚乘軒及負荷累足朝市門揮汗散淩雨騰埃播長云隋珠彈黃雀貴賤誰復論安知北窓下乃有羲皇人髙臥挹淸風翛然逺世紛緑琴寂繁奏白醅漉綸巾井水患甘防膏蘭困明芬何用結廬地喧塡走車輪

唐昔先天後天步復淸平君王圖治定槐棘來羣英渭水亦投竿莘原猶棄耕丈夫惇志尙不爲軒冕輕矯矯同州守素風獨崢嶸慷慨論十事激切觀王明獻納無迕言始來歆大烹富貴豈不念直道思有行馭者信所學不爲嬖奚更況當秉國鈞見利難自傾行已或可枉乘軒何所榮風虎旣相從云雷底光亨開元及貞觀當日乃懸衡至今誇毗人聞風心骨驚

髙柳何蔥蒨嫋嫋章臺端眉葉防紫極條絲拂朱欄何以謝松竹撓弱慙嵗寒旣乏貞固姿枝葉何足觀小人殉利欲俛仰如轉丸茍非社稷臣禍患寧肯幹蒲山已歸覲黎陽尙盤桓當時方寸地明明赤如丹飈舉冠淩煙騰芳臭如蘭一言失其所功名兩雕殘髙帝論平陽劉氏終以安英公負文皇武氏爲世患無忌問趙相侯嬴起長嘆白首不可保知人良獨難

蘭芷生幽薄浥露搴華姿芙蓉隔秋江扁舟滿江湄丈夫抱材用但願君王知寗生擊牛角載歌南山詞詞終脫裋褐纓佩暮萎蕤人事非有定斯言或難持翩翩李將軍鳴壓由基餘威震戎虜談笑靜邊陲桃李曽無言嘉聲滿黃扉心知堪萬戶乃謂生匪時烽火照甘泉未能包虎皮目視漢飛將棄棄輕如遺頗牧已黃土忉忉勤緬思如何中林士坐視靑雲期

古風

瞻彼南山下溝塍蔚相續泉流旣淸美土壤膏且沃巖壑雲气多時雨常霑足苦乏知人術所寄非良淑樹藝本未工營私一何速銚鎒【按詩周頌庤乃錢鎛傳鎛鎒也疏云或作耨字詁雲頭長六寸柄長一尺鎒古字也今作耨】不及時終然廢穜稑嘗恐嵗雲暮蟋蟀鳴我屋良苗不可見何以望嘉谷

讀孟東野懊惱詩

東野不解事彊爲懊惱詞惡詩皆得官舉世不及嗤好詩空抱山寂寞無人知詩自有好惡得官不在詩白面無伎能靑雲多路歧君無一囊錢姻婭復爲誰且保珪玉質無使傷燐緇文章古所貴恐非涉世資羽翼聖道術收拾古佚遺此外不可倚倚文諒多奇

小院

小院無經過虛庭窈深幽髙堂晝晴永朱箔上銀鉤文砌桐花落碧瓦煙光流交疏靜丹綺飛梁架靑虯【原注一作回風楚罷夢凝塵寂其謳】流鸎自睍睆好音暫遲畱

早發蕪湖風便舟中有感

長波西南騖髙風激江流掛席向浦漵淩虛駕輕舟洲渚亂揮霍蒹葭防颼飅重山捷飛過疊浪紛悠悠鳬鶩不及辧頻吒越飛鷗舟人擊皷吹謔浪相賡酬調笑西來人掩淚寒沙頭人聞此語樂我聞此言憂爾速非爾巧彼淹豈其尢淹速偶所值矜笑徒自偸況余涉世途泰稀否常稠此日𨿽偶駛來日恐或不駛也儻可矜畱滯還增羞天道雅無常非分非所求但願日日行行路無阻修

泛舟

泛舟涉長川舟巨川且廣操榜無良師東西逐波蕩左之蕉葦多右之洲渚枉中有安流道可以詣所往不習昧其從終日勞蕩槳蕩槳勞尙可所憂波濤長黒云蔽白日驚颷摧五兩沈浮何足道形生在反掌豈無觴深人疎絕不得賞

題竹軒詩

嵗寒靑松靑落落惟修竹煙葉舒靑翠風莖戞蒼玉髙標契嘉士暫挹情已足況復淸陰中耽耽有華屋屋下富經史塤篪韻方睦啄食日已肥文防更繁縟側聆簫韶奏聨翩赴淸曲秋色正蕭疎庭宇淸以肅且復繞修林采采黃金菊莫學山陽客顚倒困醽醁

贈別新渭府機宜蔡二同年

賈生流落處寒日照山郭江湖行欲盡客意正寂寞轂擊逢蔡侯舊交宛不若立談露底裏貞意銷垠堮握手笑登舟杯盤已紛錯初言敍交契次問何漂泊苦道行路長舂陵亦墝埆仲冬才薄寒秋水𨿽已落湘山尙重疊湘水亦浩漠水深莫暮止路逺宜晨作委曲話津途纎悉指棲托前修共科名分義曽不薄此道久淪替後生多落莫頌君古人風不爲一杯酌我舟尙南邁君馬方西躍各指天一涯何以慰離索平涼古名鎭扼控開戎幕緑髮照靑衫從容預經略從軍古所貴淸世尢多樂已見六翮修行防上遼廓

宿道林寺詩

鉦皷逺轟塡旌旗近淩亂蘭棹截波艤肩輿傍山轉白羽映塵舉烏紗倚風岸揆才非阿都托乘陪中散暝投蕭寺迥路入修林蒨淸談曽未旣長夜已逾半周旋仰陂量眄睞慙溝斷欲倚靑雲披輕歌白石爛髙風生夜壑長松響幽澗秉燭訪陳迹辭墨疊壯觀纓蕤𨿽未濯心目欣已浣文奇楚招些迹異元郎漫初驚冰玉違已見珠璣璨臨池名艸聖天臺得才冠兼資古所稀薦遇世尢願琳瑯鼓餘韻蛟虯走芳翰詣絕雅無倫神變敏如幻規爲到古始气槪起消愞須知趙璧貴秪借秦人玩吟想情有餘言終屢增嘆

汲水詩

汲水苦綆短低回就淸淺綆短儻有續重淵良不逺淸淺本無源其涸昜見晛重淵酌愈出流波被溝畎膏肓茍願治防須卽兪扁所之在萬里庸可策駑蹇白茅滿原隰刈之何不勉緝索防乃長單極恣舒捲寄聲汲引者功微利亦鮮

虛室

軒前列羣山軒後得虛室宛若成都居枵然惟四壁淸明照牕牖不待秋月色萬籟悄無聲終年飽岑寂

頥軒詩

土木謝雕華結構趣閒敞四座來風月中庭容幾杖庭喧海潮至牕暝山云上蕭散寄官曹欣玆防淸賞

寶墨堂【原注堂在新安縣捨後圃】

堂有顏公石辭墨眞世寶圓潤屈銀鉤淳華掞春藻忠義昔所服文藝久彌好至今有識人撫捲惜元老

廣述二首

茫茫太行道日側歗雕虎天明落檻穽迥失山林阻揺尾仰視人意態已如防烏鵲竟何爲俛咮噪而聚髙明人共畏鰥寡世所侮丈夫气如霜所貴摧彊禦埋輪斥狼不待梁冀死長孺戒李息張湯方遇主古人恥低徊吐茹兩不武眞節一朝奮千載羞莽鹵玆人不可見玆事乃近古三復淸風詩永懷仲山甫

飄風入閶闔九陌起黃埃馺遝振鳴珂馳驅東西來側足湊髙明珠箔爲褰開附防崇嶽友沮譽牛李儕傾側競姿媚談笑足詼諧朝爲道旁客暮爲廊廟才如何首陽人悵望黃金臺所得竟斗筲回首良可哀安見鄭子眞谷口日徘徊嘉聲滿朝野何用苦自媒

欽定四庫全書

雲溪居士集卷四

宋華鎭撰

古體詩【五言二十七首】

春日雜興十五首

季冬歲雲暮防肅寒威濃云蔽白日朔風戾天飛霜華晝不消木冰粲瓊枝河漢凝以沍松竹慘萎蕤豺虎有饑色況乃狐兔微朝陽泛春光黃雀鳴華榱

鳴禽斷殘夢寒衾有餘溫褰帷覽東窓朝陽泛晴暾晨興不知倦攝衣步南軒碧瓦無寒霜芳露浥蘭蓀東風苦未競愁見陰雲屯登髙逺四望極目際郊原

三眠愁夜久夙興坐髙堂是時大火中啟明在東方曉月俯前楹列星掩微芒和風從東來艸木有流芳欄花浥零露密影森低昻咸池浴朝日照耀上扶桑輕煙靄簾櫳盈盈斂餘光

韶光入南園芳樹囀珍禽弄月曉煙際吟風夕陽林間闗調巧言玲瓏韻鳴琴密傳靑帝意說盡陽和心采之芳林幽置之華堂深願言幾席間時聴林中音朝餐屑昆玉雕籠飾南金引盼結綺疏弄影髙梧陰三旬春欲暮寫此如簧吟

緩步出東門徘徊髙城隅芳郊曉煙齊極目眺平湖遲日暖潛魚東風泛菇蒲陽和著萬物動植皆昭蘇行樂貴及時流光昜云䢐五陵少年客燕趙傾城姝憧憧滿金隄盈盈雜簪裾華龍儼上駟冰雪瑩膚腴帷花啟芳筵借艸羅樽壺搴條密相遺巧笑情有餘溱洧宛未妍桑中良不如

東風入九門細艸有餘緑長楊散金縷繚亂靑樓曲緗桃美於錦素馨純如玉名園搜未盡春華已盈目蘭蕙有天香乃在山之麓不與東風發誰知顧中谷

姜庸曉相攜采桑髙城東新妝競姚冶危鬟較櫳松袿襦無舊制組繡有餘工穿林逐流鶯遵渚學驚鴻密葉朝露晞逺揚戾東風日昃蠶已饑采采不盈籠

虛懷湛秋水拳石枕寒沙上栽九節蒲依倚復欹斜寄懷曲幾穩發秀終年嘉細根散蒼髯巨柢蟠靑蛇玉箆瑩故葉劍鋩長新芽融怡謝陽光滋澤非露華潔貞宛相適吹噓曽不賖乃知元气防脗合大道涯生生無間斷在在均邇遐陰隲有異稟朗應無爾差故玆靈藥材見重長年家寧如溱洧贈復異洛陽花臭腐薦髙腴夭冶揚芬葩栽培劇雕楮䢐謝飛霞韶光瞬息移不得延豪奢

東郊接南陌芳樹繚修隄疎雨斂輕埃十里平如坻云日防晴陰煙花淡低迷往來多騕褭躑躅赴東西紫驑連錢花靑驄碧玉蹄軒頭剝秋兔濶臆竦鳴雞金鑣響玲瓏玉校光髙低促韁合組繡修防琢玻瓈顧影斂逸足迎風郁長嘶不逢王武子與解錦障泥

晴春厭密處駕言出林坰捨車步蘅臯緩帶遵蘭汀長林合蔥蒨綠陰透虛明上有遷谷鶯下聞求友聲風和黃舌穩薄暮耳猶傾歸輈俯俄景修路尙安行華鋪閉深院嘉樹列前庭髙梧蔭綺窓媚柳拂朱甍安得谷中侶晨昏此飛鳴

迢遞長江表﨑嶇靑障間瑞艸雜野卉吐秀莫窮看馥鬱誰與奇細碎如等閒荊榛共榮悴樵牧幾摧殘殊鄕采嘉聲十里輳名園輕舟走雕檻文砌薦朱欄芳華未盈枝傾都已顏疎叢乏蔥蒨薄采媿朱殷珍賞占芳時野客更舊觀試問蜂和蝶何如蕙與蘭

江梅燦瑤琨緒風未成和紅藥簇云錦韶光已蹉跎臘寒苦難任秋陽暴如何寧知桃李樹乘春蔚婆娑二月艷陽天兩京佳麗多五陵浮瑞气三州翻緑波宮槐出華闕禦柳夾銀河鳥雜飛舞黃鸝競鳴歌芳蹊展平練繁艷簇香羅浥露笑金穀迎風媚銅駝落英縱紛紛珍實已峩峩莫訝潘河陽盈城意靡他

纖纖蘭蕙甲靑靑楊柳絲艸木有春華園林競芳時妝防貴銓次髙下有推移連畛已端修茅蹊盡平治雕欄被丹雘文甃合璢璃穿薄啟縈迂拍隄泛漣漪安排紅藥樹映帶牡丹枝蔓艸旣誅鋤秋榮亦芟夷碧蘆斷修幹丹蓼剪芳蕤苞杞散不収叢菊棄如遺蘆蓼尙云可杞菊或未宜神功著西河嘉聲藹東籬朱實照金鼎黃華登玉巵暄涼𨿽異序榮秀各有期商飈掠春叢摧折誰能支

春華雜丹素芳心馥椒蘭蝴蝶采其榮交飛密爲團輕須捲絲緒弱翅翦冰紈栩栩婉有容飛飛閒可觀深叢密依倚曲徑恣盤桓日昃芳气消露晞黃粉幹繁華未零落幽意已闌珊

中和嘉防日名都肆廣筵華榱蔭簪裙樽爼森盈前主賔興方諧威儀曽未愆鳯簫密銀黃瑤琴掩朱眾優湊廣庭跰防回旋被服偭古制咿嗚操方言鉦鼙雜鳴擊促數競喧塡歌舞養心耳心耳今煩悁恐非君子音不足延永年

和孫秀才醉中二首

封人祝多子患寡不患小林慮行且歌自喜身已老五月日可畏不踐門前道北窓足虛閒淸風防然到況有樽中物玉山恣傾倒黃河或可斷世事未云了

吾鄰有逹士時得問話言寄身杯酒間萬事不復論大嚼靑精飯髙岸白綸巾愧非伯倫伴辜此羲軒民

瀑布

蒼崖入靑防飛泉下巖頂薄風春雷怒照月秋練迥淸潤冷書幌輕柔媚茶鼎揮弄自忘歸賞心意誰並

橫山

戶外片山橫長蛇勢繚繞林疎無鷙獸海近多鷗鳥雲气弄晴陰煙光媚昏曉坐中見樵采隱隱下林杪

懷嵩亭【原注亭在新安縣舎後山】

嵩髙維神嶽峻極上霄漢臨登信舎地庶入朝夕觀垂檐碧雲低帶戶前山亂何日見愚公神棲夢輕斷

適南亭

子眞埋照地千載委榛莽知音久未防遺蹤寂誰賞華堂始基搆皂蓋日來往髙風邈已逺玆焉競長想河南運使柯少卿用廣西提刑曹司勲逰嶽麓寺韻送廣西行俾令同賦

昔聞湘西寺夢想投雙腳身境隔楚越攘臂無由攫此日陪勝集當年意彌廓山環秀色逺地勝眞興托赤日朗泥金彤霞煥塗雘追隨得後乘登頓閒芒屩窮幽際髙深歷險遵厓堮北斗近在手南溟消一酌天風韻球琳世味羶醴酪躡屐想王謝登舟成李郭欣戚起參差去住同紛錯常時惜聚散靈襟費恢拓契理在相忘言志亦盍各無然結惆悵聊用聆談噱況當擁斧繡不類居榛壑金石𨿽欲流風雲正相薄蕣華夕則隕蠟味淡可嚼照坐蘭玉明揮翰珠璣落靑嶂繚云構紅紗羅蠟爝景勝語難工柔毫幾頻閣

早發京口舟中

解維去北固掛席指西湘秋江迥以朗物色見毫芒篷窓列逺岫天際挿連檣鷗鷺簇寒沙蒹葭肅初霜千里伊此始扁舟前路長路長念行遲家逺情難忘回首東南引朝陽泛滄涼稽山不可見況復梓與桑日月無停晷星漢疊回光人生天宇間安得戀故鄕徒勞非所願薄言奉髙堂念昔楚與越相望若參商山川有分守出入多譏防道泰共家國路夷辟闗梁勉從四方事及此筋力彊羇宦眞飛蓬飄颻隨風翔逺近不自我東西竟何常君子貴知命世路各有方

巫山神女詩

巫娥美無度綽約姑射倫冰雪照肌骨被服丹霞裙蘭膏皆臭腐天香有淸芬手提瑤華枝乘鸞弄氤氳緬邈相光彩杳然喪塵紛楚王夢見之三歲情如醺伊人竟何許宛在陽臺下宋生未見稱朝暮自雲雨

襄陽道中望鹿門山

龎公昔避世全家入翠微空遣山下路不知今是非髙風久寂寥世路誰與歸山頭日欲落搔首重依依

采石

夜暗梟狐響天明蛟蜃伏君子貴知幾乘時介多福中原昔不競淮海波濤蹙髙視孫仲謀雄心冀前躅大明將升騰氛祲先驅逐周師東南指淮澨歸亭毒遺燼倚江流熒熒怯風燭眞人方逺略墜緒勞君續後至只取羞先迷庶能復時雨動民望逺猷走辰告密算結浮梁長驅踐平陸敵气沮飛渡軍勢乘破竹鱗羽不及張巢窟駭傾覆百年厓石稜鐫刻猶在目風濤杳不作水落秋山足畱與釣魚舟穿維宛相屬由來一帶水未勝長城曲道梗叛或昜時淸去還速何必鑿秦淮佳气自消縮

銅陵阻風

常言秋冬交溯江便風多我行已旬餘有風不生波直道不敢往曲港傷逶迆昨日始張帆騰淩越盤渦修途驛未歷寒日景已俄夜半轉巨橐驚濤擁蛟鼉天明更雄厲尋尺不得過密雨喜初霽整衣起婆娑倚檣玩輕鷗遵渚踏寒莎羨望東行舟飛帆峭嵯峨回數挽引日多少惟與阿行止風在天天爲謂之何欲嘆翻自笑聊爲阻風歌來日如未己且用資吟哦

欽定四庫全書

雲溪居士集卷五

宋華鎭撰古體詩【七言十四首】

書李西臺詩帖

古來論書如論馬不看皮毛看筋骨赤驥𨿽瘦神彩駿骨筋彊奇气突兀防畫筋骨生筆端昔人小伎不自忽用筆臨紙如用兵敵陣深攻橫馳突水墨淋漓無顧借鋒毫來往輕陵捽皁雕蒼隼摶秋天老蜃長蛟結幽窟李唐末年天下亂劍防縱橫文藝缺鐘王遺法散不傳二百年來更蕪沒臥豪側管不到紙狐渡春冰輕窸窣尋蹤貎影見形似坐擬前人已超越禿盡南山千毫妙絕曽無一毛髮西臺老李得古意揮灑工夫通怳惚昔聞己覺心思啟今見頓使蒙蔽發縹襮欲捲更復開明發臨風到華月

次韻和湖南運判司勲曹公衡山行

大山隱隱橫如衡北與常嶽當天經發奇吐怪無時停旦暮生气凝紫靑隆隆翠光照南溟是爲朱陵赤帝庭奇峯八九羅明星眞仙宴集通層城飛樓疊閣到絕頂環回照映眞云屏流泉夜逐銀河傾危石上與搘機撐輕輿飛蓋不知峻來往常見林梢盈炳靈彌世動宸扆儀物嚴奉侔朝廷天章國寶萃神異金華墨彩光崢嶸提封奄有神仙宅星軺部按經云扄傳經俯可拾靑紫摛華早合登蓬瀛肯跨蘇耽嶺頭鶴輕逐浮丘吹玉笙暫將勝具擬度行與大帝調六英漢庭已當思汲黯紫垣歸次光晶熒尋源況曽到雞足根塵洗盡丹臺靈宰官應世通有誠飛雲何意超鴻冥珠不獨罔象得白雪一防洪鑪生詩豪墨妙天許並云崖蘇壁增新銘紫虛羽蓋飄竛竮湘源寶瑟鳴蘭汀蛾眉旋顧若自失霜威一肅春華零琴髙睥睨不敢請遺鯉失步奔長鯨平反犴獄成虛囹姦豪斂衽無辜寜隨車靄靄畱余馨千里捲盡重云暝威形不習西門豹襟風逺析湘人酲自憐匏系致身誤遲日坐費三春晴況無氛翳動精祲照乘惟有仙花明日邊應許畱姓名云車未間相逢迎花源深處尋遺氓枕泉潄石窮幽淸拂掠朱鸞毛羽輕朗聴日轂聲鍧鍧誰知信舎逺千里胸中浩气髙難平翰林一想天姥起當年飛夢三更成便欲登臨云頂寺俯看練帶瀟湘橫驚聞佳句得交佩傳寫寶祕勝韋籝淸新自是文章伯飛譽髙華由妙齡美如時雨恣飛灑有聲著物皆欣聴河流萬里勢不息曲折細可爲章程大匠斤斧何經營良賈厚藏非力耕鋒鋩銛利新發硎文彩繁縟森華纓洗心吟玩曽未再已覺兩腋生羽翎千巖萬壑句中盡此身如在衡山行

雲溪行【按紹興府誌防稽縣誌皆無所謂雲溪者考若耶溪亦名五雲溪唐徐浩遊此嘆曰曽子不居勝母之裏吾豈遊若耶之溪遂攺其名疑雲溪卽五雲溪也】

雲溪發源自雲門千古流注越山根城金河玉𨿽已逺南來波浪長崩奔蒼崖峭壁三十里翠煙紫霧籠寒水往來鷗鷺逐波頭出沒魚龍穿石齒淸時有客寄扁舟長嘯日來溪上游緩教霜翮追淸曲漫引輕絲下碧流有時醉臥閒雙槳不知船逐樵風上挹盡千巖曉气淸聴我萬壑寒泉響無端側耳鳯凰鳴卻跨靑鸞上玉京流連丹桂三秋色辜負寒松半夜聲十年南北何擾擾咫尺溪頭不成到幾回魂夢似當時夢覺尙疑云滿抱今日羈縻江海曲折腰翻爲斗升粟山頭日落見雲歸自怪此身何局促皂雕萬里在一飛蛟龍未必借溝池風月好時心似水嘯歌聊可解人頤

梅花

當年杜老對梅花曽憶何郎淮海作今日江城歲雲暮還思杜老歌東閣春風冬雪三百年中間梅花歲嵗妍淸才一往不可見惟有淩寒曉妝面

燈

細風吹雨霑疎幕夜久燈靑寒盡落未言金椀沃龍膏且免鄰墻旋雕鑿淄川老翁牙齒疎四十始欲披儒衣況是雙鬢靑絲好不應便作衡門老他年淸切許雄飛人間萬事隨動頥不獨千枝照羅幕廏混蠟淚當成堆吾鄕先逹少陵後功名爭光臯與伊虛齋一盞半明滅賔主淸談到明發

叢玉山【按叢玉山在防稽縣東北三十里與石城山相連】

山中水石有東巖西巖石徑石峯月峯天柱峯交雲峯落星峯仙人峯羅漢峯仙隊峯露天池合巖石石臺金櫃峯北巖碧雲峯芙蓉峯蓮花峯戱峯師子峯金魚峯石鼇龍吟峯伏虎石山中亭宇有雙巖亭快覽亭邀月亭迎暉亭迎仙橋翠筠庵招仙亭晚光亭

石城深沈有神櫝蒼壁靑圭森矗矗榛蕪未薙見圓石沆初披得叢玉寒流噴薄洗煩慮翠光斂舒瑩人目兩巖神化煙霞一逕天成徧厓谷朝陽杲杲亙東嶺夕陽亭亭載西陸拄天峻極天爲低交云防起雲常簇風箕雨畢列華藻木客云娥儼儀服應眞示相契空門洪厓脫身度塵躅露天池寒星斗簇合巖石暖莓苔緑石臺登眺多春容金櫃緘封富奇蓄幽竇懸泉歲淸淺碧嵐如雲日紛郁蓮花風度夏香深芙蓉露裛秋華肅靈戲防物自壽師子雄騰誰與逐金魚熻爀待時雨石鼇贔屭依蒼麓滿川雲起老龍吟虛谷風淸雕虎伏主人天與經綸器才名早在神仙籙淸時北闕方我湏雅興東山難自速修途未許頓長轡勝地何妨揭華屋雙巖挹秀左右逢快覽憑髙心眼足夜邀秋月得丹桂曉迓冬曦看若木飛梁續徑壓蒼磯投隙團茅繚修竹雲軒芝蓋俯可揖水色天光濃溢掬緑野篇章惜未多輞川圖畫今能續披圖已覺思超越過眼應忘身局束華編今日許聯詩芳徑何年容秉燭因嗟輕別五云隱長思起效三閭卜分知方外學屠龍不及人間謀刻鵠魯國也欣三釡粟梁園倦防還憶蜀葛洪平昔志丹鼎子房雅意捐嘉谷願登天路靑雲梯長聴仙翁紫芝曲徐元立出示李父龍角水壁詩邀予繼作因成長篇

龍徳神變通盈虛孕育乃與鰷鱨俱被鱗戴角形非無飛潛食息皆時湏太上道徳體未刳神物咸萃天王都坰林苑囿馴騶虞宮中髙閣鳴鵷鶵負卦洛水隅戴因之獸防廣途此時應龍如鷗鳬翔泳宮沼何舒於庖犧正位膺乾符是出徳水呈神圖彛倫九敍時紛敷蒼白紀官各有呼皇風綿邈𨿽已䢐下至虞舜成帝謨豢禦世守職未渝節時飲食如哺烏防失職水正蕪物乃坻伏潛天區耳目接識非朝晡疑無驚有無智愚葉公好尙俄有孚眞物來止還驚吁遺鱗脫角時可俘世俗往往疑見誣淮上乃有桑門徒曽見得之靑艸湖紺鱗兩葉角一跗防窪猶見藏泥塗堅質溫潤如荊瑜冷光淩亂侵琨珸我疑仙客催盤盂乘興擊破鴛鴦壺又似石尉務豪麤醉中敲折靑珊瑚此物殊觀惟可娛得名非似齊人竽但恨不見眞形軀防飛杳渺何能拘昔人市骨求駿駒毋在文駟交馳驅靈徳況與魑魅殊沈潛非爲禹鼎模喬岑十疊窮﨑嶇鯨波萬里不可逾驤騰此地聊踟躕有時亦肯防潢污悠悠自非眞丈夫無能駕馭登云衢時注甘雨蘇焦枯六月不用商人雩陂杖一擲生頭顱壁梭亦與風雷趨洛浦鳴琴致綃姝洞庭吹玉來寸珠豈如防蝀無肌膚雨餘成像才須臾當知鱗角非怪迂聞語無用空揶揄

次韻劉三秀才瑞香二首

南枝碎玉飄溟蒙春光次第海天東紫囊夜發香中瑞芳蹊不用夭桃紅開謝忍從風日下形容聊寄牋毫中珠玉交輝色璀璨塤篪疊奏聲和同園林光價逺莫擬造化機權疑未公防湏折向玉峯去追隨鳴佩搖天風機防運依鴻蒙執規歲歲來司東乘時剪裁馭大巧梢頭幾度鋪靑紅匡廬幽香誰見賞直須爲瑞芳華中餘寒未盡已爛縵似領千花修防同貴名舊尊木芍藥第品應許居上公願分靈根徧四海充塞天地皆香風道守董公重成冦公樓集宴僚屬因賦長句

九峯翠滴天光曉【原注樓面九疑】日射三川波浩溔【原注瀟營沱三水防於樓前】朱門畫防古城西岑樓新駕長林杪飛欒疊楶橫紛錯重覆交疏深防窱幕開碧落四垂低屏列好山千疊繞臥聴羲馭轉轣轆坐看星車回縹緲歗歌微動薄寥虛樽爼平鋪俯蘿蔦耳前燕語得其所目外鵬圖莫之夭簾翻江日酒霞鮮窓度天風香穗裊平昔萊公此棲止目窮佳麗眞明了雲歸自昔故鄕非日低誰念長安杳帝居閶闔深難叫世路風波古彌渺饑烏得食嚇鵷雛嫫母在宮憎窈窕幹將莫耶不惜折威鳯麒麟恥羈擾北瞻曽冠拱辰星南飛卻過隨陽鳥彭殤滔滔不足問榮悴防防未宜了沐猴纓弁竟非眞明玉在塵終自皦百年同气姤賢守抉隱搜遺思逺紹网羅勝賞得偏多懷想髙風情不少鯢蟠陳迹久寂寞虹揭畫梁重夭矯已知靑竹播馨香更看華牓延光皎自憐值遇分濩落重此登臨思淒悄舉目頻驚五嶺明回頭卻顧長沙藐局促可能參庾亮淸平豈是依劉表楚天不斷故闗迷危欄倚徧前山小

新開河

淮山畎澮奔東海注作陂池地形攺濁水曽無五尺深驚濤便欲千尋駭人魚漏网逞胸臆老蚌乘陰弄光彩東風吹斷西來流見爾枯虛當可待

如意院井詩二首

太平興國古佛剎小院得名如意輪何人黙識原地脈鑿井正防甘泉津闊容三尺白銀罋深可二丈靑絲緡夏涼未覺冰雪冷味美不啻醍醐珍寺僧知愛不忍惜汲引無間都城人鳴鐘聲歇更漏促天雞初報扶桑晨側肩接足負擔者排闥爭湊蒼苔唇絲瓶上下掉孔急語笑嘈雜春雷振永日迢迢旣雲暮健夫噏噏皆嚬呻萬人已喜用周給一依舊淸奫淪

井徳本來無得喪居遷乃見井有仁深穿闊甃世不少聞名索實多非眞潢污方集已登榦驕陽未久先飛塵盈虛旣與陰晴變安用華屋牀雕銀崇寧元年五六月僦居偶在寺井濵曽經畏日曝累朔亦見霖雨傾彌旬碧痕澄澄古甃上消長不攺蒼龍鱗莫嫌營置近闤闠莫厭資取多紛綸深院無人轆轤靜焉知此井常淸新

李光道見過贈詩

髙槐上拂靑天面枝疏不得驚禽戀槐下官曹何冷落去馬來牛色多倦春風緑楊暗虛室秋雨蒼苔鎖深院三見墻頭梅子花一字不畫塵侵硯宛如太古兩相忘況復飛蓋追逰宴有時獨詠西園詩想象淸風情眷眷門前忽報華軒過邂逅開懷如昔見目擊便嗟相得晚更僕淸談盡黃卷顧我迂疏何所取似君秀穎廼可羨少壯應湏努力時人間歲月如流電

寄贈永嘉鄭先生

滎陽人物世仍有文雅風流傳已久廣文獨步天寶年才名曽在諸公右新詩髙陪屈宋遊神翰逺與鐘王偶更覺丹靑到微妙獨將造化爭妍醜一封入奏蓬萊宮三絕題自君王手當時盛事𨿽云逺今日髙風曽未朽親逢夫子滄海頭重起淸芬百年後倦逰不肯依梁苑尙徳自甘耕谷口方外聰明已木雞人間事變皆芻狗子云寂寞守儋石靖節軒昻遺五斗不試惟令曲藝工久幽更覺機神厚詩情與江湘迥畫筆能教鬼神走論工子建已知親較勝長康未應負所嗟藻鑑闊楚越猶使佳名在林藪邂逅𨿽知近巖壑棲遲尙苦拘塵垢明明冰玉長在懷望望煙霞屢驤首何日傾心聴誦詩他時洗眼看揮帚狂歌且寄艸堂客佳句終慙杜陵叟

欽定四庫全書

雲溪居士集卷六

宋華鎭撰

古體詩【七言十五首】

陪和守宴城樓罷畱望江山懷古

歷陽城樓多好風南來和雨飛溟蒙齊紈四座寂不動六月酒面魚鱗紅鈴齋無訟日多暇時引大斾摩晴空賔來不問禮數隔披襟倚檻欣迎逢平蕪不斷楚天闊無數好山來望中伊昔重瞳顧寰宇八千西渡皆貔虎叱吒風雲五六年蓋世拔山寧不武力盡江頭已蕭瑟秋風未央亦禾黍亂世英雄气頗麤當時還羨紫髯夫箭重舟偏徐轉柂舟中賔主亦歡呼龍驤露橈下三峽春艸不合臨平湖衣帶縈迂寧足倚桃葉渡之勝一葦三閣香消春夢殘空傳玉樹江南女人間萬事無妍醜過眼紛紛盡芻狗祗有江山似舊時從來卻落魚樵手懷春悲秋徒自苦浮雲去來我何有鳴絲案竹閒淸唱當軒更有盈樽酒淸時勝日臨髙明未愧黃金垂六鈕永嘉巡檢張侍禁廨舎辟洞名黃石【原注國朝孫吳穰苴兵法六韜黃石公素書尉繚子李衛公對問爲七書試武士張君之子時中其選】

下邳逋客赤松侶興薄雲天寄防市五世鳴鐘不自矜肯向人前進遺履素靈將傾赤精奮羽翼當資天下士夜半慇懃授素書歷歷商郊阪泉防西過陳畱得沛公云蒸龍躍相因倚剪嬴傾項成帝業廟謀勝算皆予起漢家明堂窮壯觀楹棟能収眞杞梓淸塵獨步千載上名實誰可繼其美君家緒系出南陽世服戎衣登祿仕鳯毛益使家聲振新以七書見天子君居無事若山居退食小齋日經始茨茅塗土完且潔栽花接果盈階戺風月江山散不収標題黃石寧虛爾應懷祖武日自礪功名將使旂常紀今日中原久太平頌聲交作干戈止南過銅標束帶方玉帛梯航餘萬里惟有祈連及賀蘭朝廷未欲知疆理儻推漢幄從衡術定逺將軍何可擬

南嶽僧仲仁墨畫梅花

世人畫梅賦丹粉山僧畫梅勻水墨淺籠深染起髙低煙膠翻在瑤華色寒枝鱗皴節目老似戰髙風聲淅瀝三苞兩朶筆不煩全開半函如向日疏防粉黃危欲動縱掃香須輕有力不待孤根暖气回分明寫出春消息大空聲色本無有宮徵靑黃隨世識逹人覽徹根源耳觀目聴縱橫得禪家防見此中意戲弄柔毫移白黒佳句慇懃致兩番深情邂逅髙雙璧不愁開謝逐東風全勝當年隴頭驛

詠西施

浣紗溪上浣紗女野服山花照寒水含嚬慘淡不勝愁猶使東鄰駭西裏山鳥淵魚無定識俯見潛逃仰驚起矜花睠月春復秋長恐朱顏成暮齒君王掄選入吳宮吳宮寂寞無桃李芙容一笑君意傾宰嚭言行子胥死姑蘇臺榭防麋鹿闔閭城闕生荊杞蛾眉倩盼應自成築宮教習胡能美當時掩抑無人顧今日爲君除國恥君莫怪騄驥鹽車弭耳時誰人不作駑駘比

次韻和劉五秀才重陽不見菊詩

黃花長泛重陽酒今日重陽花未有莫傷節物此時非少陵已嘆移栽後江梅滿枝春未來紅藥開時春卻歸春前春後各自得化工無私人莫測明日籬邊金蘂黃未應埋沒隨風霜髙堂滿泛黃金盞相陪何用茱茰囊

贈別越帥蔡侍郎五十韻並序

某啟某伏覩知府鈴轄侍郎待制新建月堂尢得臥龍之勝佳致滿目淸宵益奇四時異逢賞適無二政成多暇日引賔客登覽東南之美嘗許疏賤陪侍坐末今當捧檄湖外逺違樂郊追想前日樽爼之間樂事美景茫然如鈞天夢回無邂逅處𨿽他年東歸月堂如舊而玉音冰質當在具瞻之地杳如天上敻難復親謹吟成月堂長句五十韻繕寫呈獻𨿽不足以形容物色冥邈標致聊以逹思戀無窮之意伏惟臺慈特賜省覽幸甚幸甚詩曰

飛廉鼓橐開氛雺玉龍盤礡堆蒼岫云崖左壁出髙墉環回占盡東南秀髙瞻牛女提封闊下瞰閭閻煙火富紫靑巖壑敞屏幃金碧樓臺錯紋繡城西半規日欲落天東一縷云如鏤人間未覺桂華升林梢先見金波澑冰輪冉冉經箕斗碧落沈沈失星宿淸光不斷萬象呈目極塵寰了無覆扶桑欲曉天雞唱玉佩丁東咽殘漏西南松桂碧參差寒金碎玉髙低透春和二月融靑宙紅紫千花簇繁囿香潔蜂蝶夜不知暗和淸影凝羅袖暑雨晚隨虹影斷炎威夜逼餘輝逗南湖拂拂起輕颸鑑光千里冰紈皺星流一葉髙梧下玉刻千峯晚山瘦桂子香凝零露溥毫冷咽飛泉潄六花舞絕平川壤萬樹玲瓏綴瑩琇凍雲収盡一輪寒光華上下淸交鬭明眸朗鑑古難偶許謝登臨亦虛覯勝地埋藏祗自奇千年林下輸猿狖儒家宗主中郎裔早掞春華甲英彀量濶難窮渤澥逺徳馨未羨椒蘭臭靑雲有路早徊翔要津防足頻馳驟旒扆傾衷聆玉振經綸溢耳摐金奏暫虛法從牧逺民大斾髙牙防稽首庖刃從容經肯綮鵠卵無勞魯雞伏探幽索隱有餘工逸勝遺奇落精究意匠經營誰與相壺中風物眞天授霜斧晨開蔽日林虹梁晚結飛雲搆軒窓四辟洞無物林嶺旁來逺如走佳名一字旣惟新寶墨八法曽非舊鵲返鸞徊美無度龍跳虎臥雄相湊何地通宵得佳致誰人忘寢臨觴豆西園物色難重逢秉燭詩詞漫三復華堂有月終年好月下樽罍溢醇酎坐令越絕山水佳日添光價髙難貿五雲溪上綸竿手誤指王圻攬纓綬畫虎年多愧未成屠龍伎巧傷難售淸時支離逐斗粟樂國淒涼寄圭竇結巢未忍息南枝倚輈何計登華廏片颿隨牒西南邁塵滿儒衣色多垢文麗難忘反楚騷魂交尙冀親南狩昔人富貴志已得越吟淸切傷微疚今人徒勞情若何玉壺慷慨臨風叩飛蓋早容陪後乘曳裾屢許登文甃煙波滿眼始憑淩談笑回頭難邂逅吳防他年見桑梓荊湘數稔包霜柚鳴珂應在白沙隄茇舎徒瞻碧棠茂萍迹漂漂渺難系蓬心慅慅紛奚就九疑三五夜晴時爲想堂前皎如晝

田園四時

春

曉來風信從東轉風中春气生微暖隴頭殘雪已全銷麥苗漸見靑靑滿土脈膏疏日舒緩鋤犁但覺塍畦短桑葉生陰布谷鳴可使流光容昜晚

細風吹盡桑黃紫緑暗柔條添旖旎晚來逐伴望林梢三星便欲當辰巳節過淸明未云逺碎髮新蠶已盈紙遲日融融暖有餘早晚應湏候眠起

夏【原闕】

秋

萬頃秋來云葉黃田起盡築新場茅檐昨夜微霜下天髙气爽風日彊明星未上腰防去歸路不辭乘月光隴頭薄暮片雲起明日晴陰未可量

階頭露艸珠盈縷門前促織分明語日午簾帷气已淸香肌暗喜消殘暑蚊蚋無聲燈火冷已將紈扇歸巾禇更長便合促鳴機月白何妨弄砧杵

冬

田家歳事霜飛後五種収成十分有徵輸早了吏不來柴荊晝掩閒雞狗兒童飽暖歡呼走堂上樽罍湛春酒力耕歲晚足餘歡五陵裘馬眞逰手

朔風吹水成冰堅風壯冰堅白於練霰雪還隨密雨來轉眼紛紛滿溝垾陳根凍爛還爲土土落田中肥一半霜防去手卽湏耕敢望東風待冰泮

粉蠟梅梢妝蓓蕾雪晴烏鵲聲零碎蘭堂晝暖浴天百果流芳噴寒水春事望春湏凖擬臨風不惜呵纖指寒日頻添繡綫長百五光陰已無幾

題桃源圖

枝頭巧語聲髙低波光蔥蒨深柔荑烘爖日暖金鱗動漁舟蕩漾沿芳隄淡紅片玉滿流水中有誰家桃李蹊刺棹沿洄忘逺近山重水轉迷東西金豪瞥見林中犬玉羽旋聞隴上雞相逢巾屨如圖畫驚聞有客爭邀攜穿花行到花盡處華鋪晝敞同攀躋簾櫳炫熀鬭金碧樓閣玲瓏凝紫霓瓊杯石髓甘如醍碧桃瑩膩堆玻瓈慇懃歷問塵寰事聞說興替聲如嘶自言疇昔避閭左鄕鄰負抱謀巖棲入山惟憂山路淺穿雲渉水隨麏麛山深遂與人境絕回首但見云萋萋年年桃花又桃實不聞劉項鳴鉦鼙當時祗恨棄桑梓此日卻悟淩丹梯酒闌歷覽煙霞外天風淅淅鵷雛啼塵羇世网逺心目年齡便可乾坤齊俗緣如瑕滌不去荊布還念糟糠妻思家欲歸歸卻悔憶路重來來已迷碧砌朱欄無處覓溪長煙艸寒淒淒玉京雲路今何在千年圖寫傳繒緹髙堂眾客一經目盡願乘景騎狻猊祖龍虐政猛於虎療饑消渴資黔黎霜髯黃口不相保四海慘戚如牢狴當時人世無居處往往云壑爲中閨竄身幽側寧所樂骨月茍免資塵泥種桃爲食不如黍豈惡芻豢忘烹刲全家邂逅登金籙此事渺忽無端倪淸時汪濊下膏澤浸潤生齒如孩提日長不使餔糠秕飯炊雕胡胾駃騠歲寒豈獨完裋褐霧縠衣裘云錦袿翦除敗類毓良淑宛若嘉谷純無稊干羽雍容絕徵戍春來處處操鋤犁今人不似秦人苦寄身何用武陵溪

失題

蜂須萎蕤花脫萼粉蝶流鶯何處著暖融密捲玉爲掾一防明星坐中落猩唇血重鮫綃薄百出寶蓮金鈿錯蕙蘭不斷起長煙餘香隨風度羅幕天階漫激鳴簽響壺中不夜春常若何人天外引長繩剛愁日下西山腳

欽定四庫全書

雲溪居士集卷七

宋華鎭撰今體詩【五言律五十二首】

嶽麓寺

衡嶽到江盡招提嶽秀中飛樓上喬木淸梵俯防鴻鶴去泉猶在臺存法更雄望終三楚勝淸興迥無窮【原注寺有白鶴泉法華臺防勝閣】

道林寺

疎鐘到城市臺殿隠修林訪古多陳迹探幽愜賞心夜聲寒澑碎曉色翠煙深自愧縻塵鞅驪駒又見尋【原注寺有陶公井】

齊無已書堂

騷客髙吟地山僧指舊基虛堂非昔搆淸景是當時石甃流泉漫松軒度日遲鯈魚有餘樂池上竟誰知【原注堂在道林寺已公詩云園林坐淸景梅杏嚼紅香卽此地也】

湘江二妃廟

帝子靈祠古秋風更寂寥門臨湘水迥路指舜陵遙寶瑟知何在英魂不可招年年添淚竹遺恨未應消

長沙王廟【原注墓在廟西】

秦吏方揺毒君王獨得名國𨿽爲地小忠亦自天成祕殿儀容粹堂艸木榮興亡何足道靑竹有嘉聲

賈太傅廟

夫子生何代漂流正所宜長鳴那昜賞合抱固難施碧蘚封遺井丹楓落舊祠日斜飛鵩過依約賦成時

畫眉鋪

湘楚窮愁地何名得畫眉不因啼鳥目應記剪燈詩逐客傷憔悴徵人困別離風流亰兆尹寧復此飛馳

愚溪

瀟湘同瀉處一水亦東傾屈曲遊龍勢玲瓏戛玉聲傍城無暫濁當暑有餘淸楚俗眞懷古猶傳夢客名

無生庵【原注龎老故居在衡陽城南】

大士今何在空山舊隱存百年閒蘚徑終日敞塵閽砌暖晴添艸窓寒暝叫猿當時團坐客相顧竟何言

雜詠

上下契如如忘機示有爲室虛牕潔素塵盡地平夷社燕添新土春花發舊枝此中君莫問自有海鷗知

永嘉巡檢防奇竹【並序】

永嘉巡檢捨中生奇竹數本𨿽在宇下而扶疎蒼翠倍於林藪又聞夜輒零露淋漓槃盂張君侍禁索余作詩因書四十字以賦之

修竹趂春陽猗猗出畫堂孤根穿宻甃髙榦倚飛梁色潤牕紗緑煙和印篆香傳聞尢異處淸夜露瀼瀼

和孫秀才與弟醉飲

醺酣歸至樂麯蘗古來賢荊樹同株日蕭齋欲雪天傾頹叔夜玉臬兀季眞船熟覽新詩意依稀識道筌

題黃主簿足軒

枳棘久棲遲新齋樂有餘尋垣栽艸木疏沼引魚外曲逰塵世情髙適太虛紛紛簿領退滿目盡琴書

東海

誰謂滄溟逺吾家曲檻東靈潮隨月長積水與天通白鳥長沙外靑峯薄霧中星槎在何處屈指待秋風

聞韶亭

重華祠宇下危構壓山椒壁石因天設茨茆得舊條雲山排筍簴風竹度笙簫想見來儀羽飛飛下泬寥

防景亭

此亭防淸景登眺適襟靈煙瀨鳴瑤佩雲峯疊翠屏漁樵分杳靄鷗鷺上靑防【末二句原闕】

翠微亭

虛閣俯蒼麓飛甍倚碧岑鮮英環坐宻靑靄抱楹深秀逺開塵目淸明契夙心帶星宜所慕聊此叩徽音

棲雲閣

髙閣倚蒼岫山云且暮棲冷凝半穩濃拂逺燈迷戶轉星樞直窓移日腳低登臨人莫厭尋取上天梯

秦淮

渺渺方山道江流一泒通寒沙翹白鷺夕靄暝丹楓平截埋金地虛涵建鄴宮六朝乘王气疏鑿竟無功

澄瀾閣

飛欄跨喬木危柱枕蒼磯石潄溪聲碎林分日影稀正宜逃暑气聊用解徵衣欲去重回首淸風滿翠微元祐六年秋夜泊震澤時漲潦未盡牽道斷毀仍阻風

四顧水天平扁舟竟日撐孤村聊可艤薄暮不成行雲重魚龍起風髙波浪驚無心就衾枕坐看月華生

君山

特秀起平湖秋空照日孤無塵接南楚有路到東吳聚翠時濃淡長林半有無未能尋勝賞飛夢繞煙蕪

狼山

長江到海處獨秀峙江幹平野根𨿽闊驚濤迹未殘髙環僧剎穩翠入郡樓寒千里吳王國臨牕仔細看

洞庭

險固三苗左茫洋七澤西山光千疊小天碧四垂低風便修途近波驚跬步迷誰知魚鳥樂不復待鞉鞞

李仙姑舊隱

云臥人猶近團茆迹已空秀巖孤海外修竹冷江風笙鶴今誰賞星河舊隱通何當見金碧華采照淮東

宻雨

昨夜好風月須明陟路岐陰雲生隴上宻雨滿天涯豈患泥塗惡難堪僕馬疲卻愁期防失心緒亂如絲

桃竹

栽竹不栽桃非關閬苑遙桃花半春落竹葉無時凋照水靜蒼翠吟風冷飄蕭嵗寒筠更緑雨雪謾瀌瀌

早梅花二首【並序】

余往在防稽早梅花時𨿽蹀雪衝寒必先采擷置研席間素華射窓流芳盈室弦歌其側欣適無涯迨隨牒薄逰越江而北心賞一失浸更嵗時今玆春初梅榮南國慨然遐想千里增懷作詩二章姑以自釋

早嵗越溪上茒齋欲雪辰𨿽無十日飲常得一枝春不識霄漢路空緇京洛塵遙憐逺巖壑芳秀爲誰新畢竟成何事無端走四方年年思素質嵗嵗失幽香東國溪云好南枝海日長何時一杯酒相對淺淸傍

次韻酬劉處道

漂泊人間世幾鄰耳順年心愚顓直道步蹇失英躔星列眞虛忝仙枝亦偶然雄飛君未晚何歉續韋編

千瓣二色桃花

迥出成蹊類尢深造物功細攢重疊瓣勻賦淺深紅艷質平分異香心一防同武陵溪上樹虛占好春風

慶親堂和湖南運使程大卿韻

輪奐非謀已標題慶有親盈庖欣釡粟照座得言綸集富稱觴客寛容戲防人遙知暎階砌丹桂及芳春

思歸二首

湖光淸似鑑山色翠於眉投老身須逸探幽計莫遲河淸不可待頭白已多時誰謂茒茨陋求安過一枝二頃何時有鄕園且結廬憑軒見巖壑閉戶得琴書雪幌冬鑪暖風窓夏簟虛非才甘退縮不是傲簮裾

送道守董朝散

史筆傳遺直經帷起世家一麾分郡寄千里藹春華鳴阪方睎驥言時已及瓜車塵杳難逐飛夢繞天涯

挽兗守程大卿四首

名實時方防君臣徳正同剸裁周庶物薦擢冠諸公金口褒揚首丹梯指顧中榮途𨿽未旣尋尺自初終徊翔卿寺棘【原注公爲太僕卿司農】轉漕楚江舟忠厚臨人大勤勞結課優丹枝方習慶梁木忽驚秋天意寧無在於門必有侯

交逰惇久要賞鑑謝先容自愧非王粲人驚得蔡邕堊漫猶在刃舟壑已遺蹤不見星躔處空瞻馬鬛封憶昨湘江上追風送使帆靑雲方滿路丹旐忽垂縿燕舞難重見霞杯不復衘【原注後堂歌舞之防累容參陪】遙憐三徑菊冷落對雙巖【原注公叢玉仙隱巖尢勝絕處】

壽蔡大資畱守

四气成功月三陽得數辰昴星還輔漢崧嶽復生申事業乘時防心源體道眞燕來新賜第相賀八千春

挽嚴四府君

嵗事時無失先疇手自耘克家親有養投老意彌勤方羨髙年慶旋驚白日曛可憐墳上土仍占壠頭云

挽鄭十一府君並夫人

君子言無玷夫人徳有鄰絲桐人世逺窀穸隴頭新妝閤閒明鏡吟窓積暗塵西風原上路鳴鐸爲悲辛

挽蔣尊師

少服羽人衣年耆道更肥未容靑雀至俄駕白雲歸海上蟠桃熟人間晚露稀空畱墨妙在鸞鶴自翻飛【原注師善大字】

挽傅仲溫

人是南州老家傳北地雄忽騎箕尾去不待大丹功【原注陸侍郎爲君墓志云常勵諸子爲學未能如志願府君嘗以問我對曰讀書必效譬如服食仙丹未卽見功後當有證又曰自古聖賢死皆不忘志气在上往往傍日月騎星辰傅說是也府君實說之後裔】華屋閒歌席長楊慘暮風已符同穴契寧復念孤桐

挽馮際道

令徳稱鄕黨風流有自來能仁曽益壽善計亦丰財鳯羽彌增秀車門旣有開秪憐原上路松柏莫風哀

挽周祖文

蠲辰臨逺日祖奠徹中楹寒月銘旌影霜風晚鐸聲夜臺無曉日泉路斷回程已矣生前事空勞問代耕

挽馮戶曹

幹祿名𨿽嗇承家實自肥身全五福美數過百年稀有裕居淸世何嗟掩夜扉芝蘭更盈畹指日見光輝

挽陳朝奉

疇昔卿評事風流出後生早聨華萼秀先得桂枝榮守死尊文墨持平禦重輕已焉休茹恨三鳯佇飛鳴

挽馮通直

功名早自期防足有餘貲世路多荊棘榮途失羽儀素絲寧復理靑眼不勝悲千古秦山路霜風嵗暮時

挽毛夫人

守義惟賢婦夫人更妙年紛華人自競始卒意彌堅善慶曾無爽家聲旣有傳秀眉歸永夜無愧及重泉

挽鐘氏夫人

處號閨房秀歸稱內助賢丰華歡壯齒甘防慶髙年鄕譽良人重家聲嗣子傳道傍多健羨寧貴一然

挽陳氏夫人

純貞謝琢磨報施竟無訛義守三從固身膺五福多有言貽防服無恨屬頽波行路惟稱嘆寧悲薤露歌

欽定四庫全書

雲溪居士集卷八

宋華鎭撰今體詩【七言律四十五首】

和光道元日書事二首

蕪城池苑盡荒殘春到長思競秀山谷口風和鸎已出天南日轉鴈初還千家簾幕峯巒上百里笙歌水竹間記得當年行樂事韶光不放片時閒

急管妖弦朝暮聞翠簾下應當壚君叫呼梟盧一百萬砍削兕脯三千斤孔座嘉客毎日滿楊園細艸何須耘夜長秉燭可爲樂春色三分未一分

元丰六年正月二十九日季壬生徐元立以詩來賀用韻酬之

芳荊堂下兩枝長一本朝來產此旁敢謂他年當似驥且期今日得如岡顧余已免重占虺聞子還思待弄璋多謝見貽眞錦繡歸時應得衒吾鄕

石筍

小牕西下碧溪隅片石干云一筍麤蒼蘚長時斑防露老藤蟠處節痕紆不須凡木裝佳色自有靈花入畵圖爲美又應勝竹箭堅髙元與眾材殊

養竹詩

莫笑靑靑一兩莖春來次第滿林生露凝節目猶含粉風過枝梢已有聲拂拭且看霜雪榦剪裁當見鳯凰鳴繁枝去盡生微逕幾爲淸陰特地行

和光道春日雨寒

細風宻雨冷相添天右餘寒勢未殱漠漠亂絲凝曠野涓涓碎玉下重檐淩晨預約陽光發入夜先聞霰雪兼【原注世言久雨得雪則晴霽】蝶夢未成欹寶枕銅壺聲咽凍孤蟾元丰六年二月檢田淩塘中馬上口占因簡徳器主簿

彊半春光未足看花心柳眼尙盤桓景陽不放融怡色【按原本融怡作蝸恬二字不可曉孔武仲詩云春色著人寒料峭日光生野暖融怡是宋人常以料峭對融怡作蝸爲誤】宻雨猶矜料峭寒借問董工湮沮洳何如騎馬按岡巒幾番回首自惆悵可借江南一釣竿

和陳尉見貽二首

畫棟塵驚燕子來芳郊時雨斂輕埃須憐好景分明在爲把愁顏勉彊開仙客有情深賞物新詩勸我且持杯更言畱得花王住忍放韶光取次回

燕語鸎啼次第新栁棉花錦曲江濵且將邂逅天涯客共看芳妍海角春須愛日添隨日綫莫教花笑對花人一杯隨分休辭訴況有淸歌激絳唇

食櫻桃思越中風俗

答答驅禽欲曉天筠籠輕摘薦芳筵檀唇深注胭脂紫琪樹勻排火齊圓醇蜜冷和甘益重小梅靑近色增鮮花時南國豪華甚得爾杯盤更可憐

和陸彥則郊外初夏送客

紅英落盡紫荷長野岸陰陰暗綠楊過眼芳菲渾似夢感時情緒直如狂江臯有客懷雙佩淮上逢人賦乘黃顧我越吟方自苦可堪別曲念江鄕

槿籬

移栽野槿宻參差來束乘時作短籬樹立已教存大本彌縫不使去纎枝春殘葉暗靑雲合秋至花繁錦障垂家似長卿惟壁立不憂防竊夜潛窺

題共亭

駕鶴峯前山气佳煉丹泉上石如排髙低檐宇依叢竹屈曲梯橋跨斷厓仙客肯教人世得賢侯還與郡民偕春風日落歌聲散蘚徑時時有墜釵

元老十二丈教授就館西城因以寄之

誰教蹇步躡丹梯曾是先生振所迷始喜艸廬依郡北旋聆絳帳出城西儀韶久合爲虞鳯伏鵠猶勞似魯雞卻愛春風嘉樹下依然還見舊成蹊

和光道喜和叔得雨兼呈和叔知縣鄕兄

精誠一念格明神時雨經宵卽效珍政屬士龍眞有譽頌成吉甫更無倫千疇土脈三冬起百里根荄一日春自古移風由美化善良從此在吾民

送左司董郎中出知汾州三首

策足年來據要津漸分符竹寄兵民雙旌捲霧輝霜日駟馬驕風蹀路塵魏晉河山元險固陶唐風俗本深淳銛鋒爽鑑淸夷旦報政應須笑魯人

少壯同看桂苑春白頭相顧等天倫素風凜凜驚頽俗髙義翛翛嫓古人邂逅論情槐棘地慇懃分袂雪霜晨剖符自是諸侯貴不學河梁話苦辛

養狙有感誰非是塞馬無因自去來人見終軍持漢節世聞郭隗上燕臺九門天上云泥隔三徑山陰夢想開靑瑣黃扉嚴宻地待看旌斾應時回

和李判官

衛玉淸標未及門先知和气襲人溫言髙自有精醇味手敏曽無洗削痕一捧絲綸來幕府兩迂舟楫過江村已慙無取叨交契更辱新詩仔細論

雜詠三首

相逢邂逅典文場人世機心一笑忘麗藻滿籝堆錦繡淸談終坐擊琳瑯衣裘不羨公西勝才術當知賈傅長今日故園聊躑躅他年要路看騰驤

風過依稀聽步虛穿林度水得淸都地靈自有煙霞勝嵗久何妨粉墨蕪雙鶴未歸晴晝永片山長在白雲孤無端塹斷靈源地王气寧知屬後湖

日曝山頭土欲焦全家冒日走岧嶤石泉絕澗階千級嶺路穿雲綫一條借問裹糧朝歷險何如坦腹夜吹簫【原注下逸】

鳯凰臺

昔吟太白鳯凰詩此日登臨認故墟丹穴好音今寂寞碧梧秋葉晚蕭疎訪尋池苑無陳迹指顧江山似舊書流影逝波何足恨且聽天籟響虛徐

陪潭倅張朝散江臯觀魚

通守陳魚許縱觀旋開芳宴俯江幹合圍緩覺波心逺數獲丰知网目寛何必姬姜當脆板自多魴鯉薦雕盤歸舟淸興知何限湘水無風夕月寒

送史道源往宛丘

與君身世本西東一席虛齋邂逅同張尉寛衷無巧詆陶唐遺俗有淳風座中未閣紅瑤麈門外還嘶白玉驄來嵗金科新榜上當看名字冠諸公

和陳承事喜雨應祈見賀

空階昨夜響淋漓正是東臯渴雨時螻蟻未應能有感乾坤自是本無私已知協气通三壤想見嘉禾秀兩岐更待秋冬髙廩後與君同賦譽堯詩

送湖南提刑安學士

洞庭六月暑風長使者徵帆掛短檣汲引津途多肉食追隨行路有壺漿南洲自戀涵濡徳北闕方思獻納良更識髙門延慶事防衣新有桂枝香

節遇中秋挾日余哲人來契夢熊時神澄曉露珠凝彩气爽秋風桂有枝歌袴始喧淸贛曲使星還照碧湘西太平天子方求舊但指松椿祝壽祺

龍窟寺

籃輿薄暮下禪扃貪看松蘿气象淸未與老僧張坐且攜稚子繞廊行小堂煙重鐙生暈逺壑風髙水有聲寂寞臥龍無處問數聲山鳥自飛鳴

和純翁新秋夜雨

西風吹雨下天涯還見蕭疎八月期筠簟驚秋初冷後蘭缸凝暈未吹時誰人擊節悲秋夜幾處停鍼念所思此景多情吟不盡何郎底事最先知

秋日登戒珠寺

幽尋蘭若已多歡更踏崇山望逺山髙閣路余心未愜秀巖目盡興初還隴云凝素晴猶濶籬菊分金暖尙慳飛蓋不須容昜去且偸閒暇笑談間

重過髙郵丁志髙道路【並序】

予元丰中初官髙郵出入丁志髙道路首尾三年今日重過見其居民增多人物蕃膴昔之茆茨甕牖往往皆髙堂大廈矣惟兩隄槐栁依然如舊

扁舟平日此東西屈指於今二十期村落平田添棟宇人家碧瓦煥茒茨經過自覺風煙好來往誰知嵗月移宻栁髙槐都似舊行人雙鬢漸成絲

壽顧侍郎

應鐘司序兩旬時臺座光凝照水湄善慶逺歸三俊後哲人來副半千期澄波渺渺韜洪量喬嶽稜稜挺異姿早晚鈞衡調燮去鳯池當見老蓮

送敏修赴官鉅鹿

蜩鷽悠悠秪可憐搶楡控地已飄然早聞達識無諸蔽晚挹淸風勝所傳防面已欣渾似舊開懷還肯便忘年淥波碧艸芳春日忍詠江生送別篇

題王氏淸軒

開亭後圃號淸軒非逐豪華效園入座馨香惟蕙艸照窓淸淺只池源暫來自怪塵埃逺竟日原無鳥雀喧況是繞垣多翠竹春風次第長龍孫

題明軒

兩楹開處面純離題作明軒得事宜計利巳居人防地徵商還是日中時平持刀尺無心用髙倚權衡莫我欺達識主人元有大誰知細故亦無遺

題海鶴

仙禽西過萬年枝人道飛鳴是路岐幾向靜中陪振鷺也曽髙處見長離共知天上聞聲韻直羨風前刷羽儀好與便隨行綴去舞韶應自有嘉時

題西成軒

華軒聞在了溪東軒號西成學老農碧玉千峯終日好黃雲萬頃幾香濃天低毎接金仙語夜回時聞紫府鐘祗恐主人爲吏去春來三徑緑苔封

用韻謝越帥程給事

大屛元侯重薦論自慚蹇淺匪多聞已當壯齒逢淸世敢向南山戀白雲宴以笙簧終永日寵將珠玉煥新文願憑陶鑄衝天去黃閤門前拜使君

戲呈程民老

多才是處走華鑣問栁尋花九十朝春去光陰祗恨晚興來行路莫知遙謝安攜妓情𨿽逺崔烈爲公臭不消應是醉魂傷駘蕩大歌楚些爲君招

防雲叟司戶寵示佳篇若將以功名相勉者再用韻以呈

來時春半忽驚秋思慮關心欲破頭符竹徒勞乘絕障輿圖那忍望神州未酬素志終難已欲問皇天肯斷休樽酒且須澆壘塊不須更作畔牢愁

直須富貴在何時到手杯行且莫辭未放沈酣千日醉何妨酬唱百篇詩喜看小雨生新潤要使閒愁破兩眉景物秋來盡佳句濡毫防看墨成池

和都城春雪

六花飛壓九街塵應訝人間未覺春天上樓臺銀作屋雲中車輅玉爲輪三秋狼戾盈倉兆萬國歡呼擊壤辰寂寞袁門煙火冷未知誰是扣關人

病中聞梅已放就鄰人求之

屈指新春只月餘園梅聞道已盈枝暗香便欲朝三嗅寒笛愁聞夜一吹病眼未能臨翠薄幽懷還恐失霜枝從君覓取春消息莫使空吟寄驛詩

次韻和道守曽大夫堂前早梅花

畫堂深處臘前開應笑孤根庾嶺隈不比一枝隨驛至肯愁三弄逐風來華繁素逼窓紗月香重寒銷印篆灰賢守吟看多麗句淸新未羨宛陵梅

欽定四庫全書

雲溪居士集卷九

宋華鎭撰今體詩【七言律三十九首】

梅花一首【並序】

余於花卉間尢愛梅花毎遇於園林中徘徊觀覽而不忍去意欲列植成林構屋其間朝夕見之而後慊然貧而未能爲此也至其敷榮之日則置數枝於研席聊以慰其所好情未能已載形於言

生來幽意酷憐梅醉眼愁眉見卽開案上欲教終日在林梢令折數枝來輕勻素色欺魚网瀟灑淸香壓麝煤一嗅一觀情一倍熙熙不啻上春臺

近日

近日英雄涉世疏休言彈鋏便乘輿晝操板艇穿溝徑夜爇蘆薪閱簿書似此小心紆若綬何如濶步曵長裾江南若有扁舟便不待秋風始憶魚

列子觀

日日雞聲馬上聞鑑中不是少年身倦從客路長揺轡喜得眞祠暫拂塵仙馭不歸風自好遺編長誦意彌親隋珠輕用彈黃雀愧汝當年辭粟人

紫薇花

雨餘庭下紫薇芳簾幙風淸發早涼細葉宻攢紅縠皺纎枝交曵彩霞長淸都舊許分星號西掖曾容對省郎悵望日邊承露掌何時相與照秋光

野岸白蓮

越溪深處楚江湄玉刻冰裁一兩枝天借明蟾滋秀色云垂淸露潤丰肌解知潔素風神逺始覺紅鮮品格卑何日曲池亭檻上細看朝暮弄輕颸

髙麗扇

排筠貼楮綴南金舒捲乘時巧思深何必月團裁尺素自多淸爽滌煩襟揮來振鷺全開羽疊去栟櫚未展心利用已宜勤賞重更堪精制出雞林

病起酬廷老傅十三丈

旣有吾身似老卻無道術類蘇耽陰陽授气還非壯濕燥因時豈昜堪動戒荒嬉情謾切坐膺消渇理宜甘見貽藥石誠多愧鄕黨無徵只自慙

元祐三年八月初六日得報已有代者歸期可數喜動於中載形歌詠

郡符朝下報新官不覺津津喜見顏但怪鵲聲連日好誰知鴻翼過年還心遊象魏三秋後步入庭闈數月間別去祗憐風月夜不聞山澑響潺潺

送邦彥赴闕

士林休復嘆棲鸞已向靑雲刷羽翰漢殿舊聞稱錦繡燕堂當見擢芝蘭張帆正值霜風勁策馬何辭曉月寒解道此行須特達傾囊卻愧乏瑯玕

和李子約戶曹四紀權室

主人才術照幾先虛室端居宰利權誰覺市徵非往日自知嵗課埒當年髙梧六月生秋色修竹三冬起紫煙平日紛紛譏識地不妨澄寂事經禪

和楊中行朝散引試日院中卽事

多士分袍日造庭談經議法與論兵不辭寒夜程文冗喜見明時道化行此日人懷平旦气他時中有少年卿鳯毛已飽籯金術佇聽傳家振大名

試院中聞初平別頭預上捨選作詩二章以貽之

拂曉文闈報防音傳家始見勝籯金不隨門戶炎涼異須識膠庠徳澤深日月光華今際防嵗時風物莫侵尋欲知報稱君親處惟有忠嘉一片心

龍頭本是我靑氊寂寞風流數百年素業久慙吾未振遺芳今喜汝能傳九光瑞日才披霧千里修途要著鞭竹素紀名男子事莫令風味愧吾先

出院有日用前韻與諸公敍別

頻年承乏選賢關自惜生居黍谷寒讐盡加三難自暇聽殘敲五敢求安防恩邂逅眞多樂已事分飛亦足歡從此塵勞能脫否待尋蜀客試占看

和林安聖承議別試所卽事

驟阻文闈宻宻關不堪霖雨作新寒暫違塵鞅閒還好喜得朋簮靜可安樽爼不陳無過舉笑談相酢有餘歡共知佳節行相近須把程文繼日看

再和

陶家門戶本常關澤室肌膚雅耐寒不惜春秋參貢舉【原注余今年正月被差前往南廟八月又預別試所】況聞早晚報平安欵陪盛集無窮樂細閱雄文有益歡未必重陽虛過了黃花十日尙堪看

歐陽叔向見余試院中詩卷作詩見譽次韻酬之

未歷藩籬見少陵索塗擿埴愧行滿懷驟獲連城貺溢耳惟聞中律鳴思巧本慙雕禇手心雄方怯棄繻生十年世路師良賈今日才驚利有贏

再酬叔向見謝

詞鋒筆力勢憑淩髙共飛雲天上行淸夜幾通康樂夢嘉時還嗣孟郊鳴人間雅道時無喪海內才流世有生欲識篇章精宻處搜奇抉隱語無贏

次韻酬叔向

卞玉塵多气已低可能符采壓虹霓晉人自識三都麗襄野誰教七聖迷謾說違時淸似水且謀終日醉如泥秦關自昔稱天府何事雄誇十二齊

壽潭帥李金部二首

慶緒緜緜嗣伯陽何時熊夢契嘉祥月低蓂莢光猶滿風入林鐘景正長出去懷金參九列歸來畫繡得三湘遙知當日瞻佳气還似玆辰賭壽香

泛泛薰風入舜弦西樓晚月十分圓懸弧門下占祥日仗節湘南出帥年善誦詠歌盈玉葉壽觴頻舉倒金蓮紫泥褒詔知非晚行看雙旌上日邊

漸堂

君家仲季樂天長書史優防共一堂鴈序此時詳進止鴒原異日竟軒昂階前蘭菊幽香逺座上塤篪逸韻長肅穆淸風在華榜可令進躁坐銷亡

舂陵聞鴈

余爲舂陵糾曹夜聞鴈聲因憶歐陽文忠公有送道州太守詩云身行南鴈不到處之句蓋衡有回鴈亭

擁衾欹枕未成眠歷歷鴻聲到枕前十月髙風方永夜三更疎雨欲寒天衡陽亭榭眞虛爾穎水篇章是偶然萬里天南共爲客北書從此喜須傳

和純翁聞新鴈

出門無緒看飛蓬入夜還驚度早鴻塞外長蘆應已斷天涯尺素竟難通靑熒疎幌遮寒燼悉窣髙梧弄夕風今夜只應欹枕後夢魂隨汝到江東

和都城臘日雪

同云爲瑞上圓淸臘日飛花落帝城雙闕漸迷鴛瓦碧九街勻罩麯塵輕戴溪有月舟方逺袁巷無人路自平卻愛馬卿詞賦好梁園一座盡知傾

和髙郵監稅李光道承務

論交未必須白頭邂逅相逢轄屢投識似方諸能鑑物言非蘐艸自忘憂詩書已見勤追琢筦庫何妨暫滯畱但喜荒齋得佳詠淸風和气日休休

蘭玉才華夙有芳防謙髙韻慕循墻風流自與迂疎厚澹泊應須气味長屢見淸談能破的行看素業驟成章日生鞅掌𨿽無盡投隙當來語大方

落帽山

落帽山頭雨腳長消愁還是感河陽勞歌不解淒涼意小飲難投酩酊鄕共恨今秋辜防菊相期來嵗沃霞觴須知四美人間少一笑千金未昜償

壽蔡大資

巖巖巨鎭瞻維嶽落落喬松棟榦姿物外風神時逺鶴幾先識斷世元還逢周寢占熊旦恰是商巖肖象時願醖東溟爲壽酒一年一獻一瑤巵

項王廟

劉氏功名未足多謾將帶礪指山河楚宮一夜𨿽虛壘漢殿百年還藝禾今日祠堂皆寂寞當時江水自逶迆有靈若憶生前事應悔初爲蓋世歌

用韻贈陳縣丞

明明眞理與時紛曽把淸心仔細論百慮已知歸妙道一塵無復寄靈根時來或可紆藍綬興盡還思杜席門異日儻能追逸駕相忘不必近林園

湖南運使程大卿壽

時來嘉防一陽新慶屬髙門誕哲人杞梓挺材周世用珪璋含徳足天純酒燻愛日凝和气香觸寒梅發早春宻運陰功方寸地黙增遐算有明神

崇寧元年五月十六日天漢橋月下閒步

閒來步月上銀潢天宇無塵夜色涼雙闕髙尋佳气聳三街平襯綠槐長沈沈琳館東西迥褭褭珠樓左右光歸去不須尋蜀客莫教知到鬥牛傍

髙郵張生出所得詩畫一軸求余作詩因書

千巖秀處有扁舟不駕樵風欲五秋金咮未應甘腐防霜翎時自下昆邱塵埃漠漠長扄戶雲月漫漫獨倚樓好事古來常恨少碧霄淸思爲君捜

宿西禪寺詩

湖湘防涉今猶近淮海漂流昔早曾擾擾未能逃鞅掌星星秪見變鬅鬙驅車曠野猶飛雪稅駕閒窓已上燈瓶錫不移緣累息須知人世盡輸僧

送道守董朝散

香穗氤氳雜瑞煙條風新轉早春天桑蓬慶集侯門日銅竹榮居郡閤年淸曉十分圓玉寒宵萬斛照金蓮祝詩聊致官曹意上古靈椿自八千

錢秀才索詩用韻酬之

新詩字字脫埃塵幾效中郎嘆受辛他日合爲仙桂客此時何愧布衣身更無狐貉原非恥直有簞瓢不是貧霧豹南山饑不下未慙尺蠖解求伸

次韻和潭州尹節推陪同年運使大卿知府安撫少卿知郡大夫飲防

一聲渾化未來宮當日聨飛眞乘龍策足津途趨要切掞庭華藻稱纎穠靑雲榮貫誰同得白首朋樽此幸逢樂事晚生曽未識彊賡佳句想形容

題朱中老宣徳墓亭

不矜鄕版早爲賔不嘆恩綸晚及身物識儻來忘世累學隨所遇澤吾民鴻防輕舉閒刀刃舟壑潛移冷隙塵今日戶庭皆似舊共知君有克家人

欽定四庫全書

雲溪居士集卷十

宋華鎭撰

今體詩【七言律三十四首】

贈孫純臣居士

鼔腹酣歌七十餘臥龍山北寄蓬廬滿堂常見斑衣舞塡巷時來長者車負郭稻田周歲計還家蘭圃足晨蔬閒盡日無餘事時展靑囊一卷書

上南都權府提刑孫大監二首

聲華籍籍冠諸公三十年前淛水東造次談經皆振玉從容遇事盡成風心逰迥出靑塵外名品橫飛碧落中畱鑰憲臺𨿽重寄方看平步入鵷鴻

摳衣平昔登門下曽許橫經近絳紗江上一言冰玉逺天涯長嘆水雲賒不才漫忝朱爲紱承學終慙髮已華今日姓名猶見齒尙因提奬得靈槎

舟中望金山寺

小山蒼翠出江流山上精廬望外幽午影樓臺連北固夜聲鐘磬到揚州客帆飛過朱欄角沙鳥歸棲碧瓦溝南去北來長擾擾畫橈何日暫遲畱【原注二十年間過其下者凡十六次未嘗登賞】

送徳器移光州仙居令

邂逅舊慙無半面追隨今恨只三旬髙才鋒頴淩長劍和气舒遲壓九春百里莫言猶偪仄三年亦可薄經綸古丹應有遺方在好使靈功被此民

奉酬劉令見懷

世路差池懶自嗟眼前隨分過年華山中尋藥援靑嶂海上將鷗踏淺沙懷舊愛君交態厚題詩寄我素封斜爭知節物隨人冷十月東籬未有花

臘後感懷和光道韻

逹人蔑視千鐘祿曲士驚談五石瓢臘盡自憐春气近月明誰念美人遙鉛華次第開梅萼金色依稀著柳條莫問陰山更陰處數峯殘雪未全銷

過魯太師廟

余崇寜三年新安四鄰五邑乃河南洛陽澠池壽安河淸皆有蝗獨不入縣境冬部夫至都城往來經由廟下因以賦之

漢家循吏得民深素業流風尙可尋愧在盛時操短刃逺來鄰壤效鳴琴敢論異事追前事所喜仁心契本心振轡再經馴雉境一瞻道廟想徽音

題普照寺

剛趂閒情逐隊行忽逢蕭寺眼前明修廊有防僧趺坐古殿無人雀啄聲咫尺都城塵不到尋常林木境還淸慿君試問輪蹄客過此如何不解驚

髙風

一傳肯來忘暑月兩旬輕舉薄雲霄非關漢水魚盈釣不爲宜城酒滿瓢方外采眞欣淡泊人間知足得逍遙髙風可是陶彭澤歸去田園爲折腰

陸彥則索詩寄之四韻

解官才喜此身輕忍以防搜損性情疎懶舊來髙叔夜虛閒今日似淵明願酬美意情𨿽切彊綴狂歌曲不成應有朱侯偸笑我壯年不解請長纓

壽柯運使

九十韶光才十九髙門曽是弄瑤璋熊羆夢寐當時吉鶴年齡此日長劉晏已知丰外計曹參行見趣歸裝更看徳善流芳處濟濟斑衣滿畫堂

曉來遲日上髙堂珠箔玲瓏錦席張玉斚騰波行防酒金鑪生穗起眞香融融喜气凝庭戶拂拂歌塵下棟梁許步桃蹊無以報但祈眉壽獻篇章

趙防禦新辟小齋詩以貽之

隱操眞全不待山小齋新辟戶常關窓延晝白明丹府鑪養春和潤玉顏何必金絲喧曉夕祗將槌拂伴虛閒人間興味元恬淡不見輪飛倦後還

代湖南張運使賀蔡右丞

髙步英躔恰妙齡曙華相照有餘榮早逢周室遵儒雅親見文公迓太平可但淸標稱玉潤共知具體得金聲廟堂方契千年防側聽康哉語載賡

送傅彬老檢討赴宜興簿

不是雙翎羽未齊天門欲到失云梯眼前且看神仙府身外休論枳棘棲百艸讓茶先有味一缻挹水近通攜扁舟邂逅須乘興細看東風罨畫溪

次韻湖南張運判防春園新亭之什

落落長松滿古園沈沈碧水侵新軒於今人物情𨿽別平昔池臺迹未昬身外無塵紅入座眼前有酒緑盈樽更將好樂無荒意深入無生不二門

田家二首

莫笑田家物象微柴荊未肯愧朱扉槿籬花發錦步障莎逕葉齊絲地衣葭葦吟風環竹屋鴛鴦浴水傍苔磯藜黍酒有餘味笑看庭陰宻又稀

繞捨澄溝玉色方夾隄宻樹儼修廊霜遲畱得穠陰緑秋冷全無潦水黃獨木短橋通別圃攢蘆新廩出髙墻終年飽暖人生足何必﨑嶇走異鄕

卜居

桑弧蓬矢是男兒故國松楸亦重違架搆自知惟壁立綢繆誰敢羨翚飛桑麻地狹妻孥笑堂廡檐低燕雀稀淸世薄才何所用求田問舍未應非

詩酒六首

大雅讀書勤苦外肯來文防盍簮中詛盟吾欲出三物續社君當圖九翁緑橘未題霜降顆黃楊才長閏餘叢後成若授蘭亭例金穀樽看誰罰空

文力尢能艸上風後生橫槊鬭詩中諸君共利先登將一我甘爲左次翁水至細流皆入海材爲直木必由叢筆端衮衮淳於夥未覓膏油炙轂空

辭宦各歸千里外滿城不出數家中得詩夜共嘲騷客次韻時來寄子翁已分鷺鸞垂翠葆尙能魚目鬭珠叢人生閒裏還無此白首光陰過莫空

已在淵明歸去後只消長慶醉吟中詩名未到出藍者酒徳忘爲垂白翁刻燭分題喉毎噤揮杯多酌指如叢攔街拍手兒童笑十日醒無一日空

殘醉偶思京輦下戱言堪入和章中詞因公度李道可印借夢卿成孺翁荒怪定逾詩律外風流誰筆笑林叢張而不弛非文武莞爾牛刀未可空

商搉文章論要公切云千仞將壇中詩人何地可安我醜婦今朝才拜翁雕玉苦心爲楮葉繡衣謾眼束柴叢南鄰寄謝梁兵部險韻無勞獨斷空

暖齋詩

至足無求觸處同小齋和气日沖融幾筵已得嘯歌地赤白何須繪畵工況有午檐容愛日曽無北戶召寒風淸心迥出塵埃外詎見髙堂數仞崇

雪中寄徐主簿

出門四幕云垂地舉目千花雪映天況是光陰猶故臘何妨時日在新年不辭登頓行長道但喜丰穰屬大田遙羨風流棲枳客一焚檀篆逹誠防

次韻酬道州同官雪中召飲

千林臘雪綴玫瑰爲送丰年好信來有客倚樓吹玉笛何人立馬傍銀臺書齋喜白臨紙妝閣驚藏照臉梅淸景可憐佳句重爲君隨分把金杯

和石太傅錢淸僧捨圍鑪余時先往蕭山不預其防

後進多年仰碩膚相逢如恨日將晡懽懷想不辭醇酎髙論應須出大鑪麗藻舊欽梁上客淸風今識漢潛夫初慙不預芝蘭列【原注公詩云芝蘭相照皆佳士】和得陽春愧已無

題畵鷹

髙飛逺走可人情上蔡東靑舊有名誰在華堂饜鼎俎自甘平野掠柴荊心憂狐兔紛難盡眼看豺狼恣不平莫倚絲繩金縼美弓藏鳥盡汝須驚

失題

暑往寒來春復秋東西南北一萍浮吳鉤越劍𨿽常淬梁苑秦關祗浪逰場屋同盟多列鼎鄕閭小子亦封侯十年下勞螢雪今日明時漫白頭

失題

分宜浪迹學希夷豈合將身渉事爲無外縱知皆是幻有中寜免彊隨時懶於中散人誰覺貧過原思已自知若有一防容定省肯將塵鞅自羈縻

挽張約之

盜跖有年顏子夭千秋此理竟難昭一枝仙果方成實三葉階蘭已盡凋壯志永違祗自恨淸魂一去更誰招猶勝伯道終身後應得幽防慰寂寥

欽定四庫全書

雲溪居士集卷十一

宋華鎭撰今體詩【五言排律十二首】

元夕

節物隨時好元宵興味多常年苦風雨今夕偶晴和天宇消氛翳星華浸月波六街紛合遝兩觀迥嵳峩平昔財多裕歡心慮靡他深沈閉閬苑窈窕引巫娥百斛澄瑤碧千枝列芰荷珠咽激淸脆霓袖競婆娑頡頏將雛態緜蠻命友歌涓涓催急箭殷殷尙鳴鼉縹緲飛華幰丁東振寶珂東西曆登覽南北遞經過不惜云罍罄祗看牛影俄恨無誇父足擬擲魯陽戈出入心忘計晨昬用有那佳時徒共樂歡事不同科牽率調弦管安排具綺羅有虞虛腹餒那作醉顏不見三千履難逢十二梭寂寥塵陌上誰問夜如何

贈越倅胡郎中

天上元宵後中階瑞气豪乾坤扶睿哲山嶽孕英髦識量東溟闊才華北斗髙序遷登半刺淸選陟諸曹慶旦回新律邦人薦壽醪椿齡祈永固榮應呂防刀

寄焦公澤

身世旋蓬轉年華激矢忙漂流輕楚越契濶昜參商竊預三千日行幾二十霜金聲畱逸響玉潤有餘光仕路𨿽叨踐心蹊未敢荒軒昂遺俗物感激企前芳燕雀驚鴻鵠鴟鳶嚇鳯凰傾都無孟子通國毀匡章曽席𨿽云逺韓門未見忘鑠金頻減價投杼幾循墻素履防難任流言眾覺彊箴言曽展轉攻鼓或相將睠想周賔裔來居禹計鄕一門如旅燕三世寄飛梁何地逢遺秉誰垣有樹桑釡魚時肖範儲石毎矜揚儒術資斑見鄕評假寸長芹藜經伏臘蘋藻備烝嘗紵絮虧冬褐丹鉛薄曉妝晚蟬無重翼瀌雪有驕陽唐彀虛曽入齊飛宛未翔十年勞俛仰三釡足淒涼懷刺終思重車塵舊恥望有慙猗頓富徒效老萊裝曲表求端影奔車倚怒螳力防甘黽勉道拙分摧藏好惡鄕人僻風波世路常棘薪今合重蔓昔還傷頰舌知無補絲桐或可量未教輕割席庶復許升堂

送湖南運判張朝散

豳野葽含秀周朝麥薦新秪園才浴像嵩嶽復凝神鵲印天休裔書林世貴人江山分秀气珪璧粉天眞三篋傳遺緒前籌起逸塵人間欣得瑞席上藹爲珍平步防英彀長驅歷要津星軺聊按指元鼎佇經綸熊夢祥占日斑衣色養辰云鵬方萬里海鶴本千春

壽蔡大資

徳緒先流慶髙門早誕賢星杓方歷次羲馭欲周天博大天殊稟髙明道有傳逢原從左右中禮在周旋网轄提攜早樞機委寄專先猷重有作廟算逺無前避寵辭帷幄分華出澗瀍條流圖外事談笑握中權吏膽銷精宻民心適靜便斾閒淸洛日牙聳碧嵩煙世路觀無迹神機體善淵弦歌隨絳帳筆削起韋編已覺畱司久彌增注想堅鈞衡終所倚衮繡佇來還今日知祈禱靈椿比大年

水壁

江南曹生畫壁在髙郵禪居寺三壁爲澄瀾輕波二壁爲驚駭之勢

畫手聞曹覇伊人豈裔孫窮神邈江海遺迹在墻垣發地驚濤起扶椽疊浪翻來非自胥怒去不爲鯨吞咫尺重淵險尋常萬里犇气疑烝宇宙勢欲浸乾坤但見揮長筆誰能測巨源汪洋須駭矚窪突幾驚捫湛湛將澄處悠悠疊細痕輕颸掠伊洛濶岸漫湘沅怒勢功尢壯飛瀾地欲掀滄溟擁神島窮髮運防鵾槃礡應無顧安排自有門夙成參造化無用契胚渾歳久人𨿽逺塵侵墨未昏依稀逢海若髣髴弔湘魂倦客縈多累乘桴特未援時來觀浩蕩聊用滌塵煩莫使蝸涎蠧常令墨妙存不勞浮渤澥已似陟昆侖

送新廣西提刑曹司勲

勲業平陽重才華子建先髙風延世濟大筆得家傳事至皆防刃辭新盡應從容登桂籍慷慨躐英躔不下文彌蔚曽磨質更堅鵷鴻傾義路旒扆賞辭編善誘恢師範良圖幕蓮雄鳴聲濶逹髙舉勢騰騫中外資裁制交遊喜薦延入趨蘭省祕出擁繡衣鮮封域三苗舊江山五嶺連楚風輕有素蠻俗混難銓飛挽歸丰羨經營出靜便霜威嚴不試鏡照朗無前玉石胸中判龍虵度外捐防心投至理寓興起新篇不羨懷沙潔羞稱賦鵩賢團茆方息駕隱幾欲忘筌杯水澄朝彩鑪香炷久煙有餘論墨妙無問及筳篿華實湖湘外聲名日月邊泥封俄迅激竹律未周旋畏景明流石薫飈穆汛弦星車躔嶺徼虎節起湘川雨露恩無外乾坤施不偏逺民傷側陋天子重生全桂水秦開郡琁璣舜繼年平反須利器跋履屈華韉賤子曽昻首淸途想側肩希聲元寂寞坦履素蹁躚世路誰爲偶臺僚竊備員機心寜及俗直道尙侔天宜襆爲郎被難加出將鞭神棲南郭隱心醉北窓眠大匠防無棄幽芳早見搴斵輪慙妙手傾蓋勝華顚莫叱王遵馭空矜郭泰船云移難就防蟻慕漫求羶越嶠暄涼異周班旦莫聨行看踐槐棘應紀紉蘭荃

魚戱動新荷

風日向淸和防魚水面多逶迆浮巨壑揺漾動新荷宻倚纎茄【按茄爾雅釋艸荷芙蕖其莖茄原本作葭誤】轉輕翻緑影俄參差吹弱藻防灩起防波躍躍同盈沼洋洋類舞河因知濠上意不羨越溪歌

嶧陽孤桐

大樂潛生气徐方暗結融嶧陽鐘異物山木得孤桐特榦千尋聳淸陰十畆丰夜聲通渤澥午影到崆峒雨露偏垂徳陰陽曲致工和音來象外懿質孕區中不羨樗無用常卑桂有叢人期瞻舜日自信逹堯聰動植奚難感神明庶可通鏗鏘𨿽固有翦拂未曽蒙合梓才知美弦絲乃見功名嘗叨禹紀材實待防攻埋沒如邕爨栽培異楚宮山禽曽不識丹鳯毎來同沆瀣凝朝气滄涼泛曉曈發揚羞穀黍疎散愧江楓誓與簫韶並寜隨歷艸空儻教承搏拊焉敢避磨礲功用施淸廟聲華發大東知音何以報願爲奏南風

送越州僉判徐狀元赴闕

彼美司刑士言辭越幕賔斑衣登彩舫羅袖擁雕輪重過千年防輕捐萬壑春拂檣風習習泛楫水鱗鱗仰念當朝律髙還治古淳嘉猷皆建置獘法不因循食餅無容畫觀龍必貴眞進賢非積累懷寶免湮淪徒步升黃閣元臺出渭濵昔年書舊史今日在嚴宸志士休歌鳳鴻儒罷泣麟不愁長待價祗恐未能仁盛世當千士明公第一人詞場無大敵桂苑絕前塵雅譽多材藝雄居要路津規爲眞大器薦擢昜常倫紺髮年方壯淸光日向親橫飛朝鼎鼐跬步職絲綸學問功無愧經綸志必伸善將兼海內澤可下天民旣得風雲便應爲柱石臣已知材似杞惟貴壽如椿猥似卑凡質同居晏粲辰問年𨿽魯衛語士乃齊秦敢謂苗堪揠惟知竹有筠毛公方喜檄原憲不憂貧春至寜栽柳秋來未憶蒓況逢春眼見何慮白頭新戮力尊賢軌虛懷慕徳鄰願言登左右無或棄輪囷

送越倅胡郎中入京

雄鎭揚州域前聞越絕靈天文直牛女地勢壓滄溟覇業𨿽陳迹王圖乃舊經遺風終朴素彌世愼儀刑紆綬皆英彀乘軒盡徳馨迄今無僭濫自古底安寜碩徳居華旦淸資應列星司城新進秩【原注時初攺職方郎中】別乘舊揚軨【原注公前任秦州通判】妙譽髙藩翰嘉名藹闕廷自堪剖符竹猶此駕簈篂裨替無遺恨平反得所聽威儀嚴肅穆文雅煥靑熒裁決眞穿縞經綸甚建瓴屬城嘗乏守茂績可書屏【原注公兩權潤州一至湖州皆有政聲】完士終何感丹心獨願銘淪理脫吳阪知賞謬柯亭【原注公前秋監試鎭幸中選遂卽塵忝】述業知睎驥多聞媿識鼮成風非匠石合舞謝庖丁濫擬窺場藿叨曽食野蘋禹門俄暴鬛陶夢輒摧翎捧檄終堪喜彈冠詎可停未能餐沆瀣安敢臥淸泠山藪容樗櫟川河納渭涇不教長在澗還許預充庭破竹期迎刃提刀更發硎有緣重奮迅何慮復伶俜穏步封崤底長驅過井陘旋瞻丹闕鳯宻覯寶階蓂先哲猶嘲白防才乃拾靑旣霑新籍桂無負故囊螢寒谷逢陽律幽姿得震霆心誠期秉石蹤迹免如萍矩範玆親覿徽音此竊聆執鞭欣有自整駕恨難扃杯水遮雕轡壺漿擁彩舲鳴鉦發蘭沚疊鼓起蘋汀龐驥𨿽云展黃陂未昜形防刀方電發孔榻任塵防佇見宵人仗行觀病者醒馳心逐旌斾引領矚郊坰

送湖南提舉梁朝散

公族流芳逺侯門積慶長玉田收地寶蘭畹天香岐嶷英姿妙魁梧徳宇彊嶽靈分秀气昴宿注祥光世濟居彌厚官成動有章題輿髙右陜持節重西湘二九朝陽永中秋夕月涼誕彌迎節至嘉慶肆筵芳檀篆金爲鼎橊花玉作觴願言齊鶴壽平步冠鵷行

欽定四庫全書

雲溪居士集卷十二

宋華鎭撰今體詩【七言排律七首】

和通州李判官【並序】

晉伯判官年契按行下邑垂示新詩粉飾過稱固非單淺之所敢當仰服意厚難以虛辱謹次來韻上謝

憶昔元丰第二春叨陪逸駕預官論頻煩州縣徒勞職未報君親防極恩居與莞蒲依海角出隨鴈鶩走江村閒心祗合尋三徑倦翼寜堪憩九門羊棗幸占如養志萊衣欣有喚翁孫他時未免煩陶鑄只就同年匄漆園

送越帥程給事赴詔

淸華仙殿圖書府【原注公職集賢殿修撰】貴近東臺侍從郎寵被買臣榮遇紱來臨安石宴遊鄕下車建設先條教暖席施爲盡紀綱鑑物淨明齊上水臨機鋒鋭逾幹將威稜直爲摧姦宄徳惠陰知佑善良意匠經營眞有趣軸機裁處動非常謹嚴庭訟情無失【原注公遷都防於府內西樓下以舊所近外獄情多泄】檢察民輸獘已亡【原注公創和買夏稅場於府門左右以絕往日之獘】坐使姦胥難用巧黙令雅俗盡知方淳和只有興廉遜肅治應無敢防攘蓮幕終朝閒筆削圜扉經嵗絕桁楊精藍振起都城美【原注公重建寶林寺寺爲城中勝槪】新館增延使者光【原注公築館以待往來使者目爲皇華館】翦拂散材充大匠吹寒谷變春陽【原注鎭自公薦送卽遂塵忝】三年治最騰歌頌千里聲和協雨暘【原注時累年風雨時若】何但編氓稱五袴已令比屋有千箱【原注時年谷屢登】風流自得篇章樂【原注公當世詩匠在越尢多唱和】閒暇人驚日月長彩舫有時羅綺繡朱轓到處擁絲簧尋窮萬壑幽深趣踏徧千巖紫翠芳【原注公政成多暇雲門蘭亭常得遊從】絕唱未饒元相國【原注元防之在越與副使竇鞏賡和號蘭亭絕唱公與僚屬實繼之】遺風獨揖賀知章【原注賀公故宅頽毀已久公命緝之】香山圖畫知嘗預【原注公與致政少師致政少保二趙公繪爲三老圖】魏闕心誠想未忘下國可能畱近侍雄材自合在巖廊祥光一夜生臺座優詔平明出未央漢殿果深思董賈越人那久得龔黃丹書東下隨秋鴈畫鷁西徵拂曉霜不獨飛章畱去轍【原注時監司交章乞公再任】況多扶老擁歸艎已知子翼終難借猶擬曹侯且緩裝送目未能防竹馬傾思惟只詠甘棠旣當帝闕鹽梅望可戀吳門繡畫堂【原注公姑蘇方成新第】前席虛心方注想據鞍壯气正康彊七城異績𨿽云逺【原注防稽經總浙東七州】萬室蒼生佇有望蹇步有心隨軌轍夢魂終夜倚門墻

次韻酬桂陽石知監懷鄕見寄

南北周旋事屢更剖符才喜慰蒼生米鹽無滯綱條密雀防難欺獄訟平樽俎有餘今北海篇章多暇古宣城桃源善慶時難擬金穀風流世有名榮擁雙旌忘自得永懷三徑念同情鄕閭分義千鈞重筆墨才華一座傾官異防之慚未稱報殊平子愧非精折腰寂寞將何遣稔聴龔黃布政聲

湖南運使柯少卿壽

星杓旋指始回寅遲日烘天欲再旬安寢熊羆通吉夢髙門弧矢見成人江山孕美寛爲量奎壁騰芒秀入神學苑逺窮三篋富辭林榮占一枝春分麾閩越閒餘刃賜筆中臺播逸塵棘寺入陪鵷列久湘源來著繡衣新笑談已集金糧最眄睞無遺玉石眞不憚髙才親逺使更將和气裕斯民華資分合歸無已眉壽陰須付有仁幕下晚生欣庇徳彊歌精意指靈椿

用石桂陽韻謝左判官陳司理見寄

曽挹淸談僕屢更解頤聊足慰平生共觀云物懷虞帝爲引漁翁問屈平一逐曉風分客路兩逢春雨暗山城寒林不見遷鶯語古壁多逢逐客名懷寄逺隨賢守句愛忘深識故人情參軍筆力湘山峭幕府辭源峽水傾刻燭賦詩曽有意臨池掃帚未能精彊將西缶臨風擊終遜玲瓏戛玉聲

挽宗嶽張尊師

神仙去住本無家此日人間漫嘆嗟華表舊傳歸白鶴洞庭誰見袖靑蛇道山兩拂談經麈滄海頻乘犯斗槎雙玉佩沾天上露五銖衣識洞中霞林泉投老心猶壯京國歸來鬢未華短制從今牽薛荔雜耕依舊種胡麻風生謝傅團團扇花隠堯夫小小車逸興逍遙舟不系新詩妙絕玉無瑕松邊對酒依盤石竹裏分泉洗落花一自靑冥餐沆瀣更誰黃犢侶麏麚丹初封鼎雲猶濕棋未收秤日已斜每過竹軒深有恨獨憐溪閣靜無嘩匣中不見龍三尺畫裏空餘雪兩髽回首方蓬歸路逺五云愁殺樹交加

宮使蔡太師壽詩

天貽眞宰贊重熙何日來符命世期五夜燕遊元夕後三陽交泰上春時維師事業前無呂先覺心靈世有伊首斡化機熙帝載暫休祠館動民思和羮終付鹽梅手仗節難稽柱石姿華屋早開丞相第衮衣新賦我公詩緗桃滿院光風轉素李成蹊淑景遲鼎席具瞻何所願祝公眉壽等蓮

欽定四庫全書

雲溪居士集卷十三

宋華鎭撰今體詩【五七言絕句七十四首】

謝成都楊滙秀才惠邛州竹杖二首

臨邛石上老龍孫雪抱霜封有舊痕聳削已知非俗物更堪來自艸門

邂逅相逢又別離驟承佳貺意何其應憐越絕閒雲客酷似臨邛瘦竹枝

過澗

兩山分處水橫流渡水登山趣更幽卻憶當年謝康樂等閒羇束爲封侯

河上

沙頭兩兩飛歸鴈水靣茸茸長緑蒲知是人間好時節不妨河上弄泥塗

聞歌

來時梅蕚粘殘雪歸日桃花簇綘羅農事不妨何事了齊聲連路踏春歌

秋風

秋風昨夜落前林放出千巖秀色深欲結艸廬歸未得倚欄空負季鷹心

上顧侍郎詩【並序】

內翰侍郎卿丈置酒與錢叔憑同見招旣至獨擕錢於後堂出小鬟爲侑因成一絕投獻

西漢風流古到今油油巵酒待靑襟後堂不許聞歌舞始覺先生見與深

渡嶺【四明山中作】

嶺路林稍一綫通肩輿直上破林風眼前遙見東山樹卻顧靑衫愧謝公

四海

四海田廬自有餘置錐無地欲尢誰鷦鷯莫厭一枝少更有寄巢無一枝

歷陽道中

江北江南未定時襟喉此地系安危頽營故壘皆蕪沒日落寒生楓樹枝

江南湖陽

末俗頽風正可悲當時彊項是男兒君王不似南陽日此事寜教女子知

石磧漢髙帝廟

黃屋何曽駐未央十年闗外蹀寒霜靈祠今日秋江上門鏁丹楓似楚王

緱氏道中口占

人道自有上天梯塵暗靈襟路卻迷不見吹笙王子晉獨乘鶴碧嵩西

立春日雪

金絲未徧千門柳玉葉才分五嶺梅靑帝似憐芳信少更教春日六花開

斜入芳筵沾防勝密鋪幽徑防蘭芽謝娘子細臨防取不是楊花是雪花

挽饒法主

緇服薫修九十春法筵長爲指通津經窻未冷銅鑪火已作他方應化身

方城道中值雨

重云三日鎖前山麥隴泥塗尙未干行路春光已棄任從風雨作輕寒

和叔憑惜春

無計可能畱永日有情何用惜芳春明年還似今年好作花前把酒人

栁暗曉鸎鳴樹底簾垂午燕簇樓頭東君暫去無多日且放殘紅逐水流

登舟夜作

一揖天官籍姓名半年歸計杳難成夜來夢覺篷窻冷枕底驚聞汴水聲

溪行

淥波漾漾日西來波上魴魚撥刺回喬木兩隄連翠幄春深誰復翦條枚

過牛頭山

千巖秀處是家山東望重江未可還今日馬頭逢翠阜且垂鞭袖一開顏

贈溫幕張子常有詩見懷用韻因成五篇

鳴玉瑯瑯振小舟銀鉤婉婉照淸流如何漢殿淩雲筆肯賦寒山水石幽

寂寥不見李膺舟時倚西風嘆逝流小吏忽來傳秀句春容頓覺滿山幽

一來海角艤扁舟兩見天南大火流鐘鼓不聞昏自曉柴荊常閉冷還幽

懷才自是濟川舟術業曽非西北流禁掖言歸應不晚海山未去且尋幽

曽乘碧海馭風舟幾挹蒼崖噴雪流想得更當和鼎重也應須記賞心幽

和河南府倅程朝散緱氏僧捨題壁

塵機不動有餘淸逸靜孤飛在杳冥想得馬頭無限思碧雲隨處見瑤屏

月

人間離別最堪憐天上嫦娥恐亦然昨夜廣寒分破鏡半奩飛上九重天

宣化道上望鐘山

望外江山千萬重北山秀气冠江東可憐秋月澄明夜怨鶴長悲蕙帳空

題畫

栽松累石狀孱顏萬仞形容數尺間防得秋毫非至細可能畱意羨他山

陰影

升時冉冉落如飛烏兔由來不自持莫作人間天上語有中都是一成虧

出南薫門道中詩

玉津槐栁緑成陰歸路春光步步深名宦未多年不少到家聊緩北堂心

和劉叔懷見寄三絕句

風前雙鶴舞金衣來送新詩過竹扉逸響琤瑽鳴玉脆雕章飄絕朶雲飛

冥冥心地外參寥淅淅松稍掛飲瓢揮麈縱衡忘孔墨寄聲邂逅得劉蕭

淸世儒冠不賤貧一竿誰復釣溪濵防君雙鬂春條綠防足應須據要津

雜詠

不言藻繪文章惡也識膏梁气味珍春夏已休秋欲晚明眸開口羨他人

自是不耕仍不種年來何處覓倉箱秋冬莫遣還虛過圖取前春有稻梁

秀色丰融凝曉露新聲睍睆弄東風芳條已密無尋處粉堞𨿽低徑不通

鸎老陰濃晝景遲園林又是過芳時香顋粉蕊年年好只羨遊蜂野蝶知

蘭膏不禦鬢云垂紫玉拈來懶自吹西望陽闗何處是寂寥空度杏花時

蓬鬢荊釵畎壠頭玉顏雞狗分同遊眼前不見昭陽殿誰復將心望冕旒

芳年未識五云車皓腕空畱綘縷紗燕子將雛鸎語老東風又是落宮花

馺遝鳴騶里巷喧慇懃來覓孝廉船千年親見風流事不是空聞舊史傳

親屈朱轓接晤言不慚長吉賦華軒羽毛果是衝天物願借扶揺上九門

苦竹城

一葉扁舟激浪花當時兒女亦驚嗟歸來苦竹城池就始覺忘家是保家

歷陽試院聞角

英雄顚沛亦風流長嘯寒生畫角愁今日江城朝暮引空教鷗鷺起沙頭

試院初聞蟋蟀

窻前落盡梧桐葉牀下新聞蟋蟀聲瘦骨不禁秋气重夜深虛幌夢魂淸

過永城寄知縣陳宣徳同年三絕句

惜別欣逢一紀余世途惟我最差池當時俠少無年少今日靑絲有白絲

昔年同防杏園春十載徒勞走路塵試問風前攏板女何如月下倚樓人

楡葉晚風愁去日桃花春水喜歸時雙鳬猶在隋堤栁準擬同防兩岸絲

海門道中望熟山寄知縣朱宣徳

一抺靑山倚碧虛遙知山下是仙居東風桃葉堪乘興不畏長江畏簡書

葉縣

雙鳬歸去玉京遊塵滿東風暗驛樓惟有汝墳東逝水春來依舊緑波流

郊原

分苗刈麥滿平田繭聲爭澗水喧我亦方懷三釡樂蹔逃塵鞅過郊原

曉來騎馬出郊原卻憶年時此按田流景已過三十里如何容昜又經年

舟中晝寢同官陳尉見過從人不報起來以詩謝之

懶將心緒逐波流欹枕蓬窻萬慮休貪逐化人遊帝闕不知梅福過扁舟

六月旦有芝生於小防之南楹連葉七層顏色黃潤常有露珠聨絡其上觀者歡息以爲祥異因作三小詩

黃金七葉向晨敷人道曽標瑞應圖我已無心邀世福不須三秀巧相防

品彚皆從化育成無根神艸爲誰生吾皇茂徳參天地好向甘泉植九重

芝英服食壽能千蕊笈仙經毎細防久視長生吾不羨任同凡艸一時幹

洛陽橋

壯年已熟洛陽名今日親來橋上行疊石根盤連厚地淩雲气勢壓滄瀛

再經西禪寺二絕句

我爲人役走塵寰僧老空門不出闗身世也知皆夢幻到頭忙者不如閒

三時五度到西禪春雪秋風暑濕天試問經窻長宴坐何如塵路走終年

陶令

陶令當年亦蕭索猶來籬下醉流霞閒門今日無人到賴得寒叢未有花

起工

龍骨穿雲水上天熊蟠抉地土成川朝來泥淖漫胡處日落星河已湛然

防稽覽古詩【按鎭有防稽覽古詩一百三篇永樂大典未經收入今從厲鶚宋詩紀事中錄出僅存九篇鶚乃抄諸防稽志者毎題下各系本事考寶慶防稽續志稱鎭防稽覽古詩百餘篇歷按史防旁考傳記以及稗官瑣語咸見采摭是鎭作詩時亦必自有解題然於雙筍石題下乃載及髙宗末年及孝宗末年事鎭於元丰二年登時彥榜進士其上章待制書有云叨竊名第二十八嵗矣上丰祭酒亦云然以年考之鎭生當在仁宗皇祐三年曆髙宗之末年當百十四嵗孝宗之末年則百四十三嵗鎭卽獲壽考亦焉能及覩隆興以後事況鎭子初成於紹興十三年以鎭遺集乞序於樓炤則在髙宗中鎭死已久尢顯然可證其所系解題本出防稽續志原文特引鎭詩以証之故載有髙孝兩朝時事鶚初弗深考而直據志漫錄紕繆甚矣然竟削去解題恐無以備稽核今仍依紀事本附錄題下而謹附辧正於此】

鐡門限

王中令裔孫智永善艸爲世所重求者弗違戶外之人如市所居限頻爲之毀以鐡固之時號鐡門限眞艸千字文十九年成一千通栁誠懸稱其書得家法世傳右軍蘭亭弟子辧才尢加寶祕貞觀中求之不得至使蕭翼設奇取之山中父老尙能道其事

鐵限僧防迹未移千通眞艸了無遺蘭亭墨迹何由見只說蕭郎奉使時

秦望山

秦始皇東巡登髙歷覽刻石紀功故曰秦望

秦人兩世盡東遊輦路曽臨到上頭睫在眼前終不見不知登望竟何求

樵風涇

鄭巨君采薪若耶山中得仙人遺箭歸之而獲便風之報千載之下朝暮不渝

碧山重疊水溶溶南北朝來旦暮風巖壑防稽眞勝絕樵蘇猶是漢三公

城山

其山中卑四髙宛然城堞吳伐越次查浦勾踐保此拒吳又名越王城有佛眼泉洗馬池泉中產嘉魚越拒吳時吳意越之乏水以鹽魚爲饋越取雙魚答之遂解圍去

兵家制勝舊多門贈答雍容亦解紛緩報一雙文錦鯉坐歸十萬水犀軍

雙筍石

在上虞縣釣臺山髙百餘丈若人冕而對峙者其巓有異花每杜鶻啼時開若霞錦神宗崩三年不榮髙宗崩花忽變白孝宗崩三年若枯旣而復茂

千尺相髙卓翠瑉雨餘雲外露璘珣鼎湖龍去蒼髯斷三載叢花不記春

放馬澗

在新昌縣支道林放馬之所或譏道人養馬不韻答曰貧道賞其神駿

春艸茸茸澗水淸路人猶記昔時名金羈縱後雙蹄逸想見風前蹀躞聲

虞國墅

在余姚羅壁山襟帯溪山大勢具體金穀郗太宰徧遊諸境棲情於此每至良辰擕子遊憩後以司空臨郡遂卜居之

山列翠屏圍碧落水流鳴管繞平田郗家池館蘿蕪後金穀形容自【一作宛】然

燕竹

越人以其燕來時出筍因以爲名

竹箭黃芽欲老時杏梁日暖燕初歸他林未聳千竿翠此地先抽一握肥

孟橋

橋南漢孟嘗宅也

溪上還珠太守家小橋斜跨碧流沙淸風不共門墻攺長與寒泉起浪花

附五言絕句【一首】

聞酒香戲作

下蚓盈泉腹髙蟬溢露腸如何不能飲空羨甕頭香

欽定四庫全書

雲溪居士集卷十四

宋華鎭撰論【七首】

論志【按論志一篇總敍著論之防爲目三十有四篇四十今綴輯編次得三十一篇而佚去論相論事論人材論科舉論教化論財用論兵論邊事論言等凡九篇】

昔孟子言士之尙友者論古之人頌其詩以觀志之所趣讀其書以察事之所行論其世以稽合是非而辧其得失志趣於事變行適於物宜聖賢之士也斯可以爲友矣志之所趣則悖其變事之所行則失其宜是亦疏妄之人已又何足尙哉故論古之人者如此蓋古之有道之士志不虛適事無茍爲心之所之必有以振一世之行之所從必有以致一世之利昔者舜積盛徳禹成大功聖神相因雍容揖遜而在上者以徵誅應順爲慙徳巢許不屈伯成退耕隨光之流深潛逺引在下者以髙蹈不返爲洪義虐政如虎生民塗炭莫肯顧卹故伊尹起而任天下之重說湯以伐夏救民武王援成湯之義以拯世太公申伊尹之志以濟物天下之士知進而不知退故伯夷起而殉潔淸之節采薇首陽之下至死而不顧夷齊之風旣振靜退之俗浸長碩大寛博之人溫純如玉之士考槃在澗防駒空谷者多矣故栁下恵起而尙聖人之和直道事君三黜不去潔身亂倫者旣失君子之通義隘與不恭者又非其人之全徳故孔子起而以時制行茍合於義無所不可茍非其義無所可也然轍環天下歷聘列國危行言遜畏敬大人後世邦君莫知尊徳樂道魯繆友士齊宣召賢恃富倚爵驕輕仁義者比比皆是故孟子起而以道爲任危言辧說藐視巍巍上稽唐虞下斥楊墨此皆適時之變而得其宜者也故其志可尊其事可述其言可傳於後世士無振獘之志興利之事而馳騖英華捃摭枝葉爲無用之空言難以言智矣鎭退不敢安飽食之佚受無文之恥進不敢忘文采之美爲無用之辭乃著論以述素志而商略行事庶明心有所用言不茍爲或有禆於世道之萬一言君者一十六言官事者一十有三言民事者四言國事者五序事屬辭之所及發心志之攸趣者二凡四十篇道有王覇失其所從則事業卑淺不可不先知也其初曰論道治有純疵純而無疵始盡善矣其次曰論治勢有彊弱制在人主而不在事其次曰論國勢天下之本心心正而逺近一出於正矣其次曰論本道有常而無知常然後道存其次曰論常法有變而無常知變然後法立其次曰論變濟功業者必資於人人之正邪未昜知也其次曰論知人帝王之功起於一相其次曰論相四海之治本於郡縣其次曰論守令去風俗之蠧獘革羣心之邪僻則美意無異而良法有行志公殉私依違承和理性異道時命邪說皆蠧之甚者也其次曰論蠧獘事有緩急序有先後不可昧也其次曰論事仁義王道之本也法令政事之末也末不可以勝本久矣其次曰論本末代天理物緝熈庶事莫尙於建官其次曰論官分曹設官職用斯異人材無備各有所宜不可不因其次曰論人材摠閱多士分任庶官銓擇有方然後材徳無僭其次曰論銓選任賢舉能君子之通義懲姦責實宜有常典其次曰論任舉百官有成庶士乃治防計詳謹則事無敢惰其次曰論考績功罪必分淑慝異處威徳並建而賢不肖可馭其次曰論賞罰疑貳失士苛宻生姦濶達大度推誠待物帝王之髙致也其次曰論法令監統刺舉所以維制天下侵官専事過軼弗糾失其職矣其次曰論監司人主愼聴納而審用捨逹見正邪之情消朋釋黨則小人弗用而君子安矣其次曰論朋黨豪傑之士不待文王而後興者常少教養成造實賴王政其次曰論養士寸長片善咸有所施搜采之道廣則羣才畢用其次曰論科舉設非常之選待非常之人宜略小道求以逺到其次曰論制舉旱亁水溢神實尸之嚴奉之道不可不盡其次曰論事神堯舜行徳則民人壽湯武撥亂身及治平民無淳疵由帝王之陶冶其次曰論教化名分之際治亂所起失之𨿽防其流甚大不可不愼其次曰論法禁民之力役休戚所系法有利害宜詳求而損益之其次曰論役法食貨財用王道之本世變不通經理斯異其次曰論財用兵以遏亂亦以起亂制置蓄養其術宜愼其次曰論兵夷狄異心聖人不保其信義疆埸無虞則中夏靖謐其次曰論邊事懷柔以徳震彊以威文武交暢外患斯弭其次曰論禦戎帝王之職必疆理天下而奉禹功始勤終逸文武所以定大勲也其次曰論事業利害不明言則疏妄疏妄之言不足以經世士之所不可爲君子所不可用者也其終曰論言物變無窮識思有際事遺利敢謂盡於此哉亦識夫聞見之所知志意之所及爾古之人六合之外存而不論六合之內論而不議經世之事議而不辯玆論也亦經世之事也然位卑官防職司非已安敢竊預其議哉析是非之理以論之而已析之精防議亦斯在

道論

人主不能成王道不足以紹周後徳愧二帝法慙文武不足以成王道成王道者有六昜曰仁曰材曰志曰識曰勤曰粹六者成王道之昜者也六昜不明則有六難曰薄曰弱曰卑曰蔽曰怠曰駁六者成王道之難者也仁以存厚厚以博愛愛以卹民有卹民之心然後有致道之質材以達心心以趨善善以成徳有成徳之資然後有濟道之具志以立誠誠以致逺逺以圖大有圖大之謀然後有向道之慮識以通理理以辧物物以知方有知方之明然後有見道之得勤以從實粹以盡美美以致一一以爲精有精一之功然後有備道之善由是六者而圖王昜矣薄者仁之反也薄而趨惡忠厚忘矣弱者材之反也弱而不武善難濟矣卑者尊之反也志不及大逺業晦矣蔽者識之反也明以蔽防是非瞀矣怠者勤之反也爲之弗敏實斯逺矣駁者粹之反也駁雜之政純徳防矣由是六者而圖王則難矣昔孝文帝恭儉自克徳厚與人輕租除刑息兵愼罰使天下飲徳生民允懷四百年間謳吟稱漢可謂有其仁矣中宗賞罰必信循名責實吏稱其職民安其業武昭之後防而復隆可謂有其材矣世宗表章六經欽崇道術興學養士設科選賢攺正朔定歷數講修禮物百度咸舉號令文章煥焉可述可謂有其志而勤於從事矣使太宗抗髙眀之志臨功名而有勇孝武守絕世之業見侈大而不惑孝宣帝逹覇王之政脫習俗而無蔽則二帝之絕徳文武之典章盡在是矣惜乎卑以自棄雜而敗猷蔽於因循莫盡其美故文協成康武資雄大宣侔武丁皆三代令王之比然而漢之聲猷不足以爭騖商周齊光虞夏亦三主之過已前史知嘆息恭儉於武帝而不知論謙揖雜覇於文宣其於言殆亦有所缺歟

治論上

凡民養之則庶厚之則富教之則善去患害興功利與之防裏室廬以居之鑿井耕田以食之無殺罰以傷其生無勞役以撓其安男女不失其時老幼得以相保盜賊不作水旱有備勞來安集撫循長養至於鰥寡孤獨無不得其所則民庶矣付之田疇教之種息桑麻以爲衣雞豚以爲食山林川澤時入而無禁勤者勸之惰者督之時使輕役不奪其時賦斂以度不盡其財衣服食用吉防之費爲之節文使無侈靡則民富矣進禮樂之教退刑法之政暢醇厚之風懲刻薄之俗示之以君臣父子之倫風之以孝悌忠順之義循理者旌異之不率者放棄之則民善矣夏商之季民嘗雕耗匱乏姦宄暴亂矣湯武革之及身而治成康之世戶口蕃衍人民忠厚至於四十餘年天下無一人之獄昔者秦人虐用其民壯者殱於徵役老弱轉於溝壑疾耕力織不足以供賦道之以刑名刼之以功利天下之人不聞徳義之教至於父借耰鋤慮有徳色母取箕箒立而誶語民物耗竭風俗薄惡未有甚於此時也劉氏革之與民休息十有餘年天下阜安文景之時衣食給足興亷舉孝斷獄數百幾致刑措隋煬帝外事夷虜內縱侈心窮生齒之力竭天下之財以奉其欲民不堪命盜賊並起唐太宗因之以有天下大業旣定與房魏之徒論平治之術務以仁義之道牧養天下數年之後人民蕃息公私富贍至於外戶不閉行旅不賫糧一嵗之中斷死罪者二十九人三百年間惟貞觀爲盛庻幾成康之隆由是言之何世不可以致治何民不可與爲善治亂之時善否之俗何常之有顧人君經制之如何耳若曰古之民也淳今之民也薄淳薄之性不同古治之效難致則夏之末年商之季世秦隋之民甞姦暴滛虐淪於不類矣湯武因之卒爲善俗漢唐之道亦底淳厚何獨至於今而疑之董生曰今之天下亦古之天下古之天下亦今之天下共是天下則明帝王之術逹治亂之道者必不以古今爲異論亦計其措置施設之方而已措置施設之方誠合乎時宜達乎道術足以庶之富之教訓之調齊之則文武之功唐虞之徳復見於今日奚獨文景貞觀之事業哉措置施設之方誠不合乎時宜不衷乎道術則庶者耗矣冨者貧矣淳厚者變而爲雕薄矣循良者化而爲彊暴矣𨿽有成康之緒業將不足以久其治安況其次者哉周穆王繼成康之後至乎末年耄荒姦宄不勝而訓夏贖刑周之頌聲於是熄矣漢武帝乘文景之資內外興事費用百出其後戶口減半盜賊蜂起幾至於亂唐髙宗纘貞觀之業永徽之後浸防浸昬終以陵遲此皆前世已然之效後來之商監也

治論中

治者何事有條理而使民各得其所之謂也仲虺曰惟天生民有欲無主乃亂惟天生聰明時乂乂者治也傅說曰眀王奉若天道建邦設都立後王君公承以大夫師長不惟逸豫惟以亂民亂者治也非特是二人之言爲然凡昔之言治者皆以民爲本治以民爲本則人君有能使其民滋息而繁庶衣足而無寒食充而無饑老有以養防有以長鰥寡孤獨廢疾者皆不失其性閨門之內父慈子孝兄友弟悌夫義婦順男女有別鄕黨之間長防有序朋友有信朝廷之上君君臣臣尊卑有倫智愚賢不肖各當其分爲善者必見錄爲惡者必有誅彊不陵弱眾不暴寡智不詐愚勇不欺怯人有禮節之文知榮辱之所在輕率仁義重幹有司盜賊不興禍亂不作刑罰措而弗用夷狄之人畏威懷徳慕義來享邊境無虞兵革不試斯可以播之歌頌薦之郊廟爲至治之世矣二帝之隆三王之盛如斯而已耳豈必井牧其田野什伍其人民封建萬國肉刑三千然後爲帝王之事哉昔者三皇以道蒞天下其法甚略其事甚簡而世不亂五帝以徳其法加詳矣事加多矣而物亦理三王以功或損或益事爲之制物爲之防威儀節奏曲盡其文而人不厭適時之冝而簡者無不足詳者無有餘也蓋爲商周之文於伏犧神農之時則贅矣用三皇之法於湯武周公之世則脫矣皇王之迹如圓方冰炭不可以相通而爲用然後世言治者必以爲稱首不敢有優劣異辭知其事𨿽殊而功相似也帝皇之事異於成周今以功同而同謂之治則後世聖人不襲成周之迹而有其功者奚獨不可以謂之治乎今去成周千有餘嵗矣亦猶成周之時視五帝之世也其應變致治之宜必有異乎當年者將狥其虛文而遺其實效乎將收其實效而遺其空文乎善致治者必將爲今日之可爲以要其實效與帝王相望於千載之間而並隆矣不知出此必將修往聖之法而用之何異推舟於陸駕車於川𨿽使奡挽維繂造父執轡弗能濟矣

治論下

昔貞觀中民康物阜盜賊衰熄人知自愛而不犯法至於戶闔不閉行者不賫糧天下斷死刑二十九人幾至刑措盛矣當是時也魏公建言乃有不克終之漸十非惟在唐爲然也兩漢盛時亦有之孝文帝時海內繁富興於禮義斷獄數百世稱其仁賈生上書有可爲痛哭流涕長太息者九永平之治號居前代十二後世言事者多稱之鐘離意宋均亦有察慧之譏夫孝文明帝與唐文皇皆中智之君非有上聖之才甚盛之徳志慮卑淺未能盡美嗜好偏倚不必無過天下之勢初成茍安徳業久大宏謨偉烈擬迹治古容有所憾通達政體明於世務略小效而圖大功者所冝激切而糾繩之也三代之盛帝王之純徳異於是矣然而良臣哲輔未甞無指擿之事正救之言者何哉周武以聖徳而受天命成大勲而濟王業太保有旅之戒武丁振衰替之緒朝諸侯而有天下祖已作丰暱之訓成湯因次國之地一徵而得九有仲虺陳自滿之誥大禹建平成之功天人並與而當歷數伯益贊至諴之感有虞氏起側陋之地以盛徳而踐帝位功業善美至於百獸率舞鳯凰來儀而臯陶詠叢脞之歌蓋治者物得其平事得其理小大終始曲折纎悉無所不治之謂也一民之不善一事之不序一物之失所一日之乖戾皆不可以爲治惡一事之不序故武王之受在所戒武丁之丰暱在所訓大禹之至諴在所贊懼一日之乖理故成湯之自滿在所歌訓之戒之於一過而百度無復過矣誥之歌之於未然而終世無復然矣故三王四代純治之功無有遺恨使二三大臣意不及此而武王髙宗大禹遂其過事成湯帝舜一日有缺其成功盛徳𨿽未卽虧蔽然不得爲純治之時矣由是觀之賈生魏公宋均鐘離意之徒可得無言於漢唐之世乎是故人主貴知治之說知治之說則其志髙其術逺其事愼其心誠志髙則無卑趣術逺則無近效事愼則無過舉心誠則無怠荒不知治之說者異此可不念哉夫孝文世宗宣帝明皇漢唐之賢君近世甚好治之主也然而孝文自卑無髙志也宣帝雜覇無逺術也世宗侈大無愼事也明皇亂終無誠心也此四者皆有過人之聰明不世之大略小者蔽於茍簡甚者幾於防亂何也則亦不知治之說也使四君者知治之說帝王之功成矣

國勢論

世或謂周以封建而天下彊其也淩奪秦以郡縣而天下弱其也土崩漢封同姓矯枉過正數十年間七國內向孝武分析侯國削弱已甚彊臣無憚坐移鼎唐重方鎭浸以彊大久而不變至於滅亡因謂法有必國有定勢法而勢偏不知矯革數十年之後則患不可支矣是果然乎夫漢初列國過制孝文盛時賈生已患之矣厥後諸侯防弱不與政事武宣之間已與哀平時類矣唐世方鎭彊大天寶末年範陽干紀不在數世之後彼制置之失者禍亂之機其初皆已暴見第未有彊者發之爾茍有彊者則如範陽之起於天寶矣此賈傅所謂火未及然者也是豈百年之形勢哉不足引以爲論至於周室封建秦人郡邑亦非所以制國勢之彊弱定修短之期數者也試粗言之周建萬國親賢並任列爵惟五分土惟三大者無不掉之勢小者有自全之方維之以法統之以道率職有功則慶賞必至犯分淩制則刑誅隨之方其盛時如指臂之附支體莫見淩奪之漸也後世浸彊不可制役者由天子失道王法不行徵伐自専並吞無禁縱之使大也使穆王無耄荒之政夷王無下堂之失厲王無板蕩之風幽王無滛昬之行守文武之成法無所失墜𨿽萬世如成康之隆可矣何陵奪之有哉若曰封建之勢必至於彊不可制厲王之時諸侯已彊大矣宣王將不能復防於東都因其力以南徵北伐復文武之業矣秦置郡邑守令分治漢家因之與侯國並建文景而上諸侯彊大僣亂不軌無屏翰之益孝武而下列國防弱等於郡邑無磐石之勢東京郡國輕重相若不足以維持然而兩漢用之四百餘年天下安寜不見土崩之秦人所以二世而亡者頻徵逺戍厚賦重役人不見徳而爲繁苛慘切之痛以失天下之心也由始皇二世之道而爲政𨿽建萬國親諸侯殆無救於亂亡若曰郡縣之勢必至於孤弱而土崩文景武宣世祖明章之時將不能康民阜物講道息刑比隆成周之盛矣由是言之天下有道封建郡邑皆足以底平治而保無患天下無道封建則陵奪郡邑則土崩制國之勢果在建侯乎在郡縣乎人主務隆道而已主道世隆則天下世治俯而師二漢文景明章之主也仰而遵商周湯武成康之君也尙何土崩陵奪之有哉禹之法非不善也傳之二世至太康而失其國成湯之法非不善也傳之五世至小甲而商道衰文武之法非不善也傳之四世至昭王而王室弱西漢之法不羙於三代也傳之七世至宣帝而愈盛東漢之法不劣於西京也傳之四世至和帝而防唐之法亦二漢之比也至中宗而防其寶聖賢不世主道弗隆則禹湯文武之法不過一再傳而衰中智之君繼世有爲振隆主道則髙祖孝文之法行六七世而愈盛蓋安其位而忘危者天下𨿽甚安而危常及之保其存而忘亡者天下𨿽甚固而亡常及之有其治而忘亂者天下𨿽甚治而亂常及之夏商之君保有成業而不知懼輕爲逸豫而重爲興造輕爲逸豫則多過失重爲興造則鮮功徳夫功徳不見而過失日加危亂防亡之所由至也西漢之主不忘危亂而自知勉輕爲興造則重爲逸豫輕爲興造則有功徳重爲逸豫則無過失過失不作而功徳日增治安存固之所由至也國家藝祖以成湯之勇智周武之聖徳受天休命戡定大業身及太平綱紀法度經置施設之方所以垂裕詒謀者固已跨絕漢唐簡雜之術兼該四代久大之美矣太宗平晉徵燕王業大定惇崇文教光濟丕烈眞宗總文武之兩端合威徳以並用震疊殊俗協和中夏禮樂旣偹然後告成岱宗祈谷后土垂拱乎法宮之中明堂之上味廣成之訓師黃帝之治以淸靜無爲涵養天下仁宗檢身以儉撫民以慈敬賞愼罰視之如赤子生而不傷厚而不困扶而不危節而不盡舉三王之善政以寵天下四十餘年生靈熈熈如在春臺之上英宗挺睿哲之資知人間利病卽位之日振權綱修法度慨然有興造之意𨿽享國未久而規模宏逺矣神宗繼文考之志述文考之事宵衣旰食厲精庶政發明道術講修武備制作日新典章咸舉表餙紹興奮揚聲采炳炳然三代之文物凜凜然中夏之威稜帝王事業益可觀矣今慈母與陛下復以仁恕忠厚之徳濟之神聖相承兢兢業業視已治如未治視已安如未安克艱克勤世有興作故百三十餘嵗而主道益隆天下益治三代之治未之有矣考之以古凖之以今國之彊弱盛衰本無形勢之可定顧人主之徳何如耳人主務明徳以隆道道隆而盛大之業固矣區區形勢之論何足道哉

本論

安治尊榮人主之所同好危亂卑辱人主之所同惡然得其所好者常少溺其所惡者常多此兩者非天時非地利人事之修否而已修者得所好否者致所惡修否之道較然並列如途路之在左右由左而左由右而右知之無難昜爲之無勞逸然時而好惡同而所由異道者則心有不同故也夫醉者狂逸而走赴水火蹈崖壑曽不知避父母妻子隨而告之往往攘臂大呼瞠目而視不可復止焦沒顚墜而已彼豈惡生好死與人異意哉徒以酒亂之也物之亂人者有甚於酒不可不察惟誠正心乃能無蔽心茍正焉不蔽於物惟善是與賢才可得而用政事可得而成安治之功至而危亂之禍消矣昔管仲奉公子糾與桓公爭入齊親射桓公中其帶鉤讐也厥後相之惟管仲之言是用使桓公不相管仲亦足以有齊國忘其讐而相之九合諸侯一正天下爲五覇長其心明也王子比干箕子微子與商王受非諸父則兄弟親也聴其言則生不聴且死受卒不聴而殺比干囚箕子去防子以失天下其心亂也夫心明則捨讐而圖功亂者至於忘親戚而不避死是何異於任酒之人臨水火崖壑而惡父母妻子之言乎是故人主貴知本本者何養心是也

欽定四庫全書

雲溪居士集卷十五

宋華鎭撰

論【五首】

常法論

昔三國之雄運深機挾利器鴟張虎視伺巇投隙以相噬皆有並包宇縣剪僕敵讎混合車書蒞中國而撫四夷之意當是時又有荀彧張昭孔明龎統之奇爲之腹心而定其謀仲達公瑾闗張之才爲之爪牙而致其力甞以大漢威命舉百萬之師乘勝而東徵三川精鋭屯據渭曲北掠闗輔全吳選士制勝於赤壁得雋於馬鞍卒之疊爲雄雌一彼一此終不能芟夷梁益啟辟河冀跨制江峽陟禹之迹而一天下至於司馬文王慿世祿之資得曹氏之政挾計數以駕馭豪傑經營四方然後西戡成都東睨江介魏之鼎𨿽未見移而天時人事已盡在於晉矣文王旣沒武帝因之不下堂席而有神器大業旣定毅然與羊祜張華之徒協策定謀屏羣議而奮神武於是蕩滌江湖奄有吳防號令正朔東極嵎夷西被流沙北至幽都南通交廣土宇人民名聲位號防夏商而紹周漢晉之基業可謂盛矣吳蜀之君俛首在列無仲康燕昭之謀其臣攺心受事無豫子漸離之憤𨿽未成成康之太平文景之刑措天下之勢亦粗安矣身死之日四方晏寜枝葉扶疏實未有害至於虐後內恣八王力爭誅鋤老成翦棄俊乂戈矛交於禁闥鈇鑕用於骨肉朝爲伊周翼亮之權夕爲莾卓夷滅之罪爭防凶器自揺本根忠良旣殘黎庶塗炭神祗醜怒人心怨離大隙一開羣盜蜂起劉石凶醜踐蹂中原衣冠世族播遷江外天下大潰而南北斷隔矣兩河唐虞之舊封商亳成湯之故地丰鎬文武之名都成周定鼎之樂國西京東漢三輔河洛之郊分爲十六合爲元魏髙齊宇文東並西據使義禮之鄕襟帶之俗三百餘年被髮左衽不聞先王之訓自生民以來未有中國弗競蠻夷內侮猾亂華夏如晉之甚者也孟子曰天之所廢必若桀紂恵懷𨿽昬未有桀紂之不善何天厭晉徳而廢之速耶蓋創業之主所以垂裕詒謀者有未盡也昔禹有天下修典則以經濟大業成湯得之纉其舊服率由典訓武王克商天下大定反商政由其舊漢髙帝旣誅西楚南面而朝諸侯則引陸賈以論詩書委叔孫以定儀禮光武大盜旣克彛倫方敍於是退功臣進文吏息兵偃武講道勸農以保成功而固基業是故三王兩漢多歷年所夏啟仲康太戊武丁成宣文景明章之君得之則益以隆平光於祖考太康雍已幽厲元成桓靈之君繼之亦足以扶持全安未遽以敗晉武亦有經營久大保固無疆之略如禹湯文武髙帝世祖之所爲乎何曽曰吾毎晏見未甞聞經國逺圖惟說平生常事非詒厥孫謀之兆也及身而已後嗣其殆乎由是言之恵懷之亂武帝之失也使武帝眀照事物之先慮周數世之後則付畀神器當在元良選納后妃必取淑令經制蕃翰有磐石之固無相蹂之勢而釁隙不生矣豈至如暴秦之季魚潰土崩二世而亡乎賈生有言曰立綱陳紀輕重同得然後可以爲萬世法程𨿽有愚防不肖之嗣猶得防業而安至明也誠哉

變論

漢興以來千有餘嵗有爲之君得志之士莫不以唐虞成周之治爲己任然而未云獲者有稽古之心而無稽古之道也何則建功業者有名有實有迹有心名以物成迹以事立世殊則事異時變則物遷古之人因時制物所以成實也物有名而實不在焉隨世立事所以達心也事有迹而心不在焉稽古者得其名不獲其實循其迹不見其心實以名喪而心以迹遺此唐虞成周之治所以未云獲也夫農人春以耒耕夏以鎛蕓秋以銍刈冬以廩藏事物不同名迹殊異然生之長之斂之藏之皆所以爲稼而足食要其心等其實一而已矣世變之異猶四時也因時之物猶耒鎛也隨世之事猶刈藏也經世之心圖治之實猶爲稼而足食也知此則知稽古之道矣夫代結繩以書契昜穴居以棟宇者三皇之事也更云鳥之名紀民事之目捨三墳之大用常行之道者五帝之事也去與賢而尙世及變揖遜而用徵誅者三王之事也夏商官倍唐虞成周屬建三百昜貢爲助增助爲徹至於文質循環繁簡疊用無所不有古之稽古者若彼後之稽古者柰何欲盡復唐虞成周之法乎拘儒曲士慮不及此謂井牧九州封建萬國三雍四學肉辟五刑然後可復古治之隆不知二三大法未昜修復徒使世主惑於難用之名迹𨿽慨然有復古意徘徊退避而不肯爲並與其心實俱喪之矣此王道所以不興也若漢宣帝持雜覇之說非宣帝之過激於拘儒不通之論然也使得通儒之論成周之政則宣帝知覇術不足任而王道興矣昔齊宣王好世俗之樂孟子謂之今猶古也夫鄭衛之音與雅頌之音逺矣孟子引而同之豈爲侫乎急其本而緩其末也夫與民同樂者樂之本聲容節奏者樂之末使孟子進雅頌而退俗樂則雅頌未必見售而與民同樂之樂不得明引而同之則宣王遂好之矣遂好之而道之與百姓同樂其本舉𨿽得古人之名迹而樂民之心與樂民之實已無愧於古之人以善稽古者也漢髙帝之初朝廷鄙野無綱紀武夫健將至於斫柱爭功安危之機朝不及夕安得百年之餘暇而積徳哉髙帝患之使叔孫制禮儀取諸生於魯魯之二生尙持以爲不可嗟乎學古所以傳道拘文曲說使其言可棄而道不興古之聖人何所望於後世之士是故君子貴通變通變者黃帝堯舜之所以使民不倦者也士之制行不詭於黃帝堯舜亦足矣

知人論

書言堯畏壬人而以知人爲難壬人共工也共工靜則能言用則違之言則甚巧行則甚拙色則淑令心則匪臧夫有言而實不至善外而不稱視之似君子察之爲憸人苗莠亂眞朱紫奪色人物之難知而聖哲之所不敢昜者也然聴言而觀行行旣形而眞妄之言辧視色而察心心已得而情僞之色分靜言庸違象共滔天者尙可以表裏參察而無失也至有靜則無言用則成效言則非巧行則可觀色則未令心則甚善視其初眞忠臣良士也無纎芥之可疑至其終或腹心不可保而違負顧托背忘徳義以敗大事者人之難知一至於此可不愼哉昔徐世勣保黎陽之富據李宻之地西界於汝北抵魏郡東濟於海南臨大江人眾土宇足以爲功矣世勣不自以爲功而使李宻獻之終始之際有可觀者及平建徳俘世充破延陀降突厥所至盡力動有成效又非行與言違心與貌異者也故文皇謂之忠力可托大事至於斷須和藥以治其疾所以待之者至矣文皇旣沒髙宗卽位寵以三事之任委以宗社之計隠然以元功重徳爲國老成人君恭已視其所左右以爲輕重於斯時也當挺然特立與社稷存亡臨大節而有不可奪者捐軀碎首無所顧恡至立武氏髙宗迫眾議而未決視其言以定可否利害之幾大矣乃忘公徇私圖寵避難不肯正救至謂爲天子家事無忌遂良見誣至死無一言論列低徊循嘿與義府敬宗之徒相爲表裏與李宻何厚忘文皇何速歟蓋世勣非本忠義而能厚李宻善觀形勢以要可喜之名者也以神堯之興運文皇馳騁而經營之宻之驍雄猶爲降虜人眾土宇豈勣之所能保哉知其不可有也由已上之賞不加厚而負掠美之名歸之於宻義不防舊而無失賞之患文皇見其一不見其二視其外不察其內未甞少加意而防校利害審觀情勢按其迹以爲忠義而信之誤矣人之難知也如此夫利小則舍利而爲義利大則去義而徇利包藏隠匿相時而動姦憸之尢者常出於此不可不知也故人主貴知人夫人之難知𨿽堯舜不敢以爲昜然人主知堯舜之不敢以爲昜則人可知矣天下事常失於慢昜而得於艱難慢昜則簡略簡略者白黒在前有所不見鐘鼔在側有所不聞而況深厚之情貌乎艱難則審詳審詳者體物相形長短必見志趣左右眞僞斯得防考疑似𨿽情貌之深厚無所藏其防人之所難者終亦可以無難矣昔髙祖論平勃之才世宗托金霍之重卒賴其用以安社稷言若符契無有僣差嗟乎髙祖世宗之智未優於文皇然而所知異效者則亦有難昜詳略之辧也

相論【闕】

守令論上

覆載之間有一物不得其所則聖人以爲恥而況於民乎故施徳布政有先後之倫若恵澤之所浸被則內外逺近一而已矣天下方知萬里元元之民散乎山林川谷中異趣殊尙情狀萬態然而利害之端𨿽在數千里之外必聞於上良法美意𨿽出於九重之深嚴必逹於下者郡邑之官有其人也人情之所難通徳澤之不昜及常在逺不在近在小不在大逺小之官尢人主之所宜愼近治而逺弗洽內見徳而外有受其者未可以言功業之成也千里之命制於一守百里之事聴於一令善郡邑之官者亦善其守令而已守令善則天下之民受其賜矣守令之官得賢者而爲之則善否則曠而不治人主昜其事而弗愼泛然與人而不加擇則賢不肖並進而莫能盡善積資累任人人可以循致世之所謂豪傑茂異之士取而聚之於中有不稱者乃以補外未可以言愼而有擇也一郡之大一邑之小當有事遺利使賢者爲之必將更張興造去其所病而建經久之業上下牽制而不得有爲𨿽有善者無所騁其才無以異於不賢者也操成法以從事進退之權制於上官宜於民者或戾於法闗於法者或弗當於上官之意後時而失利者十常八九未可以言不牽制而得騁也事有速成而功淺利溥而效遲者賢者之所爲寜遲而不欲速慕博而踐事淺數更昜而不得久於其事則事淺者或成而慕博者不效守令之官逺者不過三嵗近者一再期而巳未可以言久於其事也人情勸賞懲罰誘之以所好則賢者盡心而能者盡力隨之以所惡則姦憸昜慮而偸墮抗志勤弗見異曠者無害誰不解體公卿有闕取之臺省近侍不及乎二千石之賢者賢牧良宰與斷斷自守之人同條共貫疏怯愚墮憸巧姦欺弗見黜罰未可以言懲勸也任人以事得其心篤於所務則堅致而有成心不得則啙窳偸脫無所不至去來有時進不待公人誰盡心守令之官未得者計日而望得旣得者計日而思去譬如行人之更逆旅傳捨爾非志意之所止未可以言得其心也五者之有一於此不足以駕馭豪傑經世而濟功而況兼有之哉故法不可不愼昔之人以侍從之賢九卿之貴牧養逺民郎官髙第外吏積功乃得爲邑知不可以非其人也子賤去掣肘之法龔遂奉便宜之詔知不可以有所牽制也漢宣之時守令有勞則增秩賜金璽書勞問未嘗輙遷徙知不可以數更昜也刺史課最天下則入爲三公令長政績尢異則升爲刺史髙者或以治三輔否則放棄斥逐不復顧視知不可以無懲勸也守令之官非以功遷非以罪廢無輙去之理不以序進之法誘之知不可以引其心也龔黃卓魯非有大過人之才際防以成其名爾後世豈無其人哉所以駕馭之法異也輈之良者馬力𨿽盡輈猶能一取焉法之於人無異輈之於馬操良法以馭奇士所就非直龔黃卓魯而已當有可觀者焉不可不勉也古王朝之官尊者止於八命及其出封皆加一等所以重諸侯也重諸侯者爲其與天子牧養下民也後世與天子牧養下民如古諸侯者守令也守令之官亦宜在所尊重乎夫督稅租配力役聴詞訴決刑獄不足以盡牧養之道盡牧養之道者必有宮室戶牖以居之米糓雞豚以食之蠶桑麻枲以衣之百貨器用以利之教化訓道以善之好惡禮法以制之使民無凍餒之患而漸仁義之訓入有父子兄弟之恩出有君臣上下之義不冒憲禁而有恥且格然後及於租稅力役詞訴獄訟乃牧養之功也然守令不見尊重則牧養之功不立何則不尊者其勢卑不重者其勢輕守令之官卑而輕之則吏民不訓不尊者人弗榮不重者人弗懷爲守令者弗榮而懷之則賢不盡才以不盡之才臨不訓之民牧養之功無時而立矣又況非其才者乎故守令之官貴尊重若計任舉以爲令積資考以爲守長才雅望擢任臺閣列爲監司循黙之徒分處郡邑依資補授守令髙第未嘗褒進淸要不稱出爲外官或執政大臣盤淵進退者悉典上郡爲小邑者旣以疏淺而廢功業據名都者自謂流落而不事事中下之郡上中之邑因資馴致者茍簡嵗月指日待去不以吏民爲心有肯爲者或牽制上官逼迫遷代謀不得遂制置如彼風俗若此皆非所以尊重之也夫執政大臣重勞以事者畱之京師奉朝請可淸要之官有不稱者置之散地示沮勸可也何必剖符分竹寄以民事乎郡邑長吏宜一切選才去資考任舉之格稱職者使久於其事展盡底蘊監司上官董領大略勿爲苛細如漢刺史六條之制使得馳騁略小節旌片善令長髙第擢補守倅郡守尢異入爲公卿則守令尊重而牧養之功立矣玆數事者皆世之可行者也不知變守令之法以圖治皇皇然求天下之平難以言智矣夫公輸子工之巧者也無規矩斧斤則𨿽有楩柟豫章不能成器械無目力臂指則𨿽有規矩斧斤不能致其巧天下者人君之楩柟豫章也良法善政天下之規矩斧斤也不得良吏奉承而頒宣之何異公輸子而無目力臂指乎今之郡守縣令人主之目力臂指矣成周之時以六官之屬分治鄕遂中郡之吏猶足以訓導千里今宮城之外則尹之職也國門之外則令之任也人主豈直正朝廷之上釐百司之事而已哉必將協和萬邦使黎民於變時雍也天下方制萬里州郡以百數縣邑以千計星陳棊布徧於海內逺去京師數千里近者亦百餘里川谷異制風俗異宜𨿽堯舜爲君不能家至戶曉而道其善伊周爲相不能身爲人給而致其恵亦選賢任能黜陟幽明振其綱領要其成效而已千里之命制於一守百里之俗宰於一令使賢者爲之則誠心正意盡公屏私不以位卑而弗勤不以地逺而弗敬識慮明達周知利害情僞事至必斷動無過舉姦黠僉佞不能營惑術業贍富政事淹練足以長善懲惡宣明教化勸相勞來撫循吏民朝廷有善政良法則悉心盡力達之於下𨿽山谷僻陋之地海隅荒忽之俗必使受其賜有不便者請之於朝不以撓民敬君之事如父之令愛君之民若保赤子茍利於國茍便於民𨿽觸忌諱冒威怒不敢顧望徇私忘公以求便安如是則戶口滋息財用贍足率禮訓徳而有恥且格矣使不肖之人爲之不肖之人猥瑣防蔽淺陋輕脫已不足以周物之利害照人之情僞立政立事勝殘去殺矣加以無向公之心挾徇私之意不量材不度徳惟利是嗜茍得無恥思慮經營不及所職朝廷𨿽有良法美意不能推明宣布於下具爲虛文使民不被其賜有不便者民𨿽甚病顧望畏避不以上聞専務以趨和爲事時務辯治則肆爲慘毒殘剝生齒而不顧濟以寛厚則法之所禁者一切縱弛敗壊綱紀而不問以謂不如是則不足以奉朝廷之意趨時變之冝彼其心非通知治道之理眞有意乎奉朝廷之法也直奉迎時事干譽慕進以成其私耳所使承流而宣化者若是而欲使天下之民冨庶以善底於平治其可得乎唐元紫芝爲魯山令明皇大酺召郡縣聲伎捋較勝負時守令人人爭飾倡優爲瑰麗之玩紫芝獨將樂工數十人而歌於蒍李徳裕觀察浙西敬宗命造脂盝妝具索盤絳繚綾千匹諌而弗進陽城守道州嵗貢矮奴奏而罷之此皆近世守令之賢者無顧望趨和之心者也故當時賴其徳前史載其美使爲守令者忠於國愛其民皆若是三人何慮不治魯國之政未及於善子賤爲宰單父之民彈琴而化漢宣之治不爲無術龔遂未用渤海盜賊彌嵗不解故知人主之吏惟守令爲急守令善而郡縣治郡縣治則天下無事矣世或有謂兩漢多循吏者去古未逺世質民淳故俗昜訓而政昜成此殆不然試粗論之夫民猶水也水之爲物防髙以注下則隤崇崖轉巨石無所不至瀦之以爲淵則湛然澄寂寄遺籜泛脫羽而不運是豈水之不同哉驅制之勢異也故紂桀在上百姓鄙夭湯武因之躋於仁壽若曰古則淳龎歷世旣逺浸以雕防自有生民以來迄至於玆不識幾千嵗矣天下之人當爲魑爲魅詭譎變怪不可復治何今日之好惡趨捨曽不少異於古之人是知民無有不善亦無有不惡世無有不厚亦無有不薄視訓道者何如耳太上示之以徳故淳厚之風立季末牖之以刑故佻薄之俗成使今以商周之政治民𨿽使爲商周之民可也何但兩漢而已哉循良之績盛於二京後世守令鮮或可擬有自來矣昔秦人以煩苛宻察吏民罷瘵防其大寶劉氏得之以秦爲鑑矯枉便民道崇寛大政尙簡昜故𨿽建守令以分治郡邑而駕馭維制之方不異於古分符竹者擅一郡之政綰銅墨者専百里之權賢能之士得舉以自輔姦猾之黨得誅以正法久於其任民吏服習𨿽丞相遣吏分部按刺所問止於六條糾其大過而已法旣美矣加以閎規夷曠禁綱疏闊期防簿書目不煩數郎吏賢者始得補令郡守髙第入備三公兩漢之盛其制若此故龔黃抗淸塵於前卓魯振髙風於後其餘英猷茂績應時而造者不可勝紀咸足以光華帝載表著方來夫魯邑爲政先虞掣肘渤海勝殘終以便宜郡邑之勢古今之情未之或異後世馭縣以兩漢之術則兩漢之吏出矣不由其術而冀其效何異指燕然而馳轅庶防目於七澤乎

守令論下

心不靈者神志瞀亂腹不寜者血气滛衍目不見者不識日月耳不聞者不知雷震鼻不通者羶香不分口喑嗚者疾痛不言手不遂者食飲不執足跛躄者跬足不前五官四體心腹六髒皆得其類不失故常則生理足而無憾一物有一疾一事委廢𨿽未遂殂殞不得爲康寜完具之全人生生之意無聊矣故君子內外並愛而小大兼養然則世言手足之病可緩而心腹之疾不可不養者非歟曰存性保命運髒榮气以立生理涵精養神發揮思慮以役手足者心腹也此身之本也經營往來傳心腹之意逹於事物秉執踐履采物滋之美以養心腹者手足也此身之末也心腹手足不幸而皆病勢不可以兼治則先心腹而後手足急其本也若心腹和寜靡有疵癘手足之末或失其平又惡可緩而弗治乎此養生之大略也古之人觀養身以養天下斯可以言養天下之術乎夫朝廷天下之腹心也郡縣天下之手足也腹心安而手足病者不得爲完人則朝廷正而郡縣有不洽於理者未可以爲純治之世郡縣之本繋於守令守令之才何代不生弱魯之防而有宓子童子之智而有子奇龔黃趙張卓茂魯恭之徒皆非有大過人者而名實之美後世若不可及何哉今畎壠之上圭蓽之人有一畆之園環堵之室必索綯乘屋築理藩垣育雞豚殖桑麻𨿽勤而不捨者已之有也非此則無所歸也乘軒服冕之使籯金懷璧之賈更傳捨過逆旅視其室宇之頺落垣墉之圮毀器用之敝乏艸木之荒萎如目不見𨿽昜而莫肯爲者暫托宿之地也曉則捨此而進於彼也此豈人心之不類哉物使之爾故驅道之勢君子愼之使爲守令者視郡邑如野人之視一畆之園環堵之室無若使者之更傳捨商賈之過逆旅托宿於此而希進於彼將見宓賤子奇龔黃張趙卓茂魯恭之才續續而出矣不獨稱於齊魯二漢之世矣

欽定四庫全書

雲溪居士集卷十六

宋華鎭撰論【六首】

蠧論一

聖王所以阜安生民善美風俗濟平治之功者進賢退不肖振遺革以正官人以善政事而已後世亦嘗進賢退不肖振遺革矣然而官人不加正政事不加美平治之功未云獲者則志之所趣有不同也人各有志志之所趣有公有私公私相反如冰炭方圓不可得兼狥公則忘私營私則背公夫志於公者惟君民之念茍益於君而便於民則爲之不以恩怨疏戚好惡利害之情自貳謂可進者必仁賢也謂可退者必邪枉也謂可振者必眾之所欲也謂可革者必人之所厭也故仁賢在位眾職咸舉邪枉見黜而庻官無曠良法必用而上無遺善宿必去而民無受其患者故官人正而政事修平治之功起也志於私者則不然計其身不惟其君顧其家不思其國茍利於己𨿽負君而賊民爲之不疑謂賢而進之者非厚親戚則善故舊也非報恩徳則媚貴勢也謂不肖而退之者非復仇怨則傾素望也非嫉違戾則茹寡弱也謂遺而振之者非趨世之所向則茍異前人之事也非謀己之私利則徇私智之所好也謂而更之者非嫉前人之功則迎時事之變也非避巳之害則持偏見之所惡也故賢者未必進不肖者未必退振而起之者未必利革而去之者未必故官人不加正政事不加修而平治之功未云獲也夫進賢退不肖者沮勸之所在人主操之以馭多士振遺更者利害之所繋人主審之以定理亂士有進者天下咸知以親戚故舊恩徳貴勢援而見進也未必賢也士有退者天下咸知以仇怨譛愬違戾寡弱毀而見退也未必不肖也事有興者則以媚時茍異謀己私好之人獻計而興之也未必利也事有廢者則以嫉善迎時避害私惡之人自謀而廢之也未必也若是則所進退者尙足以立沮勸之權而廢興者尙足以定利害之防乎非惟汩利害之防敗沮勸之權而已貴者爲之賤者斯效之矣大臣行之小臣斯從之矣有諸內必形諸外發於近必逹於逺貴賤小大內外逺近人人背公家而營私利蠧莫大矣昔蕭相國與曹參不平至何且死所推賢惟參參代何舉事無所變更一遵何之約束齊桓【案原本作威系避諱】公還管仲於魯取之桎梏之下位於髙國之上鮑叔之力也管仲病桓公欲用鮑叔管仲以爲不可而舉隰朋漢昭帝時宮中嘗夜驚擾霍光疑有變就郎索符璽不與將奪之郎按劍曰頭可防璽不可得明日光薦郎詔增秩二等郭子儀與李光弼同在朔方雅不相善及子儀爲使有詔光弼中分其兵光弼匿詔不敢言入要之以死子儀下堂執其手曰今非公不能東伐豈懷私忿時邪遂分兵遣之勉以忠義執手相別至於泣涕天下之士言必稱姬孔視蕭曹管霍汾陽臨淮猶碔砆爾至好惡予奪之際或有媿於二三子者何哉豈書所謂知之非艱行之惟艱者乎

蠧論二

世俗之言曰甚矣法令之難善而天下之不昜治也濟寛以猛則於刻核而其害與寛同不可以爲治救猛以寛則於縱弛而其害亦無異於猛不可以爲治甚矣法令之難善而天下之不昜治也天下果難治而世之法令果未皆善歟殆或不然天下甚昜治世之法令非未善也然而治效不見而隨以至有可疑者則亦未聞持衡之說也果聞持衡之說則法令之未善世治之難成不足多怪矣何謂持衡之說夫持衡者心手相得則權之所厝動與物鈞而衡平心知輕重而指無凖繩則終日進退而不得其正𨿽銖兩之物莫能權矣何則夫前仰者心知其輕則引其權而進之進之已甚仰斯俯矣前俯者心知其重則抑其權而退之退之已甚俯復爲仰一俯一仰皆非平也故終日進退而銖兩之物不能權矯枉革圖新治功者必有法以成其政然制法在上而推行在下人主𨿽知之所在而寛猛時用各有攸趣矣推行之吏意或不然近臣希望風防逺方迎合朝廷郡縣趣向監司上下風靡彌甚勑法則洗垢索瘢愼罰則輕釋有罪理財則錐刀必取厚下則國用不慮問其縱弛則曰朝廷方尙寛厚不得不爾也問其刻核則曰朝廷方務謹嚴不得不爾也不知謹嚴不在於刻核寛厚不在於縱弛刻核縱弛則過於已甚而害治失寛厚謹嚴之意矣忘公徇私不顧忠義之責者早夜思念自以爲不若是則不足以容身固位希進茍得持其說甚牢行其志甚篤坦然自以爲善謀而得計不可或異特立之士不徇流俗守常徳以從事無俯仰將迎之意者不見惡於等夷必見怒於上官甚者或沿以擯斥矣朝廷𨿽有良法美意無與推明而奉行之皆轉而爲故下不得受其賜上不得收其效上下之勢果有異於持衡之人指不應心者乎由是言之經世者未可謂法令難善而天下不昜治也亦務去蠧政之人革承望之風而已

蠧論三

昔者聖王不作道術散天下之言不歸於楊則歸於墨當是時也儒有孟子者負命世之才傳聖人之學懼邪說之蕪民悼王道之不昭於是騁仁義之辯以正人心息邪說距詖行放滛辭謂揚墨之害侔於洚水滔天蠻夷猾夏猛獸禍物亂臣賊子距之所以承禹周公仲尼三聖人之業也蓋楊子以爲我而無君墨子以兼愛而無父夫君臣父子人道之大倫治安之綱紀也立言設教而率天下之人滅大倫亂綱紀同於禽獸之非類矣是冝君子力距痛詆而防息之也故子云曰古者楊墨塞路孟子辭而辟之廓如也釋氏以理性之說倡道天下謂至妙之理本無名物善惡空有悉從妄起人之靈性此理皆具惟五官接於外七情感於內心之思慮道不足而引於物故靈性雕防而至理逺矣惟爲佛者乃能外覺萬有之爲妄內覺一性之爲眞眞妄已分則契至理爲佛之法去妻子之屬棄父母之養絕祖宗之緒捨君主之事兼忘則視形骸如糞壌兼愛則視艸芥如君親以楊墨之道觀之其爲絕滅綱紀廢亂大倫甚矣天下之言皆曰三者之教本乎一道至於盡理性之說則儒不如老老不如釋至謂小民不畏刑誅而畏報應之說刑誅不足以懲惡報應人懼而不敢犯是爲有補於王道此亦未之思也夫小民所以不畏刑誅而畏報應者爲刑誅僣濫而報應不可僥幸也使世之刑誅如報應之說無僣濫而不可僥幸則小人知畏而無待於報應之說矣不知正法以爲治而恃無形莫考之說以冀萬一智者弗爲也舉天下之言不及仁義忠信而惟理性之說不稱堯舜姬孔而惟釋氏之誦先王之道不著西域之教流行使孟子復起不識在所取乎將在所距乎如在所取則吾不知也果在所距則天下之風靡然惟理性之尙者不可不革夫鮮衣美食溺妻愛子耽黷玩好奔走勢利玆數事者釋氏之所先去者也天下之人未能忘此而喋喋然曰理性哉理性哉此釋氏之罪人遵其戒律盡其宗防如其書之所謂佛者本不足以經世又況未免爲其罪人者惡足以濟王道乎徒捨仁義之學而論理性捐名教之習而談淸淨使志意隤惰辭气爛漫至於尊主庇民忠義名節之際往往逡巡而不肯爲所至之地庠序不顧兵刑未省聫鑣方駕慇懃塔廟與一二緇流促膝劇談側影移晷而不知倦俯仰如意片言適情則過譽借聲便同佛祖徒使無知小民觀望承效競先奔走破家廢業黜妻親毀形骸捐性命者多矣蠧風俗其有大於此乎夫楊子取爲我其義失於無君非捨君也墨子兼愛其情失於無父非棄父也然昔人距之甚力釋氏棄君親滅忠義過於楊墨逺甚天下之士恬不以爲怪方且譽之不暇尙距絕之何有哉昔兩晉之風所以不競者當時士大夫非無奇偉磊落之才經世濟功之術徒以承漢末之流風習曹魏之逸韻祖述柱史宗師園吏尙淸談貴名理窅然慕林下之風气以禮法爲桎梏視政事爲塵垢士有不由此者天下共指而笑之謂之拘儒俗吏及風俗旣靡而禮法壞敗政事頹弛於是魚爛冰釋不可支維鑑晉人之流蕩視淸談之敗俗理性之漸殆不可長

蠧論四

仁義禮智孝弟忠順爲之在人求之可得者謂之性死生壽夭貴冨賤貧制之在天求之不可致者謂之命性有正有否命有吉有防正者吉否者防天人之理報施之常也然正者未必吉不幸而防者有矣否者未必防幸而吉者有矣修性而不失其正以順受吉可以無媿以不幸而或防可以無憾性之不修而失其正者以順受防自取之也能無憾乎幸而或吉非所宜也能無媿乎故君子修性而不言命命之在天者聽之而已商王受曰我生不有命在天則祖伊述之以爲戒武王數之以爲罪天命之說微矣故孔子罕言而子貢不得聞古之善言天命者莫詳於孟子孟子曰莫之爲而爲者天也莫之致而至者命也言天命之所制非人之所能爲也如此則知天命可聽而不可圖可圖而爲之者修已而已又曰存其心養其性所以事天也殀壽不貳修身以俟之所以立命也言不以天命貳其心敬修其可願也知此則知天命不在人事之先已又曰莫非命也順受其正是故知命者不立於巖墻之下盡其道而死者正命也桎梏死者非正命也言人事盡然後可以言天命人事未修自貽伊戚未可言命也如此則在我者君子之所當盡也又曰哭死而哀非爲生者也經徳不回非以干祿也言語必信非以正行也君子行法以俟命而已言盡其在我者而不度其在天者也如此則知物之在外者𨿽出於性君子不敢殉理之在內者𨿽制於天君子不敢怠又曰口之於味也目之於色也耳之於聲也鼻之於臭也四肢之於安佚也性也有命焉君子不謂性也仁之於父子也義之於君臣也禮之於賓主也智之於賢者也聖人之於天道也命也有性焉君子不謂命也言外物在所忘而徳性在所善也如此則知求此而不求彼已又曰求則得之舎則失之是求有益於得也求在我者也求之有道得之有命是求無益於得也求在外者也言物不可必得而善昜致也如此則知志於道而不惑於物巳志於道者其爲善也安不惑於物者其所遇也自得此窮理盡性而逹乎天命之極致者也盡性命之說則冨貴不能滛貧賤不能移故舜受堯之天下不以爲泰顏回簟食瓢飲而不攺其樂內外之分素定榮辱之境素辧故也古之人所以貴知天命者貴其能與此也天下之人亦貴知天命矣然不合於古之人天下之言命也考時推日約消息滿虛以求吉防禍福之期計死生夭壽之數也謂有其期者積日累月時至必應賢者無所補不肖者亦無所失有其數者修短疾徐物無僣差仁者無所益不仁者亦無所損以功見賞以仁致壽則曰時命然也非才力徳善之所預以罪見罰以鄙致夭亦曰時命然也非愚暗過惡之所召夫賢者貴不賢者賤仁者壽不仁者亡聖人之訓也有功者賞無功者廢有罪者誅無罪者置帝王之法也此兩者相資以爲用人主操之以勸善懲惡礪世磨鈍濟功業而杜暴亂者也舉天下之人皆曰有期有數則是賢才不足尙事業不足爲徳善不足勉罪惡不足避爵賞刑誅委爲虛器而沮勸之權不行矣人主何以誘善良禁姦宄濟功業止暴亂乎天下媮脫茍簡陵厲恣肆不以修飾篤懋惇厚畏敬爲意其獘起於命說勝而人事輕命說之爲蠧亦已甚矣王者將大有爲命說之蠧不可不去

論事【闕】

本末論

今有人曰我能已疾疢膚湊之間攻以砭艾心腹之內滌以湯劑善矣然俗醫知之有曰我能胗脈理視顏色聽聲音審趣捨知陰陽虛實淺深緩急之變而識其疾之所在益善矣然良醫能之有曰我能少私寡欲節情養性飲食有度起居以時俾血气不亂於內而眾邪莫入固和平之眞素而疾疢不作則善莫加矣然非有道之士不能爲之蓋識砭艾湯劑之宜者未能知疾疢之所在故俗醫不若良醫知疾病之所在者不能使之無疾故良醫不若有道之士善養生者必從有道之士而舎良醫之術良醫之術猶在所舎而況於俗醫乎養民者猶養生也刑姦誅暴稱情定罪上下輕重不失其中防獄之能也有司守之察言觀色參伍以事情僞無爽曲直必明聽訟之賢也師尹任之和之以樂節之以禮漸摩仁義之術使民陶陶然日遷善逺罪教化之善也王者尙之故聖人道徳齊禮不先政刑道之有弗從齊之有弗一疊相陵犯或失其平至於獄訟然後師尹聽之以要其情有司明辟以治其罪防獄聽訟旣非聖人之軄又非聖人之意不得已而用之者也故孔子曰聽訟吾猶人也必也使無訟乎使無訟者禮樂教化之功非法律聽防之所能與然則善防獄者識砭艾湯劑之宜者也善聽訟者知疾病之所在者也善教化者能使之無疾者也養身則慕有道之士養民則用有司之術是所用以養民者或未盡矣律令之書有防獄之具也士學律令而得利祿與經術之人俱進吏通律令而見優擢與勲徳之士並升上之所求下之所向今之所學後之所用以律令之選取律令之人任以養民不謂之以有司防獄之術養民乎善斯術者不過於張湯趙禹聖人之治豈直使一世之士爲張湯趙禹哉豈直以湯禹之術養斯民哉何士而無徳何世而無才顧上所以求而取之者如何爾汲水者以杯則滿杯以罌則滿罌臨鑑者在西子則美形在嫫母則丑見世之才如鑑而士之徳如水以伊呂之事求而取之則士學伊呂而伊呂之士出矣以申商之術求而取之則士亦惟申商之學而申商之士出矣律令申商之遺術也申商之術安足以美聖人之政者也

官論

事非官不治功非事不立設官以治事立事以濟功三五所以成帝王之業也後世官冗而事不治無以濟功適以爲蠧其勢必有異於先王而爲者不可不察設官不欲多多則冗省而不善其事亦未免爲冗官任事必惟其人非其人則事不舉置官而不因事亦無補於治功故官有四冗事有二不治庸墮邪枉不與焉不知去四冗二不治而務並官省吏復古之名以要成效其爲術亦已疏矣並官省吏不審則事有闕復古之名名同而實不至故疏而不切人主淸心寡欲不務興造則事簡而不冗隨時建置趣於無缺則員少而不冗爲官擇人不求備員則當賢而不冗官必任事不以假所好則有功而不冗如是而四冗去矣當賢則事治有功則事治如是而二不治去矣四冗去而吏無蠧二不治去而功業可濟三五帝王之隆其庻防乎昔太皥氏以來紀官以瑞物故有龍火雲鳥之號髙陽氏而後不復逺紀命以民事而帝王之道殊途同歸然則官不在名書稱唐虞稽古建官惟百夏商亦克用乂成康之盛四十餘年天下無一人之獄刑罰厝而不用頌聲交作有以告於神明帝王之功業何異哉然則官不在多寡漢世因循簡昜兼用秦官不聞有二世之宇文氏盡復成周之制炳然可述不聞有成康之效張洪靖並省官吏時多缺事天下洶洶李泌行之利歸縣官士論無恨然時亦不加治此皆前世已然之事也其爲術何如哉智者可得而察矣先王馭吏之大權有四曰官爵祿賞旌以車服厚以金繒所以勸有功也故賞以功加國君兼十卿之奉大夫倍上士之秩所以稱其官也故祿以官制列五等以辧王侯之分建六等以異諸臣之名所以彰其徳也故爵以徳進明水土者使爲司空善播殖者使爲后稷所以因其能也故官以能授以能授者才有所善則命之徳𨿽未純無害於以能善其事也茍非其能𨿽有甚盛之徳不彊之以其所短以徳進才𨿽不完無害於以徳受其名也茍非其徳𨿽有髙世之才不假之以其所無以官制者居其官則食之功𨿽未立無害於以官受其秩也茍非其官𨿽有可賞之功不給以常廩以功加者功有可旌則與之𨿽能非所官徳非所爵無害於以功受其賜也茍非其功𨿽有尊爵髙位不益之以濫賞爵號旌勸之虛名祿賞役使之實利虛名人貴而不懷實利人懷而不貴先王以是四者相權而用之故賢者致其心能者竭其力百官以治庻功以成後世沿革有散官有勲官有職事官有爵有祿有賞散官尙名猶爵也勲官尙功猶賞也其所以分職釐事立中外之政者職事官一官而已此則古之所爲官也夫唐虞建官惟百夏商倍之以治事以時異官以事設名稱不同則職業相逺矣仲尼之門淵騫二冉以徳行稱宰我子貢以言語顯冉有季路以政事逹子遊子夏以文章名一人之才不足以兼善天下之事也久矣黃覇優防於結課而寂寥於論道者通近務而昧逺圖也管仲謀鮑則鮑困相齊而齊覇者拙於用小而巧於用大也故麗於天者不可使潛於淵翔於夜者不可使奮於晝班倕妙絕於械器使之調絲竹則曽不若鄭衛之伶官曠冕致察乎韶濩使之辧五色則曽不若三尺之童子故曰尺有所短寸有所長長者用之不勤短者彊之不能粵人巧於爲鎛胡人巧於爲車使越人爲車胡人爲鎛久於其事必有能者然不若因其所善而用之敏且工也故唐虞之世五臣分職終身居之不昜其事夫禹臯陶之徒皆資聖哲之才負該明之術然猶官有常職不能相代況後世之士乎故選任必因其能得能必常其任然後百工稱職而庻事咸舉矣若夫有功見賞假以顯要有好見寵置之淸切才不過於中人而職兼數官居未閱於歲月而驟以遷陟者謂之爲人擇官可也如曰代天理物緝熙庻事則其效逺矣成王曰明王立政不惟其官惟其人設官分職臨蒞天下者無違成王之言然後可

人材論【闕】

欽定四庫全書

雲溪居士集卷十七

宋華鎭撰論【八首】

銓選論

士貴多得多而非賢不如其少而賢也取之不愼則賢不肖必並進𨿽格以流品限以資序終與賢者並官官有大小若代天工治民事則舉相似耳一以賢者任之一以不肖者爲之民之幸不幸何相遼哉仕進之門不欲雜夫承學之士𨿽機悟敏慧超絕倫類必十年觀書及史講明道義考合古今漸摩師友之訓涵泳庠序之教然後能應有司之程中科第之選閥閱子孫𨿽生而見任必旣冠然後蒞官聆父祖之話言視先生之行事漸漬名教之益由有知以來亦十有餘年矣此兩者猶或愚不達事佚而敗度彼誦經而不知防論法而不見徳刀筆憸巧之人奴奔走之徒農桑百工輸納金粟者其人可勝言耶果無異於承學之人世冑之子則流品可去而資序不必用流品資序賤彼貴此則是道有所在而才有不足任者使有道之士與不足任之人並流交騖更用疊捨三人守一官六載一任事何哉新造之世人材未富務博選以集事如彼等者或在所錄然猶審較短長因能任使承平旣久多士濟濟柰何捨有道可用之人俾闒茸不足使之徒積勞循格指日任事而奪之治乎此獘之大者也夫官尙選任選而不盡其才無以異於不選聽言語則有言者不必有徳昜言者常以敗功觀容止則禹行舜趨無顏閔之賢巧言令色非仁者之器等勞效則積資累日可以得常人繩墨委曲不足以致奇士省過失則庸夫以循嘿自守憸人以機巧僥幸此皆不足以盡人才故選任之法欲精漢世之士爲善於家然後召於郡邑著名郡邑然後辟於公府因鄕裏之選而察舉之其後也士無三代之才非選任之法未周所以教養之者異也李氏專委吏部以四事選士事同者差以才徳勞效其獘也士無雨漢之人非人才之不同所以擇之者異也舜之稱堯曰咸若時惟帝其難之故憂驩兜畏巧言令色孔壬臯陶之戒舜曰亦行有九徳亦言其人有徳乃言曰載采采夫堯舜聖之至也以舜之濬哲不能以貌言知士必因事考行以行觀徳智愚賢不肖果身言書判之所能察乎以堯之聰明不敢以知人爲昜而憂畏凶人千萬人之心果一吏部之所能知乎李氏之術固已疎矣若夫視拜起觀書禮問年齒其法不過察手足耳目之有無疾痛而已凡無疾痛者皆在所用曽不少問其才否視李氏之四事又何如哉觀人之術觀之者眾而所觀者寡則審而無遺久與其人遊則心術可得故先王之建官也愼選其長而已若其屬則使官長自擇取焉朝廷之所選者庶官之長官長之所擇者一官之屬則觀之者眾而所觀者寡將命之以爲長取之以爲屬非久與之遊而得其心莫敢或用故世無遺才而官無匪人先王盛時教養致詳人才致美選任之法猶精愼而不敢昜後世教養人才不迨先王逺甚而吏部之官至則擬授爲之銓選其術亦異矣

任舉論

世之治亂生於事之修否官得其人則事修而治非其人則官曠而亂由之以生今取士不由鄕黨黜陟不由考比外官委郡守監司保任之內官則本司長官保任之吏部據其所任而受用其人任以爲令則因以爲令任以爲幕職則因以爲幕職任以爲京官則因以爲京官其人茍無大過皆得序進至其賢否吏部一不可得而知也則吏部第爲出納之地若銓擇審察之權則舉在於郡守監司與在京諸司之官長矣執銓擇審察之權者果聰明足以識別賢否於取捨無所蔽盡心公家惟才是任不以寒素貴勢親疎徳怨貳其間則嵗舉之數誠亦足以得天下之賢才矣一有不然而嵗舉之數不可損則賢者未必被舉舉者未必皆賢𨿽才如屈宋行如曽史或不契其所好或裔出於寒素或無一日之雅或有纎芥之怨則必擯棄而不顧貪污之徒冗末之類茍有所挾將冒薦論與賢者同升於上矣況斷斷自守者哉然知人之妙堯舜所難賞識之間鮮或無蔽又髙貴勢下寒素厚親薄疎錄徳匿怨者常多是焉足以盡天下之賢才乎𨿽朝廷約束舉非其人者有從坐之責然乘權借勢挾親怙舊者儻有過惡例相爲隱茍至貫盈罪不可掩則舉者得以首原故人不愼所舉而僥幸之徒得以公事營私也今天下淸夷多士並用郡守監司與諸司官長皆一時髙選然習以爲常其來有素弱者撓於權勢欲者溺於私計非見善明用心剛者未能不混於流俗今膏粱子弟資考未盈薦者數倍寒素之士周旋勤勞鮮或登格豈賢才皆出於彼而此無一介可賞之善哉誠所居之地不同耳今嵗舉有限而選格三五爲約及格之外乃爲虛器忍遺寒素之可舉以益貴勢之無用則在彼何優而在此何劣今則制科條俾舉職令者不得過四人舉京官者不得過六人已及格而闕者聽舉及格而止任其終身有累不得以首原則人知愼其所舉而朝廷盡得天下之士矣

考績論

庶績咸熙而帝道成兆民阜成而王業固卿大夫盡瘁於內五侯九伯效職於外內外庶官人人治業赴功不爲趨競故庶績咸熙兆民阜成道格上下徳施方外帝王之事業備矣夫登三邁五比隆前聖者世主所願得於身者也治業赴功不爲趨競者世主所願得於人者也自漢興以來千有餘嵗欲治之主可爲之時多矣人主未嘗不以此爲意議臣未嘗不以此爲說所以講求之意甚篤然而趨競之風浸盛赴功之俗愈逺庶績無咸熙之效兆民無阜成之利帝王功業未足以擬唐虞成周之盛者豈無說乎試粗言之夫天傾西北而七政無左旋之象地缺東南而百川無西傾之流非天地之類有殊則勢使然也由漢以來人臣急趨競而緩事功不及唐虞成周之士者豈皆人材行義之不逮乎亦驅導之勢異也故人主法制施設用捨之際不可不愼夫唐虞之際黜陟幽明本於考績成周之隆廢置誅賞詔以防計漢興以來考績之法不行防計之術不復黜陟幽明廢置誅賞一出刺舉資序矣由考績防計而無刺舉資序則有功者見進而知勸無功者見退而知沮沮勸之典必行積累之資不用進退兩端取之自已不制於人無事請托故唐虞成周之士知赴功而不知趨競由任舉資序而廢考績防計則進不待功而無勸勉退不以罪而無畏忌劬勞職業者毫髮不獲積日累月者寸進有序馳騖躁進者薦拔常及恬淡亷退者譴怒是慮故漢興以來人知趨競而不知赴功由是觀之果人才行義之不逮乎亦所以驅導之勢異乎今吏部授官有給以印紙者釐務期嵗則所屬以一嵗之功罪書之謂之課績代日持紙赴部攷其所書然後擬授謂之判成有意乎考績之術矣然所書不能盡所攷不以詔廢置進官增秩者皆資序任舉合格之人殆亦未足以要唐虞成周之效誠恐不復考績功實不可致不去資序媮脫不可變不廢任舉趨競不可息古之導人者如彼後之導人者如此而望治業赴功不爲趨競如古之人亦異矣

賞罰論

士有由義而行者動則出於義非見利而爲之不待賞而後勸不污於不義非見害而避之不待罰而後懲賞罰之典可以厝而弗用然斯人也世所希有萬國之廣百執事之眾惡能盡得斯人而用之亦選賢任能材徳並建振長防以馭之而已中人之性見所好則勸勵而赴功見所惡則懲戒而逺罪人人務赴功而知逺罪天下之官治矣聖人建中道以爲民極寵錫之利𨿽非所志有功實者未嘗辭賞所以俯已而立經制也故𨿽堯舜之聖不能去賞罰以爲政而況後世乎書曰三載考績三考黜陟幽明賞罰之謂也賞罰之權經世之砥礪不可不用設之不當猶不用也夫有賞無罰則緩而縱姦有罰無賞則薄而遺善賞不以善則民惑而弗慕罰不以罪則下疑而弗威功浮於賞則確而少恩罰輕於惡則懦而不勝以上賞而加小善則費資而難繼以重罰而責防罪則失士而乏才此數者皆設之不當者也不當則沮勸之法不行賞罰用而沮勸之法不行何異於不用人主所用以爲賞罰沮勸者非名器廩秩廢置予奪乎後世官吏積日累久自下升髙名器之尊榮廩秩之饒厚不待功善而後得人人可以馴致庸惰邪枉之人茍過惡敗缺僥幸不暴於外非惟不見廢奪亦得與賢能之士交騖而並進夫名器廩秩所以爲賞得以馴致不必有功庸惰邪枉所宜加罰得以僥幸又從而序進之茍非盛徳之士而有待乎賞罰沮勸驅防者孰不務媮脫而緩事功忘畏忌而輕義乎若然者不可以爲設之當也嗚呼建官吏以圖事而官吏之情若是難言治矣

法令論

禁姦宄防詐僞使人心一出於中正誠實者莫尙於法令法令先王之所用也前史言漢世法出而姦生令下而詐起者漢之法令不美於先王耶漢之人心機巧而不可以制耶何效用之異也夫先王之法令不美於漢之法令先王之人心不淳於漢之人心其用與漢異效者先王之治不本於法令而漢本之也先王之人不發其巧心而漢發之也何則人主正心誠意率徳而用道以臨蒞天下輔之以庠序之教申之以孝悌之義惇禮樂以導和睦示好惡以明避就則中林之逺兔罝之賤皆知好徳而有賢者之美又況在位多士豪傑美材莫不興起而爲士君子之行矣人有士君子之行則法令可以無用故先王之法令大爲之防不勝徳教人無所用其巧而機變之心不發漢之徳義不足以風動流俗又無善教以振發多士之性而輔成其美及其獘也忘公徇私違義死黨依勢倚法蔑棄亷恥風靡波蕩日趨於罪戾矣務正徳以治其本乃滋益綱目稹致科條專以法令籠之不知法令有限而智變無窮故防禁愈防而機巧愈出卒之姦詐不勝而法令爲虛器然則駕馭豪傑臨蒞士君子徳義教化而已非法令防禁之所與能也徳義明而教化行則君子益其徳能者增其才蔽愚不肖之人有以發明善心而變昜志慮法令多而防禁宻則義士恥於見疑而不爲用智者迫於繩墨而不得爲小人投隙伺便騁其巧而莫之能禦是教化行而善否兼得防禁宻而君子小人並棄也夫善否兼得與君子小人並棄其效逺矣爲政之術可弗愼乎天下名川三百而江河爲大江無一夫之役塊土之費而自昔無患者得其性也河防之用嵗以億萬計髙厚如丘陵堅彊如鑄金然而決溢時報其未決者惴惴然不能以一日爲安失其性也夫水有東傾就下之性順之則行逆之則決得其性者𨿽無隄防之備水行而不爲患失其性𨿽隄防隆固水決而不可遏天下之性猶水也法令之禁猶隄防也知江河之性知爲政之術矣

監司論

記言三王之制天子使其大夫爲三監監於方伯之國國三人周官載成周之法小行人以五物書邦國之事而反命於王以周知天下之故監統刺舉之術三王四代之所用也夫四海之內九服諸侯地方五千里錫土數千國大者制一州之廣小者亦五十餘里近則王圻之外逺則荒忽之表逆順敬慢能否淑慝何所不有王者有所弗知而誅賞廢置之政弗加焉則紀綱法度將遂淩遲天下不可得而有矣故𨿽盛世監統刺舉之術不敢忽也漢制侯守雜治則丞相遣吏分部按刺唐悉天下爲郡縣則十道置使巡省觀察此皆廣覽逺馭防姦杜防憲章先王圖久安長治之業者也迹前世制置施設之方𨿽名位不同政事殊用因時適變各有攸趣要之皆刺惡舉善錄功記過察防伺姦陳利明害領略維綱振舉法度而已未嘗與邦國之事奪守令之治繁苛細碎牽制肘腋使賢才不得爲而事功以廢也今州郡有觀察鈐轄之名而無監統刺舉之實監統刺舉之實一切委之憲漕兩司兩司之任總一路而監統刺舉之由郡守而達名位𨿽異於商周漢唐而職守則三監行人刺史巡察之使而已其可缺乎誠使監統刺舉如三監行人刺史巡察之官不爲苛細不與郡邑之事而奪其治則所以幸天下者甚厚夫人柔亦不茹剛亦不吐不侮鰥寡不畏彊禦如仲山氏者常少柔弱之地茍在所茹而事見侵奪剛彊之徒𨿽有罪惡畏而吐之不敢繩糾是曽無補於天下而適所以擾之也朝廷尊其位命厚其祿秩崇其車服重其權寄期有以補於世非期擾之也然事行而與朝廷之意異者豈制置之術有以使之歟抑選任之官未得其人歟亦在所宜察也

朋黨論

昔之言朋黨者多矣陳司敗曰吾聞君子不黨則是小人然後有黨也孔子曰吾黨之直者則是君子亦有之蓋黨類也人之徳志萬殊要其大致兩端而已不出於義則出於不義出於義則義者之類君子之黨也出於不義則不義者之類小人之黨也君子有黨而無比故無適無莫惟義之從而不害物小人有黨則比周故忘公徇私惟利之得而惡直醜正是故正邪不可並進而朋黨在所察也𨿽然膏壤不能無稂莠山林不能無樗櫟治世不能無姦憸要之增收倍獲之田良苖無稂莠之害明堂路寢之材杞梓無樗櫟之雜光明盛大之世君子無朋黨之患何則良農早辧而不使滋蔓大匠精別而不使防錯明主照知而不使封殖故也驩兜嘗捨舜禹而引共工矣堯識其是非而小人之數不售管蔡嘗比霍叔而謗周公矣成王悟其姦妄而君子之道不消上官父子亦嘗與燕蓋桑羊爲朋而傾霍光矣昭帝察其情狀而妖焰自息惟李徳裕與牛僧孺李宗閔挾世隙之私立黨相軋文宗聽之不明擇之不審斷之不果執之不固而使徳裕進則去宗閔之所善宗閔用則去徳裕之所進四十年間爲搢紳憂觀文宗叱宗閔之辧楊虞卿拒黎埴之論李徳裕非不知黨人之所在賢否之所歸卒使二人更爲用捨而進退朝士大夫未嘗少問其當否功罪也二三人者片言援之則寵以爵位單辭卻之則加以竄逐至於熒惑舛誤而不自得乃謂去此難於河北之盜爲之慨然嘆息是不明不審不斷不固之甚也由驩兜管蔡上官牛李之事觀之明主能消朋黨而已不能使小人不爲也小人能爲朋黨而已不能使朋黨必立也爲之在下立之在上人主進退予奪之權不爲小人竊取以援已之類而去異已者則朋黨無自而立矣然君子以公義相與猶小人以私愛相暱迹似而情不同禹稷臯陶相先以官蕭何曹參相許以政汲黯言事常先公孫房喬決疑必引如晦此君子之迹似爲黨者也小人欲售其姦者必托君子之事以熒惑世主君子進必引君子而退小人小人進必引小人而退君子故君子小人之間不可不察君子小人之辧𨿽防然察之則得以文宗之不睿猶足以知宗閔深巧之情而況明哲之君乎是以人主貴察之明旣明矣貴擇之審旣審矣貴斷之果旣果矣貴執之固明則君子小人辧矣審則取捨不失其所矣果則所取必用而所捨必去矣固則用者必終而去者不復取矣四者備而進退予奪之權不見竊於小人矣下之爲黨者𨿽重信如虞卿之厚魏齊赴急如朱家之與季布死交如齊楚魏之四豪慕義如甘陵之南北部亦將雕落潰散而無所聚其類又況俯仰聲勢趨競錐刀佻巧輕脆之人又安得膠漆之約金石之信堅不可破牢不可拔之勢而爲國患哉人主務明察以謹操而已操柄不失而朋黨消矣

養士論

天下道術不明文章誕漫士行雕薄人材無取議者必曰庠序未興師儒未立教養未善謂州郡𨿽有學校文具者多講教者少學校𨿽有師儒時聚時散例無久計教養之具不惇經術而先聲偶近嵗京師廣太學設祭酒司業博士總閱分授聚而講肄仰食縣官者以千數通國大都特建教官專領學事中下之郡亦以州官兼之經置諭說分徒傳授去聲偶之小技專經術之本業議者之說所欲興造者悉施行之矣所欲釐革者悉芟夷之矣行之幾二十年亦可謂久矣宜乎道術隆顯文章溫雅士行修潔人才眾多曳裾春官應書郡邑者以千萬計士不爲少矣然識量髙爽身名兼全有如郭泰者乎見義明用心剛不畏禍患不淫利欲有如何蕃者乎繙經論議則揉雜釋老道術散亂而愈晦綴緝辭句則競爲繆悠文章誕怪而無紀輕浮蕩佚憸巧污下之行爲之無媿事佻薄爲俊邁指禮法爲迂疎流風旣雕碩徳甚鮮故浮淺之獘未異曩日至其漫不可考則又過之使議者復思聲偶之習昔仲尼以布衣之賤養教衰世之士門人髙弟名科徳行者大可以爲邦小可以南面遊夏之徒文學之士亦足以爲萬乘師身所存亡系國輕重以明天子之盛徳表章經術養平世之人幾二十年而不得郭泰何蕃之比者何哉往年胡瑗侍講之居吳興吳逕遺逸之在防稽也非有天子之命名位之重以震疊人心張設綱紀皆衡蓽之勢韋布之人講修夷等之中偃息鄕閭之內徒以行義髙潔學術該徧取重於士類見知於公侯故卑辭重禮延置庠黌鼓篋摳衣匍匐函丈至於千里之外贏糧褁足雲集麏至一郡之學常數百人片善可稱𨿽後學晚生一旦延譽升之多士之上人情厭伏不以爲過𨿽悍夫豪士擯斥摧沮不齒諸生之列咸自知咎無或敢怨約束條教後來資之以爲法令升堂入室之人隱然爲國名臣者多矣今以殊科俊人任舉名士奉朝廷之命操法令之權典學聚徒分經教育而庠序不尊生徒離散多者百餘人少者數十人而已修潔之士不盡趨向預籍之人類多悠悠緩則偃足而違教急則讙噪而不遜訓導不行綱紀頹弛而人才無益者何哉其獘蓋亦有所在矣昔孟子有言中心悅而誠服者如七十子之服孔子七十子之服孔子也服其徳非服其力服以心非服以勢故學如顏淵學之不能罷勇如仲由畏之不敢迕辧如子貢譽之不如已文如子夏辭有不能措者故道尊而教行教行而人材成胡侍講吳遺逸之風猷𨿽未可以比隆孔子而文學行義特立一時卓絕倫類亦有以使人中心悅而誠服者故爲世宗師庶幾洙泗又有州郡尊禮之者故令行禁止而教訓有輔今誠得天下之士爲祭酒司業一國之士主郡邑學校刺史縣令尊禮師儒相爲表裏殆可以革天下之獘唐制國子監尙書省補祭酒統之郡縣之學官長補長史主之制置之方似爲近者

科舉論【闕】

欽定四庫全書

雲溪居士集卷十八

宋華鎭撰論【七首】

制舉論

世之言馬者有三曰駑馬曰良馬曰駿馬皮緩而骨疎少筋而多肉左之則右前之則後𨿽有良樂不能以進退者駑馬也服輈衡順銜轡履防中矩鸞和有節不窮其力無有奔敗者良馬也朝刷燕薊夕飲南海追風逐影絕塵弭過都歷塊飛蹄疾驚鴻者駿馬也駑馬之材可以爲脯爲醢用以養人非人之所養不足論也良馬之材師行不過三十里吉行不過五十里步驟馳騁窮之則乏矣亦不足以盡致逺之利盡致逺之利者惟駿馬能之然馬之駿者未昜可得古之求駿馬者視其所視而略其所不視至於牡而驪者謂之牝而黃驪黃牝牡物色之昜見者也視馬而有所不見則其所視者微矣不在乎物色之間矣輈衡之下銜轡之間進退規矩之中鸞和節奏之內求天下之馬天下之馬逺矣士之材甚有似於馬也人主知馬之說則能知士之材矣知求馬之道則知取士之法矣愚而自専曲而自用槌鈍不足以赴機防疲懦不足以濟功業與物則迕遇事則廢者駑馬之材也有爲之世如駑馬者無所用之智足以效一官明足以見所察學術有達於古事業有濟於今陳力就列職無曠敗者良馬之材也然可以小任而不可以大用足以守常而不足以應變幹大事咨大議深謀逺慮宏辭碩論出眾意之表定利害之幾聞其言者心開目明如披雲霧而覩靑天觀其成者心悅誠服如入宗廟而見眾美必得天下之士非常之人然後能也非常之人或不習常人之業常人之事不足以察非常之器亦猶天下之馬不馴於車下良馬之材不足以格驊驑人主不可不知也制舉之科自漢設之至於今皆所以待非常之人也然不以論議施設之是非爲中否而先以隠僻疑似之題掩其不備出其不意以記憶之多少進退之應詔者𨿽無深謀切議髙才碩徳僥幸六題識其四五則獲奉大對矣智如晁錯直如劉蕡純粹宏達如董仲舒不幸忘二三論目之所在則遂從報罷不得攄發所蘊獻達於上矣所取之法與所求之意何相戾歟夫道有本末能有大小術貫帝王功格上下者道之本也文采辭令溫厚爾雅者道之末也奇謀偉略經濟世務者能之大也博記隠僻問無不省者能之小也伊呂成湯武之業書傳不稱其彊記博文禰正平一覽無遺筆不停綴而智不足以自保設制舉以待非常之人而求之博記隱僻者謂必能濟天下與夫制舉之設務求博記隱僻之人而已不必非常之士則非吾之所知也如其不然誠恐所取之法未稱所求之意不足以致天下之士得非常之人任舉閱試𨿽與進士殊要其實則殆相似爾

事神論

徳業不修法度廢缺文章散逸綱紀不振惟鬼神之事僥幸福祐者其風巫躬桑爲衣力耕爲食乘時分利以身爲職不知報本返始迎祈之理者其風野巫固不足以經世而失之野者亦未可以爲得記曰明則有禮樂幽則有鬼神鬼神之功與禮樂相似幽明之道不可誣也故昔之人𨿽曰先成民而後致力於神神明之事未嘗不敬洪範八政王者之道也三曰祀文種九術霸國之權也一曰尊天事鬼祝鮀治宗廟而無道之衛可以存孔子之所言也犧牲旣成粢盛旣潔祭祀以時然而旱漧水溢則變置社稷孟子之所述也二子古之聖人也其道全其術正其言不溺於巫祝而記述若此則鬼神之事不可非嚴奉之道不可忽已故古者天子諸侯躬耕籍田以爲粢盛王后夫人親蠶公桑以爲祭服事天地神只社稷宗廟必誠必敬無所不至仁義之盡至於貓虎迎而祭之以報其功而況天地社稷山川鬼神有功之大者乎當是時也陰陽和風雨時五穀熟艸木茂疾疢不作而無災害者非惟淳徳孔明民气和樂之所召抑亦不失神明之心而陰有相焉禮天子祭天地諸侯祭社稷社者土地之主稷者農食之先無土則食無自而生無食則民無自而養民國之本也食民之天也土食之母也重民故重食重食故嚴社稷故天子有大社王社諸侯有國社侯社大夫以下至於庶人有置社今自京師達於郡邑莫不有社稷春秋奉事著在甲令嚴矣大社壇壝牲牷幣帛器皿朝廷誠敬精潔所以交神明之道固無愧於古之人郡邑之下殆或不然壇墠所在垣墻不周扄鐍不設平日則登踐穢瀆無所不至事至則剗艸設席跪起而奉之犧牲粢盛幣帛器皿類不如法君子不加意小人不知敬禮未及成人已紛錯諠污防慢瀆於明神神而無知尙非所以示眾如其有知不怒不譴不爲禍災斯幸矣以是奉之而望其報不亦難乎今陰陽未和水旱爲沴貨食不阜人罹札瘥殆非盡出於徳澤之未純或交神明之道有不備者弗可弗思也

教化論【闕】

法禁論

管敬仲鏤簋朱紘塞門反坫功被天下而不免爲小器臧文仲居蔡山楶藻棁位列大夫而不得爲智人晉侯金奏三夏穆叔不敢拜季氏庭舞八佾仲尼謂孰不可忍古之人敬愼名器其重如此何哉蓋治亂之幾常生於細微細微者眾人之所忽及其著也聖哲之才不能圗救故智者愼重於未然之前不悔於旣著之後此所以常治而不亂昧者慮不及此細微之失不爲近患則忽之故欲治而不獲名器者事物之細微者也一得一失固無益損於目前及其流也未嘗不效於異日此所謂治亂之幾不可不知也夫貴有常尊賤有等威名義位分人道之紀也賤者畏其義而不亂名則貴者安卑者守其分而不僭位則尊者立尊卑貴賤各安其理而無僭擬陵犯之意此之謂平治反是則爲亂矣先王所以等尊卑異貴賤表章名義藩飾位分者宮室車服禮樂制度而已故聲名文物細微之間下人不得僭擬上人不以假人綱紀或弛侈心一啟則蔓不可禦故古之人重之周道衰諸侯尙攻戰而重兵食秦人任私智而謹法令出納當否防計疎宻聴審詳簡斷決輕重利害止於目前損益不過財獄者當世所先務朝廷所愼重者也至於經紀人倫維制上下安危治亂之所系者則恬不以爲意故期防簿書斷獄聴訟之政重而聲名文物節制分守之道輕矣於是僭竊不禁侈靡無藝而風俗大壞其也小則費財大則陵奪漢興頽風俗皆在而上不知變故庶人之賤而田宅服食有等於封君徹侯者僭亦甚矣人臣玉食洪範猶曰害家凶國甿爲之其害可勝言耶法禁不立而下無所畏守故𨿽孝文恭儉至於衣弋綈履革舄而天下土木被文繡倡優爲後飾自若也又況武宣明章之君自爲靡麗乎故五侯恣肆田竇侈大至於莽卓卒弄神器積其俗習名義素輕位分素玩而不以僭竊爲事故也有唐經制之術無異於漢上奢下僭競爲滛侈則又過之厥後祿山亂華朱泚犯闕昜如反掌曾不旋顧豈惟凶悍之性所固然哉亦紀綱縱弛侈心素揺馴玩服熟非一朝夕也古之所重後之所輕後之所先古之所後其術亦相逺矣夫北首燕路者不可以圗楚越西向秦闗者不可以及齊魯所由異道則所適異歸也後世捨先王之法而冀先王之效其可得乎天下僭衣服侈居室華器皿美飲食厚婚滛祭祀事雕幾飾珠玉出於誇大美好而犯分陵制者多矣果能少加意於此而不獨以期防簿書斷獄聴訟爲事則漢唐之患消於未然先王之效見於不日非惟變革侈靡還之淳厚愛惜財用趍於富足而已可不講歟

役法論

天下之言役法者利害多矣要其大致二端而已持前聞者以差役爲善守後議者以免役爲得紛紜兩可利害相半未知所從適夫用民利以辦國事重輕平施而嵗月更代則差之未爲不義古者府史胥徒不役下民庶人在官代耕有祿則免之未爲非是曩時役力不取其財上有疎數不均之下有破家失業之害朝廷患之故議免役則差之者未爲良法近嵗斂財不役其力復苦重輕失稱不乏緡錢家業蕩析人民徙死朝廷悲之故復差役則免之者又非善計𨿽然方免役時下民有思差之爲善者及差役矣又有思免之爲便者何哉蓋利害相半而互有得失也以差役爲盡善則今無差役之議矣以爲盡非則人亦弗思之矣是均有所善亦均有所不善也均有所不善故用之則獘均有所善故革之則思惟所善不勝所不善故利少而害多不得爲良法民之所思特一人之私心非天下之利害𨿽非天下之利害而天下之利害可由是以察之矣何則人情之所安法之利於人者也利於人者如是則害於人者必異於是爾以其所利推其所害因所利而充之見所害而革之則經久之良法可得而差免之是非可見矣差之爲善則以差爲法免之爲善則以免爲法互有所得不可偏廢則錄長遺短捨害取利相輔而用之不必差不必免不必差免之兼用惟便於私而無缺於公則役法之美實已夫差役之獘皆曰版籍不明吏胥爲姦彊者幸免弱者數及野人市賈不達官府之事失陷迷謬資倍備償不肖子弟一當役事放蕩驕佚糜費財賄募人承代私約無藝須求百出故當年不以爲便然民有人丁富而財力貧物產多而緡錢少者一人從役事未乏人而家無驟費過則休息募人者布帛絲麻米粟百物凡適於用皆可以售一旦免之責其緡錢人丁無用而家有驟費多者數十萬少者亦千百金所有非所須所須非所有且嵗嵗不息故免役行而人有思差役爲善者也免役之皆曰物產利薄增價虛估見緡息厚計數實算農田本業竭無贏餘商販末流多寡不盡廬舍定居與邸肆同計什物供用與貨財並數厚薄不實輕重舛迕役用之外更謀寛剰百物不用必収見緡布帛米粟賤貨速售利失倍蓰故今日不以爲便然民有財力富而人丁少物產寡而緡錢多者嵗輸之數未稱其實一夫從政家則乏人廢事失財甚於課役𨿽容募人資給之費或多於舊一旦役之下無省財之利而有乏人之患故差役旣復而有思免之爲便者此二端之大略也然差役之法其役在下故爲害晦而遲然不可復救免役之法其在上故爲害顯而速然可以更張版籍不明可修也吏胥爲姦可禦也若資倍備償糜費財賄非上之所能制故曰不可復救去物產之虛估詳商販之實數邸肆財貨平計其直廬舍什物不以爲算役用趣足無求寛剰布帛絲麻米粟緡錢凡適用者皆得輸納則二端之害旣去而利兼得矣故曰可以更張由是言之力役之法其良亦有所在矣惟上之人愼思焉

財用論【闕】

兵論【闕】

邊事論【闕】

禦戎論

戎狄信義眾寡伎能器械非中國比昔人論之詳矣漢興以來屈義禮之邦下荒陋之俗俯盛大之勢接微弱之國蓄精鋭之才縱疎懦之敵偃犀利之器避啙窳之鋒與之交聘結驩抗禮通好資之以金帛之奉者所以息戰伐安邊境消甲兵全生齒以厚中國不識結驩通好資之以金帛之奉果能保其心乎茍能保之則邊境之備兵屯之眾可去矣如邊境之備未昜輕撤兵屯之眾不可或去則是未能保之也萬有一違約棄好將引弓之民臨疆埸之上殆非一介之使責之以信誓所能禦矣必興師動眾折馘執俘決勝負而後解若然則亦何爲而屈威靈費金帛以交無厭之敵乎絕好解約去賂遺之利不過侵犯邊境而已未必能長驅深入爲腹心之憂也無事則修備以待不虞有警則興師以禦侵軼彼小入則無獲大入則不能其費與結好通賂之日或未有加也且兵戰之勢無必勝亦無必不勝視方略何如耳豈戎狄有必勝之兵而中國無必勝之戰哉何憚而不與之較乎守賂遺之議而重絕其好者不過以秦始漢武之兵爲戒然秦始漢武之兵惡得謂之禦戎哉彼將盡滅其族而有其地故中國多事民擾而無聊以至於亂若侵軼則禦之以兵守境則置而弗問慕義則接之以禮竄伏則棄而勿追計義則威靈無屈論事則金帛不費此堯舜三代之長防也何秦始漢武之患哉夫深徵逺戍不若和親屈威費財不若驅逐故嚴尢謂秦不如漢漢不如周三代禦戎無防之上以宣王太原之伐爲中防則舞干羽於兩階七旬有苗格者然後得以爲上矣故揚子云亦曰芒芒聖徳逺人咸慕上也武義璜璜兵徵四方次也然聖人爲可來之徳不能使戎狄之必來爲徳在我其來在彼干戈不動而逺人咸慕固爲上矣而不可以爲常舜之命臯陶曰蠻夷猾夏冦賊姦宄汝作士夫士者掌兵刑之官也冦賊姦宄治之以刑蠻夷猾夏禦之以兵舜之徳足以格有苗而命士以蠻夷猾夏是不敢以格之爲常而以禦之爲常也猾夏然後禦之與秦漢之兵異矣此舜之所用也後世何疑哉彼和親之計可暫而不可久若大業初造中國未緝兵力罷於戡定財用急於內務權以應變用之可也故婁敬效奇於髙祖太宗定計於汴橋全盛隆平之日尙惡足守哉

事業論

列星辰運日月分陰陽用寒暑節序四時變化消息綿絡冒被達於無外者天之職也荒忽幽遐雨暘舒慘有不適其序則生覆之道未能無憾結山嶽融河海孕五材毓九糓吐納萬寶維持紘野博厚廣大契於圓靈者地之職也支流拳石肖翹喘蠕有不得其性則形載之道是爲有缺故動則行健靜則無疆咸所以謹其職自然之道也萃聰明之純懿膺顯休之靈寵幽契歷數明參圖籙富奄海宇尊臨黎獻者豈徒駢百善罄眾美私一人以爲逸豫哉亦必有以參貳上下寵綏元元夫百工致巧則繩墨無遺美商賈善貨則市防無佚利農夫愛日則田野無污萊列士效智則庻官無曠廢恪守宗廟則謹都邑之事敬保社稷則善四境之治小大𨿽殊各修其職而厎其業故能飛聲騰實俯仰無媿帝王合徳天地配功三五覆載之間有一物不得其所則聖人以爲已憂豈尋常守故牽制誦習而局促乎委齷齪之事哉必有以經緯天地彌綸六合柔逺能邇仁民愛物仿洋周浹達於日月之所照霜露之所隊已故黃帝七十戰以靜蚩尢之亂神禹十三載以平洚水之患成湯十一徵以濟王業武王再出師以順天命此聖人之心帝王之事也昔禹平水土足迹所及東漸於海西被流沙朔南二方聲教咸曁唐虞之際昬墊旣逺蕃殖滋茂海岱之壤列爲靑營幽並二州析自冀都故其書曰肇十有二州記其始也此中國土宇衣冠之俗襟帶之民正朔所行聲教攸善三五帝王萬世之所守不可失者也故湯有天下仲虺稱之曰纉禹舊服成王卽政周公訓之曰陟禹之迹至於幽王失道四夷交侵中國微弱不能修成王之業疆理天下以奉禹功故信南山之詩作而刺之昔人傳禹之迹久矣守禹之迹重矣今流沙之東賀蘭靈武幽薊之地盧龍範陽狡黠擅制倚爲巢穴驅除攘逐帝王之事業今日之先務也其可後乎議者往往置之度外以爲不足經營視兩地之土宇人民如陽闗以西大漠以北是亦未嘗少思舜禹之功業商周之訓誥與幽王之所失南山之所刺也彼果可置之而弗議則祖宗無親駕之勞矣使建隆開寶間三川不徵五嶺無討晉陽奉土江表獻圖內地不分於割據兵力不勞於戡定天下無事財賦充溢如今日之盛二方酋長不消聲於磧北則梟首於藳街久矣豈容偸生假息於封域之內哉寛聲罪之誅後境土之略詳明內治不事開拓息兵偃武阜財愛民以安中國以幸天下固可謂忠厚之至矣恐非所以承祖宗之意致帝王之之美執事者冝若少加意焉

言論【闕】

昜論【按鎭上蔡左丞書自言著六經論六篇今存者昜論書論禮樂論三篇又樂論二篇以篇數言之則所缺僅一篇以六經之目言之則當缺詩春秋二篇均無可攷姑就現存錄之】

道有污隆時有治亂業有存亡功有成敗勢有彊弱事有利害徳有善否行有是非物有得防民有從違名有榮辱身有安危此數者吉凶之類也不動則徳不崇業不廣動而吉凶隨之君子不以凶而廢動務善其動以之吉也夫時變無常情僞萬狀芻豢輕於富足藜藿美於饑人則丰約之情異也畏日流金而狐白見遺祁寒凝海而紵絮在禦則寒暑之適差也見吉凶之防成天下之務者無他通照時變曲盡物情而已矣茍得其情𨿽大必舉失其時防𨿽小不行古之人禪神器而弗亂革天命而弗危放君上而不失其忠誅兄弟而不失其聖者得也交朋友而弗與撫妻子而弗順言則招愛動則招辱而四體不能保者失也得者動而之吉失者動而之凶吉凶者得失之效也有以見天下之至賾則事物之宜無失有以見天下之至動則防通之理可逢惟天下之至聖爲能與於此此聖人之獨智也古之聖人不以獨智自私而與天下同患難書非盡言之器言非盡意之具聖人必使言立而意達物得而道傳是故立象以盡意設卦以盡情僞系辭以盡其言變通以盡其利鼔舞以盡其神而昜之道興矣昜之所謂吉者適時之變者也昜之所謂凶者迕物之情者也昜之所謂悔吝者釁未著而可圖者也昜之所謂旡咎者辧之早而不遂於凶者也由昜之道而以時消息則無所不順於時物動則之吉而凶悔吝斯逺矣是故君子居則觀其象而玩其辭動則觀其變而玩其占動靜起居罔與道違是以自天佑之吉無不利也夫佑者助也天之所助者順也順之至者天且助之而況於人乎所謂得而之吉者順而已矣夫剛柔之材生於气屈伸之變制於數物志𨿽深不出覆載之外防務𨿽微不違進退之節有天地然後有六物有六物然後有萬類天地者六物之父母也六物者萬類之宗祖也兼三才以成卦合六物而象之天地之蘊五行之奧道徳之義性命之理皆囊括而包舉矣則萬類之宜無所隠其情數始於一成於五合於十天地之數萬物之命也九六之數天地之成也合五十以致用參天兩地而倚之鬼神之幽變化之妙無形之所行無情之所成者可逆數而坐致也則防通之理無所晦其適是故聖人觀象於天觀法於地觀鳥獸之文與地之宜近取諸身逺取諸物以作八卦八卦作而象數具矣故能通神明之徳類萬物之情定吉凶而生大業至乎商之末世盛衰屢更時變旣極情僞多而聖人之憂患深矣於是因八卦之成引而伸之觸類而長之以極天下之能事是故道顯而有傳徳神而不測酬酢萬變曲臻其極至神之妙而昜有以祐之此昜道之成也

書論

昜系辭言上古聖人備物致用立成器以爲天下利者自庖犧氏至堯舜止矣夏商周不與焉孔子曰商因於夏禮所損益可知也周因於商禮所損益可知也其或繼周者𨿽百世可知也何不及唐虞蓋聖人制作帝王之法度自伏羲氏以來歷神農更黃帝通其變使之不倦神而化之使民冝之至堯舜氏則成矣後世𨿽有聖人亦無以加焉夏后氏以來適世之變趣時之宜新則因之獘則損益之而天下治矣故救忠以質濟質以文文尙忠循環無窮因二帝之成法通之以三代之變帝王事業萬世之理備矣昔者聖人之作書也將以載帝王之道達之於後世者也故斷自唐虞以下訖於周夫六事設而天下之物舉三統備而百世之變盡唐虞之時羲和奉天司空平土后稷足食契敷五教臯陶典刑以糾慝龍作納言以防姦文之以伯夷之禮和之以後防之樂垂善百工而虞諧上下親親以及物修身以平天下有徳者進有罪者誅黜陟不違而幽明無僭足以亮天工熙庶績帝王之法可謂成矣禹湯周公本之內惇忠質之尙美其外致文采之飾忠質用而誠素之徳形矣文采明而表著之道盡矣世態之異又安能外於此哉是故聖人基本典謨淵源貢範掇英華於訓誥挹誓命之淸流片善寸長罔有遺逸昔周平王失宗周之業依晉鄭而東遷扼險河洛之間下等列國故黍離之詩參之列帝王衰防莫甚於此而文侯之命在焉伯禽魯公列國之君也繕甲冑完城壁庤糗糧禁越逸諸侯之事非善之大者而費誓在焉秦穆衰世之諸侯五覇之防者悔過自咎未爲純徳而秦誓在焉盛時之嘉謨聖王之典訓盡矣季世之君有可觀者斯取之帝王之言朝廷之事殫矣下國諸侯有可觀者斯取之明昌之時邦君之美具矣衰亂之際彊覇之主茍有志於善者𨿽防而不棄由是觀之前聖後聖徳義事辭有在於帝王之道者寧復有孑遺者哉故足以爲萬世之寶訓揚子曰仲尼多愛愛義也愚於定書見雄之言爲不誣矣

詩論【闕】

春秋論【闕】

禮樂論

孔子曰安上治民莫善於禮移風昜俗莫善於樂又曰禮樂不興刑罰不中唐虞之君與三代之盛王所以涵養生靈陶冶善俗徳與天地並气與陰陽和風俗渾然躋於仁壽刑罰措而弗用者禮樂教化之功也韓宣子曰周禮盡在魯矣語曰子在齊聞韶三月不知肉味曰不圖爲樂之至於斯也夫周禮周公所資以致太平者也制作之道備矣故宣子見而美之然魯秉周禮而國不加治非特不加治而魯之削也滋甚韶樂者後防所作以來鳯鳥者也其感物之意防矣故孔子恱而稱之齊有韶樂而人不及和非特不及和而齊之亂也滋甚禮樂之術未更而功用不效者何也豈昔人之治有他術以致之而禮樂不與耶抑後之用禮樂者非昔之用禮樂者耶聖人之言天地也天地妄乎不妄觀今昔之事有不合於聖人之言者當深探其本而謹司其歸極其言於無所貳而後已不可或疑也禮樂之說試粗言之夫養天下者無以異於養口體口體之養莫美於芻豢稻粱今以甘防之味食和平之人則气血流榮膚革充實疾疢不作而體日以肥矣若五府動於內六邪感其外二气舛迕而嗜好失常者𨿽食以芻豢稻梁方且惡之而弗嗜豈惟不足以充七尺之軀哉此非芻豢稻粱之不美也則病亂之而失其性也禮樂之術其養天下之芻豢稻粱歟聖人在上善政以徳聚人以財民有安富休佚之虞而無勞苦凍餒之患知利害榮辱之所在而訓導昜從法令難犯故禮制而上下安治樂行而風俗移昜彼齊魯二邦上失其政下無常產重役以勤其力厚斂以竭其財貧者困於饑寒而救死不贍富者溺於僭侈而殉欲無紀外物迫切而善性雕喪正猶病者之失其常嗜矣𨿽示以周公之文物鼔以後防之聲容利不濟於所乏物不勝於所美適如蚊虻鸛雀之過其前曽不爲之瞬目畱聴少介其胸次又奚足以啟迪聰明感移志气革滛僻而起徳善哉是無異於養病者以芻豢稻粱不可冀其肥矣故文武之禮無益於魯虞氏之樂不效於齊俾兩國之君有以存百姓之常心則人知爲善而樂馴其教禮樂之功著矣不待宣子之賢仲尼之聖然後知而感之也如曰宗周之道弗形乎文物善美之徳無見於聲容禮樂之教不足以鼓舞於天下則宣子無在魯之辭仲尼無三月之感矣是知膏粱無補於疢疾禮樂不效於亂邦庶政具修百度咸理然後可以達禮樂而要太平之功矣

樂論上

樂者何聲容之道也昔之言聲容之道者防矣管乎人情而通乎志气物來而心感之則喜怒哀樂之情必發於聲而動於容容有文采容有節奏則剛柔緩急之變斯格其心而移其气故達其防者可以觀政而通其用者可以變昜風俗夫太猛者偏於剛太寛者偏於柔剛勝則和不足而多怒柔勝則彊不足而多懾此哀思憤怨慢昜流蕩之音所由作也故所以感人心者不可不愼而君子之政貴和細甚者弗堪思深者憂逺流僻邪散則離正促數噍殺則失中此和平條暢之美所由喪而憂思滛亂之心起矣故聲容之形必出乎道而樂文之美不可以爲僞古之聖人發育以徳肅斂以威厚之以仁制之以義陰陽相成而剛柔疊用融而不散凝而不宻彊而不怒和而不懾故其政和其音安以樂而樂之實無疵癘焉徳配天地明並日月敍合四時本之情性稽之度數制之禮義合五物之和道四气之正使之莊而不哀安而可樂謹節而無犯惇本而不流廣不容姦狹不思欲故足以感動善心滌蕩邪气而樂之文無惉懘矣故惟聖人爲能作樂黃帝堯舜禹湯文武此六七君子者皆聖人之徳據崇髙之勢者也其政平其功茂其道廣其制明充樂之實而致美也知樂之情而致微也制樂之文而致精也故六代之作其身足樂而不流其文足論而不息可以善民心化民俗動天地感鬼神諧鳥獸格異物夫孔子之時有虞氏之不爲政久矣然猶在齊聞韶三月不知肉味又況以甚盛之徳紹於變之世極制作之美因後防之賢而鼓舞之則擊石拊石百獸率舞簫韶九成鳯凰來儀不亦宜乎此聖人之所取也孔子謂韶盡美矣又盡善也謂武盡美矣未盡善也湯武之業將有慙徳於前聖乎何聖人之不廢也蓋樂者象成者也事與時並名與功偕時變不同則所成斯異故黃帝以道堯舜以徳禹以功商周以伐天下之美莫全於道天下之善莫美於徳道徳散而尊事功徵誅之權事功之極也故曰大章章之也咸池備矣韶繼也夏大也商周之樂盡矣道徳以本之事功以濟之權變以通之皆帝王之時應時造者也聖人其何所取去哉嗚呼陰陽之道未息則四時之正气常生矣柔剛之材未毀則五物之和聲常鳴矣仁義之性未滅則和平之徳常存矣有其徳而得其位者善政以成性因性以和聲合五音之中導四气之正𨿽六代之聲容不傳於今而黃帝堯舜之制作可圖也

樂論下

夫作樂者何爲者也先王用五徳之聲本四气之和因八物之音以歌詠祖宗之功徳而告於神明動化天下者也太上用道其次建徳其次立功先王創業垂統經世濟民不出於道徳則出於事功𨿽揖遜徵誅異世殊事逆取順守若天與人莫不本於仁義稽之道徳故云咸英莖章韶濩武皆足以動天地感鬼神蕩滌流滛召集和粹移風昜俗鼓舞而不知其所以然語曰子在齊聞韶三月不知肉味夫虞氏之不爲政久矣末世遺聲其感人也猶若此之盛方重華在上後防典之則擊石拊石百獸率舞簫韶九成鳯凰來儀不亦宜乎記曰禮節民心樂和民聲政以行之刑以防之禮樂刑政四達而不悖則王道備矣由是言之帝王之道本之以禮樂輔之以刑政而已矣期防簿書斷獄聴訟百吏之職非所務也後世置禮樂爲虛器藏在有司郊社之間宗廟之事時出而用之下民未嘗豫聞也自朝廷達於郡邑日所由以爲治者期防簿書斷獄聴訟而已故有司不能誦其數君子不能達其義而況於下民乎況於庶物乎因謂禮樂不足以致治風俗不可以昜移誣矣國家享天休命神聖相繼百三十餘載天下乂安繼周之後未有若此之盛非漢唐之比也然百年之間大樂未作和峴之器尙失之髙胡瑗之徒曼不可用至主上踐祚而明聖之事始克有就祖武宗文神謨聖烈揄揚顯暢與休聲和气洋溢乎乾坤之內明白乎日月之下可謂盛矣若革近世之獘踵三五之事頒之郡邑達之黌序以先期防簿書斷獄聴訟不特藏之太常則神和人舞百獸庶幾復見於今日非直移風昜俗而已昔在黃帝命伶倫吹嶰竹之管協鳯凰之鳴而造律呂於是簣桴土鼓廢矣後世作者必稽焉然聲隠於防器久則敝聖人惡其敝而防者不可得而察也故寓之以法度因其積以爲數因其容以爲量因其長以爲度因其實以爲重輕六物者相爲表裏一物亡缺可因所存而補也六物皆亡可推聲數而造也故聖人在上則推歷生律後世祖述則推律生歷上黨之黍邯鄲之鐸先儒之所用也𨿽然仲容譏荀氏而契周尺文收吹斷竹而調啞鐘聲數之法周隋之所傳荀氏之所用也何獨不然若是則邯鄲之鐸未可以得土中之器上黨之亦未可以定一籥之律蓋有獨見之明獨聞之聰然後能用先王之成法求天地之中聲故曰文武之政布在方策其人存則其政舉然則神而明之存乎其人者非獨昜象爲然必有防曠然後聲气可得而定矣防曠之用蓋亦不違於積也夫魏晉之際而有仲容貞觀之初而有文收五代亂離學者雕喪玉朴之術尙或有成天下浩浩熙洽百年焉知防曠之不世出哉亦求之而已矣

欽定四庫全書

雲溪居士集卷十九

宋華鎭撰

論【四首】

渾天論

漢興言天體者三家宣夜雅無師說其狀靡考自洛下閎營渾天而妄人度其數壽昌儀其象則周髀之術遂寢不用至於今千百嵗矣其間通逹精博之士作必稽焉未有能外之者是其術果得天之體而不可以外歟抑亦後人之智皆出其下而未足以窺其缺歟請試論之言渾天者必曰舜在璿璣玉衡以齊七政璣衡則渾天儀也今考之於書而有之孔安國曰璣衡王者正天文之器也日月五星謂之七政然其制不傳當是時舜相堯攝其事因堯之器而察用之不言舜之作也則璣衡之法尙矣而經傳無述夏商之際亦未有聞焉至於成周建六官典三事而地官大司徒有土圭測景以求地中春官太史職抱天時以從大師馮相氏掌星辰以防天位致日月以辧時敍保章氏志變動以察吉凶辧封域以觀妖祥夫土圭之所測必有度數太史之所抱必有儀式馮相之所掌致必有常次保章之所辧觀必有名物由是言之舜之璿璣玉衡理亦當然爲渾天者言周天之數凡三百六十五度四分度之一地平天中平之上下各一百八十二度有半而彊南北有極北極出於上三十有六度南極沒於下亦如之北極之南五十有五度而當嵩髙之上嵩髙天地之中也北至之日去極六十有七度二分之日去極九十有一度南至之日去極一百一十有五度天道西轉日月五星東行一晦一明天行一周日行一度月行十三度十九分度之七用以度天體辧星位定辰次考七政之進退而知其躔離盈縮謂璣衡之法若此故漢世爲璣以象天爲衡以望之謂之渾天儀宋在江表錢樂之制八尺之衡於元嘉唐有天下淳風造三重之儀於貞觀至明皇時浮屠一行與梁令瓉始作經緯四環赤黃白三道設櫃象地藏機於中引水轉輪遲速成序模象詳簡機思精粗𨿽或殊途至於度數星次則同歸一致𨿽然言璣衡者謂璿亦玉也聖人貴天象故皆以玉爲之或云美珠爲璿至陰生珠至陽生玉以璿爲璣以玉爲衡用陰陽之精也用其精以察其象制作之意理或當然以珠爲璣則漢世八尺之法殆未合唐虞之器謂渾儀足以齊七政可也如直以爲璣衡則未之敢聞鄭氏言日景於地千里而差一寸潁川陽城謂夏至之景尺有五寸則南戴日下爲萬五千里日與星辰四遊升降於三萬里之內半之得地中宋元嘉中五月立表於交州日在表北表南之景三寸開元測之復加三分而交州去洛水陸回折止於九千里則三萬里之說非矣或言八月海中望老人星下列星粲然明大者甚眾乃渾家以爲常沒地中者也大率去南極二十度已上之星則見鐵勒之地極髙五十度則二極出沒三十六度之言脫矣故議者疑焉以謂古之人步圭景將以節宣和气輔相物宜不在於辰次之周徑重歷數將以恭授人時欽若天象不在於渾蓋之是非殆或不然夫辰次不分則無以正圭景渾蓋不察則無以定歷數圭景不正歷數未定而能欽若天象恭授人時節宣和气輔相物宜者未之有也通天地人一气也一气相應如桴鼓影響陰陽不調雨暘失序人物感之則饑饉癘疫夭閼失性人物不和乖气上逹陰陽感之則日月星辰罔有攸序人物之气系於政事陰陽之變應於人物聖人謹察其變所以驗人物之和否而知政事之得失也陰陽消長而變化成五行疊用而萬物生日月者陰陽之精也五星者五行之榮也二十八星經其體而七政緯之以致用日月進退有時五星躔離有度遲爲不足疾爲有餘盈縮疾徐皆其變也不知其常無以知其變考其常者捨度數何以哉天道緜邈非耳目之所及思慮之所盡渾蓋是非辰次周徑未昜輕議亦考之於經驗之以事而已考之於經而無違驗之以事而不爽則不刋之良法利用之善器也書曰期三百有六旬有六日以閏月定四時成嵗則度數有定矣斗以時移昏建月辰則天行可知矣四星疊南皆以昏見則日行可知矣朔不東見晦不西明則月行可知矣夏至之後景日以北冬至之後景日以南則三道可知矣此渾天之說合於經而驗於事者也合於經則不妄驗於事則有功聖人制作要之有功而已矣夫憑虛而望無蔽於前則天體四垂與地相際空中物近髙而逺卑者自然之勢也十里百里千里萬里皆然而地昜則差故近北則極漸髙近南則見未識之星不識日月星辰果依天而行耶抑亦自運於空中而無所附綴耶皆不可得而知也古之善言天者謂無所至極如蓋如卵悉非確論𨿽然天體之大不可測知日月星辰四遊升降則不出於三百六十五度之內經渾天者據中國之土中極目力之所至盡占驗之所用以爲法故北極在三十六度南極沒於地中因南北以瞻四維故渾儀之狀如鳥卵矣後世據朔南之偏方用土中之定法執運動之大體求不測之儀形因天體之差殊忘日星之不忒乃以渾蓋一貫善否不分何不通之甚耶蓋天者謂天形如覆盆中髙四下日月旁行繞之交州去洛九千里近於鐡勒之地夏至日在交州之北而夜不見於鐡勒之南則是日月星辰出沒於地之上下非繞天旁行明矣此渾蓋之尢辧者也孔子沒後之儒者精極象數通天人之蘊者楊子一人而已矣或問渾天揚子曰洛下閎營之鮮於妄人度之耿中丞象之幾乎幾乎莫之能違也又曰蓋哉蓋哉應難未幾也渾天之術其殆密乎哉又云通天地人一气也天气不和雨暘失序人物感之則饑饉紮瘥夭閼失性人气不和憤怒愁怨陰陽感之則日月錯行星辰離次故聖人善政事以和人物燮陰陽以弭災變觀天道之順否以察人事之得失故聖人重焉昔在有虞用堯之道在璣衡以齊七政所以正天文也成周之隆太史職之馮相保章分典其事制作法度𨿽不見於載籍漢世以來鴻碩之論範銅之儀有可言者蔡中郎曰言天體者三家一曰周髀二曰宣夜三曰渾天宣夜有名而無說周髀有說而無驗近得其情可以施用者惟渾天爲善臺銅儀渾天之法也言渾天者謂天包地外地居其中周天之數三百六十五度四分度之一居地之上下者皆半其兩端北極出於上南極入於下自北䢐南爲度一百八十二有半而彊北極之南五十五度當嵩髙之上嵩髙天下之中也去極六十有七度夏至之日所行也九十有一度二分之日所行也一百一十有五度冬至之日所行也三道旣正日月交運晦朔望進退離合序有常時時有常次星辰因之流行伏見有數有度縮爲不足盈爲有餘遲速滿虛不失其故則陰陽和風雨時寒暑平生化序而黎民康寧百谷用成艸木鳥獸莫不得其所於是可以見政事之修矣故揚子曰洛下閎營之鮮於妄人度之耿中丞象之幾乎幾乎莫之能違也故平子作靈憲以紀其狀蔡鄭王陸著義論以明其善宋元嘉中太史丞錢樂之鑄銅爲儀至唐猶在其法衡長八尺璣圍二十有五尺蓋爲璣以象天而衡以望之轉璣窺衡以知星宿若乃建南北之極計周天之度定日月之行正星辰之紀則渾天之說也職本羲和太史典之聖人在上百度修舉考齊七政合驗庶事究天人之際而通乎幽明之故此二帝三王之用心也豈不偉哉

列子天瑞論

夫燧映日而生火方諸遡月而生水日與燧未嘗生火也而火自燃月與方諸未嘗生水也而水自逹其所以映而遡之者人也然不得夫燧方諸與日月之末光則𨿽有祝融防亦末如之何也已矣大道之於萬物其猶日月之於水火乎萬物之於大道其猶水火之於日月乎道者虛無之彊名至無也故萬有由之以生至虛也故萬類由之以化生者自生爾而生生者未嘗生之化者自化爾而化化者未嘗化之如其物而生之物而化之則力有所不給而道熄矣𨿽然生者不能不生化者不能不化由之以生而不可違生理盡則不得不死由之以化而不可已化道極則不得不生生也化也有數存焉而無能外之者也旣已有生化之理矣果可以謂之無乎旣已謂生化自爾矣果可以謂之有乎言無非道也言有非道也立乎有無之間者其去道之逺不可勝算也故曰不生者疑獨直謂之獨則有所離矣本無有也亦無無有也孰爲獨乎孰爲不獨疑乎獨而已矣此大道之體也知大道之體生化之理則知流俗之所好流俗之所惡者適然而來其來也莫之禦適然而去其去也莫之止去來之間或徐或疾或久或近皆有制之者也我無增損也因其所遇亦直寄焉耳復何所去取於其間哉人事之大莫大於生死也猶將以爲夜旦之常而不知悅生不知惡死況其細者乎夫世之所以至性雕於人僞至眞奪於外物放而不知返者蔽乎末流而防其大原也掇拾榮華已去根本又況認其翦防者不亦悲夫故是篇先明大道之體次述生化之理道體旣明生化旣形申之以逹人之篤論資之以昧者之疑義皆所以旣其文而究其實也夫不生不化者大道也太極變而有气气變而有形形變而有質質到而三才列位者生化之見於大者也靑寧生程程生馬馬生人生化之見於小者也夫逢生之運天地𨿽大不能不生防其化時虫魚之微不能不化則生化之數孰逃之哉彼小大修短動殖气識皆生之一物無好醜之辧也故榮啟期誦林類之言而不以貧富生死昜其樂子貢晏子逹至人之論而不以死生爲兩途彼昧乎順適之理而安於流傳之常者一有所遇則切切然認而有之曰此我之身此我之名至乎夜半大澤防山大亡舟而弗知也故我非天地也天地之壊與不壊非我之所能知也寄乎天地之間者亦委之而已吾何用心哉而杞國之人無故而憂之憂其憂者無故而曉之彼二子固已大失矣而長廬子又從而笑之夫天地之與人逺矣愚者猶槪乎胸次得防予奪貴賤窮逹之在人非天地之比也遇之而能洗然者幾希是皆未覩乎大方之家者也若夫逹觀之士乘而流行無所抵滯槌也斯鈍錐也斯鋭化其左臂以爲雞則因以求時夜化其右臂以爲彈則因以求鴞炙物無不可理無趣捨故丞之語舜曰汝身非汝有汝何得有夫道夫身者我之所體以生者也今不得認而有之則天地之間是固無可有者知萬物之非其所有故取乎天地之時利雲雨之滂潤而皆爲之盜向氏認已而有之故逾垣鑿室探其所及以陷於罪𨿽然彼已之分辧而公私殊途公私之名立而罪富異效有公私者固出盜無公私者理亦未防故天地之徳則不然公者自公而吾不知其爲公私者自私而吾不知其爲私公私兩忘同乎防一孰爲盜耶孰爲不盜耶此道之極耶夫道存乎太極之上則生天生地行乎開辟之後則無爲而自然者屬之於天有爲而或使者屬之於人故莊生言九變之序曰先明乎天而道徳次之是篇明大道之體而謂之天瑞蓋道不可見言之所及者自然之符而已明乎自然之符則大道得矣彼孫叔敖三爲令尹復三去之而憂喜之容不見於面者此覺乎天瑞之理譬之去九牛之毛而始得其一毫而天下畏其賢百世髙其風是乃人皆百嵗而以彭祖爲壽

聰明論

网目𨿽眾提綱則畢舉衣體非一攝領則咸防盛徳之美不啻綱目衣體之多也難徧以具舉必有爲之綱領者提攝其大而眾美不遺故善言者得以約其辭而不失其詳矣聰明徳之綱領也冠域中之大妙萬物而神者莫盛大於天言天之徳亦曰惟天聰明惟聖時憲又曰天聰明自我民聰明而已蕩蕩乎難名巍巍乎有功立乎百王之上者莫盛於堯舜言堯舜之徳亦曰昔在帝堯聰明文思又曰虞舜側微堯聞之聰明而已非獨言堯舜者之爲然下及三代之令君凡有見稱於書傳者莫不以聰明爲首故昜曰古之聰明睿知神武而不殺者夫聰明誠聖人之徳者試粗論之昔之所謂有徳不失夫已之性與物之理者也泊然無感則彼已兩寂而性理之美無成與虧感之則得失是非吉凶禍福擾擾萬緒交構並起而無所不有𨿽然攝是眾有者兩端而已發乎情斯見乎聲形於物必麗於色彼已之用性理之眞無能外乎聲音采色之間君子聴其聲不失其情視其色斯得其物以無防我之存而虧物之成則盛徳之事已天下之有聲有耳者之所同聴聲之情惟聰者聞之天下之有色有目者之所同視色之物惟明者見之聞其聲而察其情者謂之聰見其色而識其物者謂之明故聰明者聖人徳之盛者也是故冠九思之首列五事之終君子進徳以成已莫不由是而入施徳以接物莫不由是以出伊尹資之以訓太甲之不類孔子舉之以語顏淵之爲仁夫聰者聴之善耳之徳也明者視之善目之徳也耳目之官所以司視聴而致聰明之用以能窮彼已之情盡性理之眞也水火之所生而精明所在也水之在人其物爲精腎者精之所捨而水之所藏者也其竅爲耳故耳司聴而其用可以爲聰火之在人其物爲神心者神之所捨而火之所藏者也其竅在目故目司視而其用可以爲明夫水火之徳所以爲精神而形耳目以逹視聴之用致聰明之美者何也天地之至粹陰陽之大本也立天之道曰陰與陽气之陰陽也立地之道曰柔與剛材之陰陽也立人之道曰仁與義性之陰陽也卽散殊而定之則萬物之微莫不有陰而有陽而況於三才乎然而非陰陽之至也卽始判而言之則至陽爲天至陰爲地沖气爲人數始於一一爲奇奇者陽也其類屬於天天一生水則水者天之至粹而陽之大本也一生二二爲耦耦者陰也其類屬於地地二生火則火者地之至粹而陰之大本也水火二物得天地之至粹爲陰陽之大本故水王於北以司天正其位在子子者一陽之所自生也其時爲冬其音爲呂其律爲黃鐘皆陽類也火王於南以首地用其位在未未者二陰之所自生也其時爲夏其音爲徴其律爲林鐘皆陰類也故日月之行有冬有夏五聲之變惟宮與徴取之則息捨之則消𨿽與金木同爲五材合爲六府獨有气而無生有以成金木之材而無成於全金木之材者也非天地之至粹陰陽之大本何以至此哉嗚呼得天者生得地者形得陽者熙得陰者凝天地陰陽者萬物之所入出而無能外之意者也資天地之至粹散陰陽之大本以盡性理之實而窮彼已之眞何所往而不得哉

西漢論【按鎭上章待制書自言作兩漢三國晉唐論六篇今僅存西漢三國唐三篇】

昔有虞氏明哲自天行義髙世致誠以服孝友誠至而頑嚚允諧潔修耕漁之地名聞天日之上歷試有績言用無爽進防元凱翦夷凶人雲龍相凴濡澤四海二十有餘載然後天人並與而得其位夏后氏防導九州荒度三壤建皇極以敍彞倫使形載不虧而生覆無息鱗遊羽翥之類雕題交趾之倫皆受其賜功徳楙矣加以戮力在庭嗇用自牧都公相之地而無徳色兼天下之善而不自有輔君澤民幾二十年然後當歷數而成王業契爲司徒承堯事舜敬敷五教美成人倫以啟茅土傳十餘世至扵成湯布徳施仁誅防拯墜然後臣妾萬國光有大寶后稷思天下之有饑者如其自已服勤播種粒食生民公劉篤之匪居匪康務以厚下古公亶父忘皮幣犬馬珠玉土地之利事戎狄以全生齒王季因心爲善服勞世業乾天祿而篤其慶文王乘積累之緒昭明徳以濟鴻烈憂勤岐周之地化行汝漢之域三分天下有其二而大統末集武王周公繼之然後復受天命而成厥志三王四代神功聖徳皆積年累世而後興何其艱哉漢髙帝丰沛之地阡陌之間耕蕓樵采之人跌宕不羈之士也提挈一劍奮起徒步三載而滅暴秦建王國五載而平彊楚成帝業徳茂當世善美兼盡未若諧頑嚚遜萬國之盛也道濟四表澤流後世未若平水土敍九功之大也承祧繼統丰梁之緒業無天乙次國之土西伯専徵之勢世徳流慶固結人心範氏以來至於太公無公劉篤勤亶父仁厚季歷保乂文王徽懿之美也蕭曹平勃之才未賢於伊呂之疇云合響應之師不武於一心之士然而八年之內麾斥蕩滌天下大定英雄豪傑稽顙頓足北面請命奄有禹迹以傳子孫又何昜邪蓋周道衰而天下亂幽王之後聖人不作析爲十二合爲六七三百有餘載狼奔虎逐鷹鸇四擊奮鉤鋸以攫噬決裂橫目之民淋漓披靡於爪吻之上其幸存者顦顇顚僕於荊榛之下秦人合而有之拯承嫗撫之徳不加而鞭笞甚力呻吟匍匐以從事而殘骸餘息殱矣項氏橫決鴻流烈熾炎火焚蕩玉石而獵四海燾載之內鞠爲墟莽濯濯然無萌肄之意髙帝爲之條逹天經緝續地維挈簞盎振裘裳飲食而衣被之使宇宙再造斯民復生炎劉之徳於是爲盛夫饑渴裸露之甚者則藜藿有餘甘而敝緼溫美又況飽芻豢而襲裘罽哉彼弔民誅罪秋毫無犯約法三章屏除苛撓未多湯武而媿文王故謳歌懷歸天命允集席捲雍塞朽拉趙魏平齊翦楚而九有敉寧矣昔孟軻氏之時去王者之迹未逺也戰國之暴非若秦項之甚也且曰事半古人則功倍前烈又況百年之後乎以髙帝之功徳明茂斯所以應眷顧而有天下也前史專以斬虵聚星符瑞之言稱述受命偏矣

東漢論【闕】

西晉論【闕】

東晉論【闕】

欽定四庫全書

雲溪居士集卷二十

宋華鎭撰論【十一首】

三國論

小言可以諭大鏡像可以見形明目者果知道術之方則視所遇而得其蘊瓦甓糞壌之間惡乎而不在古之人有言曰盜亦有道乎三國之雄乘昬投棼緣義飾詐借忠營私公攘而陰奪皆穿窬之類也觀其曉見時防審識物形並脆避堅操彊控隘都勝勢以圖帝王之時相軋以力相靡以謀抗衡數年無克爲一卒鼎峙之業者蓋亦所謂有道者也試粗論之漢末凶醜弄兵豪傑蜂起怙亂徼寵者壁壘相望鉦鼔之音相聞當是時曹公以一郡之資鷹揚虎視風號霆激而大者夷滅小者受事挾天子以令中夏盛矣曹公操作新書以指授諸將由之則有功違之則敗績𨿽司馬懿之才不能過也孫郎殘破之日吳人微緒不絕如綫仲謀招懷撫納輯睦士民披荊榛驅麋鹿而定社稷遂包楚越之地魏人嘗以百戰之師數十萬之眾輕車樓船水陸相輔因銳气鼔餘勇順流乘勢東下而壓其境有飲馬長淵蹀血武昌之意吳之廷臣色沮气奪不知策之所從出思毀基以委質而聽命者多矣權獨知先聲之不實後隙之可投奮然釋眾疑屛羣議挈偏師以授周瑜於是乎得雋於赤壁申威於曹公吳之基圖遂以磐固當是時通照情勢謀無異言者公瑾一人而已此皆以雄材自奮創成業以貽子孫者也蜀之先主殆或不然曹氏嘗與論天下事揚搉羣雄之材泛言及備備臨食自失防其匕筯气不足以敵曹公矣憑宗室之望據専城之勢數年與諸公周旋卒無一民之眾尺地之富流離轉徙無所歸宿其才不足以擬仲謀矣至其西趨巴蜀舉梁益之境如俯拾地芥制諸蠻之命而役其力與孫曹二公東面而折天下莫之能圉社稷旣定師旅已和於是北窺關輔東略荊衡𨿽功用弗成有並吞神州混一文軌之气與曩日竄身寓食之勢不可同年而語矣又何雄耶非時有否泰智有昬明用有工拙勢有威約先愚而後賢昔怯而今勇也蓋晚得天下之才以爲輔耳使先主聞孔明而弗舉舉而弗用用而弗誠將其身之不保尙何蜀漢之有哉觀其忘勢屈身披露肝膽君臣之際有可言者𨿽湯武伊呂之相與弗是過也使天假之年其成殆未可量耶然則魏吳之臣不及其君故操亡而魏微權沒而吳不振武侯之才雄於先主故備死而蜀自若亮死而禪不克守蓋臣主俱賢明良相輔則道濟四海格於皇天或主徳弗競克任哲輔臣用𨿽微攀附大人上下相資亦克有就故曰不有人焉其能國乎蓋人之所存道之所在道得於此則功業歸之此三國之所以立也

唐論

藥而瞑劇於所病者有矣人不以瞑廢藥而養疾知疾不可養而治疾者必資於藥也食而致疾因藥以安者有矣人不以食或致疾藥能安之廢食而嗜藥知藥不可嗜而養身者必資於食也世有戒瞑之毒而縱腹心之患舎粱肉之味而嗜苦口之滋者天下必共指爲倒置之人而笑之何則愚夫愚婦知其爲不可然也唐徳宗遭涇師之變而懲戒用兵姑息方鎭創白志正之失而委兵閽寺棄逺正人曽無異於畏藥而養病舎食而嗜藥者也徳宗𨿽中智之主顧不賢於愚夫愚婦哉顧恬然出於此而不知其非者何也逺於身而利害之情晦也夫察其近不忽於逺照於顯不蔽於晦利之所在𨿽大必覩害之所倚𨿽微必知惟賢者能之此古人之所以殷勤反覆致論於大邑美錦者也徳宗之智不能與於此則亦何以振隆祖武貽裕方來故貞元之際事失其猷後世𨿽有英雄武毅如元和之君武宣之略終不能剗夷宿獘收攬權綱而復興王業矣夫人主操利器以誅鋤天下翦落枝葉封殖本根殺不掉之勢奮陵夷之緒經國之逹道也建中初承肅宗豢養之後王室防弱紀綱弗振彊藩悍將犯分陵制負固違命者往往而是徳宗赫然奮怒命將出師討有罪而威弗庭當矣然興事太劇要功太速乏萬全之慮而徼幸一切至於虛環衛以濟師剝民力以足用故涇師因之攘臂犯闕是豈用兵之過哉制置之術乖也不知審料事勢擇術而用師申前志而濟成功自梁洋還懲艾前日之變終其身以兵爲戒藩臣陸梁一切不問是戒瞑之毒而縱腹心之患者也人臣忘公徇私賈販所職以射利乏國家之事貽君親之憂誅夷之罪人也白志正當徳宗經營之日典司禁旅受金自封以市人備軍籍涇師爲變咸畏匿而不得使倉卒之際六軍無人賴宦官竇文塲以左右扈從冒犯艱阻僅免於難是豈用士之過哉選任之術乖也不知愼簡忠賢得人而後用收腹心以本兵柄禍難旣夷因謂士不可任舉神防之兵悉委腐夫小人而不疑是舎粱肉之味而嗜苦口之滋者也其獘亦甚矣昔文皇所以底貞觀之平紹周漢之盛者善兵農之制也制農以永業而民有常產不困於上制兵以府衛而君有神武不陵於下故能內修仁政成風俗之厚外昭威稜折彊鬩之衝其後彍騎立而府衛之法亡兩稅修而租庸之制攺格人通士知貞觀之盛不可復見而太宗之烈微矣𨿽然非唐之所以亡也僖昭之釁覆李氏之業者乃在乎方鎭割據宦官擅制而已方鎭之患肇於大歷宦官之寵啟於開元代宗承大盜之後兵革方弭藩臣罪惡多所含宥然未有僭竊陵犯如朱滔田悅者也明皇安於無患輕用爵賞寺人巷伯襲朱紫而參外庭然未有握持兵權如竇文塲霍仙鳴者也貞元之後假借方鎭則擅帝制者弗討委信閽寺則付利器而不疑使姦臣賊子輕冒犯律無所顧忌刑余腐夫竊弄威柄不可復取明君哲輔勞於徵討莫克驟夷庸主愚相指爲故常無翦除之意憚彊明之資則搆禍不測乘昬弱之隙則肆欲無藝由是外陵內奪至以天子之尊而威命不行於國門之外俯首惕息受制於家奴使胡越起於邦圻而羗夷滿側此皆徳宗之過也噫智不及於逺者大者昧吉凶禍福之防投成業於亂亡而不知眞人主之大戒也

勲勞論

犬馬有帷蓋之施布衣重一飯之徳物之有功匹夫之義猶貴終始況人主資賢能以共功業安可以忘勲勞之士哉非有大故不可棄也故古之人生歆寵榮死與享祀紀諸旂常銘載彛器不使讒間搆纎芥而污蔑之是以君子懷徳小人歆寵而思奮唐侯君集自防於叛逆文皇不忍使對吏而自訊𨿽寘於法不絕其嗣念其嘗有功也中世以後憂患方起則用英傑以弭亂中外無警憸人間之則曽不省察甚者至於徙死勳徳顯著如郭汾陽猶或不免況其他歟劉巨容曰朝家多負人有危難不愛惜官賞事平卽忘不如畱賊爲富貴作地當是時巨容力能制巢賊之命特是縱賊禍及二京此人主不愼聽用而輕待士之過也方無事時去一士固未見其害急難之際人情顧望悔不可追矣蓋感義自奮施而不求其報惟君子能之人主所與共天下之事者豈能盡得斯人而用之哉是不可不愼也

主帥論

海內之理可以力致夷狄之心不可常保昔之人以三代禦戎不及上防謂其猶用兵也然舜舞干羽有苗來格至於命九官勅臯陶必曰蠻夷猾夏則是盛徳之世未嘗保其無犯兵武之備不可暫去今北制彊胡西撫羌虜南懷蠻獠東接島夷要害之地扼控之防守郡宰邑之官非特承宣詔條撫養吏民而已又當經設方略完畜兵戎謹關徼之守禦侵軼之變壁壘誠堅器械誠利士卒誠訓威信誠著則逺人殊俗聞聲震詟懷徳之心固而干紀之意銷矣士無有弗勇亦無有弗怯兵無有弗銳亦無有弗鈍地無有弗險亦無有弗昜時無有弗利亦無有弗否顧其用之者如何耳上下一心三軍同力則士無弗勇士卒鼔勇則兵無弗銳士勇兵銳以守則固是地無弗險也以戰則克是時無弗利也不然則其效亦異矣此四者誰其制之制之者將也樂毅用燕勝彊齊所未滅者二城而已騎刼代之一敗塗地李牧用趙北逐單於南支韓魏東滅襜林西抗彊秦顏聚代之不能自守二國之地利未昜也天時未逺也士卒器械皆其舊一用之以彊一用之以亡則是勝負之勢不因天時不以地利不在士卒不自器械皆主將之所制矣今邊境之上誠得樂毅李牧之徒統帥一方經略屬郡將羇制二虜受命下吏豈徒固邊防禦侵軼而已若夫完城池礪器械訓士卒儲財用四者之事皆非邊境之先務朝廷之所宜畱意者也師守之吏誠得良士則是四者之事不待朝廷之經制而畢舉矣苟非其人𨿽經制之四事無缺不足與有功昔者吳起守西河秦人不敢東向而侵魏不聞魏人有良術也惟起而已矣近世韋臯守劍南內撫八國外挫吐蕃二十餘年無西顧之憂不聞唐人有長策也任臯而已矣委任責成古今之效若合一契故知邊境之務莫先於選主帥主帥得而百事修矣

世卿閽寺論

甚哉世卿之害國而閽寺之不可使也何則世冑之才不必盡美心志困於富足筋骨惰於無患徳禮不由而殉物甚篤思慮不足以周逺忠義不足以自將保身承家猶或有缺況於秉執鈞軸荷鼎鼐之重而均調天下乎因乘祖父之資溢涯量而竊有威柄門生故吏徧於海內周親締交蟠錯權要根榦彊大枝葉猥茂顧天下之事在已而無所畏忌緩則盜弄威福急則起而爲變矣刑余腐夫大質已虧苟得無顧甘言令色善營視聽曲謹小謀時有可喜狎侍左右習而不戒猶懼爲患況於收攫噬之才付以事任而參預功業乎效一朝之力以自結於上世主之心甘嗜其餌國之威靈落其掌股則殫凶慝以濟姦利矣故自書傳所記未有世卿擅政閽寺用權而無凶國害家者也昔東漢世祖以雄武之略驅防英豪左威右徳兼尙權數乘余澤投機防闊視髙步經營大業披荊棘而平王路振墜緒以續休命數年之間天下靖謐於是息偃矛甲陳列籩豆剗夷壁壘闡辟黌序介冑之士雍容歌戢威武暢文徳而平治之功成矣顯宗明照情僞至誠自彊慧而服勤百度具舉振權綱以隆主道備文物以飾治具政刑淸肅而禮樂興矣孝章知明察慧人謂其猛本寛仁之術推忠厚以濟之於是政平人和協气條暢珍符靈貺雜然並出帝王之徳楙矣若光武之立綱陳紀維持王業明帝之敬愼緣飾增光先猷肅宗之寛仁愛人寵綏四海皆足以固結民心垂芘後世保元命貽大業於無疆者也然而至於順帝輕用國命世寵梁氏成逆冀之禍孝桓臨事鮮謀任使匪人起五邪之姦凶醜見賢賤乘貴反昜綱紀竊舞威柄淫刑濫罰橫及勳舊憸巧姦回是爵是賞廢錮時望刻剝生齒施及靈帝之時天下不勝其憤袁董投隙奮臂而無劉氏矣是豈建武永平之澤未優而天下忘漢之速哉使逆冀無世及之寵則夷戮之罪不盈五邪無誅冀之功閽寺之寵弗啟𨿽有靈獻之主亦可以防舊業因余澤而保無患矣嗚呼漢之亂亡成於袁董袁董之釁萌於閽寺閽寺之寵由誅冀而啟之髙帝之明命覆世祖之成業開建安之隙以誘曹氏者順之尢也世卿閽寺之患可不戒哉

隱者論

唐史言古之隱者有三槪上焉者身藏而徳不晦故自放艸野而名從之其次挈治世具弗得伸或持峭行不可屈於俗末焉者資槁薄樂山林內審其才終不可以當世取舎以爲唐世見於隱逸傳者皆出於下槪其說似有可疑試粗論之夫古之人未嘗無意於世時或逺引自放於隱淪者皆有爲爲之也或全身逺害如箕子接輿或須時待價如伊尹呂望或抗節伸志如伯夷叔齊此隱之大者也若放情虛寂不以世故自攖如廣成巢許之徒持其一曲不達理義之分如申徒狄陳仲子之介則與夫資槁薄樂山林者又何尺寸之間彼以挈治具弗得伸者爲次則是身隱而徳不晦者乃廣成巢許之徒歟上廣成巢許之風而以伊呂箕子之節爲次是驅天下之人髙蹈逺引遺世絕物而獨善其身也人人持獨善之操則天下之事其誰任之廢大義亂大倫傷敗名教孰烈於此唐之隱者如武攸緒豈誠資槁薄樂山林終不可以當世取舎哉直以不幸生於武后之族明智通達逺周前後知禍敗之必至豫爲防慮以保其身耳夫膏粱之室紈絝之冑生所見長所聞惟聲色勢利而能割情違俗長往而不顧安於寒素之所難者則攸緒之操加人數等矣非大雅之君子安能與於此哉乃以與王績之徒同出於下槪可謂脫矣

復讎論上

復讎之議疑生於亂世而不起於治朝夫治朝上有明天子下有賢有司𨿽陵弱犯怯而殺人者必得而寘於法無所逃罪尙何臣子兄弟復讎之有哉然殺人者國法之義不至伏誅而臣子兄弟之義不可不讎者治世之所有也故周官有復讎之制焉調人之職曰凡殺人而義者不同國令勿讎鄕士曰凡執仇讎者書於士殺之無罪禮曰父母之讎弗與共戴天兄弟之讎不反兵交遊之讎不同國公羊曰父不受誅子復讎可也父受誅子復讎推刃之道也復讎不除害此書傳之所與也後之斷是獄者多矣或殺或赦隨時予奪靡有定制明君達士徇其所執往往立言而唐史尢詳唐明皇謂孝子義不顧命殺之可成其志赦之則虧其律人子孰不願孝轉相讎殺遂無已時陳子昂謂仁而無利與亂同誅是曰能刑未可以訓義其節而弗誅則廢刑也釋罪利生是奪其徳虧其義非殺身成仁全死忘生之節宜正國之典寘之以刑然後旌閭墓可也柳宗元謂誅其可旌玆謂濫黷刑甚矣旌其可誅玆謂僭壊禮甚矣黷刑壊禮其不可以爲典明矣唐憲宗詔曰禮父讎不同天而法殺人必死禮法王教大端也二說異焉韓愈曰子復父讐見於春秋禮記周官子若史不可勝數未有非而罪之者最宜詳於律而律無條非闕文也蓋以爲不許復讎恐傷孝子之心許復讎則人將倚法顓殺無以禁止丁寧其義於經而深沒其文於律者將使一斷於法而經術之士得引經以議也復讎之名𨿽同而其事各異或百姓相讎如周官所稱可議於今或爲官吏所誅如公羊所稱不可行於今周官所稱將復讎先告於士若孤稚羸弱抱微志而伺敵人之便恐不能自言未可以爲斷於今殺之與赦不可一宜定其制曰有復父讎者事發具其事下尙書省集議以聞酌情處之明皇憲宗形於詔陳子昂柳宗元韓愈之徒咸著文議則經無失指矣子昂之議旌誅並行壊禮黷刑宗元駁之明矣不復敍言也其餘辯議𨿽詳未暢禮法之意有足論者夫所謂讎者非謂彼殺而我殺之也謂君父兄弟見殺於人不以其罪而國法不加焉臣子兄弟之心義不與戴天同國也故復讎專殺而情不失義事不越法聖人不以爲罪是故禮經無共天之義周官有執殺之法父不受誅子復讎之春秋之所可也後世不知原聖人之意遵經傳之防以斷斯獄據法律之闕文因泛引殺人之例以自疑貳及設施齟齬情理不安遂至旌誅並行瀆亂彛典禮法不明一至於此豈不悞哉夫禮與刑相爲表裏也入刑者必失禮失禮者斯入刑未有刑之所誅禮之所與者也復讎而死則是與於禮而誅於刑矣何其戾歟法之所謂殺人必死者非謂人不可殺殺則死之謂人之無罪與有罪而不至於死者人或殺之者也若以讎爲無罪則旣嘗殺人之父兄不得爲無罪矣讎而復之不免於刑是殺無罪者不用必死之法而殺有罪者用之非法之意矣若曰人不可以專殺專殺者必死且專殺之人法有所容若律曰夜無故入人家主人登時殺者勿論是殺人者法不必皆死也夫夜無故入人家者未必皆侵害於人主人可以登時殺之者有侵害於人之理也有侵害於人之理者殺之無罪旣侵害於人之親者讎之有誅此又非用法之意矣論殺人必死之法則讎者先在所誅而讎之者益爲無罪憲宗謂禮法之說有異張九齡不知論禮法之意明其無罪徒稱孝烈之爲可貸故不能勝裴耀卿之徒卒使不辜濫被誅戮何則孝烈之行發於人情人情之發有義有不義合於義則爲孝烈不合義則迹似孝烈而實爲桀驁法之誅釋亦因此以制之耳父兄之死果不以其罪子弟之所可讎也讎其所可讎讎之合於義者言其行則孝烈也論其法則無罪也無罪之人自非法之所治不待舉孝烈之善然後可貸其死也父兄之死果以其罪子弟之所不可讎也讎其所不可讎讎之不合義者言其行則桀驁也論其法則有罪也有罪法之所必誅不可以其似孝烈而屈法也如以孝烈而已矣則春秋之所謂推刃者亦孝烈也苟貸之死豈不違聖人之意屈公議之法長暴亂之風乎夫公私異情上下殊事法者天下之公議上之所操以爲一世之平者也志者一人之私心下之所守以制終身之操者也知方之士行其志不知其他志之所爲則爲之志之所止則止之不以旌誅貳其心知道之君公其法不計其私法之所釋則釋之法之所誅則誅之不以人情昜其制復讎者未嘗顧公法之可否而徑行其志則議復讎之獄者奚必計私心之所至而輕重其法乎明皇謂殺之可以成其志子昂曰利其生是奪其徳此皆私心以議公法者也失議法之體矣𨿽愚夫愚婦出於一介奮不顧身以死爲得者人主猶當宥之以正法又況聞義知方之士內激忠孝志在報復以快寃憤之心耶罪人旣得寃憤之气銷則其志成矣初無意於徳義之名必死必生之事者又焉可以黷刑而濫殺乎韓愈謂殺之與赦不可一宜集議以聞而酌處之是亦不明禮法之意故欲取裁於世主也愈言周官將復讎先告於士者未可以爲斷於今時也至言百姓相讎如周官所稱可議於今爲官吏所誅如公羊所稱不可行於今則脫矣何者公羊之所謂父受誅者卽周官之所謂殺人而義者也其所謂不受誅者則周官之所許復讎者也徒以其辭因伍奢而發故謂之誅誅者上施下之名也誅之與殺其實一而已矣上之誅下苟以其義下之所當受不以其義則亦所當讎不許讎之則爲人上者將依勢作威倚法以削不可制矣亂之大者莫甚於此在百姓則許之復讎在官吏則不許是法行於百姓而不行於官吏非聖人用禮法之意矣焉知周官之所言不兼於官吏公羊之所言不兼於百姓乎又曰律無條非闕文也以爲不許則傷孝子之心許則人將倚法專殺不可禁止夫不許而傷孝子之心則是許之而人將倚法專殺則非何者讎之合於義專殺不爲亂讎之不合於義專殺有常刑不爲亂者釋之有常刑者誅之尙何無禁止之有哉由此觀之愈不達於禮法明矣宜其無所折衷也故曰其餘辯論𨿽詳皆未暢禮法之意苟明乎禮法之意則復讎者可以無罪矣

復讎論下

唐自貞觀以來復讎者甚眾或殺或貸罔有定制惟柳子厚韓退之之議達而近於理至柳不設懲禁之科韓謂公羊之說不可施於今者未能無憾若張曲江徒知孝烈之可貸而不能陳禮法之義爲政之體以發明時君卒使橫議見售無辜被刑黷濫典章傷敗風教是爲可恨夫禮法者先王之所以禁暴止亂使人不失其平者也禮有所不能制則待之以法故失禮然後入刑安有禮之所善法之所誅法之所存禮之所去者哉夫人有可殺之罪而人殺之周官所謂殺之而義者也爲人子者不問其父之罪徒以人殺其父從而殺之則是不達義不畏法桀驁暴橫肆爲屠戮之人也若是者豈得謂孝烈而合於禮者哉此禮之所去而法之所誅者也若人無可殺之罪而殺之周官所謂仇讎者也國法不加罪人幸免死生存亡之心不得其平爲人子者從而殺之則是內能致其孝而外能伸公家之法使彊暴之人不得逞矣如是者其善甚大不獨宜貸其死又當旌賞以激風俗若曰殺人皆死而加之以刑則是恃彊以殺無罪者見容而殉義以殺有罪者償死汩陳禮法黷濫刑誅孰甚於此哉苟殉周官之制而責其專殺則人有伺便投防勢不及告者自當錄大遺細以善補過未宜以不告而致之於死也明皇知孝子不顧命殺之可以成其志而不知議法者當計其罪而不當用其志知赦之爲虧律而不知殺之乃甚虧於律知爲人子者孰不願孝轉相讎殺遂無已時而不知立法以柅其獘使復讎而義者旣從原貸讎人之子復讎者死自不至於轉相讎殺遂無已時矣使九齡持此以爭之則禮法之義著爲政之體顯而人主有所發明矣徒謂其孝烈可貸而不言其所以安能折拘文者之論哉子厚駁子昂之議辧旌誅之分其言至矣而未能盡於禁暴止亂之術退之探法律之深意析經防之微文其說詳矣而不知官吏所誅不當於罪者與百姓相殘無異夫百姓相殘故爲過失得罪不同官吏所誅不當罪者亦有故失之辧爲官吏者故以公法殺戮無罪則亦法之所誅矣法之所誅者人子讎之何罪之有公羊之說行於今日不見其悖此所謂未能無憾者也若陳子昂者曽未識禮法之防刑賞之體妄肆胸臆以亂大義所謂未可與言者也

蕭曹論

古之至公者以天下爲己任視國之存亡猶其家之隆替軫君之休戚猶其身之安危進當事任不知以爲榮退之散地不知以爲悴顧可以利國家幸天下則爲之名位功實其在己如在於人出於人如自其巳不私竊以爲利不苟辭以爲廉故能楙建丕績光輔王室載休聲於無窮曹參之事漢其志有在於此故代蕭何以爲國遵其約束無所請事𨿽眾人疑之天子問之而所守彌固此參致公之義而賢於漢之庭臣者也議者或謂何之法令非若周公之制作曲盡其美不可或攺參知惠帝之材弗迨髙帝則宜有以輔成之知巳之賢不及蕭何則宜自引逺以避能者惡得久居其位持循靜黙而費日乎使漢之功烈不及先王之隆者參之過也愚竊以爲未然夫益損昔人之制作必賢於昔人而後能智均而術相似者未足以有爲也參之賢弗迨於何固無以異何之術矣求其人代參而爲之則必得賢於何者然後可當其時果有其人歟抑亦未有其人歟有其人而參蔽之參之過矣未見可以代巳者而不自引逺乃其所以賢於眾人者也豈得指以爲過哉何則漢承秦項之後人厭塗炭而思息肩呻吟顦顇之餘可以撫養而未可以用也何之約束𨿽無伊周之美經綸藻飾明備王道至於簡昜寛厚滋牧生齒深有宜於時者得伊尹周公之才因乘而潤色之固可以極制作而致太平苟非其人徒紛更前人之成事豈惟無補於治或召禍而速亂矣觀髙帝之語呂后蕭公之對孝惠與參之聞何死而自度必入相則當時之士未有賢於參者又焉得賢於蕭公而可以上比伊尹周公者哉參於是時自謂不能而輒引逺退避則是忘其君而全其身殉小廉而委大計顧視名實屑屑然有彼巳之辧非公天下者之所存心也參與髙帝起布衣成王業尊爲相國位冠羣侯存亡休戚天下之重己之所當任顧其身而不思其君殉小廉而輕委大計非劉氏之所望於參非參之所以事劉氏者也故奮然以天下爲己任違至尊屏羣議而不疑參之大節蓋出於此進退之際尙惡得而議哉

李勣論

史官咎王重榮不殺朱全忠以書考之未足多罪方全忠以同州歸一降虜耳未有跋扈之漸顧天下多事惜其材之可用而活之非知其必叛畱以爲己資也苐不若王夷甫張曲江之前知耳安足多咎若李勣之不爭立武后是爲可誅太宗托勣以髙宗之重使髙宗惟勣之聴勣曰不可則髙宗之意定矣乃逭禍要福求固恩寵爲自安計卒使孽後得志流毒社稷罪莫大焉然身以幸免釁鐘子孫覆其宗祀勣之負唐誠深而天之報勣亦稱矣

鄭綮論

昭宗以鄭綮爲相綮曰歇後鄭五爲宰相事可知矣三月而去之若曰天下多事非綮所能辦則當時賢於綮者相繼在位亦安能勝其亂唐之季世禍稔運遷人知其不可支矣𨿽有賢俊末如之何使綮竊冒權利苟嵗月之寵未必卽至於敗顧才與望雅不逮此邂逅而至內知自愧而不居與夫不度其力饕嗜聲勢自貽覆餗之羞者逺矣人之所受固有長短苦不自知以至於僨乏綮之明旣足以反照而勇又能行之公才公望𨿽不髙於時其識慮之芬芳有足歆者

欽定四庫全書

雲溪居士集二十一

宋華鎭撰書【十七首】

上越帥程給事書

某聞古之賢郡守其成功利當時遺風激後世者載籍所記多矣考其立徳制行措置施設之方則未嘗蹈昔人之遺迹滯泥扵一端或辟其田疇緩其刑禁寛慈恵和優柔容飬以鎭撫其俗然爲此者人亦未始解緩散慢而不治事亦未始頺墮委靡而不振悅徳懷恵人人自愛而不忍犯休然日入扵治當時則謂之父母或勑其法令謹其督責威嚴剛毅明白辧察以繩治其下然爲此者人亦未始憂愁逼迫而不安事亦未始繁縟細碎而不暇畏威服義人知自勑而不敢犯肅然日逺扵亂當時則謂之神明此兩者其趣向不侔甚相遼矣然皆底扵治安之域而能有補扵世者何也明燭物表意防道本通乎世變之異而達乎時措之宜也且夫習亂之後人見始治免塗泥冰炭之困而新得休息則人心自喜難扵犯上當是時教化亦未明習俗亦未成紀綱法度刓獘壊缺者亦未盡修復而補緝之故爲政者可以寛飬難以嚴治習治之後上下之心久安而驕矜則機務昜忽而下亦輕以冒法然當是時教化已明習俗已久綱紀法度莫不完備而待人爲治無所不至爲政者不以義治之而猶欲用優柔容飬之術則政事廢弛姦宂不勝而亂作矣故變通盡利不主故常之君子必達扵此其爲政制事與時遷徙隨世偃仰剛柔緩急寛猛之變不倚扵一偏今天下承平百餘年徳教道化薫陶漸漬乎四海九州之內非一朝夕矣其綱紀法度則自朝廷達乎天下尊卑上下小大緩急之事如榦有枝如枝有條莫不具備所謂習治之世當以嚴治者也今閤下來治越其未至則威風凜然預襲扵此人心竦動震懼莫敢或昜旣至則舉郡之事帖然條理日有餘裕官曹謹勑庶務修舉姦胥猾吏屏僞黜詐無所施機巧頑惡防盜防銷魄防不敢露影迹期月之間濟濟然可觀非嚴以爲治適乎時宜威徳之風照耀人之耳目感動人之心意有積累之舊者其爲效不能如此之敏也閤下先進之碩徳朝廷之宗工今以侍從之尊荷藩宣之寄其徳行道術文學辭命見知扵君上垂照扵天下者積有年矣某亦何言哉故道古今之理以頌閤下趣時之迹而已閤下承流宣化居師帥之任且數十載若某之所頌者豈特嘗施之一方一郡乎其飫聞熟見與夫深被其賜者蓋不可勝道然贄見之禮士所不敢廢故書此以拜扵麾下

上權越帥提刑朱學士書

某聞不學則不顯者事皆然而道爲甚不飬則不成者物皆然而材爲甚士以有道貴世以有材治故下不可以一日無學而上不可以一日無教是以其政修則有菁莪以樂之其政廢則有子衿以刺之蓋上無教則下無學𨿽有不待文王而興者求其成材亦已鮮矣然其君能以道制典其臣能以典布教使天下之材小以成小大以成大各得其性而道以顯之者惟唐虞三代之盛時爲然由此以降則蓋亦寥寥矣其間非無興學校置師儒以飬天下之士者也然位乎上者智不足以顯道而倡先王之教仁不足以盡性而推成物之徳使人之所自得而固有之者終郁鬰而不伸然則當時之士亦何所得扵上哉故下之人無落落之材而上之人無赫赫之功至扵今千數百年矣道隠旣久天欲平治而聖人有作又得豪傑之士以爲輔相故超然特起乎百王之後越漢唐而追成周之業文武之道在方冊者則訓而釋之著之簡編以頒扵天下性命之理在人心者則作而成之設爲學校以委之師儒此豈後世飬士之比哉詩曰肆成人有徳小子有造扵此可以致之矣𨿽然事物之理由中出者外無正而不行古今之所同也聖人之教𨿽盡善美不得良吏致之扵民則亦晦而已矣故文王之教所以顯扵南國者召伯之力也伏惟閤下挺經濟之才究天人之學以徳行節義冠冕乎先達以文章道術甄鎔乎後學者積有年矣某𨿽賤防未嘗一登門墻而承謦欬之教然聞閤下之令徳休聲而向風傾慕者非一朝夕矣至閤下之來而政事修舉行義卓然益有加乎所聞者乃知居今之時行今之政作新長育使天下之士內有可貴之質外有備成之文者在閤下而已士固以此望乎閤下非某一人之私心也抑閤下亦以此爲己任歟又況今之外臺則古之方伯今之郡守則古之諸侯方伯諸侯正上之所委以教人者也以閤下而居是任肯不顧扵此哉自閤下蒞郡以來事無大小罔或不謹則學校之間道徳之教尢所以爲先務者也某旣幸而爲士矣又得齒乎學校之間被服閤下之教其樂可勝言耶敢誦所聞以防扵閤下伏惟閤下錄其誠心忘其鄙賤姑以一言進之則某他日之所有立者皆閤下之賜

上越簽徐狀元書

某竊惟今日之士其躡靑雲居盛位秉鈞當軸尊主庇民而得志行道者必自髙選進故挾道術摛華藻而來應書者皆務出眾人之上然國家承平百餘年文徳之教陶成風俗𨿽海隅蒼生混然與中夏爲一學校之飬旣久而又申之以經術𨿽五尺之童子其言上之則究極乎道徳性命之理下之則盡乎形名度數之末居今之時乃欲步驟馳騁獨先等夷實難其力非夫才不世出學無倫伍者莫能與此伏惟閤下受天秀气爲時聞人深造聖人之門夙成治國之器決勝大敵冠乎羣英向所謂得志行道者扵是有其資矣惟閤下之所以自致扵此者豈適然幸遇而一出扵不可必冀之間哉蓋其術業誠有過人者也夫居有道之世而得位靑雲之上抱聖人之道而得加乎天下之民此仲尼孟子之徒所誠欲而願望者今之士焦心勞思彌年累月以求知聖人之道豈特以私其身而獨善哉亦將欲以兼利天下耳欲兼利天下而不得閤下之資冀閤下之資而不求閤下之術業是猶不利其器而圖善其事𨿽曠日彌久何所致乎故閤下之榮名一出而天下之士思見其風采者不可勝道蓋有如閤下之術業而得此靑雲之資者數年之間一人而已𨿽京輔之地淸華宻邇猶不可以多得況方國之逺必曠年然後一遇以曠年一日之防不出境域而得天下思見之君子此天借之而成就之資也其可自棄而不登扵門下乎惟閤下姑進之俾以緒餘之末則他日有所興起而建立者亦閤下之賜矣

上發運蔣龍圖書【按宋史蔣之奇傳累擢直龍圖閣江淮荊浙發運使】

某聞市必立平法言以之諭旨有翼不飛眞侶爲之太息何者作書以載言書成而言有遺立言以達意言窮而意不盡若然者言固非盡意之具書固非盡言之器然書契之用自虙戲氏以來百世不廢蓋言𨿽不足以盡意書𨿽不足以盡言而善探索者尋其所書有以識其所不書攷其所言有以致其所難言故前聖後聖代有所造而防深之理窮經者未昜自致也昔三代以來文武而上咸以甚盛之徳進居大寶妙用格上下善政周動植民自黃髮迨扵齯齒漸仁摩義周旋禮樂薫陶涵養乎中和之域而邪僻不作人有士君子之行不詭扵道而咸可以從政故其書曰海隅蒼生萬邦黎獻共惟帝臣惟帝時舉當是時也豈復尋章摘句攷詁釋訓求魚兔扵筌蹄之下挹酒醴扵糟粕之中乎哉成康旣沒聖王不作仲尼以上聖之徳棲遲旅人其志終莫之行矣而文武之道不可失墜扵是作六書以載之後世言情性之眞辧正變之理則存乎詩記已行之事明帝王之制則存乎書示節文之體通損益之用則存乎禮備制作之文達和樂之情則存乎樂窮大道之蘊抱變化之妙則存乎昜辯善惡之實正誅賞之權則存乎春秋古之人采其眞以內防藏其用以役物至扵輔引誘掖剪裁駕馭妙防顯闡之術舉在是矣則斯六者何異乎嶰谷之斷竹嶧陽之孤桐眾人作之不過音響必得倫文然後能協丹鳳之和鳴起陰扵炎夏前世流別家殊徇其所察以自名之士莫不讀其書矣至乎粹純而不駁中正而不詭無愧扵聖人而可以爲孔子徒者蓋亦鮮焉楊子以爲我而絕物墨子以兼愛而防已鄒衍以談天而廢人恵施以雄辯而悖理申韓以刻覈而不中莊列以詼誕而詭譎是皆失其師資徇其私智蔽夫一偏一曲而不能與扵大全者也漢世師道𨿽立生専門人矜家學不顧其本一經之書所授或異則互相詆訾浮言溢論枝葉扶疎生已白顚經或未畢故子云有鞶帨之嘆太史著寡要之論自玆而降人述章句家有訓詁千載之間𨿽干戈間起俎豆時寢而講解述作代不絕人歷世旣多浸以增衍窮經之士往往繙繹街談薈萃巷說閉門卻掃取足扵編簡之上偃蹇傲睨無歉然之色人人自以爲遊夏家家自以爲軻雄贏糧褁足躡屩擔簦之風不復聞矣謂眾簡可以盡至言多言可以達微旨不知言簡有所不能盡而師道不可廢也故後世之士守經制行緣飾吏事揚立名節炳然可觀有如兩漢之風者鮮矣某讀書至乎禮記見其言舛駮不經未嘗不掩卷而疑焉惟王制之篇𨿽雜四代之制而其言有倫其事有理可以爲後世法乃極智盡思攷合經傳訓明厥旨以備遺忘然不識有以少當昔人之意否耶且患淪溺扵流俗之謹繕冩一編詣麾下陳獻夫進思可與者闕裏之洪制來者不距鄒人之典訓則嘗與之脫驂借譽解顏而言者想無譴其狂簡而緒餘可賜也此某所以敢進扵門下

上崔學士書【按宋史崔公度傳字伯昜髙郵人閉戶讀書歐陽修得所作感山賦示韓琦琦上之英宗授和州防禦累遷集賢校理知太常禮院鎭書有云明公嘯傲淮海之上以誦自通褁足懷刺不防髙門一言之出人樂傳誦寖以先達扵京師君相覽而悅之下優厚之詔置之造士之地髙郵正當淮海之上且所言出處天槪正與公度相合其爲上公度書無疑也】

某曩日讀司馬長卿揚子云傳見其出處本末咸以側陋之迹居僻左之地非有茂良父祖之鎡基仲尼四友之羽翼曾未嘗裹糧結綬投足王畿曳裾拜塵附尾貴勢徒以雄文麗藻邂逅上達遂使世主傾心求之如弗及鶴書鳴騶逺湊蓬蓽扵是昜緼袍以文采代藜藿以珍羞優逰乎金馬翔泳乎天祿髙文大冊朝之盛典必出其手而後定增光前修垂映後來貴名不朽彌逺彌著竊嘗計之西漢自世宗以來至扵宣元之間天下無事儒術尊顯文學之士如董相平津侯枚臯東方曼倩王褒劉向之徒咸以粹美恢博之才負多聞辯洽之學文章之美有足以潤色帝猷垂訓後世當是時也天下非乏士也然而傾二公之求之如此其急者豈昔之人尙賢貴士之意篤歟抑二公之徳有大過扵人者歟至此每疑而未識其所在苐恨千百年之間此事寂寥而弗續後見先生長者道明公進擢之始乃知人主莫不篤扵尙賢貴士而思得非常之人以光華邦國宰相莫不欲旁延俊乂而使澗谷無考槃之士豪傑不作故缺然無聞非置而勿用也恭惟嘉祐治平之間明良在上庶事緝熈濟濟多士扵斯爲盛非若兩漢繼亡秦之後急扵得人以風天下故當年取士遴柬愼選必得眞才而後用未始輕名器以假人時明公嘯傲淮海之上以誦自適褁足懷刺不防髙門一言之出人樂傳誦浸以先達扵京師君相覽而悅之下優厚之詔置之造士之地而無疑色非誠有以大過於人者焉能與扵此哉故宏詞偉論瑰麗之華藻有足以發明天子之深意形容一世之盛烈無媿乎黍谷西河之士非曩時所謂竊處士之虛名遵仕宦之防徑者也某不敢自棄思一拜扵門下也積有日矣參差數年乃今始得輙以不肖之名幹下執事雜文若干篇隨此爲獻以備贄見之禮伏惟少加善誘幸甚幸甚

上揚帥呂大資書【案史呂頥浩傳髙宗卽位除知揚州軍】

某嘗謂激楚陽阿至妙之容掌技者之所貪飛兔騕褭絕足奔放善馭者之所急至扵翕然繁奏師曠過而勿問必滛哇之濫吹衒粥都市伯樂去而勿顧必不材之駑馬宗工大人莫不以推賢樂善爲先務淸世之士幸親遇之而不在題品者則斯人也豈復有寸長片善可稱道者哉四海之內亦必以爲迂疎濶略無似之散人矣顏淵曰舜何人也予何人也公明儀曰文王我師也周公豈欺我哉古之爲士者逺則擬舜近則師文王今衣帛食粟與人同而立身揚名不得比扵一鄕之善士可不自悲也耶恭惟知府樞宻大資閤下以豪傑之才世公輔之位聰明髙逺道術宏博識量深厚鑑裁昭融加以世徳淵源中外履歷論之旣稔所閱且多天下之士不幸不得見之則已茍得見之倘有一介無慮遺逸故下車之日人人翹首抗足想鈞目之顧盻而自忘其鄙陋某也不肖竊髙下風慕鈞屏之日久矣何幸備員小邑之佐屬在使麾之末𨿽拘文有地不得時望副車之淸塵聆謦欬之餘訓然分官效職亦幸從屬吏之後今代者已至將逺旌麾而蹤迹疎賤未預甄采之列天下之士其將以某爲何如哉此夙夜之所愧恥而不自得者也竊惟趨事鈞嚴及玆期嵗固非日月之未久也然而台光緜邈未燭衡蓽之下者豈致身疎逺自取棄遺耶將材資駑散無所取扵大君子之門耶今不敢黙黙自棄輙一鳴扵旄節之下儻在所進願揚鳴律之餘聲激洪河之溢流俾寒谷載春涸轍生波少見扵淸平之時無愧扵天下之士豈勝幸甚

上淮南提舉黃都官書

某聞厚徳者多士之所歸憂道者宴安之不暇故有席不及暖突不及黔贏糧褁足百舎重趼而不知其倦者是豈棄父母之飬賤丘墓之國恬扵劬勞惡扵安逸而心知支體與人異哉彼有所可慕此有所不足而勢不能自已也夫有被褐之士貫隋侯之珠抱卞和之璞而行扵都市則人必奔走竭蹶側肩累足而往觀焉何則物之至珍世所希有也然隋珠之美不過形圓而大光彩照乘卞璞之奇亦渾備五徳純瑜無玼而已彼照乘之明非足以察微而燭幽也五徳之美非足以化民而昜俗也則物之爲世所寶者又豈若人之可寶者足尙哉今有鐘天地之秀气負聖人之道術徳足以砥世礪俗才足以開物成務者其賢可寶其人可觀豈特隋珠卞璞之比哉則聞義知方樂善不倦之士必爭湊門墻景慕風采以先見爲榮以未見爲恥矣故孔子適衛封人請見雪子捨魯魯人屢蘄禦防反齊戶外多屨李邕入朝門巷塡隘恭惟提舉都官閤下以文章學術由公道而決科淸世以徳義公忠致誠心而緣餙吏事慮出人表才周物情分國家斂散之權制一方綱領之重則其道義才術固有逺過扵人者此士之所以樂從而願見也某方從一命爲下邑之佐治已之事尙有缺然而重以從事之責則先進大人之門尢宜汲汲以求其教益故不敢以疎逖鄙賤爲間而輙自進扵門下庶防無髙柴尹何之謗而得子貢利其器之善惟閤下姑與之某齒髮方壯知自鞭其後冀將有及扵逺也則他日之所至亦閤下之賜矣

上沈舍人書

某聞三代而下兩漢爲盛孝文明帝尢爲盛時然賈生以王佐之才棲棲扵長沙伯鸞以髙世之徳遺佚扵吳防論其世則亦足有爲也語其人則亦可謂賢者也然參差而不齊齟齬而相違者豈無故而然哉宜有制之者也古之人有言曰邦有道貧且賤焉恥也蓋言有道之世則野無遺賢抱道之士則必見扵世以梁賈之事攷之此特君子之道其常也合以事變殆或未然夫數有奇耦气有盈縮軫轉扵防防影從扵昭昭天地之大日月之明鬼神之幽星辰之著消息滿虛無能外者而況扵人乎然則大明之世士或有遺盛徳之士時或未遇者無足多怪也故唐堯在上元凱未聞帝舜有爲五臣並用伏惟國家之盛非特兩漢之比君侯之賢出乎梁賈之右曩者宮商韻諧鳬藻勢協方將振金玉之聲展騏驥之足登吾君扵堯舜之盛躋一世扵仁壽之域孰知夫天之眞宰未相厥猷暫屈俊來來任藩屏是豈出扵適然者哉殆所謂數之未偶气之未盈時之在所安順之在所委也歟某童丱之嵗誦君侯之文則知當世之聞人有君侯矣十年之後得侍乎縉紳先生又聞君侯翔泳禁掖雍容侍從歷盛世之逹仕矣當是時也某方弋髙云之鳥餌重湖之魚與耕夫樵叟徜徉乎長林廣澤中瞻仰魏闕想君侯防處之地迥然緜邈何異神防旣寤復思化人之宮不謂今日邂逅作小官漂寄江淮間疎逺之地乃得瞻奉聲采飲味芳流追思疇昔欣幸交至然區區之心有所不足者期近矣勢當奔赴天官別匄一命圖三釡之飬不獲久在下邑被服教誨裵裒門墻豈勝惓惓仰惟車馬此無滯畱之理名實稔聞眷注雅厚朝夕還步舊轍進登鈞軸某異日倘未能挹季眞之淸風躡安道之髙躅岸幘吟嘯成長往之計便當鞭防蹇步蘄奔走扵門下惟君侯亮之

上淮南運使直集賢院陳學士書

某聞由君子之道不失扵正而期扵有常者士之立徳也趨時變之宜不主故常而期扵有成者士之制行也故古之人徳無二致而行無一塗或過門而不入或簞瓢以自娛或五就而不違或三黜而不去饑餓乎深山窮谷之下而不爲固鷹揚乎干戈師旅之際而不爲屈是以業成扵當年風流扵後世名聲彰明彌久彌著而不可泯滅此得失之所系是非之所在義不義之所自出智不智所由辧爲士者不可不知也夫天下之勢由三代而上分之以六官總之以冡宰三嵗大比以詔誅賞而使智愚襲情貴賤履位居是時者智足以效一官而無曠其所職斯爲善而見陟扵上矣故爲士者可以獨治而無事扵其外由兩漢而下設官分職異扵三代考績之法廢而不復其所以网羅英俊淘汰姦吏則一切委之守刺之官俾察舉所部之吏顧盼之所及則坐階靑雲威稜之所加則竚擠溝壑居是時者𨿽徳行偶扵淵騫政事侔扵冉季非攀龍鱗而附驥尾亦不能軒昂雲霄馳騁千里矣故爲士者非徒務成其內而所以修扵外者不敢廢也今國家爵以徳進官以能授瑰才偉望方駕並馳而彚徵扵要路其所以宣力四方按察列郡奉明世之法握外臺之權者皆當世之豪傑朝廷之宗匠聖人所委以搜獵多士者也某𨿽不肖亦嘗薫陶聖澤被服義方累玷鄕人之書例占進士之選齒髮方壯才登仕途遨逰扵盛時屬統扵賢者豈能黙黙固守自棄扵埃之間乎亦欲駕長風而涉巨海馳逸驥而登泰山覽觀四方眄睞天下伏惟運使集賢學士閤下天資粹純學術宏博才徳之懿簡在扵宸事業之美照耀乎當世歷更淸切茂著徽猷綱領一方鎭肅數郡智明之所燭而能否之情必察仁厚之所加而疎逺之地不遺待物無私惟善是與如某者蓋嘗沐溫厚之顏色被和昜之辭气故不自揆量而願扵奨之賜者積有日矣然則閤下下車行屆二年而區區之誠未達扵左右何則勢有所未可也昔侯生有言曰人固未昜知知人亦未昜夫虞卿以匹夫之賤掉三寸舌而幹萬乘之君一見而取其雙璧再見而位其上卿至乎急魏齊之難全朋友之交視棄大國相如棄敝屣則其才術之過人行義之髙世蓋已暴扵天下而魏公子猶有疑焉如某者視虞卿逺矣乃欲扵閤下之見知扵傾蓋半面之間則是其不知分也今趨走部下二年扵玆爲日已久幸無大過冒閤下之威嚴庶防異日亦無累扵閤下敢布悃愊以干眡聴之末惟閤下布卿云之防而不間扵荊棘擴楊舟之量而兼載扵浮沈使寒谷生春駑馬增價豈勝幸甚

再上陳運使書

某聞昔李翰林有言曰天不言而四時行地不言而百物生白人也安可以不言乎𨿽然言語之出亦未昜也言未及之而言是以言舔之也昔人謂之躁言及之而不言是以不言舔之也昔人謂之隠人可與言言可以出矣與言者顏色未在而驟與之言昔人猶謂之瞽至扵語黙之用皆合乎道然後謂之智者則人之扵言豈昜爲哉此東方生所謂談何容昜也某少讀先聖王之書長慕士君子之行若人之所謂不以富貴累其心不以貧賤昜其守道之所非𨿽千駟弗顧義之所在𨿽萬鐘不辭者實嘗髙其風而願従事扵斯焉故自防名天庭委質下邑惟勤心勞力不替夙夜以效一官之事冀無曠敗而逃其罪負職守之外不敢冀其餘二年扵玆聲迹日晦況味牢落𨿽斂袵執板進退扵上官之前時自顧盼冺然若無形影他人視之亦何堪其憂矣豈心智思慮筋骸支體異扵眾人而不知貧賤之可惡富貴之可尙安樂之佚而勤勞之苦乎誠以幽則有命明則有義而不敢不自安也自謂淡與泊相濟迂與拙相防日逺世故月疎事情分無粉飾之幸矣乃不知達觀之士髙明之識違世異俗而不棄其疏拙之材前日猥辱賞鑑許以薦引不間虛薄首爲知已此某之可以有言而不失扵躁隠之時也故敢洗滌塵慮裁染翰墨上凂聰明惟閤下抗特達之知擴兼容之量俾寒素之地早受賜不勝幸甚

上淮南張提舉書

某聞昔晉史稱衛叔珤曰人有不及可以情恕非意相干可以理遣故終身不見喜慍之容夫才短之士識暗觸機人之所同惡也與物無忤逆情暴至世之所必校也人之所惡我則矜之人之所校我則忘之故能澄寂妄情全盡庶物泰然自放而無所芥蔕蓋君子之妙達道防確持徳厚智識視聴曠然防泊扵大同之域而不以彼已汩其眞者其持心待物皆若此也某生稟顓防之質長就疎濶之才自親師資日在庠序友一鄕直諒之士攷前世已行之迹志惟古人不達世故先生長老往往假借許爲令器依倚桑梓棲遲蓬蓽防三十年自謂可以漾舟樵風把釣蘭渚與安道稚圭相望扵千載之間乃不知任重道逺者無復揀擇惟捧檄之是喜奚抱關之爲愧遂兩塵鄕老再幹宗伯蹉跌扵靑雲流浪扵黃綬命途多舛事與願違秋髙夜長撫已自嘆目熒熒而難瞑心而無依豈徒中宵時或至達旦加以思慮濶略吏塗闒茸千狀萬態交亂目前視左則或遺其右務前而不見其後日慮癏曠嵗虞敗缺方保窮之不暇尙何稱職以干進推余以庇民之圖哉仕宦若此豈足爲榮適可羞耳某頃者從事旣疎虞物又拙刻木之輩投隙生姦巧爲辯端以逭罪負搆結不肖之迹付之有罪之地察其愚衷惟曰無愧外視迹狀若有可誅俾微眇之資冒尊嚴之威夫覊孤之人不寒自栗釁端膚寸則恐懼百倍正猶以雞肋當賁育之拳倘一揮掉亦何堪其摧折矣賴閤下抗髙明之鑑軫惻隠之心矜其誠素之無他而察其過尢之可恕開霽威怒寛假日月使得夤緣赦宥卒爲完人徳貺之優何厚扵此身非木石能無感激扵衷乎謹書其銘篆之言以拜謝扵使麾之下

上淮南監司書

某聞良木在林匠石過而弗問人必以爲無用之散材一加剪拂則雕以文章被以丹雘大者爲棟梁小者爲榱桷小大之材咸得其用騄驥在野方臯見而弗述世必以爲欵叚之駑駘一稱君前則牝黃牡驪不在所計而當年後世皆信以爲天下之馬是理也非物則然士或如之非今則然其來尙矣故棲鳳割雞之地枕泉潄石之鄕士有履回損之徳行善予賜之言語精有路之政事備商偃之文學退而燕居其雅望之髙偉素風之優長足以砥世礪俗進而從事其道術之宏逺功實之丰茂足以尊君庇民者必假翼翔鸞附尾逸驥然後騫騰乎九霄之上而步驟乎萬里之外不遘靑雲之士則徳斯潛光斯幽冺黙乎塵土之間一閭巷之匹夫徒勞之賤吏耳故王貢得之華藻芬芳燦若明星仲元失之當時無聞而後世無傳焉樂天知命者𨿽安時委順無憂喜扵得防之際而大人君子據尊髙之位就久大之業以成人美爲心以得人才爲事者所當慇懃而畱意者也國家監兩漢之制推而廣之其所以搜獵多士网羅英俊非特委之郡國而憲臺漕府督發轉輸分頒大農之使皆得攷察下吏而推轂後進夫翔泳淸夷之職撡持外臺之權皆今日之偉人朝廷之妙選至扵爲官擇人使人以器者乃其素講之政術所急之先務有志之士求爲可知而已不患莫已知也恭惟某官閤下雅量宏大厚性粹純造道旣深成徳惟盛無驗之言不能汩其聴似是之迹不能蔽其明與物無親惟善是主由眂事以來賢者自彊能者知勸姦吏斂袵庸人惇勉詔條以明事功茂集不耀聲來而數郡之廣翕然就敍此懷奇操術之士所願竭力盡智而出扵衘轡驅防之下矣某生乎東南困扵寒素少乏兼人之資長無【原闕二字】之志徒以父兄樂善俾捐箕裘獲親汗簡從先生長者之後進退乎庠序間若古之人所以存心飬性開物成務之理蓋嘗講聞萬一而有意乎其事矣每以秉心淡泊接物疎闊恐非涉世之具故嘗仰目千巖之秀俯窺萬壑之幽徜徉乎東山夷猶乎蘭渚聞逸少安石之風而樂之重以無郭外之田以供甘防無郭內之田以爲布帛庶防三釡聊可及親故兩竊鄕書再閱春伯﨑嶇一命漂泊下官每求初心飲冰不釋所賴致身樂土祗事治封行及時幸無大咎且仁心賢範難得而昜失茍爲黙守固陋恐使操刀之士嘆其不割秋陽之中旋卽西邁用是自鳴以塵下執事賈鬻之道昔人所愧時然後言夫復何歉

上潤守朱龍圖書【按宋史朱服傳直龍圖閣知潤州】

某昔聞趨事好敏而惡緩治已先行而後文者至理之所然聖哲之攸訓也以敏赴事而有功以行顧言而無怍君子之所難智勇之所畏也非夫資陰陽之秀頴鐘天地之粹純而聰明識量邁越倫類則才之防敏不可以彊爲信道不篤執徳不而紛華盛麗有以汩其靈府則載之行事未能無所憾道之不明也久矣鄕送之選廢而有科舉經術之學散而有雕琢士以文滅質以博溺心流浪乎文章之英華而去本忘實者蓋千有餘嵗矣曩時朝廷復用經術求天下之士詔書之下未及期嵗閤下起而應之其所以副有司之求者博洽經傳探賾索隠得魚兔扵筌蹄之表挹酒醴扵糟粕之外使老師宿儒無以出其意宗工巨人驚賞傳玩若賈傅復生士衡初至遂度越多士中貫鼎名斯可謂以敏赴事而有功矣道之不行也久矣試功之法壊而有濫進原省之制廢而有茍容士以名勝實以利累義淪防乎得失之外誘而悖棄庸行者有矣蓋非一朝夕之故也曩時朝廷奨防賢俊須以不次閤下進而居之其所以檢身在公者端方篤謹奉法修職樂善不倦有緇衣之風節儉正直多羔羊之化使懿徳外諭貴名上達天子虛心睠注其美遂乃翔泳臺閣典職成均斯可謂以行顧言而無怍矣某𨿽不肖生扵偏方嘗能景仰逸駕歆羨髙風然往在田野役役私計每欲贏糧褁足掃塵拜門了不可得弋釣多暇灌畦有餘時扵邃巖幽壑之間防長松之淸陰弄鳴籟之流響與枕泉潄石者稱頌其一二而已至竊祿仕則官守有地宿昔之心復未克諧今被命東州道出治部可得叩棨防之深嚴際冰玉之淸潤敢不誦其所懷袛造麾屏古詩十篇隨此塵獻蕪音累句不足以歌詠事實動回睞眄聊以偹贄見之禮

上兩浙運使書

某嘗聞聖王代天牧民其誠甚至其法至曲開國設都布列郡邑統之以侯守析之以令長承流宣化經綸四方亦已至矣猶謂未足以察治忽之漸扵是躬省方之禮而不以爲勞遣使之役而不以爲煩𨿽世變不同事爲或異要其圖治之心則一故其成功亦足以相侔而不相歉也上世名分簡昜而人文未雕淳朴之風尙完而利欲未勝元黃文采之飾兵戈驚徙之費蓋質略而未備天子省方𨿽數而勿擾唐虞之世是也故其書曰五載一巡守時則無待扵遣使而天下治至周則不然監二代而損益之制作旣備而文采多矣歷夏商之季末民心澆漓旣嘗啟之矣省方之禮不得與上世相似故其書曰十有二嵗王巡守然天下之故不可不知也扵是行人之官出焉行人爲五物之書辯異邦國之事以復扵上天下之故天子不待巡守而周知之矣後世使指之原濫觴扵此漢有天下總括州郡爲十有三部部置刺史一員以六條之法亷按州郡盡嵗奏事京師唐分海內爲十道使監察禦史分道巡按以六事察天下當是時也官吏之能否戶口之登耗賦役之不均農桑之不勤彊宗豪右越禮犯分淩弱暴寡長材懿徳適時利用藏器未達至乎訟獄之寃濫倉庫之減耗達扵上故四海之內方制萬里𨿽偏州左邑介乎山川險阨之間逺日月之淸光寄孤絕之海隅而上之徳澤必及扵彼下之情僞必聞扵上公能者無遺置姦庸者無幸免兩京與唐方其盛時其致治之美庶防無愧扵三代豈曰小補之哉國家稽古驗今參攷事變所以經理天下之制宻矣謂聚人莫如財故謹財用之轉輸則置使以董漕事謂爲政莫重扵獄訟故愼刑罰則置使以専憲禁兩使之任寄重矣而部封之內由二千石至扵銅章黃綬之吏有善在所舉有過在所核賢能之士可得而達之豪猾之黨可得而去之風俗之厚薄戶口之多寡徭役之緩急丰防之發斂惟公及私利之所當興害之所當去咸得以達之扵上而已施之則周官行人之職兩漢刺史之任有唐巡按之權舉在此矣故祖宗以來百年之間重其事任難其委寄必求朴茂長者聰明愛物通達道術究明吏事之君子而後用之故能報上以忠接下以禮事致其實爲之有功威徳施海內情僞聞扵上恭惟運使某官閤下徳性粹純識量宏廓文學優逺政事開明以先進之長才居名世之重任事業甚盛英聲洋溢天下之士向風竦慕某不肖夤緣末學竊祿小官𨿽筦庫閒冷之局在海隅僻左之地得居治部只以爲幸而不自知其官之閒冷地之僻左也趨覲之初只誦所聞拜扵麾下

上溫倅朱朝奉書

某聞越石父得晏子而責不告之理大夫對管仲而歌浩浩之詩竊嘗髙二子之賢而未諭其求人之詳與自見之晦也如此退而熟思之乃知古之人其所以與人者或詳或略或顯或藏無所茍而已矣夫以大國之卿親脫所馭贖人扵患難之中與之同載而歸非有一日之雅也徒見其賢而好之豈惟徳厚禮亦至矣不告而入未爲大過而必由此以求絕者謂其旣知我也知我則可以不詘負覇國之略而困扵布衣飯牛擊角以干時君其求仕之術勤矣至使國相審所去就其用舎之分在乎一言而必以防辭自達者謂其能知言也知言則可以磯激由二子之事以觀之則士君子之交際相與非特在上之人難其許可而急扵得士其在下者亦莫不審求所托而弗敢失之何則不可與言而與之言謂之失言失言者防已而詘道可與言而不與之言謂之失人失人者防物而敗功失言不智也失人亦不智也道之興廢迹之窮達失得之機榮辱之主是非之辧利害之本名聲之顯晦功實之成敗凡在乎智不智之間而已可不愼乎此二子所以得管晏而慷慨激昂弗敢自棄也古人云日中必暳操刀必割者其二子之謂乎某少長江東曩防淮甸攬明哲之淸芬仰長才之銛鋒蓋有日矣備員治部期年扵玆未敢以一言請教扵門下者誠慮僭竊過分近乎賈粥或見詆訶無以自釋故欲爲而輙止前月輶軒按行下局得伏謁道左承言坐末明公不知某不肖問以述作自非廣覽逺聴而兼收並取錄其所長不求備扵物不至扵此以某嘗誦古聖人之書預聞前言往行操觚秉筆類事屬辭或有可觀則言不及扵此矣某自承義方洎叨祿仕𨿽王事鞅掌未嘗不防心方防攷誦經傳誠無所設施推及扵物然黙以自治無愧分陰非敢有見扵述作也而明公奨借不以俗士遇之𨿽非虛薄之所敢當乃騄驥可以長鳴之秋也其能黙黙而自棄乎敢錄所爲文若干篇隨此専人塵獻扵門下斐然狂簡固不足塵浼淸眂姑以致區區之意

上溫倅張朝奉書

某聞驊驑不鳴寜脫轅下雕鶚迅擊乃出煙霄壯嵗明時淸鑑在上誰能黙黙甘自棄捐某結髮事師講明先聖之道術措耒耜扵東臯之上不復顧視者非輕三河頃畝之地而嗜六國縱橫之權徒以防承義方知道義美扵稼穡之利也至扵勝冠襲裳接迹俊造投絲緡扵巖壑結組綬而登圻曳裾文塲衒鬻華藻者非厭顏巷一瓢之約而歆彊齊十萬之富徒以行道之人常汲汲扵盛明之世也當是時便謂可以濶步靑雲翔泳華庭發平昔之所志效涓埃扵海嶽笑昔人靑紫之談以爲細失言不及大體安知人事不足以勝天命一隨沙礫蹉跌在後犇走淮海南北十年若綬尙黃疎鬢將白乃居茸散之任復在無人之境日與山鹿野麋爲侶江山盡處滄溟渺然飄風經天則雕虎夜歗薄雲掩日則防鴞夜飛澤畔長沙想不至此𨿽然浩气方剛壯心未折彈冠延想叩鋏長謡尙欲馳騖豪傑之塲芬芳竹素之上嘉期未與良圖郁然時弄柔翰綴空言以自適雕虫瑑刻固非壯夫之事計功博奕抑又爲賢竊以海鷗防白警悟有君子之象此地瀕海日在目前嘗感而賦之敢錄以凂淸聴不勝惶恐

上兩浙運判書

某聞嵩少終華之間髙峯薄靑雲長林蔽白日則丰狐文豹嘯羣命侶而窟其上長河之滛隈大江之匯曲澄洄萬仭波瀾千里則鱣魴鱒鮪振奮鱗鬛而泳其下名山通川有容物之量無卻物之勢毛羣鱗族蹶驟泳防之類得之者可以享安利而逺患害故𨿽無辭气以感召扵物而物之有知者咸指以爲已歸理勢之自然也恭惟達官敷慶雲之陰操鑪錘之器以防庇吏屬鎔成多士被盼睞者光價百倍得驅防者坐馳千里豈直山嶽川河之比者此天下之士願自致扵門下者不敢後某切自念圭蓽之地樗櫟之材行伍之微班筦庫之小吏徒以頑息邂逅鳳毛聨籍武成共塵奏牘地旣逺矣分亦甚微然而解官海隅取道大府伏防運使某官閤下惇厚徳以忘貴勢而俯屈尊髙猥加存接溫顏潤玉芳言郁蘭詳熟周旋被以明訓自惟何等獲此異數斯時區區願效鱗毛之類依川嶽而竊余芘恨無可致之階爾伏承褒詔爰至榮命薦錫卽符竹之舊城總金糓之重權行人車塵未越鄰境而輶軒使節已按部封扵是二浙之人同抃蹈而相慶某輙不自量篤勵駑蹇圗成宿昔之志誠願洗心滌慮服勤夙夜效分寸扵武林防酤之地庶防賤迹忝竊門下依末光沾餘潤而瓦礫有輝涸鱗起轍豈勝幸甚

欽定四庫全書

雲溪居士集卷二十二

宋華鎭撰書【十五首】

上楊帥章待制書【按宋史章衡傳拜寶文閣待制書中有云冠秀異而登籍射甲科而中第謂衡以嘉祐二年進士第一也】

某聞揚子云之論李仲元名之不彰也曰無仲尼則西山之餓夫與東國之絀臣惡乎聞夫西山之餓夫伯夷也東國之絀臣栁下恵也昔商周之初聖人遭罹事變尙權宜以濟世道故伊尹說湯以伐夏救民呂望涼武王以翦商弭亂伯夷後世不知其義姦臣賊子竊名節以營私紀綱蕩析而不可救【原闕】

恥食其粟采薇首陽之下至死而不顧春秋時周道衰而王澤竭天下之士不及中庸賢者過之而放於甚髙不肖不知勉而溺於污陋非逐魚鳥狎麋鹿枯槁顦顇於山林江淮之上則甘言令色脇肩諂笑浮沈俯仰於髙門懸箔之下展季顧【原闕】者旣失而隱者亦未爲得於是直道以事人三黜而不去進不溺於污陋之俗退不爲甚髙之事此二人者咸以聖人之才因時制行振頺綱矯流俗而立名教者也故孟子謂之百世之師使百世之下聞其風者莫不興起𨿽鄙薄貪懦之夫化而爲寛厚亷潔有立之士其淸風峻節蓋已如泰山北斗髙明峻防出於列星之間眾山之表不可得而掩已然而無仲尼則猶未免爲西山之餓夫東國之絀臣委棄泯沒乎塵垢之下又況鄕黨衡蓽間以行義自律刻飾文彩而志乎爲君子者茍未獲題品於師儒宗主之門則安能接武英躔曳裾文囿度越夷等光映人表哉此古之懷奇抱識之士所以仰靑雲而慷慨嘆息於髙明之家者也恭惟某官閤下茂識少成廣譽夙著當右文多士之際以行義修潔道術髙妙問學辯博文章溫雅英華乎辟宮步驟乎俊造冠秀異而登籍射甲科而中第入更臺閤出擁麾符公淸溫雅之望藹於朝廷中和樂昜之化洽於州郡隱然以儒宗碩徳爲時老成緒言所收淸議斯允𨿽附驥尾而致千里托鴻毛而逸層霄未足諭其髙逺也某材非翹秀識慮不敏幸賴父兄好善防承義方之訓生七年使誦書又七年學文又七年而應科舉逮兩塵鄕版叨竊名第二十八歲矣心思弗競怯於計慮不能商略多寡封殖貨財筋骨不及中人趨步跪起少遽則气亂而色動不足以勝甲兵備行陣性復不善飲酒不知博奕從仕以來徒勞之餘無所用其力夏日舒長寒宵漏永官曹事隙筋骨未疲惟歌詩書尋閱傳記稽其成敗攬其餘芳而已毎謂慕學而不知道則𨿽勤而無得或溺於異端而無所折則𨿽多而無所驗於今未足以適事傳聖人之道者莫如六經作六經論三代而上帝王之事前聖言之詳矣兩漢以來得失之迹成壞之由史氏𨿽備有可言者作兩漢三國晉唐論凡十二篇謏聞管見固未能深探道眞揚搉前世亦記其所傳而已輙繕寫贄左右惟閤下矜其苦心潔已姑察其所爲如在所教無惜咳嗽之餘而成就之使無與燕雀之徒困於碌碌某之幸也不識可以望此於門下乎

上吏部尙書

某聞起幽潛之地者必有名徳顯茂論議嚴貴之君子遇以特逹之意爲之依主而翦拂之結髙明之知者必有誠至切到動心駭聽之語言具夫縕袍之素爲之表襮而薦導之莫爲之主下之人無以自致莫爲之表上之人無以自知此二人者世未嘗無之然而未嘗必相值者則亦以士之兼智敏者或鮮故也何則嚴顏若神辭气不俯髙門深閉窅如重淵傲睨靑雲酣飫勢利勢利中心恝然不以顧諟寒素汲引後進爲意者人之不可依者也進而幹之不見其益只取辱焉溫溫玉色樂善無厭芳言如蘭教誨不倦勢忘尊髙禮逮疏逖確然務成人之美以報國爲心者士之所可主者也後而違之不見其髙只失時焉夫昧其所依求益而取辱不可以言智失其所守後時而興嘆不可以言敏故農夫以昬作爲良商賈以奇貨爲富士以智敏爲美某𨿽不才竊願從事於此恭惟吏部尙書閤下雅量自成全才異稟術髙經濟學通天人任己以伊周致君以堯舜貴名茂實夙著於仕倫舊徳老成日髙於朝右年彌尊而志彌篤位益貴而禮益恭徽音華采如雷霆霹靂震驚逺邇慶雲景星髙映天外有耳目者莫不瞻聞某𨿽疏賤非早依門墻素防善誘者然欽餘聲仰末光亦有日矣去歲浪棲上京道出淮海仰叩麾節獲瞻儀型行李有程依戀徒切前日伏遇泥封東下衮衣西歸躡文昌之髙躔冠天官而爲長休澣之日刺字可通輙集舊文敬修贄禮又防溫顏下逮話言屢接掌治之暇許賜俯覽登大人之門而得是禮遇者甚鮮此士之所以宜主以爲已歸而不可失者也某七歲誦書弱冠應詔兩玷鄕版遂獲成名爰竊祿仕十有四年善不敢廢惡不敢爲然碌碌無聞與眾人進退若乘扁舟泛溟渤渺然莫得其津濟而無所歸宿今四十歲矣偏親垂白室如懸磬齒髮未脫淸朝可懷仲夏日永髙秋夜長撫已自憐不無慨嘆念寒素之迹無可依之地復自棄而不鳴尙得爲敏乎用是忘其狂昜冩情於言求出於門下非敢爲利也惡不敏也伏惟矜察少加憐焉無使望煌煌之堂而興嘆於赫赫之光也幸甚幸甚

上國子丰祭酒書【按鎭子初成狀云元丰之未中書舎人孫公國子祭酒丰公以先君應詔樓炤序亦云元丰間孫覺丰稷薦君堪博士則所謂丰祭酒者必稷無疑而宋史丰稷傳乃無稷爲祭酒之文蓋宋史列傳往往不詳歷官亦闕事也】

某聞天下有大物宏深濶逹至於無外亙古今而不變貫三才而兩之其致用甚明而妙微莫測違之者不可離卽之者不可旣惟聖人爲能盡其事古之人謂之道術儒者道術之所在者也昔先聖祖述二帝之意憲章文武之法持以干世主而濟斯民至乎車轍之迹環天下而不售退於洙泗之上悼時命之不相懼道術之無傳於是作六經而載之以遺後世探天地之心索陰陽之隱形鬼神之情狀原死生之始終因消息滿虛奇耦逆順之變定吉凶悔吝以明得失崇盛徳而廣大業者存乎昜頌文武之基詠幽厲之滅察禮義之存亡觀情性之邪正因正變哀樂之差言王道之成壞勸明徳而懲滛慝者存乎詩本堯舜之道述三代之變采東周之一得錄片善於費秦因典謨訓誥徵貢歌範之文以明帝王之蘊備稽古而應世變者存乎書異五禮之制等三千之儀謹度數之末節暢隆殺之典訓因聲明文物華質詳簡以爲節文通因革而記述作者存乎禮論咸章之律述濩武之容象帝者之所成頌皇王之遺美因聲容節奏疾徐防數之文以紀功徳察世變而觀前聖之心者存乎樂舉周公之成法斷魯史之記事誅窮奇之已死防元凱於無聞別嫌明微予奪褒貶以成一王之法正誅賞而弭賊亂者存乎春秋六經之作可謂盛道術之意可謂明矣學者得六經而讀之宜無待於人而自得焉然孔子沒子夏退於西河之上當是時去孔子未久也從之學者擬於夫子孟子孔子之孫子思之弟子也視夫子蓋百年耳進退於齊梁之間親而師之者亦數百人荀卿出於孟子之後亦未逺也老於蘭陵李斯之徒皆其弟子夫子夏孔門之髙弟孟荀儒者之大成人之從之未足多怪若董相之出於西京馬南郡鄭司農之在東漢得遺經於煨燼之末起禮學於絕滅之後因訓詁以測聖人之意守章句以傳師承之習其視子夏孟子荀卿之徒逺矣然所在之地過於洙泗天下之士聞其名者莫不願得而師之贏糧而不以爲勞趼足而不能自已防渉河山之險違棄桑梓之重束脩而進者率用千計至以久次授業不得見其眉宇何哉意可言而言不足以盡意言可書而書不足以盡言也惟言與書有不能盡者則道術之傳𨿽資口耳方防而口耳之間方防之上終不足以得道術故誦詩讀書不若親其人質疑問難必資模範之益𨿽有聖人之才而師之道不可廢也𨿽然董相當景武之際黃老之習方熾刑名之俗未革馬鄭在漢中世之後世卿擅政閽寺用權而天下多事皆非尊儒重道淸夷晏粲之時也此三君子者徒以道義私淑之人尊髙天下當是時士猶背流俗而獨行冒黨禁而不顧從而學之若是之盛使聖人在上儒術尊明進無壅遏之虞退無異端之蔽君子有卓然以徳行道術當天下之選居宗師之地四海之士向風而影從竭蹶而輻輳宜有甚於兩漢之人趨董相馬鄭之門者恭惟國家藝祖以禹之盛徳當天意而契人心揖遜雍容光受大寶太宗承之遂以儒雅潤色帝業如成王之繼文武制禮作樂揄揚歌頌而生齒之類不復目干戈而耳鉦鼓矣是後更五聖歷百有餘載而道術益明儒者益粹光隆盛大由三代以來未有如今日之至非兩漢之所擬議也先生居今之時昭然擁明天子之休命宅成均之長而當宗師之任則先生之徳義道術爲何如矣四海之士仰而慕之又當何如矣某不敏生也七年而誦書又七年而學爲文又七年而應科舉迨兩塵鄕書竊取名第二十有八歲毎念處平治之世身無運糧荷戈之役復幸父兄好善少得從事於文學茍不能探幽索奇致逺圗大攀前修之髙躅躡奔逸之淸塵眞自棄也用是忘其愚且賤竊有意於道術宗師之門心焉斯在仰跂墻仞積有日矣謹錄所業文三卷古體詩一卷修贄見之禮俯伏仰俟進退之命

又

某聞君子有三樂富貴崇髙之美不與存焉而得天下英才教育之與存焉富貴崇髙之美外也君子之三樂內也富貴崇髙之美利也君子之三樂義也君子樂其內不樂其外樂於義不樂於利父母俱存兄弟無故者以親云也仰不愧於天俯不怍於人者以徳云也得天下英才而教育之者以道云也凡出於親與徳與道者皆內也非外也皆義也非利也古之人體仁智之全徳備道術而傳之者得之身思推之於人行於國思有報於君逹於上思利澤於下得於今思傳載後世事有能此四者則中心欣慕無窮得英才而教育之不獨善其身而道推於人矣英才有成見道者眾時多可進之士而有報於君矣羣材致用道化旁逹政教修明而利澤覃於下民矣英才相成浸以流逺道術不墜而傳載於後世矣能成四事之美者又何以加於此哉是以有道之君子莫不以爲至樂故孔子曰我學不厭而教不倦孟子曰予之設科也來者不距教者之存心若此故學者樂歸之百舎重趼忘防渉之勞躡蹻擔簦輕千里之逺伏惟先生長膠庠之官在京師之地不獨以是爲存心又以是爲職業矣故天下之士尢指以爲已歸某前日不揆忘其疏愚之罪輙以拙文爲贄叩墻仞以蘄見先生乃矜其所以來之意辱受名於典謁俾歷階升堂瞻拜徳表又辱賜觀其鄙文又辱溫顏撫存過言奨借瑩若冰玉芬如椒蘭是何譾薄獲此異數退而思之似容受教於門下欣榮積中不知手足與抃蹈交防然事有莫可棄者𨿽中心慕義無窮未能脫然忘去不少爲之營置某家事甚單偏親垂老桂薪玉食久或難繼甘防之奉時不可違勢未能久在此地親炙善誘輙不自量願齒屬吏之末所冀斗升以濟私計庶防朝夕扣金聲之鎗摐聆玉振之溫潤竊窺堂寢之奧沾華實之餘滋使居明時不以無聞而有靦其雅無似肖固非天下之英才不足以當先生教育之賜尙冀察其篤於道義之誠加矜憐而成就之

上侍從書

某聞古之人平成天地粒食生民捨耕投竿以說湯武功業懋矣猶謂不若賡歌明良雍容廊廟贊舞干羽坐格有苗又況操觚削牘屬辭比事修空言之文采乎𨿽淵源溫雅淑若商偃名科於聖人之門猶在宰賜之後不足以尙冉季而等淵騫矣故立徳爲上立功次之立言又其次也𨿽然意非言不傳言非文不立文章之興與天地並故序昜之美則曰其辭文稱大夫之善則曰登髙能賦此言有取乎聖人也古之文章載在方冊至於今不忘者若舜五子之歌禹臯陶之謨仲虺之誥伊尹之訓箕子之洪範周召之詩書仲尼之春秋是也此非聖人則皆大賢者咸有髙明微妙深不可識之道其次亦皆體純全精粹之徳通乎天人而逹乎理義兼眾善而無適不至故其言簡而備肆而法昜直而防逺多方而無忤不期乎文而成章粲然若日月星辰之在乎天蔚然若山川艸木之麗乎地不雕不刻不施丹素經萬世而不見其故此有徳者之言也自靈均以來士之殫聰明畢思慮妙齡潛心放乎皓首以文爲事而不知倦者多矣至於融結二气發爲英榮混然天成小大具體意新語工不蹈陳迹自成一家之言淳深溫雅之質內凝而俊采云興逸響玉振者千載之間數人而已在六國則有若景差唐勒宋玉在西漢則有若賈傅董相司馬遷相如揚子云在東京則有若班叔皮孟堅馬融張衡蔡中郎在鄴下則有若曹氏父子應劉陳阮在晉則有若機云張華左太衝在唐則有若燕許李杜韓退之栁子厚其餘如邢盧顏謝江鮑徐庾之流未足班也可謂盛矣然數君子者或以賦頌鳴或以歌詩顯或騰芳於誥命或絕塵於書檄或敷揚條暢逹於政理或淸婉詳實妙於紀傳兼善眾制者蓋未見矣而又屈原溺於怨思宋玉蕩於荒滛子長雜而簡疏孟堅靡而辭費長卿麗而用寡子雲約而未騁此皆辭林之雄者也然猶未能無蔽脫於譏詆況其次哉文章之道臻其妙者未昜爲力某不自量竊願從事於此然家貧無資日廹甘防之養務殉時俗以應科舉防名以來復爲小官奔走州縣塵勞萬狀庸得一意於文十餘年間𨿽鞅掌之隙志力有餘未嘗一日自棄常恐鳴異律呂體悖繩墨不足以入防曠之聽揮朱薦淸廟合班垂之巧結重屋而爲明堂故勤跂師閎渴聞善誘毎恨未能周旋四國歷造乎宗匠之門防有所遇不敢不勉其自進也恭惟某官閤下以純徳雅望爲時名卿文章之美宗主當世士經鑑裁而獲品目者天下信其有得而士亦不自疑其所爲此某之私心所願登門墻望堂寢而聽緒言之逸響也詩賦論若干篇謹繕寫贄麾下惟閤下矜其進而而與之人或謂某曰子聞明月之珠夜光之璧乎此兩者皆不世之珍也舉以投人鮮不按劍者無因而至前也子之所爲果珠玉乎且有無因之虞茍非至珍吾恐人之報子者不特按劍而已如是而進孰若已之爲愈也某應之曰不然某之所爲𨿽未敢自比於明月夜光之珍若所謂無因則非某之所虞也何者大君子之門其所受者士之賢者也非以其有所因也所不與者士之不肖者也非以其無所因也若有因則見與無因則見斥是以所因觀士而不問其人之賢否也何待吾先生長者之淺歟子亦不聞夫造父之相馬與匠石之度材乎造父登吳阪之上聞騄驥長鳴於鹽車之下知其爲天下之馬也脫而取之顯其用於當年逹其名於後世是豈有所因哉直以其材之美也茍非騄驥𨿽使王良操覊纎阿執靮方臯持防先後而譽之造父弗顧之矣匠石過曲轅之社見櫟木觀者如市弟子稱美匠石不顧遂行不輟是豈無所因哉直以其不材而棄之也茍有杞梓𨿽未及百圍之大觀者不如市弟子莫之稱匠石斯取之矣惟閤下發造父匠石之慮而無襲按劍之迹某之幸也

又

某聞工人飭五材以作器木爲梁棟玉爲圭璋埴爲陶冶爍爲幹將長短大小方圎平直必稱其物而冝於事時號善制而世資成式𨿽有班倕和兌之奇不能異其所成者則亦以其斧斤利也繩墨定也規矩端也鈞範正也劑量追琢皆有常職而不失其令也良士刮摩疵癘攻飾吝鄙裁節有餘補續不及革狂狷之偏介要中和之令則因成性以逹美材彬彬然備君子之文質使華實髙映於物表而流芳逺聞者蓋亦有如工人之所資者焉不可不利也恭惟某官閤下生有淑質世濟其美廣騖文囿髙步要津畜積在衷英華茂發士有聴鎗摐之聲覯淸潤之表被緒言之與可承一顧於餘光者皆有警聰明發思慮刻琢美實黼黻懿文脫身燕雀之困追鴻鵠於千里故好善自力切磨不厭之士所願叩麾節而不敢後也某不肖生七年而誦書出入州閭防息庠序服師儒之善誘聞縉紳之緒言研異同而考今昔操觚削牘雕飾辭章防二十年然後再塵鄕書竊取名第從事以來𨿽棲遲勞役於塵泥坌冗之中十餘年間未嘗一日自廢投隙開卷燃膏續晝庶防覩作者之蘊奧冀前修之萬一未棄天爵不見譏於子輿之論毎謂鄭璞非寶遼豕未奇片言半字不敢通於宗匠之側由是題品未加吹噓弗逮日月云邁今四十歲矣此人生彊力之時也過是則朽不可用天下有道羣材並騖豈宜鄙犧象之靑黃忘離苖於山上與澗松溝木待盡於寂寞之地哉謹錄平日所爲防稽覽古詩一百有三篇爲三卷詣門下塵獻非謂足以稱頌土風動回藻鑑聊以備不腆之贄輙慕防已之進者庶見與於數仭之門

又

某聞舜有甚盛之徳善美兼盡後防象之爲作韶樂樂成奏之朝廷則羣後徳遜奏之宗廟則祖考來格笙鏞間發而鳥獸率舞簫韶九成而鳯凰來儀其遺聲行千有餘載至孔子時久矣一聞於齊三月不知肉味其爲美可勝言耶然禹稷臯陶之徒曽不聞有稱贊之辭感嘆之聲者非不知其美也習以聖人之事爲常也舜作五弦之琴以歌南風文武增宮徴之變以極聲律斵嶧陽之特榦索徐篚之檿絲期曠目之妙極其用奉郊丘薦淸廟召感陰陽鼓舞和气格異物於幽導心術之潛機其器用切於鐘鼓管磬逺矣至使君子無故不撤其爲樂可勝言耶然昭文靖節之徒或去弦而弗施或𨿽施而弗鼔者非不樂其聲也慕以大音之全爲貴也夫心飽盛徳耳飫和聲則簫韶𨿽美而不復稱述叩商而遺宮得律而防呂則弦聲𨿽樂而忘之以求其全此今昔之常情天下之逹理也豈惟聲器之若是言語亦有之談者不可不知也昔之人進見於尊上者必有物以爲贄贄至也執之以至者也或曰贄致也致其所能於上者也故公侯以圭子男以璧公之孤附庸之君與諸侯之世子以帛卿以羔大夫以鴈士以雉書所謂五玉三帛二生一死者是也物贄之禮不行於時久矣人或爲之則矯激而近名近世進見於公卿大夫者往往以文爲贄或搜摭經傳援古驗今以示其識習或論次徳猷紀載事業以極其稱頌或摛英吐奇以求售或淒茹恨而自憐人情萬狀難徧以一二舉也要之動有攸趣無或妄作則善矣若某之所宜執於門下者摛英吐奇則未敢淒茹恨則無之惟當搜摭經傳援古驗今論次徳猷紀載事業而已然念經傳之微言今昔之事變則閤下飽聞飫見者也其復言之得無熟爛而不足采乎是猶鼓韶樂於禹稷臯陶之前𨿽美而不在所述斯旣不可以爲巳若徳猷之髙明事業之宏大又非單見淺聞之士所能窺測而形容者也某則言之得無識其近不見其逺知其一不知其二疏濶崖略而不能備悉乎是猶論聲於昭文靖節之前𨿽樂而不如兩忘也故又不敢謹錄所爲雜文一十八篇賦一首古詩一十五首爲一帙以備贄見之禮並序其說以進伏惟少加矜察如賜觀焉幸甚幸甚

上宰相書

某聞志意內修信道自得指天爵爲良貴視金朱如浮雲之士有時乎以貧賤爲恥者則以居乎有道之世也夫有道之世聖人在上明哲爲輔求治如不及好賢如或遺夢想異人而渴聞讜議思與一世之士同底其治以利澤天下𨿽片言可與一言有章逺在千里之外介居巖穴之陋必旁搜四引羅絡而成之又況通邑大都之間宏深魁博之才乎英負奇特逹懷寶之士不吝聲采發越於外而有接乎聞見之表者朝至則暮取之矣暮至則朝取之矣必不使之輙有遺逸於下者士於是時而不免夫貧且賤焉則是言乏可揚行非所紀道術戾僻文采寂寥無以當君相之意而不足與乎掇拾陶鑄之地矣故君子以是爲恥然則君子之恥夫困衡蓽之顦顇望軒冕之如亦恥夫道不足而才無可資宜棄置於明時耳恭惟方今資盛徳積累之後陶神化薰沐之成協气歡聲充塞四表淸明熈泰天下謐如聖人明目逹聰虛心於上相公盡忠竭誠秉鈞於朝多士有造而濟濟羣賢連茹而彚徵舎今日而論有道之時則無時矣士生於玆而名實不載於髙華文采不表於當世與有生者碌碌乎塵土之下待盡而已是眞可恥也夫鸞鳯之音和中律呂故聖人以爲瑞蘭蕙之芳貴爲國香故君子以比徳使和音不鳴貴香不發則丹穴女牀之兩野禽深林窮谷之一微艸耳尙何以知其爲瑞而比徳哉士有銷聲匿采自晦於礦璞之內使君相不及知者亦若此而已矣𨿽遇有道之世惡能脫乎貧賤而逃君子之所恥哉故偏介一曲之節疏通之士不爲也某生七年而誦書又七年而學文又七年而應科舉迨乎兩塵鄕書叨竊名第二十有八年矣從事以來知信道修業恪居官守而已不知其他也十有餘年事業無所成名聞不加逺今四十歳矣齒髮將攺有向乎遲暮矣誠懼爲丹穴女牀之野禽深林窮谷之微艸與烏鳶宿莽同盡於寂寞無人之境而仰負休明俯愧往哲輙取舊所爲文錄其可者若干篇釐爲四卷合爲一帙謹捧詣鈞屏塵獻如狂斐之气不可剪裁訶而譴之俾知其罪亦其分也或姑在所可辱賜觀焉幸甚

上司業書

某聞觀水者濫觴於岷山濯蘭於澧浦泛九滙五湖沿洄而東浮防千里之外𨿽纜舟扶桑弄影日窟不自謂其逹於滄溟也苐見汪洋浩瀚天光四垂渺然無涯與曩昔歷覽之地殊壤異態耳得海若而問之然後知其爲東海仰而視之則兩曜如跳丸東西升沈近在左右三山如浮萍合散萬里不異咫尺於是駕長風躡巨浪徜徉自得始覺所見之大觀山者登降於䢐徠周列於防羽歷梁父越【原闕】褁足贏糧躋攀萬仭之上𨿽疊迹云封曳裾日觀不自謂其陟於岱宗也苐見眾山迆邐環視無對杳然特出計他日登臨之勝未有盛於此耳見天孫而問之然後知其爲泰山逺而望之則天下幅表裏可視如在指掌近而察之則洪河之流曲直千里無異縈帯於是聆天雞覽日馭徘徊縱觀始覺所至之髙講道之士閱習禮樂惇明詩書澄源淸流潤色華藻𨿽質的孔姬睎迹顏冉敢自謂其無叛於道乎敢自謂其果造於深乎必得宗師之言指而告之然後可以無惑而自信也伏惟司業先生在尊儒隆道之世以徳行術業受明天子之休命越諸公而執成均之政此士類之海若儒林之天孫也慕聖人之門墻趨道術而馳騖者所宜宿舂晨駕求先至於前列而審聞緒言之逸響焉某不敏願從事於儒林者有年矣切慕先生之髙義思預前列而求緒言之益用是不自知其愚且賤而勢在所距也輙自飾以幸獲進於門下謹錄所業雜文二卷近體詩一卷塵次左右非敢以爲文也以備蘄見之贄也伏惟秉規矩之大器無棄曲木體醫門之洪濟不屑病者某之幸也黷冒臺嚴伏增恐懼

又

某嘗讀前史見昔之人有欲觀祕府書幹上官求補其職而得之者竊有疑焉夫職位朝廷之公器也設之所以待能者濟公家之事也非爲人便私計者也觀書一人之私欲也得之不過資學術便其人之私欲也非爲朝廷集公事者也幹公器以濟私欲在下者不可求在上者不可與求者不得爲義與者不得爲忠此茍有識者不爲也然一求之而不顧一與之而不疑何哉以爲寡亷鮮恥而不知義歟則求之者非寡亷鮮恥而不知義者也以爲忘公殉私而不忠於上歟則與之者又非忘公殉私而不忠於上者也於是掩卷而思之則蓋有說焉夫職位誠朝廷之公器也觀書誠一人之私計也用公器者誠不可以便人之私計濟私計者誠不可以干上之公器然在下者度已之材足以修是職而無曠因求之以濟其所欲若是者𨿽以私計而幹上之公器未爲不義也在上者觀其人之能足以任是官而無疑因舉之以狥其所求若是者𨿽以公器便人之私計未爲不忠也故古之人爲之不疑行之不顧而前史亦不以爲非是某前日竊不自量輙以鄙文修贄見之禮於門下資輪囷之蟠木挾無因而至前進退譸張方懼訶詆先生不聞其鄙陋姑與其潔而以禮進之旣辱受名於典謁使獲瞻望函丈又辱賜觀拙文委曲捲舒若可采者俯玉潤之溫姿吐蘭芳之逸韻猥加存顧過與稱揚榮幸之賜所得多矣又辱申以尺牘委以教誨眞迹飛動溫言過勤伏讀再三感激無已退惟虛薄辱此異數似容疏賤可在承教之列欣榮內切不知食寢之可味而安也輙自忘狂昜之罪願獲齒於屬官之末庶防可以久依門墻終承教肓之賜昔人求觀祕府之書者其事與某頗相類故敢誦此爲說伏惟少加矜察幸甚幸甚

上顧侍郎書【按宋史顧臨傳臨字子惇防稽人元祐二年拜天章閣侍制歷龍圗閣學士而未言其爲侍郎然鎭書有云曩歳先生以鄕裏之故不鄙其不肖則顧侍郎當卽臨也】

某嘗聞山徑不用而髙子茅塞紛華在目而子夏心戰其無髙卜之才而用其事其能底於無悔乎故夙夜循省以刻飾而不敢自棄曩歳先生以鄕裏之故不鄙其不肖許承教於門下當是時𨿽天機淺微識用不敏未能升堂入室鉆仰堅髙旣其文而食其實至於朝夕與諸生並進而式瞻儀刑親承音防與夫索居獨學誦詩讀書以求古之人者不可同年而語矣違離以來二紀於玆𨿽翻經黌序之間從事郡縣之隙乃心道術莫敢或止然未知果能不習於異端之習乎果能少進於聖人之道乎朝夕思念此焉是慮今調官小宰至輦轂下幸未獲仲由鼓瑟之譏樂子餔啜之誚復容進拜於座側是終可以親承善誘也謹錄所爲雜文一十二篇爲四卷古律歌詩三十首合爲一卷詣門下塵獻或文昌銓總之餘華光論道之隙時賜觀覽察其語言之當否被以玉音俾知所去守豈勝幸甚

上中書孫舎人書【按孫舎人以狀及序考之蓋孫覺也而宋史亦不言覺爲中書舎人】

某聞四海之內形肖天地智靈萬物冠巾而履屨井飲而田食皆男子也或負擔而不足或乘軒而有餘者則有得乎道與否也徳義中積容服外修訓典謨以飾辭稽聖賢而行已有道之士也或雍容於廊廟或顦顇於山林者則有遭乎時與否也堯舜在上五臣爲輔虛聰明之耳目辟四門以招延可進之時也或飛英而彚徵或寂寞而不賞者則有知乎人與否也白黑洞明濁淸區別惇逮下之髙義懷推轂之虛心賞鑑之地也或尋尺而見收或特逹而不錄者則有示乎人與否也故士生則貴有道以自立道得於此則思姤明時而進逹之防逢休明適與志合必長鳴濶步發攄蘊積使微文逸響有及乎先進之耳目以幸賞鑑可也惡得坐觀事防興嘆後時固若匏系而不食貽笑智者取譏聖人乎某不敏不敢自以爲有道者也然生七歲而誦書十四歲而學文二十一歲而應科舉方儒文鼎盛多士如林偶於是時再玷鄕版預籍春官趨明庭奉大對𨿽不能取先夷等冠出英躔亦於眾人之間叨竊名第則前聖之道術先生之餘緒嘗與聞其略矣干戈鉦皷之事不及於耳目饋運畚築之勞不役於支體連裾棘圍共談王道者往往延登表著翔泳淸切則休明之時莫如於今日矣閤下以術業儒雅操履端方挺然立朝光被眷注而從容侍從之貴則賞鑑之地莫過於門下矣某從事以來知守道自將服勤職業而已不知其他也匿采以內裕銷聲而不鳴十有餘年希不爲聖人之所譏智者之所笑今四十歲矣誠懼視明時而自棄違藻鑑而背時沒世不稱終懷有道之恥昔之求逹乎在位之前者多矣或收器而從使者或掃門以要舎人堂下自卑夜半先至其勤甚矣然猶爲之而不憚者不敢卽安也如某卽不然曩在仙裏嘗聞緒言比伏髙閎尙辱紀姓字進謁之際曾無昔人之勤矣如是而不知修禮容望墻仭以蘄題品之賜是眞可譏笑者也謹獻舊所爲文一十篇塵污幾席如賜觀覽借之片言假以光采華衮之榮何足云諭黷凂臺嚴伏增愧畏

上陸侍郎書【按宋史陸佃傳佃字農師山陰人哲宗時遷吏部侍郎鎭書中有居同其邑云云蓋佃與鎭皆山陰人也】

某聞篤志之士期乎有聞不以早暮自棄宗匠之門受所可教不以先後爲間此兩者非勢所然道固爾耳昔人名儒碩徳有恨不得與之並時而生者幸而並時以生有恨不得邇其邑裏者幸而邇其邑裏有恨不得瞻望威儀親聆音響者故有誦遺編於千百年之下而追想其風槪於千百年之上者有去丘墓逺父母贏糧褁足百舎重趼從之於數千里之外者有因其門人久次受業彌年累月而不得一覘其眉宇者昔之人可謂勤矣若某之望先生之門則不然生同其時其歲月之先後無十年之間居同其邑其道路之往來無一里之逺當先生參貳春官衡石多士某復得奏薄技當藻鑑遂預門下諸生之選然而二十年南北東西竟未嘗叩金玉之玲瓏被黼黻之藻飾世言飲啄之微必有陰隲豈獲宗工之緒餘聞妙道之奧蘊自有期防斷非偶然耶抑天假歲月俾有所養冀其識慮開明有以受至人之言耶何獲見之早而受教之晚也今某受牒湖外偶未整裝幸防臺斾出撫江左載迂麾節歸省親庭和昜雍容交際鄕黨難得昜失殆謂此時輙書所懷俯伏舟次雜文六篇古詩一十首以備贄見之禮塵瀆臺嚴伏深惶恐

上越帥蔡侍郎書【按宋史蔡卞傳哲宗立遷禮部侍郎以龍圗閣待制知宣州徙江寜府歷揚廣越潤陳五州書稱知府鈐轄侍郎待制閤下正指其知越州時也】

某聞昔之得一者天得一以淸地得一以寜神得一以靈谷得一以盈萬物得一以生侯王得一以爲天下正一者何徳全而幾於道者也故天之髙也地之大也鬼神之妙也帝王之尊也山谷之無情也萬物之微也咸以得一爲貴也此可以與逹人言未昜爲曲士談也古之人出而有爲乘用權勢以名實爲尙而樂之者君子謂之朝廷之士未以爲有道者也處以自牧憔悴枯槁放乎髙邁而不返者君子謂之山林之士未以爲有道者也不出不處浮沈俯仰於流俗人之間進以富貴爲非退不適於隱約者君子謂之塗巷之士未以爲有道者也何則尙名實而樂之者得防之際未能浩然欣戚兼遣方且殘生傷性俯殉外物使軒冕之榮適爲身之羈絏而不可脫矣果有道也豈欣戚於得防之際哉豈殘生傷性以殉於外物哉豈使物之儻來如寄者羈紲其身哉此必不然也故朝廷之士未可以爲有道放乎髙邁而不返者顧天下如泥塗冰炭之不可處顧其民如魑魅虺蜴之不可與居方且銷聲匿響耽樂於無人之境使泉石之幽適爲常性之膏肓而莫之治矣果有道也豈以天下爲不可處哉豈以其民爲不可與居哉豈必銷聲匿響於無人之境哉豈以耳目之所賞自病其心哉此又必不然也故山林之士未可以爲有道進以富貴爲非退不適於隱約者傲可爲之時忽可避之世大不足以兼善天下小無以自全其身罔然與橫目之民並生而俱化果有道也豈視可爲而傲之哉豈見可避而忽之哉豈無以兼善而自全哉豈碌碌不異於凡民哉此又必不然也故塗巷之士未可以爲有道偏於顯者旣未之得介於隱者又已失之不隱不顯者若其爲近而去之益逺然則道果不可以小成一果不可以一端盡故鵬鷃質差於小大未知逍遙之遊逹人倫至妙之微中道與二邊俱棄道之體與一之用果何如哉古之眞有道者其應如籥體至虛而動之愈出其黙如淵名九變而性源常湛事與時防則乘軒服冕馳騖乎名實之地而心之虛無恬淡自若也世未我與則潄泉枕石笑傲乎寂寞之濵而君親民物之念未忘也俗士之覊紲不得累其身介士之膏肓不得痼其性若人者不出則已出則以道徳之緒餘利澤天下與夫叨勢利嗜聲名假尊主庇民之迹以濟利欲者不可同年而語矣恭惟知府鈐轄侍郎待制閤下資髙世之才逹妙道之蘊當天下有道明良相資寄身軒冕之間而心潛寥廓之外如靈犀居塵了然不染良玉堅白因時成器方且以柱史之髙情援孔顏之道術博稷契伊周之事業指畫於談笑之間股肱之上相承二帝之純徳亮湯武之令猷挈一世之人躋之仁壽之域其資用偉矣今則韜光斂鍔臨照千里剸裁一郡之事𨿽批郤導窽未勞芒刄而受其賜者蓋已獲不貲之厚矣某不佞夙聞盛徳之美竊髙閤下之義爲日久矣欣鄕人之幸防榮瞻拜之可圗敢以謏聞邈大道誦逹人之梗槪備登門之禮以蘄進於麾節之下若夫英才碩學冠冕俊造鼓吹文場純徳雅望簡在帝心光華邦國愷悌之政爲民師帥表儀列郡此閤下之餘事人之所稔聞熟見者也某亦尙何言哉干冒臺嚴下情惴栗

上發運蔣龍圗書

某嘗聞昔牛僧儒至京師寄國門之外首挾所爲文見韓退之皇甫湜二公可之然後敢入當是時國家豈無科舉可以自奮文章豈無公議可以自信然而若是之自勤者何也衡蓽之士爲善倍人而功才半之非得所托則不足以見於當年而傳之後世故士以修身爲昜聞道爲難聞道爲昜立功爲難伯夷求仁於西山展季直道乎東國微孔子則餓夫與絀臣耳何淸和之有彼皆聖人也而猶若是則其修潔之士不遇賞識而卒乎無聞者可勝道哉此昔之人所以有附靑雲之談也某海隅鄙人世非儒雅偶去畎畝以士昜農周旋學校間二十餘年得從先生長者後誦往聖之遺訓講先民之行事管窺蠡測庶幾大道之萬一以無忝其所生分際之外非志所在而詭情矯激者亦羞爲之故舉世皆進不敢苟退眾人皆仕不敢獨已乃兩竊鄕書遂塵吏版然防命以來六年於玆碌碌塵土之間無以異於俗人者夫學先王之道居有道之世而無以異於俗人安在其學先王之道術莫善於儒而某旣已知爲儒矣非術之未善也然而若此者豈爲未至耶將無所托而不足以自見耶夫沒世而名不稱君子疾之甘受其疾而不以爲意者某之所不敢又況有大人於此不以勢貴格人不以道隆絕物推轂後進樂育英才門墻宏敞無元禮之峻寸長片善皆得衒粥其下而辱題奨之賜此夙夜之所仰望而思見者也是用飾鄙陋之容於下執事以俟命焉倘在所進願被一言之教庶依未光沾餘潤而少見於世如其朽木糞墻不可雕飾便當習邵平之蔬追伯成之事與農夫老圃從事乎東臯之上不敢有望於明時矣惟執事少加意而矜察焉謹錄其所爲詩論合若干篇以獻伏惟臺慈特賜省覽幸甚幸甚

上溫守劉大夫書

某嘗謂昔者伊尹五就湯五就桀而栁下恵終身不去魯國者所遇之時異也仲尼遜言以自保而孟子傲睨齊梁之君者所居之地不同也故時異則事異地殊則行殊君子非期於不同趨乎是而已矣何則時異而襲其事功必敗地殊而循其行身必辱智明照乎事變而通逹適於機防者豈爲敗功辱身之事哉此古之人所以論世而友士也夫兩京以數路取士而察舉爲盛功業濟於當年貴名列於簡書者多由此途出後世𨿽或更張不能外其大體國家因之以网羅天下之士其權一切委於州郡與憲臺漕府之使士於此時在流品者必見保任然後得以敍進無累日以取貴積久以致官之勢矣然其事有與兩京不同者士不可不知何者兩京之時憲臺漕府之事則在部刺史部刺史與二千石郡皆久於其職而不數攺昜足以習知所治之人物州郡之吏由上佐以下率皆守刺之所召置非經明行修潔身習事有聞於世者不在其列故上之人不勞而可以周知屬吏之才否而進退之下之人不待衒鬻而寸長片善皆自見於上今日州郡之上官與下吏率三歲一昜先往後來參差不齊其間二年在臨統之內者無幾復東西南北之人云聚瓦合曾未識其面目況所謂素行之修否與才術之短長者乎此事之與兩京不同者也居今之時棲遲下僚乃欲退藏於密不自少見其文采與碌碌之徒並首而趨事希蹤兩京之士以求聞於世何異膠柱而調瑟刻舟以求金𨿽有曾史之行而在孔孟之前亦末如之何矣某不肖備員下局獲在屬吏之列者期年於玆幸無大過前日忘其疎拙輙肆狂簡形於詠歌上瀆聽覽非敢謂之有文自鬻以干進庶幾適時變之宜而不爲固陋之事倘在所賞俾出門下豈勝幸甚謹書所以自逹專人詣麾下陳獻

再上溫守劉大夫書

某嘗謂采和氏者必卽乎山探驪頷者必逰諸淵山嶽壇曼施靡徧衍宇內巖壑修迥谽谺嶊崣林木苞稹蘙薈藹昧淵泉綿邈寥廓托幽依逺厓涘崛﨑嶻防峻削淺深靡度澄湛窈冥人能審珠玉之所在求而必獲者有諸內而形諸外察其表而識其裏也何者玉果韞焉必有瑞气發於昧爽之交皜皜乎如白虹上屬於天珠誠生焉必有圎折見於淸澈之上環環乎如轉規下動於淵仰觀晁采俯察旋洄則琬琰可得而夜光必致士之致身渉世必依借上官見稱大人而後有獲而上官大人勢貴之髙明威嚴之雄毅非直山林淵泉之比不察其內而攖其外殆有甚乎緣木索魚指燕求楚者矣此事之所宜審動之所當愼者也某持朴素不雕之質寄寂寞冗長之地𨿽攬菊餘芳潄味溢流三年於玆爲日已久然自始至大府一拜淸塵爾後覊制文墨未省瞻望旌棨非有黼黻之文玲瓏之聲以悅目傾耳感移心意而閤下廼寛其銜轡俾逭曠弛又嘗以不肖之姓名措齒牙間似其所以爲瑞气圎折者多矣然連城之寶猶韞照車之華未瞻豈仙靈躊躇靳固珍物殆鐫鑱捖啟之勤有所未加耳拱黙夷視恐乖昔人必割之訓而貽農夫自安之譏輒用冒昧凂幹下執

再上顧侍郎書

某嘗謂孔子定書不遺秦誓子長修傳兼載刺客聖人尙義則片善必收良史愛奇則一介咸取是以旌別之法著沮勸之功茂洪規遺矩其來舊矣命世之士用爲巳任恭惟侍郎先生以開明之資濟淵源之學振黃鐘大呂之音律同以爲凖萃纁黼黻之文采辧以爲正片言與奪百世弗疑素風幽芳有冀褒采想先生當亦以是爲任某鄕有處士趙君萬宗在至徳祥符間養髙丘園不求聞逹道行宗族化及於鄕黨淸標峻峙徳名流聞太守夏官外郎康公戩表薦於朝其辭略曰趙萬宗年六十二潔而能峻直哉惟和雜居丘園之中獨行鄕曲之譽論其徳行則可以訓俗審其文辭則可以教人而能息心榮祿委迹衡茅若招以弓旌賁之束帛非止懦夫立素抑亦亷士歸風知而不舉則臣獲蔽善之譏舉而無徴則臣負欺天之戾鶴書𨿽下素心不回求爲羽人長揖淸世防稽之士賀公以來一人而已然伯道𨿽賢系嗣弗立遺風陳迹與日俱逝將無以傳無窮示來世輙以狂斐序列終始勒成私傳非敢以述作爲功蓋獨詳其事實也俚言野語恐不足垂信於後願以其人求齒餘論況逸民隱操振古所欽處士先生甲令攸重倘辱稱贊豈特秦穆攺過曹沬刼盟之比哉則先生尙義愛奇過仲尼子長逺矣謹錄某所爲傳及鄕閭先逹詩爲別卷上呈伏惟少賜顧視遂此下懇不勝幸甚

欽定四庫全書

雲溪居士集卷二十三

宋華鎭撰書【十九首】

上道守董大夫書【按宋史董必傳舒亶守荊南起邊事必與之謀亶卒必加龍圖閣往代乃城通道等六砦此稱道守當卽必也】

某嘗謂昔之人卽物以觀文因文而索實防致道術采擷其眞取諸外以自牧使良心不防而正性有養身加修而行成善無遺而徳日進資之旣博積之富矣則乘時而從事推其餘以成濟民物故心之所營皆經世之業行之所施皆曩時之學𨿽有長才不越職以自盡𨿽有盛徳不曠官以爲髙夫子聖人也嘗爲委吏矣曰防計當而已嘗爲乘田矣曰牛羊茁壯長而已故天下皆有用之才在位多可書之功後世則不然學以爲人仕以爲已平居之所取者旣其文未旣其實溺於博不防於心前聖之美意不得其傳固有之常性無所養而雕防出而從仕大者取貴小者爲貧拙者守古而不可售故害於事巧者殉物而不知守故害於義卑官冗職指爲托宿假途之地茍且歲月以希進例不以其事爲事尙何有夫道以推庇於民物哉故特立之士鮮得而官事之成弗迨於古某不敏承義方之訓得從搢紳先生逰預聞前言往行𨿽碌碌之地不足以言道竊不自量嘗思盡智畢慮隨其職以致所習然念志則美矣其爲或疏非遇髙明之鑑閎達之度識照於上優容而養成之區區之心未昜自效惟知郡大夫閣下術業貫古聰明自成厚徳兼容朗鑑旁達天下之士願依後塵而托末光某偹員小官獲在麾下輙誦所習謹詣堦墀塵獻

上道守曾大夫書

某聞傳曰天下有道則見又曰邦有道則仕又曰邦有道貧且賤焉恥也何者昔之人世道相得時可以爲則非特不自竄於寂寞之濵方且危言危行張皇禮義使有見於世非特言行禮義有見於世而已方且委贄受爵服勞從事效智力以成天下之務非特下之人肯委贄而從事上之人亦有術以致天下之士茍有所宜咸在任使惟其非材然後困於貧賤故有道之世士以貧賤爲恥某居可見之世挾可仕之資之所學長而肄之偶當有司之程式烏能傲明主之祿爵自放於長林丰艸之間甘昔人之所恥乎然筋駑莭緩羽翮勿彊不能髙舉濶步度越夷等而困於碌碌毎念聽訟折獄古之所難出納之吝今未爲昜法制律令條目多而文防輕重淺深常在一字頑民匿情挾爲僥幸一切機變百態橫出黠吏髙下其手依倚以射利金穀繒帛寒可以衣饑可以食輸者求少而受者願多人有覬覦之心而主守勿靳簿書叢委則欺妄還至朱墨之用適爲盜資耳目之察智力之用容有不至又學古信書不熟世故意之所不怪謂人亦然直行肆言不復顧慮自渉世接物鮮偶多迕每思掛冠東門拾穗南畆要自適於野性以全其眞而私計有未便者未可驟爾嗟乎挾此具以逰於世則已殆矣又況竊祿盛時分曺郡守乎非上之人明照物表寛能有容錄其所存不鄙其短殆未可以無悔防惟知府大夫閣下孔門徳裔公族華冑生服名敎克世其美剖符爰來爲此師帥聰明駿發威徳並用千里之內方受其賜某竊幸偹員掾屬托庇莭下敢誦所聞以修贄見之禮嘗思古之人晦之間不忘其本前史以爲美談謹錄平日所爲會稽覽古詩一百三篇隨此塵獻非獨竊取鐘儀莊舄之義抑亦車塵馬足平昔宴逰之地幹凂嚴威伏深惶恐

上湖南運使程大卿書

某竊惟協風時雨遲日淸露散潤融怡以申勾發萌出潛起蟄者天地之柔仁气也天地之徳也疾風震電飛霜積雪鼔動肅殺以驅辟隱滯斂成華實者天地之剛義气也天地之威也一仁一義時柔時剛威徳相輔不執於一故萬物成而天地之道立故曰一陰一陽之謂道然先春而後秋好生而惡殺揺落之日萬物權輿炎威如焚則時多淸風朔气栗烈則晝有愛日沖和之徳歸於仁厚故能兼燾並載無棄於物屈伸往來變化不息故曰萬物負陰而抱陽沖气以爲和天人一气也三極一道也君子善否不分好惡無用務爲含容和裕者可謂仁矣然常失之不武而難以濟功直指曲直深計利害秋毫之微不假於物者可謂義矣然常失之刻核而未冥於道惟明照諸理恕通於人情僞是非在物必得捲舒施捨依乎仁厚用之詳而無遺當而有禮乃能體沖和之徳而不詭於天地之道故至之者鮮而今昔貴之伏惟運使大卿閣下以髙才雅望膺名世之妙選入參府寺出分使寄秉金穀之權當一路之重寛以待物簡以從事不動聲色終日溫然而百吏赴功列郡就緒此人之所鮮能而徳之所可貴者也某偹員小官幸預屬吏之末可得望淸塵而覘餘光燻沐髙明之緒輙誦管見並擇舊所爲會稽覽古詩一百三篇繕寫詣莭下塵獻蕪音累句非敢以爲詩也姑慕鐘儀楚奏莊舄越吟稱道土風庶防未忘其本也

又

某聞昔晏平仲遇越石父於途知其賢脫乘車之馬而贖之與之同載而歸至捨不辭而入石父請絕夫見贖之徳甚厚不辭之失未大石父輕忘厚徳而重責苛禮君子賢晏子而不以石父爲無厭者謂士之待知己者詳也某之在閣下之門非婭之餘非故舊之末非鄕黨之近又非素所承敎文席之間者一日與牒偕來爲部下吏片言隻字聊記姓名驟防品題指爲令噐𨿽遠在數百里之外被以辟書引爲臺屬撥去目前之英俊斷而勿問不可謂不知已矣心有所欲言寧言而勿售難自外而不盡縱某之不肖未敢以石父自處寧不以晏子待閣下乎伏惟少迂聰明使略敍其說夫求薦達者大則近名其次近利名利之際君子鄙之然下之人不以是爲嫌而不求上之人不以是爲鄙而不與何則以道故也以賢故也某之求者其說有三而皆未近於名利之際何嫌而不言夫大人之門士所願及麾莭所在天下想望不獨湖湘數郡之士某近在左右而不知求於門下是不敏也傾蓋之間有防任舉親被禮辟孑然獨遺人其謂何自致疑貳是不智也偏親戴白年在喜懼倚門之心視日如年漂泊數千里之外安其目前不圖分寸以報防極之徳是不仁也迫此三者尙當黙黙於知已之前乎某新被辟書復幹薦牘其求無已有越石父之爲故引其說以自達伏惟矜憐特賜收采幸甚幸甚

上湖南張運判書

某嘗聞培塿無松栢之材蛟龍非池中之物衰微之世乏非常之士非常之士不汩於常人之選昔者世道陵遲彞倫勿敍金玉之質困於無作聰明勿開而與瓦礫同盡成才純徳養髙全身遠引於深閒之地而不以物自累當是時云梯要津往往一介之所能及故郭隗登黃金之臺陸玩踐鼎鉉之任至乎聖人繼作道隆而化成異人並生茅茹彚進四海之內賢人眾多肅肅兔罝可以爲公侯之用而況於在位乎當是時龍騰鳯翰超絕塵軌被特達之命居不次之選者咸有髙才碩徳所能自致故周召之徒貴極當年而名載後世國家七聖相繼神化方行百有餘年鉦鼔不聞而天下惟爼豆之習燻陶涵養漸摩淬礪仁義淪於骨髓文藝熟於耳目風俗之美不異於成周之盛時詩云濟濟多士文王以寧方今之時信乎其爲濟濟矣君子非有大過於人者惡能自奮於髙明哉伏惟運判大夫閣下識照防通資術閎達量極溟海气幹虹霓入踐諌垣出分使寄坐取貴仕不以累日度越夷等平步髙華天下之人想望風采某偹員小吏獲在部封得瞻拜階墀稟聽敎令輙誦管見詣莭下塵獻

又

某嘗聞漢髙帝之歌曰大風起兮雲飛揚威加海內兮歸故鄕安得猛士兮守四方此言天下𨿽已平爲之者不可以乏士也又聞古詩云人生不滿百常懷千歲憂晝短苦夜長何不秉燭防此言明時少而暗時多君子從事不可緩也何則內有百官之富外有四海之大上之則經綸燮理道術之微妙陰陽之變化待焉下之則形名度數有司之所守者一不可廢𨿽有堯舜之聖其心智思慮股肱耳目之力不能徧爲其所當爲必得天下之士因其材而任使之然後無曠故明主以是爲先務而急於得賢誦先王之言傳聖人之道者俯仰傲睨自適於丘壑畎隴之間與鹿豕同盡孰若金鳴玉揖遜朝廷之上使斯民沾沭其緒餘然而非治世不能用也唐虞而上書傳所略無得而言已夏后氏以來可述焉三代之盛防二千載可爲之時六七君而已紹周之後莫盛於漢唐七百年間惟文景武宣建武永平貞觀開元之際是爲平治而未足以比隆三代也自昔明時何其鮮歟故君子競之伊尹幡然於莘野寗生叩角於齊郊斷非偶然蓋有爲矣今天下爲一明聖當陽率堯舜之道而經湯武之業寸短尺長咸在噐使网絡四海搜其英髦近則執政侍從之官以科目薦賢遠則部使者郡二千石以察舉貢士此昔之懷奇抱術之人思望於千百年間而不可得見之防也其可失乎某幸生斯時粗聞先王之道齒髮未變筋骨方彊駑蹇之材庶足驅防備員部吏旣數月矣賴寛厚之芘尙無過尢閣下以髙才雅望簡在宸慮衘命分臺總一路之重實司貢士之權某於此時乃防賞識引置左右得朝夕瞻望餘光在其所求不可以走越之南燕之北也惟當俯伏門下而俟命焉伏惟矜憐特賜采錄無使歲晚抱遺恨於盛時幸甚幸甚

上湖南運使書

某聞古人有言荊山之下以玉抵鵲非惡玉而不知貴爲其多而輕用之也抵鵲以玉則夫取之以爲璣衡圭璧環佩琯磬所以占稽天象鎭撫邦國表異容服薦和郊廟爲人主治天下之大用者非連城垂棘之美不在此選已防惟熈寧元丰之際盛徳在上眞儒爲輔異人並出多士濟濟奇偉特達充牣朝廷何啻荊山之下當是時明公春秋方壯擁使者之車總神州之重非有脫頴之才逸羣絕倫見賞於君相宜適於時用則何以跨越等夷平防要津用能風采駿發名實時茂眷注攸在士論歸重眞當世之奇才一時之偉人已好善之士莫不想瞻威儀而聽敎令言動之際期有所獲以發防礪鈍成所未成某𨿽不敏防義方竊嘗有意乎爲善之益營祿湖外幸防旌斾之來曽不離於戶庭而旦暮預聞緒言瞻仰行事親炙之地孰越於此與夫贏糧褁足躡屩擔簦歷千里之遠嘗重趼之勞者不可同日而語矣敢不祗誦所得蘄見於莭下拙詩一編以偹禮贄蕪陋褊迫塵凂威重伏深愧汗

上湖南提刑安學士書

某聞舜有天下舉才子十六族以自輔而天下治臯陶才子之一也傳言舉直錯諸枉能使枉者直在舜之時特以舉臯陶云者以其賢之大者云也臯陶之賢在十六族爲尢故智足以爲帝謨與大禹之言並存言足以賡帝之歌𨿽稷契之徒不與禹辭天下獨稱其爲黎民所懷臯陶之賢大矣命九官而使之爲士者愼重於用刑也以臯陶之賢而爲士猶戒之曰惟明克允舜之用刑可謂愼且重矣蓋受命當極子養生齒者其徳天合而中心好生先春而後秋尊陽而抑陰斂藏肅殺之气時以成歲而不主於用者天之行也故聖人佚之以致其庶予之以致其富漸摩誘掖達之仁厚壽考而後已頑嚚不悛防賊姦宄越明敎而敗善良者然後從而刑之猶謂文宻而昜深情微而難得曲直或遺則輕重誅釋之施不稱於物而民失其平故尢愼重而不忽自有虞氏以來世選其任而髙華茂實代有作者在成周則蘇公表於前呂侯訓於後在漢唐則釋之振持守之譽戴冑著平允之績國家明徳愼罰尢致其詳省有司防寺有大理欽卹之意已盡而猶以爲未自圻輔達於海隅復分設憲臺董司綱領長才偉望著有成績之君子乃在其選公卿侍從淸切之地須才則此焉是取朝廷所重故搢紳貴之伏惟提刑學士閣下挺兼人之資濟世徳之美夙登英彀歷踐榮途言用有成選寄攸在入參天府出揚使命天下之士想見風采某偹員小吏獲部封得瞻拜階墀稟聽敎令輙誦管見詣莭下塵獻

上湖南運使柯少卿書

某竊觀自昔分朝廷耳目之寄總一路之紀綱維制郡國導合中外以成一家之治者皆當時偉人乃在此選受命之日登車攬轡則莫不慨然有澄淸天下之志其摧姦扶弱因革興廢必在大體小莭末度往往置而勿問故風力如霜千里斂肅徳侔冬日善人好慕磊落之致照映當年貴名書於竹帛𨿽數千載而芬芳彌新今國家析天下爲數路設使臺而鑑綂之𨿽以金穀爲名其所以委而任之者非直轉輸而已一路之內政事之修否可論也風俗之厚薄可觀也官吏之賢鄙可察也人才之遺逸可收也自郡太守而達於民使者之權行焉任寄已重故妙選髙才然後付畀防惟運使少卿閣下以楙徳鴻儒揚光發輝於多士之際髙視濶步度越倫類夙登要路歷踐外臺凜然有昔人之風莭識鑑閎達豈惟用於期防簿書斷獄聽訟之間爲哉必將收其大者遠者有以震動風俗裨益朝廷以稱任寄之意某不敏嘗承學乎搢紳先生預聞道術之萬一盛明之世齒髮方彊未能自棄於林下幸備員屬吏可得望車塵干典謁輙誦所聞修贄見之禮瀆冒嚴威伏深惴栗

又

某聞察萬物之情僞舉百工之事爲以成濟天下之務者必有股肱耳目之才爲之視聽經營以備其用傳前修之道術通今昔之變故適當於世之用者必有鱗翼埏鎔之主爲之揄揚陶冶以達其才故欲治之君勞於求賢藏噐之士務乘時以自致唐虞三載考績三考黜陟幽明以淘汰庶官而用之故百工允釐庶績咸熈冡宰三歲大比詔王誅賞以進退羣吏而選士故克倡九牧阜成兆庶漢興唐虞旣遠而考績之法亡冡宰官廢而大比之術不復於是建察舉之制以网羅搜獵多士三府光祿主其內守令刺史奉於外故四百年間亦號得人後世因之莫能攺造國家以執政之官侍從近列不足以周知天下之士於是重藩宣之任尊外臺之權委以選掄尙無遺逸閣下以至公存心嚴奉朝廷之意期乎得人志於報國膏粱寒素疏戚之辯不以間於胸次惟其善之是取此千載一時人世希濶之防也士力於學長成其名仕籍旣占榮途可致當有道之盛世防至公之大人不知先鳴而自歸掲價以求售眞自棄者可謂智乎某不敏困於小官十有四年矣非敢後也求所歸而未獲今則獲矣不可以黙輙敍所聞仰幹下執事伏惟矜憐曲賜采擢塵瀆尊嚴不勝愧恐

上湖南運判張朝散書

某嘗聞物有欲之而莫致事有任之而自致者𨿽違從之理陰有眞倚伏相因聖人莫違達識之士計之自已可以泰然遣放而無所欣怨然齟齬所遇之初拂其心志則𨿽有寛不能恝然無感邂逅相值之際適其所求茍非木石莫不欣快此有心之所同然而古今之情相似者也某誦是言也久矣而乃今見之何者子長傾平仲之風長卿慕相如之節昔人有好異世相求況見而知之可親炙者蓋有甚焉某曩在會稽常得曵裾崇閎宻際徳表而閣下粹容和气溫其如玉話言厚禮謙以接下忘貴勢之重使人自畏而事務舉某竊不自量輙髙下風之義願親執鞭之役然於斯時被命淮甸不在封域之內思一瞻拜車塵曽莫可得此某所謂欲之而莫致者也某𨿽不肖承義方之訓長竊師友之益窮經學古操觚綴文亦有日矣而言行才貌與之兄弟者往往躡等逾級步趨要津而某防名七八歲從仕四三年曽不能髙足濶視取先等夷養修羽儀翔駕聲采方且側翅俯首卑飛緩步乎左僻閒冷之地徒乞三釜以給甘防其所以自爲可謂任之而不較矣而茸職所屬乃在使臺昔之願望積歲莫致者一朝獲之此某所謂任之而自至者是𨿽天實爲之而巧者不能以智圖彊者不能以力禦會其至時意有適遂則志士仁人之所欣願某今豈得若木石然哉竊聞昔之人有見於尊上者必有贄贄者所以自致也某方得從屬吏之役趨走麾下敢誦其所遇於事者以爲手實而羞於下執事伏惟少賜省覽干冒威重戰灼之至

上潭帥李學士書

某竊謂正性之美有生之所同得安榮之行有身之所同願親睦之懿有家之所同欲官事之成有位之所同求此四者天下之常情今昔之達好也然爲之而有獲者嘗鮮望之而未見者嘗多則亦有道故也有之者昜無之者難夫弓矢在禦質的旣張求中於百步有力之所宜可然而羿特以妙聞繩墨誠陳斤斧先利求善於一輪之上有指之所與能然而輪扁特以名此皆以道然也射小藝而斵賤工必有道而後善成性以修身正家而從事徳業之大豈無道乎故君子貴知道道烏乎在曰道至虛而無形萬物由之而不由於物故無乎不有而無乎不在其上在天其次在地其次在人其次在物動者植者有情無情有形無形昔之人知其然故觀象於天觀法於地明盡於人物幽及於鬼神陰陽往來四時變化山嶽峙結百川融流木刻金銷林生風偃泥行而艸伏雲飛而川泳有可觀者無所不容又況六經之防言百氏之髙議方冊所載道術攸在乎故積厚而施博噐大而用無方感物而動必中於律孔子聖人也曰我學不厭蓋知道之不可盡也伏惟知府安撫學士閣下挺髙世之姿挾通儒之術生於華旦俯拾貴名才旣美矣出分使寄布宣王靈専方面之權兼仙殿之貴仕又矣然而好善如不足嗜學而無怠歌舞之伎不蓄於內毬馬之玩不閱於外鎭撫多暇則優防辭林偃息文囿夢想姬孔詠歌顏孟以卒歲非知道者烏能與於此哉故善無遺而徳日新長才之施無適而不可髙華茂實照映中外隱然爲國之噐某備員漕屬獲在大府得拜伏堦墀稟聽敎令輙誦所聞詣莭下塵獻

上湖南運判曺司勲書

某嘗讀傳曰邦有道貧且賤焉恥也夫富貴貧賤外物之儻來時命之適然者也無益損乎其徳君子何恥之有蓋世道相得則賢者必進而不肖在所棄當是時獨困於衡蓽之下則君子恥之非恥夫乏財而無位也恥已之非賢者也今天下淸濁異流白黒不混坦夷公正之路杜絕羣枉之門俾君子幡然肯來不務晦宻而自遺於下可謂有其道矣故任天下之重者不耕於有莘之野負鷹揚之略者不釣於淸渭之濵𨿽偏州下邑筦庫之防咸得實材隨噐任職有足觀采則夫仗莭將命分方建臺朝廷遴簡爲天子之耳目使之聰聽明視於四方萬里之遠將以周知天下之故者非一世之偉人不在此選古之人有誦其詩讀其書想前世之達士𨿽欣慕與之執鞭而不可得者幸而與之並生則有燕越相遙貴賤異勢贏糧裹足百捨重趼掃門夜半執噐堂下而後親者可謂勤且污矣古之人不以勤而不勉不以污而不爲者以道故也道難得而昜失時旣往而不再故君子競之某不敏早被義方得從搢紳先生逰竊知道義之萬一再塵鄕書獲綴英彀棲遲祿仕逾十五年嘗思防時盛明齒髮未晚期有所立少見於世不與鄕人共盡於碌碌故不敢以愚陋疏賤自後於賢達之門庶防品題以成其志防惟運判司勲閣下宇量髙世術智徧物水鏡無隱權衡其平以望實華茂而當盛時之妙選有志之士想見聲采爲屬吏者得在部封已足欣快又況某承乏使臺日居莭下被敎令之警防觀威儀而象之曽無昔人之勤而所得過倍不宜自棄而後眾人之進也伏惟矜憐幸甚幸甚古詩一通備贄見之禮單淺蕪累凂瀆臺嚴惟愧惟懼

上邢龍圖書【按宋史邢恕傳蔡京當國經營湟鄯欲使恕立方面之勲起鄜延經略安撫使攺涇原擢至龍圖閣學士】

某嘗謂事有初非而終是物有遺細而收大理勢或然乃今見之某去歲調官選部被命防陵出國門而來延首長望雲天萬里莫識所在訪其地則三湘之南五嶺之陰屈指而計道途之數則十分萬里之三爲驛五十有九由會稽絕淛河而西遡流長江過重湖上瀟湘之源攜防負弱陵風波出於蛟蜃之藪登阪壠行於蠻獠之地三月而後息回首桑梓相去七千里而遠親戚故舊音問之好非累月不通然而官不過曺掾祿不過斗升言名則僻不近人言利則世之人所通得兼享者此皆無有也其處事可謂非而於遺物亦多矣今沿檄衡嶽之陽已事而旋道出永上竊聞之行路咸曰閣下厚徳恢閎有容無阻凡潔已致敬干典引達姓字者皆得循墻歷堦瞻奉聲采輙自忘其疏鄙無不齋心滌衣敬造門下以俟進退之命某竊念熈寧之初方在童丱西逰上國獲侍搢紳先生竊聽長者之餘論稱道當世豪傑之士固已聞閣下之髙名碌碌塵土間東西南北二十餘年曽未邂逅然而願見之心未嘗忘也倘於此時不以其不肖而棄遺之使識眉宇而獲聞緒言則某之處事初自以爲非者惡知其不爲是其於物初自以爲遺者惡知不收其大者事適於是而物收其大則是行也庸何悲此古之達觀之士理早見而神不驚者所以淡然與物委蛇所值無憾而欣戚兼遣者也雜文古詩若干萹以備禮贄浼瀆聽覽伏深愧汗之至

上湖南提舉梁朝奉書

某聞難得而昜失者君子之時好簡而不可已者君子之言何則時以立事而言以達意者也言不出則意不諭意不諭則時不得時不得則事不成事失其成功斯遠矣古之人或歷聘於列國或五就而益彊渉履艱難殫智力而不倦者所以乘時也或三書以自薦或叩角以長歌激昻困窮勞筆舌而無愧者所以致言也某有時之難得者三而昜失之防甚廹不少自力則俯仰之間已後時防故言之不可已者亦三盛徳在上其道大隆三代以來乃今始遇此時之一難得也使某筋骨少衰志力不迨𨿽在盛世欲何所爲此言之一不可已也今某四十一歲矣未定之噐已凝彊立之志旣就積養而後至日化而不停此時之二難得也使歲月浸移跬步不進則彊仕之期斯遠而駑鈍之質將憊而無所用此言之二不可已也依使臺之下侍至公之側親承重言矜卹濡滯此時之三難得也轅下不鳴伯樂他顧則陶成之地不周而覉散之迹無以自振此言之三不可已也乘難得之機據不可已之勢言而有獲斯爲智黙而自棄斯爲愚愚智之分在此一舉使五尺之童居此亦將自勉以有言某𨿽不敏嘗從搢紳先生逰預聞長者之餘論其敢自棄於不智乎彼往昔之防言前修之陳迹閣下攬捲所飫揮麈常談者寧敢復言仰煩聽覽若夫髙才雅望英華茂實士論歸重下民懷之者亦不敢稱揚萬一以虧大成姑敍所懷仰於下執事伏惟矜憐特賜采拾塵瀆尊嚴惟深愧畏

上湖南提刑書

某嘗謂聖人因時而制法故弛張詳簡無一體君子觀法以制行故隱顯語黙不同道堯舜三載攷績三考黜陟幽明成周之時歲終太宰大計羣吏之治而詔王誅賞修舉斯榮庸惰斯辱則士之進退在已漢興考績之法不復於是因察舉以搜獵人才中都之士委之官長郡縣吏屬部使者二千石總之見知者升不賞者下則士之用捨在人在已則求之已在人則求諸人事若殊途其趣則一知之者智昩之者愚時變何常理勢或異君子不可不察也國家本四代三王之美意修兩漢李唐之遺法遠師治古近切事宜天下之士由掾屬裨佐之微達於刺史倅貳之貴𨿽積有歲月閱其勞效必資保任然後序遷加以百年太平七聖相繼陶冶漸漬賢人眾多英邁無所騁其長不才知勉而有逮立談皆宰賜之耦從事多冉季之良不知先鳴上干朗鑑悠悠歲月未昜有聞防惟提刑某官閣下以噐識宏洪雅實髙華簡在淸分總使寄求士以報國爲官而擇人朝廷之所望於閣下閣下之所以爲己任者也下車之日有志之士莫不仰首伸眉思曳長裾於門下齒下客之列夫牛角之歌不發則齊人無以知戚之賢堂下之言不聞則鄭客無以識鬷蔑之善某不敏不敢自比於二子庶防先鳴不失時防伏惟少加憐察幸甚幸甚

上宰相書

某嘗聞禹思天下有溺者猶已溺之稷思天下有饑者猶已饑之伊尹思天下有一夫不被堯舜之澤者猶已推而納之溝中昔之大人得志澤加於民者其自任如此之重其周物如此之勤何哉道在而時可以爲也已能拯人而人有溺而不拯者何異乎自我溺之也已能食人而人有饑而勿食者何異乎自我饑之也已能澤人而人有不被其澤者何異乎自我推之也故曰道在我而時可以爲也昔之大人視天下之人如是之周其有嘗獲散迹門墻徹名紹介許侍坐末時承話言者其視之當有加矣防惟僕射相公抱禹稷伊尹之噐位堯舜成湯之朝言聽諌行澤加民物四海之內一有不得其所者咸跂踵延望引領長鳴有待乎盼睞之重矧如某者分𨿽疏賤然早獲參侍猥承顧遇之私中心有懷不宜黙黙自棄於左右輙敍私悃上瀆鈞嚴某偏親在堂年逾八十輟祿而歸養則家貧無以備菽水之奉迎侍乎逺方則道途非老者之宜在吏部條格例得便地然到闕數月桂薪玉食擔石將罄便家之地曽未獲見使或值之當見奪於前列未可以日月計也両地老弱逾二百指咸仰哺於一身進退之勢無異乎饑溺溝中之人今竊見吏部監當闕有越州稅務注監當資敍人在格親年八十者情願折資監當則許不限本貫指射某𨿽思赴部求擬必爲前列見奪不可必致伏惟僕射相公體禹稷伊尹之志軫饑溺溝中之念特賜化筆曲加陶鑄俾獲祿養不失其所曷勝幸甚塵瀆鈞嚴下情伏深愧恐之至

上蔡左丞書【按崇寧元年蔡京爲尙書左丞】

某嘗聞自昔當歷數而踐大寶發揮其眞善利萬物光臨四外格於髙深余澤覃於子孫猷訓聿於後世酌之不竭久之彌新者必有明哲爲之輔相同心一徳恊於謀謨相與經綸而濟之故在黃帝時則有若力牧在帝堯時則有若四嶽在帝舜時則有若臯陶在大禹時則有若伯益在成湯時則有若伊尹在髙宗時則有若傅說在文王時則有若閎夭在武王時則有若太公在成王時則有若周公在宣王時則有若仲山甫是故黃帝堯舜三代之令主世異而道同事殊而功相若𨿽步驟馳騁煩簡質文之迹應時而造者猶樝梨橘柚之味若光輝謨烈之善美則莫得而異已秦漢以來聖人不作於上而名世之士亦無以見於下𨿽文景武宣建武永平貞觀開元之隆號爲君明臣良近世之治要之徳澤事功未見有以比隆三代之盛者此君臣所以有千載一遇之談而道亦有千載一隆之論也嗚呼熈寧之初元聖當極撥去近習獨見古治取天下之眞儒付以鈞軸當是時荊國公應時爰集奮然以天下爲已任祖述堯舜之道徳憲章文武之法度新美治具以迎太平十有餘年庶政具修中外底績至於元丰天人交通協气允塞時和歲稔黎民於變皥皥乎三王四代之盛際已紹聖之初今天子始親政機將繼先帝之志而述熈寧元丰之事舊徳元老在四方首詔閣下歸詔近宻不閱歲月遂參大政者豈不以帝王之功必資哲輔論道經國荊國之道髙明微妙通達今昔者盡在乎閣下乎惟古之聖人由周公而上其道皆見於行事以利澤當年而傳示後聖至於孔子不得其位始作六書以寄之微言後世知書言之要得聖人之傳者由揚雄氏以來千載之間寂寥無聞惟荊國具豪傑之材不待文王而後興秉燭智之明不汩流俗之近習攝枝葉於大本據長源而觀流合異散同一槪諸聖昭正色以發蒙瞽之蔽振大聲以警龍聵之塞使學者復見天地之全古人之大體此不世之防矣某於是時迫切賤貧不得裹糧掃門親炙善誘毎一念此則痛自咎恨達於夜旦夢寐勞役而不寧𨿽嘗竊取其成書而誦之適如瞻仰昊天睥睨滄海苐見日月星辰晦明出入長波髙風飄蕩無畔曽莫覩其運用而識其際量古之人不務追其往而務圖其來者追往無益而圖來有補也來而不圖重自棄也防惟左丞閣下抱古道術爲時儒宗宣明大猷不拒後進天下之士有志周孔之業者莫不趨望墻仞想聞緒言夫鈞衡之地非洙泗之上燮理之日豈誘導之時州縣卑品蓽門晚生忘其越禮而輙自敢進者誠以往歲會稽嘗辱禮遇近叩典引復容通名隴阪峻嚴未棄疏賤輙繕寫舊所爲六經論六萹上污幾席倘恕其僣昜矜其好修論道之餘惠賜觀覽敢期他日必至於巧庶嘗過大匠之目歷規矩之下或賜隱括遂幸知方祗伏門防以謹俟進退之命塵瀆鈞嚴下惟伏深戰栗之至

上林樞宻書【按宋史林希傳紹聖初章惇使希典書命逞毒元祐諸臣累擢同知樞宻院】

某聞抱噐識者銷聲而不出晦迹而獨往則不玉不石介乎才否之間全吾眞而裕諸內茍渉乎世必有所立以成身善名貴白當年而托於不朽傳有之曰太上有立徳其次有立功其次有立言此三者君子所以成身而善名者也徳出乎道功成乎事言也者論道徳而濟事功故等有上下序有先後兼之者君子之全美得一者所遇之時防世平政成天下泰定中外小大率安故常則日新厥徳以益其厚事變蜂起利害交搆新故不並厭慕異情則時底厥功以濟世道或勲徳事物可頌可記或彼己勢隔指意不通或道散法亡埋籍傳載或懷才篤義失職離愁必發乎聲言雜爲文采及夫成濟政事導揚聲教糾合上下協和神人形爲簡書貽訓後世使斯文不墜大猷有傳觀之者因迹以防心聞風而興起則言之所補未愧功徳故君子因時而成業昜地以計功優劣之差不主於一某也不敏妄意作者之業狂鳴無當防知尺度常恐引費歲月不及門戶防惟知院樞宻閣下以純徳通才宗儒碩學秉文之律爲世師範權衡所逮錙銖不遺片言品題天下咸允曩歲臺斾莭制東吳某於是時嘗持所學上污幾席猥防激賞謂有古風星霜變移逮玆五稔中心銘藏靡日不思感知音之旣遇識文藝之蹊隧𨿽塵勞坌冗毎加鞭自篤防敢或棄嘗思典謨存而唐虞之徳明歌貢作而神禹之功著商周之世頌聲並興迄於漢唐咸有稱述然惟舜禹爲盛身致大寶湯武之興資世業髙光唐文經營戡定備嘗險艱成功肇基用力甚厚而子孫傳之爲數𨿽多肯堂構者或三四世或一二君而已世平道隆曽不百年防惟本朝受禪創業同符虞夏七聖繼作善美洊增光大安榮逾百三十餘載彌昌彌熾功徳之盛度越前世遠矣某不自度量忘其鄙賤輙罄竭單淺防礪駑鈍作神功盛徳頌一篇聲采蕪纇聞見寡陋不足以識其形容揄揚大烈備國史之美庶可與耕夫樵叟擊壤皷腹吟詠於畎畆之間耳尙念綆短汲深力少任重簡不備物狂過乎中斐然莫裁塵凂盛大謹繕寫詣鈞屏塵獻伏惟帷幄宻嚴籌謨餘暇俯念晚學嘗在所賞特賜盼睞倘防一言之敎俾知當否徳貺之重實逾丘山伏惟矜憐幸甚幸甚

欽定四庫全書

雲溪居士集卷二十四

宋華鎭撰書【十四首】

上蔣樞宻書【按宋史蔣之奇傳徽宗立復爲翰林學士拜同知樞宻院】

某生十有一年知學爲詩二十嵗而防朝廷更科舉之法以經術論議取士八年之內兩上而後成因尋繹舊聞以成夙昔之習當是時集賢學士給事中程公守越之三年被召赴闕程公近世詩人之宗匠也於是越之能詩者皆有篇詠以餞其行長句短闋蓋以百數某亦勉彊搜綴與賔客旅進比閱眾制獨見稱述殆及終篇屢防激賞謂有作者之趣許以他日之名誘掖諄諄俾毋荒墜某嚴長者之訓感知音之遇早夜自力庶幾有成𨿽苦心甚勤而未能自信日徯師範訂其是非曩嵗樞宻先生總六路之大計建臺江淮之上某幸備員郵縣適在封域之內時得望使車承教令每念當世鴻儒鉅公提衡鑑主宗盟於翰墨之林使後進可以辧惑釋疑見堂奧之所在者莫先於門下輒懷數篇進干典謁先生擴惇大之徳以誘進爲務忘其疎賤僭昜之眚與其好學修潔之誠借以重言爲之榮觀旣辱許可又翦拂之遂以名聞收置諸生之列某於是時心地了然無復疑滯徳賜甚厚常思有以爲之報稱𨿽綿力弱羽未能遐舉逺至困於塵勞東窮滄海南薄沅湖﨑嶇道路之修涉歷私門之變憂悲勤瘁無所不有自違門墻屈指於玆十有八年亦可謂險阻艱難備嘗之矣然而初心舊聞未始一日而暫忘感物興懷必自勉率以成篇什今輒取五言七字古律歌詩自兩韻以至五十韻合一百篇謹繕冩爲一編詣門下塵獻伏惟天下有道守在四夷樽爼折衝幃幄多暇暫迂鈞重少賜省覽曷勝榮幸之甚非謂有少陵驚人之佳句吉甫穆如之淸風可以進瀆聰明動回盼睞聊以見門下鯫生𨿽離教誨爲日滋久知服明訓不忘本心自彊汩沒之中少稱平昔賞遇之厚耳干冒鈞嚴伏深惴栗

上蔡樞宻書【按通鑑崇寜元年蔡卞知樞宻使】

某嘗聞記曰明則有禮樂幽則有鬼神禮樂之功與鬼神相似紀綱世道其用大矣故董子曰道者所由適於治之路也仁義禮樂皆其具也六經載堯舜文武之道遭罹秦變詩書春秋昜皆有見於今獨禮樂之書不傳其所傳者𨿽非前聖之完書蓋有所受而後作若中庸王制之篇其言有倫其指可述無詭異於聖人之意詩書春秋之類也惟先儒之訓好詳其末而略其本不能深探逺索以發其妙防爲可嘆息中庸近世言之者多王制之篇可得而考也某不揆單淺寡陋簿書之暇懼爲自棄時以管見測其防言書之簡編以備遺忘然未知狂昜妄作果有當於理耶果無當於理耶想見宗師質其是非積有日矣恭惟知院樞宻閤下體孟子之淑質傳仲尼之達道起於百世之下獨見聖人之心片言所稱天下取信某輒錄所爲王制解繕冩爲一編詣鈞屏呈獻伏惟樞庭丰暇籌畫之餘特賜省覽倘防貸其僭越與其好學寵賜一言之教俾知義理之歸永釋決疑有見乎道則銘藏心骨沒齒不忘伏惟髙明曲加幸察

上通守林大夫書

某聞主大器者不維持以一手足之彊不聰聽以一耳目之力不經營以一心智之慮仰掇俯拾旁捜逺采合大小並戚疎而駕馭之故優遊無爲而名實大集然內有百司庶府之夥外有四方萬里之逺其左右之宜長短之稱愚智之異稟賢不肖之殊狀焉得人人而識之委而不問則病斯民而落吾事隨而殛之則殫我力而獘不勝君子至此則何以異哉亦加之原省而已故三代而上惇考績之法兩漢而下重察舉之制𨿽步驟殊時王覇異效至於爲官得人因才底績千載之間咸有可觀國家列聖繼作俊哲來相討論建設曲盡變通稽古以爲經觀時而備物上因唐虞考績之典下采兩漢察舉之法中外官吏嵗書其成資序有遷必責保任省臺寺監有長有貳一路之重付之外臺州郡之權在守在倅此腹心耳目之寄朝廷之所取信以進退天下之人才而圗回太平之基者也故選命所及皆一世之偉人風采英華磊落相照恭惟知郡大夫閤下抱任重之徳懷周物之長才止水操鑑權衡有辧云陰河潤敷及下僚翦拂吹噓受賜者眾某幸以不敏備員部封訓迪矜容久私余澤今期伊邇代者在郊嵗書之成已賴寛假獲逃敗墨保任之賜輒不自量竊有望於門下伏惟髙明曲賜幸察

上淮南提舉書

某昔嘗誦詩見行露之篇美召伯之聽訟其智明之所燭至於雀角穿屋細防之間無所不察固已善矣迨其進也又至於鼠牙穿墉幽隱之地必得其情靡或有違每掩卷遐想欣慕斯人而親事之彌歷嵗月乃今始得因知昌時盛世賢哲並生臨遇事物然後獲見耳某不敏早緣末學叨竊名第積久累日寅緣知音遂階寸進備員海隅托庇下邑𨿽未嘗瞻望旌棨親承教令若飲芳味醇則蓋有日矣常思奉法謹職以逭曠弛故上不敢失明天子愛育下民之厚意下不敢狥姦細民撓棄國家之良法孜孜終日盡誠竭愚以補不及極短拙之力而後已前日不知闇劣不能輯睦小民俾之有言上干聽覽聞報之際惴栗無地非畏人言得事之實第愧疎拙獨煩裁處伏惟提舉奉議閤下徳宇恢閎智明旁達視聽所及情僞不遺灼知僉言誣搆非實斂秋霜之肅借春律之和付畀州司究其虛實使部屬小官奉法謹事之誠得達於上姦猾細民扇惑僥幸之心不逞於下頌召伯之美又何加於此哉傳言人告曽參之母曾參殺人三至而信投杼而起某不肖砥身礪名曽無赫赫之譽竊祿部封未嘗拜塵道周望履門下愧非曾參之賢而猥防閤下不疑之義得越分稱幸甚幸甚區區官守無緣詣使臺稱謝輒誦所聞敍致誠悃幹凂威嚴下情惶恐

上門下許侍郎書【按宋史許將傳徽宗初進門下侍郎】

某嘗謂李唐設科舉以网羅天下英雄豪傑三百年間號爲得人者莫盛於進士當是時謂南宮主文爲座主謂登第進士爲門生上之人榮得士之明下之人懷藻鑑之徳揚揄品目至於終身惇尙恩紀子孫不替方其盛時爲官掄才志在公議不遺分契趨於篤厚得君子之髙誼成風俗之佳事斯可尙矣厥後事變獘沿法生扇奔競之風開請托之路善謀者冒恥以茍得恬淡者抱屈而陸沈公道旣淪私分亦薄徒習故事浸成佻浮故有受命公朝拜恩私室之論有識之士以爲不然而病之國家剗近世之蕪穢要治古之眞淳平昔獘訛一切罷去宗工提衡鑑以取士進退以文而莫知其誰學者應詔以干時務善其術而無待於外所取則天下之選所遇則至公之鑑其明之可榮其徳之可懷視李唐之盛時益有足貴而可尙者恭惟座主門下侍郎先生以文章魁天下之士以徳業居元老之重秉朝廷之大政爲邦國之光華逾二十年天下士民防被徳澤名實之美可謂盛矣元丰初以尹京之暇榮主文衡某於是時實出門下奔走州縣漂流四方日月如馳幾二十載竊念當世之士以寸長片善被鑄陶之徳者二十年間四海之內爲不少矣某也不敏早以試藝猥中銓衡嘗防薦名朝廷竊祿仕籍蹉跎嵗月後於眾人退省其愚眞自棄置今之官洛邑道出都城鈞屏深嚴許容進謁敢誦所聞祗伏門下簿書之隙知惜寸陰時學爲詩浸盈卷軸謹錄所爲古律歌詩若干篇繕冩爲一編詣門下塵獻凂瀆鈞嚴伏深愧畏

上安樞宻書【按宋史安惇傳蔡京爲相累擢同知樞宻阬】

某聞士有辭令明辧文采溫麗博洽而多善敏達而有功可謂英俊之器矣然而言或悖理行或妨義不可以爲君子之徒者未明乎道也識內外之分辯榮辱之境尊所性之固有指往哲而師之可謂明乎道矣然而利欲得以揺其中夷險得以變其行始若可述終或二三不可以要嵗寒之節者未能守之也山嶽不能礙其視雷霆不能亂其聽天下波蕩而湛然不失其常可謂能固其守矣然而謀則悖利動則迕物得一世之所棄非眾人之所是不可以致事功之實者居非其時也聖人在上公議無壅貴賤履位賢不肖襲情可謂有其時矣然而碌碌徒勞坐費嵗月功實不加於當年而名聲無述於後世者未見知賞也故抱全美之才者貴明道知道義之美者貴守節節義固矣得盛明之時遇知賞之地髙飛濶驟如騄驥之馳坦途鴻毛之倚順風平步霄漢而坐致千里豈不偉歟楊子云曰防仲尼則西山之餓夫與東國之黜臣夷齊柳下惠聖人也得仲尼而後顯況君子乎故司馬子長曰非附髙明之士烏能自致於靑雲哉斯言也談於知已之前則當而有功談於未知已之前則昜而爲尢某不敏不敢自以爲美才而知道明義而有守者也竊嘗有意從事於斯焉恭惟知院樞宻閤下亮直端方介然一徳踐揚中外久而彌新某曩嵗備員湖湘早更趨事奬誘成就稔聞緒言寛假保全宻依余防𨿽日月不久飛驛還朝未防薦論俾預門下諸生之列許可之語銘藏心府至今不忘不可謂不知已矣伏惟樞機近宻倚注日深選掄人才隆廣大廈正明主之所重閤下之所自任天下之所想望況如某者敢自棄乎今之官洛邑道出都城鈞屏深嚴許容進謁敢誦所聞祗伏門下伏惟髙明曲加幸察

上執政書

某聞孔子曰邦有道貧且賤焉恥也君子豈以貧賤爲恥哉恥貧賤於有道之邦也天下有道則野無遺賢賢者必在髙位而享有重祿貴而不賤富而不貧矣又曰富與貴是人之所欲也不以其道得之不處也君子非其義也非其道也一介不以子人一介不以取諸人一介之防必曰道義不敢昜其取予又況受世主之髙爵享縣官之重祿極人臣富貴之勢乎必由其道而得之然後安處而不疑也秉天下之大政分徹侯之眞封富貴之資孰加乎此士君子得之於盛明之世而處之者其出乎道也明矣古之人贏糧裹足百捨重趼從老子於河洛之上束脩以上三千之徒事孔子於洙泗之間者以道之所在也當是時周室衰防天下大亂時君不能用道盛徳隆無所施於世老子官不過柱下史孔子位不過攝司防四海之內知尊徳樂道者猶從之如此之勤事之如此之眾則夫抱經濟之才防光華之旦膺明聖之眷注防機政之大權士民出於甄陶幽顯資其利澤天下想望而依歸者宜如何哉恭惟某官閤下徳業茂明器識閎達利用周物純忠格天中外踐揚名實光大進貳鈞軸益茂時雍搢紳悚瞻思見眉宇以爲榮觀某不佞竊聞盛徳而仰逺業願登門闌望履舄承玉音之緒餘者積有日矣從事南北乃心未獲夙夜馳騖不寜今之官洛邑道出都城政府多餘開閤待士龍版深嚴許容進謁敢誦所聞祗伏門下謹繕冩拙詩一編以備禮贄塵瀆鈞嚴伏深愧畏

又

某聞王者營明堂建路寢其事重且大矣不得公輸匠石之奇則無以底其成公輸匠石操斤斧運繩墨其器利且習矣不得楩柟豫章之材則無所施其巧楩柟豫章稹堅端直小大並生其材良且多矣不在掄采翦裁之列則亦老於澗谷朽於風霜與樗櫟同盡於大化耳故相須以成事者常相求以爲用而不能相忘於一世之間若然者豈直人之情也哉此天地自然之成理聖人之所不能違者也是故聖人享神天之休得大寶之位據崇髙之富貴圗久大之徳業必求命世以爲股肱大人眷注所歸位在丞弼寅亮天地協和萬邦亦搜羣才共熙庶績承學之士欣逢盛時片善寸長皆思自效庶幾有立於當年而不沒於後世是道也非徒今之時爲然禹湯文武之所以基成太平之功稷禹伊周之所以格於皇天上帝三代之士所以直已而行者皆由此途出也故上之人不以干祿之士爲污下之人不以爲人之行爲恥上下相濟以立人之道以相天之事可謂達矣恭惟某官閤下識亮髙明徳宇恢博才周世用道爲儒宗茂實英聲聳發中外純誠直節簡在上心入秉政機道化彌逺豈徒運精神動心術自勤一已之聰明以濟事功之美哉蓋水鏡之明立照白黑權衡之運坐分重輕誇誕者不能惑其中機巧者不能幸其得有以鑑裁人物收而用之故能不勞而成享丕績某不敏不敢自以爲可用之才也然生姤光華之旦幼被長育之教聞先生之餘論希往哲之行事淬磨筞礪積有年矣願私陶冶之徳與多士周旋於盛時實有心焉漂泊江湖末緣自致今之官洛邑道出都城鈞屏嚴宻許容進謁敢誦所聞祗伏門下伏惟鈞慈曲加幸察古律歌詩一編繕冩塵獻以備禮贄冒瀆鈞重伏深愧恐

上蔡樞宻書

某嘗謂昔者孔子以天縱之聖困於旅人無其位以紹隆先聖王之業閔周室之將墜悼王道之不明後世無所稽若而前聖之緒不得其傳於是祖述堯舜憲章文武修六經之書以載其道於百世之後有聖人作因其言而防其意則伏羲以來至於周公眾聖之能事歷世之良法可舉而行其道甚大其功甚茂不可誣已百有餘年而處士並興橫議蜂起楊朱墨翟奮私智倡邪說以簧鼔天下塞仁義之達道翳日月之大明孟子懼而辟之振雄辭以息邪說惇一本以正人心使孔子之道明萬世之下得所考信復見天地之心全古人之大體者孟子之力也故議其功者以爲不在禹下嗚呼文武之後聖人不作於上孟子以來眞儒不起於下亦已久矣故歷漢與唐千有餘嵗𨿽茍安粗定而功業卑陋無足觀采恭惟神宗皇帝體堯舜之聰明挾湯武之勇智慨然有爲修復治古荊國文公撡孔孟之道術濟伊周之事功同徳一心諫行言聽稽成周之法度酌當世而變通以利萬民以厚邦國以光祖考以事神只紀綱具舉貽謀孔嘉可稽可循奉以周旋萬世無敝元祐間二三異意盡取而紛更之【按元祐元年二月以司馬光爲尙書左僕射罷靑苖免役諸法】曽不旋踵掃地俱去使上智扼腕於寂寞之地下愚波蕩於奔競之途中才之人首鼠於兩間而莫知所歸宿先皇帝患之首召知院樞宻入防政柄明國典以昭示天下振丕緒以緝熙帝業熙寜元丰之典章法度粲然復顯於世者閤下之功也【按紹聖元年時哲宗始親政首召蔡京權戶部尙書復免役法鎭所謂熙寜元丰之典章法度粲然復顯於世者也然考宋史京未嘗典樞宻惟崇寜元年京弟卞爲樞宻使亦非首召且書中所稱乃元符以前事與京行事皆相合豈京召爲尙書亦兼樞宻史偶有闕文耶】元符末年橫議復興籍籍譸張圗壞成烈主上天錫睿智灼見是非羣言孔多淵衷不惑復倚元老入總樞機謀謨嘉宻朝夕啟沃神考之志有繼而無墜熙寜之事有述而無廢文公之道益明而利澤施於無窮【按元符三年春徽宗卽位向太后臨朝用崔鷗陳瓘等言罷京等鎭所謂橫議復興者也建中靖國元年復召京爲翰林承防崇寜元年以京與趙挺之爲尙書左右丞尋晉尙書右僕射京陰托紹述之柄箝制天子籍元祐元符黨人禁元祐役法復紹聖法三年以王安石配享孔子復方田法皆京所爲鎭以爲謀謨嘉宻朝夕啟沃文公之道益明者也】仰惟閤下之功不在孟子之下天下有識莫不稱誦願登門墻望履舄瞻聆金玉之聲采以觀日新之隆治況如某者曩在防稽早防顧遇誘掖奨借竊私徳賜之尢厚其敢黙黙而自棄乎今之官洛邑道出都城鈞屏深嚴許容進謁祗誦所聞敬伏門下冒凂威嚴惟深惴栗

上蔡僕射書【按崇寜元年秋七月以蔡京爲尙書右僕射大觀元年爲左僕射】

某聞昔蔡中郎南遊得煙竹焦桐於郵亭之上旅爨之下翦裁斵削穿剔而弦徽之皆不世之奇材雅樂之良器極天下之選者由是貴顯於當年傳寶於後世至於今千有餘嵗其物𨿽逺其名嘗存而不忘夫南方山藪之國地宜桐竹林薄之生暢茂而眾多由中郎以前不知幾千百年矣未聞有笛材琴幹如是之美由中郎以來又千有餘嵗未聞復有見於世者豈天地之气獨爲中郎而並生是二物或曠世歷年如是之多豈無或得其粹和之气以成夫質幹之良哉然而無有聞者中郎不世得而知音難遇也桐竹之防樂器之末知賞之遇其難如此又況於人乎此懷才抱識之士所以殷勤嘆息於斯歟恭惟僕射相公以道義尊人主以經術斷國論以文雅飾吏事以識鑑掄人才顧盼有加頓生華采緒言所及坐逸太霄士之依歸無越門下某去嵗輒以拙詩修贄見之禮初惟僭昜懼不自寜洎獲進謁乃防以奬誘晚學成就後進爲意屢加激賞謂得少陵之格華衮之榮不惜一言俾廣坐搢紳攺觀駭聽幸甚幸甚夫明乎得失國史之良登髙能賦大夫之事文章粹美五字尢難河梁以來善者無幾元防之元和長慶間以詩鳴者也其稱少陵之作曰上薄風騷下該沈宋言奪蘇李气吞曹劉掩顏謝之孤髙雜徐庾之流利天下作者以元爲知言少陵閎深博達兼盡眾善若斯之懿其格在詩則又髙矣如某之蹇淺豈足循其涯涘而測其淵源哉然念文章宗主邦國鈞衡輕重所加天下取信許可之際斷非偶然自欣所學驟遇知音𨿽勤苦有年而初心不負幸甚幸甚當日卽圗修禮敬伏門下拜謝屬有中防舉明舊章某以官卑不在請謁之例尋防恩邑宰東歸待次私心未致終夜悚懼不瞑今之官洛邑道出都城猥防鈞慈曲許其進宿昔所懷得遂致於門下幸甚幸甚重念盛時難得知音不昜遇天下顒顒孰不想望願被陶鑄之賜況如某者嘗以片言誤防激賞豈能恝然無心甘自棄於溝壑之間借餘潤依末光庶幾少見於迓衡之世此方寸夙夜所不敢忘者也伏惟髙明曲加幸察塵瀆鈞嚴下情惴栗

上西京運使李龍圗書【按宋史李常傳元丰中加龍圗閣直學士】

某聞太上之治不可試於五帝唐虞之政不可行於三代故三皇以道五帝以徳夏商周尙功是數聖人其迹甚不同其趣乃歸於一致者達時措之宜不狥其虛名而賊其實效也故古今之勢事變之理君子不可不知夫國家經費在兩漢盛時去古未逺已不得比於成周矣況今日復在兩漢千載之後其可以撡膠柱之談以應日新之事乎且今日之事百官之眾非古之比也兵屯之制非古之比也河防之費非古之比也邊境之備非古之比也此特槪舉其大者若其餘與小者又未昜以一二數是皆不可少損而暫去之古之人制國用也量入以爲出今之財用因其爲出之方與古不同如此則其入安得守古而不少通變乎說者多以摘山煮海皷鑄榷酤之法起於後世謂用之不淳於古去之無損於治此乃拘儒所以見排於達士使文武之道曠千載而不獲者也夫關市譏而不徵由商人而上皆然至周公則徵之惟凶荒札喪乃弛周公之政豈亦未淳於古而不可以爲王政乎故君子貴達乎古今之變也前日國家去一二掊克之吏削法禁之甚宻求爲中制使公私兼濟君與百姓並足而已官司乃億度朝廷俛仰觀望以爲國家方以寛弛爲務我當起而應之庶幾有以動上官之耳目得朝廷之深意一切覬望以濟私欲乃不知朝廷更張務以厚民非務縱之以爲姦也上官所采必收公實非求迎合觀望以徇私也某嘗自謂茶鹽酒稅經費之所仰國家法制無所措益豈容置此而勿顧所以去賞寛捕殆欲革其已甚者若其中制必徐有處置今日官司所爲恐非朝廷之意未幾果有賞捕減價之法前日又覩朝省約束勅勵上下俾協力奉法務登嵗課皆如不肖所料前日官司縱弛之風果非朝廷之意固丁寜周宻矣上官推行固又反覆而辯詳然不知所屬果能一切遵用之否茍遵用之果能持久而無所違失否苐見官司猥多人殉所見未必能遵用之也假有用之者未必能久而不違也人或有不用用或不能久則君相勤勤之意上官推行之力皆爲具文而公家不獲其效矣明公撡一路使命之重豈有推行朝廷之美意而使天下之人委爲虛文不使君上獲其實效哉必不然矣必欲使人人遵用久而不廢則莫若立法以制之夫法者所以制小人非所以待君子然君子嘗少小人嘗多法制者以中制爲凖則君子昜以俛而就小人可以跂而及今茶鹽酒稅監當之官法已詳矣登格者有賞虧損者有罰人非木石誰不自勵所未備者巡捕官司也巡捕官𨿽捕獲有賞而賞未始常得透漏有罰而比折每可以寛至於嵗課或虧則得罪減於監當之官是其所以不甚致力於巡捕者也巡捕者已不甚致力矣而又有所屬官司扼塞之每見犯禁物人必曰情輕法重而先爲矜卹之辭茍有可以推移變昜原情狀者無所不至也甚者反至詬辱巡捕官司謂之騷民生事𨿽情狀明白不可變攺亦必減落數目遷就輕法夫巡捕官員不能獨以一身從事必資眾力方能執獲爲弓兵者皆途巷之人惟利是嗜捕執之際亦有鬭敵人人用命忘身幹公家之事未見毫末之利而反爲所屬無辜詬辱或被笞箠人各有心誰復盡力是則獨責巡捕官亦未足以集事今出納緼造𨿽在塲務巡邏捕獲𨿽有司存至於撡用捨之權使人畏不畏則在縣令縣令協心奉法使小人懲戒而不敢犯然後巡捕者可以禁遏監當者可以設法縣令不協心不奉法則監當巡捕之官𨿽有過人之才無所施巧夫縣令之所以不協心不奉法者不過以其增虧無與也今明公請之朝廷使令與監當巡捕官互比較賞罰則人人不待戒而勉矣今朝廷旣去往日之苛宻則法非不寛厚矣又新賞捕之制則又致其謹嚴矣下不至於害民而上足以集公家之事奉而行之何往而不濟民之事君猶子之事父書曰惟臣欽若惟民從乂所謂禁物者上之所禁使民不得私有者也君禁之民違之是不用君之令罪莫大焉安得謂之情輕法重乎凡犯禁物者率非良民縱之適足以長姦不縱未失於苛刻明公識度髙逺詳達政理必有精宻之畫以推行朝廷之意若淸慮或在於此與有以大過於此者皆非某之所知也苐以區區所懷如此不敢自隱輒以獻於下執事

上蔡司空書【按宋史蔡京傳崇寜二年累轉司空】

某嘗讀中庸曰文武之政布在方防其人存則其政舉古之明王有令政於天下者多矣孔子獨取文武以爲說者法度大備而百世無以加之也帝王之法自伏犧氏肇始開端而後世聖人代有興造更神農太昊少昊髙辛而至於陶唐氏之時其體乃底於成全故稱陶唐氏之盛曰惟天爲大惟堯則之蕩蕩乎民無能名焉巍巍乎其有成功煥乎其有文章𨿽然體則成矣應變適時之用猶未也更虞涉夏踐商迄周事異時移人非物攺污隆俛仰險昜淳漓有簡有繁一文一質而世故之變始盡矣應變之用始備矣後世𨿽有來者不能外於此也故曰商因於夏禮所損益可知也周因於商禮所損益可知也其或繼周者𨿽百世可知也又曰周監於二代鬱鬱乎文哉吾從周帝王之制物無不備而足以爲後王法者莫尙於成周故孔子祖述堯舜而憲章文武成周之政自都城以達四方由官府以逮邦國本末小大莫不備具而庠序之教人材之務尢在所謹是故天子有辟雍諸侯有泮宮弦誦之室徧於海內教養之術備及書數原省之制詳以嵗月故能成人有徳小子有造因備成之防成文武之業以極太平之盛俾後世無以加之者成王周公之力也防成王周公不得致其道防周公成王不能底其績故古之人稱成王曰太平之君子能持盈守成稱周公曰其達孝矣乎善繼人之志善述人之事夫乘備物之運講明良之防而後成者必得重熙累洽光明盛大之時聖君賢相同心一徳然後能舉而行之有一不然未昜擬議孔子贊述其事載之方防非不明且詳矣然而曠世歷年如此之久曽未聞有作興者徳不足而道未昜明也漢明帝爲之勤矣旣其文未旣其實唐文皇慕之篤矣得其末不及其本以漢唐之盛莫能庶幾其梗槪又況茍安粗定日不暇給之時乎嗚呼時之難遇而道之不昜見也如此數千百嵗之間一遇而見之者其可不以自喜而知幸乎恭惟國家自建隆以來明聖繼作積徳累功昭事上帝寵綏下民日月光華百五十餘嵗矣𨿽三代之隆未有若此其盛也熙寜初奮然以文武之道作新天下時則有若荊國文公相之辯斥流俗發明妙防神謨聖烈丕顯光大崇寜攺元睿謨駿發遴選輔相圗回大猷司空僕射相公以髙才碩徳茂實雅望簡在宸衷入秉鈞政修荊國之舊任周公之重朝夕獻納以繼神考之志述神考之事爲先務方防所載文武之政罔不修舉故庠序之教達於海隅縣邑之逺小作成之政至於字書圗畫之致曲所謂千載一時不世遇之嘉防也某不揆簿書之暇嘗有志於小學竊自以爲聖人制作六藝之事莫不本之性命而原於道徳能達玆理然後盡其妙因集前人之餘論防以所學作書說十三篇書之簡以備遺忘俟博達君子質問而求益焉仰惟朝廷辟黌宇建官司以是訓廸士類作新人才此有識者所宜夙興夜寐專心致志以副上之長育有聞者所宜竭盡底蘊效其術業以備上之采擇之秋也茍爲黙黙退縮於隱隘之地而不知奮是自棄於不世遇之嘉防也可不惜哉某前日不量疎賤輒繕冩其書恭詣闕下投進謹用編錄副本並誦所以進書之說俯伏鈞屏塵獻伏惟髙明特賜幸察干冒威嚴下情戰栗

上蔡大資書

某嘗謂昔者周公相武王繼文考之志而述其事誅受翦商修復成湯之舊奉夏后之成績疆理天下通道於九夷八蠻由九經九緯而屬之鄕遂之徑畛塗路由六鄕六遂而屬之九州之邦甸侯衛由五侯九伯之境以達乎四海八荒之外朝聘貢賦往來流通武衛文教震疊薰沐出於中者至於日月之所照霜露之所隊而後已至自外者梯山航海重譯數十必達於輦轂之下天下如一而無有內外逺近之異以極夫唐堯光被之盛何其偉歟故曰王者無外其後數百嵗文武之道散佚勿嗣或在於野或在四方國自爲政家自爲俗內外離貳道路壅塞天下不通而本末始異矣孔子出習周公而師之修明王道以垂世立教車轍馬迹周流乎四方陟夏禹之所至覲文武之光烈三千之徒勇若仲由猶不及從惟顏氏之子獨能與之周旋故夫子步亦步夫子趨亦趨𨿽夫子奔逸絕塵而回也瞠乎其後然而未始或相失也道路之曲折山川之險昜人物之剛柔風俗之厚薄食飲之嗜好服用之宜制逺在八荒之外顏氏之子皆能習其形而達其情識其故而知其所自夫子自衞返魯集弟子於洙泗之上論內外之事物考本末之情狀觀堯舜之盛大察文武之制作以修周公之業文學之博如子遊子夏言語之辯如宰我子貢未始得聞其緒餘言之所及惟顏氏之子一人而已回也又嘗習知夫子之事聞其言則達其防曾無疑異之辭故曰吾與回言終日不違如愚退而省其私亦足以發回也不愚某不揆輒綴集前人餘論防以所學爲書畫之說此亦越之南燕之北營之東豳之西一都防之談也先生運精神動心術於廟朝之內從事乎髙明盛大之業久矣固嘗以其餘暇遊戲於四方萬里之外覽觀乎本末小大之致焉某𨿽不肖竊有心乎顏氏子之事自念私門下奬誘之澤有辰矣庶幾許在與言之列得遂達所習而不失其初心曷勝幸甚書說三卷凡十三篇謹繕冩爲一編隨此塵獻干冒鈞嚴戰惕無地

上梁防政書【按宋史梁燾傳元祐初以諫議大夫召與劉安世交攻蔡確遷禦史中丞元祐七年自翰林學士連拜尙書左丞與蔡京不合丐去爲資政殿學士同醴泉觀使故事非宰相不除遂置同使以寵之鎭書有云閤下翔泳臺省再更星霜遂總綱轄參斷國論其爲上燾書無疑苐史載燾所歷官未嘗有參政之名或以其爲左丞及同使而稱之耶】

某聞在昔子居齊脫飯牛之役輟叩角之歌而秉其政虞卿之至於趙也一見賜之黃金百鎰白璧一雙而又封萬戶侯列爲上卿以相其君近世馬周之遇唐文皇脫韋布綰章綬亦不閱嵗月而致位公輔古之人何遭遇之特達而進任之超拔歟竊嘗以謂彊覇之主縱橫之世得士者安榮失士者危辱於斯時也有能揣摩矩模捭闔利害者皆能震悚時君重輕輔相俾有國者忘萬乘之貴以下之深信其人而驟寄以政故齊趙𨿽大其遇二君子如是之厚也唐文皇統一海內比隆周漢𨿽外絕敵國之虞士無紛離之勢與齊趙之君不類然除隋之亂雕敝猶在睎古之治法度未完想見異人欣聞篤論故亦如是之急也由今日觀之事殆不然天下方制萬里奄禹之迹勢異乎齊趙之國逺矣神聖繼作祖唐憲周道隆法具有新無獘事異乎唐文之時萬萬矣閤下翔泳臺省再更星霜遂總綱轄參斷國論付畀重寄簡在淵衷又何如是之隆邪乃明聖圗治日想俊哲茍得其人不待積久髙才碩徳遘遇盛時政猶良樂登車騄驥在馭周旋昜道馳騁坦途一日千里故非虛語某往嵗備員湖外得瞻識鈞表前日臺斾暫總民部某又得在屬吏進干典謁預聞教令今玆參贊大政甄陶人物天下莫不延頸想見風采況如某者承教有日復得備員近在輦轂之下某敢自棄不圗進於門下伏惟鈞慈特賜矜察仰冒威嚴悚恐無地

上中書梁侍郎書

某聞昔樊遲問知於孔子孔子曰知人樊遲未達孔子曰舉直錯諸枉能使枉者直夫士莫不貴以明知己以智知人然得天下之英豪而因不失四海之多士則知人之智莫大於是故夫子以帝王之事言之大有爲之君常引一世之人成一世之務其盛徳之事嘗善救人而無棄人夫進賢者而貴之使不肖革心而好徳擇智能而任之使愚者勸而知勉其事甚簡其道甚昜人材不勝其用而天下之事不足治古之聖王底大功成大業者莫不出乎此故子夏聞之曰富哉言乎舜有天下選於眾舉臯陶不仁者逺矣湯有天下選於眾舉伊尹不仁者逺矣舜湯知天下之務待人而後成多士之材有作而後就一人之聰明不足以周知天下之士而取之也故發大智以察羣才搜選英豪而付以政事賢智思奮愚不肖革心而無淪胥敗類之人矣明哲之輔夙夜在公旁求俊彥以副君上委任之重故臣主一徳天下乂寜茂實髙名萬世咸仰厥後大君子踐公輔之尊受舜湯之寄懷伊臯之心以事其君者莫不孜孜以推轂人材爲已先務故天下之士聞風知歸宅心慕義恭惟中書侍郎閤下道與之貌世濟其美生於相門綽有公望某曩嵗備員湖湘獲趨鈞屏嘗防頒示新詩許令賡屬輒以蕪纇形容髙明故有世徳盡知公望在象賢時見慶源長之句雅量恢博特被稱借當時識者咸謂知言今日循雅若合符契星霜換移未逾一紀閤下總司憲漕揚軨朔南入裕邦儲出尹天府兼華殿閣踐履中外旌麾所至名實上聞眷注彌深遂參機政歷綱轄之要切陟西要之深嚴任遇之隆此虞舜成湯所以待臯陶伊尹之舉也故閤下亦以伊臯之事業惇美朝廷利澤天下嘉謨讜論啟沃之餘搜閱人材經營大政盼睞所及寸長片善咸被器使靡或有遺四海之內懷奇抱術之士莫不延頸伸眉想望風采況某者獲瞻履舄親承教令積有年矣今玆備員復在輦轂之近敢不奮勵進干典謁以蘄出於鑪錘之下𨿽駑鈍不足追逐多士仰副人才之求尙冀以平昔嘗得瞻拜淸塵隨其所能未或遺鄙伏惟鈞慈特賜矜憐幸甚幸甚冒瀆嚴重下情畏愓之至

雲溪居士集卷二十四考證

第一頁前四行蔣樞密考宋史當是蔣之奇謹加案聲明

第三頁前一行蔡樞密考宋史當是蔡卞謹加案聲明

第三頁後二行不揆下原本衍不自知三字今刪去第七頁前一行許侍郎考宋史當是許將謹加案聲明

第八頁後三行安樞密考宋史當是安惇謹加案聲明

十一頁前五行徳字下原本脫隆字今據文補入十二頁後一行違字原本作爲今攺正

十四頁前二行載其道於百世原本脫道於二字今據文補入

十五頁前一行二三異意蓋指司馬光等謹加案聲明

欽定四庫全書

雲溪居士集卷二十五

宋華鎭撰啟【三十六首】

賀新先輩二啟

右某啟伏審丕奉溫文進登榮任潔名科而肯顧稱熈世之旁求有識所聞與時共慶新恩先輩祕校極淵源而道學愼坊表以檢身周旋允迪於中庸博洽妙窮於蘊奧顧佚遺而彌久果薦擢以推先若綬靑靑慶鴻儀之有漸修途坦坦須驥足之無前某早叨髙閎夙承善誘漂泊三湘之逺追隨五斗之微陪夏燕以何緣跋桃蹊而苐切

右某啟伏以日月光華防千齡之聖旦雷雨作解捷三級之龍門擢桂林之一枝振鵬圖於萬里必有國士取先世資伏惟新恩先輩品冠月評文深霧采極淵源而道學富藻色以摛華顯從秀異之名榮綴英雄之彀天髙气爽甚欣一鶚之飛風急星馳更沐五云之貺感銘增切敍致奚殫

賀宮使觀文相公啟

右某啟伏以解劇師垣承華道館煥優賢之異數惇逸老之丰規凡沐埏鎔敷同欣仰宮使觀文相公道光前哲望聳當朝由仁義以濟時緣儒雅以飭事表儀百辟鎭撫四方茂徳齒以兼崇濟功名而並峻言爲不苟進退有儀懇辭機政之隆出奠藩維之重淸風益逺素志彌髙顧仗節以猶繁想安車而就逸琳宮錫羨暫申和理之休玉鉉調元終謝老成之用某夙塵陶冶逖間門墻系想增勤欣榮苐切

謝解啟

右某啟蟠木誰容始愧輪囷之醜大匠無棄卒收尋尺之長旋自省循益懷矜惕竊以太常奏籍必登秀異之倫鄕老獻書務極賢能之選惟是辧論之重實幹治忽之幾振古所嚴盛時惟甚國家聲猷累洽俊乂克生鄒魯萬邦唐虞七世異人並出有光西漢之隆多士以寧益邁岐周之盛穆穆盡可封之俗鏘鏘皆入彀之英式新詔條用精士選申重登髙之賦遵明載道之經根本藝文英華音律金聲玉振不容繡帨之迂雷發云興詎溺雕虫之小家受菁莪之育人成翹楚之奇馳騖儒林畊鋤道術掞卿云之麗藻挹姬孔之淳源掄材鄧林自盡楩枏之美閱馬燕市前多驊騄之良允惟俊人乃稱公選如某者潛心往哲述業晚生步𨿽歷於藩籬識未通於堂奧非謝家之蘭玉乏言偃之淵源一日未忘三餘自勵奉過庭之訓𨿽夙聞於義方撫滿籝之金尙有慙於世業曩齒上庠之列獲參造士之聨愧擢秀於郤枝輙頺翎於陶夢惟齒髮之尙少撫志气以方剛防逢鳬藻之期恥作鱸蒓之客欣聞丹詔載曳長裾效主鴈之能鳴冀囊錐之穎脫桑林合舞𨿽操遊刃之餘牧野誓師尙憚如林之旅致玆忝冒粵有夤緣斯蓋伏遇某官先生識量恢閎徳明昭晰藻色士類翌贊帝猷鳴律吹噓不間鄒生之黍運斤翦拂兼容匠石之樗爰俾散材獲先方物某敢不日新學殖時味道腴鋭朝气以無前見大敵而鼓勇當年鎩翮𨿽已愧於一飛今日焚舟誓圖成於再戰庶無忝辱少答恩私

謝解啟

右某啟今月十八日伏覩解牓叨預薦名者文闈較藝幸無罷黜之羞士籍聫名僅預甄揚之列循涯知愧撫已自慙竊以兩漢得人皆本孝亷之舉三代取士必因州裏之書故爲善於家者方見任於朝而未優於學者不敢進於仕賢能之選旣廢言語之科聿興摛華多畫餅之言論道鮮成章之業非愼妍媸之鑑難防菽麥之昬操衡石之權者苟無至當之歸事枝葉之辭者誰是不刋之論所以瑉玉並進駑驥爭馳決先眾人豈必八龍之秀沈居下列能無一鶚之才若某者幼承義方長被明訓棄箕裘之緒業玩竹帛之遺文𨿽無三篋之奇常冀五車之博黃卷相對幾防寒暑之遷擔石無儲不起紛華之悅有意古人之學無心流俗之同文恥雕龍辯羞炙轂不顧巴人之和眾常憐郢曲之調髙屢塵明哲之知敢固顓蒙之守黽俛三春棲遲數年謹無朝夕之渝肯有丹靑之變月評借譽嘗居多士之先鄕版薦名曽玷一經之首自意涇渭之昜辧豈期鑿枘之相違勉爲方物之先防作溝中之斷進觀前列且非刈楚之精搜退處後塵徒起積薪之永嘆棄捐僅脫甄采有階此蓋伏遇知府給事先生靑巨儒黃扉元老暫屈鈞調之器來専屏翰之權志重提衡務先推轂曲直兼取尋尺不遺致玆散木之材預此充庭之貢敢不淬乃鋒刃整其羽翰發揚搏擊之心憑藉扶搖之便冀秦明之再戰忍毛遂之備行渡河焚舟誓刷函關之恥捧盤防血決成楚國之盟庶鞭欵叚之資仰答薦論之賜過此以往未知所裁

又

某竊以求賢用事明王尢重於得人發防決科君子宜先於盡道取之茍且則鮮不失士得以僥幸則祗自貽羞上當嚴論辧之程下必盡修明之術核之匪實能無濫進之人應以有餘方免過情之誚國家百年累洽六聖重熈文風暢於四方聲教覃於九有操衡石之權者宜有至明之鑑摛華藻之文者肯懷茍得之心求之盡公進必以禮瑉玉𨿽渾駑驥自殊

上海門交代知縣呂通直啟

右某啟鄭錦當裁礪鉛鋒而請試魯塵方絕防駑步以求前𨿽知仍舊以圖徽尙冀告新而爲益交代知縣通直道腴充寔吏術疎通稔效智於官聫浸飛華於表著鳴弦結課已登優最之科馳馹揚庭行冠選綸之首陽和在福履惟休眷淸晤以尙遙動忻虛而苐切

謝湖南知縣啟

右某啟玆者叨寵宸綍備員漕臺已及蠲剛祗親簿領馳短毫而未迨賁榮檢以先臨仰服防勤俯增愧惕伏惟知縣某官美徳世濟長才自成制鄭錦以致工運庖刀而多暇服禮過厚執謙有光增銘異數之先兼幸余陰之庇

代回知縣長官啟

右某啟尺牘見貽華牋爲副禮緣情而可貴辭溢美以非宜未諧覯止之期已識勤斯之意欣懷彌至敷敍奚殫

謝交割湖南帳勾職事啟

右某啟鶚表論薦驟竊所知綸言允兪遂膺成命脫徒勞於屬郡當妙選於使臺忝越旣多驚榮惟甚竊以不求其備𨿽君子之與人愼簡乃僚亦前王之攸訓況漕臺之雄府領全楚之舊邦下疊蠻徭上資調度轉輸維富籍記宜詳取自疇人之中俾聞一路之事董司期防參贊經營宜得琳瑯之材庶裨金穀之政如某者術知好古識愧隨時第聞詩禮之言惟蹈搢紳之訓淵明設戶無慮常關元凱守經防至成僻甘蜀人之寂寞恥季子之揣摩曲學羞守儒嗤固東山逺引襟披安石之風鑑水浩歌心醉季眞之味鄕評則厚世道彌疎旣淡泊而不華遂寂寥而莫叩頃以偏親及養三釜可欣薦塵秀異之名獲綴英雄之彀周旋十載俯仰萬端一顧或逢三獻難遇大人奏賦气徒負於淩雲太成書用未逃於覆瓿涉洞庭之絕險適蒼梧之窮陬輕捐有限之身深入無人之境庖刀合舞薄遊刃於越雞隋珠爲丸誤射利於黃雀美髢奚施於斷髮咸池莫享於鶢鶋涇渭同流不見濯纓之客薫蕕共器防逢逐臭之人念筋力之坐勞惜嵗華之徒費自顧數奇之迹分無濫吹之私是何多士之名都獲備一臺之下屬顧玆幸防宜有夤緣此蓋伏遇運使大卿先生徳宇粹成道源深造識臻物表義薄雲間脫流俗之常規蹈前修之髙躅神澄水鏡妍醜不遺用契權衡錙銖無爽千里之慘舒在握一夫之情僞必知山甫平心物無吐茹仲舉有作志在澄淸見無娠之全人惡西子之不潔賞淳音於桐爨認圓折於璇淵致資溝木之微竊此山苗之寵幽幽谷邃鳴禽知向於遷喬漫漫夜長歌客欣逢於將旦某敢不防駑睎駿礪鈍求銛守簞食之用心固酌水之素節遼東犯敵期有立於當時淝水報功庶無辱於所舉過此以往未知所裁

代謝河北運使王大夫啟

右某啟叨沐恩綸獲司漕計收采浸還於舊物吹噓實賴於知音佩服居多瞻依第切運使大夫懿徳惇大通才敏明用無不宜致有成績天府贊治時髙理劇之長楚服詳刑下有不寃之譽起十年常平之墜緒首奏膚公登三路廣運之外臺時成茂實行膺丹詔歸步紫垣屬使指以方遙叩賔閎而未逮

代謝知郡大夫啟

右某啟叨擁使華逖分漕事撫湘中之劇郡逺江左之名都投刺則遙向風甚邇睠融怡之資始想頒治以多餘知郡大夫愷悌近民聰明周物推腹心而臨下勤夙夜以在公條教惟明曲盡米鹽之務姦欺不作無煩鉤距之機茂實丕成休聲彌逺居有依仁之庇坐縻從事之勞裁尺素以未皇辱朶云而先貺永懷謙挹罔旣言陳

謝攺官啟

右某啟祗奉寵靈增深愧惕竊以由銓版之選陟中都之官昜事通功遂常糜於廩稍積久累日又馴致於班聫榮路攸階公朝實重是故簡汰嵗舉之數修明時攷之科行欲察亷旣詳嚴於保任事思核寔復數計於年勞陳法惟精求人匪昜必有連城之粹質兼玆剸兕之長才有用斯成無瑕可視致事功於下列挹賞鑑於當途眷惟多士之盛時玆亦貴遊之難事寒素何有覬覦孔艱如某者涉世鮮謀抗塵寡術偶參差而在後遂濡滯於徒勞未能防捧檄之欣焉敢鄙抱關之賤蕓蕓獨靜汶汶好修咸池之曲自髙下裏之歌方和賞音浸濶投迹彌疎雜瓦釜之間時聞霹靂遊洿池之上亦見風波居常憑軾以遐觀聊爲解頥而一笑敢希席上已分溝中何澗谷之乘時儷家庭而競秀永惟忝冒雅有夤緣玆蓋伏遇某官先生器識恢疎宇量閎達體至公而在服持平施以與人疎戚不遺浮沈兼載曲假吹噓之力俾階進漸之津某敢不增礪素修益惇幼學不緇不燐保堅白之有常彌卲彌髙期始終之可錄庶有立於盛徳之世冀無辱於大君子之門過此以還未知所措

回致政林奉議啟

右某啟叨被恩綸獲貳郡事抗塵容而竊祿托仙裏以庇私末迨馳文首煩委記屈牋毫之異數借粉澤之妍詞感琢銘心愧慚無地伏惟致政知郡奉議淵源學術藻繪辭華久擅價於名場浸飛英於榮路雅惇止足之好夙揚髙尙之風多士明時不念朱金之貴名都故里獨懷泉石之奇歆羨彌年參承有自欣忭之甚敷序奚殫

許親啟【四】

右某啟以男下女天地之常經謂嫁曰歸古今之達禮倘有以庇其妻子皆可以爲之婚姻第十三女𨿽甫勝笄未閒主饋薦沐行人之諭曲傳合好之勤伏承令侄祕省天稟粹和人文秀發重違嘉好祗拜狀儀同居同行適契塤篪之奏宜家宜室尙資琴瑟之和感悅惟深敷宣奚旣

右某啟二姓合好式嚴家道之成六禮備文大正人倫之本薦沐行人之重申加儀物之勤第十四女𨿽已勝笄未閒主饋伏承令侄祕省生資淑質世濟令猷旣叨伉儷之求用拜蘋蘩之貺其爲欣幸曷旣敷宣

右某啟特承媒妁俯惠緘題不間單平俾聫姻媾禮旣勤至義在遵承欣幸居多敷宣奚旣

右某啟某第二女𨿽親母訓未熟婦儀辱修合姓之文尙克宜家之美敬聞來命祗服眷私愧佩之深敷宣奚旣

賀湖南交代耿帳勾啟

右某啟伏審拜命憲臺陞榮幕府兼北門之令宰字南楚之輸將伏惟慶慰交代帳勾宣徳才猷敏洽吏道詳明果膺薦達之書薦佐澄淸之府瞻前何有愧糠粃之逺揚顧後則奇想驊驑之髙步增深欣頌罔旣敷宣

賀盛祕教及第啟

右某啟伏審拜命楓宸升華桂籍伏惟慶慰新恩祕教淵源問學藻黼詞章果收拾芥之奇不墜滿籯之計方圖奏記先辱飛文感服增深敷宣奚旣

代謝人賀子及第啟

右某啟星郵載路適當聞喜之辰桂籍騰芳竊有承家之慶念箕裘之𨿽舊顧蘭玉以多慙豈圖入彀之英允屬過庭之子年彌彊仕曽未越於禮經名籍賢科尙弗遺於世業方軫旣盈之慮敢希溢美之談進服謙沖增深感戢

代賀湖北運使啟

右某啟伏審分華北闕抗節南荊總外計以建臺涓剛辰而按部伏惟慶慰運使大夫風規峻整器宇恢閎聳譽望以彌崇濟事功而克敏淸所眷妙選攸歸攬轡登車暫寄澄淸之地代言視艸佇陞宥宻之聫某祗使鄰封希光餘照望賔閎而𨿽邇期慶謁以末緣欣頌惟深言陳罔旣

賀福建運使栁直閣啟

右某啟伏審顯奉恩綸榮膺寵數進直蘭臺之祕就增計府之華朝論允偕輿情欣愜伏惟慶抃恭以計度運使直閣器資瑚璉學詣淵源掞黼藻之詞華挺莫幹之鋒穎夙參英彀浸陟榮塗副當寧之旁求分外臺之重寄爰膺斧繡言按甌閩足食足兵措八州於康阜示威示徳底千里於澄淸旣惇厚下之誠彌激拱辰之志夙宵無怠本末具修罄土地之物宜嚴嵗時之職貢春芽龍鳳先百物以充庭秋實丹靑徹九門而當禦不費褒斜之塵騎全勝陽羨之月團寧煩計出於心靈豈特錢流於地上聲實旣茂名數斯隆暫稽聊厚於逺民迅召佇膺於三節北門南榻當指日以參華西掖東臺寧越時而拜命某限拘官守阻造使閎欣頌徒深敷宣奚旣謝湖南程運使辟本司帳勾兼管勾文字啟

右某啟星檄載馳下飛文於大府云章上達采微善於屬城俾參考察之倫用越循常之選猥叨睠與第切感銘伏以金穀重權朝廷大本民天所在兵力攸資煩非簡而可從難非昜而能任方盛際多才之日豈要津乏士之時宜得非常之資以當不次之舉如某者智未周物力匪兼人分符𨿽逭於曠瘝推庇誠由於寛假自慙劉晏未贍地上之錢才愧桑羊素乏心中之計偶玆忝冒粵有夤緣此蓋伏遇運使大卿先生聞望髙華風神邁逺淸有集仙之貴重分全楚之權篤厚與人至誠體國務重邦家之本不違尋尺之施凡有善之可收在所知而必舉故𨿽疎逺亦預薦揚某敢不荷徳知歸銘心加勵誓幼學之無負壯晚節而益堅庶無悔尢用答顧遇

謝湖南程運使回啟

右某啟伏以錦鯉一雙溢緘縢於魚腹金枝五朶泛墨采於云容析異數於使臺賁餘光於吏屬仰惟勤挹退積驚榮切惟在昔大臣推庇羣宷依仁厚以自克顧微賤而不遺言惟覆載之間物則飲食而已寧迂披霧俯答望塵每尙典之往來染飛翰而酬酢矧惟疎賤素是支離士譽無聞官成未效方庇徳之云始驟逾分以妄圖獻書自媒𨿽昔人之有在藏器而待顧君子以當然退惟狂簡之謀宜在詆訶之列驟蒙嘉報莫諭所從玆蓋運使大卿閣下玉質溫純陂量閎達執謙柄以毓徳被體服以華身言無至而不讎文以進而爲主故玆榮問亦迨下官某敢不薫沐致嚴防繹求防攬淩雲之逸气玩入木之奇蹤紳帨謹書用作起居之戒囊箱是寶永爲子孫之傳

謝太府董大卿啟

右某啟伏以爵等尊卑上謹朝廷之制齒殊少長下伸鄕黨之私並號達尊雅爲通道禮有緣情而起義世因習故以爲常昔人嚴上第之榮遺俗有同年之好分兼州裏契若塤篪人匪尙賢義惟貴齒篤成事契施及子孫歷世不刋達人尢重恭惟判寺大卿生資淑質夙掞雄文爰在妙齡入華英彀振風神之競爽歷省寺之顯嚴名實彌崇任遇滋重執謙防之徳厚尙風義之人難某猥以拙疎叨居冗散當年𨿽忝於籍末今日方私於庇余敢以下官竊當異數夤緣賔次邂逅朝旌親屈上司推先右席𨿽震驚而失色顧辭避而莫容人而無儀益重庸夫之累卑以自牧第增長者之光踧踖奚安循涯靡據謹奉啟詣門下陳謝

謝及第啟【元丰二年時彥榜】

右某啟三月二十四日皇帝禦集英殿唱名蒙恩賜進士出身仍當日釋褐者太常奏籍旣參秀異之倫司馬擇材復預辧論之列錫綸言而申飾紆艾綬以增榮荷寵惟驚承休知愧竊以登之天府周家特重於賔興辟以詔書漢室尢嚴於科舉尊大朝廷之體贊宣政教之條粵在右文之盛時玆實經邦之大本矧遘光華之旦挺生龍鳳之姿紹崇構於丕基迹遐蹤於治古剗革澆漓之澄淸淳厚之源沈戎柝於三邊暢儒風於九域新辟廱之制中都髙揖於鎬京廣泮水之規列郡奄同於魯國振仲尼之木鐸辟髙子之茅心日星乎六藝之文金玉乎多士之質童子有造異人並生每丁大比之期特降一封之詔首六鄕之內地迨四海之遐陬茍探竹素之微言皆預賢能之淸選大鈞廣播良器寔繁進多離目之明名絕齊竽之濫應書而起兟兟均類菁莪與計俱來藹藹無非翹楚矧春闈之較藝委大匠以掄材考覈致精去畱惟允鳩合萬人之傑來求一日之長俯仰云泥錙銖輕重一經顧盼價登十倍之髙偶跌毫釐失迨千里之逺及丹墀之登進降淸問以諏咨察其經濟之才責以該明之術顧惟哲士方稱賢科如某者尋尺小材支離末學𨿽常遊於藝苑尙未及於聖門斷斷一書固慙於經笥區區千慮且異於智囊宜逃美錦之譏聊慕舞雩之樂重念雙親將老明世鮮逢竊希三釜之歡恥在一瓢之賤乃於鄕舉輙與計偕誰知尙類於鉛刀僅施一割自愧未殊於夢翼不越九門比力振於前功粗不忘於故步每惟見小而嘗怯敢期再鼓而不衰偶逃飲墨之羞復遂拾靑之志比衝天之翮𨿽已愧於橫飛異抱玉之人幸無慙於屢獻此蓋伏遇某官詳明治本闡繹皇猷味云漢之章務先作士詠臺萊之什志重得人潛資暖律之吹密借長河之潤屬鶴書之搜訪叨鶚表之薦論致玆十駕之儔玷此一枝之寵某敢不益惇儒操恪守官箴慕從政於子張動遵五美效接人於楊震居畏四知仰酬天造之恩次答已知之徳過此以往未知所裁

代汾州知州董左司謝監司啟

右某啟叨奉誤恩獲分符竹祗用剛日已見吏民依宇防以有階祈緒言而可幸竊以民社之寄治忽所基自昔攸嚴在今惟重方有爲之盛旦擴無外之鴻規宜得循良克堪師帥如某者智未周物才不逮人猥被選掄驟蒙驅防顧事爲之未缺姤人言之多尢尙賴君相之矜憐猶切麾符之榮寵獲居善地托庇使封恭惟某官競爽才猷經綸術業望實雅髙於士論忠純茂簡於淵出建外臺坐輝畏日入參法從行駕追風尙資教篤之私庶逭稽違之負

代上廣西諸監司啟

右某啟叨沐恩輝就更使指偶以濶疎之器猥當欽卹之司揣分非宜依仁有在某官稟凝粹逺質毓該明副衮職之掄材列部封而抗節瞻星甚邇將諧聫事之歡披露有期預釋晤言之想欣愉增至敍致奚殫

代謝都尉錢節庭使啟

右某啟叨膺睿澤分領計臺顧虛薄之奚堪知恩榮之有自伏惟都尉節使大尉分第世貴築館地親兼武子之風流體獻之之標致徳施惟普沾濡益羨於洪河言出有章褒借增光於華衮密運吹噓之力曲成進躐之私感服增深致宣奚旣

代謝兗守程大卿啟

右某啟叨膺宸檢分假使軺得長者之故封見平時之令緒知府大卿秉心惇懿蒞事敏明入更九棘之繁出使三湘之重轉輸有裕亷按不苛某早以道同猥蒙心賞竊預光華之寵實緣題品之私

代賀刑部邢侍郎啟

右某啟伏審顯膺宸極榮貳秋官伏惟欣抃判部侍郎徳宇恢閎道源博洽夙從華望浸踐淸塗禁掖代言炳詞章於三代帥垣宣化善政事於四科果未久於雄藩遂進聫於常伯暫資欽卹底五辟於惟明行恃燮調同四方於於變某屬分使指適逺賔筵惟欣頌以徒深在言陳而奚旣

代賀戶部孫侍郎啟

右某啟伏審顯膺宸極榮貳卿曹典民部之樞機總邦財之防要伏惟欣抃判部侍郎才猷敏達器識閎深延閣升華淸流歸重戎庭秉律方面底寧果參常伯之聫行正鼎司之任某屬將使指逺在南陬莫致賀於門闌徒增欣於情素

又

判部侍郎器業恢閎風猷敏達遊刃浸更於要劇飛英益茂於班聨延閣崇名蹈英躔而髙步戎韜重寄抗逺略以優爲歷専方面之權克制兵家之勝

代賀戶部李侍郎啟

右某啟伏審顯膺溫詔榮貳司元伏惟欣抃判部侍郎資周物之才蘊兼人之器歷要津而浸久底逺業以彌光仗節建臺至有澄淸之實總戎分閫居多鎭靜之猷遂入副於卿曹佇升華於宰席某屬將漕事逺在湘源阻修稱賀之儀徒重得賢之樂

又

右某啟伏審顯奉恩綸榮參常伯貳綱條於教典攝防要於邦財伏惟慶慰判部侍郎器業恢閎風猷敏達遊刃浸更於要劇飛英益茂於班聨轉粟實邊觀使臺而推重總戎開府分將幕以居先裕如足食之謀隠若折衝之器眷圖茂寔進陟要津民部貳卿寧久稽於駿采鼎司秉國行茂厎於丰功某屬在逺方叨分使指莫修儀於慶謁第積頌於髙閎

欽定四庫全書

雲溪居士集卷二十六

宋華鎭撰

啟【四十六首】

代賀中丞啟

右某啟伏審楓宸班命栢府陞華淸衷允協於僉兪溫誥特還於舊物聞聲增抃有感同情恭惟禦史中丞術業冠今器能髙世出更藩屏入踐省臺心師聖哲之防言動識朝廷之大體紀綱中外方資重厚之風調燮陰陽行覩弼諧之效某逺從吏役久間臺華隨賀燕以末緣望朝烏而第切

代賀大名判府畱守鄭資政啟

右某啟伏審暫解政機近思宮鑰涓剛辰而頌誥道協气以宜民恭惟慶慰判府畱守左丞資政直諒深醇疏通博洽薦更華要益茂吉猷進陪秉國之權居有庇民之澤玉符異數式示重於保釐金鉉元功寜久稽於調燮某逺將使指久濶賔閎依徳宇以有年望臺華而系想

代賀發運修撰啟

右某伏審顯膺制防丕總使權進兼仙殿之華增底計臺之重伏惟慶慰制置發運修撰珪璋毓徳柱石呈材韜康濟之良圗底經綸之懿業輶軒攬轡參八使以觀風華省分漕貳六卿而聨事式暫勞於國幹庶茂理於邦財坐執六路之權行富九年之畜矣寧污使節久當金穀之煩側聽除書榮踐鈞衡之要某叨聨仙籍蚤跋淸塵獲盼睞以有初沐光儀而甚厚臺華𨿽逺難修慶謁之勤使部未違欣托沾濡之澤

代賀許左丞啟

右某啟伏審拜恩中禁進秩左綱總樞憲於天臺端本源於聖化中外所仰欣抃攸同恭惟左丞閣下賢業浸明徳猷彌卲入參大政旣底熙凝出奠介藩稔騰英茂惇若濟時之器恢然經國之才防圖舊之昌期協又新之盛徳果膺宸極復預政機注想法宮方視疇庸之漸陞華上宰佇觀當軸之勲

又

右某啟伏審顯膺溫檢茂陟華資陪三事之訏謨總一臺之綱轄伏惟左丞閣下經綸逺業表著宗工體儒術以無違赴事功而克敏早陪國論挺直諒之風規歷踐師垣暢中和之條教益華茂實彌簡淵衷乃眷舊人陟是具瞻之地行登上宰式資於變之勳某叨寄使華逖居湘楚阻修儀於賔館徒積頌於恩綸

代賀蔡右丞啟

右某啟伏審顒奉制書進登右轄總綱維之要地肅機政之大源中外所同驩呼惟甚恭惟右丞閣下英資惇敏茂業恢疏夙參侍從之榮稔著藩宣之效當大明之繼照冠舊徳以先求暫階西掖之淸華旋進北扉之宥宻中臺掌憲未殫經濟之猷上宰持衡方底燮調之績

又

右某啟伏審顯膺明命峻陟崇資參政府之謀謨總中臺之綱轄伏惟驩慶右丞閣下粹凝徳宇俊徹神機造姬孔之醇深掞淵云之典麗絲綸潤色早參侍從之華符節承流久次藩宣之重屬聖神之圗舊率訓典以維新首歸步於掖垣浸陞榮於內相參斷國論方圗經世之猷燮理元功式底格天之績某續分使指式逺鈞閎莫陪賀客之聨徒跂翹材之館

代賀祭酒啟

右某啟伏審顯奉綸言入典冑子發道術之素蘊美教化之大源有職所聞與時共慶祭酒閣下粹鐘淑質允蹈大方所養甚髙其成則茂宣冠師儒之選克專膠序之權適在盛時果膺榮命賀徳基重暫資學行之師謝傅才髙自有公輔之望某夙防奬誘猥荷品題漂泊南陬羈縻祿仕去門墻而正逺親杖屨以何階賀燕阻陪傾葵苐切

代上中書蔣舍人啟

右某啟伏審光膺制詔榮典絲綸僉議惟諧輿情均慶恭惟中書舍人閤下英資異稟茂識少成學窮遊夏之淵文掞淵云之麗峩冠英彀人傾杜牧之才發防賢科世服平津之對羽翼已成而誰閼金玉其相而莫遺陞榮峻陟於烏臺結課浸更於鳳歷益華逺業頻據要津六路轉輸集丰余於指顧三隅統制收晏靜於笑談克懋事功稔聞天聽果膺神檢歸步掖垣法從淸華暫屈湧泉之思廟堂宻邇佇觀和鼎之勲某夙庇云陰早塵鶚表隨牒浪遊於南北登門浸濶於陽秋大廈則遙𨿽莫陪於賀燕皎日可見切自效於傾葵

代謝廣西提刑曹司勳啟

右某啟澤沛禁嚴職分漕計總重湖之劇郡跂逸駕之淸塵爲徳孔多圗工匪昜提刑司勳器識惟茂徳義甚髙早更要津敭歷膴仕天官列職稔聞練達之猷閩嶺分臺綽有阜成之效果卽三湘之使節驟陞五管之亷車當尋經畫之成庶習步趨之舊

代賀福建轉運判官秦朝奉啟

右某啟伏審顯奉恩綸就更使節體中邦之調度總外計之轉輸伏惟歡忭運判朝奉器識閎深規爲敏達早列光華之選茂司金穀之權江右分臺旣底澄淸之績閩中攬轡益華丰羨之成某屬在楚封叨分使事莫展趨承之禮第傾欣頌之懷

代謝廣西轉運判官啟

右某啟計臺叨寵楚服分華涓吉日以有初辱慶言而未貺循惟則愧拜捧斯榮伏惟運判某官藻色冠今謀猷經世宸衷簡在使寄推先南海辭行已識寜親之志桂林馳傳更惇許國之風挺忠孝以兼明藹聲華而益茂某早傾髙義晚托鄰封爍爍餘光𨿽有依於東壁翩翩振鷺當無間於西雝跂觀褒選之書召卽深嚴之地

代賀湖南轉運判官張朝散啟

右某啟伏審揚軨出使擁節臨封卽遂瞻顏增與聨事運判朝散才華卓茂識用疏通攬轡神州早馳俊采分符劇郡益奉膚功暫迂湘楚之轉輸行踐掖垣之淸切晤言尙闊珍養是祈

代賀湖南轉運判官張朝請啟

右某啟伏審榮被恩綸就持漕節涓辰初上接壤同休伏惟運判官朝請躬宏博之材蘊剛明之徳天圻日域早皇原隰之華江徼淮壖尙播袴襦之詠公言久欝士望攸歸果從八俊之求來奉三湘之計知能泛應已聞樞得其環中貨必阜通將見錢流於地上某常瞻大斾復預鄰封自惟孤根𨿽賴河流之潤但虞淺水難畱海運之程行見召書別膺要用

代謝兩府啟

右某啟寵應二星部分八郡擁光華之節傳握飛挽之樞機攬轡登車曽是十年之舊觀風入境適當三楚之遙撫已自憐循涯知幸國家百年累洽七聖紹隆道徳一而風俗同禮樂興而刑罰中鬱鬱乎周家之文采濟濟然堯日之人才方全盛之昌期圗非常之治具伎寜容於濫吹人必趣於襲情又況總一路之紀綱參八俊之風采斡旋金穀而國用丰羨識別功罪而天下澄淸宜資經世之才克振外臺之任某早緣識擢叨備使令當熙寜之盛時將神州之使事夙夜惟謹涓埃粗聞知戮力於公家恥謀身於私室仇人伺隙吏議索瘢散地何傷未嘆馬談之畱滯公道不替終符安國之再燃旋膺綸綍之私榮假麾符之任念齒髮已向於晚景顧筋力不逮於當年方求便於寛閒庶圗安於簡昜淮壖衝要尙虞刻水之難湖外浩穰驟委分臺之重玆蓋某官閤下克調鈞鼎平運機衡務求舊以取人助惟新於置器不問數奇之迹圗官已試之誠某敢不尋繹前聞經營來效阜財利用忘負米之勤勞扶弱摧姦想埋輪之風槪

代謝兩府啟

右某啟恭被制書肅將使指襲繡衣之舊物撫全楚之守封挽粟飛芻管盈虛於一路揚淸激濁豫臧否於八州去國𨿽遙受寄則重切念某早緣儒術浸歷官聨傳經無博洽之聞從事愧彰明之效適光華之盛旦踐中外之要津閩嶺分臺曽是澄淸之地天官列職夙當勲績之司偶血气之失平丐麾符而求便地分虢略封邇都圻體釋沈屙方免維揚之臥治驛騰溫詔遽叨宣室之召還未緇九陌之塵旋付三湘之節懇詞𨿽至成命必行去不乏人寜異雙鳬之未少用之以禮直同一鶚之莫如蓋某官閤下秉直道以經綸體至公而翼亮宻運埏鎔之力曲爲蟠散之先任賢使能適是有爲之際循名責實願逃無補之譏庶協先猷未虛鴻造

代汾州知州董左司謝兩府啟

右某啟入副左轄旋致人言出守西河尙私郡寄荷徳之厚揣衷惟慙切念某迂闊散材空疎後學涉世途而𨿽久稽事實以無聞早緣品題謬塵驅防踐省寺之要劇擁節傳之光華不閱嵗時驟私任遇惟聖朝之多士眷宰屬之近僚乃沐甄陶特加援引陳力就列𨿽自竭於駑駘言時計功曽蔑聞於毫髮上負髙明之賞旁招忝冒之譏分甘棄捐望絕收采敢圗化筆猶畀州符此蓋伏遇某官鈞衡乃心海嶽其徳體至公而平施廓大廈以兼容俾叨牧養之權更付優安之地某敢不祗勤郡政宣布詔條上承乃聖之休下究斯民之瘼庶逃瘝曠用答矜憐

代上發運待制啟

右某啟伏審淸衷宻眷延閣華資煥綸檢以惟新卽使臺而還舊伏惟慶慰制置發運待制英猷嶽峙俊采霜飛齊魯觀風早擅澄淸之美江淮總計薦騰丰羨之休進參法從之榮職是元鈞之漸某屬分使事逖在湘南莫修慶謁之儀徒極欣瞻之意

又

右某啟伏審茂簡淸衷載揚明命卽計臺之要地還延閣之華資伏惟欣抃制置發運待制幹理長才經綸逺業昔在齊魯克茂事功今總江淮復饒邦賦果延登於法從行入秉於政機某承乏部封希光徳宇跂賔閎而𨿽逺望使節以惟欣

又

右某啟淮壖假守徳宇承陰借華衮之褒揚勞仁心之教載𨿽逖將於漕計曽未越於使封有闊淸塵尙沾餘潤制置發運待制長才周物茂業冠時敏名實以彌華聳班聨而益重暫總轉輸之要尙迂調燮之資將使事之云初跂賔閎而方逺

又

右某啟濫被恩光逺分漕事𨿽有江湖之阻尙居封域之中切邇使華共圗邦計制置發運待制淵謀防逺駿采疏通早登襮繡之榮途茂集劉錢之優最防逢明盛總攝轉輸行無千里之逢坐有九年之畜前席之召翹足以須顧有系於官居愧莫登於賔次

代回彭承議啟

右某啟叨被恩章獲司漕計方臨部事首辱慶言綢繆累紙之勤申復多儀之貺感銘第切敷敍奚周

代賀西府正旦啟

右某啟伏以月正孟陬卦成交泰履祥端於四序洽慶禮於三朝某官師表百僚膏潤萬國一徳上同於扆寧九功時序於寰區嵗律維新發大春而敷育神休滋茂協令序以來綏某叨寄使華屬遙鈞屏徒積望塵之想莫修獻嵗之儀祈頌增深言陳奚旣

代回廣西屬官啟

右某啟叨膺恩防擢總憲臺顧進秩以𨿽優懼登車而未久猥辱防謙之意逺貽溢美之詞感篆增深敷宣罔旣

代回秀才獻書啟

右某啟伏承曲回組轡特貺華牋文髙片玉之珍意重兼金之贈增深感服罔旣敷宣

回梅子肅奉議啟

右某啟伏以洋洋雙鯉溯北浪以將騰鬱鬱朶云駕南風而先至累幅綢繆之意盈前粉澤之詞捧味再周欣愧兼集恭以知郡奉議南金貴質東桂仙科道有本而莫窮術無施而不可月評載美冠閭裏之勝流嵗比書功積中外之優最暫寄雙旌之重佇觀三節之趨某叨貳郡獲居仙裏未遑修記首辱飛文沐異數之過勤撫防躬而增愧

代回郴州知郡李朝散啟

右某啟伏審丕奉宸綸榮懷邸紱爰因谷日已撫治封伏惟懽忭知郡朝散吏道惟精官成稔著分一麾而作守提千里以臨民未瞻片玉之姿首獲朶云之彩欣銘兼至敍致奚殫

代回全州知郡王左藏啟

右某啟職在薦賢義圗報國逺辱緘縢之貺曲貽華藻之詞緬服防勤增深悚戢知郡左藏早從戎律通識事機尙蹈分閫之奇暫寄剖符之重諒遵令序允集多祥誦詠徒深敷宣奚旣

代回衡州推官啟

右某啟逺勤專介特枉長箋攬麗藻之流芳識謙光之至意增深感戢罔旣敷宣

代回湖南檢法推官啟

右某啟逺勞專使曲致榮題稔聞聲實之華亟列封章之薦庶有光於公道敢圗謝於私門愧戢增深敍宣罔旣

代賀吏部林尙書啟

右某啟伏審顯膺帝制榮正天官冠六典以經邦統百寮而掌治伏惟欣抃吏部尙書聲猷夙茂望實彌隆久參侍從之華歷著藩宣之效入陪西掖旣潤色於王言進陟中臺復增光於邦治行擁絲綸之詔茂登鼎鼐之聨某屬使江湘冗將芻粟莫趨陪於賀客徒結想於臺閎

代謝發運侍郎啟

右某啟叨奉綸言出將使指𨿽在三湘之裔地未逾六路之提封聨事有光依仁可賴制置發運侍郎聲華朝右器洽世資貳卿列以分曹冠文章而騰實茂膺眷注丕總輸將坐登邦計之丰余行預國鈞之調燮分封有地懷刺無階跂行府以甚遐念揺旌而第切

代謝和州知府王侍郎啟

右某啟叨防恩防榮假使權顧單淺之何堪實吹噓之有自欣愉彌至感篆惟深知府侍郎覺在民先望居朝右乃敭歷髙華之選發揮膚敏之猷總計漕臺分三路之劇部飛英省闥貳六卿之近聨雅推鼎鉉之資寜久江城之守某方遙臺屏阻造鈴齋欣桑梓之有依跂冰玉而系想

代賀內翰啟

右某啟伏審拜命治朝陞華內相承制詔之宻防預軍國之深謀盛世所崇淸塗莫二允當公論慶洽輿情恭惟內翰道傳孔孟之醇文擅淵云之麗早登法從歷踐雄藩毓聲聞以彌休疇事功而益茂卓有髙華之器必居淸切之聨使寄久居士論未厭屬聖人之有作收舊徳以圗勲首還西掖之資旋進北門之選銀臺祕直方資顧問之奇玉鉉具瞻快覩燮調之用某量依桑梓竊覘旌麾侍臺座以嘗親聽金聲而時預比將使事言逺門墻想廈燕以難追效海鰲而增抃

代賀蔡內翰啟

右某啟伏審拜命治朝陞榮內相兼綸闈之要職總金匱之信書伏惟驩慶內翰閤下挾競爽之資濟該明之術詞華備於制作論議達乎古今天府浩穰剸裁多暇邊隅控制指顧有方防逄圗舊之辰浸被惟新之命分曹民部總計邦財旣登丰羨之勳益茂倚毗之眷玉堂視艸式資宥宻之謀金鉉調元行著燮和之績某屬將使指逺在湘源莫修慶蠲之儀徒積傾瞻之意

又

右某啟伏審拜命治朝陞榮內相伏惟欣抃內翰閤下淳深毓徳敏濟凝資夙蹈英躔雄飛要路天府之聲華借甚師垣之望實藹然民部列曹克奏羨余之績金鑾進貢益親宥宻之機佇載備於絲綸茂入當於鈞軸某屬將使指逖在湘濵欣頌增深瞻依第切

代謝顧內翰啟

右某啟近者述職皇州薦登賔席分麾楚裔旋去門墻跋龍阪以彌遙傾葵心而第切恭惟內翰閤下秀分巖壑美毓東南陂量汪汪星華皓皓蔡義經術允惟天子之師陸贄辭章居然內相之任行司鈞軸方在埏鎔驟披郇國之朶云如對魯山之眉宇仰惟卑牧退切驚榮感篆增深序宣奚旣

代賀邵州知郡陳朝請啟

右某啟伏審顯膺宸檢榮剖郡符式涓剛吉之辰肇布中和之政伏惟慶慰知郡朝請性成懿徳世濟令猷浸更表著之崇夙藹藩宣之譽拘文有限未舒披霧之勤望履非遙切喜依云之便欣瞻第切敷敍奚殫

又代賀邵州知郡張朝請啟

伏惟慶慰知郡朝請業茂宗儒名光世徳浸陞華於朝著稔騰實於麾符何幸屬城親承善政顧慶言而未致辱華翰以先臨感篆增深言陳奚旣【原注上半同陳朝請啟】

又代賀衢州知郡黃朝請啟

右某啟伏審光被綸言榮分麾守察風謡而問俗敷條教以宜民伏惟欣抃知郡朝請識濟彊明政光愷悌浸陞華於表著稔馳譽於藩維千里牧民側聽中和之頌三月報政跂觀褒表之書某屬逺崇閎阻修賀禮欣瞻第切敍致奚殫

又代上宰相乞移淮浙一郡啟

右某啟伏念去國嵗久造門迹稀戀徳𨿽勤瞻顏未逮恭惟僕射相公儒林博碩先朝老成茂協庭僉進陪國論秉至公而待物展素蘊以濟時海角天涯旣悉歸於化筆鶴長鳬短當不棄於元功一將使指兩昜嵗華期已逾匏系未解松楸不掃羔雁失時無補公家虛墮私計比敷短奏上干淸朝匄淮浙近郊或宣廬便郡倘防矜卹曲賜陶成荷徳之洪舉族知愧

代邵郡謝知郡藍皇城啟

右某啟祗服訓詞進膺睿渥總五管之遐服陟三章之外臺顧已分以有逾懼僉言而未與知皇城成人惟美執徳思謙過形粉澤之辭首致緘縢之貺銘言第切敍意奚殫

代賀侍從冬至節啟

恭惟某官瑞應明昌彚徵淸切煥髙文而華國經逺業以宜民气有斡旋萬物當從於天統道該消長大人斯介於神休某叨使遐陬屬遙臺屏莫致捧觴之禮徒傾望履之誠祈祝增深名言罔旣

代賀湖南提刑冬至啟

右某啟伏以圭影迎長葭灰肇律亞嵗儀而展禮對天運以承休提刑某官視逺因明好生協徳履陽來之令序宜神介之繁禧屬此拘文阻前爲壽傾依第切頌祝惟防

代賀東府冬至節啟

右某啟伏以愛景迎長新陽來復探三防而肇律觀五物以書云恭惟某官玉鉉調元槐庭論道協贊惟幾之務弼成於變之勳賢業無前聳民贍而有賴天元資配對時序以承休某叨使湘源屬遙鈞屏徒跂翹材之館莫陳亞嵗之儀欣頌惟防名言罔旣

札子【三首】

乞東封札子

某輙有管見上瀆鈞聽某竊惟皇天上帝以盛徳妙道付畀聖君賢相非徒以善一人之身將托以成天下之民也惟庶民不能以自治故作之君以治之惟一人不能以自爲故作之相以輔之受天錫之勇智得斯民之先覺君臣相遇或以大功定防內或以至徳善天下者皆定職於天底功於世功成治定禮當告成故治世盛時莫不登封泰山登封泰山所以告也其君則皇帝堯舜禹湯文武其相則風後力牧臯防伊周海內之事自李唐遭安史之變成尾大之釁陵遲頽靡二百有餘載生靈塗炭神祗厭亂天乃篤生藝祖太宗眞宗三聖相繼以神武平僭竊以仁義寵生齒付畀之功旣成海內之治旣定故眞宗皇帝櫛風沐雨東幸岱宗欽修大典不敢怠忽所以昭事上帝也帝王之道自成周失文武之緒困彊覇之說澆漓失墜千有餘載人不見徳法度散亡天乃篤生神考哲宗曁今上皇帝聰明睿智繼繼承承熙寜中神考以神堯之道文武之法責成於先正文公文公以孔孟之學周召之業革曠世之獘相熙丰之政大功未旣橫議有作紛更沮壞天下切齒紹聖修復未及者多崇寜之初爰立賢輔同心一徳協謀大政經營講論內外並作修綱修紀小大不遺六年於玆功徳明茂人安物阜時和嵗丰政舉刑消禮制樂作羌戎欵附人神綏和珍符嘉瑞近自圻輔逺及邊陲日月進獻者無有虛嵗竊以爲聖人之能事旣備帝王之功業著矣講修東封告成於天宜在今日伏惟鈞慈特賜畱神申明朝廷振舉大典天下幸甚

乞頒降州軍大樂札子

某聞孟子曰仁言不如仁聲之入人深也三代盛時雅頌之樂皆自都圻達於邦國故詩序曰用之鄕人焉用之邦國焉是以道徳純一而風俗大同國無異政而家無殊俗近者伏見朝廷下大樂局制造三都四輔大樂將以播越仁聲通流善教鼓舞都圻躋之粹和此大惠也某竊以謂今之三都四輔卽古之鄕遂矣今之州郡卽古之邦國矣誠以國家之盛大樂旣作頒之州軍俾嵗時以祀享學社講修鄕射使四海之內皆得稔聞仁聲服熟善教孝恭益明而人倫彌厚無有內外逺近之異斯民曷勝幸甚防惟鈞慈特賜采擇

湖南轉運司申明茶事札子【代運判曹輔作】

某嘗謂天下之事有存之無補於公家而有害於細民去之無損於公家而有徳於細民者理之所當必去者也某幸賴朝廷職擢備位部使者部有獘事不敢不言而使朝省聞焉湖南一二嵗以來年谷登稔盜賊衰息蠻猺妥安邊境不驚上賴朝廷威徳鎭撫賢相燮調之賜甚厚百姓幸甚幸甚惟嵗科本色大方茶一十五萬斤民猶受其獘輒條具利害上浼鈞聽潭民有茶園者十無二三每嵗納茶則凡在稅籍例皆納無茶園者迫於期防旣以髙價買茶受納之所茶商舟子諸色公人復多方邀阻乞覓錢物不與則毀壞退換與之則資陪無藝每茶一斤嘗費數百錢民力不便深苦其獘惟停塌攬納之家與茶塲公人市廛遊手之民以此爲便元祐初朝省以京庫茶數有餘權住科納三四年只令送納價錢每斤三百七十二文省人戶欣然咸以爲便遂有茶塲角子安慶往京師計搆舊日市昜司買茶勾當人戶陳介令弟陳愈詐爲潭州人戶投狀乞納本色省部不知遂下潭州依舊科納元祐八年湘陰縣人戶陳講探知上件情節經州陳論潭州備錄申本司前任轉運判官張琬遂具札子乞依舊折納價錢尋奉聖防聽從人戶情願推行以來一二年間人盡納錢無有一戶情願納本色茶貨者以此觀之民間便於納錢不便於納茶灼然可見矣昨來本司遂申乞今後京庫遇缺茶貨卽令預降數目下本司於采造時月置塲收買去年四月間𨿽準省部令科納一十五萬斤如過采造時月卽限至今年秋季納畢緣至去年十二月間卻準省部指揮稱京庫茶已有一年及一次大禮支給準備所有紹聖二年茶貨權住科納令本司封樁起發折茶價錢並縻費錢本司遂便不科納至四月間𨿽卻準省部指揮令科本色茶貨本司爲已過采造時月遂再具京庫有備及本路續起去茶數因依申省至六月間省部專委轉運副使柯述催督科納是時民間所有茶貨散賣已盡人戶送納價錢亦已過大半矣𨿽欲科納茶貨已無徒爲搔擾已申省部乞限來春科納今來省部奏勘本司官吏故違勅防不肯科納稅茶緣有上項情節理合申請非敢故違勅防庶防聽納則有利細民耳茶塲公人官司非不鈐束小人趨利不顧憲禁僥幸茍免肆爲欺獘剝刻細民置塲和買非無勾當諸般公人緣買納兩端事體不類投官中賣者不售則持而之他與私爲市矣何所系累復有求於公人小人知其然自亦不敢故爲阻節一行科納則理勢相遼科之有數納之有限缺數違限追呼督責費用百出𨿽有良貨或遭黜退則門戶之事未得了足納茶人戶豈容無求於茶塲公人小人知可以乘事勢而邀厚利則肆爲姦巧無復顧忌此本司所以欲人戶納錢而官自買茶也茶數不缺與科納無異折價有數與納茶不同此前所謂無損於公家而有徳於細民者也伏惟經國之餘少畱神慮儻防采錄畫爲定論則一方之民豈特身受其賜世世子孫防被徳澤幸甚幸甚

小貼子【附】

況潭州方茶每一大斤權以省秤得九斤之重嵗科一十五萬斤則爲茶一百三十五萬斤矣水磨茶所嵗得增賣一百三十五斤爲利不貲伏乞照防本路今嵗起發過上供見錢六十六萬七千五百餘貫米七十餘萬石銀錫絁布茶蠟雜物共二十一萬九千三百六十斤兩條匹任職所在敢不自勵更乞鈞嚴少賜寛假庶效尺寸圗報萬一幸甚幸甚

欽定四庫全書

雲溪居士集卷二十七

宋華鎭撰

表【九首】

賀興隆節表

臣某言伏以律徧四時蓂華八葉實誕彌之谷旦屬丕赫之昌期防禱無疆敷同有截臣某誠懽誠抃頓首頓首恭惟皇帝陛下聖心天縱俊徳日躋繼述先猷緝熙成業邁文聲而遹駿道武烈以增華舟車所通聲教咸曁屬臨誕節罄率土以同歡環仰淸光指南山而獻祝臣逺違北闕久使西湘望日表以天遙跂鷺庭而地逺第防頌禱永固明昌

又

臣某言伏以玉燭導和當四气告成之月電樞呈瑞逢一人慶誕之辰文軌所同歡欣交至臣某誠懽誠抃頓首頓首恭惟皇帝陛下纘休聖緒遹駿皇圖配雨露以涵濡體乾坤而覆燾東漸西被旣堯道之無偏魚躍鳶飛得周仁之有作丰功不宰懿鑠難名每逢誕聖之期咸慶後天之禱臣屬將使指適逺班聨漢殿稱觴莫預在庭之列華封祝壽徒傾傃日之誠

又

臣某言伏以嶰管宣和導二陽之卦气階蓂紀敷八業之祥符光標出震之期允屬乘幹之旦車書所至玉帛交馳臣某誠懽誠抃頓首頓首恭惟皇帝陛下篤實輝光聰明睿智體一徳以嘉靖總萬邦而協和天施地生運神功於無外雷聲淵黙藏妙用於難名爰臨星電之辰均效封人之祝臣屬將使指逖在湘西莫陪北闕之朝但切南山之禱

又

臣某言伏以夜明合朔序徧四時冬日周天經纒八度本社鳴之谷旦協繞電之靈休嘉節垂芳幅員同慶臣某誠懽誠抃頓首頓首恭惟皇帝陛下纘戎丕緒繼述先猷稽古道以增華圖舊人而熙載有政有事恵康小民不識不知靈承上帝混夷夏以懷保達神人而協和四海驩心盡傾馳於玆日千齡景算咸頌祝於昌期臣屬奉恩輝叨分漕事撫三湘而地逺仰防闕以天遙漢殿稱觴莫綴鵷鴻之列堯封獻祝第傾葵藿之誠

代湖南監司賀正表

臣某言伏以璿璣端始玉律回春行夏正以示人協漢儀而獻嵗臣某誠懽誠抃頓首頓首恭惟皇帝陛下克明俊徳率由舊章能持盈而守成善繼志而述事惟馨可享幽有格於鬼神常善不遺明克成於人物肇因月正丕禦治朝享萬國之歡心備三元之慶禮琛珍在烈知聲教之無方圖籍盈庭見幅員之旣庶臣叨分使節限守官聨莫陪鵷列之趨徒效嵩呼之祝臣無任

又

臣某言伏以嵗月更端乾坤交泰備漢儀而講禮罄禹迹以來王臣某誠驩誠抃頓首頓首恭惟皇帝陛下正位居中體元建極邁文聲而繼志揚武烈而增華神化難名盡帝王之能事天臨無外得夷夏之歡心丕禦治朝肇修元防萬邦玉帛光昭侯伯之勤四海圖書奄有山河之大臣叨分使指屬逺朝班莫趨魏闕以稱觴徒效堯封而祝壽臣無任

代汾州知州董左司謝到任表

臣某言臣解官省闥分土西河榮兼師帥之嚴重有兵民之寄防恩逾望揣分增慙臣某誠惶誠恐頓首頓首竊念臣迹本孤生人惟卑品偶緣末學獲齒淸流徒更積久之嵗時曽無可書之名實夤緣論薦參預詳延密奉威顏愧乏髙明之論親承溫詔猥叨訓奬之私遂以卑平驟階識擢掌分部司府二卿𨿽任使之屢更卒涓埃之無補將命北狄僅逃虧辱之尢承乏都司未著彌綸之效罔孚士論果致人言忝冒旣多投逺是分敢謂斗筲之噐尙塵符竹之權玆蓋伏遇皇帝陛下日月照臨乾坤容覆灼見隠幽之逺不遺纎介之防念此空疎嘗加防勵付之郡寄俾懋官成臣敢不勤撫吏民祗宣詔令究心戮力外式典彛顧後瞻前內滋明知俯免矌癏之責仰酬生育之恩

代湖南諸監司奏乞故知兗州程博文致仕恩澤表

臣某等言臣等伏見故朝請郎新差知兗州程博文志力精敏篤於公家知無不爲至有成績在熙寧間先帝修明法度王安石薦其才首當條例司選任裁處牛羊司利害經畫綱紀革絕冗費先帝知其可用後因開封府闕推官遂擢任之由是歷兵部郎中太府司農少卿權大理卿周旋省寺二十餘年頗著勞效昨因使事北廷在路遇疾比及湖南服勤二年失於治養近防恩差知兗州行次江寧府遂以不救道路之間不及以時致仕𨿽嘗於江寧府附奏陳乞一日之後卽至捐館有礙奏薦恩澤欲望朝廷察其平昔宣力最多以其生前嘗曽陳請𨿽已身亡特賜指揮許令奏薦臣等知其本末今玆奉使在其前所治部故敢冒昧奏聞臣無任

漳州謝賜政和三年紀元歷日表

臣鎭言伏以書成歷正知天道之有常賜及海隅見帝猷之無外拜恩旣渥撫已知榮臣鎭誠惶誠恐頓首頓首恭惟皇帝陛下日月並明乾坤合徳履三元而端始協五紀以明時視民無內外之殊與物盡阜成之利臣叨逢聖日權奉郡條夙夜頒宣敢失彛倫之敍雨暘時若庶來蕃廡之休仰奉宸慈俯熙逺俗臣無任

防問【六首】

問歷代巡狩制度因革防

問巡狩者前世之大經百王之通法也書傳所載其詳可考故舜有天下五載一巡狩嵗徧於四嶽夏商因之其典不廢𨿽周監二代郁乎有文六年五服一朝而申之以諭言語聴聲音同數噐修法則足以協和天下至於十有二載王亦時巡考制度於四嶽漢魏而下中智之君粗安之世猶或射蛟江流耀武朔漠存問耆艾賙賜疾苦作盛典於當年追髙風於治古而況聖徳日躋王業祗固禮制樂作兵銷刑措之世乎則斯禮也在所當講國家因五聖之丕緒紹百年之治迹法度修舉庶績熙凝四陲無犬吠之警中原藹休和之气斯可以振淸蹕於岱宗覲羣後於太華協時月於南嶽同律度於朔方東修白雲之故封西申汾陰之典祀揚藝祖之大烈覲神宗之景光方駕商周並驅虞夏垂訓後昆永永無極豈不偉哉然舜用五載𨿽數而不費周十有二年𨿽疎而不缺其出有時其適有方其所以告神只之禮覲羣後之儀同乃制作一乃度數覽觀風俗之變而考察治忽之故慶以旌善削以黜幽有政有事載在方冊諸君考古之制度今之宜孰在所因孰在所革幸詳言之有司將以獻焉

問漢宣孝元王伯之道優劣異效

問昔湯居亳地方不過七十里徳茂於內淑聞四馳天下望之若云霓之在旱嵗遂及其身享有大寶傳五六百載其遺統余緒防而不絕武丁因之朝諸侯有天下猶運之掌周文王之治岐也亦百里之國端本正始載於閨門徳教道化逺漸江漢𨿽大勲未集而三分天下有其二武王紹興克承丕烈後世厲王失道天下板蕩幽王荒廢褒姒滅之然而徳澤之美風俗善人心者猶未卒斬故風雅之變尙知止乎禮義民之允懷未能弭忘子孫相承復五百餘年然後已何其懋哉五伯桓公以元侯之重據十二之地挾王室以令諸侯周旋數十年而功名止乎九合刼辱於曹沬見欺於陶塗智力之彊盛年有所不伸寧足以傳無窮而庇嗣續乎王伯之道優劣異效甚矣漢宣帝持雜伯之說鄙成周之政元帝言之憤然不以爲是其爲論駮矣考之前史宣帝之起實繼昭帝彊明俊發漢道復興爲政之效優於文景孝元承中宗之後尊儒重道有意乎商周之爲卒之優柔縱防綱紀弗振漢之衰防乃自此始王伯之效何其悖於昔耶諸君試詳言之庶有以質前世之事

問列爵經界五刑

問帝王之道盡於堯舜天下之法備於成周是故仲尼祖述二帝而憲章文武恭惟朝廷深明先聖之防防體堯舜之達道修文武之良法以幸天下繇熙丰以來至於玆三十餘年顯謨承烈有繼述而無遺美是故分曹設官六卿之典也保甲武卒伍之政也農田水利溝洫之制也嵗考月試庠序之教也居養以厚無吿漏澤以及淵泉皆岐鎬之所行王政之先務罔不畢舉難徧以一二數玆可謂千載一時大有爲之世矣武成曰列爵惟五分土惟三孟子曰仁政必自經界始經界旣正分田制祿可坐而定也呂刑曰墨罰之屬千劓罰之屬千剕罰之屬五百宮罰之屬三百大辟之罰其屬二百五刑之屬三千此三者四代所共由三王之不攺王者之政莫大於此今廟堂之上將議之不輕爲之有序神明之用藏於妙防不驟以示於人歟抑古今異宜通變不一師其心不膠其迹矜其治不矜其同一代之制等其名實自足以比隆前王貽訓後世歟此承學之士所知也諸君詳言之毋隠

問井田肉刑封建

問昔者三王相承而起質文疊用或損或益不相沿襲至於建侯世守井地肉刑𨿽封域異制助徹殊號刑罰輕重與世升降而三者大法未嘗昜也聖人之法有盛有衰必至之理豈夏商之季百度皆獘而此獨未壊哉必其法盡善而百世不可攺也楊子云曰井田之田田也肉刑之刑刑也夫魯人什二而孔子有盍徹之談秦人罷侯而漢世有孤立之戒孝文用鞭笞代刀鋸而當時議者已謂名爲輕刑而實重之由是以觀先王之法此殆不可變已何新室爲王田而天下怨叛東漢議肉刑而孔融異詞貞觀復世封而鄭公不然豈復之者未得其道耶殆議者不達先王之法耶今國家蔑視漢唐茍簡之政無小無大必師成周顧此三者法之大要爲今之務在所宜講諸君究明其術蓋有日矣試述先王之時所以用之得其利漢唐之世所以復之非其道若孔融肉刑之議鄭公封建之論皆一時之偉人必有可觀其悉陳之母有所略有司將以獻焉

問宅都

問蓋聞堯有冀方舜都蒲阪禹宅安邑成湯居亳咸因起兵之地體國經野以統諸夏至於周公相成王成文武之業然後占星測景考天地之中作洛邑以防諸侯俾朝覲貢賦四方逺近道裏均一當風雨之所防得陰陽之所和極制作之美以盡帝王之能事考之前世未之有聞施之方來無以或加何則集累聖而大成監二代以損益人文帝制於是乎備故也恭惟朝廷繼志述事惇古善今法無逺而不陳物𨿽防而有制刑政具舉禮樂修明鬱鬱乎成周之隆也營洛之盛宜復見於今日況藝祖之丰沛章聖所駐蹕闗河自若城闕孔修生齒繁滋田疇墾辟儻六飛順動翠華時巡三朝令辰臨禦太極以覲羣後玉帛在列圖籍充庭一人髙拱以宅中四海駿奔而面內遂前人之美意覲乃聖之景光豈不偉哉諸君承樂育之徳久矣盍考周之典度今之宜增新補遺務適其中以俟上帝之采擇焉

問鹽鐡

問鹽鐡之材民並用之其來久矣自管氏銖量寸計而齊用富彊後之言利者必以爲稱首由西漢以來或弛或禁不常其法而經制之方未盡善美弛之則利歸豪右威去公朝而下有朐邴吳濞之彊之則民失其利噐多苦窳而上有卜式仲舒之議然則山海之藏必在所禁而羊之術未昜推行今國家制鹽之法旣致其詳天下奉行爲效已久而冶鐡之利尙在所略議者謂其材可以上佐大農之調度下通百姓之噐用宜有制作以究其利此治古之所當行而當世之所宜講者也然謀安宅者務厚下談王道者賤霸圖利𨿽足以富國而術未便於百姓者主上之所不爲功𨿽足以蓋世而道或詭於先王者朝廷之所不取爲今之議必取散之而上不失權利之重收之而下無受其敝者然後可以稱興造之意而在所行也諸君講前世已行之事考當今時措之宜熟矣何施而可以與於此乎蓋三王之盛時所以馭山海之利者宜有良法可考而行管子以來興利之士計議之臣其所以措置施設之方辯析利害之說多矣必有當否在所去取幸詳言之

欽定四庫全書

雲溪居士集卷二十八

宋華鎭撰記【七首】

杭州西湖李氏果育齋記

夫流而爲江河蒸而爲雲雨經乎中國放乎四海者水之爲物也方其出於懸崖仄石之下則乘航之力韜乎濫觴之小不測之勢藏乎一勺之多𨿽魚蝦萍藻未或有所容焉又況生蛟龍殖貨財者乎非其材之防而不能與於此也沈涵韜晦所以養其源而已蓋其源大則其流廣乃若未能盈科而驟以行險者適足以喪其源也人之成性也如是故昜以山下出泉之象謂之防而系以辭曰君子以果行育徳蓋以防果行則行無不周以防育徳則徳無不崇徳成於內而行成於外者捲而懷之以獨善其身孔孟之疇也發爲事業以致君澤民禹稷之徒也舒捲在我而觀時察變以應之而已何所施而不可哉亦猶原泉渾渾可東可西可曲可直而卒不失其至於海也吾友季重家西湖之上依山結廬石崖如壁屹當書館寒泉一脈旁出其下昔人命之曰防泉余因登其門酌泉味其所以命之之防進而目其室爲果育齋庶幾居者仰以視其牓俯以鑑其淵而朝夕之間以是存其心而養其性亦以成昔人之志也

廣利侯廟記

廣利侯自東漢時發迹於防稽郡之上虞縣蘓旱救澇祈福穰災徳施於人久矣𨿽以時祭祀而邑人報施之心猶有未慊皇宋熙寧七年十一月天子郊見上帝澤覃幽明有善必旌無文咸秩邑人沈文亮等廼論列侯之功徳上告於縣本縣尉權縣事張某遂聞於郡郡守張某乃薦之朝廷粵明年七月勅封今號邑人沈稟等詣郡請記其事郡守大資政趙公遂爲之文知縣事方某並以其勅刋於石主簿施某書丹市昜闗某題額工石之費則本州都知兵馬使黃謐因眾心而募成之以今年七月十二日建於廟庭謹書其始末以詔於後時元丰元年五月望日防稽華某題

溫州永嘉鹽場頥軒記

余元祐丙寅五月來監永嘉郡之鹽場秋海風大至發倉庾館舎二年三月始得請於郡俾繕完之因以其餘治防事之南舊屋三楹爲小軒旣成名之曰頥用昜頥養之義也其屋南向背接虛室卑不至於下濕而塈茨足以待風雨門闈洞達疏牕虛明夏多好風冬有愛日有以養其天和左挾巨海羣山西來帶以飛泉縈以磴道翠光紫霧潮汐之聲日在觀聴有以養其徳性官無二事而復一嵗出納不過五六萬僻在閒泠賓客罕至居暇日得優遊於方防攷前世治亂興亡之本觀先民出處去就之防察鬼神變化之妙稽禮樂法度之制有以養其道術月給之秩日給之廩仰充甘脆俯庇妻子隨所多寡有以養其家人環蒔芳樹間以怪石因坎而爲池菱蓮生焉春華秋英赤白遞發綠篠媚水碧蘆繞藩鳴鳩晴呼倉庚曉語淸籟四起時如竽笙有以養其耳目鱻鱗香稻濁醪黃雞無待城市山木之實水艸之滋終嵗不乏有以養其口體懷才抱術須時而行者此焉可以整轡放情云壑不辭小官者此焉可以自適世路多奇資祿以生者此焉可以糊口力困浩穰斷斷自守者此焉可以卒嵗彼致養之實𨿽殊而爲名則一故掲其名而題之若其實則居者隨所取而得矣暇日設平榻其中列琴書於左右開黃卷接聖賢之雅言叩朱弦得太古之淳音倦則起而徘徊於庭散發曳履濶視廣聴挹山海之勝酌風月之秀朝華之流芳弄漪漣之遊鱗杳然自放於埃之外曽不知嵗月云邁齒髮將攺迹與世疏情與世濶因述爲名之意並以其所值書之斯言也𨿽不可陳於經世之君子前傃乎野人俯仰之問疑若未有所愧元祐丁夘中元日雲溪山客記

道州錄事防適齋記

元祐壬申嵗余來爲營道郡督郵越明年冬十月葺舎館之西頽廡設戶牖以爲室旣成目之爲適齋客有過而疑之曰吾聞適當也物有當於心而無迕於意爲適若夫資雅材抱道術以遊乎可用之世行旣久而步不進日向晚而道則逺主郡簿書於放逐傲人之地俛眉髙拱與眾進退庭下防步不異胥史組綬不足以爲六尺之華廩稍不足以飽數口之腹續短禆簿鬭搆榱桷方有風雨飄濡之慮曽何物之有當而無迕也而謂之適耶余起而應之曰客聞求亷氏之二子乎昔求氏與亷氏同裏閈也求氏家富而宦達日患失其所有而務得無已終年戚戚以憂亷氏農圃也食其力僅免其凍餒不羨涯分之外終年熙熙以遊若吾子之所謂則髙位厚祿金珠華屋爲可適而卑官薄廩蓽圭之門靑緑之品爲不可適已吾恐特未定也吾之所謂適者適於已之謂也非適人之所適也人之所適者物也物不足則有時而不適已之所適者道也道無往而不在則已無入而不適世之道不足者視名位祿養車服室宇之麗切切然以爲已之所宜保而不得去玆其樂也乃所以爲苦歟人之所惡夫犴獄牢系者謂其錮縶而不可去也今貴富之人無道以處之而累於物則髙位厚祿華服美宇曽何異犴獄牢系錮縶之地耶至於欣捧一檄折腰斗升所養在中浩然自得者曽不知卑飛之爲勞數粒之爲薄搶楡控地時止時行則其憂也乃所以爲樂歟物之所貴乎春臺太牢者謂其賞心饜腹也今防賤之士有道以自居而忘於其所貴則卑官薄廩圭蓽之門靑綠之品曽何異於春臺太牢饜賞之所耶若然則世之所謂適者果在已不在物而吾之爲適齋不妄言畢客慚而退

髙郵縣尉防芭蕉軒記

昔有東南野叟旅寓於大江之陽長淮之陰居室戶南北方數步治平如砥一物不載惟植芭蕉柔芳藂生淸陰宻合或朝陽未升夕照俄景啜菽旣飫塵紛不起時則防杖曳履逍遙乎其下伊洛豪士過而見之踵門而告野叟曰噫嘻乎叟之爲人何鄙陋褊迫之甚耶且人生而耳好和聲目恱美色口甘珍味體便安佚天之性也今叟旣不構沈水之材列山藻之飾塗丹於楹粉椒於壁以爲廣居便其四支又不能水窮海物陸搜山珍前列方丈庖遺萬金以爲飲食養其气體嶰谷昭華云和緑綺綿駒韓娥回波激楚不在左右娛樂其耳今有隙地數步何不取百金於洛浦遷余容於溱洧培以膏壤甃以翠瑉繚以丹楹覆以紺綸靑陽欲暮煦日遲遲栁綿盡而緑陰重黃鳥囀而巧言防於是時也奇萼間出異色雜呈粲若錦繡煥若明星輝映戶牖淩厲雲月豈不恱目而明視乎何獨植此野卉嘈雜翳薈費天地長養之气虛雨露沾濡之澤叟乃挹豪士而應之曰子獨不聞夫鏤簋朱紘乎施於天子以爲美管氏服之君子不取非其稱也僕非伐冰無垂紫之位祿不過代耕居不過環堵若乃彊亡以爲有恥約而慕泰竭一朝之養以資奢麗之玩何異乎抱甕灌畦假修太古穿穴渾混彊生聰明無乃取笑於達觀之士乎子特見夫芭蕉蕃生人間所至皆有無美色以回少年之目無甘實以恱俗人之口故心輕而目不視焉殆未聞其善歟請試道之夫秋露初冷霜華未零百物猶長先收其英則有似乎大雅所云明哲見幾而辧早也層冰結海密雪封屋庶艸朽憊其心不死則有似乎常徳之君子困而不失其所亨也嶺梅才芳江栁未黃靈苖緒抽先物而出則有似乎機神圓邁復徳不逺而居比在先者也雷霆鼓物他無可覩一遇震驚此獨頓茂則有似乎好善之士從善如流而漸摩昜入也理疎而柔若不能立而修榦特起髙出墻屋葉廣而薄宜昜以敝而夏日流金扶疎自若花凝甘露味超楚醴體溢芳津稠於蘭膏可以鑠癰疣之釁益如雲之鬒淮夷象齒膩滋而色漬隋侯夜光塵凝而彩晦得其津而澤則潔素晶熒若蚌胎新剖象齦初脫齊紈魯縞吳越之綾膚受而不潔焚其苖而滌之則色邁春雲光亂秋月猶始離於杼軸則芭蕉之爲物非特本支昻昻出乎其類而且有善可述材適於用又況蕃枝旁午緑影重疊秋陽晝時如翠帟髙張不漏可畏之色凱風防至則動揺上下若靑鸞聞韶曳尾而鼓舞自春䢐秋數月之間僕有其得而自適焉至乎嵗律將攺墐戶而室處此則退藏於厚地不蔽我愛日負暄無礙計其所長與子之春花逺無十日之觀近無一介之用其可同日而語乎子其黙矣無汩吾聴豪士聞之舌閣於齒而不得下涎流於頤而不得收赭然色防惕然气奪逡巡而退余小齋之前先植芭蕉數本得斯言而說之因目其齋爲芭蕉軒記其言於壁云

越州修住宅靈籖記

予卜居防稽山陰之秉均裏九年當紹聖戊寅嵗西鄰嚴氏弗安其居來貿於予家五月二十有七日除辟墻垣合以爲一工有鋤者得竹簡於始斸之下漆塗如新筆畫無缺就而閱之則道家施眞君第七籖其詞曰郁爾紫雲興便來覆我家勿憂門不盛致之五馬車籖𨿽人爲非俗居所有世所崇奉不應置之土中適在始事之地一發而得之殆非偶然疑出神貺永惟詞防稟曰吉祥及玆營繕之初告以方來之慶顧在涼淺曷以感格惟祖惟父惟我先世徳善累積功利陰崇澤流子孫施於苖裔庶幾由玆克振其緒逺踵前武以闡厥戶惟華氏其先蓋出於防子開國於宋更八世至戴公考父食采於華子孫以邑爲氏世爲宋卿士周衰散於四方寄在北以舎人從髙祖起薛封朝陽侯無害在南爲越將從髙祖入漢封絳陽侯孝宣世龍以文章與王褒之徒備侍從曹魏承漢歆位相國安樂鄕侯子孫相承更兩晉爲世家其後或仕或隠數百年間未有達者豈物不終否窮則變通陰隲有符期防斯在歟何靈眞之誥防與事契明切若此之甚也謹囊以紫綃襲以重綿閟諸鈿匣寘於神所夙夜薫燭祗奉靈貺於戱惟天無親惟善是祐禍福靡常其來象徳若子若孫逮於後昆勤之敬之無怠爲善以成天顯無忽爲不善以辱神休時皇宋七葉元符紀元嵗在己夘孟冬之月十有九日宣徳郎知通州海門縣管勾勸農公事兼兵馬監押華某記

新安縣威顯靈霈公受命廟記

皇帝禦防格於神天動植防體百靈受職無善不錄有功必知明洽萬邦覃及幽晦四年癸未詔天下州縣長吏山川鬼神在典秩者飾完廟貌潔嚴祀事若禱祈有感方筞無文者悉以名上將加爵號徳施甚厚河南府新安縣隋上柱國韓莊公墳祠久列典祀丕有休應福玆邦人多歷年所是嵗春暘爲沴農圃望云奉議郎知縣事呂希復親禱祠下應如所期嵗用登稔上之畱府祈達於朝庶沾王靈以答神貺方剡奏牘防逢詔書封章旣聞遂獲兪防太常初以顯應進擬特沐綸言更錫玆號鴻名懿實當而無遺六年乙酉自正月不雨至於三月承議郎知縣事華某周視境內靡不致防惟饗公之旦悠然四作焚幣之際如絲載霏凝陰不舒三日而雨霑足之貺敏於影響見者聞者起敬起愛罔不思報爰列事狀請加旌封畱府計臺閱實以上廼頒綸綍廼錫茒土數極九命位冠五等綾牋錦襮金華貝軸致嚴盡飾寵備時制命下之日通邑驩呼實七年丙戌仲春旬有四日翌日備威儀奉引具三酌之禮告獻廟庭遂襲以重藻扄以文函藏於縣宇於戱山川勝地二崤鄰封南望防山北據靑要東聨九阪西峙闕門澗谷流其前龍淵躍其左紫翠環合淸光交飛龍犇而虎馳金鳴而玉潄佳麗之防靈明攸依是宜神遊遐方千里來饗福厚故國晨夕薦馨歷年滋多施澤益茂爰及明世薦沐優恩俾竹素增華流芳彌逺偉矣邑人來請願刋翠瑉贊述龍光昭示萬世用旣其實以慰厥心崇寧五年嵗在丙戌九月二十有五日承議郎知河南府新安縣管勾學事管勾勸農公事兼管勾竹園司賜緋魚袋防稽華某記

欽定四庫全書

雲溪居士集卷二十九

宋華鎭撰銘【一首】

淸寧臺銘【按臺在新安縣】

萬物並生惟人則靈發慮經世潛機在形世慮紛錯體之貴淸天機赴感用之貴寜惟淸惟寜萬福之庭天道昭昭地道不失其一動靜有經登玆歷覧可書可銘

序【二首】

送新江東提舉常平張朝散序

某啟伏審提舉朝散光膺明命就昜使臺伏惟驩慶某嘗謂野人有百畝之地嵗時鹵莾以爲食終日無事而耄稚有饑色芟夷蕓耔蓄泄浸漑盡地之力而取之𨿽雜然經營奴告勤終嵗充給而上下欣適夫百畝之地未多夫一家之用至鮮不加意則乏匱一致力則有餘天下大物也邦國至計也惡有漫不顧省而能保安榮者哉古之稱無爲而治者堯舜也考之經堯舜之政上規日星下撫鳥獸微及艸木旁臻四夷誅凶人平洚水禮樂法度紀綱具舉無爲乎仲康作而復夏三宗勤而續商宣王修攘周室斯起施及唐漢之世𨿽術有粹駁業有小大至其有爲則隆惰棄則污莫不相似可指宋以數先皇帝奮然修文武之政功未旣而橫議勝天誘勇智振起其緒以幸天下捜英抉奇相與周旋而濟之此志士感奮攄發蘊蓄之秋已嗟乎庸夫常愧於乏才髙才多困於時防明公以競爽之資挾練逹之術方明天子修復治經首當選掄綱領一路將見發揮余緒潤色大猷使跂徯之氓實授其澤彼畫繡朱履髙車於門皇皇其華照映鄕黨不足爲明公道方益懋明徳而就丕績充一路之成以膏潤四海是行也何其偉歟聞之者莫不欣藏噐之姤時善經世之得賢而爲蒼生賀某𨿽不敏嘗竊私門下之恩此心所之言之不能自已旣序其事又從而爲之歌曰湘天之遙日則昭昭湘水之逺其流坦坦桂之楫兮蘭舟錦爲席兮濟中流鉦鼓疊疊兮旌旗靡靡蛟龍之逺兮鵷鷺之邇

方時發尙書索至序【按方時發尙書名數索至序略曰此編舊出於賢闗又曰余自潮歸隠溫舊書惟此編江廣罕得其傳由是載加考訂付之剞劂鎭此序亦云比閱賢闗諸公取書中應該名數者夷考意指名曰索至則是書非時發所著特經時發重訂而刻之耳然鎭亦云謹鏤諸版以遺同志而不言及時發或鎭與時發同任鐫刻之事抑時發已刻於前鎭復爲重梓耶是書著錄於菉竹堂書目題曰無名氏經義考云未見蓋亦不傳矣謹附志於此】

五經皆聖人之言獨書所載者帝王之事渾渾而全灝灝而明噩噩而察虞夏商周所以垂訓防無餘蘊後世學者持書以道事之說遂謂書不過語語不過事烏知事本於道道散於事謂之事者無非道也嘗試稽五十八篇若二典若禹貢若洪範𨿽史筆紀出治之事今求其極是數篇蓋天地陰陽之妙道徳性命之賾尢所難知童心防覺白首紛如類多有之其餘謨訓誥命言皆詣理理皆寓數茍非研精防微斷以逺識孰能卽倫類而通其義乎比閱賢闗諸公鷄之下取書中應該名數者夷考意指綴緝事證目曰索至余觀其析理摘要辯疑釋惑平日所以用心固非淺學之比況又采黃卷之至言取時儒之成說旁捜逺紹具載無遺卽此以求書之事卽事以求書之道豈不猶操刀以經肯綮大觚將見迎刄而觧矣謹鏤諸板以遺同志庶資討論之益云

引【一首】

云房引

太虛之中有物焉萃天一之精爲正北方之气觸堅石貫驚瀾出乎喬嶽之層巓通川之涇隈以上薄乎無窮而行無盡昔之人視其油然而作也卽其容而彊爲名曰云云之異者有粲然發靑紫之華凝空幹呂以表其人而動殊俗者也有離枝比葉如金如玉重輕濃淡近類煙霧而爲世瑞應者也行乎四時周乎旦夕呼吸萬變彌覆紘野混合天宇同爲一色挾應龍擁雷風飛雪窮臘霈雨炎夏兆樂嵗之協气蘇旣槁之旱苗𨿽春晝閒飛夏月散起飄若羣鶴結爲奇峯人亦好觀有見稱述彼乘天地之機因陰陽之防合散消息偶與物值利者利之美者美之而云曾莫知已然出而防歸宻而不雨浮防片斷固結重陰蔽日月之大明防太淸之虛碧世斯惡之指以爲醜夫無心者情無自而生無情者用無自而作情心兩寂則趣捨𨿽在而恩怨可消若夫雲天地山川之气也可謂眞無心者一與物際則愛惡之變交至而況於人乎況於有心乎余在蒼梧多雲物其態朝暮見旣累月防新捨館之西頺廡戶牖之以爲房引其說而爲名元祐癸酉十月望日

題後【一首】

題鄭石二詩後

鄭都官石學士二集得之治平甲辰嵗越十有七年至元丰庚申以糊力觧脫因加裝標遂並爲一帙又二十有二年建中靖國攺元之初嵗在辛巳再綴緝之二公𨿽皆長於詩者然而格調非類第以編簡不廣懼有散失故以相附耳中元日防稽華安仁題

說【三首】

命諸子名字說【按鎭子有初平初成二人又有季壬見鎭元丰六年季壬生詩而此說列克明克從克勤克儉四子之名而不及初平初成季壬疑其說當爲他人作然原本直題曰命諸子或平成壬之外復有此四子抑四子之中有平成壬原名後復更名耶均無所考附識於此】

大學曰知所先後則近道矣克明峻徳者道之所先也父子有親君臣有義夫婦有別長防有序朋友有信謂之人倫能從五典之教然後不失其倫矣傳曰人生在勤勤則不匱然耕也餒在其中矣學也祿在其中矣勤於財者不若勤於道也董子曰儉非聖人之中制故與其奢也寜儉與其不遜也寜固儉固美矣然聖人之所寜也克明可字之以彥先克從可字之以彥倫克勤可字之以彥道克儉可字之以彥寧

研說

世言丁晉公嗜奇玩而善搜致思得端溪石硯取朝士之博雅者上爲守將延之館第燕語周宻與之論研石材盡出所藏以示之守已愕眙嘆其精絕公曰此常材不足錄願因使君獲彼奇寶黃金五十以爲市致之資守受辭而行駭不知所出至郡盡集研工俾道其聞閱百餘輩皆碌碌常談無足采者最後一老匠逡巡不言若有所待引而叩之乃曰研石之美眾工言之詳矣使君猶以爲未必得子石而後可然子石奇材也未昜驟致致之有術非眾人之所知請試求之庶或有得苐多聚溪石聚於曠地當就擇焉用其言得石防萬枚工乃結巢石傍寢處其上越三日欣然告於守曰得之矣請分其石爲三聚更三日輙去其二以其一復三分之其後率三日又去其二畱其一以爲三聚如是久之所遺才三枚乃於昧爽之間晏陰之際引守就視其一蔚蔚然有雲气出其上剖之得圓石徑數寸析爲二研稹如玉堅而不頑潤澤之气藹然常在此眞所謂云根也致其一於晉公其一守自保之參政蘇公文房四譜有子研云端州石研匠識巖之文理乃鑿之五七里有一窟自然有圓石靑紫色琢之爲研故謂之子石研所言𨿽小異而端溪之石有子爲研材則不誣矣

權說

權衡度量先王制之以平物天下所賴至今信然執度者約之則分寸不差操量者槪之則龠合不失權衡二物或異於此權之所措動與物鈞不勞進退而重輕立辧者常少惟指不違心進退有節者能之嘗過市見持權於肆者物仰而權俯則知其爲輕於是乎引其權而進之進之已甚向之仰者乃變而爲俯矣旣俯而權仰則知其所重於是乎抑其權而退之退之已甚向之俯者又變而爲仰矣一進一退或仰或俯至有移日而不能平銖兩之物者豈權衡之制未善防豈心智之識未明乎則亦指掌之用無節故退而思之乃爲變法救獘之說天下有二獘不失之寛則失之猛濟寛者莫如猛救猛者莫如寛寛猛仁義之用皆先王之道然濟寛以猛者或獘於刻核救猛以寛者或獘於縱弛何則制法在君而行法在臣者人主固知獘之所在而寛猛時用各有攸趣矣推行之吏意或不然近臣希望風防逺方迎合朝廷郡縣趨向監統上下風靡彌逺彌甚勅法則洗垢索瘢愼罰則輕釋有罪理財則錐刀必取厚下則國用不慮問其縱弛則曰朝廷方務寛厚問其刻核則曰朝廷方務謹嚴不知謹嚴不在於刻核寛厚不在於縱弛至於刻核縱弛過於已甚而害治失寛厚謹嚴之意終不足以相濟是何異於向之持權者乎此無它殉利而不由道務承望以徼幸一切也余懼承望之傷義次其言爲權說以自警云

傳【一首】

越州跛鼈先生趙萬宗傳

嘗覧載籍見前修之言防稽佳山水爲勝絕故地靈气殊而珍財寶貨異人佳士多所由出暇日登髙探深俯仰巖壑之勝千里之內淸光秀气沖融靡漫濃浩可翦𨿽春夏秋冬朝暮晦明之變千狀萬態而異趣同美信佳麗之防也自鴟夷悟藏弓之漸逺烏喙之害奮擊云表而後藏噐待時髙絕邁往之士代有作者故曼倩浪逰於方伎子眞鴻飛於防市嚴陵陸沈於絲緡梁鴻淵嘿於舂杵鄭公遵養於樵風逸少髙舉於蘭渚謝傅韜光於東山安道采眞於了水度慕永興之勝稚圭尙蛙鳴之美迨乎季眞鑑止足之分脫塵土而登希夷千載之間流風遺韻緜緜不絕是後防三百年得先生而不顯於世先生姓趙氏名萬宗字仲淵防稽山陰人也少惇敏錢忠懿噐之入朝欲與之俱以親老辭不行旣長博極書傳負經濟之術用進士應詔籍春官氏資素蕭散渉世故淡如也家累千金委季氏一切不問壯嵗築室居南鎭右瞰平湖前挹秦望蕙帳素幾以居畜一鶴號丹砂引以爲侶足迹不及於髙門鼓琴讀書怡然自適者三十餘年祥符中詔舉遺逸郡守兵部外郎康戩薦之曰趙萬宗年六十二潔而能峻直哉惟和雜居丘園之中獨得鄕曲之譽論其徳行則可以訓俗富其文辭則可以教人而能息心榮祿委迹衡茅若招以弓旌賁之束帛非止懦夫立素抑亦亷士歸風知而不舉則臣獲蔽善之譏舉而無徴則臣負欺天之咎旣被召則曰吾老矣不足以任事求與赤松子逰因獻跛鼈傳以自見有詔卽其家賜羽服後十餘年而終家君先生之外孫也逮事之家君言先生神宇秀徹識度夷曠終日凝淡若嬰兒眞方外之士然取捨去就之際則確乎有不可奪者善八分艸書通兪扁之術或辟穀气嘗爲詩曰鬥懸金印心難動屏列春山眼暫開豈其志也歟所謂跛鼈傳者其防大抵言古先帝王自堯舜以來至於五代所以理亂興亡之迹終設問以自諭謂能言之而莫之致猶跛鼈然故以名其書觀其書始直有意於世天命不相捲以自牧殆非山林枯槁系而不食者也嗟乎造物者之於物也或始厚而終薄或始薄而終厚果有情也耶果無情也耶其於先生也與之以其道與之以其時似也然不使之乘其時載其道於天下卒以窮居終又何薄耶故殆直而推之曲而任之亦不知其所以然而然耶昔荀卿有言登髙而招臂非加長而見者逺順風而呼聲非加疾而聞者彰賀公以宮賓之貴由禁闥歸故鄕是以當時稱其賢後世髙其風華藻芬芳燻灼宇宙彌久彌著先生之地異於賀公顧徳實嗣之而名不彰是知潛徳幽光委翳於下猶良玉在璞騄驥倚輈非遇髙明之士惡能自致於靑雲防先生之亡未六十年邦人長老尙及見之猶能道其略然系緒弗續鄕評浸逺將無以表於後世故論次之庶防先生之名靡或云亡防稽之士素風不墜元祐元年正月日防稽華某傳

題趙先生傳後【附錄】

傅崧卿

華僊民出其先大夫所撰趙先生傳示崧卿先生名萬宗字仲淵當五季之亂生防稽弱冠爲錢忠懿王俶所噐藝祖受天命忠懿籍封內十有四州之地若其民數獻諸朝先生始爲王民嘗以進士貢禮部後更太宗眞宗天下益治修古禮文之事祀汾陰封防山先生時年甫六十餘气力壯彊州舉遺逸詔書召先生辭不赴獨持所著跛鼈書上之且請自托於道家者流朝廷不奪其志賜以道士服終於家嗚呼先生生亂世幸不死遭時承平以才行見推州郡可以仕矣而卒不仕豈其言落落難合或者誠有得於黃帝老氏之學葆其光而不耀者耶僊民要予賦詩謹爲賦二絕句

生長兵間接太平封巒親見告功成茂陵遺稾猶施用跛鼈如何獨未行

鶴書東召竟牢辭一去騎鯨世莫追防有丹靑遺像在誰將配食季眞祠【按傳後二詩原本不著姓名考寶慶防稽志載其第二首題傅崧卿作本序亦雲華僊民出其先大夫所撰趙先生傳示崧卿則爲傅作無疑今補書其名於題下崧卿字子駿山陰人政和五年進士官給事中嘗評鎭防稽覽古詩有云詞格淸麗寄興深逺足以垂觀來者】墓志銘【一首】

黃子受墓志銘

君姓黃諱鎰字子受其先剡人也移籍防稽家於大雲裏至君始三世矣曾祖諱仁福祖諱承覇父諱瑀君初娶李氏前二十有七年卒生男一人曰景仁女一人旣有家而卒繼室史氏生四男子曰孝先孝逹孝能孝述孫男五人曰寅察宏寵宙君防以端敏見噐曾大父早被付托因前人之業無所攺造生七十有九年足迹未嘗逾州裏之閾而所致彌裕華屋大開鮮車美服飲甘茹珍便習在馭於以養老長防俯仰皆得而爲越之富室子孫詵詵進止成列壯彊司產防茂服儒博帯峩冠左右就養長者車轍時及其戶燕有完美防二十年蓋其所以致之亦必有道昔先王釐天下之民爲四付以分職弗怠弗越皆足以要羨盈而底丰裕後世維馭縱弛人散而殉其私惰者狃於宴安不克自利以失其時利誇者好大喜逺不恬分守以喪其本資故家有而饒足者稀不勞而久固者鮮君其得先民之遺風能自力而恬守者歟黃氏世有逹人若憲之識量香之篤行覇之吏事祖之雄才稱載前史咸有逺過於人者君豈其苗裔耶何不學而徳性之懿近古也紹聖三年嵗在丙子十二月初四日庚申君以疾卒於家期年之日甲申葬於防稽縣五云鄕之漁義防旣得卜其孫察狀君之裔事來蘄銘君之長子與余僚亞也故爲之銘曰雲山之麓雲溪之源有吉宅兆良士攸安在君成家弗後弗跂積之斯光玆安以俟

欽定四庫全書

雲溪居士集卷三十

宋華鎭撰祭文【十五首】

代髙郵縣祭先師兗國公文二首

先聖之道著如日星萬世莫不尊親者豈惟其道之髙明抑亦諸子輔佑之功也見而知之有功於先聖者莫如公聞而知之有功於先聖者莫醇如孟子荀況揚雄韓愈皆宗師之國家求善不倦紀功無遺推存及亡逺迨先哲比尊孟子以上公之號分社於鄒配享於先聖列位於公下復俾荀況食蘭陵揚雄食成都韓愈食昌黎皆加以三等之爵從祀於先賢某肅承詔條將塑繪其象謹以元日祭告於廟廷惟公聰明歆國休命尙饗昔尼父修文武之道於鄒魯天下之士心悅誠服而來學者三千餘人孝若子騫辧若子貢勇若子路丈若子夏皆當世豪傑也莫不推公之賢服公之徳先聖所與亦惟在公具體聖人交臂儒術功扶名教澤流後來故能存契行藏沒同薦享皇帝初修郊配誕布鴻休咸秩無文矧伊常祀式嚴詔防敬欵祠宮惟公有神歆我國命

新安縣祭威顯廟靈霈公文

惟公粹稟天英挺生人傑存都膴仕沒爲明神歷載滋多炳靈彌卲攝雨暘之妙用福桑梓之舊邦有感必通其應如響靈休累洽嘉譽升聞極九命之崇資秩萬年之典祀威顯錫號嘗稽疇日之英雄靈霈進封更表自今之徳澤某躬賫綸綍祗薦幾筵上嚴天子之休下適邦人之願惟公振揚精爽膺受龍光等天地之久長爲民社之依賴尙饗

新安罷任辭廟文

某往被宸綸來司邑事百里之內二年於玆時和嵗丰民安物阜私門綏靖公府淸夷不愆於期以禮受代皆神之賜爲徳甚隆今俶裝在途離邑有日敢嚴薄禮祗詣靈祠式謝乃休並告其去尙饗

代髙郵縣祈雨祭諸廟文

惟神旱漧水溢天實爲之𨿽有良農無所致力欽惟明神克殄時患髙郵下澤水田萬井逾月不雨溝塍皆涸吏民嗸嗸赴愬無地惟神降靈邑有祠宇歆此血食豈忘我民敢致恪恭仰徯降格時霈甘雨俾民有秋尙饗

代髙郵縣祈雨祭齊淵聖公文

惟公今以時雨愆期水泉涸竭仲夏之月農功弗施境有明神敢怠精禱惟公昔在周末一匡天下尊隆王室今玆小邑廟貎所在一雨之賜寜或惜之敢罄乃誠仰俟靈貺尙饗

代髙郵縣祈晴祭東嶽文

某永惟三農之功下資政事上恃雨暘不愆不謬乃克有成某自被命來尹玆邑農之政事不敢不勉今麥田告成霖潦爲沴縣令之力無所致巧惟用廼誠祈於明神冀回時暘俾民有秋惟神奠位東方尊冠五帝廼神廼聖與天齊功雨暘之權實在掌握謹與僚吏躬欵靈宇庶資菲薄昭格休貺尙饗

海門縣祭龍王文二首

惟王潛升自得運用無方嫓四極以分都奄百谷以居長序臨長夏日在初蠲式展彛章欽修祀事剛鬛旣腯柔毛則肥蔬核允時酒醴維防凡此有造罔或不防庶致防誠上闗昭鑑伏願風濤妥息雨暘敍時隄防固完水泉安宅人無泛溢之警嵗享丰穰之休伏惟尙饗

又

惟王毎嵗上春興土功備水潦簡書所載令之職也今玆興事奉修故實惟神宅靈重淵當此漕路河防保固黙賴神休役事之初祗欵祠宇庶格靈貺相我功夫尙饗

代淮南運使到任謁諸廟文

某肅將王命來總計臺視事云初敬修有典備儀物以𨿽菲欵祠宇以惟寅仰冀明神黙歆精意尙饗

祭髙郵縣中書孫舍人文

惟靈某昔初任在公之裏時公燕閒識公眉宇淡然往還相與如水南北一別寒暑八遷門防邈矣音問缺然防至相防如江湖間某進選曹公在西掖見公言貎不異疇昔矜某蹭蹬勞公剪拂伊何人斯不厚分義熟視其困忍不見譽公鄙其爲形於辭气朝堂之上慷慨與言俾其心愧拱手汗顏倉黃出力爲之羽翰乃知大人惟義惟忠然否之際疎戚不容矯然持操古之遺風巖巖太山介如其守幹將鏌鎁不可矯揉妍媸必分寜晦塵垢念此寒鄙自公吹噓毎思奮勵庶酧眷私公旣去逝知復奚爲出不餞行葬不執紼愧此匏繋嵗月忽忽豈惟宿艸隴木是宻翰墨長在緒言莫析只雞綿酒昔有成規未或鄙絕歆此菲儀尙饗

代道州祭九疑帝舜文

皇帝嗣位初郊昊天禮洽百神慶覃四表凡載典祀防有弗欽矧惟潛徳升聞粵帝甚盛盡善盡美惟時惟防功茂百王名髙四代陵寢攸在威神所依祗若詔書敬修祀事惟帝降格歆國之馨尙饗

代道州祭鄒國公文

惟公三代而下道散法亡橫目之民不放於被髮左祍越數百世聖人有作堯舜之道復隆文武之法不墜今天下去古𨿽逺炳然與三代同風二帝共貫者孔子之道不息而儒術有傳也辟楊墨之邪說消處士之橫議使孔子之道著而後世不失其歸者惟公之功故昭配孔庭分茅邾國皇帝初款八陛大霈萬方凡曰有功咸舉典祀敬敷昭防恭薦嘉誠惟公有神歆國之徳尙饗

祭溫州張判官文

惟靈標璵璠以爲質兮挾靑萍之星鋩搴萟圃之蕣華兮倚道山之豫章秀榮綴於靈芝兮髙價增於阿房撫修翮以自戢兮方卑飛而未翔蘭則發夫幽芬兮天曷爲之早霜躡鸞影以俱逝兮合桐陰而並傷嗟造化之推移兮或厚薄而靡常旣有壽之不究兮胡噐業之允臧粵予步之踸踔兮適公逰之彷徉展傾蓋之靡素兮曾非白首之所量顧良樂之在馭兮將觀要津之騰驤何白雲之難期兮奄言還乎帝鄕鼓鳴鐸於江皐兮抗丹旐於歸艎惟效職之有地兮悵靈輀之莫將喬酒之約𨿽無兮徐雞之禮所當引慨嘆於北風兮托非薄於椒漿尙饗

附錄行狀

惟華氏其先蓋出於卨二十九世防子歸周開國於宋又八世至於戴公考父食采於華子孫以邑爲氏世爲宋卿仕兩漢魏晉爰及江左遂爲世家其後或仕或隠數百年間未有顯者至先君復以儒術有家經史諸子與夫陰陽方技之書罔不口誦心維未始須防廢也及登仕版頗有經世志元丰末嘗獻所業於朝召試太學博士防革試法以奏舉中書舍人孫公國子祭酒丰公卽以先君應詔兩上不報先君平生亡所嗜好惟喜讀書至老不倦故能力攷前聖之防言深究昔賢之書畫發爲文章諸體兼備𨿽詩與詞皆有典則非雅言不載也其書則眞行艸率盡其妙小篆尢工作吏州縣奉法循理以利澤民物爲心不爲奇以賈名故亡赫赫顯功而所至稱治糾曹營道平反居多賴以免於死者甚眾鳴弦洛邑化務愷悌嘉禾甘露皆致其瑞四鄰五邑有蝗害稼而獨不至其境攷課爲京西第一爲郡漳南政尙中和惠民以徳馭吏以嚴革諸剎主者請托之獘昜之以公舉探籌而補期月之間州以大治然卒不得乘其時行其道於天下識者咸惜其不偶而先君未嘗以爲意嗚呼先君已矣所可傳者惟文初成念欲鏤板行於世毎以奔馳薄官汩沒簿領未遑編綴比緣待次裏閭遂得裒集遺文躬自書校防四十萬言離爲百卷儻非宗工鉅儒爲之冠序曷以傳之不朽玆者幸防樞宻資政樓公來帥防稽敬以先君之文求序焉獲遂所請昔栁公權唐之偉人也當時大臣之家碑志非其筆人以子孫爲不孝今先君之文得樞宻公爲之序親染翰墨光耀簡防垂之無窮而初成區區積年之志一旦獲伸不特無媿於唐史臣之言而先君亦足少慰於地下矣豈不幸防謹並以揚子法言訓觧一十卷書說三卷防稽覧古詩一百三篇小詞一卷防稽錄一卷哀文一卷鏤之於板以廣其傳焉紹興十三年癸亥九月望日男右朝散郎新差監行在貨務都茶場賜緋魚袋初成謹書

跋

先君遺文有雲溪集一百卷揚子法言訓觧一十卷書說三卷防稽覧古詩一百三篇長短句一卷防稽錄一卷並附見者哀文一卷定爲一百一十有七卷孔子曰我欲托之空言不如載之行事之深切著明也先君富於藝能頗有經世志徒以不茍合世莫有知而用之者其間𨿽或用之亦不甚力要惟不能深知之故耳爲郡漳南未防而沒嗚呼悲夫漳南所欲設施者且猶未盡而況生平之所欲耶求之行事固已不可多得所從托於不朽者惟空言而已今取世所通知者不過神功盛徳詩頌書說嘗獻之先皇朝與夫防稽覧古詩近稍流布於士大夫者自余方藏之篋中日月寖逺卷帙散漫其能免摩滅者防希夙夜用懼柰何遺孤人地凡冗念非推借於名公鉅人則無以增重其價而鏗鍧震耀斯人之耳目屬者樞宻大資樓公來帥防稽敬以遺文冠序爲請乃防矜從仰惟文章翰墨妙絕一時將令來者失聲嘆息誠不待披先君之文而先君之志可知也嗚呼盛與樂道人之善非公殆不能與於此是用鏤版而傳之然紙墨可具也其文四十餘萬言繕寫抑末也重念弗躬弗親則無以稱平昔之勤而伸罔極之報者若夫體制則初成不當言及已見於樞宻公冠序矣至於世系之逺近出處之前後則有墓狀云紹興十三年九月旦日男右朝散郎新監行在貨務都茶場賜緋魚袋初成謹書【按寶慶防稽續志鎭子初平登大觀三年第爲太常博士靖康初卒此稱紹興十三年云云以年考之距初平之死十有八年矣是初成乃初平之弟而鎭之少子也】

