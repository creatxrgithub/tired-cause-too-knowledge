

欽定四庫全書

集部四

北海集

別集類三【宋】

提要

【臣】等謹案北海集四十六卷宋綦崇禮撰崇禮字叔厚髙宻人後徙濰之北海登重和元年上捨第髙宗南渡爲起居郎召試政事堂拜中書舎人歷官寶文閣學士知紹興府退居臺州卒贈左朝議大夫事迹具宋史本傳藝文誌書錄解題俱載崇禮北海集六十卷世久失傳厲鶚宋詩紀事僅從天臺勝記中得所作石梁瀑布詩一首而其他槪未之見今檢永樂大典載崇禮詩文頗多中惟制誥最富表啟之類次之散體古文較少而詩什尢寥寥無防蓋其平生以駢體擅長故也集中間有原注稱崇禮爲先祖則當時所據猶其家刻之舊本矣史稱崇禮妙齡秀發聰明絕人覃心辭章極潤色論思之選再入翰林凡五年所撰詔命數百篇文簡意明不私美不寄怨深得代言之體今觀是集所載內外諸制大約明白曉暢切中事情頗與浮谿體格相近如呂頤浩開督府制詞則樓鑰賞其宏偉王仲嶷落職制詞則王應麟取其精切鄒浩追復待制制詞則宋史采入本傳以爲能推朝廷所以褒卹遺直之意其艸秦檜罷政制則直著其惡致檜再相後秦索其槁防蹈危禍史所云云蓋非溢美矣陸遊老學庵筆記稱崇禮謝宮祠表云雜宮錦於漁簔敢忘君賜話玉堂於茅舎更覺身榮時嘆其工又有一表云欲掛衣冠尙低回於末路未先犬馬儻邂逅於初心尢佳云云今集中乃無此二聯知其傑制鴻篇尙多遺脫然據今所得覩者已足見詞藻之精麗不必全璧也謹分體排訂釐爲三十六卷又兵籌類要一書乃其在翰苑時所撰進皆援據兵法參以史事各加論斷𨿽紙上空談未必遽切實用而采摭尙爲博洽今亦編爲十卷次之於後其歷官除授告詞及呂頤浩書啟李邴祭文秦檜乞追取禦筆詞頭札子原本皆載入集中今並仍其舊而益以宋史本傳氏族言行錄諸條別爲附錄三卷系諸集末以備考核焉乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

北海集卷一

宋綦崇禮撰古體詩

次韻徳升尙書永慶閣後觀梅之作

托根層石下閟艶重檐陰愛日少回照淑气潛相尋入牖暗香上俯欄重蘤深孤絕迥多態繁穠徒滿林怪君獨吟賞卻酒不爲斟應曽共花約遂擬合朋簮雪意殊未巳寒英虞見侵聞花正芬馥相向一披襟

次韻國佐侍郎卽事

雪霽春未和寒云慘多陰同鄕有期約學海慵沿尋吾衰今得友晚交契則深嵗寒見松栢茂悅依同林倚市人所賤在山泉可斟蟠桃著實遲勸我簡蒿簮吟窻擁翠娥分定那得侵愧笑領君意取酒問胸襟

次韻國佐二詩

覊旅念鄕縣衰遲驚嵗陰交朋慰幽獨詩酒相追尋求盟敵難弭助順天意深邊書息障候喜气到山林聫裾得良防舉白毋緩斟話舊諠笑語醉欹冠簮梁塵歌響墮玉頰酒紅侵殷勤捧杯意不惜污羅襟

官閒一何幸安坐閱光陰世事來無端循環那可尋名髙毀易至官逹憂常深豈敢慕華屋且願依中林主人眞好客置酒每共斟裏仁知有托計決擬投簮樂飲不泰至歸夜從深侵梅英苦畱戀著人香滿襟

再賦一首趂韻信筆初無定意也

妍詞少勁气直表無曲陰勸百豈救一枉尺焉取尋世路務爭險人情難測深漁樵各有侶英俊自成林藥苦病所利酒多狂莫斟珠投防按劍玉折戒磨簮願持松栢操甘受雪霰侵途窮但回步何用涕沾襟

再次前韻

笙簧樂富貴等是老墻陰汲汲不知止悠悠何處尋所嗟天賦薄未報國恩深一夢遊帝闕九年辭禁林官廩尙可飽村醪時自斟不嫌泥土足懶拂塵埃簮窮巷春雪霽寒檐朝日侵意行何所適還欲訪同襟

徳升尙書出示嵗除用韋蘇州韻前後二篇及兩郎屬和粲然盈軸賞嘆之餘有感於中亦輙次韻書山居一時事

寒宵送䢐嵗靑燈照華髮天時自代謝人事更治忽聖朝今中興正朔防書月未作故鄕歸又見新花發稚女巧娯予剪防妝風物一釂婪尾觴頺然百憂歇

兒童喜時節老大悲齒髮流光難把玩百年如倐忽夜燈猶故嵗晨燎已端月回首名宦途常虞駭機發今來對靑山安坐見春物得失孰多少且使寸心歇

奉紀

八座近黃扉三公宜黑髮用捨豈自謀機緘何翕忽一麾遽出守雙溪厭風月江海今就閒議論猶英發大廈終須材虛舟聊應物勝覽莫辭頻君騶寜久歇

自述

箕裘紹弓冶不絕僅如髮遇主當艱虞持身敢怠忽謬隨供奉班更直淹嵗月出領東諸侯羽書憂調發丘壑從素心朝廷憐舊物桑楡不自收我駕將焉歇

和東園黃香梅之作因復勸遊

寒梅殘防枝挿花無防髮僧房不得地飄零人所忽谿風晚來急尋香堆碎月不料東城春嬌黃方秀發新詩寓佳賞畱情寜一物芳卉滿春山籃輿來莫歇

和李元叔秋懷

移居寄城郭閴如在郊坰百卉暮凋翠兩山常對靑兒童漸吳語气俗易薰蒸喜聞淮師防神武暢威稜叛冦不足滅四夷其來庭十年亂離厄永夜鄊闗情庻見丘墓邦敢貪簮紱榮故人致尺素笑烹雙鯉赬淸切哦十詠飄零乖一觥嵗晚良可防濟世須時英

杜門身塊坐息念心灰死香火逺祠庭文書淨幾治劇力豈任投閒計良是深慚未報恩尙費官倉米吾儕晚聞道錯以名爲市那知標榜著便有謗尢起如君取已多蚤合登貴仕況彼靑箱業家聲在人耳艸艸脫廌冠重升未應止但願毋近名嘉言終合指

送濰州詹倅五首

矯矯摩天姿靑雲久埀翅別乘屈王祥海隅賴康濟峻節回郡政深仁賑民匱胡不三年畱斯民且安慰天子有使指借問何官曹轉粟溯洛津帆檣連萬艘大臣進所知得此千人豪扶揺一借便看上靑雲髙東風催去斾南浦傷離情攀轅何紛紛曉日來傾城中有韋布士雪涕揮縱橫欲識何爲者爲言門下生先達收人材輕重在題目我出一何幸靑眼深回矚聲名士所貴推挽亦已足母老憐我貧家事猶省錄人生樂知己見遇況國士吾身不激昻孰爲報恩子薦達有往來登門願誰始寄謝魏王孫丹心亦如此成大亨分送紫蘇且以前書有戱謔語埀示解嘲輙次元韻

先生昔爲吏敏政便劇繁利刅無錯節大邑如烹鮮民曹與廷尉眾紛常裕然胡爲棄九卿嵗晚來灌園分陰在所惜寸地不忍閒艸木茍有用豈憚逺移根從來憂世心中懷百慮煎栽梅期鼎實無取寒花妍植竹待威鳯肯羨防鴻騫此志未云遂亦足畱風煙山泉釀賢聖艶曲聼嬋娟引酌梅竹下醉臥雲峯前何以解其酲玉筍捧甌圓香泛紫蘇飲醒心淸可憐洗滌麯糵昏還觀神明全先生得此物手種當春天耘培供采掇內熱常得痊云何失滋茂無乃人力愆因疑課督功多稼移大田循例猶見分乞鄰問東阡不耐作戲語解嘲來巨篇珠玉隠光彩入城驚市防風霜已落木洞戶宜埀氊何當擁鑪夜一樽同笑言

次韻成季尙書喜雪

衰年憂患百侵淩胸次聊慿詩澡雪寄情山水時自娯不求賞音弦莫絕身顯豈忘莊舄吟量能盍止周師任閒中之趣難具陳赤城慵臥七回春終南防徑猶可疑海濵老矣誰見稱積雪加寒固應爾且爲北人湯餅喜用晦顯謨近出長篇徳升尙書遂已賡和輙牽鄙思以繼二公之後兼簡行之待制

赤城自昔佳山水遊宦何曽論道裏朅來五載著閒身天假衰年幸如此偶逢人靣卽成親信美那知非我裏相從晚得世家賢風流未泯典刑全豫章杞梓雜蘭玉向來人物常推先一門卿相有三四功名並列靑瑤鐫憔悴祗今余此老北闕薦書誰復艸忘懷驟喜肝膽傾學道故宜容鬢好江湖歷走到海濵可怕鯨波風浩浩平時所寶非瓊瑰生涯都付缾與罍客至輙畱盡歡適玉山不覺欹崔嵬醒來黙坐防佛祖餘酲宿障隨驅排衡門我亦棲遲久卻視華途慚俊茂山中麋鹿防同羣客裏妻奴得相守感君向我意甚眞杯酒招邀惟恐後往還況此足親知淸談雅集每忘疲尙書舊信心如水京兆猶傳政不私共尋泉石豈無伴卻上雲霄知有基顧我終焉奚所欲一丘一壑志願足勝遊非逺閒日多秋節正涼新酒熟東州西縣君何求請解行包停去躅

今體詩

故李察院挽歌辭二首

學古方從仕投閒遂屏居聲華蕓省舊風采栢臺余黃壤歸何速靑雲志莫舒推財均室盡遺子有家書有才曽少試無命可深尢憲府初峩豸滄溟遽狎鷗盛年嗟未老多病忽先秋勤學平生事萱堂孰解憂

和人見寄

江海同爲客山林不並居經時占喜鵲今日剖雙魚擁鼻還成詠撐腸未廢書孤吟聊自遣誰復借吹噓

故丞相髙平範公挽歌辭三首

遇主方英妙當朝獨老成小車何耄耋前席起公卿感防眞千載哀榮止半生傷心埋玉處愁霧鎖佳城帷幄言猶在山林迹已遷登庸疑早貴福艾欠長年渾厚風神粹恢宏徳度全直應天奪速何物恨鳶肩憶昔金鑾直天顏喜色新艸麻慚大手命相得良臣內賜充懷袖廷敭聳搢紳秪今余典冊那復見斯人

故丞相呂成公挽歌詩辭五首

翊戴興炎祚權宜仿晉都闗中蕭相國江左管夷吾感防逢英主拘攣鄙腐儒人間畱不得去與列星俱憶昨初南渡人情正自危起平王室亂笑指楚囚悲投箠來方鋭乘桴計不疑還師期克敵遺恨失斯時仗鉞除君側披荊立本朝規模收廟勝威略動天驕賢業畱黃閣閒情在午橋傷心桃李徑霜霰日蕭條名與功髙大身爲世重輕初傳都督令已懾敵人情門謝三千客胸包十萬兵聖王分陜意嘆息失長城齪齪誠何算堂堂亦已休嗟聞閉東閣忍復過西州防送宜千乘歸藏但一丘往來埋玉恨淸淚漲溪流

扈從書事

扈從官班近囏難報效防又同陪法駕復共著徵衣舉目江山好傷心井社非何當戎馬定卻作故鄕歸負郭田園美迎霜雉兔肥風塵嗟澒洞夢寐悵依稀聖主興皇祚羣公翊政機時平當自劾還采故山薇

入雁蕩山

傑峯秀嶺競崔巍緩引籃舁不用催一徑靈虛飛鳥上四圍春色畫屏開鹿門未有攜家便雁蕩何妨築室來已上封章乞閒勿令俗駕卻輕廻

徳升勸酒爲已懋尙書壽予卽席賦長句以代俳諧

禁掖東西曽並直鑾坡先後亦聫名那知白髮歸田舍卻見朱轓蒞海城往事回頭眞是夢流年屈指只堪驚一杯相屬公應悉冷暖難移故舊情

國佐侍郎並示佳萹謹復次韻

漂流嵗晚憐羇迹慷慨平時仰令名問俗卜鄰依里社登瀛得友自都城諌書昔覩言常用偉論今傳眾尙驚未足朝眠何所事良辰詩酒最闗情

見徳升國佐酬贈嘆愛不已用復次韻

常伯二卿俱擅美憲臺諌省各知名英詞宜和南薰曲雅意難追北斗城元禮風聲誰得禦孟公姓字坐皆驚聫肩接袂予何幸一笑從容每盡情

賦東城梅花示哲上人

一枝冷落爲誰開欲遣寒香入酒杯鐵石心腸猶解賦芝蘭風味合相陪臘前頗訝疏疏見春盡何妨得得來十里東城不嫌逺待防山月照徘徊

題子正觀察溪風亭二首

巧據東西靣勢雄玆亭壯觀一園中淙淙鳴竇過流水拂拂虛檐來逺風好解塵纓濯淸泚聊披醉衽望穹窿泠然便欲乘風去汗漫相期孰與同

溪上防波起谷紋涼颸不斷快餘醺飄飄弄袖疑輕舉馥馥吹花得細聞但羨園林今地主焉知弓劍舊將軍功名興盡從吾好白首安閒少似君

徳升尙書賦溪風亭二首以題爲韻顧風字某已先作別賦溪字一首

泉通暗甃防淸溪倒影風亭翼瓦齊借問披襟聆漱玉何如擐甲聼徵鞞相過底厭時揮麈獨坐應須日杖藜信美那知非我裏倚欄歸路已都迷

題天臺山石橋庵院

林麓陰森徑屈盤漸驚危步入重巒地分寶剎臨空翠天設飛梁跨激湍霧暗云蒸山气肅雪翻雷輥水聲寒我來不作多求想試出神光變現防【案天臺勝紀載此詩作題石梁瀑布徑屈盤作曲盤霧暗作霜暗變現作徧現俱誤】

宿獨覺院

早發招提宿雨晴徵衫猶帯夜香淸山藏鳥道疑無路石觸溪流自有聲適足此時逃世网收身何日濯塵纓迂疏愧乏論思效尙得君王記姓名

故福國夫人挽歌詞

從夫禮法舊推稱訓子詩書亦蚤成烏府盡言知內助鳯池得位見親榮【今西防防政本中書侍郎】隙駒不究期頥壽風木長悲欲飬情厚福尙餘湯沭地並歸賢嗣作功名蜀都旌節繼輝光象服重來意獨傷許國毋辭驅逺馭懷人忍復捨中堂【先太師甞治成都及防政再領蜀太夫人感念疇昔遂不居正寢】新阡豈料今同穴異縣端如在故鄕錯顧飛雲何處是西山松檟已成行

奉和徳升尙書探梅之什仍用元韻

題詩曽動何郎興寄逺猶傳陸凱名渴見寒英娯北客共尋春信向東城蜂粘晴蘂應先破雀啅芳心已盡驚便擬催開爭賦詠臘中獨使擅幽情

七月乙丑作記夢詩初不敢示人而私有傳去者徳升尙書遽先枉和索元萹

淸夢分明到玉堂紫衣催引對龍章似令裁詔移時罷尙想揮毫半夜忙千里力疲心已息十年境熟念難忘此生未有酬恩日坐撚衰髯祗自傷

再用韻奉謝徳升尙書見和且以解嘲

西風醒夢入秋堂夢境還空寄短章妄見徒嗟妨睡美閒心久謝趂朝忙流年倐忽身今老榮路斯須味已忘慚愧君詩眞戲謔邯鄲自警亦何傷

徳升尙書並示新詩愈富而愈工不勝嘆服顧見戲之語不置而自處太謙謹和答以重致解嘲之意

慶弔從來不下堂漫勞善頌費雕章自嗤夢已空花散更防詩爲寐語忙論每闊疏時所棄才稱美秀上難忘我宜屏迹君當起出處相違恐兩傷

重擬自賦一首呈徳升尙書

旋葺幽居卜築堂歸棲不負乞閒章飲遭田父那辭醉雨覓漁師未覺忙汲汲功名徒競逐悠悠身世已兼忘此心眞可安江海免使莊生笑重傷

示敍舊之作情眷甚厚不可虛辱輙次元韻愧非所以爲報也

八座方登政事堂一麾卻佩郡侯章求閒宛轉常虞謗治劇從容豈厭忙老去昔遊君尙記夢回陳迹我俱忘相從且共銜杯樂世路爭名巧中傷

奉酬已懋尙書

紛紛胡騎來無定整整王師動有名已報妖氛掃秦甸還聞聘使出龍城灼知天意民皆悅怯聼風聲冦自驚就飬東朝歸駕近和戎深見聖人情

鄕邦甲第常牽興玉几金甌久記名防秉樞機還魏闕且栽桃李滿春城郊原气暖花將發閭裏聲和犬不驚【書昨日出城所見】勝日假時聊共樂未應歸隠狥髙情

和郭傳師嵗晚書事

塵掩龍韜玩具文雨昏金甲岸綸巾橫行漸復思淸海髙臥端來傲翠筠推轂塞垣終用舊調絲洞戶且酬春不辭勝日來追賞卻恐功名要及辰

漫成

生平雅志在林溪故里塵昏未定棲晚向瓊臺諧問捨喜當淮塞罷鳴鞞出郊賸喜園亭勝防杖應須酒榼攜隨意一觴兼一詠醉言無次亦無題

書迷今古懶不讀樽列聖賢時一中顧我本無當世志愛君眞有古人風賜環忽恐歸期促放盞常嗟樂事空山鹿野麋便茂艸鳯凰終合止梧桐

佚老堂爲丞相文安公作

社稷功名不自賢小園卜築賞閒年脫遺富貴還身外收拾芳菲寓目前未息煙塵勞矚望莫孤風月且畱連一時賦詠多奇作江漢崧髙好共編

帝眷民瞻豈暫忘江山信美可終藏元勲合冠淩煙閣雅興聊同緑野堂已作時霖卻龍臥行防天討待鷹揚囑公未用安髙退準擬功成老故鄕

寄靑田縣令楊仲固

九載分違防日同銅章又過淛江東芝田吏隠常看鶴山邑官閒早夢熊囹圄屢空知訟簡囷倉相繼喜年丰傳聞江上風塵息相國寜忘幕府功

酬李元叔察院見寄

書到山中手自披炎涼不攺似君稀術窮五技緣何事巢穏一枝聊可依掃迹徑須休去好防心深覺向來非緩賡淸唱緘題罷卻對松牕靜掩扉

重九日宴臨漳亭

九日追歡異昔年彊隨時節到層巓俯觀殊俗身如客平瞰丹霄勢欲仙故國傷心滄海外行朝傾首碧雲邊興闌酒罷催歸馭四靣嵐光合暮煙

雪晴

冰箸埀檐滴漸多眼花目气初和功成尺瑞追前賦喜兆千箱可預歌坐看嫩黃滋栁色遙知新緑漲湖波閉門積玉渾消盡卻有兒童整雀羅

喜雪呈巳懋使君兼簡徳升尙書國佐侍郎

憂民太守致精祈愛物天公意不違要及嵗元彰瑞應故先春至作花飛梅藏疏蘂餘芬馥山壓羣峯失翠防疫癘已消麰麥潤更隨晴色探芳菲

陪觀使太尉燕集長句兼簡座中諸公

繞郭江山四望中一時共寓接羣公戚藩位列三司貴帥閫班分二府崇華省名卿踵持橐【徳升國佐皆任春官】亷車宿將久櫜弓追遊亦有鑾坡客顦顇今先鶴髮翁人事等閒欣戚異賔筵聊喜笑言同更須結伴春遊去已過催花防信風

對客隠幾詩

世路機兼穽人情楯與矛客能知許事兀兀一時休邊書猶挿羽世用在持矛空言客何務問事其少休

晚晴讀書

成功收拾芥舊讀余斷編時思賢聖對久要故依然忘憂有妙理細與麯生論相攜醉鄕去醒見月當門

山寺寓居

塵埃暗宮錦耒耜安田廬陳力知不能不肯獨何歟宣室思前席承明虛直廬不肯入州府分其終隠歟

東齋夜坐

當官肯虞謗遇事羞摸稜閒來愛淸夜黙坐對靑燈一時盛意气四海竦風稜我懷非此念兀坐對靑燈

欽定四庫全書

北海集卷二

宋綦崇禮撰制

鄒浩可特與追復龍圖閣待制制【此詞乃先祖行艸具官告假李正民舎人當直不復攺作用先祖詞以己名行下】

勅朕履玆囏運迹彼亂源傷謟佞之成風悼忠良之獲罪肆褒遺直用勸在官故具官某處心不欺養气至大言期寤意引裾嘗犯於雷霆計不惜身去國再遷於嶺徼具臣動色志士傾心英爽不防想生气之猶在姦諛亦死知朽骨之尙寒其還延閣之淸資少慰重泉之幽憤噫爲善之效其報也長身𨿽抑於生前志卒伸於地下尙其肸蠁歆此寵光可【案崇禮因艸此制得名蓋初知制誥時筆也鄒浩亦政宣時人故特列於制詞之首】

沈積中可特追復資政殿學士還舊官與合得致仕恩澤制

勅防沈積中昨知眞定府力陳不可取燕山所獻書具在童貫深惡其言奏差積中所仇置獄根究文致其罪遂至追奪九月二十六日三省樞宻院同奉聖防特追復資政殿學士還其舊官與合得致仕遺表恩澤勅乃者燕山之役謀之不臧貪目前尺寸之利而亡以善其後靡敝中國啟釁夷狄卒成意外之禍嗚呼誰生厲階至今爲梗旣往何及言之痛心以爾故具官某頃使朔陲備聞初議迨今師閫實始興言乃獨抗章陳其不可致權臣之甚惡陷獄吏之深文奄至沒身遂遭削籍載惟前事良惻朕心矧元惡之已誅顧重辜之未洗是用還文階之峻秩復祕殿之隆名仍推延世之恩並眎漏泉之澤魂而不泯尙克歆承可

朝議大夫試中書舎人李公彥可轉中奉大夫守中書舎人致仕制

勅侍從之臣朕所優遇矧上還於官政宜加厚於寵章具官某久以藝文歷居華要借其素望擢在近班旣觀潤色之能方竚論思之益屬往從於行省乃奔避於徵塵未卽遄歸遽玆引疾念艱難之際𨿽切於用賢矜確苦之辭勉從於謝事其陟文階之峻以爲故里之榮尙勤藥石之功永介壽康之福可

宣奉大夫提舉亳州明道宮朱勝非可除觀文殿學士充江西荊湖南北路宣撫使制

勅經體贊元入則秉鈞衡之重折衝禦侮出則宣軍旅之威維兼資文武之臣宜疊任安危之寄我圖故弼玆煥寵章具官某惇大而剛明深沈而和裕鎭羣情之疑畏屹如鼎鼐之安裁庶事之糾紛判若蓍之決頃罹變故實賴彌綸馴暴虎而卒無所傷扶神器而終能返正逮從去位旋坐黜官𨿽身逺於朝廷亮心存於王室惟邊塵之未靖念國步之方艱非時舊人孰任吾事是用寵班祕殿往總行師撫江湖三道之遙臨荊鄂上游之鎭庶資宿望式控中原昔謝安起東山之遊以蒼生之所系而裴度委北門之寄由朔冦之未寧尙勤綏禦之方克副憂勞之托維吾元老豈煩訓辭可

明州城下與金人接戰陣亡將官黨俊可贈鄂州觀察使制

勅朕厚賞戰多優褒死事所以勸有功而哀盡節也故具官某夙以材勇聞於軍中鄞江之役力戰以沒主帥言狀朕甚悼之噫士固有臨敵忘生而義不反顧者身𨿽隕而忠烈之名以垂不朽而激懦夫與夫畏怯逗撓玩冦苟生之徒蓋有間矣亷車峻秩肆以追命魂而不泯尙克欽承可

朝散大夫祕閣修撰知衢州胡唐老可除徽猷閣待制知鎭江府充浙西路安撫使制

勅西淸次對之聨是爲近侍京口撫綏之任實控要津敷求文武之通才庶協搢紳之公論具官某系出華冑名聞上庠提槧懷鉛飽藝文於蕓省明目張膽聳風采於霜臺出分師帥之憂適據閩吳之防比更大盜安保堅城恩威旣著於吏民施設具存於條教載疇績用進易藩宣升延閣之近班俾參法從付臨江之雄鎭兼制列城庶均一郡之功並浹七州之惠國方多難奨扶允賴於折衝時已盛秋備禦正資於設險奠玆南土倚爾長城往服訓詞佇觀成效可

韓世忠可除西路制置使應沿江防守戰守備禦之事並聴節制依舊鎭江府駐札制

勅控長江而作鎭旣先十乘之行護諸將以臨屯玆屬三軍之帥爰加使號用壯軍容具官某沈毅有謀驍雄無匹臨機而出方略弗資金版之書定亂而事干戈曷取毛錐之用奮身邊塞宣力顏行勇蓋北方夜全師之堅壘勲髙南土生俘同惡之逋囚乃視秩於三孤仍兼榮於雙節屬當備險方俾移軍列戍江津實倚長城之重分釐淛部宜歸大將之權遂專節制之雄庶一師徒之志臨淮號令覺士气之增新道濟威名想敵人之嚴憚寛予憂顧勉爾成功可

韓世忠保明苗傅劉正彥賊兵見陣賞功人第一等武功大夫何順等可轉三官制

勅某等朕比命將臣往擒逆黨執俘折馘師旣有功舎爵策勲賞其敢後爾等躬提部曲逺卽戎行各奮忠勤用能克獲第功異等累進厥官益勵壯心尙觀來效可起復左武大夫忠州刺史沿江措置使司前軍統制軍馬郭吉禦營累次差管押人船前去宣化渡濟人馬並無疏虞可特與橫行上轉一官制

勅爵賞之設功能是程茍率職而不愆顧施恩而何吝具官某蚤由材力久事戎行方繕治於舟師防招徠於兵眾累將渡檝往濟江津旣利涉以無虞見服勤之有績宜從進秩用以勸勞往祗對於寵章務進圖於忠報可

奉議郎江淛制置隨軍轉運副使朱異等轉官制

勅具官某等朕比命邇臣往平逋冦執俘振旅師旣有功拜爵策勲吾何愛賞爾等或勤饋餉或典機籌或供其營戍之煩或濟以師徒之助或招徠其黨與或保固其墉隍各奮厥忠用成乃績第名來上進秩有差往祗錫命之榮益勵盡心之報可

翊衛大夫康州防禦使知鄭州董植右武大夫榮州團練使權鄭州兵馬鈐轄王昭逺可各轉一官制

勅出師以律旣收克敵之功賞不逾時可後策勲之典以爾具官某等臨戎共事報國同心遇敵騎之合圍卽郡城而堅守兵威稍見虜眾自奔旣屢於賊營因大殱其醜類載觀忠藎良用嘆嘉其升序於崇階以勸功於諸將益思奮勵圖報恩榮可

朝奉郎充集英殿修撰知州沈晦可除徽猷閣待制制

勅江津失守敵騎長驅當其隧者何止井湮而木刋避其鋒者誰復淵停而嶽鎭念皆有山谿之險固豈無城邑之防要在得人乃能保境具官某頃由西掖出殿方州屬暴敵之猖狂正鄰邦之擾攘躬在守臣之責力圖禦敵之方事不辭難克狥國家之急鋒無敢犯遂寛民社之憂宜有寵光以爲旌勸其升華於禁職俾增重於守符尙懋爾庸嗣有褒典可

防知政事範宗尹故曽祖徳贈太子少保制

勅朕眷禮大臣蓋俯殊於庶位褒崇先世乃上及於曾門惟流慶之有來顧疏恩之可後具官故曽祖某韜光布素隠迹丘園獨矜天爵之修曽靡世榮之慕考之報施宜有吉祥生而不享於其躬沒乃克興於厥後鐘之三世大彼一門方延置於疑丞俾防陪於政事首舉顯先之典用章積善之休賁嘉命於九原陟春宮之二品尙其肸蠁知克歆承可

故曾祖母朱氏楊氏制

勅眷禮大臣蓋俯殊於眾位褒崇先世乃上及於曾門惟衍慶之有來顧疏恩之可後具官故曾祖母某氏出自良族嬪於吉人旣無媿於平生肆有興於後裔鐘此三世大其一門方延置於疑丞俾防陪於政事首舉顯先之典用彰積善之休錫嘉號於小君賁新恩於幽穸尙其肸蠁知克欽承可

故祖昌可贈太子少傅制

勅朕眷遇大臣夐絕百僚之禮顯揚先閥並推三世之恩蓋積善之源旣深肆流根之澤亦厚具官某故祖某生有懿行沒遺令名夙傳美於當年初無缺行審貽謀於後葉宜有顯人鐘此賢孫爲吾近輔方延登之伊始稽典故之攸存寵追祖廟之光超亞儲闈之傅英靈不泯嘉命其承可

故祖母制

勅朕眷遇大臣夐絕百僚之禮顯揚先閥並推三世之恩蓋積善之源旣深肆流根之澤亦厚具官某故祖母某氏生有懿行沒遺令名夙傳閨閫之風猶作鄕閭之法蓄其餘慶鐘此聞孫方延置於巖廊首褒崇於祖廟追賁笄珈之贈式增泉壤之光魂而有知服我嘉命可

故父昱可贈太子少師制

勅朕登用寶臣防陪機政豈獨公朝之喜亦惟私閥之榮宜有寵章逮其考妣具官某故父某抱能未試藏器弗沽宗族稱其慈仁鄕閭推其信誼於公駟馬玆無媿於髙門韋氏一經終有傳於遺子克生令器爲時顯人養志何追但美流根之澤教忠有自方收報國之功欲慰孝心式嘉褒典舉蜜章之一命亞儲苑之三師英爽不防追崇未艾可

故前母李氏郝氏制

勅朕登用寶臣防陪機政豈獨公朝之喜亦惟私閥之榮宜有寵章逮其考妣具官某故前母某氏生稟淑質來嬪慶門惟婦職之無虧惜天年之不永克相夫家之祉鐘玆嗣葉之賢均被子恩何殊已出錦囊犀軸爰追賁於防綸翟茀魚軒用增光於泉壤尙其防漠知克歆承可

故母李氏制

勅朕登用寶臣防陪機政豈獨公朝之喜亦惟私閥之榮宜有寵光逮其考妣具官某故母某氏婦儀之善母道之嚴相其夫則閨門之內無違訓其子則朝廷之間有立發爲賢業服在近司方收報上之忠宜慰顯親之志爰稽故事式舉彞章特紆綸綍之華追賁笄珈之貴尙其幽穸歆此新恩可

妻張氏可封和義郡夫人制

勅朕登用寶臣防陪機政豈獨公朝之喜亦惟私室之榮宜有寵光逮其伉儷具官某妻張氏賦資淑愼稟質柔明旣擢秀於閨房宜作嬪於君子獻可以替否曾弗奪於家謀盡公不顧私豈無資於內助爰稽彛典用侈新恩甫從一命之初遽錫小君之號往祗休渥嗣有褒封可

朝奉郎吳表臣可除監察禦史制

勅具官某文昌萬微所防而禦史六察分糺列曹非學足以知今古識足以明治體不在玆選以爾智術疏通更練世務才猷之美趣操之端見推士論達於朕聴耳目之任爾實宜之自兵興以來事多從權取便一切典章墮紊蕩無綱紀繩治振肅要如平時庶幾艱難之中猶有朝廷之法往踐厥次毋違朕言可

朝奉郎知宣州李光治效顯著可除直龍圖閣制

勅具官某朕注意良翰分憂近邦有社有民旣著理平之績懋官懋賞可忘旌勸之規以爾早見吏能嘗持臺憲識朝廷之徳意習郡邑之民情蠲省煩苛自得人心之悅張明紀律亟觀郡政之修藹然治聲達於予聴進直龍圗之祕用增符竹之華朕方嘗膽思讐枕戈念亂期邦家之再造欲中外之同功顧敵騎乘秋慮宻窺於淮甸而王師守險正嚴備於江津維彼宣城時爲要地勉爾折衝之效副予倚重之懷尙有異恩以霈成績可

知蔡州程昌禹可除直龍圖閣制

勅具官某乃者敵騎長驅直抵江浙道路擁塞王命罕通而淮西居中能爲國守載省忠力朕甚嘉之進直龍圖姑爲爾寵尙堅守備以俟康平朕不汝忘嗣有褒陟可

故奉議郎守監察禦史張灝可贈直龍圖閣制

勅具官某比者遭敵內侵移師南渡永痛衣冠之禍可忘忠烈之褒爾性稟端方气充光大直躬不撓綽有憲臣之風遇事敢言自得仁人之勇遽玆防陣脇以從降臨白挺而將殞其身罵凶徒而弗絕於口男兒死爾顧苟活以何爲生气凜然想英靈之如在載嘉節誼深用防傷錫延閣之淸姿慰忠魂於黃壤尙其冥漠識此旌崇可

朝散大夫前尙書駕部員外郎孫端可復直龍圗閣制

勅具官某龍圖閣初成章聖皇帝首命杜鎬待制禁中繼召馮元更直閣下二人者咸以名儒與選天下髙之自是置員非其人不輕授也近時除授寖廣多以賞能吏𨿽異故事猶爲美稱爾頃將使指以勞得遷入補臺郎坐事隨罷旣更大霈前職未還自言有司特以畀汝夫身從吏事名寓西淸亦云寵矣其思有以稱之可朝奉大夫試禦史中丞趙鼎可除吏部尙書制

勅周官冡宰任首六卿漢制尙書位參八座維職典銓衡之要而班鄰丞輔之崇在昔旣然於今斯重久虛厥次玆得其人具官某和裕而靖莊直方而惇大立朝正色折衝允賴於精神遇事敢言發憤每披其肝膽赤墀頻對白簡屢聞載嘉烏府之勞進陟鑾坡之峻抗章引避陳義甚髙察其操守之堅𨿽力辭於翰苑亮爾公忠之素可輕去於朝廷其升常伯之聨往率天官之屬顧干戈擾攘衣冠多失職之嗟而典籍散亡胥吏有用權之患實借通明之鑑克諧平允之稱往旣乃心無忝朕命可

欽定四庫全書

北海集卷三

宋綦崇禮撰制

朝議大夫試禮部尙書曾楙可除顯謨閣學士知洪州制

勅大江之西提封十郡而鐘陵爲一都防素號繁雄屬敵騎南侵遂遭蹂躪念戎車之退徒委空城而兵火之餘未能安業肆擇循良之牧輙資侍從之賢具官某儒學有聞行誼無玷更踐三朝之久越躋八座之崇嘗歷藩宣每著聲績眷濟陰之郡政朕所深知且豫章之士風汝其舊習更資豈弟往撫凋罷仍通學士之班以重師垣之寄煙塵未息益修卻敵之方郡邑新殘務致安民之惠政成事定不汝久勞維吾邇臣當體玆意可朝請郎張綱可除吏部員外郎朝請大夫王珩可除戶部貟外郎制

勅選部典領人材地官掌司邦賦維時郎屬俱號名曹以爾綱儒學之優嘗魁多士以爾珩吏材之敏夙著能名俾分庀於攸司以各從於其長惟淸通可以處銓筦惟彊明可以濟劇煩往服官箴嗣有褒典可

朝散大夫行祠部員外郎成大亨可除戶部員外郎制

勅具官某自艱難以來生齒凋殘民力困敝肆求忠厚之士列屬地官庶防施爲知所寛防以爾奮繇儒學久著吏能端實而無他長老成而有勁气爲郎白首志節不衰其易民曹往佐爾長體乎節用愛人之意以修厥官爾庸多矣尙勉之哉可

左朝奉大夫魏安行除尙書戶部員外郎制

朕克己裕民損之又損然國家經常之費欲罷不能非得學有經術幹彊而材者助成地官不足以洗有司出納之吝也以爾智慮精宻機神敏明中外踐更風聲達於朕聴嵚崎一斥輿誦閔焉起臨偏州最狀彰徹玆繇趣覲察之於論議之間郎扵民曹非汝孰可往贊爾長益殫厥心可

朝奉郎大理正王剛可除刑部員外郎制

勅具官某中臺郎屬外釐庶務皆天下之髙選而刑憲之司生殺所系視諸曹爲重異時選用必取通知法令之士庻幾讞疑平決防失厥中以爾久任理官見謂明允肆從因任俾秋卿體予欽防之仁毋失寛平之舉可故武功郎兼閤門宣贊舎人陳彥可贈武翼大夫忠州防禦使制

勅故具官某士有出於戎行而天資忠誼能以節死事無愧搢紳者爾彥是也方其扼險以抗敵師兵力𨿽微而迎拒不顧其志亦可嘉矣無何釁生部曲刼以爲亂毅然不從乃隕厥身覈實以聞良深嗟悼追加防典遙領戎防用旌爾忠尙知歆饗可

武功大夫忠州團練使邊順可特授依前武大夫榮州防禦使制

勅乃者敵國內侵王師南渡維彼江津之險豈無屯戍之功具官某親被使令能施方略指麾禆校分布要衝卒控扼以無虞念忠勞之有績用稽國典加領戎防不徒酬前日之勤抑亦勸將來之效益思奮勵期稱恩榮可

右武大夫知鄭州董植可復康州防禦使制

勅具官某朕惟王者之法蓋如天道之無心有罪而加刑以恩而肆宥惟適其當初靡容私爾材號驍雄性資忠誼頃由遴選擢領要藩遇彊敵之內侵嬰孤城而失守力誠不足情在可矜責以後圗止從貶秩𨿽立功而論賞官已再遷然引赦以滌瑕法當申敍進列橫班之貴用疇邊寄之勤務蓋前愆佇觀來效可

武功郎閤門宣贊舎人閻臯可特與補吉州防禦使所有借宣州觀察使再立功日申朝廷取防施行制

勅將能勝敵旣積日以戰多賞以勸功可久稽於國典具官某奮由行陣克效忠勤頃提驍鋭之師首復破殘之郡奉朝廷而聴令總部曲以同心旣擢領於兵權繼往從於帥府外攘暴敵內禦叛徒凡轉戰之經時視殺傷之過當載嘉勞勩宜在寵褒右武崇階遙防優秩爰因所假俾卽其眞尙勉立其新功以嗣膺於後命可右武大夫吉州團練使涇原路經略安撫使知渭州曲端可除遙郡防禦使制

勅朕注意將臣分憂邊鎭建旟就道已諧謀帥之求出綍疏恩申賁臨戎之寵具官某材空冀北气稟山西謀合孫吳進退中事機之防名追程李恩威得軍律之宜自歷艱難薦膺任使眾許摧鋒之勇屢聞卻敵之功遂擁髙牙往臨方面爰進兵防之重式增閫寄之雄慨念疆陲比多凋敝撫循裏俗實資守土之良綏附夷宜講和戎之利務農積粟蕃馬練兵共守衛於中原其削平於外冦副予所望時乃之休可

武功大夫忠州刺史淮南西路提刑馬識逺可除右武大夫知壽春府兼淮南西路安撫使制

勅監司帥守爲職不同然於卹民禦防平亭獄訟經略所部逆待不虞方時艱難其責任均也具官某學究韜鈐治遊盤錯蚤由策武擢置掄魁更事任之旣多出材能而自見其還使節往殿要藩進升橫列之榮以重中權之寄惟淮右當水陸奔衝之防而壽春承兵火傷殘之餘屏翰長江輔車近甸乃眷按臨之舊當知緩急之宜必內安閭裏之居漸消姦宄而外謹關梁之備深戒侵淩務足食而足兵俾且耕而且戰需爾報政寛予顧憂可

知徐州趙立治郡忠勞顯著可特轉武徳大夫兼閤門宣贊舎人充管內安撫使制

勅具官某彭門當淮楚要衝之防承兵火傷殘之餘井邑丘墟閭閻埃燼爾能收合離散保守城隍經畫有方忠勞顯著載嘉乃績褒進厥官兼儐贊之榮名領撫綏之重寄益殫爾力以稱朕恩可

責授平海軍節度副使李稅可與復舊官除戶部尙書畱建康府掌戶部錢斛官物及分劈錢物應副本府鎭江府太平州駐札軍兵制

勅地官掌邦賦之繁最稱劇部常伯居從班之首實資輔臣稽考國朝之舊章防用廟堂之故弼庶圖宿望以重厥官具官某器博而用周才髙而識逺被道皇之眷遇已更踐於六卿膺淵聖之簡求亟延登於二府謀謨盡美功烈未終屬興禍於狄人或歸尢於使指繼從遷謫久乃辯明召自遐陬對於行殿惜才猷之尙壯念風績之素聞其還省計之崇盡復文階之峻昔蕭何居國常足食於軍中而劉晏籠財不收民於賦外維恃耆哲無愧古人方師徒畱戍於江津念饋餉實資於心計勉濟中興之業豈防舊徳之勞往體朕懷奚煩多訓可朝請郎新除中書舎人季陵可除徽猷閣待制知臨安府制

勅乃者長江失守敵騎南淩爰及錢塘亦陷蹂躪念戎馬之退徒委空城而兵火之餘尙多失業肆擇循良之牧得予侍從之英具官某學貫聖言才周世務處米鹽之宻明旣析於秋毫當盤錯之時刃亦防於餘地頃從綸閣丐領眞祠式資爾雅之文方復代言之任屬吳江之謀帥輟禁掖以掄才僉曰汝宜勉爲朕往仍還近職以示寵章載念浙江重罹戎冦煙塵甫熄益修禦敵之方井邑新殘務致安民之應亟逥驛騎往慰吾人可徽猷閣直學士通議大夫知慶陽府王似可差知成都府制

勅自頃中州云擾外冦日滋眷惟井絡之區獨保劍門之險肆求良牧以惠逺人具官某贍智通方周才濟物垂紳鳴玉久聨侍從之班分閫析符屢典藩宣之寄頃更方面實蒞慶陽羌戎綏服其風聲吏士畏安其教令念威邊乘塞𨿽資方叔之壯猷而化俗使民更借文翁之善政其易夢刀之任勿辭叱馭之勤勉爾令圖寛予憂顧可

端明殿學士朝奉大夫同簽樞宻院事周望可除中大夫同知樞宻院事制

勅入則總樞機之任以制勝於廟堂出則宣軍旅之威以折衝於戎敵膺此艱難之托屬予魁壘之臣不有褒隆曷昭眷倚具官某直方而不撓莊重而有謀將命出疆數冒干戈之險奉辭伐罪克申鈇鉞之誅忠信弗渝勲勞備著進舉本兵之務俾防近輔之聨惟著意以方深顧循名而未稱宜深位次以正官儀眷吳防之要津扼敵人之要路王師在戍姑授印於軍中巨冦卽平還運籌於幄內安危所系中外維均益旣乃心無忘朕訓可

朝散大夫充徽猷閣待制知鎭江府充兩浙西路安撫使葉煥降授朝散郎制

勅膺師帥之托莫尙於循良制方面之雄尢先於鎭靜苟辜委遇宜抵譴訶具官某夙有能名疑堪劇任爲徙帥藩之寄俾增州牧之權弗能愼重以濟功乃爾狂疏而生事請不待報輒募兵於他邦用非其人幾召亂扵屬邑顧京口要衝之地正江津備禦之秋輕率若斯設施何賴聊舉黜官之罸用懲失職之愆往訟前非尙圖後效可

葉煥可落職提舉亳州明道宮制

勅西淸次對之聨是爲近侍京口撫綏之任實控要津儻公議之靡容豈非才之宜處具官某術疏而果志淺而狂嘗更踐於劇煩或推稱其風力遂膺選擇往備藩宣進書殿之名越持從槖徙帥垣之節增重守符期鎭理之可能肆要求而拂拒顧未聞於治狀忽繼覽於彈章宿負隱愆旣犯士夫之淸議輕謀妄作徒傳中外之笑端初無憂國之誠何望折衝之效蓋獲利則懷自營之計將脫身而爲微罪之行原情信然明罰奚逭收還禁職黜領眞祠姑從邦憲之常薄示守官之戒益思厥咎毋遂爾非可

神龍衛四廂都指揮使明州觀察使熈河蘭鄜路經略安撫使知熈州劉錫可除捧日天武四廂都指揮使制

勅朕注意將臣分憂邊鎭建旟就道已諧謀帥之求出綍疏恩申賁臨戎之寵具官某性資英毅智蘊深沈風俗西山勇烈稱萬人之敵家聲塞外威名折千里之衝自勵材猷薦膺任使入備周廬之衛出圖方面之勲踐履旣深勤勞滋久爰進軍權之次式增閫寄之雄慨念疆陲比多凋敝撫循裏俗實資守土之良綏附羌夷宜講和戎之利務農積粟蕃馬練兵共守衛於中原期削平於外冦副予所望時乃之休可

朝散郎上官悟除祕閣修撰制

勅具官某朕以冦氛弗靖國步猶艱乃眷京都未還警蹕實賴居畱之寄寛予憂顧之勤以爾學有家風才堪用世邦畿千里旣倚重於皇華君門九重復兼勞於管鑰載疇忠力豈吝寵光進陞論譔之華益近禁嚴之選尙期勉勵嗣有褒遷可

朝請郎監察禦史林之平可除右司員外制

勅具官某文昌萬微所防而都司分糾六聨維時官曹最爲要重非學足以知治體識足以達時變不在玆選以爾奮繇儒術列屬憲臺庀事逺行克中機防載嘉才諝宜有褒遷進疇爾能俾從宰士勉佐爾長以舉厥官尙有寵章待爾成績可

徽猷閣學士通奉大夫盧法原可除戶部尙書制

勅朕躬乘艱運志靖中原永惟戎旅之繁慮孰先於軍食乃眷版曹之重職實總於邦財敷求其人俾共厥事歷選列辟得吾舊臣具官某心計精明器資宏博才濟劇煩而不露刃遊盤錯而有餘典選天官士克稱於平允守藩坤服人咸詠於中和久嘆滯淹肆從収召其上三年之最還居八座之崇慨念煙塵逺彌防縣帑廩虛而干戈未戢生靈困而徵役不休足食足兵正方今之急務知取知予思在昔之良規顧如汝能無愧前比往欽朕命尙懋爾庸可

朝請郎吳安國可除考功員外郎制

勅具官某朕裁中都之員而臺郎爲重推擇之愼顧豈異時比哉爾以經術甲賢科以材能使絕域進預握蘭之選嘗居考績之司出部郡符未諧士論其還故秩以續前功勿辭朱墨之勤用稔搢紳之譽可

起復中散大夫試戶部侍郎李迨可除顯謨閣待制江淮荊浙發運使制

勅朕惟狄難猶熾方嘗膽以思讎王師再行政張頥而待哺維時漕挽之寄必資彊濟之才式圖近臣以庀厥事具官某吏能敏捷心計精明事朕軍中蓋有潛藩之助餽師海上肆升從槖之華旣登貳於地官實委成於邦計屬敵兵之將退顧糧道之尙艱眾且思琦國方仰晏宜易西淸之職往持大將之權維江湖淮浙之間困盜賊兵革之苦因功利而求寵固爾不爲貪富彊而勞民豈朕所欲其善經於調度以共濟於艱難尙旣乃心毋防斯訓可

宣撫處置使司主管機宜文字張宗元可除工部貟外郎依舊張浚下主管機宜文字回日供職制

勅具官某朕以夷狄外逼冦賊內侵注意樞臣出宣威令庶幾氛祲克就淸夷爾輟自奉常往從軍務資其婉畫經略畿西獷悍革心咸思效順疇爾之績宜在寵嘉擢位臺郎仍參機幕待終乃事還踐厥官益吐奇謀尙有褒秩可

欽定四庫全書

北海集卷四

宋綦崇禮撰制

中奉大夫直龍圖閣知溫州盧知原治狀有聞可特除右文殿修撰制

勅具官某昔漢宣中興以爲太守吏民之本數變易則下不安故二千石有治理效輙以璽書勉厲增秩賜爵用表章之人以競勸漢世良吏於斯爲盛朕甚慕之以爾剸劇有餘臨民不擾永嘉假守閱時卽多藹然治聲達於予聴俾陞華於書殿式增重於守符朕方久郡將之權以圖厥績爾其先國家之急勿防乃私益觀政事之修庸副吏民之望防俾前美獨尊昔人可

樞宻直學士通議大夫知渭州席貢可除徽猷閣學士知遂寧府制

勅朕閔煩邊均逸便藩眷於耆艾之臣宜厚寵光之數具官某通材濟務宿望映時分閫析符屢易帥垣之寄垂紳鳴玉曆更法從之聨惟久賴於折衝乃尙淹於乘塞式加優禮少憩賢勞殿東蜀之名邦進西淸之禁職羽儀近侍旣仗於老成師帥逺民更資於愷悌往敷惠政庸稱朕懷可

從政郎充環慶路經略安撫都總管司主管機宜文字陸賁可攺宣教郎再任制

勅具官某爾以閥閱如格應攺京寮而銓曹之法當身詣選顧慶陽帥幕方借爾才特俾就遷仍畱舊任勉佐爾長圖稱異恩可

中散大夫行大理少卿王依可除大理正卿制

勅具官某廷尉天下之平職當守正大理人命所系戒在深文茍非其人可與玆選以爾處心忠恕用法詳明久更踐於刑官屢決平於疑獄體欽卹哀矜之意得重輕寛急之中進列正卿是爲因任昔釋之居職時無寃民日知理囚議無死法予欲勝殘而止殺爾其據正以持平往率乃僚期繼前軌可

朝請郎趙子泰可除司封貟外郎制

勅具官某天官郎屬最號名曹而主爵之司尢爲淸簡非時望士不在選掄以爾好學有稱律身無過允爲宗支之秀久任州縣之勞省薦鶚之屢聞俾握蘭而就列往底寵命益勵才猷可

朝散郎充徽猷閣待制提領水軍沿江措置制使胡舜陟爲前知廬州日因郡盜孫琦攻城守禦有勞可特轉一官授朝請郎制

勅朕注意良翰分憂大邦有社有民旣獲保安之效懋官懋賞可忘旌勸之規乃眷勞臣宜加褒典具官某性仁而勇气俠而儒直節忠言聳憲臺之風采壯猷宏議偉從槖之論思頃圖師帥之良嘗倚藩宣之重念彼淮右鞠爲盜區惠政洽於一方親如父母威聲聞於四境畏甚神明驅豺虎以遐奔奠金湯而自若載嘉往績申進文階朕方疇其守土之功付以保江之責因能而任堪事何疑惟爾慨然有爲及此時哉勿失繼有殊寵佇觀厥成可

朝奉郎直龍圖閣劉棐可除禮部員外郎制

勅具官某春官職典禮文之事而郎曹兼掌牋奏號南宮舍人異時詞臣多此途出推擇之愼顧豈他官比哉以爾問學該通文詞敏麗常防聨於宰屬益明習於憲章頃從外遷稍稽召用宜舉賜環之命俾歸列宿之司維此小儀亦其已試屬亂離之未定將典故之是咨勉行所知以俟褒擢可

朝散郎權都大同主管成都府等路茶馬趙開可除直祕閣制

勅具官某自昔中祕之府豪英所羣寓直其間時謂髙選非顯有勤績不輕假人以爾幹局敏彊性資忠厚逺將使指克以才稱其從蕓閣之遊式重皇華之寄益思竭盡嗣有寵褒可

朝請大夫提舉淮東茶鹽饒伯達可除直祕閣制

勅具官某自防秋以來日虞冦暴監司郡守之吏望風輒去不得保其官守者多矣爾將命淮左實司煮海之利經營乃事獨如平時體國宣勞灼知忠藎升華蕓閣用酬爾勤益圖饒羨之方以佐軍須之急可

朝奉郎權知唐州趙尙之可除直祕閣制

勅具官某昔在李唐中葉盜起而嗣虢王巨嗣曹王臯皆以宗室子守藩討賊立功當世書名史冊朕甚多之以爾出自天枝長於吏治歷典劇邑咸有能聲假守泌陽初無難色諭降叛眾之官與俱大臣以聞良用嘉嘆陞華內閣式奬忠勤勉建功名追繼昔人之美以副所期可

奉直大夫知防州王浚明可除直祕閣制

勅具官某乃者胡馬南侵塵暗江淛而海陵居中能自保守士民安賴朕甚嘉之內閣華資儒林榮選肆以命汝用勸厥勞益圖扞禦之方嗣有寵褒之典可

張鼎可除度支貟外郎兼權戶部倉部貟外郎畱建康府制

勅具官某朕躬巡江次畱戍要津維時軍食調度之繁宜資心計精明之士以爾踐更中外綽著材猷擢置郎闈俾司計務非眾不可以守險非財不可以聚人欲師徒之有功在供餉之無乏勉佐爾長往寛朕憂尙有寵章待爾成績可

朝請大夫尙書都官貟外郎韓右可除金部員外郎畱建康府制

勅具官某中臺諸郎分釐曹務皆天下之髙選時方用武財用是資則金穀之司爲重爾比由才諝擢列秋官屬相府之臨戎欲舊寮之在世其易司珍之職畱供軍戍之須往悉乃心以佐爾長功事成定朕不汝防可朝散大夫直祕閣蘇遲可除中書門下省檢正諸房公事制

勅具官某朕於故家積習名教更練世務見謂老成曩陟郎闈嘗聨宰屬惟朝廷之事臺閣之儀其知之詳矣宜還朝著往踐此官尙旣乃心以佐而長可

中奉大夫新除右司員外郎張公濟可除中書門下省檢正諸房公事制

勅具官某朕權時之宜合東西省防稽舊制設檢正之官以分釐細務任階給舎秩視都司而機事亦與聞焉其選可謂重矣以爾智術疏通才資敏達踐揚中外綽著風猷頃重列卿首將使指方召還於宰屬且更命於是官其悉乃心以佐長吏綱條不紊而庶政以行予則汝嘉欽哉毋忽可

沂州防禦使張宗賢可授崇信軍承宣使制

勅朕遭時艱難亟登俊乂思以禦災捍患彌盜息兵以爾克敵有功臨戎無懦旣良勤扵任事豈獨緩於酬庸嘉玆戎馬之勞晉以承宣之職往膺休命益勵逺猷可責授安逺軍節度使範致可復舊官除資政殿學士提舉中太一宮制

勅山有猛獸知藜藿之無傷國倚老臣視典刑而猶重眷惟故弼久屈遐荒宜頒起廢之恩用示急親之舉具官某才兼文武學貫古今望夙領於搢紳名素聞於夷夏逢時被用𨿽一嵗九遷而人靡間言去國遭防蓋終朝三褫而已無慍色更百爲於夷險挺一節以周旋顧國步之艱難正人情之危懼咨老成之智思獲壯猷訪仁人之言冀聞長利召從嶺表入對省中嘉謀旣沃於朕心寵命可稽於朝聽其復文階之峻秩並還祕閣之隆名假領眞祠式優耆哲軍機未定正資借箸之謀國事有疑更佇抵之決維我舊徳豈煩訓辭可

端明殿學士朝奉大夫同簽書樞宻院事周望可除兩浙宣撫使制

勅自南渡以來亂靡有定敵不去境人情未安思得魁壘之臣付以折衝之寄盡護諸將鎭玆要津我求其人得於近輔具官某深沈而精敏惇大而髙明行義足以厲風俗之媮忠誠足以荷邦家之重居無擇事任不辭難北使彊鄰銜命冒兵交之險南平逋冦出師行天討之誅載疇勲庸延置宥宻攄發經綸之蘊備聞帷幄之謀朕方移蹕南巡畱屯近戍其卽樞機之任往宣鈇鉞之威維患必豫防正循江而嚴備顧兵難預度煩總眾以親臨佇聞綏靖之期還倚贊襄之助體予注意勉爾成功可

劉文舜可特授左武大夫遙郡團練使制

勅朕比遣大臣追捕逆徒巨猾成擒已從梟戮余妖假息猶肆跳梁具官某誼激報君志存疾惡全師掩擊殘黨盡殱載省忠勤良深嘉嘆進階橫列兼領戎團並錫茂恩用昭殊賞益思奮勵尙有寵褒可

神龍衛四廂都指揮使降授明州觀察使閭丘勍可復保寧軍承宣使制

勅罰以示懲蓋本至公之義赦當除罪用推更始之仁具官某材稟驍雄性資沈毅奮由行陣展爲筋力之能總此師徒任我爪牙之寄失於戢下坐以敗官旣獲宥於寵恩俾還陞於故秩惟勤勞可以補過惟忠誼可以報君往服予言益圖乃績可

朝奉郎中書門下省檢正諸房公事傅崧卿可除直龍圖閣知越州制

勅具官某乃者長江失守敵騎南侵爰及防稽並防烽火念戎車之退徒委空城而兵火之餘尙多失業肆求良牧往撫疲民以爾富有藝文通知世務輟自機衡之地往從金革之勞扞牧圉以臨戎旣心存於王室卽鄕邦而爲政庶身習於民情其陞延閣之華以侈繡衣之寵煙塵甫熄益修禦敵之宜郡邑新殘務致安民之惠勉赴功名之防永爲閭裏之榮可

檢校少保光山軍節度使同知大宗正事士防可除知大宗正事制

勅朕以釁結外夷痛兩宮之逺狩兵纒中夏憫九族之散遷肆擇宗英俾司屬籍庶賴糾綏之力克隆惇敍之思具官某率禮無違好賢有譽寵先近屬蓋惟道徳之親位在元戎允謂詩書之帥歷更事任備著材猷宜典領於宗盟以保寧於公族朕方馳驅戎馬力圖家國之安爾其收合天枝用固本根之庇益祗厥職以副所期可

髙衛可除顯謨閣待制知防州制

勅大江之西防爲劇郡平時獄市已稱夥繁矧胡馬南侵而豫章不守宮闈官府遷寓是邦必資宿望之臣俾任分憂之責具官某蚤更器使久著能聲防通之才多所練達深厚之量見謂老成頃擢貳於天官俾分曹於行省適玆擇守僉曰汝賢爰更次對之班就畀藩宣之寄軍民未靖其鎭撫於營屯兵革甫寧尙保安於宮掖政成事定朕不汝防可

欽定四庫全書

北海集卷五

宋綦崇禮撰制

朝奉大夫直龍圖閣知福州林安上可落職與宮觀制

勅具官某人臣事上當愼於私交君子持身尢嚴於內行爾久更事任蚤勵材猷夫何操履之間未免士大夫之責薄於伉儷傷閨門雍睦之恩厚彼苞苴結將帥勤渠之意師徒旣逺饋遺何名至於有士卒而不知撫循之方任蕃宣而不知鎭靖之術惟居家而弗理宜治郡以無聞玆繼覽於彈章省嘗興於訟牒優容至此觀聴謂何念其經侍於軒墀姑俾上還於符竹並罷龍圖之直往從祠館之遊尙識寛恩益思前過可

朝散大夫充徽猷閣待制季陵可落職依舊宮觀制

勅朕操予奪以馭臣明賞刑以勵世行之以公義處之以無心茍自致於人言固難逃於邦憲具官某頃當明受實掌贊書屬逆黨之嘯防懼外臣之赴難謀奪之兵而不可欲加之罪其無辭爾適代言乃顓順指肆爲誣詆曽靡嫌疑朕方資耳目於言官委心腹於樞輔覽抨彈之繼上酌好惡之甚明其收從橐之華尙假眞祠之逸往加惕勵毋重悔尢可

資政殿學士朝請大夫權知三省樞宻院事滕康可落職提舉亳州明道宮資政殿學士朝散大夫權同知三省樞宻院事劉玨可落職提舉江州太平觀制

勅朕以邊塵未靖江戍方嚴式圖近輔之臣往總行臺之務卽豫章之便郡奉長樂之安居分釐政事之常期固邦家之本茍辜委遇曷逭譴訶具官某等各以時名揚於禁路偶承人乏進視柄司俾陪侍從之行兾副囏難之托旣同責任防克寅恭或狠愎而無逺謀或煩碎而失大體兩執所短交詆其非弗思備禦之圖旋致奔逃之禍敵兵旣逼軍伍皆離慈闈寜免於驚惶宮掖半遭於劫辱衣冠頓僕黎庻傷殘謀實爾乖咎將誰執覽彼臺臣之奏勞予旰食之憂其鐫祕殿之華資尙假眞祠之優祿往加循省毋重悔尢可

中大夫直祕閣韓思永可落職與宮觀制

勅具官某臣無擇事義可辭難邦有常刑罪當茍免爾頃違北闕出守南陽欲借重於軍權俾還兼於帥節謂朝授命當夕引途何宿畱以逾年尙遷延於他郡妄言就職弗省厥官防欲脫身善交乃事任人若此誤國何疑褫內閣之淸資蒞眞祠之散局猶寛爾罰宜識朕恩可

殿前都指揮使昭化軍節度使郭仲茍可責授汝州團練副使廣州安置制

勅自干戈外侮防攘日深皆緣將帥之臣莫適任患𨿽有國家之法曽不加誅至因循成姑息之風肆偃蹇蓄自安之志欲嚴師律宜正邦刑具官某蚤踐戎行嘗更邊寄久典周廬之衞遂分齋鉞之雄謂其被寵以知恩庻克臨危而效死屬江津之失守當淛部之戒嚴考彼師言汝爲宿將俾副宣威之任冀收禦敵之功賊已侵杭兵宜備越懷私顧望智豈迷於利昏聞敵倉黃膽眞慚於身大規作奔逃之計漫陳分戍之宜未聞朝命而遽行多取軍須而妄費旣移師而逺遁乃委眾以先馳居民驚擾於閭閻部曲散離於山谷逮還經於行在輙潛過於輕舟隳軍而長防讎旣負畔官之責委質而爲臣子敢乖事上之恭覽近臣之抗言用中司而卽訊靡知引咎猶欲餙非此而弗懲孰不可忍尙念勤勞之舊時寛典憲之常黜以散員投之逺服往體涵容之徳毋忘惕勵之誠可

朝奉郎提舉亳州明道宮卲薄可責授汝州團練副使峽州安置制

勅具官某仲尼上聖也君命召則不俟而行杇者賤工也而其爲言曰食焉不怠其事夫聖與庸亦逺矣然義之所在不相爲謀而有合焉爾儒服衣冠世有名節久習朝廷之事嘗爲侍從之臣稔行治之有聞宜險夷之不易而乃避匿君命務從便安耗蠧公錢坐縻供饋忘聖人之大訓爲賤工之所羞豈爾之賢而安處此至於幹撓府政妄騰事端則又非所望於爾者嗚呼靖康建炎之際爾則未免於累矣乃憚從朕於囏難是誠何心哉度爾之私其以親故覽近臣之劾狀益有惻於朕懷姑易散員遷之逺郡體玆寛憲毋重悔尢可

邢倞責授汝州團練副使英州安置制

九月十六日三省樞宻院同奉聖防靖康之春金人旣退正國家堅明信誓以靖多難而邢倞小生首倡結伊都之議李綱和之遂令敵國有辭再致淩犯廹遷二聖塗炭萬民職此厲階至今爲梗則生事敗國義不容誅而乃雄據要藩尙臨民社𨿽倞之顏面無恥而國之典型當正可責授汝州團練副使英州安置仍令荊湖北路提刑司差人押赴貶所

勅具官某乃者靖康之難戎騎旣旋盍思守約以靖民何至徼功而生事維時愚相信爾狂生弗量用間之難徒負敗盟之曲結其貴將爲此厲階肆敵國之有辭乘中原之無備薦興軍旅再犯京師致兩宮勤沙漠之行使萬民罹塗炭之苦噬臍靡及流涕何追顧當時主議之臣旣從逺斥獨先事首謀之罪未抵嚴誅猶竊任於藩宣乃安臨於民社爾則無恥國當有刑其更散秩之員往卽遐荒之竄尙知寛宥無重悔尢可

降授通議大夫充顯謨閣待制知袁州王仲薿可先次落職放罷制

勅昔天寶之亂河北諸郡悉防獨常山平原能爲國守則以杲卿眞卿二顏在焉功𨿽不遂而堂堂忠烈之姿相望一時可謂不辱其門而無負於國矣以爾具官某出自相閥宜知義方久塵侍從之班未聞報效尙緣家世毎與使令爲郡江西與其弟並屬秋師之南冦顧城守之弗圖力誠不支死猶有說乃敢顯虧臣節頹其家聲臨川旣降宜春繼屈魯衞之政若循一途偸生之計則然教忠之訓安在汝𨿽不慚於顏氏兄弟亦何施面目見汝先人於地下乎其解郡章並收從槖往需後命以省前非可

奉直大夫充集英殿修撰知洪州王子猷可先次落職放罷制

勅具官某朝廷置守以典一州命帥以臨一路固欲任民社之托遏防攘之侵儻乖所期奚逭明憲爾頃由宿望分牧江西庻資禦敵之方可兾折衝之效而有城弗守聞防遽奔捐井邑於豺狼防生靈於塗炭力𨿽不足責欲誰歸乃引咎於抗章方原情而議罪其上帥藩之符節仍鐫禁殿之班資往訟前愆以需後命可

中奉大夫集英殿修撰防江制置副使王義升可先次落職放罷制

勅具官某爾頃嘗條上防秋之防若可施行論者固以爾爲疑矣朕不欲以人廢言故置羣議而付之以其事乃自去冬以來寂無奏報而冦得濟江而南者則爾所部也噫使經畫幾察有以先之如爾之言能至是乎用人之失果敗吾事其鐫禁職乃罷厥官往省爾愆以俟後命可

內侍黎楶可特降五官授武顯大夫歸吏部制

勅具官某先王之時大小之臣咸懷忠良𨿽侍禦僕從罔匪正人未聞左右近習而慢令營私者也爾結髮入侍給事禁庭罔知恪恭以聴上命而意所自便不卽遵承此而可容何以示戒黜官五等歸就吏銓服我寛恩往思而過可

吏部侍郎兼權戶部侍郎髙衞可降一官制

勅朕以中原用武江津戒嚴肆命大臣奉迎長樂宮處於幽隠之地分遣百執從衞而南𨿽是供億之繁蓋資四路之計各有區處固亦裕然而不乏矣具官某久稔搢紳之言謂更金穀之用方典選部俾兼地官曽經畫之未聞遂開陳而有請爾猶若此予何賴焉尙寛失職之辜薄示黜官之罰往圖來效以蓋前非可

親衞大夫榮州防禦使巨師古可降三官制

勅李廣臨眾簡易而士樂爲之死程不識治軍嚴苛而虜不得犯或寛或猛之不同而二人皆爲名將往迹具存惟所以用之如何耳以爾具官某嘗徵畔徒克降其眾居爾部曲亦旣逾年軍政人情宜相諳習豈統馭之無術將撫循之少恩姦心復萌重致奔逸維時主將責可逃乎尙念前勞特寛嚴憲黜官三等用示薄懲體我明恩往圗後效可

承奉郎直龍圖閣添差權發遣副使劉寜止朝散郎權發遣江東轉運副使李尙行可各降一官制

勅具官某等朕以中原用武江津嚴備乃命大臣奉迎長樂宮處於深隠之地爾等各以使指往防其行而率職不防曾弗戒備風濤之恐舟檝幾危𨿽神龍陰相尋於安濟而從行兵民蓋有不免於沒溺者矣臺臣言狀良駭予聞貶秩一等用懲失職體玆寛宥毋怠省循可

權知鄜州張孝思可降兩官制

勅王者之法賞罰欲均而不可偏廢自囏難以來旌勤忠誼之士褒揚死節推祿戰多未嘗敢緩如其棄城失守避事茍生而刑不加焉何以示法具官某頃繇材力進膺邊寄官升橫列兼領戎防國家於汝厚矣謂當效死以報至恩日者敵騎深入大帥以汝爲能檄守洛郊制其衝要而乃怯於當敵委郡先奔守土若斯國將何賴黜官二等尙寛爾刑益訟前愆永爲後戒可

徽猷閣直學士朝請郎陳彥文可先次落職制

勅端木賜孔門髙弟而貨殖韓安國漢朝名臣而資貪如彼昔人之賢未免後世之議矧非其匹可有是疵具官某早陟近班久更煩使屬此囏虞之際起於擯廢之中圖有一日之長付以九江之責驅攘盜賊實宣扞禦之勞撫養罷羸顧乏廉平之譽掊取無藝侵漁一空旣徙厥官盡去其籍防樞臣之出使按罪迹以上聞方劾實於臺僚難厠名於從橐其鐫禁職往對獄辭尙省爾愆無尢邦憲可

朝奉大夫權荊湖北路轉運判官劉岑可降兩官差唐州監酒通直郎直祕閣知鄂州成無玷降三官依舊知鄂州制

勅具官某等朕委重樞臣宣威諸道監司州牧之吏節制所臨是宜遵聴約束各循分守協力一心共濟囏難而爾二人乃方交惡輒因白事遂至紛拏後公家之急而校彼私讎忘心競之忠而爭其口語慢朝廷之威命忽廉陛之等衰平居猶然緩急何賴冝從貶秩用儆在官維爾岑舉措素輕失奉使體其黜臨筦防之卑爾無玷設施粗見有治郡稱姑責以撫寜之效往祗予訓各省爾愆玆猶不懲刑當無赦可

承奉郎趙良翰可特與換忠訓郎制

勅具官某爾挾占卜之技遊公卿之門夤緣受知假托入仕謂當益匿稍自矜持乃因擾攘之時輙露奸污之迹旣傷風教實玷搢紳顧難冒於文階俾更從於武選往安爾分其革乃心可

奉國軍奏忠翊鳴鶴巡檢陳中母郭氏年九十二可特封孺人制

勑具官某母郭氏王者貴老爲其近於親也自兩宮北狩違慈顏溫凊之奉朝夕思望不勝陟屺之情而中乃有母壽將百齡就養在官舉如其制朕甚榮之屬以郊恩錫玆嘉號用爲汝寵以介壽祺可

朝散郎楊萬里轉朝請郎制【淳熙十三年五月二十六日】

勑朝散郎樞宻院檢詳諸房文字兼太子侍讀賜緋魚袋楊萬里朕妙簡耆儒列之儲禁若經若史敷繹發揮必期有補於聞見固不徒仿古具文而已唐臣諌篇玆焉徹捲疇庸顧可後諸爾以淵源正大之學再召爲郎玆列屬於樞廷仍防華於宮寀凡誦說講劘之次皆箴規篤實之言直諒不阿忠嘉可尙一官之賞未足以酬卿也惟贄忱誠勁節論切事情道本仁義數十百篇之防爾固知之熟矣玆欲見於舉行尙毋嫌於條奏可特授朝請郎【案楊萬里不應與崇禮同時況崇禮登重和元年上捨第至淳熙十三年相隔六十餘載史稱崇禮年六十卒不應此時尙存其爲後人誤入無疑今姑從原本附錄於後】

欽定四庫全書

北海集卷六

宋綦崇禮撰制

除劉光世特授開府儀同三司集慶軍節度使依前充兩浙西路安撫大使馬步軍都總管兼知鎭江軍府事兼管內勸農使加食邑食實封制

門下更六纛以臨軍玆表元戎之績擬三臺而建府益隆上將之權朕遭履囏危懷思英傑禦侵戡亂旣彰勝獲之功飲至防勲可後褒崇之典誕揚大號敷告羣工太尉奉國軍節度使充兩浙西路安撫大使馬步軍都總管兼知鎭江軍府事兼管內勸農使彭城郡開國公食邑三千三百戶食實封一千三百戶劉光世識洞韜鈐躬持禮法稟山西之勁气常賈勇於三軍傳閫外之威名自折衝於千里蚤由世將久服戎行蕩防出師從北討南徵之役勤王入衞有左扶右掖之勞負功名而毎懷謙退之誠居富貴而曽靡驕矜之色風移介冑譽在搢紳授鉞齋壇克嗣建旄之舊差肩政路遂兼長武之雄曩屬防秋俾從分戍提行營之印往屯淮甸之衝遏南牧之師旋易湓城之鎭隠然巨屏屹若長城馬旣飲江賊逢避境𨿽冦鋒莫禦俘醜類以良多顧防輩何爲掃妖氛而略盡奉介圭而入覲喜文陛之重登語及囏難志猶慷慨念作藩於京口方新大帥之名肆換節於譙都超視上公之秩並加異數用答殊勲人望所同師言其穆於戱爲將爲相斯貴極於人臣憂國憂家諒心存於王室朕則無負於忠勲之報爾其勿忘於禍亂之圖捐爾之私則爾亦成其私先吾之利則爾亦成其利尙念股肱之同體益堅金石之一心期共剪於防讎克再安於宗社往服玆訓佇觀厥成可特授開府儀同三司集慶軍節度使依前充兩浙西路安撫大使馬步軍都總管兼知鎭江軍府事兼管內勸農使加食邑五百戶食實封三百戶主者施行

除劉光世特起復寧武軍節度使開府儀同三司依前充兩浙西路安撫大使馬步軍都總管兼知鎭江軍府事淮南東路宣撫使兼營田使食邑食實封如故制

門下忠之所移者孝顧孰先父子之恩禮之有變者權蓋宜狥國家之急嗟予良翰宅彼大憂𨿽苴麻之慕方深然金革之虞可奪式頒明命敷告治朝持服前寧武軍節度使開府儀同三司充兩浙西路安撫大使馬步軍都總管兼知鎭江軍府事淮南東路宣撫使兼營田使彭城郡開國公食邑四千三百戶食實封一千八百戶劉光世智勇無前恭勤不懈南徵北討名夙播於華夷入衛出藩任兼隆於將相自鎭臨於京口且綏定於淮壖休士卒以屯田方講營平之防拊流亡而復業寖觀渤海之功威望旣彰敵情原屈正賴折衝之效遽興陟岵之悲維乃先臣爲時宿將聨勲盟府得教子之義方從乃穹廬卒隕身於名節念爾家讎之未雪屬玆戎事之猶繁義不戴天應厲枕戈之志忠當許國難從釋位之規卽命衮之上儀仍齋壇之舊節其還所治用訖爾庸於戱防以禮成固欲盡三年之愛恩由義斷亦奚拘貳事之嫌期兩報於君親盍並圖於家國尙抑茹荼之痛毋忘嘗膽之思可特起復寕武軍節度使開府儀同三司依前充兩浙西路安撫大使馬步軍都總管兼知鎭江軍府事淮南東路宣撫使兼營田使食邑食實封如故主者施行

除劉光世特授寕武寕國軍節度使依前起復開府儀同三司充兩浙西路安撫大使馬步軍都總管兼知鎭江軍府事淮南東路宣撫使兼營田使加食邑食實封制

門下越十連而置帥所以尊大夫之權兼兩鎭以秉旄所以重元戎之寄維時屏翰夙倚勲賢撫嵗序以再遷眷勤勞之備至肆揚褒冊用詔庶工起復寕武軍節度使開府儀同三司充兩浙西路安憮大使馬步軍都總管兼知鎭江軍府事淮南東路宣撫使兼營田使彭城郡開國公食邑四千三百戶食實封一千八百戶劉光世冑出山西書傳圮上謙虛好禮居多賢士之風慷慨赴功眞是將家之種從戎二紀宣力四方昨上印於行營俾出藩於京口長城可托實南蔽於吳江故地稍還遂北收於淮楚數摧巨敵屢奏膚功折馘取俘寖息烽煙之禍披堅執鋭毎先禆校之勞𨿽推功徧迨於師徒而議賞未加於主帥載惟爾績有慊於心顧品秩旣崇久列三槐之次而儀章增大式頒雙節之雄不移寕武之舊邦更蒞宣城之名鎭進陪采賦仍衍眞封以示寵光以昭眷遇於戱將者國之輔蓋方圖王室之中興鉞爲將之威亦何愛齋壇之疊授念邊塵之有警且敵境之與鄰其謹備於不虞以毋忘於逺略尙堅素志勿替前功可特授寕武寕國軍節度使依前起復開府儀同三司充兩浙西路安撫大使馬步軍都總管兼知鎭江軍府事淮南東路宣撫使兼營田使加食邑五百戶食實封三百戶封如故主者施行

除劉光世特授檢校太傅依前起復寕武寕國軍節度使開府儀同三司充江南東路宣撫使建康府置司加食邑食實封如故制

門下朕觀髙帝創興王之業亦安能久居於漢中孝文懷良將之風則未嘗不在於鉅鹿眷吾當世之傑克繼【一作著】昔人之賢旄衮交輝俾東西而作鎭鼓旗相應庶表裏以濟功載涓休辰敷告列位起復寕武寕國軍節度使開府儀同三司充兩浙西路安撫大使馬步軍都總管兼知鎭江軍府事兼管內勸農使彭城郡開國公食邑四千八百戶食實封二千一百戶劉光世威嚴而持重沈毅而尙謀勇冠軍中防已從於父戰名聞閫外壯自取於侯封屢宣入衛之勞茂著勤王之績迨作藩於京口實扞冦於淮濆吳漢在軍隠若敵國李勣防塞賢於長城盡經理之百爲見忠純之一節幸天心之悔禍屬敵境之按兵敢恃小康遽忘逺略臨泗濵而列戍良所重煩撫江左以宣威式從攺命益資雅望還控上防視黃閣以防華仍墨縗而從事申加采食昭示邦彛廉藺相歡應體公家之急賈馮不伐佇觀逺業之成於戱殫廩廥之儲以飬兵斯欲賴一朝之用枉名器之寵而命帥豈其美百姓之觀維予一人注意以疇咨與彼萬方勞心而屬望爾之責也往其欽哉可特授檢校太傅依前起復寕武寕國軍節度使開府儀同三司充江南東路宣撫使建康府置司加食邑五百戶實封三百戶如故主者施行

除劉光世特起復檢校太傅寕武寕國軍節度使開府儀同三司充江南東路宣撫使彭城郡開國公食邑五千三百戶食實封二千四百戶依舊建康府置司制

門下禮居防則不從政𨿽曲本於人情將受命而忘其家蓋當先於國事眷予賢帥實總師徒方更鎭於上防乃重遭於大故肆頒申命以詔在廷持服前起復檢校太傅寜武寜國軍節度使開府儀同三司充江南東路宣撫使建康府置司彭城郡開國公食邑五千三百戶食實封二千四百戶劉光世智及勇俱忠兼孝立周旋出入身久在於兵間契濶囏難心毎存於親側蚤從父戰晚與母逢由跳蕩之功遂顯名於當代盡劬勞之報獲就養於髙堂理實難諶天胡不弔旣抱靡瞻之痛復纒何恃之悲載惟將相之大臣無取閭閻之細行宣威南國正需方召之勲終服倚廬可狥騫參之志矧緣金革已釋苴麻顧注意以彌深薦奪哀而奚避起從苫凷還畀旌旄被以衮衣視鼎司而建府命之黻冕假帝傅以臨屯疊示新恩悉仍舊貫以慰三軍之望以寛丙夜之憂於戱事有貴於從宜恩豈顓於檢義見杯圏而輟飲固孝子之至情墨縗絰以臨戎亦昔人之變禮勉服予訓母畱乃行可特授起復檢校太傅寜武寜國軍節度使開府儀同三司充江南東路宣撫使彭城郡開國公食邑五千三百戶食實封二千四百戶依舊建康府置司主者施行

除範宗尹特授通議大夫守尙書右僕射同中書門下平章事進封髙平郡開國侯加食邑食實封制

門下論一相而弼一人斯舉有邦之職典百寮以擇百揆必求名世之才朕遭時險艱注意賢雋庻獲中興之佐共圖復古之功我得其人肆頒明命中大夫參知政事髙平縣開國男食邑四百戶賜紫金魚袋範宗尹端凝而和裕沈厚而髙明學深造於本原識該通於逺大布衣論事馬周若素官於朝白簡持平元衡負眞宰之器擢陪丞輔備罄謀謨勤小物而務振於頽綱斷大事而靡聞於遺筞屬虛魁柄實總政機詢用羣言獨取梓人之效講明故事逺追漢相之防顧考愼之已詳察忠純之可屬其延登於揆路俾寅亮於天工並陟文階進分侯社倍增采賦昭示寵光慨念我家夐髙前古久戢干戈之用遽生疆場之憂胡馬長驅但肆侵淩之計乘輿逺播未知旋復之期王師益媮而無決勝之兵軍食寖囏而乏相因之粟念玆國步危若綴旒非望可折衝則何以鎭服於四夷非力能起廢則何以彌綸於百度繄汝秉鈞之責寛予當饋之嗟斷以不疑任之勿貳於戱興衰撥亂朕敢忘王業之難持危扶傾爾其任天下之重尙賴同心之助克伸嘗膽之誠往防逺圖奚勞多訓可特授通議大夫守尙書右僕射同中書門下平章事進封髙平郡開國侯食邑一千戶食實封四百戶主者施行

除吳玠特授檢校少師奉寜保靜軍節度使依前川陜宣撫副使進封建安郡開國侯加食邑食實封制

門下朕躬臨江表慮在坤維陸海神臯旣失秦川之利銅梁劍閣敢言蜀道之難屬予屏翰之良搤彼闗山之險連摧巨敵繼上殊勲將大聳於師瞻用顯朌於廷號檢校少保定國軍節度使川陜宣撫副使建安郡開國侯食邑一千五百戶食實封六百戶吳玠沈雄而先計壯決而尙謀結髮戎行勇气夙聞於絕塞建牙方面威名自折於遐衝頃典防軍嘗資扞敵據其勝地初營原上之屯克彼全師悉殄目中之防能保四川之固盡憑一戰之威何忿戾之罔悛尙窺覦而未已維此殺金之役實當全蜀之蹊豫料敵情逆爲戰備交鋒百鬭嘗以逸而待勞壘四攻乃用寡而覆眾酋渠各遁黨類幾殱載嘉三防之聞獨賴一軍之重方趣第戰多之賞肆稍稽國典之行制在中權顧孰先於主帥位升左棘俾首視於孤卿加兩鎭之節旄盛元戎之儀物肇開公社並衍圭腴以侈大於俊功以昭明於褒律於戱懋賢賢之道名遂亞於師臣恢將將之模任亦兼於連帥往欽服命思廣爾庸斯西鄙之載寜覬中原之可定繄乃忠力豈煩訓言可特授檢校少師奉寜保靜軍節度使依前川陜宣撫副使進封安定郡開國侯加食邑五百戶食實封二百戶主者施行

除邢煥特授慶逺軍節度使充醴泉觀使特封徳淸縣開國子食邑五百戶食實封二百戶制

門下親帝祠而行慶本朝存不易之防以后父而疏封歷世有相承之制朕禮神而徼福稽古而廣恩維時戚裏之良來被合宮之澤肆頒齋鉞式布明綸保靜軍承宣使邢煥稟徳純明賦資樂易納嬪朱邸蚤聨肺腑之親正位長秋遂托椒房之重方履囏難之際實宣陪扈之勞恂恂惇謹厚之風翼翼執謙恭之節簉英遊於延閣嘗綴從班承宻防於中樞旋更使領求閒甚力避寵弗居乃逺引於荒遐殆備嘗於險阻比賜環而錫命喜乘驛以來歸顧宮掖淒涼重感播遷之禍而姻親零落孰寛寡恃之憂畱寘行朝復辭要地念恩均百辟可獨限於後家矧官滯五期盍序陞於將閫是用建節旄於南屏奉祠館於中都多食圭腴肇開封邑茂舉邦朝之典並爲賢戚之榮於戱家重身尊曽靡嬰於吏職仁霑恩洽玆共享於神休惟富貴不離其躬則君臣並受其福往膺渙渥益勉令名特授慶逺軍節度使充醴泉觀使特封徳淸縣開國子食邑五百戶食實封二百戶主者施行

欽定四庫全書

北海集卷七

宋綦崇禮撰制

除韓世忠特授太尉依前武成感徳軍節度使神武左軍都統制福建江西荊湖南北路宣撫副使加食邑食實封制

門下司勲等戰功之目別庶績以稱多太尉掌武事之官視羣公而爲重朕若稽周典防酌漢儀肆酬良將之勞用冠元戎之號誕揚明命敷告大庭檢校少師武成感徳軍節度使神武左軍都統制福建江西荊湖南北路宣撫副使南陽郡開國侯食邑二千戶食實封七百戶韓世忠鷙決有謀驍雄無匹馭軍得士優兼程李之能臨敵乘機自合孫吳之法身更百戰勇蓋一時積勲伐以居多席寵名而加厚昨屬閩湘之擾欲嚴斧鉞之誅受命不辭俾副宣威之任成功可必果諧注意之求航海道以濟師環賊巢而壘神兵天下惡黨晝殱敺狗防以無餘撫方隅而悉定防書來上旰食爲寛方奏凱以北旋遂移軍而西指威聲旣震叛眾亦降𨿽功不自言益見賢能之節而事當貴信可忘懋賞之規還九棘之上儀假五兵之重柄以侈有邦之典以隆上將之權增衍戶封陪惇井賦並昭寵數用示眷懷於戱以徳行仁者王朕敢怠息民之志自上安下曰尉爾其思勘亂之圖𨿽內防之略平顧外虞之未靖尙勤乃力勿替前功可特授太尉依前武成感徳軍節度使神武左軍都統制福建江西荊湖南北路宣撫副使加食邑五百戶食實封二百戶封如故主者施行

除韓世忠特授開府儀同三司依前武成感徳軍節度使神武左軍都統制充淮南東西路宣撫使加食邑食實封制

門下朕負斧扆而慚域中之尊孰與慰普天之望披輿圖而懷闑外之慮其惟先推轂之求乃眷虎臣久從戎事髙勲當報玆隆開府之儀大任薦更式倚幹城之略誕揚渙號敷告治庭太尉武成感徳軍節度使神武左軍都統制充淮南東西路宣撫使南陽郡開國公食邑二千五百戶食實封九百戶韓世忠英勇冠軍純誠許國摧鋒防陣績屢載於旂常受命忘家心靡渝於金石頃宣威令往殄冦攘樓船南下而甌粵爲淸𨿽嘗舉褒崇之典鐡馬西馳而荊湘繼定顧未酬俊偉之功屬已盛秋方營【一作勞】嚴戍廉頗居國詎容鄰壤之加兵李勣守邊遂致敵人之逺塞少稽信賞及此移屯維江表之藩籬任淮壖之屏翰招徠失業務綏撫於凋殘備禦不虞要防閒於侵軼爰資宿望用折遐衝貴絕右班旣典五兵之重寵仍雙節其聨三事之華予惟必踐於前言爾尙克圖於來效載陪多賦加食眞封並昭進律之常庸示旌功之勸威嚴夙著信艸木之知名號令增新見旌旄之動色繄中權之有賴庶外侮之自消於戱輔周則國必彊輕敵損威者惟汝之戒將能而君不禦臨機制勝者惟汝之爲顧方略之如何期功名之未艾往服予訓毋隳乃成可特授開府儀同三司依前武成感徳軍節度使神武左軍都統制淮南東西路安撫使泗州置司加食邑五百戶食實封三百戶主者施行

除朱勝非特授依前左宣奉大夫守尙書右僕射同中書門下平章事兼知樞宻院事加食邑食實封制

門下朕戒懼多虞疇咨良輔維持左右繄吾二相之協心推挽後先豈予一人之獨濟念得賢則國之福而知人者帝所難懲亟易之徒煩蓋嘗輕用於新進懷老成之往效曷若登庸於舊勞爰卽治朝誕揚明命觀文殿學士左宣奉大夫提舉萬壽觀兼侍讀義陽郡開國公食邑二千五百戶食實封七百戶朱勝非閎深而端亮惇大而疏通陳平之智有餘如晦之才能斷從予初載蚤宣力於要津嘉乃一心遂奮庸於宰路駭巨姦之竊發睨神器而莫揺獨倚精忠陰摧元惡馴豺狼之暴而事無遺策卒銷沮於凶謀翊簾帷之政而人靡間言旋復還於明辟成功不處巧語俄興嗟去位之累年殆謗書之盈篋朕追原曩事彌想話言惟當軸者三旬豈逺猷之能究爰賜環而屢命趣舊徳以來歸再覿儀形益新啟沃𨿽從容經幄期入奉於諮詢而宻勿巖廊盍同寅於康濟乃還升於右揆仍兼秉於中樞增衍封租並隆寵渥以慰具瞻之素以彰注意之誠於戱謝安未起而心已系於蒼生蓋大臣之重輕在望裴度旣還而威復行於河朔則朝廷之得失以人顧予共政之賢時乃同功之舊庶防玆美無愧前聞其戮力於我家俾有辭於永世可特授依前宣奉大夫守尙書右僕射同中書門下平章事兼知樞宻院事加食邑一千戶食實封四百戶封如故主者施行

除呂頤浩特授依前尙書左僕射同中書門下平章事兼知樞宻院事都督江淮兩浙荊湖諸軍事

門下承天子而裁萬化入則斷國論於一堂位冡宰而總六師出則折遐衝於諸夏欲並注安危之兩意顧莫先文武之兼資𨿽三公在朝協濟經邦之任而一相處內宜存分陜之規屬我元臣誕揚丕號特進尙書左僕射同中書門下平章事兼知樞宻院事文安郡開國侯食邑五千五百戶食實封一千八百戶呂頤浩髙明而篤實剛毅而恢閎學推齊魯之英气稟山河之粹達於權而知變更劇易之百爲勇於義以奮忠挺險夷之一節慷慨而安神器勤勞而乂王家名動華戎勲髙廟社自再登於揆路實首執於事樞房杜同功每推權而不吝蘇宋共政蓋相得以甚歡方內治之交修顧外夷之孰禦深軫納溝之慮備陳多壘之憂謂翫嵗茍安非拯溺救焚之意且待時自定豈興衰撥亂之圖請以身先願爲眾倡朕念國步迍邅之滋久邦基臲卼而靡寧警蹕屢遷藩籬莫固徒得君重果爲朕行矧黃裳佐唐專決用兵之算而王導輔晉嘗兼都督之稱是用獨委戎旃並提相印董師幹於八路仍魁柄於中朝盡長江表裏之封悉歸經略舉宿將王侯之貴咸聼指揮庶宣暢於威靈用拊寧於方域陪惇邑賦昭示眷懷鼎鉉不移式系蒼生之望旌旄所向正需元老之功於戱內惟張仲之賢吉甫之行何逺上若憲宗之斷裴度之功乃成朕固披勿貳之汝亦有同心之助囏虞攸托中外實均往揚厲於天聲佇恢隆於宰業惟我耆徳豈煩訓詞可特授依前尙書左僕射同中書門下平章事兼知樞宻院事都督江淮兩浙荊湖諸軍事加食邑一千戶食實封四百戶封如故主者施行

除呂頤浩特授鎭南軍節度使開府儀同三司提舉臨安府洞霄宮加食邑食實封如故制

門下王者崇徳以報功務極始終之遇君子難進而易退要明去就之宜若時元臣久秉魁柄方切仰成之意遽披引疾之辭爰錫徽章誕敷羣聴特進尙書左僕射同中書門下平章事兼知樞宻院事領江淮荊浙都督諸軍事文安郡開國公食邑五千五百戶食實封二千二百戶呂頤浩才周萬變望折遐衝奮不顧身仗天戈而濟難忠以衛上扶日轂以安行誼動神明功存社稷用再登於臺鼎玆繼閱以星霜主調陰陽覬天心之克享典正法度期王化之復行備觀夙夜之勤莫測災祥之異駭人言之歸咎指國政之失平朕則責躬卿胡辭位覽疊陳於懇欵良感予懷欲終保其功名重違乃志始解鈞衡之極任還兼將相之崇資擁節舊邦奉祠閒館蓋閔勞於機務庶均逸於耆英於戱從赤松之遊卿豈遽遺於世事申丹書之信朕將差定於勲盟尙勉令猷永膺遐福可特授鎭南軍節度使開府儀同三司提舉臨安府洞霄宮食邑食實封封如故主者施行除秦檜特授觀文殿學士提舉江州太平觀依前通奉大夫食邑食實封如故任便居住制

禦筆檜作執政日範宗尹爲相凡有未盡善事未嘗與宗尹爭議每事私言於朕宗尹旣罷去則曰若用臣爲相有聳動天下事旣而獻二策一則與南北士大夫通致家信一則糾率山東河北散羣之人願歸鄕土者差官管押前去此何理哉近除權邦彥朱勝非皆面從而稱善退而與其黨力攻之可謂大臣歟

門下王者循至公之道常加厚於股肱大臣髙易退之風欲曲全於體貌維時次輔玆解近司式頒上印之恩誕布告庭之命左通議大夫守尙書右僕射同中書門下平章事兼知樞宻院事提舉修政局江寧郡開國公食邑二千四百戶食實封八百戶秦檜蚤矜志行歷蹈囏危謂其盡節以事君可膺大用嘉乃脫身而歸國實慰羣情擢置巖廊俾防柄任自初豫政疑若獻忠從其長則未嘗爭議於當然私於朕則每獨指言其不可遂令代相倚以爲邦務推勿貳之誠庶盡欲行之志自詭得權而舉事當聳動於四方逮玆居位以陳謀首建明於二策罔燭厥理殊乖素期念方委聼之專更責寅恭之效而乃憑恃其黨排拫所憎進用臣鄰率面從而稱善稽畱命令輙陰訹以交攻豈實汝心殆爲眾誤顧竊幹於威柄慮或長於姦萌方悉屏除尙圖攺事遽辭機政屢郤封章詔諭莫回畱挽難彊爰陞華於祕殿仍賦祿於殊庭以示優容以昭眷遇於戱予奪在我豈云去朋黨之難始終待卿斯無負君臣之誼往膺渙渥勿替令猷可特授觀文殿學士提舉江州太平觀依前通奉大夫食邑食實封如故主者施行

除潘正夫特授檢校少保依前昭化軍節度使駙馬都尉充醴泉觀使加食邑食實封封如故制

門下朕迹滯東巡心勞北顧痛念宗親之眾旣倉猝以偕還瞻言姑姊之倫今間闗而防在欲厚天潢之澤敢遺戚畹之良稽用邦彛誕孚廷渙昭化軍節度使駙馬都尉充醴泉觀使河南郡開國公食邑二千四百戶食實封六百戶潘正夫溫恭而好禮文敏而惇詩選由勲閥之髙起席副車之貴一門二主締連雲月之光歷嵗兩朝霑被神明之渥載惟吳國實出防陵蚤承寧徳之歡視同已子晚托昭慈之愛情若自生曽靡他人獨玆一女屬遭變故久嘆流離喜緑綬之來朝奉需章而有請謂爾建旄之舊未沭殊恩當予踐祚之初嘗陳忠奏興言往事良感朕心宜加錫於寵章庶少酬其志望通旜夏篆俾參亞保之華大纛髙旌不攺元戎之物仍陪租食並示眷懷朕方兼賴於親賢爾其長保於福祿於戱以列侯而尙主允侔漢戚之尊曰三孤而貳公遂擬周官之盛益勉貴驕之戒用昭譽處之休可特授檢校少保依前昭化軍節度使駙馬都尉充醴泉觀使加食邑五百戶食實封二百戶封如故主者施行

除孟忠厚特授依前起復鎭潼軍節度使開府儀同三司充醴泉觀使特封信安郡王加食邑食實封制

門下朕永懷先後克保衝人禮盡三年旣徹幾筵之奉澤加九族難酬社稷之功維時姑侄之賢宜極侯王之貴誕揚徽冊敷告治廷起復鎭潼軍節度使開府儀同三司充醴泉觀使東海郡開國侯食邑一千五百戶食實封七百戶孟忠厚好學有聞立朝無玷地兼居於賢戚躬自勵於材猷儀於從班茂獻納論思之益建玆戎節聞詩書禮樂之言避逺要權從容閒館方倚廬之銜卹屬中壼之纒哀窆袝甫終嘗奪苴麻之制褒崇已盡並聨衮黻之華及此祥除稽諸典故痛念音容之邈遂隔中天欲隆骨肉之恩莫如裂地乃相三吳之防肇開異姓之封載考濟陽之始王𨿽由元舅顧如隆祐之盛烈特鮮近親蔽於朕心用作爾祉疇其多戶衍彼爰田以侈大於私門庶尊安於帝室於戱樊宏著戒明天道之好謙陰興遺辭欲後宗之知退追維慈訓常抑貪求其孰慰在天之靈將爾實保家之主往祗茂典益勉令名可特授依前起復鎭潼軍節度使開府儀同三司充醴泉觀使特封信安郡王加食邑五百戶食實封三百戶主者施行

除占城國王楊卜麻疊特授依前檢校太傅使持節琳州諸軍事琳州刺史充懷逺軍節度使琳州管內觀察處置等使兼禦史大夫占城國王加食邑食實封散官勲如故制

門下朕采汶上之儀因省方而饗帝授防元之策斯斂福以錫民歡欣旣洽於羣臣慶施逺周於四海載頒顯命以逮殊邦懷逺軍節度使琳州管內觀察處置等使琳州刺史上柱國占城國王食邑六千戶食實封二千五百戶楊卜麻疊气稟純和性資忠壹介南溟而有國世防零露之多濡謹北面以稱藩蚤識烈風之不作庭琛屢貢爵典薦加建大將之髙牙視三公之極位王靈滋至侯度益恭屬展采於宗祈旣成釐事顧廣恩於祭澤可廢彛章乃增衍於爰田並倍惇於眞食以侈精禋之貺以昭順節之褒於戱崇徳報功朕則靡遐遺之間向風慕義爾其堅內附之誠往對龎禧永綏厚祿可依前檢校太傅使持節琳州諸軍事琳州刺史充懷逺軍節度使琳州管內觀察處置等使兼禦史大夫占城國王加食邑五百戶食實封二百戶主者施行

除闍婆國王悉裏地茶蘭固野特授依前檢校司徒使持節琳州諸軍事琳州刺史充懷逺軍節度使琳州管內觀察處置等使兼禦史大夫闍婆國王加食邑食實封散官勲如故制

門下朕省方近國適當三嵗之親祠展采合宮咸仿九筵之往制玉帛交薦籩豆駿奔輯曠禮以涓成委鴻休而來假肆推慶施用軼緜區懷逺軍節度使琳州管內觀察處置等使金紫光祿大夫檢校司徒使持節琳州諸軍事琳州刺史兼禦史大夫上柱國闍婆國王食邑三千四百戶食實封一千四百戶悉裏地茶蘭固野性質溫恭天資誠順宅海邦而有眾自矜樂土之饒向天闕以觀光夙起華風之慕束帛屢至爵服載朌地𨿽隔於域中心每傾於日下屬修元祀普洽湛恩維顯相之勞嘗已加於羣後念來臣之舊澤豈間於遐方卽六纛之前儀仍三槐之故秩衍之多戶倍以眞封並爲裔土之光式廣昊穹之祐於戱寵均列辟曽無內外之殊居限重溟宜識朝宗之誼往綏蕃祉以永令名可特授依前檢校司徒使持節琳州諸軍事琳州刺史充懷逺軍節度使琳州管內觀察防置等使兼禦史大夫闍婆國王加食邑五百戶食實封二百戶散官勲如故主者施行

觀文殿學士可除宣武軍節度使制

門下朕躬履囏難志圖興復念兩宮之逺播久廢晨昏勞七萃以時巡屢淹嵗序眷我上都之鎭倚予耆徳之英輟領從官往防諸將誕揚廷號用聳朝紳具官某性稟髙明气充剛大直躬山立去來肯徇於麾招夷量淵渟淸濁罔渝於澄撓徧履禁嚴之地備聞獻納之言延置疑丞防陪政事同心謀國方切仰於忠嘉引疾乞身遽請均於勞逸重違衝節俾解繁機顧精神有賴其折衝且威望可資於鎭俗𨿽祕殿耆儒之選足奉諮詢而浚郊節制之權方圖居守爰寵齋壇之重用增畱鑰之嚴慨念京都隔玆戎馬糧道梗於饋饟廩乏見儲農畝廢於耕桑野多餓殍守禦疲荷戈之苦更畨困行路之囏闤闠蕭條閭閻愁嘆軫予憂顧借爾撫寧矧九廟之主未遷而二聖之狩猶逺宮闕虛而不守宗族散而莫收痛在朕躬咎將誰執念已逼防秋之際正欲圖諸夏之安往激勵於貔貅以驅攘於蛇豕於戱聼鼓鼙而思將帥朕方倚重於戎昭如子弟之見父兄汝其務充於人望繄我舊弼豈煩訓詞可

欽定四庫全書

北海集卷八

宋綦崇禮撰詔

討罪誡飭詔

門下朕臨朝不怡視古太息爲民父母未免兵革之憂俾我黎元重罹盜賊之患蠢玆閩越之眾竊弄潢池之兵頻年內侵百姓俶擾朕念方隅之弗率悼赤子之無辜申命爾臣肅將師律戎車旣飭元惡自焚嶺海防平民夷綏服乃眷傷殘之壤備聞愁嘆之聲誅求繁多徧於百室力役勞苦甚於三時𨿽蟊螣已除震於方外之冦而瘡痍未起愧此瘠土之民豈無曠恩用錫爾祉其開舊染之俗一洗庶戮之愆於戱討罪示威𨿽爾有辭於罸好生惡殺推朕不忍之心

回賜髙麗國王陳奏詔

詔髙麗國王省所上表陳奏事具悉朕省方南國通道東藩載嘉享上之恭重有觀光之請歸時事於宰旅將效勤誠防諸侯於塗山更慚寡徳爰卽乘輿之所幸以須信使之來庭顧秋塞馬肥或戒嚴之未暇而春潮舟穏庶利渉以無虞往體至懷永堅素節所差下奉使韓桂尹彥植候明年春暖起發於臨安府受禮故玆詔示想宜知悉夏熱比安好遣書指不多及

回賜髙麗國王起居詔

詔髙麗國王省所上表起居事具悉夙奉藩儀逺馳函奏恪致謹時之問益彰好禮之風披閱以還嘆咨無斁故玆詔示想宜知悉夏熱比安好遣書指不多及

回賜髙麗國王進奉方物詔

詔髙麗國王省所上表進奉方物事具悉梯航阻逺方咨信使之期器幣錯陳先備土毛之奉載觀華腆益見恭勤豈無好贈之儀用示寵嘉之意今回賜並特賜禮物具如別錄至可領也故玆詔示想宜知悉夏熱比安好遣書指不多及

賜防知政事席益生日詔

求賢自輔方登間世之才維嶽降神適屆始生之日往助家庭之慶用頒醪餼之儀旣舉邦彛並爲親壽今賜卿生日羊酒米麪等具如別錄至可領也故玆詔示想宜知悉

賜開府儀同三司嗣濮王衝湜生日詔

貴襲王封尊先屬籍衮衣而聯三事特隆同姓之恩蓬矢而射四方載喜始生之旦宜加寵賚以介壽康今賜卿生日羊酒米麵等具如別錄至可領也故玆詔示想宜知悉

賜太尉定江昭慶軍節度使神武右軍都統制張俊生日詔

任掌五兵儀肩二府國倚良將久宣衛社之勞天生異材載遇埀弧之旦宜致饔餼之饋用綏壽祉之休今賜卿生日羊酒米麵等具如別錄至可領也故玆詔示想宜知悉

賜鎭潼軍節度使開府儀同三司充醴泉觀使孟忠厚生日詔

望冠親賢位隆將相屬祥麟之感夢美喬嶽之鐘靈可無牢餼之頒用助家庭之慶今賜卿生日羊酒米麵等具如別錄至可領也故玆詔示想宜知悉

賜新除尙書右僕射同中書門下平章事朱勝非生日詔

蕭昴儲精申嵩稟粹巨川待濟再膺舟楫之求吉夢獻占猶記熊羆之兆維忠與孝宜壽而臧爰分生餼之儀用助家庭之慶今賜卿生日羊酒米麵等具如別錄至可領也故玆詔示想宜知悉

賜尙書右僕射範宗尹生日詔

降神在旦賚弼告祥助慶私庭備醪醴餼牽之錫輸忠王室佇鹽梅麯蘗之和往服寵章式蕃壽祉今賜卿羊酒米麵等具如別錄至可領也故玆詔示想宜知悉

賜簽書樞宻院權邦彥生日詔

儲神駿嶽列輔鴻樞方資借箸之謀適慶埀弧之旦宜加寵錫用介禧祥今賜卿生日羊酒米麵等具如別錄至可領也故玆詔示想宜知悉

賜端明殿學士左朝奉大夫江南西路安撫大使兼知洪州趙鼎赴行在詔

勅趙鼎卿以忠純無隠鯁亮不回之操張明綱紀風憲爲尊宻勿樞機話言猶在頃就閒於眞館薦倚重於藩符政洽羣情軍民各得其所威聞四境盜賊不窺其封惟顯績之旣彰知逺猷之可賴肆更召節趣奉覲圭朕方渇想於儀形卿亦得披其心腹行無俟駕寧辭趨命之勞見不以時佇副虛懷之訪已降指揮權交安撫大使司職事並州事曽紆詔書到日可乘遞馬速疾起發赴行在奏事故玆詔示想宜知悉春暖卿比安好遣書指不多及

賜新除起復左宣奉大夫守尙書右僕射同中書門下平章事兼知樞宻院事朱勝非赴行在詔

勅朱勝非卿任居次輔時許眞賢對秉國鈞方賴有爲之助去丁家難遽興何怙之悲自卽倚廬遂虛大府念同心相與而共吾事維二三臣其一日不可以逺朕躬如左右手禮旣更於卒哭義斯得而奪情矧金革多虞固有從戎之志而邦家大計難伸行服之私乃孚號以揚庭俾輟哀而居位尙其趣駕副此虛懷已起復卿左宣奉大夫守尙書右僕射同中書門下平章事兼知樞宻院事詔書到日卿可乘遞馬疾速起發赴行在故玆詔示想宜知悉秋熱卿比平安好遣書指不多及

賜檢校少保定國軍節度使知樞宻院事張浚赴行在詔

勅張浚卿道可濟時誠維許國發心忠誼偉社稷之元勲資其智謀勤封疆之逺役數摧巨敵獨嘆賢勞爰俾遄歸復還近輔董戎旃而在外固分一面之憂執樞柄以居中斯展四方之略卿旣得行其雅意朕方有賴以成功矧久渇於儀刑將大披於心腹佇期燕見式罄嘉猷載惟趨命之恭備歷徵途之苦體玆深眷毋憚疾驅已降指揮召卿依舊知樞宻院事詔書到日卿可疾速赴行在供職故玆詔示想宜知悉秋熱卿比安好遣書指不多及

賜檢校少保定國軍節度使知樞宻院事張浚赴行在詔

勅張浚卿天挺傑材民瞻碩輔勤王入衛炳義烈之昭明受命出師蹈艱虞而慷慨宣威數路閱嵗四遷緬懷社稷之功久渇廟堂之論與其伐將帥之事徒畢力於邊陲曷若歸丞弼之聯俾訏謨於帷幄肆頒召節還總中樞庶協濟於逺猷以紹隆於大業山川云邈次捨良勤尙其疾驅副此虛竚已召卿知樞宻院事詔書到日卿可乘遞馬疾速赴行在故玆詔示想宜知悉冬寒卿比安好遣書指不多及

賜川陜宣撫使司張浚詔

勅川陜宣撫使司省所奏金人四太子自領北防刷甲軍前來鳯翔府聚集諸路簽軍叛將取道攻取和尙原決謀入川作過三月三日據吳玠申二月二十一日金人四太子與皇弟郎君引領萬戶千人酋首七十餘人率大軍十餘萬前來仙人闗殺金平野塞壘連珠紮硬寨四十餘座於二十七日一擁前來衝撞官軍血戰三十餘陣又於二十九日番兵來攻擊官軍營寨我軍並用神臂弓施放炮石打死畨兵無數又於三十日甲軍十餘萬一擁前來攻擊營壘官軍迎敵殺退金人博勒卓別添生兵再來攻撃五十餘畨及推擁洞子數十座云梯三百座一發搭上城角官軍戮力向前捍禦用炮石打折洞子並用桿撞折云梯金人不能上城鏖戰一百陣殺死金人萬戶千戶並軍兵莫知其數大獲勝防又奏續據吳玠申金人屢敗終未退師遂於三月一日夜遣將兵劫動金人塞鏖戰直至天明殺敗畨眾傷折無數官兵占奪得畨兵前寨並奪到傍牌衮槍鞍馬旂幟不少番兵退卻寨柵委獲勝防又三月二日夜三更以來劫破四太子皇弟郎君大寨使首尾不能相捄防寨遁走見遣諸頭項官兵追襲痛行掩殺前去委是大獲勝防臣等已行下吳玠取索功狀奏聞事具悉自秦闗失險蜀道戒嚴防嘗及於梁洋未能得志兵益出於岐隴曽靡悛心乃裒畨漢之師直犯金湯之阻吳玠夙髙將略預料敵情據地利於要衝不守已陳之迹感人心於忠義遂收必勝之功三防以聞六師增色繄撫和之有素肆指縱以無前載嘉卻敵之勞方敍策勲之典往稽厥實亟上扵朝庶賞不至於逾時而士克勸於用命詔書到日可疾速聞具吳玠等功狀報明聞奏故玆詔示想宜知悉

賜新除江東淮西路宣撫使劉光世詔

勅光世朕惟吳越之區旣畱警蹕江淮之險宜植籓籬顧貴池姑熟之津直下蔡歷陽之防接九江之衝要臨建業之上游分宿重兵是資偉望眷予勲舊深體囏虞聞指意以具孚請從移戍馳封章而來上曽靡告勞卿能若斯朕復何慮載嘉恭順深動嘆咨惟孝於親則必揚後世之名惟忠於君則當徇公家之念此中外安危之計屬卿二三將帥之臣情若弟兄毋蓄防墻之怨義均寮寀共輸許國之誠所期戮力以同心用克折衝而禦侮丹靑不朽將並列於雲臺帶礪弗渝亦咸書於盟府乃所望也豈不韙歟已除卿江東淮西兩路宣撫使池州置司故玆詔示想宜知悉秋冷卿比平安好遣書指不多及

賜宇文虛中詔

勅虛中潘致堯等回得丞相都元帥書於國家事情甚厚諒卿爲我懇請多矣且知家信已達卿所足慰乃懷我之區區計今大國所能深悉肆遣同簽書樞宻院韓肖冑工部尙書胡松年再往計議二臣者國家任用已久卿之所知非新進小臣比臨遣之日皆遣授詞庶防足以取信必獲嘉報惟卿忠亮之節孚於上下其亦爲我極陳而力贊之尙其綏鎭副此傾佇今賜卿銀綾絹茶等具如別錄至可領也故玆詔示想宜知悉夏熱卿比安好遣書指不多及

賜新除鎭江府建康府淮南東路宣撫使韓世忠詔

勅世忠朕惟時以戒寒守當嚴備循江流而鎭險顧力散以難周聯形勝以宿師則勢專而易應眷升潤東西之府據江淮南北之衝走集所趨舳艫交防封疆之接雞犬相聞曽無數捨之遙奚假兩軍之重乃命江東之戍更涖池陽遂因京口之屯並臨建鄴仍資威望分控長淮惟卿勇不顧身忠無擇事寛其分部庶能展足以赴功睦乃比鄰尙克同心而濟務念國家之至計繄將相之協恭勉就大勲毋懷小忿譬猶捕鹿要爲犄角之圖有若獻豜皆獲公私之利往體朕意佇觀厥成已除卿鎭江建康府淮南東路宣撫使鎭江府置司故玆詔示想宜知悉秋冷卿比平安好遣書指不多及

賜宇文虛中詔

勅虛中卿銜命出疆迨玆五載委身徇國曽靡貳心惟忠不欺而信不疑肆彼無惡而此無斁備聞誠節深動嘆咨卿其益惟我宗社之圗朕豈少忘爾妻孥之卹慰萬民之望行觀季友之來歸集二國之成寧復子卿之久苦尙期自勉以副此懷今賜卿金銀綾絹茶具如別錄至可領也故玆詔示想宜知悉秋冷卿比平安好遣書指不多及

欽定四庫全書

北海集卷九

宋綦崇禮撰詔

賜門下分鎭詔

勅門下周建侯邦四國有藩垣之助唐分節鎭北邊無夷狄之虞永惟涼眇之資履此囏難之運爲黎元之父母未能除防亂之憂保宗社之土疆無以捄侵淩之患逺巡南國久隔中原盍因豪傑之徒各奠方隅之守是用考古之制權時之宜畫野離疆咸就分之勢折衝禦侮俾無尾大之嫌斷自荊淮接於畿甸豈獨植籓籬於江表蓋將崇屏翰於京都欲隆鎭撫之名爲輟桉廉之使有民有社得節制於境中足食足兵聴専徵於閫外若轉移其財用與廢置其屬僚理或應聞事無待報維寵光之所被旣並享於終身茍功烈之克彰當永傳於後裔尙賴連衡之力共輸夾輔之忠期捍禦於冦戎用匡扶於王室咨爾列辟體予至懷故玆詔示想冝知悉賜檢校少保光山軍節度使知大宗正事士防乞收敍銜在令畤下允詔

勅士防省所奏札子乞收敍銜在令畤之下事具悉卿蚤建戚藩久司屬籍藹親賢之雅望播在搢紳惇骨肉之厚恩稱於宗族適玆同列增用耆年𨿽秩異品殊固有尊卑之次而兄先弟後願從少長之倫徐行無不悌之譏自下得處髙之道剡章來上陳義甚堅欲興廉遜之風以勵永和之行勉成玆美式副此懷所請宜允故玆詔示想宜知悉春寒卿比平安好遣書指不多及賜左中奉大夫徽猷閣待制徳安府復州漢陽軍鎭撫使馬步軍都總管兼知徳安府陳規奬諭詔

勅陳規卿體國盡忠守藩稱治當中原之未定念南畝之多荒兵食未充農功蓋少乃別營屯之制用興稼穡之功軍民不雜而無爭畔之辭官吏不增而無加廩之費得魯侯之重谷同漢相之畱田東作西成居有安生之計緩耕急戰人懷赴敵之心條理不煩設施可法載觀績效深用嘆嘉故玆奬諭想宜知悉秋熱卿比平安好遣書指不多及

賜徽猷閣直學士降授左中奉大夫知鄂州荊湖北路安撫使劉洪道奬諭詔

勅洪道省所荊湖北路監司奏契勘本路州累年以來屢經劇冦焚刼自帥臣劉洪道到任以來方始措畫整治軍旅張大聲勢卽今防流上下並皆寧肅客旅舟船漸見通快逺近居民各已安妥鼎澧道路文移往來悉無限礙措置已向就緒事具悉朕惟荊漢之地鞠爲盜區荒蕪連城白骨蔽野睠焉西顧焚灼於懷謀帥屬卿往圖綏定果能爲朕寛憂一方軍聲旣張防竊自遁叛亡降附姦宄寖銷道梗復淸江流無壅事滋就緒民若更生究觀設施咸有成績使者言狀朕甚嘉之故玆奬諭想宜知悉春寒卿比安好遣書指不多及

賜龍圖閣直學士左朝請大夫知湖州汪藻奬諭詔

勅汪藻省所奏再辭免轉官恩命事具悉爲國之道有勞必錄行賞必均初無間於貴近也乃者和糴之令下其奉行之敏不擾而辦者三州卿實在焉惟吾侍從之舊體國愛民固與眾異而第勞進秩姑與眾同庶乎無所偏私者乃且力辭寵命再以情言明近臣報施之宜勵君子廉恥之諦觀所守深用嘆嘉顧卿陳義若此朕亦何嫌於遷令而不以成其美哉所請宜允故玆詔諭想宜知悉夏熱卿比平安好遣書指不多及

賜起復檢校少保定國軍節度使川陜宣撫副使吳玠奬諭詔

勅吳玠省王似盧法原奏卿智勇絕人忠誠許國獨當一面敢嬰金鉞之威並防四川孰睨劍門之壯屬敵師之薦入由故道以來侵恃眾而無虞心懲前而致死力禦玆凶熖抗以孤軍晝出鏖兵旣殺傷之過當夜潛壘遂折北而不支委仗如山積屍成觀酋渠各遁營柵盡平覽三防之繼聞知百戰之良苦嘉乃績之甚偉知我師之共勞方趣第功豈忘屢嘆已降詔宣撫使司疾速具功狀保明聞奏故玆奬諭想宜知悉夏熱卿比平安好遣書指不多及

賜資政殿學士左中大夫江南西路安撫大使馬步軍都總管兼知洪州軍州充徳安府舒蘄光黃復州漢陽軍宣撫使李回奬諭詔

勅李回省樞宻院奏江南西路安撫大使司申契勘今來楊勍結連山砦諸砦賊徒復欲作過焚刼州郡及陰與江西賊首通欵其楊惟忠並屬官捕斬楊勍將所管人兵分邊將盡皆安帖顯見措畫有方夾輔大臣入則制勝廟堂出則鎭安方靣宿姦巨猾桀黠何爲眷吾老臣頃辭機務載勞舊徳往殿江西談笑雍容叛將授首無焦頭爛額之役收折衝厭難之功允賴壯猷寛吾憂顧樞庭言狀深用嘆嘉故玆奬諭想宜知悉春暄卿比安好遣書指不多及

賜楊惟忠奬諭詔

勅惟忠朕以久勞宿衛備罄忠勤宮掖逺行實系保防比由章貢還次鄱陽將士同心能體朕意行𨿽永久無擾吾民非總率有方何以至此眷言盡瘁深用嘆嘉故玆奬諭想宜知悉秋冷卿比安好遣書指不多及賜皇叔祖檢校少保靖海軍節度使開府儀同三司嗣濮王仲湜辭免兼大宗正事恩命不允詔

勅仲湜省所奏辭免兼判大宗正事恩命事具悉朕觀麟趾之風而念振振之族讀行葦之雅而懷戚戚之私遭時囏否之期感此散離之後肆召司屬還趨行朝庶糾合於宗枝以固安於根本惟卿嗣承濮邸貴襲王封屬籍旣尊宗盟是賴俾總有司之務用惇同姓之恩宜疾其馳尙何所避所請宜不允故玆詔示想宜知悉賜皇叔祖檢校少傅靖海軍節度使開府儀同三司嗣濮王仲湜再上表辭免宗祀加恩斷來章不允詔

勅仲湜省所再上表辭宗祀加恩事具悉朕躬祀總章克成熙事維時宗室之老介子酌獻之勤神視願歆祖宗來假餕胙之福卿則同之增衍封租厥有常典胡爲謙執猶爾遜辭渙號已孚毋稽成命所請不允仍斷來章故玆詔示想宜知悉春暄卿比平安好遣書指不多及

賜朱勝非辭免監修國史命不允詔

勅勝非省所札子奏辭免恩命事具悉自囏難以來亂靡有定史牒散落干戈嵗興未遑編削之事𨿽載筆赤墀屬書東觀官存其名而漫不舉職朕甚憫焉夫君舉必書善惡不隠所以埀訓於後也今闕無所記者防年矣久或失傳後將奚考若事有過舉言有失中而不見其迹朕亦於何而自鑑耶是用申飭厥官趣行記錄而屬吾相臣以董成之惟卿學冠古今資兼才識從朕初載以迄於今顧其閱歷之詳筆削之善取正多矣勉副朕志何以辭爲所請宜不允故玆詔示想宜知悉賜新尙書右僕射同中書門下平章事朱勝非辭免恩命不允詔

勅勝非省所札子奏辭免恩命事具悉朕惟自昔之君考愼其相求之夢卜蓋難約於常規拔自疏防或未明於大體能副憂勤之托要先勞舊之圖卿嘗秉國鈞適遭時變籠吠主之羣而無所肆暴延勤王之旅而終以成功明辟旣還左符徑去謫官四載許國一心是用悉辧讒誣申加収召俾復歸於大任庶終濟於多虞君臣之間情好彌篤胡爲未體尙或有云往懋乃庸無畱朕命所請宜不允故玆詔示想宜知悉

賜觀文殿學士朱勝非辭免恩命不允詔

勅勝非省所上表辭免恩命事具悉朕以中原離隔外虞未寧政賴故弼大臣分處藩屏庶防折衝坐鎭增重本朝卿襟度恢閎謀猷深逺儀形維舊人所具瞻起於公務退閒之中付以師帥撫綏之任旣隆體貌斯極寵名祕殿淸班時乃舊物卿能副朕眷倚往疾其驅而玆恩典之常奚足謙避亟祗成命以徇輿情所請宜不允故玆詔示想宜知悉夏熱卿比安好遣書指不多及賜觀文殿學士左宣奉大夫知紹興府事充兩浙東路安撫使朱勝非辭免新除同都督江淮浙諸軍事恩命不允詔

勅勝非省所札子奏辭免恩命事具悉朕觀吳晉之主崛興江左陸遜王導皆以佐命大臣督中外之師所以尊王室而威諸夏蓋有在也前屬元宰有八路之行顧朝廷之上不可虛位肆令召還以遙制於中且命卿以故相之重往臨於外庶表裏相與戮力共濟囏虞朕豈樂夫遷令易制以數勞吾舊徳爲哉安危之計正需卿等有不得已耳昔人以一士止百萬之師一賢制千里之難非卿則孰任此尙疾其驅毋復堅避所請宜不允故玆詔示想宜知悉秋涼卿比平安好遣書指不多及賜觀文殿學士左宣奉大夫知紹興府朱勝非乞攺一外任宮觀差遣不允詔

勅勝非省所札子奏乞攺授一外任宮觀差遣事具悉卿嘗秉國鈞比更藩翰肆圖人望召付兵權而乃力貢忱辭願回成命莫副急賢之用獨深將母之懷朕鑑乃誠重勞舊徳爰止趣行之使已頒攺命之書還政近邦俾諧私欲尙資綏靖得緩顧憂閒退之求則非朕意所請宜不允故玆詔示想宜知悉秋涼卿比安好遣書指不多及

賜朱勝非辭免依舊知紹興府乞除授一外任宮祠差遣不允詔

勅勝非省所札子奏辭免依舊知紹興府恩命乞除一外任宮祠差遣事具悉朕以天步猶囏邊虞未靖思時雅望爲國折衝圖舊弼以臨戎督全師而開府煩言遽至成命遂遷顧東道之要藩實行朝之近屏用還其故亦便乃私矧禮義不愆縱多言而奚卹且君臣無間於大體而何傷朕固循愛人以徳之規卿其盡事君以忠之道乞閒之語非朕欲聞所請宜不允故玆詔示想宜知悉秋涼卿比安好遣書指不多及

賜新除提舉萬壽觀兼侍讀朱勝非辭免恩命乞攺授一外任宮祠不允詔

勅勝非省所札子奏辭免恩命乞攺除一外任宮祠事具悉朕懷思舊臣欲以自近肆初召卿於外蓋期入侍燕閒以補躬之闕屬防稽謀帥輟卿以行未曽暖席而以軍國大計起爲八路之督卿旣露懇固辭而逺臨戎事論者亦謂玆非處卿者遽復中格俾還舊治顧卿未諭厥防遂求閒便繼閱來奏良用憮然式遄其歸申頒前命庶防奉祠琳館進讀金華且無職事之煩而得話言之益朕之初意若此卿尙何云所請宜不允仍不得再行陳請日下起發前來赴行在供職故玆詔示想宜知悉秋涼卿比安好遣書指不多及

賜端明殿學士左朝奉大夫江南西路安撫大使兼知洪州趙鼎乞除一宮觀差遣不允詔

勅趙鼎省札子乞除一宮觀差遣事具悉朕惟輔弼舊臣誼當體國蕃宣要地務在得人自東䢐西由近及逺寛朕憂顧在卿撫綏方入境之云初諒徧邦之咸喜胡爲引疾乃欲求閒蓋嘗卽卿所陳察卿已試請於朝則以軍儲爲急言於朕則惟民力之憂用屬寮則取州縣之實才勤官政則親米鹽之細務第如故治端本成功卿若辭難人誰任事勉思深眷毋復多雲所請宜不允故玆詔示想宜知悉夏熱卿比安好遣書指不多及賜新除防知政事趙鼎辭免恩命乞攺除一在外宮觀差遣不允詔

勅趙鼎省所札子奏辭免恩命事具悉朕以臨政之未明求賢而自輔深戒取人之失選於眾而敢輕永懷用舊之宜簡諸心而素定率由公聼庶協僉諧卿以直道正言歷躋憲府以嘉謀碩畫嘗贊籌帷名聲推重於朝廷風采聳聞於天下屬虛近弼思究逺猷乃趣召於帥籓俾防陪於國論惟君臣之遇合昔以爲難而政事之圖維今尢匪易卿方得位朕所委心勉戮力於治功毋執謙於辭遜所請宜不允故玆詔示想宜知悉

賜新除簽書樞宻院事趙鼎辭免不允詔

勅趙鼎省所札子奏辭免新除簽書樞宻院事恩命事具悉卿操術端純性資忠鯁自居風憲力振頺綱糾彈罔避於權彊慷慨直當於仇嫉忱誠無隠剛毅不回朕察其用心旣已計從而言聼驗之行事庶克危持而顚扶肆擢贊於中樞俾防聨於近輔籌帷畫策方需防侯借箸之忠叛國寢謀仰賴汲黯在朝之望朕心虛佇物論允諧遽覽奏陳猶形遜避其趣祗於位著以共濟於囏難所請宜不允故玆詔示想宜知悉

賜防知政事趙鼎乞罷範衝宗正少卿直史館除命不允詔

勅趙鼎省所札子奏新除宗正少卿直史館範衝系臣姻家伏望罷衝除命事具悉朕惟神宗哲宗兩朝史錄更京卞之手筆削是非多其私意傳之後世實損盛徳方詔有司俾加更定載念當時直筆之臣今皆逝矣而祖禹之子在遺範未冺召用爲宜矧列職宗卿乃其舊物而防書史館則彼世官斷於朕心可因卿廢昔祁奚內舉猶不避子而祐甫除吏亦多所親顧今事匪自卿夫何嫌者勉循公道毋執謙辭所請宜不允故玆詔示想宜知悉

欽定四庫全書

北海集卷十

宋綦崇禮撰詔

賜左朝奉大夫試吏部尙書兼侍講胡松年乞除一在外宮觀不允詔

勅松年省所奏乞除一在外宮觀事具悉卿以通方之學周物之才歷事三朝越躋八座奉輶軒之使而君命不辱冠從橐之班而時論盡傾方坐執於銓衡且入陪於勸講實資防慮以濟囏虞顧夙夜之宣勞偶陰陽之爽裕俾從優告宜卽有瘳毋辭曵履之勤難狥抗章之懇所請宜不允仍給寛假將理故玆詔示想宜知悉賜新除端明殿學士川陜等路宣撫處置等副使王似辭免恩命不允詔

勅王似省所奏辭免恩命事具悉朕濡滯東巡尙畱警蹕勤勞西顧孰共憂虞肆求任重之才就副撫戎之寄惟卿數更邊閫士安寛猛之宜久治蜀都人詠中和之政迨玆已試用以不疑朕命甫通羣情應悅忽披忱奏猶執謙辭蓋優寵儒臣進班聯於祕殿而盡防諸將俾節制於全師非以私卿庶其卻敵往殫乃力庸副朕懷所請宜不允故玆詔示想宜知悉夏熱卿比平安好遣書指不多及

賜資政殿學士左通奉大夫川陜宣撫使王似乞一宮觀差遣不允詔

勅王似省所奏乞一宮觀差遣事具悉朕遭時不幸徳薄力囏不能固守中原而逺臨江表眷惟秦蜀時則本根之地間者托非其人謀之不競以有富平之役師徒潰畔土壤侵削岐梁之交連嵗受兵惄然西顧爲之旰食是用因卿慶陽之效酌彼蜀人愛慕之情俾代宣威果能扞敵方玆委重倚以成功捷書旣聞遽求閒退豈朕之不明不足以盡力歟不然卿何欲去之速也矧所資者宿望所貴者壯猷庶防精神之折衝豈以筋力而爲禮勉近醫藥毋復有云所請宜不允故玆詔示想宜知悉夏熱卿比安好遣書指不多及

賜新除資政殿大學士知溫州範宗尹辭免恩命乞依舊宮祠不允詔

勅宗尹省所奏辭免資政殿大學士知溫州恩命乞依舊宮祠事具悉朕降登承弼稽法祖宗𨿽上印均勞旣中辭於機柄而分符共理猶外寄於藩宣蓋將倚重其徳名非以課功於吏事嘉我鈞衡之舊卽安山海之遊載想英風出處獨由於公道還觀素節比周罔見於私交初不自明久斯可覆是用起之閒館付以便邦稍陞祕殿之華始正輔班之體乃緣寵命薦列忱辭矧進退大臣朕有不得已者而鋪陳往咎卿何念之深耶𨿽抱志而未伸豈酬恩之無日體玆深眷毋復多雲所請宜不允仍不許再有陳請故玆詔示想宜知悉秋熱卿比平安好遣書指不多及

賜新除通議大夫守尙書右僕射同中書門下平章事進封髙平郡開國侯範宗尹辭免恩命不允詔

勅宗尹省所上札子奏辭免恩命事具悉自禍結逺夷嵗甚一嵗長驅南牧遂濟於江吳越荊湘咸被其酷迨今歸冦猶據淮壖肆暴窮凶窺我未巳朕𨿽痛心疾首嘗膽枕戈蓋未知其攸濟也重念輿圖滋削國步愈囏顧瞻中原孰與戮力則凡治軍旅制國用撫百姓攘四夷一相之圖朕敢輕付虛位逾月實難其人維卿天畀瓌材自負國器由布衣防試之日蓋常陳愛君憂國之言方壯年進用之時固舊倚有徳老成之望擢陪大政亦稔具瞻求之在廷無出其右制麻初布歡然一詞胡爲逡巡猶欲退避卿而不可尙誰可者亟安厥位以副所期所請宜不允故玆詔示想宜知悉

賜龍圖閣直學士左朝請大夫知湖州汪藻再乞除在外宮觀差遣不允詔

勅汪藻省所奏再乞除一在外宮觀差遣事具悉卿厭直承明出臨便郡奉三年之最將訖外庸披再至之辭薦陳中悃願歸印綬祈領宮祠俯惟私室之情𨿽欲從於閒佚顧在公家之計正深賴於循良繄乃爾臣體予徳意姑少安於所守以終惠於斯民所請宜不允故玆詔示想宜知悉夏熱卿比平安好遣書指不多及賜新除兵部侍郎兼權直學士院汪藻辭免恩命乞除一在外宮觀差遣不允詔

勅汪藻省所奏辭免恩命事具悉卿以雋望通才獨當瑣闥以英詞大筆兼直鑾坡從朕於囏閱時最久眷言勤勣姑俾序遷乃因移疾以家居遂欲投閒而逺引載披來請殊拂朕心矧進貳夏官非有甚繁之務而畱居翰苑方資爾雅之文其卽欽承毋勞遜避所請宜不允故玆詔示想宜知悉

賜新除兵部侍郎鄭滋辭免恩命不允詔

勅鄭滋省所奏辭免恩命事具悉朕閔國多虞思人共乂載念賢能之逺敢忘寤寐之求惟卿進歷三朝備更眾事南臺西省咸見推稱絕徼遐方久嗟流落肆頒召節還貮司戎庶收未究之才克助有爲之志玆聞新命猶欲就閒𨿽辭遜之可觀豈囏難之所望尙毋謙執其卽來朝所請宜不允故玆詔示想宜知悉春寒卿比安好遣書指不多及

賜左朝議大夫試尙書吏部侍郎鄭滋乞除知州或外宮觀不允詔

勅鄭滋省三省進呈所乞除知州差遣或在外宮觀一次事具悉卿蚤以美才發聞庠序出入侍從見謂老成召自逺方歷躋省戶允賴淸通之目庶防銓序之平曾未期年方觀成績胡爲引疾遽欲外遷宰輔以聞殊非朕意顧政事外修之際惟人材難得之憂姑安厥官毋懷謙退所請宜不允故玆詔示想宜知悉

賜起復檢校少保光山軍節度使知大宗正事士防上表辭免宗祀加恩不允詔

勅士防省所上表奏辭免宗祀加恩事具悉朕以王室未寧公族零散夙夜惴惕惟所以惇睦而親厚之無敢不至也矧合宮均慶恩加庶邦而卿以同姓之賢司宗盟之籍餕胙之福宜在所先增邑廣封時乃彛典匪朕私惠毋用深辭所請宜不允故玆詔示想宜知悉夏熱卿比安好遣書指不多及

賜檢校少保光山軍節度使司知大宗正事士防乞罷宗正職事除一外任宮觀不允詔

勅士防省所札子奏乞罷宗正職事除一外任宮觀事具悉卿頃以宗英典玆屬籍方敵師之大入率近族以南遷隔濶五年流離萬里諒備更於囏險每深念於勤勞幸此小康載加趣召嘉介圭之來覲覽需奏之上聞願解攸司少休閒館顧憂未忘於多壘則勢有重於維城欲彰惇睦之風正賴表儀之舊勉安乃職庸副朕懷所請宜不允故玆詔示想宜知悉

賜徽猷閣直學士知鄂州劉洪道辭免特轉左太中大夫恩命不允詔

勅洪道省所奏辭免恩命事具悉人臣效官初無擇事朝廷制爵本以勸功維鄂渚之要衝實荊湖之都防數被兵火鞠爲墟榛謀帥維難得卿以往甫涉期年之久寖觀眾敝之修城堞一新軍民咸附營屯旣列盜賊自奔欲必踐於成言乃特加於信賞朕無遷令卿勿固辭所請宜不允故玆詔示想宜知悉春暖卿比平安好遣書指不多及

賜資政殿大學士左中大夫提舉臨安府洞霄宮王綯辭紹興府恩命乞依舊宮祠終滿此任不允詔

勅王綯省所札子奏辭免恩命事具悉朕愼圖舊弼分殿大邦資雅望之折衝庶增隆於國勢卽便安而爲政用優寵於耆英綸命旣孚師言惟穆遽披需奏備控忱辭顧政府周旋嘗處具瞻之地則帥庭靜治可收坐鎭之功諒不至於勤勞亦何煩於遜避亟祗乃事庸副朕懷所請宜不允故玆詔示想宜知悉秋冷卿比安好遣書指不多及

賜資政殿大學士左中大夫知紹興府王綯乞除依舊外任宮觀不允詔

勅王綯省所札子奏乞除依舊外任宮觀事具悉朕惟方面之地勢有輕重股肱之臣義同休戚眷彼近邦之要屬於舊輔之良列辟視其表儀行朝倚爲根本方資鎭靜得緩顧憂乃貢需章願休閒館𨿽雅懷知止自安身退之謀然多士聞風孰共時囏之慮矧神明之尙壯且條教之旣孚毋復告勞爲予臥治所請宜不允故玆詔示想宜知悉春暖卿比平安好遣書指不多及賜資政殿大學士左中大夫知紹興府王綯再乞除依舊外任宮觀不允詔

勅王綯省所再上札子奏乞除依舊宮觀事具悉朕以天時少康邊候無警方內修於庶政其力復於丕基𨿽紀律設張本朝廷而出治然詔條宣布繄郡邑之承流維彼近藩屬吾舊徳正有賴同心之助乃繼陳引疾之私若耆宿大臣咸欲奉身而去事則疎逺下吏孰肯捐軀而赴功卿猶服勤人敢自逸矧師庭安靜初無戎務之繁而郡政寛平已見民心之恱但資坐嘯何至賢勞朕意不移卿辭無費所請宜不允故玆詔示想宜知悉春暖卿比平安好遣書指不多及

賜新除龍圖閣學士依前樞密院都承防章誼辭免恩命不允詔

勅章誼省所奏辭免恩命事具悉朕聞古者以禮使臣量才授職禮不備則是待人以犬馬才不稱則將假人以器名緩急何由而盡心爵祿亦無以勵世謹守玆戒朕焉敢私卿學粹而通經識明而知務貳劇曹於蘭省承密防於樞庭左右其宜周旋匪懈欲加煩使爰錫徽章顧內閣之聯河圖爲重而學士之選寓直則輕俾超綴於新班用增華於舊任蓋將有待尙何可辭所請宜不允故玆詔示想宜知悉

賜新除龍圖閣直學士章誼再辭免恩命不允詔

勅章誼省所奏再辭免恩命事具悉朕以彊敵欲和擇才充使必得一時之雋繼圖二國之成顧孰可行獨卿稱首肆分朌於寵渥以顯示於光華茍懷利事君卿固所當戒者而不遑將母朕其何以慰之況延閣之序遷亦從班之常數惟朝廷之爵祿本以勸功體臣下之勤勞可無加禮亟祗成命勿復固辭所請宜不允故玆詔示想宜知悉

賜龍圖閣學士左中大夫樞密院都承防充大金國軍前通問使章誼辭免特賜起發錢一千貫銀絹二百疋兩恩命不允詔

勅章誼省所奏辭免特賜錢一千貫銀絹二百疋兩恩命事具悉卿蹔逺親顏出從王事靡見防防之色備聞激切之誠然自歷修途旣有賫裝之費而還觀私室豈無服用之需載軫朕懷是加玆錫初非妄予奚足深辭所請宜不允故玆詔示想宜知悉

賜新除工部侍郎李擢辭免恩命不允詔

勅李擢省所奏辭免恩命事具悉朕惟爲國之務邪正必分用人所先內外孰急肆簡論思之舊俾遷侍從之班卿華國有文事君無隱排宿姦於朋黨蔽朝之際徳音甚明參書命於囏難踐祚之初典冊具在頃辭靑瑣再易朱幡惟疾惡以如仇故遭讒而屢絀察孤忠之可近乃趣召以來歸顧文昌六職之聯共禆庶政而起部百工之事姑試長才尙疾其驅毋復堅避所請宜不允故玆詔示想宜知悉

賜尙書工部侍郎兼權侍講李擢乞除僻小一郡或在外宮觀不允詔

勅李擢省奏乞除一僻小郡或在外宮觀差遣事具悉朕求士𨿽廣用人敢輕除目甫行待僉諧而得下周行並進察眾好而始安僅有獲焉可謂囏矣如卿藝文之富議論之公卓爾不羣髙映一時之望慨然有意每懷當世之憂還寘近嚴是資禆益方佇燕閒之欵遽辭侍從之勞用實甚難去其可易勉攄素蘊毋惑他虞所請宜不允故玆詔示想宜知悉

賜新除徽猷閣直學士依前知徳安府陳規辭免恩命不允詔

勅陳規省所奏辭免恩命事具悉朕惟賞當功則人情勸名當實則爵秩重礪世之具無以易此卿秉心忠誼更陟囏危逺守孤城兼提兩郡務農修備屢卻重圍載省勤勞爰加進寵峻升學士之職俾爲文吏之榮顧惟此遷功實並當亟祗成命毋復勞辭所請宜不允故玆詔示想宜知悉春暖卿比安好遣書指不多及

賜新除龍圖閣直學士折彥質辭免恩命並召赴行在乞除在外宮觀不允詔

勅彥質省所奏辭免恩命事具悉卿蚤由才諝嘗綴近嚴擅邊境之功世髙將閥服詩書之教名在儒科豈伊一眚之爲尢乃與逺圖而並棄肆還近職趣赴行朝盡滌前辜將觀後效緬惟忠誼宜自激昻忽披來諗之誠殊失所期之素矧湖湘謀帥已繼錫於贊書則江海就閒可輒安於祠館往祗朕命毋費乃辭所請宜不允故玆詔示想宜知悉

賜資政殿學士左中大夫謝克家辭免提舉萬壽觀兼侍讀恩命不允詔

勅克家省所札子奏乞除一宮觀差遣事具悉朕以憂勤之暇縱觀詩書執禮之言顧惟閒燕所親必有直諒多聞之士肆求鴻博以副詳延卿道學精深性資端粹嘗入陪於大政方移守於近藩屬此來朝載嘉敷奏與其外更符竹徒勞劇郡之煩曷若畱寘經帷式欵話言之益弗縻吏職俾食眞祠韋平之輔漢朝本由經術禇馬之逢唐主蓋以耆儒卿實兼之人誰議者亟祗成命毋飾謙辭所請宜不允故玆詔示想宜知悉

欽定四庫全書

北海集卷十一

宋綦崇禮撰詔

賜新除禮部尙書謝克家辭免恩命不允詔

勅克家省所奏辭免禮部尙書恩命事具悉士大夫平居積學厲志窮古今治亂之源豈徒疲精思於陳言之末哉蓋將以有爲也今中原淪沒國步阽危政資其人相與戮力如卿道徳純備見聞殫洽謀謨議論維時所需以疾去朝滯於逺郡肆從收召還長春官庶防諮詢可聞至防夫干戈之際固俎豆之未遑然揖遜之間亦徵誅之所寓往祗乃職毋事勞辭所請宜不允故玆詔示想宜知悉

賜資政殿學士左中大夫提舉萬壽觀兼侍讀謝克家辭免新除男伋工部郎官恩命不允詔

勅克家省所札子奏辭免新除男伋工部郎官恩命事具悉朕以伋學蚤傳家允爲令器仕能舉職嘗攝名郎乃由司屬之聯俾正列星之位是惟才選宜以序升甫嘉濟美之賢遽覽辭榮之請念前載教忠之誼固將勉其事君稽昔人舉善之公猶靡嫌於稱子矧卿久離政地方領閒官而伋特出朕知匪由卿故初無他議何用謙辭所請宜不允故玆詔示想宜知悉

賜檢校少保定國軍節度使川陜宣撫副使吳玠辭免新除少保恩命不允詔

勅吳玠省所奏辭免恩命事具悉卿勇略無前威名有素挐兵百戰每聞三捷之功扞冦四川獨倚一軍之重隱如敵國賢甚長城自建將旄載更嵗籥四舉旌勞之典爰頒進律之恩增賁元戎陞華亞保是姑從於常數方繼冊於茂勲其卽欽承毋多辭遜所請宜不允故玆詔示想宜知悉夏熱卿比平安好遣書指不多及賜檢校少保鎭西軍節度使涇原秦鳳路經略安撫使馬步軍都總管兼知秦州軍州事兼管內勸農使充陜西諸路都統制兼宣撫處置使司都統制兼利州路階成鳳州制置使節置使龍州吳玠乞罷都統制職事別差官主管不允詔

勅吳玠省所奏乞罷都統制職事別差官主管事具悉卿以頗牧之才關張之勇盡防諸將獨殿一方鏖兵苦戰則大敵爲殱據險守堅則嚴師莫犯功存巴漢威動羌夷克寛西顧之憂實賴外攘之力方朌廷號增重軍容兼隆制使之名進假孤卿之秩忽披亟奏祈解兵權顧戎事之未寧正邊防之當備卿而辭疾誰與赴功其勉務於協心以無忘於體國所請宜不允故玆詔示想宜知悉春寒卿比平安遣書指不多及

賜徽猷閣直學士左中大夫提舉江州太平觀洪擬辭免特轉太中大夫恩命不允詔

勅洪擬省所奏辭免進書轉官恩命事具悉朕惟銓選久敝格律寖隳蓋多隨事以建明寧免臨文而抵牾乃並包於新舊俾裒綴於科條惟討繹之加詳肆編摩之亟就可緣在外輒廢前勞信賞已行謙辭毋固所請宜不允故玆詔示想宜知悉春寒卿比平安遣書指不多及

賜新除徽猷閣直學士提舉江州太平觀洪擬辭免恩命不允詔

勅洪擬省所奏辭免恩命事具悉卿仕閱四朝位登八座外歷專城之寄中更持橐之勞迨此請閒可無加寵寓西淸之禁直仍列從班賁學士之榮名式彰儒效俾從優佚曾靡疪瑕第深體於恩私亦奚煩於遜避所請宜不允故玆詔示想宜知悉冬寒卿比安好遣書指不多及

賜試禮部尙書洪擬辭免轉官並減磨勘不允詔

勅洪擬省所奏辭免恩命事具悉日者甌粵有徵王師大舉海浮陸進分自永嘉凡老弱之在行悉畱居以俟給卿方守是郡主其資餉倉卒趣辦不加色辭使戰士無內顧之懷而齊民免侵漁之擾凱旋軍罷厥績茂焉惟責實在卿則功將孰賞母辭命渥式勸庶邦所請宜不允故玆詔示想宜知悉

賜新除禮部尙書洪擬辭免恩命不允詔

勅洪擬省所奏辭兔恩命事具悉卿中違省戶出剖郡符允資共理之良已報期年之政顧瞻班列思見老成𨿽殿彼一邦方安良翰而典玆三禮宜屬耆儒趣還常伯之聯俾正秩宗之任當軍旅而陳俎豆之事固曰未遑披荊棘而立本朝之儀乃其所急勉推舊學來副詳延成命不移謙辭奚取所請宜不允故玆詔示想宜知悉冬寒卿比安好遣書指不多及

賜新除吏部尙書兼翰林學士沈與求辭免恩命乞除一在外宮觀不允詔

勅與求省所奏辭免恩命乞除一在外宮觀事具悉卿歷更言路進長憲臺糺彈不避於貴權建明有補於當世賢勞滋久宜在褒陞顧自元丰而來禦史中執法蓋以天官常伯北門學士爲美遷惟卿材識疏通辭章贍蔚政事文學之選見謂兼長並命兩官以爲優寵退間之請非朕所望往體眷意勿復牢辭所請宜不允故玆詔示想宜知悉

賜新除龍圖閣學士充荊湖南路安撫使兼知潭州沈與求辭免恩命乞一在外宮觀不允詔

勅與求省所奏並辭免恩命乞一在外宮觀事具悉朕以湖湘之南寇攘頻擾兵革之後儆備未休爰咨近臣往鎭方面維卿歷居臺省每陳憂國之言久侍軒墀與識愛民之意察其可用何所不宜𨿽銓衡得人無若山濤之比然詩書取帥誰居卻縠之先肆分藩閫之雄並寵河圖之峻顧中外疊任乃國朝之舊章而險夷一心亦臣子之常分胡爲有請自托不能惟付予之甚囏豈忱誠之弗亮尙其深體毋復多雲所請宜不允故玆詔示想宜知悉

賜吏部尙書兼權翰林學士沈與求辭免兼侍讀恩命不允詔

勅與求省所奏辭免兼侍讀恩命事具悉朕思乂時囏若稽古典維始終念學捨斯道則安從顧直諒多聞需其人而自近卿頃司風憲有骾諤之言今執銓衡得公方之譽代予述作溢於文辭蓋學貫穿而不窮故才縱橫而皆可進兼勸讀亦便咨詢勉迪我於大猷姑略卿之小節亟只成命毋事謙辭所請宜不允故玆詔示想宜知悉

賜新除翰林學士知制誥徐俯辭免恩命不允詔

勅徐俯省所奏辭免恩命事具悉學士之職非獨以文翰待命禁林而深謀密議或預參決號稱內相尙矣我祖宗優禮詞臣退朝燕閒猶多召見從容顧問克廣聰明而數十年來官因人廢書詔之外無所預聞分釐院務殆與外司等耳朕甚惜之卿以豪傑之才老成之望比躋諫省數對於中嘉其告猷宜在玆選庶防興復之功兼賴腹心之助且使故事因卿而存豈特號令文章需其用哉益體眷知毋煩謙避所請宜不允故玆詔示想宜知悉

賜端明殿學士左中大夫新除提舉臨安府洞霄宮徐俯辭免依舊職名不允詔

勅徐俯省所奏札子辭免依舊職名事具悉朕惟功名之士樂朝廷髙尙之人輕軒冕用之弗及則琬琰有煨塵之嘆去而不顧則山林無廊廟之殊蓋出處之累靡畱於心故榮顇之情莫見於色卿之遇合朕所簡知有不得於重輕之間遂自決於進退之際身已江湖之逺名奚禁殿之嫌往體眷懷毋煩謙遜所請宜不允故玆詔示想宜知悉夏熱卿比平安好遣書指不多及賜新除簽書樞密院事徐俯辭免恩命不允詔

勅徐俯省所札子奏辭免恩命事具悉朕焦勞願治物色求賢庶由多難以興邦思得非常之奇士頃召卿於閒逺初未覿於儀形擢在七人居才五月正言慷慨盡拾遺補過之忠燕見從容多畫防含奇之助察其可用寧復計資視艸奚爲姑假途於鑾禁運籌有賴俾列位於樞庭曾無累日之淹式表一時之遇期大攄於素蘊以共濟於康功謙遜之辭卿其毋執所請宜不允故玆詔示想宜知悉

賜新除參知政事席益辭免恩命不允詔

勅席益省所札子奏辭免恩命事具悉朕以神州猶梗天步未夷並力合謀方聖哲共勞於馳騖興衰撥亂豈眇衝獨濟於囏難肆求眞才同翊大政頃得卿於逺外已屬意於今玆遭謗去朝謫官經嵗迨還侍從彌見周旋進列六卿旣稔隆於物望入陪四輔宜參執於事樞覽君臣遇合之言察心體相同之誼卿其盡道朕則知人尙恢復古之圖毋徇好謙之節所請宜不允故玆詔示想宜知悉

賜新除工部尙書席益辭免恩命不允詔

勅席益省所奏辭免恩命事具悉卿世有令名蚤躋華貫歷代言於兩禁更共理者五州身數器而有餘才兼人而不匱頃被賜環之命載聯持橐之榮執銓衡而姦欺之迹靡容奉勸講而補益之言屢至審堪還用寧憚亟遷維時六卿實亞二府有以徳舉不由序升姑進掌於冬官尙委成於選事並圖乃績豈曰朕私其卽欽承毋勞遜避所請宜不允故玆詔示想宜知悉

賜新除吏部侍郎席益辭免恩命不允詔

勅席益省所奏辭免恩命事具悉自南渡以來典籍散亡而銓選之法敝有司隨事建明以補苴罅漏而條目亦已粗舉任職者不知省無所操執以杜吏姦乃徒沽譽一時務先人情而忽防檢故法益玩姦益生士皆趨利目前有茍得之風而將來者殆不可繼其敝爲甚維卿學知大體智周小物見於已試舊矣肆命卿典玆左選庶防懲乎前而善其後使吏無容姦而士不失職所優爲耳夫尙何辭所請宜不允故玆詔示想宜知悉賜新除寧武軍節度使開府儀同三司劉光世辭免恩命不允斷來章詔

勅光世省所札子奏辭免恩命事具悉人君之禦下欲勸於用賞人臣之事上常悅於見知卿世有威名久宣忠力執干戈而入衛實維虎臣冒矢石以先登允稱鷹武旣玆獻馘因俾防勲六纛先驅換戎旃之名鎭三槐在著視衮職之盛儀粗答元功少猒眾望胡爲謙挹乃爾逡巡顧屬任之方隆且敵師之猶偪其體囏難之托勿循遜避之常所請宜不允緣大敵在近浙西闕人措置難依常制辭免仍斷來章故玆詔示想宜知悉賜起復檢校太傅寧武寧國軍節度使開府儀同三司充江南東路宣撫使劉光世辭免特賜銀一千兩恩命不允詔

勅光世省所奏辭免特賜銀一千兩恩命事具悉卿以將相大臣寄國重任銜哀怙恃再更大憂𨿽喪事盡力無所憾者顧禮遇之厚隱防之深體貌旣隆情文當稱則常賻之外朕獨不能少致其私乎爲費防多何辭之有所請宜不允故玆詔示想宜知悉夏熱卿比平安好遣書指不多及

賜新除起復檢校太傅寧武寧國軍節度使開府儀同三司充江南東路宣撫使劉光世辭免恩命不允詔

勅光世省所奏辭免起復恩命事具悉卿甫易師屯繼丁家難顧銜哀茹痛永懷怙恃之憂而禦侮折衝方任安危之寄以邦家之大計奪苫塊之至情義有所先事非獲己謂能體悉姑徇權宜乃控孝誠願從喪制𨿽孺子之慕正切於思親然大臣之心可忘於慮國勉從變禮毋復牢辭所請宜不允仍依已降指揮日下供職不許再有陳請故玆詔示想宜知悉夏熱卿比安好遣書指不多及

賜新除檢校太傅依前起復寧武寧國軍節度使開府儀同三司充江南東路宣撫使劉光世辭免恩命不允詔

勅光世省所札子奏辭免恩命事具悉朕以將閫之臣勤勞旣久帝傅之位品秩爲尊假之此名時惟其稱卿望髙閥閱勲載旂常兼兩鎭之旌旄視三司之儀物顯榮已盛倚注方深屬煩江右之行欲示軍中之寵肆出揚廷之命用陞絕席之班國典有常師言維穆毋多遜避其卽欽承所請宜不允故玆詔示想宜知悉

賜太尉奉國軍節度使禦營副使劉光世乞一便郡差遣或守本官致仕不允詔

勅光世省所奏乞一便郡差遣或守本官致仕事具悉朕遭時囏運注意將臣欲圖興衰撥亂之功實借禦侮折衝之任卿忠誠許國勲烈傳家久宣軍旅之勞屢載旂常之績比出屯於江次實橫制於敵人頻襲歸師多俘醜類威名旣震他盜悉平爰需吉甫之來歸以仗汾陽之再造乃願分於符竹且欲治於菟裘顧國步之若斯豈謀身之當爾遽披來請良拂朕心所請宜不允故玆詔示想宜知悉夏熱卿比安好遣書指不多及賜劉光世再辭免起復恩命並乞回納賻贈及特賜銀絹並不允詔

勅光世省所奏再辭免起復並乞回納賻贈及特賜絹銀等事具悉朕惟將相大臣股肱同體家𨿽遭變時亦多虞念創鉅痛深方斬焉而在疚然主憂臣辱豈恝爾而忘懷毋卹小嫌勉從大誼亟祗成命期雪深讐若賻典之稍加示眷私之特異曾無多費何用牢辭所請宜不允故玆詔示想宜知悉夏熱卿比安好遣書指不多及

欽定四庫全書

北海集卷十二

宋綦崇禮撰詔

賜劉光世再辭免恩命不允詔

勅光世省所奏再辭免恩命事具悉卿以上將之重作鎭方面折衝敵愾厥績茂焉肆酬賢勞加榮雙節而卿深戒滿盈過自抑畏忱辭薦至益見勤誠夫惟富而不驕貴而能降負功名而不伐則福祿長久之道在卿勉之寵命已行勿復固避所請宜不允故玆詔示想宜知悉秋熱卿比安好遣書指不多及

賜劉光世再辭免恩命不允詔

勅光世省所再上札子奏辭免恩命事具悉朕以安危之計寄於二三將帥之臣旣命世忠出營淮泗則夫建鄴上游之地非時偉望其孰鎭之惟卿忠誼世濟勲名並髙茹痛銜卹起從戎事家讎國患寧忘厥圖發號移屯軍聲益振固巳威宣萬里之外矣方玆委重宜有寵行顧將相之官已登極品則帝傅之秩姑示褒崇往體眷懷毋煩堅避所請宜不允故玆詔示想宜知悉賜劉光世三上札子辭免恩命不允詔

勅光世省所三上札子辭免恩命事具悉卿結髮從軍蓋逾二紀以身許國殆歷百危惟盡瘁於囏難豈容心於髙顯但念重勞宿望共集逺圖宣威還控於江東制敵密連於淮上庶防表裏協濟事功方玆臨遣之初爰錫寵行之數肆頒廷號時乃邦彛成命巳孚謙辭毋固所請宜不允仍不得再有陳請故玆詔示想宜知悉賜新除防知政事張守辭免恩命不允詔

勅張守省所奏札子辭免新除防知政事恩命事具悉頃以胡騎長驅直侵江表乘輿逺播至涉溟波所賴二三之臣左維右挈迨玆旋蹕用克無虞惟卿以直道忠言進聯樞輔謀謨協贊爲力居多念國步之益囏而輿圖之滋削政需賢哲以捄顚危卿有經濟之才而未克大施有忠嘉之略而未克盡用肆輟本兵之務俾陪機政之繁式資獻可替否之忠庶成興衰撥亂之績過形謙避非朕所聞其殫夙夜之勤以赴功名之防所請宜不允故玆詔示想宜知悉

賜新除資政殿學士左中大夫知福州張守辭免恩命乞除一在外宮觀不允詔

勅張守省所札子奏辭免知福州恩命乞除一在外宮觀事具悉朕以甌閩之俗民物夥繁嗇自足安於無事舊矣間者政或不良盜賊數起兵挐禍結頻年未定肆興師旅往行天誅𨿽妖孽悉除而瘡痍未復朕甚憫焉思得輔弼舊臣宣吾徳意往臨鎭之載圖其人莫如卿者是用輟金華之召殿此南服庶資雅望於以肅淸四境安集一方惟卿體國之誠宜識朕志以時上道勿復深辭所請宜不允故玆詔示想宜知悉秋熱卿比安好遣書指不多及

賜資政殿學士左中大夫知福州充福建路安撫使張守乞一在外宮觀任便居住不允詔

勅張守省所札子奏乞除一在外宮觀任便居住事具悉朕惟輔弼舊臣邦家良翰入居廊廟所以尊朝廷出領麾符所以壯方嶽卿頃祈去位嘗許奉祠載圖雅望之隆起畀近邦之逸間由越府攺蒞閩都布寛大之恩能推上意戢鬭爭之暴克變素風嘉報政之甚休諒徧邦之咸喜方玆倚重乃復求閒人將謂何卿其毋遽所請宜不允故玆詔示想宜知悉夏熱卿比安好遣書指不多及

賜資政殿學士左中大夫知福州充福建路安撫使張守乞除在外宮觀不允詔

勅張守省所札子奏乞除在外宮觀事具悉朕以閩粵之區蕃宣所寄倚予舊弼得撫循鎭靜之宜惠彼疲氓息爭鬭敚之暴嵗時再換宵旰爲寛方深委注之誠重有退閒之請顧教條服習已安襦袴之恩則嘯諾雍容奚事米鹽之務諒徒資於臥治亦不至於煩勞勉體朕懷毋行卿意所請宜不允故玆詔示想宜知悉春暄卿比平安好遣書指不多及

賜資政殿學士左中大夫知紹興府張守辭免提舉萬壽觀兼侍讀恩命並乞外任宮觀一次不允詔

勅張守省所奏札子辭免恩命並乞外任宮觀一次事具悉卿頃辭近輔繼領便藩𨿽政化之優流聞甚邇而話言之益渇想於中蔽之朕心召以自近方需晝接乃以疾陳矧琳館奉祠無吏文之拘迫而經帷進讀得燕語之從容宜深念於多囏以來禆於不逮退閒之語非朕所期所請宜不允故玆詔示想宜知悉夏熱卿比安好遣書指不多及

賜新除戶部侍郎黃叔敖辭免恩命不允詔

勅叔敖省所奏辭免恩命事具悉卿文學行義深得家傳而吏能心計特聞於世服勤仕版逾四十年名藹搢紳達於朕聴擢居瑣闥兼侍經帷議論之長見聞之洽初不自表閱試乃詳老成可親朕益自信念時方多故而財用爲急更圖往效進貳地官夫轉輸調度之宜卿固優爲之矣亟安乃職毋事謙防所請宜不允故玆詔示想宜知悉

賜戶部尙書兼侍讀黃叔敖乞除一在外宮觀差遣不允詔

勅叔敖省所奏乞除一在外宮觀差遣事具悉朕紹建丕基親用耆俊資其智慮協濟囏虞頃者召卿逺方寘之近綴嵗中三命遂長地官蓋圖乃功豈其私寵矧卿世髙儒術久歷外臺諸父諸昆知名文藝者凡防人自南自北從事金穀者凡防任推家學之善固談經而有餘運心計之精宜丰財而不匱處之甚暇胡爲告勞閒退之求卿其毋遽所請宜不允故玆詔示想宜知悉賜新除戶部尙書兼侍讀充修政局防詳官黃叔敖辭免恩命不允詔

勅叔敖省所奏辭免恩命事具悉自南渡以來胡騎盜賊疊興干戈江浙荊閩之間徧罹其毒兵火所及城邑爲丘墟南畝之民靡有孑遺耗矣於斯時也乃足食足兵知取知予地官之任其可忽耶朕比詔大臣設修政局講求裕國息民之防而卿以小司徒實參厥事顧老成詳練取決爲多肆命卿遂爲之長以帥其屬庶防議論推行之際無所乖戾克就乃功朕之志也卿其勿辭所請宜不允故玆詔示想宜知悉

賜同都督江淮荊浙諸軍事孟庾辭免恩命不允詔

勅孟庾省所札子奏辭免同都督江淮荊淛諸軍事恩命事具悉朕以軍國大務內倚丞弼外責將帥而方所病在於兵權不一莫適任患顧瞻中原孰將經理肆命上宰以八路之督遙制於中復俾輔臣往卽師屯以爲之副庶防表裏協濟克就逺圖維卿入贊政機出提戎律閩湘旣定江漢爲淸威望隱然固已折衝萬里之外矣因其攝事申命正名式重乃權用齊眾聴非爲遷次尙何足辭所請宜不允故玆詔示想宜知悉

賜左中大夫參知政事福建江西荊湖南北路宣撫使孟庾乞除外一宮觀差遣不允詔

勅孟庾省所札子奏乞除在外一任宮觀差遣事具悉朕倚重輔臣用嚴武事居則謀謨帷幄以制勝於中出則綏定方隅以宣威於外安危所寄左右實均卿文武兼資險夷一節入防政柄往總戎旃旣淸甌粵之氛繼息荊湘之暴克成朕志庸啟嘉猷方俾遄歸載圖逺略副三臺而建府督八路以屯師遽騰引疾之辭顧有投閒之請殊乖所望未諭乃懷宜深體於囏難勿自安於休逸所請宜不允故玆詔示想宜知悉秋涼卿比安好遣書指不多及

賜防知政事孟庾辭免兼權同都督江淮荊淛諸軍恩命並乞除在外宮觀差遣不允詔

勅孟庾省所上札子辭免恩命乞除在外宮觀差遣事具悉卿防陪政事曾未閱時卽總師幹往平冦亂成功神速亦旣凱旋朕豈不知卿之勤勞而難畱卿於中以自輔哉屬時已盛秋當深儆備肆命卿遂副上宰移師江次盡督諸軍比覽需章乃求閒退顧方命下已詔諭朕防載披來奏重以疾辭𨿽曰由衷而似未體國天下方有急卿寧得避位而安耶所請宜不允故玆詔示想宜知悉秋涼卿比安好遣書指不多及

賜防知政事同都督江淮荊淛諸軍事孟庾乞除在外宮觀差遣不允詔

勅孟庾省所再上札子乞除在外宮觀差遣事具悉朕繼統興衰任大責重所與圖回天下之事者維二三輔臣是咨是托或謀於中或勤於外如腹心股肱之相爲用焉卿出撫全師淹畱滋久引疾來諗豈不念勞第以將帥士卒方安卿威信而並江淮營戍未可以弛嚴孰能代卿往任吾事𨿽忱辭屢至勢未得從卿其專精神近醫藥爲朕緩帶而臥防之神相至忠何恙不已乞閒之語毋復以聞所請宜不允故玆詔示想宜知悉賜同都督江淮荊淛諸軍事孟庾乞除一在外宮觀差遣不允詔

勅孟庾省所札子奏乞除一在外宮觀差遣事具悉朕惟安危之計得失以人仡仡勇夫固良難於獨任齪齪文士又不足以成功乃勞四輔之臣往將八路之督屬淮濱之列戌俾幕府以移屯正賴壯猷共圖逺略云胡引疾遽欲投閒念將相之一心用能協濟豈股肱之同體可得自謀寛我顧憂煩卿臥防均逸之語所未欲聞所請宜不允故玆詔示想宜知悉夏熱卿比安好遣書指不多及

賜試兵部尙書權邦彥辭免兼侍讀恩命不允詔

勅邦彥省所奏辭免恩命事具悉朕憂時多難克己自修親用正臣俾奉退朝之燕博觀前載以求致治之原庶資直諒之規用勉緝熙之效卿性質端厚學術深醇蓋嘗授業以爲多士之模橫經而動一人之聴勸讀之益推擇是宜往思啟迪之方毋執防謙之節所請宜不允故玆詔示想宜知悉

賜新除端明殿學士簽書樞密院事權邦彥辭免恩命不允詔

勅邦彥省所奏辭免恩命事具悉朕以軍國大政分畀輔臣顧尙右武之時尢重本兵之任久虛厥次蓋難其人卿悃愊無華靖共有守臨危徇節忠嘗至於毀家遭變苦心慮宜深於謀國延登廊廟參與樞機僉言允諧朕志素定方需閎議葉濟多虞胡爲逡巡猶乃遜避往勵匪躬之操共伸嘗膽之圖所請宜不允故玆詔示想宜知悉

賜新除淮南江淛荊湖等路制置發運使權邦彥辭免恩命不允詔

勅邦彥省所奏辭免恩命事具悉日者胡馬南冦所過爲墟荊湘江淛之間咸被其毒今防秋又偪而軍賦未充實資才智之臣克司漕挽之事是用輟卿方面付以六路之權庶日千金無乏大計昔史稱劉晏以民不加賦而上用足今民力竭矣而調度方繁非心計有餘知所取予其何以任此求之庶位無以逾卿往圖足食之方以徇移忠之節逡巡退避勿事小亷所請宜不允故玆詔示想宜知悉秋熱卿比安好遣書指不多及賜尙書右僕射同中書門下平章事秦檜爲水災待罪不允詔

禦筆批方時天大雨水將害粢盛豈惟宰輔罪在朕躬今秦檜抗章宜賜詔不允不得再有陳請

勅秦檜省所札子奏爲霖雨逾旬害於農畝伏望特賜罷黜事具悉天作滛雨水潦薦臻將有粢盛之害朕甚懼焉方玆側躬以請命上帝卿誠深憂國誼切同心引咎抗章遽求避位朕惟漢家災異爲防免之文不如禹湯罪已有應天之實朕則不徳而移責股肱此何理哉尙思燮理之宜勉副焦勞之托所請宜不允仍不得再有陳請故玆詔示想宜知悉

賜尙書右僕射同中書門下平章事秦檜乞外任宮觀差遣不允詔

勅秦檜省所札子奏乞外任宮觀差遣事具悉朕惟大公之道責成輔弼委任不疑固欲賴其心徳之同以濟大業於囏難也卿來自孤逺遂相朕躬夙夜勤勞於玆旬嵗諒欲行其道以有爲於當世耳胡爲抗章遽求避位無乃違卿欲行之志而異朕所以責成之意哉所請宜不允故玆詔示想宜知悉

賜新除建康府撫大使兼知池州呂頤浩乞給假將治不允詔

勅頥浩省所奏比因飲食不時遂致胃弱因傷寒變爲瘧疾伏望俯念衰殘給假將治才候稍安卽兼程起發前去事具悉爲臣之規固重於進退許國之誼宜徇於安危乃眷元臣實勤多難扁舟徑去身𨿽逺於朝廷魏闕遐瞻心諒存於王室屬此防秋之急肆先作牧之求素志克伸何恙不已中興江表今復見於夷吾薄伐太原尙有勞於吉甫其趣介圭之覲副玆仄席之思所請宜不允仍依累降指揮疾速前來赴行在奏事訖之任故玆詔示想宜知悉秋熱卿比安好遣書指不多及

欽定四庫全書

北海集卷十三

宋綦崇禮撰詔

賜端眀殿學士左朝奉大夫江南西路安撫大使兼知洪州趙鼎乞除一宮觀差遣不允詔

勅趙鼎省所奏札子乞除一宮觀差遣事具悉股肱太臣義均一體入則參禆機務出則分理藩條中外疊居祖宗之制也顧令郡邑空殘民力凋敝事繁責重非如平時此大臣與朕同所宜憂者覽卿所陳乃以立朝多怨意有避就則過矣卿旣以直自許計在官之事必公厥心又何禍患之有矧卿謂朕能施恩於拔擢進用之初豈獨不能保卿始終待遇之意茍使人人慮患自爲之謀咸欲如卿彼嘗更言責而有所抨彈者是將舉不得並立於朝忠厚之風斯復焉在勉安乃職式副眷懷所請宜不允故玆詔示想宜知悉秋熱卿比平安好遣書指不多及

賜新除工部尙書胡松年辭免恩命不允詔

勅松年省所奏辭免工部尙書恩命事具悉昔晉恵公在秦陰飴甥一言而秦伯乃歸晉君楚漢方爭侯生一說項王而太公呂后復還於漢今上天悔禍彊敵欲和信使繼通約好在此思得辧志之士専對之才如彼二人往焉庶克諭回兩宮平定邦國選於在列肆以屬卿乃聞慨然起任吾事惟忠誼有激於內而防微不見於色成功可必朕用嘉之中臺常伯班秩𨿽髙顧卿綿歷二省可以序進朕意恨薄尙何足辭所請宜不允故玆詔示想宜知悉

賜新除建康府路安撫大使兼知池州呂頤浩再辭免恩命不允詔

勅頤浩省所札子奏辭免恩命事具悉君子處已以用捨爲行蔵大臣立朝寄安危於進退卿中辭政柄出擁齋旄閔勞機務之繁優假眞祠之逸惟乃心王室能忘國步之囏顧無逾老臣用倚帥藩之托賜環趣召弭節來朝蒼生之望素髙元老之猷益壯埀紳正笏精神端可以折衝緩帶輕裘談笑何難於卻敵維吾舊徳宜體眷懷勉圖克復之功毋徇防謙之節所請宜不允故玆詔示想宜知悉

賜觀文殿大學士提舉臨安府洞霄宮呂頤浩辭免恩命不允詔

勅頤浩省所奏辭免恩命事具悉卿事朕囏難爲時勲業三陟防司之峻亦旣累年再辭魁柄之崇宜加異數迫人言之薦至悵朕意之莫伸収建旄開府之儀更祕殿隆儒之職用寵光於故弼俾休逸於殊庭終始厚恩應識保全之意優遊晚嵗毋忘兢愼之思其卽欽承尙奚遜避所請宜不允故玆詔示想宜知悉秋冷卿比平安好遣書指不多及

賜呂頤浩乞収還節度使印鉞落開府儀同三司卻除一合得職名不允詔

勅頤浩省所奏乞除一合得職名事具悉朕惟古者任人各有定位功髙者厥祿厚徳盛者其爵尊故知將相之官自是勲賢之器卿有大徳於朕有大功於時旣宣衛上之忠遂陟秉鈞之任𨿽云免政豈不念勞肆開公府之儀並侈將旄之寵務隆異數特越常規視人望以爲宜在朕心而無歉矧分臨於巨屏煩坐鎭於長江六纛前驅用佐先聲之震慴三槐在著尙期舊徳之來歸往體眷懷毋勞遜避所請宜不允故玆詔示想宜知悉賜尙書左僕射同中書門下平章事呂頤浩等爲火災待罪不允詔

禦筆批天之降災緣朕失徳方聳懼未寧遽得頤浩所上表欲與朕分譴益眀愧戢可降詔安慰之

勅頤浩省所上表奏今月二十二日越州遺火延燒民居上軫聖慮乞待罪事具悉朕惟失徳孽火示災延及無辜夕惕以懼將深戒於不治方引咎以責躬忽覽奏函力祈分譴震於夙夜方且畏天之威移之股肱亦豈朕之所欲宜思勵翼用副憂勤撫綏失業之氓助宣保民之意各安厥位勿復有陳所請宜不允故玆詔示想宜知悉

賜特進尙書左僕射同中書門下平章事呂頤浩辭免監修國史恩命不允詔

勅頤浩省所札子奏辭免恩命事具悉自前世以來致詳史事人君之言動則起居有注輔相之經綸則時政有紀授之祕府日而歷之則著作有官此其槪也顧宰相之職無所不統矧左右史乃其所屬時政記乃其所行而祕府三館則又舊制所兼也朕方深念艱難之際記事多缺肆命攸司舉行厥官則委卿監總固其宜耳昔張說以舊相居邊鎭卽軍中修史今𨿽戎馬未息軍國務繁卿獨不能以庶政余隙董成玆事乎一代大典方以屬卿勉副朕懷毋復謙避所請宜不允故玆詔示想宜知悉

賜特進尙書左僕射同中書門下平章事兼知樞密院事都督江淮荊淛路諸軍事呂頤浩辭免長男承議郎抗次男宣教郎摭除職名賜章服恩命不允詔

勅頤浩省所上札子奏辭免男抗摭除職名賜章服恩命事具悉卿再登元輔嘗立大勲比總六師往督諸道忠勤誠至不憚暑行而於其所私曽弗內顧在朕其可忘之矧方倚卿以圖邦國再造之功而卿之息則未錄豈其禮哉肆推茂恩斷自朕志今卿乃以異時僥幸者爲戒引誼力辭殊失厥防宜識玆意勿復重陳所請宜不允故玆詔示想宜知悉夏熱卿比安好遣書指不多及

賜新除禦史中丞富直柔辭免恩命不允詔

勅直柔省所奏辭免恩命事具悉朕躬履囏難鑑旣往之失廣直言之路開無諱之門凡白簡所彈皂囊所論不憚屈已從之惟恐下情之壅於上聞也然人臣進言自昔稱難而人主聽言尢爲匪易伊欲天下有盡言之益而上有用言之效安得遇事必言而言之必可行者哉卿天資直諒綽有祖風諌垣瑣闥納忠多矣不詭不訐動中事防蓋夫二者之難求適厥中期於濟國家之務而已朕用嘉之肆進汝位長玆風憲之司俾率乃僚冀聞正論往體眷意何以辭爲所請宜不允故玆詔示想宜知悉

賜新除工部侍郎賈安宅辭免恩命不允詔

勅安宅省所奏辭免恩命事具悉周漢二宣皆中興主詩人所歌旣以任賢使能爲宣王羙而史贊孝宣之治至於技巧工匠器械後世鮮及以見吏稱職之效朕甚慕焉惟卿發策妙齡踐揚最久安恬知止勇於退休緬懷資善之遊厥有甘盤之舊召還瑣闥益勵靖共冬官攸司亦卿故領庶防任使之廣必值於賢能而綜核之精弗遺於工技勉助於治無庸固辭所請宜不允故玆詔示想宜知悉

賜新除龍圖閣直學士知泉州葉份辭免恩命不允詔

勅葉份省所奏辭免恩命事具悉自南幸以來中原梗塞兵拏不觧用度日滋及胡馬冦江毒流荊淛民力旣屈儲廥一空而警蹕屢遷益繁供億卿器識沈靖心計精眀獨幹民曹於玆兩嵗不動聲色餉給以充非才智有餘孰堪其事方玆進位倚以成功乃力抗章願從均逸念賢勞之已久宜誠懇之重違攺職守藩時維常典往只成命勿復謙辭所請宜不允故玆詔示想宜知悉賜新除徽猷閣直學士淮南東西路宣撫使防謀官宋伯友辭免恩命不允詔

勅伯友省所奏辭免恩命事具悉朕於裁度萬務待遇庶品付以至公之道無容心焉乃者臨遣上將宣威淮甸凡厥防佐聽以自擇而有言於朝者首願得卿顧方倚以成功重違其請肆陞學士之職俾贅幕中之畫謂當伸於知己欣然從命而猶以疾病不能爲觧朕甚疑之卿之獲此蓋必有見取者矣其尙何辭所請宜不允故玆詔示想宜知悉

賜新除禦史中丞辛炳辭免恩命不許詔

勅辛炳省所奏辭免恩命事具悉朕嘗膽而懲大難虛心而受盡言摧抑世權以伸風憲之威張眀紀綱以正朝廷之體務奬延於忠讜用開廣於聰明卿時之老成邦之司直頃就閒於鄕曲每騰譽於搢紳迨玆三聘而肯來何止單言而寤意履臺端之期嵗倡國是於一時髙第當遷實才堪稱伊欲人勵思無邪之志肆俾卿専中執法之司惟有知而必言庶不繩而自肅若乃収大才以振風俗開公道以一權綱責實而修誠崇儉而節用備聞斯語深沃朕心勉卒令猷毋畱成命所請宜不允故玆詔示想宜知悉

賜神武副軍都統制嶽飛辭免恩命不允詔

勅嶽飛省所奏辭免恩命事具悉朕以九江之防襟帶武昌控引秋浦上下千里占江表形勝之地宿師遣戍向已屬卿增壯軍容爰加使號蓋圖乃績顧匪朕私矧殄防之功馭軍之略表見於時爲後來名將江湖之間尢所欣賴兒童識其姓字艸木聞其威聲則夫進秩任就一道豈特爲卿褒寵亦以慰彼民之望其尙何辭所請宜不允故玆詔示想宜知悉

賜新除龍圖閣學士充川陜宣撫處置副使盧法原辭免恩命不允詔

勅法原省所奏辭免龍圖閣學士充川陜宣撫處置副使恩命事具悉朕畱蹕東南憂深西顧舉陜蜀之計付之樞臣閔其久勞召還入輔重惟布宣威徳撫循兵民孰克代之俾任吾事以卿位列常伯名髙本朝巴梁劍外之人稔厥治行秦雍山西之士服其風聲是用參畀中權盡防諸將河圖峻職增賁戎昭胡爲抗章猶爾避命顧令行之莫反且眾選之已詳旣云竭力於囏虞毋復執謙於辭遜所請宜不允故玆詔示想宜知悉夏熱卿比安好遣書指不多及

賜新除兵部侍郎程瑀辭免恩命不允詔

勅程瑀省所奏辭免恩命乞宮觀事具悉人臣之忠尢難於盡言君子之孝莫大於養志卿舉職東省遇事必陳旣得盡言之羙朕用嘉之載從推擇進貳夏官時乃次遷理無足避顧以親老自列遂求退閒經不云乎立身行道揚名於後世以顯父母孝之終也二親之志其亦以是望於卿耳口體之養於親奚有惟卿慨然學古之道在君親之際慮之宜熟夫尙何辭所請宜不允故玆詔示想宜知悉

賜左朝奉大夫試尙書刑部侍郎兼權吏部侍郎胡交修辭免兼侍讀恩命不允詔

勅交修省所奏辭免兼侍讀恩命事具悉朕講道藝於干戈之隙訪鴻碩於政事之餘庶博所聞以輔不逮卿精深之學直諒之資時之醇儒古之益友頃從禁掖嘗侍經帷有嘉篤實之誠每竭紛綸之辧旣復論思之近列屬虛進讀之常員惟舊是圖在今爲稱往懋盡規之義毋煩避寵之辭所請宜不允故玆詔示想宜知悉賜左朝奉大夫新除兵部尙書趙子晝辭免恩命不允詔

勅子晝省所奏辭免恩命事具悉眷我國家教行宗屬𨿽久襲儒冠之盛固不乏人而間持從橐之榮未嘗在事豈有嫌於同姓蓋莫值於眞才今卿立朝自我作古缺文寖舉旣更禮學之淸司密防是承復寘樞機之要地所居自稱無適不宜肆還正於貳卿俾分釐於武部益詳閱試庶盡猷爲其戮力於囏虞毋執謙於辭遜所請宜不允故玆詔示想宜知悉

賜捧日天武四廂都指揮使眀州觀察使權主管殿前公事劉錫辭免恩命不允詔

勅劉錫省所奏辭免恩命事具悉卿才略天資勲名世顯入典禁廂之舊出分邊閫之憂克嗣前人爲時宿將勤勞具在艱險不渝朕聴皷鼙而有思悼干戈之未戢眷我爪牙之舊困於口舌之煩坐廢逺方倐更累嵗用趣還於宿衛俾盡復於官聯朕不乃忘卿當曷報尙益圖於忠力毋過飾於謙辭所請宜不允故玆詔示想宜知悉

賜龍圖閣直學士左朝奉大夫知處州耿延禧乞除在外宮觀差遣不允詔

勅延禧省所奏乞除在外宮觀差遣事具悉陟降多士懷思舊人方霸府初開曽囏難之共濟曁皇家再造率疎斥而莫畱有慨予心實勤乃眷起於瘴海流離之後付以便邦偃息之優式資愷悌之風已報循良之政遽玆引疾還欲就閒𨿽持橐居中未克在補過拾遺之列而析符於外姑欲圖承流宣化之功毋復有陳勉共乃事所請宜不允故玆詔示想宜知悉春暖卿比平安好遣書指不多及

欽定四庫全書

北海集卷十四

宋綦崇禮撰詔

賜新除端眀殿學士朝議大夫權同知三省樞密院事李回辭免恩命乞除一宮觀差遣不允詔

勅李回省所奏乞除一宮觀差遣事具悉頃分政府往奉東朝由寮寀之不防致軍民之弗靖肆圖宿望更領行臺復祕殿之班聯視輔臣之儀物眷懷良舊寵命維新何以嫌疑欲從閒散顧晨昏久廢甫迎防於慈闈而道路方長賴總齊於庶務亟安爾位用寛朕憂所請宜不允故玆詔示想宜知悉夏熱卿比安好遣書指不多及

賜資政殿學士左中大夫江南西路安撫大使兼知洪州李回乞除一宮觀差遣不允詔

勅李回省所札子奏乞除一宮觀差遣事具悉朕以中原未定夙宵疚懷巡省治兵駐於吳防眷言豫章則吾西屏內撫江表北控淮右非老成重望孰克鎭之卿由廟堂往命帥事驅攘羣盜綏輯疲民勤勞逾年休有成績方玆倚賴遽欲求閒引疾自言殊非所望惟舊勞則知體國而臥防可以折衝勉親藥石之良用副藩宣之托所請宜不允故玆詔示想宜知悉春寒卿比安好遣書指不多及

賜新除端眀殿學士左朝奉郎充江南東路安撫大使兼知建康府充壽春府滁濠和州無爲軍宣撫使李光辭免恩命不允詔

勅李光省所奏辭免恩命事具悉朕惟侍從之賢出入疊用其在朝則矢謨禁闥爲腹心之臣在外則折衝大邦膺屏翰之寄時有緩急任隨重輕朕方擢卿從班首冠六聯之長屬建康謀帥所急在玆𨿽坐執銓衡甚宜其職而宣威方面無以逾卿肆陞祕殿之華以壯長城之托亟只成命勿事牢辭所請宜不允故玆詔示想宜知悉

賜新除吏部尙書李光辭免恩命不允詔

勅李光省所奏辭免恩命事具悉爲國之患在於有賢而不能用卿學行修飭識慮通眀許國之誠慨然有爲濟務之材綽有餘裕搢紳所賢而朕所知也天官常伯任首六聯位次二府需賢而用今始得卿胡爲抗章猶爾遜避亟只成命庸副朕懷所請宜不允故玆詔示想宜知悉

賜新除戶部侍郎柳約辭免恩命不允詔

勅柳約省所奏辭免恩命事具悉昔漢官有試守者滿嵗則爲眞而唐制要官亦俾權知久乃正授蓋已試而遷則上之用人也審循次而進則士之居位也安朕於貳卿致詳者如此卿以疏通之才司邦國之計閱時𨿽近績效已聞就正厥官孰曰不可矧方倚以使事之重逺聘絕域送之以禮寵命是宜其卽欽承無勞遜避所請宜不允故玆詔示想宜知悉

賜新除顯謨閣直學士左朝請郎知平江府李彌大辭免恩命不允詔

勅彌大省所奏辭免恩命事具悉卿歷事三朝再登八座方圖宿望俾扞外虞與其屈防相幕之行曷若専委藩方之寄還陞延閣用賁左符往體恩私毋勞遜避所請宜不允故玆詔示想宜知悉夏熱卿比安好遣書指不多及

賜新除戶部尙書李彌大辭免恩命不允詔

勅彌大省所奏辭免恩命事具悉自兵興以來費出無藝民力屈財用殫至於斯極矣朕方興衰撥亂經營四方而軍賦所資爲尢急必有爲朕裁理調度知取知予使民不困而用足者以任吾事維卿靖重之操詳練之才敭歷三朝爲時宿望比還省戶未復舊班進長地官繄老成是賴毋畱成命庸副朕懷所請宜不允故玆詔示想宜知悉春暄卿比安好遣書指不多及

賜新除防知政事翟汝文辭免恩命不允詔

勅汝文省所札子奏辭免恩命事具悉卿侍從三朝爲時宿望虛佇舊矣屬輔臣未備物色其人想見儀刑起之田裏進對之際深契朕心顧豈勞承密防於鑾坡蓋將俾濟嘉謨於廊廟擢陪大政遂斷不疑詩不云乎𨿽無老成人尙有典刑朕今自喜得老成之助則發其所蘊協贊經綸亦卿之志也夫尙何辭所請宜不允故玆詔示想宜知悉

賜防知政事翟汝文乞除在外一宮觀差遣不允詔

勅汝文省所上札子奏乞除在外一宮觀差遣事具悉朕履玆囏運憂畏靡寧所賴二三大臣合誠交修用輔不逮矧卿以先逹宿望同陞廟堂久懷嘉謀庶克有濟中外攸屬曽亡間言何嫌何疑而弗安厥位乞骸之語匪朕欲聞勉協乃心以永終譽所請宜不允故玆詔示想宜知悉

賜新除太尉依前武成感徳軍節度使神武左軍都統制福建江西荊湖南北路宣撫副使加食邑五百戶食實封二百戶韓世忠辭免恩命不允詔

勅世忠省所札子奏辭免恩命事具悉人主之興事當勸於用賞人臣之有功常說於見知卿出總王師往行天討一鼓而平甌粵再舉而臨湖湘妖孽悉除逋逃自服乃峻防勲之典俾升掌武之班朕旣知卿狥國之勞卿宜恱此褒功之意亟只成命何用深辭所請宜不允故玆詔示想宜知悉

賜新除開府儀同三司韓世忠辭免恩命不允詔

勅世忠省所札子奏辭免恩命事具悉朕以湖湘之境氛祲旣淸淮泗之衝藩籬未固惟卿志無遺慮勇不辭難酬其前勞乃視儀於大府加之今授蓋倚重於長城旣兼將相之名宜狥邦家之計忠勤有素謙遜何爲所請宜不允故玆詔示想宜知悉

賜韓世忠再上札子辭免恩命不允詔

勅世忠省所再上札子奏辭免恩命事具悉朕薄於奉已而傾帑廩之入以養兵愼於官人而極臣鄰之寵以任將顧何所事蓋欲有爲卿繼立奇功進圖逺略旣削平於多壘將綏定於中原迨此策勲適當遣戍擬臺司而建府臨淮甸以宣威豈曰朕私時惟國計師言咸穆廟勝可期毋煩謙遜之辭式副憂勤之念所請宜不允故玆詔示想宜知悉

賜韓世忠三上札子辭免恩命不允詔

勅世忠省所三上札子奏辭免恩命事具悉朕惟五材並用誰能去兵四海未安注意在將故不愛三軍之費以收其力不遺一戰之勞以勤其功卿昨定湖湘未加信賞玆屯淮泗宜有寵行進號儀同式循典故而乃深陳中懇薦貢忱辭欲消貪覬之風願保謙沖之節載觀於守益嘆爾賢然爵於朝而盡公則令惟行而難返第思厚報毋執小亷往體眷懷亟只成命所請宜不允故玆詔示想宜知悉

賜新除武防軍節度使依前侍衛親軍步軍都總指揮使權主管殿前司公事郭仲荀辭免恩命不允詔

勅仲荀省所札子奏辭免恩命事具悉朕只畏天戒肆宥多方宿負往愆咸與更始矧卿頃嘗逺謫亦旣召還扈衛勤勞彌見忠謹而旄鉞未復有歉朕心屬更霈恩在法當敍所請宜不允故玆詔示想宜知悉

賜武防軍節度使知明州軍州事兼管內勸農使兼沿海制置使郭仲荀辭免新除檢校少保恩命不允詔

勅仲荀省所札子奏辭免檢校少保恩命事具悉卿齋壇名將勲閱故家久扈殿巖顧閔勞於宿衛出臨海道將倚重於蕃宣懇陳避寵之誠願罷典章之職載嘉衝節爰錫徽章假貳公亞保之崇仍六纛元戎之舊用光閫寄實典邦彞往體茂恩毋畱成命所請宜不允故玆詔示想宜知悉冬寒卿比平安好遣書指不多及賜侍衛親軍步軍都指揮使武防軍節度使權主管殿前司公事郭仲荀乞罷軍職除一宮觀差遣不允詔

勅仲荀省所奏札子乞罷軍職除一宮觀差遣事具悉卿勲閥名家將壇宿望典司環尹只扈殿巖盡一意以周旋復再更於寒暑行營不警列衛無嘩忽披懇欵之辭遂有退閒之請顧爪牙之攸賴吾寢爲安且精力之尙彊乃勞奚避體玆眷屬姑卽官常所請宜不允故玆詔示想宜知悉

賜新除檢校少保郭仲荀辭免恩命不允詔

勅仲荀省所上表辭免恩命事具悉宣尼有言惟器與名不可以假人今檢校官稱𨿽無所事而名防公孤亦云寵矣加之方鎭於以勸勞朕敢持是而輕厥付予顧卿久勤宿衛玆解軍權稽按舊章當有褒進初非虛假奚用牢辭所請宜不允仍防來章故玆詔示想宜知悉冬寒卿比平安好遣書指不多及

賜新除信安郡王孟忠厚辭免恩命不允詔

勅忠厚省所札子奏辭免恩命事具悉朕惟昭慈之盛徳有社稷之大功棄養東朝奄經祥祭疏恩外族敢後彞章念其終鮮於弟兄維乃獨當於門戶故用昔舅家之禮而啟玆異姓之封仰慰神靈下孚觀聴然位髙則寄愈重貴極則責愈深凡光寵於一身欲保安於九族勉追遺志何用謙辭所請宜不允故玆詔示想宜知悉賜寧逺軍節度使充醴泉觀使孟忠厚辭免回授轉官恩命不允詔

勅忠厚省所札子奏辭免恩命事具悉乃者戎事方繁顧朕不獲躬致東朝之養肆命百執從衛逺行逮其來還實宣忠恪序遷階秩用酬厥功卿選自懿親首尾在事格以有司之法分爲屬族之榮非曰寵私時維常典體予孝治勿事謙辭所請宜不允故玆詔示想宜知悉秋冷卿比安好遣書指不多及

賜端眀殿學士左中大夫新除知溫州韓肖冑辭免恩命不允詔

勅肖冑省所札子奏辭免新除知溫州仍舊職恩命伏望止以本官攺授一在外宮觀差遣事具悉卿元勲舊閥名宰世官有嘉濟美之才俾贊本兵之政張旃敵境逺煩將命之勤借箸籌帷還賴告猷之助方資戮力葉濟良圖顧辭之甚堅欲畱賢而不果乃錫守符之重仍聨殿屋之華豈不念勞姑從均逸維玆禁職蓋近臣出入之儀如彼要邦實今日便安之地相攸以授假寵而行何必宮祠始爲閒退所請宜不允故玆詔示想宜知悉

賜端明殿學士左中大夫同簽書樞密院事韓肖冑左朝奉大夫試工部尙書胡松年辭免賜馬不允詔

勅肖冑等省所札子奏辭免賜馬事具悉卿昨違行闕逺聘殊封嘗分駔駿之良俾佐驅馳之力越飛狐之險阻知我馬之虺隤緬想忠勤每深咨嘆甫結二邦之好方嘉四牡之還未足償勞曷云納賜往備服乘之用第思摧秣之宜所請宜不允故玆詔示想宜知悉

賜端明殿學士左中大夫同簽書樞宻院事充大金國軍前通問使韓肖冑辭免特賜恩澤七資起發錢一千貫左朝奉大夫試工部尙書充大金國軍前通問副使胡松年辭免特賜恩澤五資起發錢八百貫恩命不允詔

勅肖冑等省所札子奏辭免特賜恩澤並起發錢事具悉卿將命出疆推誠許國惟邦家社稷之計正賴深謀則閨門子弟之私可貽纎慮肆頒渥澤用慰逺懷載瞻道裏之長並給賫裝之費歸兩宮而平二國卿其勉於成功庇九族而祿萬鐘朕豈難於優報體玆至意毋復多辭所請宜不允仍不得再有陳請故玆詔示想宜知悉

賜新除同簽書樞密院事韓肖冑辭免恩命不允詔

勅肖冑省所札子奏辭免恩命事具悉朕惟防五兵之務實賴於智謀合二國之成必資於忠信兼此重任屬吾世臣卿克紹家聲允爲國器運籌之略専對之才求於禁近之間無若老成之比進聯右府豈獨本朝之得人出聘北方亦知韓氏之有後繄功名之是似庶禍亂之可平勉副眷懷毋勞謙避所請宜不允故玆詔示想宜知悉

賜新除吏部侍郎韓肖冑辭免恩命攺授一州不允詔

勅肖冑省所奏辭免恩命事具悉卿頃由宰士擢貳冬卿閱嵗月之再周厥材猷而自見眷言勞勩宜有序遷朕方紹立邦基緬懷世烈故國在念豈徒喬木之思遺笏僅存猶若甘棠之比矧得賢於後裔宜戮力於本朝進執銓衡玆圖乃績出分符竹可副朕心往亟踐於厥官毋久畱於成命所請宜不允故玆詔示想宜知悉欽定四庫全書

北海集卷十五

宋綦崇禮撰詔

賜新除捧日天武四廂都指揮使充淮南東西路宣撫使司都統制王辭免恩命不允詔

勅王省所奏辭免恩命事具悉自囏難以來兵政寖隳行營置帥非復舊制而軍衛之職多缺朕甚念之卿出自世將爲時虎臣宣力爪牙旣多成績出屯淮楚方賴協心持假四廂之權以示三軍之重遽披誠悃請避寵榮惟勉於大功防矜於小節所請宜不允故玆詔示想宜知悉

賜捧日天武四廂都指揮使慶逺軍承宣使神武前軍統制王辭免軍職不允詔

勅王省所奏辭免軍職事具悉國家宿兵京師密衛王室列置主帥付以軍權號令訓齊克壯爪牙之勢承平旣久紀律寖隳比更亂離播棄殆盡而廟衛之職徒存其名顧猶愼寵將臣而不敢輕廢者示朕區區未嘗一日忘其舊耳卿夙由忠勇分總行營將俾出師特加是命𨿽休兵淮楚姑輟乃行而蕩冦荊湖正需爾力臨遣之意無怠於前儻能體朕思復舊典之心以共恢逺之略不亦善乎辭遜小亷於卿何有所請宜不允故玆詔示想宜知悉

賜新除知揚州充淮南東路安撫使湯東野辭免恩命不允詔

勅東野省所札子奏辭免恩命事具悉朕北顧中原淮海實爲控扼之地自分鎭以來未得其人使吾遺氓更以重困肆求侍從之舊往綏撫之如卿材能著於己試起當閫寄孰曰不然云胡抗章猶以疾諗夫天下多事正聖哲馳騖之時卿體國有素顧欲辭難而就佚耶其趣之官副此眷倚所請宜不允依已降指揮疾速前去之任有合申事件條具申尙書省故玆詔示想宜知悉春暖卿比安好遣書指不多及

賜徽猷閣直學士右太中大夫知揚州充淮南東路安撫使湯東野乞依舊一宮觀差遣不允詔

勅東野省所狀申尙書省乞依舊一宮觀差遣事具悉人臣事君安危不奪其節劇易不辭其事卿以材能見推當世出入禁從爲吾邇臣於事君之義宜所知也今風俗媮薄而利害之心勝士大夫從仕舉欲卽安平之地則吾境土不幸而更兵火者多矣將孰與之撫凋瘵而扞牧圉也哉姑悉乃心以副朕意辭難就佚得無嫌乎所請宜不允故玆詔示想宜知悉夏熱卿比平安好遣書指不多及

賜新除禮部侍郎陳與義辭免恩命不允詔

勅與義省所札子奏辭免恩命事具悉卿以經術之深旣資勸講辭華之贍兼俾代言而任總銓曹日攖繁務惟精明之立防在剸撥而有餘然而必將責吏事之能則非所以用儒臣之意貳卿之列掌禮是優品秩𨿽同劇閒則異方訂裁容典固有賴於刾經則潤色絲綸蓋無妨於視艸欲賢勞之少佚極淸選以良宜初匪超逾奚煩遜避所請宜不允故玆詔示想宜知悉

賜左奉議郎試尙書禮部侍郎兼侍講兼權直學士院陳與義乞除一在外宮觀或僻小一郡不允詔

勅與義省所奏乞除一在外宮觀或僻小一郡事具悉卿之求去蓋屢矣而不止朕之畱卿則確然而莫移顧委質事君將內外之奚擇而用人立國患賢才之未充眷予侍從之流有此英奇之望平允甚宜於文部直淸復見於秩宗矧視艸禁嚴方待宣公之中助且執經帷幙可容揚秉之外遷卿𨿽自處之有辭朕豈茍遺而無故體玆至意毋復固陳所請宜不允故玆詔示想宜知悉

賜新除吏部侍郎陳與義辭免恩命不允詔

勅與義省所奏辭免恩命事具悉選部舊爲劇曹自南渡以來典籍散亡姦百出或者當用文學之吏治之庶防能勝則又大不然夫銓綜之地多士所趨而専以吏道繩焉其肯退聽昔人蓋有簡要淸通之目非吾儒學之臣其素節雅望足以領袖後進者顧未易以厭服士心而見推平允也朕今擢卿於詞掖而行之選事豈茍然哉亟只厥官毋畱成命所請宜不允故玆詔示想宜知悉

賜左奉議郎試尙書吏部侍郎兼侍講兼權直學士院陳與義乞除一小郡或宮觀差遣並不允詔

勅與義省所奏陳乞事具悉朕閔勞多虞事皆艸創而銓選之法壞比命有司裒輯科條聚爲成書庶防遵行稍有定制但今輿圖半沒仕路猶廣衣冠流離失職者眾而州縣之員有限不足以充其求乃至逆用數年之缺先者未至已復掲牓而待其後矣茍於是中尙容姦幸則可乎軫於朕懷申飭憲禁方賴卿等革玆獘源而遽求罷去豈朕所望如卿才能學識蓋一時之選惟悉乃心勤乃職使吏不得用法而士無謗言朕復何慮所請宜不允故玆詔示想宜知悉

賜左奉議郎試尙書吏部侍郎兼侍講陳與義乞除一在外宮觀不允詔

勅與義省所奏乞除一在外宮觀差遣事具悉朕建立邦國於剝亂陵夷之後號召人材於流離解散之餘有徳於玆將収其用夫豈無故而遐棄之卿以碩學懿文宏材贍智來從孤逺越置近嚴綸閣摛辭識王言之體天官典選得士譽之公方觀厥成克副朕志遽以疾諗欲輕去朝何嫌何疑而爲計出此姑安乃職毋復多言所請宜不允故玆詔示想宜知悉

賜吏部侍郎兼直學士院兼侍講陳與義乞除一在外宮觀差遣不允詔

勅與義省所奏乞除一在外宮觀差遣事具悉朕惟銓衡人物必有淸通之才勸講經帷必有鴻博之學發揮帝制必有典雅之文夫然後稱卿以時望登於從班兼玆三長獲爲朕用矧其辭章爲後來之冠議論合當世之宜求之在庭幾見其比人才難得國步猶囏顧如卿者可因引疾而聽其去哉勉體眷知毋徒辭費所請宜不允故玆詔示想宜知悉

賜新除檢校少保定國軍節度使依前知樞密院事宣撫處置使張浚辭免恩命不允詔

勅張浚省所札子奏辭免恩命事具悉乃者外侮憑陵中原梗阻整予師眾姑巡守於南邦煩我樞臣往分憂於西鄙盡防諸帥屢當彊胡顧失利富平豈不賢於避敵及鏖兵岐下乃終底於成功一戰之威三軍克振有嘉忠略爰賜寵章假孤棘之班資建將旄之儀物並昭異數式勵羣情胡爾好謙尙玆請避𨿽推原雅志固非爵祿之求而進復舊疆正欲功名之勸勉膺茂命毋事勞辭所請宜不允故玆詔示想宜知悉冬寒卿比安好遣書指不多及

賜檢校少保定國軍節度使知樞密院事宣撫處置使張浚乞檢累奏賜黜責別選大臣經營關陜不允詔

勅張浚省所奏乞檢累奏賜黜責別選大臣經營關陜事具悉勝負兵家之常要以成功而爲主安危大臣所寄豈其微眚之是尢卿威望在人誠心許國自分憂於一面蓋禦敵者三年壯志弗渝逺圖可必彼將帥之不競非方略之實然矧後效之已彰顧前奔之孰議載披來請殊拂朕懷昔楚不赦得臣徒益文公之喜而晉復用林父卒成赤狄之誅得失之間逺近如此尙其畢力毋復多雲所請宜不允故玆詔示想宜知悉秋冷卿比安好遣書指不多及

賜檢校少保定國軍節度使知樞密院事張浚乞罷知院事不允詔

勅張浚省所札子奏乞罷知樞密院事具悉卿任居近輔身荷大功佐佑弼諧正仰忠賢之力周旋恩禮敢遺勲舊之臣旣屢詔以遄歸猶固陳而辭位𨿽樂羊多謗朕將投篋以焚書而郭令可師卿其聞命而就道矧初無間何所致疑佇入告於嘉猷以終圖於大計勉成朕志毋費乃辭所請宜不允仍依累降指揮赴行在故玆詔示想宜知悉春寒卿比平安好遣書指不多及賜檢校少保定國軍節度使知樞密院事張浚請罪不允詔

勅張浚省所札子奏富平之師嘗致敗績不能攘敵復土願請罪於司冦以懲不敏況孀親埀老乞賜骸骨以盡孝養事具悉卿之引咎陳誠屢矣而朕開諭之辭亦以數下謂當深體毋復有疑玆聞趨命而來將遂入見虛懷以俟渇聽嘉謀乃猶抗言固求歸養君臣之間情阻不通朕用歉焉夫卿委質以從朕於艱難舊矣方新過家而將母來諗無乃非卿許國之素而違昔人養志之誼乎其亟造朝副予注意所請宜不允依累降指揮疾速赴行在故玆詔示想宜知悉春暖卿比平安好遣書指不多及

賜知樞密院事張浚乞許辭免先除檢校少保定國軍節度恩命不允詔

勅張浚省所上表乞許辭免先除檢校少保定國軍節度使恩命事具悉日者卿専制行謀盡防諸將破敵岐梁之際虜眾載殱伸威巴蜀之衝人心克固惟指縱之功旣茂則褒揚之命宜先賞已定於三年恩豈移於一旦迨將入見乃更力辭顧六纛多儀允稱本兵之任而貳公顯秩雅宜輔政之司何所嫌疑毋煩遜避所請宜不允仍不得再有陳請故玆詔示想宜知悉春暖卿比平安好遣書指不多及

賜太尉定江昭慶軍節度使神武右軍都統制張浚乞一在外宮觀差遣許任便居住不允詔

勅張浚省所樞密奏據卿申乞一外任宮觀差遣許任便居住事具悉卿結髮從軍積功百戰忠誼之性出於天資事朕累年備宣勞勩如卿自列朕所深知方邊報尙新而防秋甚邇正資宿將以扞外虞遽求退閒豈朕所望矧士馬之蕃耗器械之有無搜補繕修卿之職也其條所務以上樞庭益思先事之圖毋作自安之計國家休戚卿實同之所請宜不允仍不得再有陳請其見闕軍馬器甲條具措置申樞密院故玆詔示想宜知悉賜知樞密院張浚乞在外宮觀差遣不允詔

勅張浚省所奏乞在外宮觀差遣事具悉卿功存社稷任總樞機𨿽閔勞師旅之繁正倚重廟堂之望矧五年在外渇欲見卿而四輔居中久難虛位亟下遄歸之詔猶披引疾之辭載惟上命之行禮毋俟駕俯亮乃心之素忠豈忘君其趣來歸以圖逺略求閒之語匪朕所期所請宜不允仍依累降指揮疾速赴行在故玆詔示想宜知悉秋冷卿比平安好遣書指不多及

賜新除徽猷閣學士提舉臨安府洞霄宮詹乂辭免恩命不允詔

勅詹乂省所奏辭免恩命事具悉卿年加耆艾時謂老成從朕於艱勤勞惟舊名還東省曽未淹時惜其旅力之愆重煩官職之事畀眞祠之優廩仍延閣之近班示朕至恩皆卿舊物往綏壽祉毋事謙辭所請宜不允故玆詔示想宜知悉秋冷卿比平安好遣書指不多及賜端眀殿學士左中大夫知饒州軍州事主管孽生監牧董耘乞除在外宮觀差遣不允詔

勅董耘省所奏乞除一在外宮觀差遣事具悉朕訪道燕間欲舊人之自近登賢禁路湏論者之僉諧惟卿久去內朝甫安便郡賜環初召益思代邸之勤勞偃節復畱非若河東之毀譽始終不替內外何殊第堅體國之誠姑勉治民之最遽求退避曷副眷懷所請宜不允故玆詔示想宜知悉冬寒卿比平安好遣書指不多及

欽定四庫全書

北海集卷十六

宋綦崇禮撰勅

賜知隨州李道奬諭勅書【六月二十四日】

勅李道省徳安府復州漢陽軍鎭撫使陳規奏承知隨州李道公文稱於今年五月初二日酉時隨縣尉司申解捉到李周劉智二人稱系僞齊劉豫下奉使張玩等差賫僞勅檄書來隨州下文字系要招降竊以本州官吏軍民父祖累世受本朝涵養之恩二百餘年昨自兵火之後惟竭盡忠節上報朝廷豈忍遽從僞命今來僞齊劉豫亦是大宋臣子尙敢遣人賫僞勅書彊要招降侵展疆土孰不切齒除已將李周劉智盤枷並僞勅檄書繳連解送本鎭兼具此申奏朝廷事自逺夷結禍中土靡寧乃眷襄隨重罹兵火尙賴忠誼豪傑之士不忘國家涵養之恩心存本朝力郤僞使連書詞而來上陳悃愊以甚明灼見純誠良深嘉嘆勉堅令節佇立殊勲故玆奬諭想宜知悉夏熱汝比好否遣書指不多及賜襄陽府統制軍馬李橫奬諭勅書【六月二十四日】

勅李橫省徳安府復州漢陽軍鎭撫使陳規奏承襄陽府統制軍馬李橫公文稱五月三日午時有僞齊劉豫遣奉使彭義並親隨郭立賫僞勅檄書前來到府竊以祖父以來食大宋水土僅二百年方圖補報忽見此書痛憤不已除將郭立淩遲處斬號令外所有奉使彭義並賫到僞勅檄書並已解發赴行在去訖事自逺夷結禍中土靡寧乃眷襄陽重罹兵火尙賴忠誼豪傑之士不忘國家涵養之恩心存本朝力郤僞使連書詞而來上陳悃愊以甚明灼見純誠良深嘉嘆勉堅令節佇立殊勲故玆奬諭想宜知悉夏熱汝比好否遣書指不多及

賜武功大夫貴州團練使統制軍馬李宏奬諭勅書【六月二十七日】

勅李宏省福建江西荊湖南北路宣撫使司奏潭州申馬友自到跋扈恣橫六月一日李宏將馬友處置訖事朕以馬友恃眾阻兵連年叛命戒於多殺姑務涵容而汝疾惡之資出於天性體國之志備見誠心殱厥渠魁旣少申於眾憤撫其部曲俾還齒於王人載覽奏陳良深嘉尙故玆奬諭想宜知悉夏熱汝比好否遣書指不多及

賜陳彥明下一行官兵等奬諭勅書【八月二日】

勅陳彥明下一行官兵等黠賊彥舟負國大恩甘心僞命罪盈惡稔天罰可逃汝等各保忠誠弗從叛亂克整其眾自歸本朝使臣以聞良用嘉嘆已命大帥收撫師徒尙肩一心以圖報力故玆奬諭想宜知悉秋涼汝等比好否遣書指不多及

賜武功大夫遙郡防禦使襄陽府郢州鎭撫使李橫武義大夫兼閣門宣贊舎人鄧隨州鎭撫使李道權知鄧州桑立奬諭勅書【八月二十一日】

勅李橫等汝夙秉至忠深明大義𨿽屬囏難之際弗迷順逆之宜執賊使以來歸卻檄書而不答臣子之誠無貳神明之鑑所臨周覽敷陳良深咨嘆尙其奮勵以建功名故玆奬諭想宜知悉秋涼汝比好否遣書指不多及

賜廣南東西路荊湖南北路兩浙東西路福建路江南東西路州縣官吏等勅書【十月八日】

勅廣南東西等路州縣官吏等朕以中原否隔狄難歲滋巡省治兵久淹江表惟是六師供億調度之繁以盜賊干戈誅求之苦擾吾郡邑害及生靈終夜以思當食而嘆𨿽詔書寛卹赦令蠲除以時而下尙慮奉行之吏便文自營徒掛墻壁使吾惻怛哀矜之意不能下究而元元之民靡獲霑其實惠朕甚湣之肆簡忠信之使分路循行逮諸郡縣檢察詔令平反刑獄觀問風俗宣布徳意付以親札之歷使按舉必書以稽其殿最丁寧告戒躬臨遣之惟爾在官小大之臣斯亦知朕志矣其相率勵各公乃心勤乃職毋荒失朕命務安吾民凡使者之所上聞朕將卽其功罪以示勸懲隨其惰修加以誅賞爾乃狃於習俗行或不良將冒吾禁其灑心易慮務自悔革勿蹈大刑朕言必行惟明聽之毋忽故玆示諭想宜知悉冬寒汝等各比好否遣書指不多及

賜慶逺軍官吏軍民僧道耆壽等示諭勅書【十月十九日】

勅慶逺軍官吏軍民僧道耆壽等朕以邢煥親居後父蚤推姻閥之賢寵建戚藩玆廣合宮之慶畱奉祠於琳館俾遙領於龍江時維邦翰之良匪特椒房之重旌旄載道知逺服之增光典冊告廷想羣臣之咸喜今特授邢煥慶逺軍節度使充醴泉觀使特封徳淸縣開國子食邑五百戶食實封二百戶故玆示諭想宜知悉冬寒汝等各比好否遣書指不多及

撫諭四川路勅書【十二月二十四日】

勅成都府潼川府利州防州等路官吏軍民等朕慨覽輿圖計安邦域眷予梁蜀自我祖宗寛彼政刑革異時之苛急順其風俗俾終歲以遨嬉甲子再周干戈不試怨咨之气弗起安樂之音相聞繄國家施徳澤之深故民物極庶繁之美豈虞他盜輒亂諸華流毒闗中遂肆侵陵之計埀涎劍外未忘吞噬之心幸背城伸一戰之威獲守險爲四川之障然而師徒久役備禦尙嚴轉粟兵間固多勞苦取民賦外諒數誅求所期蹔費而永寧夫豈好勤而惡逸夙宵在念焚灼於中惟暴彊而弗戢則敵當自摧惟禍亂之已窮則時當自定皇天是輔佇成綏靖之圖王化復行終底和平之防往體至意尙肩一心故玆撫諭想宜知悉冬寒汝等各比好否遣書指不多及

撫諭陜西路官吏軍民等勅書【十二月二十四日】

勅陜西路官吏軍民等朕躬履多囏力興大業勒兵吳防以北控於江淮分帥泰川俾西臨於闗塞庶將復國用克息民嗟謀畫之未良致師徒之不競委金湯而弗守半已隳殘縱蛇豕之無厭恣其吞噬靡顧黎元之禍但資僣竊之臣淪防者無路以自歸散亡者有生而皆棄流毒爾眾痛切朕心是用更命近臣往防諸將旣撫循於凋瘵且備禦於侵陵毋逞滛刑務行寛政庶反側者罔迷於首防而逋逃者還齒於吾人共圖戡定之期終底和平之舊體斯至意肩爾一心故玆撫諭想宜知悉冬寒汝等各比好否遣書指不多及

撫諭【缺】州軍勅書【四月三日】

勅某州軍官吏軍民等自釁纒朔土禍結中原不虞僣叛之徒敢肆猖狂之計神州旣梗王命未通痛爾士民防玆塗炭舊都舊邑力𨿽刼於凶威我子我臣志豈忘於歸戴稍聞忠誼防效欵誠察人意之合符知天心之悔禍克將所部還奉本朝唇齒相依同盟而奬王室掎角以進連衡而折冦讎務救災而卹鄰且講信而修睦勿懷私忿勉就大功期九廟之再安庶兩宮之可復山河之誓金玉不渝故玆撫諭想宜知悉夏熱汝等好否遣書指不多及

賜新除武節大夫遙郡刺史依前閣門宣贊舍人權商虢陜州鎭撫使兼知虢州董震奬諭勅書【四月三日】

勅董震自兵纒雍洛地隔江湖顧王命之未通豈人心之能固夙宵在念焚灼於懷惟汝克殿一邦並連他郡旣倡端而效順將相帥以歸眞天無疾風安知勁艸人當亂世乃見純臣載亮勤誠屢形咨嘆已加爵命就畀藩方惟神相於至忠矧事從於大誼庶由乃力能一眾情免就功名副予嘉尙故玆奬諭想宜知悉夏熱汝比好否遣書指不多及

賜唐州官吏軍民等撫諭勅書【四月十日】

勅唐州官吏軍民等自神州旣梗王命遂暌痛爾士民防玆塗炭舊都舊邑力𨿽刼於凶威我子我臣志豈忘於歸戴果聞忠義來效勤誠察人意之合符知天心之悔禍各堅爾志還奉本朝唇齒相依同盟而奬王室掎角以進連衡而禦冦讎務救災而防鄰且講信而修睦勿懷私忿勉就大功期九廟之再安庶兩宮之可復山河之誓金石不渝朕所念也爾其懋哉故玆撫諭想宜知悉夏熱汝等各比好否遣書指不多及

賜翊衞大夫忠州觀察使神武左副軍統制西京路招撫使襄陽府鄧隨郢州鎭撫使兼知襄陽府李橫利州觀察使河南府孟汝鄭州鎭撫使兼知河南府翟琮武功大夫吉州觀察使河南府孟汝鄭州鎭撫使董先武節大夫貴州刺史兼閣門宣贊舍人權商虢陜州鎭撫使董震親衞大夫安州觀察使唐州信陽軍鎭撫使知蔡州牛臯武功大夫吉州團練使知汝州彭玘武義大夫閣門宣贊舍人鄧州南陽縣界巡綽盜賊牛寶修武郎閣門只候權河陽安撫使王偉武經大夫達州刺史知信陽軍趙起武功郎閣門宣贊舍人知唐州朱全武翼郎閣門宣贊舍人鄧州南陽縣把隘官朱力成撫諭勅書【五月六日】

勅李橫等朕淹汩南邦顧瞻中國神都舊宅猶聞戎馬之依憑赤子遺民特困敵人之驅迫天終助順人果懷歸肆時鎭守之臣疊效忠勤之績每嘉汝志實動予衷維亂旣極以趨安且惡已盈而將敗賴汝豪傑成此功名仗大義以連行要倚輔車之勢肩一心而戮力當如手足之親各務協和更相勉勵期大復祖宗之宇以並書社稷之勲姑捐爾私共濟國事故玆撫諭想宜知悉夏熱汝比好否遣書指不多及

攺賜李橫等勅書【五月十三日】

勅李橫等朕失馭中原省方南國眷玆列郡孰保吾民維時鎭守之臣克效忠勤之績每嘉忠志實動予心屬暑候之方炎念戍徒之良苦禦侵待暴姑愼守於封疆按甲緩兵其少休於士卒拊循凋瘵勸課耕桑務收綏靖之功終底和平之福故玆撫諭想宜知悉夏熱汝比安否遣書指不多及

欽定四庫全書

北海集卷十七

宋綦崇禮撰口宣

髙麗使副朝見托歸館賜禦宴口宣【三月二十二日】

有勅卿等逺修方貢來防時巡旣入造朝復休就捨載嘉恭順宜賜燕私今差某官賜卿等禦筵想宜知悉

髙麗使副朝辭賜禦筵口宣【三月二十三日】

有勅卿等觀光入覲已事告還眷言去路之長屬此歸艎之迅宜頒燕飫以示恩私今差某官賜卿等禦筵想宜知悉

批答

賜新除防知政事張守上表辭免恩命不允仍斷來章批答

省表具知朕權時之宜以宰執大臣通治三省使政事歸一而責任維均庶幾同寅協濟多難卿文能華國道足治君夙懷王佐之才寔應中興之輔頃由鼇禁擢贊鴻樞𨿽兵機專帷幄之籌而政柄隔鈞衡之地肆從攺命式副疇庸惟卿素推體國之誠顧朕自負得賢之喜胡爲謙挹猶爾逡巡其勉就於大功勿徒拘於小節所請宜不允仍斷來章批答口宣

有勅久同囏險深諒忠勤肆輟領於中樞俾進陪於大政方需偉績勿事固辭今差

賜新除端明殿學士簽書樞密院事趙鼎上表辭免恩命不允仍斷來章批答

省表具知士大夫好議久矣平居天下之事知之患不得言言之患不得行今朝廷遷播國制搶攘政令所施咸出一切豈無事之可議而不獲上聞者卿以直諒之資任風憲之責蓋常偘偘爲朕言之朕旣察其忠誠虛心開納然徒使卿排擊當權以言之於下孰若其協心國論以行之於上是用延登廊廟參秉樞機顧視前時病闕失多懷懣不平之气今而攄發猷爲可以大伸其志矣方資倚賴冀圖厥功謙抑逡巡非朕所望其只成命勿復重陳所請宜不允仍斷來章批答口宣有勅卿夙懷忠略久著直聲進陪樞筦之司實慰搢紳之論體玆深眷毋事固辭今差

賜新除防知政事謝克家上表辭免恩命不允仍斷來章批答

省表具知史臣有言用人非難用人盡其才爲難誠哉是言也夫建明堂營大廈必求材於楩柟豫章之木顧梁楹棟幹之弗取斵而小之乃以充榱桷之細其可以言用材也歟卿識量宏達學術深醇足以任重而致逺朕之知卿久矣每欲收用而每不果中實歉焉召自藩方甫還朝著采之物望副之宿心遂斷不疑擢陪大政庶幾朕無用不盡才之悔而卿亦獲大展其才輔朕以有爲於時矣方宜戮力葉濟囏難辭遜小亷朕所不取亟只乃事毋復重陳所請不允仍斷來章批答口宣有勅卿行能髙世徳望腆時旣登貳於政機實允諧於物論往服已行之命毋煩屢至之辭今差

賜新除都監江淮兩浙荊湖諸軍事呂頥浩上表辭免恩命不允批答

省表具知朕獲承丕緒屬此中微方內正於綱維且外攘於暴亂顧文武貳柄不可有分而軍國異容孰能兼任眷我鈞衡之老獨髙社稷之功精神足以折衝威望自然鎭物肆以上公之重往臨八路之師庶克震於天聲遂再安於國步卿之志也何以辭爲所請宜不允批答口宣

有勅卿中秉國鈞外嚴師律聳華夷之觀聽寄宗社之安危渙號已行謙辭何有今差

賜呂頥浩再上表辭免恩命不允仍斷來章批答

省表具知卿位隆輔相望重勲賢牧野蒞師允屬鷹揚之大老新亭止泣豈惟江左之夷吾顧國論之攸同患兵權之不一乃煩上宰盡督諸軍惟卿慨然自任於安危則朕庶乎少寛於宵旰察眾志之咸定何君言之太謙其體至懷毋爲固避所請宜不允仍斷來章批答口宣

有勅卿忠惟許國志在康時兼隆將相之權無易勲勞之舊體玆至意勿復重辭今差

賜新除防知政事翟汝文上表辭免恩命不允斷來章批答

省表具知朕以國勢未安責在輔政之臣懲數易之煩愼厥付予歷選於眾乃得老成式遄其歸引以自近幾聞奇論協濟囏難卿旣幡然而來副朕斯意胡爲抗章猶以衰疾爲解顧卿年加而志彌壯養厚而气愈剛庶幾乎精神折衝坐鎭雅俗夫豈勞卿以筋力之事爲哉往體至懷毋復堅避所請宜不允仍斷來章批答口宣有勅卿三朝舊徳當世名臣方圖輔政之功咸有得人之慶亟只成命勿事勞辭今差

賜新除端明殿學士僉書樞密院事權邦彥上表辭免恩命不允仍斷來章批答

省表具知朕遭時多難思復大業永惟二三政事之臣是咨是圖登用之際其何敢易乃者右府虛位陰察在廷顧端亮之姿靖重之器更事久慮患深老成可親亡逾卿者肆頒顯命擢與籌帷盍體朕知職思其報雍容辭遜豈所望哉所請宜不允仍斷來章批答口宣有勅卿忠純一徳夷險百爲方登樞宻之嚴佇決廟謨之勝亟只乃事庸副朕懷今差

賜新除尙書右僕射同中書門下平章事朱勝非辭免恩命不允斷來章批答

省表具知朕閔國多囏需人共濟金穀甲兵之問每至於廟堂鹽梅舟楫之求實勞於巖野適吾舊徳歸造行朝顧雅望之素髙惜前功之未究俾還分於臺揆以對秉於機衡方今狄患猶滋政多外懼邦基未定孰與中興惟夙懷許國之誠宜大展匡時之略庶其戮力用克解憂朕旣急於得賢卿盍思於愛日雍容辭遜豈所望哉所請宜不允仍斷來章批答口宣

有勅卿道可致君忠宜謀國用再圖於舊徳以協濟於多虞成命旣行謙辭何有今差

賜新除武泰軍節度使郭仲荀上奏辭免恩命不允批答

省表具知卿承家無忝在事有勞坐累謫官旣歸宿衞逢恩滌釁當復班聨專節制於元戎寄曲司於環尹時卿之舊匪朕其私渙號已孚謙辭毋固所請宜不允批答口宣

有勅卿霈澤載更官儀當復爰畀將旄之舊用昭邦典之常宜卽只承勿勤遜避今差

賜郭仲荀再上表辭免恩命不允仍斷來章批答

省表具知朕體覆載之無私舉恩威而疊用顧弭災肆宥澤已逮於幽遐忘過念勞寵可稽於貴近欲壯殿巖之勢俾還將鉞之榮邦典有常師言惟穆亟只休命毋事飾辭所請宜不允仍斷來章批答口宣

有勅卿服勤巖陛加寵藩旄惟予命渥之新時乃官儀之舊奚爲固避勿復重陳今差

賜新除慶逺軍節度使邢煥上表辭免恩命不允批答

省表具知朕躬祠總章均慶寰宇乃眷椒房之澤應逮其親肆崇藩閫之儀用光厥族矧卿官班一攺嵗律五周辭要地而弗居奉殊庭而自抑於義當得非親敢私往服寵榮奚煩謙避所請宜不允批答口宣

有勅比推祭澤爰舉邦彛特頒將鉞之華用錫戚藩之祉亟只茂渥毋飾謙辭今差

賜同都督江淮荊浙諸軍事孟庾上表辭免恩命不允仍斷來章批答

省表具知朕惟股肱一體休戚所同世當承平則大衣髙冠雍容廟堂而有餘時屬多故則躬擐甲冑馳驅軍旅而不足朕豈不欲與二三臣坐論於上無爲而用天下哉顧方親總六師嘗膽苦志力圖中國之難則夫入防政柄出董戎旃以是委卿而不少休息者寧所得已往體朕意益勵壯猷辭遜之常於卿可略所請宜不允仍斷來章批答口宣

有勅卿中聫近輔出董全師揆巳試之成功實克堪於重寄往圖逺略毋事謙辭今差

賜新除防知政事席益上表辭免恩命不允仍斷來章批答

省表具知恭惟祖宗愼圖輔臣置相之外別咨其副要使可否相濟共成厥功大廈非一木之支太平非一士之略矧囏虞之際任大事叢急務所先朕何敢忽久虛厥次實需其人顧惟器識淵深知略輻湊重厚之質通達之才選眾比賢無出卿右斷以必用尙其可辭所請宜不允仍斷來章批答口宣

有勅卿進陪國論允穆師言繼披重復之辭載諭丁寧之意亟只承命用副眷懷今差

賜新除端明殿學士同簽樞宻院事徐俯上表辭免恩命不允仍斷來章批答

省表具知朕惟中興撥亂之圖須人以濟非能越拘攣之俗求傑異之士則不足與共功乃者召卿於外直寘近班而不以爲過者蓋讀卿之文而知其學察卿之言而知其識耳及出入禁闥累月之間進沃朕心備聞奇論防陪樞輔斷用不疑夫君臣之遇固有相得於一言之頃者則卿之用晚矣何以辭爲所請宜不允仍斷來章批答口宣

有勅卿夙負瓌材起膺迅用覽奏陳之周悉諭防意以丁寧往體至懷毋爲固避今差

賜新除信安郡王孟忠厚上表辭免恩命不允批答

省表具知卿生於戚裏而夙惇儒素進由文吏而今享王封貴豈力求蓋本髙門之慶寵非私予實懷先後之恩授受之間存往無憾渙音已布謙避奚爲所請宜不允批答口宣

有勅卿地並親賢位兼將相進被後家之澤宜膺王爵之封已諭至懷毋畱成命今差

賜忠厚再上表辭免恩命不允仍斷來章批答

省表具知卿以方壯之年勵好文之志而地居戚裏名列武班𨿽兼將相之官已極王侯之爵篤慶則厚存心冝然疊露忱辭益知雅尙永念昭慈之盛徳流澤旣深重惟姑侄之近親疏恩可薄非徒乃寵聊致予恩往體至懷毋煩堅避所請宜不允仍斷來章批答口宣有勅卿頃易儒紳載持將鉞旣擬公槐之重遂分王社之榮鐫諭已周謙辭毋固今差

賜新除端明殿學士同簽書樞宻院事韓肖冑上表辭免恩命不允仍斷來章批答

省表具知玆者上天悔禍彊敵欲和眷惟使指之囏繄我柄臣之重卿奕葉元宰勲徳相髙累嵗從班名實咸著進與樞機之任時乃世官出勤軺傳之行亦其舊職庶賴承家之美克收平國之功姑往定盟卽還輔政勉徇安危之計毋煩辭遜之文所請宜不允仍斷來章批答口宣

有勅卿選於相閥任以樞庭欲圖平國之功遂俾出疆之事載加鐫諭毋復牢辭今差

賜新除參知政事趙鼎上表辭免恩命不允仍斷來章批答

省表具知朕愼擇輔臣緬懷舊徳適玆虛次趣以來歸將入見於便朝俾卽聨於政路蓋知賢而旣審則斷用以何疑猶貢封章力辭寵命念昔之去國曽未展於謀謨而今也逢辰諒克諧於志願矧兩宮之久隔若四境之多虞恢定中原撫寧百姓咸卿言之及此豈朕慮之有它勉共逺圖毋煩固避所請宜不允仍斷來章批答口宣

有勅卿久去中樞比更外鎭旣稔隆於物望宜參預於正司猶貢忱辭用加申諭今差

賜新除端明殿學士簽書樞宻院事胡松年上表辭免恩命不允斷來章批答

省表具知朕以天步猶囏邦基未定必求當世搢紳之傑以贊一時帷幄之籌卿慮極幾深才優經濟介行人而專對能備察於敵情答使者以受辭實參裁於宻議間從諏訪益見謀猷惟克盡於小心知能卹於大事疇咨旣審登用何疑命不可還辭其毋固所請宜不允仍斷來章批答口宣

有勅卿才猷可賴望實旣孚肆陞祕殿之華俾贊中樞之政已頒成命難徇謙辭今差

欽定四庫全書

北海集卷十八

宋綦崇禮撰表

內中講筵殿攺作謝晴道場散罷表

維紹興二年嵗次壬子五月朔日嗣天子臣就內中講筵殿開建謝晴道場者伏以有皇上帝陰隲下民屬淫雨之淹期卽齋居而致禱惟無憂不燭普矜望嵗之勞而有感必通盡掃積陰之沴人心喜悅天宇開明爰修醮謝之儀尙卒丰穰之賜臣無任懇禱之至謹詞

內中謝雨道場罷散朱表

臣某言伏以罷散天慶觀謝雨道場設醮一座三百六十分位者伏以人心閔雨嘗仰叩於髙穹帝意佑民遂普霑於甘澤顧玆菲徳曲荷洪私載惟眷命之休敢怠憂勤之責邊塵未靖期盡掃於妖氛農穡將成尙無傷於樂嵗臣無任精防激切之至謹奉表奏告以聞

內中祈禱道場罷散表

臣言伏爲罷防內中祈禱道場設醮一座三百六十分位者伏以天鑑溥臨仰著明於埀象星躔變異實譴告於躬敢陳祈醮之儀庶格精誠之應轉禍爲福儻克弭於凶烖惟徳動天敢自防於修省臣無任精防激切之至

禳謝道場罷防朱表

臣言伏爲罷防禳謝道場設醮一座三百六十分位者伏以君徳未明豈有讒邪之感天災薦至是逢焚灼之憂顧黎庶之何辜寧髙眞之或忍是用恭依科教只列醮儀爰飭精誠庶回昭鑑遇災而懼敢忘修省之勤作善降祥終底和平之福臣無任精防激切之至

昭慈獻烈皇后大祥奏告櫕宮表文

臣某言伏以喪期有旣嗟駟隙之難停祥祭遽臨望栢城而增感恭惟昭慈獻烈皇后功存神器徳被眇躬禮𨿽盡於三年恩則隆於萬世永言悲慕防克勝任謹差某官奉表奏告以聞臣某誠惶誠懼頓首頓首謹言昭慈獻烈皇后祔廟畢櫕宮旦望節序表本

伏以參伏星纒嘆隙駒之易失艸薰輦路悵羽駕以何之恭惟昭慈獻烈皇后徳洽宮闈功存社稷望佳城之永閉履芳節以時思哀緒難任徽音無盡【三月旦】

伏以曲水傳觴感流年於景物遺衣在寢追懿範於宮闈恭惟昭慈獻烈皇后躬履囏難志存慈儉及芳辰之可樂嗟大養之已違但驚時序之遷空結園陵之戀【上已】伏以並土舊傳已舉蔵煙之令稽山新卜甫臨上冢之期拜掃不親瞻思徒切恭惟昭慈獻烈皇后扶持神器擁佑眇躬未伸孝養之誠忽嘆僊遊之邈敢忘時薦仰答慈恩【寒食節】

伏以糓雨初濡見農功之畢務公桑載綠感蠶事之方興恭惟昭慈獻烈皇后道盛母儀徳侔坤載望僊遊之何所瞻遺範以空存韶景易防孝思曷已【三月朢】

伏以應淸和未攺春生之徳身離供養還悲夏凊之期恭惟昭慈獻烈皇后化洽宮闈功存社稷望音容之如在嗟晦朔之俄周嵗月有窮哀思無旣【四月旦】

伏以宮衣忽掩驚月魄之淪輝燧火俄更嘆星纒之周次隙駒難駐僊馭奚攀恭惟昭慈獻烈皇后徳被躬力扶大寶方承顏而盡養乃厭世以登遐及玆奉諱之辰彌切懷思之念【四月十四日忌辰】

伏以金徽戢響悲維夏之初薫露麥飛芒感有秋之新薦慈顏在慕孝養已違恭惟昭慈獻烈皇后母道無前陰功有衍卽簾帷而再禦安鼎祚以重新遺訓敢忘哀誠難寫【四月望】

伏以葉換階蓂未變淸和之陰敷宰木重興感慕之懷恭惟昭慈獻烈皇后徳盛四朝功存萬世不返乘雲之馭已逾攺火之期夏凊永違時思徒切【閏四月旦】

伏以气余當閏寢驚歷之還月滿正中載感母儀之象恭惟昭慈獻烈皇后聖明超古慈儉自天功髙彤管之書徳盛練衣之訓嵗時易失思慕難忘【閏四月望】

伏以星火方中遂正南訛之陵園永閉奚勝東望之懷恭惟昭慈獻烈皇后坤載無私母儀有托未極孝心之報忽驚僊馭之遐急景頻遷長哀莫旣【五月旦】

伏以楚俗良時甫屆浴蘭之節越山佳气遙瞻拱木之原恭惟昭慈獻烈皇后盛徳無名至仁有勇折大姦於指顧避兵安事於靈符損上壽於憂勤續命空悲於防縷載追懿範第極哀悰【重五】

伏以長夜難晨痛泉扄之晝掩流年易老感木槿之朝榮炎序載中慈顏永隔恭惟昭慈獻烈皇后仁同長養道極髙明繄社稷之再安豈簾帷之得已空餘女史能播母儀【五月望】

伏以慶集猗蘭載紀眇生之始悲纒長樂已嗟大養之違恭惟昭慈獻烈皇后保佑深恩慈仁徳盛驟隔家人之禮但瞻陵栢之陰感慕增懷追攀勞望【聖節】

伏以火曄方升金防初伏仰天時之疊運感人意以增悲恭惟昭慈獻烈皇后早正坤元晚安鼎器甫致東朝之養遽從先後之遊廟室猶新始奉麥之薦園林甚邇漸驚松檟之長緬想徽音難勝哀緒【初伏】

伏以日回東井知溽暑之方隆地近南溟覺炎蒸之彌異恭惟昭慈獻烈皇后業貽萬世慈化六宮陵木已陰徒感追涼之防寢闈旣寂空餘欲凊之心盛徳難名悲悰奚敍【六月旦】

伏以月滿栢城始見飛螢之度塵昏椒壁還聞促織之悲夏景將防時思曷已恭惟昭慈獻烈皇后功髙漢鄧徳邁周任大養已違空感南陔之詠遺芬無盡永傳彤管之書【六月望】

伏以大火西流驟減故宮之暑涼風朝至還悲拱木之秋恭惟昭慈獻烈皇后儷徳乾元齊功坤載年華晼晚嗟供養之永違懿烈芬芳但懷思而無斁【七月旦】

伏以殿閴承華詎覩班龍之駕山遙緱氏應同白鶴之升愴僊馭之難追感母儀之增慕恭惟昭慈獻烈皇后道髙往後功冠本朝想神靈之在天望星河而霣涕空餘懿烈永播鴻名【七夕】

欽定四庫全書

北海集卷十九

宋綦崇禮撰祝文

溫州恭遷祖宗神禦七位奉奏祝文

伏以上都猶阻原廟未還永惟眇末之資實負繼承之責幸賴祖宗之餘訓力圖家國之中興姑卽便邦載嚴神禦屬奉遷於聖祖以就次於行宮並瞻睟穆之容序正尊卑之位庶顧安於後裔期歸復於舊京嘉薦弗親孝思曷已尙享

溫州告遷聖祖天尊大帝聖像景靈官奉安奏告祖宗神禦祝文

伏以帝籙皇圖宜有發祥之自祖功宗徳豈無流慶之先惟世系之推尊實仙源之所出興言寶像逺卽海邦將遷次於行宮以並嚴於烈祖庶合神靈之意永延宗廟之休尙享

太皇太后梓宮發引渡江祭告錢塘江神祝文

伏以鳯翣宵陳鸞車夙駕指濤江而利渉宜神物之效靈爰飭薦羞用伸防告

昭慈獻烈皇后攺諡曰昭慈聖獻皇后奉冊寶告宗廟祝文

維紹興三年嵗次癸丑某月朔日孝曽孫嗣皇帝臣某伏維昭慈獻烈皇后攺諡曰昭慈聖獻皇后謹遣某官奉諡冊寶敢昭告於僖祖立道肇基積徳起功懿文憲武睿和至孝皇帝伏以泰陵元配隆後母儀【哲宗皇帝祝文攺云伏以於皇世母堯保衝人】兩禦簾帷再安社稷事希古昔勲在邦家尙惟累行之功未極易名之懿冊乂新於徽稱庶克協於聖功今羣工有司請以祖宗之命攺諡曰昭慈聖獻皇后不敢不告尙饗

溫州景靈宮奉安昭慈聖獻皇后祝文

維紹興三年嵗次癸丑某月朔日孝侄嗣皇帝臣某伏爲景靈宮奉安神禦謹遣某官敢昭告於皇伯母昭慈聖獻皇后伏以雨露時思旣列太宮之祝衣冠像設載嚴原廟之儀仰覿睟容如聆慈訓尙想簾帷之際可忘社稷之功期永奉於神靈用克寧於館禦尙饗

昭慈聖獻皇后焚幾筵祝文

維紹興三年嵗次癸丑月朔日孝侄嗣皇帝臣敢昭告於昭慈聖獻皇后伏以音容寖邈供養永離未厭孝思遽終祥祭三年有旣撤幾席於宮闈百世不窮奉烝嘗於宗廟神靈其往哀慕難勝尙饗

溫州告遷昭慈聖獻皇后神禦赴景靈宮奉安祝文

維紹興三年嵗次癸丑月朔日孝侄嗣皇帝臣某伏爲月日神禦遷赴景靈宮奉安謹遣某官敢昭告於皇伯母昭慈聖獻皇后伏以徽音在慕像設方嚴載稽原廟之儀只奉祠宮之次已從蠲吉式告將遷尙饗

昭慈聖獻皇后神禦告遷赴溫州景靈宮奉安祝文

維紹興三年嵗次癸丑月朔日孝侄嗣皇帝臣伏爲迎奉神禦遷赴溫州景靈宮奉安敢昭告於皇伯母昭慈聖獻皇后伏以仙遊已邈館禦斯崇將奉睟容往從原廟儼衣冠之甫出肅仗衛之旣陳載感平生但增永慕尙饗

昭慈獻烈皇后攺諡曰昭慈聖獻皇后於溫州太廟奉上冊寶詣本室前行奉上禮前期奏告祝文

維紹興三年嵗次癸丑月朔日孝曾孫嗣皇帝臣某伏爲昭慈獻烈皇后攺諡曰昭慈聖獻皇后將以月日奉上冊寶謹遣某官敢昭告於僖祖立道肇基積徳起功憲文睿武至孝皇帝伏以更崇諡號圖稱慈徽旣合議於搢紳嘗請命於宗廟考六家之法斯極鴻名從三後之規聿彰聖徳爰登寶冊往對神靈盛禮旣陳先期以告尙饗

溫州景靈宮奉安昭慈聖獻皇后神禦奏告帝後祝文

維紹興三年嵗次癸丑月朔日孝曾孫嗣皇帝臣某伏爲月日景靈宮奉安昭慈聖獻皇后神禦謹遣某官敢昭告於宣祖紹武睿聖皇帝太祖啟運立極英武睿文神徳聖功至明大孝皇帝太宗至仁應道神功聖徳文武睿烈大明廣孝皇帝眞宗膺符稽古成功讓徳文明武定章聖元孝皇帝皇髙祖考仁宗體天法道極功全徳神文聖武濬哲明孝皇帝皇曾祖考英宗體幹膺歷隆功聖徳憲文肅武睿神宣孝皇帝皇祖考神宗體元法古立憲帝徳王功英文烈武欽仁聖孝皇帝皇伯哲宗顯天斷道世徳揚欽文睿武齊聖昭孝皇帝昭憲皇后杜氏孝宣皇后王氏懿徳皇后符氏明徳皇后李氏元徳皇后李氏章穆皇后郭氏章獻明肅皇后劉氏章懿皇后李氏皇髙祖妣慈聖光獻皇后曹氏皇祖妣欽聖憲肅皇后向氏欽成皇后朱氏皇祖妣欽慈皇后陳氏皇伯母昭懷皇后劉氏伏以送終有旣撤幾席於東朝事往如存遊衣冠於原廟是嚴像設以奉神靈率循列聖之規【諸後祝文攺作率從先後之儀】式序祠宮之次將陳盛禮只告先期尙饗【諸帝共一首諸後共一首】

溫州告遷萬壽觀聖祖聖像於景靈宮奉安奏告宣祖皇帝祝文

伏以創業開基𨿽本貽謀之盛膺圖受命豈無流慶之先惟世系之推尊實仙源之所出興言寶像逺卽海邦將遷次於行宮以並嚴於烈祖庶合神靈之意永延宗社之休尙饗

道場齋文

昭慈獻烈皇后寒食節道場齋文

維紹興二年嵗次壬子三月壬辰朔十日辛丑皇帝爲寒食節於臨安府淨慈寺使僧二十一人昭慈獻烈皇后幾筵前作水陸道場者伏以墦祭屆期重起園陵之慕玊衣畱禦空瞻幾席之陳恭卽只園大興法防普祫防陽之供用資先聖之緣楡燧旣更感孝思而曷已具文可質超慧果以何疑更仗聖功永扶皇祚謹言昭慈獻烈皇后幾筵前寒食節水陸道場齋文

維紹興二年嵗次壬子二月朔日皇帝爲寒食節使僧二十一人於昭慈獻烈皇后幾筵前作水陸道場者伏以稽山東望再逢拜掃之期鷲嶺西來固有追修之教愴園陵之莫展奉幾席以猶新式當寒食之辰大啟法筵之供陰功有托具存保祐之慈覺力可依用薦超升之果更推聖利普及含靈謹言

禦前寒食節於昭慈獻烈皇后幾筵前建水陸道場齋文

維紹興二年嵗次壬子三月壬辰朔十日辛丑禦前爲寒食節使僧二十一人就昭慈獻烈皇后幾筵前作水路道場一晝夜者伏以盛徳難忘想慈顏之如在孝心欲報惟象教之可慿嵗華甫覿於淸明民俗爭先於拜掃莫展栢城之域但瞻玉几之筵爰集緇流廣陳法防合幽而普供宣祕宻之防言庶仗殊因獲資聖地覺乘是證哀願不違謹言

昭慈獻烈皇后筵幾前中元節道場齋文

維紹興二年嵗次壬子七月朔日皇帝爲中元節使僧二十一人赴昭慈獻烈皇后幾筵前開建水陸道場者伏以新秋淒愴方深霜露之思舊俗流傳載感盂蘭之節念母儀之欲報捨象教以疇依恭卽幾筵大陳寶供合天上人間之眾徧水居陸走之殊若鬼若神或凡或聖普臨法防同攝勝功慿最上乘以普資於福果生極樂國其皆仰於慈顏謹言

昭慈獻烈皇后幾筵前作水陸道場齋文

維紹興二年嵗次壬子九月朔日皇帝爲十月一日使僧二十一人赴昭慈獻烈皇后幾筵前作水陸道場者伏以陽月載臨嘆嵗時之晼晚東朝不禦瞻幾筵以淒洏廣修殊勝之因用證超升之果式招淨侶恭啟法筵慿大雄大力之神設無礙無遮之供仰資福俯慰孝心更分不盡之功普及無情之類謹言

禦前爲太上道君皇帝就內中道場齋文

維紹興二年嵗次壬子十月戊子朔十日丁酉禦前爲太上道君皇帝天寧聖節就內中作祝聖壽道場一永日者伏以當陽月節紀誕辰仰瞻天徳之寧防祝聖人之壽廣延開士恭啟淸場凴我覺雄出玆勝力推九齡之吉夢進衍昌期指七聖之迷途歸安大養更資慈防永保皇圖

禦前爲昭慈獻烈皇后幾筵前建水陸齋文

伏以獻嵗發春感故年之載換愼終追逺愴永慕之何窮空瞻玉几之陳無復椒觴之舉惟凴覺力用薦孝誠淸供旣周咸被法筵之施徽音不昧更延廟祀之休謹言

內中建輪結道場齋文

伏以火徳中興應朱明之節天休申命祥標震夙之期延淨侶於只園啟梵儀於中禁式假莊嚴之力具宣微妙之音庶格精防冀加慈防增隆壽祉保基祚以長新敷祐羣黎弭烖兵而永息

疏

功徳疏

伏以火徳方中適契興朝之運天休申錫將臨誕聖之期預申啟請式陳洪供冀廣裒於梵福用仰祝於帝齡皇帝陛下伏願寶命惟新慶源有衍如山如阜永觀基業之隆宜君宜王益茂本支之大

功徳疏

伏以炎正中興允契誕彌之節眞如最勝普歸善禱之誠顧此防生久塵近綴欲報聖神之遇是資梵釋之音皇帝陛下伏願睿徳日新武功時定茂集自天之祐永膺申命之休同召虎之對揚載歌萬壽效封人之請祝更誦多男

功徳疏

伏以紹靈長之寶祚聖有所生防覆育之深恩物無以報恭因誕節廣集勝緣克成閱月之功仰祝後天之算皇帝陛下伏願對昊穹之申命茂擁鴻休乘炎正之中興系隆丕業壽考協萬年之慶本支推百世之祥永庇含靈同依正覺

聖節功徳防文

伏以帝徳乘幹載覿誕彌之日臣心報上仰伸善祝之誠集眞如最勝之功資壽考無疆之祉敢祈大覺用證殊因孝慈淵聖皇帝陛下天祐至仁神歸景福四方來賀同瞻法駕之還二聖同觀永篤皇家之慶

功徳疏

伏以千齡在旦仰天徳之出寧四海傾心罄人臣之歸報願叨聨於法從宜加厚於常情防仗聖緣仰陳善祝太上道君皇帝陛下伏願佛慈嚴防聖孝感通周室中興歸饗九州之養天子萬壽永承二聖之歡

功徳疏

伏以天徳應期載及出寧之旦臣心上報敢忘歸美之誠屬誕節之將臨叩眞乘而有請顧晚塵法從已遙北嶽之巡惟廣集勝緣用致南山之祝太上道君皇帝陛下伏願後天難老如日常升萬福無疆擁百靈而薦祉四方來賀驩七萃以回鑾更賴覺慈俯資願力

祈晴文

臨安府上天竺寺開啟祈晴文

維紹興二年嵗次壬子四月辛酉朔日皇帝遣入內侍省東頭供奉官睿思殿掌書管簿楊立本使僧四七人於臨安府上天竺寺開啟祈晴道場者伏以民勤終嵗人力待時凡玆衣食之原視彼雨暘之願念霖霪之久適當長養之期旣蠶月之妨功且麥秋之告病饑寒之慮宵旰是憂爰叩佛乘庶從人願亟掃積陰之沴盡還慧日之明謹言

中天竺啟建祈晴文

維紹興三年嵗次癸丑四月丙戌朔日皇帝遣入內侍省東頭供奉官睿思殿掌書管簿楊立本使僧四七人於臨安府中天竺寺靈感觀音院開啟祈晴道場者伏以時當長養雨或霖霪蠶將老而畏寒麥及秋而恐病惟生民所急孰先衣食之原而大士之尊實制龍神之命願施聖力亟掃頑陰還天宇之淸明副人心之歸向謹言

下天竺寺啟建祈晴文

維紹興四年嵗次甲寅五月朔日皇帝遣某官於臨安府下天竺寺啟建祈晴道場者伏以公私之計旣寡蓋蔵水旱之虞動關念慮屬玆苦雨害彼力田三日成霖乃逾期而未止六師仰哺則望歳之未知孰寛否徳之憂蓋仗防仁之力式投淨宇恭唘淸場願回慧日之光亟掃積陰之沴謹言

越州圓通寺祈晴文

維建炎四年嵗次庚戌十月庚午朔十九日戊子皇帝遣某官使僧四十七人於越州圓通寺開啟祈晴道場者伏以愁霖不止懼傷髙廩之蔵妙應無方敢叩普門之力維玆霖雨乃涉嚴冬雲气益繁久妨明扵日月場工未畢將闕奉於粢盛願回慧照之光盡掃積陰之沴鞭燭龍而銜耀茅檐愜獻曝之忱驅石燕之飛翔編戶免祁寒之怨庻終穡事以慰人心謹言

內中講筵殿祈晴文

維紹興二年嵗次壬子五月朔日嗣天子臣命道士二十人就內中講筵殿開建祈晴道場謹上啟元始天尊太上道君太上老君混元上徳皇帝伏以農夫望嵗苦雨逾旬豈惟行路之興嗟並與力田而告病敢伸精禱冀格至誠𨿽政事或乖時乃眇躬之責而粢盛有闕恐貽上帝之羞願驅宿沴之災還廓大明之照臣無任懇禱之至謹詞

內中講筵殿祈晴道場罷文

臣言伏爲祈晴道場設醮一座三百六十分位者伏以積陰作沴久雨爲淫百祀是供懼有粢盛之害六師在戌尢懷餽餉之憂仰覬天心俯矜民力趣扶桑之晨照收屏翳之餘威庶使三農薦防一稔臣無任精防激切之至謹告

集禧觀開啟爲民祈福祈晴文

伏以雨淫爲菑民用愁墊式陳淨供以致誠祈冀格靈明遂防開霽惟防粢之無害仰休饗之有依謹告

欽定四庫全書

北海集卷二十

宋綦崇禮撰進禦故實

建炎四年八月十八日勑中書門下省尙書省送到通直郎試尙書吏部侍郎兼權直學士院綦某等奏準尙書吏部牒備準都省札子於八月四日三省同奉聖防令侍從官一員具前代本朝故事闗渉治體者一兩事進入者臣等備數從官無所禆補仰承聖問實深榮懼之至然臣等伏念自艱難以來私家書籍例多失散𨿽口耳之學粗能記誦一二深慮訛舛抵牾不足以上塵睿覽伏見祖宗以來遴選儒學之臣以奉講讀若令從官一例獻其所聞亦於祖宗朝無此體例況今侍讀侍講並有正官臣等若不揆荒淺奉承詔旨恐有越職之嫌伏望聖慈照察止命講讀官三五日供進前代及本朝故事以資聖學所有元降日令侍從官具故事進入指揮伏乞特賜寢罷庶使臣等不敢侵紊職守伏勅旨八月十八日三省同奉聖旨令講讀翰林學士兩省官依已降指揮【按防此則集中所有進禦故實俱系爲翰林學士及兼侍讀時所進玆特列此奏於卷首俾後之人亦可因此以考當時之制云】

論唐房齡創業守文對

唐書房齡傳帝甞問創業守文孰難齡曰方時艸昧羣雄競逐攻乃降戰乃尅創業則難魏徴曰王者之興必乘衰亂覆昏暴殆天授人與者旣得天下則安於驕逸人欲靜徭役毒之世方敝裒刻窮之國由此衰則守文爲難帝曰齡從我定天下冒百死於一生見創業之難徴與我安天下畏冨貴則驕驕則怠怠則亡見守文之不爲易然創業之不易旣往矣守文之難方與公等愼之

臣嘗考唐太宗撥亂致治功徳兼隆由漢以來誠未之有迹其所以然之故則在夫委用輔相能盡其才而已觀王珪所評一時同列大臣各有所長皆足以居其任冝其職昔者稱人臣之美有曰乃心王室勤勞王家者矣有曰公家之利知無不爲者矣則孜孜奉國知無不爲齡爲得之輔弼之臣安危所系時方有事則宣威靖亂以折衝萬里時方無事則當軸處中以坐鎭一堂兼資文武出將入相靖爲得之進退開陳之際奉揚布宣之間上以沃一人之心下以善四方之政則敷奏詳明出納維允彥博爲得之小紀大綱萬務叢委百司庶府濟繁治劇眾務畢舉冑爲得之盡忠勿欺有犯無隠正救其惡而措君於無過將順其美而引君於當道則以諌爭爲心恥君不及堯舜徴爲得之進退賢否別白功罪片善必舉而已無竊位之譏纎惡不容而朝無幸位之嘆則激濁揚淸疾惡好善珪爲得之此六人者才𨿽不同咸有廊廟之具太宗兼得而並用之致治之美又何難焉𨿽然自靖而下則偏有所長殆不能以相移茍獨任以求成功亦不能無闕至於齡則才優數子而不可以一善名焉故珪但稱其孜孜奉國知無不爲而已栁芳有言帝定禍亂而齡不言功王魏善諌而齡推其直英衛善兵而齡身處要地不吝權此其成令名者彼數子之長蓋齡之所並包而效之於君者耳不其優歟烏虖二帝三王逺矣臯防益稷伊傅周召之賢不可遽得於後世則用人如太宗者以之除亂而興治亦何爲而不可哉

論衛文公晉悼公事

左傳閔二年衛文公大布之衣大帛之冠務財訓農通商恵工敬教勸學授方任能元年革車三十乘季年乃三百乘襄九年晉侯歸謀所以息民魏絳請施捨輸積聚以貸自公以下茍有積者盡出之國無滯積亦無困人公無禁利亦無貪民祈以幣更賓以特牲器用不作車服從給行之期年國乃有節三駕而楚不能與爭

臣觀自昔興衰致彊必先自治自治之道未有不本於民者衞文公承懿公失國之後徙於楚丘能以道化其民而建城市營宮室得其時制百姓說之歌於國風亦可謂賢君矣考傳所載則大布之衣大帛之冠約已以禮務財訓農通商恵工裕民以政也敬教勸學知所以作人矣授方而任能知所以官人矣用能安富其國家而革車之盛終致十倍衛之所以復興者如此晉悼公承厲公失道之後修政事建官師舉不失職官不易方爵不逾徳而民無謗言亦可謂賢君矣以楚鄭之故厭於屢戰謀所以息民者魏絳首以施捨爲請於是輸積聚以貸焉國無滯積亦無困人則蔵之百姓而家給人足也公無禁利亦無貪民則與眾共利而亷遜興行也祈以幣更賓以特牲省費以蓄其生爾器用不作車服從給嗇用以蓄其力爾行之期年其效足以勝楚晉之所以復覇者如此然則文公所以興衛悼公所以彊晉皆以約已息民爲本曷嘗設法立禁務以興利而冨國爲哉伍員言越之伐吳亦期以生聚教訓於二十年之後𨿽小大之遲速各因其力未有不由於是者茍不知出此顧以大讎之未復國用之未充務速效而忽逺圖乃欲於防亂之餘求生財之道有司或不知卹將巧爲法制陰取罷民以濟目前之急使其僥幸以成一旦之功而吾民之心已離矣蓋亦反其本歟

論唐貞觀開元循吏之治

唐興乘隋亂離剗祓荒荼擇用州刺史縣令太宗甞曰朕思天下事丙夜不安枕永惟治人之本莫重刺史故錄姓氏於屏風臥興對之得才否狀輙疏之下方以擬廢置又詔內外五品以上舉任縣令者於是官得其人民去愁嘆就安妥開元中又錮廢酷吏懲無良羣臣化之革苛嬈之風爭以恵利顯復詔三省侍郎缺擇甞任刺史者郎官缺擇嘗任縣令者至宰相名臣莫不孜孜言長史不可輕授亟易是以授受之間𨿽不能皆善而所得十五故葉气嘉生薫爲太平埀三百祀與漢相埒致之之術非循吏謂何

臣甞謂天生民而立之君使司牧之則國以民爲本然而不可以徧臨於天下也於是乎因其生聚列爲郡邑而張官置吏政令行焉凡以爲民而已郡邑之吏小大非一而近民之官莫如守令守令者爲天子而牧養斯民者也今夫連千里之封而得一良守則千里之民安環百里之境而得一良令則百里之民說天下郡邑逺近鱗次城郭相望阡陌相接牧民之吏咸得其良焉則天子埀拱於上而治功成矣是循吏之效也唐之盛際前稱貞觀後稱開元語其致治之本則亦不過於愼重守令而已柰何近世乃不是思守令之選視爲輕易由銓部者旣一槪以資格授而諸郡守臣除扵朝廷者有五有以被罪而見斥者有以便私而得請者有以議論不合而外補者有以才用無聞而退處者有以宥罪起廢而稍遷者輕授亟易去來靡常𨿽有龔黃召杜之政何所施設甚非爲民置吏之本意至扵縣令其選尢輕監司郡府旣以職所臨統動相威制又有奉使之臣將兵之官若銜一命被一檄其經過待遇不異胥吏無厭之求一失其意則呵辱隨之彼惟救罪不暇乃欲責牧民之效得乎然貞觀開元之事其亦有取於今矣茍能仿當時之迹詳列名氏簡於上心審其才否而廢置之則人皆赴功而守令之職舉申詔宰府著於甲令或由郡守而擢爲侍從或由縣令而超居防省則人皆樂爲而守令之任重其職舉而郡邑之不治者未之見也

論王覇從光武渡滹沱河事

後漢書王覇傳王郎起光武在薊郎移檄求光武光武令覇至市中募人將以擊郎市人皆大笑舉手揶揄之覇慚懅而還光武卽南馳至下曲陽傳聞王郎兵在後從者皆恐及至滹沱河吏還白河水流澌無船不可濟官屬大懼光武令覇往視之覇恐驚眾欲且前阻水還卽詭曰冰堅可渡官屬皆喜光武笑曰候吏果妄語也遂前比至河冰亦合乃令覇防渡未畢數騎而冰解光武謂覇曰安吾眾得濟免者卿之力也覇謝曰此明公至徳神靈之祐𨿽武王白魚之應無以加此光武謂官屬曰王覇權以濟事殆天瑞也

臣觀光武初至河北防王郎之亂求帝甚急方從薊中晨夜南馳而郎兵在後使滹沱之水或不能渡殆矣安能中興漢業綿祀二百與西京之盛比隆而繼美哉當滹沱之未濟也聞吏之言眾情危懼將有離散之憂王覇詭以冰堅可渡還報而眾果得濟𨿽脫於艱難實天相之然非賴覇設權以安眾則眾以離矣將誰與之濟乎或謂冰適得合幸耳不然覇之悞眾悔可及耶蓋覇知人情懼不得濟必生意外之變若譎眾以臨河次則阻水待濟不暇他慮可得相保況天時方寒河冰之結無常則事或可符理當有是則覇之用心也顧帝聞覇言而笑吏之妄則已識覇之意矣玆其大度過人者歟臣幸得備官太史與修日曆而王府舊僚以事迹來上竊聞陛下初以大元帥起兵相州將濟河如大名以圖入援是時我師單寡敵騎充斥濬滑旣梗而賊營牢固度不得前忽報洹水渡河冰可濟遂趨洹水路向晚騎言冰已拆蓋節近立春凍當解矣官屬失色莫知所爲未敢以白也黎明前鋒報河冰復合眾情大悅時久雪陰晦及時開霽天日淸明陛下乘小車安渡師徒獨後乘糧車以冰薄不能勝有防溺者旣渡三軍驩噪是夕宿洹水聞敵營不逺五十里翌日由間道進食村民間有言適見三敵騎至旁近村捨問陛下所止人詭答曰過已數日遂以鞭擊鞍而去可謂危矣蓋天以大業付陛下則神之相之有非人力所能爲者是以中興宋室同符漢光祚嗣之隆未易量也𨿽然無忘在莒古人忠戒臣竊願有獻焉伏望陛下兢兢業業𨿽休勿休懲此多囏思雪大恥所期戡定中國迎還兩宮盡復聖朝之舊傳嗣無窮此臣區區效忠之至願陛下所當念玆而不釋者也

論仁宗禦書

慶曆四年上於邇英閣出禦書有三軸凡三十五事一曰遵祖宗之訓二曰奉眞考之業三曰念祖宗艱難四曰思眞宗愛民五曰守信義六曰不巧詐七曰親顧學八曰精六藝九曰愼言語十曰待耆老十一曰崇靜退十二曰求中正十三曰懼貴驕十四曰保勇將十五曰尙儒術十六曰議釋老十七曰重良臣十八曰廣視聴十九曰功無迹二十曰戒喜怒二十一曰明巧媚二十二曰杜希防二十三曰從民欲二十四曰愼盈滿二十五曰傷暴露二十六曰哀鰥寡二十七曰訪屠釣二十八曰講逺圖二十九曰絕朋比三十曰斥謟佞三十一曰察小忠三十二曰監迎合三十三曰罪已爲民三十四曰損躬撫軍三十五曰求善使過又出危竿諭一篇述居髙愼危之意上顧侍讀丁度等曰朕觀書之暇取臣僚章奏及進封事目有深意可施於政治者爲此書以分賜卿等度洎侍講曽公亮楊安國王洙等旣拜賜因請注釋其義上許之其後度等上答邇英聖問一卷曰陛下上念祖宗下思政治述安危成敗之迹忠邪善惡之事訽謀下臣使進裨補竊思自古求治之主靡不欲興理道安邦國納忠正退姦邪廣聰明致功業然行此數事在明與威斷爾明則不惑威則善柄斷則能行總是三者守而勿失非聖人孰能爲臣等甞讀唐書見憲宗英悟畱心庶政宰臣陳說政要必往復詰問旣盡其理則曰凡事言之則易躬行則難卿等旣爲朕言之則當行之勿空陳而已李絳對曰非知之難行之惟艱天下之人從陛下所行不從陛下所言惟願每言之則必行之憲宗深所嘉納今臣等親承聖訓敷明治要亦願陛下日與輔臣舉此事目推而行之毋使唐之君臣専美前代也上覽之終篇指其中體大者六事付中書樞宻院令奉行之

臣嘗因奏對語及祖宗時事防聖諭曰此朕之家法也臣聞之竦然私竊慶幸仰見陛下存心圖事未甞不以祖宗爲法臣以是知大業之必復而天下不足治也今臣討繹舊訓得仁宗皇帝禦書之目三十有五由其目而尋之則奉先守業修身爲政用人禦下安邦固本之道舉在是矣臣願陛下書之屏幾置之座右起居對之以無防仁祖之法亦陛下之志也

欽定四庫全書

北海集卷二十一

宋綦崇禮撰進禦故實

論唐裴諝問酤利對

二月初一日進禦故實曰唐書裴諝傳拜河東租庸鹽鐵使時甫旱諝入計帝召至便殿問酤利嵗出內幾何諝久不對帝復問曰臣有所思帝曰何邪諝曰臣自河東來渉三百里而農人愁嘆谷菽未種誠謂陛下軫念元元先訪疾苦而乃責臣以利孟子曰治國者仁義而已何以利爲故未敢卽對帝曰防公言朕不聞此

臣聞君子之事上也進思盡忠退思補過將順其美匡救其惡以是爲心而未嘗一日敢去念也故當因事納諷以開悟主意直而不訐巽而可入何必折檻引裾悻悻然身取其名而揚君之失爲哉方代宗之時亦多故矣財計之事眞其所急況諝以租庸鹽鐵爲使則酤出納職所當知代宗之問亦未失然諝區區之意所以激而諷之者正欲君上先民疾苦以收天下之心而已夫多事之時筦租庸鹽鐵之利必將督責郡縣取足齊民以趣辦軍興之用若於是時上不知卹其疾苦而惟徵利之言是聞豈不傷恩而召怨代宗中材之主也猶能識其意而納其言況於盛徳之君蓋所樂問而不憚攺也昔漢汲黯爲謁者河內失火燒千餘家武帝使黯往視之還報曰家人失火屋比延燒不足憂臣過河內貧人傷水旱萬餘家或父子相食臣謹以便宜持節發河內倉粟以振貧民請歸節伏矯制罪上賢而釋之諝之應對其亦類是後之爲臣者多所未逹君有問焉則趨和承意不敢斥臧否而其有所使也茍以如命爲恭時之利病如何拘拘然不敢少越其職以謀國家之急視民疾苦不翅秦越之肥瘠也方之二子則在所取乎在所否乎

論漢陳平降漢事

漢書陳平傳平降漢因魏無知求見漢王漢王召平等十人俱進賜食王曰罷就捨矣平曰臣爲事來所言不可以過今日於是漢王與語而說之問子居楚何官平曰爲都尉是日拜平爲都尉使參乘典防軍諸將盡嘩曰大王一日得楚之亡卒未知髙下而卽共載使監防長者漢王聞之愈益幸平絳灌等或防平漢王召平而問曰吾聞先生事魏不遂事楚而去今又從吾逰信者固多心乎平曰臣事魏王不能用臣說故去事項王項王不信人其所任愛非諸項則妻子昆弟有奇士不能用臣居楚聞漢王之能用人故歸大王臝身來不受金無以爲資誠臣計畫有可采者願大王用之使無可用者大王所賜金具在請封送官得請骸骨漢王廼謝復有予賜拜以爲防軍中尉盡防諸將眾不敢復言

臣甞謂國家多事之際要以得人爲急茍有得焉患在不能用用矣而能信任之不疑最人君之難事也蓋人固未易知而或得於一言意合之間已足了其賢否而察其可用非明智不惑之主不能至此然而人君進賢將以疏逾戚卑逾尊孤逺之人一旦加之同儕之上使其聴順服從而無間言又所難者顧其賢才審堪吾用要非信之篤任之親使人聴順服從而防間之言不敢發則亦不能盡其才而成功觀平初以亡命來歸一說髙帝而悅之卽使參乘典防軍諸將讙言其不可而愈親幸之其後絳灌之防作不能無少疑也反問焉而得其心遂不復疑乃使盡防諸將而後人不敢有言此平所以得展盡其才而畫筞吐奇終興漢家也夫惟髙帝豁逹大度規模如是彼項籍有一範增而不能用不亡何待故曰用人非難盡其才之爲難能盡其才蓋不疑之爲也

論趙盾舉韓厥事

紹興二年正月十六日進禦故實曰國語趙宣子言韓獻子於靈公以爲司馬河曲之役趙孟使人以其車干行獻子執而戮之眾咸曰韓厥必不沒矣其主朝升之而暮戮其車其誰安之宣子召而禮之曰吾聞事君者比而不黨夫周以舉義比也舉以其私黨也夫軍事無犯犯而不隠義也吾言女扵君懼女不能也舉而不能黨孰大焉事君而黨吾何以從政吾故以是觀女女勉之茍從是行也臨長晉國者非女其誰皆告諸大夫曰二三子可以賀我矣吾舉厥也而中吾乃今知免於罪矣

臣觀自昔人君最惡者朋黨而人臣之得罪亦無大於此其故何也爲其不忠也爲其不正也爲其不公也夫不忠則欺欺則必黨而後售不正則邪邪則必黨而後立不公則私私則必黨而後成茍爲其情不出於此三者亦無事扵黨矣爲人臣而甘爲不忠不正不公之行以安受其惡名亦豈人情也哉蓋仁義之道薄而利心勝之則趨防於此而不自知焉耳未有仁而遺其親者也未有義而後其君者也懷仁義以事君者則不其然忠而不欺與之共事者皆所同心正而不邪與之並進者皆其同類公而不私與之同心同類者乃皆一意於公家耳故更相稱譽不爲朋黨轉相汲引不爲比周何則忠於爲國無邪私也是以爲大臣者以人事君惟恐其才之不宜而有愧於所稱居下位者由薦入官惟恐其職之不修而有負於所舉處薦才之地則引之不以爲恩任當官之責則犯之不以爲怨恩怨兩防而惟義之從尙何朋黨之有臣於趙盾韓厥之事竊有取焉

論王汾免觧不降等事

兩朝寶訓皇祐中王禹偁曽孫汾登進士甲科以免觧例當降等上閱其世次顧宰相龎籍曰此禹偁孫也命毋降等面問其家仕者幾何汾具以對及汾攺京官又命優進其秩

臣嘗謂先王之教衰而賔興不行於天下舉賢防才多以其私歷世患之而莫能善也於是設科取士而貢舉行焉貢舉之制重於隋唐而盛於本朝公卿名臣咸出乎此然而有司或容其私也則必嚴其防禁以杜之祖宗以來先後沿革條目煩悉待之曲盡具有成書方諸先王𨿽不能如賓興之善然公天下之道捨此不可何則澆醇異俗今古異宜畫一之制豈其得已柰何今議者務便人情而毎欲紊之也觀神宗時免觧𨿽得第者例當降等王汾優中甲科亦在降例特緣名臣之後上意念之而僅得免焉豈不以不試於州而與試藝被薦者無所異將不足以風厲學者故耶其後累免遇恩當特奏名而正預省送其唱第之際反與之陞名已失玆意又況近時凡特奏名推恩不問試防之髙下𨿽不當出仕者悉令同預銓選而與眞中第者殆將抗行而侵防其員闕豈所以勸能而懲惰哉是故爲國家者不以恩廢法不以人情廢公道礪世之具在此故也今艱難以來衣冠失職者眾而入仕之門尢雜銓部繁猥而州縣之員不足以待之流極矣然猶施此濫恩於累舉不中選之士而曰當収人情臣所不解也

論唐李絳仇士良語

六月十五日進禦故實曰唐書李絳傳嘗盛夏對延英帝汗浹衣絳欲趨出帝曰宮中所對惟宦官女子欲與卿講天下事乃其樂也仇士良傳士良之老中人舉送還第謝曰諸君善事天子能聴老夫語乎眾唯唯士良曰天子不可令閒暇暇必觀書見儒臣則又納諌智深慮逺減玩好省逰幸吾屬恩且薄而權輕矣爲諸君計莫若殖財貨盛鷹馬日以毬獵聲色蠱其心極侈靡使悅不知息則必斥經術闇外事萬機在我恩澤權力欲焉往哉眾再拜

臣嘗謂人君視朝將與其臣圖回天下之政一號之出一令之行安危治亂系焉而其栽決可否出於一時非聰明聖智鮮不或失然則平居燕閒之際其亦在於務學歟故揚雄曰學之爲王者事其已久矣然學欲自得而師友磨礲之益又不可廢蓋以彼所已學質吾所念學以彼所嘗聞資吾所未聞則用力逸而收功博故伐木之詩曰自天子至於庶人未有不湏友以成者所謂天子之友亦豈求之於羣臣之外哉凡吾在廷學士大夫皆在所取耳然則博見儒臣講論藝術咨訪治道求民間之疾苦質政事之闕疑無所不可用以廣其聰明益其聖智則萬幾來前不待深思徧察而昭然於胸次矣夫惟宮廷防宻極至尊天下之奉茍燕安之際怠惰自逸所與接者非閽寺近習則嬪嬙宮妾耳其能廣聰明而益聖智不亦難乎盛徳之君能移此而樂彼故治功進焉憲宗之賢能以與大臣講天下爲樂而以宮中所對惟宦官女子爲厭元和興元之政未必不本於此惜乎絳一罷政而承璀復召淮西旣平而帝寖驕侈不能如前自彊馴致守澄之變可不鑑哉觀士良深戒其徒不可使人主觀書見儒臣則其所以爲術者如此明哲之君反是以圖其國家𨿽欲不治臣不信也

論唐李元素按令狐運獄事

唐書李元素傳仕爲禦史東都畱守杜亞惡大將令狐運防盜刼輸絹扵洛北運適於其下畋近郊亞疑而訊之幕府穆員張洪靖按鞫無狀亞怒更以愛將武金掠服之死者甚眾亞斥運醜上詔監察禦史楊寜覆驗之事皆不讎亞怒劾寜罔上抵罪又自以不失盜爲功因必其怒傳致而周內之若不可翻者徳宗信不疑宰相難之詔元素與刑部員外郎崔從質大理司直盧士瞻馳按亞迎以獄告元素徐察其寃悉縱所囚以還亞大驚復劾元素失有罪比元素還帝已怒奏獄未畢帝曰出元素曰臣言有所未盡帝曰第去元素曰臣以禦史按獄知寃不得盡辭是無容復見陛下帝意觧卽道運寃狀帝感寤曰非卿孰能辧之然運猶以擅捕人得罪流歸州死於貶所武金流建州後嵗余齊抗得眞盜繇是天下重之遷給事中後美官缺咸冀元素得其處

觀唐書之讚徳宗謂其猜忌刻薄以彊明自任恥見屈於正論而防受欺於姦諛是以用刑失之寡恕而處事蔽於所執先語已入則確然不回懲朱泚之亂務行姑息之政凡方鎭守將有所論奏不暇詳其是非曲直一切從之故杜亞敢以私意所疑惡變令狐運之獄顧其不聴幕府按鞫之實更使愛將掠服之又自以不失盜爲功則其事亦可察矣然亞方傳致周宻而徳宗信之旣遣禦史覆驗不讎寜罪禦史而不疑亞之欺也賴元素等按治能辧其枉悉縱所囚而還爲帝言之不卹前禦史之罰不避人主之怒再郤再前終寤帝意向使元素依違顧望一毫之私萌於胸次則事將不敢固爭運與其下寃坐者幾何然運猶不免流竄而亞之罪乃置不問徳宗之用刑其已頗矣荀卿有言公生明偏生暗以彊明自任而不能公其心卒歸扵暗蔽如此可勝嘆哉

欽定四庫全書

北海集卷二十二

宋綦崇禮撰進禦故實

論仁宗知人之明

兩朝寶訓上嘗與宰相王曽論近時執政因言王欽若久在政事觀其所爲眞姦邪也曽對曰方欽若用事與丁謂林特陳彭年劉承珪交通蹤迹詭祕時謂五鬼其姦邪險僞誠如聖諭也上嘗謂輔臣曰朕自臨禦以來所命參知政事多矣其間忠純可紀者蔡齊魯宗道薛奎而已宰相如王曽張知白皆履行忠謹𨿽時有小失而終無大過李廸亦朴忠自守第言多輕發耳宰相龎籍對曰才難自古然也上復曰朕於諸臣者記其大不記其小然皆近世之名臣

臣聞人主之職不在於周聴廣覽而在於察輔相之賢否輔相之賢否國家所由以治亂也孰不欲得賢臣以自輔然或不幸而姦邪進焉茍或無以察之則亂政敗國何所不至欽若先事眞宗皇帝有挾邪之迹章獻皇太后埀簾起於間廢復居上宰蓋必有以自固結者矣是時仁宗皇帝春秋尙富欽若以先帝舊臣且太后所引當國用事迨其去位終無亂政敗國之患者以其明察照臨之如是耳至於曽知白之勁正迪之朴忠齊宗道奎之鯁亮更進並用名徳相望𨿽在當時或小失輕發不能無忤而追評之際皆許其忠而稱爲名臣太平之所自其在於此知人則哲堯以爲難而仁宗皇帝曽無難焉烏虖明矣哉

論唐李絳任賢對

唐書李絳傳帝怪前世任賢以致治今無賢可任何耶對曰聖王選當代之人極其才分自可致治豈借賢異代治今日之人防天子不以已能蓋人痛折節下士則天下賢者乃出知人誠難然循其名驗以事所得十七賢則當任任則當久帝曰卿言得之矣【案此下五首取引經史原文俱失載玆特補入以便觀覽】

臣嘗謂用賢易致賢難知賢易信賢難觀李絳之論其盡之乎夫任賢則治任不肖則亂人主莫不知此而甞患於無賢茍得人焉曰賢者也亦何慮其不用防然而賢者不世有也必待臯防稷卨出而用之亦已疏矣察其在廷之臣度吾中外之任能一官者使之效一官堪一職者使之效一職曰文士則以布列於朝廷臺閣之上曰武士則以馳驅於軍旅戰陣之間有心計者委之金穀之司有吏能者畀之獄市之寄下至抱闗擊柝斗食之任必惟其人揆之以事功課之以殿最甄別而遷次之俾人人得極其才分而舉勝其任則天下之事治矣今得一臯防稷卨使其爲政用人亦不過於如此絳之言曰聖王選當代之人極其才分自可致治豈借賢異代治今日之人防玆不易之論也臣故曰用賢易夫十步之內必有茂艸十室之邑必有忠信謂天下爲無賢豈不厚誣然由後世而望前古其視臯防稷卨若神明然然則過矣所謂賢者賢於人者也何以異於人哉堯舜與人同耳況其下乎求而致之固不勞夢卜馳弓旌歷巖穴而物色之也茍能選當代之人以在位在服而各得極其才分則世有賢者知我能用將彈冠躡屩引類而來矣然而人主自聖則有髙天下之心自賢則有傲羣臣之志以其聖而髙天下以其賢而傲羣臣則必好已勝而陵掩人所謂引類而來者將望而去之𨿽有臯防稷卨亦已隠矣蓋賢不妄進不茍合非虛中屈體而誠好之不可得而致也絳之言曰天子不以已能蓋人痛折節下士則天下賢者乃出玆不易之論也臣故曰致賢難世所謂能知人者謂將一見其人而了其賢否歟非也是徒以占相之術責人主矣孔子有云視其所以觀其所由察其所安人焉廋哉今也循其名而驗以實考之於任官措事言辭容色之間人之賢否豈可知也若曰知人則哲惟帝其難之特愼之而已臣故曰知賢易世所謂能任人者謂其以卑逾尊防逾戚言行計從而無纎介疑也是主君臣遇合言之耳柰何賢者中立而寡助其得位而有爲也不肖者將恐懷姦者將疾貴幸易以毀傷人君易以防忌非中心信之而四者之患不生不可得而用也書曰任賢勿貳管仲曰用賢而以不肖參之害覇也不其然乎臣故曰信賢難循其本以言之則能信賢斯足以用賢能用賢斯足以致賢賢者出而在事則知其所爲而別白之於是不肖者不能參焉故能信賢而不疑也嗚呼絳之言其盡之乎

論左傳長勺之戰

莊公十年春齊師伐我曹劌請見問何以戰公曰衣食所安弗敢專也必以分人對曰小恵未徧民弗從也公曰犧牲玉帛弗敢加也必以信對曰小信未孚神弗福也公曰小大之獄𨿽不能察必以情對曰忠之屬也可以一戰戰於長勺遂逐齊師

臣觀昔人論一戰之勝負不視其曲直彊弱而視所以用其人之道爲如何耳齊背蔇之盟以來伐魯則魯以爲有辭故經不書伐是曲在齊而直在魯也齊以兵先入魯地爲客魯兵後動而應之則爲主用兵者主多勝客多不勝況其曲直如此是彊在魯而弱在齊也曲直彊弱較然可知曹劌不以是言魯之戰可勝而必問其何以戰者蓋欲觀其人心之得失而已昔齊小白出見老父有饑寒之色賜之衣曰願賜天下之人衣與之食曰願賜天下之人食蓋稼穡之利不違其時則菽粟不可勝食也絲枲之功不奪其力則布帛不可勝用也必得人人而與之衣人人而與之食亦已狹焉然則小恵未徧未足以致民之從也隋季梁有言夫民神之主也是以聖王先成民而後致力於神故奉牲以告曰博碩肥腯謂民力之普存也奉盛以告曰潔粢丰盛謂其三時不害而民和年丰也奉酒醴以告曰嘉栗旨酒謂其上下皆有嘉徳而無違心也故務其三時修其五教親其九族以致其禋祀然後民和而神降之福然則小信未孚未足以徼神之福也若夫小大之獄必以情非忠厚惻隠之誠心存於中而行於外則不足以至於此堯舜之盛必曰好生之徳洽於民心求其所以然不過曰欽哉欽哉惟刑之卹哉而已大小之獄必以情庶幾乎聖人之用心其於得民也何有以是而用其人戰豈有不勝者故曰得道者多助失道者寡助寡之不可以敵眾理所固然曹劌之論豈其好異而不切於事者歟後之言長勺之戰者常疑於其詞則亦不思而已矣

論齊晏嬰和與同之對

左傳齊侯至自田晏子侍於遄臺子猶馳而造焉公曰惟據與我和夫晏子對曰據亦同也焉得爲和公曰和與同異乎對曰異君所謂可而有否焉臣獻其否以成其可君所謂否而有可焉臣獻其可以去其否是以政平而不幹民無爭心今據不然君所謂可據亦曰可君所謂否據亦曰否若以水濟水誰能食之若琴瑟之専壹誰能聴之同之不可也如是夫

臣嘗謂大臣之事君和而不必同嬖臣之事君則同而以爲和齊景公語梁丘據曰惟據與我和夫晏子以爲據亦同也焉得爲和因推言曰君所謂可而有否焉臣獻其否以成其可君所謂否而有可焉臣獻其可以去其否此之謂和大臣之道也又曰今據不然君所謂可據亦曰可君所謂否據亦曰否此之謂同嬖臣之道也蓋嬖臣之道先意承志以從命爲敏惟恐有違是非可否無敢異也同焉而已是可與謀國事也哉若夫大臣之道則佐佑丞弼以責難爲恭惟恐有闕𨿽君臣勢隔上下分殊然事之是非理有所在抑將引義固爭守正不渝必歸於是而後已敢以君意所向而使政令之出失其平哉玆其所以貴於可否之相濟也裴垍賢相也奏事至於三而憲宗不從蓋其可否之間有未契耳然大臣論事要當是非先定而後進所論是矣而人主聴斷出於一時或未能周盡事情開陳再三其寜終拒豈以屢拂而遂中止韋貫之激使垍以進退堅請而事果聴其知義乎憲宗之屈已盡下乃如此信乎其中興主也臣聞趙普相藝祖嘗奏事不從其請普又以進上怒裂其奏擲於地普跪取懷之而退復補綴以進上遂從之臣謂人臣有犯無隠當以普爲法而人君捨己從人當以藝祖爲心則國家無不濟矣

論唐文宗用人

唐書文宗𨿽自力機政然驟信輕攺揺於浮論韋處厚甞獨對曰陛下不以臣不肖使待罪宰相凢所奏可中輒變易言不見納宜先罷卽趨下頓首帝矍然曰何至是卿之忠力朕自知之復召問所欲言乃對近君子逺小人始可爲治諄復數百言又言裴度忠可久任帝嘉納之

臣聞管仲告齊侯害覇者曰不能知人害覇也知而不能用害覇也用而不能任害覇也任而不能信害覇也旣信而又使小人參之害覇也然則人主旣知其人之賢而用之矣必也任之不貳而信之不疑乃能盡其才智而要其成功茍或小人得參於其間而橫議入焉則信者將疑任者將貳向所謂賢者遂將防斥不用而事無成功又將因人以攺爲此昔爲通患也文宗區區有求治之意如裴度之勲徳韋處厚之忠賢皆能知而用之然而臨政之際驟信輕攺揺於浮論凡所奏可中輙變易豈惟二人不能成功𨿽使周召復起而其不信如此亦不可與爲治矣是以處厚以近君子逺小人諄復爲帝言之誠知害本在此而不在他耳柰何文宗斷不足求治大遽終以輕聴妄信無所操執遂使牛李疊爲用捨而朋黨勢成搢紳防禍訓注陰相圗事而亰師喋血防至亡國開成而後鄭覃陳夷行與楊嗣復李玨輩先後同進日爭口語閧然於前而正道卒不得伸良由君子小人之間無以辧察故其爲患莫之能捄也可勝嘆哉

論徳宗不能用陸贄

唐書陸贄入翰林年尙少以材幸天子嘗以軰行呼而不名在奉天朝夕進見𨿽外者有宰相主大議贄常居中參裁可否時號內相甞爲帝言今盜徧天下宜痛自咎悔以感人心故奉天所下詔書𨿽武人悍卒無不感動議者謂興元戡難功𨿽牙宣力贄蓋有助焉及輔政所言皆剴拂帝短懇到深切帝不懌乃貶忠州別駕

論曰臣觀自昔人主當傾側擾攘之中屈己受言則易及安平無事之日虛心納諌則難蓋傾側之時危亡在前禍亂已偪茍有以解其憂而紓其急者𨿽訐吾之短暴吾之非所不暇卹故徳宗奉天之難防能於詔令之間以空言爲助而終賴其力柰何復國之後姑息茍安𨿽用防爲相而言寖不行追仇棄逐終身不釋本其猜忌刻薄無君人之度故也以今觀之其不亡幸哉惟我仁祖聖明齊聖優於用人而賢才輩出如修立朝孜孜以諫諍爲心跌而復起視贄無愧其學士當至和嘉祐之際中外安富號稱太平而事有闕遺言之不置若春日帖子蓋宮禁門戶間祓除祈祝之詞異時作者不過頌徳美而歌福祿以奉至尊燕娛之私而已至修之詞乃中含規諷冀以禆益於燕私之間區區之中旣無所不至而仁祖識之爲之賞嘆惟其寛仁大度不以治安自佚而虛心聴納亦無所不至云爾回視徳宗與贄之事其聖愚明闇與夫治亂之效則又不辧可知也臣嘗讀修之詞而窺其旨有曰陽進升君子陰消退小人勸上以用威斷也有曰玉輦經年不逰幸上林花好莫爭開戒上以節盤逰也有曰聖主本無聲色惑宮花不用妒新妝諷上以逺女色也此類非一而於溫成皇后閤乃曰君王念舊憐遺族常使無權保厥家則又有所謂焉是時溫成薨旣追冊以尊號上念之不已其叔父堯佐本以科舉進至三司使且將用矣公議未然而禦史中丞王舉正畱百官班於朝力諌止之遂不復用故修因是以申諷而仁祖稱嘆之乃爾則言有不從者乎君臣上下之間蓋無所愧彼徳宗何足以與此

欽定四庫全書

北海集卷二十三

宋綦崇禮撰語本

正旦禦侍以下賀皇帝詞語本

伏以帝歷明時慶協三元之防人正授事欣同萬彚之榮恭惟皇帝陛下徳與日新仁隨春布觀於天地已開交防之期紹我祖宗遂振中興之業茂對履端之吉永膺滋至之休妾等叨備六宮獲稱萬嵗椒花獻頌慙防哲婦之才蘭殿占祥願效多男之祝

冬至禦侍以下賀皇帝詞語本

伏以玉琯陽升候緹帷而潛應瑣窻晝永因錦繡以方知一气旣萌百昌咸祚恭惟皇帝陛下徳同剛長道與時行迎福踐長茂集一人之慶興衰撥亂紹開億世之祥未遑亞嵗之儀已兆寢兵之妾等職當奉箒恩許稱觴冨壽多男請獻聖人之祝和平有子願均匹婦之歡

表

賀淮南屢獲大防賊馬退遁表

伏觀樞宻院札子勘防僞齊劉豫結連金人侵擾淮甸朝廷防集大軍分布捍禦遣兵渡江掩殺屢獲大防賊勢窮迫自十二月二十六日以後潛遁向北前去至正月初間渡淮盡絕者

飭戎輅以躬行天威旣震走防書而日報敵計遂窮顧妖孽之焉施冝戎車之自遁人情同快國勢增隆臣中賀臣聞不義而厚者𨿽眾必亡以徳而興者其傳可繼維敵勢之橫無甚於今日然祖宗之慶克昌於後人蠢彼賊臣罔知天命倚兵威而盜宮闕勢豈得安驅赤子而抗君親理寜有是屢亡師於蜀漢乃移禍於淮淝極暴窮凶力已疲於百戰千常犯順眾猶昧於一來天啟睿謀人懷鬭志裏閭狙撃柵水際以成軍將士夾攻防江津而待敵何逆雛之莫悟挾醜類以自矜狼顧而前駭遇如貔之旅狐疑不進徐聞班馬之聲俘執系塗追奔越境技惟至此益知養防之非功欲及時更覺平戎之易凡玆宸算舉見天心恭惟皇帝陛下神武應期英姿撥亂內修其政朝廷之治皆興日討於師軍旅之情咸附士爭賈勇人樂奮忠肆決防以親徵用收功於全勝仰聖模之甚偉卜皇祚之方長惟此十旬露蓋之勤將成萬世丕天之業神靈眷祐黎庶歡呼臣名寓從班身縻郡紱屬櫜鞬而從事不知行陣之勞艸詔令以感人莫展腹心之助徒切祝堯之願下同徯後之誠

賀瑞禾表

和气致祥普洽羲皇之化大田多稼有蕃鄖楚之禾察庭碩之非常表丰稔之爲瑞臣聞一人有慶必兆庶之防休百谷用成蓋萬民之司命故異畆同頴者嘗顯周家之盛而一莖六穂者亦誇漢氏之隆由至治之薫蒸獲嘉祥之符應以今所見視古無倫均人力之耡耰等天時之雨露立苖磽確地非美於一方委穂本根粒盡贏於萬計何至給三人之食遂能充九嵗之儲不論美於殊祥顧自收於實利嗟老農之未覩偉太史之特書帝力不貲人生共裕恭惟皇帝陛下成康化俗堯舜安民運陰陽气數之神物無疵癘相天地生成之道家用平康肆玆穡事之成有此農祥之異實頴實栗奚多后稷之功如坻如京久若曽孫之庾臣等任慚爕理徳遇休明三登謂之太平孰測天人之感格百樂生於治國願同朝野之歡娛

天中節賀表

玉軫歌風應炎正隆昌之燕禖紀瑞啟眞人震夙之期運協千齡慶均四海臣某中賀恭惟皇帝陛下執符禦極恭已正南繼離照以重光體干行而順動作新區宇膺昊天申命之休収覽權綱紹奕世興邦之業皇家再造王化復行言推蘭殿之祥實起防賔之節徳符剛健旣昭合於髙穹時對文明永照臨於中夏靈長之慶億兆攸歸臣叨綴從班適分郡寄江湖公子徒勞魏闕之心富壽聖人願效華封之祝

天中節賀表

律中防賔應炎徳方隆之虹流華渚表眞人誕育之祥兆實有開慶均無外臣某中賀竊以史書甲觀著漢帝之初生節紀千秋見唐臣之善頌矧運啟中興之祚宜天埀申命之休四海傾心百靈薦祉恭惟皇帝陛下性躬明哲生稟神靈克儉克勤將繼禹功之大卜年卜世遂過周曆之長臣等欣與庶僚親逄華旦一人有慶永依北極之尊萬壽無疆共獻南山之祝

奏告諸陵表

臣某言伏以自頃風塵弗靖九廟播遷道路多虞兩宮隔闊乃眷宗祧之奉旣闕烝甞永惟弓劍之藏孰訶樵牧載省囏難之責徒申祗栗之懷惟人久厭兵庶天將悔禍保貽謀之業終期返於京都成復古之功冀克隆於世祀威靈【後表攺靈光二字餘同】如在瞻慕敢防謹差某官奉表奏告以聞

正旦遙拜太上皇帝表

臣某言伏以楓宸列仗防戎夏於三朝玉座稱觴薦君親之萬壽撫新正之載易披舊典以徒存中謝恭惟太上皇帝陛下神聖自天聰明稽古旣收功於制作廼觀妙於希夷訪道崆峒輕釋萬機之務迷途朔易久淹七萃之逰屬交泰之當期知重歡之有日事隨時攺福與春長臣一逺慈顏七更華嵗江南風暖難勝陟岵之情幕北云深第切如山之祝臣無任

正旦遙拜淵聖皇帝表

臣某言伏以嵗時疊運故當去以迎新天地旣交否已傾而爲泰物旣更始邦其再隆臣中謝恭惟孝慈淵聖皇帝陛下寛厚得民勵精圗治自家刑國蚤師克儉之風以舜紹堯方仰重明之治莫測上穹之意乃淹北狩之行臣志切望云心驚攺嵗天其悔禍敢防一日之勤秦必歸君願上萬年之壽臣無任

上淵聖皇帝表

臣某言南雁初翔驗足書之未系朔云在望勞心斾以空揺顧仁聖之所臨宜神靈之交相臣某誠惶誠懼頓首頓首恭惟孝慈淵聖皇帝陛下聰明自已儉徳在躬乘運祚之中防遇邦家之大難防塵六載痛何罪於蒼穹引領萬方但懷恩於黔首臣阻從覊絏獲守宗祧仰凴廟社之靈不廢邦家之祀佇期悔過卽奉回鑾臣無任

慰太上皇寜徳皇后凶訃表

恭惟太上皇帝厭世升遐寜徳皇后亦已上僊降禍自天隕身無地痛均考妣哀徧黔黎臣某伏以太上皇帝仁覆四方嵗逾二紀醲恩所被率土難防豈圖否運之災不返北巡之馭寧徳皇后服勤內助從難逺行駭變故之相仍念徽音之永隔𨿽枕戈嘗膽必副孝心然問寢承顏已違大養禍乃至此痛其可追恭惟皇帝陛下思慕自中哀傷曷處顧湯徵當決啟戎路以臨江則晉禮可稽遂墨縗而從事期掃淸於氛祲克迎奉於神靈尙寛罔極之情俯答有生之望臣以外郡居住不獲奔赴闕庭無任哀摧迷塞隕越之至

慰大行皇后凶訃表

伏奉四月二十六日尙書省札子內聖旨指揮恭聞大行皇后訃問者承問之初驚惶失所臣某中慰伏以大行皇后作嬪藩邸夙彰內助之賢正位坤宮屬有北遷之變迨天悔禍俾敵約和冀迎復於椒塗遽興悲於薤露恭惟皇帝陛下追懷懿範深愴聖情慮或壅於萬幾尙少寛於中悼臣以外郡居住不及奔詣闕庭臣無任

慰隆祐皇太后遺誥表

承命悲惶拊心摧裂臣中慰伏以隆祐皇太后至仁有勇盛徳無名事出非常兩遇國家之變功成不防再扶社稷之安旣克濟於多虞遂給還於明辟進退之際古今所稀惟險阻之備嘗致節宣之或爽不究億年之壽空遺萬國之悲皇帝陛下自纉丕圖實資慈訓顧兩宮溫凊猶稽北狩之還而五載恩勤務極東朝之報方崇大養冀及小康驚哀訃之遽臨諒聖情之曷處尙念四方未靖萬務正繁願寛思慕之懷式副囏難之托

慰昭慈獻烈皇太后陞祔禮畢表

簾帷共政功實繼於四朝宗廟宅神徳冝傳於百世登配云始懷思可窮臣中慰恭惟皇帝陛下自履囏難毎資保佑旣極送終之禮更隆追逺之文祭祀以時莫致晨昏之奉音容如在曷勝霜露之心願寛永慕之誠俯慰羣生之望

慰大行昭慈獻烈皇太后園陵表

逺日戒期禮𨿽有旣仙逰在望思則無窮臣中慰恭惟皇帝陛下性得堯仁誠深舜好奄經大故屬此多虞道路阻長未返泰陵之祔禮文湮缺莫追先後之儀𨿽遺訓之從宜諒聖心之增感願少寛於悲慕以宏濟於囏難

知紹興府朝謁昭慈聖獻皇后櫕宮表文

臣聞塗山佐夏訖成傳子之功太姒興周實與興王之業蓋世生於聖哲乃天啟於靈長恭惟昭慈聖獻皇后徳稟神明躬師勤儉遭時倉卒扶社稷以重安復辟雍容卻簾帷而不禦冝享億年之養遽悲長夜之藏臣叨佩郡章獲趨陵闕塵昏洛汭未從先後之逰木拱稽山但結斯民之慕

欽定四庫全書

北海集卷二十四

宋綦崇禮撰表

謝除中書舍人表

記事螭坳已玷侍臣之列代言鳯閣遂塵法從之班陞階序於朝閨煥身章於命服淂逾所望愧甚於榮臣中謝維禁垣淸切之司極儒者髙華之選奉揚命令典掌絲綸視艸誇工豈獨取文章之用判花傅美抑兼收政事之長稱職尢難擇才宜愼必有一時之秀來充六押之員如臣者器局甚卑機靈不頴詞多骳骫初非深厚之文思苦窮愁安淂中和之气頃預師儒之任獲陪英俊之逰讎祕府之圖書剡外庭之牋奏用旣顓於文字名稍見於搢紳中遇家艱繼丁防亂舉靑箱而盡棄指黃屋以來奔積千慮之薫心都防舊學乏一言之悟意徒冒新恩握蘭畫省之中執筆赤墀之下未能一嵗遽俾三遷試藝靡工烏識王言之體奏篇稱善誤防天語之褒歆艶儒冠寵光從橐自惟寒迹孰與逰談此蓋伏遇皇帝陛下聖學髙眀神心昭晰謂囏難之際可能淵黙而深居在號令之中正欲風行而鼔動稍羅文士使備詞臣庶其播告之修能致中興之助乃容疏賤亦預推揚臣敢不仰體深知益殫末技守勿欺之節或有補於論思斥無用之言冀少存於體要

謝除吏部侍郎表

贊掖垣之名命久屍六押之員典選部之銓衡遽陟貳卿之首出兼衣而在笥束寶帶以華身辭弗賜兪寵徒增愧臣中謝伏念臣無庸之質初乏寸長不學之資但餘少戇偶在囏難之日獲陪侍從之班朝夕論思無畫防吐奇之效出入風議異拾遺補過之臣徒謹職於絲綸粗服勤於鞿靮未從汰免更冒褒陞維古天官乃今吏選方干戈擾攘衣冠多失職之嗟而文籍散亡胥吏有用權之患非值精明之鑑難求平允之稱顧玆攝事之經時懼以隳官而速謗就加因任豈所當仁忱辭𨿽切於循墻溫詔終難於反汗周章就列黽勉厚顏此蓋伏遇皇帝陛下神武興衰濬文圖治犯五不韙知大敵之將亡奉三無私憫天工之多曠欲整齊於庶政務甄敍於羣材過俾愚臣當斯劇任而臣頃更多難謹保餘生心折東濰嘆松楸之隔絕夢防南海驚鴻鴈之飄零術先愧於空疏志益凋於憂患進叨眷遇曷副使令世亂未夷敢議保身之計君恩當報但堅許國之誠

謝降官表

伏奉告命以臣前任吏部侍郎日緣同部侍郎孟庾於臣私取案牘事特降授宣教郎依前徽猷閣直學士差遣賜如故已於今月十一日祗受訖居官失職宜抵嚴誅論罪削階止從輕坐恩深骨肉慙劇汗顏臣中謝伏念臣智不周身才非濟務猥以虛庸之質濫當銓綜之司典籍多亡難取成於吏手科條粗立務曲當於士心逮眞僞之雜陳要是非之必辧不敢廢有司之法或小拂於人情未能狗同列之求已大喧於物論徒以官曹之共處常容案牘之私觀事𨿽不行咎終難貸聊由薄罰用塞煩言辜聖神選任之公曷勝愧負被天地涵容之徳猶爾矜憐此蓋伏遇皇帝陛下屈已聴言虛心應物謂律有去官之例𨿽幸脫於刑名而經埀責備之文欲法行於貴近姑從降絀以示創懲臣敢不黽勉官箴周旋睿訓奉公履正期少蓋於前非補劓息黥庶終全於晚節

謝復官表

渙命誕敷肇錫紀年之慶解恩旁浹普霑宥罪之仁盡滌往愆復還故秩臣中謝伏念臣頃承人乏誤被聖知塵從橐之淸班委銓曹之劇務奉有司之法常自戒於濶疏牽同列之求卒輕貽於悔吝詞旣連於白簡名遂罣於丹書降黜猶新方深循省矜憐未整遽俾蠲除祗服訓言但增感涕此蓋伏遇皇帝陛下紹隆寶祚興起丕圖推堯舜之好生與民更始復文武之舊業其命維新特寛一眚之辜以盡羣材之用𨿽如愚贛亦在涵容臣敢不金石持心冰霜勵操體皇家之忠厚去民政之煩苛瘴海身遙更防私於雨露閶闔籍在尙接武於鴛鴻

謝兼侍讀表

詞禁代言已極文章之選經帷進讀益親日月之光際遇甚榮空疏知愧臣中謝惟人君之典學有先哲之格言斷自唐虞至於文武爲王者事本欽明稽古之橅湏友以成繄直諒多聞之助聖狂之念或異治亂之塗乃分降及後人亦循前軌昧於燭理祗以爲名豈如皇家克邁古訓廣圖書之府毎縱觀乙夜之勤咨講讀之臣俾更侍旰朝之燕欲深求於治道用博究於經言迄玆嗣徳之興克對貽謀之美𨿽當右武不廢用文橫槊賦詩笑魏君之非務正坐自講陋漢帝之好誇生知己極於髙明兼聴猶資於鴻博宜圖宿望仰贊盛猷若臣之愚其孰曰可壯年一第書粗渉而未通晚嵗百罹學久荒而弗殖誤塵近宻莫報恩知引疾投閒盍使避嚴徐之路執經入侍顧容陪馬禇之防眷寵則深顚隮是懼此蓋伏遇皇帝陛下聖由天縱習與性成處萬機之暇而克愼厥修湛六經之言而不聞他好驗元於無逸旣自得師講王度於祈招疇堪待問夫何淺陋亦與詳延臣敢不祗服訓辭溫尋舊業分章摘句知粗辧於攸司補過盡忠誓弗渝於所守

謝轉官並加恩表

伏奉告命特授臣奉議郎依前充徽猷閣直學士知漳州仍封文安縣開國男食邑三百戶已於今月十三日祗受訖三年第課越庶寮平進之科五等疏封沐上注親祠之澤以濫陪於法從因過竊於彛章被命以還撫躬知愧臣中謝伏念臣身𨿽際遇分實奇囏一換京寮八更嵗籥頃銜憂而去國偶不霑踐祚之恩嘗坐累而絀官猶未應考績之限再逢新霈始滌舊瑕旣遷序於朝班且肇分於采邑自驚蹇薄胡爾叨逾此蓋伏遇皇帝陛下覆物無私使臣有禮操爵祿以礪世愼名器之假人舉循大法之功式異邇聫之數豈云借寵於以勸勞內揆庸虛曷塞圖報束帶而立願希正色之規執玉以趨敢怠安人之義

謝轉官並加恩表

伏奉告命特授臣左承議郎依前寶文閣學士知紹興府加食邑三百戶仍封北海縣開國子者銓曹防課旣序進於官階釐室疏恩復增陪於爵邑揣躬曷稱拜命惟慚臣某中謝伏念臣務學𨿽勤成名最晚誤被聖神之遇超陞嚴近之班入直禁林出分帥閫供片文隻字之用豈足計功竭緜力薄才之勞未知報政載玷陟明之列得無賞僣之嫌矧精禋不與於駿奔而廣澤亦叨於平施淸資顯級寵數榮名夫何一朝萃此三錫此蓋伏遇皇帝陛下礪世有道如天無私菅蒯不捐與絲麻而並用雨露旣降均蕭艾以咸敷私及外官悉霑彛典秩同遺補𨿽無事以箴規位在子男顧敢忘於忠孝

謝轉官並加恩表

伏奉告命特授臣左朝奉郎依前寶文閣學士進封開國伯加食邑三百戶差遣賜如故已於今月二十六日祗受訖官階一轉甫視郎曹采邑三加遂分伯社萃榮名而甚寵撫朽質以良慚臣某中謝竊以虞典陟明本由考績周書列爵惟以報功臣久玷從班蔑聞顯效殊庭自便無殿最之可程重屋親祠匪肅雍之克相顧以嵗勞而進秩且因祭澤以增封視古豈然於今何幸此蓋伏遇皇帝陛下君師盡道天地至公欲齊有萬之情抑其躁競布爲畫一之制付以銓平肆及冗官亦叨彛數位參列宿敢忘拱極之心朝有命圭願奉保身之戒

謝轉官並加恩表

伏奉告命特授臣左朝散郎依前寶文閣學士進封髙宻郡開國侯加食邑三百戶差遣賜如故已於今月初九日祗受訖防課進階仍兼近職均釐賜爵遂列通侯自驚衰薾之資並服光華之命臣某中謝伏念臣向防親擢期副聖知心豈怠於激昻迹毎嗟於齟齬病違軒陛正上主有爲之辰退伏丘園竊祠官無事之祿敢圗吏考猶第嵗勞序陟淸資愈覺寵名之美防封故郡更慚恩澤之榮此蓋伏遇尊位皇帝陛下天覆無私日躋克聖權衡萬類隨輕重以皆平雨露羣生極幽遐而畢遂肆容舊物亦被彛章顧喜動漁樵共致拜官之慶而忠存畝能忘報國之私儻未盡於餘年誓益堅於素節

謝乞宮觀不允詔表

準奏院遞到詔書一道以臣陳乞在外宮觀差遣不允者需章有請冒陳懇悃之私綸旨弗兪優假寵綏之意感深以泣榮甚而慚臣某中謝伏念臣昨補外官適當防府提封八縣叢米鹽期防之憂領牧七州兼城郭封疆之責屬有邊書之警大爲海道之防繕甲治兵力蓋防其不足矯情鎭物眾則謂之無能𨿽黽勉以疚心率拘攣而束手偉矣親徵之防大哉播告之言師當有功人以無恐洎奉解嚴之令遂寛失職之誅而臣悸魄未寜沈屙愈憊勤奚補於拙政老益凋於壯心輒叩帝閽願收郡印丐宮祠之閒祿以養餘年酬君父之至恩或容異日冝卽大河之域忽頒一札之書褒勸彌加猶遲久成之效拊循備至方懲數易之非體睿訓之甚明豈愚誠之敢執此蓋伏遇皇帝陛下仁於接物恕以臨人駕馭羣材曲軫軒墀之舊規恢大業均圖郡邑之功捧溫詔之如春覺懦之增气然臣迂疏有素固陋不移當官而行懼難勝於怨咎奉身而退況眞迫於衰殘勉希塵露之勞終冀乾坤之造

謝放罪表

準尙書省札子以臣爲本州先斷過軍賊李防與後所降特防刑名不同乞寛官吏之罰將臣黜責施行奏陳待罪奉聖旨並與放罪者仁主好生欲貰囚於當死有司定罪輒致辟於先期宜從過誤之誅遽被涵容之數驚魂甫定感涕橫流臣某中謝伏念臣起自一經昧於三尺以情斷獄未能排俗吏之文任徳緩刑豈不識聖君之意卒緣疏戇遂失平反謂因盜以殺人蓋無生理旣讞疑而申命乃出寛科顧論決之已行致哀矜之弗逮𨿽云執法寜不傷恩方引刻以自言敢歸尢於眾議何意乾坤之度盡除寮吏之辜伏遇皇帝陛下恭儉愛人隆寛逮下恵慈溥博務含垢而有容憲禁濶疎寜利滛而勿濫重惜一夫之獄偶違三宥之言察其本無輕重之心故使皆脫譴訶之域臣敢不追懲旣往致愼將來死者不可復生永戒用刑之暴食焉不避其事尙圖補過之勞

欽定四庫全書

北海集卷二十五

宋綦崇禮撰表

代呂頥浩辭免尙書右僕射表

對淸光於行殿重瞻天日之容敷大號扵路朝遽被鈞衡之選揣力小而任重覺恩深而報難敢露愚忱仰乾天聴臣某中謝竊以宰相之任天子是毗叢萬務之幾防職無不統極四方之遐逺民所具瞻惟時重輕系人得失矧皇家之多故當國步之載艱戎馬新逼於江淮狐鼠甫離扵城社正倚賴廟堂之重以鎭安中外之情若無救於顚危焉用彼相盍委成於勞舊以靖國人如臣之愚惟上所察防鴻樞而出使初無卻敵之謀防諸將以來朝安有勤王之績謂方議罪更誤疇庸孰師孰表而進長扵百僚何徳何功而超登扵一相忽膺朝命深悸危衷輙自列於君慈冀少寛於眾謗伏望皇帝陛下神心獨斷睿鑑曲臨亮防臣非經濟之才難居大任體舊弼有保調之效可倚成功勿輕事於攺圗俾獲辭於誤寵庻易盈之量進逃覆餗之辜而非據之資退免危身之咎陳情良切得請是期

代呂頥浩謝尙書右僕射表

帥師入覲還超拱極之班論相疇庸據被揚廷之命旣循墻而有請終反汗以無從責與恩深感隨懼集臣某中謝伏念臣識非致逺材不逾中起齊魯之諸生歷試劇繁之用習唐虞之久治晚羅剝亂之傷嗟囏險之備甞慨功名之末就誤防知奬引寘近巖版部理材無足國裕民之術天官典選乏揚淸激濁之稱屬陪扈以時巡適參禆於軍務願屯江險以遏淮衝進陞祕殿之華擢預中樞之政顧外虞之未靖方事撫寜駭內禪之無名竊懷忠憤鼓鷹揚而朝下敺防竊以宵逋寶祚重新還正當陽之位皇慈過聴亟膺賚弼之求惟中原當囏否之期念彊敵肆侵淩之計典章盡廢姦宄未銷熈庶績而弼一人宜更理紀綱之務撫四夷而安百姓在調和中外之情欲圖再造之功宜得非常之佐夫何庸妄乃許叨塵此蓋伏遇皇帝陛下躬大禹之儉勤負成湯之勇智念二聖防塵之久蓋甞膽而不忘軫三軍暴骨之傷寜責躬而自咎初還明辟益務逺圖敷求輔相之材俾濟囏難之業曷容衰懦輒與登庸臣敢不盡力百爲矢心一節振皇綱之已墜扶國勢以不傾才謝魏侯粗識漢家之故事賢希山甫庶歌周室之中興

代呂頥浩爲熒惑犯太防乞罷政表

理陰陽而遂萬物久慙曲逆之言因災異以免三公宜舉漢家之典輒陳危悃上黷宸慈臣某中謝伏念臣識昧逺圗器難大受身遭聖主有興衰撥亂之資任忝弼臣乏厭難折衝之望皇綱未振國步猶囏敵騎侵陵乃長驅於江表鑾輿播越至逺泛於溟波盜賊猖狂而無鎭服之威生靈屠戮而寡撫循之術咎由失政謫見圓穹肆星犯於太防適位丁於上相事無虛作旣占天戒之明變不空生其在臣躬之應儻尙饗於大寵必自速於深憂敢云退避以全身正恐顚隮而誤國夙宵內省寢饋靡遑伏望皇帝陛下仰順天心俯稽民望念人材之有限察駑力之已疲四方是維旣負秉鈞之責三辰不軌玆誠擢士之時更選眞賢賜休暮景解機衡於廊廟庶銷乾象之災奉香火於祠宮永祝聖人之壽

代呂頥浩謝賜禦書蘭亭表

臣某近赴行在奏事朝辭出門行至建康府東門十里伏防聖慈賜臣禦書蘭亭一軸者絳闕淸都甫違帝所云章奎畫忽到人間被寵錫之非常覺衰殘之有耀臣某中謝竊以隸文變古書法爭新魏氏已還東晉擅揺毫之妙鐘繇而降右軍馳獨步之名矧蘭亭修禊之防非金穀望塵之侶騁懷寄傲存逸想於胸中感事臨文發奇資於筆下斯極當年之美遂成歷世之師珍蔵旣出於雲門傳刻僅畱於朔塞疲精莫近絕誰攀恭惟皇帝陛下好學性成多能天縱稍屬干戈之暇不遺翰墨之娛心慕手追何勞取法龍盤鳯翥直與行實爲今古之無雙豈止帝王之第一臣少勤筆硯晚際風雲憂常在於邦家老已捐於文字誤膺上賜還愧夙心懷寶言歸未免登牀之誚據鞍自失但驚照乘之光期傳祕於私門庶輸忠於永世

代李邴辭免尙書左丞表

參右府樞機之任政恐懼以循墻備中臺管轄之司載褒揚而出綍顧辭尊而益進驚避寵以加榮更瀝愚誠重紆天聴臣某中謝伏念臣器難大受學謝多聞委質效官徒守詩書之素業逢時得路幸聫翰墨之淸資頃流落以還朝屬倉黃而扈蹕戡奉天之難乏陸贄居中之籌寢淮南之謀慙汲黯在朝之望不虞孽將輙肆姦圖竊懷憤懣之誠力折凶邪之計惟節義之閒敢廢僅效小忠顧靈長之祚重新方恢大業曽謂薪樗之質乃堪棟宇之求𨿽親詔丁寜誠聖君之深眷而危躬踧踖知髙位之疾顚祈反汗以無從敢叩閽而有請伏望皇帝陛下廣堯舜知人之鑑稽宣王復古之規咨四嶽以旁搜俾熈庶績任眞賢而共治用佐中興簡黜罷庸退居冗散則得人之效庶克濟於艱難而非防之危亦或逃於顚覆陳詞已確得請爲期

代李邴謝尙書左丞表

備言語侍從之流或能陳力參輔弼疑丞之後豈所當仁循墻莫奉於兪音造載煩於溫諭淩兢拜命慚汗在顏臣某中謝伏念臣術昧經綸才非康濟被道皇之眷遇顓由文藝而進陞防聖主之記憐復采畸孤而收召毎思奇節少報大恩屬陪扈以南巡遇倉黃而內禪折衝禦侮曽無卻敵之謀正色立朝固有疾邪之志阻凶熖於方熾扶聖日而再中時惟將相之葉誠允副神人之共願頋司敗之刑不及已荷寛仁而左綱之任旁求乃先庸妄服寵章之優異出親詔以褒揚名愧舊儒輒踐久虛之位勲慚上相亦叨連茹之優此蓋伏遇皇帝陛下乃聖乃神克勤克儉念皇家之多故圖大政以更新成祀夏配天之功期復少康之舊業推任賢使能之效將隆周室之中興俯收一介之長俾預四鄰之列憂深責重恩厚命隆臣謹當奮勵猷爲激昻衰懦同心濟務敢防可否之和一節事君願盡縻捐之報

代李邴謝賜生日羊酒米麵表

弧矢在門還遇始生之日饔醪備物首膺妍好之儀仰對寵休俯增愧惕臣某中謝伏念臣忠𨿽許國仕本爲親永言誕育之勤實負劬勞之徳乃煩上賜徒作身榮矧寵命未安方循墻而請避顧多儀及當拜貺以知慚此蓋伏遇皇帝陛下禮以使臣物其將意屬閭胥之紀旦斥臺餽以防恩厚矣不貲缺然奚稱粗知學古敢貽餔啜之羞茍可報君願效縻捐之節

代王復謝成都利州路軡轄界首交割表

竊郡寄於一麾方假汝陰之守付兵權於兩路俄爲劍外之行甫屆部封遂交符印布朝廷之威信溢衢巷以歡呼臣某中謝伏念臣智不逮中才非經逺緜力薄才之用徒守近功盤根錯節之煩毎當劇任頃玷使華之選薦分漕計之憂屬淛防之猖狂防王師而掃蕩飛芻挽粟日常調於千金斬馘執俘月聞於三防仰慿廟勝無乏軍興敢辭心力之俱殫深懼譴訶之莫逭荷上聖哀憐之渥輟近藩偃息之優嵗月未移寵靈繼被載陞禁職往撫蜀師臨遣扵朝恭體至仁之卹逺奔馳就道豈遑小已之圖安方入境之云初識捐軀之有所此蓋伏遇皇帝陛下天臨九有日照萬方眷西南近邑之遙尢愼總戎之寄顧小大臣鄰之列冝多濟務之才曽是凡庸乃堪委屬臣敢不講明軍政綏撫邊民務安遐俗之情共樂太平之治丘山恩重不知蜀道之難葵藿傾心但覺堯都之逺

代王復謝除徽猷閣直學士表

剖符出守已防從欲之私鳴玉通班更誤隆儒之選懷美名之甚寵撫弱質以增羞臣某中謝竊以崇寶樹於西淸奉列聖圖書之府敞直廬於中禁延一時詞學之臣禮優逾麗正之規地近亞金鑾之秩備內朝之顧問任常屬於通儒作外服之光華賞或加於顯績倘功能之未白豈授受之攸宜如臣者屬托宗盟譽慙時輩竊守布韋之志妄希竹素之名經術起家未究向歆之學文章傳世曽無白賀之才遭遇千齡記憐一槪與甘泉之持橐進爲同姓之先典藏室之讐書躐防羣英之右已過易盈之器深虞可畏之言列愚懇以扣閽軫宸心而出綍畀一麾於近郡旣獲便安第五閣之淸資復叨遷次顧事勞之未著何褒典之直加然引分投誠自甘遐外而防恩錫命乃極優榮此蓋伏遇皇帝陛下大徳曲成至明旁燭察庶工於采采惇九族以親親寒士同升庸示天枝之勸英躔並騖俾參禁路之防肆得請以承流猶寵行而進職君親恩重螻蟻命輕願圖報政之方庶息罔功之誚身遙魏闕難安江海之心名在丹臺終反塵埃之迹

代鄭望之謝除戶部侍郎表

備臺中之郎屬姑試冗曹庀左戶之貳卿陞要任飭兼衣而出笥束寶帶以華身拜命非常撫躬罔措臣某中謝竊以冡宰制國用而出納歸有司之責司徒掌邦賦而度支専左曹之繁故在平時最稱劇部矧此多虞之際豈惟經費之艱由邊防失禦狄之機肆京甸萃勤王之旅餌戎車之眾金繒殆竭於贏餘給貔虎之師芻粟方勞於飛挽必有裕民之長榮乃爲足食之良圖如臣者風力不彊材資甚下教忠有訓期黽勉以承家見義當爲敢逡巡而避事駭戰塵之侵軼逼都邑以震驚和議初陳敵情叵測防至君誰與守彼忍偸安兵交使在其間臣奚卹死賴眞人之嗣極致大敵之革心惟肆貪求卒歸成好繄聖神之所格在臣子以何功宜卽嚴誅顧叨異寵歘自散郎之列徑躋法從之聫𨿽世服厥官獲繼先臣之舊而朝容幸位懼塵初政之眀愛深徒切扵循墻令出終難於反汗夫何孤逺乃爾遭逢此蓋伏遇皇帝陛下躬大禹之儉勤負成湯之勇智無爲而用天下自銷偸侈之風不戰而屈人兵陰奪防攘之計屬此纂圖之始遘玆猾夏之虞徳務好生嘉與兆民之康樂仁寜屈已姑從一切之權宜欲就逺圖豈難小忍共識人君之度曽何使命之勞猶錄妄庸令超躐而臣比緣計議數對威光仰英斷之無前知睿謀之有在側身甞膽願無忘今日之憂報國捐軀顧敢愛他時之力

欽定四庫全書

北海集卷二十六

宋綦崇禮撰表

代範宗尹辭免參知政事表

引當言路方愧空餐進貳政機遽容充任令出𨿽難於反汗憂深猶切於循墻敢露愚仰幹聰聼臣某中謝伏念臣奮由一介被遇三朝得於射防之初識其無隠擢在可言之地許以不欺歷長諌垣驟持從橐屬乾坤之震蕩僅免誅夷眇江海以流離未知報效豈謂大明之照亮玆小已之誠綸掖代言方從收召霜臺執法俄俾超逾力難振於頹綱言莫禆於聖智忽驚嚴命延寘近司顧囏難險阻之中孰當大任豈輔弼疑丞之選可用非才時危敢計於愛身器小實虞於誤國周章自省顚倒失容伏望皇帝陛下曲軫皇慈俯回睿鑑攺圖賢徳冀多難之可安罷退妄庸庶煩言之克弭陳詞良確得請是期

代賈公正謝淮東提舉茶鹽到任表

參佐罔功未上大農之最光華設寵叨膚使之榮蒞事云初撫躬知愧臣某中謝伏念臣才非特立恩自賞延挾冊讀書莫繼箕裘之緒抗塵走俗備甞州縣之勞綆短固難於汲深器小奚堪於受大偶逃曠敗寖與使令出貳便藩頗識詔條之意入丞劇寺粗知調度之冝方睿聖之中興屬邦家之多難維富國彊兵之術蓋時務之所先顧摘山煮海之饒實利源之攸出豈意選掄之際乃容罷懦之資驛騎徐驅並長淮而無阻鴛班同簉奉淸蹕以非遙自省遭逢抑何徼幸此蓋伏遇皇帝陛下天資勇智躬履儉勤因巡省以治兵將見周宣之復古愼疇咨而遣使上追堯帝之知人眷玆近部之優庸試小臣之用遇加識擢俾勸事功敢不仰體焦勞俯鞭駑蹇察吏能之勤惰期嵗入之丰余宵旰分憂懼難勝於緜薄米鹽陳力期少補於隆平

代林積謝知平陽軍到任表

皇華將命已甘失職之誅皂蓋領條更誤承流之寄始交符印祗見吏民布上徳之寛矜合眾情之鼓舞臣某中謝伏念臣生由遐逺出遘昌眀挾冊讀書徒守古人之糟粕抗塵赱俗莫追當世之英豪分沈州縣之勞望絕功名之防閒承人乏偶玷主知付一道之澄淸薦更使指預九重之臨遣再對天光念遭遇之良難思激昻而自效弗究馳驅之力遽従簡汰之科敢謂記憐猶加選用甫上使臣之節還紆太守之章惟先朝晉邸之舊藩實上世唐堯之故國民淳俗朴尙存勤儉之風地廣物饒猶賴撫循之政頃隸按臨之部尙求利病之原旣頗悉於人情庻靡勞於吏治夫何僥幸乃獲便安此蓋伏遇皇帝陛下智日普臨仁天廣覆酌變通而新庶政明廢置以馭羣臣謂奉使無功盍擇材而更理顧字民有素俾守土以觀能特假名城用圗報效丘山恩重螻蟻命輕臣謹當冰蘗持心駑駘竭力逺慕循良之迹仰寛仁聖之憂課十縣之繁敢憚米鹽之細上三年之防冀収毫髮之多

代鄭防謝除禦史中丞表

備七人之上列久屍諌省之員總三院之大綱伏忝憲防之長超逾已甚憂責彌深避寵命以無從撫危躬而增懼臣某中謝伏念臣器難受大才不及中由管庫之卑防預朝廷之任使濫當言責屬此囏虞奉白簡以抨彈徒有怨仇之積伏靑蒲而規勸愧無獻替之稱罪已著於丘山功靡陳於毫髮宜從譴斥更誤褒升方今國步未夷皇家多故敵王所愾外𨿽倚於爪牙誥國之姦內實資於耳目必得力能厭難名可折衝不吐剛而茹柔俾繩愆而糾謬庶張國法先振主威曽何妄庸乃堪掄選此蓋伏遇皇帝陛下紹登大寶光禦丕圗乃聖乃神固有生知之性克岐克嶷共瞻天縱之姿奉慈訓於東朝布英才於言路過收舊物使率乃僚臣敢不祗服訓辭激昻懦守見無禮者必擊期少舉於頹綱知有命而不回誓益堅扵晚節

代鄭防謝依同知樞宻院恩表數

位列中樞旣被非常之遇寵均近輔更叨越次之恩荷徳不貲撫躬罔措中謝伏念臣器防有限量狹易充參法從之華竊榮名於祕殿贊本兵之寄預宻議於籌帷𨿽任階廊廟之崇顧班在疑丞之後惟器名之不假視資望以猶輕國有彛章禮存異數於臣侈矣敢妄意於殊私何錫予之是齊肩於同列此蓋伏遇皇帝陛下受天申命圖國中興眷玆政事之聫同任囏難之責用均上賜俾一乃心小才不離小官已愧超陞之異大言則望大利敢忘報稱之難

代李邦彥謝先少師賜諡宣簡表

恩賁寶符載舉追榮之典寵紆華衮特頒忠節之褒霑厚澤於九原藹遺芳於千載婺孤感涕松檟生輝臣某中謝若昔聖謨且循周道謂敍勲而累行必考諡以尊名爲恵若康防一言而可定合文與獻應二法以無嫌慰孝子慈孫之心作忠臣義士之勸欲有聞於永世宜不愧於平時伏念先臣某生忝聖民學知儒業逢淸時之宴樂保白首之康寜蓄徳不施莫展濟時之略教忠弗倦僅收訓子之功持從橐於甘泉稱善人於鄕裏上方貴齒天不假齡陪冊府之英防玉輦曽回於舜目冠河圖之禁軄蜜章深惻於堯言薦因愚息之恩進守孤卿之號殊私未慗異數繼頒爰稽追勸之文庸致寵嘉之意小言望小利視功名已謝於前生大行遇大名顧道徳乃彰於身後弗自有司之義俾爲人子之光存沒與榮戚疏均嘆此蓋伏遇皇帝陛下篤忠信而卹老秉明哲以知人禮務始終軫至仁於疇昔言爲褒貶著大法於將來念耆龎宿齒之臣有浚達直行之節過形聖訓兼錫美稱述士誄而有傳書史篇而不朽臣銜哀未旣拜賜增悲志在顯親已極揚名之義身當許國但堅移孝之誠

代李邦彥謝起復表

倚廬梓裏方深何怙之懷出綍楓宸復頻虛之促以僅存之殘息而使之陪國論以已試之空官而責其贊治功懇避無從兢惶罔措臣伏念奮身疏逖逢時休明親膺睿聖特逹之知服在左右疇咨之列俯殫末技顧玩嵗愒日以無聞仰跂淸光惟奉令承教之不暇知力防而勝重果福過以災生𨿽保全允賴於皇慈而禍釁難逃於天罰未究循陔之養忽纒陟岵之悲曲軫宸心特優卹典冠隆名於五閣肆推蜜印之褒庀襄事於九原仍厚軺車之委松楸攺色閭裏生輝不防孤苦之身毎示記存之意奪情以起捐日以需甫終哭踴之期申命維綱之舊哀情累上天聴莫回夫何待盡之防生乃冒非常之異數灑寶章而關天運載紆紫詔之溫頒馹騎以冀星馳薦枉皇華之重扶力前趍於嚴召疏恩亟對於便朝玉色賜憐徳音甚渥諭以顯親之大勉其許國之方履地戴天奚勝局蹐摩頂至踵盡出生成矧玆筦轄之司實佐鈞衡之任念齪齪備員之久已愧罔功豈皇皇衘卹之中敢云善職玆荷龍光之渥更慚防技之窮此蓋伏遇皇帝陛下禮以使臣道無棄物深顧邦家之計聿嚴輔翼之圖矧制服以情當致三年之愛然斷恩以義寜逃二事之嫌爰俾從權靡容退處寵靈橫被感涕交流臣敢不恭體殊私益堅素守收思慮於摧裂荒迷之後勞筋骸於憂傷毀瘠之餘貪祿何心忍死但從於王事教忠在耳捐生期報於君恩

代謝江東轉運使表

襆被去曹罷列郎官之宿褰帷行部復馳使者之星董長江漕運之權付十郡澄淸之寄恩隨責重感與懼並臣某中謝伏念臣生本寒鄕世皆儒業學三冬而射防甞妄意於英防展四體以效官但徒勞於吏役時哉易失老矣何爲頃叨薦鶚之聞驟玷握蘭之選屬衣冠而南渡偕父子以同奔脫此一身瀕於萬死顧險阻囏難之備歷僅保殘年且憂傷衰病之交攻可當劇務幸聞汰免謂獲退閒敢言簡記之私更被光華之遣矧六飛駐蹕不忘北顧之圖而列戍臨江方謹南侵之備師屯甫集饋餉實繁冝資心計之能無乏軍湏之給乃容衰憊尙預使令此蓋伏遇皇帝陛下明哲生知聖神天縱周王復古挺興衰撥亂之姿唐帝知人廣因能任官之道初營江表首命使臣博訪庻僚俯収一介謂煮海采山之政甞所按臨彼飛芻挽粟之方冝知利病肆加誤寵將責成功臣敢不澡瀹初心激昻晚遇愛人節用仰推上聖克勤儉之風祝國裕民願講前賢知取予之術

代宰執賀順州進枸杞表

靈根夜吠變異質於千年驛騎朝馳薦聖人之萬壽眷荒裔沈藏之久實王師恢復之初物豈無知時如有待臣某中賀臣聞神仙不可以學得至道不可以情求訪雲海之三山殆爲虛語金丹之九轉安覩成功與其捕影以徒勞孰若淸心而自至惟養生之上藥著卻老之嘉名夙標農帝之書雜見道家之記驗西河之遺法蓋推服餌之良詢南丘之故封厥有延長之益能致飛仙之變化更傳伏狗之精英方士搜奇嘆窮年而未遇邊臣效異得具體以來歸疑彼舐鼎之畱形宛若結芻而取象天心埀佑上符所屬之辰地寶儲休下見始開之境帝齡兆永國祚增隆恭惟皇帝陛下體妙希夷凝神昭曠四海覿亨嘉之防羣生躋仁壽之區城彼朔方允合天人之望震於珎物是興艸木之祥式彰辟國之符益衍後天之算遺一丸而生羽翼笑魏君誇誕之詞名百物而埀衣裳協帝祖神靈之徳事光簡策懽動搢紳臣等佐治無功逢辰有幸數北州之貢旣觀壽物之奇占南極之躔佇奏老人之瑞

欽定四庫全書

北海集卷二十七

宋綦崇禮撰表

代宰執賀壽嶽生芝艸雙竹表

靈華蔓蔓擢重英累葉之祥緑竹漪漪聳共本雙萌之異協此千齡之運見於萬壽之峯兆實有開懽均無外臣某中賀臣聞天地並貺乃興絕異之祥艸木無知亦感太平之應賢愚同信圖諜可觀維寶嶽之蟠基奠宸居而作鎭雄固實岱嵩之配穹崇疑霄漢之連神運天成宛峙蓬山之宮闕云奔電掣屢瞻仙馭之龍鸞宜上帝之還資肆元精之回復並鐘瑰產用告珍祺圓蓋髹柯挺煌煌之三秀駢枝偶節殊冉冉以孤生美逾漢殿之九莖奇壓渭川之千畝蒼虯下降同呈菌蠢之姿萼緑相輝共對嬋娟之色自今創見訂古無倫恭惟皇帝陛下紹堯舜之純風承祖宗之休典登於至治粲六合以同文洽此太和擁萬靈而薦祉肆及無情之共彰有道之期五色可餐度年齡而有永四時並茂因苞本以無疆天意在玆物生共驗臣等親逢華旦目覿成功帝省其山旣獲非常之瑞神降之福尙觀滋至之休

代宰執賀後苑太淸樓前生芝艸表

寶構崢嶸貯太空之和气金芝菌蠢呈治世之嘉祥繄禁籞之儲休見靈華之薦祉臣某中賀臣聞庶民歸心則天瑞至植物蒙徳而芝艸生聖哲有傳賢愚可信甘泉歌美用昭元祀之誠函徳書奇克著中興之效倬彼自天之祐亶爲有道之符孰若聖時屢臻休應雜遝逺來於方貢魁殊近出於皇居嵗未一周祥今三見閣名宣道顯希夷妙物之功門揭敷春表生植如山之徳偉太淸之崇制承列聖之宏規別棲禦府之名書間接巖廊之近輔前言往行恣充一夜之觀忠臣嘉賓宻奉需云之燕惟致福召和之道職親賢稽古之由上帝博臨宮童效異金英並秀絢藻井以煌煌紫蒂駢分暎蓂階而蔓蔓傳觀眾目欣頌一詞恭惟皇帝陛下聖日普臨仁天廣覆周行無外恩漸四裔之黔黎南向如歸風動五關之艸木矧玆祕苑實近嚴宸天且應誠地何愛寶肆元精之回復茁神艸之芬敷合彼圗書曾防愆於象類薦之郊廟冝不愧於聲詩臣等數覿珎符莫窺妙用備諸福之物遹觀四海之來臣申無疆之休永賴一人之有慶

代宰執賀艮嶽敷春門生芝艸表

奠寶嶽於宮隅克壯九重之勢擢神芝於門闕式昭萬世之符慶祚邦家觀傳海宇臣某中賀臣聞天之降瑞也常應誠而示報神之監徳也防因物以薦休惟靈艸之芬敷繄太和之克浹茁九莖於祕宇是興漢帝之歌采三秀於瓊山甞感騷人之賦蓋必祈祥於聖哲故能均信於賢愚倬彼艮岑鎭玆亰室靈秀實華嵩之配穹崇疑霄極之連神運天成宛若海山之宮云奔電掣屢回仙馭之龍鸞嘉上帝之博臨偉宮童之效異鑱翠瑉而炳炳欲章萬世不防之洪基絢金色以煌煌肆有累葉相重之異本仰聖言之埀信知天意之同符妙用難言嘉祥可見恭惟皇帝陛下運希夷之元化撫晏粲之昌期徳合乾坤法黃帝埀衣之象仁加艸木有周成行葦之風庶邦徯方嶽之朝四海望名山之幸震於瑞物兆比介丘異中黃藏府之傳掩函徳銅池之美事光千古喜動一時臣夙偶熈辰薦逢休證披圖按牒益觀符應之明登岱躡梁願剡禮文之盛

代宰執賀尙書省生芝艸表

出大政於中臺克舉一王之法資洪休於上帝式占三秀之祥感於至治之馨香表此太平之官府薦紳動色率土交歡臣某中賀竊以文昌萬化之原職無不統尙書百官之本人所具瞻時爲端右之司實總機衡之務運開列考道冠前王大飭庶工肇新華省事得其序備存爲政之經官惟其人曲盡任賢之道嗣興元聖丕闡大猷深思埀裕之勤尢愼持盈之念建公師而典領正宰揆以分釐不愆不防悉舉舊章之善無偏無黨咸歸王道之平土宇辟而四夷兼被於威懷生齒蕃而兆姓同歸於仁壽恩光浹洽和气薰蒸是鐘芝菌之華特產機衡之地披圖按牒共知天意之明修徳錫符益顯聖時之應恭惟皇帝陛下業隆寶祚道振皇綱善駕馭而任羣臣謹緝熈而經百度重規疊矩布治具於邦家端本澄源委化樞於臺閣凡道揆於一堂之上蓋法行於六職之聨偉玆靈艸之生如告成功之效神休甚侈適依北極之眞祠瑞物有傳永作南宮之故事臣等叨陪近輔獲望淸光日月照而四時行孰測斡旋之妙神靈應而嘉祥見共欣明盛之期

代宰執賀平契丹表

帝徳廣臨始獲全燕之盛天戈薄伐遂平正冦之餘戮桀黠之渠魁撫傷殘之降眾神祗嘉悅疆場乂寜臣某中賀臣聞受天命而臣萬方王者所以大乎一統柔逺人而安諸夏天子所以守於四夷惟去來荒忽之難常故叛服恩威之疊用維時北狄實隔中華乘五季之不綱盜一方而自擅旣合並於八部因噬服於諸蕃星躔掩析木之津輿地闕幽州之貢賴累聖擴涵容之徳越百年無討伐之虞屬冦運之告終致戎酋之失守民心厭亂邊馬尙防於北嘶物意歸仁塞艸亦知夫南向蠢玆奚種思逆天常當眾軍效順之初獨懷旅拒洎故境復平之後猶緩大刑竊擁駝馬之羣偸安沙漠之地伺我邊隙奮厥狡謀天誘其輙空離於巢穴神降之罰敢侵軼於疆陲王師一麾敵眾再北舉太山而壓卯勢必自摧張螳臂以當車力何能禦執俘相系委伏爭奔斂京觀以如山牧馬牛而蔽野顧人勞則下皆怨而勢定則內相圖肆首惡之伏辜掩凶徒而悉殄誅行夷落聲震龍荒闗塞閭閻永襲漢家之俗田園耕織共安豳土之風恭惟皇帝陛下道冒八紘威加九有旌旃所指先之以無敵之仁鈇鉞有徵臨之以不殺之武偉此平燕之舉亶爲復古之能餘孽載殱大勲是集克就祖宗之志用申廟社之休矧雹隕羌營仰天心之助順而禾生燕土見神載之呈祥豈人力之能爲殆神功之黙運防音誕布歡頌攸同臣等獲與廟謀恭聞宸算運籌中幄慚無補於皇猷坐治明堂願永揚於聖化

代宰執賀熈州甘露表

至陰肅肅安厚載於坤輿零露瀼瀼格休符於天鑑誕降髙眞之宇適臨寜貺之辰懽動使車恩流邊部臣某中賀竊以滋液滲漉者雨露所以生物勞來還定者帝王所以安民必下得於人情乃上來於天瑞眷彼洮河之境雜居戎夏之羣烽燼不驚嵗事樂三時之務銅機偶觸宵衣勤丙夜之思臨遣使華往綏逺俗布王言而人人挾纊宣上徳而物物回春聲與气和不言斯應澤隨恩浹莫令自均時維天地之同流孰睹陰陽之偏勢纎荄巨植普沾飴醴之甘列障連城永奠金湯之固恭惟皇帝陛下體神防化妙道成能坐明堂而正天綱定寶鼎而調元气波橫六合化行寜限於西東中及萬靈徳洽遂充於上下肆及邊陲之地載瞻行露之祥承仙掌於修莖竊陋漢京之賦霈蓼蕭於四海式追周雅之歌臣等早遘明昌薦觀懿爍天不愛其道允臻膏澤之丰年地得一以寜實賴財成之妙用

代宰執賀燕山甘露表

車書混同浸恩波於逺俗天地相合灑瑞露於新疆俯元命之前期委上眞之祕宇帝心昭著聖歷綿長臣某中賀臣聞和气所以致祥仁聲所以柔逺陽勝者則散而爲雨露蓋上天化育之功陰衰者其應在於蠻夷實中國安彊之證眷彼全燕之地久淪亡冦之區運極數終罪盈惡稔棄遺氓而莫撫戴元後以知歸威武張皇大慰云霓之望惠慈滲漉盡離塗炭之辜霈膏澤於立苗將槁之餘濯淸涼於執熱如焚之際人漸厚徳天錫珍符肆卜瑞於殊庭用薦休於景祚珠凝玉蘂異霄降之金莖脂潤飴甘疑朝和於瓊液繄一人之有慶協六合以同風大美何言嘉祥可驗恭惟皇帝陛下道兼覆載徳徧羣黎揚九廟之明靈追繼丕承之烈復五闗之要塞坐収不戰之功民懷有仁天不愛道洽彼湛恩之施格玆膏露之祥邊徼永寜邁零庭之著異神祗並貺陋托號之誇奇臣等獲遘昌時薦逢盛事太和充塞已觀天下之一家休應彰明更祝聖人之萬壽

代前任宰執謝賜臘藥口脂表

息老収民與閭裏蠟賓之樂膏唇衛體分宮闈臘劑之珍錫予惟新矜憐如舊臣某中謝伏念臣功慚謀國恩許歸田嵗喜順成同賴農夫之慶時加好賜猶叨公輔之儀戴厚徳以不貲體殊私之未憗此蓋伏遇皇帝陛下仁均疎近恩厚始終仙粒儲靈知免負薪之疾玉肪借潤更滋槁木之容屬當謝事之初莫效捐軀之素代宰執賀八月一日霒云不見日蝕表

太史獻占日在當虧之聖人修徳天埀紀祐之符有來云物之祥莫睹陽精之闕臣某中賀竊以天神相逺匪聲臭之能求歷象有明乃躔離之可考維盈縮或違其常度則推占因著於繁文𨿽日有食之何系災祥之事而分同道也初非次捨之差赫彼眾陽之宗炳爲羣目之用拂扶桑而出暘谷豈陰慝之能干坐明堂而正天綱知聖功之黙運交居朔日時當仲秋仰大明之方升藹防霒之徐覆霞舒霧集詎觀如月之初气霽煙銷還照普天之下事光載籍喜溢寰區恭惟皇帝陛下道並堯明功髙湯聖在璿璣而齊七政調玉燭而行四時徳上昭天允格太和之應日不食朔是謂太平之期亶玆難致之休若有固然之理神心不測妙用孰窺臣等叨備近司獲逢盛旦修六官之治顧敢怠於欽承揚五色之輝尙繼瞻於慶瑞

代百官賀冬至表

一气回旋消長驗陰陽之理七日來復髙卑見天地之心方寶歷之迎長宜法宮之儲祉臣某中賀恭惟皇帝陛下神參化育道妙裁成四時調玉燭之和七政順璇璣之運淸臺觀象協珠星璧月之躔緹室祥兆竹管葭灰之應仰乾剛之獨斷乘陽徳以方隆與時偕行茂對履長之慶終古不忒紹膺滋至之休臣等生遇昌辰慶逢令節得天之紀永觀神防之增新如日之升願賦周詩之歸報

笏記

冬無愆陽共慶同云之瑞宴有折爼俄霑湛露之恩恭惟皇帝陛下治通神明誠贊化育喜格屢丰之兆式知飫賜之歡論道經邦顧何禆於燮理醉酒飽徳期勉輔於隆平

欽定四庫全書

北海集卷二十八

宋綦崇禮撰

札子

乞申飭百官札子【紹興二年閏四月十三日】

臣伏觀周宣王之小雅於車攻則曰內修政事外攘夷狄復文武之境土於吉日則曰能愼防接下無不自盡以奉其上然則中興之效本於修政事而政事之修亦在夫小大之臣無不自盡而已今朝廷播遷庶事艸創外備彊敵內鋤羣盜日不暇給而百司庶府小大之臣類多茍且偸安不務舉職姑息胥吏濶略細務累資養譽猶襲承平之獘其間亦有孜孜奉公疚心職事則眾必非笑指以爲迂至摘其事而靳之曰了得其事便足以勝夷狄否臣切怪之且國家大體輔弼大臣任之所謂百司庶府之臣知治其一官一職而已夫使一官一職而皆治焉則事將無所不治傳曰不卹其緯而憂宗周之隕爲將及焉彼憂之誠是也盍亦圖其所憂而效於上歟儻無所陳其智謀以禆國論之萬一乃徒私憂過計空廢實務亦奚救於危亂哉今不及其暇時修起庶政顧以細務爲不足省則大事亦將委靡而紀綱弛矣紀綱旣弛而欲駕馭豪傑以興衰撥亂不亦難乎臣愚欲望聖斷深察玆申飭百執事之臣各揚其職無以空言憂國而妨實務庶防細大畢舉紀律設張則內治外攘無所不可矣取進止

面對第一札子

臣觀近者金人議和托言劉豫所請𨿽敵情叵信然而中原殘破民力困瘁不堪驅役豫麟父子特倚金人爲重以拒王師如聞敵自有故且倦於南牧則議出於豫欲欵吾問罪之舉延旦夕之命理亦或然今敵人遣使先至豫所乃來而所持書輙有封疆之畫其爲豫計無疑陛下灼見其情報書曲折事理詳盡固應奪其狡謀破其姦膽不復敢肆桀驁庶能聼順以定和約然而猶可慮者萬一負恃彊敵尙懷逆圖必欲窺吾境土或恐稽畱使人呼敵騎以來邀脇則吾可以不爲之備乎今已過防秋且逺近傳聞通使人情恐便舒緩臣愚欲望聖慈申戒防江將帥明逺斥防扼險要選練士卒日討於師常如遇敵以爲先事之備庶無後悔茍和議遂成亦未可以弛備況今日耶臣過計如此惟陛下裁擇取進止

面對第二札子

臣伏觀陛下懲彊敵之侵淩念兩宮之阻逺不憚卑詞以通使屈已以議和上以爲宗廟社稷靈長之計下以息海內元元戰伐之苦至誠交感異類革心甚盛徳也然以臣愚私竊度之如陛下神聖之資英武之略內有撥亂之志而乃欝欝居此忍自卑屈以求成請好豈得已哉徒以事勢未競國步未夷生民未安故爲計出此庶防天誘其還我二聖休兵蓄力徐爲後圖非謂舊事可忘中國可棄敵情可信能恃以久安也然則約和之後便欲髙枕而臥得乎仰惟聖志固將大有所爲興起庶政觀時俟釁期復舊業不惟茍紓目前之急而已臣願陛下堅坐薪嘗膽之志勵宵衣旰食之勤深詔大臣簡賢能愼名噐明殿最嚴賞罰申飭百執事之列下至州縣之吏各修厥官毋敢媮墮革因循之去茍且之習要使人人公心爲國誠意在民而無養資屍祿計日待遷之患則眾治舉矣於是生財積谷繕甲治兵嗇用度寛賦斂以實民力汰冗弱精選練以作士气日伸月長假以嵗年一旦起而用之則大計可圖成功可必也顧惟今日權宜之議所利在此昔周宣復古蓋以內修政事外攘夷狄越之報吳亦曰十年生聚十年教訓玆非往事之明驗而陛下之所熟聞者乎伏望陛下不以臣言爲腐儒常談畱神而勉勉焉天下幸甚取進止

面對札子

臣聞爲天下者審夫議論規模所存而已規模者國家所治以立議論者規模所待而定議論定則規模立而國家之勢成矣議論不定則規模不立而國家之勢危矣夫規模議論尢急於天下多事之際議論定則成不定則敗規模立則存不立則亡此成敗存亡之機也仰惟陛下初紹大統適當戎狄摶噬盜賊憑陵之時凡所爲議論規模有未能定今八年之久天下之變至此已極戎狄之要𨿽未可得而其情已見盜賊之暴𨿽未盡平而其勢已蹙事固有失之於終其在今日収終之時也故臣愚竊以爲今日之議論規模宜不出三者恢復中原以成再造之功上也因所有之地而疆理之中也茍目前之安而無所爲下也語其上則今之力誠未可爲守其下則吾之勢不可復立惟度時量力就其中者爲之中者旣成則其上可馴而致茍止於下則𨿽志於中者有不可得矣臣愚欲望陛下發自聖志明詔大臣無取髙言以害實治毋偸茍安以玩嵗月議論審其可用規模定其適中以此立政事以此任人材以此責功效如是而期月之間治功不成未之見也

面對札子

臣聞君之有臣所以濟治臣效其實用則君享其功臣竊其虛名則君受其獘實用之利在國虛名之美在身志於國者不計一已之毀譽而惟天下治亂之憂潔其身者不顧天下之治亂而惟一已毀譽是卹然而效力於國其實甚難而世未必貴竊名於己其爲則易而且以得譽二者之用捨系風俗闗治亂有天下者不可不察也昔西京之士惟其徇國而不求名故漢道以昌司馬氏之臣務爲浮虛而無實用故晉室以亡前世之鑑其可忽諸臣竊觀今日士夫之俗而知國家之不競蓋在於此無激昻奮勵之志而以循謹自持爲賢無捐軀致命之節而以全身逺害爲智方聖哲馳驚惟日不足之時則知無不爲者所宜貴也而見謂生事當黎元凋瘵勞來還定之日則服勤州縣者在所尙也而取譏俗吏以至避言利之名而常賦經用寖以不理要觧事之目而舊章故實多所廢格若此之類皆便已自爲非國家之福豈陛下所利哉臣愚伏望聖明深燭厥理凡官人賞罰之際取其能濟時用有益於國家者進之察其虛名無實欺眾要譽者退之黜陟旣明好惡旣彰則人材風俗從而丕變而眞賢實能出爲陛下用矣取進止

乞討論納節換官札子

臣竊見近者楊惟忠邢煥皆以節度使致任卽不曾鏁院降麻伏緣節度使除拜移攺若恩加之類並須宣制豈有見帯節鉞致仕而不然此一時之闕典也臣嘗記祖宗時凡節將臣僚得謝不以文武並納節別除一官致仕如仁宗朝張耆自使宰授太子太師楊崇勲授太子太保致事皆武臣也惟熈寜間富弼以元勲舊相始令持帯節鉞致仕弼猶力辭不敢當者久之其後相繼者則曾公亮文彥博也他人豈可援以爲例也近嵗以來致仕者不問何人不復納節換官亦恐有違舊制臣愚欲望聖慈特降睿防並令三省樞宻院討論舊典施行

遵用舊法札子

臣伏見自渡江以來官司案籍例皆不存而吏部所掌官簿尢難稽考故逐急申明以爲約束其目非一士大夫到部凡磨勘注擬賞功任子之類皆粗有條理其後亦稍稍尋訪舊法在部見今遵用然風俗之薄久矣吏部隨事申明有所從寛以便人情士旣習見其事則𨿽有舊法而於已不便者則必羣噪眾起幹訴百端必欲有司申明以破舊法如是者多矣臣竊思之士農工商之四者皆陛下之民也亂離以來士之失職者固可憫矣聖訓孜孜未嘗不以是爲言而今之在官者亦所同卹而無異詞也獨不念今三農之務與百工之肆商旅往來之塗亦能無失其業而官之爲法曾少優於承平時否然則吏部所以待天下之士恐不可以廢舊法而專徇一時之人情也臣愚欲望聖慈特降睿防應吏部自渡江以來凡所申明與法相戾者並從舊法其因去失案籍措置指揮令逐一類聚看詳若舊法已有該載不妨遵用者取防別行刋定仍降指揮應吏部條目已有舊法者今後不許申明權宜攺易庶防士安分守而有司不至廢法亦中興之政所先務也取進止

乞召臣僚降詔札子

臣聞君使臣以禮臣事君以忠君之視臣如手足則臣事君如腹心施報之道在古如此方今國步囏難需人共濟正陛下任賢使能以圖中興之時収用人材誠急先務然號召之際或不能致欽盡禮以待之所謂眞賢實能將捲懷而去彼屑就者非誘於利祿則逼以威刑欲其盡忠以爲腹心之用不可得也臣伏見祖宗舊制凡在外除授內任及被召臣寮若學士以上職任及新舊宰執必降詔書以爲赴闕之信至其下則或尙書省給札吏部給符以聖防行下照防催促而已所以別等威示眷禮於貴近之臣也自兵興以來急於除用降詔之禮一切盡廢乃或有如敢遷延當重寘典憲之令矣玆豈所以待賢能之道哉臣愚欲望聖慈舉行故事凡六尙書及翰林端明殿學士以上職任並新任與曾任宰相執政官若自外除授或被召應赴行在者並令尙書省日下報學士院頒降詔書以示待遇之禮且使外任近臣有所取信以離其官守仰稱陛下任賢使能之意取進止

李邴分門內外制集札子

臣伏見前防知政事李邴任翰林學士日將本院內制文字分門編錄已成部帙甚爲詳盡自渡江之後本院文籍散失無復存者緣內制文字體制不一而祖宗以來述作今悉無所見稽求檢閱實爲急契勘本官見以端明殿學士領宮觀寄居泉州臣愚欲望聖慈特降睿防下泉州差書寫人官給紙札就本官家傳錄一本繕寫裝背如法仍委官一員防檢對讀務令精詳共限一月了畢差人賫赴行在於學士院送納庶使本使撰述文字有以考據取進止

論保奏功賞札子

臣竊見近時諸處保奏功賞多有白身人乞補文資或與免觧免省試特赴殿試之類其間未必皆是士人不無冒濫方今吏選員多闕少擬注不給若更開此塗則愈見猥冗臣愚欲望聖慈特降睿防今後白身人應緣功賞補官止許補班行名目其未應補品官者依效用入資法収補卽不得陳乞補授文資及免觧免省試若特赴殿試之類庶艸冒濫之稍淸士風取進止修神宗哲宗兩朝實錄劃一申請札子【南渡後初史館申請】

準紹興四年五月五日尙書省札子五月四日三省同奉聖防神宗哲宗皇帝兩朝正史實錄並令史官看詳重修所有應干合行事件條具以聞右札付修國史日曆所令先次條具下項

一本所恭奉聖防看詳重修神宗皇帝哲宗皇帝正史實錄欲乞將神宗皇帝實錄先次看詳重修

一合要照修文字乞就祕閣檢借抄錄如闕許於行在臣寮士庶之家借本傳錄用畢給還如在外州軍臣寮士庶之家令所在州軍官給紙札借本抄錄發赴本所一今來先次重修神宗皇帝實錄欲將祕閣抄錄到朱墨本及後來降到墨本實錄一處看詳重修進呈一應行移取防及約束日限斷罪並令本所依已得指揮施行

一合用紙札朱墨錢物等欲就本所應副支使

一今來本所現闕投下申奏文字人欲乞依勅局例從本所指名下三省大程將差大程官四人與免本處諸般重難差遣

又再申請劃一札子

一本所恭奉聖防看詳重修神宗皇帝哲宗皇帝正史實錄欲乞將神宗皇帝實錄看詳重修所有哲宗皇帝實錄合要當時臣寮家傳行狀墓志等文字亦欲乞從本所先次移文行在臣寮之家及下諸路委轉運司尋訪子孫抄錄編類成冊發赴本所

一本所官系先差修纂建炎日曆員數不多今來重修兩朝正史實錄欲乞詳酌添差官三兩員協力同修一契勘祖宗朝日曆實錄正史並於史館編修元丰官制分日曆屬祕書省著作局實錄正史各別置院近緣修纂日曆爲著作闕官令長貳通修又差郎官兼領緣上件職事止系修纂日曆卽與史館不同今來旣令本所官重修兩朝正史實錄欲乞將祕書監少帯兼直史館著作郎佐並帯兼史館檢討其郎官現兼著作郎者亦攺兼史館職事庶於名實不致差紊

又再申請劃一札子

一契勘本所及祕書省並闕神宗哲宗兩朝正史欲乞申明朝廷行下諸路州軍於臣寮之家廣行搜訪一契勘神宗皇帝實錄自有舊來朱墨本其墨本系元祐年所修已是成書其朱本系紹聖年間因蔡卞起請重修將舊書所載多所增損務要傅防一時紹述議論而元祐史官其間語言不無過當失實然亦有別行引用照據以證墨本未盡去處若將二本防照修定委是詳備欲乞從本所官先據朱墨本看詳重修如或尙有合行取防照對文字逐旋申明取索施行

一契勘哲宗皇帝實錄系崇寜以後蔡京提舉編修敍事之外多是增飾語言變移是非殆非實錄之體成書之後其當時時政記等應干文字又皆焚棄竊恐所載不無更攺隠漏失實卽難以便據舊錄重行修定欲乞從本所逐旋申明於諸路州軍及舊臣之家更行取索求訪當時文字事迹按據參照看詳重修庶無抵牾

薦察官札子

臣等今月二十二日奉禦筆付臣某令與沈與求同薦數人有素行不阿附者具名進入以備察官之選臣等恭稟聖訓同共啇量以平日所得於公論者五人應選具列於後左朝奉郎尙書祠部貟外郎鄭作肅性稟純防有學術通於世務剛介寡合議論有餘

左朝奉大夫行太常博士趙霈性行純靖有操守更歷中外差遣皆有可稱

左奉議郎權知柳州常同元祐言官安民之子安民首擊蔡京者與陳瓘鄒浩龔夬等齊名而其子孫如同學識操履最有家法

左宣義郎通判漳州李長民有文采學問嘗中詞科議論疏通淸介有守

左從政郎前太學博士程克俊有噐識議論精審所守堅正而不爲徼訐

前件官皆有時名素行無缺察其平日必不肯爲阿附以臣等愚見可以仰備采擇伏望聖慈更賜詳酌取進止

除兩淛東路安撫使上殿陳乞札子

契勘淛東一路管下州縣憑依山谷邊臨江海皆系控扼惟借有心力可以仗兵將捕盜官在任乘無事之際協力措置以備緩急臣今誤防恩付以帥事竊慮本路州縣兵將捕盜官內有老病及懦弱臨事不可倚仗之人伏望朝廷特降指揮許臣體量具名申尙書省或樞宻院取防放離本任別令合入差遣其闕從臣一面踏逐奏辟差塡一次庶防得人緩急可以使喚取進止

上尙書省乞換閒曹札子

某見領左選職事繁劇兼掌內制亦系獨員又防差權尙書兩選事緣某久病右臂手指攣痺疼痛執筆有妨深懼簽押文字不前因致曠闕伏見元祐間陸佃以兼史職辭吏部換禮部侍郎崇寜初張啇英亦以修書自吏部攺刑部今來兵部侍郎程瑀已得防與郡某欲乞比附前例換上件闕庶得職事稍閒可以專意應副學士院文制衰病之軀免致顚僕鈞防

又上尙書省札子

建炎四年九月三日尙書省札子綦某札子伏覩近降指揮令講讀官翰林學士後省官日具故事一兩件供進者契勘往時供進故事本系講筵之職欲乞指揮下講筵司置歷定日輪官供進施行伏指揮

欽定四庫全書

北海集卷二十九

宋綦崇禮撰奏狀

辭免起居郎奏狀【建炎三年四月二十六日工部員外郎上】

臣四月二十六日準尙書省札子奉聖防除臣起居郎日下供職者聞命震驚撫躬罔措竊以左右置史起居是司入奉嚴宸記事言於螭陛出陪淸蹕隨伏衛於鑾輿宻邇從班最爲妙選必得通今博古守官而不撓乃能執蘭載筆書法而可觀如臣者識類棗昏材同樗散學污而近詎當良臣之評性蠢而疎難處侍臣之列願回睿照追寢誤恩俾更選於時髦庶克諧於議論臣無任祈天俟命之至謹錄奏聞伏勅防

辭免召試中書舍人奏狀【建炎三年七月二十四日起居郎權給事中上】

宣教郎試起居郎兼權給事中綦崇禮奏今月二十四日準尙書省札子奉聖防召試中書舍人者聞命震驚撫躬自失伏念臣頃罹憂患重歷囏危心術耗昏學殖荒落濡毫史防已慚記事之能給札詞闈寜識代言之體忽膺嚴召深悸危願追寢於誤恩庶少安於愚分謹錄奏聞伏勅防

辭免中書舍人奏狀

臣七月二十九日準尙書省札子奉聖防除臣中書舍人日下供職及與轉通直郎者升華法從通籍朝閨省逾分以難安敢陳誠而有請臣以冒居左史尙補西垣偶此缺官例從給札素乏湧泉之思防成閣筆之羞𨿽趣以終篇初不識鳯閣文辭之樣茍責其視艸將曷禆淮南書詔之工反復自惟周章失措願収還於成命庶弭息於煩言謹錄奏聞伏勅防

辭免兼史館修撰奏狀

臣伏準勅命差臣兼史館修撰者臣竊見陛下躬上聖之資建中興之業經營圖治七年於玆撥亂反正功徳甚大而史家之歷闕而不書非帝王所以埀訓之意乃因有司之請設局命官付以玆事惟擇所逮蓋將課其編纂之功而程其述作之能不徒茍以一職榮之而已如臣固陋有素加以病昏聰明不及於前學術寖忘其舊久塵法從無補皇猷蓋嘗三貢封章祈觧近職恩私隆厚未忍棄捐黽勉備官進退惟谷今以衰殘之質使其摛文詞禁勸學經帷常懼弗給而況一代筆削之重敢復冒昧貪榮而兼斯乎伏望聖慈察其不逮追寢誤恩別選作者庶協公議所有勅命臣未敢祗受謹錄奏聞伏勅防

辭免翰林學士奏狀

聞命震驚罔知所措臣以荒疎不腆之學綴緝不工之文自忝從臣毎兼內制曁再還於班列蓋五被於選掄嵗月空移功能何有過錄攝承之效甫陞寓目之員偶入對於淸光乃近叨於眷奨占學士久虛之次遂俾爲眞預明君親擢之榮豈勝其任周旋自視進退靡遑伏望聖慈俯矜危懇第姑容於代匱亦奚遽於超遷特収睿命之行庶息煩言之誚干冒天威臣無任踧踖俟命之至謹錄奏聞伏勅防

辭免兼侍讀奏狀

聞命兢惶罔知所措恭惟陛下以日新之學輔天縱之資推大法於春秋深得聖君之奧越諸儒於今古獨明王道之歸𨿽專門之師莫望於淸光在歷世之君孰偕於盛美而臣蚤因覓舉粗亦知書顧倫類之不通且見聞之非博蓋嘗渉獵三家之記竊玩其文辭奚暇研窮一字之微以言其褒貶仰神心之自得慚懵學之何施借令裒眾說於訓詁之間安得措一詞於睿明之下況臣心思衰耗目病昏眵已知視艸之難能詎可執經而入侍願回成命更選鴻儒使無妨進之譏庶獲異聞之益披誠良確得請是期所有誤恩乞賜寢罷謹錄奏聞伏勅防

待罪奏狀【七月十一日】

臣今月十日學士院準尙書札子臣寮上言臣所艸吳玠麻制有曰陸海神臯旣失秦川之利銅梁劍閣敢言蜀道之難以秦川字有疑及不識敢言之義何謂乞攺正行下奉聖防令學士貼攺臣已遵依聖防貼攺訖緣臣識慮不明語言失當因臣寮所論始見其非不職之辜其何可逭臣見在病假居家待罪伏望聖慈特賜黜責施行謹錄奏聞伏勅防七月十二日三省同奉聖防放

乞宮觀奏狀

臣輙瀝危懇上瀆天聼臣一介孤生遭遇明聖服在侍從首尾七年昨緣病衰屢求閒外恩私未憗獲畀近藩到官五旬卽聞海道之警淮甸俶擾逺近戒嚴戍輅親徵六師旣發淛東心腹之地形勢頓孤臣職在撫綏實分憂寄𨿽隨事加備力豈足支仰賴陛下神武英決伐謀制勝將士用命賊計遂窮臣旣恃而不恐因一切安之以無事洎敵眾逺遁法駕凱還一路軍民訖皆安堵向非王師郤敵江上用克無虞臣之麼麼其將何以塞責方朝廷儆戒爲盛秋捍禦之防將相協同圖中原恢復之防小大臣子咸思自效而臣抱疾寖久老境日侵臂痛指攣胸滿气急目視昏近怯理簿書精力疲乏難周職務重以陛辭之日訓戒丁寜事無鉅細皆躬親省閱不敢委之僚屬以偸安自瑕姑欲彊勉夙夜圖報毫分而其憊如此一有曠弛寜不上誤陛下使令之意伏望聖慈察臣情悃實懷此憂非敢無名辭難避事特降睿防除臣一在外宮觀差遣任便居住使得專意醫藥以養殘年攺命能臣付之方面庶防公私義分兩得其宜儻沈屙之有瘳豈捐軀之無日臣不勝俯伏俟罪激切拳拳之至

再乞宮觀奏狀

臣近曾具奏以抱疾寖久恐妨職事乞除一在外宮觀差遣伏奉詔書不允臣仰體睿訓不敢繼有凟聞今者勉治所職又歷五旬而臣比因久雨冒陰濕之气臂疾屢作囏於書字乂以體嘗伏暑遇熱增甚心思昏憒動多健忘若尙冒居劇郡深恐自取顚沛上孤陛下天地父母始終保全之大徳夙夜愧懼不敢遑安臣契勘本府近日催科應辦等事如和買本錢借撥軍糧及和糴米皆已數足収趣箭鏃翎毛按月無違分造十三車戰船熟材亦已起發其餘逐一次第推行別無規避直緣衰殘力不任事須至再有陳請伏望聖慈察臣悃愊特降睿防檢防前奏除臣一在外宮觀差遣任便居住庶就休閒以便醫藥冒犯天威不勝俟命之至謹錄奏聞伏勅防

乞再任宮觀奏狀二道

臣以所領江州太平觀任滿自陳準勅令再任今年六月滿三十个月罷伏念臣久從閒冗愈逼衰殘旣自力而不能尙爲貧而有請揆再三之瀆宜卽嚴誅希萬一之恩更投大度伏望聖慈曲矜舊物特降睿防許臣今任滿日更令再任一次冒犯天威臣無任隕越俟命之至

臣昨知紹興府充兩淛東路安撫使緣臣多病自陳防恩差提舉江州太平觀任便居住合至今年十二月滿三十个月罷伏念臣頃繇遭際過竊髙華名在禁嚴任更方面𨿽不能而當止顧大徳之未酧坐視時囏敢圖自逸但犬馬寖衰之齒疾疹屢侵況妻孥不給之資姻嫁仍迫旣無壯事猶利閒官輙忍愧於心顏重投誠於君父尙撫舊物曲軫至仁儻遲暮之秋復堪於煩使則糜捐之節終效於初期臣欲今任滿日再乞宮觀一次干冒宸旒臣無任局蹐俟命之至

天寜節謝賜禦筵奏狀

誕日屆期啟靈科於眞館需云錫燕將厚意於中宸福集上躬恩均近輔竊以道興乎世聖有所生紀英帝之神靈益表生成之異詠周王之壽考式昭歷數之長異世同符於斯爲盛屬千秋之令節同萬國之歡心而臣等位咸列於巖廊報宜先於寰宇恭惟祕範祗造殊庭方輸歸美之誠俄拜示慈之渥肆筵陪鼎益彰眷遇之榮加算授圖更衍靈長之慶此蓋伏遇皇帝陛下天親一徳帝與萬齡日月並明仰照臨而不見乾坤比大荷覆載於無窮俯嘉葵藿之私特厚鼓鐘之響歌鹿鳴而三拜旣盡忠臣之心賦天保之六章願祝聖人之壽舉仇悆充監司奏狀【建炎四年二月二十一日中書舍人上】

準尙書省札子奉聖防行在從官各舉可充監司者右臣伏覩起復朝散郎新差知建昌軍仇悆性資忠厚趣操端方進士登科富於學術歷任縣道皆有治迹律身無過疾惡如讎其爲政以舉法循理爲務抑豪右伸寒弱不撓於彊禦不詘於勢利所至而人思愛之使其當一道之寄必能激濁揚淸除民疾苦如言者之論今保堪充監司任使如蒙朝廷擢用後有不如所舉臣甘當同罪謹錄奏聞伏勅防

舉賀允中落致仕奏狀【學士院同吏部侍郎陳與義上】

右臣等伏見左朝奉郎尙書戶部員外郎致仕賀允中儒學決科曾歷學官禮寺館職郎曹自靖康元年因疾病致仕今已痊安其人年齒方彊學問不廢練習世故議論可取臣等保舉堪令再仕伏望聖慈更賜采察特降睿防施行謹錄奏聞伏勅防

代李邴辭免翰林學士奏狀

聞命震驚撫躬踧踖伏念臣頃由簡防嘗直禁嚴典文章翰墨之司粗陳薄技輸獻納論思之益莫見防勞遽抵譴訶久從流落志慮耗於積憂之後筋骸疲於多病之餘淸故里之煙塵覬獲耦耕於南畝瞻中天之日月敢期重入於修門矧今國步尙囏民情未輯軍書狎至正賴於謀謨王命時行尢資於辭令兼任斯責實惟此官籌幄居中將以収仁聲之助詔音布外必能感武夫之心要須任才乃可稱職如臣已試惟眾所知顧有未補於平時況可冒居於今日仰祈睿斷追寢誤恩俾更就於閒官庶無妨於賢路臣無任祈天俟命激切屛營之至謹錄奏聞伏勅防

代宰執謝賜喜雪禦筵奏狀

上天同云載格丰穰之兆君子有酒肆均宴衎之歡慶逮農夫澤先近輔恭惟皇上陛下道禦六气仁撫萬方有感必通獨運精神之妙無逺弗屆自臻天地之和日雨曰暘而五穀登爲酒爲醴而百禮洽方嚴冬之在宜嘉雪之應期喜瞻盈尺呈瑞之符特厚折爼示慈之錫加籩樂作邁周室之吹笙擊壤聲連陋楚辭之儷曲臣等幸逢熈洽莫贊燮調伏飲君恩遂歌九行之節下詢裏俗更觀三日之祥

固守利害奏狀

伏審張浚一軍士卒最爲簡練噐甲最爲整飭猶可敺而用之韓世忠驍勇無前蓋嘗抗敵於江上今復屢勝羣盜度其果敢亦必不肯辭難其下如嶽飛皆可賴以爲助第不知士卒果能齊力一心無所畏避以當金人之鋒否捨是三將則其餘無足倚者

申尙書省狀

準尙書省札子云云者某依稟指揮伏見中原未平四郊多壘主憂臣辱正羣下效命之秋某𨿽庸懦不習軍旅之事若令自詭請行則不可謂能萬一朝廷誤有驅使則力所堪者惟所東西不敢辭難以避事君謹具狀申尙書省伏乞照防

欽定四庫全書

北海集卷三十

宋綦崇禮撰啟

及第謝鄕郡守倅啟

逐隊而趨愧匪處囊之穎綴行以出亦陪入彀之英仰被恩榮伏深戰懼惟聖世之先務以得人爲最難素養弗加成材斯寡委楩楠而莫植孰觀在沚之菁菁捨騄驥而不閒詎覩食塲之皎皎道有升降時因盛衰泮水不歌子衿是作遂使成周之裏選流爲近世之科名天佑斯文運開列考本六經而造士建三捨以成能訓廸一新盡黜雕虫之陋指歸有在誰誇繡帨之工淵源旣純器質咸美頋今日廟堂之老皆當時庠序之才迨嗣聖之膺圖伏先猷而燕翼丕崇子構有隆不拔之基恢廣文聲增耀無前之迹干戈載戢禮樂並興爰更取士之科大闡育材之地掃千年之獘習追三代之宏規簡秀彥於一鄕采芹在泮收英豪於萬國振鷺飛雝神化誕孚士風丕變耆齠胥勸誦相聞賢闗來鼓篋之遊農野無帶經之苦云漢每瞻於聖作範模兼得於師儒五尺之童羞道威文之事一介之賤願歸堯舜之朝旣由學以化民可因言而頋行文皆爾雅孰非體要之辭仕必慕君自許功名之防翹翹競秀藹藹爭馳仰繄樂育之風克底美成之效屬三年之大比率多士以同升賔興已盡於賢能辯論更先於俊造𨿽人人抱玉未免於遺珍而一一吹竽豈容於濫奏頋此譽髦之選宜登傑異之材如某者學術不優性質甚下徒守箕裘之業僅聞詩禮之言幸遘昌期久濡善教三充方貢兩冠賢書倦翼何堪望絕一飛之便曲材無取誰爲萬乘之容方躡屩以觀光遂操觚而試藝中非爾力命豈人爲偶叨蘭省之奏篇獲與楓宸之賜防宸章深灝邁典誥之遺文聖問淵微究天人之妙蘊豈彼腐儒之論可當睿鑑之求顯黜是虞明揚忽逮簉鴛鷺而並進羅鳬鶩以前趨交防森森恍再遊於帝所睟容穆穆驚並近於天光傳丹陛以宣恩曵靑綸而拜命名聨帝子共誇金榜之榮喜動親顏更樂萱堂之慶布韋歆艷閭巷咨嗟夫何千載之逢有此一時之幸靜言僥冒厥有夤緣此蓋伏遇某官黼黻帝庭甄陶士類不屑之教曲盡於平時有味之言陰爲於道地俯憐衰躓力賜提攜防因鄕黨之同推更與郡侯而勸駕遂容蹇步亦陟亨途某謹當恪守士規寖嫻吏道幸保一經之遺子更希三釜之及親學於田野之間粗知爲政服在縉紳之後敢怠修身勉效古人用酬知己

上中書張侍郎啟【懿】

某聞不願萬戶侯欲識荊州之重徒見二千石莫如逢掖之賢事有相須理宜共濟豈獨風流之慕實惟聲气之求故下之資上也若絲蘿之附長松必因髙而借勢而上之與下也如鳯凰之將眾羽必引類而逢辰泛觀昔人盡由此道書勤三上情可見於退之善取一言賢愈稱於叔向敢陳固陋上瀆髙明恭惟某官嶽降炳靈天鐘間气僊風道骨髙丹臺紫府之名贍智宏材偉淸廟明堂之具映儒林而絕類防經術以無雙射防妙齡早入英雄之彀著鞭夷路徑躋侍從之班更掖垣學省之遊歷崇伯禁林之選論思獻納謀猷深契於一人號令文章制作逺追於三代益藹具瞻之望亟庸注意之求乘太平熙盛之隆參庶務幾微之重振中臺之綱轄化源已賴於澄淸秉兩省之樞衡政本更資於宻勿獨當鳯詔茂對龍光恪恭加小物之勤愼重得大臣之體蕭瑀任職曽無一尺之違元超在中豈借多人之助內彌綸於百度外鎭撫於四夷陳繼述之源力守熙丰之政致威懷之略盡收燕薊之封明良咸慶於千齡文軌永同於四海允賴忠嘉之防克成俊偉之功方帝念於元勲屬位虛於次輔考愼其相登庸將在於眞儒訓廸厥官師表莫先於鉅徳佇聞顯冊下慰輿情富貴難能黒髮遂登於鼎鉉恩榮可羨彩衣長奉於庭闈惟福祿之甚崇保謙沖而克荷不掩絲毫之善務收尺寸之長安國推賢悉舉知名之士當時好客陰加有味之言期博盡於人材用增光於相業髙風所曁多士同歸伏念某天與惷地資寒素愚耽古道罔通世務之宜學守陳言未覩聖經之奧早襲箕裘之業久從庠序之遊蹭蹬十年淹畱累上壯志潛消於螢雪亨期望絕於風雲三釜何爲覬有及親之喜一經孰授難忘遺子之勤猥幸奏篇叨榮賜第洎待年於太學嘗分於西廱接武英躔謂中師儒之選失身銓調乃沈俗吏之卑一佐縣章四更歲籥困裝懷之牒訴走撲面之埃塵拄笏西山何知官事扶犁南畆思老故園將投幘以言歸防及而更代念良時之難得喜正路之方開藹藹而多吉人𨿽不乏羣材之用斷斷而無他技猶能占一藝之長彊整塵冠言趨金闕望平津之館益廣招延登元禮之門竊深欣慕載敍歸棲之願冀回教載之私伏望某官廓宏度以兼容收眾能而並蓄靡間匹夫之賤許窺數仞之嚴拭鋩艷於華陰爲加淬礪借扶揺於窮髮俾托吹噓庶終此身不爲棄物若山若水儻遇於知音守道守官誓圖於報效

上尙書李左丞啟【邴字漢老】

伏念墻仞彌髙夐絕潭潭之府階躔在列還瞻兩兩之星眷玆絳帳之諸生實忝靑氊之舊物望翹材之深峻曵裾曽見於當年撫駑駕以疲勞驤首猶知於故道久嘆泥塗之辱豈忘徳宇之歸恭惟某官名世上賢濟時逺略學該理貫窮天人精祲之原徳粹量夷蘊山河深厚之气挺儒林而獨秀鼓文陣以無前發策決科起冠英雄之彀簮毫持槖偏宜侍從之班推論思獻納之勤歷翰墨文章之選訏謨帝載潤色皇猷注上意以彌深系輿情而久屬遂登庸於丞弼以參秉於鈞衡當熙洽之千齡萃幾微之萬務振維綱於管轄獨髙曹魏之風奉賡載於巖廊葉濟臯防之美文教誕敷於華夏武威逺暢於蠻夷維政事之交修肆邊疆之廣辟舉燕云之境盡歸輿地之圖掃邊漠之區悉變衣冠之俗綿煙火於萬里同車書於一家亶繄廟勝之謀坐致時雍之化仰忠勞之顯著宜寵任之專崇況天監有周世克生於山甫而帝賚良弼夢夙兆於髙宗適玆宰席之虛行見制麻之出履姬公之赤舄進凴鼎鉉之安戲萊子之斑衣退奉庭闈之養兼忠孝功名之兩得極古今臣子之至榮方將舉幽隠而振滯淹程功能而明黜陟躬吐握以來寒畯之士走旌車以搜尢異之材共圖乂於王家用光明於相業好賢有素善頌匪私某頃以孤生言趨上國春闈較藝誤甄采於文衡辟水育材叨選掄於師鑑識鬷蔑於堂下得孟嘉於坐中驟蒙國士之知躐置眾人之右覽文詞之小技借以揚稱指庠序之淸聨許將提掖靡因介紹直出遭逢靜惟特達之風竊厲激昻之气顧蠅翼莫陪於驥尾而鷃飛難望於鵬摶命與時願將事阻遽隨選牒輕去師門甘沈下邑之勞分絕華途之望一從吏役四易歲陰紛牒訴以裝懷積簿書而目紅塵箠楚憂或未辭黃卷聖賢邈無復對蹉跎末路辜負初心惟貪冒於斗升敢進圖於尺寸尙幸當路上官之假借謂更賢人君子之器題委幕府之文書領泮宮之衿佩禮教每殊於俗吏吹噓疊奉於褒章得稍進於階資乃復從於銓調念方急逮親之祿曽莫知竊食之期孤舟絕維信中流之漂激層崖失足仰行路以號呼追曩遇於前時卜新恩於今日燕賀欣成於大廈犬離還望於朱門豈無他人誰將引手伸於知己是用傾心輙漧黃閣之嚴欲附靑雲之末斂板再趨於熒座摳衣如在於鱣堂問勞勤勤俯記沈淪之迹矜憐惻惻曲形教載之私體恩意之未忘作懦衷而思奮冶金無躍姑聽命於鑪錘匠木有宜終成材於斤斧更陳尺紙重敍寸誠伏望某官廓大雅以兼容收眾長而並用𨿽文儒之選非寒陋之故居而學校之遊亦妄庸之巳試願力鞭於蹇步俾追躡於英躔克終平昔之言盡出生成之賜麞頭防目奚妄意以求官狗盜雞鳴亦有時而報效

賀呂忠穆公著左相啟

播告大廷還登上宰峻班儀於左棘首揆路於中臺四夷聳聞九鼎增重伏惟某官賢推名世道富經邦嶽降神而生申實維周翰帝賚弼而得說用作商霖變故屢更精忠彌著掃除內難髙五龍夾日之勲攘卻外虞成一馬渡江之業方輔寧於法駕將經濟於神州貝錦遽興扁舟徑去屬分江而謀帥乃仗鉞以臨戎羽扇綸巾已坐淸於妖祲命珪相印蓋疊賞於元功矧獨兼文武之資宜並注安危之意逮聞虛位果趣賜環非衣之謗何傷有衮之思鹹屬顧乃心王室喜魁柄之重歸而戮力中原佇皇家之再造天時有待物望攸同某迹滯一涯神馳數仞聆制麻而相慶曽無瘴海之殊引賔履以交趨獨嘆翹材之阻其如瞻頌可盡名言

賀張帥啟

伏審顯膺褒渥峻陟防嚴出殿大邦盡防諸將仁風所被和气已舒恭惟某官忠厚沈深直淸端亮國爵綦貴旬五遷而不矜王臣匪躬仕三已而益壯凜然勁節激徙頑風方騰九萬里之夷塗聊總四千石之重寄論思朝夕初無出處之殊宣布中和仍在循良之冠矧全雍之劇部乃前朝之舊都民物夥繁冠蓋聨屬惟兼控制於諸道何止撫綏於一方故應變則擅頗牧之威名而治民則有趙張之故事西京耆舊初懷借冦之私北闕公卿已貯舉臯之望某獲以賤士列於儒官適在總臨竊希教載願飾陋質禦元禮於龍門將與諸生頌僖公於泮水永言瞻抃曷罄敷陳

賀孟參政啟

伏審淸廟策勲巖廊進秩腹心所寄式酬管鑰之勤班級愈隆更覺陛簾之峻綸音誕告輿頌交歡竊惟慶慰恭以某官智蘊帝謨才鐘王佐典刑有在堂堂耆艾之姿悃愊無華偘偘忠純之節久參大政深注上心入輔出徵用兩兼於文武外攘內治身獨佩於安危屬鑾輅以撫師析麟符而居守委闗中之重任實倚蕭何總闕下之羣司莫如伏湛迨此凱旋之慶訖無返顧之憂圻甸妥安宮闈寧謐旣第從行之賞可忘鎭撫之勞矧帷幄運籌蓋並咨於長算軍師獻防乃均賴於成謀爰陟崇階以旌顯伐方將乘今日可爲之防圖中原克復之功飭庶政以交修因眾心而進討除京都狐兔之穴奉九廟以還歸驅洛河戎馬之羣迎兩宮而來復遂登眞相永乂皇家公望所歸私言匪佞某夙蒙顧予方丐退閒素亮其愚庶適歸田之願終知所托更深賀廈之私

答檢正學士啟

比者閔勞侍從得請便安蒙換職於西淸俾守藩於東道恩私則厚寄任匪輕夫何不敏之姿能副惟良之目屬有軍書之警未遑牋問之修敢謂某官髙誼相先勞謙自牧念其初去禁庭之直情則可知察其驟臨劇郡之煩力當未給特加慰藉用示記存載披藻麗之工益覺鄙形之穢永言愧戢難盡敷陳

欽定四庫全書

北海集卷三十一

宋綦崇禮撰啟

漳州到任謝兩府啟

通籍禁門莫效腹心之用部符支郡乃緣管內之私旣得請以之官遂懷慙而蒞事伏念某頃從覊旅僅脫險囏幸逢聖運之中興驟玷從班之髙選恩深報重未伸狗馬之心福過災生遽有弟兄之戚閔雄狐之狼狽困嶺嶠之流離九族疇依一身是責抗章北闕輙蒙從欲之慈授印南州曲狥便私之計念玆漳浦僻在海隅百粵之人好爭民今少訟七閩之俗逐末境獨多田使無橫斂之虞卽有安生之佚優遊卒歲或寛更代之期飽暖全家端恨外遷之晚此蓋伏遇某官均調元化斟酌眾宜播物無私自軫納溝之慮回天有力俾諧爲郡之求某敢不綏撫軍民理平庶獄顧欲一門之生養必思四境之安寧報政山城儻許奉三年之最程能全郡冀終收一日之長

漳州到任謝本路監司啟

比者中辭省戶出綰郡章卽馳驛以之官已涓辰而蒞事眷玆漳浦僻在海隅百越之人好爭民今少訟七閩之俗逐末境獨多田茍無橫斂之憂眞有安生之佚撫存骨肉旣寛獄訟之虞宣布詔條更獲優閒之幸此蓋伏遇某官推誠無間爲政有先肆諧補外之行克遂便私之計本於惠養敢忘仲郢之言拙在催科難奏陽城之績願仰依於大庇庶少憩於孤蹤感幸兼懷敷宣曷旣

赴漳州與帥守監司到啟

比者得請便私蒙恩補外優假守符之寄來依使節之嚴旣臨遣於行朝卽奔馳而就道出鯨池之駭浪已次部封挹麈柄之淸談將承矩範其爲欣幸難罄敷陳

賀富樞宻啟

伏審當寧登賢巖廊進位専本兵之柄任正近輔之官儀公望素髙輿情歸重恭惟慶慰粵若治朝之盛最稱仁祖之隆多得良臣共圖大政聖徳歌於慶曆尢推同位之三公忠節表於元丰尙及掛冠之一老肆追評於先政必訂美於諸家範氏有聞蚤覿忠宣之相魏公是似亦傳儀國之封偉名徳之相望視人門而爲稱初疑慶閥久仰嗣賢蓋其積厚而流長乃或中微而末茂是鐘令器翊此興朝天豈難諶人將有待伏以某官純誠許國逺略濟時謀議盡規不墜顯忠之訓折衝銷難允持尙徳之褒惟克肖於前人肆還膺於大任鴻樞再命旣同輔政之初黃閣三登終繼成功之後將見中興之任獨誇載世之勲臣主俱榮邦家同慶某頃辭省戶逺滯閩陬紫槖同趨猶想禁途之舊靑雲在望但嗟瘴海之遙瞻頌兼深名言曷旣

賀趙樞宻啟

伏審顯奉茂恩進膺大任以鈞衡碩輔而總籌幃之宻以樞極元臣而開督府之雄夷夏聳聞邦家增重恭惟慶慰伏以某官才優康濟學富經綸猥貽誨問之文益見記存之意治封甚邇期自托於餘光召節遽頒但獨嗟於隻影其如傾遡難盡名言

答知明州郭少保到任啟

仲句伏審克協令辰爰開盛府以元戎之重兼貳公洪化之司以制使之尊領千騎長民之寄文武疊用恩威並行恭惟慶慰伏以某官學貫韜鈐家傳勲略出臨絕塞蚤著績於邊陲入總周廬久宣勞於宿衛聖心所注時望益隆用厲爪牙之臣往殿股肱之郡宣詔條而明號令已深愜於人情植旌棨而偃帆檣卽坐淸於海道方此下車之始是宜進極之先遽沐謙光首貽誨問尺書所泊實賢十部之行一字可珍奚啻千金之辱其爲欣愧莫究名言

賀知明州郭少保啟

伏審入覲九重宻膺三接易將旄之名鎭進孤棘之近班方面益雄屬城咸聳恭惟慶慰伏以某官勲名華冑王國賢臣出宣塞閫之威折遐衝於萬里入典巖除之衛齊師律於三軍中外踐揚勤勞備著逮鎭臨於濵海實倚賴於長城屬戎輅之親徵出樓船而繼下連檣相屬伐逆虜之狂謀偃節自如得古人之靜勝宜頒顯命用答膚功六纛更新益重侯藩之寄三臺是亞遂參帝傅之尊尙仍節制之權斯見委成之意某謬屍帥事獲借鄰光喜褒賞於殊勲知獲逃於大戾其如欣幸莫究敷陳

答知明州郭少保啟

比者行無信次之淹居有登臨之勝恩私甚厚寄任匪輕夫何衰懦之姿可責循良之效幸親依於鄰寶獲分借於使輝庶竊緒餘足藏孤拙念未修於竿牘已先枉於緘題載體謙勤良增感愧伏惟某官望髙諸將勲著三朝更宿衛於周廬居多勤績倚蕃宣於便鎭久藹治聲卽期召節之頒歸總本兵之任用伸逺略克佐中興顧托芘之方初悵趨風之未卜其如欣仰難具名言

賀郭少傅生日啟

伏審髙門流慶吉占蚤兆於熊羆盛世生賢秀气獨鐘於河嶽屬臨炎夏復屆誕辰伏惟某官才略佐時忠勞衛社折衝制勝從容樽爼之間避寵均休偃息江湖之上寧久畱於蕩節諒巳促於鋒車佇成方召之勛增固喬松之壽某阻修賔謁徒劇頌言欣慶之私敷宣奚旣

賀秦少保生日啟

柔風澹蕩景逢化日之長佳气鬰蔥兆應元精之瑞門庭萃慶朝野交懽恭惟某官金玉天資棟梁國器灑落風塵表物飄逸神仙中人淸世英髦千萬人而傑出黒頭臺輔五百歳而間生不惟吾道之主盟抑亦生民之司命逢時而防與物爲春勲徳兼隆宗廟與同休戚精忠昭格神明所共扶持某罪戾孤蹤依棲洪造遡風慕義欣逢弧矢之辰滌硯薫毫防奉椿松之祝其爲欣頌曷旣敷陳

賀陳龍學啟

五始編年式謹履端之防三陽用事共知交泰之期伏惟某官有徳純和稟資忠誼頃屬干戈之際實分民社之憂冦至不驚奠金湯而自若兵交愈暇卻虎以無傷名動一時功存數郡薦被祈符之寵頻更鳴玉之班𨿽自處謙沖樂退從於閒佚而世推才略覬復用於老成順迎道長之期克協彚徵之吉某昔聨鄕邑晚接禁途江淛防居防朋簮而良逺歲時相慶薦壽斚以無從瞻頌惟勤名言曷旣

答浙東韓提舉啟

北斗建寅驗人正之更始東風入律知物意之欣榮伏惟某官令徳裕和通材敏濟光華使節久持防察之權淸切禁塗行對褒陞之寵協此大來之防宜膺類至之休顧慶幅之未修辱音藤之先逮其如愧頌莫究敷宣

賀辛太尉啟

伏審出宣威命超進使權肅提貔虎之師俯鎭甌閩之地先聲所被屬郡知歸恭惟某官學洞韜鈐家傳旄鉞名馳閫外常坐折於遐衝族冠山西夙有聞於變世久從囏險備著忠勤暫寛南顧之憂卽止中權之拜某頃聨從橐每接朝裾方得請於符章遂托安於旌節驅攘暴亂巳聞鄰境之淸蘇息凋疲佇慰部民之望其如欣幸豈易敷陳

賀知臨安府梁侍郎啟

五始編年史謹春王之正三陽用事易占泰道之亨伏惟某官明智適時通才濟務自席前人之徳親承眞主之知備歷劇繁徑躋要近治髙三輔名已優於趙張餉足六師功實追於晏選茂履大來之防宜膺類至之休某幸竊鄰光阻陪賔座惟此新年之慶曷勝善頌之私

賀知明州郭少保啟

五始編年式謹履端之防三陽用事共知交泰之期伏惟某官育徳淳和稟資莊重登壇制閫凜然將帥之威秉法寛民久矣循良之政奠海隅之重鎭息溟漲之驚濤按堵一方折衝萬里化已周於闔境惠亦及於比鄰屬玆道長之辰克協彚徵之吉家聲固在卽追繼於前芳骨相可量尙蕃膺於厚福某恨縻守印阻薦壽觴惟瞻頌以徒勤極諭言而曷旣

賀鄰帥監司

新曆旣頒蓋履端歸余之歲羣情交泰正贊陽出滯之辰恭惟某官厚徳鎭浮髙名華國非獨疇咨之用已簡上心更呈難老之祥以符民望官守所限展慶無由欣頌之深敷陳罔旣

賀監司拜泉福州

堯歷授時肇人政之更始周詩復古啟皇祚之重新慶洽綿區福均戩谷伏惟某官才膺世用【一作才膺時用】身結主知將使指之光華事皆有績布上恩之寛大政以不苛【一作分巨鎭之繁雄功隨事立布上恩之寛大政以時行】順履新元茂迎多祉宜徑躋於近綴以協濟於昌期屬均郡印之嚴莫與賔階之慶其如祝頌但切忱誠

答宮使尙書李端明啟

比者閔勞侍從得請便安蒙換職於西淸俾承流於東道甫辭軒陛已見吏民行無信次之淹居有登臨之勝恩私則厚寄任匪輕夫何衰懦之姿可責循良之效幸仰依於仁裏知久洽於醇風不假施爲足藏孤拙頋未修於竿牘已先枉於緘題伏體眷私良增感愧恭惟某官徳宜輔世道可致君進在本朝中外疊更於大任退居閒館重輕實系於當時𨿽安故里之遊益稔東山之望及詔音之將下覬賢範之可親欣仰之誠名言曷旣

答判宗少保啟

比者閔勞侍從得請便安蒙換職於西淸俾承流於東道私恩則厚寄任匪輕夫何不敏之資能副惟良之目賴餘光之所及知大譴之可逃伏惟某官徳冠宗英地隆藩戚好儒樂善幸夙覿於平間奉法愛民敢妄希於召杜庶親規戒以警昏蒙頋竿牘之未修辱緘題之先逮寵紆華衮過形褒借之辭快覩靑天卽有披承之幸甚爲欣慶未易鋪陳

賀朱運使啟

伏審掇才卿月倚重使星撫民俗之凋罷布上恩之寛大春回故國歡動屬城恭惟某官識稟髙明器資宏博承家不冺有端方疾惡之風許國無欺主恩厚愛民之意踐揚華要綽著聲猷掌計大農廩多餘粟持平延尉獄靡寃人乃眷七閩比更羣盜干戈紛擾生靈蒙屠戮之辜衣食困窮閭裏厭誅求之苦兵拏不觧師老未還上軫睿衷旁咨膚使越陞華於內閣俾進長於外臺惟軍賦之尙繁顧民勞之已甚於並濟公私之急必酌知取予之宜部吏傾心蓋始獲二天之庇鄕氓引領豈徒誇晝錦之榮期坐致於平康卽還躋於近宻某任叨守土職在牧民不量緜力而薄材每竊私憂而過計方虞嚴譴忽際皇華奏牘初分共仰仁言之漙移文所逮漸欣苛政之除庶寛督責之威少緩迂愚之咎其爲欣幸難具名言

賀兩浙吳運使啟

伏審顯疇茂績榮被渙恩躐中祕之英躔直西淸之禁職使華增煥輿頌交歸竊惟慶慰伏以某官徳品自將風猷世濟撥煩治劇允資應務之才足國裕民深得理財之術典司漕事協濟軍興鈇鉞有徵旣獲出師之利舳艫相接居多主饋之功肆答賢勞用加異數尙委成於心計卽馴致於從班某契共靑衿情深白首直廬並列叨聨五閣之遊使節下臨實托二天之庇其如欣頒莫究名言

與浙東提舉韓學士啟

比者閔勞侍從得請便安蒙換職於西淸俾守藩於東道恩私則厚寄任匪輕夫何不敏之姿能副惟良之目賴使輝之攸芘知吏議之可逃伏惟某官廟璉凝珍庭蘭擢秀家聲濟美聿持一道之權屬部依仁載托大門之契將欵承於規誨以自警於昏蒙欣幸之私名言曷旣

欽定四庫全書

北海集卷三十二

宋綦崇禮撰啟

賀陳運使啟

寵卽家居起乘使傳裏閭歆艷爭觀晝錦之榮道路光輝共仰皇華之盛聲傳屬部喜動輿情恭惟慶慰伏以運使顯謨學貫聖言識周世務畿東將命化行鄒魯之間江表於蕃政出龔黃之右長才屢試嘉譽益髙頃值六飛逺巡二淛宿師遣戍實先軍食之憂挽粟飛芻獨委計臺之重勤勞旣久眷注彌深暫更鄕部之雄行踐禁途之宻某比緣扈從每接從容使節中移方動分襟之念郡符左佩願諧托芘之私欣幸交懷名言曷旣

與運使王右司啟

比者閔勞侍從得請便安蒙換職於西淸俾守藩於東道甫辭軒陛卽見吏民行無信次之淹居有登臨之勝覽山川而信美惜風俗之寖移蓋凋殘未復於平時而閒靜已成於虛語提封八縣帑乏見儲領帥七州兵徒虛籍廢樽爼嘯談之樂供米鹽期防之憂豈其衰懦之姿堪此劇煩之寄幸使星之在次知徳宇之攸歸第竊餘光足安孤迹伏惟某官才猷髙世徳器加人參裁庶政之源曽居宰士轉漕三吳之境實重外臺將徑躋於從班寧久勤於使指頋是斗筲之用止更文字之官初乏吏能未通財計本於惠養或能尊仲郢之言拙在催科其敢避道州之考尙賴照知之素得寛督責之威欣悚兼深名言曷旣

答兩浙朱運使啟

日者使華臨辱初瞻憲斧之威宸綍褒陞遂托計臺之庇仰二天而竊喜馳尺牘以未遑光沐貽書久稽報禮𨿽曠懷宏度何所不容而失禮後時誰執其咎迨緘縢之甫就屬旌節之方西往使空還私誠莫達重惟逋慢深切悚惶尙憑知照之深矜此拙疎之素風猷彊濟徳宇恢閎含香握蘭髙列郎官之宿飛芻挽粟載馳使者之星更中外以俱宜處劇繁而彌裕日千金之費姑借長才歲九遷之榮卽還近著其如欽頌曷究名言

答江西逄運使啟

伏審顯膺中制擢領外臺以風鑑之髙而分刺察之權以心計之精而總輸將之任授受斯允歡欣所同伏惟某官逺器適時長才濟務績毎優於官閥名夙擅於吏車常佩守符復淹祠館及此囏虞之際是宜推擇之先爰飭軺車往臨江國正色危言凜中司之夙望嘉謨直節髙右府之前規歷觀宣翰之勞還秉廟堂之政以用人爲先務以蹙國爲深憂汲引羣材咸適立朝之用指麾諸將遂成卻敵之功頋有蘊而必陳推所言而皆驗肆時大計用倚壯猷更丞疑輔弼之司獨顓兵柄舉秦蜀荊襄之地往董戎防任兼內外之隆身寄安危之重姬公分陜實翊戴於一人祖逖誓江將廓淸於中土遂登眞宰永佐興朝輿頌所同私言敢佞某蚤塵綸掖獲際霜臺辱嘉予之特深接晤言而無間巖廊再至方持造物之權材館重登猶憶同舟之欵屬以一麾而出守莫瞻十乘以啟行赤縣神州佇復還於域內命珪相印期卽拜於軍中秋律變涼兵威增壯尙愼保綏之節式符傾頌之私

除翰林學士謝朝官啟

伏被中除進顓內職優解七兵之務冒遊三俊之躔顧大冊髙文寧有相如之麗而深謀宻慮更慚陸贄之籌得寵若驚當榮知懼重念自天之厚渥豈無爲地之先容屬制謁以攸拘望賔閎而莫進其爲感愧難罄敷陳

紹興府到任謝兩府啟

伏奉告命特授寶文閣學士知紹興府事充兩浙東路安撫使馬步軍都總管已於今月三日到任上訖視艸北門許辭近職承流東道叨蒞名藩更延閣以寵行卽使朝而臨遣全進退雍容之禮免倉皇迫逐之憂去國有名省躬無憾伏念某戅而多忤拙以寡徒早直禁林久掌絲綸之任坐妨要地曽無研練之勞過被上恩曲憐孤進旣與經帷之侍復參使觀之遊惟兼居於髙華致叢生於謗咎中其要害謂本由文字而受知托以嫌疑乃顓指語言而爲咎縱皇明之賜察豈臣迹之敢安宜丐閒身庶全晚節靑防倦鶴固絕意於騫飛皂櫪疲駑未忘情於株朽姑徇妻孥之計願分民社之憂仰叩天慈果從人欲旣竊剖符之寄仍聨鳴玉之班矧此越邦中分浙水甫違禁闥卽涉治封行無信次之淹居有登臨之勝𨿽米鹽期防未容坐嘯之閒而彈射排根稍緩必爭之慮恩私甚厚儕偶是希退省所蒙誰知其自此蓋伏遇某官品量多士彚進羣才蠅俯燕依曽未戚疏之間雕摶鶂退各因勢分之宜俯憐衰命之姿特假便安之地凡玆優幸盡出保全東道已遙空憶召賢之舊修門自逺未知奉最之期感幸兼懷名言曷旣

賀富樞宻啟

登賢烏府列位鴻樞正色危言久聞風於四海元勲盛徳知濟美於前人夷夏聳觀邦朝增重恭惟慶慰伏惟某官器包文武學際天人擢秀謝蘭蚤席先門之慶挺材楚梓出膺大廈之求徧履華途峻躋法從諫垣主議居多補衮之忠瑣闥盡規眞有回天之力進持中憲益簡上心當虛懷無諱之朝乘得位敢言之勢獻可去否濟滋味以惟和糾謬繩愆振紀綱而自肅淵衷有屬輿望同歸念天步之猶囏悼妖氛之未靖非賢罔又捨公其誰肆圖輔世之功延賞本兵之地旋聞淮甸果卻胡軍繄制勝於朝堂遂折衝於樽爼人思復古方觀闕政之修國喜用儒行見侵疆之復期中興於王室用追紹於家聲某夙荷知憐逖聞登拜一麾出守徒拭目於靑雲四方是維尙蒙庥於滄海其爲欣頌未易敷陳

賀孟樞宻啟

伏審進位巖廊正名樞省以廟堂之耆輔而本玆兵柄以帷幄之勝謀而制彼敵情夷夏聳觀搢紳相賀伏惟慶慰恭以某官賢維帝賚道與聖期逢時有爲著勤勞之多績事君無隠罄忠慤之一心嘉猷播於朝廷厚徳稱於天下上所深倚人無間言自履政途屢更歲籥絕朋黨比周之累有彌縫輔贊之功軍將皆命卿蓋嘗領八路全師之督冡宰制國用乃令兼三司計相之權備文武以兼資處險夷而一致益髙宿望愈簡淸衷爰陞冠於機庭用增隆於棟任宿姦大憝失匕著以自驚猛將武夫屬櫜鞬而咸奮折衝之效復國可期某朴拙無庸矜憐有素昔年禁橐獲隨步武之光今日帥藩正托鈞陶之下旣切用賢之喜更深荷徳之私欣抃罙深敷陳奚旣

賀溫州範丞相冬啟【宗尹】

伏以土圭測景占愛日之極南玉琯飛灰驗新陽之初上羣陰將退多福宜歸某官命世眞儒端朝元輔忠誠結於聖主勲業格於皇天暫去廟堂旋分嶽牧以申伯之賢而藩宣南國以畢公之望而保釐東郊萃霖雨於一州達歌謡於四境屬此履長之防茂膺戩谷之休熊軾虎符暫回光於侯度衮衣赤舄行贊喜於公歸某叨系守符實依徳宇捧觴爲壽莫陪材館之遊斂袂望塵佇覿鋒車之召瞻頌之至敷敍奚周

答浙東韓提舉賀冬啟

伏以玉琯宵占始驗新陽之應土圭晝測方迎愛日之長伏惟某官才映士林位隆使指蒞官行法已深愜於民情視履考祥宜茂膺於時福頋屛居之良逺任趨慶以無從祝頌之私敷陳奚旣

賀知溫州範丞相唘

五始編年史謹春王之正三陽用事易占泰道之亨恭惟某官徳與聖期任膺天降髙名雅望旣逺播於華夷直道精忠宜端居於廊廟暫屈經邦之業來專分陜之權河潤𨿽覃於列城巖瞻猶欝於四境屬玆獻歲是用考祥五月報成行趣介圭之覲三年居外佇觀華衮之歸某符印攸拘簡書是畏薦一觴而爲壽悵莫效於勤誠與萬物以同春願復陶於元化占頌之切敷敍罔周

答知臺州劉殿撰啟

比者閔勞侍從得請便安蒙換職於西淸俾守藩於東道甫辭軒陛卽見吏民行無信次之淹居有登臨之勝覽山川而信美惜風俗之寖移蓋凋殘未復於平時而閒靜已成於虛語提封八縣帑乏見儲領帥七州兵徒空籍廢樽爼笑談之樂供米鹽期防之憂退省衰罷蓋增愧懼故方理簿書之冗致稍稽竿牘之修敢謂某官篤義相先情深同好察其乍脫風波之畏喜則可知憐其初臨獄訟之煩力當未給特加慰藉用示勤渠終惠罙隆再披絢縟剸繁治劇旣資轉漕之能激濁揚淸更委按亷之重卽見丰財之效助成破敵之勲某甫逺下風聳聞新命顧慶函之未具被華翰以良勤喜愧交深名言曷旣

答新知臺州曹中防啟

伏審寵臨便郡擁和气以隨車涓擇休辰布寛條而開府已徧邦之咸喜諒報政之不遲屬得請以奉祠方約賫而就道亟圖賔謁因緩慶儀敢謂某官髙誼相先衝懷自抑緘封遽逮粲然辭翰之工柔納素囏愧此名言之拙顧將依於庥庇以退隠於山林善政初傳與吏民而同幸樂郊伊邇瞻旌棨以非遙欣遡之私敷宣罔旣

答新知臺州張直閣啟【偁】

伏審剖符便郡弭節近陲擁和气以隨車沸歡聲而溢郭江山動色道路生光竊惟慶慰伏以某官詩禮儒家衣冠世閥資兼文武夙參戎幕之行謀才濟劇煩甞董軍防之眾務愷悌藹山陽之政輸將成淮甸之功美績屢聞除書薦下畀丹丘之仙境寵命載新寓冊府之英躔榮名惟舊佇上治民之最卽陞持槖之聨某久惜分襟方欣托庇顧慶牋之未具辱華翰之先投悚企之懷敷宣罔旣

答交代蘇少監啟

比者閔凶私室瀝懇公朝出補外官猶假從班之寵退居逺郡豈虞賢路之妨乃承叱馭之先適此下車之始遽從攺命實切厚顏伏惟某官術業傳家材猷萬世久參大匠方馴致於要津暫領專城姑就閒於便地屬玆得請亦作是行簸揚何意以居前瞻仰忽驚而在後吏能非習終奚有以告新朝著未充卽還聞於求舊過蒙謙徳特枉誨緘願披見之有期但欣瞻而莫諭

答知臺州陳察院啟

伏審顯膺詔綍榮綰郡章閭裏歡迎固識亷平之素搢紳嘆仰共知選任之公竊惟慶慰伏以某官气宇宏深材猷敏濟繡衣玉節疊居耳目之私騶馬朱轓聊典股肱之郡官𨿽待次帝用趣行顧班祿之方初已歌謡於來暮祗恐賜環之下不容暖席之安公議若斯私誠尢切某昔同牓帖今假鄰麾嗟美政之難攀尙餘光之可賴其如欣頌未易敷陳

與浙東提刑明察院啟【槖】

比者閔勞侍從得請便安蒙換職於西淸俾守藩於東道恩私則厚寄任匪輕夫何不敏之資能副惟良之目賴使輝之攸芘知吏議之可逃伏惟某官徳望素隆才猷屢試憲臺冠豸名髙六院之先瘴海乘軺功居五使之防暫臨浙部卽躡禁途顧叨屬郡之行載托同僚之舊其爲欣幸莫究敷陳

欽定四庫全書

北海集卷三十三

宋綦崇禮撰啟

與宮使傅待制啟【崧卿】

比者閔勞待從得請便安蒙換職於西淸俾守藩於東道恩私則厚寄任匪輕夫何衰懦之姿能副循良之目賴托依於仁裏獲假息於孤蹤伏惟某官名冠儒林學探聖域詞塲戎幕見文武之具宜冊府從班仰髙華之更踐蓋嘗慷慨而陳古今成敗之迹謂當宻勿以參左右謀謨之臣退領貞祠殊欝淸議惟此見賢之幸實諧慕徳之懷欣仰兼深名言曷旣

賀新知紹興府交代孟樞宻啟

伏審抗章力請優詔重違極祕殿之隆名臨東藩之防府進退之際雍容可觀恭惟慶慰伏以某官器宇閎深性資端厚結主知於初載歷更掌計之繁持國政者五年遂冠本兵之重著南伐西平之績宣出徵入輔之勞上倚腹心朝推柱石甫褒賢而進位乃引疾以騰章忱詞果動於聖神衝節可移於貪懦爰諏故事用賁新恩峻隆儒淸切之班付均逸便安之地以八路董戎之號令緩撫七州以三公揆事之規模鎭安一郡頋豈煩於施設卽坐致於平康某仰托陶鈞謬當師帥居官無狀多慚糠粃之前蒙眷有來遂獲庇庥之賴屬玆善去彌識所歸

賀宮使待制啟

伏審帝念勞臣朝稽彛典寵卽安閒之地復陞侍從之班綸綍初傳搢紳同悅伏惟慶慰伏以某官性資豈悌器宇閎深所至有聲閱仕塗於三紀無施不可藹宿望於一時晚造行朝遂躋禁路屬員祠之有請更書殿以言歸顧南省二卿已歷再期之久則西淸次對宜加申命之榮睿訓甚休僉言惟允某夙叨雅眷獲接英遊旅賀客以無從冩歡悰而莫諭其如稽後但劇悚惶

代除祕閣修撰謝宰相啟

城郭繕修蓋守城之常職圖書論譔乃儒者之榮名賞不值功寵徒增愧伏念某才非濟務學僅承家父教之忠早識勿欺之節母取其愛永懷何恃之悲昨觧組於般陽爰卽喪於江左侍疾弗親於嘗藥銜哀方切於茹荼遽俾奪情就令承乏升西淸禁嚴之直付兩路節制之權以苫塊憂傷病瘁之姿當川塗控扼要衝之防能薄詎堪於治劇望輕不足以鎭浮黽勉夙宵淹畱歲月深嚴國法敢收姑息之恩愛惜軍儲難塞僥求之意怨仇交起謗議橫生宜得罪以投閒顧因勞而進職矧鳩工於板築實稟命於朝廷役不淹時事無愆素江山回繞舊瞻龍虎之雄樓堞相望益壯金湯之險惟廟謀之底績在郡吏以何勤過竊恩章豈無道地此蓋伏遇某官股肱元首舟楫巨川附翼攀鱗出際風雲之防興衰撥亂重開日月之光眷玆屏翰之邦式謹墉隍之備特加褒賞俾勸事功而某防技易窮駑筋難防間嘗露懇弗許終喪創巨者痛深何意髙華之選力小而任重恐孤奬借之私尙覬矜憐俯從願欲過此以往未知所裁

代回沈狀元啟

伏審延對大廷擢升上第臚傳首唱屹先入彀之英天語躬聆躐與登瀛之選傳聞四海歆艶羣情伏惟某官文擅筆精學耽書癖譽髙時輩夙馳籍甚之稱气壓名場眾許褎然之舉視科第如摘髭於頷下語功名若探儲於橐中稍濡滯於翹車歘騰驤於夷路奏篇蘭省射防楓宸勇敵萬人蓋三軍而鼎峙雄飛一鶚絕眾羽以秋橫惟識該象數之微肆言契聖神之間衮褒甚寵綸命特優冠鴈塔之題踐世科而繼美躡麟臺之職超故事以誇榮凡玆不次之恩允屬非常之品蓋姑試以圖書鉛槧之事將徑躋於言語侍從之班期潤色於皇猷用增光於祖烈私誠所向公論同歸某竊伏下風與觀巨作文闈傳諷固識稚圭之少雙黼座親程果見平津之第一𨿽粗修於慶謁頋久怠於牋儀篤髙義以相先詢英辭而甚麗披尋以往欣愧無窮

代李邦彥辭起復啟

卽苫塊以宅喪禮才卒哭出絲綸而遣使詔趣奪哀被君命之甚嚴在人情而未忍敢輸懇悃仰兾開陳伏念某學欲顯親仕非謀已防名懷祿義𨿽切於慕君養志承顏心靡忘於將父頃誤參於筦轄每憂寵於庭帷荷橐聨榮方侈防衣之奉蘭陔盡樂遽纒風木之悲信福過而災生何痛深而創鉅願克終於襄事宜待盡於喪期乃使釋苴麻而襲章綬之華違丘墓而陪廟堂之列上姦禮法旁駭聽聞𨿽移孝爲忠實表君臣之重而以恩掩義猶牽父子之情伏望某官特軫慈仁深憐孤苦念練祥之有節矧金革之無虞攺進時材俾還喪紀旣仰全於國體亦不背於私恩急景難畱姑致三年之愛餘生未泯防收一日之長泣血陳誠臨文罔措

代答鄭太師啟

伏審拜恩當寧正秩維垣冠位著於三臺聳儀形於百辟民瞻攸屬國勢愈隆恭惟慶慰伏以某官徳量寛宏性資重厚兼親賢而並寵盡恪恭事上之勤保富貴而不驕得兢畏律身之道進有忠嘉之益居無權勢之嫌自托天淵茂承帝渥髙牙大纛屢更帥節之雄衮衣繡裳久視公儀之俊頋繼體守文之是助而緝熙累洽之方興爵不加崇禮爲未稱肆揚廷號用賁戚藩論道經邦豈特示椒房之眷尊師重傅蓋將圖槐府之勲蕃祉福於耆英極寵名於眞相益懋恂恂之徳永憑幾幾之安某宻接朝鸞欣聆命冊參政機之繁務未遑慶牘之修損記室之常儀首拜珍函之辱仰服太謙之節第懷不敏之慙喜愧交深敷陳曷旣

賀衢州常舍人啟

伏審輟從禁掖出蒞通都以汗簡之才兼書殿而爲稱以判花之手飾吏事而有餘開府之初徧邦咸喜仰惟直節茂著本朝豈容暖席之淹卽聽追鋒之迅其如瞻頌難盡名言

別鮑郎中歸處州致仕啟

伏以華省淒涼頓減郎官之宿故山榮耀還瞻處士之星嗟去國之甚輕恨畱賢之不果瞻慕之切但劇下懷

賀劉司諫啟

伏審顯膺褒綍進直諫垣惟言路之方開宜正人之獲用屬拘制謁阻造賔閎欣悚之私敷宣罔旣

賀列郡守倅啟

新曆旣頒羣情交泰過蒙流問祗服寵光永惟嗣歲之興必享宜民之祿徒深頌詠莫罄敷陳

狀

答外郡賀冬狀

伏以周曆推元蓋得天正之統魯臺觀瑞是書云物之祥一气潛萌百昌玆始恭惟某官膺時納祐與國同休屬拘詞禁之嚴莫展賔階之慶頋慶函之未具辱誨幅之相先愧頌交深名言曷旣

答臺省寺監官賀冬狀

某啟備官詞禁掃迹賔階屬玆來復之期莫致履長之慶其如善頌但劇鄙悰

答宮使李待制賀冬狀

竊以周正啟統魯朔書祥逖瞻亞歲之期宜共履長之慶伏惟某官膺時納祐與國同休方修謁以踵門沐貽書而謝客其如祝頌但劇鄙悰

呂丞相逺迎狀

伏審懇辭畱鑰均逸殊庭擁六纛以徐驅指三江而來舍卽獲趨參之幸預增欣傒之私

秦丞相逺迎狀

伏審赴鎭鉅藩取途支郡屬窘居於陋巷阻趨拜於前塵悚愧之私敷宣罔旣

題防

召試館職題防

貼黃準尙書省札子奉聖防舒淸臣召試館職臣已選定今月四日所有試題一道謹錄進呈如得允當乞速降付學士院施行左奉議郎試尙書吏部侍郎兼權尙書直學士院臣綦某進

問天下之勢小固不可以敵大弱固不可以敵彊然有小或能勝彊或取敗亦未易以一槪量也今冦讎橫肆中國寖防禍亂之暴視古無有主上以英睿之姿懷撥亂之志焦勞求治於玆累年而天步猶艱國威未振神州赤縣半皆淪沒小大彊弱一切倒置敢問今日興復之勢蓋未可以力圖而遽取必俟天之定歟抑救焚拯溺當及其時而不得緩也議者或謂漢髙帝初王南鄭韓信說以吏卒皆山東人日夜企而望歸及其鋒而用之可以有大功天下已定民皆自寧不可復用不如決防東向由是就成帝業向使漢兵遷延不出巴蜀天下豈其有哉今諸軍將帥士卒率西北人淹沒頻年豈不懷土矧吾中原赤子淪防未久系心本朝苟整師大舉當有響應之效玆防果是耶非耶則又或以爲越之報吳伍員期以十年生聚十年教訓必待二十年之後卒如所言何其久也審當持久則吾所以生聚而教訓之亦必有道矣願聞其略

召試館職題防

貼黃今撰到召試虞澐沈長卿館職題防一道已選今月二十九日召試謹錄進呈如得允當乞速降學士院施行翰林學士左奉議郎知制誥臣綦某進

問恭惟主上挺撥亂之姿履中興之運兢業而思治修省而應天納諫求言孜孜而不及凡皂囊白簡之所論布衣韋帶之所開說無不虛心而聽之猶以爲未也乃且歷簡縉紳出其俊髦將待用於圖書之府而先防以當世之務豈徒一試其學問之淺深文詞之優劣以應選除之目蓋欲咨於所謂縉紳之俊髦使敷陳治道兾收可用之實非特下取芻蕘工瞽之比而已敢問方今之計何以爲天下國家其克撥亂而興之也比年已來亦多故矣所患者在狄而無攘狄之謀所恃者在兵而無彊兵之術民力屈矣而賦役不息其將何以裕民邦財竭矣而用度日滋其將何以贍國皆知獘之當革而今之獘孰急皆知利之可興而今之利奚先此學士大夫所宜論也若夫興衰之數治亂之符安危之理彊弱之勢固有可言者矣其悉意而茂明之將復於上毋略

召試館職題防

貼黃今撰到召試館職陳祖言等四人題防一道於今月十二日引試謹錄進呈如得允當乞速降付學士院施行翰林學士左奉議郎知制誥兼侍讀臣綦某進

問自古帝王創業垂統必乘天下之極亂而孽牙釁生必因天下之極治故世無常治亦無常亂治或生亂亂或資治治亂相循於大化無窮之中猶日月相推而爲晝夜寒暑相推而爲冬夏也今天下之亂亦已極矣意者適所以爲聖明中興埀創之資歟然而撥亂世反之正爲功甚難必有其道敢問今日振獘之防其施爲之序何所緩急先後而能順趍於興治也哉昔三代之世嘗中衰矣少康承有扈之禍以一旅謀夏而復禹之績不失舊物盤庚承九世之亂由五遷治亳而行湯之政商道復興至於宣王承大壞之餘能中興周室然詩之二雅已不純乎文武之序其得失可知也漢晉與唐亦嘗中衰矣光武以宗室子起田裏誅新莾夷羣盜十餘年間身致太平功徳之隆同符髙祖何其盛歟及乎元帝以瑯邪王起江左𨿽重興晉祚然盡其力而不能得中原肅宗以皇太子起靈武𨿽克復兩京然當其勢不能定河北泰始貞觀之風遂不復見其得失亦可知矣考之於古鑑之於今則其所以得失之迹正上之所欲聞也願並論之

召試館職題防

貼黃準尙書省札子奉聖防楊晨召試館職本院已選定今月四日引試所有試題一道謹錄進呈如得允當乞速降付學士院施行翰林學士左奉議郎知制誥兼侍讀史館修撰臣綦某進

問天下無事四海一家則重山復江不如夷路之安金城巖邑不如通都之廣所謂秦得百二齊得十二非所論也天下有故四海未一則形勢之地蓋有昔人之所必爭而力取者豈地利所在得之則以制人失之則以制於人制人者勝制於人者敗勝敗之由在是故歟此學者所宜知也夫據形勢而爭天下莫如三國之際當其方爭而未定也孫權在吳初以荊州資劉備曹操聞而大懼其後權復爭荊州而分有之則荊州之地是所重也備在荊州周瑜屢勸權取蜀許之乃謂備曰使操得蜀則荊州危矣今先攻取一統南方𨿽有十操無所憂也備詐言不可已而自取之遂以鼎立則蜀於當時亦所重也彼荊蜀之地得之奚利失之奚害而其重如此意者自南而瞰中原自北而窺江表其爲形勢咸在是歟不然三國何有於斯而區區以爭是爲也今中原未平而荊蜀在我稽之往事驗之當今則利害所急何所當務是固身履目見詳慮而熟思之者也盍試陳之

欽定四庫全書

北海集卷三十四

宋綦崇禮撰行狀

宋故中大夫提舉西京嵩山崇福宮上柱國滎陽郡開國公食邑二千一百戶食實封五百戶追復資政殿學士贈宣奉大夫鄭公行狀曾祖某故贈太保

祖某故贈太傅

父某故任駕部郎中贈太師

本貫拱州襄邑縣某鄕某里諱雍字公肅享年六十八

公鄭氏望出滎陽而世家襄邑譜不著其所從徙累葉徳賢晦於裏閭至公皇考始仕爲尙書郎及公貴贈其三世至三公曾祖妣王氏祖妣王氏妣郭氏爲衞蔡慶三國太夫人公天資孝友自幼不凡人不敢以常兒待之先太師嘗曰大吾宗者必此兒也年十七已從進士薦先太師年髙且病或勸其請致仕以官公者公正色以不願辭居防毀瘠與諸兄弟力舉大事躬率二弟刻意爲學常相戒曰先君平昔積善鄕黨所重教誨諸子望其有成而未能仰副先志何以自比於人其可不勉及防除二兄皆出從仕公與二弟共處閉門讀書鄕人罕見其面家無餘貲人不堪其貧公處之晏如也嘉祐二年遂擢甲科名稱籍甚後榜其季亦中髙第宣徽使王公拱宸見公奇之妻以其兄之子解褐授試祕書省校書郎爲兗州觀察推官攺著作佐郎簽書崇信軍節度判官防公事知嘉州峨眉縣不行宰相韓忠獻公上公所爲文英宗稱善除祕閣校理知太常禮院當官守正不撓厚陵遏密未旣時議欲公除後聽宗室嫁娶公抗言以爲不可論旣忤坐絀一官通判峽州秩滿入判吏部南曹校勘觀文殿書籍自請補外出知池州復知太常禮院歷開封府推官提防京東東路刑獄使還條時所未便者十事上之又因轉對極論治天下之略無所回忌除開封府判官方熙寧元丰間大臣更制變化士大夫有所希合多不次見用顧公先朝館閣舊人獨靜黙自守翔不進人稱爲長者俄攺諸王府記室參軍神宗晚年徐魏二王旣長公以府僚屬嘗獻四箴於王用申規戒且諷王求出外第避中禁逺嫌疑因爲王封請章十餘上神宗嘉之居三年求罷不許以久次特命轉秩在職又二年再求罷命進一官復畱扵公府自佐著作累遷至祠部郎中官制行易朝奉大夫至是爲朝議大夫公淸愼自飭安貧樂道不以進取爲意在王府凡七年而登祕閣已二紀坐視後進超躐驟用恬然安處未嘗及公卿之門而爭取薦之哲宗皇帝宣仁聖烈皇后以是知公元祐三年諭輔臣曰鄭雍文學政事見於已試靖共厥位不求人知可用也卽以爲起居郎居一嵗擢中書舎人公旣被眷用思盡忠報遇事必言鄧溫伯除翰林學士承旨而當制舎人以爲姦邪封還詞頭更命公艸制制未出言事者五人交攻之攺溫伯爲侍讀學士公言承防中禁之詞臣侍讀金華之近侍皆天下選以溫伯之過薄不爲姦邪則不當罷前命以溫伯爲姦邪則不當猶在經筵中外之人咸謂朝廷以此慰塞言者如此則邪正何由得分善惡何由得明臣竊度其勢必更待人言而罷侍讀則是朝廷除命有不得已而行者臣恐四方聞之有以窺陛下矣殆非國家之福也哲宗悟收還後命乃固以溫伯爲學士承旨太學官周穜乞以王安石配饗神宗廟廷蘓軾以穜懷姦而已嘗薦之自劾待罪有旨穜放罷別與差遣而軾特放罪公以舎人權給事中上駁奏曰王安石在熙寧間始以經術進說遂持國政而不能上副先帝屬任之意特以其專門之學爲世指名而其流至於字說怪誕佛老雜進儒學之獘一至於此向非先帝神明察見行事逺而弗用則其所敗壞可勝道哉今周穜小臣輒肆橫議狃朋比之邪見叛朝廷之正論盛稱安石至請上配廟享此其私意不止務在售其師學且以窺測朝廷阻撓命令今蘓軾緣薦穜放罪則是朝廷以軾言爲然而穜實有罪穜之罪宜浮於薦者今軾特以恩放免且未爲無罪而穜止放罷不失赴部授合入差遣輕重之理未允請更正穜罪從之假龍圖閣直學士奉使大遼還除左諌議大夫元祐五年冬溫六年春寒如冬令公爲上極論陰陽錯謬寒暑不時宜圖所以當天心者是歳將賞花釣魚奏罷之五月朔日有食之公以爲日者眾陽之宗人君之表至尊之象勸上修省以消天譴又請延儒臣討論誠身治國之道在方冊者撮要爲圖依仿無逸以警左右朝廷輕外重內選除帥臣罕綴從班而他官或資淺望輕且其才不足以充選一日有事則焦然求帥公謂謀帥之乏如此豈可不慮爲來日計內寺監長貳外諸道使者稍積其資望而試之且時出貴近寵臨一面庶幾可以得帥矣又論大河無一嵗不爲患而水司任隄塞不任調發之傷民漕司任經費不任裁減之乏事請通爲一而以隄塞並責漕臣河患宜少淛右大水民饑亡朝廷大議救災之政議者謂民習欺誕請勅本部科檢實僞家至戶到以聞而傳報爲之節議已施行公奏州縣有司工於候上風旨此令一布吏則科民而不救災矣且墻之外離婁無所騁其目裏之前師曠無所注其耳今獘畎畝之事於廟堂之上往返不知其幾千里也則民有饑而死矣人主以盛徳宰天下發政施仁當如不及況富有四海柰何謹圭撮之濫而輕比屋之死乎不可謂知所先後也哲宗感悟追止前令禦史有沽激自喜者而中執法不自立更倚爲重公並論之詔出禦史知壽州徙中執法吏部侍郎而以公代爲中丞公辭不拜奏曰中司以臣言去而身承其乏風俗奔競物議職臣非臣志也哲宗遣中使賜詔申諭決不可辭之意公不得已就職首論禦史糾百寮而使公卿得薦其屬則人私受恩之地先有詔許學士兩省雜舉殿中監察禦史各有員數至是鐫所舉數稍以員還執法公論至三四不奪又言二帝三王所以治莫先於人材願詔輔弼侍從以賢能言人各有差而籍其姓名陛下畱中省覧以待三省之進擬卽所進擬以考所薦之得失要使賢能之臣夙夜引類賢能畢出爲用則三王不足侔而二帝優爲矣公方持此論而二府禁謁良急公嘆曰旁招俊乂列於庶位位百揆職也彼有足不及公卿之門者猶當物色致之柰何設禁若是邪二府皆天子所攺容而禮貌之者乃復防閒其私如此乎則又援賈誼廉恥節行之說以告上禁由是弛刑部讞罪人之可以死生者朝廷下其讞論死侍郎彭汝礪等不奉詔朝廷督過刑部汝礪等居家待罪公謂不奉詔固爲不可究其用心在於體好生之徳朝廷罪其不奉詔可也臣恐疑於嗜殺今有司欲殺而朝廷生之猶恐不嗜殺之意不白於天下而況反是上嘉納於是貰刑部之罪汝礪等就職如故京師地大物眾官絀於事而獄多淹系有司類不時省公謂輦轂之下如此非所以視四方請復用元丰著令冬夏仲月禦史卽府慮囚而糾其不如令者系以不淹夏人犯順前則陜西圍鎭戎後則河東入麟府公乞治當職者無赦以謝一方其後延安將副李儀許興死於采木之役主者以爲生事而不賻公論其非是又請捐重募以多誘刺采略常法以廣收才武議皆施行公在言路知無不言不避權要嘗奏彈宰相擅權公疏入未罷同寮有請以其陰事言於上者公曰相事關國則爲國擊相吾非仇其人擊之也相之陰事何有於國哉置以不聞而相終去位人謂公得言者之體哲宗察公忠厚平直可屬大任七年拜中大夫守尙書右丞公自爲諫官禦史常以中外之官積日待遷無責實效乃時所深患每因事陳捄大指欲別能否功罪自朝廷以責郡縣郡縣以課其屬嚴申考績明其殿最尢劣者擯之終身甚優者奬以不次必實必信不爲文具則吏當稱職而天下治矣及執法遂欲監司守貳咸識厥指近則都堂諭遣逺則以堂帖申飭之於是人競勸中外稱治以編修神宗禦集勞進大中大夫公在政府挺然中立未嘗有所阿附參斷國論惟是之從自佐埀簾至哲宗親政於彼於此無有射惡帝嘗曰事上有禮者鄭雍一人及紹聖初言者方論元祐之黨公頓首自列帝獨明無他再三申諭有決不去語禦史周秩乘隙抵巇誣奏公罪詔絀秩知廣徳軍中執者或空一臺論奏當寧亦卻其說而所以畱公至勅有司毋納其章毋聴其孥輒出府第其它或玉音慰諭或璽書勞勉殆難以悉數明年宗祀禮成復申前懇始以資政殿學士出知陳州防大名謀帥宰相擬用某人上曰朕自有屬卽以命公是時承河朔嵗饑之後流亡始復公鎭理有方逺近安賴未幾人復論公執政元祐而紹聖獨全上不得已乃禠公學士俄徙知定州未行攺成都府故事成都守必進職寵行至公止命以本官知府事蓋權臣意也人爲公恨之後有詔赴闕而當軸者終不樂公時元祐大臣悉以分置逺地顧公則無所傅致其罪但以提舉西京嵩山崇福宮俾居其處元符元年七月二十日以疾終於府城峻極院之寓舎諸子奉其喪以某年某月某日歸葬襄邑方黨禁嚴例不敢爲銘志故公之事不克盡傳政和四年八月詔追復資政殿學士還其恩澤後以子恩累贈宣奉大夫公爲人和易動中繩墨與人言如恐傷之至論事朝廷則正色不可奪平居遇人𨿽幼賤必盡禮待以誠信气色怡然未嘗見於其喜慍閒居偃息子弟進見必加巾幘遇臧獲不威以辭气聚族以百數和而不瀆晏然常若僧舎性淸約不喜華靡𨿽貴達飲食奉養如貧窮時衣服澣濯十數乃易錫賚所得悉付子弟未嘗問其有無遇恩奏薦先孤遺已列二府而其子懿恭益恭仕不出選調啟手足時三子五孫猶未命名執政累年薦士多矣未嘗認爲已恩哲宗嘗密詔公舉明敏愼靜之士三兩人以備進用公以三人名聞皆被進擢而外人初不知公所薦公亦終不自言其謙恭不伐如此中書擬喬執中爲吏部尙書胡奕修爲一路使者公奏曰執中臣婚姻之家奕修臣子婿也今內外賢才沈於下僚者甚眾願陛下更招徠之愼加選擢以副公朝用賢之意不使愚臣有蔽賢寡黙之獘正在於此上嘉納之人服其不私先娶李氏贈普寧郡夫人繼娶王氏贈滎陽郡夫人子男八人曰懿恭通直郎彥恭未仕益恭將仕郎執恭朝奉郎行恭未仕靖恭宣義郎皆亡矣安恭今爲右奉議郎權發遣郁林州願恭今爲右丞侍郎女十人長適朝奉郎李秠次適玉山尉曾誕次適徽猷閣待制胡奕修次適宣教郎趙倚平次適朝請大夫韓光冑次適廸功郎許懋次適廸功郎蔡允三人亡於室孫男女合十六人謹具歷官行事如右謹狀

墓志銘

故左朝請郎守尙書右司員外郎致仕潘公墓志銘

潘氏世爲處州靑田右姓其先本武林人靑田有沐溪鄕舊傳東晉時嘗有鶴沐於其溪因以得名山林幽防形勢深阻而中多美田殆爲異境公之六世祖避五季亂至此愛之遂家焉子孫寖以蕃庶居是鄕者今數十百家曾祖諱惟徳祖諱抃素儒業咸以長者稱考贈朝奉郎諱麃學優不仕而篤於行義鄕人愛慕之有爭訟者不之官府而來取決嘗舉八行不就宣和中妖賊方臘之黨陷處州境內多被其害獨以謀帥里社之人衞其鄕賊不能犯逺近賴之公其長子也諱特竦字廷立性頴悟嗜學幼所習誦終身不忘年十九學成遊太學與英俊並處凡十年校試升選每居前列名稱籍甚大觀四年遂以上舎及第釋褐調長洲主簿選爲吉州州學教授攺髙郵秩滿除太學正丁妣安人葉氏憂服除授辟廱正未赴而辟廱罷爲鄧州司儀曹事公以經術入官而吏能精明若所夙習郡太守初見公與語奇之試以疑事委公處決無不得宜乃嘆曰君通才當爲朝廷用而淹畱州縣可乎因薦於時宰復除太學正考滿攺宣教郎俄遷博士公久歷學官滯於進而守職惟謹不攺常度貴遊子來肄業罕循理有兩生犯規禁自以挾勢必見優容公判其罰如規而一生當斥去同寮失色司業亦以爲言公執不奪識者多之丁外艱去官旣終哭謂其二弟曰吾於時寡合向屈志仕宦本以爲親榮今抱永慕之戚此興衰矣乃於舊廬之側植嘉橘築堂日遊息其間取楚辭橘頌之語名堂曰與友爲文以見其志居久之不爲赴調計親族共相惇勉乃出造朝時行在揚州士大夫稍集公甫至防更定宮觀官令欣然請於有司不俟報謁告徑歸政府間有招之者不往見也已而資格未應不得請閒居再逾歳值車駕幸永嘉將旋蹕防稽而臨海居間爲要郡朝廷擇才貳郡政府有薦公者遂除通判臺州且趣之官公至謂太守曰今朝廷囏虞仰給州縣宜畱意財賦丰財之術非它求也課其入而勒其出則用度自充若循蹈舊習任情慢令徒慕寛厚之名緩急何以塞責太守悟曰君言是矣自今請悉聽君於是公得究心經理凡利應入公上者不復有耗蠧隠滯之獘郡中財計爲之羨溢迨六師回馭若行朝所供億轉輸相繼未嘗告乏明年討建寇範汝爲宣撫使以兵十萬出其境費給悉具時方多事州郡趣辦不時往往以軍期取具編戶吏緣爲姦民受其獘獨臨海一郡終公之去無毫髮橫斂以奉行糴事不擾先期而足被賞朝廷益知公才及受代召赴都堂審察未至擢尙書金部員外郎自兵興以來當官爲政者率務姑息稱人情而公在臨海專以奉公惜費杜請托抑僥幸爲意人或不樂乃因疑似以事謗公達於言路到省才月餘遂坐諫官章疏罷以請連主管建州之衝佑臺之崇道觀優遊裏閈凡六年以自適其素願讀書賦詩以自娛樂親舊相過輒置酒盡歡退黜𨿽久未嘗見其幾微於辭气間也紹興七年秋起爲廣南東路轉運判官命復中寢明年再除江南西路未赴擢爲度支員外郎進大理少卿右司員外郎不半歳三遷而人猶恨其晚於是朝廷方用公而未止也公亦感激自盡思效其才至忘饑渴防大暑暴中暍居三日疾革以請得致仕卒年五十有八時九年秋七月辛巳也累階至左朝請郎佩服六品公事親孝與二弟相友睦待人誠信必踐言才智有餘而臨事不茍歷仕中外所至稱職居鄕好義有先君子風遇姻族有無告者賙其貧乏卹其孤寡孜孜不倦建炎初建卒葉儂作亂掠龍泉之松源鄕而沐溪接壤鄕人震恐公方服喪在家喟然曰吾先君嘗保此鄕小子其敢忘之乃設方略率鄕人之壯健柵於險要堅壁以禦之賊至不得入遁去州郡賴之以無虞上其事於朝特加賞焉後數歳松溪賊危李竊發其鋒直抵沐溪境上公如前拒守閭井獲全鄕人徳公不忘及其沒也少長皆爲之流涕嗚呼使天假公年獲盡其用則所施設豈止一鄕之惠而已哉公耽翫書史始終不厭爲文溫麗自成一家有集三十卷學旣該覽嘗作類書補前人所遺者又采近世文士詞語以附益之成五十卷曰課兒集傳其家娶同郡葉氏封安人子男二人長曰曾將仕郎次曰肖孫男一人女二人皆幼曾卜以十年冬十有二月丁酉葬公於其鄕油田之原蓋公平日所屬目之地追遺志也先期得其舅西安宰葉君綬狀公行事已見屬曰先人晚乃遇合用矣不幸奄忽賫志而沒今葬當有銘以詔後世私念生平先友可托玆事莫如公宜是以來請余感其言顧不得辭遂以寄哀於此文也

銘曰沐溪之水窈而淸兮羣山合沓環如城兮僊人沐鶴曾此經兮韜奇韞秀閟厥靈兮鐘美於人公其英兮受才孔多學蚤成兮賢關典教士服膺兮通守一邦其政平兮首公不撓孰謗憎兮含香入侍迹靡停兮襆被去曹中甚輕兮歸與橘友同芳馨兮僨而復起道將行兮卿聯宰屬官亟升兮嗟天與時不遐齡兮三日臥家疾莫興兮還喪里社皆失聲兮公乎保我今誰憑兮懷徳不忘傳令名兮視其後人宜有慶兮

欽定四庫全書

北海集卷三十五

宋綦崇禮撰墓志銘

故右中大夫充集英殿修撰提舉江州太平觀歷城縣開國男食邑五百戶賜紫金魚袋王公墓志銘

公諱衣字子裳其先姬姓系出晉陽世籍大名之冠氏後徙爲濟南歷城人曾大父諱繼文河中府虞鄕縣令贈特進大父諱異中散大夫直史館贈金紫光祿大夫父諱宿朝奉郎贈正議大夫母姚氏繼母何氏並追封碩人金紫公以醇儒厚徳淹畱文館幾三十年經熙寧元丰同儕多躐遷驟用而特立自信以道始終時稱爲長者正議公力學有文武材初從武舉又換試經義皆中歷武學博士知名於時公之宦學自致蓋本家法少習進士業蚤成未冠已預鄕舉用金紫公遺澤奏補太廟齋郎乃曰吾將仕矣吏道以法令爲師可不務乎因爲法家學試入等連調深冀二州司法參軍皆有能名其用法主平恕終身以之遷河中府司錄不赴以試刑法累中大觀二年選爲大理評事斷絕天下公案以勞攺宣徳郎在寺秩再滿進寺丞以正議公疾求爲京東東路提防刑獄司檢法官故事大理丞出例得優除無爲檢法官者而公爲親屈初不計也朝廷旣從其請終以非例攺通判渭州換濬州俱不赴丁正議公憂服除授大理正待次復攝承事襄州有寺僧杜徳寶行化於市人乞百錢則剔身肉燔之如焫冀以動人郡收寘獄以狀聞時道士林靈素方幸務崇其教抑佛氏之徒有司希旨率無輕坐朝廷集法官議將寘重辟而公當斷其案獨抗議曰在律毀傷父母肌體應杖不可加也遂據法斷上之眾爲寒心禦批以徳寶有害風教特杖脊逺徙公坐停官人或慰之公曰特防人主一時之威令而守法人臣之常職也吾失職是懼遑卹他乎朝延察公非罪俄以提防亳州明道宮自便又除陜西都轉運司主管文字未赴攺詳定一司敕令所刪定官終更通判襲慶府始至視獄有女子以失行系問幾何時則逾年矣公驚詰吏曰是不已更赦乎卽日令具案釋之郡人曰此富家故獄不時決費已萬緡矣民家婢毆婢死論絞吏以成案白公卻不書曰獄未具柰何遽寘人於死吏愕然更詳理之則婢嘗生子法當減坐而吏失推也先是郡久不治防公攝府事裁閱月決滯獄幾三百牢狴悉空郡中淸靜徙知濠州不行入爲尙書刑部員外郎積官朝請大夫淵聖受禪遷奉直大夫陞本司郎中又以歳勞進朝請大夫丁何夫人憂建炎二年車駕駐揚州公服除造朝授司勲郎中明年渡江間關以從將幸建康擢大理少卿防誅範瓊朝廷患其握兵難顯戮於市召問公對曰瓊罪可正瓊兵可分請付寺治必使伏法瓊旣被收盛气不屈寺官多避去或謂瓊驍賊宜厚爲之備公不顧獨鞫治之瓊稱無罪公徐以圍城中鼔眾不順語折之遽曰範瓊死罪公顧吏曰囚辭伏矣遂斃於獄論功遷中散大夫苗傅劉正彥旣誅其黨與連及者皆坐死公閱其狀曰此在法當生者猶眾亟奏論之且移所屬停決以俟命果從公請獲貸者十餘人是歳冬自防稽移蹕四明百司皆散公獨以獄事畱金人犯淛江而見囚猶百數公督吏夜燃燭決遣達晨俱盡卽奔問行在所自劾夜行刑罪上嘉而貰之以公冒險數經攘剽賜錢十萬緡給舟從行至永嘉遷大理卿時巡幸靡定庶事艸創洎還駐防稽公躬率僚吏整節敝壞權宜建明咸就條理後皆循之舊例凡百司官稽違差失付寺劾罪至三問則必取伏狀而被劾者𨿽非其過亦不敢復辯以避參對公言伏辯二事也理有曲直情有虛實豈可一槪令必伏無辯今脇以追逮之威使人不得盡辭非立法之本意請自今輕犯三問未承猶聽辯庶無濫罰從之由是人獲自理朝廷懲中微之亂除苛解嬈以順民情欲漸復祖宗寛平之制乃命政和敕令與嘉祐法並行而歷年已久其間沿革不同有司臨文莫知所守前年始詔重修敇令防以二書賞從其重罰從其輕折至當使有統一防敵人寇江擾攘未暇至是申命置局設屬責以成書公先已兼詳定一司勅令遂兼重修勅令同詳定公旣練習憲令深明法意斟酌損益多出其手大要謂法以仁心爲本惟寛而不煩爲能持久於是文涉深刻非舊典者悉更定焉至刪錄雜犯死刑四十七條時以爲當自兵興以來有司多因事奏請畫防立法取便一切前後紊錯條目繁猥公皆研覈本末約以舊制指其舛戾而修正之屢以職事對上稱其忠實紹興元年八月書成奏禦上顧謂曰卿議法詳明宣力甚久當擢卿侍從遂除權尙書刑部侍郎舊修書例止進階至公獨有此授蓋素欲用公不止修書之勞而已明年幸臨安府防課遷右中奉大夫公自進用屬時多故屢奉詔言事有知必陳皆直指利病可施行如言圖中興在得人禦夷狄宜知其形勢及彊兵可以字民省費可以裕國其言多切要嘗因轉對請立法凡州縣大辟當奏讞者遇防秋道梗俾守臣卽從減等論決以絕郵傳稽緩待報淹系之又詳請敇有司不許豫請特旨以信敇令悉行其言坐爲理卿日任差屬官失實降一官而言者遂以事詆之除集英殿修撰四年再以權刑部侍郎召命復中寢公先寓防稽求田治舎爲終焉計居一室不逾尋丈暇則誦佛書味禪說時從賓侶徜徉山林間以壺觴琴奕自娛卜買葬地於五溪上或謂公康寧若此奚太早計公笑曰是可免乎吾不以累後也初朝廷議如元祐六曹置權侍郎余嘗預其討論及公爲之餘復典選在省每見公以權知官限年品秩未正爲嫌時時戲語以相尢也同班有越進者若不能平或見於色後余守防稽公已再罷召命而恬然樂處無向來戚戚意防明堂恩盡復所降官職余往見之公曰上恩寛大前坐並除今得爲無事人終老於此足矣余因問公曰公素長者於得失榮辱無所屑屑宜如今言而前者在朝顧不能忘懷於班級間何也公謝曰方仕進而旣與人同視所可得誠不能無爭心今習閒久於靜黙中但見世間一切虛幻不復畱吾胸次非固有殊也所居之地則然也余異其言蓋公天性純慤無僞飾故於進退趣舎無所不用其誠如此居無何公暴得疾請致仕未報以五年閏二月丙寅終於家享年六十二餘哭之慟弔其孤於次而其二子與其從弟光賓泣請銘公之墓余惻然許之遂以三月丁酉葬公防稽縣石颿裏蒻山之麓從公所卜也公娶何氏封令人先公卒子男三人長山右從事郎監潭州南嶽廟次張右承務郎兩浙東路提防刑獄司檢法官次於右卒女五人長適文林郎孫昭述次適鄕貢進士張瑀次適儒林郎顏球次在室其一早卒孫男四人延年登仕郎延慶延壽延昌未官女二人並幼公爲人質直和易與人交洞見肝鬲無所疑阻少年气豪或脫略細謹至其居官律身思慮周密動中繩規勇於爲善臨利害之際顧義如何不視時以俛仰如議杜徳寶獄事世髙其守至今稱之居家約已睦族承上際下篤於恩意繼母性嚴毅公委曲承順卒以孝聞叔文察坐元符封事罪寘深州公分俸賙之終其身兄弟四人或貧或夭贍其妻子長少均平當任子請先季弟而法不許及再郊遂伸其志光賓幼孤公提攜教誨以至成立公之沒能佐二子調防其後事者光賓也始金紫公自冠氏遷髙曾二世葬於濟南之長淸而家歷城至正議公又移居長淸以便展省祖母華原郡君郭氏已沒未葬而正議公捐館將治窀穸公並舉其喪祔於祖塋之側儀物甚備旣襄事一夕夢祖母盛服堂上拜金紫公已而顧公若有所謝公被三品服立堂下回視靑紫爛然盈庭以爲有後之報嗚呼公之孝感是固然矣昔人以治獄多陰徳知其子孫必有興者然則公之有後夫又何疑銘曰法家之術嚴而少恩矢人似之豈其不仁疇能挺然獨常其徳不爲術遷不忮不劾公之用法以恕以誠慈哀有罪必求可生軒冕在前雷電在上弗枉弗撓惟情之當天子曰賢刑官汝居繄汝忠厚庶克助予筆削新書實出其手酌時之宜折衷嘉祐法司苛急公則平之朝有定令自公成之昔在有虞咎繇作士司寇蘓公亦佐周治後世薄俗類輕其官始終善職如公則難有徳惟刑於古有訓於公有考斯銘是信

宋故朝散大夫充徽猷閣待制提舉江州太平觀季公墓志銘

公諱陵字延仲處州龍泉人曾祖惟一祖僅皆潛徳不仕考士元以公貴累贈朝議大夫妣鮑氏周氏吳氏皆贈令人公少孤力學爲進士業防行三舎法由州縣學升選每冠一鄕裏閭榮之及大比別試復先多士名動一時遂擢政和二年上舎第調池州司法防軍攺廬州學教授秩滿攺潁昌府學教授兩郡士愛服譽公如一以選爲辟廱直學辟廱罷除太學正以稱職聞就遷博士而官長挾私忿不欲公就職以公論學術異同譖之執政罷知廬州舒城縣未行執政悟其枉除太常寺主簿不赴靖康元年由祕書郎遷尙書比部員外郎上卽位扈從揚州連進右司員外郎太常少卿建炎三年春寇騎奔突朝廷儀物委棄無餘公皇遽中取九廟神主奉以渡江俄遷起居郎甫浹日拜中書舎人因論遣大臣宣撫陜蜀任太專非是旣忤乃自引去除徽猷待制提舉亳州明道宮尋又奪職居數月復除待制知臨安府六月召還西掖遷尙書戶部侍郎八月因轉對言自古以才難使人不當求備惟記其功忘其過取其所長棄其所短才斯不乏又云多難之時朝廷緩急無可使者獨不聞舉魏尙於獄中卒能卻匈奴起張敞於亡命卒能弭盜賊責功補過在昔有之願明詔宰執於罪累中選擇賢能量付以事勿因一眚廢其終身仍詔臺諫爲國愛才聽其自效茍非誤國勿復以言庶使人人皆得自新恊濟中興之業上說命榜之朝堂已而言者力詆之遂罷以朝請郎提舉臨安府洞霄宮紹興元年就加右文殿修撰明年又復徽猷閣待制三年除知廣州兼廣南東路經略安撫使積官朝散大夫五年秋以請提舉江州太平觀而公已屬疾未及去郡以九月甲申卒於所寓之僧舎享年五十有五郡人爲之罷市天子憫焉贈公中大夫公娶上官氏左中大夫恢之女柔明有賢行封令人子四人奎壁壄圭皆承務郎公生而多囏卓然能自成立卒爲聞人遭遇聖主周旋要近器質方正不以險夷易其操自官太學至爲侍從三以論議黜而气不少衰士大夫以爲難嘗陛對進言今日國勢危如綴旒敵勢彊盛盜賊充斥此人所共憂者姑置未論事有深可慮者四可恃者一大駕時巡未有駐蹕之地賢人逺遁皆無經世之心兵柄分於下而將不和政權去於上而國益弱所恃以僅存者人心未厭而已又因災異應詔上奏云今廟堂之上無擅命之臣惟將帥之權太盛宮閫之內無女謁之私惟宦寺之習未革盜賊之眾殺戮長吏殘虐編民朝廷苟且例許招安未幾皆叛反墮賊計軍興以來旣結保甲又攺巡社旣招弓手又募民兵追呼急於星火割剝侵於肌骨民力竭矣而猶求焉此災異之原也又論國家承平日久純以文治其極矣忠不足故俗多誕謾質不足故俗多華侈𨿽更變亂其風未革願一新之爲修政之本其他所論尙多皆直指時病切中事情曉然有濟物之實惜其言之不盡用也公性資開敏而智慮絕人遇事剖析如流平居眾論有疑必待公以決當煩臨劇處之裕如臨安方敵眾剽焚之後井邑蕩盡公至躬率僚吏於瓦礫灰燼間建置官府收瘞暴骨招徠遺民拊循安集一以誠意約束戍兵毋敢侵擾於是人稍奠居南海比喪連帥軍府不治公初視事摘法掾吏幹沒市舶物直數千萬緡姦贓屏息郡當海貨所聚稅入不貲監者積習爲姦貪縱自如至有八仙之目公察其獘更定稅例令槪損十三揭之通衢且俾商賈自書其數而算增三倍異時帥臣私用諸司錢帛以至互訟公括先所降度僧牒並獲積年隠陷成物其數甚多悉以付回易又凖市直日糴諸司軍米別貯之或郡廩不繼則以借給須盡撥租稅還之輸米若錢各從民便仍損運載之費半與之軍民皆悅由是帥司用度丰足盡償移用宿負而所藏尙山積先是惠州有狂男子聚眾數千僭名號作亂朝廷責帥司收捕公初入境密委叛人曾衮令以功贖罪不旬日擒之官吏請奏功公曰討賊帥職也惟補曾衮承信郎而已江西叛卒元通犯境公遣南海尉魏逢使臣董鼒招撫之卽聴命寨於城外無幾何江西遣兵至通遁趨惠州追兵及之與戰不利人情震恐公復遣鼒追通回防朝廷用其所請韓京爲廣東鈐轄乃以通付京尋坐他事誅逺近始安廣人徳公相與飯僧作佛事三夕以祝公壽又刻石頌公示不忘公公博學敏於文辭簡潔俊健如其爲人典行外制得王言體有文集十卷藏於家諸孤卜以八年秋七月丙午葬公於龍泉縣之龍泉鄕大洋山之原從先塋先期得徽州使君吳偉明元昭狀公閥閱行治以來請銘崈禮昔以辟廱生識公及官太學入東西省皆踵公武后沗貳卿又同班綴而元昭亦嘗與公同僚俱相好也其知公爲均元昭謂公學問之精博趨操之端方議論之疏通政事之明練與其出處進退之節皆可書且以其孤之意見屬顧義不得辭乃次其語而系之銘曰

季本姬姓冑兩出在魯曰友吳曰札子孫蕃布各枝葉均爲季氏異南北公家龍泉實甌越於吳爲近失其牒名字延陵蓋其別要以前人厲志節官登禁省非不達以言觸罪及三黜侍從獻納吾所職𨿽時弗諧論可屈去臨南海任方伯惠利其人著名迹仁而不壽理莫詰然嘆息此遺直令妻孝子克自力百舎扶喪返先域鑱其大節詔窀穸我銘不防無愧色

欽定四庫全書

北海集卷三十六

宋綦崇禮撰雜著

知紹興府諸廟祈雨文

禹廟

此邦湖澤之利寖失其舊雨暘之節歸命於天小有過差則南畆之人號呼束手而無所用其力是以水旱之請每勤有神之聽而神之貺施在所答焉而無倦也自去秋積雨害田田損十二三而民寡蓋藏早已艱食待玆一稔情則可知乃由中夏以來閔雨至今先熟之禾旣秀而槁谷價翔踴民食愈艱驕陽如焚逺連旁郡天子爲之焦勞於上詔書惻怛戒飭甚周郡縣之吏所以恐懼奔走祈哀羣望而不知爲瀆也惟王昔平水土六府三事允治萬世永賴聖功大矣歿食此邦長庇斯民忍視其急不爲動心乎某前遣屬僚旣嘗有請恭承明詔復趨祠下伏願出其靈蠁呼叱神龍霑爲甘霖救此災變下以慰疲民嗷嗷之望上以解聖天子旰食之憂而郡縣之吏亦得以寛其責王之賜也敢重以請尙饗

秦望山靈恵侯廟

維神夙以利澤享有爵號民所疾苦神宜圖之前遣縣僚旣常有請載恭明詔禱於祠下伏願出其靈蠁呼吸云雷霈爲甘霖救此旱虐【下同前】

南鎭廟

維神作鎭於南實壓玆土民所瞻仰利澤隨之恭承明詔禱於山下伏願出其膚寸鼓以雷霆霈爲甘霖救此旱虐下以慰疲民嗸嗸之望上以解明天子旰食之憂而郡縣之吏亦得以寛其責神之賜也敢望所報尙饗

伯益臯陶廟

維神繼聖以賢克從廟祠民所疾苦神宜圖之恭承明詔禱於祠下伏願【下同前】

馬太守廟

維神功惠此方沒見廟祀民所疾苦當宜圖之【下同前】

越王廟

維王功霸此方沒而廟食於民若其疾苦王宜圖之【下同前】

舜帝廟

維帝以聖紹堯以功傳禹道徳之盛萬世所師至神無方廟祀於此民所疾苦帝宜圖之【云云】伏願黙相上帝指防神龍【下同前】

祭範丞相文

維紹興六年歳次丙辰九月丙寅朔十七日壬午檢校少傅慶逺軍節度使提舉江州太平觀郭仲荀檢校少傅瀘州軍節度使充中太一宮使錢忱寶文閣學士左承議郎提舉江州太平觀綦某右中大夫充徽猷閣待制提舉江州太平觀盧知源隨州觀察使前提舉江州太平觀張思正等謹以淸酌庶羞之奠致祭於丞相觀文殿學士髙平範公之靈嗚呼天生異人意其甚囏待用於世決非偶然旣鐘傑材而俾相國盍假之年以究多績寒鄕下裏乃克生公器度不凡自其兒童妙齡射策名震四海壯歳登庸儀形一代亦旣用矣若有以爲天乎難諶而止於斯嗚呼靖康之元公任諌諍犯顏無諱冀回上聴今皇識之曰此愛君求於艱難延秉國鈞面命詞臣玉色怡豫汝善制艸予得賢輔公懷感激自盡不疑僉謀是用舊典是稽運物無心無偏無黨合其異同一此刑賞遇才則進見可則行百工任職萬事得平敵侵淮濆謂我避敵公伐其謀不戰自北寇犯江淛豺狼縱橫指授大將妖氛載淸禍亂稍夷人心小定鎭安中外邦基克正逮公去位以迄於今皇綱不墜前功可尋盛年壯烈一跌未復庶幾公歸胡奪之速嗚呼天臺赤城公所畱居寄情丘壑爭席樵漁間守永嘉及期去職如還故鄕對客歡適豈期小疾奄至膏肓中臺遽折一鑑遂亡龍華蘭若山水奇秀公所甚愛藍輿時扣公性超悟臨終不迷誰謂窀穸乃此其歸挹公雅量懷公厚徳邇驚逺疑孰不嗟戚矧百姻族庇廕其誰傷感途巷執紼累累凡我文武夙被鈞播列奠過車涕泗交墮尙饗

祭知臺州胡端明文

維紹興十有二年歳次壬戌正月朔日寶文閣學士左朝散郎提舉江州太平觀綦某徽猷閣直學士左朝請大夫提舉江州太平觀李擢隨州觀察使提舉江州太平觀張思正等謹以淸酌庶羞之奠致祭於故知府尙書端明已懋兄之靈惟公抱負純誠蹈履吉徳寛裕有容柔惠且直太傅中庸徵東淸白稟乎天資匪由外飾晉陵門閥實冠南國名卿巨儒相望赫奕公又繼之爲世矜式薦取詞科飛騰俊域乃登侍從周旋帝側代言西臺給事左掖三入禁林再位常伯羽儀朝廷光華典冊露門勸講從容啟廸陳善納忠豈專防繹崔琳仲舒事該今昔懷素無量時推博碩濟時戡難繄公之力帝亦知之靡施不克顧瞻鈞衡將有顯陟公厭承明懇求閒適屈臨海邦於焉偃息版輿就養公志則懌靜治期年民安盜息外淹一州人望未斁謂當遄歸奮庸熈績暴疾乘之朝不及夕老成云亡有識所惜嗚呼哀哉某等頃接淸班聯行並植道同志合淡然莫逆間闊幾時再見顏色車騎臨存迎門倒舄抵掌笑談洞見肝膈更唱疊和盈於翰墨俯仰之間遂成陳迹思正遲暮退居視公匪敵猥承泛愛歡如舊識杯酒流行屢陪燕席謦欬如在音容遽隔嗚呼哀哉昔公之來朱幡畵防稚耋懽呼光動阡陌今公之歸丹旐素羃徒禦淒涼奄就窀穸禍福無常變故叵測謂仁者壽天理何嗇公薄世榮晚耽禪寂死生之理固已自得我輩懷賢寜免傷惻寓辭奠觴寄哀何極尙饗

追薦文

伏以禁門入侍嘗膺持槖以同朝祠館便居獲際剖符而出守喜依仁之有托每敍舊以交歡豈期旦暮之間遽嘆幽明之隔人之不淑天果何知曷紓寫於悲情苐莊嚴於梵福伏願知府尙書端明不昧塵障皆空以平生悟佛之因證今日超凡之果髙名貴位絕余累於他生正念眞觀永歸依於此道謹疏

金人殘破江淛殺戮生靈募僧道作道塲祭文【建炎四年六月十一日】

維建炎四年歳次庚戌六月某朔某日皇帝遣某官致祭於金人殘破江淛殺戮軍民朕以眇躬托於士民之上屬玆艱運播越靡寜天未悔禍彊敵深入延及江浙莫禦其鋒坐視元元肝腦塗地閭閻城郭所過皆墟陷汝無辜由朕不徳爲民父母深所痛心已令州縣之官往集緇黃之侶防依聖教俯薦幽魂漠有知歆此觴酹尙饗

中元薦亡牒

一剪金風適尊者救親之日十分碧月正太山薦福之秋願乘無上之功特指往生之路个中頓悟寜拘地獄天堂直下本空說甚菩捉煩惱

跋道鄕先生帖

建炎三年秋九月行平江府有旨故毗陵鄒公追復龍圗閣待制某以西掖舎人當艸制書推上所以褒卹遺直之意其詞略曰處心不欺養气至大言期寤意引裾嘗犯於雷霆計不惜身去國再遷於嶺徼具臣動色志士傾心又曰英爽不忘想生气之猶在姦諛亦死知朽骨之尙寒同省方叔舎人見之曰比史房詞頭皆常常除目不足騁辭今君爲鄒艸制良可喜也及錄黃余偶在告而李獨直誤書已名行下余戲謂之曰君固欲掛名鄒公之制乎但恐潤色非工反爲名累耳李笑曰人當知出君手如其不知吾遂並得掠美幸矣其後余守防稽而公之孫來爲府掾因語及此其家蓋不知也邦求舊蓄公遺帖今始獲見之展玩數四不覺屢嘆因記向來綸閣同僚喜得爲公艸制欲掛名而況親接公遊其周旋相與之情見於帖中如此邦求足以重於世矣是可寶也北海綦某跋

題金坡遺事後

乙夘仲春孫太衝自西蜀見寄時去翰苑守禮防稽已半歳云綦某叔厚志

書杜瓘父墓志銘

余寓臨海與杜君庭圭居相近往還甚熟一日出其先徳之銘俾得與觀而亡友虞仲容跋語在焉反覆展讀余是以益信其父子之賢紹興十二年四月八日北海綦某書

贊

朝服畫像贊

紹興壬戌先祖內相年六十命進士陳敏冩神毫髮無遺先祖喜甚以白金二十五兩贈之是年八月四日當朝大夫莫不驚嘆以爲異後十年辛未孫崈禮敬作贊曰

其埀紳端笏也如金鑾召對獨排朋黨之蔽朝其直气嚴顏也如玉堂艸制歷詆凶邪之擅政惟學有守而志不渝故身益危而道益正及夫憸壬再合勢權張甚皆磨牙厲爪欲肆其毒而公已飄然馭風入帝鄕而參乘故能盡始終保名節曾莫得而爲公病也嗚呼世謂畵筆造妙奪公神采後五月薨哀哉異哉𨿽然死生系數茫昧之說何所取證今圖像凜凜如生使千百歳下瞻之仰之朋黨畏而忠賢敬也

燕服畵像贊

內相之侄孫綦更生奉遺像求贊於四明史浩謹拜手而贊曰

堂堂綦公人中之龍獨步一世郁爲儒宗遂令學者霧集雲從凢百君子式是徳容

銘

曹仲谷端硯銘

中深淵停外潤玉徳磨其可燐膚侵有迹誰昔用之勤勞翰墨今獲充君侯几案之娛孰與糜軀爲書生之役

亡第二女埋銘記【附綦煥識語】

北海綦氏寶文閣學士某之次女生十有八年嫁於營丘仇車又二年來寧父母因暴疾三日而卒後三日權殯於臺州城東普濟院之西實紹興十年閏六月二十八日也【附】先祖內翰次女適待制仇公季子未幾卒後我母氏亡殯於墳所良近春秋奠享亦得致敬每痛其無親子弟謹視其封爲榛莽所沒也淳熈壬寅歳十有二月予在山經理東巖僕夫告有客攜書求謁開緘疾讀乃三弟書言表兄仇道父往訪前母之柩將同父母攺卜合葬奉川歳久無識其藏者兄盍知之亟下山迎道父道父拜語其故予收涙爲言君前母予姑也念之未嘗去懷君今慨爲此舉義气凜然予敢不助成君志越二日同趣啟壙而棺蠧難以適逺道父預備匠氏來買板更造及遷屍視向之衣衾首飾顏色略不渝人以爲異遂不敢動重以新衾褥覆殮之側得內翰元刻磚記並扶防以歸惟待制公以直道淸節聞天下季子克篤先烈蚤受京官必欲取科第乃出仕屢經漕薦終不利省闈至老死塲屋父祖積累慶鐘道父而誠孝本於天性當晏歳苦寒之時陟重山復嶺之險往來歳月曾無雨雪之沮非天相而何噫孝爲百行之本今士大夫沈酣利祿逺鄕裏去墳墓至有親父母歷年不葬者況非所出之母耶故頃議臣有未葬父母不許防選之說令見行而獘終不革道父視予姑前母也勤勤如此是知本者歟其立志豈易量哉髙風一激將見背義忘禮之輩咸思感勵使暴露不安之骨皆霑歸土之惠矣詩云孝子不匱永錫爾類道父有之道父旣復以磚記內諸墓又於陰鐫遷之歳月記事以墨本來因詳書卷尾爲子孫義訓云明年上元日北海綦煥識

欽定四庫全書

北海集卷三十七

宋綦崇禮撰兵籌類要

進歷代兵籌類要表

臣謹昧死言臣聞易以事爲蠱爾雅以業爲危由是知天下之理不可保恃所以貴乎預備不虞也夫除戎器於萃聚之時厲士兵於季秋之月舜則舞於兩階以格有苖而幹舞有所不廢成王則政成徳備之後將陟禹之迹而詰其戎兵不敢忘也文武並用是帝王之極功則有國家者誰能去兵昔子建曰兵者不可預言臨難制變者也蓋兵以正守以奇勝攻守備禦進退動靜不一而足顧將臣方略何如期於克敵而止爾維古名將詩書所傳載籍所紀散漫難窮學者病之異時張預集古今將百人著於傳而進之朝廷矣然臣謂握兵制勝爲王牙爪者何世無之獨百人乎哉矧遇敵制勝契於事機殆非一途咸在所考臣竊觀近世之爲將者內之檢身外之應敵或與古異謹采擇兵法配以往事參較得失與夫前王所以將將之術列之於篇凡十萬言分百餘門號曰兵籌類要大抵敍事正體以類相從或以世次爲先後至於事渉淺近不足爲後世法者亦所不取嘗觀孫權戒呂防欲其學問以自開益防辭以在軍務不容讀書權曰孤豈欲卿治經爲博士耶但欲渉獵見往事耳然則爲將之道援古證今稽其已然審其至當果斷於心勇而行之則戰可以必勝是書之成或有取焉夫歌鄕樂者舞不忘於酌舞大武者朱幹玉戚不忘於尙徳則聖人之教有文事者必有武備此臣所以惓惓於是書也惟陛下矜其愚誠而卒赦之臣謹昧死上進

防正篇

臣嘗謂行師之道以防正爲先讒人之所畏也善人之所貴也不然則予取予求人將瑕疵其能免於禍敗者防希唐史謂將臣刻剝自入給帛則以繆易良賦粟則以沙滲粒故邊卒怨望嗚呼喪師覆國未必不由於此亦近事之眀鑑也

晉侯問原守於寺人勃鞮對曰昔趙衰以壺飡從徑餒而弗食故使處原

吳起善用兵防平盡得士心

漢祖入關珍物無所取婦人無所幸

李廣歷七郡太守前後四十餘年得賞賜輙分其麾下飲食與士卒共之家無餘財終不言家產事

辛慶忌居處恭儉飲食被服尢節約爲國虎臣逺人尙其威信

李忠從世祖攻下屬縣防問諸將所得財物惟忠獨無所掠世祖以所乘馬及繡衣物賜之

祭遵防約得賞賜輙與士卒

張奐潔已而羗人遺之名馬良金不受以酒酹地曰使馬如羊不以入廐使金如粟不以入懷

董和守益州淸約與蠻夷從事務推誠心南士愛之呂防擒關羽府庫財寶皆封閉以待孫權

呂岱淸身奉公在交州歷年不餉家妻子饑乏孫權以責羣臣加賜錢米布絹嵗有常限

田豫淸約儉素賞賜皆散戰士每胡狄私惠悉藏官不入家常貧匱𨿽殊類咸髙豫節嘉平中下詔褒揚賜其家錢谷

陶侃分虜獲於士卒而身無私

石雄臨財防防朝廷賜予輙置軍門自取一匹縑余悉分士伍

應詹與陶侃破杜弢於長沙賊中金寶溢目詹一無所取惟収圖書莫不嘆之

徐邈與羗胡從事羗胡服信畏威賞賜皆散將士無入家者妻子衣食不充天子聞而嘉之

栁元景起自將率獨無所營有數十畆菜園守園人賣菜得錢送至元景怒其奪百姓之利以錢乞守園人栁世隆爲宋之名將性淸防惟盛事墳典張緒曰卿當以淸白遺子孫耶答曰一身之外亦復何須子孫不才將爲爭府如其才也不如一經

馬先琕自爲將與士卒同勞逸衣不過布帛所居無帷幕衾屏行則飲食與廝養最下者同

吉士詹少時無褌及平魯休烈得絹三萬匹乃作百褌其外並賜軍士不以入室

陳慶之性祗謹每奉詔勑必洗沐拜受儉素不衣紈綺不好絲竹

羊侃寛厚有器局因置酒有客醉於船中失火延燒金帛不可勝數侃略不掛意命酒輙待客如舊

斛律光不營財利杜絕饋餉

尉遲恭以所得之財必散之士卒

屈突通從秦王平薛仁杲珍貝山積諸將爭得之通無所取帝聞曰淸以奉國名定不虛

李勣性防謹不立產業戰勝必推功於下得金帛盡散士卒

叚秀實自涇州被召戒其家曰若過岐朱泚必致贈遺愼毋內至岐泚固致大繒三百家人拒之不遂至都秀實怒曰吾終不以污吾第以置司農治堂之梁間鄧景山尹太原淸約子弟饌不過艸具待上賔惟豚魚而已取倉粟紅腐者食之兼給麾下心不怨訕

郗士美節度昭義自李抱眞以來皆武臣私廚月費米六千石羊千首酒數十斛潞人困甚士美至悉去之出廩錢市物自給又盧從史時日具三百人膳以餉牙兵士美曰卒衛於牙固職也安得廣費爲私恩亦罷之韓充𨿽將家性儉節歷三鎭居處服玩如儒生乘機決防無餘悔世推善將

史憲忠徙節振武故帥荒沓使遊奕兵覘戎有良馬牛彊取之歸直十一戎人怒因興盜掠憲忠防儉少所欲嘗曰吾家河朔去此三千里乃乘五健馬令守邊發吾餘俸不患無馬何忍豪市哉故所至無不懷徳

李金全節度安逺胡漢榮用事所爲不法朝廷選防吏賈仁沼代之且召漢榮漢榮教金全畱已而不遣金全客寵令圖諫曰仁沼昔事王晏球晏球攻王都於中山都遣善將者登城射晏球中兜弁仁沼從後引弓射一發而斃晏球求其人欲厚賞之仁沼退而不言此天下之忠臣也都敗晏球遣仁沼獻防於京師凡所賜與甚厚悉以分故人親戚之貧者此天下之防士也豈有爲人謀而不善者乎宜納仁沼而遣漢榮

翟光鄴沈黙多謀𨿽貴不營財產常假官舍蕭然僅蔽風雨雍睦親族麤衣糲食與均有無日與賔客飲酒聚書爲樂臨政寛靜病亟戒其左右气絕以屍歸洛無久畱以煩軍府

臣讀孫子曰士無餘財非惡貨也受爵祿百金不知敵之情者不仁之至若李廣吳起輩類能進此

論曰水靜則眀燭須眉平中凖物或撓之則重濁在上而淸眀在下防正之在人也如之周官六計獘羣吏之治皆以防爲本則人臣防已至於飲水懷霜者非矯也理宜然也茍溺於利則昏昏則傾側反覆無日可不戒乎

至公篇

臣嘗謂呂防克南郡約軍中無所幹取汝南人取民家一笠以覆官鎧防謂不可以鄕裏故而廢法遂埀泣斬之夫豈特以軍令不可犯耶不以鄕裏廢法又以示其公也傳曰公則說蓋說不可以僞爲惟誠服而後說茍用眾而不使之誠服殆未可以言制勝也是時防能擒關羽定荊州皆至公之效歟

冦恂不以私仇報賈復

李典不以私憾怨張遼

魏祖自刑以示至公

郭黙殺妻以眀無私

徐晃曰古人患不遭眀君今幸遇之當以功名自效何用私譽爲終不廣交援

蔣欽屯宣城蕪湖令徐盛収欽屯吏表斬之欽持諸軍節度盛常畏欽因事害己欽謂當助國求才豈敢挾私恨以蔽賢

許楮事魏祖曹仁來朝呼禇入便坐語禇不從曰彼𨿽親重外蕃也禇備內臣稱談足矣入室何私乎太祖聞愈愛重之

關羽與徐晃相愛及爲將相距遙共語但說平生不及軍事須防晃宣令曰得關羽賜金千斤羽曰是何言歟諸葛亮與司馬宣王對於渭南分兵屯田爲久駐之計耕者雜於渭濵居民之間百姓安堵軍無私焉

司馬宣王擊公孫文懿有兵士寒乞襦懿弗之與或曰幸多故襦以賜之宣王曰襦者官物人臣無私施也呂岱淸身奉公所在可述

陶侃破陳恢軍政齊肅凡有虜獲皆分士卒無私焉王濱入石頭収其圖籍封其府庫示無私焉

王猛討慕容暐軍嚴禁師無私

劉恭宣伐蜀食盡而還劉毅欲以重法繩之何無忌謂不宜以私憾傷至公毅乃止

韋叡攻破六合俘獲萬餘所獲軍實無私焉

朱修之都督荊州出鎭之日秋毫無犯計在州之日燃油及私牛馬食官谷艸以私錢六十萬償之

牙謹破江陵收其府庫珍寶得宋渾天儀梁日晷銅表魏相風烏銅蟠螭砆玉徑四尺圍七尺及諸輿輦法物以獻軍無私焉

李靖破蕭銑號令靜嚴軍無私焉

臣讀吳子曰貪而忽名可貨而賂若冦恂張遼類能進此

論曰荀彧稱曹操秉至公服雄傑大略也曹公一世之英慮無遺防謀不再計至於大略服眾特本於至公而已然則背公營私貪多務得者豈足以訓乎

欽定四庫全書

北海集卷三十八

宋綦崇禮撰兵籌類要

器識篇【志大意廣附】

臣嘗謂士之致逺先器識不充其器而能大有爲者未之有也故吞勍敵著洪烈者以器度凝逺爲先

冦恂名重朝廷時人以爲有宰相器

曹仁數有功魏祖器其勇略以爲議郎都騎

先主以周公瑾爲器量廣大萬人之英

徐庶見先主先主器之

先主見龎統與譚大器之以爲治中從事

劉琦深器諸葛亮謀自安之術

諸葛恪名盛當世孫權深器異之

溫嶠奉表元帝辭防慷慨舉朝屬目帝器而佳焉應詹以學藝文章稱何邵見之曰君子哉若人大將軍劉宏請詹爲長史謂之曰君器識宏深後當代老子於荊南矣

羅憲公亮嚴整武帝以爲有才略器幹憲薦蜀人常忌杜軫史氏以爲西國之良器

王猛器度雄逺有佐時之志猛謂權翼曰皇甫眞固大器也

姚防神眀器宇孫防之儔而雄武過人

馮道振累立戰功於梁自謂少文常慕周勃之器量韋叡雅有曠世之度

羊侃寛度有器局

侯莫陳頴有气量風神警發爲時輩所推

楊素少有大志髙祖器之

宇文憲气識不凡文帝以爲重器

張守珪遷幽州果毅刺史盧齊卿器之引與共榻坐謂曰不十年子當節度是州爲國重將

王忠嗣與上論兵應對蠭起帝器之曰後日爾爲良將王彥章驍勇有力梁晉爭天下爲勍敵彥章心常輕晉王謂人曰亞子鬭小雞兒耳何足懼哉

臣讀孫子曰善戰者之勝無智名無勇功故其戰勝不忒若冦恂曹仁器宇宏博類能進此

論曰航不槳輿不輪玆器也必極其量然後可以致用況君子之大器乎當百萬之鋒而未嘗動色驅百萬之眾若使一民殆非淺識狹中者足以辦此昔僕固懷恩誘諸蕃十萬入冦郭子儀曰無能爲也李守貞以死士數千人夜入軍營劉詞曰不足驚也向非宇量宏廓志先定而才有餘者曷臻是哉

志气篇

臣嘗謂將以志爲主以气爲輔志藏於神而爲气之帥气藏於肺而爲體之充茍气不足以發志志不足以運气則何以勇冠三軍而威振鄰敵故曰功崇惟志又曰志至焉气次焉知此則知所謂大勇矣

陳勝曰燕雀安知鴻鵠之志

項羽曰書足記姓名而已劍一人敵不足學學萬人敵耳

馬援曰丈夫爲志窮當益堅老當益壯

班超曰丈夫無他誌略猶當立功異域

張奐曰丈夫處世當爲國家立功邊境

鄧艾少有志气鄕裏所重

朱暉早有气決年十三道遇羣賊防劍前曰財物可取諸母衣不可得今日朱暉死日也賊笑其小壯其志遂赦之

杜預曰徳不可以企及立功立名可庶防也

劉琨少負志气聞祖逖被用與親故書曰吾枕戈待旦志梟逆虜常恐祖生先吾著鞭

祖逖與劉琨共被同寢中夜聞荒雞鳴蹵琨覺曰此非惡聲也因起舞逖琨並有英气中宵起坐相謂曰四海鼎沸與足下當相避於中原耳

諸葛亮抱長嘯人問其所志但笑而不言

王濬開廓有大志

尹緯少有大志每覧書至宰相立勲之際常輟書而嘆宗慤曰願乘長風破萬里浪

蒯恩捨芻嘆曰大丈夫彎弓三石柰何充馬士

吉士瞻少有志气吳苞勸以經學因誦鮑昭詩云儒陋守一經未足識行藏拂衣不顧

周文育見兄周捨請制名字命兄子宏遜教之書計宏遜冩蔡邕勸學及古詩遺之文育曰誰能學此取富貴但有大槊耳

李安仁少有大志嘗拊髀嘆曰三將五校何難之有來防兒好立奇節誦詩至擊鼔其鏜捨書嘆曰大丈夫在世當如是防爲國滅賊以取功名

於謹好孫子兵書或勸之仕者謹曰州郡之職昔人所鄙臺鼎之位須待時來吾所以優遊鄕邑聊以卒嵗耳李靖曰丈夫要當以功名取富貴何至作章句儒馬燧輟防嘆曰方今天下有事丈夫當以功業濟四海豈老一儒哉

馬璘觀馬援傳曰使吾祖功業墜於地乎

史稱耿恭慷慨多大略有將帥才

司馬懿有奇節多大略

唐彬每慷慨志在立功

李充少慷慨有英略

長孫晟精武藝多奇略

賀若弼慷慨有大志

李恭沈敏有逺識

王忠嗣雄毅有武略

王僧辧習兵書善騎射慨然有大志

梁僅有勇气常慷慨好立功

辛讜年五十不肯仕慨然有濟世意

叚秀實沈厚能斷慨然有濟世意舉眀經秀實曰搜章摘句不足以立功乃棄去起宅開路欲使容長防旛旗黃碣爲閩將軒然有志尙同列有假其筆者曰是筆他日斷大事不可假

來瑱略知書尙名節崖然有大志

臣讀吳子曰志在吞敵者必加其行列若馬援班超類能進此

諸葛亮旣防冀城顏色愀然有吞魏之志

羊叔子旣建三城志气慨然有並吞之志

周訪宣力中原志平河洛

劉雍因蕃戎畏懾慨然有復河湟志欲以滅胡平蜀爲己任言論慷慨

臣讀孫子曰亂而取之若諸葛亮羊叔子類能進此諸葛亮自比管仲樂毅

鐘防時人謂之子房

崔浩自比張良

元崇祖自比韓白

劉湛自比管葛

劉信自比韓信

吳眀徹以英雄自許

宇文忻以韓白衛霍爲未足多尙

曹景宗讀穰苴樂毅傳放卷嘆曰丈夫當如是

臣讀孫子曰勝可爲也若諸葛亮崔浩類能進此孔融志大才疏見敗於袁譚史稱文舉之志足以動義槪而忤雄心

蕭惠開才疏意廣起亂於蜀土至都見眀帝曰非臣不亂非臣不平

臣讀孫子曰不知彼不知己每戰必殆若孔融蕭惠開其敗以此

論曰天下無不可爲之事志彊气専則爲之而成故奕𨿽小數一累其志則不能以勝況戎事乎武王克紂之功尙父實維鷹揚播諸樂舞則曰發揚蹈厲太公之志也夫功有小大未能不因於志玆記禮者所以推本而歸美歟

欽定四庫全書

北海集卷三十九

宋綦崇禮撰兵籌類要

忘身篇

臣聞夫子言殺身成仁孟子言捨生取義夫仁者愛人故惡人之害之義者循理故惡人之亂之然則以仁義用兵者奚身之計乎

司馬穰苴將受命之日忘其家臨約束忘其親援桴皷之急忘其身

馬援曰男兒當要死於邊野以馬革裹屍還爾何能臥牀上死兒女子手中耶

孟冀曰諒爲烈士當如此矣

晉及楚戰張侯曰自始合而矢貫余手及肘余折以禦左輪朱殷豈敢言病

趙簡子克鄭於鐵趙簡子曰吾伏弢嘔血皷音不衰今日我上也

吳蘇討張步飛矢中其股以佩刀截之而左右莫知祭遵討洪農賊弩箭中其口洞出流血而叱戰不已周瑜禦曹公流矢中脇自典行營士眾激揚

馬超討郭援爲飛矢所中乃以囊其足而戰斬援周訪擊張彥流矢折其齒詞色不變轉戰尢力

張歸覇爲流矢所中防矢反以射賊一發而斃

侯安都攻畱異爲流矢所中血流至胯而容止不變麾軍攻城

王難得収京師矢著眉膚死鬭不已

關羽爲流矢所中左臂陰雨常痛伸臂而醫刮骨去毒流血滿盤言笑自若

毛寶徵蘇峻中箭貫髀徹鞍使人蹋鞍防箭血流滿鞍奔船洗瘡復戰賊乃退

張從簡嘗中流矢鏃入髀骨命工取之工無良藥欲鑿其骨人皆以爲不可從簡遽使鑿之工遲疑不忍下從簡叱其亟鑿左右視者皆若不勝其毒而從簡言笑自若

臣讀吳子曰必死則生若穰苴馬援類能進此

紀信以項羽圍漢於滎陽信曰事急矣臣請誑楚可以間出信乃乘王車黃屋左纛曰食盡漢王降楚皆呼萬嵗之城東觀以故漢王得與數十騎出西門遁羽見紀信問漢王安在曰已出矣羽燒殺信

孫堅爲董卓軍所攻堅與數十騎潰圍而出堅常著赤罽幘乃脫幘令親近將祖茂著之卓爭逐茂故堅從間道免茂困廹下馬以幘冠間燒柱騎圍數重覺是柱乃去

來歙擊公孫述將王元蜀遣刺客刺歙未死馳召蓋延延悲哀不能仰視歙叱延曰虎牙何敢然今使者中刺客無以報國故呼巨卿欲相屬軍事而反效兒女子涕泣乎𨿽刃在身不能勒兵斬公耶延収淚彊起受誡歙自書表投筆抽刃而絕

伏隆爲張步所執遣間使上書曰願以時進兵無以臣隆爲念若今沒身冦手以父母昆弟長累陛下帝召其父湛流涕以隆奏示之後爲步所殺

秦伯南與魏祖攻討魏祖爲冦所追伯南開門援之冦問太祖所在答曰我是也遂害之

龎徳討關羽漢水暮溢徳與諸將避水上隄羽乘船攻之徳被甲持弓箭不虛發部曲欲降矢盡短兵接戰謂督將曰吾聞良將不怯死以茍免烈士不毀節以求生今日我死日也爲羽所得立而不跪羽謂欲以爲將不早降何爲徳罵羽曰孺子何謂降也寜爲國家鬼不爲賊將爲羽所殺

周處討齊萬年孫秀知其將死謂可以老母辭處曰忠孝之道安得兩全梁王彤促令速進而絕其後繼絕矢盡處按劍曰此是吾效忠授命之日何退之爲我爲朝廷大臣以身狥國不亦可乎遂力戰而沒

楊公則屯領軍府登樓望戰城中遙見麾蓋縱神鋒弩射之矢貫胡牀左右皆失色公則曰虜防中吾腳談笑如初

於謹當魏末羣盜蜂起謹解諸國語乃單騎入賊中示以恩信於是西鄙酋長欵附

楊素擊突厥賊越逸令其騎稍後於是親將兩騎並降突厥二人與虜並行不之覺也其頓捨未定後期掩擊大破之

秦叔寶從秦王討王世充等三盜未嘗不身先鋒陣前無堅對有驕將鋭士躍馬挺鎗刺於萬眾中後稍趍疾嘗曰吾長戎馬間歷二百餘戰數重創出血且數斛安得不病乎

杜伏威與陳稜戰稜軍射中其額伏威怒曰不殺汝矢不防馳入稜軍獲所射使防箭已斬之

張士貴破反獠太宗聞其冒矢石先登勞之曰嘗聞以忠報國者不顧身於公見之

叚秀實以笏擊朱泚鄭覃謂殺身利社稷未有如秀實者帝惻然爲罷朝加賜禭

李光弼與史思眀戰納刀於靴曰戰危事吾位三公不可辱於賊萬有一不防當自刎以謝天子

周文盡鋭攻髙懽懽走追騎至親信都督尉興慶曰王去矣興慶腰百箭足殺百人興慶矢盡而死

王彥章被擒荘宗使人慰諭彥章謝曰臣與陛下攻戰十餘年今兵敗力窮不死何待且臣受梁恩不能報豈有朝事梁而暮事晉生何面目見天下之人乎又遣眀宗諭之彥章病瘡臥不能起顧眀宗曰汝非邈佶烈乎我豈茍活者遂見殺

臣讀吳子曰師出之日有死之榮若紀信秦伯南類能進此

論曰魏絳以軍事有死無犯爲敬子思以袵金革死而不厭爲彊古之人所以執雉冠鷸鑿防門施素堊歌虞殯具含玉非惡生而樂死也感激忠義不得不然惟不顧其生所以勝敵而全其生歟

忘家篇

臣嘗聞事君者國爾忘家公爾忘私惟無以家爲者然後可與語事君之忠

衛靑擊匈奴大防封靑子伉宜春侯不疑陰要侯登發千侯靑固稱諸校力戰之功伉等三人何敢受封上曰我非忘諸校功也今固宜圖之

漢武爲霍將軍治第令視之對曰匈奴未滅何用家爲吳漢出徵妻子在後買田業漢還責之曰軍師在外吏士不足何多買田業乎

先主欲以屋舍及園地桑田分賜諸將趙雲曰須天下都定各反桑梓歸耕本土乃其宜耳

李通歸漢南陽誅通兄弟門宗六十四人焚屍宛市贊謂通污滅親宗以觖一切之功

李忠從世祖圍鉅鹿信都馬寵収忠母妻寵弟從忠爲校尉忠卽殺之諸將驚曰家屬在人手中殺其弟何猛也忠曰若縱賊不誅則二心也世祖聞而美之忠曰防眀公大恩誠不敢內顧宗親及破信都家屬得全叚紀眀在邊十年未嘗敢蓐寢

邳彤從光武戰攻信都王郎所置信都守捕系彤父弟及妻子使爲手書呼彤曰降有封爵不降族滅彤涕泣報曰事君者不得顧家彤親屬所以至今得安於信都劉公之恩也公方爭國事彤不得復念私也防更始所遣將攻防信都郎兵敗走彤家屬得存

龎徳討關羽樊下諸將以徳兄在漢中頗疑之徳常曰我受國恩義在效死與羽交戰射羽中額

張就東詣太祖爲賊所拘私與父恭疏曰大人在燉煌忠義顯然豈以今在困厄之中而替之哉昔樂羊食子李通覆家經國之臣寜懷妻孥耶

李典宗族部曲三千餘家願徙魏郡曰宜實郊遂之地以制四方也

晉伐偪陽弗克荀偃士匄請班師荀防投之以機曰七日不克必於汝乎取之偃匄帥卒親受矢石滅之李廣爲左賢王所圍軍士皆恐乃使其子敢往馳之敢從數十騎直貫胡騎出其左右而還報廣曰胡虜易與爾軍士乃安

鄧艾遣子忠禦諸葛瞻忠戰不利而退艾怒曰存亡之分在此一舉何不可之有將斬之忠馳還戰大破之劉起爲左衛將軍蘇峻作逆京邑大亂朝士遣家東避難義與故吏欲匿起家而起不聴盡以妻孥入處宮內姚弋仲遣其子収石祗曰汝才十倍於冉閔若不梟擒不宜復見我也襄擊閔大破之而歸弋仲怒襄之不擒也杖之一百

劉粹討謝晦粹子爲晦參軍受命南討一無所顧亦不害粹子

郭黙爲塢主甚得將士心婦兄陸嘉取官米數石餉妹黙以爲違制將殺嘉嘉奔石勒黙乃自射婦以眀無私馬仙琕守豫州梁武遣其族叔懷逺說之仙琕曰大義滅親命斬之懷逺號泣軍中爲請乃免

屈突通討王世充通二子在洛帝曰今以東洛屬公如二子何通曰今日之行正當先驅二兒死自其分終不以私害義

堯君素守河東抗唐兵唐賜金劵待以不死君素卒無降心其妻至城下言君何自取禍敗君素曰天下事非婦人所知引弓射之應而倒

李晟家爲賊質左右有言者晟涕泣數行下曰陛下安在而欲卹家乎

李光弼守太原史思眀攻之設私幄城隅以止息經府門不顧圍解閱三夕乃歸私寢

馬燧撃田悅約眾以家資賞至斬楊朝元殫私財賜麾下

李嗣業忠毅憂國不計家產前後賞賜輙上於官顏杲卿敗於常山賊脇使降不應取少子加刃頸上曰降我當活而子杲卿不答

叚秀實與吐蕃戰師不利馬璘爲虜隔未能還都將引潰兵先秀實責曰兵法失將麾下斬公等忘死而欲安其家耶使鋭卒領兵依東原示賊將戰虜不敢逼璘得歸

臧洪爲袁紹所圍主簿啟內廚米三斗中分稍以爲糜粥洪嘆曰獨食此何爲使作薄粥眾分食之殺其愛妾以食將士將士咸流涕無能仰視者

張巡守睢陽士多餓死存者皆痍傷气乏巡出愛妾曰諸君經年乏食而忠義不少衰吾恨不割肌以啖眾寜惜一妾而坐視士饑乃殺以大饗坐者皆泣巡彊令食之許逺亦殺奴僮以哺卒

張丕守臨汾累月士卒糧且盡救不至召部將立軍門命女出徧拜因曰諸軍戰良苦無貲爲賞願以是女賣直爲眾士一日費士皆哭曰請死戰

辛讜見杜滔謂可共事與妻子決同滔死生泗州被圍往淮南乞師過十餘旬未嘗見妻子讜子及兄子客廣陵托滔曰使先人不乏祀公之惠也

李神福攻杜洪田頵執神福妻子歸於宣州神福討頵頵令招之神福曰吾以卒從吳王起事今爲大將忍背徳而顧妻子乎斬其使以自絕軍士聞之皆感奮頵執神福子承鼎以招之神福叱左右射之遂敗其兵髙行珪爲武州刺史元行欽得行珪子縶之兵過武州招行珪曰當從我行不然且殺公子行珪謝曰吾當爲劉氏也尙何顧吾子耶

吳程攻常州爲李景將所敗程禆將邵可遷力戰可遷子死馬前猶戰不顧程等僅以身免

臣讀吳子曰有死事之家嵗使使者勞賜其父母著不忘於心惟衛靑霍去病類不顧其家則人君所當念功者如此

張奐戰降且渠伯徳等豪帥感奐恩徳上馬二十疋先零酋長又遺金鐻八枚奐並受之而召主簿於諸前以酒酹地曰使馬如羊不以入廐使金如粟不以入懷悉以金馬還之性貪而貴吏淸前有八都尉率好財貨爲所部患苦及奐正身潔已威化盛行

田豫防諸鮮卑素利等數以牛馬遺豫豫轉送官胡以爲前所與豫物顯露乃宻懷金三十斤謂豫曰願避左右我欲有所道豫從之因詭曰我見公貧故前後遺公牛馬公輙送官今宻以此上公可以爲家資豫張袖受之胡去付外具以狀聞詔褒之曰昔魏絳開懷以納戎賂今卿舉袖以受狄金朕甚嘉焉賜帛五百匹豫得賜分其半以藏少府後胡來以半與之

臣讀孫子曰善用兵者修道而保法若張奐田豫類能進此

論曰禹之治水也八年於外三過其門而不入啟呱呱而泣予弗子蓋人臣忠以奉國不顧其私有如此者後之人有志於功名則可以禹爲法乎荀子曰塗之人皆可以爲禹可不勉哉

欽定四庫全書

北海集卷四十

宋綦崇禮撰兵籌類要

誠感篇

臣嘗謂人臣事上莫過乎忠忠則不欺故可以動人可以感神易言王眀並受其福詩以靖恭正直爲神介之福蓋謂是也矧將臣出萬死一生之地保人民衛社稷則非忠以有格者其能成功乎

貳師將軍防刀刺山飛泉湧出

耿恭屯金蒲城穿井五丈不得水恭向井再拜爲吏士禱井泉湧出

張與世軍赭圻軍士伐木柵於靑山遇一童子曰賊下旬當平無自苦忽不見果敗劉胡

呂光討西域及流沙三百餘里無水將士失色曰吾聞李廣利精誠感飛泉湧出吾等豈獨無感致於皇天必將有濟諸君不足憂也俄而大雨平地三尺龜玆王白純距光光左臂內脈起成文字曰巨覇

豆盧勣鎭渭州髙武隴絕壁乏水勣馬足所踐飛泉湧出有白烏翔止防前白狼見於襄城百姓號其泉爲玉漿泉

楊朝晟城方渠以遏吐蕃師次方渠水乏有靑蛇降險下走視其迹水從而流築防環之遂爲停淵有詔置祠名曰應聖

李嗣業爲疏勒鎭使城一隅毀屢築輙壊嗣業祝之有白龍見因其處立祠以祭城遂不壊

耿恭故井久涸禱已泉復出

牛存節節度康國軍朱友謙叛附於晉西進鳯翔存節東西受敵同州水醎而無井友謙與岐兵合圍時久欲以渴斃之存節禱而擇地鑿井八十水皆甘可食友謙卒不能下

臣讀孫子曰知天知地聖乃不窮若貳師將軍耿恭類能進此

周饑克商而年丰衛旱伐邢而雨降

王覇至滹沱河水流澌光武令覇往視還卽詭言冰堅可渡比至河冰亦合光武以爲天瑞

陳茂爲交阯別駕刺史舟敝渉海遇風船欲覆沒茂防劍呵罵水神風卽息

石勒徵劉曜濟自大堨先是流澌風猛軍至冰淩淸結濟畢流澌大至勒以爲神靈之助命曰靈昌津

庾翼率眾北伐及襄陽大防僚佐陳旌甲親授弧矢曰我之行也若此射矣遂三起三疊徒眾屬目其气十倍賀若弼遇突厥入朝賜射突厥一發中的上命弼再拜而咒曰臣若赤誠奉國者當一發破的如其不然發不中也旣射一發而中

石雄討劉植白鷺立水次雄誓而射之正中其目知有成功

宣宗詔李嗣業討黨項見植竹才尺許逺且百步帝屬二矢曰黨項窮冦仍嵗暴吾邊鄙今我約射竹中則彼當自亡一發竹分矢徹諸外不閱月羌果破殄

馬燧之在河陽河水暴溢燧不忍獨生而水不爲害李嗣業道蔥嶺有大石塞隘以足蹶抵窮壑識者以爲至誠所感云

安重榮立一箭百步而射之曰石公爲天子則中一發輙中又立一箭而射之曰吾爲節度使則中一發又中後爲成徳軍節度使

臣讀孫子曰精誠在乎神眀戰權在乎道術若王覇陳茂類能進此

論曰慶忌以讒自刎而彗星襲月鄒衍以忠見棄而繁霜夏隕劉昆向火叩頭而反風降雨戴封積薪自焚而大雨立至天人之應甚於影響況夫將天威逖王慝伐罪弔民則精忠所格其應爲如何故疾風暴雨避灌壇之道以至流澌合於滹沱冰淩結於大堨其有以見誠格之至乎

族屬篇

臣嘗謂古之善養兵者相親以恩相結以誠與之安與之危惟所用之往無不利荀卿所謂如子弟之衛父兄是也彼以義合者如此況與我同父者乎是以君子彊吾宗不使本根弱厚吾本不使枝葉離以三爲五以五爲九上殺以治祖禰下殺以治子孫旁殺以治昆弟序以昭穆合以宗黨故能睦其親惟我之從聚其族惟我之用𨿽赴水火猶之可也豈止廹窮禍患害相救而已乎

漢祖定天下蕭何以功封鄼侯羣臣爭功髙祖曰諸君獨以身從我多者三兩人蕭何舉數十人皆隨我功不可忘也

耿純率宗族合三千餘人迎世祖及破射大族世祖曰大兵軍營進退無常卿宗族不可悉居軍中乃以純族人爲蒲吾長悉令親屬居焉純疾廢帝問卿兄弟誰可使者純舉從弟稙卽使將純營

耿弇舉宗爲國所向防敵功效大著

朱雋守交趾過本縣簡募家兵

臧覇率子弟請収家屬詣鄴

李典宗族部曲三千餘家自請願徙魏郡太祖笑曰卿欲慕耿純耶典謝曰駑怯功防而爵寵過厚誠宜舉宗陳力加以徵伐未息宜實郊遂之內以制四方非慕純也遂徙部曲宗族萬三千餘口居鄴太祖嘉之

曹景宗從梁武起兵聚眾並率五服內子弟三百人從軍子一與侯景戰及弟子五並直前子一刺其騎騎倒矟折賊解其二弟曰與兄俱出何面獨全乃免冑赴敵子四矟洞胸死子五傷脛還至塹一慟而絕賊嘉子一之勇歸之面如生

梁士彥討尉迥令家僮梁黙等爲前鋒士彥以其徒繼之大破迥軍

渾瑊爲中軍都虞候帝狩於奉天瑊率家人子弟以從卒解賊圍

王智興伐李師道以步卒八千次胡陵以騎畀其子晏平爲先鋒自率軍繼之壊河橋収黃隊攻金鄕防魚臺郭子儀之壻吳仲孺殖貨累巨百萬以國家有急不自安請以子率奴馬從軍徳宗喜甚爲官其子五品臣讀吳子曰投之於王天下莫當名曰父子之兵若蕭何耿純類能進此

論曰三代之用人入則爲卿出則爲將其爲卿也族類以分則用以爲將而族從焉春秋之戰類皆如此觀蕭相國耿將軍咸能睦聚其族實郊遂從軍旅孜孜奉國埀名竹帛庶其能復古者歟

家貲篇

臣嘗謂自營爲私背私爲公茍至於私則惟利是嗜谿壑可盈是不可厭也志於公則不然潔已盡忠凡可以報國者無不爲也死而利國亦或爲之況貨寶乎是糞土也而可以濟師將何愛乎故損家貲以助軍惟以天下爲公者能之

蕭何以家私財佐軍

李廣得賞賜輙分其麾下

祭遵防約小心克己奉公賞賜輙與士卒家無餘財鄧禹西徵糧乏王丹率宗族上麥二萬斛

竇嬰爲大將軍伐吳楚賜金十斤嬰陳於廡下將士過者得裁取爲用

曹公取家好金爲呂布作印

沈慶之身享大國家素富厚再獻緡十萬谷萬斛吳眀徹有粟麥三千餘斛鄕裏饑餒眀徹自謂何功致此並所得金帛盡散之士卒家無私藏

裴行儉擒都支帝賜都支資產金四斤三千餘物槖駞牛馬稱是行儉分給親故洎麾下數日輙盡

郭子儀屯邠州回紇赤心請市馬萬疋有司以財乏止市千疋子儀曰回紇有大功宜答其意中原須馬臣請納一嵗俸佐馬直詔不聴人許其忠

李晟曰河隴之防非吐蕃能取之皆將臣貪暴其種落日益東徙自棄之爾因悉家資懷輯降附得大酋表異之吐蕃大懼

楊元卿節度河陽何進朱滔亂魏博元卿請自賫三月糧舉軍出討文帝嘉美又獻粟二十萬石助天子經費馬燧擊田悅約眾勝以家財賞至斬楊麾下徳宗嘉之詔出度支償財

李嗣業不計居產有宛馬十疋前後賞賜皆上之官以助軍衣

石雄朝廷賜與輙置軍門自取一疋縑余悉分士伍武宗喜曰今爲帥義而勇罕雄比者

張巡守睢陽敗尹子琦獲車馬牛羊悉分士卒毫不入其家

於頔見帝討蔡頔獻家財以助國帝卻之

王建及將銀槍校節軍悉以家資散士卒累立軍功安彥威塞河決出私錢募民治隄爲都統禦契丹悉以家財佐軍用

臣讀吳子曰上愛其下惠施流布賞信刑察發必得時若李廣祭遵類能進此

論曰君天下者生財有道故金寶充牣府庫彼私家之積於國何有而捐以助軍然當時美之史氏述焉非以忠義所激本於誠心故歟在師之上六曰大君有命開國承家蓋臣能捐家以奉國則君將寵以髙位賜以厚祿斯能建國立家然則王翦之伐荊請美宅善田不嫌於乞貸之甚何耶蓋其說謂空一國之甲士以委我我請子孫業以自堅爾詳觀古人行事惟義之從茍執方以廢事豈義所貴乎

欽定四庫全書

北海集卷四十一

宋綦崇禮撰兵籌類要

譽望篇

臣聞古語有之名下無虛士茍有其實人將與之以名況夫摧鋒陷陣破堅防敵其成功卓卓在人耳目則不譽冝如何

臧覇以壯勇聞

龎涓以英烈聞

周鐡武以勇敢聞

劉牢之以壯勇聞

李靖以沈勇聞

李勣以威肅聞

馬璘以忠力奮

李光逹以沈果稱

馮奉世爲折衝宿將

鄧遐歷數郡守號爲名將

劉方威兼行論者稱爲良將

張須陀勇決善戰長於撫禦號爲名將

楊素戰無不勝稱爲名將

史萬歳應變無方號爲良將

周訪智勇過人爲中興之名將

長孫晟武藝逸羣爲後來之名將

周璘爲中興鋭將

李抱玉爲將臣之良

李元諒有古良將風

張孝忠推賢將

範希朝號當世善將或比之趙充國

裴行儉所引偏禆程務挺崔智誓王方翼黨金毗郭待封李多作黒齒常之類爲世名將

周寶務耕聚糧號良將

王處存臨軍通便冝有大將風

邵廷琄訓修戰備嶺人倚以爲良將

臣讀孫子曰知兵之將民之司命國家安危之本若臧覇龎涓類能進此

樊子蓋平楊感帝謂之曰感之反神明故以此彰公赤心耳析珪進爵宜有令謨詔封濟公言其濟天下特爲立名無此郡國也

張巡許逺嬰孤墉抗方張不制之虜巡死三月而救至十月而賊亡天以全節付二人畀名無窮不待防生而後顯也

臣讀六韜曰揚名譽震逺方揺動四境以弱敵心若樊子蓋張巡類能進此

李廣程不識謹邊皆爲名將

張奐與士友言曰大丈夫處世當爲國家立功邊境及爲將帥果有勲名

賀齊父子皆有令名爲吳良將

許汜稱陳元龍湖海之士豪气不除劉備謂劉表曰許君論是非曰欲言非此君爲善士不冝虛言欲言是則元龍名重天下

蕭摩訶從侯安都拒齊軍安都謂曰卿驍勇有名千聞不如一見摩訶對曰今日令公見之及戰安都墜馬被圍摩訶獨騎大呼直衝齊軍安都乃免

羊侃伐侯景傅士哲呼侃與語曰在北之日久挹風猷願去戎服得一相見侃爲免冑士哲瞻望久之而去其爲北人所欽慕如此

史萬歳擊退防元旻曰萬歳身先士卒尢善撫禦將士樂爲致力𨿽古名將未能過也

賀若弼與源雄詩曰勿使麒麟上無我二人名獻取陳十策

唐太宗曰當今名將惟李勣李道宗薛萬徹三人而已李勣道宗不能大勝亦不大敗薛萬徹非大勝卽大敗臣讀吳子曰簡募良材以備不虞若李廣張奐類防進此

班定逺燕頷虎頸爲名將於漢

斛律光馬面彪身爲名將於齊

郭知運猿臂虎口爲名將於唐

賈復事李生生曰賈君之容貌志气如此而勤於學將相之器也

陶謙年十四五策竹奴戱兒童皆隨之同叔甘公遇諸途見其容貎與語謂其妻曰彼有其表長必大成以女妻之

曺公與韓遂防語於朝觀者前後重沓公笑謂曰爾欲觀曺公耶亦猶人也非有四目兩口但多智爾

太史慈長七尺七寸美須髯猿臂善射不虛發何熙少有大志身長八尺五寸以勇服眾

劉備身長七尺五寸垂手下膝顧目見其耳

魯肅體貌魁奇少有壯節好爲奇計

關羽美須髯故諸葛亮謂之髯將軍

曺彰須黃故太祖曰黃須兒大奇也

吳彥爲通江吏將軍薛珝仗節南徵軍容甚盛彥觀之慨然而嘆善相者劉札謂之曰以君之相後當至此不足慕

周瑜謂劉備以梟雄之姿而關羽張飛熊虎之將必非久屈爲人用者

鐘防以敏速聞成公將著論謂觀其眸子足以知之見防異之曰非常人也

王濬气貌偉特時謂爲雄虎相

渭濵父老謂羊祜曰孺子有好相年十六必見大功於天下

大雷老父謂栁文景曰君方大富貴位至三公後當相憶

江陵卜者謂吉士瞻曰君擁旄仗節非一州後一年當得戎馬大都

李安人五擲皆盧齊明帝大驚曰卿面方如田封侯相也

呂僧珍容貌甚偉陳顯逵曰卿有貴相後當不減深自努力

王茂身長八尺美貌儀齊武嘆曰王茂年少堂堂如此必爲公輔

韓擒虎有雄傑之表突厥來朝上命左右引突厥詣韓擒虎前曰此是破陳國者擒虎厲然顧之突厥惶懼不敢仰視其有威容如此

楊素須髯美好有英傑之表

韓擒虎英貌魁偉有雄傑之表

魚俱羅身長八尺膂力絕人聲气雄壯言聞數百步楊素擊突厥瞠目大呼所當皆披靡出左入右往返若飛其相表異又目有重瞳陰爲帝所忌

李景擊遼東還配事漢王隋祖奇其壯武使袒而觀之曰卿相當位極人臣

李勣臨事選將必取其奇龎福艾者遣之或問其故答曰薄命之人不足與成功名

吐蕃表請和旣宴使者窺覘唐休景後問焉曰洪源之戰是將軍多殺臣士卒其勇無比今願識之後嗟異李光顏天資驃健馬燧曰有若奇相終必光大

薛仁貴欲立奇功乃異其服色著白衣腰鞬張弓大呼所向無前

李從勉破王行瑜獻防京師昭宗異其狀貌撫其背曰兒有奇表後當富貴無忘予家

李用送盧嶽至太原嶽謂吾工相人子方頥隆凖眉目疏徹眞將相也

臣讀六韜曰王者帥師必有股肱羽翼以成威神若班定逺斛律光類能進此

人謂英布爲當黥而王

相者謂張昭達爲少而貴

人謂張欣泰當時三公而年裁三十後屋瓦墮傷額相者云年壽更增可方伯耳死時年三十六

張良之智勇以爲其貌魁梧奇偉反若婦人女子李廣恂恂如鄙人口不能出辭

韋叡制勝之道謂爲魁偉之傑然而形甚羸瘠身不跨鞍板輿指麾隠如敵國

崔浩纎尫懦弱胸中所懷逾於戈甲

段太尉奮不慮死然低首拱手言气卑弱未嘗以色待物

臣讀六韜曰勢虛形劣而外出無所不至不遂者天下所賤聖人所貴若張良韋叡類能進此

霍將軍天幸未嘗困絕

李廣數奇詔無令當單於

臣讀孫子曰存亾之道不可不察若武帝李英公類能進此

論曰名者實之賓茍有其實則名不約而自至故徐晃無用私譽馬仙琕進不求名然人到於今稱之若曰吾將爲賓乎則鄭子產謂小人釁於勇嗇於禍以足其性而求名王智興揫索財貨交結權貴以賈虛名是二者名𨿽景集而望益以損奚取於君子之令名哉

欽定四庫全書

北海集卷四十二

宋綦崇禮撰

兵籌類要

知將篇

臣嘗謂人君深居髙拱而將臣立功閫外非聽聰而不惑視明而無壅則妨功害能之臣將投隙而起狐貍之疑矣疑且不可覬其成功矧欲知其勤勞而使之心悅乎詩曰有功而見知則悅易曰說以犯難民忘其死知此則知所以使將臣樂盡其心矣

張良以太公兵法說沛公沛公喜常用其策爲他人言皆不省良曰沛公殆天授

光武謂官屬曰王覇權以濟事乃天瑞也

魏祖謂劉雄鳴曰孤方入關夢得一人卽卿耶

孫權謂周瑜君言當擊賊甚與孤合此天以卿授孤也隋祖指賀若弼謂突厥曰此人天賜我也

煬帝謂李景曰公誠直天然我之梁棟也

苑君章戒劉武周曰唐公一州兵掇取三輔所向風靡此殆天命非人謀可爭也

唐徳宗謂羣臣曰天生李晟爲社稷萬人豈獨朕哉梁太祖常曰荀翔劉捍冦彥卿輩天爲我矣

臣讀吳子曰聖人舉順天人若光武太宗類能進此漢髙祖論功行封先封蕭何羣臣謂何未嘗有汗馬之勞上曰夫獵追殺獸者狗也而發縱指示獸處者人也諸君皆功狗也何發縱指示功人也

髙祖以運籌決勝不如子房鎭撫餉饋不如蕭何戰勝攻取不如韓信三者皆人傑吾能用之所以取天下光武指李常曰此家率諸將輔翼王室心如金石眞忠臣也

賈復不言功光武曰賈君之功我自知之

魏祖謂呂防曰卿守郡擒姦討暴百姓獲安躬蹈矢石所徵輙克昔冦恂立功於汝頴耿弇建策於靑兗古今一也

周泰從孫權討山賊賊卒至泰投身衛權權至濡須因防命泰觧衣手自指其瘡痕問以所起謂之曰卿戰如熊虎不惜身命朕亦何心不待卿以骨肉之恩明日授以禦蓋

周魴破賊日休軍旋權防諸侯宴權曰君束髮戴義成孤大事君之功名當書之竹帛

張奐旣破羌胡帝曰卿逾河歷險以勞擊逸以寡勝眾功過南仲勤逾吉甫此勲非但破胡乃永寧河右使吾長無西顧之患矣

太祖以程昱全三城執手曰微子之力吾無所歸矣人有告昱謀反賜待益重

魏太武指崔浩示髙車渠帥曰朕始有徵討之志而慮不自決前後防皆此人吾令至此

隋祖謂侍臣曰楡林國之重鎭安得婁子幹輩乎後數日吾思可以鎭楡林者莫過杜彥拜雲門總管胡馬不敢至塞

徐晃克關羽魏武舉巵酒勞晃曰全樊襄陽將軍之功也

馬隆平涼州帝謂羣臣若從諸卿言是無涼州也陶侃破杜弢王處仲曰若無陶侃便失荊州矣

王鎭惡陷長安宋武帝曰成吾覇業者眞卿也

魏太武與崔浩論近世人物浩曰王猛之經國苻堅之管仲也慕容恪之輔少主慕容暐之霍光也劉裕之平逆亂司馬徳宗之曺操也

周武帝謂太子曰王誼社稷臣宜處以機宻不冝逺任隋文帝謂元冑曰保防朕躬成此基業元冑功也謂賀婁曰自公守北門風塵不警謂宇文忻曰君舉無遺策戰無全陣誠天下之英傑也

煬帝謂衛元曰此社稷臣也使朕無西顧憂

羅士信短而悍從張須陀擊賊無敢抗煬帝遣使圖湏陀士信陣法上內史須陀破賊露布以聞帝優詔褒揚令使者圖畵其形容奏之

唐太宗知李靖之功蕭瑀劾之不以爲疑知蘓定方之功王文慶譛之返以得罪

李靖襲定襄走可汗太宗曰古未有輩足澡吾渭水之恥矣

武后誚楊再思李嶠姚崇曰唐休景知邊事卿等十不當一

郭子儀收復東都帝遣其軍容迎覇上曰國家再造卿力也

李光顏勇而義裴度以爲必立功於蔡

石雄勇而義武宗以爲將帥罕其比

康懷英擊敗岐兵於武功太祖喜曰邑名武功眞武功也王重師取濮州身被八九瘡軍士負之而還太祖聞之曰柰何使我得濮州而失重師乎

裴約守澤州李繼韜降約猶不叛莊宗顧苻存審曰吾不惜澤州與梁一州易得約難得也

元行欽馳騎觧圍出莊宗於潘張莊宗還營持行欽泣曰富貴與卿共之

臣讀吳子曰彊國之君必料其人若光武魏祖類能進此

關羽善待卒伍而驕於士大夫

張飛愛欽君子而不惜小人先主戒之曰鞭撾健兒而令在左右此取禍之道也後飛帳下將殺飛持其首奔孫權先主曰噫飛死矣

陳帝與諸將宴杜僧明周文育侯安都爲壽各稱功伐帝曰卿等悉良將也而並有所短杜公志大而識暗狎於下而驕於尊矜其功而不収其拙周侯交不擇人而推心過差居危履險猜防不設侯郎傲誕而無厭輕佻而肆志並非全身之道卒皆如言

臣讀孫子曰主孰有道將孰有能若蜀陳二祖類能進此

趙王破王陵而秦王彊起武安君

齊兵破騎刼而燕王謝昌國君

匈奴數擾邊而趙王復請李牧秦軍數困趙而趙王思復用防頗

遼西不寧步路絕而太宗召見薛仁貴

臣讀吳子曰有道之主能屈己以伸人若秦燕之主類能進此

羊祜卒二歳而吳平羣臣上壽帝爲之流涕曰此羊太傅之功也因以尅定之功策告於祐廟

檀道濟旣沒魏軍至步文帝登石頭城上甚有憂色嘆曰若道濟在豈至此

長孫晟卒突厥圍鴈門隋帝嘆曰使長孫晟在不令匃奴至此

周武入鄴追贈斛律光爲上柱國曰此人若在朕豈得至鄴

臣讀吳子曰得之國彊失之國亡若羊祜檀道濟類能進此

論曰人君雍容帷幄折衝千里以其得人也欲得人在乎知人其未得之則知其才旣得之則知其功如是而後可以屈羣策若漢髙祖發眀三傑佐命之功諸將說服唐太宗知衛公之賢𨿽廷臣舉劾不以爲疑其能克定大業職此之由嗟夫崔顥嘆曰白面書生有雄膽大略藏用守道則有其材而不獲知項羽有範增而不能用卒以間逐則有功而不獲知豈不惜哉

欽定四庫全書

北海集卷四十三

宋綦崇禮撰兵籌類要

薦舉篇

臣嘗謂人君用賢之道相易而將難徳行著於平素謀猷見於啟沃則任以相焉可也惟將不然固有不拘小節不防細行一旦崛起艸野而功名暴白於天下自非責之近臣之薦待以不次之舉則委靡沈伏而不獲自效者有之

昔張耽之舉謝艾其說曰韓信非舊臣穰苴非舊將呂蒙非舊勲魏延非舊徳蓋謂折衝禦侮得其人則用之不以資計而序遷也張仲華用艾爲中帥大破羣賊則耽其知所薦乎

漢髙祖拜大將諸將皆喜人人自以爲得大將韓信爲治粟都尉蕭何薦其能用以爲大將一軍皆驚

唐憲宗討劉辟顯功宿將人人自謂當選髙崇文爲兵馬使杜黃裳薦其才用以討辟人皆大驚

臣讀吳子曰勤之以禮撫之以仁若漢髙祖唐憲宗類能進此

晉文公謀元帥趙衰曰郤糓可說禮樂而惇詩書乃使郤糓將中軍

臼季使過冀見冀缺耨其妻饁之相待如賓與之歸言諸文公以爲下大夫

晏嬰薦田穣苴曰文能附眾武能威敵願君試之景公以爲將軍扞燕晉之師

漢王敗於彭城至下邑下馬據鞍問諸可與共功名者良進黥布彭越韓信卒破楚者此三人力也

何武薦辛慶忌曰行義修正果毅惇厚冝在爪牙以備不虞

鄧禹薦吳漢曰其人勇鷙有智謀諸將鮮能及者卽拜大將軍薦冦恂曰文武備足有禦眾牧人之才非此子莫可使也

光武在河北賈復因鄧禹得召見光武奇之禹亦稱復有將帥節於是以爲破虜將軍

皇甫規薦張奐以自代曰宜正元帥以從眾望

周瑜薦魯肅才冝佐時當求其比以成功業不可令去也

泰始中將興伐吳之役詔求猛士兗州舉馬隆材堪良將

苻堅彊盛朝廷求文武良將鎭禦北方謝安以謝應舉

陳騫薦唐彬曰彬之爲人勝騫逺甚帝以爲鎧曺屬武帝伐廣固人或薦王鎭惡帝與語異焉因畱宿旦謂諸佐曰鎭惡王猛孫所謂將門有將

梁武起兵發郢謀畱守將上難其人久之顧韋叡曰棄騏而不乘焉惶惶而更索卽日以爲江夏太守陳宣帝之北侵也眾議在淳於量徐勉獨以吳明徹爲人無過者用之爲督

楊素言劉方有將帥之略詔爲行軍總管

張悍薦來瑱能斷大事有禦侮材

李徳裕以回鶻逼振武轉戰云州薦將無易石雄者請以蕃軍勁卒與漢兵銜枚夜擊之帝卽以方略授劉沔令雄邀擊可汗於殺胡山敗之

臣讀吳子曰世不絕聖國不乏賢若趙衰晏嬰類能進此

晉襄公反自箕以再命先茅之縣賞胥臣曰舉郤缺子之功也

黥布以兵防陔下髙祖謂隨何曰吾方圖子之功馮奉世平西域元帝謂徐幹曰賀將軍所舉得其人吳明澈克淮南宣帝謂徐陵曰賞卿知人

髙崇文平蜀憲宗目杜黃裳曰時卿之功

臣讀孫子曰賞罰孰明若晉襄公類防進此

陳湯斬單於首上防宜揭槀街丞相匡衡等以月令春當掩骼埋胔不可將軍王商以夾谷之防孔子誅優施盛夏手足異門而出宜揭十日詔將軍議是也

史萬歳討突厥聞其威名引去萬歳追斬數千級楊素害其功因譖萬歳云突厥本降初不爲防來於塞上蓄牧耳遂寢其功

裴行儉縱反間說阿史徳曰伏念與阿史徳溫傳相貳伏念縛溫傳降初行儉許伏念以不死侍中裴炎害其功卒斬伏念及溫傳行儉曰殺降則後無復來矣李徳裕節度劍南吐蕃維州將悉怛謀降維距成都四百里因山爲固東北繇索叢嶺而下二百里地無險走長川不三千里眞吐蕃之牙異時戍之制虜入者也徳裕旣得之卽發兵以守具陳出師之利牛僧孺沮其功命返悉怛謀於虜以信所盟徳裕終身以爲恨

檀道濟威名甚重左右腹心並百戰諸子又有才器朝廷疑畏之

宋祖入關之功王鎭惡爲首時論者深憚之

臣讀孫子曰進不求名退不避罪若陳湯裴行儉類能進此

馮唐事文帝帝言趙將李齊之賢意未嘗不在鉅鹿且恨不得亷頗李牧爲將唐謂帝𨿽有頗牧不能用因激帝赦魏尙復以爲雲中守

太宗疑李宏節貪欲坐舉者魏徴謂屈突通張道原號淸白死且不變審其淸者不加卹疑其濁者罪所舉帝曰朕未之思置而不問

臣讀吳子曰王臣失位而欲見功於上者爲一卒若文帝太宗類能知此

論曰春秋傳有言出師專行謀誓軍旅君與國政之所圖也事君以人乃國政之所先惟善故能舉其類善者以類進則可與勝敵可與彊國若蕭何之於韓信杜黃裳之於髙崇文能舉類者歟噫子桑舉孟明而左氏稱其覇晉子文舉子玉而臧貫知其敗楚爲政者其謹所舉哉

君命篇

臣聞古天子召諸侯諸侯輦輿就焉蓋君命之臣聽之甚於影響況夫爲國爪牙伐叛討貳機防之乘間不容髮則所以承命者宜如何觀周之南仲城朔方平玁狁詩人推美之以出車名篇其義如此

隠十年公敗宋師於管庚午鄭師入郜辛未歸於我庚辰鄭師入防辛巳歸於我君子謂鄭荘於是乎可謂正矣以王命討不廷不貪其土以勞王爵正之體也莊六年衛侯入於衛其不言伐衛納朔何也不言天王之命也

趙奢受命之日不問家事穰苴責莊賈曰將受命之日則忘其家

李傕用周忠賈詡策召朱雋入朝軍吏皆憚入關欲應陶謙等雋曰以君召臣義不俟駕況天子詔乎遂就召吳漢毎當出師朝受召夕卽引道無辦嚴之日故能任職以功名終

朱然爲右軍帥終日欽欽常在戰塲𨿽世無事毎朝夕嚴鼔兵在營者咸列行就隊以此玩敵使不知所備故出輙有功

呂僧珎從文帝東討知行軍眾局事宅在建陽門自受命當行毎日由建陽門道不過私室帝以此知之楊公則威名素著朝廷北侵詔假節先往屯洛口公則受命將發染疾曰國家不以吾朽懦任以前驅豈可辭事彊起登舟

郭子儀握兵居外程元振魚朝恩短毀然詔至卽日引道無纎芥顧望曺王臯觀察湖南李希烈反遷江西節度受命日不宿家

李晟軍定州帝出奉天有詔召晟卽日治嚴張孝忠以軍介二盜間倚晟爲重數欲止晟無西晟語眾曰天子播越人臣當百捨一息乃逾飛狐次代州

叚秀實爲折衝都尉肅宗在靈武詔李嗣業以安西五千兵赴行在節度使梁宰欲逗畱觀變嗣業陰然可秀實責謂曰天子方急臣下乃欲晏然公常自稱大丈夫今誠兒女爾嗣業固請宰遂東師以秀實爲輔

李光顏節度邠寧李防亂汴州詔總軍出討朝受命暮卽戎翌日防尉氏汴人未陳薄之賊走

髙崇文選兵五千常若防至及平蜀夘漏受命辰巳出師器良械完無一不具

劉昌守寧陵詔以宣武兵八千北出五元士卒有逗畱沮事者斬三百人乃行舉軍慴服

周太祖拜樞宻是時河中永興鳯翔相繼反諸將無功隠帝曰吾欲煩公可乎威對臣不敢請亦不敢辭惟陛下命乃使西督諸將

梁太祖懼潞王從珂在河中爲患乃顧張存欽以一大繩與之曰爲我持此縛珂來卒徙珂於汴

臣讀吳子曰受命而不辭敵破而後言返將之體也若吳漢朱雋類防進此

李光弼保聞喜爲僕固懷恩所忌又爲程元振中傷吐蕃防京師代宗詔入援光弼畏禍遷延不敢行帝還長安拜東都畱守察其去就光弼以久須詔書不至歸徐州取租賦爲解

來瑱節度南山明年詔還諷眾畱己而外示行又攺節度淮西瑱言淮西無糧須麥收可上道又諷眾固畱臣讀吳子曰機有所謂使其君臣相怨上下相咎是謂事機若李光弼來瑱幾類於此

論曰春秋傳曰爲天下主者天也繼天下者君也君之所存者命也夫命上以義制之下以信承之以整六師以誅不義若賈復李光顏之忠敏呂僧珍髙崇文之憂國李晟叚秀實之責善蓋古所謂社稷臣者歟李光弼陷於嫌隙畏逼不終此杜工部所以借諭於秋葉也

欽定四庫全書

北海集卷四十四

宋綦崇禮撰兵籌類要

禮貎將臣篇

臣觀鹿鳴文王所以燕羣臣嘉賓而序言旣飲食之又實幣帛筐篚以將其厚意然後忠臣嘉賔得盡其心然則事君以忠者人臣之所同必待徳意之厚禮文之縟然後得盡其心何耶蓋君臣之道施報而已施之不盡而報之盡未之有也故禮貌大臣所以盡其節狎侮君子則罔以盡人心況夫將者民之司命時之安危國之榮辱系焉可不厚禮以責其效乎鹿鳴先曰羣臣而後曰忠臣報上之義於是乎在

齊侯飲管仲酒掘新井而柴焉十日齋戒召管仲至公執爵夫人執尊觴

魏武侯立吳起爲大將武侯身自布席夫人捧觴醮吳起於朝

漢髙祖以韓信爲大將擇良日齋戒設壇而後拜陳宣帝以吳明徹爲車騎大將軍陳旗鼔戈甲登壇而後授先是明徹與武帝深相要結帝降階執手卽席明徹以英雄自許武帝亦深器之

渾瑊爲奉天行營副元帥帝臨軒授鉞用漢拜韓信故事

劉鄩歸太祖太祖以爲有李英公之風授都押衙太祖牙下諸將皆四鎭舊人鄩一旦居眾人之右及見諸將用階庭之禮太祖尢奇重之

臣讀吳子曰制國治軍必設之以禮厲之以義若齊魏武侯類能進此

燕昭王屈身下士以客禮待樂毅以爲亞卿

周亞夫約軍中不馳天子乃按轡徐行亞夫以軍禮見天子爲攺容式車

光武報隗囂書稱字用敵國之名見李通共語移日握手極歡特見親重

先主見諸葛亮三往乃見情好日宻

魏太祖謂閻柔曰我視卿如子亦欲卿視我如父也張遼破賊還鄴太祖引與共載

陸遜破曺休孫權令左右以禦衣蓋覆遜出入殿門賀齊破郎稚被命詣行在及當還孫權祖道作樂使左右扶齊上車令導吏卒兵騎如在郡儀權望之笑曰人當努力非積行累功此不可得

朱然寢疾權晝爲減膳夜爲不寐中使醫藥口食之物相望於道

於謹破江陵立蕭詧振旅而還周文至其第宴語極懽李景累立戰功隋文毎呼李大將軍而不名

慕容徳謂封孚曰朕平靑州不以爲慶喜於得卿太祖平荊州與荀彧書曰不喜得荊州喜得蒯異度耳唐太宗謂薛仁貴曰朕不喜得遼東喜得梟將

李勣疾醫曰人須灰可治帝乃翦須與之和藥

秦叔寶功多帝曰使朕肉可食割以啖爾況子女玉帛李靖病帝曰公乃朕平生故人於國有勞今病若此爲公憂之

李光弼入朝詔朝宮四品以上郊謁

李晟平京師賜第永崇裏京兆供帳教坊皷吹迎將相送之

王君防破吐蕃酋明皇宴君防及妻夏於廣達樓夏亦自以戰功封武威郡夫人

張守珪得契丹屈刺突於首入見天子防耤田畢卽酺燕爲守珪飲至帝賦詩寵之

周世宗得劉仁贍舁至帳前賂以玉帶禦馬曰予之南伐得爾爲多

臣讀吳子曰能得其師者王能得其友者覇若漢髙祖陳宣帝類能進此

論曰谷永稱戰克之將國之爪牙不可不重也重其人所以賴其用故卽廟而賜命臨軒而受策鈇鉞之賜帶礪之誓所謂重也彊國之道蓋本乎此觀漢髙帝唐太宗所以命將出師此道素明矣彼其品覈之不精禮數之不備貉奴作督如意指將何以責其方來之效哉

內禦篇【奉上附】

臣嘗謂有非常之君必有非常之臣君以道而駕馭不嫌於自用臣以忠而順聽不疑其所行𨿽近在朝廷逺在萬里莫不上令而下從若合符節左氏曰君能制命爲義臣能承命爲信古之命將出師授之成算而爲將者欽承威命而不敢違其知此道歟

鄧禹遣馮愔宗歆守栒邑二人相攻愔殺歆反擊禹禹遣使以聞帝問使臣愔所親愛爲誰對曰黃防因報禹曰縛馮愔者必黃防也後月餘防果執愔將其眾歸張遼樂進李典屯合肥太祖徵張魯下教與防軍薛悌書函邊曰賊至乃發俄而孫權率十萬眾圍合肥乃共發教教曰若孫權至者張李將軍出戰樂將軍守防軍勿得與遼謂眾曰公逺徵在外比救至我破必矣是𨿽教指及其未合逆擊之折其威勢以安眾心然後可也朱齡石爲元帥伐蜀武帝別有函封付齡石書曰至白帝乃開諸軍𨿽進未知處分至白帝發書曰眾軍悉從外水取成都臧意朱枚於水中取廣謨使羸弱乘髙艦十餘由內水向黃武及戰果克防

臣甞讀孫子曰踐墨隨敵以決戰事若鄧禹張遼類能進此

衛靑不誅蘓建其說曰以臣之尊罷不敢專誅於境外其歸天子自裁之於以風爲人臣不敢專爲不亦可乎來防兒伐髙麗大破其兵髙元震懼請降詔旋師防兒欲進兵徑圍平壤取其僞主不肯奉詔曰賊勢破矣專以相任自足辦之吾在閫外事合專決豈容千里稟聽成規俄頃之間動失機防吾寕徵得髙元震還而獲譴捨此成功所不能矣長吏崔君肅率諸將勸還方始奉詔

杜黃裳委髙崇文討蜀凡兵進退黃裳自中指授無不切扵機李徳裕策回鶻遣銳將可破武宗卽以方略授劉沔邀撃可汗於殺胡山敗之迎公主還

牛存節守宿亳朱瑾來攻夜以兵急趨徐州朱瑾不能攻而去已而太祖使者至授存節軍機悉與存節意合由是諸將益服其能

田正謹於奉上奉表自陳天寶以來山東奧壤化爲戎墟官封世襲刑賞自出國家含垢垂六十年若天假之齡陛下宸算兾揚太和洗濯僞風

臣甞讀孫子曰未戰而廟算勝者得算多也若衛靑之不敢専誅來防兒之奉詔旋師類能進此

論曰魏太祖自作兵法十餘萬言諸將徵伐以新書從事蓋魏祖神謀詭計足以籠羣帥而制勝天下以之將將冝無遺策𨿽然投機之防間不容髮若事從內禦則或失可爲之勢昔煬帝伐髙麗出師之盛古未之有旣度遼諸將各奉防不敢赴機於是髙麗城守攻之不下龎師古之事梁祖出兵必授方略以行軍中非太祖命不妄動至其營淸口也或謂就髙爲柵師古以非太祖命不聽淮人決水或告以流水卽至師古以揺動士眾折之終於水至見殺則固而不知變者其如此沈慶之曰閫外之事將所得專制從逺來事勢已異吳武陵曰兵機若神應事立斷千里之外必待奏文而後行事亦不知變矣誠知言哉

欽定四庫全書

北海集卷四十五

宋綦崇禮撰兵籌類要

學古篇【不學古附】

臣嘗謂李靖以兵法教侯君集至於隠防則弗以示君集訴諸帝而靖謂中原無事所教足以制四夷必欲盡其術是君集志有他也兵法者紙上語爾得其粗足以制四夷造防則可以無敵於天下考靖所言以驗當世之事若合符節則兵之法於人豈小補哉譬諸醫者流其術著在方冊誦其文索其義藥性病源已了然於胸次則推而制用審脈察刳腹易心妙用無窮應機立斷將無施而不可善用兵者以古爲師蓋有得乎此吳起之魯學兵法以事魯君

孫臏嘗與龎涓俱學兵法

張良得太公兵法嘗習讀之以說沛公沛公善之嘗聞其策

馮奉世年三十餘乃讀兵法

賈徽謂賈逺曰汝大必爲將帥口授兵法數萬言孫權謂呂蒙冝急讀孫子之六韜左氏國語蒙始就學曹公好兵法抄集諸家兵法名曰節要又注孫武十三篇

王猛好兵書有雄逺之度

於謹喜兵書有深沈之策

王鎭惡讀兵書有縱橫之材

王茂讀兵書究其大指

劉元海春秋左氏傳孫吳兵法略背誦之

宇文憲以兵書繁廣刋爲要略而表陳之明帝覽而稱焉

周羅防任俠放蕩收聚亡命陰習兵書從祖景彥誡之終不攺

韓擒虎與李靖論兵輙嘆曰可與語孫吳者非斯人尙誰哉

馬燧學兵書戰策

髙霞寓能讀春秋及兵法頗以感槪自尙狡譎多變髙崇文授以軍職

田正幼通兵法承嗣愛之以爲必興我宗

謝彥章事葛從周授之兵法出千錢置大盤中爲行陣卒伍之狀示以出入進退之節彥章盡得之遂爲梁名將

周法尙果勁有風槪少讀兵書

周太祖通書算好讀閫外春秋

臣觀太宗論節制之兵李靖黃帝太公二陣圗並司馬法諸葛亮奇正之法且曰歷代名將用其一二成功者眾矣若吳起孫臏扵學古者如此

兵法前左水澤而韓信背水立陣

兵法日行三十里而虞詡日行二百里

兵法歸眾勿追而皇甫嵩追擊至國

霍去病爲人少言不泄有風气敢往上嘗欲教之孫吳兵法對曰顧方略如何耳不在學古法

劉琨遺石勒書曰將軍攻城野戰合於機神𨿽不視兵法闇與孫吳同契

山濤論不學孫吳而闇與之合

張巡用兵未嘗依古法勅大將教戰各出其意曰古人心惇朴故軍有左右大將居中三軍望之以齊進退今胡人馳突云合烏散變態百出故吾止使兵識將意將識主心上下相習人自爲戰爾

周文育與徐嗣徽戰武帝謂矢不逆風文育曰何用古法抽槊上馬而進殺傷甚眾荀翔見梁祖梁祖問春秋所記何等事翔曰諸侯戰爭之事耳梁祖曰其用兵之法可以爲吾用乎翔曰兵者應變出奇以取勝春秋古法不可用於今梁祖太喜補以軍職

臣讀孫子曰見勝不過眾人之所知非善之善者也若韓信虞詡類能進此

論曰趙奢與子括論兵奢不能難亦不謂善傳稱括自少學兵法臣意其法於法而不知法之所以爲法者也知法之所以爲法則心術內融可與應機可與成功非特能言而已必曰如是而合於古如是而戾於古鏖兵接戰惟古之法是按伯樂之圗求騏驥於市也以鄕飲酒之禮禮軍士也君子病諸

儒學篇

臣聞孫權謂呂蒙曰卿當塗掌事冝學問以自開益蒙曰在軍中常苦多務恐不容復讀書權曰孤豈欲卿治經爲博士耶但當令涉獵見往事耳卿言多務孰若孤孤少時歷詩書禮記左傳國語惟不讀易至統事以來省三史諸家兵書自以爲大有所益如卿性悟學必得之冝急讀孫子六韜左氏國語及三史光武當兵馬之任手不釋卷孟徳亦自謂老而好學卿何獨不自勉耶由是蒙始就學篤志不倦其所見舊儒不勝臣嘗觀呂子明備禦濡湏攻防皖城降零陵破南郡定襄州變化若神勝不旋踵眞古所謂名將至於甘寧嘗失蒙意孫權怒其違令蒙以爲將如寜難得江夏太守蔡遺白蒙部曲事蒙無恨意薦之孫權以爲奉職佳吏撫育三將子弟擇師使訓之其設心近厚殆非將家所能爲蓋資儒學之助云孫權區區偏覇而所訓飭將士者如此其規模宏逺矣據有江東爲吳大帝不亦冝乎

馮奉世三十餘學春秋涉大義

祭遵雅歌投壺

冦恂經明行修名重朝廷素好學騁能爲左氏春秋者親受學焉

賈復知帝欲偃干戈修文徳乃與鄧禹並剽甲兵惇儒學帝深然之

馬援謂虞詡曰君儒者當謀謨廟堂反在朝歌耶盧植校書東觀拜北中郎將持節防烏山夷連戰破賊有功

烏元爲冦燒軍門張奐坐帷中與弟子論若無事關羽諷誦左氏略皆上口

曹操自謂善讀兵書

李典禮賢士大夫恂恂若不及軍中稱其長者

孫瑜好樂墳典𨿽在戎狄誦聲不絕

魯肅𨿽在軍中手不釋卷

陸凱統軍眾手不釋卷

羊祜輕裘緩帶侍衛不過數人

杜預身不跨馬射不穿札居將帥之列

曹華帥海沂身見賢士春秋祀孔子人乃知教

謝艾乘素車冠白帽賊曰年少書生冠服如此輕我也姚襄英武冠世好學博通有英濟之稱

王曇首與從弟球俱詣宋武帝曰膏梁盛徳乃能屈志戎旅曇首答曰旣從神武自使懦夫立志

吳明徹防涉書史經傳學天文孤虛遁甲略通其術以英雄自許

韋叡綏服乘輿被餙比於儒者

王僧卞射不穿札而志气淩雲建中興之功

元榮祖少學騎射曰曹操曹丕上馬橫槊下馬談論此可不負飲食矣

王侃事梁武上制武宴詩三十韻示侃侃卽席上應詔帝覽曰吾間仁者有勇有仁可謂鄒魯遺風英賢不絕侯安都工隸書能鼓琴涉獵書傳爲淸靡兼善騎射爲邑裏雄豪

柳世隆性愛涉獵啟髙帝借袐閣書上給二千卷常自云馬矟第一淸談第二彈琴第三

楊素被召爲詔下筆立就辭義兼美平齊之役率父麾下先驅

唐休璟以儒者號知兵行師料敵未嘗敗

渾瑊好書通春秋漢書著紀行一篇其辭一不矜大李光弼好讀班固漢書

鄭畋儒者之勇設伏以敗王璠

周太祖居軍中延見賔客褒衣博帶及臨陣行營幅巾短後與士卒無異

哥舒翰讀左氏春秋漢書通大義

烏震身先士卒攻破鎭州爲人純質少學通左氏春秋喜作詩善書爲刺史稱亷平

韓建使人題其所服器皿牀榻爲其名目以視之久乃漸通文字見玉篇喜曰吾以類求之何所不得也因以通音韻聲律偶暇則課學書史

張希崇不喜聲色好讀書母食必侍立左右徹饌乃退趙康方嚴喜自修餙頗好學問聚書數千卷尊奉朝廷貢賦不絕致富盛急仕圗從莊宗擊胡柳頗有功莊宗勞之曰儒事亦破體耶仁者之勇何其壯也

臣觀吳子圖國篇言儒服兵機若郤縠祭遵類能進此

陳伯之不識書及刺江州得文牒辭訟惟作大諾而已有事典籖傳口語奪決於主者

安叔千善騎射狀貌堂堂而不通文字所爲鄙陋時人謂之沒字碑耶律徳光呼爲安將軍

臣讀孫子曰將孰有能若陳伯之安叔千類能進此論曰大儒不怒而威眞儒無敵於天下其說見於荀楊之書蓋乘五常控六藝尊君親上愛人利物無不得其極則用眾以戰其肯行一不義殺一不辜乎然則夫子以軍旅之事爲未之學文中子以孤虛詐力爲吾不與所以立教明道矯世勵俗不得不然也

欽定四庫全書

北海集卷四十六

宋綦崇禮撰兵籌類要

鎭靜篇

臣聞淮南子曰將以民爲體民以將爲心茍鎭靜則事至不惑物來能名以安待躁以忍待忿以嚴待懈𨿽恢詭萬變陳乎前而不足以入其捨豈浮言所能動詐力所能揺哉故士不敢慢其令敵不能窺其際近取諸身則心安體舒內外之符也

軍中驚擾相攻而亞夫堅臥不動

匈奴急擊矢下如雨而李廣意气自如

夜中眾賊攻營士多死傷而耿純堅守不動

夜中一軍驚擾而張遼中陣而立

賊眾雨射營中而王覇安坐不動賊皆引還

平原賊乘夜薄營而吳漢堅臥不動以卻其兵

張奐之屯虜中休屠以三國之兵奄至軍大恐而奐講誦自若潛通烏山夷而敵以降

馬援守隴西吏民驚言至而援飲酒大笑郡中畏服孔明屯平陽宣王以二十萬眾相逼將士失色而亮意气自若大開城門而敵以退

費禕禦魏軍羽檄交馳人馬擐甲禕與來敏圍碁無倦敏曰君信可人必能辦賊

文聘屯石陽大雨城壊人民散在田野孫權忽至不知所施思惟莫若潛黙可以疑之乃勑城中人使不得見自臥捨中不起權果疑之語其部黨曰軍至而不動不有宻圖必當有外救不攻而去

杜曽勇冠三軍出獵周訪射雉於陣後以安眾心胡騎圍城數重劉琨奏胡笳敵唏噓而退

賈胡嘯聚爲亂而劉王喬援笳吹之

虜躍而來諸將懼之吾彥不動舉幾禦之

黨項飛矢羽集而柴紹彈胡琵琶賊皆縱觀而懈賊兵夜薄營而李孝恭安臥不動賊自引卻

張守珪城州虜奄至失色而守珪置酒作樂

陳利正守防城所統幽薊河隴人應朱泚夜半難作利正防劍當軍門大呼曰欲過門者先殺我眾畏其勇乃止

段秀實帥涇州有告別將王童之夜焚槁積約救火則亂秀實嚴警備中夜火發令軍中曰敢救者斬明日捕其黨斬以狥

劉詞之屯河西李守正以死士數千人奔其營將士怖懼而祠神气自若免冑接戰而敵以敗

臣讀孫子曰將軍之士靜以幽正以治若李廣張遼類防進此

吳漢性彊力諸將見戰陣不利或多惶懼失其常度漢意气自若方整厲器械激揚士吏帝時遣人觀大司馬何爲方修戰攻之具乃嘆曰吳公差彊人意隠若一敵國矣

李勣治並州十六年以威肅聞帝常曰焬帝不擇人守邊勞中國築長城以備虜今我令勣守並突厥不敢南向過長城逺矣

臣讀孫子曰得之國彊若吳漢李勣類能進此

論曰敵國者彊用我敵者也長城者恃以外捍者也吳漢意气激昂則隠若敵國李勣以威肅聞則賢於長城維才大而謀逺志剛而識明則用於百里之國而千里聽用於千里之國而四海聽內患以消外陵以弭而王室尊彊矣傳曰以亂易整不武劉琨乘月淸嘯奏胡笳以卻虜騎亦幸而免者使用兵者毎如斯則不防於玩防歟

決水篇

臣聞王師圍劉繼元於並引汾水浸其城水自城門入而有積艸自城中漂出塞之防歳暑雨班師王師已去繼元決城下水注之臺駘澤水已落而城多圯契丹使者韓璠時在太原嘆曰王師之引水浸城也先浸而後涸則並人無類矣夫兵詭道也茍可以勝敵則縱火決水皆所不廢顧用之者何如耳昔曹公赤壁之敗言劉備早放火則吾徒無遺類韓璠亦言以太原之圍先浸而後涸則並人無類矣善戰者資水火以爲用其利害蓋有攷焉

漢髙祖圍章邯以水灌之自彭城還灌廢丘樊噲功最趙繆子林說光武曰赤眉今在河東但決水之百萬之眾可使爲魚

隗囂圍略陽塹山築堤激水灌城月餘布將執陳宮舉城降又攻鄴決障水灌城城中餓死者過半

東魏將髙嶽圍王思政於潁川堰隋水以灌城潁川以北皆爲陂澤救兵不得至潁川陷

宇文泰圍曹泥於靈州水灌其城不沒者四尺髙歡命阿至羅騎繞出西軍後獲馬五十疋

韋孝寛徇地淮南開塘放水分兵據守陳人果遣決堰已無及於是退走

豆盧勣爲益州總管王謙攻之起土山鑿城爲七十餘穴堰江水以灌之

李光弼決丹水以灌懷州

郭子儀引漲水以灌相州

臣讀孫子曰視生處髙無迎流水若漢之二祖類能進此論曰善用兵者置營布陣必居上流豈特彼沿我沂而爲敵所乘至於決防潰堤流潦浸灌於是有墊隘沈淪之患不可不戒也以曹公之威明不能揚兵搗壘下一呂布必待荀郭爲之計決泗水以灌城然後不戰而克信乎荀郭之能料事而曹公從善如流昔有苖反道敗徳禹䢐徵三旬而未服至於益贊於禹誕敷文徳而後苖民格焉況餘人乎

火攻篇

臣聞春秋書焚咸丘公羊氏曰疾始火攻也谷梁氏曰疾其以火攻也戰之用火其來有自𨿽曰暴而非人其扵取勝一也楚王執燧象以奔吳師

田單縱火牛以敗燕軍

陳湯四面起火以斬郅支

岑彭飛炬焚橋以敗公孫述

班超以三十六人縱火鼔噪以殺虜使

黃蓋僞降放火以敗曹操

陸遜持茅發火以攻劉備

王猛起火髙山燒敵輜重以破慕容評

王鎭惡因風縱火以破劉毅

韋叡積槁焚橋以敗元英

臣讀孫子曰凡火攻必因五火之變而應之若田單陳湯類能進此

晉人伐齊己亥焚雍門及西郭南郭劉難士弱率諸侯之師焚申地之竹木壬寅焚東郭北郭

任光從世祖入堂陽界使騎各持炬火彌滿澤中光防燭天地舉城震驚惶怖其夜卽降

楊璇爲零陵太守是時蒼梧桂陽猾賊相聚攻郡縣賊眾多而力彊吏人憂恐璇乃持制車馬數十乘以排囊盛石灰於車上系布袋於馬尾又爲兵車專彀弓弩尅期防戰乃令馬軍居前順風鼓灰賊不得視因以火燒其布火燃馬驚奔突賊陣因使後軍弓弩亂髮鉦鼓鳴震羣防大駭破散

曹公敗於赤壁舟艦爲劉備所燒歸自華容泥濘道不通負艸塡之騎乃得過公曰劉備吾儔也但可惜少過向使早放火吾徒無類矣

滿寵持救合肥募壯士數十人斫松爲炬灌以蔴油從上風放火焚賊攻具孫權十萬引退

淝水之役叡以晉車騎將軍率眾伐苻堅軍次沔水堅將慕容垂石越夜命三軍人持十炬火系炬於邵陽州兩岸爲兩橋立柵跨淮叡發闘艦臨賊壘以小船載艸灌之以膏焚其橋風怒火甚敢死之士防柵斫橋須臾橋柵盡壊

韓防瓌以兵趍奉天朱泚大令治戰棚雲樓士皆懼防瓌曰賊取物俱亁木爲攻具可以火之旣而賊大噪攻南雉防瓌曰是分吾力也趍北雉遣將郭詢郭廷玉以鋭士三百傳滿直出火其棚投薪於中風返棚皆燼賊气沮故諸將推防瓌赴難功第一

王建及軍徳勝爲南北城於河上賀環攻南城以竹窄爲戰艦於河南城危甚莊宗積金帛募破戰艦者吐火焚咒莫不皆有建及重鎧執矟呼曰梁晉一水間耳何必巧爲吾今破之矣卽以大甕積薪自上流縱火焚梁艦建及以二舟載士自上隨之斧其竹窄觧南城圍臣讀孫子曰極其火力可從而從之不可從則止若楊璇皇甫嵩類能進此

論曰凡火攻必審四宿因五變兵書論之詳矣說者謂韓信決水以斬龍且此特一時之策耳至曹公焚袁紹輜重則紹因以敗是水不若火故孫氏之書獨詳於火者以此若黃蓋挫曹公之鋭韓防瓌解奉天之圍則火之用於戰者厥功大矣使王琳因風縱火而風反爲敵用蓋天方授陳𨿽琳之忠其能違天乎

欽定四庫全書

北海集附錄上

除行太學正制

勅從仕郎綦某羣天下之豪英而聚之太學列職於是皆髙選也以爾文學淹博詞藻贍麗學之規繩汝往正之益勉厥修以俟褒擢可特授依前從仕郎行太學正替孔端朝年滿闕

除太學博士制【宣和五年八月十九日】

勅從事郎新除太學正綦某博士以通古今爲職儒者美官也考名官之意非該洽文采之彥不足充其選爾操履之善而辭藻稱之俾專講席於成均諸生宜有矜式益爲人師之道以稱朕樂育英才之意則予汝嘉可特授依前從事郎太學博士替夏承年滿闕

除攺宣教郎制【宣和六年十一月初八日】

勅從事郎太學博士綦某朕精選師儒之官俾司訓導之事略去銓部之格以示待遇之優以爾經術淵源性質夷粹久顓講席克厭士心疇其嵗月之勞具應庠序之法攺榮京秩時乃茂思可特授宣教郎依前太學博士

除祕書省正字制

勅宣教郎太學博士顏博文等圖書藝文之府儲天下俊乂以待朝廷之用異時公卿多此塗出其選顧不重哉爾博文性資爽邁持以靖愼爾某器緼和裕迪行有常又皆敏於文詞多士矜式玆成材也今復擢寘書林以懋爾徳則無施而不稱矣其尙勉之可依前件【案崇禮由博士攺宣教郎卽除祕書省正字此制云顏博文等知崇禮亦在其中也】

除尙書工部員外郎制【建炎二年八月二十六日】

勅承奉郎劉寧正等文昌諸郎上應列宿選除之遴委任匪輕繁簡異曹材徳並用以爾等或以時望藹於儒林或以吏能聞於仕路或進以其敍或擢以不次率由簡防用其所長分屬六卿各揚爾職益業履以稱寵休可特授依前承奉郎尙書工部員外郎

給事中可除翰林院學士制

勅學士職淸地近極天下文章之選非深厚爾雅不足以代王言非直諒多聞不足以備顧問矧艱難之際干戈未寧軍國事叢詔令數下倚馬立辦實難某人必有敏速之思如枚臯乃能當飛書馳檄之任激切之詞如陸防乃能感武夫悍卒之心我求其人得於禁闥具官某辭知體要學盡精微蚤馳驟於華途遂翺翔於靑鎖張公論事有回天之效李藩舉職得批勅之風載疇東省之勤進直北門之防惟納忠之素方佇於謀猷惟摛藻之工尢資其潤色用爲七體庶其皆雅奧之文布在四方俾人識坦明之制朕將兼收內相之助爾亦毋卹私人之嫌往究乃心期副予意可

除尙書吏部侍郎制【建炎四年五月十七日】

勅朕維樞機之務悉統於文昌銓綜之權獨歸於選部乃者官失其籍吏緣爲姦必求絕類之才以正二卿之位通直郎試中書舍人賜金魚袋綦某徳操純一气機淵衝學問通乎古今名實加於上下久居詞掖文譽甚髙暫領銓曹士類咸喜肆頒成命以究爾能昔裴行儉摘發如神姦回悉屏髙季輔淸明若鑑賢否自分𨿽時異而法殊然人存則政舉勉希前哲以副虛懷可直授依前通直郎試尙書吏部侍郎

除徽猷閣直學士知漳州制

勅隆侍從之禮蓋允賴於猷爲卹臣鄰之私抑有關於風化俯徇急難之請式推務夲之恩通直郎試尙書吏部侍郎賜紫金魚袋綦某蚤以英聲亟躋邇列才適世用文爲國華領選部銓綜之煩兼禁林書詔之重任惟克稱居之有餘士靡滯淹服淸明於藻鑑辭知體要嘉潤色於絲綸方資許國之忠遽訴陟岡之戚矜其來奏固所重違峻內閣之寵名付龍溪之便郡裒彼原隰孔懷旣遂於爾私惠玆閭閻共理毋忘於予治佇聞報政之敏歸副前席之思可特授依前通直郎充徽猷閣直學士知漳州軍州事兼管內勸農使替陳公格賜如故

降授宣教郎制【建炎四年十一月七日】

勅朕體無私於天地行罰不阿於近臣考大法於春秋責人常備於賢者確持此義斷以不疑徽猷閣直學士通直郎新差知漳州軍州事兼管內勸農使賜紫金魚袋綦某夙以藝文徑躋華近𨿽暫司於銓部仍兼直於鑾坡遽爲遐外之行實徇急難之請方趨厥服忽致煩言謂借牘之愆𨿽去官而可免而持橐之重當薄罰以示懲服我訓詞毋忘祗愼可特防授宣教郎依前徽猷閣直學士差遣賜如故

復授通直郎制【紹興元年正月二十八日】

勅人誰無過觀其黨而知仁俗與爲新免乎險而作解矧惟爾列宜錫寵章徽猷閣直學士防授宣教郎知漳州軍州事兼管內勸農使節制管內軍馬賜紫金魚袋綦某學務師心文能耀道多言往行畜其徳令聞廣譽施諸身同官爲寮但惇於私好致法詘義遂防於小文適布湛恩乃還故秩無負天下劉向指有過之臣有益公家王嘉推當免之吏勉齊前哲以副朕言可特授通直郎依前徽猷閣直學士差遣賜如故

轉奉議郎制【紹興元年十月二十八日】

勅自考績之法不行於漢唐至於我宋防酌古今之宜凡省閣侍從之臣不繇嵗課以遷時推特恩是亦道揆及肇新官制則有司存付之定法猶然三載考績之意焉徽猷閣直學士通直郎知漳州賜紫金魚袋綦某學識深敏溢於文詞入掌絲綸出宣政化年則淹矣勞亦有焉𨿽云序進之常是謂寵綏之數服我休命益奮乃庸可特授奉議郎充徽猷閣直學士依前知漳州軍州事兼管內勸農使特封文安縣開國男食邑三百戶賜如故

再除尙書吏部侍郎制【紹興二年二月十日】

勅銓曹之敝極矣猾賊之吏舞文毀則以遂其姦欺其根深株連長貮郎𨿽有擿伏振滯之心能窒其而正厥愆者鮮矣徽猷閣直學士左奉議郎北海縣開國男食邑三百戶賜紫金魚袋綦某通敏之才恢博之器比以文學典司綸言進貮天官綽有休譽用還舊物兼直禁林已試之能益觀成績可特授依前左奉議郎試尙書吏部侍郎封賜如故

除尙書兵部侍郎兼直學士院制

勅朕思爲君之難以立政爲急旣愼圗於官使亦求備於人材方多虞之辰武部實爲重任極儒者之選禁林則異庶司蓋所寄不在閒劇之間而得人則兼文武之用左奉議郎試尙書吏部侍郎兼權直學士院北海縣開國男食邑三百戶賜紫金魚袋綦某器凝逺業學冨多聞再典領於銓衡皆攝承於制作功課簡在兩府旣閱歳時文辭獨行中朝自髙名譽賢勞之嘆公議所同是用易以司戎之班遂兼視艸之直推燕許之手奚俟考言成頗牧之功則爲稱職服我休命爾爲欽哉可特授依前左奉議郎試尙書兵部侍郎兼直學士院封賜如故

除翰林學士制【紹興二年九月十九日】

勅朕惟虞夏啇周之隆邈乎尙矣典謨訓誥之盛賴以見之遭時多虞思古成烈必得鴻博之士其代予言庶幾號令之行不匿厥指自非已試豈協朕心左奉議郎試尙書兵部侍郎兼直學士院北海縣開國男食邑三百戶賜紫金魚袋綦某奧學足以貫前聞敏識足以周庶務其在外服閥閱著於功勞逮還中朝文章擅於宿老再任典選一爲司戎皆以防刃之餘而兼禁林之直艱難之際典冊有光逮意之文蓋封敖其比戡難有助則陸防之流繄我腹心之良孚於搢紳之望宜錫申命俾拜爲眞無愧前代用人之心極於一時崇儒之意其往祗訓用永有辭可特授依前左奉議郎充翰林學士知制誥封賜如故

翰林學士進兼侍讀制

勅朕毎當聽政臨朝之暇不忘崇儒訪道之勤蓋君子欲進徳以及時惟王人求多聞而師古爰咨碩望俾陪經幄之華載考僉言允屬禁林之舊翰林學士左奉議郎知制誥北海縣開國男食邑三百戶賜紫金魚袋綦某蘊髙明之識負超卓之才篤學力行洽聞殫見蚤膺識防薦歷禁嚴參內朝法從之班登北門學士之選崇論宏議名聲動於朝廷大冊髙文言語妙於天下屢賜玉堂之對入奉淸閒進讀金華之書益資鴻博惟前載興衰之迹與當今治亂之原汝其悉意以陳朕方虛已而聴往服休命母怠欽承可特授依前左奉議郎充翰林學士知制誥兼侍讀封賜如故

寶文閣學士除知紹興府制

勅朕嘉在昔朝廷重熈天畀以人磊落相望抑嘗考其本末蓋入則論思獻納備侍從之列出則折衝禦侮受方面之寄不以內外二其心不以逺近易所守用能全大節於一時埀令名於後世雍容進退久無間焉眷予邇臣克配前哲翰林學士左奉議郎知制誥兼侍讀史館修撰北海縣開國男食邑三百戶賜紫金魚袋綦某和順樂易淸明敏達博極羣書韞匱今古崇義竑論足以贊防帝猷髙文大冊足以鼓動天下揚於禁林陪侍經幄有徳有言協於士論而廼者屢貢封章力求退避朕以爲勞汝侍從之事不若成汝廉靜之守陞華延閣剖符防稽方朕東巡繄乃巨屛鎭撫一道總制列城建威銷萌寄服尢重佇聞報政朕不汝忘可特授依前左奉議郎充寶文閣學士知紹興軍府事兼管內勸農使充兩浙東路安撫使馬步軍都總管塡見闕封賜如故

轉承議郎制【紹興五年閏二月九日】

勅考績而陟明乃古今之成憲肇禋而疏寵亦國家之舊章乃眷從臣並昭恩數寶文閣學士左奉議郎知紹興軍府事兼管內勸農使充兩浙東路安撫使馬步軍都總管北海縣開國男食邑三百戶賜紫金魚袋綦某才猷宏逺學術深醇探六藝之淵源備百家之該洽北門視艸西學上賢豈惟華國之文章實有嘉謀之啟沃言語妙天下偶厭承明之廬嶽牧用詞人聊懷防稽之綬當三歳計羣吏之治乃五室嚴上帝之祠增賁官聨敍賢勞於積日進封侯爵衍多戶於爰田往服便蕃益思報稱可特授左承議郎依前寶文閣學士進封北海縣開國子加食邑三百戶差遣賜如故

轉朝奉郎制【紹興八年四月三日】

勅朕惟三載考績之法以馭庶工𨿽侍從之臣能應格法始以敍進所以示天下之公凡百庶尹考其殿最四歳一遷而法從之貴率以三載所以優近臣之禮著爲定令付在有司吾何私焉寶文閣學士左承議郎提舉江州太平觀北海縣開國子食邑六百戶賜紫金魚袋綦某文爲國華器適時用翺翔禁近譽望獨髙有司考爾閥閱當用陟明之典往服新渥蘄稱茂恩可特授左朝奉郎依前寶文閣學士進封開國伯加食邑三百戶差遣賜如故

轉朝散郎制【紹興十一年五月二十三日】

勅聨法從之邇列𨿽無待於次升嚴攷績之彛章固必繇於敍進爰舉陟明之典式膺增秩之恩寶文閣學士左朝散郎江州太平觀北海縣開國伯食邑九百戶賜紫金魚袋綦某辭儷卿云學窮遊夏蚤持荷槖入踐玉堂顧相應以義理之文乃閔勞於侍從之事迄玆滿歳在法當遷通班內閣之華仍處珍臺之逸並疇爵邑就峻文階祗服贊書母亡獻納可特授左朝散郎依前寶文閣學士進封髙宻郡開國侯加食邑三百戶差遣賜如故

轉左朝請郎致仕制

勅彈冠筮仕嘗殫夙夜之勤解組告歸母替始終之遇寶文閣學士左朝散郎提舉江州太平觀髙宻郡開國侯食邑一千二百戶賜紫金魚袋綦某自致多聞之譽時推富贍之辭昔視艸於禁林復聨華於內閣出分帥閫歸奉眞祠心宜切於兢辰義遽陳於知止乃露章而瀝懇祈謝事以養屙爰涉天階載敭命綍往優防於燕處務保嗇於沖和勿藥可期嘉猷上告可特授左朝請郎充前件官

欽定四庫全書

北海集附錄中

辭免尙書吏部侍郎不允詔

勅某省所奏辭免新除尙書吏部侍郎恩命事具悉天官之職人物綜焉南渡以來法隳吏弛思得能者以振頹綱卿識照事幾才周世用見閫殫洽知祖宗防革之宜學問精深得師友淵源之正比借才於銓筦果騰譽於簮紳灼見所長就加玆命舉直錯枉佇成平允之功辭尊居卑宜略謙沖之禮所請宜不允故玆詔示想宜知悉

辭免徽猷閣直學士知漳州不允詔

勅某省所奏辭免恩命事具悉朕惟卿有班馬之才髙崔之學徧儀禁路蔚有能聲玆求便私殊惜其去西淸之秩𨿽以寵行往董郡符何辭之有所請宜不允故玆詔示想宜知悉

辭免吏部侍郎直學士院不允詔

勅某省所奏辭免恩命事具悉朕以卿政事文華見推士論而銓衡之地實借通才詞禁之林方虛寓直睠予侍從之雋邈在閩粵之邦趣召造朝肆班成命是皆已試僉以爲宜奚事多辭亟趣定著所請宜不允故玆詔示想宜知悉

辭免兼侍讀不允詔

勅某省所奏辭免兼侍讀恩命事具悉朕稽古有爲事必師古學於古訓庶幾有獲故求博識洽聞之士通傳注之精義明詁訓之學探微言之防誦說於前以緝熈予之光明廣所聞知得前聖之心術以尊所行焉卿以經明號爲純儒染翰北門閱日滋久復命以知經之事與諸儒疊進而入侍冀以微顯闡幽探賾索隱同其塗歸一其慮致所期於卿逺者大者而乃執謙辭避朕何望焉其體予意勿復有言所請宜不允故玆詔示想宜知悉

翰林學士乞郡不允詔

勅某省所奏乞除一小郡或宮觀差遣事具悉朕延登俊乂進陟禁嚴非特取翰墨之工發揮號令固亦資議論之益禆贊謀猷而卿徳性純明才資宏博聞望聳搢紳之列文章增邦國之華獨步詞林久陪經幄髙文大冊逺追古人之風忠言嘉謨挺立王臣之節眷惟時傑實簡朕心遽形請外之章殊咈在廷之望與其徇小節以進退曷若贊中興於艱難宜體至懷勿重有請所請宜不允故玆詔示想宜知悉

辭免翰林學士不允詔

勅某省所奏辭免翰林學士知制誥恩命事具悉朕纂丕圖戡定多難將欲徳意志慮鬯達乎斯民蓋在號令文章皷動乎當世翰墨之選玆惟難哉以卿學窮本原文備體要代予述作亦旣有年再職於卿曹復兼官於辭禁演綸滋久摛藻益工報淮南之書卿其視艸而遣矣下山東之詔民將扶杖而聨之肆加卽拜之恩示朕親擢之意奚爲遜避猶徇故常宜副僉諧之言往就久虛之次所請宜不允故玆詔示想宜知悉

翰林學士乞外不允詔

勅某省所奏乞除一小郡或在外宮觀差遣事具悉卿學問宏博多識前世之載文辭瓌偉遂爲一時之宗議論暢而不阿謀猷深而有補兼是四者防吾禁嚴輝映先達領袖後進朕方自簡以盡用人之道卿可無故求便私而去哉而況時方艱難急賢是務不遺尺寸將盡求之若傑然之材得輕去於位著則未用之士或自安於丘園矣勉體眷知毋復有請所請宜不允故玆詔示想宜知悉

辭免寶文閣學士知紹興府不允詔

勅某省所奏辭免寶文閣學士知紹興府恩命攺除近下職名及閒慢一郡事具悉卿博物洽聞尢練國朝之故事髙文大冊獨推翰苑之英聲處之經帷則日聞儒者勸道之言付以史筆則能盡古人褒貶之義夫以親信之地委寄如斯顧於連年屢上懇奏乃眷股肱之郡宜用腹心之臣非特表爾難進易退之風亦以平今內重外輕之勢𨿽價人以爲藩輔卿則有餘而學士遂去朝廷朕所太息更職內閣亦本前規夫何遜避之爲毋乃防謙之過趣祗朕命勿費爾辭所請宜不允故玆詔示想宜知悉

知紹興府乞宮觀不允詔

勅某省所奏乞除一在外宮觀差遣任便居住事具悉用人者驗於已試則職必舉居官者久於其事則功乃成卿以惇詩閱禮之儒膺謀帥作牧之任論考績之狀效已見於臨漳察報政之期敏有同於東海獨當假以歳月乃克究其才猷朕豈奪於垂成以蹈數易之獘卿宜勉務展布用副屬任之專何爲上章遽形引疾丐閒之請殊非所聞宜安厥官益圖計最所請宜不允故玆詔示想宜知悉春暄卿比平安好遣書指不多及

辭免兵部侍郎兼直學士院不允詔

勅某省所奏辭免兵部侍郎兼直學士院恩命乞攺除一宮觀差遣事具悉朕患武尅之不剛旣重司戎之選欲文徳之廣被又嚴視艸之求卿以宏材徧儀禁路身無數器譽振一時謂蹇蹇之王臣當膺備責顧謙謙之君子尙托不能非特以卿更左右而具宜庶幾知予用文武爲一道旣非作好其又何辭所請宜不允故玆詔示想宜知悉

辭免兼史館修撰不允詔

勅某省所奏辭免兼史館修撰恩命事具悉朕永念爲邦必存信史考之在昔有尙書春秋之成規近莫如唐以知幾吳兢爲稱職肆圖玆任歷選在廷苟非其人不以輕授惟卿文學議論獨髙於一時代言談經皆合於朕意望實兩重搢紳所推必能發五例以成書兼三長而載筆惟我系興之迹實承中否之餘時當經綸事故叢委其重如此非卿孰宜休命旣行羣言皆穆何勞遜避其趣欽承所請宜不允故玆詔示想宜知悉

翰林學士乞外任不允詔

勅某省所奏乞解罷近職差外一次事具悉朕於艱難多故之餘有人物渺然之嘆爰諮執事數下詔書思求在野之賢以補周行之缺夫豈禁嚴之地素重之臣其學問文章追配於昔人其謀猷議論宏益於當世有如卿者可使去哉𨿽卿引疾之詞至於三請而未止顧朕畱賢之意亦已屢詔而無餘勉體至懷往安厥位所請宜不允故玆詔示想宜知悉

呂丞相賀知紹興府啟

伏審光膺睿防出鎭師藩郵傳所聞士夫胥悅竊惟慶抃伏以判府安撫寶學量澄玉海學富金籝素爲學者之宗夙擅儒林之秀玉堂金馬久煩摛藻之才皂蓋朱轓暫付承流之寄載惟雅望播在羣僉誦銅梁劍閣之辭蓋一時之奇作惟鳳閣鸞臺之詔誠萬目之具瞻某托契有光索居寖久棲遲陋巷悵竿牘之未修眷戀綈袍辱緘縢之寵逮永言感佩曷罄敷陳

呂丞相論吳玠麻事書

頥浩再拜自聞領帥淛東念下車之初事務繁劇不應以尺書上凂聴覧必蒙情炤玆辱墜教荷髙義厚徳不賜遐遺之意曷可勝言公在詞掖翰苑累年文章妙天下昨吳玠制詞入作數聨造意警防竊原雅意以爲旣失秦川之利則銅梁劍閣不敢恃險以爲難取而擊退賊兵也長安驛舍榜曰秦川驛咸陽縣北門額曰咸秦驛衰老素不善爲文但筦見如此爾

王教授祭內翰先生文【詹叔】

維紹興十二年歳次癸亥月日門生左從政郎充處州州學教授王之望謹以淸酌庶羞之奠敢昭告於內翰寶學先生綦公之靈曰古今所難莫如文辭文辭之中體重而施逺者又莫難乎書命之爲使世當承平優防翰墨則中人可以任職及夫艱難之際呼吸變古而發爲號令以宣導上意則皆欲切中於事機如三鎭詔書使姦雄不敢顧望奉天赦令𨿽武夫悍卒亦流涕而嗟咨是皆系成敗關盛衰非髙世之才不能善也故代王言者尢難乎多事之時國家南渡之初傾側擾攘而文徳廣被與武功而並馳當是時也公以髙文大筆振英聲於翰苑者凡五年於玆深厚爾雅渾渾噩噩以鼓動乎一世者固無愧乎兩漢之奇徑狹體方摩揣輕重錙銖必較曾一字而莫移制詔之出海內傳誦𨿽呫呫然好動其喙者亦莫得而瑕疵至今北扉東閣稱爲眞學士者皆曰非我公而誰其學問之富上探六經之淵奧旁獵子史之浩博而尢熟於國朝一代之儀凡典章故實與夫前輩出處之際上下數百載若指諸掌而無遺此皆搢紳士大夫所共推服至於嘉謀碩畫宻陳於中禁而系天下之安危治亂者則不可得而周知上方倚以爲相而民之無祿忽一臥而長辭世失名臣士防哲匠所以識與不識皆興殄瘁之悲矧惟小子出入門下從容受教蓋一紀以摳衣公不以爲不肖慰薦誘掖矜憐撫防之意最防厚於等夷訃音忽聞驚涕失聲而縻於斗食不得伸一慟於靈帷饋奠之微逺寓千里以致一哀而已若乃感念舊徳而懷儀刑則不知其何日而忘之也

資政文敏李公祭文【漢老】

維紹興十三年嵗次壬戌某月某日具位【云云】謹以淸酌庶羞之奠遣人致祭於叔厚宮使內翰閣學士之靈嗚呼人常有言知音實難嗟我與公相知幾年昔在宣和我官翰林公來過我袖有新文其光曄如其气韙如美玉在璞可爲璠璵薦言於朝有應如響非我私公公論固然公仕寖升我以言謫世故艱難嵗月如髮再見山陽靑衫白須日困盜賊鄰於渇饑淸蹕渡江我造行闕遭變不死以忝【原本缺】公亦戾止遂爲郎官鈞樞求賢典司文翰曰公之才應用有餘求之班行可以二數金礪方劚鵬風而騫簮筆螭蚴北門視艸大筆染濡帝寵賚之玉硯金蜍我寓於泉公來守漳往返防面握手欣驩杯觴淋漓懷抱傾防十年乖離一日笑語公再入侍歷典鉅藩奉祀以歸有命則然山川相望再見無日公以書來字畫猶濕報章未幾忽聞訃書天馬萬里躓於中塗惟公生平懷抱夷坦美玉精金一無可防謂冝黃髮且有嗣賢二者莫遂何辜彼天孰不我知莫如公厚孰不知公莫如我舊窀穸有期奠挽弗親緘詞寓哀以冩我心嗚呼哀哉尙饗

秦檜乞追取禦筆詞頭札子【紹興二十四年七月上次年檜亡】

臣伏仰陛下昨自軍興之初爲宗廟生靈計躬至軍前權與和好固已上格天心中興國祚所謂後其身而身先無以天下爲者可以托天下也臣至愚極陋繼亦將命出於自請當是時豈意有今日依乘風雲之幸蓋捐軀徇國萬一近似乃得與今日休兵保邦之大議非偶然也靖康之末邦昌僣號臣獨不戴異姓乞於皇宗不預背盟之議者選擇繼統其後軍前取出欲行懲斷幸而不死驅擄逺去臣終不變初議至爲徽宗艸書以爲南朝有子不當相待遽如石晉國相𨿽傲岸自用猶卽遣人送錢絹至盈萬數後有傳錄至中朝者其本尙在可考不誣愚臣於君臣之契與立朝本末如此昨自初還朝時首奏令劉光世通書請好其從呂頥浩都督在外臣又奏遣北人招討使監門客通書求好未幾邊報王倫來歸頥浩遂攘以歸已力援張邦昌友婿朱勝非來朝旣而圍城中人綦崇禮與頥浩勝非援邦昌時受僞命人謝克家復來經筵當臣之求去也陛下撫諭再三恩意欵宻臣獨以書生不識事體以必退爲眞是頥浩乃與權邦彥同日畱身乘間建言以爲宰相之去乃無一事於是旋易臺諫擬請禦筆至崇禮艸制之日請以爲據克家崇禮之疊用外人所不知臣固知二人獨頥浩所暱非陛下所柬注也崇禮被逐常以所得禦筆公示廣眾不知事君之體至於如此士大夫𨿽每每竊笑然以其人闒冗凡下搢紳所不齒不足以污牙頰姑置度外臣又以出處自有本末後世當有公議不必與此輩較曲直故不論也今崇禮已死無子獨有女嫁謝克家之孫伋之子若不收拾所降禦筆復歸天府則萬世之後忠逆不分微臣得君立朝無所考信實害國體伏望聖慈特降睿防令臺州取索崇禮所受禦筆繳進仍以臣今奏疏送付史館永以傳信不勝幸甚取進止貼黃克家初受僞命其子伋對所親厚言它日伋等柰何蓋已不有其父矣豈意自全以至今日克家受頥浩勝非之援再至經筵曾無幾時乃奏言陛下以一人召至又以一人言而去恐四方有以窺陛下其敢爲大言無所忌憚如此疑以傳疑何所不至伏望聖慈深賜降鑑七月十一日三省同奉聖防依

欽定四庫全書

北海集附錄下

宋史列傳

綦崇禮字叔厚髙宻人後徙濰之北海祖及父皆中明經進士科崇禮防穎邁十歳能作邑人墓銘父見大驚曰吾家積善之報其在玆乎初入太學諸生溺於王氏新說少能詞藝者徽宗幸太學崇禮出二表祭酒與同列大稱其工登重和元年上捨第調臨淄主簿爲太學正遷博士攺宣教郎祕書省正字除工部員外郎尋爲起居郎攝給事中召試政事堂爲制誥三篇不淹晷而就辭翰奇偉拜中書舍人賜三品服進用之速近世所未有髙宗猶以爲得之晚車駕如平江有防鄒浩追復龍圖閣待制崇禮當行詞推帝所以褒卹遺直之意有曰處心不欺養气至大言期寤意引裾嘗犯於雷霆計不顧身去國再遷於嶺徼羣臣動色志士傾心又曰英爽不忘想生气之猶在姦諛已死知朽骨之尙寒同列推重除試尙書吏部侍郎時從官惟崇禮與汪藻尋兼直學士院以徽猷閣直學士知漳州其俗悍彊號難治屬有巨防起建州聲撼鄰境人心動揺崇禮牧民禦眾一如常日訖盜息環城內外按堵如故徙知明州召爲吏部侍郎兼權直學士院時有詔侍從官日輪一員具前代及本朝事關治體者一二事進入崇禮言祖宗以來選用儒臣以偹講讀若令從臣一例獻其所聞旣非舊典且令越職望令講讀官三五日一進乃命學士與兩省官如前詔又言駐蹕臨安以浙西爲根本冝固江淮之守然後可以圖興復蜀在萬里外當召用其士夫以慰安逺人之心時兵革後省曹簿書殘毀幾盡崇禮再執銓法熟於典故討論沿革援據該審吏不得容其私後有詔重刋七司條勅崇禮所建明悉書爲令移兵部侍郎仍進直學士院禦筆處分召至都堂令條具進討固守利害崇禮奏諜傳金人並兵趣川陜蓋以向來江左用兵非敵之便故二三歳來悉力窺蜀其意以爲蜀若不守江浙自揺故必圖之非特報前日吳玠一敗而已今日利害在蜀兵之勝負又言君之有臣所以濟治臣效實用則君享其功臣竊虛名則君受其實用之利在國虛名之美在身忠於國者不計一己之毀譽惟天下之治亂是憂潔其身者不顧天下之治亂惟一已之毀譽是卹然效力於國其實甚難世未必貴竊名於已其爲則易且以得譽二者有關於風俗甚大是不可不察也九月禦筆除翰林學士自靖康後從官以禦筆除拜自此始楊惟忠邢煥以節度使致仕告由舍人院出崇禮言祖宗時凡節鉞臣僚得謝不以文武並納節別除一官致仕熈寧間冨弼以元勲始令特帶節鉞致仕其後繼者曾公亮文彥博他人豈可援以爲例詔自今如祖宗故典進兼侍讀兼史館修撰時有防重修神宗哲宗正史兵火之後典籍散亡崇禮奏神宗實錄墨本元祐所修已是成書朱本出蔡卞手多所附防乞將朱墨本參照修定哲宗實錄崇寧間蔡京提舉編修增餙語言變亂是非難以便據舊錄修定欲乞訪求故臣之家文獻事迹參照又奏知湖州汪藻編類元符庚辰至建炎己酉三十年事迹乞下藻以已成文字赴本所並從之先是藻奉詔訪求甚備未及修纂崇禮取而專之嘗進唐太宗錄刺史姓名於屏風故事曰連千里之封得一良守則千里之民安環百里之境得一良令則百里之民說牧民之吏咸得其良則治功成矣苟能效當時之事以守令姓名詳列於屏簡在帝心則人知盡心職業再入翰林凡五年所撰詔命數百篇文簡意明不私美不寄怨深得代言之體以寶文閣直學士知紹興府劉豫導金人入侵楊楚震擾髙宗躬禦戎衣次吳防崇禮以近臣承寧方靣謂浙東一道爲行都肘腋之地備禦不可不謹宻疏於朝得便宜從事於是繕城郭厲甲兵輸錢帛以犒王師簡舟艦以扼海道疚心夙夜殆廢食寢及春帝還七州晏然不知羽檄之遽期年上印綬退居臺州卒年六十贈左朝議大夫崇禮妙齡秀發聰敏絕人不爲崕岸斬絕之行亷儉寡欲獨覃心辭章洞曉音律酒酣气振長歌慷慨議論風生亦一時之英也中年頓挫塲屋晚方登第以縣主簿驟升華要極潤色論思之選端方亮直不憚彊禦秦檜罷政崇禮艸詞顯著其惡無所隱檜深憾之及再相矯詔下臺州就崇禮家索其槁自於帝前納之且將修怨防崇禮已沒故身後所得恩澤其家畏懼不敢陳士大夫亦無敢爲其任保樓鑰嘗敍其文以爲气格渾然天成一旦當命書之任明白洞達𨿽武夫逺人曉然知上意所在云

氏族言行錄

綦崇禮防而頴邁不好嬉弄讀書學文月開日益儔輩莫敢望甫十歳能作銘以志邑人之蔵屬辭比事音節皆中律呂父見而大驚顧謂皇妣曰吾門自髙祖以來劬躬積善之報其在斯乎光堯駕幸平江有旨故鄒浩追復龍圖閣待制公當行詞推上所以褒防遺直之意有曰處心不欺養气至大言期寤意引裾嘗犯於雷霆計不惜身去國再遷於嶺徼羣臣動色志士傾心又曰英爽不忘想生气之猶在姦諛已死知朽骨之尙寒同省舍人李正民見之曰比吏房詞頭皆常常除目不足騁辭今君爲鄒艸制良可喜也及錄黃具公告假而李獨直以已名行下公戲之曰君固欲掛名道鄕公制但恐潤色非工反爲名累耳李笑曰人當知出君手而不知吾並得掠美幸矣其文爲同捨所重如此嘗上言車駕駐臨安卽以浙西爲根本宜固江淮之守然後可以圖興復西蜀在萬里外當召用其士大夫以慰安逺人之心至於繩外臺奉令簡忽之愆革諸將第功遷補之濫汰冗兵撙浮費皆時所難言者禦筆處分召至都堂令條具進討固守利害公奏曰金人自靖康以來無歳無兵及乘輿南渡己酉之冬直犯江浙逮其歸師齟齬謂可以休矣乃且移兵以擾關陜乘我冨平之敗遂窺巴蜀幸吳玠一勝稍挫其鋒然其圖我蓋未忘也今偵諜所傳皆言金人並兵以趨川陜可以知其情矣蓋以向來江表用兵非金形勢之便故二三歳來悉力窺蜀其意以謂蜀若不守江浙自揺故必圖之不置非特報前一敗而已則是今日利害在吾蜀兵之勝負吾兵占勝而金不得近蜀則必气索而眾離若乘其敗而西自防漢東自淮海進兵以攻討則我必大得志而中原定矣爲天下者審夫議論規模所存而已規模者國家所恃以立議論者規模所恃而定議論定則規模立規模立而國家之勢成矣議論不定則規模不立規模不立而國家之勢危矣夫規模議論尢急於天下多事之際議論定則成不定則敗規模立則存不立則亡此成敗存亡之機也竊以爲今日之議論規模宜出此三者恢復中原以成再造之功上也因所有之地而疆理之中也苟目前之安而無所爲下也語其上則今之力誠未可爲守其下則吾之勢未可復立惟度時量力就其中者爲之中者旣成則其上者可馴而致苟止於下則𨿽志於中者不可復得矣欲望陛下發自聖志明詔大臣毋取言髙以害實治毋偸茍安以玩歳月議論審其可用規模定其適中以此立政事以此任人材以此責功效如是而期月之間治功不成未之見也今已過防秋且逺近傳聞通使人情恐便舒緩謂宜申戒防江將帥明逺斥堠防阨險要選練士卒日訓於師常如遇敵以爲先事之備庶無後悔苟和議遂成亦未可以弛備況今日耶公再入翰林凡五年所撰詔命數百篇文簡意明不私美不寄怨固已得正言之體而慷慨論事無所回避不虛爲侍從帷幄之臣秦檜上章辭位上召公出檜所獻二防大略欲以河北人還金中原人還劉豫上又曰檜言南人歸南北人歸北朕北人將安歸又檜言臣爲相數月可驚動天下今無聞故公載之制詞略曰自詭得權而舉事當聳動於四方逮玆居位以陳謀首建明於二防罔燭厥理殊乖素期川陜宣撫副使吳玠以功進檢校少師兩鎭節度使公當制有曰陸海神臯旣失秦川之利銅梁劍閣敢言蜀道之難言者謂秦𨿽淪防而川未嘗失也指以爲病上知其非公猶援唐故事自謂失職力引疾求去遂除知紹興逆豫導鄰國入防揚楚震擾上躬禦戎衣次於吳防公以近臣承寧方靣謂浙東一道爲行都府肘腋之地備豫不可不謹宻疏於朝得便宜從事於是繕城郭厲甲兵輸錢帛以供王師犒給之須簡舟艦以扼海道衝突之患疚心夙夜殆廢寢食及春大駕凱旋七州數十縣之民按堵自如不知邊書羽檄之遽公之力也公平居不爲崖岸嶄絕之行亷儉寡欲獨覃思於學問文章白首不倦彊記黙識繇唐虞三代以曁國朝之隆君臣事迹先後數千載如指諸掌視唐燕許常楊爲不足道上每曰綦公之文有體眞學士也秦檜罷政公艸詞頭著其惡無所回隱檜甚憾焉及爲太師怙權張甚必修怨而公已歿矣然身後所得恩澤其家畏懼不敢陳士大夫亦無敢爲之保任閱十年矣猶稱詔下臺州取壬子八月所賜禦筆眾論嗟愕檜死朋憸盡逐識者慨公之不及見也趙思誠祭之曰公妙齡秀發聰敏過人辭章之妙追古作者博習詩書六藝之文旁通諸子百家之編下逮傳記小說靡不該貫奕碁音律悉皆洞曉酒酣气振議論風生長歌慷慨旁若無人眞一時之英也誠爲確論中年頓挫塲屋晚方登第一主縣簿卽踐華要當官直气敢言多靣折人無所忌避𨿽始終以文翰際遇而朝廷有大議論上必咨訪故內外憚之如臺諫然初拜掖垣卽兼內職後兩領天官亦如之在玉堂前後五載上屢欲大用爲權臣中沮不果建炎間駐蹕靡定詔令多不時下公受命立成上毎嘉奬曰綦某制詞知體語言輕重得宜無可防檢者時議以爲中興之功非特將士宣力蓋詔令亦有助焉

樓鑰原序

南渡之行公在帝側實代王言詔防所至讀者感動諸將奔走承命如陸宣公之在奉天也尋入翰苑當羽檄旁午書詔塡委之防而播告之修不匿厥防呂宗穆以首相開督府訓辭尢爲宏偉有曰盡長江表裏之封悉歸經略舉宿將王侯之貴咸聴指呼其能布宣威靈張大國體類此蓋公篤意經術博覧彊記以直道自任才髙而气剛平時爲文不爲崖異之言而气格渾然天成故一旦當書詔之任明白洞達𨿽武夫逺人曉然知上意所在非規規然取靑嫓白以爲工者比也

楊萬里原序

記覧極其博辭章極其麗而正君定國扶世立教根於自然其進言也曰畏天曰愛民曰法祖宗曰務學曰從諫曰進賢退不肖其說經也探聖賢之本指別訓詁之是非取正而捨奇尙通而惡鑿以今凖古據舊鑑新皆正心修身齊家治國平天下之要何其多取哉鴻筆麗藻冠於一時有功中興獨當上意如威鳳祥麟斯亦偉矣而自放泉石罙入仙城回縈之中𨿽萬鐘千駟不與易也一觴一詠興寄事外𨿽不多賦顧其閒雅澹泊弗雕而工豈營度悲鳴者所能防耶

