

欽定四庫全書

集部三

演山集目錄

別集類二【宋】

卷一

古詩

賀拜罷南郊獻詩

次魯直烹宻雲龍之韻四首

次曽宣徳竹窻之韻

簡政堂

題楊氏聚義軒

聽隠士琴

送胡君逰洛

湖上閒賦

寄題存心堂因簡正仲運使

戱惇禮久不作詩

寄郭公域

簡元輿祠部二首

觀試

簡無咎學士

醻正之賞花之什

寄題妙光亭

觀蠶

迎暉亭【以下圓石六題】

邀月亭

淸輝亭

翠筠庵

快覽亭

招仙亭

龍鳳茶寄照覺禪師

送範子鎭

卜居潮山

假山

卷二

古詩

謝人恵茶器並茶

陪防稽守逰鑑湖

送滿龍圗守奉化

次舒堯文秋夜有感

送劉和甫之江東

醻子眀冬後出思正夏日見招詩

醻程忠彥見贈

送延平太守

夏云

矮松

不流軒

春霽

送郭公域

寄連君佐

送人歸符離

送林疑獨教授

閒書

蔡相廟

三亭崗

蓬池

嘯臺

七賢裏

靈艸

嵗寒堂

丰提刑赴西蜀

贈靈谷山人

卷三

古詩

寄隠者

送陳知縣

和仲時覽李白集韻

覽武夷記

結交

畱題琴軒

讀羅隠孟郊詩

答仲時髙軒小酌之什

送駱君歸隠廬阜

逰東山大乘寺

題桃花菊

題水雲村

送方彥稽解元

道倫竹閣

曲水亭

覽和靖章安西湖之什

送人赴官祕閣

題臥陶軒

初夏書呈同捨

暑中喜雨

重九遣興

水閣

釣磯

澄心堂

濯纓堂

重蓮軒

日休亭

卷四

古詩

寄臥云先生

五祖長老恵竹簟

贈方外士

贈崔風子

貽李道士

琴軒

仙防樓

讀王黃州遊官篇

積雪

交逰

醻程忠彥見寄

送紀教授

貽儒生

送公表判官解官南歸

贈謝殿院

雲門館

鷺下亭

釣璜臺

駐興橋

步虛橋

鴛鴦渚

鴻鴈渚

翫鷗亭

綠巖亭

歌丰堂二首

醉歸亭

水鑑亭

竹林齋

湘江亭

桃溪庵

贈周生

經遊湆澹畱題澄寂軒

卷五

歌行

昭君行

鷰子樓

春日寄友人

中秋月

送王愼中【並序】

再遊普光寺

中秋日賓興宴

贈天臺禪鑑

通道瓢吟

謝莊顏延之吟

喧犬行

懵鷹行

巧蛛行

卷六

律詩

元防次宰臣之韻三首

侍宴池上

集英殿考試酬唱五首

降虜來朝次葉尙書韻

次門下侍郎東省懷右丞之韻

次東閣內翰感舊之韻

靑社宴遣貢士

次常父著作曝書之韻

送都鈐郭太尉

送中吳太守

送袁運判赴荊湖

送陳瑩中赴定逺

送衡州太守

送袁志行曺戶

贈呂夢得

次齊守巖叟東湖之韻三首

送王道源判官

和馮達夫小沼

寄五峯長老

送斛絳侍親之官

寄鵝湖佛智長老

防黃正臣

雪中泛舟

題妙光堂

書懷呈同志

秋雨喜霽

錢塘山居早起

澄淸軒

拂云軒

雪

梅花

泛湖

偶成示道溫

歸鷰

寄及之

初秋偶作

除夜呈張公實

客暑因書昔日山居之樂

卷七

律詩

秋暑喜雨

試院中秋夜月

貢院上元

還鄕有感

和章樞宻西齋

次陳子眞見別之韻二首

觀湖四首

次陳殿院逰洞霄之韻

秋日苦雨

聽隠士琴

送翟司業赴南康二首

醻友人見寄

寄題溪堂

送柴伯通歸衢梁

寄淸退君章夫人

春雨喜晴

寄王之道

長樂宴遣貢士

貽開平佛智長老

寄袁思與

與南京畱守

中和堂雙蓮呈張內翰

次大野雙源水閣

送陳子眞二首

感舊呈彭城太守

觀菊

贈葛侍郎

自警

贈張山人

贈傳神師

對菊閒飲

題南華洞

江下山居

信步

寄梅承事

東山三題

簡叔文

卷八

律詩

寄題範氏六桂堂

聞鴈

大暑

山堂有作

題愛竹軒

除夜

楊立之南歸

南樓有作呈仲矩舍人

秋夜

送李季益龍圗

淸勝亭

嵗暮偶成

贈致政葛侍郎

九日逰堯山

贈張太保

除夜送倪簽判

觀逰山記感舊寄霍子侔

再寄及之二首

防友人飲

送方子元赴固始

送林君錫宣徳

送仲時南歸

與子侔同官感舊

靈璧逰張學士園

謝人示詩集

寄陳充道

頥堂

送鄭教授

長樂閒賦十首

秋日有感

和寄麻城饒令

白蓮閣

寄題明捨

藤杖

寄蕭思逺

寄湖江二十四叔

表海亭

社日逰雲門山

卷九

律詩

次泠風閣之韻二首

寄題澄虛閣

贈致政王朝奉

次張祕校逰僧捨之韻

和試院感秋二首

送劉教授

平嵐亭

湖上

送江晦叔逰湖山

送升師行

畱題西禪寺

題鄕老堂

次趙彥思東湖見寄之韻

和範宏甫

喜張公實至

方祖仁都門阻雨

桐廬防景亭二首

送王道觀錄事

貽劉先生

題望逺樓

寄陳邵老二首

次邦彥節推見寄之韻一首

寄簡能

橊花洞

訪曽君施不值

送李奉議

貽沖和子

陰陽

遊洞霄簡陳伯修

考試和惇禮之什

偕道觀雪中聨句

徐州逰崇寧

道中有作呈崔風子

卷十

絕句

舟次嚴子陵瀨五首

和張樞宻西齋

和人聞角二首

秋日有感二首

延平閣閒望十首

梅花八首

次禹弼同逰滕王園池四首

逰山

牡丹

醻淄守見寄三首

訪鄧承旨不值

重九候拆號官

逰淨慈寺

逰孤山

信步

代探花郎二首

泛淮

贈致政張郎中

暑中偶懷江上舟行四首

試院呈同事二首

舟行二首

石橊庭院有感

懷古堂偶感四首

立春奉祠太乙

送人歸浦城

浦城道中

登汴堤

舟次靑口二首

覽杜牧洛陽故事二首

醉經堂

浴靈芝院訪照律師

桐廬縣仙人洞十題【並序】

卷十一

絕句

泛舟錢塘西湖五首

舟次松江

西興山院

漁者四首

藏春峽

容照巖

茶苑二首

冬後四首

建溪舟行

淸陰堂三首

江上對月

雙梧堂

次李大夫郊步之韻二首

江上

貽傳神師二首

題仁壽閣

夏日窻下

嚴州同太守逰烏龍寺四首

寄懶散子三首

萬松嶺之龍山

還鄕有感

戱寄南華翁

題止止堂

妙光堂

謝恵香餅二首

和靖山居

逰霅溪寄同志

逰吳有作五首

次張太保韻

送張信道

途中重九

乞茶

飲意

歸鷺

貽如祖大師

還鄕道中聞杜鵑

卷十二

絕句

萬竹軒八首

鼓角樓初成二首

荔子二首

送周奉議吳江三首

戱贈席上侍人

暑中二首

松軒對雨有感

湖上閒賦五首

徐通直守連州二首

逰靈芝僧房三首

贈致政李大夫四首

菊花四首

平山堂二首

谷林亭

蜀井

送公濟朝議守長樂五首

還鄕簡淸臣潛夫二首

送劉教授之官豫江二首

春日有感

看山亭二首

訪照律師因浴靈芝二首

和蔣樞宻送侍者歸

有客對酌

西歸亭

歐冶池

送陳季甫

送鄧元孚三首

雪中友人圍碁

友人見問不作詩

寄李潛夫

偶成

流溝山

舟行感舊

次友人月夜樓上之韻

泛南湖二首

友人垂釣

偶成四絕書寄子堅道契

卷十三

記

遊山院記

懷逺亭記

觀盡軒記

秀橘記

水雲村記

卷十四

記

鄂州白雲閣記

潛軒記

看山亭記

靑州坊門記

崇寧萬壽觀記

東湖三樂堂記

卷十五

記

順興學記

雙源記

步云閣記

延平記

卷十六

記

文軒記

淸心閣記

葆光閣記

日省堂記

坦履橋記

琴軒記

崇寧萬壽寺記

卷十七

記

閱古堂記

佚老堂十景記

黙室後圃記

安肅軍建學記

含淸院佛殿記

公餘堂記

三交堂記

卷十八

記

風月堂記

重修澶州學記

悟靜軒記

靑州學記

重修興國軍學記

太平州蕪湖學記

卷十九

序

臥云先生西逰序

諸公紀贈子鎭詩序

東林集序

送黃教授序

答大覺道果詩序

言意文集序

順興講莊子序

余靑字長生序

卷二十

序

送劉子甫序

師徳字序

長樂詩集序

劉應伯字序

黃帝祕文序

演山居士新詞序

講齊物論序

卷二十一

序

資深字序

書意集序

樂府詩集序

選佛圗序

諸家詩集序

章安詩集序

送仲時南歸序

六桂堂詩序

陳商老詩集序

卷二十二

序

講周禮序

澶州講易序

張舜元講易序

延平講論語序

圎石詩序

卷二十三

書

上黃學士書

見呂參政書

辭州學教授書

代上教官書

代上有位書

答總長老書

卷二十四

書

見南京畱守書

代上時相書

代上知郡書

代上監司書

見陸直講書

與教官書

代上教官書

卷二十五

啟

狀元及第謝啟

府學解元謝啟

南劍州解元謝啟

賀正與監司啟

謝發運啟

謝判監啟

謝澶州韓諌議啟

謝賜詩表

謝賜燕表

卷二十六

表

論性表

辭免太常少卿表

謝除兵部侍郎表

謝除正任侍郎表

謝除禮部侍郎表

議北郊表

乞外郡第三表

謝除知潁昌府表

謝除知靑州表

謝賜歷日表

謝賜神宗皇帝禦集表

賀元旦表

太后受冊賀皇帝表

賀太后受冊命表

卷二十七

表

賀復湟州表

賀五星循軌表

賀徳音表

又賀徳音表

賀復鄯州表

謝除知廬州表

謝除知鄆州表

謝宮觀表

謝贖金表

賀溪洞納土表

賀日月交不蝕表

謝轉朝奉大夫表

謝再任宮觀表

皇后受冊賀皇帝表

賀天寧節表

謝除知福州表

卷二十八

表

謝賜貢舉勑令表

謝賜歷日表

又謝賜歷日表

謝賜五禮新儀表

貴妃受冊賀皇帝表

賀燕樂表

賀天寧節表

又賀天寧節表

賀陽徳觀瑞竹表

賀嘉瑞殿雙蓮表

謝賜元圭批答表

皇太子受冊賀皇帝表

賀皇太子受冊表

賀諸州軍祥瑞表

天寧節進引銀表

謝除龍圗閣學士表

卷二十九

疏

天寧節功徳疏四道

聖節功徳疏

同天節功徳疏

聖節開啟書

忠獻令公功徳疏

眞如開堂疏

東禪開堂疏

西峯開堂疏

廣因開堂疏

盧山開堂疏

淨土開堂疏

堅尼師開堂疏

卷三十

詞

桂枝香二首

新荷葉

漁家傲七首【並致語】

永遇樂二首

驀山溪

喜朝天

錦堂春

霜葉飛

水龍吟

蝶戀花六首

喜遷鶯

宴瓊林

宴春堂

卷三十一

詞

雨霖鈴

桂枝香

喜遷鶯

洞仙歌三首

八聲甘州

滿庭芳

宴瓊林三首

滿江紅

減字木蘭花

瑤池月二首【並序】

蝶戀花十首【並致語】

靑門引

滿路花

卷三十二

挽辭

神宗皇帝挽辭五首

哲宗皇帝挽辭三首

憲肅太皇后挽辭三首

欽慈皇后挽辭

曾魯公挽辭

王岐公挽辭四首

安康郡夫人挽辭三首

郭將軍挽辭三首

顧學正挽辭

夫人陳氏挽辭三首

陳朝議挽辭五首

兪法曹挽辭二首

太君黃氏挽辭四首

壽安太后挽辭

章銀靑挽辭

悼張公實

悼陳伯修殿院三首

悼陳先之博士

悼李承議

陳恭人挽辭二首【闕】

哭陳商老

卷三十三

墓志銘

中散林公墓志銘

朝散郭公墓志銘

承事陳君墓志銘

夫人陳氏墓志銘

太原居士墓志銘

卷三十四

墓志銘

夫人王氏墓志銘

滎陽鄭君墓志銘

夫人葉氏墓志銘

夫人黃氏墓志銘

夫人林氏墓志銘

承事林君墓志銘

河南方君墓志

法曹兪君墓志

照覺禪師行狀

卷三十五

雜文

三淸殿上梁文

謁謝先聖文

謁謝先師

勸農文

傳神眞贊

曹子眞贊

神眞寓言贈靈一

書顏魯公帖後

書墨竹畫後

書子虛詩集後

書渤海郡王孫勘後

書房齡傳後

書長公指詩後

書太原王子命書後

書自然子書後

書李太白對月詩後

書樂章集後

書張茂先傳後

卷三十六

雜文

請羅漢贊文【並序】

六祖傳付偈頌【並序】

泗洲頌

上天竺思上眞頌

請頭陀安文頌

壽堂銘

卷三十七

禦試策

卷三十八

周禮義

攷其徳行道義而勸之

官刑上能糾職

辧廟祧之昭穆

卷三十九

周禮義

王功曰勲

占六夢之吉凶

百工飭化八材

卷四十

論語孟子義

君子多乎哉

有徳必有言

唐虞之際於斯爲盛

當務之爲急

一介不以與人

引而不發

卷四十一

論

聖人以淸爲難

以法爲分

不以智治國

以道觀分而君臣之義眀

卷四十二

論

知予爲政之寶

樂記

中庸

卷四十三

策

取士

風俗

訥言

卷四十四

策

擇將

法律

天變

卷四十五

策問

性學

商周曆世盛衰

學者之志

六經之失

罷納粟

孔孟之志

古今學者言行不同

服制

禁摧

革貪僣

擇將

禦戎

卷四十六

策問

漢唐之君所學深淺

黃河利害

錢物輕重

茶法

選舉

唐人之學

吏部銓綜之術

人材得失

禮樂

禁衛之兵

稽登校比之法

卷四十七

雜說

卷四十八

雜說

卷四十九

雜說

卷五十

雜說

卷五十一

雜說

卷五十二

雜說

卷五十三

雜說

卷五十四

雜說

卷五十五

雜說

卷五十六

雜說

卷五十七

雜說

卷五十八

雜說

卷五十九

雜說

卷六十

雜說

【臣】等謹案演山集六十卷宋黃裳撰裳字冕仲南平人元丰五年進士第一累官禮部尙書贈資政殿大學士諡忠文其集見於陳振孫書錄解題者六十卷今此本卷目相符蓋猶宋時原本惟國史經籍志作黃裳兼山集四十卷書名卷數俱不合蓋焦竑傳錄之譌不足據也裳宋史無傳其行事頗見於他書福建通誌稱政和宣和間三捨法行裳上書謂宜近不宜逺宜少不宜老宜富不宜貧不如遵祖宗科舉之制人以爲確論蓋亦伉直有守之士故其詩文俱骨力堅勁不爲委靡之音同時莊念祖述方外志乃謂裳爲紫防天官九眞人之一因誤校籍墮人間云云說殊誕妄蓋以裳素喜道家元祕之書又自稱紫元翁往往愛作塵外語故從而附防之耳玆編爲乾道初其季子玠裒輯建昌軍教授廖挺訂其舛誤刻於軍學前有王悅序亦稱其淵源六經議論一出於正云乾隆四十二年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

演山集原序

延平有釣潭焉緜亙數百里有蛟龍盤礡其下州之北有山焉曰演峯气狀淸爽怪麗有神人棲息其間尙書端明黃公冕仲於玆宅焉喣淸冷以爲藂鮮榮以爲體鏗鍧乎事業而奮發乎文章旁紹曲摭橫貫勁出竊謂演峯英偉之气鐘乎公之身著爲公之文若不發不休者公所爲文集命曰演山蓋有取焉爾公以文章鳴於世在元丰間策試於庭實魁多士士之學爲文者由是始知有公之名然所知者止此耳公之髙文大冊汪洋瀚漫不知紀極在韋布初收拾遺稿已四十卷嘗自爲之序道其梗槪旣而歷華要階常伯不倦著述所積愈多類而析之爲捲凡六十焉其淵源六經栽培教化要之議論一出於正而後已其他所作時得方外之致飄飄然出塵物表逸歌長句駿發踔厲兼眾體而有之若未易名狀恱自丱角竊窺其一二於竿牘中嘗肉一臠大嚼乎五鼎之味紹興庚辰與公季子同僚宗邸遂與聞公之爲人比復遺公所爲全集再拜敬讀日不足繼之以夜且以自釋曰讀其書見其人而師事之幸之大也其書𨿽存其人已古若可恨也亦可慶也東坡先生方童稚逰鄕校覩䢐徠所爲慶曆聖徳詩則知敬愛範文正公及來京師竟以不及見爲恨旣而得公之文而爲之序且自喜獲掛名文字間以自托於門下士之末士之好古慕道者志意不衰如此公生平行事當與文正相伯仲而恱欽慕之誠竊自托於東坡𨿽然公之名固足以垂不朽若無待文而後傳亦無待恱之序而後顯恱旣誦公之文日久復喜得其全於不覩之後玆序之作義不敢辭故以云左朝散郎權知溫州軍州主管學事兼管內勸農事借紫金魚袋莆田王恱序演峯延平之北山晉人演客寓焉傳者以爲演客避晉煉丹於其上丹成飛舉而去莫知其所自其峯之勢下爲三支中一支州宅之所防奔驟而南向至乎劍潭之濱而後已予宅在焉朝云旣斷萬仞橫空夕照方收千巖凝碧神深气爽果致髙眞發育誰知遺丹常在鸞鶴之蹤煙霞之景牛斗之光風雷之信有時變現南北相照而予常以自適獨逰乎其間或曳杖以穿雲或拏舟而泛月對景無系觸類有感道徳之鄕義理之境乘興而言惟意所在爲布衣時寘鄕士之列所爲文收拾遺槁得四十卷自古善言陰陽者及今日事皆如其說故以演山名其集山之下予之長養成就不忘其所自焉因敍其事以見於世云

欽定四庫全書

演山集卷一

宋黃裳撰古詩

賀拜罷南郊獻詩

中天臺上聞天語將下人間防眞主王室堂開秋意深怱怱瑞气排羣陰挿空儀物望不斷文采髙下成遙林鐵衣十萬熊羆勇忽擁天衢海濤動兩序朱簾語相慶皆謂君王能紹聖昭昭神考體天徳昔向眀堂布仁政君王欲報天地恩乃修宗祀開端門玉輅亭亭張日月中望堯云降天闕淸宮行事齋心微黙與神交誰得知獻饗歸來待祠殿上帝先従道心見龍衣登降天香濃一片鈞天庭燎中振鷺於飛佩聲響恍如三代觀臣工先皇基緒旣肯構配侑豈或慙髙穹安得公屍不來燕自是諸侯皆望風奏歌已薦致和樂飲受乃酢持盈功曉來忽聴道傍語従此天觀觀九敍瑣瑣愚臣何所補只願獻詩歸樂府

次魯直烹宻雲龍之韻

宻云晚出小團塊𨿽得一餅猶爲丰相對幽亭致淸話十三同事皆詩翁蒼龍碾下想化去但見白雲生碧空雨前含蓄气未散乃知天貺誰能同不足數啜有餘興兩腋欲跨淸都風豈與凡羽誇雕籠雙井主人煎百椀費得家山能防本

春來腰筥修溪童摘山歸去如年丰主人長啜不言酒焉用兒女扶山翁聞說佳致欲相逐勞生急放塵緣空時走長須汲雙井豈吝七椀邀盧仝夜歸須步三峯月曉望還乘五桂風靜中且看狙公籠此樂吾宗好方寸已向【闕】淸望根本

三峯峭拔如武夷秀气入艸根幹丰秋堂一笑詩相共竹杖未化誰知翁非特鷹爪致我啜芋栗亦慰腹中空修魚上釣開酒甕但欲醉我君寧同須飲一斗寄混沌吹使自覺桃源風此言當踐非相籠百嵗豈能空自窘萬頃汪汪同一本

春山椎鼔雀舌細石澗垂絲魚肉丰異時相逐許餘地杖黎自號田家翁有年無累反觀處水天云盡涵秋空𨿽云出處有義命必欲長往非人同校書千古竄訛謬日長閒禦瀛洲風故園且付煙雲籠落筆成詩今防捲洗我煩襟求副本

次曾徳宣竹窻之韻

導彼淸冷泉育此嬋娟身幽哉窻戶間猗猗窺鱗鱗有霜能獨畱無徳難相親乃聞曽子風嗜好非今人

簡政堂

簡政豈在事養源無他心持守得綱領施設従胸襟虛靜古意逺平易人情深光景淸不染悉付公餘吟

題楊氏聚義軒

聚義歸淸虛無欠亦無餘聚利赴嗜欲自喪俄自續義在詩與書利在金與珠金珠壯人顏俯仰一世間我去彼不隨彼去我不觀詩書入靑瞳藏蓄心腑中貽之修乃孫操之修乃躬秧種秀沃壤願飽萬腹空源泉洌淸甃旣與還不窮開軒有意哉短什嘉仙翁黽敏愼所交髙攀古人風

聽隠士琴

幽意不可象因心而後形至聲不可僞因心而後生三尺膝上孤一寸胸中鳴急聲如飛泉瀉瀉秋云邊巧聲如流鸎歷歷春風前幽人無此心素弦無此聲心與手相忘意與聲相迎彈者自到古聞者誰知音但見風色吹我淸欲禦此風天上行

送胡君遊洛

得喪紛紛轉羣欲誰及愛松三十六有客忽自東南來已爲湖山飽雙目逸興不住皇州春天津橋南酒初熟長念花王司馬阪洛陽今寓誰家館已聞香信滿東風嬪禦相従水光畔芳容須向盛時吟昔也醉翁長恨晚【事見花譜】谷雨且老黃鸝聲急上徵鞍望瀍澗送行詩句無纎塵自有交逰在霄漢藜莧膓中何所須但愧銀鉤落香翰看花知遺生看山知養神妖奇怪麗九十種未失東風助培壅三十六峯元气淸獨挿太虛無古今

湖上閒賦

錢塘吳之雄西湖乃其貳晴虛混髙下寒光墮蒼翠俯仰睨澄澈融結防幽防日月司晦眀煙雲管開閉樓閣生有無塵凡換奇異素藹俄包藏物象已非二中有虛一子四顧銀色世云呼漏余晷稍盛卻陰翳遞回天漢眀收攝何所取近影認遙碧故態獻新媚振羽鷺初起一葦出天際大巧現奇畫人歡發幽思杖履秋林深弦管春波細名字人不知閒藏洞霄吏

寄題存心堂因簡正仲運使

有樂不在物況當仕而優外騖乃自苦作徳能日休身計尙未適安能爲道謀基址更所寓得地東南陬經營喜宋子闡繹嘉毛侯紛囂落寂境蒸鬱回素秋事少徳機靜風微花信幽林悄鳥相應日閒絲自逰中發靈台光下照彪池流神怡況味逺意虛才智周眞見造不滅妄想降無求所示良可助所超安可醻【公以存心堂記見示】防合果有道寧復嗟阻修

惇禮兵部久不作詩偶成數韻奉戱

南宮先生好談古齒牙所掛多老杜劍气中盤防時吐欲看光芒出庭戶平生气直易言語不解聱牙斵詩句先生莫學東野苦我願爲云【闕】相去

汴河解凍郭公域將行以詩奉寄

霜華一望銀河道聞說行艫猶未果淸暘想快東去情未斬凝冰已先破東鄰空憶樽前佐爲誰更把金巵倒汾陽逺商今有人不見纎塵落幽抱畫梁燕子趂時歸故園莫放春光老

簡元輿祠部

文藝相従春欲暮未去皇州散還聚【去年聨事武成宮令防軍器所】豈期擾擾凶器場卻防髙談翫千古冷官輒對華省郎亦許烹煎待賓主文章𨿽自根本來裂破大全空縷縷如公自蓄胸中奇長短豈能欺五度曠野羣陂渴霖雨欲叫蝦防已窺戶春衫未疊麥寒薄最愜含毫斷詩句如公簡靜意尢逺卒邇淸風慰遐慕牽率鄙興逰太虛滿我縑箱始歸去

百花巖上仙人住巖下爲州山水聚白冢靑冢南北人倒影沈沈獨懷古倚欄把酒與誰同況是使君爲獻主應喚漁舟疏葦中旋膾防鱗落紅縷祕書座上最軒昂能共春云爭態度紅衣帶月今何處防轉春殘掩朱戶飛船送客空斷腸梁塵漫落聲中句虛白亭前湖水閒忽爲霓裳起思慕出門沙土亂如雨薫風吹夢天南去

觀試

題墨脫新鐫扄鑰開淸曉文衡朝士髙香案天風小銀袍帶殘月玉鷺集寒沼赳赳幹城材銜枚出逺徼才气方自彊未戰意先挑臨文尋汝賢形見乃微妙人才焉可齊云漢多年少慳思憂明膏俊性翫斜照得喪召榮辱羙惡露嚬笑修毫飲流液靈珠落光耀雕琢破巨璞歌舞探長鞘含蓄旣寂寂運動還渺渺重賞豈敢吝行當塞明詔

簡無咎學士

北澶車馬來何暮芹茒池邊失歡聚【昔年權教授於澶淵及無咎至而裳去矣】有分共爲文字逰卻向西郊話今古人賴聰眀多自僞信厚期君中有主職事無塵靜相對滿詩書香數縷嚴扄如在栁陰中綠幄朱簾細風度紫犀銙破雪花濃石鼎煎聲繞窻戶凖擬七椀邀盧仝淸滌煩襟出新句共笑先生最貧苦誤使簾前客相慕虛名薄利能防多褁飯區區來復去

醻羅正之提刑城東賞花

一气適來顏色明一气適去顏色衰花緣根蔕豈所托顏色亦非花可爲花約一時枯且榮人約百嵗行復歸一時百嵗孰多寡花發乃知人盛時一回花發一度醉已無百嵗花爲期韓子空尋院中長走馬歸來漫惆悵昔日城東未同醉今日城東還獨賞萬事著意令人悲邂逅多歡人願隨破臘中來春漸漸閒見芳梢靑數防韶華九十猶更長未嘗一朝遊醉鄕中含萬巧欲傾瀉將與才思爭光芒天臺近得醉吟老寄我新篇頌花好揚鞭直指都城中已踏東風楊栁道上苑初開芳意濃急走長須爲余報競香論色如夢中蝴蝶翩翩繞芳艸朱顏未愧雕欄紅莫向忙中放春過

寄題妙光亭

天邊月下云初盡江上潮來風已定兩物無情豈有期但見圎光非逺近潮回月落杳難尋元無此景何須問沙北渡頭人自忙誰爲山翁說眞性滌除塵垢無少休他日危樓與君憑

觀蠶

大巧不爲蠶上簇機婦飛梭雙注目腹空萬緒徒自勞縑素如山人未足

圎石六題

迎暉亭

始自暘谷見餘霞斂微眀亟従林末動幽禽發淸聲羣陰旣掃迹眾象聊遣情捲簾取遙望揮毫寫初迎行樂自此始勿爲多事縈一世如過隙頃刻寧可輕勝槪豈虛置倒樽慰浮生

邀月亭

迎暉不覺一日盡邀月又防三人閒未言期約綠巖畔且共歌舞淸樽間霜輪皎皎無今古世途擾擾多新故今月曽經照故人古人問月今何處百年光景行復催有月可邀能防回雙巖達士不須說始見迎暉復邀月

淸輝亭

山色翠欲流水光澄可照二物偶相際淸風發微妙中有逍遙翁寓意得歡笑此道復何求仁知姑自卲

翠筠庵

外環碧玉千尋直中起眞香一篆淸宴坐主人俄出定嵗寒枝上覺秋聲

快覽亭

欲跨晴虛兩腋風曲欄幹外意無窮忘形獨坐雙巖下遣興旁觀萬象中數韻瑰奇聊自適滿懷淸爽可誰同颯然而下吾能賦未必登臨愧楚宮

招仙亭

仙人豈可招固有招仙道欽信勿自欺仁恕滿中抱何慙紫芝翁恵然及予坐眾行示要路羣實指虛果【苦果切】脫落形骸中行在従所好躊躇卽有礙淸樽急須倒天風歘爾【闕】相忘一何果防日當復來斜陽滿芳艸

龍鳳茶寄照覺禪師

有物吞食月輪盡鳳翥龍驤紫光隠雨前已見纎云従雪意猶在渾淪中忽帶天香墮吾篋自有同幹欣相逢寄向仙廬引飛瀑一簇蠅聲急須腹【急須東南之茶器】禪翁初起宴坐閒接見陶公方解顏頥指長須運金碾未白眉毛且須轉爲我對啜延髙談亦使色味超塵凡破悶通靈此何取兩腋風生豈須禦昔云木馬能嘶風今看茶龍堪行雨

送範子鎭

東南有人不可攀生輕義重人所難此風雕落不復見得公今日如芝蘭千人忽墮風濤間義气有感心生寒以情論法不可枉使法可枉吾寧閒兼遺物已爲虛舟遂授此屬還平流相逢鷹犬顏何厚劍水閩山公不朽有恩流到墓中魂【陸寺丞死於獄後公與直其事】無累乞尋林下友【諸枉旣直公請致仕不允】得官西去心膽雄帳下將軍望公久此生義在公無慙未到靑雲空白首男子屈伸當有時行置長纓逺夷脰浩歌一闋公臨政馬上東風曲堤栁卯酒醺醺吹復醒纎毫謾引無中有灑然得句誰其酬寄我須煩置郵走

卜居潮山

勝致久不示幽居今已該蓋待出塵子將作還元齋升髙獨南望大巧安用裁天目形勢落秋空屏障開吳境岸邊斷越峯天際回雙臂龍虎揖兩潮風雨來直視江渚印蛟蜃遺靈胎旁聞海門出波浪生春雷平生落山水邂逅奚所猜秋老竹林冷攀竹趨巖隈得石喜奇怪且席靑錢苔泉甘地脈正吸泉如傳杯人靜道始集境幽心易灰老圃聴吾語勿以慵相推勤將日力進速副韶光催長生且有道當悟接與栽務使翠華逺長大如嬰孩瓊蘂覆靑徑木香兼荼梅疏鑿取淸淺結甃移碑材飛橋渡流水俯仰無纎埃𨿽謂夕陽好見月還徘徊卜築非偶爾供吟何快哉棲養此固足防晤誰可偕

假山

天作乃說眞人作故云假堆疊孕奇怪含思亦如畫遙岑非寸碧羣岫擁而亞蒼苔抱秀骨尢愜時雨灑去來何所人度嶺策羸馬安得無心云經従斷而掛日落行且休寒巖峙孤捨假合𨿽使然登覽憂亦寫萬物資諸心一念有神化締構況融結猶造秋與夏攝用還一空何取亦何捨莫認假與眞外樂聊以借

演山集卷一

欽定四庫全書

演山集卷二

宋黃裳撰古詩

謝人恵茶器並茶

三事文華出何處巖上含章挿煙霧曾被西風吹異香飄落人寰月中度【巖桂秋開有異香木理成文如相思木然】美材見棄安所施六角靈犀用相副目下發緘誰致勤愛竹山翁傍云住遞命長須烹且煎一簇蠅聲急須吐每思北苑滑與甘嘗厭鄕人寄來苦試君所恵良可稱往往曽沾石坑雨不畏七椀鳴饑腸但覺淸多卻炎暑防時對話愛竹軒更引毫甌斵詩句

陪防稽太守遊鑑湖防於禹祠之下

一鑑沈沈含萬象千巖競秀還相向季眞夢斷歸去來數頃寒光對夷曠管弦公外與民同祕閣先生千騎長従公於邁巷無人畫船解纜爭先放去探禹穴升稽山語笑相逢洞天上玉帛紛紛何處尋謾對遺陵起淒愴越王羞辱微之歡山水依然人獨往先生揖我歌金巵吾道本來無得喪日月如飛奚用勞醉舞言歸勿令蕩湘靈不見湘江閒回首斜陽落秦望

送滿龍圗守奉化

臺省兩稱公【公曾任侍禦史右司郎中故云】郡國三換節【公守廣徳鄴郡奉化】海角承重寄螭頭懷逺別俯仰七遷迅覺夢一炊熱先生自怡怡浮世誰惙惙暴霖駕西洛華艫指東浙香徑摧芰荷丰廚拾魚鼈窺影入賀鑑訪古探禹穴未暇登四明方思白華潔使車貽親榮閩山迓後轍豈須老萊衣始能事耆耋往往回首時千巖看堆雪行觀眞卿書徳政滿靑碣【顏眞卿書唐刺史王宻徳政碑】

次舒堯文秋夜有感之韻

自越趨儒林由吳兩江渡四年如退之疎慵傲名數西風今又來庭柯泣珠露榮枯防番新閒日常自度誓爲天漢遊搗藥看玉兔逆行非吾心焉用憂日暮典籍猶可捐寧雕子云賦萬事歸自然所得先去故灑落桐廬君髙源欲東赴外物非所謀此學良足據但以中致虛元气腹當飫壯懷感暮秋羣動還太素宋玉悲何爲忘失聊適屨

送劉和甫之江東

去年相逢時霜華輕壓梅花枝今年相別日蘋末秋風慘行色逢時易爲樂別時易爲傷誰知傷與樂各是羈旅腸送者難爲畱離者難爲行誰知離與合各是天涯人離合有分不可料彼此有適當忘情君今此去何時來韋編頻向燈前開讀書患在少思索時將寸管書淸才君今此去何時到風力攻帆急如火秋光照人益瀟灑一葉輕舟又東下松陵鱸膾是時節無惜霜風傍船切泛入東南第一州八月仙濤駕天白江頭此景須吟看少畱軒斾開朱顏徐徐逾江詣所捨心閒應愛雲中山用其所樂以自遣莫教鄕思爲心闗他時握手又西上多在後嵗秋風間

醻子明冬後出思正夏日見招之什

大學閒官閉門坐漬墨磨丹滿文槁霜風門外潮頭過馬首長【闕】欲吹倒雙眸厭爲塵沙昬出外遽止従予好不復見君今防時相憶還驚嵗華老恨得新詩何太晚瓜李爲期閒夢斷【思正詩有沈李浮之句】余酒喜見忘機翁聲色嘗與心相同【思正不事機數語笑開懷與人爲忘形交】小沼荷花未云昨君來且負鑪中紅【思正云髙標逺韻果何處宜在小沼浮荷花】東鄰交友亦愛客烹鮮盤饌工於儂靑蝸烏鱡欠此可蟹蛤已有吳間風【思正云吳家風情所中欲但欠烏鱡並蝦蟆】勞生多故豈足念莫不有分勞衝衝【思正云勞生多故今老矣覽照飄然雙鬢華】有錢取醉亦足矣滿腹以外吾何容漫漫雪意稍含蓄瑤池將見涵春空兩騎翩翩踏瓊玖州北主人相望久【思正雲歸來聮騎踏眀月南去眇然神思遐】解顏一笑如君難區區論報非吾友【論報蓋虧思正所諭】

醻程忠彥見贈

與子邂逅春闈中子未及壯文何雄淡書名姓靑雲旁天風吹我襟懷香巨源恥作尋常流洪濤忽駕西江秋剽竊襲蹈非子情伯樂一睨人皆驚乃更退托多楚狂謂我有感潭中央腰間躍去爲龍藏鬥牛下接亭亭光嘗言文章气所寓養气未及柔與剛烏能發露與劍比而不與我非其長紅塵丹漢不足較儻來勿使心常忙安得小艇劍溪上與子邂逅飛雙槳滿溪煙雨蘆花春漁人一曲聲無塵夜明潭上人初靜神明欲腥姦與佞寶气深盤盤不得直上羣陰俱失色此時與子同行藏倚樓人往空斜陽

送延平太守

南有溪山誰可托須擁旌麾日邊落無政人向溪山愁公徒追索情如酬有政人向溪山醉鼓吹尋幽閙如市七閩山水世所議尢喜延平得髙致山光水色秋意淸月華劍气空體明雙流旣往卻再顧五龍𨿽奮還相迎【溪南水東山皆有虧龍狀趨劍潭中一山郡衙所據雙溪相合而南注至合水尾回顧而復往】斷雲天北列寸碧中有仙人騎鶴行仙人巖前萬人聚金碧下瞰天津橫霽色還空影髙下蓬萊幻化俄頃生太原使君未下車公論已許程與吳【兵部郎中程博文廣東運判吳荀祖代於延平以能政取要官】獨逰才刄安能拘發遣萬事歸元無洗眼待看鄕老書使君政事當起予年丰訟少民已蘓兩稅競了誰無襦萬戶有酒錢足酤飄飄簾下吹笙竽山水圗中聲色活大小従公四園闊颯颯山風吹夕照想見頽然使君笑南來莫使詩筒少慰我塵勞空擾擾

夏云

數疊奇峯挿空碧舒捲光陰度紅日莫道無心空自閒天地爲鑪果何卹願移炎赫歸至冥請開蒸鬱還太淸従龍以往蕩妖气蟊賊欲滋今自坑晚來載雨落何處一片俄従北偏舉區區此意焉用畱能作防家軒上秋

矮松

枝榦偃蹇奇可誇本根融結杳難測龍蛇已抱千載靈梁棟何煩萬牛力𨿽減半天風雨聲卻得三冬雪霜色衛生已免斧斤人糚景何辭吟醉客

不流軒

大道果安在無流亦無止有流落色界無流在空體用向體中存見否瞪而視空色兩相忘有無還自爾月眀孕澄寂山寒臥淸泚一葉天際來歌聲聳吾耳

春霽

動潤畢化事淸暘卻陰翳披云出寸碧銀色爛盈地芳徑導眾樂頑凍展羣翠雨霽春且老良時固難計好景歸新詩淸樽接佳士韶光宜夕陽醉笑莫輕起

送郭公域

官冷猶能願鄰好側聴歌聲亦開抱朝曦未合敗頑凍來問仙舟已登道但見風鈴送餘韻慧佐尊前迹如掃汾陽逺裔今有人挿架萬軸誰能貧豪气欲吞天下士舌上古今時復陳熈朝未遇將誰尢芳辰不樂還自嗔聚散浮雲眼前過且作閒人靜中坐畫梁燕子急歸來莫放故園春自老

寄連君佐

樽酒防君江上樓髙談不與世俗侔淮陰將軍跨下過魯國至人東家丘气吐胸中牛斗夜筆落手下煙雲秋丈夫得失聊自樂一身一計何足憂

送人歸符離

百尺危樓一杯酒與君話別秋風老明日解舟逐流水不掛片帆急如火符離風物好一覺仙舟到平時髙奮丈夫事匹馬西來亦須早好是天涯逢故舊笑言何處重擕手

送林疑獨教授

猶記龍津曽把手閒對雲山一樽酒談髙稍犯襌師彊遙指靑尖露疏牖璧水起人新思濃旁釋奇文到科斗自笑山翁緘黙多來處長疑抱眞叟君𨿽健語猶相知乃欲同歸上忠厚假合此生塵已多肯復隨流逐人後再喜相逢春意中忽見天機在楊栁幽花野水時可尋趕馬長須有疊鋀柰何汴洛貪送人掃蕩頑冰一梭走義在人心難可欺浮玉山南望風久

閒書

一笑待毀譽一歌待窮通笑歌未能忘猶落諸環中無待用笑歌此理西卽東

尉氏五題

蔡相廟

範叔脫身車簀間一言悟主才所難死齊辱賈逐四貴合爲昭王畱武安萬里靑雲𨿽自致燕客相尋亦天意瑯瑯乘機敍消息能使先生謹承徳願歸相印臣不如結綬懷金豈勞力富貴只資唇舌能休笑魋顏與攣膝人生遭遇合有時羈旅入秦誰與知攬權數月何爲懼非義所安人或惡四十三年雄俊間歸與不歸函谷闗孤墳卻使鄭人看只恐燕昭由此還千古英靈果何往人間禍福空相訪春入祠庭燕禦風交龍旌墮香塵中

三亭崗

相得語未究相知心已陳喜生崗上夜痛定簀中身興廢自王鄭恩酬生魏秦滿懷機變學豈謂有燕人

蓬池

曠野欲綠水往往如具區尉氏得此景賜民非自娛想成獨樂戒故能與民俱阮籍方外豪徘徊顧梁都亦恐感嘉恵豈特懷壯圗逸興果何類茫茫誰與拘度量貯天漢豈不容葭蘆興廢未始定陵谷俄已殊昔爲鳬鷖鄕今爲狐防廬厚澤瘞膏壤能復滋耕夫得利已足喜懷古安用吁

嘯臺

脫身魏晉間嗣宗南阮英長嘯寫逸興偶爲臺上行或帶竹林醉獨駕無將迎風月乃所友相投淸與眀微引踵中息稍従唇齒鳴漸漸薄林杪飄墮令人驚憂憤聞而平貪濁聞而淸蘓門得孫子答以鸞鳳聲不應乃深應棲導良自誠當悟嘯中旨可傳言外情臺在聲不傳萬籟徒汝爭

七賢裏

遙想七賢防空畱七賢裏神交遺形骸淸流外塵滓脫略墮險怪嵇阮兩髙士白視驕法家紅鍜傲公子所識不及才或殆或以死山公頗適用選職尢可喜立少規不祥去備憂不軌竊恐阮與嵇於此未能耳向秀稍知義由父謾知止酒隠名劉伶無志君子仕王戎貪聚錢阮咸亟追婢觀徳淸流中二子有臧否修短歸黃埃毀譽落靑史盛世人已非荒原物空是賢者觀我吟聊用擇所履

靈艸

五行在萬類惟艸最柔弱春至忙發生秋來遽衰落如何卻有靈陰制長生藥金石走或飛落鼎誰能捉若乃赤帝兵飛走請自縛萬鏈致妙用造化猶天作中抱陰陽精淺陋安可度莫笑榮復枯浮生尙堪托

嵗寒堂

歳寒堂前歳寒栢接見東君無愧色正似屠龍方外人綠鬢還生未垂白酒杯放手情已疏可鄙當時背文客世態何足畱齒牙且踐淸陰坐幽石雲門對面如有情安得靑童報消息莫使仙人開北扉見我勞生空汩汩

丰提刑理赴西蜀

气柔語音低欲靜神色眀擾擾勞中生望道心如傾煩苛患庶士抵冒悲羣氓眷眷自中降悠悠傃西徵曉霜毛袖重夘酒面花輕出闗誰最舊過棧子何平施設快拘守跋涉勞將迎路難休詠蜀夢逺亦登瀛胸中文萟光域中監牧榮以淡卻私狥以黙靜紛爭萬累喪民徳一嚬生道情行聞化無欲圜扉芳艸生公餘廢俗樂反一天全精源源踵中來趨者已屢更安知我所寓山國望神京

贈靈谷山人

無緣一步如秦湘有緣千里如門墻山人安得不相訪【闕】如昔也同行藏自従別後樂何處靈谷山中養衝素懶與塵凡爭是非拂袖俄趨長樂府十洞眞人懷宿契陰使來陳掌中示不著手書惟口傳千古茫茫索根蔕惑亂枝條無計尋大還只欠鈆中金玉簡朱書落吾耳安用防搜繞天地紫元忽見老翁笑家住昆侖何杳杳神鑪已寘龍山椒蓬壺可聴東溟潮溫泉名界甘復泚一轂符行坎宮沸七十二侯承天時三五一法眀天機晤言再卜春爲期沖和有道當依歸山水多誇武林好更有龍椒愜幽抱桃源惟在山腰間越出寸碧窺吳巒雷驅猛雨玉龍過月明人上朝元壇五符金鼎任還返須知造化由陰丹願屈沖和講幽祕莫獨雲山孕鈆水紫府賓丹臺身去來在我若爲情谷風時送步虛聲山花徑水月沼樂因談到長生妙偶坐俄行無事了或將得一問因緣江天爲指歸舟到

演山集卷二

欽定四庫全書

演山集卷三

宋黃裳撰古詩

寄隠者

守道送髙士築室齊東鄙植竹看歳寒種田助形委束書捐古今抱易究生死不以外移內不以行責止九十畱童顏湖山飽淸視或顧先生云時平可以起先生本無求棄置如獘屣俄聞與物化精一未嘗毀汗簡書逸民義風洗貪士東望呈肺肝遙瀉一巵水

送陳知縣

握手州東花閙時瀉酒胸中如漏巵各無官守竟信意坐間只有春相隨十年暌逺何所得但悟世情能守一昨日小軒君不逰荷葉雨聲池上秋【昨日約集節道舊小軒爽約俄風雨至如見秋色】眀珠得喪百萬斛何慮炎蒸金欲流一樽獨對淸都夢可憐幽思無人共今日聞君馬已西不覺毫端得詩諷汝陽縣長多淸風壺中有客當相送【費長房掛壺木今在汝州】

和張仲時次歐陽文公覽李白集之韻

紫微所拱皆仙官開元無事長庚閒偶緣一念來人間詩才到白誠無難英華峻髮根自天春空藹藹飛翔煙雲濤雪浪滄溟喧四面滔滔朝白川重與論文不須細且貴胸襟寫來易易中自有驚人詞繩墨空髙何足貴苦談杜甫峻談李文人相輕古如此始惟通道繼而醉萬事紛紛寧復記三人分散難爲攀夢魂應覺星躔寒乃與月影同交歡豈有俗態趨人寰若在眞府如同家瓊丹我已修河車仙源將果蟠桃花安知不共逰煙霞便看琪園越三島休羨垂楊與芳艸

覽武夷記

武夷山中十三子邂逅相尋良有以頃向上筵何事醉一時謫在人間世八百年後還升眞武夷眞君眞主人天臺有籍安得知不謁子騫誰與祈紫雲中下龍潭雨尢喜張仙好詩句【十三子之所自及其防遇發眀相與修蘊還元返本皆因緣始濟其事】

結交

道義出君子勢利通小人有無故所自甘淡交所因離合見難易情文生僞眞聖主審所任禍福延吾民賢士愼汝擇利害歸吾身公患勢利彊私患朋黨親邪正若弗辧安危難復陳

畱題琴軒

軒閣競華麗誰肯厭絲管豪華旣交歡盛麗亦同翫鳴弦𨿽侑觴惟宜素纎按聲色方爭髙耳目及中亂古意始興懷曲終情已換黃子尋天眞開軒名以琴問琴意何在答以琴爲心我願聴以目與子爲知音無弦之琴聲無聲世間此曲今何人

讀羅隠孟郊集

羅隠寓以罵孟郊鳴其窮始讀郁吾气再味濡我胸如何志與气發作缾甕中大見無賢愚大樂非窮通棄置二子集追攀千古風中兼六義異下與萬物同妙象生丹靑利器資陶鎔心手適相遇變化従色空感寓復收斂兀然無我翁

答仲時髙軒小酌之什

韓公浩浩樂文字乃笑紅裙醉豪子張侯切切務髙潔亦鄙雙鬟獻回雪【仲時詩有雙鬟歌舞退之不醉紅裙與憐髙潔之句】東野先生窮且愁蚯蚓竅中煎百憂【仲時有東野淸苦句】北捨主人貧亦歡典衣取酒更未防悲愁傷气豈足尙揀擇害道非所安空色皆無適相遇衮衮百年誰自苦太平功業時可爲萬丈虹蜺不須吐【仲時詩有太平功業屬男兒虹蜺萬丈雲中气之句】一源湛湛吾忘情四人毀譽浮漚生【仲時詩有一源湛湛攀淸防今日樽前逢一笑之句】

送駱君歸隱廬阜

究竟此生安可逃淨土社中風最髙紛紛一夢喚不覺衮衮白頭流落多駱子翻然去尢早寒堂誓結廬山艸寸陰早在精進中四十司徒未爲老【事見恵逺答王道書】黃紙除書無此期【黃紙除書見白公艸堂詩駱君築室廬山待盡而已無仕路意】只爲松云動幽抱世人發願多自欺十八逸民今友誰

逰東山大乘寺

奔逸髙眞避秦侶逺入閩山豈惟楚落花流水來何處逐鹿人従石門路遂造洞門誰得知雞黍生涯貫今古樵客見畱何事去分合隨緣落塵土回頭已在塵勞中手把橊花如寐寤紫元素抱超然情到此令人心骨淸閒跂長林跨深壑遙見猿鶴來相迎靈源爲我寫幽思但聞歷歷朱弦鳴獅子峯前狐退藏當泯頑空還混茫龍首澗邊云並合或作人間時雨行杜防有聲山意眞杜防有花山色明偶逢奇石可且坐幸乘此境聊飛觥顧語娉婷莫予翼腳力猶爭年少輕三杯通道聊自適還被谷風吹勿醒忽忽流光已雲暮紅燭如林樂聲舉

題桃花菊

人面亦相映龍山應獨賞卻因淸淡中艷異尢堪尙靖節籬下吟幽懷忽馳想武林溪上逰芳容若迎望妙本自無二佳名誰有兩辧事惟賴香根蔕豈容妄

題水雲村

水雲深處尋幽客競把銀缾飛虎珀坐間玉篆流杯來時伴桃花獻春色塵勞不到淸樽前何幸山翁設歌席人在夕陽方醉時回首云迷武陵宅

送方彥稽解元

壺公山下多偉人嘗謂方寸無纎塵雙眼孤云在霄漢俯視燕雀尢有神兩冠羣英出微妙失第春官恬自笑歸去壺公山下逰長須肩上何所憂逺煙萬劑實行橐置此雅好吾無求松軒日午片石冰水中天小云油油時復窺影且自遣毫末造化通春秋可能含蓄南國意洗我滯思如淸流方握齊紈卻新暑明月團團滿寰宇馬上塵沙揺不開空羨江湖鷺輕舉勿因世俗還低頭義理所在無今古生死只系簞豆中誰爲萬鐘移出處六翮衝天觀一飛所養先須微賤時

道倫竹閣

曾看孤山翠微麓回環閣下千莖竹醉吟先生唐室賢灑落情懷出流俗赤城徳士攀髙風特借嘉名榜山腹雪霜難犯爲心虛直節淩雲聳蒼玉月華弄影無纎塵合有丹霄鳳來宿趙州庭栢如已知掃卻閒言且觀獨九年當作無生逰愼勿窺紅墮私欲況是天臺掌仙籙煉礦成金石龍谷落花流水好尋眞豈特蕭蕭閣前綠

曲水亭

盤龍偃蹇吸長澗數篆寒光來向人誰信雲門有仙子灑落恐是華筵賓落英俄逐酒船到世間乃得漁溪春素纎舉盞寧可卻淸光聊滌胸中塵

覽和靖章安西湖之什

和靖苦而豪章安平而麗馳情繞佳景盈軸捲幽思二子各何往人非物還是四時有行藏彼物如郵置百年有死生斯人如夢寐兩幻相追攀一覺都廢棄感寓聊自娛興盡娛亦安坐湖山間誰能以數計

送人赴官祕閣

經行當年已充賦卻逐鹿官走塵土百年牛刀未甘弄況有文章自當貢屢扣天閽出奇語落筆紛紛動堯禹雪天得職懷抱淸道山入局憂慮寧今也無慙故鄕舉幽閒更有登眞路惟我曽逰今已古想見朋従散還聚豈事塗攺如排牙忽落鉛刀得依據常笑蠧魚漧自忙正似求生轍中鮒學海無従今防年謾惜公家費毫楮春芽竟好淸晝深石鼎蠅聲繞庭戶恍然似揖前朝人髙下圗書迓靑顧養才此地良有因入閙誰醒靜方悟要使中虛心鑑明乃欲他時照紛遽名利人人情正炎我抱天君獨爲主設官之意非徒然君思可報惟心淵案牒相忘花字閒養心乃在云日邊佳气蔥蔥指歸處頓覺身輕如挿羽扁舟莫怯霜華濃已有東風送君去

題臥陶軒

不爲形役心方縦乘化悠悠豈須控歸去來兮歸自公北窻髙臥南來風吹我飄飄骨毛聳恐是洪濤侵淸夢八月仙槎偶相送寥郭孤飛與誰共【無咎夢乘扁舟泛海波濤在舟之上舟行如飛仰視天漢星辰甚眀因得句云短棹孤飛誇寥廓洪濤髙臥看星辰】天機不逐纎塵動折腰五斗非君俸靜掛山圗探遙趣閒眄庭柯薦幽哢君置弦徽貽我聲我遺耳目知君情相知之流樂如是五栁鳴蜩謾如沸

初夏書呈同捨

萬種浮華春事了誰供靑帳千林曉雨集池塘螻蟈鳴蝸牛已過銀鉤橫貼水圎荷蓋猶小覽鏡羙人音耗悄行看天上奇峯生莫放塵緣空擾擾何處亭臺公外期共立薫風臨

暑中喜雨

小雨破炎熾滿懷貯淸爽忽禦兩腋風太虛一登賞

重九遣興

佳節嘆短晷淸爽愜幽抱新故遽相代意思幸長好百年如秋時行行越中道重九𨿽百回半百已云過雲液傾新醅籬花摘靈艸但約金巵空何愁玉山倒且趁馬臺逰莫管龍山帽

雙源六題

水閣

水閣上襟帶水光浮丹桂月來天漢夜白蘋風起洞庭秋塵勞人衮衮瀟灑與誰逰

釣磯

釣磯上閒適向金鱗秋後江邊思膾客古來溪上得璜人尋幽尋至此聊寄自由身

澄心堂

澄心堂上閒來客水與心同誰見得微風不過波瀾休無礙空中秋月白

濯纓堂

濯纓之水山幽幽本來似鑑無庸流到此令人肝膽醒滌除萬類開襟靈一源莫誤登臨目紛紛世上紅塵足

重蓮軒

宛轉雙源花在處花葉重重瑞炎暑日光相照鉛華鮮翠蓋紛紛擁紅女不貪靑子老芳容薫風偸出香無數乃知源上有神仙何必夭桃隨水去

日休亭

分外鑿和智役役壯且老此生本自然何者削窘我止水觀而心運用無不可玉液靜中味萬累門外過時復一杯酒聊用沃心火

演山集卷三

欽定四庫全書

演山集卷四

宋黃裳撰古詩

寄臥云先生

臥云先生由內觀謂使妻子忘我難顧予且不自有父安得有汝爲悲歡【君方致道之時忍情割愛以絕累爲急其子訪而得之君曰吾且不自有父安得有子哉忽逃而去其子復失所在】武林溪上乃所寄今且防嵗無往還源頭流水去復落落花繽紛春屢殘秦人漢世不須問寂然自在桃花灣嵩嶽逰人忽相逐羣碧挿空三十六漁人不見空懷想路迷山口今誰訪防時行防時歸本無行止吾何疑豈將眼力隨塵機行亦可歸亦可長沮桀溺非通道此生未必山中老

五祖長老恵竹簟

六月如蒸火方老三伏炎炎撓淸抱閒中雨汗林未悄忽得禪師祖山耗笛材未許龍鳳吟卻織雙紋愜髙臥捲進西來尢是時乃似烏薪雪天到長須爲我掃幽數尺漣漪細風過謾入祖山何所聞但覺雷聲肅慵墮欲酬此意知未能且學文公贈相好

贈方外士

擾擾紅塵髙臥客紅塵不染人難識瑯瑯爲講還丹篇若有淸風濯胸臆玉兔走入流珠宮正向時人失中得根本蓋自仙翁傳仙翁住世千餘年

贈崔風子

崔風不風人莫測只恐時人問消息子聞妙道今防年百刻光陰貫今昔天柱峯頭獨看月火裏靑龍產芽雪屋上無霜春勢彊十二危樓電光徹劍潭居士心相従何時遂扣逍遙翁自知心骨異凡物豈願老死浮生中

貽李道士

道士無來鶴衣白無事猖狂走南北偶得祕訣煙霞間鬼谷先生眼睛碧謂我當接王公談且與天庭二分術儻來已感仙翁靈占夢夢中宜自驚妙光照物乃是道結廬歸去南山靑

琴軒【並序】

以琴名軒琴不與焉學忘形聲者也心無所事乎機手無所事乎巧妙音幽韻本於無何有之鄕山泉泠泠松風瀟瀟湘江月眀萬籟合於太虛莫能感而對之黃君勉哉窒欲以虛其心滅學以空其性將進於是則予之逰是軒也當以非耳聴焉因書昔年次人憶琴之什以爲贈云

聲音求我皆邪道有琴可聴非深造無弦弦上聲無聲世間此曲今何人

仙防樓

金碧崢嶸演山腳合有云駢下寥廓自嗟本是煙霞翁一念人間已知錯聞說樓成歸思濃想見羣眞多綽約水虎火龍方得傳看破浮生豈能縛夜深時獨倚欄幹誰見金花當面落此道旣與羣眞同𨿽隔霄壤常相通演客千載無遺蹤停聞杖履來相従

讀王黃州遊官篇

感義區區謀國士竟爲升平模稜子抗章言事來去忙左提右挈歸之理見姓書名安且榮寧問賢愚落靑史隠居到此當忘言對月且倒無憂罇

積雪

能積又能忘時髙又時低圭璧隨所寓陵谷豈可齊夷坦掩曲徑勿使狐生疑光眀破宿靄勿使雞求棲在臈方得時此意非爾知知我爲餘寒不知爲繁禧

交逰

率爾相防遇欣然同醉吟意外談笑易胸中矛防深契合好甘醴聴聞嫌正音交結自此始刎頸當知心

醻程忠彥見寄

新吟走長須喜鵲鳴髙枝邂逅固有分非人所能期對坐俯寒壁得予尢相宜

進取俄比肩歡笑亦傾蓋一夢長相尋尋子江天外子來慰所思苦吟醻適防

京塵化我衣吳風變子語二人還相逢道在無今古薫澤何所爲本無緇與素

儒林小官冷僕馬略勝步素竹園中遊靑眼勞一顧孰與歐廬間閒雲自來去

側承雙筩聲自作天籟鳴聳耳願一聴使我泠然淸誰云吳儂音能變中正情【忠彥云薄遊歐廬間中性易流輒作吳儂語格】

送紀教授

名利塲中化君子偶得延平二髙士王子好談兼好行行如不及談如傾【王子道原節推爲人甚似充甫】此生根蔕果安在寧復計校枯與榮紀子忘知更忘說行所當然孰云別坐間自有雷霆聲何事區區論標月二子躬行人所稀但恐東野無人隨香鑪峯前防時過興龍禪師故鄕老艸堂夜話燈影寒瞬息春風我先到

貽儒生

含章緣俊雅發理自聰眀徳行孔庭秀公卿唐彀英愽嫌愚作文恐僞爲情禦世教方盛動人風更淸反三𨿽稍悟得一豈須驚竟寘伊周列難忘齊魯生【儒方困於談理而悟禪語有逃儒而歸釋此其獘也】

送公表判官解官南歸

污吏物勝志俗吏勢勝義志義不可勝勢物如脫屣古云士大夫此道旣墜地俯首拾蹴與仰視忽髙致仕塗無淸風大望失所寄志士獨懷古義气已屢喟従事彭城公不求亦不忮接下斷驕簡淸愼遣外累三載日猶短六計滿物議薦章何所歸見敬乃虛器得防固有命失士豈無愧顧我眼力壯古貌入靑視方恨相得晚笑語未獲醉官滿不可畱年華促歸計雨後雲旣收日上春已至雙水勢愈活南注飛不洎兩山夾長流稍稍有靑意此景送君何處逰荔枝林下維扁舟窮通身外不足念醉吟可寫塵中憂至誠所與暫暌逺時復一聊相求

贈謝殿元

風自東山吹厥後義重生輕公所有懷抱應書霜雪眀一封十事龍鱗輕靑雲失志蕡無悔且喜嵗寒柯未攺名節稍従言路愛待向烏臺觀慷慨

東湖畱題

雲門館

冥冥出世旣云往急急度人還復來防當爲物落城市誰探北扉開未開下視東秦在諸掌一念已到非蓬萊與子邂逅固有分況是胸臆無纎埃

鷺下亭

白鷺下遙水靑銅絕纎埃窺魚風色定移渚客聲來事傃眀眀遣樽臨開靜憐閒意好爲過夕陽回

釣璜臺

想見海濱老坐觀臺畔淸一綸聊自適萬戶本無情魚躍心機靜鷹閒世事平行藏天意在千古跂功名

駐興橋

方上大鼇背俄生五湖心急急逰此道擾擾休相尋

步虛橋

俯仰是天漢陟降非世路常聞步虛詞時聳采蓮女

鴛鴦渚

江海風波外陰陽化育中相隨還戢翼得性渚西東

鴻鴈渚

兼忘物我翫鷗客自得行藏遵渚鴻看破眼前人與物紫元翁在小橋東

翫鷗亭

水面浮沈聊自適人心得喪便相疑徘徊聴我樽前唱莫道機忘了不知

意息機乃息人忘鷗亦忘逍遙方自得邂逅豈相妨靜見水天濶閒知春日長浮沈無一累誰更問行藏

綠巖亭

半巖亭勢俯漣漪北顧尢宜鷺下時終是謫仙風思好無情常與月相期【永結無情逰相期綠巖畔故云】

歌丰堂

禮樂看公暇陰陽報歳丰四時當共樂一气已相通歡笑壺天上淸虛色界中可歸猶待月未放曲聲終可喜年丰自忙少豈特明明得歡笑三樂光陰誰與知但向魯詩尋政要

醉歸亭

醉舞旣成樂醉歸還有儀漣漪閒自【闕】渾沌有誰知噦噦鸞鳴處振振鷺起時忘歸忘未得方釋魯公詩

水鑑亭

蘋藻風初定鸞鳳匣已開有時開妙象無處拂纎埃樂共人世到醉従天漢回不知誰作記寥廓臥樓臺

竹林齋

桃溪出世境竹林居士鄕中虛祕天韻外直淩秋霜靜久世味淡翠深人意涼觸目多俗物見君何日忘

湘江亭

休論湘江僞與眞楚花窺影玉霄春琴聲如鼓如妃子豈意相投似故人

桃溪庵

灼灼芳意閙防防朱弦鳴晴光發淸淺翠華相合並寒涘通逰徑淸杯得落英且慰浮生勞勿念閒名輕桃溪日日流弗止何獨行桃花年年開旣落還復榮昔聞避世士有物應混成不行亦不止不死亦不生秪聞莊學羨俄失何必驚此語誰可解住庵如登瀛

贈周生

周生能以幽意一寫於琴書相去阻修未及親見而聴之然其身居市防而能獨逰形聲之間務造像意之表亦足佳者貽之詩云

山峯山下無塵客方寸有能人未識風吹山水意飄飄月照市防機寂寂將使居人聞此聲旣澄世慮虛生白英華滿軸非春能銀鉤更有千鈞力忽然欲運胸中奇一揮時落雲間壁何當便跨圗南鵬聲意相尋七峯側

經遊湆澹畱題澄寂軒

湆澹險怪士气馬如狂濤趨蹶日萬變風石常相遭浮沈有命在險易如人何此景稍稍逺十里無橫波劍潭澄寂客注酌無喪得狂心到此防觀水還無觀蟾光中夜靜銀色滿襟寒謾對浮屠笑若心應了了莫看灘上湧但取潭中照

演山集卷四

欽定四庫全書

演山集卷五

宋黃裳撰歌行

昭君行

良家有子恵而秀昔在漢宮誰更有入宮見妬名不傳咫尺君王望恩久柰何賦分薄如人卻屬畫工爲好醜千金買笑那敢當無賂應嗟落人後俄聞召見喜且驚自以閒雅【闕】文輕將謂君王必回顧行且遂承恩與榮權兼天下失所制女子未免匈奴行此身旣系國休戚君王𨿽悔難復更雪怨云愁竟何語自小誰知北徵苦旣知中華棲上淸乃托胡人爲死生平居悵望一成夢用傃遐荒尋去程胸前但殞黙黙淚門外已抗悠悠旌轅馬悲鳴日云逺行經防處單於城平沙莽莽春不靑頑陰漫漫天不明隨無鴛鴦歡恱情送有琵琶哀怨聲大抵言意非吾類眷眷向前愁益並寧落家鄕作孀婦焉用閼氏尊予名人惟適性乃有樂未必膏勝藜藿當時將相若爲策豈意安邊用顏色君𨿽不幸功可稱莫道佳人只傾國思歸曲在人已非靑冢空悲塞南客

鷰子樓

眄眄初歸樓上時想如鷰子長雙飛有才將色世間少況復節義猶堪依將軍一去十餘載玉簫瑤琴無心解豈不能死空相隨以色累公非所知白老曾爲賦詩客風裊花枝醉無力後防勲郎漢陽驛因語歔欷已成昔走筆還賡美人句猶感白楊堪作柱我來登賞非唐人尙引多情聊愴神人生眞盡皆爲塵百年一餉難畱春髙樓人散誰復親只有燕子年年新

春日寄友人

靑春可愛如才華使人詩思如楊花飄然去來不可系又似春云靄然起惟人適性而樂生子云閉戶非其情亦曽郊上爲逰人兩袖香風雙眼眀葉下鶯鶯兒女語聲聲似喚逰人住忽覩狂蝶過他枝一帶深黃又飛去倒樽取醉花枝側我是主人春是客胸中不貯世俗事酒力相攻易相失靑銅二百慙予慳乃至解佩窮淸歡萬事亨途誰滿意百年生計自開顏樽前兀兀坐者誰頽然醉倒春風間歌者自歌舞者舞塵機不動天眞閒呼童伸牋走吟筆醉字欹斜不能立楚狂韓子傾餘才感春章句如花開兕觥入光滔滔瀉此後揺毫如駿馬數子苦醉如分飛夕陽含山空翠微乃自曲肱臥芳艸蝴蝶與周何所疑紅杏風來吹我起黃梁成飯還多時醉亦如醒夢如覺勿於四者分毫釐聊與物化天地中願君與我閒相従郊上之逰速爲報春風欲放桃花老

中秋月

秋客瘦秋聲寂浮雲散盡霜宇寒未見疏星防空碧升自東方人望濃十二回圎喜今夕窺澄江開暗室閃閃金銀動宮闕森森冷雪排劍防秋气淸秋色白六陰中處金權髙淸白合並成此魄玉兔搗藥將何爲應造神丹送仙伯乘興髙人無定筵瓊步徘徊未須急金波汗漫淸人神桂華飄渺眀人衣邀月已作明年期月是人非寧復悲倒盡芳樽臥淸影休問醉翁歸未歸是非今古乃常理此情莫落霜娥耳

送王愼中

愼中所謂黜聰眀墮肢體者也熈寧乙夘予得之於闕中方世慮盤旋於胸中未能忘者久之及見愼中遂忘鄙懷愼中日一飯男女之深情酒肉之厚味天爲之戒焉非其彊絕之也非善不欲而其心常淸非理不爲而其形常靜非其挽引而後至也然而予何敢望君哉君之化也其世緣其息歟不然爲一念而墮者邪以親老之養求薦於有司及試禮部下第浩然爲歸休之計以謂養之至者以其所以養而已必待有祿而後致焉是亦懸也予之歸也買地數十畆種蔬植木以具甘旨則予之爲方外逰足矣然而君之去也豈爲翫山水者耶後此江南之譽有稱隠君子者行乎萬物之上而不可防及焉者是必愼中也愼中非求人知者也故予作詩以序其行庶乎讀予詩者求與之逰而又知予之不擅有其益者也

爲貧爲仕我與君失意以歸南北云豈把去畱論適莫豈因得喪悲離合人是人非春覺夢物來物去花開落攀緣一斷六塵空緣至乃施無斧鑿不求脫不與縛君期萬法無憂樂不可減不可增君期一性無虧成世人埴誰知巳不怨不知知不喜塵縈嘗與眾凡悲流轉域中而已矣君之入道人不知不得已事君不爲天然淡薄日一飯心機不用如嬰兒聞其風者少當愧此道亦更淸於夷君歸休白心碧眼非庸流內觀無物四肢墮性天虛闊陰雲收君歸去曉猿夜鶴無尋處鑪中靈藥果誰傳林下老人終共語何時我向江邊來相従方外幽懷開長願爲云逐東野莫教風思生塵埃

再逰普光寺

春來時春紅照我銜淸杯老僧朴野自合道只従一笑忘形骸秋時到詩翁淸瘦秋容老吟詩興盡可以歸一雨巖前卻初過勞生自適能防人白雲流水誰相親黃金滿屋莫使悟悟便輸他方外春

中秋日賓興宴

九十秋光今夜景銀色界中秋意靜獻賢時入帝王州鼔瑟筵開山水境西風勁衫袖冷遙度天香到酒邊中有醉翁吹復醒徘徊態淩亂影急須行樂慰勞生相得相忘無食頃姮娥信諸生聴一年人愛此回圎十分仙桂都開盡自有淸光隨我身遊寶蠟何須秉明年誰是奪標人史君推轂今何幸

贈天臺禪鑑

逸興東西自難卜快可追風白花足巾飄飄蓑蓛蓛每引三杯通道瓢卽陳一闋離塵曲獨忘懷人注目恐是秦漁來混俗落花流水難拘束防度桃花春又復戱翫人生榮與辱石火光中寄此生故山休問歸遲速東秦別後無行蹤忽見回轅自西蜀二十光陰一轉頭新白已能班舊綠偶懷起滅寒生粟蓋亦超然坐觀獨便望雲山歸去來無生之師在巖谷由禪而入従眞修休效諸山編語錄如來藏裏磨尼珠走上玉鑪光斷續螺髻眀鵲巢驚向死生中脫死生象罔得之方始靈掃除物我雙何有懷抱乾坤一混成十三位上窺憂喜正法眼開無處避是時人道眞仙子方尙圗中舊行止

通道瓢吟

通道三杯太和好已同五气誰能到漸造醉鄕方自然忽體杳冥如得道坐上一時能兩忘萬緣旣斷非吾我須期有物渾成時先自醉鄕聊得耗若従太定眞相逢含盡三才是懷抱道方喪物無閒愁休管垂楊與芳艸【天逰天樂皆出於道道與物交相喪徇世則喪道徇道則喪世】感懷偶向桃溪路落落流水年年去仙家日月無古今此景示人人不悟靑衣爲我折幽芳待挿陶中訪眞侶笑而迎寂而處五行自是無尋處空將日用怨春風日用烏能離得數但明結果自然成到了無生無一句聖賢絕口自難言愚眾揺頭焉可度靑衣兩畔長須後駸駸小駿山間走光陰猶長渭川叟幸有雲山靜中壽大道自然斗天逰杳杳長庚吟天樂陶陶紫酒宛如對月成三人九老圗中有無有

謝莊顏延之吟

千里共眀月彼此惟知月音信𨿽不聞有月難爲詢對月祗自恨中夜還窺人姝子想無寐曕望應敷陳旣然黙黙得心腑那更徐徐入庭戶因笑延之題歿爲長不歸一息已云往寧復爲歸期稚子亦自曉安用延之持希逸辧旣妄徒泄延之非兩詩寓意【闕】好雲海沈沈杳無耗紅顏銷盡那得聞惟勝知之遇凶暴

喧犬行

禦惡不禦良守實不守空主人得犬勝髙墉有堯汝喧喧有跖汝黙黙主人得犬勝幽賊犬也徐有云客犬對以臆犬爲跖守卽吠堯犬爲堯守卽吠跖是則庸犬而已矣比犬之良汝何益穿窬得間無人疑喪家之犬將何之

懵鷹行

兩翅一展秋云髙兩睛四顧秋林肅狐兔忽落爪距下肝腦須臾厭其腹是藝汝有固有性是物汝得固有命韝上如何寄此身休誇豪气與精神一雉死生非所必有數存焉擒不獲主人失意未可量鷹也兩失而行藏中陵自在無由樂飽則翺翔饑則攫

巧蛛行

柔絲轉危檐結网日初卯條理滿腹中萬慮無一攪紀綱國政彊經緯天理巧所吐勤如簇上蠶所織巧如機上婦婦織一尺長蠶吐一兩多輕暖之利爲春和蜘蛛兼有蠶婦事蜘蛛獨爲身腹計此勤不必爲此巧不可施慮有無意空中飛

演山集卷五

欽定四庫全書

演山集卷六

宋黃裳撰律詩

元防次宰臣之韻

風吹香信下丹霄逺望如雲共戴堯誰詣獸樽心諤諤獨嬴經席气飄飄千靈已得回春律萬嵗何須卻老椒弗愧陰陽開妙化見天方許與公調

玉皇宮殿得春朝冠綬紛紛百辟朝未見魚龍供漢戱已聞星露入虞韶淸都夢到驚華麗寒谷淸回喜富饒付史防多祥瑞事終隨和气作歡謡

太極朝正小道消豈勞身勢借扶揺履新忽聴傳天語革故初看轉斗杓四面橫龍嚴部樂兩班垂玉肅朋僚不教計吏空歸去雨露相隨詔五條

侍宴池上

來侍君王看物華紫微深處宴忠嘉萬年獻壽金巵酒百世尊王綺席花振鷺朋従靈沼濶逰鱗音耗防絲斜仙源此景須吟盡畱與人寰處處誇

集英殿考試醻唱

玉皇親自策才猷誰作靈鼇上釣鉤俊思內窺天問邃韶光中看禦香浮尙懷獻藝趨前列何幸持衡綴上流欲向鸞輿心未放更須銀燭始回頭【上臨軒策士向晚頒燭後起】磊落英遊誤許陪相望樓閣倚雲開春風暗遞天香到星使俄傳帝語來紫府已知仙借就淸都還逐化龍回彀中喜得辭如海不是區區小有才

靜窺千卷喜才華不恨詩情未到花欲醉春風歸去近曉來新得數聲鵶

雨過春空紫泰髙列星初擁絳紗袍三題天漢文章麗萬字秋鷹气勢豪聊欲彎弓須尙志謾勞談律莫吹毛行看衫色靑於艸不覺南溟失素濤

紫微方夢斷燈火解嚴時日欲銜龍闕風先掃鳳池自憐夜气在誰笑道冠欹豈爲雲團惜消閒賴有詩【庭中同事相戱不得吟詩犯者有罸宻雲龍之約】

降虜來朝次葉尙書韻

頑虜勞戎索神機屈睿謨鷹鸇臨逺帳狐兔落淸都勇逐龍韜喪驚隨虎士趨瞻天防覆育塗地脫須臾卽看宣登版何煩禹泣辜但聞多屬國五鳳似元符

次門下侍郎東省懷右丞之韻

喜看韓孟作雲龍同禦天衢萬里風詩入中臺推戴敏【戴冑爲左丞性明敏達於従政】月來東省照盧公【盧懷愼爲黃門侍郎公淸儉約】祠庭拜貺精誠共試殿逢知學問同廣樂數聲誰敢和但疑身在化人宮

次東閣內翰感舊之韻

二十星霜一轉頭坐間誰共昔年逰是非擾擾夢還覺榮謝紛紛春復秋罇俎且看圗籍府風雲方命帝王州金蓮花燭公歸處此更仙源最下流

靑社宴遣貢士

曉來門外駐鸞聲且喜東籓俊造成行萟薄多窻下志賢能書振日邊名琴風淸躍西徵騎璧水寒窺上捨生佳兆豈惟多吉士三元従古有豪英【初移郡學於城南已有佳兆靑社昔有蘓張王文正公相繼出冠天下士】

次常父著作曝書之韻

內閤儒方集先朝事不忘曝書開綺席偃武斂牙璋籖軸陳千古金珠萃一堂日華窺鳥迹冰艷照金觴【是日賜冰】已掃斷簡蠧更增東壁光士髙閒粹語天近覽幽香見博思唐庫恩新仰舜廊名山才向曉振鷺已成行官職塵勞少朋従語笑長但慙甘若醴寧恨冷如漿小說誅彌漫雄文薦煒煌培風誰有志従此好南翔

送都鈐郭太尉

將帥門庭喜見人只看行止早堪親軍人事業離羣久帳下謀猷觸類新東土別懷應有恨西都歸思已無塵故園未許間遊日丹鳳重飛不到春

送吳中太守

華省人間去領麾出闗風景正相宜唐虞民物气和日吳楚江山秋靜時語接鄕音尢喜近舟行蓮渚莫嫌遲古云循吏君知否先悟無爲始有爲

送袁運判赴荊湖

未果爲云逐去龍楚江行處玉涵空幹旋地利來天上籠絡人才入彀中仕路莫驚離合易貢闈猶想笑言同龍山便到秋還近幽興從他落帽風

陳瑩中赴定逺

秀發風神子也都想因塵果下栟櫚【栟櫚沙縣之名山有神仙寓於其上】一階道在誰窮達百里才多自捲舒北闕瞻言蟬靜後東山歡笑麥寒初便須養气觀雙劍豈暇回頭較一豬【濠有莫邪山吳王鑄劍於其上】無事謾畱工部句有時閒落右軍書漢榮楚辱人休問且聴歌出舊徐

送衡州太守

防度眀庭聚又分玉皇香落眾中聞忽拋桂玉泛隋水便擁旌麾穿楚云岣嶁山髙尋禹志蒹葭江逺憶韓文【退之送李正字詩人隨鴻雁少江共蒹葭逺】隨車多少南飛鴈先向秋風得使君

送袁志行戶曹

十年塲屋費才華謾有詩名子可嗟未入儒林升俊造且行春雨到天家逺乘澤國三秋月髙跨天河八月槎道阻且長瞻不及空吟霜露滿蒹葭

贈呂夢得

壯年塲屋便歸休趨向逍遙獨自逰貧後誰知心匪石老來猶更气橫秋人無直道君難合詩有淸風我怕醻香爇一鑪經一卷紅塵應是懶回頭

次齊守巖老見示東湖之韻

近將餘事作東湖公外閒來物外居蓮吐花時看晉社桃隨流處得秦漁放懷把酒須尋友適性垂綸豈問魚報我故人三樂意翠瑉新刻右軍書

月華西下日華東閃閃湖光渺中天地防通銀色界亭臺還合水晶宮披襟望處秦生白穿徑逰時翠引紅自許此生心已了湖山尢稱道家風

共辭蘭省作諸侯更領東蕃第一州萬事了時尋好景兩崗盤得【闕】寒流

送王道原判官

言無枝葉色無塵自是中間已悟眞且免此生占噩夢更従何處卜通津徘徊州縣諳多事荏苒江湖過防春三已轉官歸吏隠蓮花池上友何人

和馮達夫小沼之什

坐間長愛水相従間鑿方池貯碧空十尺冷淸𨿽有限一襟瀟灑已無窮魚世界東西近河漢光芒上下通數卷芰荷時得雨怳然如在楚江中

寄五峯長老

自従南去失歸期海嶼生涯祖一支百嵗塵緣誰尙在五峯禪老獨應知且看秋水呈千月謾寫雲山寄一詩邂逅有時言笑處越王臺下擁旌麾

送斛絳侍親之官

解顏而笑偶相従澄寂潭邊五載中學道南來無爾隠侍親西去有誰同夜歌一劍胸中气卯酒三杯馬上風塞北功名當黽勉自來渾厚出山東

寄鵝湖佛智長老

十年光景一回頭聞住鵝湖且六周堂上雷鳴通妙用鼎中龍伏得眞修報恩香篆雲山曉傳法心涵水月秋莫笑紫元翁未去已懷煙浪作扁舟

防黃正臣

北山亭上共看書少壯相逢气尙麄樂事每聞髙義長病文嘗借逺煙塗樽罍且慰人離合龜鑑應知我有無蟋蟀在堂年又晚欲邀鄕語負寒鑪

雪中泛舟

云漢雙眸冷瑤池兩漿輕六花來酒面萬霰作篷聲虛實終何有髙低已混成拏舟緣此景豈爲戴君行

題妙光堂

獨坐夜如晝相投淸與眀風微塵迹悄波定月華輕此景方中見何人性上生涵虛難立象照物自無情寶鑑非鎔就靈珠乃混成忽驚居士眼一防與彊名

書懷呈同志

處已心𨿽白逢君眼更靑獨來還得侶相照卽忘形用意誰無累開襟自有靈遞年何所樂終日醉遺經

秋雨喜霽

陽光方接物陰蔽已開闗水落盈虛定云收去就閒菊花窺曉日松影撼秋山滯思可乘興一聮還解顏

錢塘山居早起

熟了黃粱一覺眠起來身在紫霄邊林巒已淡東傾月旗鼓將嚴北渡船岑碧漸分云外境陽光初動海中天夙興夜寐人空老難把塵勞綰謫仙

澄淸軒

開軒何處野塘淸靜見蒲魚作隊行亦似養源知物理始能逰刄到民情𨿽非鑑湖濶豈少亭亭秋月明多謝松【一作訟】庭無外事不教風浪此中生

拂云軒

卻塵兼卻暑非市亦非郊龍孕雪中種鳳翻云外梢蕭蕭天外作淡澹月華交切玉嵗寒味供餐無外肴

雪

云出江天意已濃化機先下隔年功明吞夜後梅花月狂弄春前栁絮風淸悟胸襟吟更逸寒驚毛骨醉還空漁簑歸去豈其樂相賀惟聞田舍翁

梅花

素呈天巧未教靑雲釀寒時一望眀且得少陽通好信不消孤笛送新聲絳綃捧蘂誰糚就金粟含須自綴成最是百花難比處只承風信已知名

泛湖

放船初向白公樓渺天光簇簇洲綠竹岸深疑士隠紫煙波逺恐仙逰賓朋欲散且看月風俗𨿽忙猶買舟最好四山環繞處一家中占五湖秋

偶成示道溫

何當歸悟水雲鄕不必功名似子房一黍精華空色大百年行數古今長誰知擾擾還三得獨向冥冥遣兩忘少室山頭星月近紫微垣下起天香

歸燕

掃迹各安在托身誰與爲安危應擇主去就尙知時春暖語尢巧海遙歸較遲畫堂人有徳可放繡簾垂

寄及之【睢陽學作】

南飛長是夢相尋海角何妨寄好音有客交逰多革面無君談笑少開襟家山荔子邀誰賞澤國荷花憶共吟秋後西來無爽約遙郊當馬駸駸

初秋偶作

火行金兩猶爭擾擾蚊蠅自未平雲漏雨聲蒸地爽日含山色暮天眀直須紈扇恩情斷始向籬花意態生萬里璧寒無一防月眀中看鴈初橫

除夜呈張公實

兩年相見此宵中萬里家山與子同百嵗未垂雙鬢白六骰先獻一盆紅莫嗟雪臘回頭盡且約金巵到手空過隙浮生聊自慰明朝行樂屬春風

客暑因書昔日山居之樂

憶昔幽居最道情水邊林下寄勞生靜眠片石無閒夢深入寒云有笑聲壯了一心塵事滿別來三嵗客身輕功成便遂歸歟興待與靑山揷一盟

演山集卷六

欽定四庫全書

演山集卷七

宋黃裳撰律詩

秋暑喜雨

不害爲霖傉可收煩襟豈憚暑相投水簾檻外霏霏晝銀漢雲中防防秋別館休論欹客枕釣潭尢憶看漁舟催成天色絕如璧白酒黃花欲上樓

試院中秋夜月

秋色中分夜金行旺气中邇遐人望別內外桂華同澄澈曾經雨娉婷欲禦風三人歡已斷猶鎖武成宮

貢院上元

精舍喧嘩外華燈想望中管弦何處客簾幕去年風好斁隨塵起悲歡覆手空蟾光無內外自與此心同

還鄕有感

別來身在利名邊三十春風兩少年問勞只聞新子弟悲歡還見舊山川客塵況味今無念雨露情懷夙有緣不向洞霄歸未得此官猶是地行仙

和章樞宻西齋

公餘誰解憇勞生不動天機性自靈道骨對山尢更好夢魂聞雨易爲醒謾拋芽雪歸仙鼎只把筌蹄看聖經還顧一源無去住雙梧惟有翠盈庭

次陳子眞見別

懶散先生恐是仙防時來上鑑湖船水雲共賞更誰可气槪相投還自然憂樂未當隨外物窮通何必問他年解顏一笑樽前話各向閒中見性天

行軒猶逺五雲溪煙雨霜風去魯遲淨眼看山應是好北來須乞送行詩

觀湖

吳國人従越國回兩舠旗鼓急相催悠悠二气已交感隠隠一聲還到來銀漢風波生沆瀣玉龍雷雨出蓬萊周天安用蓮花漏自有潮軒與月臺

杳冥中信自輪回十二時行不可催才迫海門三級起忽臨沙渚二龍開水頭花雨淩空落日腳云旗動地來果是尾閭虛不得卻還江上一徘徊

宻窺神化自陰陽云禦雷車不可當吹倒玉山風信惡蛟龍回首也須忙

十州基址難淪沒二淛源流且遡洄秋信最宜吳地看雪峯飛向越溪來

次陳殿院逰洞霄

杖履相尋爲愛山來朝山盡到林巒眞源立己今猶古淸气臨人暑亦寒巖澑飛來春雨瀉洞霄歸去海鵬翻紫霄名位緣何事了取無中一粒丹

秋日苦雨

漫漫云無隙紛紛道有芽久懷暘谷日空想暮天霞睡美夜聲碎坐寒風腳斜秋光猶未盡相望有黃花

聴隠士琴

心手相忘到混成又非湘瑟與秦箏秋來獨坐水邊石古往誰知弦上聲易度寸心閒有味難諧羣耳淡無情夕陽回首山猶好更起松風一段淸

送翟司業赴南康

烏臺章防風霜勁辟水詩書日用閒萬事自來如義命一麾誰去得湖山嘗聞訟少公庭下但見閒多宴坐間眀月防時隨太守香鑪峯下看禪還

國子先生行最淳紅顏猶足照靑春神仙廬下分符逺父老鄕中衣錦新【得旨焚黃】畫舸欲飛初得雨煩襟如洗乍離塵従來官職淸於水好爲江山作主人【子久歷官教授博士殿院司業】

醻友人見寄

才得新詩寫我憂荊溪何日與君逰久爲江國三年客長憶仙公一洞秋共有幽懷堪把手誰無忙事且回頭忽乘淸興拏舟去準擬香牋作唱醻

寄題溪堂

華堂深在翠微間瀲灩波光照客顏歸隠輸君塵外樂畱題偸我日邊閒心忘機後鷗相識日落山時鶴自還小艇得魚無事了歌聲移向荻花灣

送柴伯通歸衢梁

晚入荷華一葉香羨君歸興滿仙鄕他年上國來須早今夜中秋別太忙𨿽厭風波同客路已憐松栢共秋霜東來傳捨無多地勤寄新詩莫我忘

寄淸退君章夫人

故人閒適地行仙林下邀誰共暮年把酒應思天際客登樓俄上水南船【淸退樓在州之溪南】懶看小吏呈朝報靜聴髙僧說世緣華發未輸頭上白更期攜手劍溪邊

春日喜晴

天意分明人意開便聞歌管上春臺綠堤風暖投衫袖紅檻花光落酒杯云結陰容俄散去蝶驚晴影旋飛來芳菲猶在無多日倚取韶光作醉媒

寄王之道

蘭陵爲別又多時花月妖中想見防鄕國可憐猶間隔客途何故更分飛身邊無事樂𨿽樂堂上有親歸未歸欲寄新文將逺信尙須勤苦到精微

長樂宴遣貢士

賢能書扣九天門安用區區更問津周室笙歌聲調古孔庭詩禮指歸新吟窺淸壁還爲侶笑謝寒齋已作賓烝我時髦尢利市使君元是奪標人

逰開平書貽佛智長老

訪我京華嵗已深化龍潭畔卻相尋是空是色休排色非佛非心且洗心南望自生江上月西歸誰了水中金洞霄人去寧無夢多在蓮池與竹林

寄袁思與

京華爲別各蹉猶幸相逢笑與歌風雅長言先進少逰従髙義故人多𨿽知塵境先忘累尢念宮未處和【我處其一而守其和是以千二百嵗而吾形未嘗衰】行欲超然無一事便當求我向煙蘿

與南京畱守

裳昔年見公於霅上已辱奬借暌逺誨言今十餘年矣邂逅舟過屬下得見顏色喜不自禁輒書四韻奉呈少敍區區之萬一

澤國旌麾十防秋一封曾去辱靑眸吹噓寸艸風猶在倚傍長松夢未休借取謾勞閩士論召還聊寄宋王州宿源洞裏南湖上似得雙溪有樂不【南京有南湖亭湖有苕霅福唐有宿猿洞】

中和堂見雙蓮呈張內翰

兩萼雙房並一枝誰家姝子上西池鵲橋牛女共逰夜湘浦皇英相防時曉鑑鬭糚肩笑倚秋林同賞步慵移行看閣老重歸去花獨來迎此可知

次大野雙源水閣

長爲雙源夢舊逰西風吹動白蘋秋得君昨日數聮景寫我此懷無限愁但看淸虛堪寄足豈須衰老始抽頭小漁船上好相訪煙雨中乘丁字流【龍津號丁字流】

送陳子眞

木笏靑衫便染塵久思風骨始知眞有無悟道何妨仕俯仰趨時只爲貧靜向畫圗看五驥急來華省侍雙親茶園送客詩猶在空恨芳罇失故人【子眞昔號懶散長巾寛袖有不復仕之意一日靑衫木笏得於內庭認其風骨久之】

拙翁甘與他臺亷只此勞生想自占人我是非雙累重古今榮辱一塵纎便逰澤國尋鱸市忽落仙帆傍酒簾案上簿書看得未養眞當有智隨恬

感舊書呈彭城太守

屈指朋従共愴神不知原上防回春【昔偕舜兪郎中聨事太學同捨十有五人至今二十年惟裳與舜兪朱世英三人在爾余不逮五十與舜兪談及此愴然久之故有是句】靜緣老去忘餘事樂自閒來得故人云日𨿽牽琳館夢旌麾聊慰雪窻身老彭樓下人安在千古都歸一笑嚬

觀菊

盈盈金色帶秋光淡淡仙妝只看黃嘗共故人休獨樂笑同今日更誰忙方嗟老取年華近尙喜花畱日數長爲掇繁英還爲撚莫辜纎素在君傍

贈葛侍郎

三品顯官知分退數株靈艸對春栽已馳吏政靑編上卻禦仙風紫府來琴寫幽懷心火息酒陶和气面花開應憐仕路多華發不把松云爲巳催

自警

一日少一日一年無一年頓門何處入祕旨有誰傳憂樂波生水光陰箭去弦防時能得了坐臥莫忘禪

贈張山人

極數幽人百尺松嵗寒枝節引淸風世途險易拋身外人事榮枯落掌中藥有靈根秋轉活面多和气老猶紅行人借問生前事何事天津久未通

贈傳神師

闕下逰多日溪邊過防春數圗人欲活一筆自如神不寫俗中態漫畱云外身丹靑如摸我道貌似山人

對菊閒飲

良辰惟有菊前杯十五蟾光已看回白蟻醱醅涼後熟黃金菩蕾夜來開休悲往古事何在且樂去年時復來好是夕陽須管醉花叢中放玉山頽

題南華洞

數卷眞經學兩忘何須疑蝶更疑莊水雲生計不知老詩酒光陰無限長何處猿聲殘客夢有時風信漏天香鐘山不愧移文士信步尋幽到艸堂

江下山居

不卜西湖卜此山江天方作洞天寒海門有信蓬萊近丹室無塵宇宙寛一箭昔人曾卻浪五云何日便驂鸞小橋流水通幽境休向朋賓說內觀【所居之山由鳳凰山而至故云】

信步

閒適無他事優逰有此身禽魚窺物性艸木露天眞靜味祗獨覺幽香還自陳行雲難問信流水莫知因漁父偶相值笑談猶及秦

寄梅承事

滄浪風縐鴨頭波中有髙人養太和怪石換金淸興逺華堂收佛善緣多花街山院靑春醉玉管云牋白雪歌未信閒名覊絆得試教衫色綠如何【一本作荷】

東山三題

定慧長老爲二亭一軒一瞰湖上來請名予取釋氏之說以命之蓮之爲物𨿽出於污泥然其根實虛白上爲花葉不可埋沒不染不著人云來處𨿽猶污泥然其根性本無一物發爲徳行蓋亦如是故北亭曰觀蓮夫水之有月猶人心之有性水淸而靜則月現人心淸而靜則性現故中亭曰現月由軒而下旁趨桃溪古人有見桃花而悟者故東軒曰悟桃敍旣復爲三賦以遺之

觀蓮亭

靑泥藏化育紅粉看芬芳照水有餘態乘風無限香晚來花獨盛暑後雨聲涼不著故不染走盤珠自忙

現月亭

一月滅私照萬水生餘光成道果有性應物元無方對景妄想斷憑髙淸夜長超然養源士豈徒愛瀟湘

悟桃軒

中無城市埃下有桃溪源灼灼發獨見冥冥従混元俄忽遂出世喜躍聊開樽且共眾人看迷悟休復論

簡叔文【與叔文別且十餘載一日偶揖於僧捨滿髯皆白】

屈指當時宴笑同已更三十五春風十年忽忽成今古萬事悠悠作色空別後每懷靑眼客坐間俄揖白髯翁蘭亭咫尺歸歟好當悟浮生似轉蓬

演山集卷七

欽定四庫全書

演山集卷八

宋黃裳撰律詩

寄題範氏六桂堂

榮到蟾宮父子同滿堂天秀望仙峯六枝已勝燕山桂八子須攀潁水龍風信動人香逺逺月華垂地影重重餘芳更有成林日行見君家萬里封【公於所居之側爲桂林基以俟諸孫】

聞鴈

露下多時鴈未鳴數聲云外此宵徵北人書到三秋盡南國弓閒一字橫孤館有誰驚好夢平蘆何處起寒更想應俎上終須免宜向方塘寄此生

大暑

輕輕絲葛汗如蒸空有云雷未見靈安得此生長不老豈能今日便忘形謾揺紈扇終嫌倦欲倒金罍卻恐醒赤腳踏冰疑未穏且休林下泛淸泠

山堂有作

煙籠云鎖防千年流俗尋山豈得先一水中分吳越界四峯前臥漢唐仙閒逰東徑窺靑海偶往西源翫白蓮卻省內逰還有感杖藜獨立夕陽天

題愛竹軒

北堂人去竹成陰手澤須看碧玉林淸賞共嫌無一日孝思今喜有千尋滿窻金鎖日華永徧地龍孫春意深寄語嬋姢多結實防時當聴鳳凰吟

除夜

守嵗飲須頻光陰又再春漏移中夜刻身是去年人天色收殘臘人心息舊塵東風新我意相得向雞晨

楊立之南歸

五月雙艫偶共行開懷尢喜暑風淸亨途事業心猶壯細字詩書眼更眀家有靑山應可樂首無黃髮未須驚相期一醉無他景九十西風菊萬莖

南樓有作呈仲矩舍人

莫言風物是窮邊塞北江南此果然蒼璧下粘芳艸地垂楊中臥碧塘天人吟夜月波中笛客醉秋荷雨後筵來候朔音棲處好夢常捫鬥過幽燕

秋夜

百虫將入蟄一气已歸根今古在還去光陰朝又昏莫隨塵衮衮須悟性存存誰得逍遙趣南鵬是北鯤

送李季益龍圗

浮逰塵世未還元偶防琳宮兩地仙行止義眀嘗得已修持仁靜可忘年笑談客去吳無侶恵愛人來楚有緣公外詩筒當見寄爲乘佳興益新編

淸勝亭

靈源來處亂雲深回抱華亭愜我吟窺影冷光天上面入懷淸气水中心橋頭月到人攜榼蘋末風來客解襟秣馬臺前聊遣興寸陰何惜與登臨

嵗暮偶成

新舊光陰各自催分年須折送年梅歡聲動地驅儺鼔厚意迎春獻壽杯誰似江山難得老人憐桃李又重開朱顏未遂花前計卻恨東風抵死來

贈致政葛侍郎

金帶慵腰便退居髙閒吟思滿江湖一頭黃髮眞元老兩郡朱幡更大夫世事榮枯閒似夢道經舒捲靜如愚延平遺愛今猶在一片棠陰入畫圗

九日逰堯山

誰見東巡駐六龍秋山畱與醉吟翁人非物是紛華外古往今來想望中云日萬年興素節士民千里閙晴空黃花盈首猶教摻一笑従他落帽風

贈張太保

赫赫家聲將帥官仕途寧肯放君閒不妨林下權尋藥未可雲中便買山五兩輕綸猶系命滿樽淸醑且開顏天涯之子誰爲樂何幸相逢一笑間

除夜代送倪簽判

北風吹雪抹潮頭待過東南第一州去客情生來客夢隔年燈照隔江愁玉皇謫吏行當復金闕除書卽便收言簡气淸終有用臥龍山下自難畱

觀逰山記感舊寄霍子侔

故園別後有餘念舊記重看無限情山倚日中支暑气水従云外落秋聲向前世務心猶壯憶昔溪居眼自眀攜手逸民今在否杯茶誰與話平生

再寄及之

眼淩霄漢气橫秋未壯吾年似白頭病態問人皆笑老壯圗何處始知休還因往事悲今事難得新逰比舊逰霅水越溪風信好尺書多幸屢相投

別後新寒有勁風不親談笑轉乖慵一行塞鴈來多日萬里鄕書得防封閒憶蘭陵還自笑願逰苕水更相従與君疏闊誰堪愛閱古堂前樹樹松

防友人飲

曾共螢窻得夜光別來聲問在周行未揺丹管醻詩史且遣靑娥丐樂章巧笑莫嫌畱客數幽懷須信到官忙樽前邂逅知多少更對春風舞一塲

送方子元赴固始

九卿遺俗各尋宗君自南來喜更濃【固始諸姓避唐李亂隨王潮歸閩中故云】無類已聞詩禮教有行還守子男封胸中道在何嫌酒弦上聲淸只愛松【用劉元明子賤故事】行聴老農無一累曉炊如玉稻新舂

送林君錫宣徳

最喜君來寫我憂羣情忙處獨抽頭功名機防須時可詩酒光陰屬自由醉度九秋江上舫食逰雙筯海邊州兩年官滿休瞻望且與磨鉛了校讐

送仲時南歸

壯志九年人事足奇書千卷客囊空【仲時獻策皇帝畱京師九年市古書十餘篋而歸】窮通自在身謀外取捨誰堪士論中休嘆監車千里驥且誇天漢一帆風忙拖雙履云邊興更與何人作醉翁

與子侔始防於常學後爲禮部同官感舊

始觀文彩慕聲名三十餘年夢可驚眞幻自従窺至理是非誰復較浮榮別來方策迷情斷老去園林逸思生敍舊幽軒時一笑更宜茶鼎作蠅聲

靈璧逰張學士園

休說行行且與吟道山官職舊園林石疑六醜黙難問竹類七賢閒可尋翠引賓朋三徑逺寒生涯澗一池深隋河堤上人空老誰爲蘭臯惜寸陰【蘭臯張園之奇石】

謝人示詩集

騷雅先生得古風恨無吟侶忽相逢欲陪大巧捜春景已買長毫挿筆鋒花下比【闕】歌帝力醉中聨句頌花容斐然小子多詩癖時遣靑衣寄一封

寄陳充道

性才圎了便相逢對面還如一鏡中共取醉時聊遣興兩忘言處便歸空紛紛綠髮何妨白擾擾黃塵謾自紅松竹滿林先我去笑談誰起坐間風

頥堂

晚年塵事少閒境道情多汗簡知千古靈龜見一毫更尋何處樂休訟此生勞名利𨿽然好誰瞻數仞髙

送鄭少府延平教授

上捨聲華太學生靑衫従我薛齊城神仙官職去期逺詩禮門庭歸思淸山展旌旗秋可樂【延平山勢排空有展旌旗之狀】劍驅風雨夜休驚【延平潭上時有風雷三岸讙呼以爲劍歸】故鄕夢想今猶在此景何年慰此情

長樂閒賦

行盡溪山到海邊合沙門外見平田潭潭淸世元侯宅杳杳眞人小洞天萬戶管弦春買酒三山鐘鼔曉參禪旌旄才上南臺路方記詩篇落在先【昔寄五峯詩云他日南來言笑處釣龍臺下擁旌旄】

二百餘人領此州去思誰更有碑樓浮名浮利果何在潮去潮來空自流照萬事時惟是道賞三山處最宜秋使君籍上尋同姓只許旌旄獨自逰【自晉太康至吳越錢氏爲此州者二百四十六人皇宋十有八獨無宗姓】

越王峯下小棠【一作堂】深秋入三山未暇尋兩造盈庭眞與僞紫元堂上本無心

七樓遙直釣龍臺榕曳橫枝庇兩階好是四州南下水卻隨潮信入城來

五十年前夢此逰已云持節豈能休悠悠封域連東海浩浩朝宗接上州五季侯王時事古九還仙子洞天秋閒行嫌被朱衣覺宻往西堂獨倚樓

地傃東南一角垂百川夢處勢隨堤滿帆風力人航海七日逰吳尙說遲

旁統七州連帥府中分三壤屬僧家荔枝獨作閩山秀宜與龍團一處誇

嵗華猶暖山藏翠客起還畱海獻鮮風雅可憐元太守一生魂夢已茫然【元公詩云一生魂夢繞三山】

方壺圓嶠飛來處北越南畨望斷時莫道長安天樣逺一輪初上已先知

周回禪剎望嚴城云弄遙琴一寸靑眼在簿書心在道何妨尋我到山亭

秋日有感

淸生眀爽靜生悲羣動相將卻入機物向本根成旣老鴈知時節去還歸山人邀飲酒初熱漁叟獻鮮鱸正肥莫管世情都掃盡閒來林下看秋輝

和寄麻城饒令

應向公餘飽看山弦歌安用智閒閒有爲百里人同樂無累三神我獨閒𨿽隔春風長在想尙期嘉什屢防頒近來與物低昂少多是聰眀落靜闗

白蓮閣

白蓮池上閣崢嶸萬朶西風滿社淸已寓漣漪呈皓質何妨污潦得浮生羅抨翠蓋秋陽盛玉琢香腮曉鑑眀空色従來無辧處此詩非獨爲花成

寄題明捨

明捨義方立深宮文藝成詩書盈篋重金玉滿堂輕天漢一枝峻秋風雙桂榮羨君能自樂在處有蓬瀛

藤杖

一枝能獨立三徑漫相隨閒逐人行止先知路險夷倚憑吟望久將飲醉歸遲攜到遙林下尢宜倒接防

寄蕭思逺

自能騰踏到天衢少壯爲龍捲未舒案上不畱生熟事篋中便有古今書【思逺性喜收古今書少孤有志於學不俟父兄之教】髙吟應愜新移命幽夢還尋舊隠居【思逺昔年讀書於南國山中今爲丹陽有移錢塘之命】須道守官誰似我長來湖上得淸虛【昔爲湖州縣丞次丹陽有練光湖今移錢塘又得西湖之景】

寄湖江二十四叔

小宗才廢各西東懷想湖江夢寐中受祖生涯君獨異起家身計有誰同客逰何事千山逺族燕還悲一位空期約眀年來侍側靑衫滿滿桂花風【此詩於庚申之嵗有失於傳壬戌登第還鄕復書獻】

表海亭

大老悠悠不嗣音髙風難向望中尋三千賓客空離合十二山河自古今北戶人歸云洞逺【見太平廣記】東方春入牡丹深【靑春之方牡丹特異於他處】兩辭遣興無他好只有閒來醉與吟

社日逰雲門山

不須扶我自登山腳力能勝十八盤一字鴈低頭上過兩城人細掌中看𨿽知比戶緣尢在卻笑南柯夢未闌忽見歸云應是信滿襟先得洞天寒

演山集卷八

欽定四庫全書

演山集卷九

宋黃裳撰律詩

次泠風閣之韻

九龍峯下閣橫秋世上纎塵不可畱淸伴夜蟾畱醉客細吹時雨走歸舟天南従此載鵬往山北與誰乘鶴逰【山有演山】已是逍遙何所待上人髙臥見蓬丘【列子禦風而行猶有所待者也惟無所待所以爲逍遙逰】

能禦泠風入九秋豈愁光景去難畱翠揺竹影落猿嶠淸遞笛聲來鷺洲兩腋獨乘盧椀興滿襟誰作楚臺逰須知大塊生微意豈俟云邊虎嘯丘

寄題澄虛閣

檻外天都近池塘水鑑平微風晴後寂孤月夜來淸大象莫能破纎塵何處生湘靈誰爲感一曲謾分明

贈致政王朝奉

得老歸來已防年水雲深處洞中天有身且睡三竿日無物應看一指禪松竹亭臺閒信步鄕閭樽俎謾隨緣此生離合誰能定只見龍潭尙宛然

次張祕校昔日同逰僧捨

過去光陰有勝逰翠微深處更尋秋偶尋得石坐云坐莫問作官休未休世揉道情塵擾擾雲藏詩壁嵗悠悠山僧看了須重看且碧雙眸便轉頭

和李學士試院感秋二首

遽往偶相集下簾人事稀感秋那聴雨聞杵屢催衣得喪多士夢行藏羣鴈飛黃花期野老須揷滿頭歸荒庭初得雨幽防失調梧滯思舒千卷髙吟想五湖蛩聲生翠幄酒力借微軀襲蹈貽文病猶難望漢儒

送劉教授

升沈相識十三秋新故如麻一轉頭久款逰従來北闕遽聞風教入東州自驅矛盾趨中說誰擁鸞旂翫半流十日菊花猶可醉多情應且擊扁舟【以重陽後一日行故云】

平嵐亭

平嵐亭寄半天身閒向欄幹獨倚頻往事有懷誰共笑歸云無倚自相親神仙窟宅幽眀境花木園林上下春斗絕一臺疑是此不須低首看紅塵

湖上

一家風景洞天淸不愧東南第一名春入桃源花未落秋歸湘浦月初生便捐世事劬劬到且置籃輿緩緩行隨分堪觀無可辧水光山色競相迎

防江晦叔逰湖山

相隨山水恣徘徊興未闌時愼勿催艸艸行廚隨步去怱怱漁艇趁船來每逢佳景還含思偶造幽軒更把杯況是同歸無世味何須旁立有蓮腮荻灣桃塢猶畱客不覺銀缾又恥罍

送升師行

得道無餘事逰方有防年如何超幻境誰與付眞筌初祖昔曾訣趙州今已仙進修方且學拂蕩未須傳歸去南山好休休更說禪

畱題西禪寺

誰是怡山不滅仙定光來應此方緣龍驤鳳翥三宗字獅吼雷鳴六祖禪魚佩獨垂聊徇世藕絲相感爲開天自従日月歸眞後衣法何人已得傳

題鄕老堂

未到中年便掛冠一鄕三老北溪寒廢興有命知尢早去住無心遇更難輕物想能閒似夢愛山應是好如官莫言林下何曾見待向圗中畫與看

次趙彥思東湖見寄

爲愛江湖夢也尋有泉來處亂雲深鑿開澄澈是天界激起潺湲非世音鴻鴈渚幽山兩足芙蓉堂冷水中心花時月夜扁舟興相約公餘一醉吟

和範宏甫

不於場屋便橫行安用詩書寄此生萬里一飛𨿽有志十年三戰未成名風霜已是知秋栢雷雨何妨借海鯨自愧壯圗猶未效防時樽酒與君評

喜張公實至

才逾閩嶺轉悠悠所屬相逢夢未休逸興起君桑梓國多情尋我帝王州且看文物興朝事【上初卽位】更話溪山舊酒樓防合此生能防度一樽長瀉菊花秋

方祖仁都門阻雨

未防官放此身休空恨茶園失舊遊將謂天邊鴻共發豈知門外雨相畱一襟涼過人歸室萬朶香殘菊送秋兄弟急難君有義白衣東下更何尢【祖仁南省下第集兄之事而去】

桐廬防景亭二首

物華才思兩無窮來倚欄幹萬累空今古坐間山逺近悲歡潮後客西東樵樓上下夕陽外漁网髙低煙雨中想見飛升人只在畱題當識紫元翁【昔有桐君戴顒得仙扵此】舟楫防通處陰陽眀晦時四並歸善政萬象入新詩地勝得仙久水遙歸鷺遲爲看滕閣記將賦此尢宜

送王道觀錄事

一府觀風郡督郵試看鷹隼在髙秋【用侯文事】黃花對酌新離別白雪難思舊唱酬【昔與道觀雪中聨句】塵緒案頭來擾擾銀河天上去悠悠碧羅琢硯初離水勤寫瑰奇度阻修

貽劉先生

勢利交逰聚與分防眞堂上合離羣形骸外索難爲侶風義中尋偶得君水鑑秋來宜泛月桃源花後且穿雲此生已是龍山客髙論相過我欲聞

題望逺樓

雕欄身有限芳艸意無窮望盡天垂地吟余色入空鋒鋩千里岫羽翼半天風萬象回頭了駢眀亦夢中

寄陳邵老

南來安不裂新題萬里悠悠十載暌一別每懷君海角兩除應笑我朝韲是非莫訝時方轉榮辱須驚物未齊故舊九仙山下客想曾攜手泛三溪

防度爲書卻便休疏慵如我更如讐兩忘有道何須問相責無情我合羞【邵老書有相忘之責】屢感客塵新事變難尋陵谷舊時逰爲親歸去親猶健只此浮生已解憂

次邦彥節推見寄

十年譏笑爲誰妨灑落思君酒甕旁曉殿𨿽爭多士防夜窻還對短檠光靜憐春艸開三徑冷怪朝韲引五漿且喜相逢頭尙黑江湖休更起懷鄕【邦彥詩有江湖之意】

淮上相逢得勝逰水邊鄕落水邊洲每憐酒斾能畱客長恐秋風便解舟十載窮通重把手兩朝今古一回頭金明且看春波綠共我忘機子與鷗

寄簡能

形迹分飛有道同五年聲問不須通侍親官上應尢樂得子年來想更聰相對忽因山入夢自窺還愛璧涵空公餘誰伴溪南話七椀浮雲兩腋風

橊花洞

蓮社是非外洞天空色中一枝樵客夢【樵人歸秦人因贈橊花一枝還家如夢覺見閩中記】兩腋石門風鹿徑蹤何在橊花信可通此緣當邂逅來接紫元翁【鹿徑石門皆在記中】

訪曾君施不值

有懷髙論已經年不落中間與兩邊世路防人機寂寂春風何處騎翩翩四聲險韻應尋句一炷淸香且看禪我更欲勞三吐哺周公今付伯禽賢

送李奉議

更去鄕闗作子男得賢當美大夫監暑中雨過乘淸洛公外雲開看綠巖遂失故人須舉酒才聞佳境便收帆春暉已報君無愧一表遺文勑兩緘【彥正陞朝父贈承事母封淮安縣太君屬予表其墓】

貽沖和子

想見髙風夢已飛無心中有道心微此生獨斷來修養何處相逢得指歸融結防人如火幹旋惟子識天機松庵欲對禪牀坐莫問朝曦與夕暉

陰陽

陰陽無意本由人禍福皆緣幻與眞悟卽離倫兼度世迷須傾國更亡身智愚莫曉气隨數老少合驚秋復春有物混成如了得卻教眞幻兩通神

遊洞霄簡陳伯修

異香來自洞中春王屋華陽宻作鄰宛轉白雲離紫府參差靑鎖斷紅塵若無天柱難畱許惟有桃花解笑秦我得此官應是分欲従何處更尋眞

考試軍器所和惇禮兵部見示之什

夢中宣使至天上勑書開去騎遵西野回眸失北槐利名何日了儒法防回來【取士有眀法學宮科】丹管誅邪說重帷截亂埃簿書稀見影典策冗成堆仰望門𨿽峻旁求网已恢幽題胸膽破雄敵劍鋒摧狂欲勞彈鋏輕投愼報瑰侯中誰破的營下各銜枚含蓄飛香翰搜尋繞翠苔自非衡鑑手誰是棟梁材累外灰心火閒中臥鼻雷相投歸邂逅共樂入調詼寥廓喪爾界勤勞忘彼嵬家音催轉歷防議款銜杯殊品酬三刖逰辭薦一咍無形嗤字號有秩喜罇罍壁角蛟初動天南暑已回不慚居室漏卻厭面墻隈風滿亭亭扇香餘餅餅灰防時當命駕此興可登臺淸浪風歸袖紅鱗酒入腮莫隨人俯仰且共月徘徊旣事當如約分襟便可催棘闈人散後誰賦北山萊

偕王道觀雪中聨句

瑞意才含蓄輕花卽翦裁淸寒穿箔去丰兆破煙來【冕仲】宻霰俄傳信癡云預作媒瑤池方瀲灩玉鳳更毰毸【道觀】思見憐初灑憂消喜漸堆惜明聊自擬驚宻偶同欸【冕仲】片片楡飄莢累累蚌剖胎遽將天曉報頻把歳華催【道觀】有景榮千巘無私瑞九垓水精排瓦礫天庫委瓊瑰【冕仲】就下深趨坎憑髙杪寄桅四垂才宻宻一望已皚皚【道觀】瀑布鬭直瀉仙葩誰碎挼風前鵝毳落秋後海潮回【冕仲】礱轉揚輕礦篩旋迸細粞紋波翻太液縞練繞蓬萊【道觀】泛泛冰壺動漫漫寶鑑開栁條新弄絮律管乍飛灰【冕仲】照耀行人氅光華釣叟臺書帷爭白日秋色攺黃槐【道觀】比潔須延月聞香不掩梅載塗人艮趾入領我咸脢【冕仲】封鎖煙嘗衛飛揚露可陪厚將平地塹髙欲峻堂陔【道觀】特應三冬令寧傷萬物肧秦虵伸瓦隴卞璞暴山峐【冕仲】始恐佛氏講天花何徘徊終疑宓妃至仙肌何奇侅【道觀】鋪砧上練池泛甕中醅丰滿莫見睍優閒休及隤遺圎還得璧臨翠忽亡苔弄巧俄顚漩爭狂忽遡洄【冕仲】空中逢汗漫望外見崔嵬艷態非因飾虛根豈可栽先崇逢壠斷後化得墻隈歡賀紛耕叟欣拏亂戱孩【道觀】應迷天上鶴猶壓地中雷商色皎且盛郢歌淸更哀檐澌懸劍防庭塊列杓魁對老淩華髮迎春濯舊埃【冕仲】盛疑星漢瀉髙恐玉山頺江水聊添漲春根卻忌培漁汀埋舸纜獵野陷盧鋂覆攺污爲潔消磨厲作災【道觀】棲寒禽惴栗步滑馬虺尵富國寒仁溢籠鵬素网恢漫郊頻去牧【闕】宂愴歸猍戶濕知風送軒鳴想竹摧【冕仲】宻勻甌漬液丹映檻凝衃照歳何妨積侵堦愼勿推【道觀】書牕輝竹簡詩筆凍松煤煎煮供茶鼎收藏厠酒罍【冕仲】擬氈安可捲欲器不禁錘俯拾甘頳手昂窺任撲腮【道觀】誤雞忙下杙趣雉不須防翫久淸成興吞多冷失咍【冕仲】脂膚堪奬與墨面可譏詼鹽散徒云爾心虛可比哉【道觀】助淸還啜茗勝冷屢銜杯辧味憑茶陸登髙愜賦枚袁門淸夢未梁苑勝逰才船去須尋戴詩成蓋獻裴光余應可借【闕】大固難猜【冕仲】

徐州逰崇寧

得官來自洞中天閒向桑間虧問禪已爲命機根玉籙曾將心印祖金仙懶看小吏呈朝報喜聴髙人說世緣一物也無參底事紛紛誰可付眞筌

道中有作呈崔風子

有分尋眞莫道難蓬萊詩句請君看雙輪轉出三淸路二气燒成九轉丹煙靄樓臺金虎繞雪霜宮殿玉龍盤解顏爲向潛山近天柱峯頭月夜寒

演山集卷九

欽定四庫全書

演山集卷十

宋黃裳撰

絕句

舟次嚴子陵瀨

纁車曽此賁山林深谷爲陵古到今節行淸如臺下水何人能洗利名心

故人康世自英雄富貴明知轉首空不似羊裘歸去好素癡猶解笑三公

交逰分在紅塵外主客緣從紫極中各有志存休見迫經邦須訪渭川翁

風節無人能用捨塵凡何處問行藏虹蜺已捲胸中气只作天文一防光

已外世情來獨立何勞物色去相尋太官食好還多累一綫金鱗豈有心

和張樞宻西齋

雙梧尢愜雨中聴莫恨庭前古月明防防西風吹又急卻疑欹枕得秋聲

和人聞角【二首】

胡笳羌笛此聲同一曲梅花萬感濃吹轉滿城蝴蝶夢利名心動五更鐘

一聲寒角四更終吹下雲間細細風孤館幾多人展轉半明月與誰同

秋日有感

秋來猶寄一涯天葉葉秋聲似去年可惜良辰長在客不堪孤館更聞蟬

幾時能致買山錢便好山中醉暮天有物秋來長引夢鱸魚新到曲江邊

延平閣閒望【十首】

歌管東西誰共樂水雲髙下自相通吟看忽到難吟處望斷天南色入空

南北山形兩闘龍畫橋橫鎖水西東百花巖上人長在誰識神仙指顧中

兩邊樓館倚晴空閣出中間與畫同劍未歸時潭得月舟從來處客乘風

翠微虛白兩圓融爽气令人欲禦風曉傍雕欄初見日水天都入混茫中

客維舟處莫怱怱拂袖人來蓼已紅江上忽含煙雨意數峯還在有無中

倚防誰問紫元翁湘浦幽懷莫我同邂逅秦漁人不識扁舟常在水西東

不顧溪山已幾年再營華構慰人瞻欲尋好景歸詩思更候朝曦與夜蟾

英靈祠下晉朝賢終伴精芒水合邊看取黃龍沙斗起滿城歌吹入丰年

演峯遙見客懷開天末舟從海上回三岸讙呼無別事一潭風雨劍歸來

雲中山出三秋靜水上風來六月寒寶气有時藏不得夜深尢好倚防幹

梅花【八首】

芳意已將春漏泄眞香何慮雪埋藏百花頭上爭先好未用忙誇落後妝

逢春莫問枝南北對雪休分臘後先豈獨惜花長欲醉相宜尢是雪寒天

花傍水邊窺縹緲月來花上失蟬娟長教風腳防如綫時把眞香爲我傳

宻移神化本無情天篆橫空木末榮凝住雪花都不下槎牙枝上放盈盈

蜂蝶謾尋花後葉功名猶寄鼎中羮開樽好席瑤林下香墮金巵得素瓊

一種淸香誰可比九春和气爾爭先曉來爛熳驚人眼只謂寒林是雪天

醱醅新酒人間熟菩蕾寒梅嶺上開新自折歸罇畔去幾回尋向雪中來

自從花發吟何苦未見春來惜更深天與異香分辧雪不教埋沒亂山陰

次禹弼同遊滕王園池之韻【四首】

當時歌舞競韶華銀燭燒殘始上車堂上舊歡何處覓春風無計問桃花

徘徊池上昔人非不爲勞生竟自迷花下百年緣分滿月明誰聴杜鵑啼

標的彊宗兩鬂華不令身後到牛車武陵溪上人何在流水聲中看落花

洪都山水北宮西不似元嬰未解迷客去尋春人已往驚猿空有曉來啼

遊山

靜意逢山樂自知更遺名迹恐人疑寒林野水相窺處步未移時已得詩

牡丹【五首】

衮衮羣芳已失眞超然奇秀始離倫夜遊說與雕欄客費盡天機老卻春

晚得天眞獨有餘百花榮謝莫相須無窮春思包含盡但問薰風有也無

香色兼收三月尾聲名都壓百花頭天眞無處窺神化欄畔新妝卻自羞

東秦西洛景相望只候花開是醉鄕曽見玉香毬最好樽前何獨說姚黃【玉香毬靑州之花挿朶盈帽而重】

夜對金蓮尢婉孌曉窺淸照轉精神若教更共人長久豈待能言始惱人

醻淄守見寄【三首】

餘事誰能競世紛閒臨風月戱爲文淸時不作閒時樂只恐櫻桃口笑君

海岱東邊第一州幸持龍虎節來遊湖光照我淸如鑑未暇回頭看急流

倘來軒冕不須疑鶴短鳬長卻自悲只合公餘貪一醉賢愚休較未歸時

訪鄧承防不值

一榻淸風勞輾轉八甎閒日想徘徊不須笑貌方相識妙響還聞大似雷

重九候拆號官

傾耳西來禦史騘已慚秋月在塵籠人間一笑誰能定未必龍山失醉翁

遊淨慈寺

漸遙人入翠防鄕跨壑淩雲古道塲慧日體中誰獨見水光終不外山光

遊孤山

爲聞髙隠訪遺孫只有孤山獨自存悵望詠梅人不見寂寥惟度月黃昏

信步

樂道有眞侶好山無俗交野花將逸興不覺到巖坳

代探花郎

蟾宮兄弟滿淸都競向花前醉索扶昨夜碧桃源裏去蘂香多少上蜂須

鞭上蘆花栁色中怱怱須放狀元紅東君已播芳菲令莫倚雕欄待晚風

泛淮

泛盡隋河乍入淮數峯秋勢旅眉開此身未立如飛絮愧向雲山去又來

贈致政張郎中

林下閒攜數尺笻長巾寛袖道家風已畱吏政靑編上卻禦仙風紫府中

暑中偶懷江上舟行

正行佳處且休移水緑山靑欲染衣蘆葦汀洲鴛鷺渚斜風細雨不須歸【用元眞句】

水光中更有天光俯仰遊人在混茫自許纎毫無一防那堪乘興得瀟湘

樂緣仁智兩相宜好是斜陽未可歸倒影沈沈長自在謾懷今古嘆人非

橫斜林木覘寒流島在山前且艤休自笑自吟無俗友此生相問有漁舟

試院呈同事

鄕士窮通時已過石橊花實我重來相尋翠幄年年事誰爲天公得驥材

方握丹毫經兩考已悲靑塜送三歸黃花明月秋來好醉卻胸中是與非【張景修王伯通馬彥醇同爲試官相繼而往故有是句】

舟行

水村山驛七閩溪數槳靑腰沂上遲酤向竹林人已到蘆花汀畔且休移

兩岸靑山一水明溶溶天上客舟輕行人千載誰相望謾掃幽巖記姓名

石橊庭院有感

石橊庭院翠華深千防胭脂一簇心日永風防花自笑吹簫人在緑交陰

懷古堂有感

去住元來自有因臺頭山上合棲神茂林髙下閒行客想見當時一夢新【在京師時侍奴夢予信步去處林木髙下寂無塵迹正如今日所寓】彭老眞筌無處問劉郎才思有誰同賦詩臺上秋來到當爲黃花作醉翁

山河來處禹分州幾代靈光孕俊遊推作漢王猶未足更將功業看諸劉【彭城人物自漢抵後周見於史傳二十二人而爲劉氏者十有八】勝負區區昔已非山河今落太平時歌聲皆是田家樂豈有虞姬一段悲

立春奉祠太一

九霄香落降龍衣隠隠霓旌下紫防十雨九風春意好已知消息曉來歸

送人歸浦城

閩山歌笑與誰期便破霜風拂袖歸何日卻來金闕下髙吟相引到精防

浦城道中

湛碧隨人山澗水淸香迎我稻花風也知吟者多幽趣物態偏能與意同

登汴堤

楊花楡莢衛行人十里遙堤一色春多爲利名憐此景未能憐得自由身

舟次淸口

海岱東西六轉春投閒休說去思人此方緣盡回頭處別有仙源可出塵

淸口潮來似接人放船聞在楚江濱茂林髙下閒行處卻到吳山入夢新

覽杜牧洛陽重見故事

別來重見最傷神能問朋遊故與新豈謂紫元翁有語悲歡今已是唐人

桃臉韶容栁絮身江南西洛豈由人可憐杜牧空傷感尙在朋遊已喪眞

醉經堂

樂非聲色在華堂靜味羣經得醉鄕不似蠹書魚不醒源流何處意茫茫

浴靈芝院訪照律師

領袖桑門水鑑中杖藜人禦石橋風𨿽然垢淨無尋處謾濯遊塵一防紅

由律知空律可忘不空空處已承當花飛水湧隨緣事且與人間作道塲

山間風定水天深閒望誰陪講後吟篙子船來應有語幾回明月去相尋

桐廬縣仙人洞十題【並記】

予得此洞十餘載釋老之徒遊寓甚眾多苦其寂寥而去崇寧己酉天臺惠文來卜以居文所賦淸苦而能化桐廬人爲之感相詔以資之洞於是乎興大觀己丑春予自洞霄南還道出宻巖之下文請爲洞中遊因與予言頃有卜者爲文占云當有顯官至此度兩弟子由此遂爲名剎今已度弟子公復來乃其兆乎予與文言頃有異人道予自紫元洞遊人間世於橋之西爲予作紫庵他日於此棲飬以度生文喜不日而庵成來求予文予嘗顧洞中物皆出天造非人力所能爲若夫池以時而盈虛雞以時而去來蟾以時而鳴黙出洞之龍坐禪之僧應擊之鼓跨空之橋與物合眞與天同信皆非人力之所能爲者有待乎人而後見於世乃敍卜者之占異人之語作詩十絕以貽惠文大觀庚寅正月望日紫翁記

石龍

欲離巖洞欲拏云造化難窺幻與眞木馬嘶風尢會道況緣天作更通神【此龍有騰踏去洞之勢若顧已入洞者】

去臥仙源懶未安未收鱗鬛半身寒何如卻赴雷云會休作遊人一笑看【此龍首已入洞中惟露半體】

石橋

跨越虛中亦自然幾千年度地行仙桃花流水春風好由此東西是洞天

巨蟾

紫元名在廣寒宮但恐銀蟾與此同探得石龍行雨信一聲先報紫元翁

石鼓

誰知頑物抱眞空自有聲音與革同到此學人還會否橋西來問紫元翁

碧雞

翠碧笙簧羽與聲有時離合不畱情淸多本是仙家物長向秋風獨自鳴【雌者立春始至會其雄得子立夏與之偕去惟雄獨畱洞中春復然】

靑栗

枝葉淩雲緑蓋寒乳藤因得到云端仙家手植無人會誰信靈根石上盤

旁洞

欲尋眞去不容身流水潺潺未見人云斾莫知來或往門前誰爲掃纎塵【僧嘗以灰擁洞前小徑明日復潔淨如掃】

天池

千古巖腰一鑑泉雲霄何處問金仙盈虛更共潮來去混沌中含地與天

石佛

地湧天防一化身是何年歳定中人有無禪語難爲問到了機忘始絕塵

兀若看經不記時洞天𨿽近已忘歸誰知心印窺元海且看雲霞體上衣

宻巖

想曽潛飬望眞空散在人間一念同須說宻巖居第一解移神用相圓通

演山集卷十

欽定四庫全書

演山集卷十一

宋黃裳撰絕句

泛舟錢塘西湖【五首】

去畱南北須看景聚散朝昏莫問時但取紫元翁興盡一身明月是歸期

歸鷺悠悠一帶長白蘋紅蓼是家鄕夕陽臨水閒窺處此意安知世累忙

望湖樓上與云齊下視銀河一道低好是水邊歌舞後綺羅人在畫欄時

茨出波間千顆軟蟹從秋後雨螯肥且呼玉友來相伴等候蟾光與夕暉

俄起谷風斜撼竹驟來時雨碎敲蓬回首已見煙雲合防檢天邊失數峯

舟次松江

舟中月色曉尢在江上客情秋更多昔去今來塵擾擾幾時淸爲季鷹過

西興山院

山寺閒來一飯休風雲相送有潮頭月明中看紅蓮市已在東南第一州

漁者【四首】

古來天隠有秦漁莫忽煙波一艇孤舒网捲綸聊寄迹解將疵患笑眞儒

出艤波心宿傍蘆不愁王事有追胥一蓑雨雪歸來急靜聴蓬聲有酒無

一葉輕舠住處淸荻灣鷗渚幾曽榮旁人莫笑魚吞餌此爲生如爾爲生

水雲生計有誰拘煙雨蟾光已自娛得喪與魚同所遇垂綸何似且施罛

藏春峽

一元長抱百花根峽裏看春野思存只恐藏春藏不得卻隨風雨過南園

容照巖

愼獨幽人坐處深陽精陰魄許相尋也知自有天光在謾借餘輝照我吟

茶苑【二首】

莫道雨茾非北苑須知山脈是東溪旋燒石鼎供吟笑容照巖中日未西

想見春來噉動山雨前收得幾籃還斧斤不落幽人手且喜家園禁已閒

冬後【四首】

萬物歸來有卻無不知誰與計榮枯雪天梅信何時得寂寞中開一畫圖

令向冬行造歳功曉來天篆已排空急催雪意藏蕭索只望瓊林一夜風

曉霜初甃瑤池薄晚稻新炊玉粒香向我嵗寒惟有菊葛巾時爲醱醅忙

方醖新寒晦又明嵗華無幾壯心驚吹斜鴈字霜風勁忽送行人一兩聲

建溪舟行

兩岸靑山倒影濃一江秋色雨山中扁舟不怯溯流水天意借人帆上風

淸陰堂【三首】

仙洞气寒龍送雨瑞蓮香冷水生風煩襟銷盡梯云去見逺樓前色入空【堂之旁有龍壇靑煙洞前有方池見逺樓跨於其上】

方涵天雲淡淡長林篩日地深深九仙山照靑煙洞先向堂前洗此心

龍含雨意檐前過日轉花光席上來小徑深深塵不到一樽多爲逸人開

江上對月

無處月淸如水國有誰心滿似孤輪幽期終在緑巖畔長願寒光隨我身

雙梧堂

好音長引鳯來棲對立薫風可愛時葉上雨聲枝上月何須焦尾始相知

次致政李大夫郊步之韻【二首】

垂髫孫子侍閒行只此閒中度此生偏是杜防能愜意不如歸去兩三聲

偶欲閒行盡日斜虎頭幽徑二龍沙花無欄檻人無累自在人看自在花【大夫有翫野花之什】

江上

鷺從何處起來遲防破靑山一字飛更好小舟篷下聴過云斜日未須歸

貽傳神【二首】

黙黙紫元像蕭蕭靑竹軒相看誰有道無問亦無言筆頭何處得天眞幻化身中气與神傳取本來空是色莫將心印向他人

題仁壽閣

百年塵外境萬慮靜中身終日無他事寒泉照隱人

夏日牕下

蠍虎窺蠅恨未烹看書人悄紙鳴一絲喜子天機靜任便薫風寄此生

過嚴州同太守遊烏龍寺【四首】

參天松徑夾籃輿僧在烏龍腹內居莫道此山無妙用但看雲雨見眞如

家近西湖去欲飛到山心卻爲山遲看禪弟子人休問正是龕中作夢時

腳力猶能上翠防靑娥扶我謾勞伊也知山共文章好競破朱顏乞小詩

北山還掃笑歌地南浦尙懷離別時到處此緣尢未斷洞天休怪我來遲

寄懶散子【三首】

此生知了夢初殘行客遊塵入道觀興去謾窮山一徑睡來才起日三竿

非眞非妄愜誰看萬物輪中嵗自寒玉液淨生仙況味天香淸惹道衣冠

緑髮紛紛滿道冠髙風吹我一襟寒看山想有雲臺集得句應勝得好官

自萬松嶺之龍山【二首】

萬松𨿽落斧斤手一徑尙邀行路人嶺是松非休更問逍遙巾下已離塵

駸駸車蓋與云參控景金漿尙未酣穿過竹林何處樂龍山前有集虛庵

還鄕有感

竹馬兒童已失眞且尋春色莫尋人溪山不似當時見只爲交遊半是塵

戱寄南華翁【三首】

南華翁也爲官忙能用牛刀亦是莊歸去來兮歸未得一山風月委寒堂

山陰劉子無淸防彭澤陶公有逸才種秫劍溪休更問俸錢須買菊花栽【延平官無圭田酒醇而賤百錢可以取醉】

始聞佳耦得韓娘【用楊於陵故事子山爲簿再娶】百里恩深綬與章月欲籠人籠未得先生猶治魯山忙【用元徳秀故事昔爲子山作風月堂記云或籠吾醉魄而臥焉】

題止止堂

萬緣忘外息百福靜中收莫作南柯夢浮榮一覺休

妙光堂【二首】

泰定中含一黍靈千江明月萬枝燈自談禪處無人會安用山僧纒葛藤

一體全時萬象生只緣虛靜到圓明陰陽了取歸根防但看蟾光與日精

謝惠香餠【二首】

淸分馥馥南州餅靜對綿綿北海云欲曉愽山來入被祥雲尢愜夢回聞

朱餠靑煙篆古文聊資淸致聚還分縱饒五出花殘後尢有餘香聳未聞

和靖山居

髙吟人去幾年餘今日孤山始是孤疏影暗香𨿽更在應隨閒物落平蕪

將遊苕溪先寄同志

長愛苕溪乍入秋有時東去與君遊詩牋酒盞遊何處十里荷花一葉舟

遊吳有作【五首】

想見湖山只欲飛急逃緣累拯衰遲無心云伴無心客杖屨相從更許誰

舟人曽記得吳儂煮粒烹鮮別有功好是閒爲江上客隨船還見賣魚翁

拏舟曽過芰荷鄕十里薫風一水長趂取秋時尋舊賞且畱三日臥淸香

俸入未辭聊助道客來多避爲忘機一帆風起鱸魚興到是秋時恰正肥

且刺扁舟入芰荷香風中聴采蓮歌秋來最好樽前物霜滿江天蟹二螯

次張太保杜門自樂之韻

杜門無事日華長應是狂歌入醉鄕聞得後園尢好景不妨多計爲春忙

送張信道

气欲和柔性欲圓一飛人看後三年心勝山靜君歸去先自南華入性天

途中重九

兩年書劍客江淮空見黃花滿地開幽趣不慙陶令防東籬當有白衣來

乞茶

未終七椀似盧仝解跨駸駸兩腋風北苑鎗旗應滿篋可能爲惠向詩翁

飲意

客塵來去路悠悠眼外空花水上漚一斗酒中藏混沌榮枯誰更問春秋

歸鷺

夕陽歸去荻花鄕橫防山腰一帶長於下於飛𨿽可賦也窺淺水爲生忙

貽如祖大師【四首】

旣已離家與世違紛紛人事不須知百年十二時光景作佛工夫只怕遲

說禪談佛未曽修幻化空身豈自由常視世情如鎖鑰雲山深處莫回頭

建立元無塵已揮兩邊終竟不曽爲莫言無物爲何事到了無爲尙未知

一念忘時便道空不知空與色常同須知空色無分別如此圓融始大通【此詩尢資說話如何建立旣已建立如何掃蕩掃蕩可也不掃可也然後至焉】

還鄕道中聞杜鵑

才次鄕闗得此禽五更啼處九春深誰知枕上情無限物是人非古到今

演山集卷十一

欽定四庫全書

演山集卷十二

宋黃裳撰絕句

萬竹軒【八首】

出遊休問我西東去去惟尋萬竹翁幽趣翠華相得處忽逢明月與淸風

森森髙節勁深深緑發靑衫萬士林應是主人看不足就中誰解作龍吟

鳯翅淩雲翠欲寒蕭蕭蒼玉佩中虛自有長生道一枝爲龍未是難

八十詩翁想出塵此君長與駐靑春金華瑣碎閒垂地安用侯封況渭濱

雪霜勢去舊容在風雨聲來新思生須信此君淸且貴一竿猶可釣髙名

翠光幽意欲生煙幾種龍孫幾度傳忽怪春衣靑旅旅吟看不足是嬋娟

一日無君似染塵得君風思出天眞七賢林下誰堪友到此相尋少有人

陰遙俄喜日華落靜久更宜山鳥鳴榮謝易爲花厚薄嵗寒還得嵗寒情

鼔角樓初成【二首】

崢嶸南揖展旗山旗鼓相臨縹緲間雷動滿城春不去龍吟今日劍須還

雲中人作四星看十二光陰一箭寒吉事有祥戎事靜溪山嬴得倚欄幹【鼔角樓昔爲火所廢遂寓鼓角於郡之西樓羣盜不息術者以爲向背所致及其起廢鼔角未復冦平民安故有是句】

荔子【二首】

須知陳紫入吟看能坐詩人碧玉盤六月香肌無防汗絳紗囊破水精寒【陳紫底平可坐皮與肉離不相牽制此所以爲佳品】

綘包玉液逾中夏黛染羅帷度北風艷異尢爭西子笑曉來親見狀元紅

送周奉議吳江【三首】

下枕煙波令尹家年丰閒坐兩時衙爲君東去還成夢猶記撐篷看月華【昔年秋晚舟次吳江詩云船中月色曉猶在江上客情秋更多故有是句】雙艫銜尾去如飛秋滿松江到未遲自與李膺歸興別鱸魚杯酒在平時

一官方解浚橋南欲試弦歌豈爲貪便得洞庭山下去公餘誰共擘霜柑

戱贈席上侍人

遮藏不得鬂邊霜空憶揚州一覺長不學牧之狂可笑紫雲宜贈紫防郎

暑中【二首】

幽懷無處對秋陰數疊雲峯壓翠岑安得水邊開一閣蓮花風信滿衣襟

炎空方喜雨初過閒坐又憐風乍來偶得瑞蓮傳好信淸思應到雪天梅

松軒對雨有感

田無數畆難回首士少髙風易折腰古往人非秋自老松軒吟對雨瀟瀟

湖上閒賦【五首】

誰家弦管度前汀宛似湘江昔有靈一曲未終船已逺白雲空防數峯靑

煙雨爲容似帶愁愁中猶解寫人憂數峯出沒如何畫寺在波心且艤舟

想緣仙劃與神刓有是湖光有是山一處一遊都幾日也應偸盡九春閒

源出靈山分外靑若從葛塢更須靈誰知天樂逢眞景難向人間作畫屏

篩雨龍山淡淡煙水簾遙在數峯前問言居士庵何處爲指中洲有陸蓮

徐通直守連州【二首】

回頭猶見折腰時才到朝班便得麾【公以知縣資序權州】誰合相從公外樂玉鱗新出使君池【州有魚池利歸太守】

得官榮與故鄕看初佩魚符日下還內相逺孫眞太守海南佳郡是連山

遊靈芝僧房【三首】

千頃煙波一畆池栁堤收得小漣漪誰家堤外尋幽去漸漸歌聲入渺彌

小徑悠悠接水天薰風誰對逺師蓮吟看尢爲湖山好未肯忘懷便入禪

翠欄淸淺栁如帷帷外煙光逺可窺夜榻晚牕誰是伴暑風秋月最相宜

贈致政李大夫【四首】

父子辭榮海上還二車皆是漢郎官夜來列宿尢光彩爲向溪南隠處看【公及其先皆以正郎通判長樂致仕卽郡之溪南爲淸退樓閒居於其上】銀魚慵佩入樊籠萬累相捐萬慮空逼嵗歸來何事晚荔枝牽率過薫風【公語長樂太守當食荔枝卽爲歸來之計果踐其言】

演仙山足退來榮更繼髙風適此生一葉輕舟篷上雨三江欹枕有誰行【公之先大夫自長樂致政祖席之上郡守張伯玉曰公之歸也何適曰煙雨滿江吾泛一葉欹枕於其中閒聴雨聲漁唱吾之適也張公喜其言起舞爲公壽】

世情相失道情濃語黙行藏信意中淸退樓前溪一曲剡川明月剡川風

菊花【四首】

香色相生靜入觀化工誰怕剪金難秋光欲盡花尢好都作時情九日看

紅塵事事有興廢黃菊年年無古今意靜气淸時候好醉歸明日更相尋

手把黃花爲惜香況逢眞率未嘗忙神仙多是無心得可向桃源作醉鄕

葛巾尢有醱醅濃豈是隄防落帽風我未醉時君莫去且來閒坐菊業中

平山堂

一隅不見古揚州惟有平山尙自畱且看江南山色好莫緣花月起閒愁【揚州自古城有四隅今存其一李氏詞云春花秋月何時了往事知多少】水涵羣影去悠悠樓有三千轉首休想見經遊人與物而今知我夢揚州【予六經遊且四十載人物是非眾矣故云】

谷林亭

竹也中虛谷也虛兩虛相得閒中無月來風動時尢好那更髙人也自如

蜀井【傳此井自嚴君平顯】

地行仙迹世難知極數髙人出數時隠顯自通淮與蜀興亡誰管晉兼隋【仙家洞府天下與蜀通者靑徐自有兩處】

送公濟朝議守長樂【五首】

翁子歸來第八人越王家國再逢春悠悠千騎溪南路今日榮誇到劍津

侯王權勢腰三印省寺光陰夢七秋龍虎有人猶掃迹政風行聴海邊謳【林公曾治龍虎山人僞印】

三山勝槪煙雲外萬戶淸酤鼓樂中待看使君逰刄處始誇瀕海有天宮

兩街香案使君來萬瓦靑煙洞府開勿剪緣榕陰盡處七門南直釣龍臺

海渚信來魚市白林梢光動酒簾靑鼇頭須學成都守莫對三山我獨醒

還鄕簡淸臣潛夫【三首】

別來交友問如何松已成林屈指多且喜斷金人尙健一能淸爽一平和【淸臣平和潛夫淸爽】

夢中常作水南遊山北煙霞物外秋好是老僧今在否我來還上望仙樓

乘興拏舟過水南問禪閒試野僧參望中皆是棲眞處山有雲峯劍有潭

送劉教授之官豫江【二首】

守官何處豫江邊職事無塵我慨然一樣淸虛誰畫得倚欄人靜水中天

艸艸揮毫已可傳昔年場屋合爭先何時寄我南來信閣外溪山有幾聨

春日有感

桃李嬌春緫不知風情惟與道相宜堂前楊栁靑絲軟吟看無人獨自垂

看山亭【二首】

雨洗煙籠十數峯兩亭相望兩山中北來吟了南來醉花木迎人一徑通

兩邊紅緑路深深疊怪堆奇出翠岑莫道非眞窺得破能侵天巧似無心

訪照律師因浴靈芝【二首】

領袖桑門水鑑中杖藜人禦石橋風𨿽然垢淨無尋處漫濯遊塵一防紅

山間風水洞天深閒望誰陪講後吟篙子船來應有語幾回明月去相尋

和蔣樞宻送侍者歸

謾來非爲利名場隨侍還尋野徑香靜極恐生天上夢不妨吟入帝云鄕

有客對酌

花間人面是誰家何似才華對物華百五時應來合醉三千賓客不須誇

西歸亭

衣法傳來幾度春少林堂上悄無聞兩忘飬就空兼色獨步西歸一片雲

歐冶池

人隨夢電幾回見劍逐云雷何處尋惟有越山池尙在夜來明月古猶今

送陳季甫

閒於孤鶴淡於秋縱落忙中亦自由受道已知君有質感人深處急回頭

送鄧元孚【三首】

京塵隨暑逺洛水得秋多爽气乘歸興孤舟看一梭左選官期逺南歸客路長覲親時正好黃菊百年觴識先遊刃易命晚折腰勞華省當年夢行看置此曹

雪中聞友人圍碁

瑞雪天時醉怨遲笑君碁局雪中圍軒花汗漫丰年事不是嫌春故故飛

友人見問久不作詩

幽情寄態動風騷大巧如春未柰何莫怪近來詩句少只嫌吟後客情多

寄李潛夫

去去仙舟住處閒吳王臺下虎邱山日邊孤客遙相憶聚散空悲夢往還

偶感

泡影浮生夢幻身十年南北寄紅塵窮通有命歸與好風月相期滿劍津

流溝山

淸見林泉意已開知音曽有魏王來兩忘更得棲神地不染人間一防埃

舟行感舊

曽向蘭陵起一舟湖山住處有朋遊歌聲月下俄相失秦與瀟湘各自愁

次友人月夜樓上之韻

滿樓淸景瀉斯幹肝膽初醒世慮閒誰見謫仙歌興舞但畱詩句落雲間

泛南湖【二首】

菡蓞香中畫舫輕新紅相照亦多情似迎學士來歸院花燭前頭朶朶明

雨過圓荷萬防星雲開銀漢眼前明難逢此景休歸去更待天西片月生

友人垂釣

壯後幽情轉更長塵勞空憶芰荷鄕自由池上垂綸客應是回頭笑我忙

偶成四絕書寄子堅道契

皆有前緣志自通大雲山下偶相逢春來拏得龍雙角走下昆侖第一峯

相見參來道已通五城曽折紫芝封自從龍虎歸根後花蔟云攢白玉峯

袖中自有靑龍劍世上誰無白虎經祕訣未嘗畱一字不勞終日誦黃庭

塵中自適能無我方外相知喜有君靜看古今搔首處五湖風月萬山云

演山集卷十二

欽定四庫全書

演山集卷十三

宋黃裳撰記

遊山院記

山水外物之可樂者爾非眞樂也眞樂之所寓而已仁者樂山知者樂水亦以眞樂之所寓歟治平戊申之仲夏赴詔西上逾絕嶺涉巨江度炎暑履素秋凡四十日矣而後次於霅川之逆旅弛擔宴坐自感其塵勞未有慰焉及其環顧山水間有髣髴南國者黙然坐中意思南向已歷舊隠無復塵勞之嘆而亦不知其身之所逆旅也於是援筆而書之延平居民枕寒泉倚靑嶂眞山水之國有浮圖氏之宇尢寓山水之勝處淸景爽气逼人眉睫間與才思爭無窮遇目之所得卽當走筆賦之且恐勝槪相奪出人不意而又忘去也當予淸閒無事偶然獨往則簮冠曳履防枯笻道幽徑與書偕焉風揺松陰人踐寒影異花靈艸幽香相迎日含噴泉紅玉散亂此人所由之徑也兩山相臨怪石欲活仰則翠岑俯則幽澗神刓仙劃爲之幽構此人所憩之亭也山角轉來風物相際猿鶴上下煙雲聚散飛甍華榱矗然寘彼此浮屠氏之宇也宇之中又爲遊者之觀美凡有七焉長澗自山之西趨寺而東流有釋爲堂跨之及其入夜泉淸而月明適然相得於堂下號水月堂予之遊是堂也秋勢瀉云邊之泉金波泛天涯之月妙相有無搏之不得故爲之歌雲水渾而月喪水動而月漾澄寂虛一中涵有防妙相水有風兮披人襟月有波兮浴人神兀然坐者非爾翫其中有物爭光明是玆三者不期約防諸廣莫都忘情澗自水月堂趨西廡有釋爲閣跨其上激澗之水其聲潺潺然環繞乎坐中號潺湲閣予之遊是閣也遺世俗之喧嘩卽山泉之淸泠是非去來不落雙聴故爲之歌云與其聴繁喧不如聴潺湲潺湲聒吾耳不聒吾心淵世俗譊譊殊不聞只聞潺湲如車奔潺湲如車奔我心都無緣閣之左臨澗爲小軒俯視澗之水澄寂如鑑分辧人顏色號鑑軒予之遊是軒也纎埃不能駐流光防瑕不能玷浩明於外照古貌於中照古心貌與水淸心與水平故爲之歌云至虛不可磨至柔不可折至精豈須練至一莫能別情忘非與物相絕萬象於中自生滅鑑乎鑑乎非徒明鑑之有道猶諸心梯閣而下實地十數尺爲小室而沼其前引澗之水實之號飬眞室予之遊是室也【闕】

一聲素琴數曲恬然忘機自在絕境故爲之

歌云塵勞妄想誰知非落著埋沒皆人爲飬心飬到不化處亦令此室生光輝去潺湲閣升法堂堂之左有釋爲閣揖院之客山瞰流澗於坐間環佛書而觀之號精進閣予之遊是閣也目閒而山色見心虛而古意明出妄想境中入淸靜覺海故爲之歌云道固不違物物常與道違道非近能得亦非逺能離精爾思兮捐爾思其中有物不可圍由堂而西有室倚山爲小軒軒之前爲方沼沼之濱植修竹三四莖憑軒而視翠峯寒泉茂林碧艸皆在其左右號凝碧軒予之遊是軒也春暉秋光漫然融成日頺竹陰落在方沼琉璃瓶中靑玉倒植故爲之歌云凝碧以自然尢籟成之天碧色非漬黛籟聲非鳴弦此心寓此聲色中𨿽有大巧無由傳去凝碧下齋堂堂之左有釋西向曠野爲亭據其要物象淸逺一覽而盡之號豁然亭予之遊是亭也希夷之鄕曠閒之郊逸思浩而往塵緒斬而絕故爲之歌云吾登豁然軒吾開豁然懷水猶其心圓曲直隨因緣云猶其心閒聚散無悲歡塵懷俗慮難追攀是山之勝也勝者𨿽不能自暇及其戾止亦皆有閒意以至於息機而後去然而予之遊與來者之樂異焉來者爲其景而用其樂而予能用其景以寓其樂者也世俗之遊相與譏談調娛醉酣舞歌吹彈叫呼而後得其樂亦已勞矣其樂不在道特樂其有山水而已山水之可樂者盡而寂寥之態生則其樂荒矣故𨿽吹彈調詼醉酣舞歌不足以繼其樂彼尙知吾樂中之防哉廼書其樂之情以示之

懷逺亭記

延平郡督郵卽其公宇之北山南向天際送目而往相去之逺不可以勝計然而元用之所懷不在乎物惟其親焉愚眾之情登髙望逺耳目之君不足以勝其私有對而遂變傷則迫愜則肆豈足議哉予過元用相與倚欄送目談笑以自適且謂元用曰子見荻溪之上漁舟一葦忽來適去歌聲逺邇不知人非世習之累相系者乎此使人放曠之心生子見寒潭之中雷電相薄寶气亭亭上干星斗不知深淵巨濤之相淪亡者乎此使人發用之心生風淸月明萬籟初息水涵太虛寂然天地之鑑則使人入淸虛之境夕陽半山芳艸不斷雙槳南飛悠悠寒浦則使人動離別之緒水鑑之濱鷺窺寒影過山之云行無所逐則使人起幽閒之趣夫能狥物之態以入淸虛之境起幽閒之趣生放曠之情存發用之志不爲狂歌逸遊之輩放心而不知求亦不失爲賢者況能有志於親哉夫善本於仁仁本於親茍能有志於仁之所本者何往而不善然而憑髙環顧𨿽有溪山之勝人情之所適者不足爲子道也慕親之志寓此而有發焉魏國之士思念其親岵屺之上想見父母之所懷詩人稱其孝𨿽然疾痛則呼父母而有富貴少艾則忘其親眾人之情也魏國之士當夫行役之勞夙夜無寐父子離散不得以相保則疾痛之時岵屺之上想見父母之懷豈足以爲至哉今夫元用之學仕於有道之世父爲達官子能以六計嗣其業不貽其親之憂心平而志舒當此之時遇耳目之適者且能復禮以懷其親不俟有迫而後至是可尙也狄仁傑登太行山南望孤飛之云感吾親捨其下惟其愛親也篤則其事君也忠及人也恕是故唐之基緒不斷如綫仁傑果能防恥奮忠安其神器卹刑愛人號爲長者然則瞻望其親之際則仁之類存焉是亦充之而已予之望子也豈止於父子之間哉

觀盡軒記

予一日過完師坐於防景亭上前望演山山旁視劍潭人愛延平最有山水之樂而演仙山劍潭又其山水之可愛者气象聲色食頃萬變予登完師之亭而盡得之因與完師言徳之大累嘗在對物而有感今又據景之會而翫之非在萬物之上以物相觀而已覩有不盡者物能引之未知聲色形象之爲夢幻也則予畏會景之累人深矣無涯之知不可勝計之景客塵之中適然而相感則或淒然以悲欣然以喜淸閒之景解人之煩滌人之污華美之景坎然者貪飄然者肆無窮之態出人不意而乘之不可以言勝也嗚呼朝聞道夕死可矣其見隨塵熄而心化有涯之生可不計哉以故君子之爲道也不見可欲使心不亂君子之爲善也不見不可欲使心不喪滌人之污解人之煩此景之可欲者尙爲道所忌而況幽情奇態之感人使之或笑以嚬或貪以肆何可翫哉我與景俱非眞物以物之態爲我之情俱非眞智因與完師言濁污者見形其知莫貴者物也淸靜者見性其知莫貴者道也人之性常無者體道富有者體物眾凡之流嘗蔽於形色而莫之悟予甚悲之師能卽亭之西更爲悟眞室嘗遊乎其間然則完師非溺於景者歟使登斯亭者知世態物情猶蚊蚋之過吾前也然棄我與景爲吾悟眞室遊而求眞焉靜也不勞其形以至乎形全淸也不揺其精以至乎精復形全精復與天爲一是故妙有其形而不爲貌象故爲貌象者之所不能對常無其气而不爲聲色故爲聲色者之所不能感老子所謂不亡莊子所謂不化釋氏所謂不滅儒氏所謂不動當是時也萬物爲吾逆旅矣而眾人爲萬物逆旅眾人爲萬物一偏矣而萬物爲吾一偏由是而登軒下與萬物相見可以觀盡矣予愛完師爲悟眞室之意而又慮其不學出室以道事也遂以觀盡命軒焉若夫煙雲聚散山在有無之間水涵晴光舟泛銀河之上桂華風動天香滿懷飛甍參差歌管斷續此翫物者醉酣歌舞馳情驅思而對之志滿意適以爲得求者也物態少移世情已變當是時也吾寄萬物之上而觀之與之遊可也不與之遊可也

秀橘記

時甫家圃之右有秀橘焉一本而三支旁二支宻葉散漫無足異者中一支尋常之葉不能多得之柔條下垂其葉秀嫩深緑而環就如析翠羽而注之有碧幢靑纓之狀不怯嵗寒新故相代更無衰落之態爲詩而美之者連韻盈軸不過比物引類狀出秀橘之形象而已時甫屢命予詩諾之久矣始得數聨興罷而復已元丰三年之季春時甫復寫橘圖走僕以惠我索詩之意益篤不可辭也無事乎詩輒爲時甫論其生理以記之嘗謂五行之气運行萬物宇中有偏有全或淸或濁無意乎造物也而物各有遇焉气之淸且全者在人得之則爲豪英在物得之則爲新奇𨿽然不可齊也亦不可以必得適然而已故𨿽同气而育並時以生者其形與數有不同者況其他者乎夫一本而三支同气而育並時以生者也然而一支見寵或歌之以詩或繪之以圖或文之以記傳之天下後世不可知也主人時復一往苦吟注視培漑相繼惟恐其或傷之也二支不能有所得然而天理之於物豈有意哉圃中之木與秀橘疏逺者可以無憾焉吾與時甫遊久矣知其才富而气豪發爲詞章使人喜觀而欲得之然而君之所得與夫秀橘之所寓一家而兼有之何其幸也君知秀橘之可愛培漑繼往注視環顧惟恐其或傷之也然而予之望君也更有甚焉

水雲村記

長澗自演峯道廣教院出田坑始有從父得之於西南山之麓取其一支停之以爲沼走之以爲渠防引之以酌橋跨之以渡異花奇果垂華倚實飄香墮影在泉之上下有云於山朝隮而暮合閒適之態明白之象與夫流泉相應以無爲相遇而不約俄然相得於東西杳然相忘於得喪其孰爲此者邪元丰之初予自京師南還省予從父流水之間俯仰行坐顧瞻燕笑及夫日落而禽還山瞑而云收援毫於壁間乃以水雲村名之而後去自是郡人始知有水雲村之可樂也尋春逃暑車蓋相屬越十有五年友人公實來京師與予道曰今爲水雲村主人矣僕將益治之飬生於其間予曰子之得水雲村固可樂也其亦知水雲村之得子乎公實之爲人茍可而止不爲生而勞不爲名而僞遇吟而忙得酒而休方東而俄西未始有適莫要其中夷曠而惠直是眞水雲翁者也君歸乎哉予後此十年當有艸堂於演峯有釣舟於劍潭南歸而誰從者乎是時水雲翁杖藜而相尋演山居士肩罍而忽往與是兩物相得於無情中有舞有歌有吟有謔妙思絕景不可得而究也防歸乎至無予之樂也不知水雲翁之樂亦出於此乎然則水雲之於我果有分哉故爲之記以公實他日相從出此以爲質焉請鑱諸石

演山集卷十三

欽定四庫全書

演山集卷十四

宋黃裳撰

記

鄂州白雲閣記

自洞庭納湘峽逕武昌防漢沔然後沿九江而下東南之旅度翼星之分趨荊州之域必溯江夏泛洞庭而後南走二廣西向三蜀然則南郡之有武昌山水之聚舟車之會者也夫逸民之所寓士大夫之所遊騷人墨客之所詠常在天下山水之佳處餘言遺迹相去幾千百載後人樂道而欽慕之往往遂借以名物故江謂之煙波亭謂之奇章洲謂之鸚鵡樓謂之黃鶴閣謂之白雲樓閣之賞當與豫章之滕王巴陵之嶽陽爭名於天下有山自郡郊之東趨過闤闠茂林修竹衣被形勢如靑蛟蒼龍然引領而西或伏或躍下飲於江漢中峙而四望者白雲閣也對揖公宇轉望仙棗石照所謂大別鳯凰煙波鸚鵡西城南浦黃鵠磯漢陽渡之類可坐而數也蒹葭繞岸風勢雨聲湘漢涵空夕陽夜月歸帆行棹漁歌樵唱與夫忘機之鷗隨陽之鴈往來聚散於其間四時之气象一日之變態泛應旁感逸民雅士之風味吟送宴別曉泊晚次道志懷古以寫憂悲喜樂之情以述興亡榮辱之故蓋自離騷而後唐人之作不知其幾百篇也大夫之行吟處士之坐賦老子之乘秋髙人之馭鶴樂天之聞歌太白之聴笛緬想環顧俯仰千載悲樂相繼公餘之賞不亦至乎方是之時茍非有道在上得賢太守與之共理常使時和年丰郡國無事亦安能有暇於山水之間哉有暇於其間者其風味志趣或俗而不逮或鄙而不樂𨿽有美景盛事亦遂寂寥沈沒不見於後世有足惜者異時魏晉之師下吞吳楚盤瓠之類竊發於山水炬筏橫流煙防雲海所謂鸚鵡南浦鳯凰大別之類遂爲水軍樓艦之所息山夷營壘之所寄誰復講求逸民之遺事雅士之詩句以爲公餘耳目之翫哉方今聖人以道統有天下無復魏晉之師下吞吳楚之憂公悅素用吏事知名於人當能寛而有制布揚天子之徳澤潛召和气年丰而盜熄無復山夷竊發之患然則君亦何所用其心哉此閣之作也將與賓朋覽浩蕩之景飬幽閒之趣想見髙人度世絕塵之事庶幾悟須之景省因循之過不爲污濁僞妄至老且死時與無心之云悠然而來飄然而去去無所逐來無所從朝隮而暮合若將爲我擁黃鶴乘淸風脫萬累而超六合也豈特在人耳目翫山水間者邪元祐癸酉仲夏記

潛軒記

予去年爲順興遊故人公鎭家在順興之南隅乘間訪之公鎭邀予坐於潛軒之上觀修竹折幽花看閩中錄采杞菊決明而食之樽爼之間論古道舊譏詼大笑井邑之繁不能輙破其靜公鎭坐間索予潛軒之文予謂待言而後諭焉非相知之至者文可忘也故不及書今年春塵勞之中緬懷軒上之笑語恨無以寓其意者公鎭再追所索適此而書之夫魚之爲物或生於陂池或落於修澗或出於遙湖大澤永江廣漢之間或之於滄海其得地也異其遇時也同嵗寒冰冽鱨魦鰋鯉逺遊下泳在淵而自適𨿽有九罭之深入莫能致之及其春行晴暄太和涵溶淸淺方是之時乘陽而動去淵而在渚悠然而逝適然以躍溝爲之依蘋爲之覆得其所矣不獲乘陽而動者深淵之中不能自致河海蓋有之矣烏知適然以躍者頒首莘尾爲漁者所伺或引之以綸或持之以竿或陷之以罟附逺以鱐嗜鮮以膾以膴則見防以鮑則見糗以醢則見析實於鬼神之籩登於賔客之爼魚方是時欲爲下泳者豈可得哉然而浮游者未必爲通潛泳者未必爲窮學道之士無適莫也息則起消則去惟時而已公鎭少時求舉於鄕裏卒不獲用晚節感悟乃能逺引而去水邊林下開軒自適有山林處士之態亦可書者名利之士老身長子尢有以行投保以名請封東方未明攜食而入俯首而坐汗流浹背與少年較長短則君之潛亦髙尙哉嗚呼公鎭之潛也在道魚之潛在水一也若夫陂池江漢之辧非所知焉

看山亭記

郡宇之西北隅昔有小亭前假兩山對峙而中望不知其誰爲之也頽壊且廢予至治事之三月役工以修之叢列有巋特立有巒聳起有嶠環合有嶧幾於自然皆出於造物者公餘乘興杖屨獨往有如春明秋靜雲開雨過之見武夷鴈蕩也客曰南有雲門西有堯山眞者不覽何事乎假予曰子之見有眞假耳有道存焉非眞非假由道以觀物假亦眞也眞亦假也則予之看山何異乎子必待雲門堯山而後得樂山之意非善觀物者也客曰愚得之矣請書以爲之記

靑州坊門記

靑以兩城居民始爲十六界以別居民之地分崇寧攺元裳來爲靑顧吾屬言夫用十六界之別居民之地分其義安在哉盍廢界設坊三十有六爲之門名各有物庶乎其有義也迎春之類以辧坊名之也延賓之類以遺事名之也文正之類以人才名之也自正之類以道化名之也勝遊以之乎東湖興雲以向乎南山朝元以趨乎天闕使之觀其名異則相識別思其居同則相親愛此爲坊門之意歟然而親愛之意非私淑一坊而已先王屬民始用五家相保所任者寡則其所察者詳邪惡之民不能輒容於其間陰亂良善然後聨其五家使之相受乃爲一門以同出入罔有相遺外者故其飬生可以同憂患喪死可以同哀戚推而用之合四門相受之民共爲相葬之禮同哀戚也有相親愛之意故稱族焉合其門相葬之民共爲相救之義同患難也有朋比之風故稱黨焉義之與比者也相比者力也力貴眾以四門爲不足故合五族焉相賙者財也財貴多以其門爲不足故合五黨焉其門維百其徳維一咸有相保之信相受之智相葬之禮相救之義相賙之仁爲善旣備復何所責乃合五百門之眾使之出入往來更爲賓主燦然有文以相接歡然有恩以相愛其稱鄕黨則吾我加焉親愛之也嗚呼民之善其用至於愛人接物皆有餘裕其政之本則在乎五家爲比其五家爲門而已六鄕之法廢壊已久不可遽復惟爾三十六坊之民同出於一州其考予言先王屬民之政推而用之遂至鄕有正風民有中徳比而信黨而公相詔而化可也何必令使而後諭哉

崇寧萬壽觀記

佛老之學至於還元反本其道遂同而佛之徒謂之金仙老子之徒謂之神仙金體而神用一也蓋惟神仙爲能長生不死故無生死而後至於不生不死長生不死已能脫離五行非內非外不逐五行由一而散以哀樂休戚爲人生以治亂盛衰爲世界以榮枯舒慘爲時序以老少美惡爲物態而彼人生物態世界時敍吾能與之修短與之盛衰與之舒慘與之老少泛應無方之求未始窮盡此世之人所以嚴其所寓以備旦暮奉事祈請者也大雲門神仙之窟宅十月十五日以奉崇寧寺詔繼詔爲觀復有擇用名山福地之防寺旣如詔而臣更涉雲門之背由歸道峴下得山號大福大雲門之南支也前案廣山郡人謂之廣福中立而望四向環抱猶大雲門然莫知其所自出有三賢堂海東僧塔八仙壇獼猴洞在其間皆古之遺迹然始由歸道峴而得之今爲道觀之所寄則峴之名歸道乃其兆歟故臣輒敍佛老所以入而爲已出而爲世老者能與之少短者能與之修衰者能與之盛哀者能與之樂以明朝廷所以詔爲十方寺觀之意自時厥後爲郡守者其率老子之徒以謹焚修共祈無疆之休以資天子萬壽豈可忘哉

東湖三樂堂記

自下車率吾屬明振統類要凡目數各任其職庶事益簡民用以靖樽爼之間始得光景爲東園遊顧吾屬曰徒以心力從事曽無所樂夫是之謂陋此節儉之獘也其後流而爲唐僖公有財而不能用有鐘鼓不能以自樂徒以情欲狥物曽無所制夫是之謂蕩此平易之獘也其後流而爲齊哀公過則淫不及則怠慢是二人者皆已自爲物所矣欲其明徳以爲物是則難也有道之學旣辧內外遂致眞一以眞觀盡以一泛應兩辭五聲並至而交感無所累焉其詩曰在公明明是也知統則舉其類甚眾知要則馭其繁甚簡形快而心愉有所寄焉其詩曰在公飲酒是也在公明明無乎不爲之時也在公飲酒無爲之時也無乎不爲以至於無爲賢者之有道也蓋惟有道故能有樂以爲文故其詩曰鷺於下鼓咽咽醉言舞於胥樂兮鷺於下賓之集也醉言舞樂之致也於胥樂兮樂其在公明明而和樂生焉耳有禮以爲節故其詩曰鷺於飛鼔咽咽醉言歸於胥樂兮鷺於飛賓之舉也醉言歸樂之致也於胥樂兮樂其在公飲酒而中禮存焉耳有樂之和有禮之中恊贊陰陽化育萬物故其詩曰自今以始嵗其有君子有谷貽孫子於胥樂兮樂其在中則能爲其人民在後則能爲其孫子然則有駜蓋魯一變而至於道之詩也昔者太公治齊𨿽用平易在己也近道在政也然而不患不能與民同樂惟患其樂之過在太公則可不可輒施於其後故其末流果有齊國之變風周公之澤遂爲魯僖之頌不亦異乎愚之爲靑當以行樂之過爲非不及行樂爲愧竊希於魯焉顧吾屬曰山水仁智之所樂古之人與民同樂有感而賦艸或以芹藻禽或以鴛鴦蓋其所寓多在山水之勝處或刳而爲池或引而爲湖艸木掩映亭臺環合魚相忘於淵獸自適於野禽翫空於飛虫感時而鳴俄聞偶覽頓釋滯思此古人之相其樂者歟蓋惟君子能推仁智爲民旣事然後得引所樂以憩塵勞以資談笑有道存焉耳今玆靑郊以西兩山防入於郡城若駿而奔若駐而盤若驕而躍洋之水道其中相爲數折趨東南隅回旋宛轉若有不欲去之意此固有所待者邪昔之畦也宜宇而居之昔之池也宜湖而遊焉崇寧元年之季冬道意以始事明年二月東湖告成土石之所聚今爲寥廓之界糞壤之所污今爲淸泠之濱荊棘之所托今爲芬芳之澤入自西扉由垂楊徑界水而東之陟降兩橋東西相望防歸於北渡有橋曰步云下趨醉歸亭去亭而升堂所謂三樂兩亭以翼之左曰湘江右曰水鑑於堂之後乘飛橋過芙蓉軒由芙蓉而東躡層堦訪禪林南有軒曰悟桃北有亭曰現月而觀蓮亭在其間皆瞰湖上下入桃溪於溪之南爲漠庵去庵而南行前視鴛鴦渚有亭在半山間號緑巖亭由緑巖升其巓坐歌丰堂對揖現月由芙蓉而西憩雲門館前視鴻鴈渚遊竹林齋南行登釣璜臺下由小岐中立而俯視左有亭曰翫鷗右有亭曰鷺下夫湖在兩山之間將欲致吾幽思以飾玆景未之盡也然而寓吾仁智之所樂凡十有五而三樂實主之故堂存乎其中蓋無三樂爲之主𨿽環山有水皆亭臺也亦奚以爲其樂未嘗不荒也未嘗無累也故遊斯堂者考予三樂之說則知東湖之所以作豈茍云乎宜鑱其說於石

演山集卷十四

欽定四庫全書

演山集卷十五

宋黃裳撰

記

順興學記

元丰攺元之秋列郡各貢進士於朝南劍考諸五縣之士而進之十有八人順興學者百數無預貢者溫陵宋君適來爲順興令因怪閩中之士每嵗應詔出爲天子器使最盛於四方南劍在閩之中累累有人焉順興南劍之支邑前此有預計偕者不見錄於禮部七十年於此矣今嵗更無預貢者是豈教育之道在上之人有所未至歟遂由縣學而觀之感其防隅之卑度量之防環衛之具修之廢不足以壯麗先聖之行在吞納多士之至止升望降觀前揖後據不足以周覽溪山之气象靑衿不見往往散處裏閭流入城闕之間誦數之學得以小說實其虛一如此者蓋久矣宋君由是慨然思欲宏其度量嚴其具修壯其防隅固其環衛利其前揖後據之勢然後招來多士而教之邂逅一鄕之所慕者十有四人請爲義倡願與鄕民出力易材廢舊而新之宋君如其請學者欣然預敍於別館以俟學成而歸焉旁郡余邑隨有望風而至者不日學成爲之八齋翼於兩廡之間或背於堂或面於殿諸生接席而坐鼓篋而進問者有應疑者有質由者有戶升者有堂入者有室望者有門墻之峻樂之所寓前揖仁者之山下視知者之水適其性命之情日就而月將之且見成人有徳小子有造居多古人之遺風不問其在外者一封之薦何足計哉蓋夫教學之道先王望其成材而取之必使學者無志於仕有如曽晳之詠而歸漆雕開之未能信者然後可以副吾取而用之之意是故先王之士得失有命動靜有理去就有儀處萬鐘之時如簞豆之日許國之身致君之術豈爲宮室之美妻妾之奉所識窮乏者得我而爲之遂易其志哉嘗謂僕之賤史胥之卑屠販之仵寇盜之類才勇藝術集事禦變𨿽古之人有不及者入之民間以治民事出之民上以長民徳不亦可乎先王必謹庠序之教飬才育徳俟其秀實然後論而官之先王之意豈以史胥屠販之仵僕冦盜之類其名不貴而廢其可用者哉以謂不知仁者不可與從生不知義者不可與從死不知禮者不可與交不知信者不可與守驪山之徒胯下之布衣興造之初急難之際未有素食之士先王不得已而用之譬之使鷹常饑其腸則爲之使飽之則叛去是故黥布韓信之徒素不學道無窮之欲與之南面稱孤不足以饜之乃至叛逆夷族而後已然而後世之君當平居無事時不能飬才育徳而用之或有才徳之士而莫之用府史之卑卒仵之賤冦盜之惡入爲公卿出爲將帥謂予用才而已不問其行甚可怪也昔衛宣之朝有不知徳者好忮而不仁有不知行者好求而不義好忮也傷物好求也逐物人之可恃以用者爲其愛物而物莫之勝耳不知徳行自其求忮而推之不仁不義不可勝用也百爾君子亦奚以爲哉先王之世兵農一民鄕軍一營在朝所謂公卿大夫士在鄕所謂鄕老鄕大夫長正師胥在軍所謂軍將師帥長司馬昔時鄕教之中同爲儒者而今同爲天子之吏豈有異趣哉其賢以六徳其能以六藝知禮樂者非特鐘鼓玉帛而已禮樂之妙至於行乎陰陽通乎鬼神彼之所及也知射禦者非特主皮執轡而已射禦之精至於升降之儀與其志通疾徐之節與其意防彼之所及也知書數者非特縱橫之畫防乘之算而已書數之微至於道理之精粗象器之終始彼之所及也六藝道之下者其防猶及於此而況徳行之學豈可憶哉是故古之爲公者以道爲卿者以徳爲大夫者以智爲士者以志爲軍將者其徳有威其仁足以撫眾爲戰士者其義有勇其智足以死難故古之官有至於三百六十者先王非恃其人之眾也恃其道徳志智而已平王之東天下利勢不斷如綫教育之澤在人之心猶有存者譬如立柔之物可屈而難折延及三十世而後已無道之秦燒詩書殺學士不仁之勇無義之剛繁刑嚴誅以制天下所以傳及二世爲甿之人一折而斷之詩書之力𨿽欲維持其亡不可得也然而先王所以建學飬士之意何可廢哉宋君之來隆學校延儒生躬率一邑之子弟從事於道以副上意一邑之士宜乎爲道而學他日入官如古賢士大夫以副宋君之意諸生從予遊予嘗以此諭之君命予文以記縣學所以作於是乎書

雙源記

縣廓之西南有山支爲三峯下防於平阪兩腋之間泉甘而木茂修竹重蓮桃花流水隨人視聴之所及三山之前斷流爲池凡五十丈葺中一峯爲澄心堂於堂之背爲濯纓軒去軒之西爲日休亭引流而下左右方沼峻宇畫閣置於北峯之麓俯大池對南山由澄心堂而趨雙源皆有小徑雙源之防望澄心堂爲磯以釣焉相望之間仰有翠陰俯有淸流風色動靜禽聲語黙水涵太虛形影上下忘機之鱗一遊一躍飛橋走階危欄曲檻防隅翼翼紅緑相照庚申之秋餘來龍川因拜主人之辱才華物象適然相值且嘆塵勞之俗役百年之期而致千嵗之憂忘不可過之分而狥不可必之物以貪作憂而不以理飬心以憂作老而不以時受形心與形化共還塵壤𨿽然我庾如坻黃金滿籝松雲水石之間不能笑歌自若以慰勞生之夢幻者余嘗悲之君也不然賓客至止捕魚於池摘果於林破谷於場趨雉於野酒觥碁局爲賓客歡漣漪之上盡日而後已分外之物莫能勞之亦足佳者故余樂爲君記又爲數詩於其後庶幾役役之流得余之言而有感焉

步云閣記

昔予讀書順興北山之麓南望一峯有若遊龍之狀舉首而回顧仲寛今置閣由閣而下視水天空濶橋虹橫絕登臨之士身勢髙逺如在云漢間此命閣之意也以致予文予方喜仲寛之爲政有古循吏之風因述云四事爲仲寛識之夫云之爲物輕淸者之所乘閒適者之所翫有徳者之所況有物者之所望者也仲寛下車之三日屬其鄰比之長且老者爲飲酒禮佐坐堂上胥吏坐堂下長且老者環坐於兩廡酒三行令爲之言曰來吾民夫艸木之所萌禽獸之所育吾民無故忍掇而棄之乎曰掇而棄之遂傷其生是不仁也弗爲也夫物之轉諸溝有用者可嗇有知者可悼吾民無故忍視而遂過乎曰必援而出之忍視而遂過是不仁也弗爲也然則吾民之於他物然耳赤子吾民之遺體也分气也物之有情有識者也安得輒舉而溺之無所疑止也哉其爲不仁奚啻吾民之於艸木之所萌禽獸之所育凡物之轉諸溝者邪其民於是駭而悟嗟而悔翻然而攺曰吾屬之視吾子曽禽獸艸木之不若也豈足以爲人哉其謹奉教於是著令曰孕者登籍產者給粟而民相與言曰令之所活者吾類所釋者吾寃百世之憝一日而解之徳莫大乎此吾尙忍爲不仁以傷吾令之化哉乃相與斂知藏力聴令於大夫兩造在庭仲寛苐爲之辧是非談禍福往往自訟而解相詔而罷一縣遂無事時與賓客乘興而往徑畫橋登蒼崖期於步云而止焉夫仲寛之政不以智示人故其民無所事乎是非不以勢屈人故其民無所事乎彊弱勢智旣忘中抱虛靜然則閒適者之所翫有徳者之所況君豈有愧乎云哉其無累乎心也云之所在不以情而動不以力而舉其有爲乎政也云之所往必爲甘澍下膏澤於萬物然則陰陽之報天道之福安知異時不爲輕淸之士乘此而直往也哉況與翫未足爲君道也元祐癸酉仲夏記

延平閣記【後蔡元長攺名雙溪閣】

治平三年延平閣以火廢太常博士程侯下車而復之未幾繼廢更累政有疑於爲樂無復之者司農少卿謝侯至止遂率其屬講明庶政者更之廢者舉之民甚便以謂徒以勞苦頓瘁有事於務不能推其餘力以及樂事赴【或作副】民所欲是豈有道者之政然邪君子之政自夫無乎不爲以至於無爲者也有駜之詩所謂在公明明無乎不爲之時也所謂在公載燕無爲之時也公餘旣事方暇於飲酒然而明明言其明之不可蔽也𨿽然有暇飲酒民之樂不與焉有禮以節文之有樂以舞蹈之小大之民從公於邁故繼之以在公載燕蓋至於燕則爲樂之禮具焉政事相隨而眾得以共其樂故𨿽飲燕不害其爲在公也爲樂非私長屬有道禮樂之遊有中陰陽之气有和風雨以時而至耕稼以時而作谷以時而收廩以時而入故終之以自今以始嵗其有然則更累政有疑於爲樂未有能復之者豈知魯詩之意哉延平之有閣素以山水之勝知名於士大夫間往來登賞吟詠酬唱興盡而歸去蓋與滕王閣嶽陽樓之得山水無以異也謝侯遂繕土木之功以恊士大夫之所知與眾共焉不日而閣成以命予記而予欲序其事宻助遊人之才思與夫景物相逐於無窮久矣郡據演山而下爲三支有龍虵騰躍以赴於江之狀公宇坐中一支以視千里其勢至江之涘於是有閣東西之水相防於閣之前衝擊而陰浚之人言其深不可測於是有潭潭之東有山若戱而盤潭之南有山若舉而趨北與三支相望於淸冷之濱寂寞之野龍泉太阿出丰城去人間卒以是爲窟宅亦有意哉登臨之士環視乎其中二水之防旣往而復還於海而海有潮去長樂一驛沂流而上若迓以歸焉天入澄江山迎曉日飛甍排空下臨云漢歸舟天際數葉爭飛遙見演峯倚空凝碧徵帆旣落歌酒如鄰拂袖人來誰當邂逅髙眞乘興多在溪山況有江南白蘋紅蓼曽聞逸士島上凝眸晚景尢宜水光山色每橫孤笛獨引淸商一曲淩雲發從虛靜旁人聳耳襟抱俄空漁网髙低偶逢煙雨唱回浦嶼日計無憂橫防靑巒一行徵鷺蘆花宿處已落難尋聚散如賓於飛於下纎塵不染有肅其儀食足意忘閒窺淸淺垂虹截雨橫絕雙橋若步靑雲怳然行客東漘奇字獨見仙蹤南麓名園常聞春信月華持夜忽有波光疑是蓬萊金銀樓闕沈沈倒影寒浸羣峯獨倚欄幹誰知有感古今一夢只合尋眞物是人非且悲且笑珠飛波面星耀方移劍臥潭心風雷未作予聞潭之左右有珠夜明莫知其所在俄忽有感奮躍於潭中漁者捕之益急而逾逺予方少時嘗見風雷震發雲雨冥晦三岸歡呼以爲劍歸有頃而後定嗚呼龍泉太阿雷不能分而復合張不能畱而終去神物行藏非人所能制也發於丰城則上干牛斗歸於龍津則下爲雲雨此其所以神乎然而張公正當時晦不能自引卒與禍防劍知之矣茍不能去而與張公同瘞於地下豈足道哉或者之論乃以張公所佩而卒不免在人無益何其謬也閣之所在前有神物之靈後有眞人之妙必能以和樂安靜福乎居人以淸虛翠防發乎景物明有謝侯才識深知魯詩所以有道之意推而行之務與民同以慰登臨之士是亦眞人神物之所相者也而況山水之勝已與豫章巴陵之所稱在士大夫間覽予之記庶乎有感而無愧焉演山集卷十五

欽定四庫全書

演山集卷十六

宋黃裳撰

記

文軒記

余謂學士大夫或馳騖於名山入傳注涉獵百家之小說以愽爲功以辧爲能終日牽援自以爲至樂然其於徳性也略或悟履迹傲名數萬物之理危坐黙觀有感而後應謂彼百家之說不足掛吾齒牙間靜按其文吾能以理斷其眞僞然其於學問也略二人之學方且相詆於世未知其孰賢然而前之學有徳後之學有事徳先而事隨焉則其於學文也何有日月風雲天之文也吾以是觀其象山川艸木地之文也吾以是究其理君臣父子人之文也吾以是明其義發悟以天考信以人不滯於一曲則其動而有所偶發而有所應著於形色名聲之間如春之華如衣之章如天之有河漢如地之有嵩華僞無與於其間斯其所以爲文歟故人防之一日以書抵余且曰備員下吏思發其身當以學文爲事輒以文號其軒文之說資乎君子然後得之此軒所以有望於左右予謂君傲名數者也患在不志於學問今則然矣博覽泛觀知其不爲區區之陳迹溺於偏見第資以爲正焉則其與余書言約之以文其身施之以文其政言之以文其理書之以文於後患弗爲也予將有觀焉

淸心閣記

熈寧之末始得防之於都下方挾聰明傲名數不下先進之豪傑欲與之立頭角而愚嘗吿之曰性欲靜气欲柔惟豪去道最逺非愚之所望也後十年爲長樂掾乃取五經之書百家傳注之說歷代之記環列小軒而讀之號文軒屬予記予喜曰防之進乎學矣取友於古人必能正之者何患其爲豪哉及其去長樂爲武義宰以優課聞愚在考功方欲知其善最之所自繼而防之復以淸心名閣再命予文予益喜曰防之悟矣必以六經之言百家傳注之說歷代之記無出乎人之心也吾何獨不然蓋反而求之故爲是名歟請言夫水止則定定則淸淸則虛虛則明惟道集虛外鑠之物中動之情不能爲吾防風亂葦也然後天地之變化過則形入則防不容一毫欺我此其淸心之所致歟古者聖人之治天下也自其道心而達之道心萬物之宇典法之宗要凡數目之源聖人以其宗源有所均則爲衡有所運則爲樞有所舉則爲統要凡數目計道之用則飬卿士大夫而任之其名位與聖人異其宗本與聖人同特其所得有小大所造有淺深而已得其全者爲正使之治要又其次爲師治凡得其小者爲司使之治目又其次爲旅治數庶人之在官者不得上與聖人相爲源流以力事人而已惟治數之士飬心而不畫遂至於放古三代學者內服百寮庶尹惟亞外服侯甸男衛邦伯自與一人志同而意防識大體能自愛其學同有所本故也防之勉乎哉淸極而虛虛極而明萬物不足以撓之豈特百里之境物至而應事起而辧也哉論道之公治要之正蓋以是進焉

葆光閣記

仲通之仕行三十餘年將歸老於林下治其故居爲葆光閣正視烏石右揖九仙回顧越王下瞰芳園寒沼三山之气象四時之聲色合爲長樂之佳致登閣而盡得之元丰七年之季夏閣成明年得請歸休於其上然而仲通不取風物之勝宴遊之樂以名其閣而取莊子所謂注焉而不盈酌焉而不竭不知其所由來夫是之謂葆光亦賢乎哉是豈有取於水歟非也酌多於其本則竭注多於其量則盈防風過之則其淸明不足以照水之在物也非酌之所虧非注之所盈萬象生於一體惟水之所在然而出沒明晦有資於水焉性之在道也成性之學豈物於事者之所能致哉嘗謂自明誠者明未足照誠未能立己置於羣吏之列物引之不得有其淸事干之不得有其寂二者未遣則彼之勢遂爲不及之言不信之防不成之仁勇且與之戰怯則憂彊則喜暇則安遽則擾昧則趨亂則敗憂喜無常眞僞相奪犇馳於其所不知且不足以自照況於物乎及其老矣上印綬乞骸骨棲山林間追世俗之疊遊賞勞生之短晷列淸樽環侍人琴瑟薦和倡優獻笑自以爲得計皆風之過乎水也所謂酌焉而不竭注焉而不盈果安在邪況復長往於仕而不反者乎仲通不然昔於葆光也不獲爲今於葆光也將欲爲余與之善𨿽不有請猶且爲說以相其欲況其有請於數千里之逺哉大哉葆光莊子爲至人道也然而悟道在彈指頃自無老少之辧則余安得不以是期君哉自乎成心生乎成性本無所增也故注焉而不盈本無所損也故酌焉而不竭無益與虧莫知其所由來澄寂虛一之中兼照泛應莫能逃我此其所爲葆光反一而觀之吾未始有辧此其所以齊物君之老也物歸其淸事歸其寂則是時也可以兀然宴坐而使攀緣不獲乘間自我觀其妙自人充其光亦孰禦哉患弗爲耳從仕之人以僞逐事喪本者眾矣惟至於此庶幾其反始則登是閣者宜觀其名而考其說然後環顧而無累下瞰而感將有悟焉固君之賜也

日省堂記

思逺爲丹陽宰運使許侯用其善能徙於錢塘思逺至傃公防之背爲堂寓焉聴斷後先寂然宴坐省其所受之善惡所存之吉凶所爲之是非所行之得失然後出蒞庶事命之曰日省堂自爲詩述其所以命堂之意丐予記予謂百里之長出蒞庶事兩造盈庭情僞鬭進期我而後平庶司羣案復逆同異期我而後決新物故俗邪正相奪期我而後善飛蝗潛盜乘時伺隙期我而後弭茍務懾之以勢制之以法肆意以行其情暴气以作其威擾擾之中以物應物以妄對妄烏有不敗君子以謂萬物皆備於我不患萬物不治而患我弗之省世之人所以喪此萬物有能競之者其有二不忠而欺不信而妄先自恕己在乎無過之地反以欺妄訟物萬物於是乎喪然則彼且與物相爲流轉烏足以長民哉曽子曰省其身欺而不忠乎人妄而不信乎友忠信性之徳也欺妄徳之賊也曽子去徳之賊以進乎徳是故有仁以資勇有義以飬气故其應物自反而不縮𨿽褐寛博吾不惴焉自反而縮𨿽千萬人吾往矣然曽子之學豈外求之邪始於日省吾身終於自反而縮蓋𨿽應物之際猶不忘乎自反始弗之省今𨿽自反何以爲之應邪由是而進乎道欺妄無心眞實有性人非世習不能輒易其守然後靜得以觀明得以照推而上之會而一之可以含有萬類貫通千古豈特千萬人吾往矣哉今子之所省去其惡不爲善之累去其凶不爲吉之累去其非不爲是之累去其失不爲得之累則其所受所存明白乎其中所爲所行明白乎其外萬類感我作復合散在乎度量之間豈能逃我哉由是而上逹並期四者而忘之其爲道也孰禦嘗聞思逺再多讀書百家之說能道其詳勤於政事湖山之間罕見其迹今由是堂將見其爲學日損奚事乎多以義制事奚事乎勤扁舟五湖乘興偶往碧落云盡淸虛相照揺毫伸牋寓以見其志付之詩筒予有觀焉

坦履橋記

縣令知其所以爲政邑人知其所以爲善二者相遇於邂逅則是邦也常有惠民之最利物之功可以書焉元丰三年予訪尢川諸子飲予於橋上諸子爲物爲徳爲身爲義皆善士也故於一鄕常能以惠利相其大夫此橋之作自乙巳抵壬申二十有八載土木之工風撼而浪擊壊固無足怪者濟道適來爲是邦則橋安能獨哉濟道乃與諸子經營而言曰昔日之制對峙三十六柱上負如鼇山下與驚湍怒濤爭彊弱之力奪安危之勢如之何持久故歷十有六載而壊爲今之計易柱以疊石飛梁而過秋夏之漲暴集繼至自由龍門而下無與競者庶乎其無患也數子謹如命不日而橋成屬予記予感而言曰昔者諸子防予於橋上是時暑气方蒸水風泠然過之一洗其煩襟酒數行言笑相續則予之於坦履也蓋已有分耳豈特諸子哉捨此而西上偶與濟道聨名於籍中及去爲宰幸在諸子之縣鄕興安濟之功除病涉之害復爲坦履而作是予之記果應其防歟援筆而書曰惠不與力計利故無窮橋不與水爭力故可久然則縣令之知爲政邑人之知爲善宜載而吿於後云崇寧二年九月二十二日記

琴軒記

昔予開軒於林下以琴名軒琴不在焉以琴爲心而忘其器者也琴之爲樂簡而淸易而和意眞而明感人也深而幾於道今子之遊是軒寂然安坐煩襟旣除虛室遂開心與手相忘聲與弦相失精意妙思之中自有簡易之奏淸和之音由希夷之境出虛無之鄕入松流水之聲墮吾左右前後若有淸風之滌吾煩也泠然而過之莫之畱止復歸於無有嘻琴不在焉豈有眞不在邪不以指得聲不以操得曲存乎精誠防意之間卒爲大音出虛而入有然則無弦之有琴者尢未能兼忘之也予觀黃庭內境特以琴心命文欲以掃蕩羣累變調諸眞防於中宮以恊四鄙子之名是軒也亦有得於此乎然而子以聲聞入道已在乎寂然之中自得而弗出焉與夫閒適之流遊戱之士枝言句轉換風力徒務接人莫知爲已逐外而棄其內狥末而喪其本去道逺甚子其進焉乃並妙思精意都泯於至無而會於道與諸眞遊安用予琴軒之說邪姑以爲進焉

崇寧萬壽寺記

上卽位之四年嵗行癸未九月十七日大臣奏言天寧甫屆率土傾心仰維佛乘化羣品倘俾紹隆最上之法則必增裕無疆之休臣等伏請天下爲賜寺額以崇寧爲名勑如其請十月十五日臣與其屬奉詔切謂欲建佛捨老子之宮以備四時焚修潛致靈貺來介天子萬壽其地所在必求山川防聚之鄕仙聖行藏之境有所祈請乃能恊應今當卜地於城南之郊有山號稱雲門前此仲秋之社臣與郡人出遊躡十八級而後造絕頂南望雙崖出煙雲間對峙而中裂可以引車騎蔥鬱之气籠絡上下如見眞人奇士神深而气爽自其巓垂兩支數十丈下至於平原如人之伸左右手前抱其腹臣顧其屬曰南山之麓宜爲浮屠氏老子之所寓然而未有卜之者豈非有所待邪有老僧謂臣曰此大雲門也今玆北峯蓋其小者臣歸取李淸傳而考之始知大雲門乃眞神仙之窟宅傳言淸與姻族鄕裏爲別遲明大防於山椒然後揮手辭謝縋入洞中東南一穴約去三十里望見山川景象煙雲艸木自是一境不類人世遇道士四五人謂淸防當至此但時限未耳繼聞蓬萊眾聖令邀諸眞赴上淸防諸眞旣往戒淸愼勿開北扉而淸輒忘其戒見淸如在掌上起鄕裏之念復還人間訪其故居子孫已歷數世矣後爲太山遊不知其所在此其大略也然洞之在山椒明矣今不見洞豈待有緣而後見歟左一峯有塔置其上號黃金塔刻僧俗名姓總二百九十人名與字甚古是果與淸爲別者邪自隋開皇四年至今五百有餘嵗社日之遊人多往北峯而淸所寓乃棄之寂寥處臣方以此興嘆後一月俄奉崇寧之詔臣顧其屬曰前日之嘆豈非其兆歟捨此而何往遂往相焉更見前抱右支再引而北回觀大雲門相揖於山口如蓮花狀此所謂小雲門者開元中郡守有投龍璧於此以祝時君之壽乃見祥雲五色或塔於空中有記存焉而況大雲門乎哉當見眾聖諸眞共貽無疆之休以資陛下萬壽適黙契自然之防非出於私意而爲之也其爲應也久其爲祐也大是宜爲寺當與四方名山福地之有禪林寺爭名於天下

演山集卷十六

欽定四庫全書

演山集卷十七

宋黃裳撰

記

閱古堂記

熈寧辛亥予爲蕭然遊讀書閱古堂上堂在縣圃之東北隅與翠陰亭相望堂之虛靜可以淸人心髙明可以移人气大夫於此引兩造趨羣吏指呼斷使夫俯而視者有威仰而觀者有懼顧不尊歟不然邀嘉賓列侍人琴瑟笙竽奏乎堂之前倡優譏戱陳乎堂之下歌吹降升獻酬去來笑語斷續習不爭之射行無算之飲醒者歌醉者舞顧不樂歟而今無所取於斯二者以謂所尙者不髙則外物能勝之所飬者不固則外物能亂之孟子所謂食前方丈侍妾數百人得志而爲之盤樂飲酒馳騁田獵得志而爲之此所尙者不髙也爲行道者不過管仲而已塞門反坫足以屈其志𨿽有王佐之才無能爲也孟子所謂向爲身死而不受今爲妻妾之奉而爲之向爲身死而不受今爲宮室之美而爲之此所飬者不固也爲學道者不過子夏而已紛華盛麗足以動其心𨿽有可上之性無能爲也且夫簿書之繁安足以伸吾才樽爼之歡與夫外物之來寄者安足以充吾志在彼者皆我所不爲在我者皆古之制也則安用是堂哉宜夫取聖人之遺書歷代之記百家傳注之說環列乎坐間究知古人之行事偶一日有爲則推爲康世澤民之術文以應變武以戡亂萬物和之酬於手撓顧指間無所疑怍然後伸其才使夫屈者以伸廢者以起匹夫匹婦莫不被其澤又將天下之才而教育之然後償其志予愛大夫能命是堂未有能道其志者乃試言之

佚老堂十景記

佚老天也世之老者其識無所悟其情無所寄閒居靜坐四體不勤往往無憀之心生寧復且從其志而已志於利者則茍得勞之志於名者則僞行勞之志於難老不死者則凡可以圖生者勞之悲夫去根逺矣復競其華而務其實柢本弗應若將爲槁壤矣是謂兩喪魏子爲佚老堂翼之以十景於堂之奧爲書室於室之右爲琴閣於閣之東爲松軒於軒之北爲竹塢於塢之西爲月庭於庭之南爲風牖於牖之外有山謂之屏山山之下有泉謂之盆沼沼之傍有廊謂之吟廊廊之隅有榻謂之醉榻以書抵予曰有是十景以示佚之有所寓焉予謂魏子能寓其佚已賢於世之老者矣然而所以寓其佚者子知之乎人之心適理而樂生得趣而憂解夫茍未能以書觀理以琴求趣而徒捲舒勾抹區區顧指之間終日不釋則琴書之情矣是豈能寄能佚乎役思於書運意於弦其樂不能無故子姑捨是出對松竹山泉之間風月之地更新以適焉松以堅而髙竹以虛而直堅則不可乘虛則不可累故壽於他木子特愛其蒼虯伸騰碧玉森列風月之中玉簧駐云金鎖墮地幽人髙士倚其幹而踐其影神也聳然有絕塵拔俗之態歟非子之所寓也風吾气也有無之中去復不停觀其起發於幽谷披拂於寒林而後泛濫於戶牖防而行之則過之也防祛吾煩解吾酲而忘吾倦精爽禦之而往可登太虛而遊六合也觸之則鳴禦之則攻或扶或揚逆當其衝使人閉結而不解然而我將遺吾筋骸而抱吾一則是气與風同歸於太虛烏能爲吾利害也哉月吾性也水以淸得之以濁喪之天以霽得之以陰喪之然而月也無得無喪自水取之自人觀之而已西方旣升子坐庭下而得之莫不仰霽俯淸惟恐濁曀之喪吾月然月之在人心久矣而子獨不患心之爲月害乎山若仁也水若智也山之狀如屏是天遺子以所依者邪沼之狀如盆是天誘子以所容者邪觀山而思仁居仁而不能依則危觀水而思智用智而無所容則亂吾之望子善而能安豈特嶻防之峯淸泠之泉能適其情者邪子勉以佚歸是八者之理而寓焉然而閒適之中豈能忘言以溺其理哉則予當步吟廊八者之理感觸而獻吾前乘之以危韻發之以中聲數聨得意一笑破顏南北其筒賡和盈軸子之吟若是乎𨿽然八者之理佚之所寓不使佚遊而樂荒佚炎而志放如斯而已矣以理自賢以言自著豈老者之務哉宜務合理而防於道去言而趨黙遂還本根而後已則予登醉榻始舉而和再舉而酣三舉而醺四舉而防攀緣一斷然後遺我於混沌不知老之寓於形佚之寓於理豈復有八者之翼吾堂哉子之醉若是乎未可知也夫予未果知其爲人然而繼文以遺之不亦過乎壬戌之冬魏子爲佚老堂卽乞詩於延平予方始行而東未暇作也拏舟相隨溯流而上凡月餘日然後得予詩於建溪後年刻詩於石走僕數千里獻予於都下復求予言十景予曰魏子眞好善者也夫人閒居嵗晚無原壤之埃則與其子孫從事於宴樂茍盡其年豈復有志於是哉是必有所見者故予惜其所寓不如是也反役於景終無所聞則是十景何益於子哉故又爲之書

黙室後圃記

友人卽黙室後爲小圃壘拳石爲山鐘勺水爲池植四時花環圃之左右其花十餘品而春居多也黙室之中盤踞而獨坐寂然而言忘兀然而形忘杳杳爲天遊寄於貌象之表不知其有物也及其意與道相防道與意相適於是而下焉開目則欲有所寓垂膝則欲有所適乃之圃之中諷遺編鳴寒弦銜素杯戰枯局聨詩篇防花數與忘形交於此爲談笑以寓道情之至樂花之气有幽香花之色有淑質彼株榮此株枯後者開前者落於此知物態之多變然則圃𨿽小而仁智者寓焉則圃甚大矣𨿽舉廣圃名苑絕景盛賞而與之較彼特有物耳使廣圃名苑有甚可愛然而無君子樂之則人之情而物之態攺𨿽絕景盛賞有時而不足愛也惟君子之樂不在物而物者特其樂之所寓焉又奚圃之小哉

安肅軍建學記

孔子廟徙城之西南隅行七十餘年矣有事於祀學者往往陪位而去無所寓焉慶曆中天子命之教於是講者有堂學者有齋𨿽然甚隘而陋促席而坐不過數十人歷嵗月受風雨遂浸以壊學者如見荒郊廢宅气象寥落席不暇暖散適城闕之間東有官舍西有城壁而學之地受制其間𨿽欲辟而宏之不可得也元祐之初太守髙侯遵禮通判黃侯敏用惡其甚隘而陋不足以受學者拾地之遺利得金百萬復卽北城之東南卜地而營之建作之制下視旁郡正門在中復設外門以衛之偏門以翼之諸生奉贄而入舍菜於殿鼓篋於堂具員者於齋待次者於館食有廚浴有室職事之位備焉嘗考泮水之序𨿽言僖公能修泮宮而詩之辭不言僖公營揆之方建作之制而言泮宮之上小大從公而往公與先生君子行飲酒禮謀事率眾內能欽明其徳見於色笑威儀之間文武之事有可法者下觀而化故其詩曰靡有不孝自求多祜及其從事於淮夷其靜也不吳其肅也不揚其安分也不告其循理也不逆弓矢車從各致其用以戰則克故其詩曰旣作泮宮淮夷攸服此僖公之所以修歟然則二侯之作可謂知務者也果有意於詩乎人惟椎朴木偶不可觀感而化其中實故也嘗聞燕國多悲歌感慨之士遺風余俗猶有存者聞君之善教豈能慨然而興者邪靡有不孝自求多祜能爲其君之用何獨至於魯國而然哉元祐己巳仲冬之望日記

含淸院佛殿記

有釋氏之宇其名曰含淸其年起於唐之中和其地出於劍浦之巨沙至今元丰傳十一代矣佛之所寄甚且陋不足以致鄕往者之觀美辛酉之秋紹忠慨然有志易卑以髙易朴以華募財於鄕節財於院合金百萬壯其棟宇侈其貌象季春佛殿旣事眾色雜華周回間列以悅眾凡之目使知吾佛之尊且貴不可易也然後誘以歸焉紹忠之意也然而眾凡之歸也汝能安厥止乎浮屠之庸者不過以爲我計茍飬其欲而已安厥止則未暇也予爲其歸者言之佛之性其體也圓其用也光惟其所感宮殿樓閣戶牖堦砌嚴麗廣愽寶華妝校翠影妙香不可窮旣然而佛之榮華侈靡豈資於物哉本有髙明之道淸淨之徳然後榮貴之不可幾及者隨其所欲而至焉𨿽然化現色相不可以爲畔岸自非內遊之士安得而見哉則以金百萬壯其棟宇侈其貌象又出寶玉之所現者與眾觀焉知佛之淸淨故致妝嚴之居知佛之髙明故致防妙之相紹忠亦當以是告於歸者云

公餘堂記

千里之民有望於刺史者其始有事焉皆求循理而復必待刺史能爲義禮之政以應我其次有情焉同欲及時而樂必待刺史能爲禮樂之遊以導我然後如其志不然遂欲作民歡聲和气以卻虎蝗以消霜澇以散盜賊以登桑麥收循吏之名實未知其可也然則爲刺史者不亦有道乎有駜序言僖公君臣之有道其詩曰夙夜在公在公明明所謂無不爲者也夙夜在公在公飲酒所謂無爲者也自無不爲以至於無爲其賢人之有道然而在公明明不至於茍勞無以自適故其詩曰振振鷺鷺於下鼔咽咽醉言舞鷺於下臣之集也醉言舞樂之至也在公飲酒不至於大肆無以自守故其詩曰振振鷺鷺於飛鼓咽咽醉言歸鷺於飛臣之散也醉言歸樂之節也有禮以制中有樂以和人心感而天時應故其詩曰自今以始嵗其有君子有谷貽孫子然則公餘之樂惟有道者得之有政而無樂不足以有感而況爲樂而失政與夫二者並廢乎哉是故晉僖公旣失道遂不及知禮之所在唐之遺俗憫其勞苦頓瘁老死而後已故教之曰蟋蟀在堂嵗聿其暮今我不樂日月其除茍使僖公有樂其本不出於道易爲物所溺故戒之曰無已太康職思其居好樂無荒良士瞿瞿然則政與樂僖公皆未之逮不足以望魯豈待較而後知哉某侯爲州謹始日與其屬振墮壊整破闕發隠姦遣滯訟未幾凡要目數各從其類綱紀遂立庶司羣案承式而舉行遂號無事民則嵗丰而義重吏則日閒而興長始有公餘之計爲堂於山水間旂鸞所臨大小之民從公於邁淸暘翠陰歡笑逺近或馳驅於郊或鼓考於庭棲侯鵠立壺馬寵辱君子之勝負兕觥其觩不醉無歸是時斯民門無苛追廩有陳積亦可以行其樂矣故其從使君遊也欣欣然有喜色而相告曰使君其無疾病歟何以能爲樂也當其酒行請歌有駜之三章以爲使君壽吾知其無愧焉

三交堂記

自遊鄭君山居今二十載一日鄭君西來出予畱題壁間二十四字言將移刻於石作堂以置之願爲之名昔予所賦以其形影適與日華遨遊乎曠閒之郊淸虛之境徘徊乎舒長之時澄霽之晝踐乎翠華之林詠乎寒光之濱我與影無是非之間無同異之辧其誰抑吾飄逸之興累吾放曠之懷者邪和光之域彼已俱喪自得之適天與爲地嘗觀李白對月獨酌之什愛其詞體有絕塵之思白得月而有聲影得白而有象醒而交醉而散其天樂也予之得日華也其白之得月歟子其以交名堂然而徒爲之交不能道三交之義則眾人之交也其孰以爲樂必曰惟形與影得日則然耳何足道哉吾曰不然日之應良辰身之造勝境而影之在日中出其身之左右前後蓋有分耳若夫天時之變人事之感發於不意則使良辰勝境卒不相值宻邇而暌逺𨿽欲宴坐偶往閒與日華遲回身影容與豈可得哉𨿽然此人事之論耳子於此亦聞道乎夫坐吟而揮毫起舞而揚袖影皆能然及吾笑語感寓則彼寂然不可以致詰是非其獨體吾陰乎惟形兼受陰陽而惟陰陽制之是故曦輪旣西形影相失一日之變也一行一歸盛衰相繼百年之變也一日之變影也而形果免百年之歸乎則是三交何其幻也形與影固幻耳目化幻者也夫知幻之所自出與夫非幻之所在乃可與言道蓋日潛運陽中之陰以配陰中之陽造化萬物故能以死生與其形以顯隠與其影形吾捨也且不得而有之況而影乎哉又形之幻者也至人蓋以白之所對予之所交一而索之還用其生我者修之使至飬之使就天地之運四時之變萬物之理收攝會合存乎秋毫之中置影畱形與日貫乎古今而在也不亦妙乎嗚呼眾人形影有待乎日而彼至人日致其用則予所以名子之堂其義豈止於翫日而待盡者邪子其求之

演山集卷十七

欽定四庫全書

演山集卷十八

宋黃裳撰

記

風月堂記

風月在天之景也泉石在地之景也艸木花實在時之景也三景之爲物最能適人之情又有能累之者故風月泉石常爲好淸者之蔽艸木花實常爲好奇者之蔽泉石風月艸木花實彼豈有意於累人哉惟人不能以道爲樂以樂寓景而景授吾所樂而已違景則無憀翫景則有斁人之情莫不然子山得洞於梅嶺洞之中基而爲堂累而爲臺穴而爲沼以花名洲以琴名以鑑名石以鶴名亭以錦繡名谷其類不能盡言之所學則讀莊子之遺言故以南華命洞所適則慕樂天之遺風故以風月名堂子山於此乘興而閒行興盡而宴坐與所交遊從事於文酒間以度其生焉或謂子山方學莊子則宜內觀無事外遊而待風月泉石芳菲艸木而後得其樂無乃有累乎予謂不然茍知吾形與景皆非眞物以生寓形以樂寄景志不存焉何累於子山坐堂之上有物泠然過之或披其襟或揚其袂或撼其佩拂其纎埃循於帷幄之間吹者淸噓者和回旋斷續在吾之左右有物皎然而下與泠然者相得於廣莫當是之時南華翁則能適然與彼二物爲無情遊澄輝之中兩腋習習乘光禦登於萬物之表而或者莫之知焉銀色漏身金波汗漫或燭吾吟牋或泛吾酒巵澡雪吾神形見吾影而或籠吾醉魄而臥焉嗚呼泠然在竹則得自然之聲皎然在水則得自然之性爽气皓色與吾行止之影忽爾而相得瞥爾而相忘不可系著則知人與物非所翫者及其皎然者暝而歸諸太陰泠然者靜而歸諸大塊南華翁則亦兀然坐忘不知頃者爽气之所吹皓色之所照與夫蒼顏華髮行歌自適於其間者果何物邪然則南華翁之樂如是或者無累焉元丰庚申之季冬裳偕郡人李泳北趨都下道出南浦南華翁訪予於水閣再請予記不可辭也乃含思於閣上書遺之而去

重修澶州學記

熈寧十年之仲春韓公由三司副使拜諌議大夫請爲澶州天子與之下車三日走人持儀物致裳於闕下權教授事澶州之學廢置久矣公未來時士在城闕艸登於堂墉復於溝齋扉不開防市於晝幾年於此矣及公至止役人徒指工師整次捨備什物危者扶之僕者起之者修之缺者具之塈茨丹雘顧瞻一新鄕往之儒不日來至北方之學多在口耳之間若夫緒餘倫類意致神遇則得之鮮矣裳之來公親爲卜日盛以講筵嚴以師席諸生鼓篋而進難疑答問發明先王之遺意稍厭誦數俱嗜精義公日視學接之之恭待之之厚如見敵者澶之民又知一介之賤有道在焉能使貴人忘其勢是可尙也往往相勉出其子弟而教之自公始矣昔時列國之君天子皆命之教然後爲學魯侯以修泮宮而見頌鄭國以廢學校而見刺蓋𨿽衰世學校之教無敢輒廢者嘗怪淫亂之衛國俗傷敗之中時有孝子仁人忠臣賢者興廢有命動靜有理去就有義至於婦人女子其情有節其言有序不失禮義之所在詩人稱之何其盛也豈非學校之遺教猶有存者澶淵衛地也今之說者多言北方之俗鄙野不文無足觀者澶淵之士三嵗一舉於禮部輒見罷歸不及論而官之且三十年矣是何此時王教之盛而士之可稱道者未能若衛之世乎非其才性之罪也嘗謂朴野之質尢近於道更易引而進之是故北方之士有出爲公卿大夫者渾厚中正建功立行往往天下豪傑不敢先焉但意其不及耳當衛之亂政散民流不可及止楚邱之文公一起而化之淫奔之俗遂不見齒於國人以公之達適丁於斯時樂爲文公之道化豈難爲哉將賀長材秀民出爲天子器使後世不稱長材秀民之可愛而稱公【闕】

悟靜軒記

天之君子其靜也致道人之君子其靜也循理興居以時出處以義循理而靜者也甘以中士自處靜悟之說無所與焉眾凡之流於天之君子不修於人之君子不學已放其心惟知有動寢則役於夢覺則役於想精魂情識聞見好惡晝夜相尋以逐乎妄𨿽以動靜天地之常理不可廢者猶且不得而拘之況其故爲者乎是故是非得喪紛擾乎其前死生禍福驚懼乎其後旣自棄吾復何難志於道者慕天之至人而遺世之君子以謂道與物相與得喪狥物則喪道狥道則喪物蓋夫不知生之累爲吾有心不知心之累爲吾有形耳目者心之牖也鼻口者心之庭戶也其心有感則先爲之報有行則先爲之且夫心者天之君也當爲五官之唱約束以從禮統禦以歸道固其任也今反與彼五官更相爲用惟物之從烏能不墮乎物是故慨然以興翻然而攺馳者靜嘩者黙兼忘以還無又損以致虛猶秋之時萬物歸根復命宇宙淸明物象隱顯眞气上升甘露下降吾方坐進此道與天爲徒不知其爲樂之自也將且藏用於防岡復出而爲神化嗚呼悟靜而立道至於斯極也不悟而夷乎物可不慮邪張子聞善而作者也求予文故書以遺之

靑州學記

惟宋有天下天以子愛之而所以愛視民人以父懷之而所以懷視士祖宗之世皆好古尙志喜名節慕忠厚有三代風趣考其所自蓋出於教學其說有二有示而教之者則以學校考察行藝發明其才徳學校之士理義已育於胸中故其趨行遂能顧瞻朝廷之向背恬淡者進則爲之戒奔馳信實者進則爲之戒僞妄蹇諤者進則爲之戒謟防防勤者進則爲之戒貪隋仁孝者進則爲之戒悖逆觀化之速有如置郵之傳命其類不可勝道也得此術者已自有學飬才之妙𨿽賴乎此然而學校之教未能發明其才徳𨿽有外入之者在中不止彼又烏能受哉是故祖宗飬才二說並行而交作之嗣至神考則以學校人才之所成始前未之詳嘉與儒宗講明道徳之蘊發散防妙推於六經著爲新說以浚淺智使人不溺於博防歸於性分設三試以陟多士譬之由門而升堂由堂而入室勤莫知勞積善尢長行之上庠矣未及推行於天下崇寧攺元皇帝慨然有感將欲盡述神考興學之遺意乃詔有司講議以聞凡自郡縣皆得以爲學有學者使修無學者使置乃用三捨稍復鄕舉裏選之法靑在東夏實總八郡士以千數額當飬士三百昔𨿽有學制度殊陋不足以副朝廷崇尙學校樂育人才之意適丁斯時而弗之爲是卒乎不可爲也故具以奏繼而得防舊學在郡之東北隅郡人素欲移置文明之方恨未之逮因慰其欲營於城南得地百畆而治之固已有書其兆於壁間者豈特人之欲哉𨿽弗之移不可得也堂貴宏延多士也殿貴麗奉先聖也翼堂有閣以藏六經環殿有齋以備三捨饌有廚浴有室客至有館物入有庫求我之防自訟之士役於人之胥徒皆有以處之嘗謂王道盛時四方諸侯承流宣化不敢私出道徳以善風俗故命之教然後爲學教法皆資於天子周衰先王之澤旣不下流諸侯之賢者無命可待故魯欽明其徳而有泮宮之頌諸侯之不賢者無徳可明故鄭學不修而有子衿之變風性命之理類爲異端所蔽流入偏見不得古人之大體分裂而爲八九以從事則害政以長民則壊俗漢唐之世未有能攻之者其學失眞故耳道益不明歷千餘嵗朝廷法度士人名節四方風俗由是不足以望三代𨿽有孟子出周之季欲救其環轍而攻之竟以無位與時遂老以死可勝惜哉今之學士乃自神考發明六經之要妙感悟其固有者猶之醉夢中俄聞帝所九奏自太虛而下灑然以興方苦沈屙彌年偶獲眞人金砂霧散五內釋然而去體類能觧蔽脫去淺陋直行而前誰輒汝畫有妙道之行者足以爲老莊有明道之徳者足以爲揚雄然則神考之相乎道眞爲萬世之澤也若夫才性之下者與聞性理之髙明意未克會猖狂而趨猶新生之犢耳提而正之則教官之任也嗚呼人君所以爲天下者其道有五其權有三何則一曰祖宗徳澤二曰朝廷法度三曰士人名節四曰四方風俗五曰天下公論所謂五道也一曰兵二曰刑三曰財用所謂三權也先王以是八者相須而行維持天下之形勢牢不可破惟其上下有學能造義理故其愛足以積徳澤明足以給法度淸足以植名節厚足以移風俗正足以立公論由是弼教而後有刑輔徳而後有兵行禮立義而後有財用夫魯一侯國耳欽明其徳且能得才有勇如虎臣有淑問如臯陶而況天子之教乎當見成徳之士如先王時竟立名節能爲朝廷修法度移風俗立公論顯相天子之徳澤上下一心本末相貫不容邪說異端存乎其間此其所以維持天下至於牢不可破者邪然則學校之效豈特要於文辭誦數之間哉宜書其說以示多士使知朝廷崇尙學校樂育人才之所歸而志於學

重修興國軍學記

昔有學在城之西北隅跨危巓俯重湖環之以眾峯流行者趨峙立者顧是時乃有學士大夫能以才徳鳴於江表熈寧中或者以爲居險之制爲量甚防不足以容來學之士始遷於東南捨髙明就下濕山馳而水注春之漲暴集遽至遂有墊溺之患士在城闕行二十年不登仕籍元祐七年之仲冬夷仲朝散得麾出守以謂學者爲巳以致道必志於仕則非教者爲君而育才期於有用則是仕不仕有義用不用有數然則學之所寓前瞻後顧五行休王之說教者實任其責豈可廢耶而況太守承流宣化必能使民知禮義成孝欽然後其功可稱知禮義成孝欽必出於隆學校延儒生講明先王之道教發揚天子之徳澤然後其俗可變教育之地茍非學之所安地理之所宜何以稱太守之任哉遂出飬士之餘財推我圭田數千頃還學於故山以爲昔日之所病在山之絕頂今置其腹焉流行者趨峙立者顧其利過之於是太守時與諸生爲賓主禮講釋有師博約有朋檢束之有規勸沮之有試各就其才以待一日詔下獻書王庭上備天子之器使如是而爲太守不亦賢乎古之循吏爲事業𨿽不同及其建立學校率其縣邑子弟而教之不可多得文翁之化遂冠羣吏前比齊魯後及武帝之世天下郡國乃立學官茂異輩出興造功業制度後世莫及文翁實啟之然則循吏之名能盡文翁之徳乎蓋未之盡也夷仲之爲興國其務及此𨿽不求予文猶書之況其求之乎元祐甲戌之孟春記

太平州蕪湖學記

崇寧元年仲秋天子思欲推廣神宗皇帝三捨造士之法詔講議司條具以聞本司奏言先王之時比閭黨族之間莫不有學所以明人倫厚風俗及其成也無思犯禮莫不好徳伏請縣邑皆得以置學越十月承議郎知蕪湖縣林修奉詔從事前此所建適如詔防第率閭裏子弟來就教育推布教條考察如法將升於郡學而使郡太守有以貢焉乃其職也鄕教之設黨有庠庠者飬也以主乎造士遂有序序者射也以主乎選士兼斯二者而有之學也此學之名所以施於國歟黨領五族之眾先王之政已能使有相保之智相受之信相葬之禮相救之義教而化之猶以爲未也中有庠焉則飬其徳而成就之也遂領五縣之眾有州民之仁足以相賙有鄕民之恩又足以相往來五常之善於是乎備矣中有序焉則觀其徳而選取之也自黨遂之教廢庠序不設約束之規旣以疏漏修學之士多在城闕不及前古逺甚矣而今之州古之國也縣邑皆得以置學其猶黨遂之有庠序歟昔時大夫富其民有術屬其民有政飬育有道考察有法升移有序故其造士道徳同宗本末相應未始有戾焉方今朝廷權行三舍考察之制凢目甚悉必得爲宰者運量乎其中在士有累於貧者有所資有累於事者有所代積漸涵飬視成論升出於優遊而不迫庶幾成人有徳小子有造其源存乎鄕裏而已此正天子有望於郡邑者也

演山集卷十八

欽定四庫全書

演山集卷十九

宋黃裳撰

序

臥云先生西遊序

昔聞江東之士有得方外趣者棄絕其妻子遊荊湖間寓居武陵溪上爲臥云庵吟詩以自適讀莊老釋氏之遺書意觧而忘象步趨絕塵若將不可以幾及者後求其人則曰先生姓某名某予聞其風想見其爲人十年於此矣今予爲太學官先生由桃源得道友適然而西將爲嵩華之遊予謂有無能爲而逃於隠者有不可爲而權於隠者有翫山水之勝而溺於隠者有以髙尙邀世而僞於隠者先生之遊皆非是也無能爲非其才不可以爲非其時邀世玩物非其志以謂智效一官特爲聲色勢利所役爲物者細不能爲我者大先生下視此屬以爲不足爲而不爲者也以爲道與物相爲得喪惟道之從則喪物惟物之從則喪道方其致道不能以吾嗜欲情愛置之義刃之上割絕而棄之是人望道而愈逺者也孔子佛老之聖豈一世之積哉蓋嘗無自而可矣今而後乃能無入而不自適焉及其成徳不爲緣累所制則市鄕閭之隠與桃源嵩華無以異也然則先生之行非浩歌逺引窮日之力而去者異時江湖之上當復邂逅解顏一笑不然期於無何有之鄕同歸而盡焉

諸公紀贈子鎭詩序

範氏之孤不逺數千里扶哀而來見予於京師泣數行下斷而言曰先君之事其要見於銘詩其詳著於獄辧閩中官府之吏道塗小民皆能論說其故不必道也然而知己相與作詩紀徳近百餘篇自維不肖且恐身名不足以顯親尙欲盡得當世達官要人歌詠盈集傳信於後世惟執事最知先君之詳者願賜之敍使得以贄見於諸公此孤所以來之意也予愴然應之曰人孰不感義此固其所欲賦者嘗謂過情之譽勝事之辭出交遊間溺於流俗之私好勢利肩笑更相傾動無以示其好遂至屬文華飾僞妄借事以著其實誇誕於世歌頌以悅其生志銘以防其死天下皆是也故世之文人其言往往有愧於心不足以考信今使諸公相與作詩以遺子鎭之生死非出於勢利也非得於肩笑也感義而後作也元丰元年春予自京師還聞閭裏間長老道羣囚之得子鎭涕零而言曰吾屬墮陷穽中安所告語今幸而佛出我得見天日無報徳之地嗚呼子鎭防或者不學道乘一路之程爲顯要計猶慮煮海無窮之利𨿽空八州有限之資不足以邀其欲也輒用屬爲貨胥徒臧獲聴得以訴其主少不如意束芻爲人謗書夾道發緘下吏便以爲據邏者虎伺捕者鷹攫獲其屬十有三幹逮者以千數乃有劍獄環顧有才之士赴我顧指刺骨刻意弗集則必羅事而織之有辧必溺誤用子鎭然而是時威削並行廢奪立至柔者惴惴智者悄悄恐不足以自全子鎭用才見知毅然彼巳不顧引囚覽按論情之過故觀事之要緩紛紛釋去畱者三四十人耳彼知其才可任而不知非義不可以撓正子鎭知其違忤風防必至於廢奪而亦知人情不可枉以就法志節辭气厄窮以死不少爲暴吏屈是可賦也當聞無愧之辭自天理之所感必有瑰奇險絕之語出易直俄忽間以爲子鎭光焉𨿽欲自禁其情不可得也寧復悋哉子鎭富聰明彊記識篤風義善文辭覽庶獄案一過能道其節目見孤遺女輒取而嫁之此予之所親見也世之人有是矣或爲名而作觀延平之事下臨萬仞不輒爲非義動其心信乎其中有主者由是而推之何爲而弗正朝廷方去浮薄小人思得君子矯俗以歸厚然而子鎭往矣可謂眞不幸也

東林集敍

律教之設潔人之污束人之肆使人承戒自省常若神明陰在其旁檢察其不如法者人非世習不能攻其環衛輒蹈其捨故人之於道也自其靜一而悟入未能刼於瞬息一言頃而得之或爲嗜欲中敗而或老死於勤苦無所見者蓋其進之也久則乘之者得間焉佛以是未之至也復爲禪教引物而感悟之開堂升坐隨問而應迅機激電妙談齧鏃而或寓之形容之間聲气之表示人莫窮壁立萬仭而學人者豈易得哉當如饑鷹伺肉遊魚見餌俄而取之已吞而潛已拏而舉或者猶求餌肉之所在禪之爲教不亦至乎自非人我兩喪而防於道形骨俱融纎毫不染不能隨感而應隨應而悟焉性空之中少爲形物蝕其明而玷其瑩則遂畱滯落著其機不足以發其樞不足以運其鋒不足以斷則問者烏能取應者烏能用哉蓋世人之於道有見而知之者有聞而知之者未必皆有受道之質行道之志是知而已此尢不可以多得或者非實有所見聞竊佛之言而駕之以敏速欺罔後學此又其末流也然而學者果欲知之乎以其利害探其所飬以其死生觀其所操則其情僞見矣照覺禪師予同郡人從黃龍遊嗣第十四代升堂演法有臨濟慈明之遺風門人錄其語以序屬予予與師未及相見得其語錄而讀之所謂迅機激電妙談齧鏃人我兩喪而防於道者也不知學者有如饑鷹伺肉遊魚見餌俄頃而取之者乎觀文王公以爲東南道法之冠豈虛言哉始遊寶峯起應東林之命恵逺法師常言七百年後當有肉身大士更吾道場東林始以律居蓋自逺公而後其教廢矣防今天子詔攺禪寺而師適來爲第一代演法以逺之所望而考其人以逺之所期而推其數皆無戾者然則師之作其天人之防歟始者諸公迎師於泐潭避命而逃之走五百餘里而後得師於淸江山谷是豈得已而求爲之者邪其言蓋爲應物而設推吾爲佛之餘以遺其類者也嗚呼世之觀是錄者能以耳視而目聴之庶幾有逮焉

送黃教授序

閩中山水之聚水甘而山秀居民之域旗劍排空人天在鑑能使過者皆欲寓焉气象之中含蓄奇秀堙郁而未發者不知其幾千嵗蓋自唐徳宗以前未常舉進士其後𨿽有歐陽詹徐寅輩相次而出特以文辭稍聞於天下未有華顯者又二百餘嵗矣𨿽然豈人力所能爲哉盛衰之數然也自有宋閩中之士始大振發溫陵建安先有將相出佐眞主方怪莆田有山圓鋭而中峙居民四望而向之號稱壺公昔有異人之防以爲水環其山當有通顯之儒下副人望今未之見何也未幾果聞應防者蓋𨿽溫陵建安莫之比也莆田之俊實吾宗人適丁斯時例當隨數出而有爲於世然則有爲亦有道乎其究吾與萬物同出於一宗惟物各執其末吾知萬物之理皆其一宗之所固有者分定久矣惟反一者出用成理爲之長而已附之則憂駢割之則怨虧夫惟中徳之士無意於功名然後能爲之長萬物有不得已而起者吾以不得已而應之然則應數而仕應理而有爲天之君子也太平之佐也子其志之

答大覺道果詩序

道家所謂還丹釋氏所謂道果皆明大道之所寓道且彊名而丹與果亦假以明道大覺見示道果長韻因以和之予自辛丑之季冬由杭而之廣陵偶於天寧寺得禦筆手詔以爲沖虛無爲眞空不二本自不殊隆此而廢彼豈朕之志哉天下始知三教皆本於一道沖虛眞空丹果之全體豈有異邪裳因言坐忘之中和合有無以爲神丹之嬰兒防如一黍以遊諸天坐禪之中收攝色空以爲聖胎之法身細如一芥以藏須彌同謂之珠其大包含乎二儀其妙貫通乎三界故曰大道一而已矣無爲之修不知之證出於自然吾無與焉見而體之也非談道之也裳謂太上之後其傳丹說著矣不必論也適以詔防緣佛之徒而言之因繼大覺所賦爲之開發其心要世之釋氏子以齋戒持律以宗防說教以日用談禪以性見演法執是四事欲進而爲佛善士則務爲福不過勞苦以持行智士則務爲道不過安靜以守性然而此特教中之事向上一路幹聖不傳自在教外別有祕宻之防必得可以出世之士而後傳焉達摩之得二祖是也其傳已竟遂行而或隠前此四事乃推其緒餘且以行教正如古今之隠者邂逅方外得道之士大者出入三界其次飛舉蛻解然而三教所以立道其本則一學者莫之知焉惟其談禪一教本末相貫談禪者其末也見於外者也作佛者其本也存乎內者也先聖之於學者姑以說佛接引之入候知其詳足以出世乃知收攝八用有所付焉柰何后世之士類蔽於性見自以爲如此足矣更復何學大覺與之語稍契獨知其妙有本及其至也非內非外故答大覺長韻以示其徒使見其本無以異於道焉觀予序語則思過半矣

言意文集序

道本於心以性爲體以情爲用志者存於心而行者也意者思於心而作者也言者發於心而應者也著述之士𨿽累千百萬言反本而求之則貫乎一而已言意之爲書識性爲之根蒂才性爲之文飾記性爲之證據合是三性而本於心稟其可否著爲羣言猶之讀書萬卷歷歷可引其文義胸間洞然曽無一防實乎其中善觀夫言意亦如是而已彼我之心一也有道則通乎一愚不肖不敢以爲有道觀者考焉

順興講莊子序

楊墨之於道其迹近其心逺老莊之於道其體同其用異聖人爲我之心有仁以充其類則異乎楊兼愛之心有義以制節則異乎墨君子之應物可逺者迹不可逺者心楊墨以心逺於聖人此孟子所以得訟其非而禽獸之嘗怪荀卿之罪諸子輒引老莊與彼墨翟愼宋之徒同爲無見者老莊所以致用之異不及知焉予甚惜之豈有老莊之髙明不及時變必立區區之說投爲一曲之士哉仁義之失至周而極焉周之所以救其失者主於禮耳一興一居莫不有法一動一植莫不有政其儀三千其職三百六十形色名聲與事變爭無窮其行出於元徳其義出於妙道隨人材分而應之猶水之應物也方圓之形小大之器如法而歸焉及其也王者之澤竭學士大夫不得其傳或爲形數所因世習所遷偏見小聞有如仲子之介楊朱之鄙墨翟之泛子莫之執中告子之外義者天下皆是也士之學去本逾逺猶木之升然華盛於末烏有不失其根者邪然則莊子之髙其言與時盈虛與數損益以矯一時之不及耳豈私意哉嘗謂孟子之約言者荀子詳之孔子之罕言者莊子詳之荀子之於聖人其尢贅歟莊子之詳則異於是𨿽然老莊之矯絕仁棄義爲太甚者豈以矯其天下者必以過髙之言而後可救歟孔子以質之過者救文之極固其意也然而老莊之言不可非也亦不可以爲典要孟子所以無一言以及之漢唐之學溺於傳注之說形數之中不自奮發流爲污下蓋已久矣適丁斯時有能談其書者因見聖人之妙道其言新美散在傳注之間學者得之醉者以醒寐者以覺如在饑渴之時偶得醇酒異饌而嗜之久而不能厭也然而老莊之書復顯於今日其亦時與數之所感歟學道之士嘗患不知其本果知其本發爲文章立爲行實皆餘事耳有問者曰聖人罕言者得其一言而悟何俟老莊之書而後致哉予應之曰六經之書主明禮法而應萬世者也非救一時而已立禮也詳論道也略得其一言而悟焉豈非豪傑之士哉嘗怪今之士大夫置巳而求佛置聖人之書而誦其教夫由佛而知孔子者且不可以多得況能自悟於一言之間哉方此之時老莊之不可廢也明矣然而樂老莊者切究其流而爲申韓之慘毒嵇阮之放逸得其髙明而求六經焉斯善學者也

余靑字長生序

一气之爲五色惟靑去本未逺四時之初也爲物之少也柰何相推之理不得以常存當與四色相爲盛衰代謝期於老死而後還子見夫人乎其顏色華而悴之者潛攺其發方翠而斑之者俄至造化宻移浸以黃落艸木之四時與人一生無以異而子乃欲以長生不亦妄乎然而知道之異乎物而從之故不妄知眞之異乎幻而守之故不死今子知夫順五行而出則生人逆五行而入則生身者乎試用是說以究餘子而子能悉具以告蓋嘗聞之矣然則子以用名以體字學爲化者也果可以長生惟其長生不死故至於不生不死嗚呼其妙至於斯極也子其自信自將以副之

演山集卷十九

欽定四庫全書

演山集卷二十

宋黃裳撰

序

送劉子甫序

劉君聞善而趨者也一日相得於逆旅以其所以從學之道下問於不肖不肖方且從事於問者烏能語君哉然而問之勤不可以虛辱試爲之語曰萬物之理不同也其本同出於道聖賢愚眾之情不同也其本同出於性聖人以天下後世未能復性而防於道則以其同然之情而應物以其同然之理而制事以其意不可親授於天下後世則有言以道其意有書以冩其言謂之六經非聖人作爲是言也言其理之不得已焉後世傳注累數十百家未見其說當於理合於情何也六經之意非聖人不可以說歟夫人皆有是性性皆有是道聖賢愚眾當其未之習也未始有異焉聖人則率是性而有是道修是道而有是教夫誰不可說哉不能說者其學未至於有徳耳是以易之失賊春秋之失亂樂之失奢禮之失煩書之失誣其說愈煩其失愈多是故牽就而後以爲通攻排而後以爲長其辭繁多屬偶而後以爲才美且夫聖人無意於爲是書也學者亦必無意乎爲是說則書之意可以會而得之矣其會而得之也安在逺求哉情與理寓之於法言天下之人盍反於徳性而思之人之同然者蓋見於性根其所以不同者於性之枝榦處有物蔽之耳夫六經之爲迹也方爲意也圓意虛而迹實後世學者爲智未至乎心徹爲徳未至乎智徹思慮之來不出於虛一而實其意所至不過名數間故其所言皆私智也理不與焉其所得臆度也情不與焉難疑答問不能解其紛猶之病者塊气於胸中無藥破散之至老且死尢不快也故思之於心而言則失之迂行之於身而爲行則失之固特其智未徹耳深於詩者不愚深於易者不賊夫聖人之意虛吾之思至於無形之中則防之矣與其意防則未嘗見其度數之多也與其理契則未嘗見其論說之多也欲其如坐虛室之中黙然而忘其聲兀然而忘其形內爲天遊寄於言意之表不知其有物也及其意與道相防道與意相適於是而下焉此可以言易矣欲其如在閨門之內房闥之中父母妻子相撫以恩相示以情悲卹歡笑天人之際渾然而無間欲其如在朝廷之上鄕黨之中君臣之相遇朋友之相得賡歌都兪切磋誥戒嚴而通莊而和未嘗有二焉此可以言詩矣欲其論世之事變而言書欲其論人之情變而言禮其說沛然如長江大河或入於汜或岐爲渚或別爲沱而卒乎滔滔而東下無有礙之者然後爲得耳劉君試思之人之心其圓者神其方者志其虛者道其滿者理學者之心爲物奪去然後不能殊理入大道與神遇焉聖人之書迹實而意虛迹方而意圓不能與神遇則彼安能以方實之迹而及其意哉思則得之思之於心也去實則虛及精則明虛明之中廓然無物望見天則聖人之道知之如視矣裳從事於此久矣有樂善而好學者則序其說與之共焉君之行於是乎書後此三年充賦於京師則當具其所自得者與予道焉不可隠也

師徳字序

李生之行南學於溫陵以其名字乞言生以操制名予患其爲蚓而後充者以師徳制其字焉學者之心得性之體故能定得性之理故能應能定則權利不能傾羣眾不能移天下不能蕩能應則動而世爲天下道言而世爲天下法行而世爲天下則徳則得此者也操則執此者也得其正性而執之其定也天光其應也天行莫能窮之夫誰無是性哉不能貫之以誦數通之以思索有能蔽之者是故所見者一曲所執者一介始有仲子者仁義之實卽於母兄之間而熄焉彼尙爲能充其類者邪然而得其正性而執之與夫天見其明地見其光無以異也及執其僞則一蚓耳其間得失相去不能以寸生知之乎荀子所謂誦數以貫之思索以通之爲其人以處之者是故徳性之道也可不愼哉可不勉哉

長樂詩集序

予自武林拜符往守長樂逾閩嶺道延平度龍津肩輿而南走兩山中與長江更無案據回抱相逐而下如遊諸洞未造乎中虛也徒馭之勞或俯而降或仰而登或直而往或旁而入凡三日然後次爲水口乃得南溟之信溯流而上盈科而後進彌防灔遙望不斷解維揚漿平入天際南溟之信意其來迓周侯以棲越山坐視閩俗以頒治而然乎何其來信之異乎常邪兩山之間方且盤旋未知其所止果何若也又兩日次於釣龍臺下始見平野萬頃飛鳥屢墮山轉一環天垂六幕煙接云連混成虛室千里外衛三山中鎭鐘罄林巒弦歌井邑福起州名樂生郡號王任二君飛升蛻解之所秦人隠居橊花鹿徑皆在其左右支提雪峯霍童髙蓋之類自古名存出於支邑由府而往次第可見予謂四方州郡類據山水之聚處自其四方而趨焉與夫劍溪之抵越山無以異也因言天地兩界皆有洞府人莫能遊州郡人間之洞府也惟神惟仙能隠顯乎其中長樂山水其體方正其勢環合又其秀者其爲人間洞府之嘉者乎故其所鐘多爲賢貴出眞華顯相次登用四眞九仙往往與人爲徒莫有知者蓋夫五行之在地理運至於今方大振發龜還而有眞仙沙合而有眞相豈偶然哉予嘗公外登覽山川气象風物意態與吾才思邂逅相得發於歌詩日且盈軸故序其經從遊覽所以動予情者爲詩之序云裳之性喜自在不能服膺於書伸紙揮毫形見意間所欲運耳然而自許其不俗故以長樂所爲詞章書刻於石政和乙未上元書於府中之淸和堂

劉應伯字序

予得簡言始於京師之逆旅齒方及冠有成徳之風樂與之遊未幾散去後兩年復合於延平其體益卑其志益髙吾見其進而已一日簡言以予易其字而予詰其所以爲名之意乃曰有浮屠氏出於祖父之夢中者授予之生隨告其名而後去予感而爲之說曰善人君子王公大人之出生也蓋非愚下之流肖翹之類一气而萬形輪於區區之生死者是必有物寓焉而已予嘗觀人形貌之所受意思之所向竊知其所自來者道降於域中則爲聖人或千一或五百嵗或爲堯舜禹之君臣或爲文武周公之父子五行數气無足以言者其他或地降靈或物降精或天降象而或浮屠老子其徒之有天徳者遇緣而應物不可知耳故鳥之爲商巨人之爲稷嶽神之爲申甫昴之爲蕭何而長庚之爲李白其類不可勝言常謂形與貌所在眞與神所寄其來有所自者見其狀貌類多淸奇古怪正色如秋和气如春扣之也谷應觸之也山峙更無俗態鄙懷厭人之視聴然而天之大象地之大靈浮屠老子其徒之有天徳者遇緣而至化於形數之中其中足以興庶民其和足以飬萬物則爲名世之豪傑而聖人者賴之以輔相者也或非人道之所爲茍得權勢以宅民上孟子所謂不仁而在髙位是播其惡於眾者此必蛇之靈鬼怪之物出爲人妖以厲萬物乃其時數之否歟閩之山水大抵气淸而神防浮屠老子之有天徳者嘗遊乎其間靈蹤奇迹至今尙在神气之至或散爲奇物或萃爲異人奇物之出嵗爲天子庭實異人不可埋沒也自唐徳之後文學之士類能以事業見於天下所謂民與物所不能得者而得之者爲之耶簡言南方之佳士無諸之國最多名山古來浮屠氏之爲天遊者常在其上然而簡言之生得名於祖父之夢中者豈非爲天遊者遇緣而至歟欲其致言以供萬物之求歟不然形容聲色之間何其得數之多也嘗謂有自來者皆有所應若夫天之大象地之大靈浮屠老子之有天徳者遇緣而化則其應世之伯者邪予故以應伯易其字焉應伯後日得志當行其言以興庶民以飬萬物酬酢無窮之變則天之任也君豈能不爲哉

黃帝祕文序

予喜方外幽經祕錄虎丘子一日自袖黃帝碑文見訪予詢其所自乃云客遊南安次懷化驛或者指謂此地古有神仙所瘞及夜陰發其地數尺得所瘞函開而示之乃黃帝皇人書莫知其嵗月然而磨滅者多矣詳而集之始得其全文昔者峨嵋之南黃帝受道於皇人乃刻其文於石秦皇得其文慮復有得之者遂至焚書以愚其俗漢武帝時樵人滕超於山之南邂逅皇人謂超汝應爲仙見碑文否因言黃帝之所受防秦除書此以深逺其文猶在今當付汝超乃拜賜而躬行之三年還嬰鬂髮變緑縣具以聞武帝詔見超進其文帝不問超不語下其文與劉安及東方朔詳定其虛實超以神儀獻安安不上然而斯文滕超得之以還嬰劉安得之以成道或者以爲始皇驅山塞海鞭石成橋緣得此法若夫安超之效則予信之矣始皇妙用其神而然乎觀秦之所爲未離乎眾凡非予之所知也宣和庚子孟秋序

演山居士新詞序

演山居士閒居無事多逸思自適於詩酒間或爲長短篇及五七言或恊以聲而歌之吟詠以舒其情舞蹈以致其樂因言風雅頌詩之體賦比興詩之用古之詩人志趨之所向情理之所感含思則有賦觸類則有比對景則有興以言乎徳則有風以言乎政則有雅以言乎功則有頌采詩之官收之於樂府薦之於郊廟其誠可以動天地感鬼神其理可以經夫婦移風俗有天下者得之以正乎下而下或以爲嘉有一國者得之以化乎下而下或以爲美以其主文而譎諫故言之者無罪聞之者足以誡然則古之歌詞固有本哉六序以風爲首終於雅頌而賦比興存乎其中亦有義乎以其志趣之所向情理之所感有諸中以爲徳見於外以爲風然後賦比興本乎此以成其體以給其用六者聖人特統以義而爲之名茍非義之所在聖人之所刪焉故予之詞淸淡而正悅人之聴者鮮乃序以爲說

講齊物論序

爾汝之異是非之辧好惡之情親疏內外之分五者之類有我而立者也老少之異美惡之辧哀樂之情長短髙下之勢五者之類有形而立者也有我而有物有形而有我不能離形喪我之天而一於道及其道散而爲陰陽陰陽散而爲五行五行散而爲萬物陰陽之气一淸一濁一盛一衰五行之數一寡一多一逆一順而後萬物之形或美或惡其質或厚或薄形質之中參差不齊不可以勝言也不能離形喪我者於是輪於數囿於物盈虛新故則其理役之是非好惡則其情役之蔽於有則無爲之對蔽於無則有爲之對所是或能非之所惡或能好之情理之中參差不齊不可以勝言也有萬不一而愚不肖者莫能反其本而觀之心火炎其中气焉蹶於外智者相辧以言勇者相奪以力以至老且死而莫之悟焉且夫物之不齊天也而彼將與天勝乎何其不知量也天下之人均有一性其性均有一道聴之不聞未始有聲視之不見未始有形無多無寡未始有數無無黃未始有色而形名聲色有時而見於物者常無之中至理之去來耳是以萬物爲道一偏則彼烏能爲之對哉惜夫世之人有物蝕道終身而莫之見是則弗思也艸木有生而無情禽獸有情而無知眾庶有知而無義其出也同乎一道其生也同乎一气一道無所不在一气無所不通是故無情者或使之飛有情者或使之植一气之化也蓋夫有生斯有性艸木無情者也而有性焉則無不至矣況若有知者乎且彼異類可以引而齊之凡物有對者又烏乎辧哉晝夜異時賢愚異徳死生異途古今異世且可以引而齊之則凡有對之小者又烏乎辧哉有知乎此則逍遙遊在道飬生主在理矣及其防之也是爲道歟是爲物歟是爲神歟是爲我歟吾不得而知之則齊物論爲不能齊物者而作耳

演山集卷二十

欽定四庫全書

演山集卷二十一

宋黃裳撰序

資深字序

天下之人不能宏者有物窘之不能深者有物窒之故其識非造理而得气非資性而動識特見於目前气特發於胸中故其才用狥物以爲僞以物之幻化遇爾之繆妄言則數窮動則屢趣塵勞擾擾孰爲是者嗚呼役有涯之生騁無窮之智紛莫能解可勝悼哉予欲學者以義刃去所累以仁器受所感宏者無邊深者無裏宏深之中大气生於仁剛气生於義气非仁義不生烏有能亂其識者邪是故物至而應事起而辧感觸其虛一者不能率爾使動於辭气常謂君子之酬酢淒然似秋長者斯成散者斯斂置彼有捨而已吾見君子之容體如見秋色淸明而簡靜無可撓者揚子曰其爲中也宏深其爲外也肅括此之謂歟故人仲通以括命名予以資深命字孔子曰居則曰不吾知也如或知爾則何以哉仲通仕矣知於人矣將有無窮之變卽君而治期君而復則君所以應之非俟予說而後諭者也然而仲通致予之文故書以告焉

書意集序

一日捜予殘槁得元丰巳未所爲序記啟古律詩若干篇序而集之號曰書意常回顧性分中求其所謂飬心治气之道立之以志作之以情有感而後動合飬而爲意思一寓之翰墨則其所書者意耳不主乎言孟子曰不得於心勿求其气之無趨勿求其言之無害故其七篇之書發於心气之所飬𨿽其立言亦如與人答問之時近而逺約而詳不爲艱苦輕揚之辭僕𨿽不敏輒慕其爲言未之至也若夫采摭歷代之史百家之集巧語奇字隠奧難見之事迹聨綴爲文出入不意然後以爲工豈其志哉𨿽然僕之意豈敢便以爲不可易者尢有修焉故其言之是非工拙醇疵詳約期於絕筆而後定然僕之集𨿽累百卷謂之書意不可易也第以年號甲子辧集之先後云

樂府詩集序

後人多嗜爲詩觀其感寓無復古人之風趣𨿽使大師拾其遺者播之金石被之絲竹薦之宗廟奏之閨門族黨其能使聴之者或和而恭或和而順或和而親猶古之樂乎吾不知也詩之所自根於心本於情性有所感志有所適然後著於色形於聲乃至舞蹈而後已烏有人僞與其間哉聖人以思無邪斷詩三百篇所謂無邪者謂其思誠耳詩由思誠而作則聲音舞蹈之間特誠之所寓焉故其用大明足以動天地幽足以感鬼神上足以事君內足以事父𨿽至衰世其澤猶在野甿閨婦覉臣賤妾類能道其志其情有節其言有序豈茍以爲文哉今世之人天倫風度與古人所受同然內蔽於狥已而失詩之理外蔽於翫物而喪詩之志嘉美憂怨規刺傷閔適一時之私意先物而遷就之此狥已者也風雲泉石春花秋月與其情相適則醉酣歌舞揮毫而逐其後以冩一時之逸興此翫物者也二人之詩出於僞非天理之自然𨿽淸辭麗句有足愛者而實不及鄕唱之所感故後世采詩之官廢亦不足爲恨也予方惜古之詩不復作及讀君所爲樂府詩窮其詩之來當在虛靜中有物采之然後發也故其言有感物而興者有托物而興者其嘉美憂傷喜怒哀怨能道人情物態之難言者然君無意乎爲詩也寓其誠而已故𨿽難言之物君亦以無意而得之意其言優遊而有斷放肆而有節不可爲畔岸也使播之金石被之絲竹薦於宗廟奏於閨門族黨必有應之者若夫內蔽於狥已而失詩之理外蔽於翫物而喪詩之志玆實辭人之詩豈予所以待君哉

選佛圖序

以定發慧以靜生覺以虛致明天下之成心也成心之中有佛存焉圓覺妙明應化而化物其猶鑑之有明歟其明不隨像生亦不隨像滅生滅無窮而鑑之明寂然不動也然則爲佛者豈求諸逺哉天下之人皆有是心心皆有是性眾凡之流爲物甚靈鑑其靜披其一然後落著相益諸行邪道以聲色香味而有貪淫嗔癡而有生老病死其生也昏迷於妄想其死也防溺於惡趣腐敗死滅猶或鳥獸艸木之不若甚可悲也人之心成之則爲佛失之則至於鳥獸艸木之不若得失之相去其間不能以寸而眾凡者不惟心知所致而求之他焉彼旣自棄而無憾又懼三塗之報其惡也貪嗔之中更漁厚利與佛之徒華其居厚其飬徼幸天人之報且夫貪嗔旣誤矣又肆其貪嗔趨利而邀福此與喪心而求佛者何以異哉其去人天愈逺其入三塗愈深至於兩失而莫之悟可不謂大哀乎且夫作福之善者福之力罄而墮焉又況貪嗔而邀福者耶嘗謂聖人欲繩天下之惡也爲之五行以懲之於顯明而佛爲之言三塗以懲之於幽間爲惡者無懼於生則猶有幽間之慮焉佛之有補於教斯亦至矣然而眾凡者知三塗之可畏而不知心實爲之心之本未始有物也亦烏有三塗之累哉爲佛之徒者不以此諭眾茍以禍福而攝其利其利足以華其居厚其飬矣而彼之心愈喪焉嗚呼佛之所懲爲夫貪嗔而言之也其徒又致其貪嗔而益墮之豈佛之意哉方悲天下之愚眾迷誤而不見性其徒不足以發悟之又從其墮之者久矣一日徳之自東南來及其所爲選佛圖上至於圓覺下及於三塗之無間在一念之正邪流轉之類夢想意識不可勝道也予謂觀君之圖者蓋𨿽愚眾之列可視而知矣世之爲選官圖者使人有名利之意爲選仙圖者使人有生生之意若夫窒人性之欲而格正其邪見則此圖盡之矣燕閒之中資以爲樂豈特賢於己者邪徳之請予序其說予釋然慰其悲是故樂爲之道焉

諸家詩集序

季文集諸家詩摘其佳什可以畱人齒牙間者合爲一集累二十卷焉予喜季文之所好又喜諸家詩格不同其要皆能造理而後發使各離爲一家無所摘去未必能爲全詩蓋𨿽國史所作亦經聖人刪削始無害禮義者然則予何惜一序爲季文道哉造化之辭有感而後作其猶萬籟之鳴風百虫之鳴時歟今夫眾竅不同適遇噫气而有感則有激者謞者叱者吸者叫者譹者突者其聲之作未嘗同也唱聲後先和聲小大各稱其所受適其所感邂逅比竹之聲按乎有生之類上合乎太虛始有天籟茍鑿私智而爲之非由天理而鳴亦烏能防歸於大塊耶今夫百虫之鳴有以注鳴者有以脰鳴者有以旁鳴者有以胸鳴者有以翼鳴者有以股鳴者聲之自未嘗同也然而髙下抑揚皆能自有節奏發孤館之幽破長林之靜而與時態物色共爲道途行客之悲傷閨門妾婦之怨望隴畆耕夫之勤勞騷人之幽致隠士之淸苦及其時過理盡譬猶萬籟之竅厲風而爲虛是豈茍作乎哉嗚呼百虫之聲萬籟之鳴諸家之吟詠皆本乎一气之所作然而萬籟物之無情者也百虫物之無知者也猶爲天籟之所待人情之所感而況諸家之詩乎其用豈勝言哉若夫六義之作茍鑿私智而爲之則恐號竅鳴虫之不若也豈季文之所取者邪宜其書於後

六桂堂詩集序

仁宗在位之二十五年春引貢士試於崇政之庭左朝議大夫範公是時始登第起家亦用淡薄勞苦教飬諸子是以諸子惟知讀書求出淡薄勞苦之中不敢輒有他好乃克有成自嘉祐己亥逮元祐戊辰凡三十年其子峒峋嵎峣相繼書名桂籍仕路之中或直閣祕殿或分符要藩未甚達者皆爲邑令尹公告老歸第五子侍燕休從薦獻左右環列金朱靑紫仰望志意顏色相爲先後鄕人榮之公謂予八子三以恩補官而予及峒等以文藝爲進取計其志遂矣其功成矣可以識之始望演仙峯爲六桂堂諸公相與作詩揚其事盛矣夫富民之家操奇嬴逐什一【一云操斂散拾奇嬴】邸捨相望夫畆不斷耀金珠腐錦綺所入如輸所欲如取爭爲豪華誇大閭裏間不知一不肖子俄出而擅用之朝喪髙明之居暮爲溝中之瘠無足怪者而公有詩禮之訓使自求已非特以爲賢才又助吾君理物天人之所相其爲富且貴孰爲壊哉然則何愧於序公之詩

送仲時南歸序

元丰六年嘗與仲時相得於都下出其所論時務凡數十萬言獻於天子其言大抵中立不爲畔岸如欲速售者惜乎無左右爲之地卒不報九年而後歸嘗與仲時故人也其行安得無說一日有客過我問曰家貧親老不爲祿仕其責猶輕於無後仲時之親往矣不爲祿仕其責不與焉然而不以無後爲急猶急於仕何也予應之曰仕將以行義也孔子曰立身揚名以顯父母孝之終也夫不能行義於天下則其身與名何自而立哉此仲時之志歟客難之曰無後則是絕其親也絕其親不孝罪莫大焉尙能爲其身與名乎孟子曰求則得之舍則失之是求有益於得也求在我者也求之有道得之有命是求無益於得也求在外者也娶則有後不娶則無後不亦在我者乎立身揚名以顯父母姑其教也名不可必揚身不可必立不亦在外者乎仲時不以在我者爲急反急其在外者何也由在我者而充之爲身與名趙孟之所不能賤者也烏用其在外者爲哉予曰然子姑俟之仲時之有是行豈非幡然而攺歟豈非有志於其後歟夫棄山水之勝處托食逆旅自顧其後形單而影孤孰與其歸則得所務者一得所樂者三之爲知哉其歸也發古書十餘篋環而觀之未聞而意新有得而言棄論世取友旣往如視不知俄頃之有千古也坐之樂也石溪之上扁舟乘興翫遊鷗弄流泉臥聞蓬雨之聲如適滄海登神山不知其身之上下乎波濤也遊之樂也襲粳而炊縮釀而酌罩鱸而膾形骸之外笑謔自若朋友往來之樂也夫得所務者一而得所樂者三已向乎通矣行義之仕往往亦已無意而得之然則送子汴上解維千里乃所羨也非所惜也其自爲哉

章安詩集序

昔覽古今詩集至數十家各言其志與其才思風韻不同故其體甚眾髙下長短不可一槪而論也章句之作有自優遊平易中來天理自感若無意於爲詩者此體最髙誰輒可許如相貴人久而益愛之淸奇怪秀無所不有又如大塊噫气以發眾竅俄防於太虛然後有天籟未常容力焉是豈一律之所能制有心者之所能爲者邪有道者之詩也其餘或出於淸苦或見於平淡或莊而麗或細而巧或健而豪放或俊而飄逸其間或能明白或熟言盡而意有餘偶有古今人未嘗道者蓋於羣體中又其次也𨿽然論其文辭而已若夫趣向之髙下學問之精粗器識之賢否求其志節之以禮義莫能逃我豈特見於區區章句之末哉或傳示章安詩一編以序屬予而予聞其詩久矣防飬病未能詳觀故序詩家數體好事者由吾序而覽其詩可以命章安矣不必待予親論而後諭也

陳商老詩集序

讀杜甫詩如看羲之法帖備眾體而求之無所不有大幾乎有詩之道者自余諸子各就其所長取名於世故工於書者必言羲之工於詩者必取杜甫蓋彼無所不有則感之者各中其所好故也然使諸子才之靡麗者不至於元稹率易者不至於居易新奇飄逸者不至於李白寒苦者不至於孟郊譎怪奇邁者不至於賀牧商隠輩亦無足取者安能得名於世哉故無諸子則不知有杜無杜則亦不知諸子各有得焉長樂陳傅商老爲人俊逸不就束防能飲酒及書畫嘉祐中已有文章名於士大夫間每於坐上引巨觥取大醉有索詩者走筆立就不復畱思至十篇而後止其譎怪奇邁庶幾賀牧商隠輩間見風思飄逸絕塵不可追及有謫仙之遺風𨿽然卒以其譎怪不能俯就有司法度少年引試崇政下第流落南邦遂老以死無令狐綯吳武陵爲之地可勝悼哉其友張濤仲時出詩集若干捲以序屬予故予因論唐人之詩以明商老之才觀者考焉

演山集卷二十一

欽定四庫全書

演山集卷二十二

宋黃裳撰

序

講周禮序

天理之有盈虛人事之有邪正天下後世類不及此務盈以邀凶邪以致亂夫誰不然先王之於愚眾吉凶與之同患以義寓之數而告之以禍福之理於是乎作易邪正與之同患以道寓之法而制之以上下之分於是乎制禮三代之世皆有此書夏之易曰連山商之易曰歸藏其道未全夏之禮則立忠商之禮則立質其法未備夏商之君豈不能一日而預言之邪適丁斯時人僞世習未足以全是道備是法耳故名易曰連山則象其顯諸仁名易曰歸藏則象其藏諸用仁所以闡幽建常能常而已未足以爲易也智足以顯防適變能變而已未足以爲易也仁智之道合則易之道至焉故吉凶與民同患至周然後易之書著禮以忠爲心以質爲禮文則剛柔乎此者也故邪正與民同患至周然後禮之書著二書特言周者以辧夏商焉耳二書之效使人知有消息之數吉凶之象則守謙以防虧作善以消譴知有上下之分髙卑之勢則循理以避僞由義以歸正然後號令者順而典謨之書行吟詠者樂而雅頌之詩作則聖人何俟乎春秋哉二書之教不行然後三頌之次聖人以魯望周周不可望也以商戒周周不可戒也聖人始卽書之後絕之以秦誓焉然則春秋安得而不作邪方今聖人立政造事追復成周之法五經之文始得先生巨儒訓而發之分布儒林之官造成多士五經之教固有先後之序緩急之勢則周官之書豈可緩哉聖人以道寓之法法之中防妙存焉後世俗學止於區區之誦數溺其才識則此書以陰謀見待於或者何其不幸也

澶州講易序

在气之先謂之太易亦非在气之先也太且不得而名之曰易而已當其爲太易也無聲也聴之不聞無形也視之不見及其下而爲渾淪也然後陰陽之气天地之形幹健陰順之質在其中焉特未判耳易之道旣降於此而有理者未有不判焉陽之气於是上爲幹之形天之質陰之气於是下爲坤之形地之質陰陽者易之物乾坤之道乾坤者陰陽之物天地之道聖人因易以統陰陽因陰陽以統天地因天地以統萬物以謂萬物吾之憂患不同乎萬物則與易相忘矣其與之相忘也我忘易歟易忘我歟非敢知也然而易之道不得不下而爲渾淪渾淪之理不得不判而爲三才其判而爲三才也則道邸於象數矣象數之中事物並作而交至有求一人而後復焉則言意之表聖人安得而寄我哉謂夫所以生萬物者天成萬物者地鼓而作之者雷撓而化之者風燥之者火說之者澤潤之者水而始終之者艮萬物於是受其形天一地二天三地四天五物以之生地六天七地八天九地十物以之成其相生也以相繼其相反也以相治萬物於是受其數其受形也其體有動靜其情有欲惡其气有聚散其受數也其時有消息其事有吉凶其物有得喪是非利害形數之中其理備矣順之則吉逆之則凶取之可以致利通之可以逺害然而天下之愚眾莫之知焉以物累其形以形累其生以生累其徳宜靜而動宜順而逆遂至違時悖理不能與數相爲盈虛相爲去來輕取禍惡者不可勝計也夫人之所以爲賢者爲其順性命之理而爲不肖者逆之所以得福者爲其順陰陽之數而得禍者逆之𨿽然逆之者豈其故哉數之始終理之隱顯彼之智不足以及之徒本八物以受其形五行以受其數其本不明相與爭逐其末則憂虞悔吝不可勝計也然而愚眾莫之知者一偏於象數彼且爲象數一偏者欲其定象以明萬物之理推數以觀其變奚可任哉蓋夫不役於數者始可以立數不制於象者始可以取象圍數之所能窮範象之所可及者通乎晝夜之道乃能知之然而出乎象數之外者或曠數百嵗未之有焉遽責天下之愚眾不爲吉凶利害作其憂患是則難也伏羲文王書乎象數之外者也體易之道聖人旣出於象數而體之則夫吉凶利害豈能爲之患哉伏羲文王不能忘言棄象作爲八卦揲枯莖之艸灼朽骨之龜以示天下後世者與民同患而已作易設卦與同患聖人豈求之他哉求之萬物所本而生者耳於是卦幹以象天卦坤以象地卦震以象乎雷卦巽以象乎風卦坎以象乎水卦離以象乎火卦艮以象乎山卦兌以象乎澤是非之理好惡之情八卦之中存焉萬物之生也或者成之萬物之成也或者變之長短多寡出入往來九六之中存焉象數旣立又患天下莫能知其意者於是告之以辭使之明其義教之以揲使之識其變明其義則不廢乎人事識其變則不廢乎天理致理而逺害猖狂妄作者無所溺焉則易之爲天下後世計者可謂仁矣夏曰連山商曰歸藏周曰周易闡幽者易之仁也故夏曰連山者象其仁而言之也山者靜而生飬乎物者也有仁之道焉防顯者易之智也故商曰歸藏者以其藏諸用而言之也夏主名於連山則不及乎易之智商主名於歸藏則不及乎易之仁能闡能防能常能變然後易之道至焉故周曰周易言周所以別乎夏商言易所以統乎易道之仁智以仁闡幽以仁體常以智防顯以智盡變然後易之道至焉能常而已不足以爲易也故變動不居者惡其不能變也能變而已不足以爲易也故剛柔不易者惡其不能常也蓋夫能常者止於靜止於有體而無用能變者止於動止於有客而無主不爲體用主客所止者其易之謂乎無爲而無不爲以其不止於爲故曰易無體生之所生者死矣而生生者未嘗終焉故曰生生之謂易惟其不爲主客體用所主是故天地爲體之時則易能爲之用故曰天地設位而易行乎其中矣乾坤爲用之時則易能爲之體故曰乾坤成列而易立乎其中矣謂之易者自其無乎不爲言之謂之神者自其無乎不在言之謂之道者自其無乎不由言之大人也眞人也聖人也其猶三者之名歟大則名其業眞則名其性聖則名其徳然而一陰一陽之謂道則道不離乎數矣有方也或能制之有體也或能役之不離乎數猶在方體之中則制之役之者至矣然而有易與神此道所以不在天地之內亦非在天地之外或者烏得而物之哉或者有不得而物之然後出乎方體之外者足以前民之用入乎方體之內者足以同民之患未始有窮焉然而陰陽也天地也乾坤也皆官於易聖人之卦乾坤也名之以陰陽故曰幹陽物也坤陰物也象之以天地故曰乾爲天坤爲地陰陽也天地也乾坤也卦爻之中備矣以其所自出者統而名之此書所以謂之易也禮主於法詩主於情書主於事易主於道聖人以禮道法以詩道情以書道事所以爲天下後世計者如此足矣有言則道喪而聖人彊言於易者蓋謂天下後世不得易之象以究萬物之理易之數以推天時之變易之辭以考人事之義則猖狂妄作者淪溺於禍患可勝悼哉詩之和禮之嚴蓋未暇及也得易之道然後可以達物情立政事遂致天下之法則學者之於易當盡心焉免夫禍患非予望學者之盡也

張舜元講易序

易之爲道不出乎象數不足以爲聖人以前民用不用乎象數不足以爲天下以同民患是故聖人方其坐進乎道怳兮惚其中有物惚兮怳其中有象有物卽有象有象卽有數及其怳惚之象數杳防之眞精相遇而爲混沌然後二儀萬物五行四象皆在乎其中可以作易故惟聖人爲能知象之所以立知數之所以起知言之所以黙云知意之所以用捨以蓍得爻以爻得卦吉凶之兆禍福之證如響之聲如形之影可以善勝難以幸免蓋夫神易之在聖人入而反一則形而上者與之爲體出而應萬則形而下者與之爲用惟象與數本於道行於神聖人取其無乎不爲之易以濟民行以同民患乃命以爲書焉舜元讀易於山中輒自大悟以謂後世之學易者類以臆論徒說義理第爲虛言無補於事蓋夫聖人不以前民用則何事乎爲易不用乎象數則何以前民用於是範天地之化而得象圍天地之化而得數聖人言意本乎爻卦象數本於神易舜元推於爻卦之變動禍福之兆休廢之理宻與人事合如符節因民之言動而貳之以是非使之趨吉而背凶因民之向往而貳之以迷悟使之違惡而依善一气之起滅五行之衰盛有常有幸或依或違使之知所避以幸而遂免使之知所修以常而獲報而彼末學方用區區之說與人徒論人事𨿽執以歸竟無其實然則舜元之學當與晉漢之髙士議其優劣諸生其勤而承之不可失也

延平講論語序

言理則謂之論言義則謂之議莊子曰六合之外聖人存而弗論六合之內聖人論而弗議春秋經世先王之志也議而弗辧蓋論則及理耳不足乎道議則及義耳不足乎理然而方外之奇人道無問問無應茍與物絕非聖人之所尙故孔子𨿽欲無言而不可得焉不得已而言理以答學者之問而已夫是之謂論語故孔子之言義則存乎春秋言理則存乎論語孔子之作春秋是其所是非其所非榮辱萬世之善惡不得不議論語則答學者之問而已奚事乎議哉嘗謂希夷者道易簡者理君子以理明道以義明理言至於義去道加逺矣孔子之世師道旣明異端者服曲辧橫議不獲乘間故聖人之答問言理而足矣言忠恕則貫道之類言孝悌則貫仁之類仁道之類不可以勝用其歸則曰忠恕孝悌而已平居之時弟子在側各言其志聖人觀其所受隨問而應中其才性之處不須屢詰而詳說之然後直也豈特此哉君子之教人使其聞者少思者多然後得者逺故孔子之於弟子有所罕言有所不語兩端之詳一隅之略隨其才性之上下而吿之一言之微近而逺約而詳思而得之足以道發其固有者不必多也弟子之別有聞一而知二有聞一而知十者問伯夷而知聖人問詩而知禮不足之冉求不說之季路亦不失爲賢者理不可叛故也論語之後子思之中庸孟子之七篇最得其傳然而孟子之世邪說誣民充塞仁義不明無足以直道者故孟子與其學者辧或累數百言然後屈其說豈好辧哉不得已也夫學聖人之道必自論語孟子始論語之於道及理而足則予安敢爲多言以意哉學者思而盡之則予將同歸焉思固不可怠也

圓石詩序

敏叔卽郊塾之左得圓石如巨鼇狀下有雙巖上有羣峯岑嶠相臨巋嶧環合永嘉之鴈蕩建安之武夷入人淸話中或資丹靑之巧用爲珍玩圓石形勢𨿽得十一蓋其類也觀鄱陽張道陵洪涯先生各有學道處安知雙巖非二人之所寄者耶寂寥中不知其幾千百嵗敏叔一日刪夷刺發然後洗滌而出之翼之以亭庵狀之以圖障聲之歌思而又傳於朝廷卿大夫相與比興稱道其天巧凡百餘篇且羨敏叔他日謝功名捐朝紱還裏閭已有所寓之勝境不及者眾矣命予序其所以歌詠圓石之意爲之言曰一气之化文於地者有形文於天者有象流形不同品物有類惟其所遇今夫英偉之人怪奇之物所遇之異者也二者無意於所遇而造物者無情於所化然而適然之數存乎其間升沈隠顯自有期防必俟當世名人爲之先後或飾之以文辭或授之以勢力然後天下後世從而譽之曰是人之英偉者也是物之怪奇者也邂逅名迹之所在覽者簡將疊而復舒遊者馬已躍而再縶風節气象在人耳目遣滯思而寫隠【以下皆闕】

之類終不見稱於世相去非一間耳

然

開口一

豈可計哉諸

尢得天下之

黙非其

演山集卷二十二

欽定四庫全書

演山集卷二十三

宋黃裳撰書

上黃學士書

道徳之失其獘害法文章之失其獘害道世之爲文章者采摭襲蹈茍致文華文章之所自來者曾不及知之則其害道也何可勝言哉論文章者謂气之所寓此固是也而气之所以寓乎文章未有能言者嘗謂气之髙下自夫學之遠近古人之學由心而見性由性而見天由天而見道然後其志髙明其气剛大出乎萬物之表我無物而交之物無我而引之故其气之來也本乎性天發乎徳機而形見乎聲色聲色不足寓之也一冩於文辭也與萬物之理相得於無窮與萬事之變相適於無常有如泉源自山之幽決爲長江大河時於平流之中湧爲洪瀾驚湍出人不意開悟其耳目然後滔滔其東下豈非其志髙明其气剛大世气俗趣不足以系累其靈防者耶不然義理之感物何其愈有而不可盡也向之黙也其气復爲至精今之言也其气散爲太和誦而思之則育天下之徳舉而行之則集天下之事載道而之後世也𨿽發於名數中而自得之者其意未始有盡焉蓋文生於性實而性實出乎誠心之虛一故其爲文章也迹方而意圓迹實而意虛非才人之文也有道者之文耳嘗謂有道者之气其猶天元也歟當夫杳而未發也萬物之理含孕乎其中及其天行也葩華枝莖發出於艸木好音幽情發出於禽鳥天理自現在人之視聽使人欣然愛之烏知其造之者耶然而春之華萬物也豈常用意於其間哉太和之气其來遠矣性天髙明空空無物隨所感寓發爲辭章者無以異乎天元之華萬物也豈徒華之哉華之所以求其實焉非文其言也言理而文之耳其文者理則實存焉以之思則育天下之徳以之行則集天下之事無以異乎天元之實萬物也有是道者其孔子歟性與天道孔子寓乎文章者也人之學未能由心而見性由性而見天由天而見道則聖賢所以言者其誰得之哉是以子貢曰性與天道不可得而聞也楊子曰子貢得其言矣未得其所以言也未得其所以言者其性與天道之所在歟聖人所傳其後子思得之子思所傳其後孟子得之是以中庸七篇其言身夫性天而寓之中而髙約而詳源源其來不知其得之昜也世習物累不能傷其气而病其文則性與天道二子見之矣二子之後學者失其傳焉其性無天其心無官其志無君其气無帥是以物物入而累之言辭之間狥物而用其气短於气者無才以運動之俗於气者無徳以髙明之豪於气者無道以虛靜之且夫率性而合之則有道充性而長之則有才徳而彼方與物競者未足以見性則其气特發於胸間耳是以譏娯調談窮愁憂憤鄙俚陳舊一發於文辭及索其實用則其言廢矣荀卿司馬遷揚雄王通韓愈當斯文寂寥中特起而言焉更相著書以見於後世然而荀之文繁多豪縱聖人言而盡者荀至譊譊而未之得也文久而息節奏久而絕荀以殺詩書幽思而無說閉約而無解荀以非孟子彼不知約者所以爲詳無說乃實有說耳予嘗謂子防之學其後荀卿尊之荀卿之後叛而爲李斯聖人所以言者蓋自子防已不及矣其後爲荀卿之學豈足怪哉𨿽然荀以一言殺詩書而李斯輙乘其說而禍之荀所謂暴其气者也遷之文采摭渉獵上下數千載間有才而富於學者也無一以貫之疏略抵牾未始有擇焉此其文也其文之理乃至進姦雄以亂正羞貧賤以害義其志之君不靜故也然而文章之休至雄而少全焉王通曰其思苦其言艱其思不苦亦安得其所以爲雄哉惟其思苦此雄之气所以從性天之中來耳道徳之意多見於法言及其行也趨蹶於閤下此亦思苦之不達歟有思焉不必苦而得之則於幽疑之間感忽之際其理甚明視死生尢覺夢耳安得暴其气哉王通之文無道以虛靜之故僣聖人無才以運動之故剽竊論語無足取者退之有才者之文耳其廢黜也不知有命其取與也不知有義迹爲道之大方喪於此矣才華之可愛何足尙哉退之曰荀楊大醇而小疵而予謂大疵而小醇者其退之歟無他世習物累得以傷其气而病其文耳數子之聰明其失如此鄙俚陳舊一冩於文辭者可勝計哉不必議也故予觀人之文章竊知其爲人其人之可愛者嘗曠數百歲而莫之遇也嘗欲深遠其气使夫世習物累不能輙然揺動於聲色有物感觸其虛一然後肆筆而書之古意彌漫浩無津涯則著爲議論風思飄逸不可禁止則發爲歌思如春盛時天理之中萬物自動縱筆而書之未嘗私一言焉然後爲得耳𨿽然不肖者有志於此而未之到者也其气方當致養之時而或爲事物相感不能自禁遂見於訓解序記之中雜出於歌詠凢數萬言未敢以望子思孟子而鄙俚陳舊一發於文辭者僕所不願道也輙書以爲獻

見呂參政書

閩之舉進士自歐陽詹始詹始以才俊先鳴於溫陵其後文學之士起爲天子元弼當世名儒至今尢盛於天下自詹倡之嗚呼南海之濵去中國逺矣士風儒敎久在寂寥中無振發之者詹於是時特起而鳴焉是可尙也𨿽然詹以小才鳴而和詹者知爲文辭而已今天有意於斯文使閤下以道鳴有堂然出於腐儒中者閤下實相之悟好髙者之空談解好怪者之獘行使之中而髙約而詳不至泛然無所之適閤下之力也天下之士求正其心以養其气求大其气以髙其聲韻從公之後而和之閩之舉進士自詹始而士之學爲有道者則自閤下始矣況其所倡非特閩之人哉裳和公之鳴者懼其所養之或乖其聲髙下之不齊不能雍然在其後乃書其言求正於左右裳之學方其進之時昨日以爲得而今日或自非去之其心甚虛而能有所受閤下不以其不肖一賜徳言爲之正焉則裳𨿽疲駑自當鞭其後不敢怠也逆旅紙筆不敢致莊茍與其來之意而略其爲見之禮則庶乎無罪也

辭州學敎授書

古今之士所受之性所存之心所行之義所尙之志非昔髙而今下也無有古今所謂大道無有髙下所謂大法自天子至於庶人自聖人至於愚下無不得者何獨於今人而疑之哉然而古來之士徳至貴物至賤利至輕義至重方當獨善之時萬鐘之祿不易於簞食百鎰之金不易於多文潭潭之居無以異乎蓽門甕牖之自適也窮而兼善於一鄕達而兼善於天下立吾良貴故也非爲乎貧行吾素志故也非爲乎勢孔子之弟子有志於道無志於仕有如曾晳漆雕開者聖人之所與顏淵閔子騫者聖人之所尙顏淵閔子騫其徳成矣然而無志於仕何也其意以謂載質而出自有聖人在焉聖人仕矣吾屬何患於喪乎宰我仕齊子夏仕魏子貢仕魯子路仕蒲衛寂然無足慕者故天下無行多爲家臣顏閔之徒下視區區之仕不能賢於防夏季路之軰何必於仕哉嘗怪先王之澤熄權利浸長之世諸子有能恬守順受以道爲樂語黙以時未嘗失言去就在我未嘗失足豈待聖人爲之依歸乃至於是耶所樂𨿽非窮通必有資乎窮者蓋有受道之質茍無助道之資奚暇行禮義哉𨿽聖人無如之何矣故顏子𨿽貧尙有郭外之田以備簞食仁者養生之計不死足矣無窮之欲世之累烏能窘我哉又況先王之盛世自有土田天下學士出則耕入則養居則學揚子所謂古之學者耕且養其以此歟秦廢先王之制天下土田盡入兼並之家士始爲貧所窘自非獨行特立之士見取於世尊之爲師貴之爲吏其餘孱弱或屈爲屠沽或流爲商旅大人之門投書曵裾自薦其貧賤以道爲貨患不得之嘗有戚戚之態是故去就狥人憂樂逐物志輕而利重揚子所謂秦之士也賤其以此歟𨿽然好古之士𨿽不如此而爲身謀家計所困𨿽有漆雕開季路公西華之志及其成徳然後幡然爲伊尹者何可得哉此裳所以辭去左右慨然而西之意也

代上敎官書

仁智之敎欲其止乎善也其期之甚嚴則曰三年學不至於谷不易得也欲其進乎善也其責之甚寛則曰四十五十而無聞焉斯亦不足畏也嗚呼四十五十而無聞焉不學之過也三年學不至於谷不就有道而正焉之過也不就有道而正焉𨿽幼而學其能賢於四十五十而有正者乎𨿽然四十而無聞聖人未卽棄之猶可畏也至於四十而見惡焉然後棄之不足畏矣故後之廢學者𨿽壯且老可以復興始學者急於所止不至汗漫而無正然則聖人之敎不亦仁且智乎某方少年時從事於辭賦古人大全未之及知好學之心時爲生事奪去因循至今且四十矣孔子曰朝聞道夕死可矣某之生也其性有天其心有神可以體太虛物萬類不然廢天防神而與彼萬類同役於化不亦賤乎中夜反側益驚無聞好學之心復炎其中是故去家數千里求正於有道者方當天子建學捨延儒生置道徳之師爲之導發其徳性而某幸具員外舍以奉閤下之風敎於此數月矣閤下不棄其愚不肖開道而進之不至於谷非其所患也𨿽然眷眷之懷尢有閤下之盛徳嘗畱私心欲其矯揉而成就之尙爲可畏者皆出於門下此某所以來之意也

代上有位書

窮通晦明者天時之盈虛榮辱成敗者人事之得失然而楊子以侍君子晦斯光窒斯通則在天時者又何力之能爲哉蓋謂天之有意於斯人也不可耳提而進手援而上亦因乎人而已則君子者其天意之所寓歟有道而無位不能陰相天時有位而無道不能陽相人事位與道不相與則天之所寄蓋已輕矣而今閤下有道以應物有位以行道何爲而不可此世之學者所以欲侍下風少聽咳唾之餘以發滯思閤下其可辭而卻之廢天之所寓哉晦斯光窒斯通非所必也榮其辱使之不失爲不仁成其敗使之不失爲不智此其在我者耳閣下觀其志與之進可也

答緫長老書

得書示諭所稟中正有常不與世人相爲流轉此卽淸淨無染𨿽將迎無窮任緣自若是眞有道者之敎也敢不承聽嘗謂使佛生中國必不彊其俗以西方聖人昜地皆然何則道之本則一故也夫使學佛者知其道果不出於吾聖人敎中則其奉佛也何事於怪其論佛也何事於抵爲其不知孔子佛老之用殊途而同歸相悖於名迹間終日捕影而無所得鬼怪態度自取笑耳故近來學佛之士自公而趨焉必去其衣冠婦人女子自家而趨焉必去其首餙被童行服合掌屈膝環列長老坐側男女渾淆遺外形迹長老亦以爲不如是不足以學佛嗚呼爲長老者已行邪道矣尙能爲人乎哉𨿽名尊佛其實害之也夫佛之徒寓中國猶客之寄主人家耳行怪立異其家及鄰里必有忌憚猜疑而攻之者其理然也使人各忘已分上事迂狥其迹昧者以邀福誕者以邀名不自求佛於心異則怪怪則駭宻則瀆瀆則亂相觀之俗亂旁觀之俗駭於是乎毀生毀則排排則逐其勢必至於此然則今日之事佛者豈得不爲佛患哉夫能正心誠意以爲天下則佛之道存焉其徒不知出此乃屈梁武以幸一時之光耀廢棄典禮遂亡天下而使後世君子罪梁以齋戒者其徒之過也今日學士大夫婦人女子從其徒逰者獘正類此夫佛無乎不在有道者之敎必能各因其方各覩其分各從其學各隨其時而引之要之得其所歸而已使佛之敎寓常行道中不見於立異欲害之者不得其間而攻之使中國之俗不失其經以心防佛然後其道常崇而不可瀆常存而莫能廢此予有望於廣慧者也

演山集卷二十三

欽定四庫全書

演山集卷二十四

宋黃裳撰書

見南京畱守書

裳居延平時朝中有道之士聲光南來而裳得之如醉夢中當雨餘秋曉有物泠然過之披拂其塵襟使之灑然以醒覺釋然而行起無復有滯思者是時閤下之風與焉嘗恨防賤不能自致於左右瞻望之懷慨然西飛蓋已久矣去年爲浙江逰見孫公於霅上望之也嚴卽之也溫窮之也逺使人欲得而侍之不欲去也及來睢陽又得閤下昔聞其風恨未及見今見之矣暖然而爲春肅然而爲秋開流俗之煩襟發太虛之幽韻千里之俗長養成就不知其鼓舞之者然則公之風其出於仁宅歟何其淸和而肅靜也將欲視其儀聽其倡導發餘懷而新之乃書所著中庸義解以贄於左右

代上時相書

天命之謂性率性之謂道天下之人皆有是性天下之性皆有是道然而常無心徳以知之失之粗略嘗無義命以行之失之畏懦於此數百歲矣蓋自周而後天下之士流落於未學心閉而意實不能由性而見道由心而見性有言非徳有爲非理人僞之中心勞而日拙是故其志益防其气益衰不能自振其勢然也天意未喪斯文以付閤下能以身與國存亡而更立天下之法能以徳與神出入而講明聖人之道天下之士久隨老宿而流落俄聞新美而亨奮得其統序而學之其偕天下之士受其賜者也所得之言不過閤下之緒餘然時以類求之或有得焉且懼其爲智未至乎心徹爲徳未至乎智徹尙有私言者因書以爲獻周禮數職斐然成章或賜臺覽亦見其性分之所至耳

代上知郡書

古之君子務成天下之才性何其深厚也未可與知者其敎之有仁術故不廢其才不可與言者其敎之有智術故不防其道不可與言者其心不歸其色不從與之言道適足以瀆我以其瀆我而遂絕之是天下之不可與言者果不可以化也亦烏用君子爲哉天下之人皆有羞惡之心見棄於君子者尢人之所羞惡也聖人以人之羞惡爲甚於此寓之敎焉孔子之於孺悲是也愚者非無其才其心亦非不善所以無智特有物蔽之耳茍以其無智而拒之則吾之設科也乃特爲有智者設與有智者奚待吾言哉則敎之爲無智者設明矣是故君子有敎無類來則進之耳孟子之於竊屨者是也然而在所拒者無常人拒人而求其變者非常敎聖人蓋不幸有孺悲耳然而聖人不與之進豈遽然棄絕之無意於悲哉取瑟而歌使之聞之有意於悲深矣嗚呼聖人君子造次不忘悟人於善仁智之心何其深厚也閤下之於學者不與之進固是敎也然而學者之心非敢以爲孺悲焉事上之分不能自嚴特其智不足以及此未足怪耳閤下有道素爲學者鄕往又有長民之位牧民之地惟拒之求其變使民何望哉君子之敎固多術也孟子設科在閤下尢宜尙者上則相天下則相君內則成己外則成物無問其愚不肖一期而進之庶幾其有革焉固其任也

代上監司書

先王始用六亷之法屬於治官之長貳作成羣才以赴吾事繼有歲終之廢置三歲之誅賞以行六亷之所獘其尢造物者之制命歟陰有爲善而得福爲惡而得禍不可罔也羣才之見作則猶庶物之作於化耳溫作之而生暑作之而壯涼作之而斂寒作之而堅推而行之小大之材悅人以華利物以實隨其才分各有成就若有賞陟之者未嘗中道而廢焉資質不良或剝於飄風或槁於烈日或病於陰陽之厲气不足道也今天子出轉運使總領一路之屬吏六亷而毀譽之和气如春正色如秋奏牘一往與奪隨至造物者之外輔耳頋不重歟其得官長溪幸與羣吏趨走屬下一年於此矣竊以半生之年而老於區區之下職沒世而無聞不獲少伸其志是可恥也某中途嘗以六亷自鞭其後惟恐其不逮三歲之賞非敢望也得偕纎莖之物隨其才分卽秋而斂焉此亦造物者之意耳

見陸直講書

自得之心斯有眞樂得之於心以至無待於外而後眞樂至矣此樂之至乃生於夷曠無所系著不以物去而嚬物來而笑物之來去無常此樂湛然在耳𨿽然此自成者樂其無待於外而已非至樂之盡也天下其有求我者乎滿虛之中出爲法言徳行導發其徳性私淑其身吾不爲也居在仁動在智始盡其樂焉𨿽然至樂之盡存乎成物夫得物而成之有數存焉愚嘗嘆仁智之君子其居至樂之盡者何其難得而未及見也比者來京師望見天子之學形勢翼翼吞並數捨髙明爽塏人之气又見天下之士接軫而來促膝而共處富有千餘人襃衣博帶禮貎容易壯人之志夫學者如此之盛多而學者之所寓如此之觀美已有能感人者諸公於此爲之出道徳布言敎導發其才性肅然而師承之愚始望見學者與學之所寓其目已明其志已壯由是而舉首以望諸公風儀徳表使人慨然慕之非特目明志壯而已愚始嘆至樂之盡不可易得而今諸公之才藝適防聖君賢相畱意於學者天人之防爲之師承而敎育之難疑答問愈久而愈新竊意諸公之樂夷然而生混然以成若縱而不可荒若費而不可窮不以人之情有好斁而爲樂之新故不以物之態有新故而爲樂之盛衰眞樂之至至樂之盡諸公宜有之愚因言爲樂者有三而世人所謂富貴之樂者不足以語山水之樂逸人所謂山水之樂者不足以語敎育之樂富貴之樂無志以外之謂之逐物山水之樂無道以寓之謂之翫物逐物喪己翫物喪志非特志與己喪也其樂亦已荒矣故富貴之樂極而疲潰之態生富貴之樂去而窮苦之態生山水之樂盡而寂寥之態生非富貴山水能使人窮苦寂寥也其所以樂富貴山水者僞故爾外物之樂吾之內物兼有之世之人不務內逰而務外觀乃至喪己與志而莫之悟焉良可悲也夫富貴之樂在性之徳有之山水之樂在性之理有之富貴物之在外者固不足以交君子之內而山水則外物之可樂者耳故君子之樂在道有時而卽山水者寓其樂而已雲山之阿煙江之湄豈必浩歌逺引與人物絕乃獲其樂哉故山林之幽軒冕之榮皆無足爲諸公愛者其知而好之誠而樂之者敎與學耳豈復有加於我哉愚之來將與生求爲眞樂而慕其樂之至者諸公之仁亦當除道以招之來開門以延之入埀手而援之上希夷之鄕獲列於執鞭者蓋其願也

與敎官書

裳與閤下窮達異事暌逺良久無緣奉敎懷想髙義有如昔者獲侍下風而見之不勝眷眷伏承朝廷增廣太學旁招多士菁菁之莪期在中沚擢用閤下爲之宗師使與天下英才從事於道天性之樂何可勝言昔時從逰私心竊許於從者今日之用方次育才上副天子所以敎學之意下慰士議不可緩也裳謂先王敎飬人才期之也逺責之也至待之也厚後世多喜敎育之名而失其實養之不及先王之所敎取之不及先王之所用區區之名無益於治昔竊患道徳不明而爲之論道文章不純而爲之說文患其不知先王所以建學之意而因爲建學記以寓其說輙以爲獻裳謂天下未始無才特作之者無其術耳方今聖主追復三代之敎育費財以養費道以敎費爵以取閤下適丁斯時而有敎育之任四方之士聨轡而來小大之材請就矯揉封名錄文以示至公月書季選以求至當如此之類是法而已以爲公乎是求一人之公者也非公於眾人以爲得其所長乎是得一日之長者也非得其平生有是法矣必得作人之術而行之然後其法不蔽於一曲茍無作人之術恃法以得才則與場屋間何以異哉幸與不幸吾知其不免矣作人才者其猶春工也歟靜非春工之事也動之以風驚之以雷照之以淸暘濯之以膏澤然後勾者出萌者達好音麗色可愛萬狀閤下之任泛得天下之才而敎育之有春工之事者恃法以得才非士之所望常謂取之有疑於私而使物議以爲公焉斯善取士者也求諸齋眾則有一齋之秀者求諸學眾則有一學之秀者求諸天下之士則有天下之秀者致之以異制遇之以殊禮表其文行以示於眾作其好勝之情服賢樂善之心悱發而志於學革剽竊之文去奔競之行正偏獘之道何憚而不爲哉裳爲生事所累未卽奉敎嘗謂閤下才气宜有爲者一學之事愚將略見其萬一故因鄧秀才行輙書所懷以爲學者之賀

代上敎官書

天之分予萬物所欲者不可得而加所惡者不可得而損而物之來不必迎其去不必將去來加損非人所與貴賤窮通各於分予之中而安之莫不有適焉則僕於閤下可以相忘矣淸泠之濵翠微之麓有屋數間可以避風雨有田數畆可以具饘粥出則耕入則養居則學父母兄弟合並談笑有無涯之樂其自爲計不亦是乎不然束塵編之文違華發之親山馳水泛不逺數千里托於泛泛之逆旅數年如此矣其自爲計不亦誤乎竊謂天之命萬物其在外者有窮達之時貴賤之位有多寡修短之數相忘而無心相失而無情固其理也而在我也其知有先後其徳有小大學者非生而知之又當有志於大人而後已則安得不求之人哉故愚者必求諸明有志者必求諸有道然後達耳求之一鄕無有也則求諸一國求諸一國無有也則求諸天下其求而得之有以爲己然後能爲親有以爲親然後能爲人則僕所以不逺數千里者有是說焉閤下天使之任僕是說而與其求者也不可忘僕猶僕之不可相忘也宜乎示之以徳容而使之化待之以誠意而與之問燕居之側時賜髙論開悟其視聽則僕之逰無所憾矣

演山集卷二十四

欽定四庫全書

演山集卷二十五

宋黃裳撰

啟

狀元及第謝啟

卿吏獻書特爲一鶚春官奏藝間在三人引造帝庭再上千言之策收還桂籍復先萬國之儒上辱聖恩內慙士論竊以堂室如諸夏柱石如羣英法度者垣墉文章者丹雘欲隆夏屋之觀羙必謹工師之捜求然後丹雘得以爲文華垣墉得以爲阻固天變不能淩暴人亂不能窺窬然而材或不備則不可與防不虞材或不嘉則不可與圖無獘是以聖人之取才也無類聖人之育材也有方其才無气則用之難乎有爲其言無徳則取之難乎有用將致其才行則先養其气於剛大將致其言語則先育其徳於髙明使之致思以勝其所聞則其徳守天使之滅私以制其所狥則其气守性始有當世修明之士能爲先王輔相之人行止在我而不在乎人此道所以行富貴在徳而不在乎物此徳所以立讀書萬卷豈學蠧魚之死生食祿千鐘亦同簞食之得失囂然爲我幡然爲君文章足以爲丹雘以其有徳以立言法度足以爲垣墉以其有道以制行先王之澤衰熄後世之風陵遲沚中之莪歸爲陳根山下之泉出爲行潦其徳昧於然否其气趨於窮通言不以物來而鳴才不以事至而運靑衿不見謾嗟三月之何長白髮已生尙恨一經之未究性命之情淪溺於陳迹口耳之學紜紛於異端俗有不能興之憂才有不足用之嘆方悲此屬蠧六藝之空文何幸吾君寤千年之曲見論升以捨作興其才行盡新書黃卷探天人之防收殘舊學靑天披雲霧之深道徳之統舉以兩端禮義之序彌於萬類慶小子之有造慕壯夫之不爲至使空空之鄙夫化爲濟濟之多士小者大者薪之之昔欲求心旣幸孔門之受今玆行義又防唐構之收祗荷寵靈誕膺榮幸此蓋防遇主文內翰先生閤下士類取法儒宗得名中開性天下臨文軸甚識如鑑以器取人妍之形見笑見嚬圓方之材爲輪爲桷乃若無似亦皆不遺爲起齊庭之一飛與透禹門之三級徳虧輿望誤傳江夏之無雙策玷宸聰遽擢平津於第一宜其柔气以禦事育徳以應時愼守士防勉從官計上酬覆蓋之徳次答生成之恩過此以還未知所措

府學解元謝啟

爲道而學則何羨乎紆朱爲貧而仕則何慙乎擊柝焚膏繼暮誓窮千古之精粗裹飯明請較一朝之長短彼此時異行藏道同金有滿籯豈勝一經之教子田無數畆宜思三釡之洎親南去千山西來六載爲道不爲利惡求龍斷而登之趣時不趣人羞適墦閒之祭者以故難逢赫赫之盛知久棲泛泛之逆旅無以陰相其天樂何其數窘於身謀豈謂上防亦收片善伏惟某官其仁足以度物其智足以照人中開性天下臨文軸圓方之材輪桷於刃下妍之形笑嚬於鑑中何幸空空之鄙夫輙先濟濟之多士一晲三倍自慙未足以離羣三年一鳴顧此何由而驚眾

南劍州解元謝啟

辭去何緣擬作西廱之鷺歸來亦分卻爲南海之鵬行止非人所爲得喪在予何累受性眞直與世闊疏謂古人所謂徳者要之所得無僞乎心謂古人所謂行者要之所行無害乎義防防俗態勿容毫髮於胸中蕩蕩道情可置江河於度內方圓周士之肆邊幅漢儒之勞雲山竹溪或浩歌而往春花秋月或大醉以逰覺來無物引去有誰天籟自鳴何求於金石虛舟暗觸無意於風波謂不能直情而或隱忍以私則其有動也非情之和謂不能適性而或矯拂以僞則其有爲也非性之正上推小亷曲謹以望天下之俗故情之士也拘下飾姦言僞行以罔方中之人故今之愚也詐或持屑屑之末節乃詆閒閒之大方伏惟某官人器之內受而不遺心鑑之中見其所抱逺移嚴牒發揚小材屢顧獘廬感勵後學收靑衿於城闕舒黃卷於黌堂講道南來承以多士獻書而去出於羣英斗下夜明孤鋒艶艶雲中秋靜一鶚軒軒臨義揮毫𨿽慙千慮之所得因風展翅且慰三年之不飛其進疲駑以酬榮芘

賀正與監司啟

百華燈動明庭已樂於稱觴萬象春回寒谷已煩於吹律率土𨿽廣歡心所同伏惟某官元善長人忠誠許國才與時行故其政可以成物恩隨天施故其徳足以佐王兼臨雨露之人民率先以已同享三陽之福祿本自於天拜壽無緣涖官有限

謝發運啟

東來蓮幕才輸三月之勞西去鶚書輙厠十員之幸移文忽及稽徳尢慙伏惟某官走筆萬言讀書千卷道足以致主而不自以爲至才足以過人而不自以爲多退托髙明發揚愚陋具員越府已埀下庇之恩應詔舜朝預出先容之力願勵師學庶酬已知

謝判監啟

帝綸忽降於遐封天澤還沾於微品越侯幕下才寘於賔筵虞帝庠中遽參於師席幸免簿書之多事擾擾紅塵閒防簡防之微言悠悠白日造道則未具員豈能伏惟某官處當時儒重之官抱庶士師尊之業無倦之敎則六徳所發至於六舞有造之學則一言所視期於九年自省紆疏安能副貳才低賈誼對言無補於先王性懶仲舒講義有慙於諸子宜其驅防駑下討論古先內求經學之依歸上副義方之敎育

謝澶州韓諫議啟

虞帝上庠旣孜孜於養善魯侯泮水又汲汲以承流書有同文學無異趣篆刻之技壯夫不爲道徳之師小子有造此澤微矣斯文殆哉襲蹈以爲辭章牽制以爲典禮以行己爲固以狥人爲通風俗已行聖賢有作棄置百家之小說發明千古之微言【闕】

心稍收於城闕秋聲春舞性方適於黌堂𨿽多科第以招延更重藩垣之協贊伏惟某官道義足以致主仁智足以育才出補太原𨿽非長倩之意招來下縣又有文翁之風廢獘之學丹雘一新鄕往之儒書劍交集使車才下遽馳敎育之聲師席難登誤寘迂疏之學以今之倡者可謂甚美而世之學者未知所安聰明則溺於最髙愚下則失之不及或爲嵇阮之絕物或作申韓之害人反言孔孟之可疑莫省老莊之所致幸防眷眷之命粗道區區之懷大鳴小鳴但恐此聲之未至半敎半學且欣吾道之將成

謝賜詩表

賜臣等之第其名已顯賜臣等之服其身已榮賜燕以盡臣之歡賜金以加臣之幸重重寵數佩服難忘亹亹宸心優隆未已俄聞星使疾驅靈囿之中忽見天章榮照淸章之上辭掩金玉翰生風雲拜受戰兢懷歸榮耀【中謝】竊念臣等下肩一介之賤內服四端之榮未輸犬馬之勞先享雲天之樂豈意更玷仙藻益光凡流恭惟皇帝陛下道貫三才徳通萬類忘言而復則僕之以皇質肆筆而書則雕之以唐文生於沚中者則使發爲殊英出於山下者則使流爲巨浸然後形見樂育之意詠歌作成之才垂聖訓之文華惇士風於髙美瑞光四座藹藹春空之云歡意一聲呦呦蘋野之鹿臣等方筮以仕宜書之紳愼守士防勉從官計動靜役思於帝作死生誓報於天臨

謝賜燕表

唱名中禁旣霈皇恩錫燕上林又將睿意誕膺榮幸祗荷寵靈【中謝】恭惟皇帝陛下常嘆才難不憂道逺推至誠而樂與開數路以兼收堯心所宅則如輕重之在權舜目所過則如妍之在鑑將欲驅馳其行藝且先鑱刻以龍光廣推湛露之恩微及菁莪之品聲具陰陽之和气樂通天地之至情待之以獻主則盞斝交飛陪之以從臣則金朱相照恩袍色動迷芳艸之依依仙籍香浮引薰風之拂拂竊惟臣等之卑賤何幸聖朝之優隆云上於天果沾茂渥魚在於藻莫測殊歡相與盡心佩服鹿鳴之禮各思報上謳歌天保之章

演山集卷二十五

欽定四庫全書

演山集卷二十六

宋黃裳撰表

論性表

臣聞聖人之職旣以裁成天地長育萬物居率鬼神統制四海爲大故其所學不宜滯於離析章句辧說義理焉志必有以見天地之大萬物之象鬼神之幽四海之逺不能出吾大道之中然後其學可以絕焉而上自天子之尊下至匹夫之賤皆有是道曾無餘欠悟在俄頃之間茍且不茍蓋𨿽多歲月窺陳編博古以究無窮之理譬猶捕月於水中終不可得臣謂陛下能體此道推其緒餘足以陶鑄堯舜臣今輙言其端而用陛下聰明睿智俄頃之間自然頓悟黙契反本復始然後出供萬物之來無不可者章句之義可以不講而自解物事之變可以不思而兼應孔子曰神無方易無體一陰一陽之謂道繼之者善也成之者性也仁者見之謂之仁智者見之謂之智百姓日用而不知故君子之道鮮矣夫通天地萬物一神通天地萬物一易通天地萬物一道無方之神無體之昜無乎不通無乎不由之陰陽三者混成未常相離一切幽明之理乎其中堯舜得之以爲帝文武得之以爲王仲尼得之以爲聖老子得之以爲仙釋氏得之以爲佛天下之人日用而不知有知之者未必能見之有見之者未必能爲之方外之士寓於形聲動用之間以接學者蓋發其不知耳臣願陛下時於萬機之睱宴坐之間遺外物我內視而反聽當見此道非內非外無近無逺含容管攝天地之大萬物之眾寂然不動則其孰可名俄然有感則無乎不在誰無此者惟聖人爲能不以物累形不以形累心不以心累徳其心常靜而虛常虛而明故能獨體此道以馭天下物來而應事起而辧何則萬物之情庶事之理起於一體故也惟賢人能常齋心誠意澡雪疏瀹不使纎埃微垢有玷乎光明然後日進而體之惟下流以物累形以形累心以心累徳傷懷染污遂至喪失與一物無以異陛下生而知之豈待愚臣所言然後悟然而臣幸在陛下左右不敢黙黙思所以爲獻者莫先於此惟陛下憐其志而恕其狂妄之罪不勝幸甚取進止

辭免太常少卿表

臣頃者誤被采擢歷守二史行及一年陳述拘文不敢思出其位時有論奏方愧無補政事之萬一復防聖恩進次太常竊惟此選藝通禮樂職典天地參定論著必資成學如臣之愚豈足以當之所有試少卿誥一道未敢祗受

謝除兵部侍郎表

僉奉帝兪恩及九卿之貳特聞天語服加三品之章寵擢疲駑光華側陋【中謝】竊以武部總五兵之政昔列中臺夏官持九伐之權今歸西府以長屬處徳之小大以權正辧資之淺深聞命旣優俯躬益愧臣謂仕貴行義故忘乎勢利學必爲忠故略乎緒餘𨿽乏髙明之資稍知內外之分但務窮通而從道豈移去就以隨人義弗茍容理當順受上瞻堯彩俯逮一期下典漢儀僅周三季涖職𨿽縻於廩秩積功何補於涓埃乃被綸言更超蘭省此蓋伏遇皇帝陛下酬萬變以淵靜承六聖以憂勤發天光而繼明作人才而輔治薪槱皆用浮沈弗遺誤容一介之顓防輙率四曹之豪俊兵機不典𨿽無楊氏之戰功時事可言當有韋生之論諌惟恐中虧於至識未能上答於洪私無任感天荷聖激切屏營之至

謝除正任兵部侍郎表

率屬二卿愧無智術正名賜誥忝被恩光弗俟兩周微賤遽登於法從豈期一介光榮輙辱於宸知拜寵若驚揆才非稱【中謝】竊以古人之有爲也趣時而不趣人君子之見用也仕道而不仕祿道合則從而無得喪憂虞之態義在則守而無低昻觀望之心不得已則通之有權無柰何則安之有命惟知古意之可適不問時情之所趨是故名利之境位要而毀來權貴之門迹疏而謗往寜復希慕已甘退藏待罪未防茍容非據何幸大明之旁燭乃更弱植以重榮內省疲駑仰慙寵數此蓋防遇皇帝陛下運大功而造物操要術以臨人謂其偶出於殊科亦以屢更於要路果使循常而進秩安能勸學以移風姑捐三月之常程聊示一人之眷意進才能於不倦知名分之非虛嶽言未奏於明庭特奉舜舉春信自回於寒谷豈待鄒吹誓傾忠孝之懷期報神明之造

謝除禮部侍郎表

被誥司戎席猶未暖更書典禮命復惟新慶謝交興恩榮繼至還頋胸中之淺薄仰慙分外之光亨但益戰兢莫知報稱【中謝】竊以六部之有禮其猶四時之有春職名甚華曹務尢簡貢舉所責則慰俊選之望威儀所資則開名分之門惟寅足以業官惟淸足以燭理豈意貳卿之要任乃及承學之微材此蓋伏遇皇帝陛下率由舊章紹復先業質文救獘乃欲仿唐道徳同風豈容在魯節文仁義之實潤飾治功之隆但須宗伯之能承烏用先王之難致如臣之愚誤當三禮之副輙居四曹之先才未變通恐作越樽之祝學𨿽孤陋知非發塜之儒內著至誠上酬洪造

議北郊表

臣切謂先王之禮蓋緣人情時事而制時事不同人情或變先王知其爲禮不可期人以定論也故曰禮𨿽先王未之有可以義起也三代之禮應時而造可則因否則革要之適宜而已周以夏日至有事於北郊方是之時惟誠之爲主惟質之爲貴其戎路也未聞有今日之兵衛其告廟也未聞有今日之肆赦告廟朝饗登樓肆赦惟厥二事最煩且勞臣謂王者之事天地當有隆殺今日茍用南郊之歲北郊攝事北郊之歲亦親有事於天則以宿廟朝饗登樓肆赦諸軍之賞百官之賜歸於南郊之時不爲之北郊奏告必簡其禮兩宿於殿一宿於郊時其祭服節其儀物庶乎其可也不然必以五月之炎熾而詳爲是三者則恐介冑軍帥法衣文武流汗浹背誠意倦怠驟雨俄至怱遽失所誠非人情所安切恐北郊之禮一舉而遂廢則復爲合祭矣茍爲合祭之無義不若以義起禮而用孟冬之愈也何謂以義起禮臣謂冬日至一陽方生天徳用事所以報天夏日至一陰方生地徳用事所以報地此其先王用二至之義歟茍謂盛夏之月必難親祠則惟十月之義足以代之故說曰十一月天與萬物造始之時也宜大報天十月地與天代終之時也宜大報地方是之時天气上騰則不復事矣地气下降則代有終焉昊天有成命二郊同歌一詩之辭不言地蓋夫無成而代有終者地之道也地不敢有其功而歸之天焉故也十月之用旣不失義而其用八變爲數用函鐘爲宮其地用下其壇用方其牲用黝其管用絲竹其舞用咸池其瘞用泰折一切象類與夏至無以異然則合祭豈足以議此哉何謂合祭無義祭地之禮形色名聲皆用天類特使地從祀耳地袛安得而至哉是未嘗祭地也故曰合祭可罷孟冬可用或謂臣曰唐用孟冬有事於神州今以之祭大不亦異乎臣曰大之有神州猶昊天之有五帝以孟冬祭大使之從祀可也安用獨祭或謂臣曰孟冬之祭地不見於經果可用乎臣曰用夏日至禮也用孟冬義也以義而節文卽所謂禮何必見於經而後用哉用孟冬而無義則與正月北郊十一月合祭復何難爲非臣所論也或謂臣曰十月祭地十一月祭天先地而後天古無是禮臣曰夏至日祭地冬至日祀天是果先天而後地乎祭時惟義之所在不問其先後恭惟神考袛事天明講明千古之漏典未之及行以俟今日陛下長慮發於淵靜之中責其可行恐其或廢故容羣論曲折從宜不必執一愚臣輙謂夏日至茍不可親祠則惟十月猶有起禮之義可以進焉以備陛下之采擇干瀆聖聽皇恐待罪

乞外郡第三表

恩未防於兪防義有愧於私心幸逢上聖之包含容有小臣之冒瀆然省已蓋存於去就奏言遂至於再三𨿽叨九列之恩榮何補四方之風俗況臣徘徊京局偶玷八遷荏苒歲華忽逾一紀白頭兄嫂海角相望笄冠滿前婚姻事起計方窮於桂玉寵有望於旌麾不揆妄陳庶幾必得三刀作夢𨿽向湖山四海爲家豈離云日防望聖慈再賜兪允

謝除頴昌府表

五章上達屢瀆天威一節下臨特承睿防權領近藩之重職加延閣之華聞命𨿽榮省躬惟愧【中謝】永惟微臣今日之遇爰自神考昔時之知因緣接武於禁途荏苒【闕】年於省闥以狥物則失道故其學不爲利名而用捨以趨人則失己故其气不爲權貴而低昻是以名利之地居昜而樂生權貴之門取疏而間至𨿽負神考之頋尢念古人之行藏況適病以妨賢兼緣親而避貴故瀆天聽願臨郡封防惟皇帝陛下至徳兼容大明旁燭聚眾謀而爲善故不遺乎愚智合羣情而爲公故不間乎親疏吁兪常出於無心矜察重違其有請幸令頒宣之任難忘化育之恩廣漢之得事情用當尙恕延壽之依古禮行必從冝內防疲駑上酬神造

謝除知靑州表

舜建牧以分州周辧方而同利始號東秦之奧壤復更北海之雄都斥大封疆廣引諸公之土並吞海岱逺臨八郡之權共民蓋托以賢才報政豈容於覇術責撫綏而尢重荷對畀以非輕【中謝】頑鈍晚成直方寡與分已甘於貧賤時幸遇於亨嘉奚補攸司費中臺之日月乃知所欲領東夏之旌麾此蓋伏遇皇帝陛下以仁徳守成以孝思繼志爰念元丰之造士弗棄泰陵之從官名正上卿恩畱內服更膺出守之禮命仍拜往諧之訓辭入境觀風平昜必先於政敎下車頒詔富饒當本於農桑中厲駑材上酬洪造

謝賜歷日表

史官推步允協天行藩郡布宣欽承詔示【中謝】竊惟萬化散殊自冥罔而造五行終始由元本而分月有小大之期時有長短之刻理有衰盛數有吉防生乎二十四气之變更存乎三百六旬之周復明法旣定大端可推故先王造歷於歲終惟庶局授時於春首妙算不差於毫髮逆知乃得於璣衡此蓋伏遇皇帝陛下推黃策以迎祥行夏時而頒朔天地失宜則爲之輔相陰陽錯行則爲之裁成拜賜光榮推行兢業當防人事避害而就利仍與天時致和而去乖其效微勞以酬洪造

謝賜神宗皇帝禦集表

國史移文旁逮侯藩之逺宸傳旨仰膺禦集之新何殊堯典之文章乃嘆神宗之述作篆曉香而拜賜滌塵慮以開緘云漢昭明河圖煥爛訓示千古榮生四方【中謝】恭惟神宗皇帝學本六經治超兩漢無情應物運乎精神者一十九年有義建功存乎篇章者八十八策𨿽去道揆尢爲緒餘文思之生自乎杳杳冥冥體要之立歸乎浩浩噩噩祕以篋笥傳之子孫恭惟皇帝陛下考欲廣聲學懷貽典深惜一言之散失旁求百辟之收藏遂致成書已名延閣莫能測海休誇金鑑之文曾辱賜詩如見瓊林之使畏髙明而百過究微妙以三思𨿽黙黙以懷恩但區區而望聖

賀元旦表

三陽祐徳之初辰萬寶逢春之始旦舉是盛禮防於大庭東備藩垣徒跂魁杓之下北瞻卿士難陪儀衛之中思欲飛馳喜從抃躍【中賀】恭惟皇帝陛下篤孝思而繼統謹禮文而守成朝色晦明佩聲登降周詢風俗同出一家交上圖書坐觀四海曾拜壽觴而共慶尙懷天語之同休上下雅音想見淸都之宮殿往來法服夢逰太古之門庭就堯日以形畱恭虞賔之贄賀【一云未能近綴於虞賔且幸逺瞻於堯日】

太后受冊賀皇帝表

寶冊具陳肇稱盛禮鴻名允正式契羣情凡在照臨率皆舞蹈【中賀】恭惟皇帝陛下道隆今古徳貫天人纘七聖之鴻圖膺萬年之寶歷念付托旣承於哲聖擕持乃自於元符天下歸仁𨿽著謳歌之美禁中定冊實推贊助之勞恩旣極於難酬義必期於有稱因心則友用殫昭報之誠制禮有儀曲盡尊崇之典益顯曾沙之慶永嚴長信之居命渙九重欣交六服臣備員法徔逺迹藩維仰望天庭莫覩上儀之舉【闕】膺詔防惟均庶類之懽

賀太后受冊表【劉】

寶冊具陳肇稱於盛禮鴻名允正式契於羣情凡在照臨悉從鼓舞【中賀】恭惟太后殿下懿柔毓徳仁儉惇風日月齊明早儷哲皇之聖熊羆應兆繼鐘越國之祥廣陰敎於六宮播徽音於四海曁聖神纂國之始有亷幃定防之勲道旣恊於姜任位宜隆於馬鄧因心則友用殫昭報之誠惟帝念功益盡襃崇之典丕顯曾沙之慶永嚴長信之居命煥九重歡交六服臣備員法從逺迹藩維莫獲觀光苐勞頌徳

演山集卷二十六

欽定四庫全書

演山集卷二十七

宋黃裳撰表

賀復湟州表

繼志事者莫先乎成能纘基圖者尢戒乎蹙國俄聞詔旨再收河湟遂振徳威旁怖夷狄【中賀】臣聞在昔漢唐之舊境乃今羗胡之遐陬自天寶盜據者凡三百年至裕陵思復者蓋十九載哲宗神斷而往取戎王誠服以招來方欣犬馬之羣已參冠帯之俗恭惟皇帝陛下神武行於不殺道化通於無形述先志之未遑追成功於旣廢取弗血刃期以淹旬隴右掃除已起秦人之煙火閣東舞蹈空思魏闕之班聨

賀五星循軌表

元英埀象杳杳難諶睿徳通神昭昭昜感果聞臺上在衡之史俄奏天中循軌之星邇遐嘆呼夷夏瞻仰【中賀】臣聞惟元气混而爲一物在天道散而爲五星或視治亂而爲妖祥或緣得失而爲逆順今旣不差於度數玆乃有符於聖神疊播四時曲成萬物贊瑤圖於有永兆睿算之無窮顯相自天靈承惟聖恭惟皇帝陛下奉三無而寅畏通九有以中和民望堯天國齊聖政連珠環極而無陵犯之道同晷昭徳而有羸縮之時作協气以橫流間靈光而下照百官稱壽遙思日下之班萬國向明俯唱海邊之俗

賀徳音表

熈事告成神靈底豫鴻恩俯暢華夏交欣凡預照臨皆聞鼓舞【中賀】恭惟皇帝陛下聖自天縱孝由生知遵制揚功蓋盡丕顯丕承之美愼終追逺致玆克禋克祀之誠當西宮袛見之初乃大政惟新之日爰敷睿渥式闡先猷受福無疆與民更始好生育物豈惟流澤於一時敎愛因親抑又可移於四海臣誤領承宣之任幸逢熈洽之期系迹齊邦空想充庭之鷺防心魏闕但思向目之葵

又表

內殿寜親已記告成之禮中臺飛牒遂推報本之恩逺邇交嘆人神均慶【中賀】恭惟皇帝陛下嗣服實資於舜孝撫綏良出於堯仁祖述大猷率循前聖時瞻天日之表日閱圖書之文棲托未嚴防模尙陋惟致工巧可舒孝思結飾增隆經營益壯奉睟儀之淵嘿卽寶宇之光華神考方安似樂作紫微之所物華將遂如雷行靑帝之時其令眾愆皆革乎私心以示余澤尢被乎後世仰惟報徳之睿意俯作望云之頌聲

賀復鄯州表

詰爾戎兵進分三道念我土宇收復五城昔與今還何煩血刃始抗終附更致壺漿瞻仰皇威懽欣輿議【中賀】恭惟皇帝陛下以孝循堯道以徳廣文聲方圖日辟之功乃選陰陽之帥揚塵西去气吞隴右之殘拓地東歸圖上湟中之故壤薄華夷而共慶跂威愛之兼行萬里防書𨿽喜龍庭之報百僚賀表徒思鳯闕之班

謝除知廬州表

九郡爲連旣領齊藩之符節三年昜守復持楚部之旌麾拜命若驚撫躬何幸卽趨淮右道不出於都門益逺天中夢徒飛於象闕【中謝】粵惟廬子之啟土爰自秦人之作州晉魏之時其爲鎭甚重吳越之俗其爲風略同潛直斗星之六度屹起金城之四圍庭少造辭皷鐘可樂壠多滯穗蝗盜何憂善最昜修恩榮難報恭惟皇帝陛下以獨斷宅萬事之統以庶務器四科之賢內有公卿汝爲汝翼外有嶽牧於藩於宣乃屈大邦更榮小智始以有懷而得請仰荷宸私今其無術以承流俛思帝訓明茂者輔翼之以義理勁躁者節文之以中和其罄淺能以酬洪造

謝除知鄆州表

恩出天中誥移汶上六旬頒詔遂違淮右之諸侯九郡作藩已撫山東之兩路【中謝】在昔皆歸於兗域至今復從於楡林廣居魯國之舊封峻接泰山之巨鎭雄起兵民之盛富資林藪之饒何幸淺知乃膺重寄恭惟皇帝陛下運至神而不測推大徳以無私逺近兼收而浮沈者弗遺取捨獨斷而邪正者已判以神考擢處甲科之一士以哲宗引居法從之七年委曲保全始終持挈取其心迹非他之小器付以民物甚繁之大州永惟循吏之流風必施於政允紹先王之遺化復作其民式報洪私益惇未學

謝宮觀表

考言章之敷奏宜竄遐荒荷聖徳之寛容尙畱眞宇【中謝】惟臣微起孤生榮升禁從出佩諸侯之印坐持連帥之符頒詔十行蒙恩三載事嘆人言之可畏福訟已求之不周更復何云姑陳所幸素抱尋眞之志方懷遣累之謀未獲因緣乃何幸防許回頭於紛擾容竊祿於優閒恭惟皇帝陛下日月照臨乾坤覆載當擬遐遺之士尙詒兼愛之仁華以天章優之月廩供職湖山之境棲神仙聖之宮一篆香淸獨上朝元之殿閣萬緣念寂誰攀應世之衣冠但思罔極之恩宜祝無疆之壽

謝贖金表

始恕前愆尙畱道館再陳余累祗屈金刑宛轉恩臨重荷乾坤之覆載優防官守宻移洞府之光陰齋引天香念緣帝渥【中謝】恭惟皇帝陛下以中行之惠敷及疏逺以旁燭之明格知幽深責弗求周過惟從宥𨿽號淺末亦蒙撫存法旣用亷𨿽悔莫追於一失徳將欲報惟誠可仰於三無長守右銘毋忘中佩

賀廣西路奏溪洞納土表

莫測中天潛運懷柔之道化果聞南帥具陳獻納之蠻封宸殿拜章眾隨班賀琳宮望聖獨與心言不必興師遂能辟國數百年之隔絕幾萬里以來歸越在熈朝實爲盛事【中賀】恭惟皇帝陛下允文允武旁曁遐陬乃聖乃神丕承先烈故夜郎防牱之入土如靑海積石之來王有感必通無逺弗屆數要悉登於地誌富矣方輸語音咸諭於王言善哉夏變第限洞霄之睽阻徒瞻天闕以懽呼

賀日月交不蝕表

渾天占象得交防之嘉祥宸殿拜章仰休明之盛徳奉萬年而稱慶率四海以觀光閒散微生歡呼盛旦【中賀】惟日月往來於晝夜故乾坤變化於春秋時以气交晦而體合潛布粹序宻移眾多然其從晷之有短長所以循度而有南北或入蝕限乃幹曆書𨿽以相過而不淩猶之各行而無忒蓋有所感遂從弗違恭惟皇帝陛下誠協二儀仁周四海中環輔佐之至徳外列贊襄之賢明故致天文亦符治象道𨿽同而非眚壤旣見以何傷克用善良無周王之辛夘益加寅畏有唐帝之開元是必告祥尢宜歸美適守琳宮之職徒瞻金闕之班

謝轉朝奉大夫表

事功及考帝告來頒睿意降綸但祗所訓閒更兩載獲依祠館之煙霞榮陟一堦幸用禁林之日月自頋愚生之孤立何當盛徳之兼容【中謝】此蓋伏遇皇帝陛下以堯仁溥愛於多方以舜智泛觀於庶類不以人非而遂棄不以自貽而亦收𨿽系罷休尙從敍進謝恩北望徒思天闕之班聨祝聖東逰惟懇洞霄之仙聖

謝再任宮觀表

三載告周將違道館一封得請復荷皇恩值有官箴閒無吏責愧徒縻於廩秩省何補於公私含養弗遺懷藏罔極【中謝】此者伏遇皇帝陛下以至仁兼愛乎逺近以大智旁觀乎智愚薪槱適宜浮沈具載顧𨿽一介之可棄謂亦三朝之所收以故禁直增華眞逰絕異忠誠昜感尙存魏闕之心造化難酬但仰堯天之日

皇后受冊賀皇帝表

飛龍在禦於昭幹徳之光寶冊揚庭允正坤儀之位禮行宮掖慶浹寰區【中賀】竊以有爲之君皆資內助之徳釐降於嬀汭皇英成虞舜之勲來嬪於周京姙姒輔昌岐之業恭惟皇帝陛下席太平之運體上聖之資發政施仁澤𨿽覃於萬宇齊家治國化必首於六宮涓盛夏之吉辰舉長秋之備典自天作合昔占沙麓之祥申命用休今極椒房之貴永隆萬世之本茂對三靈之歡臣叨列從班歡逢盛事偕四方而來賀𨿽阻進趨祝萬壽以無疆但知鼔舞

賀天寜節表

大時黙運九幹開彌月之祥上聖篤生四海祝參天之壽【中賀】竊以數能總物出臨水旺之鄕道可羣人生值乾居之所果得大智能安庶民雷繞寶樞虹流華渚恭惟皇帝陛下兼愛之仁並乎堯舜混成之物同乎羲軒百蠻就日以觀云九譯梯山而航海仰祝南山之固遙瞻北極之尊方當守職於琳宮未獲奉觴於金殿

謝除知福州表

引南國之旌麾初臨民社跂中天之云日深荷恩榮重握兵鈐顯居民表當審操修之術庶堪付畀之權【中謝】仰惟皇帝陛下道世防通聖能微顯堯文訓士常觀云漢之爲章周制因時每味睿思之作則詳宣徳意率屬以先周布詔條承流而下帥提由義旁連一路之州鄕鎭撫思仁中樂三山之形勢寵任唐堯之牧慙虧黃霸之能其防疲駑以裨神化

演山集卷二十七

欽定四庫全書

演山集卷二十八

宋黃裳撰表

謝賜貢舉勅令表

聖神吁俊肇新貢士之防郡國承流幸拜成書之賜【中謝】伏以自古在昔舉賢與能蓋將圖輔世長民之功故必嚴循名責實之法旣因事而損益亦視道之污隆適丁甚盛之期式備不刋之典恭惟皇帝陛下多能天縱盛徳日新昭回之文斧藻萬物淵懿之學表章六經首善師京化成天下念神考選才之制資成周致治之方遂推善述之心爰下增修之詔參稽載籍敷繹舊章條目纎微慮無遺策防模閎逺舉必要終臣貢自先朝擢在多士微生遭遇明恩已愧於難酬嗣聖緝熈成訓復叨於寵錫退惟幸防重積兢榮奉以傳家敢怠爲儒之業勤於勸駕庶逃曠職之愆

謝賜歷日表

舜璣觀象察四序之變通堯歷授時示三農之早晚廣宣寵令敷錫多方【中謝】竊以九防復元積數起周天之運六觚爲握考時推成世之宜蓋預課於淸防遂迎頒於率土恭惟皇帝陛下徳合乾坤之覆載明齊日月之照臨總百聖之丰防新萬年之大紀令將更布輔成泰道之亨仁不遐遺寵及炎陬之守臣敢不仰遵睿訓俯導農時俾知稼穡之期率躋富壽之域

又表

寛書誕布將開獻歲之儀新曆迎頒益謹先天之令寵靈斯至歡抃交深【中謝】竊以軒防迎長首四時而布度舜璣觀象齊七政以當天分纒離啟閉之微次望晦明之序法皆原於聖作理實重於農時究觀歷代之丰防屬我奉元之大統精研發斂獨髙南正之先雜變通不在北平之下況廣陶於聲敎宜均被於幅員恭惟皇帝陛下廓日月之重光合乾坤之大徳巽而申命恩榮溥達於中區革以明時節令一新於時歲臣敢不仰遵聖訓恭授人時撫千里之封疆生成備悉勸三農之稼穡早晚周知誓殫頒布之誠仰答裁成之造

謝賜五禮新儀表

樂爲告功已備八音之奏治緣明敎又觀五禮之文頒賜旣榮推行宜敏【中謝】竊以天理自存其物則人倫孰久於情文先王明其物則而爲之儀因其情文而爲之制是故其制𨿽嚴而難犯其儀𨿽多而昜行柰緣衰亂之末流遂失詳明之大意奢儉逾節僭差失中幸逢元後之聖神能積歷年之徳澤𨿽務釐正尙期集成恭惟皇帝陛下基圖承萬世之休事業追三代之盛以古爲宗則以道爲本以俗爲鑑則以時爲權紹聖臨軒曾詢俊造之士政和繼志方選討論之官相時之變通防情而附削收斂遺逸補正殘餘斷以天心裁之宸翰今自義起古隨意存仿舜以修豈憚五年之數望周而繼何妨百世之遙

貴妃受冊賀皇帝表

寵出宸衷春歸邦媛陰贊六宮之內治顯處四妃之首班備舉彛章誕揚寶冊歡慶方傳於寰宇華光已照於宮闈【中賀】恭惟皇帝陛下論天下之治則本乎意身敍宮中之聨則風乎邦國乃眷求於婦徳將宻補於坤儀淑哲得人尊榮亞後女功畱志不辭絺綌之衣帝子應時已作熊羆之夢惟臣式守承宣之節難趨舞蹈之庭黙感微情遙思盛禮

賀燕樂表

樂府更修咸備八音之美政庭按試悉收萬物之和文以中聲頒於列郡宣一人之睿意通四海之歡心【中賀】竊以雅頌大成聖神髙致蓋非一日之能積是必百年而後興累聖繼承歷朝因革鄭衛不作觀和有爲恭惟皇帝陛下聖翼以能法根於道超則侔天而淵黙乎言意之表俯則應世而優防乎名數之間泛歌天地之呈祥兼播帝王之崇徳具五爲而不欠散六感以無淫部下審音已失逺夷之器堂中侑食如臨太古之庭朝野感通人神欣抃

賀天寜節表

道旣還元正在乾居之月數能總眾適當水旺之時康濟蒸民上天畱意篤生元後下國依仁瑞色橫空仰北斗逺樞之電歡聲動眾擁南山祝壽之人式慿大覺之勝因庶結長生之妙果前期一月俯狥萬靈贊揚惟保於蘿圖吟詠已窮於貝葉恭惟皇帝陛下永協周卜髙攀舜逰來爲來崇顯顯持盈之主如升如至孜孜歸美之臣惟臣暌逺闕庭承宣海徼率先七郡欣隨漢嶽之三呼想見兩班祗服堯堦之百拜共表緝熈之功徳以塵淵黙之聖神

又表

孟冬浹日兩儀開八葉之祥炎歷良辰一聖應萬年之防虹流華渚電繞寶樞果有眞人克持盛世九譯梯山而航海百蠻就日以占云樂見士民恭聞釋老已演祕宻七俱胝之旨乃贊祗耶三大刧之修恭惟皇帝陛下道等羲軒仁肩堯舜斡旋幹蓋以庇人寰發越云章以明世務天人協意維持北極之尊夷夏交驩瞻仰南山之固惟臣𨿽任承宣之職尙拘疏逺之邦率屬惟先競作山呼之拜瞻天非逺獨思星拱之聨

賀陽徳觀瑞竹表

修竹未栽偶勞睿念至神已感遽引芳根豈惟上下之同流乃見天人之相與【中賀】恭惟皇帝陛下造化在手本根自天梯航之蠻弗期而自至儀唱之俗不令以胥然萬寶誰屍百嘉或使歲次政和之夏駕臨陽徳之宮余景𨿽佳此君未秀碧桃溪上方聞天子之音丹鳯林中已協羽人之夢五百未離於天囿三千已產於龍孫豈在人爲實惟神化猗猗有相尢可比於封侯蕩蕩無名又安知於帝力

賀嘉瑞殿雙蓮表

殿逾七紀昔薦嘉祥蓮產一枝今如舊物示厥累聖同根而連實譬諸殊芳共榦以駢華【中賀】恭惟皇帝陛下聖神潛運於三才中和旁育乎萬類無逺不屆有開必先圭捨內赤之眞陽日現下承之靈气靑嶺瑪瑙太和水精本字天書金花地湧有是非常之物實爲甚盛之朝更傃瑤池並垂仙臉瀟湘風靜比肩鼓瑟之娥英何漢月明擕手渡橋之牛女何異雙頭之擢秀乃明一揆以承休天瑞遽呈不俟東封之後臣心欣賀莫知北靣之遙

謝賜元圭批答表

臣某言準都進奏院遞到禮部雕印禦制禦筆元圭批答並羣臣議及考驗狀共五冊賜臣者則天體道堯莫能名制器告功禹惟不伐中抱一源之眞大外環四鎭之靈山其孰主張以更久逺托迹暗窺於唐漢待時潛望於犧軒果防眞人克揚神物【中謝】恭惟皇帝陛下超百王而制法本三代以趣時裁天地之生成相陰陽之造化乃得珍符之大亦存至道之微體用輝光質文並捨方當四海混同之日況值一陽來復之朝時合顯以難逃人欲藏而莫得按古文而並契繼寶鼎以爭先祗往路朝顯膺天命積三千歲可畀其誰傳億萬年自今以始付之黎獻講以髙言方鏤成書乃頒列土祕藏篋笥已增桓糓之光披玩防模如得云雷之澤

皇太子受冊賀皇帝表

恩入東宮已拜建儲之制赦行下國遂生遷善之心登長子之元良舉阼階之盛禮慰華夷之視聽安宗社之本根山亦同呼雷方作解【中賀】恭惟皇帝陛下宻受三天之付畀顯膺一气之生成玊葉繁昌仙源宏逺茂積詵詵之慶潛開繼繼之祥少海含容方見納川之量前星光彩已余燭物之輝開見無邪撫監有托旣進師承之三善宜釋民罹之百非眾協一聲皆賀重光之在日獄空四海並歌生徳之無刑

賀皇太子受冊命表

赦行下國俄聞沛徳之書喜報東朝已拜建儲之制慰華夷之視聽安宗社之本根望重恭欽聞增欣抃【中賀】恭惟皇太子殿下離龍樓而奉詔還禁以承休入有保而出有師聞正言而見正事無怠寢門之問有勞賢苑之思蘭殿尙新桂宮已麗前星在上自露照臨之光少陽方中正含發育之徳尙系海邦之守未諧朝路之瞻謹奉牋稱賀

賀諸州軍祥瑞表

帝徳難明正一心而有感化工莫測華萬物以無爲髙下志通崇卑气合頋此洪纎之呈瑞出彼幽明而應誠【中賀】恭惟皇帝陛下四海依歸三天付托惠浹鰥寡恩周鬼神混合天人之兩途含孕陰陽之一气覆蓋之內蒸作沖和動植之間發爲奇巧地報寒泉之湧醴林喧甘露之凝珠目何多鵲翎尢潔花雙頭而吐艶木連理以垂陰朱艸含輝紫芝疊秀遽見竹莖之並長屢傳麥頴之同生方駭臣聞已繼閤門之舞蹈特畱天視又增史筆之光華祝萬壽以開先服九垓而來逺

天寜節進引銀表

聖應時生世有接隆之運銀從山溢地無愛寶之心遙仰天光逺充庭實堅剛獻壽吞兩耀之精華潔白將誠含五金之純粹庶效封人之勤祝以伸藩守之欽承

謝除龍圖閣學士表

遞傳金字知非世上之文書札帶玉音感自禦前之恩意重升華而加重再均逸以增榮乃省防生何當睿眷【中謝】伏遇皇帝陛下發千載眞文之蒙蔽明三天上徳之精微以歸狂迷以浚淺末道念潛及窒者旣通神【闕】宻移復者斯作故使疏逺亦加選掄海上承流已度六期之後天中垂賜更崇五閣之先但愧微才曷酬洪造

演山集卷二十八

欽定四庫全書

演山集卷二十九

宋黃裳撰

疏

天寜節功徳疏

龍飛雲從旣葉一人之慶聖作物覩咸傾四海之心載慿願力之無邊用祝昌期之有永恭惟皇帝陛下聖自天縱徳偕日新嗣寶歷之明昌克防祖武端小心而寅畏式享神休防玆貝葉之誠黙贊蘿圖之茂伏願皇帝陛下明同箕翼【闕】固岡陵壽一萬春契唐人之歌詠卜三十世符周曆之綿長臣違逺闕庭承宣海岱莫陪禁從望八彩於堯堦惟與吏民助三呼於漢嶽

又疏

圓穹爲祉大開長髮之祥寰宇傾心咸薦誕彌之月謹伸誠悃防叩寶坊載慿願力之無邊仰祝遐齡之有永恭惟皇帝陛下運膺千載之防道冠百王之前體天徳而出寜羣生自遂建皇極而守正多福並臻伏願皇帝陛下卜世之期上天罔極垂衣而治如日之升四海九州永賴一人之有慶南山北斗共申萬壽之無疆

又疏

眞仙誕降當立子生商之辰海防均歡罄封人祝堯之意仰慿玆力申頌壽祺恭惟皇帝陛下撫盈成之期愼於持守躬紹述之孝通於神明措天下於泰山之安躋斯民於仁壽之域伏願皇帝陛下三靈擁祐十力證知寶祚彌昌丕圖永固松筠共茂前膺睿算之無窮日月齊明更祝後天之難老

又疏

大覺寶文潛結無窮之妙果長生祕錄宻藏不測之殊因贊發歡忭誦通懇惻達神明而有感建功徳之無爲以奉一人其延萬歲伏願皇帝陛下大受海納大明日升道成性以存存徳冝民而顯顯是故不滅者佛以維以持不墮者仙以引以翼豈惟三十之盛世況逢千一之至人鬥下靈樞夜驚電繞林中閒職曉伴仙呼旣獲證明當能保祐

聖節功徳疏

四海傾心祗俟生商之旦萬齡獻壽兢形歸舜之歌黙資道力之無邊顯贊帝圖之有永以聖繼聖旣新又新恭惟皇帝陛下徳冠百王運膺千載建皇極而守正眾福同歸體天徳以出寜羣生自遂紹述之孝感通神明持守之能跨越今古冝享羣眞之致祐更冀諸天之證知

同天節功徳疏

帝旣生商天方與啟聖母彌月出應四方之緣火權盛時來乘千載之運天日之表神明之容何福不膺有生皆遂裳等荷覆載無私之徳含尊親罔極之恩願慿大覺之勝因庶贊至仁之遐算祗行百拜之禮近祝南山歡捧萬年之觴遐瞻北極

聖節開啟疏右語

右臣等伏以圓穹薦祉大開長髮之祥寰宇傾心咸薦誕彌之日敬申誠悃防叩寶坊載慿願力之無邊仰祝遐齡之有永恭惟皇帝陛下運膺千載之防道冠百王之前體天徳而出寜羣生自遂建皇極而守正多福並臻伏願皇帝陛下卜世之期上天罔極垂衣而治如日之升四海九州永賴一人之有慶南山北斗共期萬壽之無疆

忠獻令公功徳疏

嶽神何往一歸丹府以難尋櫪馬旣鳴三對薰風而有感因屆外除之日用伸中動之情伏惟某官十載鈞衡人受其賜兩朝勲策天與之符令徳可稱曰韓曰範靈气所盈匪甫匪申志輕華衮之榮體勝丘山之重儒生感舊誰求請畢之言虜主追亡應展竊圖之像

眞如開堂疏

佛祖悟命機之妙而神气精爲之根修性徳之要而定慧覺爲之本及其根本已混非有非無體用旣冥無內無外弗在言句是爲如來掃鬼窟之生涯震雷門之聲韻以謂客塵之中誰可出世敎法之外別當授人惻羣迷乃垂禪學於萬世收藏獨見且演性宗於一門法身固出於色身覺海亦資於學海其舉十二時之日用以開三千界之管窺庶幾悟眞而自成何乃執幻而獨是若云師吼未離精魂𨿽脫輪廻猶是意識輙擬大成以小解方悲上徳之下衰故須舉知聊用援溺某人長老東林之賢嗣南禪之俊逰云行四方心迹任道壁立萬仞機鋒向人乃舉上乘之妙緣況在中齊之勝境用率士民之眾冀承道義之尊願行接引以敷揚庶使依歸而承聽

東禪開堂疏

西來祖意直指人心南學禪宗正傳法眼去古滋逺當仁愈難爭推作者家風罕識本來靣目欲悟大眾必求智慧之師要鎭名山宜得孤髙之士眞覺禪師學造微妙行歸靜深眾所共推身難獨善況東禪之勝境乃長樂之雄藍宜徇輿情逺臨祖席行雲出岫本自信於無心流水盈科亦隨緣而有利勉乘杯渡來震雷音上酬詔旨之恩仰祝聖君之壽

西峯開堂疏

迦葉拈花世尊爲之啟齒寒山撫掌拾得於焉防頭不落言詮自超正覺厥後支分泒別想變體殊坐斷聖凡猶滯半途之趣雙行棒喝親獲向上之機謂之宗風名曰出世允能上人談鋒頴悟戒迹孤髙印可世於芳公禪師衣受度於圓照大士維長樂之精剎矧西峯之上藍實古道塲久虛法席眾望所屬當仁勿辭卽期象駕之進途無慮螳螂之拒轍敷揚祖意上報國恩

廣因開堂疏

萬物本無靜根眾生皆有覺性迷從多劫歷幾何沙悟在片言一彈指頃無諸樂境廣因淨緣祥公上人以心傳心是法非法欲引無邊性海悉趨不二法源莫開方便門曷指圓通路今日之意諸祖同風無盡香焚四眾圍繞第一義諦請師舉揚

盧山開堂疏

談禪之士或有言而見掃遽云邊畔之未超或以無言而見輒謂機鋒之不峻旣蹈聲聞之一曲遂淪空色之兩途不知言則道之用行而體不全黙則道之體立而用不顯語黙動靜不當偏廢體用有無未常相離云云者汗漫乎有鄕寂寂者莽蕩乎無境𨿽悟精魂之具足弗思金鑛之交加祕宻未聞安用磨塼而作鏡塵凡不濯莫知消鑛以爲金執意防以爲圓通認性見以爲究竟惟恃十談之轉影寜窺千聖之通神流落頑空徒回活計孰悟大道獨聞上人建一物之渾淪應知人望度九年之還返靜與天行有處常無黙時尢說大塊噫气天籟俄聞小朴含空須彌安在斯道將振何人可承份師長老受言如愚知性若現已脫方中之習更膺敎外之傳付以名山接諸初地江湖離世將爲船子之棲眞鐘皷升堂且作封人之祝聖

淨土開堂疏

西意旣來南禪遂振其敎有內外其法有顯藏由禪而出以應物則轉換風力枝章句此敎中之事乃法之緒餘由禪而入以立道則絕滅緣念掃除言說此敎外之事乃法之本根然而內外一貫精粗兩途坐禪而立道者希談禪而應物者眾以有機鋒爲事業以無脫防爲眞如未睱眞修秪云往見徒矜轉影之十說莫悟隨方之一珠內外弗明精麄尙惑某人長老祖師之後嗣眞人之逺孫掛錫閩山徳名獨著傳衣吳鄙道室重開常聞堂上之雷鳴弗作穴中之狐嘯天香一縷仰戴宸恩家慶千祥旁歸郡政其勤朝暮之修以副崇卑之願

堅尼師開堂疏

心獨爲宗包羅萬象人誰作佛接引羣生實性乃佛性之源空身卽法身之朴修證者寡類落頑空污染者多卒沈幻色況彼女者在玆世間難向道超昜隨物轉幸蒙睿旨特建叢林揀擇髙明發揮微妙學無上道得比丘尼堅師長老稟秀閩山棲眞吳地悟禪談而宿契滅愛緣而再來非陰非陽僧尼莫辧是空是色世佛何殊豈在人乎本來自爾應物以此捨師而誰萬壽報恩勤引天香之一篆十談轉影潛開佛印之三乘當與證明願聞舉唱

演山集卷二十九

欽定四庫全書

演山集卷三十

宋黃裳撰

詞

桂枝香

人煙一簇正寄演客飛升翠微麓樓閣參差下瞰水天紅緑腰間劍去人安在記千年寸陰何速山趨三岸潭吞二水歳丰人足

是處有雕欄送目更無限笙歌芳醖初熟休詫滕王防處落霞孤鶩雨中尢愛煙波上見漁舟來去相逐數聲歌向蘆花還疑是湘靈曲

又

挿雲翠壁爲送目入遙空見山色金鼎丹成去也晉朝髙客百花巖下遺孫在賦何人離塵風骨翠微緣近希夷志逺洞天蹤迹

近劍有爲龍信息怪潭上靈光雷電相擊尢好風波乍霽鷺汀斜日倚欄白盡行人鬢但沈沈羣岫凝碧利名休事蠅頭飛舠送君南北

新荷葉

落日衘山行雲載雨俄鳴一頃新荷坐間疑是秋聲煙波醉客見快哉風惱娉婷香和淸防爲人吹在衣襟珠佩歡言放船且向前汀緑傘紅幢自從天漢相迎飛鷗獨落蘆邊對幾朶繁英侑觴人唱乍聞應似湘靈

漁家傲

通一月而泛詠已侑金巵辧四時而各言未勞檀板晦朔乃取於盈闕寒暑蓋資其往來羣動息而忙者閒觀光臺上眾景生而悲者笑窺影杯中飲闌夢覺則斜月得其情望重意新則初月致其事是宜有六義離爲七章盡入歌聲共資一笑春月

多幸春來雲雨少且敎月與花相照淸色眞香庭院悄前事杳還嗟此景何時了

莫道難逄開口笑夜逰須趂人年少光泛雕欄寒料峭迂步繞不勞秉燭壺天曉

夏月

汗漫金華寒委地火雲散盡奇峯勢紈扇團圓休與比秋可喜恩情不怕涼飈至

夢冷魂髙何處寄琉璃砌上籠人睡逃暑廣寒宮似水緣有累乘風卻下人間世

秋月

人在月中霄漢逺仙槎乘得秋風便寒信已歸砧上練衣未翦疏窻空引相思怨

須信嬋娟尢有戀輕飛葉上淸光轉寒菊枝頭籠婉孌人初宴新妝更學鈆華淺

中秋月

三月秋光今夜半一年人愛今回滿莫放笙歌容昜散須同翫姮娥解笑人無伴

抱盡金精來碧漢醉吟莫作尋常防已過中天歡未斷還同嘆時情已向明朝換

冬月

風入金波凝不住玉樓閒倚誰飛舉霜艷雪光來競素風辧處獨埀余意窺庭戶

彊薄羅衣催玉步美人爲我當樽舞醉到春來能幾度愁今古月華不去年華去

新月

古今庚生初皎皎珠簾鉤上華堂曉十二欄桿多窈窕妝欲妙玉箆偸學娥眉小

擾擾時人隨兔走十分皆望菱花照瑞防莫嫌生得少圓未了已圓卻恐佳期窵

斜月

已送淸歌歸去後東南樓上人聲悄冷落尢臨弦上調歡意少空將萬感收殘照

窻外劍光初出鞘斜窺夢斷人年少未到蓋棺心未了塵慮擾雙眸竟入扶桑曉

永遇樂

翫雪

朝靄藏暉客袍驚暖天巧無意杳杳誰知包含造化忽作人間瑞兒童歡笑忙來花下便飲九春和气急拏舟髙人乘興江天助我幽思

繽紛似翦崢嶸如畫莫道冬容憔悴恍象含空塵無一防疑在天宮裏酒樓酣宴茶軒淸翫且待桂華來至有餘光明年待防明紅暗翠

又

冬日席上

天接重雲月臨殘臘時有幽意化作瑤池紛紛戱蝶一色非人世無情徵鴈乘風南向悵望有情難寄暖驚梅先傳芳信夜來萬寶春至

中齊勝境東藩和气自有名園佳麗一夢休嗟三千好客何處尋珠履小堂人靜樽前淸晝好惜歳華如逝管弦中金杯更勸朱顏皓齒

驀山溪

臘日逰堯山

春前信息到處歡聲滿旌旆出西郊擁笙歌嬋娟兩畔東巡事往空有雪中山仙馭悄古風閒謾動人吟嘆天邊身世況值重華旦擊壤訪遺民想如雪望中不斷功名休論齊楚共唐虞開口笑挿花歸更候淸秋晚

喜朝天

雪云濃送愁思衾寒更怯霜風惹起離恨爲光陰惱人意無窮誰省年華屢換漸作个浮生玉髯翁休易感新醅泛蟻且共時同

相逢笑語相契況駕言逰處山裏齊宮寂寞時候自有皓景粉澤冬容先頋麗人期約痛賞花開洛城紅三十日回頭過盡喜對春工

錦堂春

翫雪

天女多情梨花碎翦人間贈與多才漸瑤池瀲灔粉翅徘徊靣漩不禁風力背人飛去還來最淸虛好處遙度幽香不掩寒梅

歳華多幸呈瑞泛寒光一樣仙子樓臺𨿽喜朱顏可照時更相催細認沙汀鷺下靜防煙渚潮回遣靑娥趂拍鬭獻輕盈且更傳杯

霜葉飛

冬日閒宴

誰能畱得年華住韶華今在何處萬林飛盡但驚天篆半空無數望消息霜催鴈過佳人愁起雲垂暮就繡幕紅鑪去金鴨時飃異香栁腰人舞

休道行且分飛共樂還一歳見景長是歡聚大來芳意旣與名園是花爲主翠娥說樽前笑語來年管取人如故向寂寞中先喜俄頃飛瓊化成寰宇

水龍吟

方外述懷

五城中鎖奇書世間睡裏無人喚家家自有月中丹桂朱衣仙子能駐光陰解畱顏鬢引君霄漢便西歸休夢華胥國約無限煙霞伴

誰是采眞髙士幻中尋取元非幻時人不爲玉峯三秀塵緣難斷莫說英雄萬端愁緒夕陽孤館到流年過盡韶華去了起浮生嘆

蝶戀花

牡丹

每到花開春已暮況是人生難得長歡聚一日一逰能幾度防防背我堂堂去

蝶亂蜂忙紅粉妬醉眼吟情且與花爲主雪怨云愁無問處芳心待向誰分付

又

興到濃時春不住昨夜雕欄放了花無數談笑急邀吟醉侶靑娥也合隨軒去

媚恐情生嬌恐妬今日開罇多幸無風雨休唱宴瓊林一句來年花共人何處

又

東湖

南北兩山驕欲鬭中有漣漪莫道壺山小落落情懷臨縹緲駕言來處鈴齊悄

行到桃溪花解笑人靣相逢競好窺寒照醉步欹斜西日少歡聲猶唱多情調

又

髙下亭臺山水境兩畔淸輝中有埀楊徑鷺防前汀供雪景花乘流水傳春信

不醉無歸先說定醉待言歸又被風吹醒月下壺天逰未盡廣寒宮是波中影

又

杳杳晴虛寒漫漫放下塵勞相共逰銀漢便入醉鄕休浩嘆神仙只在雲門館

飲興偏宜流水畔時有紅蕖落在黃金盞鷺未忘機移別岸畵船更上前汀防

又

水鑑中防猶未老乘興拏舟更向湘江道俯仰太虛都一个九春風思誰吟到

閒上釣臺云外坐待得金鱗始放芳樽倒醉後言歸猶更早素纎有數君須道

喜遷鶯

表海亭冬日閒宴

雕欄閒倚瑞雪霽澣出人間金碧下想名園芳心多少欲占九州顏色洞開路入丹漢自是神仙眞宅寒吟外防欹云無雪光陰難得

誰共懷古意東海一老居昜頭垂白自此英雄功名相繼空有寂寞遺迹聖賢電拂休笑離合許多賔客使君樂與人同且對雲門斜日

宴瓊林

木香

紅紫趂春防獨萬簇瓊英猶未開罷問誰共緑幄宴羣眞皓雪肌膚相亞華堂路小橋邊向晴陰一架爲香淸把作寒梅防喜風來偏惹

莫笑因緣見景跨春空榮稱亭榭助巧笑曉妝如畵有花鈿堪借新醅泛寒冰幾防今日醉猶飛斚翠羅帷中臥蟾光碎何須待還舎

宴春臺

初夏宴芙蓉堂

夏景舒長麥天淸潤髙低萬木成陰曉意寒輕一聲未放蟬吟但聞鶯友同音醼華堂緑水中心芙蓉都沒紅妝信息終待重尋

淸泠相照邂逅俱歡翠娥擁我芳醖彊斟笙歌引步登臨更向遙岑臥影沈沈自風來與客披襟縱更深歸來洞府紅燭如林

演山集卷三十

欽定四庫全書

演山集卷三十一

宋黃裳撰詞

雨霖鈴

送客還浙東

天南逰客甚而今卻送君南國薫風萬里無限吟蟬暗續離情如織秣馬脂車去卽去多少人惜爲惠愛煙慘雲山送雨城愁作行色

飛帆過浙西封城到秋深且艤荷花澤就船買得鱸鱖新糓破雪堆香粒此興誰同須記東秦有客相憶願聽了一闋歌聲醉倒今日

桂枝香

重陽

醱醅初熟兢防九日西風弄寒菊姝子新妝向曉淡黃千簇淸香閙處君須住摻盈頭醉鄕相逐馬臺歡笑龍山縱逸佳話重續

共盡日登臨未足更休問明年浮世榮辱難得良辰鬢髮見秋猶緑且邀月炤金樽上近人寒如對飛瀑宴歸還趂人來茱萸佩垂紅玉

喜遷鶯

端午泛湖

梅霖初歇乍絳蘂海橊爭開時節角黍包金香蒲切玉是處玳筵羅列鬭巧盡輸年少玊腕防絲雙結艤防舫防龍舟兩兩波心齊發

奇絕難畫處激起浪花飛作湖間雪畫皷喧雷紅旗閃電奪罷錦標方徹望中水天日暮猶見朱簾髙揭歸棹晚載荷花十里一鉤新月

洞仙歌

暑中

亂蟬何事冒暑吟如訴斷續聲中爲誰苦陣云行碧落舒捲光陰秋意爽俄作晴空驟雨

明珠無限數都在荷花疑是星河對庭戶莫負晝如年況有淸樽披襟坐水風來處信美景良辰自古難並旣不遇多才豈能歡聚

又

香無風色腸斷蓮花信水鑑云垂數峯影向勞生苦寒暑煎人爭不老空想秋堂夜靜

玉姬揮皓月時送微涼莫吝金巵爲伊盡柳下夕陽收傍水重逰花茵上雪回襟冷問避暑天機自有奇人但且對湖光世間誰醒

又

世間言笑天上誰歡聚河漢涵秋靜無暑望丹霄杳杳云幄開緣防逺空引時情萬縷

防樓人送目今夕無雙巧在靈絲暗相許爽气禦西風眾樂難尋乘槎防鵲橋初渡過幾刻良時早已分飛向月下何辭十分苦醑

八聲甘州

初秋

化工多事了卻收天巧都與西風數峯云如掃間垂六幕初見秋容昨夜煩襟頓釋一雨洗遙空偏有銀蟾好千里人同

引起逰人多感爲靜中景色悲思無窮傍雕欄懷古誰問紫元翁也難逢金華時候又豈知幽防水精宮塵緣滿指煙霞去多在江東

滿庭芳

詠浮橋

瓊館煙輕銀河風細玉橋云鎖方開曉虹千丈宛轉下天來人在水精宮裏行樂處錦繡成堆仍相問人間天上何處有蓬萊

徘徊追往事徵南巧架傅野懷才謾石驅東海沙合龍臺好是樂成初宴紅牙碎聲隱晴雷江天晚逰人未散莫教隼旟回

宴瓊林

上元

霜月和銀燈乍送目樓臺星漢髙下愛東風已暖綺羅香競走去來車馬紅蓮萬斛開盡處長安一夜少年郎兩兩桃花靣有餘光相借

因甚靈山在此是何人能運神化對景便作神仙防恐云軿且駕思曾侍龍樓俯覧笑聲逺洞天飛斚向東來猶幸時如故羣芳未聞謝

又

東湖春日

遽暖間俄寒妙用向園林難問春意萬般聲與色自聞雷便作浮華人世紅嬌翠軟誰頓悟天機此理似韶容可駐無人防且忘言閒醉

當度仙家長日向人間閒防佳麗念逺處有東風在夢悠悠往事桃溪近幽香逺逺謾凝望落花流水桂華中珠佩隨軒去還從賣花市

又

牡丹

已覽徧韶容最後有花王芳信來報魏妃天與色擁姚黃去賞十洲仙島東君到此緣費盡天機亦老爲嬌多只恐能言笑惹風流煩惱

莫道兩都迥出倩多才吟防誰好爲我有如花面說良辰欲過須勤向雕欄秉燭更休管夕陽芳艸算來年花共人何處金樽爲花倒

滿江紅

東湖觀蓮

緑蓋紛紛多少个雲霄仙子應是有瑤池盛防靘妝臨水無柰輕盈風信急瑞香亂翠紅相倚誰共吟此景竹林人桃溪士

時雨過明珠細朝霧染香腮膩輕舟破幽徑煩襟都洗第一朶須尋華池景壽觴邊偶得千歳乘興瀉雲液落新荷休辭醉

減字木蘭花

競渡

紅旗髙舉飛出深深楊柳渚皷擊春雷直破煙波逺逺回歡聲震地驚退萬人爭戰气金碧樓西防得錦標第一歸

瑤池月

雲山行

紫元翁一日公餘危坐寂寥幽懷逸思偶往雲山煙波之間想見其爲樂也因作雲山煙波二行歌之以瑤池月精嚴禪老請刻之石乃書以遺之

微塵濯盡棲眞處羣山排在云漢靑盤翠躍掩映平林寒澗流水急數片桃花逝自有畱春仙館秦漁問前朝換盧郎待今生滿誰伴元翁笑語相從未晚

更安得世味堪翫道未立身猶是幻浮生一梭過夢回人散臥松庵當防靈源現萬象無中須防乾坤鼎陰陽炭瓊枝秀金丸爛何患朝元事往孤云難管

又

煙波行

扁舟寓興江湖上無人知道名姓忘機對景咫尺羣鷗相認煙雨急一片蓬聲碎醉眼防山還醒晴雲斷狂風信寒蟾倒逺山影誰聽橫琴數曲瑤池夜冷

這些子名利休問況是物都歸幻境須臾百年夢去來無定向嬋娟畱住靑春笑世上風流多病蒹葭渚芙蓉徑放侯印趂漁艇爭甚須知九鼎金砂知聖

蝶戀花

月詞

伏以合歡開宴奉樂國之賔朋對景攄懷待良時之風月此者偶屈三益幸逢四並六幕星稀萬櫺風細天發金精之含蓄地揚銀色之光華逺近萬情若知而莫詰滿虛一色可攬以堆將是故無累而翫之者喜樂之心生不足而對之者悲傷之態作感羣動以無意涵長空而不流對坐北堂方入陸生之牖共離南館便登韓子之臺願歌三五之淸輝誓倒十千之芳醖

忽破黃昏還太素寒浸樓臺縹緲非煙霧江上分明星漢路金銀閃閃神仙府

影臥淸光隨我舞邂逅三人只願長相聚今月亭亭曾照古古人問月今何處

又

滿到十分人望盡仙桂無根到處畱光景聽我樽前歡未竟金巵已弄寒蟾影

銀色界中風色定散了浮雲寶匣初開鏡歸去不須紅燭引天邊自與人相趂

又

古往今來忙裏過今古淸光靜照人行道難似素娥長見好見頻只是催人老

欲駐徵輪無計那世上多情卻被無情惱夜夜烏飛誰識破滿頭空恨霜華早

又

娥落盞中如有戀盞未幹時還見霜娥現說向翠鬟斟莫淺慇懃此意應相勸

光景尢宜年少面千里同防不與人同怨席上笑歌身更健良時只願長相見

又

千二百回圓未半人世悲歡此景長相伴行到身邊瓊步款金船載酒銀河畔

誰爲別來音信斷那更蟾光一防窺孤館靜送忘言愁一段防須莫放笙歌散

又

人逐金烏忙到夜不見金烏方見人閒暇天漢似來樽畔瀉須知閒暇歡無價

銀色滿身誰可畵兩腋風生爽气駸駸馬待入蟾宮偸造化姮娥已許仙方借

勸酒致語

適來已陳十二短章輙歌三五盛景累累淸韻尙慙梁上之飛塵抑抑佳賔須作鄕中之醉客同樂當勤於今夕相從或系於他年更賦幽情再聲佳詠

萬籟無聲天地靜淸抱朱弦不愧丹霄鏡照到林梢風有信擡頭疑是梅花嶺

萬感只應閒對景獨倚危欄擾擾人初定吟不盡中愁不盡溪山千古沈沈影

又

誰悟月中眞火冷能引塵緣遂出輪回境爭柰多情都未醒九回腸斷花間影

萬古興亡閒事定物是人非杳杳無音信問月可知誰可問不如且醉樽前景

又

忽送林光禽有語飛入遙空失數歸洲鷺照處無私淸望富餘輝不惜人人與

玉繩欲到中天路且待飛觴緩緩移瓊步花下影圓良夜午東南樓上還相頋

又

一望瑤華初委地更約幽人共賞巖邊翠試把方諸聊與試無情爭得無中淚

飛瀑恐從星漢至漸向賔筵但覺寒如水自愛一輪方得意輕隨箕斗還成累

靑門引

社日逰雲門

鴻落寒濵燕辭幽館西成萬室顰眉人少自古云隮洞門何處南望數峯秋曉千騎旌麾逺去尋眞忙中心了佩聲盤入煙霞絕頂誰聞歡笑

當俟靑童相報因待訪仙人長生微妙置俎爭來四鄕宴社且防翠圍紅繞似可捫靑漢到北扉兩城斜照醉翁回首丹臺夢覺鈞天聲杳

滿路花

和秋風吹渭水

乾坤生古意艸木起秋聲移人名利境夢中驚便尋靈寶鳯髓與精宻報黃芽就紫府門開道情有个鶯鶯問歸舎楚山靑臥影水天明松庵誰笑話見還嬰鶴歸日落聚兩忘情好笑人癡處白頭靑塜世間猶說醒醒

演山集卷三十一

欽定四庫全書

演山集卷三十二

宋黃裳撰挽辭

神宗皇帝挽辭

奔逸三王后憂勤七閏間生靈千載防造化一朝間空致盤中露應尋海上山鳯凰人恐到不趂禦龍還一息捐朝野春秋日正中月明宮怨滿天逺世緣空勇智貽王業文章紹帝風生民瞻不及終日向遺弓集英春又到閒了萬年觴曉皷催攢殿悲風助挽郎帝符歸有道仙仗去無方誰念頻回首諸生淚兩行【諸生迎駕監前屢回天頋】

圖治心方壯追班世忽非鼎中龍蜿蜿陵上栢依依物外音何悄人間夢亦稀少陽來侍宴天意已知微【甲子秋宴集英神宗皇太子】

忽自明庭去風髙帝所寒有期修玉檢無處覓仙丹與子基圖逺開天數度寛錦幖何以報空展賜詩防

哲宗皇帝挽辭

忽追班入未央宮急問宸逰早禦風流俗豈知塵念斷故嬪休嘆愛緣空還元精爽畱天下復土聲靈在虜中來自武夷歸去否幔亭聞說好如嵩

數行空下侍臣班十六回春一夢闌天意預形傳國璽人生難望返防丹銀河寂寂星垣暗金闕冥冥羽衛寒月色滿宮誰悵望春來無處接回鸞

何事騎龍不可攀衣冠空自在人寰詔遺夷夏秋容動言付公卿玉几閒能使抱弓號百姓豈勞求藥問三山元符事業誰相似兩漢須防鳯露間

欽慈憲肅皇太后辭

懿範存遺詔香塵守澣衣中天扶日上西邸引龍歸方慰人寰望那知輦路非仁恩和夜月千古在慈闈相門陰徳逺天妹儷周文還政前期速求賢內助勤仙丹猶訪道金闕已乘雲紫極空回首虞號慘日曛聼斷簾方捲遺畱事已傳繼承知有後建立許誰先救獘趨中道論功列上仙九重空怨慕霜露鳳臺前

欽慈皇后挽辭

夢中懷日有誰知莫恨眞人下降遲防合裕陵同祔處【二陵同行陪祔】因緣潛邸獨飛時九霄重引眞仙仗四海初傳大母儀悵望鳯臺山下去東郊無計上金巵【臣曾兩詣東郊獻酌】平日未霑天下養芳春先棄域中逰昔從內令任思順今起東舜解憂衣在果聞成赭色書存喜見動銀鉤【恭承欽慈尢長於文墨】懿圍故事誰攀得再幸仁皇禦九州【章懿陵圍步數今用其故事】

已傳龍徳與承休果在丹臺不可畱新冊卻埋千古玉舊恩重起六宮秋尊開圍步松云逺榮到支陵雨露憂三十六宮休說恨誰知先作裕陵逰

曾魯公挽辭

曾侍前星在玉霄兢爲元老立淸朝重逰西府羈羣虜危坐東臺鑑庶僚擾擾萬緣畱事業悠悠千載想風標傳家已有蓬萊客何患於門到寂寥

王岐公挽辭

世事今朝了天閽昨夜開自當騎鶴去誰更作霖來【薨前夢跨白鶴上天】寶座扶初日靈光落上臺管弦空悵望重蓋幾時回貳車登第日秉軸蓋棺時未掩西陵土先埋上相碑白麻人已化黃壤客空悲歳晚林間趣歸侯想恨遲鼎味難求和龍髯忽許攀應隨先帝仗已立太師班人散沙堤悄恩收客館閒風神巖兢秀千古畫圖間富貴風波靜文章態度淸有緣登相府無日出都城彛鼎垂行止金珠照死生百年畱不住廣阜暮煙橫

秦國夫人挽辭

三封皆大國【三更封號】一子已重金位列西樞重春歸寸艸深榮華緣忽斷寂寞路難尋愁入韋溝境回頭月滿林偕老人惆悵秋深鴈獨哀西風何處問北首幾時回白日晞朝露黃埃掩夜臺已辭班第一內殿不須催【夫人常爲命婦班首】

慰使來三殿澆觴走百官送行千乘富歸宿萬家寛自令騰空往誰能入定觀曉堂終不見誰展佛書防【夫人素嗜佛書】

安康郡夫人挽辭

未滿中身壽尢虛大國封徳明埋玉篆魂冷臥銀龍【上以銀水龍腦賜斂】漳水恨涵月秋風悲入松塵寰應不住無處訪遺蹤

俄拋中饋世緣空君子休悲老未同不負大寧身後計道山人出凱風中【大寜郡夫人安康之女兄方其疾篤以今祕閣學士爲托】

堂堂歸處魏公家才飾笄珈日未斜蒿里數聲畱不得丰安松下早聞鵶

郭將軍挽辭

新裏秋聲不忍聞黃埃千古宋將軍東兵二百今何在猶有西人想似云

赳赳汾陽十世孫胸中奇業與誰論蓋棺𨿽愧淩煙閣猶有蕃豪說舊恩

佛書防盡更何憂不怨生前未是侯日到中天春夢斷禦風歸去玉華秋

頋學正挽辭

行人緣斷絕弔客淚縱橫白髮雙親重靑衫一命輕仙丹誰際防禪頌自分明去住無尋處今生與後生

夫人陳氏挽辭

曉來悲接夜來歡安不人驚夢不還已禦翔鸞天上去委形空寄古樓山

寶奩人去月空寒百歳榮華忽蓋棺萬葉遺經香一篆日華簾下與誰防

北堂旁立兩靑衫六十春風愜笑談追逺亭前思不見怨隨霜露滿山南

陳朝議挽辭

簫皷聲中逺逺歸只因千里有庭闈彭城君在今休望黃髮樽前防防衣

六擁旌麾一夢闌陳公橋上小裳間掛冠桑梓情尢厚誰愧遺形葬客山

從來風義不憂貧累行才逾七十春世上榮枯漚影散進階空有帝綸新

信到溫陵不忍聞使君何往盡沾中最髙仙桂君家物更起黌堂遺里人

未及歸來且勝逰忽聞庭木已經秋羅源三十年遺愛今作還山一日愁

兪法曹挽辭

一息秋來誤壯圖揚名身後喜諸孤平生樂昜歸何處恐逐淸風落有無

罇前故舊歡尢少世上光陰惜未終去歳書來曾說夢攀龍應禦九天風

陳達壄母氏恭人挽辭

百度韶華少一年有誰堂上可爭先錦衣養志歸來早報了春暉已獨賢

眼明身健莫扶持遽向華堂防防衣已共月明無認處孝思休踴蓋棺時

方彥稽母安仁縣太君黃氏挽辭

文科名峻歸寜日卿部官髙致養時罔極是恩誰報得更緣霜露有餘悲

八十三年婦徳成防衣歡笑過浮生含虛臺上尋仙侶瀬口愁人月自明

來處緣應異歸時壽已稀校讎孫繼子無限是春暉數終還是福道盡更何言子到康民處方知鞠育恩

壽安太君挽辭

榮知隨養去恨向蓋棺歸故里三千逺浮生七十稀【壽安享年六十有七】曉臺空匣鑑秋露謾沾衣相伴勤田上殘蟾與夕暉

章銀靑挽辭

八十六年盡竈中丹未成貳車歸去勇【公自通判棄官還】辟糓老來淸寂寂水天境【公葬霅上】悠悠春露情揚名尢有子身後許誰爭

悼張公實

六十三年素自知人生如此更何疑【公實與予防於京師自推其數六十三歳過則行七十年果卒於六十三】調該常爲供狂笑騷雅偏能斵小詩悼子杳冥歸往路悔予輕昜別離時水雲村記相期事𨿽到家山已恨遲【水雲村記與公實爲方外之約也】

悼陳伯修殿院

塵勞常共笑怱遽忽相違已失重歸約應無再見時短長前事定來去幾人知陰籍更何累惟餘身後悲喜從楊子過江湄惹起浮生一段悲不見武林吟笑佀卻來京口防銘詩

少年科第少能攀未及登庸夢已闌豈意蓋棺尢有地於飛同在戱魚山

悼陳先之博士

五行才悟已忘筌妙旨知誰更得傳夢幻去時無別苦旌幢歸處有前緣寂寥月伴松楸室淒愴人逢雨露天尙記辱書來見報春回寒谷未逾年

悼李承議

去後家山宴未闌已聞忙蓋旅中棺幾多言笑情先斷些小窮通夢已殘友愛方嗟離別昜子賢休卹繼承難曾相從處應畱恨未結松庵棄外觀【予南還焚掃適潛夫待次鄕裏相從臺欵予被防薦已知以潛夫應詔未幾潛夫被召次撫州予在親識宴集中忽聞其訃】

哭陳商老

浮雲前事定壯志此生休夢冷水中月文髙天上樓【李白捕水中月而往】冥冥誰造物衮衮自封侯南國一緘破西風雙淚流

演山集卷三十二

欽定四庫全書

演山集卷三十三

宋黃裳撰

墓志銘

中散大夫林公墓志銘

公諱積字功濟其先比干之後莫知其所由來唐末避巢冦之亂走延平白泉山中遂世家尢溪曾祖曰扶祖仁就考商不仕商累贈中大夫慶曆六年公舉進士中乙科尢溪未常有仕進者自公倡之後遂有人始爲循州軍事判官縣解彊盜五十人公再訊得其情坐罪而黥者三十餘人其他釋失憲司意欲薦公而罷公曰吾失一薦而得生者五十人復何憾哉攺大理寺丞知湖州安吉縣被謗坐出謀殺罷官爲通州監稅知吉州安福縣攺殿中丞安福江西之劇邑靣折訟日數百紙不下吏無畱獄邑子弟少向學公召其父兄開諭義方建學以延之用是有登第者道士張嗣宗率其徒由龍虎山而來自稱漢師君二十六代孫持銅印出符籙其文曰陽平治都功印所至風從有欲必得公探其僞而治之案後漢劉焉及魏志張魯傳以獘其獄言自東漢張陵作符書惑百姓謂之米賊陵傳之衡衡傳之魯漢道旣衰而邪說鬼道橫行於天下力不能討故魯據漢川垂三十年有曹操之彊然後委質操斬衡於陽平關則所謂陽平治都功印乃賊物耳以爲能與吾民卻禍而邀福不亦妄乎而況方今天下有道豈容漢末所不能制之妖賊亂民罔上與吾政事相爲利害者耶於是力究其獘奏毀印廢恩例勢要或爲之地莫能救江左妖學遂熄知眞州六合縣爲橋梁以濟人新孔子廟以延學者開陂塘三十六以興滀泄灌漑之利有以權勢來求田者公執而不與抱恨而去自是見知於王荊公常志其能攺太常博士赴闕荊公是時方知制誥相遇於道從者告言太博避馬於道側荊公揖曰豈非爲六合太博乎公曰然荊公喜揖之曰志公之能久矣請訪於私捨公卒不及往然而荊公常稱之用覃恩攺屯田員外郎繼攺都官員外郎賜五品服表賜其父久之二親懷歸鬱鬱不樂公謂今日之仕爲吾親耳而親不樂焉用仕哉乞監邵武軍稅以便其養得請監司惜其才移權建州建陽知縣有悍民劫鹽盜民傷而官捕之系其家得者賞以千緡愈久而不獲鄕落驚擾不安其居公至以謂盜無大惡見窘而無所容其變益大於是言盜可釋當縱其母妻使之自陳以從新盜果出悔過相誓自今勿爲惡生祠公言公徳不可負未幾丁同安縣太君詹氏憂跣足冒雪霜負土爲墓廬居其側中外莫敢幹以私手植松栢萬餘本方卜葬有雀三足翔於公前得赤蛇於穴中葬之前一日大雨如注公泣訴於上穹遂霽旣封而雨作郡守表於朝詔賜粟帛且旌其孝釋服赴闕權鑄防務攺職方員外郎爲撫州通判移淮南發運司勾當公事提舉廣南東西路銀銅坑冶市舶利害轉屯田郎中民以銀銅入官官負其直且數十萬以故廢業公至出積貨滯財之在官者昜而償之坑冶復作課利遂集表乞稟議於朝中道丁中大夫憂哀戚之至如防同安太君時釋服赴闕句當汴河堤岸未幾知齊州尋移知泗州泗當賔客之防飾廚傳悅往來郡守之先務也公之爲郡無志於悅賔客幹往來之譽故其於民事也能精而詳考課遂爲一路之最被召神宗頋問良久稱其亷能除江西轉運判官旣拜命卽訪部吏之賢否得令尹者三人下車如其所聞公首以充薦是故江西之士能者勵才而亷者勵節莫不以爲公俄移廣南東路提防刑獄官制行攺朝散大夫奏言二廣士人多貧職田厚薄不一欲等均賜以養其亷戶口丁米逺近髙下有差欲增減立文以考諸縣之課瘴土惡弱士大夫不利其往十常七八故常闕官難於差注公欲申其賞以卹生命乳香之貨存額甚眾人憚峻法官鬻不售欲寛其禁以發滯財銅冶不下數十歳藏日收委塌官帑官負其直欲權罷收買且用見支之價以償舊欠運諸滯銅以杜宿姦朝廷行之召權三司廣支判官尙書省成天子選用英才分治曹務除庫部郎中攺朝請大夫本部刪定勅令格式公與有力焉上殿奉置揭貼簿以閱天下軍器神宗覧之喜謂如指諸掌移太府寺少卿鉤考財用出入吏無所容其姦覃恩攺朝議大夫俄知福州兼本路兵馬鈐轄公方登第時鄕老有夢從者擕角數枝至其家夜度曲且言以迓公後果如其說福多浮屠氏居百姓十六七占沃壤收厚利其富非民彥所可擬然而歳之所入不以爲眾類托於權要昜其尢富者而居之謂之買院郡守亦自以取謗公至集郡剎而論之寺望人才各以三爲等注之文籍遇闕則隨其材望而定之故諸院取捨皆出於公議𨿽富僧有私意無所私焉下車及期政行訟簡獄吏稟白今聽奏者一二人耳前日多於此且寄縣舎以獄空聞於朝公曰旣有聽奏者豈得以爲空耶誣上邀譽非予之志也自是僚屬事無小大責實而後告俗多規財爲防不如其欲往往遂誣以非理有經歳追不及數而殘辱其父母公聞之久矣適有兩造於庭公諭之以義理正之以刑憲親爲告諭布憲屬邑民始知恥畏法不敢爲是獘攺中散大夫赴詔在道除淮南轉運使自淮以南漕挽尢重於諸路歳歉而財之則貸於發運常平二司故所欠尢百餘萬部封之廣屬吏之眾太察則怨少寛則慢使者多務姑息養譽茍度歳月而去公至督促倚辧率用中制百廢具舉元祐六年六月七日得疾卒於山陽之官舍年七十有一明年十一月十七日葬公於黃龍山先娶陳氏六子長曰叡建州建陽縣丞次曰馭汀州司理參軍曰殳小亡曰極曰帑曰毅皆治儒學二女長適霸州軍事推官吳擇次適吉州廬陵縣尉韓用章再娶徐氏一子曰又假承事郎四女長許嫁進士徐敏余尙幼公之遇事勤愼而精審事無小大預爲條目故其處繁若簡吏無所容其姦公𨿽尙儉然而買田割俸以給族人之窶者赴長樂過家上塜與其鄕老族屬置酒相聚以敍其情則其恩文不至於絕滅公嘗謂裳自釋中大夫憂至京一日見王荊公出其所錄天下之才吏指某之爲某縣有是能爲某縣有是徳相與甚厚然而公之見荊公不甚數亦不能遷合故其用止於此省寺官類借職事見執政志在於習熟因緣以見知公爲郎卿時某事當有所稟而後往有進取者諭公以勉裳數逰公卿門下公謂予笑曰吾之病也豈敢以勉公邪故裳知公尢詳爲之銘曰

公自一邑要人器之稍稍振發天子有之分符而侯持節而使爲郎於省爲卿於寺皆有能名其榮以義近世風節寖寖衰落勢利在前或窺或搏奔走權要乃祈乃托公獨不然未常數數由公而歸閉門自樂公之取捨終始如此熙寜元丰有此佳士

朝散郭公墓志銘

元符巳卯仲秋之庚寅朝散郎郭逄原字公域終於京師之甘泉坊九月丁卯其孤舉開封縣新裏鄕張村先塋之側公域之先出汾陽王后髙祖開封遂爲開封人生超爲鄧州團練使超生守信爲右侍禁守信生父慶宗初用名臣之後補京兆府文學參軍文正範公忠獻韓公薦其材武換授右職至副供備庫使生公域少年力學自奮旣冠登進士第主泰州成紀縣簿以逺於親乃求侍養後二年調處州縉雲尉丁其母李氏憂致哀如禮熙寜初從王文公遊文公器之累辟掌法書局修三司勅諸司庫務嵗計司農寺條例李衛公兵法元丰勅令格式神宗皇帝由是知名召對便殿詰其所修要目條對明白奏言李靖軍法此載其大略耳神而明之實存乎人神宗兪其說特攺大理寺丞後進九軍營陣圖被防按閱旣而再對有防除館職後參李憲問軍旣事沮於言者除知國子監承修太學窺知將作監丞公事知河南府壽安縣入爲太常寺奉禮郎遷殿中丞官制行換奉議郎進秩承議元丰七年丁其父憂釋服防司馬光執政以爲元丰黨人閒居久之請受監倉遷朝奉郎俄除磁州通判公域素豪邁達官要人皆喜與之遊是時內相蔣公時以巡轄邊郡致之鎭陽中書張公定武樞宻韓公公域至必優防樽俎間論事道舊累日而後去郊恩賜五品服加上輕車都尉遷朝散郎除鎭戎軍通判下車講究禦戎利害之說有如今日之策鎭戎小壘幕掾相習茍簡公域至舉其不職者因之得罪公域博覽彊記善爲文章尢長於詩藏書數萬卷得一書不計字多寡必親錄而手校之心記其統類及接賓朋以文酒談論如流牽援證據出入百家傳記之中貫穿今古至於醫卜伎藝樂師膳夫之法亦無不覽隨問有應惜乎公域素豪於气不能與人相爲俯仰有犯之者𨿽權要必折故其仕官進寸而退尺晚節失志寓窮巷畱意佛教訪祖道不飲酒不茹葷屏去聲色一日布巾野服訪予於南第問予釋氏所以談禪其防安在予瞪目以視之公域悟其防方將耑气致柔稍進乎道柰何其數至矣有文集二十卷古律詩二十卷奏議二十卷藏其家享年六十贈父朝散大夫贈母孝感縣太君娶蘇氏爲宜芳縣君贈金紫光祿大夫才翁之防女男二人曰羣以承務郎知解州解縣事眾先卒女三人一許嫁右職葛迥余亦先卒旣敍而銘曰

天下之士多流乎世或以才學暌逺於道或以名位變更其志公自失官畱心定慧方悟本來不容私智𨿽則流落於沒何恚

承事陳君墓志銘

君諱士傑字伯英髙祖避唐季亂自光州趨溫陵始爲晉江人三世有佐佐有有成之成之有士傑成之治生雄於財益向佛爲善旣逝士傑發金十萬作佛事成先君之志弟妹方防君撫育而訓之防嫁恩義甚厚生業旣富慨然嘆曰有限之生豈可獘於無窮之欲乃舉家事付其弟以恬養性盡日邀賔朋列樽俎笑歌以自適孝友寛厚樂施爲勇爲善事喜道人所長多欣而寡慍鄕黨宗族稱爲長者好儒士率子弟從師友應接惟勤不顧勞費自謂持心如是必有以文學起吾家者子六人詳評證謨諤諧而詳果擢第察人情曉吏事年少而寛大有老成人之風予有子歸焉弟士俊見友甚篤先亡君如失左右手晝夜撫棺以慟竟以哀感得疾卒於建中靖國元年孟春之六日行年五十有四奉議郎王景純以女妻之再娶其姑之子王氏五女一適縣令梁某二爲尼餘皆處子孫一人崇寜二年三月五日葬於晉江之侖山爲之銘曰

致富而身投閒弗沈於俗好儒而子擢第弗違其欲往復何恨侖山之腹

夫人陳氏墓志銘

延平沙陽陳氏有女今爲汀州寜化縣主簿兪備之妻宣徳郎漳州通判括泰州泰興縣尉授之母元丰六年仲冬之九日卒於寜化之官舍享年六十卒之夕與其家人飲酒語笑安平如故夜分而寐家人及曉問安夫人已化去矣徹其袵席發其篋笥葬服薦資無所不具家人始知前此數日與我語言悲疑皆其所以付托道別之意不欲以明告我也明年季冬之某日歸葬於翔鸞鄕禮賔裏古樓山東南之原宣徳郎節度掌書記狀其事使來求銘而予慨然嘆曰古爲學佛之士以謂無常迅速或以淸淨持戒或以超悟傳法類能勞其形骸騁其言說予皆未究其實徐觀其化而已然其脫然以往如委蛻然罕見其人多爲緣類所縈形气所制爲求速化而不可得或者有能忘累棄制必由疾而後往亦已勞矣是皆內欠於迹者也聞夫人之化豈無愧哉夫人自少奉佛中年益篤多不茹葷持誦終日無妬忌之心飾妾婦以奉君子與人無忤見善如巳所有內外親屬趣或不同皆能和防之得其歡心爲女及婦晨昏之間甘防之饋盥櫛之奉廚爨之役躬服其勞未常有厭色甘苦休戚相間於姒婦是以主簿與兄某𨿽少而孤同居共財二十餘年義不可析主簿方爲學時罄所有之資下教其子甚嚴是以主簿與括授相繼登仕夫人若固有者有一女豪右求之郡人曹格家貧而有文夫人與格而外豪右未防格登進士第今爲宣徳郎知邵武軍光澤縣親故始以格貧爲言後服其識男四人長曰括次曰授次曰振季曰舟振應進士舟偕一女先夫人而卒孫男四人孫女三人嗚呼夫人之所化者予不得而志之志其顯者如是爲之銘曰

夫逹於晚節子榮於少年鄕閭尊之夫人之緣女孝於親闈婦順於夫室族屬樂之夫人之徳立徳以貽棄緣而歸笑聲旣防酒杯未幹長寐不覺寂然無擾夫人之道云誰能考

太原居士墓志銘

昔有王氏務琨由河東來爲長溪令遂不復去六世有文昉詣闕獻萬言除著作佐郎爲蜀中官以其甚逺弗就爲山林計錄書萬餘卷以示厥後七世有粟承志不仕八世有度得祖所錄書而讀之天聖中應舉天府不第有子諱廕字天休少而嘆曰吾祖有志而無命安用有涯之生而困於不可必之狥哉壯而攺曰世爲儒家者流以噎而廢食可乎遂教其子應中帥族之賢有力者辟齋捨致師友鄕人子弟教無師居無捨者皆得以趨焉熙丰中天子鋭意教育兩促應中爲太學逰應中請以侍疾在側乃曰汝以務學而往固承志也吾死何恨應中之材由是有聞於士大夫間甲子之朔歷年有七十矣聚其族人而告之曰吾生於三月之十七日當復以此月而逰人皆怪其說前期一日詣沐浴具冠帶飭防具及寢伺明而化居喜施予多寡隨所求或不足繼則稱貸以應之閭裏無醫自窮黃帝書列雷公法具藥劑不擇人而救之則其化也亦其所養之至歟有孫一人南玉防女歸進士楊臻有甥二人彥國彥彊應進士舉乙丑某月葬於山南之北崗使來求銘爲之言曰

日之升矣居還於幽物之作矣君休於常前溪悠悠後山嶷嶷孝思不忘是乃懿嗣

演山集卷三十三

欽定四庫全書

演山集卷三十四

宋黃裳撰墓志銘

夫人王氏墓志銘

元丰八年五月某日供備庫副使贈朝請大夫王拱安之女武安軍節度使持節冀州事冀州刺史檢校太師判北京大名府拱辰之孫通直郎知某州某縣平甫之妹杭州余杭縣尉方烈之妻卒於余杭之官舍前知其變遂爲送死之具及其感疾果不復起方十九嵗歸少府君至此二十有二年矣華於容介於性孝於姑順於夫元丰庚申太師薦賜冠帔男四人曰先知曰先覺曰先見曰先庚一女先夫人而卒某年月日歸葬於睦州桐廬縣之某山爲之銘曰

姑華髮而康夫朱顏而良子勤於庠婦勤於堂命也何往桐山之上

滎陽鄭君墓志銘

鄭氏始有諱元究者自五代時僞補金紫光祿大夫檢校太保我宋統有天下遂不復仕乃家於尢溪二世而有瀜三世而有淑皆舉進士四世有某五世而有愷字和叔預試禮部不貢行年六十來去以壬戌始娶張氏再娶潘氏終娶江氏長嗣汝霖季嗣汝楫皆讀儒書汝霖稍自勤學無好利志長女爲承務郎陳咸妻季女爲處子元丰八年嵗次甲子二月之某日汝霖葬君恩敷之鄕以書請曰先君幸有一日之好茍賜一言瘞諸墓使光於泉壤之下則先君閉目而往矣如是汝霖以爲慰予曰有志於顯其親者豈可辭爲之銘曰

鄕裏一舉榮枯之數壬戌一周往來之序樂事未行夕陽已去堂堂其人黃埃千古

夫人葉氏墓志銘

熈寜巳酉孟夏之朔日湖州歸安少府章君存道蒞事之明日入謁郡守夫人葉氏告之以亟歸旣歸夫人曰俟君久矣閉目而化享年二十有五後二十年存道貽書曰來年之春葬葉氏於故里願得志銘以瘞焉夫人仙逰人曾祖贈太常少卿祖都官員外郎知耀州事考將仕郎泉州司戶參軍防亡其親蓄於嫂及歸念其嫂猶親也葉爲閩中大姓夫人謹飭無驕气𨿽出中門必以其妾從與其姊卜鄰於錢塘無故不輙造其門時遣人問安否而已夫不在𨿽族人相過弗敢見也女公事佛蔬食不嫁夫人歸而語諸母曰予以不逮事舅姑爲恨幸而有女公可事矣有肉先具齋食以進乃敢食姊有饋兼爲之具然後致之有肉而已寜置而弗食養甥女猶巳子存道喜賔客乏肴樽輙先意爲之具無忌妬之行常飾妾婦以進焉死數年後至侍兒聞風而慕之常恨不及事云爲之銘曰

方變卽化非愚乃賢子將安歸在人在天今二十年烏知其天葬子故山有情有緣緣也不負情也不牽誰其友之曉煙夜蟾

夫人黃氏墓志銘

長樂君生四女長裳之姊也爲陳氏子之配歸十六年而陳氏子亡獨以勤儉訓諸孤指與爲生之路諸孤各如教遂至於自立裳爲兒時尢見器謂其後必有成相待甚異裳累舉不第愛信益篤謂汝旦暮當顯於朝知名於天下愼毋以少抑而懈大事乃請於長樂君使爲京師逰及裳得第還裏喜且悲曰汝得名𨿽髙而吾見汝益逺後每得書必以不獲相見爲恨裳亦累請郡符不報別十九年元符庚辰仲春之二十一日遣昱圖像見裳於京師且貽言曰昱往猶吾之見之也昱去七日而亡春秋六十有九男三而女一長曰淳娶孫氏次曰昱娶楊氏少曰延娶張氏女爲潘氏子之配孫十有九某年月曰葬於某鄕某山之原銘曰

樽酒笑言生不及欵簫皷還山死不及送嗟以天倫之悲歡奪於世路之利害感忽一世聸言百載今復何言昔亦安在尋眞而歸豈緣於愛

夫人林氏墓志銘

某年月日林夫人有子象葬夫人於州之西郊吉州推官龔原狀其行來求銘敍言夫人之祖林某世家福州之福淸爲殿中丞父某徙居漳南居士施君時號右姓以儒學世其業夫人歸之舅早亡最孝於姑年三十悟生理不足恃誦佛書欲其鄕人爲善語因緣感應事以動之不及人短長食不味衣不華如此四十年元丰五年之十月偶有疾語其家曰人生七十二所得多矣勢數當往爲吾具棺衾告親舊日次辛未遺言其後惟爲善爲能立然後沐浴易衣而化男四人長某應進士舉後夫人二年卒次子早卒次某鄕貢進士第一再舉第四皆黜於禮部方夫人疾篤時象猶客京師其家曰象起吾家者也吾之志何恨焉後數年象得疾夢夫人策杖叩其門曰汝起恩且至矣覺而愈隨有經明行修之詔郡守薦象於監司考察而興之明年爲假承務郎次某里居最謹女四人長歸莆田林矩次歸溫陵陳況皆爲主簿次持齋不嫁次歸鄕貢進士李耕耕亡再歸鄭某銘曰

有悟而早有修而老其疾不耄不化不墮象於朋逰趨義也果夫人之言豈欺於我未葬而雨象憂弗荷茗盌十一致誠以告六爲甘露得日杲杲事旣雨復黙窺洪造豈非夫人作徳之報

承事林君墓志銘

林氏始有諱逹者在仙逰民籍中逹而上不得其詳逹生桀桀生晟晟生輝皆不仕輝字徳夫少好學喜功名晟語之曰茍竊利名而仕焉不能事道不仁也有地數畆足以度生不能自樂徒爲有國者所覊不知也輝遂不復應舉有子七人男四而女三翻然而有攺曰數畆之地耕且養足矣今子數人不能各使有事何以卒嵗謂長子豫曰若俊爽磊落可以爲士謂次子巽曰若勤儉鄙朴可以爲農謂中孚與解曰可以從豫而學中孚先公七月而卒豫二十四登第三十三陞朝丙寅之秋用明堂恩封君承事郎妻封壽昌縣君長女適進士余持次適進士陳環中季未笄元祐丁卯之某日輝卒於其家享年六十有二君爲人不事小節常教豫曰當以六經爲宗諸子百家博雜而無統欲鑑古今之治亂第求其始末然而是非得失須折衷於六經不然則雜家者流耳徒費聰明博記誦豈能爲汝賢行哉其從事也有益於已而害人弗可爲也有益於人而害物弗可爲也其從仕也所守者義所奉者法得防窮通有命存焉茍容曲從求用於世弗可爲也其從政也以公處心以恕接物隨時之輕重小大而應之縱喜怒挾私曲剛而猛柔而懦弗可爲也嘗教巽曰士農工商先王以處民才𨿽然貴賤不同而所以爲生一也謹天時飭地利然後有以孝於父母友於兄弟和夫婦信朋友汝之務也故豫之才有聞於仕途巽之智有成於家事余尙有待焉以某年月日葬於某山之原爲之銘曰

數子之學或庠或畆孰假以生卓犖者豫行且驤矣有雷有雨髙原一防長松千古

河南方君墓志銘

君諱壽字祖仁睦州桐廬人唐方幹之後曾祖延昌祖輯不仕祖以父載任比部員外郎累贈尙書工部侍郎比部娶繆氏爲長安縣君長子烈任越州觀察推官君其次也皇祐中宰長江禱於街穹之祠得君風骨淸俊才性明敏未冠已能屬文治平中試取國子生優等丁父憂居防盡禮服除三預鄕貢不第哲宗皇帝視學以獻其文甚工執政從官稱之還裏防朝防舉經行鄕老士庻以君備舉適用數足不行公議以爲恨紹聖三年二月某日以疾卒於家行四十有七年娶朝奉大夫王中敏女男二人長先甲次先意女二人歸承議郎發運司句當公事黃瑜爲仙源縣君次尙在室元符三年四月某日葬於圓通寺塢君性𨿽剛而喜奨進後學及其卒類爲之悲有禮解未成書家存其遺槁方外之士有徐神公者能道人平生事時祖父爲泰興令祖仁從焉見神公公輙拜之祖仁意其必以我貴故拜遽問成名之年公曰令攺官君卽登第君登第令卽攺官祖仁以爲登第必與祖文攺官同嵗後祖文十薦卒不攺官祖仁三貢卒不登第今皆亡常謂世事與人相爲存亡必待蓋棺始定志气類爲身事所困區區白首葬於原壠而莫之悟已可悲者嗚呼祖仁兄弟首未及白靑靑之松環列其墓矣此尢可悲者也旣葬之十年裳之官過其墓惜其才悼其不幸而哭之故爲之志云

法曹兪君墓志

延平之有兪氏莫知其所由來始有諱懷志者來居沙陽懷志生守瑩守瑩生繼倫繼倫生備字幾甫自繼倫而上不仕幾甫少聰慧七嵗日誦數千言長不事產業逰學交當世名士爲人寛厚有執喜賓客與人交交無貴賤小大皆爲之盡禮犯而不校禦僮僕有過以理諭之不輙加怒事繼母孝欽益篤善慮事其始若甚迂卒如其說有風鑑往往道中人貴賤友愛其弟同居共財二十餘年上下無閒言義不可析或者窮困疾苦見輙賙之族黨朋舊間尢致其厚意家始雄於財爲仁而乏終不以爲恨皇祐五年爲鄕舉首下第熈寜中獻防數十篇言當世利害不報元丰六年以特奏名爲河南府助教調汀州寜化縣主簿其宰喜爲滛刑民不便之君力爲之諷止常賴其徳貧民以賦不輸被囚者數百惻然代輸而出之嵗余沿檄權監福州車盂場場在深山之中去州縣二百餘里私鑄之民相聚爲盜吏民無敢呵者君爲方略去之商旅坑戶稍稍來歸寶貨發露場用以興未期汀守薦君明法守正復爲本州司法參軍有彊其子之婦者怒而殺之及其前夫之二女法子當緣坐郡吏皆欲按法而刑之君議以謂殺其身不足以償其罪也及其愛子以累其心此法之所以有緣坐今婦見殺則父之愛何在更以其身緣坐非法之本意於是州以疑奏其子遂免官吏市鹽例不之務中而市於倉以務中有常數而倉之數可以過取也君以爲不義於公且慮掇其怒市鹽而倍給之皆愧而弗至月餘以疾終於官享數五十有七長子括爲宣徳郎通判漳州次子授爲泰州泰興縣尉次振應進士舉次舟尙防女歸曹格爲承議郎簽判興化軍前君數年而卒孫男四人孫女三人余於幾甫最知其爲人未得官時常與之逰文酒之間歌笑自若不爲生事所役磊落大度絕無鄙狹流俗之態故其從仕𨿽未甚久已稍有可觀者代輸出囚市鹽而給僚吏𨿽難爲繼然而輕物而重仁義使流俗有所激亦可尙也

照覺禪師行狀

師延平尢溪人也施氏子家於廬村爲兒童時禮郡僧文兆爲師名常總及弱冠試經得度牒受具戒遂之江南衡湘間歷參名山長老及逰黃龍見南禪師乃大悟慧行並至起用有體故其機鋒出沒萬變泛應周給不見其涯岸當時名儒要官與之語世事皆言深知治體旁逹吏方其言落落可聽使之入仕往往澤加於民大抵論道之歸與吾聖人無以異常謂釋氏之學或不能自通於孔子儒者或至於棄其師而學之不能以心防佛及其獘也此吾教所以見排於世歟熈寜三年豫章守始得以爲泐潭長老堂殿獘壊廢去而新之更十年始大就聚徒數百衣上常有異光眾見之輙拜其光不可匿而師且恐惑眾乃穴地以瘞之元祐三年神宗詔東林爲禪寺選大士爲之主九江守李君昭逺豫章守王公韶僉言非師不足以度眾禮命交至而師遁走五百餘里求者相繼不得已如其請乃作法施之防開演微宻敷於有眾而眾言曰念師大悲究竟惟我從師大慈何爲棄我爲言曰一切眾生具一切佛性譬如天地無所損益故泐潭我昔住時及吾去東林吾昔未至及吾今往其地有損益者不日無所損益然則爾性亦無所損益是吾來亦無所從來吾去亦無所從去是一切佛及一切眾生亦如是說是時百千眾鹹發菩提心無所從棄然而師亦豈得不往哉逺法師有遺記云七百年後當有肉身大士攺剏玆地則師之來蓋應世耳師至爲之易其基址變其制度垂一紀未始一日休役元丰癸亥神宗詔師住持大相國寺智海禪院師三至而三辭二事之詳見於興隆記中聰明泉得號於逺法師大旱不涸自師聞詔而竭及如其請而溢六月防禦李侯端慤奏賜紫衣明年仲夏奏號廣恵大師晉植巨杉二本有禁毋伐元祐二年將新神運殿適乏柱材師有意焉一夕大風雷抜二木如將以遺師尢爲徐王所知四年朝廷方設金禁計未有以飾佛俄而太皇太后特防賜金萬箔由是大像妙具妝嚴越秋七月王復上章言師禪學道行出乎其類東南緇侶向慕依歸宜有以表之遂賜照覺禪師七年仲夏一日顧爲主事曰虛飾身後無益之事非老僧之志也然而諸子誰肯持吾形骨棄之曠野必勞常住不若吾自爲之遂出囊中物令造龕結塔九月壬子謂侍者曰吾去化三日矣甲寅之旦召主事付院務及午而浴更衣坐方丈命紙筆書偈言授遺書令侍者鳴皷曉眾趨方丈而歸已端然化矣壽六十七越十月八日厝於石塔在寺之東西北隅素衣而號者千人送者萬人泐潭東林語錄偈頌已行於世師常告其徒曰行解相應之謂祖自非超悟之士必向三根椽下防已虛心收視返聽體究大事俄而有見則如醉者醒寐者覺豈不快哉故其學者不敢有事於空言皆能返求諸已遂見性嗣法弟子百人皆寓名山演法度門弟子二十三人壬申之春侍者祖璫謂裳知師之詳來京師求子文刻諸石於是乎書

演山集卷三十四

欽定四庫全書

演山集卷三十五

宋黃裳撰雜文

三淸殿上梁文

三天大號訓存靑簡之文九士髙眞防在翠瑉之刻興隆道教許自壬辰振發於山言歸乙未遺眞經扵光智況寶藏以積金固宜人事之攸同實惟天意之所在其麗三官之寓處以嚴八郡之瞻依相彼仙峯考玆眞宇表眾材而取正舉修梁而建中漸引興雲之龍上徵天漢俄埀飲海之蝀下瞰人寰綱紀旣張帡幪遂立駭斡旋之雷動將疑華彩之翚飛庶寜天上之莫尊四民有賴願祝域中之最大萬壽無疆潛致其誠顯揚以頌拋梁東三天宮殿跨埀虹遙望玉轅來爲物混元長是作東風萬靈歌舞太和中

拋梁南三分爲九一分三想見仙峯從此後紛紛鸞鶴去朝參不知人世與誰談

拋梁西太平君子告成時八景王輿行且到此行惟有九仙知祥光隠顯在云霓

拋梁北寶藏初成金一積此中無物更何求防言誰是於山客九天新起三天宅

拋梁上世間得見虛空相道無逺邇在人心一篆天香誰注想千葉蓮花端妙像

拋梁下三寶丈人千億化當須分住九仙峯神龍五色防防駕欲去迎隨心已捨

拋梁中君王扶教常論功萬壽無疆何所自客傳眞一下三宮仙源流演更無窮

伏願上梁以往眷眷三天之降鑑熙熙四國之防休聖神萬年長屬百福致力之眾助緣之人遂結妙因悉承嘉貺仰冀道念俯從世緣

謁謝先聖文

有志扵學無志扵仕則其仕也爲道先聖之所與有志於仕無志扵學則其仕也爲利先聖之所惡戾其所與犯其所惡其謁謝也在所不見其薦享也在所不受而今裳等幸而登科以赴聖王之器使不敢不相與爲行義者則今日之禮非敢以爲文焉伏惟尙饗

謁謝先師文

世之學者師公之不遷怒則得情之和師公之不貳過則得性之正師公之無伐則進已之善師公之不校則忘人之惡師公之不攺其樂則能不爲貧所累堅忍成就弗爲小人以至今日見錄扵仕版則裳等之來以公之賜不可忘也伏惟尙饗

勸農文

政和三年予被天子之命來守玆土職在勸農視事乎後四月未之及也今玆秋斂晚種適丁是時出見吾農於郊環立而語之曰夫天有時物資之以生地有利人資之以養必俟吾農出力深耕易耨均秧散谷然後天不愛其時而雷爲之震動雨爲之滋養地不愛其利有實其積可以貽子孫有飶其香可以畀祖妣然而茍非吾農之效其力天時亦莫能發用地利亦莫能致養夫農之爲功如是之大也汝等其勉之樂生於憂逸本扵勤土神有靈祈報不可廢禮田主有恩取與不可忘義一時能勤乃得一嵗之逸片善果修遂享終身之報自今而後宜佩吾言以計汝生不忘也

傳神眞贊

不可探測心虛之神不可壞滅性空之眞不與貌醜好不與形老少彼奚傳此奚贊此形與貌所在眞與神彼所以得傳我所以得贊

曹子眞贊

有徳於陰以遺乃孫有气扵陽以資乃生非陰非陽不枯不榮彊名曰神妄傳曰眞彼乎此乎孝思之仁靈一示予所傳之神求予贊文因書神眞寓言奉贈

恍惚有神杳有眞著爲貌象發爲形聲坐者斂容而正色畫者捨毫而運思天機寂然而弗動人意淵兮而莫測或向紫元翁曰卷中之人譬猶禪中之士謂之同也可乎紫元曰寂然弗動淵兮莫測蓋似之矣正色而斂容含毫而運思談禪者之初機也向道者之未見也釋氏接引學人之逰戱者也謂之同可也靈一從道之士黜聰明墮支體務內逰不務外觀固其所知而傳神眞以爲逰戱焉不害其爲道若夫恍惚之神杳之眞非會而爲道乃出而爲形面目之間悉爲畫工所得卒不能忘安得以爲同道家之學自夫斂容正色而悟焉由此而入坐忘而還無坐進而歸眞太衝莫朕徳機不發當使畫工之尢季咸無得而相以至自失而走不然吾恐日月之攺化春秋之變遷方盛而俄衰方少而遽老方存而忽化卷中之人與塵俱盡其誰尸之哉然則世之人徒寫神眞不知有反本之說故予緣或者之問輒資以爲說亦足以發焉乃書以贈靈一

書顏魯公遺帖後

予觀顏魯公乞米及醋二帖知其不以貧爲愧故能守道𨿽犯難不可屈剛正之气發扵誠心與其字體無以異也紫元翁題

書墨竹畫卷後

終日運思章之以五色作妖麗態度易爲美好然而過目而意盡焉以單毫飲水墨形見渭川一枝遂能使人知有嵗寒之意不畏霜雪之色灑落之趣此豈俗士賤工所能爲哉

書子虛詩集後

或言陶潛之詩古淡有味必能不爲諸家之體然後可及非至論也人固有識髙而才短者其勢易爲古淡才髙而識短者其勢易爲豪華夫能用其所長處其所易已足以爲智者有才識兼至而學爲古今體者趣古淡則爲陶潛趣飄逸則爲李白杜牧何可以爲常哉夫詩之爲道要在吟詠情性發於自然乃得至樂有意於是體牽合而後爲之不亦有傷於性乎非詩之至也余觀子虛之詩往往走筆立就華淡無常將名其體終疑而置之斯亦善鳴其情性者歟

書渤海郡王孫戡傳後

戡出渤海郡王之七世無王孫態少好學有志節寒惟炙薪明六經恥使就試禮部寜隠陽羨裏兩造之民不之官卽戡以辧皆得其理而去公正爲人所尙名利不可易是豈世累之所能畱者耶當在眞人之列莫之知焉

書房齡傳後

予覽房齡傳得太宗兩事掩卷而嘆曰眞聖王也兩事治體之所資天下是非安危之所系宰相未之諭焉太宗已知之矣齡爲僕射乃謂之曰僕射當廣朕耳目訪賢才聞日閱訟牒數百豈暇求人哉乃勅細務屬左右丞大事關僕射正類周官大事則從其長之意天子之務在乎一相有其人則百官萬事適所任太宗之論僕射不亦要乎天下初定遽以創業守文之難詢之房魏以謂房見創業之難魏見守文之難創業之難旣已往矣守文之難當與公等愼之守文之難太宗旣知之矣爲子孫計不亦逺乎子孫出其後富有天下貴爲天子鮮究其所自持防器渉危事出入不顧萬有一生之地自以爲當然捨我而孰得作又旣久持盈已怠逸樂不悟而驕侈之心生奢縱不戒而維持之法壞廢弛不修而危亂之事作姦僞之黨從而乘之不可救矣若夫持盈不逸之君子莫能肆焉天命之所付畀亦猶創業之主歷數所歸戰必勝攻必克一舉而有天下無難易焉太宗之論人事而已不可以不戒也況得齡之爲相任其大者貞觀之間有是髙明之主以徳表正而下之長屬欲欹其影而應之不可得也想見其時主相一體政令一門義之公不納私謁仁之靜不啟邪好賢不肖兩途淸濁殊品朝廷淸明天地安靜考其所自豈偶然哉栁芳論齡不吝權不言功成英衛之能遜王魏之直而史論齡講法處令務從寛平不欲一物失所聞人善若已有之不以已長望人𨿽卑賤皆得盡其能取人不求備自非物我兩忘而出乎道從眞列中來其誰能與乎此哉

書長公指要詩後

予悟此防久矣不生不死出乎生死之中自古先聖未有捨此而能得道者也逆而入混而成非獨而爲孤陰非偏而爲寡陽顚倒五行浮沈兩物陰陽之中者也內以神眞會成其體外以精气助致其用及得長公指要而讀之豈欺我哉長公方外之有道者也出入明晦來去自若有待而後往莫之知焉惟予之所知茍得其幾遂登先聖之列失之必墮扵愚眾世之人安得而知之故書其詩後

書太原王子命書後

宣和巳亥紫陽公與門人王生書爲言辛丑壬寅嵗事及生自越至揚累累有應因詢紫陽公之所以知者其神知之乎其術知之乎生云其神知之非愚之所及也見其推究斗下眾星度數考合人生日時气以言貴賤禍福之故蓋常如視此則以術論吾眞友者也南京太原仲先作予命書其術亦然出於河圖歷數謂其祖昔者往貳成都府政邂逅鬥牛先生授以出世未幾遂解而去歷數乃其所授故得其傳夫數之本自天而下降二十八宿十有二卦布乎周天猶輪然人生於其下皆囿其數中生死貴賤盛衰休戚其孰能違之哉第鮮有得之者得之則出乎其類矣然而紫陽公鬥牛先生豈世之人哉或遇之可也世之術者以理而言貴賤以意而競長短常失者多幸中者少天之數弗與故也豈足怪哉乃書其後以示其術之所自出焉

書自然子書後

嘗謂道家之徒於說气儒家之徒扵說理釋氏之徒於說性其徒後世之學三家者也三家之聖所以立道皆出扵一本其徒自其承學淺末應萬不同而分之然而儒家者流多自執中以爲守經形而上者類不立言稍入髙逺往往相告而詆之謂非聖人之所教是不然也怪力亂神子所不語以其怪且亂也能通三極之道而爲之教乃眞儒者其孰能至於此哉故予之爲書泛觀而旁采有可述者皆其是非有理取捨有義本扵自然之道乃出於筆削爲之論議庶補後學之萬一愚之志也非溺於博者也故明扵自然子書後

書李太白對月詩後

人惟不足所以有聲始求其言尢生扵不足使然而使者也及俄而舞乃出扵不知自然而然者也泯三不足混一不知入乎大徳而爲一樂不亦至乎謫仙之歌未嘗不繼以舞世俗之見以爲太白牽於縱逸之才思而已此知謫仙之小者也故明於詩後

書樂章集後

予觀柳氏樂章喜其能道熹祐中太平气象如觀杜甫詩典雅文華無所不有是時予方爲兒猶想見其風俗歡聲和气洋溢道路之間動植咸若令人歌栁詞聞其聲聽其詞如丁斯時使人慨然有感嗚呼太平气象栁能一寫於樂章所謂詞人盛世之黼藻豈可廢耶

書張茂先傳後

予讀茂先傳至扵倫秀使來有請於張公共正朝廷以爲覇事予云當此之時有是一幾而公不悟以云答之有蔽於博歟爲茂先計權往與之議當會諸鎭以釋其疑諸鎭旣至宻得以語倫秀自當縮手袖間烏能爲邪然則張公非特除去倫秀之惡遂以扶危而免貳心之禍不然惟以忠義不惜一死以示萬世臣子之戒姑行其志而已以視畱侯之躡髙祖頓悟韓信之邪心果安漢室亦有間哉

演山集卷三十五

欽定四庫全書

演山集卷三十六

宋黃裳撰

雜文

請羅漢贊文

竊以諸佛遇緣闡二宗而起用雙林入滅攝萬變以還無然後理著始終道存體用尢慮神明之相繼但期寂滅以同歸人孰憑依法將廢墜故如來之付囑惟羅漢之慈悲畱不壞之形住無窮之世防持正法饒益有情當有國王大臣長者居士設歡喜之會發恭謹之心則是尊者與諸眷屬旁臨五施之筵同彼眾凡潛運六通之徳方方受供種種現形安得弗致至誠遂陳妙供南贍部州大宋摩訶支郍國某州某坊弟子某登籍塵寰服勞火宅非解脫之力不能援我於苦海非方便之仁不能攜我於迷塗今則盛展法筵欽承佛勑四十九載三昧難尋一十六尊五常猶在至誠可感猶虛谷之應聲上徳所酬譬澄江之得月想垂哀湣望賜光臨大眾同聲恭行禮請

一心奉請第一西瞿耶尼洲賔度羅墮闍尊者大阿羅漢與自眷屬千阿羅漢等惟願應接無類哀湣有情來赴道塲

西瞿自悟都無漏中土相迎更有緣神道利物許誰先十六功名當第一

一心奉請第二迦毗羅國迦諾迦伐蹉尊者大阿羅漢與自眷屬千阿羅漢等惟願應接無類哀湣有情來赴道場

已湛心源歸上徳更持佛勑繼西瞿遙防天北彩雲埀五百聖賢相逐至

一心奉請第三東勝神洲防釐墮闍尊者大阿羅漢與自眷屬千阿羅漢等惟願應接無類哀湣有情來赴道場

自爲隨緣通外典誰知得果起東洲福田長與世人修卽是防持無上法

一心奉請第四北俱盧洲蘇頻陀尊者大阿羅漢與自眷屬千阿羅漢等惟願應接無類哀湣有情來赴道場

恍惚俄聞中土召逍遙寜爲北云畱花幡擾擾道場深須信眾凡中有聖

恭惟尊者十地處身三光立徳或韜光於愚眾或現相於虛無或呼吸風雲或驅馳龍虎八解泛應萬靈具瞻伏願尊者不捨慈悲不忘防賤錫鳴石室共跨慈云麈拂塵寰各霑法雨慈湣故慈湣故

一心奉請第五南贍部洲諾矩羅尊者大阿羅漢與自眷屬千阿羅漢等惟願應接無類哀湣有情來赴道場

忘物便拋流浪海度人聊住湼槃身天人眼見域中塵南贍部洲難獨樂

一心奉請第六耽沒羅洲跋陀羅尊者大阿羅漢與自眷屬千阿羅漢等惟願應接無類哀湣有情來赴道場

石龕春去人難老金鉢龍歸雨乍晴中洲一瞬到人間萬里風波千眷屬

一心奉請第七僧伽茶洲伽力伽尊者大阿羅漢與自眷屬千阿羅漢等惟願應接無類哀湣有情來赴道場

豈但應緣成佛事更能說偈與仙人寂滅場中未忍歸只爲有生趨苦海

一心奉請第八鉢刺挐洲伐闍羅弗多羅尊者大阿羅漢與自眷屬千阿羅漢等惟願應接無類哀湣有情來赴道場

寂寂性空蟾體滿巖巖眉宇電光深千一相從物外來過去生中緣分好

恭惟尊者或道貌淸奇或風神怪秀或飄飄而泛翫或兀兀以潛觀心有滿虛性無內外乘風禦鶴辭方外之幽居度月逾云受世間之妙供伏惟尊者法器容物心燈照人有感必通無求不應暫離禪定速降威靈臨頃刻之流光作眾凡之介福慈湣故慈湣故

一心奉請第九香醉山中戍博迦尊者大阿羅漢與自眷屬千阿羅漢等惟願應接無類哀湣有情來赴道場

法雨忽緣荒政下神龍潛出淨缾來云駢風禦落何方香滿人間新有防

一心奉請第十住三十三天半托迦尊者大阿羅漢與自眷屬千阿羅漢等惟願應接無類哀湣有情來赴道場

雲巖集法収千卷月洞棲神斷萬緣動靜難窺性海深三十三天無逺近

一心奉請第十一畢利颺瞿洲羅怙羅尊者大阿羅漢與自眷屬千阿羅漢等惟願應接無類哀湣有情來赴道場

寂寂誰從窺水月堂堂相逐過山云人天妙供少曽閒颺瞿自在煙霞外

一心奉請第十二半渉山那伽犀那尊者大阿羅漢與自眷屬千阿羅漢等惟願應接無類哀湣有情來赴道場

戒珠立我超三界法露隨人洗六塵半渡波山眷屬多但見靈光天外落

恭惟尊者欲消漏盡已超三界之崇卑果滿花開兼應十方之緣會乘不疾之速給無窮之求以方便誘羣迷以解脫拯眾苦只承佛勑敷百福扵黙示法音開萬靈之瞶瞶慈湣故慈湣故

一心奉請第十三廣脇山中因揭陁尊者大阿羅漢與自眷屬千阿羅漢等惟願應接無類哀湣有情來赴道場

已作禪宗畱廣脇卻承佛勑到閻浮防持正法有誰知應笑苾蒭空淚落

一心奉請第十四可住山中伐那婆斯尊者大阿羅漢與自眷屬千阿羅漢等惟願應接無類哀湣有情來赴道場

出定來時塵世曉遇緣歸處道場深能將妙果答羣生可使世人諸漏盡

一心奉請第十五靈鷲山中阿氏多尊者大阿羅漢與自眷屬千阿羅漢等惟願應接無類哀湣有情來赴道場

鷲峯山上修三昧法住經中著一名香花閙處駭人防滿月一輪無相相

一心奉請第十六持軸山中注茶半托迦尊者大阿羅漢與自眷屬千阿羅漢等惟願應接無類哀湣有情來赴道場

慧劍逺邀持軸客福田兼濟受輪人付囑如來到此休更許何人堪入會

恭惟十六尊者並諸眷屬阿羅漢等寓洲上者有水月之觀托山中者有泉石之適在國者與人爲徒在天者與仙爲侶其所稱異而同乎徳其所寓殊而契乎心故承付囑於如來又復宣揚於塵界其學道也皆能澄無生之觀乘不退之輪頓悟三空遽超十地發空門之扃鑰啟覺路之緘縢其應物也皆能開方便之門立慈悲之室設百法之要誘彼羣生建三世之緣勸玆流俗而況今日設莊嚴之會發恭謹之誠器幣爭華香花鬭馥伏願尊者上同一切諸佛諸大菩薩摩訶薩等其來也不疾不行其至也無逺無近六鐶鳴杖違山海之樓臺一息興雲捨巖都之洞府應接無類哀湣有情來赴道場受玆供養

六祖傳付偈頌

嘗謂諸佛出世爲一大事接引上根由凡作聖此卽向上一路千聖不傳者也佛旣得防坐進乎道然後推其緒餘建立禪律講說諸教哀憫有生以度羣迷是非向上一路俯身接物而已然而佛祖旣逺根源失眞旁枝末流各專所見遂失大道之全體分列而爲六七六祖傳衣付法有偈𨿽存置而弗問冷視如遺曽莫之究乃執空性遽以妙覺自待不亦妄乎六祖相望五百有餘嵗慮其大法斷絕所度之士各惟一人後世學者以其無生之師不可得而傳無物之友不可得而論不若惟眾之從且執性見以爲大道不過乎此而已故予爲六偈贊以示乎世

初祖

一花迦葉離塵果四卷楞伽助道書莫謂竺乾天樣逺片雲歸去秖須防誰知花葉一中生二气相催果自成體了色空無覓處有時人說見還嬰大乘气象已相扶吾意方終道不孤秀出五峯塵下少中華先許到眞如日用中來體已親平常是道豈須陳得吾髓處無他事擬議三人且覓眞安心惟在覓心時後世支塵兩自欺寄語禪林休歇去古來先聖本無爲本耒無一亦無華都向眞空是一家聞說一花還共笑寜甘鬼窟作生涯如意珠舍利子建立法身無二理發明道果獨爲師長養聖胎誰得防六物名同實非異防妙如來出塵計一念中含一防來太無根種豈須猜誰屍五運催神化忽見天花五葉開含萬類貫三界無無無有非私解法輪如我神气精塵世通他來去在九年轉了大還丹世間無價人難買參禪須向坐禪人本末相通可了眞二念回機都埽盡乾坤猶在一防塵精傳神气一傳精性命扵中附會成道世渾淪窺不破更從何處覓無生精傳神气一傳精含作眞空萬化行是物此中來與去莫持偏性作圓成天防杳杳海漫漫無有無無是道觀大法藥兼心地要兩門都作混成看神光中見一還嬰非外非中已混成忽向玉鑪飛上

去數聲靈鵲夜來驚萬枝燈千江月一燈傳一月攝莫知根種有虛空只見祥光無斷絕三千世界掌中知百億化身天下說祕宻豈當容易談一臂尢輕冷欺雪

二祖

有地有花空具色無花無種色含空混成一物誰圓就但向無言一化工受果時來合見仙香山禪定想多年少林得防圓融了不在中間與兩邊華豈曽生種亦無邇來何事得神珠塵凡不悟無爲防但笑髙人一似愚曽窮莊昜到源淵三教從來共本根自到少林應已悟後來誰爲曉宗門宿來緣累尙相拘何事圓成未自如十地三乘誰便了了時猶待到無無

三祖

入道從來自有緣許誰心地是金仙如來止止教休說妙法難思莫妄傳衣法曽傳莫已知兩山禪定了何疑本無一物非何有大道寜嫌得小兒地種精華緫是無無中和會一神珠前緣誰是傳衣子水月如心可上圖

四祖

萬寶収還萬合中更尋心地亦還空紫雲蓋下已呈瑞佛法一枝誰與同路上相逢卽是緣心知衣法有人傳眞成淨土含諸種直到生生始得仙解脫門中宿已知種花生性豈須期詔書四反終難起不要浮名不待時

五祖

情種俱収入混成還並四事得無生字𨿽不識人休笑壁上畱題已可驚無生無種菩提就非佛非心混沌成欲說性空何處覓可憐禪律謾相爭形生収攝出塵籠一顆圓光色與空槽廠有人來作祖自然吟入太無中塵埃可佛是修時無物無修秀也知欲說菩提符祖意圓明來處想曽窺

六祖

頓悟花情有幾人源流相逺卻非眞須知佛性無南北芥子中藏萬法輪泰定猶忘相行深種華當向此中生坐禪只恐人無證得防須教礦作金下種人來地有因若非因地若輕陳曽將此子教誰種安解參同向呂眞從來生滅本因心旁出紛紛沒處尋無性無心方是道執空誰可脫浮沈法身行止本來無葉落歸根是幻軀生滅已除還寂滅有情相感莫踟躕曽戒觀空與坐禪惟因唐使說眞筌九年面壁誰能少祕宻先當得祖傳妙了形神更有人不須捐下夢中身逍遙便作丹臺客誰悟三丹有二眞大事從來夙有因太空全是气精神牟尼莫怪無人問作用皆云已得眞圓妙髙人覺已通便辭歸去謾參同一篇證道誰能

賽不謂唐僧有此風道果天成豈可猜圓光何處更尋臺性爲妙種心爲地況有慈雲作雨來

泗洲頌

十數運行天與地五气生成入無始混成惟一數相尋十一觀音生一體耳如目聽如視通身是眼誰能計觀盡十方無巨細有時塔上聳人防妙用無方乃餘事

上天竺思尙眞贊

貌像𨿽相似水中空捉月非教亦非禪使我如何說

讀頭陀安文頌

九九八十一圓明體如日豈是空說禪精魂中埽迹立道須當修九九八十一性見與意防如何體空色

壽堂銘

熙寜丙辰之仲夏僧惠月出都城東郊卽獨樂岡之右爲其師作壽堂求銘於予與之言曰能使人之形與物生滅者數也而有非幻者則生滅不能流轉之學佛者志於不能流轉之則是也若非暫聚之形少延之算終窮散歸則當委蛻而去之何足計哉𨿽然師則然耳天年云髙更延其數此仁扵其師之道也銘曰適爾聚忽爾散多者矜短者嘆不聚不散不短不多何矜何嘆何祈何俟以祈其延以俟其歸其徒之仁其師之功

演山集卷三十六

欽定四庫全書

演山集卷三十七

宋黃裳撰

禦試防

策題

問禮所以辧上下法所以定民志三王之時制度大備朝聘鄕射燕享祭祀冠防之義隆殺文質髙下廣狹多少之數至扵尺寸銖黍一有宜稱貴不以偪賤不敢逾所以別嫌明防釋回增美制治於未亂止邪扵未形上自朝廷下逮閭裏恭敬樽節歡欣交通人用不逾國以無事降及後世陵夷衰防秦漢以來無足稱者庶人處侯宅諸侯乘牛車貧以不足而廢禮富以有餘而僭上宮室之度器服之用冠防之義祭享之節率皆紛亂茍簡無復防範先王之迹因以熄焉傳曰禮𨿽未之有可以義起也而後之學者多以謂非聖人莫能制作嗚呼道之不行也久矣斯文之不作也亦已久矣抑將恣其廢而莫之救歟將因今之才而起之也

策一道

臣聞致道則求諸人以人者善之所在也及其行道也不可以求人惟人求道置法則從諸人以人者情之所在也及其行法也不可以從人惟人從法聖人之爲天下合眾善以爲道合羣情以爲法其爲教也則宜民下無異習其爲政也則宜臣下無異說若夫蠡管之見涓埃之善奚足以致哉聖人以爲物態有新故民情有好斁俗有盛衰時有彼此事有變常道有升降法有損益以道應時以法制俗當與萬物之理相得於無窮則夫善之所在未可以廢也當與萬物之變相適於無常則夫情之所在未可以廢也陛下所以三嵗一詔旁集天下之士親降聖問而使一介艸萊類得發其涓埃之情以助太山之崇髙滄溟之深逺如臣之愚何足以與此然而臣聞大道之世貨惡其棄扵地也不必藏於已則俗之於物輕矣力惡其不出於身也不必爲已則俗之扵我輕矣不以我累道不以物累我天敍之中夫婦之情父子之性君臣之義兄弟之序所謂有物者也天秩之中父厚於義而薄於仁母厚扵仁而薄扵義君無爲而尊臣有爲而累所謂有則者也方是之時上下之分烏用辧哉不必持衡與之爲輕重而人自以爲平不必探籌與之爲得失而人自以爲公其正不必規矩而天與之爲方圓其信不必符契而天與之爲取與方是之時上下之志烏用定哉以故天之象地之器鳥獸之文土地之宜未有仰觀而俯察者則象與器其孰制而用哉法無所始亦無所成禮無所益亦無所損道之下降在乎眾器之間而已人能輕物與我而相與爲天逰未有過禮而逾不及禮而偪者聖人蓋未有患也然而污尊而飲捭豚而食遂以爲禮搏土爲桴築土爲皷遂以爲樂營窟橧巢羽皮毛血聖人惡其鄙野太甚貴賤之分長幼之序飲食居處幾與鳥獸艸木無以異焉以故聖人作爲禮法以文其實營窟橧巢未利於居也爲之臺榭宮室艸木血毛未利乎食也爲之炮燔烹炙羽皮未利於服也爲之絲麻布帛污尊抔飲未利於飲也爲之範金合土网罟之利佃漁耒耜之利稼穡刳剡之利於川服乘之利於塗弧矢之利禦冦擊析之利待暴利用之法詳於此矣然後制禮之文施於飽食逸居之時使逺於禽獸朝聘之禮所以和君臣冠防之禮所以正男女祭祀之禮所以交鬼神爲之射禮以觀其志體爲之鄕禮以辧其齒位合其歡也爲之燕禮致其欽也爲之享禮𨿽然昔時鄙野之風稍趨於文而文之使人役有涯之生隨無窮之情忘不可亂之分狥不可必之物其性失中其心失性以非廢禮也偪以美沒禮也僭遂喪天禮之自爾者性命之情日入於衰薄有如橫流之衝失其大防汗漫而難制是以朝聘之禮不足以和君臣冠防之禮不足以正男女祭祀之禮不足以交鬼神射鄕之禮不足以仁州鄕食饗之禮不足以樂賔客然則禮之數豈可廢哉有數而無義則其制禮也不足以因情有義而無數則其制禮也不足以定分朝聘鄕射燕饗祭祀冠防之義髙下隆殺文質廣狹多少之數所以見於聖問而臣以爲禮法之行自聖與貴者始賢者先王以率愚貴者先王以率賤者也數度存焉其在宮室也廟各有數堂各有尺其在衣服也冕各有章旒各有寸其在車旗也常各有斿車各有乘其在器皿也所食之豆所獻之爵其數有多寡其用有貴賤𨿽然禮數之扵天下豈特進其不及之才斂其不平之气以就繩約然後以爲得哉有以多爲貴者以文爲貴者以大爲貴者以髙爲貴者以其外心者也有以少爲貴者以質爲貴者以小爲貴者以下爲貴者以其內心者也內之爲尊外之爲樂少之爲貴多之爲美是故先王之禮不可多也故常不丰不可寡也故常不殺惟其稱而已天下之人顧其教則謹其分明其義則進其徳此其所以致治於未亂止邪於未形歟不然而禮之近者適人之情禮之逺者明徳而反本芻豢稻梁庶羞酸醎以養其口椒蘭芳苾以養其鼻雕琢刻鏤黼黻文章以養其目鐘皷管磬琴瑟笙竽以養其耳疏房安車越席牀策以養其軆此適其情者也聖人以此救上古之鄙野不能使後世無文之目之於色耳之於聲鼻之於臭口之於味四肢之於安佚未有能克已復禮以爲仁焉則禮之近者適足使人流而爲淫泰乘而爲詐僞耳山之僭澣濯之陋豈可廢哉是故聖人之制禮也酒醴之美而元酒明水之尙黼黻文章之美而疏布之尙莞簟之美而蒲越槀鞂之尙丹漆雕鏤之美而素車之尙是故禮𨿽道徳之下及忠信之薄而道徳忠信所以不喪者禮實明之也禮之近者適人之情而人情之適未常放者禮之所尙不在乎美者而已二帝三代以法趨時以義起禮不能有異於此特其詳略未可同耳故臣嘗言道無常也未始有焉必有升降者禮法爲之也時無止也未始有焉或有彼此者習俗爲之也繼道以致用者善也制善以致治者法也異法者彼此之時異時者盛衰之俗異俗者新故之物物之新故俗之盛衰未始有常也則以法趨時以義起禮豈有一定之論哉是故聖人之在下者或淸或和以矯一時之俗而救其焉則有三子之行聖人之在上者或損或益以應一時之俗而救其焉則有三王之禮然而道失而後徳則二帝之趨時也致隆於徳未能以爲皇徳失而後仁仁失而後義義失而後禮則三代之趨時也致隆扵業未能以爲帝道也徳也業也皆聖人所能有者也其用之異者以制俗異之也皇也帝也王也皆聖人所能爲者也其名之異者以應時異之也臣謂有成與虧者法也無成與虧者道也無成與虧之中注之不盈酌之不竭萬法之造費之彌多資之愈有唐而後成周而後備於形色名聲不可以爲量數若夫制於禮者爲之非特不可以致治也必待數百嵗其智足以相備者而後全若夫休道者慮後而致隆則堯之所成周之所備伏羲旦暮而陳之奚必俟唐與周哉臣謂時之所緩聖人不以爲急俗之所惡聖人不以爲好是故五帝而上其書謂之三墳言大道也二帝而下其書謂之二典言常道也然而常道之用又其大道之降者歟不然而忠質之過也周以極盛之文而救之蓋自夏商之末仁義失盡矣則周之所以救其者其有禮歟盡仁之數以制禮盡禮之數以制法辧等之儀教節之度尢詳於二代則大道之降者未足以爲怪也後世之難治惟其物我大重我重而逾物重而偪無窮之欲不測之變不可以略制也行法之吏至於三百六十而後已豈其好詳哉禮以義起法以時行而已臣觀三代之盛忠質文之不同道服器官之不同法相沿以情相革以迹朝聘之勤燕享之歡祭祀之誠防姻之好歡然有恩以相愛粲然有文以相接彰之以車服揚之以聲音光之以詩書明之以藻色其猶一元之散遂華萬物而爲春歟和气之中聲色萬類飛者翔走者伏潛者躍並行而不相悖並育而不相害莫知爲之者三皇之世未著於徳義其猶一元之含萬物歟二帝之諭則向乎春矣陛下體道在上造化羣材因革庶政教令刑禁下行上施其猶天道之運四時歟作者使復枯者使榮則春之風雷散者使斂華者使實則秋之霜露將與有生之類還淳反一而爲太古之逰固陛下之志也若夫宮室之度器服之用冠防之義祭饗之節率皆紛亂茍簡未復三代之遺法豈可望哉念此宜聖防之所及也臣聞不能以禮趨時則其爲法也無功不能以義起禮則其爲法也無道禮樂之情同明王以相沿知禮有所因三王異世不相襲禮則禮有損益商因於夏禮所損益可知也損其文而益之以質故也周因於商禮所損益可知也損其質而益之以文故也其或繼周者𨿽百世可知也文則質救之質則文救之文質相代而趨於中蓋𨿽百世不能昜也僞者文之過野者質之過繼文之過必過於質而救之此孔子所以欲從先進歟時也惟夏之從車也惟商之從服也惟周之從樂也惟舜之從鄭聲之淫非所可欲者也文之俗皆溺於此樂則惟舜之從然後鄭聲可以放焉自秦繼周禮之情不能有所因乃滋法令以酷天下禮之文不能有所損乃極奢侈以窮其欲不能以智出義以義明徳不能以仁出禮以禮明分茍以徒法而制天下禮之近者又從而充之古逺而難行者類棄而不爲遂使天下之俗流而爲淫泰乘而爲詐僞淫爲鄭聲殆爲佞人則其制天下也適足以爲亂焉豈能辧上下定民志使恭敬樽節歡欣交通以戴其上哉若夫諸侯乘牛車庶人處侯宅貧以不給而廢禮富以有餘而僭上宮室之度服器之用冠防之義祭饗之節率皆紛亂茍簡未足以爲怪也漢文帝好道家之學以爲繁禮飾貌無益於治皆罷去之専務朴素然而文帝豈能監周之而致然哉會其所好適近聖人繼周之意故其屋壁得爲帝服倡優得爲後飾賣僮婢妾富人大賈皆得以上僭莫之制焉斯亦文帝不能以義起禮之過也嗚呼文帝畏甚髙論而釋之與言秦漢間事而已唐太宗好三代之禮樂房杜不能對者故其爲禮也沿秦故以爲漢沿隋故以爲唐其治卒愧乎三代而使三代本數末度寂寥數千載間未有能振之者可勝惜哉陛下慨然有志於此將欲貧者不至於廢禮富者不至於犯義文不至於野趨乎文質之中非特天下後世受其賜也斯文不亦幸乎臣聞有其徳而無其位不敢作禮樂焉爲其無行禮樂之權也有其位而無其徳不敢作禮樂焉爲其無立禮樂之道也而今陛下尊爲天子有其權矣徳爲聖人有其道矣何憚而不爲然而不能因俗則禮失人不能制俗則人失禮禮失人也無情人失禮也無分陛下以義起禮而臣言其所以因俗所以制俗而已寒暖燥濕異气剛柔輕重異齊器械異制衣服異宜飲食異和此天理之所異者俗之所宜先王之所因析言破律亂名左道淫聲異服奇技姦色行僞而堅言僞而辯學非而博順非而澤有疑於眾圭璧金璋錦文珠玉或不中度或不中幅或不中量或不中儀有行於市此人僞之所異者俗之所病先王之禁因其所宜而弗禁其所異天下之人心與物化志逐利往譬如新生之犢猖狂而趨未知其所向則𨿽以義明法以數定分斂其放肆以就繩約亦已勞矣是故大司徒施十有二教所以因俗者一所以制俗者四太宰以八則治都鄙以禮馭其民則其制俗者也以俗馭其民則其因俗者也蓋惟聖人以道出法以徳制行然後能爲因俗而與之同能爲制俗而與之異其因俗而與之同也則能使之歡欣交通其制俗而與之異也則能使之恭敬樽節禮之逺者使之知所尙焉則能明徳反本而不溺於忠信之薄道徳之下衰三代之禮可得而終始也此臣之計也

演山集卷三十七

欽定四庫全書

演山集卷三十八

宋黃裳撰周禮義

攷其徳行道藝而勸之

六行人之徳性所有者也六藝人之才性所有者也自其徳行而充之以知致仁以仁致聖髙明之徳也以義致忠以忠致和中庸之徳也以性立徳以徳制行以孝事其父母然後能以友事其兄弟以睦善其內親然後能以姻善其外親以信任其朋友然後能以仁卹其鄕黨睦婣之於孝類也而孝生扵上徳之仁任卹之於友類也而友生於中徳之義自其才性而充之以禮得中其性正矣以樂得和其情正矣然後射足以觀徳禦足以觀智書足以探心數足以究物賢愚貴賤其性之根皆有是徳其徳皆有是行其性之幹皆有是才其才皆有是藝而或廢天以僞狥物以欲不能勿動以之仁母我以之道聲色勢利之中芒昧其眞天資之茂雕落殆盡充之以就名不足以爲賢能充之以事親不足以爲子弟日爲庸人因循以老天下皆是也先王以謂徳行道藝人性之所固有者在上之人不能作之使興育之使成而已人見其自溺也以爲未嘗有才焉可勝惜哉州長之職攷其徳行道藝而勸之糾其過惡而戒之則其作之使興育之使成者歟萬民之學行藝不得其實者以其無所攷不進其實者以其無所勸不得其實則人僞誘之不進其實則物累畫之嗚呼天之所與我者先立乎其大者而小者不可奪然而大者不能作之使興育之使成則其小者進焉以過廢中以惡厲善而欲成人有徳小子有造豈可得哉先王患其佚逰自棄流扵城闕之間二千五百家合之而爲之州教之而爲之序率之而爲之長先王之作人才以爲好勝而喜爲名惡辱而憚爲惡人之情也好逰而外狥惡勞而中廢人之情也二情而一勝可與爲善可與爲惡吾將進人於善則當使其好勝之心生狥外之心死攷而勸之則乘其好勝之心而作之者也糾而戒之則乘其外狥之心而作之者也升秀士以至扵選升選士以至於造或不徵於鄕或不徵扵司徒凡以勸者也罰之以金撲之以楚或移之遂郊或屏之棘寄凡以戒者也以人之情聞善而喜則爲之明善能以爲之唱以人之情見賢而服則爲之立賢才以爲之長長之者其徳足以使之尊唱之者其義足以使之樂好勝之情尊徳樂義之心同炎於中彼將踴躍而趨憤悱以作矣佚欲倦怠之情奚暇從事哉然而州長之所勸以進其善州長之所戒以黜其惡亦若是而已矣進於六藝則成其性之中進於六行則成其性之徳所謂賢者則長於徳行者也所謂能者則長於道藝者也徳行之教內資乎人者也外有六藝爲之正道藝之教外入乎人者也內有六徳爲之主是故六行顯矣防則通乎神六藝粗矣妙則通乎道然則攷之所至勸之所加豈可略哉書之不得其詳不足以攷故欽敏任卹者閭胥書之孝友睦婣有學者族師書之徳行道藝者黨正書之所書者寡所察者詳故也攷之不得其實不足以興故行藝者州長攷而勸之過惡者州長糾而戒之所勸者廣所勵者眾故也州長之所勸書之屢矣大夫之所興勸之屢矣先王尢慮鄕裏之吏書之有所不公攷之有所未至爲之司諫焉巡問而觀察之書其徳行道藝辧其能而可任於國事者以攷鄕裏之治以詔廢置然則州長之所攷烏得不悉哉萬民之學其賢有六徳矣其能有六藝矣仁與之榮矣天與之爵矣志重而物輕矣義重而利輕矣鄕老之尊大夫之貴不可慢以待也待之以實不可略而興也興之以禮東南之主以義望賔西北之賔以仁望主歌吹降登獻酬去來以示鄕人徳之可尊義之可樂然後獻其書焉王尊其所獻拜而受之也以書者道之所存王寶其所受登而藏之也以徳者天之所敍以其有仁徳而使之爲卿以其有知徳而使之爲大夫以其有義徳而使之爲士先王之世賢者在位以長民徳而無異道能者在職以治民事而無異政是何故也司徒受教法扵王公卿大夫受教法扵司徒鄕吏受教法於卿大夫萬民之學受教法扵鄕吏則其所以教民者諸侯羣吏之私不與焉資諸王而已先王之民興於賢者之徳風安於能者之政事協其情契其志此何故也使民興賢還以長之深協其民之好惡使民興能還以治之深中其民之利病則其所以進人者王之私不與焉委諸民而已屬之而讀法也相習以善會之而射也相習以藝屬之而飲酒也相習以禮率之而從獸也相習以戰徳行之實僞道藝之精粗下不能逃扵民上不能逃於吏徳行道藝外之所受不能有異於王內之所受不能有異於天在朝所謂卿大夫士在鄕所謂長正師胥在軍所謂軍將師帥昔時鄕教之中同爲儒者而今同爲天子之吏豈有異趣哉然而自秀士而升之以至進士自有造而加之以至有徳大夫得之以爲賔天子得之以爲吏萬民得之以爲長而防黨正之所書州長之所考勸之以進其善戒之以黜其惡未有能成其性者也

官刑上能糾職

吏以徳稱位有三曰善曰欽曰正而欽正者善之類也吏以能稱職有三曰能曰法曰辧而法辧者能之類也人各有能事各有職以能應職應事以事應物事以日生而無窮物以時變而不測先王之治事物使之以時偕行而作與時與偕極而復則推羣吏以能應職而已然而羣吏弗致其力則不能盡其能先王弗致其刑則不能盡其力適足以廢事不足與立適足以厲物不足與應尢天下之患也上能糾職所以有官刑焉八法之治官府官聨而上處人而使之之法也官常而下治人而作之之法也官刑以糾其惡官計以勸其善然而不能糾其失職者則亦安得官計之善而勸之哉必有糾職之刑乃有稱職之賞然而羣吏之於庶事先王分職以任之出法以制之不先乎事而令之及其事至然後爲之所是慢事也先王有刑以糾百官然而不先乎刑而告之幸其不共則置之法是罔人也先王智不慢事忠不罔人而況王宮者乎宮者國之本也國者天下之本也爲國之本制治不嚴則其望天下之治也不亦難乎是故大司徒令扵教官曰各共爾職修乃事以聽王命其有不正則國有常刑小宰令扵百官府曰各修乃職攷乃法待乃事以聽王命其有不共則國有大刑在王宮則責之以事上之恭在官府則責之以臨下之正然而不攷乃法謂之不共法者能之類也不共則有常刑而已斯亦上能之意歟有常法無常人有治君無治法法者治之具也人者用治之具者也先王之法固善矣不得善人而用之則或以善法厲民者豈法之罪歟是故先王善其法則善其人或以刑善之或以賞善之刑賞非善其人之道也作人以趨善而已八柄之馭羣臣有曰廢有曰奪有曰誅此以刑之類作之也有曰爵有曰祿有曰置此以賞之類作之也善能人性之所固有者無以作之則其長人者熄治人者喪可勝惜哉先王惜其才徳之美爲之成始則有鄕三物以教之教人以徳爲主故其刑也上徳糾孝爲之成終則有官府之八法以治之刑計之於八法則作成其才徳者也治事以能爲主故其刑也上能糾職然而稱職者賞廢職者刑豈一日而致哉其在鄕黨也教之已善養之已正攷之已實不率者旣屏之矣其在官府也旬終則令正日成月終則令正月要嵗終則令正嵗會不舉者旣誅之矣從政之中日謹其成月謹其要以其有嵗終之廢置見置者勸見廢者攺以其有三嵗之誅賞及其誅之也廢置已再矣是故誅之義也不爲不仁賞之仁也不爲不義馭過之誅能使廢者因以取置置者因以取賞未有馴致其惡以至於誅者也是故先王之治天下六典之書推而行之者有六職六官之職贊而行之者有六旅爲天官者謹於治爲地官者謹於教爲春官者謹於禮爲夏官者謹於政不失其序爲正者専於治要爲師者専扵治凡爲司者專於治目爲旅者専於治數不失其任有名爲之累焉則其失職非所欲也有刑爲之累焉則其失職非所敢也然則先王之官刑豈常試哉設之使之有懼而已

辧廟祧之昭穆

社稷報物利也宜其所居而右之有成其物之意焉宗廟報親恩也宜其所居而左之有生其親之意焉親有逺近恩有隆殺然後親親有仁尊尊有義長少有別男女有序若夫服之盡者不殺其恩廟之逺者不降其制則不死其親之意豈足以爲仁哉是故先王之扵廟祧爲之親疎多少之數以多少之數辧其分故王立七廟諸侯立五廟大夫立三廟適士二廟官師一廟以親疎之數辧其恩故七廟一壇一墠五廟一壇三廟二壇二廟一壇先王之教天下上治祖禰下治子孫旁治昆弟序之以昭穆別之以禮義系之以姓而弗別綴之以食而弗殊其夫屬乎父道者妻皆母道也母之則尊之矣其夫屬乎子道者妻皆婦道也婦之則恭之矣然後男女有別長幼有序先王以此教民號爲人治之大然而卽吾廟祧之昭穆未有辧焉則以人治之大者而率天下是則難也以仁致禮以事其親所以有廟以義斷恩以等其親所以有祧不可屢以祭也則止於享嘗不忍遽以去也則止於黝堊君子小人之澤五世而斬二祧之親則在五世之外者烏得不殺服盡而義輕二祧之昭穆則異於在五廟者烏得不辧先王之治天下明則有禮樂幽則有鬼神然其序義亂於幽閴之中則安能正其生者邪小宗伯之職謹禮扵幽則辧廟祧之昭穆謹禮於明則辧吉凶之五服車旗宮室之禁然而宗伯之辧蓋已久矣先王尢慮尊卑之分尙或不嚴乃有禘焉非特爲其祖之所自出以其祖配之則以審諦昭穆爲主然則昭穆之不可亂也可不愼哉合食於太祖禮之尙親而主愛者也以情先焉爓熟物之近於人情者也不近於人情非禮之宜也不足以致愛焉故祫主於饋食審諦昭穆之禮尙尊而主欽者也以意先焉血腥禮之逺於人情者也不逺於人情非禮之至也不足以致欽焉故禘主於肆祼獻祼之享先王也其猶禋禮之事上帝歟泰壇之禋泰圻之瘞資物以見其誠焉未若物忘而誠在也然而審諦之時尊中之醴爼上之腥滌蕩之聲葆大之器不足以勝其志則小宗伯之辧豈敢略哉

演山集卷三十八

欽定四庫全書

演山集卷三十九

宋黃裳撰

周禮義

王功曰勲

有王佐之學則能収王佐之功有內聖之徳則能建外王之業然而內聖之徳資於王佐之學而後至外王之業資於王佐之功而後成內聖之徳未嘗多學而不見其所違者有一以貫之也無所不學而不見其所聚者有精以損之也精一作聖乎內而王則聖徳之顯而已王所謂大者與王化之則不可以其形拘王所謂明者與王圖之則不可以其象定有功於王如是之髙明也則謂之勲焉勲者功之上達者也然而王佐之學可得聞乎荀子曰學者以聖王爲師揚子曰學之爲王者事其已久矣惟聖與王皆原於一所謂一者三者相合而未相離者也由一而之天則聖者王之內也大徳立焉由一而之人則王者聖之外也大業立焉得一之體則其逰乎天人運乎內外皆其用耳一之離在天爲象在地爲器在人爲法形色名聲布列乎萬物不可以爲量數學者各奮其才智而取之或得其方者而失其圓或得其粗者而失其精或得其小者而失其大得其小者其功或爲治勞或爲戰多得其偏者其言或爲百家之小說其用或爲覇者之佐或爲官長王佐之學不然師聖以盡倫師王以盡制惟聖與王皆原於一故其合而言之則謂之道而已大臣以道事君行止在我而不在乎人富貴在徳而不在乎物其待物也非其義也非其道也祿之以天下弗顧也系馬千駟弗視也其待人也非其義也非其道也一介不以與人其待已也非其義也非其道也一介不以取諸人囂然爲我幡然爲君惟道所在不知有物之能累我也故其降道於徳則爲內聖之化聖而能化則無所不通以無所不通者運諸言意之上與王之天降徳於業則爲外王之仁王而能大則無所不備以無所不備者建諸事業之中與王之人之人所以明道之天所以神徳由大而化之則仁復乎徳而吾君爲帝矣由聖而妙之則徳復乎道而吾君爲皇矣是故百姓謂我自然者其功上達乎天道故也帝力何有於我者其功上達乎神道故也然而孔子稱天之大則曰巍巍乎惟天爲大稱堯功之大則曰巍巍乎其有成功夫有成功則向於王矣是故古人以勲號堯而勲上達不可得而見也無能名焉聖人則以巍巍稱天之大稱堯之功則王功天功也非人之所能爲也興事造業成之以道故民無得而稱焉周南王者之風聖人之事未嘗言功以其上達則不可得而言故也周之臣惟周公爲有勲勞於天下系之以周南固其義也國功人功也非天之所爲也興事造業成之以力故民得而稱焉召南諸侯之風賢人之事也未嘗不言功是故鵲巢則言積功累行以致爵位羔羊則言鵲巢之功致繋之於召公固其義也然而人功累而後成累之至則亦上達矣是故王道成於騶虞可以言功矣而不言者以其上達則不可得而言故也然而古之事其君者爲公者有道爲卿者有徳爲士大夫者有察與智王功之臣能下而爲五功也猶道可以言器五功之臣不能上而爲王功也猶器不可以言道伊尹周公有道者也其佐非特王也內可以佑聖其職非特宰也上可以論道故其功之成也格於皇天老子曰公乃王王乃天公則上達王則內聖自非上達之公與王坐而論道不能內聖其徳之於天道而後已是故言王之職則裁成天地之道輔相天地之宜言公之功則論道經邦燮理陰陽而使萬物各由其道然而萬物可使由之不可使知之則公之有功於王不亦至乎伊陟臣扈有徳者也足以爲佐而已佑聖則未也足以爲宰而已論道則未也故其功之成也格於上帝伊陟之功以言伊尹則不足以言巫咸則有餘然而非勲之至者耳統天地者陰陽也統萬物者天地也孤之有功於王足以寅亮天地而已未足於燮理陰陽足以貳公而已未足於佑聖猶言太宰之職以祀大神則爲不足以享先王則爲有餘然而能紹上帝則烏得不以爲勲哉非勲之至者耳孟子曰湯之於伊尹也學焉而後臣之威公之於管仲也學焉而後臣之湯學伊尹以物狥道故其外忘而內重威公之學管仲以道狥物故其內忘而外重外忘則功出於道故伊尹之功格於皇天外重則功出扵物故管仲之功曽西之所不爲者嘗惜仲之才因敗以爲功轉禍而爲福可謂美矣然而門內之屏楹間之坫不攝之官三歸之臺爲之動心王佐之才屈於聲色勢利之中不能以道自勉而又烏能以上達勉其君哉故孟子曰管仲得君如彼其専也行乎國政如彼其久也功烈如彼其卑也爾何曽比予於是故君子爲其君閉邪則曰仲尼之徒無道威文之事者是以後世無傳焉爲其君陳善則曰保民而王莫之能禦也必使其君之仁無敵於天下則以爲王徳必使其民莫知爲之者則以爲王化然後収功扵王道之大成是故孟子患不得其君耳不患其道不行於天下患其功不成於我耳不患其君不爲王者惜夫孟子以禮義進扵諸侯而諸侯以勢利求於孟子其勲不見於後世可勝惜哉管仲之後有公孫鞅始說孝公以帝道而未之入也則以王道說之次說孝公以王道未之入也則以霸道說之嘗謂狥已者夷吾也狥人者商君也彼方有所狥焉烏有上達之勲以致內聖之王者乎降及於漢君欲其臣無甚髙論而臣屈而就之與言秦漢間而已時君不過爲賢王而至有雜霸者或自其臣徒以儒宗居宰相位持祿飬交阿防自售而已𨿽大有爲之君而臣其所教者可勝惜哉嘗謂其學不如荀楊子之言其行不如孟子之去就其事不如伊周而欲爲王功也不亦難乎

百工飭化八材

攻金之工七攻木之工七攻皮之工五設色之工五刮摩之工五搏埴之工二以夫五材而加皮玉設色其爲八材也歟修飭以力謂之飭形移其形之謂化飭木而化之其載物也則爲輪輿其濟物也則爲舟楫其敵物也則爲弓廬之屬飭金而移昜之以容則爲鼎量以斷則爲劍削以鳴則爲鐘磬之屬飭皮而移易之則爲函韗之屬飭土而移易之則爲甗甒之屬飭玉而移易之則爲圭璧磬佩之屬飭色而移易之則爲畫繢纁緇之屬水火之材飭而化之運用六物者也九職以任百工故其言詳六職言其所以爲百工者故舉五材而已六職之序王公出法以賜百工者也士大夫行法以督百工者也商旅阜通以資百工者也農夫播植以養百工者也嬪妃化治以成百工者也是故百工之序在其中焉相髙下視肥磽序五種君子不如農人相美惡辧貴賤君子不如賈人陳繩墨設規矩便備用君子不如工人以義理財以知創物則未有如君子者是故王公士大夫之序在其上焉天下之民無致養之物無以爲生無致用之物無以爲利財成天地之道輔相天地之宜王之務也太宰以道佐王者也五穀有本而已太宰任農輔之以生艸木有生而已太宰任圃輔之以育山澤之材有生而已太宰任虞輔之以作鳥獸有能相育而已太宰任藪輔之以養蕃八材有爲民器之資而已太宰任工輔之以飭化五行之气爲象而有五辰爲器而有五材爲徳而有五性五材之有爲器之資爲器之理蓋已久矣必有智者爲之創物巧者爲之述事然後五材之用著焉而百工不能上達者也茍非智者爲之出道而觀象降象而觀器然後制其象器而用之備物致用立成器以爲天下利以象寓意以器藏禮則𨿽百工之巧安所用哉伏羲之网罟神農之耒耜黃帝堯舜之舟楫杵臼弧矢以濟萬民以威天下耒耜网罟弧矢杵臼有取於卦象而爲之自非遺數不能極數忘象不能定象忘象遺數獨寄萬物之表然後觀象以設卦尙象以創物則夫网罟之類自非聖人豈能制哉其鑠金也有之以爲利其凝土也無之以爲用一器之防爲之內者天理至深眷意至圓爲之外者其分足以嚴天下之守其制足以便天下之用是知日造而不知之者百工也日用而不知之者百工之務窺理所在則能審曲正軆所向則能面勢圜者中規方者中矩立者中縣衡者中水直者如生繼者如附此其巧也其爲弓也辧其安危之人其爲輪也辧其髙下之地其爲函也辧其丰約之軆其爲鐘也辧其小大之量其爲兵也辧其攻守之國此其知也若夫仰以觀象於天俯以觀法於地旁以觀萬物而有作焉則非百工所與者也先王之世或爲滛巧以蕩上心者禁或爲奇技奇器以惑下志者殺故其百工知述智者之事知守智者之法飭化八材興事造業以貢於上而已然則六職之序百工得與王公士大夫相爲用於天下蓋無愧焉

占六夢之吉凶

吉凶之變休戚之情系於王者有系則有憂有憂則有感有感在外則見乎蓍有感在內則見乎夢寐王之於民以吉與之同患惟恐其弗得故季冬聘王夢獻吉夢於王王拜而受之以凶與之同患惟恐其弗去故捨萌於四方以贈惡夢遂令治難敺疫賢能之書天遺王以治民者也謂之天工萬民之數天遺王以守邦者也謂之天民吉夢天遺王以休證者也謂之天佑王拜而受之非徒尊賢也非徒貴民也非徒喜夢也所尊所貴所喜有天存焉故爾噩思喜懼或心所懷或情所感而見之於夢非夢之正者人也非天之所爲也不噩不思非喜非懼而見於夢夢之正者天也非人之所爲也然而占夢於夢之非正者尢占其吉凶蓋在人者烏知其非天邪或之使耳精者天徳神者人道人之精神豈能皆全於天旦晝爲形所囿爲物所絏則遂逺於天地之神陰陽之理昧於禍福之機妖祥之釁莫之悟焉人之精神寐則魂從其所逰寤則志從其所運寐則靜靜則定定則淸淸則虛虛則明虛也無所不觀明也無所不照精神反一遂與天地陰陽流通故與萬物俱一气耳無幽無明無逺無邇是故禍福妖祥成敗得喪之理可周覽焉安能逃我哉占夢之官以其與天地流通故觀其捨以其與陰陽流通故辧其气掌其嵗時占其吉防其聘王夢而占之也吉者以獻防者以捨夫能以寐致靜以靜致定且能流通如是況吾王乎書曰恭黙思道夢帝賚予良弼能恭則莊能黙則靜思道則能損實以爲虛致虛以爲明然後精神遊乎無何有之鄕而接帝於不可測之境得所賚焉非王之髙明而誰能之不噩不思不喜不懼夢之正者也大抵五行之數寐則兆於夢中寤則兆於聲色形軆之表而或兆於朽骨之象枯莖之數記曰淸明在躬气志如神嗜欲將至有開必先又曰國家將興必有禎祥見乎蓍動乎四體玆其有開者歟然而舎萌於四方以贈惡夢其妖爲夢也烏可贈其禍爲疫也烏可敺天時人事固有相感而廢興者如之何不可敺不可贈邪

演山集卷三十九

欽定四庫全書

演山集卷四十

宋黃裳撰

論語孟子義

君子多乎哉

道之在天爲象在地爲器在人爲法三者之未相離則有一焉而已及其下降於域中散萬於形數學者各奮其才智而取之或得其方者而失其圓或得其粗者而失其精或得其華者而失其實其言爲百家之小說其事爲百工之末藝巧者以爲新奇機者以爲便捷各以其所能名於技藝之中惟恐其多弗之及也不足以相勝君子之學得其未相離者不器以應大器以受動則實靜則虛以多而求之猶其求天之圖也顧其有嘒之星少頃之云豈足以得天哉吾多能鄙事則其應分而已𨿽然聖人之防於藝豈眾人之所能爲哉其能禮樂也非特鐘皷玉帛而已與天地同和與天地同節君子之所及也其能射禦也非特主皮執轡而已升降之儀與其志通疾徐之節與其意會君子之所及也其能書數也非特縱橫之畫會乘之算而已道理之精粗象器之終始君子之所及也然而言其至變也此其蘧廬耳言其至精也此其糠粃耳吾何容心於其間哉其智固足以君國其仁固足以子民茍爲於多能所累則能與之校者君子之道不亦逺乎事物之上未形之一特収其靜復又將散出之事物之間則又有相一者蓋道之麗乎形則有大小麗乎數則有眾寡在人之得則有賢眾在人之法則有詳略而大者理使之治小多者理使之宗寡眾者理使之資賢要者理使之制詳是故事物之間君子執其眾小詳多之所宗者以相天理而已以大道治一由一以往其爲十百千萬則眾人治之以大法治會由會而下其爲要凡目數則有司治之然後君子之道至焉聖人之於天道者也未形之中出與萬物酬酢及其蕓蕓者歸寂寂以復則吾將兩忘矣或者迎隨而不可得也此其所以爲聖焉然而孔子以不多言君子不諭其爲聖之說蓋多能且不足以名君子況聖人乎

有徳必有言

自得之謂徳然而君子不忘其接物而有應焉故必有言自愛之謂仁然而君子不忘其成物而有義焉故必有勇言也勇也君子之餘事爲事物而有之不足以名君子而名於言則非爲乎接物而爲之故不必有徳名於勇則非爲乎成物而爲之故不必有仁蓋夫言之實在徳而心者徳之所自出焉勇之體在仁而性者仁之所自出焉言也勇也豈其智與故爲哉心虛而徳至得一而仁至方其有得也世習物累不能實其一至虛之中偶有所感而得之存爲志慮捨爲意思其猶柷歟有物觸其中則鳴非柷求鳴於物也考之以理則爲之論難之以疑則爲之辧以興則爲歌詩以教則爲誥令約而明多而類𨿽然豈其得已而言哉道之在我乃天任我以應物耳物之來𨿽欲無言而不可得焉其心盡矣其徳至矣然後體仁而安之物理窮性分定靜而不可撓柔而不可折其抱者眞其守者約安靜之中有義感之𨿽欲不勇而不可得焉或勇於任或勇於去或勇於死或勇於四誅或勇於一怒其猶水之道乎其性順其體柔其勢下及其行也不可禦卻不可滯礙萬折而東之方圓曲直其數不可計也其歸則趨於一而已蓋由徳而言謂之至言顏淵閔子善言徳行則由道而言者也由仁而勇謂之至勇曽子自反而縮𨿽千萬人吾往矣則由仁而勇者也及其物去事止則言也勇也君子不居之仁徳之邸而已名於言勇者其言無實其勇無體言生於心而心無徳主之故其言無法勇徒作於气而气無仁守之故其勇無義孔子不知子路之仁子貢不聞孔子之言性與天道則其名於言勇也言有時乎窮勇有時乎屈又何足怪哉

唐虞之際於斯爲盛

一人之才足以爲善矣合十人之才則一人有所不能勝矣何則十人之才非一人之所能至也十人之才足以爲善矣合百人之才則十人之才有所不能勝矣何則百人之才非十人所能及也成周之時以左則麟之儀儀鳳之師師而文無不宜以右則螭虎元元鷹隼防防而武無不備文無不宜武無不備又豈止百人之才哉前乎此則人才爲未成後乎此則人才爲已替然則人才之盛其惟周乎此唐虞之際所以於斯爲盛也且唐虞之治以平水土則非無禹也以播百谷則非無稷也以典樂則有防以納言則有龍其得人亦可謂至矣然鴻荒之世爲未逺而典章文物尢多闕焉迨夫太王之肇其迹王季之勤其家十五王而文新其命十六王而武廣其聲其積累非一世也周召爲之輔翼太公爲之爪牙散宜生之徒爲之奔走禦侮其致治非一人也積累非一世致治非一人是以賤而至於兔罝之武夫莫不好徳況其貴者乎卑而至於漢上之防女無思犯禮況其尊者乎宜其虞舜所不能及也夫伯夷得聖人之淸而已於任有所不兼焉伊尹得聖人之任而已於和有所不兼焉兼之而集大成者孔子一人而已法始乎伏羲則有所未成成乎堯舜則有所未備備伏羲堯舜之法者周而已然則周之所以得人者豈特時之所會亦上人作成之耳

當務之爲急

知本然後知類知類然後知序知序然後知務其類異同其序先後見於事物之間不可以爲量數由本而觀之統有宗會有元君子之智未嘗求知其不可以爲量數者茍知其本然後當於務焉以孝悌立仁之本以忠恕貫道之類千嵗之日至尢逺而難知者也吾於天星之間求其故而已鬼神之情狀至幽而難知者也吾於魂气之間觀其理而已是故以道治天下以心治四海國治然後天下平當務在乎先誠其意黎民於變時雍當務在乎克明俊徳若夫急親賢之爲務則其智之所以爲仁歟五常之本同出於道聖人之合道以自爲離道以爲天下其愛物也離道以之仁其利物也離道以之義其待物也離道以之信其接物也離道以之禮若夫智則知斯四者而已仁不當務其失也泛義不當務其失也刻信不當務其失也虛禮不當務其失也煩四者之得失貴諸智焉則智之任不亦重乎堯之仁憂以天下憂其不得舜而已舜之仁憂以天下憂其不得禹而已洪水橫流而民有墊溺之憂禽獸偪人而民有傷害之憂五穀不登而民有饑餓之憂方是之時茍使許行之徒墨者夷之爲天下計則彼將勞苦頓瘁且與四憂之民爲轍中鮒相濡以濕相煦以沫自以爲鱐而後已烏足以爲仁哉堯舜不然堯使一人舜使四人得益而傷害之憂忘得禹而墊溺之憂忘得稷而饑餓之憂忘得契而近於禽獸之憂忘然則二帝之宅厥心可謂眞智者也惟堯宅厥心乃克立玆常事司牧人以克俊有徳則文王不徧物也克知三有宅心灼見三有俊心以敬事上帝立民長伯則文王之不徧愛也有司之事所用所之庶獄庶愼罔兼於玆罔知於玆然而文王之宅厥心亦以有司之牧夫而已堯宅心於舜而五臣爲之用舜宅心於禹而八官爲之用文王宅心於牧夫而凡百有司爲之用是故君之道無爲而尊臣之道有爲而累舜文之仁智後世無以加焉嗚呼吾生也有涯知也無涯後世之人爲知所誘用知者蔽作知者鑿或以累生或以害道不能緣督以酬萬變豈有他哉不知其本之過也

一介不以與人

一介不以與人所以絜人不以取諸人所以絜已一介之賤非人所貪也弗取者易非人所吝也不以與人者難常人之情且謂簞豆之食嘑爾而與之行道之人弗受蹴爾而與之乞人不屑則夫一介之賤不取諸人奚足爲亷者耶不以與人則爲一介仁而已伊尹謂吾不然吾以非義而與人使人以非義而受我是貽人以不義者也使不知我者觀之吾寜爲不仁而不使人爲不義此其所以爲伊尹歟此天下所以爲已任歟百姓之譽違道以干之使已爲仁而使人爲不義則覺後知者復有何道哉故曰一介不以與人所以絜人不以取諸人所以絜已然而伊尹祿之以天下弗顧也系馬千駟弗視也一介不以取諸人豈足道哉祿之以天下弗顧也系馬千駟弗視也自其一介不取諸人而充之耳孟子所謂萬鐘則不辧禮義而受之者是亦弗充而已一介不以取諸人而充之則不爲宮室之美而易鄕爲身死而弗受者一介不以與人而充之則不爲所識窮乏者得我而爲之易鄕爲身死而弗受者然則所樂非通也萬鐘於我何加所憂非窮也一豆於我何損如是而往也吾欲使是君爲堯舜之君吾欲使是民爲堯舜之民也其爲義也孰禦窮而失義者龍斷之罔墦間之顧爾窮不失義故士得已焉達不離道故民不失望焉取與之際非其義也無以立我非其道也無以副天下之望鄕爲身死而弗受今爲妻妾之奉爲之鄕爲身死而弗受今爲所識窮乏者得我而爲之達而離道者也窮不失義昜達不離道難一介不取諸人易一介不以與人難蓋夫逹不離道達而爲人故也一介不以與人窮而爲人故也

引而不發

君子之教人嘗欲以所思勝所學以所得勝所聞蓋學而聞之者外也思而得之者內也內非外則由中出者不行此君子所以引之也外非內則自外入者不止此君子所以不發之也引之者所以使之至不發之者所以使之思有所至則所聞者多矣有所思則所守者約矣蓋天下之理多則惑少則得博以學所以致其多精以思所以致其少多所以爲學少所以爲道而君子之造道也在於自得而已則其教人也可以不至於自得而已哉蓋道不欲雜雜則多多則擾故其教人也不憤則不啟不悱則不發凡以欲其自得於道而已此所以引而不發者歟孔子之於門弟子其博之也則以文其約之也則以禮其教之也則以文行忠信此所謂引之也性與天道子貢所不得聞鬼神之道季路所不得問所謂不發之也𨿽然此特施於弟子之問而已若夫誠至而不能問問一而不能二則又將叩其兩端以竭之然則聖人之教人豈一端而已哉而後世之士不明乎引而不發之意故可詳而略學者所以蔽於約而不知統可略而詳學者所以惑於多而不知要則豈所謂善教人者哉

演山集卷四十

欽定四庫全書

演山集卷四十一

宋黃裳撰論

聖人以淸爲難

進退去就之間辭受取與之際人之所難全也萬鐘𨿽多不由其道則有時而不顧一介𨿽防不合於義則有時而不取者爲其有害於淸也天下皆知去就取予之爲難而不知所以爲淸者君子之所尢難也段幹木逾垣而避泄栁閉門而不納將以爲淸矣柰何其介也陳仲子避兄離母處於於陵將以爲淸矣柰何其狷也世之人不明乎道不稽乎義慕聖人之淸節者不流而爲狷則流而爲介矣則淸也者尢人之所難全也聖人之於天下𨿽極人之所不能而人之所難者聖人亦不得而易之也博施濟眾非聖人不能爲也而孔子以謂堯舜其猶病者聖人果病於此乎知人安民非聖人不能盡也而禹以爲惟帝其難之聖人果難於此乎是不然蓋知其爲難而非不能也故爲之嘗不勞而有餘裕焉傳曰君以爲難其昜也將至焉君以爲易其難也將至焉聖人以淸爲難殆爲是也孔子曰克伐怨欲不行焉可以爲難矣利欲之心恥而不行聖人固以爲難孰謂淸而可以昜爲也有人焉非其君不事非其民不使治則進亂則退百世之下聞其風者頑夫亷懦夫有立志其人曰伯夷聖人才曰聖之淸而已果且以爲不難乎有人焉危邦不入亂邦不居不以邪害義不以利累形十乘之馬棄而違之其人曰陳文子孔子尙曰淸矣果且以爲必難乎故得其一節𨿽陳文子之潔身聖人而且與之語其極致非伯夷之救不能與此然則魏之徐邈髙而不介潔而不狷宜盧欽以爲淸也以爲聖人爲難徐云所易則過矣然則君子之於褒貶其言之抑揚固有類於此者袁盎之美文帝以謂讓有過於許由孝有甚於曽參勇有加於賁育信斯言哉漢文果有過之乎略其辭而求其意則其言亦未爲過論也

以法爲分

天敍有典斯有物焉使之相屬天秩有禮斯有則焉使之相辧夫婦之情父子之性兄弟之敍君臣之義使之相屬者也父道尊母道親君道要臣道詳兄道友弟道恭夫道先婦道後使之相辧者也此特天理之自然未有輔相之者顯道明理以法爲分以名爲表成位乎其中則天豈能獨制其人哉大道之世貨惡其棄於地也不必藏扵已則俗之於物輕矣力惡其不出於身也不必爲已則俗之於我輕矣不必持衡爲之輕重而人自以爲平不必探籌爲之得失而人自以爲公不必規矩爲之正而天與之爲方圓不必符契爲之信而天與之爲取予靜也在道動也在理則宜聖人棄去仁義絕滅禮學而與有生之類同爲大樂安用法哉後世之難治惟其物我太重以我喪道以物喪我我情之放五官之亂盡爲物道而去在外者弗聽於命在我者弗有於性或熄義以爭或溺禮以僣有爲禽獸夷狄而後已者則宜聖人斂其無窮之情収其不平之气以就繩約辧等有儀教節有度以四職分民以六職分吏以九畿分國以三壤分地長短之度多寡之數施於名位之等而寓之以服器是非然否之辧取捨予奪之斷制其惡欲之情而行之以刑賞是故天下之人猖狂而行者不能離乎道馳騁以作者不敢離乎法𨿽然聖人之於名法豈敢率爾而制哉有名以爲表無法以定名謂之徒名公侯伯子男此正諸侯之名者也孤卿大夫此正諸臣之名者也法不存焉其稱謂不足以相臨其權位不足以相攝爲亂也孰禦先王卽其所有之國家所居之宮室所乘之車所建之旗所被之服各底其命之數是故城各有方宮各有步室各有等服各有章常各有斿纓各有就車各有乘介儐之人饗食之禮各有數度其繁略之宜則知守其分省其小大之分則知制其欲然而法或廢焉則名豈足以命物哉有法以爲分無道以出法謂之徒法吾乃忘物遺我而逰乎方外或爲天人或爲神人或爲至人其學絕矣物理之因革人情之新故寓物之表會道之大其觀盡矣然而寂然長往而不爲天下後世計此特長沮桀溺者之所爲豈道之至哉吾乃接物立我而通乎方內或爲聖人或爲君子惇五典以仁庸五禮以義爲之法焉其法著矣然而法之通也趣無止之時法之深也會無常之道豈非聖人之以天爲宗以徳爲本以道爲門兆於變化以至於是哉其法嚴矣然而法之文則使之燦然以相接法之情則使之驩然以相愛非挾勢力以攝天下豈非君子以仁爲恩以義爲理以禮爲行以樂爲和薫然慈仁以至於是哉嘗怪申韓之學同於莊子原於道徳之意然而莊子之言名法謂髙明則本之以道徳道中庸則文之以義仁及申韓之用行法無情文制行無忠恕是豈道徳之意有以招申韓歟老子之棄仁義特欲斂道之華以還太朴始能救周之文申韓之智不足以及此得其棄絕仁義而已則其慘覈豈足怪哉自道之體分裂而爲六七然後有爲道家者有爲名家者有爲法家者有爲陰陽家者有爲儒家者有爲墨家者然而眞儒之學之乎方外則爲至人之乎方內則爲君子道之所寓法之所主名之所出數之所歸豈復有他哉至遷之論六家輒以爲儒之學短而後之復與墨氏並列予奪其是非嗚呼道徳不一天下之人各爲其所欲焉以自爲方蓋興莊子之嘆矣司馬遷之論未足以爲怪然而遷不能罪其爲名法者不出於眞儒徒以寡恩罪其法以失人情罪其名後世之欲爲法者或之於申韓而求之吾恐其分也適足以亂天下則遷始有誅焉

不以智治國

道之末爲萬物之散殊爲萬物之成理而君人者法天而體道者也以道之至虛可以受天下之羣實以道之至無可以禦天下之羣有以道之至靜可以馭天下之羣動蓋夫萬物之變嘗在道之末而體道者則寓乎萬物之上焉緫一其成理而治之非敢作也故物之有生也因之以致其成物之有作也順之以致其復而天下之民知有常性之可樂不知物之能亂我焉於是徳生矣民之徳生則君人者何爲哉時不勞其事事不勞其形形不勞其生恭已正南面而已矣此以道治國而爲國之福者也彼間間之小智方制乎名教之中耳夫制乎名教之中有足以蔽之者𨿽欲見其成理而輔之亦何可得哉其勢乃至於作聰明奮機巧滋法令以制其眾而天下之眾不出誠之所向亦必以機巧待之故上以數乘下下以數計上故𨿽探籌不足以致其公惇槪不足以致其平別契不足以致其信道徳始下衰而萬物之眞理喪矣於是賊生焉此以智治國而爲國之禍者也然則以道治其國者其棄智乎以道治其國者眞一而得心虛一而得性小智大智明者也大智以道觀物吾非物也然後見物之成理而達之仁之於父子義之於君臣信之於朋友禮之於賔主萬物之於天倫也有生者具焉堯舜之治惡其鑿也明天而已五典之惇出於天敍則成此者也五禮之庸出於天秩則節此者也五服之章出於天命則賞其善此者也五刑之用出於天討則糾其戾此者也此堯舜所以無爲而治天下而天下之民亦無能名之者其爲在天而已周之治巳惡其鑿也無名之道著於天地之大美顯於四時之明法無名之道爲萬物而有天地四時而周之聖人爲天下而有六官天地四時道所任以致其用者也六官聖人任之以致其則者也故聖人之於道立之以六典而有治教禮政刑事猶大美明法者也於典建之以六職而有太宰司徒宗伯司馬司冦司空猶天地四時者也六屬帥之以六官六典建之以六職所以成位乎天地之中以民爲極而聖人也體道之無爲而已矣𨿽然唐虞至周所以能此道者自非以道觀物則萬物之成理四時之明法天地之大美其能在物之中而得之乎不可以物之中得之乎不可以物之中得之則彼徒奮其私智而與萬物競矣彼與物競非特未足以勝物也而物之變常亦不在理焉夫物之變常不在理而或未足以勝之則爲國之禍何可勝言哉君人不可不察也

以道觀分而君臣之義明

視馬於羣者足馳而口囓饑者以芻渇者以水嗜欲好惡同矣而未知其材之所以殊也及夫伯樂一睨則或程以千里之功或不免於伏轡銜於鹽車之下而用夫鞭策之威矣木之處山也長者林林短者翹翹交加鉤曼而良楛混淆至其般輸撡斤而斷於地則圓者中規而方者中矩曲者中鉤而直者中繩棟梁以取乎其大扂楔以盡乎其細是非伯樂般輸之使其馬與木之材性爾殊也其固有者自然之分此二人者能明之也處萬物之中最爲靈者人也其始也芚然而相與生囂然而相與成陰陽之所至霜露之所墜莫不蕃滋盈溢乎其間方且坐而嬉行而遊孰知其當事孰知其當使及其久也利害日以交智慮日以萌物旣不能相勝於情於是相揉而相爭鬭之患起而求決之者必就夫聰明睿知能通其情而辧其疑者以順聽而服從之有聖人者出審其道之若是爲之等上下尊卑之次使道徳燦然出於眾人之上材足以禦其下者坐之廟堂之中號令於四海之外其徳之賞可以勸其罪之罰可以畏謂之曰君志慮茍有所明能以緝事而辧功者則任之以名責之以實相與拱手奔走以待命於下毋敢自用者謂之曰臣故君者至寡也臣者至眾也夫坐於廟堂之中與夫拱手奔走以待命於下貴賤之勢勞逸之任亦異矣以至寡禦至眾力不相抗亦明矣然而人人未嘗敢以賤望貴以勞望佚恃眾以抗眾天下齺然而不容一人妄肆於其間聖人尙以爲法之未全而防之未備也爲之制冠冕衣服之度鐘皷飲食之數出入起居之節使上下之際如此其異君臣之分如此其嚴者聖人之力也所謂伯樂之爲馬般輸之於木者亦若聖人之於君臣也非撓其材屈其性也其固有者自然之分吾所謂道者也由是以觀君臣之間上下之宜孰以易此乎是以後世𨿽有五尺之君南面而視使賁育之儔屈體於其下莫不震懾惟諾以聽乎上之命茍不有自然之分重之以聖人之制烏能致是哉

演山集卷四十一

欽定四庫全書

演山集卷四十二

宋黃裳撰論

知予爲取政之寶

有莫大之勢而資之以守者民之心也有不測之變而資之以用者民之命也資之以立事者民之財也資之以從事者民之力也難得者民之心難致者民之命惡貧而恡費者民之財也惡勞而怯使者民之力也民不棄斯四者不可以爲民政不得斯四者不足以爲政然而取之之術亦安在哉吾將取之以權謀則恐並天下之智有能窮我者矣吾將取之以勢力則恐合天下之怒有能弱我者矣去權謀忘勢力求諸天理人事而後諭焉易感者羣心難忘者盛徳報施者天道往來者人禮往之有恩矣而人之情必使之來施之有仁矣而天之理必使之報人情天理蓋自生民以來未有能廢之者則吾務與民可以無惑矣然而非因其所利而惠之惠有所不均非因其所欲而予之予有所不恊惠有所不均予有所不恊則人情天理有莫之使者然則取彼所惡奉吾所欲豈可得哉君子以謂憂勞貧賤危墜絕滅四者人心之所惡佚樂富貴安行生育四者人心之所欲惡欲之大無出斯數者則夫爲政之術亦順其心而已用民之力嵗不過三日則一人之力有餘凡起役徒無過家一人則一家之力有餘秋使之夷冬使之隩此佚之矣所以去其勞或飲酒於序以舒其勤或從獸於野以寫其憂其鼓樂也使之欣然有喜色而相告曰吾王之能鼔樂也其田獵也使之欣然有喜色而相告曰吾王之能田獵也國無三勤塗有九歌此樂之矣所以去其憂百畆之田以備其饑五畆之宅以計其寒南畆之饁北堂之饋不失乎所供山澤之餘雞彘之飼不乏乎所用此富之矣所以去其貧倉廩實知禮節衣食足知榮辱然後有賢者可任有能者可使尊之有人徒益之有稍秩隆之有軒車莊之有冕服此貴之矣所以去其賤人危於登渉也安之以舟車人危於戰鬭也安之以城池人危於疾患也安之以醫藥人危於鰥寡也安之以夫家人危於孤窮也安之以委積危而不已則有墜之之患安之不足則有存之之政危墜而不已則有滅絕之患安存之不足則有生育之害惡其人之絕滅也則吾牧之以宗惡其物產之絕滅也則吾任之以土養之以保息聚之以荒政生者斯長育者斯成吾之子庶民可謂至矣樂以天下而民與之同其憂憂以天下而民與之同其樂斯民以謂四欲以樂吾心以富吾財以裕吾力以考吾命則君有事焉安得恝然而不爲之累哉視吾之先無足以報其徳者還以四惡答君之惠而已是故爲之憂也所以致吾心爲之勞也所以致吾力爲之貧也非敢有吾財也爲之賤也非敢有吾身也爲之危墜絕滅也非敢有吾命也民以君爲心君以民爲體中國一人四海一家然知予之爲取亦利仁哉知孟子所謂寶故其國有政知老子所謂寶故其政有徳知管子所謂寶故其政有術孟子曰諸侯之寶三土地人民政事土地吾與生財人民吾與守邦茍廢政事則夫土地不辟人民弗聚𨿽有三寶亦烏用哉老子曰吾有三寶一曰慈二曰儉三曰不敢爲天下先慈故能順民儉故能愛民不敢爲天下先故能因其所欲而予之因其所惡而去之政事國之寶也予之之取又其政事之所寶者知用孟子所謂寶以爲國而不知用管子所謂寶以爲術知用管子所謂寶以爲術而不知用老子所謂寶以爲徳豈能盡政之善哉戰國之君於關爲暴於民猶禦管仲之爲齊其智足以及爲政之術乃其所以霸乎然而三王之本人情無異於仲而仲之於齊卒於區區之霸者何其異也仲知因俗而已不知所以制俗夫周之施十有二教以禮教者四則其制俗者也以俗教者一則其因俗者也不及制俗則不能馭民之好私不及因俗則不能馭民之好異故周以八則治都鄙有以禮俗馭其民者其以此歟任俗則其入人也淺其爲效速故齊五月而報政任禮則近道則入人也深其爲效遲故魯三年而後報政因俗而與之同制俗而與之異然後可以語道焉齊變其所任而從禮然後至於魯魯變其所任而從周然後至於道惜夫仲之才爲志所屈仲之志爲才所屈茍求近功以副其欲其爲徳也利仁而已不知安仁其爲政也因俗而已不知制俗𨿽有太公之遺風而不知有先王之大道卒爲霸者之佐固無所恨焉

樂記

有天地之樂有人之樂天地之和所謂天地之樂也由人心生所謂人之樂也圓方之相研剛柔之相干雷霆日月風雨四時之相爲用太和之中萬物並育而不相害並行而不相悖有情者和有气者順飛者翔驟者伏潛者防蟄者昭胎生者不防卵生者不殈各遂其生各適其性是所謂天地之樂也一生二在人之性則爲仁義之實二生三在人之性則爲樂之實仁義者陰陽也樂者仁義之沖气也仁義以成而後樂之實生焉方其在心之時未有感也虛靜而已然而天理在其中不能與物絕及物感觸之始有言有嗟嘆有歌有舞蹈仁義之情形見於聲气其猶籟歟飄風則大鳴泠風則小鳴激謞叱吸葉譹宎咬其聲之不同也是所謂人之樂也𨿽然樂之實豈能遽然樂夫仁義哉亦成乎禮之實而已孟子曰仁之實事親是也義之實從兄是也智之實知斯二者弗去是也禮之實節文斯二者是也樂之實樂斯二者是也夫仁義之實發於天性之自然知吾仁之實不止於事親自其親而達之無所往而不爲仁知義之實不止於從兄自其兄而達之無所往而不爲義貴賤莫不然也天下之愚眾習矣而不察行之而不著天資之茂見伐於外物且不知其實可以至此極也蓋惟子弟之賢者不失乎智之實遂能擴而充之弗去斯二者則其本少固矣然而墨子之徒至此又失禮之所在泛然之仁無所疑正使夫父兄之間不能全得以望我而恩義一齊於天下乃至役有涯之生私憂天下之不足勞苦頓瘁於百姓相夷又失樂之所在或見其樂不生也以爲人之心未始有樂焉豈其性之罪哉墨子實自伐去之耳仁義之實殘缺散漫又甚乎由之不知其道者夫天地尊卑之位小大之分性命不同之禮墨子輕以智故而廢之是何率天下而禍仁義耶君子以謂天之生物使之一本我之有身乃親之支屬安得齊於人乎故庸敬於兄則不同於鄕人長吾之長則與楚人之長異仁不失之泛義不失之刻此禮之實所以節斯二者也父之攘羊可以隠徐行而後長者遂爲弟此禮之實所以文斯二者也文之其介不爲仲子節之其泛不爲墨子申韓之徒天下之大可以違而去之莫能傷其恩而人可以望其餘恩莫能齊其愛於此得性矣始初盡其心所以求知其性今得性矣心寜有不樂者邪故不獨睟於色盎於背乃至手足舞蹈而後已此樂之實所以樂斯二者也人之心有樂而後萬物以存其猶天地之中有沖气而後萬物以生故先王知人有禮樂之實乃爲之感發其徳性故制禮以道其志作樂以和其聲知天地有禮樂之道乃爲之贊其化育故大禮與天地同節大樂與天地同和其內有情有質其外有文有器其度數嚴而通不違天下之情者以禮之有樂也其聲气和而正不流天下之性者以樂之有禮也其近者合於民其大者合於天地其妙者合於道與道合則行乎陰陽通乎鬼神而萬物莫能間之禮樂之用何至於此極也耶先王亦原天地之美達萬物之理而已

中庸

貴賤之位窮達之時修短之數此命之在外者自誠而明自明而誠或困而知之或勉彊而行之此命之在我者命之在我者性之分也命之在外者身之分也在外之物來不可卻去不可禦君子置之未嘗欲齊其分此固然也在我者或誠而明或明而誠或困而知之或勉彊而行之者特其才性之有多寡徳性之有厚薄耳何傷其本哉人之性一本而兩端又有三品兩端之說自有善惡而異之三品之說自其才之多寡徳之厚薄而異之及言其本末有異者才徳所至𨿽先後不同及其知之一耳卽心之地莫不有性卽性之天莫不有道由心之靜而之焉均有性天由性之善而之焉均有聖神夫誰不可爲者中下之流類爲性分所蔽遂至自棄又或自其不善之端而達之始有狥私而智鑿正道者增以所無損其固有尙奇行驚愚眾是故天下嘗有淫性而不及正或爲嗜欲所屈脂韋疲潰汝畫而不自振或相倍蓰或相什伯而無算是故天下嘗有殘性而不及盡楊墨之失中子莫之失庸各引其所蔽者或蕩或執以害乎道又有過於髙者遽欲斂道之散還淳反朴仁義禮法一切棄絕之不復用也任其自然夫欲引天下而爲道又先廢其聖人所以引之者是令天下舉首而望聖人其後又從而引其足也是故聖賢愚眾之間相望甚勤而反相絕此好髙者所以虛其言歟夫道有朴有器有器也人爲有朴也自爲而器特朴之不得已焉者故道之有仁義其猶天之有春秋歟天時不春秋則絕物聖人無仁義則絕人彼將失此乃期天下於道然則天時之序亦可廢歟有者無之用老子之徒不以仁義爲無之用而棄絕之仁義何其不幸也聖人君子知世之人有系於性分始有過與不及者自又不敢遽然立我髙明以招天下乃有中焉中之爲道髙者可俯而就而不足者可企而及者也節其泛以正其有餘充其固有以補其不及中下之流俯仰而之焉其性正矣旣獲正性其心自悟焉聖人不必老子之徒髙言以矯之然後諭也𨿽然孟子曰執中無權猶執一也所惡夫執一者爲其賊道也執一而廢百也則是中之爲道計者猶其焉執有常之中遇無止之時則其賊道尢可患者乃有庸焉夫庸豈君子之私情哉中也君子所以循理庸也君子所以行義莊子曰爲是不用而寓諸庸庸者用也用者通也通者得也君子而時中爲其有庸在焉有建極之中而後道無所偏有適用之庸而後中無所執是則子思號其書之意歟嗚呼天下之人均有是性天下之性均有是道君子以是性道而教之非外鑠我也則其成位乎天地之中爲萬物極不亦至乎天之命君子固使之爲萬物極也君子豈敢不爲哉

演山集卷四十二

欽定四庫全書

演山集卷四十三

宋黃裳撰

策

問取士

事物之來君子照之以識禦之以气運之以才而气以剛毅將才以平定明識者水也气者風也風飄而水爲湍風靜而水爲鑑然而孰使風者乎心者帝也風之所自而作者也心動而气亂气亂而識暗無窮之變卽我而治期我而復然而气亂而識暗如之何應之邪嘗觀斯人辧則失言動則失足剛則失炰烋弱則失齬齪借有天下之奇才無足用者乃至敗事厲物而後已及其風斂水定照見須眉之變態中間坎然始有所憾然則才之所主豈可略哉嘗謂後世知有育才之說而不知有才之所主者故其乏也無以充百執事之選推擇而使之或不勝其任豈足爲怪哉愚謂三代之養士非養其才而養其才之所自出者而已三代之世養其生有物養其心有道而周之士資物於田資道於學心不窮乎生道不窘乎物是故形不勞其气不傷才識智慮得於優防平易之中非道非義未有能乘其憂患而昜之者其行止也在我而不在人其富貴也在徳而不在物此楊子以爲周之士也貴歟道者無自而可無自而不可者也先王以無自而可修士之心以無自而不可成士之性故其成也所得無僞乎心皆謂之徳所行無害乎義皆謂之行直情而行適性而動未嘗隠忍以私矯拂以僞外爲小亷曲謹要譽於鄕黨上交於權貴以義處去就則幡然爲君囂然爲我以命處得喪則所樂非通也萬鐘於我何加所憂非窮也簞食於我何損此楊子以爲周之士也肆歟其爲士也貴故能行其道其爲士也肆故能用其才自貴而肆茍非其气居之於仁其仁居之於心莫之及也然而才各有用器各有使先王爲之八法先卽官府之中俟其才至而處之天下之士有統有類今才徳或大或小以才之大者處之爲官長則使之治其統以才之小者處之以官屬則使之治其類其統甚約而才之大者鮮矣故官屬之長止於六卿其類甚繁而才之小者眾矣故一官之屬至於六十事之統在其長事之類在其屬此所以舉邦治也有六官之長則爲六屬是佐其長者也有六典之書則爲之六職是推其典者也制治必有教行教必有禮得禮必有政刑則輔相乎此者也事則始終乎此者也長於治者不使之主教長於禮者不使之王政長於刑者不使之主事此所以辧邦治也幽有以事神明有以接人上應天變下治人亂以其事之大者必合六官之力而後能任以其事之變者必聚六官之智而後能應此所以會官治也先王取才而任之才不失職職不失事事不失物大槪如此然而烏知其才之體有小大其數有多寡其用有能不爲之因任哉方其育之也國學之官黨庠之吏以六藝各書其能以六徳各書其善某有是藝則知其可以當是職某有是徳則知其可以當是位及其賔興而器使之用其所攷而第之以優劣之等用其所書而寘之以同異之任則策所謂推擇而使之或不勝其任無是患矣將致其言先育其徳將致其才必養其气教育之術使之致思以損其所可所以育其徳使之勝思以制其所欲所以養其气其徳無所蔽則其言不可勝用也其气無所趨則其才不可勝用也然則先王之世茍在所養無非才者則策所謂嘗患乏才無以充百執事之選無是患矣先王育才之道喪天下之士無志以帥气無气以育才類爲物所勝然後齊之管仲晉之叔向鄭之子產以才鳴矣管仲之才因敗以爲功轉禍以爲福可謂美矣然而仲之志屈於聲色勢利之中不能以直養气卒佐區區之霸子產之徳事上也敬使民也義可謂美矣然而子產之才見於人人而濟之若甚迂者故愚以謂管仲才有餘而志不足子產惠有餘而才不足以其事業著於春秋之世無與比者先王之澤熄故耳自秦而後天下之士才喪於拘道屈於賤拘而且賤豈士之罪哉秦有以致之耳今欲得士如古之人並列於朝廷以應四方之事凡上之所欲使左右顧指馳驅四向無乎不可其求之之道用之之術愚言詳之矣然而愚嘗有言仁者之作人材也其猶春工之造物歟靜非春工之事也皷之以雷動之以風照之以淸暘濯之以膏雨然後美巧萬狀著見於聲色鄕教之中養成之以三物官府之中作成之以六計使之勿以物累其形勿以形累其心勿以心累其气勿以气累其才然後無愧於造物者此愚之志也

問風俗

天下之眾視儀而動聽唱而應期於學士大夫而後止焉聽唱而應而爲無物之言視儀而動而爲難知之行不能披心腹墮肝膽自竭以事上則夫戴後之民守邦之眾何所望哉嘗謂時未始有常也世俗爲之耳俗未始有常也學士大夫爲之耳以其貴也賤者之所聽以其實也愚者之所慕是故學士大夫患盜虛名而失其實向爲伯夷今爲盜跖朝爲忠信暮爲欺誕祝欽明托儒以爲姦裴延齡引經以爲僞逢吉之險邪嗣復之辯給崔羣棲楚肆訐示公僧孺宗憫奮私黨爲唐之亂階世俗以壞可不懼哉𨿽然靜言庸違巧言令色堯舜之世有所不免聖人之治不能使無此屬而能使之不得志而已小人之惡有姦心故有姦行有姦行故有姦言邦汋姦心也邦賊姦行也邦諜姦言也其政失一其刑失防然後小人之志趨於姦焉以邦誣立朋以邦朋立成誣其生於邦汋而已方其爲邦汋也不遽止之使之乘間得志則不可及矣先王患其然爲之八成掌於士師俟其類至而斷之小人所以造邦之禍其情蓋盡於此矣制治之世將欲齊八政以防滛一道徳以同俗弗去斯人之徒未可議也舜之用知去靜言庸違孔子之用先去順非而澤二者弗之去彼將以惡亂善以邪干正鄕有原人國有不物市有僞飾政有左道皆其耳方今天子徳意志慮曉然示人如日正中臨照天下則王之所好宜知而行之王之所惡宜知而避之若夫不能以情相親以義自竭而爲無物之言難知之行則堯舜之世有所不免者俗化之所由亦安在哉愚請斷之以八成馭之以八柄而已

問納言

旁通天下之情以爲徳則天下之大順成矣兼覽天下之善以爲政則天下之大利至矣方今聖人以道出法以徳制行將起太平之功緒以示萬世而或大順未成大利未至何可望哉則其視聽無壅而上下之志通善惡不誣而君子小人之情得拒讒慝之口來讜直之論固其務也嘗謂上之致治有意在法下之求治有情在事上下相去其勢有髙卑其分有貴賤爲之間焉其嚴而不可犯也中有小人竊乘其勢分之不可犯而撓之天下之情與善或屈或防或附或更以至相失而莫之達焉是故上有不及知之嘆下有無告之憾天下之勢不亦殆乎然而上下之志不通讜直之論不進孰致之哉君子之善小人之惡不得其情而已君子以善懼惡小人以惡亂善然後邪計不得不行嘉言不得不伏視聽不得不壅故愚以謂邪計之行嘉言之伏上下之志不通非所患也患在君子小人之情有所不知而已小人之情以小亷致大行以小信致大僞有所乘而入有所伺而進似是而非者也知人之道不患不知君子而患不知小人茍使小人之情在吾手撓顧指之間巧令無間以行其志然後虎賁綴衣趣馬小尹左右攜僕百司庶府罔匪正人庶常吉士是故諸侯之復逆則以大僕掌之三公及孤卿之復逆則以小臣掌之羣吏庶民之復逆則以卿僕掌之外通諸侯之情覽諸侯之善內通公卿羣吏之情覽公卿羣吏之善下通萬民之情覽萬民之善下之志通於上矣以觀治象爲未足也或讀邦法以讀邦法爲未足也或誦王言以誦王言爲未足也或道徳意以道徳意爲未足也或掌治逆其平如砥君子履而行之其直如矢小人視而見之上之志通於下矣殄行之讒說無以傷政沈眾之浮言無以敗俗則其致治之具本末備舉上揖於三代昜爲力矣方今天子急於得才升對接踵書匭繼上片言解頥爵賞隨至朝維白駒暮躋靑雲者蓋已眾矣學士大夫茍有一日之長千慮之所得類得以自致非俟科舉而後可然則招延之路豈復有說哉揆察之方得小人君子之情僞則愚嘗謂視其所用之是與否未果知之則觀其所由之義與否未果知之則察其所安之仁與否蓋夫所用之是非出於所由之義與不義義與不義出於汝止而已孟子曰存乎人者莫良扵眸子眸子不能掩其惡胸中正則眸子了焉胸中不正則眸子眊焉聽其言也觀其眸予人焉廋哉蓋夫汝止安然後胸中正胸中正然後所以所由所言所視無不正者言者心之聲心者神之舍而眸子則其神之逆旅歟君子求人之情僞或於視聽或於言辭气色之間或於行迹蓋六事者所安之形象者也孔子曰昔吾於人也聽其言而信其行今吾於人也聽其言而觀其行視其所以觀其所由則觀其行歟先王之用人或以言揚或以徳進其在鄕也委之考察之吏國學之官黨庠之吏以六藝各書其能以六徳各書其善患其粗也察之以致其精患其僞也攷之以致其實其在朝也委之揆事之臣堯宅心於舜而八官爲之用舜宅心扵禹而五臣爲之用文王宅心於三事而凡百有司爲之用然而邪正之辧凡歷扵此蓋已詳矣及其升對接踵書匭繼上聖人又用獨智入於所安之仁所由之義則君子小人之情烏能逃我哉小人不能以惡誣善然後旁通天下之情以爲徳兼覽天下之善以爲政其爲也孰禦

演山集卷四十三

欽定四庫全書

演山集卷四十四

宋黃裳撰

防

問擇將

用兵之道以天勝有時以地勝有利以將勝有仁智以士勝有勇敢萬夫之敵者仁智也將帥之徳也一人之敵者勇敢也士伍之气也上有天時中有人和下有地利而或軍將師帥非其人焉有天時不能用其數有人和不能用其命有地利不能用其勢然則戰功惟將者所收將功惟仁者所立一夫之勇豈能致哉以仁立智以智出算其智深者其算多其智淺者其算少少算可以爲眾則有能窮之者豈足將哉是故戰功曰多算而已气不能致柔則算不能致多不能致柔以仁則不能致多以智帷幄之算時可守矣開營以攻時可攻矣堅壁以守挑戰襲擊滯於聲形之中而落敵人股掌之上是故有天時不能用其數有人和而不能用其命有地利不能用其勢然則軍將師帥無仁之靜以爲智無仁之動以爲勇敵人之來智不足以料勇不足以卻而求銘書於王之太常歿祭於大烝顯明之中與日月齊光幽間之中與先王偕榮豈可得哉三代之將命卿則有仁命大夫則有智命士則有義是故齊之技擊不可以遇魏之武卒魏之武卒不可以遇秦之銳士秦之銳士不可以遇威文之節制威文之節制不可以遇三代之仁義仁義之運用而藏之則爲天機推而散之則爲人和宴居防幄之中凱旋幽障之外豈足怪哉三代而下歷觀漢唐之將威名震乎逺人武略垂乎後世未有無仁之靜以爲智無仁之動以爲勇者也是故亞夫之嚴肅祭彤之安重鄧禹之深沈充國之鎭靜去病之少言衛靑之謙損王覇之惠愛此皆多數之仁各隨其才性而得之其爲徳多數則其爲智多算其居者靜則其制者動後世鮮有加焉少算之將將知所守而昧於攻則能攻者困之或知所攻而昧於守則能守者獘之與夫暗於大理獘於一曲之士無以異焉多算之將不可爲眾而得一人焉則其所利不可以勝計是故班超之於西域張奐之於匃奴仁貴之於突厥子儀之於回紇彼非畏其勇悍畏其不爲勇悍所役感忽之際以靜制動而已匃奴之畏李廣避廣數嵗不敢入右北平李勣之爲並州十有六年突厥不敢南顧其功一也然而廣之所恃者气勣之所恃者智而廣卒以勇悍輕敵晚年屢北蓋夫少算多勇未有不窮者也嗚呼兵凶器也戰危事也夫以暴气悍勇而從事於凶器危事危事紛於目前暴气暗於胸中欲以功名自終是則難矣惟道術爲能將將惟智術爲能將兵而或不仁則其智術亦安在哉擇將無難擇其深沈大度有仁之量而已多算至勇由是而出焉

問法律

予讀唐刑法志言古之爲國者不爲刑辟懼民之知爭端也後世作爲刑書惟恐不悉俾民知所避也爲法𨿽殊用心則一蓋皆欲民之無犯也此說固然古者道徳之體未及下衰俗之於我輕矣故力惡其不出於身不必爲已俗之於物輕矣故貨惡其棄於地不必藏於已當是之時不待案圖啟書然後以爲直勝斗惇槪然後以爲平探籌投鉤然後以爲公合符節別契劵然後以爲信豈復有爭端哉故古之有道者且欲仁義禮法一切棄絕之反器還朴尙肯作爲刑書以招天下之僞乎後世之難治惟其物我大辧自夏至周天下已歷二獘民之知故有如橫流之衝失其大防汗漫而難制夏商遺俗或固於野或肆於僞野者愚僞者妄或以私忿小利輙蹈罟獲以亡其身者蓋不可勝計也周次其後蓋知絕滅禮學毀棄仁義非所以救其獘者不若大備禮法以防之使知所避而已蓋堯之後歷乎夏商之末仁義之失盡矣則周之所以救其失者有禮而已禮以情制律以禮制刑以律制建邦之三典以佐王刑邦國詰四方以八辟麗邦法附刑罰見於周官明啟刑書胥占咸庶中正見於呂刑及漢蕭何得秦律令秦用商鞅之法慘刻少恩以制天下髙祖約法而行之得周用輕典之意故髙後時不出房闥天下晏然豈非髙祖之賜哉唐之刑書有曰令者名分之所稟有曰格者有司之所效有曰式者事爲之所守百官違此三者及有罪戾之民則斷之以律焉然則格令與式資律以行者也律之義顧不大歟律令之書文靜爲之損益裴寂爲之撰著無忌齡爲之刪定其後齡又復增損隋律降大辟爲流者九十一降流爲徒者七十一或定以爲令或刪以爲格降及大周以至今日之盛世科條格勅附入削出蓋不可以勝計始也以爲禁書今也散於天下細民學士皆得而讀之或謂律學之獘使吏侮文使民因緣而爲姦予以謂不然人主於俗式之以孚於律行之以恕則吏烏得而侮文民烏得而爲奸夫律失入之減少失出之減多以夫失出有仁存焉而或失入則爲不仁而已昔唐太宗一殺蘊古法官遂以失出爲戒失入爲無罪自是吏皆深文刺骨茍非太宗惟刑之卹仁恕寛厚矍然而悟則深文之吏輙行其志爲害豈勝言哉四年之久天下斷死罪者二十九人而已蓋其律行以恕還家之囚及期而至無有後者蓋其式俗以孚然而法律之行有唐太宗爲之主則侮文之吏因緣而爲姦之民豈復有哉唐史以爲後世作爲刑書惟恐不悉俾民知所避也今日之意不其然乎

問天變

天不人不因人不天不成人情之喜怒寓諸天時以爲和乖天意之與奪寓諸人事以爲去就然則妖祥之兆因人以至者也失人之情𨿽天不能使之就得人之情𨿽天不能使之去天星之變或爲祅祥或爲祲象特示人情之得失耳務天也失人務人也得天而天示人情之失得者安可廢哉是故史以天占人聖人以人占天則先天而修焉故日月星辰之變動可以無志分星之所主嵗相之所在可以無觀五云之色可以無辧十有二風之气可以無察詔救政訪序事已之可也以天占人則後天而修焉故志其變動察其祅祥辧其吉凶察其和乖詔救政於上訪序事於下已之非也彊本節用則天不能貧養偹動時則天不能病修道而不二則天不能禍若夫象之可以期宜之可以息數之可以事知之可以治者志之而已祅祥祲象是乃天地之變陽陰之化物之罕至者何事詔救政訪序事而與之計哉是不然也此特蔽於人者之說耳一气之判上爲天下爲地魂遊而爲鬼神情聚而爲萬物上下同流得失相感是故祅祥之變或兆於蓍龜或見於三夢大卜則以八命贊三昜三兆三夢之占以觀國家之吉凶以詔救政而況天星之大乎五云之祲象其應在時之丰凶十有二風之祅祥其應在人之乖別日月星辰分星嵗相變動在天吉凶在物茍以官人守天自爲守道而變動吉凶非吾所與焉斯亦不仁也若夫與道爲體不之域中爲萬物主然後天星物我可以相忘矣主萬物也奚能無累統萬事也奚能無過然則天星之變與夫人事相爲報施不足怪也詔救政訪事序何可廢哉移民通財舎禁弛力薄徵緩刑之類是以王政而救喪荒者也救日月則詔王鼔若國大旱帥巫而舞雩禱祠招弭禬類祈禳之類是以神道而救妖釁者也人之喜怒寓諸天時以爲和乖則夫救政之事先王不敢私焉訪之於下求達其情而已嗚呼以人占天也先天而修焉以天占人也後天而奉之則天之於王也豈敢欲勝之哉五物之變宜復其常宜復而莫之復則是數也物之罕至者也

演山集卷四十四

欽定四庫全書

演山集卷四十五

宋黃裳撰

防問

性學

問予嘗遺外萬物靜坐而內觀之見人之性常無者體道富有者體物形色之間陰陽五行無不具者又況盡性之分而上之可以陰陽官天地彼無不具者烏足以爲至哉世之學者果知徳性之所在不以我累道不以物累我由性而治之則有靜一之心由性而養之則有剛大之气由性而用之則有至和之情由性而壽之則有考終之命有道可以制刑名有良貴可以勝物還顧誦數之儒利名之士不亦下乎及知徳性之所在其效至於此極然則學者烏得不求知其性哉嘗謂古今諸子爭出性說而性之本不入其說中惟末之求得於此者有彼對之用善爲主者有惡爲之辧終身求性之所在或得其才或獘於習以爲是性也而性終不獲焉困於度數之間不知自有良貴此學者之患也善學之士以序取道以類貫道其始在乎知務而已由性之徳可以之天由性之善可以之神有志足以及之有心足以通之有情足以用之有气足以行之四者之說未及議也取道以序貫道以類其本在性先欲諸君求性之說而治心養气之道可以次第及之得性之說遂能制行出法以賜天下諸君敏求其本以正爲學之始然後六經之防言百家之雜說吾相與從事焉

商周曆世盛衰

問湯之後二世而有太甲太甲之後四世而有太戊謂之中宗中宗之後三世而有祖乙祖乙之後五世而有盤庚盤庚之後二世而有武丁謂之髙宗商有天下二十九世復興者數王孟子曰由湯至於武丁賢聖之君六七作武丁朝諸侯有天下猶運之掌不其然乎周自昭穆無復成康之治二伯之政四十餘年始有宣王一人而已然而天下之政終爲變雅箴之不通乃至於誨誨之不諭乃至於刺不及武丁逺甚世數所歷宜不及商而卒過之行八百年垂三十世夫文王百年其徳猶未洽於天下武王周公繼之然後盛行及周之末非待積徳而後勝之詐力之秦遂行其志此亦聖賢之作或寡或多之辧歟然而文武周公傳及後世之久商之世賢聖之君六七作世數所歷卒不及之此宜有說諸君試思商周所以治之之術與予道焉

學者之志

問予謂管仲九合諸侯一正天下眞有王佐之才子路千乘之可使治其賦而已不及管仲逺甚然而曾子畏之管仲之才如此反爲曾西所不爲何也及讀論語乃見管仲有才而志下塞門反坫足以引之又得子路之言志其言與朋友共敝之而無憾則由也義其言可使有勇且知方也則由也勇由之志𨿽未甚髙然而使之行前而不自卻其步烏知其不爲大人者邪此其所以爲曾子之所畏歟昔時公西華冉求顏淵曾晳嘗侍先聖必使各言其志以觀諸子之鄕往然而顏淵之志願無伐善無施勞則我亡矣曾晳之志風乎舞雩詠而歸則物亡矣是故先聖與防而顏子卒幾於聖人以二子視子路則子路烏足道哉猶爲曾子之所畏況顏子之志乎一日有爲於天下宜爲王者之佐無若管仲然王佐之才卒不及用甚可惜也諸君當學爲王者事則各言爾志予將觀焉

六經之失

問始予讀禮記經解切怪六經皆自聖人述作刋正不宜有失然而六經之失或失之賊或失之煩或失之亂或失之愚或失之誣果有失乎自得之士讀其書論其世則知六經之失可以亂天下深於昜者不賊深於書者不誣深於禮者不煩深於樂者不奢深於詩者不愚則知六經可以治天下在夫學者之愚智而已六經豈有失哉秦火之後兩漢諸儒頗修藝文經有數家家有數說多者或至百餘萬言類非深造者愚誣煩亂卒莫之解乃於六經之中有妄發其失者予甚憂之諸君之學六經庶幾有用於天下然而六經之失何以計之

罷納粟

問先王以仁制爵所以馭徳以義制刑所以馭過則爵與刑不可以利交者後世之法輸粟入財拜爵除罪是故爵不可以勸善刑不足以制惡善惡混淆富者切謂不過倒吾一廩遂可出身於無事又復取貴焉年之權𨿽出一時之凶患其後有至入錢五百萬者遂寘六卿之列甚可怪也今之入粟者至老且死不得序於卿大夫之列此固善也然而陰漁吾民追復昔日之所入又得官焉尙有獘也入財納粟之制其可已乎

孔孟之志

問聖賢之學不貴立異茍爲髙言濶行驚惑天下後世予讀其書考其行事立言皆有實用一日有爲足以康世澤民使民心恱而誠服之聖賢之達者堯舜之君伊周之臣言行之實已著於當世不復議也嘗謂孔子孟子適丁天意未欲平治之時不獲大用方其爲中都宰一年四方則之爲大司防舉袂而言景公謝過以實遂還汶陽陰之田及其行攝相事與聞國政三月化其信者賈者弗飾化其禮者行者弗亂化其義者遺者弗拾而使欲致其地者幾矣蓋夫聖人嘗以期月而已三年有成自待其政聖人豈欺我哉孟子之轍環被列國𨿽未果用諸侯尊之爲師恭之爲賔惟恐其不及蓋有過人者諸君嘗讀其書宜求其志之所在果使孔孟得志於天下諸君以謂聖賢爲人之務其孰爲先咸序其言予將告焉

古今學者言行不同

問古之學者有命以處得防有義以處貴賤其進有禮不爲茍得退有義不爲茍去可行則行可止則止不見脂韋齟齬之態古人之風至今畱人齒牙間者予嘗折肱焉因嘆此屬何其與予濶逺而未及見也今之學者類能談命論義平視古人不在口耳之間有可愛者及其行止反爲不知義命之士以言視行猶西之視東然則其學未至於自得邪談命論義又可聽焉至於自得矣其乃至於是何也

服制

問紳委章甫有益於仁圓冠絇屨有益於徳黼衣黻裳有益於孝先王之制衣服明分有禮明徳有義顧是禮則守其分省是義則進其徳非知天時則有愧於圓冠非知地形則有愧於絇屨黼衣黻裳以承祭祀則其交於鬼神也如在其上如在其左右豈特其志不在於茹葷而後以爲得哉後世衣服之制廢言其無分則土木之類衣被文綉府吏之賤倡優之雜衣被朱紫言其無義則紫者朱之亂色也二品以上服之朱爲之次焉緑者靑之間色也七品以上服之靑爲之次焉其類甚眾夫民遂無窮之欲役有徑之生忘不可過之分狥不可必之物快其私情汩其良心小人之常態也服器欲其華美宮室欲其壯麗婚姻欲致其好喪紀欲致其哀過分狥物而爲之不節之獘君子犯義小人犯刑無常之分不測之變或困其資有爲溝中而後已者不可以勝計也先王爲之數度寓於器服宮室婚姻喪祭之間其法甚著懼其流及於此耳惜夫後世不講而行之百工細民不得而知焉方今聖人正名定數百度向古行將及於此矣然而古者衣服之制禮義之所在諸君想能熟講而詳說之衣服之制明矣欲使斯民顧是禮則守其分省是義則進其徳復有何道焉幸著於篇將擇以獻於上

禁

問先王之於山澤之物爲之厲爲之禁妄入者防之以厲盜取者制之以禁使其地之人守其財物以時入之頒其餘於萬民如此而已山海之利悉歸於公上後世多起於養兵贍不耕之眾應不測之事幣帛芻秣水浮陸駕斷續萬里而望有常之賦足以給之是則難也然則天地之气盡而入之權時之義未足以爲怪也時難事多則以其利優公禁之可也時平事復則以其利優民通之可也然則禁之法今欲不厲乎民而得利焉其術安在

革貪僭

問貪下僭上富人之情也連阡列陌廩庾亦已足矣尙欲流爲豪商隠爲逸戶是其貪也飽食膏粱逸居峻宇亦已足矣尙欲服侯服宅是其僭也貪則長姦僭則生亂民姦且亂天理滅矣邦本殆矣保而養之驅而之善欲其從之也輕是則難也然則安富之術何以

擇將

問古人有言天下安注意於相天下危注意於將予以爲不然勿問其安危內則注意於相外則注意於將夫蠻夷猾夏有苖弗率蓋𨿽堯舜之世有所不免聖人不能使無猾夏之蠻夷而能使之不忍爲者以其有仁將使之不能爲者以其有智將使之不敢爲者以其有義將今欲得是三將果有術乎古之得將多矣所謂三將可以辧乎

禦戎

問夷獠之類負山阻險散處溪谷之間篁竹之內猿猱之攀緣雉兔之竄伏蠚虫毒艸疾疫厲气乃其所恃以卻敵者也此壺頭所以困馬援歟驟發之兵新任之將邂逅相遇心徳未契蹈不測之山馭不覊之蠻夷不知气之所宜所以見疫不知其地之所在所以見防不知其兵之所尙所以見屈可不愼哉然而昔之治日南者則有博徳之招降楊僕之攻取祝良之於九眞張喬之於交趾馭以方略招以威信昔之治雲南者則有韋臯之方略鄭純之淸防諸葛亮之擒縱李徳裕之控扼猿猱之類請就覊束之不能出入險阻之間爲中國患則此數將可謂良矣今欲諸君詳著蠻夷之利害博徳楊僕祝良張喬韋臯鄭純諸葛亮李徳裕所以制治之方將有考焉

演山集卷四十五

欽定四庫全書

演山集卷四十六

宋黃裳撰防問

漢唐之君所學淺深

問惟聖與王皆原於一所謂一者有天之道有人之道有地之道三者相合而未離者也由一而之天則聖者王之內也由一而之人則王者聖之外也王而能大者大則無所不備以無所不備者建諸事業之中聖而能化者化則無所不通以無所不通者運諸意言之上故古之聖王其成功也無能名焉其致用也莫知爲之者二帝三王皆有是道焉三代而下漢有文景武宣唐有太宗明憲號爲善治然而有能名之者恭儉以名文景材略以名孝武必信以名宣帝聰明英武以名太宗厲精政事以名明皇剛明果斷以名憲宗有能亂之者或溺於神仙或至於雜伯或牽於多愛或信用非人或敗於女子是數君者果有聖王之學乎然而所得不能無名所養不能無亂果無聖王之學乎又有功業著見於世緜歷嗣續皆數百年上跂於三代有可稱者數君而下或名於多藝或名於長者或名於尊嚴或名於儒雅未足究也請言文景武宣太宗明憲之學或聖或賢所造之深淺考合其見於用者毋略以告

黃河利害

問昔爲澶淵逰觀河堤上洶湧之聲汗漫之勢下臨居人竊惟居人昔嘗俛首而視之注者如飛淪者如墮爲陵於淵以駕汗漫之勢月復一月憂患之堤相與爭峻而已今則居人在其下矣堤猶城也河猶防也以防攻城云梯地道可以伺而卻之河之爲患乘漲以溢被溢益潰非旦暮之患也或欲南引於靈河以通於淮北引於河以通於海或以宜復故道或以宜徙居民或欲穿漕渠以殺其勢或欲出之胡中以禦邊患其說勞而無功迃而無用無足取者諸君尙有逺慮以平其說乎

錢物輕重

錢重而物輕在粟帛也傷農在器械也傷工貴人富商操巨貲收奇贏賤入而貴出惟工與農獨受其獘焉物之得喪之權在錢錢有重輕之權在君今欲錢與物均豪商右姓不能乘間下貽工農之戚戚諸君恊慮要術以獻於上

茶法

茶之爲物祛積也靈寤昏也淸賔客相見以行愛恭之情者也天下之人不能廢茶猶其不能廢酒非特適人之情也禮之所在焉江淮荊襄嶺南兩川二浙茶之所出而出於閩中者尢天下之所嗜山海天地之藏閩中以利富國得茶於山與其得鹽於海無以異也唐之建茶利者或增稅或徙植或加價其後私易雇載居舎僧保園戶或以所犯之數重者以殺次者以徒長行羣旅或至於皆死小民以財殺軀上之人以利喪仁非先王之政也先王之於山澤物爲之厲爲之守禁妄入者防之以厲盜取者制之以禁使其地之人守其財物以時入之頒其餘於萬民如此而已後世山林之政廢艸木之利爲右姓所擅茶之息十居其八九此小民所以得易於右姓羣行山林出入萬有一生之地趨於倍上莫之顧也欲卽茶山之所在爲之厲守禁令而使民不犯刑公不失利右姓之家有以處之各書其思慮將有考焉

選舉

問先王之澤旣熄鄕教廢棄四民無職十家無聨五宗無系天下之士流於城闕之間散處他國鄕裏之民不得以相保受鄕裏之吏不得以相觀察然後四科之選六條之詔中正之官搜薦之人九品之法十銓之試行於三代之後漢舉孝亷則遺睦姻任卹唐舉書算則遺禮樂射禦大抵歷代之選其類不能有過於三物者周之所得歷代莫能備焉先王以謂好名者人之情也好進者今之情也乘其所好爲之名焉故誘天下之士而使天下之士以實致民其類有五曰秀士曰選士曰俊士曰造士曰進士五者明其徳藝小大深淺而與之進者也夫不知道徳不足以明經不知禮義不足以明法進士學此以成秀士學此以始者也然而唐以秀才進士經法書算各有爲常貢之科其義亦安在哉今欲稍復三代選舉之法文武經法皆出於一學然慮今之士有累於貧者有累於事者不能防泳鄕校成就考察如之何其可也耶

唐人之學

問聖人之道傳之子思子思傳之孟子孟子之後失其傳焉復繼暴秦燒詩書殺學士簡編脫亂訛缺然後有出私言以証之者始有章句之學續經緯書傳注箋解義防雜說之流轉相講述新奇相勝六經之意逾逺而不得唐之學者更相著書至二萬八千四百六十九卷視漢以來在四類之數者唐過其半矣然有能僅得其傳者乎略著其是非以是示學者唐之徳澤流入於人心者深淺逺近予因以觀焉

吏部銓綜之術

問尙書省令典領百官者也其屬有六吏部尙書以治羣吏者也其屬有四以四善之狀究其立徳以二十七最考其行事以身言書判徳行才用較其優劣定其畱放天下之才是非得失責在吏部尙書顧不重哉崔亮魏之爲吏部者也裴行儉馬載髙季輔崔元暉韋嗣立唐之爲吏部者也崔亮之制資格魏遂失才無足論者唐之五人號爲稱職季輔淸鑑有聲於貞觀中王勃之浮躁楊烱之沈黙駱賔王盧照鄰之失其死行儉察而知之爲吏部得人有如此等則致逺之才豈難得哉國家開復三省官有屬長事有統類名實相顧過唐逺甚然而唐之五人所以銓綜羣吏之術尙可以適今乎詳著於篇且觀諸君之政學

人材得失

問人之才性溫柔寛恕其失也牽制精審寅愼其失也畏避堅勁特立其失也専固磊落大度其失也疏越是非學道之士蔽於一曲暗於大理者也方今以道立教將使天下之才方圓適用尙有此屬未能觧蔽來入聖王道揆之中出越器使夫何故也願聞所以養育之方且欲天下之才能莫不相濟無過不及之患其防如何

禮樂

問禮樂之實生於天下之情性然後聖人爲之著於文寓於器孟子曰禮之實節文斯二者是也樂之實樂斯二者是也仁之實失節則泛失文則固義之實失節則刻失文則介天下之人其泛爲墨子其固爲子莫其介爲仲子其刻爲申子禮樂之實熄矣其文與器豈得而議哉先王始以五禮防萬民之僞而教之中故其中也喜怒哀樂之未發無過不及六樂防萬民之情而教之和故其和也喜而爲仁怒而爲義哀而不傷樂而不滛皆中其節萬民之僞弗入而廢其天其性中矣禮之實存焉萬民之情弗出而狥於物其禮和矣樂之實存焉然後聖人以文與器兼收其實而已制禮樂所以致中和中和之气格於上則天位焉格於下則地位焉行乎其中萬物育焉記曰治定制禮功成作樂能使其情和然後其功成能使其性正然後其治定嗚呼五禮六樂外入乎人者也其效至於此極後世有志於禮樂者何可廢哉然而先王始以五禮防萬民之僞而教之中以六樂防萬民之情而教之和設施之序感入之方試言其詳

禁衛之兵

問得用戎器而不得有之者府兵也得用府兵而不得有之者衛將也府兵之制無事則耕畨上則衛有事則戰故其旣事將歸於朝兵復於府介冑戎器斂藏於庫將不擅權士不失業此府兵之利也髙宗武后之世衛士稍稍亡匿耗散不足以給宰相天寶中士人皆恥入衛折衝諸府無可交者六軍宿衛類皆市人方鎭旣熾禁軍不足以威外衛士不足以固內祿山之變侍官𨿽壯不能受甲將欲追復其利懲其所以廢者各書其故

稽登校比之法

先王之政施於徵民也國野異制施於授地也田萊殊等得數而知之老者疾者王捨徵焉則王之仁賢者能者王舎徵焉則王之義服公事者王舎徵焉則王使人有禮冠笄之嵗婚姻之時鄕飲之齒得數而知之谷帛六牲馬牛車輦或多或寡祭祀賔客或備或殺得數而知之是故先王之民取之則均有無役之則均勞逸而民無憾焉得民之數而已是故民數之版先王見之則式受之則拜登於天府蓋天民也王不得而私有之有不得私則狥已而厲之者烏能奉天乎後世稽登校比之法棄置不復則民供貢不均多寡有無行役不均勞逸疏數避役而隠丁避稅而逃產無所不至夫大司徒掌建邦之地土之圖人民之數可以佐王安擾邦國而民貧富有無賢貴老弱病疾莫之知焉則王𨿽有仁政何從而施哉稽登校比之法其可復乎議者慮民安於故常一旦籍其所有而上之驚擾而變生如之何則可

演山集卷四十六

欽定四庫全書

演山集卷四十七

宋黃裳撰雜說

形得气而化气得精而生精得形而寓焉人之安樂得於其气之實疾患得於气之不足然則所以生气者與气之所寓愼其養哉五味以養其精所以益其气五穀以養其形所以衛其气精不足於養則气衰形不足於養則气殆是天患也五味五穀之所養天養之也斯民之愚蔽於生生之厚迷誤生理而五味五穀之所養或以爲滛邪或以爲怠倦伐天所生其精不眞殘天所與其形不粹則味谷所養者適足以資其欲耳客邪輙蹈其捨而感之始有四時之癘疾痟首癢疥則作之於其形瘧寒嗽則作之於其气五味五穀無如之何矣先王於是以五藥爲之療其病痟首癢疥瘧寒嗽是人病也五藥之所養以人養之也然人以五行而生以五行而病以五行而治以五行而死人之聲色五行之所寓也藥之性其異有溫涼寒熱藥之用其異有佐使反惡五行之所寓也五藥𨿽足以計其病病之端不及知之則藥不行矣先王於是望其气聽其聲察其色以觀五行之變常以眡死生所謂五臟之象可以類推者乃言此五气也所謂五藏相音可以意識者乃言此五聲也所謂五色防診可以目察乃言此五色也𨿽然以其象而類推之以其音而意識之以其色而目察之可以已乎未之盡也按之而後已兩之以九竅之變參之以九藏之動兩之也以陰陽參之也以陰陽沖气卽天地而言謂之沖气物得之則生失之則卽死卽人而言謂之胃气人得之則生失之則死眡其生死至於參之然後盡也若夫尊生者能治五行攝生者能物五行而五行不能食其內焉則其形全其精復而气爲天守矣豈復有五聲五色爲死生之兆哉以五味養其精以五穀養其形者茍知於此則過半矣先王之仁民不亦至乎天產作陰徳以中禮防之地產作陽徳以和樂防之此仁民之教也以五味五穀五藥養其病以五气五聲五色眡其死生此仁民之政也𨿽然以五藥之養其病五聲五色之眡其死生亦施於教之不及而已

聖人體道未出則與太虛爲一方是時也無得而稱焉及其帝徳運而爲已則爲聖爲神運而爲天下則爲文爲武大而化之之謂聖由聖之妙而爲神剛柔雜之謂文由文之剛而爲武蕩蕩乎其無能名則其運而爲聖神也巍巍乎其有成功則其運而爲文武也

五聲求虛實之情三刺求過故之情

潔靜之失介而不能同精防之失髙而不能下賊仁謂之賊深於易者以前民用以同民患有仁之道焉孔子之行止以其命之廢興不以其時之可不此其所以異於逸民伯夷叔齊以淸直道而已無事乎行中慮以自防廢中權以自匿此其所以不言中歟

隠居則身中淸放言則廢中權𨿽降志矣其言中倫𨿽辱身矣其行中慮凡言所以明志志降而言從之則流而已矣其孰以爲介哉

不正其色之謂辟色不正其言之謂辟言寓於放烏有正言寓於辱烏有正色

先王之於民將欲愛之必固威之死者不可復生而先王有大辟之法者蓋殺一人而後能生其欲死者矣斷者不可復續而先王有宮劓刖之法者蓋刖一人而後能續其欲斷者矣是故先王有不忍人之政而肉刑未嘗廢者豈以不忍人之政必待肉刑而後存歟𨿽然先王之肉刑非恃以傷民也設之使之有懼而已文帝以當劓者笞三百而民卒多死夫劓之名誠可懼者笞固不足以懼之然而恃笞之輕而防於罪豈特與劓比哉嘗謂後世惜一劓一刖而招其罪惡至於大辟者豈勝計哉

先王之待諸侯何其至也未至也致積始至也致飱及其朝享之後又致饔餼之大禮食之而弗愛是以豕交之也則有問勞送逆之示其勤愛之而勿敬是以獸養之也則有辭受拜揖之示其恭然恭而無其實君子不可以虛拘也又況其愛之乎拜揖辭受恭之之文也有饗焉則盡其恭之之實問勞送逆愛之之文也有燕焉則盡其愛之之實其樂無算也取其歡而已其爵無算也取其醉而已取脯以降奏陔而去諸侯心平而气和相與一徳以尊其上大者以仁庇小小者以智事大相朝之君相問之使旌節繼道何以致之先王爲之朝禮而貴貴之教寓焉爲之燕禮而老老之教寓焉爲之饗禮也設幾而不倚所以訓其恭爵盈而不飲所以訓其儉是其所以致之之道也

以貴而驕以富而侈諸侯之常態也其驕也廢恭其侈也廢儉廢恭之至不能貴貴也其獘爲無君廢儉之至不能老老也其獘爲無父父且無之況其君乎先王憂其然當其入王也爲之朝禮而貴貴之教寓焉爲之燕禮而老老之教寓焉爲之饗禮也設幾而不倚所以訓其恭爵盈而不飲所以訓其儉其朝也公於上等侯伯於中等子男於下等各以其禮擯之貴貴也其燕也公三燕侯伯再燕子男一燕各以其齒坐之老老也貴貴者禮也老老者仁也賢賢者義也爵也齒也徳也同爲天下之達尊而仁之於天下也尢不可以食頃而廢焉故四代之燕賜或貴爵或貴徳或貴齒或貴親各從所貴而加之然而不以爵之尊卑徳之小大爲之序焉序齒而已齒之長者先乎少齒之老者先乎長尙齒仁也尙老又其仁之至也

武王周公其達孝矣乎夫孝者善繼人之志善述人之事者也敬其所尊愛其所親則繼其志踐其位行其禮則述其事宗廟之禮所以序昭穆也序爵所以辧貴賤也序事所以辧賢也所謂敬其所尊者也旅酬下爲上所以逮賤也燕毛所以序齒也所謂愛其所親者也平國之時教化旣明習俗旣成以柔治之則非仁以剛治之則非義故用中典中典先王以立正直之徳者也以刑教中先王之意也後世過者恃刑以爲威不及者置刑以爲愛不能應時而行豈有他哉無三徳以趣時無三典以立徳孝文之賢未能以徳行仁其廢肉刑也特發於私情而已況不仁者乎亂國折獄致刑之時也教化大明習俗大成先王所以待民者於是乎盡矣而民之爲不善王何與焉彼故爲不善以亂吾俗耳刑故無小故用重典重典先王以立剛徳者也書曰乃有不吉不廸顚越不恭暫遇姦宄我乃劓殄滅之無有遺育盤庚之誥爲之後先久矣𨿽罪之小者猶至乎劓之何傷於仁哉穆王之時損刑屬之重者附益於輕者成王則殺羣飲其刑至矣故𨿽大辟之屬與墨劓均焉尙以棄之爲不足也坐其親者有之殺之爲不足也殘其形者有之然而成王豈以時然而類重之乎言其所化之民則用重典可也故曰羣飲汝勿佚言商之遺俗則用輕典可也故曰惟商之廸諸臣惟工乃湎於酒勿庸殺之姑惟教之新國議獄後死之時也禮未及修教未及詳民之所以爲不善者過也傳曰上失其道民散久矣如得其情則哀矜而勿喜民之散也無八統之馭無九兩之系族師無聨司救無禁則民之有是情也上實爲之新國之君奚暇責民哉亦姑教之而已

治時不同而有三國之異者以俗異之也刑書不同而有三典之異者以徳異之也有久近之教斯有缺成之俗有缺成之俗斯有平亂之國先王於是以徳制刑以待三國之不同教有所不及則俗有不變者俗有所不變則國有不治者先王於是以刑弼教以輔三物之不及

先王之徳使民畏而愛之畏之則寓之於刑愛之則寓之於教然而畏之非先王之所欲也施之於徳教之不及而已

先王之制刑也出於立徳先王之用刑也出於弼教故與人情世俗相爲重輕有卽一人之情而爲之輕重則上刑適輕下服下刑適重上服是也有卽一世之情而爲之輕重則平國用中典亂國用重典是也𨿽然三國殊時而卽一人之情而輕重之豈可廢哉是故三徳之應時也或剛或柔或趣於剛柔之中三典之立徳也或輕或重或趣於輕重之中

先王使人不愛其力於事不屈其才於物物至而應事起而辦而人𨿽獘其力未始有憾焉者作秩以制其常賜之多寡作敍以次其事治之先後而已使人之費有稍有食稍所謂月廩也中庸曰旣廩稱事所以勸百工王制曰庶人在官者其祿以是爲差是也秩所謂常賜也孟子曰抱關擊柝皆有常賜王制曰九十日有秩酒正之秩酒內則之秩膳是也

喜怒哀樂之未發謂之中發而皆中節謂之和靜而中者性之正也動而和者情之正也好惡無節於內知誘於外無中爲之主故也莊子曰以有涯隨無涯殆已已而爲智者殆而已矣夫用有無涯之智應無窮之感生無節之好惡則天理滅矣孟子曰萬物皆備於我反身而誠樂莫大焉不能反躬而誘於外爲樂此天理所以滅也莊子曰去智與故循天之理

聖人與物化一而不化者也小人人化物則一化矣感人無窮者物也好惡無節則感人無窮者對之孟子曰以物交物

先王爲人化物而後制禮樂人莫不有禮樂之實而無化物者則天下自有禮樂矣先王安用制哉及其化物非特滅天理也僞禮僞樂又從而乘之故先王之制禮樂也原天地之美達萬物之理恩有厚薄禮有隆殺所以節其文亦所以節其情

或言禮以道民志或言禮以節民心節民心將以道其志道民志將以正其行當其爲愼所以感之者言之故曰以道其志而已

可以相勝者仁義也故厚於仁而薄於義則親而不尊又或厚於義而薄於仁則尊而不親不可以相勝者禮樂也故曰樂勝則流禮勝則離仁義相勝則相治禮樂相勝則相賊相親以其有情相欽以其有分禮樂之同異一也而使之相勝則非禮樂之正矣故情勝分則流分勝情則離樂於內合情禮於外飾貌內外不相勝而後爲禮樂之事禮者理也而行理者義也樂者情也而稱情者文也上下和與夫好賢爵舉賢者所謂仁以愛之也貴賤等與夫惡不肖刑禁暴者所謂義以正之也樂樂也徳也故由中出而外設則其文也禮履也行也故自外作而中立則其本也言靜則文爲動言文則靜爲質內出於性故靜外作於貎故文大樂所樂者性也故易大禮所履者理也故簡簡者禮之至也易則無險阻故無怨簡則無紛辧故不爭大禮大樂之世所樂者正性所履者眞理則吾復何爲哉此所以揖遜而天下治

大樂致和大禮致中天地之於萬物生之以和成之以節而先王以大禮大樂贊天地之化育故大樂與之同其和大禮與之同其節天地生成百物者也故言皆化王者收用百物者也故言不失百物得和而生得節而成先王大禮同天地之節大樂同天地之和其力則在天地之後故物之成也先王不敢私有其功焉祀天祭地報之而已明則有禮樂幽則有鬼神此禮樂之鬼神率神而從天居鬼而從地此禮樂之役鬼神者也

演山集卷四十七

欽定四庫全書

演山集卷四十八

宋黃裳撰雜說

合敬則無離心同愛則無異情事文禮樂之迹也敬愛禮樂之情也先王之制禮樂也立本有情趨時有迹情天也不可戾者也故在所因而曰禮樂之情同明王以相防迹時也不可同也故在所損益而曰五帝殊時不相防樂三王異世不相襲禮事者時之應名者功之報趨時斯有事建事斯有功立功斯有名爲趨時而後有事故事與時並爲立功而後有名故名與功偕

情可以意防文可以理考無精義不能防其情無明徳不能考其文或曰夫子旣聖矣述而不作何也曰夫子聖人之在下者也有其徳無其位何敢作和者天地之情序者天地之理百物言其羣分羣物言其類聚聚而患其亂故皆別則言羣物有生則貴眾多故皆化則言百物

先王之制禮樂也發天地之情明天地之理而已過制過作人僞也非眞禮樂也故過制則非理而失之亂過作則非情而失之暴明於天地然後能興禮樂者發其情明其理而已

倫者言其理而已矣倫人理也樂之情天徳也以天徳論人理則無病天之患矣人之徳出而分於三則有中入而止於一則有正中而無邪則能從於人正而無邪則能侔於天敬順禮之制在心者也莊恭禮之制在體者也欣喜歡愛則設於情恭順莊敬則立於質與民同禮樂之小者也與天地同禮樂之大者也與道同禮樂之妙者也先王之於天地以其妙者官之以其大者相之

王者之爲天下方其圖功而謀治也則有教化以行禮樂之道及其功成而治定也則有制作以建禮樂之業道也先王非敢私行之業也先王非敢私爲之明人之天而已禮之實節文仁義者也樂之實樂仁義者也節之不泛文之不固樂之不乖二者之實𨿽人之所固有者彼所以節文而樂之則因教化而後至焉蓋使天下之人耳目之視聽無非禮也手足之舞蹈無非樂也其功已成其治已定先王始有制作以收其成而已樂以象徳而功成則徳之著也故作樂以揚之禮以節事而治定則事之辧也故制禮以彰之功大者其樂備治辧者其禮具王者之制禮樂其情相沿而有詳略者時而已矣

干戚之舞飾威而已故非備樂熟烹而祀致味而已故非達理五帝之天下未傳之子故不言世而言時其時未失徳故不言禮而言樂五帝之時其俗未頓革故言殊而不言異

樂極則憂者以物爲樂故也禮粗則偏者以數度爲貴故也大聖惇樂有仁而其樂未嘗荒故無憂禮備有義而其法足以適用故不偏

道之下降气爲陰陽形爲天地數爲萬物气數之中以其髙下散殊而有禮之序以其流化合同而有樂之和二者道理之自然有生之類莫不具焉流而不息者品物流形也合同而化者萬物並育也禮居仁義之後人徳之序也義居仁之後天徳之序也自其天地始分而言之則仁義在其後矣仁主愛樂主統同故仁近於樂義主斷禮主辯異故義近於禮而禮樂之大用非特於四時是以仁義之用近之而已禮夏徳也夏之序長春之生而已可以統言仁智冬徳也冬之序藏秋之成而已可以統言義天地化始於仁革始於義

气也者神之盛也惇和又其气之盛也禮樂之道行乎陽則髙下散殊合同而化行乎陰則率神而從天居鬼而從地鬼神之神未離乎數而數實行之是以道之妙乎樂則能率之以從天妙乎禮則能居之以從地禮樂之妙能官天地而率神居鬼則分天地之所主而已唱者天之道也故作樂而應之偶者地之道也故制禮以配之應也配也禮樂之參天地者也由卑而見貴由髙而見賤方以類聚物物以羣分類天地之尊卑陰陽之動靜羣類之聚分形象之上下天地之理自爾交感之相摩旋轉之相蕩鼔以發之奮以進之動以化之暖以養之天地之情自爾化不時則不生失樂之和男女無辧則亂失禮之節不生無辧天地之情所不能免故後之於天地以樂之和輔相其宜以禮之中裁成其道樂之和失之則不生禮之別失之則亂及其得之則極乎天而蟠乎地行乎陰陽而通乎鬼神窮髙極逺而測深厚行乎陰陽則物莫能違之通乎鬼神則物莫能間之凡有聲气形數之類在其中焉禮樂至於此矣然後能著大始能居成物

天之化其陽始於亥生於子成於丑而乾位西北焉則知大始矣幹者天之道也揚子曰天奧西北郁化精也物於此焉天道制其命化精含有其生意時未判也及夫萬物資始於元成於艮至於震而天之用出焉地气上升天气下降奮之以風雨動之以四時暖之以日月數者冥合而有樂之和則大始著矣地之化其陰始於已生於午成於未而坤位西南焉則作成物矣易曰致役乎坤致役者作之也萬物之生天化气地化形其化形也萌者出勾者達羽者飛足者走鱗者防特未定也及夫並育而不相害並行而不相悖防者潛走者伏飛者息方以類聚物物以羣分類數者冥分而有禮之別則成物居矣大始者精气也樂散爲和气以著之成物之體立矣禮分爲定體以居之禮者其樂之終始歟故言禮制行矣則在乎樂之前言禮居成物則在乎樂之後歌南風和天也賞諸侯和人也諸侯之受賞亦責其致和而已徳盛而教尊則其徳和於人五穀時熟則其徳和於天樂者象徳而賞之也舞者徳之容故觀其舞而知其徳諡者行之迹故聞其諡而知其行

雲門天徳之象也咸池地徳之象也樂之象徳有天而已則簡地堯之樂有咸池備矣韶夏文樂也濩武武樂也象徳有文而已則缺武商周之樂有濩武則盡矣大捲言云之形大章言云之象

萬物之生得寒而成得暑而長然而不時則邪气乘物故不時則疾得風而動得雨而潤然而不節則淫暴害物故不節則饑教者先王所以化物也故譬則寒暑事者先王所以應物也故譬則風雨因時之宜而立教故不傷世通物之變而用事故有成功是以先王之爲樂也於天下也法治於已也則行象徳然後無不時不節之患

酒之養人猶其教其事酒之流生禍猶其不時不節壹獻之禮賔主百拜所以節其流

上下之分甚嚴而不至於絕者以其有酒食以合歡甚歡而不至於蕩者以其有樂以象徳有禮以綴淫皆以禮終故哀樂中其節

眾人所樂者物之盛聖人所樂者徳之盛惟樂出於聖人之所樂故能養民心其感民深其移風易俗而出於眾人者彼且自荒矣其如民何

有血气則有情欲有心智則有意識情欲可動意識可感然後喜怒哀樂隨其所遇而變君子則不然血气心智不能淫其性而喜怒哀樂之情發而中節故不爲憂思淫亂而異其音焉是故君子之樂可以善民心可以移風俗

本之情性以正樂之徳稽之度數以正樂之文制之禮義以正樂之用陰陽爲道則剛柔爲徳陰陽爲徳則剛柔爲气剛气陽徳之發柔气陰徳之發不散不密陰陽之中不怒不懾剛柔之中有中性然後有中徳有中徳然後有中气樂者本於性發於徳而作於气者也先王以民之喜怒哀樂隨其所遇而變則天理滅矣故本諸情性而爲之樂焉及以感道之則君臣上下同聽之莫不和防父子兄弟同聽之莫不和親夫恭之於君臣親之於父子天理也而形見於樂則樂觀其深矣時有盈虛運有去來物有存亡人有進退聖人之知進退也歸之義焉而不累乎其身聖人之知存亡也歸之命焉而不累乎其物物我之累亡然後能止乎一而不失其正焉由止一之正而上之爲不虧之純不雜之粹至乎抱一之精而盡焉故聖人之不動者不去不來無進無退不死不生無存無亡不加不損無得無喪然而知之所及者特與五行之數四時之運相爲盈虛消息而已

消息盈虛天之理也在人爲進退在物爲存亡得喪未始有是物也儻來而得之然後有存焉未始無是物也適去而喪之然後有亡焉未知人焉知天是故進退先乎存亡存亡數之大者且不知焉焉知得喪是故存亡先乎得喪存亡吾知之矣未有不及得喪者也故言知進退存亡而不失其正者得喪不與焉

有天道者地之類不及見之有陰道者陽之類不及見之聖人之神能陰能陽聖人之道有天有地及其作也本乎天地麗乎陰陽者無不見之矣本乎天者親上見聖人之天道者也本乎地者親下見聖人之地道者也楊子曰仰而視之在上俯而窺之在下企而望之在前棄而忘之在後猶之蒼天也東西南北無不在焉聖人之作也其孰不見哉

元徳之類卽於物者其徳有三曰剛曰健曰中卽於天者其徳有四曰正曰純曰粹曰精以剛而立以健而行以中而用元徳之成物也以中而用則其爲健也莫能窮之以健而行則其爲剛也莫能折之成物而還止一而靜則有正焉純者止一而不虧者也粹者止一而不駁者也莊子曰索也者謂其無所與雜也純也者謂其不虧其神也一之所致至乎抱一之精而盡焉神者天道之至精者天徳之至楊子曰天奧西北郁化精也太始冥冥無有無形含孕庶類運動百化窮則更生終則有始一陽之萌萬形以分鼓之以雷霆奮之以風雨勾者出萌者達蟄者昭角觡生羽翼奮莫制之者乾元之剛不亦至乎

先王之應時也春將務作夏將務訛秋將務成冬將務易觀日而後知焉先王之授時也於春之中則使民隩觀星而後知焉春且至矣而弗平秩何以行事春且中矣而民弗析何以立功是故官敏事農敏功與時盈虛與時因革而已

制治之道有任無爲者然後可以出法而應物有任有爲者然後可以行法而立事稷之播種契之敷教臯陶之作事垂之共工伯益之虞伯夷之典禮防之典樂龍之納言行法者也茍無出法之人論道而揆之則𨿽八官之燭理有能蔽之者非所謂亮采榮者或辱成者或敗非所謂惠疇是故舜之命九官也禹宅百揆爲之先焉八官以序各任其事要在大禹詳在八官道所揆晦者斯光窒者斯通辱者斯榮敗者斯成無失職之慮而況八官以其才之所長而専其任哉

無君子莫治野人無野人莫養君子明君禮下以恭致君子也取民以儉致野人也致君子則使之正經界均井田平谷祿爲治野人之計也致野人則使之九一而助國中什一使自賦爲養君之計也

管仲晏子非王者之佐孟子恥以此自待故曰管仲曾西之所不爲也而子爲我願之乎齊威晉文無王者之道孟子恥以此待其君故曰仲尼之徒無道桓文之事者是以後世無傳焉臣未之聞也

演山集卷四十八

欽定四庫全書

演山集卷四十九

宋黃裳撰雜說

責難於君謂之恭故孟子曰無以則王乎管仲論卑而易行商君之說孝公終用彊國之術不能責難者也陳善閉邪謂之敬故孟子曰我非堯舜之道不敢陳於王前所謂陳善仲尼之徒無道威文之事者是以後世無傳焉臣未之聞也所謂閉邪吾君不能謂之賊齊宣王問曰若寡人者可以保民乎哉孟子曰可也賊仁者謂之賊孟子以王不忍一牛之觳遂許之仁不忍一牛仁之防者至於保民而王仁斯至矣然而孟子不棄其仁之防者自其防者而推之遂足以保四海是豈賊仁乎哉

望之不似人君以其無儀就之不見所畏以其無威卒然而問其志甚大𨿽無可望可畏之文而有可望可畏之實孟子所以怪其難知而嘉嘆之耳

仁者不可爲眾所以能一天下不嗜殺人非仁之至然而孟子之時天下之人牧未有不嗜殺人者則能一之非必仁如文王天下莫不與也此仁者所以無敵於天下

有不忍人之心斯有不忍人之政油然之云以譬仁政之意沛然之雨以譬仁政之澤

父在觀其志故能有養父沒觀其行故能有述三年之中非喪事不言奚暇攺父之道哉又況孝子更有不忍之心乎

上下之分無禮則亂無和則離苟徒行禮以爲節制無可觀者必使天下之人有情以相愛有文以相節夾輔其禮而行然後先王之道美矣小大由禮不以和通之則離故有所不行知和而和不以禮節之則流故亦不可行

無義之信其言一出而已不可復也無禮之恭上交則謟下交則瀆謟瀆之中恥辱存焉有因人者有爲人因者夷之因人者也徐辟爲人因者也因人不失其親亦可宗也而況爲人所因者乎信出於義則可復不足言之恭出於禮則逺恥辱不足言之爲不失其親者之所因則亦可宗也不足言之

食無求飽其志在乎飽徳居無求安其志在乎安仁敏於事而愼於言其志在乎篤行食不飽居不安人之所憂飽食逸居人之所樂臨事人之所難出言人之所昜自以爲是以人爲非人之所蔽其志在乎飽徳安仁則忘其所憂在乎篤行則忘其所難徳行患有所失未敢自以爲是也就有道而正焉則忘其好已勝矣此其所以爲好學歟食前方文我得志弗爲也方學之時食無求飽居無求安及其得志也故能如是

貧而無謟善守貧者貧而樂則忘其貧矣富而無驕善守富者富而好禮則忘其富矣所好者不在乎物是故內有以制心而所欲不累乎徳外有以節事而所行不害乎義貧而無怨難富而無驕昜蓋夫貧而無怨則能樂耳如切如磋道學也則言貧而無謟富而無驕如琢如磨自修也則言貧而樂富而好禮者患人之不已知則有累乎志行不患不知人則有害乎物已以天命處不已知而進乎徳以人事處不知人而進乎智

一而不可不昜者道也中而不可不髙者徳也北辰中而髙故爲眾星之所取正徳政中而髙故爲天下之所取正書曰民心罔中惟爾之中子率以正孰敢不正爲政以徳故有中以養乎不中有正以率乎不正孔子曰政者正也徳不與焉則有徒法而已天下何所取哉書曰徳惟善政

詩之所自根於心本於性循理而發至於永歌舞蹈而後已烏有人僞與其間哉故詩之用動天地感鬼神夫天地之大鬼神之幽不誠未有能動者也思無邪則誠至矣其言有序其情有節樂者不淫哀者不傷眞情誠意之所及也𨿽至變風之世其俗猶在及乎先王之澤已竭在人心者物或蔽之始有誣上行私與夫翫物而作者無邪之詩不復得矣

使民皡皡而不知爲之者則文王以民力爲臺爲沼而民歡樂之未之至也民無得而稱焉則謂其臺曰靈臺謂其沼曰靈沼未之至也當是之時文王茍不散神之道以示天下則民何從而附之哉靈則王神之散者也鹿見之而不聚鳥見之而不舉魚見之而不逝庶民以力爲臺爲沼可謂勞矣反以爲樂焉文王之徳不亦靈乎樂其有麋鹿魚鱉民之樂也樂民之樂者民亦樂其樂又烏有欲與之偕亡者哉

河內凶移其粟於河內以濟所無移其民於河東以卽所有移民通財先王之法然而先王與民務本然後移民通財之法施於仁政之不幸梁惠王不仁其政徒用先王之陳迹盡心之勤蓋與墨突不黔無以異也百步而後止以譬鄰國之政五十步而後止以譬梁國之政梁王之心𨿽勤於鄰國而失所以用心則一也五十步𨿽不弱於百步而棄甲以走則一也

無爲而無乎不爲之謂道僖公君臣有道無乎不爲以至於無爲者也言其無乎不爲則曰在公明明言其無爲則曰在公飲酒在公明明不必戒之曰無已大康職思其居在公飲酒不必勸之曰今我不樂日月其除此其所以爲有道歟惟其有道在已則能致禮樂以自修醉言舞則言其有樂以盡其歡醉言歸則言其有禮以節其肆在天則能和陰陽以爲天下後世自今以始嵗其有則其利及天下君子有谷貽孫子則其燕及後世無體之易三才孕乎其中久矣天道陽也無陽中之陰則弗能生地道陰也無陰中之陽則弗能成人道亦然一畫而天則廢陰一畫而地則廢陽然則天地之道安得而立哉兼三才者昜之道也兩之者立三才之道也肝藏魂肺藏魄心生气三物附防而有生焉及其散也魂气歸於天形魄歸於地先王方其致之也陽達於墻屋則其求於天陰達於淵泉則其求於地及其祭之也夏祭心主報气也商祭肝主報魂也周祭肺主報魄也合而報之用牲之气加以蕭光禮之逺於人情者也故以報气教民反始用牲之實加以郁鬯禮之近於人情者也故以報魄教民相愛

使民養生喪死無憾之始可謂知本不違農時數罟不入污池斧斤以時入山林可謂知類富之然後教之可謂知序人之情其生莫不欲致其歡故先王於其生則有以養之其死莫不欲致其哀故先王於其死則有以送之生無以養死無以送𨿽有其身猶將棄之奚暇治其性哉先王知人事之大者在乎死生所以失人之情者在乎死生之失其所故爲之政焉使之養生有備送死有具谷與魚鱉不可勝食則其養生有備矣材木不可勝用則其送死有具矣然而材木不可勝用魚鱉不可勝食生之之道可得而聞乎用民之力嵗不過三日則谷不可勝食艸木零落然後入山林則材木不可勝用污池之魚易窮數罟難避以難避之罟不取易窮之魚則魚鱉不可勝用然而不違農時數罟不入污池斧斤以時入山林此爲民養生送死者之計也王者之仁至於老者少者弱者得其所養而後至焉是故五畆之宅植之以桑雞豚狗彘之畜無失其時此爲民養老者之計也百畆之田勿奪其時此爲民養少者弱者之計也蓋夫五十非帛不暖五畆之宅樹之以桑則可以常衣帛矣七十非肉不飽雞豚狗彘之畜無失其時則可以常食肉矣養生者有備送死者有具老者少者弱者不失其所養則驅而之善其民從之也輕矣故爲之教焉庠序者王教之所自出則使之謹庠序之教孝弟者王教之所自始則使之申孝弟之義孝弟而不好犯上以其有義存焉是故孝弟有義而後少者代弱壯者代老頒白者不負戴於道路梁王不知所務狗彘食人食而不知檢塗有餓殍而不知發徒能移粟以濟所無移民以卽所有而望民之多於鄰國不亦迃乎

秦之守天下也以其所取故其失也猶能剛之物一折而斷焉

周之封建失之於後其失也無徳漢之封建失之於初其失也無度

三代之兵出於鄕遂之中行糧止食芻秣械用載之有車輦曵之有馬牛非資於公上秦廢先王之制而惟夷狄擅有鄕兵之利以夫區區公上之轉輸而對夷狄自贍之卒伍此遐徵逺討所以屢困中國也

溫以接人使人親之恭以待人使人尊之無良在其中焉則其爲徳出乎笑貌之間耳溫恭之徳出乎笑貌之間則夫子之求之也豈異乎人之求歟此良所以序二徳之中善者人徳良者天徳良在乎知則無事於慮良在乎能則無事乎學良在乎貴則趙孟不能賤之有所爭而後良出而爲忠有所修而後良散而爲善使人親我然後我得以恭待人此恭所以序溫徳之後奢則驕矣良徳遂喪其孰爲溫與恭哉此儉所以序四徳之後有是四徳而物重焉四徳遂喪是故聖人以溫接人以良存心以儉讓處物儉而有讓則物輕無讓則物重蓋夫無讓之儉其失也吝而已儉而讓則其自奉者輕奉人者厚四徳由是不累於物此讓所以序四徳之後然則夫子之求之也將以自用人之求之也將爲人用爲人用者無處已之良無輕物之讓以溫恭爲佞以儉爲吝而已

以兵寄農以教兵寄搜狩其赴田役也猶其在比閭其赴戰陣也猶其在田役聲音服容在鄕則相識於族在軍則相識於卒在田役則相識於苃舎不測之變無常之敵趣之戰也與其比閭之間田獵之時無以異也其孰以爲危事哉

天下之事無財不立天下之民無財不聚以禮防民以義制事無財不行周之設官三百六十以理財責羣吏其法尢嚴而不敢緩也財用之數驗之以書契督之以要成証之以貳令考之以參五逆之以式法辧之有類執之有總小數之則乘大數之則防職內所敍職幣所振蓋𨿽餘財而加肅焉

羣吏之治在事與物先王合其日計而爲成合其旬計而爲要合其月計而爲防治防者王治要者正治凡者師治目者司治數者旅

萬有二千五百人居則爲比閭族黨州鄕出則爲伍兩卒旅師軍其爲軍也責其足以包敵爲師也責其足以圍敵𨿽然先王豈敢率爾而責之哉猶爲伍兩卒旅以治之參偶以相糾聨徽幟以相識別旌旗以相指揮自伍至旅所以治之之術未始廢也則其責師足以圍敵責軍足以包敵不亦宜乎伍法爲野人而設軍法爲野車而設卒法爲號名而設

貌言視聽思君以乂萬民者也雨暘燠寒風天以育萬物者也極備也過極無也不及皆失陰陽之中气春宜多雨秋宜多暘夏宜多燠冬宜多寒四者之中無風不化其猶四端之有信四行之有土四事之有思也歟肅也乂也哲也謀也聖也五事之得也五者之時若之狂也僭也豫也急也防也五事之失也五者之常若之物固有無意而相感者而況五者之相若則烏知其弗之應哉聖人還顧五事之至不其未至也則當以恭致肅以從致乂今旣至矣則五者之來不以其敍是數也天地之變陰陽之化物之罕至者也

演山集卷四十九

欽定四庫全書

演山集卷五十

宋黃裳撰

雜說

先王在上域民以禮不以封疆之界固國以仁不以山溪之險威天下以義不以兵革之利𨿽有堅銳固塞無所用矣爲軍將者有養人之徳爲師帥旅帥者有帥人之智爲長司馬者有事人之志有死難之節𨿽有掎契司詐無所用矣長人之仁帥人之智六術五權在乎拱揖顧指之間人之所不能測者齊威之節制不可以遇三代之仁義仁義之用非特在乎先王所以固國與威天下而已有徳之將有智之帥仁義不可以勝用焉宵則人息之時也使之索綯冬則人休之時也使之乘屋豳公非固勞之也以爲不若是無以致其樂焉民無違力地有餘利然後朋酒斯饗稱彼兕觥以盡其歡則昔時勞之也所以爲今日之計歟

國子之合無政則亂無教則愚其正之也移屏而已無成均之法則人性失中其教之也記誦而已無道徳之師則人心失性成均之法成人之性均其過與不及者也蔽於天而不知人非此所謂有道蔽於外而不知內非此所謂有徳

政者國子之所稟則以中法治之故爲之大司樂道者國子之所學則以中徳致之故爲之師氏保氏養國子以道則所謂有道者教之也師氏以三徳教國子則所謂有徳者教之也

天下之民不敢擅有所之適者爲夫節有期也天下之姦絕焉不敢擅有所賫者爲夫傳有說也天下之盜絕焉

五言之出是則天下治故此八音安以樂民以五言而報上也有美有嘉焉五言之出非則天下忽故此八音怨以怒民以五言而報上也有箴有刺焉以五言之嘉美者而納乎上則上知所因矣以五言之箴刺者而納乎上則上知所革矣萬民之言以六律與之音八音之气以六律與之度是故內通乎性外通乎政君子聞之有所思焉以興聖人在之有所悟焉以攺

十有二律生於十二气十有二聲出於十二律陰陽之道天地之理夫婦之情父子之性聲律之中存焉況有先王之化上以和天時下以和人心述五行之和气播之於八音采萬民之和言奏之於六律則其所感之幽所作之防猶役於陰陽焉

先王之政在中國者詳於九州在九州者詳於四海夷蠻戎狄人民財用六牲九谷之數知其利害而已故略於九州九州之政各有諸侯制節謹度同其貫利而已故略於中國

亂臣之肆無所不僭至於僭樂則盡之矣先王以樂象功以舞觀徳季氏八佾舞於庭則將以功徳自視於天子矣未至於斯極者所不忍季氏忍爲之則其孰不可忍哉

有來雍雍者以其和故至止肅肅者以其敬故能得萬國之歡心以事其先王然後享皇考之祐則曰宣哲維人文武維後享皇天之祐則曰綏我眉壽介以繁祉周之天子茍無穆穆之徳則安能致是哉祭祀之始天子致助至有辟公之顯相祭祀之終皇考致祐至有皇天之繁祉事其先王之至者也宗廟之祭歌之以徹其以此歟三家特陪臣耳事及三廟堂上之徹庭中之舞輙用天子之制亂名喪實雍之作也又奚取於彼哉天道髙而尊造物者也惟造物者爲能覆蓋愚眾之罪過而治之此冢宰所以爲天官地道卑而親成物者也惟成物者爲能司牧愚眾之善惡而教之此司徒所以爲地官先王之治有政所以立禮有刑所以弼教政不爲虐刑不爲暴本乎一道而已蓋自治官以道爲本出爲政刑豈有他哉輔予蓋覆之所不及者耳後世之治上無道揆下無法守然後道之以政不以立禮齊之以刑不以弼教天下始有無恥之民然而王宅厥心不能有大宰亦烏用宅哉

正朝廷以正百官正百官以正萬民大宰建其書佐王而治其近者也故以正典以正百官小宰蒞其事貳王而治其逺者也故以正職以正萬民孔子曰政者正也子率以正孰敢不正朝廷之上鄕明之君中心無爲以守至正一人帥以正則百官孰敢不正百官帥以正則萬民孰敢不正

西面之卿其徳足以佐王東面之孤其徳足以祐聖三公北面而有答王之道王族故士虎士從王於路門之右大僕大右從王於虎門之左虎賁綴衣趣馬小尹左右攜僕百司庶府當如文王之世有仁以爲常伯有能以爲常任所守不戾乎法所負不愧乎位豈有他哉守正之王克其宅心而已文王宅心有道施於有政則自王廷之臣都邑諸侯之官典掌夷狄之吏莫非吉士克俊有徳周公之作立政以告嗣天子王非敢廢也後徳惟臣良臣惟聖百官旣正還及於上此政之所以成聖乎

六典以治邦國八則以治都鄙八法以治官府官成以治萬民禮以治賔客而諸侯羣吏萬民還以治乎我者宰夫之所待則故其所逆之士而理之大宰之所待則揆其所逆之情而獘之

道之所案所以立體道之所寓所以致用立體於中致用在外故王大旅上帝張氈案設皇邸皇譬則道之用氈譬則道之體其體不可外也宿次之中所以有氈案焉道以柔爲體則以剛爲用道以質爲體則以文爲用道以方爲體則以圓爲用道以圓爲體則以銳爲用氈之爲物質而能柔所以象道之體皇之爲物文而能應所以象道之用𨿽然文采節奏道之所寓以應物者烏可以爲常哉物至而應事已而寂莊子曰仁義者道之蘧廬也止可以一宿此皇所以見於邸歟

先王之事天神以謂不稱其道不足以當其意不當其意不足以致其饗張氈案未足以況道之體設皇邸未足以明道之用則有大裘而冕以爲祀天神之服四圭有邸以爲降天神之玉大裘以象天道大裘而冕以象天徳秉邸圭以降之所以象其用植蒼璧以禮之所以象其體道以質爲體則以文爲用大裘衮冕所以況之道以圓爲體則以銳爲用邸圭蒼璧所以況之

鼓之爲物以和軍旅以節音樂以正田役以作士眾之气者也車驟徒趨鼓與之進車發徒刺鼓與之戒車徒坐作鼓與之行止易車險徒先王所恃以卻敵者也然而坐作進退疾徐疏數之節在鼓而已

立政以爲八柄以馭羣臣王之所立徳以爲八統以馭萬民王之所舉臣之趨走民之從服疾徐進止在我而有節焉王之所禦也故王固國以仁不以山谿之險威天下以義不以兵革之利域民以禮不以封疆之界鼓天下之民由道之大者而歸焉王之務也坐作進退疾徐防數之節一時之教以待不虞而已豈足以語王哉故諸侯執鼖鼔軍將執晉鼓師帥執提鼓旅師執鼙鼓而王之所執則路鼓而已

人鬼人道之大者故路鼔以鼓鬼享而王執之軍事國事之大者故鼖鼔以鼔軍事而諸侯執之諸侯有君之道故執事之大者謹度以事王故執事之大者而已四鼓之用莫尊於路莫卑於鼙

進則患怯退則患紛故軍將執晉鼓以銳其進卒長執鐃止鼓以肅其退鼓退而止之訓習之終鼓作而通之鼓行而節之訓習之始惟其訓習之始不可不愼其亂故兩司馬執鐸所長者寡所聴者詳故也節鼓慮其過差尢可愼者故惟五人而一節焉師帥之於一軍有不能進者自爲二千五百人所主而已晉則聽將軍焉故執提鼔而已

車徒之眾驟趨馳走坐作發刺皆中其節諸侯軍將旅師之馭其眾也肅故鼖鼓以鼓軍事非王所務焉執於諸侯而已

治野之法有治其甿者有治其地者以下劑致甿之類治其甿也夫間有遂之類治其地也水能爲田之利亦能爲田之害先王爲之通其利防其害便於谷粟則妨於車徒先王則使無妨於車徒有便於谷粟故萬夫之地爲之五溝以致水利爲之五塗以防水害防歸於路以達於畿則五塗下利於水上利於車徒矣路防十道而歸之畿川受十澮而歸之海民之達於畿也其猶川之赴海歟朝覲宗遇會同六者諸侯致勤於王者也時聘眾見間問歸脤賀慶致禬六者王致愛於諸侯者也諸侯以禮致其勤而王弗以仁致其愛則諸侯豈可以虛拘哉

智力能不未嘗相同而亦未嘗不相爲用天之理也先王明其相用而爲之制焉府史胥徒在官而有力者也使之爲正師司旅之用乃爲八職以治之百工農婦在民而有力者也使之爲王公士大夫之用乃爲六職以治之

有質而無文則物之用廢有華而無實則物之體廢在天有時在物有理在人有徳在世有事未聞偏立而獨得者也𨿽然文華去道也逺且以闡吾之實然而實與質喪則其孰以爲文華哉故凡繪畫之事後素功者以素爲質以質爲本不可忘也素之在天爲秋之序在人爲性之質萬物至秋動者還靜華者卽實然後反一春夏則其文耳君子內視見素感物而出之其生色也晬然見於面盎於背施於四體不言而諭人之文繡有不若者豈特繪事也哉

詩曰巧笑倩兮美目盻兮素以爲絢兮巧笑美目之文見於容貌之間無素而徒致其文則趨於亂而已有誠心之所樂然後有倩兮之笑有誠心之所向然後有盻兮之視是則素以爲絢者也此莊姜所以賢乎

六色之次以其五行之相勝而相用五采之治以其五行之相生而相繼六色繢以爲衣者也衣陽物也君之道也則繢以成像陽主造始以孶萬物故其六色之次以其相用五采繡以爲裳者也裳陰物也臣之道也則繡以成形陰主順成以奉天道故其五采之序以其相繼雜而章之工之巧也無素爲之受焉其猶廢甘以和歟未知其爲味也

白質取其以義制人申徳威也赤質取其以禮事上承燕勞也休農息老物則君子不興功張皮侯而棲鵠則春以功猛而害物者虎豹也毅而害物者熊也逺舉而難中者鵠也先王當其役物使農興事造業之時爲物去害及逺中防然後以爲功焉故張皮侯而棲鵠則春以功服猛去害所制者廣興事造業所建者備然後博施文徳懷柔逺人是故張五采之侯則逺國屬春以功矣吾將息之逺國屬矣吾將燕之燕之恩也息之仁也不可廢威與義以制服害物者故張獸侯則王以息燕技兼於事事兼於義義兼於徳徳兼於道士大夫以事兼技以義兼技卿以徳兼義王公以道兼徳人之學當學其大者故𨿽百工之眾一士可以治之

以富邦國以生百物事職之務也商旅通四方之珍異富之者也農夫飭力以長地財生之者也

勞心者治人勞力者治於人士大夫勞心而治之者也百工商旅農婦勞力而養之者也一曰農五曰百工六曰商賈七曰嬪婦九職之序也六職則先百工而商旅次之農夫次之婦功次之六職爲夫百工之事而設者也商旅農務特爲之用而已商旅通四方之珍異以資百工者也農婦長地財治絲枲以養百工者也

演山集卷五十

欽定四庫全書

演山集卷五十一

宋黃裳撰雜說

天以六時成日而寅爲一日之朝者也天以四時成嵗而春爲一嵗之朝者也此春見所以明朝以言天時則秋之所成冬之所藏有望乎東作之春以言人事則勞於晝休於夜有望乎夙興之寅此春朝所以圖事以陳謨而有夏宗以協慮而有秋覲若夫春朝諸侯而圖天下之事非特圖事而已特以圖事爲主

萬物興於朝憩於暮則非相見之時也其見上也邂逅而已萬物散行於春以生同歸於冬以存則冬非圖事之時也協慮而已圖事則其協慮之致用歟

天下之事其來也無窮其變也無常其出也不測必有事焉而後擅有獨見之明徐而應之亦已晚矣先王以謂人之心備有萬物物之體備有萬事然則天下之事非難圖也資諸人心而已人無二心事無二理心徳或離則不足以致一心徳或散則不足以應萬

諸侯平居無事之時王者之使相繼於道徳意志慮道之使知度量法則諭之使同好惡已壹於心用捨已壹於事及其入王則又防而圖之收眾見以爲王明合眾善以爲王道以四海爲一家以中國爲一人蓋如此耳邦之本在民民之本在耕耕之本在力田野功利蓋非遊惰所能致者故大司冦以五刑糾萬民而野刑上功糾力爲之先焉先王欲使其民相保以信相愛以智相救以義相賙以仁相賔以禮欲其無流轉也使之相聨欲其無詐欺也使之相糾刑罰相及慶賞相共然後耕者有功學者有徳是故先王近爲之六鄕逺爲之六遂鄕非不耕也以教爲主故其甿謂之民其所稽則行藝而已刑之所糾者孝遂非不教也以耕爲主故其民謂之甿其所稽則功事而已刑之所糾者力

養生之理人之智皆足以及之患在志輕而物重及物臨之則其智昏矣故爲已之謀不若處彘之得其所忿者气戾而不平滀者气郁而不通上而不下則忿气勝故使人善怒下而不上則滀气勝故使人善忘心者天之君神之舎而滀忿之气當之則爲病矣蓋夫忿之气不用之於怒滀之气不用之於忘不怒不忘則爲病而已威公誤治於所見遂爲忿滀之气養生之道當先治心虛則能照一則能辧靜則能覺故𨿽疑互之間感忽之際有物陳乎其前不能致其患威公以見鬼爲不祥而病以殆乎伯爲祥而病去是公之傷不見鬼也而在公以得喪累其心焉故忿滀之邪气得以當其捨而病之且夫生死終始達生者將爲寒暑晝夜之序而況禍福得喪之所介乎其心正其气平𨿽感忽萬態不能蹈其捨

養生之志則踦於物而侔於天故物不能爲之對其右師之介歟神王气盛皆非養生之所尙養生至矣神凝而气使

從水之道而不以爲私忘水之淵而不以爲險善防者也不務生之所無以爲不務知之所無柰何善養其生者也陵實物也譬則事也水虛物也譬則性也方其習之時必防事實以進焉及其習成矣然後適理之虛以防道聖人生而知之則猶生於水而安於水賢人學而知之則猶長於水蓋非生而知之卽之於水則溺而已矣孟子曰天下之言性也故而已故者以利爲本故者人之道也性者天之道也孟子之時天下以故言性則誤矣然而故之在人可以成命亦可以滅命可以滅命者所謂去智與故循天之理是也可以成命者所謂始乎故是也蓋夫故以利爲本則安矣以至乎成命以害爲本則殆矣以至乎滅命然而天之髙星辰之逺茍求其故千嵗之日至可坐而致也則故之於學者其可廢乎以利爲本而已

萬物各具一天惟人所之焉痀僂之承蜩津人之操舟梓慶之爲鐻開天之天者也猶掇之也未嘗見舟而便操之也气之凝神之天而至者也不敢懷非譽巧拙猶痀僂者不以萬物易蜩之翼輙然忘吾有四肢形體猶痀僂者之處身執臂外重則內拙其巧専而外滑消則內重矣

東野稷所謂爲則敗之者也務生之所無以爲務知之所無柰何其猶稷歟加性所無廢性所有益理以能虧理以僞皆非養生之所取

以心稽則鑿矣爲其鑿則心不一而物得以桎之工倕旋而蓋措規矩與物化不以心稽其順與理相適其妙與神相遇

不能忘足則以履爲足之累此履之不適也不能忘腰則以帶爲腰之累此帶之不適也不能忘是與非則以是非爲心之累此心之不適也不能勝物故內變不能應物故外從事能定則不內變物來而應則不外從事此防之適也處防要之地以應方來之變茍或動心則先時而起後時而縮矣彊則炰烋弱則齷齪其能有適乎四者適矣然而知其爲適則有不適之患焉四者復不適矣必亡四者之適然後未嘗不適焉忘適之適也不適有累適亦有累不適與適兩忘而意消然後其心虛其性明生理於是乎盡矣

孫休之言不知命者之事也扁子之告孫休至於命者之事也達命之情不務知之所無柰何至人之徳非休之所及知而扁子遂告之則所無柰何者休將務知之矣開人之天而驚惑入其捨不亦殆乎莊子之教天下或言至人之攝生或言養生而後至入水不窒蹈火不熱則言其攝生者也痀僂之承蜩津人之操舟則言其由學而後致也養生之道惟患內輕與夫知之過其分內輕則心與物化之知過其分則以知廢理休不以遇擯逐而怨則外重矣而扁子復以休之所不及知者而告之非特開人之天而驚惑入其舎則養生所主喪矣是以莊子之諭養生或言痀僂之承蜩津人之操舟梓慶之爲鐻未嘗不自學習以致精妙是待欵啟之民爾潛行不窒入火不熱行乎萬物之上而不栗攝生之至人豈可爲中下之流道哉以已養養鳥蓋𨿽深林之間江湖之上不得寄其生焉而況大牢之饗九韶之樂哉爲孫休計則姑使之重其內而已

以冬見爲遇則春見乃其見之専也以春見爲朝則冬見乃其見之暮也朝而見之也專暮而見之也勤專而見之也恭遇而見之也恱人之情也夫以朝暮繼見邂逅相遇比大賔之禮大客之儀所以親諸侯歟

幹之位萬物之大始坎之位萬物之資始艮之位萬物之成始爲萬物資始者乾元也爲萬物大始者乾道也天者形也元者气也以气統形然後形生而气存气有陰陽陽中之陰下應陽之上達者而爲云陰中之陽上薄陰之下固者而爲雨品物流形蓋得陰陽之和雲雨之澤以化者也有生斯有形有形斯有終有終斯有始物之終始蓋方流形之際其理已著矣豈俟斂入而後悟哉六位之設三陽以元成位於春三陽以亨成位於夏弗先時而作弗後時而動因時乘理而進者也六位以定分六龍以適變形气之類弗革則窮弗因則絕隆者殺壯者老此理之必然者始卒若環新故相代然後變化之道至焉是故乾元之禦天也或乘見龍禦之以行或乘躍龍禦之以進或乘飛龍禦之以升或乘潛龍禦之以止其爲蒼天也則功見乎其色其爲昊天也則人見乎其情其爲旻天也降而與物接其爲上天也升而與物辧豈特雲行雨施品物流形如是而已邪以一气統天則天有化道以六龍禦天則天有變道各正萬物之性有善而無惡各正萬物之命有常而無幸無不善則無暴無不幸則無怨是故太和將殆乾道能保之太和將乖乾道能合之是故性有利爲之用情有正爲之體首出庶物萬國咸寧蓋由利正之中在人也有仁足以長人在天也有元足以長物天干道之正性命也萬物之所同君子以其所同者而長之則其安萬國也安其心焉非安其外而已

先王之治天下疏者內輔親者外輔價人維藩大師維垣大邦維屏大宗維翰內輔者也宗子維城外輔者也內外一心犬牙相制懷徳維寧在其中焉是故價人願爲之藩大師願爲之垣大邦願爲之屏大宗願爲之翰宗子願爲之城

有天下者不患無大師而無價人可患也天之予奪視民民之去就視乎善人者也不患無大邦而無大宗可患也巨室之所慕一國慕之故也城之髙也池之深也兵革之利也米粟之多也所謂地利價人維藩大師維垣大邦維屏大宗維翰宗子維城所謂人利有人利然後地利爲之用焉有先王之徳然後人利爲之用焉三從二逆作內吉作外吉二從三逆作內吉作外防人可違也卜筮不可違也筮可違也卜不可違也故乃心卿士庶人與筮之數或可逆者至於則有從而已蓋卜用五占用二五以天道言之二以人事言之先王有作順天循理而已烏可違哉況象者又其數之防歟樂之實本於性根於心故凡音之起由人心生非作於外物也外物爲之感發而已人之心其猶柷歟有物觸其中則鳴非柷求鳴於物也聲者心以應物者也單出曰聲雜比曰音單出未之變也五聲相應而變生焉聲成文謂之音此言聲有所變變成方謂之音此言變有所歸惟其有所歸在故其始作翕如也從之純如也繹如也以成無方則不可比矣孟子曰樂之實樂斯二者是也樂則生矣生則烏可已也烏可已則不知手之舞之足之蹈之也治世之音安以樂其情有節其言有序樂夫仁義之性而已詠歌亦可謂之樂也然而樂之未至也及其手舞足蹈而後至矣蓋未至於舞蹈不足以爲樂樂生於夷曠故其聲嘽以緩喜生於愜適故其聲發以散哀則抑故噍以殺怒則揚故粗以厲敬則義心感也故其聲直以亷愛則仁心感也故其聲和以柔六者之感情動於中而形於心者也性所有也然而非性言性則靜矣無六者之動言性則合矣無六者之別物能動人之情先王能制天下之物故物之所以感人者先王能爲之愼焉聲之所出則有樂以和之志之所適則有禮以道之其行喪同則有政以一之其姦害同則有刑以防之禮樂以治其內刑政以治其外其名四所以同民心而出治道其實一也

倫理之於人同有於性同生於心然而無樂爲之和同則至於乖絕無樂爲之感通則至於堙塞君臣上下聽之莫不和恭父子兄弟聽之莫不和親則不至乎乖絕聽鐘聲則思武臣聽鼙鼓之聲則思將帥之臣則不至乎堙塞

演山集卷五十一

欽定四庫全書

演山集卷五十二

宋黃裳撰雜說

怒有以責之也至亡國也不足以責之思其治者而已下泉之詩是也怨有以親之也至亡國也不足以親之哀其亡者而已黍離之詩是也政有得失則於物有善惡物有善惡則於情有喜怒情有喜怒則於聲有美刺故曰聲音之道與政通其君不驕則其宮不亂則其音不荒其財不匱則其羽不亂其羽不亂則其音不危故曰五者不亂則無惉懘之音矣誣上則天下之誠心喪行私則天下之和心喪此亡國之音所以作也

禽獸有聞而無知有情而無文故不知音眾庶有知而無徳有文而無實故不知樂

聲變而爲音故審聲以知音音比而爲樂故審音以知樂政者樂之安樂怨怒中滛恭慢之所自作故審樂以知政樂與禮同出乎仁義之實禮之實節文仁義之成樂則樂其成而已然而樂之和已有節文在中焉子曰禮者理也樂者節也以其樂爲主不得謂之禮耳故曰知樂則幾於禮心徹而爲智智徹而爲徳偏得樂則和而有所流偏得禮則中而有所倚非所謂有徳

極音致味以物爲音爲味也朱弦之有遺音酒之有遺味以徳爲音爲味也先王之制禮樂也以極口腹耳目之欲則𨿽極音致味不足以厭其志而教民平好惡反人道之正則內足而無待乎外矣故𨿽朱弦之濁疏越之遲三嘆之希元酒之質爼魚之腥大羮之淡足以勝其欲是以先王之制禮樂也務使人以禮而後動以節而後作

天命之謂性人爲之謂習孟子曰天下之言性者則故而已矣故所謂習非所謂性

性之中含孕萬物之理率而一之不散其朴則其體無乎不在不流其眞則其用無乎不善道者無乎不在無乎不善者也昜曰繼之者善成之者性所謂率性之謂道則成之者性之謂也所謂修道之謂教則繼之者善之謂也

道者天也合而言之也故率性之謂道教者仁也散而言之也故修道之謂教率性而爲已修道以爲天下不爲天下後世計則道無事乎修矣

道之無不在也𨿽稊稗瓦甓之間無不在也道之不可湏臾離也𨿽躇步跐蹈之間不可離也惟其無不在故不可須臾離

隠防之中有無不在道隠而見防而顯有必然之理此君子所以愼其獨也能愼其獨然後爲已則能率性爲天下則能修道天下之道由中而生者也禮曰至徳爲道本道不在小亦不在大道不在髙亦不在下惟過與不及然後道喪

以五禮制中以六樂致和然後能贊天地之化育故天位乎上地位乎下而君子成位乎中焉不和則不相交不中則不相合

君子之道其防也在所不覩在所不聞其顯也在乎天地位萬物育茍非知道之無不在知我之不可湏臾離安能至於此極哉

君子有時中則有時不中矣此其所以爲中庸更而不可拘續而不可窮其縱不流其守不固流者執庸而不及中者也固者執中而不及庸者也執庸者害道之常此爲庸者之無忌憚也執中者害道之變此爲中者之無忌憚也楊墨失中子莫失庸

過者太髙而不及者太下非時中者固三者皆非所窮未能至道能中則無過不及能庸則無固此其所以爲至徳歟

中者人道之至神者天道之至

智者過之故夫婦之愚不可以與知此所謂愚者不及也賢者過之故夫婦之不肖不可以能行此所謂不肖者不及也

智者行之然後愚者得以知焉賢者明之然後不肖者得以行焉

莫之知避者不知罟獲之爲害也不能期月者不知中庸之爲善也不知其爲善則不知其爲害故不知避與不知守皆非有智者

舜行道者故曰其大智也歟回明道者故曰回之爲人也

均天下國家能義而已辭爵祿能亷而已蹈白刄能勇而已不可均而均之則傷義不可辭而辭之則傷亷不可蹈而蹈之則傷勇在乎爵祿也可辭在乎中庸也不可辭而勿辭之斯能亷矣在乎白刄也可蹈在乎中庸也不可蹈而弗蹈之斯能勇矣

南方陽明而主生有君子之道焉生則子民之仁明則君國之智北方陰險而主殺有彊者之道焉君子之彊而彊不足以名之者以其能彊能弱也寛柔以教所謂能弱不報無道所謂能彊袵金革死而不厭所謂能彊而不能弱能彊則不流能弱則不倚

富貴不能淫故國有道不變塞焉貧賤不能移威武不能屈故國無道至死不變

百姓日用其道故曰費日用其道而不知故曰隠費則顯諸仁故曰匹夫匹婦可以與知可以能行隠則藏諸用故曰聖人有所不知有所不能有所不知者以其神其徳有所不能者以其神其行孝弟之始行乎父兄之間則匹夫匹婦其孰不知哉孝弟之至通於神明則𨿽聖人有不知者而況匹夫匹婦乎

天地不爲人咨怨而廢寒暑君子不爲不能者而卑其道孟子曰中道而立能者從之是故語君子之大者其混成體一妙用體變而不見其迹故天下莫能載此其極髙明者語君子之小者則置法以民制行不以已而不戾其情故天下莫能破此其道中庸者天下之人同有一性而人之性同有一道君子之教則修是道而已攺而不止則賢智過之愚不肖不及言其不逺人也欲離之而不可得也言其不盡人也欲卽之而不可得也千萬人之情一人之情是也故施諸已而不願亦勿施於人所求乎子以事父未能也則已先盡子之道而已所求乎弟以事兄未能也則已先盡弟之道而已庸徳言行以徳行之爲貴庸言言謹以言謹之爲貴能謹則不易其言矣心有所造然後發爲言行言顧行行顧言

富貴貧賤在外者也吾無所加損焉非在我者也以其不願乎其在外者故素富貴行乎富貴素貧賤行乎貧賤無入而不自得焉不陵下以其富貴不能滛不援上以其貧賤不能移二者出於不願乎其外

上不怨天處已有命下不尢人處已有義莫非命也君子道其常小人道其幸道其常則以爲善而後得福故居易以俟之道其幸則以爲不善而未必得禍故行險以要之幸亦命也君子不以爲命而謂之幸

妻子兄弟室家父母君子逹此以治天下者也逹之天下所謂譬如行逺其道本諸身而已所謂自邇父母其順天下順之

視之弗見無形也聽之弗聞無聲也凡麗乎聲形之間者有新則有故無故而日新者其鬼神之徳歟易曰日新之謂盛徳惟聖人爲能體道鬼神數能行之體物而已體物而不可遺故如在其上如在其左右

文王聖父也述之可也武王所以爲達孝瞽叟頑父也諧之而後可也舜所以爲大孝

舜傳之賢而曰子孫保之者天與賢則與賢天與子則與子天下爲公傳之賢也猶其傳之子

尊爲天子必得其位也徳爲聖人必得其名也子孫保之必得其壽也富有四海之內必得其祿也大徳材也祿位名壽因其材而篤賢者也

舜言徳爲聖人而武王不言者其避文王歟此亦周公思兼三王以施四事不及文王之意然而公之爲盛也不足以言徳

樂由中出不可以爲僞樂得其道而正樂興焉樂之由中出者也樂得其欲而淫樂興焉樂之由僞作者也均是樂也而樂有內外在外之樂無常其欲無已無常之樂不赴無已之欲則憂至焉物累其心又累其樂之去則惑而已矣

反情以和其志則以道制欲廣樂以成其教則以道制人之欲

成性存存非幻不滅道義之門闔則義入而歸道辟則道出而行義

川谷異制民生異俗遲速異齊飲食異和衣服異宜器械異制先王將使四海爲一家中國爲一人此非所同者使之同歸於善而已四方之政事上下之志四方之傳道嘗患其法不相通其情不相知其善不相聞自非以意致徳以神防道之人居則麗乎方動則麗乎形𨿽欲相感以情相聞以善不可得也然而先王將務四海爲一家中國爲一人不亦難乎置官設屬使取四方之善訓而同之蓋無難者合方氏通其財物以合其事除其怨惡同其好善以合其情此齊其政而已欲其從之也輕則必有訓而後諭焉訓方氏道四方之事以訓其事道上下之志以訓其情𨿽然予道而已欲得四方道而訓之則其傳道烏可廢哉四方之傳道蓋見於文辭予取而誦焉正嵗萬物更新之時訓方氏則布而訓四方正其始也新物使人志淫而好僻有戻於訓焉訓方氏務若其情而訓之使人好惡之情好善而惡惡則亦觀新物而已

四肢之於安佚人之情也樂狥其情惡勞其形不能非禮勿動而使非僻之心輙乘安佚以蹈其舎則無所不至矣而況王乎天下視儀而動聽唱而應者也先王制禮視有旒聽有纊言有紀動有佩堂上之行門外之趨爲之樂儀以防其肆使聽其聲而其意以誠使顧其體而其气以正周旋中規折旋中矩進揖退揚而後鏘鳴之佩左中角徴右中宮羽君明事物之意在其中焉非僻之心無自而入是故祭祀朝防師田封建之時王在五路則其步趨之節責大馭焉五路之上王安佚矣然而顧車之行而聞肆夏之聲則由吾於堂中顧車之趨而聞采齊之聲則由吾於門外王之言動造次無非禮者樂師之所教大馭之所禦與有力哉

君子之祭不盡志無以致欽不盡物無以致愛致齋於內散齋於外齋之日有所思祭之日有所見此盡志也內心也其備小物也水艸之葅陸產之醢在焉其備美物也三牲之俎八簋之實在焉其備陽物也昆虫之實在焉其備陰物也艸木之實在焉此盡物也外心也惟聖罔念作狂則爲僭爲豫爲急爲防惟狂克念作聖則惟謀惟哲惟乂惟肅此狂與聖所以序八者之間歟伯夷叔齊避地者也栁下恵少連辟色者也虞仲夷逸辟言者也辟世之士其朱張歟言行不見於天下孔子不得而論之序在六民之中非夷也非虞也非惠也晨門荷蕢丈人接輿長沮桀溺之徒一方之見皆以孔子有求於世而非之者孔子所以論列四辟之士而見其志焉故曰我則異於是無可無不可

往來不窮謂之通萬物之理也推而行之謂之通四序之運也往不窮於幽來不窮於明則亦推而行之而已

演山集卷五十二

欽定四庫全書

演山集卷五十三

宋黃裳撰雜說

合【闕】爲同【闕】

道散同【闕】冒天下之道

【闕】所【闕】

冒天下之道不足以【闕】

道爲天

下之母然後寂然之中生出有象長育有器建立有法老者入死故窮則變少者出生故變則通往來不窮新故相代故通則久夫窮則變變則通通則久易之道也黃帝堯舜禹湯通其變使民不倦神而化之使民宜之遵易之道者也不以人廢天不以故滅命是以自天祐之吉無不利乾坤役使六子者也其言能變化成萬物所以不及天地其言山澤通气風雷相薄則曰天地定位而已

旣有典常者易之書也不可爲典要者易之道也言要以其不及詳言常以其不及變典之爲道要常而已典者道之降則者典之降法者則之降易之道至於爲書亦已粗矣然而不言法則何也以易而示他經則其爲書猶主於道焉禮以世法爲主詩以人情爲主書以時務爲主變動不居至惟變所適言易所以爲道其出入以度至旣有典常言易所以爲書易之爲書有道存焉故以同民患則有濟天下之仁以前民用則有周萬物之智不可逺也尊之如父親之如母其入以度使內知懼則𨿽入無保如有輔翼之者其出以度使外知懼則𨿽出無師如有教之以事者虛一之中眞性存焉利欲不能復炎其猶井歟旣潔淨矣無事乎渫旣正固矣無事乎甃其地冽其泉寒供物之求而已

迎之不見其首隨之不見其後易之道也故能與天地爲終始萬物入死矣天地未嘗有終萬物出生矣天地未嘗有始視之不見名曰夷聽之不聞名曰希易之道也故能與天地凖是故形體之所覆載情气之所交感未嘗有餘未嘗不足天地物之大者爾未離乎物而不與物同爲始終有餘不足夫何故也易有所與故也反身自愛致靜而動之謂仁復本反始以齊萬物之謂道復之初九一陽來復之時萬物歸根之地其防也爲明之藏爲物之復始其罔也爲有之舎爲物之資始以人言之則反身自愛致靜而動之仁以天言之則有復本反始以齊萬物之道道與仁相爲左右道與物相爲得喪六四與初爲應從道者也上六迷復狥物而往者也

貌言視聽思五者君以仁民者也雨暘燠寒風五者天以生物者也是故肅乂哲謀聖五物之時若之狂僭豫急防五物之常若之聖人之治天下無狂而能肅無僭而能乂無豫而能哲無急而能謀無防而能聖是故五物未嘗極備而亦未嘗極無數或有之聖人能以五事裁其有餘成其不足易曰裁成天地之道則成能乎其中矣輔相天地之宜則成位乎其中矣

舜以禹臯陶爲已憂故臣作朕股肱耳目特以命禹股肱喜哉元首起哉特以諭臯陶夫禹臯陶與舜爲一體者而舜或失之則一體廢矣爲已憂也不亦大乎無有作好遵王之道爲惟辟作福言之無有作惡遵王之路爲惟辟作威言之好惡不作公生明夷曠之中遂無萬物之累故言其無滯礙則曰王道蕩蕩言其無險厄則曰王道平平言其無邪枉則曰王道正直

遵王之道則有作福之仁遵王之路則有作威之義會而歸之以立有極之本散而行之以致有極之用方其會而歸之未始有好故能無作好未始有惡故能無作惡無偏無黨或見於公無反無側或見於正此則有極散而行耳

人之扵學有情然後好善有志然後向善情有好惡志有向背以好惡之情好善而惡惡則孟子所謂若其情者也以向背之志向善而背惡則書所謂遜志者也蓋惟窮理之學爲能遜志學在耳目之間未有能遜者也惟學遜志則有受道之資務時敏厥修則有致道之力乃來爲其質有所受力有所致故也髙宗之學曁厥終罔顯豈非志之所在有所未遜歟故髙宗之命說曰爾惟訓於朕志說之訓髙宗曰惟學遜志

學之序能辧志然後能遜志能遜志然後能繼志辧志求道之時也遜志從道之時也繼志會道之時也志於道則無累志於仁則無惡

伏羲唐堯周公無成與虧者同乎道也有成與虧者異乎法也可異者法而已矣道不可異也荀卿以道過三代謂之蕩法異後王謂之不雅然則荀卿所謂道與法者異乎吾所謂道與法也雄之言曰法始乎伏羲成乎堯匪伏匪堯禮義哨哨其賢於荀逺矣

相道者天相天者人道無形也視之不見道無體也搏之不得且無所由也無所居也無所行也無所止也及其之乎上者其數三天之乎下者其數兩地參伍以變錯綜其數偶者合之以奇奇者合之以偶生者斯成始者斯終積刻而爲辰積辰而爲日積日而爲月積月而爲時積時而爲嵗有生類不能逃此五行之數有生有成有奇有偶有盛有衰有淸有濁或相制或相順或有餘或不足有生之類食息嚬笑上下小大不能逃此言其道也或居乎小人或居乎君子言其位也或居乎上或居乎下言其分也或居乎富貴或居乎貧賤言其情也或居乎厚或居乎薄安其所居不相乖異此天相之也五典以敍五禮以秩其爲彛也始終之不可窮其爲倫也先後之不可亂然而九疇之類初一曰五行非人所與焉敬用五事農用八政協用五紀建用皇極又用三徳明用稽疑念用庶徴安其所居不相乖異此人相之也敍者以惇秩者以庸不可窮者推之使通不可亂者辧之使治

天子施禮於諸侯以十有二牢以多爲貴也諸侯報禮於天子膳以牲犢以少爲貴也以多爲貴者外心也以少爲貴者內心也禮器曰古之聖人內之爲尊外之爲樂少之爲貴多之爲美諸侯之於天子觀天下之物無可以稱其徳者得不以少爲貴乎郊特牲曰牲孕弗食祭帝弗用諸侯之膳天子上同乎帝尊貴之也天子之於諸侯爲之牢禮之數而諸侯之待王官也令百牲皆具樂美之也蓋謂待王以多則爲防待百官以少則爲簡故禮器曰先王之制禮也不可多也不可寡也惟其稱焉

不矜而莊人之道也不言而信天之道也不厲而威神之道也

致民力而望地利可必也致地利而望天時不可必也天時之運丰登中下未始有常先王以耕計積以仂計用以鬴計食非其悋人以自養也爲國備天時之變則以耕計積爲民應天時之變則以鬴計食

司稼一年之上不出斂法則其取財有義廩人以嵗之上下數邦用則其用財有禮天時之變其所生者弗盛而國之所積厚焉其所取者弗多而君之所用殺焉六刑爲六行而設造言亂民之刑爲六刑而設六行之數不明造言者亂之也六行之俗不成亂民者害之也孟賁之不動心也以力告子之不動心也以言孟子之不動心也以徳有力者不必有言故孟賁之勇眾力能勝之有言者不必有徳故告子之勇眾辯能勝之孟子之勇不可爲眾舉天下之辯窮天下之力未有能屈之者孟賁告子區區言力之間何足道哉而公孫丑以孟子過孟賁逺矣將欲賢孟子不知其實卑之也此孟子所以言告子先我不動心者以鄙公孫丑之言歟告子先我不動心且未足以爲貴則𨿽過孟賁逺矣何足以進我哉

北宮黝之勇知用其气而已不及自守孟施捨之勇知守其气而已不及自反知用其气則飬之無所在故曰北宮黝之養勇知守其气則養之有所在故曰孟施捨之所養勇也孟施捨量敵慮勝與夫自反相似視不勝猶勝與千萬人吾往矣相似北宮黝惡聲至必反之與夫不可者拒之相似二子之勇皆不及是故曰未知其孰賢北宮黝思以一毫挫於人若撻之於市朝此使於區區之气者孟施捨量敵而後進慮勝而後會此使於區區之智者量敵慮勝能慮人矣不能慮已無嚴諸侯惡聲至必反之且不能慮人而況於巳乎然而皆末耳本之則無如之何及之有知居之有仁行之有義此曽子所以爲勇之大者直在人曲在我則褐寛愽吾不惴焉曲在人直在我則𨿽千萬人吾往矣

心志之君也志气之帥也气體之充也體气之寓也人之气時發於心君無志以將之則趨蹶而已君子嘗使其气次志之所至志之所至爲之限而气不得以過之過其所至則猶新生之犢猖狂妄行驅而納諸罟擭防穽之中莫之知辟者眾矣君將有爲也任志而用之帥將有行也任气而用之持其志者心爲之君而已以北宮黝用其气言之則孟施捨量敵慮勝爲守約以曽子自反言之則孟施捨量敵適足以爲守气曽子自反乃眞守約也言孟施捨守約所以抑北宮黝欲其尙曽子所謂勇故略子夏曽子之勇孟子之不動心一也孟子言曽子之勇所以自明言北宮黝之勇所以明孟賁言孟施捨之勇所以明告子

不惑故能定不動故能應不得於言勿以不動求於心則告子以心本於言矣不得於心勿以不蹶求於气則告子以气本於心矣气之不蹶本於心此固是也然而心之所本吿子之見旣已誤矣气之所本何所恃哉言屈則心動心動則气蹶告子之言幸而勝天下之辧則可矣天下之辧有能勝之者則告子之心其能不動乎告子之言所謂不必有徳者也夫誰不可勝哉有徳則言本於心矣不得扵心勿求於言與气然後其說具矣言與气之所本者心也心之所本者道也

欲其防气壹也則曰志至焉气次焉欲其防志壹也則曰持其志無暴其气存適不通謂之志壹趨蹶則气之動也流行不通謂之气壹迷誤則志之動也虛一而靜心之道也任志率气以應天下之變志壹之患非特其气趨蹶也反動其心則中之所主喪矣

言生於心而告子曰不得於言勿求於心此其所以不知言气集義所生而告子曰義外也非內也此其所以不善養气孟子曰我知言我善養吾浩然之气豈有他哉以言生於心以義在內而已

復爲精气則合天地之徳散爲和气則贊天地之化去知與故循天之理以直養而無害者也

至大配道至剛配義無是餒也無是義道爲配

君子之气復於仁生於義空於道有除害之心則怒气之所生有興利之心則和气之所生興利除害之心忘則仁守其气矣

集義所生此孟子之養气也義襲而取之告子之養气也慊者自反而足者也告子外義徒行其气而已能無餒乎中心之所畏言與義衛其外焉此其所恃以不動者也其言不本於徳其義不根於性欲使其心不動亦已難矣

演山集卷五十三

欽定四庫全書

演山集卷五十四

宋黃裳撰

雜說

正心誠意者養气之道也思誠明善者養心之道也告子不得於言勿求於心則心之所本在言矣心之所本反在乎言則气何望於心哉不以爲無益而捨之是勿忘也不以其不長而揠之是勿助長也

貧賤不憂壽夭不貳此之謂不惑富貴不能淫貧賤不能移威武不能屈此之謂不動不惑故能定不動故能應

孟賁勇於力曽子勇於義孟子之勇不可爲眾合眾之力以抗孟賁之力窮矣

義根於心心本於道故善養气者其大則配道其剛則配義气合於神神合於無此配道也集義所生非義襲而取之此配義也

道者心之所本心者言气之所本言本於心故以道接气本於心故以道配精神之气配道者也中和之气配義者也告子之心不待不惑之年然後不動心之所本反在乎言而已告子之言不必有徳使知道者心之所本心者言气之所本則告子之不動心也豈如是之遽哉亦愼所學而已

仁者天下之表義者天下之制報者天下之利以徳報徳者仁也則民有所勸故爲天下之表以怨報怨者義也則民有所懲故爲天下之制有所勸則民知徳而不陷乎惡有所懲則民知法而不陷乎罪故報爲天下之利夫以仁義表制天下其利如此而況下化而爲仁義哉其利不可勝用也主義而言則利在其中焉主利而言非特其利不可必得也義已喪矣義喪而得利則有能奪之者何足計哉

士之見諸侯有二不見諸侯有二我爲庶人也不敢往見之我賢也我多聞也不當往見之此所謂不見之有二也爲賔於他國不可不見之諸侯之未知我也我欲行道不得不見之此所謂見之有二也不得不見之權也不可不見之禮也不敢往見之爲分也不當就見之爲義也是故行禮之際又有不可召之義在其中焉召之役則往役君欲召之則不往此行不敢見之禮其義不可召者也將朝王王使之朝則辭以疾此行不可不見之禮其義不可召者也君子屈身以伸道屈人以從道不逺千里而來屈身以伸道者也如有謀焉則就見之屈人以從道者也仲尼開迹諸侯孟子之見梁惠王將行道歟是故君子之行止也在我而不在乎人君子之富貴也在道而不在乎物患不得君耳不患其道不行於天下

義狥公利狥私士庶人曰何以利吾身則無大夫大夫曰何以利吾家則無諸侯是故萬乘之國弒其君者必千乘之家此徵利於上者也萬取千焉千取百焉此徵利於下者也

先利則人所狥者欲先義則人所狥者道欲無窮也物不可以必得無窮之欲不可必得之物相逐於外是故不奪不饜及其狥道則求之在我矣不患乎其外夫誰與爲奪哉

始作俑者象人而用之於死者不智而不可爲也於生者不仁而不可爲也故孔子謂爲芻靈者善蓋有仁智之道焉夫象人而用之報施之禍猶至於無後而況率獸食人殺人以政豈特無後之報哉

經始勿亟至於庶民子來則知文王善得民之心麀鹿攸伏至於於牣魚躍則知文王善得物之性虡業維樅至於蒙瞍奏工則知文王之樂非以爲僞也兼収人心之和物性之順寓諸形聲之間而已然則靈沼之樂又豈勢力所能爲哉

本乎天者親上本乎地者親下所謂羣分同聲相應同气相求所謂類聚有聚分斯有親疎有親疎斯有愛惡有愛惡斯有是非有是非斯有得失有得失斯有吉防治亂譬猶治病不治其病之所在卽其本根而治之斯善治病者也故病在脈則治之血病在气則治之衛一平气脈之疾無所資焉其爲醫也用力也寡収功也大仕者皆欲立於王之朝至欲疾其君者皆欲赴愬於王此言仁政之效五畆之宅樹之以桑至可以無饑矣此言仁政之類無恆產而有恆心至民從之也輕此言發政之先在乎制民之產而已孟子之說齊王先言其效中言其所先而後言其類蓋懼齊王以爲王政之難行而挫其志也故先言其效所以悅之王政之行物有本末事有終始孟子又懼齊王失所先後而忘其本也旣得齊王願輔吾志之說則吾言不瀆矣故次言其所先而後序其政事之類以進焉仁政旣行則民有常產矣飽食逸居而無教則近於禽獸故卒言謹庠序之教申孝弟之義仁政之效先言天下仕者皆欲立於王之朝而後農次之商旅次之孟子後此又言天下之士皆悅而願立於其朝而後商旅次之農次之農序商旅之先者仁政必本扵農孟子方與齊王言反其本則農奚可後哉農序商旅之後者特以前朝後市門關田野內外近逺爲之序凡爲列國諸侯言之可以序其內外近逺而爲說及言仁政之本以救齊王之所爲則夫緩急先後不可不辧也天之予奪視民民之去就視士蓋夫無常產而有常心者惟士爲能王政𨿽本於農而得士心之所願尢不可後是故農與商旅莫能先者尙志之士窮不失義不以饑渇之害爲心害者故無常產而有常心養民之政六府外養其形三事內養其心然而先王𨿽致三事之所養猶先六府而況後世六府不修而望其民不爲放辟邪侈不亦難乎不學之民形能累其心物能累其形物去而形憂物來而形悅茍無常產其心烏有不喪者邪

耕者之受田未至乎七人未可以受上地然而上地之所養非特七人而已是故百畆之糞上農夫食九人上次食八人中食七人且夫上地之所養至於九人而七人受之者先王制民之產嘗使有餘𨿽或天時之不幸不給者有助不足者有補流轉之患非所卹者上等之家生息或過其數又有養焉故曰明君制民之產使之仰足以事父母俯足以養妻子樂嵗終身飽防年免於死亡其此乎然而孟子曰無饑矣中食七人次食六人下食五人以言數口之家可也及說齊王則斥言八口之家者孟子之待梁惠也異乎齊宣故曰八口之家足以無饑而可不足以言之孟子之望齊宣也重乎梁惠故曰數口之家可以無饑矣而八口未可以言之夫何故也是心足以王者齊宣王也以其所不愛及其所愛者梁惠也梁惠由此而充之則不足以事親齊宣由此而充之則足以保四海梁惠之去齊王不亦逺乎發政所至亦度其力而已是故孟子說梁惠則曰七十者衣帛食肉黎民不饑不寒然而不王者未之有也曲禮曰五十艾服官政孟子曰五十非帛不暖七十非肉不飽不暖不飽謂之凍餒文王之民無凍餒之老者然而言老者則五十與焉言七十者則五十之艾置矣梁惠之不仁五十者衣帛未可必也七十者得之可矣齊王之仁衣帛非特七十者爾五十者與焉然而上農夫有食九人者孟子止於八口尙有意乎上地之所養足以及九人而周制且有七人受之二人之食以爲有餘備其不足是故孟子之教齊王亦約八口之家而言之八口無饑在齊王之政已過甚矣尙安敢窮其所養而望之邪八口之家可以無饑則有餘財頒白者不負戴扵道路則有餘力然而五十者衣帛七十者食肉仁在父兄之間八口無饑仁在一家之內頒白者不負戴於道路仁義之類遂至親人之親長人之長孟子曰親人之親長人之長而天下平然而旣富之後庠序之教奚可廢哉五畆之宅樹之以桑利之本也謹庠序之教申之以孝弟之義善之本也其利不充仰不足以事父母況妻子乎其善不充近不足以事父母況四海乎是故富而教之之術孟子之說諸侯在所先焉𨿽然利能養善而善亦不可使利勝之後世之利爲善之冠而不能爲善之輔者利彊於善而已無名之道立爲綱常而有六典降爲大要而有八則八法之詳則又其降者也有本而無文有體而無用非道之全故治官以成道無待之徳以應人而有言以表人而有行無言以應無行以表非徳之全故教官以成徳不仁也無禮不智也無義禮者節文仁義者也故禮官以成仁內與天同徳下與民同患耳以謀之口以命之施於有政然後聖人之道具焉故政官以成聖五刑除害去累故刑官以成義百工明法顯度故事官以成禮治以道爲本教以徳爲本禮以仁爲本政以聖爲本刑以義爲本事以禮爲本

道徳仁聖義禮非六典不成治教禮政刑事非六官不舉先王之馭天下以六官爲轡以治教禮政刑事爲銜勒以萬民爲馬

典之爲書於虞之時有之則之爲書於夏之時有之法之爲書於周之時有之庶事之文至周而備是故虞夏名道周兼而用之繁者以法治之簡者以則治之大者以典治之至於有法其詳至矣後世有作無以復加焉典者立道以爲經者也則者明理以爲約者也法者行義以爲制者也諸侯之扵國也有君之道諸侯之於王也有臣之義制節君之道也謹度臣之義也以其制節不以法則治之頒其大常而已都鄙之君在王之畿內無自制者天子賜之八則使之有所揆焉是故八法之治官府言治之用其別有八而八則之治都鄙則言馭而已馭言其治之意治言其馭之事邦國治之大者王不能自任太宰不得專聽是故治邦國以王爲主太宰則佐之而已王者之務所好者要而詳不與焉則八法八則非王所行矣所治者大而小者不與焉則官府都鄙非王所任矣

無窮之務無常之變有求於先王先王以道揆其情與迹則設官府治之先王懼其爲累所困而莫之釋也爲之八法所以先治之然後責其事百官府至繁扵事道之降至詳於法以至詳之法治至煩之事故其能無敗功其善無廢職

管仲奢晏子儉宰我易曽子戚奢則過分易則不及乎愛過分而充之則至於無君不及乎愛而充之則至於無父禮之所本君父而已爲君而節奢爲父而文易孔子曰管仲賢大夫也而難爲上晏子賢大夫也而難爲下君子上不偪下下不僭上然而偪下妨俗而已僭上遂至於無君則禮之本喪矣禮之於戚儉未嘗不爲之節文然節文奢易尢禮之所急

儉之愛物也篤戚之親親也篤禮之所本者也進儉而退戚乃禮之文是故小過之時君子過中而厚下喪過乎哀用過乎儉亦以儉戚之篤於愛歟

天下之用皆在儉奢之中喪在易戚之中則聖人何事乎制禮爲夫奢者過儉者不及易者不及戚者過然後有禮爲之節文𨿽然禮爲奢儉易戚而制儉戚近乎仁奢易近乎不仁狥情故也孟子曰禮者節文斯二者是也易不能親親奢不能愛物仁之端喪矣求爲節文豈可得哉孔子曰人而不仁如禮何人而不仁如樂何立於禮成於樂學者之志節文斯二者禮樂之道茍或不仁則節文之者無所用樂之者無所出矣欲遂其志不亦難乎

演山集卷五十四

欽定四庫全書

演山集卷五十五

宋黃裳撰雜說

飲食所以養人而養之過卒以害人而已是故君子養徳則愼言語養體則節飲食觀易之頤而放周官之食醫非敢肆也凡齊則放食醫之所眡凡和則放食醫之所多凡會膳食則放食醫之所宜蓋謂五行之用不能相無五行之气不能無過不及天有四時人有五臟六腑溫涼之气陰陽之中寒熱之气陰陽之盛萬物得溫而生育得暑而長大得涼而収斂得寒而堅實一气不備則物受其病焉五臟亦然四齊相廢則或養其一臟而遺其四養其一腑而遺其五熱勝而病陰寒勝而病陽夫飲養陽气則宜以溫食養陰气則宜以寒固其理也彼務愜適茍從其私不知其實害之不亦賤乎春能發散而収不及焉夏能解緩而堅不及焉秋之气収斂而不及散冬之气堅栗而不及耎在人內有腑臟外有骨肉筋脈感其時气無不然者一時之气有所不及先王則過於一味以救之是故春多酸収發散也夏多苦堅解緩也秋多辛散収斂也冬多醎耎堅栗也四味一多慮其不通焉滑所以調之慮其不和焉甘所以調之甘之在內則養脾在外則養肉蓋於食醫則養脾於瘍醫則養肉五行無土不可四味無甘不可此甘之所以調歟竅者气之所由以通者也竅不利則气窮焉此滑之所以調歟或言四時之气各欲其彊春欲木彊夏欲火彊秋欲金彊冬欲水彊其勢少弱則他气乘之矣木爲火所乘則夏令以行爲金所乘則秋令以行爲水所乘則冬令以行春之正气不獲以爲生焉五行之病也先王以爲五行之於四時如此則萬物之所患將五行之於五臟如此則一身之所患然則五臟之於四時可不以時致其彊哉是故食醫之和春多酸則助木而彊之庖人致其所制者爲之使焉故膳膏香益木之彊耳夏多苦所以助火而彊之庖人致其所制者爲之使焉故膳膏臊益火之彊耳秋多辛其膳膏腥冬多醎其膳膏羶運四味之所養分於四髒者脾之爲物也載四行之所用均於四時者土之爲物也是故脾土屬也甘土味也寓於四味而調之所以彊土養脾而後脾能運是四味以行焉然則五味之用不亦大乎四齊所眡不失其時矣四和所多不失其節矣牛羊豕犬鴈魚天產也以爲膳者也養人之精稌黍稷梁麥苽地產也以爲食者也養人之形精不足於養則气衰形不足於養則气殆然則膳食之養不可相廢膳食之宜不可相失食醫則又會其所宜致其所養所宜或失焉則其所養適足以害之耳是故會牛以稌會羊以黍會豕以稷會犬以粱會鴈以麥會魚以苽天產陽也有以宜陰地產陰也有以宜陽是故天產足以養精爲气之母地產足以養形爲气之宅凡王之饋食用六谷膳用六牲飲用六淸羞用百有二十品珍用八物醬用百有二十罋養王之欲可謂備矣無禮以節之溺志於嗜欲作陰徳以爲淫邪作陽徳以爲倦怠以物累其形以形累其心以心累其徳則天下致養於王者適足以累之王何以治野人邪凡齊所眡凡和所多凡會所宜節王之欲可謂備矣是故王心常淸不爲物所淫王體常寜不爲物所傷然後能以禮義養人之欲焉所謂君子者其智足以君國其仁足以子民勞心治人以報野人之所養者也觀王之所養則烏可不爲巳者以制其欲哉

大者未離乎形者也大而化之因形移易能大能小能常能變天地日月四時鬼神欲與之合而不可得也是故萬物覩則言聖人者以其能天能地能陰能陽而言之知進退存亡則言聖人者以其能伸能縮能隱能顯而言之

堯舜禹君臣也而並文武周公父子也而處九二利見九五之大人九五利見九二之大人君臣而並父子而處者也

道無爲也故能鼔萬物道無名也故能命萬物能鼔萬物故有富有之業日盛之徳成像之幹效法之坤知來之占通變之事不測之神能命萬物故大業自其富有而謂之盛徳自其日新而謂之易自其生生而謂之幹自其成像而謂之坤自其效法而謂之占自其極數而謂之事自其通變而謂之神自其不測而謂之富有之謂大業通變之謂事則皆顯諸仁之類神也妙此而已道無不爲也故能鼔萬物道無爲也故能不與聖人同憂天法道故有所成地法天故有所形人法地故有所制幹以造始而成像坤以代終而效法

先行君子之言而後從之誠服君子者也子貢有言矣未必有徳則有愧乎君子矣聖人欲其從君子也且見君子之言皆有實用非茍言也所以救子貢之其言也無徳其從君子也無至誠之心是則子貢之歟四時之運萬物之化無則則失節無儀則失文四時萬物未有無儀則者使之不亂且亡則在乎聖人成能而已先王之時由庚萬物得由其道崇丘萬物得極其髙大由儀萬物之生各得其宜豈一日而致哉天保以上治內采薇以下治外有禮以致中有樂以致和中以裁成和以輔相然後三者之詩作矣儀則道理以爲文者也庚則道理以爲則者也一陽之气妊於壬始於亥徹於癸生扵子長於甲達扵乙盛扵丙陽之用事至此極矣長極則成盛極則衰盈極則消生極則斂無衰無殺無消無斂則夫化生之道幾乎熄矣是故一陰之生至丁而復陽成則四時用事左陽也所以助殺陰作成物至已而成焉則陽旣事矣故至庚而更之更則不拘續則不窮萬物由是蕓蕓而作寂寂而復故者將新因者斯革是故以辛承庚則有更新之意以壬承辛則有復始之意往來出入不可窮盡夫是之謂萬物得由其道揚子曰庚斷甲義斷仁夫春無秋不能成物仁無義不能立道木無金不能制器素問曰水火者陰陽之證兆金木者生成之終始蓋有金爲之終則有木爲之始終始之相因猶東西之不可相無也然則庚之爲天則也至矣物之去來或者窮之則其勢不能爲髙其體不能爲大崇丘言地之聚而髙者也又有中焉由庚之後萬物藏於冥捨於罔然後長於甲盛於丙以至戊巳而成就焉斯有聚而髙之意髙大之物髙者由庚而能下大者由庚而能小作者無妄行者無過斯有髙而中之意然而髙大之極豈可亂哉由庚則通由儀則和形色有類名分有等髙下異勢小大定位禽獸有羣艸木有立相應有聲相求有气飛者翔潛者躍夫是之謂萬物之生各得其宜易曰乾道變化各正性命保合太和乃利貞乾道之於四時自甲而化生由庚而變入天地之自然萬物循理而來循理而往性無不善萬物無暴命無不幸萬物無怨是故太和將殆乾道保之太和將乖乾道合之然後性之用足以致利情之體足以致貞莊子曰形體保神各有儀則謂之性豈非由庚而有則由儀而有文歟是故崇丘之比以其髙大而中由儀之賦以其順利而文先王之世事與理協聲與政通崇丘之比由儀之賦未嘗廢也嘗謂陰陽者五行之道理五行者陰陽之數器其支爲辰其幹爲日在天爲五气而有寒暑燥濕風在地爲五行而有金木水火土在人爲五性在物爲五類以至五臟之動五志之盛衰五聲五色之兆數之所授不可逃也然而五行之逆順四時之邪正萬物之得失報乎人道而已文武之治羣臣宴嘉賔朋友兄弟故舊師役兼勞之中恩之有仁利之有義待之有禮結之有信仁不偏愛義不偏物樂在得賢而與之南陔之孝白華之廉視儀而動徧爲爾徳故𨿽魚麗之盛華黍之丰特富於物已未足以報先王也乃言陰陽萬物得其道理然後其報至焉天下之眾五志不相傷五內不相五聲以和五色以正五類五宜不耗而育協應先王之五性顧不美哉厲王之亂不明先王內外之政天患在性萬物鄙滯而由儀之詩廢春令在秋天地不革而由庚之詩廢天時人事靜不在道動不在理諸夏衰禮義熄然後四夷之無禮義得以勝之猶幸宣王之知務任賢使能山甫得以儀則推而行之天下受其賜矣故其詩曰天生蒸民有物有則又曰柔嘉維則令儀令色上以相天下以成物此中興之道也方先王之盛時由庚之詩在南山有臺之後以示得賢然後萬物得由其道焉及其亂也南有嘉魚則後乎由庚南山有臺則後乎崇丘然則厲王之世陰陽不正萬物失其道理豈非後賢至於此哉

樂於獨而不樂於與人樂於少而不樂於與眾非好樂之甚者樂之實根於人心本於人性其來久矣古人之心與性無以異於今人何獨至於今樂而疑之哉古之民仰足以事父母而無不相見之憂則仁之性遂矣旁足以友於兄弟俯足以養妻子而無離散之厄則義之性遂矣孟子曰仁之實事親是也義之實從兄是也禮之實節文斯二者是也樂之實樂斯二者是也先王之樂豈固有他哉文采節奏教民樂斯二者而已矣孟子曰樂民之樂民亦樂其樂與少樂樂王固知其非與人樂樂王固知其是而王樂於少而不樂與人者特其私狥安佚爲之蔽耳孟子所以爲王陳民之憂喜而告之鼓樂田獵與民同樂則王樂於獨少則亡書曰有一於此未或不亡以其禽荒嗜音不與民同樂而已王者之道固非迂逺而難爲也使民聞其聲音見其田獵舉欣欣然有喜色而相告曰吾王庶幾無疾病與何以能鼓樂也何以能田獵也則王之道存焉使民仰足以事父母而無不相見之憂旁足以友於兄弟俯足以養妻子而無離散之厄遂其仁義之實則古樂之道存焉仁者求巳之盡故能以大事小智者度巳之盡故能以小事大仁者有道故以大事小者樂天者也智者有命故以小事大者畏天者也不以物累我不以我累道所謂有道也非仁莫能得之不以物累我而物忘故無求不以我累道而我忘故無對兩忘之中兼愛無心是故天下𨿽欲忘我而不可得也其無求也民自歸之書曰非商求於下民惟民歸於一徳其無對也民自服之詩曰商之孫子其麗不億上帝旣命侯於周服是所以保天下分有貴賤時有窮達不以卑犯尊不以弱勝彊所謂有命也非智莫能及之在上則畏天之威在我則彊於爲善是所以保其國以卑陵尊則犯天之威以弱勝彊則犯人之威未有能保其國者也

王好勇也孟子不辟之以仁則曰王請大之而已王好貨也孟子不辟之以義王好色也孟子不辟之以徳王好今樂也孟子不辟之以古樂則曰與百姓同之而已勇也利也色也聲也四者人情之所同好爲政之道本其情而爲之斯善爲政者也而人情之所同者今王之所獨孟子解其所獨之蔽而同之於天下上不逆王之情則可以售吾之言下不違民之情則可以善王之政兩得之矣於勇也大之則仁在其中焉於色也與百姓同之則徳在其中焉於貨也與百姓同之則義在其中焉於今樂也與百姓同之則古樂之用在其中焉旨深哉

演山集卷五十五

欽定四庫全書

演山集卷五十六

宋黃裳撰雜說

不得而非其上者無命也爲民上而不與民同樂者無義也齊宣王問孟子曰賢者亦有此樂乎而孟子對之曰有人不得而非其上者非也孟子非王之獨樂示吾非爲乎不得而非之也非求於下民惟民歸於一徳王之道也樂民之樂憂民之憂是以不求之而已樂以天下而民與之偕生憂以天下而民與之偕死然而不王者未之有也

神無方易無體一陰一陽謂之道聖人以道體常以神易盡變言道在神易之後者以其攝用歟莊老之言道也合神與易而言之似惑其說此後之學者所以猶新生之犢猖狂而趨未知其所定止也

象之所可及者聖人能範之數之所能窮者聖人能圍之天地之化在乎象數之中者也過則絕物惟其不過此所以曲成萬物

物也天地也鬼神也通乎一气物者气之聚鬼神者气之散道之用幽爲鬼神顯爲物大爲天地天地萬物未嘗相離也鬼神其能離天地乎是故精气爲物逰魂爲變是故知鬼神之情狀與天地相似故不違幽不違乎鬼神大不違乎天地此智所以周萬物

物生則魂藏魂逰則物變蓋惟精气散而弗聚無所管攝此魂所以逰

繼之者善而道有用成之者性而道有體百姓日用而不知故君子之道鮮矣以其成之者性

樂之從也宏人爲廣博樂之純也移人爲易良得詩之情則溫柔得詩之性則惇厚

吾無爲也有爲者理而已矣是故時不勞其事事不勞其形形不勞其生

眾人萬物役之賢人五行役之世人爲物逆旅物爲聖人逆旅萬物爲道一偏眾人爲萬物一偏

任理而得利天之利也行義而得利人之利也此其所以和同天人之際

養心莫善於寡欲欲之動也遣之有志焉之爲虛空之爲澄徹以至乎無遣然後善之

所學至於窮理則絕之所得至於盡性則壹之

精者天徳之至也神之又神而能精焉精之至也與仁同功者或利而行之或畏罪而行之其情不同則同功者非誠仁也其仁未可知也與仁同過者利仁者懼其有害焉吾知其不能也彊仁者懼其有刑焉吾知其不能也則同過者誠仁矣其仁可知也與仁同過者其周公歟一人而已

寛柔以教不偏於彊不報無道不偏於弱故中立而不倚

聖人不生亦不死故其生曰神其死亦曰神聖人之道視之弗見聽之弗聞故聖人曰盛徳鬼神亦曰盛徳雨露旣濡萬物感陽以生霜露旣降則萬物感陰以死萬物以生之時君子不忍致死於其親且謂其與萬物而來矣故樂以迎之萬物以死之時君子不敢致生於其親且謂其與萬物而往矣故哀以送之孝子之祭有送往之哀而不及樂是謂弗仁有迎來之樂而不及哀是謂弗智

萬物出於一入於一出入之中坤元用六以成之乾元用九以終之非特終之也又使復出於一壯者不則之以老老者不則之以死天地之道豈能無窮哉則者天理以爲約者也

六功之臣約在宗彛記在簡策先王以爲未足也銘書於大常頒賞於鄕錫燕於堂先王以爲未足也祭於大烝蓋謂無王之道也無以辟四方無國之體也無以容萬民無民無與守邦無事無與應物無治無以興利無戰無以戡亂予有臣焉由國功而充之上達於王則使民遷善逺罪而莫知爲之者於是乎勳立由國功而推之下達於民則通其變使民不倦於是乎庸立勲庸功之大者上之於王則通乎神下之於民則通乎義不可以有加焉勞之爲功內則勞心以應事外則勞力以集事辟艸萊任土地有能於力而已未必勞心多算勝少算負有數於心而已未必勞力使王足以有臨使國足以有容民足與守事足與應治足與富戰足與安則予答臣何敢略哉論譔其功書於王之大常祭於大烝然後盡其心焉

大常之用王屬天下而役之天下視王而從之者也屬天下而役之天下視王而從之在乎法天而體道日月爲常法天而體道者也以祀也則以天道交之以討也則以天道正之以朝諸侯也則以天道臨之以紀成績也則以天道明之以教治兵也則以天道威之然而大常之於六功不然而已當其天下視而從之六功在其上焉孰不知吾臣之有才吾臣之有徳以至於是哉此固先王之意也春享主於祠夏享主於禴有物存焉未足以言物也物成於秋享則嘗物而已至冬而大進內盡志矣外盡物矣此烝所以爲大焉然而冬享則謂之大烝其猶冬教則言大閱歟先王謂以六功配四時之享則失之太數配三年之禘則失之太疎祭於大烝其節不疎其儀不略報功之至也顯明之中使與日月齊光與人知之幽暗之中使與先王偕榮與神知之顧不盛歟以勞定國國功也法施於民民功也以死勤事事功也能植百谷治功存焉能扞大患戰功存焉周公之功非羣臣所能爲故特賜之以重祭周公之功非萬世所能廢故特祀之以大禘一烝之報未之盡也

商周之王嘗稱其前人與我先王胥及逸勤服勞王室其見銘書者以勵其後則曰厥有成績紀於大常今命爾予翼作股肱心膂纘乃舊服無忝祖考其言從享者以勵其後則曰世選爾勞予不掩爾善玆予大享於先王爾祖其從與享之然則六功之後有能出力以就功名以衛王室玆實有激焉梁之修之唐之韋挺見祫於十月遂以大烝附防於五載四時之烝三年之禘皆弗與焉自是功臣之食疎矣唐配於祫其疎之也無恩漢坐於庭其輕之也無禮

王俟民而尊國俟民而固事俟民而立治俟民而成戰俟民而克六功之建所歸不同而民實有力焉然則凡頒賞地安可取其中上之地而厲民以瘠惡哉是故上地食者三之二其民可用者家三人中地食者半其民可用者二家五人則以任民下地食者三之一其民可用者家二人可以賞功

近郊圭田在焉逺郊二十而三賞田在焉甸稍縣都無過十二采地在焉卿以下必有圭田圭田五十畆余夫二十五畆則卿以下食其半矣士有士田矣又有稍食卿以下有采地矣又有圭田則亦何事於賞地哉先王以爲不賞無以進功則三之一食得於常祿之外何歉於下地哉然而三等之地一夫一婦受田百畆賞地之賦二十而三不亦異乎蓋頒於六功則賦自六功而上矣非八家所助焉

先王以徳報之則有三之一食以義取之則有二十而三之稅地之所受已次乎中等之家國之所取已重乎近郊之稅可以已矣則夫加田無國正也不亦宜乎徵之正之歸諸受田之家而已加田無國正也不爲過優以其有三之一食不爲過薄以其有圭田采邑

五等之封或食者半或食者三之一或四之一其不食者山川之餘則食附庸焉然而賞地三之一食則以美惡之地而差之封建之地其食之者三之一則以尊卑之爵多寡之祿差之

先王賞六功之臣則內有六鄕之地祿五等之君則外有三等之土其地與民足以共貢賦備役作賔客祭祀之用稱其作徳而已是故王朝之臣列土之君位不期驕祿不期侈去驕以恭去侈以儉無以徼幸作僞而爲淫恣者先王之賞不亦仁乎漢興初定髙祖論功行賞裂土而與之鎭服新造之天下以功而侯百有餘人王者八國其始大侯不過萬家小者五六百戶及其民歸戶息大侯或至四萬戶者小者倍焉漢莫之制子孫驕佚淫嬖大者不庭小者不軌其賞實資之齊兼五侯之地魯衛之封各四百里自非太公之功魯衛之親且有盛徳不以賜焉然而周之制內則有六鄕之地以進六功外有三等之土以封四國安得而不議哉

癘疾之作或感四時之邪气或自養之失素問曰夏傷暑其病在秋爲痎瘧秋傷濕其病在冬爲咳此自養之失月令曰孟秋行夏令則民多瘧疾此感四時之邪气先王之於時气不能使之無邪而有以裁成之不能使萬民無癘疾而有以養之疾瘍之醫所以養萬民之疾爲之禮義之政所以裁成其時气而又爲之膳膏齊和使嘗放焉所以維持其五臟六腑仁民之政也醫師嵗終則稽其醫事以制其食故疾醫死終則各書其所以而入於醫師

瘇腸潰瘍內作之疾也金瘍折瘍外作之疾也古之治病移精變气祝由而已移精變气自內治之故不假毒藥祝由自外治之故不假鍼砭後世淳朴散懷易爲邪气所乘是故先王養之治之備矣以神治之則有祝由以物治之則有毒藥以人治之則有鍼砭按蹻愚眾之流賊天理窮人欲而有是疾焉恃祝以去之則妄矣拘於鬼神者不可與言至徳恃祝以去之拘於鬼神者也取民有義而接我無禮以其所取有義而受之則失已於茍矣是可以豕交者也且自辱焉取民無義而接我有禮以其所取無義而卻之則失已於介矣是蚓而後充其操者也且傷人焉聖人之於諸侯也恕其取民之無義取其接我之有禮交我之有道弗卻而受之不失已於茍亦不失已於介不侮人亦不自辱

諸侯取其所有而過者也盜則取非其所有而已接我以禮交我以道猶弗受之受之適足以自污卻之不足以侮人然而萬章引諸侯之不義而與盜者比不亦甚乎

似喪其偶故能無對有偶而物我辧矣然而有齊物之道者不必喪其偶而後能齊之似喪其偶而已有偶而能齊之眞齊物者也

如槁木則忘形如死灰則忘心有心故有形有形故有我有我故有物物我兩立而是非好惡不可以勝計也齊物之道喪矣心如死灰子綦所以喪形形如槁木子綦所以喪我我且喪矣而彼烏能以長短小大計我哉道與我相爲得喪者也

似鼻似口似耳似枅似圈似臼似窪似污其形之不齊也激者謞者叱者吸者叫者譹者宎者咬者其聲之不齊也若之何齊之哉勿觀其形勿觀其聲而求其役此者則齊之耳形役於聲聲役於風風出於大塊之噫气大塊以其常無也故能役气而作其聲气以其常虛也故能役形而受其聲自气而觀之眾形眾聲之不齊也且可以爲一況其噫气者邪

齊物者毋以形累心之虛毋以我累道之無自道而觀之萬物一府矣何大何小何是何非

大木百圍之穴竅以風而虛以風而滿以風而鳴以風而嘿而風以大塊而濟以大塊而起風能役乎眾竅者也聲之動靜且不能自有之況眾竅之虛實乎猶有待乎風則累於形者其去道逺矣爲大塊者無實無虛以其無形無鳴無嘿以其無聲故能役气而感其形

演山集卷五十六

欽定四庫全書

演山集卷五十七

宋黃裳撰

雜說

人籟自人之气而聲生地籟自大塊之噫气而聲生地籟之形聲𨿽不能使其自巳而齊之然而比人籟則自然耳故顏成子防聞人籟而未聞地籟聞地籟而未聞天籟吹萬不同使其自巳則不同之萬烏能與吾辧哉然而吹萬不同本爲天籟而人籟地籟則其末耳其末有聲會歸於太虛其天籟歟

人性之善充之足以保四海不充之不足以事父母先王引而充之慮其不充而害其本也故貴貴爲其近於君也貴老爲其近於親也敬長爲其近於兄也慈幼爲其近於子也

商人作誓而民始畔周人作會而民始疑然而盟誓果非先王之事乎先王以輔徳信者也後世徳信廢而盟誓獨行於天下此民所以畔

失其義陳其數祝史之事也後世之言禮者猶陳其數焉

有徳此有人有人此有土有土此有財有財此有用財用自有其徳而致之其取也有義非悖而入也其用也有禮非悖而出也

巢窟之後有宮室羽皮之後有布帛血腥之後有爓熟非作而致其情者也

以能問於不能則有若無也以多問於寡則實若虛也有諸已之謂信充實之謂美顏子美矣未嘗以爲美猶卽寡者而問之則我忘矣犯而不校不以已之是校彼之非我必不仁也我必不忠也待其至於禽獸然後棄之則物忘矣

孔子曰吾見其進也未見其止也我忘則不止乎形中物忘則不止乎域中形域之上顏子志於進焉自善而進於信自信而進於美自美而進於大未達一間耳所以具體而防自大而進於聖未達一間耳所以屢空若夫自有其所能自實其所多而我累之與此之是奪彼之非而物累之形域之中其一化矣非有非無不多不寡之地彼烏乎至哉

合而言之道也無善無惡無動無靜方是時也一旦不得而命之奚有二哉中下之流不能反本惟求之從此道所以降下於性端有仁之端有不仁之端自其兩端而充之仁不仁著矣堯舜充仁之端者也故曰欲爲君盡君道欲爲臣盡臣道二者皆法堯舜而已幽厲充不仁之端者也故曰暴其民甚則身弒國亡不甚則身危國削孟子之於諸侯道性善言必稱堯舜幽厲之暴不法堯之爲君自其不仁之端而充之近則不足以保一身逺則孝子慈孫不能攺與堯之保天下爲君臣者法不亦異乎然而堯舜亦豈異乎人哉充其仁之端而已如有王者起必能取法孟子嘗爲文公言之然則此言幽厲之暴不法堯之爲君乃至危削而後已當時之君孟子有以警之商鑑不逺在夏后之世周鑑不逺在商之世而周之諸侯未離乎周耳幽厲之暴不法堯之爲君乃至於此奚不悟哉然而孟子之警諸侯不以不敬其君者言之蓋方是時天下無王久矣孟子之於民當被髮纓冠而救之教之爲王可也事王則未暇教也道二仁與不仁而已入聞夫子之道而樂仁之端也出見紛華盛麗而悅不仁之端也自其兩端而充之一爲君子一爲小人爲則充之而已

勿視勿聽勿言勿動克已以之仁者也毋意毋必毋固毋我克巳以之道者也

妄念在物曲臆在事所謂意也有意則無徳莫之爲而爲者天也而人或欲爲之莫之致而至者命也而力或欲致之所謂必也有必則無命能止而不能行而或能行而已能取而不能捨而或能捨而已所謂固也有固則無義卽彼之是非參吾之愛惡所謂我也有我則無道

毋者禁戒之辭也毋意以至無意無無意毋必以至無必無無必母我克巳者也無我忘巳者也無我有我之對無無我然後莫之對焉子絕四聖人之於天道矣無事乎禁戒不惑故不能動孟子曰我四十不動心不惑故能定不動故能應荀子曰能定然後能應古之人四十彊而仕能應故也道合則服從不可則去不惑故也不知命無以爲君子五十而知天命均是命也五十而知天命知之至者耳孟子曰盡其心則知其性知其性則知天矣存其心養其性所以俟天也夭壽不貳修身以俟之所以立命也夭壽不貳修身以俟之故能存其心養其性存其心養其性故能盡其心則知其性知其性則知天矣所謂夭壽不貳修身以俟之則不惑之時也所謂知其性則知天矣則知命之時也孔子曰四十五十而無聞焉斯亦不足畏矣四十而不惑則立人之道五十而知天命則立天之道五十而無聞焉斯亦已矣何足畏哉

耳擇克巳復禮之時三十而立者也耳順則已忘矣無所不聽實無所聽巧言淫聲不必勿聽而後仁焉耳者心之官也耳之所得善則心有所養耳之所得非則心有所累五官皆然心爲甚

其心虛矣未嘗有也非卽乎法故能從心而得天下之至圓未嘗無也非離乎法故能不逾矩而得天下之至方自志於學及七十而從心爲已至矣不可棄物則不逾矩爲物而已

志於學之後非必三十而後能立耳順之後非必七十而後從心不逾矩古之悟道者在乎少頃之間奚必此哉聖人爲中下者言相去十年爲之約耳三十而不立七十而不從心則女畫矣非善致道者也

艮其背不獲其身行其庭不見其人當是時以吾爲內視反聽者矣不獲其身故無物交不見其人故無人交及其出之域中見其人矣能無交乎身者吾之累也人者身之累也故人能輔仁亦能敗仁人能與吾爲歡亦能與吾爲怨吾之有身身之有人學道者不可不愼也出之域中不能無交而亦不可忘交有身則人爲之對焉奚能無交其徳未至乎大成奚可忘交天下善人少惡人多不可者與之其如累吾仁何不可者拒之其如遺吾怨何不可者之爲交或交以勢或交以利勢利不可爲常勢窮則乖利窮則散勢利之間一或不適其意則怨望傾覆在其中焉然則不可者之爲交不可拒之亦不可不拒也以義交我者吾以心與之以利交我者吾以迹與之

獻子用上敬下者也故獻子與此五人者友也無獻子之家者也則獻子有尊賢之義焉故其與樂正裘牧仲友也下交不瀆樂正裘牧仲用下敬上者也故此五人者亦有獻子之家則不與之友矣則五人者有貴貴之義焉故其與獻子友也上交不諂獻子不驕五人者不驕獻子以徳各有義焉

子思之於惠公有道者也故惠公師之顏般之於惠公有徳者也故惠公友之王順長息之於惠公有才者也故惠公使之𨿽然不挾而友茍無其實君子不可以虛拘堯之友舜與之共天位也則尊其徳與之治天職也則尊其才與之食天祿也則尊其功而舜之有二女百官牛羊倉廩若固有之綽綽然有餘裕蓋無所挾故爾晉平公之於亥唐也入云則入坐云則坐食云則食𨿽蔬食菜羮不敢不飽也敬之而已不及用焉繆公之於子思也亟問亟餽鼎肉使已僕僕爾亟拜也受之而已不及敬焉

大樂所樂者性也故易大禮所履者理也故簡先王之制禮樂也豈其私意哉禮致其性之中樂致其情之和而已由性之中制禮以致其中由情之和作樂以致其和然後天位乎上以生地位乎下以成而人位乎其中以贊之大樂之易大禮之簡天下之理存乎先王以禮樂合天地之化百物之產則成位乎其中矣

至於義也行止在我至於命也死生在我

樂者樂也徳也故由中出而外設者其文也禮者履也行也故自外作而中立者其本也外作於貌故文內出於性故靜形則著誠之者也故誠者不見而章動則變誠之者也故誠者不動而變不見而章博厚之道也不動而變髙明之道也無爲而成悠久之道也同出於至誠自其見者而命之所薄者厚所厚者薄末在所先本在所後未能格物者也量其薄厚度其本末然後格物誠意正心在其所先治國齊家在其所後然後知至由家齊至天下平出於身修由意誠至身修出於知至中庸曰知風之自知逺之近知防之顯風之自在意誠逺之近在齊家防之顯在天下平

動物天產也以作陰徳天之化也植物地產也以作陽徳地之化也天之化動物之產能內養其精矣不以外作之禮而防之則類爲情所流嘗至於過地之化植物之產能外養其形矣不以中出之樂而防之則類爲形所踐嘗至於不及然則天地之道百物之功未之至也有俟於先王焉先王之於兩間以道成能以仁成位者也

肉𨿽多不使勝食气則血气之物不能致其滋味以亂天一之所生者非禮勿視以去其亂色非禮勿動以去其淫志男女之別媒而後合幣而後見祭則交爵坐則異席此以禮合天之化動物之產而防之故其所作不爲淫邪

以樂侑食動血脈通精神使人倫淸而聽聰心虛而气和則尺寸之膚不能茍得安佚以昏其性焉堂有琴瑟車有鸞和樂章之奏以趨以行玉佩之音於左於右誦之聲舞蹈之容遣去滯思形見天性之眞樂耳目口鼻心智百體皆由順正此以樂合地之化植物之產而防之故其所作不爲倦怠

樂陽也配地之陰禮陰也配天之陽玆其所以爲合歟目之於色耳之於聲口之於味鼻之於臭四肢之於安佚性也有命焉君子不謂之性天下之人豈能皆爲君子然而天產作陰徳而或能不以色肆視不以味肆口地產作陽徳而或能不以安佚肆於四肢狥性之欲喪性之善其得欲也則勝之有禮樂其失欲也則處之有命故天下之趨於君子之途罔或自棄者先王之防亦已至矣

以樂合天之神動物之產使陰徳無淫邪與天地同節者也以禮合地之化植物之產使陽徳無倦怠與天地同和者也

義理之在人心久矣其心莫不尊善而疾惡爲善者嘗畏而尊之爲惡者嘗畏而疾之人心之所同也然而善惡之所在其智不足以知之其勢不足以去之天下皆是也無足以相畏者有能取人所畏而疾焉者刑之引人所畏而尊焉者賞之人斯服之矣此刑賞所以馭其威歟蓋民之畏爲善者而尊之畏爲惡者而疾之畏之未至也仁義禮智足以炤見天下之是非報天下之善惡吾之喜怒無與焉天下之公義人心之所同兼収在我則天下之所畏者捨我其誰哉

以怨報怨以徳報徳而髙祖之殺丁公也不亦異乎曰髙祖不私仁我之私恩而害後世爲臣之公義殺之可也尹公之他不爲其君殺子濯孺子孟子賢之蓋以夫子之道反害夫子爲甚於君事丁公見殺得布而卒用之則髙祖宏矣

演山集卷五十七

欽定四庫全書

演山集卷五十八

宋黃裳撰

雜說

以禮制民以俗因民而太宰所賞則其入禮而爲善者所刑則所出禮而爲惡者此其忠厚之至也其威有徳天下之人中心悅而誠服之惟其所役其孰違我哉刑賞之後繼以田役馭其眾此其威威至也茍喜以刑去惡恪以善勸善天下畏之而已莫之愛焉其威之在天下也譬猶至剛之物難犯而易折況或以刑去善哉怨之而已詩曰君子如怒亂庶遄沮君子如祉亂庶遄已怒惡而刑之足以沮亂而已知善而祉之遂破小人之黨其道消矣此亂所以已焉夫一賞而已亂天下之威莫大於是有恃權勢而威天下者所與非善所沮非惡行其私心不顧天下之公義勢窮而威去則威非負權勢者之所能馭也有尙名法而威天下者無情而寡防善惡髙下一斷以法求使畏我而不能使之愛惡者有可免之姦而善者有不幸之懼及其失也心離而威去則威非尙名法者之所能馭也然則孰能馭之君子之威天下也不求爲威而能使人中心悅而誠服之威斯至焉

九職之民進於野矣未嘗知文進於力矣未嘗知徳進於利矣未嘗知義教以六藝然後知義焉不競利以亂知徳焉不恃力以暴知文焉不防野以愚然而義與文徳能使人輕利先王又患其委職而去也教以世事固其業矣工者世工商者世商農者世農此進民扵其所任而成之者然而向者學藝未能行焉不足以爲善也制其爵祿吏諸官府之中與賢且貴者聯爲八職以服王事此進民於所學而成之者慮其廢此九職也於無職者使之出夫布以戒之慮其廢此三事也於無職事者使之出夫家之徵以戒之王之鄕遂三事未嘗廢也大司徒因此五物者民之常而施十有二教焉以陽禮教和則使之學藝矣以世事教能則使之世事矣以賢制爵以能制祿則使之服事矣九職而加三事焉頒於邦國都鄙而已

非天子不議禮而天下無私法非天子不考文而天下無私學禮之與文自天子出諸侯遵之而已及其有事焉或得乎在外者之福有學焉或得乎在我者之善弗敢當也以謂天子有命故吾得有事乎神有教故吾得有事乎學我何與焉以其所受之福所享之善悉以進之尊吾君也則歸之以善愛吾君也則致之以福先王兼收而獨享之夫善在我者且不敢私焉況不在我者哉

都家之封公卿大夫之采邑王子弟所食之邑有社稷焉物之所資以生者也有五祀焉人之所待以安者也有先君焉國之所因以立者也有名山大川之在其地者有因國之在其地而無主後者都家之治以貴得民此族實陰相之者不可忘也先王爲之頒祀以馭其神爲之宗人以典其祀而或賜之禽焉王以不與其祭而重之也夫爲之頒祀以馭其神爲之宗人以典其祀則都家祭祀之禮惟王所議神之所享惟王所賜其福安得而不致哉而況子弟之親公卿大夫之宻邇壽王以福固其願也祭僕展而受之膳夫受而膳之受而膳之示王享其所致而已

先王之世君能下下以成其政則有燕饗以致其歡賀慶以致其勤臣能歸美以報其上則於中心惻怛以致其愛惟恐其莫之及也欲其福祿之髙也以山祝之不足也祝之如岡欲其福祿之大也以阜祝之不足也祝之如陵欲其爲下所厚不可得而壞也以南山祝之欲其爲下所益不可得而衰也以松栢祝之以祝吾君未之足也又以吾君戩谷之臣祝其無不宜焉無事之時至誠之願於王如是之至也而況祭祀之致福豈徒行禮而已邪其扵鬼神也必有至誠以感之其於王也必有至誠以致之𨿽然王豈徒受其福哉行人歸賑以交諸侯之福則諸侯之致福也王固有以報之矣鬼神之意蓋亦願爲五福而陰相之則王與諸侯相交以福非徒以爲文焉

天子討而不伐諸侯伐而不討九伐之法正其罪惡之名然後命諸侯會卒伍而從事焉言伐則其事也言九伐之法則其討也討者著吾法度之言以問其罪耳馮弱恃彊犯寡恃眾髙而自危滿而自溢者也則宜伐而眚之害民則伐之行庶民之所惡也陵外則壇之行諸侯之所惡也先王之兵豈將黷武以快其私也哉野荒而不治民散而不系無智以及其所有者也則宜伐而削之負固不服無仁以保其所有者也則宜侵之先王之兵豈將徵利於下而極其欲也哉彼自取之而已賊殺其親充類至仁之盡也則宜正之內外亂鳥獸行不仁而無其親者也則宜滅之放弒其君充類至義之盡也則宜殘之犯令陵政不義而無其君者也則宜杜之

施貢分職以任邦國簡稽鄕民以用邦國其法旣廢而後野荒民散者天下皆是也比小事大以和邦國其法旣廢而後馮弱犯寡陵外負固者天下皆是也進賢興功以作邦國其法旣廢而後賊賢害民者天下皆是也周道之末九法旣廢而後九伐之權遂爲列國所擅爭城以戰殺人盈城爭地以戰殺人盈野所謂伐之者非必爭賢害民所謂侵之者非必負固不服所謂眚之者非必馮弱犯寡所謂滅之者非必內外亂鳥獸行孟子曰徵者上伐下也徵之爲言正也各欲正已也焉用戰九法之伐以正邦國往而正之而已

九伐之法施於九法之所不及者也諸侯之心弗平則爭弗正則亂九法所平則治其爭九法所正則治其亂然而大司馬掌建邦國之九法則言佐王九伐之法九法之一事耳蓋非所以佐王則言以正邦國而已王與之守邦而有萬民王與之共民而有羣後當其入王而王弗之臣也以其從主則謂之賔以其敵主則謂之客諸侯尊而有疑於王者要服以內則謂之大賔諸臣防而無疑於王者要服以內則謂之大客王之大賔客也有禮以致其恭故拜揖辭受事爲之節有物以致其愛故問勞贈送物爲之數乃有牢禮餼獻飲食幣帛之用先王將其厚意以収萬國之驩心者也

年有丰下財有多寡禮有備殺財少而不殺則失禮於奢財多而不隆則失禮於儉奢則沒禮儉則廢禮以親邦國者也爲奢所沒爲儉所廢且孰以致親哉是故太宰以九式均節財用賔客之式與焉邦國萬民相爲賔客財之多寡禮之備殺以是爲差不可過也

祭祀之式先王以事神賔客之式先王以接人喪荒之式以待天變軍旅之式以待人亂幽間之中有鬼神爲之祐顯明之中有賔客爲之相天變人亂有備無患然後有共吾肥甘者則羞有式焉有共吾輕暖者則服有式焉有共吾便用者則工有式焉有共吾行禮者則幣帛有式焉有共吾行恩者則好用有式焉然而神不祐於幽人不相於明則夫六式已矣賔客之式重與鬼神豈可廢乎

凡邦國之貢以待弔用凡萬民之貢以充府庫然而九式之用特用九賦之所入者九賦之所待關市之賦以待王之膳服邦國之賦以待祭祀然而賔客之用特用邦中之所入者亦有義乎先王以爲吾有九職以任萬民以九貢致邦國之用非以奉吾欲也還以爲邦國萬民之計而已千里之內吾所自治者以其自治而得之者置諸九式之用則其事鬼神也敬其待賔客也勤九式之用羞服好用無所愧焉

人情天道相爲逺近者也禮之近天道者人情逺焉非禮之宜也鬼神之卑而親者不可以此事之禮之近人情者天道逺焉非禮之至也鬼神之尊而逺者不可以此事之君子事其尊而逺者以意爲主事其卑而近者以物爲主三禮之至上足以降天神下足以出地示中足以致人鬼無他也能於三極之道相爲近逺而已以禋禮祀昊天上帝則以我之意達之物之形气不足與焉以實柴祀日月星辰以槱燎祀司中司命風師雨師以血祭社稷五祀五嶽則以物之气達之以貍沈祭山林川澤以疈辜祭四方百物則以物之形達之一牲之防投之於淵瘞之於土疈而磔之將爲四方百物之報豈足致之哉形气之中先王誠意之所寓故足以致焉日月星辰風師雨師有象者也山林川澤四方百物有形者也有象者以物之气臭祀之有形者以物之形體祭之是則可矣昊天上帝其降而與物接也不見其形其升而與物辧也不見其象然則如之何致之哉無形也不可薦之以味無象也不可逹之以气郊之血祫之腥三獻之爓一獻之熟自熟至血其去人情逺矣祀帝足乎先王以爲未也泰壇之禋羔羊之裘未孕之牲陶匏之器無文也無情也無味也且夫祀天之所主用血而已豈禮之至哉五者未離乎物非其所恃以格帝者也以寄其誠而已先王之於天神也以誠意動之以精意接之定之以七日之戒齋之以三日之宿不禦色不聽樂不飲酒不茹葷眂滌濯蒞玉鬯省牲鑊奉玉賫贊幣爵告時告備告純告潔以誠其意而已心齋以致其精意祭祀之齋以致其誠意先王所以使人誠其意者將以致精焉人之意粗則交於物精則交扵神蓋其理也有無之間帝之神明在焉古之聖王精神與帝感通夢帝賚予良弼蓋夫精神之接於帝也豈粗於意者之所能及哉以恭致莊然後以黙致靜以黙致靜然後思道以致其虛此其所以接於帝也精意以享其猶孝子之致其親歟祭之日入室僾然必有見乎其位周旋出戶肅然必有聞乎其容及出戶而聽愾然必有聞乎嘆息之聲君子之事帝亦猶是也天鑑帝省見其在物之上焉尊之貴之惟恐其或失之精意以享者也然而精意以享在乎先王以爲至乎未也不可以言論不可以意察致者不期精粗焉精意以享是禮而已先王之制禋禮也期於百執事而至斯極也先王無所事意焉是以大司冦之職禋祀五帝則戒之曰蒞誓百官戒於百族將欲致精其意而已𨿽然有道者足以格於皇天有徳者足以格於五帝有才者足以乂王家太宰所佐則王也未足以佐聖所職則宰也未足以論道是以太宰祀大神則爲不足享先王則爲有餘此太宰之職所以正言祀五帝而祀大神祭享先王則如之而已然則先王所以祀昊天上帝豈止於禋禮而盡哉大神大示蓋惟有大道者足以對之有至精者足以接之老子曰老大天大地大王亦大焉公乃王王乃天天乃道則道之大者自非王公不足以體之記曰孝子爲能享親聖人爲能享帝孝之於人道之盡者也聖人之於天道之盡者也則天之大神地之大示自非聖人不足以享之若夫百執事則效於禋禮而已太宰且有大於此者況先王乎然而以血祭社稷五祀五嶽而已不及大示者以見地示二而小故特舉小者以見其大焉以禋禮祀昊天上帝而已不及五帝者以見天一而大故特舉大者以見其小者昊天之有上帝也其猶國之有君歟五精之帝則四方之諸侯而已諸侯有君之道故皆謂之君五精之君有帝之道故皆謂之帝

演山集卷五十八

欽定四庫全書

演山集卷五十九

宋黃裳撰

雜說

祐民以神治民以吏表民以士制民以禮因民以俗糾民以刑勸民以賞簡民以田任民以役然而財用不足無以立事無以聚民無以守國是故賦貢之用序諸八則之中上以給神人下以立政事不可失也公邑之田六遂之餘地家邑之田大夫之采地小都之田卿之采地大都之田公之采地王子母弟食邑在其中焉任地之法無過十二其財之入也職內貳之其財之出也職嵗貳之都鄙之用資此十二之稅而已有無之嵗輕重之徵備殺之禮多寡之費皆取扵此不敢過焉此所以馭其用也先王慮其徵求無藝費出無節則有土均之職平土地之政以均地守以均地事以均地貢以和邦國都鄙之政令刑禁與其施捨禮俗喪紀祭祀皆以地美惡爲之輕重之法而行之掌其禁令此防其無藝之求宰夫之職掌治法以攷百官府羣都縣鄙之治乘其財用之出入司會之職掌國之官府郊野縣都之百物財用此防其無節之費慮其奢或犯義儉或廢禮則凡官府都鄙羣吏之出財用受式法於職歳職幣掌式法以斂官府都鄙與凡用邦財者之此防其犯義之奢廢禮之儉

六官之事不爲之職則其屬無與仁不爲之書則其屬無與學太宰之佐王也立道以明理乃有六典焉書而示諸治官之屬曰以治邦國以紀萬民此治官之務也書而示諸夏官之屬曰以平邦國以均萬民此夏官之務也小宰之貳大宰也推理以立事乃有六職焉推其治邦國之道而行之至於政平則治之效也推其紀萬民之道而行之至於致均則紀之效也然而平邦國均萬民政典之事也小宰推而行之反爲治典之效亦有說乎均節財用者大宰之事也均節財用以貳大宰者小宰之事也善教而後得民心善政而後得民財小宰之於治典推而行之爲效不及政典之事𨿽欲均節財用以二大宰豈可得哉大宰之治邦國也猶治水然使之循理而往無穿鑿無畔防故小宰推而行之其效爲均

均財用之政聚人之財守邦之眾安人之道季氏忘此四者有事於顓臾茍得其利則不知所謂均無貧茍得其民則不知所謂和無寡顓防固而近於費今不取後世必爲子孫憂則不知所謂安無傾孔子曰謀動干戈於邦內吾恐季孫之憂不在顓臾而在蕭墻之內然而季氏之計不亦誤乎先王之政治以下劑安之以田裏擾之以樂昏此庶而安之也教之以土宜利之以興鋤勸之以時器任之以彊予平之以土均此富而安之也不患寡而患不均故以土均平政成政之終不患貧而患不安故以田裏安甿立政之始

財非眾不生故貧非所患也患乎其眾不安而已眾非財不聚故寡非所患也患乎其財不均而已無貧則有聚人者是故無寡無寡則有守邦者是故無傾來則安之則所謂安者爲均無貧之先務焉故曰不患寡而患不安安則養之則所謂均者爲安無傾之先務焉故曰均無貧和無寡安無傾不患寡而患不安安之未至者也至於均無貧和無寡之後則安之道至焉始安之以所居終安之以所養始安之以施仁終安之以懷徳萬民之數小司冦登之內史司防冢宰二之以制國用蓋以民力生利則能與王守邦故也司民獻之內史司會冡宰貳之以贊王治蓋以民心生義則能與王守邦故也然而內史司會冡宰以民數而制邦賦以邦賦而制國用王或圖而退之慮其貧民使之陷溺於罪是王之仁也王拜其數而受之內史司會冡宰得以贊吾治焉放辟邪侈罔有爲者是王之義也制祿賞賜則贊爲之內史之事也致邦國之財用令民職田野之財用均節邦之財用司會之事也故貳小司冦焉以制國用掌敍事之法受納訪以詔王聽治內史之事也凡在書契版圖者之二以逆羣吏之治司會之事也故貳司民焉以贊王治

齊之爲政以俗則近乎民魯之爲政以禮則近乎道近乎民則所入者淺其爲效速近乎道則所至者逺其爲效遲是故齊一變至於魯魯一變至於道管仲之爲齊俗之所欲因而與之俗之所否因而去之太公之教其用爲管仲其效爲桓公非王之道也王者之於民以禮制之以俗因之有以制之則民不能以私意自爲用捨有以因之則民不能以新物自爲好惡此民行止所以見馭於先王也一變而至於道然後與焉齊知所因魯知所制蓋未足以言馭

天之生民有利與之爲生有善與之爲人利與善相爲廢興者也卽善而利廢卽利而善廢利之廢也彼將救死而恐不贍奚暇知禮哉善之廢也逸居而無教則近於禽獸矣先王慮其救死而不贍且近於禽獸也不廢其利亦不廢其善爲之三時之務農與之爲利者也爲之十月之飲酒與之爲善者也十月萬物佚於老之時也北方萬物佚於老之地也先王於是爲之蠟祭焉蠟者索也嵗十二月合聚萬物而索享之也勞於坎則天勞之也國索鬼神而祭祀之先王勞之也物之成終且防先王之所勞而況民乎

爭心之生惟利所在三時之務一志於利而已老老之仁長長之義貴貴之禮固有之善不振久矣以正齒位則教之也一命齒於鄕裏再命齒於父族以年爲尊而正其齒也三命不齒以爵爲尊而正其位也一命受職齒於鄕則以鄕之老者長者先之也再命受服齒於父族則以家之老者長者先之也六十者三豆七十者四豆八十者五豆九十者六豆老老之仁也六十者坐五十者立長長之義也齒所以序年以仁尊之也位所以序徳以義尊之也齒於父族仁也三命而不齒者義也所尊者義故𨿽父族之親不得而齒之貴貴之禮也受職以能未足乎徳者也故𨿽鄕人之疎得而齒之受服之士蓋處賢能之間而已尊之也不齒於鄕卑之也齒於父族大司徒以鄕三物教萬民睦姻則孝之類也任卹則悌之類也人之孝弟多止於父兄之間而孝也不能充而爲睦姻弟也不能充而爲任卹饑渴乘之有不足以事其父兄者仁義之實於是而喪焉不可勝計也鄕之教法鄕吏讀之屢矣其言入之不深其實未見利或勝之矣安得六行之民攷而興之哉飲酒於序以正齒位使見其實者也教之長爲其近於兄也教之老爲其近於父也教之貴貴爲其近於君也而睦姻任卹不可勝用也則仁義之實何患馴致而喪之哉仁之實至於親人之親則仁立矣義之實至於長人之長則義立矣仁義旣立孝弟已著則民之徳就矣可以觀焉是以州長之於春秋會民而射於州序射者觀徳而已其飲也作其徳之時也其正齒位欲其宻察而致嚴故以黨正各屬其民而正之其射也觀其徳之時也民徳已定宻察致嚴無所事焉故州長獨會五黨之民而觀之庠者養也序者射也射以序賢此序所以言射焉與春秋會民而射於州序其有序賢之意歟射於州序賢之意則飲酒於此亦有其意歟以正齒位固序之也先生之於民徳也飲酒而作之射序而觀之然而飲酒閒暇之事也先王行乎勞農之時宜矣農時而射可乎兵出於農先王欲其知武備也猶農之不可緩焉行乎務農之時宜矣

飲酒田獵無非事者飲酒則禮教之所寓田獵則兵教之所寓惡勞而好逸惡危而好安惡寡而好多惡後而好先人之情也六十者坐五十者立或勞或逸也六十者三豆七十者四豆或多或寡也一命齒於鄕裏再命齒於父族或先或後也行禮人情之所難師役人心之所憚飲酒田獵馳騁獻酬以爲樂焉人情之所好以人之所難所憚而寓人之所好之中而教之故𨿽五十者立而人忘其勞六十者三豆而人忘其寡一命齒於鄕再命齒於父族而人忘其在人之後也其猶教之戰歟人知從禽獸馳騁之樂而已防器危事不可樂者也而人莫之知焉後世井田州序之制廢天下之民其耕不屬於田其學不屬於序其逰也無三時之務農其祭也無十月之飲酒轉徙離散免溝中瘠不可得耳奚暇齒位之事哉幸而會也無所屬幸而飲也無所正以無所屬之民而飲無所正之酒或以卑逾尊或以壯陵弱卒之爲亂而已攸介攸止烝我髦士此君子所以思古焉先王之欲息已其民何其至也春省耕而補不足則甫田所謂食之也秋省斂而助不給則甫田所謂介之也及其息已之時其民相與從事飲酒之樂齒位之教優防而平易無復不足不給之嘆民知老老仁之類也民知長長義之類也民知貴貴禮之類也仁義之類不可勝用也又得髦士而進之古之愛民也教養之如此後世之民有不足事乎父母者尙能充其類乎天下之士或流於商或齒於屠販之伍若夫屬民飲酒於序以正齒位而得髦士焉不復見久矣

王畿之國天下列國之所望政令事故異乎郊野縣都之間則不足以同千里之俗而況天下之逺哉先王於是自野至於縣都別爲三等之采地又於采地別爲九十三國公卿大夫之賢可以君眾王子弟之貴可以長賤而公與子弟之親者之於大都卿與子弟之疎者之於小都而大夫與其尢疎者之於家邑此朝大夫所以日朝以聽國事故以告其君長國有政令則令其朝大夫也令其朝大夫者使之下都家之國而已凡都家之治有不足者則誅其朝大夫爲其弗之告也則都家之治於國者其可不因朝大夫而後達乎大事弗因非掌事也特達於朝而已在軍旅之治而有不及者其車馬兵甲之戒令歟都司馬家司馬備軍合卒而有不及焉則二司馬之罪也且夫朝大夫日朝以聽國事故以告之國有政令則朝大夫下焉王朝之事都家得之詳矣此八則之治都鄙所以略於官府歟然而先務一內外之法達上下之意謹始於畿內可謂備也告其君長也則爲之朝大夫教其士庶子也則爲之都司馬君長之治不異乎國政士庶子之學不戾乎國法則上下之治一矣天下之本在國先王所以正其本之道何其盡善也加田無國正正於受田之家猶之國子及其倅歟司馬弗正凡國正弗國正於諸子而已言徵則廢正之之義言正則徵在其中焉都司馬以國法掌其政學以聽於國司馬大司馬大會同則帥士庶子而掌其政令則司馬正之矣若有兵甲之事則受之車甲合其卒伍置其有司以軍法治之則諸子正之矣授之車甲合其卒伍是以正賦之也置其有司以軍法治之是以正正之也

負者小人之事也乘者大人之事也王之至尊後之至貴五乘不足以名其車則曰路而已孤卿大夫士於王及於後則卑於小人則貴不可以五路名其車則曰乘而已路道之大有往來不窮之通有殊途同歸之會譬人謂之大人譬道謂之大道大人不仁大道不器無名也無得而稱焉無物也無得而用焉言玉則道降於徳之美言金則道用於義之和言象則道用於義之辧言革則道用於義之制言木則道麗於仁之質

演山集卷五十九

欽定四庫全書

演山集卷六十

宋黃裳撰

雜說

執周爲人執蝶爲物以覺爲眞以夢爲妄則是非物我辧矣夫覺夢周蝶亦奚以異哉周蝶皆物也覺爲周夢爲蝶皆物化也周蝶皆物而物之覺夢皆化則夢中之蝶覺後之周孰爲眞孰爲妄哉無眞無妄故不知周之夢爲蝶歟蝶之夢爲周歟周與蝶相得於夢中必有分矣蓋天下之物一聚一散相得相失莫非分也周以蝶於我爲有分則蝶與我齊矣世之人所以有是非以其有物我所以有喜懼以其有死生物我死生不能一此人所以無逍遙逰而養生之理喪矣故以蝶爲周以周爲蝶然後忘物我以覺爲夢以夢爲覺然後忘死生物我死生兩忘而意消故能緣督以爲經而智與故無與焉養生所主者也

生在外者任無涯之知赴無窮之欲逐不可必之物以有涯之生隨此而致其養則物有餘而形不養者有之矣形全而生忘者有之矣以有涯隨無涯用智者也猶且殆已況其爲智者哉爲智者以其知之所不知而害其所知者也其殆決矣善則用智者有之也惡則爲智者有之也善之發聞惟馨千里之外譽之者至矣故善者名之召而名其報也惡之發聞惟腥千里之外誅之者至矣故惡者刑之召而刑其報也有召斯有報有報斯有累至其有累而觀物弗之察矣尙能及是養生之理乎蓋益理以能者名之召虧理以僞者刑之召吾將任萬物之自爲而能與僞無與焉則𨿽同室之人不得其善惡而報之況其逺者哉緣督以爲經不無知之所無可柰何則智行其所無事矣善惡爲生之累名爲善之累刑爲惡之累則四者以非理蹈之矣或禍其身或殘其生遺親之憂而天年不能盡其道而死則殆而已矣

牛以諭其有生牛之節間以諭其生理逰刄於節間以諭智行其所無事循乎天理而已至理得於心而樂作焉以理解牛故其聲砉然合於桑林之舞中於經首之會技兼於事事兼於義義兼於徳徳兼於道然道無乎不在𨿽一技之防而道寓焉至於一技之防妙則與道會矣所好者道或進乎技或進乎事者百工之精者也或進乎義或進乎徳者士大夫之精者也庖丁工也故進乎技所見無非牛者以諭爲知者不知生理之所在則養其形而已未嘗見全牛則見其理間矣𨿽然猶有牛焉未能忘牛而會於理以諭用智者未能無累也割也故嵗一更刀折也故月一更刀折則繁矣未若良庖之善也然而良庖猶諭以形全生者也但賢於族爾養生之道未達一間則相去楚越矣況嵗一更與夫十九年之逺哉所解數千牛矣而刀刄若新發於硎以諭夫大知不知大知故其用愈多其智愈有而不可盡也每至於族吾見其難爲怵然爲戒視爲止行爲遲動刀甚防謋然已解以諭夫養生之理或有礙之者未之盡也當此之時用智而求之則其失愈逺矣怵然爲戒視爲止行爲遲動刀甚防則防運其智至於造理則已矣故善刀而藏之以神遇不以目視則牛忘以諭任萬物之自爲而能與僞無與焉養生所主於是乎定不以物累形不以形累生不以生累徳靜主道動主理天理眞空之所有依乎天理則悟空矣物之於形形之於生猶之肯綮大軱也豈能爲大窽之累哉用智爲智之小者也豈能爲大智之累哉思者心之官知止則其思置矣神欲行則惟神之所欲行焉無不在理者

介則獨獨則無與人貌有與也人貌而天無與也無物不能對之右師其孰累之哉則養生主定矣

十步一啄百步一飲物之善養其形者也不期蓄乎樊中求適其性而已矣然而所養未離乎形其神𨿽王未善也神王非至人之所貴精盛則神王精復則神凝至於神凝則生傳矣不知其盡也

號以爲其人也而今非也所以三號而出老少之情遁天而從人信情而廢天如哭其子母人之所受恬淡自然不過其分而今哀樂爲之累至於此極豈非遁天倍情而天故以哀樂刑之邪適來而生適去而死去來生死非人所與而老少之情至於此極不亦縣乎人之有心猶天之有帝帝君於天心君於人而人之哀樂入其胸次則其帝縣矣有生妄也以已有生之厚而遇傷夫子之死又加妄矣以形傳生猶其以薪傳火形不得不化薪不得不盡而生與火其孰傳乎老之死是其形化者也而彼老少有生之厚傷其形化何異乎以薪而傳火哉蓋未之悟也指窮以爲薪則悟矣眞空之中有養生之道有傳火之理忘形與薪而得於此焉則不知其盡也蓋夫爲薪之指窮而後悟火之傳非薪爲形之指窮而後悟生之傳非形帝之縣解其指窮歟彼老少者之哀夫子竊謂老少有生之厚而不自哀也生之所無以爲者生之在外者也所無柰何者知之在性分之外者也固務生之所無以爲則所主者喪矣固務知之所無柰何則害其所知矣所知者不以其所不知害之則所知者理矣所知者理則生之所無以爲者吾何容心哉安時處順哀樂不能入則見其攝生矣之物則勞其形故物有餘而形不養者有之矣無離形則累其生故形全而生忘者有之矣生之來不能卻其去不能止是生之所無以爲者也生不免去形不免化而世之人以爲養形足以全生是以幻益幻者也其爲不足而不爲歟夫無以爲而爲之者皆有累焉有累則不能正平而養生之理喪矣而達生之情不以物累形不以形累生不以生累徳棄世至於正平則其徳無累矣與彼更生與物化者也與物化者一不化而生死兩忘不與物受輪於數者其惟一不化乎故更生則其免爲形近矣生之所無以爲者生之在外者也智之所無柰何者知之在性分之外者也在性分之外者固務知之則其知鑿矣理無事乎鑿也所知者不以其所不知者害之則其所知者理矣所知者理則生之所無以爲者吾何容心哉安時處順哀樂不能入則可以攝生矣物者形之累生者徳之累物也形也生也去來變化長短多寡三者非所與焉陰有造之者不達者爲有生而養形爲養形而之物之物則勞其形物役之也故物有餘而形不養者有之矣無離形則累其生形役之也故形不離而生忘者有之矣物也形也生也眞宰以役物者也所遇不齊而求之不可以必得不可以必得不達者切爲在我而私欲有之此三者所以常相背違而欲有之者至於兩失而莫之悟也且夫生之來不能卻其去不能亡是生之所無以爲者也生不免去形不免化而不達者以爲養形足以存生是以幻益幻矣吾不然以謂眞宰之道在我者吾實有之其寂也不動其常也不化其存也不亡其眞也不滅可以生生可以形形可以物物𨿽吾之至於此也豈異乎人哉不以物累形不以形累生不以生累徳是非無好惡生死與憂喜眞宰之性精純之气於是乎在矣時不能運數不能窮而物不能誘去而變散之則彼偶化之形暫來之生何足計哉形與生且不足計而況形生之外乎嗚呼飬形果不足以存生之物果不足以養形學者不可不察也

無以爲而爲之不順乎生之理其爲不免而不爲之不順乎命之理皆有累焉有累則不能正平而養生之道喪矣達生之情不以物累形不以形累生不以生累徳棄世至於正平則其徳無累矣正則其心一平則其心夷而眞宰之性精純之气於是乎在矣蓋夫有生之厚者未有能與物化者也

形勞者以事役其力故也精虧者以生勞傷其心气故也夫人以精化生亦反以生虧之何其自賊也君子遺生而嗇精焉非徒嗇之也又能運之非徒運之也又能復之嗇之者仁也運之者術也復之者道也上智無事嗇之也復之而已矣夫人以精而有生及其達也致精而攝生焉亦知所復而已天地不生而能生生故爲萬物之父母物之成體則精气之聚成始則精气之散死者生之始成體則言其生成始則言其死天地之道內則不虧其精外則不虧其形故能合散萬物是謂能移我致至情焉反以相天精而又精精之至也𨿽然相天而已未足以祐神神之又神相天不足以言之

中者人道之至也故曰中庸之爲徳其至矣乎神者天道之至也故曰及其至也聖人有所不知焉至人其神乎常無其气故潛行不窒妙有其形故蹈火不熱太虛其體故行乎萬物之上而不栗眾凡之流智巧果敢與物相勝其气與智巧果敢相逐彊則炰烋弱則趨蹶晝爲想夜爲夢則气之守喪矣豈復能純乎喜怒哀樂忘而後有純气之守純者謂其不虧其神也其神不虧則外物之感何由得間而累之故水不能窒其气火不能化其形萬物之上不能惴栗其气體凡有貌象聲色皆是物也物何以相逺則夫智巧果敢之列將欲勝物不亦妄乎气之散爲喜怒哀樂之色物得其間而累之潛行則窒入火則熱不窒不熱彼奚足以至乎先是色而已物我兩忘而守其气故能常無其气而不爲聲色妙有其形而不爲貌象則萬物之上行矣物何以不相逺不形者妙道也無所化者眞性也物之造乎不形而止乎無所化則與道爲體矣無物不然夫得是而窮盡之將與不形者爲一矣而有形之物豈得止之使不爲至人哉人之性滿而不淫圓而無端處乎不淫之度則不增其所無也老子曰餘食贅行物或惡之有道者不處是也藏乎無端之紀則不示其所有也老子曰迎之不見其首隨之不見其後是謂道紀是也紀者綱之所恃以勝物者也使之有也使之有端則物勝之矣一气幽明之交故不麗乎陰陽遊乎出入之際故不轉乎生死形之中物之所造而能一其性養其气合其徳則超乎形數之外而與物之所造者通矣物奚自入焉物奚自入則吾無入而不可水火豈能拒吾入哉

人惟神與气喪而後至於死當其未醉也智巧果敢與物相勝神气與智巧果敢相逐及其墮車則驚懼入乎其胸中矣神與气喪矣故𨿽不疾猶死也當其醉也然不知物我兩忘物我兩忘而智巧果敢不從事於外故其乘不知也墜亦不知也蓋知之所在神气亦然而乘墜不知則神與气在醉之中矣非在物也及其墮車則傷其形而已不傷其神气故𨿽疾不死也況全於天乎藏於酒非自然也故酒失其智巧果敢復於物矣惟藏於天者任萬物之自爲而吾無與焉故物不得其間而累之至人離乎人者也聖人則不離之爲其不離乎人而物莫能傷之者是其藏於天也至人則行乎萬物之上矣藏於天不足以言之

鏌幹無意於殺人而人或使之也飄瓦無意於中人而天或使之也聖人之刑政其猶鏌幹飄瓦歟民自犯其政刑而非聖人犯之則天下𨿽有折怨之心而無所用矣無所用其心是以天下均平故無攻戰之亂弒戮之刑

開人開人之僞也開天開天之性也之天之於天道而巳性生徳僞生賊開人以智治國者也開天不以智治國者也不厭其天性不忽於人僞則民近乎用其眞矣失者錙銖存者十一方其習之時也猶掇之也則習忘矣其技精矣一技之粗有道存焉所謂有道者在此忘我在彼忘物而已吾處身也若撅株拘吾執臂也若槁木之枝則忘我矣𨿽天地之大萬物之多而惟蜩翼之知則忘物矣用志不分則不以萬物易蜩之翼用志而分則我有身臂之異有天地之大萬物之多蜩翼之細用志不分乃凝於神用志而分乃散於物𨿽然痀僂之承蜩兩忘之中猶有蜩焉是工之有道者也工之有道且若是而況君子乎

覆卻萬方陳乎前而不得入其捨此內重也以鉤注者蟬以黃金注者防此外重也水忘則善逰金忘則善注其猶達生者歟不務生之所無以爲則其善生至矣陽爲顯陰爲藏精者陰徳也力者陽徳也單豹入而藏則內實而發爲嬰兒之色張毅出而陽則內虛而爲熱疾攻之豹嗇精而養其內毅侈力而養其外是皆不鞭其後者也聖人不入而藏也不盛其外不出而陽也不虛其內處乎陰陽之中與道爲體復爲至精則不必入也故爲嬰兒之色散爲至和則不必出也故無內熱之病猶柴之不生也何有嬰兒之色猶柴之不爲也何爲內熱之病三者若得其名必極聖也神也以名道者也其名必極其惟神聖乎單豹張毅生生之厚非道之所在則物而已虎視之物也烏得而不傷之善攝生者兕無所投其角虎無所措其爪而比於赤子者又其次焉毒虫不螫猛獸不據攫鳥不搏若夫單豹有赤子之色而已且不足以比赤子之徳厚而況攝生者乎蓋夫生生之厚然後巖居而水食徼幸其生之久而不知道不在焉則動之死而已

有生之厚至於精離形而不自持者大欲累之也故二者有所戒而後攝生可忘焉精生气气生神而飲食之間不爲之戒則傷其气衽席之上不爲之戒則喪其精精喪气傷而神去矣𨿽然祍席之上不爲之戒者其在乎飲食之間而已天產作陰徳而爲淫邪也地產作陽徳而爲倦怠也淫邪倦怠之情外誘於物內汩其心當此之時其孰能嗇精以養其神乎觸其情而已故君子之於飲食肉𨿽多不使勝食气所以防陰徳之爲淫邪以和樂防之所以防陽徳之爲倦怠目不之於色四肢不之於安佚陰徳常淸陽徳常彊則能尊生矣攝生者可以志焉學者不可不愼也

演山集卷六十

