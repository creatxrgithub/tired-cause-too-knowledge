何氏居廬集

﹝明﹞何三畏著

●目錄

題辭

敍

校正友人姓氏

校刻門人姓氏

卷之一

古樂府古騷體三言古詩四言古詩

卷之二

五言古詩七言古詩

卷之三

五言律詩七言律詩

卷之四

五言排律六言排律七言排律五言絕句

卷之五

序一

卷之六

序二

卷之七

記傳

引

卷之八

祭文

卷之九

行實行狀贊

題跋疏

卷之十

啟

卷之十一

書一

卷之十二

書二

卷之十三

書三

卷之十四

書四

卷之十五

書五

●居廬集題辭

社弟陸萬言

吾友何士抑﹑始所爲刻曰玆園集﹑餘業巳序之矣﹑其所�詩若文﹑不能盡士抑﹑���序亦不能盡士抑請若文﹑已而士抑銜戚扶服於塗往返數日夕﹑觸物有懷﹑爲詠物詩﹑復屬餘句梯而篇騭之﹑蠕動甲拆﹑靡所不賞﹑意以盡士抑矣﹑而士抑囅然若有所未盡者﹑居亡何而又出其所謂居﹖﹖盧艸示余﹑余方煢煢苫塊中﹑敬�������【下缺】悢﹑而�������【下缺】者﹑其孝思永也﹑夫言爲心聲﹑�作而性情傅焉﹑士抑至性篤情﹑孝奉尊甫﹑生而爲園以樂之﹑死而爲藏以安之﹑躬而土﹑手而樹﹑畢葬而不能捨封之宗山而廬焉﹑所見若堂若坊若夏屋﹑無之而非廬者﹑器於斯﹑歌於斯﹑亦猶風木然﹑噫而爲泠﹑噎而爲淒﹑於於喁喁﹑山魈衣而木魅泣﹑無乃澄聲之變乎﹑吾黨以閒規士抑曰﹑禮不滅性﹑慕於終身﹑夫將壞天地之和美慰藉地下﹑而柰何抉天地之啇慘毀瘠地上爲﹑士抑故劌心嘔血﹑而神日益完﹑辭亦日益富﹑其間弔唁哀誄之篇多與情合﹑而賡倡贈寄之語亦復不遺﹑大都閎博爾雅﹑要在外足於象﹑內足於意而正﹑絕不爲佶﹖﹖曲其文﹑侏﹖其音﹑而能令騖古者無敢卑﹑諧今者不得驟﹑斯眞所謂心聲者哉﹑昔子張除喪﹑夫子授之琴﹑和之而和﹑彈之而成聲﹑夫子故予其跂於禮。今取居﹖﹖盧艸比之。琹耶艸耶。信乎士抑之善用孝也。不則。如屈騷之軫憂。蔡笳之含痛。易水之激憤。西州之悲。非不慷慨淒斷。涕淚千古。其於居廬之意漓矣。士抑非久廬承承眀之上﹑歌朱收而吹靑藜﹑或蒿目時囏﹑立發搦管﹑�吒彈指﹑皆成文章﹑天下不以空言少士抑﹑靡匪其至性篤情之所屆﹑卽居廬又何以盡士抑哉。

歲在己亥十月旣望書於片玉齋中

●敍

何士抑居廬集敍

社弟董其昌譔

吾友何士抑﹑居父喪甚謹﹑嘗曰﹑漢原涉有云﹑先人墳墓儉約非孝也﹑乃大治冢﹑捨於鳳皇山之麓﹑賓客會葬如雲﹑馬踣池悲鳴不得前﹑枳栢楸梧﹑儼�林立﹑蓋士抑之產半挫﹑而衣思終無窮﹑每當淒霜寒月﹑呼號墓頭不忍去﹑間爲詩歌文詞以紓寫之﹑而賡和應酬之章�復不廢﹑則居廬艸是也﹑自古喪言無文﹑故東坡居喪﹑謝賓客﹑絕詩文﹑晦翁�以爲知禮﹑而實有不厄爾者﹑昔右軍諸帖﹑半出於問病弔唁﹑從哀感中結泫﹑所謂淚漬老華者﹑其書獨垂至今﹑右孝子白華之什﹑三百篇不載﹑束晳補之﹑讀者終以未見送詩爲恨﹑則又何怪乎士抑之有居廬艸也﹑予有傷兮之痛﹑每置不忍讀﹑卽讀之�不忍竟﹑故而文詞辛酸﹑聲气悲婉﹑如哀螿勞雁﹑使人聞而泣下﹑將無淸驩之言難擬﹑而愁苦之語易工耶﹑𨿽�﹑士抑發乎情﹑止乎禮義﹑蓋古孝子之遺志也﹑況其言爾雅韶麗﹑卓�可傳﹑予職史。請授之樂官。以次於白華﹖﹖兌篇之後﹑

居廬集序

吾師芝園集﹑業已懸國門之金﹑貴洛陽之紙矣﹑及是﹑以外艱廬於鳳皇山下﹑攀松而悲﹑聲達林莽﹑聞者曰此眞何氏白楊巷耶﹑四方弔唁者﹑非磨鏡自賫﹑則束帛遡問﹑三年之中﹑門無虛轍﹑而又有乞言於吾師者﹑踵相屬於其廬﹑吾師一一撤淚以應之﹑檻成鐵﹑筆成冢也﹑儒嘗縱讀居廬集﹑其淒惋者﹑如丁鶴唳空﹑胥濤泣月﹑其痛快者﹑如三軍縞素﹑義气飛揚﹑其位置嚴整﹑如項梁以兵法部署喪事﹑其聲韻斷續﹑如冰山羈旅之愁﹑孤舟﹖耒﹖女﹖婦之泣﹑蓋異音而同悲﹑異調而同絕﹑非吾師出之以至性﹑達之以兼材﹑觸之以實境﹑寄之以諸體﹑其誰能描寫摹繪﹑一至斯乎﹑檀弓之文﹑喪禮居半﹑而其辭冣爲典則辧麗﹑易水之歌﹑變而歌徵﹑遂使人涕泣沾襟﹑去不復顧﹑故曰墟墓之間﹑未施哀於民而民哀﹑則吾師居廬集是也﹑昔王裒授經門人﹑蓼莪之詩﹑輟而不講﹑吾師情寄乎言﹑使儒弟子輩﹑得因諷誦之餘﹑以求作者孝思之遺意﹑較之王氏門人所得多矣﹑故退而爲之序﹑

門生陳継儒頓首百拜撰

侄萬化百拜書

●校正友人姓氏

陳永年從訓【京口人】趙如獻孟淸【嚴陵人】

許賓觀甫【新都人】陳王誥驂之【金溪人】

楊當時漢卿【四明人】田居中公雨【晉江人】

薛胤龍云卿【海虞人】倪巨偉長【海虞人】

包衡彥平【檇李人】郁大年季雅【檇李人】

項桂芳明父【檇李人】範應宮君和【檇李人】

範明泰長康【檇李人】趙完璧純白【廣陵人】

蔡懋孝幼君【里人】璩之璞仲玉【里人】

李紹文節之【里人】沈紹文孺休【里人】

孫孟芳世聲【里人】張喜遇淸臣【里人】

●校刻門人姓氏

翁徳楙懋官【武林人】黃繼文徳純【寶婺人】

尹是衡公權【里人】李泰春受甫【里人】

●何氏居廬集卷之一

華亭何三畏士抑著

古樂府

古騷體

三言古詩

四言古詩

◆古樂府

寒夜怨

悲歌

短歌行四首

江南曲

采蓮曲

江南弄

幽居弄

夜坐吟

折楊柳

桐葉落

憶江南三首

有所思

長相思二首

行路難二首

蜀葵花歌

於闐采花

門有萬里客

自君之出矣六首

從軍五更轉五首

○寒夜怨

寒燈明﹑寒月淸﹑寒風凜烈薄前楹﹑徘徊中夜又深更﹑嗟哉親沒傷神情﹑飛雁孤﹑啼烏歇﹑參星起﹑晨鐘發﹑人子不勝怨﹑淚痕詎能竭﹑

○悲歌

悲歌能令人哀遠望能令人憶白雲在天黯黯無色二人失其一雙飛失其單憂從中心來有淚不能彈

○短歌行四首

人壽不百﹑爾憂何多﹑天日淸朗﹑曷不婆娑﹑有酒可酌﹑有琹可彈﹑且以永日﹑我懷亦寬

其二

長日如年﹑明月如晝﹑失今不樂﹑其何能又。我思古人﹑羨彼逸民﹑陶公白傳﹑春風則春﹑

其三

榮隨壯去日與身閒一樽雙屐於焉盤桓仙人可遇隱士難尋所以隱者入山常深

其四

先貴後賤古富今貧李流雍門旣嘅且呻彼賤貧者亦又何求蓬蒿藜藿豈不悠悠

○江南曲

春來春去風光促﹑桃花李花轉柤屬﹑不如潦倒樽中醁﹑樽中醁﹑日將移﹑歌艷曲﹑舞輕衣﹑

○采蓮曲

阿誰蕩槳采蓮花﹑有女如雲鬢似霞﹑東湖西湖競相誇﹑競相誇﹑日方綠﹑宛轉歌﹑采蓮曲﹑

○江南弄

江南弄嬌情曲中動襄王雲雨時入夢朱唇皓齒調潛移景麗霜明不自持古來淥水今白紵終朝終夜長相思長相思想芳躅爲彈大道靑樓曲

○幽居弄

巖下紅檐前綠石路云深野徑曲采藥朝來南澗濱聽泉暮倚西山足藜牀髙臥麥隴鋤閒適孤棲讀道書曾經歲月嬰塵网蕭散何如仲蔚廬

○夜坐吟

冬漏沈沈夜坐吟雪花冰鏡照君心朱顏攺素鬢侵琴自屏酒自斟楚艷起吳趨尋不貴曲貴知音

○折楊柳

楊柳絲何長折之贈離別風疏拂席塵云亂隨車轍曾無絕塞行常唱陽關闋一日恍三秋思至心惙惙

○桐葉落

庭中樹多妍獨爲梧桐憐問君何爲然念其四月葉始繁六月花始實才當七月便蕭瑟嗟爾零落偏先秋不如靑松姿翠筠質

○憶江南三首【時在浙中擬作】

江南好風景良足淹林遠人人攀繡樹春深日日泛淸潭能不憶江南

其二

江南憶冣憶是余陵說來六代豪華甚望去千山紫翠騰遊覽昔年曾

其三

江南憶其次憶三吳舞腰歌黛風流絕野秀江澄景物殊歸去酒重沽

○有所思

當餐有所思當臥有所思思君遠離別含意慘愁眉朝朝夜夜成鬱結襟中淚落千行血一雁看書帶不歸孤鸞顧影悲將絕

○長相思二首

長相思久離別他鄕異縣情淒切靑棲愁朱弦咽云空雁影稀樹邈花英絕獨有悲歌聲不從中夜輟

其二

長相思久別離徵人不歸能不悲萬里隔十年羈牽牛與織女歲歲有會期寧知我所憶東流無盡時

○行路難二首

君不見天上星參商夜夜不相經君不見梁間燕雌雄旦旦不相戀懷人一日如三秋況復三秋事遠遊可知徵戍非容易生離死別皆堪淚

其二

君不見樹裏花花英落時不再華君不見山頭水水流盡處不復起丁年夫壻出從徵少婦閨中淚獨盈非是一時嘆離別只恐恩情自此絕

○蜀葵花歌

花開花正鮮花謝花可憐花晨懷抱好何不及花早白頭方恨少年時對花無酒徒爾爲有錢湏付費酒家君不見蜀葵花

○於闐采花

於闐采花女自言花如伊茱萸制衣玉作匣珊瑚映面蛾爲眉昭陽殿裏三千輩君寵能令旦暮移妾貌原無金屋麗妾心長有玉階悲含情獨掩淚莫使怨成思

○門有萬里客

門有萬里客﹑客從何方來﹑不知燕趙子﹑還是洛陽才﹑問君默不言﹑中心若有哀﹑畱君不得住﹑欲去終徘徊﹑相看復相攜﹑同上鳳凰臺﹑

○自君之出矣六首

自君之出矣妾心有所思思君不得見鴛帳獨空垂

其二

自君之出矣終夜不能寐起視參啇星時彈紅粉淚

其三

自君之出矣當食不得餐千愁萬鬱結日日倚欄幹

其四

自君之出矣知君淚獨澘想到閨中人容顏如在眼

其五

自君之出矣脈脈無所言去遠恩將絕欲言恐斷魂

其六

自君之出矣佇望帛書雁君去何不還令我時盻盻

○從軍五更轉五首

一更上戍樓更人急點籌纖月弓稍出蓮花劍萼浮

其二

二更烽火明戎馬巡邊城不見胡塵起時聞刁鬥鳴

其三

三更畫角哀中夜相徘徊吳云夢裏近羗笛隴頭來

其四

四更星光稀鐃管聲亦微黑雲藏邊樹黃塵上戎衣

其五

五更城烏啼壽罷停鼓鼙山頭曉日出關上暮云低

◆古騷體

寄懷白下李惟禮

送張內庵之任宜春令

贈雪泉上人

越中紀遊

懷家

憶友

○寄懷白下李惟禮

曩余鳳凰兮浪遊逄君秦淮兮款畱當嘉辰兮金縷競戲渡兮龍舟夾岸靚妝兮紅粉臨河髙峙兮靑樓羣士女兮歡謔挾簫鼓兮歌謳聯白社兮唱和開綠樽兮獻酬客將散兮綺筵徹天欲暮兮彩雲收與君別兮宴咲辭君歸兮幽憂不窺園兮遺世務懶對客兮謝明儔幸東牀兮邂逅羨南國兮風流名飛揚兮霄漢意瀟灑兮滄洲醉之酒兮傾楚瀝贈之言兮觧吳鉤忽思公子兮三嘆遙憶騷人兮千秋裁錦字兮勤問訊寄郵筒兮莫沈浮

○送張內庵之任宜春令

君驅馬兮豫章旋佩印兮宜陽袁山峩兮翠疊春水繞兮流長儒風盛兮文史民俗淳兮農來喜隨車兮時雨與退食兮羔羊坐堂上兮琴弄行田間兮雉翔追召父兮杜母軼茂陵兮桐鄕謳歌起兮窮巷璽書下兮明光考三載兮卓異傳兩京兮循良

○贈雪泉上人

今生兮老衲宿世兮遠公明心兮徹物外慧性兮開蔭中悟六塵兮非有視五蘊兮皆空講臺兮祗寶地禪室兮蕋珠宮趺坐兮檐前日焚香兮松下風峯髙兮飛雪下谷靜兮流泉潀飧雪兮淸冷啜泉兮玄通逄法身兮初度應壽算兮無窮丹九轉兮爲紫色千歲兮如童散花兮天女獻果兮山翁叨陪兮仙梵末雀躍兮問鴻蒙

○越中紀遊

於越遊兮歷眾山靑嶂連兮綠水湲翠樹合兮白雲閒客登臨兮開笑顏僧逄迎兮啟靜關主進酒兮酬酢徧笙歌繞兮燔炙薦落暉下兮炎威微飛鳥棲兮騎馬歸樵牧斷兮燈火稀風拂面兮露沾衣

○懷家

離家兮有懷遊汗漫兮多乖客久兮裘獘望故山兮天涯

○憶友

昔日兮同仇今分手兮孤舟熱中兮維暑更寂寞兮淸秋

◆三言古詩

題扇

題畫

四時景四首

禱雨哀辭四首

禱雨辭又四首

遊仙詞三首

○題扇

靑嶂外碧雲邊紅亭下綠樹前淩風棹載酒船問﹑奇客﹑超乘禪

○題畫

物外景壺中天琹裏調杖﹑頭﹑煙﹑秋月淡春風顚棊度日酒爲年

○四時景四首

春之日日曚曈遠山碧暮﹑水﹑紅﹑眾鳥響百花叢歌春酒舞春風

其二

夏之日日氤氳風薄木月開雯階艸腓樹螢棼呼夏雨看夏云

其三

秋之日日光華零白露捐朱葩輕﹑衣﹑動﹑涼﹑簟﹑賒乘秋水﹑泛秋槎

其四

冬之日日慘洌海潮寒雲气咽雁行單鳥道絕踏冬冰弄冬雪

○禱雨哀辭四首【時吳會大旱乃爲此辭】

黃金鏡﹑帖天開﹑赤玉盤﹑動地來﹑土已坼﹑苗將灰﹑大命近﹑眞可哀﹑眞可哀﹑

其二

焚碧艸﹑炙靑苔﹑揚烈燎﹑聚遊埃﹑泥人立﹑土龍頹﹑魃爲虐﹑眞可哀﹑眞可哀﹑

其三

扣土鼓﹑擊云罍﹑望河漢﹑登陽臺﹑畢星隱﹑虹气隤﹑天不雨﹑眞可哀﹑眞可哀﹑

其四

云靄靄﹑結﹑還﹑開﹑雨垂垂﹑滴﹑還﹑洄﹑河南稿﹑許下災﹑旱太甚﹑眞可哀﹑眞可哀﹑

○禱雨辭又四首【雨後復久不雨又爲此辭】

旱坼地雨摩天扶葉影火井煙河﹑方﹑潤﹑石﹑旋﹑煎﹑安得雨雨連綿

其二

山與丘毛髮枯艸與木枝葉蕪羣巫舞庶人趨安得雨雨沾濡

其三

旋風舞激水歌揮日馭挽天河祟何在魃何多安得雨雨滂沱

其四

祭天神禮地祇劾風伯奏云師制東井告南箕安得雨雨淋漓

○遊仙詞三首【分水何翁居玉屏山下自號玉崖子結艸庵習靜得道術事輒前知郡邑大夫以及士庶拓其言無不奇中當其化也先數日語所知者以某日某時當辭人世去至是果然人皆以爲仙云戊戌歲偶遊分水謁其祠而致以詞焉】

玉崖翁得仙風上帝召列眞逄禪心定慧性通翀天上化日中何處住蕋珠官

其二

玉崖翁有仙胎修正覺保嬰孩上金闕登蓬萊靑鸞駕白鶴催歸淨土不用哀

其三

玉崖翁注仙籍煮黃金飡白石寶旛迎神女逆五嶽遊三天適人間壽何須百

◆四言古詩

念父二首

鳳凰山藏頌

題獻芝圖壽蘭陰鄭景昭

題山泉圖爲包翁壽

題扇寄史司理

述志五首

不雨四首

陸司理徳政頌五首

白下風淸爲許使君銓部

○念父二首

不遑將父昔人所悲我獨非子而養是虧斗升旣乏牲鼎何追痛惟三公不以易玆

其二【時親知有攜榼拭淚者賦此】

彌年疹疾銷以一丸數日不食授之一餐積慘終天蹔歡片刻誰與舉觴我心轉惻

○鳳凰山藏頌

鳳凰一嶺﹑九峯上頭﹑層山丹嶂﹑環水滄洲﹑樹髙以密﹑云隱而浮﹑竹叢路塞﹑霧迷徑幽﹑古所未辟﹑人亦罕遊﹑我來相地﹑先子首丘﹑偕我兄弟﹑及我朋儔﹑旣望且卜﹑神人恊謀﹑僉曰吉壤﹑爾公爾侯﹑花香艸芳﹑爛焉若裒﹑禽聲鳥韻﹑宛轉相畱﹑幹時營葬﹑乃褁糧餱﹑禦思夕往﹑抱景晨投﹑戴星沐雨﹑鼓棹乘舟﹑鑿石包土﹑芟木刈芣﹑我所拮據﹑庶幾綢繆﹑萬人執紼﹑千里挽輈﹑大事用集﹑我心則休﹑巳而手樹﹑郁然松楸﹑半山蒼碧﹑近澗紺緅﹑朝爽夕煙﹑下上侵眸﹑靑壇日照﹑翠幕風颼﹑刻石壠上﹑勒銘道周﹑■﹝土遂﹞𨿽三尺﹑名則千秋﹑守衛無曠﹑樵蘇不搜﹑有宮一畝﹑有田一溝﹑歲時獻秫﹑蒸嘗薦羞﹑爲親頌禱﹑有客歌謳﹑此山長在﹑此水長流﹑

○題獻芝圖壽蘭陰鄭景昭

子溥巖前子眞谷口燁燁金芝鮮鮮玉酒芝呈九莖酒進千斗陸地而仙洞天之叟

○題山泉圖爲包翁壽

萬仞崇山千丈靈泉陟山之頂探泉之﹖﹖岡尋花寄傲問酒逃禪嘯歌林薄坐臥雲煙彼儒而俠非隱則僊乘槎履漢轡鶴騰天春秋末老歲月無邊躋玆六秩胡不百年

○題扇寄史司理

大庾之嶺露冕行春春風所被飲人以醇

○述志五首

驥足𨿽良而乃遭蹶和玉𨿽貞而乃見刖我匪上襄誰爲尺璧人亦有言如駑如石

其二

季子裘敝袁安履穿丈夫失志如龍失淵失何不得慨當以慷吾冠岌岌吾佩洋洋

其三

買山千錢營田二頃巖底棲眞松間弄影盈把陶菊成林董杏吾意所之滄洲一艋

其四

錦繡爲衣朱丹被轂豈不丈夫而非其福孰與小隱幽棲一丘散發觧帶以遨以遊

其五

竹實充食女蘿代裙超超玄境飄飄白雲所謂伊人載笑載歌煙霞入抱不落世羅

○不雨四首

金汴下煎火輪上吐河涸而污山焦而岵悠悠蒼天何爲不雨

其二

焰起川原鬱蒸縣宇害稼傷禾銷金鑠土悠悠蒼天何爲不雨

其三

逄逄鼉鼓振振鷺羽羣老若穉式歌且舞哀我下民天何不雨

其四

惟靈是論惟神是主卒彼圭璧陳玆簋簠哀我下民天何不雨

○陸司理徳政頌五首【時視篆金華】

旱魃太虐民苦無年望玆滴瀝何啻重泉君侯發號禱雨惟虔齋居夙戒露請於天城墟亭落舞雩闐闐一雨河潤積暵用捐庶幾沾足慰此倒懸誰其誦之有歌有弦

其二

古云遏糴五霸所盟彼誠霸者未卹民萌一方仰給惟此稻秔不有約法價踴而爭非君善政孰﹖﹖言其情鐵鎖橫橋莫之敢攖粟饒境內乃克聊生人人額手戴我神明

其三

旱旣太甚民亦告勞粒貴於玉薪貴於膏十室九空萬口嗷嗷君侯行縣念深此曹發倉平糴澤下蓬蒿旣拯饑餒且撫流逃周時鴻雁漢代節旄民用是歌歡甚投醪

其四

郡邑輸徵日成歲考督之用威懼惟不早君曰民艱而當旱稿遙望枯來載瞻萎艸自非緩徵誰云司保琹堂無聲不聞掠拷出之水火寘之𦇤褓政拙催科乃得上考

其五

世尊刑官三尺所凖枉之風震抑之霜隕君曰欽哉而念是軫假令縱姦敢謝不敏重以深文其何能忍刑罰失衷視爲疾疢詞所牽染無縱無引民稱不冤獄折惟允

○白下風淸爲許使君銓部

明明我侯視事南服涇渭人羣抑揚吏牘裴王並驅許郭推轂衡石所歸風淸秉軸

何氏居廬集卷之一完

●何氏居廬集卷之二

華亭何三畏士抑著

五言古詩

七言古詩

◆五言古詩

牡丹花開感賦

贈樵海張山人種桃庵

送表叔林太僕弘齋攜子蔭君南徵應舉

橋梓圖爲林太僕題

桂杏圖爲林蔭君題

送侄宗元應試

送陸司理曲誠之任金華

送董原道表弟之金陵

送徐於室南遊

送門生李受甫應試兼簡尹公權

贈鄭景昭

謁朱宗伯座師

山中遇雪八首

山中種植感賦

贈季文仲內弟

甘棠遺愛爲許令君仰亭賦

贈白下何充符宗丈四首

送陸君策會試

送顧見參之任肇慶

題楚太史袁玉蟠白蘇齋

題贈蔡堯卿丈新君

江行歷諸山

舟次苦熱八首

過分陽何玉崖仙翁艸庵

聞豫章公罷相感賦

同趙孟淸夜泊桐江惜別

和張令君衢所常棣歌

詠桂萼流芳

贈周通府岷陽公祖

題贈閩中貞烈張婦陳氏

○牡丹花開感賦【余家牡丹歲歲盛開丙申歲止發一二花意頗怪之乃有居廬之戚今歲仍復盛開感而賦此】

花木亦有神年華逓相換嗟彼玉蕊芳托根在庭畔去年花不多今年花偏爛愁空一樹紅莫遣春光亂

○贈樵海張山人種桃庵

亦有隱者居卜在桃花側春而翫其華秋乃飡其實不是武陵源胡然多種植門外絕塵囂胸中無荊棘三徑𨿽云荒一廛聊自息混迹漁與樵逍遙忘帝力安得買山錢贈君壯顏色

○送表叔林太僕弘齋攜子蔭君南徵應舉

載筆金馬門托身靑瑣闥憩息依家園豁然世故脫側聞秣陵遊舟車事涉跋是月淸和節裳服理荃葛親知餞道周遠行敍契闊令子整羽翰及時當顯達鼓篋入辟雍摳衣視袒割淸範洵風流髙文如電抹南國多儒生席以談經奪日夕秋颷髙霄漢手可掇虁龍才子儔詎處囊錐末樂哉上卿家傳此登庸缽所須弓旌招拂巾且袵褐

○橋梓圖爲林太僕題

橋在山之陽梓在山之麓老幹發新條林端嘉樹簇

○桂杏圖爲林蔭君題

森森桂樹靑粲粲杏花白一枝復一枝芳菲動香陌

○送侄宗元應試

時方孟夏月遽作長幹遊豈云漫遊者爾意在髙秋億昔與爾祖蕩舟秦淮流偕余兄弟輩慷慨問吳鉤逄時嗟濩落我乃上皇州獻賦始得就廿年又沈浮我志未盡酬我宗復不振藉爾後生賢年少才名雋謝家稱琳瑯荀氏誇朗潤何當漢上槎正及秋颷迅紅雨濕桂花枝發江南信持以報金泥爾祖有佳胤

○送陸司理曲誠之任金華

昔年寶婺遊摳衣訪朋舊山探三洞幽水涉雙溪秀土風淸以淳民俗耕而耨郡齋據髙峯羣峯環左右官府神仙居宦轍良難遘吾友陸使君曄曄平原後縣令恥折腰功曹時佩綬兩浙八閩間聲名何輻輳廷推婺中理僉曰君才茂鳳銜新璽書驛路飛雲逗吏乘駟馬車來自長安廏露冕動行軒今日始借寇老稚歡且呼騎竹提壺候臨別送君發何時當邂逅相知山水期誰能不聚首

○送董原道表弟之金陵

上天垂夏云平原艸木長王孫白門遊桂檝駕蘭槳黃鳥弄淸歌翠荷擎仙掌晴空宿雨開碧漢星文朗大才久沈鬱焉得無玄賞上卿登庸年衣缽傳疇曩【長公宗伯以酉年得雋此所謂登庸衣缽也】髙步追天衢鳴風續芳響只恐閨中人眉梢憶張敞得意早歸裝莫倚秦樓上

○送徐於室南遊

蓄寶每希聲瓊瓌俟丰價斯言豈我欺請子幸勿訝子有逸世才俗士難方駕翰如東武飛書自臨淄借下帷不窺園意象時淩跨蕪詞力掃除玅句工彈射神劍與明珠光怪燭晨夜忽投識者前欣賞寧叱吒送子涉素秋遊息鐘山下叢桂葉參差芳菲正未謝攀折羨王孫物華人膾炙

○送門生李受甫應試兼簡尹公權

子家冠蓋裏秀發黃龍水水脈深且長直接長江委旣及秋颷髙又卽秋波駛帆懸若馳驥棹飛如躍鯉石城含早秋倏忽風雲起桂吐兩三枝過者思染指何當掇爾華應以屬吾子詢是洛陽才夙負邯鄲美靈虵在其握碧雞落其齒植根芳苑中濯穎淸流裏李耳當年遊關門逄尹喜意气旣以投相笑復相視共舉霞文杯玉樽浮桂蘂寶劍腰中鳴奇錦懷中禠叱禦日縱橫英彥當如此鴻羽漸上京不虛名下士

○贈鄭景昭【蘭溪鄭景昭先生一時地師宗也縉紳爭重其術而吳門周霽卿繪畫爲圖題曰神遊八極眼空四海予因賦詩贈之】

驅車環八極八極何茫茫振衣涉四海四海何湯湯西北昆侖峙東南冷泉涼巫山千里亙黃河九曲長天嶺峭■﹝山差﹞峩澥渤深汪洋玉壘髙無際洞庭渺難望仙子時超越至人乃翺翔瓊瑤作我佩雲霞襲我裳馳神八極外騁目四海傍往來逐電曜倏忽隨風揚千巖與萬壑君能卜其方丹穴與黃壚君能識其藏拊石看龍虎披砂見鳳凰聚散多殊色氤氳非一香賓享千金壽王受萬年觴飛步出靈鳬流盻生奇光郭公靑烏子無乃其雁行

○謁朱宗伯座師【時爲先人乞志有山陰之役辱宗伯許諾退而有賦並以志行】

漫漫冬夜長凜凜寒風墜衘思忽欲往徘徊不能寐戴星視天漢云日未應媚掩淚望九峯前徵於越地明發皎皎心願就先人志方渡錢唐潮巳趣山陰轡翻覺行道遲盻睞俄頃至尋謁學士廬相見歡把臂慰勞何綢繆唯唯墓中記不辦千里裝誰申千秋意

○山中遇雪八首

石乳懸巖表瓊花出樹端長河如玉岸層水結瑯玕獨有居廬者悲風更覺寒

其二

長空積雪卷一望冷飛塵傍壑樵陳隱臨崖徑絕鄰不知云外路獨憶墓中人

其三

山禽負霜叫野鳥帶雪飛挾纊冰花冷重衾暖气微徘徊風木裏獨自凜寒威

其四

冰河行迹斷寒澗密觀疏檐宇飄風後條枚帶雪余非因若畱滯誰復戀空廬

其五

遙山送冷來近戶迎寒入踏雪首春盈思雲中夜立繽紛六出嬴得麻衣濕

其六

集霰惣飛英霜姿浮練色霏微壤廈前熳爛巖阿側封樹未成行憂思密如織

其七

瓊艸常先春玉林偏不夜人豈暎書來舟非訪戴駕如何園林情蕭然臥廬舍

其八

天邊雁影寒松際雲煙冷無事忍伶俜有懷多咽哽人匪空桑生能不發深省

○山中種植感賦

我來廬山中言樹廬之側丸丸松栢材累累皆自植不憚拮據勞至忘寢與食夜聞風雨聲伏枕不能息中心何搖搖鬱結纏胸臆常恐根株傷尙費栽培力念我泉下親銜哀悲罔極安得封樹榮翳然成壽域神靈有所棲庶幾報之徳

○贈季文仲內弟

君負非凡姿且多淩俗技錦繡鋪爲文龍蛇結成字況復英玅年終童襦可棄顧盻風流生未數延陵季願君醞釀之徐奮雲霄翅斂身就羈勒飭行崇名義躍金距云良琢玉乃稱器毋以捷駴世世罕千里騎勿以奇髙人人有四難忌與君骨肉親昆弟亦不啻緬思先公恩慷慨發涕泗齷齪俗於懷安知曠士志嘗聞蒭蕘言可以警明智非君惠好我孰爲申此意

○甘棠遺愛爲許令君仰亭賦

海邑凋瘵久來田半艸萊臥理良不易所需神明才我侯初結綬甘棠手自栽去來復來去八載棠陰回河陽花滿縣芳菲桃李開霜雕且雹碎獨此不摧頹時行阡陌間惠愛日以培人人沾化雨處處納春臺天朝擢荗等弓旌眾共推遺思歌蔽芾勿忍伐條枚

○贈白下何充符宗丈四首【充符曩晤長安席上頃以遊至雲間得奉杯酒道故驩然乃行舫中有所挾諸君子不能一見之爲悵也蔣發索贈爲賦四首】

有美何平叔玄風洵我宗浮湖春水足入泖夏云封覿面意良愜傾壺情所鍾遙瞻金屋貯悵望玉人容

其二

六月當煩暑天風下客舠故人河朔飲落日谷陽潮鼓枻牽靑藻扣舷響紫簫孤帆逗何處波影妓釵搖

其三

畱連地主情潭樹綪靑雀曉色珠簾開新妝香气著據牀懶逄迎岸幘恣歡謔山寺晚風涼灣頭正堪泊

其四

之子還冶城經過橫山下歸途月照人去旆云隨馬悵別水國遙懷思松泉瀉瀟湘環佩聲因之挹風雅

○送陸君策會試

二陸各擅奇君乃兼其才獻策久不達抱景時徘徊霏霏歲雲暮徵車去還來及此初春媚跋涉山川隈翻飛指帝京彈冠拂塵埃蹀躞千里足髙步黃金臺榮華俛仰生鋒穎不復頹文章始經國天動星辰回憶昔同於役今見孤帆開行者將自貴君者祗自哀夷猶君舉棹悵望我停杯臨別無所贈芳信一枝梅

○送顧見參之任肇慶

方回鄂渚車又向香山曲聞君掌倉庾願言有所勗三年蓄自耕五穀貴於玉國計有嬴奇主者持其籙職授司農曹官分度支屬酇侯嘗轉漕長孺亦治粟孔子不爲乎委吏詎云俗行矣愼所操一命毋屍祿

○題楚太史袁玉蟠白蘇齋

石浦林塘幽雲樹每窺映太史乃結廬淸齋敞且靜大雅盟襟期古人以自命白傅何風流蘇公故韶令讀書想其人因之托景行避世金馬門浮華無所競緬懷兩先生顧像時展敬亭亭浦上思不禁煙霞性舊憶髙陽侶陶然發孤詠安得賞音者相與歌而賡

○題贈蔡堯卿丈新君

吾友蔡隱君新卜西城居𨿽云近市廛而乃傍佛廬君性本佞佛晨昏讀梵書咫尺金剛地經營堂構初行雲不礙處結宇自淸虛婆娑古樹下游息夕賜余閉門常抱膝兒女牽其袪時或攜所知一壺與一�醉還呼有酒貧不嘆無魚中腸故恬澹俗士竟誰如

○江行歷諸山【由富陽而抵蘭溪】

游艇江幹發看江不厭深冣憐明月色的的照波心故鄕亦有心豈不注山岑何如此萬頃迢逓滌塵襟

其二

遙遙事行役萬山壁立者彩月出其巓碧水流其下故鄕亦有山稠疊應無也不如且歸臥片石盡瀟灑

○舟次苦熱八首【時往浙中謝弔】

紅日逐波翻赤霞觸石起烏棲髙樹下猿伏深山裏如何遠遊人納涼坐篷底

其二

鳥聲寂不喧樹葉忽巳捲淺纜迎風牽深船戲水濺時無河朔飲何以銷煩炫

其三

千山火焰騰兩岸雲濤爇棹動躍紅鑪波澄凝赤血願揮魯陽戈觧此杲杲熱

其四

陽岸憔澗毛陰山涸石髓趨炎豈其然負暄乃如此那得玉津冰贈與遊行子

其五

入路如迷霧舉棹似飛塵寒泉煙水沸涼臺烈焰屯祁祁天際雨偏不灑行人

其六

霧若猶如汗云昏不作寒看山孤石燥入艇滄波幹寄語千金子誰知行路難

其七

大廈不知暑深林乃覺涼晝搖團扇適夜思淸露瀼豈以纖絺景而爲遠道裝

其八

重云旋忽散垂雨復還晴再讀云漢篇愁視天河明誰如燕燕者冷熱不關情

○過分陽何玉崖仙翁艸庵

曩覿先生面今謁先生祠一拜一想象再拜長嗟咨巳得神仙訣朕兆多前知羣眞時下集九轉丹在玆相遲入王屋學道以爲師何厭人間住忽與親知辭雞犬不隨去雲天任所之離家未幾歲白鶴歸無時徘徊石壇下聊致望仙詞

○聞豫章公罷相感賦

昔有範少伯乃泛五湖舟亦有韓淮陰竟縛云夢遊彼皆功成者一休一不休豫章張夫子嘗隱廬山頭閒雲自棲適傳野忽形求遂應蒲輪徵出任社稷謀輔相七八載君臣魚水投矢心調玉燭陳力固金甌匡時定國是不爲繞指柔一朝被奇禍幾至作羈囚幸有明主鑑寬恩放滄洲夫子付之命纖芥無怨尢抽身去長安鹿車庶人鍪道路動咨嗟功名直浮漚昨日開東閣今日歸西疇因知出處間達者審所由鄴侯山人衣子陵羊皮裘知止老氏戒身退當無憂世惟隱居樂遁思得優遊所以空谷駒曾不易公侯

○同趙孟淸夜泊桐江惜別

與君相別久各在天一方泊舟嚴灘下懷人道路長得君魚腹信盻盻轉相望見君扁舟來喜之乃欲狂攜手敍契闊歡樂應難量一夕同宴笑慰此三秋傷明朝又將別會面安可常千里重結友願爲雙鴛鴦

○和張令君衢所常棣歌【明府下車以來治行循良雅惇風化廉明豈弟之譽境內翕然矣時有徐兩生者以蒼頭召釁幾成鬩墻明府作常棣歌諭之兩生感悟其構立解友愛如初固知神君茂宰以徳化息兄弟之爭者不獨漢京許少張今於我華張侯再覩芳躅也沐浴膏澤情見乎辭遂不揣屬和常棣篇因以爲頌】

春景自年年花媚艷陽天千紅與萬碧小大各爭妍那如常棣好蕓黃色爛焉幽芳潘賦載榮萼雅詩傳婀娜云砌上搖曳玉階邊紛紜公帶度彷佛佛輪旋祗因根蔕固翠葉多娟娟風雨時急疾遊蜂往復還朝夕共扶疏日影露華鮮下有鶺鴒鳥飛鳴亦蹁躚恐爾柔條折躑躅不敢前花鳥誠無情對之良足憐所以今之人兄弟恩獨偏嗟彼相尢者孔懷胡爲然花滿河陽縣雉擾中牟田桃李無荊棘鸞鳳不鷹鸇凡玆動若植形气得自全吐芳懷好音萋萋復翩翩願爲連理木願爲雙飛鴛誰其仁育之大造功不言欲頌騶虞化請賡常棣篇

○詠桂萼流芳【吾鄕朱穉曾家舊有雙桂連抱花開如幄香聞十里外蓋宋時物也六世祖爲平樂太守名公爭詠歌贈之後桂遭燼而穉曾尊君自號兩桂有遐思焉至是穉曾亦爲太守祖孫稱繼耀矣余友唐孟熙樂記前事題曰桂萼流芳而持冊索詩於不佞漫爲賦此】

君家雙桂樹千霄聳林薄新圍長靈根古漧吐華萼秋至散天香黃金色如雘招搖照廣寒擢秀開平樂艷儗楚詞歌聲詩比管鑰遺蔭何芳菲而忽嗟中落桂蠹亦有之花神良寂寞六葉孫枝生餌桂得仙藥森挺故園隈淸馨當戶爍專城二千石肘後印懸鵲居然賁隅種風霜詎爲虐竇氏五株榮郗公一枝婥兩桂流餘芳本支益以拓言念始基者世徳固所托祖創孫乃繩千秋賡歌作

○贈周通府岷陽公祖

使君淹驥足別駕展其才半刺雲間郡司漕署乃開擘畫兼心算無煩案牘來賢勞轉餉日詳愼多規恢千艘達萬里淮海時徘徊歸郡仍從事坐嘯春風回屏星章寵秩水鏡絕塵埃士歌民且頌我侯循良哉香名與茂祉騰聲滿外臺銓衡重擢拜將有不次推

○題贈閩中貞烈張婦陳氏【烈婦爲張令公季母】

����婦其年方十七孝奉堂上姑湯藥侍寢疾姑死夫亦����無日絕粒不復飡悲號謝沐櫛母黨諸姑姊夫黨諸弟侄相與哀其志勸觧言喞喞置後幸有孤遺嫠■﹝女孕﹞■﹝女孕﹞卹母也不我諒夫也從之一所重在同穴此生何足詰貞心堅自持吁天天可質地下報夫君含笑俄頃卒死或士所難婦女尢難必況復少小年授命誰能畢陶女與衛姬慷慨歌絕筆黃鵠不雙飛孤雁不成匹奇哉古婦烈於今乃同律芳菲彤管編照暎靑史帙洋洋郡邑旌纚纚縉紳述以貢采風者褒綸早晚出君侯勵世風家乘崇品騭髙節自表揚三秀齊﹖山衣十﹖山﹖律

◆七言古詩

四愁詩仿張衡體四首

題西宗上人行捲

贈鄭景昭先生歸蘭陰

傷哉行二首

送門生尹公權應試

贈張郡丞云橋六年考滿

贈張佑君

贈張孝姬

題樓道人行捲

送包吉甫表母舅南遊

壽七叔父浚湖五秩

贈醫師姜隱漁

包彥平表母舅讀書武林賦贈

寄懷聶憲副崇野老師

苦熱行停舟江上作

卽事

挽豫章周孔卿大令

秋日遊湖上

武林賦歸

壽邑侯沈濟山父母

贈李學慱相虞擢崇明令

顧中翰仲方山水歌

邑侯徐觀我父母迎飬尊人署中適當介壽又適舉子賦贈

周霽卿爲余畫芝園圖賦贈

起潛吳丈晚年舉子喜而贈久以歌兼致雙珠之祝

○四愁詩仿張衡體四首

一愁曰我所愁兮在髙堂悲風倏忽鳳離凰雙雙白髮曩成行淒然悵望摧肺肝何以念之形影單嗟乎可想不可見憂思無柰百罹攢

二愁曰我所愁兮在大椿悲風零落秋復春藐藐諸孤何苦辛淒然悵望靈幃傍何以念之道路長嗟乎能飬不能待憂思無柰日彷徨

三愁曰我所愁兮在虛庭悲風飄拂門與屏蕭蕭孤月伴殘星淒然悵望露漙漙何以念之倚欄幹嗟乎欲哭不敢哭憂思無柰白雲寒

四愁曰我所愁兮在空山悲風震蕩去不還鬱鬱林深水遶灣淒然悵然臨墟墓何以念之生死故嗟乎欲葬未忍葬憂思無柰終身慕

○題西宗上人行捲

上人西方來爲問西來意內傳心印外袈裟宗旨祕密應如是五臺此去太逶迆悠悠世界任婆娑石頭路滑何所住佛法無住亦無多百千玅義毫端上不須禮上覓彌陀

○贈鄭景昭先生歸蘭陰【先是爲包吉甫表母舅尊人卜葬】

古來地師稱郭璞葬時天子嗟龍角陶公之母葬山巓神人指點說牛眠亦有曾楊本章貢異書奇術言多中伊誰跨馬馬嘶風伊誰植竹竹枝叢人巧盡天工錯寸鐵浮計詎可度蘭陰鄭君老布衣胸藏煙霞貯丘壑腳穿蠟屐手孤筇舌吐靑烏身白鶴欲尋龍胍覓巒頭諸家唯唯君諤諤遊蹤初至古雲間爲余舅氏選名山卜支卜壠憑眞穴山抱千重水數灣舅氏憐余父未葬畱君碧眼看靑嶂九峯中聳鳳凰奇揮塵登臨定山向一時未屇懸封期鄕思儃佪依去舫江亭送送酒盈觴暫別歌驪亦三唱秋仲遲君玉趾來莫遣居廬人怏怏

○傷哉行二首【我祖副憲公在永樂中爲禦史時以大辟一議活人億萬命爲觧學士所欽其詩歌有傷哉行二章蓋當時憤激而作也迄今世邈帙亡無從考矣因爲擬作公諱廣字公遠名宦載郡邑志】

傷哉復傷哉民命非塵埃塵埃等民命萬死何足哀禽相塡壓獸相籍見者欷歔動神魄況復生人關上天胡爲棄之如敝舄上天好生不好殺法网羅之罹大辟夏王泣罪下車來漢帝覽書肉刑易秦將坑卒長平殃啇君論囚渭水赤吁嗟乎老翁與嬰兒孤懸微命危如絲絲斷還可續命絕在一時埋魂入幽石委骨歸流澌所以仁君寬國憲亦有賢宰持公論得情不令生者死行法不令死者怨

其二

四座且停聲聽我傷哉行民命豈艸菅忍見骸骼傾生男期免倉公議何至頭槍對獄吏一朝詿誤於明庭王法無親伏斧躓鼠牙雀角下誣姦土坼霜飛上詫異稜稜夏日與秋荼慘慘吁天而畫地自昔申韓觧誤人酷烈堪令三致喟吁嗟乎於門獨不寒惟其死辟能持寬論死良不易論生誠亦難莫按張湯牘休彈義縱冠所以行刑三覆奏犴獄無冤過有宥世惟折獄吏循良出入阽危躋仁壽

○送門生尹公權應試

尹生讀書自攻苦晉人聚螢漢人雨垂帷已及二十年腰下尙無半尺組莫將世事嘆蹉跎英雄豈得埋今古誓令大將立功勛終當一面建旗鼓拔刀刺出疏勒泉援弓射殺南山虎此行錦帶佩吳鉤目中已自無全虜稜稜筆陣掃千軍矯矯詞鋒摧萬弩指麾叱吒風雲生年少披靡那足數髙秋躍馬長幹街不負平生誦鄒魯歸鞍笑飲吳天虹滿路芙蓉迎遠浦

○贈張郡丞云橋六年考滿

使君起家自州伯便有循聲馳九陌一行墨綬亞諸侯千石參陪蓮幕客褰帷雨洗崆峒山緩轡風淸云夢澤彈冠旋入五茸城峯泖洇波濺飛舄峯泖年來旱澇侵聞說狼烽連虎革使君按部列熊旟籌海韜鈐多石畫賢勞再綰郡邑符時覆棠陰幾百尺市上應稀枹鼓鳴田間更秀雙岐麥京兆漁陽未足論全吳少府皆辟易六載仍當奏績期書名禦座虛前席定知增秩賜黃金旦暮恩綸來太液

○贈張佑君

咄咄張君髙隱士昔年曾是繁華子豪奢慷慨擲萬緡節俠風流輕一死後堂歌舞盡蛾眉前堂賓客皆珠履腰垂寶玦鞭珊瑚身倚雕欄曳羅綺盛气能令都市傾四君五侯差足擬一朝散盡牀頭金落魄吞聲不可任𨿽淹蓬戶衡門裏意負淸天出遠林猶栽籬畔黃花菊閒撫丘中白雪琹興來便索髙陽飲臥起常爲梁父唫發不殘顏不貶那逐年光嘆荏苒買賦還傾萬斛泉操文多奪五花簞傳芳貽谷有蘭孫更饒淸韻誇神檢泥蟠尺蠖有時伸人生蹔屈詎言貧悲歌爲說年少事漫向筵前能重陳滄海變漢官春華鬢攺白頭新老翁老翁幸勿嗔因知富貴浮雲態何似江湖作散人

○贈張孝姬【孝姬佑君先生季女也先生以文行爲士休所推而女絕穎淑先生極憐愛之女亦昕夕不忍去左右當先生不足於貲佐之甚力比出嫁又不欲行行在途慟哭幾死會有一老婦持水漿灌其口始得蘇尋且不見其事大奇裏中傳而歌之篇章盈帙矣余不揣澷然有賦】

人言生女勝生兒聞說張公女孝姬少小依依長戀戀膝下盤桓寧忍離食貧豈但甘辛苦何有何無黽勉之晨夕縫裳且覩膳衣不蒙戎飯不糜或勤繡刺陪書幌時出靑鈇�酒貲及笄許嫁爲人婦結縭抹馬送登路遠我父母心傷悲去去猶作嬰孩慕哭聲亂雜車牽聲行人腸斷耳目驚孝姬憂思終難下含愁欲絕幾無生陡然老媼空中至神耶鬼耶一何異壺漿起死如還丹當時村落傳奇專誰云女子涕泣態孝感由來動天地裏詠塗歌太史書他年以授采風使

○題樓道人行捲

海嶽樓道人直是神仙侶逍遙不記年行臥不知處但攜詩囊與藥瓢便向丹山碧水去譚玄說玅總片言對人那用多多許牛腰之卷百千篇如霧如煙落毫楮我欲靈飛仿夜書叩之道人終不語

○送包吉甫表母舅南遊

我送舅氏河之滸夾岸芙蓉覆秋浦我送舅氏江之濱盈尊醽醁醉秋蒓秋浦窕秋蒓早秋風錦纜牽文藻江濱河滸多徵夫那如舅氏美且都瀕年獻書寢不報今日長千秋事好腰間寶劍七星文縱橫直指吳天云陌頭馳騁繁華色轉眼春光麗如織又將花酒送行人一唱驪歌一度新

○壽七叔父浚湖五秩

吾家世居東海東黃龍浦口占名族浦水縈回遠發祥俾爾熾昌康爾祿少者壯者讀而耕耄兮耋兮壽仍福自來諸父享龐眉今年初度逄我叔我叔逍遙樂考盤不向聲華事爭逐日惟披襟對一丘種得春蘭並秋菊春秋已閱五十年瀛洲玉酒今方熟蘭英爲和菊爲漿飲之可注長生籙天上神仙未易尋神仙本不離平陸饔飧之飡肉與糜布帛之衣安且燠後園有荀及有蒲前堂彈絲又彈竹生子昂昂天馬才弄孫閃閃電光目從此稱觴歲月長勝飛靑鳥走玄鹿宗嘗紛紛介壽歌那如野老華封祝

○贈醫師姜隱漁【姜君來自吳門以醫行於君郡有祕方靈藥治人諸毒立消據余耳目所睹聞何可勝數醫有名而不良者君非獨名醫亦良醫也周官重瘍醫之設蓋可忽乎哉余奇其術贈以詩歌】

醫有兪附能觧肌亦聞華陀能刮骨涪翁別脈窺六微句驪投鍼斬寸發古聖黃岐佛藥王瘍醫今說姜君良善攻五毒養五气方術淳華獨擅場枕中異書懷中藥傳來禁方從扁鵲時出神膏療重創腹背癉疽手可攫危癥伊誰托死生眾醫拱手君偏諾活人不責黃金酬旅邸蕭然一囊橐君初洞庭來脂車攜壺名滿谷陽閭丹成欲返山中住上池爲飲橘爲蔬洞庭夜月煙波裏泛泛輕舟老隱漁

○包彥平表母舅讀書武林賦贈

有客讀書武林中其聲瑯瑯徹太空一讀雲霞流異彩再讀巖谷生悲風匪伊他人我舅氏雄心憤烈應如此恥同閭裏相浮沈仗劍攜囊去檇李經遊三竺六橋來湖山爽气歸吾子上窺丘索下函京寢懷鉛筆行圖史靑石煙磨尼父壇銅龍管握班生指舌端咳吐落星辰字裏縱橫羅縠綺荊山之玉靈蛇珠光怪自與尋常殊硌硌未爲時所重不登淸漢混泥塗吾嘗文章屬大雅曲歌陽春和者寡乾坤何地無奇才安得遺之在艸野

○寄懷聶憲副崇野老師

憶昔當年署花縣春風時雨滿郊甸領得春風被艸萊沾來時雨成英彥桑楡無數傍甘棠更栽桃李淸陰徧收異登奇入网羅不才樗櫟何當薦幸從絳帳借吹噓譽比南金與東箭關河遠別廿年餘一夕九回心眷眷常緘魚腹數行箋未隨江水西流便忽逄驛使懷好音分著情深如覿面養髙堅臥雲林隈對揚文酒裁詩卷膝下龍鱗蜒蜿生庭前玉樹芳菲見飛霞傳想雁傳書佩徳滋多多綣繾何時得泛汝水槎摳衣師席親承宴

○苦熱行停舟江上作

萬嶺千巒列如案鼎沸長江流不斷水雲咽處火雲傾舟中盡灑臨淄汗在昔曾聞艸木憔於今親覩沙石爛習靜衣襟悶可禁況復飛橈日未旰虫喞螢翻競苦熱何事生人不迷亂我欣石冷倚巖前又愛水涼宿江岸天河忽淨月光來弄風呼雨坐將旦

○卽事

行到深山烈日中此身悠悠眞逆旅有時野趣蕭疏生無柰愁思迢逓舉相看絕岸又斷航提琹酌酒何處去安得平沙百丈冰便卻長塗三伏暑

○挽豫章周孔卿大令

雲林危峯三十六汝水臨水環其麓山川秀結周侯生文藻翩翩人穆穆紛綸朱素動明光爛熳聲華馳�輦轂遂領鋼符令晉安南臺曳組�人牧戴星出入課農桑河陽縣裏花陰簇春風比澤秋霜操霖雨飛甘星曜福訟堂流水廡懸魚歸來行季載圖書可憐黃金被銷鑠頓使碧玉衘欷歔空令門下相知士壠頭褂劍恨難舒有子能甘彈鋏意三徑蕭然一敝廬世裔何慚楚孫叔才名不減漢相如向人便作秦庭泣悲風習習來遊笈欲乞煙霞千萬行函得琳瑯成什襲我從茸城走婺州朗日登臨八詠樓君持行捲手相視讀罷孤云遶檻流竹林幸結髙賢侶蒿裏何勝隔世愁雞酒未將徐孺弔七哀髙詠思悠悠

○秋日遊湖上【時將歸矣有邀至湖上者尙在憂次所以終無好懷】

樓船泛泛六橋間登臨赤岸眺靑山夏日流連秋日還滿座謳歌與弦管遊子愀然不解顏

○武林賦歸【時八月十六日觀潮而發】

久羈遊舫寓禪扉秋風秋雨暖气希錢塘江上怒潮飛武林城外客單衣泖口此日鱸魚肥況有蒓羮可療饑客何爲兮不早歸歸不早兮月色微我懷家山情依依獨戀白雲瞻淸暉

○壽邑侯沈濟山父母

君侯試吏古雲間徳星閃爍臨九山九山朵朵芙蓉色飛去飛來花縣側忽有瀛洲酒一尊釀成仙液獻關門侯生本應神仙數千秋百歲今初度喜逄郊外正迎春立春歷日自更新春杖春幡春事早春鶯春柳春光好由拳城上白鶴飛陸寶峯頭靑鳥歸士庶紛紛何輻輳鼓舞春風祝侯壽人人額手頌神明處處弦歌舞太平賦政未期已如此況復三年政成矣只應私酹九山云須知福地有仁君

○贈李學慱相虞擢崇明令

山斗髙名不可攀幸將絳席布雲間霏霏花雨漸三泖鬱鬱春風被九山九三俊髦應無數人人品藻經陶鑄滿院芳菲桃李花移栽盡是河陽樹昔年綰綬攝由拳借得福星臨一路幹旄忽駐海之濱黃童白叟歌來暮章縫送別及前途何當把酒唱驪駒道路豈云修且阻彷徨佇立想飛鳬失君模範得君庇士民瞻戀總全吳

○顧中翰仲方山水歌

面工往往皆畫形舍人之畫獨通靈不與百家爭翰藻直追三史列五經虎頭原是五經冠一時畫絕眞堪玩舍人前身本虎頭元气淋漓潤手腕潑墨落紙何蕭森舒捲江山渾作幔怪石崩灘雜沓開平遠疏林來几案曾經模寫姿橫生但今拂拭光淩亂君不見昔人畫扇嘗畫﹖﹖孛畫屏嘗畫蠅醉餘畫璧醒畫地畫龍畫馬亦畫鷹畫出北風與云漢涼颷倏起暖焰騰君家虎頭巳齊駕況復精神又彈射有時十日五日成興來雙筆時齊下玄圃欲裂瀟湘翻赤岸斜鋪銀河瀉朗日登臨揮染樓觧衣盤礡元君捨程品應居大古間隸名豈在營丘亞君直金鑾禁殿中殿中煙霧迷太空花騘忽去鱗忽動內史奏入蓬萊官天子咨嗟亟召見閣外傳呼賜君宴有詔諸臣各賦詩侍從人人給筆硯舍人稱旨明河篇寧獨丹靑齒畫院拂袖辭榮蹔乞歸一巖半壑聊畱戀胸藏巖壑更悠然握管臨摹不輟捲人巧天工倍往時老筆崢嶸五采絢從來畫聖畫師傳如君何媿淸華選君今與我相婆娑自言欲索山水歌貽我一幅帋小景曾無何水心沈藻荇山頭掛薜蘿誰能添嶺樹未許綴漁蓑所重在神檢佳手不在多我爲此歌贈君畫閒吟風月降詩魔歌殘彷佛看毫素日對靑巒與碧波

○邑侯徐觀我父母迎飬尊人署中適當介壽又適舉子賦贈

君侯賦政三月餘雙岐五袴不勝書里巷有謳途有誦漢庭茂宰誰能如忽迎板輿至自浙太公髙年將耄耋顏色如童藐似孩爭訝神僲陸地來所喜懸弧及斯夕靑鳥西飛環綺席宮錦之袍紫霞觴戲舞斑衣供玉液河陽縣裏沸管弦冠蓋充階多賀客鶴銜栢子鹿銜芝桃大幹瓶棗盈尺千秋度曲百歲詞太公聽之神爲懌何當天上降麒麟長庚疋練光燐燐日精在懷文在掌秀眉英骨良足珍亭亭玉樹孫枝茁含餳入抱歌振振我侯視事簾垂晝放衙閒適琴時奏堂上老翁膝下兒徳門福履皆天佑循吏從來寵澤繁人人仰祝君侯壽

○周霽卿爲余畫芝園圖賦贈

周君超悟丹靑理揮染天機落十指畫龍破壁馬衮塵牛虎畫毛亦入髓畫鳥搏空欲上天畫花能在似不似樹畫生枝與枯枝五日畫石十日水風寒云暖畫時生畫就江山如尺咫畫人妙入阿睹中畫佛神來圓光裏諸家才品有短長君獨含毫羅眾美略施丹粉輕點成紙上霏煙倏忽起酒酣潑墨墨花翻醒來地上淋漓矣莫說滄洲赤縣圖離離短幅皆雄視問君雙腕何奇葩君祖周臣善畫家曾將數寸管中意按弦一撥辧琵琶寒林模擬河陽致驟雨彷佛咸熙嘉龍眠前導虎頭後道子僧繇左右遮右丞僕射幾伯仲比肩獨數江都耶昔聞韋偃工松石父鸞山水亦所誇君今意象肖乃祖韋侯父子同聲華气韻神檢多不俗通靈佳手絕無瑕忽然貽我芝園景艸堂素壁多彩霞一畝之宮數椽屋藉君裝點疑瑯邪五茸城下山光綠小渚微波日影斜朱橋可度艇可泛風送垂楊雪伴芭主人愛客客亦至詩須遣興酒須賒愧我原無丘壑趣展捲丹厓共錦沙此畫豈應容易得好裝玉軸貯龍紗

○起潛吳丈晚年舉子喜而贈久以歌兼致雙珠之祝

君今行年六十餘忽看喜气充門閭桑弧蓬矢懸其壁始信熊羆兆不虛令子誕生及彌月未長齒牙未剪髮試教啼起定何如生來咄咄誇奇骨秋水爲神玉爲膚秀眉丰角凡兒殊賀客人人皆額手騏驥之子鳳凰雛君家元是多男種練光常發星常拱昔聞老蚌出雙珠願君從此駢天寵

何氏居廬集卷之二完

●何氏居廬集卷之三

華亭何三畏士抑著

五言律詩

七言律詩

◆五言律詩

柳溪詠爲唐純宇參知大父賦

題孫漢陽雪居圖

送袁余谷之任永丰簿

挽沈華齋

挽周公東華

澡雪齋爲顧雨華詠

壽唐岱華七十長題長春晚翠

壽王韜甫顯甫母夫人七十

送徐端趨文學應試南行

贈樂淸令張匡源考滿

題舞袖

送雅如上人入廬山重修淨業

冬日往武林旋抵山陰孫世聲後至比歸復不與世聲俱舟次有賦二首

同孫世聲遊張武選諭齋舊父母南園賦贈二首

爲範君和悼亡

淸明日掃墓山中感賦三首

山居卽事

同彥平舅及世聲過武林未幾余往金華兩君有事苕水分手黯然各賦詩贈行次韻酬答

胡容所運副鄭霽華孝廉黃徳純文學諸君子各攜榼過從賦謝

久旱喜雨五首

訪桐江趙孟淸丈不遇偶過分陽得孟淸遣書志喜兼有嚴陵漢之約

東臯小隱爲蘭陰鄭君賦二首

沈孝通僉憲邀同李伯遠王閒仲二孝廉夜集虎丘舟次得湖子

山居感賦

送張將軍玄麓之任秣陵

訪同年歸安令君汪若谷

訪同年桐鄕令君謝盟吾

送閩友朱憲昌卜居維楊

贈林暘谷煉師

送朱云郊之任諸曁簿

題張節婦廬

送張叔翹丈越遊次呂公原韻

○柳溪詠爲唐純宇參知大父賦

柳自云和種移來溪上栽修條成翠屋飛絮落蒼苔祥霧終朝合奇煙薄晚回林中有髙隱風月觧銜杯

其二

柳色郁靑靑風流可人意將爲陶令居且學稽生戲一壑幽情鍾千秋逸興寄故蹊秀木芳歌詠播來嗣

○題孫漢陽雪居圖

太守棲眞處東臯有數楹秉心懸水鏡對客擁茶鐺自托袁安臥人髙曾子耕長空一片雪堪比使君淸

○送袁余谷之任永丰簿

君渡西江水因之寄所思同年多仕宦知巳久暌離珍重提攜語殷勤問訊時願言崇令徳花縣紀綱司

○挽沈華齋

展讀先生傳心悲安可禁好修憐白璧慕義散黃金眇眇談玄社淒淒發藻林歌殘風日慘遺痛在人琹

○挽周公東華

郢中有孝子廢讀蓼莪詩翰藻畱來譽循良系去思萋萋髙裏艸鬱鬱京山芝嘆息懷人古傷心問酒卮

○澡雪齋爲顧雨華詠

君有淩霄志齋標澡雪銘飛英洗幾席積素滌門屏不染浮空淨無塵暎水渟讀書髙臥處心境自泠泠

○壽唐岱華七十長題長春晚翠

瑞靄迎長日觧風護晚春百年惟古栢千歲是靈椿玉樹瓊枝挺蘭蓀秀色新釀成椒酒熟獻頌祝芳辰

○壽王韜甫顯甫母夫人七十

王母瑤池宴霞綃紫气浮韶華開七秩眉壽介千秋雨濕金莖潤云籠玉樹稠南山歌曲艷疊誥又添籌

○送徐端趨文學應試南行

我有盈樽酒送君江水遊悵焉臨別浦倏爾上瀛洲秋月秋天麗才名才子收秣陵多桂樹攀折自淹畱

○贈樂淸令張匡源考滿

治行推甌越神君考冣年桑麻歌舞地桃李艷陽天單父賢聲著中牟異政傳士民何以頌爲奏武城弦

○題舞袖

何處霓裳動疑從天上傳啼烏時斷續飛鳥任蹁躚步緩香常冷腰翻態更妍落花與遊絮俱逐舞衫前

○送雅如上人入廬山重修淨業

送君飛錫去秋色上匡廬江畔蘆開徧池中蓮放初傳經依慧遠掛衲禮眞如異日來投社空山響木魚

○冬日往武林旋抵山陰孫世聲後至比歸復不與世聲俱舟次有賦二首

有約遊東越孤徵覺路長故山看隱隱寒水渡茫茫始出玄霜下今來白露涼披衣不欲寐獨自檢行裝

其二

川路寒煙薄蕭條千里航亭亭孤月曉望望片雲瀼田鵠聲相叫沙鷗影共翔行人時失伴爽气亦淒涼

○同孫世聲遊張武選諭齋舊父母南園賦贈二首

向嶺成園圃髙棲借使君池光深照日山望遠歸雲樹密叢臺靜風香石室馧庭前一片月與客醉斜曛

其二

悠悠南郭境新築對山岑臨澗開軒迥依林結宇陰竹籬疏更密花徑淺還深無客偏幽賞掩扉獨弄琹

○爲範君和悼亡

嗟嗟範氏婦薄命棄夫君蘭牖悲風度花庭夕景熅帷空釵影見簾靜釧聲聞況有遺唫在愁看五色云

○淸明日掃墓山中感賦三首【戊戌】

酹酒來墓上徘徊封樹間汍瀾灑我淚髣髴見親顏舊種松堪掃新栽栢可攀不禁回首處惆悵此靑山

其二

今年展墓者盡是白衣冠悲動山靈慘愁來樹影寒兩期風不定一日淚難幹舊塜人猶哭聞之倍苦酸

其三

春暮垂余景悲淒不自持心勞風急夜目斷鳥棲枝去日無能挽行雲有所思梅花殘百樹香淚落如絲【墓之西偏有梅花百餘樹】

○山居卽事

小構依山麓縱橫雲气侵才風松徑響欲雨艸堂陰花發巖前暗鶯啼谷底深可憐岑寂者猶抱蓼莪吟

○同彥平舅及世聲過武林未幾余往金華兩君有事苕水分手黯然各賦詩贈行次韻酬答

聯車﹖麃同向越西去客裝輕雲外英英色江頭黯黯情炎颷吹別袂涼雨濕行旌各贈秋風意蒓絲可作羮

○胡容所運副鄭霽華孝廉黃徳純文學諸君子各攜榼過從賦謝【時寓金華寶婺觀】

玄都流寓久地主數相過炎景侵人酷涼颷入座多杯傳河朔飲耳熱洛陽歌坐起視天漢其如旱甚何

○久旱喜雨五首

蘊隆常苔旱無復亢今時九野看離畢千山想濯枝落暉雲气合零雨震風隨幸有來林禱農人喜受釐

其二

旱暵巳太甚常吟云漢詩忽搖振鷺羽旋濕應龍髟﹖者臥樹逄霖起崩沙雜水移冣憐百谷穎優渥再含滋

其三

矯首靈壇切靡神不致詞殷雷知霧上貫斗見云垂碎滴分銀漢懸流噴玉池三農忻在野寧復苦鎡基

其四

自春旋及夏水旱每愆期久作愁霖賦方成喜雨辭街廛潢潦集臯壤綠苗蕤不是隨車轍屯膏詎可施

其五

日月恆昏後晴虹下水湄平云蒸似蓋密雨散如絲滴瀝皆天賜崇朝及我私作霖滄水使圭璧竟何爲

○訪桐江趙孟淸丈不遇偶過分陽得孟淸遣書志喜兼有嚴陵漢之約

揚舲渡桐水停棹訪王孫握手幾年闊論心半札溫但能來合浦何必余平原蕭索秋風裏歸途過縣門

其二【分陽有五雲山孟淸刻如蘭篇】

懷君正不見書下五云端結客長安市摛詞大雅壇膚淸人似玉色秀翰如蘭想憶嚴灘下相逄一笑歡

其三

君在富春郭名流第一人淸齋宜繡佛芳訊媿嘉賓遙惜分襟久翻思把臂新還從驛路望莫遣隔風塵

○東臯小隱爲蘭陰鄭君賦二首

碩人成小隱卜築在東臯一曲琹堪撫千鍾酒自豪煙雲深入抱風月足揮毫世俗沈浮態何如棲遁髙

其二

避世遠城市嘯歌臯壤中小山叢桂白幽澗落花紅自號逍遙叟人稱落拓翁當年徵五隱一士臥云東

○沈孝通僉憲邀同李伯遠王閒仲二孝廉夜集虎丘舟次得湖子

髙天秋气爽遊舫泛晴湖話雨新兼舊占星越與吳扣舷歌骯髒把盞醉酴酥燭影尋山轉歸來路覺迂

○山居感賦

世路羊腸險應知吾道艱有懷因避俗無事卽看山落落形骸外陶陶詩酒間如何簪組客不肯蹔投閒

○送張將軍玄麓之任秣陵

劍佩來天北樓船出海東目營長子算手拂大王風帝气鐘山盛軍聲虎帳雄至尊南顧日遲爾奏膚公

○訪同年歸安令君汪若谷

乍入苕溪裏弦歌似武城鶴鳴花縣韻水繞訟庭淸天目云千頃烏程酒一罌此來憐舊雨何事說逄迎

○訪同年桐鄕令君謝盟吾【先是曾以書薦郁文學項上捨】

引重膠東札郵來自五茸當年誇倚玉今日喜登龍獻麥田間秀栽花縣裏穠明庭傳循吏不數漢司農

○送閩友朱憲昌卜居維楊

經歲久爲客天涯旅思饒寧辭長樂土欲趁廣陵潮春至花堪把風疏鶴可招世人誰俠烈爲爾定飄颻

○贈林暘谷煉師

羽客仙都住從容覽歲華忽來靑鳥使攜入赤松家桃結千年子丹成九轉砂童顏如可駐日日醉流霞

○送朱云郊之任諸曁簿

送君行入越驛路出西陵佐邑同從事司紏亦少丞秋風多意气簿領見才能莫負卑棲志循良有異徵

○題張節婦廬

有婦惸惸者廬開鳳嶺中貞心同白璧雅摻貫晴虹孟母三遷處燕山五桂叢聖朝褒令節嗣詠栢舟風

○送張叔翹丈越遊次呂公原韻【由甬東而歷天臺】

秋水波初碧江頭艸色稀赤城霞在望寒石露沾衣覓路經丹小淩風上翠微奇遊將萬壑不與壯心違

◆七言律詩

淸明日祖塋掃松風霾感賦

爲先人卜葬初至鳳凰山

讀海虞倪偉長袁伯生何還赤薛云卿嚴道曹黃庚楚諸君子挽先人詩感賦二首

挽周公東華二首

贈樂淸張令君考滿

壽錫山滕君守陽六十

送王士美南遊

送張熙臺應試兼簡朱伯還

寄贈王水部聞溪

云居山晚眺同胡使君臧國慱

送林公子仁甫南遊

贈上海許令君六年考滿

寄贈唐元肅

贈門生李太始

壽包山泉母舅公六秩

叔祖野樂翁曁配朱孺人雙壽八十賦賀

壽孫山人侍洲六十

何延陵宗丈至自白下飲余園亭有贈言次韻春詶二首

送李念三之任公安令

贈唐元徵太史

贈唐隱君五柳

和唐長公雪中鶴舞四首

贈隱者顧君園居

壽邵武鍾郡丞初陽母夫人八十

壽邵武令章華陽尊人雙壽

送朱孟元謁選北行

送陳震川教諭東陽

寄贈南雄史司理省韋年丈

送米子華北上

盤桓室古松爲黃學士賦

贈項明父太學

送郁季雅之將樂訪汪令君東臺年丈

讀檇李包儀甫制義賦贈

舊父母屠緯眞先生邂逅武林以詩卻贈次韻奉詡

投蘭溪令居君汪斗侖

投贈婺州胡容所運副

唐分水汾洲令君招飲云屏山賦謝

題云屏山兼贈慕云上人

從分水歸喜晤趙孟淸丈兼與言別三首

吳門史舜舉席上逄胡將軍朴庵賦贈

送髙太史立峯北上

送畢司理白陽公祖內召

題贈陸君策丈山莊

贈別楊漢卿歸�東

送許父母仰亭之任南文選

贈包吉甫表母舅園居

奉和許郡侯繩齋太公祖望海詩次韻四首

夏至前一日夜集林太僕堂中限麻字韻時同陸履素先生及君策李節之林儀卿仁甫丈

贈海鹽李令君幹修滿考

贈當湖馬體渠先生

送李郡丞肖魯北上二首

訪同年關使者金獻廷

題範長康墨兵齋

奉邀豫章衷九瀛世丈賦贈兼憶簡肅公洪溪老師

朱郡丞明南公祖燕集小園

東海雙璧爲林太僕得孫賦

園居喜張淸臣過訪兼示詩篇賦贈

餞送喬中翰敏齋北上

湛露滋椿爲徐令公觀我尊人賦

壽範叔子六十初度二首

幼婦奇節爲溫陵張氏賦

寄懷陳從訓

賀唐元升年丈舉子

壽陸宮保平翁老師九十

○淸明日祖塋掃松風霾感賦【丁酉】

淸明二月景偏長泛泛孤航入故鄕哀鳥悲淒風正急愁雲慘淡日翻黃郊原宿艸新沾露墟墓行人幾斷腸況是蓼莪將父恨此回添得淚千行

○爲先人卜葬初至鳳凰山

鳯凰山靄碧嶙嶙谷口探奇可是眞松古自應無歲月苔深誰復剪荊榛朝陽舊有髙崗勝測景新占翠幕春倘許千秋靈爽在詎令寂寞百年身

○讀海虞倪偉長袁伯生何還赤薛云卿嚴道曹黃庚楚諸君子挽先人詩感賦二首

誄語淒其气欲寒悲風吹墮凍雲端裒成先子林丘致寫入詞人騷雅壇淡日疏煙泉下度靑松白石壠頭看不堪讀罷終天恨望望虞陽淚忍彈

其二

椷來詩句悼云亡弔客靑蠅慘白楊東海人琹雙寂寞南州雞酒倍悲傷慚無石碣鋟蝌蚪幸有山靈葬鳳凰風木堪哀歌詠在敢忘匍匐遠相將

○挽周公東華二首

岐陽仙令早知名況復潮陽佐郡聲久訝香雲棲宿艸還憐白日郁佳城流連山水孤淸賞瀟灑琹書慘素旌孝子可余風木恨千秋詞組勒碑成

其二

仙吏云亡世巳違不堪艸露怨腓微潘安署裏花陰寂庾亮樓頭月影稀碧水丹山仍自在孤云落日獨無依蓼莪三復成愁絕乞得新詩寄遠歸

○贈樂淸張令君考滿

一望東甌紫气濃攜來雨澤自芙蓉巡行花蒲仙巖路臥治香籠雁蕩峯課冣兩京循吏右書名三載薦剡中恩沾蔽芾無能報願詠甘棠嗣國風

○壽錫山滕君守陽六十

卜築龍山遠世塵酡顏鶴骨嶽嶙峋閒開竹徑來羊仲醉把花枝掛葛巾玉立巳堪誇穎秀素封不必嘆沈淪知君名注仙人籙賦得長年祝大椿

○送王士美南遊

芙蓉木末暗江村送爾郵亭酒一尊盛歲名髙鸚鵡賦良遊身入鳳凰原碧雞唱徹天門曉綠桂香披月殿繁試騁淸秋千里目路傍春艸待王孫

○送張熙臺應試兼簡朱伯還

十年獻策未全收霄漢於今是壯遊驥馬髙驤千里足天雞忽報一聲秋腰間龍劍呼神物筆底鴻詞賦帝州況復相攜同調者望中李郭巳仙舟

○寄贈王水部聞溪

雕龍世業動明光於越分符水部郎煙月雲山秋正爽冰壺玉署晚逾涼關余紫气千年在雨潤洪波萬里長自嘆蓬蒿渾寂寞那堪把臂賦河梁

○云居山晚眺同胡使君臧國慱【時在武林】

郭外湖光結紫氛日斜山寺酒初醺各天吳越瞻星聚蒲座笙歌入夜分花底玄言披湛露林端淸嘯起寒云非君吏事兼風雅那得縱橫五色紋

○送林公子仁甫南遊

輕帆一日禦雄風送送王孫天漢東舊業靑箱傳自遠新歌白雪調逾工登髙興逸千山外入洛名成六館中況是碧雞元異種飛鳴誰不羨秋鴻

○贈上海許令君六年考滿

攜來鳬舄海雲從久護關門紫气濃兩漢賢良書課冣六年綸綍拜恩重乘春雨足黃龍潤擊壤歌翻白薴封莫道周南尙畱滯便教長樂聽疏鐘

○寄贈唐元肅

當秋早巳上皇州祖席於君悵未詶畫舫好偕王子伴靑山時逐白公遊攜來寶劍龍文動挾去吳鉤鬥气浮南國鹿鳴歌正發肯教得意不淹畱

○贈門生李太始

昔年絳帳爲君開指屈詞壇今巳推世擅雕龍名下士文成繡虎洛中才誰言白璧投人暗好向靑雲曳履來同學諸生皆不賤相攜觴詠鳳凰臺

○壽包山泉母舅公六秩【乃翁亦以是歲壽八十】

壽域遙開鴛水湄春風二月領花枝髙尙巳奏千秋曲綺席方傳百歲卮杖底行歌嬌白雪山中服食漱玄滋翩翩令子供斑舞況復蘭蓀更吐奇

○叔祖野樂翁曁配朱孺人雙壽八十賦賀

黃龍浦上壽星纏瑞靄祥颷入綺筵日月雙輪百六衮春秋兩樹八千年堂階斑戲霓裳動樽酒籌添海屋連公族捧觴何所祝淸歌歲歲度朱弦

○壽孫山人侍洲六十

隱君舊築城東頭掃徑披林意獨幽石室九丹多歲月靈桃一實幾春秋翔翔雲气斑爲舞歷歷花枝酒作籌胡考祗今逄六秩滿堂簫鼓雜歌謳

○何延陵宗丈至自白下飲余園亭有贈言次韻春詶二首【時與席者延陵同年張七澤倪元錫盛云來諸大也】

忽有靑雲上客畱頓令荒圃足良遊林間鳥韻供詩與艸際風光散旅愁慱雅無慚吳季札才華不讓漢何休自憐寂寞衡門裏取醉那堪聽坎篌

其二

名人到處可淹畱愧我幽棲怯勝遊徑窄不堪垂釣艇途窮空有著書愁壯心憤世應難下老句驚人亦未休江樹歸舟朱字在莫教容易辧箜篌

○送李念三之任公安令

漢上爭看禦李侯一星分部使槎浮行春露冕荊門道問俗揚舲峽水流弔古頻過屈子宅憐才應倚仲宣樓四知吏績今還憶肯使淸聲異代收

○贈唐元徵太史

金馬詞臣第一人投疏乞得蹔閒身班聯靑紫依天漢轂擁朱丹去帝宸掃軌深心遺世味攀林逸致迥風塵只愁早晚徵書至誰許煙霞伴隱淪

○贈唐隱君五柳【隱君太史兄也郊外治一園圃結構極精足稱雅勝朝夕無他營惟課兒童汲灌灑掃坐臥行遊而太史予告之曰時亦偕同社友觴詠其中云】

郊西築得釣魚磯十畝閒閒隱者歸楊柳春敷枝裊娜芙蓉秋鬭葉芳菲樽前坐引淸風至池上臥看小鳥飛兄弟相攜共行樂白衣元不讓緋衣

○和唐長公雪中鶴舞四首

長空積素照朱扉遂有仙禽散舞衣矯矯霜毛同弄影躚躚玉羽共騰暉淩風漫擬緱山駕映月翻驚吳市飛定是輕霙宜瘦骨閒心豈爲稻梁肥

其二

六花繚亂下瓊琚養得淩霄學舞初飄絮驚身侵短袖流云急羽襲華裾鳳蹌龍躍姿非俗矩步規翔態亦舒琹與鶴隨梅品雪使君淸韻復何如

其三

水晶簾動素鸞浮羨爾盤旋舞不休萬里欲飛天网闊千門遙拂雪花流含丹兩兩翻銀屋凝紫雙雙度玉樓況有九臯鳴自在幾回淸唳破窮愁

其四

誰憐仙驥兩蹁躚正是檐前瓊樹妍踏凍可來黃竹路衝寒疑下白渠田依稀昆閬揚天步咫尺蓬壺向舞筵試取雪情參鶴韻座中逸思更飄然

○贈隱者顧君園居

丘園風月隔囂塵有客幽居是逸民冣愛薜蘿常在眼閒看魚鳥若爲親林端急雨侵茆屋花下流云礙葛巾何必深山與絕壑蔣生蓬徑足棲眞

○壽邵武鍾郡丞初陽母夫人八十

佳气南山映北堂春生玉樹繞恩光板與時禦棠陰道彩服初攜漢殿香曲度樵溪霞泛酒星含桂水婺垂芒獨占瑞靄三洲上遙祝華封慶未央

○壽邵武令章華陽尊人雙壽

朱幢翠蓋下雙仙五色明霞駐綺筵酒釀交梨成大藥花封疊誥爛雲箋桃開潘縣春風暖鳬擁樵溪紫气偏遙憶宮袍翻舞袖新詩入奏武城弦

○送朱孟元謁選北行

郊原綠暗晚春蕤佇立看君去騎馳囊筆又虛題柱志徵袍仍似請纓時循資勉就天官選班爵應從人望推尊酒未能將別緒歌驪何以送相知

○送陳震川教諭東陽

一罇濁酒泛城西送送行塵撲馬蹄淮海芙蓉光出匣谷陽桃李樹成蹊霏霏絳帳施三洞燁燁文星暎畫溪誰似風流陳慱士太丘聲價可能齊

○寄贈南雄史司理省韋年丈

使君持節按天涯百粵居然陌上花眉宇近澄秋月色幹旌遙拂曉星華桂山梅嶺堪成賦肥水淩江好泛槎瀟灑故知非俗吏觀風曾識九齡家

○送米子華北上

鼙鼓遼陽動地來徵車何事尙徘徊匡王正值棲棲候選將方需上上才莫遣至尊憂醜虜遂令邊塞絕塵埃臨行贈爾倚天劍慷慨常登望海臺

○盤桓室古松爲黃學士賦

碧山學士撫孤松偃伏阡眠狀老龍遂有修條侵上漢且多密葉覆層峯庭前月影凝如練座上風濤響似鐘自是千霜看勁節蒼虯應得大夫封

○贈項明父太學

與君相憶恍披襟慱得雙魚信巳深燁燁詩篇追李白翩翩書記似陳琳風塵百里初飛劍意气千秋此合簪調罷朱弦鴛渚闊髙山流水覓知音

○送郁季雅之將樂訪汪令君東臺年丈

六月聞君理去裝馬蹄蒸暑汗如漿從師劍浦神飛越問道龜山路渺茫遂有文星流閩地豈無芳訊到琹堂溪頭不少花紋石記取攜歸筆研香

○讀檇李包儀甫制義賦贈

一讀瑤篇寶匣開陡然光怪薄雲雷爾家世擅龍媒技時輩人推鳳翥才妙句竟成千古快髙詞原本六經來秋風咫尺攀巖桂又見桃花取次栽

○舊父母屠緯眞先生邂逅武林以詩卻贈次韻奉詡【贈詩有舊日交遊零落盡靑松屬爾歲寒盟之句】

誰似吾儕孔邇情那堪落落歲頻更摳衣幸綴髙賢座折簡猶存賤士名澷說交遊千古恨先邀翰墨片言榮使君不少憐才意敢負靑松此日盟

○投蘭溪令君汪斗侖【時大旱令君虔於禱雨】

旱魃於今太驛騷使君行部巳焦勞三年時雨欣耕獲兩月怕暘若桔橰誰得土龍壇上濕不禁竹馬巷間號安能挽盡天河水流作蘭江晝夜濤

○投贈婺州胡容所運副

挹公神采出風塵況有聲華席上珍人以歸山稱隱吏官曾煮海作波臣沈酣書史三千卷嘯傲煙霞七十春最喜龍門今得禦忘年交與遂相親

○唐分水汾洲令君招飲云屏山賦謝

遙看香積綺筵張數里深云擁上方徧覓松脂充筍蕨俄聞天樂起笙簧泉聲亂雜歌聲咽日色翻移暮色涼不是使君能愛客空居那得酒如漿

○題云屏山兼贈慕云上人

層巒疊嶂列云屏萬木參差一望靑古寺潮音聽落月深林竹色隱疏星長生洞有神仙籙空義函開大士經師送虎溪應不遠相從徐步謁山靈

○從分水歸喜晤趙孟淸丈兼與言別三首

奉君書素意徘徊杖策看山歸興催羈客秋江新澑下懷人漁浦和歌來談余莊叟逍遙致筆底謫仙淩厲才欲去相應重回首逡巡未許席帆開

其二

分陽一棹發晨晞望望夫君立釣磯巳喜襟情今更密誰憐笑語後還稀親勞永日壺尊送欲趁早秋風月歸遊屐可知何歲至相遲谷水客亭扉

其三

故人言晤復言還盡在驛亭雲霧間君自歸舟依近嶼吾將去舫泊前山一時分索秋颷慘兩地懷思夜月閒記取雙魚郵尺素不愁音問隔潺湲

○吳門史舜舉席上逄胡將軍朴庵賦贈

秋風邂逅闔閭城喜見將軍俠气橫身是白猿能擊劍術傳黃石可談兵狂歌楚艷停紅霧坐擁吳姬撥錦箏此地送君非易水殷勤慷慨和荊卿

○送髙太史立峯北上【太史行以客越中不及郊送過吳門未發賦此贈之】

關河八月動飛霞望裏千旄驛路賒萬頃涼云籠史筆一天秋雨濺宮花巳虛谷水供行帳猶及吳江送客槎聖主好文方側席螭頭屬爾綴詞華

○送畢司理白陽公祖內召

尊酒葺城戀別難忍聽驪曲唱江幹掛帆風送三秋色執法霜飛六月寒紫綬忽分腰下艾白雲遙度省中蘭紛紛不盡攀轅意片石還從峴首看

○題贈陸君策丈山莊

平原一望結林丘蘿輕松軒水竹幽百尺飛霞籠嶺樹兩丸落照隱山樓鶯花歷亂春常在弦酒棲尋興可投不是風情閒物外肯教賞會共淹畱

○贈別楊漢卿歸�東

任俠曾聞漢鄭莊君卿意气總飛揚文成琬琰腸如繡語吐琳瑯舌亦香重以才名髙入洛還餘客思晚遊梁西風歲暮尋歸棹千里無煩道路糧

○送許父母仰亭之任南文選

宸章忽下舊神京禦座曾書循吏名遂有至公懸藻鑑能令羣品就銓衡兒童戀戀隨徵騎琹鶴蕭蕭伴去旌冣喜福星南國近不妨睇望石頭城

○贈包吉甫表母舅園居

東臯別墅起層巒隱隱疏林云外看舊築一丘憑偃息新開三徑任盤桓山光窈窕靑堪捫樹色參差秀可餐況是夕陽徙倚處蒼煙碧露小池寒

○奉和許郡侯繩齋太公祖望海詩次韻四首

飛濤澎湃岸沙間海若淩空去復還會見雙龍奔萬壑從教五馬駐三山驚鷗度雁天風闊曜日迷雲水勢湲況是神君修漢畤頓令洛水至啇顏

其二

舟浮大海一鴻毛聞說潮深千仭髙翻影忽來垂翠島揚波未許駴靈鰲瑤光﹖﹖﹖水﹖﹖﹖﹖水﹖河伯蜃气茫茫擁介豪怪﹖﹖互汝南陳刺史向湏拔劍罵風濤

其三

曾閱龍門帝禹書東南海色近何如縱橫煙霧皆成彩恍惚神﹖﹖互亦是廬畱得來田千古地望來城郭萬家居大夫命茟先裁賦水怪天琛語不虛

其四

春云處處護晴沙來泛仙人海上槎掛席涼風遊正愜銜杯落景興無涯空中光怪長鯨噴波際羅紋少室花一自滄溟涉覽後甘棠港裏徧來麻

○夏至前一日夜集林太僕堂中限麻字韻時同陸履素先生及君策李節之林儀卿仁甫丈

相逄把酒上卿家淸夜西園未足誇候律景風微似扇濯枝涼雨亂如麻繞堂歌發時聞籟殘漏談深欲散花醉後不堪論世事且將鷗鷺寄生涯

○贈海鹽李令君幹修滿考

鹽官聲績竟誰如臥治時看石篆書署裏栽花身豢鶴庭前流水廡懸魚歌翻五袴無襦後誦起雙岐獻瑞初應得貤封兼賜問霏霏丹詔出新除

○贈當湖馬體渠先生【先生久負才望今歲始得敍貢於廷有三丈夫子昔翩翩國器也余友顧君雨亭索詩賀之餘旣雅慕文學而又辱交孝廉漫爲賦此】

龍湫山气郁蒼茫秀結人豪產季長世寶丹鉛文藻重囊拈彩椽墨花香廿年獻策於天闕一日成名達帝鄕共道謝庭多玉樹君家不獨白眉良

○送李郡丞肖魯北上二首

君侯佐郡政神明忽擁驪駒事遠徵夏雨如膏河潤闊飛艫列戟海雲橫圖書一篋隨行帳樽酒千觴送去程近日東南徵稅急好將前箸慰蒼生

其二

尊前慷慨別綢繆宵燭星河話未休寶劍裝成霞佩發煙波色動錦帆浮溪山處處供佳句綦履人人想勝遊此去朝天應不遠歸來猶及洞庭秋

○訪同年關使者金獻廷【公貴州人原屬雲間籍】

遙望江頭紫气多蹁蹮使節駐關河谷陽來梓千秋社貴竹雲山萬里歌曾憶有書郵頳鯉可能無意問煙蘿六橋杖屨皆僲吏客至何妨載酒過

○題範長康墨兵齋

構得淸齋署墨兵手披書史日縱橫入林詞客依吟社泛野漁歌雜誦聲澗外聽松孤月曉洲前拜石片雲明時時自著閒居賦落筆能令風雨驚

○奉邀豫章衷九瀛世丈賦贈兼憶簡肅公洪溪老師【師嘗爲南大司馬九瀛其從子也時館於朱少府明南郡齋】

有客翩翩下使槎可知元禮屬通家望從司馬標公族才以雕龍擅國華幸奉西園淸夜賞慚稱北海綠樽賒風流小阮將無似極目師門意自嗟

○朱郡丞明南公祖燕集小園

駸駸車騎薄林隈爲報山公攬勝來楊柳輕風時拂座芙蓉香气好銜杯欣逄歌笑當筵合卻掩樓臺待月開刻燭名言尊俎在雞聲曙色莫相催

○東海雙璧爲林太僕得孫賦

誰家雙璧喜玲瓏東海徐卿樂事同掌上瓊敷肌是玉懷中珪合气如虹長看瑜瑾連靑案會有璠玙綴碧叢洵是藍田多種得好扶鳩杖侍僲翁

○園居喜張淸臣過訪兼示詩篇賦贈

疏林宴坐意何如枉駕逄君問索居搦管巳成平子賦窺園誰讀董生書但投白社多推爾藉有玄言足起序知巳時時相慰勞不須彈鋏嘆無魚

○餞送喬中翰敏齋北上【時同蔡幼君李節之諸丈】

知君世業擅時宗簪笏於今巳奮庸取道古燕晨戴月趨朝長樂夜聞鐘省中六柙羣飛鳳閣上雙槐欲舞龍此去紫薇花正艷蹔從離席醉芙蓉

○湛露滋椿爲徐令公觀我尊人賦

一天湛露沐恩新結得華滋長大椿姑蔑城髙藏歲躍崢嶸山秀隱眞人何來海上蓬瀛境縱覽雲間洞壑春晝錦不妨斑舞戲千秋觴詠及佳辰

○壽範叔子六十初度二首

靑衫謝去蚤垂綸﹑乞得閒身遂隱淪﹑人閱春秋猶未老﹑天開甲子巳逄新﹑詼諧曼倩元才子﹑酩酊髙陽是酒民﹑共念綈袍寒範叔﹑年年提筆祝嵩神

其二

少微星傍歲星明六十年來一老生轉覺疏狂違世俗偏餘落拓傲公卿煙霧物外成髙隱詩酒山中訪舊盟吳會邇時耄耋羨君宜髮齒耆英

○幼婦奇節爲溫陵張氏賦

歌風太息栢舟篇﹑幼婦娟然更可憐﹑抱子心悲素幃下﹑望夫淚湧碧山前﹑身惟一死魂猶烈﹑名在千秋骨亦鮮﹑知是淸源閨秀冣﹑好遲旌賁及重淵﹑

○寄懷陳從訓

年來失卻寄雙魚。對客椷情問起居。處世誰能知二止﹑讀書猶自惜三餘﹑檐前花木應亡恙﹑幾上琹樽想不虛﹑北固山光似昨否﹑髙人遊興近何如﹑【從訓以二止名齋。】

○賀唐元升年丈舉子

徵蘭夢日總禎祥爲報名楣喜弄璋彷佛云升占貴象依稀鶴帨孕仙郎掌中擎出明珠色天外飛來疋練光若問家湯餅會與君年甲正相當

○壽陸宮保平翁老師九十【宮保以戊戌二月爲九十壽辰上賜存問一時賀者羔雁充庭詩章盈帙會余廬次缺然稱觴漫有贈言亦縮匿不敢呈獻今存之以識盛事云】

綸音寵問下彤墀元老家居九十時衛武正勤卿士戒鬻麃會作帝王師筵前盡奏千秋曲膝下爭看五色芝海屋可勝壽算華封不但祝期頤

其二

喜見尙書聽履聲爲公圖貌冠耆英安車數下徵名徳溫語頻來問老臣﹑歲歲金莖仙酒熟﹑年年王洞大椿榮﹑祗應遙獻長生祝﹑人瑞從知是國禎﹑

何氏居廬集卷之三完

●何氏居廬集卷之四

華亭何三畏士抑著

五言排律

六言排律

七言排律

五言絕句

◆五言排律

奉和黃學士領寬堂五十韻

兩朝八命爲陸都運自齋賦

贈季於郊仲舉子開三兄弟

送董爾馮隨尊人原道南徵應試

贈當州邊郡侯三年考冣

湖州道中苦熱忽遇雨灑然有作

題孫世聲白雪齋

重九日陪沈明府燕集陸君策山莊

題通濟橋

蘭陰鄭景昭諸昆弟叔侄招飲累日賦謝

○奉和黃學士領寬堂五十韻

振衣上閶闔策足登蓬瀛經術譚堯典文章領漢京玉皇香案吏金馬祕書英太史聲華貴宮僚位望榮講筵分湛露禦席賜朱櫻羽戢髙崗鳳啼聞禁苑鶯絲綸指掌就黼黻吐毫成近侍推臺室熙朝重鼎鐺搴裳多俊彥倒屣盡公卿典試陶鈞再掄材棫朴並素襟礱楚璞雅意樹周楨桃李開三徑芝蘭聚五明彀中唐學士門下魯諸生仕路方仇好天心且忌盈彼人工貝錦何物妬瓊瑛帝有畱賢命臣堅去國行投簪辭北闕解組避西淸正憶雕胡飯因思蒓菜羮藉玆萋菲力愜我泌衡情遂訂靑蘿約相尋白社盟考盤歌在澗逃俗問歸耕卜築仍先構成園廓舊楹星辰丹檻麗風日畫堂晴小砌滋芳艸叢臺點翠蘋古松枝偃蹇奇石勢崢嶸竹葉連牀暗花英覆路平棟云時隱見林鳥日飛鳴幔捲流朱箔簾開映水晶東山遊屐徧北海列樽傾珠履賓偕主緋袍弟與兄謝庭繁玉樹虞部響蔥珩放浪鴛湖棹逍遙檇李城意因知止適身以去官輕中散傳琹譜蘇門引嘯聲碁枰太傅戲書架鄴侯擎瀟灑陶徵士疏狂阮步兵賦風如宋玉頌酒似劉伶善識司空劍頻吹子晉笙汪洋淩叔度曠達仿長庚野薜堪裁服飛蟬可作纓家饒一壑勝事寡萬緣營巳得鴻冥致何如蝸角爭閒心銷傲骨世態付浮萍卽下弓旌召寧爲軒冕攖風流馳雋譽月旦定公評夙負神仙气今髙學士名詩成星斗爛句就鬼神驚詞客宗司馬吾徒述老彭憐才嘗結納問字亦縱橫應著碩人詠能令賤子賡

○兩朝八命爲陸都運自齋賦

當寧勤恩詔承家永孝思熙朝綸綍重奕世寵光垂望族平原肇髙流甫裏推文章馳雋譽甲第際昌期代有循良吏名聯組綬司塩官旌上孝花誥鑄鴻詞姓氏騰霄漢閨闈被虎螭親榮如子爵祖秩視孫枝金紫輝冠服丹靑耀鼎彛數符八卦畫祥恊九莖芝泉壤凝佳气門楣集令禧誰云萬石貴不數五侯奇錫命龍飛歲揚休虎拜時先靈從此慰後祿自今綏異日沾新渥濡毫滿鳳池

○贈季於郊仲舉子開三兄弟

季有三公子人人盡白眉長明戴氏禮次受毛公詩壁水騰英日黌宮掞藻時讀書常閉戶發憤復垂帷珠樹發華萼鳳毛成參差塤箎徵羽奏左右芙蓉披髙足在旦暮雄飛相追隨辭家欲言邁得意將在玆景屇朱明候帆揚采石湄殷勤彈寶鍔慷慨問金卮帝裏三千牘都門十二逵壯羊當躍馬異彩有蟠螭秋色饒佳興啇颷動麗詞﹑子其崇鋒穎共赴鹿鳴期

○送董爾馮隨尊人原道南徵應試

祖帳掛雙旌家風稱萬石中壘屬文詞孟堅慱載籍世儒兩漢傳芳譽千秋籍之子事翺翔乃公同行役恍登李郭舟其挾天人策捧檄趨庭除彈冠在朝夕方爲秦淮遊轉作燕趙客悵別驪歌繁雲中望飛舄

○贈當州邊郡侯三年考冣

使君來蒞郡良牧作藩垣自發穎中騎時乘吳下軒腰章千石貴露冕百城尊夙負匡時調覃施造物恩日華陽利境風被晉陵村渴仰甘霖潤寒沽挾纊溫來麻盈曠野桃李徧平原有愛饒畱犢無冤出覆盆四知凊節著五袴頌聲喧召杜寧堪比龔黃詎足論三年循政冣一路福星繁吏畏民懷久柳栽棠蔭存朝天徵轡動誰忍去車轅

○湖州道中苦熱忽遇雨灑然有作【時往兩浙謝弔】

炎曦從遠役毒暑下孤航鼎沸苕溪渡云蒸鍾乳漿六龍衘曜烈九野散塵黃嗟爾耕耘作愁玆道路裝蕉梧葉旣捲葵藿根仍傷蝙蝠空中亂蠛蠓水上揚遊魚迷出沒棲鳥倦飛翔最苦流金候難消礫石光迎風思少女弄雨憶襄王快飲追河朔揮戈借魯陽湏臾天影動倏忽浪花狂赤帝初回駕紅輪蹔轉暘傾霖新籜洗滴瀝晚荷香瀟灑膚還滌霏微气欲涼杯行稍觧渴露坐覺含霜舟子呼篷底居人蔭樹傍𨿽云夏可畏此夕不彷徨

○題孫世聲白雪齋

之子營新築芳齋不日成庭扉披積素甍棟擁飛英粉壁浮光亂彤闈集霰橫引簾葩入隙開徑滴垂莖點石成珪璧飄枝掛水晶長空來振鷺滿地結蔥珩騷句憐瓊樹山經陋蜜榮玄﹖﹖易盈幾席上藥出蓬瀛膏酒前風釀冰壺月下傾才人淸﹖﹖蔘思詞客訂詩盟按曲流云態徵歌戞玉聲唱詶千古快談嘯四筵驚獨爾工三絕何人賦兩京郢中如可屬白雪豈難賡

○重九日陪沈明府燕集陸君策山莊【時明唐元升許明卿】

九月九日雨午餘雨復晴登髙看气爽落帽覺風輕嵐霧當空散巖霞向晚明平原恣野眺畸墅傍山營蘭蕙香爲徑芙蓉錦作城禽魚親畫鷁鹿鶴迓飛旌颯颯軒車動蕭蕭駟馬鳴使君勤顧訪地主肅逄迎令節簪裾集芳筵酒醴盈薦羞供糗餌陳樂被絲笙月落樓頭景霜泠樹杪聲火舒紅蕋艷歌發綠波渹幽賞中宵劇淸言永夜傾山公才可賦陶令飲初酲茂宰情歡洽喜賓興合並彥謙多藻雅仲晦負時名瀟灑慚平叔風流謝士衡叨陪同宴笑何以副斯盟

○題通濟橋【橋在金華府城外髙六七丈長八十丈上有屋百五十椽亦浙東大觀也】

脈脈江流上危橋夾岸成遠塡烏鵲夜長架彩虹晴全婺當衝口三衢束走輣依山雲霧砌鞭石鬼神驚玉壘臨無極銅梁鞏不傾修堤千木拱浮柱列星橫棲堰淸澠入回川震電翃匝欄遙傍漢覆板近登瀛泉落秋灘急潮生夕月明影搖文鷁動纜轉錦帆縈吐納蛟龍窟飄風﹖﹖風雨聲通津奔巨筏髙浪壓飛楹迢逓翹車疾徘徊獵騎輕衣裾四面合闤闠萬家盈鸚鵡春洲色桃花澗水情披離驅汗漫睥睨見崢嶸目斷波中渡心馳路半行古來人幾許題賦獨長卿

○蘭陰鄭景昭諸昆弟叔侄招飲累日賦謝

鄭氏諸君子名家越所傳神標誠掩映冠佩亦相先重啟西園宴頻開北海筵胡然令下士遂乃列髙賢瑤席包香馥雕盤滋旨妍傾罇呼綠醑入座聽朱弦次苐供酬酢綢繆接笑言厭厭銷夏飲如對玉壺泉

◆六言排律

喜得鳳凰山爲先人壽藏有賦

○喜得鳳凰山爲先人壽藏有賦

度地相彼陰陽景山除其荊棘佳城方亟經營芳樹還多種植撫視晨昏甚頻更番奴傼靡息程工日增指繁計費月加錢億動作巳及期年落成難期頃刻拮據將殫厥心措辦亦疲於力有產鬻人何妨無財爲悅不得那能安妥親魂慚謝供爲子職念至徙倚巖前悲來欷歔墓側攀號蒼栢堪憑仰叩皇天弗克野老閒談古今鄰翁間語稼穡問予踽踽胡然誰與披襟論臆

◆七言排律

喜得鳳凰山爲先人壽藏有賦

昭慶寺遇表母舅包彥平因畱宿夜話同孫世聲郁季雅

贈別李郡侯仰山公祖

贈善鼓琹者吳君

賦贈朱宗伯金庭公座師東武山樓

賀林太僕得孫

壽邑侯張衢所父母

○喜得鳳凰山爲先人壽藏有賦

芙蓉九朵傍菇蘆﹑指點靈巖在一隅﹑疊嶂嶙峋先卜壠﹑深林攘剔頓成衢﹑鳳凰嶺上云爲簇﹑梧竹枝頭月可呼﹑人以千秋埋白玉。石將五色貯黃壚。綸繩不毀牛亭址﹑鍬鍤無傷馬鬣區﹑澷道信﹑陵多守衛﹑應知展季禁樵蘇﹑泉臺鬱鬱祥風聚﹑表柱氤氤瑞气殊﹑慚謝華陽吳孝子﹑巢門那得有朱烏﹑

○昭慶寺遇表母舅包彥平因畱宿夜話同孫世聲郁季雅【時彥平自言一生坎坷左右無援獨族兄心韋超格待之談其事娓娓眞有知巳恩而不幸早謝世相與嘆息流涕者久之】

遨遊重到武林村﹑邂逅何當蕭寺門﹑聽水看山攜白畫﹑驚風苦雨度黃昏﹑微聞淸響歌三疊﹑共賞玄言酒一樽﹑無柰榮華銷歲月﹑那禁貧賤老田園﹑因嗟流落平生事﹑獨說殷勤國士恩﹑淒愴緬懷劉孺子﹑悲傷轉憶史王孫﹑掌中珠碎堪垂泣﹑匣底琹畱祗斷魂﹑我亦有知酬未得﹑不勝惆悵欲狂奔﹑

○贈別李郡侯仰山公祖

福耀方從隴右移﹑棠陰巳向雲間結﹑禔躬玉潔冰霜淸﹑聽斷颷生雷電掣﹑官舍人稀鶴舞閒﹑郡齋簾靜香煙爇﹑恩波浹歲千里沾﹑徳化彌期四民悅﹑明允虞庭嶽牧班﹑循良漢代龔黃列﹑胡來蜚語似云浮。遂使髙名如月缺。里巷歌聲失定評。監司薦牘成虛設。大夫慷慨辦歸裝﹑吾咼﹖﹖徘徊畱去轍﹑奪我慈母身靡依﹑惜哉神君望良觖﹑縉紳縫掖相欷歔﹑父老兒童共提挈﹑詣闕誰因陳苦情﹑吁天徒自戀風烈﹑牽衣淚咽三泖流﹑遮道塵飛九峯云﹑今日蹔回刺史車﹑他年旋撫中丞節﹑當筵有酒正參差﹑分手無情亦淒切﹑驛路煙橫意欲迷﹑河橋柳嫩愁難折﹑何人不系去後思﹑送送�甚美離別﹑

○贈善鼓琹者吳君

誰將桐幹削爲琹﹑直體淸徽發素心﹑有客善彈梁甫調﹑何人能觧孔公吟﹑伯牙揮手聲元絕﹑司馬臨風意更深﹑戲寉自來白日舞﹑遊魚肯向綠波沈﹑田文俯聽悲承睫﹑阮藉遙聞嘯動林﹑爭似柴桑陶處士﹑無弦不按曲中音﹑

○賦贈朱宗伯金庭公座師東武山樓

買山東武避囂嘩秦望當前正不斜僲子幻居塵境界碩人幽遁小瑯琊八牕嵐翠參差景四面湖光縹渺沙髙館危樓迎日月周軒曲徑貯煙霞洞天常浥金莖露瑤圃全栽少室花燒燭夜深朝北斗焚香晝永讀南華林臯臥石攤詩卷籬落呼童戽水車興到攜琹時著屐客來載酒亦烹茶玉鉤半捲朱簾靜金馬閒看赤舄賒榱棟詎多施藻繡嘯歌寧事雜琵琶逍遙彩筆千秋賦珍重黃扉五色麻於越丘園何處勝會稽山水此中嘉太虛玄覽今殊適競秀爭流昔所誇世外白雲畱片壑井間丹竈煮靈砂蓬瀛端合藏眞气艸莽那堪接上槎信宿婆娑元不偶師門誰似宰官家

○賀林太僕得孫

祥靄正當雙闕拱徳輝常傍十門垂忻看令子方承祜喜見慈孫文受釐集樹鳴鳩庭畔異投懷乳燕夢中奇翩翩彩蓋飛天際燁燁明星映水湄疋練衝霄徵貴象蒼梧浥露長新枝桑弧蓬矢髙懸日羅薦蘭湯罷浴時望入檐楹饒紫翠占成筦簟葉熊羆弄孩逐有含錫樂娛老還憐抱膝宜瑜珥瑤環披瑰質鳳雛龍種出凡姿試啼英物來溫賞照社神光啟應禧掌上同文珠在握眉間如畫玉爲肌風標衛叔眞非俗詞辧員郎預可期彥伯絲綸仍得似起居簪笏未湏遺升卿不媿虞名詡繼相無慚陡嗣伊知是阿翁多壽考亢宗纘祖錫佳兒

○壽邑侯張衢所父母

獻春春酒薦芳筵﹑期月旋當報政賢﹑縣裏桃花初結蕋﹑山水芝艸亦呈鮮﹑萬家燈火星辰麗﹑千里來麻雨露偏﹑士沐恩私碑在道﹑民沾惠愛舞於田﹑謠興五袴徵三異﹑譽起雙岐戴二天﹑盡道眞人來上界﹑爭言茂宰是飛仙﹑氤氳紫气關門現﹑縹緲香風坐席傳﹑躋彼公堂何所頌﹑爲歌眉壽祝長年﹑

◆五言絕句

詠鳳凰山四首

種栢山中口占

春日邀董玄宰楊彥履口占

題畫扇爲金孟嘉

題扇

由富陽江行歷諸山勝二首

再過嚴子陵先生釣臺二首

題鄭氏家廟四首

三過嚴灘登兩釣臺謁先生祠宇因讀石碑及畱題之筆漱流而息灘下者久之感而有賦共得四首

門生翁楙官邀同朱荗叔泛舟湖中遇雨四首

將從武林發舟連日遇雨有作

泊舟鳳凰山下

寓武林昭慶寺苦雨三首

山居

山中口占二首

山行舟次卽事

行九山中

又一日山行

暑月謝弔有金華之遊米子華以詩見投次韻答四首

舟發富陽至嚴陵灘下

舟行桐江分水間歷覽山勝賦得二首

甘棠遺愛

○詠鳳凰山四首【鳳凰一山九峯之首也爲先人卜葬得之故以志喜】

相地九三間遂登羣峯首伊惟艸木榮睠此巖巒秀

其二

曩陡鳳凰山倏來亦倏去有人談其奇始識靈異處

其三

日行荒山中暮乃宿其下風气淸且嘉徘徊不能捨

其四【祖塋在上海之黃龍浦】

龍浦發源長鳳山藏气固故土匪捨旃佳城良難遇

○種栢山中口占

大木羣然舉移栽在墓門狂呼邪滸處只恐怖先魂

○春日邀董玄宰楊彥履口占

一缸春酒熟兩樹梅花開請君臨小圃酌酒看花來

○題畫扇爲金孟嘉

野雲歸樹杪茆屋倚林端想是幽棲處誰人到此由

○題扇

花叢錦繡妍鳥韻笙歌嫩花落鳥啼殘風光轉相恨

○由富陽江行歷諸山勝二首

一自江流下崔巍萬疊山不知萬山外稠疊幾回環

其二

萬山分兩岸一水自中奔想是江流底山盤不斷根

○再過嚴子陵先生釣臺二首【時大暑】

客艇循江泊炎颷莽不收披裘當此日曾不釣江頭

其二

先生自髙臥能使客星居他日歸江上其如帝座虛

○題鄭氏家廟四首【蘭溪鄭氏世世詩禮甲科冠冕兩浙余以謝弔至其邑爲諸君子款畱攜觀家廟其規模宏敞壯麗恐海內名族未有也因嘆羨者久之漫爲題識】

風煙郊外曠有洫鄭公祠古木崇崗合層扉麗日披

其二

門欄髙插天列屋深云擁赫奕啟千楹崚層開萬栱

其三

巍然廟貌中左右分兩廡堂寢創自今蒸嘗肇千古

其四

桂樽淸瀝瀝蘭俎馥菲菲子姓時羅拜阼階受胙歸

○三過嚴灘登兩釣臺謁先生祠宇因讀石碑及畱題之筆潄流而息灘下者久之感而有賦共得四首【時同趙孟淸登臨】

漢代逃名者桐江垂釣人東西臺上望釣石宛如新

其二

拂袖投竿餌煙霞一丈夫千龝多石碣杯土漢家無

其三

先生不仕節搦管幾畱題若个身歸潔髙名能與齊

其四

嚴陵灘下水澄澈似冰壺津吏分餘瀝廉泉不可污

○門生翁楙官邀同朱荗叔泛舟湖中遇雨四首

霧气侵衣袂晴霞散酒卮幾從湖上眺誰似雨中奇

其二

萬嶺模糊色扁舟煙雨隨與君談笑處文酒興偏宜

其三

偶乘秋水船忽濺秋波雨別舫嘯歌來依稀葉徵羽

其四

震撼風雨聲中流﹖﹖﹖水﹖畫舫樽前共披襟睥睨湖山曠

○將從武林發舟連日遇雨有作

不雨三月餘歸舟雨不止農人優渥乎遊子沾濡矣絕句【七言】

○泊舟鳳凰山下

疏月輕波泛小舠前頭野泊盡蓬蒿此中彷佛尋眞穴誰似丹山有鳳毛

○寓武林昭慶寺苦雨三首【時有山陰求志之役淫雨連綿急未得發愁見乎詞】

來年越水此重遊宿雨經旬黯未收冣恨西湖湖上月不教開霽照人愁

其二

眾山羣樹水雲籠對面湖光隔萬重欲渡錢唐行未得夜眠和雨聽疏鐘

其三

相攜再上畫樓東一望愁雲慘霧中旅況可勝風雨妬祗將行計問天公【時同孫世聲】

○山居

隱映羣峯如帶間野人自識門前山果然愛此云木秀況復逄玆風日閒

○山中口占二首

望去亭亭松栢陰有時愁起心欲絕不知何處閬風唫飛入山中觧鬱結

其二

胡然令我戀山莊一壑一丘有佳趣縱是難堪風木悲白雲不斷靑山路

○山行舟次卽事

靑臯綠樹郁相望冣愛花明艸亦香忽聽山禽時一囀﹖﹖﹖水﹖舟落日在橫塘

○行九山中

行來松竹有密處望去雲煙無盡時逐水隨山將百轉半天暮雨忽淋漓

○又一日山行

雨後新蟬嘶古樹風前小犬吠叢林舟行數里幾回顧猶憶村墟有遠心

○暑月謝弔有金華之遊米子華以詩見投次韻答四首

曾經寶婺萬重山是爾家鄕何不還我到若逄人問訊封侯未得肯舒顏

其二

長途夏月苦煩蒸況復離居嘆友朋誰似穆如君作誦淸風一握冷於冰

其三

越江迢逓泛楊舟到處登臨想舊遊一自嚴陵灘下過月明如爲故人畱

其四

意气千秋爾若何片時分手唱驪歌休言郢曲難爲和恨殺無才矢不多

○舟發富陽至嚴陵灘下

一棹樓船出遠天大江風捲片帆懸誰言惆悵遠行客萬里山光在眼前

○舟行桐江分水間歷覽山勝賦得二首

洪流急艇駕飛逢朝爽看山山色濃一萬髙峯三百峭靑蘿丹樹又千里

其二

十里雲霞百丈虹隨舟蕩﹖﹖﹖水﹖綠波中猿啼虎嘯風還急日落山頭暮雨籠

○甘棠遺愛

東海陌上多甘棠秣陵道傍多楊柳甘棠勿剪系去思楊柳折來贈別酒

何氏居廬集卷之四完

●何氏居廬集卷之五

華亭何三畏士抑著

序一

◆序一

經言枝指序

夷門廣牘序

檇李廢園詩序

周侯顯初蒿榮集序

玉鴛閣詩集序

雪廬子玉鴛閣同詠詩序

張伯復傳研齋集序

禪藻編序

張郡丞云橋六年考績序

道海道吳公鳳城加衘參知序

壽邑侯衢所張父母詩冊序

唐孟熙雪廬艸序

重刻少宗伯董公集序

壽陳君廉石八十序

孫明府桐江末議序

○經言枝指序

何子曰﹑嗟乎﹑古之經生譚經﹑今之經生不譚經矣﹑古譚經則尊經﹑六籍麟麟如也﹑而於是乎二氏排﹑而於是乎諸子百家絀﹑今世則不然﹑六籍而以爲土苴﹑而以爲塵垢矣﹑而於三氏則俎豆之﹑於諸子百家則巢穴之﹑其不以經爲贅龐也耶﹑經而贅龐也﹑是學可得而離經也﹑余爲此懼﹑嘗思羽翼先聖之經﹑折衷大儒之說﹑輯爲羽經衷說一書﹑而未臻厥成﹑亦未暢厥旨﹑請以異日者﹑鑄名山而藏焉﹑乃吾友琴川陳錫玄氏先之矣﹑其著經言枝指編﹑上下二三千載﹑馳騁數十百家﹑一何該而慱﹑辧而有倫也﹑作漢詁纂以遡淵源﹑作談經菀以訂同異﹑作引經釋以定品裁﹑作人物槪以垂範型﹑作名物考以恢睹覽﹑而合命之曰經言枝指﹑其書各以經處是非分析疑誼﹑而無敢出入於宣父﹑陰陽於晦翁﹑以抵牾且說﹑而二氏之荒唐﹑諸子百家之蕪穢不綴焉﹑蓋自是書出而經尊矣﹑六籍不至爲土苴爲塵垢矣﹑而余羽經衷說之書﹑亦可以廢而無作卽不廢矣﹑苐未知於經言有契與否﹑試持以視錫玄謂可不可也﹑而總之皆尊經者也﹑非離經者也﹑昔者漢之兩京﹑易有施孟梁丘張彭翟白﹑書有歐陽夏侯鄭秦李假﹑詩有齊魯毛韓﹑禮有戴慶徐橋﹑而古文尙書之顯於世也﹑杜林作傳﹑賈逵作訓﹑鄭玄作觧﹑毛詩之顯也﹑鄭眾賈逵作傳﹑鄭玄作箋﹑周官之顯也﹑鄭眾傅經﹑馬融作傳﹑鄭玄作注﹑是漢儒翕然尊經而經明也﹑此余兩人相與談經﹑庶幾鍾期伯牙﹑莊生惠子之歡然得也﹑而其於以漁獵搜羅﹑校讎揚榷﹑左扶而右掖之﹑不無望於今日諸經生者﹑

○夷門廣牘序

不佞嘗從吳中藏書之家﹑授其目而讀之﹑自晨至暮﹑幾不可了﹑輒投牘而嘆曰﹑嗟乎﹑試以儒生所記覩﹑而質之乎此﹑不亦粒米之在太倉﹑一毛之傅傅牛體也乎﹑乃不佞更有說焉﹑且夫書有所不傳者﹑則所謂八索也﹑九丘也﹑捨之可也﹑書有所祕而不發者﹑則所謂綠笥丹筒也﹑金板玉箱也﹑錦文緹帙也﹑逸之可也﹑畫有所不必知者﹑則所謂怪牒神經也﹑鳥策篆素也﹑以至齊之諧汲之冢也﹑置之可也﹑書有所充汗而不能備者﹑則所謂經而十三也﹑史而二十一也﹑諸子之家而百也﹑采之可也﹑若乃稗官小乘﹑片玉碎珠﹑抽祕思而賦物情﹑舒天葩而緯人理﹑韞之足以祕帳中﹑發之足以驚座上者﹑𨿽聖賢所不道﹑典墳所不編﹑而亦天地之間所不盡廢﹑存之可也﹑吾友嘉禾梅墟周先生夷門廣牘之刻﹑其殆此意也夫﹑先生蓋今之儒而隱者﹑而不爲儒衣冠﹑亦不爲隱衣冠﹑日惟閉門兀坐﹑專精嗜書﹑無間寒暑﹑或分晷燃膏讀之﹑或捉紙提筆寫之﹑或字有疑誤必覓善本手自校讎之﹑或從人假貸不惜百里千里致之﹑得一書喜曰可以永日矣﹑旣而得一書復喜曰可以卒歲矣﹑旣而得一書又復喜曰可以娛老矣﹑是庶幾乎婆娑術秇之場﹑休息篇籍之圃者﹑彼其車饒惠子﹑架逼鄴侯﹑軼北海而淩東平﹑以有斯牘非偶也﹑而意亦慨慷骯髒﹑能摛文屬歌﹑常若有自得者﹑而气之所至﹑卭首信眉﹑立取立應﹑其傾囊�產﹑而以其牘付之乎殺靑也﹑亦未嘗不自爲堅決﹑而刻於是乎不歲而成﹑且成廣牘矣﹑藉令刻一牘懼生得失而二三﹑終其身能卒業也卽﹑故夫吳會之英少輕俊者﹑不能不推先生之慱綜﹑其名爲敵國﹑號爲祕書者﹑亦不能議先生之泛濫﹑而間有好爲雌黃者﹑曰夫夫也﹑厭梁肉而海珍野味之好也﹑則何以明梁肉者之必爲是也﹑今先生之牘具在﹑世當有知之者﹑而以夷門命牘之義何居﹑得非有﹑慕侯生之爲人也乎﹑夫侯生老矣﹑其俠烈若枉車騎薦屠者事載公子傳中﹑而其文采卒亡所槪見﹑先生春秋尙壯﹑意气不減侯生﹑而文采過之﹑今而後猶能賈其餘力﹑以通古今之學﹑見天下之書﹑如馬融劉向其人者﹑將塊異日新﹑必且增所輯而益傳之﹑以備所未備﹑則斯牘也﹑吾猶以爲未廣也﹑

○檇李廢園詩序

園以廢名﹑詩以廢園名﹑志感也。檇李著姓之園﹑廢者什九﹑令人不無陵谷之嘆﹑忝禾之嗟﹑王君慷慨悲歌﹑所自來耳。𨿽然﹑洛陽之石祠瓊圃﹑鄴之華林﹑習氏之池﹑樊家之業﹑金穀綠野﹑平泉輞川﹑古之廢者﹑何可屈指勝數﹑獨今檇李諸園哉。嗚呼噫嘻﹑吾知之矣﹑此所謂盛衰之說也。當其盛也﹑洲媚紫莖﹑沼嬛碧葉﹑亭梧百尺﹑階筠萬竿﹑而迨其衰也﹑則亂葦被涯﹑敗荷覆水。當其盛也﹑虯遊一壑﹑鸞棲一巖﹑翠羽翔枝﹑蒼鱗躍浪﹑而迨其衰也﹑則瞻烏誰止﹑巢鵲無依。當其盛也﹑髙館連云﹑業臺蔽日﹑錦墻列繢﹑繡地成文﹑而迨其衰也﹑則電烻頹楹﹑霜侵空壁。盛則開瓊筵以弄花﹑流霞觴而醉月﹑履綦盈座﹑輿蓋塡衢﹑而衰則石路松扉﹑盡是苔痕蛛网。盛則蛾眉翻白雲之戲﹑優倡調淥水之聲﹑左右爭妍﹑裾襟裾競爽﹑而衰則歌牀舞席﹑無非落絮流埃。此其盛衰互變。日更月異而歲不同者也。彼夫遙峯遠道﹑步步新情。而絕澗回池﹑往往舊識。或委爲車庫馬廐。或湮爲枯木寒崖。或夷爲荒煙斷碑。或轉而爲丘壠而爲樵牧之所。或以見桐而辧井。或以看柳而知門。昔人有云。林殘億巨源。徑毀悲稽仲。豈虛也哉。固未若衡泌之間。宅不盈畝。巷不容軒。藉纖艸以爲茵。援垂陰以爲蓋者之足以自存。不致忽焉零落也。余故讀王君廢園詩﹑不覺臨風軫慨﹑而敍其所爲盛衰之感如此。若王君之雄渾多才﹑淒婉有致﹑同裏彥平諸君子﹑自能敍之﹑余何容一詞贊云﹑

○周侯顯初蒿榮集序

不佞不識周侯顯﹑初。識侯之子繩顯云。繩顯抆淚而言尊先人之事甚悉也。侯豫章之金溪人﹑以己丑上第﹑出宰閩之候官﹑候官故稱難治﹑治者亡所見宦聲﹑而侯至則提衡百務而釐刷之﹑奉嚴嚴辦﹑奉寬寬理﹑而尢加意儒雅﹑數數獎進人才﹑彈琴戴星﹑兼而有焉﹑蓋神明卓異之譽﹑四年如一日也﹑無何而同事者忌之。貝錦成矣。侯曰﹑吾豈以七尺慱五斗。且資人口吻哉。遂觧綬去。而於時候官之士若民﹑戴侯以嚴父慈母﹑久得之而驟失﹑之號泣而攀轅臥轍者﹑不下千萬人﹑而終無能挽侯行也﹑侯固不懌。而竟悒悒以至於死。嗚呼﹑當天之未定﹑不特爲人所巧排。而天亦尋禍之。往往巧爲人用而與之合。悲夫悲夫。侯有子四丈夫﹑奉夫人扶櫬歸裏﹑而先是侯之爲吏﹑飯蔬韋帶﹑毫不以脂膏自污﹑橐中裝無艷色也﹑自侯沒﹑而夫人之體不掛尺絲﹑首不餙寸珥﹑而子皆未免於負薪﹑眞足稱淸白吏矣﹑侯居怕多長者遊門下﹑所甄收皆知名節俠之士﹑故於侯之亡也﹑皆輕千里乘素車白馬而來﹑或操絮酒只雞而至﹑稽首悲慟﹑陳詞極哀﹑楚此﹖夕吳歈﹑偕金石以等響﹑陽碑陰碣﹑與陵谷而齊年﹑有以也﹑昔屈左徒傷於讒作離騷﹑而有湛湘之役﹑其門人宋玉唐勒輩痛悼之﹑托始於九辧﹑而放乎大招招充魂﹑今曹駱諸君子之於侯﹑誼亦如是而巳﹑繩顯題曰蒿榮集而刻之﹑且以乞於四方立言者﹑彼其淸華韶令﹑當益振其家聲﹑而浸淫於風木之悲﹑寤寐於羮墻之見﹑每一念至﹑怛如縷割﹑又何孝思之深長也﹑語云﹑人不可以無年﹑亦不可以無子﹑侯不幸而不有年矣﹑獨幸而有子哉﹑夫猗蘭困於谷風﹑𨿽死而其香不攺﹑吾故知周侯且死﹑而蒿裏之艸﹑千支萬葉﹑而後尙有餘榮也﹑是爲蒿榮集序﹑

○玉鴛閣詩集序

玉鴛閣集者何﹑秀州靑峩居士所爲詩也﹑靑峩居士者何﹑吾友範君和亡婦姚氏也﹑姚氏稱居士者何﹑其自號也﹑玉鴛閣者何﹑其夫若婦相與唫詠處也﹑刻亡婦詩者何﹑君和以志思也﹑吾以爲君和之思﹑當自有在﹑匪是則思無所寄之耳﹑蓋我讀居士詩﹑而重其淸�閒適﹑恬澹蕭疏﹑有風雅之致﹑所云女慱士非耶﹑及讀居士之爲傳者二﹑一出其弟姚爾肅﹑一出其侄範長康﹑然後嘅然嘆曰﹑嗚呼﹑此所謂父母昆之言也﹑賢哉賢哉﹑傳之詳不能述﹑述其要者﹑大都謂居士之奉舅姑則孝也﹑其處妯娌之屬則和也﹑其禦閫以內外則嚴也﹑其事夫子則敬戒而佐其饔飧劻其營構病則吁天而願代其死也﹑其待父母若弟則厚﹑父死則持其母﹑母死則撫其弟﹑弟孤且貧﹑則周其乏扶其顚也﹑嗚呼﹑此豈凡女子怕婦人所能也﹑卽甚朴魯不嫻﹑於辭固亦亡害﹑而矧乎兼之者﹑兼之故是術也﹑足術故足思也﹑每繹春思春閨之什﹑則結想羅幃﹑懷詠艸詠鳥之詞﹑則衘悲翠幕﹑恍聞鐘而雪涕﹑憶題夢以增欷﹑夕諷絡緯唫﹑朝歌竹枝調﹑煙外村居﹑晴余喜雨﹑有觸必想﹑有想必盈﹑且也玉人在望﹑雙徳金苞﹑慘慘殘妝﹑煢煢遺嗣﹑年發如此﹑傷心幾時﹑欲彊抑其情﹑不爲悼亡嘆逝﹑不可得者﹑此以知君和之思有在﹑而詩其寄耳﹑不然﹑有如此婦而無此詩﹑不令君和思耶﹑君和而不手玉鴛之編﹑不口﹑靑峩之賦﹑將遂寘之弗思耶﹑且古之能詩者﹑上則程材於紈扇胡笳﹑中則取藻於詠雪織綿﹑夫使居士詩而材藻﹑直與之埒﹑稱之者曰此班妤蔡姬也﹑此謝家女此竇氏妻也﹑而問其閨閫之行﹑寥寥無聞焉﹑金粉風銷﹑花鈿塵掩﹑𨿽復淸謳艷句﹑安所垂彤管而礪世風矣﹑我故爲玉鴛詩序﹑而序其婦之有賢行﹑及君和所以思亡婦者如此﹑其詩不具論云﹑

○雪廬子玉鴛閣同詠詩序

余旣爲靑峩居士玉鴛閣詩序業巳韜翰矣忽讀君和雪廬子同詠詩而蹶蹶然有意序之又烏能巳嗚呼夫其夫婦之間一唱一和若聯璧然所謂離之兩傷合之雙美者也靑峩之才鳳翥﹑雪廬之才龍翔﹑靑峩之思川流﹑雪廬之思泉湧﹑靑峩之句碧鮮﹑而玉潤﹑雪廬之句錦爛而瓊敷﹑夫奏采蓮之歌﹑婦摛搗素之什﹑婦制回文之詠﹑夫調折柳之詞﹑婦曰我將出入曹班﹑夫曰我且縱橫屈宋﹑夫語婦曰爾髙樓拔俗韻﹑婦語夫曰爾西園命世材﹑婦以夫爲巧賦而嘆黃金之不貲﹑夫以婦理瑤音而謝瓦缶之非類﹑當時琴瑟豈在年容﹑如此塤箎何慚伉儷﹑彼其私心豈不願偕黃髮日逍遙﹑以啇風雅綜詩書﹑而一旦月死珠傷﹑魄沈光滅﹑誠所云呼子子不聞﹑泣子子不知者﹑寥寥形影﹑所托聲詩﹑苟曰有情﹑誰能不痛﹑蓋君和非直淚不如珠﹑珠亦成血矣﹑若乃塵鏡朝掩﹑寒牀夜空﹑行生綠苔﹑啼落紅粉﹑憐斷弦而恨分釵者﹑此夫曲房衽袵席之常懷香合蘭膏之恆態﹑又奚足云乎﹑百年愁緒﹑祗因雨散星流﹑千載賞音﹑竟成璋判圭合﹑試題以貽君和﹑君和自當破涕﹑卽舉以誄居士﹑居士亦爲觧頤否也﹑

○張伯復傳研齋集序

雲間龍華張氏其先多以科名顯者至憲幕玄超先生更以詩文有聲海內而一再傳以及伯復父子則又兩世孝廉能詩文不獨以科名爾矣今刻傳研齋集卽伯復所著槁也範喬之祖之歿也以不得見喬成立爲恨執其手撫之而以所用研遺之喬在兒童時執硯必且流涕乃憲幕當其存日春秋八十有奇猶得見孫伯復之成名也何如範喬之祖而伯復受所遺研日肆其力於詩文間以嗣有海內之譽今且執之而嘆息涕下也又何如範喬之念厥祖哉夫世以箕裘鐘鼎之業逓相傳授者詎可勝數而何獨以研爲研者所以點黛文字曜明典章之具非它物比也昔人有與之結鄰者有封之離石鄕侯者而遡諸金匱之書從來更遠士人非此之磨礱浸漬卽有會稽褚先生絳人陳玄中山毛穎相與左之右之其又何能運量藻翰吸受流芳而成其爲雕龍爲繡虎者蓋其重也此張氏之研所爲可傳也聞憲幕之得是研也以文錦爲囊玻瓈爲匣襲而珍之所著剪彩猗蘭諸集沨沨乎兩京大歷矣而靡不畢其技於此蓋此研之傳伯復巳及三世而伯復之珍之也逾甚其就此而畢其技也逾工若詩若文縱吾獨至之鋒以快其所欲發之意而蒼然老於詞傑然雄於气卓然髙深於體裁者固皆厥祖之所繇造而揣摩組織之者也而其濃淡離合之際又時采之以極吾變以益吾奇滑乃波濤光或雷電𨿽伯復苦心得之恐亦不無傳研之助耳關西張氏之傳鉤也雲間張氏之傳硯也其傳鈞也而傳鉤者苐饒於貲能世其業傳硯者則饒於學能世其名兩者相提而較所得孰多矣是集行而伯復之名巳籍籍起異日者以磨研簡編之才與國太史公從事出入其聲名又可勝道哉君苗每見士衡之文輒欲燒其芼研余於伯復亦云

○禪藻編序

禪藻編之刻﹑馬■﹝山耆﹞寺雪泉上人﹑刻諸公卿貴仕﹑賢哲偉人﹑所爲畱題投贈之作也﹑馬■﹝山耆﹞系古名剎﹑成今勝林﹑空境淸閒﹑道場曠謐﹑莫不洗蓮池之缽﹑燃寶地之燈﹑而雪泉上人者﹑身持淨戒﹑意忭慈流﹑悟因果於初心﹑證菩提於後業﹑蓋杖止域中﹑而神遊方外者矣﹑此集宰官髦士﹑百家之指並臻﹑短句長箋﹑八斗之才紛見﹑而獨以久韞箱篋﹑未鋟棗梨﹑致令玄璧白珪﹑靡耀百常之觀﹑紫臺紺殿﹑不發四珠之光﹑則豈非禪門欠事哉﹑上人以智慧之炬﹑照翰墨之壇﹑遂付殺靑﹑總爲粹白﹑廡間鐫篆﹑全披大漢之文章﹑架上雕鏤﹑盡是盛唐之韻語﹑若拾奇香於海岸﹑如零甘露於天津﹑陳之聽法之筵﹑貯在藏經之所﹑足使月宮掩彩﹑日宇韜暉﹑雁墖辭珍﹑龍城謝麗﹑𨿽復鮮云靉靉﹑異錦離離﹑方之於此﹑其藻未足多也﹑纏綿五世﹑遺迹猶存﹑點染千龝﹑新摩始就﹑非夫禪律禪宗﹑不拘不礙﹑寫髙風於襟袖﹑析妙義於胸懷﹑其孰能結斯藻者乎﹑旣梓﹑上人持以問序於余﹑乃命之曰禪藻編﹑而因書數語貽之﹑弁諸其首﹑

○張郡丞云橋六年考績序

夫事有歷試而諳﹑才有經煉而精者﹑此非獨於世故也﹑吏治亦然。吏若守若丞若令﹑而吏之地若燕趙若晉梁若吳楚若秦齊若閩粵諸藩省﹑吏之道若決詞訟若繕甲兵若司錢谷若理期會簿書﹑固亦多端哉。非歷試而何以能諳。非經煉而何以能精也。噫此服官者之考績﹑必久而可也﹑久而服官﹑故所饒爲﹑不獨州亦不獨郡﹑不獨守亦不獨丞﹑若我少府云橋張公﹑守冀以來﹑轉而之贑之衡﹑又傳而之吾松﹑亦旣六年﹑考績於玆矣﹑其考績也﹑會郡守缺﹑侯攝守﹑坐堂皇之上﹑而郡之大夫士若民﹑摳衣而前﹑舉酒賀焉﹑侯遜席曰﹑自惟不佞之守冀也﹑而贑而衡﹑同守有年也﹑而皆不得考﹑而又於松有年也﹑而始得考﹑是不佞竟六歲爲守爲丞﹑踐更而犇走也﹑而何異狀之與有﹑大夫士若民則又舉酒而言曰﹑夫三歲考績﹑吏誠有之﹑罕有以六歲考者﹑此正侯之異狀也﹑而侯固辭﹑大夫士若民則又爲詩章﹑捧冊而言曰﹑夫吏亦有以六歲考者﹑而非有政迹騰茂﹑令名顯聞﹑如兩京所云﹑獨弗考也﹑此所謂奉職無狀者﹑而何異也﹑吾黨知侯六歲之考異矣﹑亦知其有異狀乎哉﹑蓋歲者時日月之積也﹑積時成日﹑積日成月﹑積月成歲﹑積歲成六﹑積六歲成考﹑積考而成其爲循良之吏﹑安得而不云異狀也﹑請言其狀﹑夫冀古之信都﹑燕劇州也﹑其俗擴而難馴﹑夫贑古之章貢﹑又豫章劇郡也﹑其俗輕生而好鬭﹑夫衡古之湘東﹑又楚劇郡也﹑其俗慓輕而哉窳﹑夫松古之雲間﹑又吳劇郡也﹑其俗奓靡而競訟﹑總之前後所治州一﹑所治郡三﹑所治州郡之屬邑二十有九﹑人人耳目﹑我而袵席我﹑而侯以一身舉一州三郡二十九邑之蒼赤﹑而提之挈之操之縱之也﹑斯豈浮湛巽耎畫諾坐嘯者之所能爲﹑而侯之治狀有異焉﹑其治冀治贑治衡﹑其狀可聞而不可見﹑而見所以治松之狀﹑更僕不能殫者﹑大都文法以蝟起﹑而侯以窽中。人情以僞甞﹑而侯以誠禦。遇大事則斧斷之。遇小事則理解之。吏猾則以法繩之。士嘩則以靜鎭之。民黠則以寬嚴互用馭之。盜發則探丸創之。海警則相機宜預籌筴備之。其事彌試之而彌諳﹑其才彌練之而彌精﹑其所以治松者﹑如遊絲如轉圜﹑而松之畏侯者如神明﹑愛侯者如春膏慈母﹑彼其治冀治贑而治衡也﹑亦若是巳耳﹑以故吾侯滿考之日﹑松之人私相謂曰﹑安得以璽書久畱侯也﹑則贑若衡若冀之人﹑必且曰安得復借侯以專城之組來守也﹑又安得復借侯以中丞之節來撫也﹑輦上君子﹑倘念重地而終惠吳﹑其必不以彼易此矣﹑是前後一州三郡二十九邑之人﹑爭願有侯﹑侯安能以一身左投而左應右投而右應也﹑未聞吏得人心若是者也﹑卽兩京朱司農尹扶風輩﹑所云政迹勝茂令名顯聞者﹑恐未必過之﹑而寧詎不以異狀稱哉﹑侯有異狀者垂六歲﹑而是歲適奏冣於松﹑如吾黨澷然無述﹑而不匯之冊以示將來﹑非所以褒忠顯良旌賢詠徳也﹑於是大夫起而歌緇衣﹑士起而歌隰桑。民起而歌甘棠。而並各貢其所爲詩章﹑以頌以禱而退。

○道海道吳公鳳城加衘參知序【代浙中士夫】

蓋我寧紹兩郡﹑抱負滄海﹑爲浙重地﹑而分守寧紹之海道﹑爲浙重臣﹑以重臣守重地﹑儻非其人﹑懼不足當上意旨﹑而又何以來寵異獲褒嘉哉﹑若我同年憲使吳公之守於玆﹑再揚新命﹑則眞其人者也﹑公以原山汶水之英﹑置身霄漢﹑而其蒞官也﹑能以風力局幹冠冕一時﹑蓋同升之美﹑有吾嘗榜中兄弟不能庶幾者﹑肆今守寧紹閱三載﹑以賢聲聞於朝﹑朝議所以擢公﹑而難所以代公﹑難所以代公﹑而又思所以處公者﹑遂晉公衘參知﹑上之天子﹑天子制曰可﹑仍畱公守寧紹﹑而名階顯職﹑倏至洊加﹑公遂以原官兼今官﹑而內亞三鼎﹑外齊四嶽﹑蟬佩動而左右交輝﹑蔥珩鳴而縱橫吐耀﹑貴重矣﹑夫官之冣貴重者必稱參知﹑參知政事﹑古大臣也﹑自惟伐茂諸曹﹑聲髙九牧﹑入屍衡尺﹑出爲幹城者﹑可得仰首伸眉﹑論列於此﹑而天子以官當其人乃命公﹑公以人當其官乃有此命﹑凡厥中外﹑靡不踴躍歡呼﹑以爲如公之望宜一日九遷﹑如公之才宜一人兼攝﹑而何有於此者﹑固非獨我鄕之卿大夫士若民樂有良翰﹑及吾二三兄弟相與沐浴膏澤瞻依寵光巳爾﹑每讀史至漢元康神爵中﹑覩所爲增級者﹑自吏二千石以下﹑歲賜詔獎予﹑蓋數數焉﹑未嘗不嘆當時吏治之盛也﹑今天子詔公增級特在監司﹑其所用穆巨僚錫之華要者﹑豈遜漢代主而公承增級之寵﹑日夜精力於職﹑以羽儀而領袖者﹑豈減漢之二千石哉﹑比海內駸駸多故﹑說者謂島夷之禍﹑將中東南﹑計我寧紹兩郡間﹑其所必窺之地﹑而公之駐節也﹑曩常按機宜籌兵餉﹑慷慨彈指﹑以吐其胸中之奇﹑藉令一旦有急﹑公談笑而應之﹑當使卿大夫安冠裳﹑士安縫掖﹑民安農賈女紅﹑疇非公庇﹑而天子增公之級﹑不卽遷公以去者﹑固所取公卯翼之素而袵席我寧紹也耶﹑𨿽然﹑公爲天下才﹑必爲天下大用﹑開府銓衡﹑行且不次超擢﹑以霖雨四國﹑陶甄萬品﹑何但福此一方﹑而公之令子﹑今歲以韶年之俊﹑掄魁於鄕﹑指日步公武而似公位望﹑又執左契待之﹑後祿之綏﹑夫寧有量矣﹑故我兄弟之賀公也﹑始以公之崇衘爲朝廷得人慶﹑旣以公之佳胤爲家門永祚慶雲﹑

○壽邑侯衢所張父母詩冊序

嘗讀詩至南山有臺之章其歌曰樂只君子萬壽無期而又申之曰樂只君子萬壽無疆詩之祝君子壽則何侈而繁也讀至中章而曰樂只君子民之父母樂只君子徳音不巳然後作而嘆曰夫其壽君子也蓋壽父母哉君子之徳音不巳其父母所爲壽者哉乃言言稱君子而言言以樂只系之非無謂也若我父母衢所張侯是巳侯以九龍三秀之英登乙未上第授松之華亭令令明年爲吾侯報可之期而適以春王正月爲君侯懸弧之旦侯方綺齡未宜介壽而鄕大夫以下若黌序之士張生邦選季生泰麟輩沐侯父母帡幪之澤浹歲而深相與愛侯戴侯謀所以祝侯而難其說余以爲詩之所詠君子其人未必非綺齡而一則曰萬壽二則曰萬壽祝之也凡祝之詞出於人之願望固不嫌於侈而繁也然則諸士之競爲詩歌與圖以祝我父母張侯壽其說可知也夫曰民之父母父母之於民不啻親矣上之冠緌中之章縫下之編戶三者皆民之族而與我爲親者也民之族有三而其情有什伯千萬自微賢良在上以徳陶鎔其間布腹心而推惠愛誰能一一而當其情且翕然頌聲作者而侯自佩印以來人以禮見人而禮接之人以事見人而事應之人以悃誠見人而悃誠待之卽不然者亦和顏色而導之蓋侯爲政重教化先孝弟而雍容惇大又其性然故𨿽其理盈庭之讞判如山之案馭豪彊逋黠之徒動繩三尺若惴惴然無所容口措足而實未嘗以一喜佐賞以一怒佐罰質成者曰我故當勝當負也抱牘者曰我故當發當畱也積負者曰我故當償諸爲姦與私者曰我故當摘伏也彼於侯不敢欺亦不忍欺也而以其間召父老問疾苦巳而延薦紳訪道徳巳而進儒生談經術秇文所諮諏必詳而所品騭獎許必當聆其言仁人之言藹如也挹其度恭人之度溫如也蓋不期年而以廉平流譽以愷悌著稱卽今初誕而境內之頌禱謳歌騰於俊髦之口而塞於蒼黔之耳是遵何道哉吾以爲非樂只弗與矣夫侯於吾民之屬日夕撫循瞻之而卽父依之而卽母此所謂樂只君子民之父母也侯施徳於人而人人徳之塗有歌巷有誦令名灑灑洋洋此所謂樂只君子徳音不巳也侯壽之日吾儕以廉泉爲春酒以淸言爲瑟笙躋彼公堂而祝侯於萬斯年長爲我之父母此所謂樂只君子萬壽無期萬壽無疆者也余竊覽覩諸士之詩並閱其圖而窺其意旨與詩人何以異哉祝者情見乎詩而詩莫古於風雅古之詩壽父母也今之詩亦壽父母也故於諸士之貢詩也余爲歌南山之詩冠諸篇端而拜乎揚言爲君侯壽

○唐孟熙雪廬艸序

往余與孟熙同授詩亦復同社當是時我兩人攻慱士家言未暇攻詩也迨余屢不第於南宮而孟熙屢不舉於鄕於是始稱稍課詩矣夫詩三百篇童而習之則詩固本業也而何以徙業爲且薦紳先生亦嘗課詩而又何疑於我兩人者大氐士人得志則以詩爲嗃矢不得志則以詩爲蒯緱其遇其不遇其詩之意象情態不必盡同要之亦各有詣焉耳孟熙抱曠世之才負絕倫之致公卿若在几案間則曷不居然薦紳之列翺翔橫絕於時以垂名鍾鼎竹帛而乃下偕余輩俛首韻語轄字束句之爲寧不可嘆乃孟熙貽余書謬相推轂以爲此道中千年絕調余則安能其孟熙自道也夫奚以明其然也嘗受孟熙雪廬詩艸讀而知之孟熙之詩蓋﹖﹖穴豕﹖於古矣亦研於近體矣﹖﹖穴豕﹖於古故建安伯仲也研於近體故開元頡頑也不規規抵掌效顰之似而其響鏗然其色蒼然此所謂絕調也殆於詩有眞詣而非余能彷佛者也夫建安開元諸家其人不皆名世而所爲名世者乃在詩章之工然則人豈必薦紳先生而名豈必鍾鼎竹帛也哉今而後余與孟熙握筆爲壇而盟且當作江湖散人以詩終隱矣宇宙之中顯晦升沈何所不有而亦必有所托以成其髙如托之乎山水托之乎文酒托之乎詩皆是也我兩人者其將有所托乎卽無問遇不遇可也

○重刻少宗伯董公集序

少宗伯幼海董公在

肅皇帝朝論幸相分宜不法事得戍廣後

肅皇帝晏駕遺詔錄諸言事者起公官由吏部郎而卿寺以晉少宗伯其歷險途宦轍前後三十年許矣其所譔著詩若文戍之時居大半焉有采薇集幽貞集蘧塵稿邕歈稿奇遊漫記霸繩五述共四十五卷有憶遠遊述史景獻共五十一篇有奏疏序記碑銘應客緒言讀書雜著談道隨筆及戍歸詩歌又不下百卷業巳板鏤而家藏之苐亦多所散逸而其弟原道復謀所以壽之梓者而屬敍於不佞不佞無文甚安能和墨伸紙濫竽而敍董先生哉顧惟不佞之前大母爲董氏祖姑不佞之視宗伯兄也視原道弟也死者兄生者弟是死生而肉骨者也辭之何忍而原道處家故恂恂孝弟有中郎令風其欲取伯氏之言於九原旣朽之骨而潤澤之意良懇至而不佞則何敢辭公之忠諫凜凜大節具碑志中弗論論所譔著者讀其詩如憶遠遊戍歸多沈深悲壯憤烈慨慷之旨然亦當境綠與泚筆而縱之以寓吾於得巳不君親之思巳耳所謂忠愛陫﹖﹖則怨而不怒者也其三閭大夫之風乎他詩則沨沨乎黃初大歷矣讀其疏累數千言鑿鑿經時有究於用膠西長沙之略也讀其序記諸古文辭神髓棈采直逼古人而不規規句磨字琢司馬孟堅之體也讀其讀書譚道諸篇其說以伊洛關閩爲宗本於身心而依於性命鄒魯之泒也蓋公之爲人淸嚴耿介方軌而髙標故其詩若文類之彼以慹恚慘激泄其忿忿不平之致者公旣不爲而柔巽靡靡奓口無當嗟貧而嘆老諛勢而佞名者又何足一污公筆耶蓋展捲而信公之爲端人莊士矣𨿽然此公之遺言也乃其遺事又有足述者若公爲冏鄕與禦史爭言馬政則公不屈於文貞及爲廷尉新鄭方修郤文貞則公不阿於新鄭碑志亦載焉而至於江陵執政遣使致書要公亟出蓋名爲向用公而實欲藉公攝天下也公呼使者至榻前示以病狀不報書而遣之以此竟與江陵忤此則碑志所逸而原道目擊其事其述之也蓋詳嗚呼如公者而不幸蚤死且不得其死所尙謂有天耶世見公之觸龍鱗也以爲公重而又見公之旁犯蜂螫也以爲公疑夫王筠之文也偉元之孝也張圓之治行也而死於盜王崇之世其淸白也而死於傅婢之手而史無貶辭有爲傳與銘者死固非所諱也矧公之品格聲華又非諸君子可望者不佞是以附竊取其義而攻爲公敍之公𨿽去世久而一旦揭其精華遂令義气若生藻詞若新矣縑素之力不能千秋千秋宗伯者其原道乎昔有得魏收之遺文者投之洛之水而有聚長吉所遺輒火之此談笑於越人之彎弓也者而原道於伯氏之遺言遺事惟恐異日湮諸水火中而吁嗟涕洟亟圖表章之不朽是其兄彎弓而垂涕泣者也夫涕泣者其可爲今世悌弟也夫

○壽陳君廉石八十序

今天子萬曆之二十有七年某月某日吾鄕陳君廉石翁之八十誕辰也諸所習君與君之子仲醇叔眞習者皆觴以壽翁亦旣戶滿屨而庭充羔雁矣而其文則以授簡不佞不佞不嫻於詞安能爲長者祝爲諸君子役哉顧曩嘗與居東西比鄰而居君嘗遣其子仲醇受經北面執弟子禮於誼屬世講通家故知陳翁者無如不佞壽陳翁者亦無如不佞也請先言君所以壽者﹑而後吾嘗乃有以壽君﹑君生而修眉廣額﹑美丰姿﹑其人爽剴不俗﹑少受郡功曹﹑時以意气緩急﹑人多所左右﹑拯援而脫之乎厄者﹑同捨郎歿而托之孤﹑君撫之眞如巳出﹑爲婚娶﹑令之讀書成諸生﹑後乃遣之歸也﹑夫能觧人厄與存人孤﹑此皆髙世誼﹑而君有之﹑卽無論其它﹑論此兩者﹑其爲人何如哉﹑君始艱子﹑壯而舉二子﹑長仲醇﹑次叔眞﹑仲醇負天下才。以彼而取功名。若在廩倉幾席。而生意不屑。竟謝去靑衿也。督學使者先後徵不起。郡邑在事。至欲覿其面而不可。卽海內學士大夫聞而髙之。髙陳生﹑而因以髙生之父﹑蓋自君壽六十時以至八十壽相國而下百里千里而遙﹑無不爲文若歌奔走爲陳翁壽﹑世之人子﹑獵纓佩組以榮其親﹑而當親壽考﹑欲乞一人之頌禱﹑一言之華衮﹑亦且難之﹑而君視之獨易﹑以君之子仲醇也﹑仲醇所薄者一第。而人所重仲醇者千秋名。仲醇所少者三公飬。而君所多者五色彩百歲觴。君所不得於世者子貴耳。而世所不得於君者子不貴以巖廊而貴以衡泌。不貴以軒冕而貴以文章。不貴以壽翁玉帛篚筐而貴以壽翁四方難致之詞非常之祝。以此程量孰愈也。然則人何必富貴而壽考。子何必富貴而效眉壽之介乃爲榮親。若君可以壽矣。若仲醇可以爲親壽矣。而矧乎叔眞之才之美。又且將龍翔而鵠起者哉。君今八十﹑春秋髙而顏如酡齒如鯢﹑步履飲食如少壯﹑翁之壽固百歲未有艾也﹑人知陳翁壽﹑而不知翁所以壽者﹑乃在觧人厄存人孤﹑彼富貴者﹑厄人孤人﹑而欲以徼云於壽﹑其子富貴者﹑浪獵名虛縻廩祿﹑而欲以親之靈徼靈於天﹑以壽親之壽徼靈於世之人也﹑則何可幾哉。余故�陳翁之壽﹑非世俗之所爲壽﹑而陳生爲其親壽﹑非世俗之所爲壽親也﹑斯言也﹑余述之以告諸君子﹑諸君子咸以爲然而遂請書之﹑爲壽陳翁序。

○孫明府桐江末議序

桐江徳政有錄桐江令孫侯奐所條列之以請於當塗者而其僚佐邢君輩剞劂布之曰末議侯自命也侯豫章之丰城人家世鼎貴亦世忠貞自中丞太史司寇而臺諫而郎署而郡邑大夫蓋代不乏書焉公生而器宇凝然神情卓爾不以絀一第爲怏而亦不以得一令爲榮輒起而嘆曰吾祖若宗若父兄爲名卿爲名史氏爲名諫官爲名曹名刺史而吾何以不刻意勵精庶幾爲名令尹長樂之政始試令其如刄之新發於鉶者耶比禮竟再令桐江其焦勞愈加而其於吏事愈明且習則如干將莫邪鎔鑄百煉而成者巳桐江故瘠當孔道衝依山作邑邑甚小甚疲而侯甫下車櫛風沐雨戴星以出問疾苦察善敗諸所便宜而行之何能枚舉顧有一切功令動關當塗必申必允而後行以致之下者是烏可以無議議者擬也擬其孰利孰害孰利一而害什孰害一而利什孰全利全害孰利害半焉自非神君明宰秉塞淵之�身視民家視國其誰當此議者乎若侯之創議隱而卹之獘而釐之瘡痍而起之一指麾一壁畫靡匪爲國爲民不可謂不塞淵者矣黌序議修城垣議建農桑議勸賦役議平冤議申逋議豁姦究流亡議戢議撫驛舍議飭馬騎議編夏絹議攺折加泒采木議罷常平倉議糴議糶霪雨爲災魃爲虐議備議賑議蠲前後議不下十百牘牘不下千萬言言事事殊亦事事中窽也以此上之府上之道上之兩臺使者朝請而朝兪夕請而夕兪此何以故夫非其素所豎立有足信於當塗者耶今天子側席願治拊髀求賢有如侯者而用以薦剡用以書屏將令璽書蒲輪旦暮而下異日太史立侯傳與漢廷循良後先卽謂桐江之治行渤海穎川可也斯刻也提綱而挈領舉要而尋源議無急此者而侯猶以爲末議云爾嗚呼此而爲末孰爲本計是可以覩侯徳政矣不佞燕之役與越之遊於侯有金石契而吾友趙生如獻者屬侯子民頃自釣臺貽書來謂孫侯此編不可無何生序不佞於誼弗獲辭遂忘其戔戔而爲之弁其端如此

何氏居廬集卷之五完

●何氏居廬集卷之六

華亭何三畏士抑著

序二

◆序二

由拳會秇序

林儀卿社艸序

壽李司理易齋公序

壽寶婺何竹泉封公八十序

賀蓮湖洊溪何公七十二壽序

壽海虞徐翁琴江七十序

觀風錄序

觀風錄序

武舉齒錄後序

○由拳會秇序

我同年錫山陳惟煥氏以軼材茂譽裒然獲雋於鄕而以數奇尙淹於一第乃俛首就博士先生選而來吾松之靑溪靑溪古由拳地也先生視教由拳兩易歲於玆矣日惟飲泮宮之水啖苜蓿之餐其淸聲籍甚而猶捐俸以餼諸生日課其文也並以自課且課子也自課得文若干首曰課余編課子得文苦乾首曰獨創編課諸生得文若干首曰多士編而捴命之曰由拳會秇客請板而行之而先生委序於不佞夫以不佞之憒憒於文且憊於文也而猶置吻於今之世以論今之文其必不有合矣而非然也曩者攬若文而曰是某品也是某指也是某第某名是某某學人士作也蓋掌上可覩而暗中可摸索者也今者考秇而不知其何品矣按題而不知其何指矣展捲而不知其何第何名探姓字而不知其何人作矣嗚呼此行文者之大獘衡文者之深憂而邇來所以云譎波詭鼎沸風靡者也夫行文者文章之奇正華實自我鑄之而衡文者文運之低昂否泰自我持之故行文難也衡文難也行文而衡文又難之難也先生𨿽屏居一齋署而實身司文章之命手操文運之權左宜右有之此夫行文而衡文者也非世之所謂行文所謂衡文者也吾讀先生之文其髙下在心匠石之於斤乎其縱橫如意老將之於兵乎其形色象貌各肖化工之於物物乎吾讀先生之子觀有甫之文其遊龍乎其舞鳳乎其利刄之發於硎而異金之鑄於冶乎吾讀先生之所品隲諸生之文其有調鐘弦琴者乎其有層巒疊嶂者乎其有霞蒸飆起者乎其有鏤心鳥迹織辭魚网者乎其尢有不脛而走不翼而飛者乎蓋先生行文者也亦衡文者也先生之子若諸生之文則取衡於先生者也衡其子爲範爲型衡其諸生爲模爲楷此足以觀先生父子之授受師友之淵源而少明其不厭不倦也巳矣夫慱士世所稱卑官也自閩中翁太史魁天下而人始不心卑之今先生倏而蠖屈倏而龍翔倏而棲枳棘之中倏而升鼎鉉之上異日者其文以羽儀黼黻而其衡以主張一代斯文且次第而觀子若諸生之隆隆嶽嶽也則斯刻也其不享以千金藏以十襲而柰何以敝帚燕石視之也邪余卽不敢論今之文若先生者請以文爲劵可也

○林儀卿社艸序

蓋自我社中兄弟刻有會稿而後代不乏社社不乏人人不乏刻矣世所稱十八子社則方眾甫範牧之唐元徵董玄宰王敬夫陸以寧楊彥履馮咸甫及不佞而海上髙臯甫陳子有檇李馮開之吳江沈孝通先後與焉若玄宰咸甫章公覲又稱三子社若彥履李補之錢肇陽王顯甫張伯復髙元錫又稱七子社若伯復楊長世林儀卿朱士隆陳承一朱仲長今又稱六子社云而近刻林儀卿社艸則儀卿所自撰社中義也夫文士有所造作不能鬱鬱居簾肆間獨事鉛槧往往求其友生投分結社社必爲壇而盟盟曰毋後期後期者罰盟曰毋殿課殿課者罰盟曰毋嬉遊毋譚笑嬉遊譚笑者罰若設標樹的立監佐史者然而社者期輒後課輒殿輒復嬉遊而譚笑視其盟不啻弁髦之則社者豈不亦文士之障歟而有不盡然者彼夫孟浪之士以嬉遊譚笑失之而英敏之士竟以嬉遊譚笑得之也且夫文天地之華而亦人之精神所聚而爲之者也凡應試應制風檐寸晷無所屑越其精神故其文卽少有瑕疵爲人所彈射而一種光芒自有不可磨滅者社之文卽嬉遊譚笑亦旣機動而天流矣日且旴主者申盟而督之於時始端坐下筆其精神不得不聚而其文不得不成一種光芒不可磨滅者故自在也此亦應試應制之一班也儀卿社艸之刻其殆是耶儀卿爲名諸生時其文爽拔得雋時其文髙華今結社時其文跌宕而不羈沈雄而有味捴之皆精意注焉匪徒作者而社艸較著嘗從儀卿社中諸君子語得其所爲文狀而知之儀卿或竟日不發一秇而亦或頃刻立就千萬言或削艸含毫若得之難而亦或伸帋撥墨殊出之易或終篇膾炙人舌端乃謂了不得意而亦或才下一二語便大愉快以爲千古之奇或句敲字琢若百煉千錘而亦或信手拈來不加點染而自工致儀卿之才情卓犖大都爾爾且獨不見夫星之麗於天風之行於水乎扶葉沈而星色曜衝颷起而水波回皆精之所聚而其文出之乎自然者也儀卿之社艸其波回色曜者亦自然而成文者也此詞場中至文也執此以往爲南宮之先聲爲彤庭之大對其不掇之也耶是社也楊子長世陳子承一同有刻而客請爲二子敍者二子辭請爲林子敍者林子諾於是不佞聊次數語書以貽之

○壽李司理易齋公序【代邑侯】

我座師易齋李先生以雲間名家成萬曆己醜名進士而旋按節於我閩之福州爲名司理當辛卯大比於鄕先生實典分闈之役而不肖某以裏選士亦與推擇焉迨乙未幸第春官例得授令令雲間之華亭夫華亭則我師之桑梓也維桑與梓必恭敬止而矧乎我師且我師時方禮竟家居某得侍函丈而聆督教而會以今年夏五月十八日爲我師懸弧之辰藉令泄然無一言之頌且禱也謂門下士何於是不肖某乃敢百頓臺垣爲先生壽顧某於今日愧無所以壽先生者其必擇物之粹美淸嘉有似乎先生者而可其若幣若醴若羔類乎﹑先生之性﹑備極中和孝友﹑而其文溫潤衝夷﹑洵足以黼黻士林﹑藻繢勛業﹑彼夫幣之組織有章似之﹑乃捧幣而進祝焉﹑願先生壽﹑先生以儒爲吏﹑而不以吏爲師﹑豈弟有恩﹑廉平無害﹑一切﹖﹖鹿君﹖摭鉤棘鷹擊毛鷙弗事也﹑故人之徳之者﹑不啻景星卿云﹑烊颷靈雨﹑彼夫醴酒之飲人以和似之﹑乃酌醴而進祝焉﹑願先生壽﹑先生節儉之風﹑信於鄕邦﹑而施於在位﹑其所自奉﹑悃幅無異儒生﹑故能挽末俗之浮靡﹑而還先民之大雅﹑彼夫羔羊之素絲五紽似之﹑乃執羔而進祝焉﹑願先生壽﹑三者旣具﹑亦旣進而祝之﹑可以藉手壽矣﹑而壽之說有伸焉者﹑世之稱壽曰耄曰耋曰期頤﹑而甚且以千秋萬齡爲頌爲禱﹑此詎令長算﹑果然﹑夫亦云徳所致耳﹑徳者治人人宜﹑治民民宜﹑在朝朝重﹑在野野重之謂也﹑今先生英年盛齒﹑居然以賢良茂異推轂簪裾間﹑所治靡不宜﹑而所在靡不重﹑直與古之龔黃卓魯後先頡頏﹑是先生一時豎立﹑巳足千秋萬齡﹑當何如壽者﹑故知先生以仁壽斯世﹑而天以仁壽先生﹑玆其理之恆者也﹑盍詠諸詩乎﹑鳲鳩美大夫而作也﹑其詩曰淑人君子胡不萬年﹑南山有臺燕賓而作也﹑其詩曰樂只君子萬壽無期﹑蓼蕭美諸侯而作也﹑其詩曰其徳不爽壽考不忘夫其淑也樂只也不爽也﹑而後以得壽考而萬壽而萬年﹑則如先生者﹑豈不亦造化所陰隲﹑而鬼神所福饗者歟﹑詩之云何以加焉﹑蓋先生以詩起家﹑亦以詩造士﹑而不肖某以詩受知於先生﹑故於先生之初度也﹑原原本本﹑反復誦詩﹑而伸其所爲壽之說如此﹑先生辛卯之校於閩得士若干人甲午之校於豫章得士又若干人士出先生門下者皆越在千里外不能縮地登堂致賀而獨不肖某試官於此遂得述諸士之款款而代爲之言斯舉也固門下士之公賀而實某一人之私悰也若乃先生之出而臺省出而銓衡出而臺鼎以大用於國家異日且裒增級賜璽書之事以比隆絜美於元康神爵間者又有太史氏如椽在寧惟餘小子某卽諸士亦何能贊一詞

○壽寶婺何竹泉封公八十序

婺州不佞舊遊地也。黃生徳純。往遊婺時。執經爲門下士者也。不佞以戊戌夏續婺遊。僑居寶婺觀者數日。而一日黃生挾幣造余﹑長跽請教﹑不佞曰何居﹑生進而言曰﹑繼文小子。爲我婺何氏甥。何氏出文定公之裔。而竹泉翁以子官府幕受。綸封且賓於鄕飲者。則文之外祖父也。翁今年八十。壽躋耋矣。而會以八月三日爲嶽﹖﹖﹖巾﹖之期。敢請之吾師。謀所以壽翁一言者。不佞曰﹑余不習翁﹑而漫壽翁﹑曷以徵實﹑子盍言翁之壽乎﹑生曰﹑翁之行年八十也﹑而童顏﹑而兒齒﹑而秀眉﹑而耳聰﹑而目明﹑而精气完固﹑而膚革充盈﹑筋力矯健﹑尙能善飯食肉﹑不先人輟也﹑時時過社中父老飲不先人酩酊也﹑或蠟屐登山﹑不先人疲也﹑獨其須髮盡白耳﹑人見翁之須髮盡白也﹑而曰翁殆老。又見翁之富子五官之用﹑而矍鑠逾甚也﹑則曰翁殆壯﹑殆少。夫老而少壯。其翁之壽耶。不佞曰﹑不然。此翁之壽也。而翁之致壽非此也。子試更端言之。於是黃生僂指述翁之致壽者甚詳。而不佞因得翁所爲壽之說。生之言曰﹑金華之山多老人﹑亦多得道者﹑煉性攝形﹑而吸日月雨露之積﹑飧艸木金石之英以自嗇﹑翁嘗遊山中﹑累日不返﹑數與老人俱﹑豈其授斯術也歟﹑而吾得翁所爲壽之說者一。生之言曰﹑蓋聞人之考壽﹑𨿽曰由天﹑大都以種云﹑而翁世其家﹑復世其壽﹑尊先公玉泉九十有七﹑母夫人九十有三﹑而伯兄石溪亦九十﹑翁之壽此其原原本本者歟﹑而吾得翁所爲壽之說者二。生之言曰﹑翁就南畝課耕﹑歲可得租幾千石﹑就窪坎爲池﹑歲可得魚幾千斛﹑而就田之畦﹑池之堤﹑植桑楡楊柳諸樹﹑歲可得薪幾十萬觔﹑於邑中稱富厚矣﹑而翁竟以此饒羨﹑亡它營﹑不與人爭尺寸之利﹑而逐什一之息﹑澹如也﹑其翁之逍遙終老者歟而吾得翁所爲壽之說者三。生之言曰﹑翁爲人謹厚端方﹑亦豁達有大度﹑嘗行徳於閭閻宗嘗中﹑而爲之扶顚卹貧﹑爲之掩胔埋骨﹑或施粥以食饑餒﹑或捐谷以助橋梁﹑而亦或損貲以嫁娶鰥寡﹑蓋輕財慷慨﹑其天性然﹑𨿽以封公旣貴﹑年八十旣老﹑而好施予亶亶不倦也﹑其翁之爲徳必卒﹑享有壽祺者歟﹑而吾得翁所爲壽之說者四。四者之說具可以頌禱。壽翁而不佞且有釋焉﹑夫使山中之道術﹑人人可傳而壽也﹑則人皆不死矣﹑世壽而壽﹑則家無夭札者矣﹑必富人而壽也﹑則貧者不復永年矣﹑總之三者爲臆說﹑而獨以輕財慷慨如翁其人者﹑旣貴旣老﹑而猶然不倦施予﹑亶亶行徳也﹑夫豈惟閭閻懷之﹑宗嘗戴之﹑𨿽鄕之賢士大夫亦信之﹑郡國守相令長與其上而監司亦廉知而雅重之﹑而天亦尋佑之﹑則翁之壽﹑奚翅今耋﹑卽由耋而耄而期頤﹑以優遊保艾於後也﹑斯其取之若寄者哉﹑何也﹑人以其有餘不盡之財﹑舉而還之造化﹑造化以其有餘不盡之年﹑舉而還之人﹑乃理之常者﹑而非臆說也。此其說固難與三者並日而談也﹑黃生唯唯﹑復長跽謝余﹑而亟請次苐書之爲何翁壽﹑頃直指使者方公衘璽書來﹑尊禮耆舊﹑特制扁旌翁﹑並以金帛賫翁﹑而觀察陳公﹑先是額其門獎之﹑婺中侈爲一時盛事﹑而翁壽之日﹑其弟侄子孫輩﹑濟濟玉立﹑皆儒衣冠﹑稱觴觴翁而趨庭下﹑若裏之軒蓋綦履賁相望於雙溪三洞間﹑其執羔酌醴奉筐篚賀翁者塡戶而充階也﹑而黃生書生。貧無以爲壽。其恃有不佞之言贄哉。如曰不佞不習翁而漫壽翁﹑則前者翁壽之說﹑一無所徵信黃生﹑而生亦無所用吾說壽矣﹑

○賀蓮湖洊溪何公七十二壽序

蘭陰鄭景昭先生﹑邇歲挾靑烏之術﹑行於吳會間﹑其遊谷水﹑士大夫益尊信之﹑且願交其人﹑而不佞某及包吉甫舅氏猶與之暱﹑暱且久﹑居常談說海內長者﹑輒嘖嘖洊溪何公云﹑景昭之言曰吾蘭栫溪何公者其族望族其人善人也居蓮湖東西兩華山水合流而會其宇不故號洊溪洊溪少嘗業儒數以干有司不遂乃棄去而亦未嘗不嗜詩書親文史覽誦有所得卽手記之往往成帙對人以爲談資儼然儒生而儒冠服也者嘗刻志勵行事親以孝稱處兄弟骨肉以友於稱而其禮遇宗姓鄕閭以及朋儔戚屬皆以醇謹篤厚稱蓋𨿽經營涉外若染於世紛而中實肫然赤子不﹖﹖骨其天聞人一善言善事輒喜著眉宇津津道之而有談人不善者掩耳不願聞也嘗拮據事家家頗饒陸產牢蓄木居魚陂﹑山棲林藪之材無弗具而未嘗鑄冶椎販從人逐什伍利匈子母錢歲所得租先以奉公而余以待歲亦雅意儉約不策肥衣鮮以自豪見者謂爲窶人子耳﹑嘗喜結納賓客而其气度斤斤委蛇溫恭卽薦紳名碩無不折行樂與之親者嘗觧人鬭息人爭而亦嘗慷慨周人急荒歲賑谷施粥所活不下千萬人而其從公假貸者不倍責其償甚且焚劵寘弗問也以故里中望公捨若官府得公語若質而其視公廩若其倉庾𨿽晦迹履素而仁義附焉蓋洊溪公之好修也如是是可謂長者乎否耶不佞曰有是哉洊溪公則誠長者矣其春秋幾何而孜孜好﹑修乃爾景昭﹑曰洊溪公之好修而行其徳也蓋自少﹑至壯自壯至老而然今春秋七十有二矣公之春秋七十有二而其視聽其步趨其食飲曾不滅少壯年或出而逍遙泉壑之遊杖履常勝而華顚紫須龐眉鶴髮望之飄飄灑灑若神仙中人今郡邑大夫交旌之而且賓之鄕飲無以民庶目公者而其子孫旣多且賢莫不恂恂孝謹門內閫內肅然庶幾哉萬石君家風也方公七十壽耆時業巳羔雁堂下而某適逗𨖻於君之鄕未有以請今幸君之辱臨吾地而公七十且二之敢乞有言以補前者耆之祝而申後者耋耄期頤之祝也斯不亦甚盛事歟乃某所以拳拳請者殆亦有說某之子於公之侄府幕淡泉爲壻而某之女於公之侄耆民栢源爲婦兩家世世肺附親是故誼之不可以巳也而非獨爲其邦人請也不佞曰﹑諾曩先生至﹑谷水而不佞習聞洊溪公之人頃不佞至蘭陰而先生願祝洊溪公之壽不佞卽不文而不敢虛君之誼寧詎無一語以祝千秋哉於是退而屬序貽之景昭以觴洊溪公而壽焉抑聞之蓮湖何氏﹑從宋南渡來﹑而不佞不腆之何﹑亦自南渡﹑按之譜系﹑大都相同﹑其母乃吾宗也邪﹑夫宗人之壽其宗老也誼亦無加此矣

○壽海虞徐翁琴江七十序

粵在甲午﹑不佞以遊至虞山琴水間﹑得交徐之諸公子。孝廉君廷珍。上捨君廷中。文學君廷召。而因以通家之誼。遂得登堂拜其父行琴江翁。於時翁之年六十有六也﹑迄今戊戌之十一月﹑翁之年又加四﹑而壽開七秩矣﹑諸公子計所以壽翁﹑而輯爲壽略﹑以徵言於海內巨公﹑而至乃徵之不佞﹑不佞不文﹑何足以重翁哉﹑然卽不文也﹑而不能不爲翁壽。又不能不爲諸公子壽翁者。翁於上捨君則子也。孝廉君則子而猶子也。文學君則猶子而子也。子於父行稱萬年之觴﹑效千金之享。而不佞忝竊通家子。獨無片言祝翁可乎。且翁之壽狀﹑不佞嘗習見之﹑見其發鬒也﹑其齡編貝也﹑其顏渥丹也﹑其對客笑談﹑竟日夕不倦也﹑其步履不少頓﹑而其噉肉炙啜酒不少衰也﹑翁之壽可知也﹑屬者翁之春秋彌髙﹑而體彌彊﹑色彌澤﹑望者以爲非僊則神﹑何哉﹑則翁優遊自致之耳﹑翁爲人坦直而恬雅﹑殆其性然諸生黌捨有雋聲旋復有聲國學婁試婁不第意自若也﹑當司空鼎貴時﹑炙手可熱而翁未嘗以气焰淩裏閈﹑且絕不預戶外事﹑以故產堇堇隃中人﹑後衰落卒置弗問﹑與人遊﹑喜得賢豪長者及枯稿禪寂之士﹑俱獨不喜交歡貴顯﹑若齷齪名利語﹑捲舌弗譚﹑亦洗耳弗聽矣﹑日惟服短褐﹑攜奚童﹑駕小艇﹑夷猶巖壑丘林中﹑一觴一盂﹑盤桓不遽去﹑而居恆素屏紙帷﹑木幾竹榻﹑或翻梵經道藏﹑或列香鼎茶鐺﹑或翫盆魚拳石﹑或彈琴﹑或說劍﹑或扣盤擊築而歌﹑有客至輒小飲﹑飲輒小醉﹑陶陶如也﹑而其子姓進見﹑孝謹循循如萬石﹑其親朋鄕族﹑以事質成﹑以紛求觧﹑以不善恐恐然知者如太丘彥方﹑此豈空文鼓之也乎﹑蓋翁擇口而言﹑度武而履﹑衷義而取﹑卹貧而周﹑陰有以成諸公子之端莊廉讓﹑而月旦之評﹑固巳同聲賢之矣﹑若乃念伯兄而繼其絕﹑哀幼弟而存其孤是又翁人倫盛徳之事﹑它人能乎哉﹑今翁耆而壽﹑壽而康將百歲未有艾﹑而孝廉異日者﹑貤封所生﹑當戲宮錦之衣﹑出大官桐酒上翁壽﹑而諸孫玉茁蘭萌﹑爾熾爾昌寧巳也﹑虞山之下﹑琹水之濱﹑玆且筐篚充庭﹑車馬塡巷﹑考鐘鼓﹑馳幹旌﹑相與供酒供食﹑供鳩供割烹與歌舞之節﹑而邑大夫學官以賓禮飲之﹑以三老五更事之者﹑必首我翁﹑然則翁之壽﹑顧不爲鄕邦重耶﹑而不佞烏能巳於片言之祝﹑祝之云何﹑天保之詩有之曰﹑如山如臯﹑如崗如陵﹑曰如川之方至﹑而又重之曰如南山之壽﹑翁之鄕﹑其名嶽大瀆﹑所踞爲虞山琴水而其山水之精英所融結爲翁﹑試以翁之壽質之所謂不騫不崩以莫不增者﹑其髙厚而盛長一何符也﹑諸公子生子斯聚族於斯﹑而願爲翁善頌善禱者﹑請從不佞賡天保之章﹑

○觀風錄序【代直指】

不佞奉上簡命持繡斧臨三吳四郡間濫竽采風之責遂得次第歷所在而觀焉歲幾一周觀幾徧矣其所問民疾苦決事善敗察吏廉墨稽獄訟錢谷失得虛盈凡出而受計於天子者將爲錄獻之輦轂下而於學宮制舉家言又有觀風錄之刻錄觀風者何錄吳中士人之俊髦者而並錄其姓名等第曁所爲文也易曰風行地上觀先王以省方觀民設教又曰觀乎人文以化成天下有旨哉請以此繹觀風之說夫風大塊之噫气而天地之使也天地使風以披拂萬方帝使使者以吹噓萬品而士之品所爲吐气��宣幽導郁者於風乎賴是以用觀其風朴茂我�之而得其醇其風飛揚我觀之而得其逸其風韶華我觀之而得其麗其風淩厲振蕩我觀之而得其雄其風不然者我觀之而得其否否之狀甚哉觀之不可以巳也顧夫觀亦難之者無論曩今異趨遐邇異境卽一郡而隆替異軌一士而工拙異材一文而甘苦純駁異致自惟獨覩玄覽樹無聲之教操不言之化者始能觀之齗齗爾灼灼爾而不佞非其人也乃按部少暇奉敕文選士之條輒進諸章縫而試之試畢輒分校之校畢輒復篝燈鎖院而自爲甲乙之有其文醇者蒼然渾金璞玉醴酒太羮此士之玄風也有其文逸者飄然流雲輕霧細舞嬌歌此士之淸風也有其文麗者爛然朝霞夜光齊紈蜀錦此士之惠風也有其文雄者蹶然鞭雷撻霆驅龍伏虎此士之英風也總之皆棟梁秇囿冠冕詞林貫六籍而非獵其華陶兩京而非拾其吻鑄諸子百家而非蒙其鞹吠其形者蓋考條理髮聲音於是爲正正爲奇奇爲斌斌曄曄盡文章之變而觀止矣士如是是足以觀風矣彼夫三山九峯七十二島峻嶺叢林之髙而靈也五湖三泖八百震澤大海長江之深而廣也融爲名人郁爲傑士構爲不刊不朽之文所謂隋之珠和之璧荊南之金而會稽之竹箭也眞洋洋乎大國之風也哉昔延陵季子觀十五國風而樂備不佞才謝延陵所觀風堇堇四郡而文亦備幸矣安可無錄錄之錄旣刻成復不揣援筆爲之敍而並請貢之太史氏考風者其謂不佞何也

○觀風錄序【代】

竊惟畱京重地爲我國家定鼎之墟而三吳半壁又皇上湯沐管庫邑也志稱姑蘇晉陵雲間京口表山枕江而負海則意其秀鍾於山川稱布帛錯繡禾稼如雲則意其秀鍾於物產乃所稱季札言偃機云仲淹諸先正則意其秀不鍾於山川不於物產而於人文夫以人文甲天下斯不亦大國之風也歟蓋必繡衣輶車之使乃獲觀光而不佞幸自烏臺受玆白簡於旬之睱校吳多士而品隲之而多士挾策囊毫願露其鋒穎而就試者不啻矢之集的也不佞何以標之風節樹之風聲而令興起若是是菁莪棫朴之化素爲鼓之鑄之可以觀風之自矣昔宋玉之作風賦也有大王之雄風王融之擬風賦也有烈士之英風而謝眺沈約之擬風賦也有幽人之淸風羽客之仙風風𨿽不同同於披拂靜則鳴鳯韶動則搏羊角微則起靑蘋而翔激水倏則搖玉樹而響金扉放則經五嶺而越四溟營八荒而肆六合快哉此風所謂雄風英風淸風仙風者也吳士得其風之雄者爲文偉得其風之英者爲文豪得其風之淸者爲文恬而和得其風之仙者爲文輕逸而瀟灑不以奇畔經不以詭掩拙不以纖巧漓大雅亦不以汗漫戾先民之程彼其含吐性靈抑揚詞气新情振發變態橫生詎不斌斌乎質有其文也者而穆如淸風之誦獨吉甫專美乎哉我明以文章雋譽風於宣弘正嘉間者若王太傅錢太史唐中丞瞿少宰諸公此如師旦歐陽或黜一時之浮或起八代之衰典刑具在學人士靡不宗之諸公順風而疾呼多士望風而響答想其漸於風者深矣遠矣太傅而下將拭目而觀其似之矣𨿽然文猶其末也言偃以禮樂愛人使人而仲淹以身任天下斯豈騷人墨卿所可彷佛者今多士循此以往俄而登賢書俄而上春官且以次受事在服藉令土苴其所爲文而進之以風誼風裁表鄕閭而用朝寧則三吳不直以山川物產稱秀於東南而不佞之回車報政也捧是錄而獻之乙夜之觀庶幾哉藉手告成天子矣

○武舉齒錄後序【代兵道】

萬曆丁酉秋十月武舉錄成凡三吳諸士之與舉者復自序其齒爲錄錄又成而禦史公業巳握如椽之管序而弁諸首矣不佞濫竽備兵例於未簡有序於是乃揚言曰爾諸士亦知序齒意乎夫齒者年也年之伯仲長少先後相次歷歷如齒然不可紊也徐行後長則序疾行先長則弗序矣說者謂武士之气主於奮揚右攢幹將左駢雄戟威弧雨發駟鐵云趨縱送若飛磬控若翼惟恐恐然不先人是愳而何以序爲武而弗序也此以施之馳騖功名縱橫戰伐則可如當樽俎揖遜堂皇雍容之日而恣睢桀傲乖異疆梁各以其气雄長而勿式於伯仲長少之義將搖首攘臂搏人以嬉怒馬鮮衣相髙相勝甚而探丸修怨藏命作姦固人人少年翁伯也非所爲諸士願也以爾諸士才陷陣搴旗爲軍鋒冠行且受服朝端申威塞表佩通侯印登上將壇爪牙幹城良足壯哉顧文武惟所用耳文士用文武士用武文士而用武則之武武士而用文則之文文而之武則爲尙父爲方叔爲召虎武而之文則爲郤縠爲克燮爲匄起彼士能憤烈慨慷徙業焉而尙父而方召爾諸士獨不能徙業於禮樂詩書而儼然郤克諸君子卽則曷不引而入於禮也禮者齒讓之謂也齒讓則長毋居後少毋居先貴冑毋以世家自賢而材官毋以崛起自倨卽異日得志不得志亦毋以翔泳異勢而軒輊其間將使行陣而蔥珩干戈而黼冕彬彬乎循循乎武弁者流而齒於士君子之林巳不然而投之無前案之不下梟張狼顧咄吒橫行良士羞與爲伍而又何齒焉故武士不患其不悍患其不馴也不患其不豪患其不順也不患其不勇不馳患其勇私而怯公馳跳躍而忘檢束也嗚呼此豪傑之士所以俯而就規矩安凖繩也則齒讓之說也𨿽然豪傑又非可以齒拘者臥龍淮陰以英少而鷹揚以遲暮將亦烏乎在齒哉將而在齒則不在韜鈐矣韜鈐之將謀如湧泉動如駭機何慮而不成何徵而不克𨿽以封狼居之山空幕南之庭系單於之項屈左賢之膝可也古名將不啻也爾諸士以同籍兄弟相與敵愾奏公於王所自齒惟此卽禦史公及不佞以一日雅相期齒爾諸士亦惟此諸士勉旃

何氏居廬集卷之六完

●何氏居廬集卷之七

華亭何三畏士抑著

記

傳

引

◆記

金孟嘉一飛齋記

應天府新創書院記

重建寶婺觀記

○金孟嘉一飛齋記

一飛齋者﹑余門生金子孟嘉所爲讀書室﹑而友人題其額者也﹑蓋取三年不飛一飛衝天之意以勵孟嘉云﹑孟嘉之父惺庵君﹑大父劍峯先生﹑劍峯先生﹑宿儒名碩﹑困不得志於主司﹑竟以貢授官學慱﹑而惺庵君亦苦志嗜學﹑亦復以弟子員終﹑蓋金氏兩世弗顯矣﹑顯者其在後世﹑後之顯者﹑其在孟嘉乎﹑孟嘉生而聰慧﹑三齡能辧字﹑四齡能屬對﹑且問以何爲星何爲辰﹑何以日常盈月常虧﹑大父奇之﹑而攜之宦邸﹑六齡慈母見背。作詩鳴哀。有常懷風木恨淚向白雲傾之句。八九齡卽屬詞﹑暇或翻閱羣籍﹑試之文則援筆立就﹑叩之古則應聲朗然﹑卽王元之五歲能詩﹑楊愔之六歲學史﹑楊牧之七歲授經﹑劉晏之八歲獻頌﹑員俶之九歲詞辧﹑恐未有以過也﹑薦紳先生聞且見者﹑莫不以爲聖童﹑以爲國瑞﹑以爲龍文﹑以爲麒麟種棟梁器矣﹑則何不如劉少逸者﹑十一而賜及第。則何不如司馬朗者﹑十二而爲童子郎。則何不如晏元獻者﹑十三而除祕書省。則何不如子奇終軍賈生者﹑十八而主東阿﹑而爲諫大夫﹑爲慱士哉。乃今孟嘉以二十五齡第求爲靑衿而未可得。蓋瑟嗟三投家苦四壁。若鳥入籠受紲而制网羅。背上之毛腹上之毳幾無存焉。安能獨舞而向吳市。淸唳而出華亭也。嗚呼。則時之爲也。士君子得時則雄飛。不得時則雌伏。得時則大翮奮。不得時則一枝棲。彼豈無層霄之想。上漢之思。昆閬蓬壺之望。而必且潛形斂翰。不敢弄影而舒步者。亦有待時而巳。子其飬衝天之翼以待乎﹑夫翼者吾知其能飛。飛者吾知其爲鳥也。鳥之翼而飛者。大小不同。期於衝天而止。𨿽置甲罼加上﹑機穽在下﹑張彈居右﹑挾弓伺左﹑不能維系之﹑恐嚇之﹑而令不飛也﹑今而後子且爲儀鳳。且爲翔鸞。且爲怒鵬。爲漸鴻。爲振鷺。卽不然者。寧爲鷹揚。毋爲鷙擊。寧爲鵠舉。毋爲雞棲。寧爲鳶戾。毋爲鳬細。寧爲鷗翻。毋爲烏止。寧爲鵲起。毋爲鴟張。若乃區區巢蚊睫。附蠅尾。銜泥啄腐。爭食悲鳴。舉頭畏觸。搖足恐墮者。且不能離園沼而越楹階。其何一飛之與有。吾子識之﹑維時金子惘然若驚﹑憮然若失﹑意飄飄然而欲飛也﹑進而膝席謝曰﹑夫子命我哉﹑命我哉﹑於是退而呼吸靈气﹑彈射驕心﹑孕千歲之胎也﹑棲遲秇圃﹑遊息書林﹑戢五色之采也﹑吞吐成文﹑下上應節﹑和百鳥之音也﹑圖回云日﹑偃仰春秋﹑識四序後先之節也﹑剪除荊棘﹑撤去藩籬﹑培萬里扶搖之翅也﹑余聞之而喜曰﹑吾玆覩子之志矣﹑子之志在髙飛矣﹑飛不衝天不止矣﹑遂詮次之爲一飛齋記﹑書以歸之孟嘉﹑

○應天府新創書院記【代學院】

竊惟應天一府﹑有儒學﹑又有國學矣﹑而復創書院者何﹑志所建也﹑亦舊有湛甘泉先生書院矣﹑而今新創之者何﹑志所更始也﹑且書院之設﹑江以南北﹑若府州縣皆有之矣﹑而獨記應天者何﹑志所爲首善之地也﹑國家首善﹑是曰畱京﹑鐘山盤焉。大江瀠焉﹑江山之气。結爲人文。而

髙皇帝菁莪棫朴之化。陶之甄之巳久。故夫靑衿素韋之士。含經味道之生。蓋有千數。此豈宜無地以處之。若百工之居肆然。令專精卒業其間者。而藉令書院之制﹑闕而未創﹑則首善之謂何﹑前學使者饒公﹑業巳檄京兆經始﹑而會當遷去﹑未覩厥成也﹑不佞代公視學於此﹑思竟公志﹑而京兆張公﹑乃請甘泉書院拓其舊址而新之﹑於是捐在公之餘費﹑聚材鳩工﹑而京兆董之成﹑成以不日﹑其堂廡齋捨若干楹﹑輪奐賁如也﹑丹堊炳如也﹑兪後左右秩如也﹑蓋令不亟﹑工不勞﹑帑藏不煩﹑而民亦不知役矣﹑旣竣事﹑而京兆請爲之記﹑不佞乃進諸士而揚言曰﹑夫魯人之陟岱嶽而必先東山也。吳人之涉滄溟而必先震澤也。其所觀法者近也。詩曰﹑惠此京師﹑以綏四國﹑今者四國之觀化﹑不在畱京乎﹑則夫設之書院﹑以加惠多士者﹑可容巳乎﹑夫士生舊都輦轂下﹑凡厥成人小子﹑則稱都人士矣﹑彼都人士﹑亦旣散處於畿內外矣﹑士而虞其散也﹑將朝擊柝而聚之而課之誦讀耶﹑晝擊柝而聚之而課之講貫耶﹑夕擊柝而聚之而課之習服耶﹑若此者﹑口吻刓於蠹簡殘編﹑而精神疲於褰裳攘袂﹑而非也﹑請繹所爲書院之說﹑書者儲也﹑儲書以爲院也﹑院之中六經闤闠﹑百家庖廚﹑以五典爲藩垣﹑以三墳爲幾席﹑豈患無書﹑患失所以柝書之義未盡未精耳﹑夫書之時義大矣﹑柝之而未盡而未精﹑何論童年習之。白首而不得其原者。能無棄井之悲。覆簣之慨。卽有傳癖書淫。而或流爲虛玄放爲陶縱。廢泗上之容。恣林下之適。儒名而跖心厚。言而菲行。則𨿽廣輪百畝。施立黌塾。安所用之﹑惟有以柝書之義而盡且精也﹑人人嚴師於心﹑采言於聖﹑翺翔乎秇圃﹑容與乎禮園﹑漑盥污濊﹑澡雪垢滓﹑陶化染學﹑相與鼓鑄而斟酌之﹑令欣流者濟津﹑懷寶者剖和﹑毋文姦言。毋岐異學。毋以拘攣而局迂儒之說。毋以汗漫而畔先民之程。毋挾經術以爲希世之資。毋借詩書以爲獵名之具。毋阨窮而玄黃其素。鼎貴而二三其操。彬彬乎士皆向風順徳﹑樂與維新﹑大雅扶輿﹑小生承蓋﹑不出戶庭﹑而成庠序矣﹑矧玆創建之初﹑又海內觀刑之日﹑有士如此﹑當使張禹慚其師法﹑何晏謝其訓詁﹑備孔室之四科﹑列鄭門之六藝﹑羽儀襟裾凖的衣冠﹑且傳之不朽以爲盛事﹑而此書院者﹑不鼎呂而重乎﹑今釋褐服官者﹑以科名文章之望﹑照耀一時﹑而後來者﹑盍亦負笈擔簦﹑明經飭行﹑以期無忝於前修﹑而不虛朝廷薪槱人材之澤﹑則豈惟翼翼畱京﹑比迹於成周之丰芑﹑卽不佞在事﹑且與有寵光焉﹑而亦可以藉手報京兆﹑且塞前學使者造士厚心矣﹑前學使者饒公名某﹑進賢人﹑京兆張公名某﹑臨桂人﹑其與有勞者某某﹑於例得並書云﹑是爲應天府新創書院記﹑

○重建寶婺觀記

金華古名婺州﹑蓋分野上當婺星﹑取諸周禮保章﹑以合於漢晉諸家天文志﹑而婺女星君有祠﹑卽所稱寶婺觀者﹑載之郡誌略具矣﹑其祠之始創﹑在唐武徳之四年﹑其祠據城西北隅﹑而遷今所﹑在宋幹徳之四年﹑其賜今寶婺觀額﹑在淳熙之十三年﹑若在勝國九十年間﹑觀之毀於火者再﹑而觀之毀而復建﹑則在國朝洪武之五年﹑以迄十二年﹑乃觀之復毀﹑在隆慶之四年﹑觀之復建﹑在萬曆之元年募始﹑迄今二十餘年而後成者也﹑昔宋景濂學士﹑及王鹿泉侍郎﹑記之�詳﹑而今當再造鼎新之會﹑無記記之可乎﹑余舊遊余華﹑略觀其就緒﹑而今歲攜﹑杖履續遊於此﹑僑居寶婺觀﹑適際落成﹑而主觀者胡時和﹑屬紹介請記於余﹑意甚娓娓﹑不能以不文辭也﹑乃爲之記﹑記曰﹑夫祠之所繇興也﹑大都出靈異之說﹑蓋惟靈異之說易足動人耳﹑今有饒於橐囊﹑什一於息者﹑卽至纖極微﹑難以意肯色授﹑而或漫施之叢林之社也﹑乃神以靈異顯﹑而柰何不爲聳然﹑獨靳一榱一棟哉﹑前記載星君像﹑以沈木香爲之﹑而於兵戈水旱之年﹑往往霞冠羽衣﹑顯其靈異於夢﹑若宋劉光世之討方臘﹑兵次蘭溪﹑而夢神趣之進﹑賊以就擒也﹑若武義山寇之作亂屯溪南﹑而神以巨履恐之﹑盜卽觧散去也﹑若元將髙興之欲屠城。而夢神諭以勿殺。俄而。火矢反墮營中。俄而見巨人濯足城南下。遂大駴。不敢加戮一人也。若沿海翼兵之謀襲郡﹑而神誘之迷失道﹑竟皆伏誅也﹑若嘉靖三十三年之倭奴入寇﹑城守戒嚴﹑而夢神告以無虞﹑倭奴竟宵遁不犯境也﹑若宋開禧三年之大水﹑而先期告之守土者令爲備﹑民得免於漂溺出﹑�萬曆元年三年之大旱﹑而先後守者﹑或夢神女飛騎而出或夢神女遶牀而歌﹑禱雨雨皆立應也﹑凡此皆靈異之大顯於一方﹑歷歷可按而覆者﹑說者謂婺之一方﹑並徼神貺﹑而神何以不徼貺於天﹑乃令觀毀﹑毀且屢也﹑神弗異矣﹑噫﹑觀毀者屢﹑而神之像屢毀而屢如故也﹑正神之所以顯其異也﹑神則異矣﹑而天乃災之乎﹑曰神不抗天﹑猶之乎人不抗神﹑神而天降之災﹑何能避也﹑嗚呼﹑神𨿽不能避天之災﹑天𨿽災不能滅神之異﹑此夫興廢廢興﹑其故有可言者矣﹑粵稽觀制﹑中作正殿五楹﹑其南爲重閣﹑閣與殿之中﹑構爲飛亭﹑飛亭之前後﹑聯屋以合庭澑﹑而別有眞武祠﹑玄壇廟﹑及齋居賓館之屬﹑各以次列焉﹑殿曰古婺雄觀﹑閣曰靈華寶閣﹑而揔命之曰寶婺觀﹑觀之下故無髙壘﹑第有中虛之洞以跨其背﹑而積土裒之﹑爲郡西鎭﹑視郡齋之基逾髙﹑是故覆以觀﹑登觀而婺之城堞在欄檻下。全婺之境。皆在眉睫間。是故其觀稱雄也﹑曩者毀之﹑而殿垣燼﹑亭廡灰﹑有遺甃而無華構﹑所見惟蒿﹑棘叢生﹑羊豕蹂踐﹑月哀離狖﹑雨嘯幽畿𨿽以福地洞天﹑其荒涼有足愾嘆者﹑而逮其重建也﹑則斬豫革之楩楠伐云夢之杞梓﹑掘起黃道﹑孤橫翠氛﹑千甍翼張﹑萬瓦鱗比﹑珠网滴瀝而露垂﹑丹刻星鋪而霞起﹑髙棟立而云倚﹑危檐矗以翚飛﹑其陽可以承日﹑其陰可以蔽風雨﹑卽嚴冬未嘗不如暴燠日也。卽炎暑未尙收日不如禦冷風也。彼環而俯雙溪之水。滚滚若襟帶然。又環而數十百里外疊嶂層巒。若畫若屏。蒼翠莫不獻狀。而郊以內梵宮浮屠。衙署廬舍。左右瞰之。則金碧丹艧。差池頡頏於雲樹中。郊以外平蕪之禾黍。當其甫熟而望之。黃綠相錯如繡。乃若輕霄微雪之晨﹑瑞靄淸陰之晝﹑白月澄霜之夜﹑晴則熒熒﹑雨則蒙蒙﹑而城頭之鼓角﹑民間之管弦﹑野外之樵歌牧笛﹑色色種種。靡不與觀相宜也者。而南齊沈休文八詠樓﹑業巳傾壞﹑今卽立石刻其詩於殿之後﹑而仍以舊額玄暢名之﹑並所謂靈華閣者﹑直指岱陽方公﹑皆制扁懸其上﹑而其中有祠翼翼﹑棹楔一新﹑舉婺之父老子弟﹑所歲時嘆潦﹑祈福禳殃﹑羅拜而祝釐之者﹑非星君之像﹑霞冠而羽衣者耶﹑斯像也﹑威爽赫奕﹑未有顯異若玆﹑而�祠頻蝕於未洽之時﹑勃發於綦隆之代﹑旋而辱於祝融之手﹑旋而起於俾倪之旁﹑且使郡邑長吏﹑與其屬其治﹑羣然而信事之﹑且羣然而經之營之﹑以有此觀也﹑亦不可謂不異者﹑而考之勝國以前﹑皆官作之﹑至本朝而民作之﹑官作之以爲厲上而災也﹑民作之以爲厲下而災也﹑今日之役﹑官與民歡然共作之﹑上下無厲﹑而何災之與有﹑今而後請與神約﹑神且徼貺於天﹑爲萬年香火之宮﹑永永弗毀矣﹑守令某某助俸若干兩﹑縉紳衣冠布施而外﹑農出余粟﹑女出余帛﹑傭出餘力﹑賈出余貲﹑樂助者若干人﹑而尢藉主者之心計情詳﹑愼其出入﹑而次第以成﹑斯舉也﹑其何可遺主者功﹑例得附書姓名於石﹑

◆傳

上蔡王母楊太孺人崇節傳

姚叔信先生傳

董配宋淑人王孺人合傳

太學生陳穉登傳

○上蔡王母楊太孺人崇節傳

雲間何子三畏曰﹑大梁汝南之墟﹑志稱重義尙質﹑其山則天中石城﹑其川則明河溱水﹑往往靈秀蟠結﹑而生奇男子節婦人﹑代蓋不乏書焉﹑若旁邑上蔡之王母楊太孺人﹑此其著者也﹑太孺人爲邑耆老楊和之仲女﹑甫十齡﹑父授之烈女傳孝經﹑輒讀曉其大義﹑性極端愨﹑笑不露唇﹑言不出閫﹑自未字時而巳然矣﹑十六於歸於王曰河者﹑事姑黨安人惟謹﹑黨故秉家政嚴﹑小不如意﹑太孺人輒動色﹑至寢食不自安﹑事夫敬戒甚﹑有舉案齊眉之風﹑時家窶且貧﹑不能具甘旨﹑太孺人觧﹑簪珥勤絣﹑﹖﹖辟佐之﹑卽自茹辛食澹﹑無幾微﹑見顏色也﹑迨三十一﹑夫忽以疾亡﹑遺五丈夫子﹑皆在髫齓中﹑姑黨安人春秋七十髙矣﹑而家徒壁立﹑無糊口芘雨之產﹑煢煢靡依﹑哭而幾絕者數四﹑甚欲以身殉葬﹑而上戀皤然之姑﹑下戀眇然之諸子﹑計弗克遂也﹑於是復纏綿勞苦﹑黽勉有無﹑奉姑以善飬終﹑而撫諸子皆至於成立﹑諸子之能習爲農者工者啇者﹑各令就一業﹑而視少子嘉裕獨聰慧非凡兒﹑乃令之就學﹑學成而廩於黌捨﹑而貢於帝廷﹑而輾轉教授於鄭於原陵於濟陽而復於金山也﹑蓋先生旣通仕籍駿文聲﹑太孺人之志成﹑而尊甫在天之靈亦慰矣﹑初先生肄塾時﹑稍稍不習﹑母泣而誡曰﹑爾父死而我不亟死者﹑以爾兄弟在爾﹑諸兄皆不學﹑念無以昌大其門﹑獨恃爾在也﹑爾何以居諸玩愒之爲﹑自是先生感奮﹑益務向學﹑以有今日﹑而太孺人當是時﹑其所爲縫裳炊飡燃膏繼晷者﹑復垂三十餘年﹑以有今日﹑而太孺人之節操﹑業巳炳於晨星﹑亦旣受兩臺使者之旌﹑以俟絲綸於輦轂下﹑而且裒然列之邑乘不朽矣﹑太孺人之考終也﹑在萬曆十九年之六月﹑享年八十有九﹑不可謂不壽﹑而先生教授於鄭而原陵也﹑俱奉母夫人以往﹑時時進一鮮以供饌﹑進一綺以供禦也﹑𨿽不獲分大官之羞﹑與尙方之毳﹑又何如田中負者乎﹑斯不可謂不飬﹑而先生所至﹑教授有聲﹑弟子員之重公愛公而徳公者﹑又爲文爲詩歌以頌﹑而且徼靈於當世巨卿名人也﹑斯不可謂不榮﹑而先生慕且終身﹑羮墻如見﹑日或仰屋長吁﹑夜或伏枕流涕﹑而曰吾母何不百歲千秋也﹑吾母旣盡之年﹑而吾猶靦顏以五斗米碌碌奔走四方也﹑無論不腆之俸﹑不足爲伏臈供﹑亦不願以三公易吾母一朝之飬也﹑斯不可謂不孝﹑吁嗟乎﹑王先生有令母﹑而楊太孺人有令子哉﹑吾故知汝南山川之靈秀所蟠結﹑而爲節婦人奇男子者﹑尢著於上蔡王氏王氏之母子也﹑先生今爲金山﹑諭門下士黃君正達薛君應麟輩﹑備述公家節行之詳﹑徵言於不佞畏﹑不佞畏不敢以固陋辭﹑遂爲王母楊太孺人立傳﹑而並爲先生及之如此云﹑

○姚叔信先生傳

蓋聞檇李之裏姚氏者﹑裏中稱令族云﹑不佞與舅氏包彥平﹖﹖叔。而始交範兩生君和長康也。與範兩生習。而始交生之友姚爾肅也。與爾肅晤言。而始知有爾肅之祖姚叔信先生也。爾肅不怕至雲間。亦不素暱雲間何生。一見而以乃祖之傳請。不佞避席而辭曰。何生何人斯。能傳姚先生哉。而舅氏謂不佞宜傳姚先生也。範兩生亦謂不佞姚先生不宜不傳也。若舅氏若範兩生者愼許可。且於先生爲同里人。知其賢悉。故請得一言而華衮之。而爾肅以英玅之年﹑工文詞﹑矜行誼﹑聞孫而欲爲厥祖表章﹑此盛世盛徳事也﹑不佞敢以不文固辭﹑乃爲姚先生立傳﹑姚先生名兗﹑字叔信﹑別號玄嶽﹑其先占籍秀水﹑居夾馬塘﹑遂爲檇李人﹑世業耕﹑亦復業儒﹑耕不甚腴﹑而儒亦不甚顯﹑數傳而至先生﹑先生少慧﹑稱寧馨兒﹑長而顧盻有神﹑舉止都雅﹑其治經生家﹑事鉛槧﹑目披手校口伊﹑吾日夕不休﹑而雅非其好也﹑竟謝去﹑時乃翁春秋髙矣﹑先生代翁家秉所以拮據百端﹑而意亦不帖帖細瑣。惟喜攻詩古文辭﹑文有奇气﹑而詩出入杜陵法中﹑欲覓驚人語﹑輒以千秋自命焉﹑乃翁爲讎者所陷系獄﹑先生摶顂吁天﹑請以身代﹑代之囹圄者十年﹑僧有念公者﹑詩僧也﹑亦以事羈獄﹑見先生而器之﹑盡以其詩旨授先生﹑及先生爲詩﹑則又自出鴻裁﹑不盡繇念公旨﹑尋而事白得出﹑考盤裏中﹑日偕翰墨髙流結爲詩社﹑居怕謂人生渴當飲。饑當餐。勞當偃息。何所不快乎。而獨未有快於詩者。故其情之所到。泚筆而書。而至其深思之極。刺骨刳腸。雕鏤模擬﹑卽亡衣冠墜坑井弗覺也。同社者時有唫哦﹑非不人人意自得﹑比先生落片紙﹑人人媿嘆﹑以爲弗如也者﹑曰使用昔人奪席事例﹑吾儕多灑指退矣﹑其詩友則若戚符卿項上林﹑輩其詩趣則得之放浪佳山水間。而其詩興則常慷慨悲歌而寄之乎酒。四方之客。以遊至胥山鴛水者。先生輒畱之飲。飲未嘗不醉。有桮歡而無罍恥也。宗黨中婚嫁喪葬之需。及子弟能勝讀者。膏油楮墨修脯之費。悉取資先生。先生無弗應者。有某侵帑錢﹑坐罪遣戍﹑訊備五毒﹑先生意憐之﹑爲白之公府﹑以巳貲代償﹑不繼則鬻田廬﹑又不繼則簪珥器物﹑入之質庫﹑而先生之橐自是若洗矣。或語先生不爲族人割橐應饒。先生苐咲曰﹑我故非饒者。然能自忍困耳﹑烏能忍人困耶﹑蓋家𨿽以此旁落。而卒無攢眉時。詩酒自適。陶陶如也。乃其取捨愈益嚴卽貫鏹斗粲。不肯捃拾幹貸。而人亦重先生素亡敢以富貴色禦之。曩先生好遊﹑晚而倦遊矣﹑曰柰何垂老之軀﹑猶令汗漫跋涉勞苦﹑可勝道哉﹑當先生遊屐所次﹑王公貴人﹑倒屣折節而迎﹑願爲結納﹑而先生不終欲遊之以成其名。彼夫東贄而西借交。甲贄而乙借交者。夷然不屑也。家居則燕坐焚香﹑蕭然世外﹑時出而與樵夫釣童狎﹑又時出而與田叟較丰歉﹑論雨暘﹑軒冕之談不經於口。而螻蛄之音不噪於耳。先生所謂隱君子非歟﹑南州北海。吾不能知。若其畢志云蘿。逃名觴詠。今世而有此寥廓之士。庶幾邈焉寡儔巳。司世道者。寄想白駒。是宜表之左閭。以風艸野巖谷。此其事詎可闕如也。夫先生生五丈夫子﹑俱聲籍黌宮﹑長舜聰﹑官廣文﹑卽所輯先生尙玄集者﹑季舜賓﹑屢以髙等應省試﹑不幸賫志蚤歿﹑時論痛之﹑其子徳欽爾肅﹑爲先生第五孫﹑今以先生集壽之剞劂氏﹑又以先生傳屬之不佞何生﹑而曰我祖之遺行藉子而揚也﹑我父未竟之志亦且藉子而慰也﹑可不謂之孝乎哉﹑可不謂之孝乎哉﹑夫先生之死有年矣﹑吾爲爾肅傳先生﹑以志其不死者﹑

何子贊曰﹑語云﹑木有根﹑水有源﹑又云芝艸無根醴泉無源﹑兩言孰韙耶﹑不佞創見爾肅﹑而以爲芝也醴也得其祖叔信先生傳之﹑而慨然興木本水源之思焉﹑語不虛耳﹑夫以爾肅之才之美﹑異日者必且名世﹑成其鴻巨顯融﹑而其女兄靑峩居士。爲範君和室人。彬彬有女慱士。風刻玉鴛閣詩行於世。嗚呼﹑姚固令族乎﹑其子孫爲才人爲淑媛﹑何以施此聲吳會間哉。總之其根源信益遠矣﹑𨿽謂姚先生不死可也﹑

○董配宋淑人王孺人合傳

宋淑人者﹑故封侍郎海觀董公之配也﹑王孺人則公之側室也﹑淑人之歿有年矣﹑且葬而銘之矣﹑何以傳也﹑其少子傳文原道﹑跪而請曰﹑我母淑人之有隱行而未彰也﹑不佞曰﹑是史氏之責也﹑原道曰﹑吾子而傳之亦史也﹑孺人之葬亦有年矣﹑而何以傳也﹑又何以合淑人而傳之也﹑曰我淑人之逮我毋而恩。我孺人之承我嫡母而毖也。世所罕也。故欲並傳之也。並傳之以並存於天壤間也。以識不忘也。亦以風世也。淑人之奉舅姑則孝矣﹑其事夫子則莊矣﹑其治門以內外上下則雍睦且辦矣﹑其好施予賑窮賙貧則傾橐矣﹑其慈和以馭庶以及庶之子也。人亦類能言之。然未有如原道身之而口之深切著明者也。蓋是時淑人生宗伯旣第。孝廉旣壯。而原道冣後育也。育之自王孺人也。宗之人曰。是有子而第而壯者。王氏之子其弗子乎。而淑人呼孺人而慰之曰。吾子子而子子鈞也。且以語封公曰。大兒官小兒成人矣。而我今日所抱弄者。此呱呱耳。方其牽裾遶膝時。寒燠必調之。出入必顧復之。果實蔬茹。一味之甘。可剖而分者。必推以予之。而其與王孺人處。則忻忻於於。無少遽色。亦無纖微間言也。而遂乃漸授之家政。苐總其大者以提衡其間。凡米塩絲枲鐍鑰出納之任﹑一切畀焉。而孺人亦精心爲之毋誤。及原道稍長勝讀﹑則淑人使就外傳﹑入則置之膝﹑口授書﹑與孺人嘗共事丙夜中﹑篝燈熒熒﹑機杼聲與伊吾聲相續也﹑蓋淑人之視孺人。非媵而妹矣。孺人之視淑人。非嫡而姊矣。淑人視原道忘其非巳出。孺人忘原道爲巳出。而原道亦忘其所自出矣。原道長而能文﹑淑人撫之曰﹑是兒第五﹑何必減驃騎也。原道補郡文學﹑試輒先其曹耦﹑廩於官﹑嘗應舉就道白下﹑時宗伯方鼎貴﹑而孝廉巳舉於鄕﹑則又撫之曰兒幸而捷﹑且爲河東鳳燕山桂矣﹑盍勉旃﹑其愛原道而望之成立多此類﹑未易縷指數也﹑先是宗伯以忠諫杖於庭。淑人哭之幾絕。宗伯戍南寧。淑人悲其遠道數千里外。亦哭之幾絕。封公死。淑人哭之又幾絕。而孺人以身持掖之。復朝暮寬觧之。不遺餘力。乃淑人則以哭喪明盲矣。孺人委心悉意。所以曲事之者百方。卽少疾苦。未嘗不廢箸廢寢。曲局其發。而供湯藥理牀褥也。而原道之侍淑人愈益夔夔孝謹﹑亦嘗竟日夕不釋衣﹑戀戀猶作嬰兒慕﹑巳而令原道徙別居﹑卽以孺人屬之就飬﹑孺人徘徊不忍去﹑曰夫人以我非人耶。夫人所殉者主君及三丈夫子。我所殉者夫人耳。主君亡而二子又各居外。我向與夫人形影相弔。今不與俱而誰之也。原道時偕孝廉堂下問起居﹑則報無恙﹑進之鮮醲甘毳﹑則曰我長齋事佛﹑亡所用汝簋矣﹑當宗伯難作。孝廉治諸黠奴之不法者。時有一二宵人爲之交構。計以魚肉幼孤。而原道以坦衷熱腸。共禦外侮。自微淑人覆之翼之。幾中於禍﹑迄今原道語及﹑淚交於頤﹑嗚咽不能竟也﹑淑人故有二子二女﹑並原道而五﹑皆極憐愛之﹑自哭宗伯哀﹑而曰人五官而失其一﹑其何能身﹑繇是病劇逡巡以至不起﹑而孺人佐之哭﹑亦哀亦病劇﹑先淑人不起﹑語云﹑室有嫡有庶﹑子無嫡無庶﹑而兩母兩忘之﹑卽死生以之也﹑此其賢何如﹑世之所謂嫠者﹑遡淑人之爲婦﹑以迨爲母﹑拮據而操家者幾六十年﹑而孺人相之操家者亦幾四十年﹑歷六十年而婦道母道如一日﹑歷四十年而庶道亦如一日也﹑𨿽處貴富之家﹑時值艱危之會。而兩母左挈右提。間關百折不少失。以全董氏一杯土六尺孤。可不爲難哉。君子曰﹑世之嫠有如此數輩者﹑足使俗化而樛木小星矣﹑於是何子三畏﹑退而作宋淑人王孺人合傳﹑而書之以貽原道﹑原道不佞中表弟也﹑原道孝行純篤﹑其言兩母事甚詳﹑而不佞以原道肺腑親﹑知兩母亦甚悉﹑藉令史氏握如椽而傳之﹑當作信史﹑而不佞則何足云﹑

贊曰世有士行女行而士女有顯行隱行不佞所爲董氏表揚者女行也亦隱行也以原道飬志之誠卽不逮無害何至遑遑悲慕若風木興哀也乎其欲以兩母閨壼之懿借片言之黻衮以垂將來意則拳拳足嘉尙矣夫母以子貴亦以子賢宋淑人以宗伯顯榮以孝廉文學終老而王孺人以文學不失其令名。此於天亦有餘厚者固皆隱行之報哉聞之公侯之後必復其始復之者是在原道也夫

○太學生陳穉登傳【代】

陳穉登者﹑諱爾耕﹑別號斗原﹑其先吳之嘉定人也﹑國初耕隱公徙而之無錫﹑遂爲無錫人﹑自贈戶部足庵公﹑而參知東厓公﹑爲弘正間名臣﹑其家世始顯﹑贈寧鄕尹石村公﹑能詩文﹑卒以病廢不顯﹑而其子光州守云浦公﹑薦而魁於鄕﹑仕而循於邑﹑於州﹑歿而祀於名宦﹑又復顯矣﹑云浦公娶王孺人生穉登﹑穉登少挺異﹑淵庭山角﹑神采奕奕暎帶人﹑三歲口能誦書﹑卽能觧父母意旨﹑六歲讀書輒彊記﹑十歲通經義﹑十五屬古文辭﹑見者咄咄賞異﹑卽云浦公亦謂我兒大似勝我云﹑十七就試﹑學使者耿公﹑補慱士弟子﹑十九娶於談﹑談故名家女﹑穉登又以刑於率之﹑於是相與起居堂上﹑承二尊人歡﹑其尊人喜謂曰﹑如是兒若婦者﹑何虞白首乎﹑而無何穉登母王孺人以疾暴亡﹑穉登哭之哀﹑悲號毀迫﹑若無所比數於人者﹑而易亦與戚稱﹑孝聲隆隆起矣﹑尋而云浦公歸自寧州﹑爲王孺人卜葬﹑念孺人所生惟一子﹑欲以所有之產半畀穉登﹑而以其半畀諸庶弟﹑穉登跽而請曰。我諸弟母我母。大人何忍我母不子庶子也。遂各分授而義聲復隆隆起矣。時穉登不喜治生計﹑惟日偕二三友生﹑如顧吏部兄弟輩﹑相劘切﹑於經史罕所不讀﹑讀亦不深求﹑輒涉獵曉其大義而止﹑於舉子業必証之理而出之匠心﹑一洗剽襲之陋﹑而﹖﹖滲思勃發﹑每下筆滚滚千餘言﹑前茅所指﹑人人魄奪﹑以故赴郡縣大夫試﹑試則冠其諸生﹑諸生無不心儀之者﹑然至大試輒不利﹑穉登亦不以自阻而鏟其鋒芒﹑一日撫掌嘆曰﹑我嘗咲司馬長卿入貲爲郎﹑藉令不以三賦見知於人主﹑而稱於天下後世﹑錦江水何能浣之﹑我請徙業矣﹑於是走南太學而謁司成許張兩先生﹑兩先生磨勵六館士愼許可﹑而獨器重陳生﹑恨相得晚也﹑會聞云浦公不豫﹑亟從白下冒溽暑疾馳光州視乃翁病﹑病良巳﹑乃翁趣之白下應舉﹑穉登不得巳成行﹑而云浦公病復陡發﹑觧組歸﹑穉登復趣逆之﹑蓬垢而奉醫藥﹑不觧衣而寢者浹旬﹑而翁竟不起﹑穉登哭之哀﹑甚於哀王孺人時也﹑無論葬祭之費逋累千金﹑皆穉登一力所自辦卽徧乞海內諸名公挽誄之章﹑自婁江王相公﹑崇川顧司馬而下﹑累累數千萬言﹑以樹其碑而表其墓也﹑此豈近世人子勉彊行孝者所可能哉當是時﹑穉登屢不得志於南﹑欲徙而北﹑坐客有以遠道泥其行者﹑穉登笑曰﹑丈夫墮地千里﹑何憚遠爲﹑且燕趙古俠烈地﹑我將往從之﹑以自廣其耳目心胸﹑不亦可乎﹑遂攺入北太學﹑北太學諸生聞穉登至﹑靡不倒屣結納者﹑而婁江新建兩相國﹑先後爭致穉登﹑數命酒道故﹑且向客娓娓推轂之﹑同邑孫少宰顧吏部﹑時時過從﹑而顧司馬從薊遼時貽書割俸以奉薪水﹑其它問奇之轍﹑常滿戶外﹑卽相與酣歌嘯傲。請爲落拓布衣交者。穉登亦不匿其迹也。蓋自是穉登之名傾都下﹑不減士衡入洛矣﹑歲在甲午丁酉間﹑凡兩入試﹑試文咄咄膾炙人口﹑謂爲無先穉登得雋者﹑而皆報罷﹑穉登以此無意復出應舉﹑輒寄情山水間﹑治園圃種竹木自娛﹑遇令節佳辰﹑則輕舟小轝﹑肉唱絲和﹑呼盧浮白﹑自適﹑而間亦歌詠以自愉快﹑因賦而今吟若干首見志﹑且號曰無礙居士﹑意灑如也﹑戊戌秋忽得心腹之疾﹑尋愈尋作﹑方賴談孺人早晚調攝﹑彊顏相歡﹑而孺人一夕染寒癥奄然而逝﹑穉登痛之疾彌劇﹑度不可生乃執藝之手太息曰﹑我今巳矣﹑我自惟生平無大過﹑可以見汝祖父母於九原﹑死且無恨﹑恨諸故人未有所酬耳﹑於是口爲書授藝之椷諸故人與之訣﹑嗚呼悲哉﹑釋登爲人﹑雄爽負气﹑矻矻不可下﹑貌亦稜稜嚴冷不可親﹑與之論辯天下事﹑髙議橫溢﹑滔滔懸河不可窮﹑左規右繩﹑潔修其志行﹑少欲狎以非義﹑屈以非禮不可動﹑然中實寬厚﹑衝口而決﹑信心而行﹑與之接不啻秋月霽春風和也﹑叩其底則靑天而白日矣﹑性不喜奢﹑無醲鮮之奉﹑而能以任俠致客﹑坐上客恆數十人﹑倉卒戒廚事皆咄嗟辦也﹑家不甚饒﹑而所構堂宇極其宏廠﹑至傾倉廩廣稱貸以佐之﹑內族外姻歲時間遺必周施予必渥﹑以窘相告﹑𨿽所處自不給﹑輒償其負﹑而貳其饔﹑必有以應者﹑故穉登之授客劵﹑與受客劵略相當﹑而性復嚴取予﹑斤斤不少假﹑居間之賂﹑目若艸芥﹑然郡縣之重穉登﹑欲以關說博數行者﹑穉登曰﹑數行易耳﹑其如關說非我志何﹑𨿽周旋二三相國間﹑而終穉登之耳﹑無以污聲入者﹑其操行足信也﹑其所與交﹑必天下賢豪長者﹑而於單細亦復不藐。有善必獎﹑有勞必酬﹑有紛必觧﹑有無端被齮齕者﹑多方脫之﹑而不必其人知也。若所撫存悼亡非一﹑而於亡者尢加軫焉﹑如筆研交莫君濂源﹑蚤世無嗣﹑穉登迎其室人﹑僦居居之﹑割產贍之﹑有駱大行者﹑卒於京邸﹑孑孑無親﹑貧至不能具殮﹑而穉登伏屍哭之﹑躬爲沐浴﹑衣冠殮之﹑且捐金資﹑其僕持喪歸裏﹑是又何如髙誼哉﹑以故穉登卽不貴顯﹑而百里誦徳﹑千里誦聲﹑無纖芥之譏﹑爲月旦累﹑以此死之日﹑鄕之縉紳衣冠無弗慟者﹑閭左右無弗咨嗟者﹑甚而道路之人無弗頓足彈指惜者﹑而顧司馬航海臨之﹑王山人匍匐憑其棺哭之﹑嗚呼﹑此其所以爲穉登歟。夫以穉登如是其才其行﹑而堇堇四十有九竟殀其天年﹑可謂不幸﹑乃談孺人又不幸先穉登殀﹑其猶有足悲焉﹑孺人之爲刺繡也麗﹑而不以一絲掛身﹑治食味也甘﹑而不以匕勺入口﹑殆其性然耳﹑其侍舅姑衷於孝﹑處妯娌之屬而一稟於禮也﹑其奉父若繼母若姊而飬之終其身也﹑其事夫子能以儉勤植其家﹑不妨其學﹑而又以賢翼其陰行善也﹑其馭大小臧獲以百輩﹑而廩廩受其約束也﹑孺人故笄而男子者哉﹑獨惜夫穉登不能盡用於國﹑而孺人亦不能盡用於家﹑一歲之中﹑夫婦相繼以歿﹑寥寥空室﹑哀哀遺孤﹑天乎天乎﹑此我所不敢問者也﹑𨿽然﹑有懿媺足稱﹑而吾嘗無一言標而論著之﹑使其冺冺無聞﹑又我所不忍﹑故因其子藝之之請﹑爲穉登立傳﹑而並爲談孺人傳之如此﹑若其生卒年月男女婚嫁﹑則有狀若銘在﹑玆不具述云﹑

◆引

張樵海山人茶錄引

詠物詩小引

讀禮餘言小引

靑浦縣誌引

朱孟元北遊小艸引

○張樵海山人茶錄引

山人不慕八珍而好水戹耶﹑何以著茶錄也﹑蔡君謨嘗有茶錄矣﹑山人如其人嗜茶﹑而亦仿其書爲錄﹑其言采茶造茶辧茶藏茶投茶飲茶﹑及所爲火候湯辧泡法者至悉至微﹑而捴之其旨歸於色味香﹑其道盡於精燥潔﹑一何名理也﹑夫茶之產則如丹丘蒙嶺玉壘柏巖﹑茶之名則如賓化橫紋含膏騎火﹑茶之品則如碧乳紫筍雀舌蟬翼龍鳳團﹑而茶之功則如滌煩療渴換骨輕身明目益思﹑昔人論之蓋詳﹑乃山人持論之精﹑其所醞釀而斟酌之者固巳深矣﹑抑聞癖茶者爲茗奴。鬭茶者爲茗戰。若陸羽旣注茶經。而復作毀茶論。則吾不知其觧耳。山人盍爲我觧之。𨿽然﹑何物水戹也者﹑不猶愈於厭梁肉者乎﹑故吾謂山人之刻茶錄﹑斯醒心之膏液﹑亦砭俗之鼓吹也﹑山人且老而讀書能詩﹑多所撰述﹑玆錄其一斑云﹑

○詠物詩小引

不佞比值居廬﹑方管治墓﹑憂愁泣血哭痛於孟生。貧賤刺心﹑途窮於阮籍。不陳書史﹑因非從容展誦之時。略事詠歌﹑用寫抑鬱無聊之抱雲爾。玆以孟秋三日﹑於役吳閶錫山﹑謝諸先生長者枉弔之辱。偶抽思舟次﹑命筆帆前﹑聊寓意於夭喬。僅托情於飛走。何能慱物。無當大雅之觀。媿謝含毫。益重小夫之誚。計往返八日﹑凡得物一百五十六﹑題得詩一百九十九首﹑不佞故受詩﹑乃鳥獸艸木之名。尙慚多識。卽形色象貌之似。安事彊探。若其未妥者芟之。未備者補之。請有待焉。

○讀禮餘言小引

刻讀禮餘言四子毛詩二百有奇首﹑刻不佞近撰制義也﹑不佞丙申秋孟而後在讀禮中﹑兩期間不日不月何問其餘矣。自惟煢然處塊﹑淒然倚廬﹑內迫外纏﹑何遽斯甚﹑而時或排愁破涕則余。四方之客弔唁者﹑淹引踵至﹑逄迎不乏﹑而爵羅在門則余。當其有亡黽勉﹑終始綢繆﹑非不百務俱作﹑而少焉次第修舉則余。晝則鞅掌繭足﹑而夜其餘。晴則蓬徙塵走﹑而雨其餘。又嘗出謝遠近之弔﹑則匍匐跋涉﹑間關萬狀﹑而舟車其餘也。余卽不能屏去詩賦奏記古文辭之役。而亦不能屏去經生言。夫非以其餘搦管捉紙涸思幹慮而爲之者耶。至其文之工拙。非不佞所計。覽我文者之衮鉞雌黃。非不佞所知耳。

○靑浦縣誌引【代】

夫郡邑之有志也。其史之流乎。史以掌記時事。而志以載山川土田風俗人物政事賦役食貨藝文之詳。弗可缺也。若乃新造之邦。興而廢﹑廢而興。其間盛衰沿革。有父老所與知。而艸野所私識者。非作之志。其何以備遺忘。而自非神明之吏﹑按事究心﹑爲民造福﹑求鄕先生之名達者﹑相與纂而輯之﹑其又何以示將來而昭盛美。若靑溪卓侯是巳。靑溪舊爲松屬縣。以嘉靖中廢。而旋以隆慶中復。蓋仍與華亭上海鼎立而三也。經今幾三十■﹝礻冀﹞。令亦數易人。才如東海屠公長卿。豫章羅公柱宇。而志亦弗克編摩以就。其天之畱以待我卓侯者耶。侯以八閩之豪。綰符而蒞事三泖上。至則禮學校。重農葉。修城隍。禦水旱﹑軫疾苦。緩誅求。一切有便於時者。靡不釐然具飭。而所日夕注念則尢在邑志一書焉。於是禮聘王學憲洪洲先生爲之秉筆。而侯總閱之。不五月而成編矣。不佞受而讀之﹑嘆曰﹑美哉志乎﹑自斯邑重建以來。凡所爲山川之環瀠錯繡而分支者﹑今而後可按也。凡所爲土田之逶迆割肥以附瘠者﹑今而後可履也。凡所爲風俗之奢儉淳漓因時上下者﹑今可覩也。凡所爲政事之弛張﹑賦役之輕重﹑以及食貨而殫土地之毛﹑藝文而極月露風雲之變者﹑今可臚列而考也。昔朱晦翁巡南康。首觀誌書。說者謂公知務。乃卓侯之臥理靑溪也。雅意志書﹑而志就。志就而稱一邑鴻巨之觀﹑以垂千秋不朽之業﹑卽自古循良在服。孰有知務如侯者哉。侯之治績亦旣三年有成﹑而玆且奏冣於輦轂下﹑持是足以獻矣。某不佞﹑幸從侯後視學此中﹑又幸辱侯之知﹑左右提挈﹑亦與聞盛舉﹑而且樂觀厥成也﹑敢摛片言而引諸簡端﹑

○朱孟元北遊小艸引

余社友朱孟元﹑夙以文章之雋﹑驛其聲於鄕學國學間﹑海內無不知孟元名者﹑其紹厥考孝廉公而踵其科名似乃祖侍禦公而光其門閥﹑謂可曳履致也﹑而旋以數奇﹑竟婁落第﹑迄今歲從天曹謁選﹑堇堇得西安丞﹑夫丞安足以辱孟元哉﹑人有爲官重﹑官有爲人重者。孟元而丞。丞卽重耳。屬者西安之役﹑將脂車矣﹑而望入行囊﹑郁有五色雲气﹑扣之則北遊小艸在也﹑孟元之遊﹑當其射策﹑遊而之南﹑而當其授官﹑遊而之北﹑孟元之吟艸﹑遊南而艸就﹑往往於六朝煙雨。萬山蒼翠中。勃發其藻麗。遊北而艸就﹑又縱橫馳騁於齊魯燕趙。以吐露其胸中之奇。其詞能鑄新。其格﹑能追古。其題識﹑則慨慷多悲﹑其贈送則淒惋多致。而其寓懷矢志。則又沈鬱而多情。此無論績學鴻裁﹑卽一種曠逸之風﹑淸髙之气﹑亦豈近世詞人所能彷佛而模擬者哉﹑是艸也﹑客有爲孟元梓行者﹑而屬不佞引之簡首﹑譬之明月之珠﹑夜光之壁﹑陡然當前﹑見者莫不按劍﹑然未必不以按劍而識其爲明月爲夜光也﹑孟元以一縣小吏。而出兩遊艸視人。不令按劍耶。乃其明月夜光。必有識者。識則重孟元矣﹑孟元重而丞亦因以重矣夫﹑丞安足以辱孟元也﹑

何氏居廬集卷之七完

●何氏居廬集卷之八

華亭何三畏士抑著

祭文

◆祭文

祭伯母唐氏孺人文

祭常山詹太母張老夫人文

祭新都許相公穎陽老師文

祭宋參知遜庵公文

祭豫章衷總憲洪溪公文

祭李參知約齋公文

祭內弟季文仲室人徐氏文

祭王太母髙老夫人文

祭宋光祿配楊孺人文

祭喬孝廉伯麟母夫人文

祭宋弟婦兪氏文

祭姚龍石孝廉文

大葬先府君堂祭文

祭平湖陸太宰五臺公文

祭方封公月汀翁文

祭社友方眾父學憲文

祭叔父太學鳳巖公文

祭內兄太學季仲登文

祭陸母陳老夫人文

合祭陸母陳老夫人文

祭檇李黃母陸太恭人文

祭倪母張太夫人文

祭武林王封公文

合祭王封公文

祭新都汪念崖年伯文

祭同年新都汪桂麓文

祭鄧少宗伯定宇老師文

祭豫章衷簡肅公及彭夫人文

祭廷評喬公水心曁配朱孺人吳令人合葬文

○祭伯母唐氏孺人文

嗚呼蓋在丙戌之歲我祖母及我伯父之相踵而亡也子姓巳不勝痛矣今歲在丙申而我父以十日之疾陡然易簀也我兄弟斬焉在衰絰之位執哭泣之哀而伯母來弔且慰比時聲容動止康健如常無一死徵者乃不越六十日而忽以訃聞矣嗚呼痛哉憶我祖母之享年八十有六而伯父六十有九伯母之享年七十有六而我父六十有七皆不可謂不壽然以子姓之心未嘗不願其祖父母父母之百歲者歲不滿百卽逾耄逾耋未有不頓足而號椎心而飲血者所謂終天之憾𨿽加一日愈於巳也嗚呼我父之壽短於伯母九歲使我父死之年如伯母死之年則我兄弟終天之憾亦可以少觧我伯母之壽短於祖母十歲使我伯母死之年如祖母死之年則我兩兄終天之憾亦可以少觧而柰何不然耶嗚耶痛哉方我父之亡也愴然爲腹心痛迨我伯母之亡也愴然爲手足痛我父我伯母之相踵而亡也愴然爲家門痛而追思我祖母我伯父之亡亦相踵也則又愴然爲今昔痛矣𨿽然我兩兄不能無憾而伯母於今日又何憾焉人以丘墓爲歸而伯母巳有葬身之地人以入土爲寧而伯母巳有附棺之槨人以後嗣之賢爲福澤而伯母有二丈夫子又有孫有曾孫所以旦暮可死旦暮可葬而子姓之心亦旦暮可安伯母卽不百歲故自千秋也我兄弟方以父柩在堂日夜潸焉涕下而於伯母之逝又復有滂沱之悲我兄弟方以父死未葬日夜不釋於懷而於伯母之喪乃遽先執紼之役於是設祖道以祭而侑之歌歌曰生者而死兮嘆去住之無常死者而葬兮知窀穸之有鄕嗟我從兄弟兮失所怙恃而不勝其彷徨惟我伯母兮得所殯殮而蚤厝於大襄我臨風以跪奠兮有殽不芳我酹酒酒以陳詞兮﹑有淚如漿

○祭常山詹太母張老夫人文

人生有母﹑有母而怙﹑誰詒義方﹑子實我拊﹑母死有子﹑有子而仕﹑誰詒榮哀﹑母實不死﹑三衢之詹。寰區所瞻。巨宗華閥。山斗巖巖。金吾公配。紫囊霞佩。長髮其祥。永錫爾類。猗與夫人。維渭維莘。好逑天合。大公禦輪。貞心懿淑。惠問嶙峋。神襟玉潤。令軌波粼。昴精嶽神。孕鳳胎麟。鳳毛翽翽。麟趾振振。種徳方茂。克昌厥後。大小齊名。季昆競秀。槐影淩王。桂芳掩竇。雙旌髙懸。五馬並驟。藩臬提衡。憲臺聯綬。母樂長年。子歌錦晝。旣康以寧。且福而壽。百歲未央。訃音忽奏。組帳空張。靈衣虛覆。賢良大夫。煢煢在疚。某等越處﹑谷陽。千里相望。信音﹑遼絕。弔奠失將。言之嗚咽。我心鬱結。絮酒未酹。炙雞未挈。追﹑維﹑長公。來守吾淞。恩沾三泖。澤被九峯。士濡化雨。民沐春風。壺漿父老。竹騎兒童。亦﹑有﹑次公。決讞於東。論生論死。惟允惟中。索星無彩。渭水不紅。刑書三覆。冤獄一空。遡伊式谷。夫人之功。熊丸機斷。得兩英雄。長公在事。遇人國士。次公憐才。誼深把臂。我儕後生。懷賢心醉。轉﹑念﹑夫人。喪淑霣庇。聊撰片詞。敬馳一使。目斷長松。神飛大隧。嘅嘆寂寥。臨風泗涕。母也有知﹑靈分恍至﹑

○祭新都許相公穎陽老師文

古之政府代不乏賢臯夔而降韓範以前上之則矢謨於墳典而標烈於簡編次之亦圖形於麟閣而勒姓於淩煙彼其勛績功名更僕誠未易數而惟吾師許公公相之執政也其心有眷眷君國者在而不但欲以勛績自見功名自全方公定相人推其望衮闕有補天工無曠如議關人才之進退則密揭而不以爲嫌議關陵寢之廢典則廷爭而不以爲亢在數年間與二三元老左扶而右掖前導而後劻是以四海想其風九廟蒙其眖逮乎建儲議起而中外沸騰於時小臣待詔彷徨而繭立大臣承旨悚惕以冰兢而公獨切諫靑蒲之上寧奉身以退而不計一時名位之沈升此於邦國明其若否敢爲諤諤弗爲唯唯蓋封章𨿽不報而爲主上謀則忠國本卽未貞而爲社稷謀則懇矣故夫公之柄用正人秉軸公之飬晦賢者棲谷使公而終究其施也則三王可四五臣斯六而柰何委之中林令論者徒嘆其爲公侯之心腹歸而夷猶白嶽容與烏聊深衣幅巾散步逍遙絕口不言國家之事以待其自定而又何天之不愸公巳訖大命而賦大招巳焉哉龍蛇厄老成凋羽翼謝風雨搖興言及此不勝其怊悵而淒憀憶昔辛卯公還在道伏謁潤州握談傾倒澘焉出涕拂衣不早宗臣憂時繼以肝腦此某於公之請老而以急流勇退之身爲公加額而頌禱又於公之告殂而以愛君體國之心爲公扼腕而喪懊吁嗟乎此公之所以爲公而其它勛績功名曾何足以鋪張而稱爲公之代寶某方塊處公適訃聞父師之痛如割如焚披慘慘之飛霧目迢迢之去云乃摛文而椷帛獨悲絕於江濆

○祭宋參知遜庵公文

嗚呼﹑哲人摧殞﹑眞宰茫茫﹑與善旣爽﹑福謙亦荒﹑倬惟我公﹑南浦發祥﹑世濟其美﹑以奮於鄕﹑乃承簪組﹑乃肯構堂﹑淩蕩是誡﹑孝恭是將﹑捲舒白雲﹑杼柚靑緗﹑雲間鵲起﹑日下鳳翔﹑信陽試吏﹑卓魯雁行﹑南雄佐郡﹑穎渤齊芳﹑尋領愽羅﹑五馬髙褰﹑旋擢晉安﹑千石無前﹑歷踐憲司﹑洪都滇南﹑之屏之翰﹑於旬於宣﹑帝方簡在﹑欲寄鼎鉉﹑公賦歸來﹑怡然林泉﹑九峯之島﹑五茸之墟﹑第中辟圃﹑花外停車﹑逍遙寄傲﹑頤飬天倪﹑南陔樂只﹑東方宴如﹑蛇忽當歲﹑鵩乃集閭﹑士失祗礪﹑國失璠玙﹑嗚呼哀哉﹑器傾盛滿﹑鬼瞰髙明﹑剪公長﹖﹖美﹑報施詎平﹑所不沒者﹑令徳令名﹑所不死者﹑賢子賢孫﹑慚余兄弟﹑謭劣柰何﹑僣以稚子﹑辱就葭莩﹑方公病亟﹑猶念麼麼﹑爰令結帨﹑車牽有歌﹑撫而訓之﹑沐愛孔多﹑嗚呼哀哉﹑托松倚玉﹑我心則欣﹑泣麟悲鳳﹑我哀則殷﹑薄釃鬥酒﹑薄采江芹﹑靈兮歆止﹑酸風凍雲﹑

○祭豫章衷總憲洪溪公文【代直指】

壇石山靈﹑章江水浚﹑挺生至人﹑我公應運﹑霄漢丰標﹑圭璋气韻﹑蘭省分曹﹑茸城領郡﹑視學梁藩﹑參知楚鎭﹑方伯蔥珩﹑中丞斗印﹑卿寺朝推﹑銓衡夕晉﹑帝念舊都﹑誰鎖鑰者﹑俄而司空﹑又復司馬﹑帝思舊臣﹑召還輦下﹑繡衣領袖﹑薦紳陶治﹑周代壯猷﹑漢庭良寀﹑豈難耄耋﹑而升鼎鼎﹑二豎爲殃﹑一疾忽憒﹑顯職名階﹑歸於大塊﹑有美鳳雛﹑無慚龍種﹑奕葉云仍﹑文思川湧﹑有徳不朽﹑豫章木拱﹑有子不死﹑洪都星擁﹑某居中臺﹑爲公下吏﹑佩服徳音﹑埋輪攬轡﹑訃信北來﹑魂搖魄悸﹑靈櫬南旋﹑人號鬼淚﹑祖祭於途﹑薤歌於位﹑靈兮降臨﹑風淸月媚﹑

○祭李參知約齋公文【代直指】

吁嗟我公﹑嶽降五茸﹑離離象緯﹑奕奕鼎鐘﹑公之門第﹑三槐五桂﹑荀氏龍驤﹑謝家玉綴﹑公之翰藻﹑筆霧辭云﹑有蔚其彩﹑有彪其文﹑公之行誼﹑中程今契﹑曾參事親﹑姜肱待弟﹑公之吏治﹑渤海穎川﹑郡符奏冣﹑藩臬聲賢﹑齊魯之郊﹑楚越之服﹑吏畏民懷﹑家屍戶祝﹑公賦歸來﹑謝紱投簪汲流舊巘葺宇家林帝念名碩安車有詔隱約就閒遷延辭召閉門息交出壠問耕書堂琴幌酒罍茶鐺方且優遊龍蛇在歲星殞松崩珠沈璧碎蕭蕭南浦渺渺北邙菁華歇絕臺館荒涼公來浙西某辱所治同榜通家亦惟公季按事三吳聞公告殂懷賢意切霍﹖﹖淚欲枯敬摛蕪詞用將薄奠恍忽有靈幾筵來眷

○祭內弟季文仲室人徐氏文

世有少女﹑徳不必淑。亦有淑女﹑命不必促。徳之淑矣﹑休哉式谷。命之促矣﹑酷哉司祿。粵維徐姜﹑於歸季叔﹑旣朱其門。復丹其轂。倩盻令姿。公侯望族。稟性溫溫。棣儀穆穆。壼內以和。壼外以肅。孝祀舅姑。酒淸羮熟。恨不生飬而時痛哭。恭事妯娌。袵斂足踧。曰予幼齡。敢不蒲伏。載織載紝。以充杼柚。薄澣薄污。以治裳服。士也淸揚。女也馥鬱。士也俊髦。女也貞俶。爰禦琴瑟。偕老恊卜。乃擁枕衾。古處相告。視夜趣興。鳴雞勸讀。雜佩親賢。小星錫福。彤管徽音。曲房芳躅。年甫二十。居然朴木﹖敕。嫁甫一期。聊爾膏沐。時方免身。魂魄不屬。喜且得雄。嬰孩不育。素旐忽張。漆燈滅矚。寶月沈淪。彩雲飛逐。某中外懿親﹑肺腑背腹﹑聞之驚號。救之匍匐。疇不有生﹑生悲其獨﹑疇不有死。死悲其速。日月我照。父母我畜。匪席不捲。有弦曷續。亡者窅冥。存者桎梏。天乎無知﹑人乎比毒﹑我爲此詞。用標女鵠。淑媛之思。夫子是勗。

○祭王太母髙老夫人文

蓋聞人不可以無年﹑亦不可以無子﹑有年者日永而優遊﹑有子者云仍而續似﹑機山之陽。谷水之涘。伊誰徳門。曰惟王氏。曩太公以行年六十有八﹑圖貌於耆英。而今太母以行年七十﹑受釐於女士。其相夫也﹑茹荼而食貧。其教子也﹑燃膏而繼晷。三四年之前﹑而太公背太母以捐逝。悲之者亦以爲老景之仳離。二十年之間。而太母偕太公以徜徉。羨之者共以爲瑤池之福﹑履。況乎諸子者﹑長君𨿽泥伏而龍蟠。仲君則雄飛而鳳起。而季君亦復宛蜒而虎視。諸孫者其芳郁爲蘭爲芝。其文章爲繡爲綺。日相與定省於起居。趨承於頤指。佐簪珥而進裳衣。挹酒漿而供甘旨。蓋朝夕之歡承。而左右之飬就矣。屬者春秋旣髙。時值舉觴而受祉。宜百歲其未央。胡爲乎一疾而遽巳。其賓客之在門也。方將摛文綴捲。裒爲詩歌。以侈榮生之褒。其龍蛇之在歲也。且巳酸鼻搏膺。翻爲薤歌。以矢獻弔之語。是之謂不以慶而以哀。不以謳而以誄。嗚呼﹑古之稱壽者曰耄曰耋曰期頤。壽之命名不一而足。而七十獨謂之古稀。是七十者古之人所私心深覬而不可必得者也。而矧乎今之人。其又何可以若是其期。太母以來月爲七十壽之月。乃先一月死。而不能以月待也。則古稀之說爲益信。太母以今年爲七十壽之年。僅少一月死。而猶能以歲待也。則於古稀之義其庶幾。此正吾先聖之所云一喜一懼。而父母之年誠然乎不可不知。吾嘗於太母之子爲同年爲同社俱爲同袍。蓋通家知巳之誼切。而於太母之壽而歿也。爲王氏悲者十之九。於太母之歿而壽也。爲王氏幸者十之七。而因告夫世之爲人子者知之玆吾﹑嘗之所以愾息而窹嘆。咨嗟而涕洟。

○祭宋光祿配楊孺人文

嗚呼家有一夫兮﹑以生死而系興亡﹑亦有一婦兮﹑以存歿而系低昂﹑嗟宋氏之不競兮。光祿半百而遭傷殘。念宋氏之不絕兮。孺人十年而竭劻勷。植孤兒兮穎栗。字少女兮鸞凰。撫叔子兮逾巳出。育翁子兮成人行。門以內外兮斬斬。事無巨細兮章章﹑處親疏兮恩禮﹑馭臧獲兮紀綱﹑迨家難兮忽起。構爭諯兮尺咫。防予侮而徹來土兮。室將傾而不毀。顧爾僕以踰絕險兮。載將翰而輒止。訓子兮詩書﹑操家兮菽水﹑污澣兮裳衣﹑吉蠲兮祭祀﹑誠壼內之母儀兮﹑洵閨中之女士﹑方殫力兮營公私。竟遘疾兮身命危。匪膏肓兮難療。實肺腑兮幽思。苟一塗之不豫兮。乃百慮之俱移。惟七情之無主兮。致五官之弗支。畫梁兮朝日盡。芳樹兮落花離。塵鏡臺兮浮土。网機杼兮遊絲。戶冷兮雙入燕。牀懸兮一空帷。珠傷兮玉泣﹑月死兮星匿﹑長君在外兮不還﹑兩媳在侍兮寡識。遺孫曹兮年少。環羣小兮目仄。如涉川兮斷津。若淩空兮失翼。顧南枝兮神搖。向北風兮淚濕﹑所幸侄有孝廉兮。經紀其喪宗有長老兮。左右其職。居者倚廬兮。當晨昏而畢哀。行者就道兮。計日月而可集。縱無艷李與穠桃兮。亦有足棲之枳棘。縱無遺秉與滯穗兮。亦有巳去之蟊賊。豈光祿君一時未亡之英魂兮﹑抑侍禦公五世未斬之餘﹑澤吁嗟乎﹑世無生而不死兮﹑家無豊而不嗇﹑情無感觸兮而不悲﹑人無覩聞兮而不惻﹑況不佞兮懿親﹑與宋氏兮齒唇﹑惟內子兮戚誼﹑又孺人兮晉秦﹑履虛堂兮欷歔起﹑聞晴蚓兮嘆息頻﹑奠一樽兮拜跪﹑詠七哀兮苦辛﹑靈有知兮不吐﹑庶陟降兮玆辰

○祭喬孝廉伯麟母夫人文

維珠與玉﹑生必有荄﹑維麟與鳳﹑產必有胎﹑在物且爾﹑矧乎賢才﹑亦粵喬母﹑猗與休哉﹑本自華宗﹑於歸名裏﹑相厥夫公﹑家聲遹起﹑公年逾壯﹑猶難舉子﹑母乃夢蘭﹑而昌其嗣﹑玉穎珠苞﹑鳳毛麟趾﹑公逝而仙﹑子痛終天﹑母嗟無寐﹑夙夜勉旃﹑文恥盧後﹑名居楊前﹑羽儀吳會﹑領袖幽燕﹑丸熊斷杼﹑曰惟母賢﹑子勤定省﹑婦供甘旨﹑豈無翡翠﹑亦饒羅綺﹑胡不百年﹑以迓千祉﹑二豎妬之﹑三魂銷矣﹑桑館頓空﹑鏡臺旋毀﹑凡我親朋﹑孝廉知巳﹑願母遐齡﹑稱觴燕喜﹑陡焉訃聞﹑銜哀入髓﹑轉慶爲傷﹑變歌而誄﹑某與君契﹑同袍同衣﹑肺肝莫逆﹑管鮑比徽﹑我喪所瞻。君喪所依。一時偃蹇。兩士歔欷。憂從中起﹑如渴如饑﹑如樹落葉﹑如鳥失翚﹑鼠思泣血﹑宜哭於闈﹑君痛我痛。不能奮飛。握以生芻﹑酹以醇酎﹑奠於靈幾﹑告之女姆﹑君哭我父。摛文若繡。我哭君母。陳言似莠。不嫻負慚。下堂疾走。欵欵之私﹑皇天可扣﹑靈其降臨﹑恍然左右﹑

○祭宋弟婦兪氏文

嗚呼世稱人婦﹑婦順孰明﹑世稱人母﹑母儀孰貞﹑吁嗟淑媛。家系長城。徽猷令範。不琢而成。淑媛伊何﹑宋弟良匹﹑嶽降名門﹑克閒內則﹑綺歲於歸﹑靜好琴瑟﹑動容爲紀。匪驕匪嫉。亦粵夫子。𦇤褓而孤。所恃旣失。復殞吾姑。伶仃孑立。庭戶荒蕪。孺人相之。秩秩於於。潔爾蘋藻。昕夕勤劬。舉案惟恭﹑鳴雞是勗﹑觧佩親賢﹑可追芳躅﹑夫君素贏。善病休文。云何不弔﹑中道鸞分﹑九幽自矢。痛徹重旻。存孤未死。女﹖兮節益聞。刑家訓子﹑內外飭飭﹑萊婦鴻妻﹑媲榮比徳﹑一綫僅延。閨壼之力。人謂公子。泉臺生色。相維孺人﹑後祿無極﹑胡遘陽九﹑花甲中摧﹑妝臺滅翠﹑組帳余灰﹑忽嗟長夜﹑蘭萎星隤﹑所幸乃公﹑當世耆碩﹑休戚情關﹑引爲巳責﹑撫存悼亡﹑足綿宋澤﹑死者有知﹑可以安魄﹑某瓜葛中表﹑連枝一脈﹑何當再期﹑兩聞易簀﹑念此諸孤﹑彈淚欲碧﹑絮酒素殽生芻束帛﹑臨風告哀﹑聊寫腹臆﹑

○祭姚龍石孝廉文

嗚呼維公門閥﹑王謝崢嶸﹑五桂並茂﹑三鳳齊鳴﹑惟公才望﹑終賈縱橫﹑五車學富﹑八斗名榮﹑賢書鴞薦。年方弱冠。萬里扶搖﹑气薄雲漢﹑章縫縉紳﹑靡不羨嘆﹑爲公爲卿﹑如在几案﹑而何數奇﹑一第趦趄﹑公不色愒﹑處之恬如﹑棲神林壑﹑雅意琴書﹑樽前問月﹑花外停車﹑歌臺舞榭﹑瓊席華裾﹑黃金結客﹑珠履躡閭﹑詎嗟彈鋏﹑寧嘆無魚﹑三十年餘﹑其樂只且﹑遡公行誼﹑古人不啻﹑履貴居衝﹑處饒慕義﹑族黨無猜﹑鄕邦無懟﹑愛篤連枝﹑情眞把臂﹑坦中熱腸﹑影衾不媿﹑乃如之人﹑宜錫爾類﹑禍何酷斯﹑而命遽危﹑旣戕其本。復斲其支。展禽不祿。伯道無兒。沈珠碎璧﹑稿蕙埋芝﹑朱弦孰賞﹑寶鍔誰披﹑皇天可問﹑疇曰有知﹑所幸名宗。尢多彥侄。小謝諸阮﹑皆其儔匹﹑遺﹖未﹖女﹖在堂。孤女在膝。以提以攜﹑多憂多卹﹑𨿽無嗣裔。猶子足術。覆卮不傾。狂瀾斯謐。不肖於公﹑同袍後生﹑公於外父﹑同籍弟兄﹑自惟邇歲款款將迎﹑通家元禮。知巳子卿。初聞公病﹑五內怦怦﹑猝聞公訃﹑雙淚盈盈﹑時欲束芻﹑赴弔而哭﹑絆於塵囂﹑是羈匍匐﹑今來素幃﹑操文一讀﹑聲匪金石﹑哀深林木﹑釃酒不馨﹑陳殽不馥﹑藉玆些言﹑且慰且祝﹑九原有靈﹑翩然來屋

○大葬先府君堂祭文

嗚呼我父之亡閱一載有半而今且葬矣葬之地在鳳凰山之陽方卜地而預以告也葬之日在月之十有七方卜日而預以告也葬之先一日發引發引之先一日祭方祭而又以告也名山福地吉日良辰酒芳肴熟霜白風淸生前﹑而不能致斗升祿食之飬沒後而庶幾伸錙銖饋奠之誠見羮墻而如在恍咲語而益親我父之靈其鑑耶其弗鑑耶嗚呼人情愛父不如愛子人情事生不如事死我卽匪人而忍爲此畏晚舉兒愛而字之憶昔我父恩斯勤斯畏今葬父力單而盡慚彼古人必誠必信蓋字子而後知親之恩等於天地蓋葬親而後知子之不孝浮於丘山也畏等愧以今日之不孝負我父罔極之恩而猶冀我父昔日之恩恕畏等送終之不孝則維此羊豕之右粢盛之傍其或鑑之而弗吐矣嗚呼靈輀在道薤歌入帷親知執紼左右執綏母子眷屬號哭而隨仰哭天穿俯哭地移送之山原及此日期待葬而安卽安而歸臨風淒愴在此裳衣

○祭平湖陸太宰五臺公文

惟公生際盛世﹑仕丁顯王﹑身屍尺度﹑望恊平章﹑筮蒙簡拔﹑爲吏部郎﹑一時名賞﹑巳無雁行﹑帝心注存﹑衮職待補﹑卿寺歷敡﹑尙書吏部﹑胸滌芥私﹑門淸纖賂﹑休沐弗歸﹑官衙餐臥﹑總之天曹﹑藉公持平﹑山濤潔介﹑李胤廉明﹑王戎蕳要﹑裴楷孤貞﹑後先涇渭﹑無爽鑑衡﹑意必玄遠﹑神惟衝穆﹑色恬險夷﹑心空榮辱﹑華轍崇階﹑以爲桎梏﹑拂衣還山﹑老於澗谷﹑當公在朝﹑忌者章劾﹑退不引車﹑進不下石﹑彼示之怨﹑公報之直﹑海內重公﹑不修私隙﹑公方起家﹑見知華亭﹑華亭罷相﹑受齕於人﹑人攻之急﹑公救之殷﹑海內重公﹑不忘舊恩﹑亦有江陵﹑爲同舉士﹑威相采名﹑名人附麗﹑彼倚之專﹑公郤之厲﹑海內重公﹑不趨炎勢﹑貂璫憑社﹑非意相干﹑投水而熱﹑投火而寒﹑彼求之數﹑公絕之堅﹑海內重公﹑不媚中官﹑中官蜚語﹑上恣怒喜﹑有黜有陟﹑公道而巳﹑上督之嚴﹑公持之屢﹑海內重公﹑不阿人主﹑嗚呼公之出處有關世道﹑公之生死﹑亦關世教﹑所好惟佛﹑所宗惟禪﹑五臺之役﹑咫尺人天﹑從宦不宦﹑歸田不田﹑密行陰徳﹑顯證長年﹑涉世出世﹑去住無纏﹑親朋布席﹑子姓滿前﹑談笑爲訣﹑得道而仙﹑遠近聞者﹑靡不悼惜﹑匪悼公亡﹑失一耆碩﹑公如可贖﹑身不難百﹑懸劍空壠﹑淚彈欲赤﹑某生也鄙﹑後輩小儒﹑辱公進教﹑時憶範模﹑痛公之訃﹑夕發晨趨﹑治先人葬﹑大事紛拏﹑所以後期﹑今始戒塗﹑捫日眇眇﹑呼天烏烏﹑嘅焉長弔﹑屬以短歌﹑歌曰星沈﹑兮哲人殞﹑道喪兮良臣亡﹑山頹兮木萎﹑玉碎兮珠傷﹑慚余謭劣兮分疏逖﹑遡公源流兮情渭陽﹑渡當湖兮百里﹑泣太宰兮千行﹑采溪毛兮藻艸﹑奠卮酒兮椒漿﹑

○祭方封公月汀翁文

謂天無知﹑善者福之﹑豈必其身﹑子亦受釐﹑謂徳無佑﹑仁者則壽﹑豈必期頤﹑耋亦難遘﹑猗與方翁﹑是爲封公福星壽曜垂芒海東錫此純嘏善者仁者得全全昌如翁蓋寡翁也未貴蔬食布衣貴而儉素無攺寒微翁也未貴敝車贏馬貴而徒步更復瀟灑翁也未貴與俗沈浮貴而頹然邊幅弗修翁也未貴受人齮齕貴而忘焉嫌懟消歇遡翁朴茂無懷葛天宜翁胡考千齡百年胡厭下世忽返上玄戶庭幽扃帷帳空懸嗚呼身拖金紫翁旣福矣年逾古稀翁旣壽矣多福多壽翁可死矣行善行仁翁不死矣奉翁祿飬有子在官建南修阻白雲路寒奉翁色飬有子在側苫次悲號白日景匿某於同社兄事長君若父我父執誼孔殷先子之喪遠頒厚賻助麥脫驂佐余營墓此情難忘金石可鑄所以哭翁涕零如雨慚余綿薄力不能酬灑水爲酒剪蔬爲羞陳詞一讀稽首九周庶幾來鑑靈風颼颼

○祭社友方眾父學憲文

世有簪纓之至痛﹑亦有肺腑之極傷﹑痛莫痛於國之仁賢中身而殞歿﹑傷莫傷於家之父子接踵而淪亡﹑方封公以正月聞訃。而學使以二月報喪。弔翁者欷歔而出戶。弔子者嘅嘆而升堂。年萬鼎盛而不壽。仕路翺翔而不長。豈司命之昧昧﹑抑彼蒼之茫茫﹑慟之者心折﹑哀之者鬱結﹑僚友與之言訣而瀾然淚垂﹑門生送之沿途而潸焉嗚咽﹑肉骨之親﹑望路而濡睫橫流﹑交知之友﹑撫棺而攬涕如屑﹑人無觸而不悲。悲無人而不切。誄者至勒琬琰之語以頌其才華﹑有摛冰霜之詞以褒其宦節﹑或以風行雷動揚盧龍勘亂之威稜﹑或以鑑空衡平侈長樂評文之聲烈﹑而不佞所誄者。獨誄其人之穆穆衝衝。廩廩洌洌。其心事之淸白也﹑譬彼秋月之澄。其襟懷之朗霽也﹑譬彼冬雪之潔。眞所謂上代而少雙﹑叔世而曠絕。故同社之兄弟奉之爲良模﹑而一時之衣冠尊之爲上哲。今其不幸而逝也﹑碧玉凋其神樹﹑紫芝萎其靈根明鏡塵而不耀﹑芳煙隱而不燔﹑閉帷閴董生之戶﹑蔓艸荒鄭公之門﹑竹林餘子猷之徑﹑楊柳多叔夜之村﹑遽使山陽之車馬永別﹑穎川之賓客長歕﹑髙臺傾而聞琴下泣﹑空壠在而掛劍飛魂﹑矧乎吾黨﹑而能無怏﹑常思觧佩之深情﹑還憶論文之玄賞﹑且徽音未沫而笑緒皆成悲端﹑靑簡尙新而倏忽翻爲疇曩﹑國嗟尺璧之沈淵﹑家惜雙珠之碎掌﹑旣以簪纓負痛而無柰愴淒﹑又以肺腑含傷而不勝惆惘﹑所幸人惟一丘。名則千秋。圖形麟閣﹑赴召玉樓﹑鳳龍雛種﹑弓治箕裘﹑沒且不朽。淚何不收。我隨行兮稽首。獨立兮凝眸﹑酹地兮無酒﹑登俎兮無羞﹑綴文兮想象。落紙兮長謳。一讀兮電謝。再讀兮云浮。

○祭叔父太學鳳巖公文

嗚呼不孝畏以五月念有四日爲兩淛謝弔之行先一日走視叔父疾猶相與半餉劇談不虞遽以念八日奄然長逝也不孝兩淛之行凡三閱月直以八月念三日抵捨而厥明卽趨拜而哭於叔父之靈榻前以今屈指計之使畏淛之役或後五六日而發舟猶及於臨終一視叔父之殮使畏淛之歸或先三四旬而回棹猶及於終七一執叔父之喪而今皆無及也是畏於叔父之歿漠然無所致吾情也歸而拜拜而哭哭而思所以致吾情者亟欲爲文以奠而歸方兩日復以韓宗伯座師之喪匍匐赴焉去吳門十餘日返而始得搦管爲文哭之哭之者非哭君私也爲我父之念我叔父而哭也蓋我父之於叔父自垂髫同學而及衣冠爲同捨生亦復同起居飲食同出入我父時時言之曰此𨿽吾從兄弟而若同胞也者未嘗不念叔父也不孝舉之年叔父把酒相賀是日我父卽與籌及門戶事而曰吾家疲於役久矣今幸有此爾我可以稍稍息肩矣於是合從者五六年而旋以衡人敗之而觧而我叔父又若役之而疲也者我父時時言之未嘗不念叔父也叔父之辛苦操家拮據嫁娶兒女者垂五十餘年而晚且貧矣我父時時言而憐之未嘗不念叔父也邇年來我父卽一跬步一杯酌間未嘗不念叔父也卽臥病垂絕時亦未嘗不念叔父也以我父之念叔父也如是而不孝畏烏得而弗哭而不孝又有哭焉者非哭吾私也爲我叔父之念我父而哭也無論叔父居恆之念我父與我父之念叔父同之也者卽我父病而叔父驟聞之亟進視之出而以湯藥啇之未嘗不念我父也我父易簀而叔父來視殮憑棺而哭之哀後且時至撫諸孤而慰之未嘗不念我父也旣而叔父暴病病在牀蓐而不孝兄弟往候之言必及我父言我父必及少時事未嘗不涕泣而念我父也我父會葬叔父以病不得赴而敕諸子婦畢來臨又未嘗不涕泣而念我父也我父葬之後見間每每涕泣言及以爲我父得所安厝也亦未嘗不念我父也以我叔父之念我父也如是而不孝畏烏得而弗哭乃不孝又有哭焉者則哭我父之念我叔父也則哭我叔父之念我父也而並以哭吾私也蓋我東西兩房尊者行自二伯父亡後不幸有我父之喪而不幸隨有叔父之喪我兄弟十五六人皆儼然在縗絰中相對而未嘗不各念其父且相念也此我兄弟之私也又烏得而弗哭𨿽然以叔父古稀之年不可謂不壽以諸子諸孫之賢且才世其業而將昌大其門也叔父可謂不亡獨未得出而服官與見子孫之得雋也惜哉賫志以歿而事有不得之生前而可得之身後者我叔父與我父今且相從於地下談笑待之耳則我兄弟似可以無哭而獨念父死而喪而祭而葬當叔父存日皆目擊而耳聞之凡不孝兄弟之何有何無黽勉而襄大事者能爲我報我父乎曰若子之喪若葬祭所爲事死事亡其猶有餘力有餘憾否也此則不孝畏之可以酹酒而告叔父之靈且告我父之靈者也不孝畏是以又稽顙伏地呱呱而哭

○祭內兄太學季仲登文

語有之翩翩濁世佳公子公子而翩翩斯足稱佳巳乃在濁世所以尢佳若我內兄仲登非其人耶吾兄珪璋其性冰霜其腸而琬琰其行爲外父憲副公之子宜可憑借寵靈而澹然不自有其家也與相國連姻有可挾可資之勢而超然不有其家也以兄之才之學又可吐咳風雲而欿然不自有也此所謂之佳公子也蓋其月旦之評素爲鄕邦所重而人倫之譽更爲流輩所推尙矣且也有賢內助能持其家有賢諸郎能世其業而坦腹紛其玉潤蓀枝郁以蘭馨是又難能也人世難能可一而不可再而兄無一不有於此固宜無纖毫芥帶其中者而兄故時時愀然不樂也視其貌察其神情若有所甚不樂者而口不言也卽至戚好友以寬言觧之弗釋也夫安得而不病也病在腹背之間醫所知也鍼石之所及也憂在心膂之內醫所未知也湯熨之所難及也故其病疽也則憂之積也其病疽而尋愈尋不愈而卒無起色也則憂之崇也孔北海云若使憂能傷人此子不得復永年矣然則兄之傷於病也其以憂耶兄之年其以憂傷而不永耶藉令生前不快意之事可以憂而頓除身後不快意之事可以憂而預郤也憂�何傷而憂終無救於事抑且有傷於生不可謂達者矣至其塵土功名浮雲貴富則達人之志也泛濫詩書流連杯酌則達人之懷也不營生產無事刀錐則達人之度也而況乎吾所稱翩翩者致足術也訃聞之日無問識與不識無不咨嗟涕洟以爲天不佑徳人而殲善類一至於是若不肖爲兄妹壻又屬肺腑密親知兄底裏獨悉故痛兄獨深沐兄眷愛最殷故哭兄最慟也昔者子產亡而宣尼泣隨武沒而趙文懷彼夫遺愛余風有足悲者矣嗚呼年未六十死亡不虞忽焉長絕惜也無徒慘慘空室煢煢遺孤蕭蕭冬月黯黯寒鑪玉埋珠碎我腸如刳神淒目泫我淚欲枯弔兄之魂瞻廬望途祭兄之靈獻醴烹蒲永訣之語一何瞿瞿余所惟者昊天可呼英爽如在鑑此區區

○祭陸母陳老夫人文【君策君羽母】

於乎夫人﹑名宗鼎族﹑自出維陳﹑於歸則陸﹑祠部未貴﹑偃蹇食貧﹑拮據相之﹑以亨於屯﹑祠部旣貴﹑顯榮履盛﹑輸吐贊之﹑以攻於政﹑祠部不祿﹑偕老弗申﹑年甫三十。稱未亡人。祠部與訣﹑孱焉二孺﹑垂五十年﹑晨摩夕呴﹑毋厭膏油﹑毋苦丸熊﹑蘭芳玉茁﹑長公次公﹑長公孝廉﹑人倫冠冕﹑望逼斗箕﹑思成謨典﹑次公文學﹑國士英華﹑胸羅錦繡﹑筆走龍蛇﹑是母是子﹑戲斑供旨﹑旣耆而耋﹑亦云樂只﹑親知相約﹑曰母壽康﹑篚筐鐘鼓﹑捧百歲觴﹑少焉日月﹑曷不一待﹑朱戶倏辭﹑玄鄕斯在﹑賀者未進﹑弔者忽過﹑匪以祝語﹑而以薤歌﹑余與令子﹑爲金石友﹑繞膝拜前﹑升堂拜後﹑不瞻綺筵﹑乃見靈輀﹑通家之痛﹑何不涕洟﹑爲夫人慰﹑祚胤且集﹑爲令子慰﹑綸綍且及﹑有酒盈觶﹑有肴盈籩﹑蕪詞可讀﹑格此重淵﹑

○合祭陸母陳老夫人文

太君之生﹑生於徳門﹑幽閒淑愼﹑女徳是惇﹑太君之歸﹑歸於望族﹑溫恭儉慈﹑婦道惟俶﹑旣助厥配﹑以從其榮﹑又相厥家﹑以秉其成﹑不謂中道﹑而配殀絕﹑不謂中身﹑而家扤隉﹑未亡潸潸﹑哭若湧泉﹑撫孤煢煢﹑痛必號天﹑越春歷秋。八十其齒。太君曰嗟。我不媿死丸。熊畫荻。二胤其英。太君曰嗟。我不媿生。伯氏仲氏﹑科名翰墨﹑千里趣聲﹑百里趣徳﹑不知其母﹑視子乃知﹑人稱令子﹑則推母儀﹑朝夕饔飡﹑問安視膳﹑霞觴味鮮﹑斑衣色絢﹑千秋之祝﹑當母壽耆﹑纓緌履舄﹑登歌獻詞﹑八十而耋﹑實維今歲﹑慶者雲集﹑人人攬袂﹑云何不待﹑一疾而䢐﹑跨彼彩鸞﹑去安之乎﹑王母在前﹑太君在側﹑豈厭塵世﹑乃返樂國﹑某等令子交契﹑誼屬通家﹑忽聞母訃﹑有淚如麻﹑入門而弔﹑撫幾而奠﹑酒淸可酹﹑肴熟可薦﹑不腆之此﹖夕﹑今且不悲﹑不悲曷以﹑五福是宜﹑矧子若孫﹑珠璀玉燦﹑倏而風雲﹑倏而霄漢﹑龍章載錫﹑幽壤用褒﹑靈之歆之﹑尙其鑑不﹑

○祭檇李黃母陸太恭人文

嗚呼檇李之墟﹑婺星煌煌﹑福芒壽耀﹑並系其傍﹑忽而隕地﹑觀者彷徨﹑占之云何﹑曰太母黃﹑太母初字。嬪於憲使。鳳凰和鳴。琴瑟燕喜。克儉克勤。惟家之理。憲使無虞。以殫於仕。亦復無營。以沒於齒。雙璧二離。稱丈夫子。元方季方。禦史太史。同朝鼎貴。臺諫宮詹。賦歸就飬。主恩以覃。五珈首澤。五釜唇甘。子也斑舞。孫也餳含。亦有參知。還省於南。銀靑金紫。爲世羙談。居然恭人﹑老而賢淑﹑婦順夙章﹑母儀斯肅﹑宜享百年﹑永膺三祝﹑忌乎造物﹑酷哉司祿﹑遐齡弗延﹑長算乃促﹑行路裏居﹑聞者慟哭﹑吾淞帶水﹑禦史治氓﹑吾曹小儒﹑太史門生﹑參知同籍﹑忝竊弟兄﹑通家慕誼﹑接壤趣聲﹑非不匍匐﹑聞訃不蚤﹑非不悲酸﹑摛詞不藻﹑我身如羈﹑我心如搗﹑寫悰絮觴﹑擬徳束艸﹑幾靜肴馨﹑風淸月皓﹑靈之鑑之﹑饗此神保﹑

○祭倪母張太夫人文

嗚呼婦有婦徳兮﹑母有母儀﹑世孰遘其全兮﹑曰倪太君以之﹑遡太君之毓秀兮。發乎鴛水之湄。迨太君之於歸兮。來乎茸城之逵。配厥夫子兮﹑繼蘋蘩以是司﹑秉乃家政兮﹑總外內而攸宜﹑左右大官之署兮。劻勷別駕之帷。織紝躬爲之親兮﹑酒漿手爲之釃﹑釋綺羅而不禦兮﹑屏翡翠而不披﹑旣克勤而克儉兮﹑又能愛而能慈﹑字伯氏如巳出兮﹑天誕降以兩佳兒﹑伯升騰爲龍兮。兩者爲麟爲麒。執未亡人之哀兮。撫諸孤以涕洟。庭闈斬焉肅理兮﹑門戶力以堅持。當孝廉之居家兮﹑孝事夔夔﹑及孝廉之試吏兮﹑祿飬累累﹑幸有子燕兮﹑況有孫枝﹑肆安坐於中堂兮﹑戲彩陸離﹑時捧觴以上壽兮﹑獻幣獻詞﹑冀百年之未艾兮﹑萬福其綏﹑胡天不弔兮﹑仲子一疾而萎疲﹑太君伏地而慟兮﹑拊膺而椎﹑膚若割兮腸若斷﹑神日銷兮體日贏﹑倏忽兮僲逝﹑吁嗟兮命危﹑如雲兮觧散﹑如月兮蔽虧﹑如鏡兮塵掩﹑如玉兮﹖﹖圶遺﹑子姓兮失聲而哭﹑臧獲兮掩面而悲﹑余與令子若孫兮﹑同結襟期﹑誼深肺腑兮﹑情竊塤箎﹑惟餘在疚兮﹑煢煢其若弗支。伯氏在官兮。翩翩錫以哀辭。無徳不報兮。感厚意之先施。無言不酬兮。媿搦管而多媸﹑芻一束兮香一炷﹑殽一盂兮酒一卮﹑望路兮三嘆息。臨風兮七哀詩。

○祭武林王封公文【王懷我父母尊公】

天目之山綿亙兮﹑錢唐之水渺茫﹑縈武林而結秀兮﹑鍾王氏以發祥﹑至中翰而其身顯兮﹑施封公而其慶長﹑公爲諸生兮﹑裒然上庠才情與經術兮﹑其譽聿彰沈酣百家之籍兮﹑馳騁二酉之場﹑有作必偉兮﹑試必前行﹑芥視靑紫兮﹑計旦暮而可翺翔﹑柰雲霄之屢蹶兮﹑不一得志於其鄕﹑爰蟠靈而種徳兮﹑皆觸目之琳瑯﹑爲龍爲虎兮﹑爲鳳爲鸞﹑蒞我華者父兮母兮﹑拊我畜我而循良﹑培我桃李兮﹑訓我農來﹑起我瘡夷兮﹑固我城隍﹑士有二天之戴兮﹑民歌孔邇之章﹑揆厥所自兮﹑夫乃我公之義方﹑閱三載其奏冣兮﹑紫誥輝煌胡然而忽量移兮﹑封章未償﹑公無慍色兮﹑雅度汪洋﹑狎鄰翁以逍遙兮﹑盟酒社以徜徉﹑名嵐勝壑兮﹑雙屐隱囊﹑淸談髙嘯兮﹑石磴繩牀﹑宜百歲其未艾兮﹑福履穰穰﹑嗟一夕而長逝兮﹑遽返大荒﹑將畏壘之居兮轉而爲北邙﹑將玉醴之樽兮化而爲椒漿﹑某於令子兮感恩易盡而知巳難量﹑念以通家兮問公啟處而謁公門墻﹑瞻人倫之師表兮承長者之容光﹑猝聞公訃兮日夕彷徨﹑聽東魯之車聲兮始臨其喪﹑炙雞兮絮酒﹑束帛兮瓣香﹑摛詞兮灑淚﹑望路兮斷腸﹑墓樹文範之碑兮裏標通徳之坊﹑精爽兮在上﹑陟降兮在傍

○合祭王封公文

猗與王翁氏族之望閥閱門髙簪纓色壯猗與王翁庠序之英詞林馳騁藝苑縱橫猗與王翁人倫之式蹈凖履繩模仁範徳猗與玉翁家政之宗曰慈曰孝克友克恭以翁之才詎難一第云何數奇屢試屢躓𨿽嗇其遇乃畱其餘昌厥嗣胤貽厥詩書荀氏八龍公居其半飛譽黌宮騰聲霄漢仲子授令令我華亭訟庭流水命駕戴星士沐春風民沾時雨巷誦塗歌杜母召父當年課冣會膺寵封彼有尼者恩波未逄東魯之鄕雙鳬蹔借以需日月蒲輪當下賢良之召詔如子官曷不少待爲翁彈冠忽而僲遊其壽不百里失典刑鄕亡耆碩吾儕桑梓令公帡幪通家後進哀動五衷豈不涕零悲成今古爰臚瑤席爰薦淸酤越疆赴弔合邑椷詞神馳繐幕目斷靈旗悼翁云亡慰翁不死聊以招魂洋洋歆止

○祭新都汪念崖年伯文

松蘿之山﹑浙溪之水﹑山髙水深﹑至人誕只﹑於穆汪翁﹑維其人矣﹑少嘗業儒﹑慕賈而徙﹑長乃行賈﹑慕俠而喜好施傾貲﹑好遊窮軌﹑讓能割腴。信能許死。彼金而囊。彼女﹖員而美。避之若仇。棄之若蓰。爲漢管寧。爲魯男子。論翁意气﹑四豪差擬﹑談翁行誼﹑萬石足比﹑郡邑大夫﹑部臺諸使﹑飲賓於鄕﹑褒徳於市﹑毓靈季君﹑詞壇牛耳﹑旣登賢書﹑爰躋榮仕﹑振鐸鴛湖﹑縫掖風靡﹑衡文洪都﹑俊髦云委﹑令於鏞州﹑善政累累﹑士沐陽春﹑民歌孔邇﹑單父爲儔﹑桐鄕是似﹑伊誰之功﹑翁教所始﹑時當入計﹑取道還裏﹑衣錦舞斑﹑問翁居起﹑益聰益明﹑不扙不幾﹑耋耄旣踰﹑期頤可俟﹑宜受寵封﹑以終令祉﹑胡不滿百﹑奄然而巳﹑訃聞之日﹑鏞人失倚﹑悲號太公﹑如喪考妣﹑祖祭載塗﹑哀詞盈﹖匚車丸﹖﹑矧乎吾曹﹑季君同齒﹑我翁視翁﹑通家元禮﹑休戚情關﹑彷徨翹企﹑絮酒如漿﹑彈淚灑指﹑千里一介﹑百情寸紙﹑於以奠之﹑而爲翁誄﹑神靈洋洋﹑陟降庭止﹑

○祭同年新都汪桂麓文

曩維薦書﹑與兄同舉﹑其名甲乙﹑其鄕桑梓﹑襟期旣諧﹑出入亦侶﹑交𨿽澹如﹑乃屬心膂﹑嗣玆計偕﹑時晤於旅﹑文翰相質﹑意气相許﹑巳而落羽﹑旋各散去﹑亦時寓書﹑互相勞語﹑自兄伯氏﹑僑居五茸﹑通家莫逆﹑情好逾穠﹑見必加額﹑謝爲斂容﹑君家昆弟﹑可稱友恭﹑眞州之遊﹑令子請造﹑張具款延﹑醲鮮是犒﹑乃翁壽眉﹑因而頌禱﹑不腆之文﹑慚無自效﹑殷勤郵筒﹑過爲謝報﹑君家父子﹑可稱慈孝﹑如吾兄者﹑一時名賢﹑髙才罕儷﹑盛徳無前﹑胡不三事﹑胡不百年﹑遽聞奄逝﹑駴焉愕焉﹑伯氏來此﹑問而果然﹑我腸如割﹑我涕如漣﹑詰之司命﹑控於旻天﹑嗚呼噫嘻﹑我知之矣﹑兄丰於才﹑而嗇於仕﹑阮籍悲窮﹑劉蕡負恥﹑扼腕而談﹑甚而頓趾﹑兄之不起﹑其或以此﹑兄旣未遇﹑銳於教子﹑子復抱奇﹑摛文若綺﹑棘闈之戰﹑未奪其壘﹑聞兄頷之﹑愀然弗喜﹑又或以此﹑而竟不起﹑世所難必﹑惟是功名﹑爲龍爲蛇﹑爲虎爲鼪﹑孰摧之折﹑孰趣之成﹑兄何鬱鬱﹑以戕其生﹑背而壽父﹑棄而仁兄﹑遺孤哀哀﹑遺婦■﹝惸﹐女代忄﹞■﹝惸﹐女代忄﹞﹑寶劍滅光﹑素琹匿聲﹑友朋親執﹑誰不淚傾﹑媿余不敏﹑弔兄獨後﹑操觚嗚咽﹑文槁未受﹑念無誄詞﹑曷以藉手﹑是用濡滯﹑一炙一酒﹑三世交情兩人年友﹑痛兄以哭﹑庶幾不負﹑哭兄以言﹑庶幾不朽﹑神兮來臨﹑尙其鑑否﹑

○祭鄧少宗伯定宇老師文

頃自浙遊﹑聞師易簀﹑道路之言﹑怖我神魄﹑謂人不信﹑而何籍籍﹑訊而果然﹑哀纏肝膈﹑日昏月沈﹑天局地蹐﹑爲世道痛﹑爲斯文惜﹑念惟世道﹑藉師治平﹑日跂大拜﹑袵席蒼生﹑吾師巳矣﹑失一鑑衡﹑否曷以泰﹑屯曷以亨﹑念惟斯文﹑藉師矩■﹝尋蒦﹞﹑日跂主盟﹑指南振鐸﹑吾師巳矣﹑失一橐鑰﹑孰挽其靡﹑孰黜其薄﹑道能濟溺﹑文將起衰﹑匪人之力﹑天實尸之﹑胡天降禍﹑而阨吾師﹑位不躋相﹑壽不登耆﹑道墜文喪﹑可慨在玆﹑噫嘻嗟夫﹑我知其故師奉太母﹑依依若孺﹑寢必視安﹑食必視哺﹑就左就右﹑與朝與暮﹑乞飬於朝﹑歸來是賦﹑百歲爲期﹑忽光朝露﹑是用銜悲﹑仰天而吁﹑執三年喪﹑爲終身慕﹑大孝死孝﹑視死如寓﹑昔師之出﹑南少秩宗﹑畏嘗事師﹑盤桓署中﹑談禪談釋﹑妙契參同﹑壽夭去住﹑何所不空﹑締觀人世﹑其如禦風﹑金石可敝﹑天地有窮﹑誰達此理﹑曰宗伯公﹑委順而存﹑委順而終﹑師之終也﹑無戀無縛﹑與家人訣﹑亦復無著﹑一咲而瞑﹑返於寥廓﹑或隕爲星﹑或化爲鶴﹑維今之歲﹑龍蛇爲虐﹑大江以西﹑仁賢淪落﹑畏也門墻下士﹑沐徳陶燻﹑何痛何惜﹑世道斯文﹑南州之誼﹑千古所聞﹑畏漸孺子﹑此誼未殷﹑一雞一酒﹑遙寄江云﹑臨風跪奠﹑雪涕紛紛﹑

○祭豫章衷簡肅公及彭夫人文

蓋自吾師衷簡肅公之訃聞而其舊治門人華亭何三畏設位於家哭而臨之也時直指使者行部在�徵不肖言誄之而不肖搦管代爲之誄也淚未嘗不涔涔下而思未嘗不纚纚來也及自搦管爲誄而淚枯而思竭矣方其有涕也不知其涕之所從也其成文也不知其文之所出也其無涕而無文也亦不知其所以也嘗貽公子書及之吾師必且鑑之而忽得公子報章謂方奉吾師主入廟而師母彭夫人又易簀矣聞之五中盡裂不覺淚之橫流而思且勃發也此所謂哀生於痛文生於情者也嗚呼悲哉於是寓薌帛於師之猶子孝廉君哭而告之曰吾師一麾出守茸城農桑千里袵席兆氓日進縫掖談藝縱橫一經品騭俊髦崢嶸畏𨿽不敏忝藉門生自師去玆裘葛屢更翺翔仕路爲公爲卿出司藩臬入秉國成南而斧鉞北則銓衡金紫焜耀黃墨屏營歷超有赫遹駿有聲亦有賢配鳳鸞和鳴亦有令子蘭玉蜚英門髙山斗第逼蓬瀛入座鼎貴三孤極榮七秩考壽五福駢禎人世可樂胡然厭輕恍惚馭鶴汗漫騎鯨或棲寶林豈返王京重臣云亡

天子震驚卹之用恩葬與祭並曰爾簡肅以易爾名歸魂萬里飄颻素旌逆者於途哀者於帡畏辱門墻乃缺將迎筵幾莫叩簠簋莫盛每一念至淚輒盈盈倏忽攺歲奉師入塋石槨司馬廬山長平幽藏潛闥鬱鬱佳城蕆喪未幾夫人報薨徳星埋照婺星失明兩期之中地裂天傾家號巷哭其聲如轟嗟哉公子生辰不丁失恃失怙在疚煢煢訃音稠疊我心怦怦前愁未蠲後悲復攖師門之痛靡所措情弔弗及躬罪狀難程望塵再慟弛履絕纓束芻雙把絮酒兩罌奠卽不腆有文可呈維神洋洋鑑此遠誠

○祭廷評喬公水心曁配朱孺人吳令人合葬文

吾友喬孝廉伯麟之尊君廷評公葬蓋有年矣﹑其嫡母朱孺人之葬亦有年矣﹑至是喪其母吳令人﹑乃合廷評公孺人而葬之﹑而志且銘之﹑卜隴卜日﹑盡禮盡哀﹑蓋其誠信也﹑亦其孝也﹑嗚呼惜哉﹑余所惜者且有說焉﹑廷評公舉伯麟冣晚﹑冣憐愛之﹑蓋日夜望之成名也者﹑公旣謝世﹑而伯麟始薦於鄕稱孝廉﹑恨公不得一見也﹑一宜惜﹑朱孺人撫伯麟愛甚﹑眞所謂逾於巳出者﹑亦不幸先謝世﹑而不得享伯麟孝廉一日之飬也﹑二宜惜﹑吳令人之生伯麟也﹑眞所稱劬勞也者𨿽其後享伯麟孝廉之飬﹑而其考年亦不永也﹑三宜惜﹑伯麟以廷評公爲恃﹑以孺人令人爲怙﹑而怙恃俱失之﹑卽舉孝廉矣﹑而今者之葬﹑且未得徼

當寧之恩綸﹑爲其父君母泉下賁也﹑四宜惜﹑𨿽然﹑有不能不惜﹑而亦有不必惜者﹑廷評公仕而通籍

天子侍從臣﹑且以艸制代言之工﹑爲當世公卿所推重﹑官不卑名不薄矣﹑孺人令人順爲婦徳﹑肅爲母儀﹑亦旣以溫共儉慈﹑夙成其賢淑之譽矣﹑以伯麟之才之雋﹑蠖屈龍伸﹑不日當坐致顯貴﹑備極榮哀﹑必且牛酒上冢﹑令喬氏之宿艸猶生﹑而丰碑復樹也﹑而又何庸他惜乎﹑嗚呼﹑伯麟之父若母﹑其閨壼之合也﹑凡幾歲而後先相次以死則離﹑離又幾歲﹑而葬窀穸之合又繼之﹑父兮母兮﹑死兮葬兮﹑離兮合兮﹑此在人之視伯麟﹑則以爲必誠必信﹑則以爲孝﹑乃伯麟臨穴﹑則必有愀然而悲﹑悲而慟﹑慟而欲絕者矣﹑余於伯麟爲至友﹑於其父若母之合葬也﹑誼應束芻而奠﹑爲文而哭之﹑乃祖道祭而陳詞如此﹑其所不能不惜者﹑伯麟今日之所不足﹑而所不必惜者﹑伯麟異日之所有餘﹑伯麟之所不足者﹑天所偶然而與之嗇﹑而伯麟之所有餘者﹑亦天所必然而與之贏者也﹑公神行天洋洋﹑何所不際﹑神而有知﹑其鑑我而歆我耶﹑抑吐我耶﹑

何氏居廬集卷之八完

●何氏居廬集卷之九

華亭何三畏士抑著

行實

行狀

贊

題跋

疏

◆行實

明故太學生先府君俟庵何公行實

○明故太學生先府君俟庵何公行實

嗟乎嗟乎不孝孤畏等兄弟四人奚而獲罪於天乃遽降割我府君耶府君行年六十有奇而聰明不衰齒不豁色澤不枯須鬢不純白坐立不疲而與人言笑亦亶亶不倦也我兄弟日承膝下歡竊竊然私幸百歲可致而親知見者亦往往嘆異以爲是翁必服食飡霞百歲直掇之耳詎意一疾弗瘳不十日而考終正寢頓令一家之中我母失所天我兄弟失所恃諸孫失所宗而臧獲輩失所主也煢煢然兩日盡枯而百身莫贖嗟乎嗟乎豈不痛哉比者祖塋之昭穆無隙土可以窀穸先府君業已另卜葬地而敬以狀以銘以傳百拜請之當世巨公顧念先府君終世不仕而三畏又未能獵一第捧咫尺之檄爲吾親榮懼不足以干掌記者然又念夫葬之所爲銘銘其人也非必銘其爵秩也如以爵秩而後乞銘先府君則不孝異日者且喁喁焉徼靈於九蒼而待命於九閽夫何敢亟從旦暮間束一帛操一詞以請如以其人當銘而銘也則先府君卽不仕乎而生平誠心願行無慚影衾處家居鄕不失尺寸眞所謂其人者若乃文章經學是又先府君剩事云爾已藉令先府君者而不獲借重巨公以錫之華衮遂致泯泯滅滅有美弗揚則豈非不孝孤之罪也夫不孝孤之罪也夫於是輒含淚而稍稍摭拾行實略具以聞固不自知其不嫻不倫也按譜雲間何氏之族出自汴京其先遠不可考若始祖宋紹興榜進士十三將仕公占籍雲間者則繇南渡扈從而來者也故斷以將仕公爲第一世焉勝國何長者敬徳稱孤巖善人而國初何子潤又稱義士任俠多奇楊廉夫先生爲之傳何廣慱學多識舉明經爲令尋擢禦史至按察副使撫字著循良之名藩垣得大臣之體而功令大辟一議活人冣多觧學士覽而嘉之載在郡邑志歷歷可考也志稱憲副公華亭人後遷上海由是何氏世世居黃龍浦簪裾不絕矣第十世教諭公淸在永樂間以壬午登賢書爲才學慱十二世樂閒公通在宣徳間以賢良舉不就爲名徵君十三世侍禦公溥在正統間以進士爲名禦史柳莊公喆以行誼重鄕閭爲髙處士十四世西野公瓛在成化間以貢入官判江西饒州府事爲良有司瓛生封鴻臚南浦公煉是爲十五世煉生鴻臚東湖公應祥又生司斷蘆江公應福是爲十六世福生國學竇溪公夢熊次生金吾言﹖﹖齋公夢鰲皆董孺人出繼娶王孺人生先府君是爲十七世云竊念憲副公當洪武混一之初自華亭徙居浦上遂爲上海人而府君當嘉請倭夷之擾自上海徙居郡中又爲華亭人矣先府君名一龍後攺之龍字幹卿號兩泉更號俟庵取居易俟命意也初鴻臚公未舉子我大父以次子金吾公爲之後而長子早謝世故先府君生大父極憐愛之乃府君亦聰慧不凡幼輒有大志長善讀書工制舉義年二十歲在嘉靖庚戌以督學使者試第一補邑愽士弟子員督學爲閩中翠巖黃公夙負斗山之望罕所許可而於先府君則矢口遊揚之雲海上何生何生者豈難一第哉嗣是試輒髙等綽有時名其冣以文行賞鑑者則邑侯文川郜公景云黃公郡侯鶴峯史公堯山臧公學使初泉吳公楚侗耿公也時蓋日夜淬勵肆其力於鉛槧間不扇不鑪不飲酒不窺園亦褁足不出戶庭以壹意雲霄之業謂將唾手致之乃竟以數奇屢屢困頓場屋而兩目復時時作楚遂棄靑衿子而輸貲爲國子生時則隆慶之庚午歲也是年應舉又復失利而還居恆鬱鬱不樂而光是丁卯歲不孝孤三畏業已遊黌宮後丙子戊寅弟三戒三恕亦次第爲同捨生矣夫以府君千里之材寧詎甘心伏櫪故時以悲鳴之意寄之乎駑駘而思鞭策之立不孝孤兄弟於庭而訓曰爾祖爾父世業儒而不得徼尺寸之進若輩何不振刷一元吾宗乎時壬午不孝畏試於北兩弟試於南弟復落第而不孝徼幸於天若祖宗登名順天薦籍府君從白下挾弟歸於玉峯靑溪道上聞之同舫客有賀者府君第應之曰若以不佞門祚伶仃豈不願有此獨念福量涼淺恐亦未必有此及抵捨中賓客來賀第舉手謝之凝然頹然而已自後不孝孤偕計之遊頗善敗北若初試癸未三試己丑並爲衡文者甄收而竟復黜去府君先後聞之略不嗔慍且呼不孝孤寬觧之嘗曰知足不辱老氏所嘉我本薄福人今幸爾舉於鄕無戶役累令我安居終老足矣又何必紆靑拖紫極一時寵榮乃爲快意哉諸弟皆有子而不孝孤畏生子獨晚府君嘗私憂之迨癸巳歲畏始生子府君喜溢肺腸不獨在顏面唇吻也府君所憂者非憂膝下無孫而府君所幸者獨幸不孝孤有子乃不覺愉快甚耳癸巳以後兩三年來咲語益歡神气益王嘗徘徊園林中舉酒屬客客獻酬爲壽不辭深杯卽至夜分亦靡有倦容也嗟乎嗟乎人生康健爾爾而遽虞疾乎一疾而遽不起乎府君之初病痢也不能少進飲食輒心自危多出不祥語我母曁不肖孤兄弟四人侍牀褥間目睫不交衣帶不觧者凡八晝夜醫禱弗效徒有撫胸頓足涕泗橫流府君聞而諭曰我疾必無幸矣此天數也丈夫生卽生死卽死耳豈效汝兒女子輩作涕泣態耶乃從容囑後事屈指明旦我當逝也明旦起而更衣又起而易簀伐手足視之整襟端坐含笑而終蓋府君於死期之至若有前知者不可謂非證果也夫古之行孝者割股以救父乞靈藥以療父絕粒自捐以代父而不孝孤兄弟無一於此立視先府君之暝而無可柰何也此夫偸生人世曷不亟從之地下矣以此輒自憒憒卽四方大人君子之弔猶彊顏拜跪以承而又何能執筆一爲之具艸顧先府君之行誼有自不容冺滅者請得按而略陳焉府君性忠信中腸純白絕無纖芥欺隱不虛設一事而亦不妄發一言眞古貌古心人也府君性朴素日惟蔬食布衣自少至老履之若一亦中心安之誠所云縕袍不恥兼味不樂者府君性沖和與人無競性復方正又不與人下上浮沈府君性篤學方爲諸生時日夕校讎子史涉獵百家𨿽大寒大暑宴坐書室中伊吾聲輒達外晚年業已謝去舉子亦手持一籍翻閱不休蓋所謂鄒魯之於文學矣府君性恬雅生平自讀書之外無他嗜好一切世味紛華曾不以置瞬也府君性至孝凡歲時祖先之祭必豫必虔諸忌日節日必祭祭必設所嗜事母王孺人饔飧必侍食起居必問枕席必溫涼疾必甞湯藥又時戲爲斑衣舞娛之蓋自我大父謝世而後大母五十以至八十有六凡生事死葬可謂無遺憾矣府君性至友事兄金吾公如事父𨿽白首侍席無一嬉笑褻媟之態恂恂恭謹不衰而庶弟三泉五泉待之一如親弟三泉長未泮遊爲族里人所侮每每以訟以役中之府君或從府縣營捄或從鄕黨處分不遺餘力卽泮遊後所爲外禦其侮者無少懈也後避居白下肄業成均不一再期而病病且死府君以庚午歲率不孝孤赴試入都遂逗𨖻視疾且視含視殮卽持其喪而歸五泉幼病絕憐念之鄕居則時使人候之每入城則設饌欵之不給則周之有妹適宋侍禦定宇公季子者方大父亡時才七齡耳府君撫育之及出合盛其妝奩送之其於兄弟若妹孔懷類如此府君性廉潔不欲以脂膏自污大父垂死而析財時府君有就李之役歸而主計者業已私有軒輊田與之瘠者廬與之敝者奴婢與之老弱而寠者衣服器用與之破損者府君欣然受之無幾微見於顏色也後諸父以分貲事有繁言幾至構訟府君從中力觧之且曰兄弟手足一涉官府便傷天親無論不能得所未有卽所有者當復蕩廢柰何訟爲蓋兄弟骨肉之間始終得全其好並得保其家者皆府君主持力也族叔省吾公宦遊歸裏頗有厚貲以一廂寄頓廡下六七載家眾不知也省吾沒後府君持還嬸氏嬸氏驚謝啟之封識宛然內儲金帛約五百數凡送終贍老婚嫁靡不賴焉嬸氏時以語宗黨諸人輒流涕感嘆鄕閭聞者咸嘖嘖頌徳云若弟三泉死而嗣絕其所遺家資悉以畀其同母弟五泉毫不染指此之爲誼豈復近世所有哉府君性厚宗親亦厚故舊祖姑有適海上沈氏者沈故太卿裔家極饒後竟零落甚至饑寒輒迎歸飬之死爲殯殮我宗黨率多善良獨有一無賴者往輒肆侵虐邇歲卽不孝孤得舉後從公府釋其罪犯者至再至三且得請而甘心焉府君第笑以爲妄人禽獸耳竟不較也府君授業師劍峯金先生之子惺庵老而且貧輒觧衣推食衣食之空乏則賑之往以鬩墻之釁爲人誣以不法事輒爲欷歔動容嚴命不孝孤從水火中力拯捄之必脫於難而後巳太初王先生又不孝孤授業師也府君與友善稱石交者垂三十年相見相對曾無謔語惰容洵所謂久而敬之也者曩先生艱於子府君以幼弟螟蛉之後長婚冠先生欲令之歸宗府君念王氏有懷抱鞠育恩謝不忍而先生固請乃許之署其名曰三槐示不忘王氏也而臨危之日又欲攺爲王槐卽此惓惓命名之意厚可知己府君性耿介恥幹人所與文與聯姻婭貴顯而富厚者誓不以私請也蓋𨿽不立城府而一種淸髙之气泠泠逼人所稱皭然不滓勢利者非耶府君性嚴毅凜凜義方出必告反必面終日侍立不命坐不敢坐少拂教旨必督過而誡之甚且鞭撻之卽弟侄輩燕集笑談曾不見其假借之色也府君性寬容人有犯者絕不與校古云唾面能幹餒肉能忍府君有焉佃戶歲有租稅之逋亦未嘗一訟之官曰寧人負我我終不能訟人也人或以橫逆相加甚而陰爲下石者則曰此彼自作不善於我何損且囑兒曹卽他日得志毋相報爾祖有言但願子孫與我爭气不願與我出气斯長者之言爾謹識之十六保有田二百畝土豪顧姓設謀吞之先陷以役府君懼逆其鱗售之惟恐不亟得其值僅五分之一耳不孝孤舉之年顧姓適構他禍人謂府君以此時復其侵土易不反掌乎府君第笑謝之曰乘人之危不義勝之亦不武我終不與此輩計曲直也其雅量盛徳大都爾爾嗚呼夫以府君之行誼彰彰卓犖如是卽不孝孤矒然無述有口者能言之而豈以不孝孤之詞組爲徵信也獨以至痛在心編紀失次且所編紀者十不得其二三尢可恨耳以不孝之無文旣不足備采擇而以不孝之昏昧又不能識遺忘則豈非天地間之大罪人也乎府君生於嘉靖庚寅十一月初六日卒於萬曆丙申八月初七日享年僅六十有七娶我母馬氏系嘉興名族懷梅馬翁女今湖廣襄陽谷城令禹山馬公蓋不肖孤舅氏云生子九人除殤死未婚死者存五人長卽三畏領順天壬午鄕薦娶季氏雲南按察司副使雁山季公女次三戒縣學生後爲國子生娶趙氏雙白趙君女次三恕縣學生後爲國子生娶吳氏太學汭江吳君女不幸殀死次三槐武學生娶葉氏龍江葉君女續娶金氏次三讓禮部儒士娶林氏庠生衝麓林君女卽太僕公侄女有孫男十一人如召畏出如臯戒出如夔恕出如稷如伊如傳如周如蕭如丙槐出如契如曹讓出孫女七人畏戒槐讓皆有出孫男如臯娶大參遜庵宋公女如夔聘庠生■﹝鳥乙﹞先於君女女一戒出者受太學陸君默齋子懋循聘卽宮保公從孫女一槐出者受太學秦君景霞子慶孫聘余尙幼未聘亦未受聘也府君𨿽未登仕而家居簡出入絕塵囂日受淸閒之福𨿽未及耄耋而壽已近古稀𨿽未得沾不孝孤斗升之祿而亦不乏菽水歡且含飴弄孫奚啻樂矣顧以人子之心願親壽考寧有窮期藉令府君捐館之期預爲司祿者所示則我兄弟四人悲呼吁天各損齡以益壽獨無恔乎而胡天之阨我至此也嗚呼痛哉嗚呼痛哉今卜以丁酉歲十二月十七日奉府君大厝於靑浦鳳凰山之陽而假寵當世巨公以借一言之華衮爲泉壤光遂敢率爾略具以告左右執事惟哀憐而賜之狀賜之銘並賜之傳死者生者幸甚

◆行狀

明故通議大夫南京兵部右侍郎龍陽蔡公曁元配誥贈淑人錢氏行狀

○明故通議大夫南京兵部右侍郎龍陽蔡公曁元配誥贈淑人錢氏行狀【代】

萬曆甲午秋八月吾鄕兵部侍郎龍陽蔡公考終於家以訃聞

天子震悼令大宗伯議祭則賜祭大司空議葬則賜葬越己亥其子蔭君啟元輩奉公窀穸有期乃持公弟孝廉君所撰行實有拜寓書乞狀於余而哀請曰痛惟我父之歿五年於玆我母之歿而葬三十年於玆矣今敢以狀累先生而爲銘者地其終惠之一言余苐否否唯唯夫爲公狀也者則何能文不爲公狀也者又何忍負公也按實公諱汝賢字用卿別號龍陽世居華亭裏著蔡姓雲蔡自周秦來代有顯者譜逸不載斷以六世祖文信公爲始祖焉文信生閒士公閒士生悅靜公是爲公曾祖悅靜生石泉公是爲公祖石泉生一舟公是爲公父祖父俱以公貴累贈如其官祖母蔣氏母胡氏得累贈太淑人而蔡氏用以世顯蓋蔡氏之業儒也肇自文信公而亦以文信公之應貢而旅櫬於京也子孫乃以儒爲祟不復事儒獨以孝友相承推擇閭裏而數傳至公則儒業隆隆起矣公生而穎異矯矯羣兒中不作少年嬉遊戲多奇貴徵爲通人所識賞贈公心異之曰是兒亢我宗者十歲而外漸長漸慧與語經書大義輒領略如成人十六居胡太淑人憂哀毀稱情亦儼如成人禮二十娶於錢卽元配淑人爲處士仰山君女蓋處士擇公而喜得壻贈公亦擇淑人而喜得婦也時方食貧一椽之室逼市巷而居夜則囂聲與機杼聲混而奪公吾伊聲公嘗抓髯咲曰此非一部鼓吹耶自是公益淬勵於學名籍籍秇林然至試有司輒不利而亦不以不利故怏怏愈益發憤下帷遂以年二十三補靑浦愽士弟子試則裒然舉首而官廩之巳而靑浦廢移入郡庠學益成名日益起何論廣文先生及其儕輩推轂卽郡邑大夫無不折行而願與交者乙卯舉於鄕公不色喜以不得見太淑人爲悲也嗣是屢上春官屢落第公亦不色慍以得侍贈公爲幸也當是時公苐談秇讀書絕不與聞戶外事有舟人趙義者以冤系獄夜貢精鏹美女求公居間公嚴拒之有姻家之親莊禮者爲仇所嗾公爲陰白其冤其人感恩而以百金爲壽公麾而出之嘗曰關說易爲耳其如名不可洗卽暮夜之金易污耳其如四知何蓋公之淸介性如此壬戌計偕之役聞贈公不豫遂束裝返星夜兼程而馳至則奔走巫醫若騖自夏曆秋甚而吁天願以身代及贈公背棄哀毀踰於喪太淑人時一切營祭營壙之費皆自勉力爲之繼以稱貸而寢苫枕塊不入臥內者三年至服除禫祭而猶竟日悲號公之孝可知也隆慶丁卯秋忽遭淑人之變公哭極哀誓不再娶鰥居一室中絕婧女孌童之禦公之義可知也戊辰公始第進士授大名府推官公精比詳於法無縱無刻故諸宿獘若掃姦吏舞文者若徙而終不以鉤棘示能其讞獄多所平反卽罹辟者自謂不冤蓋公爲理而神明惠愛之譽流三輔而達九閽矣會郡守史公與別駕毛有郤欲假手於公以自快公不爲應守恚甚轉而媒孽公亦不能爲公害黃河水溢公先同官捐俸募拯溺者全活不下數千人時有謹刑訓廉二歌刻之公署若民間之謠至以昔之賈杜目今蔡公云辛未以考冣內召授禮科給事中不踰年而升兵科右給事中尋升本科左給事中又不諭年而升本科都給事中公數上封章侃侃發舒其直不避戚畹貴幸而亦未嘗不中時宜如劾黔國公之不法抑許駙馬之請轎復靑浦縣之舊治其大者也時新鄭柄政故與華亭公隙人以公華亭里人輒爲蜚語計所以排公者百端而卒以悃誠見諒於新鄭公居諫垣三歲歲防秋無所規避而亦不以自伐他若希美擢乞陵差人或艷而趨之公曾不屑意也乙亥左遷四川布政司參政故事防三秋者不外補公外補矣而無幾微見於顏面苐曰我固宜外耳未幾調廣東時羅旁諸猺獞蜂屯烏合檄書交馳

上難其任者故以命公公則議撫議剿威與徳兩用之所云殲厥渠魁脇從罔治者公實有焉以故置縣築城之後諸猺獞靡不帖然者捷聞

上爲加俸一級旌公功也戊寅升福建按察司按察使惟是慈祥明允其民若日於冬嬰乳於席者迄今徳而思之庚辰升浙江右布政使浙故天下首藩錢谷委積公則出納惟謹積蠹一淸舊有賦役全書相沿數載以來莫敢染指公以撫臺吳公相屬甫半歲輯成之書成而叢爲怨府四川左轄之命下矣時浙要臣某公居諫垣時所劾不法吏也彼其含沙射之計將阨公去而猶以廉平素受知於冡宰嚴公遂得量攺福建右布政使公入省中以白簡紏人而未嘗自於白簡一干之而銓曹格不動且得去蜀而就閩其重公可知比公再蒞閩悉如其所爲始蒞閩者而閩人乃獲再事公爲幸也甲申升廣東左布政使廣庫多積貯官吏每以查盤折耗抵罪無所置辧公閱成捲疑之曰我不能效張湯劾鼠掠治具獄爲深文者然是可按而覆也乃先以俸銀補入後乃細檢庫中見有白蟻蛀成若銀屑者銷之得銀若干兩始知折耗之故申文兩臺而曩昔宮吏之冤狀白矣先是在閩己卯職秋試至是在粵乙酉戊子復職秋試一切提調簾以內外規條犁然閩所取士如福淸葉公向髙候官翁公正春興化林公堯兪俱以髙第大魁薦登館閣而粵所得士亦稱之其它善政不能縷指記也丙戌滿考贈祖父母父母及配如典逮己丑升都察院右副都禦史奉敕巡視廣西公自戊辰筮仕垂十餘政秩第三品矣歷中外馳驅二十年餘矣乃始以靡鹽息肩便道歸裏一日呼諸子出一篋語之曰此蒙

主上恩餼我而勞我者金若干幣若干以畀汝餘皆散之宗黨姻戚以及閭左人人飽濡潤無觖望者當是時以禮殯庶母姚氏而曰我不忍贈公之妾之久露也以產分授諸弟而曰我不忍贈公之遺體有異同也以祭田贍祖塋以義田贍族而曰我不忍先靈之不享而待火者之無以舉也他若堂姊之嫁陶而寡者庶妹之嫁金而貧者黃張兩姻家之死而未葬者故師之孫之流於道而故人之後之迫於饑寒者悉捐貲賑之而曰我不忍其暴露淪落至此也此何減古人髙誼詎不可薄雲天哉旋赴廣西時有王子橫行者驛騷地方有司莫敢誰何甚至辱及廉訪使公爲具奏以三尺繩之全廣安堵

天子嘉焉乃晉南京兵部右侍郎以壬辰八月滿考贈祖父母父母及配如典蔭子啟元入監讀書比時公且倦遊一再以不任骸骨請得致其仕歸蓋海內方望公以爲喬嶽巨川庶幾復興雲雨而公已無意世用矣公家居以儉自禦亦以儉訓其子孫常曰我宦遊時𨿽極寒不資官中一鑪炭渴亦不資官中一杯水我誠安之也今且歸矣我不如陸大夫出橐中裝富汝亦不以肥肉大酒鮮衣混汝時時摘一蔬具一臠盡日而食不費百錢親知爲盛饌邀之輒郤去進脫粟鮭菜乃喜曰此可繼也其服惟大布之衣大帛之冠亦必再澣卽子姓諸婦亡敢以肥脆供輕麗見者公性寡交門以內無雜賓門以外無雜轍日惟習靜屏居官府之迹可數也而郡邑時以不能覿公一面且不能得公一紙逾重之其與人言煦煦惟恐其或忤所雌黃長短不涊齒舌間諸所爲不義涉公者避之若凂其涉他人不義者公掩耳不願聞也家不多蓄臧獲亦善緝之卽捨中之有好鬭者被傷委頓猶謝其敵而自引咎蓋公以名位年行稱達尊於時其人凜凜乎霜雪也又昭昭乎蓍蔡矣居二載無何而病病且卒卒之先一日誡其子曰我卽不諱顧生無益於縣宮毋煩將作治方中也其子以肺腑至情詣闕上請請不踰月而並有葬祭之卹則豈非朝議重公耶朝議重公而鄕評亦重公且無論其它卽郡城城之議而首事捐金助之者則公倡義也俗方侈靡而躬爲節儉以挽之俗方奔競而躬爲恬雅以鎭之者則公特立也所謂鄕先生歿而可祭於社公之謂矣公後淑人二十七年卒而淑人之墓石尙虛也按公所自爲狀則淑人之賢行誠有足述者淑人生而端重寡咲言其歸公也內聲不出戶外聲不入席蓋其性然矣公時壁立家徒與贈公形影相弔而淑人操井臼親辟纑佐之不以妨公讀凡纖瑣出入之務皆力任之不以煩公顧俾公之成其名者亦淑人也其事贈公孝謹甚凡所爲飬生送死之禮皆脫簪珥傾笥篋劻勷之俾公之成其孝者亦淑人也贈公所置貳姚氏育弟妹若而人淑人一意撫摩之甚至親爲乳哺俾公之成其友愛者亦淑人也夫以淑人之溫惠辛勤宜食其報而竟以婚嫁拮據嘔血以圽彌畱之際泣謂公我卽死無若先公厚殮第令衣周於身棺周於槨足矣我猶憶糟糠時今藉公稱孝廉婦死不恨矣明年春公卽登第而淑人曾不少待也曾不得受公一朝之饗以償淑人累年之勞勩也悲哉悲哉公所以哭之極哀而終身不娶者蓋念淑人深也狀雲間關宦途行役勞苦感時傷悼祗自知之壹郁向誰語者言言刺心讀之淒惋可涕蓋公不忘淑人而淑人之賢愈足徵信矣公淑人生卒年月若子若婦若女嫁娶及孫如實癸巳公在時爲淑人卜葬巳於是年十二月十一日安厝於五里塘之新阡今攺卜望河涇奉公合葬禮也公所著有諫垣疏艸披云匯集東夷圖說螽斯集諸書行於世蓋至讀公九幸記而惕然感焉夫以礬山之舟阨也而免以天津之水阨也而免不可謂不天幸乃戊辰禮闈之捲棄而復收彼空中咄咄呼賢人者夫亦非天幸耶公以賢名而以賢呼若公之生平操履循於宮而長者於鄕則誠賢者而曷以致然也當公未第而友人過君龍泉死且無子公爲殯而嗣之其師李公梧暘同偕計吏北上客死公爲經紀其喪存其後事者靡所不至此夫陰行其徳令兩氏無遊魂之祀之憾而公且絕口不言彼冥冥之中安得不呼賢人而厚培我公以爲國柱石重臣也則何以不百歲而堇堇逾於右稀也者要以鴻業淸名彪炳朝野出而惇史書庸處而學士大夫誦義歿而勤

天子卹典今且得請而祀之黌宮之旁公卽不百歲直足千秋矣矧其子若孫能世其家薛鳳荀龍掩映庭戶而公爲不亡亦公之幸也抑公又有幸者公撫廣時有支銷一項失所案驗直指意其幹沒露章劾之公亦色動而其僕檢之笥中文移宛然故在公竟以此自明不然者百口難文且無從得考得蔭矣公何幸也𨿽然公於天則處其幸而於身則處其全蓋公郤金似楊伯起善交似晏平仲刑家似萬石君約己似季文子守官似趙淸獻居鄕似陳太丘詳哉乎孝廉君推言之也斯非公實錄乎餘生也晚猶幸夔侍公而以孝廉知公及淑人之悉且重蔭君之哀請誼烏可辭也遂摭拾爲之狀如此以俟秉如椽者采而銘焉

◆贊

蘇長公笠屐圖贊

伯父州二守少玄翁小像贊

林太僕弘齋公小像贊

包隱君小像贊

小像自贊

漱六齋酒杯銘

○蘇長公笠屐圖贊

戴笠履屐行歸彊場寄婆娑於飄搖領風淸而雨白笑公者忘公本來吠公者疑公幻迹嗟嗟此公之所以爲公而蕭然自適其適者歟

○伯父州二守少玄翁小像贊

望而知其爲端人就而知其爲長者其居官也一十有五年而灂然不滓其居鄕也七十有四年而退然不奓今方圖此像於香山進此翁於洛社洵吾宗黨之耆英抑亦邦家之大雅其將百年焉徜徉於詩酒間而享無涯之純嘏

○林太僕弘齋公小像贊

軒然而翔者其公之貌耶﹑矯然而王者其公之神耶﹑燁然雲霞而屹然喬嶽者其公之才望耶﹑蹔投之山水之閒﹑而吟風嘯月﹑命酒鳴琴者﹑其公之小休歇﹑若乃棲之禪寂之境﹑而焚香禮佛﹑揮塵談玄者﹑其公之大自在耶﹑

○包隱君小像贊

俠者其骨儒者其風澤乎其外衝乎其中霜淸月白酒綠花紅鴛湖放浪隱鵠冥鴻

○小像自贊

斯人也﹑其貌不峩﹑其顏不酡﹑其才不多﹑其气不磨﹑司命者謬與我以名譽。而頹然軟軻。主爵者單﹖斤與我以簪組。而傲然婆娑。𨿽駢我一指。而亦不饒其擘畫。𨿽去我一齒。而猶不廢其嘯歌。爲虎爲鼠。爲鸞爲鵝。我知有我。不知其它。嗚呼﹑此其爲何生乎﹑

○漱六齋酒杯銘

金莖爾盛﹑玉液爾受﹑飲此以介眉壽﹑竹葉惟淸﹑梨花惟馥﹑飲此以介景福。淸者爲聖﹑濁者爲賢﹑載酬載酢﹑主賓歡然。大者曰武﹑小者曰文﹑斟之酌之﹑和气氤氳。酒有酒約﹑不嚴不寬﹑猛爲苛政﹑懦爲曠官。酒有酒趣﹑貴安貴適﹑恐懼一斗﹑心歡一石。醴酒在室﹑醍酒在堂﹑浥彼注玆﹑名昆侖觴。天垂酒星﹑地列酒泉﹑千鍾百斛﹑爲曲糵仙。澆■﹝石壘﹞磈﹑親形神﹑百日飲﹑爲酒人。稱湛露﹑歌驪駒﹑千日醉﹑爲酒徒。靈丘有竹﹑神山有芝﹑吾肖其形﹑以爲酒卮﹑而薦壽祺﹑芝莖如雲﹑竹葉如繡﹑吾鏤爲觴﹑以盛醇酎﹑而稱考壽。【芝竹杯】薦壽卮﹑貯於此﹑享遐齡﹑納繁祉。稱壽觴﹑置其中﹑年百秩﹑祿千鍾。【盤銘】隴上信﹑甕頭春﹑梅似玉﹑酒如銀。新歲酒﹑故年枝﹑人歌處﹑花發時。【梅花杯】

酒傾千百盞﹑梅放兩三枝﹑酒宜花下醉﹑梅向雪中窺﹑

◆題跋

題李樗翁詩卷

題花鳥畫冊

○題李樗翁詩卷

李氏在勝國時已稱望族迨入我明則簪紱詩書云興而林立矣樗翁髙隱士有灌園賣卜之風其所著詩歌恬澹衝夷出入陶白豈與彼靡靡者爭妍而競艷哉聞孫賡明寶藏之攜以相視余受而展讀焉詩五七言一紙紙二十一行行七章章六十句並所題識得三百五十一字耳嗚呼此如尺錦寸璧自是可珍安用多也

○題花鳥畫冊

蓋聞之管先生振野雲吳中善畫花鳥獨陳白陽一人後來之雋踵白陽而擅國工者則張君肖閒矣余未謂然而先生一日出花鳥冊視余手之欲飛欲動若揚健翮而懷好音烱朝日而衘夕露者余曰此非張君之筆也耶先生笑而不答因乞余題之夫畫有山川有宮室有人物有花木艸卉鳥獸虫魚亦有鬼魅而說者以爲鬼魅易繪花鳥難圖蓋鬼魅人所不見可以吾意縱橫而出入之卽世稱木妖石怪山魑水靈何以辧其相似與否若花鳥則人所習見其枝葉羽毛而或以意出入之其何能似弗似則弗工弗工則弗名矣張君之以丹靑得名也夫乃其似而工者歟余不知其所由法豈其法白陽而具體者歟余畱几案間把玩者累日而暇間漫題此語歸之管先生

◆疏

重修馬■﹝山耆﹞寺疏

○重修馬■﹝山耆﹞寺疏

經有六波羅蜜布施居其一又云施一榱一棟皆能長飬功徳滋培福慧吾松珠林寶剎相錯如繡惟馬■﹝山耆﹞則倚城之東古名衲老宿及白衣居士往往攜瓢提笠掛錫於此且也寺門淸幽溪樹層映殿廡階前暮鴉灌木秋幢燈火非空非色與水田城艸低回上下蓋闤闠田墅之勝合並四出若爲寺左提而右挈者目今瓦落石圯鼠啼烏號世尊菩薩俱爲顰蹙賴大宗伯陸老先生悟澈眞空事理渾無分別見超色相布施盡屬隨緣凡此剎土悉仗護持矧玆馬■﹝山耆﹞尢夙注念吾黨幸被教承休見聞隨喜良有年矣倘不吝一絲一粟無論它生廣種福田卽今日樂助棲葺之意可謂載錫之光矣

何氏居廬集卷之九完

●何氏居廬集卷之十

華亭何三畏士抑著

啟

◆啟

邀郡侯啟

邀邑侯啟

賀曹兵尊加方伯衘啟

爲季氏答陸氏婚啟

爲季氏聘林氏婚啟

鷹揚宴啟

武舉序齒宴啟

賀監部夏禹麓啟

壽海虞徐琹江先生七十啟

候畢比部白陽啟

餞李郡丞肖魯啟

○邀郡侯啟

福星垂照喜看五馬之威儀時雨隨車增重九山之气色況值春光已半玆逄惠政初新競觧慍於燻風人知飲徳爭向榮於化日士益傾心謹齋沐以請期先掃除而張具吹笙鼓瑟敢云搢紳筐篚之將剪韭烹葵聊附父老壺漿之款衡茅來玉趾展也爲龍爲光罍斗浥金莖願言卜晝卜夜允兪有命欣忭無涯

○邀邑侯啟【時牡丹花開】

卽辰春光九十驚看晴日爭妍樹色萬千可柰院花獨艷正值牡丹之佳景應崇冠履之勝遊是用滌尊敢邀飛蓋庭中披熳爛何時翻碧又翻黃月下鬭芳菲誰是欲飛還欲舞況復奇葩蒲縣一望河陽漫教名賞傾城再誇香寺相遲不飲其如天上瓊枝有約須來莫負牀頭玉瀝敬請期於旦暮隨供具於幾筵簿書少閒臨況惟命

○賀曹兵尊加方伯衘啟【代郡侯】

恭惟臺下抱犢含靈索盧毓秀英風發乎天骨軼振鷺以齊飛貞操鑑之人倫指寒松而並茂蜚聲郎署歷居司馬度支之曹著譽郡符重領壽春武始之境旋視兵於巨野復按節於彭城望壓憲臺擁旌旄而臨兩鎭衘崇方嶽鳴佩玉以翰三吳蓋才兼文武之資難辭鎖鑰故帝重東南之障疊吐絲綸丹詔銜來蒸庶歡呼其欲舞絳騶蒞止下僚謁賀以爭馳某竊愧凡材幸叨末吏日荷洪鈞之陶鑄願效趨蹌時當繡斧之逗𨖻敢離職守敬授文陳於廝役聊將慶臆於臺階靦懼交顏兢惶待命

○爲季氏答陸氏婚啟

云擁牽絲幔駕來天上之彩鸞風送合歡鈴射得屏間之孔雀三星在戶良姻聯卿相之家百兩盈門嘉贄賁衡茅之裏望陽暉而玉立捧婚牘以冰兢恭惟師相尊太翁閣下一代宗工三朝元老星辰履曳實當上公上相之躔山十門髙行有爲保爲師之寵芝蘭秀於庭際簪笏滿於牀頭尊親家登第崢嶸步武中丞之家世處官恬雅希蹤少保之風猷白下淸曹南中畫省誠通國衣冠之望洵明時閥閱之宗如某者族眇微寒名淪下賤徒以先君同籍之誼因托葭莩遽叨潭府締姻之緣得稱肺腑系著赤繩於足上種成白璧於懷中恊比其鄰詎曰楚南齊北卜云其吉何論國富向貧況郎君气已軒翔將奮鳳凰之羽而小女資慚婉孌未堪蘋藻之司惟玆序屬新秋盟申好合用玄纁而束帛有美大夫之儀系烏羊以提壺無加田父之禮如戴良之嫁五女薄治衣裝豈劉瞱之娶九姨專奇骨相蘿施松栢永諧二姓於百年桃報瓊瑤媿乏雙南而十襲赧焉登受率爾拜酬未當冰泮之時霜含鳴雁願奏車牽之詠喜近乘龍結帨有期禦輪惟命

○爲季氏聘林氏婚啟

卽晨永日含暉融風扇物翩翩紫燕調綺語於雕梁囀囀黃鸝擲金梭於翠柳魚水合百年之眷文定厥祥葦蒲聯兩姓之歡卜云其吉慚稱龍而得鳳媿似玉以凝冰訂此初盟諏玆谷旦恭惟門下名髙二闕徳號十門經史該通蚤登科於桂籍文章鼓動旋堂制於鳳池誰言遠城市而結廬行且升掖垣而侍從如某族微文子忝衣帛食粟之家才謝延陵乏陳詩觀風之致𨿽先君領藩領郡嘗趣召於股肱乃兒子非俠非儒徒遇人以恭謹況乎小孫庸鹵敢希四代傳封聞之令女幽貞莫是五絲牽得羞誇好合能逃鸛雀之呼願締良緣適葉鳳凰之兆如宋地三齡之女已結姻婚若泥陽六歲之男預諧伉儷雅重黃金一諾欣看白璧雙成穠美桃李之華並妍展也葭莩之戚斯在郎恃侯髙之朗鑑吾女豈嫁凡夫將同王珣之公評是兒何如子敬家風淸儉無須羅幔於他年聘物輕輶有類荊釵於今日惶恐將命庶幾報章惟兪嬿婉之求便爛門闌之喜

○鷹揚宴啟【代兵糧二道】

序屬玄英吉月應小春之淑气筵開翠釜嘉辰張陪鼎之鴻儀誦周雅采芑之詩瀛洲步武叨漢庭奉觴之慶華屋傳杯宴騎射而鳬趨偕縉紳以雀躍名章麟閣喜溢栢臺恭惟先生大人執法殿頭觀風吳下尊俎三千禮樂韜鈐十萬甲兵氈上集夔龍緝熙光明之日月禁中收頗牧鼓舞號令之雷霆鵬奮之儔网羅鷹揚之燕云舉飛鷽鳩於決起全賴髙風瞻鸛鵠以摩空共攀迅翮桓桓壯士近城南尺五之天矯矯材官登階前方寸之地瓊漿分北鬥酣旣醉之壺觴俠气指長庚按未央之劍佩可作幹城於聖世堪稱桃李於公門𨿽六樂俱陳未足侈一時之盛典卽八風並唱何能發兩廡之歡聲如某某奉職無聞沾榮有事傍使星而分部幸與登庸依卿月以揚輝欣隨式燕藉文武徳威之佐進上將以彈冠綴飲食歌舞之班望中朝而擊節繡服光華於虎帳輶車貴重於柳營道左負戈席前擁篲

○武舉序齒宴啟【代兵糧二道】

登壇虛左追迎師選將之風設席肆筵舉尙齒循年之典何當諸士人之揖遜竊附大君子之聲華劍舄榮觀襟裾雅集恭遇臺下修文耀武造士作人列貔虎之千羣拔諸行伍結龍蛇之百陣寵以科名彼方起迹羊豕之中安知退讓今已致身風雲之際須辦威儀鐵馬金機馳驟於棘門麾下瓊卮玉瀝獻酬於文石階前振鷺充庭人赴旌旄之節間歌以雅坐聞鼙鼓之音談禮樂於同仇模則模範則範締友恭於異姓弟而弟兄而兄𨿽有執干戈之心使常明長幼之義雷轟電掣縱橫掃六合之烽煙月白霜淸經緯聚一天之星斗蓋宴笑出孫吳之右而雍容居趙李之先者也某某幸值明時躬逄盛舉獨以豸冠至止瞀瞀者言觀其旗因知繡斧親臨欣欣然相屬以酒傾心俎豆引領軒車

○賀監部夏禹麓啟【代邑侯】

恭惟臺下挺秀隱山毓靈涓水遊戲文章之三昧上第登金發揮政事之千長淸時振玉詣倉視事河南追河內以齊聲滅火止風江右與江陵而並譽擢領周家之會計權司唐世之度支玉筍班行著霜操於民部皇華使節分星象於益州監臨自江以南坐鎭素絲之望馳驟從天而下行稽紅粟之陳惟聖明加惠於艸萊故賢哲畱情於芻牧𨿽多黍多稌偶逄今歲之豊亨乃恆雨恆暘應念累年之疾苦塞淵心算將攬轡以澄淸兢業地官寧按圖而出納某身叨民社職忝農來當大夫叱馭遂行一路普云霓之澤而小吏荷戈遙候九山迎鸞鳳之輝聊托文陳略攄賀臆惟祈鑑在極荷優容

○壽海虞徐琹江先生七十啟

恭惟先生系本南州名流西省神維嶽降眞天上之麒麟量特淵泓洵人中之騏驥吟哦於吹臺琴室卓矣詩才酩酊於月觀風亭頹然酒聖以山陽節孝之處士爲洛下齒徳之耆英壽躋七袠之崇時介三冬之半霜凝霧肅黑郊將迎气於升扆釀熟桃開靑鳥且報春於暢月氤氳籌添華屋除非靈鶴銜來繽紛宿動薇垣定是燭龍吐出桂殿搗寒宮之藥蓮房抽陸地之花啇山叟素髮龐眉垂三百歲白海翁代毛洗髓歷數千齡咄咄我公翩翩仙侶九微夜永張筵燃金母之燈四座颷髙繞膝戲老菜之舞盈門有爛冠履指曰榮觀載道而歌鄕閭傳爲盛事雲間何生某者行居後進誼屬通家懷賢則契結襟期修耇而情深頌禱安能效楊家之獻錢穆父圖繪關中竊欲擬李氏之祝蘇端明笛橫江畔聊陳短牘慚輸在笥之珍遙介長生媿握如椽之彩卽不與瑤池勝會虞山之紫气百年常新倘容沾玉斝余漿檜樹之淸香萬斛可倒

○候畢比部白陽啟【舊爲郡司理】

恭惟臺下夾谷儲精萌川韞秀胸吞玉簡茹秦松漢栢之英筆吐瓊葩發孔思周情之祕躍龍城而獨奮領袖齊東登雁塔以髙標騰驤濟上乃分麾於吳下遂司理於雲間揮塵樓臺淸澈似公門之水乘槎霄漢光華來使者之星激揚气勁九秋平反霜飛六月人情賢於夢卜懸知冰鑑無私物論仰之斗山畫道幹城有托禦屏看舊署曾蜚觸豸之聲盡省列新衘忽晉爽鳩之秩天朝特簡刑官仍副刑曹人望攸歸名牧終成名世如某章縫賤士襪綫小儒始以文字蒙知不棄牛溲馬渤旣以人倫被鑑誰言雀角鼠牙以此深銜結之私從今誓涓涘之報獨計曩年汗漫久浮舟於淛水灘頭此日逡巡虛負弩於寒山寺側百千罪狀自甘訶譴而伏庭階咫尺心旌猶幸矜慈以干左右祗日偕故園父老相宣甘棠蔽芾之歌何時共上國冠裳再沐端柳陽春之澤獻書惶恐待命戰兢

○餞李郡丞肖魯啟【時值端陽】

屬者時逄競渡節屇長絲治粟大夫正乘軒而按部司農使者將飛挽以趨朝某等瞻奉命於皇華戀分岐於折柳喜值蠲除之會采艾陳詩欣銜餞別之杯烹蒲進酒卜其晝卜其夜𨿽投轄以何辭宴而笑宴而言願行旌之早駐惠然臨辱藉甚寵榮

何氏居廬集卷之十完

●何氏居廬集卷之十一

華亭何三畏士抑著

書一

◆書一

報謝朱宗伯座師

報謝韓少宗伯座師

簡謝董民部誼臺年丈

謝黃學士老師

謝聶昆山化南年丈

謝復同年芧二岑侍禦

謝復沈三洲年丈

簡工部劉文光

復邵公子淳庵

簡光澤令君程人林

簡四明楊敏叔太學

簡復顧太史益庵

簡詹憲使浚源舊太公祖

簡詹憲使洞源

簡復光澤令程人林

簡復常山令唐長公

簡侍禦葉玉城年丈

簡邵武令君章華陽

簡章太僕小山

復包吉甫表母舅

復髙太史立峯

簡舊公祖燕鴻洲

簡林太僕弘齊表叔

簡林公子仁甫表弟

簡唐文學元肅表弟

簡朱侍讀飬淳年丈

簡方中涵少司成年丈

簡王水部聞溪

簡廣陵趙純白文學

○報謝朱宗伯座師

自去秋伏謁而歸曾一寓書鄭山人通起居於掌記者冬而復春卒卒攺歲卽心旌搖曳常在稽山禹﹖﹖幾間乃雙鯉久沈故自不勝局蹐耳夏初脂轄南遊白門三月逡巡幸竣歷事倏而心神晝動夢寐宵驚忽念髙堂駕言旋返比時先人健步加餐安然亡恙也不一月而病不十日而告殂矣則豈非不孝孤之重譴積諐不自殞滅以速旤於所生者哉玆方寢處苫塊﹑痛自悲號﹑幾絕者數四﹑而猶彊起啜粥﹑以勉承遠近諸君子之弔﹑誠不虞訃音之聞於師門﹑儼然椷書束帛而辱臨之也﹑不孝孤﹑破涕而捧函﹑焚香而伐讀﹑長跽進之幾上﹑而告以老師之寵靈﹑蓋一字千金﹑而兩縑萬錦矣﹑百日之後擬卽戒蒼頭特將謝問而日與堪輿家奔逐九山間爲先人卜葬﹑未暇遄發﹑顧此中負恧有不能昕夕寧者﹑聊此報命肅布萬一頌私願以獻歲褁糧躡簥百頓而請之門墻華衮片言以圖所爲死生不朽者

○報謝韓少宗伯座師

門生畏身竄大憂心﹑罹至痛﹑方銷神於處塊﹑亦鏟迹於居廬﹑而老師束芻絮酒﹑儼然枉而弔之﹑某誠不意尊者之論轅﹑驅馳蓬巷﹑更不虞上公之繡衮﹑信宿東方﹑乃致供具無繇﹑問遺莫展﹑況復玉霜夜下。絳雪晨飄。而吾師披裘擁鑪衝寒往返是。又某之顧望彷徨胸懷鬱結者也﹑嗣後葬期倥傯無柰奔走於山城兼以病思纏綿有稽匍匐於函丈若玆罪狀安所措躬而亦難爲擢發矣乃吾師汪度包容﹑誄章踵至捧之﹑自天﹑而下讀﹑之如翰﹑而飛﹑𨿽褒﹑餙之語非所敢聞﹑而悲悼之詞靡匪可愴者﹑蓋小子辱在門墻﹑眞稱三生之厚幸﹑而先人榮施泉壤﹑實慰九死之遊魂﹑不覺觧頤爲之罷涕﹑

○簡謝董民部誼臺年丈

不肖孤倚廬爲戚﹑寢塊成哀﹑人世交際縟儀﹑一切謝去﹑未聞年丈之玉體違和也想關門政繁有勞淸思靜攝之則適矣伏蒙念存先人之喪遠頒弔奠兼金鄭重分﹑自俸余﹑誄語悲淒﹑溢於紙上﹑捧之神搖讀者涕雪﹑莫不嘆使君之貴不忘賤﹑才能屬詞﹑顧惟不肖父子﹑卑卑戔戔﹑何以當此生死異數哉﹑悚仄悚仄﹑惟待寒威方霽將遲紫气於行臺其或春水可航且送朱旗於去鷁玆者有事造次略陳至情不任犬馬之私西望於邑

○謝黃學士老師

某不幸猝遭先人之喪煢煢在疚﹑恨淚泉湧愁腸火煎幾成幽疾﹑卽四方之弔靦顏無足以承而矧乎吾師大人長者﹑乃辱不遺未死者之人﹑以及死者之魄而端端命使馳書﹑操帛而遠臨之也﹑跽進先幃﹑告以靈寵﹑存亡之感﹑與日俱長矣﹑附遣白答不敢繁詞謹先百頓首謝

○謝聶昆山化南年丈

不孝孤煢煢艸土中靡所自藉而忽來鼎札念及先人儼然寵之弔奠無論兼金多儀非所宜蒙乃華衮之章金相玉琢眞足令不孝孤勒之丰碑鏤之心府者卽木雕而土繪乎能不潸然讀之泣也敬用九頓孝幕賫而告之先靈而又遙望臺垣九頓以謝蓋存歿沾榮而死生衘戴矣勒此申頌容專蒲伏縣治不宣

○謝復同年芧二岑侍禦

云泥路隔魚雁渺然疏節謂何直是懶故乃客有從苕霅來者未嘗不舉手茅先生萬福且拭目茅使君一出也舊都重地畫省仙郎息影東山開樽北海百年歌眉壽之雅舞老菜之斑則豈非人間盛事而柰何以彼浮榮易此眞樂乎以此知仁丈許大孝思無愁陟岵矣如弟冉冉頭顱未沾升斗承先君膝下歡而一朝捐棄至痛在心恨不身殞所差自幸者四方賢豪﹑生芻不絕﹑惠然一弔﹑便足千秋﹑乃至勤年丈南州之牘﹑徼寵豈獨炙絮哉﹑捧讀再周感而嗚咽﹑近欲走九峯間﹑覓靑山一片﹑安厝先靈﹑而急未有善地﹑卽地師亦復罕覯其人者﹑側聞顧君術奇願言從事而以三農期屇式遄其歸未得從容請質倘得如尊諭所云牛眠馬嘶者不肖何難膝行而前唯唯奉教也先布腹心少將謝憶踵門有日悵矣臨風

○謝復沈三洲年丈

長安之役時操鞭弭與吾年丈周旋而車亂旗靡各退三捨偏師數奔寧足深怪柰何大將亦復善北乃爾乎歸臥家園日與老農老圃作伴以故不問人世間事無論龍門不見魚腹久虛卽丈三年之喪與期之喪銜哀接踵而谷水苕溪衣帶邈焉若隔竟無從束芻而執紼也顧影負慚難施顏面矣所賴汪度並包不加訶譴而會不肖弟有崩心之痛﹑儼然惠書貽帛而弔且慰之﹑一讀一悲﹑聲淚俱咽﹑先靈何幸﹑徼此炙絮於南州大賢耶﹑慚悚慚悚﹑顧君上林來具諗譽聞休暢杖履逍遙兼之仙郎文虎人龍行且象賢步武弟忝通家分誼寵藉良多如弟淒其苫塊業已絕意雲霄獨幸天不覆宗堇育五齡一子晨昏顧復差足自排者以此苐先人葬地未卜奔逐九峯間無寧晷惟是引領賴公丹丘白骨而顧君適至不肖計將褁糧從焉乃顧君隨有海上之往比返又束裝告旋矣不肖綿力不能挽其去轍而亦未及廣爲遊揚非敢漫視年丈教言也附復八行繼以九頓報謝之款書不具陳

○簡工部劉文光

陳文學歸裏捧讀手疏慰唁情深令賤子益增辛楚人生百年憂多於樂夫亦造物者陶鑄之憶昔白下之役使君召客衙齋中出吳醴楚瀝張飲盡歡此何如情景而今不肖洿沫倚廬餰鬻菽藿輒痛心疾首而無嘉容也知巳如使君者倘復憐念之乎今巳卜地山原將奉先人入於兆而貧亡以治大葬卽葬亦何能致客千人且來豫章髙賢徐孺子生芻之弔也靦懼失容祗有竊嘆南來具悉兄翁素絲之節白雪之腸僂指畱省諸曹以爲黼冕王右丞詩云郎署有伊人居然古人風者殆謂使君矣非久計以資望特出廷推超居朝列當自江頭京口命駕飛旌凡辱使君臭味騷雅之知者靡不攀輿歌驪旣祖取道此時猶恐不肖之服未竟絆而不得侶以馳也其又何以割今者之恨玆因內侄季子入雍輒念動定敬往尺素以舒宿懷小集漫加水災敢冒不媒之鄙乞靈芟削是以俛眉獻之悚息悚息

○復邵公子淳庵

不肖弟旤重孽深尋以去秋猝痛先君之變煢煢廬次聞問邈然乃辱手書下唁追亡慮存情隆愛顧苐未明示以尊公老師大葬期也以故無繇渡江躬效羊曇私慟弟子執紼之誼謂何罪狀擢發難數矣玆蒙惠弔束帛遠施長跽開函敬告靈榻榮沾生死良不可任讀所刻葬錄奕奕簡書賁及重壤凡老師鴻猷巨伐冠冕中朝者賴仁兄大孝表揚抑且不朽又聞脂車北遊挾策應制計大鵬息羽培風愈髙秋事飛騰不筮可卜所爲慰籍老師於九原者通家知巳將拭目以竢焉

○簡光澤令君程人林

平原彈丸大雅希闊不佞每思得賢豪長者結社披襟陳說風雅而明公曩挾彩毫時時畱寓敝邑獨建旗鼓領袖譽髦不佞謭庸亡足從事鞭鐙乃一臂之交伏承休徳舊矣屬者明公髙題雁塔臥理雲巖榮問不減河陽爲之起舞叔氏末路叨竊斗升托庇宇下某私念鄕曲一綫屬有天幸必且徼盻睞光比歸道及格外護持恩潤縷縷佐以資斧寵以詩章髙厚若玆圖報爲難者不獨叔氏戴有二天卽不佞亦聚族而屍祝之從此稍延灰燼皆臺下吹噓賜也明公肝鬲皦於古人爲徳必竟所藉異日者帡幪不淺耳仰惟循聲翔洽藉甚神明西方諸侯裒然稱冠靑瑣臺司某將旴衡吐气而快焉拙集蕪穢不足塵覽謹獻記室亦就正意也艸土孤蹤久虛展候冒昧陳謝未盡依依

○簡四明楊敏叔太學

五茸去四明千里而遙無繇呼雁鴻而托一赤收時逄梁月便憶淸眞愧非異人乏紫气爲導耳不佞荒山下乘也向風而嘶不無絕塵之念而馬齒已長尙局趣跳躍戀戀方臯之一盻望見鞭影懊喪欲絕門下鮮明奚減赤精碣石宮中未據上坐不佞長爲拊膺且於■﹝宀禹﹞內人士何所不睥睨而獨謬推僕爲英雄殆羊棗之嗜耶咄咄敏叔才多不讓馬卿須臾一路題橋入洛京矣孟孺長逝家季蚤喪山陽之感鶺鴒之悼所不忍言而丈追念人琴千里占及古道哉至詞令特嫻風旨茂羙一幅八行具見行監腹笥巳吳君子超佳士腕下有神所恨者平原朴遫不能長駐髙賢不佞又值大痛昕夕從山麓間營妥先人之魄無能廣爲推轂深慚地主顏厚欲赭憑苫漫復意不盡宣

○簡復顧太史益庵

曩者昆陽仙舄忽指茸城不肖弟幸接光塵叨陪宴笑至今玉屑金莖餘香猶在幾席間也長安之役弟以冰雪後至而下軆患瘍支離牀褥羸然病夫不能對客以致失迓失候曾屬錢肇陽張伯復兩丈代請區區顧疏曠之罪亦已難逭矣恭惟翁丈榮升紫禁寵擢鑾坡遭遇聖明螭頭簪筆燮寧大業謹翹首竢之如弟駑庸屢蹶骯髒全消雌伏蠖藏過者弗睨乃辱雲霄故人折簡相訊且復披衷示欵獎慰縷縷也翁丈何獨多情哉弟生時不辰先嚴遘湣恨不速自殞絕何論異日升沈惟冀交知如吾翁丈者旦暮延登垂憐末路稍稍振拂不令終委泥塗寵且亡極耳彥履還朝率爾布復良晤尙遙有懷耿耿淸時竹帛勉旃是祈

○簡詹憲使浚源舊太公祖

伏自臺下去平原裏來濊澤篆於人心丰碑勒在人口棠陰勿敗坐席猶香矧不肖某身被明貺尢蒙采拔者乎其爲知巳感恩非筆墨所能陳寫回首姑蔑晤想增懷竊念東南重鎭旋借中丞節旄水國煙波福星再照玆蓋不肖輩所昕夕延頸者豈謂三吳百萬尙未有天我神明公祖竟罹閔凶以太夫人之喪斬然在疚矣往夏浪遊白門聞之私用流涕歸而計與同袍兄弟修束芻之敬助執紼之哀而不幸秋仲先人亦以龍蛇在年限之大故不肖某遂席薪枕塊屬茨倚廬何痛斯甚而暇爲明公痛乎以此逡巡至今乃得馳平頭奴囊褁炙絮操詞而哭之少伸吾儕幾筵之慕卽松區已剪幸勿訝其濡滯而督過之也頃者日月﹖穴﹖帚﹖疏行矣禮竟所爲彊飰嗇神以慰四海云霓深望以膺一切吉祥善事者且再修書謁欲賀玆未備宣

又伐

當明公遄發時會以於役潤州闕焉餞送比歸乃擬負弩吳閶候行旆至歡迎之而漫漫之期又復郤後幾日嘗匯贈言一冊代陳肝膽而復不獲申明公試一覽觀此亦赤情之明驗也小集附陳﹖﹖典墨慚謝惟賜鍼石之戒敢不良圖

○簡詹憲使洞源

曩者明公光馳簡命決獄東南圜土赭衣多所明舉迄今嚴棘無冤幽圉罷哭者伊誰賜哉又重以令兄老公祖治郡賢良蒼黔膏沐下裏賤士尢渥恩私情系二天福沾一路方引領建中丞之節亦復後先撫吳誠不意潭府有居廬之戚也不肖輩聞訃後時生芻才束世誼謂何媿汗淫淫下矣伏惟明公淸標雅望人倫所歸端憂多暇幸討石畫飬壯猶以需卽吉而樹所爲千秋竹素之事者會先人以天年下世傷懷永哀祖載未期無由自致獨以通家一縷輒敢冒昧獻書詞多不倫邑邑何已

○簡復光澤令程人林

不肖某於明府分非素結徒以延慕光塵自惟幸托輒敢艸率奉書兼之蔓詞請質乃蒙褒嘉勉以丹霄之價讀之五情媿赧豈其所能克堪乃朽剝而粉滌之徳念深矣至拜沾逮損以琳瑯載把載味朝夕貫而佩焉爲政諸條仁言溢目非神君茂宰烏覩此閬閬者乎若八行折簡又永爲篋笥光巳叔氏恐吏期切迫當玆維暑之月走轂奔蹄願得一侍左右所藉過誤之舊寵提之挈之必有兢兢於職不負在公頤指者惟明府重畱意焉饑渴歷時心路咫尺

○簡復常山令唐長公

不肖弟少負蒭蕘之資長無絲髮之用獨以志意衰落靡所自明乃從管城子而問業焉其所理閱篋帙沈吟詩翰者曾無新聲秀句足以味腴搴芳夫安稱述造者乎乃吾兄曲語獎許之若謂東箭南金髙以評騭竊計芝園之艸𨿽就殺靑而秇圃之華終慚醉墨弟何人斯而厚見周稱爾爾能不汗顏吾兄天才綺練日﹖爵然世程以經綸爲文章亦以藻繢爲勛績而過自貶損吁嗟簿書夫以門下健令壯猷簿書曷足鞅掌千古之業已屬弄丸其去吾■﹝尙阝﹞逄衣徒遠矣弟則何能且自大憂以來痛有崩心﹑涕惟沫血﹑日向九山中欲鑿一區土爲先人築治黃壚而貧無瘞埋之具將儉之至濯衣幅巾恐無足辱治命此則旦暮所拊膺而踴者卽不揣時而削槁徒汗窮愁之簡耳弟忝兄緫角之好深於骨肉故偶略具近緒以聞叔氏復有閩之役取道蒲伏仁臺兄之念我屋上烏而覆露之寧待捉筆柰何不令人媿感頭搶地道周弟且遙勒口碑銘乎心脇矣詹使君之唁淹引歲月近乃得遣舊部之誼不當如是耶一介歸途亦惟舟車是命

○簡侍禦葉玉城年丈

客歲有慶謝之牘竟至浮沈未達棨戟下今不敢易書以上聊布往懷叔氏受恩過量永懼不報屬者於役閩南迂道一干繡斧計所陳露肝膈必垂咳唾之音乃令不肖弟丹慊附玆獲申饑渴副矣先君子不幸捐館銜哀入骨比將鑿靑嶂治玄廬以當大事而終窶且貧懸封無措人子之痛柰何年丈念舊而詢之近況則有愁狀云云爾不肖弟才韻枯梗染筆無長好事者偶以戔戔之集漫爲木災遂不敢縮匿不以獻左右觀風少暇倘賜之鍼石而覆之醬瓿乎惶恐惟命

○簡邵武令君章華陽

蓋聞大固始丰佳山水間有章先生者元精所生揚芳飛采願一見而請事焉而南雍六館下乃得與英佼並遊附龍托驥而親黼黻之性披琬琰之華也竊快中心以慰情佇分袂以來思賢若渴而忽從仕籍中見先生已領簿書爲樵川長稱循良髙第矣叔氏末路斗升叨爲下吏自愳僕遫木疆無以奉贊盛略而明使君覆之翼之所以垂意甚備至惠念逄衣之舊而猥談不肖姓名也夫以使君時宗人望檢鏡所歸而不肖某以野澤愚儒祿運屯蹇乃經唇齒陶鑄頓令攺價增榮矣賤子何幸幸爲籍中友叔氏何幸幸爲屋上烏哉家報及之歸而自見索言之口誦神馳敢忘明徳玆敢濡削奏記冒顏以聞一候襟裾一伸胸臆若乃叔氏此來則以敖庾之藏且職肘腋下日夕首頓凥髙其所終始藉過誤之寵以垂淺末之恩者當無庸緩頰耳不肖倚廬爲戚變除未期獨以宿昔喁喁之誠輒於典謁附呈小刻上慱長者良規伏惟善保嘉猷珍攝玉體是禱

○簡章太僕小山

門下累世名貴人況復齒義殊絕有上賢之風不肖之仰視吾翁也眞所稱前輩宿達者而曩時辱翁降徳忘年定交一面夕館晝饌燕語從容且謬以殘膏剩馥爲可算錄而盻盻甄識之慈渥無涯敢不拜徳分索以來竟成參啇之闊者幾易葛裘頃以多事纏綿聲問不數者亦長遠矣日怙伊媿良難爲心客自浙東至者輒額手訊章先生起居知門下嗇飬元和函蒙祉福日以琹壺篇詠棲遲於蘭陰瀫水中不謝香山之老叟洛社之耆英也夫先生以耄耋之壽矍鑠倍常得無以絳雪玄霜煉此綠筋朱髓耶胡考百年若寄若掇不佞以此內合私願想甚欣然去歲擬於杪秋發棹一續舊遊聊以當覲而家嚴不祿行服廬次遂不得以焦毀之餘息涉迹人世間屬者有事穿中之役以星出入九峯中松區未剪能休沐安枕乎攜手之期不日不月會有乘雁之便郵寄帛書少杼情素陸司理使君不佞肺腑戚金石交也瀕行無所幹及獨端端引重章先生且列於別紙使君首肯而心識之矣惟玆款款是以敢敍言之乃若宿昔之懷至不可窮之於筆

○復包吉甫表母舅

昨從齋中論文興來搦管自覺蕪音累气不知其肖題不也早得欣賞一言而連城矣長者下教政所謂問道於盲乃復挹損爾爾柰何不令媿汗死乎小人之腹不足以饜大烹惟是肺腑知恩聊托毫素以將謝臆

○復髙太史立峯

昨扳雅聚會丈有展墓之行比弟入鄕又爲風霾所阻歸則丈已命駕虎林雁蕩間矣言念壯遊益懷良晤拜鼎翰之辱兼惠教尊先公詩章觸目琳瑯藉玆壓捲太史風雅厥有淵源苐媿不佞麼麼之子無能以丹靑黼黻爲前喆表揚耳拙集惟賈笑大方是愳不敢漫呈承下索又不敢自祕其醜重以芟夷加之刊定是在五色毫端其一以似蔡幼君兼慱噴飰

○簡舊公祖燕鴻洲

東方澤國徼惠我賢良公祖賁拊循之迄今郡齋棠樹蔽芾猶存海島鯨波烽煙無恙令人口碑心旌馳遙思於萬里且僂指而數明公禮竟之期得以舊部子民再爲借寇提槳騎竹而郊迎之也此心方結夢想而瑯琊之新命下矣牛山狼河間曩稱管晏名賢者今於明公復覩芳躅豈直峯泖之上宗服令徳欣沐淸塵而已哉吾儕同袍竊承下風而佩髙義者無算乃不肖某以疏散孤蒙之夫偃伏泥滓而明公過許謬眷包容而覆芘之銜結之誠銘鏤肝鬲所恨道裏間之無由假翼自致而蒼雁頳鯉又忽忽久沈也不肖會有先子之喪寢苫處塊幽居戚戚不能爲情而側聞邑人於役齊東艸此布候居起渴於言侍悵矣心飛

○簡林太僕弘齊表叔

恭惟大人攜東山之遊屐令子挈西園之縹囊於焉命駕白門因而騰聲靑漢此公家吉祥盛事而不肖某寧冒以廬居之服祖餞河幹不然者某且褁糧束筆追隨而南奚止送寒山寺側耳已別後時從堂戺九周以候閨幃百祉而數聞平安家報則又一紙而萬金也忻忭之意舞於眉端屬者忽馳污簡重以手箋墨采淋漓情詞懇惻至以先人葬事反復叮嚀不啻耳提面命此所謂生死而肉骨者感深感深今已卜地鳳凰山之原第其埏隧堪奧家尙持兩端未有決也請以天人參焉祗佩明教沈君善士業已識之心矣上宅左右寧於靜瀾萬一以事見咨敢不空胸腹捨中賴庇幸獲粗安豚兒不慧豈曰岐嶷惟是芳訊及之敬以爲謝季月煩暑行矣加飧轉眼髙風送秋咄咄竇桂一枝以慰彈冠上願

○簡林公子仁甫表弟

驪駒就駕不佞適以服絆供餞莫伸儃佪之懷與日俱積伏念門下以貴介之族紈綺之歲乃遽擔囊負笈千里遠遊𨿽老叔大人過庭有訓早垂義方乃吾弟以琬琰爲心寄身翰墨而思紹雕龍之慶志良壯爾屬者六館之下捧手橫經馮先生不巳物色之乎轉夏入秋計且提筆貢籍而掛名賢書矣旦暮當拱立竢之敬詢襟履漫往郵筒伏惟講習之暇攝飬得宜是禱

○簡唐文學元肅表弟

伏聞榮發之日贐者例辭遂不敢以煩將命非自甘疏節也徵車就道而不肖以大憂乞身不得揖策爲禮則悵惘何極矣長千里中曉窓夜燭計必瓊敷玉藻蔚然爛然秋風奪幟當有不俟枚卜者若乃髙足攝齊受教綴學綴文至令和璧靈蛇各爲世珍談者遡師友之淵源如董廣川所傳斯於肺附不載錫之光乎屬者致以箋素聊布起居勞望情深占授不次

○簡朱侍讀飬淳年丈

不奉芝宇五稔矣曩歲偕計冀得一望淸光不謂仙鳬在道弟又走﹖﹖翅南還岐路風塵莽矣相失比歸知合旌辱臨敝邑且問不佞弟於菇廬中何物豚兒並煩優睠茅茨紫气至今殷殷不散也去春多病日守藥鑪秋半不幸先君尋逝煢煢苫塊髓淚駢枯況味如此末繇覓鯉呼鴻而仰訊玉案其柰契闊何仰惟老年丈望隆玉鉉聲籍金閨行且握持太杓噓吸羣倫居然爲吾道振鐸若弟者濩落摧頹顚毛種種自揣生不逄辰數奇命矣惟是二三兄弟次第大拜以光交遊矧於吾丈有心腎之戴夙徼眄睞者乎倘可爲故人地舒手雲霄稍振拂之卽老丈之不忘涔淖也弟將旴衡吐气望焉先君負才砥行坎坷終年弟以不及斗升益深風木之恨所仗片言表揚以當束芻絮酒是在太史氏毫端倘亦有意乎不祥之子不堪以姓名聞獨以暱就友愛若丈咫尺之問經歲缺然惄饑詎能己巳適有鴻便敬題素箋臨楮長懷中情欲絕

○簡方中涵少司成年丈

弟自都下南旋倏兩易星霜矣朔雪寒風頻叨款洽下第賦歸復徼余眷餉賚獨優濃情加乎落魄髙誼佩於長途此其愛顧之勤柰何不深系仰耶別來荏苒郵筒亡便惟引領老年丈旦暮臺衡以紓霖雨鹽梅之望嗣聞雅拜國師居然司鐸絳帳髙張陶鑄多士甚休甚休不肖弟計於今歲蚤上長安伏謁橋門以聆韋弦至教不謂去秋猝罹先君之喪煢煢苫塊五內爲結矣伏念弟屈首受書摧頹至今未得一奏瑟笙以慱升斗爲尊人歡坎坷旣久復遭湣凶頭顱如許命也柰何惟二三兄弟雲霄之上不忘泥塗倘可爲噓拂地者卽咳吐成恩當令躍冶之夫光生十倍耳比者原田無歲四璧蕭然恐未卽窀穸先君鬱鬱幾成幽疾所恃片詞而賁九原者實惟太史氏如椽是賴願望可言乎新鐫同榜齒錄獨煩淸思便中以二三冊擲而示之幸甚

○簡王水部聞溪

伏惟我翁天才綺練令聞休揚自鼓篋辟雍而振履南宮以來不肖某卽伏在下風固巳耳目注而心往之矣不謂把臂歡於生平昔人所稱傾蓋如故不虛哉長安賫刺相訪幸不沈浮史丈郵筒而重辱使君惠顧之雅竟以纏綿瘍疾末由再勤僕人口陳肝膽今猶悵如也恭諗淸曹水部分署虎林曠宇廉聲譽傳吳會不肖豈阻衣帶而不一僂傴法座望見末光痛惟先子捐館竟竄此身於縗絰中亦復姓名非祥闕於所仰而玆以不腆冒昧敢爲書請之苐出言笑之下徼靈不翅渥矣幹忤之愆請以三宥

○簡廣陵趙純白文學

奉別仁丈以來卽罹先人大故匆匆治喪亦復匆匆治葬兩期之間愁苦萬狀遂無暇拾紙捉筆一通問故人念之殊自勞心也足下天才英卓時髦鳳麟而今尙淹一第耶時與世聲咄叱以爲丰城之劍當吐气鬥間合浦之珠必揚光波際者兄試韞櫝俟之萬金良價旦暮至矣如弟風塵落魄復抱鼠憂曾無逸況曠懷可灑指爲知巳道者昔虞卿以窮愁著書而何郎以窮愁詠物寥廓百篇差擬千古未知大方之家以爲笑或以爲然否也

何氏居廬集卷之十一完

●何氏居廬集卷之十二

華亭何三畏士抑著

書二

◆書二

簡馮司成開之

簡王懷我舊父母

復陳錫玄孝廉

簡項明父太學

簡林太僕表叔

簡於文學■﹝鳥乙﹞先丈

簡錢孝廉肇陽丈

簡李銓部景穎

簡劉工部斗墟

簡戶部張華宇年丈

簡林太僕表叔

簡陳監丞滄溟年丈

簡徐於室文學

簡董原道表弟

上張相國老師

簡項給諫東鰲舊父母

簡屠禮部緯眞舊父母

簡方學憲眾父

簡彭欽之

簡陸大行以寧

簡陳少參滬海

復黃學士老師

復方令君調宇父母

復包吉甫表母舅

復包吉甫

簡何延陵宗丈

簡李惟禮山人

復徐知白蔭君

簡徐時夫太學

與門生陳仲醇

與顧山人

簡復劉州守

○簡馮司成開之

不肖弟有苴絰之喪業巳聞之下執事矣今且卜地山原以需祖載而欲奉所艸先君子行實仰於記曹敢托社兄弟世誼歡而屬袁非之以不朽之狀請所恃變醨發藻爲指日誌隧表阡以不虛鳳凰一片石者是在太史公毫素間惟母拒而賜之言非生死所能報塞

○簡王懷我舊父母

仰惟明府北轅甫駕南使旋馳記存賤子之湣凶頒及先人之弔奠殷勤束帛珍重椷詞卽千里炙絮之將誼無渥此矣此豈死生所能報稱而筆墨所能頌揚者乎屬者陳謝之牘聊聊數言而緬懷之私往往傾注竊計賜環全吳之舊可伸其龍蟠抑佩印要省之衝稍展其驥足而偶閱除書新聞簡命業巳於魚臺泗水間儼然辱而令城武矣夫昆吾鄧林翔鳳所棲懸黎和肆垂棘所集而明府以制錦解繩之才領袖當代今獨不得萬室之邑千雉之城臥而治之而宰萬室擁千雉者乃使戴星罔功坐嘯不易雙岐難頌五袴無謠故夫遺愛遺風民思豹產之徳爲父爲母世傳召杜之名以此古詩云柳栽今尙在棠陰君詎憐畏讀之太息焉若乃執戟疲揚長沙投賈自古有之寧獨賢侯一人哉行矣先驅收玆後效將望杏而課耕或鞭蒲以行教試牛刀乎再割瞻鳬舄之遄飛未必不令譽超於桐鄕循聲赫於單父者且知麒麟之種來自天邊熊羆之祥口﹖卞於占候是又不肖輩所歡呼而額手者也近有西湖之役敬進履而謁拜尊公因修東魯之函敢郵書而起居記室外呈荒集專慱郢裁慚無侑緘請以嗣布

○復陳錫玄孝廉

相知兄弟海內幾人可令經歲目斷鱗鴻耶弟且知罪知愧矣樓道人至得接手書灑灑八行如對玉貌會以先君遘湣極痛在心而道人亟從海上游缺於修答比云卿丈臨辱則儼然將命弔而唁之矣比擬鼓枻虞山之陽躬叩堂戺而使信先之並以經言序見委汗顏汗顏夫以足下才美不讓陳思著述瑯瑯爲時冠冕千載而下誰能印可鑑定乃欲徵之麼■﹝麻外骨內﹞何生耶顧尊旨久虛賈辠是懼弟卽戔戔勉構數語以副下問前有珠玉不覺我形穢乎卽剗剝無妨耳所屬署額因漢陽有﹖林之役而太史又持節還朝未能得當以報西爽長茂二聯撰去恐不足標柱頭也

○簡項明父太學

門下於不佞殆有偏駁之好哉誠不虞麼麼賤子時時掛靑蓮舌端也兩過鴛湖一再問項先生動靜而逄人便說懷刺輒歸假令次面良易耶何以龍門之登竟成千古奇賞蓋至雙魚之編洊加副以萐頭佳句而光怪侵眸琳瑯噪舌矣先生五官並用百函俱發旣巳前無古人而陽春調髙郢中推絕又安能令樂崩之夫和之祗有拱手韜翰巳爾小集漫往此如醜穢而側淸揚情貌相越未有不掩口胡盧而笑者也聞之長水之上四子爲政先生主盟嘖嘖聯珠唱玉不肖拜命敢不屬蕪序以佐新聲今未能立艸槁並上季雅趣旋聊聊報牘伊人在望我懷何如

○簡林太僕表叔

朔日從上宅扣問嬸夫人臺安閽者未有一言及板輿之南也次晨驟聞誠不自信隨遣人偵之知巳雞鳴而駕矣無論不能遠將卽門屏間缺然送之跬步而又無從縷行以及之也使不肖侄靡所措情眞如鞭笞之在躬者其何以祈執事者之三宥夫以大人避宅僑處京師而元弟少年介居幾兩月於外𨿽嬸夫人念子行役寄語加飧何如約車治裝令一家聚首之爲歡也不肖侄以此竊快中心不覺旴衡擊節惟是不及繾綣之慚轉而喜忭無量耳捨侄曩歲藉芘得聯姻於宋參知先生當參知疾將革巳命之合巹而酳矣乃於前月念八日結帨於歸成棗栗腵脯之禮所徼大人靈寵何厚如之苐以期迫路遙不及星馳稟命此則不肖兄弟之僂身屏气旦夕未能卽安者也玆因表弟董原道入雍之便肅此奉候兩大人旅邸起居及元弟藏修動定口禱心祝捴惟順時珍嗇以迎大和以流永祚不宣

○簡於文學■﹝鳥乙﹞先丈

兄丈惠顧前好尋締新歡惟是倚玉施松居然肺腑戚幸矣獨以在疚煢煢繁憂總集於門下絕無尺寸之通﹑銖兩之敬﹑而嘉貺益腆﹑徳念良深﹑乃不肖弟反答造次及登堂候謝而兄丈巳駕南車則又慚懅而還且不敢以賤姓名混幹將命也玆借便鴻耳﹖﹖傳書素仰祈察其悾欵寬忍以貰之恭諗門下天材英卓西杞東筠指日首薦賢書聆鹿鳴而探桂窟此非直猶子芘覆無涯卽不肖屬在親知割榮分賁多矣外具蕪刻附以菲儀郵致惟門下矜其愚勿罪其褻刪之麾之幸甚幸甚

○簡錢孝廉肇陽丈

文軒趣駕不肖弟絆於罪服缺然送之河於知丈能以情見原也行後時從邸第候問嫂夫人起居並詢尊父子旅況知並納吉祥以爲大慰伏惟郎君僑居下捷摛藻發華南國賢豪斂手避席秋風得意大小雙名無須卜筮矣足下魁宿碩儒亦復辭家發憤與郎君左提右挈而握靈蛇之珠以次大對令海內稱世雕龍者無先錢氏交知顧不快乎玆因髙足入雍肅此上候動靜近嫂夫人小不豫今已攝飬如常幸語郎君毋以髙堂爲念也行矣弩力願言加飧

○簡李銓部景穎

恭惟明公華轍淸塗門髙山斗兼之駿聲茂行人倫所歸士之匍伏而佐下風者曾不敢妄意物色而不肖某東海章縫名綴下品特以一再望見遽辱寵而進之無論躬臨惠顧齒召張筵謬承種種格外之遇若乃斗筲楶梲獎以丹霄散足鉛刀餙之髙價此𨿽先生憐才好士少垂忠恕之情顧以施之不韻非所克堪耳主臣主臣分索以後遂不幸執先子之喪煢煢廬居缺然久不聞問苐不肖懷賢佩徳之私眞有精誠結於宵寤者非漫語也玆因表弟董生入都之便函置尺書以訊臺安以謝厚念所貢拙集請政惟刊定之別有陳乞不揣覼縷上聞仰惟照詧是幸

○簡劉工部斗墟

前月內侄季上捨行曾馳函書副上刻集想巳幸達記曹不作殷生浮沈態矣士人來遊白下者俱從不肖乞工部劉使君書蓋使君於雲間人以並州故鄕雅有覆翼之誼而於不肖弟以蓬室舊好又有塤箎之投故欲想望下風藉此介紹乃不肖弟禮壞樂崩幽情滯思何能日作書郵左投應左右投應右也玆以表母舅包吉甫氏行誼不得不再拜獻書戺下吉甫先人爲鴻臚海亭公當使君佐郡時與鴻臚交臂而歡焉有金石之契則其子故人子也此來髣髴平素思稟良規是以爲書請之吉甫志違埃霧行慕竹帛而其爲文則又吐芳擷采彌煉彌工此吾毋黨尊行之賢且才而不肖所私用景行者秋來提筆棘圍名不在甲則在乙矣而比獨醉心使君攝齊受教使君縱不以甥故爲舅氏汲引獨不念舅氏先鴻臚乎卽今歷事銓曹於羣公無半面之識輒恐按劍相眄敢托世講圖之使君惟曲意根抵之容能忘推轂憶昔把別谷陽有爲使君詩冊弁首者偶逸其槁倘暇間得檢寫而付之將續鏤之前集中與尊先公傳題辭並傳亦足以明永好也舅氏趣裝無所修饋言憶動寢聊以布懷日方爲先子治葬屈指秋冬之文可竣大事當且輕行相會諸不具宣

○簡戶部張華宇年丈

往歲良遊白門天假之幸會我年丈錦旋而兄弟八九輩以宦以遊亦復同時畢集相與班坐列席者幾昕夕於斯蓋觥籌交錯而塤箎疊奏矣攜別以還猝罹先君至痛心骨沸熱愀然疚懷回視宴咲琴壺如隔世事卽欲破涕銷愁一傳尺素而不可得柰何不勞心■﹝忄虫﹞■﹝忄虫﹞也恭諗年丈授官南服視事度支優遊父母之邦紀綱金穀之務而暇則登眺名山妍唱嘉藻昔人所稱鄕官部吏乃今於丈信然良羨良羨若弟者坎壈半生腰無寸組兼以居廬三年因而落魄五載人壽不滿百黃河一代淸興言及此能不悲嘆丈冣知我愛我亦有意憐我乎不祥之夫類不關通貴顯而適以表母舅包上捨入都之便裁書敍心一將問謝病餘占授固不自知其於忤也舅氏爲陸太宰五臺翁嫡甥爲包學使瑞溪公猶子翩翩文雅家世雕龍而獨以年丈詞壇主盟願望履幕下以萟請財惟片言而示之指南則有厚幸矣曩歷在選曹玆來就試倘得仰徼寵異緘其姓名而達之無論舅氏於公門有桃李之戴卽弟何啻身承感且與鈞耳捉發下士叔季所難惟是結襪髙風以勤下執

○簡林太僕表叔

自嬸夫人行後微聞大弟有恙日夕不能去懷旣從徐宅人得平安之報不數日又得大人飛箋知大弟巳加餐飯脫然愈矣此之爲喜直入肺腑奚翹伸眉擊節而巳哉向擬遣人奉候因侄有事山中復以痰疾纏綿方延楚中一友療治之以此逡逡巡巡未遑遄發乃心旌搖曳左右所謂神一夕而九升者也玆特修尺素馳平頭奴走白下專候二大人動定及大弟賢夫婦起居道遠天炎計欲覓一品物奉將竟難郵致千里之敬謂何不腆瓜菜數種耳﹖﹖混郇廚縱不足登俎下筯乃皆出內人手辦庶幾比於溪澗之毛以爲王公羞耳幸惟鑑在竊念大弟邇者中藏旣實元气可充卽不宜如曩時攻苦習辛疲精役思倘從此涵泳弛張少親鉛�又何秋風之不振翮乎懸切懸切壼中膝下妻兒賴庇稍安辱念殷勤謝以九頓馮司成夙稟大人鬥山自是眄睞公子綿薄何能爲重也言之赧顏靜攝之次未便手書口占不次不恭仰祈原宥

○簡陳監丞滄溟年丈

恭惟年丈守宮國學駿聲升騰以望以資而有今日之擢蓋幕曹推爲領袖而士類奉之範型矣遙望橋門竊有欣躍弟自曩歲攜別言歸不幸先君辭世計巳聞之下執必且深心憐之者獨念人生百歲聚散憂喜何常以弟今日所遭處廬飯藿無論終身負恨亦且三禩銜哀回視與諸年丈宴咲時如懸夙世撫心論臆能不淒然久以姓氏不祥闊疏音問玆因便羽敬寓素箋外有內侄季兩生卒業六館爲先生門下士曾從大司成以夙昔之誼紹介而請焉且以先君不朽之事乞言惇史巳辱慨然諾之矣苐聞遠來椷書俱屬年丈喉舌故敢以底裏上露祈門下爲弟代申蓋弟於大司成他無干及而獨季兩生爲肺腑親不在請托之例且以我年丈左提而右挈之當亦不靳恩慈耳臨發惘然不任肝膽之切

○簡徐於室文學

計足下將戒南轅時從上宅奉探行期少將不腆之贐而使者云軒車巳自海邑遄發矣卽欲縮地無繇致情頓令我心鬱結玆遣人入都之便肅此布訊臺安兼貢詩萐亦以見通家之款款耳足下名臣俊彥之苗裔而文有駿聲所藉以續文貞公奕世之緒而慰尊先君在天之靈者屬此一舉願言秋風努力豈獨光我親知臨楮神往

○簡董原道表弟

尊父子榮發不肖誼應遠將顧何物不祥敢當祖席計屬見寬行日想順風而翔倏忽抵石頭城矣六代繁華從蓬底收羅胸次定以五色彩茟鑄爲源裁艷辭盻盻秋事崢嶸以慰肺腑深願萐頭所誡竊恐貴人善忘也玆因遣伻從大司成乞狀之便勒此一探居起卽今白啇素節旅況豁爽可知苐暑熱不酷恐秋後之燥亦未盡蠲動寢間願言珍嗇

○上張相國老師

某自乙未落第扣別門墻旣蒙慰諭復辱款畱深更之燕厭厭密坐之談眷眷此在老師汪洋相度門生故舊所不遐遺乃不肖得此則巳幸出三生而銘入五內矣別後自春䢐秋竟遭先人大痛不敢以不祥之姓氏冒瀆威嚴亦不敢以不稔之寒暄妄稱徳政冀閣下重垂含覆原察而貸之玆以朱生正色行敬奏一函恭詢萬福而並爲朱生斗膽陳乞幸垂聽焉生自己卯詿誤以來辭於文罔身罹吏議偸生廁混�目窮愁其捨冠冕之儔而入魑魅之地者十九年於玆矣幸逄恩詔內開舉監辯復一節無論朱生伏讀流涕以爲從此可覩天日卽士人輩讀之無不歡呼踴躍爲朱生喜而欲狂者生貧甚家徒壁立玆且勉彊治裝以請命師翁而陳情君父蓋聖明宥過之條若爲此生而設臣子更生之路卽從今日而開固非漫然幹聽於公卿求寬於請讞也竊聞之河海之潤蕩其穢污雲雨之施及幹荊棘藉令小民蒙枉尙籍慈昭而矧乎士類凡士銜冤猶祈典貸而矧乎門生伏惟相公老師回天之力蘇之拔之則曩𨿽銷名削籍是累歲之逐臣而今且洗垢滌瑕爲明時之善士事獲伸於公論人仍列於賢科上不愧於師門下無慚於朋輩海內士人所戴仁主賢相蕩蕩之徳豈直止飛霜息震風而巳哉朱生委心恩造方待罪於國門而不肖某傾耳徳音敢獻書於函丈惟閣下畱意幸察詞不備宣

○簡項給諫東鰲舊父母

往夏從同鄕沈大行奉訊而後猝有倚廬之悲何物湣凶敢以姓名復上掌記者乃喁喁之懷發於宵夢固不勝其儃佪結約也蓋不肖之於明公有疏節而無遐心矣抗疏一上直聲如雷海內額手以爲鄭公宣公復出而十八年特恩肆赦三吳士民喜色相告秋毫皆我項使君賜也則又歡然如沐膏雨也禁蘌之中輦轂之下邊陲之外海島之間動念而系安危舉足而關輕重何以策之而令五位無虞六尺無恙四郊無壘乎則恃有靑瑣要司腹心於城在耳艸茅縗絰之夫何敢妄言國事而寰區倚毗咄咄賢良大夫故不以寒暄而以慶頌亦非敢爲佞也先輩未生正色行聊附尺素爲請朱生抱不白之冤抵無驗之罪而竄身編氓者垂十九年蓋蠶室不爲慘而幽圉不爲哀矣幸逄恩詔疏辯一條更生有日棘木之聽庶幾貸之竊計造命之權出自君相而吁天之路出自恩臺所以一至國門先匍匐而扣堂階者以此聞之吾鄕小民其以役以事入都下不揣有幹於明公明公皆以並州舊誼左之右之必得所祈求而去矧朱生善士又臺下向所深心憐之者有不爲之吹噓提挈令死灰復燃白骨更肉者乎當亦無庸不佞贅詞耳臨楮意馳願言爲道自珍

○簡屠禮部緯眞舊父母

曩惟明公賦政由拳不肖兄弟時以靑衿子造庭階而就業焉乃明公雅不鄙夷呼不肖爲小友也而不肖格於卑末不敢從社中人旅進旅退而希雞林之譽幹牛耳之盟不肖負明公矣比明公謝華轍歸丹山海內操觚之子靡不抹馬褁糧走寶花梓蔭間願得一當顏色而不肖安於固陋缺然從文人墨卿備攝齊之數以稍稍就其聲華不肖又負明公矣屬者明公以大憂乞身斬然在疚無問識不識皆輕千里而來出炙雞絮酒一哭太夫人靈幾下以有事執紼爲榮而不肖頃巳入山陰道中無柰苦於陰雨迫於先人葬期乃駕言旋返竟無從溯遊東下歌﹖虍貝又韭﹖露而束生芻也不肖又復負明公矣前者兩負明公此夫以賤以愚自廢而今者之負是以驕子而得譴父母父母將弗子之獨柰何令畏之罪上通於天下不比於人哉方踟躕脇息間而孫先生以遊至敝邑知於明公有交臂之雅乃敢延款而告之而孫先生願代雙魚謂必不作殷生浮沈也者不肖於是再拜椷帛再拜椷書屬獻之明公聊以當唁蓋庶幾一償今者之負使東海麼麼何生終不擯於有道門墻耳某卽匪人亦知自好而敢舞筆弄唇誻誻以自文耶惟孫先生爲不肖分明之而明公爲不肖原貸之則有大願矣若乃喁喁之誠更欲償前兩負而以舊氓請謁以薄伎請裁且幸太夫人之宿艸未列而請躬爲墓門之弔也則在開歲裁書敍心適當大事匆遽惶恐郵致不及寒暄

○簡方學憲眾父

吾兄一代文人千秋慧眼秉樞振鐸視學建南絕請托之門盡网羅之目前以典試騰譽後以衡文著聲八閩三山春風化雨所爲宣尼眾父而杏壇雲間者無論小大邇遐永永被服方夫子儒術矣不肖弟在疚倚廬聞之私自欣躍未遑以筆札頌揚也函使至具悉拳拳眷愛之隆溢於意指有不可得之骨肉間者人豈木石也哉而能無感夫世人弁髦貧交曾無巾幘費而何有於其親卽雅念其親之喪矣亦未有千里推恩爲之賻送佐其﹖﹖﹖土﹖埋者乃吾兄哀我而弔之復哀我先人暴露而重遺賑之此其髙誼奚止戀祶袍助麥舟巳乎先人有葬之年不肖有生之日敢忘明賜撫臆論報未知所以祗令腆懵交顏巳爾老伯春秋髙矍鑠逾甚兄以祿飬代斑舞何快如之指日佩中丞印晉上卿班於時再貤封如子官而捧觴稱遐壽膝下之歡曷其有極幸毋想及東山也不肖生不逄辰玆復以幽憂濩落雄心折矣鍾鼎屬兄煙霞屬弟我兩人請平分而有之當亦不自今日始使行呵凍勒謝兼候綦履萬福口祈心禱惟爲道自珍不宣

○簡彭欽之

廬居屏囂不聞戶外事以故吾兄南發之期不及聞亦不及送廢禮缺情莫此爲甚自夏入秋日犇走九山營先人葬地又不得覓郵筒修問居起堯卿丈行曾附數字計達記曹及歸乃知失檢囊中浮沈之態蔡生竟作殷生也可發一笑秋事近矣社中兄弟惟足下及非之三四輩爲白眉火齊木難久混沙土賞音一遇必有泣血相明者秋髙鶚薦冠冕都人士幸毋忘昔年夢寐事也努力努力

○簡陸大行以寧

向以先子之喪戚焉憂居不敢以不祥姓名上混將命每從南鴻悉兄丈宦況淸曹仙吏傲睨千秋時時挾雲霞而領風月顧不快耶近聞淑媳蘭萎殊爲慘神夏秋之交弟又日逐九山間覓一區以妥先人之魄衷腸如憒缺然奉訊乃時時淸夢飛遶鐘山知愛如兄丈諒不以疏節罪我也郎君翩翩奇采絕調髙出時髦足稱鳳雛龍種秋風掇桂步武賢科當不出平原閥閱家矣健羨健羨人便附一言於左右侍誨有日未悉窽悰南望石頭目斷神越

○簡陳少參滬海

頃從畫鷁九頓首謝枉弔之辱無緣咨覯知兄未卽戒車敢卜詰旦蚤設樽罍於齋頭爲河朔小飲肯惠然臨況乎使者傳命辭以北歸今卽艸次歸日何妨再舉一觴也拙集偶爲木災而私心願就範型不敢不以就正足下乃其見而慚赧豈止小巫

○復黃學士老師

伏蒙注存遠將弔唁念以先靈未妥不得獨詣臺階叱名將命者計屬慈原老師蹔息東山寄娛聲樂聞巳極吳歈蔡謳之選矣乃別諭借才此中恐難其匹倘亦中行之次可得若是班乎徐於室內表侄奉命特爲面申業巳唯唯老師苐畱之徐君方雅攻秇文意或不在歌者不妨再三從臾也縗絰之子未獲從綠野堂畔寓目角抵優俳之觀請以神往

又簡

不肖某於古文詞原無所知識乃明府不以爲戔戔而時給芼研試之斯之謂愛忘其愚者也悚仄悚仄司李公壽章聊聊脫槁愳不中程卽情款多屬揣摩奚論雅藻矣惟是徼靈郢斤以爲大幸

○復方令君調宇父母

不肖某株守蛙鳴無當大雅而明府以入閩天挺之豪落紙如繡蹶然辱而奬許之頓令眇眇之集一言而價十倍矣李參知誄詞直指以雄文乞靈大匠乃更令竿牘之小夫代之斲乎恐傷指爾重以嚴命溫旨敢以不嫻辭當澷爲抽毫以備削艸

○復包吉甫表母舅

所抄詞致錄皆某手自摩研點定者其中取靑媲白對葉駢枝不工不摘凡漢晉唐宋之菁華畢具此編矣我舅氏心精辭綺舌吐琳瑯安事摸擬庶幾鎔而鑄之令茟底風生乎今以其槁上之棐幾幸命掌書者捉紙聞鄭先生有疥癬之疾得亡眇小煩懣邪豈城東之妖冶結於夢思灼烜若在肌骨也附此以慱捧腹

○復包吉甫

承惠佳餅和以玉屑調以銀泥到口霜凝入喉冰釋所謂擎器者舐唇立侍者漧咽想當然耳曩在北海市中用三十錢買賣者安得有此乎不肖無能說餅苐以充虛晨夕置食間感深於雕胡之飰

○簡何延陵宗丈

不肖弟邇以幽居世務多廢不虞長君之辱敝邑也惟是闕焉道左先驅罪矣罪矣旦日之約敢不操拔篲以迎苐隆暑赫曦恐煩動定且媿漿酒霍肉之供非所奉殷勤耳苐得早惠玉趾爲竟日歡亦大願也別諭伺有消耗當力從臾之門下處逆旅之宿度可稍爲遊斧資者鳥能不效其款款

又簡

讀宗丈一律淸妍雅皕眞如秋水芙蓉弟得此黃金賦卽不覩菱花光亦復何恨矣朝來欲過從畫舫恐西園淸夜之遊尙爾畱滯終不敢空坐平陽館中非故漠然於旅賓也

○簡李惟禮山人

客歲從秦淮鷁首交臂惟禮先生遽承引坐賜席得展嬿婉昔人所云識荊禦李不肖一日而兼之矣暌攜以來夢結遐想不幸杪秋先子遽捐館捨不肖惟是墨縗冒絰流涕長潸又安得提筆操牘覓雁翎魚腹寄問故人起居乎佳壻延陵兄忽臨敝邑得聞婦翁動靜多豫頓慰饑渴下私覩玆玉潤恍若冰淸歡喜何翅次於面也將發聊傳尺素少布腹心附以俚言寄懷小刻呈政意不宣展臨楮惘然

○復徐知白蔭君

不肖弟窮途有泣幾爲涸轍之魚乃腸熱不灰願作隨陽之鳥其視上宅卽吾捨中視諸舅兄弟卽吾同胞也荀可效其區區敢不空此胸臆昨者之事所諭權不歸一信然信然近來宗嘗奴隸間大都如此言之可嘆延陵丈文園之飲惠然來思耶果爾當代足下擁篲苐足下湏以我爲主人毋賓我矣

○簡徐時夫太學

屬者不貲之軀火癥良苦未得再從淸涼座上一接麈尾玄言且以罪服桎梏缺然邀杯酒驩傾蓋在懷豈勝馳戀伏聞老丈謝事下帷綴文結藻髙秋擢桂何俟卜蓍不肖遠不能執鞭弭一奉周旋顧亦願藉光寵足觧牢愁爾所貢不腆無柰主臣苐丸墨以供彩毫握扇以揚健翮錦囊以露神錐故敢相贈若乃末伎塵埃街談鄙俚曾不足廣七車之對陳乙夜之觀庶幾低眉聊復鼓掌惟執事者不擿觖而賜督教之甚幸

○與門生陳仲醇

昨入山視足下面瘦軆羸足下之病病矣獨神色爽然可喜耳聞之大將軍不病瘧足下乃爲此鬼所苦纏綿至今耶惡日可避何不效昔人逃而去之也病者端仗嗜粥以實中藏玆幸足下安谷敢以新谷白花珠五斗奉去容請爲廩人繼之足下試進饔飧一再餐無須藥餌雜投必且霍然起矣

○與顧山人

昨儗過訪一窺二酉之藏會以歲時饋遺出候郡邑長吏日西甫歸歸且疲矣朝起欲踏雪而來又恐驚袁先生臥也旦日倘必臨況敢不擁篲以迎若復泥濘毋煩玉趾

○簡復劉州守

往歲過山陰得挹丰采眉端桃花色冉冉如霞如霰世稱塗山秦望間多神仙先生蓋得五禽之戲雙龍之精者政恐沖舉飛揚不難煮石而成耳別來荏苒裘葛屢更秋初走謁朱宗伯老師戺下比時暑尙炎烈不敢輒煩起居徒一望紫气而去頃接云翰伐而讀之恍然面承也拙集荒穢不足呈鐻大方顧辱獎借過情媿汗淫淫下頰矣章鼎鉉丈鴻抱殊才洵是譽髦苐敝鄕受經夥尙書毛詩而罕包易郎非易亦難甫下車而得之且不肖苐能聞而薦引惡能日逐逐環境內而覓之也近諺有之圖王霸易覓館谷難斯言𨿽戲有切事實矣不然者以翁嚴命千里發椷又以章丈碩儒萬金難致而不肖豈不願效其區區者乎所賜詩箑詞翰兼佳不揣俚言亦錄箑端請教副以詠物小刻並供噴飯惟刊定之幸甚

何氏居廬集卷之十二完

●何氏居廬集卷之十三

華亭何三畏士抑著

書三

◆書三

簡謝南部中徐鍾嶽吳左海張華宇諸年丈

謝包彥平表母舅

簡四明黃仲髙孝廉

簡謝朱侍讀飬淳年丈

與沈大行石樓

簡謝徐太史端銘年丈

簡謝就李範君和長康二文學

簡謝任年丈素懷

與金華陸司理曲誠

簡同年張東山泰和令

簡吉安司理劉行素

簡新淦令王及巖

簡吉水令沈愼庵年丈

簡永丰令金昆源年丈

復同年沈定庵僉憲

簡陸運長自齋先生

簡康水部肖野

簡黃水部與參年丈

簡謝張武選諭齋舊父母

簡申職方玄渚年丈

簡查孝廉巽泓

報謝孫漢陽雪居先生

與季仲登內兄

簡謝陸比部貞所

簡顏比部嶧臯舊父母

簡復黃學士老師

簡復郁季雅文學

簡舅氏馬郡丞禹山公

簡復璩仲玉

簡包彥平表母舅

與範長白兵部

○簡謝南部中徐鍾嶽吳左海張華宇諸年丈

往歲自白下歸方休足裏捨報謝之函竟未之致也尋而﹑先君長逝家難洊臻禮樂弛於庭除音問絕於朋好微訃之聞﹑而耳熱其煢煢之狀﹑則以疏節闊悰﹑取尢諸年丈百口無以自文矣﹑頃從社友陸大行拜束帛祭章之辱﹑跽告先靈﹑兼讀手箋慰勞娓娓﹑有出怕情萬倍者骨肉死生﹑華衮存沒﹑金石不磨﹑厚誼可諼乎﹑感切感切﹑顧不肖孤身賤犬馬意邈雲霞生前之就飬慚乏斗升亡後之追榮懼無尺寸𨿽諸年丈恩哀之隆形於文墨而欷歔郁悒﹑良難自禁﹑此將父不遑﹑鴇羽所以作歌﹑昊天罔極﹑蓼莪因之興﹑嘆者也﹑幸得葬地於山原將乞碑文於賢達庶幾徼靈以竣大事﹑所可破涕排愁聊爲知巳道者獨此﹑謹用陳謝附白區區登扣未期臨書長恨

○謝包彥平表母舅

舅氏於先子之喪弔之矣復爲文哭之哭之矣復自爲文再哭之反復紙上蔚矣其華卽昔之善於敍悲如所云淒入肝脾哀感頑艷者不復過此是日涼風拂席微雨沾襟兄弟俱來親朋滿座觀者駭視而嘆息讀者下淚而唏噓僉曰此孺子赴弔生芻之誼而大夫臨喪能誄之才也輒受所賜懸之幃中光靈有知銜玆嘉命適將有事治葬須自經營故不卽扣首階庭死罪死罪

○簡四明黃仲髙孝廉

楊四松至得讀八行曠若復面不肖弟頃有越中之役儗自舜江一葦而航灌門意可望見顏色而竟無繇溯遊從之堇堇衣帶水如隔萬里長流我懷何如矣甫歸閭巷兩三日張丈踵門比出雙魚之椷而將只雞之弔則我故人黃仲髙先生也某不天三年有夙夜之戚﹑煢煢爾﹑欒欒爾﹑乃損辱嘉命﹑訊而唁﹑之縱今愁洽苦溢﹑而重以一字之況﹑輟泣不復愀然﹑至聞綦履休適而家門骨肉間又多吉祥盛事則又旴衡擊節爲兄喜而欲舞者指日玉墀同對大小齊名兩宋得專芳羙乎良羨良羨張丈自是玉人非風塵所有到此才逾信宿意不欲爲枳棘棲弟媿貧地主無能挽畱少試其活人之術何以報命臨書悢然

○簡謝朱侍讀飬淳年丈

陪都試事借重衡文所蒙采拔自選首而下皆窮巷顯名之彥不肖弟非獨以其鄕知之也此錄出而文體還淳士風還雅非我老年丈鴻儒巨公爲之主盟何以有此方日置几案繹其旨而讀之苦無善本而函使遠頒百朋九鼎不爲珍矣先子之喪﹑將及祖﹑載而珠璣一函﹑帛金雙襲﹑乃從雲霄中來﹑頓令潛闥生光﹑而偶車馬欲飛欲動﹑懸封之日﹑所藉以少觧哀哀之戚者﹑恃有太史之唁在耳﹑載脂北轅旋馳南羽丈之念我棘人豈在肺腑外哉感激感激郡侯雅意師門及其同舉士屋烏之芘巳先衘之矧重以鼎言再屬也使者匆匆告歸倉卒報牘寒暄長語不及一宣

○與沈大行石樓

與兄別久﹑時憶淸芬﹑苐以縗絰之夫﹑不敢輒通竿牘﹑幸惟貸之﹑屬者司衡滇國﹑文星在梁﹑所收俊髦當盡碧雞靈芝之種夫復何言嘖嘖休文才淩今古是錄必且敲金戞玉扶電掀雷矣願言寓目藉以賞心若乃土之毛如志所云鹽碧瑱子者則何敢靦顏以請

○簡謝徐太史端銘年丈

不肖孤自惟先人之變﹑抱吟哀哀者﹑逾歲於玆矣﹑交遊盡疏聞問幾絕﹑望昆璧而懷伊人竟不敢以不祥之名冒昧居起也從許先生知我年丈嗇神萬福結藻千龝苐未聞出山之期以爲怏怏屬者丈之有意惠弔也﹑不肖弟蓋鵠伺焉﹑爲警戒候門﹑而會大葬有日日且迫矣﹑是以有山陰乞志之役﹑不謂丈於此時臨況也﹑行後宵夢晨思﹑客星時動﹑於是乃匍匐趣歸﹑歸而不及逆太史飛鳬也﹑內負外恧不令頭搶地背沾污乎﹑所幸誄章一辱﹑鼎翰再頒﹑而芻靈若新﹑凡筵若刷﹑則我年丈實光賁之﹑其何敢忘明徳﹑儗於舊月特申候問並謝蕳褻之愆而冰雪載塗玆且復當倥傯敢漫裁書附許先生以行不敏不莊死罪死罪

○簡謝就李範君和長康二文學

不孝孤方奉先人入於兆﹑薤歌發矣﹑而兩範先生從醉李遠馳信使賫黃金而弔之﹑且寵以誄詞﹑累累若珠也﹑足令幽闥增賁﹑而芻靈欲生﹑非門下天才卓犖﹑何以摛藻吐奇﹑其言淒愴乃爾﹑至讀手箋﹑情旨委婉﹑卽千秋束芻﹑執紼誼亡﹑以加也﹑九峯如斗而鳳凰片石未得名賢臨辱一品題之豈區區山靈不勝風雪妬乎若乃以疏莽之集謬被丹靑哀疚中更不敢聞命率爾報謝意不一宜

○簡謝任年丈素懷

武林汗漫之遊獨得一哭尊堂老年伯母靈幾以爲愉快乃所蒙隆情厚誼種種淪膚浹肌未知何以論報方闕如也而先子窀穸復拜賻之辱胡以仰承愳虛遠念登嘉佳帛名香﹑穿中之役恃以表素達馨﹑於是焉在﹑寵靈渥矣﹑幸封馬鬣未卜牛眠異日臺車來雲間請一盻睞山城鬱鬱稱佳否也使者至正及倥傯有疏款延罪在不赦率爾謝復中心藏之惟傾耳尊堂大葬之期願言執紼

○與金華陸司理曲誠

仰惟兄丈決曹寶婺司篆蘭陰化行若馳民偃猶艸神明淸白之吏蓋浙以西東驛其聲而誦之矣孟冬從武林奉晤直指稱吾裏之宦於斯者而頌揚門下才華不啻出口旦暮左右繡衣佐埋輪而劻執斧非使君其誰冣耶俛仰云泥間嘆羨曷能己巳極目龍門風霜在望未敢率爾澷勤館人願以遲日續雙溪三洞之盟不無車馬以累下執則兄丈諾之否也比者大事倥傯﹑久廢箋記﹑玆以寒宗人便敬勒素函少通良訊別有相簡特以族姓一綫之屬上於推恩臨伐慚恧

○簡同年張東山泰和令

乙未之役不肖弟獨以風霜偃蹇躑躅修途不得從年丈把臂開樽擁鑪對雪盤桓幾晨夕於長安逆旅中大可恨也幸在葉使君席上接笑談桮酌之歡慰此饑渴別後丈巳嚴裝出春明門外矣維時葉使君守闕逗𨖻得繡衣報良喜苐私計異日或按部江浙間多同年兄弟宦遊者仕路風塵大都萍值爾爾以爲捧腹今豫章輶軒之使丈不儼然下吏北面莊事之耶曩使君於文又在伯仲手足間寧止不以繩墨馭也丈之才誠薄一令今且守官五載而未應弓旌之招猶營營領簿僕僕折腰知亦必不快然苐少需之雙岐結襪之譽江左無先張君旋趣召入矣獨弟頭顱冉冉進宦陵夷窮巷蕪塗良不可忍而且也遭家不造﹑遽罹先子大憂﹑恨不賫志入冥寧復有意人世﹑顧屈指卽吉之辰巳不及涉寒露戴冬星追隨在召諸明牧於馬足車塵下柰何不怏怏乎所覬知巳故人千里一日以光交遊庶幾蚍蜉蟻之援某卽病賤貧無所聊賴猶能以毫素爲篚筐詩歌爲鼓吹慨慷易水之歌俠烈夷門之送也久不聞問實勞我心玆以捨親永丰簿袁君行便聊附尺一布懷近訊襟裾遙瞻雲樹

又簡

永丰簿袁君不肖弟肺腑戚也尊公莪溪先生諫掖名臣而大父爲賓卿曾大父爲方伯乃其家蓋茨不翳藜菽不給其世守淸白可知今以乞選得一主簿官單車就道﹑而矢志廉泉﹑雅勤典幹﹑不肖弟敢托汲引之誼﹑特具以聞﹑卽不轄年丈肘腋下乃府屬縣鄰豫在視聽之末倘蒙推愛曲護盻睞而吹噓之乎﹑豈直袁椽戴有二天不肖敢忘明徳小集漫﹑往請質大方﹑惟恐賈恐笑是愳

○簡吉安司理劉行素

仰惟門下學該才羨通洽古今遹駿鴻裁陵轢作者當兄丈回車飬望又三年蘊崇於玆矣旣而命駕出山謂宜橐筆蘭臺執事祕館而無柰簿書竟案又屑屑以煩劉使君也竊計原山贑江之境向所稱士秀而文民險而健者使君以文星福曜照臨其上且陶冶而覆翼之遂令政譽平宣翔鸞集鳳指日以賢良第一被徵處以禁筦綢繆要重之司從容槐嶽之位今不虛左以待耶如弟者才匪軒翔命尢蹇薄蕪塗棘路畱滯周南憶昔長安攜手敷袵論文同茅侍禦諸君子相往還者今且幹霄沈泥翔泳異勢每一念至良用憮然獨計不肖弟壯心未歇老句難刊猶能挽五石弓飲十斛酒他日與劉使君邂逅藉令無遺故人請以衣帛帛見衣褐褐見也往秋昊天不弔奪﹑我嚴君何﹑斯禍斯古來一酷惟是駒隙中廢寢忘食卽不敢遐探八索上問九師苐願從兩風二雅三頌間所髫年而習之者一爲訂定齊魯毛韓之說更憶使君施絳帳於晉陵時有啇榷千秋而就殺靑之業者倘亦有意惠教乎𨿽然不肖何當捧心世之人必且叫呼之爾遙望龍門久虛鯉腹玆有捨親永丰簿袁某赴任之便因屬下吏敬布私悰伏計門淸如水不敢以繭幣混於所貢小集一編以當塗抹別陳肝膽言不自宣

○簡新淦令王及巖

壬辰之役我丈與大來丈同上春官而不佞又復落第古詩所云雙鳬俱北飛一鳬獨南翔者三復詠之不勝異林岐路之感矣懷我王大令都門就駕之辰兩丈舉酒相托拳拳故人𨿽天禍我華以浮言奪我賢父母乃厚意施之不報屬者不猶慺慺肺肝乎玉笥象江之墟不稱難治而丈以上徳通理之吏臥治而拊循之者且將五閱春秋卽考之簿世拔以殊遷指日車旌之召兩丈亦當在伯仲間耳葉直指使君﹑固曩時爾﹑汝交也﹑今不傴僂庭下﹑取辦簿書﹑耶非久以薦牘上明府名﹑不稱本舉之主耶﹑憶昔二三兄弟﹑把手連袂﹑而十餘年來雲飛泥﹑沈弟獨何心﹑那能堪此﹑所恃我舌未磨中腸猶烈尙欲躍馬以示可用奮臂以當大呼卽不然者亦將流連文酒放浪詩歌少寄其區區之意而去秋又以先子﹑大憂精魂銷鑠﹑悒悒如遡風迷霧﹑況惡復何言矣﹑巴丘谷水相去幾千里而遙山川不可望況乃故人哉所以書問遼絕以此玆緣捨親永丰袁椽行馳函通意一候居起惟吾丈以好來辱惠我徳音

○簡吉水令沈愼庵年丈

往者燕京之役從老年丈寓邸談文及津津道夢寐中事輒有千霄禦風之興若春官上第不肖弟固巳心卜之矣旣辱玉趾臨存所以慰藉甚厚別後晨夜兼馳𨿽處逆旅之宿未尙收日不纏綿徳愛且慺慺迄今也朝元之嶂盧江之濱得借重神君健令如我兄翁者臥而理之不令單父中牟頓失聲價乎貴座師兪先生談次述丈遺書問饋具感殷勤且聞下車以來安繁剖劇燕享筆硯之間知以卓異被徵當在時月恐簿書碎務無能久縈淸思矣弟不肖屢蹶公交車轗軻落魄自度不能治官願以篇詠壺觴從墨卿酒人後而天胡不仁﹑遽罹﹑先君﹑大痛﹑曩以翺翔仕路之念﹑轉入棲遲﹑今以棲遲衡門之思﹑將付岑寂﹑柰何柰何惟丈矜其迷而教之曷勝翹跂﹑苫塊之﹑次例﹑未敢﹑以姓名﹑混陳﹑而會捨親永丰袁椽行誼﹑不能不獻書昆源金年丈﹑獨念兄翁曁東山兄夙昔之愛並冒顏以聞﹑惟諸明牧之﹑左提而右挈之也﹑謹托毫端上詢襟履緬然長懷願仁臺畱意幸察

○簡永丰令金昆源年丈

曩者於役長安卽我同年兄弟堇堇修刺聞名於將命者而皆蹉跌不面亦復無從親數存之旣而羽翼參差搏風者畱而委翅者去矣客冬弟以冰雪載塗逡巡後至失侍老年丈光儀乃從舉冣間欣聞芳譽甚悉固知神明茂宰指日當以弓旌下徵恐龍山之靈恩江之潤不能久挽金使君行轍也如弟偃蹇失時爲羈終世未能慱尺寸之組廁足薦紳而往秋先君不祿﹑方且持服倚廬﹑苦海無邊淸河難俟丈亦有意憐之乎日夕所祈靈寵惟我諸年丈晉陟華津髙翔要路它日或徼靑盻而佐下風實大願爾苫次﹑姓名不祥例不敢混入奏記﹑而會貴屬綱紀袁椽者系不肖弟肺腑親誼﹑不能不爲緩頰﹑裏梓屋烏﹑幸明府之栽培﹑而覆翼之也﹑苐年丈以守官蹔淹而旋以應召趣駕惟是終始照拂端端仰仗慈恩故於其行也緘書申款上候臺安而敬屬臺下以爲二天臨發曷勝延佇

○復同年沈定庵僉憲

寒夜冰途遠承惠弔先子通家月骨之誼銜戴爲深恨以煢煢居廬未暇出鬥酒慰勞罪多疏慢不可勝原耳別後卽以營葬事昕夕奔馳缺然叩謝堂階請以異日讀鼎函具仭記注第公交車之業匪我思存卽所云千古者戔戔亦何能爲役仰視吾年丈用世出世飛潛自由如在天際而猥云俗客豈亦簡兮詩人意卽殷君大雅當從古人中求之其所制雪酒香油佳甚顧弟性不善飲且今正無杯酌之懷而閨闥中又謝膏沐無所用之遂不能多拜命親知間有二三好事者方事南遊以此少虛薦引柰何韓老師誕辰專恃年丈玄渚丈爲領袖惟先期報示得令髙臯甫曁弟書名軸末幸矣兩弟貧窶之子力不從心而癸未榜又無門下士在敝鄕者恐重煩兩丈淸思提之挈之所謂蠅附驥發乃騰千里之路不虛爾殷君索報匆遽艸此布復情款伯不一宣

○簡陸運長自齋先生

往歲虎林之遊得從先生摳衣請教且叨宵宴密坐劇飲盡歡而瀕行復損重貺先生之於鄕後進何情之殷也別來病踵事叢更不敢以卑末關通尊貴者而臺下寵錫手書副以詩萐捧之翰墨霞飛心目並爽方逡巡報謝間而天降之譴在疚煢然矣以此淹引日月雙魚久沈先生不特原之而問其遲畱之狀何能擢發數也時於君策令侄耳熱宦履政聲輒額手歡慰玆聞使者行便肅此上候臺居附以拙刻就正幸先生恕其罪矜其愚而裁誨之不勝大願

又簡

先生詞壇冠冕卓然世程卽當代何李輩且縮影不敢望末光安有麼麼小子而先生寵之丹靑若謂爲可驅策也者卽借獎後學意念殷矣其如非所堪副何悚仄悚仄奉所惠貺益覺汗顏苐重長者遠將敢不登受再拜詩扇讀之一字一珠𨿽今秋颸頓起不肖寧去簟脫絺何能不懷袖此萐以奉揚仁風也

○簡康水部肖野

曩者澷遊紅板偶以論文館下遂得把臂林中友籍千龝以爲大快長安之役旋侍光塵重辱張具饋遺不勝慺慺門下眷念舊賤之知綈袍不渥於此矣不肖弟何徳以堪之別後居諸代謝。倏爾白駒。而驛路阻修。缺然赤雁倘。不蒙門下慈昭。而苐責其疏節。弟誠罪人哉。恭聞水衡特簡弭節關河福沾一方波潤千里不肖計將以看花北上便道一謁兄翁握手道故而柰何﹑昊天不仁先子背棄身沈縗絰目斷雲霄徒負心期﹑祗增悲嘆兄﹑翁以筆研知不肖卽嗟遲暮猶責之後效過絕等倫詎意逡巡淪落又復爾爾門下亦聞而憐我乎玆因捨親李生入都之便肅此起居副以拙集請正別楮所布實於肺腑至情不能巳巳惟畱意少加盻睞焉

○簡黃水部與參年丈

旌旆南旋錦衣省覲斑舞五色之彩酒稱百年之觴此眞人世間吉祥善事而不肖弟猥以貧賤子猝遭湣凶﹑風木恨深﹑雲霄路渺﹑仰視年丈天上人﹑弟直沈之九淵耳﹑乃尊父子於滿堂宴笑時不忘向隅之泣者而束帛弔且慰之何多情哉感激感激恭聞丈以治河奏冣不次超遷而今猶借重水衡益深資望竊計卿寺之命旦暮洊加矣客歲報謝之後時有北鴻而獨以姓名不祥未敢率幹將命玆以捨親李生道經聊以筆疏代面敬候臺安附呈拙集請教聞伯生兄尙畱署中丈於退食之暇商榷風雅自是千秋而蛙鳴蟬噪乃僣陳大雅之前何勝慚赧李生爲鴻臚茂承之子茂承以詩畫妙絕一時素與伯生兄友善今授職鴻臚眷聚入京恐河津寒流不無畱滯之苦敢乞慈恩覆護發一艇一牌及撥人夫送之令其長途速達則於不肖弟屋烏之芘寵藉多矣

○簡謝張武選諭齋舊父母

頃者姚江之役獨以一覿淸光再聆徳音之爲快不虞款畱者累日也明公以並州誼切自是殷殷竟使優渥沾於舊氓鮮醲被乎下品而賢昆若仲又相與左右綏之此其深情何減投轄乃瀕行饋將種種隆儀佳味至重賚同行之友而奴輩且橫蒙賜金也不肖亦胡顏之厚荷斯殊數哉悚息悚息別後過山陰渡錢塘六日了此遄發矣世聲將以事繼扣門下遂復逗𨖻彼其之子仗張使君特地吹噓送上天幸不惜一口拂之也海道文率爾而成恐未足當艸創其或假之丹靑之潤庶幾悲�惟再命筆是幸臨發勒此申謝不盡瞻依神駐王華期以攺歲

○簡申職方玄渚年丈

仰惟年丈文武志介爲王爪牙中朝外疆將長城折衝是毗而側聞予告錦旋裏捨棲遲飬徳省覲娛親子大夫之休沐得矣其如蠻荊之威有待壯猷方叔回紇之拜元須單騎令公何不肖弟罹先子大戚﹑廬居者及期﹑而以孟秋朔後謝諸長者束帛之辱於役金閶曾從門屏間候問居起知丈方緩帶舒紳未出對賓客且不敢以不祥姓名率爾請之左右也疏曠之愆伏祈容貸頃得沈孝通年丈書及韓老師七帙壽誕相與籌之計屬門下倡首而弟輩將附景從焉以爲大願今且屇辰矣敢以醵金少許上之司記者不肖弟沈迹溝壑褚無長貲懼不足備一脯一壺之役髙臯甫想亦爾爾所藉兩丈貴顯者覆護而提挈之令不獲譴於師門則不肖輩之仰附靑雲其與有榮施巳冬杪將奉先子入於兆今方在剪治間不得過從黻冕之末一祝老師千秋惟起而爲弟謝不敏焉感何可出口時希逮憶語略寒暄惟垂淸察是幸

○簡查孝廉巽泓

文軒辱臨鄙邑不佞弟幸充下館且忝竊世誼通家宜郊次執主人之禮而以久役山中治先君壤廈至令賢者輕身而缺然警戒衣冠擁拔篲以侍門庭也罪狀無能置對矣昨者覿承玉貌兼聆亶亶之譚益慕襟期庶幾飲食苐行服中未敢髙會娛賓卽儗挾膳提醪而非久且將就駕如不佞戔戔其又何以左右綏之所貢微菲良難爲顏惟仁丈鑑其倥款而賜之麾存乎則有厚幸

○報謝孫漢陽雪居先生

先生操五色管才一著紙便走龍蛇眞所謂聖於書者也朱宗伯第中虯柱虹梁不難貯玆彩筆乃先子埏隧何以承之𨿽然荒山一片石藉此良足千秋矣謹謝命之辱嗣以九頓

○與季仲登內兄

弟以大襄後日方廬墓山中兼之積勞久頓賤體甚疲未能一出戶庭徧謝賓客故於獻春闕焉修慶候於門下辱不訶譴齒而招之得無令慚據失容耶以吾兄再命何敢再辭苐爲新郎君召客坐間皆子壻肺腑親弟卽不參陪冠裳請蹔以衣褐見矣倘列席軒冕貴人亦復不能聞命

○簡謝陸比部貞所

先子之喪向蒙翁丈遠顧弔之生死光賁獨以入山治墓大事方嚴未遑走四方謝巨公長者束帛之辱幸無訝其疏莽也屬者幸襄大事矣而墓所一松一栢必須手自壅治之是以尙兀然廬於墓之側何來子華先生乃拜箋拜賻之及耶至廑尊公太宰大命勒詞琳瑯鄭重眞有片言而九鼎者銘鏤之感誠何足言直沒齒銜結而巳側聞尊公仙逝中腸欲絕恨不奮飛苐今一代偉人千秋淒愴所難就者文耳文就矣而山原種植之役趣之此子華所目覩且舅氏包吉甫嘗讀其文亦可具質者也不然者某何人斯尊父子昆弟所以惠念先靈者再而生芻一束乃獨後於眾人豈其有遐心而靦面目者乎悚仄悚仄惟旦暮畢役歸卽旦暮操文而至矣子華告旋先此敶謝意不盡宣

○簡顏比部嶧臯舊父母

不肖某以哀哀先子身罹大憂者十有八月於玆矣卽居廬處塊而中州大夫之想夢寐弗諼所不奉尺一通起居者惟是雙魚乏便固非獨以姓名不祥也恭惟明公驥足蹔奄海內喁喁賜環巳切逾歲而有今日之擢不謂超遷顧以今日之擢而堇堇逾歲廟廊所以處明公者亦不可謂不超遷矣畱都重地比部決曹非明允如使君者以柱後惠文彈治之而垂棘木之聽何以令案無畱牘獄無冤民哉吳中肘腋白下覿徳最親望望並州以爲私喜去秋聞報之日竊度明公錦旋乃買舟而東計得必當會晤而期稍郤後方渡錢唐而巳知徵車遄發矣時蓋孟冬之念二日也於是不敢逗畱東山而探禹穴浮舜江候朱座師張明府而還蓋兩經貴裏而闕然一侍光儀豈勝於邑歸卽治先子葬經營匍匐者迄今而喬伯麟至自海上相與抵掌而談說明公累舊積素之雅恨不能插翅而飛望履署下也無柰山原新植難以假手僕人而掃墓之期又迫矣以此逡巡未得與伯麟偕發敢寓尺書恭候祉福並以底裏上露不足自宣

○簡復黃學士老師

祗奉手箋再白於室渠且唯唯否否門生某方媿綿薄不能爲力顧所爲鐫諭其間不謂齰唇緘舌矣其說有二詳具季雅報書中使者亦或能口述老師試度其可行者詔而行之所不竭肝膽而從不免是懼不肖自治葬先人以來俄而植墓上之木俄而鏤墓中之石無少間謁謝未得通伏祈師門三宥

○簡復郁季雅文學

鴛湖鼓枻再弔先靈修具不恭無能淹畱信宿良用憮然墓門之送非所敢聞乃殷勤齒及徳念深矣司成屬狀宗伯屬銘學士屬誄屬傳私心豈不願之而遭家轗軻羞以淸言爲筐篚未敢率爾以請卽請亦未得間也熱腸如足下得無先之唇吻耶別諭具悉老師意指敢不仰承苐其中有持之者刺剌剌多誚讓語而侍人弄只幸其不然然猶不至榜掠稍稍蒲辱之者非爲此也僕叩之空臆盡言渠亦陳露肝膈恐辜負初心啇之久矣僕不揣僭陳二說其一必欲致之請以若干緡爲壽其一仍欲假之請以若干年爲率得兄丈過此立壇而盟而不肖與仲醇爲之左提右挈當有藉手報命者異日東舞南歌繞梁擊節不令幽憂之子蹔爲舒顏觧頤乎若復逡巡猶豫徒多往來此子亦狐鼠進退耳幸足下爲老師熟計而行之也項先生兩範先生比來動定若何晤間幸通芳訊

○簡舅氏馬郡丞禹山公

大人之移令谷山也合之巢湖課冣足傳循良業聞主銓者以異考書姓名當有臺省之擢矣而疏上不報竊爲大人怏怏者久之比得少府鄖鄕之報則又重負怏怏也以爲世有如此健令令有如此賢聲而不得登禁莞之司作天子耳目猶謂銓曹有衡鑑乎乃迄今請補臺省之疏屢上復屢不報度其事勢終致廢閣沈埋又何如杖鉞佐藩有勤勞以集事有惠澤以芘人也況復方城沮水名勝在玆簿領少暇試一登泛爲采風問俗之遊回視長安撲撲馬蹄塵那得爾爾柰何以彼易此耶且大人以冰雪之腸宣鳳鸞之政不久而三事六卿將不次超歷不肖甥所藉光賁當不後於常人耳甥雌伏蓬居﹑神心阻喪而重以先君朝露之戚﹑陡然率然﹑兩期之中﹑被縗戴絰﹑屬茨倚廬﹑曾無嘉容﹑亦無寧晷﹑𨿽田甽半空將索之枯魚之肆而吾郡鳳凰佳山竟成先君壤廈可以額手而報大人曰吾親之松區剪矣數千里外弔之賻之而書詞淒然讀之不勝哀感所上志文兼貢不腆束帛惟大人賜覽而麾存之幸甚幸甚偶過鴛湖揮汗謝復匆匆未布懇款寤寐爲勞

○簡復璩仲玉

小集謬悠不足以當方家一噱乃瓦缶而黃鐘之獎借大是逾涯耳僕平生不喜罵坐集中那得有此而偶以論文撫事往往情見乎辭正王子安所謂受天地不平之气𨿽弱植窮途凜然以金石自匹者也足下个中人亦作時語耶𨿽然微相知深烏有此忠告敬聞教矣

○簡包彥平表母舅

兩惠書教知長者念我在肺腑間饑渴報命頃以多事不得爲恨恨無巳且諗六橋三竺世聲與俱想嘯詠日劇苐無繇假翼而至令人愁嘆索居耳比坐山中客有言鴛水之上包老春秋六十髙者則尊大人舅公也乃趣歸而謀所以壽者無柰如洗之囊不能以篚筐將敬聊繪一圖於箑爲四言古題之復賦七言近體制一軸書之以上記室某卽不韻無當於詠歌亦足以明小子之懇款矣綺筵在望闕然膝席而前謹再拜遙舉一觴以佐千齡之祝

○與範長白兵部

不佞弟匆遽造候幾爲閽人所辭而丈乃倒屣迎之又復飰我飲我比於雞黍之誼渥矣昨駕小艇從太湖走松陵謝沈孝通昆弟遂不得遲範司馬行旌一聆玄論澆去胸中十斛塵大是怏怏今日有石湖之遊詰朝觧維旋故里矣缺然再覲淸光柰何不肖淪落人稍稍染指詩賦獨以身非系籍不免爲俗眼所覷而大方如丈顧亦甄賞不去口耶昔人有云世有一人知我者足死不恨何生之於足下殆謂此矣詠物詩乞靈大序自分靡靡無足當太衝三都萬一所恃玄晏先生一言黼藻而傳之不勝延頸

何氏居廬集卷之十三完

●何氏居廬集卷之十四

華亭何三畏士抑著

書四

◆書四

上朱宗伯座師

簡復範長康文學

簡復郁季雅

謝復同年方岱陽侍禦

簡謝顏比部嶧臯舊父母

簡復張云橋舊公祖

簡唐元徵太史

簡復同年沈復吾

簡張諭齋舊父母

簡復林太僕表叔

簡復陸司理曲誠

簡陳震川學愽

上張相公

與南雄史司理省韋年丈

與宋復吾王瑞井諸年丈

簡將樂令汪東臺年丈

簡謝包心弦表母舅

簡黃學士

簡屠緯眞先生

簡聶兵憲崇野老師

簡蘭溪令汪斗侖

簡復趙孟淸

與孫世聲

簡王水部岵云

簡趙孟淸

簡黃學士

簡謝驛傳道王憲使雲峯

簡張相公老師

簡諭憲副楓谷舊公祖

簡衷叔含正孺兄弟

簡嚴州張司理弘宇年丈

簡復屠緯眞先生舊父母

簡復孫文宇山人

簡李郡丞肖魯公祖

○上朱宗伯座師

門生畏之匍匐而東也一以候老師臺安一以爲先人不朽事﹑長跪請命﹑而老師有意繪藻之﹑片言之﹑足甘冥骨﹑卽珠璣未披而巳﹑神竦哀釋矣﹑覽逍遙不啻飲鑑湖之潤而餐秦望之秀矧佐以玉液瓊羞也頻發猥蒙寵錫沾逮同行送之登舟暱於把臂夫子於門下士﹑何情之繾綣周渥哉感刻感刻歸舍逾月經營大事不及履玆幸竣役﹑馬鬣巳封矣﹑苐墓中之石未埋﹑尙虛以竢也﹑敢再拜遣急足如期而請之﹑乃不孝孤亦何敢卽安﹑晨昏跂望於廬之側﹑

○簡復範長康文學

靑蓮一誄白石千秋言念勤施敢忘髙誼不肖廬墓未及三月復以墓上之松必手壅而旦暮視之近且掃矣四方諸君子之謝是用缺然稽首固有日也門人陳仲醇嘗述靑峩居士淸音古調爲不肖亟稱之今幸卒業頓令漢世班婕妤近代孫夫人不能獨擅風雅長卿兩漢仲醇六朝序者業巳華衮何生恐難以片詞只語居季孟之間況復見長康足下傳略直逼先秦更令形穢之夫懷慚遼東豕哉敢爲君和悼亡詠寥寥五言若其鋪張揚厲非惟才有不能抑爲目眚所苦容辟手腕眉稍兩鬼搦管而奏之

○簡復郁季雅

甫從山中返舍接足下曁長康兄手箋重以君和詩序相屬不肖懷賢淒其矧乎吾友淑媛敢不唯唯苐會目眚亦復冗於蝟集未得抽思先以五言詩應命暇當有以圖之也學士巳灰稿此郎乎仲醇疾勢纏綿不肖輒心慮之世無盧扁良用懊喪世聲畱滯武林姚江間歸期未卜有心人當不作浪子耳挽詩竟後摛詞遂虛壓捲卽非負徳恐屬寒盟幸先生之終惠之也居廬業巳成集不無小小可觀乃貧窶之夫難營梨棗不肖竊自揣度此物非藏名山則付延津爾一笑

○謝復同年方岱陽侍禦

仰惟兄翁繡斧重臣出按全淛澄淸車轍警戒候人而不肖弟以縫衣一縷之舊望見節下又逄執事之不間也而年丈貴不遺賤降禮而賓接之促膝披襟光臨寵錫此之惠顧前好戀戀有加弟且委心無量矣別來歲杪大事倥傯今幸少竣復以種植居廬而使星隱隱照耀雲間儼然拜命之辱重以賻儀優渥兼之誄語琳瑯先人何幸叨沾逮於幽泉某亦何顏荷榮施於下裏哉謹再頓而開緘隨九周而告墓適當淸明令節忽令枯瘁增華不肖以此刻肌刻骨戴徳戴情頌禱莫申感慚兩極願乘采風之暇蒲伏尺寸階前以將區區謝款玆不具宣

又簡

年丈按事鄰邦不肖風漸密邇千載之時今值一焉蘇天之芘某實二之矣顧弟素甘引分何敢妄意干謁以冒威嚴而意亦稍有所請一以不肖卽甚謭庸無似苐於文秇庶幾鏤骨苦心而遭時轗軻度沒齒靡以自見冀得仰藉當代宗匠如明公者片言華衮付之剞劂略爲表揚此某上願也一以生平無他好好遊佳山水而寶婺三洞之觀曩以明公地主指攜獲覽全勝今將藉臺下車馬之力遊天臺雁蕩間以自廣其胸目於願足矣而獨計年丈政紀殷繁恐無暇爲書生了此迂疏孟浪之務而輶軒環歷又安能鼓篋杖策追隨而陳丐之念當夏秋之交巡行旣徧還節虎林不肖弟以此時摳衣不卜於前二者可得一遂所願與否蓋於臺下皆不費之惠第出盻睞笑言下而聊足爲貧交地者當亦不終靳之然非所敢必也外如敝座師山陰朱宗伯以位望應薦當湖陸太宰以祭葬應題而會國家戎馬在郊所需將才爲急偶得兵事條揭一冊讀之論議大奇附以呈覽如所謂米某其人者似當咨訪此皆於臺下憲體有關計屬年丈所重畱念不敢不覼縷以聞

○簡謝顏比部嶧臯舊父母

前月郵書以伯麟爲魚腹計不浮之沈之想未卽達耳不肖某自執先人之喪杪寒幸竣大事今且廬墓三月竄身窮愁之鄕不圖仁人長者戀戀舊部故交且存其親而弔之賻之也書詞懇款再讀再潸宿艸未靑如沾雨露淒淒悲緒轉而喜頌無極矣若乃明公慰勞過情不覺背汗𨿽駑駘下乘未嗒焉忘千里之思而馬齒巳長駿骨徒懸獨柰何而怏怏黃金臺哉日者窶病亡聊意欲稍稍著書以自見徧遊名山水以自排而囊底杖頭蕭然羞澀侏儒之戚古今所同固非敢於明公知巳前輒作嘆老嗟貧態也恭惟臺下避騘聲遹翔龍望超而今且寄迹陪京海內多驥淹蠖屈之感顧此曹重地持天下平卽遷籍幾以爲功令恐非遷客可以爲故常者俄而書屏俄而側席三卿九列直不次擢之無容佞矣白門回首畫省凝眸夫也煢煢縱不以區區伏謁爲禮而子民過誤之愛難以久稽扣頭儗於春末夏初躡簥而請之一壺一觴當不令何生寂寞爾先人志狀上呈棐幾詎曰表揚亦聊以釋終天之憾外詠物詩並上窮愁梗槪略具於玆明公試賜之覽觀苐嘆刻石之有主不笑鏤木之爲災耶來役坐索報言布謝萬一江潭煙樹想念依依

○簡復張云橋舊公祖

臺下少府雲間五更裘葛汪恩湛澤載道口碑廉望能聲連篇薦牘洵數載當官之公評匪一人知巳之私臆也侵焉而專城侵焉而開府詎曰非宜而主爵者不見旌異而輒瑕疵之竟使五袴無聲四知乏譽豈其貝錦之力耶抑鑑衡之不澄不平也言念及此誰不咋舌頓足世道可知而翰教以受人污蔑爲羞不肖以爲污蔑人者良足羞矣駕還武林距玆衣帶而不肖窮愁交集落魄鳳凰山中無由一介居起乃承下訊殷殷捧之嗒焉自失臺下在事所以盻睞覆翼不肖者奚啻國士家人而今猶著之心胸乎以此奉徳懷仁愈益貫腸鏤骨異日銖兩之報未知所出也華蓋仙巖何所不適彼臥東山而系蒼生之仰者非明公其誰揔之行藏出處是在陶鈞耳比者雁蕩之役非夏則秋於時摳衣相訪車音尙未轔轔耶其或進之階前之地而醉之牀頭之甕也敢不惟大夫是命

○簡唐元徵太史

足下錦旋有日矣社中諸兄弟巳次第奉桮酌歡而不肖獨以煢煢之夫羈纏百事如檻豕籠雛未得少間修具以娛密坐而恊甫仲仁之招往往畱滯山捨卽欲齒筵而共酒食之會亦亡緣也頃儗於越之遊將接殷勤何日耶所貢媿乏鮮醲鯹螻不可饗聊以佐郇廚一葅添孔樽一勺耳鑑存是幸

○簡復同年沈復吾

不肖弟方有處塊之哀而老年丈亦有倚廬之戚同榜兄弟同遭湣凶讀盡八行淚枯兩目乃不肖弟疏節於門下慰勞缺焉良難爲心亦難爲顏矣弟之庸庸戔戔沒齒無稱誠何足惜以鴻巨如年丈而俛首就一愽士官猶然抱恨風木未得以三年大對踵建南太史之芳躅也距不令吾嘗怏怏乎顧所爲門下慶者有華宇年丈足當天目前茅所謂髙可爲六國下亦不失尉陀者耳鳳竹胡君洵是奇士弟比來纏綿火癥試其靑囊禁方稍稍中矣而以先塋奔走尙無息肩不能究竟其效良足恨也坐此匏系山中又末繇從親知輩遊揚其聲而弟貧窶特甚贈之又不成享是則罪之亡可逭者惟垂淸察大幸夏秋之際將有事於秣陵當取道蒲伏庭階一圖傾倒不具

○簡張諭齋舊父母

比者溫風永日序屬淸和伏惟尊候綏福是禱春初世聲之行弟方廬墓山中曠不聞問遂致失將起居此中負恧者蓋彌月也世聲歸而得明公杖履之槪兼知芳訊不遺猥瑣何生乃稍稍自遣至於舊政告新謬以澹臺相屬記存之感肺腑纏綿今而後所當邑侯殊盻纖芥皆明公賜矣天雨久淫麥無半穗兵鼓未寢時事多虞凡有血气知識者不無杞人之慮王之爪牙是在司馬今猶堅臥未起耶丹山赤水之約尙熱耳根頃謁謝吳會間擾擾未遑畢役請以䢐暑之季褰裳躡蹻而從之竊計明公東山之屐逸興遄飛而所偕嘯詠當亦有待追陪爾聞有鼓姚江之悼者敢附書郵一通下執並以拙刻詠物詩請教偃息南園嚼冰揮扇之暇幸毋金玉報音

○簡復林太僕表叔

諸文稿久畱案頭把玩不能去手唐弟如大將臨戎神采奪魄莫丈如神劍出匣精光射人而尹生近屬大人鎔鑄之餘將成南金價可倍矣若郎君淑弟則如新羈汗血初發芙蓉縱之則長阪揚塵擢之則秋波濯秀眞海內後來之雋而大人繼體之英也日付繕寫用摹羣玉之芳柰以他山頑石終不可攻徒益其糲耳遂致閣筆何勝赧顏望前後有事越裝所諭叨陪臨卭恐不及一當壺尊之役如何如何

○簡復陸司理曲誠

昨當兄翁錦旋缺然從諸君子後一申羽觴之款比治裝又以服絆不得餞之河幹寥寥小詠恐無足壯使君行色也曾附寒宗郵致尺素計達記曹嗣後竄影山中聲問不再何意鼎函冉冉自雲霄而下副以嘉貺益腆徳意深矣其如不肖弟非所堪何感媿感媿聞直指此月避暑寶婺不肖弟擬續舊遊一謝其遣賻之辱業巳祗領尊公太翁家報將摳衣棠署乞靈爲三洞主人而信使至謂復移節富春坐是逡逡巡巡未決東西所向耳辱念曩時偃伏之愛有意郊勞之敢不策馬而前從父老兒童一問使君雙岐三異之政也不肖庸庸曾無當世之具甘爲溝中斷久矣而門下寵之聲價丹靑而黼黻之乎使還率爾陳謝瓊瑤之投未效所報當有以致區區也心祝口祈伏惟爲道珍玉

○簡陳震川學愽

不肖於尊父子雅稱兩世通家敢不犬馬是竭東陽命下吾道之鐸又復振之浙以東矣所云豈直口然之蓋實心許之而門下乃以羔雁爲贄耶不肖卽匪人柰何不效季河東一諾也軒車以何日發恐僕先虎林之棹不得將之河幹敬賦一律書之箑頭爲贈附以不腆惟鑑存幸甚

○上張相公

恭惟相公老師閣下望逼伊周聲隆丙魏不惟休休之度海內贊頌有容而格心輔徳浴日回天當使社稷鞏而無虞邊圉屹焉不聳者此非但門下士私衷實蒼赤無疆之倚毗也朱生正色歸備述老師培植深恩同於覆載苐以所遭非時疏入不省乃其感而嗚咽則沒齒弗諼巳玆因當湖陸太宰公子北車之便肅此上候臺居伏冀近履益祉駢祥不敢侈口繁祝外敢爲太宰請命公子望恩幸閣下俯垂聽焉陸太宰在隆萬間爲天曹冠冕貞固居職淸公秉衡可謂左雄孤絕於前山濤莫嗣於後而獨以不事中貴絕其關通側目者多甘心已久蓋縉紳以爲臣宗而閹宦以爲禍首矣身後之事太宰不欲請之於朝而人子肺腑至情有不得不詣闕奔庭疾呼而哀吁者竊計中貴所指動輒阻撓所藉主持淸議以及緩急操縱之宜是在公相老師何以爲公子熟籌之而令主上華衮之榮旦暮且下𨿽左右萬千其唇吻無容一置喙於間也此在老師雅知太宰生平且誼不遺耆碩何俟門生小子喋喋嘵嘵而太宰於不肖畏爲母族尊行渭陽之私不能巳已敢用陳乞僭布腹心仰惟老師推分垂神曷勝踴躍翹跂之至

○與南雄史司理省韋年丈

年丈之司李淩江也堇通一札而後卽罹先子大故忽忽將兩及期遂不得托箋雁魚一詢史使君動定得亡以落落見訝乎乃海內同籍同心如吾兩人有幾卽累歲不相聞問故自不妨交知耳邇來想宦履淸夷政聲榮暢曁年嫂年侄闔署萬祉千禧爲故人遠懷之慰如弟旋遭閔凶屢淹星鳥簪組之事付之逝波苐私心欲以穎君墨卿寄興千秋以垂竹素而歲華荏苒田廬蕩空卽不嘆老嗟貧而況味不爲不惡仰視年丈靑鬢皂蓋若雲霄上人豈勝羨嘆𨿽然知巳當途儕輩生色可以欣然而遺世矣靑嶂洪崕間以及越秀羅浮嵩螺韶石皆車旗所止凡玆郡邑下吏丈可憑軒露冕頤指而气使之而翁源簿朱朝寶者則不肖弟肺腑親也曩簿行時會弟有秣陵之役不得奉記以乞恩帡幪比簿書至知臺下巳齒及不肖弟姓名並屋上之烏而愛芘之矣嗣當先子治葬劇冗同於蝟毛無從郵致筆墨迄今而猶復逡逡巡巡不以尺一少將其謝款者豈人情也哉惟年丈宥其遲延之罪﹑而雅念故人戚﹑屬終始覆之翼之﹑卽簿朴魯﹑懼亡以佐下風﹑而大造鑪錘﹑舉無棄物﹑他日庶幾一割以勉承左提右挈之恩實亦願望深切耳且簿之先世侍禦公於相國之先爲同榜兄弟當其謁選以來相國不遺餘力盻睞而吹噓之此在吾儕當是雅推師門之愛故弟不敢不以聞而亦知年丈不靳其靈寵也況吾兩人又同榜兄弟中之冣厚者再世而下史氏當相我子孫尙祈芘之豈其當吾世而不爲芘其戚屬者乎拙集請政附以薄將仰冒尊嚴退增汗懾

○與宋復吾王瑞井諸年丈

陳左瀛年兄長郎一貧徹骨形單影孤非但爨無盛煙膚無完帛幾至操瓢而乞矣日從不肖弟請書轉懇諸年丈引手豈其不度而冒幹亦爲饑寒所駈耳丈試進而見之無論年家子卽道路有此誰不酸心酸鼻者乎彼其私衷亦無厚覬惟是斗飯尺繒而外可爲旬朝之資者不靳推恩當屬陳氏生死之戴

○簡將樂令汪東臺年丈

年丈榮遷建南車旗就道不肖弟時方在疚充耳無聞旣不得走醉李送之分湖之陰而介使缺將尺椷靡托兄弟之誼謂何所恃照以肺肝或略之形骸外耳每從季雅爲問雁翎魚腹因知鶴唳鳬翔竊計八閩之考首指神君玉璽蒲輪不朝則夕凡玆及門比我同籍所爲附雲光借驥尾以爲聲施寵藉者獨在今日耶先子之喪恩勤弔奠感切死生玆幸大事巳竣刻有志有文敢漫呈上附以束帛而拙集小詠亦復不揣郵致千里一毛三秋片字丈不責其落落而第詧其悾悾則幸之幸矣季雅遄發臨書惘然寄語明庭善保金石

○簡謝包心弦表母舅

頃來謝弔不敢當長者授餐顧蒙損惠甘脆益荷隆施長塗以佐饔飧侑酒醴𨿽口腹當亦知感矣大弟瑤篇向曾伏讀一二巳令鄙人服膺重以新刻見頒幸可卒業頃方疾披數首篷梢簾底習習風生故知龍鱗鳳彩自有種耳謹謝大教之辱拙集小詠附供噴飰率爾不足自宣

○簡黃學士

昨澷爾摳衣遽叨老師畱款擊鮮﹖﹖斗醴肺臟知恩乃若當斯赫曦而令左右天帝者珠汗而供俳優之戲卽登白玉堂坐淸涼界而時時沾背益之雨耳朝來扣謝恐勤館人輒望屋而退顧辱大貺寵存非璅弱所能消受重以不恭懼遭譴斥敬拜賜矣風雅屬和揣分何當卽晨答賦未遑請以間模擬竊取而奏之度未足以對揚盛藻也曩者老師之冤沈云蔽日老師之疏刳膽椎心而世無泣血於刖足投杼於殺人者猶謂有天乎有天乎貧賤下士何能爲夫子批鱗龍衮一見而有明第亦不能錮其意气縛其唇舌耳非久公論貼然環召當復不遠惟老師舒紳緩帶容與待之意不宣備

○簡屠緯眞先生

煩暑赤曦重勞杖履臨辱殊不自安僧寮小憩得從先生啜茗聽經如對玉壼冰灑然銷夏矣贈言琳瑯非戔戔所能堪副不揣次韻用慱郢裁此以酒肆帳簿乞筆削於太史公幸先生之不終擯之也所許金華守書更出明公汲引盛意感切五中苐披汗發函無柰靦顏爲請耳悚仄悚仄

○簡聶兵憲崇野老師

門生畏之於老師也以誼以情宜無歲不通聞問而山河阻修魚雁遼絕乃爾某誠函丈下罪人哉兩期以來痛惟先人之變鏟迹居廬疏落人世間事誰復遠懷而遣千里之使孚並此闊節愈易星霜所積罪愆丘陵不足比矣某適以謝弔四方消夏寶婺忽辱陳驂之丈左顧間知爲老師肺腑之戚此時得見賢甥如覿舅氏玉貌眞所謂歡喜何啻次於面也動問興居具悉萬福更諗大哥薦名黌序提筆棘闈此之爲喜直入肝膈伸眉擊節未足多也老師望髙箕斗避世辭榮廟廊蒲車之徵政恐不免苐東山息影北海開樽而玉樹在庭琳瑯觸目指日授之登庸衣缽傳金襲紫而老師上壽百年當此板輿之迎以娛宮彩之戲何樂如之何樂如之門生某亦艱於舉子舉以癸巳今者幸免於孩巳六齡矣𨿽景升豚犬亦足樂也此必老師昕樂聞者故附及雲門下士冣蒙愛厚者惟彥履在玉堂�者裒然立一赤幟爲師門光倘盡如某及仲仁輩吾道衰矣欽之曩歲以棘木之冤逮系﹖﹖虎其衣冠頃始得白而沈疾痼之未見起色老師亦聞而哀之耶如某淪落不偶��冷灰𨿽饒躍冶之思恐絕幹霄之望而今且哀哀在疚計無復之日或課時秇一首檢古書數章而暇則間爲詩賦古文辭以少遣其鬱鬱無聊之致偶刻有芝園小集卽極淺至庸不敢不以呈茟削也老師略其狂而教之幸甚幸甚逆旅橐中毫無所有惟存布素上之司笥副以淸物二三種亦見千里鵝毛意耳令甥令表侄皆屬通家弟兄而窮途不能爲情有靦面目惟老師勿督過之冬杪變除有期請以開歲褁糧爲豫章遊奉覲老師顏色坐入春風中了此夙念卽不然者一介之使必且得發何敢終負罪於函丈也鴻便肅此少將候私百未布一伏惟爲道珍攝以膺遐祉不宣

○簡蘭溪令汪斗侖

僕從境以內外耳熱君侯仁聲儗獻一言之頌而未遑也旱魃之虐酷矣何物祝融而敢復姦之樓廡俱毀夫乃革故鼎新堂皇獨存抑亦反風滅火不以此占君侯異政耶昨辱枉駕江幹所以慰藉遊子者意良殷厚而會當時事焦勞卽少畱恐徒擾賢者謹扣首縣門望气返矣開歲行有雁蕩之遊道經於此其或再幹將命旋侍光塵乎貴同年唐林兩兄便中乞賜尺書之報

○簡復趙孟淸

孟淸足下亦憶不佞何生乎乃不佞之憶足下逾甚也讀足下小序則憶披足下長箋則憶想足下玉貌光儀則憶恨不得登嚴先生釣臺挽桐江千尺絲致故人於幾席耳頃至嚴灘下者再矣曾一再訪趙王孫居起而洗耳亡聞也獨不從武城宰動問澹臺柰何不失之哉翩翩飛翰忽自天漢墜入分陽公署中副以如蘭墨妙頓令五云之山曉色英英相射而一種俠腸雄气又出江郎夢管間者何生何幸得此收而貯之奚囊歸卽琳瑯無數矣黃貞父巳作層霄上客獨不與瀛洲選人以爲欠事翁子徳淹淹泉下言之可傷其嗣兒弱冠頗能文弟頃至湖上見之愈增山陽之感偶因郡邑大夫交善者爲之緩頰遂應試掛名黌捨莪莪儒衣冠差可以藉手報子徳矣姚伯憲及不佞俱儼在縗絰中猶然面目所恃我舌尙存狂奴之態亦復無減疇昔耳孟淸足下行誼日加修海內交遊日進而詞壇日益有聲此知巳不貲之喜妙年績學吐咳功名無憂棄襦投筆也秋風江上泊一畫船何生兩赤足奴在彼可問不佞匪朝伊夕駕小刀淩波來請與王孫晤矣王孫苐乘槎而出相遲抵掌話夜分不勝平原十日飲耶毋攜鬥酒醉我

○與孫世聲

足下偕彥平舅行兼日夜而進遂達霅川耶僕亦信宿錢塘發矣由富陽桐廬而下登嚴先生東西兩釣臺臨烏龍嶺望紫瑞峯萬疊千稠此身日與煙霞作伴而過瀫水畱婺州數日再閱雙溪三洞而旋盻九龍之窟聽五云之流然皆我舊遊也又由桐廬而上至分水歷慶雲一帶綿綿亙亙有不盡之山恨足下未得履其地而所邂逅結納自郡邑而外如胡運副黃文學趙王孫鄭孝廉諸君子又恨足下未得見其人豈遊亦有緣交亦有投分邪頃接書郵知足下抵家一月許矣僕獨離家久柰何不云孟浪遊也每誦攜手憶蒓羮之句似有詩讖目下秋風且髙計當鼓歸楫同君泖上啖蒓絲耳

○簡王水部岵云

仰惟臺下人倫鳳麟仕籍冠冕望入吳山公署殷殷紫气巳結關門矣弟昨者汗漫之遊通名賫刺候吏不爲叱吒而肅入之且親存而專賜之而於屠長卿先生前不靳齒牙及之也翁丈雲霄中人乃於梓裏士類題拂稱楊爾爾矧施此於落魄感不百倍邪久客趣歸遂不及摳衣謝別計在照原弟素引分不靦顏它有所幹獨以家奴竹木之役來彼遠嶺涉此淺波恐致淹薄時日非藉臺下河潤深恩灌而漑之無論數百里而遙卽咫尺寧能達也玆者臨關具單土扣臺下輒敢奏記而請之惟翁丈惠然徳音特蒙寬貸而亟遣之旦暮間乎弟將額手戴焉奚翅身被明徳

○簡趙孟淸

咄咄王孫雅好與賢豪長者遊也至乃好不佞葉公畫龍矣別後恍恍忽忽疑有所失時若著足下於胸時若去足下於懷若足下時而匿我形骸之中又時而逸我形骸之外豈文通所云別𨿽一緒事有萬族卽黯然銷魂不足以盡耶僕去桐水畱虎林五六日便刺船掛席歸我邦裏矣塗中無他饌時烹所遣桐魚魚小如鍼腹更小不佞亦常停箸而睨恐足下置一行其中若古詩所爲上有加餐食下有長相憶者巳而蒙眩無繇覓之苐大嚼都令入我一具肺腸耳子徳之子楙官者談足下向往甚僕微察其槪異日者稍稍可似乃公意气人也開歲欲理裝走謁不佞不佞語之與趙王孫俱楙官唯唯足下無虛楙官約乘早春來當燃上元之燈以待男子有事四方柰何戀戀家園爲且足下嘗遠客長安矣獨視雲間乃天上哉不佞居廬詩出自哀疚中不知所裁未足辱棗材之役況辱大序汗顏汗顏孫令公好文折節叔世所稀晤間幸爲弟額顙謝焉適有役桐江之便者附此投梅驛宰君計不作殷生狀從此分袂復從此郵書每唫驛亭雲霧句令人轉相憶爾

○簡黃學士

承命碩寬堂五十韻及賦盤桓室古松自分匪才無能屬和偶於舟次得間勉課呈覽不典不工恐未足辱劂氏惟老師印可之長途跋涉賤體遂抱微屙缺然再承仰祈原貸偶從昭慶僧寮得啖上宅所制豆豉其味佳絕金山西江之品徒汗齒吞耳潦倒中想之饑渴何啻玉饌金莖敢徼錙兩之賜此歸於夫子門墻旣以弗躬負譴而口腹微屑復此干冒尊嚴悚息悚息

○簡謝驛傳道王憲使雲峯

我翁文章盟主世道指南不肖某夙抱斗山之仰而獨未一識荊州每負長恨玆者按節浙以西東福星在越而不肖偶以謁謝有事此中獲藉通家一脈及同鄕一縷之屬望鳬舄而登龍門幸矣幸矣如翁宿逹尊官而於後進賤士何賓禮接引之深也且也借重臺下舟夫達於四方浹旬浹月更當此節制之秋而我翁破格給之亦復稠疊爾爾人豈石豈木也者而沐此逾涯之施乃不逾涯感乎臨發扣謝臺臺者再而會天雨滂沱兼之公務塡委坐是不敢請見慺慺缺焉未申而臺下復錫以信牌寵之行色捴之不肖得禦以來客路之安卽次還家之履坦途秋毫皆明公賜也敬因役旋之便肅此居起聊布區區頌忱伏惟照察

○簡張相公老師

陡聞老師罷相之報且駴且愕寢食不安者累日浹旬於玆輒有言者曰此非相公遇厄亦非主上少恩也力可以回天而不可以奪袵席忠可以貫日月而不可以勝僉夫壬人自古嘆之矣海內所爲危時事門下士所爲危老師者巳在靑蒲之伏豈在命下日哉𨿽然身則退而道則尊一時之黜辱孰與千秋之名榮也況復閒雲逍遙原是老師舊業曩迫之而彊起今返之而自全一切貴富賤貧都屬幻境固知達人大觀如吾夫子定不以此著諸胸中耳適有西歸之便敢郵尺書敬候居起寒暄長語玆不具陳

○簡諭憲副楓谷舊公祖

不奉明公光霽者十年餘於玆不奉明公起居者三年餘於玆矣實以先人之變痛有崩心一切人事都致廢閣以故不肖冣所欽稟如明公者亡從捉紙提筆嗣音於只雁雙魚間也明公素以雲間何生謬備知巳人數而落落乃爾得無訝且罪乎頃者喪葬幸竣變除有期舊雨在懷髙山在仰念安得西流之便一郵尺書而適羅憲和丈過此敬布八行聊以當訊傾馳之悃百不一宣

○簡衷叔含正孺兄弟

客歲側聞老師之喪心膽俱裂始儗束裝候於驛路而恨無塗之從也旣聞吾兄扶櫬歸裏將戒行矣而會先人大葬有期自秋冬以及獻春日事經營靡暇刻而春以後而夏而秋復以四方謝弔之役積勞成疲積疲成病以故老師之弔寧惟不及躬卽介使無繇遣發以寄此涕零於筆墨之間將令老師幽而譴之勿謂門下士又令吾兄明而訶之勿謂通家弟昆矣𨿽然不肖一腔熱血敢負老師函丈恩又敢負吾兄知巳乎貧窶之子念不能千里褁糧而會羅憲和丈至雲間遂率爾椷帛椷書托爲郵致遙望西江而哭淚如湧泉幸兄告之吾師之靈其或有以鑑吾私也直指秦公所爲奠章出弟搦管及弟自撰竟聲咽不能成一語柰何柰何兄能寬我罰耶請以異日完逋

○簡嚴州張司理弘宇年丈

比者淛之遊殊自汗澷而天假其會卒然握手婺州以洗客念一何奇暢也嚴陵瀨畔故人停舟誠不欲以煩幹旄之辱而年丈新臨使節備極地主逄迎優睠良不翅矣歸裏幾兩閱月潦倒編蓬中轉望雲霄覺有慚色卽許久闊絕音問而心如綴斿常在使君座側思何可支耳丈有當世之具而時來道尊雋聲淸劭他日以循良居上上考爲浙中治行冠者非使君而誰仰羨其能巳巳適西安丞朱某之任之便肅布興居並以腹心相屬朱丞名家子夙有譽於詞林而行誼更爲敝鄕所推重無論不肖社友密親卽唐董諸太史皆折行而敬事之者頃以謁選天曹得一縣吏卽官甚卑乎乃其志其才故自灑濯且敏健也倘年丈按事西安朱丞匍匐而見願以顏色顧之手指攜之比於盻睞提挈不肖者何啻身承矣玆道經貴治先令伏謁惟霽威嚴而與進焉幸甚

○簡復屠緯眞先生舊父母

子民孔邇竟成闊疏想憶淸風若在天外所幸武林邂逅慰我瞻依至以先人不朽事冒昧乞言遽蒙兪允是又某世世厚幸矣別後過婺州婺州守抱病未之官書郵封識宛然也畱寓浹旬時見雙溪三洞間縹渺眞人紫气叩之則屠使君遊轍在焉陸司李素心人傾慕有道特甚卽望見鳬影必且擁篲負弩爲之前驅未知何日續此遊也從婺歸儗泛甬東之棹而曹重父謂車駕逗𨖻建南隨入山陰道謁見朱座師亦復云爾以故不敢東往而還還兩月躑躅人事無少間通尺素於階下而鼎翰儼辱之故人戀戀之情林離紙上奚翅身承面命哉彭欽之疾在沈滯未得遂瘳日惟伏枕臥蓐耳貴鄕吳子超快士以畫行吳會中恨不肖力單亡能廣爲推轂乃公石父故自不羈此來信宿便去卽欲再醉之酒亦無從也周聖徵丈賫書謁邑侯會鹽大夫行部劇於蝟毛何暇及館谷顧不肖忝竊地主不能左之右之厚顏矣咄咄仙吏坐席猶香舊峯泖間欲再聽履聲爲重幸毋拘拘故侯形迹卽不入城市平原村無不可駐幹旄也不然者明公縱能忘情吾嘗獨不一看縣中花事陌上棠陰乎望之翹跂惟是先人壽藏實借鳳凰片石鳳凰九山之首明公故所蒞也其鬱鬱佳气飛舞五色毫端且今司命文章言榮生死而獨念先人未沐華衮之褒故某𨿽禮竟服除尙不敢食一臠衣一絲以待幸先生之終惠之也不肖且膝行前矣拙集縮匿未上眞有小巫之羞乃先生督過而徵之是以輒呈筆削惟命之掌記者石父聖徵行缺焉久不報玆附漢卿丈往勞望增戀意不備陳

○簡復孫文宇山人

孫先生鸞鳳之嘯何不睥睨而獨令傳粉郎得當一面而交一臂也幸矣畱此旬日無能晝饌夕館供具娛賓計先生知我冗比就駕又無尺寸將壯行李之色計先生知我貧耳猥惠書教容貸而寵之謝言令人赧然汗下哉小刻謬悠不足供方家一噱而先生題拂之謂爲沾丐作者益怙伊愧耳四明之遊若在几案而山陰道中河涸苦無杯水遂不得鼓枻而前陳使君楊敏叔得亡以朴索然遊興耶周聖徵快士僕見而重其人矣此遊竟不能覓一館谷數奇途窮可知地主之羞澀又可知也趣行不及折簡相訊玆附漢卿丈聊布腹心副以詩箑讀先生箑頭珠玉瑯瑯覺我形穢

○簡李郡丞肖魯公祖

昨辱枉車渥聆玄誨爲暢苐荒圃方在整葺間未便張具以此缺然請以異日耳所云玉蘭謹貢其一干𨿽小其蕋頗饒其華或可供淸翫也民間之種乃幸移栽公廨中得分河陽春色卽花木亦榮矣海上之轡以何日攬乎若老若穉提壺漿騎竹馬爭看君侯控鶴攜琹而來者擁道傍也敢以告下執

何氏居廬集卷之十四完

●何氏居廬集卷之十五

華亭何三畏士抑著

書五

◆書五

簡汪東臺年丈

簡新都郡侯沈春寰

簡郁季雅

簡項明父

簡桐鄕令君盟吾謝年丈

簡金水部獻庭年丈

簡復趙孟淸

復張諭齋父母

簡王懷我父母

復丘學慱曾城

簡建寧郡侯朱午臺

簡蘭溪令君汪斗侖

簡金華陸司理曲誠丈

簡復桐廬令君孫奐所

簡嚴州司理張弘宇年丈

簡復趙孟淸

○簡汪東臺年丈

我年丈握符於鏞有循良卓異之望指日且將賜璽書增秩矣不虞罹老年伯之變陡然樹素旌而行也老年伯春秋髙九十有四亦旣居然人瑞爲邦家光哉曷不百年是用懊喪若鏞之士民去我神君如失慈母讀考終錄哀言種種推本所生知鏞政矣揆以不肖分誼宜旦暮驅車白嶽弔年伯之靈而哭之並以當覲而學使者將按部弟侄就試郡邑不能捨之遠行謹摛文束帛貢瓣香屬季雅使者爲雙鯉冀年丈之弗督過之也拙刻蕪陋敢辱丹靑捧誦周環赧然增汗沈郡侯故曩時倪氏賓師也象山在事乃屬郎君孝廉奏記業已許諾再三而會祖母病篤無少間搦管嗣當有以致之弟於郡侯向托同年一褸之誼玆爲年丈白箋倘亦念故人屋烏乎聞新政嚴明下逐客令客不奔走入其境內而苐郵書恐當不深拒耳布石謹拜賜石將漱之以礪我齒敢再乞其一二幸勿嗤鄙人之爲落落也率爾修函未盡懇款

○簡新都郡侯沈春寰

曩兄翁客雲間施絳帳不佞弟謬以年誼一綫之屬時奉殷勤自謂天幸比兄翁雲飛霞舉弟卽引分泥淖不敢汗漫關通而會以偕計長安猶廑車駕之辱何翁之不遺故人爾爾歲丙申以來弟罹外艱無繇瞻對色笑顧於髙弟元錫兄所未嘗不詢動定也新都大郡藉重專城五馬所臨士氓風靡固知老年丈循良之政異日者何齒漢代龔黃矣第不得駐節五茸以爲大恨竊恐借寇之想億萬一心卽不叩閽而量移之命且當旦夕下也顒望顒望玆因遣候敝同年汪將樂之便敬布起居附以拙集請正落魄之子輒輕搖其筆端惟勿以爲笑而刪削之幸甚

○簡郁季雅

使者信宿遲僕山中歸冗冗不能作郵書通桐鄕而寄白嶽悵惘久之頃得間修謝令牘以上足下及明父兄稍稍緩頰顧不佞何以當曹丘也汪使君尊公僕爲文弔之附以束帛卽亡千里炙絮之將亦足不媿生死矣沈郡侯漫往箋記當其讀書吾郡時亦稱年雅今倘不遐遺故舊乎倪孝廉郡侯髙足相知深得其一言勝僕千萬紙也業巳許諾而適祖母危癥無暇搦管捉紙當嗣布之黃學士母之喪宜旦暮走唁而以弟侄郡邑就試牽籠此身遂稽此行某有罪苐願得太夫人姓氏閨壼之略以備哀詞艸創是在季雅筆端

○簡項明父

去歲幸親光霽遽承宴笑爲歡至副以瓊瑤之報令賤子愈益赧顏矣別後畱湖上者先後浹旬於玆亦復後先聞項先生至而許久不覩飛鳬以爲怏怏豈不肖緣淺卽一時追隨觴詠未得與長者俱耶獻春想新祉駢臻爲慰獨以俗冗蝟集聞問邈焉拜手箋之辱知翁丈之記存故人不在形骸也謝令若非躬謁之必且以書往苐旦暮急未可期總之丈及季雅所願借重齒牙間爲武城宰地者豈出子羽下哉偶有山中之行逗𨖻信宿少稽報言仰祈原照

○簡桐鄕令君盟吾謝年丈

不佞弟生平無他幸幸與翁丈同榜又幸同門苐山川阻修亡繇數數聚首每於偕計時堇一瞻對旋復星流爲悵耳乙未兄弟之會藉方太史何侍禦兩年丈爲之主盟而客歲弟以外艱遂不得躡足長安市上未知能續此良晤否也頃閱仕籍知年文巳出而服官儼然握符爲桐鄕令矣卽百里非大賢之路乃漢朱司農宦迹不自玆邑始耶且以年丈許大才猷借此脫穎倏而臺省倏而公卿直掇之耳吾嘗所藉以爲寵光豈獨今日敝邑距貴治非遙特衣帶水不佞弟於禮於情宜卽蒲伏縣門九頓爲賀而適以弟侄就試未能捨之而來謹因社友郁項二兄先布下悃附以拙集請教容端端修謁拭目以觀新政不宣

○簡金水部獻庭年丈

天幸與翁丈同裏又幸同年顧世路萍梗覿面無因而所從燕見杯酒間敍桑梓之誼通塤箎之歡者則自丙申歲白門之會始蓋實作之合亦假之緣矣別後歸裝遽罹先君大變兩歲中不敢關通貴顯用是闊疏玆巳禮竟有日而側聞關大夫之命雅屬金使君誼不敢不賀而又恨縮地無術末由躬致之也悚仄悚仄恭惟老年丈冰壺水鑑借重河津必且有非常豎立以潤千里而澤一方者豈直吾嘗獲藉恩波與有沾被巳哉玆以通問任素懷年丈之便敬托尺一爲三十六鱗附候臺端萬福副以拙集呈教請於春夏之交特修悃誠摳衣堂戺下意不備宣

○簡復趙孟淸

別後郵書與足下盟燃上元之燈以待而許久不聞車聲良恨見使者如見故人良喜貴鄕春中之雨亦遂成霪乎昨以旱今以水卽未必無年乃餓莩載塗偸兒入室誠如來諭所云在在有矣蘇松嘉湖間盜四起刼掠依水爲巢操舟爲弄遠近驛騷臥不貼席而商賈之艇亦用是以梗於道途僕欲南徵白下西躡武林乃爲此懼逡巡束其雙足耳孟淸美丈夫卽獨行腰無寶器珠玉豈必觧衣佐刺舩哉何以亦髙臥不出也貴鄕一石十錢敝郡亦不下七錢許矣久之價且益昂竊恐水陸逓運之費亦復不少丈欲乞糴雲間爲終歲計將遂作千里遊耶司理公令公隆禮自是重足下才何推分不肖之與有桐江未議祗奉兄教巳屬序而書之苐朱知有當與否孫侯不及以書牘將問代以此序幸惟叱名足下贈我有蕨可食有魚可烹而不佞弟遠不能移粟一飰故人爲之短气附去荒金聊以將意紫花布出自家梭謹貢其一亦未足以見綈袍戀戀也諸箑畫去皆名筆丹靑外一箑則僕書惜別之作以貽足下便面釣臺三絕大佳我形覺穢矣別諭駭然不願聞吾嘗亦宜爲之祕不敢以告人也所云掀揭髙雅恐未必然右丞詩有之知爾不能薦羞爲獻納臣讀之太息

○復張諭齋父母

往明公之鼓枻鴛湖也不肖弟會以事絆亡從一葦航之盈盈帶水隔絕淸光以爲大恨平頭之遣慚無尺寸將敢當謝言之辱獻春時憶興居寤寐明徳而孫丈至則捧手函恍如面談對芝宇矣郎君靑衿譽髦復作畫眉新郎耶明公尙平之願少畢一二可以拂衣而出山矣苐�輦上君子錮賢抑才惟恐白駒之不在空谷此所未觧京輔省藩之地中貴四出而虎據之蹂躪其十二三而離貳其億千萬且未知稅駕何所也春半原擬於役武林冀得一奉色咲而今者春將盡矣竟以弟侄試事牢籠此身六橋三竺間張使君杖履在焉不肖望之眼穿念之神越耳江連云年丈神君長者賦政當有賢聲顧不肖何能爲仁恕掾走姚江田野中覩其所爲三異哉邑父母試畢乃得以客禮見孫丈弟於燕見曾從客言之似不可��閒爲杖頭計者不敢以告孫丈頷之而巳不肖��主無能厚有所遺孤負報命柰何悚息悚息

○簡王懷我父母

側聞太老先生之喪五內俱裂亟與同袍諸丈謀所以弔者亦旣制爲軸摛爲文將匍匐而哭靈幾下矣適客有從武林來者云老父母尙未回車比知歸信業將鼓棹發矣而會學使者按部弟侄生儒之試不得不以身左右之是以又復中輟試畢隨有郡邑之燕又復輟頃銜同袍諸丈之命鼓棹至鴛湖望武林進矣而蒼頭馳報學使者旦暮發案弟侄之等第取捨又不得不一盻睞之且恐猝至猝弔無能一將繾綣於左右也是以又復輟而歸歸塗獨計往返之故可以有辭於同袍而濡滯之愆何以自觧於臺下眞有背如負刺而身如被笞者敢策急足叩頭堂戺持尺素跪而陳白之惟臺臺特賜慈原勿加督過幸甚幸甚寒暄居起玆不一宣

○復丘學慱曾城

丘先生之振鐸蘭陰也文星在婺女之墟矣婺不佞��遊也當先生命下之日婺之諸髦士莫不欣然��卽郡邑長吏耳熱先生名亦莫不推轂也者何物何生能爲丘先生曹丘乎悚仄悚仄接臺翰副以雄篇展之則五色光怪上燭鬥牛下暎幾席非久南宮大對且當與翁太史並轡而馳令八閩兩浙間咄咄稱二先生爲我�明他日異典述顧不快耶匪敢爲佞也鄭景昭父子舊屬不佞金石交其叔侄兄弟輩皆有傾蓋之雅先生施絳帳而陶鑄之此其茂材殊等矣瓊瑤之投未知所報聊以詩箑詩刻請正幸勿姍笑之對客據案率爾復函想憶髙風起而欲舞

○簡建寧郡侯朱午臺

恭惟我翁以苕霅人豪揚芳秇苑海內學人士靡不滌耳以聽攝齊以從而吾鄕盈盈帶水末田趨侍光塵徒夢結遐想耳所幸天假之緣己丑歲得從禮闈中覿面而語遂稱石交卽明公雲飛不肖泥沈以來不敢輒通問饋乃朱先生友籍中恐谷水何生指亦一屈矣我翁一麾出守杖鉞作藩坐鎭百城尊臨千里計所豎立當令漢代龔黃辟易不敢方軌者矧以�山在望非久開府秉銓名卿巨公之業炳耀千秋��翁其誰屬耶如不肖弟者剗迹窮居蕪途棘路懷愁良不能忍而度命莫可柰何惟旦暮盻睞故人如明公者吹之噓之不至終爲寒灰巳爾曩當令弟老公祖按吳時意可密邇淸光少幹寵澤而竟無緣被遇也何時得借明公節旄使異日者吾裏稱甘棠裏耶懸切懸切適有同袍馬丈南瑜入閩附候臺安聊托八行以當雙鯉

○簡蘭溪令君汪斗侖

客歲汗漫之役率爾摳衣比縣門吏事倥傯而款畱後先有加焉卽不肖馬首巳西顧所沐明府徳意渥於贍遺多矣別後夢結遙想心如綴斿而雙魚只雁遠莫致之豈勝郁悒頃從苕溪晤對令侄年丈曾一額乎而問起居何減望履幕下也卒業丘曾城制舉言披讀大序乃知世有玄晏先生不令三都紙貴乎曾城吾吳之才越借而有之其俛首而就愽士選非其質也明府一見而歡於生平彼紹介而遊揚者贅耳適社友張叔翹有事天臺道經貴治敢修尺素馳��聞叔翹品居寥廓曠世少雙計臺下積素累舊�知當亦不以鄙言徵信者苐得藉長卿遊轍以少通殷勤於臨卭則有厚幸巳貢上詩箑蓋當明府憂旱時所作冗迫不及書玆附請質亦聊以見不肖款款雲龍門咫尺延佇實勞倉遽裁書意不宣展

○簡金華陸司理曲誠丈

仰惟翁丈循良卓異之聲塞於人耳頃塩使者論薦巳上使君名非久直指使者蟬聯而舉之無論弓旌之招洊加卽封誥之命且下矣如兄翁者膴仕而發攄所抱亦復褒崇所生此誠大丈夫事祗令不肖輩拊膺嘆羨耳新使者將入浙時不肖弟輕行相會談次及陸使君不待語畢而巳咄咄見異固知賢有司以治民獲上卽齒頰無煩也昨辱書貺寵臨率爾白箋報謝比以冗冗缺然嗣音玆因張丈叔翹遊越之便敬布腹心附詢居起叔翹寥廓之品當世罕儔丈必素所器重其人者屬今天臺之遊非藉地主一資車馬恐不能堪計丈常行部此中得貽書郡縣爲叔翹地則大幸矣臺下桑梓情深必辱咳唾之況�弟�代之唇吻冒昧僣陳悚息悚息

○簡復桐廬令君孫奐所

富春桐江一帶山色■﹝山差﹞峩水聲潺湲而明府臥治其間居然僲吏矣吳中傖夫得一再躡屐泛舟而弔山水之靈巳稱大幸矧重以臨卭賓禮乎所媿汗者下客遠謝長卿耳海內風雅興公業擅其宗而建安大歷之褒施之不韻至以釣臺寥寥數言廁諸名家末而剞劂之此𨿽明府愛忘其醜政恐不免貽笑嚴先生也如何如何末議全編爲此一方造福自是不刊不揣弁諸簡端其毋乃佛頭著糞耶而明府雅不鄙夷之謬以爲謝精鏹之頒太覺鄭重厚顏矣趙生奉臺下尺一有意過訪雲間而遭家不造遂致逗𨖻乃爲明府乞言而申奏冣之賀者不肖卽未嫻於詞何敢引手韜翰也所乞太史書箑亦以趙生舊有交於太史故不肖得請而貢之大令以揚仁風不者能坐致千里外作鵝毛耶趙生家徒壁立獨藉其父若兄少資薪水而羣聚不逞之徒操戈而入幾至簿錄其家頓令範叔增其號寒原思甚其見肘非藉神君下���大索之彼且山棲艸藏無從討捕卽得一渠����緩之則逸久之則爲人囊囊化而烏有故願明公之亟治其黨也遠承書貺修謝不恭附布腹心臨池羞澀

○簡嚴州司理張弘宇年丈

前月以同袍丈張叔翹天臺之遊意其道經貴治郵致八行一通問訊苐恐年丈行部他郡叔翹未卽相值不知入覽記曹否也軒車倘按就李苕川乎此於雲間堇堇隔衣帶水脫遣一介持片紙而召何生爲信宿抵掌之談亦大快耳年丈視事桐江弟無所幹及獨以窮交趙生如獻爲托知年丈進見而優禮之極荷超格之寵弟亦與有榮藉苐此生今歲所遭不辰大爲偸兒所窘父兄之蓄與生環堵所有刼之一空今且枯魚銜索矣孫令亦知趙生有意窮盜更得臺下鼎言屬之當使渠率脇從無所逃縱亦或令生少還其囊橐之二三而救其鶉衣艸食之苦亦宰官所以陰行善也人便附此爲窮交請命冒昧以聞惟臺慈畱意幸詧

○簡復趙孟淸

������涉矣秋盡及冬而使者再至卽聲問數數以爲大慰毋乃僕僕道途耶盥沐開函如對吾兄面目惠以鐵剪竹篦宛然斷金盍簪之好矣敢忘明徳足下善貧復落偸兒之手範叔一寒至此乎所贈布袍詩翰猶幸無恙不令衣敝墨渝稍足爲知已吐气若尊父兄累年之蓄悉爲盜資此恐以穢名污明時當事必且注念司理刑官意在迹盜不難伏其辜者孫令公爲足下部索定窮其黨致之奚俟僕言乃兢兢沈命法也苐未結竟時不免混足公庭亦非淸虛境界耳昔人有以窮愁著書以苦工詩者喪馬之翁未必非福足下勉旃令公考績弟以尊委謹屬近體一章兼之太史二箑足下可以藉手報令公矣石畱以待善鐫者當屬新安蘓君拙刻承索附去小夫戔戔之語裒而寘之案頭不賈大方口﹖芺耶兒子今戚能讀書數行且把筆作字矣敢以復通家長者下訊

何氏居廬集卷之十五完

