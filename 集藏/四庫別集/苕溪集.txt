

欽定四庫全書

集部四

苕溪集

別集類三【宋】

提要

臣等謹案苕溪集五十五卷宋劉一止撰一止字行簡湖州歸安人宣和三年進士紹興初召試除祕書省校書郎歷給事中以敷文閣直學士致仕事迹具宋史本傳按陳振孫書錄觧題稱一止居闥僅百餘日忤秦檜罷去閒居十餘年後檜死復召仍力辭不起年八十二乃終蓋亦守正不阿之士其歿也韓元吉爲作行狀稱其文章推本經術出入韓栁不效世俗纎巧刻琢𨿽淹迆宏博而闗鍵嚴備其爲詩寓意髙遠自成一家呂本中陳與義讀之曰語不自人間來也是其著作亦盛爲當代所推矣行狀及宋史本傳皆稱非有齋類稿五十卷書錄觧題亦同此本前有曝書亭印記蓋朱彛尊家舊鈔題曰苕溪集不知何人所攺又詩文共五十三卷末附行狀一卷誥詞一卷凡五十五卷數亦非其舊或後人掇拾遺篇增附其後因而更名歟乾隆四十四年九月防校上

總纂官【臣】紀昀【臣】陸鍚熊【臣】孫士毅

總校

官【臣】陸

費墀

欽定四庫全書

苕溪集卷一

宋劉一止撰古賦

秋郊賦寄友人

紛吾忻此凜秋汨吾行此樂郊郤遊氛而懭悢兮斥萬里於澂霄日暠暠而逾厲子天迥迥而益髙潦水收而渟兮微風過而蕭條軼爽思以遐騖兮逝幽懷之逺飄神眐眐而直上兮意而獨超悼時運之不畱兮嘉節物之見邀莽四野其無人兮兀平崗之岧嶤驚獨鶴之淸唳兮咽殘蟬之三嗷燕如客而歸告兮鴈哀鳴以求曺相老農之就閒兮晚霜鎌之在腰登禾黍於囷箱兮圃晏乎其逍遙伐社鼓之坎坎兮掛杖頭之空瓢繄境會而情感兮傷志大而形麼獨相羊以無匹兮起悵望而翹翹嗟佳人之何在兮倚翠袖而若招思夫君而不可見兮挽蓬首而屢搔嵗月駿駿而遂往兮悵此情之不自聊亦何憂之不臻兮緒軋軋其如繅總事業之無聞兮想富貴之不能徼將今世之舎旃兮蓋令名之勿劭力古人而願學兮溯千載而上交嗟人生之南北兮況截道之驚颷顧筋力能防許兮茍比【音頻】年而逺徭曽一飽之不謀兮豈吾分之巳叨世種種其奚數兮信我行之每勞豈無林壑之舊遊兮方駕言其出遨防髙足於靑防兮昔嵗莫其同袍通舊籍於禁門兮幸新時之適遭諒從此以遐舉兮稅修梧以安巢彼出防固異宜兮奚獨緬想而心揺省定命之可安兮人何資於卜兆維南之山兮有防與肴維溪之水兮可以容舠旣瀕我先君之幽宅兮復捨此而焉逃營庇身之三椽兮緝一把之蓋茅美秋月之如珪兮又春卉之窮妖飽松風於長夏兮拾東畦之墜樵宜上天之見貸兮賦此樂其特饒希吾發兮崕澨散吾趾兮山椒庶無聲而無臭兮眷壽命於松喬

三友齋賦【並序】

余行年二十有四不知取友卽家君遊息之會別爲一小齋可方丈許當兀兀獨坐恨孤陋而寡偶也有一麈尾命曰白友一拳石曰碧友一琴曰黒友因名其齋云

劉子三友白碧黒也各以色稱因其適也謂友伊何心莫逆也並我而四共玆室也不笑不言淡而黙也不見其損亦不見其益也客有造余曰吾聞古聖賢之取友以人而不以物以徳而不以色直諒多聞豈非徳之人與今子友是不可則也余曰不然天地剖判萬物權輿適然有生若吸若噓寄一溫於全潮互出沒於太虛均形色其天性奚物我之差殊審如子言則旣惑矣𨿽然請爲子言之餘觀世間爭名於朝爭利於途翕習沸渭駘蕩溫舒閭閻紛其森羅冠蓋儼其馳驅淨者易染淸者易污維是白友湼而不緇有於陵仲子之潔也髙下相形利害所怵信者可僞智者可愚勇者猶豫辯者呫嚅摧百錬於繞指回鼓瑟於吹竽維是碧友介然莫移有伯夷氏之特也至於鉤弦柱指函宮泛商寫天地之淳和雜古今之興亡防疏而越或嘽而緩或奮而厲或發而散國風雅頌和而質也騷人逐客忠而激也巍巍湯湯奔放而屼岌也促促刺刺切切眤眤怨斷而幽憶也余於是乎玩其聲而略其意寓於手而忘於心喜怒悲憤初無所隨俄而奏罷風恬籟寂反於無迹是黒友者其庶防乎老聃氏之常徳不忒也嗟乎余於三友𨿽以物取而人存其間𨿽以色命而在徳罔棄蓋所謂若有徳而不知其徳者耶客俯焉而嘆爽然而自失出以告其徒曰吾得取友之術矣二三子何患乎無友

苕溪集卷一

欽定四庫全書

苕溪集卷二

宋劉一止撰古詩

小齋卽事二首

憐琴爲弦直愛棋因局方未用較得失那能記宮商我老世愈疎一拙萬事妨惟此二物隨不系有興亡

又

旱夏甘雨零坐見艸木長天憐官窮隘乞與風颷爽四檐澑通池激激聴微響𨿽非山林間故作山林想

道中雜興五首

瀕春欲生妍梅蕚先媚好寧辭犯霜雪漸擬蘇百艸耿耿甘獨待餘恩及枯槁

二

姚黃花中君芍藥乃近侍我嘗品江梅眞是花禦史不見雪霜中烱烱但孤峙

三

晴風掃頑云白日光在地云翳無防何聚散等懸寄所以寸艸心各各抱根蒂

四

麥頭漸靑靑麥田何井井黃雲被原野眾艸昏未醒方知天壤間春風有畦畛

五

長亭連短亭只堠復雙堠居然送行客歷歷記奔走十里同五里先後無好醜

識舟亭一首

渺歸帆江北渚脈脈相望那得語舟中賈客嬋娟女朝樂瀟湘暮荊楚我欲招之問計然浮名唾去如飄煙買魚沽酒嘯儔侶槌鼓弄笛凋殘年

過新開湖呈無言兄禦史

整整斜斜村捨居十十五五沙中鳬潛魚釣影水深淺髙栁著行煙有無天濶云低過平楚巳覺淮音近吳語淮南米賤好畱儂正恐不歸心更苦

腰鎌一首

腰鎌行稻區引挽親刈熟黃雲臥千頃彌望極平陸潦水秋未收褰裳聴滿足爲士復兼農自身仍當僕書年賀丰稔天事誠委曲辛苦豈敢辭幸此卒嵗蓄歸來妻孥笑風日緇面目未覺城市朦生理系斗斛少年事筆耕初不辧穜稑讀書舌本燥得食僅半菽人言淸有餘自哂瘦如竹虛名眞畫餅逸景等轉燭今我更百態漸巳不諱俗杯水重萬言嚢錢逾滿腹卻嗤祖士少未免懷愧恧客來詎相訪底用身障簏

無言兄以銀壺作粥糜頗極其妙舟居夜饑頃刻可辦戱作此詩

少年愛酒不廢沽滑稽鴟夷每隨車春禽似是知我意日日勸我提葫蘆侵尋老境筋力異宿昔百嗜今一無羇窮未免走四方是口時賴薄粥糊憐君巧作此瓢壺善爲口計眞不疎上蓋下丰腹胍【昔人以腹大者爲胍上孤下都】空洞可置升米余釜湯外沸如隔膜气塞不作聲盧胡須臾巳復成淖糜勻滑不減傾醍醐篷夜饑急星火咄嗟而辦功可書山僧歙鉢未足詫考父古鼎非時須我聞壺中有髙隠日月或類蓬萊居神仙有無事恍惚山澤形貌常多臞不如一飽睡淸熟个中便是眞華胥盧駿元憲使寄示會稽競秀閣識舟亭二詩爲各賦一首

蔥籠秀擁秦山落盡日春風吹嶺腳朝來領略到幾誰遣虛空出阿閣南臺禦史去天近身與孤云生兩角【古語孤云兩角去天一握】胸中摸索千丈弦更恐並吞有衡霍海門山邊初落潮西興渡口浪痕髙目亂翻雲濤心識不語迎歸橈江亭晚日風蕭騷軋啞鳴櫓相向揺平頭鴈落沙沒腰舟人底防尋靑招

天長道中作饑來驅我去二首寄呈劉盧二禦史【初在錢塘與二公相別而西】

饑來驅我去去去復何之西風迎馬頭背日霜林披十年京洛塵衣獘因攺爲豈惟衣日化面目亦巳緇功名誤少小辛苦道老黧追惟中自驚恍聲失旦雞安得如虛空萬境俱一齊我心無去來我馬隨東西

又

饑來驅我去去去復何如我饑亦何慙所嘆爲此軀眀發著徵衫薄暮投郊墟煙林號怒風牛背立饑烏境惡夢多悸愁孤郁難舒念初別鄕邦短檝穿菇蘆眼中兩禦史烱烱冰在壺淸遊失追攀負此山繞湖我行日巳西回首風牽裾兩公飫文章筆端吐新腴願言繼殘膏玆腸正空虛

拱州道中二首

城樓百尺兀相望帝作東輔拱神州當日隋家漕渠栁至今春在末梢頭

又

栁條眀媚欲變色便想春思浩無涯行人牽挽不忍斷雲此生意方萌芽

家侄季髙作詩止酒戱賦二首

淵明出從仕務亦計林田一朝倦束帶唾棄如飄煙無酒每從人玆事若可憐醉來便逐客卿去我欲眠了知此賢胸醒醉皆超然胡爲遽止酒而作止酒篇此身役萬物不使一物偏有偏卽是累任性皆非圓我樽可忘酒我琴故無弦擕琴玩空樽惟我樂也天

又

淵明賦止酒止酒未嘗止今朝詩固雲從此眞止矣我觀他日詩說酒特未巳必飲誠有累必止亦非理無如作病何聊用忘憂耳得失定相半隨過無彼此何爲我阿咸深拒堅壁壘子言故多師烏有與亡是獨此止酒詩字字如信史恐子昧圎通未究眞止義嘗觀諸世間一一等幻戱死生尙云爾何乃較醒醉操瓢起相從無爲乏我事

方時敏寄和詩復用韻報之並簡季髙理前止酒之語季髙嘗夢蕭相國戒勿飲酒

疇昔城南隅蓮葉秋田田從公觴玉醪醉墨看雲煙我乃世背馳公獨肯顧憐追思十年夢僅熟一覺眠念當老扁舟生理師計然不意菇蘆中復見瓊瑤篇筆力如置陣彌縫認先偏從容步武間左右方若圎大如淸廟音三嘆聞疏弦安得化爲云追逐飛上天

又

阮籍劉伯倫嗜酒不知止顚狂欲求名此計眞陋矣酒中有何好正自未能巳愁來得暫驅洞若適妙理我豈沈酣徒公亦聊爾耳世間寄夢間未悟彼易此阿髙志得殊家學自中壘嗷嗷求獨醒今昨較非是無心窮酒聖有意造詩史自言古鄼侯告戒存密義逡巡若神授恍惚類兒戱不須更論酒春夢本如醉我知昴星精不管太白事

次韻趙端直貽何子楚卜居山間二絕句

賀老晚乞一曲湖絕勝叔平千頭奴端直自是功名人未用早計此索居

又

後堂彈絲嬌不止知有性靈雙婢子歌詞自制淸如水卻怪驚塵暗中起

次韻子楚秀才

何郎卜築吞江湖下瞰培塿皆僕奴山川勝絕本相假正復此士堪此居【子楚卜居富陽山下瞰九江】

又

何郎歸與直至止所恨扁舟欠西子山髙日長貪睡美不有江聲誰喚起

贈道人王生一首

夜來淸商入梧桐防防不巳鳴霜風故煙一碧萬煙樹慘淡巳有傷秋容嗟哉造物本何意安得永賴長養功獨我冷眼閱榮悴心與日出淸霜融子奚不來助我喜甕頭春風生麯米人間有酒誰不醉知其天者我與子我身𨿽無雙羽翰欲將夢到三神山借爾八尺龍須席蘧然一覺俱飛還

家弟元成將參部來取別是夕忽夢與元成跨馬並行隠隠聞車轂聲如在道途覺而作詩並以贈行

荒涼半畆居風煙夜沈沈安得淸夢間尙有車轂音自我客京華半世歷嵚日月不相貸鬢有微霜侵騎馬著靑衫玆事巳不任如何棲遲中心迹猶差參夢境通前生染習良巳深嵗月不可磨愈厲如精金富貴豈足道大是功名心勉哉子馳驅壯志方在今勿學嬾似儂膏肓恐難鍼

次韻寄酬無言兄頒政二首

鳳不出丹穴姬孔嘆且思忽來乃爲時不計身安危采色炫世服鳴聲漏天機髙梧寄孤巢俯仰反自悲矧復鷃雀儔妬喘如筒吹我知盛名下憂惙甚井眉寵辱更事耳何異秦晉饑生身寄世間寧免相貸資公乎豈人謀天特相玆時柰何不自量徑欲力撼之如我實助喜良是昔所期蜀牋冰不如忽枉灑蘭辭三復重太息無術可肉飛安著筆如椽空攺生民詩

又

自公之出矣豈不旦夕思人情劇險艱太行未足危十年江湖心鷗鳥識忘機卻來鵷鷺行方寸交喜悲晚被天語溫習如和風吹凡公宿昔交誰不勝兩眉如我故陸沈筆耕遇比【音頻】饑胸腹抱介介何以取世資時哉今唐虞不出斯無時苕之水洋洋我饑實樂之如何磊落人頗復誤見期誰能叩人門受彼在亡辭吸飲風露寒身輕令孤飛明時自嗟拙敢賦衡門詩

與家侄季髙夜語用毛內相韻

儒生習气非偶然出入文史東西家掃除淨盡如宿艸春風一夕巳復芽子方妙年有奇气我巳種種成蒼華文章百巧坐一窮無地可學東陵嚅嚌山色吞湖光凜凜尙可驅百邪子昔自云有仙骨夢騎靑螭籋飛霞要與李杜髙頡頏下視餘子窘可嗟寒燈夜語耿不寐自覺冰雪生齒牙頗言室有法喜妻幸是元無翁可撾何如從吾巢云巓共訪葛洪學丹砂

贈別歸安周縣丞二首

自我居裏間連墻絕未去非我敢杜門客實莫我顧頽然坐空廬習懶巳成痼惟有一束書遮眼慰遲暮周郎來何許文字得我怖淵源笑鯢桓采色隠豹霧追隨古汀洲山色入幽步詩文互徴逐酒鸞及時具如我眾棄余君意獨何慕入蘭室知芳逐臭無乃誤君亦忘機人足迹亂鷗鷺堂前種白蓮心境淨土觀空本無說目物自吐露往來忘時節相對兩如寓屈指說去官始憶三年住囅然同一笑嵗月眞脫免我不記前三更問末後句

又

庭前百个竹眼見三隕籜不知如許久巳復東行槖君初先住想晚去亦不惡官身等出家隨牒卽行腳笑傲雲煙間何適非至樂嗟我獨柰何生理自窘防四十三年非醖造此大錯從今便上上萬事付莫莫張公畱衣鉢緑蓑與靑篛會當老扁舟相與同啐啄更看後五日放過前一著

宿溪口一首

溪聲來天邊風水共豪縱夜气劇奔馬侵曉不能控書生有情癡詠雪寧忽凍胡爲枕寒流故遣不成夢

賦建安林尙能家追逺堂一首

履霜存永慕風樹寄悲惋古來孝子心百嵗常輾轉雞豚逮親存適意寧一臠他時轂千乘泣涕顏有靦生世茍如此豈得但理遣所以奉嘗事自竭詎不勉尙能七閩秀器識頗凝逺求官自束髮捧檄恨晼晚歸懷追養勤作堂近山巘欲招九原魂髣髴此息偃牛羊家自腯菘韭傍可剪春秋及時禮情物兩俱腆遂令裏間兒嘆詫知禮典孰先如此堂孰孝如此悃從今大爾門至行神所戩

苕溪集卷二

欽定四庫全書

苕溪集卷三

宋劉一止撰古詩

宋景文公之孫景云得玉印有忠孝侯印四字示詩次其韻

寶器藏家寧亂出漢爵通侯二千石懸知忠孝萃公門寸印便應輕尺璧虎頭飛去通神畫未免誑欺渉嘲罵余不左顧非偶然渭水得璜天或者公門次第生輝光一一詞鋒如劍鋩玉正憐俱在手莫放柙中蒼兕吼

捨弟出家作詩貽之

在家情意疎出家終不惡不有淸淨緣云何脫徽索我昔志婚宦謂足世味樂顚倒十年間如蠺竟自縛業巳無柰何勸汝莫莫莫一漚非全潮起滅皆妄作當知自身浮流浪恐非托伎倆百不好攝念乃初學如病求眞醫安心是良藥

和巒嶅二子寒食少天色五字

霧雨昏不醒東風曉能酸我食日不足寧憂三日寒去年今日時桃李半狼藉能隨裏門兒買作寒食人言二月時霏雨生樹杪天色何時光要向寒食少江南舟軋鵶江北馬連翩經春不能賞誰云不關天春風未渠尖花艸有矜色酴醿會傾城牡丹欲傾國

太守生辰四首以受天百祿爲韻

漢城欲回春梅栁詫先受江北迎兩轓江南試春酒得州古云樂渠閣大如斗要對嵗寒姿一笑閱好醜

二

朱轓世功名地接韋杜天勤勞三十載始著榮途鞭淹速會有時用捨何其賢或者相棄除天公賜長年

三

杯觴誰聖賢翰墨自主客一醉迎春風麗思發幽賾河東豈無賦諷一或勸百願公攄梗槪早晚煥簡冊

四

長松倚靑壁千嵗身不老下顧蓬艾姿生意何艸艸願言雨露甘餘潤及枯槁耿耿心有憐得廕苦不早

夜起觀雪一首

寒空夜作山林聲打窸窣饑鼠行褰帷忽怪牕淡白開門雪飛縱復橫天上瑞花開又落庭下疎梅初破萼忍寒耐苦發孤妍似與老人甘落莫遙憐國難何時淸嗣皇求衣天未明長蛇封豕欲薦食執筆固陋慙書生皇天悔禍今可卜乞與江湖比嵗熟莫言此雪不樂饑便是天公眞雨粟

待潮浙江口寄左與言大夫葉元亮學士兼簡吳似之一首

今日江頭雪欲作濤怒風豪兩噴薄靑鞵黃防湖海人獨立沙邊如病鶴閒身不待君賜與擬向風煙佳防著如何寸祿晚見招踉蹡欲前還欲卻翩翩西湖兩公子胸次崢嶸飽邱壑糟牀夜注喜相投自發淸吟侑觴酌我來一笑豈易得十載湖山負佳約間關百態成底事毛髮星星巳非昨人間俯仰變古今總是潮生與潮落會須乞取此身健在眼好山俱著腳頗聞神方能卻老肯輔衰殘殊不惡因聲更約吳太史石鼎他年煮仙藥【與言元亮時見授胎息之方煉丹藥】

送樓伴張吏部還朝一首

中臺縹緲神仙居退朝往往聨颷輿追隨五城十二樓鞭鸞笞鳳相嬉娛一一气貌淸而腴下哂山澤皆臞儒虛堂夜直冷不寐博極天上人間書云取小雅大雅詩賡續二典竄禹謨塵凡豈得追步趨夢境欲到猶趦趄望卽何事飛軺車東浮江淮絕句吳天令賤子得所圖邂逅實始迎郊墟公不鄙我置坐隅假以色笑安且舒乃知仙風自恢廓不邀我敬憐其愚從容自喜吐傑句屏息側聴仍嗟吁朱弦疏越淸廟奏一唱三嘆音有餘何劉沈謝气力短郊島輩行不足奴惟公妙年擅塲屋一日聲價騰八區諸公貴人交薦達帝以見晚驚嚴徐要津巳復更步武簪筆會直承明廬頗聞細書問良苦便覺風信催旋艫公歸儻辧報明主物色士類供時須班公騶僕我不如山林鐘鼎端異途何王之門曵長裾半生鼓瑟從吹竽逝將爭席朋樵漁正恐不免饑見驅間關老矣尙耿耿所覬肝膽從公輸他時門下有此客終夜彈劍非無魚

雪夜一首呈傅舍人

朔風無端捲人幙短檠滉漾吹花落怪來覓句如斲冰門外雪花如舞鶴老妻自起傾殘樽麒麟活火紅燉燉憑君爲喚詩腸溫他日有酒不足論

憶山中一首示巒嶅二子用前韻

世路欹危如燕幙未厭山中昔牢落春前擷韭秋擷菘有客有客鷴與鶴瓦甌鐵杓文石樽枯樵發火勢易燉得酒徑就山僧溫聴風聴雨取次論

次韻方允迪袐監九日登髙一首

九日意蕭條病臥如漳濵紅萸起自挿黃菊玆及辰身落芹藻間心與鴻鴈親想見龍山逰嘲謔落防人春塢瀛洲客共此溪港鄰白髮俱許長淸愁浩無垠四年京華別前事寧忍詢國恥久未雪憤切此逐臣革路何時還今誰叫穹旻駕言冩心憂一洗衣上塵扁舟羨防夷舉酒憶季眞目極樵徑風便擬從采薪但恐嵌巖中不著功名身報國君尙彊我拙甘長貧

水車一首

村田髙仰對低窊咫尺溪流有等差我欲浸灌均兩涯天公不遣雷鞭車老龍下飲骨節瘦引水上泥聲呷呀初疑蹙踏動地軸風輪共轉相鉤加嗟我婦子腳不停日走百里不離家緑芒刺水秧初芽雪浪翻壠何時花農家作勞無別想兩耳未厭長嘔啞殘年我亦冀一飽謂此鼓吹勝聞蛙

和雲門行持長老十二時辰歌呈同逰二三子

虛堂怖鬼鼠窸窣牀上門牛由蟻窟將軍見虎箭羽沒免起鶻落不待咄初心學道如龍頭習疑玩久蛇尾收雲門倒跨一木馬追風相羊踏九州諸賢巧思生棘猴碧雞談辧不肯休煩師放出索湖狗騎豬南穿聲喧啾

從謝仲謙乞貓一首

昔人蟻動疑鬭牛我家奔鼠如馬羣穿牀撼席不得寐囓噬編簡連帨帉主人瓶粟常掛壁每飯不肉如廣文誰令作意肆姦孽自怨釜鬵無餘葷居家得貓自拯溺恩育防嵗忘其勤【仲謙雲水中得棄貓拯救久之乃復活】屋頭但怪鼠迹絕不知下有飛將軍他時生因願聘取靑海龍種豈足雲歸來堂上看俘馘買魚貫栁酬防勛

次韻曽宏父見貽一首

東巡屬車何大勤鐵馬風趨過吳下周宣自有中興日天厭氊庭尙須暇所興吳越天有年污邪委地連山前與君步屧探禹穴感時興物俱惘然一官寓目家傳久暮景差池亦何有遮藏要見太平時狐死何曽忘邱首

二禽言

婆餅焦遊子饑防子饑泣路岐耕牛殺盡飽狂虜桑下老農心更苦

又

泥滑滑風蕭蕭煙雨昏獨木橋軋鵶鳴櫓逆風揺行子終嵗事逺徭使我心悸不得邀

和胡浚明村中好客稀五字並作

靑山爲郭云當門疎煙細雨梅花村門前落澗防寒澑滚滚似是通河源隠居二士淸而通談道不愧將無同何人載酒問奇字糟牀夜注時一中天驥權奇嗟欲老家有龍駒頭尺好孫郎並捨眞可人散亂書簽共探討只今干戈迷所適我亦間關暫投迹君家鳥雀不驚人應怪蒼黃如此客謀身巳拙知遁肥邂逅得此良亦稀化云所願四方逐念絕側翅隨人飛

送吳興太守盧給事赴兵部侍郎召四首以邦家之光爲韻

東風催行艫旌旗轉修扛千騎如登仙我心豈得降嗣學初元年徳意孚萬邦不戰屈逺人威聲疾奔瀧眷言帷幄舊分符隔濤江尙書古司戎名實尙能雙折衝要從容談笑空酒缸帝曰汝遄歸謀國資惇龎無庸斗大州洪鐘受微撞

二

汀洲初檝迎紅紫爛朝霞及玆理旋艫緑陰巳籠沙使君如東君來去不戀家獨持五色筆摛辭燦芳華明年鳳凰池春風浩無涯須公賦丹靑去路不可遮

三

公來臨我邦天意若見私從容坐席間風化巳四馳民曰吾二天士曰得我師庶防少淹畱子弟公教之如何去不顧公豈要我思不見溪上山旦暮發妍姿及玆有行色風日含淒悲公亦何負渠欠渠百篇詩

四

西雝拜顏色振鷺俱分行繡衣浙江濵再上君子堂首尾二十載持槖侍眀光厭看南朝山易綰吳興章煌煌朱兩轓照我梓與桑怪我衫始靑憐我發巳蒼頗復見勞苦感慨激中腸向來官如泥葡萄換西涼剪來但鳴悲坐閱百鳥翔公爲世良師醫國有禁方頗聞藥籠中臭味久已嘗小艸在逺志未用出聲妨采掇公弗疑結根稔風霜

張倅生辰作質相鶴二詩爲壽

神異生稟懷抱黒與白蹣跚守叢蓍逰戲引蓮葉靑雲覆其上文字書左脇千年愈堅瘦腹背類璆鐵有如盛徳士秉志厲霜雪不求赫赫名羞作翕翕熱行藏關理亂閱世自明哲時哉此唐虞負圖追往諜

又

黃鶴初出胎骨格巳驚眾翩翩謝囂塵颯爽自神縱朝飛出芝田夕飲下云夢寧知風霜質乃系世輕重有如賢達人胸腹抱空洞觀時自隠顯豈待吹噓送會看九臯鳴一一律呂中閱嵗千六百羣飛接鸞鳳【千六百年飲而不食與鸞鳳同羣見相鶴經】

曽宏父將遊吳興示所和葉內相八首次其韻太守亦和故並及之

蘋洲景物最惱客無賴山色只供愁短棹從渠系煙雨春容並作水南頭

二

並山微徑自曲折野人種花無數溪太傅風流猶可想樓船皓齒合招擕

三

謝家溪亭花鎖碎尙憶故嵗春未防覓得小航衝雨去溫紅飛防忍朝寒

四

佳君覓句自超絕【一作逸】江邊烏桕能絕人我疑祕思有天巧滉漾胸中百頃春

五

官閒亦復一笑適理檝及此春日晴追吟乃得伯宏父便覺侯喜無詩聲

六

老來文字讀不入抽思軋軋如涸泉從君敢作入社客正恐釜豆相泣煎

七

有懷玉堂前學士典冊汗漫眞全潮子向白雲深防覓面山溪館帶長橋

八

翰林久袖經綸手筆力防戲吞山川要試臯防致君術不應牢落著幽禪

苕溪集卷三

欽定四庫全書

苕溪集卷四

宋劉一止撰古詩

南山有蹲防一首示裏中諸豪

南山有蹲防春田多鳬茈何必泌之水可以樂我饑六師擁行在閭巷屯虎貔民食尙可紓軍食星火移努力輸縣官無乏轅門炊所願將與士感此艱食時忠義發飫腹向敵爭先之驅逐狐鼠羣防縣還淸夷我輩死卽休粒米不敢私

聞杭州亂二首

饑來命餉寒索衣官家養兵如養兒時平軍律久玩弛轅門笑歌驕莫隨往時金陵囚刺史今者杭城漕臣死稽天狂焰窮朝昏千丈紅霞炫江水鄰州之兵如此兵嗚呼此難何時平

又

縋城將母走者誰吾宗貴人丞相兒髙門潭潭深如海一朝赤腳踏路岐吁嗟身世何所有金帛滿家那得守衣冠自古皆賊仇玉石俱焚無好醜嗚呼安得貧富受用勢略齊無庸懸絕產禍機

傅子駿右司見和雪句且有兩宮北狩之感復用韻二首

萬里胡沙驚毳幙北望旄頭天際落向來官軍如路人受甲逡巡惟指鶴寧知竟屈鑾輅尊問天火令何當燉落雪如絮不我溫九閽夢想血面論

又

先生著書風撼幙詩成弄筆雲煙落捨傍種竹欲招鳳郭內有田才給鶴眼看雪片黏空尊寒齋芋火猶能燉怪我官冷何時溫我亦聊爾公弗論

次韻方允迪祕監步月感懷一首

伊昔苕水濵詩酒相迎送紅蕖三百頃天遣作妙供於今防何時喜懼不同夢驚心風月夕怨笛有殘弄所嗟老侵尋不愧官冗從當時季孟間眾識長雛鳳寧知天一角復此樽酒共文章千古事習气無乃重詩如朝陽鳴一一律呂中從逰二三駿蹀躞不受鞚阿威有家學落筆競豪縱傷時復懷舊一笑得再慟公等俱勉旃如我堪防用

允迪以羊膏瀹茗飲呂景實景實有詩嘆賞僕意未然輙次原韻

精金不受釧釵辱瑞艸何曽取膏腹乳花粥西名巳非薦以羊肪何太俗山林鐘鼎異天性難遣華腴偶窮獨森森正味苦且嚴玉質無瑕誰敢戮君家饌林多錯本讀罷流涎誑枯吻故令茗盌變鮏羴逺想黃封雪花醖呼酪爲奴逢彼怒自惜爭雄巧相妒我寧不飲信我說獨喜君詩有神助君不見穆家兄弟故可人槪以骨鯁恐異趣

將如京師和方時敏機宜十二辰歌一首

羣兒鼠竊均有遇老矣自知牛後誤成功未解鬭兩虎援翰徒勞禿千免佩書丱首何龍鐘靈蛇光怪蟠心胸馬頭二千悲逺道羊角萬里無髙風秦歌嗚嗚楚猴舞一笑何如共雞黍謀身狗茍君勿嗤聊戲墨豬書韻語【昔人論書云瘦爲形枯肥爲墨豬】

五十少公卿贈何子楚居士

五十少公卿三十老舉子世間老與少不必較年齒我觀宦達人顏色自丰美臒者忽易腴變化一日耳人言老再少信是有此理我爲老諸生流落逾二紀四十又過四淟涊百僚防說老巳十年何況眞老矣壯气摧幽憂發白面目緇寧有再少時一衰乃如此何郎窮過我齒髮亦相似閒居傲軒裳臞腹滿經史時時吐光焰麗句落幾誰家肯終試此足千里空令坐窮獨閤戶今埽軌宦達世共慕閒曠我所喜丈夫生世間要自發奇偉富貴何足云功名半張紙古來傲世士良是窮乃止未有如子年忼慨隠防市我不愧公卿愧此少居士

水村二首示友人

浮花蕩漾靑薲小緑柄欹垂剪刀艸朝從港東暮港西采花擷艸無盡期秋光有盡意無盡萬馬奔騰小作陣眼中未飽公莫回饑腸作惡如鳴雷

又

張公一生雲水客往嵗孤蹤寄苕霅故人刺史眼爲靑願爲泛宅浮淸泠當時鷗鳥難問迹尙有水村名泊宅碧蓑靑笠寧在無令公仙去當傳余

借居鸕鷀山中一首呈方允迪道蹤昆仲

長松舞髙寒落澗防淸泚笙簧響天上金石鳴地防云容何潤澤下有隠君子樂此山水音淸若變流徴怪我從何來塵土兩目瞇冦戎在江滸薦食心未巳赤嚢走邊報朝暮異憂喜安知隠人樂勝絕有如此古來成敗事不入山中耳願言晚相收寘我巖壑裏酌泉得醒心茹水可不死況有載酒人半道同栗裏【屢從道蹤飲其所居在半道間】山居作拆字詩一首寄江子我郎中比嘗以拆字語爲戲然未有以爲詩者請自今始

日月明朝昏山風嵐自起石皮破拈壁古木枯不死可人何當來意若重千里永言詠黃鵠志士心未巳

次韻鄭維心貽盧叔才一首

朝行轉木末暮返循水涯生長山水間途窮自知歸萬緒更擾擾眾目何睽睽有若脫牛邂逅得此時坐念盧夫子與世眞背馳讀書如董生三載圃不窺淸詩見眞情觀者豈得疵春風入閭巷爛熳百卉菲摩腹忽起行菜茹傷蕨薇平生經綸學無術取世資貧交可相覓叩門兩無疑富貴不汝求吾至君勿揮

次韻維心謝沈尙書筆一首

書生磨吻鉛刀銛君家手筆不退尖琢成秀句奪天巧平揖鮑謝奴髙錢郊寒島瘦復可哂漢風楚國眞能兼胸中疾邪茹不吐但覺忿气生虯髯叵堪陳壽書漢實毫端有口可得箝【維心修三國誌】尙書昔侍金華講論議凜凜秋霜嚴曽將一字竊魯史【尙書曽講春秋】未用三語求阮瞻分召賜筆助淸峭雕犀鏤象光出奩如吾朴遫豈足數半世翰墨徒心潛老去文章讀不入編帙散亂如投簽因君窮討黙自愧僻魯成痼何時砭須要盡見君家書槁死不嘆周南淹更從湘東覓金管賞激忠孝祛妍憸謝吳興守李端明致酒一首時寓徳淸

孔愉廟邊溪水長石壁巖下飛泉香居士住此防寒暑只見四山靑又黃今年春雨摧麥芒六月稻穟幹欲僵煩公焦勞坐黃堂何不趣公歸贊襄爲時開閤陰與陽不令此憂遺君王我君有如坐甑內口顧怫郁不得驤公欲令我蘇肺腸白衣致酒甚沛湧瓶粟未空陶氏倉得酒且到王生鄕更招山前老漫郎【謂沈次律】渠家曲柄荷可觴【大梅山法常禪師隠居余姚南梅子眞所棲有僧尋拄杖迷路至庵前問師住此多少時師云只見四山靑又黃】

月出一首

東峯髙如屏月出久未知竹影忽上牕澹臺時參差出入坐數息瞑久息愈遲舉目月在便覺心境移平生浪紛擾自省黠半癡嵗晚得此身終焉以爲期山中有寒暄我不記四時樂此見有初非關未忘詩

剡溪道上

一水縈不斷千巖翠相扶孤篷載雪歸我昔見畫圖今年兩經行明晦自慘舒旱夏山若焦秋至潦溢途是中無故人王事當馳驅景物寄心賞隨愚便有餘不覺老季眞乞歸尙狂疏官家賜閒身用防一曲湖

觀大龍湫一首

峯頭鴈何在井防龍不出吐作玉虹流倒掛二千尺落澗勢初緩漸聼轉山急噀面飛雨過著衣晨霧濕造物等幻戲此地眞絕特勿言王事勞遇勝得小立慙愧大尊者防載面靑壁山髙不礙見泉聲不妨寂

次韻建安劉彥衝學士寄茶一首

寒溪日潄枯腸潔自志窮愁漸陋劣故人不愛北苑春更遣淸甘嚅吻頰只今相望如參商武夷孤絕云蒼茫防事坐閱百鳥翔要偕玉川風兩腋髙飛令吾墜君傍賦程伯禹給事漫吾亭一首【時伯禹至宣城】

道州固傷時晚嵗吾山溪彼物何曽爭我自分兩畦宣州絕代賢雅志蘇羣黎胸次包崢嶸不肯露角圭何從得漫名正恐亦偶題觀身世空萬境俱一齊浪云出防殊不悟東自西向來功名轍復入山水蹊公今持左符早晚朝金閨生賢出世間渠能絕攀躋要須了此心泛應忘髙低昔我蓋巳漫今我亦非迷

獨居會稽官舍送僧逰溪因記寄聲獘廬

老人年六十生理常刺促歸無一稜田此事亂心曲妻孥相望幼稚炯在目師今遇溪山水無盡緑石壁嚴寶坊泉甘宜杞菊但恐齋廚空眼飽不救腹並行山徑微艸露濕人足師訪老人家門前有修竹

酬王元渤舍人方智善學士求余作墨竹一首【余所居似賢堂蓋先伯祖雜端爲竹制名今竹與故牓皆亡因敍此意】

堂名似賢人似竹瘦節孤髙照崕谷百年人與竹俱化尙有諸孫來借宿家風愛竹余底事至今十飯九不肉惟應說食誑枯腸更寫寒梢媚幽獨王郎散帶談淸虛爲竹造門顏不忸方英烱烱貌臞甚門倚江幹千个緑兩家人物摠風流石壁山前煙雨秋豈惟千首輕萬戶胸中世襲瀟灑侯我乃癡絕非畫絕憐此霜根貫金鐵短綃淡墨持似公更聴我詩聲激烈

題等侯軒一首【姚氏庵種竹萬个道人瓊公邀予坐其傍余因名其軒曰等侯且爲他日子孫封侯之讖云陸防詩云湖山自是淸涼國初竹合封瀟灑侯】

蒼官與靑士都封瀟灑侯萬个儼相持更比千戶優道人心安樂可念過不畱延我聴風牕淒淸韻天球傍瞻臥麟冡卿云覆杯邱前峯鬰岧嶤落澗緣道周居然气象異況乃世徳修他日名可占子孫荷靈休

訪石林葉少蘊觀文二首

卿云覆其上艸木爭鮮新竹露先參差晴曦破蕭晨萬石紛拱揖靜黙自主賔似中有老仙雲霞煥精神朝暮林壑間搜抉出怪珍風欹靑篛笠雨墊烏角巾山靈指山謂此是防龍身如何輕世累蕭散與許眞了知褎衣貴未若巖石親功名乃棄余道徳受咨詢我來追趨且復結勝因劇談到羲皇愧此眞天人

又

防龍在邱壑神物發幽祕森然萬瓊瑰防錯分位置踞地猛獸伏拏空孤鳥厲先後相長雄突怒疑攫噬各以奇自列寧謂我獨嗜羊酪非不珍蒓羮有至味鄭公信骨鯁我但見嫵媚種竹被崕巒惡木不得地荃蘭偏九畹薉艸慘無類造化初何心被物自殊志那知此巖傍閱世等如寄願言賦丹靑逺近同一視

次韻倪文舉芮國器扁舟見過溪上之作

頡有兩玉人風流晉宋間況復子倪子妙思輕小山訪我相後先知我倦飛還僮僕怪主人羈縻如在閒何曽得此客能使意緒寛從今望仙舟我門肯常關春風孔郎溪松下荊可班

幾上人名所乘舟曰釣月庵求詩爲賦二首

古徳杖頭挑今師竿下取月滿體自如淸光無防所

又

昔人釣忘餌今師亦忘鉤靜夜江不湍孤光送歸舟

雙頭黃芍藥二首

漢宮時世妝承恩嬌姊妹解道根蒂同如何心兩背

又

映立自亭亭吸飲風露饒不作恩與怨世間兒女妖

溪左顧亭二首

余不溪上山映我杯中緑我醉狂欲歌潛蛟睡方熟

又

溪面寒無風澄瑩千丈緑我欲放輕舠霜鏡不敢觸

苕溪集卷四

欽定四庫全書

苕溪集卷五

宋劉一止撰律詩七言

次韻虞仲容詠雪一首

十年九作窮途客慣見天花靣旋飄江上舞鷗如背我沙邊立鶴獨齊腰衣黏落片行呼酒船觸輕冰平渡橋誰識此時詩思亂緩歌黃竹想西瑤

宿揚子江口一首

客檣沙觜縱橫二紀風煙老此行待得江頭明月出卻當船底暗潮生旅人夢冷無畱想別浦帆歸有呼【去聲】聲斷念此生惟付酒爲誰驚走撰瓶

次韻朱賔老刪定月夜相訪一首

一水相望十里餘扁舟夜載月明俱今君身爲故人出我亦年來此客無夜久燈孤疑是夢樽空僕臥不成呼殘年會見干戈息共買嵌巖著老軀

次韻宋希仲侍郎見貽一首

今古宦逰長作客每逢佳處欲忘年頗將幻境觀塵世始信臞儒是列仙野色分橋山帶邑晚雲藏寺水黏天公身未屬煙波管莫向津頭買釣船

睡足齋一首

此地誰令著此翁角巾欹倒鬢如蓬興髙絕壁松聲外夢破寒花雀啅中睡債防時償賽足書淫前日洗除空故人若問安心法一酌村酤薦晚菘

摘星嶺一首

籋磴緣梯興未窮靑冥有路欲乘風朝雲暮雨在腳下井鉞參旗落手中比世此身長作客半癡半黠忽成翁枕拋偃蹇巓崕上一洗平生眼界空

次韻鄭維心詠梅一首

山路雪消梅半吐隔林光巳見疏明凍醪似蜜從誰賞斲句如冰得我驚臥樹照溪春思淨細香畱客暮寒淸胡塵未逺邊風急十載花前笑不成

次韻林少瞻逰禹廟一首

客裏杯觴不易逢越王宮好莫匆匆春容雨打風吹後山色朝來暮去中京國昔從秋序別齋廚猶憶飯時同淸時更作他年約七塔三山夢巳通

元日得雪三日立春

斗柄禦山晚直寅夜聞笳鼓又迎春尙欣窮臈酬三句更見嘉蔬繼五辛鳩杖多情扶我老琪花有意爲誰新甲兵不用銀河洗始覺今年一笑眞

比過石壁訪王元渤舍人欲觀棊戰聞同魚軒出逰獨與戎琳二師對語久之明日元渤有詩見貽次韻奉酬

緩緩逰春且莫催而今揮麈短轅回一百五日天气近二十四畨花信來賭墅未容窺謝傅印心聊復探黃梅歸來索共梅花笑老眼如何得暫開

次韻奉酬元渤見過奕棋小飲及觀館閣題名之作

珠玉當年欬吐成元劉何自敢齊名夢回雲海西昆逮春到江村北渚明誰爲少陵償酒債更憐侯喜得詩聲杯中賢聖君休問局上光陰我獨驚

方欲相約爲孔侯溪上之逰忽辱佳篇復次元韻

山色溪煙淡墨成隔溪幽鳥自呼名未妨濁酒陪心賞更借淸詩作眼明桃葉不關今夕恨松枝猶是古時聲扁舟醉後從漂兀到處應無寵辱驚

次韻周秀實監丞嘉仲府判叔侄貽王元渤舍人二首詩中見反且恨不與奕棋之會

不踏淸門曉鼓朝山林眞樂在朋曹烏衣賢冑風流逺赤壁諸郎气義髙防事裁詩多態度也應索酒甚粗豪殘年我獨棋中影從此天刑儻遁逃

又

人言我老是頑仙坐隠紋枰不計年何用山防分小大直將壺嶠比方圎爭雄未羨七擒略見事常輸一著先好覓周郎雲水外紅渠千頃藕如船

次韻鄭維心見貽一首

身病何因到赤墀眼昏不復下書帷杯觴有限長羞澁故舊無多足別離對白抽黃余習气看朱成碧記當時【看朱成碧醉中眼施粉太白樽前人此維心舊詩僕初相識時所見也】江村投老俱牢落猶喜詩情似拾遺

維心以僕假守毘陵與嘉禾南徐弟侄分符接壤作詩見貽次韻一首

家風五字作長城四至何曽慕九卿問捨山林端欲老分符湖海尙叨榮北南二阮俱貧士大小兩馮慙頌聲獨羨書成鄭夫子會令千載意分明

次韻萬廷老見貽一首【時共語於梅花亭上】

梅花村上駐歸帆知有幽人住此庵誰遣疎香隨柁尾故憐春色在枝南溪前水落沙痕出門外山橫雪意酣詩似何郎情不淺更畱會處後來談

次韻王柱史題密印師竂一首

巖下風淸進竹涼道人身共翠梢長饑腸欲和春泉響鼻觀先防煮菜香何處人間有癡黠不將身外較閒忙鄰家柱史哦詩夜未厭敲門月到墻

畱題呂宣義知命小園一首

𨿽無萬竹等封侯半畆淸陰趣自幽菘韮未能供早晚菊蘭聊欲記春秋歸來久巳同彭澤休去寧須問石頭短褐飄零嗟我老他年未往亦風流

登學宮城墻眺望寄曽宏父

寂寞無氊老鄭防登臨此日意茫然雲開孔渚炊煙外春到西城戰血邊江艸喚愁無畔岸官梅動興得淸妍南風藻思傳家舊好寄東風禦栁篇

同諸曺泛舟城南曽守饟酒示詩次其韻

十年溪渚夢經行更借風煙作眼明官身擬赴鷗鷺約小敵忽逢詩酒勍今者不樂愧幽子日後欲醉無麯生五馬會尋芳艸路肯教緑葉便陰成

題章右推砥齋一首

今古時淸罰亦淸由來讞獄賴儒生將軍誤怪獄吏貴廷尉今稱天下平萬態詎容逃水鏡此心眞欲似權衡公家世徳髙門閥更看陰功踵令名

題道塲山一首

云亂修堂水不如妙香隨處滿空虛頭陀浩刼衣塵在回向此生心地初渉世情疎終簡懶愛山緣重費消除道人勸我發深省相對五更聴粥魚

莫師文以訪弟調官巴川用周子醇韻作詩贈行

三刀昔夢劍東州援筆今看峽倒流晚嵗拾遺長憶弟異鄕王粲忍登樓微官等是身懸寄平世何曽道阻修他日歸飛兩黃鵠伴儂苕渚共酬

次韻邵子非見貽一首

夢想丰神不記春相逢欲看夢中因安知晚嵗歸吳客卻見當時入洛人【僕崇寧間與子非同學校今始相識】賦似文園眞有气詩非子建諒誰親會須剪燭西語莫怪牀頭酒事頻從子非登月波樓戲用前韻並簡何子楚

洗醆初嘗麯糵春一樽相屬是前因忽驚萬頃月波上相對九霄風露人十載京塵如夢破半生鷗鳥巳心親他時喚取何郎到要遣官梅動興頻

寄燕山帥幕家侄季髙一首

疇昔江湖自在身而今騎馬犯邊城寧無楚尾吳頭夢歷徧燕南趙北春壯士似渠終有遇衰年如我尙誰親屈州抑縣不伸裏老此嵚可笑人

禹廟一首

苗山風馭日翩翩人道桐棺此巓今事獨聞鵶種麥故村不見鳥耘田逺憂邊塞淸無日更望倉箱屢有年收攬封疆歸禹貢忍看兵气污山川

謝會稽守翟內相臨學行鄕飲酒之禮

淸曉傳呼振防衣泮林云日炫旌旗風塵貼妥投戈後色笑雍容勸學時先世流芳今有繼聖圖舊正疇咨王褒願艸得賢頌可但中和宣布詩

次韻方允廸祕監會稽相遇懷吳興舊逰二首

故山疇昔奉英逰老去功名失路頭江海一官如許冷田園三載不知秋謝公塘外千峯紫何楷廬邊一徑幽心折少陵存歿句恨無酒力破勞愁【舊逰方時敏吳亦虛皆巳物故】

又

鑑湖列嶂自天開云色嵐光入酒杯忽遣同逰有陶謝故應交契擬陳雷他鄕日日典衣醉公事時時牽馬來要買扁舟窮勝絕共追樵徑晚風回

檇李從允廸借居鸕鷀源上沈必先侍禦有詩寵其行次韻並呈二公二首

飄零暮景今如許慙愧髙人久臥廬好客兒童捴歡喜多情艸木自扶疎百年夢幻眞何有一壑風煙尙借居寄謝南臺溫禦史此身休戚正關渠

又

向來多病更多憂命與誰謀出怨仇坐念甘泉方避暑不知楚澤又悲秋長蛇肆毒心猶在戰馬何時鞚暫休橫榻故人身衛主素書能復訊儂不

再用韻呈允廸祕監江子我郎中二首

二紀風埃長作客了知身世是蘧廬老來詩酒多無味亂後交親未肯疏曽見雄風追楚賦尙堪雌霓讀郊居願公先卜嵌巖隠利寧忘鄭國渠

又

異時畎畆不忘憂避俗今猶若避仇直指威聲曽震嶽封章義气欲橫秋詩成故客知無敵酒盡慿誰爲起謀嵗晚相逢山在眼從公腳歷頗能不

次韻必先侍禦和鄭維心憶梅並寄維心

紫梅溪上春先到余不沙邊艸未芳五字眞曽賦桑落四弦猶憶調楓香雪中孤艶應愁絕竹外斜枝不掩蔵永望佳人在空谷此時幽獨未須傷

再用韻寄沈次律學士

溪上靑雲覆短墻杖藜誰共掇幽芳忽驚館梅花破想見山齋竹葉香倦客鬢絲今防染使君心事獨韜蔵何當歸赴春盤約苦苣嘉蔬未足傷

次韻維心賦次律見一亭二首【次律自號柯田山人】

向來金埓與銅山可是無由未得閒紙上功名追逸景鏡中心事迫摧顏溪云慣作多時別隴月今迎一个還始信柯田棃棗地不令榛棘有遺刪

又

循除春水漸淙淙心靜魔軍久巳降未省芳菲誰是伴不妨鶯燕自成雙眼中濁酒傾如海門外淸溪欲擬江會見扶藜添一老共聴疎竹響風牕【僕所借徳淸僧捨居有竹林流泉之勝恨未得見也】

次韻維心赴次律賞芍藥一首

巖前紅藥媚深幽更爲餘春一笑畱疇昔鄒枚俱倦客而今陶謝得同逰眞香雨裛來無盡妝艷風燻喜欲浮未羨木奴千戶比主人原是醉鄕侯

次韻維心贈葛魯卿待制求花栽一首

此日寧無健步移春前行近看花時故園樂地今余防小縣風光客不知剰買名裁令亂眼卻嫌芳思只撩詩屬公歸賦丹靑手問圃尋農獨我宜

盧叔才相過夜話戱成一首

七年詩酒恨難同未省相看作麼容多病襄陽長瑟縮苦心冬夜更龍鐘巳知昔者非今者莫問渠儂勝我儂手剪西深夜燭細聼吳語話心胸

寄雲門長老持公一首

夢境淸逰記昔曽而今雙鬢巳鬅鬙此生有分尋雲水到防逢人說葛藤紫芋波稜眞在眼靑鞋布韈未輸僧會投枯木堂中老只恐詩情罷不能

次韻宋希仲貽故人虞仲容一首

亂前交舊今余防道故傷時得涕零門外溪山無賴碧眼中須鬢可憐靑十年持槖气橫出三斗朝天心獨醒卻喜元龍豪放在不妨下馬索銀瓶

送希仲出守三衢一首

臨別溪山眼重開秋風揚斾更悠哉平生气槪今逾壯一郡淸平欲挽回防亂有誰談舊事論思此日要眞才公行勿亟朝天路帝有甘泉密詔來

次韻寄懷王元渤舍人一首

倦飛鸞省戢修翎乞與雲山作臥屏醉裏書牀堆束筍夢餘楸局見稀星君心儻似當時赤吾髮應無耐久靑老去尙堪驅使在會持歸檝到溪亭

林懿成檢正見貽次韻謝之林乃同年

集英唱第偶追攀老著靑衫獨汗顏富貴逼公那得謝雲泉招我久應閒鸞臺著展經綸手鼇禁行趨供奉班黃髮故人空跂想應無春夢到林間

將如會稽用允廸韻畱別子我諸公一首

對酒休悲落木秋霜花猶足當傳籌每憐別賦空多感晚信離騷並是憂盞底聖賢何足論眼中涇渭正爭流時危忍袖經綸手行見聘書如鶴頭

送方務徳提幹赴官浙西一首【時同在鸕鷀源】

二十年前湖海舊而今人物粲瑯玕文章自襲家風羙骨相仍無容父寒會有忠誠能貫日不應漫浪嬾爲官他年鵷鷺行中見儻似鸕鷀源裏看

次韻沈必先尙書見別一首

翩翩旗尾破新晴頗似龍駒脫在坰再上封章辭雨露故令髙節煥丹靑卿云媚日懷仙隠白鷺迎舟宿晚汀預想山齋春酒熟可無殘夢到南屏

次韻傅子駿右司見貽一首

大斾華鑣晝掩扉松門沙帶山圍循除漲水春來急釋嶠孤云懶後歸試看靑鞵緣磴道不妨野服坐苔磯應嗟客路風塵暗繞樹驚烏未得依

次韻無言兄卜築二首

求田問舍豈徒爲晚悟前言不我欺地占玉杯初應卜門臨苕水宛分枝鄕關怪客歸何早聖主思賢降不遲磊落胸中三萬字不應無意拯時危

又

石枕方牀緑浪藤淸談散帶似懷冰蔬尙雜水中蟹肘翣莫揮上蠅五斗爲貧眞世業一防歸隠豈人能防鴻萬里今何慕應笑饑飛側翅鷹

張仲宗判監別近三十年經由余不訪余有詩次其韻

亂前猶省當時事亂後渾如隔世人得見升平且歡喜莫將心念到亨屯銜杯儻辦中山醉覓句誰如小庾新三十年前癡半黠相逢終不忘天津

次韻沈次律家並蔕芍藥一首

習家池館酒如淮爲破幽人一日齋前廡芳菲駢蒂萼後堂鶯燕嘯朋儕忽驚暗緑將成幄卻喜雙紅欲綴釵艸木會爲門戶慶而今蘭玉巳當階

次韻牧庵禪師持公見貽一首

防防摩尼直萬金半生空探九淵尋波離懴罪何名罪老可安心不見心碧澗寒泉流自古齋廚煮菜味常今牧庵巳斷人牛迹純白何妨黒半侵

次韻鄭禹功見貽一首

當年負笈京華客振臂論交法從班何武誦經來蜀郡士龍持論出雲間杯觴引滿風流甚嵗月驚心昨夢還短檝未妨相訪覓要看拄頰面西山

次韻徐季山學正釋奠先聖之作

闕裏躬祠通古昔升平禮樂信光眀威儀復見周多士迂鄙何求漢兩生佩委霜侵裳繡冷庠開風振防衣鳴使君肅穆神心格更看雍容佐國衡

次韻吳興守到官見貽一首

武初辭玉筍中旌麾疑是到珠宮牕間巖岫爭如入筆下雲煙洗不空千里喜深車後雨一堂仁浹扇時風賔筵浪許陪眞賞防用蹣跚一禿翁

次韻吳興守雨中卽事一首

雨檻風檐欲墊巾防花常恐減靑春融怡巳復生頳頰料峭眞應恕老人睡鴨吹香空結篆逺峯攢碧似凝顰野棠淚濕愁如許半面徐妃不受勻

次韻春日書懷二首

居士而今有防忙生涯艸艸度年芳平林漸見蔫紅委野店初聞煮酒香尙有佳人來得得不甘春事去堂堂勝逰早晚追千騎更看揮戈駐日光

又

水面紅雲次第鋪東君未肯向人疎興髙碧嶂千尋外春在黃堂一笑余只怕玉醅浮醆斚不嫌花片落襟裾公歸行侍甘泉宴畱得新詩酒不如

次韻吳興紀事一首

懷紱初辭玉帝宮白蘋洲在亂雲中勸耕漢守宣防詔賣劍吳儂襲古風花好未應慚洛浦酒香何羨過新丰他年圖畫賔筵勝錦瑟傍邊有病翁

次韻九日四首

九日佳名今古重鳳城秋色正眀樓廚供淸釀香浮袂恩賜黃花憶滿頭【魏帝九日以菊花一束賜鐘繇】千里風煙殊未惡五亭吟嘯不應休眀年歸覲酬前賞倘念衰翁尙四愁

二

懷紱欣臨栁惲州據牀寧羨庾公樓雲橫浦漵無重數花繞巖巒最上頭詩遣羊何聊共和語驚陶謝未知休自緣風物撩人意不爲閒情作許愁

三

蒲團趺坐冷知秋笳鼓聲傳出郡樓【聲一作風】閱世夢中知是夢說禪頭上更安頭邦君化得俱吟詠居士年應賦莫休只恐官梅能動興從梁江艸喚人愁

四

向來風韻煩淸秋气壓元龍百尺樓倒載時時憶池上朝回日日醉江頭甘泉正念論思舊輔郡仍推譽望休勃窣媻姍老歸客賴公與酒得澆愁

次韻雪中聼琵琶一首

燕堂曽許陪眞賞似識唐昌一樹花鶴骨松身公耐雪膓蟬腹我羞茶星弰萬防疎還密月帔千尋整復斜要趂回風看舞態莫令矯恨入琵琶

題毗山吳約仲曠逺亭一首【唐吳筠詩平湖曠以逺吳子及取以制名芮國器爲之記山蓋吳筠舊隠當時語曰吳筠碑朴古奇稱其文辭之美也余未冠與約仲諸友讀書此山】

追思五十年前夢山平湖水次門白鷺未慙公子貴靑松不屈大夫尊文辭朴凸推鼻祖標致孤髙到耳孫更喜新亭名意好吳郎淸峻芮郎溫

苕溪集卷五

欽定四庫全書

苕溪集卷六

宋劉一止撰五言律詩

冬至汴下早行有感一首

刺促驚時節侵尋念物華半生多客裏今日又天涯曉月看眉嫵飛雲亂眼花窮途隨物感不必是思家

和族兄無言題能仁寺當云軒一首

緑樹新廻合斜舊邃深壺觴如栗裏嵗月似山陰半世懷淸隠何年得此心借牀眠不熟酒力橫相侵次韻袁審淵道舊思歸四首【兼簡虞仲容季澤】

寂寞襄陽老南山憶獘廬病來惟喜酒嘆罷每捐書道路風塵暗關河信息疎逢人說沙漠不忍問何如

二

十載溪亭舊揮毫見古風相如今病渴東野尙鳴窮眼界【闕】鄕物風流憶乃翁一【闕】如夢斷歸思千峯【頃嵗審淵侍尊公官吳興以溪亭爲官舍居焉僕數從尊公奕棋】

三

城郭如村步官身等俗閒對棋論小墅拄頰望西山異縣故交重閒心幽事關猶餘少年意不計晚途艱

四

虞氏隋唐後當時尺五天風煙鼻祖宅翰墨耳孫賢笻屐容相躡杯觴得共傳濟時吾老矣看著祖生鞭

次韻江子我雪句一首

頭白髙山早千林一夜花雪深烏鬼嶼風亂白鷗沙刺促傷時事飄零念嵗華天今洗兵馬勿復問浮槎

梅山一首

伊昔市門隠山今尙姓梅危言關社稷仙迹混蒿萊此事諸亡者斯人安在哉傷今更懷古老憶獨悲哀

送太學舊同捨及第歸鄕一首

輦轂當年別簪裳末路同江湖人巳老家國恨何窮山有傷心碧塵無沒馬紅舉鞭還送客落日淚痕中

次韻子我得俸一首

祠官資薄俸肥遁要淸貧載酒久無客乞醯惟有鄰廣文寜厭肉方朔漫長身莫遣陳萇到先生甑尙塵

冥冥寒食雨

防冥寒食雨客意向誰親泉亂如爭壑花寒欲傍人生涯長刺促老气尙輪囷不負年年債淸詩新送春

風气東南異

風气東南異陰晴早晚間日光時透隙云影半遮山掃逕殘紅盡開緑防還寄聲桑薴友幽興合相關

緑暗山前路

緑暗山前路柔桑宛宛垂稻秧分隴後蠺繭下山時白日繅車急中宵織婦悲老年官賦了不長一絇絲

卽事一首

何物當門戶靑松及我長佳山忘嵗月同汝過風霜北澗花應盡南榮艸欲芳病來歡意少一醉未全忘

覽鏡一首【寄陳商彥祕丞】

契濶三年夢飄零一寸心靑靑今變雪種種盡齊簪覽鏡渾相似彈冠各不任論交如許酒淸寄一杯深

居士竂一首

龍鐘居士相落魄宰官身長史風吹防林宗雨墊巾安心惟壁觀乞米賴僧鄰曽並鴛行立當時夢不眞

次韻朱賔老過我對月小酌一首

老人論舊事感慨思悠哉暗喜生眉宇新涼入酒杯竹風誰汝和檐月要人陪此客非凡客斯時得得來

遣興一首

杯業惟菘韭何因老骨彊昨朝方住雪今日又加霜寂歷僧廊暮支離野芳嵗時渾不省得酒是春陽

次韻吳興守春日書懷一首

百榼償春酒人言有別腸披風醒午醉擷蘂眷餘芳白日何曽短防絲得許長向來情浩蕩今老夢微茫

送徐叔鎭知縣罷官赴調一首

劇論追前輩憂思獨在民雪霜吾嵗晚金玉子心眞曽見除書舊行膺薦墨新君王問田叔長者更何人

送鄒徳章教授之官合淝二首

晚色溪亭路風帆去莫遮交情寄桑落離恨天涯志行今誰及聲名莫謾誇淮人問規範說似道鄕家

又

古寺疎煙裏因依孰並逰歌行如短李邂逅得髯鄒皎月林塘夜靑霜雉免秋從今兩相憶一酌酹儂不次韻賔老過會稽訪餘同逰禹廟龍瑞宮晚歸二首

十載江湖客重來霜鬢侵事如春晝夢山似故人心屧攀嶃絕移舟出窈深他時林樾底歸去話登臨

又

禹穴徴前史龍門訪隠書相擕如故里失喜問吾廬此日登山屐他年下澤車端能從我老騰踐未應虛曽宏父將赴官都城示詩次韻自述並贈其行

庾信多哀思年來方解愁低徊甘吏役骯髒豈人謀擔石終知飽私田詎敢求尙能吟玉案未忍算牙籌公子年方壯才名惜甚休聊持江氏筆來賦謝公樓慷慨思千里翺翔近十洲逢時寧有愧閱世自多憂客路塵沙暗春風艸木柔公行欣入洛我老謝封畱日月消書帙江湖落釣舟經綸公等事此意莫悠悠

次韻江子我郎中社飲一首

社醵遺風在田家禮數饒玉人疑解意孺子故來邀禦冦驚先饋庚桑懼見杓習鄕俱尙齒惇族悟疏苗未見雕戈靜方欣玉燭調山寒時作暝火老不成歊釃酒無畱榼蒸豚發墮樵巒謳聲帶苦村若拍頻招野性疏鐘鼎官身脫市朝形隨石骨瘦心與澗花雕朔漠音塵斷氊裘意气驕誰爲今定逺空作老邊韶枉矢知天變雙桃驗服妖【宣和宮女頭冠作雙桃相並謂文並桃冠人以桃音逃爲今日之讖】獻書慙痛哭避地獨無聊復古周宣治中興太白謡眀年及春社愁鬢雪應消

次韻子我秋分一首

山中秋巳半蓬蓽晏方開不聴夜虫語烏知節物來紫珠猶臥穟靑蘂未浮杯欲射寄書鴈非關烹不才

苕溪集卷六

欽定四庫全書

苕溪集卷七

宋劉一止撰絕句

聞親徵一首

十萬貔貅同日出君王英武古無雙而今將士爭豪甚爲報天驕莫戱江

賊臣劉豫挾敵騎犯兩淮天子親總六師出徵賊騎摧衂宵遁鑾輿旣還效杜拾遺作歡喜口號十二首

祖宗先徳後刑誅八葉升平振古無馴致小如許黠五兵𨿽慘亦時須

二

聞難君王敢自安鞭笞貔虎向江幹英謀睿決知誰敵世祖周宣比並看

三

杖策初聞桑下謡氐酋長待來朝而今有酒須相樂前日憂思今日銷

四

將相同謀互往來一時肝膽絕嫌猜頗聞追騎三方出不遣淮壖疋馬回

五

天戮齊東老逆臣弄兵鼠子尙窺人乾坤整頓應須早賦與中原浩蕩春【是日傳聞劉豫巳死】

六

猛將心期箭有神爭前知敵不知身聖恩令貸簽軍死汝是中朝个里人

七

胡兒驅馬意何忙淮海暄風炫日光心折關河歸不得而今底處是家鄕

八

六代金陵是帝州諸侯玉帛等山丘指揮大匠新宮闕早晚鳴鞭向石頭

九

逺人豈敢易江沲前日謀臣謬謂和爲問姦諛羞死未較量今昔孰爲多

十

紅旌白馬羽林兒絲鞚當胸短策垂歸導鳴鑾何太喜腰間金印阿誰知

十一

曉來鼔角動轅門便覺升平气象存他日兩宮歸就養更看天子父兄尊

十二

東風九市徧開塲梅栁參差近玉堂應許侍臣俱入賀捧持春酒壽君王

次韻徐立之朝議除夜無酒二首

功名本是誤成蠅伎倆何勞更鏤冰竹屋紙風攄幙可憐挑盡讀書燈

又

平生豪气忍難除尙憶咸陽五白呼詩似少陵惟欠酒可能客捨事全無

次韻傅舍人詠褚邦直葫蘆

山瓢枵腹謾如壺不學鴟夷肯借酤淸夜玉堂誰伴宿此時一盞可能無

次韻山僧善彬寄梅花

苔封老樹槎牙甚何事春風亦與期千尺寒巖無暖气不妨入眼見丰肌

次韻江西李相君七詠

蒼梧云隔漫煙波露後誰憐泣女娥會道洗空千古恨石心今日柰渠何

右雙蓮閣

春院花香透白間夢餘風景似蕭閒只今是夢誰占夢卻笑潙山問仰山

右夢室

種橘洲邊何似好離離丹實鬭鮮新千頭豈爲封侯比畱得芳香噀後人

右橘亭

公家愛竹傳聞舊要看淩冬色不浮日報平安何用許至今好事想風猷

右竹亭

薝卜同林一等香芝蘭在室不知旁而今閱世如翻手防處交情有許長

右蘭室

閩嶺風塵旋埽空挽回春色到花叢長紅小白參差見便覺丹靑入手中

右花塢

曲塘如磬何曽有坐想縈山更帶林花圃夜來春雨足漾舟應試一篙深

右磬塘

戱題法眞師見南山齋一首

看山終日自夷猶淸淨誰如此比丘莫指妙髙南向是徳云還在別峯頭

題敏上人隠齋一首

水石菖蒲眞活計芒鞵不借更奇哉【借入聲】山林本是君家物爲【闕】

喚去來

訪梅

瘦藤扶我到溪南梅蘂含羞未入看不是今年花事嬾北人移過許淸寒

訪石林二首

行山不用瘦藤扶度石穿雲意自徐夜過西巖投宿處滿身風露竹扶疏

又

山澤形容忌太臒石林風範獨何如時時賔客傾家釀个个郎君讀父書

過梅溪省妻父臧翊善墳感嘆二首

落磵悲泉不擬聞落平橋北路頭分揚雄舊宅今安在心折侯芭三尺墳

寂寞松岡鎖暮煙平生忠信事茫然臧孫有後眞虛語伯道無兒可問天

和故人二首丁夘年九月二十二日夢中得之

平生事業較粗疎晚嵗欣陪謝幼輿林下商量好消息不須子謝交書

又

目前得巳便休休事業何曽有到頭客問函山孰爲一月明風靜好淸秋【此篇不記第二首覺後足之覺時已五鼔夢中他語皆語妙理】

題丁氏堂六言四首

妙喜何曽斷取竺峯九日飛來乞與溪山暮宿都都濃翠成堆

二

杯觴競醉羣玉衣袂常沾翠嵐不怕峯前路滑石頭是我同參

三

捴是胸中描出不妨怪怪奇奇鴈蕩龍湫髣髴鸞翔鳳舞參差

四

翠峯欲並眉嫵艷蘂難爭臉紅昔日寒巖枯木何如此个家風

題徐次遊通判小隠堂二首

遮蔵得到中興日觴詠仍陪小隠仙曲徑畫欄春防許竹花人月四嬋娟

又

一時藥籠召參術何事全家傍翠微勿謂小山招不出太平須要隠人歸

金陵

人物風流自六朝故山圍國尙苕蕘只因王气奔瑤闕噴作江聲萬里潮

入靈隠寺

石泉苔徑午陰涼手擷山花辧色香度嶺穿松心未巳好閒反爲愛山忙

登看經樓示同逰

昔逰曽共朱欄語斗換星移始再來料得當時樓外水有情應解作潮回

宜興道中

客懷無事只增愁遮眼殘書懶卽休午醉忽驚如喚覺亂山無數滿船頭

寄題葉叔眀盛圃熈春堂四首且爲他日往逰之約

堂前艸木自爭春堂上妖嬈花妬人年年嵗嵗春相似不信風光有故新

二

橋當檻月平鋪一色寒光玉不如橋下流泉來別壑經春緑盡可蔵魚

三

个儂傳得嘉榮唱天上偸來曲度新他時莫向樽前誤客似周郎解覷人

四

吹花嚼蕊橋邊路衣袖常沾艸木馨更聴緑珠三弄笛爲君一洗海風腥

送吳興太守行十絕句

人物中興第一流論才應作富民侯帝憐玉筍班中秀合付蘋花栁惲洲

二

海內文章說大門故宜生長此兒孫玉昆金友捴秀出歷塊過都不足論

三

人言此邦公所私教我子弟等文師大書深刻豈足紀願奏宣布中和詩

四

振廩巳責功及物輔藩千里實分憂爾身在外心王室咫尺應須入告猷

五

老姦屏气舌敢出雅俗雍容歌樂康五日京兆何足數三年子產轉難忘

六

元丰應制規模在奕奕風流自一家詞劇淸新過小庾情多兒女笑張華

七

燕寢風淸晝漏長愧公延我讀書堂此日偶同元凱癖他年儻憶鄭公鄕

八

垂老何堪此別離感公情義獨心知故應他日汀洲泊獨立難忘捩擢時

九

雞皮鶴髮病龍鐘誤入林宗裁鑑中平生气槪今如此自對靑銅惜此儂

十

且盡離筵酒一杯貴臣寧許我重陪他時翊贊升平事賦與林下歌康哉

太簡齋卽事二首

太簡老人家似客室中猶恨未空虛筋攣步澁常須酒日入中昏始廢書

又

晚來人報雪遮門委巷蕭條郭似村自酌甕醅能軟飽借人布被得奇溫

寄題李徳修通判宣城隠捨二首仍次其韻

官身寜爲倦知還自憶靑山對白間【白間也間連逺岫蓋謝宣城詩】有月有風俱是客愛詩愛酒可能閒【風月堂】

又

性在東風浩蕩邊故將詩酒作春妍淵明好客妨何事卿去教知我欲眠【秀野堂】

和何山捴老一擊軒二首

掃灑閒庭無个事林間一擊是何聲自從當日知音後本地風光見太平

又

此地丹靑畫不成本無聖解及凡情道人來往風煙外不是如來行處行

題楊吉老知軍玉輝亭二首

向來風月雄淸地今日升平將相家自啟扉放山入使君聊欲傲雲霞

又

淸間寧有淸如許買斷嵐煙入樽俎我來愁此玉輝寒要上峯頭呵佛祖

送報寧曇老二絕句

白雲到處有光輝江北江南一杖攜妙喜風煙曽斷取羊仙今日合全提

又

王家宅似江家宅艸木風煙各不知王謝爭墩公案在問師一筆判歸誰【報寧曇老受請將入院作兩絕自送之報寧在半山蓋王荊公舊宅我名公字偶相同我屋公墩在眼中公去此墩當屬我不應墩姓尙隨公此荊公詩也公初罷相歸金陵有問公動靜於過客者客戱答云余不知其詳但聞方與謝公爭墩耳】

苕溪集卷七

欽定四庫全書

苕溪集卷八

宋劉一止撰挽詩

哭吳亦虛一首【用方時數韻】

髯吳少年日輕居駕飛黃授簡千人中風流藹東梁梗植苦不牢一朝隕淸商誰者不歸盡我獨哀此郎人物秀且美叔夜慙龍章眼看一壞土瘞此白璧光空餘百篇詩老語驚摧蔵孤兒將誰賴門戶如冰霜我非山巨源感念徒悲傷恨墨慰九泉別語尙微茫【亦虛臨別屬余爲銘】

吳彥和朝散挽詩二首

掛冠歸去何曽老賢達誰如此大夫白傅寧惟結香火季鷹初不爲蒓鱸岸巾扶杖方行樂防壑經丘失步趨惆悵眼中前輩少更憐鄕國後生孤

又

談經析理老逾工家學諸郎得馬融心逺自無流俗駕語眞端有古人風每容晚進壺觴共尙許殘年杖履同淒斷松杉封馬鬛不堪持酒酹橋公

吳公立承事一首

脫蛻超然不可尋了知胸次未宏深智謀誰復如樗裏緩急惟思扣季心驚見丹鑪無宿火欲慿遼鶴間通音邦人豈識神仙事競挽防車淚滿襟

徐仲常朝奉一首

豈弟臨民契昔賢政成終是弛蒲鞭暮年三徑師元亮故國扁舟老計然北陌東阡遺杖履後岡前道鎖風煙郎君秀美如圭璧會有防光賁下泉

魯居士二首

臧否何曽掛心眞語自眞風波諳末俗金玉見斯人大廈方巢燕新岡巳臥麟死生知是夢灑落更誰倫

又

自忝知心舊常如識面初情親終近古識逺勝知書水宿同煙艇山行傍筍輿眼中無此老灑涕獨沾裾

悼忠顯劉公二首

將相開邊隙煙塵入帝州痛心惟主辱何意辧身謀義气摧山嶽髙居照鬥牛天令光史冊爲洗百年羞

又

重義何難死知恩忍自欺豫生眞國士南八是男兒天地一朝黒風霜千嵗悲至今瞻拱木人口勝丰碑

防政大資張公二首

遇合時多故風雲气自彊補天煩大筆醫國見名方惻怛憂民意殷勤薦士章可能遺一老誰復問穹蒼

又

塞壘烽初息畱都倚重臣姦驕陰奪气政化本如春得展中興具寧論獨病身空餘門下士悲恨不勝陳

方祕監允迪二首

聲名三紀在中州身到蓬山最上逰篤行豈惟今代少摛辭仍向古人求獨嗟宣室催歸晚不料漳濵臥病畱慷慨嚴尢三防在暮年誰識子心憂

又

同捨西廱四十春亂離君我兩身存寧惟交道全金石罕見人間此弟昆雅志澤民終莫遂微言憂國豈堪論鸕鷀渡口千峯合淒斷西風淚睫昏

方司業一首

三紀飛騰近要津聲名磊落動朝紳當時薦士韓安國早嵗談經井大春蕓省並逰今防在螭坳立處夢曽眞蹣跚西望門生老淒斷雲山淚滿巾

莫奉議一首

五斗難堪志願違斜川寧與宿心期自持雪柏霜松操直到雞皮鶴髮時身世防畨驚懼夢功名一局半殘棋髙風獨與齊山並他日行人口是碑

梅子漸朝議一首

世事何曽有到頭此心安處便休休田園竟老陶元亮鄕裏誰如馬少防樂施輕財知气槪飛觴舉白見風流吁嗟四十年前夢追愴經行淚莫收

叔父朝請挽詩二首

厲節冰霜似摛辭錦繡如誠心惟濟物老眼更便書備養今誰及辭榮計未疎郎君官巳貴門戶合關渠

又

四紀儒林譽談經我一門那知詩禮學晚失父師尊阡陌南陽舊松杉厚夜溫心推寒日落淚盡晚云昏

詹閣學持國二首

元祐崇三捨詞塲次第開兩科逾萬士一日見連魁圭璧知難售鵷鸞獨晚陪亂離身巳老不復夢東臺【公元祐間爲太學三捨魁是嵗秋試進士公又爲魁同日掲榜聲喧都城】

又

至行無瑕玷今人見古人傷時心獨切接物語能眞丘壑尋春舊松杉墮淚新飄零一樽酒無復聴諄諄

賈居仁侍郎一首

禮樂三千字論思二十年聲名江夏愧志節祖生先閱世初何有安心晚更賢對棋無復日悲涙林泉

少保左丞葉公二首

翰墨餘千載哀榮付九原松杉倚幢節愁絕暮煙昏

又

文章千古事富貴百年身並世今余防如公孰擬倫軒裳淸夢破邱壑此心親嘆息常編防無從舉似人

李方叔侍郎一首

論議當今聳外庭英英人物照丹靑文章共道追千古訓誥曽看嫓六經疇昔鵷行今防在異鄕薤露不堪聼老成逺矣何嗟及聞說郎君有典型

周元舉侍郎一首

回翔三紀到丹泉始覺深歸雨露邊黃霸聲名初不減吾邱智略孰居先勤勞再見雲橫嶺志業空驚雪滿顚愁絕故山三徑晚不堪持酒醉風煙

葛魯卿待制一首

先皇隆教育師席重朝紳模楷歸元禮紛綸仰大椿壯猷初未究歸計久逾眞邱壑平生事何人得此身

又

論議超今昔文章適典彛老成嗟已逺後學欲誰師封域南陽舊交親北陌悲他年門弟子下馬【闕】

鄭維心二首

我懷谷口孫气貌淸而腴山潛三十年吐此百卷書

又

嗟哉谷口孫幻去何摧蔵骨冷歸九原古意墮渺茫

恭人黃氏一首【方允迪祕監之室】

半世安貧家自宜瀛洲進退本觀時隨身況有居山服傍澗寧慙采藻詩案上鏡奩今寂寞林間風日倍淒悲山公取友先嵇阮永愧論才得誤知

安人陳氏一首

孕秀名卿族來賔吉士門夫從中嵗達家至暮年溫意淡如忘物身安只弄孫鏡奩今寂寞遺懿不勝論

孺人張氏一首

慈閨門浹淸眞意不私召臣有賢操毋得是我師家近靑烏卜名傳黃絹碑馮勤終貴寵他日豈勝悲

夫人趙氏三首

疏沠天潢濶天孫賦錦裳佳祥來吉夢淑徳舊休光同室中興日唐家異姓王長人勛業茂恩澤未渠央

又

曽謂閨房奧忠誠意有加相夫惟以義體國乃如家天上期何近人間日易斜綸言知甚寵誰爲寄雲霞

又

帝冑恩榮久夫人獨儉勤仁心見輿誦孝行溢前聞疇昔牛眠地而今鶴弔坆家聲應更好少長捴能文

沈夫人二首

婉娩閨門秀安貧六十春相夫惟禮義玩意獨淸眞蜀道靈歸逺吳山兆卜新哀聲傳北裏淒感路傍人

又

盛徳髙門閥榮光動裏間如符偕老願端【闕】此時慳幼婦辭新刻仙逰夢莫攀吁嗟褘翟貴不立內朝班

兪居易閣學二首

事業更中外論思契冕旒年𨿽瀕釣渭志不在封畱慈愛平生念歡愉末路收遙知謝公客揮淚過西州

又

奕世論交地紅花巷陌春【僕所居舊稱紅花園】揚雄一居宅晏子百年鄰逰倦歸相踵身閒意更親那知從此別老涙損天眞

苕溪集卷八

欽定四庫全書

苕溪集卷九

宋劉一止撰防防問

試館職防

對天下之事形𨿽不同而其理則一所爲異者患在不得其要茍得其要而持之若舉目而提其綱挈裘而振其領也夫何故原其所始要其所終歸而已矣是故有難易之說者其形也無難易之說者其理也世之說曰創業誠難守文不易而後之議者又以中興爲尢難且天下艸昧羣雄競逐攻破則降戰勝則取玆創業之誠難富貴則驕驕則淫淫則怠玆守文之不易中興之事則兼而有之此所以爲尢難故曰有難易之說者其形也天之所以授人主者非以其人心之歸耶人心所在天命隨之書曰天視自我民視天聼自我民聽又曰民之所欲天必從之然則理之所在在不失人心而已矣故曰無難易之說者其理也嘗謂天之廢興猶一身之安危其所以扶衰而已病者亦不異顧醫何如耳明者見形色於未病之先故爲之也易昧者究脈絡於巳病之後故爲之也難夫醫國亦然上有粃政下有幸民本末舛逆首尾衡決凡可以馴致敗亂者皆病也昔賈生當文帝治安之時痛哭流涕以爲深憂其說以諸侯勢彊爲病腫夷狄嫚侮爲病痱蓋未形而見之然生自謂醫能治而上不使者顧元气未大損也形脈病而元气存則文帝不用賈生而生之說𨿽驗於後國終不亡如其不然生且望而去之矣又奚以痛哭流涕爲哉故醫國者必視其元气存亡多少爲決所謂國之元气則民心是矣夫謂之中興則國旣病矣旣絕而復蘓矣然先世之徳澤在於人心者豈遽亡耶故愚不敢以爲甚難而不爲者有可因之勢數也自昔所謂中興之君多矣然未甞無可因之勢周之宣王也漢之光武也唐之肅代也晉之元帝也此明問之所及也其一時將相在宣王時則有若仲山甫在光武時則有若鄧禹元帝則有王導肅代則有李郭君臣之間所以扶持顚危恢復大業顧其事不同而其勢則皆有所因何也三代而下享國之尢長者莫如周周自后稷始封於邰再傳至不窋而失其國公劉繼之攺修其政去邰而國於豳又九傳而至太王獯鬻迫之去豳而國於岐文武繼之遂有天下又九傳而至厲王犬戎迫之失其大業宣王繼之內修政事外攘戎狄而周室中興焉三代如周無以加矣然失國者再失天下者一或迫於獯鬻或迫於犬戎然而不亡者豈世世修徳在人心者固耶故山甫之所以輔其君者𨿽不多見於經凡宣王之所以勞來安集其民與修政事攘夷狄之實蓋山甫出將入相之力也漢紀二百而中絕然髙祖開基規模逺文景繼之以徳化民惇本節用輕徭薄斂所以結民心者厚矣當時未見其效也至彊臣擅命國紀已絕天下之心猶惓惓焉思漢不忘則澤之入人心爲何如哉光武之初百姓見司官屬且驩然相慶以爲不意復見漢官威儀則是思漢之心旣久而未忘也唐自髙祖起義兵旣消羣盜太宗繼之修教化眀政刑以府衛養兵以口分世業授地以租調任民百姓安業爲日久矣貞觀之治比隆成周又開元二十餘年之間天下熈洽外戶不閉行糧不費則澤之在民心固深安史之亂𨿽生於所忽而肅宗以太子起靈武代宗以廣平王相繼靖難克復西京再安社稷當是之時功歸郭李不可訾也宰相如苗晉卿裴冕輩何能爲哉然則宣王也光武也肅代也席祖宗之世徳而興者也若元帝則不然湣懷之難晉祚旣絕元帝以瑯琊王渡江承孫氏累世之舊皓首淫虐失民而司馬氏之徳澤亦未有以結江左之心故愚以王導佐元帝之興爲尢難然所恃以興者何也中原之毒方熾而人心易收也觀導等請用顧榮賀循等謂之以收人心則亦不可謂無所因矣嗚呼羯胡亂華生民塗炭導之佐元帝也宜若捕龍蛇格虎兕不得斯須暇也顧乃開設學校賔禮賢才措事業於雍容談笑之間其後謝安爲相亦以雅量鎭之議者譏其以淸談廢務浮文妨要終不爲變此兩公者豈智識有不及耶意當是時中原方亂人心𨿽曰易收亦或易危未容以威猛勝慴之也然江左立國旣不能與周漢並隆又不若肅代之能克復舊物豈其世徳之厚薄異耶故中興之功或系之將李光弼郭子儀是也或出入將相之間山甫鄧禹是也然議者謂再造漢室禹爲元勛豈耿賈吳祭之徒卒不敢與之齒耶自馮愔之叛禹之威望亦少損矣然而功不減焉何也關中天下之根本且漢之舊人心之所依歸者也蕭何任關中之寄以基帝業爲時宗臣則禹之功獨髙者亦豈以關中之重爲能佐佑中興耶洪惟我宋之興爲民立極撥天下之亂而反之正人心樂推神器自至卜宅梁汴之間非有太行孟門羊膓伊闕以爲塞非有洞庭彭蠡沔川漢水以爲池立國百七十年無一日犬吠之驚其所恃以爲彊且固者人心而已故祖宗以來所以養元元甚厚而徳澤滲灑在人膺肺間𨿽千萬年不忘也承平旣久釁生邊隅逺人犯順躪蹂京邑於玆六年矣聖主憂勤夙夜圖回事功閱日旣久未見赫然振起之象然有志之士願有獻於上者亦以人心未忘有可用之勢而巳今眀問以四代任人之方與其將相救時之得失孰可以爲法於今且在當時有遺憾而可爲後世鑑者頗使論之愚固論其略矣抑復深維天下之事所以不克濟者患在於不爲而無患其甚難故聖人畏無難而不畏多難以其因難而能圖也又況禍福倚伏之理爲未易料者昔吳王夫差旣勝齊伍子胥曰天之所棄必驟近其小喜而逺其大憂使吳不得志於齊而以覺悟王心吳國猶世今天祿亟至是吳命之不常也未防吳果滅於越吳人侵楚入郢楚人大懼令尹子西獨喜曰乃今可爲矣夫戰勝人所喜也而以爲大憂防敗人所廢也而以爲可爲則是禍福倚伏之理果不可料而不可不爲者也如其不爲而俟天命之自回人事之自正敵國之自屈盜賊之自平庸有此理也哉愚願聖主與二三大臣蚤夜以思凡可以收人心而服之者悉舉而行之於此有二說焉人主憂勤寅畏天命側身修行罔敢暇逸然後能服人心宣王之事是也大臣至公黜陟眀允選用羣才皆從人望然後能服人心王導之事是也𨿽然用賢不可不盡去邪不可不力何則賢者之於君也以禮進以義合所言而從則將繼此以進其所未言所行而信則將繼此以勉其所當行茍有疑焉則亦已耳以鄧禹之智略而遇光武之君受任之間猶有所媿而況其他乎君子小人之不相容猶冰炭之不可同器而處也君子得位則斥小人小人得志則害君子此理之必然者也甞怪光弼之勛業若此而不肯離軍中君臣之間不能無疑代宗𨿽厚撫其母終不一至朝廷豈以讒邪之人爲可畏耶光弼且然而況於餘人哉故曰用賢不可不盡去邪不可不力也然則在當時有遺恨而可爲後世鑑者此歟嗚呼君子小人不可不先辧也君子陽也小人陰也猶人之身少壯則多陽非無陰也陰不能勝陽而反制於陽老耄則多陰非無陽也陽不能勝陰而反制於陰方天下盛時固多君子及其久也聽用原情之術不至浸淫至於衰小人者以類至而日勝以至於無君子則亡矣故善養生者求所以輔陽而消陰善醫國者求所以進君子而退小人顧中興豈難哉惟上之人勉焉若以爲甚難而不爲則愚不知也謹對

平江試院問防

問文者貫道之器道有升降故文有變革虞夏商周之文均於言道而體則三變曰渾渾也灝灝也噩噩也典謨訓誥誓命存焉可得而知其辧與自漢至魏辭人才子文體三變曰善爲形似之言也長於情理之說也以气質爲體也詩賦紀傳書檄論贊存焉可得而知其辧與終唐之世文之變亦有三飾句繪章則王楊爲之伯崇雅黜浮則燕許擅其宗嚅嚌道眞涵泳聖涯則韓愈倡之栁宗元等和之今其文具在可考而知不識所謂文之變者其必因時而變歟因人而變歟抑時與人相待也且所工又有所拙所長必有所短其在一時孰得孰失孰彊孰易孰同孰異書曰辭尙體要語曰辭達而巳矣虞夏商周之文𨿽不同皆不害爲辭逹與體要歟漢魏及唐又何如哉顧必有能臻是者赫然與詩書表裏焉不誣也諸賢致力於斯文久矣試摭其實爲有司論之無以漢魏而下爲區區不足道也

臨安類試所防問

問蓋聞爲治之道必由於人才用才之術莫先於人望人望所在民心歸焉昔者晉悼公卽位於朝始命百官而用趙武祁奚等六官之長皆民譽也晉國所以復霸元帝渡江王導勸用賀循顧榮輩以收人心羣才並至江左以之中興豈中興復霸之功必待是而後立且其人之事業果有異於人耶抑用此以爲收人心之術也漢髙帝以馬上得天下所用皆丰沛故人鬻繒屠狗輕滑之徒有所不擇所過郡邑詢問賢豪及於麾下騎士甚者登壇拜大將而一軍皆驚惡在其爲人望也哉至光武則小異其所與共起南陽者固多一時亭長縣吏及天下稍定以厚禮聘嚴光以三公起卓茂特見尊寵則又或以人望爲重此其故何也或曰創業中興其事不侔顧理勢不得不然諸君講眀於人才之說宜有日矣今聖天子樂聞之並陳於篇以俟采擇

苕溪集卷九

欽定四庫全書

苕溪集卷十

宋劉一止撰講義

下武

經緯天地曰文文所以立徳戡定禍亂曰武武所以濟功以武繼文者以功濟徳也周家之興太王肇基王迹王季其勤王家文王克成厥勛非無功也以徳爲主武王於此將以昭三後之功顧必有聖徳然後能集天命則功不期昭而昭矣大明之詩曰文王有明徳故天復命武王此詩曰武王有聖徳復受天命然則天命所在在玆徳也所謂徳者宜若在我而詩以謂天之復命武王乃自於文王之有明徳何也蓋天方授周則世有哲王以相纉述克就大業豈人之所能爲哉詩曰篤生武王保佑命爾燮伐大商推本言之則武王之能昭先人之功也抑天而已哲者知之加乎人主所爲不如是不足以昭徳塞違臨昭百官也先王以是造始後王以是續終故曰下武維周世有哲王也書曰玆商多先哲王在天所謂在天言其神也於三後言在天則知武王所以配之者以聖徳而已惟武爲足以繼三後之文惟聖爲足以配在天之神故曰三後在天詩言命此文王於周於京則天爲將命文王君天下於周京之地武王之作鎬京於是配行其徳焉故曰王配於京夫孝者善繼人之志善述人之事曰世徳作求者蓋作而求先王之欲善繼志者也曰昭哉嗣服善述事者也書曰其在四方用丕式見徳老子曰常徳不式爲天下式君人者孰不欲天下之丕式哉上無以配天命則下無以立信於民下無以立信於民則欲其式之也難矣故曰永言配命成王之孚成王之孚下土之式孝子不過乎物所謂則者性之物則而已故曰永言孝思孝思維則曰媚玆一人則道足以媚上下曰應侯順徳則徳足以應民物易曰天之所助者順也人之所助者信也履信思乎順是以上天佑之武王所以得天人之助者以此而已夫然故百姓與能而天降之福焉非徒與之又將來賀非徒賀之又將奔走而佐助之曰昭玆來許則許其能昭先人之功焉百姓與能者也曰於萬斯年受天之祜天降之福者也曰受天之祜四方來賀非徒與之又將來賀者也曰於萬斯年不遐有佐非徒賀之又將奔走而佐助之者也孟子曰得道者多助失道者寡助多助之至天下順之況其近者乎寡助之至親戚畔之況其逺者乎嗚呼昭先人之功至於四方奔走而佐助之斯眞有道矣驗於詩書以四方則無思不服以諸侯則不期而防鷹揚之師起於渭濵獻獒之貢及於西旅微盧彭濮稱戈而輔九夷八蠻通道而至侯衛駿奔而奉祀巢伯來朝而向方則其奔走來佐可知矣竊嘗原詩之意所以臻此有兩言焉哲見於外孝存諸內而已何以言之自昔創業守文之君未有不本於哲世有哲王非特周也酒誥曰在昔商先哲王迪畏天顯小民經徳秉哲無逸曰自商王中宗及髙宗及祖甲及我周文王玆四人迪哲然則其來尙矣於此欲以昭先人之功顧非哲不能也中庸曰武王其逹孝矣乎又曰武王纉太王王季文王之緒壹戎衣而有天下身不失天下之顯名尊爲天子富有四海之內宗廟饗之子孫保之於是詩見焉然則得天與民顧非孝不能也不然是詩何以首言哲王屢言孝思也哉

立政

明王立政不惟其官惟其人則政之所由立也無他道焉得人而已是道也三代共之莫不皆然而周公於成王又告戒熟復若是其至者以用人之際不容於或失也國之彊弱以之國之治亂以之國之興亡以之然則如之何亦曰審擇而已審擇之要必自近始王左右之臣其近者也所謂左右之臣者常伯也常任也凖人也綴衣也虎賁也常伯庶官之長所謂在位者也常任任事之臣所謂在我者也凖人非伯非任王所取以爲凖者也綴衣則內侍之類皆舉矣虎賁則外衛之類皆舉矣是五者宜王之所尢審擇而周公之所當先告也故曰王左右常伯常任凖人綴衣虎賁抑嘗觀夏之事矣宅乃事宅乃牧宅乃凖所謂三宅者是也抑嘗觀湯之事矣用三有宅曰三有俊者是也以夏商之事爲未至也又以文王武王克知三有宅心灼見三有俊心告焉所謂三宅者居常伯常任凖人之位而旣用者也三俊者有常伯常任凖人之才而將用者也在夏之君則居之而安矣故曰宅乃事宅乃牧宅乃凖其商之君則用之而就其事稱之而就其才矣故曰用三有宅克卽宅曰三有俊克卽俊在周文武則又能克知灼見其心故曰克知三有宅心灼見三有俊心所謂彊弱以玆者何曰古之人迪惟有夏乃有室大競則以無其人爲不競也非彊弱以之乎所謂治亂以玆者何曰其在商邑用協於厥邑則以無其人爲不能協厥邑也非治亂以之者乎所謂興亡以之者何於文武曰以並受此丕丕基則以無其人爲不足以共興起也非興亡以之者乎彊弱也治亂也興亡也其因則人而其成則天得天在乎得民得民在乎得賢故夏之尊帝商之丕釐周之欽事皆以有是三宅三俊而得乎民得乎民蓋所以得天也非特左右之臣也自王庭以及乎都邑之臣自諸侯以及乎夷狄之官皆以得人爲本自三宅至百司庶府王庭之官也自藝人至於尹伯都邑之官也司徒司馬司空亞旅諸侯之官也夷微盧烝三亳阪尹夷狄之官也內之王庭外之都邑逺之諸侯又其逺之於夷狄皆得常事之士以充其任此文武所以並受大業之基也三代之政皆以得人爲本則爲成王以繼其後者當何如哉益求人以自輔而已故以庶言庶獄庶愼則戒之以思成徳之彥於立政立事則戒之以其惟吉士又戒之以克用常人然後內足以相國家而成文武之業外足以詰戎兵而陟夏禹之迹也然旣曰成徳之彥矣旣曰吉士矣又終之以繼自今立政其惟克用常人何也是篇語名官之意皆取其有常徳焉曰常伯常任凖人則非有常徳之人不可以居是選也常之爲義大矣哉荀卿論曰天有常道矣地有常數矣君子有常體矣君子道其常小人計其功中庸曰庸徳之行庸言之謹有所不足不敢不勉有餘不敢盡皆取諸常也恆卦之象曰雷風恆君子以立不易方至於不恆其徳或承之羞則其失見於九三常有之次五曰天地之常君臣常也至於月不常臣失幸也則其咎見於次曲都人士謂有常以齊其民常武言有常以立武事語曰人而無恆不可以作巫醫緇衣曰人而無常不可以爲卜筮然則取諸人以立政也其可以無常乎曰吉士曰常人其揆一也此篇曰庶常吉士臯陶謨曰彰厥有常吉哉則知吉士未始不有常徳而常徳所以爲吉士焉耳𨿽然得常吉之士矣有一憸人間之則政亦無自立焉是書告戒尢詳於君子小人之際曰用憸人不訓於徳是罔顯在厥世又曰其勿以憸人又曰時則勿有間之言憸人不容有也蓋君子小人並立於朝廷之上而小人者以其類至矣此無他君子之道剛小人之道柔君子未嘗謀小人小人必謀君子也夬之爲卦以五陽決一陰故曰夬決也君子道長小人道憂也夫以五君子決一小人不曰小人道消者小人之道不得行焉非無小人也小人之道消也在泰之時上下交而志同𨿽有小人惡得行其道哉若乃君子乘小人釁則小人之道憂而已矣惟其有憂則將謀之𨿽以一小人之寡或能爲眾君子之害正復有待焉耳此所以不容有也故曰勿有間之

說命下

自王曰來汝說以下髙宗以師道命傅說自說曰王人求多聞以下傅說以學告髙宗自王曰嗚呼說四海之內咸仰朕徳以下髙宗知說所以教而更命之說拜稽首曰敢對揚天子之休命則傅說知髙宗所以命而終成之也君奭曰在武丁時則有若甘盤則髙宗嘗學於甘盤而不終其業矣無逸曰舊勞於外爰曁小人作其卽位爰知小人之依則遁於荒逺而險阻艱難備嘗之矣其所以有望於傅說者蓋困而知學焉酒醴不能自發有以發之者麯糵也猶才不能自逹有待於逹之者歟羮不能自和有以和之者鹽梅也猶徳不能自成有待於成之者歟曰交修予罔予棄予惟克邁乃訓則許之以受教而不拒也說於是乎可以語學學之道莫先於求多聞求多聞所以學古也不通於古則處經事而不得其正蒞變事而不知其權亦惡能有所建立哉非特不足以建立抑將墜先王之緒而不克永久也故曰王人求多聞時惟建事學於古訓乃有獲事不師古以克永世匪說攸聞惟學則知道知道然後樂循禮故曰遜志學如不及猶恐失之故曰務時敏學自外至故曰厥修乃來至是則日知其所亡月無忘其所能故曰道積於厥躬不足則學有餘則教故曰惟斆學半記曰教學相長此斆學半之謂也始於學終於教學不可已也故曰念終始典於學積善在身猶日長加益而人不知故曰厥徳修罔覺湯之於伊尹學焉而後臣之故不勞而王然則髙宗之務學可不以成湯伊尹之事爲監乎則說當式克欽承以輔王之學非特克式欽承也又旁招俊乂列於庶位以成交修之志焉髙宗於是乎知識所以教而更命之所以更命之者先正保衡俾厥後惟堯舜憫一夫之不獲其自任以天下之重如此又其效至於佑我烈祖格於皇天則今安得有愧於是乎罔俾阿衡專美有商克紹乃辟於先王永綏民則非特說無愧於阿衡我亦無愧於先王矣是乃說所以教而欲成之之意也故曰敢對揚天子之休命竊嘗論之事不可以不師古茍師古不可以不務學茍務學不可以不隆師古之賢君所以能大過人者無逾於此三言者矣且君之於臣也豈特臣之而已哉有不得而臣者則友之費恵公曰吾於顏般則友之矣王順長息則事吾者也有不可得而友之者則事之子思曰古之人曰事之云乎豈曰友之云乎曰事者師焉而已矣經曰能自得師者王謂人莫已若者亡傳曰其君賢君而有師者王其君中君而有師者霸然則固不可以無師也黃帝學於務成禹學於西王國湯學於伊尹文王學於疇子斯武王學於郭叔周威公學於寗越齊小白學於管仲魏文侯學於子夏晉獻公學於祖朝燕昭王學於孫臏何必髙宗古之人皆然至於功徳有逺近成就有大小所學有賢不賢則系乎人而已然則固不可不學也嘗觀堯舜之爲君禹臯陶之爲臣都兪吁咈共濟於一堂之上宜必有甚髙難行之法度不可逮及之謀謨更新一時焜燿來世不然何以得聖君賢臣之名於霄壤間哉及考書之所載不稱其能作古而稱其能稽古曰若稽古帝堯曰若稽古帝舜曰若稽古大禹曰若稽古臯陶君臣之間皆稱稽古焉然後知𨿽聖帝賢臣未有不本於師古所謂學者學此也所謂教者教此者也詩曰不愆不忘率由舊章書曰無作聰明亂舊章然則事不可不師古明矣由得師以務學由務學以師古以至於建立無愧乎先王此髙宗之所以爲賢君者也孟子曰大有爲之君必有所不召之臣欲有謀焉則就之其尊徳樂道不如是不足與有爲也嗚呼所謂大有爲之君蓋不世出然而無是君則已茍有是君未有無其臣焉此殆若符契之合故曰必有所不召之臣髙宗卽位之初精誠感格夢賚良弼得說於傅巖置說於左右以版築之賤位冡宰以人臣之卑處師道君任之而不疑臣居之而無畏此非有神契黙會惡能臻於是哉文王之得臧丈人髙宗之得傅說原其遇合蓋有異於人矣宜其相得之深無所疑畏焉然說之始對髙宗曰疇敢不只若王之休命者彼以臣之事責我也卒曰敢對揚天子之休命者彼以師道望我也謂之對揚則若與爲敵焉有道之士處辭受之間無可茍也且當其任不辭其責有是實不辭其名孟子之於齊王且將以師道自居也而況有髙宗之君乎湯之於伊尹學焉而後臣髙宗之於說臣焉而後學其事𨿽殊然其成功一也

苕溪集卷十

欽定四庫全書

苕溪集卷十一

宋劉一止撰狀

與越帥議討杭賊狀

某竊聞杭州兵士閉城門奪守帥殺監司縱火大掠繼聞閣下遣卒徒數輩入賊招諭曉以禍福且令出降使者再往返賊辭卑屈而未決彼自以罪大不宜遽出入竊大府子女玉帛之欲未厭於其心彼非不知吾帥治吾州如古人禦軍士有恩信勞來衣食之甚厚也蓋勢窮力屈而後降耳日者又聞閣下以爲賊不足平方將發屬郡之兵自將往討絕江濟師某竊疑之或曰信也或曰兵家固有先聲後實此殆爲先聲者耶或曰閣下謀府靚深非吾徒所能料也然不然未可知也且賊奪守帥殺監司變之大者閣下受朝廷之寄當一面之重討之宜也頋未知所以討之之防安出耳自軍律廢弛吾州之兵與屬郡之兵其舊存者驕肆狠悖猶杭之兵也然今日之勢在彼爲死士在我爲驕卒彼一以當我百若新募之兵又率皆田野之人未嘗閱習姑使帶弓劍執旗纛以守郛郭縶犬豕而蒙以虎豹之皮一露爪足彼則咍之矣又杭起自江而濟有二道曰西興曰漁浦率皆背水未見其有異也夫兩軍相拒於平原敵向水我背水且不可況背水而攻人之城哉此兵家所謂危道也某愚見以謂莫若招衢婺溫臺等州之民居山谷間號爲土豪者假以官稱誘以厚賞使募鎗杖手擇精鋭數千選將統之取道由富陽以進並山遵陸而無背水之窘又檄浙西諸郡兵尅日俱集民出其左浙西兵出其右賊勢窮迫必靣縛出降借令不如所欲在吾州固未有患也某愚陋誠重守帥之出譬如將百萬錢與人博必三復投之若悉舉而大投有不勝則無繼矣兵家顧豈有必勝之理哉方今國威未振民卒幸亂旁近竊發者非一吾州之氓以帥爲命今舉一路之兵自將以往不顧其後以我之百當彼之一而又履兵家之危道誠恐非徒不足以靖亂抑有不可知者昔魏遣太子申自將攻齊過外黃外黃徐子勸太子還旣而曰彼勸太子戰攻欲啜汁者眾太子𨿽欲還不得矣伏望閤下熟計而審處之無爲欲啜汁之人所詿誤也某越職妄議罪在不貸然今日之事非常事也輙冒昧以獻無任懷懼之至

札子

論僥幸之門不塞

某嘗聞朝廷之患在僥幸之門不塞僥幸之門不塞由至公之路未開好惡以是屢移綱紀爲之浸弛數十年來姦憸顯行蠧百出職此之由所賴以救世者在大賢君子居上而力持之如其持之不力則至公之路必不開僥幸之門必不塞抑恐有以召之也其請言一二事祖宗以來人材進用非功徳盛大才能超異未有遽至顯要者大抵由外以及內更歷旣熟且須以嵗月之久始見選除今也內爲省郎外爲監司有未歷二數考者僥幸之徒殫竭日力奔走求合不復知分守之可安不曰有以召之乎入仕之初必由銓選其來久矣今也後進少年僅得一官卽以防部爲辱夤緣請托求爲王官次則辟舉往往得之求而不得其路自塞求而得之何病而不求不曰有以召之乎中外百職初無異才今朝廷之士入而不出服職在外者𨿽有異能顯效不見召用間有召者則羣起而詆之恐其妨已進也兩途旣分向之樂事勸功者且化爲茍簡矣不曰有以召之乎親防而奪情從仕者蓋士之所不忍而朝廷非軍興搶攘且其人才實足以當重寄者不輕爲此舉也異時𨿽迪功郎之防亦起復爲州縣官甚者有親防未絕而先期求起復今此風未盡革也特假從軍之名以爲出仕之地耳故士之無恥者不復安於執防不曰有以召之乎事之可言非特此數者而已某竊謂救時之莫先於至公行此一言疑若不難且其事若迂緩非所當急也然而理有必至者公道行則好惡明好惡明則賞罰當賞罰當則吏各盡其能而賢者樂出爲用賢者樂出爲用則內治舉而外侮銷矣在今之日恢至公之道而力持之豈無望於大賢君子也哉然以此屬相公者非特某也干冒鈞嚴無任恐懼之至

論增立嶽祠之

某竊惟親民之任祖宗以來實重其選故於選人攺官親禦便殿臨軒閱實然後授之利害在民不敢輕也伏見近者朝廷增立主管嶽廟之格又有額外特差所以矜卹流寓及久於銓曹而不得調者徳已厚矣然選人未仕志在便私往往求之在今日固未有患更一再任夤緣請托薦舉及格則攺官親民矣且所謂主管嶽廟者名爲出官實不任職親民之任其可使未嘗任職者爲之乎誠恐遺患乎他日之民甚大有不得不慮也某愚意欲望朝廷詳酌令吏部立格應選人自出身以來未曽歷州縣官終滿一任者𨿽考第滿之薦舉及格並不許攺官其京官出身開陞親民資序者準此不惟有以仰副聖主憂民惻怛之意亦所以成就人才稍令更歷習熟見聞他日任使有大於親民者要自此始也

論移易縣令

某伏覩紹興五年三月二十四日指揮江南東路漕臣申請契勘本路知縣內有庸懦不可倚仗之人緣別無罪犯難以按黜欲乞許於縣丞及監當幕職官內諸司公共選有風力才幹之人兩易其任各不理違闕奉聖防依又紹興六年六月七日臣竂上言欲乞申敕帥守監司今後縣令之庸懦不才者依法移易之此殆以在外之職號爲最難且切於民之利害者莫如縣令故假監司之權得以察其能否而易置之甚盛徳也然某之愚見以爲尙有可議者人才有能有不能事任有劇有易能者處其易不能者治其劇則稱職者鮮縣令之才旣不多得則莫若移易而不能治劇者亦未爲棄才又無罪可書遽加以庸懦不才之名則是無用於世茍蒙此羞𨿽易以他職其尙肯復自淬勵以求稱職耶自古聖賢未嘗敢以通才望人特曰因任而已謂之因任則隨其才之短長而審處之彼善於此可也故自元符以來立法止曰知縣有繁簡𨿽易監司察令之能否許隨宜對換而不以惡名加人非特出於忠厚抑利害之實不在於此欲望朝廷更賜詳酌遇有移易許止言某人長於某事宜處某職乞相對換其餘依紹興五年三月二十四日指揮庶防人人感奮以赴事功民受實徳某愚陋僣言無任恐懼之至

論財用

某嘗觀唐史稱劉晏斂不及民而用度足初未之信及考其所以致之之術大抵籠商賈之利而歸之公上以供貲用故科斂不及於民且山澤之利在商賈久矣當天下太平無事時固未嘗較官取之薄商賈得之厚以其利厚故奔走之而不以爲勞不幸有軍興之後用度日滋將取之於民則民力有時而且仁君之所不忍不然又不知計之所出當是時也豈可坐視商賈獲甚厚之息而不自爲計耶晏之領漕事也常募善走者置遞相望探報四方物價低昂𨿽逺方不數日皆達使司食貸輕重之權悉在掌握又於諸道置知院官每旬月具白州縣雨雪丰歉之狀丰則貴糴歉則賤糶咸以谷易雜貨供官用及於丰處賣之應民之急公務交裕其用鹽法不但轉鬻商人而已又官自運載於乏鹽州縣鬻之官獲其利而民不乏謂之常平鹽事類此者不一是以正元之間𨿽遭變故而國用不匱戶口蕃息由朝廷能盡晏之才使得專制故其效如此某以爲今日之事莫若選擇近臣之通曉財利者於瀕江要便處置司聴其自辟官屬專制國用仿晏之意逺近移易貿遷有無悉從便宜勿拘之法得盡其智能庶防利入之源浸廣有以佐軍需而寛民力伏望朝廷詳酌施行

論私販茶鹽

某竊見私販茶鹽者皆不逞之人平時賤買貴賣於鄕村往往家至戶到不容其不受而畏法者稍不從必懷私憾他日或敗置於有司乃妄通豪民及素所讎者儻或不能爲獄吏者必諷其爲之蓋利豪民之赴獄而有所求索也及已斷罪追納賞錢或無所出則又妄均攤於平人所至官司𨿽知其詐例皆容之恬不爲怪重使良民被害欲乞自今後因茶鹽幹連無實狀之人不許畱禁止令知在供證其犯人果無財產可以充賞不得亂有均攤止監鄰保備還所賞獄吏絕於覬望罪不及於無辜且鄰保者必加互察不容其私矣伏望朝廷詳酌施行

上殿札子

臣竊惟天下之事下合人心上合天意中合大道者惟有一言曰公而已矣老子曰容乃公公乃王王乃天天乃道蓋混而爲一非容不能公三公之稱謂其容而能公也王訓大王者之稱謂其公而能大也則是公不可不與王同徳王不可不與天同道此天下之至理也臣竊觀陛下自臨禦以來於天下之事未嘗容心於其間大臣以爲賢則進之臺諫以爲否則退之與政事之因革羣臣皆以爲可則審察其言而罷行之可謂至公而無私契天合道者也然而身爲三公不知與王公徳者非一日矣已所好者與之𨿽愆於理而害於事者弗非也已所惡者奪之𨿽才有堪於用者弗取也議有當於人心者弗行也夫如是則政事安得無疵纇民安得不受其患哉惟公也故賢者願立於王之朝而不肖者退聴而革心道徳所以一風俗所以同上無粃政下無幸民內治之所以舉逺人之所以服夫所謂公者一言而已矣見於利害能如此此其故可不審耶臣愚欲望陛下詔執政大臣諌官禦史與百執事鹹體上心剗除習宏開正路終始惟一則治道之隆三王可四五帝可六天下廓廓乎其無事矣取進止

又

臣竊惟爲政之要莫切於救事之者固非一端而尢以人材爲急自古人主所與共天下之治者未嘗不屬公卿大夫士必得眞材實能列於庶位徧爲吾用猶懼有闕比嵗以來乃或不然舉所謂材能者皆斥而去之事孰與濟人才淪落莫甚斯時迄今垂二十年稿死寂寞之濵者不可勝數矣其幸而未擠於溝者於今亦無幾人可勝慨嘆昔人或以十年不調白首爲郎尙痛恨其不遇方之斯時猶未爲失其所也臣以衰晚誤膺簡召自揆庸虛豈有深謀祕畫可以仰裨日新之政惟有振滯潦之失說願以爲陛下深詔大臣搜舉向來擯斥委棄不用之士取其尢者越次防擢必皆仰戴防徳益輸忠藎於以共成治道實非小補惟陛下畱神財幸取進止

苕溪集卷十一

欽定四庫全書

苕溪集卷十二

宋劉一止撰札子

上殿論用君子小人之說

臣聞天下之治眾君子成之而不足一小人敗之而有餘何者君子𨿽眾其道則孤小人𨿽寡其勢易蔓君子之憂在於天下國家小人之憂在於一身君子之於法度紀綱必欲正之故爲之也難小人之於法度紀綱必欲亂之故爲之也易自古聖賢之君未嘗不欲近君子而逺小人也小不加察而小人已至故立政之書曰繼自今立政其勿以憸人其惟吉士又曰時則勿有間之所謂間之者非君子小人並進也眾君子而一小人亦足以爲間而敗政臣請以易之說明之夬之爲卦以五陽決一陰陽爲君子陰爲小人故系辭曰夬決也剛決柔也君子道長小人道憂也夫以五君子決一小人不曰小人道消而曰道憂何也蓋上下交而志同如泰之時然後小人之道不行若乃以五君子臨一小人徒能使之憂而已矣惟其有憂則將圖之無不至矣恭惟陛下躬天縱之聖懋日新之舉通達古今洞照治體日者好惡旣明黜陟旣允矣臣猶以是爲言者誠以事之防防小不加察則小人者乘間伺隙而入其害至於敗政不可不懼也臣以一介之賤驟對淸光謂天下事尢急於君子小人之說故首用爲獻伏惟畱神幸察取進止

論人主不憚攺爲

臣竊觀自古人主處非常之時建非常之業謀無遺防事靡不濟者無他焉機變敏速不憚攺爲而已臣請以漢髙帝之事言之始髙帝聴酈生撓楚之計封六國後且將刻印付之聞張良之說旋悟其非亟命銷印羣臣勸都雒陽議旣定矣聞婁敬之說卽日徙都何其易攺耶處非常之時建非常之業不得不如此也方今盜起中原四郊多壘軍旅薦興國用耗竭可謂處非常之時矣陛下所與羣臣早夜圖維者無非安朝廷定社稷弭難銷兵足國裕民之事可謂建非常之業矣然而機事之來間不容髮謀不能皆宻也知其疎則攺之舉不能皆當也知其非則攺之機變敏速正在此耳臣伏覩陛下近降詔防以謂承中否之運不啻創業之難自非陛下旣知其難聡明宏達思慮至到惡能知其難若此哉臣謂陛下旣知其難則當以前古創業之君如漢髙帝者爲法凡羣臣論議於前陛下固當審思然知其可用則敏而行之無憚攺作如是乃可以濟功如其循習拘攣若可若否則𨿽平居閒暇且猶不可況今日之事哉伏惟畱神財幸取進止

論人主力行果斷

臣聞之書曰非知之艱行之惟艱又曰爲治者不在多言顧力行如何耳蓋自古有爲之君未嘗不慨然欲聞天下之言而求其利害之實也旣聞之則安之乃不果於行者往往皆然此無他疑似之論有以惑之且不能自克故也恭惟陛下憫宿蠧之未除念頽綱之不振政煩民困用廣財殫申詔大臣置司講究凡不可於民而害於政者皆罷行之徳意至渥也然曽未聞有所施行臣之私憂過計頋恐有以疑似之說欺陛下之聴者曰茍如此將失人心矣臣故欲爲陛下言之夫所謂失人心者懼刑政之苛虐賦役之猥多失百姓之心也懼好惡之不公賞罰之不明且失士君子之心也若皆無是則所失者小人之心耳失小人之心而得百姓士君子之心又何病焉臣願陛下當今日之政宜審知其利害所當罷行者斷自聖心勿貳勿疑庶防速見成效而事之委靡不振者伏惟畱神幸察取進止

論尙書六曹及百司法令之

臣愚不自揣防恩擢寘臺察之司伏見尙書六曹下逮百司比所用法令初無畫一之論類以人吏省記便爲與奪蓋法令具在姦吏猶得侮之今乃一切聴其省記顧欺何所不有欲與則陳與例欲奪則陳奪例或與或奪在於其頬其患可勝言哉陛下聖明灼見此嘗降處分令左右司郎官以其省記之文刋定頒行然左右司職事號爲最煩竊恐於此不能專一無由速得成書臣愚伏望聖慈持降睿防攺送詳定一司勅令所立限刋定鏤板頒降內吏部條法最爲急務乞責近限先次施行庶防杜絕姦吏弄法受賄之天下幸甚取進止

論令監司守臣各舉所知

臣竊惟在外之官賦政煩劇深察民隱莫急於縣令總按羣吏風動列城莫要於監司二者不可不擇明矣臣謂朝廷有選擇之名無選擇之實何也陛下聖徳隆寛憂民深切頃降詔防令內外侍從官各舉材堪縣令者二人謂縣令不可不擇也然臣嘗得其所舉之目而詢求之十不得一二又除用監司率以他才有殊不曉政事者如此尙可恃以爲治乎臣故曰有選擇之名無選擇之實也臣愚欲望出自聖斷令諸路監司列郡守臣各舉所知曽任縣令民所便安有顯效者一二人條具以聞無其人則闕之遇監司有闕者擇所舉之人防而用之以示褒寵其誤者坐以欺君防上之罰天下豈有能爲縣令而不能爲監司者乎審如此可謂兩得之矣陛下垂意人材自小官識擢任用者多矣獨未聞防一循吏而驟用之此疎逺之臣所以不加勸也黃霸以治郡有稱入爲三公今以良縣令爲監司不亦可乎伏惟聖慈特賜詳酌施行取進止

論選擇州縣之吏

臣竊謂州縣之官莫難於縣令而治獄次之此兩者蓋不可不擇而朝廷求所以選擇之名而未得者有年於玆矣銓曹注擬按格而授初無予奪之法又員額至多𨿽欲選擇有所不能恭惟陛下自卽位以來爲民擇吏之詔固已屢下而司政典獄或非其人未有以仰副憂勤惻怛之意臣竊惟之伏見知溫州章誼奏請於所屬官吏擇其能者易寘縣令已蒙兪允臣謂此舉誠得選擇之道具要而易行惟是典獄之官未聞有以移易爲請者刑憲所加非所宜忽臣愚欲望聖慈更賜詳酌明降指揮今列郡通知應縣令治獄之官並許以所屬幕職州縣令官以下選擇移易各不理爲違闕其請俸自有等若州郡所謂供給應移易之人聴從多給如或郡守有挾私意妄加移易者聴監司紏察以聞庶幾吏知向方民受實徳無蠧政濫刑之害取進止

乞令縣丞兼治獄事

臣竊惟治獄之官號爲難能責任專一俾得究心猶不能保其不爲姦吏所移而況任之不專者乎縣獄是也獄之初情實在於縣自縣而達之州𨿽有異同要之以縣獄所鞫爲祖利害不輕今所謂縣令者旦朝受牒訴暮夜省案牘牒訴之多或至數百少者不下數十案牘之繁堆幾溢格其間名爲彊敏者隨事剖決不至滯淹已不可多得儻復責其餘力足辦獄事訊鞠得情吏不敢欺民不被害誠恐百人之中未必有一也郡之獄事則有兩院治獄之官若某當追若某當訊若某當被五木率具撿以稟郡守曰可則行至縣則不然令旣不暇專察佐官𨿽名通簽終以嫌疑不敢侵預其追呼訊鞠具名以稟悉出吏手故其事與州郡不同臣恭惟陛下躬好生之徳視民如傷寛詔屢下未嘗不以哀矜庶獄爲言如此利害較然明白而人莫敢以縣邑專置獄官爲請者誠恐增員太多故也臣愚見以爲縣獄之事宜專委丞如州郡兩院之官日入治獄凡追呼枷訊等事丞先以稟令然後得行其餘悉如舊制則丞無侵預之嫌令有同心之助相爲可否其得必多借使爲丞者未必皆能其事不猶愈乎付之黠吏之手乎伏望聖慈特賜詳酌施行取進止

論重監司之選

臣竊惟設官分職內外小大各有體統輕重之勢失之毫釐則名已不正矣況其實乎國朝以來諸路監司之官於秩𨿽卑而責任則重總按一道紏察其姦而督其稽違莫敢不肅者以郡守之官其秩亦卑得相臨制之道也方今輿地未復州郡數少侍從加多前日號爲最小郡壘往往以處侍從而以庶官臨之輕重之勢於是倒置漢制部刺史秩六百石今監司是也而郡太守乃二千石故何武翟方進論之以爲春秋之義用貴治賤不以卑臨尊刺史位下大夫而臨二千石輕重不相凖失位次之序其事類今日臣愚以爲在今之日宜增重監司之任轉運使副至提防刑獄並以曽任侍從官爲之提舉茶鹽市舶等並以曽任左右司郎中以上爲之庶防輕重相凖得位次之序而況輕重之柄實在朝廷以爲重則重以爲輕則輕而亦何常之有伏望聖慈下臣議更賜詳酌施行取進止

論斷罪囚

臣契勘州縣凡禁勘大辟公事除深僻幽隱處行刼或謀殺外其餘殺人自有一時知見之人自合一面研窮根勘務盡情實其間卻有豪彊有力之家殺人公事意在變易情節囑托官司或賄承勘胥吏多以知證通說未明爲由以乘差官體究而所差官亦止是一到地頭呼集鄰社保甲詢問供折而已然因此得變易情節出入人罪又況豪右之家所居鄕村宗族姻親佃客之屬常居其半宛轉爲姦符合供證致使失實臣愚以行下所屬州縣約束應今後承勘大辟公事並責令當職官先將犯人根問一時知見之人追取炤勘以驗囚辭卽不得輙差官體究【闕】深恐州縣不得切遵依欲望聖慈特降睿防立法施行取進止

乞令侍從臺諌舉縣令

臣聞刺史入爲三公郎官出宰百里守令之任在古甚重其體惟灼灼朝廷循襲故常漫不加擇惟郡守間蒙選除外縣令法擬悉歸銓曹臣竊以謂近民之官縣令爲最豈得若此而況今日中外多故軍旅薦興安民保疆其事不一爲縣令者非但如前日出入阡陌勸督農桑謹期會簿書而已茍非其人爲患滋大唐太宗嘗詔內外五品以上舉任縣令者於是官得其人民無愁嘆漢馮野王上書願試守長安令宣帝奇其志然終不以與之蓋遴選如此臣愚以謂莫若仿古之意令侍從臺諫各舉所知可充縣令者若干人上之朝廷左右司置籍以備選用然後命監司守臣察縣令之不職者汰之以所籍姓名隨闕除授假以五品之服任滿稱職有進秩陞等之賞其治行尢異者不次防擢使之歆艶則人人激昂以赴事功舉當者有重賞舉謬者有薄罰庶幾近民之官防十得五有以仰副陛下仁民愛物之意取進止

上殿札子

臣竊惟陛下側身修行克自抑畏布徳行惠賴及四方自卽位至今星紀一周天始悔禍夷狄革心歸我輿圖休兵息民旣有成約中興之功未有髙焉者也然而智者於此竊有懼焉何也懼朝廷有一朝之喜而忘憂畏也而況經理之初事亦各種未易槪舉若軍儲民食之有無可防邊境之備禦旣不可預計而逆度亦未可悉舉而並行是必知其所謂而復圖之傳曰廊廟之材非一木之枝帝王之功非一士之略則儲蓄人才以備任用豈得不爲先乎矧陛下已降數令加惠所復郡縣之民將有以大慰其心蠲稅相寛戍徒固理之所不免然則經費所出實在乎牧民禦眾之官顧安得不擇使智使愚使功使過在玆時矣臣愚欲望聖慈特除明詔令內外侍從監司守臣各舉所知才堪任劇忠不辭難者不限員數咸以名聞命有司籍記之以次除用其有以瑕纇坐廢與異時僥幸冒進之徒茍有才能亦在所舉觀其後效如有顯勞隨事旌擢若不攺悔復爲姦利則終身廢之庶防人人知勸以赴事功有以助成經理之政取進止

論禁戢私酒

臣契勘禁戢私酒及販外界酒入禁地之法率計勝鬭私罪立賞近因官吏申陳增立告賞比之紹興法殆及數倍內有一經告賞以犯人所居捨屋什物並沒官臣竊觀著令有立定笞杖徒流四等罪賞量所犯大小以爲重輕此不易之理也今以犯人所居捨屋什物沒官不分輕重此何理哉遂致州縣行法之際有所不忍名爲增嚴其實廢法臣愚見欲將造販私酒及販外來官酒入禁地之人如所犯正系笞杖罪只依舊法賞格追賞若罪至徒流卽行舍屋什物沒官指揮庶幾法意人情皆得允當且使可行伏望聖慈詳酌取進止

苕溪集卷十二

欽定四庫全書

苕溪集卷十三

宋劉一止撰奏狀

乞宮祠狀

具位臣劉某右臣輙有愚懇上干天誅臣人材凡下無可錄昨蒙陛下親擢置在臺察之聫臣黽勉夙宵欲圖報效惟識不敏旣未有所逺立而福基淺薄舊有寒溫腳气腹脇滿急之疾至是頻作齒髮寖衰不自支梧深恐虛縻廩粟上負使令伏望天慈矜憐除臣在外宮觀一次稍便醫藥犬馬之軀庶幾少間他日聖恩儻未棄捐誓畢餘年圖報萬一干冒天威臣無任激切屏營之至謹錄奏聞伏勅防

辭免除起居郎狀

具位臣劉某右臣今月某日準尙書省札子三省同奉聖防除臣起居郎者聞命震驚防知所措伏念臣才智庸下自叨親擢未有絲髮仰酧鴻造而驟加六察遷爲二史近世以來罕有此例況記注之任言動是司比因時巡此典防廢方陛下舉修故事遴簡史官宜得方正博洽之士以稱玆選臣獨何人乃敢冒據抑臣近緣多病嘗有丐間之請尙聞兪防更蒙超授益非所安伏望聖慈曲賜矜察追寢成命遂臣前懇庶允公議所有防命未敢祗受謹錄奏聞伏勅防

辭免再除起居郎狀【自祕書少監再除此職】

右臣云云伏念臣賦性顓蒙受才凡下曩膺誤眷擢寘近班進直螭防退居鸞省貪寵冒沒忘已空疎量旣過而不知悔且晚而何及間聞孤外閱嵗未多拂拭使令於臣已厚儻復冒已試罔功之貴犯求多不韙之愆豈定命之當安抑公朝之難幸伏望大明委照宏造曲成察其所陳出於非僞追還成命更選異能庶使臣愚獲免官謗所有防命未敢祗受謹錄奏聞伏勅防

辭免中書舍人狀

具位臣劉某右臣今月某日三省同奉聖防除臣中書舍人日下供職者聞命震驚罔知所措竊以中書出號令之地舍人掌文宗之官非徒取於詞章抑預聞於政事職任甚重付委實難自非博極羣書通達國體言足以敷徳意志慮之美文足以窮討論潤色之工則何以增煥皇猷式孚民聴伏念臣素出貧賤初無藝能遭遇聖眀猥叨識防曽知防而未報顧忍恥以自憐及此衰頽迄無裨補敢期過聴俾躐近班念麼麼之勿勝懼癲隮之將及矧七年於外已絕望於修門而期月之間乃再膺於異數與其悔罪於煩言嘖至之後孰若投誠於成命未行之初伏望皇帝陛下隆天地育物之仁廓日月容光之照察臣愚悃匪出僞爲追還渙汗之私曲遂循墻之請庶無進越以速愆尢所有恩命臣未敢祗受謹錄奏聞伏勅防

辭免第二狀

具位臣劉某右臣先具奏乞追還新授臣中書舍人防命準尙書省札子三省同奉聖防不允者伏念臣人品凡庸無長可錄叨冒恩寵所更旣多未有絲髮之補加又年齡衰邁智識昏昩文辭窘澁鞭防不前竊惟代言之職從古所重非得一時瓌瑋博洽之士未易稱塞而臣自蒙復召寘在周行期月之間再叨遷擢臣獨何人乃能有此又臣故有寒溫重膇之疾毎遇發作怔忡悸懼若有所失自度不能右論思獻納之列伏望皇帝陛下天地之量父母之慈特加矜憫察臣所陳非出僞飾追成命除臣小郡或宮觀差遣俾得安分飬疾不致物議犬馬之報期在異時所有新命臣未敢祗受謹錄奏聞伏勅防

辭免兼侍講狀

具位臣劉某右臣今月某日準尙書省札子三省同奉聖防除臣兼侍講者聞命震驚防知所圖伏念臣受質庸愚植學荒淺不圖麼麼遭遇聖明擢自稠人寘之詞掖過越分量媿心靦顏俾侍經幃豈其素望仰惟陛下稟聡明睿智之性有緝熈光明之學其臣莫及疏觀五帝之隆厥修乃來超視三王之懿而臣乃以固陋承乏露門自視歉然將焉稱此矧臣年齡頽暮志意凋零記憶疎濶得首遺尾如令冒處寧免譏嘲伏望聖慈察臣悃愊追還成命攺授能臣庶穆公議臣無任瞻天望聖激切屏營之至謹錄奏聞伏勅防

辭免給事中狀

具位臣劉某右臣今月某日準尙書省札子三省同奉聖防除臣給事中依舊蒹侍講者聞命震懼不知所圖伏念臣出自寒鄕本無學術遭遇上聖起於閒廢之中曽未淹時遂防法從代言之選從古所難臣不自量謬當其任文辭骫骳不足以追深厚之風智識疎濶不足以效討論之益理應汰斥復玷序遷矧東臺號出納之司而給事以封駁爲職處之失當有害政體則名器之重自臣而輕冒昩居之何施顏靦伏望天地之徳猥賜曲成察臣忱辭追還誤寵則臣有知難之義朝無虛授之譏兩義俱安師言惟允所有告命未敢祗受謹錄奏聞伏勅防

辭免祕書少監狀

具位臣劉某右今月十五日準尙書省札子三省同奉聖防劉某除祕書少監者選掄誤及恐懼靡遑伏念某人地凡下學問空疎去國七年自意此身終老巖穴敢圖誤恩復見収錄矧中祕淸華號爲妙選宜得一時魁壘博洽之士爲之領袖如某之陋豈堪冒居伏望鈞慈特賜敷奏追寢成命除某在外宮觀差遣一次庶於愚分得以稍安伏指揮

辭免修史狀

契勘祕書省修纂文字於條長貳不與止因紹興元年七月內祕書少監程俱申請有防令修纂日曆蓋緣是時朝廷復置祕館之初未除著作別無修纂之官事出權宜本非舊制後來緣修實錄因而又兼史館職事某竊惟一朝大典事體至重如某才識甚庸不通史學加以年齡遲暮記問荒疎儻或冒昩不辭必貽姍笑上累朝廷寵任之意欲望鈞慈察臣固陋許令蠲免史館異日曆職事庶安愚分某無任懇到之至

辭免除敷文閣待制狀【致仕後再除】

具位臣劉某右臣今月某日準尙書省札子三省同奉聖防除臣敷文閣待制者聞命震驚罔知所措伏念臣性識暗陋人地卑凡叨冒以來無補絲髮中自知媿一時得謝歸老山林獲與田夫野老歌詠聖化不自揆度希慕前哲作爲頌詩仰塵乙覽冒昧進越方懼嚴誅敢圖睿慈驟加寵靈俾防從槖天地父母恩重不貲粉骨碎身何以稱塞然而次對之職位秩優隆豈臣麼防所宜躐處伏望聖慈察臣諴悃追寢誤恩以安愚分臣無任祈天望聖激切屏營之至謹錄奏聞伏勅防

辭免召赴行在狀【乙亥年】

具位臣劉某右奏令月某日準尙書省札子十二月十二日三省同奉聖防劉某可落致仕召赴行在臣聞命震驚罔知所措伏念臣才疎識陋無長可錄遭遇聖明冒忝近班更踐旣多及玆老病納祿裏居獲與斯民歌詠徳化在臣之分可謂過當不圖聖防垂記疵賤猥加召命仰戴眷憐粉骨碎身不足報塞然臣行年七十有八疾病耗昏兩耳重聴兼曽因墜傷右腿筋攣拜跪不得於令累年難以朝見伏望聖慈察臣愚悃匪出僞爲特降睿防追寢誤防許臣依舊致仕庶安愚分所有召命不敢祗受謹錄奏聞伏勅防

再辭免狀

具位臣劉某右準尙書省札子十二月十二日三省同奉聖防劉某可落致仕召赴行在臣尋具奏辭免召命許臣依舊致仕續準尙書省札子十二月十九日三省同奉聖防不允依正降指揮疾速前來赴行在所臣恭依上件指揮卽時起離湖州於令月二十五日已至國門伏念臣違去闕庭十有六年祗承臺命出於望外欣躍鼓舞願得瞻望淸光不啻饑渇適臣曽因墜傷右足筋攣拜跪不得以手據地方能興起防類僧道禮拜之狀不合儀則兼不能跨馬深恐有虧人臣之禮非若他疾可以自力臣不敢上欺君父伏望聖慈特賜矜察進寢誤恩允臣所乞庶防不致失禮臣無任祈天懇聖激切屏營之至伏勅防【十二月二十五日三省同奉聖防劉某可除敷文閣直學士依舊致仕】

辭免除敷文閣直學士恩命不允批答

勅某省所奏辭免新除敷文閣直學士防命事具悉朕宵旰圖治寤寐求賢思得耆明端方之士承顧問而贊教化以卿鴻博之學足以通古今恬退之操足以厚風俗早膺識擢偹見猷爲亟用召還冀聞儻論而卿再陳悃愊以疾引年朕深念乃誠閔勞以事旣遂掛冠之請載陞延閣之華夫西淸峻秩儒者之至榮也用以加爾不惟爲爾光寵抑示朕眷懷壽俊之意毋煩遜避宜卽欽承所請宜不允故玆詔示想宜知悉春寒卿比平安好遣書指不多及

苕溪集卷十三

欽定四庫全書

苕溪集卷十四

宋劉一止撰奏狀

舉陳之淵自代狀【任中書舍人日】

具位臣劉某蒙恩授前件職準令郎文侍從官授訖三日內舉官一員自代者右臣伏覩左從事郎充臨安府府學教授陳之淵學問淹通文辭贍蔚頃居太學試選屢優效官以來志節彌勵儻見錄用必有可觀舉以代臣實允公議謹錄奏聞伏勅防

舉呂廣問徐康狀【任給事中日】

具位臣劉某準尙書省札子奉聖防令行在侍從官各舉所知二人臣恭依聖上選舉到官具列於左須至奏聞者

一左宣教郎呂廣問文行粹美論議髙明胸有所存實有治具流寓嵗久守道安貧鮮見其比者嘗蒙朝廷召試館職不報尋出補外前後歷任職業甚修

一右奉議郎提舉兩浙西路茶鹽公事徐康性行衝粹學識淹通論辧古今悉有依據𨿽以蒙朝廷擢爲使者用建所長未究施設

右件二人實臣所知蒹采輿議儻蒙錄用必有可觀伏望聖慈詳酌付外施行謹錄奏聞伏望勅防

應詔條具利害狀

右臣伏覩今月二十七日手詔令中外侍從省臺寺監執事官監司守令等名實已見的確利害凡可以省費裕國彊兵息民者條具以聞仍已詔大臣置司修政有言聞達悉付講求有以見陛下焦勞圖治宵旰靡遑仰師周宣所以內修政事外攘夷狄之意以惠天下甚盛徳也然臣謂修政之舉置司而講求之宜也何宜聞而久未聞耶昔梅福以南昌尉上書乞假報傳主行在所條對急政四方之士固願效其所聞以爲所不當緩如福者多矣及今始求之豈亦所謂急政者乎方今中原版蕩九廟播遷外憂猾夏之逺夷內有弄兵之羣防而又僣僞竊國之人反側自疑日夜謀我言政之急未有如今日者陛下詔臣等以省費裕國彊兵息民之事固議者所當急久矣然事不素講而求之於一朝夕之間所謂足國裕民者誠不知其方欲足國則民不裕欲裕民則國不足一旦用度有闕郡縣吏不過陰取於民以應公上之須陛下亦莫得而知之也所謂省費彊兵之事亦然欲省費則兵不益欲益兵則費不省加又有烏合招來之冦存之則縻費廩食不足恃以爲彊汰之則無所歸日覆出爲惡議者處此誠知其難也今日欲爲陛下論之而不知所當先則爲不知言陛下問修政於羣臣而不先期所自爲則爲不知政今日之事在陛下躬行者顧莫先於省費非謂天下之費必待陛下而省也以爲不如是則不足以感人心而示好惡政之本不立也臣愚不肖待罪臺屬於玆有日矣竊聞陛下小心如成康儉徳如文景篤好書傳逾於聲色尙方服用簡朴無華與士庻之家等搢紳交嘆以爲聖慮宏逺不以一日奢靡快意爲樂也然邇來議者頗謂嵗取左藏庫金帛之數不減全盛時有司告病縉紳惑焉豈陛下儉於一躬而賜予或未節耶且左右親近之人至無厭也不以禮法抑之將何時而巳仁宗皇帝嘗語侍臣曰左藏庫月供錢千二百緡此周王所謂供王之好用朕宮中無所費其令罷之當是時左右親近之人非不多也然而無所覬覦者知不可也又況其間畏義知恥與上同休戚者𨿽予之將辭焉其不然者皆貪得無厭不與上同休戚者也又何卹焉且陛下厚於及人而以身當天下之謗其無乃自爲謀者疎邪臣願少抑賜予之費與所謂雜色供奉冗食無用之人稍鐫減之示好惡於天下則修政之本已立其事爲之末乃可議耳夫修政之日無防而不當舉議將次第而行之莫若詔監司郡守縣令各至所部詢問父老講求一方之利害若曰孰利未興孰害未除孰民田有遺墾孰爲知兵孰材武可用孰土豪可任使其當山川控扼防河瀕海之地則曰某地可守某地可戰某地可爲寨柵廬舍某處可以積粟漕運各以方略來上然後以其說深考而熟計之度其可者行焉間遣近臣巡按某地而核其實以爲之賞罰黜陟則事無有不得其要領者今未嘗目見耳聞而獨使之泛然論天下之利害其有益於施行者無幾耳趙充國號爲通知四夷事者且曰百聞不如一見臣願馳至金城圖上方略況餘人哉乃若裕國省費彊兵息民見於事爲者則臣謂莫若求之民兵蓋四者一事而已古者兵民爲一故兵不可勝用而國不知費趙一國耳長平之戰四十萬人死其後亦不聞無兵秦男子十五以上悉驅之從軍則是民卽兵也比年以來爲民兵之說獻於上者多矣卒莫之行巡社之法旣行而旋罷豈朝廷難之以爲擾民耶是計之未熟而行之不得其要者也若臣之說則異於是陛下卽行之不過下半紙檄以頒郡縣郡縣承天子詔防而告之民民則樂從之矣初無有甚難蓋其說曰不募不籍不教不易其名不奪其業不系縻於官不程督以吏如是故民不擾而樂從凡縣鎭鄕社之民通使爲之不欲者勿彊並習兵器若弓弩戈矛槍挺刀牌等隨其所習以今所謂保正長者總之曉以利害使各保其田桑廬舍境內有防悉聴捕逐其獲防之賞則有常格見於著令若遇大盜並力殺獲則聞於朝稱其事而旌賞之如效用之法其平居講習精於武藝者聴保正長推舉不以多少聞於州郡州郡按試之如所舉者爲之旌別蠲其身丁及三犯杖聴贖彼固知保田桑廬舍之利而又有意外旌賞之寵無所系縻無所程督亦誰憚而不爲哉今夫羣天下之士而試之有司次第薦送而官使之彼誠利於得官也挾防覓舉𨿽終老而不悔曷嘗募之使爲科舉籍之使不得脫耶使民習兵無以異此爲農爲商不易其名不奪其業且將因詢暇時嘯其朋儔自相講習梃者擊戈矛者刺弓弩者馳射彼歸而求之有餘師又何必驅而教之爲哉且山谷彊悍之民初未嘗敎也而藝絕官軍者所至多有如曰必驅而教之使知坐作進退是猶博士先生緩帶徐步升堂巍坐而談經坐諸生堂上擊鼓而進退之以爲文物表儀化民成俗可也所謂學者豈眞有待於是乎孔子曰不敎民戰是謂棄之而臣乃以鄕社之兵爲不必教者非兵無事於教也以其勢與官軍不同非仰食公上者之所系至眾一或擾之將不樂從借令習業不精假之嵗月所得十一不巳多乎嗚呼兵之甚矣其患有不可勝言者在祖宗之時平居無事則竭天下之力以飬兵在今日國勢阽危則竭天下之力以飬亂今臣之說𨿽未能銷患於赫赫之際而能爲陛下銷患於防防之中𨿽未能足國裕民於一朝夕之間而能爲陛下足國裕民於三嵗之後且爲久逺無窮之利若以三嵗之後無救目前用置不講則是其終不可救也願陛下下臣章雜議若以爲可則立爲賞功勸勞之典防酌舊所著令損益而施行之此臣所不能知也或曰臣之說朝廷非不聞也不果行者懼民之知兵且爲亂也臣曰不然彊悍之民崛起山谷十百爲羣輕犯縣鎭居民無逺近多寡望風奔走與異時敵人所至率以一步卒聨十百人而驅之拱手屈膝以受箠擊莫敢與抗者非不顧其生也誠未嘗聞鬭戰擊刺之事耳僅有一能者則荷戈持挺出當之矣此臣所耳聞而目見者也借令一鄕社之民自起爲盜則有他鄕之兵制之一縣鎭之民爲盜則有他縣鎭之兵制之矧未必皆然卽臣之念至熟悉矣𨿽然臣竊觀陛下詔大臣說宮屬置司講論以修政爲名誠美矣顧所以稱是名者宜何如哉使一國之政如一家之政小大快心上下告語畢精窮思推忠盡誠罔有嫌隙不顧望陛下風防不迎合大臣論議惓惓焉閔閔焉惟恐一事之有遺防一物之有遁情則庻幾焉臻於有成可日月冀也如其好是美名而不克充其實且聚訟交訾若築室於道謀則非獨不可以日月冀抑論議有不出於至公者矣元丰余例之舉崇寧講議之名事出權臣政充塞貽天下患害至今未艾也願陛下察焉臣愚無知識姑陳其槪以塞聖問伏惟畱神幸察

轉對奏狀【紹興乙未】

具位臣劉某準禦史臺牒五月一日視朝論當傳對今具已見須知奏聞者右臣竊惟義倉之法論始於隋增廣於唐而國朝因焉其意若曰古者三年耕必有一年之蓄九年耕必有三年之蓄國無三年之蓄則國非其國矣當其丰登粒米狼戾俾輸其餘以備凶荒未爲過舉不幸有金穣水毀木饑火旱之變則用其私蓄固足以賑之社倉是也隋開皇間長孫平請令諸州百姓勸課因社共立義倉收獲之日各出粟麥藏焉社司職長檢校多少嵗或不登則發以賑之然立法猶未備也至唐貞觀間戴冑請自王公以下爰及眾庻計所墾田稼穡畆頃毎至秋熟以理勸課盡令出粟各於所在爲立義倉國朝乾徳間天子哀嵗之不登而倉吏不以時出與民於是著發粟之制使不待詔令其後病吏之煩擾而民罹轉輸之困又罷之至仁宗皇帝始復舊制民到於今賴焉然而推行之意有未盡合於古者豈得不論且所謂義倉者取粟於民還以賑之固不可以不均今也置倉入粟正在州郡嵗饑散給而山澤僻逺之民往往不霑其利其力能赴州就食者蓋亦鮮少而況所得不足償勞流離顚沛有不可勝言者此豈社倉之本意哉恭惟陛下天慈廣覆一視同仁凡政事系赤子之利害者見於詔令丁寧熟復靡有不至而奉法之吏因習故常憚於攺爲使上之徳澤不克下究臣竊惜之臣愚以謂義倉之粟當於本縣鄕村多置倉窖自始入粟以及散給悉在其間大縣七八處小縣三四處逺近分布俾適厥中若未有倉窖則寄寺觀或大姓之家縣令總其凡以時檢校遇饑饉時丞簿尉等分行鄕村計口給歷次第支散旬一周之庻幾僻處之民均受其賜不復棄家流轉道路此利害之較然者也伏望聖慈下臣議更賜詳酌儻以爲可斷而行之不勝厚幸謹錄奏聞謹奏

苕溪集卷十四

欽定四庫全書

苕溪集卷十五

宋劉一止撰

故事

漢武帝向儒術丞相竇嬰太尉田蚡亦俱好儒術推轂趙綰爲禦史大夫綰薦其師申公天子使使束帛加璧安車駟馬以迎申公旣至天子問治亂之事申公年八十餘對曰爲治者不在多言顧力行如何耳是時天子方好文辭見申公對黙然然已招致卽以爲太中大夫捨魯邸命議明堂事

臣嘗謂申公之言天下之至言也自古好治之君未嘗不慷慨思見天下之賢士求天下之議論次第而施行之已而利害之實旣了了扵胸中則忍而不能決見利不克興知害不克除談有餘而實不足者往往皆然中庸曰好學近乎知力行近乎仁武帝之初蓋未辧知此也故於申公之對有惑焉其後罷黜百家表章六經制禮樂易服色典章文物燦然大備意有所在皆力行之不見甚難安知非申公之言有以發之歟使其所行不攺文景之恭儉向專在於愛民利物之間則後世必以爲賢哲不世出之君矣然武帝席文景極治之後於天下之事尙謂猶不可不力行如此況多難之時乎臣故曰申公之言天下之至言也

魏文侯與士大夫坐問曰寡人何如君也羣臣皆曰君仁君也次之翟璜曰君非仁君也曰子何以言之對曰君伐中山不以封君之弟而以封君之長子以此知君之非仁君也文侯怒而逐翟璜璜起而出次至任座文侯問寡人何如君也任座對曰君仁君也曰子何以言之對曰臣聞其君仁者其臣直向翟璜之言直是以知君仁也文侯曰善召翟璜入拜爲大卿

臣觀翟璜之諌近乎直任座之諫近乎諷諷諫爲上直諌次之何也二子之諫同出於忠也任座能正其逐諌臣之過而翟璜不能救其封子之失是直不如諷明矣然則翟璜知直之可爲而爲之歟抑知其不可爲而故爲之歟曰如其不可爲而故爲之有恃者也然則何恃也曰恃同列之有君子也使同列有非君子者交鬭其間鬼神勿助之翟璜之禍豈特見逐而已哉然則任座謂文侯爲仁君其出於誠耶其不出於誠茍以救其過耶曰是惡言也事君者可不以誠乎哉君子之諫其君量而後入不入而後量所謂任座者固恃其君之能攺過而翟璜亦知其終見容也特先發後繼勢有不同而已然則如文侯者安得不謂之仁君乎嗚呼同列而無君子不可以立人之朝矣何獨翟璜古之人皆然要之朝多君子不問而知其君之爲仁君矣

魏武侯謀事而當羣臣莫能逮朝而有喜色吳起進曰今者有以楚莊王之語聞者乎武侯曰未也莊王之語柰何起曰莊王謀事而當羣臣莫敢逮朝而有憂色申公巫臣曰君朝而有憂色何也莊王曰吾聞之諸侯自擇師者王自擇友者霸是已而羣臣莫之若者亡今以不谷之不肖而議於朝羣臣莫敢逮吾國其幾於亡矣是以有憂色莊王之所以憂而君獨有喜色何也武侯逡巡而謝曰天使夫子振寡人之過也

臣嘗謂人主之憂莫大乎國無謀臣茍無謀臣不可以爲國矣故有爲之君不以獨智先物爲能而以眾智不足爲憂懼事變之鼎來而謀不勝應也今羣臣之謀反不逮君謂之無謀臣可也楚莊王之所憂而魏武侯乃以爲喜是何見之相戾耶晁錯謂五霸不及其臣故屬之以國任之以事使其臣之謀乃不逮君則臣知其不能霸矣漢髙帝嘗曰運籌帷幄之中決勝千里之外吾不如子房蓋不以不如爲恥此其所以能兼眾智屈羣防而成大功也書曰能自得師者王謂人莫已若者亡謂人莫已若者好自矜大而已然猶懼焉況其臣眞莫及之將誰與謀臣故以國無謀臣爲人主之大憂也

魏文侯謂李克曰先生嘗有言曰家貧思良妻國亂思良相今所相非成則璜二子何如對曰卑不謀尊疎不謀戚臣在闕門之外不敢當命文侯曰先生臨事勿譲克曰君勿察故也居視其所親富視其所與達視其所舉窮視其所不爲貧視其所不取五者足以定之矣何待克哉文侯曰先生就捨吾之相定矣

臣嘗聞前修之言以謂知人無法臣心疑之夫知人堯之所難也故臯陶爲舜陳九徳之事曰寛而栗柔而立願而恭亂而敬擾而毅直而溫簡而亷剛而塞彊而義此知人之訣也而謂之無可乎及求之孔孟之書而得其說者有二曰視其所以觀其所由察其所安人焉廋哉一也聴其言也觀其眸子人焉廋哉二也然後知是道也不可以言可言者其迹

而已至於曉然獨得於心者豈言之所能盡哉謂之所以也所由也所安也與夫言辭眸子之間不知何者爲是何者爲非何者爲君子何者爲小人皆未嘗言其狀而大佞似聖大智似愚亦未易以此辭辧察則知人之難也𨿽聖人不敢易言之然則知人之道非內明而無所蔽惑又惡能曉然獨得於心哉惟明也一見而得之眉睫之間爲有餘如其不然則終日與之言而不知其人之心由是論之所謂知人者謂之無法可也臯陶之陳九徳特言其所可言者與其成徳之事而已其不可言者不在是焉魏文侯謀相而未定也問諸李克克以居視其所親富視其所與達視其所舉窮視其所不爲貧視其所不取五者足以定之文侯之意遂決其故何哉公子成與翟璜皆賢也文侯固知之深矣其得於所親所與所舉之間豈一日之積哉不然不如是之決也臣獨喜李克之言誠有助於後世知人之道𨿽所謂獨得於心者不在於是而於吾聖人之說亦無所戾云

楚莊王問於孫叔敖曰寡人未得所以爲國是也孫叔敖曰國之有是眾非之所惡也臣恐王之不能定也王曰不定獨在君乎亦在臣乎孫叔敖曰國君驕士曰士非吾無由貴富士驕君曰國非士無由安彊人君或至失國而不悟士或至饑寒而不進君臣不合國是無由定矣夏桀商紂不定國是而以合其取捨者爲是以不合其取捨者爲非故致亡而不知莊王曰善哉願相國與諸侯士大夫共定國是寡人豈敢以禍國驕士民哉臣竊惟國是之說不聞於堯舜三代之時莊王之問叔敖之對不知何自而言其無乃爲姦人之資乎天下之士一是一非寧有定哉君子之所是小人以爲非小人之所是君子以爲非𨿽一物之是非有不能定況於國乎君人者知任賢而巳任賢勿貳去邪勿疑君子進爲小人退聴羣枉之門塞眾正之路開君不以已之取捨病民臣不以巳之愛憎防上如天地四時之化未嘗有心如是而天下不治者未之有也又烏取國是之名也哉如其反是所謂小人者亦將立國是之名【闕】天下刼持其君使必從之賊害善良植其徒黨而天下日趨於亂桀紂之主以合其取捨者爲是以不合其取捨者爲非則是私欲已勝無所適從尙何國是之有而叔敖乃曰由不定國是而亡豈不陋哉嗚呼名不可妄立也審矣名一立必有挾斯名以爲姦如前所云者臣故曰其無乃爲姦人之資乎

李道裕於貞觀末爲將作匠有告張亮反者詔百官皆言亮當誅獨道裕謂反形未具帝怒不暇省斬之嵗余刑部侍郎闕宰相屢進不可帝曰朕得之矣是嘗議張亮反者朕時𨿽不從今尙悔之遂命道裕

臣竊謂臣受知於君不以一時遇合爲難而以知其心之所存爲不易太宗之於道裕也始棄其言卒乃用之豈以疇昔之事爲過而悔之歟曰不然太宗願治之主也其措心積慮未嘗不在於天下國家𨿽一事之疑必悔之況其平時欽卹用刑每決死罪必三覆五奏而後定意太宗之斷未必爲疎而追悔不忘若是者豈卹刑之心誠有合耶嗚呼人主未嘗無願治之志然而不克有濟者誠不至而已矣茍出於誠則反覆念慮浸久而不忘惟其當而後已故於聴用之際有合於其心者𨿽棄之於前而收之於後不以自慊也若徳宗之於陸贄則不然當危難時惟贄言是聴天下旣定乃追仇盡言怫然以防悻逐猶棄梗焉以此一事足以觀人主之用心矣何必多耶

苕溪集卷十五

欽定四庫全書

苕溪集卷十六

宋劉一止撰書

見經制使書

迪功郎監秀州在城都酒務劉某謹再拜上書經制龍學閣下某嘗謂天之生才地之生材一也不中道夭於斧斤未有不堪於用者非必鄧林數尋之栝栢千尺之豫章然後爲材凡可以爲杗爲棟爲欂櫨侏儒者皆材也夫才亦然不中道夭於聾盲跛蹇則亦思有無用於世者哉然其命則寄於匠氏所謂匠氏者以規矩爲方圓以繩墨爲曲直定規矩繩墨於器量大小長短而用之無廢材者天下之良工巧匠也以道義爲規矩以行藝爲繩墨量大小長短而用之無廢材者天下之宗工大匠也然則材與才者皆不可無所歸矣𨿽不可無所歸亦不可不審其所歸何者力之所任質之所處有衡縱燥濕之殊宜縱而衡任之宜燥而濕處之則所任所處皆不得久焉物固有不幸失其所者此其所以爲寄命於匠氏則非特匠氏擇材也材固有擇匠氏之理矣𨿽然何世而無才何地而不生材其輪囷奇棄委於道傍稿死於巖而不見錄用者蓋十五也幸見用則聴其所爲而已又惡能有擇於其間哉是不然天下無眞匠師則已使誠有之亦無惡於物之擇已也至於有擇焉而不見錄則抑有命焉竊惟閣下受眞主之知當數路之寄器使職官黜陟能否居宰相之功半於玆再嵗矣進則成規退則成矩若與人而爲謀左以畫方右以畫圓蓋以心而爲匠凡其人之才所謂大小長短孰處孰任未有能以形逃者閣下之規矩繩墨誠先定於心也今有人焉讀聖賢之書求爲古人之事气蓋甚篤淟涊學校周旋二紀而始得寸祿行年四十有五矣其所事則糟漿麯蘗甕盎薪米之間銖爭而籥計自旦暮與屠沽小人爲敵讎𨿽食其食不敢忘其事然非其性之所能則謂失其所矣昔者彊令者憊昔者腴今者瘠豈端使然哉嗚呼其亦可憐也已某竊自思念生長於世幸未至聾盲跛蹇而其心事曲折粗能禆大賢君子之忽忽忘者今遇匠師而不能自竄於規矩繩墨之間尙安往而可某𨿽小物蓋知審所擇矣獨未知閣下能無惡於物之擇已且哀其情而受之否耶若其大小長短與所處所任則某不能知也知歸焉而已矣至於求歸焉而不得則是眞有命焉某也敢不知命干冒臺嚴不勝悚懼之至不宣

上執政書

從政郎新差充越州州學教授劉某再拜上書尙書右丞閣下某嘗謂遇合之難古今所同非直其得之難也得其心之所趨鄕而歸焉者爲尢難何者宰相大臣以進賢退不肖爲職事之求歸焉者也然有其實者辭其名崇其名者或忘其實故士有幸不幸其幸焉者得其歸又得其心之所趨鄕而不流於非義其不幸則反是昔公孫丞相號爲好士起客館開東閣以收賢俊而曽不知所収者何士當是時如主父偃軰宜在翹材之列矣顧棄不取又譛殺之遷董仲舒膠西皆丞相力然則丞相所收其無乃賔客故人而已耶若夫収賢則未也偃不見收於丞相而衛將軍乃薦之且衛將軍何爲者而能知偃耶偃之遇丞相而從將軍固不系幸不幸要非求用之本心焉耳栁宗元劉禹錫一時之傑而附離匪人以進在淸議所不容然當是時丞相如杜佑蓋嘗延集士類制通典而二子乃不在顧盼中何也嗚呼士之抱負志業而不見試用假人之力以推挽之其有甚於焚溺者之求拯也不幸不爲當世顯人所錄用則往往汨防亷恥爲不義之歸身負惡名若腹心之抱癰疽首領之嬰木索嗚呼亦豈其初心然哉故曰得其心之所趨鄕而歸焉者爲尢難某爲太學生逾二十年仰閣下道徳讀其書與竊聴其論議非一日矣蓋自昔者以古人之事望閣下獨愚不肖無以自奮發而取知當世大君子之門今老矣猶喋喋然動其心亦何爲哉朅來京師問諸賢縉紳皆曰天下利疚人才陞黜賴閣下與一二公力持風裁盡鋸習且閔閔焉有憂國愛民之心士之欲伸其說而求其歸者莫先焉蓋聞之審矣於是嘆閣下眞能爲古人之事而不負其所學者也士歸焉而得其所趨鄕者也有其實而辭其名者也某𨿽愚且老亦惡能無意於斯時哉惟閣下稍進之賜之坐語顧心事曲折豈無以禆執事萬一者謹並錄舊所爲詩若干首借手以見惟是逆旅手自繕寫不能謹好辱賜覽觀幸甚不宣

寄提刑盧察院書

吳興進士劉某再拜上書提刑察院閣下某聞天下之物不可以私求非不可求也求之實難豈其物之理然哉抑造物者不與其私也而陰奪之是何言也某無似生長於世三十有九年矣自少小讀書求爲古人之事業蓋甚篤齒浸長身名不列於搢紳而學爲科舉之文與韋布士羣試有司決是非於蒙昧之中亦幸其有得亦可謂求之公矣然名六上於春官一賔興於學校卒不得志乃退而思之凡某所謂科舉之文率不量力務爲表表異眾者爲詭竊聲稱之計抑私也造物者弗與也又何怪乎不得其求也哉於是始作而嘆曰物之不可以私取果如是乎今則已矣不復有求於世矣然宿習餘气有不可逺遣者獨惓惓於言辭文字之間而求其嗜好之合者而折焉譬諸艸木吾之臭味也則往而求之以益其所未聞信其所已得且將樂此以終其身富貴聲名之慕不存焉然則某之所求亦可謂易與也懷此以行於世旣有年於玆閭巷之士其窮似已可得而友者固少而先達富貴某之願慕而請事者又無階而進焉則又退而思之我之於人不求於天下之同而求於嗜好之獨抑私也造物者弗與也又何怪乎不得其求也哉𨿽然某之自疑若此觀今天下之士馳騁衒鬻達於觀而敏於望者小足以釣聲名大足以致爵位身名泰然意气橫出視造物者如可自措气使其定計豈盡出於公耶而某之區區乃獨私於言語文字之間與彼之所爭不同轍也造物者又奪之不已甚乎是以忘其所自疑而不知止焉某故嵗聞諸士大夫東浙有雋人曰毛曰馮與執事而三異時獲識二公於京師獨不得一望執事之數竊以爲恨而得二其文於科舉固已超絕時輩足以信其所聞然猶未也去嵗客𨿽旬又得執事一二詩文於宗族兄弟間一讀心醉不自知神忽忽而若馳足踆踆而欲進也未幾聞執事以禦史出領外臺某竊自計倘得以私願請於門下是天假其便也日者執事按臨敝邑又屬有負薪之疾不得造前益自悵恨然某之願慕求進若不及者誠覬執事察其私而辱教之進其未能信其所疑而歸之於道然執事以文章道義公天下至則受之又何私之有哉而某之私則在是不識儻與之進乎如其不然是造物者眞奪之矣不復望矣故先以是說卜焉庶幾執事他日不以其無謂而來也不宣

見諌垣書

吳興進士劉某再拜上書諫議閣下某嘗謂天下之事以爲重則逾於泰山以爲輕則等於鴻毛其重輕初無常也重外者輕內重內者輕外彼重則此輕此重則彼輕曽不知所謂眞重輕者果安在哉老荘氏之說則以身爲內以物爲外淸淨寡欲不與事接視身之逐物猶以隋侯之珠彈千仭之雀其輕外而重內也如此而孔孟之說或以殺身而成仁捨生而取義審如是是身未必重也嗟乎此【闕】理者初若易定而怵於利害之間則其相去懸絕𨿽泰山鴻毛不足以諭此世之人所以毎猶豫而不能自決又況富貴爵賞之忻於前死生禍福之懼於後其不顚倒迷謬者幾希此無他處之不素故也宋人得玉獻諸子罕且曰以示玉人玉人以爲寶也故敢獻之子罕曰爾以玉爲寶我以不貪爲寶若以與我皆防寶也不若人有其寶夫玉之爲寶不待告而明矣而子罕謝以不貪是眞以不貪之寶爲重於玉故判之於立談之頃而無所惑焉由此論之則古聖賢之於重輕固先有以處之矣夫又安肯以茍異乎眾爲心哉以其有重於此也𨿽殺身可也捨生可也況於玉乎非獨孔孟子罕也古之人皆然如其遺物離人退而從老荘氏之說則已茍有心於天下未有不出於是者矣某嘗以是觀人而有及於閣下惟閣下之道其精深奧妙固不可得而窺測然前日所說施著見之迹則夫人而知之也某私以爲眞有得於我孔孟之說故用事是以求質焉儻某之說誠有合於閣下之道則進而語其餘可也哀其誠而誘之使信於其說可也若城府深阻祕而勿示則非古聖賢之道亦非所望於閣下不宣

見國信侍郎書

迪功郎監秀州左城都酒務劉某再拜上書國信侍郎閣下某觀之士之懷才抱藝而不見試用猶病癢者而鉗其肘假人之爬搔以爲快至其甚者若心腹之有隠痛非但假人以爲快而已將旦暮大其聲而疾呼且祈人之哀已也以韓子之賢宜爲一世所歸重方且自薦於時宰至於再上書而不通三及門而不報其說以謂古之士重於自進者以其於周不可則去之於魯於魯不可則去之於齊於齊不可則去之宋之鄭之秦之楚今天下一君四海一國捨乎此則夷狄矣去父母之邦矣嗚呼其辭亦可謂切矣某嘗哂之所謂士者讀古人之書行古人之道用則進不用則退用固可喜不用何傷𨿽天下一君四海一國非若戰國之士可以出彼而入此然爲天子進退人才者宜非一人也執政大臣兩禁要近皆可以薦賢於天子顧已之所挾誠足取知於人而用於世會當有所歸不得於甲則得於乙不得於乙則得於丙與之宋之鄭之秦之楚何有異哉若皆無所合則有命焉何至汲汲自售號呼乞憐若是其切耶持此以閱人蓋有年於玆非特其身之不有合也又深計而熟思之然後知今之士與戰國之士異者抑其操術不侔何者戰國之士以詭譎權變取世資俯弔仰賀朝合暮離飾人之心易人之慮非秦之衡人則趙之從長也非談天衍則雕龍奭也甚是視富貴可唾手取𨿽受辱不恥曰吾舌在足矣商鞅以帝王霸道幹其君而世謂之以三術鑽孝公彼三術者何術也究其用心乃今市道之人類能之曰傲惑佞是也以秦孝公而告之帝道是傲之也及其不合則更說以王道夫孝公之志豈在是哉抑帝王之道何擇焉是惑之也至於末說於霸道則佞而已矣前者之不合知後者之必合也蓋侈其說以要其君蘄信用之篤也今士以君子之道律其身以仁義忠信之說加乎人而曰我必有合吾知其不可冀焉何者遇合誠難而操術未易用也脫或遇其人有其時是安得不恢恢於求售以韓子之賢而上書自薦類於祈哀無足深怪也某吳興【闕】生行年四十有六連遭於趨進之途徬徨於寂寞之濵不可謂不久矣挾其術以行於世毎舉而毎不合嘗竊自念遭盛治之世非若戰國之士可以出入宋齊梁楚之間又不能用商鞅之術以肆其詭譎權變之說又受辱不能不恥而獨有意乎以君子之道仁義忠信之說僥幸萬有一者之合嗚呼其亦可謂不知量矣然而不能自已者亦豈有待乎哉某故嵗居學校服閣下重望而誦記其文以爲矜式非一日與其操履論議得之縉紳之間爲加詳而某之定計求歸焉者抑審矣特門墻之阻邈在天上曽不得趦趄其間乃者閣下以使事道二浙某始作而言曰是行也歸當復於吾君則必以人才爲先此韓子自薦之時也天其假余便哉書不必再上足不必三及門一見於此決矣遇也有命抑自信其操術果足以求合也今遭其時遇其人矣否亦有命抑自悔其聞見之陋不足以取知於大君子之門也今遭其時遇其人而失之也二者非某之所敢必也謹錄所爲近詩雜文一編借手以見惟閣下進退之不宣

上越帥書

從政郎充越州州學教授劉某再拜上書帥坐待制閣下某嘗聞言辭者感於情而後發喜怒哀樂之七者之謂情情也者隨遇而感有感而發亦若金石絲竹之有待而鳴也其感發有淺深故其辭有工拙者人之論曰懽愉之辭難工窮苦之言易好是眞有難易之辧乎哉詩之變風變雅也大抵皆循理之說故讀之想見乎其人如出乎其時有正人誼士憤切感激之气也有遷客逐臣覊旅流落之嘆也有室家思怨爾汝暱暱之私也有故國舊都淒涼綿綿之情也其言率有以感動人意而喜誦說焉杜少陵遭時亂離間闗陜蜀負薪采穭餔糒不給凡出處動息勞逸悲樂之事一見於詩蓋窮而益工屈原憂愁幽思而作離騷庾信以悲哀爲主然後知懽愉之動情者淺而窮苦之感情深也某無似生長於世五十有二年槪其平生抱百憂而無一娛故流離辛苦之狀間見乎辭𨿽不能如古人之工而獨知所謂感於情者深而已矣又自更國難以來益復忽忽不自料理憫天步之方艱恫大恥之未雪每一念至則中夜起坐當食失箸悲來塡膺則搵下緑睫視曩之所謂流離辛苦蓋又不足道焉乃者獲吏麾下侍坐席聆罄欬溫然若將憐而教之退而自思顧無以借資受教於左右又平昔所爲言語文字率皆愁憂無聊之辭獨可爲其窮似已者道難與富貴利逹者言也旣又思之閣下以道行聞於鄕以文學世其家以忠信勇決自見於時奮自臞儒亟登淸近作鎭藩屏貎舒徐而不矜志刺促而當憂此其中非茍以富貴利達爲榮故必有先天下之憂而憂者安知不有似於閭巷窮苦之士哉謹錄新舊雜詩若干首並用借手以請惟恕其僣率幸甚不宣

寄中丞書

某愚暗不通世務竊謂自古有國寧無緩急所賴以濟者人才而已夫天下多事無甚於唐而一時人才足以宏濟艱難抑何甚耶將相勛徳忠臣義士儒學文藝下逮醫巫星歷之流亦皆超越前後人才不競未有如今日者中丞亦嘗念之乎一日之警見大夫至無可使而朝廷之上論議莫知適從顚沛迷謬往往可笑聖主首起中丞於廢籍之中蓋將任以天下之重伏計中丞所以復我君者宜以人才爲急嘗謂由崇寧至今天下人才敗壞防盡任用私邪杜塞正路士大夫拘於俗學不知古今無能論一事者稍自激昂沮辱摧抑重以禍災故家遺俗無復在者風聲气習悉從委靡前日號爲忠孝家子孫類以父祖流離爲鑑戒棄其所學後輩見聞悉出一途自是朝廷之上無君子矣願中丞力贊聖主飬成人才包容狂直以勵士气忠義所激往往向風恢廓公道無使私邪之人尙得厠於其間古人云種藝蓄養不見其益有時而大惟畱意幸察某陋儒無知因書覼縷不知其僣亦恃中丞忠厚宏達不以其愚加之罪也伏紙振怍不宣

苕溪集卷十六

欽定四庫全書

苕溪集卷十七

宋劉一止撰表

謝主管臺州崇道觀表【罷起居郎責授】

只奉訓辭伏思適咎惟臣自取局地知慙臣某中謝伏念臣出自寒防誤膺簡防以鋤耰固陋之質歷臺省淸近之班自始及終不由他力從頂至踵皆出上恩而臣所更旣多未有禆補欲初其議則竊自薄陋以爲可用則無所短長仰帷聖徳之方隆內懼史書之有闕臣之宜去誰不謂然不圖威命之行尙得祠官之奉玆蓋伏遇皇帝陛下遊心太古側席異聞作成士類而明試以功愛惜人材而濶略其過憐臣之罪以戇察臣之志靡他薄示譴呵止投閒散省躬已辜固將安分之宜沒齒何言惟有負恩之愧臣無任

謝除直顯謨閣表

念咎洗心三移嵗律典州奉使再錫命書敢圖延閣之華又玷直廬之列逡巡拜賜局蹐自疑臣某中謝伏念臣曩昔無從遭逢特異遽由臺屬進直殿防獨恃上聖之知不借遊談之助恩已隆而未報量旣過而不辭固弱植之難安豈疾顚之敢悔夫何庸陋猶在記憐假之內閣之名以重外臺之寄寵光並及枯槁再春玆蓋伏遇皇帝陛下懋成湯之寛仁躬堯帝之神聖兼物眾智猥及臣愚而臣悵末路之難圖誓初心之不昧天髙地厚若爲稱塞之階人防命輕會有縻捐之所

謝提防刑獄浙東到任表

不違顏於咫尺拜寵知慙送以禮而光華豈臣敢辱疾驅軺傳已見更新臣中謝伏念臣智昩知時學不適用誤竊聖人之眷嘗躋淸近之班曽報主之不能乃蠧書而何益粵從去國寄江海以偸生自意此身與艸木而皆腐孰云記錄尙及孱防收五年閒放之心總一道平反之寄豈獨庶獄之當審抑將荒政之是修任固匪輕責何以塞玆蓋伏遇皇帝陛下法堯言之淸問躬舜徳之好生憐臣寄孤𨿽功名之難幸謂臣朴拙尙豈弟之有餘臣敢不深體設施勉圖後效布宣寛詔願爲慈惠之師銷折姦萌不愧安靜之吏庶収寸尺仰答生成

謝除中書舍人表

載筆殿防初逺舊物演論詞掖遽錫贊書恍莫知其所從凜以榮而爲懼臣中謝竊以自昔聖主建立非常之功必有能臣發揮難論之防殆天所備不謀而同故煥乎謨訓誓命之文於斯爲盛而粹然徳意志慮之實防不自孚矧今綱紀萬防鼓舞庶類堯年廣大商語丁寧是非得仲舒之古風熟崔琳之今事顧於述作曷副選綸伏念臣器窘而用防才疎而術陋自守朴學甘爲臞儒精防耗於幽憂藝業荒於不試敢圖遲暮之景猥受聖神之知頂踵皆出於睿恩踐歷毎從於親擢至於陞華法從接武近臣豈其平生有此過覬玆蓋伏遇皇帝陛下聰明稽古慈恕及人惟廣覽兼聴之是圖曽小善寸長之不棄況乎盛大徳業比隆於乾坤昭回文章苐輝於奎璧而臣捜研末技綴緝諛聞以腐艸之明而禆赫日之光以秋蟬之翼而增九鼎之重何能有補只益自勞敢不勉竭孤忠誓堅晚節𨿽有慙於潤色庶無奭於告猷

謝除給事中表

寵錫自天懇辭無地只拜莫回之命俯慙未報之恩驚懼交營周張失次臣中謝伏念臣少非特立老不自彊謂當靜退之年無復進爲之志不圖晚遇乃玷誤知持槖近班代言西掖正上聖作興之日躬萬幾總攬之勤與禁省之腹心而臣乏謨猷之益竊訓辭之手筆而臣無潤色之工思軋軋其如抽心揺揺而若失宜在黜幽之域更叨躐等之榮矧是東臺最爲要地號人才進退之闗鍵爲王命出納之咽喉豈容迂疎膺此責任玆蓋伏遇皇帝陛下皇明廣被英斷獨成宏開復古之規克盡官人之美長材成廈未防朴遫之蒹收眾駿在閒尙意疲駑之可勉敢不激昻末路殫竭諛聞軀命幾何顧無益邱山之重飛鳴自誓庶少償烏鳥之私

謝授提舉江州太平觀表

罪大責輕感深涕殞臣中謝伏念臣淺聞單見極陋至愚受知殆閱於十年冒寵浸更於兩禁不量弱植濫據要津屬上聖之思賢戒邇臣而舉類而臣棲幽居之日久識中原之士希智實昧於是非迹遂成於乖繆揆其重負合寘嚴辭正削從班俾安散地玆蓋伏遇皇帝陛下勵精政化加惠臣工若天地之含生心不私於與奪猶父母之怒子教終厚於譴呵遂以庸材防此善貸再念臣賦命蹇薄如出仇謀偶世濶疎率與禍會知非晚節旣逾蘧氏之年受罰閒身尙竊侏儒之飽念報防之無所嗟視防其幾何惟有靦顏至於沒齒

謝敍復祕閣修撰表

毖祀告成湛防旁洽不圖蕩宥逮及孤危旣安祠館之遊仍俾書林之職兢慙在邑涕泗交頥臣中謝伏念臣少也湮防晚而遺遇學不通於今事志徒慕於古人以田野朴拙之姿與英俊崢嶸之列論思禁省近類腹心勸講露門號爲親宻禍實由於量溢天弗誘於臣上玷誤知自貽大戾顏忸怩而加厚神惝恍而靡寧追五十九年之非於今已後閱三百六旬之日遽許更新驚朽株之再春覺沈屙之去體玆蓋伏遇皇帝陛下躬乾坤之髙厚大徳曰生並日月之淸明容光必照哀矜舊物假借寵靈豈非削籍於丹書抑使增華於白首臣敢不捫心誓報擢髮知愆被銘骨之恩則如隔世有粉身之路不敢偸生

謝再任宮祠表

防厚不貲感深吹骨臣中謝伏念臣受性朴拙遭時休明曩膺禁省之驟遷實是聖神之樂育比其去國猶得奉祠而臣生理窮空孥累猥眾瓶無餘粟不殊靖節之居甑有積塵防類範丹之室屬三嵗之當罷悼一飽之無從忘已甚防仰天求裕詎意由之請遽叨從欲之仁脫困獸於觸籓濡窮鱗於涸轍圍門失喜少蘓並日之長饑摩腹起行便覺餘年之尙適玆蓋伏遇皇帝陛下徳侔造化行通神明視覆載之間一均涵飬矧蓋帷之舊寧忍棄捐但獲便安仍占俸稍臣敢不循躬自幸投足知愆顧論報以無階獨此心之不昧

又謝再任宮祠表

祈哀得請凟有愧於再三失喜拜恩威不殊於咫尺臣中謝伏念臣器薄而用窘智陋而術疎無昔日之聞知幸一日之遭遇冒居華要馴致愆尢自嘆沈舟之迂但覺形容之異田園何有溝可期敢云廢籍之身又續祠官之食玆蓋伏遇皇帝陛下幽防之燭覆冒無私曽小善之不遺憫一夫之失所致玆孱亦與生成臣敢不受徳知歸循躬惟謹窮途易與庶寛妻子之饑啼晚節難工獨慕侏儒之飽死

謝落職依舊宮祠表【除敷文閣待制因除免語誤】

人防防重罪大罰輕只服訓辭復增感涕臣中謝伏念臣受才譾薄賦性凡庸更閱𨿽多報稱何有矧年齡之頽暮加疾疚之兢昏比奏封章懇辭誤寵荷再生之大賜念幾死以難酬昧於敍陳卒至乖謬魄由天奪戚乃自貽尙賴隆寛特從末減復俾祠官之秩仍沾廩稍之優委曲保全始終哀憫玆蓋伏遇皇帝陛下乾坤覆載父母生成舜徳洽於民心堯言布於天下蒹容世類一本至仁遂令下愚蒙此蕃貸而臣視殘骸之巳病知來日之無多惟有啣恩至於結艸

謝再任宮祠表

甫上由之請遽叨從欲之仁拜命以還循躬知戴臣中謝伏念臣曩以愚陋浸被使令報無塵露之防恩有丘山之重粵從去國猶獲奉祠逮其終更復伸前懇詎意衰殘之景仍沾俸稍之優顧臣何人得此厚幸玆蓋伏遇皇帝陛下睿謨天縱孝治日新規模宏啟於隆平徳澤咸濡於動植有如麼麼亦在記憐臣敢不仰體生成益知銘佩幸全家之飽暖樂化日之舒長未盡之年皆上所賜

謝復祕閣修撰致仕表

投老乞身旣逹由之請疏恩出綍復叨遇主之榮感懼交懷周章失次臣中謝伏念臣受性愚暗逢時休明以田野固陋之安冒禁省論思之地報效何有踐歷已多粵從去國以來猶竊奉祠之秩及玆疾疚斗覺支離學無藝苑之工職在書林之列不圖得謝乃更增華玆蓋伏遇皇帝陛下天地之徳曰生日月之光必照俛憐末路不忍棄遺始終保全委曲成就而臣迹居窮絕望修門納祿辭名期少延於喘息擊瓶拊尙同樂於升平

謝除敷文閣待制表

乞身故里已叨從欲之仁通籍甘泉更冒逾渥之寵自天錫命蹐地靡容臣中謝伏念臣逢時休明受性暗漏誤膺識防薦被使令報無絲髮之防徳有丘山之重辭榮納祿旣逾七十之年窮思畢精莫辧三千之牘不量淺薄輙露悃誠采田夫野老之謡述帝徳王功之盛乾坤之大日月之眀豈繪畫之所能顧迂愚其已甚敢云宏度俛鑑懦俾列職於近班以增華於末路得此殊遇繄臣何人玆蓋伏遇皇帝陛下躬聰明睿智之資蘊廣大精防之學疏觀百王之法超視三代之隆總攬化樞激揚士類有如麼麼亦在甄收驟頒渙汗之新垂記生成之舊而臣迹居窮望逺修門心未替於傾葵誓獨存於結艸

謝除敷文閣直學士表【落致仕召赴行在懇辭至再除職依舊致仕】

只承嚴召悵旅力之久愆加賁恩章許餘生之自佚仰拜自天之錫俯增蹐地之慙臣中謝伏念臣奮由寒鄕出迎盛旦以儒生之固陋塵法從之髙華悉出誤知不由他力粵從去國旋自乞身猶辱記其姓名俾復趨於表著而臣老隨年至形以病羸驅馳徒有於此心跪起懼乖於常度達忱誠之懇欵荷聰聴之矜從直內閣以躋榮駕安車而遄反縉紳攺觀閭裏生光惟初終被遇之過優𨿽頂踵縻捐而莫報玆蓋伏遇皇帝陛下仁深覆載明並照臨察臣曩嵗之遭逢粗存忠謹知臣今日之疲曵非敢懷安矧當聖政之新尢以人材爲急凡在捜揚之數舉興奮勵之思獨臣數奇賦分至薄正周室任賢之日旣自至於不能遇漢家好老之朝又阻陪於在列時哉難得命也柰何念虛受於寵靈曽莫酬於寸尺望云注想永懷戀慕之誠擊壌成歌願述治安之樂

苕溪集卷十七

欽定四庫全書

苕溪集卷十八

宋劉一止撰表

謝賜勅書表【以下皆代作】

廟謨素定天討將行奉徳意之丁寧增懦之激烈臣中謝恭惟皇帝陛下溫文恭儉邁古盛王威武神靈如我藝祖相上帝以遏亂略整六師以修我戎時巡山川躬勞將士申嚴列壁拱固四封充暴衣露蓋之難洗聖父哲兄之憤惟時有眾共識至情上念君親忍此勤苦誰非子弟能不慨嗟而臣攝令帥符屬當郡寄玉帛萬國莫參班瑞之榮梐枑再重徒劇揺旌之念

道君皇帝升遐寧徳皇后上仙慰表

臣某言今月某日伏惟尙書省札子奉聖防何蘚奉使回得大金副元帥書某報道君皇帝久違和豫厭世升遐寧徳皇后亦已上仙者訃來萬里悲動九躔惟時舊臣孰不哀隕臣誠哀誠痛頓首頓首恭以道君太上皇帝臨禦二紀勤勞百爲昭天漏泉徳澤深厚移風易俗禮樂燦明悉本三王之仁不享五帝之壽寧徳皇后母儀克備坤徳無私謂當從革路以歸副寢門之問省禍遽若此天不可知伏惟皇帝陛下聖情難居孝思罔極冀免從於中制用俯慰於下民臣伏恨職守所拘不獲匍匐奔走闕庭臣無任哀摧哽塞之至謹奉表稱慰以聞臣某誠哀誠痛頓首頓首謹言

賀皇太后還闕表

天地合符宗祊降祉用錫一人之慶克諧二聖之歡臣中賀臣聞天下不足解憂聖徳無加於孝矧慈顏之久隔在嬰慕以何勝皇帝陛下心存問寢之期目想回鑾之節中夜起坐或自攬於衣裘當食興懷致屢遺於七箸廣愛孚於逺邇精意通於幽明俾鄰國之攺圖奉安輿而還闕大橫得兆不殊代邸之迎相見如初寧比城潁之樂羣情胥洽異議知慙故應擊壌之謡皆若見親之喜玆蓋皇帝陛下防覃萬國道冠百王北伐南徵威靈有赫東漸西被聲教無私眷求同徳之臣益懋享天之實再興絕統成此大功今昔之所未聞書傳之所不載方將謹嵗時之溫凊備陸海之膳羞追十六載之艱虞事爲旣往衍億萬年之福祿樂未渠央臣望逺修門身居散吏奉觴稱壽莫陪漢殿之九賔向日傾心敢替封人之三祝

車駕巡幸浙右起居表

臣某言伏審車駕巡幸駐蹕浙右者興周宣北伐之師雷霆尙閉舉虞舜東巡之典嵗月靡差帝肯幸臨臣用鼓舞臣中謝恭惟皇帝陛下離明而普照體幹健以自彊親駕戎車往綏楚甸增山川之震疊還防縣之淸夷賊气不揚邊塵頓息惟神靈威武所變化信是優爲𨿽險阻艱難之備嘗靡懷寧處念本根之攸重儼容衛以載旋班瑞諸侯時事旣歸於宰旅占星東井王略行及於舊都臣叨奉使華屬在鄰境仰雲霄而路隔傾葵藿以心揺

車駕駐蹕建康起居表

展義時巡觀風都會六龍所指百神駿奔臣中謝恭惟皇帝陛下昩旦視朝齋居決政永念無疆之服克安有截之區乃眷建康久騰王气龍蟠虎踞寧論割據之英雄地僻天開赫有中興之气象逺阻淮浸近控江濤苑長洲而滄海陵旣包吳分城方城而池漢水仍擁楚疆方將尋周瑜魯肅之師倚王導謝安之佐內殄冦警外威酋勝算可期成功有韙後來無罰已聞家室之寧時邁其邦終冀干戈之戢臣身縻藩服望逺天威莫參班瑞之榮徒切揺旌之念

車駕駐蹕平江起居表

展義楚疆壯古都之勝勢觀風吳會駐鳴蹕之淸塵民物忻愉山川震疊臣中謝恭惟皇帝陛下受天明命興我有邦躬堯帝之聖神稟成湯之勇智念三年大聘旣享備於多儀而五載一巡實遵行於故事儼漢官之容衛慰夏諺之歌謡方將整六師以修我戎相上帝以遏亂略仰威靈之頓邇覺藩翰以增雄臣猥以譾才誤當分閫萬國玉帛莫趨禹會之班千里舳艫想見摐揚之盛

車駕巡幸越州逺迎奏表

六龍在禦萬騎前驅俾方嶽之各朝肆覲東後念室家之相慶奚獨後予頒詔幸臨載途呼舞臣中謝恭惟皇帝陛下勵精庶士若昔大猷躬觀風問俗之勞振黜幽陟明之典眷此名郡實爲奧區菲食卑宮欽念禹功之逺苦身焦思俯憐越霸之勤曩覽古以興懷見登堂而賦詠惟時金石旣傳帝作之歌今我臣民果契天臨之寵山川攺觀日月揚光臣猥以匪才辱在守土仰威靈之廣被知封略之再恢舞干羽於兩階將見逺夷之格執玉帛者萬國獲陪近侍之班心劇旌揺耳傾鳴蹕

車駕駐蹕冬至日徳音表

法駕幸臨方仰威靈之近綸音下霈更深布濩之仁凡在生成咸知愛戴臣中謝竊以昊天其子實嘉時邁之勤吾王不遊曷慰夏諺之望蓋臣民均以爲幸則徳澤之所當宣如彼周王綏兆民於侯服攷之漢代赦除死於汾陰踵事增嚴於今爲盛恭惟皇帝陛下應天以實禦眾以寛兢業萬幾所其無逸哀矜庶獄寧失不經命觀云而必書用集迎長之福謂法雷而順動宜疏作解之恩徳意周旋訓辭惻怛囹圄縲系旣蕩滌而一空田裏賦輸所蠲除者億計已見室家之相慶庶幾弓矢之載櫜臣敢不推廣上恩務消民瘼嘉與懷生之類共生和气之遊

行在起居表

臣某伏聞皇帝陛下若古昔之大猷稽祖宗之故事時巡方嶽寵綏江淮顧惟藩屏之臣頓覺威靈之近臣中謝恭惟皇帝陛下齋居決政昩旦視朝禦眾以寛應天以實逺近祗徳冦戎革心肆涓剛辰遵行曠典展義修禮駐蹕近旬山川震肅神物欣愉奔走後先罔不受職臣猥以守土不獲躬詣行在瞻望天日神爽飛馳

百官謝賜春衣表

自天錫命拜賜謹時凡在周行同深欣戴臣中謝恭惟皇帝陛下智臨九有道冒羣生文王積康田之功務求民隠夏后置黻冕之美特重禮容𨿽恭儉之獨持在匪頒而不廢子衣之安且吉並詫君恩舞雩之詠而歸則非臣志尙竭疲駑之力共酬覆露之仁

謝賜歷日表

祕防授時蓋以前於民用淸臺告朔乃誕布於王正凡厥有邦共承大賜臣中謝恭惟皇帝陛下用夏曆數在舜璣衡備經天緯地之功驗合璧連珠之應太初之三統陋元和之四分出治明堂親班月令惟此初常之典是爲經久之規臣敢不祗奉成書克遵常憲協金穣之處用謹始於農祥導王气之和益躋民於壽域

苕溪集卷十八

欽定四庫全書

苕溪集卷十九

宋劉一止撰表

代賀元旦表

屬正月之始和載新治典眷拜揚之丕享大正縟儀慶浹神人懽騰逺邇臣中賀恭惟皇帝陛下聖由天縱道與時升禦六气陰陽之和受四海梯航之防百蠻冠帶悉歸王會之書萬里山河盡入職方之服著曠古未聞之偉績有異書不載之珍符方將鋪張奕世之宏規於以繡繪太平之熈事肆頒明詔益講弭文雕輦出房路朝喚仗九賔就列儼冠佩之鵷鸞五輅在庭建旂常之日月肅太防華蓋之次警禦史執法之嚴導迎至滋之休均錫履新之慶臣身縻符竹望逺宸楓上九行之觴莫與璁珩之列遇千嵗之日徒傾葵藿之心

代賀斬獲四軍大王表

天聲甫震醜類革心我武載揚凶渠授首蓋威懷之兩盡在古昔以罕聞臣中賀竊以虞舜舞幹誕敷文徳周王受命有此武功𨿽云去殺以勝殘亦或侮亡而取亂惟燕云十六州之聚沒犬羊二百年之間明時負固以偸安累聖包荒而不問遽易鮏羴之舊來歸禮義之鄕威儀遂識於漢官冠帶悉同於王會天其或者事豈偶然寧容一夫尙假餘息恭惟皇帝陛下乾剛獨運神斷不疑擥故籍以開疆斬窮酋而獻馘功在漏刻勢如風霆納呼韓之降旣增光於史諜傳郅支之首用垂戒於夷方將告淸廟以彰奕世之勲禦明堂以受四方之賀而臣身縻列郡望逺嚴宸庭設九賔莫與璁珩之列嵩呼萬嵗佇觀封禪之儀

代賀正表

靑陽坐治布正月之始和庶國履新賴一人之有慶化均夷夏喜浹神民臣中賀恭惟皇帝陛下躬對天之宏休嗣無疆之大歷驗三正而用夏與萬物以爲春多福鼎來配升恆於日月神基增固等髙厚於乾坤臣職在治中身縻補外周家告朔緬懷淸廟之衣冠漢殿奉觴莫陪彤庭之鵷鷺仰雲霄而目迥傾葵藿以揺心

代賀借田表

皇輿夙駕適協上春之期帝籍時開丕講累朝之制化行畿甸風動寰區臣中賀臣聞政之本在農禮之經惟祀教諸侯之飬事尢重於躬行契三神之歡物莫先於已出故因民力庸示親耕豈徒知稼穡之艱難蓋欲奉粢盛之丰潔著爲彛典號曰上儀恭惟皇帝陛下覆育羣生憂勤庶事開疆辟土共欣和气之遊振廩勸分自致丰年之應更道故事以勸多方歌載芟之詩田祖受職卽思文之次甸師告成贊天地之全功備帝王之盛事臣方馳驛騎阻造闕庭想耒耜之載塗莫陪奔走冀倉箱之滿野庶采歌謡

代賀道君皇帝表

與天爲徒方獨觀於眾妙自我作古乃退避於萬機久隆儲貳之宮闈爰畀盈城之基業神靈咸仰華夏均懽臣中賀恭惟道君太上皇帝緯武經文體元用妙懷翼翼之心以昭事烈考躬幹幹之徳以臨禦庶邦昩旦視朝齋居決政以跨軼商周爲不足道以陶鑄堯舜爲非難能夢受帝言力恢道運將自安於澹泊期罔釋於憂勤惟一索而得男故受之震俾重明以麗正蓋取諸離及玆神器之有歸盡出睿謀之獨斷書傳之所不載今昔之所未聞豈惟重規疊矩之交榮抑亦內聖外王之兩得臣身縻補外職在眾流念莫簉於班行徒交深於抃舞

代賀淵聖皇帝登極表

膺圖出震纂極承幹山川鬼神敢不祗告華夏蠻貊永有依歸臣中賀恭惟皇帝陛下以天縱之姿懋日新之徳緝熈聖學極經天緯地之文明察事機有冠古超今之識主器職存於長子問安孝備於寢門是宜協萬國之歡心膺三靈之眷佑受無疆之休命集丕享於庶邦蓋將措天下於泰山之安於以增國勢於九鼎之重宅心寛大永思守位之仁體道沖虛自享消兵之福臣欣逢盛旦屬守偏州莫參鵷鷺之行徒極雲霄之望

代謝皇子封昭慶軍節度使勅牓告諭本州軍民表

胙土苴茅肇隆於帝嗣建牙授鉞爰逮於吳邦民社知榮山川攺觀臣中謝竊以並封同姓昔稱磐石之宗兼總價藩益壯維城之業眷惟元子尙闕徽章始將宏賁於我家必或申嚴於師閫豈伊列辟休有寵光此蓋皇帝陛下當萬物見離之明應六龍建仁之會仁沾行葦澤被蓼蕭載惇冑緒之私丕講禮文之事臣敢不仰承典憲掲示吏民職本支百世之隆增壽考萬年之祝

代謝除判宗表

寵渥驟加省循靡稱逡巡拜貺俯仰甚慙臣中謝竊以堯帝徳明序莫先於睦族成周治盛禮特重於惇宗豈明倫善俗之是資抑彊榦弱枝之相芘以今凖古踵事增華少長有分院之推官曹見列坊之盛餼廩旣備教益嚴惟時董正之師必擇賢能之長而臣生非岐嶷學愧空疎托神明之系以叨恩處位望之尊而動色玆蓋伏遇皇帝陛下天臨九有子育萬民治假有邦化行自內𨿽在艱難之日曲惇冑緒之私臣敢不仰體聖俯勤職守義不愆於防掩教必自於身先尙取寸尺之勞以答生成之施

代謝回授封贈先祖表

抗章瀝懇仰幹不測之誅出綍疏榮濫被曲成之賜寵蒹存歿愧動心顏臣中謝伏念臣以駑鈆無用之才受弓冶素傳之業初登黃甲實自白丁效官浸歷於使令政位遂塵於通顯重惟大父終老寒儒嘗爲後學之楷模頗有古人之趣操推食以交遊士捐金以訪異書韋賢雅志於遺經疏廣每虞於益過謂詩及禮愈於問捨而求田意子若孫庶或封侯而起第敢云無似乃副所期矧臣父垂七十之年防未忘於陟岵而臣身有千一之遇澤儻及於漏泉是用忘越分之愆竭叩閽之請不圖誤眷猥降兪音發原壌之幽光爲裏門之盛事豈惟爲老父報親之念又以伸防臣飬志之私情事兩全感銘何諭玆蓋伏遇皇帝陛下功深覆載明並照臨禦下一出於慈仁懋賞蓋先於勸激遂令孱有此叨逾臣敢不念不世之遭逢荷殊恩之委曲誓兼忠孝用訓云來

代謝轉官表

賜札十行仰窺深厚進官一列橫被寵靈念成命之莫辭俯懦而知愧臣中謝伏念臣越從疎逖屢玷使令顧力不量徒欲狥朝廷之急揣分已過何敢饕恩施之蕃曩凶逆之弄權蓋人神之同憤天聲有赫王旅如飛防愆系頸之期大正然臍之戮而臣職在分閫理應調兵時乃糗糧偶無餉餽之乏於彼原隰莫效馳驅之勞苐賞所加於臣何有玆蓋伏遇皇帝陛下用人惟已以道觀能𨿽小善而弗遺靡一士之失職致此序遷之典亦爲孤進之榮臣敢不益勉事功自矢報稱顧東隅之已逺尙末路之可圖

代謝除禮部尙書表

只奉寵靈薦膺器使位防八座名視六卿念地近而秩優顧材防而植弱懇辭靡獲俯仰知慙臣中謝竊以在昔成周作新治典惟時宗伯號總要司豈惟侈太平黼藻之文玆實重稽古討論之事三代以防六經沒防叔孫髙堂之流本由於艸創開元顯慶之制防見施行祝史乃得揖遜其間學者謂之迂濶於事眷玆盛節尢屬熈朝謂百年而後興固宜隆禮樂之用若三嵗而大比則必進賢能之書祭祀以交神人饗燕以昭慈惠具形時制仍有司存要非通儒不在玆選伏念臣親逢休旦奮自寒鄕以鋤耰固陋之姿歷翰墨淸華之職濫竽蕓省簉武蘭臺記言動於螭坳掌絲綸於鳯閣稔春官之貳政備朱邸之談經報稱蔑然叨逾甚矣方奉祠於眞館將引迹於長林夫何罔功復玷異數玆蓋伏遇皇帝陛下日新聖徳天縱睿謨遹駿有聲以緝熈乎先烈式序在位以陟防乎百工遇以始終使殫寸尺臣敢不勉尋問學深體眷私幸未迫於桑楡終少酬於造化

代辭免除防政表

弗堪重任將有近憂托命至仁吁天誠懇臣中謝伏念臣擢從冗散寢歷近嚴揣逾分之已叨念大恩之未報旣無崇論宏議以禆廟畫又乏壯猷精識以折敵衝閱防戎之馳驅致宇縣之殘毀𨿽聖神罪已庸示曲全而天日鑑忱不敢自恕追愆尢而未冺驚寵數之無從曽是諛聞禆防大政非常之舉惟帝所難伏望皇帝陛下垂雨露之私發淵泉之慮謂玆事體大宜無反汗之嫌顧已試罔功當得循墻之請豈惟見公朝之難幸抑使知定命之可安區區之心拳拳於是

代宰執以久旱待罪表

天道無私不爽災祥之應輔臣失職伏思譴咎之歸敢露忱辭仰幹淵聴臣等中謝伏念臣等猥以庸妄寖冒寵榮位在近司日聞大政曽不能廣宣仁徳導迎至和坐閱五旬不霑寸澤驕陽肆虐旱气如焚田半折而欲荒嵗向成而觖望受小民之咨怨貽上聖之焦勞桑林之禱𨿽堅云漢之憂未解臣等負此愧恧何施面顏尙賴曲全玆容自劾伏望皇帝陛下乾剛獨斷威命顯行顧方厲銷變之圖莫若正黜幽之典庶回協气以福羣生

代謝賜對衣金帶表

衣裳出笥加博帶之兼金駔駿在庭被華廌之錯采逡巡拜貺欣躍交懷臣中謝伏念臣人地甚防才能居下浸更選任無補盛明毎惟弱植之不勝常恐防綸之誤及詎意便蕃之使仍叨服乘之良伏遇皇帝陛下以純儉履躬以慈仁接下甄陶庶類黼黻人文凡列職於禁嚴率加崇於褒賞臣敢不圖回末路黽勉宿心攬袂起行𨿽愧九環之寵據鞍自誓冀殫十駕之勞

苕溪集卷十九

欽定四庫全書

苕溪集卷二十

宋劉一止撰啟

謝人薦自代啟

分安闒茸之中老將何用名在薦論之域初不自期拜貺若驚循躬知愧竊謂以先達之後汲引後進旣舉世之所罕聞以盛徳之餘退托不能又羣情之所大駭攷之於古殆見其難執不願於求知體莫隆於舉代惟九官受命而必遜蓋百僚已徳而相師秦漢以來典型僅在郭丹見推於郡守獨薦鄕人而行盧毓親奉於詔音必如卿者乃可馬總賴韓子以增光於後鐘皓進陳實而見稱於時狂若嵇康何乃著書而求絕辧如蔡澤抑難騁說以自媒要須得人乃稱玆寵如某者少而不競長乃甚愚在已所安則自信而不疑於世共慕則卻走而弗顧貧屢遭於鬼笑命獨與於仇謀及此衰頽始從祿仕權奇俶儻已摧耗於百憂勃窣姍尙經營於一飽夫何交路忽玷誤知此蓋伏遇某官識足以照事物之機學足以窮古今之蘊以筆舌爲人才之羽翼以胸腹爲吾道之渭涇謀猷皆契於聖用捨不違於公議故憐孤寡特爲吹噓遂令枯朽不華之姿復有激昂思奮之意念祈奚之舉類𨿽曰必行冀公叔之同升則愚豈敢庶殫尺寸少報生成

寄湖州太守葛司成啟

摳衣曩嵗嘗從館下之招竊芘治封又幸裏門之邇尺牘不通於記室刺字未勒於閽人愧動心顏神馳旌棨伏惟鈴齋虛暇神物掖持坐迎有永之年膺受鼎來之福恭以某官學貫百家之奧才絕千人之英國論以爲指南吾道之所寄命蜚聲華旦濶步要津蒙上聖非常之知在漢庭諸公之右眾皆側目叵堪袁盎之居中帝獨虛懷更試蕭公之爲政出奉藩宣之寄益攄蘊借之奇老吏畏其神明雅俗安其豈弟然而詞頒中禁有懷仲舒之古風議下廣廷欲問崔琳之今事寧久煩於剖竹行復慶於賜環某念逺掃門無階望履擬蜀郡中和之作獨恨於匪才聞南陽父母之歌實動於鄕徳嵗序云晚霜威益嚴顧隆善衛之矜式副具瞻之禱

謝鄕人王提刑薦舉啟

棲遲下吏拙亦宜然叨竊薦書望不及此省躬無取拜貺自疑伏念某志以道窮才與命稱侵尋且老逼孔融過二之年貧悴無營有伯龍十一之誚承乏斆學之域委心吏隠之間博士不治昔者尙嗤於弟子廣文獨冷於今益愧於諸公顧俛黙以何求獨姍而就食夫何汲引乃逮妄庸此蓋伏遇某官材絕一時智周萬務執謙光而自牧有盛徳而不居羽翼滯淹主張气類祜甫公舉未嘗以親舊爲嫌郭丹義風顧獨薦鄕裏之士某敢不激昂思奮砥礪弗渝𨿽未圖報徳之階要不辱受知之地

謝翟內翰薦舉啟

頃以孤生獲從下吏於左右乏半辭之助居職業無一日之長獨鄕者慕用之誠蓋不圖見顧之重薦論誤及局蹐靡容惟士之適時猶女之從聘一遇知巳殆將終身𨿽云待禮而後行常恐失身而晚悔豈聘者實重其選抑從者亦擇所歸古道悠哉斯言已矣伏念某學陋而聞寡志大而術疎及此衰年始縻寸祿間闗自笑慷慨受知在古人以爲甚難而晚進豈容驟致此蓋伏遇某官三代豪傑一時宗師國論以爲指南吾道之所寄命攟收气類振挽滯淹何期流落之餘乃得依歸之地正使自擇寧復有加某敢不益勵宿心仰酬謬眷仕才如此或未慙君子之歸巧固有之不敢貽門下之辱

謝館職啟

給札鑾坡初乏治安之防濫巾天祿蔚爲遲暮之容聞命自疑循躬知幸竊以東壁圖書之府上列經躔道家蓬萊之山內藏祕錄開百王盛衰之緒爲四海風化之原𨿽復喪亂日尋艱難代有未見中祕之文多闕不聞外史之職弗修踵事增華於今爲盛祖宗分三館以居豪傑有爲之士辟四庫以儲古今未見之書切近禁嚴維容嘯諾使其胸次揚防吞太史氏之九流筆下淵源備國師公之七略故於采用皆本作成兩禁侍臣步武先於借路一時名輩事契擬於通家气習尙傳風流可想惟選除之甚重則名實之加優如某者少有獨學之愚長無兼人之器術業荒於不試精爽耗於多憂流落以來侵尋且老不圖未至獲並俊遊討簡編於煨燼之餘繼人物於風塵之後自云無補其忍饕榮玆蓋伏遇某官識洞防防气涵英特謂蕭相收先秦之圖籍實佐開基而蒙谷獻舊楚之典型有同存國參稽故實協贊謀猷要扶文物之顚乃見規模之逺肆令冗辱在品題某敢不盡廣舊聞勉規來效領五經之儲校𨿽曰世官補三篋之散亡終慙前喆冀稍殫於嵗月用仰報於生成過此以還未知所措

除直顯謨閣謝宰執啟

閤連中禁藏列聖之寶章職逮外官蓋本朝之祕選不圖枯槁忽被光華聞命自疑循躬知懼伏念某以鋤耰固陋之質躐臺省淸近之班寵旣厚而不辭量已逾而莫覺粵從廢黜自卜隠淪更時阽危身獨安於丘壑在已進退義敢怠於君親而況閱嵗者三拜恩已再復簉名於內閤俾增重於外臺有何勞能得此殊異玆蓋伏遇某官恢垂絕僅存之直道建久安不防之宏規力何啻於回天心但知於許國若就深於滄海𨿽不擇流顧快意於屠門豈必得肉仰愧生成之施孰爲稱塞之階茍未死亡尙收寸尺

提防浙東刑獄謝啟

臥疾漳濵久忘嵗月拜恩粵部遽見吏民荷宸扆之矜憐試廟堂之記錄事非意出愧與懼並伏念某鼯技易窮蠧書何益一罹罪籍四易嵗星慣從樵牧之遊不作軒裳之夢孰云枯槁更被光華念一道之平反系幾人之休戚矧復圖【闕】荒政於不任責未可以見塞玆蓋伏遇某官徳全忠厚明燭幽遐哀庻獄之無辜憫一夫之失所故玆固陋亦與使令某敢不益廣所聞自鞭其惰勉副責成之意庶爲報徳之階過此以還未知所措

責授宮祠謝啟

久矣論思之謬嘖有煩言防然衰病之餘自貽伊戚仰承威命殆是寛恩伏念某智識昏庸技能麼麼曩膺謬眷辱在近班故時論無所短長於世故都不通曉粗知慕大君子之義欲自托不肖者之身罪斥七年尙煩記錄召還期嵗寢冒寵榮豈志願之敢期抑夢寐所不及屬者明詔有位旁捜異能而乃昧惟善舉類之方失事君以人之道揆其重負合置嚴科止削籍於甘泉仍奉祠於眞館玆蓋伏遇某官懋格天之鴻業挺許國之精忠善不近名淸而容物刑玆無赦率循作罰之公罪疑惟輕上廣好生之徳重惟疵賤久玷陶鎔特屈刑章俾從薄責念孔戣之宜去初不悟於引年嘆韓子之慙歸終莫伸於報徳捫心自訟沒齒何云

再任宮祠謝啟

受恩知過拜命增慙不圖有盡之年再籍無功之祿深惟疵賤久玷甄陶智實昧於行藏學靡過於蘊奧貪寵冒沒不思奇器之格言投老窮空卻恨儒冠之左計謂鬢絲之堪織指泌水以樂饑迹其自謀率皆類此一昨去國三嵗奉祠敢懷平進以求伸但恐終更而絕食忱辭上逹私願弗違旣許便安仍沾俸稍玆蓋伏遇某官行已盡聖賢之道與人存忠厚之規獨運平衡曲成舊物某敢不求全晚節加勵宿心𨿽云報徳之無階亦欲沒身而靡悔

致仕除敷文閣待制謝啟

渙恩驟至成命莫回拜賜逡巡省躬怵惕伏念某曩膺識防出自寒防初無寸長服在近列惟踐更之旣久曽效見之靡聞病且不支老當以退不圖得謝乃更增華方寓直於書林遽躐升於從槖湔摩昬誦綸告之溫慈扶掖拘攣服腰鐶之煥麗閭裏贊喜親舊攺容顧惟何人有此僥幸玆蓋伏遇某官量涵海嶽誠貫幽明有周公成王家之忠邁伊尹格皇天之徳功髙不伐位重益謙謂才能皆可陶鎔𨿽疵賤亦歸覆育重惟無似特受深知始終保全委曲成就叨逾已甚懼弱植之弗勝報稱謂何獨此心之不昩

皇太后慶壽八十詔長吏致禮加賜羊酒粟帛謝啟

藩侯下賁布宣寛大之書里巷驚傳創見榮華之錫夫何殊異逮此龍鐘伏念某受才不長聞道最晚壯也之武尙不如人老也楚丘遂多防事旣乞身而知止固絕望於饕榮屬長樂之禮成偕髙年而澤被至於越匪頒之常式優侍從之舊臣撫已自慙幾人得此玆蓋伏遇某官仁深覆育道格邇遐問畆丘之年謬承稱美憫伏生之老姑使授書豈徒加寵於一夫殆欲垂芳於千載捫心懷感投足知歸

苕溪集卷二十

欽定四庫全書

苕溪集卷二十一

宋劉一止撰啟

答張狀元啟

伏審造廷射防唱第居先榮動縉紳聲流華夏恭惟歡慶某官受才英特種學邃深防言造於六經卓行師乎百代當英主枕戈嘗膽之日正賢士竭精勵志之秋豈特求一日之長庶幾聞三道之要竊窺大對益致精忠意深切而有加言舒徐而不迫皆前日未聞之論興聖心見晚之嗟名蓋出於顧期士同知其不獻念莫遑於修慶情過辱於騰牋內揆庸虛仰慙謙厚識弔古精思之作不敢謂能得爲國逺慮之人玆爲可賀眷言欣頌防旣敷陳

答特奏名狀元啟

伏審只奉臚傳趨登舉首得人之喜有識所同恭惟某官賦傑異之材蘊深醇之學文辭少作已擢秀於士林聞譽老成久推先於州裏當英主枕戈嘗膽之日正賢士畢精極慮之秋側聞至言頗契大問向來伏櫪寧忘千里之思此日驚人未覺一鳴之晚旣受知於親擢行濶步於安途念修慶之莫遑辱騰牋之誤及眷言末契實倍歡悰

上時相問啟

屈伸在道忍懷韓子之九遷志願有年莫遂荊州之一識足踆踆而欲進神忽忽而若馳念介紹之不先懼聴聞之或駭敢以堙防之迹仰通咫尺之書揣分自疑向風增慕伏惟信順之至天人所私導迎六气之和膺受百祥之集恭以某官博大純懿疏通敏明才足以絕千人之英力足以任一世之重忠貫金石信通神明許國以來視身何有幹斗樞而獨運扶天步於方艱徳在人心事書野史方且執謙自牧避寵弗居魏綘懷多功之嫌豈惟辭賞晏子守足欲之戒亦以矯時出分數路之優灼見累年之效吾圉旣固我公盍歸迨玆入覲之初始副具瞻之舊九鼎大呂益增气象之安烈日嚴霜自覺威明之逺惟帝所屬捨公疇依某末學空疎餘生麼麼粵從廢黜自卜隠淪叨宸扆之矜憐賴朝廷之收拭俾使一道待次期年尙期受約束於相門故欲列姓名於記室悃愊所寓筆舌難周殘暑未衰淸秋在冀仰符於倚注宜加衛於寢興

賀樞宻使啟

伏審拜恩中禁正位元樞夷夏聳聞兵民溢喜竊惟地文天武所以妙生成之功右義左仁所以嚴威徳之用禮隆建使位等上公在周有師尙父之尊於漢實大司馬之任玆乃安危之寄是爲心膂之臣恭惟某官學通天人識洞今古體方重而任大事抱純誠而經逺圖齊死生去就於胸中置富貴功名於物外頃廷登於揆路已屢罄於嘉猷汲直居中理應見嫉蕭公久外帝曰遄歸總臨宥宻之司蓋復祖宗之舊念天下之勢本若置器顧今日之事僅如奕棋在玆一著之間遽有千鈞之重得人無競捨公其誰某猥以孤生嘗叨謬眷聞絲綸之亟下覺舊觀之頓還欣抃之私名言罔旣

賀翰林承防啟

伏審祗膺使命召拜禁林制書頒傳士類鼓舞竊以自古願治之主將觀逺圖必有視艸之臣親承宻命豈特右文之事實參戡難之謀而況寓直北門對揚浴殿自開元之際浸隆學士之名逮章武之初加寵內庭之老禮秩增峻事任匪輕顧非其人不在此選恭惟某官養剛大之气足以有爲好深湛之思欲其自得風規邁往驚論議之非凡忠孝昔聞知典型之尙在召從孤外祥侍燕閒防石室之書旣信史進玉堂之直仍襲世官謬雲天子之私人端是吾家之舊物然而國是所屬物論旣孚玆爲大用之階卽副具瞻之望某年路無幾仕乃爲貧自知後世之濶疎獨恨登門之較晚及玆贊喜深切知歸欣頌之私名言防旣

賀樞宻再入啟

伏審寵拜殊恩還登近弼惟圖任舊人共政蓋聖主所欲仰成克左右厥辟宅師抑明公以之自任絲綸甫下逺邇均懽恭惟某官篤厚深閎疎通博敏鉤貫百家之選沈涵六籍之醇自結上知偏儀要路筆墨畦逕爾雅無愧於西京師友淵源潤色似從於東裏有言必盡遇事不辭亟參帷幄之籌協贊樞機之任出分憂顧曽未幾時汲黯去朝初言譽毀晉公當國實系重輕奉溫詔以遄歸罄嘉猷而入告條先帝之故事大王室之中興輿論所期斯言可必某棲遲末路零落寸心聞成命之載頒慶眞賢之復用掃門𨿽逺賀廈知歸

答交代謝少卿啟【任浙東提刑司】

宦防相踵愧揚粃之在前王事有期顧及而當代靜言事契燕及子孫夫何遲暮之年乃有因依之幸恭惟某官被文相徳可用爲儀彊識博文足以華國自結聖神之眷薦躋淸近之班智略輳於上前風采聞於天下持槖簮筆謂當入侍於淸光攬轡登車姑欲少償於素志豈容暖席卽慶賜環某猥以庸才誤當使指閱時旣久責效無聞敢緣授受之私終被含容之賜懇旌麾之已戒罄履舄以非遙𨿽乏告新庶幾道故其爲欣抃曷旣敍陳

賀湖州太守啟

伏審拜恩中禁進職西淸輟甘泉侍從之聫爲近甸股肱之鎭先聲所曁輿論交歸恭惟某官國器宏深天才卓偉言動合君子之法出處有古人之風用實自於召還眷悉從於親擢備獻納論思之益罄朝夕夙夜之勤惟時吳興實望浙右山川淸逺人物阜繁委長孺於淮陽徒得君重試蕭公於馮翃用考治功少須報政之期旋聴賜環之命寵榮未艾簡注方隆某跧伏窮檐伶俜暮景𨿽向風之有自曽望履以無階陪外庭末議之時顧相先後誦佳句百僚之上竊仰髙深聞綸綍之載頒想旌麾之旣戒尙綴吏民之列往修桑梓之恭欣抃之私敷言罔旣

代答明州太守啟

伏審政成請代詔下趣還行躋躐於近班益恢宏於達業恭惟某官智術輻輳論辯風生胸中負韜略之奇事至有淵泉之慮出膺郡寄實簡上心駕折轅以告行執半符而入覲九里之潤幸見及於鄰封一年之畱恨莫從於民借方圖修簡遽辱貽書感愧交深名言防旣

代賀秀州通判啟

伏審祗膺明命出貳使藩理檝戒途蠲辰視印伏惟某官器全英特識洞幾防論議得於心成事業由於世濟休有聞譽見於踐更謂宜揖遜於熈朝尙爾馳驅於別駕昔者大鄭小鄭公以父子繼治大馮小馮君以兄弟相循並載民謠號爲盛事今見二難之步武未逾三載之星霜豈惟人望之知歸抑想風流之是似某江湖寒族天地畸人侵尋五十之年老之將至淟涊百寮之底拙亦宜然竊有所依敢後其喜

代賀市舶提舉啟

伏審寵拜眷恩再持使節明綸甫下輿論交歸恭惟某官才了十人身兼數器詩辭近古獨云蘇武吾師字法超今要使羲之北靣旣更器使益試乃言幹南國之奇贏佐中都之調度𨿽云舊物實簡上心佇寵渥之使藩踐禁途之淸切自惟孤拙尙竊藩符念芳借於餘光顧難勝於賀悃其爲欣頌防旣敷陳

賀冬啟

陽生而復物屈當伸屏陰類以潛通宜善人之有慶恭惟某官气涵川嶽道濟幽明坐迎有永之年陰受鼎來之福方將奉十行之溫詔詠四壯之還歸舉酒壽公莫與掃門之列援毫伸頌益增卿徳之勤

賀正啟

伏以嵗序更端星躔易次肇三陽而爲泰正五始以書春矧社稷之元勲宜神人之交相恭惟某官忠貫白日道格皇天備文武之全才兼安危之大略功藏盟府澤在人心周公之徵䢐東巳見於歸之復吉甫之來自鎬式觀受祉之多俯履嘉辰茂膺純嘏某屬拘職守阻奉壽觴莫伸賀廈之誠徒切揺旌之念

苕溪集卷二十一

欽定四庫全書

苕溪集卷二十二

宋劉一止撰記

縱雲臺記

徳淸蓋吳興支邑而山水明麗淸逺爲他邑冠南朝以來曰沈氏者世有韙人或以文雄一時士𨿽少必秀於其額民貧而安力於農桑種藝漁樵之業鬭訟簡少巖居川觀吏或似隠故仕於此者樂焉縣治枕山山巋然特髙爲百里之鎭問其名於長老則無所根據縉紳者不道舊有臺下直令捨相距僅百尺規制甚美松竹淸閟之音桃杏妖冶之容與他名木秀蘤分列左右天欲雨雲气習習生於步武襟衱之間今大夫沈次仲與二客燕其上客詠韓吏部釋嶠孤云縱以爲臺名次仲喜以告余見屬爲記次仲之臨是邑也閱五晦朔矣旦朝坐堂上受訴諜羣吏立兩廡屏息側睨次仲獨卽民聴其事究所以然反復問詰其情畢得文書𨿽多必盡讀乃止律身嚴無毫髮私亦不受私吏退與竂佐休於臺上危坐劇談或隨時觴豆舉酒相樂抑嘗語人仕吾非所愛也有不得志則棄去如傳舍人以其志篤而事勤謂若將窘而中實縱適然則客之名是臺有當於主人之心者豈以云之逸爲可羨固將仰之耶余邑寓而山棲者也朝見云之出暮見云之歸進退容與於太虛寥廓之中千態萬狀不自知其然其於出處亦何心哉余觀云於此山四年矣餘年有盡而云之朝出暮返變化容與之狀如余所見不知何時而已以其無心故能久也𨿽然次仲方仕余方隠迹若不同而從容於事物之境愈久而愈安則或仕或隠未始有異余燕坐內觀欲忘其心如此云之出處未能也次仲勉乎哉余旣告焉因爲之書次仲名造處之縉雲人二客歸安沈文伯名長卿福唐陳仲久名袒安名臺者文伯題其榜者仲久皆奇士也紹興五年七月壬申郡人劉某行簡記

湖州徳淸縣城山妙香禪院記

城山在邑之坤維距邑五里爲溪流之區溪自天目余杭而下者出其背並山分港旋繞而北趨於郡城是爲苕水院北鄕居山之半自外及內階而升者幾二百級溪南北之山初散漫若不相卽登級三之一卻而望之則蒼顏秀壁明措列侍若趨若伏若絙曵防驅可攬而有舟檣往來水鳥浮沒悉出眺聴之下而委棄於榛藂茀艸之間不知其幾年矣熈寧中天臺僧曰了因者始結廬其上會嵗大疫收棄骸於道加葦衣篾給聚而焚者以數千計又乞食邑之人以蘇流亡於是邑人相與出財建轉輪藏增治堂廡初因藏心木未獲因夢神僧指前溪有沈木焉物色其處已乃得之因出入防間飲酒噉肉人莫見其異一夕見夢於邑令雲天臺化士告辭異日院僧以告蓋因以坐逝今眞身存焉然後以禪律相踵住持者數輩而轉輪藏施利之人未嘗有虛日用是加葦門序略備而簡陋褊迫不類藂林邑之人恨焉鄕老邑大夫訪求名徳爲道俗所信慕者得今住持僧佛智大師道容容始至心隘之將盡撤其故易而新之時余以柱史得罪寓邑中過而問焉容指謂余於此累石常廣若干尺爲大殿於地鑿山廓左序若干尺爲齋包之容於此培土實澗壑若干尺廓右序爲棲僧之堂爲復捨爲誦經寮浴室仰靣指曰山之椒爲浮圖其下爲臨眺之亭又爲方丈寢室規制甚靡余怪其言之易也問工程出費之數幾何且安取之容笑而言曰佛氏子以精進廣大爲心耐苦忍辱爲行其徒謂之海眾其求募於人謂之十方凡所建立患志之不篤與狹劣而勿廣成不成則有數存焉工程費出之事弗預計也志於成而巳矣其意甚暇若不足爲余老且病未嘗數出他日過之門徑旣成殿址累石且數尋若砥礪然閱歲又過之則飛甍刻桷髙出木杪則殿宇之防像設之嚴無遺舉矣如是數年餘再以罪去朝而歸訪山林凡容所謂鑿山培壑髙下建立無一物不如言者其眾二百餘人其崇飾之意未艾也嗚呼何其易且速耶患志之不篤與狹劣而勿廣則余旣信其言矣然余所深怪者以其甚暇不怠若無心焉寧有情而然者哉於是知其昔所謂建功立事者非獨才志之難而優遊暇豫無遑遽猝迫之狀爲尢難故凡才智之士才之能優遊暇豫者吾罕見之抑造物者之嗇與人也茍有是𨿽鉅細不同其必有所立是院之設固未足多也而於余心有感焉容見而屬爲之記樂爲之書始於建炎三年某月某甲子成於紹興十一年某月某甲子院初未有額興役之嵗訪安吉縣故賜額請於郡得之容遂爲妙香第一代住持云某年某甲子吳興劉某記

吳興郡學重繪三禮圖記

國朝建除中天下初定詔儒臣參裁典禮而國子司業聶崇義者以唐相張鎰等六家所撰稽其詳略是非總爲一書是曰三禮圖書成天子嘉之命國學圖於宣聖殿後之北軒其後懼其圮剝復易壁以板蓋已有意乎禮樂之敎規模宏逺矣然當是時狃於故學士鮮知經且師道之廢實自前世未有傑然興起之者至明道景祐間海陵胡公先生與泰山孫明復䢐徠石守道皆以所學敎授弟子而先生之徒最盛其在吳興往來郡學常數百輩自是天下之人始知尊徳而隆師士皆知仁義禮樂之說爲足以誠身而格物其學問之成爲時顯用翊贊治道見於嘉祐治平之間者不可槪舉初郡學求先生乃以三禮儀物黜其於古無考而益其未見者圖之講堂遵故事也於是人人得窺三代文物之懿朝夕對之皆若素習閱嵗旣久有司不知故事至皆污鏝學者痛心焉太守汝南公某以左史出奉相尋領是郡於其始至也見諸生於堂上而勞勉之又增飾宇被以丹艧而掌學開君某與歸安丞胡君某抉剔故壁得所謂三禮儀物繪事故存公命易而新之恍如神明頓還舊觀郡之士子周覽太息咸謂公之賜大矣學者將因是加習焉異時鳴佩執玉於朝廷之上討論故實禆補敎化茍不愧於前人賜豈不大哉公以闗君之請貽書屬某爲之記且曰前太守秦公某初有意於是會召去不果今余幸卒成之某於鄕校爲老諸生知其事宜悉所不應辭若先生之行義世次歷官見於國史與墓隧之文其闡學精識見於著書者固多其藏於家及士大夫手抄皆祕不出搜索編次罔有逸遺俾鏤板而行於世則闗君之力也闗嗜學若饑渇行則誨人以先哲爲師不拘時好嘗曰我先父學於先生敢有二事故於此致志云紹興十二年八月丙子郡人劉某記

湖州報恩光孝禪寺新建觀音殿記

湖州報恩光孝禪寺在郡治東北地勢亢爽土木雄勝門序殿捨齋宮宿廬規制井井他伽藍莫及蓋陳永定中後家捨宅建焉初曰龍興後曰孝義至唐復爲龍興吳越錢氏易爲天寧以其女爲比丘尼遂爲尼宮凡一百年大朝崇寧二年始復爲十方禪剎曰崇寧萬壽禪寺後又易崇寧爲天寧紹興七年更賜今額恭爲固攺薦靈社也舊有觀音大士像在寺西偏兩楹之間郡人張氏病痿三年一夕夢白衣女子告曰若臂不舉耶吾亦若此若能拯我臂吾亦拯若臂且壽若矣張問所居則曰居天寧西廊翌日張輿掖詣寺得大士像如夢所睹瞻仰感涕察大士右臂爲墜木所傷命工拯之張病隨愈自是郡人歸心以疾痛苦見於求拯者日不下數十應感事迹不可疏舉而所處闇陋迮迫不副人意今道師居久與其徒慧智寡眾出財謀建別殿奉安妙相而患棟幹之偉求之山林未易以日月冀或告之曰近郊曰寶溪者有故侯第今去弗居盍往圖之慧智亟往則其家已先見夢告於其主欣然許焉於是廊廟之前左建殿屋四楹前爲復廊與旁兩廡深明壯麗具妙荘嚴蓋前住持經畫累嵗而不克成者道俗歡喜竦踴贊嘆咸若有所依歸久以其事求記於余以侈其成余曰吾聞觀音大士性相等空無剎不現身光互渉有感必通於諸眾生悲心不捨是故身爲三十三應因事攝化利益見聞則我之身與子之身一爲比丘一爲居士俱在三十三應之內眞源實濟視此大士爲二爲一爲同爲別以是思惟大士眾生體本圓成無二無別以無二無別故隨眾生心想所感周徧無遺則是大士非但無我亦無我所而子獨以象設區宇爲所依歸則利益眾生爲有擇歟余曰不然大士身相無邊固無我所而彼信士心想鄕慕則有所矣我觀道俗至前攝衣俛傴炷香膜拜陳其疾痛苦死種種希求之狀誠意所教汗泚顏間言出肺肝感通夢寐初若一體我是以崇其向慕之所爲之莊嚴以益其信心若彼信心一念回光睹色明空入佛知見則知夫亡不起於座周徧十方在在處處無非道塲而此道塲實無所在利益眾生亦無受者如我所說爲有擇歟爲無擇歟如是問答亦無實義余曰是名實義是名大士悲心救物無二無別子言似矣是用識之始於某年某月某甲子成於某年某月某甲子後若干日太簡劉某居士記並說偈言

我聞大士觀世音

具大功徳妙荘嚴初從聞中入三昧

聞空覺空空亦滅

惟有一念悲眾生

三十三應爲說法

法施無盡身無邊

周徧十方河沙土

毋陁羅臂如虛空

云何示此疾痛緣

以眾生痛我亦痛

究觀起滅無處所

偉哉寶殿嚴睟容

淸淨絢麗光奪目

惟導師久善方便

謂彼眾生心想殊

要令睹想生實解

入佛知見如諸掌

在在處處皆道塲

而此大士寶無在

一一眾生蒙利益

亦無受此利益者

我知信施及見聞

決定同證無上道

湖州石村靑蓮院記

出城南行五十里少東有村曰石其梵剎曰靑蓮唐大順二年始建幹寧中得額爲報恩禪院至國朝治平二年賜今額環水爲院四無居鄰蓋棲心學道之境初若無路惟輕航短檝至焉粥魚齋鼓聞於傍近禺中而食則孤煙突起於雲水彌之間望之郁然余未及造也問諸道傍彼僧院者何如曰院不至崇大已而規制整整精麗明潔爲可觀異時垣頽壁敗棟宇傾撓左右撐柱更閱嵗久觀者悸心如將壓焉今院僧慈濟人師齊嶽盡徹其故而一新之盛矣哉餘同識嶽是妙於醫者耶曰然嶽自少習盧華之術通金匱石室之書以是濟人亦以自飬身余嘗賴之一日過余始詢其事嶽曰吾受業自院旣而遊方累年稍倦而歸視所謂受業之區幾爲荒墟惕然動容寢不安席炷香自誓勉勵其術以所得貲財次第建立不敢有一毫之私是吾之發是心也以疾扣門者加眾吾潛心以思思則得之疾無重輕賦藥授方輙驗可期以時日又有知我之有是心者乃力而交助之市木於某鄕采石於某山有不受貲而願施者自紹興戊午距今十有九年而眾工釋用初營三門再嵗而辦齋廚次之廚成而二時淸眾合食堂上僧捨鐘樓觀音大士殿又次之最後建轉輪寶藏極一時金碧之工燦爛陸離奪人眸子吹螺擊鼓鏗鍧於廡廊之下施利日至齋廚之費賴此以給布磚累甓內外前後繊悉備具余怪而問之是何成之易耶嶽曰吾志於成矣然成之者非吾也意其有陰相焉何以云然吾之術不加於昔也而靈於人若此事旣濟矣自今以往不自料吾之術復能靈於其身若此其易者乎以是知世之懷自利之私求得於人而偶得之以爲吾能彼不能者妄也余聞其言而韙之嶽求記於余余年七十有九病且昏豈復能文旣賞其勤且有感於其言而爲之書余於世間之見固未能超出也又欲於此警夫後之人可哂也已紹興二十六年五月丁夘記

苕溪集卷二十二

欽定四庫全書

苕溪集卷二十三

宋劉一止撰記戒諭詔

建章宮記

漢武帝以干封五年親祠后土於渤海還以栢梁臺災【闕】甘泉宮方士言粵俗有火災復起屋必以大用【闕】此建章宮之所爲作也宮之制度張千門立萬戶

張華能爲晉武陳之後世莫得聞焉見於史者臺則神明通天樓則井幹闕則銅鳯祈風壁門池則泰液亭曰商中殿曰駘蕩曰馺婆曰枍詣闕之髙逾二十丈臺與樓之髙至五十丈池中又爲蓬萊方丈瀛洲壺梁象海中神仙魚之屬班固賦云順陰陽而開闔觀東爲祈風西爲商中則集名義或然余可槪見宮室之盛自三代以來未之有也武帝承文景之後侈心生於富饒鴆毒起於晏安內巡行天下外甘心夷狄開玉門通西域牂牁越嶲大宛安息之役連年不已殊方異物四面而至於是營千門萬戶之宮以饗四方賔客誇酒池肉林之富陳巴兪都盧漫衍魚龍角觝之戲以觀視之用度旣乏鹽稅酒算及舟車民力殫屈盜賊蠭起繡衣持斧之使出焉嗚呼徵輸之煩力役之苦未有如斯時者矣愚𨿽欲侈其宮闕壯麗之容而駭嘆之有不忍也髙帝七年蕭何營未央宮帝怪其過度何曰天下方未定故可因以就宮室非令壯麗亡以重威且亡令後世有以加也於時項氏𨿽滅黠將劇賊未盡誅鋤乃欲於此就宮室何哉意者搶攘之時勞苦之事民所更習且未知歸怨之所若天下旣定乃始爲之怨有歸矣自始皇起驪山阿房之役後世靡於見聞厥成告以茅屋采椽之事且未之信不若極其壯麗以爲永久之傳不然異日必有攺爲之者是不欲以土木奢靡勞民召怨之過遺後人嗚呼何之慮誠深矣僅閱四世而建章作其所以遺後人者果安在乎是故三代受命之君未嘗不以儉徳詔天下其後不免有瓊臺瑤室之興而況以奢靡示之哉使其子孫而賢則露臺百金之費有所不忍如其不然後世復有如武帝者𨿽處以千門萬戶之宮其心未必厭也如何者蓋深於慮而淺於識故並論之以爲古今鑑云謹記

雲臺功臣記【擬詞科題】

永平中顯宗追感前世功臣用麒麟閣故事圖畫二十八將於南宮雲臺以示不忘其外又有王常季通竇融卓茂合三十二人卓茂以徳餘皆以功皆能以功名始終者也甚矣功名之難全也豈惟其全之難抑其全之者爲尢難何也髙祖一見黥布以爲淮南王一見韓信以爲上將軍一見彭越以爲丞相其後皆連城十數南靣稱孤所與髙祖淸羣盜滅項氏而成帝業者大抵皆三人之功其英謀偉略非後世所能跂及史臣曰勢疑則隙生力侔則亂起嫌疑之勢旣成讒間之禍必至當是時𨿽欲圖全蓋已晚矣矧自負功大志意易驕光武深鑑乎此天下始定以三公起卓茂以厚禮聘嚴光異時功臣率不以任職至於封爵錫土不過大縣數四所加特進奉朝請而已嫌疑防間何從而生非但如此中興之將二十有八其數乃多於髙祖創業之時後世無能識其意者以傳考之惟鄧禹防恂當腹心之任略比蕭張耿弇賈復受爪牙之托略比信布而此四人者好學有識故委寄特重其餘僅立一二功或一節可觀無卓越積累之勤可以自負然後知光武多任將帥而分遣之殆不使功髙而難制驕肆而禍及其所以保全之實在其始前世之將𨿽有裂地封王之貴而葅戮隨之𨿽有髙世驚人之略而終爲叛逆求爲列侯奉朝請以終其身生受恩寵歿有顯榮而又能使後世之君思念之不忘至繪形像如雲臺之臣其可得乎嗚呼功名之難全而全之者爲尢難豈不信哉故並論之以爲後世之鑑且以見雲臺功臣之榮非得君如光武未易致也謹記

擬戒諭監司按察姦貪之吏詔

朕惟設官置吏本以爲民朕爲天下父母吏亦爲民之父母顧所以子惠斯民俾無嘆息愁恨之聲者其理則均然而比年以來屈法受賄賊害善良達於聴聞者甚眾豈朕所以設官爲民之意哉嗚呼朕之憂民至矣爾部使者宜知之曽不能爲朕察害民之吏而悉陳之豈狃習故常安於茍簡弗加之意耶抑收長者之稱沽遊士之譽爲詭竊進取計也昔岑熈爲魏郡太守民歌之曰我有枳棘岑君伐之我有蟊賊岑君遏之夫興民之利而除其害者古之吏也今吾吏乃不能而反爲之枳棘蟊賊爾部使者又勿稍禁將誰使伐之且遏之歟其自今加察焉害民之吏悉以上聞朕所不貸亦將以是爲爾殿最有不然者厥罪惟鈞朕不敢有佚罰其勉之哉其念之哉

擬戒諭守令勸課農桑詔

朕惟周家之興先王先公致王業之艱難見於七月之詩者非有甚髙難行之說不可逮及之事考其防不過占日星雪霜之欽授民時必作事厚生凡農桑衣食之務致力焉而已然後知聖人之化與所以立國者莫大於惇本周官六遂之所教皆以稼穡種藝爲先而不耕不蠶者俾之出徵且勸罰其勤惰當是時家給人足而頌聲興朕甚慕之粵自臨禦以來屢下惇本裕民之詔意者郡守縣令最爲近民顧必能體朕之誠出入阡陌躬行勸課使倚市門者轉而緣南畆且將廩有餘粟篚有餘帛樂其業而懷其生施之久矣而效未之見其無乃急其所緩緩其所急忽逺略而求近功竊虛譽而規進取弗克以民爲意耶其自今勉之爾誠有愛民之心則凡見於施行者皆勸課之實不然則委詔令掛墻屋爲虛文而已也昔齊威王親政召卽墨大夫而語之曰自子之居卽墨也毀言日至然吾使人視卽墨田野辟民人給是子不事吾左右求譽也封之萬家召阿大夫問之曰自子之守阿譽言日至然使人視阿田野不辟民貧苦是子厚幣吾左右以求譽也是日烹阿大夫而齊國震懼不敢飾非嗚呼朕獨不能爲威王之事哉顧告戒不得不預亦惟爾識朕意焉

擬戒諭內外從官舉薦遺才詔

朕惟致治之本莫先得人故自臨禦以來虛心聴覽側席異聞庶防魁壘絕特超羣邁往之士爲時而出圖惟事功勱相我國家以輯寧爾多方於玆旣久未有聞焉豈朕之誠意有所未盡耶將狷介媢疾之徒無憂國之風者或抑厭而不揚也其令內外從官采訪山林不求聞達文武材能之士具以名聞朕將以禮招聘期於必至傳曰上臣事君以人又曰進賢受上賞爾其體事君之言朕不敢愛進賢之賞無使君臣之間有愧古人則予汝嘉

苕溪集卷二十三

欽定四庫全書

苕溪集卷二十四

宋劉一止撰銘贊

偈序

湖州徳淸縣慈相院新鐘銘【鑄鐘疏附】

湖州徳淸縣僧廬曰慈相居縣治之北巖壑低昂之間號爲勝剎冶鐡爲鐘有年數矣器小聲細不足爲是邑朝昏之儆院僧用琳始欲攺作而武康信士聞人譽施錢三十萬以爲觀率範銅壺百三十三鈞三分鈞之一求募辛苦範成而琳亡道俗湣焉越再嵗長老僧道或與其儔道殊本立懷仁行輝惜功用之中廢悼前作之孔艱合力經營散募邑眾幾用錢四百萬始克周備匠胡元美其名者妙得於志知名浙江以紹興二十八年八月丁已一冶而就隨叩響發鏗鍧雄渾溢於四境觀者疊足巷無居人咸謂宜有欵識以詔來者屬同郡太簡居士劉一止爲之銘銘曰我佛如來方便防妙考鐘弗先謂失樞要惟者只園具存典則大士圓通多從聞入聲徹幽途咸息苦趣問故以然罪性空故佳哉妙工一冶而就出以機軸鏗鍧隨叩我願聞者了自聞聞聲念相發於彼朝昏六用旣冺返流得源是聞與聲俱滿太千吁此气寶作鎭山邑期億萬年與宋無極

鑄鐘疏

黒業現前防途長夜眾生自息罪性乃空惟鐘聲之逺聞發耳聞之深省豈獨脫苦趣於沈淪幽暗之域抑將回淨念於醉夢顚倒之中此是藏教苦口丁寧只要檀那甘心布施共成玆事幸弗失時

徳淸乾元寺重修齋廚疏

千嵗寶藍枕山臨水二時淸眾洗鉢同堂上方之香積不來禪悅之珍羞難飽欲使食輪之先轉豈容庖捨之弗嚴恐有本分衲僧不曽嚼破一粒米便是古徳叢席也要生處三條椽惟大檀那與人安樂

募財重修孔侯廟疏

山翠攢叢鵝屢鳴而表瑞浮流衍迆左顧以懷恩寧惟前代之美談玆乃一方之勝事惟新進之家鼎盛而故侯之廟獨隳棟宇前欹日星下徹矧丰年之洊至豈陰祐之敢忘毋事多言共興此役

飛英寺緣化修塔疏

溪城萬室錯居洲瀦之間宰堵一封髙出水雲之上號稱文筆又頻鎭山豈惟增气槪之崢嶸實大系士民之休戚詎意百年之勝橫罹半夕之災所冀檀那深詳利益阿育王之願力黙運胸中多寶佛之神通悉由筆下作興此事今正是時

江山靜疑院鐡磬老師通公眞贊

堂堂律師了無止乘律被役生約束如純我疑叩師師笑而嘻曰我無心法無所依以無心故說持說犯以無法故橫竪鉤貫我知是師說本無說身心了然片雲孤月江山嵯峨宛在世外訪師遺蹤惟鐡磬在片雲出山孤月麗天鐡磬不鳴聲滿大千

自作眞贊

枯木寒防形影相依祿食而臞孰與遁肥四十九年我知其非已往不諌來者庶幾

又自贊

居閒無所樂從仕無所愧忽作此兩言自省過去事害性多矣晚乃安苦心至矣晚乃甘咄我無初終得喪兮又何乘除於其間

黃艸道衣贊

吳人緝黃艸若麻薴貧且賤者服之聞聞居士始用作道衣並爲之贊云何艸不黃誰其紡績持以售人得不償力居士少賤組麗是飾力貧作奢終愧於色居士老愚山澤放逸下澤有車登山著屐被此艸衣相羊自適倦鵠依林野麋臥石雄此艸黃不失土職不以本然隨彼染習戒哉居士服之無斁餘年幾何以永厥徳任公子言其先君奉觀音大士有感供果不枯而長太簡居士劉某戲作此偈

無根柢而生不雨露而澤是事云何誠意感格當知世間明暗空色種種形相從心地植我問公子承誰恩力若个是空若个是色公子不言一笑而答

言箴

余惟不言人或以我爲簡余惟多言則懼取謗而招尢嗚呼其危矣哉余將處夫言與不言之間曰加思而已

動箴

輕動易舉事或失所利害在人怨汝詈汝擇焉而動動不失職君子是怙小人是疾則將奚處曰失得勿卹勸發大菩提心廣博荘嚴供飬會總錄序

蕭閒老人周嘉仲往在政和間兩慕道俗於錢塘南山淨慈禪寺建發大菩提心廣博荘嚴供飬勝會自制勸發心文及答白疏語詞防周盡懇到悲切意者以眾生背覺合塵攀緣善惡流轉生死爲可哀湣於菩提中𨿽或今生見聞隨喜中又畔違如隔日瘧以其未嘗知發大心心與境爭力彊者奪中又畔違無足怪者故爲此勝會中人下成佛作祖種子嗚呼偉哉時釣臺先生諫議江公實爲之記又爲智炬白語精潔奧妙閎肆演迆讀其文知其致力於斯事非一日矣嘉仲以前後矩範及制文與釣臺之作合爲一集屬余爲之序余觀世間未有不由發心而能有所建立非特佛氏之言也所謂大心者槪而言之曰出世間心曰堅固心曰決定心以出世間心而行世間事且輔之以堅決則處成敗利害死生禍福之間初若無物當行則行當立則立視身世如浮雲視死生如晝夜視軒冕富貴如棄涕唾如其不然則顏子不能居陋巷而樂仲尼不能不畏匡而不憂夷齊不能重節義而死子房不能辭功名而去商山翁不能傲富貴而不來而況以出世間心而行出世間法者乎𨿽然是心豈有殊哉所謂出世間抑非兩法也釣臺先生以淸節直道仕於朝論議之偉士大夫能誦之而蕭閒老人者年逾耳順官不過下大夫職不越州縣累然坐環堵靣有孺子之色而心苦作佛事心存救物其事爲可哀故餘論人必察其用心而不敢以窮達爲重輕余旣嘆蕭閒之勤而又喜釣臺之文爲足以增重於斯事故並敍之紹興十三年四月乙酉吳興劉某序

錢氏箕裘集序

右錢氏箕裘集武肅王之六世孫名悅字稷臣者之所作也武肅以兵拒巢賊討劉漢宏誅董昌盡有吳越之地尊奉上國四傳至忠懿王武肅躬蹈忠孝又以訓子孫而忠懿奉承惟謹方太祖皇帝之下江南也忠懿提兵取常潤已而來朝京師太祖慰遣甚厚太宗登極卒以國入覲而吳越之民幾二百年不識兵革其陰徳之茂在人膺肺間至於今未忘也士大夫喜道其事而傳聞異辭或不審諦故稷臣累其祖宗建立傳序次苐以家世榮遇人才瑰傑有聞於時者若干人以爲止集所附之家譜屬余序其後余嘗觀自昔門第之盛席勲舊姻戚世公世卿寵遇赫奕不爲不多故獨以恩澤聞而人才輩出表儀搢紳如錢氏者未見其比豈其世徳所鐘與他異歟異時位孤棘秉旄鉞者余蓋識其一二卽之退然如窶人子論道古今考質疑義以自樂於名教其意豈肯與恩澤侯比其有挾冊覓舉與寒士較得失率攻苦食淡淬勵事業使余愛嘆之不已也況前輩碩儒所謂一門三學士三世四賢良與其政績行義超詣卓越余之所跂慕願見而不及者哉以是知人物門第事不兩全錢氏旣兼得之又何多耶如其不然𨿽金張之盛七葉珥貂亦無取云稷臣在宗族中爲最不遇者客居異縣累然坐空廬讀古書行古道靣有藜莧之色是余寂寞之友也紹興十七年十一月辛夘吳興劉某序

慧和尙四會語錄序

師諱居慧吳興人俗姓吳早嵗習天臺教已而更復入叢林從甘露長靈卓公得道尋出世爲人閱四名剎曰天聖曰靈名山崇因曰何山宣化曰道塲山防國旣示寂門人道樞集四會演暢語句成編俾信士刋行散施開悟後學屬余序之餘嘗謂釋迦之親付飲光單傳心印不立文字謂之教外別傳是不容聲矣然從上祖師一時言言流傳世間已旣甚多爲有言耶爲無言耶世尊良久外道得入旣不在言語有無之間亦不離言語有無之間或曰此有得焉則知從上祖師與師之心一也師住道塲最久學徒四集觀其與人處傾囷倒廩無所蓋藏老婆心且於是爲至古徳云盡大地是解脫門把手拽不入師意直欲出一隻手一時拽入耶余恐得入者並門失之是乃師之意也歟紹興二十七年二月十日太簡老人劉某序

苕溪集卷二十四

欽定四庫全書

苕溪集卷二十五

宋劉一止撰疏語

祈晴疏語

瀕海之郊水乏瀦積雨暘渉旬反覆旱溢乃春甲子連雨不止民之望秋自於玆始春澤旣多其後則愆消息捲舒理有必然惟神相民憐此過計無使僣差以托嘉惠

環湖作郡繚郭爲田當三農舉趾之時抱百日連陰之雨顧斯民爲可哀憫惟大士是眞依歸爰起淨筵仰延瑞像廓山川之氛翳還日月之淸明庶幾佛慈不違民願

自冬䢐春雪繼以雨實淋淫而未已惟墊澇之是虞安能致力於人爲惟有投誠於天造願收陰慘覆以春溫民將有事於農吏亦獲逃其責庶殫薄效仰報爲恩乃運在木饑旣爽一年之蓄當陰肅更被三日之霖耕夫共苦於沾寒穡事尙幾於薄少願廓山川之翳俾終圃之功

雨三日曰霖過則非福雪盈尺作瑞甚者爲災婦子有號寒之聲衣褐無卒嵗之備惟民可憫願帝霽威秋稼方徳我田旣臧玆惟上帝之降康寧使成功之或爽風雲驅掃願卽霽於陰威穜稑後先俾悉臻於堅好積潦十旬方拜時暘之賜疏苖千隴又懷垂槁之憂𨿽屢凟以知慙念歸誠之有素慈云廣覆願舒不盡之陰法雨滂流更借無邊之潤

謝晴

雨淫不止民懷墊澇之憂農事少愆吏受怨咨之責忱辭潛達嘉應巳彰卲惟神靈近薦影響念天地之大施𨿽曰難名效螻蟻之小勤庶云知報

常寒爲沴積潦是虞祗欵淨筵用伸防悃隨緣赴感若影響之於形聲反雨爲暘蓋威神之所變化吏敢忘報民實知歸尙期無礙之慈終此有年之賜

暑雨祈寒念羣情之多怨金穣水毀諒嵗事之可回職在近民責則歸已方冀忱辭之上達敢圖哲鑑之下臨莫報洪慈誓堅精意

曩者積陰於玆再凟惟大士其慈悲力度眾生以方便門僅同指顧之間忽若形聲之感伊何防報徒激懦淫雨不止穡事稍愆念小民寒暑之怨咨實司其職惟大士神靈所變化何有甚難甫露防誠遽蒙嘉惠仰戴生成之徳敢忘報事之私

廼者有淫潦之憂祀告羣祀神明顧答如響惟神惠民吏則知徳其何敢不拜

祈雨

故嵗不登新田未墾曽無寸澤坐閱上春仰天地之垂慈有風雲之赴感國無六年之蓄曰急矧今民之方饑雨自三日以往爲霖願濟時而僅足

郡號瀕海壌地實腴而陂澤無瀦蓄之利雨暘過差民悉以告於吏吏持牲酒禱羣祀不則縮手無他力也今境內不雨僅閱兩旬河流日損舟楫告病農懷隠憂吏已罔知所出惟神明食此久矣曲折之狀宜知之詳其終惠之敢同以請

謝雨

以心爲心不奪眾生之志願曰雨而雨了知大士之威神民用交欣吏慙莫報尙冀覺慈之無礙終令嵗事之有成

曩者有旱暵之憂祗告於神應期而雨越二日復霽如初懼吏不知謝克不終受神貺嗚呼田壠拆矣禾不得滋以穗也井洫涓矣民不得酌以漑也神其思聞之乎敢涓辰往拜以謝以請

祈雪

郡境自秋閱冬甘澤甚愆河流告涸麥田拆民懼疫癘嵗云盡矣雪當應期是用祗見羣祠嗚呼匪惟民實依神神亦惟民之依其庶幾發盈尺之祥沛優渥之徳也惟吏與民敢不知謝

十旬旱鬼方疫癘之自虞一夕同云識丰穣之有兆惟此及民之實何殊雨粟之功蓋知大士之普慈曲赴眾生之防感已拜先春之賜尙須盈尺之期

謝雪

海邦千里念甘澤之久愆帝闕九閽冀飛章之上達仰凟蓋髙之聴自忘不測之誅豈意洪慈俯垂嘉應同云驟合巳沾濡槁之恩尺瑞可期願卒有年之慶

苕溪集卷二十五

欽定四庫全書

苕溪集卷二十六

宋劉一止撰祝文

疏語

春祭諸廟祝文

季春謹時春物旣陽日直夫久戴勝降桑農夫力田婦服懿筐神貺以時適玆雨暘守土爲民敢替厥祥於以吿防牲肥酒香

秋祭諸廟祝文

惟時仲秋百物順成秀且實其實離離黍稷嶷嶷將獲積雨暘小愆民則怨咨吏當責若其成功吏亦何有系神徳春秋祈報著於禮典守土職神其鑑玆修惠我民毋爽忒自今以往釃酒炰羔燕此佚豈惟我民神亦庻防有飲食

冬祀赦祭諸廟祝文

展采崇壇秉圭奠璧風雲奔走各以其職皇帝曰嘻惟時幽眀交相厥事同我慶成昭天漏泉沛澤均被賜命有邦稱秩羣祀天子萬年宣室受釐亦惟爾神永有依歸

赦祭諸廟文

皇帝以正陽之月復正大位肆赦多方稱秩羣祀我守土臣用祗祓以吿嗚呼天惟祚宋若周邦卜世卜年以永無斁惟神各率廼職用奠方隅弭難消兵毋有不庭爲君民憂則神之有主民有報事尙勉哉

皇帝登極赦祭諸廟文

皇帝摠師靖難勤勞王家功大徳備念數之有在審謳歌之已歸廼以五月朔旦登受大寶天地交感日月揚光赦令旣頒澤及幽顯逺近臣吏下逮黎元扶老擕幼手足蹈舞或至感泣願少須臾無死以觀中興豈惟臣民神亦永有依歸各率廼職用勱相我國家其無斁

車駕巡幸祭山川文

皇帝南巡諸侯寵綏吳越寛政毀關薄斂已責徳意甚厚於是命有司修柴望謹故事也惟山川之靈各率廼職用先後奔走勱相我王家妥安爾封疆則爾神亦有光寵

誕皇子赦祭諸廟文

皇帝詔承丕緒卜年以永九廟儲休是生元嗣配天其澤敷錫萬邦賜命守臣稱秩羣祀用祗祓以吿

越州修城祭廟文

郡介居江湖之間環水爲城山瀑暴集衝墊圮剝閱日滋久襟抱虧防無所蔽障某承乏帥事甫見吏民問所先務咸曰無城何以保民慮事量功所不敢後凡板榦畚築之具土物逺近之宜分授有司防日剏始惟神其相玆役使工不勞病期不愆素以迄有成惟神之休敢不知謝

重修吿成觀奉安聖像祝香文

伏以防稽鎭山陽明洞府昔聞防館上奉髙眞旣圮剝而弗圖懼欽崇之靡稱是用新絳闕通明之殿嚴紫淸睟穆之容爰擇吉辰具陳妙供臣有愚悃仰冀降衷兩宮蒙塵念絕幕之旣久嗣聖旣政曽奠枕之未遑外虞猾夏之逺夷內有弄兵之宻防非穹蒼之悔禍豈人力之能謀伏願眷我家邦錫時祉福回鑾並駕見二聖之重懽弭難消兵衍一人之有慶

代太守謁廟文

某服天子命以有民社維日乙已臨視印章越三日丁未用祗見於羣祀惟是愚暗拙防無補事功以爲大懼仰惟先聖先師寔寵靈之俾安厥我某亦不敢忘所學

祭句芒文

故事立春出土牛耕以於耕之早晚惟帝布令神實相之尙左右民俾以爲阜歳

儺祭文【太陰神】

刺史啣天子命有民社將壽民無妖凶惟時季冬日曆虛危陽郁未伸彊陰負時百鬼憑依幸時不虞躁戾陰肆跳踉上下噓气爲疹使人寒燠求食嘔泄不知愧恥刺史不得不爲民憂是用考稽禮典索室驅疫旁磔於四門之外擊戈揚楯廹逐以出屏之遐陬惟神卒相此民其毋惠姦刺史將究聖天子涵養吹噓與物爲春之徳

天寧節祝上皇回鑾防語

朔漢飛沙逺想鳴鑾之節首冬在候俛臨誕聖之朝惟是舊臣敢忘善頌太上道君皇帝伏願明神薦祉鄰敵革心佇龍旂早晚之還副蘭殿晨昏之慕

胡地風霜念屬車之逺狩漢家歷數當嗣聖之中興緬懷孝飬之勤爰罄誕彌之禱道君皇帝伏願壽隆箕翼福固山河慶萬里之遄歸儼百靈之森衞

嵗星屢易尙勤絕域之遊誕節俛臨益動故臣之感惟時中外敢罄禱祈道君皇帝伏願壽與天齊福侔川至儼百靈之警衞慶萬里之遄歸

徽宗皇帝顯肅皇后大祥就法慧寺修水陸道塲並齋僧防語

仙遊已邈永逺率土之瞻依祥祭甫臨難抑舊臣之悲慕有嚴法防祗誦祕文用自竭於丹誠庻少資於防祐徽宗皇帝顯肅皇后伏願圖成妙果超證上乘至彼帝鄕居先王之左右永玆世祚燕後嗣之子孫

天中節祝聖防語

九廟儲休三靈錫羨篤生上聖用啟中興占誕彌厥月之祥罄億萬斯年之祝皇帝陛下伏願乾坤共久箕翼比隆上恬下嬉燕周家之禮樂東漸西被奠禹貢之山川

宗廟儲休克相纉承之始人神交慶屬當震夙之辰爰假妙因仰伸善頌皇帝陛下伏願丕承帝眷誕保皇圖率土底寧歸謳歌於四裔後天難老卜歷數於萬年天祚宋徳將底於中興福孕宗祊篤生於上聖采天保六章之義罄華封三祝之勤皇帝陛下伏願鞏固山河比隆箕翼乃文乃武益光並受之丕基得壽得名克纉無疆之大歷

苕溪集卷二十六

欽定四庫全書

苕溪集卷二十七

宋劉一止撰請防

題防

【一】

請承天文長老防

道人分上隨處縱橫佛氏門中臨時顯設而況開千年之祖席新一日之叢林頃是作家承當此事長老文公天僮嫡嗣黃龍諸孫久爲道俗之宗師端是人天之眼目機鋒電掣棒喝風生惟承天道塲蓋防稽名剎百衲之規繩久廢潙山之警策無聞近自琳宮復歸蘭若尺天寸地共知道化同流萬壑千巖請向要津坐斷當仁勿避正令湏行

請天章長老再入防

在在處處皆是道塲剎剎塵塵無非佛土而況風篁絕景巖壑故棲修竹茂林有東晉羣賢之勝迹瑯凾鈿軸藏西淸列聖之寶章惟此住持不同眇小長老某人機鋒獨出福慧防行雲門宗支密傳心印蘭亭世襲自立家風此時無異彼時已住不妨再住直湏化出善財彈指之閣再安維摩方丈之居是爲末後神通爲作當來利益僉言所屬仁者何辭

請天寧覺長老防

越絕城中宮如化出堵坡下峯是飛來鐘鼓四聞煙雲環拱堪作人天眼目方可住持正當時節因緣不容放過長老覺公宗門先覺古佛後身誓不二於黙然擲大千於方外全潮不露孤月現前𨿽云自已家風要是爲人邊事臨時顯設在處神通無舉足下足之殊何彼方此方之擇再試金剛寶劍拈出古廟香鑪尺地寸天同歸指掌千巖萬壑此是要津已屬當仁不妨坐斷

請天臺教院開闍黎疏

一心三觀蓋從空假中求萬論千經不離言說邊事兼融此義湏假通人闍黎開公威徳嚴身淸眞拔俗遊戱三昧心筆力爲神通和防兩家作儒書以術事惟天臺淨剎據越絕要津自利利他正要防中之隱無說說法始名教外之傳僉曰當仁毋勞防避

請圓通教院如闍黎疏

領略眞機覺悟止緣一宿縱橫妙防談說至於九旬有覺非眞多談亦妙欲了此間勝義直湏本分導師闍梨如公學道防深辧才通敏支遁之善標宗防雅防謝傅之知道安之略徧羣書宜得習公之譽矧圓通之古剎號靈感之道塲人於大士有緣食是諸天打供茍非宿望難服眾心舉步而識象王玆焉取法探穴而得虎子誰敢爭行【教僧舊呼師爲如虎子】要恢東越之宗風無愧靈山之聼象

請天長知觀蕭法師疏

鑑湖一曲琳館百楹艸木蔥蘢煙霞淸潤賦詩載酒防翰林外監之蹤騎气禦風有安期羨門之侶惟是勝士乃堪此居知觀法師挺防俗之孤標秉棲巖之素志丹經石髓曽遇異人金母木公爲傳眞語主張道紀領袖羽流庻幾惠然肯來爲成此叚奇事

請龍瑞知宮棲法師疏

防稽鎭山陽明洞府齋宮宏啟羽帔四臻必等名流爲扶道紀知宮法師神棲物表心拜帝關讀三洞之祕言受七眞之妙訣飛符噀酒未忘救物之誠采術茹芝便作住山之計僉言所屬仁者何辭

龍瑞宮開堂疏

太上妙道體合自然三洞靈文言無韻麗欲開此祕必得其人知宮法師慕箕潁之髙風有孫許之逸韻巖棲穴處不妨風馭之從遊心拜黙朝自覺帝關之咫尺來從東秀坐鎭陽明傾耳蘂書浣心益眾祝君王之萬壽贊寶祚之中興

題褚氏印施金光明經後

防稽褚邦直印施大乘金光明經薦嚴二親用報防極屬余題其後毎得書問無恙外未嘗不以爲言余謂孝子之於親無所不用其至以爲親之徳不可報者終於不報而已若曰必報在一念頃蓋以周徧十方於光明防王菩薩諸佛如一一親至其前承事供飬無空過者而況此經一句一偈一字一義了然在目其爲莊嚴亦豈有量乎哉余之言無能加損也紹興五年十二月戊申吳興劉某題

防李尙書贈政上人三詩

政上人擕尙書隴西公送行三詩見示將刻之石俾余防其後隴西公胸中如水鑑所見外物不能以情遁師旣經題品矣黃龍三關不足道也紹興五年三月日吳興劉某題

題章致平丐父內徙表後

故禮部章公刺血上疏匄父內徙懇到深切辭气交盡旣上半嵗而得請家人子弟鮮有知其事者後四十年而公之眞迹乃存於一故時相之家公之次子今上饒使君實得之嗚呼豈偶然也哉豈偶然也哉使君不圖見請且使防卷軸後某伏讀數過且喜且悲之悲公誠孝之實久埋而未耀喜公之有子能致之於流落艱難之中俾公行義略見於此書而世襲之美抑他日又有大焉者也紹興十四年六月某日吳興劉某記

防司業許公墨帖後

司業許公在太學時某爲諸生實相先後因獲從師徳遊公行義文學一時宗師非但鄕裏後進如某者知敬慕而已逮今逾五十年前輩軌迹旣不可追師徳又下世而得此卷軸於師徳之令子展讀感嘆謹識

防孫求仁運屬夢記石刻後

求仁三嵗而孤又二嵗喪所恃寄飬外家世間可悲湣事無越於此當是時人其謂我能自奮身大其家風種學績文爲多縉紳光賁泉壤如今日之懿乎成否有命𨿽求仁亦不敢自必抑其先徳有以見符見於夢寐殆誠孝所感發云紹興二十九年六月辛丑吳興劉某書

防南宮唱和詩後

太僕公最先得詩名後來宗英皆莫及計與東坡先生同官時距今七十年中間某居太學不敢以姓名累典謁晚乃得此卷軸於公之曽孫師醇某年已八十矣追前軰事三嘆而歸之紹興丁丑八月上澣吳興劉某題

防莫用之書藏經

同郡莫用之未老而請老好閒而得閒予甚喜之久不得靣一日持所書釋氏藏典曰寶積華嚴涅槃經及大智度論等累四百五十餘卷通爲四十八函見示以薦其親又於報本禪院創修輪藏以貯此經累嵗而後辦嗚呼亦良苦矣予眞爲之喜三嘆而歸之曰用之於今志願已畢眞得閒矣眞得老矣紹興二十九年七月丙戌劉行簡書

題費校書被召書命軸後

毗陵費懿恭校書之子錯爲歸安丞一日過余出其先君同陳去非大參張彥寔舍人召對書命於今三十年三君子皆一時名士士之畏服者也其後陳張二公位通顯懿恭僅居三館已而歸隱錫山再召不起蓋其志也世人以進退議得失余以謂士各有志亦有命焉茍遂其志均爲得也何失之有獨喜懿恭有子能世其家若相乘除云紹興三十年正月【闕】吳興劉行簡書

苕溪集卷二十七

欽定四庫全書

苕溪集卷二十八

宋劉一止撰啟狀

致語

答髙麗先狀二

伏承茂膺朝選入覲天津效梯山航海之勤有就日望云之喜郊坰迎勞行修授館之儀牋翰輸情有愧執謙之厚眷言欣悚罔旣敷陳

又

伏承遡鯨波而修貢趨鳯闕以觀光亦旣勤勞有嘉忠恪行展班荊之勞遽蒙枉牘之私感愧惟深名言罔旣

謝土物狀二

貢篚星陳方謹多儀之享余珍波及不圖私好之隆靖言此心惟徳其物感銘滋厚敷敍奚殫

又

華旌暫弭式覩於淸規方物再陳更煩於私餽輸情良厚永好敢忘愧佩之誠名言罔旣

回旦望啟二

季秋謹時肅霜在候恭惟某官逺修方貢備著賢勞宜神物之陰扶擁福祉以來集未遑修慶先辱枉緘感愧之私名言靡究

又

斗當建戍節謹授衣恭惟某官享上惟忠宅心以道宜百神之交相茂多福以來綏曽修慶之未遑遽貽書之猥及眷言感愧罔旣敷宣

回髙麗使先狀二

伏審抗旌修貢將覲於日邊飛鷁候途已臨於浙右行展郊坰之勞仍瞻原隰之華修問未遑占書猥及眷言感愧罔旣敷陳

又

伏承泛雪海之浩茫欣玆入覲想天津之壯麗行矣觀光辱函牘之過勤知舟師之在望卽諧瞻晤良極忻愉

謝髙麗使副土物狀二

稱贄鼎來僅展行艫之勞輸情良厚更分貢篚之餘旣用拜嘉敢忘佩徳

又

畫鷁經行幸淸規之獲展殊珍問遺豈私好之難期仰被牋牘之勤抑認情文之盡逡巡拜貺欣愧交懷

答贈物狀二

竊以適程子之驩心贈之束帛酬季札之嘉惠獻以紵衣輙陳薄儀用答厚意有少土物具在別牋

又

竊以惠好猥加感深贈帯物儀甚厚愧匪報瑤有少土毛具在別紙

回使副不赴排宴狀二

授館方初瞻風是幸我有防酒冀陪揮麈之歡客歌驪駒莫遂攀轅之願枉華牋而惇諭佩謙徳之彌光感愧惟深敷宣罔旣

又

飭廚傳以稱客蓋列辟之常儀銜杯酒以接歡實鄙人之私願防蒙誨諭仰認勤誠諒溫詔之趣行及需云而稱壽挽畱莫遂悵怏何勝

代貢土物狀

侯邦嵗聘旣遵典禮之常天子時巡爰襲祖宗之舊辱在守土敢廢多儀前件物三壤所宜九賦攸出莫備充庭之實用伸旬日之誠

代防髙麗國信樂語

鳯檢十行往賁三韓之國鯨波萬里少勞一葦之航恭惟國信某官驚代人豪柱天賢業處漢廷諸公之右受上聖非常之知眷彼遐方夙殫臣節肆奉光華之命往宣問勞之恩念將聳異域之榮觀顧必極中朝之妙選二三子莫出孰爲安魯之謀第一人肯來自足增唐之气而況間文武之安否傳白傅之篇章𨿽曰賢勞實資重望仗平生之忠信席大國之威靈渉雲海之浩茫望神山之咫尺一何壯也不亦快哉知府某官喜接行艫宏開雅宴願盡舉觴之禮少延揮麈之歡某不揆荒蕪上獻口號令聞說淸臺入夜觀文星今合照三韓頗知禮樂尊周室更遣威儀識漢官海若驅龍迎瑞節飛廉隨鷁借輕翰歸來玉殿承新渥凖擬黃麻仔細看

代送京西運使樂語

華旌耀日莫畱使者之登車綺席臨流遽見主人之送客矧知舊郡仍是故鄕願桃李之在人甚多豈楊栁之攀條無贈恭惟某官珪璋瑞噐嶽凟英資曩膺宸扆之簡求出總東南之大計規模宏逺聲實著聞得請眞祠久遂優洊之樂觀風近甸更欣將命之榮共知行斾之西飛正是鋒車之便路佇參密命入踐禁途知府某官久奉勝遊曲投雅好繁弦九奏重增南浦之傷別酒一樽願盡陽關之唱某等叨居樂部獲侍臺墀不揆荒蕪上獻口號願盡離筵三百杯星軺西去幾時逥銅駞栁外飛華節金穀花邊望使臺富國倉箱歸善計濟川舟楫賴宏才公行勿亟朝天路帝有甘泉密詔來

代防使相上冡回致語

牙璋前辱聳裏閈之旁觀防防徐牽指日邊之歸路縉紳共仰出處兼榮恭惟某官霖雨聖時股肱國體紹復先王之大業鋪張對天之宏休鸞省倦遊楓宸予吿都門供帳寧論疏傅之歸鄕宮錦賜袍特寵元忠之拜掃方體望之本朝之意須鄭公上冡之還從舟楫以戒途擁節旄而就第入總均衡之重求綏槐鼎之榮知府某官喜接台光宏開雅宴願盡舉觴之禮少延揮麈之歡某等不揆荒蕪上獻口號勲髙一品重朝班暫擁麾幢耀裏間疏傅莫誇供帳寵魏公今賜錦袍還畫船卽赴靑門召田裏休營緑野閒直待汾陽書考滿始應幾杖傲湖山

代秀守請交代致語

樓船飛下暫遣北闕之星辰瑞節初臨增煥南州之風景歡聲在路和气生春恭惟知府某官川嶽英姿珪璋粹質繡衣持斧薦更使驛之光華錦帳握蘭夙著丹墀之聞望謂持荷之下逺始剖竹以均勞特借經行少勞坐鎭一方濡槁共知甘雨之隨車千里噓枯已覺仁風之在扇知府某官恭迎旌斾喜接淸光情深契濶之私義重夜承之契願盡舉觴之禮少延揮麈之歡某等不揆荒蕪上獻口號樓船疊鼓破煙輕欣見兒童竹馬迎錦帳握蘭乘寵眷繡衣持斧茂威聲共知甘雨隨車到已覺仁風逐扇行自是玉皇香案吏肯容蕭散寄江城

聖節勾隊

雲霄在望遙瞻北極之尊劍佩相磨共罄南山之祝宜命蹁躚之侶少資和合之容緩引笙簧舞重入隊

問隊

命侶嘯傳有翩若驚鴻之態整衣搖佩豈暮爲行雨之人來近臺階盡言爾志

放隊

回雪輕盈旣呈於楚舞行雲流轉宜返於巫陽再拜臺階相將好去

女童隊心致語

某聞裏祉開祥當良月先春之候華封獻祝卜後天難老之期並舞簮裳遙瞻魏闕恭惟皇帝陛下聰明元後博大眞人已昭極治之功宜享無疆之歷廣成子千二百嵗未足誇多天皇氏萬八千年於玆爲盛卿云紛郁化日舒長共殫祝聖之勤均錫在公之酒星陳樽爼鼎沸金絲某等獲侍臺階欣逢盛防願綴容於六佾庻共樂於千齡未敢自專伏候臺防

代請越帥致語

師徒取道共知元帥之行父老出郊爭覩藩侯之至可無樽爼少駐旌旄恭惟某官節厲冰霜量涵江海臨難得仁者之勇接人皆有徳之言更惠愛於六州歷光華於五閤惟玆舊治實戴殊恩孤城獨存賴魯公忠義之力雅俗未攺服劉寛孝弟之規故應淸夢之餘尙記甘棠之舊當年追餞見攀轅臥轍之悲今日約行有分閫建牙之喜某官甫迎舟艦欣望光塵十乘啟行難畱於去傳一觴爲壽少盡於羣情雲樓船十里駐郊坰老防扶持夾道迎臥轍攀轅曽結戀建牙分閫喜經行樽前歌舞皆親按眼界風煙特地明要看山公歸倒載莫辭芳醑絤深傾

苕溪集卷二十八

欽定四庫全書

苕溪集卷二十九

宋劉一止撰靑詞

祭文

還醮

臣伏以天聼甚髙難窺蠁誠心𨿽近可貫幽明顧危悃之已陳伏飛章之上達伏念臣稟生麼麼渉世謬悠犯難玆多歷官旣久曽滿盈之不戒固顚躓之是宜一自墜傷七經旬浹楚痛小減步履尙艱昨叩洪慈仰承眞誥謂飲食之貽咎致疾疚之在身自有乖防復審悔懼尙祈防覆曲賜湔洗愚衷倘格於聖衷藥力必資於道力庻凡骸之復舊當盡室以知恩

又還醮

乾坤施厚念覆育之難名螻蟻命輕亦兢慚而知謝敢殫誠悃上叩眞慈伏念臣賦性顓愚稟生孱劣由寒暑之不時致疾疚之交攻忘已甚防叩天求祐陰賴神靈之相遂収藥石之功𨿽報禮之弗防豈斯言之敢食尙祈哀憫曲遂生成

焚黃祭文

某不肖承先人緒業遊學覓舉垂三十載名八上於春官再賔興於鄕裏年逾彊仕始竊一第二釡之祿不逮親存心自悼念罪通於天又十一年通籍於朝得官禦史防天子明堂禮成眷及幽顯贈先人之官從八品寔爲初典先妣曰太安人超初贈二等某屬有官守不獲躬展墓下謹遣長孫巒奉綸綍以吿嗚呼漏泉之澤𨿽曰有光陟岵之思惟知罔極仰祈不昧服此上恩

祭江子我郎中文

嗚呼子我行如古人而不有合於今志如古人而不克行於時疾邪佞其如讎欲捽辱而鞭笞懷胸中之不平用申吐於其詩自仕言之以處士起爲望郎固非終否自公言之或以爲不遇且仕且隱蓋次山之聱牙漫浪而太白之磊落嵚防僕始識公嚴灘之湄接詩酒於逡巡陪杖屨以遨嬉曽一別之防何乃生死之乖暌𨿽無鬥酒只雞之約車過而不下則何以冩吾心之悲一觴之防匪以爲重亦庻幾澆公之磥磈也公其尙聞之乎尙饗

祭方時敏學士文

天之畀人在厥初生迹其初生則有順逆順者以喜逆者以怒幸與不幸系其所遭賢才富貴無徳阨窮遭其喜也怒則反是君子幸其喜而順而順者常少小人幸其怒而逆而逆者常多蓋天之少喜多怒抑若人之情歟嗚呼時敏才大意廣識髙理明文足以起當世之陋學足以訂百氏之惑抵掌雄辯前無古人其與人交一語道合握手論心傾囷倒廩金石之堅莫能移之非我臭味鉅公長者有弗顧也嗚呼知我時敏蓋莫如僕謂當羽儀朝廷金玉王度盡發蘊借措之事業仕宦浸久失其所途私心怪之然終不以吾時敏爲不遇也意將有待嗚呼哀哉今則死矣我望絕矣且天之生斯人也爲有意耶爲偶然耶深維其故不在於今在於初生逢天之怒不逢其喜蓋吾之說信也如其不然天之於人顚倒違謬豈若是耶人誰不達公獨困蹭人誰不壽公獨早世安能釋吾心之悲哉僕也無似早獲定交伯仲之間周旋二紀情若弟兄憫其流落振其饑寒不鄙其愚過相稱道凡交遊間無從見譽私問其故則曰得之伯仲之言公寔寡合不輕然諾他人未始得此於公僕亦轉展自疑然其去年夏秋詞官京師公從北門帥幕之羣訊問一通則見令子得公起居僕尋東歸未更三時已聞其訃號呼稱寃且信且疑防有賔客自北來者頗言公喪以至國門諸孤館食於仲氏居然則信矣悲將柰何永望靈車生笑無路緘詞遣奠以寓此懷僕心誠悲詞不能文公其鑑之尙饗

祭族兄無言修撰文

嗚呼天之生才豈曰無意旣授之以能爲之質必處之以可爲之地茍異於是者其必有謂矣夫天地之秀在人爲賢才在物爲山嶽彼山嶽者亦貴夫爲羣物之利是故丹砂金玉之寶楩楠栝栢之材取之而不窮用之而不匱至於奇峯峭壁無所依而獨峙不借土以發生則世不求其用而以爲瑰偉絕特之觀蓋造物者之戱也嗚呼公之生也自其少時有不可抑之气旣沈涵乎六籍又均陶夫百氏其雄辭妙思裂金石而感鬼神風雅離騷配聖經而發鼓吹當其抵掌而劇談操筆而論著老師宿儒引避太息而後軰初學袖手屏息而側睨使其從容夜半奉宣室之問曽何有夫賈生代言內相參戡難之功而使武夫悍卒感泣思奮亦何取夫陸贄顧四紀之回翔嘗踐更乎中外𨿽復踞蓬山之上游贊明堂之坐治與未爲使者牧守所至有絕人之稱而用違所長故識者以爲公之才未試也嗚呼今則已矣豈非造物者用公爲戱劇且自誇其神麗耶僕又悲夫人誰不達而公獨弗遇其如是也僕等於公有昆弟宗族之親而兼師友之義曽閱歷之幾何乃暌違而隔世感玆知遇於疇昔心悵焉而增愧恐【闕】夜之莫追遡西風而隕涕獨緘詞以寓哀尙平生之不昧嗚呼詞有窮矣而哀未旣也公其聞知之乎尙饗

祭族兄希範資政文

惟公孕川嶽之神姿懷金玉之英華問學紛以鉤貫辭采蔚其緯經行神茂以篤實論感激而深明唾掌以取富貴俛首而拾功名禦王良而足驊驑旣決驟而長鳴方安轡以徐驅寄萬里於修齡曷嵗月之不淹卒憂患其與並自他人視之公則遇矣若自公視如龍泉太阿手持而不試曽未足以快其生平斯民之望也庻幾乎爲霖雨以終惠何遽騎箕尾而自比乎列星惟賤子之蠢愚席累世之宗盟接步武於左廱事終嵗之筆耕𨿽通塞之殊途寧喜戚之異情望五嶺之還轅居刺促而靡寧奉哀訃於不虞淚迸散而沾纓驚云寄之晚悵覆水之不返孰知此世之均夢何得喪之足評姑酌酒以叫公尙髣髴其音聲尙饗

祭張參政文

嶽嶽惟公至徳內充擇乎中庸靡介靡通論議設施孰復利疚不爲今妍不襲往陋惟活其心以觀物宜用能泛應不久其持惟下其心由古於學聖經沈酣百氏揚搉气涵淸夷識洞緬邈發爲文章丰潤偉卓粵從妙齡擢秀上第旋中異科聲絕倫類不卑小官以淬以礪建炎之初始爲禦史造膝所陳惟理是詣宰相之官詎以賞功帝度其言有嘉其忠爰自螭坳代言西掖新我王度討論潤色執憲中司紀綱是飭時方艱虞民情屼岌公居禁林獨擅手筆詔令頒傳曲折煩悉父老扶觀武夫感泣扈蹕東巡入贊樞機海邦單外憂勤百爲旣參大柄正路爰啟賢哲彚徵號令風靡出臨防稽實分憂顧易帥於閩百廢具舉公之爲政甚鄙鉤距不怒而威莫予敢侮兵民興訛變在漏刻公獨堅臥已乃情得有猷入吿不逺王室去而揚之曰後之徳帝曰遄歸予惟汝哲悌政未孚有若隨防晉盜奔驅重來越絕載欣載愉我馬未前竹馬在途建業畱鑰控臨長江帝曰重臣匪公誰防公至勞民顧色舒舒將士欽然驕矜內鋤帝方倚公勢如長城淹忽訃聞朝野震驚嗚呼哀哉天不憖遺喪此哲輔山頽梁壊不足以諭公之居家履行純龎孝友雍睦刑於鄕邦公在朝廷國有蓍民所具瞻士曰得師汲引後進起僕振淹篤若天性不見所難我實愚陋公不鄙夷厥初拜公於霅之湄有酒飲我詩文是追凡我往來無從見之究所以然公實謂之乖暌防合三紀於玆逮公鼎貴我困莫治避地飄流拜公在所公哀我窮委曲見語時方須才子不可去他日丐歸或繼以怒公意必欲寘我周行蓬萊道山儒士之光濫巾實慙公未厭斁或挽或推不遺餘力我獨何人得此殊遇志窮術防報塞無路謂徳如公固當期頤公不百年我心孔悲永愴士神十捨有溢嗟我老癃淹淹气息往拜勿躬而愧心側緘辭遣奠涕隨感出嗚呼哀哉尙饗

祭胡浚明文

嗚呼浚明允毅且直行警頑貪文追麗則牀頭置經朝暮防繹詆訶者聞論必已出其在鄕間有如古人鬥粟壺漿輯睦四鄰彼民有爭詣若求信申是辧非諭道諄諄彊梗肆暴呼嘯相因聞君怨嗔鳥伏獸馴家無蓋藏妻子寒饑君了不聞與客笑嬉彼窶人子叩門求師分少絕甘受而不辭我官於越閱嵗其幾自始識君一星終矣惟時多難敵人干紀飲馬於江橫剽田裏擕孥造君實昧疇昔君與元昆喜見於色笑言相溫以飯以食逾月避胡深踐艸棘驚懼少間談書與詩二雛在旁精爽權奇笑我防犬如景升兒我子實愚願言迨婚庻幾潘楊永好是論君晚從仕噐業居勵冗不言治百來一試從子之官奉祠均秩三釡之祿萬鐘有溢如何說養樂不百年天報善人寧有奇偏七十者稀君實無憾我獨何爲中夜慨嘆翁湖之陰山海之陽孰致生芻永望涕滂緘辭祖奠寓此一觴尙饗

祭褚邦直文

嗚呼君之母與我母俱傅出余晚而仕於越則吾母旣下世且二紀矣始獲拜姨母於堂上姨母之遇余猶子侄而邦直之禮余猶其元昆也知邦直宜詳嗚呼邦直質直而好義難容而履常余貧邦直能館食之餘疾邦直能訪醫購藥物以拯治之餘仕於王所猶一載遇余以相存也別十有餘年餘投閒裏居而老且病相望益逺惟不得復見是懼曽謂邦直乃先我以歿耶身世夢幻則余旣審此矣所深怪者以邦直之惇龎粹美而祿不稱徳年不登耳順凡其親戚鄕黨與朋遊往來者奚不爽然若有所失蓋非時捨也嗚呼今邦直已矣而其子若侄咸克家顧必有昌者後之人或以是爲相乘除獨情好之篤契濶死生不能使余心之不恨也嗚呼哀哉尙饗

祭吳敏求文

嗚呼毘山之集甲子一終我年未冠而子尙童誦詩瑯瑯辧對纚纚我時心識偉此童子浸長以來宦學並驅我西子東子出我居我年加子滿十去一間關窮途亦合困抑庚子之冬俱來京師僧牕從容對案並棲子時方彊謂我淸羸啣杯潄醪與相娯嬉曾謂鄕閭不若覊旅襟抱曲折始克申吐嗚呼敏求才噐絕人談經析理窮其涯根舒爲文辭防切气振聲馳左廱見推輩倫俛拾科第如探懷袖春官再上吐奇莫售從使三韓始得一官子亦何有姑爲親歡筮仕以來意气彌厲錯節盤根見於屢試迹其平生實茹辛苦遇事輙前不有此身嗚呼敏求甚孝於親生事死葬不愧於神一昨葬親叩我以銘累然骨立如有所嬰曰初卜宅徧歷嵌嵚戢沐雨風夜臥菅荊兆隧捨廬是經是營一身百湏朝暮戴星凡其飾終備盡典刑孰不生兒乃有寧馨無憂富貴我嘗告渠不在於初在於晚途旣爲外郎奕奕有光顧視要路將翺將翔云何不淑天嗇其祿如子之身百身奚贖嗚呼哀哉豈無友朋子獨我惇情義周旋有逾弟昆當其乖暌書毎見存逺致藥物輔我本根子歸毗山我家旁縣百里相望不得數面子昨念我擕孥以來我時喪妻事與意乖永愧此情未克往報不圖一朝乃得訃吿我方瘧寒病臥於寢大聲叫呼淚注席袵遣我兒行薄寫我胸云我有瘳往哭必躬嗚呼哀哉尙饗

苕溪集卷二十九

欽定四庫全書

苕溪集卷三十

宋劉一止撰祭文

行狀

代祭王廉訪文

在昔成周化一內外則有行人誦道志意惟我國家與周匹休遣使自中分察九州惟公堂堂獨稟忠厚薦更使華績業滋茂惟時東南狂賊震驚來炤一方帝命老成自始拜公顏色溫凊服誦先言實聳觀聽謂公早晚將復於王起僕植僵我民實望攝提之春服正裏門奄忽變化奪此徳人靈車則歸西指帝鄕公不能言我民盡傷一觴之獻故人所重千里長途式酬以送尙饗

代祭李提舉文

惟公昔官淮甸賊兵薄城堅守不屈朝廷嘉之擢部使者實治防稽某始見公溫然而和厲然而莊緩而不防淸而有容竊意其蘊借有大過人者而恨其未用未幾得疾遂病不起嗚呼其眞可痛者耶抑某之期公過也𨿽然公之節義旣略見於前日天不報其勤而奪之年悲哉尙饗

代祭張提舉文

昔者黠虜犯順樞察淸河公以輔郡兵先入衛已而抗論虜營守正不撓扈從朔方方今皇帝嘉淸河公之忠寵靈其家而錄其子惟使者以才能膺選任實刺浙郡凡屬部之士民若吏聞使者之賢能世其家且將以惠我民也始至以疾吿未幾遂病以不起聞行路之人咨嗟惜之其縉紳士夫則竊有恨焉曰淸河公忠孝若是而天勿祐其子吾勿知天道爲何如也某承乏於玆與使者因王事曽未及識其生也而視其亡能不悲哉酒肴之薄匪以稱禮寓其悲也使者其聞之乎

代祭呂丞相文

維師尙父太嶽之裔相彼武王於爕伐事光昭後人克紹厥懿惟公之生英特偉異心雄萬夫身兼數噐拳拳愛君曾靡敢易天固異之其必有意公實自以遭遇不世義所當爲九殉勿避帝嘉乃績社稷是利謂督不忘俾踐厥位再持魁柄埏埴品彚慨時艱難志等外內出入將相文武兼備命圭崇崇赤舄幾幾秉旄仗鉞富貴始終天子有命公實至止分陜之重將公自倚俄以病吿勿克入侍我時視公尙能彊起顧瞻精爽何患不已詎公之歸閱日未幾遽聞訃音失聲嘆喟喬嶽峯摧壑舟夜逝我不意公而乃至是遡風永懷淚溢兩眥奠此一觴尙公不昧尙饗

臧記室行狀

曾祖祖

父

公諱詢字公獻湖州安吉人世居於梅溪少孤事母朱夫人以孝聞諸兄覓舉以公任家事公意不懌私取書讀之皆通其義經理內外不廢考飬諸兄憐而教焉始授之書淹貫如老成人未幾肄業大學聲稱籍甚及元丰二年進士第調歙州黟縣尉再調睦州桐廬縣令丁母夫人憂服除朝廷以公元丰捨選除汾州州學教授任滿攺宣徳郎知淮陽軍下邳縣事遇今上登極轉奉議郎賜五品服授簽書廣信軍判官防公事未赴時相萬公有防召對除太僕寺丞逾年遷鴻臚丞坐太僕誤支馬事免所居官更二年始復除管勾元丰庫明年遷諸王府記室參軍中間序進及經八寶赦恩至朝請郎大觀四年冬以疾請致仕卒於京師享年六十寔十一月壬辰也公性資警悟筮仕不習文法嘗曰儒者安事三尺顧理之所在何如耳事無鉅細應聲剖決徐質以法往往契合信道自將不憚彊貴在桐廬時使者行部令而下斂板道左使者在輿仰視不降接公挽寮佐無得前揖使者怒麕縣事無所得復陰遣吏伺公短吏因緣擾民公呼治之以聞使者心嘉焉縣有兵官繩治卒伍差峻東南卒素驕至是銜怨連結謀入縣盜庫兵爲亂邑人大恐吿公公曰寧有是事翼日方攬訟牒卒百餘輩聨裾相屬驟至於庭左右股栗不自持公若無覩徐呼前曰而輩遽至庭下顧令不揖且無所言豈令有負汝乎皆曰令無負我官兵實見虐公曰我以爲令負汝也若官兵見虐令其爲汝移半紙檄請於郡卽黜之耳且吾聞邊陲士卒冒矢石忍凍餓至相腕借以死而輩寒則索裘饑則命餉父母妻子嬉怡在前官家恩汝厚矣吾恐汝不能有此逸樂將自禍也公反覆諭以禍福卒眾相視觧裾羅拜旣而猶偶語公謬爲動其官狀及遣所親陰白諸郡郡識公意卽日檄兵官公卒眾遂觧其後稍移易離其謀黨得渠魁十餘人治之邑人以謂非公機辯敏給變在漏朝矣同寮有坐累去官者累重不能歸京師至乞食於道公聞之出俸錢並拉僚佐得二十萬遣人訪之乃依古祠宇問方役人丐百錢活旦暮及得所贈涕泗交下貽書謝公並致弓矢且曰吾乞食寒陲寄此爲命者將數十年以君能活我故用爲報公反其弓而納其矢焉其周人之急類如此下邳郡民有所逋責之急縊死田間者其妻引富人爲仇公按問無狀卽日出之已而果謬聞者嘆伏曰是公明可及也果敢不可及也公家甚貧持身益亷収養孤甥及族黨之貧不能婚姻者以身任之無難色中間仕宦齟齬困於京師親戚仰給有不安者公諭曰業已托我𨿽飲冰不相捨也與人交握手出肺肝了不見畦畛抵掌談辯雜以詼笑聽之衮衮令人忘倦得酒輙醉萬事都捐便若超出世外其爲文章不蹈襲前輩一語落筆數千言淹頃可待尢喜爲詩辭藻雄麗士大夫往往傳誦有文集十卷藏於家公三娶初許氏封旌徳縣君次舒氏壽安縣君次裴氏南華縣君一子寧以公致仕補將仕郎明州奉化縣尉二女長適將仕郎江寧府上元縣尉吳槖次適從政郎劉某孫男一人曰協寧以明年某月某日葬公於某縣某鄕某山之原旣葬五年而寧卒協以寧命屬某狀公之行將匄名於一時鉅公且表之墓上嗚呼以公之噐業宏逺不大用於世而蹭蹬以死豈命也夫異時執政蓋有知之者且將峻擢公出語勁直不能委曲伺人意用是中輟嘗曰吾以胸中介介者與言語文字卜知幹人則是非所能也幸見用敢不勉不然姑已耳嗚呼其賢哉謹敍其事如左以俟擇采謹狀

知樞宻院事沈公行狀

曽祖原贈少保曾祖妣方氏贈榮國夫人

祖渙贈太師嘉國公祖妣孫氏贈奉國夫人父彥修贈少師妣丁氏贈淑國夫人

公諱與求字必先世爲吳興徳淸人按沈氏之先於周爲子男之國其地卽漢汝南平輿縣沈氏是也魯昭公二十二年爲吳所防【闕】後見至定公四年又滅於蔡沈遂不祀其後子孫分散漢晉之世著名簡冊者蓋有其人至六朝而盛家於武原之臨溪唐天寶間析臨溪爲邑是爲徳淸國初𨿽稍微而公之族祖曁諸父以儒學踵取名第至公乃大光顯望於吳興公自少穎異讀書屬文不煩教督識慮辯詰已如成人未冠以藝業試鄕校流輩莫與爭長公旣丁少師公防憂自以家素貧乏母夫人以已爲命相與致志於學律身益嚴未幾薦名鄕書尋爲太學生試選屢魁多士名稱蔚然及政和五年進士第授濮陽縣縣學教授以道逺不便親養攺常州州學教授任滿授秀州司兵曹事兼推勘公事公治獄不以委吏事皆躬決多所平反再嵗丁母夫人憂服闋除太學錄靖康攺元至京師遷儒林郎除太學博士建炎初車駕幸廣陵公始赴官同薦攺通直郎會罷太學除通判明州攺兩浙路提舉市舶未赴禦史薦公對便殿除監察禦史上疏論執政過失遷兵部員外郎公自劾以爲言茍不當宜黜不應得遷上感寤行公言更除殿中侍禦史被防鞠獄江外車駕巡海上公還趨行在所奏事尋扈從至防稽而敵防尙畱江左公首陳追襲之計不果用是時江淛創殘之餘盜賊繼作民蠧未除吏姦滋甚憲网濶防追論同知樞宻院事兩浙西路宣撫使周望擁重兵於吳門不能扞蔽脫身先遁以至連城防沒與諸郡以城降賊並緣爲姦掠取民財等事乞正典法時占象者言西北有赤气蔽天中有白气如練犯北斗文昌紫薇公極論時政得失宜遣使省陵寢定駐蹕之地宰相不可虛位及用祖宗數事令參知政事與宰相輪日知印諸將兵各立軍額蠲租賦以寛民力信賞罰以明功罪凡十許事尋除侍禦史宰相以年少驟進不更世務公上疏極陳恐誤國事上初難之防近臣李陵獻言宜詔宰執於罪戾中選擇實能付之以事仍諮臺諫爲國擇人勿復言出榜朝堂公曰自古豈有禁臺諫不言者乎復論列其略曰任賢使能人主之柄也獻可替否臺諫之職也任使失當則其禍移獻替失當則其職曠是以自古明哲之君開廣言路所以防蔽塞而杜私邪上下相須乃成治道今乃詔宰執用罪戾之人而令臺諫不言是必不識事體之人持淺狹自私之見文巧僞觀望之言以誤陛下使陛下虛負拒諫之名是何不忠之甚也且自古以來有責臺諫以不言者矣有旌臺諫以能言者矣未聞明揭榜使勿言也翌日上爲降防李陵身爲侍從乃復疑誤朝廷上言乞詔宰執用蔡京王黼張邦昌苗傅劉正彥等一時罪戾之人箝閉臺諫使不得言欲收惡黨之恩遂陳迷國之計可罷侍郎與在外宮觀沈與求上疏乞明指獻言之人顯行黜責其論爲常至云變朱成墨指鹿爲馬言太深切使大臣不敢安位可罷侍禦史除職與郡尋除直龍圖閣知臺州待次累月上思公有防召還再除侍禦史上嘗從容言王安石之罪在行新法公對曰王安石以已意變先帝法度誤國害民誠如聖訓然人臣立朝未論行事之是非先觀心術之邪正揚雄名世大儒主盟聖道新室之亂乃爲美新劇秦之文馮道左右賣國得罪萬世而安石於漢則取雄於五代則取道臣以是知其心術不正則姦僞百出僣亂之萌實由此起自熙寧元丰以來士皆宗安石之學沈溺其說節義雕喪馴致靖康之禍污僞賣國一時叛逆尙逭典刑願陛下明正其罪以戒爲臣不忠者先是上欲究僣僞事因公有言上大感悟公再居言路附麗前宰相用事者意公悉論出之公聞之曰近世朋黨習以成風凡人材不論賢否皆視宰相出處爲進退蓋上之人驅之使然余待罪言路荷上知遇苐當分別人之邪正能否而公言之餘之職也豈可謂一時所用皆不賢而使視宰相爲進退哉止擇一二明附稔惡者列於上羣情遂定明年春駕幸臨安遷禦史中丞時軍儲窘乏公極陳屯田利害爲古今集議上下二卷上之上用其言始定營田之議禁衞單寡兵機不在朝廷公上言仰惟陛下移蹕東南將圖恢復之舉先務之急宜莫如兵漢有南北軍唐自府兵彍騎之法旣壊猶內有禁兵外有諸鎭之兵上下維持使無偏重之勢其意逺矣今圖大舉而兵權不在朝廷𨿽有樞宻院及三省兵房尙書兵部但奉行文書而已願詔大臣講求利害而舉行之使人情不駭而兵政益修助成經理中興之志浙郡淫雨害稼穡公上疏云伏見中夏以來霪雨過度浙西數郡之田垂熟淹沒者十七八民有饑饉之憂徽嚴州水泉暴湧浸城郭漂廬舍比者臨安火延民居無慮萬餘家甚於去嵗防稽之變豈小異哉仰惟陛下遭時多難厲精爲治宵衣旰食靡遑靡寧天地顧臨宜有福應然陰陽乖和災異仍見陛下亦嘗於行事之際思所未至者乎茍未至焉則亦加之以誠而已矣子思曰誠則形形則著誠之至也參天地贊化育況於行事之際厥類章章靡有不著者也今九廟邱墟兩宮隔絕夷狄之禍未殄僣叛之黨未平下民嗷嗷厭亂思治以日爲嵗痛如焚灼覩此災異心折骨驚而談者至謂澤國夏潦地气使然火延民房救者不力宜不足勤聖慮臣恐此言日聞誠意日替臣是以淚流落而不自禁也陛下誠以臣言思之凡陛下所以畏天愛民用人聼言追祖宗之法惇骨肉之親薄閽寺之權正宮闈之化一出於誠有勉彊而行之者耶畏天不以誠則工祝𨿽具近於致凟愛民不以誠則詔令𨿽繁終於失信用人不以誠則防間日進將以疑似而逺正人聼言不以誠則阿諛日聞將類忌諱而惡直士追祖宗之法而不以誠則不無背戾惇骨肉之親而不以誠則不無猜嫌薄閽寺之權而不以誠則𨿽名爲裁抑而桀黠之輩不除正宮闈之化而不以誠則𨿽外示朴素而奢靡之習猶在凡陛下見於行事臣固知一出於誠而非勉彊然臣所謂譊譊者願陛下加之意而已矣誠意旣修則天地感格陰陽和平災異之興轉爲福耳上嘉納焉兩浙轉運使徐康國自溫州奏發宣和間所制間金鎖金屏障什物上命上之而康國已猝發至行在所公曰吾君勤儉徳侔大禹漢文帝以下不足道也異時駐蹕廣陵有進而用華靡者立命焚之通衢今康國不識事君之禮尙習故態欲以微物累盛徳乞用廣陵故事斥而焚之仍顯黜康國明示好惡且爲小人希指之戒上悉從之公在言路首尾四年凡所論列不避權要頗忤時宰意至是攺除吏部尙書兼權翰林學士兼侍讀未幾除龍圖閣學士荊湖南路安撫使兼知潭州公以疾乞置閒散攺除提舉江州太平觀明年除知鎭江府兼兩浙西路安撫使公到官招集流亡俾之復業異時士卒凴陵居民聞公威名重足屏迹無敢犯法威徳並行內外綏安秋八月仍復以吏部尙書召尋兼權翰林學士兼侍讀九月除參知政事是時虜僞入防兵已壓境上決意親徵訖有成功公居帷幄實與其事上親禦翰墨書車攻詩賜焉再歳乞奉祠除資政殿學士知明州疏再上攺提舉臨安府洞霄宮公之出也以在政府凡所議論皆出臆見無纎毫阿附督府治兵欲大舉公勿與聞公曰此大事也豈可身居近輔而獨不與哉數上疏求去上不得已而從之駕幸平江明年春以提舉萬壽觀兼侍讀尋召除同知樞密院事從駕至建康遷知樞密院事公首陳恢復之計練兵市馬積粟聚財分布將帥以待機防而同列不察疑公沮之且冒昧欲舉率不克就上憶公初言決意召公蓋欲大用僅閱累月得小疾一夕薨實紹興八年六月甲子也上痛悼輟視朝一日贈左銀靑光祿大夫賜水銀龍腦以斂又賜田十頃以卹其家以今年季秋之甲申葬於邑之永和鄕馬鞍山之原取同郡範氏贈吳興郡夫人夫人有美徳先公四年卒三子曰云紀右從事郎曰云章右承務郎曰云卿未任以官息女三長適左從事郎兩浙路轉運司準備差遣元益余在室公自被遇簡知歷禦史三院於內外事知無不言前後論列凡四百奏其間如収攬主權愛惜名噐斥逐邪佞親近正人未嘗不反覆言之至於糾官邪劾贓吏將帥得失政事是非與州縣抑配擾民獄訟過差監司郡守選除不當軍興以來進戰退守之筞積谷訓兵之要不可槪舉上以公論天下事淹練通達克已聼納言之切直自敵以下有不能堪者上不罪焉一時臺綱自公大振武將訓敕其下必曰汝不識沈中丞耶其見憚如此大將入覲有進繒帛方物者旣分賜六宮公以謂此事𨿽防自政和宣和以來進獻稍侈今艱虞之時不宜有此乞斥還之時方暮夜上得公疏卽命追取斥還仍降札諭公公感泣艸謝自以不世遭遇防上聼納無愧古人顧未知效死地耳公自爲執政凡所規益𨿽家人莫得聞所薦人才至多受薦皆莫知也上毎以知人稱之自小官至宦達攻苦食淡處之晏然天性孝友所得俸祿以給宗族兄弟無難色於文無所不能晚嵗益工尢善爲詩引類托興有作者風气凡人以爲難者公熟視落筆便造壼奧有文集二十卷奏議三十卷藏於家一止從公遊逾三十年自鄕校至立朝𨿽有出處契濶之異而相厚之意不少衰公嘗見薦爲禦史屬官初未嘗言心獨識之然知公莫詳焉竊嘗嘆息以爲君臣之遇自古所難有聼諫之君又有能言之臣然後君臣俱榮名譽日彰不幸而無其臣則君𨿽有屈已聼納之誠而臣言不足以發之遂至於兩無稱焉可不惜哉若魏徵之遇太宗韓休之遇明皇包拯之遇仁祖公之遇主上蓋所謂君臣俱榮者矣云紀屬一止狀公之行將求諸立言大君子志公墓公名節之偉議論之懿縉紳所共知也一止不敢私謹狀

苕溪集卷三十

欽定四庫全書

苕溪集卷三十一

宋劉一止撰外制

田永年乞將父實爲建州軍賊殺死恩澤補女夫許登承信郎

勅具官某朕於死事之臣未嘗不惻焉動心恩其族類惟恐或失所以勸義士而羞叛人也爾其異姓之親與霑命秩宜知自節以稱所防可

桂陽監司理李士權平陽縣令趙景韓推恩各合循一資

勅具官某日者湖湘之防負固阻險侵軼郡縣至煩王師僅乃克滅軍須辦給爾與有勞第賞進階國之常典可

吳希祥降一官仍罷邵武軍通判

勅具官某朕念大江之西俗習輕悍選擇能吏固將安之爾爲州治中始聞潢池弄兵之警詭求避去便文自營朕何賴焉論者以聞罪其可逭貶秩一等免所居官自爲寛典念恩循省可

前辰州沅溪令王汲禦盜有功循一次

勅具官某曩者鼎澧之間盜賊竊發迄於平定爾與有勞賞以懋功國之典也可【宗亞昌云曩者荊江郡縣陳朴云狂防弄兵侵軼旁近下詞同】

進武校尉張安道王正臣差賫文字過界各與轉一官

勅具官某爾等傳命越疆咸以能選進官一等以爲爾寵往其勉之可

樞宻副使左通議大夫王庻除資政殿學士知潭州

朕緝熙庻政允資左右之良體貎大臣務極始終之遇𨿽進退之間或異而內外之勢惟均具官王某气稟直方學兼文武夙負敢爲之略獨髙應變之方艸木知其威名夷狄問其年狀朕念兵民之大計求縉紳之實能召自逺方俾還近列旋授樞機之柄方湏帷幄之籌何引疾之甚堅屢抗章而莫止眷湖湘襟帯之地連東南形勢之區疲甿未蘓鄰盜僅息是用開元戎之巨屏錫祕殿之隆名勉爲朕行徒得君重勿謂長沙之地狹不足回旋當思隴右之風流尙在忼慨服我明命佇觀壯猷可

中書舍人勾龍如淵除禦史中丞

禦史列職皆朕耳目之官而中執法實爲之長其任重矣茍非其人朕不虛授具官某蘊經濟之術負絕特之才授自時髦薦更噐使學通以博若賈誼之明治安論政而堅若陸贄之本仁義毎獻可而替否不吐剛而茹柔逮其立言足以華國考稽公議益簡朕心是用命爾總持憲綱以肅在位俾中外士夫知朝廷之尊有簡書之畏則於汝嘉是曰稱職可

遊損除太府寺丞

勅具官某太府之職出納邦財丞於其間事任惟劇爾詳練通敏有稱於時往究乃心用觀來效可

知洪州李光除吏部尙書

朕憂勤在禦當饋興嗟思得耆艾骨鯁謀國不貳之臣獻納論思以裨予治以表庻工俾四方萬里之逺聳聞而跂慕知朝廷之尊不待吿令而民自化焉顧不偉哉具官某師古聖賢執義堅固志節之厲凜如秋霜被遇累朝始終惟一出入中外險夷屢更朕熟察其所言又詳試之以事蓋有日矣是用召從藩屏還長天官激濁揚淸惟爾之舊謀猷吿後益罄厥忠使朕知人之明不愧於古爾則與有無窮之聞可

郭師偉宋元換給付身

勅具官某爾等往者奮於行陣嘗有顯勞賞不逾時旣霑渙渥申以書命其益知榮可

宋亮臣幹事回轉官兩資髙震轉官一資

勅具官某服勤奔走嘗有顯勞序進一官以爲爾寵且用以勸來者可

王利用除祕書郎

勅具官某圖書之府儲養英俊猶藝林於圃時而用之爾文學志行秀於士林所謂豫章楩柟者也承郎之職其選甚髙益勵爾修以俟采擇可

吳世才世榮以父歿於王事各合得恩澤一資

勅爾父董所兵部與賊決戰至於殞身朕心憫焉疏恩其孤以慰九泉以爲爾寵可

李玨贈官

勅具官某昨者虜犯河朔逺近俶擾士大夫去職避難志求茍免者終不得免焉爾以州從事之卑奮厲捍敵與城俱亡可謂知所處矣自古有死爾亦何恨畀官二等升錄其孤精爽如存尙克知享可

髙承儀軍中起復張全同安岊同

自昔名賢𨿽宰一邑而要絰從戎當世不議其非蓋知所急也況爾有位於軍服勤旣久乃欲以家難去職其可乎哉孝有移忠禮有奪情爾無恨焉可

曹璉除湖北路提刑宗樗除潼川府路提刑

勅具官某朕惟荊湖巴蜀之北逺於朝廷刑之頗數獄之頗紛吏治之無良民情之多疚至有不得而聞者況得察治之乎則部使者之責固亦重矣爾等性資通明藝能果逹或選自郎省或擢從外官分畀一道之權以觀底績書曰欽哉欽哉惟刑之卹哉詩曰剛亦不吐柔亦不茹無從詭隨以謹罔極刺舉之能於是乎在其勉服古訓以副朕心可

安邡除荊湖北路運判李倫淸除淮南東路

勅具官某朕念荊湖之北長淮之東民食尙艱兵儲未廣惟時漕計之臣非有機智絕人彷佛劉晏之流者豈足以當是任哉爾邡通於吏道譽處甚休爾倫淸才髙識明動有可紀是用命爾分行一道其庻幾悉乃心力體朕至懷俾民不病斂士無饑色則惟爾能嗣有褒寵可

苕溪集卷三十一

欽定四庫全書

苕溪集卷三十二

宋劉一止撰外制

周祕知婺州【續攺紹興府】

朕修明庻政加惠黎元聿求法從之良增重蕃宣之寄矧惟婺女股肱行朝川壤相連俗習未逺顧所與共理俾無愁嘆之聲則選任之門詎可不遴具官某沈毅而有斷疏通而不浮盡見古今之書周知事物之變粵從簡授屢罄忠嘉編爲耳目之官寔任紀綱之責奉祠均佚閱日旣多復畀名邦蔽自朕志爾其服我訓誥兼懋徳威綏厥善良鋤其蟊賊豈特一方之民安爾之政亦使列辟聞風而勸焉顧不韙哉可

歐陽懋知平江府

勅眷惟吳門宻邇王所今爲重地雄視他州必得秉心有常之人任以與我共理之責具官某行義純固得於心成問學淵源寔由世濟頃從禁路出典輔藩不求赫赫之名綽有優優之政奉祠均佚閱嵗滋多爰錫命書再分符竹尙體丁寧之意毋忘豈弟之風俾潤澤及於京師愁嘆消於田裏是乃稱職則予汝嘉可

魏良臣吏部郎中

勅具官某銓衡之任𨿽號劇煩人無覬覦一本資格然而用非其人則吏得以持可否之似以見欺士或至懷抑厭之嗟而莫訴此朕所以遴選而不敢輕也爾頃以雋才嘗更任使秉心忠實不敢吿勞肆予命爾列職天官往究厥心以佐而長惟察惟法則庻幾焉可

中書舍人蘓符磨勘轉官

勅朕稽有虞考績之規參成周計吏之法命秩有等率三嵗而聼遷資格旣明乃一定而不易具官某砥名勵節見於身修種學績文自其家法召從孤外擢寘周行領中祕之英遊訂曲臺之茂典旋躋禁路命演綸言豈特爾雅深厚之辭增光乎國體抑亦稽古禮文之事有益於前聞至於防課三遷進官一列報𨿽由於積日寵實自於知勞益懋乃猷以觀來效可

張希亮國子監丞

勅時巡以來監學之官與弟子員皆闕而不置惟學政之不可廢者屬之於丞焉爾行能甚修見推朋輩往祗厥事毋或墮可

梁汝嘉戶部侍郎

勅朕念軍興以來費出無蓺邦計之任付委匪輕博選一時之良莫如已試之可具官某智周於物用適其時左畫方而右畫圓從容不亂進成規而退成矩風猷可觀薦更劇煩疊處中外益信乃言之可績寧惟所至之有稱方今民食尙艱輿地未服戶口之賦旣狹山澤之利寖防官曹睨廩以指期師旅列屯而待哺惟爾得古人心計之妙知天下利源之歸觀厥盈虛制其出入倘生眾用寡而濟以通融之術則貫朽粟腐有同於全盛之時惟旣厥心毋乏我事可

孫參政近封贈三代並妻

曽祖吉甫可特贈太子少保

勅朕眷求眞賢置諸左右乃一徳一心共圖庻政旣登進厥位爰錫渙恩追賁其父祖以及大王父於典禮舊矣具官某曽祖某抱負仁義含章不耀積善之慶燕及後人用能有此曽孫始大厥家東宮之孤正秩二品吿於幽泉尙克知享可

曽祖母張氏可特贈昌元郡夫人

勅國朝之典中外百執事秩通朝籍與法從之臣追賁其先大者僅及父祖惟執政之官寵逮三世其積深者其報逺其體重者其數優蓋事之稱也具官某曽祖母張氏柔嘉之徳惠於宗工勤儉之風聞於裏閈慶鐘其後是生曽孫爲我碩輔故於登用之始爰加脂澤之封正位小君以光泉壤可

祖珦可特贈太子太保

勅盛徳之報古有成言不於其身於其孫子故髙門以俟廷尉植槐以望三公自是不疑應若影響而況苦心焦思種學績文不售於時賫志以歿則造物者湣焉啟其後人貽以祗福亦何足怪哉具官某祖某負絕特之義通古今之書四與計偕聲華作偉一命勿逮再世而昌厥有賢孫登貳柄政爲予腹心是宜疏恩寵賁私廟靑宮亞傅禮秩兼優用侈爾有孫之榮亦昭我得賢之慶可

祖母張氏可特贈徳陽郡夫人

勅天之報施善人初若無意夷考其事實相後先譬彼服田是穮是蓘乃克有秋譬彼泉源是疏是鑿其流則長蓋所謂防而不失者也具官某祖母張氏婉嬺徳行宜其家人報不及身溢於爾後惟時聞孫作朕良弼登用之始疏錫大邦尙其不亡服此光顯可

父故贈光祿大夫擇可特贈太子太師

勅士有砥名勵節見於身修沈伏下僚勿克施用以訓其子爲時英賢光輔國家澤及庻類則褒崇之典賁其私廟蓋理之宜而朕不敢有愛者也具官某父贈光祿大夫某學聖人之道爲君子之儒孝友名於一鄕視古卓行而無愧惠愛存於兩邑方今循吏爲加優位不稱徳報不及身施於弼臣始大光耀謀猷入吿皆爾之餘詩曰惟其有之是以似之正位宮師申加湣典以顯教忠之效以寛陟岵之思可

母金城郡夫人李氏可特贈博平郡夫人

勅春秋之義母以子貴石窌之賜實始啟封視命數之等威爲褒榮之隆殺至於忠孝克備名位兩崇自非徳門其誰有此具官某母金城郡夫人李氏率憲蹈禮蔚爲婦師令則休稱益於女史是生賢息爲朕實臣於其柄政之初載稽彞典錫爾名郡於前有光陟岵之思顧莫追於旣往奉嘗之寵尙克詔於無窮可

妻淑人鮑氏可特封永嘉郡夫人

勅朕惟公侯之貴得位與時化刑於家澤逮其下豈特身修之效抑其內助之由故鵲巢采蘩之作見於國風其來久矣若其命之不淑弗克同其安榮在於人情有歉然者則追賁之典其可後哉具官某妻淑人鮑氏柔惠肅雍能執婦道克相君子以成其賢𨿽善行有加而福祿未究爰正小君之號仍開大郡之封禭服之華副珈之飾並爲爾寵尙克欽承可

書令史嵇洪出職與敍右廸功郎

勅具官某爾服勤職事閱嵗旣多俾列文階往從補外其尙知勉稱以茂恩可

陳惟忠以父陣亡恩澤補承信郎

勅具官某昨者虜犯襄漢爾父抗敵至殞厥軀朕心憫焉疏恩其孤以勸義士以慰九泉可

王縉直祕閣知常州

勅具官某自昔良二千石未嘗不以奉法循理爲先而以畏嚴輔之鋤其彊梗害民者而已今則不然以苛刻爲吏能以惠愛爲選懦鞭笞赤子以取辦給豈非爲治之意初不在民茍欲自見其才者耶嗚呼玆非朕之所聞也毗陵近郡股肱行朝以【闕】遺補之舊慈惠明察識朕愛民之意不求知聞錫之左符重以中袐寓直之寵往其勉之可

柴萃擬右宣義郎襲封崇義公監周陵廟

勅具官某朕若稽前古於先代之後恩有加而不替焉禮也爾周之裔孫於次當封俾進文階以承祀事往其欽哉可

苕溪集卷三十二

欽定四庫全書

苕溪集卷三十三

宋劉一止撰外制

崔邦弼朱中興敍復軍賞轉官

勅具官某爾捐軀抗敵屢立戰多載疇昔勞申以書命益思勉勵以稱所防可

汪藻修史成書陞顯謨閣學士

勅朕任賢能而責實惟恐或遺懋爵賞以勸功不敢有愛矧禁林之舊徳著藝苑之殊勞可無渙恩以昭至意具官某學貫九淵之邃才絕千人之英昔膺使令服在近密崇論宏議有補於時大冊髙文悉出其手悼念兩朝之故實曽無一字之遺余出自爾心不煩朕訓緝文辭於斷簡問黜陟於故家逺近異同靡差嵗月品彚條貫燦若日星搜羅旁逮於測幽誦意不忘於寤寐左思作賦旣殫十稔之勤馬遷成書自立一家之法此其【闕】深用嘆嘉就陞延閣之華申錫贊書之寵豈惟今日

見國體之增光抑使異時並爾名而不朽服我休命益勵厥修可

鮑廷祖孟處義各轉一官

勅具官某朕惟軍興以來典籍散逸兩朝故實防有遺余肆命儒臣俾加纂集成書來上煥若日星載嘉積嵗之勞抑有乃僚之助爾等修潔博習富於藝文懋賞稱功就官一列服我休命其尙知榮可

康順茍得以軍功各轉一官

勅具官某爾鄕者奮身捍敵第功甚明懋賞進階以爲爾寵其尙勉旃可

曹芬循文林郎

勅具官某向者南安近邑狐防嘯呼旋踵就擒爾與有力進官一等其尙勉之可

張學換給付身補右從侍郎

勅具官某爾以白丁從軍屢進官秩閱日旣多朕方懋爵賞以勸功𨿽若爾者亦不遐棄申以書命其益知榮可

李彪換給父陣亡恩澤付身

勅具官某向者爾父奮身抗敵死於忠義恩逮其子旣閱嵗時申錫命書以光存歿可

夏侯旦捕防有功循右從事郎

勅具官某海隅之民凴恃險阻殺掠人而奪之貨無嵗無之爾督捕俘獲厥職甚修朕心嘉焉懋賞進階其益知勸可

王勝敍復惇武郎

勅具官某爾以事貶秩在洗心前甄敍之恩務從優此宜知奮勵以寵榮可

江端卿王琮劉居海並贈官與一子恩澤

勅具官某爾等爲督部之官捍賊殞身職也人孰不死冺然無稱與艸木共腐者多矣爾何悵焉用錫湣章並錄其子以慰爾靈以爲義士之勸可

吳武陵獻更化論循兩資

勅具官某昔漢文帝戒張釋之毋甚髙論令今可行朕於是知人主所求貴適於用非以甚髙難行之言不可企及之事爲足說也爾獻書公車勉朕更化條陳部別粹然可觀詩曰無言不酬懋賞進階以爲爾寵且爲能言者之勸可

劉惇常向子昌祝師龍各降一官

勅具官某大農之錢實國經費凡其出納各有司存爾等無所稟承果於移用章劾旣至朕何敢私聊褫一官以戒來者可

吳時澤降兩官

勅具官某爾律身不嚴防於吏議比從閱實過惡暴陳服我寛恩毌忘自訟可

韓昭敍復右中大夫

勅具官某曩者命將授師列屯江右船粟往哺爾期積愆念頗閱於嵗時亦旣經於蕩宥甄敍官秩以觀後圖可

劉子翼上官瑛許克明蔡宰陳大輔並降一官

勅具官某國之經費實在大農其郡邑賦租與戶口登耗之數有不得不察乃者命取其凡上之省戶稽其多寡而勸懲焉今部使者以爾過期不報劾章上聞罪其可逭貶秩一等以罰其偸且爲來者之戒可

趙俊等以戰功轉官

勅具官某曩者瀕江郡邑羣盜肆行爾等擐甲先登屢見俊獲有嘉忠勇序進官聨服我茂恩尙圖來效可

左修職郎陳最攺左承事郎

勅具官某爾以儒生習於韜略論議根據靡靡不窮沈伏下僚莫克施用以功自見朕用汝嘉錫之渙恩俾階京秩其思勉勵以稱所蒙可

魏堯臣等起復補官

勅具官某朕得忠賢授以使指俾其考度自擇乃僚爾等起自奪情就加命秩是爲異數往服厥勤可

淮西參議官李健敍復左朝散大夫

勅具官某爾向者坐累貶秩在洗心前更閱嵗時復見錄用甄敍一等滌爾丹書服我茂恩尙圖來效可李回追復資政殿學士依條與遺表恩澤

勅朕禮遇故臣事存懿典極哀榮之終始憚生死之乖暌爰錫贊書用昭至意具官某早登膴仕被遇累朝踐更使令出入中外輔朕艱難之際粗殫夙夜之勤繼綰兵符出臨方面屬毀言之坐至顧顯狀之未聞方從眞館之遊遽有重泉之恨念旣經於蕩宥亦頗閱於嵗時憫爾沈寃假之異數正隆名於祗殿衍余澤於後人朕無愧於昭天爾尙圖於結艸可

苕溪集卷三十三

欽定四庫全書

苕溪集卷三十四

宋劉一止撰外制

都虞侯郭永王金劉干等遇明堂大禮合該換授忠訓郎

勅具官某爾等各在赤籍積日累勞易畀官聫是爲舊典往秪厥事以稱茂恩可

成忠郎楊靑軍中失火降一官

勅具官某爾居師屯不戒扵火自速咎戾其又奚言姑禠一官俾知循省可

忠訓郎魏存謀要打刼降五官

勅具官某爾爲田官不能謹身容納匪人與通奸利貶秩五等是爲寛恩可

杜琳降官

勅兵法曰令素行則人服令素不行則人不服一軍之中如身使臂臂使指上下內外罔敢差池一有不嚴則爲亂階漸不可長具官某早以材武見推輩流命統偏師列屯以守而乃奉令不恪遣卒越疆規求錐刀旋至亡失大將言狀朕不敢私姑貶階官以戒來者是謂寛典其務省循可

郎誠以妻父朱棄奉使未回恩澤補承信郎

勅具官某信使出疆淹時未返惕然興念厚卹其家爾惟外姓膺此命秩其知自飭以稱寵榮可

防忠陣亡贈承信郎與一子恩澤

勅具官某爾奮於行陣固敵是求令爾殞身朕實有愧寵以命秩並錄其孤魂而有知歆此至意可

顏魯公逺孫師與補右廸功郎

勅具官某朕遭世中否思古興懷眷唐室之多賢壯平原之大節英風可想恨不與之同時遺像儼然至今猶有生气訪求逺裔僅齒齊民肆加異恩寵以命秩錄功臣之世朕無誚於周詩對前人之光爾尙存於家範可

劉大中落職依舊宮祠

勅含齒之類共知篤於愛親垂髫之童亦復羞稱不孝豈有居儀刑之重任爲名教之罪人民罔具瞻朕有逸罰具官某頃由過聼擢在要津猥以小才遂當大用忘所生之天屬視厥父如路人炊煙不同寢疾弗問事皆有狀聞者寒心人誰無親誠所切齒覽彈章之沓至知公議之靡容其鐫祕殿之崇尙卽眞祠之舊噫始終之遇朕猶屈於彛章喜懼之年爾盍圖於攺事可

林子堯等補保義郎系從賊黨出首自新

勅具官某慶賞之設非但勸善茍知過而自新則亦在所錄焉蓋忠厚之至也爾頃防非類晚而悔之轉敗爲功審於自擇寵之命秩其尙知榮可

殿前司托試到舊行門孫佐王節周宣李勝等武藝與換惇武郎

勅具官某爾以虎士警衞周廬易畀官聨是惟舊典服此休命無放厥勤可

王庻落職宮祠

勅朕履玆艱虞靡敢寧處惟是二三執政任之不疑庻防左右宅師用底於治脫或懷狥私之志無憂國之風論日以乖朕將安賴具官某曩更中外粗閱嵗時召自藩維服在近宻授以樞機之柄俾參帷幄之籌所冀同寅以克有濟而乃大言惑眾小智飾姦旣陳立異之辭旋有壊成之意倘謂和戎之非策則𨿽執義以何慚乃因知已之莫畱始欲脫身而要譽第務死黨寧知有君顧已照其肺肝尙曲全於體貎假之異數出殿大邦屬公議之旣喧匪私心之敢貸其鐫祕殿往卽眞祠噫才各有長爾豈無用任過其量朕則使然服此訓言毋忘循省可

泗州兵馬鈐轄趙時奉命有勞轉一官

勅具官某爾總戎之官厥職旣修傳命越疆亦著勞效進秩一等以示寵褒可

保義郎李全禦賊陣亡贈兩官

勅具官某爾以小吏奮身抗賊死不返顧彼爵崇祿厚者能毋愧乎古語有之寧以義死不營幸生於爾見焉進官二等用錫湣章尙其不亡欽此至意可

吳藹以妻父陳思恭陣亡恩澤補承信郎

勅具官某朕憫夫忠義之士殞身矢石不得終於牖下也厚卹其家以及姻黨亦獲霑命秩其思所以稱之可賈進賊黨自首補承信郎【史宣歸正轉承節郎換給付身詞云爾恥於從僞自擇其明有嘉其忠超進官秩申以書命其尙知榮】

勅具官某爾審於自擇轉敗爲功可謂忠矣錫之命秩其尙知榮可

武平縣丞宗誠彥平防賊有勞循一次

勅具官某鄰盜弄兵侵軼爾疆捍禦之勞達於朕聼進階一等以示寵褒可

嘉州第四將官髙貺犯賊罪降一官衝替

勅具官某爾不自飭防於吏議罪渉已私勿可追已貶秩一等免所居官其自今戒哉可

權南丰巡檢髙騰因本寨兵卒聶成等作亂勦殺淨盡轉一官

勅具官某卒驕倡亂威不素行非一日之積也錄爾倉猝弭亂之功而略其不素訓整之罪玆可謂厚矣進官一等其克欽承可

忠翊郎李侁元系尙書省額外都事陳狀乞比換使臣出職吏部勘當申省狀內刮補添注舉發到官虛妄特降一官依衝替人例

勅具官某銓曹天下之公不容以私凂爾不知畏以自速辜聊示薄懲且戒來者可

苕溪集卷三十四

欽定四庫全書

苕溪集卷三十五

宋劉一止撰外制

禮部侍郎曾開除寶文閣待制提舉江州太平觀

勅侍從之臣朕所倚重𨿽出處之事各異而禮遇之意不殊具官某早以文學志行受知先朝亟登要路淹畱江海積有嵗時朕眷求名賢服在近列庻幾論思之益共濟中興曽閱日之幾何乃抗章而別去辭情懇至慨莫得畱寵之延閣之華俾卽眞祠之秩忘爾身之在外惟我後之吿猷時乃之休抑朕所望可

恭州壁山普澤廟神封威濟侯

勅某神朕閔夫農夫之望嵗惴惴朝夕雨暘小愆吁天號呼若無所托命焉故於命祀之神有徳於民一方是賴則惕然動容不愛褒崇之典以寵靈之且俾其民知所報事有永而無替也今有司以爾神聰明正直未嘗出其靈響惟水旱疾苦之事有謁必獲聞於朕聼是用欽嘉錫之侯封以答神貺其服我休命益相彼民毋俾嵗艱神亦與有飲食可

右千牛衞將軍士滲依例合換武節郎

勅具官某朕惇敍近屬列處環衛厚其廩秩而不煩以官職之事至有欲自見其才願出補吏者亦所不拒焉爾寅恭造朝閱嵗旣久因其有諳易畀官序俾之從政其率義蹈憲毋或惰偸以速官謗則予汝嘉可

王倫除同簽書樞宻院事迎請梓宮太后交割地界使仍賜同進士出身

勅朕總攬羣工圖回萬務眷言宥宻實秉樞機體隆參伍之聨位在凝丞之次亶惟用徳亦以勸功具官某宇量坦夷機神敏悟出先王名賢之徳有流風遺範之存事不擇難行不擇利奉萬里之使無以家爲道二國之言皆如意出卓爾傾河之辯毅然叱馭之忠酈生凴軾以下齊城毛遂定盟而重趙國揆其成效布溢前聞朕念陵寢久荒梓宮未返東朝契濶星紀旣周北道謳吟民心未攺幸信書之來諗知永好之不渝爾其肅迓還轅就承故壤爰陟本兵之重仍兼賜第之榮惟旣厥心毋乏吾事噫服文武之境朕將無愧於古人合晉楚之成爾乃增光於史冊可

藍公佐除宣州觀察使借保信軍節度使提舉萬壽觀充副使

勅行人之選自古所難故叔向進子員於朝以爲道二國之言無私周家遣使必曰周爰咨詢蓋惟忠信之人而後可用信乎其不可不審也具官某淹練敏明習於故事服在近宻頗閱嵗時俾使殊鄰有嘉忠實是用命爾復爲朕行今通好息兵旣有成約輿地將復梓宮將還母后宗親指期可俟往從而長益殫厥勤肅迓還轅就成故壤陟爾亷車之峻以爲行色之光服我茂恩尙圖來效可

傅嗣延等二十九人從使出疆有官人轉官無官人補授【白身先補承信郎進士先補上州文學有官人先轉三官】

勅具官某朕選任近弼出使殊鄰一時從行悉聼自擇惟川途之修邈念王事之馳驅錫以典恩超進官秩【初補官人云俾霑命秩】尙思黽勉以稱寵榮可

和安大夫惠州刺史李安仁特落致仕發赴之行在供職

勅具官某爾以和綏之術歷事累朝績效著聞度越流輩𨿽吿老得謝而精爽未衰其服故官益修爾職可南劍州沙縣民兵首領樂輝親獲凶賊余勝等七人特與轉一官

勅具官某爾以智能率眾捍防執俘獻馘嘗有顯勞懋賞進階以爲爾寵可

劉錫知鼎州

勅鼎爲湖湘望郡異時創殘行旅蕭然今流亡旣歸田野加辟惟是存勞安集之政屬於守臣朕所遴擇具官某執憲蹈義飾以文雅頃侍殿巖識朕愛民之意剖分符竹往慰彼民惟旣爾心無俟多訓可

右承直郎楊抗特攺次等合入官

勅具官某乃者選任近列出使殊鄰載嘉體國之忠抑有乃僚之助稱功第賞爾實居先並敍舊勞俾更秩序尙圖後效以答茂恩可

觧潛罷軍職特除正仕承宣郎

勅侍衞之臣朕所倚重𨿽出處之事各異而眷遇之意惟均具官某忠謹不浮沈深有斷屢著捍城之略夙推經逺之才召自遐方再司軍政忽露章而引去諒雅志之莫回勉狥其私以均勞佚畱務之職式寵其行惟爾以勲業自期見謂忼慨尙觀他日益展壯猷可

韓世良特與轉行左武大夫遙郡防禦使

勅朕制橫列之官以待異能之士其選重矣茍非其人不以輕授具官某沈機服眾義勇冠軍屢立戰功不自矜伐典司軍政亦旣淹時肆因慶賚之行陟此髙華之秩兼崇使號並示眷私爾其服我訓辭益殫夙夜要使旂常之績獨髙伯仲之間則予汝嘉是曰報稱可

藍公佐父安石特贈節度使

勅朕用心廣愛禦於家邦厚往飭終存乎禮典具官某禔身有裕率禮不違祗事宮闈浸更嵗月死而未冺尙克教忠爰申追錫之恩懋建節旄之重神靈如在庶或知榮可

右承直郎陳楊上書可采特與攺合一官

勅具官某朕不愛爵賞以求至言茍可施行則若已出爾以孤外忼慨獻書論議詳明有當朕心錫以渙恩俾更秩序其益勉勵以稱所防可

忠訓郎閤門看班祗侯藍師稷換授右承務郎

勅具官某朕申遣信使逺適殊鄰被以寵光悉無所愛爾以從行之賞就易文階有榮耀焉其思稱此可將仕郎鐘離咸亨以昨充計議使屬官循一資合入修職郎

勅具官某向是委任信使通好殊鄰休兵息民旣有成約從行之賞朕何敢忘其服茂恩益思報稱可

權同知閣門事何彥良特與落權同字除右武大夫

勅爵賞之設用勸臣工凡官修其方吏宿其業所應褒進者朕無所愛焉具官某謹願恪恭服在近宻更閱嵗月無攺厥勤方將申九賔臚句之文候百辟防朝之禮簡求爾類無易舊人進秩橫階正多上閤益思稱職以答茂恩可

苕溪集卷三十五

欽定四庫全書

苕溪集卷三十六

宋劉一止撰外制

郭仲荀除東京副畱守兼節制軍馬

勅諸侯朝於方嶽未忘巡狩之勤王略及於舊都實重居畱之任肆頒明命庸示眷懷具官某賦性通明受材英特兼子房之智勇慕郤縠之詩書夷險屢更忠勤不替執干戈以衛國援枹鼓而忘身入侍殿巖載肅貔貅之眾出分帥閫毎寛疆埸之憂建大將之節旄加二公之位號功髙不伐寵至益謙朕永念神州薦更戎壘悵遺民稔禍之久屬殊鄰修好之初故臣流落以焉歸行旅凋零而未集是用疇咨宿望申錫渙恩往司管籥之嚴仍總兵符之重惟爾拊厚疲瘵勞來散亡慰父老之謳吟消田裏之愁嘆俾知朕指有若親臨則予汝嘉嗣有褒寵可

張浚敍復左宣奉大夫提舉臨安府洞霄宮

勅朕福威在巳操八柄以馭臣忠厚宅心不一眚而掩徳矧惟舊弼嘗縂百工可無投報之恩以示終始之遇具官某天姿英特謀府靚深奮身孤逺之中相朕艱危之際忠勤有偉勲伐未忘喪孟明殽陵之師事非意出分孔戩東都之務嵗已再更比通好於殊鄰旣言歸於故壤肆均慶賚用慰遐邇稍還官秩之崇俾遂祠庭之佚朕心爾識報禮是圖可

汪伯彥復觀文殿學士依舊宮祠

勅【上詞同張浚】具官某噐資方重徳宇靚深早依日月之光乃際風雲之防相朕初載共濟多艱一徳保躬自適隱巖之樂十年去國毎動故老之思比通好於殊鄰旣言歸於故壤肆均慶澤以慰遐邇申加祕殿之崇仍卽祠庭之舊朕心爾識報禮是圖可

趙瓘王升陳裕趙軏差充皇太后本殿準偹使換轉官請給依中節人例施行

勅朕念東朝在道川陸阻修豈惟防履之甚勤抑懼奉承之不肅爾等出自選擇超進官聨惟勤惟忠則爲報稱可

右修職郎新邵州錄事參軍王健以叔倫奉使恩澤攺捨入官

勅具官某朕委任近弼逺使殊鄰寵賁所加惟其自請爾以猶子超進官聫服此茂恩其思報稱可

進武林尉王用因軍功轉四資換授付身

勅具官某爾服在戎行屢霑賞秩易俾書命於前有光益究乃心以圖所報可

左修職郎潮州司理王晞韓權及推正平人蔡城等九人疏放賞轉兩資

勅具官某朕哀矜庻獄之不辜屢降詔防丁寧熟復俾四方司政典獄之官知所欽焉今爾以平反受賞朕所樂聞服此茂恩更圖來效可

王銍進七朝國史列傳重加添補成書共二百一十五冊特與轉一官

勅具官某朕修廢典於風塵之後訪遺書於煨燼之餘旣累嵗矣顧中祕所得外有愧於士大夫之家而史氏闕文亦或未補朕心閔焉爾好古博雅自其先世屬辭比事度越輩流乃者裒集累朝故實而附益以其所聞成書來上有嘉其勤序進官聫以爲爾寵且以爲多士之勸可

明州觀察使入內侍省都知梁邦彥祗應大金人使有勞遙郡上轉一官

勅朕嚴責實之政而以恕行之茍有勞能𨿽小不棄具官某機神敏悟多所踐更祗事宮闈見謂忠謹乃者授館鄰使事毎肅然不見缺遺𨿽爾以禮法自閒無所求取顧於褒賞出自朕心其服訓辭益思來效可

陳永錫等二十七人各轉一官

勅具官某【上四句同前詞】乃者授館鄰使爾等蒞事辦給防有缺遺有嘉其勤序進官秩非特爲爾之寵俾後之奉公有若爾者皆知勸焉可

左儒林郎前知南劍州順昌縣江鈿獲賊攺官

勅具官某爵祿國之砥石所以厲世磨鈍而無所私焉今有司言汝有捍防執俘之勞故於賞亦思所以稱此超進官秩是爲汝榮其尙勉之可

徽猷閣待制潼川府路宣撫使邵溥誤収試舉人降一官

勅法者天下之公無間逺近茍戾於此朕不敢私具官某頃以時髦擢登禁路出縂藩翰分國顧憂乃者試士禮闈弗懲其濫有司言狀咎當誰執貶秩一等以戒惰偸非特爲爾識也服我明訓尙厲後圖可

藍師防除閤門宣贊舍人

勅具官某上閣之職實相禮儀非性識通明不在此選爾聞見習熟度越輩流往祗厥官無忘報稱可

梁偉陳靖並爲閤門祗候落看班字

勅具官某【上四句同藍師防】爾巳試之效見推輩流其正厥官益思報稱可

忠翊郎成道陣亡特贈兩官與一子恩澤【石瑀同】

勅具官某死者人之所必不免也至於死義死職之臣則惕然愧之若不自勝懼其名之不揚也褒進官秩以錄其孤使聞者哀而榮之嗚呼玆可以識朕心矣可

武功大夫溫州刺史吳本降一官

勅具官某爾所治郡旁連五溪盜竊肆行俗習相冒非成徳素著未有能綏靖者也今部使者言爾治無善狀權移吏胥至於行旅居人起相撻擊玆可謂無政也已貶秩一等以戒惰偸服我寛恩尙圖來效可

右承直郎侯公達換給付身

勅具官某爾以儒服奮身戎行亦旣疇勞與霑官秩載申書命益觀爾能尙勉之哉可

右朝散大夫程昌禹敍元降一官【趙開亦同皆曽任徽猷閣待制】

勅賞勉罰偸者繄國之典赦過宥罪者時予之仁爾名在丹書事存白簡頗閱嵗時之久仍更蕩宥之恩補復故官俾從敍格服我明訓勵爾後圖可

樓炤除翰林學士

勅自昔有道之世建立規模必有能言之臣發揮徳意非特功名之防亦惟聲气之求用能訓誥誓命之敷不匿厥指庻幾虞夏商周之盛復見於今念方疇咨莫如試可具官某養光大之气好深湛之思彊識博聞足以華國被文相徳可用爲儀繼東臺批敕之風擅西掖演綸之譽蔽自朕志兼直禁林當二國玉帛之往來正一時書詔之塡委意坦明而肖體詞曲折而不煩義激武夫茂興元戡難之略人知聖主似建武中興之年遂拜爲眞固應錫命惟爾抱適用之噐處可爲之時豈徒潤色之工更賴吿猷之益使朕小雅之政見稱復古則爾內相之任其用有辭可

苕溪集卷三十六

欽定四庫全書

苕溪集卷三十七

宋劉一止撰外制

蘇符除給事中

勅朕敷求俊乂協濟事功惟東臺封驗之司在禁闥樞宻之地出納所系付委實艱有非其人不在此選具官某學窮壼奧業茂經綸躬古人品行之醇有先世流風之似頃從識防偹見猷爲旋陞法從之崇遂掌綸言之重文章體裁累漢家深厚之辭論議規模畀鄭國討論之事載稽人望有簡朕心是用峻陟闈亟頒名命爾其深維事任益罄忠規逺追批勅之風毋墮回天之力尙觀來效有溢前聞可

謝祖信太常少卿

勅具官某朕惟多故以來禮文缺廢無所更索肆命儒臣考昔據經講求參訂庶乎一代之典垂絕而僅存無甚恧焉爾問學淵源見謂博洽志節砥礪稱於薦紳頃爲耳目天官已效謀猷之益曲臺之貳其選甚髙僉曰汝宜抑朕所屬勉攄蘊借搜補舊聞踵事增華則爲稱職可

王利用監察禦史

勅具官某禦史一員爲朕耳目之官而六察分掌列曹之事糾其稽僞慢命者以吿於上而誅賞之其任蓋亦匪輕爾彊識博聞度越流輩執誼堅固恥於自售退然如不能傳曰人有不爲也而後可以有爲朕有虞於爾矣其思所以稱焉可

侯公達準差賫詔撫諭陜西先與攺合入官

勅具官某朕惟關隴久隔王靈爰降詔音往宣至意爾以才選倍道疾驅錫以恩綸俾更秩序於汝厚矣亦思報乎可

黃熟轉一官

勅具官某日者盜犯南安有嬰城固守之勞第賞進階往其祗服可

李彌遜除徽猷閣直學士知漳州

勅甌閩一方被山帯海其地狹隘險阻其俗趨利剽輕其人多文學藝能之士朕選擇賢能爲之師帥庻幾風化之美不易其宜而陰有革焉具官某气邃識明行義甚修被遇先朝踐更試用朕召從外服置在近班西掖代言多潤色論思之益地官分職有阜財足國之方引疾執章遽求補郡辭情懇到挽畱莫獲眷是漳浦有魚鹽之饒民裕而安於今爲烈爰錫左符之命仍升延閣之華朕輟侍從之良俾之均佚其自爲計若防而於逺民則厚矣體玆至訓益爾猷可

袁柟除大理評事塡見闕

勅具官某廷尉設屬責任惟均爾以才稱參與讞決惟明克允古有成言往究厥心以佐而長可

左從政郎李棠充東京畱守司幹辦官先次循兩資

勅具官某朕眷中都久更戎壘畱鑰之重屬於近臣惟時乃僚序進官秩以寵其行爾其勉哉可

莫淵等軍中過犯降官

勅具官某爾等服在戎行自貽厥咎姑從薄罰以戒弗防其自今勉之可

曽統殿中侍禦史

勅具官某朕於逺近之臣不能周知其才問其所主與爲所主而已主於風憲之地實寄耳目義均一體必出自擇不以遷次髙下爲重輕焉爾行師古人學有家法頃由簡拔更踐華要謀猷之益亦旣稔聞朕思見老成召從外服俾再居言路益廣聰明惟吏之無良政之多纇紀綱未盡振舉仁賢不肖未盡襲情此耳目之臣當任其責而朕之所圗於爾者也可不勉哉可

謝祖信攺除殿中侍禦史

勅具官某爾學慕古人識通今事頃由簡防更踐華要亦旣稔聞生之奇論召從外服俾列舊班輟自曲臺再居言路益觀蘊借廣朕聰明【上下詞同殿中侍禦史曽統】

周聿權刑部侍郎

勅書曰伯夷降典折民惟刑士制百姓於刑之中以教祗徳蓋禮刑之官相爲後先刑辟之說匪用爲威用以弼教是亦教焉而巳嗚呼使四方司政典獄之吏皆知此道其庻幾不失忠厚以稱朕心具官某端亮有守忠實不浮鉤貫六經兼通三史官在廷尉頗閱嵗時平恕之稱孚於朕聼是用擢爾攝司防貳卿接武法從有榮耀焉惟爾念死者不得復生益究乃心省閱成牘無爽古義可爲汝嘉可

曽統攺除左諫議大夫

勅漢諫大夫秩八百石與掌論議至國朝始制從班居內禁朕心之地上廣聰明俾補遺闕於人主莫親焉非但肅正官邪執持風裁而已疇咨列位我得其人具官某行義之修不越壇宇忠節之勵凜如冰霜多見異書明習故事是其能任獻替之責引君於當道者也𨿽然朕之望爾若是其至爾將何以增其所未能救其所旣先使朕日聞其過劘切浸潤知自求之益而不得已焉豈不休哉可

周葵太常少卿

勅具官某朕念邊境肅淸民物綏靖宜公朝典禮之事增重於觀瞻顧曲臺論議之臣不輕於付畀爾文偹體要學通天人頓被簡知薦居華要召從外服命典奉常益觀博物之能垂訓責成之意制度多缺冀賈誼之有陳儀注復尊賴叔孫之知變尙思稱職無愧前聞可

朱勝非知湖州

勅朕增隆輔郡任不敢輕眷懷弼臣起以自近庻得股肱之托有同心膂之親具官某道際聖賢學通今古體方重而任大事抱純誠而經逺圖方時多虞惟爾一徳才幹十樞之運力扶天步之艱入吿謀猷有舟楫濟川之利不動聲气措宗社覆盂之安辭功名而弗居寄山林而均佚粵從得請亦旣淹時爰錫命於家庭俾就臨於方靣眷惟苕霅望最江吳魯公之名節尙存謝傅之風流未冺矧孝思不逺時得近於松楸而仁政所加愛不殊於桑梓茍愁嘆消於田裏則潤澤及於京師其服訓辭勉思報塞可

吳革除直龍圖閣京畿都轉運使兼開封少尹

勅具官某朕慨念中都久更戎壘王畿千里行旅蕭然遺黎凋殘今其餘幾比遣忠信之常往任保釐之托宣道至意摩手拊之至於觀風問俗之使寄朕耳目豈可緩哉爾以通才敏識揚歷中外所臨有聲是用付以輸將之職並貳尹事河圖之峻庸示寵私尙須爾成嗣有褒典可

張柄除授直祕閣京畿提刑兼提舉大內不去

勅具官某【上同詞】爾以通才敏識所臨有稱輟自望郎俾持外憲並省視宮闈之事寓直中祕以寵其行尙湏爾成嗣有褒典可

趙開復右文殿修撰除都大主管成都府利州熙河蘭廓秦鳯等路茶事兼提舉陜西等路買馬監牧公事塡見闕

勅具官某摘山市駿通畨漢之利肇自元丰置司設監總領之任其選甚髙軍興以來秦蜀道阻遷之政無復存焉爾才術之優見於已試心計之妙不減古人肆命爾復領是事爾惟整肅綱條時其出納與夫除蓐置廐絜泉美薦勿替於昔則以谷量馬將在於中國論撰之職用勸爾功尙其勉之可

苕溪集卷三十七

欽定四庫全書

苕溪集卷三十八

宋劉一止撰外制

鄭剛中祕書少監

勅具官某中祕圖書之藏其屬皆一時人物之英朕所樂育以待用者也平居商確古今考稽得失論議切磨參錯後先非文行兼優過人數等朕不使爲之長也爾志節端亮見於踐更彊識博聞足以華國玆用命爾領防眾俊優遊書史之間其自今【闕】

焉可

王次翁起居舍人

勅具官某柱史之任其選甚髙進直殿坳職書言動綴兩禁近臣之列爲一時儒者之榮匪曰能賢將焉稱此爾學通以博气粹而剛蓄養亭涵不求近用天官之屬冊府之貳踐更未幾譽望已孚載錫命書俾司記注往其祗服益勵爾修可

方庭實宗正少卿

勅具官某自昔帝王施徳於宗族厚矣抑有政焉在堯稱惇敍之仁於周有辧親防之義政在司宗理當遴選以爾文行之懿咸有古風气識之髙不求近用輟從六察擢貳列卿爾其廣朕親睦之恩而謹其序錄之事則爲稱職尙勉之哉可

右宣義郎丘奐等充二京淮北宣諭司屬官各先轉一資

勅具官某朕惟二京生靈久隔謳吟之俗思見漢官爰授使指宣道至懷爾等從行皆以才選稍進官秩以示寵光尙其勉之可

鄭諶差從郭仲荀前去東京特與橫行上轉行一官

勅朕惟王略治及舊都委任近臣往司管籥惟時僚屬悉聼選掄具官某有位於軍見推忠孝肅持軍律式位其行序進橫階是爲異數服我休命益勵爾修可

李誼中書舍人兼直學士院兼侍講

勅唐虞之制莫尙於坦明商周之書獨稱於灝噩蓋斯文之興替關治道之污隆惟玆播吿之修不匿厥指則若卜筮之事罔不是孚代言之難於斯爲重具官某學探聖域文有古風頃以時髦薦更親擢肅憲綱於臺察盡規益於棘垣拳拳致主之忠表表濟時之略載稽公議益簡朕心用錫贊書就陞辭掖兼禁林之典冊侍經幃之深嚴非爾之能其誰有此尙思稱塞以對寵休可楊應誠落致仕差充提舉京城四壁檢察諸門兼節制軍馬司參議官

勅大夫年髙則吿老於朝不以官職之事累焉古之制也至於精爽未衰忠義內激與國休戚獨能恝然如秦越人之相視哉具官某智識不羣親賢好義亷靖之操有如冰霜服在近班見稱忠謹掛冠神武亦復淹時屬中都之旣寧委近臣而居守眷爾養恬之久起於得謝之餘俾贊軍謀往固封守魏公𨿽老尙堪一行馬援據鞍故可矍鑠體朕至意益恢逺圖可

張浚復資政殿大學士充福建路安撫大使兼知福州

勅朕當饋思賢劇安危之注意殿邦作牧賴文武之兼資乃眷邇臣實惟舊徳肆頒名命庸示寵私具官某篤實思和剛明卓偉忠可貫於金石信自通於神明許國以來視身何有相朕艱難之際偹殫夙夜之勤功在王家事藏盟府慨念投閒之久屬當謀帥之初惟長樂之奧區蓋七閩之重鎭耕桑阜盛民俗安恬欲並協於師虞宜莫如於宿望通籍祕殿增光元戎風物不殊曽是經行之舊旌麾所指共知條教之新勉爲朕行徒得君重可

勾龍如淵罷禦史中丞提舉宮觀

勅朕於廢置予奪之命若天地之化春生秋殺未嘗有心至於子大夫自有罪朕亦不得而私焉具官某頃以時才儀於要路粵自詞掖執憲中司庻幾肅將紀綱以警有位而狂言之發乃在爾僚事旣稽於上聞忿實由於交惡頗失近臣之體難逃不敏之愆免所居官奉祠眞館其思循省毋重悔尢可

故嗣濮王仲湜婿承節郎孟思恭可閤門祗候免供職

勅具官某上閤之職號稱華要選擇惟遴不以假人爾以王邸之親獲膺是寵其思自飭以稱所蒙可

右廸功郎張楹前任錢塘尉賣鹽增倍循一資【宋林同此詞】

勅具官某爾奉職恪勤應於賞格進階之寵用勉後圖可

左朝議大夫充祕閣修撰徐公裕因赦敍元降一官

勅具官某爾坐累貶秩名在丹書念頗閱於嵗時亦旣更於蕩宥俾從甄敍玆乃彛章服寵惟新尙圖稱塞可

侯公達暴露賞轉一官

勅具官某曩者大將出師蕩平防孽匽薄夙露爾亦良勤序進一官是爲殊寵可

周聿充陜西路宣諭使乞差蓋閎張致平充準備差使先次轉一官

勅具官某我有使指往臨西秦惟時從行悉聼自擇進官之榮用勸爾勞【畱守辟則云畱都之重我得信臣】

監進奏院羅萬楊適各降一官

勅具官某爾等奉職不審事乖後先貶秩之愆蓋其自速尙知循省以勵後圖可

承節郎陳仕澄詭詐圖利依斷降一官

勅具官某爾率情忘行事由規利比從吏議罪渉己私故褫一官以戒不韙可

右宣義郎張澹前知吉州萬安縣輟差弓手監欠稅人致阿陳等鎖索遺火燒死事依法寺斷降一官衝替

勅具官某爾爲縣大夫視民如防至遣鄕兵程督賦人事生意外職汝之由免所居官貶秩一等是爲寛典其務省循可

李綱知潭州兼安撫大使【攺除宮祠】

勅入總百揆作股肱耳目之臣出殿大邦號禮樂詩書之帥任是安危之責孰逾耆舊之賢具官某識洞幾微气全英特修身自昔非孔孟之言不師許國以來惟伊呂之心是志屢展經綸之學寔兼文武之資忼慨百爲夷險一意方且辭功名而不有占藪澤之自娯未忘憂國之風忍袖濟時之手眷長沙之巨屏居南紀之上游地控荊湘勢臨吳楚惟威聲之先曁姦慝自消矧條教之舊孚歌謡猶在淮揚之徒得君重其勿畱行方叔之克壯其猷豈能無望祗服朕訓有光前聞可

郭仲荀男武翼郎閤門宣贊舍人及之換授右通直郎

勅具官某爾以文任得官升華上閤亦旣榮矣時方右武爾獨慕文勉狥厥私是爲異數可

忠訓郎王谷乞攺正轉官別給吿命

勅具官某爾昔者以勞進官有司過差致乖秩序玆從更定申以書命可

秉義郎陸甫特除閤門祗候

勅具官某上閤之職日侍禁嚴右選之華無以易此爾才能小異膺受寵榮宜勵厥修以圖稱塞可

苕溪集卷三十八

欽定四庫全書

苕溪集卷三十九

宋劉一止撰外制

修武郎曲慶祖等差充陜西六路宣諭司幹辦官先次各轉一官

勅具官某朕以全秦之地久隔王靈肆命近臣宣道至意爾爲山西將種世濟忠孝其佐而長往殫厥勤序進一官以爲爾寵可

左承務郎程邁差充趙士防祗謁陵寢屬官先次轉一官

勅具官某朕念陵寢泛掃久稽肆命宗英往祗厥事爾等咸以才選往佐其行序進一官以爲爾寵可

右朝議大夫直徽猷閣李弼孺可落職永不與堂除差遣

勅具官某爾曩以愆尢事存白簡召從閒散權試使令於汝厚矣遜夷急病古有格言就易辭難誰不樂此削籍內間以戒妄庸可

張宦駕部郎中

勅具官某文昌政事之本而郎官上應列宿其選甚髙非一時眞才不以輕授爾問學該洽行義潔修召寘周行專司輦乘輿馬之政事簡職要所以優賢尙其勉之可

馬延之大理寺丞

勅具官某刑者侀也一成而不變故君子盡心焉汝志行淸修卓爾不羣肆命汝爲廷尉之屬惟明克允無失厥中則予汝嘉可

宋煇復祕閣修撰除京西路轉運副使

勅具官某畿甸之右都邑相望賦入浩繁雄視他路軍興以來政令廢格謳吟父老思見漢官必得慈惠明察之臣省觀風俗問所疾苦布宣徳澤以慰斯民朕心庻幾焉以爾才任撥煩用罔不濟忠能體國事靡辭難復陞論撰之華命總輸將之寄佇觀成績嗣有褒寵可郭浩除龍神衞四廂都指揮使陜西宣諭使

勅朕眷惟秦隴久隔王靈通好殊鄰旣有息兵之約可無膚使往宣問俗之恩具官某義勇冠軍精誠許國奮猶將種能襲世勞顧契濶以淹時豈懷歸之不欲今朕有命惟爾克將慰父老之謳吟道朝廷之徳意俾皆諭指宛若親臨爰陞環列之崇用侈軺車之寵是爲異數毋或畱行可

樓炤除兼侍讀

勅朕長育英才寘之華近將使左右前後防匪正人從容帷幄之間防繹聖賢之蘊謂天下之樂無以加焉具官某該貫六經沈涵百氏淵源所自不愧古人仰惟祖宗垂裕後嗣具存謨訓奉以周旋爰資誦說之明以發見聞之蔽益者三友非汝而誰可

蕭振兼侍講

勅朕思得耆艾魁壘之士寘諸左右考稽疑義敷繹古今究治亂之所以然如漢虎觀故事增其所未聞信其所已得顧黃卷中自有樂地不可忘也具官某養气邃深植學淹貫周知事物之變盡見聖賢之書用以談經宜探蘊奧勸講之任舎爾其誰尙思切摩之工以副簡求之意可

趙鼎知泉州

勅朕履運艱虞省躬祗懼黙通上帝旋聞悔禍之期嘉與斯民共享消兵之福肆頒慶賚均逮臣工矧予舊弼之賢敢後拜州之寵具官某噐宇剛特謀猷靚深通達事機夙負敢爲之略執持魁柄旣更入之榮方注意以仰成遽露章而引去眷泉南之名郡實閩嶠之奧區分此顧憂莫如宿望噫朕任四方父母之責念慈惠之當先爾居千里師帥之隆宜徳威之並立益恢治具無俟訓言可

程邁磨勘轉左朝議大夫

勅國朝稽堯舜考績之規參成周計吏之法𨿽黜陟誅賞不由此途而階秩序進三嵗聼遷一定而不易抑無所私焉具官某法從老成才徳俱茂植立中外聞譽蔚然防課三銓就官一列玆亦知勞之賜豈惟閱日之勤往哉欽承毋墮乃力可

李寀廣西提刑

勅具官某禦史出使布宣徳澤亷察吏姦求民之瘼威聲所曁山嶽可揺爾頃以才稱旋見錄用遣臨江右綏靖防攘而乃督戰無謀亡失吏士肆命爾更使一道按刑嶠南察民之寃除其殘虐則惟爾職毋重愧焉可

潘全合等轉官

勅具官某爾等知仰王明奉琛效順有嘉其意序進厥官往其欽承益思自飭可

朱惇儒除祕書郎

勅具官某漢家得人之盛史氏所稱考之於事猶有恨焉廷有大議諸先生莫能言盜發境外見文人無可使豈亦儲飬之不豫哉朕自艱難以來首開冊府以収眾俊庶幾人才足用比隆於古爾老於文學噐度不浮丞郎位髙實治省事簡求其稱僉曰汝宜尙勵爾修以須采擢可

吳彥璋除太府寺丞

勅具官某太府掌貢賦之事受其貨賄之入以時出之丞視列卿之屬其任惟劇以爾才識精敏無施不可召自乘軺還歸班著往佐而長益乃猷可

陳賔卿太常博士

勅具官某列屬奉常爲時遴選搜補禮文之缺導揚升降之儀以爾問學淹該論議不茍俾居厥次必有可觀尊爾所聞見之行事可

張澄除徽猷閣直學士依舊知臨安府

勅眷惟帥守視古諸侯徳施於民禮有加地進律之賞效見於事史有增秩賜金之文匪惟勸功亦以久任且使斯民服習其政而知所畏慕者也具官某沈靜有斷疏通不浮敏以吏能被以儒雅惟警蹕之所駐類京邑之浩煩人所謂難爾獨甚暇采諸輿論益簡朕心躐陞筵閣之華仍俾左符之重知勞而授有榮耀焉尙究廼心以圖稱塞可

林叔豹除江東運判

勅具官某使者之任寄朕耳目號稱外臺維持紀綱以肅所部若禦史執法日臨其前姦欺屏息無敢蘗芽則𨿽四方萬里之逺朕可以無憂矣況於邇乎爾文學志行自輩古人攬轡澄淸不待多訓轉輸之責邦計是資爾尙勉之江吳壤連朕聼不逺將於是觀政焉可

苕溪集卷三十九

欽定四庫全書

苕溪集卷四十

宋劉一止撰外制

趙彬除左正議大夫徽猷閤直學士充環慶路經略安撫使

勅朕東巡吳防西顧陜關痛疆事之繹騷念逺臣之暌隔逮此輿圖之復始聞音驛之傳可無渙恩昭示至意具官某負絕羣之噐茂經逺之才身蹈險艱嵗月滋久心存丹赤始終不渝仰周室之中興幸漢官之復見封章首至誠悃昭然玆用嘆嘉載頒寵賚總一道兵民之寄參五官英俊之遊於爾有光豈予敢吝噫以安以治在威徳之並行惟孝惟忠見君親之兩重秪服明命益壯猷可

劉昉除祠部郎官陶愷除金部郎官

勅具官某朕簡求實能分任庻政爰重諸郎之選以淸列宿之行爾等才識之優論議之懿見於已試甚有休聞玆錫贊書以爾昉治邦禮以爾愷治邦財尙勉之哉無忝朕命可

王松攺轉惇武郎

勅具官某爾奮身戎行以勞見錄並陞官秩是曰異恩益勵後圖無羞朕命可

樓炤磨勘轉左朝奉大夫

勅朕操八柄以馭臣用三載而考績爰定進階之典以爲經久之規凡厥有官率由此道具官某識洞今古學通天人擢自時髦偏儀要路更兩禁腹心之重司內朝典冊之嚴防課三銓頗念服勞之久進官一列玆惟錫命之新益猷爲嗣有褒寵可

樓炤除端明殿學士簽書樞宻院事

勅天武地文所以妙生成之化左仁右義所以行威徳之權深惟撥亂之原實在本兵之地體隆參伍位亞疑丞敷求得人玆朕有命具官某惇大篤實疏通敏明學博古而通今气絕羣而邁往蹈履聖賢之域從容禮義之間大冊髙文悉出其手崇論宏議有補於時力佐中興功居大半蔽自朕志申錫賚書爰陞祕殿之華進貳樞廷之重並加徽數庸示寵私噫畱公在朝已覺彊藩之悔過幹木爲政豈止諸侯之息兵尙殫不貳之謀以永無窮之聞可

陳桶除福建路轉運副使

勅具官某朕惟在昔之君爲官擇人非特量才授職而求其稱焉抑威畏所加一方之人素所服習而愛慕畏仰之則令行禁止期月而已可也況於久乎爾文學行義照映朝紳鄕自近班出臨閩郡越數嵗矣民思之若父母然朕於是知因任之道莫此爲先惟時將輸肆復命汝庻幾毋怠吾事且慰彼民爾往茂哉可

吳表臣兼侍講

勅朕承祖宗之貽訓紹金華之絕業爰開經幄燕見近臣維繹至言考質疑義庻防講習之學與子大夫共之以爾具官某行如古人學探聖域論議雅奧實獲我心是用陞爾勸講之官益廣舊聞非但舉行故事而已爾其哉可

馮檝兼侍講

勅天子之學謂之太學自致知格物誠意正心推而上之至於明明徳於天下非但離文析字分別異同類章句儒而已也以爾具官某行誼髙潔不替家風論議淵源率有師祖錫以贊書之寵俾參帷幄之榮惟爾敷繹所聞見之問辯庻防三道之要有開朕心豈不韙哉可崇奉幾筵內人掌字邢念二轉典字紅霞帔嶽不惜陳榮奴陳慶惜劉伴兒任嘉奴王大娘等並轉掌字

勅掖庭之選必自良家女禦之員實參內治爾等率義蹈憲溫而有儀相予誠孝之思不失敬恭之指就陞秩序是用勸勞祗服寵榮尙圖稱塞可

蔡年世任太平州通判修復官私圩田增収到租米七萬九千八百六十三石奉聖防轉一官

勅具官某朕惟農天下之大本民所恃以養生者也故鄕者下營田之令督勸農之官且察其勤惰而賞罰加焉爾奉職恪防績效著見進階一等以示寵榮尙其勉旃服此明訓可

宋輝攺除應天府路轉運副使依舊權京畿都轉運使

勅具官某朕惟興王之都郊圻千里自更戎壘田萊多荒今輿地之來歸想遺黎之鼓舞乃命膚使周爰咨諏爾簡易純誠濟以精敏薦膺試用厥聞甚休往敷及物之仁毋墮觀風之職至於將輸之事爾所習焉惟旣厥心嗣有褒寵可

李利用除河南府路轉運判官

勅具官某畿右一道分陪都異時浩煩於兵賦旣周星紀版圖復歸敷求忠信之良往布惠綏之政以爾性識警敏達於事機厲志激昻行不擇利玆用付以輸將之任爾其哉俾利疚日聞姦欺屛息桴鼓不鳴於閭裏遺黎自勸於耕桑而公私無匱急之憂則予汝嘉是曰稱職可

右通直郎權尙書刑部侍郎陜西宣諭使周幸磨勘轉右奉議郎

勅朕以官職之事煩子大夫用之則以公待之則以恕故於三嵗進階之典茍無過咎則不棄焉而況宣力四方者乎具官某執義甚堅禔身有道服勤王事靡敢辭難再稽積日之勞乃應序選之格𨿽非異數庸示至懷尙體訓辭更思後效可

經武大夫兼閤門宣贊舍人侍衞步軍司統制軍馬武紏依赦書內指揮轉一官

勅具官某爾有位於軍服勤旣久肆因慶賚俾進官聨尙勉之哉無忘報稱可

右武大夫魏俊換給付身

勅具官某爾有位於軍服勤旣久載稽功伐錫以命書尙體訓言更圖來效可

謝祖信權吏部侍郎

勅朕於虞書求知人任使之道而得兩言曰敷奏以言明試以功而已然後知言之足以觀人也審矣而況見之於行事者乎具官某學探古今之祕識窮事物之幾粵自簡知載爲禦史抱純誠而不貳嫉姦惡其如仇朕用嘉之擢登法從之聫授以天官之副非特以爲寵也銓縂之任條目至煩弗究其原則予奪之公或亂於可否之似朕於此試功焉爾其哉可

陳規知順昌府

勅潁陰天下名郡異時牧守多名卿賢大夫善政流風猶有存者詔令暌隔一紀於玆今輿地之來歸想遺黎之鼓舞兼求慈惠之長往敷布濩之仁以爾具官某性本純誠才兼文武忠以許國說以使民錫之左符綏厥舊俗庻防底績有當朕心書曰不剛不柔厥徳允修爾其懋焉可

廖剛磨勘轉左朝請郎常同轉左朝奉大夫

勅朕承奕世之詒謀遵有虞之遺法克施庻政執兩端而用中以馭羣臣率三載而考績爰立序遷之典是爲經久之規具官某具絕特超詣之才篤實深醇之學升華法從爲時老成載稽積日之勤乃進應階之格𨿽非異數庸示不忘尙勵逺猷以須後效焉可

晏惇復寶文閣直學士知衢州

勅侍從之臣入則獻可替否效論思之益出則承流宣化躬捍城之勞蓋其志在國家而不在於其身則朕之所以委任責成與待遇優禮之意亦示無有內外之間焉具官某養气純全執義堅固粵從簡防黽勉事功旋居封駮之司再領銓衡之任果敢健決初無所私朕允玆耆艾之謀未覺歳時之久抗章引疾慨莫得畱爰陞延閣之華仍俾左符之重衢當孔道股肱行朝爾見吏民宜敷惠澤俾民服朕化吏畏爾明則爲稱職尙勉之哉可

王師心大理寺丞

勅具官某廷尉列屬議法持平非忠恕明允之士弗以處也考擇之際僉曰汝能尙其勉之可

苕溪集卷四十

欽定四庫全書

苕溪集卷四十一

宋劉一止撰外制

單孝忠昨權提舉河東常平日因賊圍太原守禦城防死節報國追贈五官與兩子恩澤

勅具官某昨者防犯太原爾以部使者厲兵扞格與城俱亡報國以身英風可想得其死矣復何憾焉錫以命書畀官五等並錄其子尙其鑑哉可

鄭剛中充陜西宣諭司參謀官李若虛參議官

勅具官某朕惟關陜之民思見漢官閱日旣久肆命近弼往諭至懷惟時官僚實出遴選爾智識之明議論之偉從容冊府【李若虛雲從容省戶】譽處甚休其爲朕行往佐而長進官一等庸示寵私可

江少虞等充宣諭司屬官

勅具官某朕念三秦父老思漢謳吟爲日久矣肆命近弼布宣王猷諭道徳意一時僚屬考擇異能爾等咸以才稱見謂通敏進階之典用寵其行尙其勉之可王晞韓穆平曹云葉光宋有黃汝礪並充準偹差遣

勅具官某弼臣將命自擇從行進秩之榮爲爾光寵可

簽書樞宻院事樓炤封贈三代並妻

曽祖贈職方員外郎關可特贈正奉大夫

勅朕敷求哲人與之共政旣進服大任推本其先寵逮三代蓋國之典也具官某曽祖贈職方員外郎某秉志純篤行義甚修含光韜華初則未耀蓄積之慶益於後人是生聞孫惇大敏明用勱相我家以宏賁爾宗玆朕陞爾位秩於正三品俾吿幽泉沒而有靈服此休命可曽祖母永昌縣太君吳氏可特贈恩平郡夫人

勅人之爲善在隱約幽閒之中知自信而巳不知有他日之報也譬彼服田我度我荒旣臻於成乃富厥藏𨿽欲謝之其可得乎具官某曽祖母永昌縣太君吳氏言行無疵禮儀有度克相君子肇開慶基有嘉曽孫爲朕哲輔圖任之始用錫渙恩正位小君疏封大郡光靈未冺尙克鑑玆可

祖贈金紫光祿大夫定國可特贈太子太保

勅士有率義蹈禮以律其身彊識博聞以昌其業而位不稱徳實浮於名流澤之長乃在後嗣較其所得孰寡孰多具官某祖贈金紫光祿大夫某儒學起家休有聞譽飲水厲志淸畏人知然職不越州縣祿不過下大夫再世而昌自逺有耀惟時聞孫作我良弼碩大之慶於玆鼎來朕於是知爲善之報弗克躬享固未爲不幸也東宮之孤秩視二品吿於幽隧用慰爾靈可

祖母華原郡夫人郎氏特贈永寧郡夫人

勅爲善之報不差毫髮而耳目所及則有逺近故議者惑焉具官某祖母華原郡夫人郎氏婉娩肅恭動合禮法流慶之逺在其賢孫登用之初國有彛典疏封大郡申錫寵章嗚呼亦足以少慰矣可

祖母宜人葛氏可特贈徳陽郡夫人

勅女子之行在於幽閨所不得聞也逮其積累之厚天亦必陰報之慶之所鐘再世乃大豈非防而不失者乎具官某祖母宜人葛氏衝靜儉勤不越壼則啟相後裔秉執事樞爰防大郡之封肇正小君之號吿爾私廟以爲閭裏之榮不亦休哉可

父見任右通議大夫致仕居明可特封右通奉大夫致仕

勅朕惟前代盛王靡不尊徳尙齒以爲風化之原故於耆艾之英上大夫之貴去位而家居者則肅然慕之見於言色況其有子位列弼臣爲朕倚毗者乎具官某父右通議大夫致仕某修身爲君子之儒賦政得古人之祕潔亷厲操有若冰霜公恕臨民具有矩範桂冠神武自樂邱園亦旣久矣爾子某以忠恪輔朕秉執事樞謀謨之良悉由義訓逮玆圖任之始敢後褒崇之恩申錫贊書進階一列惟爾偹福鮮其比焉可

母碩人範氏可特贈碩人

勅人子之於親皆欲極報崇之典然出身事主遇合實難非其志行之修自致通顯未有無所恨焉者也具官某母贈碩人範氏淑順祗肅表於宗門克相其夫不愆禮義遺澤所逮有此哲人旣進位於樞庭益侈大於厥家申錫湣章爲爾光寵神靈如在其克欽承可

母碩人歐陽氏可特贈碩人

勅朕惟明倫善俗孝爲之本因心廣愛政之所先顧所與二三大臣共圖風化未嘗不加意於斯焉至於褒崇其親在典禮所當然者朕其敢有愛乎哉具官某母碩人歐陽氏婦順母慈儀於宗黨徳行之【闕】而彌芳是生寶臣克輔國家獨不得遂偕老之【闕】南陔之養朕心憫焉申錫命書吿於幽扃用侈爾【闕】子之榮亦昭我得賢之慶可

妻淑人林氏可特贈宜春郡夫人

勅朕登進尊賢儀刑百辟觀厥身修之懿議其內助之由故鵲巢之風有裨政化而象服之美宜畀徳人倘其命之不淑事終顯榮顧豈得無恨哉具官某妻淑人林氏稟質恵和出於巨族作配君子率義不違𨿽志行日修而壽祿小靳防封名郡正號魚軒豈但舉褒崇之章庻幾增伉儷之重淑靈不冺歆此異恩可

李棠特攺合入官

勅具官某爾畱都之屬以職入覲敷奏所聞有嘉其勤縣進秩序𨿽然朕之恩汝亦數矣其思所以報焉可李孝恭充樞宻府提舉一行錢糧事務先轉一官

勅具官某弼臣將命逺通柰關惟爾從行實以才選進官一等是用勸勞可

呂頥浩除少傅依前鎭南軍節度使成國公致仕

勅昔太公九十秉旄仗鉞猶未吿老蓋古之大臣出將入相以天下之重自任者身𨿽老而志愈篤不以退爲髙不以大夫引年之禮自例也若其不幸嬰於疾疚以筋力爲請則又焉能彊之哉具官某輔朕初載遭時多虞憂勤百爲終始一節屢卽齋壇之拜再登鼎鉉之司位與年髙功惟徳稱適故疆之未復惟元帥之是謀方資衞社之忠遽上乞骸之防察其誠悃匪出僞爲朕不敢以官職之事煩焉進秩一等擁節歸榮其近藥物專精神以自輔俾爾壽域尙有後渥可

武功大夫黃仕成修武郎白彥忠秉義郎崔佺自川陜前來行在投下機密文字各與優異推恩仕成與遙郡刺史白彥忠崔佺轉兩官

勅具官某朕惟關隴久隔王靈逮玆音驛之通盡襲漢官之舊爾馳驅長道入奏囊封有嘉其勤錫以書命陞刺列郡是爲異恩益勵爾忠以圖稱塞可【白彥忠崔佺文特進官秩】

路允廸除知應天府兼充南京畱守

勅閼伯之墟肇興王業畱鑰之重屬於大臣粵自多虞遺黎久隔及玆十稔輿地始歸簡求慈惠之師布宣寛大之澤具官某學探聖賢之蘊識窮事物之幾被遇兩朝嘗膺寵任逮朕初政秉事樞志已淡於功名身自安於閒曠眷爾土鄕之舊頗更戎壘之餘桑梓相望閭裏未攺惟風俗之旣稔度教條之易孚其體至懷勉恢治具可

陳淵陳確除監察禦史

勅具官某禦史列職皆耳目之官非胸腹有治具足以廣朕聰明者弗以授也爾淵論議堅正學有家法爾確執義退黙蓄養邃深朕得於所聞審矣文昌六屬政事出焉糾其稽違慢命者以吿於上而賞罰之爾之職也尙其勉之可

苕溪集卷四十一

欽定四庫全書

苕溪集卷四十二

宋劉一止撰外制

孟庾除知河南府兼充西京畱守

勅入聞機政參帷幄之籌出殿方維居牧伯之任我圖舊徳用錫寵章具官某气稟天全識周世變履險挺不渝之操事君懷盡瘁之忠更踐居多聲華益茂頃辭輔郡均佚眞祠眷言西雒之雄實戾神州之右畱鑰之寄屬於大臣帥閫之嚴玆惟重地當風塵之初靖念條教之未孚資爾老成爲朕臥防噫吏以循良爲稱職政以平易而近民拊摩凋瘵之餘宣布惠綏之實祗若休命遹觀厥成可

武功大夫李懷軍中探報有功特除遙郡刺史

勅具官某鄕者疆事繹騷爾謹候人之職功宜受賞久乃未伸郡刺之榮是爲異典往其祗服益勵後圖可臨汝軍等處差來投進表章等兵郭思溫成謹龔宥各轉一官仍支賜錢若干

勅具官某爾等奉章詣闕防履甚勤進秩賜金以爲爾寵可

鄭鬲除宗正寺丞

勅具官某司宗之臣總攬名籍佐朕惇敍之政凡其僚屬使任惟均爾智識敏明聞於朕聼俾居厥次以觀汝能尙其勉之可

兪俟知揚州

勅具官某廣陵斗牛之樞地控淮海爲一都防自昔守臣有連率之重以爾屢試煩劇才具有餘吏畏其明民懷其惠肆以命汝蓋不惟其官惟其人之意也爾其布宣徳澤拊其凋瘵使一方安爾之政則爲稱塞可蔣璨兩浙運副梁澤民江西運判米友仁浙西提舉茶鹽鄭僑年江東提舉茶鹽王榕江西提舉茶鹽

勅具官某朕經理中原費出尙廣惟是四方賦租之入山澤之利以佐大農部使者實縂其事故於選任之際所不敢輕爾璨通練明敏聞於朕聼爾澤民蒞事不茍屢試有稱其爲朕服輸將之勤勿愆於素爾友仁爾僑年爾榕實業之茂咸有可觀通貨阜財惟爾之責其秪若於訓懋乃職守罔曰弗克惟旣厥心書之戒也今朕亦云可

李櫂磨勘轉左朝散大夫進封開國伯加食邑三百戶

勅朕頒爵制祿以爲天下之公黜幽陟明以爲人才之勤由左右侍從之列曁中外大小之臣稽厥嵗成俾從序進具官某學探聖域才擅國華薦更內禁之嚴旋位六官之長辭榮丹陛均佚殊庭屬防課以知勞宜懋官而錫命仍加徽猷庸示眷懷毋怠爾修以須後渥可

趙霈知平江府

勅姑蘓望於東南壯哉郡也地廣民眾股肱王所共理之責其選實艱非左右侍從之臣有慈惠明察之譽朕弗以付之具官某學問邃深才識通敏歷諫省腹心之任佐中臺政事之司名實具孚未忘簡記剖分符竹益試爾能川陸相望朕聼不逺庻防治效期月有聞尙勉之防可

朱彪禦史臺檢法官

勅具官某禦史列屬從長官自擇於令中舊矣以爾志尙淸髙才力彊敏見於表薦人無間言欽厥攸忠以佐爾長可

朱澣吏部郎官賀允中倉部郎官邵相戶部郎官錢葉兵部郎官

勅具官某文昌列屬居治教政事禮刑之職以佐其長而施行焉區別戶分責任惟等以爾澣才識超詣已試有聞爾允中亷靜無營遇事勇決爾相有當官之譽爾葉有行義之稱錫以贊書各事其事書不云乎功崇惟志業廣惟勤爾往懋哉毋棄朕命可

崔佺自川陜至行在投下機密文字忠義逺來理宜優異特轉兩官【張挽叚庭珪詞云爾奉章詣闕防履良勞序進一官以爲爾寵】

勅具官某爾奉章詣闕備見忠勤躐進官聫錫以書命於爾厚矣其尙勉之可

劉觀知瀘州

勅瀘川望於劍南壤地沃衍控臨蠻徼委寄之重選任惟艱具官某文有古風學通今事頃委六官之貳仍更兩禁之嚴气節凜然聲華籍甚我圖守帥僉曰汝宜惟爾習於土風知民利疚布宣惠澤綏靖邊隅行乎勉之毋墮乃力可

艸上席益特贈五官依條與致仕遺表恩澤詞

勅生而有位於朝死則追賁其第此人臣之哀榮有國之彛典也而況服在朕列爲朕股肱者哉具官某學足以濟時文足以華國識足以見形於未兆辯足以應變於無窮唾手而取功名俛首而拾富貴回翔要路被遇先朝屬朕多艱入參機政智略輻湊風采想聞繼出鎭於坤維旋遭罹於家禍孰云去位遽歿元身以彼其才何適不偶而天嗇之年弗與位稱朕心悼焉於是知命有所制人力之不足恃也賜頒異數超進文階流澤及其裔孫湣冊光於厚夜英魂如在尙克鑑玆可

貨務都茶監管馮延之等推賞轉官

勅具官某爾等職事吿辦應於賞格進官一等是用勸勞尙勵厥修以須後渥可

嶽州通判王觀國失收總制錢特降一官

勅具官某郡縣羨財佐國經費凡其出納蓋有司存爾爲州事其實掌斯事而漫不加省至於逸遺使至以聞咎將誰執褫官一等姑罸其偸服我寛恩毋忘自訟可

閭丘沂權吏部侍郎

勅吏部銓敍人品激濁揚淸古之制也今也一切從事於法無所變更察吏之欺而已然吏固不易察也具官某學行純茂智識明敏粵自臺僚進居宰屬揚於厥職守道不回爰錫贊書俾參禁路小宰之事爾則優爲惟公足以服人惟明足以見事而予奪之制不得以疑似見欺尙勉之哉無替朕命可

陳槖權刑部侍郎

勅惟我祖宗以聖繼聖好生之徳無愧有虞肆朕纂成惟刑之卹故於四方具獄來上未嘗不惕然動容懼其濫及無辜以傷列聖之徳然則小司防之任詎可非其人哉具官某學通而明气而剛居家有曽閔之孝爲吏有龔黃之政朕聞之審矣居於宰士閱日旣多攝貳秋官僉言惟其體朕至訓益究乃心無使聲稱減於治郡可

王次翁中書人

勅代言之任古所謂難非以文辭之難也賞善之言暖然似春罰惡之言揫焉似秋俾朕心腹腎腸一見於訓告誓命之間讀之者感於中而動於色知其悉出於忠厚而無所私也於是爲至難具官某學博而有原志剛而不惑純茂篤寔逺師古人爾代予言天下不以爲欺矣矧其辭之工耶西掖嚴進班法從論思之益抑有望焉可

林待聘起居郎

勅具官某柱史之職實記言動魏謩之善對褚遂良之守官朕想聞其風矣庻幾其有繼焉爾志行修潔論議激昻更歷險夷執義深固召從外服俾貳列卿𨿽譽處之甚休念猷爲之未究載頒書命進直殿坳勉追古人以稱朕意可

程克俊起居人

勅具官某古之盛王設敢諫之鼓立誹謗之木與夫近臣盡規瞽史教誨猶以爲未至也而命柱史之官記其言動且用以自警焉嗚呼豈特爲文具而已哉爾問學深行義純固薦更任稍見設施進直螭坳退居鸞省儒者之遇寵莫加焉爾究乃心職思其稱無使直筆之譽有愧前聞可

曹國彥攺正授承節郎

勅具官某爾奮身行陳嘗有顯勞載錫命書俾更秩序尙思黽勉以稱所蒙可

觧尅換給武徳大夫【王信同】

勅具官某爾以舊勞旣沾賞格申以書命其益知榮可右儒林郎張綱省札差往海州及東平府幹事回特與攺承奉郎

勅具官某爾曩者銜命馳驅曽無廢事有嘉勤恪超進官聨祗服異恩宜思報塞可

苕溪集卷四十二

欽定四庫全書

苕溪集卷四十三

宋劉一止撰外制

範璿王鉌左司郎官潘特諫魏良臣右司郎官

勅具官某文昌政事之本分曹設屬序於左右宰士縂其凡彌綸【闕】軼以佐其長以吿於上而予奪罷行之其任顧不重耶爾璿靜黙邃深惟義之守爾鉌安恬樂易遇事必爲爾特諫行顧其言有長者之譽爾良臣才周於事有健敏之稱或以序遷或由選擢周官有云以倡九牧阜成兆民蓋六卿之責也爾則與焉其思以稱此無羞朕命可

周綱檢正晁謙之檢詳

勅具官某二省基王命之地右府本兵柄之嚴爰建屬僚縂司出納庻幾習熟聞見爲大用之階爾綱守道不違持心近厚敭歷中外藹然休聲凡政令之事爾其審觀無使頗僻爾謙之名卿之冑學有家法徊翔省寺見謂明敏凡疆埸之謀戰多之賞爾悉關決以協事功其各究乃心職思其稱朕於此觀能焉可

周葵殿中侍禦史

勅具官某治疾以苦口之藥疾已而藥可捐治身以苦口之言身修而言有味君子以是知言之不可忘也爾頃以文行爲朕識擢旣居禦史知無不言言皆有益比其去也朕心思焉玆用詔除復畀言路上有仳政朕所樂聞吏之多姦惟爾勿貸但朕以治已之道治人君子進爲小人退聼天下蒙福其庻幾乎可

何鑄監察禦史

勅具官某禦史三院共縂憲綱而六察糾政令之稽遲以佐朝廷之賞罰其選惟遴爾執義蹈禮蘊借深厚見之事業必有可觀肆朕命爾爲耳目之官往其懋哉尙有後渥可

韓瑉江東運判

勅具官某江左地重勢臨三吳師屯列營取給漕食爾謹身奉法恪勤勿懈輸將之職公論謂宜至於省察吏姦訪求民瘼此部使者所當自任毋煩訓言可

周三畏大理卿

勅具官某昔者謂廷尉天下平特以持平之難也天下之寃至於廷尉而不得伸則控吿無所矣夫豈容於不平爾回翔諫寺有年於玆議法不私處心近厚人無間言是用正位九卿以旌爾勤嗚呼張釋之於定國何人哉爾其盡心奚遜之有可

向宗厚吏部郎中

勅具官某時巡以來典籍散逸選曹品式幾亡勤守𨿽有憶之文稍從編次而予奪之例出入尙多以爾執徳淸夷宅心堅正踐更中外譽處甚休我圖老成俾還省戶夫豈特重三銓之寄亦庻幾淸列宿之行益懋爾猷毋俟多訓可

李迨京畿都轉運使

勅朕慨念舊都中更戎壘封圻千里田野蕭然比命邇臣往司管籥可無膚使省觀民風具官某才足以應時須智足以周事變薦膺選任名實具孚朕簡求侍從之良增重轉輸之寄布宣至意有若親臨斂薄施丰惟其僅足嗚呼爾無以鍼砭爲逺惟拊摩之是先爾無以斧柯爲功惟萌芽之是察勉修厥職以副朕心可

環慶帥臣趙彬遣惇武郎張允弼進本路圖籍等特與轉兩資

勅具官某爾奉章詣闕防履修塗有嘉其勤進秩二等服此光寵益勵厥修可

趙令衿福建提刑

勅具官某法於吏所從來久楚漢之法非亡也而或爲之上下其手輕重其心則𨿽曰法存不已廢乎爾宗冑之良見謂淸審出入中外多所踐更攬轡一方其爲朕察其所由然者一切以柱後惠文彈治之俾民自以爲不寃則爲稱職爾其毋怠可

王述監永通監日欺隱官物累年不行送納特降一官衝替

勅具官某爾受郡國羨財入於泉府乃敢稽違不以時上原情議法罪其可逃貶秩免官玆亦恕矣可

吳偉明除直祕閣應天府路提刑

勅具官某梁宋之區封圻千里創殘十稔版籍始歸比命邇臣往司畱鑰可無膚使省觀民風以爾靜正寡言循良近古輟從治郡易畀列臺考之於詩蓋忠信之人是任授之以職惟刑辟之事是專刑乃期於無刑訟必使之無訟何以臻此爾其懋焉庻幾慈惠之風不辱【闕】華之命可

陳逺猷除四川轉運副使

勅具官某全蜀之饒於兵賦玆有年矣朕心憫焉簡求忠厚之臣往任轉輸之寄爾通才識變敏識絕人更踐煩劇厥有聞譽輟從帥幕就畀使軺饋師牧民悉惟汝責通融之妙其必有方非朕所能知也知汝責而已尙其勉之可

曽楙知潭州

勅長沙居湘川之奧人丰土辟南通嶠嶺唇齒荊雍分閫之任朕不敢輕具官某篤寔純明防通將略名徳之懿表於縉紳早辭法從之班久袖經綸之手時方謀帥允屬老成玆朕付爾荊湖一都防之雄封疆數千里之廣惟所節度有兵有民勉思其艱以圖其易威徳兩濟時乃之休可

仇愈除寶文閣直學士陜西都轉運使

勅朕惟三秦之地雄視九州臨遣漕臣自昔任重矧玆王略始及舊疆必求忠信之稱往布惠綏之實具官某才能卓偉問學淹該識毎洞於幾防刄可施於盤錯眷關隴乖暌之久屬干戈蹂躪之餘餽師牧民觀風問俗澄淸攬轡非汝孰宜陞內閣之崇資增使華之重寄送之以禮式勉其行嗚呼爾惟參術之是施勿攻以毒爾惟稂莠之是去勿剪其良服我訓言益思其稱可

向子諲轉一官致仕

勅樂於進爲則以逢時是幸安於靜退則以得去爲榮鐘鼎山林各存志慕朕又烏能必以官職之事累之哉具官某修潔博習甚敏而文勵行砥名自殊肺腑閱歷多故勤勞百爲頃辭法從之班出領輔藩之重浩然請老去不待年結社香山豈特棲心於澹泊角巾東路殆將卒歳以優遊賢哉大夫自此逺矣進官一等用寵其行服我訓辭益綏壽祉可

呂頥浩贈太傅

勅砥節礪行者爲臣之能事追往厚終者有國之大經矧惟耆艾之英實受股肱之托可無湣冊以寄予哀具官某气稟純全學探蘊奧通出將入相之略有經文緯武之才慷慨百爲周旋三紀衮衣赤舄再登揆路之崇玉節雕戈屢卽齋壇之拜事書勲府名在史官辭富貴而勿居處山林而寄傲比欣入覲旋復戎行慕赤松之髙蹤返東防之舊隱僅逾浹日遽殞元身念一老之不遺固中心之是悼肆頒徽數正位上公惟誠意之可通尙光靈之未冺可

苕溪集卷四十三

欽定四庫全書

苕溪集卷四十四

宋劉一止撰外制

劉昉除禮部郎官張擴祠部郎官朱惇儒都官郎官

勑具官某文昌政事之本分曹列屬其職𨿽異要其胸中皆有治具然後授之如昉才髙識明論議不茍如惇儒擴停涵蓄飬邃於學而妙於辭蓋一時之選禮刑之事爾等習焉母俟多訓可

宋棐除江西運判蒲贄湖北運判曽律淮東提舉茶鹽

勅具官某經費之重實在大農而賦租之入山海之利系於邦國者惟部刺者是貴其選宜遴爾棐爾贄術業屢試綽有能稱玆用付以輸將之事爾律名家之子甚敏而文通貸之機實宜受任朕惟江湖淮海之區利孔所出蓋非一端所不欲聞也責爾等者經費而已可不懋哉可

蔣汝翼特與補正左奉議郎依舊通判涇州府

勅具官某爾系心王室悔罪而歸奔走鼎來叩閽自列朕念華夏本吾臣民洗滌舊污被以新寵俾還厥職仍正官聫其深體於厚恩益自期於忠孝可

忠訓郎董言管押馬綱稽畱作過特降一官仍依衝替人例施行

勅具官某爾以右牽之事稽畱道途乃官其私事在必罰免官貶秩玆謂小懲其尙循省可

劉才邵除祕書丞李百藥祕書郎

勅具官某冊府士之冀北追風汗血之駿在焉識者朝暮而取之無畱良也爾等召自外服問以所知論議切至有當朕意丞郎之職其選甚髙往厲爾修以俟識防可

上殿人鄭邦哲與循兩資令還任

勅具官某爾往從而長將命隴蜀選奏所聞通練明敏進階二等用答爾勤可

左宣教郎任紳乞以所轉左奉議郎一官封母劉氏與封孺人

勅具官某母劉氏朕因擴心之教惠於百辟不愛爵賞以風厲之矧其有子孝如閔顏且欲以官秩之寵易俾其親者乎惟爾修身與其教子不待言而信矣疏封之典其尙知榮可

左承議郎鄭轂除禦史臺主簿

勅具官某禦史府風憲所在其屬皆一時異選簿領鉤稽之職非他有司比也爾志行老成謹厚通敏俾居厥次公論謂宜尙勉之哉可

邵溥磨勘轉左朝議大夫【胡舜陟辭自具官某才識精敏論議激昻中外踐更休有譽處其餘上下詞同邵溥】

勅朕著考績之令校功數最一本至公𨿽侍從之臣禮遇有異而積日聼遷厥敍惟等具官某才識超詣論議有餘經學傳家典刑未冺奉祠均佚亦旣淹時防課三銓就官一列𨿽非異數庸示眷懷可

葛勝仲磨勘轉左正奉大夫

勅【上詞同邵溥】具官某文學志行表於縉紳進退雍容不愆禮義奉祠均佚亦旣淹時防課銓曹正秩三品優賢求舊庸示不忘可

郭仲荀兼營田大使

勅昔趙充國馳至金城圖上方略願罷騎兵爲營田之防𨿽璽書詰責屢至不移於是知賢人君子之忠於謀國不顧其身有如此者魏置典農而中原富貴晉開汝潁而河汴委儲足國裕民玆爲根本付委之任謂可非其人哉具官某頃以眞才首膺異選往司管鑰綱紀舊都眷輿地之始歸慨田疇之未墾肆頒新渥崇建使旌爾惟深體朕心考稽事實俾規制一定功利可期無使營平專美有漢則予汝嘉可

劉無極除知大宗正丞

勅具官某朕以司宗之職付之伯臣而置丞以文士由其政令以惇敍屬籍且教且治之爾無極學有本原語妙天下蘊借之懿無施不宜勉服厥官以湏後渥可

毛惇書除大理正丞

勅具官某獄者人之司命而廷尉之事四方取則焉選於時才以爾爲正蓋卿之亞非其旅也勉修厥職稱是寵休可

向伯奮起復充河南府畱守司參議官

勅具官某朕念畿右重地久隔王靈肆命弼臣往司管鑰惟時僚佐選任實艱爾心計有餘屢更煩使起之苫塊要絰以從孝有移忠具存古訓勉祗厥事爾無恨焉可

劉式章蘊差充畱守司官準備差遣先轉一官

勅具官某【上詞同前】爾等咸以才猷權居幕府進官一等用寵其行尙勉之哉無忝朕命可

陶愷除司農少卿

勅具官某司農總倉廩委積之事受而尸之稽官吏宮掖賦粟鐘庾之數以時出焉任至劇也爾才識通敏心計有餘俾亞列卿公議惟允勉修厥職嗣有寵褒可梁喜分路催發回易錢稽違不往特降兩官

勅具官某爾受檄以出閱嵗乃還事效蔑然惰偸失職褫官二等以示薄懲可

謝祖信除徽猷閣待制知潭州

勅長沙爲一都防襟帯湖湘唇齒荊雍地廣物夥甲於他路帥守之責選任匪輕具官某學富而文雄才通而識敏論議之偉見於吿猷究觀規模朕所倚辦玆用輟自禁近俾殿南服假以握符之重仍陞次對之華服我茂恩益圖乃績無使智略不稱在前可

範振除江西提刑

勅具官某部使者之職寄朕耳目選用之際所不敢輕以爾振經學邃深文詞溫麗施於政事亦復絕人輟自望郎往司刑憲夫爲朕廣好生之仁諭哀矜之防使四方司政典獄欽卹明允民用不寃玆非俗吏之所能爲也爾往懋哉毋棄朕命可

曽楙攺知信州

勅朕以牧養之政寄之郡守慮百姓疾苦壅於上聞而上之徳澤弗克下究嘗惕然憂未嘗恝然忘也共理之責顧不重哉具官某法從老成道廣噐周功利及物隨所施用上饒爲郡居四達之衝有山谿之勝土風俗習可問而知矧兄弟分符疆連壤接魯衞之化宜相後先朕於彼民可無憂矣可

苕溪集卷四十四

欽定四庫全書

苕溪集卷四十五

宋劉一止撰外制

胡交修除兵部尙書兼權翰林學士

勅朕惟自昔聖哲之王所以戡難定功敉寧方夏豈特神靈威武所變化莫敢侮予抑亦訓誥誓命之恢洪不匿厥指故於簡在文武之懿列於侍從之班未嘗不當饋興嗟想見其人而用以自助者也具官某噐周而用博學茂而辭雄早以重名偏儀要路粵自禁林之近旋居常伯之尊守道不回孤忠自信朕慨念典刑之老乂安湖海之遊爰錫贊書並還舊物總司戎之政令兼視艸之雍容事絕前聞玆從近比庻幾一舉而美具焉頗牧在於禁中燕許擅其手筆惟爾得位惟朕有臣豈不休哉可

譚知柔除大理少卿

勅具官某朕哀矜庻獄明審用刑與其殺不辜寧失不經爾宜知之熟矣其亦識朕遷序勸功之意乎爾中外踐更智識通敏俾貳廷尉益究厥能傳曰刑者侀也侀者成也一成而不可變故君子盡心焉朕之訓言於是乎在可

趙不退轉右奉議郎【左廸功郎趙善時循資詞同上】

勅具官某國家以三嵗之舉网羅羣彥爾宗子之秀刻意藝文與寒畯等遂膺賜第朕心嘉焉躐進官聫以爲爾寵抑以爲爾曹之勸可

陳良能母李氏年九十以上特封太孺人

勅李氏朕斂時五福敷錫萬方存勞百年被以恩禮爾積行閨壼克享上壽朕心嘉焉錫之命書以榮其老抑以爲年髙徳卲者之勸可

吏部員外郎向宗厚通理知州資序合陞郎中

勑具官某尙書列曹於今爲重非秩視郡守則皆員外置也爾出入中外多所踐更砥節礪名休有譽處再居省戶正位中郎益懋爾猷以稱玆寵可

向宗厚除浙西提刑

勅具官某爾昔以尙書郎出刺浙右忠厚明察身正而令行民安而俗不偸朕因任羣才無間中外玆復命汝往司刑憲乘軺之寵仍異固封𨿽曰外臺實在轂下爾毋以不得居中爲恨焉益勵厥修以俟寵擢可

京畿都轉運使司屬官李誾之等循轉官資

勅具官某朕簡求漕臣經理畿甸凡其僚屬聼以名聞爾等獲在選中以才自奮進官一等以寵其行尙勉之哉可

晁謙之除右司郎中陳正同除樞宻院檢詳

勅具官某中臺萬化之原右府本兵之地其屬皆一時妙選而省觀出納以佐其長則有縂司其凡者焉爾謙之才髙識明見於屢試爾正同志行粹美克世其家夫邦國之政疆埸之事爾悉關決而罷行之其責重矣盍思所以稱是哉可

賀允中吏部郎官劉景眞倉部郎官姜師仲刑部郎官許忻吏部郎官陳膏工部郎官

勅具官某文昌郎吏分掌天下之事𨿽任有劇易位有等差而選用之艱爾等宜知之矣亦無所以致此與遷敍之意乎志節淸厲如允中行義堅正如景眞師仲忻已邃於聞譽膏也敏於吏能不如是朕不以輕授也詩曰靖共爾位好是正直爾等居其位則思所以稱焉守此兩言而已可

逄汝霖利州路運副徐天民廣東運判趙不凡淮東提鹽陳正由福建提舉茶事

勅具官某郡邑之賦山澤之利以佐大農部使者縂其政令稽其出入多寡之數以吿於上賞勉而罰偸其事重矣爾等皆以才選分任一道軺車之出逺而有光其思所以稱焉可

林待聘除中書舍人

勅代言之重自昔所難眷予復古之初將開右文之化與司名命允賴雋人具官某識茂而明學通以博頃更簡防備見猷爲豈惟優世叔之討論抑亦妙君房之言語輟自柱史進居掖垣雍容淸切之班焜耀寵靈之渥嗚呼予欲徳意志慮追三盤五誥之風予欲號令文章新四方萬里之聼攄爾素蘊毋羞前聞可

周綱除權吏部侍郎

勅自昔銓選有任人任法之殊非予奪不公則賢愚同滯得失相混未知孰賢惟我國朝循用唐制著爲資格以爲利人而病法孰若因舊而法存遴簡官曹典司其事檢察吏欺而已具官某蘊有用之學負能爲之才凡所踐更皆有可紀刃毎施於盤錯操不易於風霜比自近藩入專宰屬𨿽稍聞於論議殊未究於設施攝貳天官進班法從玆爲異數庸示眷私服我訓辭職思其稱無使居中之譽減於治郡之時可

蘇擕除太常少卿

勅具官某朕惟艱難以來制度多闕豈惟思得博洽之士搜補異聞而敷錫萬方存勞百年被以祖宗舊典亦欲訪之故家庻幾文物之盛無所愧焉爾志行得於心誠學問由於世濟更閱浸久論議有餘往貳典臺莫如爾可永懷先正凜然風烈之髙喜見後人尙有典刑之似勉修厥職以稱簡知可

利州路運副鉤光祖落職放罷降一官

勅具官某爾爲漕臣總司金穀出納之吝在所當先而法守蕩然擅行貨易成案來上朕何敢私褫職貶官以戒不敏可

汪藻磨勘轉左太中大夫

勅虞舜三載考績之法成周因之大計羣吏其詳莫得聞焉後世遵用以爲序進之典務適厥中而已具官某法從之懿爲今老成聲華絕於一時出處不愆於素履奉祠眞秩閱日旣多防課三銓進官一列𨿽非異數庸示不忘可

李唐孺除直徽猷閣陜西路運副陳古除直徽猷閣秦鳯等路提防刑獄鮮於翰除直祕閣永興軍路提刑

勅具官某秦隴之地暌隔生靈於今十稔朕懼夫刑政之纇有未盡更賦役之苛【闕】蠧尙在選任使者固將安之且寄朕耳目者也爾唐孺爾古爾翰材術之偉見於屢試分行一道省觀風謠求利疚之所以然悉以上聞俾朕之徳澤得以下究玆非耳目之任所當爲哉爰升延閣之華式重軺車之寵往其祗服益懋厥猷可四川轉運副使陳逺猷除右文殿修撰張深除直徽猷閣並兼陜西路轉運副使專管熙秦兩路

勅具官某書殿延閣寓直之名所以勸功而懋徳授受之際朕不敢私以爾逺猷智識之明爾深聲實之茂增隆寄委玆用序遷夫秦蜀之饒有無相足乖暌十稔始還其舊民物利疚兩地惟均爾等所宜知也轉輸之任其爲朕並任之取諸濟而已尙勉之哉可

張燾權吏部尙書

勅天官位六卿之長尙書總三銓之政資格旣定古法寖亡而辧流品專予奪抑貪冒進賢能無所與焉朕思得端亮之臣冠於法從俾激濁揚淸之防見於論議舉措之間而百吏凜然向風知所畏慕則銓綜之妙有不待法而存者顧不偉哉具官某宅心髙明飬气剛大文足以起俗習之陋學足以探聖經之微閱時艱難引義忼慨有言必盡遇事不辭念裨益之居多亦廻翔之旣久攝居常伯玆用序遷尙體訓辭益思砥礪惟爾得盡忠之譽則予有知人之明可

苕溪集卷四十五

欽定四庫全書

苕溪集卷四十六

宋劉一止撰外制

馬純江西運副

勅具官某大江以西地稱沃壌賦租之入視他路爲多而艱難以來使者數易鮮克勝其任者以爾逹練明敏智術甚優博識多聞論議衮衮玆用命爾往司漕計事無劇否惟才是須行爾所知則有餘地尙勉之哉可

上殿鮮於參典攺合入官

勅具官某朕燕見臣工訪求民瘼𨿽隆寒盛暑不敢自暇庶幾廣覽兼聴有禆治道爾以孤逺入對殿中論議詳明有當朕意進更官秩是爲異恩其勵爾修以圖稱塞可

王利用成都府路提刑

勅具官某禦史出領外臺挈持憲綱以肅所部蓋累朝故事示中外爲一體也爾居三院分紏六曹守道不回見謂稱職夫刑辟不茍用也刑期無刑辟以止辟五禮之教存焉經不云乎士制百姓於刑之中以教祗徳其體玆訓以圖厥中可

王璧祕書省正字

勅具官某以言取人尙矣朕又网羅博洽能文之士習爲典章復其科目以別異之爾在選中旣閱嵗矣禁林發防酬對衮衮亦復可觀夫道山藏書之府朕所以飬賢而待問爾往讀未見之書增其所聞揚摧古今令可施用無自畫焉可

李維浙東提刑除直祕閣

勅具官某朕於遣使授指未嘗不訓告煩悉而況刑獄之事乎漢景之詔曰獄人之大命死者不可復生言至切也爾學古入官爲時望仰顧平昔講論必有得朕心之所同者與其殺不辜寧失不經不易此言矣寓直中祕以寵爾行往其懋哉可

徐俯知信州

勅入聞機政參帷幄之籌出鎭坤維居師帥之任我圖舊徳玆錫贊書具官某道廣器固才雄識敏文章至於剛大之气問學得於深湛之思粵自艱虞召還禁近屢罄謀猷之益旋登宥宻之司謝公實賴於同憂汲黯固優於補過浩然辭位久矣奉祠觀鐘鼎猶山林豈特棲心於澹泊以翰墨爲主客殆將卒嵗以優防惟是上饒號稱名郡教條簡肅足以綏彼逺民巖壑覽觀足以休其暇日往欽成命毋或畱行可

曽幾廣西運副呂用中福建提舉茶事

勅具官某閩嶠去朝廷逺郡縣之吏玩治病民視部使者能不能以爲亷貪勤惰其來久矣爾幾文學志節出入數等爾用中識慮明審達於事情玆錫贊書分行一道耳目所及靡有逸遺使彼逺民不病於吏則爲爾能轉之勤摘山之秩爾等所能習聞也成法在焉勉之而已可

程克俊起居郎王鉌起居舍人

勅具官某朕設左右程史之職簪筆殿防言動必書實用自警非但率循故事而已選任之重異於庶官惟克俊鉌博物能言絕出倫類檢由識耀克俊次遷蔽自朕心式昭寵遇勉之無斁將觀爾能可

隨龍慶國柔懿淑美保慈夫人吳氏上遺表特贈柔懿淑美端靖肅恭保慈夫人

勅朕隆恩念舊追往厚終眷惟慈保之勲敢後哀榮之典慶國某夫人吳氏婉嬺淑美端莊裕和行悉中於壼彛言不逾於內則儀型禁掖居有令名擁佑眇躬至登大寶念艱虞之方靖固康樂之是圖庻安鐘鼎之榮遽覓壑舟之逺湣章𨿽寵顧莫寫於予悲素號有加冀益昭於爾徳惟光靈之未冺尙誠意之可通可

祝師龍太府寺丞

勅具官某太府之職出納邦財丞於其間事任惟劇爾才能小異達於聴聞往服厥官以佐爾長可

故保慈夫人親屬孫女雍氏故男新婦陳氏並封孺人

勅某氏眷惟保慈之徳實佑朕躬奄其云亡中心是悼疏恩之典並及懿親祗服寵休毋忘所自可

故保慈夫人本位官承節郎代手分蘇練特與轉兩官

勅具官某眷惟保慈之徳實佑朕躬奄其云亡中心是悼疏恩之典下及儲胥祗服寵休毋防所自可

範同除檢正

勅具官某兩禁腹心之地帶轄萬務賦於中臺爰置屬僚總司其出以爾同學問淹貫志行卓偉更閱旣久聲稱蔚然稽於羣言宜在玆選嗚呼命令之出實艱厥初毫釐之差繆以尋丈爾居其位職思其稱焉勉之毋忽可

朱松吏部郎官張宦司勲郎官諭汝礪駕部郎官

勅具官某中臺總天下之政列屬分曹序於左右旣重其選旋以次遷將使明習憲章周知其故則朕儲蓄待問不爲無人惟松與宦一時之望汝礪召自遐服敷表可觀玆錫贊書各事其事無使來效有愧朕言可

陳昱大理寺丞

勅具官某獄重事也人有智愚官有上下獄疑者讞至移廷尉則他無所控告矣今命爾往爲之屬以觀厥能俾民自以爲不寃則爲稱職可

楊邁知防州

勅具官某防居楚蜀之間控臨三峽是爲咽喉之地建牙分閫重於他邦爾邁敏識絕人通才識變更閱旣久譽稱其實我圖帥守僉曰汝宜綏靖兵民布宣惠澤汝之職也往其懋哉可

王次翁工部侍郎

勅宮室器械之政營田山澤之令名在冬官職存事典惟時卿貳選任匪輕具官某行稱其言識根於學頃自柱史擢居掖垣謀猷卑鄭國之討論制作得漢家之深厚回翔旣久進秩是宜疇若予咨莫如汝可往欽成命無替厥終可

程克俊中書舍人

勅柱史記言動之官中書基命令之地非一時之傑不與選掄而兩禁之嚴均爲邃宻玆錫贊書之寵序陞法從之功具官某志行不羣論議守正履聖賢之閫閾咀典籍之英華發爲文辭最宜訓詔服我新渥攄爾舊聞予欲觀仲舒之古風見於有作予欲問崔琳之今事益所未能勉追昔人以稱朕意可

周葵起居郎

勅左史載筆職在記動進直螭陛退居鸞臺是惟儒者一時之榮以爾葵執徳淸夷秉心端亮兩居禦史風節凜然有藜藿不采之風見松栢後凋之操引以自近益觀厥猷我乃正心爾無曲筆庻幾終譽不愧前聞可

李仲孺知廬州

勅具官某合肥地控江淮爲今重鎭搶攘之後民物尙繁必得一時通敏之才付以千里帥守之任爾器能宏博論議激昂奉使典州所臨底績易俾方面以究爾長詩曰不剛不柔敷政優優又曰豈弟君子神所勞矣服我明訓毋失厥中可

苕溪集卷四十六

欽定四庫全書

苕溪集卷四十七

宋劉一止撰外制

林積仁廣東運副劉景眞淮西運判沈禹卿江西提鹽

勅具官某丁口田賦之入防山煮海之利以佐人農部使者實司其責故於選任未嘗敢輕爾等皆以才稱屢更試用分行一道往究厥能至於問俗觀風禁姦戢暴亦爾等所宜也可不懋哉可

右迪功郎於定逺管押廣南市舶司乳香至行在與循一資

勅具官某有司以舶商之貨歸於朝廷馳驅迢途視惟謹進階一列用答爾勤可

晁謙之權戶部侍郎

勅朕惟艱難以來費出日廣金穀之問朝廷是憂豈無精敏之才任此盈虛之責疇咨在位我得其人具官某謀府靚深器資宏逺洊更煩使綽有能名玆從宰士之聨攝貳版曹之政進班侍從寵絕等夷往盡乃心務揚厥職惟心計之妙接武於孔桑而錢流之稱抗行於晏巽斯爲稱職不愧異恩可

梁汝嘉寶文閣直學士提舉江州太平觀

勅朕於近臣視同一體謂出處之事𨿽異而勞逸之任宜均曲軫其私率歸於厚具官某平由簡防洊試劇煩識洞照於幾防才毎優於盤錯再復版曹之貳旋躋常伯之聨方須經久之圖遽上乞閒之疏西淸通籍眞館奉祠欽予從欲之仁適爾會心之樂往思其稱無替厥終可

曹偉明自陜西諸路節制司差赴行在陛對特攺合入官

勅具官某爾保心王室悔罪卻歸賜對使朝敷奏有序超陞官秩並滌舊污祗服訓辭無忘報塞可

程邁就陞徽猷閣直學士知饒州

勅鄱陽古郡控江帶湖民物阜饒甲於一道屬者嵗饑艱食農夫皆病師帥之任求所以惻怛憂民如朕心者付之則庻幾焉具官某法從老成志行堅正政術之敏爲時吏師是用異畀左符就陞內閣輟自近甸往綏逺民爾其振廩勸分薄斂已責荒政所急罔有遺逸長材固異於侏儒利刃不辭於盤錯欽予成命益懋乃猷可

遊損金部郎官

勅具官某文昌列屬匪賢不居而職金總財用之出入其事爲重以爾損名卿之子行義甚修俾服厥官公議惟允尙思砥礪以稱茂恩可

祝師龍太府寺丞

勅具官某太府之職出納邦財丞於其間事任惟劇爾才能小異達於聴聞往服厥官以佐爾長可

蘇符禮部侍郎

勅朕惟先王備禮通於天地和樂格於祖考制作之妙必旣其實不於其文後世禮樂之意旣亡而鐘鼓玉帛之末尙多闕焉況其實乎祝史於是揖遜其間其君以爲迂濶於是則所謂宗伯之職蓋亦名存而已具官其學有家法行如古人回翔禁省之嚴備罄討論之益李揆第一豈惟推重於中朝張鷟無雙頗亦見詢於異域春官之貳名實具宜爾其引義據經斟酌損益使一代之典復出於搶攘之餘則朕復古之功於是乎在可不勉哉可

胡士特除寶文閣學士川陜宣撫副使諸路並聽節制

勅三秦天下兵勁之地全蜀坤維斗絕之區並列師屯宏開幕府以壯山河之勢以張貔虎之威不有重人孰膺異選具官某疏通英特篤厚粹深學博古而達今气絕羣而邁往雍容持槖有獻可替否之風慷慨從戎有扶顚持危之志資實兼於文武身毎系於重輕一昨蔽自朕心出當閫寄方略超於前古精神重折於遐衝玆錫贊書益隆眷委正齋壇之寵數儼上將之威容井鉞參旗制兩地兵戎之命云章金畫冠五閣英俊之遊久矣疇咨莫如汝可噫謀晉國之帥蓋難其人顧重廷之臣無出其右祗服明訓適觀壯猷可

賜樓炤辭免恩命不允詔

勅樓炤省所奏乞辭免新除翰林學士恩命具悉翰墨之林儒者以爲極任文章之職他才不可得兼昔有成言朕所遴選嚴助在漢稱淮南諭意之辭陸贄居唐見山東揮涕之詔豈特討論修飾之有賴抑亦理亂安危之是資卿以卓越之才淵源之學儀於要路綽有令名頃自東臺旣兼北戶當疆盈寧之始屬書詔塡委之時文殆類於天成意悉如於朕出爰正爲眞之命屬於已試之良眾謂當然予猶恨晚而乃過形遜避殊咈眷懷況大號之巳行奚小亷之足尙所請宜不允故玆詔示想宜知悉

賜李綱辭免知潭州不允詔

承命益恭傳嘉考父聞詔引道史稱汾陽朕思見古人置食三嘆故於任用之際未嘗不加省焉卿气節之髙議論之偉以身殉國略見於前其自視宜在考父汾陽之間抑朕以是望卿湖湘帥藩徒得召重而封章再至退托不能似未亮於至懷亦少違於素志玆朕所以惑也卿其深體訓言亟祗厥服無使始終之義有愧前聞則朕亦與有知人之稱豈不韙哉所請宜不允

賜李綱再辭免知潭州允詔

朕軫念逺民且以湖湘帥閫之重簡求宿望往鎭臨之卿許國之忠不擇地而安有自來矣玆覽來疏至於再三是何辭之力也重違卿意且復以眞祠之祿從所便安抑不失朕體貌之意焉所請宜不允

賜張浚辭免知福州不允詔

勅張浚省所札子奏辭免資政殿大學士福建路安撫大使兼知福州恩命事具悉卿出入將相許國以身閱歷多艱忠勤不替朕方與民休息宣布惠慈增重帥垣載疇宿望矧甌閩雄勝卿所經行觀覽山川固嘗周知民隠雍容樽俎足以消弭姦萌分朕顧憂非卿孰可往玆厥服無事小亷所請宜不允

賜張浚再辭免知福州不允詔

勅張浚云云具悉朕惟長樂爲今名區分閫之嚴蓋疇宿望卿以出將入相之器席經文緯武之才分朕顧憂僉言惟允矧山川勝麗未減昔遊飾版輿以奉親慿熊軾以問俗爲卿擇地無以加焉玆薦覽於來章似未孚於至意往其祗服勿復有辭所請宜不允

賜新除禮部侍郎蘇符辭免恩命不允詔

勅蘇符省所奏辭免禮部侍郎恩命事具悉朕於六卿之貳必求望人共理之司尢爲異選卿宏才偉識博物洽聞言必據經事皆守古論思之省禆益居多至於搜補闕文參稽舊典宜卿之所樂聞也卿不知禮當誰知之其思承命之恭毋事循墻之避所請宜不允故玆詔示想宜知悉

賜新除工部侍郎李誼辭免恩命不允詔

勅李誼省所奏辭免工部侍郎恩命事具悉卿秉心端慤植學粹醇往在諫垣著直諒多聞之益繼居詞掖見深厚爾雅之風譽處之休回翔久矣朕所深知而熟察也六卿之貳選任則優非予敢私實有公議往祗成命勿復多雲所請宜不允故玆詔示想宜知悉

苕溪集卷四十七

欽定四庫全書卷

苕溪集卷四十八

宋劉一止撰墓碑

宋故武功大夫貴州刺史永興軍路馬步軍副都總管特贈右武大夫光州防禦使累贈太師魏國公楊公墓碑

楊氏出姬姓晉大夫羊舌氏至叔向食邑於楊其子食我以邑爲氏食我黨於祈盈得罪於晉子孫或逃居華陰山谷中戰國時有名章者出焉實始爲華陰人族望至漢乃大魏晉隋唐冠冕蟬聨代不乏人在唐爲尢盛其任於朝者居第列於三坊曰靖恭曰修行曰新昌子孫分爲四院曰闗西曰蜀中曰淮南曰浙中今散居麟府鴈門等郡都皆闗西院子孫也在江南閩越者皆浙中院子孫也名卿才大夫將帥相臣以勲徳著見於史名字不可疏舉公諱宗閔字景賢代州崞縣人也曽大夫倍以儒學稱於鄕值五季亂晦迹不仕大父日新明經上第仕至承奉郎賜五品服父仲臣舉明法科仕至宣徳郎贈中大夫累贈太師代國公公少而气節嘗語人曰丈夫處世要以功名自見不能爲章句儒丰鬛長身以絕倫科試藝殿庭與衛士較騎射皆莫及奏功第一進秩二等敵復謀大入朝廷知之以鄜延路副總管劉延慶爲都統制其腹心以麟府路軍馬來承慶爲河東路統制折可求副之延慶深入失道息於叢薄沮洳之間賊盡得其幟立之公時爲統領殿後距二里餘疑不進遣騎往覘果賊也伏旗誓師以短兵力戰曰吾爲爾先縱馬趨阜堆見於橫掉賊十餘騎呼而下公躍馬上手殺數人士卒爭奮大破之斬首十餘獲牛蓄十餘萬計其後李遇昌又以兵二十萬北一道將圍府州且盡略河西諸城公知之曰虜畜死矣乃以槖駝二千運糧於塞令骨雄駐兵以待曰寇必出此旣而果來公命他將運之獨提輕騎一萬由石州監軍路攻夏州且入蔑武境遇昌日夜馳驅百里奔救其國公設伏橫擊之斬獲不可計後二嵗戎王命遇昌以數萬騎再入防且大言曰可持四鐡環舁神堂寨來公預知之詭逺遊獵伐木盡塞其所當出之路才通單騎賊果入至魚貫度隘公乘其未定擊之四戰四克一日神堂奏報賊至公不介而出秦人呼噪曰將便先擊賊矣逾城越塹從公者萬餘賊遁去或問之公曰防已薄城待擐甲整軍而出且孫而去後當復來彼猝至兵必不多時神宗皇帝特授三班借職調鴈門縣巡教傑甲演習孫吳兵法星宿孤虛之書且喜閱史熟古今方略尋置通逺軍茶塲攺授兼通逺軍鎭公事州薦陞湟川管界巡檢嘗會獵野食公兵不滿百夏人騎千餘奄至公連射三騎皆僕賊阻卻乘勝擊之斬獲甚眾解圍湟部以多受賞崇寧初朝廷復以湟賜靑唐羌攺授岢嵐軍兵馬都監再錄前功進秩三等任滿徙濵判管界沿河淪水陸巡檢再調慶州兵馬都監攺知環州興平城未幾擢爲河東第四副將駐汾州公請易極邊自效移涇原第七將就遷河東第三副將駐烏龍寨夏人叛盟防麟府禦筆特遷第三將防大和神堂惠銀寧城等寨及靜塞城宣和初夏人防西邊有防麟府路軍馬黨萬知府州事折可求爲之牽制率步騎三萬自右廂軍道入寨二百餘里無所遇二帥結營自固獨命公以萬騎深入又百餘里見空寨二公曰是不可復進會大風塵沙蔽野公意賊且至退據福慶川二澗以待之賊騎二萬餘將渉澗薄我公乘其半渡鳴鼓鏖戰斬首千餘級比還二帥府出勞公公請自左廂監軍道以歸地𨿽逺無掩代之虞旣歸聞賊帥李遇昌來以鐡騎數萬扼故道可擊而走也聞者欽服朝廷以極邊不可無公就陞太原府路兵馬都監歷三任不徙其後議興無山之役以公統領麟路軍馬駐兵武州之偏頭獨建獨建者契丹梟將小防虜之故居也防虜極力以爭屢矣後復以契丹騎八千步二萬據釡竈山以書約戰公遣二部將以兵當之二將敗還公知其堅命曵柴以進揚塵亙天以勁卒由山背蟻登直下防虜驚逸潰亂公夾擊斬首甚眾防虜奔於西戎招集散亡西北雜胡羌後二年以眾三萬復至圖報釡竈之役公再命部將往擊戒曰賊少則擊多則避公登樓望之謂其下曰吾料賊且置獨建直出蜴蜥川趨西寨巳設伏待之語未卒塵埃坌起蜴蜥川賊果悉眾超西寨伏兵迅發賊首尾斷絕追擊三十餘里斬首二千級可求以公數勝防虜西北千里貼然奏乞不次賞之未報淵聖皇帝登極特加貴州刺史徙知丰州未赴移知麟州時金人破我圍太原朝廷命折可求節制麟府路軍馬往救公告可求曰朝廷命公解圍顧安出耳今由汾陽進以步兵當突騎不見其利願節制建上將之旗鼓行而東聲言救晉假我精騎二萬攻其必救之所則太原之圍自解論祕不傳可求𨿽心善之卒不能用以至失律僅以身勉可求以便宜陞公爲前軍統制軍馬河東路兵馬鈐轄靖康初載西戎乘間攻取諸城無援而降者半長子震時知麟州建寧寨虜攻其城公聞之曰吾子忠勤類我必不免已而果然自是朝廷遣聶山再割三鎭金人以麟府丰防西夏可求命公之保徳訓議尋葉城由河西入晉寧公至保徳傳捨悟可求紿已亟走晉寧四日不火食旣至誚責可求且勸合勤王可求以公爲河東路統制軍馬中道爲鄜延經略使張深所止令保境上駐軍南頭平爲鄜延中路統制軍馬今上卽位南京除京兆府路軍馬鈐轄尋陞兵馬副總管公始至與經略使唐重謀曰今河東諸州皆非吾有距此才一水而本路兵弱宜急繕城塹爲守禦計以待外援捨此無防重以秦氏驕不欲擾之公退語所親曰事危矣建炎元年冬十二月金人大軍乘水渡河西騎數萬趨永興永興無避或勸公去公曰我結髮從戎防國厚恩行年六十有七惟有死耳他非所知明年正月十日公血戰而死公自三班借職以平勞賞功及徽宗皇帝登極八寶恩赦等前後官至武功大夫以死節聞特贈左武大夫光州防禦使官其孫三人以孫存中貴累贈太師魏國公母宜人檀氏雍氏俱贈秦國夫人娶賈氏繼室劉氏皆贈秦國夫人公四男子震惇武郎卽死事建寧寨者也霖鄕貢進士云承信郎霆承節郎皆早卒女三人適同郡鄕貢進士王仲舉靳亮何充孫七人存中見任少傅寧逺軍節度使兼領殿前都指揮使職事居中執中皆早卒師中右奉議郎新添差通判嚴州軍州事彥中未仕安中右儒林郎添差充兩浙西路安撫使司幹辦公事守中右從事郎添差充兩浙西路安撫使司差備差遣孫女二人長適鄕貢進士王公宏次未行曽孫男三人偰登紹興十五年進士第任左奉議郎知大宗正丞倓右承奉郎防右承事郎曽孫女五人尙防公天性純孝事繼母雍氏如事檀氏及死不食者數日持身淸約疾惡如仇歷事五朝忠勤一節料敵應變智略縱橫出入數等禦下有恩士卒樂爲之死故能以少擊眾轉敗爲功勇於爲義不見所難劉延慶之衂公旣勝虜而還行並茂林聞號呼聲執事皆以栁貫其體枝運數人皆以槖馳之上殆千餘蓋延安綏徳軍米脂城人也公駐師命脫之將士以去我境尙二百餘里有難色公防卒以歸他日道過延安綏徳郡人皆出迎炷香遮拜曰此楊髯耶非阿父我輩安得生其急人之難類此帥守部使者薦公凡五十餘人以謂有古良將之風及其歿也識與不識咸嗟惜之公平居教子孫未嘗不以忠孝兩言爲軌軸故子孫遵行之弗失公旣歿若干年少傅公以某年某月某日塟公於某郡縣某鄕某山之原以某昔者嘗銘先秦國劉夫人墓更以見屬某𨿽不敏旣不獲命則退而思之自昔忠孝之家子孫相承以功名始終無愧者百不一二栁宗元作平淮西雅美李愬之功曰西平有子朕亦有臣於是知世濟其美爲時焜燿匪直其家繄國是賴今少傅公翊衛天子備殫忠勤忠肅孝恭克紹家法上所眷禮隠然爲中興名臣位望之隆於前有光然而功成不矜寵厚益誠獨拳拳焉以先世名節不白於將來是懼某𨿽陋其何敢卒辭銘曰

楊爲顯姓

世澤以滋

由漢及唐

別派分枝

公家鴈門

奕奕有聞

儒學相授

位防徳尊

公曰大夫

志尙各異

我必以功

自見於世

維時夏童

跳梁於紀

躪我西陲

幾無寧嵗

公初卽戎

气已蓋眾

雙帶兩鞬

射則命中

鏖戰鮏羴

罙踐邱鹵

固敵是求

計不返顧

公身居先

將士內激

凡師所臨

當百以一

料敵制勝

不愧古人

機變橫出

捷若鬼神

晚佐永興

遭時艱虞

連城不守

援絕勢孤

人或謂公

子盍去諸

公曰國恩

必報以軀

帝爲嗟悼

告第疏榮

孰慰忠魂

公有孝孫

孝孫翼翼

位在九棘

勲名孔昭

恭順靡忒

先大厥家

未見窮已

天其賚公

孫又有子

宋故惇武郎知麟州建寧寨累贈太師秦國公楊公墓碑

楊氏望於闗西由漢魏隋唐以至國朝世冑聫延列第分坊博襲紫人物門第之盛莫與比倫支分派別散居四方自公曽髙而上皆塟代郡遂爲代之崞縣人公諱震字某以明經上第歷保定淸源二縣主簿已而逾冠恬飬邱園終承武郎賜五品服諱日新者公之曽大父也年少有聲九上禮部再舉明法中第歷臨晉孟太谷三縣主簿賢而有吏能爲忠宣範公所器以宣徳郎致仕累贈太師代國公諱付臣者公之大父也公之考諱宗閔少讀書有志者嘗曰吾祖居鄕閭嵗饑發倉粟粒價速售俾糴者自揀斗斛不問相陽辟邑牽延鄕先生教授邑子論者以爲功利及人宜自有後吾意丈夫當以功名自見章句之學不足以發身成業旣而以材武絕倫試藝殿廷出衛士右仁宗皇帝偉之補三班借職歷事五朝名聞西北二邊建炎中金人犯長安守節以死終武功大夫貴州刺史永興軍路馬步軍副都總管累贈太師魏國公公勵於學能文善書精騎射質貌魁偉沈塞有謀魏公在諸子中特奇之旣冠從戎以斬馘功補三班差使調河東經略司指教遇其下有恩且誨且勉閱世中程者多部刺史交薦之秩滿攺授慶州監酒繼授安邊城巡檢太原帥薛嗣昌遣將自丰州寧逺保寧等寨進討西夏公嵐石路軍馬來承慶至爬沙流遇敵斬首三百餘級進至傾吳堆盤生擒酋長屈閙復斬級二百以功轉三班借職官制行攺承信郎人有致饋於公者公謝之饋者曰我輩願效之何嫌公曰始吾父命之名實慕漢安平侯公以淸白遺子孫且曰爾勉之無爽四知之戒自是我守此言如防頭目今爾以無名之賜加吾其可乎及代城或裒金以贐曰防公我輩無噍類公一無所受政和中朝廷議復減底河命河東師任熈明會合諸軍自晉寧綏徳兩界分諸將校驍勇者咸在公居遷中賊據山爲城下瞰我師動息輙爲所得諸將三卻尋募能土工者六城師再進角樓自墮公率數輩拔劍先登斬擊千百人大軍乘勝平其城上功第一遷成忠郎宣和初河東帥奏公充平定軍訓練軍馬三年方臘盜據杭睦朝廷姚平仲爲都統制徵之公從折可存自浙東追擊至三界河鎭與賊遇斬首八千餘級追襲至剡上虞天臺樂淸四縣取韋羌朝賢六逺三洞至黃巖賊帥呂師囊據斷頭山扼險拒我前輙下石死傷者眾累日不能進可存問計安出公以輕兵緣山背上乘髙鼓噪矢石交發賊大驚潰復縱火自衛公曰機不可失也乃被重鎧及袴褶與敢死士履火突入生得師嚢乃斬賊首三千餘人復有號余大翁者以萬眾圍永嘉逾月公從平付可存兼驛眞宗朝久宿衛五邊功一日以偏裨從大將北徵會天晦防失道至北海有老人持舟渡之且授以乳香雲服此可不食皇祐中從狄武防公徵儂智髙有功遷澶州總管卒贈太保勑塟開封之沙臺號喫香劉太保父居易守忻州終供備庫副使母王氏封壽安縣君夫人供備之長女也自防淑惠供備鐘愛難其配永興路步軍副總管楊公宗閔初任爲三班借職供備一見與語奇之曰將帥才也以夫人歸焉夫人之歸楊氏事姑檀夫人甚謹侍疾不解帶不頃刻去左右輯睦宗族遇其下有恩喜慍不見於色而家事井井皆有條理總管公以忠義自將躬冒矢石聞命引道或不介而驅視骨月如路人不少牽制居無事時夫人率勉之赴公不以私事一毫累其心故堅決若此夫人早徧通羣書及內典得其大防敏識絕人義所當爲斷然不惑朝廷之復燕山也總管以河東第三將駐軍靜寨城且沿檄武州時常勝軍五百人實散從畱靜寨官吏失職廩無見糧至貿衣以食夫人語其子霆曰燕人防夷逾二百年今始歸朝而郡縣無以給其食至凍餓豈人情也哉命捐私藏數百解濟之悉賴以全活自是夫人之譽溢於邊境逺徼出徵決防取勝其功居多志在立名不茍求富貴浙東賊平所師奇其材欲以子女通婚公謝之或曰折氏求子非子求折氏公曰不然吾祖皆以器業自奮安能倚姻家幸進取非偶之譏嘗自謂吾平時所爲未嘗有一事不可語人者其刻勵堅正若此建寧之禍公之子存中從徵河朔獨免於難今爲少傅寧逺軍節度使兼領殿前都指揮使職事秦國公累贈公之太師秦國公祖妣檀氏雍氏妣賈氏劉氏配董氏繼室張氏俱贈秦國夫人男四人少傅其長也居中執中從父戰歿彥中未仕女二人長適鄕貢進士王公宏次未行孫男三人偰左奉議郎知太宗正丞倓左承奉郎防右承事郎孫女六人長曰洞元嘗適右宣教郎直祕閣通判湖州軍州事劉正卒夫歿棄俗爲道士年十九卒詔贈沖妙鏈師余在室少傅以某年某月某甲子塟公於吳興武康縣崇仁鄕楊村翔鳯山之麓張夫人祔焉一日偰以少傅公嘗來請銘某得公行實讀之三復慨嘆嘗觀韓愈爲田洪正作廟銘載志語曰維洪正父子繼忠孝予維寵嘉之是以命汝愈銘文辭至今焜耀簡今魏公與公挺身許國出萬死一生之計英烈凜然精爽如在與日月爭光可也豈田氏父子所得比耶宜得一世名儒發揚遺懿閎大俊傑與韓子相後先而少傅屬銘乃逮不敏非理所宜旣辭謝不獲則又惟念少傅身衛社稷爲世寶臣南渡以來首挫彊敵以寛主憂幽閨婦女皆能道之祖孫三世勲徳之茂前古所無及玆升平帝眷有加位列九棘寵數優異蓋事之稱抑又知天之所以報公父子者在玆也降及諸孫俱勵於學偰以藝文取髙第兄弟彬彬以切以磋以光其宗光大未艾豈人力也哉豈人力也哉某誠固陋然此而不銘尙誰銘銘曰

嶽嶽惟公

慷慨卽戎

沈毅偉傑

益習文業

急病遜夷

不見所難

與敵周旋

人後身先

爬沙減底

摧鋒防堅

義勇冠軍

威名乃宣

東南承平

驟罹防警

旣蹂杭睦

連城巷哭

公佐主帥

往靖東浙

披山剔洞

破其蟻結

維時黃巖

別酋固拒

慿髙下石

士卒反顧

公以輕騎

出賊之背

揚雄噪呼

賊大驚潰

乃被重鎧

蹈火突入

生致渠魁

窘不得逸

逮居建寧

虜啣宿寃

摶虛麕至

叩城有言

爾父迫我

掩我骨月

亟以城防

尙貸爾僇

公曰此身

惟國是許

不以膏血

爲爾釁皷

於時寨兵

僅餘老穉

感激聴命

有死無二

人誰不死

公死何尢

有臣若斯

不爲國羞

天監在下

報爾子孫

世公世師

有耀其門

我作銘詩

大書深刻

用侈厥慶

詔於罔極

宋故恩平郡夫人劉氏墓碑

紹興八年冬某待罪史官執筆螭陛而殿帥楊公毎相遇於東廡下意色欵欵不相配夷明年春見語曰存中逮事祖母恩平郡夫人蒙教育之恩甚厚塟十年矣而碑銘未立私心恧焉敢以累子某曰公家世忠孝聞於三晉而公復以勲績被寵遇致位通顯益大厥家其繼述先懿宜有人顧安取此然不得辭旣而觀夫人行實而感周南之詩婦人能勉其君子以正字應書法謹敍而銘之夫人姓劉氏其先居相臺後徙開封遂爲封人

祖斌事【闕】

星馳斛之且曰太師貸脇從無知之民不可以數計師還諸將請優加褒異特進五階至修武郎敍遷惇武郎知麟州建寧戶雜畨漢嚚訟難以理曉公剖決曲當上下悅服主不忍欺初契丹驍將小防虜奔於西戎居淸肅河淸軍招集散亡雜西北胡羌眾十數萬破丰州攻麟府城寨魏公統領麟府路軍馬屢摧敗之盡得其父母妻子靖康初金人圍太原冬十月驅幽燕叛亡與夏人奚人等與大至建寧旣合圍防虜叩城語公曰爾久奪吾偏頭獨建之居又敗釡竈山掩我骨肉吾忍死至今爾舉城降我全汝軀命不然皆韲粉矣時寨兵精銳悉從折可求死於交城之戰所餘才老弱百數眾守勿堅公毅然曉眾曰汝等父兄俱死於敵於汝爲仇不待吾言而後諭也上報國恩下雪親寃在此時矣眾乃聴命日夜奮勵縋城撓賊斬獲甚眾賊怒濟師急攻閱旬城中矢盡公向麟府再拜訣曰兒報國以身不得復爲考子矣左右皆泣下不忍仰視頃之城防公揮短兵力戰歿於闤闠時十有八日也年四十有四二子死之闔門俱防於城初魏公聞圍建寧曰吾兒死矣其忠勁類我巳而果然公熟古將方略能洞敵情毎從魏公初總管爲承典副師金人長驅河東郡以城降者過予永兵河虜俾夫人擕家之屬夫人執義不從總管曰吾效死於此然不可以無後以百口累夫人夫人泣涕訣曰百口責在我君無顧家受國深恩無臨難茍免永興防總管以死節聞夫人號慟不自勝旣而曰我夫得其死矣未亡人復何憾時道梗多剽敓行次成州奧亭縣尉郭先將夫人所賫厚與盜劉敢戰以兵圜之敢戰騎卒有嘗總管麾下者語其徒曰此長安楊總管家屬無輙犯也眾皆竦然夫人抗聲呼敢戰曰劉侯爾名將家子今舉義當爲上帥無久在艸路隤其家聲敢戰蓋太尉劉發之辟從也感夫人之言流涕再拜請姑事夫人且願因夫人求受節制於成州夫人遣建以其情告成守曰必許之外可無防內益勝兵一舉而兩得成守以爲然旣而僚屬屬曰楊夫人果免於難𨿽古智謀之士何以加至興元聞孫存中扈駕南巡屢立戰名喜曰我孫防不凡固宜有此我當犯鋒鏑趨行在所冀一見而死願畢矣明年冬發二蜀閱半嵗會存中於建康是秋遽以疾終實建炎三年八月二日也享年六十有三累封至宜人以存中追贈恩平郡夫人存中以其年九月十日塟夫人於建康蔣山西艸堂之原男四人曰震惇武郎靖康初知麟州建寧寨夏人與契丹將小防虜防河東死於賊追贈太師次曰霖鄕貢進士次曰云承信郎皆早卒次曰霆承節郎後夫人一月卒女三人適鄕貢進士王仲舉靳亮何充孫男七人長曰存中殿前副虞保成軍節度使主管殿前司公事武功郡開國侯食邑一千戶實封二百戶次曰居中執中皆從其父死難曰師中秉義郎曰彥中安中守中皆承信郎孫女三人長適鄕貢進士王公宏次未行曽孫三人曰偰成忠郎閣門祗曰倓曰防曽孫女四人在室嗚呼恩義相勝平時士夫處之稱以爲難而夫人判之於倉猝擾攘之間不失其正名到於今伉儷俱榮斯亦奇矣論者以是深數之至孫鼎貴間闗東來僅如其志不克久受鐘鼎之飬事爲可矜豈爲善之報不於其身於其後人玆可信耶銘曰

夫人之徳

式是嬪則

恭順且直

以嚴其身

有彛有倫

壼政以振

允毅楊公

秉心恪志

國爾忘躬

聞命引途

不介以驅

何有厥挐

夫人亹亹

克相君子

惟義所止

生死之決

𨿽古猛烈

志義或蹶

曽是閨門

謂此斷恩

慷慨以論

聲實播聞

縉紳云云

有苾其芬

夫人來東

孝孫之從

受飬則丰

惟時孝孫

日侍帝閽

帝顧爲溫

車服煒煒

歸奉燕喜

惟其有此

曽未更時

壑舟巳移

孝孫孔悲

惟積也厚

厥報未究

以溢我後

迆迆新岡

川流泱泱

慶如許長

苕溪集卷四十八

欽定四庫全書

苕溪集卷四十九

宋劉一止撰墓銘

吳亦虛墓志銘

故將仕郎監秀州華亭縣市舶務吳君諱槖字亦虛世爲吳興安吉之梅溪人贈尙書都官郎中諱集之曽孫贈通議大夫諱某之孫刑部員外郎諱某之子也丱角警敏博辧父客異之稱奇童旣冠遊太學試選屢優兩薦不第以刑部致仕恩符筮調歙州縣主簿未赴用薦者監明州茶半嵗負省授江寧府上元縣尉秩滿辟今任君遇事明果𨿽未官所至不茍上元民佃官田出租嵗久會有獻言者下郡邑賣其直歸縣官府帥委君君曰是奪民田也恐非朝廷意公近臣宜有建明未幾果罷民負財結怨或以老防死相誣防君爲條畫禁止華亭妄男子稱得天書蘄上聞部使者遣吏至邑令已下端委聴受君獨卻立不拜發緘果謬聞者咨賞以政和六年七月十二日卒於官享年四十六妻臧氏一子曰道衡一女在室將以明年某月甲子塟於梅溪某山之原其叔父某以君名位不振無以蘄知世之達人大官屬同郡士劉一止敍次爲之銘一止與君俱受室於臧知君宜詳嗚呼亦虛俊才如王褒論議如賈生風度夷曠如晉宋間人物於文無所不能於百家諸子之書靡不渉其流而獵其英尢工爲詩引類托興气質髙妙配古作者凡其志與能視古今聞達者無所愧焉而止於是耶余非特哀君爲天下惜此士也悲夫銘曰

岡迆迆

川靡靡

君已矣

尙有子

吳君平墓志銘

府君諱槪字君平其先事吳越錢氏【闕】

後徙居烏程曽大父琰以其子通議大夫知幾累封尙書都官郎中大父惟幾考景元皆不仕君年七十有九紹興十年十月某甲子以疾終於隠居之廬塟有日其子宥屬余志其墓余先君吳出也其爲世姻義不得辭始君之考有潛徳隠行名於鄕曰居士獨喜交四方之名卿賢大夫舉酒賦詩樂以終其身君與昆弟奉觚牘治觴豆無虛日郡東北距城五里曰毗山下臨大澤耕者得斷碑蓋唐天寶中隠人吳筠所居居士以爲玆山復歸吳氏我豈其後身意樂之會嵗大饑流亡相踵富人匿財公私之役皆廢而遊手不得以力食居士命築館於山之麓焉以食數千指初莫諭其意君蒞役以財飲食之不加程督居士喜曰惟汝知吾節成以授子孫俾肄業其間居士泛舟往來勞勉學者余防學與遊處焉知君之篤於事親自玆始也君少慕祿仕讀書甚苦忘寒暑饑渇至得疾母夫人憂之見於言色自是少間昏定之餘猶夜諷不輟旣丁內外艱則慨然有棲遁之志吳氏故饒於財宗族居城西華屋相望嵗時燕飲列肆歌舞君弗好也曰吾知山棲之安而已有先君子之築廬所嘗賑饑者在焉他日移家往居之益薙榛莽廣室宇崇壯宏逺則加於昔名其堂曰手澤刻居士遺墨壁於左右朝夕對之植香艸名木其下又以爲幽閒靚麗之觀閱居十年而後歿其志不巳得乎自奉甚約一錢不妄費赴人之急惟恐居後宗族無親疎其貧不能衣食婚姻與其孤甥之無以自存者稱多寡周之至供塋域祭祀之田有不給釋氏之宮先世所建立而刓缺頺廢不克扶持者則身任之不少靳里人貸錢數十萬而死其孤存焉折劵不問故人之喪二十年不塟或者以告則往弔之且遺之金他皆類此宥以明年某月某甲子塟君於梅溪之東五里考居士之旁相距二百步室徐氏姑蘇人朝奉郎瑗之子先君十年卒至是合袝初塟徐氏日者卜以不吉將求之他君曰近先隴我之志也吉孰加焉男三人定宥守女五人適先澤丞沈暉進士徐大鼎楊彭年周愬徐昌言孫男五人仲立仲經仲達仲述仲意孫女八人得婿者三曰張頥曰徐預曰莫大受皆進士曽孫男女各二人君三子皆克家且致志於學藝業可觀定三舉於禮部不幸死矣守未冠薦名鄕書其講習之暇佐治生產俾居安居享髙年之樂者宥也銘曰

維士出處各異岐

得志而樂古甚稀

軒冕富貴孰不宜

吾恐是中有駭機

大澤之北山曰毘

嵯峨上有吳筠碑

吾先君子意所私

慨念逸軌不可追

益薙榛莽開寒扉

要令全家居翠防

髙堂突兀淩煙霏

手澤足慰無窮思

此生有同露朝晞

身意兩適如君誰

維君純儉孝且慈

不肯俯仰受世譏

有子十八能誦詩

掇拾靑紫當若遺

流澤演迆行見之

謂余不信稽此辭

莫國華墓志銘

君諱廷芬字國華湖州烏程人曽祖敵祖抑皆晦徳不仕父侗右迪功郎封州司理參軍君自防頴悟種學積文未冠入太學與一時俊彥爭名塲屋間籍籍有稱政和六年賜上捨出身調單州成武主簿君初仕屬時承平久憲綱稍疎姦貪肆行上下相冒籍之會拱輔宗室子受賄覺尋竄匿部使者委君治旣而有所觀望欲中輟君督捕益峻竟獄乃止金郎令不法爲民所訟邑人以君能竟拱獄乞委君問狀辭連部使者且見禱君笑曰吾豈可私撓哉卒以實聞任滿陞從政郎授黃州黃岡縣丞以父憂去官哀毀盡禮鄕裏稱焉旣免喪十年不赴調或勉之則曰仕本爲親吾忍死至是尙何求族父大卿公哀其志以澤逮泉壌感之君免出調平江府錄事參軍因自喜曰此吾盡心之所也夫獄人命所系死者不可復生事至重也而典獄之官貪者顧金錢巧者弄文法至其謹厚亷潔者又常患不通事情混然無章聴以一律甚者權移吏胥攬成案書名而已向我攝治某事頗自謂無愧今眞爲獄官矣其不敢不盡心每夜分錄囚事無巨細躬自訊鞫有葛十者盜葛亮告身至三遷其官犯法下吏更二獄不承廷尉檄君治一見得情叩頭伏罪君明敏絕人而濟之以恕視食飲之節不加楚毒彊盜因死二人將卽刑謂獄吏曰令我謝錄事而死其不寃可知朝廷遣使宣諭江浙使者以事屬君君條畫盡公不當其意怒見於色旣乃省文書得君防謹狀嘆曰吾幾失此人車駕巡幸以應辦肅給遷文林郎終更用薦攺宣教郎授常州宜興縣丞待次裏間紹興九年某月甲子以疾終於正寢享年四十有九君初得疾遽乞致仕願以恩追賁其父不報諸孤以某年十一月甲子塟於歸安縣至孝鄕施渚方山之源娶吳氏先君七年卒男四人澈測濬潛澈早亡濬中八年進士第女一人適右廸功郎沈正邦孫男二人杞棣孫女二人君之在母司理夢異人授梵僧像旣寤而君生生性沖淡於物無所甚好自居父喪多讀浮屠氏書一日得色空之說於夢寐間有契於心作爲詩頌辭防超詣不類疇昔屏嗜欲薄聲利官舍蕭條惟一僕自隨人知其宿值有異也然於世故所當爲者未嘗不盡遇宗族以恩與人交以信平居慈祥嘗恐一語傷人至臨事毅然守正不隨俗俯仰軍興以來衣冠流離有急叩門無愛吝意資遣防妹爲擇良婿逾於巳女聞者義之晚教子甚篤所與習業必時之名士親戚子弟有來學者亦諄諄焉誨之濬遂以弱冠登科君𨿽不遇實有以慰其心者爲善之報豈偶然也哉君於余爲姻家而余與君遊始自鄕防時余壯而君尙少也或謂余莫子循循寡笑子言則有當其重厚如老成人吾不憂其失徳而懼其不克年也今不幸而信悲夫銘曰

君自弱齡

實富於藝

於彼西廱

得雋屢試

仕不茍全

志行砥礪

姦貪病民

橫肆囓噬

墮於憲綱

百不一二

我豈忘怒

覆出可畏

惟法之公

何憚大吏

慘彼犴獄

人命所系

鞫訊弗躬

枉直倒置

我心澄

如水在器

辭見情得曽莫骫骳

惟君之生

在母有異見色明空

悉感夢寐

眇現世間福不盈地

謂生若浮

何有聲利

君𨿽位卑

其得超詣

我作銘詩

以詔來裔

江仲宏墓志銘

余從妹之夫江君寓字仲宏年六十有三紹興十八年七月某甲子卒於官舍以某年九月某甲子塟於湖州烏程縣登靜鄕鄭村某山之原再嵗其孤請銘所不得辭江氏世居衢之開化仲宏之裔髙祖諱銘任諫議大夫爲時吏師曽祖樞祖【闕】又法皆以世祿得官母趙氏系出玉牒封宗城院君仲宏防穎異有識趣數嵗而孤自念我母以已爲命益致志於學未冠遊太學試選屢優見推輩行其文粹而雅實深於經累舉於禮部乃不得志歸以所學教授弟子以飬其母且訓其子爲孝爲忠言皆可則初自太學聞東浙有防難亟棄籍歸奉其母居儀眞後遷居吳興嵗久益困以時恩試居前列授登仕郎調貴州推官廟堂故人以其母老難於逺適攺除監通判支鹽倉處貪吏黷貨之地仲宏凜凜如冰霜嚢無一錢之儲部使者列薦於朝尋以憂去服除陞右從事調鎭江府之金壇縣尉位𨿽卑有憂民之心將受代得疾請致仕以卒恩遷右宣義郎自君之來吳興也余始獲拜宗城君於堂上初未知其爲宗冑也吾妹在傍鉅細必稟至米鹽靡宻之事往復問語婦姑怡怡意色相授且順且慈察其服用飲食簡陋之狀𨿽窶人子有不堪者余心愕焉容貌加肅生於坐中旣又察之仲宏之愛其親也篤而我妺奉以周旋故上下能相親且有禮也至其儉勤實出天性仲宏二子曰崌崍皆舉進士一女尙幼江之源出於岷山分以崌崍仲宏以命二子欲其不忘本始益疏而大之也余毎見二甥淸臞可憐言必道先訓誠有意於學者服母喪旦暮號泣血溢兩眥仲宏調官輦轂僅畱千錢爲二子韲鹽之費比其還也二子復歸之餘以是嘆仲宏之有子其必有君子之歸也

嗚呼仲宏

閒遂惇龎

積慶之源

有如此江

衍而流之

逺而大哉

我諗之銘

以詔崌崍

丁居中墓志銘

君諱安議字居中湖州徳淸人丁氏之先散居濟陽淸河陳譙等郡至漢名固者仕吳爲司徒卒塟吳郡之武康子孫家焉武康至唐分爲徳淸而丁其著姓雲君之曽大父夢徽隠徳不仕大父珙贈中奉大夫父𨿽以進士起家仕至中大夫歷守邠光二州以卒贈特進妣朱氏鄕先生祕書丞臨之女贈吳郡夫人君以特進任爲從事郎監吉州酒稅歷淮西帥司屬官潭州南嶽廟用薦攺右宣教郎知秀州海鹽縣丞通判韶州紹興二十一年正月壬辰終於家享年五十有五累階右承議郎賜五品服以其年四月辛酉塟於烏程縣平山村裏揺塢之原君少警悟彊記憶出入書傳喜論道古今旣筮仕益習吏道心計絕人初爲吉之筦庫鉤校有方累政所員不數月悉償之課更奇羨郡士以學捨庳陋請於郡欲更諸亢爽且屬君防作量功命日規制旣定會淵聖皇帝踐祚詔罷土木之役君會挍官弟子語之曰聖天子愛民而息役懼有以傷之也而學之不建用爲郡羞吾欲無勞民動眾而卒成之何如於長白郡以貲富者十人爲學職而屬役焉又記君市儈悉告之吾欲平直而貸爾手物之至於我手取償一不以委吏皆曰唯唯未幾材用丰辦學成壯偉爲江右冠士大夫以是多之廬陵令闕委君攝治君質明坐堂上訟訴至千牘應聲剖決事皆得情未晡庭已空老吏畏服姦欺屏迹治以最稱其在海鹽也遇嵗大旱復民租十八而和糴尙存吾語令田嵗惡常賦且弗克不應復有和糶使上官怒吾身任之檄屢至君抗論反覆卒賴以免旁縣有積寃不伸往往請於上官丐從下君決之民信服類此邑有陶涇漑田數百頃嵗久湮塞旁大姓以陰陽家不利已則沮止不克濬治逮君蒞事莫敢有辭濬之如其舊自是並涇髙仰之田無旱嵗邑子作陶涇行以美其勤君嘆曰興民之利而除其害以爲巳當任者古之吏也矧陂澤廢興所系甚重見於民謡鮮不由此若召父杜母與壊陂誰翟子威及覆乎陂當復至托言於黃鵠豈不以利害所系爲不輕耶吾位卑力防借眾以成且爲利不博何敢自功論者益嘉之君性鯁亮以气節自許與人交一語道合握手出肺肝有不合𨿽鉅人長者弗爲屈異時廟堂故人數問君無恙不一往見之居家孝友周逺近親黨之不能婚姻喪塟者無所愛吝於教子尢力建家塾聚書萬卷館名士與子孫遊自罷官海鹽乃淡然無仕進意或勉之則有甚難之色愛平山川巖之勝築室曰蛻廬間與賔客嘯詠其上倘徉忘歸躬治竁域垂二十年是爲君之域配莫氏封孺人男四人雄飛左從政郎泰州興化縣令時飛衝飛舉進士防未名女六人適左承議郎主管臺州崇道觀沈介左迪功郎新廬州學教授王彥舉登仕郎兪子陵余在室孫男三人曰炳煜孫女一人君旣塟雄飛伸書請銘於余辭言懇到旣又出君婿尙書郎沈君之狀紀君行實有典則餘三過讀之謝曰先大夫與餘同裏閈爲姻家其相知宜詳然余老而心志耗昏目視貿貿遇時有小疏述命兒輩執筆牘占授首尾不相顧或遺落失次第尙何能發揚先徳之懿雄飛請益堅所不得辭銘曰

結駟飛車

九軌之途

未極所如

有掣其驅

截蛟斷犀

太阿之利

小見其割

【闕】

繄能者人

不能者天

君亦奚爲

有銜下泉

流澤玆始

其後必侈

我言曷以

君有才子

吳公擇墓志銘

紹興二年正月甲子吳君公擇以疾終於家明年四月月壬子塟於吳興之安吉曰銅山鄕兪塢之原君之子罕過余門累然深墨拜且泣曰先子旣克葬矣隧未有銘托子文爲不朽且先子之未屬纊也馳書命罕卜歸塟之地曰必得艮山初不言有疾苦罕時攝官旁近私心駭異將請急以歸問所以然未行而訃至距遺書才十日云罕不敢卽死者以窀穸之故屢卜而後得之則如先志焉獨潛徳不白於後世是懼余於吳氏爲彌甥從遊君父子間有年矣知君宜詳抑聞罕之其親蒙荊棘沭風雨躬窀穸廬舍之役其事良苦又閔閔焉懼其親之名不傳察其志爲可哀余何敢以荒陋爲解按吳氏之先事吳越錢氏家安吉之梅溪君大父徙烏程實始爲烏程人君諱某公擇其字也曽大父琰以其子通議大夫知幾累封尙書都官郎中大父惟幾父景元徳行見推鄕裏稱賢母夫人周氏居亡薄聲利樂燕閒與賢士大夫遊治觴豆速客幾無虛日年逾七十以樂終君與昆弟奉承惟謹自始及終無纎介可恨宗族稱焉君性警敏少嗜書善屬文及冠走京師與吳俊並遊屋𨿽不偶人以爲能丁內外艱終喪如禮自是絕意科舉或勉之則曰祿不逮親矣尙何道教其子甚嚴朝暮課試不憚寒暑故罕自初及壯無他師藝業絕人有稱太學再以薦書餘子以屬罕曰吾惟汝之責其後次子冠亦肄業嘗與計偕士友歆艶以君爲有子君素不喜植產當居士夫人無恙時謂不應有私財他日昆弟析異君不視劵不問多寡獨以所應得應易先世藏書且將以貽後人繼前業也旣久生理稍艱家人輩以子孫爲言君誦疏廣益過之語告之頗好客不倦以詩酒相娛樂晚嵗益篤人謂有居士之風享年六十有五平居未嘗有疾一日昧爽調防家人方進藥君曰少須之吾就寢焉語畢巳瞑目矣娶曹氏生四子宗以倍屬出疆授從事郎調臨川金谿縣尉次宜冠憲後君二十日卒女五人適奉議郎無爲軍司錄事闗春進士袁安中莫才彥餘二人在室適闗莫者前亡孫男三人曰述曰大同曰逮孫女五人皆幼君姿貌魁偉慷慨有气節言識少所降屈往往忤物久自知之宣和間官吏訪求花石君所居有名木黃封其上且責守防君曰主上神聖寧復有此蓋幸臣所爲遂伐去之銘曰

靈之歸

銅山隅

曰艮岑

郁不孤

視培塿

皆僕奴

前左澤

下統廬

靈所欣

復當腴

福而門

大厥初

誰云者

古靑烏

叔父朝請墓志銘

劉氏出自祁姓陶唐氏之子孫曰劉累者以擾龍事夏孔甲爲禦龍氏自商歷周爲豕韋唐爲杜在晉爲士在秦爲劉后徙魏徙丰曰丰公者名仁漢髙帝祖也漢子孫多受封曰彭城曰中山曰京兆曰母陽與髙平東海長沙平原廣陵南康範陽宣城等郡皆所封之地子孫家焉惟彭城由髙祖六世孫宣帝之子曰楚孝王囂者實始受封後漢司空愷囂之四世孫也晉司校尉訥愷之六世孫也其裔孫徳威爲唐刑部尙書生審禮封彭城公子孫以文學政事名於時如知章知幾輩不可槪舉公之先實自彭城五代時避亂從吳興迹晦不傳其名稱有聞與墳墓存焉者諱權諱潤諱泰諱昈諱逢至公爲六世云公諱拱字持道實爲郡之歸安人祖以伯父雜端諱述累贈至尙書刑部侍郎祖妣吳氏濮陽郡太君父任太子中允以兄朝議諱損及公前後累贈至光祿大夫母吳氏新安郡夫人前母吳氏信安郡夫人公生五嵗而孤雜端公爲擇師教焉嗜學自立不類兒童弱冠薦名鄕書鄕先生祕丞朱公臨見而異之諌大夫陳公瓘幼爲郡從事教授諸生時郡學肄業數百人一小較藝以公爲第一且相器重俾領袖學者凡與計偕者三試於禮部者六卒不得一第崇寧五年春以特奏名授汀州文學時年五十八大觀二年冬調漢陽軍漢陽縣尉任滿以捕防賞攺承務郎轉承事郎授宻州髙宻縣丞未幾就除通判饒州終更造朝除監明州船塲未赴攺授通判嚴州閱嵗乞閒除主管亳州明道宮江州太平觀紹興五年公第三子寧止任權尙書戶部侍郎公自以再世服官率不過刺史郡守今子爲侍從分當知足遂告老於朝自承仕郎以年老致仕及遇淵聖皇帝今皇帝卽位霈澤序遷明堂禮成寧止初除徽猷閣直學士恩封幾八轉至右朝請郎賜五品服在漢陽時太守遊公酢雅聞公名禮遇甚厚且薦之於朝不果召髙宻令黷貨紊法公數與爭民賴以不擾其後令以貪敗辭連僚佐公獨無所與鄙陽嵗潦谷貴流亡相望公攝郡事營屋廬發廩粟居飬之全活以萬計朝廷得民謡下使者問狀公數以職事忤使者匿勿以聞公未嘗有慍色時興崇老氏教其徒頗肆郡僧有得廢觀爲寺者繕葺殆數十年至是奪之旣又欲並得後所薤產使者以朝命屬公有顧望意公曰我不敢私卒沮止之後人更定無能易公議者其守道不回類此紹興九年二月某甲子終於嘉禾郡捨壽八十有五以其年九月丙午於烏程縣澄靜鄕郎村某山之原配眞氏贈安人男四人恭止早亡勤止右從政郎江淮荊浙閩廣路經制發運司主管文宗寧止徽猷閣直學士左奉議郎提舉江州太平觀爰止右迪功郎監潭州南嶽廟女一人適右迪功郎監通州支鹽倉江寓孫男九人巖嵫防峣嵎峻峋岹孫女八人長適右迪功郎臨安府臨安縣主簿範壽卿次適進士陳如雪余尙幼公惟質直不爲表暴樂道人之善若巳出於書無所不讀自始學至老且病未嘗一日廢捲所論著多尢工於詩後進經公指教者無慮數十輩皆能有聲政和間公三子賔於太學悉以文稱寧止射防廷中極論時政闕失無所諱避天子嘉之擢居甲科名聞天下由天祿閣尙書郎爲監司郡守入居法從率迎公之官安輿往來左右就飬頥指無闕逺近歆艶以爲教忠之報宜有此也晚嵗康寧視聴言動如中年時一日語家人曰吾大數垂盡自此不過兩旬浹耳守止方守嘉禾怪其語無從亟上疏乞奉祠以歸比得請則公疾革矣眞氏楚之山陽人贈金紫光祿大夫鍇之曽孫贈通議大夫晃之孫故進士元矩之女以賢行聞於鄕閭奉祭祀教子孫率有規則相其夫以義先公十四年卒蓋靖康攺元三月某甲子也享年六十有九公塟乃從安人之兆至是合祔云公於某爲叔父某從叔父學粵自少時負笈遊京師與居裏間自念其孤侍叔父之日爲最多嵗時舉酒壽叔父喜溢於色巳而感焉則仰視悵悵惟恐泣之緣睫而墮也今叔父復棄諸孤某老矣茍生奚爲哉勤止等見屬以銘所不敢辭銘曰

嗚呼公乎學無愧於古之人自視曰不足任弗克償其志自分爲有餘至於享報之丰𨿽當世所謂富貴利達者曽莫及其髣髴則夫身之遇與有子之禍孰少孰多吾不知爲何如也

宋故右朝奉郎致仕施府君墓志銘

府君諱某字某姓施氏湖州武康人曽大父某大父某父某皆有潛徳家素儒初未有大其門者府君教子益力子鉅體府君志克勵於學藝業有聞丁年擢第蚤通朝籍爲尙書郎三院禦史未幾以禦史出守括蒼奉府君之官優遊郡齋就養無闕士夫榮之閱嵗得防疾常膳少損遽謝醫且笑曰吾聞髙醫能已疾不聞能治老也旣曰語家人吾欲靜念空王境以歸宿吾心毋怛我化遂瞑不復言實紹興十七年四月一日也時府君累封至右朝奉郎年七十有六矣禦史防喪歸鄕閭以明年某月某日塟於縣之東北大原鄕京子之原將塟見屬爲之銘府君天性純孝篤於奉親自始及終茍可以順適其意者𨿽躬服勞不少懈遇鄕黨和而辧久而不媮𨿽復犯已不校如初沖淡寡欲一室蕭然不設屬鑰未嘗有姬妾之奉獨喜翻貝葉書偶方士語不則與賔客啣杯潄醪至一斗不亂襟抱怡怡人莫見其有憂慍之容振人之急囊無畱貲而鄕裏言長者必歸焉配周氏先府君若干年卒至是合祔男三人長曰鑄實任家事不以毫髮累府君鉅其次也季曰蘊恭爲浮屠氏女二人適丁光祖陳繼孫男五曰良友良弼良臣良能良輔孫女三適吳經沈純臣張康皆名進士張爲左迪功郎徳淸縣主簿曽孫男女二十五人曰沈康臣者曽孫婿也余與禦史俱爲鄕校諸生晚而同朝禦史明粹簡黙人也居家有曽閔之孝爲吏有龔黃之政他日自見於世又有大焉者信乎府君之積慶在玆也銘曰

靈曰歸與京子之原州演迆而紆余若顧吾而欲畱山周衛而叢集若旗旄之導乎前騎卒之擁於後與鄕坐而拜者玆靑烏氏之卜與曰君所自擇也惟永寧以福於而子孫

苕溪集卷四十九

欽定四庫全書

苕溪集卷五十

宋劉一止撰墓銘

宋故太孺人朱氏墓志銘

太孺人朱氏吳興烏程人故宣教郎同郡範君賁之室也朱吳興名族仕爲祕書丞未老而休官以經術教授弟子號鄕先生諱臨者太孺人之大父也以文章論議受知裕陵爲中書舍人諱服者太孺人之世父也太孺人之考諱形與諸季皆以學問名於鄕稍不偶輙棄去廬於先生墓之傍曰玲瓏山薙艸植木畦田圃桑以業其家以樂其身終焉太孺人自幼承家範蹈壼則惟儉惟勤米鹽靡宻布帛紡績之類習聞而熟見之人或聞之能焉人以是律範氏之家益勤弗懈食不二羮胾非有賔客外姻不禦綺縠義所當爲惟恐居後宣教君二妹在室太孺人始至斥奩槖與之爲求良配俾克成家已而宣教君登進士第太孺人從之官勉之奉公不以家事絲髮稍累其心不幸宣教君早世以其喪歸綱紀內外小大秩秩春秋之事無闕焉太孺人生一男二女初長女議擇配未決太孺人曰吾異時嘗一見沈秀才其人當貴議無以易此蓋先樞宻沈公與求也未幾沈公遊太學取巍科爲名進士旋遇眞主歷三院禦史中執法吏部尙書遂參大政知樞宻院事言聴諫行爲時名臣於是鄕黨偉太孺人之識以爲奇男子不過也男曰桐太孺人勵之以學寒暑不廢嘗曰吾自奉薄陋有良士益友可以輔吾兒者日擊鮮躬調芼以進不敢有所憚桐嗜學不得志於科舉久之沈氏甥固請以先公遺澤奏封太孺人並桐補官任右迪功郎前監浙西安撫司回易庫幼女適右文林郎嚴州桐廬縣丞王棣孫男二曰好徳好問孫女三太孺人以紹興十五年六月十三日卒於正寢享年七十有二以其年九月十八日塟於烏程縣澄靜鄕大正塢祔宣教君之域太孺人性明果臨終不亂後事皆自處畫桐奉治命惟謹方當棄時色憂懼如死灰晝夜不解帶者閱月餘毎見而憐之旣以銘見屬且閔閔焉懼其母之懿不傳也余其忍辭銘曰

惟婦徳

先儉勤

自厥初

襲淸芬

律而家

裕乃身

中嵗

茹苦辛

久彌勵

志克振

尙遺澤

溢後人

宋故孺人錢氏墓志銘

孺人錢氏湖州烏程人曽祖文友祖宗澤父詠皆隠徳不仕孺人適同郡右承事郎致仕沈君巽之以其子長卿仕通朝籍遇宗祀霈恩與其夫俱受封長卿奉孺人之官江左比還裏捨而孺人遽得疾卒實紹興十二年七月癸夘也享年六十有五以十四年三月庚申塟於歸安縣廣固鄕因山之原初閭裏未知教子弟爲學也孺人諳長卿頴異相其夫督教之不憚寒暑旣授之書且約以禮義言動小愆與肄業弗勤則痛懲之俾悔伏乃已凡就學親師友負笈遊亰師貲費𨿽廣不少靳未幾長卿馳聲太學登進士甲科於是里人始榮之而嘆孺人之識非凡女子比也始王氏娣亡承事君弟妹皆幼稚孺人身任之愛育如已出及長爲營婚姻異時生理嘗中防孺人出奩槖佐治之或告之曰獨不爲子女地耶且沈氏殖產固在也孺人曰不然吾失奩槖而使吾夫兄弟保故業無貿田宅之羞與私已財而速圯其家計孰逺邇聞者韙之性嚴簡治壼內事率有軌則勇於爲義不見所難嫁孤女之無歸者五人鄰家有急悉其力周之有賴以脫難者遇妾媵有恩媵生女欲不舉孺人疾走拯之垂溺且責防視愛均諸子𨿽族黨不見其有嫡庶之異疾旣革聞長卿乞以所應遷秩易五品服章寵賁其母朝廷從之命書且至彊起笑語曰吾平生無幾求今有子起家恩再及親志願畢矣男六人長卿左通直郎前差充兩浙西路提舉常平司主管官靜覺爲浮屠武卿幹蠱次卿淸卿墨卿業進士女四人長適王擇友次吳洋次徐樵次方迪功郎新授嚴州分水縣尉兼主簿倪稱孫男三符簡防余未名孫女四尙幼長卿有志節甚敏而文嘗召試館職其言頗右善類𨿽不偶人以爲直執孺人喪盡禮將負土以塟衰服造余門累然深墨拜且泣曰吾母有日墓隧之文古人所重長卿不敢易也敢以累子余謝不敏然不得辭銘曰女子之行

如蘭在室

𨿽馨莫聞

有偉其積

不有巳私

以裕我家

字孤卹鄰

厥志則遐

人孰無兒

不曰有子

天豈我私

我躬受祉

澤其鼎來

子又有孫

刋此銘詩

訓於裏門

宋故魏國太夫人向氏墓志銘

故和眾輔國功臣太傅防國鎭安保靜軍節度使楊國公贈太師謚武僖劉公諱某之室曰向氏以紹興二十一年十二月四日薨於賜第之正寢明年五月十九日塟錢塘之排山合祔於太師公之域其子堯佐以書抵一止曰吾母旣塟矣隧未有銘敢以爲請一止昔者嘗侍太師燕席且從向氏伯仲遊稔夫人懿行矧一代名將相之家聲實昭人於紀述無愧所不敢辭惟向氏其先河內人後家於開封自漢晉以來屢有聞人然未克光大至我朝秦文簡公諱某始相眞宗皇帝翊贊太平功徳甚盛流澤演迆溢於孫子是生欽聖憲肅皇后夫人文簡五世孫欽聖之侄孫也以故定國軍節度觀察畱後追封秦王謚康懿諱經者爲大王父以故檢校少保保平軍節度使開府儀同三司充中太一宮使漢東都王贈太師諱宗回者爲王父以故朝議大夫通判河中府諱子章者爲考夫人生十二嵗以後恩封濟陽郡君朝議以其有異相擇所宜適時太師從父魯公鎭西陲居幕府中年少英特資貌粹溫甚武且文朝議一見偉之以夫人歸焉劉氏族大且顯皇姑葛氏性嚴介有家法不以色假諸婦夫人若寠人子執禮益恭姑特賢之太師父子以威名雄陜右國家倚之隠如長城其後遭時多艱執戈衛社多立奇績仕通顯夫人勉以忠孝不絕於口毎言國恩舉手加額者三故太師禮之如賔賴之如良友朋每奉命專徵不顧其家內外數百口合屯營部曲室家無慮數千萬繄夫人是賴建炎中敵入江浙太師以禦管副使鎭江州畱家江西時防盜四起摽掠旁近部曲惶踐少自安夫人勞之曰爾等無恐防至我躬見之彼知吾家必不敢肆暴也而防至知太師營旋卽散去紹興三年太師軍他陽明年大敵窺江詔全師控烏家渡敵退防勲上以夫人能相其夫綏靖部曲致士卒無返顧效死克敵加封魏國夫人仍月賜湯沐貲如內職太師三辭不獲命嘗入見上面諭曰夫人相家子又欽聖近屬非他人比繼稱賀慈寧宮太后顧曰夫人習气不凡柔嘉可則一時命婦咸歆艶之凡疏封者十晉康秦楚潤蜀等皆所封之地晚以二子登朝籍進封魏國太夫人享年六十有三夫人端懿淑茂寡笑與言不見慍喜壼政甚修中外井井相春秋之事視滌濯羞簠簋齋荘待旦禦族黨信且厚有疾病不克扶持與貧不能嫁娶喪者斥貲財與之所賴以濟者甚眾視妾媵若巳子疑妬之念不萌於胸中忿恚之色不形於顏貌薫然慈仁有犯已者初若不聞人自愧服平居勵其子以學俾從賢士遊且曰賢者非禮意不辱𨿽有甚費不靳也故其子咸有可觀文行彬彬好古惇雅縉紳稱焉奉夫人孝謹嵗時勝賞方舟安輿頥指辦具人謂夫人𨿽不登上壽而雍容閒居之樂無所恨焉男四人曰克臣武徳郎閤門宣贊舍人早卒曰堯佐右承議郎直敷文閣賜紫金魚袋曰堯仁右宣議郎直敷文閣賜紫金魚袋曰堯勛右宣議郎早卒曰球右承務郎女四人寧國軍承宣使浙東路副都總管滿溫卿右承議郎通判筠州軍州事吳希祥右承議郎宗正丞張宗元其婿也其一未嫁銘曰

向望河內

名人間出

自我文簡

始大赫奕

流澤演迆

於後有溢

是生明徳

光儷宸極

國有父母

家有壼則

侃侃夫人

是訓是式

歸嬪鉅公

曰惟太師

太師奕代

鎭於西陲

智略縱橫

且文且武

隠如長城

實固吾圉

逮時艱虞

執戈衛主

凜然向敵

身先其旅

聞命引道

寘家江滸

盜發四旁

小大惴懼

屯營室家

我則恩之

效死固守

防敢叛擕

克相君子

懋以忠赤

寅奉其先

蘋藻是職

侈泰矜誇

不見於色

斥其餘帑

拯難扶疾

以詢其子

必時名儒

文行彬彬

左琴右書

水有方舟

陸有安輿

嵗時勝賞

欵欵舒舒

湯沐之封

十更名國

始終哀榮

孰與倫匹

排山幾防

將相之阡

過者下車

銘在墓前

宋故左中奉大夫致仕文安縣開國男食邑三百戶王公墓志銘

建炎三年閏八月某日甲子故左中奉大夫致仕王公以疾終於裏居以其年十月某日甲子於義烏縉不鄕謙小之原後十四年其子鑄以右承事郎知湖州徳淸縣事適相從遊一日出里人右宣義郎宗君士之狀見屬曰先大夫有年矣隧未有銘敢累子將表諸墓左且曰先大夫辱與賢叔父爲僚相好也是以敢訴初叔父爲嚴陵監都實佐公治某系官於越不及從也他日問公於叔父叔父曰王公長者也某竊嘆今世稱長者率未必有實漢文帝問曰叔公知天下長者乎公長者宜知之叔所稱獨故雲中守孟舒一人而已審如是非勇於爲義不顧巳私不可以言長者長者豈易言哉又他日聞之搢紳公之守南康也故諫議大夫陳公瓘在焉陳公居諌垣時詆斥姦臣逆疏其惡章累十上其後怨家當國貶居是邦公慕義交驩情禮備至陳公謂其有前軰長者之風與爲姻家陳公然諾重於一世所爲得此稱抑有自乎然則吾叔父非易言也公諱某字慶長世爲婺之義烏人曽祖某祖某父某皆不仕父以公貴累贈宣奉大夫母宗氏劉氏贈太碩人公劉出也少警悟彊記憶從鄕老先生學爲文章志甚篤弱冠失怙恃家無擔石之儲徒步入京師爲太學生益勤弗懈及維聖元年進士第調臺州仙居縣尉再調越州郯縣主簿陞洪州武寧令用薦攺宣徳郎權宗學博士知泰州海陵縣事控置東南兩路茶鹽司屬官提轄諸道進奏院通判筠州知南康軍秩滿知觀州未赴移知嚴州上疏乞解郡紱除提舉西京嵩山崇福宮尋請老終焉階自軍徳郎序遷及更八寶赦恩進奏院職事辦給賞典淵聖今皇帝登極大霈凡十轉至中奉大夫爵文安縣開國男食邑三百戶仙居豪右爭四水之利至十五年不決公一見得情爭者語塞武寧於豫章爲劇訟牒堆幾公始至隨事剖決民不敢欺發姦摘伏輔以教化曽未閱嵗能聲赫然溢於江表郡守部使者交牘列奏其在海寧亦猶武寧也會有防濬汴縣令躬部役夫至所分地公慮事量功分盡占授凡板幹畚築之具土物逺近之程皆出素定不勞而辦一時嘆服政和間朝廷遣七路茶鹽使因命訪察荊湖南北使者未入境欲盡削兩路監司以立威以其事訊公公曰不然詔使之行患在不知民之疾苦不患威之不立也有如風聞失實柰物論何使者服其言爲止嚴陵巨防發於山谷聲震江浙郡方調民築城公謂役大未易遽辦亟命罷之集兵民據要害以折賊衝賊亦不至逆賊苖傅持兵一夕入境公遣人迎謂曰是城無見糧非汝宜守及檄境內迎官軍賊懼遁去初賊薄城居民震擾卒徒有謀爲內應者公宻伺得之盡寘之法或謂謀未露宜在貸減公曰幸未露乃能得之不然悔可追耶已而盡得其謀人始服公之決嚴並出爲田賦租薄少軍儲仰於鄰郡至是官軍討賊往來相踵比及凱旋宴犒拊循靡不周盡民吏不知費出所自公旣得請奉祠還歸裏間遽得疾不起享年七十有五妻溫氏累封至今男二人長曰鑄次曰儔右從政郎嚴州司法防軍皆能世其家以孝謹稱女四人其適進士路衛右朝奉郎新提舉兩浙東路茶鹽公事虞流右從事郎監紹興府都稅務方鑄者皆先公卒幼適右承奉郎主管臺州崇道觀郭知訓孫男五人曰寧曰紹祖曰光祖曰興祖曰勤禮寧右迪功郎新授邵武軍建寧縣主簿紹祖右登仕郎而勤禮將仕郎孫女四人適進士宗開右迪功郎監潭州南嶽廟陳永思其餘尙幼公慈祥樂易出自天性平居循禮言動有常至臨事婉盡皆出人意表義所當爲惟恐居後於仕進澹然故人之在要路者未嘗一通私書又性至孝自念起家窮約祿不逮親以爲終身之恨自初仕至老未嘗釋念友於其弟甚篤鄕黨稱焉令人溫氏楚之山陽人有賢行善相其夫不越壼則家故窮躬履勤儉分少絕甘以及親屬之不能自給者甚者至斥簪珥無所愛惜公旣葬七年而令人歿於儔之官舍實紹興七年正月某甲子也壽七十有五明年八月某甲子從公並合葬云銘曰公始居約

彊學業文

以克厥家

其艱其勤

一行作吏

益勵其器

意獨在民

且敎且治

潛伏之姦

一見情得

甲是乙非

爭者語塞

勅使載詠

搏擊示威

公曰孰光

問民瘡痍

防難薄城

視若無物

我謀旣臧

談笑卻敵

勇於爲義

不見所難

謂公長者

斯名不刋

壽七十五

官上大夫

五馬來歸

有耀其閭

維公至行

訓於裏門

恬淡家聲

考謹是論

維子若孫

奉承勿惰

我諗之銘

以表墓左

宋故左朝散郎通判安肅軍林君墓志銘

君諱某字無惑福州長溪人曽祖仁珙祖昱父雄皆隠徳不仕父以君通朝籍累贈承議郎君自幼童知好學刻意鑽研礪志寒暑饑渇久之自以聞見不偉慨然出求師時太守蔡公襄大開學校延四方豪英而鄕先生陳公烈起處士爲學官士類益集君往從焉先生毎日夜聞君誦書防勵羣弟子必以君爲言且相器重元愷初爲太學生十年聲名日彰司業朱公服覽其藝文以爲有栁栁州气骨又喜其荘重有常處以職事曰勉之爲餘子矜式累試春官輙不利至元祐六年始登進士第授溫州瑞安尉未赴相繼丁內外艱服除調臨江軍司法防軍議法平允爲老吏所服再調邵武軍司戶防軍皆兼學官移建州松溪令政治不煩悉出愷悌嵗旱飛蝗被旁邑獨不入松溪境邑人徳之欲以聞部使者君謝止之曰使我得名如他邑何終更士民遮道不得去者累日尋授泉州晉江丞再授建州甌寧令甌寧負郭當道路之衝民剽悍健訟最於一路食且朝造郡守使者歸聴民訟未竟或當食放匕箸出迓客無虛日君不自以爲勞事益精密夜秉燭省案牘不一以諉吏威信並行盜爲出境囹圄屢空使者交薦之禦史中丞吳公執中以君治行聞於朝不果召巳而用薦攺宣敎郎知湖州歸安縣君爲歸安甚暇且教且治之民不忍犯嵗潦民流有聖防賑濟君擇地爲茇合區處之適溫涼燥濕之宜視食飲淹速之節所全活甚眾使者上其事減考功格三年轉奉議郎再轉承議郎權宗子博士以年髙請補外除通判安肅軍待次京師聞大將開邊君曰此胎禍也吾不應及其難亟買舟還鄕築室於故園與親舊賔客舉酒相樂論者髙之轉朝奉郎賜五品服遇淵聖皇帝登極恩遷朝散郎以某年某月某甲子終於新居享年七十有一以某年某月某甲子於長松比明宗佛寺之旁蓋君所自卜娶同邑周氏有賢行先君十五年卒男二人曰聲曰仰三女長適右迪功郎王旁次未嫁與子聲皆早亡幼適鄕貢進士周直亮孫一人曰同仰今爲右修職郎袁州宜春縣尉君孝於親義於鄕黨天姿粹然金玉人也鉤貫經術善屬文於詞賦詩章尢工後輩從君學者皆有軌則有文集若干捲藏於家其待人一本於誠所治三邑去皆見思嘗語仰曰吾居官無以逾人獨小大之獄必以情有不安者蚤暮以思未嘗敢忘於心吾老尙何求以是遺汝耳在歸安時余以邑子見君君相遇甚厚因獲與仰遊仰訪余於裏間民吏驚曰是長官兒耶我輩不之識也蓋始出而從吾遊其審愼而畏謹毎若此使余心愧焉仰嗜學能文仰父旣君若干年復見余於會稽則論議益富文益工其後以書抵余求爲君銘所不得辭銘曰

正而朴

匪礱匪斵

安且舒

惟仁是居

獄政慈祥

有苾其芳

以遺其子

天其勿忘

宋故聞人府君墓志銘

余曩以柱史失職罪黜寓家徳淸暇日浮扁舟訪川巖於鄰邑中流遇風命拽舟傍林墅暮夜不得所棲問亭傳曰無有獨酒壚在焉問主壚爲誰曰聞人君長者也余得假宿訪主人曰適他墅矣質明將興則奴奉匜在戶外余沃盥僅畢君出迎有禮貌自言昨暮無他適蓋窺公於屏間識公非塵凡人也固欲飯餘具甚設自是識君率間嵗一相過坐客有及求田事因余以囊無金謝之君竊聴若不聞閱數日持劵來曰鄕公與客語田事尋物色其處以緡錢千爲公得之餘驚謝不敢畱者七八君曰他日以直歸我未晚也如是十餘年僅能償半余刺促不自安君無半辭及之一日扶羸過余曰吾得疾且病故來取別久之出筆札相授曰向所負巳折劵懼吾子若孫不察吾意或相督取余曰自吾居裏間𨿽甚困不貸人一錢所見士大夫有急叩人門𨿽甚薄少不可得今君捐數十萬錢不取如棄涕唾授受之際不應如是之輕君以筆札抵案徑不返顧余愧其意每從人言之知君者皆云聞人君樂善好義辭气質直不爲表暴意所欲必爲之類此頗眾然非余意也念終當償之又三嵗而君卒其子頎袖書來乞銘余固欲表其事不復辭且使後人知君所爲槪可見也君諱譽字聲甫世居湖州之武康曽大父永大父億父濟君未嘗業儒而舉動不愆於禮義奉親孝謹承顏順防生事死無毫髮可恨鄕裏稱焉振貧卹孤不見所難自幼至老屬意浮屠氏之學以精進布施爲實行建殿閣嚴像設者不一數誦內典飯緇流不可以數計名山橋梁應剏與通衢經術並巖陰及應布甎𨿽綿亙甚逺皆獨任之行路受其賜平時多從方外有道者遊晚嵗若有得臨終索湯沐炷香斂念語旁觀曰聞人某有道行與否在今日矣實紹興二十三年八月戊寅也享年七十有三以其年十一月壬寅於所居之南二十里崇仁鄕南嶽山之原從先君之兆室李氏男二人頎泰州助教早卒順從信使出疆補官轉承節郎女三人適邑人姚惇施良佐孫男六良貴良臣良翰良心良器良才銘曰

川可回

石可泐

惟玆銘

詔罔極

宋故右朝請大夫鄭君墓表

君諱某字某五代祖昱爲湖州長興令子孫家焉因是爲長興人曽祖某故任睦州遂安令祖某父某皆不仕君以其子績仕班朝籍累封右朝散郎紹興十一年十一月二十七日卒享年八十有五明年三月丙申於歸安縣開化裏後十年贈至右朝請大夫績語余曰先君幼失怙恃嶷然自立力學不倦夢有所授乃自晦棄科舉獨玩意浮屠氏之學讀其書甚廣中年有得心意融釋視死生如昨夢平時邃於天文地理卜筮之說一日語人曰吾生丁酉月日時皆火屬合嵗在辛酉火以類至其死矣白難之年也繼得疾屏藥謝醫炷香沃盥曰明日入辛酉吾終於此矣復戒績曰用山地之險也有甚吉必有甚凶吾以是得夷坦之地爲安我從汝母之旁善矣且我自卜也績奉治命惟謹獨隧者之銘未立私心恧焉顧疇昔官學相追其言可信於後世者十不一二存今不子求而求之誰固將以表諸墓也旣而聞之鄕老曰君學道堅決若與物無心而事所當爲靡不周盡律身儉勤教子孫甚力遇宗族鄕黨甚信且厚居長興時有宅一區田一頃在歸安之璉市僅足了伏臘卽徙焉捐其先居之產悉以與族人其後貲稍裕葬族黨親故者十數與隆寒苦雪閭裏之不能衣食者持薪米繒絮往周之一飯之徳必報其人𨿽亡見其子若孫則如其人焉性實剛介朋友或愆於義必面折無隠情故所至皆親重之餘是以益知君爲長者配朱氏與君俱學道志行堅確前君若干年無疾坐逝男二人績右朝奉大夫新函浙東路安撫司防議官道如祝發爲僧住臨安府天井山普應襌院孫一人嗣執業進士曽孫三人膺胥修余不及識君而從績遊有年數矣績修潔博習時輩所推旣登科名聞諸公嘗被選擢自中都官出爲部使者及佐師間其進未已也余旣得君善行而績見屬意甚厚不敢以固陋辭姑敍所聞以詔後人云

宋故左朝請大夫致仕張府君墓志銘

君諱旬字述功其先居吳郡後徙靑墩鎭遂爲秀人逮君之考復卜築湖之烏墩曽大父叔和大父宗祐晦迹不仕考育以君敍封至朝散郎致仕累贈右正議大夫母丁氏追封碩人君自少頴異不肯碌碌嘗語人曰家以儒爲名未有顯者吾甚恨焉折節讀書遊學親師友不憚寒暑掌教者偉其文毎掲示諸生而以爲軌則故同學者皆自知不敵已而薦名鄕書爲第一登崇寧五年進士第授將仕郎調婺州蘭溪縣尉大觀中用八寶赦恩轉登仕郎終更用薦陞通仕郎乃授杭州錢塘丞府郎部使者以文字知君薦書交相上攺京秩知嚴州桐廬縣吏戴諒者爲姦隠欺稅租君具按治得實事上聞與賞格時戶部辟監麥科下第一界君以道逺不便親養丐監越州鹽倉司遇淵聖皇帝及今皇帝踐祚遷二官授簽書寧國軍節度判官防公事於考功格應賜緋衣銀魚君以親老侍養無防日自列於朝願以身章賁其親有防從之未赴寧國間丁父憂免喪監行在所諸司糧料院將之官君自念祿不逮親欲出疏乞閒再更宮祠會有防侍從官各薦賢能君在薦中除知南劍州尋易徽州任滿造朝除知嚴陵俄得肺疾乞以郡易奉祠逾年請老以疾終於家實紹興二十三年十二月六日也享年七十有三自攺京秩九遷至左朝請大夫君妙年初仕於吏道已若素習遇事精敏老吏竦服在蘭溪時民有甲乙爭田中水溝者甲曰田有溝舊矣乙曰劵有塍耳寧後溝耶訟久不決君呼耆老問之水溝異名謂何曰俗謂之甽又問曰中徑田俗謂之塍君取劵熟視曰我得之矣易甽爲塍是殆匿溝爲已有也爭者語塞杭爲會府往來多要人寺僧義聞假權要勢占民產官吏拱黙不敢決君官小無所顧望一繩以法聞者韙之桐廬縣劇政率以猛君獨本以恩信追科不煩而事悉辦給民健訟相侵漁尺度不明君未嘗委官吏按視曰是徒爲紛紛擾民爾命圖狀來上反覆問詰往往情露民甚愛君比其去也遮道借畱不減古人至繪像祠之其治徽亦然奉行寛詔謂徳意不下逮爲承流宣化者之罪或言郡經費不足君曰郡經費出於民而有藝極者也民賦輸無爽而用不足是必有欺不歸公上者在吏胥久之盡得鄰郡狴犴有防系不決部刺史悉以委君渙然盡釋皆自以爲不寃初除嚴州民相賀曰是嘗爲桐廬矣惠且及我也君蚤失母事父孝謹毎仕以親養爲急不汲汲於進父死將日者以嵗庚申君生之年也盍避之君斥去曰吾豈以拘忌私已之說易吾意耶律身嚴家政肅小大井井平居未嘗廢書爲文粹美自其少時有集三十卷藏於家課子弟學朝暮諄諄故親族與計偕取髙第者相踵於時晚嵗手抄釋氏典殆百卷神情恬悅若有得焉以明年正月丙申葬於湖州長興肆惟新鄕龍潭塢之原娶濮氏封宜人子庇右迪功郎前監潭州南嶽廟孫男女六人顏將仕郎頒頃頔女尙幼君歷任久旣官其子孫又以明堂赦與致仕恩及其兄弟之子二人曰席曰庻云前事之月庻以其弟康之狀求君銘始得盡其平生且恨施用之未旣也銘其可辭哉銘曰

君生弱齡

秉志自彊

謂家世儒

厥問不揚

折節讀書

藝業益勵

隆師尙友

以開後繼

奕葉有光

自君起第

粵初筮仕

宛若素習

健決力行

老吏惴栗

深年之訟

一訊語塞

姦貪婪攘

或怙權貴

官吏拱黙

罔敢有異

君𨿽位卑

了不顧忌

桐廬之政

恩信並立

追科不煩

民用寧壹

豪彊兼並

尺度晦匿

君曰委吏

是益蟊賊

命圖來上

反覆問詰

彼民愛君

於今不忘

嵗時奉嘗

有如桐鄕

君之治獄

豈弟舒舒

僚吏以苦

經費是圖

君曰此民

不足賦輸

豈在民

在吏胥

抉摘蔽欺

謹所應入

曽未防時

用度有溢

帷君孝友

出自天性

仕每便親

不急於進

曁服親喪

志乃不競

旣久得疾

請老於朝

尙期季年

燕居逍遙

迹君行能

與名與位

小見於時

用則未旣

龍潭之原

卜云其臧

納銘墓中

以永厥藏

宋故永嘉郡夫人髙氏墓志銘

夫人髙氏世爲南徐人故中奉大夫安吉縣開國男致仕贈右光祿大夫閻公騤之室也夫人曽祖亮祖傳不仕父仲華以文著於鄕閭晚乃得官爲承事郎以其子述贈官至光祿大夫以儒名家諸女皆知書甚難於得對金陵閻氏昆弟有聲學校旣以長女妻其兄而安吉公益有聞於時又以夫人歸焉已而相踵登上第歷通顯夫人莊靜淑懿自少小不爲戲劇女工之餘獨玩意筆硯間泛觀六經諸子識其大指旣歸閻氏以不逮事姑爲恨舅年髙奉食飲藥物不少懈至中饋佐烝嘗惇睦夫黨上下肅雍舅賢之以戒其諸女爲矜式安吉仕典刑獄閱文書毎至夜分求所以平反者夫人坐其旁贊曰審思之無忽也士之從安吉遊者相與論道古今夫人竊聴屏間輙爲之題目輕重無小失安吉仕四方以亷節稱自謂得內助爲多平居不植產族聚浸廣仰食者眾洎爲杭治中得圭田之租卽以付族長俾置田鄕裏次第給之視兄弟之子逾巳子時其嫁娶皆夫人共成之外民有不能自存至鬻其妻者夫人聞之垂泣斥首飾得千萬錢解所禦裳衣遣往贖歸之初安吉遇郊祀旣官其次兄之子又欲及長兄之孫未能也公旣下世夫人命以遷表恩奉承治命無得有異夫人重然諾不恥貧不謀利樂聞人之善喜周人之急爲人之所甚難類若此建炎四年六月十八日以疾卒於建康之溧陽享年七十有七以其年九月十日葬上元縣幕府山之原祔安吉域也夫人初封永和縣君攺封令人後以子彥昭贈永嘉郡夫人生二男彥昭其長也今爲右朝請大夫兩浙路轉運判官次子早亡女四人得婿者三曰奉議郎林彭年從政郎胡璉從事郎薛懌孫果將仕郎早世晃右從事郎眞州錄事防軍昴右迪功郎監眞州造船塲晟將仕郎孫女與曽孫各四人曽孫曰一徳世徳好徳彥昭以才能見推士類旣爲浙部使者以書扺某曰吾母之葬屬時艱虞墓隧之銘未立私情刺促若無所容敢以奉累余異時固聞之矣使者孝行如古人承顏順色無毫髮可恨故夫人晚嵗神情安舒益知有子之福余與使者相從首尾通四十載余冒居瑣闥旋以罪黜使者時爲尙書郎獨一再出郊坰見存甚厚且以相警俾逺後悔其後皆如使者言余心徳之弗忘也惟是老病昏塞執筆然懼無以發揚太夫人遺懿而慰使者哀惻惓惓之心旣又自念荒陋之文何敢有愛於人之母況親戚故舊且稔其家範若是具悉者耶乃不辭而爲之銘

銘曰

噫夫人

資淑溫

相君子

節義惇

厚宗親

一以恩

曷由然

好詩書

中篤實

行有餘

蘭生深林

孰幽不芳

閨門之懿

孰隠不揚

孰施者多

而報以寡

謂余不信

視今來者

苕溪集卷五十

欽定四庫全書

苕溪集卷五十一

宋劉一止撰墓銘

宋故左中大夫充敷文閣待制致仕毘陵張公墓志銘

紹興二十一年二月十七日左中大夫充敷文閣待制致仕毗陵張公以疾終於私第之正寢旣克公之弟和閣自狀公行實問銘於某謂公之雅故也某何敢辭按張氏之先出自廣陵唐末有名升仕淸流令者卒於滁遂爲滁人淸流之孫訓仕楊行密官至太傅淸河郡公生司農卿爰卿爰卿生大理司直廷傑皆仕於江南因家建業司直第四子先軫仕衛尉守丞徙居於吳實始爲毗陵人蓋公之髙祖也公諱官字養正公曽大父諱處仁故爲太常博士贈太子太保祖諱果故爲郊社齋郎贈少傅父諱彥直贈太傅公自少嗜學貧無書假以寫讀彊記絕人凡諸經及子往往成誦或暗疏之無一字脫遺自以先世爲名進士登殊科不應無繼公每用是率勵諸弟崇寧間與鄕薦繼又以三捨法貢於太學試補內捨生明年以上捨成名於時兄弟同榜登科者三人郡守以爲先此未有因表其裏曰椿桂自是各以文學行義見知於時奕奕相踵東南士流咸曰人門之勝莫先張氏建炎初天子規圖中興寤寐以思冀得魁累博洽之士翊贊廟謨公之弟諱守實參大政徳望赫然進退爲時重輕其議論志節特與公契合公時安於小官未嘗干進防政去位朝廷始錄公次第選擢至登禁從士論賢之公自登科調越之剡縣簿任滿授滁州司工曹事未赴丁太傅憂免喪授蘄州某學教授公不鄙夷後舉訓導甚篤會省罷士類惜其去積考遷從政郎授信州司刑曹事到官二年丁母越國太夫人王氏喪服除造朝攺宣教郎知杭州於潛縣未幾除兩浙提刑司幹辦公事建康帥雅知公欲羅致幕府公意不欲貽書謝焉其略曰非敢以拂袖爲髙蓋亦知難而退其自信不茍類如此詔除國子監丞久之請祠主管亳州明道宮召爲太常博士會有防侍從官依故事薦十科時薦公者二人曰文章典麗可備著述一曰學問該博可備顧問疏奏召試三館公不就明年召對便殿公條奏三事大要言朝士輪對當驗之行事無徒取空言用人之道在於至誠勿貳勿疑使正直日進邪佞日消與信賞必罰歸於忠厚論極鯁切上善之擢祕書郎引病請外知漳州未赴卽召爲尙書郎初至駕部後遷司勲時兵革初定功賞覈實號爲難吏胥夤緣舞文爲市類多阻格公爲親閱功伐無復畱難因陛對力陳其以爲圖籍散逸止凴省記月異而嵗不同無所總括至乃捨法則用例引例則破法姦日滋甚非畫一之政也請自今以例爲據者悉合上之朝廷稽其合於三尺者著爲定制翌日除公祕書少監公以少監爲儒士老成之選頃嘗爲郎祕書今乃再主其榮多矣顧齒髮凋殘而被擢危坐讀未見書其自視何愧蕭徳言耶尋遷起居郎未幾權尙書吏部侍郎銓總平允僞牒詭功一繩以法期年再閒以文英殿修撰提舉江州太平觀還歸鄕邦築室數十楹爲終焉之計名其寄傲之所曰足軒防政公建堂曰四老東西相望朝暮往來舉酒笑達公有詩敍其事流傳搢紳久之除敷文閣待制尋知湖州湖爲股肱郡倚公爲重俄又以疾請祠比還裏第則疾且革矣享年七十有四諸孤以是年八月甲申合公與公之室令人王氏於武進縣延政鄕薛村之原男二人徳成右承務郎監潭州南嶽廟用成將仕郎女二人適右迪功郎新監泰州如縣買納鹽塲施廣壽女先公卒孫三人未名公自攺秩積官至左朝奉大夫爵文安縣開國男食邑三百戶訃聞防典贈左中大夫云公端亮剛介喜善疾惡出於天性平居不妄笑言處內及外待人若一或以爲隘不容物而公終始未嘗變也與士大夫遊有愆於理者必面折之防政𨿽貴公與之議論亦未嘗少借故防政亦以莊見憚爲文近雅配古作者然不自以爲能𨿽嘗居論思之地不爲不用而議者惜其用之晚且不久於其位也某爲布衣時則從昆弟遊有年數矣防政在朝過相推挽將置之周行某老且憊分欲引去防政滋不悅間見公復道防政相與之情且以見勉其後某寢叨除用毎念昆仲知遇之深今皆云亡不自知其隕涕也銘曰

張自畱侯

源分流長

赫奕四馳

史牒騰芳

有惟錫

實始可攷

令於淸流

蓋唐宋造

顯顯淸河

興於其躬

屈迹淮南

太傅顯榮

司晨弟昆

家於建業

南唐是依

不耀其烈

爰及衛尉

始居於吳

奉常起家

蔚爲名儒

奕奕流風

以溢後人

椿桂三傑

一時響振

大防嶽嶽

爲國蓍

公獨退然

不羞位卑

亭涵蓄養

自其素志

正恐不免

功名富貴

親擢憲府

俄貳中祕

讀未見書

適與心起記史柱下

遂長天官

非道不陳

所言必端

旣躋論思

夫豈不遇有蘊未攄

亟以老去

天不憗遺何恙弗瘳

崇終隠卒

寵數加優薛村之原

歸於其邱

徳音不忘銘納諸幽

宋故左朝散郎賜緋魚袋錢君墓志銘

君諱觀復字知原平江常熟人於吳越王錢氏爲疏屬忠肅王舉圖入朝君奕世爲士不與恩澤侯之列獨賜田在常熟之李墓因家焉後徙居邑中曽祖訓祖仁貴隠徳不仕父衍累贈右朝議大夫君天資頴異自少小知務學一日大書谷梁子成童不就師之語於門朝議公驚喜招延名士教之讀書制文度越流輩年十七當赴舉會祖母李氏將君不就赴以歸或勉之則曰祖母恩我厚矣今不與執事後悔何及是夕夢有告以嵗若干當登科自是益自信不以毫髮非正幹定命由郡學陞辟雍政和九年以行兩優釋褐賜上捨及第授將仕郎調越州諸曁縣主簿巳而用釋褐第三名特恩攺授從事郎溫州府學教授溫號多士君風勵程督學者知勸嵗終以教悉溢額循文林郎終吏過瑞安巨防方臘猖獗道梗不通縣令王公濟君素所厚也往贊之講畫備禦悉自君出公濟信之不疑時旁郡邑皆焚剽流民歸瑞安相屬於道或議驅出境君曰孰爲善境驅之適資防並海有州徒流者數十輩居焉載糧就廩絕其航渡頃之流民自獻其能鍛冶兵械一新又募鑰杖手之趫捷果悍素有稱者用之賊沮敗不敢犯境公濟推君功第一君不自言輙止次調湖州司戶曹事郡守治尙嚴察吏陰拱以觀不一啟口論當否事有愆於情法者君獨力爭初不謂然已而悔服同郡富人朱姓勔名者以附麗得官驟致通顯其力足以福禍人內外搢紳咸畏之以君登巍科爲時聞人願以女歸君君不答同捨謂君盍俯就之當得美仕爲親榮君曰吁是何言歟吾𨿽貧持菽水奉親親樂也有如假托非類以進豈吾親意也哉茍如子言適取辱何榮之有聞者韙之至是報罷莫測其由或曰此朱氏力也久之調楚州司戶曹事到官七月丁朝議公喪君生理不給旣服喪歸益困時郡縣計民稅輸錢官自貿絹取贏資甚厚縣尹憐君貧願以千縑歸君輸俾自收其贏君戄然謝之固窮如初服除調衢州軍事判官虜騎犯江浙衢當路衝君白郡守縱民老弱畢出戶畱一丁不畱與畱而殘弱不堪任者罪如軍法其後卒徒欲乘時爲變顧城中金帛子女無可冀獲乃止以勞循儒林郎秩滿再除衢州州學教授未赴丁繼母恭人範氏憂服除攺左通直郎除國子監丞尋攺充諸王宮大小學教授滿嵗相繼除太常丞祕書郎尙書戶部員外郎君仕州縣久諳練庻事居省戶若素習吏不敢欺聲名赫然意且用矣俄以言罷主管臺州崇道觀前後八年起知廣徳軍始至訪民利害立罷行之地居髙陸嵗上供民輸建平倉由湖轉江入丹陽閘以達行在所道回逺復加斂爲貲費號水腳錢君亟請於朝寄廩湖之四安相距才五十里民不病勞循運河至國門不過五日費減大半或謂地產竹木官吏失譏察逸稅籍甚多君以細民肩荷手持冀十百以活妻子其忍扼取之且懼開端爲後患雨暘小愆齋禱於神致禮甚恭𨿽歷旬月無倦色至民俗用巫覡語屠割埋瘞不合典常卜非神意者悉命禁絕嵗饑議發常平倉部使者屢抑君君手書諭屬邑振廩濟民且曰民命在朝夕吾能不獨任擅發之責乎旱益甚境內田十捐八九復請於朝願盡捐嵗租以活一方後卒如君言大抵君爲政以愛利百姓爲心惟恐弗及茍利民力行之不顧巳私類若此君在郡憂勞成疾比滿秩歸增劇以紹興二十四年十一月十二日終於家之正寢享年六十有五累官至左朝散郎賜五品服娶徐氏故吏部尙書鐸之女封安人男四人曰侯左迪功郎新紹興府山陰縣尉曰佃左從政郎池州州學教授曰佖曰僴學進士僴後一嵗以哀毀卒女二人長適右迪功郎監潭州令同茶塲陳大年次適左宣教郎新筠州州學教授徐廷獻諸孤以二十二年正月辛酉君於縣虞山之南距大父塋五百弓君有志節執義堅固不曲意求合以希薦引平居簡重臨危健決智略橫出皆契事機事親孝謹求所以順適其意者不少懈初朝議公嘗稱債於人至三百萬晚嵗貲產耗無以償憂見於色君竊詣予錢家以已名就易劵別示必償朝議意乃安其後予錢家更兵火子孫散亡契驗不存君躬儉勤抑損妄費生理稍葺他日持六十萬錢歸郡人朱氏朱氏以不聞父祖遺言拒弗受君曰若不聞如吾知之何旣而次第訪尋徧償之不負一錢人有急扣門不以事爲解尢不喜修怨嘗有說君者加謗讟甚至君弗校異時其家凋零子若孫來歸率報禮之未嘗及前事嘗自謂出仕久狃習世故失其性眞及奉祠累年意泊如也惟老學不衰無頃刻廢書或探內典究死生性命之說自號正靜居士且名其所居之堂以諭諸子甚篤故侯佃遊太學爲名士試選屢優朋類斂袵知不敵相繼登第鄕裏榮之以爲君操履之報君防於經溢於文辭尢喜爲詩有文集十五卷論語解二十卷藏於家前葬四月長子侯以余與君有一日之雅稔君出處細書造門以銘見屬辭情懇迫余老病神意昏耗屢謝不能侯曰先君治命且吾母朝夕冀也其忍辭

銘曰

君少之時敏而文勵且勤以發厥身仕更閱志剛決以昌其業任不過尙書郎官不登上大夫有蘊未輸孰使然歟命也吁

太碩人傅氏墓志銘

太碩人傅氏會稽山陰人故朝請大夫龍舒太守贈通議大夫吳興劉公某之室也政和八年七月九日卒於京師子太常丞安止之僦捨安止奉太碩人之喪歸吳興以某年某月某日於烏程縣澄靜鄕麻父山之原從龍舒之兆後二十三年其第三孫岑以戶部侍郎出奉祠尋守上饒岑於某爲猶子貽書見屬曰大母之將二紀叔之所知也而隧未有銘不幸父兄相繼淪謝其存焉而事大母之日冣久習其言動者在諸侄惟叔在諸孫惟岑岑老矣使一日先太母塡溝壑而太母之遺懿不揚無以昭示後人則岑之恨豈有極哉毎得書問無恙外必以爲言某其敢辭按傅氏系出傅巖歷漢及唐世有聞人或居此地或居淸河至太碩人之髙祖天臺縣令鄴始著籍山陰曽大父仕弼爲河南府澠池縣主簿大父霖贈尙書職方員外郎父瑩任朝奉郎守尙書屯田郎中贈某官屯田以篤行聞於時鄕裏稱顏子其孫息有家法且勵於學多名卿才士大夫門之盛在東浙爲右太碩人其第四女也天資孝謹自少小如成人屯田難其配龍舒伯父年十八誦詩作賦論議如賈生再上登巍科聲名籍籍先娶新昌石氏早亡屯田以太碩人歸焉太碩人之歸劉氏也事舅姑惟其所適恭其夫如賔嚴祭祀厚宗族睦姻黨恩妾禦子其庻猶嫡子諸婦猶其母動靜有常率應儀法簮珥服飾非甚敝不攺爲勿殉時好平居言笑甚寡和豫之气溢於顏間自始及終未嘗語誤羣從婦族居惟長伯姒是師太碩人有所曉譬未言而誠意巳諭聴者悅服閨房忿爭戾气橫出望見太碩人在堂則屏息縮躬若無所容太碩人初無言也觀者竊嘆徳人之有威若此龍舒仕官四紀囊無贏貲鞠養孤甥至終其身旣畢其嫁娶又先巳子官之太碩人贊其事而躬其役實甚勤凡今女子之行爲可稱者皆優爲之未易疏舉晚嵗閱佛典有得視世事若無心臨終不亂享年七十有八男四人長曰斂止任某官簽書淮陽軍判官防公事持龍舒之喪以毀卒其後以其子贈通議大夫次太常丞安止也官朝請郎次嘉止修職郎福州羅源縣丞次祥止不仕女六人適搢紳郎處厚範正平竇誥吳塤袁敏孺陶櫎孫男崧右迪功郎監潭州南嶽廟嶠左朝散大夫直徽猷閣提防洪州玉隆觀岑左朝散大夫降充徽猷閣待制知信州軍州事宗右迪功郎監潭州南嶽廟嶧右迪功郎新授明州錄事防軍嶸左宣教郎太常寺主簿岯業進士孫女婿曰葉樗詹度葉宏中張由智沈邦逹吳居實居恭曽孫男坰瀼矼法防湍澗泌涑坦之洪曽孫女得婿者曰葉均葉先太碩人旣十有餘年之間三男二長孫之亡諸孫之仕居中者三岑力學有雋才喜論事自結主眷始爲從官嶠嘗仕太常少卿嶸亦稍稍爲時用嗚呼太碩人之遺澤未有窮也

銘曰

傅出商巖

望於北地

厥後克世

於今千祀

爰著山陰

自我髙祖

冠冕彬彬

有其英

惟屯田公

篤行純備

家世矜嚴

是則是似

猗歟碩人

實鐘其懿

人所謂難

我乃獨易

我視舅姑

如父如母

察色承顏

惟命可否

我視厥子

皆若已出

慈愛均等

何有庶嫡

從婦族居

伯姒是師

誠意欵欵

聴者悅隨

鞠養孤甥

輙先子官

克相其夫

悉義所安

自昔婦徳

見於女史

鮮克始終

有是具美

麻谷之岡

時惟舊藏

無使壤傷

閟此銘章

宋故從義郎宻州兵馬都監累贈右奉直大夫趙君權厝銘

君諱不侮字彥恭太宗皇帝六世孫漢恭憲王元佐之糸元佐生宻國公允言允言生南康郡正宗立是爲君之曽祖祖仲淋贈安化軍節度使追封安陸侯父士顆贈安化軍節度使追封武當侯君以防授三班奉職歷宣州濟州永靜軍酒稅瀛帥張公近奇君之才越資格辟授瀛莫二州兵馬監押知桃花寨次調湖州兵馬監押密州都監宣和元年十月二十三日以疾終於官舍序遷至從義郎後以次子善經通朝籍遇郊禋贈君文階累至奉直大夫君性沈厚孝謹不妄言笑好學善爲詩章遇事通敏有志節可撼以气初爲祭酒官前致課入不登酒復敗惡部使者將按其罪叩門祈哀以親老爲言君慨然許之爲見使者請以身任其課更釀補償有不足繼以私財使者髙其義聴其去桃花寨地接近邊居因其土俗和輯訓練得士卒心湖郡通衢偪仄飛甍相壓郡守命居民撤去之君曰居民盜占非一日矣今盡徙恐不能制兼並徒使單弱受守悟議寢洎君終更人有委白金一篋結守舍者托附致京師君赴祖席詰朝得片紙於幾上曰蒙公厚恩願效諸從者君愕然以告歸安丞王防勾得其姓名志歸之蓋嘗爲重囚誣引賴君辧其枉得釋者也在密州時軍賊季進告其徒囊槖旣盡得許其贜罪皆誅死君陰爲末減上其狀後悉獲免或詰之則曰吾豈寘人於死而覬上賞耶其執義慷慨忠恕亷潔類此者甚多初君旅殯河陽汜水之僧廬紹興九年河南地復始以喪歸明年閏六月朔權厝於臨安府歸安縣靈鳯鄕靈山之原享年四十有六配髙氏贈中書令諱化之之曽孫女封太恭人男三人長善結左承直郎江淮路招討使司幹辦公事後君十五年卒次善繼右朝散郎權知奉州軍州事次善約女三人長適右迪功郎姜協次適少傅寧逺軍節度使兼領殿前都指揮使職事恭國公楊存中封楊國夫人季適左朝奉大夫知嘉州軍州事郭世雄封宜人孫男八人汝汝飭汝劼汝勵汝勛汝勅汝功汝劭汝飭左修職郎新授平江府昆山縣主簿孫女二人君以儒雅自將所與交必一時聞人尢篤於教子延禮髦俊朝夕講肄故其子皆有能稱善結擢宣和六年進士第善繼在南都試選屢優文行可觀今爲名太守下逮其孫汝飭亦勵世業弱冠登科女歸名臣上所眷遇位列九棘門戶赫奕歆艶一時豈惟君之智識絕人效見若是抑持心忠厚之報不在其身在其子若孫也君權厝後若干年君之外孫任參議郎直祕閣主管佑神觀楊君偰狀君之行求銘於余曰吾母治命也其敢忘余心閔焉且嘗與善結爲同僚而善繼從遊益相厚義不得辭銘曰

義利之判分兩岐

彼輕此重或使之

得喪內怵心火馳

嗟哉趙君儼自持

赴急拯難初不辭

棄賞卻餽義且慈

吾行四方任京師

所見貴冑如君誰

子孫砥礪惇詩書

奕奕門戶生光輝

植槐報勿復疑

陰功至行天所私

徐氏安人墓志銘

安人徐氏世莆陽人徙居吳郡故尙書戶部員外郎同郡錢君觀後之室也時戶部之亡也安人命長子俁來吳興以戶部遺意屬銘於余未幾俁再至拜且泣曰天不悔禍吾母又棄諸孤俁不卽死者以窀穸之故今克矣而銘未立顧憐我而深悲之且察吾母之素志而賜之以銘匪公其孰賴余心感焉不敢以老且病爲辭安人諱溫字徳柔曽祖眞樞故不仕祖模贈正議大夫父鐸熈寧中廷對魁天下士仕至吏部尙書贈少師安人則少師之季女也生有令姿性識通敏母吳國夫人莫氏知其非凡女子也甚愛之重於擇對於時太師蔡魯公於少師爲同裏願得安人爲子婦吳國辭焉私語其子吾女當妻士人終不與勢家子以茍名位爾等志之戶部時爲太學生以上捨兩優解褐名聲然蓋常拒勢家之求姻者或以安人聞乃自喜以爲得所願兩家事適相契鄕裏至今艶之安人之歸錢氏也事舅如父事姑如母宗族內外禮意周洽被服簡素如窶人子相夫必以義戶部佐州郡有能稱旁近有疑訟久不決者往往委之吏牘堆幾安人嘗戒左右毋得以他事闗白俾之盡心或從旁贊決言動得理前所舅朝議之營奉久之不能其或勸累甓代槨安人曰不然天或者見假生理未冺而追念今日之闕𨿽悔何及斥所禦簮珥等鬻之以佐其費戶部感服以爲吾意亦及此而不言者恐汝難之也其後貲費益窘安人意慮精宻重以儉勤寸積銖累十有餘年遂克成家嘆曰吾有屋可居有田可業不啻足矣尙何求凡言利道者皆謝弗聴平居不妄費一錢至賔祭餽遺不敢少簡人以囏危見諮未嘗輙拒閨閫事井井秩秩不亟不徐而人自祗率喜釋氏學治鐘飯僧崇飾佛像費不可計閱貝葉書數千卷晚有得焉紹興二十六年六月十七日卒享年五十有九諸孤以其年十月壬申於虞山之西祔戶部之兆禮也安人以戶部陞朝遇郊祀恩封至安人男四人曰俁左迪功郎曰佃從政郎皆太學名士相踵登第曰佖曰僴業進士舉僴先夫人十月卒女二人適右迪功郎監潭州合同茶塲陳大年左宣教郎新筠州州學教授徐廷獻

銘曰

嗚呼安人志曷偉

率徳蹈義佐君子

被服簡素心不恥

肉視菜薺甘且美

服勤於家嵗其幾

髙門崢嶸雄我裏

郎君競秀名煌煒

積金滿籯不足喜

志業克就誰與比

爲善之慶有如此

蒼山同穴不逾禮

我諗之銘光女史

苕溪集卷五十一

欽定四庫全書

苕溪集卷五十二

宋劉一止撰雜著

趙陳都官墓芝亭石刻後

某弱冠遊太學從師左間得前輩制科進捲讀之其題曰太平有爲防者蓋賢良都官陳公之文也觀其極論天下民物利疚慷慨熟復鄙心慕焉今六十年矣尙能記其髣髴公以嘉祐四年召試賢良方正能直言極諫科自祕閣至廷對皆爲第一十餘年始爲越州山陰宰上書論靑苖事忤時相一斥不復公自謫廢便無仕進意當是時詆新法得罪去朝者如中丞呂公諱誨殿中侍禦錢公諱顗某伯祖雜端諱述同時出國門至南京飲酒三日而別且相戒不復出公官卑又早世士論悲之公之亡蓋某始生之年獨幸與其孫商彥俱爲太學生得公之文獨多商彥以文學馳聲庠序士類推服旣仕宦不茍進懷抱怡然詔某曰我自得官應遷轉者並用考功格計嵗月而升未嘗僥幸一日恩賞中間嘗丞祕書爲顯州之階已而補外其忠節之髙不辱其祖史臣稱魏謩挺挺有烈祖風余於商彥亦云芝亭之瑞前諸公論之詳矣玆不徒言紹興巳卯六月丙午劉某書

宋故太宜人莫氏墓志銘

太宜人莫氏會稽余姚人故贈右通直郎同邑胡君諱伋字浚明之室也曽祖某祖某父某皆隠晦不仕太宜人自少小知書浸長作詩論文如慧男子女工之事不學而能年三十始嫁與其夫以文字相磨切甚自樂也浚明負才气謂富貴功名可以拾取初以鄕書試禮部不偶因肄業太學閱三嵗歸省其母宣夫人尋奉母命成婚於莫僅旬日復如京師太宜人不奪其志毎致書問無恙外必以母養勉之旣又齟齬及慨然言歸辟館捨受鄕黨子弟之願學者躬自教授或衣食之太宜人實喜焉子二人曰沂曰汾方沂之在母也太宜人夫婦危坐相對多誦經史用古人胎教之說沂生而資性敏悟絕人督教之甚嚴汾慕好亦如其兄客過其門聞誦讀講演之聲嘆曰有是夫也有是婦也有是子也沂未弱冠試補太學爲選首紹興五年中進士甲科自是奉親就養官舍二十八年以所爲尙書師遇郊祀恩封太安人明年顯仁皇太后覃八十之慶加今封三十年五月晦以疾終享年八十有七時沂爲尙書戶司員外郎兼國史院編修官校中書門下省檢正諸房公事防喪旣歸貽書乞銘於余將以其年十二月壬申於邑之翁湖之原祔浚明之兆建炎巳酉余嘗學會稽旣終更聞防難越江浙未知避地之所外親或告余距縣三十里有胡氏世業儒兄弟好客急義有賢稱盍往依焉余舟楫至門皆出望余舟迎謂僕夫曰此教官劉姓者耶於是開其傍捨見授幾飲食器用纎悉備具其至如歸余不自意恐懼流落中得此也已而見太宜人於堂上而余之室乃獲朝夕從太宜人防見其勤儉有家法奉祭祀睦姻族周人之急不少靳談人之善如已出其所居之軒名曰淸淨悉足以爲法每爲餘言之其後浚明以其妹歸余長子巒爲姻家孫男七人振拱挺抑抗括掄孫女五人尙幼

銘曰

侃侃宜人

行中軌則

歸嬪儒家

伉儷連璧

朝暮見聞

詩書禮易

惟善之爲

曽靡有忒

晚而就養

旣壽旣秩

夫豈人謀

陰報其必

家山相望

墓木拱揖

我諗之銘

州裏是式

右二文乃先公八十三嵗時作嘗語子孫曰此文入石我不及見矣是年季冬捐館如前云故表於此卷孤巒泣血謹書

苕溪集卷五十二

欽定四庫全書

苕溪集卷五十三

宋劉一止撰樂章

洞仙歌

細風輕霧鏁山城淸曉冷蘂疎枝爲誰好對斜橋孤驛流水濺濺無限意淸影徘徊自照何郎空立馬惱亂餘香綺思凴花更娟妙腸斷處天涯路逺音稀行人怨角聲吹老嘆客裏經春又三年向月地云堦負伊多少

夜行船

一頃疎梅開半就折芳條嫩香沾袖今夜何郎樽前疑怪花共那人俱瘦測測輕寒吹散酒髙城近怕聴更漏可惜漢橋月明風露長是在人歸後

念奴嬌和曽宏父九日見貽

江邊故國望南云縹緲連山修木逺憶淵明束帶見鄕裏兒曹何辱世味醺人折腰從事俯仰何時足可憐菊下醉吟誰共徴逐我愛九日佳名飄然歸思想當年邱谷夢繞籬邊猶眷戀滿把淸樽餘馥援筆洪都如君英妙滿坐芳傾屬月臺揮袖叫云聲斷橫玉

又

故山秋晚嘆蕭蕭華髮霜林同色崖谷題詩追舊賞往往蒼苔緣壁二士權奇一翁衰病努力攀笻屐佛香吹過了知境是空寂別後風月佳時拄頥何事想東林遙碧小砑蠻牋驚秀句天巧何曽雕刻倚馬宏才淩雲逸气路覺丹霄直三千牘就看君歸奏文石

又和陳元載中秋小集

燕臺暮集對秋容淒松陰羃羃徙倚欄邊臨翠壑千頃風煙橫出坐待冰輪天空雲散一色如蒼璧姮娥有意爲誰來赴今夕身世如許飄流佳時輕過乃他年空憶我輩情鐘端未愧昔日蘭亭陳迹坐上何人驪歌淒斷話別還應惜有心紅燭替人珠淚頻滴

又中秋後一夕泊舟城外

水煙收盡望汀蘋千頃銀光如羃霜鏡無痕淸夜久惟有驚魚跳出月在林中我疑天公歡飲仍如璧姮娥應爲後期償賽今夕遙想當日同盟山齋孤諷有新詩相憶聚散難常空悵望萍梗飄流蹤迹明月明年此身此夜知與誰同惜參橫河側短篷淸露時滴

踏莎行遊鳯凰臺

二水中分三山半落風雲气象通寥廓少年懷古有新詩淸愁不是傷春作六代豪華一時燕樂從教雨打風吹卻與君擕酒近欄桿月明滿地天無幕

虞美人族兄無言赴召

浪花云葉交加舞身近靑冥路天知此客解騎鯨今夜一江明月送行行從今直上鰲峯去應記經行處莫將險語亂江聲卻怕月中髙臥彩虹驚

江城子送王元渤舍人將赴吉州日作此以獻之

秋香巖下著樽罍少徘徊莫停杯來嵗花時相望兩悠哉看取修眉縈度曲眞个淚界香腮船頭擊鼔月帆開曉風催首應回景物撩人詩思不勝裁會有江山淒惋句凴過雁寄儂來

臨江仙餞別王景源赴臨江軍

栁外雙旌斜照日怱怱去意難畱大江滂畔老諸侯舉觴仍气槪覓句更風流遲暮不堪容易別溪聲爲寫離愁自從今日轉船頭他時扶杖叟獨立向滄洲

又和王元渤韻

落日西風原上好笛聲誰奏伊涼緩尋山徑掇幽芳平生眞自許江海老潛郎最愛杯中浮蟻閙鵝兒破殻嬌黃使君醉裏是家鄕更追修禊帖一詠一傳觴

雪月交光

正五雲飛伏縞練纎裳亂空交舞拂石歸來向玉階防步欲喚冰娥暫凴風使爲掃氛驅霧漸見停輪人間未識髙宜眞侶千里無塵地連天迥倦客西來路迷江樹故國煙深想溪橋何處雲鬢分行翠眉縈曲對夜寒樽爼淸影徘徊端應坐有風流能賦

望海潮

垂楊深院啼鶯淸晝東風細繞檐牙野色亂春嬌云捧日燕翻蝶舞交加溫詔下天涯早畫船飛檝疊鼓鳴撾共挽旌幢緩畱絲竹醉韶華江都自古豪誇正迷樓隨絮月館吹花玉扆眷深金甌望重何人暗艸黃麻歸接堤沙宴上林風月紫闕煙霞鳯檢飛來便將春色到朝家

醉蓬萊秀城元夕

正官橋栁潤館梅開暮云淒冽澤國春歸是曉燈時節吹綻紅渠挽低星斗共水光澄澈霜瓦樓臺參差似與蓬萊相接千騎遨遊萬家嬉笑簾捲東風弄妝成列慢舞樽前看輕盈回雪來嵗今宵舞韶聲裏對六鰲雙闕鳯檢飛來玉驄去踏靑門華月

望明河贈路侍郎使髙麗

華旌耀日報天上使星初辭金闕許國精忠試此日傅巖濟川舟楫向來雞林外況傳詠篇章雄絕問人地眞是唐朝第一未論勲業鯨液霽云千疊望仙馭縹緲神山明滅萬里勤勞也等是壯年繡衣持節丈夫功名事未肯向樽前傷輕別有飛棹歸侍宸遊宴賞太平風月

驀山溪葉左丞生日

卿云衍苒翠璧天開就移下小方壺照初日嘉林濯秀君恩暫許邱壑憩防龍開徑竹續巖花小試丹靑手聲名徳業漢代誰居右紅斾碧油幢想今古山中未有霜松手種應待茯苓生齋釀熟玉泉香還上萱堂壽

生查子

城頭長短更水調髙低唱別酒不盈斟淚灑風煙上明年二月時更向城陰望只有舊歌辭傳作風流樣

淸平樂

相望吳楚逺信無凴據欲倩春風吹淚去化作愁雲恨雨春應已到三吳楚江日夜東䢐惟有價流魚亦不知尺素來無

靑玉案

小山遮斷藍橋路恨短夢難飛去長記修眉索曲度約花開檻映風招袖總是憐渠處【闕】

暮猶有多情舊時句極目髙樓千尺許竹枝三唱爲君淒斷東日西邊雨

夢橫塘

浪痕經雨鬢影吹寒曉來無限蕭瑟野色分橋剪不斷溪山風物船系朱藤路迷煙寺逺鷗浮沒聴疎鐘斷鼓似近運過驚心事傷爵客新醅旋壓鵝黃淸愁在眼酒病縈骨繡閣嬌慵爭解說短村傳憶念誰俾塗鴉維髻嚼蕊吹花弄秋色恨對南云此時淒斷有何人知得

西河

山驛晚行人乍停徵轡白沙翠竹鏁柴門亂峯相倚一番急雨洗天回掃云風定還起斷崖樹愁無際念淒斷誰與寄雙魚尺素難委遙知洞戶隔煙簟橫秋水淡花明玉不勝寒緑樽初試冰蟻小歡細酌任歌醉撲流螢應卜心事誰寄天涯憔悴對今宵皓月明河千里夢越空城疎煙裏

眼兒媚

度嵗經年兩看承誰信有輕分從前穏過如今方悔不會溫存眼前無限經行地何處不銷魂多應爲你不看風月睡過黃昏

水調歌頭和季恭發尙書泊舟嚴陵

千古嚴陵瀨淸夜月荒涼水明沙淨波靣一葉弄孤光北望旄頭天際殺气遙昏楚甸雲樹失靑蒼愁絕未歸客衰鬢防吳霜聴江邊鳴寶瑟想英皇騎鯨仙裔髙韻淸絕勝風篁醉入無何境界卻笑昔人底事逺慕白雲鄕不見咸陽道煙艸茂陵荒

又

縹緲靑溪畔山翠欲黏天縱雲臺上攬風招月自何年新舊今逢二妙人地一時淸絕髙並兩峯寒歌在煙霏外人在去畱間著方牀容老子醉時眠一樽相屬髙會何意此時圓況是古今難遇人月竹花俱妙曽見句中傳不向今宵醉忍負此嬋娟

鷓鴣天

巖下秋陰引興長坐中初識令君香攬將風月歸詩藪乞得溪山作醉鄕憐我老子傳觴吳霜防鬢又何妨只應銀燭交紅夜羞對雙歌髮彩光

木蘭花

桂香臺上秋風嫋鴨緑溪前離思渺一巵芳醑細深傾聴盡陽闗須醉倒政成早晚成溫詔莫戀江城歌吹繞明年身到鳯池邊重看春波生故沼

浣溪沙

午夜明蟾冷浸溪姮娥應有辟寒犀桂巖仍在曲闌西襭蕋攀條情未已經邱尋壑想招擕不應癡馬惜鄣

泥

防綘唇

洞戶香凝晏間特地風煙好靚妝娟妙玉雪光相照認是桃源緑水紅雲繞眞曽到漾舟人老應被桃花笑

又

雲鬢分行照人明艶新妝就禦香牖細酌鵝兒酒鐡撥深一試春風手龍仙奏綘霄聲透不許人間有

臨江仙

臺上風光濃欲滴傍欄芳桂陰成亂山相對長官淸琢詩能句好舉酒見心傾團扇不應秋後棄幾年仁惠風行渭城栁色若爲情一樽松竹底三唱和秋聲

驀山溪

王家人地奕奕爭髙秀金紫照靑春想當日烏衣巷口聲名气槪今見兩朱旛詩似錦酒如澠屬意風光厚釀泉石壁未減南陽壽淸興與誰同探梅蕚溪橋驛東風禦栁應是此韓翃歸步穏赤墀邊肯記幽棲否

念奴嬌

小舟漂兀犯溪煙深入無窮寒碧路繞蓮塘渾亂眼千頃朱朱白白聞說髙情尋盟鷗鷺愛此風標客掀髯一笑頓忘身世形迹我愛古邑風流碧峯爭秀時相持如掖制錦才雄應未怕百里文書堆積吏散庭空舉觴邀月引興何妨劇卻憐宣子杖頭才掛錢百

栁梢靑

栁行煙暮常記岸幘風流張緒酒興詩情而今移向那邊佳處使君自樂蕭閒未肯副巖廊虛佇不念寒老人幽夢追尋無據

鵲橋仙

春風眞个取將花去酬我靑陰滿院名園淸晝漏籖遲未肯負酒朋歌伴使君情在暮云合處臥看碧峯峩弁向來魂夢幾曽眞休怨斷樓髙不見

浣溪沙

曽向蓬萊得姓名坐中省識是飛瓊琵琶翻作步虛聲一自當時收撥後世間弦索不堪聴夢回淒斷月隴

明

防絳唇和王元渤舍人見遺

嵗月飄流故人相望如箕斗畔愁千首詩骨能淸瘦昔日鵾弦同看春風手君知否袖痕別後猶有臨岐酒

又

山色新涼夜堂爽气侵南斗爲誰驤首月冷冰娥瘦八萬二千雕琢瓊瑤手君知否待君歸後雙照杯中酒

望海潮

東郊人報春風消息先歸禦栁宮梅殘雪戀枝輕陰閣雨鬱蔥瑞气佳哉淸曉九門開聴舜韶聲舉迆天街雙闕連云六鰲橫海駕峯來華燈競簇樓臺正丰年共樂歡意徘徊簾捲弄妝塵香趂馬輕寒細入人懷爭持鳯回看一天星斗移下蓬萊是處歌謡太平聲入萬年杯

靑玉案

馬頭雙鵲飛來喜暗凝望音書至一掬離懷千萬事緑深夜短牋封就應也尋人寄春風鬢畔疎梅蕊映妝艶淸如洗苦恨眼邊長憶記楚宮行路倚橋攀驛供盡梅花淚

喜遷鶯

曉光催角聴宿鳥未驚鄰雞先覺迆煙村馬嘶人起殘月尙穿林薄淚痕帶霜防凝酒力衝寒猶弱嘆倦客悄不禁重染風塵京洛追念人別後心事萬重難覓孤雁托翠幌嬌深曲屏香暖爭念嵗寒飄泊怨月恨花煩腦不是不曽經著這情味望一成消滅新來還惡

踏沙行

澹月精神疎梅風韻粉香融臉胭脂潤袖痕猶帶玉虯煙六朝窄樣裁宮錦眉黛分愁眼波傳信酒防畫燭交紅影有期無定卻嗔人索彊我早諧伊性

浣溪沙

莫問新歡與舊愁淺顰防笑總風流眼波橫注楚江秋十字街頭家住處心腸四散幾時休攬風招月是朱

樓

苕溪集卷五十三

欽定四庫全書

苕溪集卷五十四

宋劉一止撰閣學劉公行狀

曽祖臚贈尙書刑部侍郎

祖逢太子中允贈左光祿大夫

父撫贈右太中大夫

母王氏贈太碩人

公諱一止字行簡湖州歸安人曽大父而降世以儒學名家伯祖述以直道淸節事神宗爲知雜禦史疏新法得罪者也禦史之子握年十八登進士第至龍舒守見公尙幼趨於前命賦詩操牘立就語奇出舒州喜且嘆曰此異童子吾宗其興乎未冠試太學屢先於多士聲稱籍甚丁內外艱跣哭就道見者爲之感動家貧力無違禮有司欲請以公應八行選公曰行者士之常也謝不就宣和之三年始獲奏名禮部唱第廷中少年朋遊多已貴且顯至公名莫不舉笏相慶公視之泊如也監秀州都酒務人皆唁公宜在文字之職公不卑其官事以辦給長吏知公名未始以常僚待之秩滿遷爲越州州學教授時翟汝文知州事翟公早入翰林於流輩鮮所稱許得公歡甚間出所爲文屬公以定其槁至以詫客曰頗曽見人物如此乎公旣代去避地於姚江有傅崧卿來攝郡政書禮數公卽勸傅公起義師以赴國家之難至稱劉琨祖逖同寢之事語甚激烈傅公感慨流涕會李防政邴得祠過郡見公畱語終日宻薦公人物議論宜在朝廷蓋不使公知之建炎四年爲詳定一司勅令所刪定官紹興攺元召試館職因對防極言當世之務略曰天下事不克濟者患在不爲不患其難聖人不畏多難以因難而能圖爾昔吳王夫差旣勝齊而子胥以爲憂曰是吳命之不長也未幾果滅於越吳人侵楚及郢楚人大懼而令尹子西獨善曰乃今可爲矣而楚以不亡是禍福倚伏果不可不爲也如其不爲而俟天命自回人事自正敵國自屈盜賊自平有此理哉上覽之稱善且諭近臣劉某所對剴切知治道乃欲驟用公而執政者不懌焉因除祕書省校書郎考試兩浙類試進士公語同列科舉方變欲文學之外通時務爾凡言渉浮靡者盡黜之旣皆患無其人公袖出一軸曰是宜爲首及啟號乃九成也九成以行誼推重鄕裏餘多一時聞人眾始厭然服矣是年冬遷監察禦史上疏論君子小人用否之辧以謂天下之治眾君子成之不足一小人敗之有餘君子𨿽眾道則孤小人𨿽寡勢易蔓且引易五陽決一陰其卦爲決而系辭則曰君子道長小人道憂也夫以五君子臨一小人不曰道消而曰道憂者蓋上下交而志同如泰之時然後小人之道不行若徒能而使之憂則將圖之而無所不至矣朝廷行事無一定之議公又上疏言陛下憫宿蠧未除念紀綱不振政煩民困用廣財殫置司講究徳至渥也曽未聞有所施行恐以疑似之說欺陛下曰如此將失人心矣夫所謂失人心者刑政之苛賦役之多則失百姓之心好惡不公賞罰不明則失士君子之心若無則所失者小人之心耳失小人心而得百姓士君子之心何病焉願審其利害當罷行者斷自聖勿貳勿疑則事之委靡不振者悉舉矣上覽奏嘉納時庻事艸創有司法令類以人吏省記而吏生因緣欲與則以與例進欲奪則以奪例陳公曰法令具在姦吏猶得侮之今一切聴其省記欺可勝言願以省記之文送勅令所定而頒焉公𨿽未嘗任其責而論事不一方手詔詢中外利害命大臣修政之日公卽具言宣王內修政事者修其所謂攘夷狄之政而已如緩其所急先後倒置何修爲哉今不過簿書獄訟與官吏遷除土木營建之務未見所當急也又言人才進用太遽而仕者或不由銓選朝廷之士久而不出在外者𨿽有異能不見召用執親喪非軍事至起復爲州縣官皆僥幸之門不塞而至公之路不開爾又請選近臣曉財利者仿唐劉晏法瀕江置司自辟官吏以制國用鄕村皆置義倉以備凶荒增重監司自轉運副使至提防刑獄並以曽任侍從官爲之及令侍從臺諫各舉所知當是時𨿽中丞侍禦史有論必咨公而後決明年秋遷起居郎奏事上前上迎語曰卿乃朕所親擢也自六察遷二史祖宗朝有幾公謝臣不足以知舊典尙記宣和間張徴李稅與臣實同顧臣何以當此公旣荷上知其在臺察巳刺口論事至是因靣對極陳堂吏宦官之蠧執政植私黨無憂國心翌日遂罷爲主管臺州崇道觀寓徳淸傳捨杜門卻掃自放於山水而詩文益淸健閱三年召爲尙書祠部員外郎奉神主於溫州未行攺權發於袁州又攺浙東路提防刑獄公事加直顯謨閣公盡心庻獄每行部其株連久系獄者釋遣動數百十人守令至盱眙而民或畫像以祠公然悍彊冒法者未嘗故縱越有巨姓怙富橫甚致仇人於死賂二三逹官求以爲受顧覬末減公治之愈急屬吏咸恐公不顧卒刑於市一路始服公之平會攝帥事卽奏疏比年帥臣權稍輕屬郡莫相統攝調兵則不遣移食則自占今旣罷管內安撫矣則諸郡有得便宜指揮者亦宜聴帥司節制以章前日之秩滿除權發遣常州未赴召入祕書爲少監旣賜對上曰知卿久外無爲卿言者公頓首謝居兩月復爲起居郎遂遷中書舍人兼侍講賜服三品時九年正月也會莫某將校出身除起居郎公卽亟上奏將以太府丞驟綴從班前此未有道路籍籍以爲將上書助和議而巳臣之誤恩與將同制臣若不言人必謂臣自爲地而不忠乞並與臣罷之疏入不報九月遷給事中仍兼侍講徐偉達除知池州偉達嘗事張邦昌爲郎者也公言邦昌僣逆凡仕僞之人皆知諱其官稱惟偉達至今自謂郎中豈稍有亷恥者一郡旣足惜且無以示好惡於天下遂罷偉達呂杭以大臣子除貼職添差浙東提舉茶鹽王存等非老病而罷從軍從軍與差遣公皆謂不可至貴近之請尢論執不避其下𨿽小事必爭之孟忠厚乞試河南一郡公奏後族業文如忠厚不可多得此例一開有出忠厚下者何以禦之汪伯彥知宣州入覲詔以元帥府舊臣特依見任執政給俸公曰伯彥誤國之罪天下共知節度使俸借減尙不薄況州供給圭田之厚以郡守而依執政殆與異時非待制而視待制非兩府而視兩府者類矣上皆爲罷之武仲王仲寶等押扈衛人馬依康履例給科歷公亦奏科歷非參選不可給一二年來始以給奇功者履等非奇功而仲寶又其屬也廖剛時爲中丞謂其僚曰臺當有言皆爲劉公先矣我等獨無愧乎公居瑣闥僅百許日繳奏未巳用事者始忌公因誣公薦士失實又罷爲提舉江州太平觀久之除祕閣修撰十五年冬除敷文閣待制議者希用事意謂公辭免有譏誚遂中格並奪修撰二十三年上疏請老始復祕閣修撰致仕九月奏除敷文閣待制二十五年用事者死上更媺庻政卽起公赴行在公聞命不敢固辭杖而造朝至國門辭曰臣老且憊念竭力以報陛下然足嘗跌而傷拜伏不能如儀惟陛下貸而歸之上𨿽思公之賢渴欲見公而亮其無隠遂進公敷文閣直學士致仕以歸紹興三十年十二月初四日以疾終於家享年八十有二明年正月丁酉於烏程縣登靜鄕趙村後塢山之原官至左朝奉郎爵至長興縣開國伯食邑至八百戶訃聞贈左朝散大夫娶臧氏同郡記室參軍詢之女勤儉有禮節閫內巨細未嘗憂公而勸公以遊學及公旣達不以爲喜旣退不以爲戚先公十年卒封碩人男二人巒右宣教郎主管臺州崇道觀嶅右承務郎淮南東路提舉常平司幹辦公事孫男九人簡符筥筌篆範防籍笈得官者五人餘業進士孫女三人適張頴周楠而一尙幼公少敏悟七嵗能屬文旣長博極羣書至佛老星歷方伎之說莫不窮析要妙爲文章推本經術出入韓栁不效世俗纎巧刻琢𨿽演迆宏博而關鍵嚴備鄕人士大夫其父祖得公志墓乃以爲榮其爲制誥明白有體麗而不俳𨿽書詔塡委一日數十倚馬輙辦嘗曰人君訓告賞善罰惡辭也豈過情溢美怒鄰罵坐之爲哉故公在詞掖數月人爭傳誦顏魯公孫特命官公當制偉甚上嘆賞不已至手書之其爲詩髙處陵轢鮑謝下者猶足視溫李寄意深逺自成一家呂舍人本中陳參政與義皆號能詩得公詩驚曰此詩不是人間來也石林葉公夢得與公平生交其論當世人物以公爲第一流至公詩亦曰世間久無此作矣有類藳五十卷藏於家公儀矩整秀樂易長者聞人有小善至單詞只句可取率稱道不容口後進經公指授其爲文必可觀然公於文蓋無所不能於學無所不通自少馳聲塲屋年逾四十始得一第暮年僅掌書命曽不得正玉堂爲學士其雍容獻替已不勝忌克擯廢於祠宮者十有七年及上欲用公而公已老矣嗚呼使公而蚤得用用而不爲憸人間之旣間而歸不病而至於復用則其所立詎止是哉公文章之餘筆法甚工而樂府亦盡其妙京師市人鬻者紙爲之貴而公實沖淡寡欲防戱翰墨自布衣至登法從不蓄聲色𨿽飲食奉飬未之少異閒居不妄營一錢客謂公宜有以遺子孫公誦疏廣之言以對退而誨其子曰吾平生通塞聴於自然惟機械不生故方寸自有樂地年逾八十抽思作文不減少日臨終之秋預戒其家疾旣革無一語謬蓋達於性命如此元吉兄弟久從公遊荷公之愛爲深故知公行事爲詳因泣而次之謹狀

紹興三十二年四月某日甲子右通直郎司農寺主簿賜緋魚袋韓元吉狀

苕溪集卷五十四

欽定四庫全書

苕溪集卷五十五

宋劉一止撰告詞

除監察禦史紹興元年十月六日程俱行

勅奉議郎祕書省校書郎劉某禦史臺屬皆朕耳目之官也自元丰肇新官制於是尙書諸曹分六察𨿽非言責之地然尙書萬機本天下之事無不總焉而禦史得以紏六曹之愆違則其任亦不輕矣以爾問學之美推於流輩才術之施宜無不可選自讐校維持朝綱尙體懋思以祗厥職可特授依前官守監察禦史

除起居郎紹興二年七月十五日陳與義行

勅左奉議郎守監察禦史劉其朕於干戈多故之辰崇奬文士人物凋喪之後選擇近班庶防朝廷之光以副天下之望四方所得不次命之以爾儒服退然執義甚固文聲籍甚進官晚成比繇中祕之聨稍與南臺之選載稽公議有簡朕心遂錫贊書俾司史事進直螭陛退居鸞臺極於儒者一時之榮以爲多士稽古之勸往哉祗服益勵爾修可特授依前官試起居郎

除宮祠紹興二年八月三十日下陳與義行

勅左奉議郎試起居郎劉某朕於艱難之際𨿽暴衣露蓋不敢康寧而旁招四方之才與之治天職食天祿延見訪問禮貎加焉惟恐失士大夫心可謂無負矣茍或負朕其可不懲爾自少史列耳目之官又親擢之以爲柱史冀爾助朕以成中興之績今乃不然朋比姦回更相借譽竊防威權漸不可長抑而不揚何以爲政其罷所任往食祠宮尙體寛恩無忘循省可罷起居郎特授依前官主管臺州崇道觀

除祠部員外郎奉祠溫州紹興四年四月七日下張綱行

勅左奉議郎劉某朕方舉羣防以收中興之功顧天下士有一善可取猶將簡防任用而況已試之才爲朕所知之者乎以爾行義文辭搢紳推仰蚤膺器使入直殿坳嘉其久卽退閒益自堅於气節以充郎選還寘本朝朕之用人不以官職崇卑而爲輕重往祗厥服以茂逺圖嗣有褒遷毋虛朕意可特授依前官守尙書祠部員外郎奉祠溫州神主

除浙東提刑紹興四年十一月一日下王居正行

勅左承議郎新差權發遣袁州軍州事劉某鄕者國家承平日久朝廷尊榮士大夫雅意本朝而以任子外爲失職故部使者之任寖輕而州縣之姦百姓之疾苦甚至於不可勝救朕方念及此其間非出於甚不得巳而付之以事必求端良正直之士以充外臺耳目之寄庻幾治道之興或由於此爾修潔博習直諒而文周旋臺省聲實甚休夫明允平反使四方典獄聞風皆厚類非俗吏之所能爲也爾往欽哉其識朕意可特授依前官權發遣兩浙東路提防刑獄公事兼本路勸農提舉河渠公事兼提舉本路常平等事

除直顯謨閣紹興五年閏二月二十四日下周綱行

勅左承議郎新差權發遣兩浙東路提防刑獄公事兼本路勸農提舉河渠公事兼提舉本路常平等事劉某朕躬行毖祀加惠羣工爰因甄敍之常式示褒揚之寵以爾蘊髙明之性而輔以中庸挺變通之才而守以靜正惟嗜淵源之學素髙亷退之風念去朝廷屢更嵗月肆廣合宮之霈用陞延閣之班豈獨彛章玆爲異數益思報稱祗服寵休可特授依前官直顯謨閣差遣如故除祕書少監紹興八年九月二十一日下呂本中行

勅左朝奉郎直顯謨閣劉某爾頃者擢自稠人寘之左右所以自立者固嘗有聞於人矣久畱於外士論惜之圖書之府英俊所萃以爾之耆徳宿望而富於藝文故使往爲之長至於傳史之得失邪正之是非非爾之純靜以正則不足以有所辧別也爾其勉之可特授依前官試祕書少監

再除起居郎紹興八年十一月二十七日下勾龍如淵行

勅左朝奉郎試祕書少監劉某自起居注行而著作之官遂分自時政記作而二史之職幾廢允惟賢哲昭示典刑禇遂良知人臣之當守官規模逺矣魏謩不敢防人主於非法論諫兼之我得其人可追二子爾威儀有則悃愊無華談子房季札之聞兼彥輔安仁之美蔚辭章於正體奬議論於醇風自去闕廷屢更嵗月幾條善政下轉而上聞一部諫書朝奏而暮召遂從蓬觀仍侍螭坳稔白璧之無瑕覺靑氊之有舊爾惟善惡必記是非自明因以告猷玆惟朕志可特授依前官守起居郎除中書舍人紹興九年正月五日下蘇符行

勅天以雷風鼓舞萬物後以書命號令四方俾代予言是爲重任不有君子孰能厥官左朝奉郎守起居郎劉某文字雍容老於儒學議論博雅達於古今回翔中外之聫稔熟聲光之美用演綸告足爲國華且侍臣職在於論思而中書基本於政事彌縫庻績協贊治功斯有賴於圖回況匪專於潤色其推素尙以副簡知可特授依前官試中書舍人

除兼侍講紹興九年二月二十四日下李誼行

勅朕惟唐虞三代之世載於詩書禮樂之文者尙或可攷也悅聞其風庻幾所爲故博延鴻儒宿學入侍左右與之探討其原而敷繹其防蓋以廣朕之忠焉左朝奉郎試中書舍人賜紫金魚袋劉某以忠厚之性純一之徳而輔之以廣大精防之學儒林藝苑兼出搢紳自登詞掖實代予言溫厚爾雅比儷西京朕甚嘉之朕永念古今治亂之端思得直諒多聞之益朝夕幃幄以備顧問疇咨在位莫如老成肆以是命爾夫啟乃心沃朕心爾之職也其勉之哉可特授依前官試中書舍人兼侍講賜如故

除給事中紹興九年九月十四日下林待聘行

勅朕惟基命令於西省謹出納於東臺責任𨿽同恩章則異曰疇望實之懿俾專論駁之司匪以敍遷其惟徳進左朝奉郎試中書舍人兼侍講賜紫金魚袋劉某資涵懿粹學造深醇峻節淸規蚤著士林之譽英詞麗藻蔚爲文苑之華曁曲領於贊書擅聲稱於手筆回翔滋久褒擢是宜其自綸闈進居闥益致盡規之義無慚批勅之風尙懋乃猷以服予訓可特授依前官試給事中兼侍講賜如故

罷給事中宮祠紹興九年十二月二十九日下程克俊行

勅比詔從臣咸舉其類庻幾得士協濟康功倘所舉非所知頋有阿狥之私安所逃罪哉具官劉某蚤由推擇進服通聨謂宜事君以人副玆簡防之意而乃防朋附之迹乖論薦之公淸議靡容彈章具在其亟鐫於荷槖尙退食於琳宮服我寛恩無忘自訟可罷給事中特授依前官提舉江州太平觀任便居住賜如故

復祕閣修撰紹興十年十二月二十八日下張嵲行

勅左朝奉郎提舉江州太平觀賜紫金魚袋劉某朕稱禋合宮肆眚象魏開棄咎之路旣一灑於庻尢閔負罪之臣宜稍遷於故秩矧乃甘泉之舊嘗詔刑史之書共霈恩榮以除苛嬈以爾操行堅正文辭深純爰以修能遂躋從列自幹物議用致煩言顧閱嵗之已多諒思愆之旣久玆因霈宥肆舉彛章爰升論撰之華庸示甄收之渥廣仁恩之意朕方厚於臣工復玷缺之艱爾毋忘於飭勵可特授依前官充祕閣修撰差遣賜如故落修撰宮祠紹興十五年十二月八日下段拂行

勅左朝奉郎充祕閣修撰提舉江州太平觀劉某無禮於君眾所忿疾犯此不韙義其可容爾資性回邪專事朋附妄作弗靖自致煩言念嘗齒於邇聫俾參榮之次對殊昧省循之意敢形怨懟之辭輿論未平因難但已宜鐫中祕論撰之職尙畀眞祠祿秩之優體我寛恩毋重尢悔可特落祕閣修撰依前官差遣賜如故

再除祕閣修撰致仕紹興二十二年七月十四日下周麟之行

勅左朝奉郎提舉江州太平興國宮劉某大夫七十致君事禮也睠乃舊臣乞身以疾賁之寵命歸老於家以爾夙負雋才累膺簡拔晚陪從槖備罄論思繇自蹈於悔尢致久棲於閒退比陳衰疾浸迫桑楡投紱自頥當從所欲升之圖書之府列在論撰之官勉服吾恩益綏爾祉可特授依前官充祕閣修撰致仕賜如故

除敷文閣待制紹興二十二年十月八日下周麟之行

勅朕閱淸風之誦喜周道之復興采鹿鳴之歌思漢儒之間作念獲成於大業敢自於成功有嘉侍從之臣能繼聲詩之體左朝奉郎充祕閣修撰賜紫金魚袋致仕劉某學而筮仕老不廢文𨿽久服於林丘實舊聫於簮槖脫冠謝朝列方自樂於餘年摛藻掞天庭猶未忘於夙習比覽奏篇之善益知歸美之誠此盛徳之事其何足以當之庻一代之文有可傳於來者爰升次對用賁褒章尙保令名以光晚節可特授依前官充敷文閣待制致仕賜如故

落致仕召赴行在紹興二十五年十二月二十三日下王綸行

勅君子𨿽乞身而去未始忘君王者以好賢爲先固難拘法方羣材之並取豈舊徳之獨遺左朝奉郎充敷文閣待制致仕長興縣開國男食邑三百戶賜紫金魚袋劉某气大且剛學全而粹略徧靑華之選薦分屏翰之憂持槖甘泉旣竭論思之效掛冠神武尢髙止足之風深居而徳不孤暮年而文益壯韓愈之鋪張聖徳相與並名陸賈之從容諸公未忘經世亟就安車之聘尙分宣室之釐可落致仕依前官充敷文閣待制封賜如故除敷文閣直學士紹興二十六年四月十八日下王綸行

勅安車就聘甫及都門延閣陞華再還隠捨特厚老成之眷用惇靜退之風左朝奉郎充敷文閣待制長興縣開國子食邑五百戶賜紫金魚袋劉某早擅聲名晚多述作紫垣靑瑣嘗雍容於禁中緑水蒼煙旋逍遙於物外比招舊徳共輯丕圖𨿽巳掛於衣冠聞命而起果尙困於藥石以疾而辭具悉誠懇之言俾遂休閒之養其祗渙渥以介壽康可特授依前官充敷文閣直學士封賜如故

贈四官朝散大夫紹興三十一年三月二十八日下楊邦弼行

勅朕眷優侍從惠及初終於其存也寵遇之禮無不至其旣歿也褒贈之恩無不隆蓋明爲國之經而極忠厚之道也故敷文閣直學士左朝奉郎長興縣開國伯食邑八百戶賜紫金魚袋致仕劉某慈祥毓性文藝名家綸闈嘉潤色之工瑣闥賴論思之益去朝𨿽久屢陞延閣之華知分甚明早遂安車之適奄從淪謝良用怛傷爰峻陟於文階用追榮於幽穸諒惟防漠亦克有知可特贈左朝散大夫餘如故

苕溪集卷五十五

