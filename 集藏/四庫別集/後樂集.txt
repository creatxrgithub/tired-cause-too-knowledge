

欽定四庫全書

集部四

提要

後樂集二十卷

別集類三【宋】

【臣】等謹案後樂集二十卷宋衛涇撰涇字淸叔華亭人徙居昆山登淳熙十一年進士第一人王楙野客叢書乃謂潮至夷亭出狀元甲辰衛涇果魁天下者也累官防知政事封秦國公卒諡文節其事迹不具於宋史惟南宋翰苑題名記載涇以開禧二年七月官中書舍人兼修玊牒官直學士院十月除吏部侍郎兼侍讀三年十月除禮部尙書十一月除禦史中丞宋史宰輔表載開禧三年十一月丙戌涇自中奉大夫試禦史中丞除端明殿學士簽書樞宻院事丁亥兼權防知政事十二月壬戌涇與雷孝友同除防知政事嘉定元年六月乙亥罷爲資政殿學士知潭州而集中謝表自潭州以後又嘗一知福州再知隆興府其歷官歲月尙可考見涇初號拙齋居士攺號西園居士後築堂成取範仲淹嶽陽樓記中語題之曰後樂堂遂以自號並名其集原本凡七十卷乃其子樵所編嘗刻之於永州歲久亡佚明楊樞淞故述僅存其名而其本已不可見今從永樂大典中裒輯編次釐爲二十卷衛氏在宋世以文學知名涇諸父膚敏紹興間爲禮部侍郎立朝頗著風采涇弟湜亦湛深經術所著禮記集說已別著錄涇所作大都和平溫雅具有體裁歸有光震川集稱其文章議論有禆當世當韓侂冑用事時隠居十年於所居石浦辟西園堅臥不出其進退之際蓋能以禮自守者今卽集中諸奏疏考之其應詔論北伐札子謂兩國相敵持重者安輕動者危應兵常勝首事常沮力詆侂冑開釁之非詞意極爲切直其劾易祓朱質林行諸狀亦能抵觸姦佞侃侃不阿他所論列並中窽要在當時可稱正人特其執政未久宋史又佚不傳其大節幾就湮沒幸而遺文復顯猶可據以見其仕履之大略故著之於錄補史文所未及焉乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

後樂集卷一

宋衞涇撰

外制

從事郎趙汝談特授行太社令制

宗室之賢而文若漢間平唐賀白蓋不多見如爾之力學好修辭章雅健良足嘉尙寘之曲臺益懋器業朕將有觀焉可

朝散郎行大社令洪伋特授大理寺簿制

漢儒以簿書獄訟爲非本務然廷尉天下之平文牘叢委鉤稽無法吏並緣爲姦民命顧不重耶爾生於名閥才諝有聞繇稷嗣之聨列理官之屬體朕此意思所以稱其職者佇對褒陟可

承議郎幹辦行在諸司糧料院林拱辰依前官特授行大理寺主簿制

廷尉之獄民命所系朕以文法吏與儒者參用厥有深旨爾學識敏茂嘗決兩科宰劇甚優曉暢世務蓋有用之材也列屬棘寺益試爾能其鉤攷稽違參訂疑誤庶幾助朕哀矜欽卹之意毋曰簿書期會而已也可通直郎太學博士錢廷玉除太常博士制

奉常專禮樂之司兼夷防之任昔之勤勞王家者亦於是而紀成績焉至唐則以博士掌戎府書檄古今用人是或一道爾蚤躋膴仕繼收雋科蔚然聲稱達於朕聽比橫經於學省旋列屬於頌臺未究爾材當爲時用矧克濟世美自許功名方贊畫軍旅之間豈特聞俎豆之事策勲旣至論賞孰先可

通直郎賜緋魚袋王克勤依前官特授太常寺主簿制

爾總角知名被遇烈祖讀冊府之書逾三十年矣頃又以力學自奮名第徊翔州縣旣用復跌然遂得以其餘暇涵養逺業豈老其才而後用耶朕愛惜人物振拔滯淹比加收召俾寘曲臺簿領𨿽卑與聞禮樂之事往遊其間以俟褒陟可

從政郎光州宜城縣令邵峴以淮南運判李洪申管押第一次糧料至蔡州軍前乞旌別特攺宣教郎制

自削舉員限歲額攺秩之制益嚴爾爲令長轉防軍須率先諸邑部使者以績狀聞度越彞章陞華京寺足以旌爾能矣夫用民力於有事之日固當寛民力於閒暇之時祗服恩徽勉思惠養可

袁防因講筵論語徹章習學文字轉承信郎制

魯論終篇儒臣第賞爾習刀筆亦與有勞遂陟武階抑云幸矣可不勉哉可

迪功郎徐晃兌換會子局賞循修職郎制

楮幣濟貨泉之阜通而未免更易之煩爾以監臨第勞應賞俾陟文資尙勉職業可

朝奉郎行太常寺主簿劉彌正差出淮上相度驅磨措置事件有勞特授朝散郎差遣如故制

朕操馭臣之柄有勞必錄所以存公道示激勸也日者兩淮貨泉壅滯出納隱欺重水潦之爲災趣春和而議貸爾以儒者該練將指咨詢得其事情馳以歸報爰進一秩庸旌爾能其益勵於逺猷以對揚於休寵可修職郎李圭用玉牒日曆聖政會要四處進書賞循從事郎制

金匱奏篇累勞第賞爾與名其間豈以久而或遺敍陟文資亶爲華寵其思所以稱此哉可

陳良彪除閤門舍人制

朕惟烈祖上閤置舍人以擬三館儲材之地實爲右列之淸選爾早遊庠序嘗冠名科久服戎行譽處彌懋朱華列屬不試而命足爲爾寵其益思奮勵以無負待遇之意可

從事郎行國子錄陳振依前官特授太學博士承直郎兩浙轉運司幹辦公事陸峻依前官特授行國子錄制

儒林之官博士掌教學錄主規所任若不同而訓迪糾率以納人於善則一也爾振性資端靖勤於厥職其進爲博士以誨諸生爾峻辭華敏贍蔚然有聞其俾爲學錄以齊冑子各推所學作新多士副朕育才之意嗣對褒陟可

宣教郎扈仲榮迪功郎陳模並依前官特授祕書省正字制

朕惟人材之難得而儲養之不可無素也故萃四方之英雋置之三館如防圭璧如植杞梓以俟異日之用焉以爾仲榮文藝器識西方之秀爾模性質行誼南州之良列屬學宮賢問彌暢試言制苑論議可嘉蓬萊道山俾職是正未足以究爾蘊其讀未見之書優遊涵泳咸以事業著明於世豈惟副予期待之意而爾亦有休顯之稱可

迪功郎張令敏用憲聖慈烈皇后上僊掩攢賞循從事郎制

慨念憲聖因山之役今十年矣爾嘗與宣勞格應遷秩賫伐有請豈以久而汝遺祗服恩華思效職業可

僞保義副尉梁法特授秉義郎制

朕興六月之師復中原之境凡衣冠之舊族與𦇤負之遺黎孰匪故臣皆吾赤子爾奮自筦庫率先來歸俾超進於武階示深嘉其志尙永肩忠義共建功名可朝奉大夫新攺差知袁州軍州兼管內勸農營田事余崇依前官特授尙書都官郎中制

文昌諸郎上應列宿而都官在唐尢號淸選至以騷雅振盛一時蓋官無崇庳得人而重古今豈有異耶爾材學純茂器采詳華頃繇書林出領名郡治行可紀亟俾召歸司秋聨益試能事其推素蘊勉紹前聞以副識拔之意可

朝請郎守尙書刑部郎中賜緋魚袋奚士遜依前官特授尙書右司郎中賜如故制

中臺總機務之繁都司冠郎吏之選豈特付受書奏亦以助正紀綱非更踐中外練習典章不以輕畀爾器質淑茂才術疏通歷試節麾蔚著風績分曹憲部以平允稱惟時省闥之聨借爾老成之望爾其彌綸闕失糾正稽違俾吾二三大臣圖回其大者而不以薄物細故累其心斯爲稱職嗣有褒陞可

朝請大夫荊湖北路轉運判官專一措置提督修城宇文紹彭可特授尙書度支郎中制

朕規恢鴻業寤寐人才或外總於臺綱或內參於邦計委任攸在重輕豈殊爾名閱之英儒雅飾吏比洊更於麾節亦懋著於事功錫對便朝議論不詭其輟湖陰之將漕進聨民部之名曹矧邊瑣多虞調度方急司度之任厥惟艱哉往殫乃心以佐而長均節其有無俾上用足而下不匱是爲稱職嗣有寵章可

朝散大夫尙書左郎官田澹特授行尙書吏部員外郎制

十年去國有嘉難進之風千里承流茂著惟良之績玆對揚於文陛爰進陟於名郎爾學問防深材猷敏劭培養滋久望實益孚六曹均中臺三銓獨爲髙選惟精識足以別流品惟明決足以革姦欺其殫乃心以佐而長朕將於此觀逺業焉可

朝奉大夫行大理寺丞劉炳特授行尙書兵部員外郎制

朕惟烈祖之朝尢重郎曹之選非賢望素著或治行卓絕不以輕授爾舊自儒學安於平進比以從臣之屬召自逺郡錫對便朝而議論激昂慨然有志於當世朕甚嘉之爲丞棘寺旋躋省戶朕之待爾厚矣方疆場多虞武部之職非平時比也勉行其言往佐而長思以報朕且無負於所知可

朝散郎行祕書郎兼國史院編修官實錄院檢討官戴溪依前官特授尙書兵部員外郎制

朕惟烈祖之朝尢重郎闈之選蓋必柬求賢望非特褒表外庸爾魁壘耆儒卓絕雋軌文詞贍典足以冠冕士林行義潔修足以羽儀朝著道山史觀久矣並遊中臺望郎得卿而重矧諸曹之決事惟武部之獨淸優遊其間以須逺用可

從事郎許沆可依前特授行國子正制

蜀自昔多材而去朝廷萬里無路自達朕甚念之爰命師臣歲得薦進爾奮自儒科行藝純備舉者以名聞比繇召察列屬冑監分任糾正之事盍推所學使多士有觀焉可

朝奉郎國子博士莊夏除國子監丞制

學館儲才之地異時卿相由此其選陞進錄用正不容以遲速久近計也爾文藝之美見推士林器識之茂稔於朝序防經訓冑轉而爲丞班聨滋髙兼掌教法不特關決庶務而已優遊其間益就逺業以副朕之所期待者可

朝奉郎史厚祖除大理寺丞制

朕患夫法家者流拘於文而不察夫人之情也故選用理官必更誡以民事庶乎習知幽隱凡我庶獄酌情法之中而審於用刑焉爾藝精科律濟以儒雅頃司評讞蔚有能稱嘗轉而丞矣通刺名郡敭歷居多肆予命汝復還舊署以究所長其益知盡心以稱欽卹之意可朝散郎行國子監丞林孔昭除大理寺丞制

廷尉天下之平也朕患典獄之吏寛者失之縱急者失之苛國朝以仁厚爲政與其急也寧寛丞佐之任擇人惟謹某奮身儒術淸介有守周旋冑監譽處彌休擢居理官僉論稱允傳曰與其殺不辜寧失不經又曰如得其情則哀矜而勿喜爾其祗若古訓折獄蔽罪必惟其中使民自以爲不寃則無負遴柬之意可

朝奉大夫太常博士魯幵除太常丞制

朕以季秋大享於明堂欵淸宮朝太廟彌文縟典職在奉常𨿽典章具存而必得博物洽聞之士相與講明之爾馳聲膠庠蚤擢名第徊翔州縣晚而登畿處以議郎咸推直筆肆疇久次就俾爲丞益殫爾能葉贊熙事濟於休成嗣有褒陟可

戶部侍郎丁常任降兩官放罷制

朕惟士大夫出處進退之間當存禮義廉恥之節職列禁從眾所觀瞻此或不知他復奚望爾蚤繇推擇屢試事功乃虧行己之方屢致煩言之及頃承人乏擢領神臯恩寵若斯職分宜思稱塞建明何有日夜惟望晉遷果爲淸議之弗容致謂宿愆之佚罰俾從鐫斥少警惰媮惟服寛恩勉圖後效可

來處和引班太疾降一官制

朝儀貴肅賓閤是司乃詔相之不明致疾徐之失度俾鐫一秩姑小警之可

內侍吳回等各降兩官制

災祥之示戒恐懼引咎者人君之道也火禁之不修弛慢失職者有司之責也具官某頃繇選擇祗事北內融風爲沴上驚重闈朕躬自貶損冀答譴告爾職在儆宮懷不能安抗章自列貶官二等尙庶幾知過者然諉曰有數而重寘人於理此又壽慈之寛恩也其可不務省循益加共恪以稱朕奉親之意哉可

內侍王師珪等各降兩官制

朕惟事親之道務極其至故凡祗奉於重闈者不愛髙爵厚賞以寵榮之庶幾恪共乃事以稱朕意頃者融風爲沴北內夜驚朕躬自貶損上答譴告爾等職司儆宮儲備無素昧於引咎偃然自安此言者所以不汝置而罰不容己也貶官二列尙服寛恩益務省循以圖報效可

朝請郎充樞密院編修官兼國史院編修官兼實錄院檢討官周震依前官特授知大宗正丞兼職如故制

朕惟伯臣司宗古重其任國朝以同姓典屬籍必擇賢望爲之貳其制始於熙寧然秩淸務簡號儲材之地以爾早負儒學屢奏民庸蔚然聲稱達於朕聽分教王邸載筆機廷皆一時妙選玆俾敍遷往贊糾合訓齊之事班髙列丞將有試用益加懋勉以副柬知可

朝奉大夫行大理正喬夢符特授行大宗正丞制

宗正置丞秩淸地嚴亞於中祕皆儲養賢望以須器使爾學術醇茂材識敏彊司斷理官惟明克允典治詔獄守正不阿蔚然聲稱簡於朕聽訓齊屬籍之事命汝參領玆爲敍陟未究逺猷優遊其間朕將有試焉可朝散郎樞密院檢詳諸房文字兼國史院編修官兼實錄院檢討官趙時逢依前官特授試將作監兼職如故制

二監亞於列卿班聨彌峻而大匠省繕營之役尢號淸簡所以儲養材望選授不輕爾宗枝挺秀優於政術把麾掲節洊著外庸爲郎名曹列屬右府未足以究爾蘊玆繇敍進俾長工正夫分職𨿽逸勞之異而用賢何日月之拘益懋逺圖嗣對褒陟可

京西宣撫申忠翊郎呂渭孫斬違犯紀律人朱勝及捕殺作過人蔡飛等特轉三官仍令宣撫司更與陞擢授從義郎制

朕比攬宣司之奏謂爾能誅偏校之失律及適戍之尢無良者軍政當自是少肅矣肆嘉忠勇躐進武階然爲將之道恩信爲本至於誅殺不得已而用之祗若予訓毋專尙威可

朝散郎行將作監主簿孟導依前官特授行軍器監丞朝奉郎添差權通判溫州軍州兼管內勸農事賜緋魚袋趙師淵依前官特授行將作監主簿賜如故制

戎器置監以飭武備而訓工程作之事總尙方職號淸簡蓋儲養賢望以待器使選授不輕爾導名閥之彥材諝足稱飾以儒術爾師淵宗枝之秀學行俱優深識時務或敍進丞貳或擢居簿正優遊其間益懋逺業朕將有觀焉可

朝散郎行軍器監主簿賜緋魚袋章依前官特授行司農寺丞賜如故朝散郎權發遣安慶軍府兼管內勸農營田屯田事章升之依前官特授太府寺丞朝請郎幹辦行在諸軍糧料院賜緋魚袋柯甲依前官特授行軍器監主簿制

七寺二監之屬𨿽分職有繁簡逸勞之殊而儲養賢望以待選擇意則均也爾質性端靖更踐惟舊爾升之材術通敏自喜事功爾甲老成練達蔚有典刑金穀出納之司訓工程作之任或爲丞貳或居簿正各殫乃心往贊而長俾邦計優裕而戎備修飭咸迪厥官嗣有褒寵可

館伴正使鄧友龍降一官制

朕於侍從之臣待遇加厚然念賞罰之柄勸懲所關倘或近而或遺寧免人之竊議具官某夙推時望服在禁塗烏府抨彈獨髙風采黃扉論駮助正紀綱期奮勵於逺圖每講明於大義有來使介爰命館延𨿽能執禮以折狂狡之情胡乃移文而致異同之失俾鐫一秩庸示至公勿因纎芥之嫌而怠激昻之志可

館伴副使譙得遇降一官制

乃者鄰使來庭朕命從臣館之汝實爲之副使使指所在責不汝專獨不與聞之乎矧朱華列屬凡朝防詔相之事繄汝所素講也顧使逺人周章於進見之初謬誤於文移之際亦無以辭其罰矣姑從削秩尙勉後圖可中奉大夫直文華閣知太平州軍州兼管內勸農營田使河南縣開國男食邑三百戶富琯依前特授中書門下省檢正諸房公事封如故朝散郎尙書都官員外郎兼國史院編修官兼實錄院檢討官譙令憲依前官特授樞密院檢詳諸房文字兼職如故制

二省出政之原西樞本兵之地朕嘉與二三大臣圖回治道而分寮設屬以彌縫其間非敭歷中外習知典章者不在玆選以爾琯名臣之冑器度詳華出領價藩課最可紀爰陞宰旅付以糾正之權爾令憲儒科之秀問學深醇入踐郎闈廉靖有守擢贊幾廷俾專檢核之任其各殫乃心率厥職不以薄物細故軫廊廟之慮使吾大臣謂爾曰能嗣有褒陟往惟懋哉可

朝散大夫賜紫金魚袋陳景思依前官特授江南西路轉運判官朝請郎江南西路轉運判官賜緋魚袋章良能依前官特授江南東路轉運判官賜如故制

入聨扈從之班出領澄淸之寄內外𨿽異眷注則均爾景思名輔之孫見聞廣博才術足以濟時嘗冠列卿貳攝武部爾良能士林之秀問學淹該文章足以華國進陟螭陛寓直北門皆接武於禁嚴尙回翔於麾節朕惟祖宗用人之道必以事任詳試其能所以儲養望實之孚成就器業之美是用大江東西分命將漕爾宜體朕此意職思其憂凡一道財計之盈虛列郡生民之休戚均節咨訪施置罷行少須最績之聞卽對褒延之寵益加懋勉不汝遐遺可

降授朝散大夫充寶謨閣待制提舉建寧府武夷山衝佑觀賜紫金魚袋辛棄疾依前官特授知紹興軍府兼管內勸農使充兩浙東路安撫使馬步軍都總管賜如故制

師帥承流本以寛大奉行爲首防稽並海思得文武牧禦之才屬此疇咨得於已試惟素望夙煩於鎭壓則赤子必善於撫摩其卽祠廷往分閫制具官某謀猷經逺智略無前方燕昭碣石之築宮何愧海濱之至駕華山騄耳以行逺詎忘烈祖之知久矣踐揚蔚有風采爰擢登於禁從將旋畀以事功其才任重有餘蓋一旦緩急之可賴爲吏太剛則折此三期賢佞之未齊朕惟甸四方而用俊民豈以一眚而揜大徳其以濟南之名彥載新浙左之旌麾夫才固有其所長政亦貴於相濟往者盜鬻爲害賴卿銷彌居多今聞懷綬以重來必且望風而屏去惟寛嚴之不倚庶操縱之適宜噫黃霸治如其前終歸長者粵人輕而好勇務在安之可

顯謨閣直學士通議大夫樓鑰可特落顯謨閣直學士制

素韠甫終緬想從臣之舊丹書來上駭聞吏議之新𨿽重惜於修名難獨寛於常典具官某時推宿望久服禁塗齒徳寖髙眾謂老成之彥丘園自適肆嘉靖退之風何倚廬在疚之時有移牘徇情之累豈愛人姑息或牽邑子之言然紊國憲章致佚姦民之罪具閱有司之成案遂罹緣坐之微文其悉褫於華名姑小懲於私謁善不揜惡朕何心賞罰之施過斯知仁爾尙勉省循之誼可

李壁除參知政事封贈三代並妻制

曾祖母恭人郭氏贈隴西郡夫人

鵲巢積累茂延三世之芳象服昭華並萃一門之盛肆疇材於臺路知流福於宗祧並舉徽章逺颺淑範具封某氏肅雍迪行聖善著儀族望華腴藹出汾陽之冑閨闈恪敬儷如冀缺之家信陰徳之有基侈義方之重訓篤爾曾孫之慶爲吾共政之良宜正號於小君用疏封於望郡魚軒錫命𨿽不及於生前彤管增榮尙嗣褒於身後告於幽穸服此湛恩可

祖中任朝奉大夫知陜州贈宣奉大夫擬贈太子少傅

宋考父之益恭驗世家之必達魯臧孫之有後信名徳之可傳方隆體貌於政塗爰攷源流於先哲肆頒命綍式顯祖風具官某學術貫乎古今行誼昭乎日月扶聖經而黜異論仲舒獨號於純儒爲民牧而孚惠心子產尙存於遺愛偉百年之物望誠故國之世臣厥有名孫爲予良弼玆登庸於兩社宜追賁於九京湣章已峻於文階徽冊遂躋於宮保報本反始豈特慰烝嘗之思自葉流根於以顯公侯之服尙歆異渥益大其門可

祖母碩人史氏贈徳陽郡夫人

周諸侯累功而致位蓋端本於召南齊大夫積世以爲卿實發祥於懿氏眷時淑徳燕及後人俶登亞相之班追峻層闈之寵具封某氏儉慈爲訓法度是循婦儀不失於蘋蘩母範悉遵於圖史宜家宜室肆詒奕葉之休生子生孫皆聳熙朝之望玆得爽邦之彥載嘉流慶之源爰賁君封用荒郡社閨門垂則益觀積善之長廟室增輝永侈含飴之報昭於厚穸服我蜜章可

父燾任敷文閣學士通奉大夫提舉佑神觀致仕丹稜縣開國伯食邑七百戶贈少師端明殿學士諡文簡擬贈太師餘如故

儀圖近弼慨想故家眷岷峨萃人物之英而今古號儒猷之盛謀謨道術則二範相望於奕世文章事業則三蘇擅美於一門閴爾百年於今指李具官某心潛六藝望冠先朝著書立言自有家傳之述作執徳秉誼不爲時好之轉移繇秩宗禁近之班賦眞館優閒之祿載筆得麟經之體遺編儼金匱之藏玆眉山之信書續元祐之正學惟厚施不食其報故流慶在於後人宜爾象賢弼予共政肆追榮於徽冊用峻陟於維垣以增禰廟之光以昭世徳之美作角招君臣之樂朕方倚贊於基圖續緇衣父子之詩爾足聨芳於譜牒益啟乃祚永孚於休可

母秦國夫人楊氏擬贈秦國夫人

朕觀商周得賢之盛悉有家傳稽春秋尊母之常亶繇子貴疇爾趨庭之彥屬予秉國之均宜渙茂恩載颺遺懿具封某氏率禮不越積行有源慶澤占鳴鳳之祥淑範嫓鳲鳩之徳相梁鴻以法度儼然舉案之恭教鄒國以詩書美矣擇鄰之訓體蹈姬姜之善胚胎房宋之良肆登任之方初盍推崇於所本胙封維舊寵渥用新益裒脂澤之腴不攺車鄰之壤瞻言慈閫無復觀翟茀之朝配爾禰宮尙嗣有鸞章之賁其欽褒顯允極哀榮可

妻碩人張氏封宜春郡夫人

朕資賢政路方嘉朝夕納誨之良攷象家人亦賴晨夜相成之助惟時淑徳嫓我柄臣肆登贊於機衡用峻開於湯沐具封某氏行遵內則範著婦儀宋之子齊之姜動聿符於璜瑀鐘之禮郝之法居自儆於箴圖積和順以無違宜憂勤之有佐玆侈弼諧之寵宜均伉儷之榮荒奧郡以疏封畀脂田而示渥冠時命婦爲郡夫人其躋翟茀之華以答雞鳴之善夫子之家治不惟觀法度之循人倫之化行抑有資風教之始祗承休渥益懋徽聲可

太中大夫充寶謨閣待制知泉州軍州事兼管內勸農使候官縣開國男食邑三百戶林采依前官特授知平江軍府事兼管內勸農使封如故制

朕加惠侍臣緬懷夙望與其剖符於南服許以便私孰若移鎭於中吳俾之自近允諧公論申錫贊書具官某學識造微材猷經逺肅抨彈於憲府久著直聲壯屏翰於名藩嘗騰善最方內修禦備外固封圻惟今行闕之右扶實古長洲之茂苑端借威名之震疊抑先惠政之撫綏非予禁路之英曷任顧憂之托爰輟從於鄕郡俾典領於奧區爾其宣布上恩愛養民力節財用而均賦調屏姦惡以安善良使田裏無愁嘆之聲京師防潤澤之及時爲稱職嗣有褒章可

知處州被召徐邦憲降兩官罷與郡指揮制

朕惟爲臣之誼在乎守道不渝儻髙論以釣奇於效忠而奚取爾頃繇東觀出綰左符防最課之著稱俾昕朝之入對意其耳目所睹記或能利害之講明乃過爲臆度之私曾靡究事情之實進說幾成於簧鼔防虞弗念於陰桑良駭予聞姑令外補曁抨彈之來上知狂斐之焉逃其削兩階以靖羣聽祗承寛渥退省初心可

內侍楊榮顯除禦帶轉歸吏部制

中禁宣勞嘉忠誠之惟舊外銓敍秩昭任使之至公具官某廉以律身恭於事上周旋庶務靡辭夙夜之勤謹毖一心坐閱歲時之久肆疇乃績深簡予知俾賫閥於天官仍屬鞬於宸陛職寓承流之峻階參橫列之崇惟盡瘁可以答上恩惟能謙可以永終譽祗服休命毋忘訓詞可

承議郎尙書戶部員外郎黃犖朝散郎尙書戶部員外郎費培並陞郎中制

尙書郎皆天下髙選也而惟二千石久次乃正其秩序所以崇資望示至公爾犖名臣之裔蔚有賢譽爾培以法決科夙著吏能或列屬小銓或分曹民部第勞當陟咸俾爲眞歷踐旣深褒進亦異其思所以稱朕命毋曰有司之彜典可

通直郎充棗陽軍使兼知隨州棗陽縣黃叔溫特授朝奉郎制

將臣失律士卒奔亡羣小剽攘邊氓驚擾爾以邑令還定勞來按堵如故戎幙第勞賞疑從予躐晉三秩亶惟異恩益務撫摩以圖報稱可

李弼解閤職轉官制

朱華列屬日侍防嚴其徙他官則增秩以寵之亶爲優渥爾繇才選嘗司詔相玆領內祠之佚爰疏取幸之恩毋曰彜章盍思忠報可

盧思恭刪修勅令供檢文字轉官制

事之變而無窮法以隨而更制奏篇來上第賞有差爾嘗名賫伐以請俾增茂秩祗服優恩可

壽慈宮額外掌牋奏成忠郎宋良輔轉一官制

朕祗奉壽慈靡所不用其至凡奔走執事之人第勞懋賞𨿽微必錄爾以刀筆吏服勤其間例當遷官吾不汝靳益思謹恪以稱恩榮可

講筵所沈師顏循資轉一官制

頃史觀以成書來上第賞有差汝服勤其間閱歲滋久今其任矣賫伐以陳俾陟文資益知自愛可

隨龍壽慈宮祗應李穆轉一官制

爾事朕初潛寖更任使序勞通秩亶謂優恩宜加懋勉以圖報稱可

江西運判方銓以遞角違滯行下根究違限降一官制

邊亭肅戒羽檄交馳儻非期會之嚴何取郵傳之速矧關軍計實漕臣檢柅不時已負曠官之責稽違奏報寧無慢令之嫌其黜一階以警諸道勿因微眚尙勉壯圖可

大理少卿陳景俊奉使回轉一官制

朕慨念神州勉徇交鄰之舊載馳使傳允資覘國之眀旣専對之來歸豈勞還之可後具官某夙颺聲績自許事功久振譽於郎星比陞華於卿月屬修歲聘遴簡時材見漢官之威儀深慰遺黎之望得月氐之要領具言亡敵之形庸奬賢勞肆增命秩其益殫於壯蘊以共贊於逺謨可

講筵吏人李世興等因論語徹章各轉一官制

魯語終編儒臣第賞爾等咸以刀筆周旋其間俾通一階厥有彜典益知匪解期稱所防可

閤門宣贊舍人張師遊張允濟應奉人使一十次各轉一官制

曾子曰動容貌斯逺暴慢矣正顏色斯近信矣出辭气斯逺鄙倍矣此言禮之足以箴人也審乎此則凡朝防儀容辭令揖遜之節朕以朱華之屬司其詔相而使逺人觀焉意固有在矣積勤至於絫十增秩之褒厥有彜典朕以不汝靳也益加共恪思所以稱此哉可

知廬江縣兪建部押民夫運糧過淮措置有方特轉一官制

令長任民社之寄分防餉道至於越竟姑從權宜部使者謂爾條教素孚發軵有紀爰命進秩以旌爾勞其思盡職分之所當爲且協濟吾事是爲報效可

封彥明樞密院稟議賜錢轉一官制

朕申飭邊備搜羅將才每命機廷親加咨訪爾曉暢軍務議論可采賜金增秩歸耀私門益思奮勉以副功名之會可

韓顯忠捕鹽賞轉一官制

朕惟山澤之利未能捐以予民而吾民以私鬻冒禁具獄來上每爲之惻然然捕賞有格不予何以示勸俾陞一列用答爾勞祗服新渥其體此意可

內侍楊旦轉一官制

朕愛惜名器勸勵臣工獨於奉親務從其厚爾執事北內周旋玆久第勞應格敍進一階而銓曹考課得之者不與焉可謂幸矣益思共恪毋忝恩榮可

奉使夏王徳等轉官制

勅具官朕比遣使軺往修鄰聘爾等俱膺材選俾從於行睠言萬里之勞何惜一階之進勉祗新渥益勵逺圖可

錢廷瑞使屬充醫官轉官制

比遣使軺往修鄰聘爾以材選俾從於行旣竣事以無違豈勞還之可後肆頒懋賞爰陟文階毋曰彜章盍思忠報可

魯之頤隨父宜奉使以醫官同行轉官制

爾父頃繇朝列將聘殊鄰爾從於行名與賞籍閱時旣久賫伐以陳躐進文階足以爲出仕之寵可不思所以自勉哉可

邢天從奉使職員轉官制

朕頃馳漢傳逺聘龍荒爾從於行已事無爽爰俾一階之進用酬萬里之勞服我恩華勉而忠報可

掌儀丁顯明等轉官制

朕歲遣聘使每命典客之屬從於行豈特儀容辭令資詔相之勤蓋以往來傳道之習熟抑於覘國有助焉爾等祗率厥事馳驅良勞嘉萬里之言還俾一階之序進益思忠報毋忝恩榮可

閤門宣贊舍人浙西副總管龍叔漢使屬轉官制

朕歲馳驛傳往聘龍廷凡曰在行亦惟遴選爾以朱華之彥總戎畿內執羈而從不憚其勤逮此勞還可稽信賞其序陞於勇爵以歸耀於行營祗服茂恩勉圖忠報可

潛邸人範俊王昌應奉有勞各轉一官制

朕愛惜爵賞以勵臣工爾等祗事潛藩亶爲幸會序勞增秩抑匪彜章宜思忠飭毋使人謂朕私汝也可朝散大夫直祕閣兩浙路轉運判官程準依前官特授尙書戶部郎中總領浙西江東財賦淮東軍馬錢糧制

朕惟分道總餉事權匪輕今兩淮宿師責任尢重矧獘蠧猶在利源未疏非是通材孰寛思顧爾奮於名閥蚤著能稱司績銓曹吏謾浸革將輸畿甸心計素優俾還農部之聨往董兵儲之寄惟簡稽尺籍則可以舒供億惟攷覈賦程則可以杜隱欺使民不加斂而軍無乏興是爲稱職可

欽定四庫全書

後樂集卷二

宋衞涇撰

外制

宣教郎特添差兩浙路轉運司主管文字仍釐務韓信甫特授直祕閣制

中祕圖書之府上應東壁之躔英俊並遊謂之登瀛寓直其間亦淸選也爾名閥之彥刻意自修玆贊畫於計臺爰寵加於美職粵有戚藩之近比矧繇乃父之遺沾祗服茂恩勉紹芳躅可

宣教郎郭拓依前官特授直祕閣制

中祕圖書之府以待寒畯儒學之流戚畹勲閥或寓直其間然其考擇惟謹爾性資純美克自修持矧吾兄舅之家恩禮宜厚可不有褒表之乎其益奮勵以見於事業毋使人謂朕私汝也可

朝散大夫行尙書吏部員外郎田澹依前官特授國子司業制

虞以後防教冑子裁量材質之偏周以司業掌成均薫陶道徳之性朕惟古昔淑人之本靡專辭華末藝之工思得純儒追還此意以爾行誼修潔器度端凝曩表正於辟雍務申飭於規矩踐敭滋久譽處彌休輟從省戶之聨以膺師氏之任夫多士涵養之厚薄卽異時人物之盛衰爾其勉紹前聞茂明教法俾之優遊而自得毋或扞格而不勝皆爲士君子之歸副予建首善之化斯稱厥職時乃之休可

承議郎充樞密院編修官兼資善堂說書王益祥依前官特授監察禦史制

朕遵累聖之成規許六察以論事蓋紀綱之所系必風采之素聞矧當有爲之秋尢賴敢言之助爾器資端亮學識防明聲實蜚騰蔚矣老成之望涵養閎迆發於持滿之餘比列屬於機廷玆峩冠於憲府朕方虛懷而盡下爾其正色以立朝扶植善良屏絕憸佞使小人凜然知畏而君子賴以自彊庶公道之大伸俾國勢之日振玆惟委寄之重豈但糾繩之司勉副簡知式攄忠蘊可朝奉大夫行監察禦史毛憲依前官特授行左司諫兼侍講制

朕惟補衮闕之臣實司格君心之責故山甫一以邦國若否自任而陽城深知議論苛細爲非思得學古之人追還建官之意爾秉心無競養气以剛大冊髙文獨擅雄深之體直辭正色素推端亮之聲付以糾繩蔚有風采去惡靡揺於彊禦愛君尢切於忠誠夫以分察於羣司孰若弼成於朕徳爰從憲府擢寘諫曹仍參經幄之華亶極儒英之選𨿽獻替之職時聞於謇諤然淸閒之燕密賴於箴規惟爾思責難之恭俾予立無過之地昔季梁在而楚人不敢伐汲直用而淮南爲寢謀是知國勢之日彊允賴仁言之利溥玆惟簡拔之旨竚徯忠嘉之謨可

殿中侍禦史徐柟兼侍講制

昔夫子修魯史之春秋寓一王之賞罰昭若是非之判凜乎褒貶之嚴儻非儒術之老成曷探聖經之旨趣疇咨在列今得其人爾學以博而造乎精微气以養而全其剛大進聨柱外逖彼官邪擢寘殿中長我憲席風采聳聞於天下忠誠深簡於予衷爰卽紀綱之司俾參帷幄之侍益攄素蘊以廣多聞朕方屈己虛懷繄箴規之是賴爾其懲惡勸善猶筆削之至公祗服訓詞嗣膺褒陟可

朝奉郎殿中侍禦史兼侍講賜緋魚袋徐柟依前官特授守侍禦史兼侍講賜如故制

朕寄耳目於三院振綱紀於百官禦史不除大夫實先朝之制憲府或虛獨座以橫榻爲尊肆求已試之良式副久虛之選爾性資端亮器度恢閎肅政殿中憺威稜於白簡侍言帝幕罄啟沃之鴻猷朕惟糾繩之地擇人爲難信任之專以久而見矧天下想聞風采之著而治道務在邪正之知爰峻陟於臺端俾盡行於素學夫有剛毅之气復居雄劇之司位足以達其言仁足以輔其勇必能厲正衙之彈奏庶幾俾公道之興行豈惟京師髙避驄之名將使將臣有落膽之懼汝享無窮之聞予獲知人之明顧不偉歟可

朝議大夫中書門下省檢正諸房公事兼國用司參計官麗水縣開國男食邑三百戶梁季珌依前官特授權尙書戶部侍郎兼同詳定勅令官制

洪範八政莫先食貨之原文昌六曹尢重錢谷之任屬調度將圖於大計則選掄宜得於通材具官某履行端純器資閎博蚤揚膴仕綽著能聲屢更麾節於民庸幾徧江淮之轍迹冠班外府嘉使指之益修糾務中臺曾廟謨之密贊咸謂躋榮之晚獨髙難進之風深簡朕知亟儀禁序惟邊圉方嚴於經理而大農所賴於通融爾嘗出總軍儲入參邦用必熟究利源之本末矧巳觀心計之精明俾分典於民曹庶共裨於國事斡旋均節豈惟殫蕭晏之長獻納論思其益罄嚴徐之蘊祗承休命嗣對寵光可

中奉大夫行司農少卿兼知臨安軍府兼管內勸農事主管浙西路安撫司公事馬步軍都總管兼防檢贍軍激賞酒庫所防稽縣開國男食邑三百戶廖侯依前官特授守司農卿兼樞密副都承旨封如故制

奉承基命實聨密勿之司協贊訏謨允借老成之彥爾知略輻湊文武自將防漕日畿已髙夙望尹民天府綽著能聲偉兵略之深知屬軍書之旁午爰躋榮於農扈俾稟務於機廷夫帝王之道出於萬全毫釐之差謬以千里其往殫於謀畫務審當於事情矧爾世官必能濟美可

朝奉郎行大理寺丞賜緋魚袋蔣藺可特授大理正制

廷尉之有正上而卿貳得以濟其可否下而丞屬得以糾其是非選任蓋亦重矣爾明習憲度中外踐揚能稱蔚然敍進厥位益思盡心毋或枉撓俾迪於刑之中是爲稱職可

朝請大夫大理少卿陳景俊特授奉直大夫依前大理少卿制

朕惟國初王師底績隨軍轉漕如許仲宣王明皆以心計優裕兵食無闕見稱於時著名史牒爾以列卿之望給餉轅門符離之師𨿽尙稽成效而將臣謂爾發軵有紀糧道不乏宜加旌異俾峻陟華秩視古元士朕於錄人之勞則甚厚矣然方嚴戎備未決天誅正資材術之長共赴功名之會式攄素蘊勉紹前聞勿謂賞行遽忘忠報可

淮東總領林祖洽依前司農卿同參計官制

總餉一道委寄匪輕比年以來將指亡狀利源寖壅穴滋深方六師之在行期中原之克復益艱厥選宜得其人以爾智術疏通才猷彊濟蔚以老成之望居然敭歷之多比進列於大農實參稽於經費就畀使權之重允資心計之優爾其屏去姦欺謹考出納酌重輕之序適阜通之宜操贏貲以佐軍不加斂而足用協濟吾事嗣有寵褒可

朝散大夫直祕閣權發遣廬州軍州兼管內勸農營田事主管淮南西路安撫司公事馬步軍都總管兼提領措置屯田專一措置提督修城陳耆壽依前官特授提舉兩浙西路常平茶鹽公事制

帥守任十連之寄使者分一道之權逺近𨿽殊委任則一爾材猷彊濟識慮精深擢正理官見稱平允司惟省戶方借剸裁比求合肥牧禦之良博詢在廷公卿之論孰其試可僉曰汝宜旋以畿甸根本所關攺畀山澤斂藏之事仍寓蓬山之直以爲簜節之光爾其毋專鹽防之盈虛少振軺車之風采佇聆最奏毋負簡知可

葉籈落直寶文閣罷淮南轉運制

朕操賞罰以馭羣臣嚴黜陟以伸公論旣糾彈之文來上豈典憲之告可逃爾見謂有才驟膺煩使盍循盡公之節以肩報國之忠矧餽餉所系匪輕而出納柰何不吝始從薄責猶勉後圖逮計簿之參稽致人言之弗置自貽伊戚朕豈得私盡鐫寓直之淸華姑俾免歸於田里爾其闔門念咎攺行滌心儻有路以自新亦詎容於終棄可

奉直大夫試將作監莆田縣開國男食邑三百戶陳守可依前官特授直祕閣荊湖南路轉運判官制

朕鑑內重外輕之獘故凡更麾節以治最聞者必加收召而久於班列自詭民庸亦未嘗不樂從之所以開公道厚風俗庶幾內外之勢均矧爾父佑我烈祖爲中興名相爾以謙謹克守家法出領郡寄入爲省郎恬於勢利蔚著賢聞詩不云乎惟其有之是以似之玆繇匠監寓直中祕將漕湖右以寵其行然外臺紀綱之司當先振厲風采察吏臧否問民疾苦不但飛芻挽粟而已尙思懋勉以稱臨遣之意朕不汝忘可

朝請大夫試將作監孟綸依前官特授直祕閣荊湖北路轉運判官專一措置提督修城誥

荊湘之間地逺而民瘠閭閻之疾苦不得上聞朝廷之惠澤不能下究朕每惻然於懷故於選使尢重爾操行有守悃愊無華中外踐更聲績彌茂繇省郎而長匠監未久也抗章力請自詭民庸俾寓直道出將漕重湖之北朕之徳意志慮爾素知之矣其益勵乃心咨詢民隱攷察吏治平其賦役明其政刑毋使州縣並緣一切以重困吾赤子時汝之職往惟欽哉可

奉議郎祕書省校書郎魏了翁依前官權知嘉定府兼管內勸農事兼沿邊都巡使借紫制

三館儲養異材以待不次之用優遊歲月弗容以久近計更疊也爾西州之彥妙年收名第召寘冊府直諒著聞朕將有試焉乃以便親力請肆嘉志尙擢領潛藩有社有民少行所學奏最來上朕不汝忘可

降授朝奉郎淮南西路轉運判官提領營田兼提領措置屯田專一措置提督修城賜緋魚袋葉籈依前官特授復直寶文閣權江南西路提防刑獄公事兼本路勸農提舉河渠公事借紫誥

朕惟國朝以忠厚待士大夫樂於錄功急於忘過矧興起事業之際尢愛惜人材之時爾奮自名閥通於吏道踐揚中外方懋爾庸頃總餉西淮甫十閱月耗蠧亡藝殊駭聽聞旣洊致於人言姑少伸於邦憲起之閒廢防漕轅門𨿽戎捷未聞而糧道無乏念馳驅之良勩豈勸賞之可稽悉還延閣之寵名付以江圻之臬事布宣寛大申理滯寃一道戚休系而施置其勉酬於恩意且勿替於家聲可

朝請大夫直祕閣主管成都府玉局觀彭演依前官特授荊湖南路提防刑獄公事兼本路勸農提舉河渠公事借紫制

朕惟重湖之南比歲旱歉民不聊生或饑寒切身乃詿誤而麗於辟每爲惻然於心故於選使尢重以爾學識純明器資端靖踐揚中外時惟老成朕之徳意志慮知之熟矣肆予命爾以祥刑之寄爾其體寧失不經之誼佩哀矜勿喜之戒平讞庶獄申理枉滯寛猛輕重咸迪厥中俾荊湘千里之逺不異戶庭咫尺之間是爲稱職嗣有寵褒可

朝散大夫京西路轉運判官兼提刑提舉常平茶鹽公事兼提領措置營田屯田提舉大路綱馬驛程公事趙善鐻可依前官特授直祕閣權知襄陽軍府兼管內勸農營田事主管京西南路安撫司公事馬步軍都總管兼提領措置屯田專一措置提督修城制

朕惟上流之形勢莫重襄州之要衝髙城深池雄峙昔年之守備聚兵積粟遹嚴今日之將屯思得幹略之長庸副藩宣之寄爾宗枝挺秀吏事著稱試以劇繁聳然風望屬弄印之已久知遊刃之有餘爰畀左符作鎭南服爾其開布徳信申固封圻時方須才矧擅間平之譽政先懷逺斯得江漢之心益懋壯圖式寛憂顧可通奉大夫知慶元軍府事兼管內勸農使兼沿海制置使武昌縣開國子食邑五百戶趙善堅特授寶謨閣待制依前官職封如故制

五材誰能去兵方飭臨邊之備八柄爵以馭貴爰疏進律之恩矧對之淸班聨內朝之近侍式敷書贊庸示眷懷具官某屬籍之英爲吏而健蚤膺煩使寖歷禁塗天府牧民曾稀鳴於桴鼓甬東制閫資坐控於鯨波適疆埸之多虞選戎徒於諸道簡稽有法期會靡淹爰峻陟於華聨示富褒於良翰𨿽義存體國初何意於論功然賞不逾時庶聞風而知勸祗承新渥益懋逺猷可主奉吳益王祭祀多慶磨勘轉觀察使制

彊本支之勢每隆睦族之恩昭名器之公率攷彜章之舊玆攽命數庸賁親賢具官某迪徳中和稟資粹美奉端獻烝嘗之祀推裕陵屬籍之尊循榘度以無違繄儀刑之是賴閱時旣久會課當遷其繇禦侮之聨擢領觀風之寄秩崇四品禮異庶僚惟樂善足以成信厚之風惟能謙斯可無亢滿之累祗若予訓益彰令名可

皇弟搢趁赴朝參除防禦使制

朕篤本支繼繼之誼隆兄弟親親之恩睠乃宗英玆俶修於朝範輟繇環尹爰易畀於使名以爾岐嶷賦姿神明席慶系親屬近襲吾世父之休行治身端藹矣成人之徳夙承師於商學甫序位於周班將觀表著之儀用陟扞防之寄協宗盟而在列聿昭麟趾之風指侯屏以折衝益壯犬牙之勢祗予新渥懋爾令猷可

武經大夫馬軍行司右軍統制秦詵攺知光州制

朕遴簡虎臣分司淮服繕兵訓卒𨿽戎備之不忘和眾安民乃朕心之攸急以爾疏通詳練重厚老成輟自戎行往寛憂顧光山爲郡地接上游爾其體朕至懷思古良牧毋隳大信毋徇小利使徳禮著而威惠洽邊陲靜而田裏安則於委寄無負矣時乃懋哉可

新授樞密直學士知潁昌府錢遹落職差知滁州制

勅朕推擇多士不次而用之庶幾一徳一心遵奉法度以隆太平其或蔽於匪彜自作弗靖邦有政典朕奚敢私具官某頃繇小臣擢任臺屬閱日未久致位六卿朕之待汝亦已至矣惟汝養交疑異懷貳弗訛紊亂是非詆沮成命致疑閽寺益覬超逾托銘黨人罔徇廉節乃至匿喪請對防凟軒墀言路糾彈詞垣論駮參驗不爽良駭朕聞其褫職名黜守支郡尙爲寛假往省厥愆可中大夫充寶謨閣待制知潭州軍州事沈作賓可依前官特授試尙書戶部侍郎賜封如故告詞

六卿分職阜民莫重地官之貳大事在戎與祀適當經費之繁非素識於源流孰協司於泉貨眷玆宿望錫以贊書具官某襟度粹夷器能宏裕昔襦今袴藹騰郡國之風謡霜節星軺幾徧江淮之使領頃資心計擢贊民曹滿歲爲眞行正甘泉之從八命作牧尙分湘水之麾朕總萬貨以佐軍興規九筵而修宗祀𨿽每語國用而至日旰然戒言利事而析秋毫欲令庶邦惟正之供疇若予采肆求儒者已試之效僉曰汝諧矧嘗寓職於松階其亟予環於荷槖惟能斂不加而用足庶幾本以固而邦寧當知敷教之官不但理財而已祗若明訓勉宣令猷可

朝請郎知平江軍府事兼管內勸農使會稽縣開國男食邑三百戶賜紫金魚袋張澤依前官職特授龍圖閣待制封賜如故誥

日甸承流緬想六卿之夙望河圖候對首躋九閣之崇聨爰錫贊書式昭眷遇具官某天資端亮器度恢閎正色立朝咸服持衡之論至誠憂國每嘉削槁之忠逮晉長於七人遂疏榮於八座俄厭承明之直久從眞館之遊未罄猷爲罙深簡注屬中吳之擇守起舊徳以殿藩靡煩歲月之淹已載袴襦之詠俾還西淸近侍之職增重右輔師帥之權均賦息民豈特銷嘆愁於田裏訓戎整備尙期壯屏蔽於京師庶幾憂顧之寛不負保釐之寄亟祗渙渥佇徯最聞可

朝奉大夫敷文閣待制知鎭江軍府事兼管內勸農營田使賜紫金魚袋李大異依前官特授徽猷閣待制知婺州軍州事兼管內勸農使賜如故制

京口據長江之天塹寶婺爲東粵之奧區𨿽在上之委寄靡殊而爲郡之逸勞有間惟吾近侍體此眷懷具官某蹈道至和秉心不競踐更中外飽著聲猷頃迪簡於朕知俾儀刑於禁路演綸詞掖獨稱潤色之工補衮諫垣備罄切劘之益少資雅望往防北門撫疲甿於瘡瘍之餘飭戎備於襟喉之要屹若金湯之勢藹然襦袴之謡逮此彌年嘉而異最爰寵陞於華職仍攺畀於便蕃名依日月之光身近斗牛之次與共理而安田里爾宜懋於循良用所表而補公卿朕敢忘於褒選可

中奉大夫守國子監祭酒兼中書舍人雷孝友依前官特授權尙書兵部侍郎兼中書舍人制

司馬之典邦政蓋分職於六卿內史之贊王言實參華於兩禁矧經理圖寧於戎略而播告思奮於人心匪得全材曷膺妙選具官某夙推奧學蚤擅英聲漢儒通世務之宜雅髙敭歷唐文爲名家之冠蔚有典刑嘉韜緼之素深久徊翔而難進再儀班著罙暢風猷領教東膠士識在三之訓演綸西省時稱共二之能簡自朕心躋於邇列其以夏卿之亞仍兼詞掖之眞惟甲兵之問方倚訏謨而號令之敷實資大手當使軍實悉加於申儆庶幾帝制復見於坦明周室修戎賴祈父爪牙之助鄭人爲命繇子產潤色之功勉企前聞嗣對休寵可

趙淳兼京西北路招撫使制

具官某朕分命虎臣規恢鴻業顧師眾以順爲武何若有功俾人心惟惠之懷不戰而勝爰示撫綏之意式隆委寄之權爾資稟驍雄信根忠義韜略不專於紙上機權自得於胸中夙揚境外之聲益聳戎昭之望方中原𦇤負而至屬大將鼓行而西載念弔伐之師當以輯柔爲本矧遺黎求脫於苛政如赤子思見於慈親亟進復於故疆以就將於隆指昔鄧禹勤於勞徠而三輔歸之號百萬眾劉琨長於懷納而一日降者至數千人𨿽堅凝之尙難皆招攜之爲急爾其奉詔出塞毋專略地屠城諭以二百載涵養之恩閔其七十年淪陷之久凡天戈之所指曾秋毫而無傷庶乘荊楚之雲從行見關河之響動儻中興之有日豈上賞之逾時可

郭倪兼山東京東路招撫使制

朕分命虎臣規恢鴻業屬中原𦇤負而至俾大將鼓行而東簞食壺漿以迎王師諒喜官儀之復見停車駐節以勞父老當如時雨之來蘇爰因授任之名丕示招攜之意具官某沈鷙而識兵勢仁勇而得眾心帶礪相傳不愧西平之勲閥日月可冀方推郭氏之功名輟委寄於巖疆總兵民於閫制小試囊中之略大揚境外之聲慨念弔伐之師當以輯柔爲本矧遺黎求脫於苛政如赤子思見於慈親宜進撫於故疆以就將於隆指爾其奉詔出塞毋專略地屠城延見吏民閔其七十年淪陷之久開布徳信諭以二百載涵養之恩凡天戈之所臨𨿽秋毫而勿犯庶幾云合響應之勢不待尺攻寸取之勞儻茂勲之有成豈上賞之敢吝可

降授中大夫吳興郡開國公食邑二千五百戶食實封四百戶賜紫金魚袋錢象祖可依前官特授知紹興軍府事兼管內勸農使充兩浙東路安撫使馬步軍都總管塡見闕封食實封賜如故誥

朕注意東藩妙選賢牧一日去良弼已渇想於儀刑十國以爲連玆式隆於屏翰趣頒命綍庸示眷懷具官某厚徳鎭浮閎材經逺山河帶礪世藏盟府之勲鼎鉉謀謨業紹祖風之懿素守確然於金石見幾炳若於蓍亶惟文武之兼資盡付樞衡之二柄夙夜勤疆而竭節士馬儲斥而備諳和羮爾惟鹽梅方賴同心而輔政美疢不如藥石益知逆耳之爲忠朕昭掲大公肆疇夙望自今我其立政尙克詢猷乃心罔不在王俾之自近其起長沙之謫往懷會稽之章矧先正保釐猶想棠陰之舊而家山屬邇何殊晝繡之榮宜循塡撫之餘規亟奏中和之最課噫丙夜思治民之本暫煩分陜之行衮衣使我公之歸寧俟期年之久祗膺茂渥勿替初心可降授中奉大夫提舉江州太平興國宮歸安縣開國男食邑三百戶賜紫金魚袋倪思依前官特授試尙書禮部侍郎兼直學士院封賜如故制

北門之號內相獨髙兩禁之聨南宮之列中臺尢重六卿之選兼踐淸華之職必歸鴻碩之儒矧已試之可觀宜師虞之允穆具官某天資鯁亮徳履粹溫學廣聞多絢卿云之巨麗曲髙和寡抱牙曠之餘徽蚤膺烈祖之深知嘗綴先皇之近侍逮予初政擢正禁塗自一逺於周行俄十逾於歲籥宣勞鉅屏所至受恩均逸殊庭何必在已嘉爾後凋之操怡然難進之風朕重惜人才廣開公道將濟中興之盛業其惟眾正之在朝有如宿望之孚可後趣還之命況禮文猶闕政資國典之討論詔令惟行期使人心之感動爰復靑氊之舊俾還紫槖之眞久不見生方虛夜半席前之問何以告朕諒非野外綿蕝之儀益懋逺猷式昭異睠可

通奉大夫充寶文閣待制知潼川軍府事兼管內勸農使提舉潼川府果渠州懷安廣安軍兵馬巡檢盜賊公事延陵郡開國侯食邑一千六百戶食實封一百戶吳總依前官特授尙書工部侍郎實封如故制

朕規恢逺業遴簡從臣肆疇勲閥之賢茂著師垣之績玆峻躋於起部爰申錫於贊書具官某識造幾微才兼文武早際風雲之會入陪鴛鷺之行逮歷試於節麾亦備宣於勞效眷而諸父首佐中興力控扞於西郵志殄亡於北敵保百年梁益之險皆一門兄弟之功嘉乃後昆克濟世美惟其有而是似朕亦念之不忘矧吾延閣之華聨久綴內朝之近侍趣加馹召俾正槖班器械咸精其能方飭修於戎備謀猷入告於後其務罄於忠規可

太中大夫寶謨閣學差知廬州祥符縣開國子食邑五百戶趙師依前官特試工部尙書知臨安軍府事兼管內勸農使充兩淛西路安撫使馬步軍都總管封如故制

六卿率屬聿嚴平土之司萬國承流莫重神臯之寄肆求已試允副疇咨老成重於典刑蓋踐班聨之舊吏民服其威信載觀彈壓之新具官某智略沈深風神峻整輕車熟路翼乎如遇順風錯節盤根恢然其有餘地久剸繁而治劇旋入從而出藩履聲已近於星辰最課嘗司於輦轂朕惟京邑之難治蓋自漢世而已然前有趙張后有三王固已不全而不粹久者年歲近者數月未聞至再而至三惟卿之才屢試而見其除冬官之長往殫天府之勞獻納論思豈止及百工之事耳目方略尙能折千里之衝可

太中大夫試工部尙書兼知臨安軍府兼管內勸農使充兩淛西路安撫使馬步軍都總管兼防檢戶部贍軍激賞酒庫祥符縣開國子食邑五百戶趙師特授通議大夫依前職封如故制

五材誰能去兵方飭臨邊之備八柄爵以馭貴爰疏進律之褒申錫贊書式昭眷遇具官某才推時傑望聳宗英三入承明亶謂儀刑之舊重來輦轂更髙彈壓之威頃制閫於東藩屬選徒於吾圉顧簡稽之有法曾期會之靡淹肆疇茂勛俾進崇秩𨿽位超八座於論賞以何心而身率列侯庶聞風而知勸勉祗寵渥益告辰猷可寶文閤學士通議大夫知建康軍府事兼管內勸農使充江南東路安撫使馬步軍都總管兼營田使兼行宮畱守司公事河內郡開國侯食邑一千二百戶丘崈依前通議大夫特授試刑部尙書充江淮宣撫使封如故誥

朕遹追貽謀思廣繼伐會諸侯復境土顧此義之甚明非上智必英豪待其人而後濟疇咨惟允委寄宜隆蓋威名資實在素望而已孚則號令指麾不崇朝而攺觀丕昭使指申錫命書具官某夙擅俊傑之稱少推公輔之器覽神州而太息嘉有志於中原遺後嗣以敷求實受知於烈祖凜芒寒而色正嗟才大而用難沐雨櫛風貫四時而柯葉不攺批卻導窽解千牛而刀刃若新轍環幾徧於域中風采聳聞於天下久矣山東之髙臥崒乎江表之偉人乃以在王室之心幡然當畱都之寄而禦下簡易折衝精神𨿽並邊紛羽檄之馳而列郡無犬吠之警朕惟四海想中興之美三軍惟謀帥之難豈應元老之壯猷坐視羣工之血指其進陞於常伯以盡撫於成師噫制勝如奕碁𨿽工拙之各異持兵猶槃水在審量之爲先惟卿涵蓄之累年加之躊躇而四顧必有多算成此萬全𨿽爵祿未足以待賢而竹帛永垂於不朽其體至意佇奏膚功可

通議大夫試刑部尙書充江淮宣撫使河南郡開國侯食邑一千二百戶丘崈特授通奉大夫守刑部尙書差遣封如故制

宣威戎閫倚制敵之良圖防課吏銓有陟明之彜典𨿽非尊賢之道實昭勵世之公具官某識逺而慮微器閎而用大望髙諸夏掲曉漢之長庚身鎭眾浮屹春濤之砥柱敭歷三朝之舊儀型八座之聨方凝耆定之勲允賴折衷之略養威持重信金城無逾老臣委任責成致匈奴不敢近塞撫江淮而按堵𨿽艸木以知名玆諏律於攸司俾晉階於三品第漢臣之最姑酬積閥之勞褒申伯之功迄濟中興之美往祗予命益究乃心

降授敷文閣直學士通議大夫知潼川軍府事兼管內勸農使兼提舉潼川府果渠州懷安廣安軍兵馬巡檢盜賊公事小溪縣開國子食邑五百戶楊輔依前官特授知成都軍府事兼管內勸農使充成都府路兵馬都鈐轄兼本路安撫使封如故制

朕總擥羣才注懷舊徳當饋而爲之太息側席以遲其來歸惟北顧之未寧念西郵之尢急任方面者專於控禦旣屬我樞機之臣防根本者要在撫綏宜咨於筆槖之望並加隆委靡限彜章具官某端厚足以鎭浮剛方足以立懦恬澹無欲素髙難進易退之風從容有常可謂特立獨行之士入從則忠言劘上出藩則專利及人巋然故國之靈光獨殿當今之諸老𨿽朕渇聞於辰告顧時方重於坤維勿煩制閫之勞特領牧民之寄東西惟命足寛旰食之憂富貴何心豈羨晝遊之樂利害熟則罷行甚易威信著則設施不勞少須最績之聞嗣對延登之寵可

資政殿學士通奉大夫知興化軍府事兼管內勸農營田使充利州東路安撫使馬步軍都總管蜀郡開國公食邑二千六百戶食實封八百戶費士寅依前官特授知潼川軍府兼管內勸農使兼提舉潼川府果渠州懷安軍廣安軍兵馬巡檢盜賊公事封食實封如故制

倚良翰以籌邊允借弼諧之望擇奧區而易鎭式隆體貌之恩密聨鄕部之榮均號坤維之重載嘉舊徳用暢明綸具官某雅量鎭浮通才周變淵乎似道器涵金玉之純立不易方材挺棟梁之任自翺翔於禁路遂晉躐於政塗夙夜竭節以盡公協贊萬幾之務帷幄運籌而決勝坐折千里之衝久殫王室之勤旋曳漢中之組甫臨閫制坐息邊萌爰奬殊庸就更鉅屏防西秦之險隘屹若長城撫東梓之沃饒恢然余刃昭予注想爲爾相攸暫煩臥防之行亟奏偃藩之最噫髙屋建瓴水之勢朕方務於外攘庶民臻田裏之安爾尙修於內治眷惟哲輔奚徯訓詞可

朝議大夫煥章閣待制潼川府路兵馬都鈐轄兼本路安撫使知瀘州軍州兼管內勸農使賜紫金魚袋劉甲依前官知興元軍府兼管內勸農營田使充利州東路安撫使馬步軍都總管賜封如故制

當一面以纘戎式倚金湯之固遴羣工而選牧孰逾簪槖之英肆隆易鎭之恩庸懋乾方之績具官某望髙時雋志在本朝智略湊前每推誠於獻納文武爲憲俄自詭於翰藩粵從叱禦之行罙見壯猷之展荊州植纛端有去思瀘水出符已歌來暮朕輯寧王度鞏固邊郵厥今閫寄之雄無若漢中之地惟天設險瞻劍閣以猶存眾志成城得寶臣而可恃特俾帥權之重仍聨禁路之華顧眷倚之方深實修攘之允賴因利乘便勢難易於建瓴和眾安民備莫先於徹土期寛憂顧嗣對寵褒可郪縣靈防廟顯佑順澤王加康濟二字制

朕惟一時特起之才勲業不大見於世則𨿽千載之下精爽猶弗忘乎民𨿽幽顯之有殊宜位名之必稱某神生有封侯之相屬當唐室之衰收復之功屢書盟府專徵之鉞盡防東川敬宣之憾未酬守亮之兵垂衂賫志以往廟享是宜以生平撥亂之心爲身後及人之績水旱疾疫之有禱肸蠁潛通而弗違旣胙眞王載加褒字念夙懷於康濟盍昭述於形容豈惟梓潼之人凡我西南之壤悉繄陰騭永孚於休可

靈佑瑞澤王加廣濟二字制

載觀前史有偉二難一時自奮於功名六纛相傳於掌握方其引杯看劍視死如飴無非捐己爲人處心以義故英風之不冺𨿽億載以常存某神剛果而甚儒雍容而能斷遭李唐之訖籙值羣狡之並吞不忍以七萬人之兵苟利夫數千里之地鏡堂忼慨闔境生全至今棣萼之威靈猶庇梓潼之黎庶曰暘曰雨是禱是祈旣屢奏於陰功宜申加於顯號繄豈片言之能述姑慰逺民之所依尙克顧歆益垂黙相可

盱眙軍山廟龍王宣撫司申王師渡淮祈禱平善收復泗州賜威濟廟封忠佑侯制

勅具神某天心助順神物效靈朕申整六師奮張北伐方長淮之利涉指泗水以於徵城以迎降市不易肆嘉乃陰相之力可稽褒崇之榮啟眞爵於侯封渙徽稱於廟貎敢徼後福用迄駿功可

佐神贊利忠惠協應昭績侯加封翼惠公制

爾神弗爽來賓之約卒饗血食之隆以他年誼槪之相從宜今日陰功之有助生死一意幽顯均榮肆玆申侈於神休亦俾陞華於爵列益祈黙贊永答恩徽可黎州漢源縣武威廟英勇靈濟普應公加封顯惠二字制

朕惟山川英靈之气不以幽顯而或殊故其聰明正直之心𨿽閱生死而弗變儼乎如在感焉遂通爾神濟先主於艱難招羣攜於紛糾後先諸葛扶植炎劉凡當時仗義以有爲皆一意爲民而除亂精誠所寓億載常存至今呼吁以有祈殆若形聲之相應震電詟羌戎之寇甘霖蘇旱魃之災威惠允孚功效茂異宜申加於美號庸昭報於神休爾尙服我寵光保玆西土可

神妻封協惠夫人制

朕教民美報咸秩無文矧婦爵固貴於從夫豈祝嘏尙稽於錫號爾夙懷懿徳克配明神睠靈異之屢書繄相成之有道位名未稱郡國以聞新命服於小君訂徽音於協惠答揚並貺式贊晏娭俾西土之常祠彌億年而罔替可

神子昭烈侯加善佑二字紹休侯加善助二字

蜀志載馬鎭南二子而不著其行事以蜀人崇敬之心一方庇賴之績其能陰佑嘿助無忝厥紹信矣夙踐元侯之爵玆申褒字之榮寵輯一門祀綿億載作其祝號亦求有辭可

廣安軍嶽池縣靈濟廟昭應孚惠利澤侯加忠靖二字誥

梓潼之漕臣來諗於朝謂彼邦頻歲旱漧借神之威化沴爲和人以有年美報是宜朕徐攷其素則爾神遁世之士也生不可榮以祿死何所事乎名然鑿巖聚書學道愛人百不一施賫志以往神宜未忘乎民朕其敢忘於神乎因元侯之故封加新稱於八字以著祈享以慰依歸尙其顧歆汔垂庇祐可

神父嚴徳威逺顯慶侯加昭靈二字誥

榮親人子之常情報本國家之盛典幽明𨿽異寵數則均某神積慶一門發祥二嗣生任專徵之寄棣萼傳輝死當廟食之嚴英靈茂著凡我梓潼之生齒繄而父子之垂休郡國以聞功狀甚偉旣疏恩於並命宜歸美於所尊爰加八字之稱庸極元侯之寵庶幾降鑑永庇我民可

欽定四庫全書

後樂集卷三

宋衛涇撰內制

錢象祖辭免參知政事不允詔

勅具悉古有格言共政其惟圖舊時方多事彊本斯可折衝卿徳鉅才全器閎識逺身歷三朝之久望參諸老之間自陟進於樞衡益具曕於巖石比頒召節入侍經幃屢陳造膝之嘉猷莫匪濟時之急務與其養恬祠館以奉淸閒之燕孰若密禆廟論以究圖回之勲爰攷師虞復陪鼎席昔宋庠之於慶曆公著之在元丰皆以宣力四方再登兩社迄臻大用俱爲名臣朕之遇卿抑何異此其殫素蘊勿徇衝懷所辭宜不允

錢象祖再辭免參知政事不允詔

省表具悉人君虛己任賢惟推誠而相與賢者得時行道豈辭位以爲髙卿出入三朝險夷一節曩因去國毎興當饋之懷旋起殿藩卽下趣歸之詔眾方想聞其風采朕尢喜見於儀刑自聆啟沃之規罙識忠誠之蘊屬政塗之虛位疇物望以登庸夫思之至故用之爲不輕信之篤故待之爲無間厥今北敵𨿽求和而備禦不可以暫弛西陲𨿽耆定而控禦宜急於良圖所當惜日而有爲庶賴同心而共濟深謀逺慮方與卿等勉之曲謹小廉顧豈朕所望者所辭宜不允仍斷來章

賜資政殿學士中大夫知隆興府充江西路安撫使程松辭免除資政殿大學士四川制置使兼知成都府恩命不允詔

勑程松省所奏札子辭免除資政殿大學士四川制置使兼知成都府恩命事具悉維昔擇建蜀牧必屬侍從名臣其自二府臨鎭者由幹徳至今裁六七人其選不益遴乎卿以英髫早躋嚴近竭節匪躬有排姦之勇持平處正眞凝重之才訏謨斗樞之庭已疇碩望奉使井絡之域亶借忠親用加學士之大稱全付西南之鉅屛寵靈特異節制加尊維文翁化俗之方本於勸學若武侯經逺之略先在養民寛予顧憂咨爾多算況王事靡盬義不得辭人才至難無出卿右當思養志之孝無靳叱馭之勤所辭宜不允

辛棄疾辭免除兵部侍郎不允詔

勑具悉朕念國事之方殷慨人材之難得外而鎭臨方面欲借於威望內而論思禁列將賴於訏謨熟計重輕之所闗莫若挽畱而自近卿精忠自許白首不衰敭歷累朝亶爲舊徳周旋劇任居有茂庸建大纛以於蕃趣介圭而入覲𨿽戎閫正資於謀帥而武部尢急於需賢勉圖厭難之勲宜略好謙之牘所辭宜不允

賜通議大夫丘崈辭免除刑部尙書充江淮宣撫使不許辭免恩命不允詔

勑丘崈省所奏札子辭免除刑部尙書充江淮宣撫使不許辭免恩命事具悉朕惟義不可以不明功固當於馴致矧乃世讐之未復適玆邊釁之屢聞不得已而興師顧莫先於圖舊以卿躬士衡之明鑑有公瑾之盛心閱歷之多素存謹重忠義所激靡辭劇艱屬虛中權無逾宿望俾盡提於戎律仍進陟於文昌惟威名之獨髙諒施設之易信叩囊底之智姑借重於疆陲攄堂上之奇佇折衝於廊廟禆贊自詭何言之謙所辭宜不允錢象祖辭免興復元依舊知紹興府不允詔

勑具悉昔黃霸守潁川嘗貶秩八百石久之宣帝思霸長者爲下詔褒揚復秩中二千石所以重師帥之任而風示天下也矧卿夙居鄰輔起鎭東藩十連資屛翰之勲千里徯中和之政儻微文之是徇非崇秩之盡還則恩禮未昭吏民安仰豈稱朕禮貎大臣之意乎亟祗茂恩毋事多遜所辭宜不允

錢象祖辭免召赴行在不允詔

勑具悉朕思靖邊氛興懷舊弼卿精忠體國沈慮識時召自輔藩倚攄賢蘊矧淛河之東密邇王室謂宜朝受命而夕引道胡爲上章以疾來諗惟吾股肱之望義均戚休毋徇一身出處之私勉副公朝圖任之切正玆渴想其略防辭所辭宜不允依已防指揮疾速赴行在不得再有陳請

錢象祖辭免再知紹興府不允詔

勑具悉朕惟舊弼實心腹之臣輔甸廼股肱之郡方起賢而自近矧謀帥之維難卿久踐政塗亶爲民望綢繆萬務具殫夙夜之勤翌贊逺圖隱若深長之慮粵從去國毎切興懷玆稽輿論以賜環亟俾東藩而制閫徒得君重庶期憂顧之寛其沃朕心式示來歸之漸成命胡稽於俟駕衝襟尙執於循墻宜體國事之重輕勿泥身謀之出處其蠲巽牘以對茂恩所辭宜不允不得再有陳請

錢象祖乞祠祿不允詔

勑具悉卿環望宏材爲時柱石深謀逺慮爲國蓍龜起之輔藩規以自近寛大平和之政七郡之民安之緬想棠陰益彰世徳矧神明之方壯奚疾恙之能侵胡爲抗疏之聞遽動賦歸之興河東吾股肱郡端賴於分憂望之古社稷臣豈忘於圖舊勉騰治最難徇衝襟所請宜不允

賜復慶逺軍節度使差充鎭江府駐札禦前諸軍都統制成閔辭免加食邑食實封恩命不允詔

朕吁俊以尊上帝非惟常伯常任是賴亦惟賴虎賁之長越在外服簡卹爾士尙廸果毅以登乃辟肆予一人汝嘉用承天休賚爾多邑誕告有眾咸曰允哉毋或固辭共朕之詔所請宜不允

賜成閔上表再辭免加食邑實封恩命不允不得再有陳請詔

王者公予奪以馭臣人臣明辭受以事上古今之通誼也日朕躬郊拜貺均惠文武有懷宿將總戎於外𨿽無侍祠之勞而有制閫之功載加多邑以溥吾恩非妄予也卿其可異眾而獨辭乎所辭宜不允不得再有陳請

楊炳辭免除權吏部尙書不允詔

勑具悉天官冢宰之職歷代以來班序常尊至唐以宰相兼領豈銓綜之得失闗人物之盛衰匪望實素孚識鑑精敏莫副玆選卿秉心端亮履行粹夷論事有爭臣之風掌誥得王言之體比繇小宰之任攝承常伯之班繄爾宣勞於今彌嵗處劇煩而有裕嘉平允之著稱官無滯淹吏革謾隱肆疇已試之效孰如因任之宜昔山濤密啟公奏而舉無失才左雄收異登奇而號稱孤絕勉希前躅勿事遜辭所辭宜不允

楊炳乞祠祿不允詔

勑具悉文昌八座接武四近進退之際重輕系焉屬當多事之秋尢借老成之望卿學識純茂履行方嚴親被簡知徧儀華要比陞班於常伯仍冠席於邇英銓綜擅平允之稱誦說廣緝煕之益亹亹憂時之論惓惓體國之誠𨿽防盜之潛奔正事幾之宜察盍攄至計葉濟逺圖矧精神之方彊奚疾疚之爲累遽祈均佚良咈眷懷安服厥官姑恵予采所請宜不允

楊炳辭免寶謨閣直學士宮觀不允詔

勑具悉朕惟魁壘老成之望禁路所推出入進退之間禮貎宜異矧挽畱之弗獲尢眷寵之當加卿位冠文昌時稱壽雋敭歷眾職周旋八年方倚重於典刑遽懇祈於間佚神明猶壯眾惜孔戣之得歸官政閔勞難彊汲黯之爲郡爰峻班於延閣以增賁於眞祠旣自取之甚廉胡抗辭而不已亟祗成命其略防函所辭宜不允

吳總辭免除工部侍郎不允詔

勑具悉中興以來元勲宿將孰如卿家父子兄弟朕方慨慕前烈規恢逺圖顧瞻周行有如象賢獨無在吾左右者是豈念功之意哉矧卿才略優裕識慮精深出入三朝更踐惟舊列職延閣通班禁路逾二十年可謂老成之彥召從帥閫俾貳冬卿積望旣髙僉言咸允屬時多事尢賴世臣益肩報國之誠毋負敎忠之訓祗予寵渥奚以辭爲所辭宜不允

吳總辭免吏部侍郎不允詔

勑具悉國朝班院自元丰以來小宰分職而治員多闕少法密文繁惟武選爲劇吏緣爲姦人受其獘非得疏通明練之才何以甄別流品擿發隱欺卿毓徳名門世濟其美踐敭中外資望甚髙儀圖爾庸畱以自近𨿽禁途密勿均倚告猷然起部優閒未殫閎蘊其以繕修之暇往參銓綜之公僉論旣諧巽函宜略所辭宜不允

吳總辭免知鄂州不允詔

勑具悉鄂渚上流旁連蜀漢下控吳楚自昔用武之地在今擇守尢難卿被遇四朝險夷一節召寘從槖出贊元戎方倚壯猶勉從外補與其逺司於牧孰如近畀以蕃宣矧爾舊遊諒多遺愛將肅淸於氛祲抑有賴於威名忠報是圖謙辭宜略所辭宜不允

薛叔似再辭免端明殿學士侍讀依舊湖北京西宣撫使不允詔

勑具悉元戎重寄襄漢上流非望實在眾人之先論議攷平日之素不以輕授卿秉持一節際遇累朝期盡瘁於國家曾何心於利祿比繇諭防就畀宣威俄渉歷於三時殫勤勞於庶務屬北兵之入冦在憂顧以方深朕惟責之専者禮宜優任之隆者位必稱是用通班祕殿視寵政塗肆體貎之有加諒觀瞻之益竦庶收來效迄展壯猶防章屢騰貶損特甚盍體朕責成之意顧豈卿辭官之時勿復重陳亟其祗拜所辭宜不允不得再有陳請

招撫使郭倪乞賜重行竄責不允詔

勑具悉倚重戎昭方懋安邊之略力陳私誼忽騰引咎之章卿夙負雄材蔚爲名將父子相傳於忠孝後先接武於巖除將收地於河湟俾防屯於淮浦屬偏師之失律於軍制以當明諒憂國而忘家豈以恩而掩義𨿽因嫌而自別顧奚罪之可歸矧今巳廹於秋防賴爾用張於士气若過形於貶損何所望於激昻其體至懷勉圖偉績所請宜不允

張巖辭免除知樞密院事不允詔

勑具悉周用吉甫文武爲憲於萬邦漢得畱侯帷幄決勝於千里矧圖回於逺略端倚賴於訏謨匪疇經世之材曷冠神樞之任以卿純誠許國茂識爽邦兩踐政塗有同寅協恭之助久禆幾省多折衝厭難之謀罄竭一心周旋歷嵗屬政事之修欲攘於外侮而甲兵之問方至於廟堂儻任責之旣専庶成功之可必惟卿夙陪宥密當有先定之規摹身寄安危爰俾進參於心腹顧允諧於師錫且益聳於民瞻其卽欽承無庸衝遜所辭宜不允

張巖再辭免除知樞密院事不允詔

省表具悉朕惟文武之柄𨿽異股肱之寄實均蓋閒暇必先政刑之明而兢業尢以時幾爲急矧機防之投間不容髮而樽俎之問期於折衝𨿽以兼資之上才抑當不分於用智庶幾算無遺策動有成功卿沈審善謀忠誠體國粵自風憲紀綱之地置諸疑丞輔弼之聨出入八年險夷一節屬孔棘於我圉期肇敏於戎公肆圖共政之良俾正元樞之任盍祗休命奚徇衝襟若以盡瘁爲勞則今靡煩以它務儻謂不能者止則昔已著於茂庸僉言允諧朕志先定拊髀而思頗牧捨爾其誰稽首而遜防龍豈予所望宜蠲來牘迄展壯圖所辭宜不允仍斷來章

李壁辭免除參知政事不允詔

勑具悉昔樂正子爲政賢者喜而不寐叚幹木在朝敵人莫敢與爭蓋惟吉士斯勱相我國家用眞儒廼無敵於天下匪負楝隆之望曷禆柄任之圖以卿夙著家聲蔚有時譽文章規姚姒之上忠信行蠻貊之邦非道不陳於前言皆可復廷臣無出其右政將焉歸矧時庶事之方殷必待宏才而共濟旣選眾而後用顧於卿而何辭萬幾之繁冀寛當饋焦勞之念一命而俯此豈循墻遜避之時宜體至懷亟祗成命所辭宜不允

李壁再辭免除參知政事不允詔

省表具悉朕惟圖任共政期於補獘舉偏屬多事之未寧得一賢而爲重然望治𨿽切量才實難務因循者或怠於事功銳進取者又疏於謀略患在文具無惻隱之實思得憂國如饑渴之人其心純於愛君而不徇名其智足以周物而無滯慮疇若予采信莫如卿爰自秩宗擢參宰席謹紀綱賞罰之柄懲苟且欺誕之風賴爾同寅惟今急務有用我者期月而可尙竊遲之若命官以相遜爲能非其時矣矧千載休期之難得而先正教忠之謂何其絕防函益攄素蘊所辭宜不允仍斷來章李壁辭免權監修國史日曆同提舉編修勑令不允詔

勑具悉朕惟史有三長提綱尢重法垂一定載筆實嚴漢命酇侯約講畫之規唐防元齡專纂修之任自昔必資於近弼矧今允借於鴻儒卿文摹六籍之華學繼諸賢之統儷二班之父子相承筆削之謹嚴考三後之源流素達禮刑之表裏參陪機務方懋逺猷典領策書宜膺隆委況編年有世傳之法而著令以經術爲宗討論𨿽列於羣工折衷盍歸於良輔裁其義例佇成一家之言凡厥條章務述累朝之舊旣孚眾望奚事多辭所辭宜不允

李壁乞祠祿不允詔

勑具悉朕惟國家待遇二三大臣之禮與百官執事異蓋所以托股肱心膂而與之同休戚也去就之間奚可輕議卿以安石之文雅濟徳裕之經綸比與政機實從人望屬時多虞警奏日聞賴卿推誠協心畢力盡瘁方內略定朕甚嘉之何嫌何疑遽欲求去且逆黨盡誅邊塵漸息信如卿之言矣獨不爲朕講求安輯之方經理之政乎朕思與卿等宵旰圖治日謹一日庶幾安不忘危底於綏靖從容引疾自爲計得矣而非大臣體國之義也益殫忠慮毋徇小廉所請宜不允

倪思辭免禮部侍郎兼直學士院不允詔

勑具悉朕焦勞圖乂寤寐求賢矧予兩禁之英允矣三朝之望久退安於眞館誠渴想於辰猶且嵗屬親祠時當多事緝熙典禮期以接三神之歡播告訓辭將欲鼓四方之動端賴寅淸之助孰逾潤色之長皆爾故官實諧師錫倚須前席之問宜不俟駕而行奚徇謙懷尙稽成渙所辭宜不允

皇伯嗣秀王師揆加食邑實封制

門下朕肅時禋祀裒對神祗稽經循大報之彛練日得中辛之吉祖功宗徳聿嚴升侑之儀帝系皇支咸在駿奔之列眷言伯父克相祲容爰首錫於徽章用答揚於景貺誕旉明命亶告治朝具官某屬近而行尊身端而行飭炳玉質金相之美衍銀潢璿蕚之輝父子象賢襲王封於檇李弟兄竸爽綿世徳於常華寵光萃於一門恩意隆於九族騂旄茸纛峻元戎節制之權赤舄繡裳視上宰班聨之貴甲第邇闕庭之邃壽宮仍使領之榮喜見儀刑時趨表著當總章之展采率公族以侍祠翼翼其鄰嘉廼溫恭之度雍雍以相輔予陟防之容迄用有成以作爾祉拓丰租於榦食加眞采於圭腴於戲服冠履而祀明堂東平實陪於漢禮分脤膰而親同姓滕侯宜長於周盟益追孝於前人式永綏於令譽可依前皇伯奉國軍節度使開府儀同三司充萬壽觀使嗣秀王加食邑七百戶實封三百戶主者施行

皇太子榮王曮加食邑實封制

門下朕紹列聖之詒謀荷皇穹之申命防奉宗廟社稷靡遑康寧以承上下神祗罔不祗肅攷三嵗嚴禋之制崇九筵毖祀之儀禮備樂成精意孚於蠁仁滂施厚膏澤沛於黎蒸眷予主器之良宜守均釐之錫誕丕號旉告大廷皇子具官業尙淳修性資英敏咸韶濩武韻凝鐘律之龢璜琉圭璋體具陰陽之粹亹亹盡事親之孝孜孜殫就傅之勤密陪侍膳之恭尢篤含飴之愛嘉溫文之日積信岐嶷之天成鼎席參華視上宰班聯之峻坤維賜履煥眞王典冊之榮防寵寖優處窮罙恪玆當杪秋之吉廼竣重屋之祠孰共迓於鴻禧念莫逾於元嗣爰舉邦彛之舊載加井賦之新於戱用徳而典神天旣格三靈之貺受祉而施孫子永綿百世之基茂對徽章益綏令譽可依前皇太子威武軍節度使開府儀同三司榮王加食邑一千戶食實封四百戶主者施行

皇伯檢校少保師垂加食邑實封制

門下朕卜季商之吉蕆重屋之儀滌慮儼乎齋房承神娭乎熉幄祼將有廟祖宗顧歆陟降在庭天地昭假載省眇衝之質敢専福祉之防茂舉慶條宜先族老具官某禔身端慤廸徳粹純神明襲帝冑之華傳芳元凱博雅佩詩書之訓儷美間平源愈濬而流長行旣尊而屬近貳公宏化峻參左棘之班授鉞總戎丕擁六旌之重眞館久頤於閒燕寢園祗奉於烝嘗適親圭幣之祠實相豆籩之列偉肅雍之秉徳陪獻饗以展容念劉氏祭酒之賢厚周室執膰之賜中加邑采並實井腴於戱美萬物之能盛多旣荷綏成之貺親九族而致禋祀庸彰篤敍之恩祗服寵光益隆壽嘏可依前皇伯檢校少保定江軍節度使提舉佑神觀兼充秀安僖王園令秀王位檢察尊長天水郡開國公加食邑五百戶食實封二百戶主者施行

皇叔保康軍節度使師禹加食邑實封制

門下朕采冬官之遺制飭秋饗之上儀念王者之行明堂旣達馨香之薦若天子而謂叔父當隆親睦之恩矧陪顯相之勞與覿煕成之佑肆頒褒綍用渙徽章具官某色裕而气龢體莊而資粹父子襲璇源之系不隕其名弟兄聨棣蕚之芳則篤其慶眷禮優於三聖寵光華於一門孜孜殫信厚之誠亹亹廸中和之行建旄外屛有華秉鉞之瞻詔祿內祠罙謹祝釐之奉屬嚴禋之備舉鬯精意以潛通克竣祼獻之容亶自肅雍之助加爰田而奠食衍井賦以陪腴於戱斂時五福用錫庶民敢専鄕神之貺豈無他人莫如同姓宜首均家國之休勉廸前猷永綏令譽可依前皇叔保康軍節度使提舉佑神觀天水郡開國侯加食邑五百戶食實封二百戶主者施行

隨龍保成軍節度使譙令雍加食邑實封制

門下朕循累聖之彛章袚九筵之嘉薦鋗土鳴而應律逶迆雅奏之諧黼繡張而承神彷佛髙靈之墮方舉欽柴之禮肆興伐木之恩褒我信臣錫之惠衎具官某才猷敏劭徳度粹溫蚤依日月之光親際風雲之防西平有子蟬聯增慶閥之華代邸修功密勿侍禁廷之邃威儀於上閤表著肅於昕朝自履滿盈愈思謙畏淸都絳闕燕珍館以祝釐簜節雕戈擁齋旄而制閫屬時毖祀相我祲容其因渥澤之頒申衍爰田之賦以彰眷遇以聳觀瞻於戱備物可以告神明旣聿懷於多福友賢而不遺故舊玆大賚於善人祗服茂恩益堅衝守可依前隨龍保成軍節度使提舉萬壽觀臨海郡開國侯加食邑五百戶食實封二百戶主者施行

保信軍節度使吳琰加食邑實封制

門下朕系隆景命祗遹先猷布政頒常仿黃帝合宮之制配天尊祖乘素商肅物之辰百禮洽而熙事成六樂諧而淳音暢克相祲容之舉實繄左戚之良舎爵書勞揚廷敷號具官某謙沖而自牧和裕而不流誦讀詩書雅有遊居之樂制節謹度不爲富貴之移載念中興之母儀孰逾憲聖之家法擁立稟簾幃之訓計安深社稷之功肆爾一門冠於四姓仲叔季弟交輝槐棘之聨累將重侯鼎列簪紳之盛自渉齋壇之峻退安珍館之熙譽處罙休典刑靡墜適講嚴禋之禮有來助祭之勤載衍爰田以華茂屬於戱賜文武之胙在周人先異姓之封褒湊漵之賢在唐室有同日之拜益綏吉履勉廸殊徽可依前保信軍節度使提舉佑神觀廣陵郡開國公加食邑五百戶食實封二百戶主者施行

少傅吳瓌加食邑實封制

門下朕推尊祖敬宗之心以靈承上帝憲規天矩地之制以祗事合宮祀以一純二精穆卜素商之杪申以三齋七戒吉蠲熙禮之成眷言四姓之英宜洽百神之祉誕旉綸綍亶告神緌具官某靖重而端莊忱恂而謙厚聨芳棣蕚夙推吳湊之最賢流澤椒塗時廼太任之近系累奕葉重侯之貴稱外家左戚之良居惟業於詩書動不逾於法度齋壇授鉞絢物采於元戎夏篆建壇亞班聨於帝傅燕眞祠而均佚冠茂屬以陞華粵臨右饗之庭丕飭嚴禋之典威儀是力有來顯相之恭籩豆孔嘉於赫髙靈之墮肆頒餕恵庸渙徽章晉荒崇社之封增衍爰田之賦於戱賀慶而親異姓敢專鄕於蕃釐賚予以錫善人宜首膺於寵渥永綏譽處益介壽祺可依前少傅昭化軍節度使充萬壽觀使進封崇國公加食邑七百戶食實封三百戶主者施行

賜安南國王李龍加食邑實封仍加崇謙功臣散官勲如故制

門下朕撫運重煕同仁一視饗帝秩九筵之禮對越在天寧神得四表之驩丕冒出日眷南交之舊服輸北闕之丹誠肆推拜胙之釐用亶在庭之聽具官某性資端順气槪沈雄襲累世之圻疆邈處鳶飛之域稟中華之正朔久通象譯之朝康寜逾衛武之年蕃衍侈隴西之族念聲教遐霑於絕徼而琛航屢奉於職方屬遵三嵗之彛躬祓一純之薦顧祀天祭地𨿽莫與於駿奔然望日瞻雲實有勤於景慕豈無慶澤式寵藩臣增賁隆名益渙元勲之籍申陪多戶載丰眞采之腴以均逺邇之恩以洽穹祗之貺於戱主祭而百神享朕方欽荷於靈祗謹徳而四裔賔爾尙恪共於侯度祗承徽數益介壽祺可依前特進檢校太尉靜海軍節度使觀察處置等使兼禦史大夫上柱國安南國王加食邑一千戶食實封四百戶仍加崇謙功臣散官勲如故主者施行光祿大夫知樞宻院事廣陵郡開國公食邑四千四百戶食實封一千四百戶張巖可加食邑五百戶食實封二百戶制

朕按奉髙之圖飭總章之祀我將我享對越天地祖宗之靈汝翼汝爲實賴股肱心膂之佐迄崇成於煕事宜推衍於慶條申以贊書錫之祉祚具官某疏通而鯁亮慷慨而沈深正色立朝風采聞於天下謀王斷國智略湊於上前曩擢貳於繁幾旋懇祈於均佚作牧輔畿則京師蒙福建牙方面則戎落憺威廼趣覲圭俾還政柄蹇蹇盡匪躬之節休休有容善之心士气浸伸人材無壅比晉宥廷之長益攄籌幄之良公選將帥而軍之紀律靡不張大明誅賞而國之綱維靡不肅折衝厭難潛消略地之萌固圉安邊尢謹防秋之備玆秩九筵而佑饗允資一徳之寅恭羽衛星陳擁皇輿而先後官聨景附端使矩之委蛇顯相惟勤居歆有自增衍榦畬之食益隆樞極之瞻以侈嘉祥以昭委注噫陟丕釐上帝旣黙孚蠁之交以敉寧武功宜克懋經綸之業欽承予訓尙逺乃猷可

太尉李孝純加食邑實封制

門下朕嚴總章右个之禮以承神酌西都左戚之誼以施恵三年大報具殫肆祀之誠四姓小族咸秉侍祠之徳舉邦彛而由舊渙廷綍以惟新具官某器度端龢性資夷雅慶善鐘於名閥典刑似其前人廼祖廼孫幾七葉珥簪之盛難兄難弟騈一門授鉞之榮佩金印以聨華燕琳宮而均佚藹然令聞表於茂婣當少皥之禦辰祓九筵而展采星輪月節瞻逺駕以遙興風馬云車沛靈斿之來下庸廣配天之澤聿隆加地之恩實衍榦畬肇荒公社於戱昭受上帝旣丕延簡簡之休錫予善人其可後親親之眷勿忘謙毖以對褒嘉可依前太尉保大軍節度使提舉佑神觀進封永寧郡開國公加食邑五百戶食實封二百戶主者施行

少保謝淵加食邑實封制

門下朕飭躬齋戒涓日休成將蕆事於合宮先入祼於太室粢盛潔而丰備璧玉精而華光受命於穆淸敢専鄕祝釐之福在廟駿奔走時則有侍祠之臣旉以明綸錫之純嘏具官某禔身肅括制行淑均富貴尊榮冠西京之外戚風流醖借廼江左之名家蚤繇東朝同气之親屢膺南宮特拜之寵櫜兜防纛聳上將之威儀衡紞紘綖煥孤卿之命服居靡期驕之習日嚴辧色之趨率履無違承休匪懈屬竣儀於重屋首歸胙於層門有嘉相祀之恭可後疏榮之渥載荒新邑增衍本封於戱浹太后之族親朕方奉慈顏而致養有福事則慶賀爾宜先異姓以推恩祗服龍光永綏燕譽可依前少保保順軍節度使充萬壽觀使丹陽郡開國公加食邑七百戶食實封三百戶主者施行

太尉楊次山加食邑實封制

門下朕憲皇祐之舊章秩宗祈之明祀卜秋之辛而蕆事當日之午而廽車風馬顧歆彷佛靈斿之下星雞飛動滂洋恵澤之流眷言茂屬之良克相祲容之舉爰頒制綍亶告朝倫具官某厚重而方嚴耆龎而福艾龍韜豹略心傳黃石之編翟茀翚衣家衍曾沙之慶襲紫而蹈布韋之習居膏粱而無气體之移閨門之訓尢嚴子弟之率惟謹夙宵匪懈譽處罙隆屬神鴹右饗之庭廼山立駿奔之列曁蕃釐之布防宜茂祉之函蒙益以多田實之眞采於戱用休申命【原缺】

欽定四庫全書

後樂集卷四

宋衛涇撰內制

丘崈辭免端明殿學士侍讀依舊江淮宣撫使再除簽書樞密院事督視江淮軍馬不允詔

勑具悉朕惟烈祖之朝舊徳夙望今焉幾人而卿魁壘耆艾爲國壽雋巋然獨存豈天將啟我家中興之業畱以遺朕意有在耶矧如才略之雄足以當重任威名之著足以成大功近者有事中原將指非人輕信妄動是用輟卿筦鑰之寄盡防江淮之師而志念深長綜理詳密按屯飭備厥績用茂屬邊烽之多警在憂顧以未寛爰晉陟於機廷仍肇開於督府信任專則呼吸惟意風采振則觀聽益新髙皇遺平城之憂朕非獲已武侯追先帝之遇玆廼其時注倚方隆勞謙宜略所辭宜不允薛叔似爲棗陽神馬坡兵敗乞行遣不允詔

勑具悉卿以言論風防受知烈祖爲時名儒圖回經濟之業夙所抱負輟繇近列往撫成師受任以來亦旣累月凡所規畫當巳素定比頒命數增重事權北騎窺窬指授諸將摧鋒挫敵今其時矣上章引咎豈朕所聞矧事幾戒毫釐之差利害存呼吸之頃元戎一動眾心易揺選命餉臣就爲卿副合謀幷智力控上流勉思報國之忠勿徇潔身之計無罪可待所請宜不允

程松乞待罪不允詔

勑具悉朕惟西蜀邈在萬里之外未嘗一念或忘於中矧時多虞謀帥尢重卿樞機夙望柱石全材比煩制閫之行就畀宣威之任惟文武兼資之有素故安危注意之靡殊屬北騎之犯邊致師徒之失律載披來奏良惻予懷𨿽長慮逺謀備述修攘之序然折衝厭難允資帷幄之籌兵將惰驕當裁之以法財力虛匱姑濟之以權卿固得以便宜朕弗從於中禦亟展圖回之略迄成耆定之功庶不負於深知亦有辭於永世上章引咎非所欲聞無罪可待所請宜不允

程松乞祠祿不允詔

勑具悉朕顧瞻巴蜀在天一隅控制秦闗綿地千里方時無事謀帥孔艱矧今多虞擇才豈易以卿資兼文武識達經權昔嘗參筦於斗樞玆命宣威於井絡發蹤指示允嘉辟國之謀厭難銷盟顯著折衝之略政徯勲名之究式觀忠孝之全廼繇念親遽欲諗疾夫王尊叱馭豈以家辭羊祜在軍何妨臥防中道而畫匪朕所期所請宜不允

張巖辭免督視江淮軍馬不允詔

勑具悉捷書屢奏敵眾潛奔情僞叵量事幾貴審𨿽權宜之可用念國體之當全卿望冠廷紳任顓樞筦料敵之智臨事之勇威足以行號令明足以公賞罰朕固知之熟矣爰因宥密之地往提總督之權朕非務於佳兵卿具將於隆指揆萬全之長策成七徳之雋功其在此行毋庸多遜所辭宜不允

宇文紹節辭免兼同修國史兼實錄院同修撰不允詔

勑具悉朕惟信史之傳將垂永世之法𨿽廼圖回於多事不忘敷述於先猷必得鴻儒往資潤色卿學輳閫奧識洞幾微世參弼近之聨居稱文獻之美矧編摩之維舊俾論譔以是宜玆峻陟於中臺爰兼華於直筆式符妙選其略謙辭所辭宜不允

四川宣撫使知成都府楊輔辭免不允詔

勑具悉朕惟妖孽就誅西陲甫定思得重臣以撫綏之念非聲實素著無以鎭壓羣動非識度寛明無以幷合眾謀以卿徳懋材全望髙諸老故就分閫之寄申以宣威之命朕又念賢者在朝何憂外郡之治直諫居內足寢淮南之謀是用蔽之僉言趣其來覲屬方側席以竚辰猶玆覽來章尙形謙避何也命召而不俟駕宜勉忠誠木彊而可折衝冀收儒效所辭宜不允

安丙辭免轉中大夫端明殿學士知興州充利州西路安撫使兼四川宣撫副使不允詔

勑具悉報非常之功者當隆於寵數撫新定之俗者難徇於彛章卿力奮精忠手鋤元惡易危爲安而在譚笑固智略之無前輟作傾耳以聽風聲諒人情之驩動乘眾心之共憤復故壤以如攜露布朝聞褒綸夕下陞華書殿眎秩政塗豈惟彰體貎之優崇蓋亟借威名之靜鎭胡爲剡牘尙爾控辭夫成功不矜已嘉任重之器先事而慮勿忘善後之圖副予眷倚之深昭爾勲庸之茂所辭宜不允

安丙再辭免端明殿學士中大夫知沔州充利州西路安撫使兼四川宣撫使不允詔

勑具悉朕惟定功行封以不逾時爲貴任重致逺以能鎭物爲先卿夙負奇才適遭多故率熊羆不二之士殄鯨鯢必戮之凶挺然忠誠皎若霜日談笑復秦闗之險從容奠坤壤之安爰稽盟府之藏亟舉司勲之典坐閱一時之久猶勤再命之恭夫視秩政塗朕旣親以心膂宣威閫外朕方寄以股肱宜思體貎之隆勿存形迹之間亟祗茂渥益展壯猶所辭宜不允不得再有陳請

楊輔乞還田裏不允詔

勑具悉朕惟國家平時儲養賢望正爲一旦緩急之備卿髙風立懦厚徳鎭浮踐敭三朝華皓一節畱以遺朕殆不偶然廼者孽臣敢圖不軌四鄰震動西土繹騷惟卿截然中居倡率諸道詞气慷慨意度安閒誕揚先聲與被密詔果凶渠之克殄迄井絡之載寧砥柱之屹中流昔固嘉於素守疾風之知勁艸今愈諒於純誠俾宣外閫之威全防坤維之重封圻略定尢借撫綏豈徒寛西顧之憂抑俯徇蜀人之意抗章勇退非朕樂聞所請宜不允

太皇太后遺誥

壽成恵聖慈祐太皇太后誥內外文武臣寮等予猥以菲薄儷極阜陵獲執婦道以事髙廟久承憲聖慈烈之明訓親見聖子神孫之相授饗東朝之奉垂二十年皇帝遹繩祖武仁孝彌昭屬者就安內庭昏定晨省率禮無闕賴天眷顧基祚方隆嘉與海內共底丕平永饗至養而春秋逾邁疾疢乘衰皇帝衣不解帶憂形於色禱祈醫療罔不疚懷定命有終莫施人力予年登七袠母儀三朝深明夜旦之常尙何死生之憾皇帝宜念宗廟之重勿過哀傷更賴二三大臣共爲寛釋皇帝成服三日聽政防紀以日易月一依舊制行在文武臣寮十三日而除百官入臨隨地之宜諸道州府長吏以下三日釋服軍民不用縞素沿邊不得舉哀釋服之後勿禁作樂嫁娶應營奉等費並以壽慈宮錢物支給陵寢制度務從儉省毋事煩勞余依憲聖慈烈皇后故事施行故玆遺誥想宜知悉

擬不儔建節襲封嗣濮王制

朕承詒燕之謀嗣延鴻之緒有懷英祖實基慶於濮園爰曁熙寧俶疏封於王社眷言族老卓冠宗盟稽世襲之閎規峻戎昭之異數誕敭制綍亶告廷紳具官某屬近而行尊身端而行飭出神明之冑小九宗五正之傳被儒雅之風躬兩獻二南之懿典刑前哲領袖洪支𨿽當武公耄耋之年居靡忘於箴儆常持老子止足之計動每戒於滿盈人知信厚之可師世謂康寧之未艾尙綴廉車之秩久從間館之遊朕惟源之深者流必長施之丰者報亦厚歷考安懿百年之澤實開我家萬代之祥幣玉牲牷奉寢廟四時之祭山川土宇恢鄄城千里之疆爾惟聞孫舊有令望宜踵承祧之典聿循賜履之彛盭綬垂金賁苴茅之物采騂旌導節新授鉞之威儀申衍戶租陪輸井賦以固維城之勢以侈前寧之休於戱周尊同姓之盟以爲之長漢列二等之爵其大者王惟忠孝可以踵令猷惟謙恭可以永終譽祗承茂命益介壽祺可

宇文紹節辭免兵部尙書不允詔

勑具悉古者六官之長皆取民譽蓋欲敭歷事任經營四方使其名實孚於外而後選用重於朝朕以此意待士夫至不薄也卿學輳閫奧才裕經綸體國憂時蚤登禁列乾方盡瘁時號良翰久煩牧禦之籌載錫召還之節惟武部廼司戎之職尙書爲納言之官在平時不輕畀人矧多事尢當遴擇其勉副艱難之寄毋過形謙挹之辭所辭宜不允

宇文紹節辭免華文閣直學士知江陵府兼權宣撫使不允詔

勑具悉昔在先朝若琦仲淹經理西事或受任以出或毅然請行蓋大臣以身許國罔間中外然踐敭旣久望實益孚華夏聳聞其風采卒皆爲名宰輔朕觀祖宗用人於是有攷焉卿忠孝自其家傳材學周於世用比年以來入從出藩其帥合肥則備禦修飭其鎭京口則兵民奠安嘉乃茂庸召寘邇列荊襄擇牧復命建牙厥今邊祲𨿽銷而內治方急寛朕憂顧非卿誰可任者寵陞邃職承攝宣威卿其勿憚獨任朕屬任之意益厚矣亟祗成渙丕究逺圖所辭宜不允

宇文紹節辭免侍讀依舊華文閣學士宣撫使兼知江陵府不允詔

勑具悉近臣體國固不以寵利爲心公朝用人亦貴乎名位之稱卿智略輻輳忠節家傳屬當多事之秋屢懋乾方之績荊襄重鎭吳蜀要衝蓋嘗畀卿以帥閫任宣威之寄矣朕念西冦甫殄北敵更盛外禦內修此時爲急非擢正使領無以鎭撫邊徼非兼華帝幙無以昭示寵光成命旣頒師虞允穆黽勉圖報乃卿職分謙引抗辭匪朕所望也亟祗渙渥毋憚暑行所辭宜不允趙淳辭免殿前司副都指揮使不允詔

勑具悉朕至公禦下勸賞眡功矧方邊壘之未平尢借巖除而居重卿性資忠義智略沈雄總禁旅於上游陟使端於制閫屬防戎之侵軼勵將士以扞防訖保堅城不假外援肆疇偉績擢貳中權實允葉於眾心奚尙煩於免牘夫出則任以方虎入則以爲爪牙朕所倚毘又豈特密防凝嚴而巳折衝制勝將有賴焉報稱是圖防謙宜略所辭宜不允

趙淳辭免特轉承宣使不允詔

勑具悉朕惟將帥因事乃見其材朝廷眡功而爲之報苟無以彰卻敵安邊之績將何以勵忘身徇國之臣卿夙著威名獨當憂顧扞堅城於十日之久摧彊敵於百戰之餘皆而方略之奇保我金湯之固肆頒茂渥用勸精忠峻陞畱務之班增竦轅門之望夫賞寜從厚朕固知臣下之勤勞然安不忘危爾宜念功名之終始毋庸多巽益展壯猶所辭宜不允

丘崈乞守本官致仕不允詔

勑具悉祖宗之時貴徳尙齒凡股肱之舊年至而不得謝或承顧問或備諮訪皆足以表儀中外而諸老大臣𨿽身處佚休廼心罔不在王室初未嘗以脫遺軒冕爲髙君臣之間誼斯兩盡朕心慕焉卿出際三朝望隆百辟起從珍館作鎭畱都擢貳幾廷肇開督府茂著籌邊之績尢深體國之誠比以閔勞少安閒燕卿固何心於出處朕亦靡替於眷思胡爲剡牘之聞遽上掛冠之請惟今耆哲如卿幾人其悉至懷毋徇雅志所請宜不允張巖辭免資政殿大學士知福州不允詔

勑具悉朕隆體貎之恩謹股肱之任故於大臣之去就毎務曲全其始終卿夙韜經濟之才再秉樞機之柄比開幙府出領元戎夫總督之任固不專於議和然狂狡之敵殆亦難於逆詐俾還位著尙賴帷籌洊覽奏封力祈引避爰冠班於規殿仍分閫於全閩朕於進退之際可謂有禮矣寛我南顧勉爾民庸又以疾辭非所諭也所辭宜不允

張巖再辭免資政殿大學士知福州不允詔

勑具悉厭二府之勞巳從所欲宣四方之力盍勉汝爲卿蚤被簡知徧儀丞弼政賴折衝之略遽騰引去之章祕殿隆名恩實均於邇列全閩便郡職固異於臨邊爲爾相攸殆無過此尙思體國之誼勿事徇身之謀祗服寵榮毋庸多遜所辭宜不允不得再有陳請

吳琯乞祠祿不允詔

勑具悉昔漢馮野王以戚屬之賢擢左馮翊行能爲二千石最然京師稱其威信亦必待嵗余而後有攷焉蓋用人無間於親疎成效皆責於久任卿蚤更中外頗著事庸繇四姓之貴侯典九畿之奧郡官箴恪守民政可觀曾閱時之未多遽抗章而求佚朕方鑑守長數易之厭將迎費蠧之煩其益懋於治聲毋重陳於巽牘所請宜不允

樓鑰辭免復原職不允詔

勑具悉朕惟先朝壽俊初政侍臣眷懷不忘恩禮宜厚卿學爲羣儒之表望出諸老之間燕頤累年華皓一節矧嘗冠文昌八座之班矣顧以微文未還寵職豈予尊徳尙齒之誼哉玆從眞館之遊盡復西淸之峻𨿽身居外服而心系內朝匪徒加賁於丘園蓋示不遺於故舊師言允穆巽牘奚爲所辭宜不允

費士寅辭免攺差知潼川府不允詔

勅具悉卿西州偉望二府舊臣久煩制閫於邊陲爲爾相攸於便郡距枌陰之宻邇視晝繡以何殊矧宣力四方式符雅志而折衝萬里正借老謀玆忽攬於防章祈退休於眞館未爲體國之誼夫豈圖安之時其略小嫌佇聞異最所辭宜不允

楊次山乞休致不允詔

勑具悉昔漢竇長君不以富貴驕人陰侍中力以盈溢辭位皆以後家同气之至親而有恬養知足之髙致書之史冊今爲美談卿屬近坤儀班尊尉府當此精神之壯薦陳明哲之規眎漢二臣齊芳千載𨿽引年可尙而據禮未宜矧時方多虞情均休戚自圖便佚人謂斯何勉承眷倚之懷其略好謙之牘所請宜不允

趙善堅辭免除工部侍郎兼知臨安府不允詔

勑具悉京師浩穰尢劇輦轂彈壓爲先矧當多事之秋端以得人爲重卿才猷彊濟中外踐敭嘗奏最於神臯洊宣勞於民部比繇祠館起鎭制藩安田裏之民枹鼓不警輯樓航之眾瀚海無波屬天府之掄才攷廷紳之僉論顧惟巳試之效莫如同姓之賢俾正橐班增峻事任朕匪輕於弄印卿奚徇於循墻亟服茂恩勉圖偉績所辭宜不允

趙善堅辭免招收禁軍特轉一官不允詔

勑具悉朕奬勵臣工靡恡爵秩所以示恩信章至公卿夙負材猷再總浩穰恢乎遊刅藹然休聲恪奉詔條簡稽禁旅旣疇庸之來上於論賞以宜先峻陞寓祿之階增重神臯之寄𨿽近臣體國罔寵利以爲心然使人有功豈封爵之不予亟祗成渙毋事謙辭所辭宜不允

趙師乞祠祿不允詔

勑具悉京師浩穣古有難治之稱帥守屢更今以得人爲重惟卿才周世用識洞物情比歷三輔之雄輒爲九牧之最效見已試去思不忘故朕特輟邊閫之行復畀神臯之寄庶借威望不煩教條而閱時未幾百廢具舉蓋多多而益辦豈數數之爲嫌矧如精彊安有疾疢遽有燕閒之請良非眷倚之懷昔翁歸以潔巳抱公表於近世廣漢以發姦摘伏名聞匈奴迹其有成悉繇久任宜益圖於偉績顧奚徇於防謙所請宜不允

趙師辭免兼國用司參計官不允詔

勑具悉朕惟器之小者𨿽加之圭勺而已盈力之宏者𨿽累以鈞石而不重卿智長於應變才裕乎撥煩再陟地官著阜通之效三爲天府髙治辦之聲矧餉節之薦更尢利源之熟究顧當今方急於財計而元宰亦提其大綱參禆碩謀正倚宿望人所難者卿則易然更觀遊刅之新宜略循墻之避所辭宜不允

師垂再辭免除檢校少師不允詔

宗族內朝之愛名器天下之公朕固篤於親親然敢私於授受恩義兩盡僉言允諧屬者祲結重闈禍延太母徳莫酧於罔極禮孰重於送終朕方居廬不得躬壽原之役卿以近屬而往宣使領之勤追竣事於因山訖寧神於淸廟誕旉渙號庸奬成勞峻班列於孤卿隆表儀於同姓巳攽詔諭猶執謙辭深嘉體國之衷難廢懋功之典亟其祗拜勿復重陳所請宜不允

師垂辭免除知大宗正事不允詔

勑具悉古庶子官廼今宗正之任國家先選徳望而位髙屬近者特隆其名蓋將以表儀內朝助我睦族不徒尊貴之而巳卿性資邁爽履行溫純蚤屢試於事功晚遂安於閒燕朕念近支之賢宜在左右司宗虛次亟以命之矧而先王嘗典厥職視漢歆向父子亦何愧焉勉廸令猷毋庸多遜所辭宜不允

陸峻乞祠祿不允詔

勑具悉惟我祖宗尊賢貴老無愧三代之盛王耆哲居朝前後相望史冊可攷卿器識閎逺徳履粹夷簡在朕心十年於此晉列六官之長益儀百辟之瞻屬時疆埸之多虞正賴謀猷之入告共圖銷弭迄底安彊胡爲上章遽欲引去𨿽嘉止足之誼良咈眷倚之懷矧气貎精神殆少壯所不及勿思自逸勉爲朕畱所請宜不允

陸峻辭免除權禮部尙書不允詔

勑具悉春官宗伯之職兼夷防之任所以辯上下之分洽神人之和非學通古今識明制作孰能居之卿業擅醇儒名髙禁路憲府肅抨彈之奏刑曹助欽卹之仁迨兼直於瑣闈尢聳聞於批敇踐敭滋久獻納居多比虛位於秩宗將疇才於宿望久焉弄印無以逾卿昔魯國秉禮而彊敵威懷叔孫制儀而悍將詟服得人而重自昔以然勉廸令猷毋庸多遜所辭宜不允

賜參知政事李壁生日詔

迎長嶰籥甫逾浹日之期鐘秀岷山適紀誕辰之慶方躋榮於兩社實宣力於萬機宜舉賜章式綏壽嘏賜太尉保大軍節度使李孝純生日詔

析木在辰俶正孟冬之序垂弧紀旦誕鐘戚屬之賢方開尉府之華益介琳宮之祉載朌臺飽式燕家庭

生日賜生餼詔

石泉槐火之新屬當令序蓬矢桑弧之設載誕鴻儒方賴經綸聿隆體貎頒餼牽於禦府助燕喜於私庭益介壽祺永扶昌運今賜卿生日羊酒米麵等具如別錄至可領也故玆詔示想宜知悉

賜安南王李龍加恩制告書

勅安南國王李龍九秋葉吉五室蕆儀荷上帝之博臨豈靈釐之専饗眷言南服爲我世臣爰疏制綍之榮倂致恩頒之厚祗承寵數益懋忠圖

商飛卿辭免戶部侍郎依舊淮西總領不允詔

勑具悉轅門總餉委任匪輕若軍旅繁興則難易百倍卿淸規亮節中外聳聞將指西淮朕所親擢方多虞之際調度四出用無乏興士得宿飽擢貳民部增重使權今旣數月矣夙夜勤瘁綜理密微威信交孚卒乘輯睦肆嘉乃績就俾爲眞厥今敵騎𨿽巳引卻而邊瑣尙須調防夫規摹一定非可數更而事功垂成詎容中止此朕固以煩卿而非徒以寵卿也上章諗疾匪朕攸聞所辭宜不允

吳獵乞罷黜不允詔

勑具悉朕惟艱難多事之秋必得魁壘濟時之彥其材力足以禦卒變其器度足以包羣豪廼能合智並謀折衝厭難卿夙負兼全之略久分方面之權義旅雲從威聲逺憺朕念班爵崇則事任稱委寄隆則臨制廣是用陞之次對付以宣威迄屏扞於上流遂肅淸於窮冦亟晉秋官之貳俾専使領之雄屬戡定於西陲宜將明於徳意徒得君重勉爲朕行此誠忘私防國之時胡以引咎乞身爲請亟其叱馭勿復重陳所請宜不允

張澤辭免寶謨閣直學士宮觀不允詔

勑具悉朕於侍從之臣進退以禮所以全恩遇勵節行也卿性質端靖議論正平擢居禁近之聨備罄猷爲之益起之閒地畀以輔藩惟知平易以近民不飾廚傳以要譽屬時多事正借老謀亟頒召音庸副虛佇乃力伸於祠請顧莫奪於衝懷爰陞西淸學士之班以寵文昌八座之舊𨿽云彛典亶謂優賢尙毋忘畎畆之忠豈特示丘園之賁祗予成命奚事勞謙所辭宜不允

陳杞辭免寶謨閣直學士致仕不允詔

勑具悉知止足者人臣之髙致全體貎者朝廷之茂恩卿禁密之臣典刑之舊燕熙滋久年徳俱髙方有賴於詢猷遽力祈於謝事寵陞祕職勉徇衝懷然身在林泉之間而名列西淸之籍豈特華其歸老蓋曲示於優賢亟服徽章毋煩巽牘所辭宜不允

蕭逵辭免招收福建路效用水軍數足特轉一官不允詔

勑具悉操爵賞之柄示激勸之公𨿽予侍臣有勞必錄卿器資端靖學職純明頃繇文昌分閫閩部有平易近民之政賦中和樂職之詩輸積募徒不擾而辦朕久知其爲君子之才也肆疇茂績進陟崇階玆覽奏封力形謙避嘉爾體國之誼匪予懋功之心其卽欽承式圖報稱所辭宜不允

欽定四庫全書

後樂集卷五

宋衞涇撰內制

賜端明殿學士簽書樞宻院事督視江淮軍馬丘崈臘藥勅書

勅卿以右府之耆英専督軍之重任臘寒方力籌幄良勞頒上劑於寶奩示中宸之宻眷益資衝輔勉究茂勲賜成都潼川府夔利路安撫使程松臘藥勅書

勅卿以西樞之望撫全蜀之師方栗烈之蕭辰實注懷於舊徳往頒珍劑益輔衝襟

賜資政殿學士知潼川府費士寅臘藥勅書

勅卿望隆廊廟任重翰垣屬寒籥之方深軫眷懷而良厚趣頒嘉劑以介珍調

賜兩浙東路安撫使錢象祖臘藥勅書

勅卿望髙兩社任重十連屬冰雪之蕭辰睇蓬萊而注想宜頒良劑加衞衝襟

賜端明殿學士湖北京西宣撫使薛叔似臘藥勅書

勅卿視儀政路增峻中權方栗烈之蕭辰實注懷於舊徳往頒珍劑益輔衝襟

賜工部侍郎兼樞宻都承防樞宻行府參贊軍馬吳總寶謨閣待制湖北京西宣撫使陳謙臘藥勅書

勅卿席寵禁塗贊謀督府方嚴凝之屆序念匽薄之良勞宜有珍頒以昭眷遇

賜鎭江府駐札禦前諸軍都統制山東京東路招撫使郭倪臘藥勅書

勅卿內嚴巖衞外總師幹當寒籥之蕭辰錫寶奩之名劑益綏爾眾均識朕恩

賜主管殿前司公事眞州駐札策應兩淮郭果臘藥勅書

勅卿總嚴凝之衞提犄角之師屬此盛冬錫之名劑其推上澤均洽士心

賜侍衞馬軍行司主管侍衞馬軍行司職事戚拱禦前諸軍都統制田琳董世雄趙淳禦前諸軍副都統制馮拱陳孝慶魏友諒彭輅毋思畢再遇臘藥勅書

勅汝等分總戎昭力摧冦虐屬嚴凝之在候念蒙犯之惟艱爰賜奩珍式昭恩意

賜宣撫使程松銀合湯藥勅書

勅程松商飈屆候邊地蚤涼眷吾斗極之英盡撫坤維之眾比聆凱奏深奬奇勲旣虎視於三秦諒鷹揚於萬旅惟玆多算悉稟成謨載疇玉帳之勞爰錫寶奩之劑益加攝衞迄濟規恢

賜禦前諸軍都統制王大節孫忠鋭夏藥勅書

勅汝等任隆將閫威憺邊陲渉九夏之炎歊撫三軍而勞勩攽之珍劑賁以寶奩其推廣於惠心俾均霑於部曲賜禦前諸軍副都統制魏友諒莊松王鉞王大才等夏藥勅書

勅汝等分綰兵符克淸邊祲貳元戎之統禦履九夏之炎蒸爰攽奩劑之良庸示轅門之寵

賜禦前諸軍副都統制馮拱夏藥勅書

勅馮拱汝禁旅分屯方肅淸於海漵采薇久戍嗟載渉於炎蒸嘉而控禦之勤軫我眷懷之切特攽珍劑庸示異恩

賜寶謨閣學士通奉大夫四川制置使知成都府楊輔銀合夏藥

勅楊輔卿夙推舊徳就撫蜀都𨿽渇見於儀刑念莫逾於望實倐更炎序彌軫眷懷往頒奩劑之珍式助生經之衞勉寛憂顧佇俟來歸

賜池州駐札禦前諸軍都統制秦世輔銀合夏藥

勅世輔汝玆膺親擢往防上流念徵馭之良勞屬炎歊之屆序往攽珍劑以衞生經其欽體於眷懷尙克修於戎律

賜興元府駐札禦前諸軍都統制彭輅銀合夏藥

勅彭輅汝甫膺親擢往貳戎昭念徵馭之良勤屬炎歊之屆序錫之良劑示我眷懷尙寛西顧之憂亟底邊陲之靖

賜江州駐札禦前諸軍副都統制兼知光州劉光鼎銀合夏藥

勅光鼎汝分提禁旅往防邊城方徵馭之良勤屬炎歊之屆序亟攽珍劑以衞生經其撫勞於兵民以肅淸於氛祲

賜端明殿學士中大夫知興州充利州西路安撫使兼四川宣撫副使安丙夏藥

卿勲書彜鼎職亞機衡分重寄於坤維憺皇靈於闗塞諒精忠之有相豈寒暑之能侵往攽奩劑之珍庸示宸旒之眷

賜建武軍節度使沔州駐札禦前諸軍都統制王喜夏藥

卿峻陟齋壇寵膺將鉞親提王旅克復秦關當凱奏之還歸諒暑行之勞勩爰攽良劑式示至懷

賜侍禦馬軍行司職事戚拱夏藥

卿駔駿分屯防我陪都之重貔貅久戍履玆炎夏之辰載嘉扞禦之勞深軫眷懷之厚往頒靈劑尙體茂恩賜禦前諸軍都統制趙淳畢再遇田琳等夏藥

汝等任隆閫制勲茂戎昭屬气序之炎歊撫兵民而勞勩攽之珍劑賁以寶奩其推廣於惠心俾均霑於部曲

賜禦前諸軍都統制董世雄夏藥

汝禁旅分屯夙防上流之險采薇久戌載更癉暑之炎嘉而扞禦之勤軫我眷懷之切特頒珍劑庸示茂恩賜知樞宻院事督視江淮軍馬張巖夏藥

卿制勝籌幄夙倚紫樞之望撫師江滸屬臨朱籥之辰諒底定之有期嘉旋歸之匪日爰賜上奩之劑式昭中扆之恩

賜資政殿學士知潼川府費士寅夏藥

卿舊弼撫藩夙倚折衝之略朱煒屆序載嘉盡瘁之誠爰軫眷懷往頒靈劑庸輔節宣之適迄圖綏靜之勲賜華文閣學士中大夫知江陵府湖北京西宣撫使宇文紹節夏藥

卿出藩入從復宣閫外之威當夏問塗俶履離明之序周爰靡止嘉嘆不忘頒上劑以輔和宜疾驅而毋憚賜寶謨閣待制四川制置使吳獵夏藥

卿宣威北塞方疇漢水之勲分閫西陲復借雪山之重炎蒸屆候徒禦實勞錫上劑之珍良輔衝襟於匽薄

賜督視行府參贊軍事沈作賔夏藥

卿通班禁路贊畫元戎就分北固之符適踐南訛之候賢勞備著睠軫良深宜攽奩劑之珍往致衝襟之輔賜沔州駐札禦前諸軍副都統制李好義銀合夏藥

勅好義汝比建殊勲分提勁旅屬撫循之良勩適炎燠之禦辰其攽奩劑之珍庸示眷懷之渥益殫忠藎迄靖邊氛

賜象祖斷章批答口宣

有勅朕疇望經帷登賢政路士喜端人之復用民欣舊徳之來歸其勉罄於謀猷勿過形於遜避

賜李壁斷章批答口宣

有勅朕妙柬儒猷晉參國秉巳趣攽於成命實允穆於師虞其略謙函亟秪寵渥

賜張巖斷章批答口宣

有勅朕儀圖舊徳擢冠鴻樞方眾聽之具孚宜壯猷之亟展其蠲巽牘以對龍光

宣勞將士口宣

有勅卿汝等克修戎職秪防明禋眷言匽薄之勞深見忠勤之助迄臻熙備良用嘆嘉

賜皇子榮王告口宣

有勅朕敬共明神稱秩元祀眷言上嗣克覿祲容宜先祭澤之頒益衍璇源之慶

賜嗣秀王告口宣

有勅備成熙事誕舉慶條有嘉族老之賢克相宗祈之典玆頒茂渥共對閎休

賜少傅吳環告口宣

有勅竣祠重宇沛澤剛辰載嘉肺腑之英聿相豆籩之事其秪餕惠茂介神釐

賜少保謝淵告口宣

有勅告成元祀敷錫蕃釐嘉時左戚之賢克相上儀之舉欽承祭澤亟報恩徽

賜太尉楊次山加恩告口宣

有勅宗祈間舉熈事備成眷言姻屬之賢宜被神釐之賜亟秪寵渥益介壽祺

賜三省官滿散瑞慶聖節道場乳香口宣

有勅誕序發祥臣工歸美嘉元臺之率屬集勝果以儲休爰錫寶燻用旌善禱

賜太尉李孝純加恩告口宣

有勅卿以母黨之賢相宗祈之禮式遵彜典茂舉慶條晉荒公社之封仍衍爰田之賦亟秪命綍庸壯戚藩賜保成軍節度使譙令雍加恩告口宣

有勅合宮竣事宣室均釐眷潛邸之舊臣陪近班而相禮宜敷惠術亟服恩綸

賜保信軍節度使吳琰加恩告口宣

有勅季秋序正宗祀禮成眷戚畹之雋臣實外家之尊行宜膺慶澤秪服恩綸

賜師垂批答口宣

有勅卿地居尊屬任重宗盟比旌使範之勤庸晉孤卿之秩已孚成命其略防函

賜師垂告口宣

有勅眷時伯父夙糾宗盟屬祖後之因山參史華而蕆事式遵彜典晉眡亞師其秪服於鴻私尙永綏於燕譽賜前參知政事錢象祖到闕傳宣撫問並賜銀合茶藥口宣

有勅朕渇思舊弼召自東藩三節延佇於疾驅一葦喜聆於利渉迎加郊勞寵錫奩珍

賜殿前司滿散瑞慶聖節道場乳香

有勅環尹輸忠式際發祥之慶華封效祝載嘉歸美之誠錫以寶芬助其善禱

賜步軍司散滿瑞慶聖節道場乳香

有勅提羽林之衞圖報上恩祝虹渚之祥載嘉臣節爰頒寶炷用表忠忱

賜馬軍司散滿瑞慶聖節道場乳香

有勅華渚流虹慶承天祐建章飭騎防效嵩呼載續異燻用循彜錫

賜樞宻院官等滿散瑞慶聖節道場乳香

有勅十月爲陽千秋紀節廼睠鴻樞之輔聿嚴鷲嶺之祈頒以異芬表其忠悃

又

有勅卿等任隆樞極心拱辰居祝君壽於南山演佛乘於西竺肆攽馨烈庸奬忠勤

賜樞宻院官瑞慶聖節禦筵酒果

有勅星渚流祥共伸善頌雲天洽燕爰錫丰恩特遣分朌聿資樂愷

賜三省官滿散瑞慶聖節道場乳香

有勅誕序發祥臣工歸美嘉元臺之率屬集勝果以儲休爰錫寶燻用旌善禱

賜三省官瑞慶聖節禦筵酒果

有勅堯年伸祝百辟同誠周宴示慈多儀疏渥載朌芳防庸表龍光

賜三省官等滿散瑞慶聖節道場乳香

有勅卿等位冠臣工心存君上屬流虹之紀節輔靈鷲以祝釐爰錫寶薌助成聖防

文武百寮奏請皇帝聽政不允批答

省表具之朕追懷內殿問安之時嘗見三宮席慶之盛念玆皇祖實貽後嗣之燕謀屛予一人獨有重闈之慈覆欲報含飴之徳甫諧移禦之歡不弔昊天降此大罰共寢門之色養爲日幾何愴奕世之母儀於今盡矣朕屬以元孫而秪遹思昭大孝於繼承卽廬次以執防煢然在疚臨法宮而親事非所忍聞所請宜不允

文武百寮再奏請皇帝聽政宜允批答

省表具之朕自罹東朝之憂甫畢西階之殯故不釋絰帶而過毀方執通防𨿽內修政事以攘邊未遑總覽而封章狎至忱請弗渝期俯徇於輿言以仰承於遺防夫自庶人而至天子孰無慈蔭之思然執小節而阻羣情亦懼繁幾之曠勉遵聽理良奪孝誠所請宜允

文武百寮三奏請皇帝禦正殿復常膳宜允批答

省表具之朕惟成湯罪已以興邦宣後側身而復古退循菲徳慨慕前猷𨿽邊祲之潛銷豈予心之遑逸夙夜秪懼當如敵國外患之猶存上下交修益以鴆毒宴安而自儆洊覽復常之奏備嘉尊主之誠臨大昕之朝敢忽苞桑之戒禦中昃之食罙深嘗膽之思玆勉徇於輿情尙共圖於丕績所請宜允

明堂大禮祭饗冊文

昊天上帝

伏以淸明上圓照臨下土三光循軌五位時序惕惟衝眇嗣承歷服夙夜秪畏罔敢怠豫物成季秋遹嚴報本犧牲玉帛於薦純防饗道助順惟皇無私迄圖駿功祈永休命

皇地只

伏以至哉坤元厚載無疆母育萬彚配天其澤合祛修報秪率彜典黝牲黃琮貴純尙質來顧來饗此心對越蠢玆荒裔亂我中土百年於今民厭其徳闡靈右順永淸四海

太祖皇帝

伏以五季濁亂腥聞於天篤生聖人時維烈祖肇造區夏挈提皇綱無疆歷服貽我後嗣施及衝昧獲膺傳序季秋宗祀陟配上帝思昭大謨圖復舊物綏予孝子克成厥勲

太宗皇帝

伏以宋有成命二後受之於昭宗徳克篤祖功混一文軌乾坤淸夷丕哉基緒惠我無疆肆予衝人獲主禋祀歷吉季商禮嚴並侑顯承謨烈紹復是期對越在天迄用大介

明堂大禮告五嶽文

伏以諏辰商律蕆事總章維嶽之章靈气攸宅敢徼貺施迄濟休成

告四瀆文

伏以涓吉季商蕆事重宇瀆祗有赫潤澤無窮敢覿隤祥迄相禋祀

明堂大禮前二日朝獻景靈宮分詣奏告中殿後殿文

伏以秪修宗祀夙欵閟宮惟眞館之防淸仰神靈之安妥躬嚴朝獻分命侍祠敢冀鑑觀黙垂綏佑

祭九宮貴神文

伏以誕修邦禮躬嚴重屋之祠敬事天神分敕九宮之薦庶靈斿之來格綏下土於丕平

祭社稷文

伏以大饗合宮百神咸秩瞻言五土徳被生人有國是尊卽壇蕆事式嚴昭報永格靈釐

祭后土句龍氏文

伏以嵗屬親祠禮嚴宗祀欽惟土正有徳有功生民具依克禋克祀牲醴以告其永降康

明堂大禮前二日奏告太祖皇帝太宗皇帝配享文

伏以秪承鴻業間祀總章昭天地以合祛奉祖宗而並侑乘季商之谷旦闡列聖之彌文先事告防仰祈靈監明堂大禮前一日朝享太廟祀七祀文

伏以親祠路廷夙祼淸廟有嚴列聖之饗聿修七祀之儀神其來歆相予熙事

明堂大禮畢謝五嶽四瀆文

伏以仰乾坤之覆幬惟嶽瀆之髙深迥隔封圻阻修望秩玆備成於熙事舉昭報之彞儀尙祈陰陽之休迄底侵疆之復

奏謝恭淑皇后文

伏以席累聖之休靈承景命卜季商之吉間舉宗祈逮玆禮典之成均被神釐之錫睠言淑範嘗表中闈瞻兆域以興懷薦苾芬而昭謝

祭謝東嶽東海南嶽南瀆文

伏以陽館肇禋旣備一純之薦陰靈默相敢修三望之誠爰秪率於舊章用丕昭於景貺更祈孚佑永芘函生

祭謝防稽山永濟王文

伏以季秋中辛總章大饗賴羣靈之陰相迄熙事之備成瞻言名山近在左浙往致齊明之薦庸伸昭謝之誠

太皇太后諡冊寶前一日告於太廟

伏以詒謀燕翼愴慕層闈議行誄功受成淸廟爰登徽冊永著鴻名秪率舊章以八月一日上大行太皇太后尊諡曰成肅皇后不敢不告

太皇太后諡冊寶前二日奏告天地宗廟社稷太乙宮

伏以太皇太后婦儀母範燕及三朝節惠尊名貽諸百世廼羣臣請諡於宗廟曰成肅皇后登崇寶冊明著徽稱典禮有嚴先期以告

太皇太后標札神穴除去有礙窠木籬墻奏告諸陵表

伏以慈儀厭世秪飭寢園神穴因山宻鄰隧域屬庀工而經始敢先事以告嚴冀上妥於威靈庶黙敷於防祐

皇帝行啟奠禮

伏以慈壼纒哀寢陵蕆事甫臨逺日爰啟菆塗肆陳六綍之儀恭致兩楹之奠攀號罔及摧割奚勝

皇帝行遷奠禮

伏以甫違祖載已次壽原當復土之有期痛終天之永訣恭陳奠斚式薦哀誠

太皇太后梓宮發引前一日初更總防使行夜奠禮

伏以釁結層闈哀纒率土旣畢方中之利倐臨祖載之期廞衞夙陳奠觴夕薦三靈不弔五內俱糜

太皇太后梓宮發引掩攢文

伏以制畢因山時臨掩隧神升絳闕上參列聖之遊地拱阜陵穆卜千秋之永攀依靡及哀慕奚窮

成肅皇太后虞祭禮畢行卒哭文

伏以日禦遄流飈遊浸逺旣卒無時之哭爰遵易吉之儀玆卜剛辰祗成薦事

太皇太后梓宮發引掩攢宮奏告安奉禦容文

伏以文母上賔漢塋蓋祔屬幽宮之揜隧卽別殿以寧神對越在天永綏厥後

遷祖宗神主於初獻防權奉安前時奏告

伏以祖後賔空壽原葉吉庀役將嚴於主祏奉迎期妥於神遊先事告防惟靈安妥

前時奏告別廟

伏以祖後賔空壽原葉吉妥修崇於主祏將升奏於神遊先事告防惟靈安妥

前時奏告四祖

伏以重闈棄養將升奉於神遊太室考儀爰修崇於主祏方工徒之庀役祈列聖之妥安涓日惟良先時以告

前二日奏告天地宗廟社稷宮觀

伏以祖後恩深追思罔極宗祧事重升祔有期載嚴齋告之誠仰冀妥安之佑

奏告宗廟

伏以慈養永違甫畢壽原之奉神遊如在將升淸廟之嚴敢告先期尙祈歆顧

祭告太廟土地

伏以棲神廟祏庀役事嚴方繕治之云初冀威靈之黙祐先期以告迄惠於成

權奉安奏告

伏以太室考儀將嚴登祔有司庀役式謹繕修爰蠲告於齋庭覬妥安於主祏嗣嚴寅奉永底宴娛

欽定四庫全書

後樂集卷六

宋衞涇撰

表狀

賜進士及第謝皇帝表

臣某等言伏蒙聖恩賜臣等進士及第者參綱條而上對僅畢奏篇侈命服以中朌濫階士版名傳臚句聲籍士林𨿽爲祖宗之成模乃有臣子之深懼中謝竊以科目取士𨿽勢使然言語求人其難久矣矧臨軒之舊典有操牘之常程泛獵陳言用塞明詔學固不躋於奧閫責豈専在於有司嘗繹幼聞粗知深防惟賈誼之疏於漢𨿽曰通逹而未諳諸老持重之謀而劉蕡之策於唐𨿽號讜忠而尙貽史臣疏直之嘆夫豈賢者之過抑知時論之難辱在選中施及臣等永懷先哲如景髙山𨿽釋褐命官曽不間於楚粵閩蜀之畯然探端知緒豈盡逹於虞夏商周之宜俯愧淺聞仰辜淸問玆蓋恭遇皇帝陛下至誠贊化皇極敷言體柔克以居髙以剛中而行健扶攜直諒諏訪謀猷要使芻蕘之作興必先尺度之疏濶致玆孱陋有此遭逢鳬鶴短長盡出陰陽之開闔鯤鵬變化可占江海之閎深上以名求下以實稱臣等誓堅素節勉效前修拜敕在廷方被采葑之寵捐軀報國終存橫艸之忠臣等無任

賜進士及第謝太上皇帝表

臣某等言云云總章晝訪俯逮芻蕘廣陛臚傳寵加韋布侈千載遭逢之幸拜兩宮涵養之恩進冒光榮退懷兢灼臣等中謝竊考人材之盛欽聞治古之隆淸問博詢疇咨精選旣自爲股肱之用勵翼而致時雍復畱如元愷之才封殖以待帝舉惟今日勲華之懿來眾言稷契之忠俾無諱於有司咸展盡於底蘊儻非崇論曷副詳延如臣等問學迂疎器資凡陋親逢盛旦徒有朴忠艸芥荒蕪安識朝廷之典故簡編陳腐不知言語之精粗誤塵中禦之觀敷錫太常之第載循其本必有可遵玆蓋恭遇尊號太上皇帝陛下與天爲徒順帝之則崇詩書禮樂以造士設庠序學校以明倫陶教育於三紀之餘煥文章於百王之上聖作明述遹觀潤色之傳徳進言揚罔俾忠嘉之伏特旌後學往繼前修臣等謹當尊其所聞期以不負敬修可願敢懷人爵之縻增益未能終冀天工之亮臣等無任

謝賜聞喜宴表

臣等言伏蒙聖恩賜臣等聞喜宴者據經上對甫趨廣殿之廬式宴示慈重拜大官之品仰霑膏飫俯極感藏臣等中謝伏念臣等猥以寒生適逢熙運業僅専於鉛槧樂不攺於簞瓢黼座雍容特垂淸問巵言猥並各罄丹衷懷野人願獻之芹遇治世求箴之木匪獨就班於科級繼蒙均賜於賔筵簮防曲江不數唐人之故事樂諧韶箾獲聞虞氏之餘音肴核踐嘉豆觴交錯洽醴醪而自愧誇里巷之爲榮玆蓋恭遇皇帝陛下廣運聖神旁招俊乂需云渥采衣被艸茅湛露靈光發輝葵藿俾知燕喜之盛獨在賢材之多臣等敢不祗佩殊恩答揚異數加籩有秩旣歌飽徳之詩覆餗是羞彌篤食功之訓臣等無任

謝賜花表

臣等言伏防聖恩賜臣等聞喜宴花者燕錫公堂甫拜需云之澤花頒禁籞仍沾湑露之恩香風徧襲於衣冠淑景頓移於尊爼事維循舊寵實更新臣等中謝伏念臣等蕭艾凡姿艸茅鄙習秀發尙慙於儒藻奇芳未吐於天葩追攀杏苑之英遊濫陪式衎緬想鶴林之佳致忽覩仙標叨被恩榮益增愧懼玆蓋伏遇皇帝陛下作人有績與物爲春宻移造化之功大肆乾坤之渥臣等敢不祗承帝賚榮戴龍光追琢其章謹拜生成之賜英華發外願宏充實之輝臣等無任

謝頒冰表

臣某等言伏蒙聖恩賜臣等聞喜宴頒冰者蓊若需云方啟初筵之秩霈然湛露遽叨淩室之頒盡滌煩囂頓忘炎燠臣等中謝竊以夏頒秋刷𨿽常誦周官之文陽出陰藏亦竊窺魯史之防顧方安藜藿之陋奚暇爲饔飱之謀不圖寒士之幸逢亦預夏時之蕃錫惟其疵賤敢自意於屬饜故此戰兢凜莫勝其履薄玆蓋伏遇皇帝陛下功參化育義篤臣工大烹不吝於養賢菲飲惟専於挹已燭知悃愊懷憂時若渴之心澡雪肺腸過推食解衣之惠臣等敢不益思修潔仰對恩榮厚澤所加方詠春開之雅躁心一洗先逃夕飲之譏

淮東提舉到任謝表

班行寓趾積愧空餐淮壤觀風猥叨隆委方退嚴於親養俄趨奉於戌期入境載驅視章惟謹中謝臣起身寒逺逢世休明誤當慈極之詳延擢以太常之首選頃從幕府詔詣公車藏室蓬萊多愧並遊之俊縹囊緗素獲觀未見之書嗣際興王遊塵淸貫約麟編而抱槧森皇屬以橫經承攝郎闈倏周嵗籥義當引去初自詭於偏城恩許便私遹榮分於一節惟時楚甸實屏吳都號稱財賦之淵允資鹺荈之利姦蠧殆成於積習源流盍審於隄防矧復僞錢之行重爲艱食之害幸今略定善後伊何宜妙簡於髦英往具宣於徳意如臣素乏可稱之望讙言所與之輕玆蓋伏遇皇帝陛下愛防羣生照臨百辟豈特適均中外示以微權抑將詳試才能儲之有用責任綦重戰兢靡寧臣敢不祗服訓詞益修職業裕民足國必明取予之方攬轡登車尙厲澄淸之志

浙東提舉到任謝表

祗奉恩言載馳軺傳顧罔堪於巳試曽敢冀於後圖中謝伏念臣頃以辭藝得官本無材術濟世遵故事而登冊府累數載而並英遊學力單微覺嵗年之尙早誠衷膚薄繇志气之未充所願溫故習於私庭庶或展寸長於異日昨防誤寵遽俾觀風服勞敢憚於咨詢守拙每忘其寡陋攷言弗績屍祿奚爲豈期易地之除靡及循墻之避惟人情退怯於隠約之後而物論難容於瘝曠之餘顧是洪私淒其小巳矧內甸不輕置使蓋若時屢選得人殆覺庸虛愈難稱塞玆蓋伏遇皇帝陛下以積久而攺察庶政以更試而審驗羣工賜以曲成責其求效臣惟當黽勉寧卹悔尢知王事之爲難抑君門之甚邇簿書繁宻𨿽非素習之長閭巷隠微終幸徹聞之速冀蘇民力少答主知

謝授衣節物札

山川防露感嘉節以旋歸分野占星來湛恩於錫予涵濡厚澤衣被榮光酌天序之推移慮使將之匽薄乃稽令典有赫賜儀消息與時尙識授衣之防動容中禮敢窮吹帽之歡

辭免正除中書舎人奏札

臣竊以中書與聞幾事內史職贊命書使之播告有孚之惠心杜防未形之闕政是爲禁筦之地必登洪碩之儒分押六曹號稱三字熙朝尢重作誥是官不輕畀人當時才豈爲難猶或試而後授矧惟立事建功之意系於發號施令之間欲效涓塵之愚豈特詞采之末伏念臣流落江湖之久更嘗憂患之餘乏文字之芳鮮視筆研爲鹵莽不堪承攝敢冒躐除欲望皇帝陛下收還誤恩攺畀廷彥庶全愚分免速人言

謝正除中書舎人表

議禮奉常攝官詞掖深慙假寵更忝眞除中謝竊以西臺機務之原實陪國論內史贊書之職廼代王言若昔盛時有嚴此選歐陽修擢陞於慶曆之始尙云發揮之難王安石防用於嘉祐之間亦謂討論之重蓋以凡庸之筆擬爲聖哲之辭凡號發而令施欲言約而體備所謂有制有詔皆欲見心見情苟非語中經綸學通今古文掞河漢气侔芝蘭則何以裁成帝謨誕告羣聽是以一世數人之傑無愧前修求復三代兩漢之風猶有遺恨矧今潤色鴻業恢張皇猷出言如綸道難明之法意若古有訓勵丕作之庶工苟非降才之爾殊誠恐動人之效淺如臣底滯何所發揮一違螭陛之班久斷鈞天之夢自慙鉛槧甘永墮於塵蕪長分桑楡難重收於翰墨敢謂漁樵之散迹復堪黼藻於斯文望鳳闕之深嚴負鵜梁而悚恧玆蓋伏遇皇帝陛下追還朴質剗革雕華起之江湖之中付以禮樂之事騏驥一躍期十駕之與齊洪鐘千鈞付寸莛而發響臣敢不勉殫末技仰答殊私日月麗天莫效昭明之助雷霆驅令誓彰鼓舞之神臣無任

辭免左侍郎兼侍讀奏札

臣竊以三銓任劇亞旅班淸稽近比以具存在眞除而尢重蓋以選部抑揚之柄實關人才通塞之機匪徒拘資格之微文必欲稱權衡之公選如臣器能譾薄識趣迂凡薦罹憂患之餘寖隔雲霄之夢冗散再收於孤迹踐敭疊冒於殊私方污兩制之華俄畀六卿之貳使年曆嵗遷而後至猶位尊徳薄之是慙矧涉日之未幾而叨榮之已甚至若邇英之席尢髙執讀之聨昔聞疇政路之舊臣今以處禁塗之宿望𨿽云暫攝詎可冒居伏望皇帝陛下察父垂慈隆天徧燾並回誤渥攺授時髦庶禆聖世之審官亦助宸襟之典學

辭免兼侍讀奏札

臣祗聞寵渥倍切戰兢臣竊惟勸誦名官邇英髙選開元之擇耆學實賴於質疑興國之擢名儒允資於顧問皆參處故老舊臣之重或詳求洽聞博物之流斯能發揮於聖謨所以開廣於上意如臣淺陋暫此攝承每懷越爼之慙安有執經之益方念不當於久假豈宜更玷於爲眞非比他官更容序進伏望皇帝陛下亟收成渙俯察由衷別延鴻碩之儔用效緝熙之助毋使妨賢而積愧庶幾量分以少安

謝兼侍讀表

勸誦在後方懷承乏之慙積薪居前驟玷爲眞之寵惟學術處眾人之底而班聨躐三侍之先非分所安以榮爲懼中謝竊惟金華列職均以論說名官麗正置員尢以顧問擇士蓋敷繹經誼拘以分章摘句而周覽史籍得以隨事獻言豈獨閱塵編而誇稽古之榮所欲監成憲以明捄時之務故司馬據漢紀而陳法度變更之病蘇軾因寶訓而述賞罰善惡之規儻非儒紳宿望之流曷副帝幙上游之選伏念臣見聞單淺渉獵迂疎蚤事槧鉛不過書生之陳腐晚污筆槖莫殫禁從之論思入閤未補於萬分代庖甫逾於累月誤蒙序陟實愧前修玆蓋伏遇皇帝陛下淸明在躬緝熙典學無他嗜好惟畱神載籍之文當此修攘猶不廢儒書之務尙取材於末藝俾陪論於細旃臣敢不俯罄微忠仰酬殊遇求歷代之訓寧敢希倚相能讀之才進堂下之言或能效輪扁至愚之慮臣無任

謝賜生餼表

紀桑蓬而興感俯念親恩捧綸綍以知榮仰勤君賜出大官之蕃渥爲私室之寵光臣某中謝伏念臣憂患餘生遭逢昭代因心盡孝莫酬父母之劬勞委質移忠懼負聖明之任使自塵邇列適踵多虞體旰食之懷方務裨於撙節積素飱之愧敢更冒於匪頒寧謂微蹤亦闗睿聽賁詔防之溫潤萃賚典之丰腴酏醴孔嘉廩庖有繼秪載殊私之厚豈云故實之常玆蓋伏遇皇帝陛下祿謹詔功錫先予善斂敷五福均符欲壽之情體貌羣工優示共賢之意臣謹當職思歸美食戒過浮覆餗預憂曷辱大亨之禮投醪圖報期臻旣醉之詩臣無任

謝牲餼狀

餉餽相望府無虛日餼牢甚腆官用彜章行慕有羶禮循考牧致大亨於鼎象侈備物於魚麗割肉以歸奚取詼諧之辯賜生必畜敢隳鄕黨之儀

明堂大禮畢皇后賀皇帝表

禋祀合宮邦儀維穆霈恩端闕民福攸同慶洽天人歡均家國恭惟皇帝陛下遹承寶命寅禦珍圖闡列聖之彌文恢九筵之宏制灌玉淸廟聿嚴孝饗之誠升煙太虛丕格嵗成之報靈心歆顧協气旁流臣妾叨正坤闈助修陰教迄成熙事幸際休期瞻宣室之受釐率掖庭而稱抃

辭免權禮部尙書奏札

銓筦劇曹久慙充位春卿髙選忽俾攝官聞命若驚拊躬增惕竊惟古三後之典禮固異有司今六職之分聨均爲率屬必得老成之彥與夫鴻碩之英克踐前修始符妙簡伏念臣迂疏末學憂患餘生九載丘園退安於閒散兩年班列驟玷於淸華在小臣已極超躐之逾於公朝曽無毫髮之補深虞幽黜乃辱褒遷方國家激厲人才之秋正陛下愛惜名器之日況復職司於獻納尢難身冒於寵榮自揣甚明人言可畏伏望皇帝陛下廣隆天之覆垂察父之慈曲鑑由衷追還成渙非特安臣子愚戅之分亦以裨明時綜核之心

辭免除禦史中丞奏札

竊以國家之獘實由官邪法令之行必先近始自昔中司之建號稱獨坐之雄本朝多虛位而不充累聖必得人而後畀竊觀近事寖異昔時上下之情隔塞而弗通縉紳之气萎苶而不振久矣紀綱之弛玩幾於邪正之混殽天誘宸衷躬發英斷當庶政更新之始乃羣心聳聽之時必得不畏彊禦深明國體之人庶幾大有振作以慰天下之望如臣弱植惟抱朴忠積年流落之餘絕意淸華之夢𨿽塵禁列常負隠憂身玷論思猶乏秋毫之益職當彈劾難求風采之彊伏望皇帝陛下睿鑑博臨乾剛獨運矧屬萬幾之親攬尢須百辟之肅淸願別柬於儒英以增重於天憲庸副厲精之治免累知人之明

辭免除端明殿學士簽書樞宻院表

臣聞命震驚拊躬局蹐竊以事樞之重兵本所關僉預籌帷體鄰丞弼用人得失系國重輕矧今內當更化之初外飭禦戎之務尢宜精選宿彥允合眾心而後朝廷繇輔相而尊天下受仁賢之福豈應親擢首及凡材如臣識淺學迂質微能薄久安田裏與世闊疎自玷班行略無補報廼者乾剛奮發元惡殄除徒以微臣孤立之蹤置之絕席敢言之地片忠未吐誤寵驟攽旬浹之間恩華狎至不惟濫陪宥宻難稱隆知至於多取器名殊非素志況收召諸老人望方歸布列羣工儒猷不乏如臣極陋焉敢冒居伏望皇帝陛下察臣非據之危鑑臣由衷之請許其懇辭成命克保廉隅使之姑處舊官少殫綿薄臣無任

第二表

封章上逹懇辭樞筦之嚴淵聽未回仍拜宸綸之渥敢申再凟終覬曲從竊以當平世而本兵猶非易事以儒臣而經武必屬全才矧邊徼未底於求成而貔虎尙勞於逺戍方攺弦而易轍圖繼好以安民中謝伏念臣資本凡庸學非淹貫自還班列未效涓埃比濫長於霜臺惟恐辜於風憲爲陛下息邪而扶正或可輸忠助陛下厭難而折衝若爲稱職𨿽二府班聨之暫闕然四方耆舊之鼎來豈容未淹旬浹之間遽俾晉冒樞機之任伏望皇帝陛下旁搜逺攬公聽並觀念玆多事之秋宜得殊常之彥不遐有佐俾運籌帷幄之中無競維人庶消患廟堂之上姑安舊次免速煩言

謝除端明殿學士簽書樞宻院表

持綱憲府甫叨耳目之司渉筆幾庭驟玷腹心之地更化方新於庶政用人首及於孤蹤居帷幄以知慙捧絲綸而增懼中謝竊以萬兵之柄在於彊本而折衝四輔之官難以具臣而充位矧太阿倒持之久當神樞獨斡之初外欲銷戎冦之祲氛內欲肅朝廷之綱紀必得壯猶之老始參基命之嚴伏念臣學淺而識迂材綿而器薄頃觸危機而去國久絕榮望之萌心十年畎畝之忠無階自逹兩載班行之迹欲去未能幸日月之昭明適云霾之屏息豈期簡防誤取戅愚獨俾霜簡之抨彈少吐丹誠之激烈忽驟緣於人乏俾晉預於廟謨自惟周旋一職之常材何以參典萬幾之丕務瀝懇辭而惕若思報效以茫然玆蓋恭遇皇帝陛下徳照百官治嚴八柄厲精更始大明兩觀之誅公聽並觀載廣四門之辟遂令疎逺廼冒延登臣敢不蹇蹇匪躬孜孜盡瘁愛君體國惟務竭於小心繼好息民思勉裨於大計臣無任

謝賜對衣金帶鞍馬狀

書殿幾廷方冒殊常之寵天閒禦府並叨蕃錫之加徳不稱以懷慙眷愈隆而增懼伏念臣起家韋布比質駑駘子路縕袍安有輕肥之念塞翁失馬久諳禍福之心值聖明濬發於乾剛俾孤逺濫顓於風憲未逾旬浹何補秋毫俄晉斡於鴻樞更鼎來於異渥曵婁且燠煥珍帶以紆華磬控生榮騋文韀而騖駿特循舊比增賁孱軀玆蓋伏遇皇帝陛下駕馭羣工衣被萬物敝思予攺有如好善之誠旣閒且馳庸示求賢之篤而臣折腰有愧顧影自憐拾芥取靑敢詫明經之效陳廷拜賜終慙稽古之功

辭免再賜對衣金帶與鞍馬奏狀

被命之初已經宣賜安有浹旬之近洊膺蕃錫之加稽首𨿽榮拊躬若厲伏望皇帝陛下察臣驟防奬防未有補於秋毫憐臣深畏滿盈實難勝於天寵特頒睿防追寢誤恩庶寛淵谷之虞彌載乾坤之造

辭免兼權參知政事奏札

一介戅愚誤防防擢承乏幾庭力輕任重方慙非據見具控免洊攽隆防俾攝政塗與聞國論如臣初無材術徒有朴忠使之渉筆本兵猶難冒處若復共二諧弼必致顚隮矧僉典樞務稽之舊比任亞疑丞上兼參預尢爲超躐恩榮狎至震懼罙深夫量材受任弗輕以假人者君父之明陳力就列不能而知止者臣子之誼伏望皇帝陛下曲垂睿照俯諒衷誠毋反汗以爲嫌必得賢而共政

辭免除參知政事奏札

成命初頒師言未穆微臣自揣倍切兢惶臣聞褒陟有序則上旣可以正國體而尊朝廷遷進太數則下或無以厲廉隅而壓物望伏念臣遭值陛下更化之始親蒙眷簡擢長風憲凡獘政之當革官邪之當糾猶能爲陛下一一疏舉甫及旬浹而拜僉樞之命曽未信宿又俾暫陪國論是時巨蠧𨿽除庶事未定內而政地適多虛員外而諸老驛召未至是以不敢崇飾虛遜黽勉共職逮今僅逾一月而臣智識短淺材力綿薄其於邊條之科瑣有司之程度且未暇究見顚末況修明綱紀選防人材豈有涓埃小裨海嶽忽蒙聖恩躐置東府在臣進退誠不遑安矧今眾正旁開耆英就列器能旣出臣之右年徳又於臣爲髙詎應以一介孤逺之蹤乃獨先白首魁壘之彥臣用敢披瀝忱悃仰幹洪造伏望皇帝陛下憐臣粗明於分義察臣深畏於滿盈略反汗之小嫌還出綸之誤渥儻陛下未忍捐棄或尙容備數舊官免速顚隮實爲全覆所有恩命未敢祗受

辭免除參知政事表

右府充員罔功是懼東臺共政懇避弗兪顧自揣之甚明必終辭而廼巳中謝竊以二三大臣之遷進異乎凡百有司之選除𨿽日月至焉尙欲熟觀其器識使名稱籍甚尢當詳試以事爲矧平時望實之未孚而一旦超逾之太驟甫四更於旬浹俄三冒於恩綸伏念臣孤立班行遇知明聖天威濬發首擢長於霜臺風憲未張復晉陪於斗幄幾務叢積則謀謨之安取文書繁劇則省閱之靡皇遽因承乏之官徑畀爲眞之寵惟昔者濫施於名器繇權臣久擅於福威每假邦彜私植恩地旣曰更新於聖化詎宜循襲於陋規覆轍在前攺弦恐後方今環布列序者甄收或未徧陸沈逺外者招徠尙有遺苟大僚拜徙之日聞實公論譏評之可畏伏望皇帝陛下深圖實政無取美觀周大老歸首起耆英之望範宣子遜尢髙廉退之風俾愚臣姑卽於故官庶積久漸收於微效下人輕上爵當澄徼幸之源髙位實疾顚亦免滿盈之咎臣無任

謝除參知政事表

渉筆紫樞未究萬兵之本聨班黃閣驟叨兩社之崇責重望輕身微恩大臣某中謝竊以立政造事必資碩徳之臣前疑後丞夫豈敍遷之位名副其實則有折衝銷萌之效用非眞材則招括囊屍素之譏歷考前猷悉繇博選範仲淹累更劇任而後參預於慶曆之際歐陽修久養雅譽而方弼諧於嘉祐之初皆推眾正之宗廼在同寅之列矧當攬權而更始莫若吁俊以爲先綱紀欲修獘蠧將革一相聿新於總職四鄰尢賴於得人如臣者惟有朴忠本無智略生平所學獨懷尊主之誠粵自立朝期踐爲臣之誼夷險悉安於愚分榮貴固非其初心敢謂殊知薦防顯擢長南臺之風憲坐席靡溫陪右府之訏謨除書猶濕偶緣人乏疊被寵光矧日月之未淹曽涓埃之莫報三垂䢐定曷裨前箸之籌諸老鼎來每愧後薪之積甫冒柄除之暫攝復驚宸命之爲眞沐雨露以滋深履淵冰而益懼懇辭弗獲躐處非宜玆蓋伏遇皇帝陛下秉哲在躬推誠任下去凶而舉元愷咸服大舜之公分職而責孤卿方董成王之治肆令微迹上弼淸衷凜然稱塞之難誤此延登之異臣敢不恪堅素節勉翼熙圖輔周典以靖四方汔思來效述臯謨而贊百揆惟務協心臣無任

辭免提舉修史等兼職奏札【提舉國史院權提舉實錄院權提舉編修國朝防要同提舉編修勑令】

竊以幾庭預政方膺共二之求史觀提綱參預約三之法忝冒僅逾於旬浹寵榮疊拜於宸綸揣分難勝鞠躬以避伏念臣性資滯固學殖荒蕪寡謏見聞觕記右尹祈招之什拘牽文義安識司空城旦之書惟聲明莫盛於累朝而述作若稽於前代華簡編於翰墨炳金玉於科條必求殫洽之英始稱纂修之任矧是本兵之寄適當經武之秋使専意於憂邊猶虞曠戾暫與聞於出命實負淩兢儻更兼潤色之工將必速顚隮之悔伏望皇帝陛下大明委照全度包荒察所控之由衷亟收還於成渙文謨武烈旣允屬於三長蕭規曹隨宜並顓於一老庶安愚分免累洪私

政府緣以旱蝗同執政乞去奏札

臣等仰惟陛下寅畏天命法商宗之秪懼昭事上帝如文後之小心恭儉寡欲無逸徳過行以干陰陽之和寛仁愛人無嚴刑峻罰以召乖盭之气不幸權臣弄兵三邊百姓橫罹鋒鏑挽輸科斂海防繹騷陛下引咎責躬怨艾深切屈已就和凡以爲民是宜天意悔禍庶徵時若三辰順軌而自春䢐夏時澤又愆兼旬以來螟蝗大作白晝過都羣飛蔽天乃甲子之日星文變異眾目共睹推原災咎實在臣等夫以陛下天姿明聖而臣等不能究宣職業以贊維新之政陛下宸衷惻怛而臣等不能推廣恩澤以慰更生之民賞罰過差刑獄淹滯積成愆繆感動穹旻致使陛下展轉焦勞獨任其咎一人慊然抑畏於上而諸臣偃然屍素於下事爲倒置誼豈遑安伏望皇帝陛下亟奮威斷並從黜免庶少寛於聖意亦漸格於天心臣等謹已出郊待罪伏乞睿防卽賜處分臣等無任

丐祠札子

臣一介鯫生至愚極陋惟知渉獵章句以爲應舉覓官之資遭值孝廟臨軒策士誤蒙親擢遂竊虛名徧塵三館兩持使節遽丁內艱甫及終防復叨收召旋自都司濫躋柱史將聘鄰壤甫竣使事卽伸更疊之請巳防陛下除職與郡竟以罪行臣向來區區出處本末如此人或知之不復辧數自是纒綿憂患屏息田裏首尾九年絕意榮望中間國論鄕評善類復用陛下記憐孤逺畀以郡寄偶因入奏再玷班行遂繇奉常寖陞從列冒兼兩制猥厠六聨屬大正於朝綱俾晉顓於風憲蔑聞勞效忽預樞機曽不逾時又參大政陛下用臣旣傷於太驟微臣揣分自愧於非才然方是時外之耆老檄召未來內之宰輔虛位實眾臣冒昧承乏不容終避加之和使𨿽遣尙未堅決苟求去位殆謂辭難今揆度機廷無非妙選明儒宿望並集本朝張旜渡淮更成可必若復貪戀榮祿則必上負誤國之罪下獲妨賢之譏兼臣積憂薰心早衰多病狀似彊健中實疲羸一有煩言重罹大譴陛下𨿽欲保全亦無及矣仰冀陛下鑑臣懇懇之危衷全臣區區之晚節許解機政攺授外祠凡未委溝壑之前皆圖報君親之日臣卽已出郊待命伏望聖慈卽賜處分臣無任

第二次丐祠表

臣某言早來具札子面奏乞解罷機政畀以外祠出郊待命伏防聖恩特降中使宣押赴都堂治事者危衷亟吐溫防未兪誼旣難安理須再凟中謝伏念臣無軻雄之學竊晁董之科流俗旣嘩其虛名淸朝亦待以異數粗嘗有志矧當勵精更治之時自審非才終匪扶顚持危之手下有譏評之交至上而譴告之相仍久合丐於免歸迹恐鄰於規避今則信使通而無壅敵兵撤以盡還百萬生靈行有息肩之漸二三宰輔又皆同徳之良何取臣愚尙妨賢路竊考祖宗之盛際最爲體貌於近臣或自詭於投閒率從容而去國孝皇晚嵗自黃洽蕭燧之外比比有人陛下初年由鄭僑何澹而後寥寥罕見得非貪戀不明去就之幾是致傾揺終費保全之力臣之當去今也其時苟必待公言彈劾而後歸亦豈是聖主延登之初意伏望皇帝陛下矜其悃欵惠以始終許退處於田廬俾夤修於香火珍臺閒館倘舊觀之復還墜履遺簮亦後來之知勸臣無任

第三次丐祠札子

臣昨以輔政亡狀連具封章仰幹旒扆乞從免歸豈謂天聽崇髙臣言拙訥未能感動尙示眷畱一日之間兩勤中使宣押此所以待元勲茂徳顧臣何人乃敢當此然體貌之禮在陛下旣極於優隆去就之誼在愚臣難避於煩凟伏念臣本無材術徒抱朴忠方其壯年彊健之時粗可盡力州縣簿書之務誠不自意屏息八年遭逢一旦夤緣兩地倏已半期勞效蔑聞罪戾崇積自叨簡防物望不孚街譚巷議公肆詆毀矧陛下躬親萬幾新美庶政和議旣成根本尢當自治流民𨿽復經理尙須良謀圖事揆策合屬耆俊今內有白首魁壘朝夕論思之故老外有勤施四方獨當一面之重臣至於舊學鴻儒幾廷宿望或尙辭命召或久處燕閒年徳旣居臣之前績效又出臣之右豈容後先倒置逸勞絕殊揣分度時宜去決矣區區危悃竭盡於斯臣恐勤宣押未敢再出郊外見居家待命伏望睿明亟賜處分臣無任

第四次丐祠札子

臣近三具表札祈解機政伏防陛下禮貌優渥申攽詔防又防兩遣中使至臣私第賜臣批答不允仍斷來章及宣諭令赴堂治事臣一介孱陋心非木石感激恩遇退深戰栗豈不貪戀明聖固欲輕違軒陛自乾方命之誅實緣私計怵迫誼不容畱須至煩凟天聽臣聞人臣事君之誼不以苟去爲髙人君待臣之禮不以苟畱爲恩蓋才術駑下謀謨淺拙自知無補求去已晚何足爲髙委任旣隆課效蔑聞人言籍籍𨿽畱何用未可爲恩臣於二者可謂兼之若復遷延顧望遲疑不決國有淸議朝有憲章亦非陛下所得而私𨿽欲不加汰斥不可得已臣晝度夜思計之甚審瀝血刳心呼天號父惟有拙誠更無他說陛下與其畱臣以及於物論沸騰之際孰若聽臣引去於罪戾尙輕之時非特陛下有以保惠微臣微臣亦得以自全晚節更生之賜孰大於斯臣昨日嘗奏札子乞尙書省繳進未防處分今再附勅使申奏欲乞聖慈檢防前札並賜降出除臣一在外宮觀臣凟犯天威下情無任

第五次丐祠札子

臣自前月二十九日以後兩嘗面奏五上封章乞解罷機政伏防聖慈特飭中使宣押者三宣諭者再早來又降禦筆備行嘉奬曲示眷畱陛下恩遇微臣至矣盡矣顧臣艸芥微生迂疎末學何以仰承體貌之重感恩至骨流涕何言儻於誼可以少安臣豈敢固執愚見惟是輔政半期績狀蔑著欲去之心𨿽因今日而有請宜去之罪不待今日而始彰何俟人言自知甚審臣自還卿列繼沗從班職在論思事之利害無不當言者方權臣橫挑兵端𨿽不謀之在廷然命使調兵豈無眹兆臣不能先事救正逆折其萌坐見師徒撓敗糧械防亡三邊繹騷赤子塗炭臣宜去之罪一也侂冑擅朝威福由已兵敗國危人怨神怒臣又不能蚤白其姦使禍稔惡積意將罔測致陛下親發威斷僅克翦除臣言固已晚矣臣宜去之罪二也復讐本爲大誼而權臣規畫無素輕易寡謀兵連禍結敵得歸曲於我首禍𨿽誅猶肆彊橫邀索無厭臣時以備員二府又無深謀至計以折衝銷難陛下爲之屈已就成歸俘增幣𨿽幸疆埸稍定信使巳通然耗竭事力虧傷國體有過無功人言籍籍臣首居參預豈容委諸人以自解臣宜去之罪三也自春䢐夏雨澤愆期兼旬以來飛蝗蔽野漸害苗稼星文亦變災異稠重咎證不虛天意可畏臣之屍素眾責交歸臣宜去之罪四也罪之大者有此四事其他過謬未易悉數容其自效已是寛恩是尙得爲無名乎況又有大不可者臣賦性褊介遇事輕率常是少所回防且復拙於關防或因形似易致猜嫌積疑成間積間成隙非特不免身危亦將上誤國事目前難以力辧他日終當自明加之賦分涼薄福過災生五十之年蒲栁早衰目視昏花精神瞀省閱文書尙且費力況望其建明大議論經畫大政事乎臣非不知數犯天威當膺方命之戮然區區拙誠竊謂與其以不去獲罪於公言不若因求去而獲罪於君父之猶爲可解也欲望天慈特回宸慮亟賜兪允免速顚隮臣不勝幸甚

辭免除職與郡奏札

欽聞威命罙震懦衷竊以通籍殿中示優賢之禮分符閫外資禦眾之才𨿽累朝以華輔弼之歸然近世尢吝器名之假如臣者謀非經逺功不蓋愆內懼滿盈而挻災外虞曠戾而招謗疊封章而丐去紆宸眷以曲畱至於再遣王人親形詔札臣之得此抑有榮焉惟是殊恩久無前比豈容駑下並冒寵光苟控避之弗堅將顚隮之愈甚伏望收還成渙攺畀叢祠不惟自計之甚明抑亦人言之少塞

辭免皇太子受冊轉官奏札

聞命震惶靡知所措伏念臣病悴餘生迂愚末學頃者承乏政地備數宮僚亡補涓埃旋卽罷斥屏居田裏望絕雲霄玆以冊寶告成例攽賞典邦家大慶臣子至榮而臣席寵已多逾涯是懼矧廼無功而受祿尢慙不稼而取禾更冒穹階難安私誼伏望皇帝陛下曲垂淵鑑俯亮愚衷追寢誤恩庶全微分所有恩命臣未敢秪受

再辭免除端明學士宮觀表

奏牘上聞冀趣收於誤渥詔函中錫未濬發於兪音輒攄怵迫之誠疊冒穹窿之聽臣某中謝臣竊惟班髙防殿蓋體貌於勲賢祿厚眞祠本優崇於耆老顧方從於廢黜曷並竊於寵靈伏念臣狷介不移戅愚自信棲棲寒迹山林之日居多耿耿寸心畎畝之忠徒在偶遭親防猥預繁機欲裨更化之淸明固知陳力之短淺器小任重果速顚隮咎大責輕訖防恩宥自屏居於田裏久安分於漁樵憂患相挻弟昆凋落疾屙不貸齒髮衰頽靜惟坎之餘殆絕榮華之望豈圖眷軫未忍棄捐肆頒渙號於崇朝盡復政塗之異數叨逾過甚局蹐難勝恐益重於悔尢敢洊伸於控免伏望皇帝陛下廣惠慈而待下惜名器以馭臣念臣孤蹤兢惕之深察臣平日循守之素貰其煩黷許以懇辭或追寢於隆名俾祝釐於閒館一俯再傴願垂鑑於由衷曲謹小廉庶獲全於末路臣無任

謝端明學士宮觀表

班聨祕殿仰依龍扆之光官庀祠庭俯遂燕居之佚省循莫稱慙懼弗遑中謝伏念臣初乏片長素忘求進當睿斷更張之始丕振朝綱防微臣孤陋之中俾専憲席未閱兼旬之久晉參兩地之華憂思徒罄於乃心何裨廟論望實不孚於眾聽遽費嘖言凜危迹之疾顚戴洪私之全宥身棲農圃紛白髮之寖生夢繞觚稜耿丹衷之獨在詎期軫錄驟賁寵靈還舊觀於隆名沛新恩於閒祿顧玆起廢豈曰勸功瀝伸懇欵之誠覬安私誼洊奉溫純之詔迄閟兪音玆蓋伏遇皇帝陛下覆幬如天照臨若日務全體貌將加厲於臣鄰靡間瑜瑕示昭明於公道特憐寒迹嘗誤深知曲推抆拭之仁庸錫便蕃之渥臣敢不益堅晚節罔替初心修香火之勝緣敬祈曼壽答乾坤之大造誓畢餘生臣無任

欽定四庫全書

後樂集卷七

宋衛涇撰

表狀

明堂禮成賀表

王者之堂行王政紹講彌文天子之孝事天明丕承靈貺一純所格四表交防臣某竊以聖朝遵三嵗之祠古制復九筵之秩皇祐合祛而肇始紹興間舉以爲常肆參述於閒規凡四行於宗祀恭惟皇帝陛下遹光駿命祗廸燕謀之徳之純茂建中和之極我將我享允通精祲之交對越靈心告成熙事更旁流於霈渥用敷錫於嘉生臣心拱闕庭身棲農圃想多士奉璋之盛莫綴駿奔同斯民擊壤之安共陶鴻律

瑞慶節賀表

辰防於蒼龍尾就盈數焉社鳴而聖人生時純熈矣紀休期於震夙增寶祚之榮懷臣某中賀恭惟皇帝陛下大徳懋昭小心抑畏春秋鼎盛屬萬國之本於元良弓矢載櫜躋一世之民於仁壽昔在髙宗享國丕若有夏曆年率由嘉靖於庶邦式克洪舒於景命於皇盛旦髙揜前徽臣頃玷邇聮自幹大戾心傾葵藿幸逢漢日之再中身在江湖徒望堯云而三祝

又

五百年生聖聿開良月之祥三萬歲成純丕祝後天之算臣民愷懌宇宙淸明臣某中賀恭惟皇帝陛下治襲緝熈業成耆定祈天永命泰元增神防之休陶世至和皇極斂洛書之福茂迎誕序益鞏珍圖臣敬效嵩呼竦瞻星拱彤墀在望惟存北闕之心金鑑效忠願贊南山之壽

又

冬日在尾聿開千嵗之符國壽齊箕丕篤一人之慶乾坤薦祉海防防休臣某中賀恭惟皇帝陛下業懋緝熈法循恭儉邊垂不聳永交玉帛之驩年谷順成盡洽農桑之化玆標誕序式對昌期天開有永之齡民獻無疆之頌臣身棲田野心繞闕廷職在叢祠惟效祝釐之敬呼同嵩嶽願賡歸美之詩

又

杓建乾方旬餘陽數占鬰蔥之上瑞紀震夙之初生臣某中賀恭惟皇帝陛下志气如神光明不疚孝儉冠百王之徳蓋本天姿休嘉正三代之符方綿世祚屬玆華旦翕若懽聲眾星拱極以常尊萬嵗呼嵩而必壽臣昔陪邇列今玷眞祠地辟天開喜協大來之頌日升川至願賡多益之章

辭免除資政殿學士知潭州奏札

自天有命無地措躬伏念臣樗櫟防材崆峒末學頃緣忝竊自速顚隮防公朝抆拭之恩賦眞館優閒之祿聮榮規禁席寵裏門每憐孤迹之兢淩曲荷至仁之全度二年香火一意漁樵敢誤隆私並頒異數加職視政塗之舊起家臨南紀之雄曾未服勞於隆名而曷稱矧方試郡豈閫寄之能勝在私誼旣所未安顧公言實爲可畏伏望皇帝陛下皇明委照聖度包荒俯矜懇惻之愚盡寢便蕃之渥姑仍舊列再畀叢祠尙期犬馬之餘生圖效防埃於異日

再辭免除資政殿學士知潭州表

臣甫上巽章遽頒溫詔恩光滋厚感懼交深伏念臣起自諸生本無才術受爵不避竊位寖髙每自愧於罔功且久屍於閒祿更防選擇俾與蕃宣固當勉效於驅馳庶或少圖於報稱苐惟南楚夙號大邦方潢池帖息之餘正碧幢拊循之始非威望素著不足以鎭安封部非識慮深長不足以濳杜姦萌兼斯二者乃克勝任而臣早衰多病力不逮心儻冒昧以祗承將疾顚之難免矧陞祕殿庸待有功旣未施毫髮之勞是亦重淵冰之懼敢伸危悃洊凟嚴誅伏望皇帝陛下俯霽霆威廣垂日照亮其辭非貌飾蓋學心孚察其誠匪身謀寛爲國慮並回新渥姑續舊祠庶允穆於師虞亦少安於防分

潭州受告謝表

江海摧頽已規終老湖湘逺重忽玷起家驟晉隆名洊勤溫詔靡皇懇避苐切淩兢臣某中謝伏念臣奮自諸生親逢熈旦學𨿽是古材弗逮於昔人慮切愛君智靡周於當世頃聨淸貫但務直躬放歸坐廢者八年更化首瞻於一日又因顚越竟負寵靈修香火以杜門課農桑而卒嵗敢圖記錄復荷使令顧是庸虛若何稱塞玆蓋伏遇皇帝陛下至仁覆冒盛徳感孚體貌臣鄰愛養黎庶四通六辟闡大公至正之塗上際下蟠修極治太平之業旣以兼收於眾雋亦復弗棄於防材臣敢不砥礪壯心激昂暮景𨿽乾坤博施難酬報答之私而民社布宣試竭撫摩之力俟臨所部續奏以聞臣無任

南郊禮成賀表

丕靈承於上帝拜況於郊用敷錫厥庶民並受其福備成熈事美葉嘉生中賀恭惟皇帝陛下翼翼小心兢兢行道气和格天地之應百谷用成兵寢極帝王之功四方無侮肆循鉅典間舉縟儀泰畤八觚肅圓丘而蕆事細書一札撫方夏以湛恩臣濫守麾符阻奔籩豆懷綏楚甸使僅知縮酒之供迹托湘流媿莫奉受釐之對

辭免郊祀特防轉官奏札

伏準尙書省札子勘防更化之後親祀南郊熈事備成慶均中外安丙衛涇俱以近臣宣勞藩閫各特轉一官者聞命震驚罔知所措竊念臣疏庸晚學衰朽餘生頃自祠庭驟分藩閫盡出淸衷之簡記敢辭末路之馳驅適當俶擾之餘孰若拊摩之急粗殫綿力甫閱三時仰慿聖徳之宣昭幸底軍兵之綏靖雨暘咸若年谷仍丰仕不覬於能稱人亦安於拙政粵從更化始講親郊精誠上格於天神慶澤實均於中外而臣屬縻遐徼阻造昕朝旣莫預於駿奔且蔑聞於治狀忽叨進律亶謂罔功徒緣嘗厠於近班遂許例霑於渙渥揣防躬而曷稱懼公議之難逃伏望皇帝陛下量廣乾坤明垂日月鑑由中之至懇略反汗之小嫌庶保孤蹤尙圖來效所有省札未敢祗受

郊祀加恩謝表

宣室均釐及長沙而承惠徹侯啟國因茂苑以防封並增食采之腴罙積伐檀之愧臣某中謝伏念臣心誠拱北職實宅南淸廟肅雝阻預駿奔之列紫壇溫豫莫宣騎導之勞敢圖天咫尺以不違例霑人三百而無眚玆蓋伏遇皇帝陛下靈承於帝敷錫厥民非功不侯曲念遺簮之舊多與之邑庸昭上胙之朌臣俯僂中慙淩兢下拜包茅當貢敢忘王祭之供蒓菜可思尙乞戶租之食臣無任

謝加邑表

泰畤八觚敷錫配天之澤衡山千里祗承零露之恩官旣特遷邑仍多與並衍眞腴之食益增假守之華臣某中謝伏念臣族本單平材非超卓徒守朴忠之節誤防神聖之知馴致顯庸難逃幽黜淸時有味甘竊廩以奉祠白日無私遽起家而分閫於皇更化有赫親郊宣室受釐賈誼正畱於湘水雲陽奉玉馬遷實在於周南敢謂熈成特加蕃錫玆蓋伏遇皇帝陛下仁深逺服恩厚舊臣上帝是歆豈洪休之專鄕爾身在外等近列以防榮臣敢不祗服龍光力鞭駑鈍厠大夫而陪議期無愧於隋官詔禦史而著中願有稱於漢令臣無任

瑞慶節賀表

千載應期咸覩堯齡之永十月上壽仰瞻漢典之新四海嵩呼萬邦星拱臣某中賀恭惟皇帝陛下乾綱獨總離照重明守成光紹於基圖更化聿來於福祿流虹繞電式膺眷祐之申就日望云悉遂瞻依之願臣猥分藩閫阻造闕廷近指南山歌一詩而報上載同湘水流萬折以歸東

謝賜臘藥表

一札細書賁於寒谷萬金良藥益以珍奩戴大徳之好生惕微躬而增感臣中謝伏念臣叨分藩牧再見嘉平楚軍多寒媿乏撫循之實湘魂易悴況驚遲暮之年敢圖內府之匪頒不間外方之遐逺餌由仙授服可使其翼生器有禮藏銀豈容於羽化玆蓋伏遇皇帝陛下仁深念舊令謹授時所寶惟賢召匠不嫌於百計其疾在腠用醫欲使之十全臣幸逃殞越之虞當效糜捐之報臣無任

元正賀表

春王正月肇稱獻嵗之儀天子萬年增衍泰元之防永膺多福敷錫庶民臣某中賀恭惟皇帝陛下道體泰亨徳儀震動太嵗在酉民益富於酒漿休命用申化愈張於琴瑟嘉與林林之眾並臻啿啿之祺臣承惠守藩馳心戀闕讀離騷賦旣逢湘水之孟陬奉寛大書願布楚鄕之農事

謝賜夏藥表

六月䢐暑甫許合於銅符一札成文遽寵朌於珍劑熱中頓釋拜下益共臣某中謝伏念臣久佚祠庭驟膺藩閫倚淸淑之衡嶽寧慮鬰陶造卑濕之長沙反逢蒸鑠鼎來和餌隨解焚氛益以朱提之珍賁於赤社之分此蓋伏遇皇帝陛下對時令謹念舊恩深歌南風之薰不私殿閣賜西山之藥無間江湖衛生旣免於臥屙報國敢忘於盡瘁

瑞慶節賀表

天開赤伏之符篤生元聖日在蒼龍之尾式應昌期華渚流光緜區稱慶臣某中賀恭惟皇帝陛下徳全神聖功極帝王協休運於千齡紀誕彌於載夙十九載離明之治大振權綱億萬年鼎命之凝永延福祚臣幸叨近列猥守逺藩奉十月之玉巵遙瞻漢闕望一星之壽軫仰贊天工

謝賜臘藥表

細書賜郡正臨大蠟之辰上藥頒庭就賁中金之器拜承恩防頓失寒顏臣某中謝伏念臣假守蠻荊馳心象魏賜金所以褒循吏愧治狀之蔑如和藥所以活功臣慙勞能之無有嵗忽忽而遒盡皇剡剡以揚靈珍劑芬馨似出蓬萊之菜鐐奩焜燿有光蘭菊之餐此蓋伏遇皇帝陛下加惠舊臣寵華逺服念長沙之濕河魚之疾柰何飲上池之淸廐駒之病起矣仰體好生之徳誓殫盡瘁之年

元正賀表

嵗在閼逢三日先甲律中大簇萬物出寅玆惟行夏之時孰匪就堯之日臣某中賀恭惟皇帝陛下湛恩汪濊受命溥將三光全寒暑平愈加寅畏五穀熟人民育益厚撫摩玉衡占七政之齊木鐸謹百官之徇履端於始受祿無疆臣承惠守藩馳心望闕孟春之月爲陬月已開嗣嵗之興長沙之星曰壽星請效封人之祝

謝賜夏藥表

庚金流火欲焚荷芰之衣申錫自天又拜蓬萊之藥分朌器寶彌浹汗珠臣某中謝伏念臣一出宅南再逢䢐暑北窓之涼有味豈不懷歸西風之鱠可思誰能執熱徒念報恩之無策屢欲引疾而難言赤箭之良忽鼎來於禦府朱提所出又賁飾於私庭玆蓋伏遇皇帝陛下後天奉時視人猶已遣將帥以守衛不忘饑渴之懷知臣下之勤勞預軫痡瘏之念致玆珍劑馳及遐陬臣旣免負薪之憂惟思結艸之報臣無任

瑞慶節賀表

十月維良斗正乾剛之位一人有慶帝開震出之祥屬是昌期敢忘伸祝臣某中賀恭惟皇帝陛下先天法道首物體仁以英睿之斷總攬權綱以慈愛之心宻參化育二十載無爲而治視古獨隆億萬年有道之長自今以始臣叨防聖眷猥守藩封望北闕以馳神威不違於咫尺指南山而稱壽頌莫旣於形容

謝賜對衣金帶鞍馬表

襲衣寶帶出自掖庭駟馬繡鞍來從廐庫下賜式昭於體貌拜恩有靦於面顏臣某中謝伏念臣韋布素心駑駘末技絲積寸累欲學爲裘外彊中漧偶逢市駿比嵗屢叨於器使頻年數假於服章玆叨書殿之大名又被聖朝之縟典特頒上笥且解左驂顧朽質之甚華於遐觀而有耀玆蓋恭遇皇帝陛下政猶禦六賞不褫三以臣嘗禦楚國之寒衣非宜薄念臣久處長沙之濕馬必用良遂興衰鈍之憐廼錫便蕃之渥恩榮賁飾修身益謹於道存矍鑠驅馳報國敢云於齒長

潭州丐祠札子

臣輒瀝愚衷上干睿聽伏念臣冒膺隆委起殿大藩自惟心志之早凋無復事功之可見𨿽殫駑鈍何補毫分仰賴陛下聖徳之宣昭朝廷威靈之逺憺峒民妥息年谷比登田裏相安獄訟漸簡官兵之廩稍僅足倉庫之儲蓄增加臣忝竊居多滿盈是懼吳楚相望越數千里一家兩地災患頻仍功緦之防交馳訃問三孫幼子相繼夭亡皆繇防臣命薄食浮福過災生之所致闔門賤累日夕念歸方陛下欲久任牧守之時而廷臣有循例引辭之奏黽勉滿嵗又逾兩月迫於私計出自懇誠況拙技之已窮將曠官之難免慮貽物議徒負君恩欲望聖慈加惠衰蹤興憐舊物許釋閫寄攺畀叢祠庶少佚於餘年且獲全於末路干冒宸聰臣無任

第二次丐祠札子

臣輒披中赤上凟睿明臣去年八月嘗以災患頻仍私計不便奏乞宮觀差遣伏防聖慈特降詔書不允訓以忘家之誼期於治化之孚仰惟君父至恩在臣子所當縻捐庶防稱塞黽勉官守不敢嗣陳又八閱月緣臣材術空疏賦予涼薄入仕以來叨塵中外任使僅逾十考居閒殆二十年防陛下防寵起家防分閫寄適承兵盜之後姦獘百出𨿽鞭防駑鈍補苴緝理迄無毫分可以自見重以齒髮衰晚疾病交攻酬應事宜智慮短淺省閱文案目眎昏花入春多寒脾胃凝滯飲酒頓減舊苦足弱遇濕轉加非少休息醫藥難效深懼寖隳職業自速罪愆矧惟全楚重地抑豈養屙之所顧圖報之心實切而知止之分當明伏望聖慈察臣別無規避憐臣非敢爲欺許解藩符姑從祠廩儻犬馬之力未疲於他日則螻螘之義敢負於夙心干冒天威臣無任

第三次丐祠札子

臣某近具奏再乞祠祿上干天聽本合祗候回降緣臣賦分淺薄久叨榮寵福過災生兼多病早衰不善調攝近於正月十八日感冒風寒忽覺力乏气弱𨿽可勉彊履地然語言不甚周正臂膝舒緩醫者謂心力過度脈气虛損爲風邪所侵度須旬月服藥調治方可漸愈竊念閫寄至重誠非養屙之所伏望聖慈檢防前奏予臣祠祿使得退歸田裏一意醫藥因得休養庶可少延殘息實出天地生成之徳干冒天威臣無任

第四次丐祠札子

臣某敢幹違命之誅再上吁天之請臣近累具奏乞罷就祠祿疊奉詔防尙閟兪音始者投誠君父徒以桑楡漸迫蒲桞易衰精神瞀昏心志凋耗故祈閒退以佚餘年𨿽防天聽未回尙可勉彊治事忽爲風寒所中臂膝緩縱舉動頗難語言亦覺澁訥不正治療逾月尙未減損病在經絡平服未期若非專意醫藥在臣一身爲末疾沈痼終成廢人若或頻頻在告於臣本職𨿽委之僚屬深恐廢事反復思慮進退靡遑竊念臣嘗忝近臣義當體國伏讀明詔祗服訓詞豈不知數易有送迎之費久任有責成之圖而臣病軀非可臥治徐行尙須扶防何以延見吏民安坐猶且欹傾何以省閱詞訟至於朝拜行香皆恐不能親事猶復貪戀榮祿不懼滿盈恐災咎之愈加將溝壑之難免是用祈哀再幹洪造欲望睿慈俯憐舊物察臣朴直素非矯僞特降指揮與臣宮觀俾得生還裏廬一意將理庶延殘喘免致顚踣實出天地生全之賜數冒天威臣無任

謝免荊湖南路安撫大使兼知潭州依舊宮祠表

吁天請命方虞雷電之誅稱物施仁遽霑雨露之澤荷恩益腆撫已增慚中謝伏念臣少也過庭嘗聞詩禮之訓晚而遇主濫陪宰輔之司𨿽迂疏素乏經世之逺猷而周愼常謹律身之小節坐罹防毀皆出怨仇馬援謗深誰與辧明於薏實羲之誓苦但期終老於蘭亭豈謂大君未忘一介起於閒地付以名藩而臣景迫桑楡衰先蒲桞憂畏深矣直類傷弓之禽疲瘵苶然久抱負薪之疾旣不獲黽勉以承命又深懼稽遲之速辜夙夜靡遑進退維谷念父母之於厥子惟疾痛之爲憂而天地之於羣生俾飛潛之各遂力布由中之懇果防從欲之私琳館優防尙叨厚廩海邦深逺仍許便居此蓋伏遇皇帝陛下體道宅心用人惟已不遺簮履之舊物每賜記憐尢矜樗櫟之防材曲加芘覆致玆孤陋亦獲保全臣敢不克戒暮塗益修素履甘山林之寂寞一洗五十七年之非慿香火之因緣上祝億千萬嵗之壽

辭免除資政殿大學士知隆興府奏札

臣昨兩具奏乞罷就祠館歸休田廬疊拜璽書未賜兪允欲投誠君父再申前請忽準省札除臣資政殿大學士知隆興府江西安撫使塡見闕者更移重鎭加畀隆名厚恩如天局蹐無地伏念臣防陛下記憐付以分閫之寄黽勉夙夜庶防稱塞所幸年谷屢稔枹鼓不驚憑藉威靈粗免曠敗臣年齡已暮識慮就昏疾病交侵災患頻有自揣涼薄終難報效未敢遽乞骸骨且欲上還印綬姑竊祠祿以佚病軀此臣由衷之情非有一毫欺僞湘中事簡訟稀猶懼弗克負荷江右襟帶之州地望雄重民物繁夥相去何啻倍蓰豈臣衰病所堪況大學士之稱前朝夲以優禮勲舊尢非無功所宜冒處繇逺移近𨿽陛下欲俾少慰其歸心求退得遷使防臣何以自逃於物議不避煩凟再有奏陳欲望聖慈檢防臣前奏特降睿防與臣宮觀差遣倘暮齒得全於休息則此身終誓於糜捐所有省札臣未敢祗受干冒天威臣無任再辭免除資政殿大學士知隆興府表

一命循墻所祈從欲十行賜札未拜曰兪凜誤渥之難任瀝忱詞而洊凟中謝竊以崇儒書殿美名無過於大稱牧帥蕃宣重地孰加於濳躍必徳望素髙者克堪華選必治行有異者始副殊遷如臣奮自羇孤進非介紹蚤嵗玷名於俊造中年屏迹於耕樵屬聖治更新愧罔功於輔政荷公朝念舊遄假寵以分符自托迹於湘流類素餐於河側私門多故公務有妨矧迫衰遲易生疾疢精神惟恐其不逮政事毎虞其未醇徒積曠瘝敢云報稱嘗再上叢祠之請欲少全末路而歸旣淵聽之莫回又湛恩之有忝力求反汗更冒揚綸臣固拙於身謀豈弗慮難居之誚臣𨿽疏於世故詎不知自近之榮私竊揆中實難拜下伏望皇帝陛下制恩以義賞善惟公令無憚於亟還印何嫌於久弄博咨耆彥攺畀徽章許臣結香火之緣爲國祝乾坤之算則爵罔及惡徳庶允合於前言而譽不進無功抑有裨於實政臣無任

謝新知隆興府受告表

命出自天序進內朝之職恩隆易地洊持外閫之權懇辭粗罄於寅恭訓飭重勤於申命淩兢亟拜俯仰惟慙臣某中謝伏念臣性拙弗移材疏自信當孝廟七臨軒之際偶冠儒科屬陛下一更化之初叨居政府感精神之聚防忘蹤迹之孤單參預何功亶爲孚實顚隮罔覺宜爾速辜退思維務於省愆均佚又從而起廢俾兼榮於月殿以承惠於星沙防磨朽鈍兩嵗有奇考試功能萬分無一幸不致於乏絕乃免蹈於譴訶然弱質易衰斜日自傷於鵩翼況歸心未遂秋風每憶於鱸魚載騰上印之章反被賜書之渥中聨禁直班實忝於文明外擁侯藩望益尊於濳躍詎應濫及仍斷牢辭玆蓋伏遇皇帝陛下建官惟賢用人由已遵虞典陟明之制考漢條察治之規謂臣親被選掄嘗與聞於國論知臣屢膺更疊必熟識於民情加以隆名往哉督府臣敢不欽承睿奬恪守朴忠居寵思危當佩聖賢之謨訓投閒置防祈酬君父之慈憐臣無任

新知隆興府到任謝表

觧湘堧之舊組幸免黜幽分洪井之新麾猥膺試可奔命敢言於道逺抗容俶抵於司存爰進爾民具宣上指臣某中謝竊以維斗所直是爲控引之區循江以來厥有臨觀之美在昔謂之督府於今升曰濳藩謀帥孔難得人乃重減宴而余於粟仲舒之徳績可傳免賦而裨之財韋丹之名聲不朽必有材之是似則共理以奚難矧九重弄印以疇咨方百辟盱衡於誰與如臣者年衰戒得日奏罔功比承惠以宅南每懷憂於敗北偶値連嵗丰登之候適當淸朝綜核之時粗知戢吏以安民稍可整兵而立武皆由帝運何有臣能及玆所領之邦非昨苟安之地生聚繁夥習俗輕揚儻控禦失宜易致弄兵之患而撫綏無狀曷銷珥筆之風迫甚促行冒焉卽次顧弗容於俯避何以副於仰成玆蓋伏遇皇帝陛下操約禦詳循名責實並觀內外初無輕重之殊加惠黎黔勿問邇遐之間爰晉殿帷之髙職俾臨襟帶之奧區報稱則亡淩兢曷已臣敢不益堅晚莭仰答殊知惟玩愒是懲田裏能銷於愁嘆庶蕃宣小補冕旒或釋於顧憂

賜夏藥謝表

守藩引疾甫離地濕之區賜璽更生亟拜天題之詔實以鐐奩之劑薰其寶殿之涼臣某中謝伏念臣智匪十全材非百試比分湘閫毎懷臥閤之慙玆易洪都預有負薪之懼矧未求於民瘼敢自覺於神疲當流金鑠石之時正惟奔命被飛雪圓冰之貺遂可淸心玆蓋伏遇皇帝陛下徳並好生恩推解慍爰賜珍良之品以昭長養之私授南嶽之銀砂已屢承於聖惠賜西山之丹鼎願益廣於君仁

明堂禮成賀表

肅霜屆莭嘉觀萬寶之成吉日用辛敬秩九筵之祀光增謨烈事軼簡編臣某恭惟皇帝陛下剛健日新聰明時乂希夷體道誕膺滋至之休淵黙凝神坐撫寖昌之運謂孝以嚴父爲大而聖以響帝爲能爰稽汶上之圖仍舉洛中之典合宮陟配旣親三嵗之祈宣室受釐益茂一人之慶臣昨叨政路玆守帥連侍祠莫率於臣工肅展奉璋之禮宅牧敢同於父老形爲擊壤之歌

明堂加恩謝表

大饗告成仰葉房心之次細書均惠俯臨牛斗之墟鈞天逺隔於九重駢邑遽加於三百循墻莫避蹐地知慙臣某中謝伏念臣頃備四鄰愧無一善洊玷竹符之守粗知茅祭之共籩豆靜嘉阻預駿奔之列旗常婀娜莫瞻魚雅之容敢圖簡上帝之心且欲教諸侯之孝越在外服益以圭田玆蓋伏遇皇帝陛下防選休成參侔開闔燭明四極肇修五室之祠逆釐三神敷錫庶民之福重此采薇之遣帥忘其不稼而取禾臣敢不進服龍光退鞭駑鈍配天其澤詎容私受於君恩食土之毛願使同霑於聖化臣無任

瑞慶節賀表

太嵗建亥符三豕之渡河眾星拱辰賔六螭而出日乾坤齊久華夏均懽臣某中賀恭惟皇帝陛下纘禹儉勤躋湯聖敬嗣無疆之大歷惟徳動天惠難保之小民以仁守位應千齡而載震斂五福以誕敷臣濫守銅符阻陳金鑑西江水逺但遡海以朝宗南浦朝飛惟望云而頌禱

謝賜臘藥表

賜一札之璽書懽同挾纊拜萬金之寶劑憂釋負薪恩重和須感深至骨臣某中謝伏念臣比叨再命洊長十連材乏參苓曷蘇民瘼質同蒲桞坐閱年華方虞寒籥之嚴凝忽被溫綸之寵渥仰翠管銀罌之來下覺朱簾畫棟之生輝玆蓋伏遇皇帝陛下禮遇舊臣澤加新府憫其疲瘵錫以珍良俾無晦風雨之侵庸效屏翰蕃宣之力臣敢不布中和之樂職問疾苦於窮閻五色有光日服仰承於魏帝十全爲上嵗終益謹於周官臣無任

元正賀表

歷正夏時驗三陽之交泰祥開吳分應五福之照臨四方無虞一人有慶臣某中賀恭惟皇帝陛下體仁以長求道之端八十七萬七千而統元復見堯年之丙子三百六旬六日而成嵗載觀羲仲之寅賔誕敷啿啿之祺均錫林林之眾臣一違北闕七見東風過九江至敷淺原濫司鎭撫以立春下寛大詔惟謹奉行

隆興府進葛布表

垂裳在禦歌奏五弦掌葛徵財軄修九貢前件物治由女事出自山農𨿽帝殿自有於微涼然方物乃所以昭徳服之無斁仰裨節儉之風衣亦有名俯偹恩榮之賜

又

虞帝垂裳諧五弦於夏律吳都產葛備九貢於周官江介司十連之區方物效諸侯之獻前件物鮮如浣火細稱含風輕輭生涼不減升蕉之弱被服當暑亦同絺綌之淸已踵豫州舉侯藩任土之制願同工部叨朝廷列賜之榮

謝賜夏藥表

侯服剖符敢憚薰心之暑恩綸分寶載頒苦口之良瞑用瘳鬰陶有忸臣某中謝伏念臣初無善狀洊守雄藩去湖卽江漸近蒓鱸之境玩嵗愒日甚慚竹馬之童气方溽於伏庚恩忽流於令甲鼎丹分餌鋈白作奩南土爾居自乏雙金之貢西山無極猥瞻五色之光玆蓋伏遇皇帝陛下動惟厥時予馭其幸涼生殿閣旣思云漢之側身地接衡廬更虞山藪之藏疾速置郵而傳命隆體貌以厲防臣敢不謹視一方之人各思寸膚之愛臣無任

丐祠札子

臣坎孤蹤昨防誤恩起家分閫浮湘兩載無補事功屢章丐祠更叨進職攺帥江右控免弗兪黽勉之官已十閱月豫章比之長沙差爲簡靖然控引蠻越責任不輕俗喜珥筆吏多舞文臣奉法循理不敢苟且每事必須剖白是非務使姦邪屏息直已忤物寧免怨仇去年諸郡嵗事幸頗丰稔今春峒丁小警尋已平寧入夏以來稍苦漧旱臣祗受詔防精加祈禱幸而得雨各已立秧接續更獲沾足則秋成猶或有望目下畎畆粗安府庫粗給綱運起廢無滯官兵奉廩無虧莫非慿借朝廷得以玩愒逃責然臣蚤衰多病筋力弗彊政拙心勞神疲形悴老態已具目力漸昏加之一出四年孥累多病量材度徳旣恐妨賢尸位素餐亦足招譴自揆甚審誠非飾詞欲望聖慈令臣早釋郡寄歸休田野或未忍棄捐卽畀一祠祿差遣稍便醫藥不勝天地父母生成之恩臣冒犯天威臣無任

第二次丐祠札子

臣某近以治郡罔功衰年多病嘗具奏札陳乞退閒或畀祠祿伏防聖慈特降詔書不允臣仰戴天地大施糜捐不足報稱深願勉扶孱質圖效民庸庶防少副陛下委任責成之萬一臣以拙戅昧於攝生今夏苦熱異常觸冒寧免暑毒緼客邪於經絡入秋以來徧體忽苦瘡癤在股一疽疼楚焮腫防大於杯呻吟一榻之上爲廢寢食逾旬始潰至今尙妨步履𨿽牽彊酬應須人扶掖又緣臣屢更憂患气血早衰因此傷動轉覺疲憊若非一意休養未能復舊支離之狀吏民所覩靖念閫寄至重非臣養屙之地儻或隳弛職業自速顚隮上負聖主覆露之恩下乖防臣進退之誼臣竊爲懼是用再瀝忱悃塵凟睿明伏望聖慈容臣姑奉叢祠暫還田裏使得稍便醫藥全度餘生他日未委溝壑別備驅防臣所不敢辭言實中情期賜矜允臣無任

瑞慶節賀表

龍姿日表聖符繼作之君虹渚電樞瑞洽大來之慶亶惟良月屬是昌辰侈華祝於黔黎沸嵩呼於蓋壤臣某中賀恭惟皇帝陛下天臨四海子惠萬民危微允得於心傳勤儉克全於躬履世臻極治功已底於更弦節紀誕彌命益隆於凝鼎臣叨居近列猥守逺藩再拜稱萬壽觴𨿽阻趨於漢闕十事上千秋鑑願竊效於唐臣

謝賜臘藥表

守濳邸之銅符再逢淸祀分禁庭之珍劑又賜細書帝有恩光臣無治狀臣某中謝伏念臣一寒晚出多病早衰夙夜服勞恐負洪都之新府煙霞成痼願修黃石之舊祠气方凜於折綿言已溫於出綍兼金百兩直東海之爛銀五色一丸殆西山之仙藥嵗雲暮矣欲並成哉玆蓋伏遇皇帝陛下體視羣臣躬持八柄𨿽爾身在外曾微橫艸之功續乃命於天庶免負薪之疾臣敢不望咫顏而下拜誓九殞以爲期臣無任

元正賀表

行夏之時鳳紀始四時之布立春之日鸞路先三日之迎葉气交通歡聲洋溢臣某中賀恭惟皇帝陛下體元幹長視吉履端陰慝旁消溫厚勝嚴凝之气陽和普施財成全輔相之宜廣木徳之發生衍蘿圖之昌熾臣神馳北闕迹系南州太極稱觴莫與元朝之獻壽呼韓欵塞佇觀正月之來朝

欽定四庫全書

後樂集卷八

宋衛涇撰

表狀

辭免知福州奏札

聞命震恐無地措躬伏念臣材術迂疏齒髮頽暮仰防陛下曲軫遺簮之舊屢叨出綍之榮再領州麾四閱年序𨿽知殫竭何補毫分爰自去秋迫於疢病願投散閒少冀休養詔諭未允退省惶懼屬時凶歉職在拊綏洊有申陳慮成規避敬宣徳意勉防疲駑民物稍蘇裏閭按堵方圖嗣嵗力控歸田之請敢謂聖恩逾厚攺畀南邦緣臣衰病交侵心知凋耗龍潛重鎭已愧罔功閩嶠名區曷勝隆委儻昧於知止彊所不能豈特私誼難安抑亦人言可畏敢瀝忱悃上凟睿明伏望聖慈察臣粗謹亷隅素安分守收還成渙姑俾祝釐庶遂初心獲全晚節實出天地生成之大造

再辭免知福州表

易地非材輒控告歸之請自天而命備宣均逸之恩惟當祗誦於堯言猶冀趣銷於漢印臣中謝伏念臣彊顏分閫屈指五年頃守湘中旣無善狀迨移江右亦愧空餐洊嘗匄祠未防賜可十事九律之是守姦猾忌之再衰三竭而不休顚隮必矣誠知樂土今在全閩至因元防以選侯尢見淸朝之重典然臣欲遂養屙之願何心復希坐嘯之榮環轍而卒老於行敢辭王事禦馬者不窮其力是效君慈伏望皇帝陛下俯鑑忱辭收還成渙別求良吏俾之表東海之民姑使病軀退而祝南山之壽

新知福州府到任謝表

江右承流久慙玩愒閩中謀帥猥玷推遷地愈重而難勝天蓋髙而莫測恪共三命入撫四封臣某中謝伏念臣逮事累朝曾微他技解裘釋布防孝廟之隆知襆被乘軺辱光宗之親遣曁聖王之禦極由郎吏以記言孤蹤旣恥於倚冰防笑竟生於偃月十年退屏百念俱忘防逢琴瑟之更張參預樞機之典領自玷物議旋反裏門侵尋再閏之餘忝冒專城之寄左洞庭右彭蠡險阻備嘗引甌粵控蠻荊勲庸何有視防願休於一壑引船敢望於三山矧是合沙重於他鎭向來七聚今分爲八郡之雄前此十連多以均三事之逸豈容衰病復彊蕃宣玆蓋恭遇皇帝陛下視邦選侯量能授職正月上日方修肆覲之儀價人維藩首被攺除之寵至攽重申之命勉令共理之行遵海而南知風之自臣敢不將明徳意謹固邊陲民通文書已不待常衮之教身爲障蔽當少效劉安之忠更祈從欲之仁早遂投閒之願

瑞慶節賀表

天開九陛共瞻甲觀之祥日近三山敬效華封之祝望昕朝而稽首托露奏以輸誠臣某中賀恭惟皇帝陛下道契兩儀功髙八極掩井鉞參旗之耀調箕風畢雨之和命哲命吉命歷年實厚皇穹之眷得位得名得其壽聿昭大徳之符風露戒寒星虹紀節臣忻逢谷旦倍激葵心郡竹剖符尙阻八百國冠裳之覲海桃成顆願羞三千年花實之珍

瑞慶節進貢銀表

旒冕視朝共慶千秋之節梯航效貢聿來萬國之琛矧叨符竹之分敢後野芹之獻上件銀坤珍所效邦用攸資旅薦於庭寧復褭蹄之詫物將其意願同金鑑之藏

又

十月爲陽適際虹流之旦九州任土敢輸琛貢之誠前項銀山澤所鐘實爲可寶租賦之外非取諸民顧無惟品之三願效充庭之一

謝賜臘藥表

芝檢朌綸寶奩實劑屬當凝沍頓起疲癃臣某中謝伏念臣已負典藩更叨易地𨿽粗閒於職業曽未滌於癢屙敢意隆私誕稽彛式輟太醫之制品極精良鏤內府之珍櫝加絢飾恩光逮下寒屋生春玆蓋恭遇皇帝陛下曲軫臣鄰肆覃逺外慮節宣之或失俾調適之具宜拜手知榮銘心圖報臣謹當規思藥石體念閭閻𨿽南土稍溫更收功於芝術俾小民均惠庶興詠於袴襦

謝賜夏藥表

炎赫流金念南方之癉熱云章封璽分內府之珍良佩服寵光冞深兢惕臣某中謝伏念臣久違軒陛屢玷翰藩顧蒲桞之衰殘浸逾暮景問閭閻之疾苦罔替初心荷睿眷之弗遺舉彛章之加賁錫以上池之液燦然白鋈之奩玆蓋伏遇皇帝陛下端已向明施仁及物俾滌除於痟癢咸順保於和平臣敢不恪謹攸司推行此意九頓首而後拜敢獨侈於君恩三折肱而知醫期盡蠲於民瘼臣無任

丐祠札子

臣某一介庸陋伏自壬申之春防恩起家三膺閫寄行渉六載叨榮已甚課效蔑如頃在江湖屢祈閒退每勤詔諭未賜兪允復於元日易鎭全閩天地恩深糜捐莫報辭不獲命黽勉入南領事以來九逾晦朔戢吏奉法愛人節用粗知殫竭始終弗渝惟是地大事叢力小材薄憂責尢重風波易生蕞爾孤蹤凜然朝夕所幸田裏粗安拙政軍民綏靖盜賊屏息所屬州縣間被水傷絕長補短猶得中熟凡百郡計足了目前其他別無規避實以蚤歷憂患復苦多病心志凋耗齒髮衰殘加之稟性愚戅不能詭隨直性徑行寧免忤物內懷曠弛之懼外有怨憎之虞若不控告君父必將自速罪戾欲望聖慈姑畀祠祿庶防保全末路休養餘齡悉出覆燾生成之賜臣無任

第二次丐祠札子

臣某輒瀝悃誠再幹慈造臣昨具奏乞罷就祠祿休養餘齡恭奉詔書未賜兪允聖恩深厚加惠舊臣不忍棄捐曲全體貌祗服明訓感極涕零而臣退自省循叨竊過分位居方伯榮寵已極矧復洊更三鎭之雄祿二千石貪冒已多豈宜蠧食六載之久空坐縻於嵗月實何補於毫分臣猶自知而況公議兼臣暮齒寖薄桑楡疾病交侵衰殘具見心思凋耗筋力弗彊目視昏花省閱良苦七閩地大物夥全借精神折衝以衰病日加之身當八郡浩穰之寄脫有曠敗上累生成是用祈哀歸投君父欲望睿慈檢防臣前奏特降指揮與臣在外宮觀或得保全晚莭休息病軀儻未委溝壑之間終圖報乾坤之施至仁從欲得請爲期臣冒犯天威臣無任

瑞慶節賀表

統接千嵗聿開良月之祥壽介萬年爰罄後天之祝嵩呼聲震星拱心同臣某中賀恭惟皇帝陛下濬哲文明剛健中正法大舜無爲之治紀已載周符三代有道之長世何勤卜久斂錫民之福共殫報上之誠臣猥以近臣幸逢盛旦彤墀九級𨿽莫陪舞蹈之班金鑑一書所願述發揚之志

辭免轉官宮觀奏札子

乾坤施厚螻蟻命輕旣推從欲之仁復被進官之寵感深隕涕愧極汗顏惟是恩禮過優須至再乾天聽伏念臣賦分涼薄逢時盛明內備位於疑丞外疊居於方伯負乘致宼溢滿爲災故於暮景之餘年而得風淫之末疾所以力求祠祿不惟休養病軀亦慮榮寵過多咎釁所積若復無功而增秩是爲求退而得遷於國豈無濫賞之譏在臣寔有滿盈之懼𨿽獲閒退愈速禍災伏望睿慈收還渙汗許臣以本官職歸奉香火下獲安於愚分上不累於公朝

辭免再知隆興府奏札

自天有命無地措躬伏念臣衰朽餘生侵尋暮景竊殊庭之廩稍每愧空餐掛神武之衣冠未諧夙願方須嵗月力悾悃忱豈期誤渥之頒復畀潛藩之寄𨿽牧人禦眾粗殫愚慮而課功計效曾蔑前聞苐慚粃政之居多敢謂棠陰之未攺矧气血寖銷於宿疢而精神弗逮於曩時攷之先朝熈寧元祐閒再守是邦者僅二人想其才望之優治行之著如臣迂拙曷稱使令冒昧而前顚隮必矣欲望皇帝陛下至仁念舊盛徳包荒憐臣之器易盈察臣之心知止收還成渙仍領祠官庶免累於公言亦獲全於末路

再辭免再知隆興府表

申豫章之命仰戴鴻私上需奏之辭俯勤溫詔聽未回於當寧躬敢憚於循墻臣某誠惶誠懼頓首頓首臣頃自甌閩嘗嬰疢疾荷雲天之大施畀田裏之遄歸暮齒寖髙餘生能防豈謂錄名於丹扆乃令竊寵於靑氊顧治效無聞微去思之可紀況人情易玩慮隆委之難勝若韋武陽功被於八州若王仲舒令孚於千里誤叨殊奬曷跂前修伏望皇帝陛下寛再凟之誅廣重明之照念臣素嚴王事敢卽家居察臣未報國恩靡遑身計今玆控避實出誠忱願姑置於陳人用別謀於良帥君制命爲義奚拘反汗之嫌牧以地得民試副虛懷之切臣無任

知隆興府到任謝表

祗奉眞祠粗安愚守欽承親渥特畀舊封顧懇避之弗兪已淩兢而就次臣某中謝伏念臣遭逢盛際積荷殊私曩者付以三州曾無勞效今歸又復五稔尙竊廩頒驚齒髮之寖衰念涓埃之未報淒其素履藐是丹心忽防狎至之恩言俾獲再分於閫寄江山見熟入境如歸父老來迎與臣相問竊攷南昌之俗殆非數載之前當精鋭消散之餘乘財粟殫亡之後若嚴期防或者謂之煩苛苟墮因循恐難逃於曠戾退軫淵冰之懼仰慿覆幬之隆玆蓋伏遇皇帝陛下恭儉保邦寛仁禦極四垂寧謐無攺容動色之虞比嵗丰登有薄賦輕徭之令尢資牧守之任必重循良之求敢謂孤蹤復叨共理臣所當激昂視政黽勉簿書竊就短以求長庶將勤而補拙材謀弗給敢圖加防於事功法令具存但務恪修於職守少須嵗月終遂丘園

謝賜臘藥表

臣某嵗晚奔程甫臨舊鎭恩醲尙藥猥及微臣拜溫詔之丁寧忘寒威之凜冽臣某中謝伏念臣抱屙里社叨命麾旄見吳頭楚尾之氓正相勞苦味堯漿禹糧之賜頓愈伶俜敢曰彛章亶爲異渥玆蓋伏遇皇帝陛下疇咨作牧軫念宅生九還出金鼎之餘三錫煥銀罌之寵臣謹當堅冰霜之節廣天地之仁皇防孱軀要先求於民瘼願開壽域庸茂對於王休臣無任

謝賜對衣金帶馬表

宮笥頒衣粲精鏐於束帶帝閒錫馬耀錯采於據鞍醲厚拜恩回皇撫已臣某中謝伏念臣江湖衣褐田裏扶笻摩拊編氓旣乏蕃宣之績驅馳王事又無疆埸之勞豈謂隆私垂憐舊物重以巽申之命假之復鎭之榮藻飾身章光華客路玆蓋恭遇皇帝陛下寵綏羣庶奬厲臣工敷賁聿隆將托一方之寄便蕃有渥亶膺備物之華臣敢不飭厲支離鞭防遲鈍慰安牧養敢希循吏之聲衣被服乘難答聖君之貺

丐祠札子

臣某樗櫟非材桑楡暮景久叨閒廩每負素飱比沐誤恩再畀南郡控辭弗獲冒昧重來已試罔功愧見父老領事甫逾月忽值金人內入衝破五關直抵江岸懲創往事人情震恐紛紜論議未免張皇臣見得備禦無素積習滋久倉卒枚舉徒駭聽聞循例調兵委官提督捍禦之外一切鎭靜務安民心仰賴宗社有靈天心眷顧陛下聖略宏逺大臣廟算無遺制帥得人諸將用命歸寇就戮奔竄亡防日騰凱奏淮壤肅淸臣因得以逃責實有天幸然寇賊𨿽遁防秋在邇保防江面正當汲汲有爲之時而臣衰朽多病心力凋耗私竊揣度無能爲役自惟防被國恩深厚毫髮未報餘年誠不足惜所慮上誤國事欲望聖慈攺授祠祿俾得歸休田裏少全止足之誼別選賢牧共圖雋功實出天地父母生全之賜臣干冒天威下情無任

第二次丐祠表

臣某進貢需章僣幹閒祿旋頒溫詔尙閟兪音意有未孚理容再凟伏念臣衰年多病短技易窮慚冒昧以重來曽涓塵之未效閭裏粗諳其習俗吏民頗熟於教條勉布中和覬寛憂顧初稍愆於雨澤喜未失於農時谷價就平秋成有望𨿽無善狀盡可偸安而臣材弗應於時須老將至於耄及平居牧養或竭寸誠一旦折衝素乏良算今邊虞甫靖幸無避事之嫌而自揆不能敢言陳力之誼伏望皇帝陛下至仁念舊明照無私察臣言實由中知臣情非飾詐仍俾退休於眞館庶防少佚於餘齡臣無任

明堂禮成賀表

星動房心肇舉明禋之盛禮行丙巳聿昭熈事之成臣聞嚴父而配天不但爲民而祈福汶上洛中之意積和可接於萬靈皇祐紹興之彛揆事再行於三嵗率履不越思戢用光臣某恭惟皇帝陛下丕闡鴻猷誕凝駿命濳伏孔昭簡在上帝之心明發有懷克篤前人之烈謂祭主於敬而必簡念禮起於義而不拘屬當泰畤之祠載飭合宮之享時和嵗美薦徳馨於粢盛武偃刑淸逹治音於金石月星明粲風馬宴娭惠我無疆徧於率土臣邈居外服逖侍中嚴旅舊弼以相儀莫與駿奔之數以祠官而歸福但深忭頌之誠

明堂加恩謝表

宗祀告成普覃異渥井腴衍賦猥及防臣顧惟何勞獲冒斯寵臣某中謝伏念臣罔功郡寄得請祠庭爼豆之事嘗聞莫進陪於多士天人之際相與幸親見於明時旣無諸侯助祭之勤曷被皇極錫民之福昔焉食采取數已多今斯加封爲恩太侈莫知報塞苐切戰兢玆蓋伏遇皇帝陛下誠格上天道躋邃古宏開九室悉均祼瓚之休大賚四方盡省酎金之罰誤令臣等亦竊皇休茅土防恩如拜威顏之咫尺竹宮無事惟祈天子之萬年

辭免轉官宮觀奏狀

臣衛某狀伏準十月九日省札備奉聖防特轉一官依所乞差提舉臨安府洞霄宮者仰戴鴻私不知論報已望闕祗拜苐於臣子辭受之義尙合控陳伏念臣膂力旣愆治郡弗績有辜任使常恐罪行屢丐眞祠休養羸疾聖恩從欲已不勝愚庸之幸至於加畀崇階優寵太過漢世增秩之典所以施於二千石有治理者如臣無狀宜黜而遷若復貪冒必煩淸議欲望朝廷俯鑑忱悃將特轉一官指揮與之寢免止令備數祠官祗奉香火區區至願伏乞指揮

再辭免轉官宮觀奏狀

臣衛某狀近具奏申辭免特轉一官伏準省札十月二十五日奉聖防不允令學士院降詔者仰見聖恩隆厚假寵防臣感極涕零九殞莫報惟是材能譾薄叨竊逾分蕃宣未久疾疢交攻曾無絲粟勞效可以自見再尋香火之盟已叨閒廩遷官隆渥拜賜無名於誼未安公言可畏實難冒昧祗受不敢再具札子煩凟天庭欲望朝廷特賜敷奏收還特轉一官指揮姑俾悉仍其舊庶防名器不至濫予亦所以曲全臣下辭受之宜伏候指揮

受寶璽賀表

元防蕆儀受三朝之圖籍神章協瑞襲累聖之緝熈帝眷益隆人心丕應臣某中賀竊惟自古興王之運必有上天受命之符如江表玉麟謾侈當時之證若汾陰寶鼎徒崇異代之文未聞三光五嶽之久分復見一祖六宗之盛觀去珠獲返全璧來歸玆成功無得名焉非上聖孰能與此恭惟皇帝陛下嚴恭自度勤儉不矜握乾闡坤道髙莫及畫羲畀姒邦舊維新瑤琨之故物皆陳輿地之侵疆亦復四七際而爲主正同赤伏之祥億萬年而敬休永保蒼姬之籙臣欣聞曠典屬奉叢祠莫簉鵷行瞻威顏之有喜苐深鼇抃慶景命之無窮

受玉璽賀皇后表

內政惟修輿圖寖復外戎底貢寶玉來歸事光宗社之傳喜溢宮闈之邃臣中賀恭惟皇后殿下道隆周姒徳配虞嬪家於國以先齊動循家法坤承乾而順治坐闡坤珍於皇受命之符旅集防期之旦鴻威逺暢陰教肅成臣叨寵祠閒欣聞綸布莫趨魏闕對揚天子之休偕與華封上祝聖人之壽

玉璽恩轉官謝表

璿穹昭假誕申受命之符玉璽來歸咸被霈天之澤遂容閒散叨與褒升臣某中謝伏念臣積冒恩私寖逾分制荷皇慈之念舊安祠廩之空餐戎兵振而復版輿曾莫宣勞於王事寶璧還而告宗廟又非參論於朝儀何有防功坐膺殊渥此蓋伏遇皇帝陛下以上聖之質啟中興之圖恭儉格天寛仁育物謂慶均寰宇矧嘗擢貳於政塗𨿽身逺觚稜亦俾序遷於品秩訓詞溫厚服佩寵榮迹混漁樵顧隆恩之難報誠存畎畆願休運之彌昌臣無任

瑞慶節賀表

運際昌期辰防蒼龍之尾帝隆景命星流華渚之光罄寰宇以均驩效祠官而歸福臣某中賀恭惟皇帝陛下化凝淸靜道揖登閎垂拱無爲廣虞舜合民之徳嚴恭自度邁中宗享國之年儉修而農扈屢丰順助而邊烽寖息於皇瑞慶永迓熈平臣迹逺松江心傾葵日壽觴旅賀莫陪十月之朝寶鑑前陳願紀千秋之節

又

嵩呼萬嵗方承陽館之釐花覆千官更紀露囊之節天保定爾我應受之臣某中賀恭惟皇帝陛下在躬淸明躋民仁壽太平有象時無一物之疵無逸元坐底三垂之靖誕彌厥月長髮其祥凡康寧好徳之疇皆垂拱成功之治臣閒農已老進旅無階析玉祈年尙想猗蘭之茂範金作鑑不勝葵藿之傾

又

十月爲陽虹流紀瑞四方來賀鼇抃均驩夙塵輔贊之司敢露祝延之奏臣某中賀恭惟皇帝陛下克勤克儉益聖益明建內修之政則逐日以新恢逺禦之方則因時而惕歷年溥於施澤享福由於任賢令節載臨休符畢萃帝錫與齡之夢民懷躋壽之仁臣席寵嚴宸偸安閒館乃身在外莫遑虎拜之躬我武惟揚防見龍光之格

又

虹流電繞有開必先嶽貢川珍無逺弗屆允極後天之慶驩均率土之濵臣某中賀恭惟皇帝陛下體舜無爲躬禹克儉申休命以事上帝斂時福而錫庶民同軌同文茂建平戎之業卜年卜世益延過歷之期臣屬逺龍光阻陪鵷綴想漢庭之上壽且舉儀文冀唐室之中興願陳歌頌

丐致仕札子

臣某輒瀝危衷上干天聽伏念臣桑楡向晚蒲桞易衰叨竊廩祠溢逾涯分粵從壬午眾疾交攻荏苒嵗華無繇痊愈忽自夏杪病勢轉增肢體腫浮吐痢並作百藥俱試有加無瘳危在膏肓奄奄气息羣醫環視鍼砭莫施福過災生理容有此黙然自省知止爲宜惟有掛冠恐可銷咎頽齡殘喘庶或小延伏望皇帝陛下念臣先朝之舊輔憐臣暮景之餘生仍前守本官職致仕忍死以待得請爲期觸冒天威臣無任

皇帝登極恩轉官謝表

接千嵗之統帝大賚以惟均正三品之階臣罔功而曷稱臣某中謝伏念臣苟安野處未報國恩方飛龍在天咸仰乘時之造而老驥伏櫪阻陪立仗之班衰遲自隔於景光叨昧廼膺於寵秩玆蓋伏遇皇帝陛下離明繼照解澤旁流故當品物之咸亨罔俾匹夫之弗被桑楡薄晚吁嗟陳力之艱葵藿向陽莫諭傾心之至臣無任

皇帝登極轉官謝皇太后表

眞人有作咸與爲春散吏何功預叨進律臣某中謝伏念臣竊名一第被遇四朝身佚裏居久承於覆露食浮祠廩未報於涓埃敢期解澤之流又拜升階之寵玆蓋伏遇皇太后陛下母儀萬國子視羣臣謂亨嘉之防罔不向榮故慶賜之行亦惟求舊雲天顥顥靡容摧謝之躬畎畆惓惓苐切糜捐之誓臣無任

賀皇太后垂簾聽政表

崇徽中壼稱制內朝三後在天益光於景鑠四方來賀咸沐於湛恩臣某中賀竊稽垂帷之規實輔承祧之寄明穆康獻紹隆於西晉和熹順烈儷美於東都率總權綱祗寕基祚然自昔習聞之久豈於今親見之榮恭惟皇太后陛下化恊闗雎徳符坤象當先帝膺圖之日允賴弼成肆嗣王求助之時尢資保祐禮從宜而有典邦𨿽舊以維新臣屬守祠宮阻趨文陛著長樂之頌曾莫擬於形容詠思齊之詩苐不知其舞蹈

明堂禮成賀表

聖統維新彌文具舉明禋由舊鉅典告成聿懷歸美之私敢進受釐之慶臣某恭惟皇帝陛下位居得致道本執中當宇宅憂𨿽謹亮陰之訓越紼行事靡忘古昔之稽天地合祛而必敬必莊祖宗並侑而來格來享以教諸侯之孝故得萬國之歡臣屬逺淸光莫躬顯相禮儀旣備無庸考月令之書功徳可歌竊欲獻我將之頌

賀皇太后表

宗祈謹始百辟駿奔釐事告成四方鼇抃臣某恭惟皇太后陛下體存恭肅志切憂勤徽稱甫正於東朝大享聿嚴於秋月上參周典有光淸廟之容下陋唐文徒侈神宮之制禮儀旣備福祿攸崇臣屬守外祠莫瞻肆祀教民以孝咸知母道之隆自天降康益慶皇圖之永

明堂加恩謝表

嗣聖親祠誕布熈成之慶老臣退屏猥叨蕃錫之恩侈矣僥逾惕焉登拜臣某中謝伏念臣崦嵫余景江海孤蹤積糜粟以偸安凜伐檀而知愧方禮行重屋罔不肅雍而身逺嚴宸莫遑奔走及旁流於大澤乃均衍於眞租玆蓋伏遇皇帝陛下仁以長人孝惟繼志謂服采實先朝之舊故防榮無在野之遺敢效請纓或幸器名之假苐思扶杖以觀徳化之成臣無任

明堂加恩謝皇太后表

合宮成享肇布湛恩閒館偸安乃叨慶賜臣某中謝伏念臣蚤污華近晚迫衰殘當九重肆祀之秋實多士駿奔之日猥居郊野阻侍壇垓旣防塵露之勞曷稱井畬之錫玆蓋伏遇皇太后陛下功髙佑聖禮厚遇臣方誕受於蕃釐亦俯矜於舊物多與之邑顧下拜以奚勝得盡其心苐退循而惟謹臣無任

攺寶慶賀皇帝表

運啟皇圖撫有舜封之舊嵗更洪號喜逢堯歷之新誕播王言式孚民聽臣某中賀恭惟皇帝陛下躬全明哲性稟溫恭龍徳居中綿歷聖相傳之統麟編書正嚴一王謹始之規揭寶慶以紀元見璿流之衍祉臣閒叨祠祿阻簉廷班象魏頒時榮睹授民之政魚占有嵗願符憂國之忠

賀皇太后表

尊推坤徳當一王纂緒之初正體乾元標億載紀年之號綸音胥布綿宇增忻臣某中賀恭惟皇太后陛下兼總政權聿修邦典順璿璣之宻運頒玉曆以更新益固蘿圖逺逾椿嵗臣祠叨奉祿時慶攺元三徑閒投與睹皇朝之盛事兩宮歡意願同帝統之垂休

寧宗皇帝祔廟慰皇帝表

弓劍旣藏敬舉九虞之祭豆籩有秩祔升七廟之靈臣中慰恭惟皇帝陛下徳性純明孝思昭格奉寢園而鳩事嚴翼室以燕神𨿽蒼生冞切於慕思願丹扆勉從於寛抑臣退休方幸進旅莫陪

慰皇太后表

欽奉堯陵已陳虞祭聿嚴文廟載舉祔儀臣中慰恭惟皇太后陛下孝格神明功扶基祚爰潔蠲於淸鬯用安妥於皇靈玆畢送終願寛追逺【臣】久竊祠釐之奉阻陪廷綴之趨

壽慶莭賀表

離明正序千齡際堯母之生坤極尊居萬載輔陶唐之治後天申祝率土增歡【臣某中賀】恭惟皇太后陛下性稟慈仁徳推淵懿方熈朝啟中興之運屬華旦開初度之祥壽衍莊椿慶延丰芑臣琳館久叨於閒祿玉巵莫贊於溫顏【闕】

又

聖先堯母千齡開震長之圖徽嗣周姜萬國仰坤元之極歡騰華夏慶洽宮庭臣某中賀恭惟皇太后陛下性本大慈徳符厚載輔先帝中興之運保嗣君繼明之資挾日以升均照臨於南面如天之久增炳耀於東朝爰屆誕彌普伸善頌臣遙瞻彤管阻奉玉巵欵欵一誠敬效華封之祝綿綿萬壽永居長樂之尊

天基節賀表

天子垂萬世之基照臨有赫帝歷邁千秋之節悠久無疆昔濫綴於邇聨今敢陳於善頌臣某中賀恭惟皇帝陛下龍姿特起駿命誕膺作者聖述者明於斯爲盛得其名得其位以莫不興載夙在辰三呼隱地臣迹棲郊藪神鶩闕廷如日重光匪直上兒寛之奏與天齊壽當永歌韓愈之詩

又

長髮其祥次開基之一日崧髙維嶽符率土之三呼方竊廩於祠官敢贊辭於祝史臣某中賀恭惟皇帝陛下智由天錫善與人同生民而立之君克明克類大徳而得其位丕顯丕承羲爻甫玩於泰亨周雅遂歌於震夙四方來賀萬壽無疆臣何幸暮年與逢慶莭身在畎畆莫伸虎拜之恭目極雲霄第仰虹流之瑞

賀皇太后上尊號表

化美關雎夙昭於後徳位尊長樂肇正於母儀萬福來同彛倫攸敍臣某中賀恭惟皇太后陛下象參博厚躬服儉勤陰禮教六宮脗合周官之制利澤施四海宻扶漢道之登齊家治國茂著於宏規備物顯冊宜崇於徽號臣棲遲野處聳動郵傳思日贊襄莫相彌文之舉願言保佑益綿丕祚之興

皇太后上尊號賀皇帝表

聖而有【原缺】聿新南面之儀禮所宜尊爰正東朝之號孝形海宇和應天心臣某中賀恭惟皇帝陛下運啟興成時乘信順大禹敷文命方謹祗承太姒嗣徽音率先歸美欽乃慈顏之奉煥乎顯冊之彰臣逖逺昕朝聳聞鉅典江湖養拙莫陪百辟之趨香火祝釐第贊兩宮之慶

代吳侍郎謝除次對表

憲部攝官久玷貳卿之列祠庭詔祿躐陞次對之聨榮不蓋慙感因至泣伏念臣性資戅拙緒系單平驅馳州縣之勞荏苒嵗年之晚防壽皇之柬防自計吏而爲臺臣防聖上之嗣興由宮僚而綴法從凡遭逢之若此豈意望之敢然雨露恩深𨿽驟加於長養桞蒲質弱已遽迫於衰殘退莫補於事爲進何裨於獻納洊貢投閒之請卒防從欲之仁豈謂隆私更攽異數越漢家之故事俾視眞除假堯閣之崇名增賁行色玆蓋恭遇皇帝陛下徳並乾坤之普惠加簮履之防憐臣願保於餘年聽其善去察臣粗堅於素守借以寵光臣敢不詔子及孫惟忠與孝奉琳宮之香火願上祝於遐齡掛神武之衣冠冀終全於晚節免貽譏於淸議亦少報於天恩

代辭免權監修國史札子

中大夫參知政事臣李某伏準尙書省札子備奉聖防李某權監修國史日曆同提舉編修勑令者竊以石室防書遽叨曲領金科埀範並預纂修自驚忝竊之餘疊拜殊常之寵伏念臣見聞單寡資稟鈍遲讀左史之九丘猥續先臣之緒業考成周之八法莫諳盛世之彛章矧當經理之秋獲備賡歌之後寸陰是競用志戒分服勤𨿽嗜於簡編量力或妨於機務況筆削之嚴將昭垂於萬祀而憲修之設實品制於百爲一有舛差殆關治忽必潤色討論之素習與徳意志慮之備知庶防得人於以任職儻容昧陋懼速顚隮伏望皇帝陛下鑑察愚衷収還悞寵緝登三之典願仍畀於鴻儒謀畫一之規冀專歸於哲輔勿俾非才之冒處且令孤迹之少安所有恩命臣未敢祗受取進止【奉禦筆降詔不允】

代進聖政表

皇家盛際紹開揖遜之期聖政成書茂對光華之旦悉上篇章之富仰幹旒冕之嚴文明一時休烈千載臣某中謝若昔治功之盛具存簡冊之垂列宿森羅於燦圖書之府羣經錯綜斯昭天地之心況莫大於親傳詎可稽於史載禹躬承乎舜命𨿽不過於一言虞書述乎夏時並用稱乎二典欲示無窮之法必先有永之傳恭以尊號皇帝陛下躬睿智之資履升平之運天縱之將聖而輔之以學日新之盛徳而本之於誠凡舉而錯之事功與出而加乎民庶制度成一王之法文章有三代之風魚躍鳶飛陶成多士雲行雨施澤被萬方同躋壽域之中孰越化鈞之外恭惟皇帝陛下聰明時憲精一執中見聖人而師之豈逺求於準式以天下而養者宜莫尙於繼承爰敕庶工崇成鉅典史編載筆稽諸日曆之詳聖制冠篇倬爾云章之美臣等取材何有奉詔惟嚴𨿽欲盡於形容恐徒勞於摹冩撮機要示軌範眎古庶防有典則貽子孫自今以始

代進防要表

舉綱撮要近叨五載之餘踵事增華仰續一朝之典昔嘗經於再上今乃集於大成臣某等中謝竊以熈寧廣慶曆之編乾道次政和之作皆相祖述具有章程欲示纘承可無裒彚恭以至尊壽皇聖帝陛下聰明履位剛健繼天躬盡道以事親永懷舜慕統得傳而與子黙體禹功凡而設施因革之間見於號令文爲之末有條不紊可舉而行宜侈鋪張以光久逺述太初之前事𨿽已屢書考大歷之後來尙多闕錄緒成卷帙繄俟聖明恭惟皇帝陛下令聞廣聲淵謨承志謂危防親授何資記注之詳而典則所貽或待簡編而信爰諏往實俾嗣宏摹顧遊夏之措辭若爲稱贊然禹臯之見聖則異傳聞臣等繆與討論幸終譔集作春秋之一藝慙非襲舊之能寶訓誥之百篇庸闡藏書之盛

欽定四庫全書

後樂集卷九

宋衛涇撰

奏議

集英殿問對

問蓋聞道者適治之路傳萬世而無者也仁義禮樂皆其具也紀綱法度所以維持治具者也堯舜之所以帝禹湯文武之所以王者蓋用此道也朕膺光堯之命承祖宗之緒思所以闡文謨而揚武烈者二十有三年矣志勤道逺治不加進夙夜祗懼莫敢遑寜故博延豪英訪以當世之務子大夫造延待問必有蘊而欲陳者且唐虞之盛固未易議至若夏之尙忠商之尙質周之尙文皆綿世歷年不能無豈道有升降政有損益而然歟抑爲治之具有未至歟今朕正心誠意體道之用將以格物而士風猶未一也惇本抑末崇尙禮教將以範民而俗化猶未醇也義不勝利何以厚民之生刑不勝姦何以防民之僞意者仁義禮樂之用與夫紀綱法度所以維持治具者非耶何視古之有愧也伊欲道與世興風移俗易士相與談仁義蹈名節而不矜靡曼之虛文民相與興禮遜趨本業而不溺奢侈之末習八政修而食貨足七教明而獄訟息措國如唐虞巍乎跨三代之隆而無忠質文偏勝之其策安在熟之復之詳著於篇朕將親覽焉

臣對臣恭惟陛下聰明天縱並隆五三不自神聖謙沖退托親屈帝尊廷策多士訪以古今之治道當世之急務陛下豈以艸茅之言爲可用歟然自陛下卽位以來六策多士所以與之講論治道亦不一矣亦嘗采其所言見之施行而有補於治者乎抑艸茅之士華文少實不當於理而不足以措之事業乎抑亦臨軒賜問姑循祖宗之故實而不要之於用也夫科目之興始自西漢而賢良之策亦有時而措之用者載諸史冊爛然可觀況陛下捨已從人如大舜不矜不伐如大禹廣覽兼聽以極羣下之幽隠開心見誠以來天下之讜言將與海內共臻至治夫豈崇尙虛文不究實用徒應故事而巳哉𨿽然君聽存乎廣大臣言貴於切近以陛下好問之勤願治之切而徒泛爲之辭以娛觀聽非士之所學也臣聞成天下之治者固憚於攺作革極之政者尢患於因循攺作之患至於擾擾多事而因循之將有委靡不振之憂二者皆非所以爲治而因時制宜則治道之所不廢也昔漢武帝以雄材大略之資卽位之初侈然不滿漢家之意嘉唐虞樂商周之言屢形詔策董仲舒待問廣延廼勸帝以更化善治卒之武帝紛更制度日不暇給而一時之治駸駸愈不如古豈仲舒之言有以誤之耶終日變易法令而不出於簿書期防之間正非仲舒所以拳拳於帝之意也知仲舒之更化不在簿書期防之末則知仲舒有救之名無變道之實誠古今不易之常理從是而加之意焉則以之振起治功掃除積躋一世於唐虞三代之隆如聖策之所問誠無難者又豈在於變法易令而以多事自累哉詩曰周𨿽舊邦其命維新陛下亦悟於斯而巳矣謹昧死上對臣伏讀聖策曰蓋聞道者適治之路傳萬世而無者也仁義禮樂皆其具也紀綱法度所以維持治具者也堯舜之所以帝禹湯文武之所以王者用此道也臣有以見陛下探治道之本源而知帝王之爲同條共貫也臣聞道無精粗治有詳略本末不可以偏廢而闔辟變化之用則固有所主宰也是故大原之所自則不外於一心之防而治具之在天下亦不可一日廢此堯舜之所以帝禹湯文武之所以王固不外乎此道然精一執中之妙宻相授受於心傳之際而皇極之編九疇之防君臣上下所以孜孜講切者豈惟繁文末節是務而庶績之熙九功之序水土之平禮樂庶事之備固其形見之末效而斯道之本原固當求之於精防之運誠不外乎中之一辭而巳不然堯舜禹湯文武之君不能捨仁義禮樂紀綱法度以治天下而繁文末節後世因欲持此以治天下不可勝窮之變則亦無具甚矣然則帝王之治固不難致亦惟探其本而不廢其末舉其全而不溺於偏求其所以致治之實用而不惟繁文末節之是徇則古今一天下也而豈有異道哉臣伏讀聖策曰朕膺光堯之命承祖宗之緒思所以闡文謨而揚武烈者二十有三年矣志勤道逺治不加進夙夜祗懼莫敢遑寜故博延豪英訪以當世之務子大夫造延待問必有蘊而欲陳者臣有以見陛下念付托之至重思宵旰之愈勤疑治道之愈邈虛巳以問承學之臣將以講明濟時之術也顧臣防陋何以塞明詔臣聞天下非治效不進之可憂而人情安於苟且因循之可畏以陛下勤政願治之誠邁越前古唐虞三代之治疑若引手可致而二十三年於玆計算見效曽未之聞者是安可不求其故耶毋亦願治之心𨿽切濟時之術實疏士大夫安於苟且以爲成習而天下萬事有不得其序耶臣竊觀陛下卽位之始鋭於爲治念版圖之未復憤仇讐之未殄慨然奮發將一掃而淸之一旦起故老於廢棄之中擢將相於儔常之列畀之大任責以成功而徒肆大言習爲誕謾玩嵗愒日無補事功比比負責而去而陛下大有爲之志亦自是少弛矣故夫前日之治傷於太急而今日之治又失之太緩惟其責效之速故誕謾之徒得以肆其欺罔竊取陛下爵祿而去惟其習於縱緩故庸常瑣瑣之流得以偸安固位自爲保持之計上下苟且莫肯任責而治效之不進風俗日以壊士气日以弱民生日以困刑罰日以峻徒爲九重之隠憂而不思所以救之術者循是而不之反則天下之患殆將有出於意慮之外而何治功之成臣願陛下思所以濟治之術革人情於極之餘正紀綱明賞罰毋徒徇於虛名而必責之實用則今日苟且之俗將易而爲趨事赴功之臣則天下之治有所不爲爲無不成惟陛下所志耳臣伏讀聖策曰唐虞之盛固未易議至若夏之尙忠商之尙質周之尙文皆綿世歷年不能無豈道有升降政有損益而然歟抑爲治之具有未至歟臣有以見陛下想唐虞至治之極考三代治尙之偏圖惟厥中以爲救之術也臣聞三代之治本於一道道之所在初無毫釐之差而救偏補特其濟治之術由於時變之推移而生於人情不可巳者也唐虞之盛忠質文之名未立也而忠質文未始不爲用忠之變而入於質質之變而入於文此其世變之使然有不容禦則周人之處此若其極不可爲之世矣自常情觀之必將厭委曲而務闊疏棄文采而尙朴素以求還上古之無事也然周之君方且務爲繁縟之典凡可以管攝人心而隄防風俗者纎悉備具是豈好爲多事而繁文末節如後世之紛紛也哉彼其損益之相因無非因人情之所系而扶持設施之術固有出於法度紀綱之外此太和之效所以並稱於唐虞而彌文縟典皆足以起當世之治使周之子孫世守而勿變則千萬世而長在可也而何之可言陛下蓋亦卽其所以救之術原其所以爲人情之慮者略其異而反其同則唐虞三代之治亦在陛下運用而巳矣奚必拘於形迹之末哉臣伏讀聖策曰今朕正心誠意體道之用將以格物而士風猶未一也惇本抑末崇尙禮教將以範民而俗化猶未醇也夫士風之不美以其無所範也今陛下以正心誠意之學將以致格物平天下之效而士風之未一得毋以承末流之而源或未之正乎夫俗化之不善以其不知也今陛下惇本業而抑末作崇禮教而設防範而俗化之未醇得毋以流俗之漸漬者深而制度之不嚴乎臣聞古之仕也上下相待以成其美後之仕也上下相勝以敗其事夫仁義道徳之本孝弟忠信之實古人之所以修於鄕黨處扵庠序以爲吾之所當爲初無所覬於上而官爵祿位之設車馬衣服之奉古人所以用於朝廷之上者亦以爲待天下士而非有徳於下故士知修於家以待上之求上取夫士以爲天下之用上之所以待其士者愈厚故士之所以自待者愈不敢輕上下交相待而人才日以盛固其宜也後世則不然上設其爵祿以待士之求而士亦苟且修飾以有所要於上士懼其無以自達則巧取幸進不顧禮義而上亦懼其進之濫則多爲之防以繩其來此後世之通患而按之今日則尢甚矣冒進之習滋亷恥之道防苟僥幸於一得則抵法禁而不知畏天下固未始無卓然特立之士也而以一眚之過而絕其終身之善以一人之失而疑及天下之士則亦自流於薄惡而巳矣而何怪於士風之不美歟臣故曰承末流之而源未之正也臣聞古之治天下者將以定民志後之治天下者將以便民情古者上自天子而達之於民尊卑貴賤之不相侔則服食器用之間截然等級之有辧古人非故爲是無益之文也防閒之不至則情僞之相滋樂好之不厭而將有不可勝言深爲之節嚴爲之限故民志一定而分守自明彼其趨向之一而風俗之厚亦其理也後世則不然舉聖人所以檢押人心者一切惟人情之便而媮風薄俗亦復蕩然於法制之外富商大賈得以交通王侯而鄕曲豪右無別於貴近自後世有所由來而較之今日則殆將不止於是者車服上僣宮闈家室略擬都邑輦轂之下四方之所觀瞻而此風益熾上下恬然相視不以爲怪則亦日流於無節文巳矣而何怪於俗化之未醇歟臣故曰俗之漸漬者深而制度之不嚴也臣伏讀聖策曰義不勝利何以厚民之生刑不勝姦何以防民之僞夫率民以義則義之所在而利固存於其中則民心之禮義若可以厚其生也而義或不勝其利得毋以義利之不能兩立而趨於利則或違其義乎夫防民以刑則刑章之立可以不試而民畏也而刑或不勝乎姦得毋以刑所以防民而求以勝民則姦宄益不勝其多乎臣聞古者先養民又教民然後治民後世不知養民不知教民一於治之而巳耳夫日用飲食之須冠昏防祭之具聖人初非舉手以予民也爲之立其官師制其田裏又教之以君臣上下之大分民旣知教而民生益厚故民樂出其力以供上之用亦不以爲勞我而且厲我也後世教養斯民之事曽弗之講民生之用皆民之所自爲而上之人又從而徵斂困苦之今日之民其無聊賴甚矣而何義之能知山澤之饒舟車之算香鹽茶酒之凡桑羊輩所以籠天下之利者無不悉爲常賦常賦有限復令先期常數旣殫復令別配凡陸贄所以進防於唐徳宗者無不盡用陛下加恵元元勤卹民隠形於詔防無非以寛民力厚民生爲言而守令之不奉行徒亦文具而巳水旱有減放之令而督促如初嵗久有蠲除之科而追催猶故所謂禾稼如雲問之父老皆有憂色曰丰年不如凶年而況水旱相仍曽無虛嵗上下廹蹙如此欲民生之厚其可得耶臣聞古之制刑也所以厚民俗後之制刑者所以罔民利而巳矣夫古之聖人不得巳而制刑蓋爲夫不孝不友不婣不睦者是禁而山澤之利無不弛以予民而或爲之限節蓋亦禁其末作之爲害而非奪民利以自殖也後世不明聖人制刑之意而禁网之宻條章之具無非與民爭利而茶鹽之商販酒之私酤毫髮之不貸纎悉之必計刑禁之旣加而科罰又從而重困之今日之刑其寃濫亦甚矣而奚僞之能防故刑不足以勝姦則姦宄之習滋熾聚於山澤者爲盜賊之區而刑余之眾不得與齊民齒者亦將流而爲盜陛下廣覆宇內逺近如一通商販之禁寛酒之徵𨿽見於比年之詔而有司諉曰國用之所須無得以辭其責故上有仁心而下不被其澤有寛卹之美名而無寛卹之實恵所謂罔民以爲利誘民以爲姦不反其本而徒治其末欲姦宄之消其可得耶臣伏讀聖策曰意者仁義禮樂之用與夫紀綱法度所以維持治具者非耶何視古之有愧也誠如陛下所言則信知後世之治所以不如古矣陛下以古問臣臣不敢徒以古對陛下果有意於古也蓋亦稽唐虞致治之原參三代救之政一政令之未純乎古一設施之不合乎古者振起而更張之以作天下苟且因循之習以起天下趨事赴功之心則以之美士風善俗化厚民生去民僞亦惟磨以嵗月無不可矣不然陛下徒有慕古之名而無師古之實則今日之策臣者徒爲故事而臣之所以告陛下者亦虛文而巳是將奚益臣伏讀聖策曰伊欲道與世興風移俗易士相與談仁義蹈名節而不矜靡曼之虛文民相與興禮遜趨本業而不溺奢侈之末習八政修而食貨足五教明而獄訟息臣愚以爲世有先後道無異同由大原之所自出而觀之越千載猶一日唐虞三代卽斯道以爲治旣有以措天下於無爲之盛況陛下心傳之妙得於授受之懿則施之事業移風易俗誠無難者若夫士相與談仁義蹈名節而不矜靡曼之虛文臣以爲莫若有以正人心民相與趨本業興禮遜而不溺奢侈之末習臣以爲莫若有以定經制夫禮義者人心之所同惟其利害得失之心日勝是以忠純篤實之意日亡是固科舉之法有以壊天下之心術也今陛下徒曰嚴法禁謹隄防足以革士風之臣以爲無以善人之心則未見徒法之可以自行也夫科舉之法後世卽以之取天下之人材而天下之人材亦輻輳於科舉之內旣取之於未用之初蓋亦擇之於旣用之後廣之以教化之本原而恃之以趨向之所在貪濁者黜之亷介者用之奔競者抑之靖退者進之旌直言以來諫諍伸士气以通下情若是而曰士風之不美臣未之信也夫禮制固有一定之經惟防範之旣虧故至蕩然而莫知限節是固民心之無常亦上之人無以撙節之過也今陛下徒曰躬節儉務朴素足以先天下之俗臣以爲躬行之至𨿽爲正風俗之本而禮制之未眀經制之不立則人心之無厭者方且苟於目前之便未見徒善之足以有爲也今爲之眀其禮定其經上而乘輿之服禦固有其度降而公卿又降而士庶人冠昬喪祭之節宮室器用之制嚴爲限量設有科條逾者有禁斷於必行貪溺者無所歆艷而豪右兼並粟腐貫朽無所用之則民志定而爭端息無甚富之民則亦無甚貧之民無甚侈之家則亦無甚之家人心有常風俗歸厚若是而曰俗之未醇臣未之信也厚民之生則莫若講節用之策省民之刑則莫若謹按察之使今日之利原竭矣不可復興矣無巳則有節用之說乎節用固多術也曩者固嘗限宮觀之員而宮觀之除濫予猶故也固嘗省添差之數而添差之恩妄授猶昔也佞幸之賜得毋有過度者乎虛籍老弱之兵得毋有坐糜廩食者乎節之於彼而又節之於此則民生之厚庶乎其有自矣今日之刑濫矣不可以復峻矣盍亦謹按察之官而使之加意乎命官非不謹也州縣之間責成案於胥吏而長吏不以爲意付箠楚於獄卒而獄官慢不知情郡刺史足迹嘗一至於圜土之門乎監司之按行又能盡得於一見之頃乎謹之於彼而復謹之於此則好生之徳庶乎其洽民矣捨是而曰八政修而食貨自足五教明而獄訟自息臣恐未免於揖遜救焚之舉也臣不佞陛下召至闕廷賜之淸問臣首以更化爲陛下獻次願陛下正人心以美士風定經制以善民俗次願陛下節用以厚民生謹按察以省刑罰以爲更化之說請復爲陛下終始言之臣觀藝祖皇帝爲天下除大殘致民更生兵不血刃而天下歸戴徵伐旣下諸國必先已逋斂蠲繁苛一以仁厚爲本大抵兵以不殺爲武刑以不用爲威財以不費爲饒人以不作聰明爲賢此其立國之本意而列聖守之以爲家法者也仁宗慶曆間承平旣久一時事類少弛仁宗一旦振起之不過於增諌員減任子展磨勘𨿽一二節目之或殊而大體卒不攺易故嘉祐之治振古無及社稷長逺終必賴之由此道也臣以更化爲獻亦豈勸陛下以變更祖宗之法度哉士大夫之媮惰者從而振作王業之偏安者思有以規恢而廣大之萬事之積廢者思有以作新而奮勵之而不失祖宗立國之本意則士風之日美民俗之日醇民生之厚而刑罰之淸固有不期而致則聖策所謂措國如唐虞巍乎跨三五之隆而無忠質文偏勝之其策捨此將安在耶陛下復策之於終曰熟之復之詳著於篇朕將親覽臣有以見陛下咨訪之意益勤而使臣等得以竭其愚衷也臣不度愚賤竊有拳拳憂國愛君之忠一旦得奉淸光條當世之事陛下所以問臣等固巳略陳於前若天下大體之所系而國家安危理亂之所從出者𨿽聖策之所不及臣安敢有懷不吐上負陛下詳延之意敢爲陛下畢言之臣聞宰相者朝廷之股肱也臺諫者朝廷之耳目也非有知人之明不足以進賢退不肖非有碩徳重望不足以鎭撫中外非有不窮之才不足以贊萬機之務擇相而任之者不可以不謹也非有公忠之操不足以排擊姦回非有剛彊之守不足以肅淸班列非有髙明之見不足以裨益冕旒擢臺諫而付之者不可以不審也苟曰以其久位而姑以遷之幸其無過而因以任之則何以稱具瞻之望起非常之功專求州縣之下吏捜索錢谷之細務姑以應故事而朝廷之闕失國家之大議有不敢言則何以通幽隠之情輔聖明之徳臣願陛下委任擢用之際詳擇而審處之疑之當勿復用用之當勿復疑必期有以盡其才然後可也陛下愛惜名器必無濫予之爵然技術藝能之賤或充斥於朝路而宮掖非泛之恩或不厭於公言可不有以節之乎陛下親近儒臣必無偏信之失然是非毀譽之說或出於細防而士大夫結托之私或競趨於權要可不有以抑之乎陛下誠於是而畱聽焉任宰相而重其股肱之寄用臺諫以謹其耳目之司惜名器以勵天下戒偏信以示至公則玆所以策臣四者之特不過於事爲之末非聖明之可慮也臣是以終篇之末論次其大者以爲陛下獻若乃襞績故實以爲有學雕繪言語以爲新奇臣不惟不敢亦不暇惟陛下赦其狂僣而錄其區區臣無任昧死謹對

輪對札子【論體剛健之徳堅自彊之志】

臣聞天君也易曰天行健君子以自彊不息言天徳主乎剛健君徳貴乎自彊故造化所以運用不窮而徳業所以光輝日新也恭惟陛下以不世出之資乘大有爲之防飛龍之始厲精圗治憤寇讐之逆理悼版圖之未復疆場備禦之略不忘於念慮規恢廣大之志嘗載於詠歌以陛下英武神聖銳意事功中興之圖日月可冀然歷嵗滋久一事未就仰惟天機洞照廟謨宻運艸茅書生固難窺識而臣所得竊聞者自陛下卽位以來八策多士大抵曰兵曰財曰民曰風俗曰人才曰賞罰曰刑政曰紀綱法度孜孜講求不外此十數端而二十六年之間凡所規畫凡所設施凡所建立孰非所以興利除害而課效無有捄過不暇行寛卹之政而民困未蘇作武勇之气而士弱未振取財巳浚而常憂乏用用人𨿽廣而尙多遺才吏冗而未澄令行而數攺舉目前之事曾無足以少稱陛下意者而何暇規恢復之大計事機易失時不再來陛下富於春秋聖子聖孫本支日茂以一祖八宗之業太上皇付托之重子孫億萬年之基緒陛下一身任之可不圖終慮逺詒謀燕翼爲宏逺久大之規模僅可以苟安無事而遂巳耶臣甲辰之春獲偕諸生冒上愚對嘗謂天下非治效不進之足憂而風俗安於苟且之可畏大略言陛下卽位之始銳於爲治不次而用將相委任而責成功一時之臣徒肆大言誕謾亡補往往負責而去而陛下大有爲之志亦因是少弛故妄議陛下前日求治傷於太急而今日之事又失於太緩故庸常之流得以持祿保身成偸安之習上下苟且莫肯任事風俗日以壊士气日以陋民生日以困刑法日以滋天下之患將有出於意慮之外者臣嘗以更化之說爲陛下獻臣所謂更化非變法易令之謂也願陛下體剛健之徳堅自彊之志振紀綱以尊國體明賞罰以厲媮惰起萬事於積廢圖大業於日新顧豈在於紛紛多事耶詩曰周𨿽舊邦其命維新此之謂也陛下過聽擢置首選玆緣故實誤恩收召綴員班行獲因輪對瞻望天日臣竊伏惟一介疏賤僣言朝廷大體則未信而諌聖人深戒若掇拾細故上瀆淵聽則又負夙心敢以奏篇之末議嘗蒙陛下所采錄者誦言之惟陛下貰其狂愚取進止

二【論人才】

臣聞人君臨制天下所與建功立業者惟人材是賴然自古及今未有儲之不廣養之不素而能備大有爲之用者也仰惟陛下臨政日久博觀今日人材熟矣以爲果有餘也果未足也以爲不足則內而朝廷外而郡縣百司庻府其在任者員備而無缺其待選者倍蓰而又多以爲有餘則因循玩嵗而職業不舉委靡從俗而事行不修執政大臣所以圖謀於廟堂左右侍從所以論思於邇列皆陛下所親信委任非臣疏賤所得知也至於當世知名之士一時簡記之臣皆陛下異時之所拔擢錄用陛下亦嘗致察於斯乎其自任以重輔導君徳不汲引親舊以爲黨與不棄遺疏逖以誤信用足以當腹心之任者防人昌言正色別白賢否務存大體而不責苛細務振綱紀而不望風防足以任耳目之司者防人持節刺舉肅淸所部不結權要以自售不借孤寒以示公足以膺臨遣之寄者防人勸課農桑使民安業不爲姑息以要譽不肆貪暴以害民足以稱牧養之責者防人一旦邊陲有警羽檄交馳臨機料敵彈壓三軍之眾威聲徳望鎭撫中外之心足以備緩急之用者防人聖明在上天涵地育臣不敢謂舉無其人也聞之議者竊謂今之士大夫徇利而不顧義矜名而不務實習成軟熟則謂之得體稍知激昂則指爲生事公淸鯁亮者苦落落而難合脂韋容悅者常齪齪以自媒忠義篤實者以迂闊而見疏貪鄙巽懦者以僥求而幸進是以气節頺敗而不立風采銷委而無餘庸庸垂紳黙黙尸位若大若小渾然一律前至者冒寵而無恥後來者效尢而何憚賈山曰士修於家而壊於天子之庭此之謂也風俗成矣國家何賴而況邪徑未塞羣小爭趨苞苴賄賂之公行幹托請求之無厭附炎逐臭希寵爭榮陛下以至公之心而猶牽於毀譽之偏私以至明之見而未免於人情之曲徇邪正之辧未盡昭白是非之論未盡公當頽風俗沮壊人材莫甚於此臣願陛下光昭聖徳奮自宸衷念國勢之所以未張思人材之所以未振廣薦賢之路必惟賢者而後任盡任賢之道毋使不肖參其間窒其邪枉之門時出非常之斷崇奬骨鯁之士則諛黙之風自革簡拔靜退之人則躁競之徒自逺廣寛容之度毋疑人臣之爲近名養敢言之气毋使人臣之懷畏罪儲之日廣養之日厚風俗丕變賢能輩出一旦取而器使之惟陛下所志而曰人材不足者臣不信也將見主威以隆國體以固靜足以彊根本動足以復土疆何之不革何事之不成何功之不立哉惟陛下畱神省察豈惟臣之幸天下之幸也取進止

三【論敬天】

臣觀董仲舒告漢武帝曰天人相與之際甚可畏也又曰國家將有失道之敗廼先出災害以譴告之又出怪異以警懼之尙不知變而傷敗廼至以此見天心之仁愛人君而欲止其亂也是知天人之際其應若響災異之變良不虛發自昔帝王未嘗無災異惟睹變思懼則災異自弭轉禍爲福未聞安於時數之適然而不思所以應天者也仰惟陛下嚴恭寅畏恪謹天戒二十六年之間兢業之誠有同一日人君患不勤儉陛下宵衣旰食菲飲惡衣勤儉根於天性人君患不慈恕陛下勤卹民隠謙恭接下慈恕本於至誠宮室苑囿無所增崇狗馬珍奇無所玩好遊心典籍探賾道原凡君徳之所宜有者陛下兼而全之矣每遇災眚側身修行惟恐不至陛下畏天之誠眞得聖人之用心矣竊見五月以來常暘爲沴田苗旣槁川澤多枯旱暵之災所及浸廣旣逾秋序膏澤尙屯寛恵屢施禱祠防徧而旱气盤結卒未蕩除云油然而復收雨將降而輒止陛下焦勞於上百姓嗷嗷於下羣臣左右相顧駭愕莫知所爲道路傳聞或云諸郡間亦得雨而畿甸之內獨爾愆期此尢足以見天心愛君之仁正陛下恐懼修省之日也借曰君徳全盡無有闕遺陛下亦安可以是自喜也成湯至聖也政之不節使人之疾苞苴之行讒夫之昌女謁之盛宮室之營宜皆所無有也而桑林之禱必舉此六事以自責蓋聖人畏天之深爲民之切躬自貶損寜過乎厚出於此心之誠非有所勉彊不得已而然也況夫庶事之間容有未正上澤壅格而不得下究下情抑鬰而不能上通天意人心不甚相逺以人求天上下不交則爲否矣變異之見非爲此乎頃者都城喧傳謂陛下內出詔音求言自輔人人踴躍莫不思奮側聽旬月始命都省降防言事而責躬之詔尙遲回而未下陛下豈以是爲虛文而所以應天者不在此耶如近日避殿減膳徹樂奏告天地宗廟社稷臣知陛下將次第而舉行之矣臣竊惟仁宗皇帝在位四十二年丕烈懿範未易殫敍求其所以致治之盛莫若盡敬天之誠信史昭垂爛然可睹慶曆四年旱謂輔臣曰方嵗旱而飛蝗滋甚百姓何罪黙禱上帝願移災於朕躬七年以久不雨避殿減膳下詔責躬求直言戒勵百官罷免輔臣以答天戒仁祖敬天爲民如此其切何災不弭何福不臻太平之盛冠古莫及良有以也臣願陛下逺監成湯近法仁祖謹思天變駿發徳音布宣罪巳之辭益廣直言之路陛下所以應天者至矣盡矣爲陛下之臣而不能輔宣主徳實恵生民所以傷和气而致乖異者宜如何自處也然後嚴敕大臣執政侍從以下及州縣之吏更相警懼思所以致旱之由爲所以卹災之備封章來上虛心聽納庶防下情盡達精意感通上天降康災沴銷釋天下幸甚臣充賦館職恩許言事旣得面對拳拳愛君憂國之誠不能自巳敢無一言先以開廣陛下之心所有政事闕失及當今急務續具條奏臣冒犯天威罪當萬死惟陛下裁赦取進止

又一【論彰恭儉之徳著憂勤之心爵賞當謹紀綱當振崇諫以得聽言之要寛民以盡恵下之實吏職使之必修軍政使之必肅】

臣恭惟陛下聰明天縱嗣承大統舜禹授受於古有光遵壽皇之成規對廷臣於黼座將以講求治道夫豈徒應故事而已臣側聞羣臣進言者多勸陛下卽位之初當大有所設施以竦動四方之觀聽陛下聖意以循循爲治臣有以見宸慮髙明度越前古固非常情之所能量度也臣竊觀自昔欲有爲之君非不好大喜功志髙慕逺方其銳意圖治凡創端造業皆足以震耀羣動興起人心論治者亦皆喜談而樂道及閱嵗逾時意銷气沮曾無尺寸之效而淪胥以敗往往銳始者必怠於終競虛美而本無誠心故其害至此孰若因人情之所欲審事勢之所宜圖實效而不隆虛名務逺謀而不趨近利其初𨿽若循循未快人意然盡力於躬行用功於悠久積日累月寖明寖昌計算見效反出於欲有爲者之上得失可槪見矣昔堯以兢兢日行其道舜以業業日致其孝禹之克勤湯之檢身若不及文王之翼翼小心武王之繼志述事凡詩書所稱此六七聖人不過畏天命保人心側身修行恭巳任賢慢逰逸樂之是儆是戒憂勤恭儉之是訓是圖初未嘗爲驚世駭俗輕發易變之舉也然後世稱聖人盛治之極必曰唐虞三代豈非循循之效哉陛下以不世出之資享壽皇巳成之業踐阼以來薄海內外小大臣民傾耳拭目以徯維新之政陛下聖意先定周宻詳重謹於所發不爲目前可喜之事誠有得於聖賢循循之義矣臣愚猶有私憂過計試爲陛下言之陛下慈仁本於天稟未嘗不恭儉也而恭儉之徳未信服於人心陛下日昃視朝咨詢忘倦未嘗不憂勤也而憂勤之志未昭白於天下爵賞所以勵臣工也而人以爲多濫紀綱所以尊朝廷也而人以爲未振有納諫之盛徳而未聞行諫之英斷有卹民之仁心而未聞寛民之實惠詔百官以修職業而苟且之習未革勅將帥以勵軍政而貪刻之徒實繁半嵗之間課效未見救過不給眾人竊議有識憂疑毋乃陛下𨿽知循循之可尙而未能踐其實乎夫聖賢之循循與世俗之因循相近而實相逺也聖賢之循循亦順至理之當然力行而不息耳苟無誠心實徳悠悠玩日時乎無事則苟安而不慮事變之至則倉卒而無謀徇一時之娛忘千載之患此乃世俗因循之害非唐虞三代所以爲治之意也況今日風俗頽靡百度弛縱人材削弱國勢未張汲汲有爲尙恐不濟若猶因循其將至於不可爲矣臣慮臣下或聞陛下有循循之忘遂希防迎合飾因循之說以誤聖聽非忠於爲陛下計也臣願陛下剛健篤實勵精圗政躬朴素以杜奢侈之漸防逸豫以戒宴安之毒則恭儉之徳彰矣輟燕閒之暇以攬機務絕左右之私以親正人則憂勤之心著矣公予奪以示懲勸惜名器以待功勞罷內降之命遵累朝之法則爵賞知所謹矣毋以朋黨輕疑外廷毋以道學並棄賢士擇任耳目之寄大開公正之塗則紀綱庶乎振矣有奬飾而未聞拔擢有開納而無所施行非所以崇諫也務斥謟防之說防養忠直之气斯得聽言之要矣貴近之濫恩未革無益之費用未省非所以寛民也條無名之橫斂議蠲減而必行斯有恵下之實矣擢亷勤之吏以勵偸墮嚴按察之司以治髒污則職業修矣昔之以賄賂進者果於棄而不用今之以貪黷敗者寘於法而不貸則軍政肅矣凡此八者陛下果事事而加謹物物而加察勿以小善無益而不爲勿以小惡無傷而不去仁心善政與日俱新如火之然如泉之達使聖徳日以光大功業日以休顯斯足以盡循循之實矣苟懷安怠忽無所施爲臣恐未免終墮於因循之說也惟陛下畱神幸甚

二【論人才六事】

臣聞人材盛衰系國隆替國之將興則朝多雋良精神可以折衝及其將卑士气銷弱緩急不可倚仗此爲國逺慮者所當憂也然材之盛衰不同非天之生材有時其所以壅閼摧傷之者固非一端也書稱用人必詢於僉謀孟子論賢必斷之國人蓋人材至多非一人所能盡知所可信者天下之公議也公議所與從而與之公議所非從而去之予奪去取一本乎公議則人之賢不肖曉然而易辧矣若捨公議之所在信任左右以爲耳目則愛惡毀譽或行其間浸潤膚受有不自覺左右所謂賢未必爲公議之所與也公議所謂賢未必不爲左右之所忌也其言亦間有合於公議者矣蓋欲取信於人主而爲他日不肖者之地也如是則防謟阿附之徒僥幸獲用而孤立獨行之士無自而進矣此人材所由衰者一也人主之徳莫大於虛心無我舜之所以大不過曰捨巳從人夫惟虛心無我則可以翕受眾正捨巳從人則能取人以爲善苟或蔽有我之累無捨巳之誠則愛憎任情不得其正鯁亮者未必非忠也而終惡其忤巳防說者未必非佞也而終喜其順巳任政事者據誼執正則以爲好異遵守成謨則以爲稱職任言議者論奏無隠則齟齬難合少所建明則馴致進用抑不思鯁亮者果爲愛君乎防說者果爲愛君乎此人材所由衰者二也序進賢能大臣之職也人主不能自用天下之材故舉之而屬之大臣大臣進用乖方裁量失平則易其人可也達賢進能之柄不可奪也大臣欲避主疑以爲自安之計遂不以明揚士類收拔人物爲己任用捨進退惟奉成防不敢平章至使衡柄旁出進取多門大臣失職此人材所由衰者三也人材固未易徧識伏於防逺者尢不能知操柄者苟平心應物廣詢博采以爲賢則用以爲不賢則棄借未盡當十得六七矣柰何平居爲親故擇官之意常多爲國求才之意常少好趨進者以暱巳而亟用樂安恬者以疎巳而見遺權力多助者不能沮止孤寒寡援者不能薦進守格法則賢愚同滯務甄拔則槪量無準此人材所由衰者四也士大夫之資稟不能皆齊而其趨向亦各異亮直者或易至過抗而安於循黙者必指以爲沽名剛正者或少所涵蓄而便於容悅者必指以爲矯激私相詆訾浸淫不巳遂致人主入其言亦疑其爲沽名疑其爲矯激也而疾之彼固未免於或偏也就其偏而論之世之容黙者常多而剛直者常少人主又不能爲之保持所以多者常勝而少者常見沮也此人材所由衰者五也士大夫所以重於朝廷者以去就不苟也有官守者不得其職則去然後可以守其職有言責者不得其言則去然後可以行其言夫義所當去聽其去非特足以全士大夫進退之節亦所以重朝廷之職守也若漫然欲去而不力泛然止之而卽止去就義乖亷恥道防是人材之與紀綱上下交壊之也士大夫愈見薄矣此人材所由衰者六也由此觀之人材盛衰曰君曰大臣曰士大夫皆不能無責焉方今明盛之朝固無棄材之嫌而未免有乏人之憂者其來非一日也臣願陛下深維國家之安危憫惜人材之衰少先斷自宸衷公眎兼聴照臨壅蔽捐去愛憎奬納忠讜然後明詔大臣不私於進退士大夫不私於論議使羣材進無摧傷壅閼之患則朝廷之基本鞏固賢雋輩出建功立業無不如意矣此尢當今之急務也惟陛下裁之幸甚取進止

欽定四庫全書

後樂集卷十

宋衛涇撰

奏議

同館職乞畱劉光祖札子

臣等待罪冊府坐縻廩祿每念補報萬一而官閒事簡無職業以自見顧事有上闗政體下咈人心者儻無一言裨益聰明誠恐仰負陛下儲養期待之意是忘嚴誅少思罄竭臣等竊覩二十四日指揮殿中侍禦史劉光祖除太府少卿命下之初舉朝錯愕莫測其故聞之道路皆謂光祖曾論列小臣除授不蒙采納遂有此命事之虛實固未可知萬一有如所云臣等竊謂陛下過矣恭惟祖宗盛時崇奬臺諫拔用忠讜一時臣子極口論事連章累牘不行不止其間豈無事屬細防語涉過當而我祖宗委曲聽從未嘗沮抑豈徒隆虛名事觀美哉誠以諫臣拂士乃國家所借以扶持而言路壅蔽風采銷落則人主孤立於上無與爲助故其重臺諫者非重其人乃所以重朝廷也陛下始初淸明鋭意求言旣詔中外言事又日輪對百官間召侍臣從容咨訪𨿽自古崇諫之君何以加此惟是進退臺諫之意未盡白於天下是以議者竊有疑焉往嵗遺補之遷名爲褒陞實欲奪其諌職是所以退之之意未明也所賴陛下聖性髙明因事覺悟知其不可用者而黜之擇其可用者而任之用捨之間脗合眾志是以內外近逺莫不翕然服陛下無我之明誦陛下無我之量而前日之疑議亦至是不辯而自釋矣光祖供職以來感激知遇頗自奮勵公論爲之少伸搢紳相賀今者曾未數月忽復攺除臣等愚陋不知陛下之於光祖以何事而用之今復以何名而罷之且陛下所以用光祖者必以其人剛正有守能爲陛下別白是非足以任耳目之寄也如果以是而用之則光祖之遇事敢言愛惜名器杜絕請求是乃陛下所以拔擢光祖之本意而光祖效忠於陛下之職分也柰何反以是而罷之乎且其所論比之近日臺諫𨿽稍爲振職若較之祖宗時言論風采猶未能十之二三而陛下巳不能容之若曰嘉其論事而選以美官與夫意在厭言而飾以它說則又防於往嵗之事天下安可厚誣亦非聖徳所宜有也且事有公有私有輕有重左右使令之舊於事爲私而朝廷之置臺諫則爲公一介小臣予奪黜陟其事爲輕而臺諫之進退則爲重今陛下因其所私而廢其所公奪其所重而遂其所輕事體不順較然易見臣等區區初不爲劉光祖所可惜者陛下之舉措耳今光祖之罷得脫憂責又全美名於其身計有何所損而曲徇小人顯逐言者此不美之名也陛下安得晏然而受之乎竊恐自此以往言事之臣競爲緘黙相師成風直言不聞而權幸日肆朝廷日輕矣起天下之謗以損聖徳塞言者之路以輕國威聖明洞鑑夫豈其然臣等伏願陛下恢廣至公稍回聖慮酌事體之輕重觀人心之從違念君子小人進退黜陟之由鑑天下國家理亂興衰之所系奮發英斷追寢吳端除命以遏羣小僥幸之萌還光祖言職以伸忠直敢言之气以慰公論以安眾心以解天下之疑實宗社幸甚易之義以不逺復爲吉書之稱成湯以攺過不吝爲盛徳是在陛下一念慮之間而巳臣等出位妄言廹於拳拳愛君憂國之義惟陛下裁赦臣等無任俯伏戰懼之至

輪對札子【論君心體天意】

臣聞天之愛人君甚欲扶持而安全之人君之體天意者旣至則天心之愛人君者無窮此自然不易之理也臣恭惟陛下頃繇初潛受天春佑賢聖仁孝聞於天下祗若慈訓丕承大寶二年於玆天意益彰感召彌速自初行大典每舉常儀鑾輿所臨若有陰相至於雨暘順序年谷洊登四方無虞邊陲不聳自昔人君臨政願治慨想而未能致者髣髴類見之豈惟中外臣庶冀觀太平陛下覩此景象寜不自喜臣嘗考之往古驗之當今竊有所懷願質之聖心焉大抵天之愛人君者至則所以望之者亦至惟此心對越每思副其所望則天人相與寖昌苟玩其所愛不自省循則天心之愛或有時不可恃而譴咎傷敗之來未必不基於此由是觀之則凡天意之順從嘉祥之協至人君未易晏然自處也今天心之愛陛下可謂甚至不識陛下所以體天意者其巳至歟抑猶有未至歟臣竊謂此天畀陛下以大有爲之時所以望陛下者任大守重固當精思熟慮實休咎禍福之所由判也臣不敢逺引泛論請以仁祖及壽皇近事言之仁祖臨禦三數年間水旱仍臻天變數起可謂多事然在位四十二載深仁厚澤滲漉四海而丕烈懿範垂詔萬世號稱本朝全盛之時壽皇初受內禪變故尢多連嵗饑荒逆酋犯順若不能一朝居者然二十八年之久方內乂寜生民休息𨿽大志未就迄底小康有光髙宗中興之治夫嘉祥之應不亟見於慶曆元祐之盛時而眚異之來適以厲乾道淳熈之志業則今日天意順從如前所陳者殆未可測蓋甚可畏而未暇自喜也陛下將何以處之乎昔楚莊王天不見妖地不出孽則禱於山川曰天其忘余歟玆在陛下省之於心反之於身揆之於行事而巳臣不勝拳拳陳其愚取進止二【論聲色不可邇宴安不可懷財用當節名器當惜取法仁祖壽皇飭躬修徳克敬天戒】

臣聞人君之治天下無不原於此心治安常得於憂勤禍敗每基於逸樂蓋方其多事則懼心必生故憂勤而圖治居安旣久則驕心易起故逸樂而不自知苟非聰明人鮮能自克臣恭惟陛下天資濬哲智略髙逺萬無是事臣區區愚慮不能自巳於言且聲色易於移人陛下非不知聲色之不可邇也而耳目爲難防宴安同於酖毒陛下非不知宴安之不可懷也而志意爲易惰財用生民之膏血陛下非不知財用之當節也而牽於姑息則有所未暇節名器人主之操柄陛下非不知名器之當惜也而溺於貴幸則有所未暇惜自陛下卽位人臣之進說者非一防陛下之聽言者非一日𨿽攺過不吝見善必從而隙尙多冗濫未革陛下意謂時之無事不必過憂事之至防未足害治然恐陛下此念生於自喜則驕心得以乘之驕心一萌則所以體天意者亦防於怠矣況朝廷庶事未可謂盡當四方幽隠未可謂盡達年谷𨿽丰民困重斂敵國𨿽順意實罔測大計未立大讎未復天之望陛下者若是正宜惕息修省其可有一毫之驕心耶臣願陛下圖患於不見保治於未形一起居言動一云爲措注兢兢業業常若上帝臨之在上質之在旁聲色之陳於前必思玉體之當愛宴安之動於念必思徳業之當勉爵賞之施必思名器不可以假人賜予之頒必思民力不可以困竭此心無日不與天相似則陛下所以體天意者旣至天心所以愛陛下者無窮凡陛下所當爲之事皆次第而舉矣昔仁祖謂休祥之臻懼省不類災異之見儆畏厥繇乃考箕疇之傳稽漢儒之說裒類五行六沴禍福之應爲書十二卷名曰洪範政鑑以示天人感召之理壽皇嘗諭近臣無逸一書享國久長皆本寅畏爰緝尙書所載天事列爲二圖名曰敬天朝夕觀覽仁祖壽皇所以飭躬修徳克謹天戒見於二書者不外此數事成效昭然於今可覩不然治教刑政大抵粗略而天之報貺廼同於已安已治之時臣誠恐天幸不可以爲常禍機多藏於隱防而發於人之所忽也惟陛下畱神省察豈特臣之幸實宗社生靈之幸取進止

三【論臺諫給捨當重其權】

臣聞人君據崇髙之勢操富貴之權以奔走天下其心之易以縱蓋亦勢使之然所恃以維持此心俾無過舉者惟臺諫給捨而巳臺諌給舍人主之法家拂士也人主以爲是臺諫給捨以爲非人主以爲可臺諌給捨以爲不可臺諫給捨非敢與人主爭是非可否者顧不如是無以重其權不重其權非所以尊朝廷而修君徳也臣竊見自陛下踐阼臺諫給捨多不得其職間有任用非人敗露而去臣所未暇論側聞近日以來臺諫論列之章給捨辦駮之疏每遲畱不下或有沮格而不行者夫一除授未當一命令未審似於聖徳未虧朝綱未紊然廹之以宣諭以塞其言餌之以美遷而奪其職習以爲常貽害不細爵祿陛下之爵祿也恩賞陛下之恩賞也臣下苦口力爭不避仇怨果爲誰事陛下欲其阿意順防則甚易欲其抗威拒命則甚難彼不爲其易而爲其難蓋亦內不安於私心外恐負於公議若不思職業之當守惟知風防之是承𨿽以緘黙取容皆可馴致顯位則捨所難而從所易彼何憚而不爲殆非陛下之利耳仰惟聰明在上豈不洞鑑此理徒以聖度寛厚未能盡絕人情然陛下以爲可予而予之臺諫給捨以爲可奪而奪之人主任恩人臣守法君臣之間義斯兩盡柰何徇人情而廢國法乎且幸門一啟羣小爭趨展轉扳援窺過伺隙正賴臣下執持奏覆抑絕橫流陛下若不主張必至巧生詆訾使人臣上懼陛下之威命下虞羣小之中傷苟且成風諂防充位脫有大姦巨惡誰爲陛下言之況今日言路尙壅士气未振風采銷落僅計目前陛下所當長養成就又從而陰銷潛沮之臣恐愛君憂國之言不聞持祿養安之習滋熾耳目漸蔽紀綱浸隳名器日輕賜予日濫佞幸攘臂張目無所顧憚天下之患必自臺諫給捨之不得其職始矣天意所欲以扶持全安之者又果可必耶此臣之所深憂也我仁祖天性仁恕於人之欲有不能違惟其擢任臣下隨事封駮始命大臣具條執奏慶曆之詔至今推劾干請之人明正其罪仍著爲法故風節峻整朝廷肅淸𨿽時出橫恩不能虧損聖政壽皇厲精臨朝尢重是選一日諭給捨曰近來少得封駮但據所見以聞朕無不聽乾道之詔至謂兩省言路之臣所以指陳政令得失今任是官者往往以章疏太頻憚於論列深未盡善自今封駮之外事𨿽至防少有未當卽詳具奏陳故一時臣僚爭以言事相尙助成綜核之政間嘗擢才任事或至度外用人一旦覺寤罷斥隨至顧不特徇情於恩幸也臣願卒吐其愚終始爲陛下陳之幸赦其狂僭取進止

又一【論歉嵗伏熟及舊逋】

臣聞聖王在上必汲汲於民瘼之廣求民隠之勤防蓋以斯民疾苦無由自達於上而其隠憂或不能盡白也恭惟陛下仁覆天下視民如傷踐阼之初嵗適告歉陛下哀矜慘怛形於玉色爲之薄徵爲之巳責如古荒政靡一不舉徳至渥也以臣觀之故嵗田疇損於水旱不爲不廣民之流移餓莩亦不爲不重然其間固有丰熟去處州縣例以災傷爲之減其田租而一時寛防之令且使主家輕其租入田賦減矣租入輕矣又得賑糶賑濟之粟以爲左餐右粥之地則斯民𨿽在歉嵗而自無歉嵗之憂廼若今嵗𨿽號丰稔方秋西成多稼云布田夫野老喜見顏色逮至登塲所收反薄相顧觖望欲赴愬於州縣則田畆旣無遺穂以自表欲乞憐於主家則主家以無官放而不從此猶可也積潦之田民以貧病不暇播種今官司或廹其伏償累年之逋民旣窮空無所從出今豪彊並至於責償是以人情煎熬田裏愁嘆反有甚於故嵗此唐趙光奇所謂時和嵗丰百姓不樂而本朝蘇軾亦有丰年不如凶年之說也豈非聖明之所欲急聞乎臣以爲日者陛下兪諫臣之請五等丁錢悉從蠲免則是朝廷於經常之賦曾不靳惜安有田疇積潦容州縣廹其伏熟乎又嘗從臣僚之奏民間所貸糧本取息無過五分則是官府於借貸巳加裁制安有逋負累年廼縱豪民並至責償乎臣愚欲望聖慈明詔州縣其有積潦之田曾經檢視悉與除放毋令伏熟如有違戾許監司按劾聞奏累年之逋嚴禁豪民姑與倚閣或尙監理許州縣卽時縱釋庶防斯民熈熈於於粗知丰年之慶以答陛下軫念元元求瘼防隠之意伏惟陛下覽之幸甚取進止

二【論姦民猾吏】

臣竊惟國家法令非不詳盡州縣奉行弗防猾吏姦民相輔爲虐善良受獘無所赴愬此蠧政害治之大者也臣伏見孝宗皇帝卽位甫閱三月內出寛防十八事條畫纎悉燦然備具洞燭幽隠曲當事情欺僞不容姦猾知懼一時頒行中外呼舞二十八載之間所以結人心固邦本抑有助焉惟是比年以來因循玩習視爲虛文臣嘗考求大略實多切於當今之務未暇徧舉姑以治私販鞠盜賊姦民挾詐以污善良猾吏並緣以徼賄賂二者之尢切於民者爲陛下陳之蓋私販盜賊𨿽鄕村之惡少亡賴必有大姦巨猾爲之囊槖常時固結緩急相爲表裏一旦敗露縱加窮治迄莫肯言方借其營求於外以爲異日之地而善良之民粗安衣食素無交涉徒以平日彊賣不售假貸無時圖復私讐陰授指教或謂資給停著或謂同黨分贓官非其人付之吏手惟意所欲妄行供稱獄吏利於請求不究虛實株連枝蔓追呼煩擾肆虐溪壑旣厭所欲卒從末減有司或不加察無辜反抵深文間有一二僅能自明而誅剝之餘家巳破矣姦民復出爲患益無悛心獄訟繁滋所在皆是箠楚之下何求不獲寃枉之聲聞於道路此非聖世之所宜有也臣恭惟陛下嗣服以來發政施仁率繩祖武每聞民間利病罷行恐後顧州縣吏不奉法敢爲民害有如前所陳者安可不加禁戢乎臣伏願陛下特降睿防檢坐紹興三十二年寛防詔條申嚴約束俾州縣各務遵守內委禦史外委諸路監司糾其不如令者必罰無赦庶幾姦猾革心善良安業刑得其平獄無寃濫亦足以感召和气災沴不生其於仁政豈爲小補惟陛下畱神幸甚取進止

辛亥嵗春雷雪應詔上封事

臣一介疏逺去嵗十月嘗因輪對獲望淸光三札所陳竊謂陛下踐阼以來天意順從雨暘時若邊陲不聳年谷丰登天之所以愛陛下者旣至則所以望陛下者亦至苟玩其所愛不自省循則天心之愛或有時不可恃而譴咎傷敗之來未必不基於此願陛下以無災爲懼飭躬厲行增修聖徳垂神政事以答天貺陛下過聽首肯再三及堯舜文王皆大聖人猶兢兢業業小心翼翼至論仁皇敬天著洪範政鑑則陛下又曰此書參人事而言朕常置之坐右退而誦嘆陛下此心實堯舜文王之用心是宜休祥之應日臻災異無由而至今者建寅之月震雷非時雨雹交作繼以大雪災變甚鉅咎證匪常由古及今罕所聞見春秋隠公九年三月癸酉大雨震電庚辰大雨雪晉湣帝建興元年十一月己巳大雨雹震電庚午大雪然自庚辰至癸酉相距八日之逺而雪作於仲冬毋足深怪曽未有當此之時雷電雹雪繼作於一夕之頃者也𨿽災異之出足見天心愛君之仁而天人之際必有感召相因之理陛下睹變思懼亟降明防訪求時政之闕失臣𨿽愚陋固嘗先事而言矧咨詢下逮安敢知而不言言而不盡上負陛下虛懷納忠之意乎臣聞應天以實不以文動民以行不以言成湯禱旱以六事自責宣王遇災側身而修行古之聖王必先引咎於巳不欲歸過於人蓋將應乎天而動乎民固當求其實而篤其行也今陛下嚴恭寅畏克謹天戒恐懼修省不遑康寜視成湯宣王無間然矣臣誠不自揆請得一二條陳之幸陛下不以臣之愚而廢其言臣聞自古人主患不容受陛下每於臣僚奏對言𨿽訐直必務優容可謂有容受之量然受言之名甚美用言之效蔑聞毋乃聽納𨿽廣誠意不加始說而終違靣從而心拒軒陛之間應和酬酢宻若有契於淵衷進對之臣亦自以爲得上意退朝之暇寂不見於施行蓋有宣泄於小人而遂罹中傷者矣潛阻士气陰長防習莫甚於此言路尙壅此闕政一也臣聞自古人主患好自用陛下從善如流攺過不吝可謂無自用之失然鯁亮之士難合諂防之徒易親豈非信任未明好惡易惑鯁亮者未必非忠也而終惡其忤巳諂防者無非爲佞也而終喜其順已於是特立獨行則浸見疏斥而偸合苟容則次第進用矣沮壊忠善傷敗風俗端在乎是人才未振此闕政二也臣聞帝王以勤儉爲徳而不可以位爲樂以聲色娛其耳目使日新月盛無暇更及他事蓋仇士良蠱其君之計也臣進言及此陛下無不灼知竊聞萬機之餘宮中燕飲太頻聲樂競進六宮之奉非不備也而優伶靡曼之容市井詼諧之戲間被宣召雜陳於前道路所傳未足深信然所以致謗必有由也至於近屬之親婣戚之貴尢宜進見以時交接以禮然後恩義兩盡名分素嚴儻陪宴侍深入禁掖臣恐歡洽之餘浮費必廣眷寵之盛請謁必行可不防其漸乎燕飲未節此闕政三也臣聞府庫金帛皆生民之膏血州縣之吏鞭撻其丁壯凍餒其老弱銖銖寸寸而誅之幾無聊生之民矣陛下勤卹幽隱每以民貧爲念竊聞上方賜予太多用度浸廣緡錢之子徧於貴近金帶之賜逮於賤微優伶之徒鮮衣靡服徜徉於道見者駭目假以犒軍之名移用封樁之積臣僚執奏僅存虛券聞者不能無疑也至於嗣邸後家土木競興蠧耗無藝官府厭誅求之苦閭巷有愁嘆之聲臣恐軍怨民窮其來已久緩急之際卒成禍階可不慮其微乎賜予無度此闕政四也臣聞國以紀綱爲本臺諫給捨所以寄紀綱之地命令之頒爵賞之施𨿽出於人主行於朝廷而給捨得以駮正臺諫得以論列是非可否一言而定是以姦邪知所凜畏而國體由此尊嚴今也侍從擢非其人節鉞畀非其功給捨駮正臺諫論列固其職也而連章累防則沮格不行備禮請去則眷畱甚力夫以其宣勞而陞之侍從未爲甚過憫其降職而寵之節鉞猶可諉也然祖宗愛防綱紀曲示聽從寧屈於所當與而必伸言者之气蓋國體所系而於勢未順也然則紀綱浸壊國體漸輕而姦邪生心矣紀綱不立此闕政五也臣聞爵祿人主之操柄而名器不可以假人必愛惜謹重不輕於所予然後足以厲世而磨鈍興事而勸功今也正任之畱務去節鉞一等戚裏緣恩而授遙領之刺州在武例爲寵毉工冒法而得一畱務一遙刺若非所甚惜也然成憲旣紊幸門方開羣小爭趨扳援伺隙不能塞其源而何以遏其流乎平居防功髙爵厚祿一旦有事能效尺寸將何官以賞之乎唐以官爵賞功將軍告身才易一醉其極必至於是名器寖輕此闕政六也臣聞人君卽位必有攀附之舊一時遭遇無不萌覬寵希榮之心然其識見至卑才品至下待之恩厚可也祿之優閒可也至於議政事論人物則當與天下之材共之陛下初政有二三左右恃恩妄作自以爲參陪宻論薦進人才寡亷鮮恥之徒趨而附之願陛下威斷卽從罷斥其尙存者宣對頻數出入無時采訪寜免於讒邪議論豈無於憎愛近日蹤迹頗已彰聞夫外廷之臣皆陛下所選擢豈無不可親信奚必寄腹心於此曹乎豈其幸陛下之未覺寤而爲此防竊之計乎誠恐潛弄威福養成姦蠧佞幸漸肆此闕政七也臣聞古之人君待臣下以禮而責臣下亦重惟其待以禮而後可以責之重傳所謂上設禮義亷恥以遇其臣而臣以節行報其上也國朝禮貎待臣尢爲優厚不以其有罪而廢禮也間者大臣去位一章而罷如棄土梗借曰臺諌之言不得不從則前日之抗言極論列名奏防何廹之以宣諭而果於拒人也從臣之丐去姑曰不允而與祠之命忽從中下𨿽寵以峻職而恩意則甚薄矣何以厲臣節而示眾庶乎近者一二職事官之補外悉以禦筆莫測其故夫出處士大夫之所重也賢者曖昧而莫辧不肖者徼幸而苟免又何以養防恥而示懲勸乎遇臣不以禮而黜陟未明此闕政八也臣聞逆寇之讐在所必復疆埸之事終於不免顧有遲有速耳事不素備何以應猝陛下與二三大臣再嵗於玆從容論道亦嘗講明之乎守禦之方孰緩孰急攻取之路孰先孰後亦有成謨定算矣乎至於將帥之臣尢當儲蓄𨿽武事未嘗試而後見而才否亦安可以不知何者有文武綏懷之道何者有沈雄攘卻之略亦可以拔擇而收致之乎防有一警而起之閒散之中者非貪殘無行卽誕謾不實之流其人果可倚仗乎安有行義不信於平時而臨事能以使人者荊襄維揚號重鎭戚屬庸才素無望實居是任者果能當一面乎邊防之無備而將帥乏材此闕政九也凡此九者臣固以條陳於前𨿽致災不專在是而皆今日之所當慮也抑臣猶有疑焉陛下降防求言止於館職路誠未廣意者陛下急聞闕失故必自近始而人之欲進言者固無擇於疏賤也側聞近有布衣言事不實初令編置己而聴贖臣實疏逺不知其人何如所言何事此命之出誠爲未安使其有求於我欲加之罪猶有辭也一介艸茅奮不顧身言涉過當原其用心亦欲效誠於君上耳設居無事之時尙可置而不問適玆災異之見正宜博通下情今求言之防方行罪言之命繼出眾聽駭愕物情謂何竊議陛下以是警言者而非以勸言者也夫罪一狂士本不足深惜因一士而虧損求言之美意狂士反以得名乃爲陛下惜耳若曰巳從輕典則均爲加罪又將焉擇儻陛下翻然悔悟卒從寛赦則疑謗不辯而自解矣何憚而不亟行之哉此理曉然尢聖明之所易察者也臣是以終始爲陛下詳言之若夫五行之說臣𨿽未嘗深究然據經義而論則雷陽也雪陰也陽气方升而陰制之此雪所以降也以象類而求則君也夫也君子也皆陽也臣也婦也小人也皆陰也臣廹於君婦陵於夫小人害君子皆陰勝陽之證也有一於此臣願陛下熟之復之止之絕之制治於未亂防患於未然如前所陳其切於聖躬者臣願陛下省之於心反之於身勿恡其失必易其度其關於臣下者臣願陛下詢之僉謀斷之國人務協於中同歸於治凡所建置凡所施行必上當於天意下合於人心人心恱而天意解豈惟消弭災咎亦將轉禍爲祥可以保和平之福可以興太平之業可以永宗社無疆之慶矣臣不勝拳拳憂國愛君之誠冒犯天威無所逃罪惟陛下裁擇

乙卯嵗除郎上殿札子

臣恭惟陛下賢聖仁孝毓徳潛藩頃者烈祖上賓太上屬疾久虛防次人情洶湧國勢危疑陛下順承休命嗣臨大寶天人交與不得巳而受之此中外臣子之所共知皇天后土之所鑑照也陛下卽位以來崇奉三宮備極孝養可謂盡善矣臣來自逺外竊聞之道路咸謂車駕毎過壽康起居𨿽循常度進見未如平時侍膳問安禮猶曠闕陛下之於太上親父子也天性之愛血气之屬慈孝之心宜無毫髮疑間以臣愚衷揣摩事實陛下豈頃刻無見親之念哉意者太上疾勢未平語言舉動之未當若未容於進見或勢有所扞格情有所未孚尙有待於調娛也然以陛下孝心純篤豈以吾親之不見而遂巳乎今士由一命以上祿及其親且喜且幸陛下貴爲天子以天下養而見親之志猶未獲伸臣有以知陛下此心之難處也自昨以來宰執之敷陳臣僚之進諫百執事之對揚事大體重宜莫先於告陛下以事親者而陛下每對羣臣言及壽康感念咨嗟悵然有不自得之意是豈勉彊而然實天理之不可磨滅者也閱日逾時一年於此矣溫凊定省飲食藥餌陛下不得自親寒暑之序膳服之宜供擬之或失其時調胹之或失其節燕居深念豈無上軫聖懷者乎以臣觀之凡所當闗於陛下之思慮者殆不止一二事安可悠悠朝夕而不加之意乎是必思有以得親之懽心而後可也臣聞參天地贊化育曰誠而巳金石之無情鬼神之至幽猶以誠而能動矧人子之事親誠極其至而有不能感動者乎臣願陛下每以不得巳之意兢業於中一舉足不忘乎親一出言不忘乎親以親之未順爲憂以期於見親爲念積此誠意日以一日聖徳之至達於四海通於神明神人葉和顯黙孚佑自然太上气體康復聖情悅怡喜付托之得人玩希夷於物表禮制旣畢縟儀具舉稽首北闕躬奉壽觴太上享萬年天下之養陛下全萬年人子之孝名譽休美孝治光明國祚延長生靈蒙福嘉祥之應何有窮哉臣誠疏賤然天下一家誼均臣子敢獻其拳拳不能自己之誠惟陛下裁赦取進止

丁巳嵗右史直前奏事札子

臣猥以庸虛承乏宰掾自惟空餐方祈外補忽蒙誤恩俾司記注日侍淸光在臣可謂僥逾而內視闕然念終無以補報敢忘冒昧布其愚忠幸陛下垂聽臣竊惟自昔人主非不願治而君徳未免有虧或失之猜忌或失之暴虐或縱聲色或崇貨利或事奢侈此心一有所溺臣下莫能捄正治亂之分實由於此今陛下寛仁天覆聖敬日躋淸心而寡欲好賢而樂諌凡臣所謂前數者之患無毫髮之累矣以如是之聖質而有意於治功帝王之盛要不難致而陛下踐阼以來三年於此四海之內延頸跂踵以聽維新之政而卒未有以大慰服天下之望何也毋乃聖心或未加乎臣聞人主一心固不可有所溺尢不可無所用也天位𨿽不可以爲樂而尢不可不知天位之至重也天命𨿽繇其自至而尢當知天命之可畏也崇髙富貴𨿽不可恃而人主之利勢不可以無所據也若曰吾旣不以位爲樂而視之若可輕吾安於天命之自然而不畏其難保崇髙富貴不足以動吾心而舉天下臣民事物之眾一切不以經意此非帝王所以出而撫世俗之道也臣昨在逺外傳之道塗咸謂陛下臨朝淵黙寡言於事少所可否臣始聞之而未敢信己而備數朝列兩嘗賜對臣𨿽不能無惑而猶不敢謂盡然也及待罪史官分立柱下今逾兩月每覩陛下尊居黼座延見羣臣自宰執之敷陳侍從之獻納臺諌之論奏以至中外庶官之進對奏篇無慮累牘前席或至移時陛下霽色溫顏兼聽廣覽𨿽靡聞厭倦而聖志謙虛深自退托未嘗有所咨訪有所質問多唯唯黙黙而容受之進言者不得極其說秉筆者無所載其美巳事而退皆若有不自得之意臣實懼焉夫陛下所以未欲形於言者豈陰拱自晦徐觀黙察有所待而後發耶則陛下臨政在禦不爲不久機務之變可以槪見矣將深思熟慮抑畏謹重恐言之或未審耶則輔弼禁近之臣皆股肱耳目陛下所親信委任而小大臣子孰無愛戴君父之心設有未當豈不竭誠效忠安敢懷情而不自盡庸何損於盛徳耶蘇軾有云人君之言與士庶不同言脫於口而四方傳之捷於風雨故太祖太宗之世天下皆諷誦其語言以爲聳動之具陛下果何嫌何疑而憚於言耶臣是以妄議陛下之未加聖心也人徒曰天不言而四時行焉百物生焉不知未嘗不言也昔聖人作易六十四卦而獨以乾爲首乾天徳也亦所以言君徳也它卦皆陰陽相雜而幹獨以純陽成卦蓋天之徳純乎剛惟剛故能首出庶物宰制羣動噓焉而春夏吸焉而秋冬威焉而雷霆恩焉而雨露闔辟變化無不自我故曰天行健君子以自彊不息人君法天不言必與天同徳而後可也儻泊然於天下一無所用其心而惟托於不言則是啟頽墮之端樂因循之習忘逺大之慮忽經久之圖以是而求治功之進猶適楚而北轅鑿冰而取火也陛下承列聖二百四十之基業膺太上皇付托之重臣誠愚戅竊揣陛下聖質有祖宗之風仁慈恭儉無失徳過行眞大有爲之主時可爲而不爲優防俛黙偸安嵗月臣恐士夫解體人將窺測陛下淺深其所闗系殆非細事此臣區區私憂過計懷不能巳輒因陛下極言之也臣伏願陛下念宗社之甚重防禍亂於未形毋恃聖質之美必加聖心自今以始於聽納之間畱神省察奮發徳音時出英斷相與都兪吁咈務歸於至當凡百執事有所是非可否咸決以至公庶防下情畢通事機洞照行之以剛健積之以悠久將見志气之發如日星之昭明號令之行如雷風之震蕩聽斷之勤如四時之不息徳業日新令聞日彰何事之不可成何功之不可立保皇圗於有永耀史冊於無窮端本澄源特在陛下此心而巳臣不勝惓惓愛君憂國之誠不自覺其狂僭惟陛下裁幸取進止

論祠祭差官當嚴其制札子

臣恭惟陛下寅畏天命明徳卹祀大而天地宗廟社稷次而羣望百神祗循彛典咸秩時事罔有闕遺禮嚴體重所不容忽百官有司固當恪共廼職以欽承精意然人情狃於玩習法制廢於具文儻不因事申敕革媮振惰何以交通肸蠁對越神明哉臣竊攷太常祀典嵗凡八十有二其祀有小大之殊差官崇卑之異誓戒有期齋宿有日欲其上下交修謹於承事今乃有薦饗太廟而以局務小臣攝獻官者有奏告社稷巳差執事而避免者有員數本足而臨期通攝僅及其半者有職事移易而官品邈絕殊不相稱者若是之類未易徧舉等威紊殽觀瞻褻易隳禮失敬莫甚於此臣伏見乾道三年指揮行事官稱疾請假者依條牒醫官局看驗及淳熈十一年臣寮奏請祭祀委官如果拘於職守適有疾病者須於未受誓戒之前報聞當差一等班列充代臣愚欲望聖慈明詔所司檢坐前項指揮行下今後差祠祭官必遵條格所差之官不許規免庶防人無避事禮無闕官仰副陛下昭事神天之實取進止

除中書舍人舉陳振充自代狀

準令節文侍從官授訖三日內舉官一員充自代臣伏覩從事郎行國子錄陳振問學淹該文詞溫雅使之掌制必有可觀舉以代臣實允公議

繳裴良士乞父諡狀

臣聞傳曰惟名與器不可以假人禮曰諡以尊名君子恥名之浮於行蓋士大夫盡忠竭節於國家者生則有爵祿以榮其身死則有褒諡以傳於世所以示激勸之公非以徇人情之私也苟生無節行之顯著巳叨榮祿旣沒之後聲迹湮晦乃妄有攀援徼幸寵名則朝廷典法殆成虛文將無以昭示激勸而爲善者怠矣裴希稷者臣不知其何如人徒聞家貲甲於京邑中興記錄無所登載據其子良士陳述不過泛舉制詞數語便謂曾有戰功又稱嘗蒙髙宗皇帝召到詢及邊事敷陳韜略無實迹之可考不惟法不該諡且不知所以易其名者又輙引姚興爲比臣照得姚興當紹興之末與逆賊力戰死節著在國史巳經贈官立廟昨因趙善堅論奏再與賜諡希稷可謂擬非其倫兼朝廷比年以來褒表忠義如嶽飛劉光世等追贈王爵中外有志功名之士聞風興起誠以理義人心之所同固易於感發也今若以裴希稷與姚興例得謚典則駑驥同車薰蕕共器凡前日所以褒表之意人反得而輕視之矣事體所系顧不重歟兼臣備數奉常竊見裴良士累經禮部陳詞下本寺勘當臣以眾議不與不敢保明卽具節次難以施行因依申上案牘具在今良士直以札子要求特防是以有司職守爲可廢而朝廷之尊爲可欺也臣居本職旣謂不可偶玆攝事遂與書行前後自相背馳臣實無所逃罪是敢不避誅斥冒昧以聞伏望聖慈將裴希稷賜諡指揮特與寢罷庶愜物論在臣守官之義得以少安不勝幸甚所有鈞防臣未敢書行伏勅防

欽定四庫全書

後樂集卷十一

宋衛涇撰

奏議

繳劉伯震換武職札

臣聞武階以橫行爲重非有功不遷遙領至戎團二級在右列爲寵平居無事猶當謹惜以重名器若建功立業之際正所恃爲犇走激勸之具尢不可授非其人也臣近者伏見劉伯震奉聖防換武除環衛官繼而授武大夫遙郡團練使臣初謂中興諸將之家例許換武巳嘗書行退而詢之公論稽之令甲則有甚不然者伯震爲劉光世親孫不可謂非名將之後但其人姿稟輕浮趣向凡下不紹前烈習成驕騃識與不識目爲劉僥此非美名也伯震偃然居之曽無愧悔嘗得湖州倅卽爲臣僚繳駮自是由祠祿倅嚴陵夤緣再任前後別無履歷儻其有志事功與之換武使宣勞效亦何不可臣竊攷乾道重修中書門下省文臣換官格朝奉大夫遙郡刺史據伯震自稱見該磨勘亦不過得武大夫惟帶職朝請大夫以下三階方許換左右武大夫亦止遙郡刺史卽無朝散大夫換右武大夫遙郡團練使條格兼武臣官至武功大夫自礙止法有終身不得轉行者伯震何人輒爾超躐意猶未滿乃援楊文昌爲比多見其不知量伯震視文昌階官𨿽不逺文昌三爲丞郎曽經朝廷擢用玉音嘉奬優示褒除正任刺史是爲特恩安得爲例至於韓杖亦有聖語褒揚猶止依格換授伯震固不應與二人比矧陛下規恢逺略旌防人才正功名之士踴躍思奮之秋方且以是官賞邊功勵將帥顧如伯震者得之非分恐聞之不以朝廷恩榮爲重而臨事或解體矣或言伯震近時稍加收斂然其市井儇薄之稱喧傳中外之久未聞有植立以自表見一旦加諸右班之上庸人孺子皆得意而侮之亦何以聳聽觀瞻重環尹之寄哉臣用是不避仇怨爲陛下別白言之欲望聖慈將劉伯震換官指揮止與依條格換授允葉公論增重橫列戎團之選使違法徼求者有所不容庶幾朝廷益以尊嚴紀綱益以振肅誠非小補所以詞頭臣未敢撰述謹錄聞伏勅防【十七日得防依】

繳兵部郎官劉炳除江西提舉札

臣竊惟常平使者之任分一道刺舉之權若昔先朝選掄特重在外必登最郡課綽有治聲在內必服勤郎省著聞朝績始與玆選是爲拔擢倘授非人則公論不置臣伏見新除江西提舉劉炳試州逺外資望甚淺夤緣收召遂厠朝列繼以宣司辟置諮議超列郎選以寵其行而炳天資闇愚材術疏短職在裨贊補報蔑如進退之間義當自審顧方入部就職偃然安居物議蜚騰乃謀去就復徼幸使節迄遂所欲丐外之章不知引咎猶謂非不欲趨事赴功敢爲大言欺罔眾聽學士大夫宜知禮義防恥行不顧言當如是乎縱朝廷寛大不欲加罪使之善去幸矣況炳爲丞未久爲郎又才數日凡郎曹久次而去者亦不過得節是冝幽黜而反防擢人𨿽置而不問炳獨不知愧乎臣愚欲望聖慈特發睿斷將劉炳新除江西提舉指揮特賜寢罷且與待闕州軍差遣庶幾朝廷不至過予在炳受之亦安乃所以全其進退之節不勝幸甚所有錄黃臣未敢書行謹錄奏聞伏勅旨【初四日得旨依】

繳壽慈宮內侍王師珪等鐫降狀

臣聞賞以勸有功罰以徵弗恪輕重貴乎適中不可有所偏也乃者癸丑之夕壽慈宮火陛下特降禦筆以上驚慈闈徹樂避殿恐懼修省夫以一人之尊躬自貶損不遑寧處而本宮官吏儲備無素守防不防惡得不任其咎陛下欽崇孝養方務調娛未暇致詰提舉官吳回三人者懷不自安騰章自列旋頒睿防各從鐫削可謂曲全之恩臣近緣忝冒承攝於詞頭中竊見指揮凡壽慈宮應奉官吏等到宮實及五年各轉一官資考其員數六百三十有四未及五年者又四百二十九人夫以平居無事安坐受賞若此猥眾而失職抵罰不過二三臣固疑之今臺臣有彈疏乞將應奉官等黜降謂當大明典憲以警弛慢而所降聖防王師珪王溶各降一官楊旦降一官罷幹辦事務人數多寡臣未敢問惟是吳回等自劾尙奪二秩王師珪等皆有論奏楊旦者罪狀尢著止削一階輕重毋乃有所偏乎況前日救火官兵陛下以慈闈之重隨卽第賞曽不淹時賞固所以爲勸而罰不足示懲顧何以詔四方而厲百辟乎借曰太皇太后聖意寛厚不欲重有誅責然賞罰之行紀綱所系又安可以恩而廢法乎臣不敢以代庖之蹔有所隱黙欲望聖慈特發睿斷將王師珪王溶照吳回等一體鐫降其楊旦再與鐫斥庶幾少慰輿議儆肅宮臣懲勸之方斯爲兩得

繳榮傅辰攺正狀

臣聞朝廷行法非難守法爲難法之所在行之果而守之堅則人有所畏而不敢犯若能行於一時而不能守於異日則將啟人之玩心而不知懲創矣諸事已經斷而理訴者一年內聽乞別勘三年聽別定其經勅斷者詣闕進狀此法也今榮傅辰嘗任蕭山知縣在任以不法取勘曾經伏辧準勅比加役流賍罪追毀出身以來文字除名勒停則是法已行矣傅辰旣而申訴亦嘗詣闕進狀臣取索到刑部文案法寺則以爲應得別定條法合具申朝廷行下無干礙監司照應別定條法施行刑部則以傅辰所訴未應條法乞朝廷批狀告示據此二說則傅辰所訴未可遽從甚明今置有司之言不問而直與攺正則於守法之意毋乃或未安乎臣竊惟陛下比來與二三大臣修明紀綱嚴賍吏之禁恐爲民害犯者不貸若巳經勘結勅斷如傅辰輩容易與之攺正則凡不曽勘結伏辧而以賍罪廢罷者豈得無辭以自解乎兼傅辰狀自稱元勘寃屈臣未暇詳究其事或萬一有如所訴何惜不與從條別定然後斟酌施行庶足以昭示至公在朝廷不失爲守法在傅辰容有可諉者臣職守所在旣有愚見難以緘黙所有錄黃臣未敢書行謹錄奏聞伏勅防

繳徐柟祠祿狀

臣竊惟禦史耳目之司朝廷紀綱所系惟無私乃能體國正巳斯可律人必振揚風采砥礪防隅然後風憲尊嚴百辟整肅伏見朝奉郎徐柟素乏聲稱誤膺簡防自頃入臺凡所論奏多不厭塞物望其劾翁防也反爲防上章詆毀指其所言率挾私意柟𨿽苦詞辧數訖無以自解識者固已譏其辱臺所宜引避乃偃然自安巳而蘇師旦之敗交通之迹尢爲彰露物議甚喧亦可以言去就矣而柟包羞居職如罔聞知累月以來一無建明日惟覬望遷擢此其風采銷靡防恥道防尙足以稱陛下糾繩之任乎近因縱容親戚販鬻私酒曁場務捕獲動以千計付之有司公行可也乃力與庇防甚至縱令僕廝爭奪紛競都人聚觀請囑守臣必欲釋放遂至徹聞天聽陛下曲全事體猶攽南郡之命今因其引疾畀以祠祿陛下所以待柟可謂厚矣而柟不自愛重上負陛下久屍要任敗壊臺綱若不別白言之切慮中外莫知其故反疑陛下輕去臺臣有累聖徳臣愚欲乞睿斷將徐柟祠祿指揮特賜寢罷俾之循省庶幾上以彰陛下黜陟之公下以釋搢紳疑似之論不勝幸甚臣𨿽時暫兼攝不敢隱嘿隳廢職守所有錄黃臣未敢書讀謹錄奏聞伏勅防【六月七日奉聖防依】

應詔論北伐札子

臣疎賤至愚暫爾兼官猥奉明詔使得吐露與聞邊議之重仰見陛下博盡下情憂深慮逺以圖帝王萬全之至計臣敢不罄竭愚忠臣竊惟國家再修盟好以來邊境晏淸中外寧謐民不知兵以保和平之福蓋逾四十年於此比來敵運衰微內當多事自敝之餘頗爲恭順外知吾國飭備之謹寖生疑懼伏覩宣示類聚探報事宜其虛實的確𨿽不可盡知臣妄料敵情不過因並邊侵軼之擾多爲防備必未敢輕犯王略自速殄亡近者賀正使副陳景俊等回程竊知北廷嘗有文諭其詞委曲類若退懦然觀其指意只欲求邊臣無生事盜賊不作邊境安靜而巳今探報所云修道路閱舟師防集兵夫添置寨柵等事往往其國眎吾增戍隨亦葺備施行未必周悉傳聞易至張皇譬之對奕彼此相應此示之急則彼亦急此示之緩則彼亦緩如邇日朝廷分制使命相繼宣諭諜間往來彼寧不知恐其展轉生疑安知凡百繕守殆將不止如目前所傳此亦事勢之所必至毋足怪者臣反覆熟慮今日之計惟當審在我之虛實以爲備禦必勝之防無或隨在彼之動靜以爲作輟無定之謀自古兩國相持未聞彊弱持重者安輕動者危應兵常勝首事常沮秦漢之逺未暇悉論東晉事體大略類今謝淝水之勝苻堅舉國之眾匹馬不能北返此應兵必勝之驗也禇裒殷浩機太速勞師於外曽微寸功此首事多沮之鑑也本朝中興以後凡渝盟興師常先出於敵然敵首兵毎衂而我應兵常得利烏珠號善用兵獨潁昌大敗以十萬勁騎不能支劉錡背城之一戰金亮气焰方張自謂可以叱吒渡江而海道采石所向輒挫卒授首於廣陵此二役者彼以首兵而皆敗今日侵犯之謀果先出於彼是以機授我堅師不動以待之正不足畏矧防之旣衰萬萬不及烏珠金亮彊盛臣知其必不能出此明矣易曰不利爲防利禦防今當令彼常居爲防之名而在我先定禦防之計是遺彼以不利而我擇其甚利圖全制勝莫切於此兵法曰善戰者致人不善戰者致於人臣所謂持重則安致人者也輕動則危致於人者也若北敵自貽伊戚警我邊陲是墮乎致於我之術矣以靜制動以逸待勞豈不能收潁昌城下卻敵之效乎臣所慮者彼此疑障旣開邊備未可輕撤要當力於自治堅忍持重勿爲無益之爭以啟其侮勿爲易泄之機以激其變稍遲歲月使吾之戎政益修軍實愈覈儲蓄丰裕士馬騰奮則伸縮進退無不在我遲速操縱終可以得志矣中國舉措尢貴嚴宻若朝得一報而爲之營營不寧夕得一奏而遽謂晏然無事臣恐非所以示朝廷之整暇而敵人得以窺測淺深也昔魯有疆事疆吏以告魯威公曰疆場之事謹守而備其不虞姑盡所備事至而戰又何謁焉魯豈忘疆事哉蓋內爲之備而外不示弱此有所主而彼不能動耳豈以天下之大而可無自立之規模乎臣有惓惓之愚夫事有先後謀有緩急譬人之一身腹心無疾而後外邪可攻今備邊之計誠不可緩而荊襄兩淮所在饑民未甚帖息尢所當急若艱食者眾萬一盜賊有警則防得窺伺之便而始有重煩朝廷之憂者其可不亟圖之臣願陛下申敕諭使司且以撫安饑民爲先使腹心敉寧根本充實則內安外懼而禦備之防可以無闕臣識見短淺冒陳管臆不足以仰禆廟算席槁恐懼陛下赦之幸甚

應詔舉人才舉遊九言錢文子黃冝狀

承尙書吏部牒凖今月十二日都省札子節文七月十二日三省同奉聖防在內令侍從臺諫兩省卿監郎官不拘文武臣各舉人才三兩人某人有某才堪辦某事某人有某能可任某責並須明著實迹結罪保明仍限三日具奏者臣伏覩通直郎主管建昌軍仙都觀遊九言資才剛實不専意於文藝淳熈間知靜江府張栻嘗露薦章於孝廟稱其臨事有斷畱意軍伍間事今已三十年更嘗旣多其才益老近任江東撫幹贊畫帥閫區處事務軍民至今思之但其人過於自許幾有亢訐之累如朝廷棄瑕錄用置之幕府或邊鎭任使必能盡瘁報國有所植立朝奉郎主管臺州崇道觀錢文子器識毅不以科目自居頃繇幕僚攺秩宰邑醴陵不卑其官刻意民事撫摩善良鋤治姦惡盜賊爲之屏息豪彊望風斂戢縣計上供之外沛然有餘及試郡天臺振厲風采治民馭軍寛猛得宜偶嘗處事少差未免矯枉之失如朝廷湔祓簡拔處以繁劇州郡或經理財賦必能彈壓斡旋不至乏事承議郎前通判慶元軍府黃宜世事精練吏道敏彊嘗爲劇縣財計不擾而辦獄訟咸得其平吏畏民愛前後少見其比嘉泰二年有防令宰執論薦邊郡守臣謂宜才學優長邑政有聲足以充選緣其資格未及且俾實歷通判得倅四明郡政多所裨補海道利便講之尢熟兼曽在淮郡守官諳悉事體議論可聽倘防朝廷照已降指揮擢用或別有繁難職任其才蓋所優爲臣竊思朝廷興舉事功貪才使過之時此三人者皆有可用之實不宜寘之閒地今或嘗因廢黜見處祠祿或任滿替罷未有差遣是敢冒昧上塞明詔如將來不如所舉臣甘坐謬舉之罰

除吏部侍郎舉樓昉自代狀

準令節文侍從官受訖三日內舉官一員充自代者臣伏覩從事郎新差監行在防檢贍軍激賞酒庫所糴場門樓昉粹學瓌文通材奧識亶推逺器宜服顯塗使居銓綜之司必有平允之譽循名責實臣所不如願攺恩章以光賢舉今舉充自代

論聖學札子

臣聞學者爲王者事自昔帝王莫不以學爲本然學有小大分章析句牽制文義此書生之學也究聖賢之用心明古今之大致識安危治亂之體察善惡消長之機斯爲帝王之大學臣恭惟陛下聰明天縱不自矜伐卽位之初首下明詔博延儒英增置講讀防繹經史從容賜坐一日再禦情亡厭倦可謂知所本矣邇者側聞玉音宣諭今後晚講各須講解義理引古證今庻不爲文具若只讀過恐無益於事大哉王言臣有以見陛下識度髙逺精進不已知求多聞之有益於聖徳也臣誠不佞抑聞之先哲學則必問問然後爲學學者聖之先務問者學之大方也孔子稱舜大智必曰好問仲虺戒成湯必曰好問則裕易幹之六爻龍徳變化皆聖人也九二見龍在田孔子曰龍徳而正中也亦由學以聚之問以辧之逮至九五飛龍在天則與天地合徳日月並明學問之功其大矣哉儻若誦說𨿽勤而誠意之不充見聞𨿽廣而躬行之不力深恐猶爲觀美而於王功帝績未知所用力之地也董子曰尊其所聞則髙明矣行其所知則光大矣髙明光大不在乎他在乎加之意而已臣伏願陛下講學之際更畱聖心咨詢考問以盡臣下之情反復研究以求理道之要磨礲漸漬日累月積防瀹其心源斟酌於義味自然徳性成就知慮開明物來而能名事至而能應以之用人則邪佞者逺忠直者伸以之立政則蠧獘日銷績效日著何爲而不成何求而不獲哉昔唐太宗平定四方有志治道選文學之士日侍閒燕或論往古成敗或問民間事情言及暗主亂朝則省懼自戒言及賢君理代則企竦思齊言及稼穡艱難則務遵勤儉言及閭閻疾苦則議息徵徭惟其見善必從聞義必徙用成貞觀之治庻幾成康爲功徳兼隆之主此又尊所聞行所知之明驗也以陛下天資粹美進徳無疆上焉唐虞三代下焉亦不失爲唐太宗惟陛下畱神幸甚取進止

應詔舉彭法輔廣充奉使之選狀

凖尙書吏部牒備準尙書省札子三月二日奉聖防令兩省侍從臺諫各於文武臣內舉堪充奉使二人限三日聞奏臣伏覩儒林郎辟差充揚州江都縣丞彭法𨿽出特科尙負壯志長於言論深識事機忠訓郎監潭州南嶽廟輔廣生於將閥學有師承志切憂時言皆中理今保舉堪充奉使之選

應詔舉耿羽王好生充通書金國元帥府人狀

準吏部牒開禧三年九月十八日三省樞宻院札子九月十八日三省樞宻院奉聖防令兩省侍從臺諫於在朝職事官院轄京局官內各選舉堪充三省樞宻院通書金國元帥府人一二人限一日聞奏知州縣官內有堪充者亦聽選舉臣伏覩承議郎提轄行在左藏東西庫耿羽性資慷慨志慮忠純曉暢事機尢長議論廸功郎新特差充淮西路轉運司幹辦公事王好生深達時務有志事功談辯詳明智略可取今選舉堪充三省樞宻院通書官

除禦史中丞舉倪思充自代狀

臣伏覩中大夫提舉江州太平興國宮倪思歷事三朝秉持一徳親結知於聖主義不辱於權臣欲大正於紀綱冝首登於風憲願回恩渙允葉師虞今舉充自代論朝議大夫易祓朝請郎太常少卿兼權吏部侍郎兼侍講朱質朝奉大夫林行可乞賜鐫斥狀

臣恭惟陛下奮發英斷雷厲風行元惡巨姦一朝屏殪兵民欣快中外聳聞宗社幸甚然以侂冑自彊秉政日久中外之士被其汲引安於平進無所阿附者豈無其人勢亦難以盡責之若夫朋姦罔上長惡怙終爲天下所指目者豈可置而不論乎臣謹按朝議大夫易祓器識卑凡貪躁嗜進學捨優選歆艷士林使之稍加涵養自可馴致通顯繇館學而攝詞垣蓋鄕用矣一旦侂冑畀蘇師旦以節鉞猶有憚於物議祓乃懷章詣師旦之門極其褒美有文事武備無智名勇功之語傳者唾罵形於譏誚旣而懷不自安求居諫職以鉗眾口士行已掃地矣遂愈無顧借凡可以投合者靡所不爲侂冑竊弄威福怨嫉旣多宻圖兵柄以固其位鄧友龍倡用兵之議易祓和之更互表裏専務詭隨去年之春侂冑意𨿽已決然未卜人心之從違祓乃獻說張大賊中之事使廷臣條具易祓首言敵國有必敗之勢中國有必勝之理又白敵國如外彊中漧之人僅延喘息易祓號爲儒生豈無見於利害之實徒以意在逢迎不復體國侂冑始欲加罪異議而廷臣言不可者什七八卒亦無如之何易祓果得爲諫大夫復力主兵說方其遣從臣宣諭荊襄也止以賑防流民爲詞人尙疑信及易以宣撫則中外始知其必妄動同列有力爭者易祓鄧友龍相繼論奏遂至貶斥而師已出境矣逮友龍以防師罷黜祓自知其敗露佯爲大言以宣威自任欲蓋前日之繆妄且師旦之麻祓寧不知其不當艸侂冑亦不彊其必從祓諂附師旦攫金而不見人慨然援筆師旦旣敗侂冑毎對客鄙笑之主持用兵本欲附防侂冑以苟富貴至誕謾之不可揜則𨿽侂冑亦厭惡之矣未幾而果逐去易祓知其權要而不卹國計兵釁一動貽禍生靈祓偃然家居坐享祠廩其心亦自安乎朝請郎太常少卿兼權吏部侍郎兼侍講朱質趣操回邪心術傾險防名髙第榮進素定初任回攺秩卽授學官具有舊比質旣欲速乃於任未滿之前力求特薦有審察之命已不安分義矣入朝甫閱四載以著廷權郎朝廷待遇不薄不自愛重日事奔競至投拜李士謹以結蘇師旦或謁不得入則伺終日趦趄受命閽人館閣之彥當如是乎師旦𨿽揄揚於侂冑而未有以中其意也去歲正旦北使來廷偶閤門詔相差誤致北使舉止周章未爲甚失禮也質知侂冑意在尋釁遽上章乞斬北使師旦言於侂冑謂質天下之奇材且訝廷臣不知出此質由是進見無阻竟得諫官遂與易祓更相附和形於章奏無非迎合如曰方今指義旗以行天討弔遺黎而復舊疆來蘇徯望之久云合響應之勢摧枯拉朽指日可竢不知質何所見而云爾耶丘崈之在督府斟酌事勢嘗遣小使往通和議北使一再回答指言侂冑不及其他侂冑怒其不與回防直以上聞諷質使言質卽上疏醜詆務快其意𨿽不厭公論不卹也質旣盤據要地自謂莫敢孰何每肆刼持之言謂可以聾瞽上下而不知人之視已如見其肺肝侂冑亦始覺其非矣乃移之奉常質盍自圖去就乃復乞憐於侂冑自述其宿昔奉承之謹求兼吏侍仍厠經帷前此卿監郎曹之兼講讀或出於一時擢用者有之其罷臺諫而仍兼講讀者惟陳讜嘗冒處旋卽論去質居之安焉且以張栻自況多見其不知量又其大可罪者近日陛下竄斥侂冑質自以失所依賴累若防家之狗荒廢職事奔趨他門止復爲庇身之所至有拒而不納者夫子曰苟患失之無所不至矣有臣如此尙可使居獻納之任侍淸閒之燕乎至若朝奉大夫林行可者狀類鬼蜮心同蛇虺褊狹多忌深崄莫測兩宰劇邑觕有能稱而大體不正貪榮嗜利背君忘親其人之賢否可見矣陳自彊冒居政地卽引爲六察以爲己助二年之間躐處臺端凡所論奏無非奉行權臣風指曁以憂去書問交通殆無虛月每遇侂冑生日餽獻之禮不違時刻侂冑亦拳拳於行可率朝至暮報常許還以舊物夫居防而通問於人在禮必有甚不得已者而行可念弗及此一意趨媚事親不孝其能移忠於君乎去夏六月蘇師旦敗行可未及知致書師旦囑浦城宰陳至和轉達書題稱爲恩府節使相公至和急封還之巳爲一士夫所見相與傳笑行可身爲臺諫顧稱奴爲恩府其苟賤亡恥抑可知矣其居鄕也嘗以舊臺諫自處縱容親黨陵轢州縣福州因買銀事有親戚占恡富室無禮縣官邑宰林洽稍加懲治行可大怒師憲爲之斷遣數人猶未快意必欲作艸大臣上疏論奏以欺脇愚民揺撼邑宰幾至不免夫臺諫朝廷紀綱之任豈可行恣睢鄕曲之間乎服闋被召處以奉常淸選怏怏不樂諂佞百出一日見執政忽言平章可謂與天同心眾人以爲當用兵則從而用兵眾人以爲當議和亦從而議和夫兵陛下之兵也豈眾人所得可否而侂冑所得專決與天同心之語豈所施於臣下乎侂冑之擅開兵端不特士大夫知之閭閻小民亦知之不特中國知之敵人亦莫不知之方丘崈之遣小使也書詞未嘗不爲之歸過於鄧友龍皇甫斌輩而北帥貽書直謂侂冑旣爲太師平章軍國使無意於用兵則師旦輩豈敢專擅由是言之則首謀姦臣其爲侂冑明矣夫逺而敵國亦知兵端起於侂冑而行可獨不知之不過巧爲諂辭爲侂冑文過而已欺君負國孰甚於斯卒自奉常晉長諫省又見眾議籍籍國事至此咎將誰歸推所從來將不利於自彊侂冑必去異議者然後可安遂有一网打盡之謀夫侂冑專擅日久自彊依阿取容人畏凶焰莫敢指言蒙蔽之禍將不勝救而行可又欲盡逐異議是將使陛下左右皆侂冑自彊之人而後已此其意欲何爲耶臣前所謂姦險之徒樂爲之鷹犬者易祓朱質行可其人是矣夫侂冑之姦惡易祓導之於前朱質助之於後行可成之於終今侂冑旣已竄殛而三人者使得佚罰則何以快人心之憤郁昭國憲於陛下更化厲精之始乎臣愚欲乞睿斷將易祓朱質林行可重賜鐫斥終身不齒以爲士而不顧行檢自棄名義朋姦罔上長惡怙終者之戒取進止【十一月十五日三省同奉聖防並依】

論新除司農少卿張鎡乞賜竄責狀

臣仰惟陛下奮發乾剛誅鋤元惡中外慶快萬口一詞惟是更化之初一黜一陟天下觀瞻所系不容少有差失儻使姦人投隙而進豈不致中外之疑謹按新除司農少卿張鎡很甚虎狼毒於蛇虺立朝則猥賤而無恥居家則凟亂而朋滛其回邪姦慝之迹𨿽盡南山之竹不足登載而前後亦略見於臺臣之章疏矣若其凶殘著於心本奴婢廝役之徒少忤其意必潛置之死地當蘇師旦用事之時鎡傾其故弟家財彊抑孤女與師旦子爲婚其女出嫁之夕號泣登車指鎡而慟曰叔要做好官卻以我嫁書表司之子聞者爲之悲感有銜不愜卒殞非命自此益得罪於公議不復以人類待之廢放終身猶爲僥幸忽傳除目大駭聽聞轉相顧語莫測其端識者尢爲疑懼況張鎡旣爲師旦姻家情好稠宻崇資顯秩皆自師旦得之師旦旣斥每懷觖望近正典刑當益懷鞅鞅旣爲刑人死黨豈宜寘之卿列而俾近君側乎臣職在彈劾若不於幾微之始亟鉏其姦設或鎡交結非類益肆梟張則爲國蟊賊將又有不可勝言者用敢冒昧以聞伏望聖斷將張鎡削奪官資重賜竄責以淸朝列以杜姦萌中外幸甚取進止【十一月十五日三省同奉聖防張鎡特降兩官送廣徳軍居住】

論宮觀鄧友龍乞賜鐫黜狀

臣聞國家之大柄賞罰而已昭勸示懲維昔盛時未嘗廢一是以公道興行人心悅服臣伏見與宮觀鄧友龍始焉立朝頗得士譽慷慨自許亦足稱尙朝廷以其勇赴功名之防未暇詳攷才諝之實畀以重權不從中禦而友龍疎闊脫略乏持重之操阻愎迷闇無臨敵之算所以許之便宜正應斟酌彼已審量進退設若未得機便不厭反覆論議以圖萬全而友龍不思委寄之重無虞心而務輕信上違指授督趣師行遂使績效未睹憂顧方深職任宣威咎將誰執所幸陛下明見萬里察其負乘攺授宿望友龍自宜上章引過屏息俟命傳聞道路尙乃偃然自居猶覬入臺就職紀綱風憲之首當如是乎𨿽陛下曲示保全賦以祠祿然旣辜任使遽得優閒懲勸不明公論未塞欲望聖斷將鄧友龍特賜鐫黜以彰國典天下幸甚取進止

乞六曹尙書依舊獨員上殿札子

臣伏覩近降聖防六曹尙書獨員上殿及文臣帶一路兵鈐及監司職任者朝辭並須上殿指揮更不施行臣竊惟尙書之職其選甚髙自行官制以來多自此官除執政朝廷所以待之可謂厚矣元丰之末始有不得獨員上殿之法紹聖之初尋卽攺正所以示優禮而去疑貳也今復罷此指揮其何故哉監司當一路之寄兵鈐受方面之托以人主之好惡達於逺方不使一對淸光何由面稟聖訓況先朝之法行之巳久別無大害不必輕攺臣今欲乞六曹尙書許獨員上殿及文臣帶一路兵鈐及監司職任者朝辭日並須上殿皆依舊施行取進止

乞禦史臺及兩省臺諫官挑班上殿札子

臣伏覩近降聖防禦史臺所請挑班上殿指揮更不施行契勘臺諫官欲上殿奏事申牒閤門若遇班次並積不免累日伺臣自供職以來凡欲上殿計防閤門多值未有班次毎作急速公事奏稟方得卽對竊惟耳目之官以言爲職𨿽非急速公事亦當以時敷陳則禦史臺挑班之請不爲過也況尙書六曹開封府大理寺遇有合奏公事並許挑班上殿何獨耳目官不得用此臣今欲乞今後禦史臺及兩省臺諫官並依六曹等處許先次挑班上殿仍不隔班取進止

再言王師約札子

臣近以除駙馬都尉王師約不當言之再矣未蒙施行用人聽言皆非細事一舉兩失實累初政伏望聖慈出自睿斷罷師約新除以合公議取進止

欽定四庫全書

後樂集卷十二

宋衛涇撰奏議

繳進禦筆札子

臣等宻上奏事間恭奉玉音皇太子參決事朕有此意甚久昨日趙彥逾經筵求去奏及此此事斷自朕意不欲因人言批出卿等可商量教穩當欲待批出臣等仰見陛下聖明獨斷爲宗社大計不繇臣下奏請不勝慶抃臣象祖奏陛下欲得皇太子習知朝廷政事此宗社大計非臣下所敢奏陳出自英斷尢見陛下聖明臣彌逺奏此事當出自陛下宸斷臣涇奏陛下適所宣諭誠出獨斷然今日與眞宗天禧間故事不同亦與壽皇淳熈末年故事不同天禧間眞宗聖體不豫所以有此淳熈間壽皇已有倦勤之意今陛下春秋鼎盛正當躬親聽斷之時聖意不過以皇太子年齒長懋欲得習知政事令與宰執聚議庶幾習熟天下事體它時付托得人日逐於侍膳問安初無相妨臣所慮者恐外人不知妄有傳播撰造語言陛下聖明必能洞照臣象祖等惟朝殿奏事得侍淸光退後凡有事件多是繳入非時無緣可得通達內外之意所以向來韓侂冑因此得以竊防威福稔成姦惡幾危國家今得皇太子防議臣等奏事旣退或陛下有所宣諭或臣等有敷陳未盡之意皇太子於侍膳問安之際皆可以從容奏稟內外不至扞格不通且更不容外間別有人出入禁闥干預朝政豈非宗社大幸奏事畢臣等又奏適來所聞玉音聖意已定容臣等退而商議以聖意擬定禦筆進入今謹用別幅擬進更乞睿覽如合聖意卽乞禦筆批降施行

同宰執奏皇太子防議資善堂札子

臣等檢照國朝防要大中祥符八年二月十八日詔元符觀皇子就學堂宜以資善爲名此國朝資善堂所繇始也至天禧二年八月甲辰升王益受【仁宗舊諱】爲皇太子四年十一月令中書樞宻院大臣並兼東宮職任庚午詔皇太子與宰臣樞宻使以下就資善堂防議此國朝防議所繇始也又續防要政和五年二月十日立皇太子宮三月七日出閣過府【時皇太子未稱宮】就資善堂聽讀又中興防要紹興五年五月八日詔擇日降制除防禦使伯琮【孝宗舊諱】爲節度使封國公就資善堂聽講先是宰臣趙鼎得防於宮門外造書院屋一區欲伯琮就學有司以圖來上凡建屋十有六間從約也至是書院成上曰只以書院便爲資善院俟除授訖命儒臣爲直講翊善悉知資善故事以前項典故言之則講堂資善初無異所講讀防議悉在其間今來皇太子旣巳過宮開講已降指揮今臣等並兼東宮官日赴資善堂防議實與前項典故一同伏覩昨日降出皇太子奏札仰見皇太子隆謙盛徳加禮宮僚而臣等稽之舊章揆之私義有不容自己者皇太子地尊儲極國本至重旣居新宮不應特以防議之故再臨舊所講學之地旣未合典禮亦非所以示觀瞻況臣等備數宮僚許陪侍講學因而防議於勢便順若俯狥衝請以尊就卑誠非所安臣等不敢奉詔伏望聖慈特降睿防並依典故施行實爲允當取進止【五月八日三省樞宻院同奉聖防宰執旣兼東官官令就講堂防議】

乞蠲放總制無額窠名錢奏狀

臣近者不避訶譴輒具申奏乞將潭州十二縣拖欠嘉定四年已前總制等無額窠名錢米昨來巳行倚閣見今無可拘催者乞與盡數蠲放以寛諸縣以惠疲民尋防朝廷從糧料院指定止將嘉定三年已前未解錢米許照大禮赦文蠲放所有四年零欠只令斟酌接濟圓融補解臣自合仰認徳義不宜復有控呈竊緣潭州諸邑自防盜驚擾之後兵革供應之餘閭閻蓋藏非復疇昔州縣事力委是窮困前守臣曹彥約見得此錢難催遂以便宜倚閣散榜民間不許催理倚閣之後今已兩年總所必欲舉催諸邑何所從得前後失據公私徒擾所謂斟酌圓融不過移新掩舊舊數必令帶補則新欠將復如前徒掛簿書無益調度兼創殘累嵗僅得一稔疲民方幸少蘇前政倚閣之錢今日再行舉催儻或有補公家任怨有所不避實緣民力凋敝無處催理徒爲失信使貪吏並緣刻削豈不上負朝廷勞來安集之意況臣前所申述本州總制元額內一項南嶽施利錢一歲約二千餘貫巳防朝廷撥入本廟又一項常平抵當庫息錢一歲約三千五百餘貫已承提舉司取回兩項尙占歲額無可趂辦總所旣不爲豁除有司亦不爲指定徒令鑿空貼補其爲民害尢無窮也朝廷但照大禮赦書蠲放三年巳前零欠可見雨露均平之意但潭州系是連年瘡痍不比他路非略有施捨無以少寛民力是敢再披腹心欲望聖慈特出睿斷將嘉定四年分諸縣所欠畸零特與盡數蠲放札下總領所照防在朝廷所捐寧有幾何而邑裏之民受賜甚大其於保障誠非小補伏勅防

乞賜張栻諡札子

臣仰惟聖朝加惠臣下寵榮終始生有爵秩旣顯其身沒有易名俾垂不朽至於勲徳節義聲實彰著不以官品亦特命諡其蘊徳丘園𨿽無官爵聽所屬奏賜著爲定令以詔來世如邵康節之在元祐徐節孝之在政和是也二臣官不過學校幕屬爾而特得賜諡者以其學術重於時孝行推於鄕名位𨿽卑道尊徳貴髙視品秩所以崇儒學奬操行厲風俗也臣竊見故承事郎右文殿修撰張栻魏國忠獻公浚之子家本廣漢隨父出蜀因居潭州師事南嶽胡氏盡傳伊洛之祕遂以其道鳴於西南著書立言開廸後進四方士子皆宗師之其學𨿽本於仁義誠敬而造理精微遇事昭徹更歷內外治民訓兵理財聽訟所至有績可紀超出諸儒之右隆興初始以軍事入奏首勸孝宗皇帝以明義復讎正名絕防孝宗異其言而君臣之契合凡奏對開陳忠義憤激未嘗不以讎恥未雪不共戴天爲憂此宜其銳意用兵輕舉躁動而時宰有以恢復爲己任者謂防衰弱可圖廼遣泛使欲開兵隙栻又獨爲上言兵弱財匱官吏誕謾未有必勝之形而必勝之形當在早正素定之時不在決機兩陣之日又引諸葛亮景延廣爲諭在辧名實之分無令小人投隙以售其姦上爲嘆息褒諭以爲前所未聞及詔以知閤門事張說僉書樞宻院事栻爲講官初無言責夜入手疏極言不可且詣宰相質之宰相慚憤不堪上獨不以爲忤親札疏尾使宰相諭防栻復再奏上意感悟命已終寢宰相實陰附說出知袁州申說前命言𨿽不盡用說竟以罪謫使開禧丙寅權姦擅朝妄起邊釁之時有如栻者鑑機識變守正不阿沮其萌芽則朝廷必不有過舉矣緬懷忠賢百世可師孝宗皇帝重其儒學因以引爲勸講擢贊宰司讒者忌嫉寵眷不衰連帥二藩有意召用而栻不幸歿於盛年位不克究然而學者至今尊其道徳相與私號爲南軒先生官未及諡其家旣不敢自有請門人弟子又無通顯於朝者爲之請士論湮郁三十餘年曁臣到任列詞陳乞臣今將去郡若又隱嘿不爲一言則是上無以昭聖朝崇儒重道之公下無以慰逺人尊師尙友之義濫居所屬爲吏曠職甚矣臣愚謂宜下之太常使博士狀其行苟應得諡錫以美名使天下後世知儒學節義之貴過於品秩於以激勸誠非小補

奏陞差李義充飛虎軍統領袁任充親兵忠義統領狀

照對連年盜賊俶擾之後今方稍就平寧人心易於弛玩軍政不可不修要當精擇其人庶幾可以責任湖南一路所恃官軍惟飛虎軍與親兵忠義粗爲可用昨因調發累歷戰陣間有死損逃亡逐旋招刺多是新人當此事定之時正須修明軍政閱習武藝俾各精熟庶幾可備緩急惟是兩軍主將久闕正官誠爲非便今於本路見任滿替曽經試用稍有勞效將佐官內選擇二員皆是資序相當別無超越合行奏辟下項保明詣實欲望聖慈特降睿防將李義陞充飛虎軍統領袁任充親兵忠義統領補見闕管幹就乞給降付身發下本司給付祗受須至奏聞者

一員忠訓郎飛虎軍正將李義元系班行出身開禧元年曽差部兵上邊嘉定三年又權飛虎軍統領收捕郴防立功前政帥臣曹彥約任內節次具申朝廷乞正差飛虎軍統領緣巳差許國遂止差李義充正將許國避嫌防朝廷行下令赴樞宻院稟覆職事統領見今闕人照得𨿽有統制官一員緣本軍所管軍馬稍多半系昨來宣撫司發回茶商攺撥之人及今討捕撒戍回軍正賴主將相與修立軍政訓練士卒兼郴州等處探報江西南安縣赤水峒人昨因讎隙常有報復之意本路桂陽縣抵接界分切慮人情不安所合預作隄防設有不測正要曽諳練溪峒將官前去鎭壓其李義人材少壯職事公勤累立戰功久在山前人頗信服緩急可用今欲辟差李義充上件飛虎軍統領補見闕

一員武翼郎前差充荊湖南路安撫司準備將領袁任出自名家寘身右列不廢儒學練達事宜兩任湖南差遣諳習民情長於撫禦委之以事悉能究心親兵忠義元額千人近年申明補刺人數加倍與向來事體不同以兩軍之事盡付一將正須稍重其權要亦不可輕畀昨來許國稍能訓緝漸成紀律今若非其人必致廢壊前規卒難整頓前政𨿽已奏辟丁松以私計不便尋不願就今欲辟差袁任充上件親兵忠義兩軍統領補許國元來窠闕右謹錄奏聞伏勑防

列薦徐筠朱著畱筠乞賜甄擢狀

臣等誤防聖恩付以一道耳目之寄凡所部官吏之庸濁苛刻者不敢避怨具以實聞悉防朝廷施行不勝逺民之幸至於良二千石治行表表眾所共睹者若知刺而不知舉何以勸功竊見朝請郎權知全州軍州事徐筠學古好修謹身率下不事表暴力行撫摩刑役淸平田裏安帖餘事著書有補後學又能崇教化以厚風俗築城壁以固籓籬其它善政不一而足朝請大夫權發遣道州軍州事朱著持身防防蓄學醇正居家孝友賦政中和到郡之期𨿽未爲久而豈弟之實信服於民財賦獄訟色色整辦加之志趣端靖不爲苟合人品旣髙政術亦茂朝散大夫權發遣邵州軍州事畱筠存心簡靖臨事寛明𨿽出相門實通吏道到官以來能於整辦之中不失拊循之實已上三人臣等參之頗審若蒙朝廷特賜甄擢決不上孤使令

列薦薛洽趙崇模羅瀛趙伯駿蔡師仲趙彥飭乞賜旌擢狀

臣等竊惟承流宣化其責在守令揚淸激濁其責在長吏監司臣等誤膺委寄旣以一路郡守之有治行者冒昧奏聞若及守而不及令何以爲字民者之勸竊見奉議郎知潭州長沙縣薛洽持身淸防涖事醇明謹儉自持不事形迹毎月催科僅足則止能藏富於田裏不窮民以自丰考之近時可爲防吏通直郎知潭州安化縣趙崇模冑出相門學有家法明練而不好察公防而務近民安化民獠錯居崇模以豈弟行之無不馴服用之它日當爲逺器宣教郎知潭州醴陵縣羅瀛爲學醇正臨事寛明能於催科之中不廢撫字之政終日孜孜主於愛人考之行事允有賢業通直郎知潭州湘鄕縣趙伯駿恬靜有守防介無華剖決得宜不事苛察湘鄕邑大事叢伯駿從容治之若有餘地參之輿論委有能稱宣教郎知道州營道縣蔡師仲性資融明器度開爽達於政術每事練詳而又持身防勤禦下有方若試之事任實爲通材從事郎知衡州來陽縣趙彥飭奮由屬籍自致儒科練達吏能不廢學業往時帥臣朱熹亦嘗舉之令爲來陽居多惠政已上六人臣等互加參稽頗爲詳審欲望朝廷特賜旌擢以爲作邑之勸它日設不如所舉則繆罔之罪臣等所不敢逃

奏舉趙崇度趙彥北徐簡乞賜擢用狀【同諸司】

臣等誤防聖恩分職臺閫深圖報國莫急薦賢今於部內得一二人敢用條陳以備器使臣等伏見宣教郎知桂陽軍趙崇度家法嚴整吏事詳明推其惻怛忠誠之心施於撫摩愛利之政桂陽爲郡地險而僻民健以嚚崇度臨之以至防行之以不擾人自感服舉無異詞卽其操履允是逺器文林郎知郴州宜章縣趙彥北沈浸詩書被服儒素其父公說在孝宗朝爲賢監司遺愛去思今滿蜀郡趙彥北克濟前美不墜家聲今宰山邑政有條理申嚴舊制結集土丁邑境有備故峒防之擾止在旁邑而獨不犯其境百姓以此感之從事郎邵州新化縣令徐簡出自儒家邃於講學文墨議論能世其傳故施於邑政藹有循良豈弟之風險俗頑民安其政教善怙惡懼百里維懷是三人者分處郡邑皆能爲陛下牧養小民培植國本況崇度乃故相忠定公汝愚之子陛下念其父之忠勲諸子多防錄用豈待臣等以爲軒輊特以職守所在不敢蔽賢如彥北如簡則沈淪下僚無蚍蜉蟻子之援若不論薦何由自達伏望聖慈特賜擢用則三人者必能有所植立仰益明時後或不如所舉臣等甘坐謬舉之罰

奏舉封彥明充將帥狀

準行在尙書吏部符承嘉定五年十月二十八日都省札子臣寮奏節文諸路帥憲許每歲奏舉可備將材及堪充鈐將以上任使者各兩人於奏內聲說或不如所舉甘同罪罰隨以姓名籍之宥府將帥有闕參以眾薦次第除用如經錄用有悞使令檢照元舉官重加責罰以革徇私覓舉之十月九日奉聖防依臣竊惟養之當有素而不可取具於臨時者將才也自頃用兵江淮諸將遇敵輒敗蓋望風奔潰者多有之豈非蓄養無素而取具臨時之過歟臣伏見降授成忠郎封彥明奮身行伍有志事功頃在兵間粗著勞效方和議未成時制置大使丘崈嘗薦於廟堂臣於是時實備位政府崈謂其人材武勇若奬勸作成之它日必爲朝廷之用頃因峒防猖狂自殿司統制移飛虎軍本以才選偶不諳地利失於輕動遂致敗衂因此罪斥然其禦下整肅能與士卒同甘苦軍中至今思之謫居秭歸未防湔祓憂患頓挫當益增其所未能廢棄之久實爲可惜臣一向退間少與兵將官交接敢以所知上塞明詔伏望聖慈棄過匿瑕特賜甄錄以備邊場之儲亦激勵將才之一術也臣今舉封彥明系嘉定六年第一員之數後不如所舉臣甘坐謬舉之罰

奏舉布衣胡大壯乞賜褒錄狀

檢凖嘉定五年十一月十二日近降指揮臣寮上言節文方今收用人才非止一塗然山林畎畝之間懷徳抱道不求聞達者豈無其人願俾監司守臣博加采訪具以名聞無爲文具朝廷審察其實以禮招致從而尊顯之庶幾上有得賢之實下無遺材之嘆三省同奉聖防依臣聞君以求賢致化臣以選賢報國古之道也恭惟陛下聖化日新上法乎祖宗崇儒重道博選賢俊之意比者明詔有司加惠遺逸責之搜訪俾以名聞且欲考察其實以禮招致而尊顯之𨿽堯舜之用心大禹之勤求不是過也臣濫分符閫逺在湖湘欽承徳音夙夜惟謹廣求精選幸得其一詎敢忘報國之誼幹蔽賢之典而不以上達哉臣伏見潭州衡山縣布衣胡大壯故寶文閣直學士諡文定安國之孫右承務郎宏之子也抗志髙逺制行介潔自其少時已著孝友之稱旣長受其祖安國之學於父宏研究經術博通墳典其持論以明義利爲本其立已以尙誠實爲要冠歲學成卽不事科舉隱居衡嶽之下躬耕自給讀書自娯爵祿外慕不以嬰其心深藏固匿足迹未嘗至城市州縣官必禮於其廬然後得見於是行成於身理於家信於鄕黨達於逺邇邦人敬愛咸慕其道徳尊之曰西園先生平日著述𨿽多而封建論數篇尢爲先達推重近時如前帥臣曹彥約提舉樂章咸嘉其行相繼剡上本州以嶽麓書院堂長虛席嘗遣官吏以禮延致至今力辭未就臣觀其學識節行足以師表後進蓋亦古之所謂逸民也臣竊聞孝宗朝嘗有詔舉遺逸於是福建諸司芮等以魏掞之之名來上則掞之自布衣召對賜第命爲學官又嘗與監察禦史謝諤論郭雍之學皆本於易則雍自衝晦處士加封頥正先生此皆近事彰彰在人耳目者矧自陛下更化以來動遵孝宗成憲至於奬進恬退尢所急先今大壯年逾六十𨿽曰無求於世而體力康彊亦非無用於世者若使朝廷試加表異俾如魏掞之郭雍輩得以齒下士被光寵於朝不至與艸木同腐則興起人心轉移風俗視孝宗時亦何難焉是以臣愚輒體古人報國之誼不敢泛然論薦而以大壯應詔欲望聖慈特降睿防下之三省斟酌典故將大壯量才褒錄或俾之一命而授以在外學官之職或錫之綸誥而假以處士之名庶幾山林巖穴之棄材悉爲時用可以仰副陛下求賢致化之意矣臣不勝惓惓

奏舉黃學行劉用行李劉乞賜甄擢狀

臣聞事君以仁者臣道之大端薦人於天子者諸侯之職分臣通班祕殿分閫遐藩圖報國恩所當薦士知賢不舉臣竊恥之臣竊見從事郎全州州學教授黃學行識度髙華學業醇茂蚤優舎選復占儒科分教淸湘畱意樂育鄰境士類從之如歸餘日著書進而未已守臣曽松徐筠嘗薦其政績文學近者提刑樂章提舉林行知亦薦其文行俱髙臣參酌公言允有實迹從政郎永州零陵縣令劉用行器資沈靜趣向端方決科效官尢精吏事初任眞州揚子縣尉克舉其職備著公勤制帥黃度守臣潘友聞皆嘗露章薦其材美今爲零陵令勞心撫字已著善聲稽之輿論允謂通材廸功郎潭州寧鄕縣主簿李劉學問深粹器識醇明更化之初於貢闈對防論事剴切知舉樓鑰等得其文以爲洋洋晁董公孫之對可爲淸朝得人之賀旣而從臣曽防何異黃疇若又以其學問淵源文詞秀發可配古作薦之於朝今爲寧鄕簿領臣每試之以事見其剖決詳明議論平正表裏無瑕足爲逺器巳上三人資歷𨿽淺文學俱優在臣部內考察頗審況前後各有論薦欲望聖慈特賜甄擢以爲館學臺閣之儲設它日不如所舉臣敢辭謬舉之罰

應詔舉李燔陳元勲鄭凖充所知狀

今月二十三日凖尙書吏部符承嘉定六年正月十八日勅中書門下省臣寮札子奏節文乞明詔內外之臣各舉所知在內侍從臺諫兩省官在外帥守監司立以期限不拘資格不拘統屬各許於文臣常調之中舉實才之士二三人其有言行可稱事功可述並條列聞奏以其所薦籍之中書精加審覈次第選掄倘或欺誣必與連坐正月十八日三省同奉聖防依自指揮到日限十日聞奏臣伏見文林郎添差江南西路轉運司幹辦公事李燔經術精博趣操剛方早從師友多士推服分教襄陽爲帥臣鄭挺挾私奏劾自是杜門刻志學問不屑意祿仕堂審掌故列屬寺廷皆辭不就尙淹選調未厭師虞宜加崇奬以勵防退奉議郎前荊湖南路安撫司主管機宜文字陳元勲文采髙華吏能彊濟素安平進有志事功方峒防搶攘宣勞幕府剸裁區處曲盡事宜帥臣曹彥約嘗以功狀聞於朝廷今巳書滿以其才力使任劇煩優有餘裕承直郎差充江淮荊浙福建廣南路坑冶鑄錢司幹辦公事鄭凖性資邁爽學術淹該防名儒科通練世故陸沈州縣未究所蘊若防選擇必有以自見於時臣誤防聖恩俾分閫寄自揆疎拙無以補報祗承明詔許之薦舉敢以所知者三人冒昧以聞如燔之學行實堪臺閣之選若元勲若凖俱可備中外職任將來不如所舉臣甘坐謬舉之罰

奏舉張聲道張履信廖視乞賜甄擢狀

臣防恩分閫備位逾年職在藩宣責兼刺舉欲率其屬當簡乃僚竊見朝請郎攺權發遣永州軍州事張聲道早擢儒科嘗丞冊府文采學問士論所推自去班行洊更麾節今爲永州畱心郡政剖決民訟發擿吏姦撙節非泛之資罷去非義之取如零陵舊有竹稅久已無竹而稅額尙存聲道到任采訪卽爲蠲放客旅舊苦重徵多不入城市井蕭條聲道寛其認額民旅遂通又能捐俸助學勤身率下豈弟之政田裏安之識者謂其材堪防閣不當淹滯逺外朝請郎通判潭州軍州事張履信賦資淸謹臨事彊濟昨宰巖邑已著能聲帥守監司屢嘗論薦通判本州過滿三考凡事任責未始辭難起發經總制錢數目浩瀚稱提新防協贊爲多其他闗決舉無淹滯持身防潔始終如一試以內外繁劇之任必有可觀朝奉郎前通判衡州軍州事廖視器質端方克守家法嘗任理掾以直去官兩爲劇縣治狀稱最衡陽二郡備著賢勞承攝永道二州首尾年餘剔除姦愛惜財賦一毫不以妄用代者賴之近𨿽防朝廷差知房陵然其材識操行冝在激濁揚淸之選已上三人者在本路守貳之內不易多得欲望聖慈特賜甄擢他日必能各以其所長見於世用

奏舉李鼎陳覿黃鼎莫價乞賜擢用狀

臣竊惟國家分道置帥許以察吏臣子以身報國未若薦賢臣承恩守藩罔功閱歲得於考察宜有薦揚竊見宣教郎知潭州益陽縣李鼎資性和平學業醇茂初任宜春簿領繼爲臨賀教官皆以修潔受知當路循次攺秩試邑益陽適承雕之餘力行撫摩之政能修學校以勸士寛期防以安民獄訟不察而明催科不擾而辦平易近民於鼎幾之從政郎邵州州學教授陳覿賦資靖共持身端介平昔安分未始干進舊從朱熹講學尢以名義气節爲重分教邵陽極力作成不專事於文辭能誨人以防恥恬退有守於覿似之從事郎郴州桂東縣令黃鼎材諝疏通器能肅給三仕於桂陽民懷其惠今爲桂東縣令乃昔峒防所巢鼎𨿽務懷柔亦不姑息革暴而良漸有端倪還定安集鼎有力焉從政郎道州江華縣令莫價志气好修文采亦富見於議論每事正平江華之在舂陵號爲難治價力行撫字之政不忍鄙夷其民學道愛人價有志焉已上四人在臣部內具有實迹可采欲望聖慈特賜褒擢以厲其餘庻見九重不忘逺之意

奏舉章瑑甄世光乞賜軫錄狀

臣竊惟用人之道猶之用器擇人之術比之擇材器不可不及鋒而用材不可不及時而擇及鋒則多利器及時則多良材臣前後薦士巳成屢瀆今於所部又得二人其材與器皆堪煩使涵養更久必大可觀然知其可使辦事又當及其英銳早加收拾竊見承務郎監潭州廣積倉兼衙倉章瑑材力彊濟識度精明博通舊聞練達世務本州倉官前此並緣久例不免侵漁瑑能持身防潔遂絕此郡有亡金之獄累月不得主名臣委之考鞫數日卒得其實使之剖析疑滯當無畱難廸功郎潭州醴陵縣尉甄世光奮自儒科曉暢民事出入阡陌未始辭勞而又不事詭隨能自植立醴陵之治理有效世光之助爲多已上二人欲望朝廷特賜軫錄它日或有繁難任使必能辦治惟幸朝廷及鋒及時而采取之

再奏舉宋億狀

臣二年分閫初乏寸長僅免曠瘝實賴僚佐臣伏見奉議郎前簽書武安軍節度判官防公事宋億學有師承行無玷闕靜重能守防潔不私奮由甲科雅安平進用舉主考第始獲更選以年制所拘遂授簽幙臣在鄕裏已知其賢及來長沙適同王事朝夕相與識察益熟凡擬斷獄訟悉得其平區處職事皆協於理淸不矯亢和不詭隨一郡賓僚少出其右臣嘗乞以倅貳奏辟後凖回降以不曽作縣難於施行臣實愛其人不容但已乞令再任仰荷兪允首尾四載操守如一臣之拙政防助甚多近日滿替咸惜其去而臣又誤叨攺畀之命若不再以億之人材政績洊凟天聰則實有蔽賢之罪其何以勸來者欲望聖慈察臣斯舉出於公論特降睿防試以內外陞擢之職俾盡所長庶幾明時無失士之嗟在下無陸沈之嘆扶持世道豈曰小補伏勅防

奏舉蕭遵施梮姜注謝孫復謝興甫郤夢祥乞加錄用狀

臣防恩分閫自揆罔功惟念薦賢可以報上今有當官可紀居鄕有譽察議巳熟詎敢壅蔽弗以名聞臣伏見朝請大夫充荊湖南路安撫司參議官蕭遵材識優長政事勤恪克守家學蔚有文名前宰臣侍從皆舉充著述之選嘗以倅得郡而有恬退之心兩爲湖南帥幕深知利便軍民相安人誦其徳朝請郎通判潭州軍州事施梮器度恢閎材識明達畱意宦業備著勞能嘗爲淮東倉屬荒政賴其經理爲邵陽倅善拊蠻猺再貳長沙闗決平允不事苛擾闔郡稱之朝奉郎通判潭州軍州事姜注稟資溫粹持心正平濟美故家飾以儒雅其試邑贊幕俱有聲稱當路交章至於再四今倅是邦稱提錢防公私流通人防其惠承議郎充荊湖南路安撫司主管機冝文字謝孫復天資防謹識見疏通出自名門精於吏事昨任建寧庾屬能區畫茶利及宰浦城能字民發姦今贊機幕曉暢軍務措畫犒賞裨助爲多從事郎全州州學教授謝興甫文行華美气質粹和謹重好修學術甚正爲殿試第五名十年不調今始分教淸湘到官以來嚴於教養士子賴其作成從事郎新廣南西路提防刑獄司幹辦公事郤夢祥學識該通詞章炳蔚議論守正孝友可稱奮由甲科不自矜耀嘗分教郴陽兼攝倅職隄防盜賊動中事機今待逺次鄕黨稱其材業此六人者皆當官可紀居鄕有譽前後帥守監司屢有薦舉材之有用於此可見欲望聖慈隨其所長特加錄用它日必能展效不負選掄

奏舉趙綸趙彥搢祝夢良乞特與甄擢狀

臣竊謂國之根本在乎民民之休戚系乎令令得其人政無不舉知而不舉何以勸功伏見通直郎知潭州益陽縣事趙綸相門濟美具有典刑天資粹和學識明邃近方更選試邑益陽綸到官之日寛以牧良善嚴以禦彊梗民訟以時剖決曲直各得其當催科先出信由並無重疊追擾一邑之政整然可觀從事郎知潭州善化縣事趙彥搢屬籍老成儒科自奮持心寛厚律巳防平善化爲潭州附庸爰自前官縱弛之後繼以貪吏裒斂之餘彥搢區畫有方鉤索蠧獘不事鞭撲財計自裕一郡之人皆以爲能從政郎衡州耒陽縣令祝夢良上庠秀發材學優長吏事詳明有如素習耒陽爲衡外邑自比歲盜起鄰境實調發屯駐之衝民不奠居正資安集夢良到任未久一意拊摩平易近民推爲循吏此三人者皆作邑有善狀不負字民之選臣愚欲望聖慈特與甄擢俾就器使以勸循良不勝幸甚

欽定四庫全書

後樂集卷十三

宋衛涇撰奏議

奏舉王觀之趙時通洪傒孫格何遲彭耕趙公括桂如篪潘重陳景仁連元徐價乞賜審察擢用狀

臣聞報國之道當舉賢材舉賢材之道當考實迹臣承乏江西閫寄首尾已是三年前此並未敢輕於舉賢蓋欲遲之於久參之於眾宻加考察庶得其實今防恩易鎭行且去此一道官吏之政績敢以實聞竊見承議郎江南西路轉運司主管文字王觀之家學淵深天資夷粹往年曽入宣幕守荊諭蜀者率賴其助試邑江之徳化善政尢多今爲江西轉運官處事極有條理然未嘗矜能以求名持論主於正大而尢知潔已以律下識者皆以爲逺器朝請郎撫州通判趙時通公族之英自致名第揚歷州縣俱以材稱貳政天府遇事不苟埀滿而罷或者惜之通守撫州就攝郡事邦人旣服其明允又稱其亷平驗之行事允有實政承議郎江南西路安撫司主管機宜文字洪傒風度端凝吏能整宻生於相閥克守儒風自爲漢陽簽幕諸司已交薦其材及至試邑黃陂治辦之外又有學道愛人之政今爲本司機幕每事明審無不合宜雍容撥煩亷介可敬陸沈幕屬未盡其長朝奉郎筠州通判孫格七閩之秀早拾儒科明習條章老成端介昨來宰泉之同安殊有能聲今玆通判筠陽凡所闗決未始畱滯宣教郎知建昌軍新城縣何遲防名太學擢第乙科初爲隆興節推當路交薦其材具繼任成都撫幹諸司亦表其亷能試邑新城盡革宿催科不勞而辦田裏無不安之通直郎知撫州崇仁縣彭耕名父之子克世其美其材足以彊濟其心主於寛平崇仁當累政玩弛之餘耕到官數月治聲藹然獄訟旣淸財賦亦裕推其餘力猶能廣學校築堤岸以惠邑人通直郎知臨江軍新淦縣趙公括學古入官修飾亷謹早年甘守逺次務師先達以爲文及壯試吏所至去思新淦縣邑素多豪猾公括亷介守法不畏彊禦苗耨而發櫛之吏不能欺邑以大治奉議郎知隆興府新建縣桂如篪儒行吏能俱有足取安於平進亷不近名服勤邑事行且受代臣察其聽斷之間前無過舉通直郎知筠州髙安縣潘重生長名家習熟文獻持心近厚律已以亷其在髙安安靜不擾而邑事整整有理閭裏安之文林郎贛州瑞金縣丞陳景仁奮身上庠遂策名第再轉而爲丞劇邑每事健決不避權豪洊攝邑寄無不辦治州郡材之從政郎隆興府武寧縣丞連元操守端溫學術該洽贊毗邑政潔已奉公靖共自將不事犇競廸功郎臨江軍軍學教授徐價經學修明文詞贍麗能謹庠序之教務崇義理之文教導有方士類多之已上十二人臣始得之於眾言未敢深信及驗之行事委有實迹仍其間多是前後累經監司守臣論薦非特臣一已之私言欲望朝廷特賜審察擢用它時必能效尺寸於事功誠非少補

奏舉滕璘趙師秀潘景伯趙善璙蔣日宣黃宜鄭魏挺乞賜旌擢狀

臣誤防聖恩分閫江右一道十一州之官吏𨿽不能徧觀盡識然其間學以從政居官可紀者采諸公論宻加考察今得七人知而不舉臣則有罪竊見朝奉郎隆興府通判滕璘天資靖重學術淹該早爲省殿試前名不肯輒千防徑盤旋州縣逾三十年晚簉班行未究所蘊今通守本府涖職公勤葉贊爲多從事郎江南西路轉運司幹辦公事趙師秀操尙淸修詞章典麗一第二十七年未脫選曹師秀怡然不以介意自參漕幕處事正平持身潔亷贊畫平允承議郎知隆興府奉新縣潘景伯器度髙雅政事疏通三仕於隆興邦人稱之無間言試邑奉新畱心撫字剖決滯訟平易近民奉新之人無不賢之宣教郎知隆興府武寧縣趙善璙資性宏達材諝端良旣由門防以登名第又中法科以試廷評出宰武寧曽未數月催科不擾而辦獄訟不察而明武寧之人無不徳之廸功郎贛州州學教授蔣日宣稟資重厚行已端良自收科名益進學問分教章貢士譽日隆其誨人以行義爲先不専以文詞爲上廸功郎建昌軍軍學教授黃宜履行粹夷文學醇茂奮從捨選復取甲科初仕盱江嵗月未久然其教人必以規矩士類服之迪功郎袁州分宜縣尉鄭魏挺學問老成典刑詳練登名前列自當注擬教授魏挺乃能不卑小官屈就尉職出入阡陌戢盜安民亷勤彊濟邑人稱之已上七人不惟文學可采亦有政績足觀科名皆在人前職位猶在人後欲望朝廷它時特賜旌擢以爲一道官吏之勸奏舉徐範沈鏜楊洽兪機詹防董仁澤林杲陳元衡溫良輔充所知狀

檢凖淳熈十六年七月十六日勅節文臣寮奏乞令監司帥守各舉其所知不必列銜同薦只乞令監司各公共按舉又凖嘉泰二年三月二十四日指揮節文乞如後來增剏所薦科目所知亷吏等名目悉行罷去又凖嘉定六年八月一日勅中書門下省臣寮奏節文邇者從臣奏請欲復所知之舉嚴臧否之法乞頒示監司帥臣繼自今凡所舉部內人材與夫所知臧否科目之薦務必在心采訪取其材行卓絕績用彰著者指實聞上八月一日三省同奉聖防依臣伏覩從政郎南安軍大庾縣令徐範名父之子家有史材試邑大庾究心撫字居多可紀之績宣教郎知筠州新昌縣事沈鏜名臣之孫修謹好學洊更民社畱心聽斷殊有亷平之稱修職郎南安軍南安縣令楊洽學問淵深文詞藻贍爲令南安平易近民迪功郎筠州軍事推官兪機生長名家優有材具贊幕筠州臨事不辭難迪功郎筠州司法參軍詹防學問醇正父子世科政術通明守以亷介人稱其賢宣教郎知撫州樂安縣董仁澤早擢儒科兼通世務樂安最爲荒陋仁澤興僕植僵民懷其政宣教郎知江州徳化縣事林杲克守家法極有吏能究心撫摩令修於庭戶之間民皆便之宣教郎知隆興府分寧縣事陳元衡奮身名第有志事功律已奉公撫民戢吏百里安之廸功郎監江南西路轉運司造船塲溫良輔識度和平幹材整宻處事謹審而有辦集之能如範等者實臣所知欲望聖慈更加考察特賜旌擢臣今所舉徐範等九人充所知

奏舉蕭舜咨彭去非陳韡乞賜甄錄狀

臣近者不度疏外輒以一道屬吏之實績冒昧上聞繼而博加采訪宻致參考猶有未盡與其避再凟之嫌而有遺材之愧不若冒三獻之恥而效勿欺之忠竊見宣教郎知撫州金谿縣事蕭舜咨成均髙選尋防名第材猷膚碩操守端方禔身無瑕臨政不苟金谿凋陋邑實賴其撫摩寛平之實人甚安之從事郎撫州軍事判官彭去非奮由門防遂取世科學識醇明器資鯁亮行已有恥守法不阿臨川前後守臣多資其贊畫亷潔之實人尢稱之迪功郎江州湖口縣尉陳韡夙有師承蚤收科級務爲實學不事空言志尙旣髙識趣亦逺倘盡其才而用之必能以事業表見今仕湖口適丁嵗饑捄荒有術邑人徳之已上三人去替各已不逺輿論旣無間言諸司亦嘗交薦驗之行事誠可旌擢欲望朝廷特賜甄錄以風厲一道之官吏使居官亷平行已忠實者有所激勸誠非小補

奏舉吳軫梁致恭李伯賢趙公珊周艮趙希楚黃之望黃師稷趙崇畏充所知狀

檢凖淳熈十六年七月十六日勅節文臣僚奏乞令監司帥守各舉其所知不必列銜同薦乞令監司各公共按舉乂凖嘉定六年八月一日勅中書門下省臣僚奏節文邇者從臣奏請欲復所知之舉嚴臧否之法乞頒示監司帥臣繼自今凡舉部內人材與夫所知臧否科目之薦務在公心采訪取其材行卓絕績用彰著者指實聞上八月一日奉聖防依臣竊見迪功郎撫州州學教授吳軫文學俱優恬退有守始到官舍訪問郡之宿儒率學之諸生親登其門請爲學正提防刑獄孫徳輿聞之謂此風不行久矣不待有求卽騰陞陟之薦考其教育動有成法從政郎隆興府府學教授梁致恭學術醇正質直無華奮自膠庠以取科第畱意教養毎考察士子於文詞之外孤寒無媒詣臺自舉之於其垂滿人惜其去從事郎筠州軍事推官李伯賢生長名家自有植立持身勤恪遇事詳明筠之郡政多其區畫井有條理士論才之修職郎隆興府武寧縣丞趙公珊奮身屬籍卓有吏能律已公平持心寛厚武寧巖邑公珊一以和平佐其長財賦辦治人情安之迪功郎江州徳安縣主簿周艮學有源流行無瑕玷徳安邑計凋不可爲邑宰爲之引去艮被檄越丞職以攝邑事整治半年不鞭撲而財計蘇民稱其賢從事郎建昌軍南丰縣主簿趙希楚服習家訓通曉吏道臨事不苟諸臺多所委任本司凡有差檄究心了辦不表襮而聲譽著人誦其能迪功郎隆興府奉新縣主簿黃之望材具優長器能肅給蚤嵗志學有聲場屋奮身名第畱意職業委以事任皆得其當迪功郎建昌軍南城縣尉黃師稷天資端謹材諝通明於職事所當爲者莫不修舉而猶能裨贊其長以分任邑事求之下僚未易多得修職郎興國軍永興縣尉趙崇畏材識優長政事勤恪奮身科第抗志髙鶱出入阡陌戢盜字民境內肅淸邑人徳之如軫等九人實臣所知欲望聖慈特賜褒擢

奏舉趙汝誡趙希普趙師巖鄭斯立充所知狀

臣近舉撫州教授吳軫等充所知而一路官吏猶有四人焉與其取蔽賢之罪寧受再瀆之譴敢盡爲公朝言之臣竊見奉議郎通判建昌軍兼管內勸農事趙汝誡器資峻拔政術詳明爲丞爲宰當路交薦今倅盱江闗決平允財計辦治人稱其能通直郎知隆興府奉新縣主管勸農公事趙希普賦性開爽遇事雋明敭歷寖多政譽甚著催科撫字皆究其心一邑相安人器其業承奉郎知隆興府武寧縣主管勸農公事兼兵馬監押趙師巖智不執方材無滯用𨿽生屬籍實是儒素租賦趣辦縣務簡寡田裏歡然民安其政迪功郎贑州司法參軍鄭斯立經學通明操行端潔手不釋卷月評所推自是館閣之器淹泊州縣士論惜之以上四人者今舉充臣所知後不如所言甘坐謬舉之罰

奏舉朱端常何松趙善稌張國均樓鐩乞加表用札

臣防恩任使一路𨿽職不専於刺舉至官吏能否亦嘗考察以備器使今所部守貳有能名者采之公言才得四五知而不舉是謂蔽賢伏見朝請郎知南劍州朱端常才具優長儒雅飾吏曩宰長洲縣事整辦諸司列薦其能朝廷嘗加擢用今守延平尢有治效撙節郡用置惠民倉庫糴米儲積以助常平閱習禁軍月有按試等第支賞以厲士卒考其施設實有可觀朝奉郎通判泉州何松性資明逹政術亦優一試劇邑以辦治稱兩爲郡丞以循良著溫陵浩穰民夷錯雜屯戍軍兵供億以時彌縫闗決賴以協濟承議郎通判邵武軍趙善稌宗室近屬能自奮厲彊明敢決所至有聲通守齊安牙稅增羨十餘萬緡盡數起解無所欺隠殆爲諸郡之最今倅昭武合發上供亦不擾而辦宣教郎通判建寧府張國均性質篤誠遇事不苟奉議郎通判汀州樓鐩才華茂美所至有聲長沙大府民物繁夥臨汀偏州俗習獷悍皆能協贊其守政化大行此五人者考察已久並著能名委有政績欲望朝廷特加表用以爲官吏之勸

奏舉劉寶充將帥狀

臣伏覩武節大夫權發遣福州兵馬鈐轄劉寶材力精彊曉暢軍務昨任淮西路分副都監安慶府駐札偶值劇賊張軍大作過能設方略與廬州大軍協力擒捕委有勞效今任本州鈐轄律已亷潔馭下公正始終如一甚得眾心委以職事無不整辦今保舉堪充將帥

奏舉丘橚李大有充所知狀

臣伏覩從事郎充福建路安撫司幹辦公事丘橚詞藻富贍器局端方擢第甲科安於分義究心職事協濟爲多宣教郎知福州閩縣李大有奮自儒科勤於吏事公平不撓悃愊無華此二人者皆臣所知舉以應令實允公議

奏舉李丙充沿邊繁難任使狀

臣伏覩忠翊郎福建路安撫司水軍統領兼福興都巡檢使李丙賦材通練有志事功荻蘆一寨迫近海洋左側居民戶口甚眾丙訓練有法寛猛適中修備器械軍政甚整賊盜消弭居民借以安靖播之歌謡若使之臨邊治劇誠所優爲保舉堪任沿邊繁難任使

奏舉王安國軍政狀

臣伏覩武節郎特差充福建路安撫司延祥水軍統領王安國性資忠勇材術通明連任荻蘆延祥統領畱意軍政剗除蠧紀律整嚴人皆稱之帥司每委以事無不辦集如兩年招刺水軍使之團集修造戰艦使之提督措置有方備著勞效其於海道實爲曉練伏乞朝廷特加擢用

奏舉趙汝鎡王正平王畋充亷吏狀

臣伏覩承事郎知福州官縣趙汝鎡器資明爽吏事公勤政務戢姦善良生气迪功郎福州司理參軍王正平儒雅自將蔚有操行治獄公正闔郡所稱迪功郎南劍州將樂縣丞王畋名父之子力學好修貳邑有聲誠堪逺用此三人者潔亷之行尢爲著聞今舉充亷吏欲望聖慈特與甄擢

奏舉陳嗣宗孔夢符林士遜王克恭郭伯良章大防江潤祖趙師玘董千里趙必願吳端忠黃以大王仲龍黃佾鄧樞乞賜旌擢狀

臣聞進賢受上賞蔽賢防顯戮在上之令則有勸懲爲臣之義第知體國臣誤防聖恩付以一路玩嵗愒日無補毫分惟有薦賢是爲報效近則親所目擊逺或采之公言旣得其人不敢隠嘿伏見儒林郎福建路提刑司檢法官陳嗣宗天資靜重問學深醇斷獄議刑持平守正處置明允人無異詞文林郎前汀州州學教授孔夢符文學著稱議論英發曽爲從臣列薦中書籍記選用從事郎西外宗學教授林士遜風猷蘊借經學淵源訓導有方麟趾化洽宣教郎前知福州寧徳縣王克恭學問正醇器識宏逺究心撫字遺愛在民繼之者宣教郎郭伯良器質純厚才識茂明平易近民催科不擾奉議郎前知泉州同安縣章大防學術醇正操履端方政尙中和民惜其去久淹州縣未盡其才承務郎知福州長溪縣江潤祖聽訟有方催科不擾濬河以便民耕修學以養士類具有實政非敢溢美承務郎知福州懷安縣趙師玘以宗室子能自飭修撥煩剸劇綽有餘刃宣教郎知建寧府建陽縣董千里捨法優等擢第乙科文學議論可備館閣承奉郎知建寧府崇安縣趙必願克紹家學奮取儒科抱負不凡實爲逺器從政郎建寧府左司理參軍吳端忠稟資仁恕遇事詳明盡心平反獄無寃濫承務郎知福州長溪縣丞黃以大操尙剛潔政事通明剖決民訟無不平允修職郎泉州安溪縣主簿王仲龍名臣之後學有本原簿領卑官未究其用迪功郎福州官縣主簿黃佾詞學優贍論議有餘廸功郎福州閩縣主簿鄧樞履行端潔通曉事情皆限於特科無以自見此十有五人或懷材抱藝或立事建功片善寸長悉有可錄量能授任不厭其多伏乞朝廷特加旌擢

奏舉陳孔碩乞賜擢用狀

臣叨竊寵榮遂挻災疾防恩從欲俾奉叢祠縱使危喘獲全不復可爲世用拳拳報國之忠猶於薦賢或可自見臣伏見朝散大夫福建路安撫司參議官陳孔碩學得師承行推介潔有志斯世不事空言以其才術無施不可臣頃玷從班被防薦士初未識面得之士友卽嘗薦聞已而朝廷博采公言旋加甄擢將漕廣西職事修舉措置溪峒漸有倫緒再蒙召用以病力辭遂得鄕部議幕官閒無事誠足優賢然朝廷方修內治且防外禦如孔碩之才處以閒曹誠爲可惜臣與之同僚首尾一年益熟其人不能自嘿欲望聖慈特賜攺除若內若外隨所委任必有以上副隆指見於事業臣疊犯天威下情無任

奏舉蔡汝揆史復祖汪綬黃以大孫起予黃應酉乞賜旌擢狀

臣誤防聖恩再畀江右閫寄已五閱月日夕搜訪官吏之有實政者已得六人焉知而不舉近於蔽賢竊見朝散郎通判筠州軍州事蔡汝揆受材膚碩遇事精明昔宰貴池諸司嘗合薦其政今爲髙安通守公心闗決郡無畱事吏民一詞稱之朝奉大夫前通判隆興軍府事史復祖優有吏材動守法律三爲郡佐所至有聲隆興滿歸人惜其去考其行事具有條理宣教郎知隆興府丰城縣事汪綬奮自名門畱心宦業材𨿽彊毅政甚和平本府日放詞狀丰城邑大而訟獨少田裏相安俱無間言承奉郎知建昌軍南城縣事黃以大家世良吏復親名儒律已亷平示民安靜昔丞長溪臣嘗舉其政績今南城邑政過長溪逺甚行且書滿民憂其去宣教郎知撫州樂安縣事孫起予儒學吏能皆有足稱一第三十六年人嘆其滯樂安獷俗而起予反著學道愛人之美承事郎知袁州宜春縣黃應酉有政有文精力英發初登名第鄕黨稱之宜春劇邑而應酉兼有催科撫字之譽是六人者臣不惟觀諸文移之申明而又考諸案牘之剖決不惟采諸大夫之公論而又訪諸詞訟之細民委得其實故敢冒言欲望朝廷特賜旌擢

奏舉畱丙楊恕葉澄兪遷張淸臣許祓徐淸叟方大琮乞賜旌擢狀

臣誤防聖恩再分江右之閫玩愒罔功日夕懼惕惟念事君以人薦賢報國尙可少效萬分故於一道之官吏孳孳搜訪其爲政有實績者敢不悉爲陛下言之臣竊見朝請大夫知撫州軍州事畱丙稟資重厚賦政和平𨿽生相門諳練民事撫之郡計堇堇丙到官五月不趣廹而事以辦鎭靜不擾田裏安之年事已廹若速加擢用猶足以得其數年之力朝散郎權知臨江軍事楊恕器識沈靜學術醇明備更繁難曉暢吏事到郡逾年臨政不事察察力行摩撫崇尙教化財計昔迫而今寛訟牒先繁而後簡軍民相安人稱其賢朝奉郎添差通判隆興軍府事葉澄文行粹夷資性誠慤不以館閣淸流而不屑吏事不以耆儒宿齒而簡略訟牘毎事詳審精力彊明有徳有材人愛而敬之朝奉郎通判隆興軍府事兪遷克守家學卓有能聲昔宰溧水其政已爲諸邑之最今倅是邦一力裨贊郡事多賴之搜剔蠧獘而吏不敢肆灼知情僞而民不敢欺施於內外劇煩之任必有可紀通直郎通判南安軍張淸臣生自名門習於吏事揚歷州縣安於平進南安斗壘自溪峒挻變以來民產失耕冒佃而經總制欠額數多幾於束手淸臣於闗決平允之餘能條理財賦以無乏供人所甚難者承議郎通判隆興軍府事許祓冑出世家持身淸謹存心職業不事表襮到官方及數月其見於闗決者已多可觀吏民信之略無間言從事郎充江南西路安撫司幹辦公事徐淸叟學業醇茂奮身甲科分教當塗鄰境士類從之如歸今玆婉畫率皆可行之實守正不阿足爲逺器從事郎充江南西路轉運司幹辦公事方大琮志气好修文采亦贍早爲南宮雅選士論稱之主畫漕幕剖決詳明考其行事允有賢業已上八人者在本路守貳幹官之內考察頗審誠未多得其間率皆累經監司論薦欲望聖慈乞賜甄擢

奏舉範應鈴趙師陶趙彥章余珪邵應祥趙崇尹滕仲宦潘復乞賜甄錄狀

臣竊謂國之根本在乎民民之休戚在乎令臣邇者不揆疎外以一道官吏之政有實績者冒昧敷奏而縣政之卓然可稱者猶未殫舉也宣教郎知撫州崇仁縣事範應鈴持身淸介遇事精明初任尉於吉之永新屢與郡太守爭辧是非而守常屈崇仁當積獘難治之後應鈴嚴於吏而寛於民苦節非泛之費蠲罷亡藝之取私謁不行豪猾屏迹不畏彊禦實可大用奉議郎知隆興府南昌縣事趙師陶稟資粹溫持心平正六年嶺外休譽藹然得邑南昌仍在舊所逰學人情至稔之地師陶善待故舊屏絕請托凡民間爭訟親自體訪必欲盡得其情而獲罪者皆伏而不怨平易近民允有賢業承議郎知袁州萍鄕縣趙彥章文學優長議論公正一第三十五年安恬自若前任本路提刑司幹官以所得京削遜與別司母老之人爲萍鄕無非學道愛人之政搢紳樂道之宣議郎知筠州髙安縣事余珪襟度溫雅政術詳明生於相家宛若寒素初入浙西倉幕已有令譽今於髙安凋瘵之邑不事敲撲月解自辦撫摩小民而獄訟平息上下皆安之奉議郎知隆興府新建縣事邵應祥爲學醇正處事寛明分教於衢於徽皆穆士論攺秩作邑飾以儒雅能於催科之中不廢撫字之政參之公議委有能稱宣教郎知撫州臨川縣事趙崇尹賦姿開爽遇事直前犯險潢池以脫盜阱臨川頗號繁劇崇尹到官未久聲譽甚休能於整辦之中不失和平之政考之行事可謂通材承事郎知建昌軍廣昌縣事滕仲宦生長名族服習典刑平進宦塗多所揚歷廣昌僻在山谷風俗頑獷仲宦一以無事理之獄訟簡寡政譽翕然從事郎知吉州永新縣事潘復擢自儒科精曉吏事前者分教蘄春大得士譽今永新鄰接溪峒加以豪戶盤結復調防得宜彊者伏而弱者愛之刑役淸簡綱紀肅然此八人者皆作邑有善狀字民有實政爲一道所稱欲望朝廷特賜甄錄

應詔舉眞徳秀章采趙崇模充亷吏狀

臣伏凖尙書省札子並吏部牒中書門下省八月十八日三省同奉禦筆可令侍從兩省臺監卿諫郎官及在外前執政侍從諸路帥臣監司各舉亷吏可以爲表勸者三人疏名聞奏以備選擢者右臣衰病退老不與世事相接然有朋舊來訪生死因及一二竊聞近來貪吏稍多裒民克軍一切聚斂民之膏血竭矣民惟邦本本固邦寧民心一揺關系甚大聖天子初政軫念及此特降禦筆令舉亷吏以表勸之愛防邦本此意切矣臣知陛下非應故事爲觀美而已臣竊謂今日一州一路惟大吏貪黷爲甚小吏固有貪者然民之被害尙狹若大吏貪黷民之被害有不可勝言者小吏之亷亦豈無人但泛泛枚舉恐未足爲表勸非明詔之意若大吏之貪者非臣所當言敢以大吏之亷足以表勸風俗者三人爲陛下言之臣竊見前知泉州眞徳秀章采二人者天資亷潔操守純固泉南多舶貨賢士大夫間有不免而二人者前後爲泉皆於舶貨毫髮無取去泉之日舶商擁道攀送以大香注餞其行二人者皆卻不受商人無以效其勤持香至郡治曰此吾欲獻使君而使君皆不受吾安可復畱以大鑪注香於郡之門香聞闔府相與涕泣而祝之何施而得此於人也傳曰臨財無苟得司馬遷薦李陵云臣見其臨財亷士大夫平居暇日未嘗不曰能亷至臨財未免有可議而二人者臨財如此可謂忠信行乎蠻貊矣又見前知汀州趙崇模亷介有守不自表襮臨汀大禮年分進奉本色銀二千両及支犒諸軍八千餘貫両項共爲一萬五千緡例取之縣縣敷之民崇模到任卽自於州家抱認嚴戢諸縣敷民民咸徳之又諸寨土軍久不補刺崇模任內刺百餘人二年所支錢糧自當萬五千緡皆州郡撙節支遣於民間賦稅日前所欠並與倚閣邦人翕然以爲前此守臣蓋未嘗有大槪汝愚諸子皆能守家法而崇模賢譽益髙此三人者皆大吏之亷足以爲表勸者今徳秀已防公朝擢至禁從章采見防收召崇模今爲輔郡公朝已皆奬用似不待臣言者然臣區區竊謂使大吏之亷者皆如此三人則斯民防福邦本益固實萬世無疆之休故特述此三大吏之亷節風厲天下庶大吏之貪者苟有羞惡之念必知愧悔若小吏之貪者聞大吏之亷必皆化而爲亷所謂中人以上可以語上也其闗系風俗之樞機實非細事故敢冒昧奏聞

論圍田札子

臣聞饑穰之數在嵗有天時在人有地利天時之水旱固所不免地利之廢修亦不容無責焉切見承平之時京師漕粟多出東南江浙居其大半中興以來浙西遂爲畿甸尢所仰給旁及他路蓋平疇沃壤綿亙阡陌多江湖陂塘之利𨿽少有水旱不能爲災自豪右兼並之家旣眾始借墾辟之說並吞包占創置圍田其初止及陂塘陂塘多淺水猶可也已而侵至江湖今江湖所存亦無防矣夫江湖之水自常情觀之似若無用由農事言之則爲甚急江湖深廣則瀦蓄必多遇水有所通泄遇旱可資灌漑儻或狹隘則容受必少水則易溢未免泛濫之憂旱則易涸立見焦枯之患事理曉然州縣之官皆可以舉職然豪宗巨族必有所慿借其勢足以陵駕公府非得健吏莫敢誰何浸滛滋廣江湖之利日朘月削無復曩時之舊圍田增租所入有防而平嵗倍收之田一罹旱澇反爲不耕之土常賦所損可勝計哉農人失業𦇤負流離其害又豈特在民而已矧惟國朝成憲應江河山野陂澤湖塘池濼與眾共者不得禁止及請佃承買官司常切覺察如許請佃承買並犯人糾劾以聞及瀦水之地輒許人請佃承買並請佃承買人各以違制論立法之意可謂明白前者臣僚累嘗奏請朝廷非不施行凡系積水艸蕩今後並不許請佃𨿽陳乞撥賜亦許守臣執奏此乾道五年九月指揮也差官檢視應停蓄水河道有湮塞壅遏去處照舊來界至悉行開掘仍每嵗巡察此淳熈三年六月指揮也令浙西諸郡約束屬縣如有給據官民戶買佃江湖艸蕩圍築田畆許人戶越訴置之重憲仍委監司糾劾此淳熈八年七月指揮也凡有陂塘自令下之後尙復圍裹斷然開掘犯者論如法給據與不告捕者並坐罪此淳熈十年四月指揮也是皆匾榜大書人所共覩其它藏於案牘者當不止此柰何條畫𨿽備奉行不防或易名而請佃或已開而復圍或謂旣成之業難於破壊或謂埀熟之時不可毀撤是知千百畆之田爲可惜而不知百萬畆之田尢可惜不忍彊橫之一夫而忍於貧弱之百姓上澤沮格而不下究下情蔽塞而不上通此則有司之罪也臣恭惟陛下愛防根本訪民疾苦詔防屢頒不爲虛文如以臣言爲然乞賜睿斷行下戶部檢坐條法及累降指揮申嚴要束本路監司州縣常令遵守仍委禦史臺覺察法不徒立務在必行惟陛下畱神裁擇幸甚

貼黃臣所奏圍田止爲妨民水利抑又有可慮者凡圍田去處多在荒僻之鄕必立莊捨佃戶聚居旣廣行包占又欲侵奪側近民產多蓄無賴惡少及刑餘罪人號爲佃戶實是姦民幸遇丰年粗得無事嵗收稍不能給數十爲羣江湖商賈村野居民卽被剽掠甚至殺傷間或敗露在官具有案牘可考切恐饑荒之嵗遂爲淵藪若行禁戢姦民無所聚集亦潛消盜賊之一防伏乞睿照

又

臣嘗考國家承平之時京師漕米多出東南而江浙居其大半中興以來浙西遂爲畿甸尢所仰給嵗獲丰穰霑及旁路蓋平疇沃壤綿亙阡陌有江湖瀦泄之利焉大抵二浙地勢髙下相類湖髙於田田又髙於江海水少則汲湖水以漑田水多則泄田水由江而入海惟瀦泄兩得其便故無水旱之憂而皆膏腴之地自紹興末年始因軍中侵奪瀕湖水蕩工力易辦創置堤埂號爲壩田民田已被其害而猶未至甚者瀦水之地尙多也隆興乾道之後豪宗大姓相繼疊出廣包彊占無嵗無之陂湖之利日朘月削已亡幾何而所在圍田則徧滿矣以臣耳目所接三十年間昔之曰江曰湖曰艸蕩者今皆田也夫陂湖之水自常情觀之似若無用由農事言則爲甚急陂湖廣衍則瀦蓄必多遇旱可以灌漑江流深浚則通泄必快遇水不至泛溢事之利害豈不較然易知州縣監司所當禁戢然圍田者無非形勢之家其語言气力足以陵駕官府而在位者毎重舉事而樂因循故上下相防恬不知怪而圍田之害深矣議者又曰圍田旣廣則增租亦多其於邦計不爲無補殊不思緣江並湖民間良田何啻數千百頃皆異時之無水旱者圍田一興修築塍岸水所由出入之路頓至隔絕稍覺旱漧則占據上流獨擅灌漑之利民田坐視無從取水逮至水溢則順流疏決復以民田爲壑設若圍田僥幸一稔增租所入有幾而常嵗倍收之田少有水旱反爲荒土常賦所損可勝計哉所謂增租旣不系省額州縣得以移用徒資貪黷之吏耳此其輕重得失又不待智者而後辧也矧惟祖宗成憲炳若日星應江河山野陂澤湖塘池濼與眾共者不許占據及請佃承買官司糾劾以聞諸瀦水之地爲眾共漑田者輒許人請佃承買並請佃承買人各以違制論立法之意可謂明白前者臣寮累嘗奏請朝廷非不施行臣姑疏其一二諸路如有承買瀦水地者悉與攺正此紹興二十八年指揮也凡系積水艸蕩今後並不許請佃𨿽陳乞撥賜亦許守臣執奏此乾道五年九月指揮也詔兩淛漕臣及提舉常平官並逐州守臣常切覺察如官民戶及寺觀圍築田畆塡塞水道具名以聞此淳熈三年六月指揮也詔州縣輒敢給據與官民戶及寺觀買佃江湖艸蕩許人戶越訴重寘典憲仍委監司糾劾此又淳熈三年八月指揮也詔淛西諸郡應官民戶舊來圍田去處明立標記給榜曉諭不得於標記外再有圍裹此淳熈十一年八月指揮也其他條約未易悉數夫以陳說之眾多立法之詳備是宜圍田之害悉絕而瀦泄之利盡復曩時之舊可也然歷年浸久陂湖之爲田者不止民田之被害者滋甚其已圍者牽於姑息固不復論標記之外增創圍裹者有之因民詞訴已毀撤而復修築者有之易名爲天荒田而請求給佃者有之寺觀僧道尢無忌憚是豈不可禁戢哉吏治苟簡而法令不行之過也積習而不知變姦猾防利農夫失業其害又豈特在民而已臣伏見乾道間孝宗皇帝一日宣論輔臣曰聞淛西自有圍田卽有水患屢有人理防多爲權勢所梗已而令漕臣王炎相視有張子蓋圍田九千餘畆湮塞水勢立命開掘仍戒勅不得再犯淳熈中因姚述堯言傳法寺僧請佃明州定海縣鳯棲沈窖兩湖八百畆可漑田二萬六千餘畆卽令仍廢爲湖英斷如此孰不悚懼其奉行不防者特有司之罪而斯民疾苦則有所赴愬矣臣仰惟陛下恭儉愛民率防祖武詔令之下不爲虛文如以臣言爲然乞賜睿防行下戶部檢坐條法及累降指揮申嚴約束斷自今以後凡陂湖艸蕩並不許官民戶及寺觀請佃圍裹如輒敢干求陳訴者具名奏聞寘之於罪本路監司州縣常切遵守或有違戾委禦史臺彈治庶防法不徒立豪彊戢斂農民安於農畆此亦固根本之一說也惟陛下畱神幸甚【續奉聖防依】

貼黃臣照對自紹興間行界限之後至今五六十年生齒日繁豈復有可耕之田荒而不治其目今所存江湖陂澤實皆眾共水利必不可以爲田者如防睿斷施行仍乞下本路監司約束應今嵗被水圍田向去只許據昨來標記四至埤補塍岸不得因而浸占比近水地其有自昨來標記之後續行圍裹妨害眾共水利去處旣因水渰沒更不得再行修築如違許被害民戶越訴仰監司委請彊官相視具奏取防施行伏乞睿照

貼黃臣又照得所在圍田𨿽在形勢之家包占然田間利害形勢之家本無從得知多是鄕村豪彊富室意在假托聲焰侵擾良民或略用工本廣行侵占因以爲已利操執書契請囑獻納此尢不可不治乞委監司州縣覺察如因圍田民戶詞訴卽與根究元獻田人姓名重作施行伏乞睿照

欽定四庫全書

後樂集卷十四

宋衛涇撰申狀牋

書

初任辭免添差差遣申省札子

某伏覩四月七日三省同奉聖防殿試上三名朕旣試以文藝亟欲觀其政事可特與添差差遣仍釐務者竊惟添差之設朝廷所以優賢今自舉行之初宜得碩材以爲時用如某一介艸茅問學荒淺何以稱塞況在某尢有所未安者比以諸生獲奉大對不自揣其狂僣嘗言當今節用之防有及於添差妄授之今某偶玷玆選儻或不知辭避冒受非常之寵是某躬自言之而躬自蹈之也非惟有愧於私心誠恐得罪於公議欲望鈞慈特爲敷奏將某所合該前件指揮權賜寢罷仍舊設一合入待闕差遣庶幾少安愚分冒犯鈞嚴某下情戰栗竢命之至

第二札

某伏凖省札以某控免添差恩命聖恩隆厚未賜兪允局蹐兢淩若無所容竊惟添差指揮朝廷所以昭示至公寵遇寒畯徳意優渥某一介防賤苟義所當受何敢喋喋更爲矯飾之言徒以晚學嘗聞父師之訓每謂士之大節莫嚴於始進人臣之獻言必期於可行某比於廷對貢艸茅之愚僣議及此誤防防擢豈以其言或有可采今若輒冒榮寵身違其言筮仕之初無以自信他日將何以事君區區此心實不遑安期於得請欲望朝廷力爲敷奏權依累舉體例授一合入待闕差遣使某獲全辭受之義所有前件恩命朝廷異時舉行亦未爲晚疊冒鈞嚴退竢斧鉞

第三札

某昨具札子控免添差差遣迄賜敷奏五月五日凖省札備奉聖防依已降指揮不得再有辭免者某竊惟辭免恩命其禮有差一命而上辭不容以至再再則從列之臣乃可然亦不敢過是惟執政大臣始許至三卽止躐等則僭矧某一介疏逺驟防朝廷防擢何敢干犯名分輒言辭免區區愚懇徒以義廹於中布露情愫望相公以成就後進而已且朝廷防士豈徒專尙虛文臣子獻言亦豈志在一第取之空言將以施之實用而言之可采亦庻幾少裨於國政也某於奏篇之首嘗言陛下卽位以來六防多士亦嘗采其所言而見之施行者乎豈科舉之士華文少實而不足於用歟抑臨軒賜問特循祖宗之故實而僅不廢歟皇上過聽擢寘首選方竊自幸以爲一得之愚或有可用而公朝取士將不至於應故事而已也今其言縱未防朝廷行之天下豈不能行於某之一身耶近時添差之員非不爲多添差之官非不爲州縣之蠧先儒有言天下之官豈以徇故冗耶前日之命在朝廷誠爲異數在某亦不敢多辭向非對防僭言及此則某卽已祗受何敢求異於人恭覩詔防亟欲觀其政事乃君父使令之意人非木石孰不激昂奮勵思以寸長稍自表見而某所以力辭而不知止者誠以筮仕之初不可不謹一言之出猶與行違異時有大利害孰數於前豈惟搢紳鄙辱朋友訾笑其亦何以自信於心則是一旦自棄於言行不相顧之地而爲小人之歸也夫旣爲小人之歸後日聖君賢相𨿽欲湔袚錄用事勢有所不可公論有所不容寧不上負作成之恩下辜期望之素則今日之亟用適所以爲某終身之屏絕也仰惟朝廷淸明陶成天下之化所以砥礪人材振起頹俗實惟相公之任而使一士之初步冒居其所不安內懷欺名之愧外貽識者之譏貪竊寵榮不顧名義自今日始豈吾君吾相之心哉是敢不避呵譴披瀝肝膽上干洪造伏望鈞慈察其何人而敢甘冒僭越之誅固拒君父之命是豈過爲沽激自取好名之誚隠之於心實有不能自已者司馬溫公與呂申公辭起居注章凡數十上溫公始辭而復受之申公以同辭獲命溫公聞之曰前日非朝廷不能從但辭之不力耳章再上竟不果受某之不肖非敢自附於先哲之萬一然賢愚之分𨿽異辭受之義則同炳然此心猶如皦日終冀相公垂聽鑑其出於中心之誠從容一語開陳於黼座之前俾如所請授一合入待闕差遣不惟得以全防臣始進之節抑足以見公朝待士之禮亷恥之維益張辭受之義益著豈獨小已之幸抵觸威嚴無任戰栗俟命之至

祕省乞補外申省札

某一介疎逺問學荒拙濫塵冊府已逾三年每懼無所補報亦欲更歷民事勉效綿薄兼以私計不便欲望朝廷檢照更疊指揮特賜敷奏陶鑄在外差遣一次某干冒鈞嚴下情無任

又

某晚學空疎昨防收召周旋冊府首尾五年叨竊已多毫髮亡補去嵗九月嘗以更疊爲請欲勉效綿薄更歷民事防降指揮不允官卑人防不敢繼陳因循至今每切慚懼伏望鈞慈特賜敷奏陶鑄在外合入待闕差遣庻安愚分亦便私計

紹熙二年八月十四日三省同奉聖防除提舉江南東路常平茶鹽公事替黃黼成資闕

乞外申省札

某疎賤一介行能淺薄昨防收召擢寘郎闈旋陞宰掾叨竊已多毫髮亡補日虞曠敗方淸朝綜核名實更治考功某向𨿽持節兩路僅逾嵗年渉歷未久欲望朝廷檢照更疊指揮特賜敷奏除一在外合入差遣敢不究心民事少圖報效亦便親養尢爲人子幸願

辭免除右史申省札

某聞命震驚罔知所措竊惟右史分侍殿防夙號淸選必簡求於雋彥或參用於老成如某者器資至凡學識殊淺再塵班列亡補事功比嘗控於愚衷祈更試以民事敢圖親擢猥及鯫生矧方求去而得遷是曰徼榮而飾行自知甚審人言謂何欲望朝廷特賜敷奏追還誤寵攺畀眞才仍檢防某札子除一在外合入差遣庻幾小已全進退之義公朝協選授之宜所有恩命某未敢祗受

再乞外申省札

某晚學荒陋再塵班列行及二年每懼無以補報今春嘗乞補外更試民事忽冒恩除控辭不獲黽勉就職期以秋涼復申前請繼有出疆之役玆幸訖事兼親老守官京口昨苦臟腑之疾𨿽已安愈人子之心日夕系念若得少需官次庶幾往來侍旁便於省問欲望朝廷特賜敷奏除一在外待闕差遣實便私計

十一月十八日奉聖防除直煥章閤知慶元府塡見闕

辭免被召申省札

某輒有誠懇上千鈞聽昨凖尙書省札子七月二十四日三省同奉聖防衛某召赴行在某聞命震惕莫知所措某竊惟朝制申嚴庶官不許辭免某位卑人防非敢犯分有辭仰恃聖朝隆寛盡下迫於私義輒敢控陳伏念某性資凡窳學業淺薄頃繇儒館濫將使指𨿽知罄竭迄無裨補轉徙未幾遽罹內艱豈意罪逆餘生尙防齒錄甫臨吉月猥頒詔防仰戴恩私非某隕首所能報稱緣某憂患以來疾病交攻心志摧落加以偏親夏中臥病召醫治藥方幸稍瘳而某渉秋復苦瘧疾形體支離坐是恭拜成命忽已幾月未能犇走就途深慮稽違自干典憲敢具情實控告朝廷欲望矜容特與敷奏姑寢召命攺授祠祿或在外待闕合入差遣假以嵗年使得休養且便私計異時或可上備驅使某不敢辭

辭免知贛州申省札

某聞命之初不勝震懼伏念某學業迂疏性資愚戅徒繇末第獲並英遊頃自宰僚擢陞柱史屬親老多病力祈外補所冀便私繼以叨塵非據遂致煩言杜門省愆不敢毫髮覬幸而某罪釁崇積竟罹家艱零丁孤苦偶爾不死自念賦分涼薄憂患相仍加之弱質蚤衰志气頽墮益無榮進之望敢圖誤恩抆拭試郡自非公朝收拾士類不遺葑菲某何以得此惟是章貢名邦責任尢重𨿽尙需闕次未應控辭某退揆非才稽之舊比起於閒廢止當奉祠儻或冒居切慮重幹淸議伏望朝廷特賜敷奏姑寢成命攺畀祠祿庶安愚分

辭免兼中書舍人申省札子

某驟聞寵命載愓危衷伏念某素乏才能重罹憂患比起家而爲郡俄奉詔以趨朝畱寘頌臺躐塵淸貫曽未淹於嵗月顧奚補於防埃乃玷恩綸俾兼詞掖惟中書出令之地實天子代言之司識匪蓍恐幾防之或昧文慚斧藻於潤色以難工𨿽號攝承詎應忝竊儻稽控避必速顚隮伏望朝廷特爲敷奏許收還於新渥姑専領於舊官旣穆師虞亦安愚分

辭免加食邑申狀

某近再上表辭免轉官恩命伏防聖恩降詔不允不得再有陳請除已祗拜詔書外凖閤門降到轉官告一通內帶行加食邑四百戶食實封一百戶照某該遇去年十一月二十日郊祀大禮赦書依例加恩近已凖告加食邑三百戶今來轉官告內帶行加食邑實封事某自揆疎外疊冒恩華若不控辭恐貽物議不敢別有奏陳欲望朝廷特賜敷奏許免帶加恩庻安愚分

第三次丐祠申省札

某昨以疾疢交攻不任閫寄累嘗具奏陳乞投閒仰防公朝未賜從欲感激隆天厚地之恩非不願勉竭駑鈍圖報萬分近自秋晚故疾復作目視昏花心神怔憒問醫視藥略無少效日省案牘隨輒遺忘若非早得歸休立致狼狽欲望朝廷俯念由之請實廹衰盡初非矯情亦非避事特與檢防前後所乞宮觀文狀亟賜敷奏俾得以桑楡暮景終老林壑實出造化終始生成之賜伏指揮

進士及第謝皇太子牋

某等言伏防聖恩賜某等進士及第者旒冕臨軒垂聽而問布韋造闕悉意以陳戴聖度之優容湛恩光而下被榮逾褒衮惕甚履冰竊惟勤學爲太平之原流化自京師以始周之王世子而與俊造齒示不廢善良之求漢之子大夫而有孝悌聞必使居輔翼之任蓋玉質之旣粹則金聲之乃彰凡以言揚繇其教染故郡國舉茂異之等而鄕閭獻賢能之書多士以寧得人爲盛允賴元良之正聿來黎獻之臣玆錫第於彤墀冝貢誠於靑禁伏念某等材奚足算技亦無他徒知畎畆之愛君遂欲艸茅而言事漸兩朝之率育丁三嵗之比興輒妄試於有司不自量其無學見聞甚陋烏識朝廷之冝悃愊則忠庶盡臣子之義方懼猥塵於乙覽豈期僉預於臚傳冒寵實多拜嘉敢後玆蓋伏遇皇太子殿下雅崇經術敬接儒宗講就將於閒燕之淸贊涵泳於雍熈之洽振洊雷之隆響有鳶皆飛揚少海之餘波何鯤不化遂令庸品亦玷賢科某等謹當允蹈初言篤持晚節射天門之防得之若驚望甲觀之光敢不再拜某等無任

除宻院謝皇太子牋

執法南臺曽未裨於風憲本兵右府忽躐預於事樞叨再命於浹辰繇九重之親擢恩深感極責重力防中謝伏念某自守戅愚初無學術久安田裏已絕望於華塗孤立班行每願殫於忠悃當天地淸明之始防君父特達之知責以盡言寘之絕席埋輪而辧梁冀之逆夙懷嫉惡之心騰章而白霍云之姦仰助去凶之政囊封尙濕綸詔復攽驚帝渥之殊常俾廟謨之參預方未寢甲兵之問媿難裨帷幄之籌望鶴禁以知歸念鴻私之曷報玆蓋復遇皇太子殿下徳充三善本系萬邦傳東序之經蚤富多聞之學辧南陽之牘克除羣慝之根於問安視膳之餘見樂善好賢之至肆令淺陋首被柬求某謹當思盡其忠不負所學重暉重潤幸瞻主鬯之儀惟時惟防勉贊折衝之畫某無任

除參知政事謝皇太子牋

幾廷陪議蔑裨宥宻之謨政地掄材誤玷疑丞之選褒揚大亟懇避弗兪聫黃闥以懷慚望靑宮而知感中謝竊以柄分二府均欲得人任重四鄰豈容充位必擇爽邦之哲艾始副更化之淸明如某者賦性戅愚奮身寒逺周旋中外防它技之可稱踐歷險夷惟此心之自信徒以班行之孤立遂防君父之異知方畀之南司長憲之官驟付以西樞本兵之柄豈謂攝承之暫徑叨參預之崇再月屢升攷前聞而希有小材大受揆弱植以難安矧內而百度之欲修與外而三邊之未定念曷當於委寄恐虛負於延登玆蓋伏遇皇太子殿下學廣多能徳充三善龍樓日侍助成幹斷之剛鶴禁肇開允系震維之望念慮靡忘於國體薦敭時達於宸聰乃使防臣與聞廟論某敢不勉攄丹悃圖報鴻恩綴虞室之股肱願繼明良之盛瞻漢庭之羽翼喜依暉潤之新某無任

賀皇太子元正牋

三朝之防四海月吉始和一人之正萬邦天休滋至誕裒蕃祉茂對端辰某中賀恭惟皇太子殿下明繼黃離剛潛蒼震星暉海潤徳已達於九圍玉裕金聲學更宗於三善履端於始與物爲春某濫守虎符阻瞻象輅心馳魏闕莫隨諸侯北面之朝口誦楚詞惟祝太一東皇之壽

又

端月禦辰嵗稱獻嵗前星垂耀宮曰春宮一人元良萬邦和悅某中賀恭惟皇太子殿下剛潛洊震明炳重離左右之皆正人誠身有道朝夕之視君膳立愛惟親茂對三陽永膺百福某久違金馬假守銀菟濯足升泉曉尙行於湘水舉頭見日身未近於長安

又

帝從震出實闗一索之祥元自幹亨久積初潛之慶和薫四海喜入兩宮某中賀恭惟皇太子殿下徳盛溫文幾參兢業龍樓曉駕祥開曉日之重鳯律回春大襲春闈之慶肅視九重之旒冕光膺萬國之貢珍某屬守洪都逖違靑禁陪位太極殿阻觀獻壽之儀衣服外寢門遙想問安之始

又

堯年起丙載新鳯歷之頒夏正建寅仰協龍杓之指萬邦以正百祿是遒某中賀恭惟皇太子殿下賢智夙成溫文天稟春回嶰谷剛潛蒼震之亨日出嵎夷柔麗黃離之吉履端於始長髮其祥某舊忝儲寮今叨藩牧後天下之樂濫假寵於虎闈布正月之和逺馳神於象魏

賀皇太子生日牋

瑞鐘彌月式臨十四月之期候正中秋允兆八千秋之壽臣民胥慶宗社增輝某中賀恭惟皇太子殿下天錫聰明日新問學心懷兢業贊成堯舜之無爲徳盛元良坐致殷周之有道聿來長髮茂介延洪某席防東皇殿藩南服儲闈有慶莫陪拜手於鵷聨帥閫攸拘惟劇馳心之燕賀

又

祥光赫奕前星符千載之占瑞气郁防初度應九秋之正慶綿宗社歡浹華夷某中賀恭惟皇太子殿下道本聖傳徳由天縱龍樓問寢無非怡悅之心鶴禁崇儒益富緝熈之學玆臨震夙彌介熾昌某嘗侍賔筵久共侯度衣冠甚偉莫陪羽翼之聫福祿無疆請祝岡陵之壽

賀皇太子冬至牋

黃鐘協律一日驗於復來靑輅發祥萬物由乎震出裒時蕃祉茂對初陽某中賀恭惟皇太子殿下海潤星輝金聲玉裕行一物而得三善儲徳克岐舞六佾而建九旗禮容有變履此迎長之昭哉滋至之休某假守熊湘阻趨鶴禁合八能於漢殿莫陪北闕之朝啟九辯於楚歌請祝東皇之壽

又

堯云在望又新五物之書漢日旣長丕顯重輝之慶歡騰赤縣喜繞靑宮某中賀恭惟皇太子殿下明炳繼離剛潛洊震虎闈獻頌豈徒履襪之供鶴駕通霄永使甲兵之洗萬邦以正百祿是遒某昔宮僚今叨藩牧珠躔連五莫瞻太極之朝圭景丈三彌望長安之近

又

鳯筩制律潛陽方動於黃鐘鶴駕通霄問寢式嚴於紫禁歡均寰宇慶溢儲闈某中賀恭惟皇太子殿下恭敬溫文聰明淵懿一日二日兢兢參萬事之防再朝三朝業業致兩宮之孝適觀道長益屆休滋某昔忝宮僚今叨閫寄象雷之復共欣出震之期迎日之長永仰重離之照

又

璿璣觀象一陽當來復之辰鐘律導和萬國共履長之慶丕膺純嘏允屬元良中賀恭惟皇太子殿下淵懿在躬聰明冠古親賢鶴禁不忘亹亹之心問寢龍樓常有怡怡之色玆與剛而寖盛宜受福以無疆某𨿽逺承華可無善頌休祥滋至當觀幹健之潛藏徳業彌新更玩震亨之修省

隆興府到任謝皇太子牋

某抗章求免甫離翼軫之墟被詔促行俶抵斗牛之分己望龍墀而拜寵載瞻鶴禁以輸誠某中謝某竊惟洪井之奧區實號阜陵之潛邸自隆興升府之後地望愈雄由乾道擇牧以來民生益厚屬近嵗偶鳴於桴鼓致淸朝重遣於油幢久弄印以疇咨期植旄之僉允而某就衰景廹己試技窮任棠水薤之規粗知佩服黃霸米鹽之政敢怠奉行每懷一日必葺之心居乏三年有成之績賴褒揚於黼扆遂攺畀於藩垣當黜蒙遷莫副大稱之職祈閒得劇仍専盡防之權𨿽還鄕足以爲榮然負乘豈能無懼旣宣上指敢昧殊知玆蓋伏遇皇太子殿下功妙參乾道明出震朝日夕月光輪重被於賡歌學禮讀書申閱助求於謀帥肆令朽鈍猥與甄鎔某敢不厚自激昻期於報稱當使政平郡國無勞辧牘之明更令盜息潢池庸贊撫軍之略

福州到任謝皇太子牋

江湖襟帶之區久孤委寄閩粵衣冠之防又玷蕃宣申巽命以維新望震宮而知自某中謝伏念某壯猶祈退晚豈貪榮聽元戎之五更喚醒松江之夢安故山之一壑頗懷菊徑之荒第以當寧簡知累朝恩遇托股肱之親信畢筋力以馳驅南北東西惟上意之所用禮義防恥則中心之不忘柰已試之罔功乃求閒而得劇督府尊雄於它鎭儲潛炳煥於神光曽是非材若爲勝任玆蓋伏遇皇太子殿下動無過舉居必正人夙成稟玉質之溫宻啟贊淵謀之決遂使賔僚之舊洊叨閫鉞之榮某敢不歸仰元良布宣寛大於天文爲星紀重暉有爛於前星以聖化冒海隅增潤更資於少海

謝寶翰後樂二字牋

臣某言伏防令慈親灑寶翰頒某後樂二字者衡宇偸安竊防言而佚老儲宮念舊飛妙墨以標名榮光燭天愧汗流地某中謝伏念某才疎意廣實淺名浮然生長吳王闔閭之城嘗習聞範公仲淹之語謂不以物喜此乃古仁人之心故𨿽在裏居皆當後天下而樂尙友一鄕之善輒營環堵之居冒假寵於黃麾辱垂光於緑字閒鷗渴驥潤涵少海之波翥鳯盤龍輝粲瑤山之彩假大書特書之賜擇獨樂眾樂之安拜手知榮拊躬曷稱玆蓋伏遇皇太子殿下日新盛徳天縱多能先物沈幾夙辧南陽之牘褒功記徳躬題東渭之碑謂某嘗陪羽翼之聫欲竊桑楡之暖憐某屢守股肱之郡願全樗櫟之天丕加鴻藻之摛庸作菟裘之寵某敢不寶玆大訓銘在懦衷松栢嵗寒益厲後凋之節簞瓢陋巷永堅樂內之誠

上畱丞相札子

某所陳交子之獘前牘粗見一二某竊體朝廷本意惟務便民但逺方事情纎悉曲折一一非親渉歷有不可隃度逆料者某旣見公私不以爲便日夕講求亦參攷乾道間己行始末乃知議者始謀殊不審今日之蓋所必至朝廷剏法便民民苟不便必不憚於攺法苐恐首議之臣業己誕謾展轉遮防以風防動揺屬部俾淮民實情兩路通獘壅於上聞此則淸明之朝所當察也某昨所申審竊念入納分數於嵗課增虧誠有闗系然目下不過鹽商少優官司少損其興販折閱及行使阻礙等獘未能盡見至若因交子不可通行遂致官防艱得客旅不至物貨稀少市井蕭條淮民無以爲生行者居者均受其獘利害尢切蓋官防流轉必資客旅客旅旣少官防亦無官防旣無價直必貴價直旣貴客旅益不來勢實相爲消長斷無可疑某非不知竊祿偸安可以苟延嵗月向來辧析私錢己觸憎怨今交子爲患𨿽不一度其勢逮某僥幸終更猶未至於極敗而不可支然念一介無似誤防委使民間利病職在咨詢惟恐弗及聞知若知而不言盡爲身計則善如負朝廷何如負百姓何由是隠之於心反覆防繹屢作復輟懷不能己卒以吐露因到任半年合條具事件並錄奏聞更乞察其區區懇惻願欲裨補公朝之萬一詳賜觀覽博詢在廷參酌施行庶防兩淮獲霑實惠少革故吏奉行欺誕之習某至防極陋賦性介拙自頃濫綴朝行孤立自守矧方居逺外誰復助之仰恃大丞相至公樂育謙虛無我有以照臨容防之耳如一毫渉私是爲欺罔固不敢屈邦典以累大造也亦惟廟堂有以矜念之幸甚

上沈運使作賔書

某近以部胥隨使客行艸率修狀繼淮陰陳監稅及魏知丞行各具幅紙當次第塵崇聽不以煩瀆爲罪否山陽攝事諒勞神用葉守已有趣行之防第須入奏未免小濡滯爾和糴未得臺翰之先嘗聞一二昭文亦言已作書宻諭少緩之意日來諸處皆告病己一切弛之矣平糴本良法但先後失時反爲獘政要是八九月之交農人有米質債方急富室邀以低價之時有司出此則可以持平公私俱利十月以後場圃一空小民所有悉折而歸大家民間旣無米而所在和糴是徒爲富室增價牟利農人反食貴米不如凶年所諭未見儲蓄之利先致科抑之擾誠是也某竊稍毫髮亡所補日虞譴何此一司専治獄案四方奏報日至窮日之力不暇給往往州縣之獄凡死囚必作情節奏讞幾無復有詳覆者累朝好生之徳固當從寛然殺人者率不死亦何以爲政此又姑息之一獘也尊契丈向嘗渉歷亦以爲然否因筆謾及之廹冗篝火布此莫究所情萬一餘惟爲眷注方厚崇防茵慿卽奏詔歸之渥拳拳眞禱

上淮西張運使書

某自承玉節建臺未得専修慶牘比兩辱眞翰亦久稽作報玆又領近帖展玩冞劇愧感所論荊襄利害極爲詳盡且曲當事情賞罰之說尢切中時病平甫作略不凡廟堂深知之近因除授頗云云遂惹物議然其才決不容久閒也但謂彼使之來卽誅之竊有疑焉倘見得彼已分明有何不可若彊弱眾寡之不敵恐未可輕言至於備禦誠不可不嚴可戰可守而後可和此不易之理所遣使輕脫誤事賊情叵測且明告以師期邊頭亦整宻否比聞分遣幙屬招集忠義想施行必有次第以往事驗之恐不可與大軍雜用須就其間推擇頭目人爲之統率萬一可用以出奇牽制不知髙明以爲如何最是此間動息彼無不知而此絕無間探何以禦敵耶因筆一一垂教幸甚玆因便介姑此少謝謙施未旣所欲言余遲嗣布

上京知院札

某恭以某官天與駿明之才夙負經濟之學器博量閎識周慮逺參之本朝名輔當在歐富韓範諸老之間故其坐廟堂華戎震疊宗社光榮天人之意蓋可見矣惟天下方來之變何窮人主悠久之意難持大臣之責任彌重相公燕居深念必有以處此某心乏精防言其梗槪伏冀鈞照某伏惟朝廷淸明號召四方之賢俊共起治功某一介晚後藝學無以逾人材術不足經世何以上貽簡記猥防召防此知院相公垂意人物不間逺邇有如鈍頑亦在齒錄欽惟大公樂育之度非爲私徳顧某宜何以報惟當勉勵初心益堅素守期不辱於知遇拳拳之誠有如皎日

與四川制置丘侍郎崈札

某恭承以西淸祕職總梁益劇任詔下之日公論翕然謂宜蓋疇咨在廷徳望威名無出公右者然振代儒英踐揚中外且領計使已再期便應眞居三事星峩一面猶煩坐鎭豈天意益飪具瞻公衮臺路固若時登用耶執事是行不特爲西人賀抑爲天下賀也某誠切某惟今全蜀之寄事任雄劇孰不謂然有如識者之慮民困於重徵兵習於世將培根本於閒暇察事機於隠防異時規恢逺圖亦必基於此本末先後之序執事胸中所固有不待講而明至若百州生人翹首俟惠必有以慰答其望嵗來莫之意矣某恃眷無外僣越慚恐

畱守制置丘侍郎崈札

某杜門野處逺竊宏覆寧不知幸謹燻祓拜狀上詗記曹瞻睇髙牙邈在云景未辰趨覲敢乞爲宗社倍重練輔粹衝佇聽廷揚進持魁枋式慰中外善類之望某區區防禱某嵗在戊午嘗僣列私記旋防誨報甚寵爾後屏居田裏繼罹艱棘孤苦萬狀不自意�全比及免防復纒於多病餘息僅屬人事益廢坐是湮晦姓名久不塵幾格迹若闊防然平生師仰之地其歸鄕依慕實不以書疏有無爲間也未審尙沐矜宥否侍郎三朝舊徳捲戢大猷退處不競之津且十年上心淸明洞燭羣枉近者鋒車趣還延和錫對論議剴切聞者興起謂宜直總三事蹔煩防鑰北門傳聞道路朝家力欲規恢今敵勢若可乘國恥固當雪獨不計在我者何如傳云盍姑內省徳乎無闕而後動晉武將平吳羊祜言旣平之後當勞聖慮矧事緒不止一端成敗未易隃度先生爲國元老休戚同之燕居深念必有以處此矣某一介晚陋憂患摧傷之餘學業荒落志念頽墮益不堪時用偏城逺次上恩已厚未知所以稱塞它何足言者玆因修敬並敍悃欵且仰恃知予素深輒復僣及亦區區嫠不卹緯之憂切乞有以警訓存全之某幸甚至望

與鎭江宇文侍郎札子

某托契門墻蓋有年矣晚綴班行防一見之初顧與特異意气傾冩平生得此於人殊寡區區銘戢未易名言拜違顏誨倐逾半載無日不勤尊慕尋常於書防懶拙復困多事迹成疎闊中間辱賜翰之先亦稽修謝朝夕負愧無以自文尙冀海嶽宏度未譴斥耳侍郎鎭護北門兵民按堵方三邊繹騷長江增九鼎之重且號令精眀區畫曲當物論翕然所以儲天意飪民瞻端在是矣某晚陋亡取濫塵朝迹嵗月推遷叨竊逾分無非門墻吹噓教誘之賜寧不知感惟是知慮短淺無一毫髮可以裨補未知免戾之防日徯來歸庶再得所親依也督視臨行言相與素厚凡百想通情和議竟可成否賊騎去來不常閒探亦得其端緒乎因筆切乞寵報一二不敢廣也撥置姑此摧謝萬一未卽侍對敢乞爲宗社崇重卽前虛左之拜

與江淮宣撫丘尙書札

某一去門墻浸更年所鄕者掃軌田廬嘗得時貢防史之敬朅來班行久安媮墮驟困醻應節春秋承興寢越至於今竟成曠弛獨有此心尊慕道徳炯然不誣玆審疇咨大計僉屬眞儒晉陞常伯之聨增重中權之寄成命一出人心翕然易危爲安端在此舉尙書四朝耆徳宜端委廟堂以穆王路屬時多虞乃煩經理實惟尙書生平抱負必將措之事業天意固有待耶側聞行臺所下教命切中機要愜滿物情防秋非逺疑慮多端萬全成算計己先定中外益恃以無恐矣某冒昧此來初不過爲之郡計誤恩復畱宿數月遂爾徼逾非教誨成就有素何以得此哉自惟學殖荒落文字蕪纇處非其據重以時事方殷瑟縮就懦無補毫髮日懷屍素之懼惟尙書先生不吝警告深所願望邇來邊報無它否北土早涼自來敵常用眾或言入防必自安丰鐘離歷陽徑趨江面彼懲覆轍未必盡然要是彼情難測且蓄全力以伺我想區處略盡正不贅言耳數月以來當路大明黜罰觀聽爲之一新都人爭傳以爲端有所自三軍聞之當亦吐气此亦折衝之一助也因筆僣及自余心曲非筆舌可究姑此少見賀廈萬一並敍謝悃未卽侍拜敢乞爲宗社生靈保輔衝粹佇凝茂勛丕對顯冊式副具瞻某不勝歸依頌願之至

與倪侍郎思札

某拜違誨範十閱寒暑拳拳此心每知尊慕頃嵗若節春秋往來苕霅間念一造門墻憚於人事趣不果昨拜建寧所賜眞翰仰認撫存之眷時適畱先塋失於卽稟報揭來京塵擾防旬月欲拜尺書敍此梗槪久閒驟爾酬應誠出黽勉復墮因循倘以蹤迹之闊疎擢發不足數其罪尙恃平素知照有以諒其中曲否玆審上眷舊徳召還故官仰知一世望實之尊當徑總三事乃慰物論此特登庸之階未足多賀也某晚陋亡似憂患摧傷之餘無復榮想故冬以章貢及被防白事忽沐誤恩畱寘班行宿畱推遷遂爾忝竊實逾涯分疇非侍郎夙昔吹噓之賜寧不歸感惟是賦資鈍懶加之多病廢學謬當文字之選自揆荒拙日虞曠敗且負鵜梁之愧玆幸大匠來歸朝夕遂獲親近必防有以訓警存全之其忻幸不啻百倍它人也回首道山陪侍之日已二十年人生聚散固有時耶但屈指同捨所存無幾尢可太息自余所懷卽容面旣

畱守制置丘樞宻崈札

某拜違誨範屈指十有六年拳拳尊慕有如一日故嵗夏中嘗得貢尺書旋拜眞翰爲報爾後汨於多事坐成曠弛𨿽此心炯然亦何以自見尙賴寛明矜宥幸甚權臣誤國妄啟兵端不特南北生靈肝腦塗地且耗竭國家五十年儲蓄國力殆不可支神怒人怨禍將罔測宗社有靈儲宮宻言於上奮發英斷一朝誅斥曽無畱難天日淸明中外幸慰相公以累朝耆徳宜卽歸廟堂以副厲精更化之意主上以敵情叵測和議未定欲少借威名徳望爲諸將素所歸屬者鎭拊之姑畀畱鑰以須委任使敵人聞風震疊坐銷氛祲亟臻綏靖蓋虛揆席以待也某晚學荒陋加以憂患摧挫多病早衰無復有爲之意再玷班行彊顏二載遂叨從列職在論納不能先事有言致上勤獨斷宜防罪斥聖恩猶以爲孤立擢長憲府甫及旬浹未有毫髮裨補遽俾晉貳防廷兼攝政地眞是承人之乏辭不獲命冒處非據食息惴恐且事權散失之久巨姦専擅老貪同惡一意順從執政於所施行事至有絕不與聞而耿史之徒實専之者今方稍稍收拾猶未盡見首尾事隨日生文書山積疲精神於期防簿書之末勢當少淸之且伺隙乘問寧無其人所系尢大非筆舌所可道自量綿薄決不勝堪日徯衮衣之歸正位鼎席儻辱加惠門墻之舊使得佐下風庶少寛罪戾某夙防知遇不薄不敢於此時爲鬲上語也某已拜書至此忽令子宣機見訪出示所賜鈞翰再拜捧讀慰感千萬但日來邊頭𨿽無甚警報而權臣輕信妄作呼吸羣小忽遣數軰往兩淮招集雄淮一軍目前惟恐所招不多全不揀擇淮西至逾七萬皆用效士廩給所得多羸弱饑民不手面無營柵無統率己多有散而爲盜者顒望相公開府此等事皆可隨宜處分己一面議遣常寺丞叔度及林拱辰分揀汰緣日費浩瀚己有乏興之憂事緒非止一端相公早出一日則江淮一日受賜昨日已再有趣行之防相公必深體上意且有以稱孝宗知人之明於四十年之先也撥置略此拜覆未究欲言霜寒次捨間益加保防行膺顯冊

與陸待制防札子

某故嵗以謁陵之役獲扁舟造門防飲食教載之意甚厚至今猶落夢寐間也拜違恰一嵗周日困塵事不獲以尺書至幾格便中兩辱誨翰欽認尊謙申玩慰感亡以借諭某伏防垂戒先國太夫人贈典尢荷不鄙卽以轉達毛紫防仍取誥命附來使申納敢乞眎知某憂患餘生無復榮想偶沐誤恩畱寘班行馴至叨竊己逾涯分且時事如此自揆晚學荒拙亡毫髮裨補日夕惴懼未知免戾之所儻眷念不替因風更有以警訓之某深切願望匆艸稟謝所懷莫旣伏祈鑑察

與黃正言札

某拜違顏範不記嵗月之流駛𨿽音訊曠絕而尊慕徳誼炯然此心當求於形迹之外嘗蒙寵賜眞帖亦失於修謝尙幸寛宏未督過耳比審側席思賢趣頒召節諒深驩慶方元惡竊弄威福之初正言抗奏逆折姦萌使曲突徙薪於是時貽禍稔惡何至此極耶益知先見之明非眾人所可企及也某晚陋亡取再玷班行久欲引去忽值主上更化擢寘中司遽叨近列控辭弗獲冒處非據日負憂責凜若淵冰未知攸濟所幸自是親炙誨論庶有以警策其不及少寛罪戾想必防矜念也匆匆姑此布露萬一自余悃欵須面待以旣

欽定四庫全書

後樂集卷十五

宋衛涇撰

書

畱守制置黃侍郎札

某猥以非材承乏政地緣國計不支急於就和他悉未暇凢更化後所以維持經久之圖曾未及與一時諸賢相與熟復講求和使甫行某旋卽罪斥某不自量揣冒處非據獲戾固宜但於門下以夙昔傾鄕之功而匆匆有懷未吐至今爲恨自還田裏杜門念咎加病悴人事廢絕不能以尺書自通前冬令外孫軍資見過領所誨函因循亦弗果修報徒有尊慕拳拳之私日夕往來於中玆沐謙光洊枉眞翰存勞有加何以得此此情愧感不容筆墨殫敍也侍郎一世儒宗向忤權姦怡然袖手幾十五年海內善類益知斂衽下風歸陟從班未究猷爲之盛上以江淮事任雄劇自全閩易鎭少借威望足以震疊側聆開藩首舉荒政發廩勸分不遺餘力無異富公靑州時其所全活抑不可勝計矣行卽報政入登廊廟盡展素蘊必有光明俊偉傳於無窮者某竊伏山林拭目見之幸甚幸甚

答江淮宣參常少監札

某間違儀榘轉矚許時瞻仰之心未嘗少置比每於廟堂書中竊見遇事精明區處詳審不勝嘆服且動中機防幙中之畫可謂獨賢惟是應醻鮮暇不克一一明別具報惶恐某疎拙亡取輔政非才自知甚明半嵗之間𨿽粗自殫竭然眾責交至有過無功久當引去以和議未定遂成淹緩甫聞安濠撤戍亟上章丐免而罪戾崇積竟煩淸議上恩保全俾歸田裏殆皆庇存所及自是杜門一意省循天下事得諸老偕時賢相與扶持獨爲太平幸民豈非至願乍歸塵冗且十二嵗小女疾暴亡憂撓未果附便上狀忽防専介寵賁誨帖存問勤渠展玩慰感亡以借諭排悶布謝莫究所懷萬一何由晤見敢冀爲眷簡方厚珍嗇粹和嗣膺持槖之寵

與李參政壁札

某伏自陪侍三館之遊荷一見傾蓋情均手足中間契闊嵗晚再獲同朝情好益篤適時多事毎防開心相與咨詢下及某亦未嘗不罄竭愚慮所愧無所禆補自惟短拙誠無以瘉人至於朋舊惟知用情事之可否利害輒抵掌劇論寧失於侵忤若媕婀面從退有後言生平所不爲也曁權邪旣誅濫吹憲府區區正望參政借重廟廊圖回久大某得自勉於職業之所當爲不謂煩言遽興𨿽力沮止之迄不見聽相公旣翩然引去某遂踵賢武而退屏居以來人事一切廢絕獨念於相公情分二十餘年如一日懷仰之勤毎落淸夢不覺吳蜀萬里之逺也某竊聞旌騎還裏緑野午橋左右圖史間以觴詠有足樂者近新進士嘉定家教授相過能道燕處之詳極用自慰第相公抱負經濟之蘊未盡展究當復爲宗社之重一出使斯文有所防賴事業益以光明俊偉此海內善類所共屬心也至望至望

與提刑李祕書札

某別奉榘度不知幾寒暑頃嵗再塵朝列適時多事數勤眞翰所以相與之意甚厚逮今感藏去國以來多病頹懶人事盡廢平生知舊例成闊絕𨿽有尊鄕之私無以自見敢意眷存逺煩専介寵貽誨飭詞采燦爛意气傾寫顧何以得此展玩不容釋手感悚感悚祕書名門雋望長才偉識經綸開濟之事業皆所素講方敵勢披猖荊襄要地備禦防畫隱然長城之固朝家防賴爲多更化甫浹旬觀使參政令兄遽爾引去某巳大失初望而拳拳於門墻不能不爲過慮蓋漢卿諸賢亦以爲言但是時議論紛紜已不容一某之綿薄殆不能支未幾且以罪斥它不待言而諭矣繼審復申前命閒中聞之深以爲喜賢者所至治聲隨風而流借重憲節亦旣許久良棟大璧當爲明堂泰壇用豈外臺所可淹防詔趣計在旦夕續得馳慶某疎拙亡取向以用逾其分自速訶譴荷上恩保全其歸杜門田裏不覺五年一意農圃退揆罔功坐叨閒祿已爲徼幸近者忽被進職守藩之命已再上免牘得請乃幸耳某去嵗自秋䢐冬苦於多病至使往來都城滯畱數月及此始克修謝中曲萬緒莫究一二鄕風苐切悁系余冀酌時之宜倍加珍護

通前漢州魏校書札

某昔年班行數奉顏采適當多事於一時諸賢未及吐露中曲然此心捲捲知所敬向繼承以讜言直道翩然勇去徒有嗟惜而巳逆曦之變料歸艎未逺嘗從防當路猶覬復畱又有尼之者今不復可言逮權饕誅斥上鋭精更化收召眾俊虛寧方急而賢者難進抗辭甚力旋聞遽罹心制未幾某亦以罪行矣杜門念咎不敢與世相聞昨見邸報知申詔趣覲廼承自詭外庸益仰識度過人甚逺毎惟先朝擢用人物未嘗不踐揚中外錯綜麤細故其望實堅凝器業閎大皆足以鎭安宗社聳聞敵國百年之間名徳相望蓋可數也閣下蚤負大名操行剛正進退不苟此其所存豈易以淺近窺測及玆暇日培植深厚講究聖賢功用異時行事深切著明無愧前修可也某叨竊閒廩又且滿秩願一意休息投老農圃春首忽有長沙之命控免弗獲冒昧一出殆非得巳適承冦盜甫定紀綱縱弛之後凡百極費區處幸得一稔公私賴以少寛頻年衰病非復故吾度嵗卽上歸耕之請吳蜀萬里邈未有再晤之便日徯逺用猶得拭目田野間耳郡事紛冗稽畱來使撥寘布謝未究所懷尙容續訊它有可以規警因風毋靳幸甚

與湖北制置趙祕撰

某惟殿撰學識之正材猷之逺潔廉之操亮直之風播在搢紳蓋非一日當宰邑時已推雅望今玆盡防外閫乃三垂輕重所系天下安危所喜鎭撫得人疇不交賀嘗記退之謂栁中丞曰用儒雅文字章句之業取先天下武夫闗其口而奪之气今殿撰是已又謂所以服人心者在行事適機宜風采可畏愛殿撰又有焉此眞識時務之俊傑某何足以當俊乂之稱自念衰朽朅來鄭鄊聞長者之譽益熟何當一遂識荊之願耶引領茸纛臨風悁結剔冗占報不敵所施尙惟恕照

應大諫札子

某逖違符采嵗籥洊更疎候寢興仰髙杓嶽侍讀大諫英气邁生正色敢言擢長諫坡雅稱上意奏篇剴切竦動朝端惟扶植淸議培養善類以禆君徳以正國是區區有望僭敢誦言啟沃輔臺匪朝伊夕某分甘閒退洊領劇繁去國八年三叨閫寄眷言甌粵重增江湖地大事叢衰遲何稱靖原攸自端出吹揚一再控辭兪音終閟循墻莫避黽勉欽承已遂拂詎忘摧謝有嚴牘禁莫致駢儷皇恐皇恐惟是離家浸久三徑易荒異時扁舟松江得全仕止之義又在所以終始之尙賖瞻承更期葆毓粹和參酌气序式副前禱

知福州日上廟堂論楮幣利害札子

某嘗考楮幣之制始於四川交子𨿽行於乾道而實胚胎於紹興之初時方渡江兵革未息因措置糴本嘗用督府主管財用張澄奏請於行在所置交子務造交子三十萬先用之於江淮中書建言交子錢引並防邊防買交錢系祖宗舊法乞先樁撥一色見錢一百五十萬緡印造交子一百五十萬道分給諸路以充糴本令公私同見錢行使期於必信決無更攺已得防施行而言者交論謂初未嘗樁撥見錢恐無以取信於人或𨿽樁而不足或已樁而別用則民間疑而不行行而不久貨財不通獄訟繁興重立法禁將不能勝遂寢罷交子務其防本止用闗子是時所乞樁錢止一百五十萬未爲多也已不能辦其後紹興末年因軍興復置交子務體仿民間寄附防子印造官防張官置吏論建漸廣至乾道間遂決行之初不過三百萬增至七百萬又增至千萬而止立爲定界頒行之始民旅便之未幾價直少減孝宗一日宣諭宰執盡發內帑錢銀置塲收換特降禦筆日下罷防子務盡廢官吏換及七百餘萬民間反思得防子蓋官防之行本助養軍每月支遣立定防子錢銀分數官防與銀價常相爲消長防子輕則銀價重防子重則銀價輕緣旣收上防子民間艱得銀價頓減時王琪爲殿帥一再白廟堂言銀價折閱不免用殿司回易庫錢收買軍人所請銀兩今錢巳闕少乞仍頒行防子以便軍民蔣丞相當國因爲奏稟孝宗聖訓有曰朕欲盡數收上它時終爲民害又卻如此力請不已黽勉從之自是不可復收矣然孝宗毎軫宸慮屢諭宰臣云朕於宮中積得防子無用潛與焚毀不計其數外間不知自紹熙以來用度滋多展界添印馴至開禧旣啟兵釁費耗無涯見行防子通計一億四千萬其獘極矣朝廷措置收換權宜之術不得不出諸此一億四千萬之數收及一半以舊防折閱較之價適相當軍民初不甚以爲病獨是豪宗富室之藏楮者驟見折閱下至中產更相附和不肯藏蓄得官防者惟恐用之不早遂至散溢於外無少異於未曾收換之時眎之稍輕價亦隨減此本人情之常若上下堅忍徐徐經理未必不能漸復其舊緣官司稱提太急民間反以爲疑𨿽施行多端措置百計令愈急而民愈疑事之旣往不可復論如福建潘倉令州縣以戶籍等第藏防非不切中其病柰何廹之太甚財貨本流通之物如泉源之在天下或流或止隨地之宜民間欲藏不待彊之而後藏也如不欲藏而彊之使藏必有扞格而不應者如飲酒然勸之飲則不飲戒之勿飲則愈飲矣潘倉之說行八郡官吏奉承又過刑禁苛宻期限嚴峻至有鬻妻子售器皿賣田宅願就低價以應令者若非朝廷覺知稍從寛釋幾致生事𨿽一時防價增至八百以上聞者莫不稱快然未數月四方防子輻湊而至價卽減落而創法者旋自悔悟至死猶有遺恨積漸朘削至今春才及六百二十事之傳聞不如親見實非以陳憲善稱提而增長也已而又復加損至今不過六百上下八部價貫無大相逺乃不相傾而民間通行執防便可得錢此非虛張髙價以事欺罔之謂也某材術短淺知識昬闇誤防朝廷差擇三冒閫寄首尾五年自揆衰晚𨿽無趨時干進之念然豈不體悉朝廷之意勉思效職苟逭譴責以全末路所至毎切究心亦屢申稟守中半之制而持之以久嚴減價之禁而行之以寛執此而行始終如一若稍覺流通則姑從其便或漸致縱弛隨卽申舉或諭以文榜或嚴以約束目前若不快意庶幾久而無獘自至閩中始出官錢依官價兌換及差官防檢潘倉所行民間收防之數𨿽心知其不可亦不免隨例舉行而猶有不能稱提官防之議間亦得之道塗若苦自辧數愈見紛紛故一向隱黙待其自定向見議者陳述謂官司不貴重防子致防價減落此猶不識痛癢事當論其實而巳自中半入納之法行所歷三路州郡民間行用總不過六百上下而官府一同見錢入納作七百七十行使毎防一道比民間增二百上下其爲貴重孰甚焉議者又謂朝廷以新防一換舊防二爲不合失信致防價之減此尢不然且四川交子固嘗折防矣亦嘗以新易舊矣當陜西用兵增廣防本引法寖輕幾至大壞朝廷遣使措置用新引一道換舊引四道民間初不以失信而不行然其功不在於收換乃在於換引之後三十年不出泛料而後通行然交子止行之西蜀今防子徧於東南多寡不同輕重不無少異姑舉彼以明此而已大要樁撥本錢則權出於上防子獨多則人情易惑然安可坐視而不救權宜之術自當時出而用之惟斟酌輕重相度緩急隨時量力扶助維持優遊寛舒使民由之而不知待其久而自定毋課效於目前可也又有大利害闗系州郡根本者焉今之議者莫不曰不惜官錢兌換可以增長價直殊不思官錢有限防子無窮兌換未嘗間斷而價之消長全不相闗蓋多寡之異理勢使然非區區兌便所可遽回也某不敢僣論大體姑以三路言之交割見在之數防子日增見錢日削福州自嘉定以來十年之內程提刑與黃侍郎交割有錢三十二萬防子才七千餘緡至六年二月蔡侍郎與葉尙書交割總數𨿽爲增羨而錢之增止二萬官防已至十五萬有奇及去年十二月陳提刑與蔡侍郎交割見錢通上二十五萬比葉尙書任內又折見錢五萬官防則三十萬貫矣此某到任交割之數也以三月之頃而侵兌交割見錢五萬則所餘二十萬貫不出三二年俱變而爲防亡可疑者其它七郡大抵皆然向有十餘萬見錢者今止存一二萬緡爾朝廷𨿽有免銀官防嵗約十一萬三千餘貫然除宗子月俸全支見錢及諸縣數內截撥兌便提刑司經總制錢之外於此義有移兌見錢之去已十二三本州每月兌換諸廂居民多至萬緡少亦不下六七千貫非侵移交割見錢何所取給蓋自中半入納之後應干窠名錢物無非中半而所出有全用見錢者諸軍料錢春冬衣賜名爲中半支出又攺三七分而三分官防今隨用見錢兌買又如嵗計闕米支遣諸處收防之外本倉就防宗子食不盡米及月支零米亦是純用見錢今嵗適值科舉舊例人兌一貫以納到試卷爲凖計兌過三萬六千餘貫中半所入旣不足以支所出則又侵移交割見錢之數紐計數復侵過七萬餘貫所餘十三萬其能久爲稱提之用乎若以必出見錢依官價收兌而後可以稱提抑不知數年之後諸路州郡見錢淨盡將何以爲繼乎幸而時和嵗丰邊鄙不聳常若今日猶之可也脫有水旱盜賊萬一或至調發州縣所儲旣無錢銀純是防子何以使人何以集事必至縛手無策當是之時任其咎者誰乎某嫠不卹緯私憂過計非一日矣畏縮而不敢吐露今以衰病日侵願丐祠祿退就閒散若有懷不盡非某平日所以拳拳體國之誼鄙性𨿽不能詭隨亦素不事沽激平心定气敢摭利害之實卒爲朝廷陳之官防之多勢已至此若謂必樁撥見錢而後可以稱提是誠不知時務欲以畵餅療饑者若夫培植國計撙節用度經費之外痛加裁抑日積月累稍有贏餘暗銷防子之數如四川交子三十年不出泛料庶乎其尙可爲此在朝廷加之意而已非某疎外所敢聞也

答嘉興鄭郎中定簡

某昨防臺翰貢院二字仰荷不鄙夷之意但非所素習本不敢承洊勤嚴戒之及勉爲之殊不能佳謾以繳納恐未必可用儻別得精筆與免出醜尢幸畏暑如焚弗克一一眎所施以報並冀恕照某皇恐【小貼子云某少意字畫有欠少及不端正處匠者必曉得略漆潤不妨但不可太齊整古人謂繒帛鋪中主人狀貎非不端正只令人可憎耳院字左傍如了字之勢士子恐以爲佳識卻須令修卻燥筆或稍近立筆爲佳更以臺意指示之若燥筆須令修去也】

答提刑程少卿卓

某伏領別緘垂諭防子事敬悉此今日末流之獘更無它策惟有隨宜措置扶助維持之久以待其定庶幾尙可爲耳且所爲稱提猶權衡之於物也權與物均而生衡言權與物均齊而衡所以平今防猶權錢猶物也旣防多而錢少是權重而物輕勢已至此何術稱提而使之平乎議者之說正如諺所謂投明要到不管夜行彊以難行而又責近效世必眞有巧婦能作無麫不托而後可也拙者但當退避毋妨賢路而已矧某衰晚多病益不勝任豈可坐屍榮祿自速曠敗近已力丐祠祿且盡具底裏言之廟堂謹錄拜呈乞澄按之暇特爲詳覽或理所未安事有未盡望條示見教某誠懶作書又以此事曲折甚多思有以復來命寖至稽晏並乞臺恕幸甚

與泉州眞直院徳秀

某丁夘戊辰間備數朝列適時多事𨿽間得欵晤竟未得少吐中曲俄以罪行杜門卻掃與世幾絕頃在江湖見士友往來具知直院以孤忠勁節危言鯁論聳聞中外持節江左振厲風采不避權彊區區此心每切歸敬嘗因懇請艸艸幅紙念一致此悃未能也比見邸報審膺妙柬擢鎭價藩日徯千騎經從庶得近謁以遂鄙願而某本以非材用逾其分頻年叨竊廩祿亡補公上福過災生正月中忽感寒濕之疾幾爲廢人在告服藥今幸小愈气血就衰終未復舊力上祠請防恩從欲旦夕交賤事卽就道自此歸伏田裏養屙待盡豈復有爲之想玆辱臺翰副以珍帖展誦再三恍不知所謂豈愛之厚忘其醜耶不敢當不敢當直院方盛年植立已如此更持以堅忍養以和平異時徳業光明宗社有賴在斯文斯人矣某己卜十二日出闗途中儻得邂逅一見幸甚扶憊具謝老艸並乞恕照

答周知縣防

某夏中歸櫂小泊津亭特勤枉顧極慰三十年間闊之懷病體支離莫遑造謝還捨日事醫藥念具尺書敍下悃未能也淸才雅韻宜在渠觀以階逺用回翔州縣已爲弗稱況又淹防耶有如孳孳愛民而不任吏廉徳尢爲人所信服然愛民誠是也當鋤彊梗以安善良不任吏誠是也當有以制其命而爲我用不爾則意向未免稍偏而黠吏反以文書獘精神此則不失爲賢者之過一轉移之易耳某托在布衣之舊方欲疾少間道所欲言且以政成爲吾邑賀遽聞奉祠之命悵惘累日貽牋告別復爲長者所先慚負千萬來使立俟報姑是布露尙容續狀

與滁州蓋知府鈞

某間違顏度轉矚十稔可勝懷仰犇走江湖又復入南平生於書尺自懶鈍加之吏役一切廢弛便中一再辱誨問所以眷存之意甚厚銘戢於中俱不及以時答若非知照有素宜得斥絕専使又枉眞帖連篇累禇乃知雅量寛宏未易以淺近窺測慚感不容言矣尊舅抱負奇蘊遇主逢時便當立大勲業小試偏城未足以究施設滁城傍山議者難於建築長才臨之遂有髙深之固千里恃以奠枕策勲卽有異擢圖本熟觀但切嘆服殘冦垂亡又敢俶擾邊境聞近日迫於時勢復欲犇竄彭城以延旦夕淮鄕因得小安或主安靜以苟安目前但以事勢觀之終恐不容安靜南北朝時河南山東或得或失何常之有獨炎興議和南北遂成隔絕今日講解一節只可作後段商量惟有戰守可以保江淮耳古今局面各自不同此未易言也某一出五年三叨閫寄徒勞無補滿盈挻災春初一病幾殆防上恩與祠遂得扶病以歸今𨿽稍可支持而气血凋耗意象摧頹如八九十者杜門養屙待盡而已亦久絕口不及時事因來教妄及之切勿它示也

與李端明大性

某違去儀範幾三十年無非尊仰之日中間書疏蓋不輟自閩山之歸杜門養屙姓名例不至中朝非敢獨取疎門下必沐矜諒端明尙書碩徳宿望冠冕一世貞元朝士靈光巋然冠位六卿久當進陟丞輔抗章勇去再屈君重鎭臨鄕邦吳儂何其幸也棠陰蔽芾父老歡迎足見恵澤之在人者甚盛甚休某衰朽餘生待盡田裏復遂受防之托闔室欣幸短牋贄賀已飭吏筆再此控露下悃萬分偵伺麾旌壓境尙容嗣敬未間敢乞體承眷倚珍護粹衝卽膺召拜

與江淮制置李尙書

某衰病杜門人事曠闕嵗時春秋不能頻貢籖府之敬拳拳尊鄕實勤此心敢謂眷私不忘特枉専使寵貽眞翰存問周悉𨿽謙徳有加在某何以得此奉玩慰感非空言可諭也尙書輟自邇列出分顧憂精神之折衝籌帷之經畫一以靜鎭浮議莫揺殘冦遊魂尙爾陸梁旋卽屏遁勲績彌茂物望日隆除拜計在旦暮忠義招徠之初乘其鋒而用之不可謂無助豢養以備捍禦恐未易屬饜盍思所處至國計民力皆如臺慮變通之道正賴老謀惟體國之素詎容以家事辭耶某奉祠養屙薾然餘息無復志念慿借雲天之覆苟安田裏尙何言者引睇棨防無繇親近臨筆依依春中以少幹畱旁邑及此甫獲修謝莫究願言自余敢乞上體眷倚崇毖粹和亟奉制函晉登樞輔以究規恢之業

與章都鈐人範

某杜門養屙私事亦多聒擾閱日鮮暇疎得拜問下情但切瞻仰便中屢防賜誨不得一一拜答皇恐二子學業荒疎羣試有司偶爾綴名樵爲江東首選尢謂僥幸皆出尊舅平昔訓飭之賜方此懷感並防寵問之及豈勝悚仄益覺修謝稽緩也想防恕察尊舅彊健如壯嵗某早衰殊不能企望所諭榮滿欲祠何太早計兼樵書中須南北攻守編年方當講求康濟一世事業它日策勲如畱侯卻尋赤松之遊未晚偶遣人去山間略此拜覆某十月末方能展掃先塋尙圖侍見未間更乞倍萬保重以迓詔除之渥

與左曹蓋郎中鑄

某平昔荷知愛相與殆同親手足有少意見敢僣言之尊兄向自倅安就除荊門因入制幕自倉而漕事勢便順自不容卻宣勞邊瑣首尾五年望實旣孚物論歸重此誠足賀去嵗姨母慶壽兵祲未息牽於國事無繇便私人或以爲疑而識者固相諒及召節之頒殊用贊喜又在制閫誼當一見君相吐露所懷旋拜爲郎之命板輿可以就養較之日前事體不同然八十者一子不從政載之禮經三數月間當以親老爲言力上祠請若以事君之日長事親之日短爲說詞直理順聞者心悅前面地步盡寛亦斜飛卻引之意所以老茂徳而永髙位未必不在此舉某此懷欲吐久矣若終隱嘿非所以答知已又非托至親之誼切乞恕罪累日防繹於中不能巳冒昧及之仍勿他示至祝

與淮西制置趙徽猷善湘

某嵗前秋中防書誨且有恵貺因循浸稽修謝去秋側聞詔用念馳賀幅入冬卽苦寒疾屢瀕於死今猶羸乏人事益廢惟此心尊向賢者未始少忘敢謂眷存専使特枉誨問情詞謙篤展玩豈勝愧感郎中以一世人物之英親被主知出當一面開府以來號令精明恩信孚洽士馬思奮小試輙效屹若長城儻江淮盡歸總統山東忠義乘其鋒而用之掃蕩殘冦修復陵廟其有期矣志念日深規模益以宏大當使事業光明千古豈但震耀流俗而已某衰朽無用猶竊閒祿以佚余景無復它念惟慿借余庇與老農老圃獲安一飽寧非幸事扶憊拜此不究所欲言余惟爲宗社厚自保護

與運使鞏郎中嶸

某靖念請違徳範不記嵗月之流駛幸甚蚤在令弟提舉慈恩之舊托契投分不爲薄中間洊領誨飭所以慰藉殊寵惟是江湖契闊習閒成懶親知書問初欲鄭重修詞而因循過日迄多不報𨿽非其本心而迹涉弛怠若此何以自白惟覬寛大仁明度外之照不然無所逃罪祕閣郎中材髙徳粹宜繇坡掖以究儒猷之盛回翔麾節外庸居多凜然難進之風有識加敬歸踐禁宻此其時矣某衰殘無取一邱一壑已規終老忽防上命畀以舊封顧已試罔效愧見江頭父老尙賴崇篤契誼凡百悉教告之豫章素簡淺重以送迎之頻兵費之廣又非昔比豈短拙者所能辦集茫然未知爲計某已於中澣前一日就道參侍不逺有懷悉竢面控

謝提刑丁郎中必稱

某巳別修記府之敬洊奉眞翰罙承謙眷三復藏感惟是某衰朽亡堪再冒閫寄未知稱塞紹興初趙忠定諸公繼守是邦攷之文集及前輩之所誦說規畫切當足以鎭安人心牢固根本但比嵗以來凡百雕獘財力益殫某備數六年之前已無善狀矧多病摧頹智識短淺支吾目前巳未知爲計何敢論度外之事去嵗麻城之擾已覺震動誠有唇齒之勢郎中有志當世且周旋蜀道燕居深念必有以處此尙得從容齋閤求所以儆教亦豈敢不殫竭綿薄僕僕道途客塵滿襟略此布謝並露下悃萬一餘須面控不復縷述

謝袁州滕大卿彊恕

某逖違誨度俄周嵗星人生能幾回別可爲太息也頃自閩出以病丐祠杜門田裏日事醫藥與世相忘有如當世名徳𨿽拳拳此心知所尊仰若音訊疎濶勢則使然去冬誤沐上恩復畀南郡控免弗獲冒昧重來已試罔效愧見江頭父老方念少定親布尺牋眎事甫逾月卽有邊遽敵破五闗直趨江面齊安初陷人情震恐緣建炎間有烏珠內入之路議論紛紜莫知所適某謂備禦無素凢百非倉卒可辦舉動張皇未必能集事觀聽易駭姦黠生心將有它變姑鎭以靜隨宜區處且以防遏江面爲急己而向熱水亦漸生援兵稍集敵爲遁計諸處追襲間亦小捷四月中旬始得安帖坐是所賜眞迹久稽修謝未識防寛照否大卿儒宗碩望宜蚤踐坡掖遂階逺用輟從九列洊鎭名藩所以儲天意餁民瞻之日久矣治最徹聞徵綸計巳在道某衰朽亡堪只合退屏大似剰此一出適與事防其不至乏絕誠有天幸天幸安可數恃耶無能爲役自知甚審早晚卽爲歸耕之計耳滯畱來使謹此布謝萬一尙容嗣敬

謝防海兪制置建

某丁丑夏中富沙請違誨度轉矚六稔玉節臨江東嘗記一再交訊杜門多病益覺頹懶知舊書問例成濶疎然拳拳尊鄕未始食息忘去故冬迫於上命彊顏復出到郡甫逾月卽有邊報云殘敵將內入二月中果犯浮光破五闗繇麻城直抵江岸齊安首嬰其鋒孤城無備又乏外援僅八日而陷轉而攻蘄援兵稍來但束手旁觀旋亦不守一城積屍二十萬防淮三百里間四散殺掠數不在焉其禍慘矣已而王辛等以朝家督趣之嚴議邀其歸路而庸愚輩不知出奇設伏或據其險要或乘其半渡乃聲言邀截爲備殊艸艸敵乃屯聚巴河累月反得生計探騎四出分道而遁且巧詐百端以驅掠吾民易敵兵之服每戰必使居前吾軍但知勦殺不辧其爲吾民俟其器鈍力疲彼兵乃衣所脫吾民衣服乘其後率不能當抵捷報中勝負往往出此廟堂未必盡知又人情所不樂聞往往不以實告而完顏鼎輩於是得以各擁精鋭整陣而返識者謂敵本乘虛而入如蹈無人之境向來歸順人爲之鄕導鄕落居民無得免者然在兵法自犯深入之戒柰諸道之兵散漫無統人各有心莫肯用命所謂邀截不足使之懲創秋髙馬肥敵其復來廟論必有成算疎外非所得知緣此念念一介致候承之敬濡滯至今防専使寵賜眞帖亦稽修報諒在髙明必矜恕未忍過之也某幸爾藏拙剩此一來適遭事防敵勢亦類彊弩之末志在冦抄江面無虞實有天幸敵𨿽暫退正當汲汲備禦如捄頭然自度衰拙無能爲役已力叩造化再幹閒祿苟佚余景更乞遊譚之助因風並有以警告之幸甚揮汗姑此稟謝萬一未卜詹覲臨筆悁馳之至

與趙察院至道簡

某別去榘度恍若累載自壬午冬杪得奇疾屢瀕於死𨿽幸苟活而疲瘁骨立非復故吾親舊書問例成廢絕去冬見邸報忽覩除目然士論歸屬蓋己久矣未遑尺紙爲慶便中首辱墜誨盛徳謙虛迥出前輩非今薄俗所能也區區感嘆不可勝諭在某不特有後時之愧因循至今無一字之報揆之彛義宜得誅斥尙恃度外之照借以無恐然此心愛之萬一亦無由得達察院以和平純篤受知君相賢者得路四海善類無不防福然職事所在自不容黙某竊謂彈劾當審大體旣已得居是官稍犯手者決不可輕官職自有分定名誼千古不磨察院髙明不待贅語而某托契眷至厚豈敢效俗獻防因進愚略至小庵防視畢工因得拜此景迫崦嵫尸居餘气侍見亡日臨書惘然余祈體眷尊生以究宏緼

回吳制幹札

某重沐垂教義學事敬悉讀書最患無師友慨然有意振起之又賢尹爲主盟甚盛舉也後學抑何幸耶熟復來示規橅閎闊位置悉當某𨿽顚頓憂患中不覺竦然起敬然區區或愚慮過當向見親舊爲此者率不竟蓋主師席者尢難其人而其間節目抑有非意慮所能盡及今旣垂成所費止欠一旬作輟當不系此某晚陋荷不鄙夷固願致薄少之助若大體定更可悠久要不患無合尖也所戒顧君書甚不難但某與之通訊固不數未嘗扣以毫髮事鄙意正不欲爾李兄寓其館以鄕曲長上之意風諭之宜無不退聽別紙謾納去匆匆姑此拜報未究所懷萬一病倦少稽來使並乞矜恕

與吳監元札

寵恵東坡拂水竹此奇物也前輩題識𨿽不存然一展眎便知非凡筆所及某近方得東坡及淮海三數帖皆紹聖間往還眞迹今復承雅貺誠可寶惜感藏千萬但黃氏散落之餘尙可搜訪否或有出售者幸冀一報山谷所謂蛛絲煤尾中皆爲人所寶玩小費正不憚耳至祝至祝日來體气當益充實萬金方固佳亦是尊親妙年易取效爾鋟木以廣其傳尢見用心之仁也某連日以齋醮少滯耒介撥置略此布謝荒塞不旣所欲言並幾恕察

與周太尉札

某近匆匆修謝計已獲呈淸視區區有懷不能自巳每見漢武皇嘗欲爲去病治第乃曰匈奴不滅何以家爲竟絕大幕立功萬里外羗人之叛充國巳年七十餘矣上老之問誰可將自言無逾老臣者屯田便宜不卹異議卒滅先零馬伏波當烏桓之擾年亦六十二慨然請行據鞍上馬以示可用某竊謂三人者眞將軍志業如辭一官一職乃書生小廉曲謹不足爲太尉道今太尉但當仗忠誼勇往直前不萌毫髮顧忌掃滅殘冦一淸中原歸報天子從赤松之遊未晚自可以眀哲保身何有鳥盡弓藏之慮若謂一丘一壑足以自老惟以靜退爲髙則非某所知也某屢欲進此言於執事連嵗以衷病杜門邈未有合並之日敢因奉壽觴及之太尉以爲然否余惟尊嗇至禱

鄭提舉札

某夏初附來使具稟謝之削深懼荒率失事大之恭爾後多畱山間又苦脾疾不常姓名不敢數登記府然區區尊慕徳誼實未嘗一日廢不悉尙防矜恕否時事遽如許諸公方當深念郎中憂國之誠諒不能忘今弭節旣久畿內防福多矣某偶有所聞或可助諏詢民瘼之萬一者某寓居江湖間自曉事以來毎見陂湖之利爲豪彊所擅農人被害無所赴愬澱山一湖廣袤四十里澤被三郡防湖民田百年無水旱之患蓋湖之勢髙而水淸江之勢下而水濁湖以瀦水遇旱則資灌漑江以泄水遇水則可通放且湖水不壅則江中海潮往來濁泥得湖水沖動不能停積凡通湖浦漵無壅塞之患江湖之水相通乃爲農人之利也數十年來湖之圍爲田者大半皆出豪右之家旱則獨據上流沿湖之田無所灌漑水則惟知通放湖田以民田爲壑兼湖水旣不通濁潮貯渟通湖水道浦漵皆爲之湮塞江湖旣隔絕旱無所灌漑水無所通泄旁湖被江民田無慮數千頃反爲不耕之地細民不能自伸抑鬰受獘而已毎爲慨念淳熙間今吏書羅丈爲使者因閱詞訴遣僚吏相視利害之實卽以上聞卽日報可被防開掘山門澑五千餘畝乃一湖喉襟由是數十年之害一旦盡除灌漑之利亦漸復八九年間小有水旱果不爲災此利害曉然易見者紹熙初忽爲中天竺寺挾巨援指間使司吏輩並緣爲姦子宜徐丈亦不深究遽爾給佃因民詞再得防開掘事𨿽施行緣冒佃者不曾行遣小人無所忌憚今春復有頑民數輩約從毀撤向來禁約石碑公然圍築稍孰何之者輒持刃相向更有甚可慮者不止此凢良民惟從事常產趂逐湖田者率是頑獷方趙永王貴盛時初剏築此田多招納亡命逃卒以爲爪牙丰年僅幸無事稍歉卽羣起爲盜出沒江湖間客旅爲之絕迹居民亦被其毒此某丱角所親見今不早除它日爲盜賊之淵藪無疑此尢可念也浙西多仰陂湖之利非它處比前後圍褁陂湖禁戢甚嚴且載甲令臣僚申請尢多某得淮東陛辭日曽論此事甚詳少定或檢尋得當錄拜呈求教誨也某以先妣襄事在九月方勉彊躬土木之役憂冗萬狀鄕中父老有請且某粗知本末臨筆不覺縷縷

欽定四庫全書

後樂集卷十六

宋衛涇撰

啟

及第謝知舉王尙書啟

楓宸肅穆甫披疏直之衷臚句飛騰俄占英髦之右上動九天之鑑下慙一日之長非據之譏不勝是懼竊以自科目之習旣勝而學術之用不明初以爲進身之階巳廼無致君之略措之事業而謬戾責之節義而抵牾故𨿽取天下之盛名未足爲君子之能事欲掃末流之獘豈無防俗之人因其巳至之資持以不移之操益厚所養庸觀厥成老於世故則蒹葭旣霜之餘逹於時宜則刀刃發硎之始旣成身而進徳可尊主而庇民惟其功用之不渝庶乎名實之相稱如某者猥從末學出簉英躔非卓爾而不羣敢褒然而爲首顧家傳之訓誨與師法之講磨嘗原聖賢徳行之大端粗識古今理亂之至要比承淸問輒進瞽言謂更化以善圖成濟時之急務貴毋失累朝立國之本意以振起斯世積廢之治功懼不足於對揚致誤膺於親擢靖惟忝冒厥有夤緣玆蓋恭遇某官才過萬人學闗百聖夙隆重望蚤掇殊科惟其素負宰輔之姿故能厭服縉紳之議久踐揚於中外結知眷於冕旒持荷雨露之邊聴履星辰之上累更柄任未究逺猷將以乘日月中興之機思汲引山林特起之士豈期愚鈍夙荷陶鎔方天府之獻書旣防推擇及春官之較藝復預選掄玆超越扵等夷遂許傳於衣鉢顧惟成就端有始終某敢不仰止前修服膺盛徳力勉欲行之學思副難居之名庶無負於巳知或少禆於世用一得而足嗟小器之易盈十駕以馳尙大賢之是效

謝黃參政啟

興四方之英俊咸造於廷擅一日之科名遂爲之冠視等軰以有靦對寵光而若驚竊惟古今治忽之所闗獨以風俗苟且之爲甚常揆救時之防莫如更化之宜必也端本正源使天下回心而向道非曰變政易令俾斯民聳聽而駭聞苟徒取髙皇帝之法而紛紜則正與董仲舒之說爲背戾某比承淸問冒獻愚言謂當世之可行卽漢儒之遺意然而後進狂妄末學謬疏𨿽有艸茅之忠豈無科舉之累惟聖上勵精之久而羣賢輔治之勤旣有經邦之人上開敢諫之路某𨿽不敏志有所存蓋嘗閒家訓之嚴亦頗有師承之自惟其委曲而詳說是爲直諒而不諛旣共上於奏篇遽叨塵於異等自量何以而得此哉玆蓋伏遇某官當路於時事君以道聳巖石具瞻之望持菁莪樂育之權彥聖有技者毎至而必容耿介自持者何言而弗受𨿽居槐棘之貴不棄菲葑之微致玆孱庸亦與陶冶某敢不仰體公朝作成之隆防茂明學者逺大之成規勉副難居之名不爲易盈之器惟忠與孝期力行孔孟之言抱義處仁尙可見魯衛之士

謝田宗簿尢郎中李編修羅校書陳郎中啟

獲從廣延冒上愚對旅塵一攬首玷臚傳拜觧褐之寵光撫躬榮甚顧造廷之英俊揣巳惕然竊惟禮樂詩書四術之異教文學政事兩科而同歸若昔大猷思皇多士行修扵家者必可用扵國言出乎身者必可加乎民尹𨿽處畎畆而耕毎懷味道而負鼎說未繇版築而舉巳欲濟時而作舟卒克遂其壯圖今可質之載籍良以素養任萬鈞之重故弗苟售規一組之榮自更秦歷漢以來有發防決科之累圓冠方屨飾步趨之陋容斷簡殘篇傅傳注之碎義或張皇而不提其要或猥並而不別其條以取世資以追時好方肆言而靡諱意其抱王佐非常之才逮旣貴而蔑聞曽不過俗吏所爲之務華罕副實行多違心此期年而化反指爲書生之空談而三道之要未免渉辯士之詭說上以是砥其防徑下以是梯扵榮階至求剴切而沃心防明而逹體告嘉扵內拳拳秉愛君之誠展采廼僚亹亹識當世之治輒自奮扵网羅之外竟莫屑扵程式之間致玆賤儒之名唱於叔代之議斯亦爲士者過也豈但有司之責乎我朝循規摹扵三年略繩墨扵一日攷詞章之精觕以度其气質之厚薄酌論議之崇庳以占其局量之淺深防繹所傳典刑具在景仁嘗恥於身獻文正不矜於志盈凡平生慷慨而聳聞卽始進雍容而槪見上方憲章祖武收攬人豪思得前軰之實材庸副明時之盛選如某者咸謂迂濶自知朴忠少維究懷於簡編壯頗妄意於竹帛然而位非百辟烏能陳四方之綱職非九卿安敢建萬世之防恃主聖而容直忘巳賤而貢誠念銳扵有爲則迎合幸進者得以釣爵祿而丕績弗用成志厭扵無補則畏縮卻行者得以苟嵗月而盛徳不及究欲調和元气而四逹在汛掃頽風而一新初何識知妄有論建豈期偕圭璧之薦遂獲近冕旒之光貸其狂愚冠於等級並逰竊笑果揚粃之在前諸老駭觀胡積薪之居上叨逾臻此稱塞若何玆蓋恭遇某官持美以效君好彥如出巳操修緶以深汲借朽株之先容嘉其吐詞似梗槪而足取庶乎措事或方略之可條故於對揚爲之第奏致令孱品辱在殊倫某敢不期報以防求適扵用渉道甚淺愧未窺遊夏之淵源托儒自文誓不效寛之潤飾

謝蕭尙書葛舍人黃校書顏祭酒啟

冒進愚言方切空疏之懼大逾始望躐居英俊之先退自揣於麼微實難任於光寵非前逹鉅公與爲之宗主則後生晚進何自而作成𨿽據非宜尙知倚重自科舉之習旣勝而學術之用不明初則以爲進身之階巳乃略無濟時之防措諸事業而謬戾責之節義而抵牾故𨿽取天下之大名未足爲君子之能事欲振末流之獘豈無防俗之人因其已至之資恥爲易盈之器益厚涵養愈堅操持老於世故則蒹葭旣霜之餘逹於時宜則刀刃發硎之始旣誠身而進徳可尊主而庇民惟其體用之不渝庶乎名實之相副如某者猥從末學出造英躔非卓爾而不羣乃褒然而爲首顧家傳之訓誨與師法之講磨嘗原聖賢徳行之大端粗識古今治忽之至要若有逺志不惟近圖顧擇詞之欲明而用力之不足豈期初步忽玷殊科此蓋伏遇某官主張斯文振作多士當朝廷規恢之日正人物興起之時謂輭熟之語或失於太卑而矯激之言又幾於過甚惟其𨿽直而不訐乃爲有用而可行弗圖謬妄之文端被敷陳之力某敢不茂明至意克勵所存豈特一時毋累大儒之題品尙期他日防辜聖主之明揚

謝宇文給事啟

冒進愚言【云云】此蓋伏遇其官主張斯文振作多士以夕郎批勑之手爲宗匠取材之規謂輭熟之語或失之太卑而矯激之言又幾於過甚惟其醇正而有用是爲直諒而不諛弗圖謬疏之文獨借品題之力夜誦三人之對加以權衡朝出一語之褒皎乎冰鑑致玆孱瑣端出陶成某敢不益厲所存仰酬殊遇至扵感激所期無負於巳知將有建明或可少施於實用

謝平江知府謝右司啟

承詔上愚奏篇稱善擢於常品畀以倫魁得之非宜惕若自愧國家左賢右戚前疑後丞萬世之防治安下公卿博士而議四方之民疾苦令郡邑守相以聞朝有闕政旣熟數於前野無滯材可深拱於上猶且廣延修潔之士急聞切直之言咸造王庭親諭朕志輟一日萬幾之不皇暇詢三皇二帝之所繇昌與夫風俗之樞機首以道法之總要何勞求謙受也如此凡以抒下情非淵識谹議而有餘且曷稱上防矧復攀許蔡宋陳之雋軌冠楚秦閩粵之英材匪防其尢必玷斯選如某者乏鄕曲之譽非郡國之良蚤嘗窮經邈未渉道壯欲論事戅不逹權髙弗能開口取軒冕以從富貴之圖卑不能俛首服耒耜以作溫飽之計徒思素業之防敢墜故負初心而爲此遊適丁比興遞在推擇進或譏於太銳行寜憚於少遲洎逮試於春官復見収於執事好非今樂知音巳分於難逢學廼古兵遇戰豈期於輒逞然狂惑不足以奉對幸聖明能受於盡言故上古之事引經以對而不敢以寡陋辭而當世之務悉意以陳而不敢以避忌隱甫仰塵於燕覽俄首預於鴻傳榮𨿽及親辱實在國逺日畿而言邁瞻云捨以攸歸閭巷駢觀謂天私於爾室朋遊交賀指地秀於它山由其無聞是以有托巳量自知其弗稱人言詎識其自來今日所防大夫之賜玆蓋恭遇某官丰規範窳淸檢律貪馳四牡以歸周秉一麾而出守下車布庠序之教比屋聞歌之聲蓋常衮移風當時僅得歐陽之一士而文翁成化歷載始出司馬之諸儒欲示魯多姑從隗始某是用交修不逮增益未能盛名之下難居當落華而取其實君子之愛以徳願浚源以等所歸庶畢此生不孤大賜

回余狀元謝及第啟

造庭之對士得危言親防之初上尢加意謂千載逢辰之幸實四方刮目之時必有偉人首應盛舉恭惟簽判狀元七閩挺秀六館蜚英早推文虎之雄出應飛龍之防惟素明於治體故式契於上心人驚一鳴咸避三舍某適陪著位先快臚傳南省程書見講明於經術髙軒引捲辱藻麗之辭章感嘆之深敷宣防旣

回鄒狀元謝及第啟

妙柬儒英作新文气大春秋尊王之防獨探其端偉慶元進士之初卓爲之冠恭惟簽判狀元琳瑯峙秀奎壁含輝天與非常之才人知致逺之器屬朝家敷求於偉厚俾習俗盡革於澆浮果以國士之無防置諸天下之第一由公選而爲舉首足昭董氏之潛心以治經而位封侯行邁公孫之徒步鼎來富貴不可及也壯志功名捨我誰哉某濫簉詳參與披傑作十年往事慚拜寵之略同今日得人自立科而未有遽辱染云之況徒懷報玖之誠謝語不工喜悰則倍

回莫狀元謝及第啟

名魁澹墨第錫彤墀率由舊章𨿽爲布韋而少屈出乎其類蓋舉簮紱而未聞國慶得人士歆稽古恭惟簽判狀元鐘巖壑英靈之气挺圭璋特逹之資學有淵源識窮壼奧周官兼習儒宗未遜於賈逵漢事洽聞典式尢詳於應劭屬當今日大振斯文訓言親灑於丁寜好尙欲歸於醇正宜詞塲之巨擘視科第如摘髭素稱萬選之錢卓冠千名之佛位辭第一孰逾籍甚之聲恩拜非常不異褎然之首鸞棘巳更於民事鳳池佇贊於皇猷某猥以疏庸濫塵參考緬懷世徳昔嘗並於英遊益振家聲令獲觀於盛舉投珍過禮裁報難工惟有襲蔵傳諸永久

回夏狀元謝及第啟

伏審防萃春官拜恩天陛席珍以待夙推獨步於璧流鼎足而居果見先登於金榜聲聞四出觀瞻一新恭惟簽判狀元文章夙成學問精詣素號萬人之敵蚤陞三捨之優發言爲詩義深明於有六以意逆志思毎蔽於無邪是惟器識偉厚之賢仰副訓告丁寜之防旣天心之允恊亦物望之攸歸𨿽詞華取士從古以然而科目得人如公蓋寡淵源師友諒不負於生平砥礪功名更相期於嵗晚某自惟末學獲與斯文蘭臭同心所願論交之久牋題衘袖益欽陳義之髙謝語不工喜悰則倍

回曽狀元謝及第啟

龍飛在天首埀親防爲前列足見嘉謨惟當寧虛懷之初尢眾人聳目之際名參鼎甲色動紳緌恭惟簽判狀元學術純明天資夷澹江山秀气不徒纂組之工風雲盛時將有進爲之志肇承淸問卒上忠言有此先登出於親擢豈特奏篇之爭誦見謂修能之莫量固知異時必有逺業某適陪著位實快臚傳明月夜光何俟品題之力髙軒引捲第慚謙損之多感嘆云深敷宣防旣

燕賔館謝燕啟

姑射神凝望仙居而咫尺鎬京飲樂侈主禮之便蕃弭莭承恩班荊有喜

又

惠孚邦國禮遇臣鄰眷星駕於農郊俾云需於候館有兩君之反坫繼好方隆走三命以循墻拜嘉如隕

又

越疆而使有嘉四牡之歸致館如初重拜羣臣之燕周旋主禮整暇王程信篤交驩惠加成禮未央宮殿逋違龍鳯之姿旣醉威儀卽聴驪駒之闋永言道阻敢怠心存

眞定府謝燕啟

長驅北斾辱館大都髙防西池秩筵再命仁深逮下徳茂懷人卹逺道之徵驂侈多儀於宴爼行百里者半九十敢怠周旋以萬期而爲須臾肯懷縱肆

又

畢昴之躔未更百捨雨露之施來燕中塗恩厚送將義嘉聘報馬煩轡殆克知行路之難酒旨殽嘉不異在京之樂戴洪私而甚寵復成命以遄歸

謝花燕啟

云近蓬萊屢飭鎬京之燕花迎劍佩恍回燕谷之春駿發輝光布昭慈惠爲酒食以寓合歡之意於芝蘭而明與善之心灼灼其華巳驗二南之化油油以退尙循三爵之規

汴京謝燕啟

出疆載質方休挾日之程設席肆筵均被需云之渥車馬頓淸於行色豆籩首辱於司存播物無垠交鄰有道義篤兩君之好惠加六轡之濡宴以示慈卽啟東都之道路臣能承命佇瞻北帝之闕廷

汴京謝燕啟

雲龍北闕初微專對之能車馬東門又辱序賔之燕去如始至說以忘勞體君子之長人送使臣而以禮譬諸飛鵲夢巳繞於南枝曾是放意尙餘於左顧

朝見畢謝在館燕啟

上萬年之觴若覩繞樞之瑞饗四方之客丕承在鎬之恩候館退朝賔筵錫命禮嚴秋覲樂廣春臺金罍深念於勤勞玉食靡專於威福出稱警入稱蹕未逺淸光宴有好飱有陪敢姦大貺

謝射弓燕啟

射正巳而後發弓矢斯張宴序賔而以賢禮儀旣備與天持滿度地居材軫思一介之來侈示五侯之制不能而辭以疾敢累有司旣飲而盡其心尙歌雅什

回範提幹光啟

薦諸公朝允合搢紳之論謝扵私室尙循世俗之文非所敢當秪以爲愧伏惟某官懿文通貫奧學逢原翠竹碧梧籍甚名家之秀紅蓮緑水藹然入幕之聲旣步武扵日邊盍明揚扵天上至珍橫道人爭得以爲榮健翼摩空子何往而不到某稔聞雋譽未覩英姿爲國舉賢竊有後時之嘆逢時遇主當宏先世之規庸玉其成乏瓊以報

潭州回鄕貢進士謝觧啟

寵膺鄕賦榮與計偕咸謂得人有光勸駕貢元先軰淵源探學錦繡摛文頴脫嚢錐名定登於千佛唱傳臚句事復踵於三元貽翰相先贈言敢後良深期屬防究敷云

回轉運司進士謝觧啟

星防得雋天府登賢貽翰相先贈言敢後某官漕元箕裘嗣學錦繡摛文萬里鵬程忘筌蹄之舊迹九賓臚句指衣鉢之新傳尙聴臚音嗣陳賀語

福州回鄕貢進士謝啟

鄕曲貢英士有得色賢能偕計人無間言貢元先軰筆底波瀾胸中丘壑抗三萬卷之勍敵傑作巳先聴十一刻之漏聲奏篇亟上傳誇殿陛增輝裏閭某幸殿玆藩屬當勸駕辱摛詞而莫報儲慶語以嗣陳

回免觧人啟

蔵器以須稍淹雋軌得時則駕亟暢逺圖貢元先軰文謝町畦學窮根柢年少气銳盍早際於風雲業成行尊爲後進之模楷玆奮龍津之躍倚觀鵬路之翔某猥辱曵裾更貽衘袖念單詞之匪報儲慶語以嗣陳

回轉運司進士謝觧啟

朌綸防士倚重皇華鼓篋程能夐膺妙選漕元先軰敷腴學殖渾灝詞源繇抱負之瓌奇宜發揮之烜赫四方輻輳豈徒角勝於鄕閭九陛臚傳行卽褒先於俊造某旣觀盛事且辱摛詞感忻並集於微衷期望更存於嗣嵗有官人云某官漕元家聲赫奕世業丰腴旣仕學之兼優尙功名之未愜棘闈掉鞅不難角勝於布韋楓陛傳臚行卽襃光於俊造宗子云屬籍蜚英巳髙雋軌使華論秀更聳榮名某官漕元才邁飄然徳晞卓爾宦而隨牒夙知職業之修試有鎖防玆預賔興之選

回太學進士謝觧啟

虞庠教育學成行尊周詔賔興名髙實稱監元上捨胸中武庫筆底天葩陪國子先生之遊蚤宜脫頴上春官宗伯之選玆果彈冠繇發防以決科亟蜚英而騰茂

回國子監進士謝觧啟

虞學直溫之教允謂美成周鄕賢能之賔肆偕妙選監元學士詩書素業禮樂名家熟防閣之機豈徒濡染就文章之伎聊復笑譚巳鶚舉於秋風卽鵬摶於春浪

回武學進士謝觧啟

夏官防士將應世須秋賦程能卓膺妙選監元上捨學原姬孔業寓孫吳繇抱負之瓌奇宜發揮之烜赫巳知得雋豈胡簋之果殊防見絕倫驗貂蟬之自出

回湖南帥鄒給事啟

故里數年頗得蒓鱸之趣新綸三錫又喧竹騎之迎有愧循墻幸諧接軫恭惟某官經綸自負富貴不移去國甚輕空費萬牛之挽得君徒重屢遷五馬之榮毎嘆鼎科近多厄防淒其三紀孰爲嵗月之深惟我二人分任江湖之寄如老僕巳逾於分量在明公當勉於功名地褊長沙不待漢宮之妙舞曉行湘水便騰楚岸之離歌歸防風雲洗淸河洛某逺勤損翰敬佩防謙憶飛鴻踏雪之邊曽畱指爪將孤鶩落霞之候又快歸心

回知撫州劉郎中啟

一麾出守喜棨防之遙臨十國爲連幸官曹之相接方期執訊遽枉惠音伏惟某官鼎貴名門震時才具典型文獻壽艸木扵平泉步武班行軋星辰於碧落銀符屢綰琳館多娛肆疇巳試之庸式重於蕃之寄防旌入境五袴興謡無事尋幽逸少之墨池亡恙得閒訪古半山之釣石猶存姑崇二千石起家之榮卽膺三萬戶封畱之寵某如雲出岫似雪乘舟冦殘師老之餘籌邊動止訟理政平之暇憂國同之

回知臺州曾郎中啟

叨被帝兪出分郡寄念交符之云始扵斯何先幸擊柝之相聞其則不逺恭惟某官噐函剛實體具中和逺繼聖門家學之傳力究君子躬行之本其徳則三者備矣扵道則一以貫之發而爲典則之文施之成豈弟之政作朋三壽信有神明之防持斂惠一州未符中外之傾屬而某夙承緒論玆竊餘光未遑問訊之修遽拜誨音之重其爲感媿防旣敷陳

回史知府彌忠啟

月宿南斗偶當初度之逢日薄西山第媿此身之老何煩錦句想記綈袍恭惟某官風月胸襟雲霄气宇文華甚富況出守扵文江吉徳夙多更爲藩於吉水因推殘賸加賁衰遲某方念劬勞難勝褒拂語諸賔客俱免事於禮文畏我友朋乃欽承於嘉惠

回王知府啟

婆娑楡景羞遇弧辰特沐貽緘巳爲過禮屬多軍事不講禮文若煩妙句之寵加又匪至情之相與有懷感佩容面控陳

回京知府銓啟

老得長安頗媿懸門之矢客來臨賀更貽衘袖之珠細讀名章難當厚意某官婆娑珍館傲睨繡鄕江西之甚淸源流有在松坡之詩未逺伯仲相傳因詠古風見華初度某衰遲已甚褒拂非宜廢蓼莪之篇適深傷感得木桃之惠莫辦報誠

回羅察院相啟

還第數年自樂吳江之冷起家十乘莫回漢詔之溫慚巳去而復來喜舊交之新貴恭惟某官儒科雋望畿甸名流若素官於朝曾識此君之異告嘉猷於後盍居邇列之榮以所守之堅剛且入司扵彈搏旋有虎豹在山之勢自無豺狼當道之虞一時之公是公非少煩區別九陛之汝爲汝翼卽可階升某逺辱損牋第深巽謝諸公登臺省國有人焉歸老任乾坤吾知免矣

回王監簿衡仲啟

十乘元戎彊顏再至一鄕善士委汗相先喜甚發函情同傾蓋某官璧雍宿學玉筍名流生龍劍之墟斗纒紫气仕虎符之地澗擁紅泉聿髙知止之標旋賦閒居之樂鈞軸有舊除命將新某稔聽月評式欽風誼弛於負擔第瞻橘隠之淸及未治行猶見蒲輪之召

回張教授自明啟

分梱防藩有媿本來之面目埀弧初度更慙巳老之頭顱厚意謙勤大篇鼎至某官充然抱負久矣材名指洪崖挹浮丘頗多逸气發天津至西極尙屈雄圖肯簸弄於明珠相摩挲於朽質某巳當晚節所慮冥行張老之頌美哉旣承嘉惠谷城之書何若乞保餘年

回傅學錄知過啟

皇覽初度甫愧前修我有嘉賔過形善頌粲若夜光之美增其暮景之華受言藏之巳敬緘於緹襲匪爲報也姑槪寓於柔牋余竢靣陳尙蘄心照

回葉通判澄啟

老夫耄矣有慙朱紱之初大夫賢哉亦侈烏絲之寫美如金玉妙協宮商方飛紫塞之煙塵盍罷珠簾之歌舞虛其所應旣莫被於管弦卻則不恭第有光於篋笥

回史通判復祖啟

臒然一老生而逢沂水之春厚甚二車歌以比崧髙之什珠盤耀日錦瑟聞聲顧興念扵劬勞豈當防於褒拂三章重拜愧非知己之辭十襲謹藏庸識同寅之好

回兪通判遷啟

余髮種種頗負蓬弧辦句多多有來別賀明月之珠簸弄蜚霞之佩頡頏荷眷意之過勤愧衰年之莫稱似難講此正飛塞北之塵何以復之便入江西之

回蔡通判汝揆啟

不知老至羞防六矢之懸奚以文爲乃枉二車之況知官逰於道院卽入於江西屬際多艱謾勤淸詠旣無折衝樽爼之勝盍罷鳴鑾歌舞之娛其夢非熊曾莫恢於武略且麾唳鶴急往助於王師無以效酬第知藏感

回胡檢正元衡啟

重來橘社堪憐華髮之生近有梅園深軫左弧之念名章甚寵厚意難任某官閱世浮雲養閒白日向來蔵壁多傳授於伏生今此建儲定招延於商皓齒𨿽耆舊句甚淸新某自視歉然無可慶者況周家之遣戍於我何安以李絳之同年冒而下拜

回眾幹官啟

揆予初度取數巳多凢我同盟過情相譽觀陽春之寡和宜肆夏以升歌赤壁飛灰珠簾罷舞懸弧無取以資射士之行唳鶴奚爲往助王師之勢所宜返璧恐誚投珠敬十襲以深藏愧七襄之不報

回丁提刑必稱啟

雪鬢餘生月正居於南斗星軺名使時方憇於東湖特費淸吟徒增愧色某官名髙璿漢興寄珍臺十八公之松舊聞入夢一千年之鶴今見歸來自是當家從而壽我某劬勞在念褒拂非宜慮日暮之倒行莫能至逺愛夜光之可照敢不拜嘉

賀林提刑介生日啟

凱風應候仰壽宿之髙華彌月呈祥增使星之炳煥朋來燕賀丕輯鴻禧伏惟某官久簡帝衷蚤登郎省揚鑣日甸財用足而刑罰淸澤施天民謳歌形而福祿至屆逢初度宜衍修齡某竊庇皇華增欣丹悃載瞻英簜阻奉流霞之觴竚聴絲綸進列甘泉之侍

賀趙提刑生日啟

星臺紀壽麟趾開祥峻惟崧髙屆斯谷旦淸庥所逮歡忭可知敬惟某官大雅不羣咸亨有慶晉躋中祕式旌報政之勞洊畀皇華益茂祥刑之績平反植於門之徳耆艾騰魯頌之聲宜衍修齡浸登大任某阻陪壽斚輒奉慶牋菲物將誠別方防目並惟容照寵以笑畱

又

英藩毓粹壽旦迎休預對潛陽弗逾再宿敬想屬部胥爲歡聲載惟某官恊於發生具是溫厚望著羽儀之右仁行繡斧之間彼長庚一星瑞亦鐘於同姓凢先甲三日訓實謂於前期超冠復亨庸標鼎盛申衍千秋之算峻參兩禁之遊某阻致一觴愧慿尺削不腆薄物粗如副牋並惟眷私寵以笑領

通新知平江府沈侍郎皥啟

伏審寵繇漢從薦鎭吳邦神爵頴川爲多以歸黃霸竹馬並州之信載迎細侯和气素孚先聲愈偉恭惟某官兩都循吏元祐故家久入承明宜布親聞之徳意昔試馮翊具存巳驗之民功佩新渥之絲綸植舊藩之牙纛尺五天之近凜若威顏之不違十萬戶之間驩然治理之亡恨翩哉惠肯慰彼來思秩增自有於主知履聼將因於祖武某退安衰境猶玷釐祠無由伺朝市之音遂亦闕緘題之敬忽聆求舊光究惟良受滕公之一防愧非薤本荒陶令之三徑益借棠陰是用微倍深多慶

回新平江府卜教授啟

接軫桑麻悵未瞻於犀表育材芹藻欣獲邇於鱣堂敢圖如水之門遽辱飛雲之翰伏惟某官識髙眾雋學富三餘含英咀華文章肆於外探賾索隠徳行閎其中盍登瀛洲尙淹泮水自此升矣寜久嘆於寒氊行將見之卽寵承於溫詔某自惟閒散竊慕聲猷側聆講席之新不勝折履之喜增明眊眼飲觀絺繪之辭載飭報緘殊愧瓊琚之詠有懷慶幸莫旣敷云

賀李大諫生日啟

辰防角亢之宿時正仲秋光聨牛斗之墟祥開初度式燕以術俾熾而昌伏惟某官挺挺眞諫臣之風飄飄謫仙人之气忠言逆耳共推先見之明勇退急流茂著於蕃之績久安眞館未究老謀倚需黃髮之詢勉爲蒼生之起某濫分符竹再覿桑蓬細酌流霞滿挹西山之爽以介眉壽遙占南極之星

賀沈侍郎生日啟

簮紳之望輝映明時弧矢之祥慶符吉月恭惟某官班聨上雍屏翰金吳凝香森防多應物之淸風均賦簡條有樂天之善政十萬戶防福旣共此以爲良八千歳爲春不期然而自壽願乘華旦歸輔巖宸某久偃防庥實深頌詠杖藜懶出莫陪賀客之趨食芹猥將聊寓野人之敬尙惟鑑在惠以容存

又

書云物扵觀防祥開翼旦瞻使星於南極壽紀誕彌慈惠所覃頌聲交作恭惟某官噐凝峻整徳秉粹和望髙持槖之班權重分符之寄棠陰戀舊復興防袴之歌芝檢催歸蚤思鄭履之聴積添綫日申衍椿齡某借潤餘波阻登賀廈有懷善頌輒奉慶牋不腆菲儀具如別錄

賀沈侍郎正旦啟

太淸精歷屬開定閏之正上雍親臣方屹在畿之屏嗣彰績用滋擁靈和恭惟某官仁熟三吳化宣兩漢寓北門修撰之綴帝念不渝符南國蔽芾之思民安惟舊卽還規地遂峻履星永應元防之鼔鐘胥贊中興之宗社某幸郊潛之樂只繄防芘之勤斯蒹葭兮水一方合並𨿽阻椒栢之觴千嵗頌禱曷勝並惟明有以鑑體

賀趙提刑正旦啟

歷更出甲對轉物之歳鈞運啟逢辰頒在畿之使斧受天純佑爲民具依恭惟某官望振宗盤部安澄轡慶宣五極桁楊自偃於列城化積三年藜藿不搴於深谷班通東壁之祕趨上北辰之居茂乘泰亨遄見晉接某休蹤江冷獲芘星臨龍節不遐阻前趨而道謝鱗書謹始因後賀以通誠欣頌之深明或鑑

賀劉提舉正旦啟

歷攽積閏並受端元壹建常平上宣惠利宜綏景福用對明時恭惟某官動合道彛蔚爲使範期年而變藹於隰之休聲千里曰畿稱有華之寵寄聿迎嵗防遂秉郎蘭寢階列從於甘泉永防三朝於太極某漁鄕息影龍節埀光春動盤椒聊致一詞之賀波平船葦不知數捨之遙並惟明有以鑑領

回趙提刑賀正旦啟

王正次春巳盛發生之气皇華遣使聿宣寛大之書恭惟某官徳協陽中性全仁內並迎首祚增介蕃釐一郡無刑旣上禆於乾施大廷有遇願亟應於泰交某阻胥賀以詹馳辱駢詞而勤寵永言愧謝莫旣精忱

回劉提舉賀正旦啟

夏正頒春先於受嵗周詩遣使及此建防敬惟某官政助發生徳培溫厚常平行水式尊六百石之權有詔賜環卽相萬年觴之慶某尙阻盍簮之賀乃勤削牘之先奉謝匆匆曷紓悃悃

賀劉提舉生日啟

犧畫陽全麟祥慶紀結蟠仁气誕育時賢部分畿日之右扶人仰使星於南極恭惟某官諏民選重將指寄隆惠和隨漢傳之馳歌頌洽周原之膴防居晝永允爲遐壽之符坤載物齊足驗丕平之噐卽言還於四牡備去從於六飛某遲莫婆娑光華暎借敢後一箋之遣以伸千嵗之祈不腆彛儀粗如副墨甚慙猥菲並冀麾畱

又

先中秋之七日維嶽降神罄西淛之百城式歌且舞伏惟絪緼毓秀沆瀣融淸宸筵久想於鳯儀澤國何淹於龍節食貨通而兼足禮樂逺而有光喜初度之載臨宜蕃釐之狎至枕中寶笈益延久視之方天上玉堂防錫遄歸之命某獲安野處實借使華聲馳薄陋之彛敬致壽昌之祝宣慈儻鑑容納爲榮

賀趙待制希懌生日啟

周系發祥詩美維城之固漢基增厚史稱盤石之安屬秋杪之嘉辰慶宗英之挺世恭惟某官風猷凝逺徳履粹夷賢防聖期允符休運家情國禮參對殊榮方宣績於近藩行防恩扵兩社載臨誕日罙介壽祺某屏處窮閻阻陪賀紱莫效勤拳之祝敢陳菲薄之儀伏惟臺慈俯賜鑑察

賀趙提刑冬至啟

土圭測景載臨雷復之辰玉節乘軺宜萃云升之祉恭惟某官英聲勉碩徳望閒平鋤姦允恊扵陰消奨善有同扵剛長旣聨華於內閣仍因任於外防一道春風巳著平反之效九門曉色行躋獻納之班某息影江郊庇身防宇奉觴爲壽阻靣致扵賀忱慿楮修詞第心馳扵善頌

回黃教授賀冬至啟

嶰竹鳴聲權輿生气泮芹將采戩谷斯辰比姑效扵一觴玆何勤扵駢牘敬惟某官中和毓性溫厚契仁屬亞嵗借陽春之輝聞諸生待時雨之教氊寒官舍夫豈久居擊天池防當橫騖某老安漁社塵滿筆牀道長之賀無文甚慙縟施婣盟之私不置聊寓謝音

賀沈侍郎冬至啟

荔挺蕓生式應仲冬之令栁舒梅放允將小至之詩當賢牧之逢辰宜修靈之介祉恭惟某官中和布政淸靜寜民峻陟禁塗親結冕旒之眷重來茂苑增多襦袴之謡順履陽剛卽儀樞輔某偸安閒館席庇崇牙薦壽稱觴莫踵賀塵之後修詞削櫝第懷善頌之私

賀趙提刑防夫冬至啟

五紋弱綫行占晷運之長六轡皇華坐想風生之望格於畿甸具是休嘉共惟某官焜燿天支澄淸星使以刑期無刑之志足召气和扵知至致知之微諒猶日益願乘來復亟奉勞還遂階兩禁之華庸副斯言之屬某収蹤祠祝席庇郊居谷旦初陽適慶逢扵道長葦杭數捨爰敬寓扵神馳不勝欣愉並惟體亮

賀趙尙書汝述冬至啟

嶰筩初气兆生物之一陽漢輔列侯對統天之亞嵗易明復吉禮重履長恭惟某官源流慶霄屏翰行闕瞻麟趾之公族星聴巋然相虎門之王朝辰猶懷止願乘和應亟踐弼諧某老矣家居依於防庇𨿽愧無防薤之告而喜耕買犢之春數捨馳心不果雜朋簮之賀五襦盈耳尙惟增繡綫之工莫旣欣愉並幾省察

回嚴州趙知府啟

聞歌之聲昔焉幸防處江湖之逺久矣闊疏翰貺維新襟期如舊伏惟某官僊潢演秀儒級蜚英稔中外之踐更深聖人之簡注入儀郎省方向顯榮出撫侯藩雅安平進眷言瀟灑之郡允爲名勝之區山髙水長逺或想於子陵道邁徳融近可宗於文正宜從容而坐嘯佇華要之趣登某老矣退休臞然多病竊觀祈向之語曷勝銘悚之懷淸風來故人愧七襄之莫報癡兒了官事惟二天之是依摧謝有嚴鋪陳防旣

通新知平江府王司諫啟

出處𨿽殊久相孚扵意气披承未遂惟竊仰扵光儀喜建屏之更新顧騰牋之可後恭惟某官老而益壯厚以鎭浮諫垣久著乎直聲帝扆夙深扵妙柬事至能應笑談斯措國於安功成不居寵渥乃從天而下方左符之特起旋休命之鼎來峻陟蘂珠增嚴畵防第恐追絳之召亟崇聽履之班某屬耳郵傳傾心旅賀今有五袴與邦人偕樂扵詠歌願受一廛俾野處獲寜扵庥防允懷慶抃防旣宣陳

賀王大卿生日元春啟

頌獻椒花正紀四時之始門埀蓬矢適先二日之期喜動周畿歡騰吳防伏惟某官雅標山立榮問川流正笏崇班凜難進易退之節剖符近輔藹去思來暮之謡逢初度以順履端延修齡而介丰福某依仁有幸贊慶爲深瞻茂苑之云莫效一巵之祝近長安之日卽歸三事之聨僣羾菲儀庸將芹敬倘埀容頓實倍感榮

賀史丞相生日啟

恭以天基稱壽甫逾三八之辰魁輔挺生亶應半千之運君臣慶防朝野歡呼恭惟某官道大擎天功髙夾日訏謨定命開社稷無疆之休談笑折衝磨崖石中興之烈三陽交泰初度載臨拱龍極以調元階符同耀衍齡而備福神嶽比崇某退惟閒散之蹤上賴燮和之庇傅說之用若霖雨願永濟於蒼生吉甫之頌如淸風更賡歌於峻極潛馳菲禮敬侑壽觥

賀史丞相除少師啟

伏審顯膺鴻冊祗對寵光崇列朝端晉極貳公之峻衍封邑賦益昭異數之隆慶溢昕庭懽騰率土恭惟某官識窮今古身佩安危獨運廟堂得蚤正素定之策再扶社稷增重煕累洽之休國無危疑人用靜一廼若茂陵躋祔淸廟之多儀悉繇盛徳感通輯洪文之祕寶所宜褒表以穆聽聞然昔拜師垣嘗控免情詞之懇切而今長孤特詎足爲位望之重輕蓋上慰於前靈亦下存於舊典不可辭者其以是乎功更借於祗歡逾汾陽二十四考之盛道愈光於寅亮恢周家八百餘年之基某隱約自安尊瞻不替屬聆明制倍激忻悰和堯民擊壤之歌實均舞蹈勒唐士齊天之頌尙獲形容

欽定四庫全書

後樂集卷十七

宋衛涇撰

策問序

跋行狀

召試館職策

問國家規畫長策思敉武功綜核庶政盡革平世具文之習將以恢王略而飭戎備敢問今之急務孰緩孰切夫建事以擇材爲本經武以彊兵爲先調度以裕財爲難儲庤以足食爲重朝廷議論所及皆已次第舉行矣薦舉之詔首加於將帥之選又及於文武小大之臣不知可以博盡羣材否乎或謂介冑之所長搢紳之論豈能盡諗其優劣下僚之寒滯而上官之薦進未免有所遐遺則將何以開掄材之路歟中都簡試嚴良家之選諸路招募廣效用之額徒起戍收勇敢之士不知可以增儆軍實否乎或謂選汰子弟拘於等則之不齊至反遺其技藝招刺新兵𨿽可充尺籍之數而倉卒豈容責其練習適戍徵行動爲民擾安能使之循紀律而用命則它何以爲整兵之計歟軍須供億支費寖廣常賦不可輒加矣置國用參計之司以覈天下之財廣鬻爵度牒之數以爲權宜之策不知可以佐調度之乏否乎然州郡私其所入未必以出納之實上聞或迫之太急必至並緣爲欺恩命優於舊比而應令者殊鮮異時勸誘不至寜免敷抑之病則裕民之道本末猶有當講者歟通融常平以濟轉輸之不給分委和糴以爲蓄積之先具不知可以實塞下之備否乎然官吏苟且目前增補不能以足脫若小歉荒政何所倚賴近甸糴數太多商賈輻湊逐利一時𨿽可辦集民間能無續食之憂則足食之方先後猶有可慮者歟伊欲使時材奮興而有適用之實王師精鋭而有必勝之形版計周裕而源流無壅兵食充羨而公私無害子大夫當有深長之思以禆今日濟時之略其詳陳之將以復於上

葉云心注淸淨經序

關尹子曰非有道不可言不可言卽道果不可言歟經以載道聖賢立言以明道訓故者復以之正訛辧惑發揮聖賢之言而道乃無蔽則言惡乎可廢當知口耳之所及者道之筌蹄而得於神融心防則言皆糟粕耳常淸淨經道藏之上品學道之戶牖也余嘗誦閱至老而未究其奧云心居士一日過我袖出解義玩繹數章簡易而明白侶於經防已無餘蘊不覺擊節自謂弗如也詫以示諸同志或有難之者曰所釋無形無情無名然矣不區以別之則生天地運日月長萬物皆可以形情而互遷於此得無遺論乎予答之曰擘肌分理而析其義則易流於穿鑿舉綱撮要而歸諸理則不失於渾融繼有難之者曰太上此書幽元邈未易窺測而欲以儒者之辭發其祕顯其微亦難矣夫予又語之以王輔嗣用老子解易郭象解荘子似荘子議者非之今以簡易明白之說而闡幽元邈之防則亦奚病然嘗聞之道不可聞不可見矧可言故關子可以言歸之有道者而且諭之以如吹影豈厚誣哉湛然澄水纎翳不畱混茫太虛羣動俱息爰淸爰靜是特入道之端倪而語其至極則窈乎寥乎超乎太易之先且無眹迹可求況得以筆舌擬議形容耶云心於眞常之蘊固以深造而自得之矣而不免於言者蓋欲爲後學筌蹄耳學者苟能繇其所言以推尋其所不容言者潛通黙識籥乎太上之道則是經亦糟粕也然則太上著其所而爲是經云心演其義而爲是辭與夫人之問難僕之辧釋皆贅也又從而爲之序不尢贅乎曷若一付之忘言

度人經後跋

道藏三十六部傳流人世所睹聞者可數而靈寶度人一經尢無上之上又而者也元始一气本於虛無惟虛惟無故能神而化之演大範於座而無類不生無物不成集萬眞於黍珠而何大弗容何眾弗納誦之者能使遂白日之沖舉起長夜之沈淪豈諸道典可仝日語其間元洞一章微顯闡幽妙韞攸寓修眞之士儻知沈潛探索凝志忘形使气化神神化虛歸於太無則𨿽未登玉京蕭臺固已合眞元始而陟防左右矣道逺乎哉古有羽士日誦不輟飄然仙引他如度亡抜苦除妖弭患證驗非一窮髙極逺而測深厚其功力未易量也練使平君喬梓不吝重貲大書深刻褫背成帙以散施四方持奉之眾豈謂是可徼福利哉蓋以此經之可慕可尊也福利固非爲善者所覬然感應有機自有不期然而然者矣

跋楊文公墨帖

昔人云文章餘事士以徳業爲本文公國朝盛時道徳文儒行誼气節固與歐蘇馳驅千古若文體之變時有先後易地皆然要不必論江州使君公聞孫也自其先世裒集眞墨迄今七十餘年將鋟木以廣其傳寶慶丙戌春書來遺錄本恨見之晚觀諸賢題跋已盡稱揚之美頻年衰病筆墨流落然亦毋庸贅語玩閱數過亟以歸之因附名卷末庶托不朽云淸明日吳郡衛某書

跋四大夫手書剏貽慶庵疏語

某自防聞先親偕伯父言先祖學究華亭鳯凰山之原幾二百年矣今族系繁衍皆所自出時節春秋必親祭拜守庵僧徒歲有常廩又助之買田爲久長計某祗奉先訓惟謹比歲二月庚辰展掃墓下風木森然獨屋宇頺圮庵僧如玨袖出朝散四大夫剏庵手筆一紙翰墨如新字間或刓缺且不著歲年卷末有亥六月三字以譜牒考之當是宣和初元時先祖甫登戊戍第侍郎召寘三館尙書浸歷從班大夫有積善在躬克昌厥緒燕及云來簪紱鼎盛等語躬率弟侄鳩工度材列名其次一爲尙書父朝散七大夫一爲十一府君逮今又百年大夫曾孫藻爲二千石其他取世科登仕籍修儒學者不乏人某亦以非材嘗備數政府庸非逺澤所及耶方念爲之更葺數楹視舊稍加爽塏使僧徒安居夤奉香火忽得大夫親迹捧誦再三仰見前人奉先追逺不忘本始之意篤厚如此卽循故事捐錢十萬俾如玨董其役仍書梗槪貽諸賢族冀勉承先志相與成之是將以大夫遺墨鑱石庵中傳不朽云嘉定五年仲春旣望某拜手謹識

禦翰友順二字跋文

嘉定乙亥冬十月臣涇昧死再拜言皇帝陛下臣之先世嘗以友順名所居之堂歲月逾逺扁榜未立無以稱爲人子顯揚其親之意陛下不以臣愚戅幸嘗偹位丞弼願有以寵嘉之聖恩兪可於是親禦翰墨大書二字以賜奎壁之光下飾蓬陋絢爛舄奕萬目聳瞻臣稽首頓首對揚休命退竊念列聖寶章宸畫寵錫臣下必皆一時勲舊文學之士日侍閒燕僅乃得之如臣去違軒陛身落江湖誠不自意冒膺殊榮淩兢奉承懼弗克任惟先臣季敏與伯父臣時敏孝友天至人無間言斯堂之名義蓋取此臣兄弟臣涇臣濟臣洽臣湜從兄弟臣沂臣漑臣汋臣洙追繹先志聚居族食俾世世子孫防敢失墜而臣猥繇末學謬忝世科誤陛下抜擢皆非防昧所能及實先訓有以成之也夫天典民彛風俗之感化關焉襲光睿藻萬世之表勸形焉然則陛下之所以詔臣者豈惟臣一家之私所以風厲天下者至矣玆庸摹刻被之琬琰並識下方傳之無極嘉定九年正月十一日資政殿大學士通議大夫知隆興軍府事兼管內勸農營田使江南西路安撫使馬步軍都總管吳郡開國公食邑二千四百戶實封三百屍臣衛涇拜手謹書

皇太子寶翰後樂二字跋文

皇帝陛下旣大書友順二字賜某命揭於先人之廬某又因暇日卽所居葺成一堂竊取文正範公之語名曰後樂而皇太子殿下復灑寶翰俾勒爲華榜以侈榮遇於是兩宮筆墨之妙重輝疊明照映江湖永爲山林一隅之鎭惟範公起諸生少有大節毎日誦曰士當先天下之憂而憂後天下之樂而樂夫憂樂以天下而先後在吾身則其所謂憂樂亦異乎人之憂樂矣其後參仁宗皇帝大政爲宋名臣某生晚陋道徳勲業不足彷佛萬一然竊知師慕今年衰志惰退藏邱壑仰窺皇帝陛下聖化日新皇太子殿下溫文日就顧𨿽老矣猶得與魚鳥之微防泳徳澤某之憂固可忘而樂則無窮也殿下以某嘗陪儲賔末綴故將賚及之敢並刻諸石以誇耀永世云嘉定十年六月初三日資政殿大學士通奉大夫提舉臨安府洞霄宮吳郡開國公食邑二千四百戶食實封三百戶衛某謹跋

遊澱山識外舅餞送淮東詩後

某紹熙壬子春赴淮東倉司往別外舅已病無他苦但以少食多倦以長篇饑其行且送到澱山僧廬到海陵甫逾月遽以訃告明年夏移浙東始得撫棺一慟後二十六歲嘉定戊寅冬敬閱故書見之愴然因識其後云

先祖考太師魏國公行狀

公諱某字致虛上世齊人唐末避亂徙錢塘又自錢塘徙華亭故今爲華亭人曾祖某故不仕祖某故不仕父某贈朝請郎母陸氏俱贈宜人由公仕累封也家世業儒朝請公厚徳慷慨譽重閭裏生二子公其仲也人授一經辟館延四方賢士爲之師公自爲童有志气其進退應對已如成人親識莫不奇之未弱冠母陸氏捐館公追慕哀毀喟然嘆曰吾不立身揚名不名人子於是蚤夜孜孜力學不倦一夕夢陸氏拊公之背而告之曰衛氏有後吾死且無憾矣公自是益刻苦年二十有五以捨法預貢升太學學五年經通業成擢進士第實政和八年也初調宣州南陵主簿明年己亥迎侍之官任滿陞從政郎攝學正移攝太學博士繼三歷民社所至有聲初爲溫州平陽縣令平陽溫之劇邑常難其人公下車未久善政化俗吏畏民愛尢以亷平自守忽一日縣郊遺火宻邇縣治家人驚恐公曰果一邑之民皆災吾可獨幸歟命取公服向火而拜尋而反風滅火皆謂公神明之政可感天地遺愛在人平陽之民圖公之像於今祠焉再爲臨安府新城縣令治聲茂著刺史部刺史一時名卿交以公名聞於上攺通直郎未幾而二親繼亡公居防盡禮常泣謂人曰吾不幸竟不逮生封憾何時而已耶及釋服差知余杭縣視事之初公之兄以訃告公奉朝假歸赴旣畢大事囑其猶子儔等曰吾憐汝之孤不忍分析所有先人家產罄以付汝復諭以剸裁家務之式戒其自勉又時推俸余以助之甚爲士論所重公之在余杭施設不可備舉如興馬監如造溪橋皆有利於國有便於民其他所行後政率以爲凖式旣治行尢異時余杭又屬籍天府廟堂遂浸熟公名矣考滿除通判鎭江府治歷二年府中胥慶及之日太守曾公惇率僚屬餞公郊外千里之民攀轅戀徳恨借畱無計太守遂紀公之事命刻於石至十九年以歷任功賞磨勘凡六轉至朝奉大夫除通判紹興府居家待次二年俄得疾謂其子時敏曰有生必有終天地之常期自然之至數是以通人逹士以存亡爲晦明死生爲朝夕此理之常無足怪者我之疾革決不能起也汝軰孳孳爲善無墜箕裘之業足矣少選泰然而逝實二十一年十月初一日也享年六十有二以二十二年十月十三日葬於湖州歸安縣廣徳鄕石佛塢之原從吉卜也公娶沈氏平江人封宜人男三人時敏尙賢季敏時敏遇郊恩補將仕郎尙賢先公三十五日而卒季敏未官一女適右廸功郎新差監眞州在城都商稅務孫伯彪公爲人天資長厚寛仁愛物三仕爲令尹民有訟入公庭諄諄撫諭如教子弟有可解解之必不得已象罪入刑焉及通判鎭江日令職官不得有私囚至則上之公隨事斷遣舉當於理由是獄無停囚庭無滯訟部使者毎按臨無不嘉嘆在鄕周旋無貴賤親疏悉加以禮自始學至老未嘗釋卷有易說十卷論語解十卷其他所著文甚多未暇編次不汲汲於進取能以道自娛故官止於正郎職竟老州縣嗚呼哀哉以公之徳而天何嗇之以壽耶公死之日逺近之人莫不吁嗟嘆息如防所親夫豈無自而然

蓋經行狀

公諱經字徳常姓蓋氏其先大名府宗城縣人大名於漢爲魏郡有蓋司墓在焉自漢及唐世有聞人髙祖以來蓄徳不施武功始繇毉學得祿仕乃移籍開封靖康之亂中散挈家東南公生於建炎三年十月二十一日時道路榛梗行者不敢喘息公在𦇤褓家人軰屢趣乳者委置墟莽間曰毋以兒故累百口乳者負而祝曰吾兒非凡必有相之者抱持疾趨日昳不哺乳饑無啼聲迄保防脫賊境人皆異之防頴悟端重如成人少長有大志刻勵就學並日夜忘寢食操筆爲文辭頃刻數千百言未冠逰太學挾其所有與四方之士校程式常出眾上聲振一時嘗有善相者問公姓氏曰君非蓋防禦家耶防禦有陰徳裏第旁近居人寒遺以衣饑飼以食疾予以藥或深夜欵門戶委錢粟奕世流祉其後宜大天之報善在君矣以上捨奏名南宮擢紹興三十年進士甲科調紹興府司戶參軍未幾罹外艱公以祿不逮親執防哀毀過甚𨿽貧自力葬祭如禮乾道二年服除有防擢太學正繼丁令人憂公以憂患艱閔十餘年學日益充朋逰多附華聞彌大宰相夙知公召復以才行薦於上除武學諭時壽皇在位十年矣方總核庶務防圖駿功公因對首斥佛老異端之說言其教以淸淨虛無爲宗人主崇尙稍入其說則蠧壞心術𨿽有剛勇正大之气將爲之銷蝕而不自覺且聾瞽愚俗至竭貲產以奉施捨土木競興金碧流爛糜耗民力其獘不可勝計又言近時風俗奢靡相尙冒上逾等請申嚴法禁一切裁抑且請自貴近始壽皇嘉納卽詔行之自是簡記上心九年除勅令所刪定官俄兼國史院編修官實錄院檢討官浸歷淸貫淳煕二年十月輪對賜見選徳殿公奏言天下無不成之功須平居暇日所以治國所以制敵者從容有餘力而後可以應機防若歲月悠悠大計不立臨事後圖智者無所用其巧矣又言人言圖回不世之功當以人才爲急今之用人不患無文采彊幹小亷曲謹所急者忠誠奮發節槪特立易於感發之人夫忠誠節槪則其資稟渾厚亮直愛君愛國之念固已素定一有以激勵聳動之則捐軀竭節自不能已此等人才世固不乏但作之則興沮之則壞在人主抑揚進退之間耳又建請中興以來將相功臣不爲不多方舉行慶典宜從淩煙麒麟雲臺之制繪像祕閣以侈太上皇帝一代之宏烈亦激勸人才之一術皆當上意公又論風俗頹惰殆類江左昔劉翔譏晉之公卿曰四海板蕩奄逾三紀斯乃廟堂焦慮忠臣畢命之秋而諸公晏安江左肆情縱欲謇諤之言不聞徵伐之功不立何以尊主濟民今日之患莫大於上欲爲而下不應陛下果欲伸大義於天下雪祖宗之讐恥非勵志節使人人有趨事赴功之心不足以振此獘往復數百言漏下數刻占奏詳明玉音嘉奨時上延見小大之臣咨詢治道尢注意人才及召對問公家世喜曰朕固知卿磊落閱所進疏見公階八品曰卿未攺官耶卽日特防攺宣教郎蓋異恩也翼日淮東總領錢公良臣對上宣諭曰蓋某有用之才曽無爲朕言者朕因奏對自知之錢公因贊上知人之明且稱其才八靣受敵上曰卿言必不誣遂有意逺用矣尋除著作佐郎它日忽中使持詔至所寓舎問公經理財賦事公手疏奏臣起諸生財賦𨿽非素講然君命也寜有所擇乎聞者知公將有總餉之命三年正月除司農寺丞兼權戶部郎官總領淮西江東軍馬錢糧専一報發禦前軍馬文字臨遣之次壽皇虛懷以聴公亦慷慨論事於封植人才以備緩急一說必諄復言之其略曰凡人才之可用者以其有精華果銳之气也如使銷鑠而不存枵然無用之人耳唐陸贄謂聖人之愛人才摭其華英而使之當其暢茂而奬之是以銳不挫而力不匱然此用才之說也若儲才需用則必更試以事功一習練世故可以老其才二發攄底蘊可以堅其志三出入中外可以積其望蓄之如此其素自然取之不盡用之不竭何至臨事有乏使之嘆哉又言理財之法纎悉畢備不可有加矣盍補罅葺漏使獘去法全則斂不及民而財自裕今外之轉運內之戶部皆財計所聚非若它官可責速效不能者旣以無功而罷能者又以有勞而遷代易不常苟同傳捨彼媮免幸容耳何暇究心革獘乎壽皇首肯再三又請廣儲粟以實邊備嚴薦舉以戒市恩上皆然之撫勞丁寜公感上知遇到治所卽布宣徳意講求軍政之闕異時軍帥或務掊克以供苞苴防燕無度使者業與狎暱莫敢孰何公拊循士卒申結諸將務極恩厚而身爲繩榘自有以厭服其心眎前所爲悉斂戢由是人無猜阻軍政以舉自主將至於行伍莫不畏而愛之久而益服洎四年九月被防奏計軍中利病人於公無隱情悉得其實一一條奏多所釐正其它節目如定按試時限塡諸軍闕額軍中子弟以防得官者放令赴選公謂子弟生長行間便習弓馬於官業未必通解不若仍肄尺籍給衙吏俸較之新招刺人大不相侔又調發之際彼各衛其父兄可得死力詔爲罷行之除戶部郎復之任越明年三月又得防奏計公將去於是再歲績用玆茂壽皇雅欲畱公曰朕思代卿者難其人勉爲朕往出尙藥器幣香茗以寵其行公在職益謹不懈國計軍政有所闗系講之益詳居五月召歸時邊圉北有輕脫生事者公入對因言善謀敵者不輕於用而後可以大用祖逖擊楫誓江志淸中原及鎭雍邱與石勒相持境上乃通互市卻防人禁諸將侵暴古人圖勝藏於無形若校虛文貪小利使彼暌暌然以我爲虞計亦淺迫矣至如避罪逃人宜勿收受盜馬來市勿與貿易間諜不宻毋庸多遣廓然示以誠信以俟可乘之機乃國之福也壽皇憮然曰卿誠體國之言擢權戶部侍郎公謂財計固所當慮民貧抑非便卽奏言丘夷淵實理所必至與其民貧思盜寜若捐微利以予民使監司州縣通融有無冀漸紓民力此實固根本之道今所甚急者節浮費革濫賞汰冗吏言皆切理可謂知所先後矣七年五月詔兼侍講防繹之暇於古今治亂君子小人消長之際必詳究熟復上爲動寤是歲適旱公疏備豫六事曰定賑貸之賞曰通商販之利曰散常平曰嚴檢視曰已逋責曰緩賦租尋詔諸路備荒政實自公發之十一月借戶部尙書充賀金國生辰國信使過故都歷覽山川形勝感憤黍離中夜雪涕緣道觀者知公壯人爭覩爲快舉手加額曰此中原人物蓋遺黎思漢之心未泯也接伴馬惠廸意傾鄕公公開懷與語具知彼中事情三月竣事入奏畫取守戰三策以獻咸得其要領非他人剽聞掠說借手嘗試者壽皇攺容稱嘆已而陳軍政四事一務蓄積二久任將三選幕官四旌武藝其久任將曰比甞有以文易武爲都統制者旋復文階文武之任視其才之當否可也予奪不出於公言避就一聴其私意防戎事亂名器莫此爲甚選幕官曰近世士大夫狃於習俗不親武事一從軍幕目爲冗濁遂使不肖者充員有才者恥就冝稍重其選精擇其人時賜對敭擢以淸望他日贊謀經武將於此取之今軍幕許參用文臣略施行矣八年九月二日正除戶部侍郎二十日兼侍讀先是六月壬申詔開講日讀陸贄奏議比秋始禦邇英適史魏公浩免奉朝請進讀虛席政府進除目上越次命公公力辭避詔不許公甫拜命趣入對天顏恱懌拊問甚厚且賜之坐曰朕素知卿廼以錢良臣婣家用卿晚矣公局蹐頓首謝後二日而言者及公公亟請去歸旣逾年提舉江州太平興國宮十一年除知池州未赴仍奉祠十二年二月除知江州十三年八月起家知鎭江府辭不獲命勉至郡政以寛簡惠先鰥嫠甫三月人用寧便邑有姦賍吏公未致詰懼不免陰爲詆訾旋以祠歸公置不問代公者卒劾罷之公遂杜門卻掃若將終焉初公家平江後徙華亭自戶部歸並所居辟地數畆佳花美木列植交防間以亭榭有堂扁曰怡顏繙閱故書徜徉其中親朋過從賦詩飲酒防笑終日客去退處一室翛然或夜不寐則攬衣危坐篝火觀書逹旦脫遺紛埃衝澹如也如是且十載中間一出僅逾時公安於閒適然燕居深念視國猶家每以國恩未報爲恨甞語人曰一旦君上使赴危難吾死所也若苟竊廩祿則已矣此公許國之素志也奉祠凡四年秩滿又閱歲絕不復問曰吾直未敢請致軍事爾紹熙三年四月二十七日以微疾卒於正寢享年六十有四初得疾起居如平時曰晝夜去來理之常也疾革對妻子無慼容語不及私盥濯正衣巾屬纊不亂其處死生之變足以見公平日矣公性夷易平直無崖異壁絕之行接人遇物气貌溫如及當事或理所未安毅然有守不可奪以勢利內外純白非矯厲以爲髙者以薦逹人才爲任甞言侍從初除舉自代美意也今具文應故事是除授之始言已不可取信何以責其後乎其忠實不欺類是家始甚貧然尙气義賙人之急視出貨力如秕稗其遇故舊尢篤至解衣分食家之有無一不以綴意居官則務謹節曰有妄費者必橫取其在淮西有馬司一軍比他總領所爲雄劇前居是職者賦入多漏失或侈用率稱貸朝廷別藏積四百餘萬緡公至精考覈省餽遺不飾虛譽曽不乏供任戶部二年檢柅吏姦無招權幹沒之患調度有餘未甞創一科斂條目凡所建明多及民隱殿司甞幹內降辟牧馬艸地冒民田幾千頃公於上前辯折甚苦曰安可奪養人者以飼馬詞直理明卒從公議民田賴以獲免又請置籍植碑以弭後患其惠利博矣公於兄弟友敬素無生業旣仕則均祿秩相繼蚤世公撫孤防如已子延師使就學女厚貲裝爲擇佳配二姊嫠居無依倚公迎以歸奉養有禮明堂恩得防補捨其孫官季弟之子鈞今主嚴州建徳縣簿歲時祭享滌濯必親甞涕泣而言曰祭之丰誠不如養之薄也居鄕尙齒曩或以爵公身率之今遂成俗頃需次餘暇鄕黨後生多從講學公勸飭指誨亹亹忘倦後大半爲知名士謙虛樂易惟恐不及仁厚好施始終弗渝公死之日逺近弔哭皆曰失此鉅人長徳矣公娶章氏封令人子男二人長曰銳通直郎福建路提舉市舶司幹辦公事次曰鑄文林郎新監淮西總領所太平惠民局女四人長疾廢爲尼次適朝請郎新通判鎭江軍府事錢仲彪次適承議郎充兩浙路轉運司幹辦公事王伯度次以歸涇孫男三人溥登仕郎孫女四人公家居無惰容亦不嚴厲自奉甚約藏書萬卷多手自標識尢耽班孟堅史且慕其爲文有文集二十卷藏於家公自登第在選調十五年繇刪定官攺秩七年位爲侍從官至中大夫方未遇時人莫不嘆其淹滯公處之恬然晚爲時用稍號通顯人咸謂宜公惟以超轕爲懼公爲人倜儻每務大體不爲細冗之迫束於世無所怨惡始去國詔與祠時西掖當書詔者素與公厚善方來謁詡詡笑語退而繳奏竟寢祠命公不之怪也性不喜附麗苟進一意孤立其遇合端有本末有防毀之者公卒無一語自解惟壽皇特知之深以故𨿽在外久而眷禮不衰公嘗曰吾安義命期無愧於心人知不知弗卹也嗚呼公出處之節與流俗落落若是則可以無愧也已銳等將以明年七月辛酉葬公於余杭縣吉安村山之原以行實囑涇顧晚陋不足以知公令人於涇爲從母實婣舊義不得辭謹撰次其梗槪公祥符縣開國男食邑三百戶褒贈不及沿近制也然嘗登從列於史法應得書將俟立言之君子有攷焉謹狀

故安康郡夫人章氏行狀

夫人章氏其先建寜浦城人後徙居秀之華亭曾大父糈故贈承事郎曾祖妣徐氏周氏祖柷故任右通直郎祖妣孺人吳氏張氏考終故贈武義大夫妣宜人黃氏夫人生於紹興庚申防端慧婉娩聴從動合女憲父母愛之誓不與凡子時中興右文崇建學校侍郎蓋公名一家少年首馳俊聲多士慕向尋繇舎選登鼎甲咸謂擇對莫冝於公遂以夫人歸焉旣有家上承姑嫜旁接婣戚下禦妾媵罔不順適閨門之內愉愉如也初侍郎處窮約而輕財尙气誼家無餘資夫人竭力營陔養具滫髓問衣佐餕𨿽罄奩笥不憚侍郎得以悉意講學從之遊者日盛後多爲聞人侍郎素友愛自夫人之歸愈無間言諸姑以孀獨來依夫人盡禮敬同甘苦始終猶一日死葬之先塋之側以便時祀有妹在室夫人資送特厚至損首飾予之侍郎嘗欲舎其孫而官猶子夫人從臾不遺餘力昆弟之孤在左右者自防及長拊育誨化男有分女有歸夫人之助多焉平居自奉簡素周人之急常恐不及親舊貧不能自存者皆有常餼歲饑裏閭囏食則發廩損市直以倡巨室全活甚眾其仁而好施積而能防蓋出天資非勉彊飾情以沽譽也自侍郎卽世夫人理家政井井有條門祚益大簮組蟬聨蘭玉森列母孫四世極含飴戱防之樂賜名亞於秦虢延慶侈於姬姜壽考康寜廣備五福世所稀見人以爲陰功淑徳之報嘉定已卯夫人年登八袠齒髮不衰精神益壯族黨合賀進流觴婦孫歸侍慶席數陪防語杯酒流行多至夜分少壯或欠伸跛倚夫人整衣危坐無倦容涇固嘆其稟異且期頥未艾也子鑄持荊防使節將力匄歸爲壽夫人持書止之曰邊氛未靖汝當宣力國事毋以私廢公𨿽嚴父教忠之訓不過此嗚呼賢哉性衝澹中年卽屛脂澤釋綺麗日繙內典味禪悅脫遺世故死生旦暮之理洞然於中無一毫底滯屬纊之夕曽不怛化甲申八月二十六日以微疾卒於正寢享年八十有五累封至安康郡夫人子男二人銳故朝奉郎主管臺州崇道觀鑄朝散大夫直祕閣知太平州女四人長從浮屠法次適中大夫中書門下省檢正諸房公事兼權兵部侍郎錢仲彪次適朝議大夫知通州王伯度防以妻涇孫男五人溥從政郎京西路轉運司辦公事淳文林郎新監行在文思院門澄從事郎新湖州烏程縣丞涯漸將仕郎孫女七人朝請大夫知吉州軍州事趙希琴國學進士鄭公紹朝散大夫主管建康府崇禧觀劉垕忠翊郎添差監湖州都酒務趙汝旗承信郎新監戶部中浦犒賞酒庫張師稷浙漕進士陳極其壻也次許嫁涇防子宣義郎新監建康府糧料院柳曽孫男六人似之仰之餘未名曽孫女三人鑄將以寶慶元年月日奉夫人之柩合祔於侍郎之墓以行實來請涇視夫人爲從母且子壻也夫人與先妣實同生年涇不孝失所恃逾三十年不勝風木之痛每侍夫人如母存焉夫人遇涇亦均子姓壬午冬杪涇得奇疾屢瀕於死夫人不逺數捨來視問憂形於色至爲之禱祠名山眷眷不忍捨去恩意篤矣涇方俟少間求從容外舍別甫逾歲遽隔千古傷今念往不知涕泗之橫集也追述遺美不敢以衰病辭扶羸執筆姑敍大略以備彤史之采訪云謹狀

欽定四庫全書

後樂集卷十八

宋衛涇撰

墓志

先伯知縣先伯母孺人墓銘

公諱時敏字子修衛氏之先出於齊唐末避亂南遷多居華亭至公父始著籍蘇之昆山曾祖淳故不仕祖孝先贈朝請郎考闐故任朝奉大夫通判紹興府以公仕贈朝請大夫妣沈氏封宜人公少有大志讀書著文紹興中以父遇郊恩補將仕郎初任防州海陵縣主簿次監潭州南嶽廟次授兩浙轉運司催促起發物斛官有詔省並再監行在太平惠民和劑局淳熙三年秩滿攺宣教郎知臨安府仁和縣磨勘轉通直郎七年十月十七日以疾卒於家享年四十有八公娶沈氏公母弟之子封孺人以公之防憂戚感疾越明年三月十日卒年四十有六子四人沂渙余防未名女三人長許嫁進士陳仲速孫男一人符女一人擇吉卜枚終公防之後五月廼兆於先君墓右實湖州歸安縣廣徳鄕石佛塢之原以十年三月八日有事窀穸兩防並舉行路之人亦爲悲傷流涕嗚呼痛哉公之行事將有文志諸墓玆用紀世系嵗月置於隧以合葬故同其銘

先考太師魯國公墓銘

公諱某字子文姓衛氏嘉興府華亭縣人後徙家平江之昆山曾祖某妣袁氏張氏祖某贈右朝請郎妣安人陸氏杜氏考某左朝奉大夫累贈正奉大夫妣碩人沈氏公生於紹興七年丁巳歳五月十四日戊寅時紹興甲戌以正奉遺澤補將仕郎初任廸功郎建康府江寜縣主簿秩滿丁碩人憂服除調紹興府司法參軍循從政郎監行在艸料場門避親兩易監文思院上界門以制造玉牒儀物賞循文標郎淳熙辛丑用舉主攺宣教郎知通州海門縣郡太守於常賦外誅求無藝公謝不能卽移疾以歸逾年丐外祠主管臺州崇道觀淳熙戊申明堂恩賜五品服簽書建康軍節度判官防公事通判鎭江軍兼管內勸農營田事淳煕己酉及紹興甲寅兩遇登極恩並磨勘階七轉至朝奉大夫慶元六年庚申十一月二十七日以疾卒於家年六十四公娶章氏級之女封安人先公七年卒贈宜人葬於湖州歸安縣廣徳鄕上沃裏澱子塢石佛山之原先塋之側嘉防攺元三月二十二日壬申奉公之柩合葬焉子男涇登淳熙甲辰進士第任朝請大夫濟洽皆將仕郎洽以涇爲起居舎人遇上初郊恩廕補漑鄕貢進士湜兩浙轉運司進士女琰適承直郎新差充兩浙路轉運司催促糴買官曾耆年琮適從政郎前濠州州學教授周南瑧適修職郎揚州州學教授朱晞顏璣適進士顧復孫男六人樵朴樗孫女六人將葬涇等茹哀忍死姑敍鄕裏世家官簿始終之大略屬耆年書而納諸壙若銓次行事求銘墓左蓋有待云

先兄從事郎慶元府奉化縣主簿墓志

吾兄姓衛氏諱沂字與叔齠齔知好學忘寒暑食飲爲文雅馴場屋不耦年三十三始以余任館職中冑子舉又五年聨婣內宗授廸功郎主慶元府奉化縣簿余被命聘北以守宅賞循從事郎吾兄志則自奮益刻勵於學年四十三登慶元進士科試吏俸以郎攝邑事有能稱尢不苟於所職邑人蒙賴無追呼橫斂之擾帥黃公由趙公彥逾皆首薦之趙於當世士少許可特加器重秩滿部使者亦交章薦論而遽以疾諗矣嘉防四年九月十七日丙子卒於家享年四十有八嗚呼吾兄早罹艱阨甫逾弱冠連失怙恃先君愛均子侄且教之日望其有成比吾兄鎖防再貢禮部先君尙亡恙時昆弟同試四人吾兄獨與選先君語諸弟曰若伯父有後吾喜甚於若軰爲之也吾兄長餘二歳防同研席晨窻夜燈相處二十年怡怡如一日嗚呼已矣尙忍言之吾兄天性溫厚事尊撫防孝友輯睦人無間言自鄕黨族婣凡所與遊者莫不得其驩心其不幸而死亦莫不悲傷嘆惜蓋古所謂善人君子者耶吾兄積勤苦得一第謂必大其所就而訖若是嗚呼其命耶余之哀思其何窮也吾兄先取鄭氏前十八年卒今配趙氏故福建安撫司參議官不綿第三女子男三人曰橅曰楷曰槐女一人適鄕貢進士符衍橅等以明年開禧攺元月正二日庚申葬吾兄於湖州武康縣大塢山之原以鄭氏袝伯父任通直郎知臨安府仁和縣諱時敏吾兄其長子也兆域相距十里許鄕裏世繋伯父旣有銘姑識名字行事始末及卒葬月日納諸壙云同堂弟朝請大夫新知贑州軍州兼管內勸農事提舉南安軍南雄州兵甲公事江西兵馬鈐轄借紫某述並書

故中大夫提舉武夷山衝佑觀祥符縣開國男趙公墓志銘

本朝公族之盛其在今日以儒自致者幾半進士蓋自髙廟渡江舊京近屬紫蓋而南者上每引對必勉以學人知向方乾道初有以宗英冠多士孝廟寜親東朝喜見慈顏玉音交賀淳熙以來賢才彬彬由進士出矣於是上始有用才不問戚疏之意公卿庶士州牧侯伯旣拔其尢者略用之又以遺後世子孫而使究其用故司農卿趙公其一也公諱善字作肅故名善儀字麟之宗正更今名曾祖慶逺軍節度使饒陽侯諱仲沄娶符氏封永嘉郡夫人祖武節郎添差南劍州兵馬鈐轄諱士崪娶安氏魏氏皆封安人父修武郎累贈銀靑光祿大夫諱不擇娶黃氏累贈蘄春郡夫人初士崪居官昭武樂其風土因家焉是生不擇能植立無它嗜好惟篤於教子公居防獨嶄然早成乾道二年取應中選兩調酒稅學益不廢銀靑語蘄春曰興我家者是子也八年擢進士科授左承務郎吉之吉水丞丁銀靑憂再丞筠之上髙任湖北常平幹屬丁蘄春憂免喪入湖南倉幕知撫之樂安縣守潯州今上禦極知邵州除大理直遷丞爲郎倉部爲右司開禧初元直煥章閣帥靜江兼廣右經略攺潭州防以直龍圖閣鎭江陵除司農少卿總領湖廣軍餉攝荊湖宣撫湖北安撫兼鄂州嘉定更化上嘉其勞就晉爲卿因任逾年提舉武夷山衝佑觀凡四奉祠十年五月十有一日以疾卒年七十積階至中大夫爵祥符開國男戶三百服三品嗟夫公獨非兩朝之所培育崇就兼賢與材者耶方其得百里始近民也樂安喜訟而尙鬭公曰以刑辟禁末乃繕學校先風教申訓戒而習以革歲旱祠於巓崖躬履猿棧不憚歸未山半雨隨之艮齋謝公諤位諫垣聞而薦賞俄守潯郡遐土瘠歲科民竹木名修城實它用吏並緣侵擾民不堪命公悉罷去又算賦繁重有班白不敢巾者公奏免之曁移治邵陽政如在潯時獄卑渫多疾死公因囹空徙寘之無復前患溪峒種族逼處境外曩時幸郡亡備反側易亂公廣威信精簡閱軍實內彊猺人相戒毋生事部使者上其狀遂繇簡擢尙登用矣開禧權姦啟邊隙公議不合卽補八桂瓊筦猺陳奴期久侵擾未入平僚佐有請兵深討者公曰是趣亂也止遣將佐盛屯兵聲言掩擊待其自潰瓊人父母之長沙文物日殷昔文定胡公父子遺防在焉嘗請於朝剏南嶽書院其治先後類如此疆事未靖蘇政軰嘯聚茶陵人情揺揺公宻遣吏入賊曉以逆順政感悟率其眾來假以官秩籍其尢剽悍者諸軍城邑晏然歲饑諸峒出冦掠公賙防調娯而監司有異已者公去而李元礪之變起矣逆曦旣授首宣撫吳公獵將入蜀撫諭奏乞公代荊上從之居無何移武昌總餉事仍兼吳公所領節初荊𨿽堅城而兵遣戍者什七八公登城慨想昔人地謂連吳控蜀柰何以單旅徒守指衝要莫如三海顧僚吏曰吾欲築砦瀦水以備緩急何如眾難之公力以自任不日砦成後屢廢輒復至今賴其利先是宣威治所環以兵衛外示威重內實怯懦公曰多兵自防非宣威意也命徹之土豪柴俊孟宗政備料義聴節制與金戰解襄陽安陵圍有功諸將蔽不言俊等怨望公聞之檄至慰藉賞賚有差俊等感悅餉臺儲六路賦入江漢之屯數十萬方益兵增戍費浩莫支前使者屢以爲言公調度從容亦無乏興至於繕列壁歸流民拯薦饑蠲苛斂皆其績效彰彰者公風儀秀整器識夷逺好學博記不妄言笑以科第致身從碩儒望士遊逾不懈故能立朝不阿臨事有斷克著聲稱以毋負累朝若此其事親孝奉已約處兄弟友睦居閒十年以琴書自娯毓花疏沼婆娑其間遂老焉十月壬午葬於靑雲聚水之丘公所自卜壽藏伍氏封令人前二年卒子汝例從政郎新建寜府觀察推官汝瀧廸功郎衡陽縣主簿蚤亡汝淏從事郎泉州司戶汝渲廸功郎信州貴溪縣尉公之叔兄無嗣以汝渲繼女適進士謝寜孫承直郎宣州戶掾鄧友直孫男六人崇堅登仕郎崇珞崇璅崇健崇均崇逹孫女三人尙防某與公先後守長沙見公長嗣蔚有家法畀以京削倦遊東歸書來請曰願志先人之墓旣辭復請乃銘之曰

昔在中興思皇我宗保合以文蟬聨登崇乾道淳煕兩科有公公不自伐序更民庸爲郎開禧不阿故去秉旄宅南上無南顧三邊多壘假公盡防宿飽江漢長城荊楚惟學斯忠退不告勞位𨿽卿士聲烈孔昭

侄孫朝防大夫前知武岡軍墓志銘

徳章與餘同六世祖而屬曽孫行嘉定壬申余帥湖南徳章時守武岡余諗於朝乞更以他郡徳章慨然曰吾仕四十年官箴惟謹未嘗苟進今老矣無能爲也盍以祠去有防參西浙議幙問至力申祠請徳章平日淸簡彊健如壯年餘覬其復用也旣退處絕意榮利如是者六年俄末疾以卒實嘉定己卯二月某日也其孤將以是年某月某日葬湖州歸安縣廣徳鄕雞鳴山前期以書來乞銘嗚呼徳章而止於斯耶徳章才气剛直晚得一郡不究於用若尼於余乃遂其髙是可尙也已徳章名藻世爲嘉興華亭人曽大夫某朝散大夫大父某通直郎太僕寺丞考某承務郎致仕累贈朝議大夫妣周氏繼丁氏贈恭人淳煕乙未徳章擢進士第調臨安府冨陽縣簿以親老攺授仁和便就養仁和今畿邑仕者趨競成風率簡忽吏事徳章矯時獘足不迹公卿之門勾稽版籍井井有序京尹王公佐性嚴重獨敬畏之秩滿授常州無錫丞丁朝議憂再調饒之餘千丞常平倉歲久漁蠧特甚或勸發摘以求知上官徳章曰暴人之惡揚已之能吾不爲也卒爲補償宰數侵之未嘗幾微見顏靣宰旋以事忤憲臺督責峻急徳章從容爲辧數訖免於戾丞相趙公汝愚聞之稱其偉器薦書及格攺宣教郎知太平州繁昌縣甫四越月以恭人丁氏憂罷防知處之麗水麗水嚴邑素號難治且寓公鼎貴縣有政輒掣其肘徳章處以安靜邑人宜之參政何公澹同知葉公翥郡將胡公澄章交公車何公每曰事舉無擾政成不苛足見儒者緒餘之效黃公何相繼出守亦曰口不言而民自化庭不令而事自集眞漢史所謂循良者開禧邊塵驟興淮民轉徙京口毋慮數十萬徳章適倅是邦奉詔賑貸乃度地以居來者躬覈戶口多寡而頒之粟吏無容姦流人安集郡將沈公作賔參贊督府列其勞上之特進一秩敵逼儀眞我師退焚州老弱驚潰徳章檢校所部戎器修壊完缺創蓋防江寨宇七百楹招刺效用千數爲扞禦計民以案堵方權姦用事姻舊布滿中外長吏畏避莫敢舉職徳章以武岡陛辭入對首乞養監司郡守風采仍請撥降糴本於所在積谷皆切時務上嘉納焉在郡平易便民不爲赫赫名民至今懷之使得攄其抱負當以事業見於世嗚呼惜哉徳章天稟純正不喜阿附方筮仕里人錢公良臣居政路蓋公經貳版曹期相推挽徳章力辭而去麗水寓公在周行者合辭薦之時宰復以不能媚事權門安於平進曁歸自武岡朝紳或移書勉以當路多已知且將用公徳章曰非我志也蓋其靜退之操始終弗渝故老而益堅至蒞官以亷處鄕以和輕財重誼如恐不及平時退然有所不爲及利物濟人勇往不憚蓋非特爲吾家令子弟亦一時名勝所嘉與也積官朝防大夫春秋七十有八娶沈氏封宜人先二年卒子社廸功郎安丰軍六安縣尉好學守家法長女適宣教郎知寜國府太平縣李權次適廸功郎道州江華縣丞沈防適進士劉應龍孫一人銘曰

世之降兮亷恥道亡繄徳章兮謹於自將位𨿽不究兮於宗有光尙爾嗣人兮庶方來之顯揚

故朝防大夫主管華州雲臺觀曾公墓志銘

昔余伯姊歸使君時餘年未弱冠間接論議風裁卽雅重君知爲承家器也自有連五十年親交之義貫初終猶一日余與世疏亢晚乃叨預大政而君獨幠然平進於仕凡趨尙之詣理矩度之範俗蓋於是益知之嘉定壬午八月十有七日以祠官歿於蘇之常熟君寓裏也訃報余爲之慟將以是年仲冬庚申舉窆事於吳南宮鄕香山之原其大父考妣之隴前諸甥列泣請余銘君墓余其何辭君諱耆年字壽翁故朝散郎權知髙郵軍諱崇之子故朝請大夫知大宗正丞諱恬之孫故朝請大夫尙書虞部郎中諱誼之曾孫而侍中魯國宣靖公諱公亮之五世孫也曾姓出夏少康子分封於鄫周末國除去邑爲氏孔門正傳曰防曰參皆其的系繇漢而防別四出始有居東南者施及本朝宣靖公起自世科相我仁宗英宗神宗侑淸廟垂太史而溫陵之曾光大矣虞部以舊京盛時仕朝廷位省郎名稱於諸老間宗丞受學上蔡山二先生气醇而脈正以故髙郵使君得以嗣子昌吏道而典刑貽君滋弗墜也紹興戊辰君妣令人陸氏感祥夢而君寤生離𦇤褓不好弄所親惟筆牀書卷甫數嵗出就外傅儼如成人與其仲弟延年月相策勵期於克紹而髙郵復能力貧博延儒碩以訓啟之洎長果聯貢禮部而君爲詞賦第一士類到今口之若膾炙髙郵卒有遺澤未任君雅志科級至是以門戶寄而令人復勉之乃拜命筮仕令人家長興則調湖州戶掾安逺次以求便親迨造官首務色養親懽矣退而畢力王事裁以亷直家法人莫知其爲試吏也諸臺滯訟職此叢委君察斷無畱難兩造靡靡悅服當路因交剡以聞端明戴尙書溪方主教湖學經生咸防君以餘閒往就劘切遂莫逆於道藝中秩滿授監左藏中門才及月令人大故居防毀瘠服除爲浙漕糴買官君吏考已及宜以薦脫選而泊如不爲意其後紹不施而舉者交致之嘉防中攺宣教郎權姦擅國謂忠獻韓公實與宣靖並相先朝訪後人而得君將寘諸在列君笑曰非我志也應令注嘉興縣以歸君三歷官僅皆掾局令宰爲近民而嘉興號難治乃一以精識彊濟洗宿蠧令盡去異時牒訴贏數百紙終君任減什七八防歲旱蝗憂不自寜履畆閱實以白之郡郡艱於蠲租則力爭得請乃已蠲數視他邑爲倍民饑以紓更化初羽孽未殄上猶旰食有旨縣令得條利害君所言三事舉切時病而其卒篇謂朝廷和糴昨𨿽取辦嘉禾今蝗旱之餘歲且艱食加以官糴民將奔迸流徙害有不可言者疏奏朝廷韙之和糴議寢受代趨闕得倅三衢曩時髙郵使君嘗丞衢之西安惠利入人至之日士民知故丞子也歡迎恐後君佐郡有體郡所罷行平決不憚大吏衢人賴之薦於上者加多於前人謂君華近可立取君自諗不善於世願再領倅貳得陞建康北門體貌嚴重爲貳者類俯首不可否事君曰予通守也斯民戚休均系焉胡寜旅進退乎遇事必極言便否餉臺審計以近制屬君有軍吏冒請算數抵牾一見知其姦亟鉏治之使者用是深器愛君前後登薦目不一二及是漕臣眞公徳秀以耿介端莊精明峻潔薦寵抑實錄也循格當守郡得權發遣興化軍事陛辭奏曰國家贓吏之罰非不申飭而犯者益眾伏見州縣官吏月請俸廩州則守倅晷刻不移縣則令丞手自預兌若職幕簿尉而下長官多未之察其無故不支動累月或期年爲祿而仕者何以養亷𨿽吏之亷貪本不由此要在我待之盡則犯者可以重寘之憲夫冰蘗其操者世復幾人惟祿足以衣食之則苟有知者忍蹈不義乎是𨿽非驚時竦俗之論恐或可上禆戒勅下倡亷潔也在莆渉再歲扶善去惡行之愈不疑禁兵單弱給使官吏外凡寓公舉人舊乃悉許占借君曰邊師未班朝家縻粟以養兵而州郡之備乃爾其可乎卽以漸抽還俾復行伍非大風雨按閱日不輟軍容爲振而寓公交怨矣俄以言者去君喜於歸道逢佳山水必登眺把酒興盡乃行還家手葺三徑自號愛閒老人朋親相樂應接忘疲客去則奩香束書燕坐無他營首秋偶嬰腹疾而毉療迄不效一日立妻孥曰我大期且至平生無不了事當行卽行旋卻藥而逝時奉華州雲臺祠自君寢疾若知舊若里巷故老日扣門問安否以疾狀增損爲憂喜旣沒悲愴聚泣有以見君感人之素也享年七十有五積階朝散大夫服五品娶某先公太師鄭國公之長息女封宜人二子邲邴各預漕薦二女適故職郎元圭繼適朝奉大夫大理少卿蓋鑄先八年卒孫男文子文孟孫女尙防君內稟外蹈不淪其天繇閨門以逹官政故能明偹肅括識者指爲家學中來頋亦略用所長而惜未大其施也其餘力文詞不爲詭異而合雅正尢耽結字超悟二歐楷法至於篆籕幾若神畫散落逺邇在在寶之有愛閒雜槁若干捲愛閒隨筆若干捲切時之論若干捲藏於家君之不朽其亦在斯乎余旣諾諸孤請哀而銘之曰

祖有攸訓蔚粹傳兮君仕君處動弗愆兮行無巨細率其天兮未閎爾施而奄然兮慘余中腸嘆逝川兮香山之藏隴因先兮余尙銘之以永爾千萬年兮

故特進資政殿大學士程公墓志銘

嘉定十六年四月同知樞密院程公卓以疾不能朝時國家值仇敵百年之運疆埸大計委成西府者視常爲尢劇上聞公疾憂甚中使日問狀稍間入謝重慰藉自力就職而疾復作卽拜疏言臣不幸疾進弗瘳將先犬馬塡溝壑機務至重懼不能復勝陛下委寄願上印綬乞骸骨以六月五日薨上省奏嗟惻罷朝發賻加厚詔有司以特進資政殿大學士告其第舉朝皆哭弔某年某月某日葬歙縣長壽鄕龍山孫剛中以墓上之銘來請曰先大父奮迹孤士出藩入輔名績略信於中外矣蒙國厚恩襚往錄存哀榮略備於始終矣惟遺耀未紀將審所托焉幸賜之言以壽逺也予於公爲同年進士且相繼司牧於閩蓋義知公者乃序而銘之不復辭公字從元徽休寜人望閥甚逺三世褒敍士彥太子少保畎太子少傅世昌太子少師公蚤有絕識世父文簡公以瓌文宿學被遇孝宗爲時儒先公甫勝冠探微入窈盡得其傳入太學試積取髙等眾莫敢齒列中淳熙十一年進士第揚州司戶郡議計民廥積而徵之匿不自言籍畀告者公曰藏於民與儲之公等也且粟已當賦矣徵之何名帥悟而止丞崇仁縣陂旁舊有公田所入褊甚而郡緣虛籍徵於邑者歲累萬償以別色邑遂窶困公嘆曰使爲此邑永患而令不得盡其愛於民者此田也且吾誼不敢諉之令而弗顧疏其實走諸司許盡鬻之民乃已知處州龍泉縣少師防不行知吉州龍泉令約而信賦緩而足防野舒暇門堦閒寂莫識其吏迹也有倳刃而匿其首主名不立掠治久無以具獄公屏坐深念如或助之詰其婦曰豈嘗產怨於族乎婦謝無有惟族父曩以地訟耳索其家衣故在泣曰妾手所完紉也遂直其寃執政以才薦入爲諸軍糧料院以嫌攺進奏院宗正寺簿奏言郡帑別儲以給公費有定制也今恣其侈用顯賕私餉崇侈無厭冝裁約以紓民力異駿名騅在親衛有常數也今齒色歲減新綱續撥才足相補宜課息以壯戎備遷司農丞知嘉興府近畿俗豪喜鬭稍失意則簪筆徧抵其上公以刑鉏姦以惠銷薄從容摩揉而政以和有僞鬻印紙爲左劵者辭所連逮甚眾吏白公當窮治且借是或紓郡計公曰爲之詭遇豈不能政在安民爾罪止造者無它坐民至今徳之爲大理丞刑部郎奏言國家謹獄犴而緩死則宥之以逺今部以罷卒賫用窘絕不稍代更則往者未必生也州縣仗胥吏而給事要以少爲貴今長及子孫聲焰薫熾不亟汰省則來者未易淸也說皆施行遷軍器監兼右司郎官權太守少卿言者不樂罷主衝祐觀起知泉州文簡棠陰猶在邦人幸公來時楮劵墊陌僅及半價接不如令者急甚公以法便民而勢自通平糴舊爲民擾攔米要市迂費歲月公饒所予民而事自集郡舊以銀鐐驟溢而繰纊非工詔與臺信邵武昌互貢所有烹采久涸而直售數倍文簡請更定獻程而未報去之有四十年矣公曰得地利以惠吾民可也忍黙黙乎力爲奏具言獘極矣惟垂裁朝廷尙難之繼公者復助之請乃皆聴可於是累年之獘革矣移提防福建刑獄民畱像以祠攝帥事直祕閣爲眞郡負海暴桀椎埋公追迹名捕空其巢貸所騫污者爲之振業境內奠枕健吏武譎宿姦如山公戒僚列悉意首公事無落吏手遇期防迫猝才畱一二旁立待命具筆牘行文書而已閩素多士公在泉新美學宮至閩更舊洗陋如泉時又崇峙儲廩增貟以養而呻誦滿廊戶矣課縣籍計日勾稽而復賦謬輸皆釐整督曹牒應時剖奪而新爭故訟皆縮卻又條便宜數事欲以治邑之殿最上之銓部爲升黜覆獄之能否載之印歷爲勸懲幽縶之無所廩食者取之常平以寛瘐死伉勇而熟於水闘者傳以海道以戒不虞上供間出於僧坊則豪右勿困以貸息租銖盡歸於吏攬則官府勿重以漁奪蓋其勤苦在民亹亹一意審其痡毒時其安便苟有圭撮爲利者無不爲也寸尺可效者無不竭也召爲祕書少監論諸將酣豢於富貴精銳銷落褊禆後起奮逹無路不加搜采英豪坐老矣軍籍淄蠧於隱占十幾四三贏糧剰鏹脂腴一將不加檢質餉計坐失矣泉貨以權輕重通有無也今泄於外毀於器不急救之殆將日少願詔鐘官兼采鐡錫以資冶鑄上嘉納且曰何但於少遂將無矣遷起居郎工部吏部侍郎奏言擇守在牧養當後資格選將在備圉當先淮堧民餒而怨困於折納者當使絕息將愚而貪習於朘削者當示威懲財窮於兵當節浮冗法壊於例當抑僥幸進給事中言臺臣坐貪穢敗不可與貼職宗子以殺人抵罪不可貸同惡其隨時舒吐無所回隱而志以伸引議規切無所阿徇而論以盡皆類此自嘉定初忍垢講和我幣歲入未幾彼有外患因自絕甫定則復請賂公前在郎省以選往賀正旦還言彼防深仇結燼餘幾何潰叛四起矣而猶暴骨以逞兵不足恃也禍稔彰聞歲不爲稔粟直萬錢矣而猶讐斂以供民不足恃也願益講修攘之防以待天意之定上說始議與北絕矣在戎監言兵法先計後戰敵逋誅已久願咨逮戎略首末皆許圖上擇其可者而咨度焉若臨戰而計則無及也及是進李徳裕籌邊事又言敵亡無日矣困獸猶闘蓄力運智事宜在蚤前後極言邊事常欲以暇應猝以弱就彊圖易於難而無麄武以冒進慮動於靜而無安恬以玩敵累疏一意也上旣黙許任屬進貳宻院於是敵勢日蹙孤懸一隅爭倒戈奮擊舉地奉珎而歸我天下翕然望中興矣公憂邊思職純識獨到念蠆毒未易輕則勢之廣莫者尙費完守狙伺未易測則情之擕異者尙勞控馭宿將前望坐相視盡乾方禦侮誰與謀長所謂邊境安危之原慮方深也是以荷上簡擢凡所以審智計廣忠益練才實緝事幾者顯贊宻扶愛日惜陰冀行其所知以圖永報惜其歲月之近而不究其材也公宿道以婉養徳以衝自防內行淳備少師持家嚴甚公以孝敬盡瘁無惰色共防緦者幾數百指公以愛友成熟無間言勇於矢義勢𨿽險不爲懾費𨿽鉅不爲嗇故舊歿無以斂公爲倒奩空楮以助且經理其家在太學同席者歿於疫相率委去公挾醫防視不輟晨暮卒賴以生與人謙以裕奉已約以淸𨿽貴不攺其度窶士寒品酬接盡禮所居增一樓儲書一堂燕坐而已嘗曰富貴非可力求寜遲其自至涖官則先以亷勤吾所以寡憂患者以此爾子孫守之謹勿渝也異時喜誘掖後進酬義侃侃屨滿戶外因所霑漑率皆有立雅不喜言人之過才長獨藝曲借聲價因所鑑許率皆知名誦樂天詩慕其爲人所居西有林壑之勝暇日從賔禦短棹倐往命云侶月觴詠悠然其澹於榮利不以軒冕之味而遂忘也奏議十卷文集二十卷年七十一夫人朱氏封齊安郡君有賢行先卒子以思監西京中嶽廟以過毀得疾後十有一日而卒江陰縣尉朱立已知丹徒縣姚元特其婿也孫剛中監西京中嶽廟孫婿旌徳縣尉汪耒惟新安介在江左修岑絕巘透髙入云奔湍濯流倒注萬仭其靈邁肅潔之气鐘美於人則言論風多以諫官禦史有聞於時若夫砥節者傷於孤簡贍智者過於深刻非人美於地則未有能以義而勝俗者公𨿽以冰玉自潔而揮斥崖谷無岸異嶄絕之行人樂其平粹𨿽以頴鋭朗出而洗削纎巧無枝葉華蔓之迹人信其篤厚故立朝不過崇懇激而周盡雅俗如機湊的言皆可以長國居外不廣植聲威而坐燭幽隱如鏡見象事皆可以庇民庶幾獨鐘於賦予之全者銘曰

惟天防才稽徳則均借美於地或庇其醇惟公懋徳自爲芳馨疏介以通蘊髙於平有球彼至薦以亷淸如琴斯希寂涵至音有謨在國有澤在民以雅伸俗以實逺名三事晚矣噫難者兵謀胡忌蚤憂奚厭深徹土未陰效逺而近孰盡其能孰嗇其成蔚兮朝隮龍山之垠俾來者誰尙芘斯銘

安娘壙銘

安娘某之第二女也生於慶元丁巳甫十歲夏中忽得疾呼小方胍診視曰此伏暑中風吾業醫舊矣二十年間未嘗見童防有此謂比歲乃有之且多作於立秋前後十日病者十不療一二其不死者亦不復全人豈亦闗气數耶吾女初苦壯熱幾旬不解屢投涼劑大腑通利熱旣退而右手足緩弱纒綿二年餘嘉定初元吾罷政歸時適盛夏舟中再冒暑毒還捨旬浹疾作遂歿年止十二嗚呼是可哀也後十八年乳母楊氏卜葬玆地因祔於側且刻歲月納諸壙

徑山防庵佛智禪師塔銘

慶元丁巳夏徑山寺闕住持有防以命僧元聰後數年寺燼於火不二年元聰新之視舊觀有加焉寺旣復元聰引去上復以住持命之且爲禦書寺額及蒙庵二字賜之仍賜號曰佛智禪師嘉定己巳十一月十一日元聰示若有疾以偈入奏其略曰漚滅本來同盡在吾皇大海中及有願延睿算等語越四日元聰逝去事聞上特防贈金遂以是年某月某日某辰入塔於防庵之原某時伏在林野耳剽是事竊深敬嘆主上待遇臣子恩全始終其施於元聰者猶若此元聰以寂滅爲學至其垂歿必以祝聖人壽爲言於以見君臣之典窮天地而不可泯者如此欲私記之未能也未幾其徒狀師之行求塔銘於某乃以所聞識其首而後次序之曰師姓朱名元聰字蒙叟福之長樂人母房氏以慶壽恩封孺人師少頴慧習儒年十九始去儒入釋初從峯僧璘遊璘歿則從晦庵慧光學陳公康伯一日至峯見師於優婆塞中小異捐金俾之買僧牒師旣落髮乃白晦庵曰元聰身了而心未了望和尙免以事役晦庵笑曰佛法在防常行履處何懼事奪耶今限汝一月心如不了卽有決罰師歸僧堂書晦庵語於牕紙脇不至席者半月幾至欲狂晦庵日使人視之忽聞其有啜泣聲亟呼之前曰啞壊了汝師對曰昨日聞父訃不克歸學佛無成恐兩下俱失故泣晦庵連摑師三掌師頓有所悟衝口呈頌了了了徹底了無端赤腳東西走踏破晴空月一輪八萬四千門洞曉晦庵曰且放汝三十棒師云元聰亦放和尙三十棒自此機鋒濬發境徹理融乃辭晦庵往諸方勘辯逮晦庵住法石師隨之爲侍者晦庵臨終以行雪堂所付法衣付師書示眾曰再來毒種元聰叵耐吾宗滅汝邊也法衣一條聊分付聴子時撾塗毒皷師拜而受之叢林遂有毒種之號晦庵旣終泉守周公葵首請師住淸化師以晦庵常戒其年未及四十不得出世辭之卽日擕晦庵骨歸葬峯道過福之乾元時木庵道永方峭立崖岸師徑造其室木庵云莫卽是聰侍者否師稱名木庵曰此事非聰明所能辦師云通身是口吐不出木庵雲中毒了也師云莫掩彩木庵曰須知此事不在方策上不在口皮邊師云畢竟在什麼處木庵曰鐡蒺藜當靣擲師云大好不在口皮邊木庵肯之其深禪宻句多此類有語錄傳於世師旣葬晦庵卽往見宻庵咸傑於焉巨見且庵守仁於長蘆又見瞎堂慧逺於靈隱見水庵宗一於淨慈又見誰庵宗演於髙亭佛照徳光於光孝復庵可宗於保安以證其所得逮宻庵遷徑山師爲第一座由是聲名益起四方衲子皆宗之錢公佃將漕江西首請師住隆興光孝師辭之張公子顏爲江西帥又欲以光孝處師知其不可屈乃貽書宻庵俾勉其行師遂自光孝開堂爲晦庵嗣至是師年四十矣未幾饒之薦福撫之漕山洪之寶峯爭欲迎致師師皆不赴江東帥畱公正轉運尢公袤丘公崈前後凡三請師住云居師亦三辭之一日憲使趙公曄俾南康守錢公聞詩詭作民家請說法道過廬山遂遮畱師於云居一住九年百廢具舉鉗錘益宻鑪韝愈髙趙公汝愚始當塗以隱靜招師師忻然從之外戶爲之屨滿未幾平江之承天常之華藏眞之長蘆同日轉使至師曰吾緣法自長蘆往雪峯徑山遂往長蘆已而雪峯果虛席福建帥詹公體仁防諸禪探籌一探而得師名遂以聞於朝師欲因之省母亦不辭而承命遂住雪峯三年自雪峯過徑山凡坐十四夏因回祿之變築屋甚廣事見樓公鑰所爲記又傾橐益田足以安眾師持身精勤接物大生機硬語直指人心禪徒之奔徑山遂不減大慧盛時至於五緣俱契諸福具全又若黙有所助云臨終旣奏遺偈又貽書別常所往來者其弟子環繞求語師皆隨根器授之最後辭大眾曰來未嘗來去未嘗去七十四年月印寒渚遂擲筆趺化人以爲國一後身僧臘七十四度比丘二百餘人嗣法若行謙元詔可逹南悟端仁軰凢五十餘人它日必有聞於世者師滅之夕大風抜林瘞骨之日久雨頓霽是夜塔現祥光空中出金磬聲初範公成大與師厚至範公欲得師住承天則師曰願從公杖屨行不願承天也範公每謂師墨名而儒行故余因範公知師甚詳及觀師之終始一念於君師父母者則範公之言信矣然獨於聞父之防當荒迷之中反有所悟入則佛者偉之而儒者疑之豈亦所謂生於憂患者歟銘曰

人生而善有萬惟均能盡此性抜夷冠倫在吾爲仁在佛爲覺理本不殊殊以其學蒙庵之覺匪覺伊仁君師父母仁之本根末法波流紛拏口舌孰知此事初無異說龍門雪堂爲法棟梁燈翳而吐由師乃光孰振徑山孰扶佛智我撮其實天子之賜

欽定四庫全書

後樂集卷十九

宋衞涇撰

祭文祝文雜文

祭何澹文

嗚呼近年輔臣行輩蟬聯惟公終始身名泰然如靑天白日之無滓如黃鐘大呂之在懸豈非重厚足以鎭俗知識足以知先文不特魁南宮之多士而足以華國學不特備九重之顧問而足以鉤所養足以動人而悟物所運足以持危而扶顚若抱黃河泰山所鐘之秀而得三光五嶽未分之全也故其兩升中司風望肅整徧儀二府樞機密旋揚休山立之色久輝映於列辟金鏘玉鳴之論常宣暢於上前人莫窺其涯涘已獨妙於眇綿去中臺之咫尺遡長風而孤鶱若掉富貴之鞅不急功名之鞭出分兩鎭斂惠十連俄急流而勇退欲西陌而東阡賦歸來兮一紀快步武兮蹁躚樂竹宮之髙寒尋香社而盤桓冕旒簡注爲三朝之元老搢紳具瞻爲一世之大賢方借黃髮星弁之重顒俟衮衣赤舄之還胡粃糠於濁世竟淩厲於飛僊濟川之舟夜移奠楹之夢已傳有來我門忽墮遺牋驚讀妙墨泣涕漣漣自惟疎逺素辱知憐方時多艱宿師三邊本兵之地安得再借疇昔折衝禦侮之力畱鑰之都安得重煩向時治軍振旅之權括蒼摩云鼎湖接天公有精爽淩風跨煙尙其髣髴來舉我籩

祭吳侍郎獵文

嗚呼士生尙志蓋在毅豈無它美皆徳之細公生也厚金玉之粹蚤從明師講道養气尊其所聞名髙自畏自歷小官厥臨孔惠中登臺省望駿於位晚爲國計邊患方熾守荊諭蜀不以難避士皆期公廊廟之器一閒四年竟作長逝嗚呼尙徳好善孰如公之恭且懿也憂國愛民孰如公之篤且至也傾已下士孰如公之坦且易也親仁急義孰如公之勇且銳也天不憖遺國用殄瘁某守此邦感徳無地有防者酒有泚者淚死生交情辭不盡意

祭邱樞密崈文

嗚呼自昔賢哲死生之變有關乎世道之盛衰夫受才於天者旣宏則貽福於斯人者當大其所施曠間世而始鐘胡一朝而永違信蒼旻之難詰使黔首之疇依公之堂堂萬夫榘規喬嶽屹鎭景星燦垂歷事三朝屢更險夷惟眞弗渝惟堅弗隳或出或處一節靡移銷伏羣枉斷制大疑人有元气國有址基邊陲俶擾呼吸安危身爲長城手摩瘡痍明堂一柱泰山四維物望紛屬璽詔交馳庶幾大用抗函力歸云何微疢乃不憖遺某蚤從幙府已辱顧知晚荷情誼屢見書辭俛念愴然意繆所期馳奠寓誠匪勤其私

祭譚參議文

襲慶將門服勤儒學及師東萊所見者卓七捧能書遂拔頭角鳧舄一飛虎符再握漢庭用老采玉遺璞使客諸侯落我帷幄克同寅恭有斐瑳琢如何繁霜閼此蘭藥幕中之辯孰揚孰老成日凋典刑日斵公亦往矣誰返其朴遺詞冩哀有泗如濯哀哉

又

沂水望族山西將門業受東萊學有本原七薦賢書南溟化鯤捨武而文金友玉昆旋紆墨綬洊擁朱轓晚辭英簜參幕湘南論議老成徳齒達尊余所嘉賴有光帥垣一疾遽嬰曾不控寃談笑幻泡達人大觀嗚呼玉樹之摧云愁晝昏景寂溪堂詩遺夢庵典刑儼在胡然九原文以寓哀聊薦一樽【參議所居有溪堂所述有夢庵】

祭運使蔡大博文

惟公行不爲崖文不爲瑑由外考中可以洞見遇事而決剛也百鏈味道旣腴其瘠靡變霈而爲澤剖符擁傳淸廟將歸爲玉之瑱胡然一疾劑弗及咽好同寮寀居接裏縣疇昔之夜笑語繾綣倐如遊飈疇不驚吉人云亡善將安勸西江有波淸酒可奠

又

嗚呼公乎去將安之春江水生大波倒吹蛟鱷之時嗚呼公乎去將安之萬山一蹊天黑虎躨荒驛風豗嗚呼公乎盍亦畱諸維南有浦可釣可詩厥產魚稻民秀風熈或臺於顚或苑於涯是燕是宜公乎畱斯朝與云來暮與雲歸叢祠香火鄕社豚犧我民其兒公乎畱斯有轊於軺有翣於帷公不我畱我涕漣洏實殽在俎釃酒在巵死生交情公勿吐之

祭周通判文

藩條之寄舊號繁劇貳車得賢允有禆益我來甫爾公已云亡𨿽欲不傷如之何而不傷

祭雷參政孝友文

惟靈逢時休明髙步騰驤任大司成文明對敭擢中執法扶持紀綱開禧之末於赫陽剛公於是時白簡凝霜政化旣更治具寖張股肱以輔羽翼元良八年於玆庶事用康九重眷遇一日靡忘祈解機務洊貢封章溫詔勉畱莫挽歸裝進職延恩出牧藩方渙此異數實維非常尋以訃聞帝心防傷亞保之崇褒贈是將哀榮周備命數焜煌某頃塵近列接武周行今守江右咫尺鄭鄕引睇山川出云之祥尙期霖雨惠澤八荒豈意歸柩道由南昌涕泗交頤敬酹一觴

祭王少卿母太碩人文

柔懿維則壽考且仁肅穆婦儀光於徳門篤生賢子秉是正直載旜萬里名震殊域挺挺風烈忘身徇公猗歟母訓實維教忠自鎭神臯晉貳卿寺榮奉板輿有華防侍象服魚軒曷不百年嗟嗟淑徳沄沄逝川瞻睇慈幃登拜弗及菲奠寓誠涕泗於邑

祭安康郡太夫人章氏文

嗚呼彤史不作懿範罕聞孰如安康蔚其淸芬齊家睦族曰儉與仁念我疇昔實防拊循及以女歸恩至且勤飲食教誨母慈則均餘四十載追惟若新邇者菜衣出守江濆就養以行以榮以欣旋乃違豫還息裏門相彼異稟藥喜可臻云胡不淑荒厥澗蘋重念幼子冠而未婚治命炳然許妻以孫方將卜吉用永世姻庶幾魚軒復來顧存欵暱防語朋集賓親奄忽仙去有懷曷伸惟古五福全者幾人孰如安康備於一身繙繹貝葉久悟性眞死生之變等於浮雲哀榮始終奚憾幽窀我獨感舊隕涕沾巾曾是衰薾奠酹莫親敬飭二弟往薦斯文

淮東提舉任謁諸廟文

天子臨軒遣使凡部封之內事之利病民之休戚吏之臧否皆得聞焉其任顧不重歟某承命此來大懼弗克勝任惟神聰明正直血食此土【一作受職此土】使者顧相與表裏焉以無負臨遣之意神之所宜鑑也禮有常謁敢先厥初

又

竊惟有功於民者悉在祀典聰明正直以福是邦視事之初敢不祗告惟神其左右之

東海提舉任謁殿文

夙夜出納命於虞書周爰咨詢播之詩雅使者之職其來尙矣厥今倉廩之儲山澤之利𨿽事任不同而觀風問俗之意則未逺也某起自諸生出將使指置司之郡禮有常謁佩服古訓敢告厥初

潭州到任謁南嶽行廟文

南方之嶽是爲衡山衡有平物之功嶽有鎭安之義此銓徳鈞物之權實帝攸司而節宣風雨庇防生人所以爲此邦之福也某分梱於此密借神休祗事之初敬謁行廟惟帝其陰相之

辭殿文

某猥以諸生濫與將指期年於玆體學道愛人之念佩行已有恥之訓蓋願學焉而未能也防恩易莭方匄祠以歸屬有行日敢不祗告

潭州謁殿文

玆分帥閫兼領郡符惟宣聖之訓是遵惟斯民之務是急蒞事之始吉蠲以告亦曰千乘之國敬事而信節用而愛人使民以時聖有格言某敢不勉

潭州時祭南嶽正廟文

於皇喬嶽奠居南服人無疵癘嵗洊丰熟守土防成皆帝所福以時修報祭不敢瀆

潭州準郊赦祭南嶽行廟文

聖上明徳卹祀至諴感神徠祗郊禋穹昊饗答熈事告備沛澤旁流申命守臣聿嚴祀典蓋所以廣天地之仁而同幽明之慶也嶽爲百神之宗南土之望躬飭明薦罔敢弗防惟嶽有神尙其鑑之

潭州時祭南嶽行廟祝文

嶽宗百神鎭此南土潭之爲郡密承帝休祀有彛儀尢嚴冬報守臣庀職敢不告蠲敬謁行祠以祈鑑佑

又

維衡是嶽雄鎭南服睠此熊湘實嶽之麓民和年丰皆帝所福禮嚴冬報敢不秪肅

又

春首四時祀嚴八政當春而祀郡有彛章維嶽鎭南眾所怙命吉蠲明薦罔敢弗防惠相我民實惟神賜

又

天下五嶽衡居其一載在祀典有文有秩某自領藩條春事載及時和嵗丰民用寧壹惟帝惠相旣昭其實敬治潔蠲期保終吉

謁眞武祐聖廟文

竊惟眞君以治輔正以福徳民聖天子以閫外寄某亦欲其扶植正類以爲編氓之福耳祗事之始敢用昭告惟眞君其黙相焉

潭州謝雨文

䢐暑未闌慮或愆於亢旱精神方啟響遽答於甘霖旣屢慶於丰年尙敢忘於去日伏念臣某恭承龍渥久鎭熊湘志在乎民每勤拳於雨若政先於食惟冀幸於秋成庚伏正中午陽方熾禱嘿孚於一念應靡俟於崇朝未適西江尙見三登之盛載祈南楚賸騰百室之歌

辭殿文

某聞敬事而信節用而愛人使民以時惟先聖所以教邦諸侯者如此某諸生也從事斯語獲免於戾繼自今尙當終身誦之以不負所學告而後行如初禮

辭南嶽行廟文

某猥以非才來守玆土比及二年凡所以陰隲下民無水旱盜賊之憂而使某得以展布四體行君之令者惟帝是怙今叨易地溯江有日敢以此心質諸神明而後問津焉

隆興府準明堂赦祭諸廟文

蕆事合宮禮旣行於三載流恩防縣祀咸秩於百神恭奉徳音肅陳芳薦仰祈昭鑑顯賜迪嘗

隆興府社後祭諸廟文

風淸露潔秋過半兮民免啼號誰之賜兮報禮有常吏敢後兮牲幣旣丰酒則防兮馨香所薦來肹蠁兮永佑我民祓凶咎兮

社後祭諸廟文

倬彼甫田其耕澤澤勞農勸相實吏之職風雨時若疾沴不興陰相嘿佑惟神之靈時殷仲春恪修常事徧於羣祠以享以祀神其芘貺惠我丰年指日秋報吏敢不防

時祭諸廟文

禮有功烈於民則祀之矧今嵗事告成昭報在冬郡有彛典欽神之休以介終惠惟聰明其鑑之

又

某自領帥閫嵗洊易春疵癘不作丰稔相因陰助黙佑亶惟有神嘗觀禮典法施於民禦災捍患祭祀惟均敬展春祈侑以此文

隆興府吳城山龍王廟祈晴文

惟神興雨成雲變化無際時則爲澤過則爲沴方旱而霖物防其濟方獲而潦害且不細嗟我農人當此斂穧零雨其蒙終風且曀並走羣望浹旬未霽築場納禾公私所系下奪民食上妨國計惟爾有神廟食世世害於粲盛胡然供祭爰卽祠宇肅陳牲幣亟導晴曦盡驅陰翳收斂神功以須嗣嵗

隆興府謝諸廟文

獲稻納稼玆維其時農將赴功而雨妨之吏患其然敬請於祠旋惠以晴有如所期嵗事備收厥賜不貲遣吏以謝神其鑑玆

隆興府龍王廟禱雨文

鸛鳴垤而零雨望切輿情龍噓气而成云敬申誠懇乃四月之維夏正三時之務農膏澤少愆嵗事未卜惟神所宅實福此邦儼威靈於今古之間妙變化於須防之頃用遣一介之吏防修百拜之誠願施陰陽開闔之權亟下風雷鼓舞之令大爲霖於三日以加惠於一方神無常享於誠少鑑微衷之請旱不苦禱而雨庶幾循吏之風

禱風雨池文

大旱之望云霓於民心而甚切祈雨以介稷黍在吏職以敢安誠恐未孚禱猶莫應凡有祈禳之典悉殫眞切之誠乃眷靈湫比加顯號由積功烈故被寵光方仲呂之載臨適常暘之爲沴苗則槁矣人皆仰之敬爲千里之民庸遣一介之吏歷陳悃愊恭扣陰靈願於呼吸之間亟下風雷之令大爲霖於三日以加恩於一方百畝之田勿失其時正當夏長一年之計在於種谷庶遂秋成

又禱風雨池文

旱旣甚而滌山川寅奉責身之詔云能出而爲風雨敢稽走望之恭惟吳源之赫靈至李唐而彌著有旱必禱隨感而通張曲江甘液之詩權文公時雨之記一時答貺千古流芳顧拙政之無堪視前人而有愧念聖主軫憂於宵旰而藩臣若履於淵冰恭卽靈湫洊申誠悃願以一勺之水霈爲三日之霖神旣賜於丰穰吏敢忘於昭報

庵山廟祈晴文

嗚呼谷自布種下秧以至於秀實其成之艱矣農自於耜舉趾以至於刈獲其致之勞矣忽雨不止坐妨收藏嗚呼成之艱致之勞者豈不甚可惜乎天乎神乎忍爲之乎某憫農夫之勤苦悼小民之怨咨耳檐澑如聞啼號目嘉谷如割心髓奔走羣望未臻嘉應惟神受百年血食之奉主一方雨暘之權用敢躬謁祠下稽首祈哀神其驅掃陰霧軒露霽華旣全嵗功亦活民命

蓋竹廟祈晴文

嗚呼成一嵗之稔難爲數日之晴易畀其難者而不畀其易者豈神有愛於民歟抑吏之不肖無以媚神而然歟吏知罪矣𨿽然雨不止谷不收嵗荒民流上帝震怒吏且誅殛則凡血食於此土者其得漠然無情哉闔陰辟陽披霧出日在俄頃之間耳敢奉薌幣以祈

辭殿文

某守藩南州閱嵗有半節用愛人之語𨿽未必能盡行而居之無倦行之以忠蓋終身誦之也去之日不敢不如始至謹齋潔以告

福州到任謁殿文

某恭承皇命移鎭此邦視事之始謹齋宿以祗見於學宮惟是從政之方敬事之義平昔之有得於格言者其敢不允蹈之

福州時祭諸廟文

祭有常序祀有常儀率循以行其敢不肅惟是若雨暘蠲災沴以陰佑乎民者神亦有常職也顧神其垂鑑焉

又

神之在祀典者爲其有功於民也率時春祠在吏有彛敬矣相予嵗事惟神其克鑑之

福州準郊赦祭諸廟文

聖上秩盛禮於泰壇衍洪恩於坤紀申命守告於羣祀蓋欲幽明兩間均此大慶也惟爾有神尙克鑑之

福州禱諸廟文

百谷用成奄觀銍艾乃秋之杪滛潦爲害黃雲滿野一飽是期壞於垂成神其忍之吏親於民莫或遑處齋祓乞靈奔走祠宇驅除陰沴導迎秋暘成此嵗功報祀敢忘

又

水歸其壑冬月之常儻天時之雨溢實收斂其有妨今者雷宜伏而時作霓方䢐而未藏惟神依人而行其亦式赫厥靈亟與排積陰而升太陽也

禱鱔溪文

旱而禱雨正沾足以爲期時尙屯膏意精神之未格輒以羣生之望而忘再瀆之愆惟爾神舊號於靈源凡故老能言其響應願從今後四滂沱以流恩毋若初祈一沾濡而斂惠

謝鱔溪文

一時不雨已再控於禱祈三日爲霖俄徧敷於膏潤載覩感通之速遙知變化之神適是承流其敢忘徳願從今始曰雨而雨曰暘而暘式赫厥靈潛天而天潛地而地

辭殿文

千乘之國治有要道敬事之外節用愛人某尹藩弗績易地來閩行無越思維聖之訓期年於此上下相安以疾丐辭累牘得請謁謝而去聖師鑑之

福州辭諸廟文

某易地閩徼俯仰彌年拙政平平初無偉績年谷順成田裏晏靖匪神陰相曷濟登玆祝釐得兪從容引去吉蠲以謝靈娭嘉之

隆興府再任謁殿文

某曩者叨臨帥閫正以諸生伎短退懷愧慊今拜申命敬用躬謁臨事而懼洙泗格言視民如傷澗瀍遺訓敢不敬承

隆興府再任謁諸廟文

某昔者被命作州仰借威神之助幸逃曠敗今被新組載臨舊封惟是黙相俾寒暑調而雨暘順使某得以體上意而寛民力是所禱也

隆興府釋奠五賢祠四首

【西漢南昌尉梅福東漢處士徐穉東漢豫章太守陳蕃晉豫章太守範寧唐江西觀察使韋丹】

五公之賢邦人是祠從祀於學有嚴舊規共命復來適維其時酌奠以告敢不肅祗

又

嗟嗟五公相去千載碩徳偉望表表在人列祠學宮以明有敬乃釋奠已率由舊章爰遣僚吏祀以時禮願言顧之式副詠思

又

逸士之髙風循吏之善政皆可爲百世之師故廟而祀之牲酒潔蠲庶幾來格

又

籍甚遺愛藹然淸風人心歸向萬古攸同巍巍象設鄰於學宮粢盛牲醴旣潔且丰春秋奠饗普宣無窮

隆興府禱雨諸廟文

惟神血食玆邦不知幾百年矣而吏於此者朝往暮來不一二年而去然則神與吏之於民孰爲最親去此蓋五年誤恩復來逮玆嵗除甫視郡篆未獲奉牲瀝酒致告於神遽有祈焉世謂臘前三白丰年之祥今臘無幾日嵗將及春霜幹彌旬積雪不下旱蝗爲孽慮在嗣嵗某竊憂之未及下車敬爲是禱神其布彤雲噓朔風俾剪水飛花臨風舞絮庶幾民有丰年之望無疫癘之虞實神陰相吏亦得以辭其責惟神其鑑之

謁廟文

某奉天子命分閫玆土鎭撫方面牧養小民某之責也雨暘以時疾癘不作神之職也視事之初齋心以告惟神其克相之

春祭文

春主乎生艸木萌動發榮吐秀神實司之於春日而舉彛章用不敢怠長我百谷育我庶民郡守之望於神者宏矣肆其相之

又

令肇靑陽滋生萬彚爰卜玆辰俶興穡事惟爾有神尙克相畀庸薦嘉谷式修彛祀

祈晴文

農家作苦稻漸登場滛雨爲災穗將生耳爲黎元而請命望穹旻以輸誠伏念臣初領郡符敢逃吏責教條未具莫臻天地之和刈獲有期遽爽雨暘之節積爲霖潦害及粢盛用是隠憂莫遑寧處靡神不宗靡神不舉尙冀感通惟天爲聰惟天爲明輒申祈禱願回眞造俯鑑微衷縱諸陽閉諸陰盡消沴气崇如墉比如櫛共樂丰年

禱雨文

吏防恩於朝布宣徳意神受命於帝協贊化工均食於民各揚厥職如政刑之有爽吏敢辤其愆若雨暘之不時神實任其責方四月之告旱仰九重之軫憂爰飭庶邦徧走羣祀取一勺之水可以資羣龍之變化注三日之雨庶幾蘇百姓之焦枯吏固得以借神之休神亦可以承天之意

龍潭禱雨文

兌月之收成在邇正切望霖屯膏之沾潤未周若爲蘇旱輒指潛珍之所防伸霈澤之祈其始自今毋時或惰噴泉溪畔早騰變化之蹤報雨峯前亟布沾濡之賜嵗其克稔民敢忘休

皇子百晬淨發文

伏以天開蕃衍時對長嬴續蒼宮之震索迎朱陸之離明燕應祠而垂裕熊協夢以儲精啟瓞之昌盛顯芣苢之和平秋序逾半晬日就盈承璇源之帝錫藹玉稟以天成備儀犀幄臨澡禖屏喜溢椒庭之邃香浮蘭液之淸拂紺髦而云委呈寶鍔以霜凝善頌交集嘉祥遹膺茂覃訏之粹質永耆艾之修齡奉慈宸兮愷懌聯華蕚兮輝榮受百福兮穰穰簡簡繼多男兮蟄蟄繩繩

潭州勸農文

勸農必以嵗二月故事也太守到郡嘗勞父老於北郊矣視事旣久益習知民俗利病今復進父老而告之豈特勸耕循故事而已思求夫害農者並以告焉乃者兵事旣息民得安業嵗仍小熟天實相民今東作方興霢霖霑足深耕易耨不勞爾力天之相民又似可卜然水旱之數無常天時不可數恃惟在勤苦可望有秋湖湘之俗素號淳朴非有遊觀侈泰之欲以蕩其心非有工械伎巧之蠧以分其力民無末作多事南畝農田之利宜自知之太守所慮在於妨功害農之習陷溺其中或不自知也好訟終凶大易所戒出入州縣逺投監司拘系囹圄涉歷時月豈無妨功害農者乎父子兄弟親戚鄰里根連株逮動以十數豈無妨功害農者乎日閱訟牒每每嘆息偶涉絓誤百無一二率皆故違義理明犯禁法自抵罪辜而不知悔如忿心所激爭鬭所不免也今或十金之未償或一語之不順便相殺害不死不休累及千連蕩破家產此爭鬭之害一也貧而失業典賣所不免也今或已絕而言典父賣而子贖交易年深尙訴準折契要明白堅執詐僞富者吞並則以倚當爲典賣貧者昏賴則以典賣爲倚當交相論訴不顧是非此典賣之害二也爭田者不明指所爭之因但以彊耕盜種刼奪禾谷爲名爭地者不明指所爭之界但以發掘墳墓暴露骸骨爲主苟欲動官司之聽不知蹈誣罔之刑此詐妄之害三也豪民放債乘民之急或取息數倍積日累月或托名典本算至十年奪其屋使不得居奪其田使不得食流離困餓曾不之卹此債負之害四也至於彊暴之男略人之妻以資嫁賣富豪子弟誘人之女以爲滛奔大辟具獄因姦者半風俗不美莫此爲甚此誘略之害五也其他訟事未能悉舉守令承流宣化教民易俗今其若此責將誰歸姦宄起於貧窮禮義生於富足故願父老轉相告語率其子弟勤身從事益務本業凡此獘俗宜痛革之豪家大姓存卹小民客主相資貧富相養家給人足各相親睦忿戾不生爭訟可息還淳反朴庶有期矣若乃追呼之煩以奪農時徭役之重以傷民力則守與令責也咎實在余必不汝諉父老幸聽毋忽

又

勸農以文不若除病農之實太守去嵗出郊蓋嘗與爾父老言之此邦接湖北諸邑昨以旱告太守旣爲爾減租發粟矣然田租可寛而難於盡捐廩粟有限而難於徧及所幸上流小稔彼此通融方春東作穀米價踴勤身從事爾農顧不當力以此自勉歟𨿽有饑饉必有丰年此天理也良農不爲水旱輟耕此人事也人事旣盡天理自還太守去此有日矣敢復以是爲爾農告

隆興府勸農文

聖天子寛仁節儉愛養基本爰命牧守共理爾民而專領農事方春之仲太守祗奉國典親行近郊進父老而勸之非特應故事而已夫空言莫如實用率下莫如正身太守視事以來宣布徳意勤卹民隠一工役不敢輒興懼其奪民時也一獄訟不敢以淹懼其妨民事也均折變之額懼下戶之重困也嚴受賕之禁懼姦吏之侵尅也凡有可以寛吾民者不遺餘力矣爾民可不思所以自勉乎去嵗賴天之休雨暘時若他郡或憂旱而此邦獨不事於桔橰他郡或秋澇而此邦獨不妨於銍艾嵗則大熟粒米狼戾𨿽天時之適然亦力穡之明驗也方春東作以興嗣嵗可不益思所以勉之乎人皆曰穀賤傷農以其價直亷而錢少然古者百畝之田匹夫耕之足以供一嵗之食環廬植桑女修蠶織足以供一嵗之衣瓠果蓏雞豚狗彘毋失其時足以供日用之費而冠婚喪祭務從儉約鄕黨鄰里不起爭訟故一嵗之間用錢極少戰國之時民多背本逐末費用漸廣李悝有言曰一夫五口一人率用錢三百五人終嵗用千五百社閭嘗新春秋之祠用錢三百然一家之內常費猶不滿二千若以今時較之儻能自蓄雞豚足以供春秋之祠自勤桑蠶又可省千五百之費此外惟有輸官一節耳其餘省事省費無所用錢𨿽云穀賤何傷於我太守非敢虛辭以相勉此古人已行之事載在書冊爾父老明聽太守之言歸語爾子弟相率勤農出作入息夫耕婦饁不辭三時之勞可享卒嵗之逸閨門之內仰事俯育含哺鼓腹而有骨肉團欒之樂鄕黨之間出入相友疾病相扶而有鄰里輯睦之歡租賦早輸則無追呼之煩詞訟絕息則無請囑之費父訓其子兄訓其弟子子孫孫克守其訓再登三登世爲太平之民不亦善乎古詩亦曰自今以始嵗其有君子有谷貽孫子於胥樂兮貴賤不同理則一也父老尙聽之哉

福州勸農文

八州之地福爲最廣而人亦最稠農家之子去而從釋氏者常半耕夫焉邑十有二瀕海者三之一負山者過其半負山之田嵗一收瀕海之稻嵗兩獲民無甚貧而亦無甚富嵗無甚稔而亦無甚儉其俗不侈不陋而率稱是蓋瀕海則資水利負山則仰泉脈霖雨太溢則兩獲者微傷而負山者倍熟驕陽爲沴則一收者易損而瀕海者倍收二者𨿽異也然爾農於此則不可以不勤太守承乏是邦行一期矣去夏闕雨有禱隨格入冬雨濕久閉忽開已而嵗得中熟春前一夕臘雪彌山立春之日朝陽散彩仲春以來土膏沾洽此又今嵗宜麥宜稻之應爾曹可不知所勉毋遊於觀毋憚於勤毋捨本逐末毋喜鬭好訟是穮是蓘不爲水旱輟耕則東作而西成負山瀕海何擇焉父老其勿以太守之言爲忽

再任隆興府勸農文

予與洪民若有夙昔去此六年防恩再至父老攜防迎予近境予揖父老問勞亡恙涉春禱雨食不下咽夜聞檐澑披衣起視日冀霑足慰我農人二月旣望勸相於郊予心汝知予言汝聽不尙嚴刑不事苛斂不興橫役不縱防吏有一妨農必戒必戢農之自妨蓋亦反思毋習遊手毋好珥筆毋屠毋沽毋博毋鬭予之戒汝非獨今日人心本善久而益信土脈膏動俶載南畝庤乃錢鏄深耕易耨修乃陂塘有備無患人力旣至天時可必乃亦有秋百室盈止適我願兮年丰何憂抑又有言悉爲汝告興甿有教力田有科取士於農以其志純語而子弟耕養之暇俾習詩書則知孝悌烝我髦士此其選也予言非迂諦聽毋忽

遊澱山畱題

嘉定攺元中秋月夜衞淸叔拉龔立道朱景淵觀潮道夜己半乘興泛舟二十里澱山湖風露浩然明登山寺挹晨光景气淸絕飯已回櫂薄暮夷猶蓼岸蘋洲之間買魚更酌相與樂甚復載月而歸進叔仁叔正叔曾叔偕行橅楷樵模樗侍越明日書此以寄住山悟老

福州屏山亭題識

古語云君子之居一日必葺郡圃累政葺治稍覺成趣參政何公廣曠宜創越山洞天尙書葉公辟栁塘云觀侍郎蔡公重修蕃宣樓屬以修廊予丙子初夏眎事登覽樓觀燕堂後有萬象亭石林葉公所建危峙城上樓觀相望亭之外瓦礫蕪穢雨輒不可往來遂續行廡復閣凡至怡山間不論雨晴公餘可以縦步極暑夜坐露气襲人城隅有月臺就址結亭以四山環繞如屏名曰屛山洞天略髙其楹名曰云關萬象之東仍翼以廡始稱扁榜文山鄭君育所書花塢循舊徑鋪石夾塼庶能久欄楯亦以便遊觀也獨云關至澄瀾廡未周以病丐祠不果後之同志者嗣而成之

欽定四庫全書

後樂集卷二十

宋衞涇撰

詩

送蓋少卿晞之赴太平州

三釡果何樂萬鐘豈雲輕當知昔賢士及親乃爲榮憶昨使東淮循陔蘭芳馨維先司徒公大篇寵其行喜我諧祿養勸之力身名俛仰四十載嵗月何崢嶸髯卿世濟美中外稔踐更勇退甫宴娛起家俄詔徵秩眞二千石選授參陪京時哉春陽中光風助嚴程歌亷盛襦袴迎伋森斾旌矧伊太夫人九十顏如嬰朱轓從板輿此樂誰能並緬懷平生好相友眞弟兄我今抱永慕撫舊秪愴情塗山古名邦官府號太平故秋適淫潦所至多疲氓政須事安集未可施敲搒長江戍水犀形勢足幹城時𨿽急規恢不用邀功能君年壯於我宏圖在南溟報國豈憂晚事親宜竭誠道院日餘暇北堂慶方增戲防供笑粲捧觴壽期齡孝立忠亦遂俗美政易成奏最亟歸來勿云厭承明

張徳輝以詩見遺需酒因次韻解嘲

廷評一石了獄事謫仙一斗百篇詩君才盤盤壓今古肯使英名誇昔時濁醪妙理淸有聖此意豈復達士疑我慚鼷腹怯鯨量咄咄隠幾成書癡

舟行遇順風

畫船昨日吳江西風雨滿江鼓棹遲客帆過眼撇波去坐防舟子相猶夷今朝風忽發東北縦帆如飛揭百尺來者寸步不可前停艫悵望求弗獲風從何來天何爲順喜逆怨人自私世間萬事亦爾耳乘除妙理君安知

呈張徳輝

韞櫝君子藏枉尋吾道曲絕物忌太淸狥世未免俗人言俗難醫我見淸可濯安得直上挽天河一洗俗塵千萬斛

爲楊仲起壽

天臺髙壓東南州秀鐘千古生公侯君才槃槃第一流學優顏閔卑由求天意端爲斯文憂妙齡掉鞅從英遊筆力挽彊回萬牛金玉精美價未酬文章從古天地讐演起大業難延畱騰驤萬里須騏驑行防大對悟凝旒擢冠多士騎鰲頭歸來雙親喜气浮充閭佳瑞樂事修煙霄衮衮殊未休整頓乾坤攄壯猷防勲稷契伊呂周請公爲酬白玉舟他年名遂髙千秋卻揖劉阮尋浮邱

上親庭壽

中興申甫來髙崧卜人吉夢占維熊生賢應有造化工吾家積善慶所鐘公跨鸞馭從蓬宮襟懷廓落淩秋空居鄕恵愛先困窮譚笑萬戶生春融在官履行潔且忠此心須信天可通福善有道非濫防嵗寒乃知栢與松從今風虎依雲龍扶揺萬里乘長風結知丹扆恩厖鴻金貂赤舄華吾宗尊榮安壽仁之功從教綠鬢宜方瞳義方垂教慚倥侗靑氊欲使揚祖風勉防駑駕追逸蹤它年樂事來迎逢燕山嘉譽難獨隆宴堂淸曉祥雲濃槐庭晝永陰重重千嵗風月誰與同敬祝王母偕僊翁

元日到湖上

勲業須年少棲遅秪自憐若爲車阨首未試翼垂天拭目防新曆傷心惜去年湖山一舒嘯春信滿梅邊

次徳茂沌中韻

沌路隨江轉疎籬匝岸斜寄身千萬里慰眼兩三家老矣思爲圃歸歟學種遙知荷鋤倦一酌散腰麻

挽髙宗皇帝章四首

大業髙千古斯文炳六經無刑深帝澤不戰壽生靈神聖非殂落乾坤有晦冥難名是天徳刻畫謾丹靑致治勤三紀怡神壽九齡玉巵傳漢殿寶冊煥堯庭慶事方頻舉哀歌詎忍聽萬邦惟戴舜億載奉慈寧歷數千齡在謳歌四海歸地雄元帥府天授上皇衣洗甲乾坤淨投戈日月揮成功有如此今古獨巍巍江右龍飛後臨安日暈時煌煌周禮樂肅肅漢威儀魚水君臣防耕桑父子嬉誰歟老文學重述中興碑

悼外姑安康郡太夫人章氏

有美夫人徳家齊周召來義襟賙梓裏孝養備蘭陔爵視三槐貴年登九袠開追榮知未艾卿月近公臺雞犬相聞地湖山百里間自憐同子姓無復恃慈顏薤露聲徒切靈輀去不還擬爲臨穴慟哀淚已澘澘

悼倪尙書

歷事三朝久淸居一世尊心惟在王室手不炙權門橫浦流風好香山逸興存經綸未渠展此意向誰論舊艸揚庭制旋髙曳履聲胸襟忠憤切官職去畱輕定力鰲爲動浮言蜮自鳴太從白首性地轉分眀入館論心舊同朝托契長鱸鄕各歸去鷗水久相忘正喜山中隠俄傳橘裏蔵遺銘最奇絕讀罷淚淋浪

長沙鹿鳴宴送諸進士

楚材從古擅豪雄況是長沙世著忠鳴鹿三章新得句摶鵬萬里穏摩空科名直寄文詞表事業相期气莭中畎畝平時憂國念盍將長策沃宸衷

上皇太子壽【有敍】

某竊以壽星八月而眀瑞紀秋銅之旦元良萬國以正禮嚴端冕之朝喜動君親慶綿宗社恭惟皇太子殿下畫堂毓秀朱芾呈祥屬金行沆碭之時稟玉裕溫文之質承顏聖父六章光步障之詩系望函生四徳過樂歌之贊與齡有永施祉方新某昔綴宮僚玆分藩閫莫與商山之老同侍賓筵願譜唐代之詩載揚儲徳謹賦拙律二首仰祝遐算千秋冒凟震威俯伏渙汗

嘉辰雞防瑞煙髙蒼震丕承九廟祧潮駕天吳彰海潤气涵云漢毓金昭分陰資善時稽古辧色含元日侍朝欲識斯心仁壽處謨參聖父五兵銷

南極秋中夜有輝經旬先與玉衡齊祥開逰震天方眷徳懋元良日自躋風爽銅聲諧戶禦月眀銀鏤濕宮題遙知侍宴歡魚藻曽忝賔筵漫舞醯

爲樂提刑壽二首

千里瀟湘秋气淸使星髙並壽星眀云槎端向銀河上仙桂眞從璧月生好善優優樂正子騰光熖熖李長庚防防初度稱觴後徑駕鋒車入帝城

繡衣持斧按蠻荊三見門弧喜气盈孟子能令棠粟發不疑更使漢刑平好將兩手摩銅狄長對三秋正玉衡聞道中宵思賈傅江湖未可老鱣鯨

爲運使蔡國博壽二首

橘顆圍僊飽紫芝菊潭釀酒拍金巵九秋沆碭成功日六轡光華初度時試問江湖勞漕挽何如朝夕密論思預知來嵗生朝後便著宮袍拜赤墀

西山南浦气蔥蔥夜擁長庚粲碧空惠露昔霑江漢表使星今照鬥牛中晚粳已喜霜前熟宿麥應從雨後丰十一州人還得飽繡衣壽斚與民同

古林邱

支笻來訪古林邱轉盡山腰俯碧流峭壁千尋懸石磴蒼崖百尺護龍湫行人迹斷煙常暝過鳥聲閒意更幽小憩已銷塵俗慮溪山奇絕是玆遊

晚晴

雨斷風回忽報晴山顚初日掛銅鉦雲煙藏迹千峯翠艸木增華兩眼明桑野枝空蠶杼歇溪泉澑急水車鳴鳥啼花笑渾如喜此去山齋只一程

沈氏書堂

東山風景壓東吳更築書堂映碧梧詹尹詩存家有寶齊齋記外更無圖洗除紈袴爲緗帙掃蕩膏粱入澤臞早晚歸舟行霅上靑燈深夜聽伊吾

五日子刻立春

客中春到不知春庭艸靑靑入眼新對酒可無人作伴照書卻有雪爲鄰雕盤玉筍傳生菜寶勝金花錫近臣我已棲遅寧事事有誰曾爲嘆長貧

次徳茂用惟直南樓韻

眼明仍見大江浮貪防靑山倚柂樓落日雞豚秋保社輕風蘋蓼晚汀洲長徵倦馬思夷路不下驚鷗避急流亦有瑯玕何所贈漫歌平子側身愁

山行後觀及通鑑五代之際成敗得喪廢興之迹因爲感慨用前韻

溪山適興且閒行緑蘚蒼苔任防裳防鏡已侵雙鬢碧憂時每覺寸心傷馳名擾擾終安用浩飲陶陶計亦長千古英雄誰可問累累邱隴水茫茫

次韻呈與叔兄

野塘古岸飽經行風雨塵埃笑滿裳尊酒淸江君意厚片帆千里客懷傷出門求益謀何拙掃幾觀書味更長歸去飛篷試回首一川煙水正微茫

次韻髙仲貽贈別

金盌輕拋入釣船夜寒侵被不成眠近傳奏疏三千牘今見新詩十二篇故國音書憑過鴈江城烽火照晴天移舟鐵甕城邊去信與名山舊有緣

月夜登吳江垂虹

平湖萬頃天無風試上垂虹月滿空豁目直窮煙障外諸峯渾出有無中混同天地纎塵絕倒影星辰萬象雄卻笑三山遊汗漫恍然身世到蓬宮

爲師席李上捨去智壽四首

當時騎气擁函闗奕代淸才擅謫仙鼻祖嬋嫣有餘慶至今名世更生賢

屢將大手占倫魁槐市英聲早四馳肯與鱣魴爭尺水鵾鵬行矣化天池

道義須知耐嵗寒論心還喜臭如蘭龍鱗幸許同攀附乞與春風借羽翰

美景良辰幸與同瓣香聊以祝南丰它年妙斡洪鈞手盡納羣生壽域中

夜坐

深山五月淸無暑露气漙空午夜寒艸際鳴蛩更彊聒滿懷秋思寄毫端

次與叔兄山行韻

陰雲凍合不成飛行李畱連嵗律遲山色宜晴更宜雪別來應有憶山詩

與進叔弟防杖山行遣馬還孫氏

掣電追風古見稱駑材空負渥窪名何如手植靑藜杖云屨風裾自在行

登寺中蕭疎極甚不見一僧獨坐云堂數刻口占

蕭條古寺僧何處癡坐方牀午漏長怪我溪山慣來往不惟魚鳥解相忘

張嵓拙軒寺用壁韻

幾陣涼風淸不盡一天秋色渺無邊僧房好處閒窻牖把定山椒紫翠煙

別吳荊溪

八載江湖甫召還深言應又忤天顏九重不見饑民色只防先生兩鬢間

去年靈麓未空寒一客南歸不足嘆學子今翻辭使斾歸來只得片碑防

家數文章有路尋云韶殊世不殊音小生不幸生來晚才識先生識水心

金鰻井詩

上彊鎭遊精舍寺見金鰻井至一所崎嶇鳥道古木陰翳仰視巖石壁立如飛來峯气象下枕溪流爲龍母潭聞與鰻井相通

鰻井由來嵗月深澄一鏡絕塵侵要觀變化神功妙防見翻爲旱嵗霖

開化寺前古木數株葉密陰繁極可愛系舟其下賦此

古木蒼然幾嵗周摩空老幹防溪流舉頭未見徵帆下來向淸陰系小舟

憶環谷古梅

百花頭上春光到雪壓霜欺意更奇嵗嵗倚欄相望處水邊竹外最南枝

故園一別換年華客裏防花更憶花昨夜西窻無限月伴人春瘦一枝斜

小山遊翠峯寺攜枕席寄宿僧堂僧甚多而不與人相接戲成

癡坐禪闗日亭午靜防博山香一縷欲知世上炎與涼三扣金僊三不語

欲至淛江送子寔聞潮早不果行小詩寄別

尊酒淸江欲語離事多八九苦參差飛潮更捲徵帆急盡作西牕去後思

聞和叔撫琴

蓐收傳令待殘更斗轉參橫露气淸誰弄瑤池三尺玉怪來萬壑動秋聲

皇帝閤春帖子

芳意傳梅信東風到栁邊王春在除夜明日是新年防勝黃金縷靑絲白玉盤內家迎淑節先奉太皇歡遲明魚鑰九門開警蹕聲淸繞殿雷穆穆天顏應有喜捷書新自北邊來

沈沈廣殿靡遑安玉食丁寧減太官野宿貔貅三萬竈重裘應軫鐵衣寒

壽成惠聖慈祐太皇太后閤春帖子

一徳坤元厚三朝母道尊含飴供樂事戲防見重孫北內風光別僊家日月閒紫皇天下養金母住人間栁色侵宮瓦花陰覆綺疏鵲鑪煙馥鬱賸閱妙乘書銀旛防綴鬭宮嬪小字橫斜篆縷新嵗嵗詞臣供帖子從今便數八千春

文孫親上萬年巵姒婦嚴妝五翟衣不用都人須數蹕內庭跬步卽重闈

刁鬥轅門五夜深思齊文母正闗心身臨大練無他費湯沐先捐鉅萬金

皇帝閤端午帖子

五日天中候南風物阜時三邊寛大詔億載太平期禦服齊官獻生衣暴室供金箱初進入一一耀黃封日轂過亭午金徒緩報衙邇英催晚講分賜壑源茶靈開玉壘靜無塵聖澤新覃雨露勻束縛仇頭藏武庫梟羮不用賜羣臣

逺人新有約和書並塞狼煙指日無聖主憂民軫宵旰宮中猶綰辟兵繻

壽成惠聖慈祐太皇太后閤端午帖子

淸禁傳呼近紅雲擁紫皇菖花浮九醖請祝壽無疆邊頭傳吉語井絡報平安今嵗端辰別慈顏一笑歡防縷新纒臂靈符穩揷釵承平多舊事閒教小宮娃雙人翠艾垂朱戶三角瓊糜護篛衣聞道內家行樂祕先將節物奉重闈

深宮永日鎭長閒心靜多繙蘂笈篇侍女身畱香案側旋燔金餅炷鑪煙

人間無處避炎蒸身在瑤臺最上層學士大書金字帖宮中巧篆絳綃繒

原跋

先公參政文集七十卷皆樵執簡膝下隨錄日槁襲藏者也先公平昔著述尙多而樵自入仕居侍旁之日少於是槁錄之備諸弟之畱侍者有焉孤苦餘生悉未裒集樵玆來守永偶公暇因以所藏者纂類校讎又命館賓嘉興貢士常南仲相與覆校敬鋟諸木而以櫟齋叔父湜所編年譜冠諸帙首伊欲罄先公之遺文具載備錄以至行述諡議史傳隧碑並俟它日續鋟木云紹定壬辰冬旦嗣子樵謹書

