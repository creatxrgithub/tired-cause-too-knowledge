

欽定四庫全書

集部四

華陽集

別集類三【宋】

提要

【臣】等謹案華陽集四十卷宋張綱撰綱字彥正金壇人大觀政和間試捨法三中首選初與蔡京王黼不合二人每擠抑之及南渡後登瑣闥復與秦檜隙遂致仕檜歿乃召用終於參知政事事迹具宋史本傳綱健於爲文每一落紙都人輒傳播遭建炎兵燬什不存一又以秦檜柄國懼爲所忌絕意著述以故流傳不多嗣子堅搜輯得八百餘篇至孫釡始刋板寘郡學以其自號華陽老人卽以名集洪邁爲之序凡文三十三卷詩五卷詞一卷後附行狀一卷詩文典雅麗則講筵所進故事因事納忠亦皆剴切至南宋之初盡革紹述之獘凡元祐諸臣之後無不甄錄轉相標榜頗滋僞冒綱乃復有札子論黨籍推恩太濫尢可謂卓然特立毫無門戶之見者矣乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

華陽集原序

華陽集四十卷故參知政事資政殿學士章簡張公所著也始大觀政和間庠序宏盛彚四方防造於京師公起朱方孤生持經術驤奮聲髙一時儒先仄足斂衽比三冠倫遂防崇政名爲第一天子當扆挹嘆有防隮用矣老蔡方顓國挽使聽已倡富貴有命之說連拄之且雅憎王黼爲邪勿忍識其面擢才學館郎官坎防過十稔澹然無嗟悔意獨玩心於內不肯頃刻輟爲文章每一落紙都人卽日傳播至汗漫棟宇建炎庚戌家鄕厄敵兵篋積貯藏六丁下取略盡煨燔所存僅逮百一旣檜相得志齮齕知名士惡子組織人語言買進梯禍公在睥中又爲之閣筆袖手秦亡公亦老故歷嵗久著錄不能多薨之明年嗣子戶部郎中堅搜拾論次合八百五十九篇將刋鏤垂世未克而沒後二十三年嗣孫池州使君釡乃出捐家貲板寘郡學邁首得其書伏讀之大抵制詞嚴而縟表疏捲捲主敬𨿽莫齒退休未嘗以一篇倩人代作而講筵故事十九章剴切明白如仁宗得君人之道舜不窮其民光武開心見誠唐太宗察上封者之姦憲宗禦下有術文宗不能正陳夷行惟阿之罪皆反復致志因事納忠非若等輩區區備課程而已池州以書索序顧晚出遼絕欲謝不敢念昔者辱與戶部遊而伯氏文恵公奉使淮東時築亭結樓於官舍公爲賦兩詩酒琖揺江波吞翠璧之句至今諷詠在口輙借以自恕然甚慚公自稱曰華陽老人集用是以名紹熙二年三月十六日序煥章閣學士宣奉大夫提舉隆興府玉隆萬壽宮魏郡公洪邁撰

天地山川靈秀融結必生奇崛瑰瑋之士邁迹振古以開文獻於將來而文獻之傳亦必有尙論景行爲之後進者以見聞而羽翼之斯二者恆相須也故杞宋無徵孔子傷之而聖賢經傳亦皆俟諸子以世其傳此不特皇王之謨烈廊廟之規章卽徳冠一鄕行徵一邑者嘉言懿行典刑攸繋百世不可磨也或曰人亡則如之何揚子云云在則人亡則書故頌詩讀書以論其人玆尙友之道也予自垂髫時習禮於鄕校見有宋先哲張章簡公者豆而爼之於祠矣聞其人鄕邑之耆俊而國家之梁棟也心竊慕之及考之宋史參之邑志僅述其姓字與行迹之一二考其遺文洪業蔑如也則心甚惜之曰之人也之徳也乃防聞於後世乎及予致政而田適與其裔孫光裕者遊偶出殘編斷簡於蠧余以示余讀之嘆曰偉哉吾鄕之先哲有是哉孝義著於鄕邦勲烈赫於廊廟代言西掖則典雅麗則允黼黻乎皇猷正色立朝則斥姦逺佞直爭光於日月𨿽佐業偏隅而身系社稷之安危闗君徳之休戚者數十餘年君臣協志壽祿永綏此其文章政事節槪勲猷蓋庶幾韓範富歐之儔公嘗自書曰以直道行已以正色立朝以靜退髙天下人皆以爲不負所言是誠擁方茅之秀匯五湖之精挺身一時而殊絕百代者也不幸重罹兵燹著作之屬煨燼者已十之八而嗣是子孫衰謝賢哲無傳僅有諸編之未斬者數百年來冥冥罔攸表章此豈一邑之漏典實國史之遺文哉夫賢人處鄕邑之中擅一言一行之長者人猶膾炙而模楷之而況公碩儒名相遭遇四朝言聽計従澤及天下可使其終冺然乎予生也晚遇之遲尢幸斯編未盡斬而後生者得與於斯也故緝而梓之以播之鄕邦傳之四海使百世而下知吾鄕有立徳立功立言不朽之士而興起者無艾也且孟軻傳聖道喜居之相近而荀卿有言法後王欲知上世則知周道謂其近已而易行也今豪傑產自鄕曲徽言懿行炳然猶在耳濡目染依歸更切仰止髙山又奚必逺有所慕哉故玆編之行也寔期前哲有光後生多賴非徒虛言是衍而已是予竊有志也夫是予竊爲望也夫公諱綱字正彥所著表奏詩文等略具文集中行迹具洪公箴狀中甚悉故不復著享年八十四居邑西之希墟有宅號稱西府見方輿勝覽明萬曆丁酉同邑後學於文熙撰

欽定四庫全書

華陽集卷一

宋張綱撰外制

胡世將知鎭江府

四郊多壘毎深當寧之憂十國爲連尢重殿邦之寄將使閭閻之安堵其惟師帥之得人爰擇時髦肆頒明命具官某論篤古今而富淵源之學智周事物而髙練逹之材嘗進列於從班蔚有聲於詞掖方時多故庸許卽安載稽望寔之孚宜委蕃宣之重眷朱方之防府當行闕之上防田桑或廢於兵屯獄訟靡闗於吏課興言積獘深軫至懷昔宣帝閔斯民愁恨之聲爰重守相之任而文皇錄刺史才否之狀用昭廢置之公朕師其言今以命爾往究厥職別俟寵襃

邵溥復徽猷閣待制

責人臣以見危致命之義蓋萬世之常規眎天下以赦過宥罪之仁玆一時之盛典乃眷甘泉之舊嘗於丹筆之書屬有龎洪稍還光寵具官某奮以時望儀於本朝早承三接之榮亟貳六卿之職一從吏議久去周行亦旣省循宜見濶略霈雷雨而作解已防南洽之恩近日月而依光用復西淸之列爾其益圖逺業務蓋前愆庶晚節之可觀佇中興而來助

檀倬復徽猷閣待制

朕卽位以來與民更始閔一夫之不獲毎推肆眚之仁顧三尺之靡容亦與自新之路矧在謫籍嘗爲從臣宜均寵光以復玷闕具官某頃緣防擢寖歷髙華坐罹朋附之言辱在譴呵之域孽由自作念久去於周行恩不汝遺旣數霑於兌澤其卽殊庭之邃聿升次對之班包荒不以遐遺朕欲盡捐於宿負無咎在乎補過汝宜益勉於新圖及此艱難尙期報稱

牛臯轉兩官

殺敵爲果莫先制勝之謀戰功日多宜懋疇庸之典具官某忠於爲國奮不顧身親更百戰之餘獨冠三軍之勇志平外侮期復中原大挫敵鋒有嘉戎防比旣付以翰藩之任寵之亷察之權吉語嗣聞計功特異更增顯秩並示襃恩其益勉於壯猷庶克終於偉績

李道遷榮州團練使

朕念艱難以來干戈未息圖維疆埸之事寤寐將帥之臣茍功善之有聞顧襃崇之可後惟爾協謀王事戮力戎行材兼將略之優功有戰多之積比欲遣臨於外鎭蓋將就付於中權成命旣頒辭寵以避有嘉謙徳宜錫懋恩益務逺圖欽予特命

李回落職宮觀

十國爲連是爲朝廷之重寄萬夫觀政豈容師帥之不賢物論旣喧邦刑敢緩具官某起從謫籍擢貳政機頃臨大江之南旋分方伯之任庶回晚節共濟中興報政之期指日以俟及是期之久冝深卹於民勞乃惟眾惡勿勝忽駭聞於朕聽設施無狀悖謬其謀承詔防則匿不布宣上封章則肆爲欺罔蔑棄公議橫市私恩義方不肅於過庭姦贓至於狼籍冗食猥多於入幕聚斂因以煩苛黠胥挾寵而威權暗移名賊顯行而方略倒置曽是股肱之舊迄無尺寸之功民生不聊誰任其責覽十條之來上按三尺而靡容其鐫祕殿之華往食眞祠之祿尙從寛典益懋省愆

陳宥昭宣使上復一官

法行必自近𨿽左右前後之人茍有罪者法所不赦恩施欲及逺𨿽竄逐退閒之久能自新者恩所不遺具官某出入宮庭典司禁衛獲譴以免閱時滋多防霈澤之屢更諒洗心而知過稍還秩序用示寵光益勵操修以圖報效

李橫轉行翊衛大夫

漢武帝寵力戰之士而置賞功之官魏文侯有勝齊之功而受上聞之爵矧予藩翰積有勞能可無寵光以示襃勸具官某忠勤體國誌略絕倫殿天子之邦威名獨著下將軍之令殺敵無前顧瞻河洛之區行入版圖之舊防書屢至嘉嘆不忘宜益峻於崇階庶以昭於茂烈爾其乘建瓴之勢鼔行而西收破竹之功凱旋以報期在朝夕別對休榮

彭玘轉一官遙郡刺史

朕勵志中原靡忘旰食惟時恢復之計悉委將帥之臣功狀上聞襃崇可後爾早懷忠義獨奮機權斬將搴旗屢奏邊廷之防第功行賞宜登勇爵之優其就進於崇階俾遙分於刺部服玆休命益茂戎昭成爾逺圖副予延望

淩唐佐贈徽猷閣待制

臨難不求茍免是爲守節之臣殺身足以成仁宜舉飾終之典具官某奮自儒學寖階顯途宣力方勤遭時多故身𨿽受辱豈忘報於公家義不愛生卒見殞於賊手深愴無辜之戮有嘉將死之言陟華貫於西淸慰營魂於下地歆予茂渥昭爾遺忠

錢忱父景臻追封衛國公

朕祗率訓典大饗合宮熈事備成鮮澤旁暢眷玆在列咸與寵榮施及其親豈間存沒具官某冑出王門之貴姻聨帝室之華被遇累朝躬秉一節夙著老成之望更髙身後之名偉忠懿之遺勲旣克成於祖徳問漢陽之所服尢想見其家風有子象賢任吾環衛爰念教忠之素宜推廣孝之恩追錫徽章益開茅土信都舊鎭𨿽無攺於旌門淇澳新封庶以昭於幽壤精爽不寐尙其享之

錢忱妻康氏封安定郡夫人

朕以季秋大饗均福天下羣臣在列咸被光寵湯沐之賜迨其室家國有舊章予不敢廢具封某氏早以懿行嬪於甲族奉我秦魯大姬夙夜不怠見謂閨房之秀寔增戚畹之華序爵従夫疏恩異等其以小君之號就更大郡之封服此綸言益勤婦事

許中降直祕閣

朕以北敵告警士大夫流寓東南數詔郡國謹遇以禮爾幸蒙推擇爲一路帥守職在奉行詔書所宜體朕徳意務安存之而廼坐視淪落忽焉不加戚於其心惟恐他族實偪以奪已便旣欲絕其廩稍則又請以興徙信如爾言凡失職之士將安所托處乎朕方布大信於人命以優防而反危動之何以示信靜言乖謬罰其可逃延閣華資稍從降黜服我寛典毋怠省躬

董震轉武節大夫遙郡刺史

朕惟康濟艱難勤勞夙夜思得竭忠奮義之士付以折衝禦侮之權因示褒優庶圖恢復爾威名夙著智略有餘廼心不負於朝廷自率來歸之路抗志欲平於外患更多斬獲之功眷予方念於中原倚重孰先於西土方擇維藩之寄宜推敵愾之臣地合三州勢當一面用啟爾宇爰俾鎭臨克壯軍容坐期綏靖名郡遙分於刺舉武階兼進於崇資爾其祗服恩榮益思報稱佇俟凱歌之奏尙增加地之封

杜林魚澤劉寶王升各轉遙防遙團

朕於艱難之際惜名器不輕予人至於執干戈親行陣能爲朝廷立功以寛朕北顧憂則大官髙爵亦所不吝具官某忠勤自奮沈勇有謀從大將以䢐徵摧敵師而屢防第功來上嘉嘆不忘服玆襃勸之榮益懋邊陲之績【闕】

嶽超轉防禦使朱公旦髙政許大同轉團練使國家方事干戈蕩平敵境故於戰勝克敵之功自大將軍而下第其優劣悉加襃賞蓋所以勸也具官某深於勇略久在戎行出討不庭所至輙克是謂一時梟俊之士膚公來上朕甚嘉之遷官一等以答忠勤益勵壯猷用期報效

謝克家知平江府

朕時巡方嶽倚重吳門城邑相望是謂股肱之郡藩宣所寄必求師帥之賢眷我洪儒久勞逺服載新符竹宜鍚贊書具官某智窮萬物之防學總百家之要孤忠自奮見義必爲直道正言進彌縫於主闕髙文大冊久潤色於皇猷俾參機務之煩尢賴弼諧之助暫去廊廟數更翰垣治有能名逹於朕聽玆用嘉其丕績畀此大邦所期名徳之崇益重鎭臨之望念斯民歌於來暮其無憚於暑行惟郡守職在承流將亟觀於河潤

歐陽懋除徽猷閣待制知建康府

朕惟江左名都朝廷重寄承流宣化冝求師帥之賢禦侮折衝兼倚藩維之固爰舉於眾玆得其人具官某性資髙明才術敏達屢更器使久著忠勤擾吏最於侯邦贊軍謀於督府嘉爾名臣之後用昭遺徳之傳升次對之淸班俾分憂於方面民勞未息其師蓋公淸靜之言戍役方更盍講充國畱屯之防佇觀丕績嗣有寵光

連南夫知泉州

往者閩冦弄兵諸郡相蹈借而泉南阻險以免泉之地並海蠻胡賈人舶交其中故貨通而民富夫富則易驕冦不至則怠而莫之備朕思得仁明練逹之士以守玆土求於已試莫如汝宜具官某文學政事髙於一時爲吾從臣公論翕然歸重朕嘗考汝江左三州之政其施設不同而民皆有愜志玆用命汝往臨於泉者汲黯爲東海太守以大治聞後遷淮陽居郡如其故治汝尙勉之其爲朕移所以守三州者施於泉人勿使驕惰則予一人汝嘉

馮軫降一官

國家度緇黃以牒掌於祠部而下之四方爾居是官乃不謹察合符繆互部使者疑之昔馬援以印文不同卽聞於上而石建書馬闕一退輙恐懼爾當知矣黜官一等姑示薄懲尙省前非以修厥職

祁立轉團練使

朕於人之勞𨿽防必錄矧玆蕩平劇賊底定一方第功有差可無襃勸具官某久在戎行深於將略荊湘之役防陣先登爰推賞典之公以示眷知之意益思策勵毋負恩華

慕氏魏氏轉媫妤

朕念昭慈保玆皇祚巳畢三年之服敢忘萬世之功爰詔有司載疇舊典旣推茂渥下迨宗親宜有異恩以及嬙禦具封某稟徽柔之徳躬淑愼之儀敍於王宮修厥婦事【魏氏具封某蚤備徳容之懿雅勤圖史之規進服宮闈率遵婦事】方哲宗當寧旣殫夙夜之勞逮太母垂簾更資左右之助感今懷昔撫事愴情爰申品秩之榮式示襃嘉之意服我休命往其欽哉

郭安奴轉尙儀蘇迎喜轉司寶宋七娘轉司衣

朕念昭慈保佑之功痛深追慕幾筵初徹爰舉彞章以爾祗奉壼闈夙夜不怠進升內職用示寵光服我訓詞毋忘祗戒

朱倩奴轉掌防

爾事我昭慈謹於內職愴念幾筵之徹爰推綸綍之恩進陟婦官式彰寵渥

士晤轉防禦使

朕惟皇族近親不責以吏事湏嵗月之及序則遷厥官玆實祖宗舊法務隆恩寵予其敢廢具官某神明之冑禮法是遵居無席寵之驕克有維城之譽蚤奉朝請進列衛官嵗旣十周防課來上其正扞防之秩用昭眷遇之私服我訓詞毋忘飭勵

陳永錫遷職

宮庭之制典司有官以率前後左右之人以申戒令糾禁之事其職顧不重哉以爾早奮材能數更事任歷險阻艱難之久靡憚勤勞於出入起居之間備見忠謹積功旣著實簡予懷其進陟於內司俾益圖於報效服此休命用副眷知

華陽集卷一

欽定四庫全書

華陽集卷二

宋張綱撰

外制

王除天武捧日四廂都指揮使充淮南東西路安撫使司都統制

朕思恢復中原經理淮甸比謀元帥旣付虎臣必資統制之權爰整師徒之眾維時宿將冝錫贊書具官某束髮從軍奮身許國懷禦侮折衝之略有牧人禦眾之材奇謀暗合於孫吳偉績逺希於衞霍被堅執銳賈義勇以無前逐北追奔積戰多而居最久畱行闕董我親軍益見忠勤宜分憂寄用升華於部督俾總率以戎昭朕命甚優爾行惟寵深溝髙壘豈徒爲固圉之謀訓卒厲兵於以俟侵疆之復

孟忠厚妻王氏封秦國夫人

朕追念昭慈徳音如在奄經祥祭孝思敢忘宜頒封爵之榮下及宗親之懿具封某氏蚤嬪甲族獨著令儀禮先蘋之勤譽藹閨房之秀襲後家之餘慶旣克有聞配君子以防榮豈云虛授用易三秦之壤俾新大國之名是爲寵光往其祗服

髙士瞳轉遙郡承宣使差權管客省四方館閣門公事

唐竇氏𨿽緣外戚姻家然皆自以才猷結知天子厠迹名臣朕嘗以是求之今日茍有出於懿親而能以器業自奮則亦加以寵榮而策勵之庶無愧於前代具官某冑出髙門是爲宣仁近屬早由忠謹數更事任閥閱𨿽逺風流具存粵自初載嘗執羈從朕於艱危勤勞百爲夙夜匪懈以扞牧圉積功居多傳曰祿勲合親朕豈忘之哉爰畀郡符往司庶務其將進爾諸竇之列爾尙勉之毋忘大訓

董貴轉官遷團練使

朕方疇咨將臣疆理天下惟恐一士之或失也倘有被堅執銳忠憤不忘於朝廷顧於髙爵厚祿豈所惜哉惟爾武勇自奮智能有餘粵自艱難卽親行陣摧堅卻敵屢奏膚公玆用正爾武階而畀以戎團之重爾其祗服寵渥思朕所以待汝之意益加懋勉以報所防

張玘轉官

朕惟郡太守系千里休戚未嘗不重其選而況陜服防府當兵火瘡殘之後外侮可虞民不安業則使之共理非其人可乎以爾懷許國之忠奮兼人之勇早親行陣屢挫敵鋒威名所加逺近信服玆用進爾武階並玆西土爾其爲朕安集黎元綏靖疆埸使夫妖氛不作而境內廓淸無事則予汝嘉嗣有褒寵

曹成轉右武大夫

朕設勇爵以敍進天下有功之士至於右列其秩尢髙方時艱難惜此名器非用褒勸不輕假人具官某沈勇有謀奮於行陣率眾數萬聽命朝廷蓋知夫轉禍爲福之機而有尊君親上之義朕甚嘉之上閣華資肆以命汝其思吾所以寵綏之意益圖忠藎無忘報國

翟興贈節度使

固藩維而外拒權莫重於敵愾之臣擐甲冑以先登義孰逾於死難之士有能兼是二者獨取名於一時宜舉防章以昭大節具官某雅好將帥之略亟勵忠勤之規糾合師徒鎭臨方面肅中權之威令禦外侮於封圻駭玆勁敵之凴陵誓與孤軍而鏖擊奇禍旣作奮勢莫回狼瞫馳師身獲死而無恨張巡遇害气吞賊而有餘念爾仗節之忠興予當寧之嘆用頒齊鉞嘉賁泉扃庶幾精爽之存不昧寵靈之錫

董先除觀察使陜西安撫

朕惟陜右之地風俗勁勇名都大邑雄於天下爰擇主帥寔難其人以爾奮不顧身忠於衞上粵自艱難之際卽親行陣之榮休績著聞民用信服宜升勇爵仍畀廉車其往爲朕撫玆三州兼治虢略之政使夫姦宄消伏漸寛疆之虞閭閻乂安復務農桑之業在爾懋勉毋忘訓詞

韓肖冑除簽書樞宻院事

贊襄帷幄允資同徳之良綏靖邊隅尢重本兵之寄矧風塵之未息方社稷之是憂歷選廷臣參決廟勝必兼隆於才望乃克副於倚毗具官某志大而髙明謀深而博敏輔中興於初載勤勞惟國事之圖聨法從之淸班議論得大臣之體眷維韓氏之顯蓋自慶曆以來父子繼爲宗臣勲烈蔵在盟府宜有聞孫之秀蔚爲當世之英務儒學以自將振流風而不墜朕慨念祖宗之緒恢復古之宏規每惟勲閥之家嘉象賢之有後是用考觀素履昭示眷懷加祕殿之隆名付樞庭之重柄昔宣王有常徳以立武豈徒震驚於徐方而管仲作內政以寓軍殆將方行於天下尙圖逺業以嗣先猷

胡松年除工部尙書

六卿分職政事悉摠於中臺百工惟時制作獨専於起部任責旣重選能爲難得於邇聨舉以率屬具官某異材間出時論同歸堂堂冠人物之英蹇蹇勵王臣之節智識能窮於物表尊其所聞而髙明利害不怵於胸中養之以气而剛大早由詞掖出領侯藩兼文學政事之長得朝野縉紳之譽迨登闥有古批勅之風繼侍經筵起予正坐之講簡自朕志其若予工念無臺池苑囿之觀固靡勞於增飾惟是甲冑戈兵之器正有賴於咸精服我訓言佇觀丕績

黃年除中書舍人

持槖簮筆均爲從臣視艸代言獨髙詞禁當朝廷之多故出告令於四方欲昭徳意志慮之孚正賴討論潤色之美求稱厥職可無其人具官某問學淹該才猷敏博務明國家之體深達事物之情往在艱難得於扈從寖膺顯仕蔚有休稱正奉常禮樂之司肅禦史風憲之地彌綸宰屬踐更史官嘉其發於辭章雅有合乎法度宜登鳳閣分掌綸言夫惟操筆成文自得中和之气庶幾扶杖往聽思見徳化之成尙其勉旃以副予望

孚濟侯加封嘉顯孚濟侯

爾惟明神受職下土克有常享大芘吾民愆陽爲災祈禱屢應有司以實來上朕用嘆嘉增錫徽章式昭寵渥尙期靈爽無替格思

顏孝恭轉遙郡團練使

往者南城盜起害吾良民偏師討之旣克底定有司言狀可無寵褒具官某智謀有餘忠勇自奮能率眾士深入賊巢一舉成擒績效居最玆用進秩以昭爾能毋替厥勤尙圖報稱

呂祉轉一官

間者盜起湖湘民用震擾惟爾按臨一路能知尺籍伍符部發將士授之方略迄以蕩平肆疇厥功進官一等往服朕命益懋所職

董旼轉兩官

賞國之典也所以待天下有功之士方時多故茍能爲朕輸忠效智以遏亂略則應於功令賞可後哉具官某奮不顧身久親行陣從吾大將屢收戎防盜起湖湘復能說以禍福卒使數萬之眾投戈以歸有司上其勞績良用嘉嘆進官二等爰示褒優無替厥勤尙圖所報

曹成轉左武大夫遙郡防禦使

國家用武式遏寇攘有能爲朕摧堅卻敵顧於爵賞豈所愛哉具官某久在戎行深於將略嘗率眾士大破賊羣有司上聞績效顯著其升上閤仍畀使名益務忠勤用圖報稱

潘致堯轉五官

朕頃以邊陲未靜求可使鄰封者惟爾有材優於専對遂授以指遣之出疆果能爲朕伏節馳驅通二國之好以歸夫奉命不辱旣無愧於光華則有功見知其可後於褒寵峻升秩序用答勤勞毋怠逺圖以修厥職

裴衍轉遙郡刺史

爾久以勇聞從吾大將掃平狂寇見謂勤勞應進一官制不可越升刺名郡宜知茂恩益勉戎行毋忘報稱

辛彥宗敍左武大夫康州刺史

赦過宥罪帝王盛徳旣渙大號咸與維新具官某生於將家久更器使坐累貶削克自省循被此龎鴻宜見式序往其茂勉尙蓋前愆

安時轉官

量材授官計功賦祿此國家馭羣臣之法也至於皇族近親則不然吏事勞能一切略之而特以嵗月之積進其秩序蓋惇睦之道如是而後可具官某生長富貴無膏粱之習講聞詩禮有忠信之行久列衞官士論甚美有司防課以爲當選夫兵防之職視武階亦峻矣今以授汝往其欽承益務謹良以光屬籍

仇悆降兩官

朕以爾節制舟師控於海道乃者徐丈率眾背義驚吾良民實爾所臨曽無忌憚統馭之術蓋亦疏矣豈朕所望哉禠官二等姑示薄懲尙省厥躬益警爾眾

馮正已落職衝替

爾以近臣之子列於縉紳不務謹良滛醜自露有非士之所當爲者延閣之班尙安得處其加鐫奪姑示薄懲

葉渙落職宮觀

池陽邊臨大江以兵爲重爾任帥事宜知尺籍伍符謹修補卒之法而乃妄行募召倚爲扞防凡所竄名皆羣不逞坐致凶謀潛防肘腋變生逸其渠魁務玆姑息郡寄若此朕何賴焉其鐫論譔之華往食祠宮之祿猶爲寛典毋廢省循

韓肖冑母文氏特封國號

朕惟天步方艱戎衣未定爰擇近輔往使鄰邦受命而行旣盡大臣之節勸子以義又聞賢母之言蓋其志有私親之所難則以知夫國事之爲重肆加褒寵靡限彛章具封某氏太師之孫魏公之婦積勲勞於異世萃忠孝於一門允蹈令儀豈獨専女子之職習聞先徳固知狥家國之勤眷予樞臣夙遵母訓比通兩國之好乃有萬里之行果能教以義方謂勿憂於家事慈闈定省𨿽暫逺於晨昏使節光華庶克昭於忠信有嘉爾志良副朕懷爰防大國之封用侈雕軒之飾綸言錫寵宜益保於耆年防戲輝庭將共觀於復命

李膺落職降一官

天下之賦鹽利居半方時艱難仰此以佐邦用則商賈懋遷宜有以優假之爾爲郡守不知體國乃托贍軍之名違法率斂其人上訴輙更文書變詐自解詔案有實罪不可逭黜官一等罷直延閣尙爲寛典勉務自新

陳永錫特轉行遙郡一官

賞以序官國之令典藏在盟府示不敢私惟爾知事上之忠得謹身之道服勤殿幄積嵗居多迎防宮闈任職無闕宜升武秩舉刺大州用答勞能尙圖報稱

華陽集卷二

欽定四庫全書

華陽集卷三

宋張綱撰外制

解潛再任荊南鎭撫使

昔韋臯治蜀張建封治徐嚴震治鳳率以久任而成功名未聞數變易也載在舊史朕甚慕之具官某有牧人禦眾之材有折衝禦侮之略作鎭荊峽兼總兵民恩威並施逺近信服朕方以爲西南藩翰之固而飛章遽至乃以滿嵗自言夫申畫封圻撫綏方面蓋將久其所職責以成效𨿽終更有制豈應亟還宜申錫於贊書俾重臨於郡政毋使有唐數子獨擅其美則予汝嘉汝亦永有終譽

樊彥端轉行遙郡刺史

朕惟王者用人有勞必錄一藝而上咸被褒寵以爾究習方技出入禁嚴祗奉有年率職彌謹用玆疇其功緒錫以殊恩往愼厥官益圖稱塞

士博轉一官

朕念國家多故皇族中微毎推骨肉之恩欲厚根本之芘矧玆防課敢廢舊章以爾冑出神明蚤聞詩禮恥貴驕之習惇信厚之風入奉內朝久居環衞用載頒於命綍俾升進於武階夫閱嵗十周遷官一等得之匪易尙克欽承

士樽轉正任防禦使

考績之法治道所先𨿽予屬籍之懿親猶以積年而敍進是曰舊典豈朕敢私具官某冑出神明閒於教訓雅知爲善之樂居無席寵之驕列位內朝久著嘉譽有司上課法應第遷夫惟扞禦侮者旣用名爾之官則以親屏周者其亦惟官之稱往服明命無愧古人

士防轉遙郡刺史

刺史漢官也國家因其名以爲武階所以待天下勞能之士而有司謂爾宗族之英久居環衞法當得之朕惟親親尙恩肆加寵命爾其益思祖宗流慶之及勉盡忠孝求稱厥官勿期世祿之驕庶有維城之托

楊沂中轉官

司馬法曰軍賞不逾月欲其速得爲善之利矧吾豪俊討定一方疇厥勞能可無褒勸具官某忠於衛上奮不顧身有古將帥之風能勵士卒之气比緣妖冦竊發嚴衢命以䢐往至則殄滅𨿽殺敵致果眾一乃心而發縱指示實由主將進司畱務用爲爾寵往其只服益思逺圖

沈昭逺攺官

昔鄭當時推轂士及官屬丞史有味其言見稱後世矧予樞輔愼簡乃僚謂爾有材形於論薦召見便殿言合朕心宜進厥官俾仍舊服往承休命益勉所聞

舒淸國除起居郎

昔孔子作春秋先正王而系萬事大法昭然垂訓後世朕方日昃禦朝思濟洪業若時言動愼於幾防遴簡時髦畀職記注庶乎紀事得實如古作者惟爾操行純潔秀於士林問學淵深蔚有文藻讐書中祕議禮南宮閱時滋多發聞彌著玆用命爾進直螭坳凡舉必書是爲善志官守勿失嗣有寵褒

洪炎轉一官致仕

朕遭時多艱纘業中興顧焦勞方急於求賢義豈容於謝事惟筋力或愆於盡瘁勢難彊以居官矧予邇臣服勞滋久宜頒命渥以休餘年具官某舊學淵源老猶篤志後生領袖論必據經召從江海退閒之餘擢寘言語侍從之列方資獻納俄爽節宣陟次對之淸班就燕閒於眞館露章有請遽欲辭榮當饋興嗟重違雅志俾遂山林之適仍嘉爵秩之榮只服寵光用介眉壽

王岡王廷秀除直祕閣宮觀

朕惟在服在位之士宣勞國家或以疲老退於其去也宜有以寵綏之爾等踐更任使恪守靖共擢自郎曹寘之宰屬閱時未久遽欲求閒其升延閣之華往食眞祠之祿少休勞勩尙勉壯猷

杜湛轉武翼大夫遙郡刺史

朕欲綏靖方隅而盜賊羣軰爲害民久失業爾以忠勇自奮殺敵無前用能乘利席勝破蛇豕之毒有司言狀惟予汝嘉進陟武階升刺名郡恩寵厚矣往其勉之

劉大中除監察禦史

乃者分遣使軺假禦史持節導徳意於四方而察郡國之政爾以端方亮直之資奉指銜命風望隠然奏牘屢聞刺舉無所回避朕甚嘉之玆用擢居憲府遂正其名夫耳目之官職在振肅紀綱督吏治以糾不法惟爾之能見於已試往其勉之勿茍勿隨勿使聲稱減於前日則爲舉職克副朕意

梁彥贈官

惟爾奮自行陣蚤以勇聞盜起搶攘率先犯敵隕於非命良用防傷贈官一等式昭異數營魂未泯尙其享之

李擢除徽猷閣直學士與郡

中防政事之原尙書均爲八座內閣圖書之府學士尢髙近班入則分六職以赴功出則畀隆名而示寵具官某蚤以儒術簡於公朝徧儀法從之華借罄辰猷之告頃從外服載陟周行亟進貮於冬官遂躋榮於宗伯朕方愼擇師帥撫臨翰藩用擢邇聨復分憂寄念宣勞於南省俾列職於西淸寵遇則均往服恩榮之意論思惟舊敢忘忠藎之規

曽楙除禮部尙書

周監二代備庶事於彌文漢鄙兩生起朝儀於綿蕝朕承祖宗積累之徳悼禮樂散亡之餘名物𨿽具於有司制作靡遵於故典欲振乃職必惟其人具官某有厚重長者之風能通逹當世之務蚤由時望亟被明揚寖更二省之嚴旋寘六卿之列詞章雅健極代言視艸之工議論宏深見憂國愛民之志自違朝著久逸眞祠益聞譽處之休深渴老成之助屬春官之虛位惟舊人之是圖已試曰能肆今命汝夫籩豆玉帛宜兼節於情文若朝覲會同必因時而隆殺庶使威儀復正姦宄自消靡聞擊柱之爭是謂播刑之迪往服朕訓無愧古人

宋伯友除刑部侍郎

堯帝淸問下民時莫先於降典文王罔兼庶獄亦惟付之有司眷予邦憲之嚴實重秋官之職欲使無訟何擇非人具官某識量宏逹而濟之彊敏之材性資粹溫而輔以疏通之智當官有守見義敢爲頃由識防之公亟躋侍從之列式我司冦能自得於刑書殿彼雄藩至不擾於獄市大孚眾論有嘉爾能其遂解於一麾以復掌於八辟爾宜察吏刀筆重人死生豈獨以明允自將邁種臯陶之徳亦庶幾剛正不撓無替廣平之風祗服新恩往思舊服

楊從儀轉親衛大夫

川陜用師久矣凡出入行伍有尺寸微勞者未嘗不錄而況被堅執鋭勒部曲以立功名顧所以寵褒之其可後乎具官某沈勇多謀戮力自奮方敵師大入勤吾西顧乃能先登卻敵屢紀殊效幕府上功進秩一等庸示眷奬以勵其餘往服厥官毋忘報稱

陳桷升郎中

文昌六官之屬有郎中有外郎各從其資以序厥位爾以文行兼著再擢省闈有司上其閥閱卽爾舊服用升正員夫以二千石之秩入贊地官之政望亦髙矣往旣乃心以充其實

李擢知婺州

昔汲黯由九卿出補淮揚薛宣以禦史中丞爲臨淮守侍從之臣宜在左右然郡國得人不以去朝廷爲惜也具官某文學奮勵有稱於時更踐禁途宣勞滋久惟東陽古郡扞我南服若時師帥非賢不居是用擢爾於六官之列畀之西淸延閣之華以撫臨其民朕之用人視漢無愧往服休命勿怠厥修

錢圻攺官

銓部攺官之法必稽嵗月審功過察保任應格然後以聞於上惟時異恩則略之爾以儒學之秀克自奮勵爲屬樞府譽言逹於朕聽召見便殿占對可嘉是用進爾京秩示吾所以推奬之意往服休命益勉厥勤

虞澐陸長民除吏部郎官

天官銓序人物其任重矣省方以來案牘散落巧吏猾徒詐欺百出寒士有不能堪者比詔有司除其獘源選吏以主之汝澐材識詳練有聞於時汝長民風力敏彊見於已試玆用簡防爲屬其往爲朕摘辧條章檢捉姦僞要使官曹一淸而賄謝之私自汝屏迹汝尙勉之無負予詔

洪炎轉四官

遇臣下之禮宜務全其始終念死喪之威顧可忘於褒防具官某言有壇宇學造淵源典刑獨紹於前人气節雅髙於流俗召自逺俗寘之邇聨期造膝以輸忠防積屙而去位義難奪志甫遂掛冠天不假年遽聞易簀命也不淑愴然興懷其峻陟於文階庶流光於泉壤尙惟精爽歆此恩榮

邢煥特贈少師追封國公

正位齊家允賴坤闈之助褒賢錄善宜先戚畹之英追賁寵章式昭異數具官某忠信而好禮靜専而寡求早奮志於周行亟躋榮於淸貫踐揚滋久譽處彌休惟積慶之有初致流芳之未艾是生淑媛作配朕躬位正椒塗親隆肺腑齋壇授鉞專節制於中權華衮升班等威儀於上宰念淪忘之未逺愴閥閱以興懷再疏大國之封仍冠三孤之秩夫雲臺畫像伏波豈乏於勲名而石臼陰功平壽宜膺於命冊尙期精爽服此恩榮

邢孝揚除直祕閣

朕讀周詩而美葛覃之化稽漢制而隆肺腑之親匪爲私恩厥由舊典爾恭愼自守志節可嘉顧於中宮寔謂同气俾升華於延閣庶增寵於私庭往服官榮式彰眷遇

後姊邢氏加封郡夫人

朕於戚裏之家不欲以私恩掩公義然義有不可廢者恩得以行焉惟爾克懋女徳實爲後兄習聞環佩之聲秀發閨房之譽疏封大郡進號小君服此茂恩益修淑愼

郭孝友禮部郎官

文昌設屬惟儀曹舊號南宮舍人稽古禮文之事與夫尙書牋奏皆在所掌其選甚艱爾以儒學有聲踐歷滋久擢居省戶孰曰不宜惟制作必遵於典常而撰著務明於體要是爲稱職嗣有寵襃

趙濡禮部郎官

祠者國之大典職在春官而祠曹主之爾以儒術自奮克世其家官於奉常見謂通敏省戶之選僉曰汝諧往旣厥心母忽朕命

吳革除直祕閣

中祕圖書之府以儲天下英俊之士惟爾奮由材智久贊軍謀奏事便殿議論通敏其往寓直延閣以昭示寵奬之意欽予時命益勉厥修

栗順等遷長史並司馬

惟爾世懷忠順克守教條有司以言進爾上佐往服恩寵思報所防

後妹邢氏並弟婦髙氏並封安人

命婦八等之制惟夫若子通籍於朝始得以序進焉至於一時異恩豈限彛典爾以中宮女弟【髙氏云後親之懿】淑愼有聞念方加惠戚藩宜見優寵是用躐進封號以昭朕意往服休命益茂爾徳

華陽集卷三

欽定四庫全書

華陽集卷四

宋張綱撰

外制

王序封贈二代【故祖伯琪故父夢陽故祖母張氏前母陳氏故母向氏】

朕頃者合宮享帝慶賜遂行縉紳尖夫恩及父祖【陳氏向氏云父母】存亡靡間厥惟舊章【具官故祖故父或以爾】抱才不施【張氏陳氏向氏云閫訓具宜】積徳甚厚有孫能仕【父母云有子】遂至大官推其本源【父曰推其忠教母曰推其母慈】用贈封秩服此休命以光重泉

王序故妻金氏

命婦爵秩各從其夫玆予慶賜之行燕及臣工之列旣防榮於祖禰仍追賚其室家具官某妻某氏相其良人登於顯仕生具淑徳沒有令名宜更大郡之封以慰重泉之望營魂未冺服命惟新

向子廉復官

朕惟欽聖功在社稷萬世永賴遭時多故而向氏子孫流落殆盡惟爾幸占仕籍乃復坐累削官念之慨然宜見襃序旣復文階之峻更升延閣之華以寵戚藩斷自朕意往服休命尙蓋前愆

王革追授中大夫仍落職

朕觀前世酷吏慘刻少恩未嘗不惻然動心而況出於近時殘鷙殆有甚者按其見惡𨿽死不赦具官某素行陰賊盜竊寵榮當政和宣和之間聲熖燻灼専以刑戮爲暴觀望相指防人於罔寃痛之聲達於上下累仁聖好生之徳傷天地至和之气厥罪旣著身不卽誅顯秩崇名沒猶冒處蓋於爾失刑甚矣宜從追削少謝無辜爾則何知要爲後來之戒

張叔獻除直閣提刑

朕惟爾父當靖康艱難之際竭節自奮犯彼凶威身防北庭忠在王室肆求厥後大臣以爾名聞引對便朝有嘉占奏進直延閣往按祥刑豈獨示朕一時異恩亦以爲後世臣子之勸

楊選馬千轉行右武大夫

師出以律故能有功賞不逾時所以示勸具官某智窮武略勇冠戎行往敵犯邊奮身衛國數其軍實積有戰功宜升上閣之華以聨橫列之峻往服休命益勉壯猷

田開除刺史

往者北師大入西土人以不靜賴我將士雲集霆撃以克有功幕府具聞爾實居最錫以褒命用昭寵渥尙思懋勉無負厥官

許份轉一官致仕

事君而能致其身旣勵匪躬之節引疾則閔勞以事宜推從欲之仁厥有故常用昭異數具官某沈靜有守恵和而通問學得於家傳經術明於世務持槖簮筆徧儀侍從之華剖竹分符屢易翰藩之寄自違朝著久佚祠宮忽抱疾之有加願辭勞而歸老進官一等俾休餘年其茂對於寵光尙克寧於幹止

唐煇除右史

朕惟唐虞三代之盛皆有史官紀其行事千載之後如出乎其時而見乎其人者書之傳也今吾左右置史執筆記言動亦以昭示後來厥任重矣惟爾秉心直諒廸徳恵和學靡空言慮無遺防頃自臺屬擢備諫員讜議日聞風節彌勁玆用稽之士論俾直殿坳昔遂良由諫大夫知起居事善惡必記以戒太宗不爲非法而魏謩自補闕爲右史文宗猶以朝廷闕失責其論奏此朕所以命爾之意爾宜勉焉無愧古人以永發譽

謝克家移郡

懷仁義以事君入則罄嘉猷於帷幄居賢徳而善俗出則分憂寄於藩維𨿽二者任職之不同然一於寵遇而無間矧竭均勞之請宜推從欲之恩具官某疏通而有謀莊重而不倚見聞殫洽故能洞羣言之微議論宏深可與圖當世之務蚤延登於輔弼俾茂贊於經綸自去巖廊數更符竹趣奉介圭之覲詔陪講席之遊大一統於麟經覺斯文之未墜冠諸儒於虎殿廣舊學以多聞俄爽節宣屢形懇避念稽古之功未究而引疾之志莫移畀以近邦寛予南顧徒得君重當無薄於淮陽惟旣厥心尙不忘於王室

張絢攺官

朕分遣禦史循行天下察吏治之能否而升黜之爾以材諝效官發聞於下邑遂獲論薦召見便殿敷奏詳明玆用進爾京秩以示襃寵夫千里之行始於足下往加策勵用勉逺圖

章誼洪擬各轉一官

爲官擇人取正銓衡之法以稽爲決具存簡冊之公屬兵火之蕩焚詔臣工而緒正成書來上第勞有差具官某博通世務而言必據經明習憲章而事無遺策【誼云】頃貳司冦考法治官【擬云】頃由宗伯兼長治官俾専筆削之工釐補詔條之逸昭明義類迄就編謄分核品流悉従科指吏絕詐欺舞文之獘士無流滯失職之憂寔系爾能有協朕志章程旣定仍舊貫於七司褒典有加進文階於一列往服休命知予眷懷

周聿許摶範伯奮攺官

朕寤寐求材惟恐不及𨿽布衣之士延見訪問猶將用其言而顯其身矧如爾等咸以行能克施有政肆加召對議論簡於予衷可無異數昭示寵奬其各攺序京秩以需進用

梁汝嘉轉一官

唐李巽領鹽鐡初嵗之利如劉晏之季年其後則三倍晏時今國家經費浩繁鹽利居半分道置使務廣貲儲爾以通敏之材嘗被簡擢頗能爲朕操致奇贏課其嵗入視昔增羨使諸路得人悉如爾者亦何必逺希晏巽哉宜進一官以爲爾寵往服休命益勵逺圖

虞澐除左司

天下之士固有優於政術而辭采或不足觀能於文學而吏事乃其所短朕勵精圖治求全材而用之則官人之方莫如歷試以爾典校祕文資以多識論譔東觀敏而有辭方將考寔於事功而郎省踐揚未究厥蘊若時宰屬夙號要司糾察六曹分摠萬務肆以命爾益試其能夫盤根錯節遊刅有餘者大匠之斵也勉旣厥心以副朕意待汝舉職則有襃遷

陳昻除吏部郎官

朕惟艱難以來銓部之法日失其序比加刋定著之方冊將選通敏之士各修乃職奉以周旋惟爾奮自諸生久更器使屬予司冦藹有休聲玆用序進劇曹究其施設夫成法具在待人而舉能使吏姦寖息而官曹益淸是爲守法尙克勉之朕將於汝觀焉

魏良臣除刑部郎官

朕惟官人之方徇名不考其寔則浮僞者勝徇法而必以次遷則陸沈者眾爾以儒術自奮效官輦轂之下率身自檢屏迹權門嘉有譽言肆令召見觀其占奏名寔具孚宜膺不次之除用示求材之勸亟升郎位往屬秋官無怠厥修思所以報

陳規除直龍圖閣知廬州安撫淮西

朕惟淮西之地沃壤千里北人南下莽爲盜區𨿽干戈擾攘之難略平而創痛呻吟之聲未息非夫練達老成之士往殿厥服何以寛朕深憂具官某靜重有謀果毅以達蚤勵忠勤之節屢膺藩翰之寄折衝禦侮疆埸綏靜牧人禦眾閭閻輯和朕嘗考觀安陸池陽之政多乃成績玆用峻以內閣河圖之直昭示褒寵汝其爲朕徙治合淝振肅中權拊安諸郡昔魏尙守雲中而匃奴不敢近塞龔遂治渤海而賊盜至於棄兵往師古人無使聲名減於前日則予汝嘉

吳敏封贈二代【故祖父故祖母王氏段氏】

朕大享合宮只見上帝肆頒渥澤均迨於臣工燕及私庭豈間於存沒具官某故祖具官某生而積徳樂於隠淪【故祖母云素有積徳用發慈祥】報在乃孫寢以光大時惟故相屬奉貢祠方慶賜之遂行推本原於所自維師一品追賁九泉【故祖母云更封大國追賁重泉】尙克有知服玆休命

故父

【腦詞同前】具官某故父具官某抱材不試積徳在躬發其幽光克有嗣子時惟故相屬奉貢祠方慶賜之遂行推教忠之所自寵增峻秩追賁重泉尙其有知服此休命

故母夏侯氏

【腦詞同前】具官某故母具封某夙奉蘋藻具宜室家積徳在躬有子而貴時惟故相屬奉貢祠方予慶賜之行慰乃劬勞之報寵增封秩追賁泉扃尙克有知服此休命

祖母韓氏

朕躬執圭幣大享於合宮霈澤下流羣工卿士爵命及其私庭時乃舊章予不敢廢具官某母具封某氏淑徳懿行有聞裏族慶種厥孫寔惟故相眷玆盛禮宜錫恩榮爰增大國之封用侈雕軒之飾往服休命益介壽祺

妻曹氏

【腦詞同前】具官某妻具封某氏淑徳懿行有聞裏族作配君子嘗爲輔臣宜更大國之封【云云同上】

王秀除直祕閣仍賜章服

朕遭多故深懷磐石之宗睦族以恩欲大本根之芘以爾襲神明之貴冑崇信厚之遺風志在詩書不驕於富貴施之政事克勵於廉勤有嘉屬籍之賢獨藹薦紳之譽俾升華於內閣仍賜寵於身章庸示展親以襃有徳往服休命無怠爾猷

徐杞除司勲郎官

賞國之典也以待天下有功之士若時司勲寔掌其法以辧其等而詔爵祿焉惟爾練達老成恪勤事業列職民部克有能稱往贊治於天官以參校於勲籍昔王成以僞受賞而後之俗吏多爲虛名爾勉圖之用懲其獘

沈昭逺除戶部郎官

以版籍考戶口之耗登以地徵制財用之出入民部之職郎寔參之惟爾蚤勵材猷亟防器使效官樞府有禆宻議宜升省戶益究厥能往修而官以副朕足國裕民之意

章誼除龍圖閣學士

寶河洛圖書之瑞宏內閣之邃嚴奉祖宗謨訓之藏極儒臣之榮寵式序在位必協公言具官某博稽藝文明逹政體粹然論議智每合於投機試之劇繁才有餘於遊刃以嫉惡振霜臺之譽以持平守法寺之公擢貳秋官有嚴邦禁爲屬樞府克贊兵謀蔚髙侍従之華嘉乃踐揚之久冠西淸之峻職正學士之隆名庸示殊恩式彰有徳往祗厥服思振所防

孫近除給事中

國家以三省綱紀天下而東臺封駁之司寔萬機出納之地欲使發號施令罔有不臧立政官人動無過舉宜得剛明練達之士以修厥職肆求在列僉曰汝諧具官某負挺拔之資冨精微之學蚤先羣彥再掇異科秀於文詞得宇宙中和之气措諸事業究朝廷設施之宜恥違道以干時久淹才於外服頃方擢備記注遂掌絲綸旣多潤色之工尢竭論思之助宜進司於平奏用益展於壯猷簡自朕心克協公論惟爾代言之日已屢聞於直聲則夫批勑之風諒無愧於前史往共乃事尙勉之哉

聞人武子攺官

朕比遣將臣經理疆宇爾居幕府久以材聞賜對便朝占奏有足嘉者宜略銓部之法攺序厥官其往悉心以佐武服以稱朕待汝之意

王雰攺官

朕惟爾兄以身徇國不得終於牖下念之惻然同气之親如有爾者嘗掌執羈靮従朕於艱難宜有以優卹之攺序厥官無忘報稱

華陽集卷四

欽定四庫全書

華陽集卷五

宋張綱撰外制

劉大中除右司諫

朕兢業圖治如涉淵冰深惟萬幾猶懼有闕敷求端寔剛明之士備耳目之官左右規切以開廣視聽惟爾博通儒學敢於有爲奉指觀風百吏震聳入居憲府誌節彌厲玆用進爾於七人之例夫大則廷議小則上封諫臣之職也爾其夙夜罄竭輔朕不逮傳不云乎千人諾諾不如一士諤諤朕三復之蓋於爾有望焉

王存追復資政殿學士左正議大夫贈右銀靑光祿大夫

朕念泰陵憂勤天下時有廟堂元老左右弼諧協成丕功垂裕後世嵗月逝矣遺忠隠然尙其典刑可勵媮薄寵榮弗及公論謂何具官某躬蹈古人夙有重望引義慷慨見於立朝元祐之初首膺簡用進位丞轄厥徳茂焉中遭煩言防於鉤黨賫志沒地久未昭雪朕方旌別淑慝以定國是肆疇勲緒考以舊章升祕殿之隆名陟文階之峻秩垂光幽壤流澤來裔精爽如在尙克欽承

韓膺冑除直祕閣與外任

右府掌兵中臺布政分厥事其來尙矣今爾任吾宰屬以材自奮顧於樞輔職靡所闗乃遽引嫌丐従外補勉徇抗章之懇俾升延閣之華往服恩榮別膺器使

李大有除左司

朕以二三大臣總中臺之政設官置屬分贊左右一事之舉差若毫釐之逺天下休戚繋焉惟爾頃由郎省出膺郡寄能以材術自勵治譽藹然則夫朝廷施設所宜於民者亦旣深究而熟講之玆用命爾爲吾宰士爾其悉心往共乃服以其所見於昔考所行於今必使六曹萬務各當其理若网在綱有條而不紊庶幾流澤於下而民有愜志則予汝嘉

錢圻除刑部郎官

六卿之屬皆朝廷髙選而刑辟重事掌於秋官必資通明練達之士庶革頗纇放紛之獘以爾文學行藝稱於縉紳中外踐揚顯有嘉績其往列於郎位用參讞於刑章罔非在中尙迪有慶

張致逺除監察禦史

朕拔舉賢能執憲轂下豈惟使之督察吏治亦將勵其風節取人所難以待異日之用惟爾問學淵博材猷敏彊見於設施信其有立是宜擢居臺屬贊肅綱維惟公無私可以守法惟明不蔽可以照姦人之言曰柔亦不茹剛亦不吐無縦詭隨以謹罔極吾將以是望汝尙克勉之嗣有襃寵

許份贈四官

陳力就列者人臣之義隱卒崇終者朝廷之仁嘉乃遺忠肆推防典具官某嗣傳家學躬有令名蚤被遇於熈朝亟升華於禁路事功克著揚歷滋多久去周行方遂掛冠之懇載披奏牘遽聞易簀之言念其平生爲之惻怛陟文階之四等賁余澤於重泉尙其有知服我休命

韓之美李恪各轉一官

日者敵大入襄郢一方爲之騷動而安睦宻邇形勝相望爾等或任守臣或貳郡政嚴武經而外拒固吾圉以自安敵不敢窺民用無擾有司言狀朕甚嘉之何愛一官不爲爾寵往服休命益懋逺圖

胡世將除禮部侍郎

朕當艱難之時尢謹於禮故凡典司之任必擇其人眷乃秩宗寔爲髙選若時置貳用采公言具官某風猷靜淵器質通敏蚤發揮於事業防揚歷於禁嚴炳若詞章深得代言之體粹於議論屢殫造膝之忠畀方面以宣勞摠中權而兼制化行裏俗荒疇漸復於春耕令肅兵屯外戶不聞於夜閉方渴論思之助宜還表著之聨往副六卿遂典三禮夫出維周翰旣已臻賣刀買犢之風則入備漢儀豈復憂防劍擊柱之事勉勵夙夜用副簡求

劉岑除刑部侍郎

朕惟王政必本於仁恩宜重萬民之命俗吏或牽於私意靡遵三尺之公肆求時髦俾職司冦具官某性資敏明而輔以博古之學辧論詳雅而發爲華國之文夙藹譽於儒林亟躋榮於要路彌綸省闥肅振綱維揚歷淸班蔚髙領袖察其更事之久必能議法以情簡自朕心宜掌邦禁往攝貳卿之事進聨法從之班爾其端一意以持平審四方之奏讞民之多辟忍橫被於非辜法無二門尙參決以古義用迪咸中之慶庶追止辟之風

唐恕贈徽猷閣侍制

上有旌賢錄舊之徳下有生榮死哀之美朕覽觀前史有味其言是用優寵臣工不間存沒具官某名徳之後蹈履五常浮沈半生不爲勢屈眷言靜退之節足以率厲本朝召自山林寘於卿列朕方嗟其相見之晚人皆期以不次之除如何老成奄忽長逝矣少也懷才不見於用晚而見用不盡其才追想遺徳於予心有戚焉次對西淸參謀法従以彰眷禮以慰爾地下之靈尙其有知服我休命

鄭作肅除直祕閣

宰屬要官彌綸省闥爾居其位以稱職聞尙宜服勤究乃施設遽玆引疾祈去周行考厥舊章寵升延閣姑遂爾志往其欽承

韓肖冑知溫州

量材受任進賢𨿽協於公朝居寵思危引分乃全於臣節眷予近輔祈解要樞爰推從欲之仁曲示均勞之意具官某性資夷粹識度淵宏蚤宣力於事功寖升華於嚴近疇若名臣之緒夙推濟美之賢越自貳卿登於右府出疆萬里嘉復命之良勤坐制四夷方運籌之有賴奏章俄上去志莫回俾辭宥宻之司往卽維藩之寄奉行詔令其務息於民勞益勵忠規尙無忘於王室

梁汝嘉除徽猷閣侍制

朕惟今日巡幸之邦形勝有同於畿甸若時浩穰之治剸裁寔賴於守臣疇厥功庸宜加寵異具官某有疏通之智有彊敏之材早自奮揚亟防任使卽山煮海課嵗入之居多挽粟飛芻致軍儲之有裕旋委翰藩之重俾司輦轂之繁吏有黠姦望風引去事𨿽盤錯投刅皆虛數引見於便殿信乃言之底績升華次對進列西淸庶同增秩之襃庸示懋功之勸往服明命益勵逺猷

沈與求知鎭江府

朕觀東南形勝之地京口寔當上游方玆時巡尢所倚重思得折衝厭難之士以修古方伯連帥之職用作外屏寛予內憂具官某學不守於空言才克施於有政蚤膺簡拔亟寘淸華執法憲臺則排姦撃邪紀綱復振率屬銓部則揚淸激濁流品自分玉堂推詞翰之工經幄罄論思之助以其蓄之有素故能用無不宜久去周行殊郁士論是用起從宮觀殿此大邦眷惟一路節制之權加以萬旅營屯之寄非威重足以鎭浮則人不服非恵和足以宣化則下不安往圖厥功奚俟多訓

侯延慶除太常少卿

朕惟六經之道同歸而禮之用爲急遭時多故奉常之官名存而寔廢孰能爲朕褒舉闕遺正其名物庶幾一代之制尙有典刑惟爾博學而文彊識以敏考其施設譽在縉紳比自侯邦召寘右史時乃舊事已試曰能宜更錫於贊書俾遂亞於卿列朕方布告中外有事郊丘爰復舉於上儀其敢忘於舊典討論制作在爾勉之

蘇攜除宗正少卿

朕觀周南麟趾之化而美召穆公糾合宗族之詩眷言懿親曲加惇敍惟是圖牒散逸未克訂正屬之卿寺必推其人以爾明純恵和名臣之子更歷事任爲時老成久處退閒厥聞彌著用復寘於少列俾職司宗夫宗正之設非獨序正屬籍辧昭穆之親疎也典刑視效於是乎取之勉爾所職昭厥象賢之美使吾同姓皆知蹈履先徳亦所以勸勉顧不韙歟

陸長民除右司

朕惟朝廷之官皆爲擢用至於宰相之屬尢號要司贊綱紀出納之權懋省闥彌綸之望孰能任此莫如汝宜惟汝蚤奮才猷亟防器使勤勞備著中外疊居若時都公寔乃舊職稽其已試之效考以僉言之同是爲得人往共厥服惟明敏能防法意惟公勤能督吏姦使六曹無滯於所行則萬務不勞而自理祗若予訓嗣有寵襃

晏復除吏部郎官

朝廷品覈人物掌以天官分總銓衡惟郎是賴爾以識度之逺材術之優頃防簡求與吾選事今用復爾於外俾列舊職爾其悉意一從事於新書使夫黠胥不能玩法而寒微無畱滯之嘆則予汝嘉

胡松年除吏部尙書

中臺分建六職允爲喉舌之司文部品序羣材尢重銓衡之寄遭時艱棘舊典逸遺方考寔以成書思得人而總治求於試可宜以次遷具官某諒直而粹溫疏通而敏博才周眾務本於獨見之明學洞羣言輔以力行之志蚤持從橐克勵忠規代言西掖而進専瑣闈封駮之嚴率屬冬官而兼備經幄講論之益防鄰邦之修聘將使指以出疆言不見於幾防動輒得其要領嘉乃任職簡予深衷俾升常伯之聨用冠甘泉之列旣師言之允穆庶邦治之協寧昔魏用毛玠崔琰典吏曹化淸儉之節於多士唐以宋璟李乂掌選部擅平允之譽於一時往旣厥心古人不逺

陳與義除禮部侍郎

朕選六卿之亞皆民譽也故具官掌銓衡之政而宗伯總禮文之事然劇易之職不同至於佐其長以率屬則協心盡瘁厥任惟均具官某蚤以異材亟登邇列分職吏部期年於玆姦獘旣除譽言無間念方使之進陪經幄兼直玉堂若猶責以煩劇之勞將恐妨於論思之益宜從所便易畀簡曹且禮所以治神人和上下豈在區區文物之間爲哉爾其勉修厥職使夫日力有裕而専意於問學文章以奉我淸閒之燕朕心所望尙克體之

胡世將除刑部侍郎

朕惟天下一物失所尙足害政故於刑辟之事尢致哀矜秋官亞卿率屬爲重朕所選畀非賢不居具官某學窮經術而知其變通智達事幾而見於施設比自侯服召還秩宗𨿽未卽於周行已大孚於羣聽防玆司冦方務得人載詢僉言咸曰汝可昔者伯夷降典要在折民惟刑臯陶制百姓於刑之中而曰以教祗徳蓋二官任職𨿽或不同然一體相須未始有間往師古意其審克之

劉岑除吏部侍郎

朕方肇修銓衡之法付之吏部使天下之士咸以資格聽其考序其職顧不重哉非得夫剸煩治劇之才何以勝激濁揚淸之任具官某學博而有守言大而力行擢貳秋官掌予邦憲以情論法吏不敢欺信其才髙可膺煩使治官之亞汝宜攝承夫裴馬之能述於史氏後世稱焉往其懋勉無愧古人是爲任職

唐煇除中書舍人

文章爾雅訓詞深厚獨稱西漢而後世罕能及者朕心慕焉是以敷求天下修潔博習之士置諸左右侍從之列使備述作庶幾古人具官某秉徳粹完操行純固韞櫝六經之奧服膺一善之防蚤勵才猷亟防器使擢居諫省知無不言進列史官書必以法朕旣嘉其風節之勁又嘗考乃詞章之華宜陟綸闈遂典書命夫代言之任是謂儒者之至榮然稱職爲難當識國家之大體益勉所學以宏厥聲

華陽集卷五

欽定四庫全書

華陽集卷六

宋張綱撰外制

李亦攺官

爾由疎逺上封自言公車以聞遂獲召對亦可謂遇矣觀其論奏志有足嘉命攺厥官庸示殊寵夫爲士者非馳騁進取之難立而無令名之患往服朕訓無怠爾修

張榮轉遙郡觀察使

凡賞無常眡功輕重蔵在盟府用以勸能具官某奮不顧身忠於衛上淮壖之役扞禦有聞俾守海陵敵莫敢犯於是民得按堵而鹽莢之利久廢復興肆疇厥功爵應加等冝錫亷車之寵庶昭戎壘之榮往其欽承勉思報效

宋煇落職

朕駐驆臨安視同天府浩穰之治付厥守臣爾以非材嘗見屬任獄市所寄觀望爲姦始則便文自營卒使刑放於寵事𨿽旣往公議弗容論譔之華豈應冒處其從鐫奪聊戒後來服我寛恩毋忘省咎

唐煇除諫議大夫

朕惟一事之失圖功弗終一行之虧視徳有愧肆用廣開公正之路敷求謇諤之臣蓋欲亟聞讜言磨切左右所以成大功全盛徳實有賴焉而況官爲正諫表率在列位髙責重可非其人具官某徳蘊純明器凝端粹率義不爽蹈古人之規遇事敢爲見仁者之勇數任言責咸有能稱入直螭坳旋升綸閣𨿽詞章每多於潤色而鯁亮不廢於論思有嘉造膝之忠曽是伏蒲之舊粵從回禁還冠七人昔栁公權論事不阿風采可尙遂由內史屈居是官朕稽前言亦以命爾往服乃事思勉厥勤陳古誼以啟迪朕心酌民言而規正國論期補大化勿崇虛名

辛炳除禦史中丞

唐文宗有言禦史臺朝廷綱紀一臺正則朝廷治朝廷正則天下治國家自祖宗以來闕大夫不置而中執法實表率其屬以殫治不屈爲職乃者簡防忠良布在言路而臺無長官朕甚恧焉推擇其人宜以次舉具官某亷淸有守秉髙世之資諒直不回勵古人之操辭榮求志逹於聼聞召還周行任以言責載觀論奏之實益信風節之彊排姦擊邪百吏震竦國之司直惟爾有焉往由雜端進居獨坐𨿽斷自朕志而考於公論蓋無愧矣夫以道制法所以處天下之事爲官擇人所以行天下之法事有弗當於理人有弗協於極皆汝責也其服朕命益懋乃心具陳治國之謀毋負敢言之地是謂稱職則予汝嘉

徐彥忠轉遙郡刺史

往嵗虜騎控瞰吾江滸爾以偏將鼔行先登逐北渡淮第功居最有司謂爾賞應貤恩顧方勸能豈限常制遙兼刺舉之號優示寵榮其勉厥勤用圖報稱

胡世將除徽猷閣直學士知洪州兼安撫制置使

方面之權朝廷外屏惟豫章古郡實居上游襟帶湖湘控引閩粵爰自艱難以來盜賊間起瘡痍吾民故選建牧守常重於他鎭非夫恩威並濟知大體可畏信者難以屬其任具官某疏通練逹文雅自將早被簡求登於禁近朕固知其有折衝禦侮之略有牧人禦眾之材京口大藩試以帥事曽未期月果有能名比方召復周行俾貳司冦而江表重寄念非卿無可付者是用升華延閣以寵其行夫一路十州兵民大政得専制焉蓋休戚之所系也卿其考古忠信之長慈恵之師以撫安玆土亦使夫令修於庭戶數月之間而人自得於湖山千里之外毋愧前哲則予汝嘉

侯延慶除起居舍人

昔倚相能讀三墳五典八索九丘楚王以爲良史朕敷求時髦俾記言動亦惟博極羣書義類通貫然後責其任職以爾儒學之英奮由庠序粹然論議縉紳多之頃嘗擢自郎曹固已直入螭陛一從外補數更除書考之僉言宜還舊物夫載筆之任重矣隠善諱惡則失之誣因淺仍俗則失之陋爾宜勉焉母流於二者之失予惟汝嘉

韓京轉左武大夫

朕方整軍經武立國之威凡厥有功必加褒賞具官某夙推將略雅得士心盜擾吾民斬獲底定戰多來上深用嘆嘉俾進一官庸示勸奬往服休命益圖爾勤

姚舜明復舊官

朕記功忘過不遺疏逺之臣而況出入禁近爲吾法從者乎具官某蚤以才猷屢更器使六卿之亞蔚有譽言頃由外官嘗坐微累閱時旣久宜見抆拭悉還舊秩用昭新恩往其欽承益思懋勉

陳昌禹除待制知靜江府

朕惟屏翰之重不可屬非其人矧吾桂管要衝控帶西南之地兵民所寄謀帥尢難非夫術略威權見於已試不在玆選具官某忠勤自勵風力有聞簡於公朝屢更煩使比嘗付之郡政究其施設之方治有能名逺近信服是用嘉其顯效畀玆巨藩升華次對之聨增重中權之任朕方以安民爲武耀徳爲威往體至懷毋求奇功以煩憂顧

杜湛除遙郡團練使江西兵馬鈐轄

朕設勇爵以待天下勞能之士蓋欲激昻惰气協成武功以爾沈鷙有謀忠力自奮習於行陣屢上戰多不有寵榮人罔攸勸其升舊秩往主戎團祗服茂恩尙圖報稱

王似除資政殿學士川陜宣撫使

中原大勢實依秦蜀之雄元帥撫封用作藩籬之固眷求說禮觀詩之士就付折衝綏逺之謀宜錫贊書以昭宿望具官某直方而不撓篤實而有容雅髙拯溺之材遡大川而必濟見謂剸煩之手投利刃以皆虛屬此艱難之時備更中外之任純誠彌篤丕績具昭簡在深衷可膺重寄顧西南之外屏壯形勝於本朝師徒久勞疆多事𨿽戎律已勤於妙算而軍容未正於中權載詢僉言肆時攺命陟隆名於祕殿總大柄於師幹是爲圖任之公勉赴功名之防予欲尊主威而彊國爾則撫禦於全師予欲禦外侮以息民爾則布宣於威令祗服明訓益勵逺猷

盧法原除端明殿學士川陜宣撫副使

當險阻艱難之時慮莫先於謀帥得詩書禮樂之士庶相協以圖功矧累朝之舊臣副一方之重寄宜加異數以撫成師具官某志在古人名顯當世徧儀侍從堂堂人物之英備罄猷爲蹇蹇王臣之節肆予圖任屬此老成防興秦蜀之兵俾貳軍師之政奇謀碩畫自能暗合於孫吳禦侮伐謀尙何逺想於頗牧顧今方隅之未靖況復屯戍之久勤盍加寵於使權庶增重於戎律爰錫贊書之命亟升祕殿之華斷自朕心克符公論四郊多壘念方軫於至懷千里折衝其勉攄於逺略

胡寅除起居郎

左右置史進聨二省之華言動必書用紀一時之實求稱厥職可非其人以爾學博而文才敏以逹有志當世發聞自初嘗妙簡於公朝繼入躋於淸貫論議不屈气節可嘉玆用擢於州符付之史筆時惟舊物用觀已試之能往服新恩尙勉方來之效

王居正除太常少卿

舜命百夷典禮後防典樂各能其官以名後世今國家以奉常一司兼此二事而欲責其任職玆惟艱哉惟爾少以美才輔之篤學頃由簡防入侍於螭坳欲究設施旋分於符竹踐更旣久中外具宜顧玆列卿亦爾舊物其往爲朕討論前代之制作緒正今日之缺遺使夫聲名文物之華燦然復舉庶幾朝覲防同之節將有可觀朕志所期申命惟允

劉錫復捧日天武四廂都指揮使明州觀察使權主管殿前司公事

儼周廬而列衛勢克壯於宸居提尺籍以申威權莫専於環尹厥惟要地宜付偉材具官某慷慨而喜奇謀沈勇而多大節撫臧宮之鳴劍夙有志於功名得黃石之遺編信獨傳於韜略起自將種進超武階時屬艱危任當繁劇佩邊城之印孤軍屢抗於凶殘分帥閫之權諸將敢違於紀律旣錫廉車之寵旋膺部督之雄輟統衛於親兵俾奮揚於西土偶坐防累頗鐫要官𨿽歷時未久於廢閒豈一遂忘於委任盡還故秩庸示新恩攝扈巖廊董司禁旅以重爪牙之寄以昭心膂之親匪惟爾私實允公議入王宮而假寐無忘大亮之忠冀虎賁之得人尙謹周公之戒

闗師古除熙河蘭廓路安撫制置使馬步軍總管依前統制熙秦兩路軍馬専一招撫熙秦

朕惟王者圖回大業綏靖邊隅亦惟四方梟俊之臣能任一時軍旅之事故得折衝禦侮坐有成功矧今西土未寧地居四戰選將任職可非其人具官某沈鷙而通明銳以果總戎知變得眞將軍之風卻敵無前見烈丈夫之勇一自防於逺服統臨將士被堅執銳率爲眾先威名旣昭人用信服今朕擢爾安熙河之民以捴節制之任仍兼舊職圖功允終夫兵勢無常𨿽貴乎必勝之將而安民爲武尢急於招攜之謀往服訓言毋忘報效

楊應誠除樞宻副都承防

宥宻之司整軍經武之制在焉方時多虞任責尢重孰能爲朕周旋其間奉承詔防𨿽在副介罔不擇人具官某明智有餘深逹世務气節慷慨老而不衰自昔寵分州符逺持使節頗能推其素所蓄積見於設施譽者翕然逹予聞聽比旣起從祠館表率上閤猶以九儀朝覲之事用違所長更錫贊書擢玆要地夫樞機所系萬里折衝不宻害成古人深戒往愼厥職毋忘訓言

趙霈除吏部郎官

朕以時方艱虞吏員增溢未能遽損思得通敏詳練之士主吾選法庶幾衡綜有序而僞冒者不得進則官曹流獘不革自淸以爾學世其家克自奮勵施於有政譽言甚休是用擢於典祠俾列天官之屬進必以敍益試爾能往祗厥官嗣有褒寵

呂本中除祠部郎官

朕方舉羣防以收中興之功顧天下士有一善可取猶將簡防任用而況已試之才朕所知者乎以爾富於藝文能嗣家世考其事業譽在郎曹今典祠缺員肆以命爾夫冰防素號無事固有餘力足以講論古今往其勉之以待上用

劉一正除祠部郎官

【腦詞同前】以爾行義文詞縉紳推仰蚤膺器使入直螭坳嘉其久卽退閒益自堅於气節肆以郎選還寘本朝朕之用人不以官職崇卑而爲輕重往祗厥服以茂逺圖嗣有褒遷母虛朕意

舒淸國除直龍圖閣與郡

西淸五閣祖宗謨訓在焉寓直其間寔爲儒者之寵爾頃由郎省擢備史官旣致人言宜從外補念其載筆之久畀以河圖之名往作藩屏尙思報稱

華陽集卷六

欽定四庫全書

華陽集卷七

宋張綱撰外制

汪藻轉一官

朕於名器不以假人惟時賞勞則靡所愛故𨿽嚴近之列有應功令猶加褒錄蓋所以勸也具官某以文章得名而能達當世之務以气節自勵而不忘憂國之心厭直承明往臨藩翰政平訟理百姓和樂有西京循吏之風比以軍儲闕供下郡國平價以糴而能悉意奉公承詔趣辦朕甚嘉焉其進一官以爲任職者之寵祗服休命益勉厥勤

陳桷除起居舍人

朕慨念艱難以來士風不競媮薄之俗勝而馳騁進取之習日滋故於用人尢愼厥典方將迪簡在位取其沈厚之徳靖恭之操以革斯獘而振起之惟爾文學之富蚤掇殊科克勵才猷以防器使自歷中祕陟郎曹蓋二紀於玆一時輩流咸見防用乃獨退然不以屑意朕方嘉其有守而譽言日聞是用付爾史筆俾聨法從之班以職記注之事夫華要之選非獨爲爾寵也欲使縉紳明識朕意知所趣向焉益勉厥修無負眷奬

邵溥瀘南沿邊安撫使兼知瀘州

朕宵衣旰食思濟多艱不敢一日輒忘疆之事故選置師帥必惟賢能建威消萌用寛憂顧具官某奮由儒學允蹈古人輔以才猷表見當世念去禁途之久旣嚴召節之頒載考僉言宜膺煩使惟瀘川地接夷族控制西南朝廷藩翰得人爲重今朕畀爾以中權之寵往殿厥服爾其深體徳意愼守教條無以地僻俗陋而鄙夷之使夫並邊列城兵民咸乂是爲稱職尙勉之哉

趙起魏珍各轉一官

朕以驍將扞邊爲日滋久來赴行闕有嘉勤勞矧其偏裨協忠國事逺勒部曲可無寵褒其敍進於武階庶有光於戎律往服休命尙勉圖功

張成憲除金部郎官宇文師瑗除駕部郎官

中臺六卿總治眾務郎爲之屬其選甚髙爾成憲才術之優見於已試爾師瑗縉紳之譽藹然有聞司珍駕曹宜以分命往其懋勉嗣有寵遷

景興宗轉三官換給告身

頃者秦蜀用師權在主將得以便宜行事謂爾有勞可賞且復防課當遷就進文階亦以久矣玆用錫爾贊書新厥寵命往其欽服尙勉圖功

劉子羽散官白州安置

朕暴兵露師經理秦蜀置將不善功潰於成由引用之非人遂同惡以相濟誤國甚矣罪奚可逃具官某本屬庸才乘於艱運謬竊逾涯之寵寖成妄作之凶方朝廷倚重元戎聽幕府自擇參佐首以憸佞贊其機謀昩攻守之良圖恣剛愎以自用脇持上下莫敢誰何冨平之師一敗塗地旣自恥於失防欲移咎於他人陰肆防誣濫行斬殺坐令將士卒至叛違迨嚴召以促還乃臥家而自便觀其寡謀輕敵𨿽惡有所分至於慢上侵權則咎將誰屬其以散秩往居遐荒尙堅循省之心毋負生全之賜

程唐落職宮觀

【腦詞同前】具官某材無寸長志欲大用専事權要寖加顯榮謬爲屬於戎昭曽靡遵於廟勝富平之舉朕甚悼焉以諛佞濟輕脫之謀以殘忍成覆亡之禍生靈塗炭職汝之由尙復何顏更臨藩翰覽彈章之來上知公意之弗容其鐫延閣之華往食眞祠之祿是爲寛典毋怠省愆

趙鼎加恩

朕日者昭事上帝大享合宮秩將禮之文旣荷三靈之眷推慶成之澤爰疏百辟之恩矧乃洪儒爲予近弼方有資於同徳其敢廢於舊章具官某才周而識明器逺而用博忠嘉自奮屢陳經世之謀謇諤有聞獨著立朝之節一自登於樞輔再分領於帥權坐申廟勝之威益峻巖瞻之望肆加嚴召入贊於機衡正賴明謨用寛於宵旰念縟儀之旣舉宜慶賜之惟均亟命有司式敷異數俾增封於爵號並申衍於爰田夫尊賢顯功所以錫便蕃之寵而憂邊思職尙宜圖康濟之方祗服訓言以稱朕意

張穎劉彥適降官

持節一路以防責郡吏部使者職也爾由選掄將漕廣右而縣令貪墨乃置不問朝廷耳目之寄尙何賴焉貶秩二等姑示薄懲往服寛恩勿忘念咎

趙進之轉官換給告身

川陜用師一時官吏付之元帥使以便宜黜陟蓋嘗謂爾有功可錄進主兵團玆用更錫贊書新厥寵命往其欽承圖報勿忘

潘長卿潘粹卿轉一官遷團練使

朕欽念泰陵在宥之徳昭慈保防之功寔萬世永賴而吳國諸子是爲外孫備歷險艱來赴行闕此寵榮所宜及也進官一等仍俾使名尙勉厥勤以副朕崇奬之意

周綱姜師仲除監察禦史

士有卓然以气節自立於世然後能有所爲矧中朝執法之屬任國風憲以督察百吏爲職則爲官擇人非有立者不在玆選爾綱嘗任言責閱試已孚爾師仲行已直方見稱多士玆用並擢禦史以舉六察之政考之公論匪爲爾私往服訓言益堅所守

王綰除右司

中臺萬事之本天下之休戚繋焉方時多故詔勑文書倍於疇昔𨿽以二三執政提其綱維至於左右周旋剖決畱事則責在其屬以爾燭理明而不惑遇事審而有斷郎曹更踐閱嵗滋多蔚有休聲逹於朕聽玆用擢居宰士以彌綸省闥往共厥職益務恪勤庶幾稱朕所以屬任之意

呂聰問除吏部郎官張銖除考功郎官李元瀹除度支郎官

朕拔舉羣材以備官使惟時郎位其選甚髙凡列職於其間必考實於公論惟爾聰問名徳之後文雅自將銖才術兼優能治邦計元瀹爲屬憲府藹然有稱皆宜進陟顯途是用各加褒擢往踐厥服益茂爾猷

蘇攜除檢正

朕惟東西二省政事出焉中書揆而議之門下審而覆之旣以二三大臣任其責矣則又爲之設屬以助其不迨吾於是知檢正之職不可用非其人以爾气稟粹溫臨事敏達郎曹卿寺多所踐更比嘗命列司宗之貳而議者謂爾相臣之子嗣徳有耀朝廷政體生長見聞是宜更錫贊書擢此要地夫一日萬幾出納當否所繋重矣往祗厥服益究乃心

呂聰問除宗正少卿

堯愼九族周尙同姓千載之後協和輯睦之風可以想見朕甚慕之肆求時髦參典屬籍庶幾糾合之義無媿於古以爾名徳之後儒學自將越在外服蔚有休譽比嘗召對便坐觀其論奏有合朕心擢亞伯臣公議惟允惟昔宗寺圖牒於今僅存裒集闕遺以正昭穆親疎之序則爲爾職尙其勉之

陳桷除太常少卿

左右史記言動之實地聨禁近奉常長貳専禮樂之任班秩甚髙朕爲官擇人各使效職攸司𨿽異易地則同爾比由望實之孚入直螭陛乃以親聨宰輔引嫌自言詢玆同朝重違其意擢亞卿列主吾曲臺夫以直筆敍事之才而付之討論制作之事蓋優爲也往服朕命益究爾能

王居正除起舍人

唐制兩省屬皆可議朝廷事其責重矣而況左右載筆記人主言動寔爲異時法從之選式序在位尢難其人惟爾問學淵源論議勁正昔嘗入直螭陛固以任職著聞比自侯邦擢貳卿列防吾記注引嫌自言求稱厥官玆用命爾易地以處夫奉常班秩𨿽峻而職淸且近史寔兼之往祗服於新恩益勉修於舊物

湯東野落職宮祠

朕選建牧守外作翰藩有兵有民任責爲重能悉心於撫禦庶少寛於顧憂具官某蚤以材能登於法從維揚謀帥初謂得人當兵火瘡殘之餘付還定安集之政所宜夙夜務稱厥職而乃坐糜嵗月績效弗昭致使一方滋獘尢甚宜黜隆名之寵往從祠館之遊尙服寛恩毋忘循省

吉俊補官換給告身

爾頃以武勇自奮從軍秦蜀主帥謂其有功補秩甚峻錄名來上更名爲眞往服寵榮益思報效

宋孝先起復知揚州

維揚古都防控淮帶江綿地數千里厥今屏翰之寄視他鎭爲重兵火旣息餘民出於塗炭凡厥師帥豈獨任吾折衝禦侮之責而撫綏瘡痍朕心尢所深念以爾久防器使中外踐更決滯務於都司贊深謀於督府皆有聞焉朕思得疏通敏博之士經理淮甸爾𨿽以憂去職義當奪情錫玆贊書往殿方面率勤儉以勸生業推恩信以安眾心在爾勉之予不多訓

謝伋除祠部郎官溫州主管神禦

朕時巡東南欽惟宗廟未獲妥靈肆命有司奉祠於近郡以爾冬官之屬敏肅而誠宜陟冰防往以從事詩不云乎溫恭朝夕執事有恪尙其勉之副予休享之意

曽紆降一官

朕分遣重兵宿屯要地惟時給餉責在漕臣爾才智聞於一時何獨至此而不加勉使吾被堅之眾行有乏食之憂主帥以言良咈予聽貶秩一官姑示薄懲往服寛恩尙圖來效

程千秋起復知嶽州

巴陵控引江湖居國上游兵火搶攘之後政失其經民未復業今欲外彊屏藩內安流離貴在守臣其可不愼以爾富於才術嘗試爲郡考其績效綽有能名玆用起從倚廬之中委以専城之寄奪情以義宜遵有國之常規當官而行尙茂折衝之逺略

郭師中轉刺史依前武功大夫換給告身

朕嗣承大統文武之士咸進厥官今旣八年而帥司謂爾恩獨未及升刺舉之號以聞於朝是用更錫贊書載新寵命往其祗服思報所防

楊揆降官

朕惟淮楚與敵爲鄰爾爲守臣凡疆外之事義當専逹乃不以聞違詔漏言皆汝之咎貶秩二等聊戒慢官益勉所圖以補前失

徐俯除端明殿學士宮祠

憂勤圖治時方急於任賢左右近臣義豈容於去國念有均勞之請欲髙易退之風宜徇懇祈更全體貌具官某气節不撓辧論可觀蔚有譽於當時期力行於素志起從疎逺亟聨從橐之華度越輩流遂陟樞庭之峻閱時未久被遇非常庶觀整軍經武之謀折遐衝於萬里抑賴同寅協恭之助圖大政於一堂顧屬任之方深曽設施之未究奏章俄上引疾甚堅肆推從欲之仁曲示優賢之禮殊庭厚祿祕殿隆名匪曰朕私用榮爾去或出或處諒不替於憂時嘉謀嘉猷尙毋忘於告後

章傑除工部郎官

朕惟百工之事皆聖人作也述聖人制作之意考治百工而使咸精其能是謂有司之職以爾才志明逹風力敏彊將漕外臺蔚有休譽宜遂進登郎省屬於冬官以修五材九範之法克恭朕命嗣有寵褒

彭玘贈吉州團練使

戰則死綏將帥之事也比年兵政不修望敵奔潰者十常八九朕方整軍經武欲以激勵士气有能披堅執鋭奮不顧生則褒崇之典其可後哉具官某資稟忠義志推姦凶獨當喋血之鋒遽致隕身之禍有司具奏朕甚痛之其正序於戎團庶追榮於幽壤魂爽如在尙克欽承

華陽集卷七

欽定四庫全書

華陽集卷八

宋張綱撰外制

馮賽柴斌轉官換給

國家賞典藏在盟府有功則舉輕重隨之具官某素以勇聞奮義不顧頃者秦蜀之役帥臣以便宜行事謂爾勞能可錄超進武階具名於朝用新厥命恩則厚矣可無報哉

郭興贈三官

朕以爾忠勇之資摧堅卻敵視死不顧卒以身膏艸野良用嗟惻進官三等追錄爾勤亦以慰爾地下之望

趙思誠除中書舍人

朕惟人主有立政造事之勤而無論思之助則動或失中有發號出令之信而無制作之文則行之不逺孰能舉職宜圖舊人具官某秉徳在躬克濟美於先世辭榮求志嘗晦迹於明時頃自丘園推登禁路論事能識大體抗彊禦而不回代言眞有古風見中和之自得去位旣久勞予所思其遂解於州麾俾亟還於詞掖朕方圖回大業力濟中興蓋欲使朝廷凡幾防之事罔有愆違亦庶幾天下因播告之修識所好惡任責在爾將觀已試之能服命惟新無負見知之意

範衝除宗正少卿

人主拔用賢能之士列在要途豈惟督責治功亦以率勵風俗惟爾名臣之子才術有餘澹然無求士夫髙仰朕方惇敍皇族思欲追迹麟趾信厚之化而屬有攸籍官宜擇人往列亞卿曰爾爲可勉赴朕命以舉宗正之職庶幾典刑視效於親睦之教有助焉

江公亮章傑倉部工部兩易其任

天下之務總於六卿選建諸郎分乃事爾公亮爲司庾掌粟入之藏以待邦用爾傑爲司空掌五材九範之法以率百工蓋版曹起部其屬𨿽不同至於委用則未始或異兩易厥任出於至公往祗厥官毋替朕命

孫注轉官換給告身

朕嗣承大統澤流海內文武在服咸被寵光具官某奮義戎行有年於此阻以道逺恩獨未及帥司旣以便宜升進武階具名來上俾更命渥載新爾榮往其欽承思所以報

宋孝先降兩官

吏貪爲殘害吾赤子爾爲部使者坐視不問事發驗治罪將奚逃黜官二等以爲外臺不職之戒尙從寛典省咎勿忘

種潛轉官換給告身

賞國之典藏在盟府出之無常輕重眡功具官某材勇有聞熟於行陣秦蜀之役丕績顯然帥司旣以便宜進用爾橫列之峻具名來上用錫贊書往只厥官益圖報稱

曽楙轉官

舜典陟明𨿽九官猶不廢於考績周官詔爵更三嵗則大計於羣工眷予從槖之聨宜舉邦彛之舊具官某性資醖借問學淵源在昔光明盛大之時則備獻納論思之職眷遇甚渥踐揚居多自均逸於祠庭已屢更於嵗籥比觀防課於法當遷俾膺爵秩之崇用錫贊書之寵往服朕命益茂爾猷

範同除祠部郎官吳次賔除刑部郎官

六卿之職各有攸司豈惟分舉治功亦以待異日華要之選凡厥在服必取時髦以爾同學古有稽敏而練達爾次賔效官惟謹多所踐更宜進陟於郎曹以佐吾宗伯司冦之事往其率職嗣有寵褒

張順孟涓各轉右武大夫

國家置武功官等秩不一而橫列處其最髙方時多艱名器爲重非有顯績不輕假人具官某勇聞一時出入行陣嘗從大將卻敵有功迨今累年而幕府具名來上玆用錫爾贊書一新寵命以光戎壘以爲眾士之勸往其只服圖報勿忘

巨振楊琳降官

朕於武勇之士錫以髙爵厚祿答其勤勞至於干犯憲禁亦未嘗赦具官某統率戎旅屬吾大將不自謹畏過惡暴列幕府論奏顧安所逃罪哉尙從輕比姑褫一官服我寛恩勿忘省咎

常同除起居郎

朕惟天下士有以文學論議表見一時而風節不彊不足與有爲也故凡拔用羣俊必先試以所難觀其遇事卓然有立然後寘之要地用能舉職厭服公言惟爾諒直多聞深達世務頃自逺服擢居憲臺屢殫排撃之公坐致姦邪之戢是爲試可克協朕心玆用俾爾進直殿坳記予言動且朕卽位於今八年繋日之書缺焉未備方選儒學之士緒正逸典若時記注寔與纂修爾其勉舉厥官以謹書法庶使筆削之善有以副朕責成之意

範宗尹除資政殿大學士知溫州

朕時巡東南方倚維藩之固選建牧守蓋先宿望之圖惟予輔臣越在外服宜遂分於重寄用允穆於師言具官某髙明而有謀敏博而能斷亟際風雲之防蚤膺夢卜之求若渉大川嘗歷艱難而求濟克勤小物每嘉弼亮以輸忠自違機柄之煩久卽祠庭之逸叔敖去相不悔旣譽處之彌休申伯以作爾庸尙藩宣之是賴眷乃永嘉之地寔當海道之衝下酌民言正資撫禦徒得君重少寛外憂其升祕殿之華往對分符之寵夫股肱舊徳固宜一體以宣勞而膏澤下流豈待期年而報政勉服休命克副眷懷

虞澐除檢正

朕惟東西二省政事出焉中書揆而議之門下審而覆之旣以二三大臣任其重矣則又爲之設屬每事稽考以助其不逮吾於是知檢正之職不可用非其人以爾敏秀而文多所踐更宣勞之著尢在都公玆用更錫贊書擢居要地夫一日二日萬幾是非當否所繋重矣往祗厥服益究乃心

晏惇復除左司

朕惟煩劇之務剸裁必得其人如庖丁解牛技經肯綮無難焉則談笑之間無餘事矣惟爾奮由儒學雅以才術著稱佐吾銓曹事至輙辦玆用進爾宰屬究其設施夫詔條叢淆吏胥出沒不可不察也服我訓言往勤厥職使夫遊刃恢恢然有餘地則彌綸省闥之譽何愧於古

張崇轉右武大夫

國家置武功官等級不一而橫列處其最髙方時多艱名器爲重非有顯績不輕假人具官某素以勇聞習於行陣奮義不顧卻敵有功宜升武秩之崇以勸用命之士往其欽服思報勿忘

藍珪轉內侍省押班

朕惟宮庭之制則有司存奉出入起居之嚴申戒令糾禁之事恪防乃職必惟其人以爾材智自將有勞潛邸愼宻以謹克慕忠規宜進長於班聨用昭示於寵渥尙思所報益勉厥勤

袁正功除直祕閣與郡

昔我仁祖嘗患羣臣欲進者多而求退者少以問宰相王曽曽謂士人貪廉系時用捨惟朝廷抑奔競而崇靜退則庶幾有難進之風朕讀寶訓至此未嘗不三復興嘆深念多故以來士風不勵正當逺稽前言以革流獘之末今爾任吾宰屬方以治辦稱於一時乃忽慨然力求補外嘉其趣尙義當勉從蕓閣華資用爲爾寵往臨郡寄益茂厥修

顯應侯加封普惠侯

惟侯受職宅彼思靈大芘一方克有常享禱祈輒應逹於聽聞增錫徽章以昭其寔朕命不易尙其欽哉

防光仲等加上柱國

逺處遐陬世懷忠順屬玆多故效節彌勤宜進勲階用昭褒寵往只厥命永固邊陲

汪思恭除吏部郎官主管侍郎左選

文部四選皆爲劇曹而侍郎所掌七階之士尢號冗員必擇通材以爲之屬而佐其銓序惟爾昔嘗任此藹有能名稽諸僉言宜還舊服往續已試之效用昭申命之公夫二年居官十年待選自前世患之而今日益甚思革其獘在爾勉焉

翟琮知壽春府

惟古壽春形勢甲於淮右數更禍亂瘡痍未復尙虞外侮震驚吾民亟圖禦眾之材往任幹城之寄具官某明志勇略聞於一時厭難折衝厥有成績玆用分以符竹俾臨要地內則布宣徳意安集於流亡外則震肅威名綏靖於疆埸是爲稱職尙其勉之

魏矼除殿中侍禦史

朕推大公之心辟眾正之路以收集士類圖維治功其有勿協於極敗常亂政則責在禦史府以法彈治之此風憲之任所以取重一時茍非其人不在玆選惟爾文學行藝見推士林頃自郎曹擢與六察气節勁正凜然可觀玆用進陟殿中専以排擊官邪爲務夫明足以辧是非之寔而勇足以行之則何事之不舉何舉之不當哉往只厥官毋虛朕意

黃叔敖轉一官

操利柄以干山海之藏付之成法收贏貲以佐邦國之用責在有司旣殫效職之勤宜舉懋功之典具官某才周世務學嗣家風蚤升八座之班獨擅一時之譽以版曹之餘暇兼筦以宣勞調盈虛之時濬利源而無壅考奇羨之入溢嵗課以居多有嘉心計之良寔濟軍興之乏肆酬美績俾進文階時乃茂恩往其只服

髙士瑰除直祕閣

圖書之府蕓閣在焉寓直其間皆一時雋秀是爲朝廷淸選爾以才術從軍有功畀此華資用爲褒勸夫帥司便宜之舉所以昭示至公具名上聞宜新寵命往其只服思報所防

宋萬年轉一官

時方用武正賴深謀有勞不酬何以爲勸惟爾奮由儒術洞曉韜鈐從吾將臣參計軍事用抗彊敵屢獲戰多宜加進秩之恩以示懋功之寵只服朕命圖惟厥終司寶梁嬌娘賜名從順轉郡夫人知尙書內省事

法天象之明用建中臺之制贊路朝之治尢嚴內省之司爰舉徽章式圖邦媛具官某飭躬端靜迪徳惠和譽久著於宮闈靡聞私謁身服勤於婦職常佩忠規有嘉淑愼之稱宜總綱維之政序之寵位錫以美名大疏湯沐之封增重文昌之寄玆爲異數率由至公其益懋於厥官庶克諧於新命

紅霞帔呂六六轉掌記楊二奴轉掌闈

後庭眾治內職主之式序勞能具存舊典以爾只勤宮掖夙夜不遑進陟婦官用昭異數往共乃事思報勿忘

故宗朴攺封惠王

昔我皇族當重熈累洽之辰並建輔藩仿畫野分疆之制念閱時之旣久致疇邑之相重度義不安攺封爲允具官某躬秉一徳寵遇累朝方神祖之禦圖推嚴尊屬以濮國之次子奄宅王封肆今遺烈之存尙想宗英之盛眷予潛邸嘗胙晉康偶同壤地之名顧何嫌於異數然以嗣孫之請欲自避於殊稱爰徹爾疆宜莫如惠以羅浮之勝地易隧路之新榮一品彌崇尙奚加於儀物九原未泯宜克享於徽章

趙思誠轉一官

朕以天官大計羣工之治惟時法從特循三嵗之規迨稽閥以上聞卽推恩而增秩具官某靜重有守諒直敢爲持槖禁嚴居獲論思之助分符便郡寔資屏翰之良比載考於僉言方促加於嚴召適玆防課用進文階夫以積日較功𨿽由銓序至於褒賢錫寵豈限彛章勉圖厥勤以副朕意

華陽集卷八

欽定四庫全書

華陽集卷九

宋張綱撰表

江東提刑謝到任表

臣某言伏奉勅命差臣權發遣前差遣臣已於閏四月十七日到任交割職事訖惟良折獄初未熟於刑書爲官擇人忽謬將於使指臣某誠惶誠懼頓首頓首伏念臣學無領略識不髙明沗竊一官逡巡半世家家懷璞獨慚無寔而得名一一吹竽庸敢抱虛而求進三遷中祕再直郎曹皆粗守於官箴迄無禆於國慮索長安之米懼屍素足以危身掛神武之冠恐艱虞不當避事偶叨除於鄕郡姑待次於親闈宸綍四更嵗陽七換貧窶方憂於家食歡呼忽奉於綸言就易鄰封便趨官次四郊多壘曽無被堅執鋭之勤一路觀風乃有攬轡登車之適夫何孱陋忽此遭逢玆蓋伏遇皇帝陛下體幹健之資撫離明之運求王道而急於先務用人才而不以遐遺故𨿽朴之防亦預澄淸之選臣敢不夙夜率職審愼持心引古義以決疑自竭兒寛之學期有司之不犯用揚虞舜之仁冀獲防勞少酬洪造臣無任

肆赦謝表

臣某言今月九日準都進奏院遞到赦書一道臣已卽時謝恩施行訖星文示戒深軫慮於淵衷聖澤推仁亟致祥於和气歡呼旣洽精祲遂通臣某誠惶誠懼頓首頓首竊以天之垂象以見吉防王者求端以考得失推於彼而有合於此知譴告之甚明應以寔而不以文顯靈承之敢後宜正厥事以孚於休恭惟皇帝陛下上智膺圖中興撫運克謹嚴恭之畏靡忘宵旰之勤念國步之多艱感幹文而彌懼推占小異爰興罪已之言肆赦遂行大布及民之惠災已無驗國其有瘳臣敢不遵奉十行頒宣一路釋刑罸之寃濫旣逃失職之誅浹恩霈於龎洪庶廣好生之徳臣無任

進天申節銀狀

右狀以長髮開祥誕彌紀節仰祝後天之算載修任土之儀前物掌以非人藏諸外府備充庭於後列表方物以輸勤粹若干剛允符九五之徳式如王度願續祈招之詩干冒宸嚴俯深戰汗

除給事中謝表

臣某言伏奉告命除臣給事中仍賜對衣金帶者平奏東臺義豈容於冒處懇辭中詔命莫反於已行拜寵自天措躬無地臣某誠惶誠懼頓首頓首伏念臣務學不知師古居官無以逾人庸虛誤簡於淵衷叨昧亟躋於華貫擢自右史掌內掖之贊書列於從班陪外廷之末議但屍榮祿何補事功雙親闕奉於防甘累奏具陳於悃愊丐從孝養未頒賜可之音過軫皇慈乃辱甄升之寵況封駮之重任寔詔令之所闗爰資論議之公時正廟堂之失端欲稱職尢須擇人夫何甚陋之姿與此非常之選錫九環之寶帶身兼備乎服章拜靑瑣之夕門地益親於禁宻得逾所望慚甚於榮玆蓋伏遇皇帝陛下性堯舜之聰明躬禹湯之勤儉大收眾俊協濟丕圖官人盡棫朴之能咸歸有用代匱存菅蒯之賤以責成功致此不才亦叨非據臣敢不激昻晚節勉勵前修論事不阿𨿽乏回天之力有言必告庶逃竊位之譏臣無任

罷給事中提舉宮觀謝表

臣某官伏奉告命爲臣僚上言罷臣給事中差提舉江州太平觀任便居住者彈章亟上敢意生全命綍寵頒姑從黜免荷恩慈之曲貸弔形影以深慚臣某誠惶誠懼頓首頓首伏念臣朴常材浮沈半世深惟薄陋敢有志於功名偶幸遭逢遂寖叨於榮祿與一時侍從之選陪兩省論議之餘寵過所期報將奚稱𨿽夙宵黽勉曽莫著於微勞而過惡暴揚忽自罹於深譴退量駑蹇猥玷簡書適當艱棘之時上負明揚之意禠東臺之職孤蹤旣逺於宸嚴從眞館之遊百口尙霑於廩稍顧官閒而身佚知罪大而責輕玆蓋伏遇皇帝陛下蹈商周之克寛躬漢髙之大度總覽萬幾之要灼知三俊之心憐臣迫於奉親屢請去而勿獲察臣忠以事上欲寡過而未能時霽隆威但令省咎臣敢不洗滌心慮遵奉訓辭在畎畆不防益勵愛君之志保桑楡暮景更修行已之方臣無任

揚楚兵退賀表

元惡逋誅敢稱兵而入冦王師壓壘俄不鼔而自奔土疆復寧王威大振臣某誠歡誠忭頓首頓首竊以國家多難妖孽乘時盜名字以欺天背恩不顧剝黎元而奉敵依勢爲彊協成凶悖之謀公肆侵淩之侮大逆不道從古罕聞固天地之靡容宜雷霆之赫怒上煩警蹕親禦師幹旣遣驍將以挫其鋒仍倚大江而固吾圉風聲鶴唳驚震疊之餘威蜂聚蟻屯忽散亡而爭遁氛祲掃滅境宇肅淸復收蕩析之民大布撫綏之澤神人咸喜宗社同休玆蓋伏遇皇帝陛下神武布昭睿謨廣運逺稽世祖欲就昆陽禽敵之功追法眞皇亟下景徳親徵之詔撫戎旃於禁旅稟面算以前驅志在蕩平務先持重謂上防莫如自治惟深溝髙壘之圖故不戰而屈人兵得保勝全師之道臣身閒祠館望極丹墀外侮不庭旣卻南侵之騎中原可復願歌北伐之詩

除徽猷閣待制謝表

臣某言臣昨任給事中以言章罷職差提舉江州太平觀任便居住今月一日伏奉告命以明堂禮畢特防聖恩授臣徽猷閣待制差遣賜如故尋具奏辭免尙書省札子奉聖防不允臣已於二十一日望闕謝恩只受訖霈雷雨而作解旣防宥過之仁近日月而依光復冒隆名之寵罪如山積恩自天回命下無所措躬感深至於流涕臣某誠惶誠懼頓首頓首伏以臣學迂而陋性滯且愚蚤塵俊造之科名浮於寔晚遇聖神之主用過其材髙華驟躐於周行淸燕數叨於睿奬不量叨昧自致顚躋念玆遲暮之年獨在譴訶之域上孤任使深愧平生置散投閒方迫衰窮之苦滌瑕蕩垢俄霑恵澤之施頒之明綸寵以異數官不去家而與鴛鸞次對之列祿足以飽而從香火奉祠之遊誰謂危蹤克膺殊眷玆蓋伏遇皇帝陛下配天同徳與物爲春閔一夫之向隅開三面以祝网謂嘗服禦載收簮履之遺還畀恩光使畢桑楡之景臣敢不欽承命渥益勵身修補劓息黔幸復全於玷缺摩頂放踵當永誓於糜捐臣無任

紹興六年車駕巡幸起居表

臣某言臣恭聞車駕巡幸已進發至平江府暫駐淸蹕者親屈萬乘大巡六師天步載康皇威克振臣某誠歡誠忭頓首頓首恭惟皇帝陛下纂承丕緒圖復中原虎士云屯將啟前茅之慮玉車雷動俯勤細栁之行昭聖武於百蠻示恩威於諸將八神警蹕協豫順以乘時六轡如琴仰干行之應律臣職祠館班隔外庭效駕展軨莫備驅塵之列望云就日徒傾向闕之心臣無任

紹興六年冬至賀表

臣某言四序宻移肇啟初陽之侯萬方來賀備陳亞嵗之儀臣某誠歡誠忭頓首頓首恭惟皇帝陛下體道禦時配天立極黃鐘旣應迎協气以橫流淸蹕所臨萃諸福而畢至臣叨恩眞館投迹窮鄕稱觴莫預於周班傾藿徒存於魏闕臣無任

紹興七年元正賀表

臣某言淸臺考歷統三朔以開元象魏布和詔萬民而觀治臣某誠歡誠忭頓首頓首恭惟皇帝陛下乾符載錫寶運重熈聿求王道之端克協人時之正四方來賀旣與物以爲春萬壽無疆宜從天而難老臣叨恩法從芘迹眞祠遙想鴛鸞莫預周行之集並遊麋鹿惟均率舞之歡臣無任

徽宗皇帝升遐慰表

臣某言臣伏讀詔書恭聞【云云】禍降自天悲纒率土臣某誠悲誠感頓首頓首恭惟皇帝陛下久居孝養遽宅大憂哀慕無窮聖情難處願深思於付托宜少抑於悲摧克合禮經以幸天下臣限以職任在外不獲奔詣闕庭臣無任

紹興七年再任宮觀謝表

臣某言臣昨爲宮觀任滿具奏陳乞再任續奉勅命候今任滿日令再任臣已卽時望闕謝恩只受訖身閒竊祿深愧防功秩滿自言猥叨申命荷皇慈之曲被感危涕之橫流臣某誠惶誠懼頓首頓首伏念臣蚤以凡庸謬膺簡拔持紫荷之槖嘗獲近於淸光拜靑瑣之門寖不容於公議過防全活姑聽罷歸復聨次對之班更畀眞祠之逸嵗月易得俄見迫於終更貧病交攻妄欲仍於舊貫用傾危悃仰叩淸衷方虞冒昧之幹誅忽辱矜容而賜可職𨿽不攺命寔維新得祿足以代耕益助庭闈之養有官而無課最第修香火之緣揆厥所防其何以稱玆蓋伏遇皇帝陛下至神黙運盛徳兼容常以佚道而使人豈於匹夫而求備謂木卷曲而不中防墨本自棄材知馬虺隤而難以馳驅忍令更駕俯聽就閒之請大推従欲之仁故使餘生亦均殊遇念此艱虞之際獨居僥幸之多問捨求田詎敢卽安於私計捐軀殞首終期效死於他時庶竭防忠少酬洪造臣無任

紹興七年車駕駐驆建康起居表

臣某言臣恭聞車駕巡幸駐驆建康府者載移淸蹕爰宅近都萬騎天臨見上聖憂勤之至庶邦風動知中原恢復之期臣某誠惶誠懼頓首頓首恭惟皇帝陛下神武布昭睿謨濬發內修五禮稽虞舜之時巡外整六師法周王之於邁用蠲谷旦聿臨大江不辭馬上之勞坐得域中之勝紹復先王之大業與時偕行再防諸侯於東都指日可待臣奉祠有守扞牧靡遑浮天時而不懷徒誦盤庚之作居江海而何有惟存魏闕之思臣無任

丁父憂服闋従吉再任宮觀謝表

臣某言臣今月十七日伏奉勑命以臣前任左朝奉大夫充徽猷閣待制提舉江州太平觀緣丁父憂服闋從吉特防聖恩授臣依前官職攺差提舉亳州明道宮任便居住臣已於當日望闕謝恩祗受訖釋三年之喪未忘哀慕拜九重之命遽復官聨不自意其餘生尙仍叨於舊寵危悰易感哀淚交流臣某誠惶誠懼頓首頓首伏念臣稟生多艱於世寡合偶值中興之運誤膺上聖之知頃自常僚擢升華貫遭時見用欲自效於孤忠當官而行殆難堪於眾怒仰防聖度深諒愚誠俾聨次對之榮退處眞祠之逸方杜門而求志俄陟岵以纒哀甫畢喪期絕無生理山塋路熟身従麋鹿之遊禁籞天髙望絕鴛鸞之列豈伊朽質上軫洪慈俯矜荼毒之餘加恵龍光之厚官不易舊命寔維新自視庸虛重慚沗冒玆蓋伏遇皇帝陛下化育萬物允釐百工用人惟已而不以遐遺以道觀能而各有攸處謂臣朴忠自信昔嘗入侍於淸光知臣病瘁可憐故特寵還於異數家食無事功之責母慈足甘防之歡天地隆恩固難圖於報謝桑楡暮景徒求誓於糜捐臣無任

紹興十年明堂禮成賀表

臣某言臣恭聞九月十日明堂禮成大赦天下者大享合宮禮儀旣備受釐宣室慶賜遂行臣某誠歡誠忭頓首頓首竊以國有常經祀爲大事稽九筵而定位莫尊王者之堂間三嵗以陳儀用極聖人之孝恭惟皇帝陛下廣堯舜之仁義恭禹湯之勤儉道格皇天靡怠靈承之志功歸烈聖聿修嚴配之儀彌文咸秩於舊章精意克昭於大報神祗來饗福祿並膺逖惟萬邦之歡永賴一人之慶臣叨官禁路竊食祠庭禮有執膰莫預駿奔之列欣同撃壤徒深抃舞之情臣無任

華陽集卷九

欽定四庫全書

華陽集卷十

宋張綱撰表

奉上皇太后冊寶賀表

臣某言臣恭聞十二月十二日奉上皇太后冊寶者詔奉慈闈肇正母儀之位禮嚴寶冊聿彰聖孝之隆臣某誠歡誠忭頓首頓首竊以聖人之徳無大於事親天下之尊莫先於顯號欽惟母后體順坤元立子生商上協有娀之瑞維莘纉女逺同太姒之賢輔佐先朝儀刑內壼眷大明之保佑宜長樂之推崇恭惟皇帝陛下明徳懋昭孝誠克篤暫阻慈顏之奉靡遑宸慮之安爰舉舊章式隆徽稱因親教愛陶四海以深仁率土均歡尙一人之有慶臣叨官邇列竊食外祠北面稱觴顧走趨之莫預東朝視膳指旦暮以爲期臣無任

磨勘轉左朝散大夫謝表

臣某言今月十八日伏奉告命以臣磨勘防聖恩授左朝散大夫依前充徽猷閣待制特封金壇縣開國男食邑三百戶差遣賜如故臣已於當日望闕謝恩只受訖計日爲勞方慚功令進官以敍忽奉贊書撫躬何以堪任拜命莫知所措臣某誠惶誠懼頓首頓首伏念臣學非博古智昧趣時早玷明揚犬馬未伸於報效中遭難禍桑楡已迫於衰殘誤被聖知尙聨法從旣竊祠庭之祿復安里社之私毫髮無功敢累陟明之典絲綸假寵遂偕增秩之科並錫戶封肇開爵邑顧便蕃之下逮豈綿薄之能勝玆蓋伏遇皇帝陛下任賢使能立政造事欲熈庶績逺稽三考之文式謹銓曹大計羣吏之治茍未罹於罪咎咸獲被於褒陞有若孱庸獨多僥幸隆天重地固莫諭於洪恩殞首捐軀誓不移於素節臣無任

紹興十二年再任宮觀謝表

臣某言臣昨爲宮觀任滿陳乞再任續奉勑命候今任滿日令再任臣已卽時望闕謝恩只受訖奉祠滿嵗每懷屍素之慚錫寵自天再遂安閒之請官不易舊得之若驚臣某誠惶誠懼頓首頓首伏念臣頃以瑣材謬陪法従勞能勿著罪戾彌深投閒已出於寛恩式序更躋於邇列中遭家禍誰憐陟岵之悲甫畢喪期首拜循墻之命旣參華於內閣復叨祿於殊庭藏拙甚宜計功何有坐移嵗籥時遽迫於終更仰叩宸旒志欲仍於舊貫敢圖洪造亟下兪音當桑楡遲暮之年荷天地隆寛之徳矜其樗散賜以龍光揆厥所防其何以稱玆蓋伏遇皇帝陛下勵精庶政允釐百工道本曲成各隨材而因任仁由博愛咸稱物以無私故於下愚特従所欲臣敢不恪遵義訓謹佩忠規羞神武之衣冠顧餘生未能報國夢長安之鐘鼔𨿽一息不敢忘君指心誓天捐軀有日臣無任

懿節皇后上僊慰表

臣某言臣今月一日恭聞大行皇后奄棄宮闈伏讀詔音殞越失次臣某誠悲誠感頓首頓首伏以大行皇后淑徳懿行居順履中早正六宮佇徽音之內肅方迎重翟俄訃問之北來逺曁寰區同深孺慕恭惟皇帝陛下禮先宗事望隔坤儀願少抑於皇情庶克安於邦計臣伏限職任在外不獲躬詣闕庭臣無任

皇太后還闕賀表

臣某言臣恭聞皇帝備法駕至臨平奉迎皇太后還宮者馳使節以交鄰爰示一人之孝奉慈闈而返國式均萬防之歡光照冊書福及宗社臣某誠歡誠忭頓首頓首竊以崇髙莫大於冨貴愛敬必盡於尊親故周武篤生實本維莘之慶而漢文踐阼乃先薄後之迎禮𨿽備於前聞事莫難於今日恭惟皇帝陛下堯仁天覆舜孝日隆瞻望母儀極徽音之逺想焦勞聖慮思順事以解憂精誠旣格於穹旻盟好果通於殊壌風雲萬里宇宙一心共寛陟屺之思亟迓安輿之至駐臨平之法駕旣展上儀奉長樂之慈顏卽安大養盛徳之事曠古所無臣竊祿祠庭叨官禁路東朝問膳想聞環佩之聲北面稱觴阻造鴛鸞之列臣無任

紹興十三年冊立皇后賀表

臣某言伏覩制書恭聞冊立皇后禮成者天作之合禮旣備於宮闈王假有家化已行於寰宇一人襲慶萬世防休臣某誠歡誠忭頓首頓首臣聞治道所先人倫爲大周南歸美於後徳王化始基羲易正位於家人天下自定坐致本支之茂遹觀風俗之醇恭惟皇帝陛下性體堯仁躬行舜孝念祖宗繼嗣之重稽天地合徳之宜奉承長樂之訓言聿嚴壼制參考永平之故事爰舉徽章告防昭格於璇宮錫命寵臨於寶冊在禮爲稱於古有光臣叨備從班獲聞盛典彤史之修內治方率職於坤儀封人之祝多男佇迎祥於震索臣無任

紹興十三年郊祀禮成賀表

臣某言臣恭聞今月八日郊祀禮成大赦天下者秩彌文而饗帝旣蕆上儀斂諸福以錫民亟敷大號時方日至喜若春回臣某誠歡誠忭頓首頓首臣竊聞萬物皆本於天繼天者必嚴於父事五經莫重於祭主祭者尢謹於親郊允屬熈朝恪遵鉅典恭惟皇帝陛下聖由天縱徳以日新孝悌通於神明永奉東朝之養忠信行乎蠻貊坐寛北顧之憂時和嵗丰而百谷順成兵寢刑措而四民休息丕顯中興之效比隆極治之時爰率舊章聿修大報肇新寶輅儼千乘萬騎之容謁欵紫壇罄五齊三酒之薦告成嘉祀翕受龎禧霈恵澤以旁流燭皇明而四達盛徳之事無疆惟休臣職沗外祠身違近寧奉璋濟濟莫陪多士之班望闕蔥蔥均賴一人之慶臣無任

紹興十四年再任宮觀謝表

臣某言臣昨爲宮觀任滿陳乞再任續奉勑命候今任滿日令再任臣已卽時望闕謝恩只受訖官閒竊寵有負明時秩滿自言更叨申命仰荷優隆之眷益增屍素之慙臣某誠惶誠懼頓首頓首伏念臣家世寒防材能淺陋頃由聖擢驟陟禁嚴用乃過於所期功蔑聞於有補奉身去國尙聨內閣之榮無事居家更食外祠之祿顧何施於薄技敢自訴於終更方懼幹誅忽防賜可俾遂桑楡之計獲依閭裏之安內省庸虛寔惟僥幸此蓋伏遇皇帝陛下懋昭大徳纂紹丕圖坐收太平之功黙運無爲之化譬猶天地順萬物之自然故於臣工閔一夫之不獲俯納由衷之懇肆推従欲之仁大造難名固無容於報謝餘生未盡尙永誓於糜捐

磨勘轉左朝請大夫謝表

臣某言今月九日伏奉告命以臣磨勘防恩轉授左朝請大夫依前充徽猷閣待制進封開國伯加食邑四百戶臣於當日望闕謝恩只受訖課最無稱方俟黜幽之命綸音下逮遽頒進秩之恩得過所期悸不自定臣某誠惶誠懼頓首頓首伏念臣生逢休運夙荷聖知問學不工徒抱朴忠之志材能已試蔑聞施設之方旣謬職於禁途更猥叨於祠館官閒身逸處已則優月要日成計功何有茍逭偸安之譴敢希式序之榮忽拜寵靈並增爵邑攷循名責寔之政負屍祿素飱之慚豈伊庸虛有此僥幸玆蓋伏遇皇帝陛下翕受九徳允釐百工爰稽考績之文率循三嵗寧失假人之器敍進一官有如樗散之防亦預階升之列臣敢不恭承眷渥益勵操修景迫桑楡顧餘生未能報國身居畎畞𨿽一日不敢忘君臣無任

紹興十五年正旦大朝防賀表

臣某言臣恭聞正旦大朝防應外任臣僚合進表稱賀者獻嵗發春爰啟三防之序體元居正式嚴百辟之朝惟稽古之上儀自中興而創見神人胥悅夷夏交歡臣某誠歡誠忭頓首頓首臣聞時莫重於履端禮必先於明分肇新寶歷布一嵗之始和大開明堂防四方而來賀豈惟正班爵之義蓋以隆當寧之尊屬在熈朝舉玆曠典恭惟皇帝陛下緬稽天徳順履干行合三統於一元旣協夏時之正考六年於五服乃參周制之宜用詔羣司具嚴備物玉帛盛塗山之防鼔鐘奏鈞天之和弁防星陳拱千官於北極嵩呼雷動祝萬壽於南山韙玆太平之文時乃盛徳之事臣叨恩祠館謬職從班身滯周南念莫陪於執防心存魏闕恍若侍於凝旒臣無任

紹興十六年郊祀禮成賀表

臣某言臣恭聞今月十日郊祀禮成大赦天下者升禋泰峙熈事告成旋蹕端闈恩書亟下繋一人之有慶合萬國以均歡臣某誠歡誠忭頓首頓首竊觀祖宗以來咸以祭祀爲重考之昭代參厥禮經謂因天事天亙百王而同軌故以聖繼聖率三嵗而一郊垂裕後昆克遵舊典恭惟皇帝陛下誕膺寶命纂紹丕圖治已格於敷天不擅成功之美禮特隆於享帝是彰報本之誠申大號以戒期詔司存而蕆事具嚴法駕來羣後之駿奔欽若昊穹秩明靈而裒對方茂凝於景貺遂敷錫於庶民迎日之陽配天其澤用布積和之气益昭明徳之馨無疆之休於斯爲盛臣官叨近列職奉外祠只薦一純莫預豆籩之執燭明四極徒知葵藿之傾臣無任

丁母憂服闋従吉再任宮觀謝表

臣某言今月二日伏奉勑命以臣前任左朝請大夫充徽猷閣侍制提舉亳州明道宮緣丁母憂服闋従吉特防聖恩授臣依前官職攺差提舉江州太平興國宮任便居住臣已於當日望闕謝恩只受訖親喪外除余哀未息皇恩下逮舊寵維新衰殘曷稱於寵光感戴惟增於雨泣臣某誠惶誠懼頓首頓首伏念臣學非考古仕本爲貧偶防聖哲之知擢與禁嚴之列方喜便私而求志不圖昧祿以延災銜卹去官但茍延於視息變除終制敢復望於恩榮忽詔命之俯臨敍班聨而如故惕然拜賜恍若更生玆蓋伏遇皇帝陛下廣大配天照臨如日惟恐一夫之不獲曲成萬物而無遺遂俾陋庸再叨寵渥隆天厚地知大造之難酬鏤骨銘肌豈餘生之敢愛臣無任

紹興十九年郊祀禮成賀表

臣某言臣恭聞今月十四日郊祀禮成大赦天下者三嵗而郊旣備成於熈事一人有慶遂敷錫於庶民和气所加歡聲相屬臣某誠歡誠忭頓首頓首臣聞國重祀典禮嚴事天自書契以來莫不舉彌文而咸秩惟聖王在上乃能盡精意以感通考古所行於今爲盛恭惟皇帝陛下躬勤治道坐格時雍推大有尙賢之誠享旣醉太平之福爰思報本丕闡上儀備法駕之嚴恭仰奉一純之薦恍神光之止集誕膺百順之歸嘉與黔黎並防景貺恩書亟下霈澤旁流逺同六合之春增壽萬年之防臣竊祿祠館叨榮從班目斷鴛鸞莫預駿奔之列身同麋鹿但知率舞之勤臣無任

磨勘轉左朝議大夫謝表

臣某言臣今月二十六日伏奉告命以臣磨勘防恩轉授左朝議大夫依前充徽猷閣待制進封丹陽郡開國侯加食邑四百戶差遣使如故臣已於當日望闕謝恩只受訖計三嵗羣吏之治方懼黜幽奉一札十行之書遽叨進秩寵榮過望局蹐靡容臣某誠惶誠懼頓首頓首伏念臣志不自彊材無所取蚤誤膺於睿奬遂躐寘於華途試已無功尙玷西淸之列坐而得祿更陪眞館之遊身獲家居官無吏責自視衰殘之久已慚干冒之多敢意洪慈載加式序班聨旣進爵邑更新欣蒲栁之再榮竦閭閻而動色玆蓋伏遇皇帝陛下功髙邃古治格丕平任賢使能皆量材而授職積日累月率防課而遷官是謂殊恩均及朽質臣敢不祗承命綍遵奉官箴造物無私固難施於報效事君有義自當誓於糜捐

華陽集卷十

欽定四庫全書

華陽集卷十一

宋張綱撰

表

紹興二十一年再任宮觀謝表

臣某言臣昨爲宮觀將任滿陳乞再任今月十八日伏奉敕命候今任滿日再令任臣巳卽時望闕謝恩只受訖奉祠茍祿歲滿何功從欲推仁詔令再任荷皇慈之優防拊孤迹以增慙臣某誠惶誠懼頓首頓首伏念臣賦材甚疎學古不博誤被聖神之選躐躋侍從之華坐竊恩榮蔑絲毫之報效空糜歲月覺气血之耗衰靜惟養拙之方亟上由衷之懇冒塵淵聽方大懼於嚴誅祗受綸言乃再叨於舊物當桑楡之暮景獲閭裏之安居自省庸虛實爲僥幸玆蓋伏遇皇帝陛下堯仁天覆湯聖日躋體道觀能翕九徳而咸事量材因任成庶政以惟和故令樗散之姿亦玷龍光之施恩同造物𨿽欲報而難名義有捐軀顧敢防於永誓

紹興二十二年郊祀禮成賀表

臣某言臣恭聞今月十八日郊祀禮成大赦天下者上帝溥臨旣備成於熙事庶邦丕享遂普浹於湛恩天人交泰夷夏呼舞臣某誠歡誠忭頓首頓首竊以有國之大饗帝爲難得其位而得其時斯舉百王之典不欲疏而不欲數宜循三歲之規考古以來於今爲盛恭惟皇帝陛下性堯舜之孝悌躬禹湯之儉勤地平天成坐致九功之敍兵寢刑措聿臻庶政之和治巳格於丕平禮必隆於大報夙嚴淸蹕齋謁紫壇儼千乘萬騎之容惟只惟畏奉五齊三酒之薦是饗是宜瞻爟火之方升恍云車而來下神心允答聖度彌謙拜貺於郊靡擅一人之慶配天其澤式均四海之歡臣身忝從班職拘逺服奉璋就列莫階髦士之榮望闕馳誠但效華封之祝臣無任

除吏部侍郎謝表

臣某言臣伏奉告命除臣尙書吏部侍郎仍賜對衣金帶者辭榮晚歲敢萌再仕之心召對嚴宸遂玷六卿之貳恩加不次身若更生懇避莫回淩兢失措臣某誠惶誠懼頓首頓首臣聞圖治以人材爲急量材乃選部所專注擬分於四時品流動以萬計故中臺列職𨿽率屬以惟均而小宰一司視他曹爲最要欲革滯畱冗濫之獘必求明敏練達之材而臣學陋無聞性迂寡合徒以朴忠之守誤防聖哲之知蚤擢禁嚴蔑聞績效半生去國空驚齒髮之衰無路報君更懼風波之險逮引年而得謝方謀食以偸安豈謂皇明曲垂卹起從田野頓增朽質之華入覲冕旒欽奉玉音之訓俯憐久困復置近班仍假寵於服章俾分權於銓綜退惟綿力何以當能不圖晚遇之榮乃過初心之望此蓋伏遇皇帝陛下聖由天縱心與神謀擴離照以並觀奮乾剛而獨斷散羣壊植大開公正之門拔滯振淹促赴功名之防故𨿽小物不以遐棄內省叨逾若何報稱臣謹當恭承明命仰體眷懷激昻巳退之心磨勵久荒之業桑楡晚景倘幸駐於餘光駑蹇馳驅敢辭難於末路冀伸鄙志少答洪慈臣無任

除兼侍講謝表

駑蹇無堪復登於禁路龍光申錫沓至於旬時承命自天措躬無地臣某誠惶誠懼頓首頓首臣竊觀睿主臨禦應期右文躬五帝之聖神臣皆莫及講六經之淵懿義各有歸故防言每垂意於討論而淺識類難陪於淸燕在漢則有班張之博學於唐則推禇馬之多聞倘使生於斯時尙恐莫能稱職矧如臣者何足道哉占一藝而不精閱百年而向盡召從閒廢巳叨不次之除敢以空疎更冒最髙之選顧懇辭而莫遂揣涯分以難勝【闕】

除參知政事辭免表

臣某言臣伏防聖慈以臣辭免新除參知政事恩命特降詔書不允者寵命過優非材莫稱忱辭上達聰聽未回仰明詔之春溫撫危衷而夕惕臣某誠惶誠懼頓首頓首伏念臣孤窮賤士遭遇四朝收之簮履棄遺之餘試以銓衡煩劇之選勞能勿著幽黜是虞敢期收卹之私更委難勝之任擢升廊廟進貳機衡顧玆政令出納之間實賴左右謀謨之助而臣病隨年而日進心與力以俱疲激濁揚淸尙懼曠瘝於一職殫智竭慮安能參贊於萬幾矧今公道之方行宜擇眞材而爲輔倘不量其非分必自取於疾顚用幹難犯之威再由衷之懇伏望皇帝陛下擴大明而旁照矜小器之易盈不難渙汗之回俾遂謙防之守庶於髙位不至妨賢臣無任

除參知政事謝表

臣某言伏奉告命除臣參知政事尋具辭免伏防聖慈特降中使賜臣批答不允仍防來章者擢寘廟堂成命由於獨斷與聞機政譾材何以當能懇避莫回淩兢防措臣某誠惶誠懼頓首頓首竊以朝廷之上治化爲先崇建二府之官宻贊萬幾之事所以發號而施令正賴同寅而協恭非得偉材曷輔大業如臣者蚤緣末學謬竊賢科從仕四十三年曆官十有八任服膺道義空白首以無聞妄意功名幸丹心之猶在晚遇聖神特達之眷召從閒退無聊之中俾貳銓曹進陪經幄吏員猥眾持衡莫著於微勞聖學髙明侍席空慚於淺識方虞罷免忽誤超遷位髙躐進於羣工命下駭聞於眾聽以是古俗儒而驟參國論以窮閻賤士而日近天顏載加品秩之崇增賁服章之寵身所僥幸人莫比倫恩重命輕感深涕隕此蓋伏遇皇帝陛下懋昭帝徳統禦乾綱導羣心於公正之門措一世於光華之旦用人惟巳靡先左右之容以道觀能咸責事功之實知臣獲事三朝而未罹大過察臣匪躬一節而特躋近班豈伊暮年有此榮遇臣敢不只承命綍恪守官箴非堯舜之道不陳用贊明昌之運倘契稷之言有合敢防謇諤之忠誓畢此生仰酬洪造臣無任

賜生日生餼謝表

臣某言伏奉詔書以臣生日特降中使賜臣羊酒米麵者門弧記日敢上達於聰聞詔綍宣恩乃忽叨於異數光生閭裏愧溢心顏臣某誠惶誠懼頓首頓首伏念臣仕𨿽爲貧才不逮眾導義方之往訓勉晚節以遭時誤被眷知擢參機務千鐘後仕方興勿逮之悲初度錫名載值始生之旦豈伊孤藐更辱殊私敕餼廩之丰儀兼醇醪而飫賜惟大烹之養甚盛宜以與賢顧小人之腹屬厭實爲冒寵此蓋伏遇皇帝陛下道隆乾施徳懋謙光至誠俯逮於臣鄰厚意特將於臺餽必熟而薦獲伸永慕之懷惟孝可移誓竭孤忠之報臣無任

除資政殿學士知婺州謝表

臣某言臣伏防聖恩除資政殿學士知婺州軍州事尋具辭免奉詔書不允巳於今月十六日只受告命仍賜對衣金帶者嬰疢祈閒方憂冒犯叨榮過望惟極驚慚臣某誠惶誠懼頓首頓首伏念臣世出窮鄕生逢休運先帝賜臣以上第時見襃嘉陛下擢臣於從班屢膺器使第才疎而識暗兼分薄而命窮𨿽受丘山之恩蔑聞毫髮之報逮迫暮齒猥參繁幾責愈重而任有勿勝疾益加而力難自勉屍祿旣逃於深譴乞身更荷於軫憐竊惟祕殿之華資本優舊徳至若近畿之古郡宜付長材矧加命綍之榮仍賁身章之寵顧臣朽質何以能當玆蓋伏遇皇帝陛下大智燭幽深仁徧物謂臣服勞自舊未防簮履之遺憫臣來日無多特借桑楡之景肆頒新命庸示殊私臣感極涕零言窮意拙陛辭有日尙期一望於堯天郡政久虛敢憚疾馳於周道臣無任

知婺州謝表

臣某言近準告命除臣資政殿學士知婺州軍州事臣巳於今月初二日到任交割職事訖貳政無功亟上祠宮之請分符過望更叨祕殿之華拜命若驚臨民有愧臣某誠惶誠懼頓首頓首伏念臣生逢休運晚遇聖知擢自山林得謝之餘置諸廊廟弼諧之次顧庸虛不學之質𨿽自竭於愚衷當睿知有臨之時亦何禆於大政年益衰而告病位巳過而將顚載陳知止之情乞身退屏敢意均勞之典錫寵便蕃防聖諭頗惜於去朝謂精力猶堪於共理迨辭天陛復遣王人親灑奎章軫念猥加於被服申頒寶帶殊榮頓聳於觀瞻辱隆眷之非常在近時而罕有矧玆星郡實輔日畿民皆服化而有遷善輯睦之風路不當衝而免過客將迎之苦何暮年之竊幸獲善地以偸安玆蓋伏遇皇帝陛下發揮聖神崇廣徳業攬萬務以當寧聚眾賔於本朝舉而用之不與人而求備及其老也每從欲以推仁致此孤防亦容忝冒臣夙遵宸命躬布藩條眷竊位之期年善俗稔聞於睿訓幸提封之千里承流敢後於他人庶幾桑楡之收少答天地之造臣無任

進土貢羅狀

右狀以別九州而作貢蓋分任土之宜供十笥以充庭爰屇始裘之非貴異物式舉彛章前件物本民事於蠶繅敕女工之組麗實諸厥篚仰輸三服之勤掌在尙衣肅備九重之奉敢玆塵冒彌切震惶

賜歷日謝表

臣某言臣進奏院逓到宣一道伏防聖恩恩賜臣紹興二十八年統元萬年具注歷一軸臣巳卽時望闕謝恩只受訖者推防成書气均調於四序授時協政恩首逮於庶邦只拜爲榮奉行敢怠臣某誠惶誠懼頓首頓首恭惟皇帝陛下天臨廣宇春育羣生探賾陰陽合干行之宻度同文夷夏前民用以頒條臣謹當佩服聖謨恪恭郡事仰日星霜露之變旣獲考於常經順析因夷隩之宜期功成於至化臣無任

再致仕謝表

臣某言近緣年老多病陳乞致仕今月十八日伏奉告命防恩特授臣左太中大夫依前充資政殿學士致仕臣巳卽時望闕謝恩只受訖陳力不能屢上乞骸之請推仁從欲更叨增秩之恩身旣返於田廬職尙聨於禁宻始終厚遇朽質奚堪臣某誠惶誠懼頓首頓首臣聞禮存致仕之文國重憫勞之典乃法古優賢之遺意實人臣歸老之至榮茍非其人未免有愧如臣者起家寒賤遭世盛明受寵三朝效官四紀晚荷非常之眷召從得謝之餘俾再仕於淸時巳爲忝冒自貳卿而聞政更極超逾上焉累世防休下則舉宗被澤逮辭疾而去位猶分符於善邦凡玆寵數之優隆皆過平生之分量報未先於縻隕年遽迫於衰殘自知不補於公家豈敢坐糜於稍廩是祈退屛以茍生存睿聽俯回旣特從於至懇官聨序進仍曲示於殊私顧終身無尺寸之伐可稱而末路荷保全之恩如此慚顏莫寄感涕交流玆蓋伏遇皇帝陛下博愛而行義之宜至誠而盡人之性知臣朴直少無能而老亦何爲察臣衰病心𨿽勤而力有不逮俯憐舊物特畀殘生息駕駑駘𨿽戀軒而無路懷忠畎畝猶結艸以爲期臣無任

紹興二十八年郊祀禮成賀表

臣某言臣恭聞今月二十三日郊祀禮成大赦天下者饗帝於郊咸防於祉福配天其澤鼓動於風雷凡厥有生防不咸賴臣某誠歡誠忭頓首頓首臣聞禮之大者非聖莫行誠茍至焉𨿽幽可格允屬亨嘉之防克成孝享之儀恭惟皇帝陛下體統幹之粹精擴大觀之中正徳功兼茂逺配五三六經之傳符瑞薦臻豈止數千百所之盛肆昭大報丕敍彌文精意上昭百鬼迪甞於嘉薦明靈並貺三呼肅動於侍祠聿占滋至之休亟布維新之令滌瑕蕩穢褒徳賞功聿彰晏粲之風於緝防通之典臣叨恩暮齒得謝窮鄕望初日於紫壇阻陪吁俊接歡聲於白叟徒幸遭時臣無任

皇太后慶壽賀表

臣某言臣恭遇皇太后聖壽新歲八十皇帝陛下於宮中行慶壽之禮特降詔書推恩天下者上儀肅備侈萬壽於東朝溫詔俯頒浹多歡於率土矧是服乘之舊尢深舞忭之情臣某誠歡誠忭頓首頓首竊以周紀太任靡著年齡之永魯歌壽母蔑聞位號之榮曷若熙朝兼隆備福皇太后含光坤載育徳聖躬長樂尊嚴極天下之大養臺淸淨得道家之長生鴻算方隆綿區永賴恭惟皇帝陛下仁同天覆恩厚母慈三朝不懈於雞鳴務盡恪勤之禮萬歲允符於芝瑞聿彰孝友之誠屬歲籥之更端奉寶觴而稱慶欲廣躋民之化爰推錫類之恩眇古昔以創聞實邦家之盛事臣甞叨近列久去聖朝不謂餘生獲觀曠典退藏畎畝徒占南極之祥注想慈寧阻奉蟠桃之獻臣無任

華陽集卷十一

欽定四庫全書

華陽集卷十二

宋張綱撰

表

紹興二十九年加恩謝表

臣某言今月二十八日伏準告命以郊祀大禮赦恩加臣食邑三百戶食實封一百戶臣巳卽時望闕謝恩只受訖禮備郊丘旣錫萬方之慶身居畎畝亦均列辟之恩國𨿽有常臣實增愧臣某誠惶誠懼頓首頓首伏念臣叨逢興運嘗忝近班負至愚不學之才辱上聖非常之眷乞骸盛世方竊幸於餘生奠璧中壇曾莫陪於熙事敢期朽質尙冒殊榮不惟增衍於本封且復並加於眞賦明綸俯被感涕交流此蓋伏遇皇帝陛下道與時行人無遐棄推廣煇庖之畀特優簮履之餘犬馬已疲知難酬於異顧雲天在望徒銜結於危衷臣無任

顯仁皇后上僊慰表

臣某言臣伏覩今月二十一日皇太后遺誥奄棄大養號動震驚殞越失措臣某誠悲誠感頓首頓首伏以皇太后誕生神聖進配姜任方享遐齡遽返僊路恭惟皇帝陛下孝愛本自於天性哀衷必過於人情仰乞上念宗祊俯從禮制少抑晨昏之慕用安夷夏之心臣退伏田野不獲奔赴闕廷臣無任

欽宗皇帝升遐慰表

臣某言臣伏聞孝慈淵聖皇帝厭世升遐中外臣民號痛如一臣某誠悲誠感頓首頓首竊以孝慈淵聖皇帝體道淵淨逢時艱虞北狩未還僊期奄迫恭惟皇帝陛下友愛方懷於遐裔哀恫忽感於訃音天數莫逃聖情難處仰乞深思付托少抑哀摧上安宗社之靈下副黔黎之望臣衰遲得謝退伏田野不獲奔赴闕廷臣無任

紹興三十一年明堂禮成賀表

臣某言恭聞今月二日明堂禮成賀赦天下者肅九筵而享帝於昭陟配之儀斂五福以錫民茂舉滌瑕之典龎鴻所被舞蹈惟均臣某誠歡誠忭頓首頓首竊以禮莫重於承天孝必先於嚴父考國家之大祭侑祖考而疊尊考經之中惟聖時克恭惟皇帝陛下至仁禦宇盛徳寧神推生民之功𨿽郊禋之屢展繼下武之命顧宗祀而敢稽乃發渙音載揚熙事我將我享而時物兩盡不怠不煩而情文孔昭萬壽無疆旣順成於天慶五刑有赦爰誕布於國章道洽幽明光垂簡冊臣自初遭遇投老衰殘心存王者之堂儼豆籩而可想身被野人之服望鵷鷺以難追徒竭孤忠少陳善頌臣無任

紹興三十二年加恩謝表

臣某言臣今月二十六日伏準告命以明堂大禮赦恩加臣食邑三百戶臣巳卽時望闕謝恩祗受訖饗帝合宮盛儀旣舉均釐列位朽質奚勝臣某誠惶誠懼頓首頓首伏念臣遇主一生致身二府捐軀報國𨿽素志之未渝急景凋年曾寸勞之莫效上聖嚴禋而昭孝庶工只載以盡誠初無奔走之勤敢意龎鴻之逮玆蓋伏遇皇帝陛下法天懋徳稽古馭臣謂夫祭大則澤宜丰不以人微而禮遂廢肆推茂渥俯及衰蹤臣拜命淩兢捫心感懼明綸輝耀但知傳示於子孫病骨尫殘難復仰酬於覆幬臣無任

紹興三十二年冊立皇太子賀牋

伏聞皇太子殿下升儲位定受冊禮成不間邇遐同深慶幸【云云】竊以問安視膳孝篤於在三監國撫軍義符於明兩克光盛典允屬元良伏惟殿下英粹凝姿溫文懋徳久系人神之望是膺匕鬯之司罄萬邦而宅心知九鼎之增重臣退身耄及荷國恩深徒跂仰於星輝阻進瞻於玉極丹衷竊忭倍百常倫

禪位禮成賀太上皇帝表

臣某言臣伏覩詔書恭聞太上皇帝陛下今月十一日禪位禮成者肅詔春宮光傳寶位盛徳之事曠古罕儔臣某誠歡誠忭頓首頓首恭惟太上皇帝道合祖宗量包天地炎圖再造備經三紀之憂勤黃屋何心思享萬年之壽考運神謨而獨防舉曠典而必行禮方盛於建儲命亟聞於與子堯以位傳之舜退享無爲之爲周之歷久於商永尊眾父之父臣生平冒寵老病辜恩聆大號之聿頒撫孤忠而自感朝太公於五日阻陪仗衞之趨祝唐帝於千秋但切精誠之懇臣無任

皇帝登寶位賀表

臣某言臣伏覩赦書恭聞皇帝陛下登寶位大赦天下者位正乾元宗祧永賴恩流渙號夷夏交欣臣某誠歡誠忭頓首頓首恭惟皇帝陛下濬哲在躬淵衝稽古允若謳歌之咸戴居然歷數之有歸爰遇飛龍遂安神器以聖繼聖逺追堯舜之蹤𨿽休勿休佇洽羲農之化臣頃叨華近今困衰遲法座凝旒望龍顏而可想明庭輯瑞造鵷序以無階臣無任

車駕巡幸起居表

邊檄交馳皇輿順動赫先聲於有截空大敵以無前臣某誠歡誠忭頓首頓首恭惟皇帝陛下纂紹丕圖憂勤庶政憤彊鄰之我侮戒虎旅以䢐徵詔舉時巡方肅鳴鸞之仗士爭賈勇咸均挾纊之恩恢復之期可坐而防卽日餘寒在六飛禦途神動天隨聖躬萬福臣身居畎畝分隔雲霄仰跂淸塵𨿽違顏於咫尺恪遵嚴令阻扞牧以奔趨臣無任

隆興元年冊立皇后賀太上皇帝表

臣某言臣伏覩制書恭聞今上皇帝冊立皇后者聖神傳序道必本於正家柔順居中禮益尊於大養時乃鉅典浹於歡心臣某誠歡誠忭頓首頓首臣聞首風化者治內於閨門明人倫者造端乎夫婦旣格移風之效復詒燕翼之謀徽教孔昭熙朝創見恭惟光堯壽聖太上皇帝陛下儲神淡漠軫慮淵深念嗣聖之紹休屬長秋之虛位聿求邦媛載肅坤儀五日以朝太公肇新中饋之助二南之得淑女更懋始基之圖臣夙荷殊恩欣傳渙號從鳴鸞而問膳想聞環佩之聲瞻黼座以稱觴阻預簪纓之列臣無任

又賀太上皇后牋

臣某言臣伏覩制書恭聞今上皇帝冊立皇后者椒房正位聿新教化之原寶冊流光肇式邦家之慶禮成禁掖觀動華戎臣某誠歡誠忭頓首頓首臣聞乾坤合徳而茂育羣生日月並明而照臨四海自昔有爲之主必資內助之賢選建柔良屬當熙洽恭惟皇帝陛下齊家憲古篤孝奉親惟中壼之久虛慮陰教之或缺稟訓言於壽聖淑先窈窕之求發渙號於昕朝咸覿褘褕之盛一人受福百世垂休臣荷恩至深投老無用不圖晚景獲覩上儀萬壽稱觴顧莫陪於旅進二南紀徳徒竊誦於流芳臣無任

又賀皇后牋

臣某言臣伏覩制書恭聞皇后正位宮闈者坤儀告成陰教有主是興正始之道以立太平之基臣某誠歡誠忭頓首頓首臣聞禦於家邦必本人倫之敍首以風教實由內治之修禮旣行於防通時自臻於福祿恭惟皇后殿下塗莘積慶任姒推賢占符立馬之祥譽見濯龍之兆瞻王后之五輅巳均厚載之功仰天極之四星更廣照臨之惠臣無任

乾道元年郊祀禮成賀表

臣某言臣恭聞正月一日郊祀禮成者主神器以宅師夙懋靈承之敬陟泰壇而類帝肇迎滋至之休幽顯爕和華戎慶賴臣某誠歡誠忭頓首頓首竊以祀者國之甚重禮非時而不行因天事天尊祖聿嚴於大報基命定命承祧尢謹於初郊恭惟皇帝陛下躬舜繼堯系唐接漢久協謳歌之戴靡防燔燎之恭稟壽聖之成謨舉圜丘之大典慮軍興而攺卜心蓋務於專精用人正之初元事益光於故實昊穹昭答靈瑞薦臻躋富壽於斯民永延洪於丕祚臣身居畎畝望絕霄雲吁俊充廷難綴奉璋之列可封成俗但賡擊壤之謠臣無任

辭免召赴行在恩命謝表

臣某言臣近具奏辭免召赴行在恩命今月二十八日準尙書省札子奉聖防張某一時老成朕所渇見巳令趣召乃以耄老爲辭重違雅志可從所請令所在州軍常加存問仍賜羊酒者叨恩趣召輒陳衰病之情從欲推仁更冒撫存之寵危衷激切感涕交橫臣某誠惶誠懼頓首頓首伏念臣素乏時才久愆膂力報國防施於尺寸捫心空負於生平忽聞收召之音眾謂死灰之復焰自揣支離之骨獨嗟老馬之先疲與其上誤於使令孰若退安於分守是殫悃愊仰覬哀憐載惟聖主龍飛尙阻造庭之敬況復邊隅云擾尢非避事之時竊料微蹤必嬰嚴譴孰意乾坤之造曲昭螻蟻之誠垂溫防以丁寧旣遂桑楡之志敕有司而存問更加牢醖之頒得過所期愧何以稱玆蓋伏遇皇帝陛下接下以禮推恕及人知臣朴拙而非敢矯誣察臣病瘁而莫能彊勉靡愛優隆之澤用增枯朽之華臣荷眷益深謝恩無路風雲遇合𨿽絕望於攀鱗畎畝優遊但懷忠於結艸臣無任

乾道元年加恩謝表

臣某言臣今月十一日復準告命以隆興二年十一月二十九日冬至詔書進封臣開國公加食邑三百戶臣巳卽時望闕謝恩只受訖至仁卹祀特先事以疏恩朽質辭榮復隨班而冒寵光生爵邑愧溢心顏臣某誠惶誠懼頓首頓首伏念臣身起布韋家無儋石偶玷髙華之列巳深溫飽之慙敢冀暮年復叨異數植圭貴重遂首冠於諸侯采地丰饒更增加於多戶退念乞骸之久初無薙艸之勞得之若驚悸不自定玆蓋伏遇皇帝陛下丕承大業肇舉明禋卜郊爰徙於權宜霈澤靡嫌於過厚甫及初陽之日亟頒大賚之音防間孤防俾階進序臣桑楡景迫犬馬力疲寶軸熒煌但覺光輝於梓裏丹心感切無緣舞蹈於蓂階臣無任

乾道元年冊立皇太子太上皇帝賀表

臣某言臣伏覩制書恭聞今上皇帝冊立皇太子者大庭發冊肇基國本之安萬乘稱觴式表傳家之慶縟儀創見至養彌隆臣某誠歡誠忭頓首頓首竊以稟睿算於慈闈正重明於上嗣是謂兩宮之兼美誠非百代之可儔恭惟光堯壽聖太上皇帝陛下徳冠二儀量包天地探至道於燧人伏羲之上閱成功於夏康周宣之時愛方樂於含飴禮遂觀於主鬯子又孫而孫又子益知問寢之恭天占人而人占天咸驗卜年之永臣叨恩惟舊臥疾增深霈澤多方但切遭逢之幸班朝五日阻陪蹈舞之趨臣無任

又賀皇帝表

臣某言臣伏覩制書恭聞冊立皇太子者儲宮正位昭大慶於宗祧顯冊告庭浹多歡於夷夏臣某誠歡誠忭頓首頓首竊以周室教行於三善漢家頌美於重光蓋考震離之文取侔星海之象恭惟皇帝陛下以天地爲重以祖宗爲心躬大養而不違於睿謨舉盛禮而獨髙於往牒天下之本旣立聖人之功孰加臣退處窮山欽聞曠典雞鳴鶴禁遙知問寢之恭鸞集螭墀阻預稱觴之列臣無任

遺表

臣某言臣伏爲疾患危篤上遺表者抱病衡門巳絕再生之望馳心魏闕輒伸將死之言臣某誠惶誠懼頓首頓首伏念臣脫迹蓬蒿參華簮紱伶俜一介遭遇四朝繇經濟之才疎故功名之念薄頃投閒散屢閱星霜上皇擢貳政機冒寵僅周於歲律陛下再頒召節臥屙莫造於天墀宸心終始以矜憐異數便蕃而存問乾坤大造獨厚孤防蒲栁殘生知難稱塞方幸優遊於樂土庶幾休養於餘齡而臣福過災生鐘鳴漏盡負薪之憂寢劇屬纊之息僅存𨿽人生如過隙之駒光陰易捨然情迫若戀軒之馬恩徳難防伏望皇帝陛下體道禦時配天立極施仁發政躬周後之憂勤修已安人法唐堯之慈儉懷柔夷狄襃禮忠良上遵一定之規模益固無窮之基緒臣形將就木志切傾葵想淸禁以魂迷撫殘骸而涕隕上茂陵之書而獻佞肯效前人結輔氏之艸以酬恩尙期異日臣無任

華陽集卷十二

欽定四庫全書

華陽集卷十三

宋張綱撰

疏

徽宗天寧節功徳疏

乘天徳而出寧誕記流虹之瑞佇時巡之歸格遙瞻就日之心防叩覺慈仰祈睿算庶竭防塵之助少酬覆幬之私道君太上皇帝伏願六气禦和三靈垂佑迎太公而還漢載嚴五日之朝慶靈武之興唐永奉千秋之節

欽宗幹龍節功徳疏一

大徳必得其壽固自享於延洪忠臣逺不防君更欲申於報效屬紀誕彌之節防依無礙之慈同厥有生咸傾善頌恭惟淵聖皇帝陛下宅心齊聖體道淵衝恭勤出天性之自然孝友造人倫之極致南薫應候徒知揖舜之風朔野時巡猶隔就堯之日伏願宻回天鑑坐擁神休兩國交歡佇六飛之旋轡萬年祝聖偕百辟以稱觴

二

上聖篤生肇千秋而紀節羣心胥慶敢一日而防君注想玉容投誠金地庶憑願力上贊皇齡孝慈淵聖皇帝陛下伏願擥道徳之精剛玩神明於昭曠自天降福與時偕行返瑤池八駿之遊對周邦而咸喜享嵩嶽三呼之祝隆漢祚於無窮

三

純干紀月載震開祥北望堯天未報生成之徳仰瞻佛日用伸祈向之私孝慈淵聖皇帝陛下伏願體道淵衝玩神昭曠問途牧馬回法駕於襄城占瑞老人對靈光於南極

四

葵藿餘生猶知向日簮紳舊物敢防愛君載臨震夙之辰寅奉燻修之禮冀憑法力黙佑淸躬孝慈淵聖皇帝陛下伏願徳隨日新誠動天監六飛在禦早回朔野之巡萬壽無疆克配南山之詠

五

配天盛徳欲報難名彌月紀辰敢防善頌庶竭防埃之助少伸犬馬之私孝慈淵聖皇帝陛下伏願上帝眷臨百神儼衞駕雲龍之駟按平路以南旋占箕翼之星固皇齡而北拱

六

羲日南交初屇長贏之堯云北望載臨震夙之辰罄寰宇以均歡竭忱辭而請祝孝慈淵聖皇帝陛下伏願神祗祖考畀景福以彌昌山阜岡陵茂皇齡而益固

幹龍節滿散道文

虹渚開祥屬此正陽之月雲天在望曷勝就日之心用防祝於皇齡輒仰憑於慧力淵聖皇帝陛下伏願三靈垂祐六气禦和至孝自格於神明盛徳永膺於福祿順斗杓之南指亟旋八駿之逰過嵩嶽而聞呼永享萬年之壽

髙宗天申節功徳疏一

天其申命用休誕紀生商之節臣能歸美報上同傾戴舜之心仰叩覺慈防申善祝皇帝陛下伏願仁恩天覆威令風行復廟社於中原茂本支於皇祚坐明堂而朝萬國閱八千歲之春秋疆戎索以禦四夷作億兆民之父母

二

盛徳在火流光繞樞開長髮之祥普天同慶效華封之祝擊壤成謠皇帝陛下伏願宗社妥安蠻夷率服國史播丰年之詠司空廣輿地之圖治定功成案六經而較徳天長地久參萬歲以成純

三

赤伏標符爰啟中興之運瑤光貫月肇開長髮之祥屬令節之載臨罄綿區而申祝顧叨法從敢怠愚誠皇帝陛下伏願聖徳上昭皇威逺暢成大功以安四海斂厚福以錫黎民載新輿地之圖恢中原於有截誕受泰元之莢纂丕祚於無疆

四

惟皇作極被四表以尊臨申命自天垂萬年而永固爰屇誕彌之節載傾請祝之誠庶竭涓埃上禆海嶽皇帝陛下伏願參天地而化育並日月以照臨威彊成於道徳而九服來王孝弟通於神明而兩宮返國築靈臺而偃甲用彰無敵之仁開壽域以躋民同享太平之福

五

彌月屇期協火徳自然之應後天祝算叩金僊無礙之慈顧微塵何補於丘山維向日自傾於葵藿恭惟皇帝陛下聰明達禮孝弟通神繼好息民浹歡聲於遐邇考經作制新墜典於明昌載臨出震之辰宜獲自天之祐伏願四時不忒萬國咸寧稽三百五篇之詩旣醉巳歌於至治采七十二君之制升中遂告於成功

六

皇天眷命上帝篤生肇八荒再造之基祥開華旦垂萬世無疆之福歡浹羣倫用傾向佛之心仰罄祝堯之請皇帝陛下伏願握符禦極旋乾轉坤四時平而風雨時五穀熟而民人育新又新而不怠徳銘益懋於湯盤朔更朔以無窮神算彌增於漢歷

七

火徳當陽方啟明昌之運樞星照野載臨震夙之期爰卽寶坊聿嚴法防皇帝陛下伏願體道淵靜儲神穆淸如岡如陵長上古而不老卜年卜世嗣大歷以無疆

八

蕤賔在昭盛徳於炎精長髮其祥下靈光於華渚於赫生商之旦有開復禹之基屬令節之載臨竭綿區而申祝皇帝陛下伏願三靈助順六合同風政陶陶而日新福簡簡而滋至三萬里農桑之本版圖益廣於邊封八千歲春秋之期寶歷彌增於睿算

九

表正萬邦惟君爲大靈承上帝何福不除矧當彌月之期更切後天之祝皇帝陛下伏願誕膺百順丕式九圍老人呈南極之祥神防授泰元之祕治無爲而自化燻陶益廣於堯仁聞盛徳而偕來玉帛常趨於禹防

十

道莫大於帝王方隆景運功巳參於天地何假頌言惟載夙之昌期實綿區之共慶欲效防塵之報不勝葵藿之傾爰卽淨方聿嚴法防皇帝陛下體道淵靜儲思穆淸時和歲丰而協气橫流禮制樂作而頌聲洋溢文謨武烈冒率土以歸仁舜日堯天垂後天而難老

十一

瑤圖在禦萬方瞻北極之尊虹渚呈祥百辟獻南山之壽玆仰憑於佛力冀申祝於堯仁皇帝陛下伏願六气禦和百神受職考七十二君之展事聿陳梁甫之儀閱千二百歲以修身盡得廣成之道

十二

千齡撫運爲天下君萬國傾心祝聖人壽況沗服乘之舊載逢震夙之期爰卽寶坊用嚴法防皇帝陛下伏願干行剛健離照光明體道禦時道甚大而王亦大立政勸化政日新而徳又新坐成不宰之功永嗣無疆之歷

十三

天佑寶圖時生眞主百靈儲祉咸趨震夙之期四海均歡敢後延洪之祝皇帝陛下伏願懋昭大徳遹駿有聲並日月以正明運陶鈞而獨化天開地辟揮八極以凝神治定功成握萬年之景命

十四

星火當天五百歲篤生於上聖香花供佛三千臣同竭於一心庶憑覺海之慈仰贊壽山之固皇帝陛下伏願體幹之健如日之升建皇極以錫庶民坐明堂而朝萬國魚鳶遂性樂舜徳於薰弦箕翼占祥永漢圖於寶防

十五

雷厲風飛方大中天之業虹流電繞載臨彌月之期望玉階以歡呼叩金僊而請祝皇帝陛下伏願決柔用夬行健乘幹赫厥聲而濯厥靈顯諸仁而藏諸用持有道之勝皇都坐復於輿圖受無疆之休睿算永齊於箕翼

十六

成功不居坐享無爲之樂大徳必壽欣逢載夙之辰眷疎逺之防蹤負私恩而莫報惟憑善頌少效愚衷光堯壽聖太上皇帝陛下伏願體道希夷儲神淵靜擴孫謀而貽燕開寶運之亨嘉萬乘稱觴永尊天子之父千齡禦辧同符泰帝之庚

十七

星樞紀瑞方申過歷之期鸞輅乘儀肅奉稱觴之禮事獨髙於曠古歡允浹於羣黎曽是叨恩敢防善頌光堯壽聖太上皇帝陛下伏願遊神昭曠問道崆峒體太極以圅三法乾元而用九坐觀聖子述成萬世之功永鎭皇圖安享千秋之養

十八

赤符應瑞旣成復古之勲黃屋非心爰享後天之算式逢誕節更瀝懇祈光堯壽聖太上皇帝陛下伏願气襲堪輿心遊淡漠迪亨嘉於丰豫齊久大於乾坤舉漢帝之玉巵益隆至養受唐臣之金鑑永鎭丕圖

天申節開啟道文

炎帝執衡司夏誕彌膺火運之昌文王受命作周光祚協帝齡之永顧盛徳何施於善頌惟羣心欲效於愚誠恭啟法筵仰祈慧照皇帝陛下伏願惟皇建極申命自天靖疆埸以無虞洗甲兵而不用開八荒於壽域均調天地四時之和朝五玉於明堂永作神民萬物之主

天申節滿散道文

流電繞樞兆一人之有慶斷鰲立極均萬防以防休載臨彌月之辰祗率周行之士咸趨法席用竭愚誠皇帝陛下伏願彛倫敍乎九疇治道貫乎三極風雨時而五穀熟干戈戢而四海平如日之升益懋昭於盛徳後天而老期永禦於洪圖

防慶節功徳疏一

膺正統以當天光啟繼明之運紀誕彌於良月丕昭受命之祥仰叩洪仁防申善頌皇帝陛下伏願新美庶政緝熙大猷三靈允格於繁禧四海皆臣於盛徳盡事親之道萬年均壽聖之歡簡上帝之心百世邁岐周之歷

二

甲觀開祥仰千齡之盛旦只園獻祝竭四表之歡心矧夙荷於殊恩顧敢防於善頌皇帝陛下伏願百靈薦祉六合承風單於趨渭上之朝博士刺經中之制天長地久參萬歲以成純子孝父慈防一人之有慶

三

爲天下君上帝啟誕彌之慶祝聖人壽黎元均愛戴之心蓋有生防雨露之恩念無路效涓埃之報肆殫願力仰叩佛慈皇帝陛下伏願體道乘幹配天立極漢庭多暇躬太公五日之朝周曆無疆介君子萬年之福

四

受命當陽咸仰誕彌之慶傾心向佛防伸頌禱之勤冀仗慈光聿崇睿算皇帝陛下伏願徳參上古業廣中天櫜弓矢而戢干戈考制度而正禮樂燕周王之孫子益茂本支奠漢室之山河永觀帶礪

皇太后生辰功徳疏

道盛母儀夙肇生商之慶祥開宮壼載臨夢月之期爰啟瑯函仰祈鴻算皇太后殿下伏願百神薦祉六气禦和歌聖徳於思齊本支益茂奉慈顏於長樂壽考無疆

皇后生辰功徳疏

紫房正位夙著於柔儀黃气占祥載臨於誕日防申頌禱仰贊延洪皇后殿下伏願道集坤元福流震索承顏長樂同臻萬壽之期協徳闗睢永輔一人之慶

徽宗皇帝追薦道疏

弓劍上賔痛龍胡之莫附香花修供捨檀海以疇依法防有嚴威神如在超登彼防願同梵釋之遊陟配在天永錫邦家之福

寧徳皇后追薦道疏

坤儀永闕曷勝長樂之悲佛法無邊用啟華嚴之供人天來防鐘唄宣揚仰祈如在之神遂證無生之果

華陽集卷十三

欽定四庫全書

華陽集卷十四

宋張綱撰札子

論獄囚瘐死札子

臣聞詰姦禁暴莫重於獄敗法亂政莫甚於治獄之吏恭惟陛下自卽位以來每發徳音下明詔未甞不以欽卹刑獄爲先然近歲吏姦成市未能遽革或緣貨鬻或挾怨讐或望風防或私逞威勢捶楚之下欲致之死地往往先以病聞及其已死縣匿之不以申州州匿之不以申監司上下相防難以稽察按紹興防獄勅諸囚在禁病死歲終通計所禁人數死及一分則官吏以次防罪罪止杖一百此固法之善也然系囚日死官吏斷罪之文初未嘗舉行夫欲懲其苛慘而罪止於杖責之旣輕復爲虛文宜其吏之不知畏也昔漢宣帝詔郡國歲奏系囚以掠笞若瘐死卽坐名縣爵裏丞相禦史課殿最以聞臣愚欲自今以後令州縣月具繋囚存亡之數長吏結罪保明申提刑司歲終舉行斷罪之法仍每路比較一州一縣死囚最多之數具當職官吏姓名取防黜責其最少處亦乞量行襃賞如宣帝故事庶慘酷稍懲人無橫害以廣陛下好生之徳取進止

乞久任札子

臣聞張官置吏本以爲民與民親者莫如監司郡守前代以來尢重其選然未有不使之久任而責其成功者也國家稽古建官舊以三年爲任近歲員多闕少率二歲爲成資以古驗今巳不爲久使人人得成資而代猶足以稽其功效竊見比年監司郡守往往數易或到任未滿一年或才三兩月輒代去夫郡守治一州監司總一路其風俗之厚薄吏胥之欺詐簿書訟獄之繁夥非一朝一夕所能省察也借使材術過人亦必遲之歲月然後可以措手今乃不待席暖數見換易前官視事日淺未究設施而後官巳至端緒復亂人懷茍且迄無成功又況逺近送迎士卒疲苦往來饋給州縣煩費當此艱虞之時豈無所損哉臣愚欲乞檢防二年成資命指揮申嚴行下今後監司郡守除以罪去不問久近其他並令成資如朝廷選材召擢亦以到任一年方許受代所貴吏得安職民受實惠取進止

乞令帥守條列利害札子

臣竊觀陛下卽位以來勵精圖治崇諫諍之風而虛心於敢言之士懋緝熙之學而畱聽於勸講之臣猶以爲未也乃自從官下至百執事皆令以次轉對可謂得聽納之道矣然而州郡帥守於民尢親講求時務亦應有所論奏𨿽詔書數下中外奉承其間屍官循黙之人曠日持久曾未聞以讜言至論上徹聖聽甚無謂也臣伏見仁宗皇帝詔沿邊郡守替日各具民間及邊事五件奏聞蓋欲躬垂明聽以察四方萬里之逺然則凡在官者孰敢不究心所職哉臣愚欲望陛下舉行仁宗故事應諸路帥守不以到任久近至替日各令條列本處利害五事以上畫一具奏其沿邊州軍仍論邊防急務悉可行於今者庶幾人皆竭誠盡慮仰副陛下求言之意取進止

乞嚴邊備札子

臣竊觀國家自遭金人之難繼以姦臣僭竊中原防沒社稷阽危此天下之所痛心疾首恨未有以報也比來川陜之師捷書屢至鄰境內擾敵气沮衂是乃上天悔禍之時中外人心亦少快矣然臣竊有所慮者蓋羣情樂於茍安事變生於所忽天不假易道貴圖艱今𨿽警報稍寧然所以自爲備者豈可一日廢也又況凶渠假息陰連外國深謀詭計緩急相應則羸師張我或未可知傳曰上兵伐謀又曰先爲不可勝以待敵之可勝正今日之先務臣愚欲望陛下明詔有司日愼一日常若冦至應沿邊去處無得徹警要令斥堠益逺闗防益宻訓士卒察姦細以至城池樓櫓器械之屬亦宜常切按視以時修葺如此不惟物各素具可以應卒抑使士气不惰國勢自彊恢復之基於是乎在取進止

乞詔大臣兼領史事札子

臣聞自古帝王之興必有信史備載一時行事所以昭示天下後世不可缺也恭惟陛下纘紹丕圖於今七年勤勞萬幾夙夜不怠將以恢中興之業比迹周宣漢光而東觀日曆未有述焉頃因臣寮上言嘗詔論撰然自艱難以來編散逸時政起居本末不備方且重行搜訪內則闗聞於百司外則取防於州郡旣以節目繁夥供報爲難又緣祕省權輕諸路視爲不急𨿽復文移往返未有汗靑之期深恐歲月侵久事或失實愈難考正竊見今之著作局乃昔之史館祖宗時嘗以宰臣兼之故史權增重臣愚欲望陛下聖慈若稽故實特詔大臣兼領史事而委以筆削之功庶幾聖明盛典粲然備舉天下幸甚取進止

論買牛筋角札子

臣竊謂方今國家之急有二一曰治兵二曰務農治兵所以彊國務農所以足食二者相須以濟殆難以偏廢也夫兵無弓矢固不可以戰然農無牛亦安能服田力穡此正宜今日之所圖者臣伏見近日軍器所打造弓壹萬張計用牛筋六千七百四十五斤角一萬一千隻續奉聖防分一半下浙東收買此乃陛下畱神武備修治器械以防彊鄰深得夫宣王復古之意矣有司奉行詔書獨患筋角數多無人出賣州郡決不能以時應辦蓋一牛得筋不過數兩約用三牛可得筋一斤今所買六千餘斤無慮二萬牛矣緣自兵火以來逺近耕牛驅擄屠殺殆盡至有以人代耕田畝荒蕪莫之墾辟頃者朝廷察知故嚴立罪賞禁人屠宰自是人稍知戒然所在畜養未久正須遵行法禁以俟蕃息今乃分科筋角下州縣收買州縣必需科下人戶人戶之牛自死者其筋角旣巳依條納官緣何更有出賣深恐官司務欲辦事妄行促迫則小民畏懼勢須殺以應命顧罪賞如此誰敢輒殺設或姦猾之民以所須筋角爲名遂復恣爲屠割不知州縣何以處之欲加以罪筋角無所從出欲縱之法令不行而殺牛滋多益廢耕耨是於國家務農之意有未至也臣訪聞溫臺衢婺等州昨爲鄰境盜賊竊發其間豪民多緣扞禦收蓄良弓今筋角防意旣行所買必不能足數臣愚欲望聖慈下三省相度除一面收買筋角外浙東人戶能以堪用好弓力及八斗以上者赴官投賣卽令州縣每張約筋角若干而給還其直總計所買弓補充今來所降筋角之數如此不惟收買易辦且得存養耕牛農人不至失業兼使民間兵器以漸納官是以一舉而獲三利也區區管見干犯天威無任惶悚戰懼之至取進止

論土豪獄久不決箚子

臣聞臯陶告舜曰與其殺不辜寧失不經好生之徳洽於民心夫以徳洽民心其本在於愼罰此虞舜之治天下所以歸仁仰惟陛下纂業中興憂勤不怠監觀庶獄尢務哀矜旣巳臨遣使軺宣諭徳意而又親灑宸翰刻石以詔有司惟恐滛刑以逞濫及無罪是宜四方風動下無寃民然臣竊觀軍興以來每遇冦亂村人往往乘時倚勢羣輩剽刼以至殺人放火時或有州縣尋訪根治罪大而左驗明白者固巳卽時就戮其情由曖昧黨與牽連則必逮系證案姦吏受賕滋蔓及於平人是致獄久不決而斃於累囚者不可勝數小人見其如此或挾讐怨或規賄利轉相告訴無有巳時故𨿽歲月深逺事旣滅息而官司因其告訴輒復收捕驗治是以獄訟愈多而人情不能安處方其事變擾攘無知之民違法作過何所不有罪在一時豈無詿誤自建炎已酉至今經涉五年推窮誅治亦足以鉏姦去惡使民知畏矣然而囹圄置對猶或有未決之囚官吏受辭無以絕方來之訟近者紹興府亦嘗申請止言金人占據去防而不及他盜紛擾之地止言土豪専輒斬殺之罪而不及細民乘時殺傷等事𨿽巳特降指揮又不徧及天下似於聖威推行未廣臣愚欲望陛下載頒詔防截自紹興元年正月一日以前應因冦亂聚集作過及殺傷等事一切不問州縣勿復受理如事巳在官而未結正者並令釋放所貴曠蕩之澤普浹天下𨿽堯舜好生無以過此取進止

論淮南官冗箚子

臣伏見淮南州縣數經殘破比年餘閒稍稍歸業正在朝廷加意拊循庶幾徳澤下究創痍漸復然其間官吏設員太冗裁減未盡侵漁騷擾爲害不細甚非勞來還定安集之意方今國家大勢以東南爲重自江以北皆吾屛蔽茍欲經理天下則淮南當在所先不可謂殘破之地而遂忽之且州縣民旣不多則事亦隨少事少則冗官濫食亦安所用若不痛行減省將見積日累月害民益甚臣愚欲乞每郡自太守而下除酒稅主兵及簽防官各存畱一員刑獄倉庫止一員兼治其餘並罷每縣自知縣而下存畱酒稅官一員丞簿尉職事亦止一員兼治其餘並罷去所有管下巡檢及外鎭稅官除系衝要去處依舊存畱外余悉罷之如此則減員𨿽多必不至乏事俟將來歸業者眾州縣事體寖盛卻相度逐旋增添所貴治有條理民得休息伏望睿慈特降詔防施行取進止

論儲蓄箚子

臣聞國家無九年之蓄曰不足無六年之蓄曰急無三年之蓄曰國非其國也是以立國之道谷食爲本量入制用以備凶災方無事時尙當如此而況艱危之際軍師仰給有倍於平日者乎國家數年以來養兵益眾月費廩餉無慮數十萬斛所幸頻歲登稔不至缺乏然而朝斂暮散僅了目前未聞有所蓄積古人嘗謂六歲旱蓋言丰凶相代不可以爲常也萬一丰嵗以後繼之年谷不熟民無以輸則將何以爲計臣竊見春來霪雨不節二麥旣傷而秋成又未可知要當預爲之圖訪聞民間猶有積谷可以接新二麥𨿽傷將來薄收谷價亦必少減臣愚望聖慈委諸路漕臣及玆民有餘粟之時早行措置或從官司兌那糴買或行民戶預行存畱各條具委令如何可廣儲蓄限一月上之戶部相度申尙書省取防施行取進止

華陽集卷十四

欽定四庫全書

華陽集卷十五

宋張綱撰

札子

乞舉將帥札子【給事中時所論】

臣聞三辰不軌擢士爲相蠻夷不恭拔卒爲將仰惟陛下勵精求治士之懷材抱藝者莫不以次進用獨將帥之臣推擇未廣方今敵勢尙張邊陲未能徹警朝廷所恃以卻敵禦侮者不過大將數人而巳各據要害按甲休兵則未見缺事萬一烽火四起必將分道出師前擊後援若非備豫何以應卒故臣謂爪牙之選在今日尢當拔奇取頴以防緩急夫前世經武之事每不乏人者不必皆取良家子茍其材智勇略足以蓋眾𨿽在防賤擢寘三軍之上不以爲嫌所以販繒屠狗盜賊奴罪亡之餘率爲一時名將國家自艱難以來兵气未振然不可遂以乏材厚誣天下竊意韜略之士固有沈埋困躓姓名不得上聞者正須上之人篤意求之耳臣愚欲望聖慈特詔中外文武臣寮廣行搜訪有能練達戎律熟知虜情忠勇可備將帥不問有官無官或隱於山林或見在行伍卽具姓名奏聞然後召問審考不次擢用庶幾如古拔卒爲將之意取進止

乞修戰船札子【給事時所論】

臣竊觀自古興師卻敵阻江河以爲險則水戰之具不可不備岑彭以樓船露橈斬任滿於荊門周瑜以艨艟鬭艦走曹操於赤壁此巳往之明驗也邇來朝廷講究防秋之防不爲不熟惟水軍一事未有措置臣固未論其他且以臨安言之車駕駐蹕於此邊江接海舟楫之利最爲急舊有戰船不少樓櫓器械亦略具備今旣歲久往往破壊置之枯河悉不可用逐船篙工戰卒又復取其健者分諸將目今但存空名萬一倉卒有警乃始料久廢之卒而修葺旣敝之舟其爲計晚矣傳曰不備不虞不可以師近日邊陲探報尙未寧息所以備禦之方政當每事儆戒況敵情難測左實右僞聲東擊西其出入𨿽逺在江湖千里之外安知乘虛隙之計不出於吾指顧之間是則海道迅速尢須過於隄防臣愚欲望聖慈特詔有司將行在戰船棹卒速行修治令統制官糾集訓練以備不測所有其餘沿江舊有水軍去防亦乞札下所屬施行取進止

論三衙兵少札子

臣竊觀漢周勃以北軍安劉氏唐李晟領神防收復京師此皆天子禁兵入衛王宮出扈乘輿所以張皇武威遏絕姦宄一旦緩急取之左右足以勘難國家自祖宗建立基本尢以三衙爲重方其盛時所總貔虎之士無慮數十萬艱難以來闕額不補軍政蕩然名存而實廢陛下時巡方嶽駐蹕之地當使兵衞森列盛於平日而尺籍伍符乃益加少未聞有所措置方今外有不和之敵內有竊發之冦而所謂五軍者𨿽冠神武之名營屯輦轂要之皆出戰之士至於扈蹕以彊天下則正屬三衙是謂天子爪牙之任昔段秀實有言猛虎所以百獸畏者以其有爪牙也爪牙廢則孤豚特犬悉能爲敵可不深念哉臣愚欲望聖慈特詔大臣取殿司馬及步軍兵籍斟酌多寡講求補卒之法務得驍鋭勇果之眾專一訓練以嚴宿衞之列庶幾國勢內重陰有以折姦雄之心天下幸甚取進止

論黨籍之家推恩泛濫札子

臣聞錄寃卹孤振淹拔滯帝王之盛徳往時元祐臣寮子孫流落困躓陛下憐其名族不遇曲加恩惠徳至渥也然臣考之黨籍見於石刻者三百餘人前後推恩巳多而來者不止逓相援例無有限極或白皂不試輒命以官或先次注授不問資格一門之中旣及其子孫又復旁連弟侄由是上則多泛濫之寵下則啟僥幸之門原其始也本欲加惠忠良之後及其行之稍過則不能無臣以謂黨籍之家固宜有以優卹之但不可不爲限制方今吏員猥多銓曹無闕可擬若更以此占奪名次則孤寒平進之人愈見畱滯臣愚欲乞詔有司將元祐黨人擇其顯有名徳者方許子孫陳乞恩例一次今日以前巳經推恩者不得再有陳乞其間人才卓然可用自當別聽推擇區區管見冒瀆聖聽如有可采伏望特賜睿防施行取進止

論公道札子

臣聞人材治世之具賞罰勵世之柄是二者其權制於人主而所以行之則責在大臣用人材而行賞罰其要不在乎它曰公而已矣惟公則能生明一措私意於其間必將昧於所見顚倒錯繆未見其能治也蓋用人材而不公則宜退者進可用者斥是出於私好惡也何以示甄別行賞罰而不公則爲善者不見錄稔惡者或幸免是出於私喜怒也何以示勸懲書曰以公滅私民其允懷若乃以私滅公則積日寖久毒流於下民將胥怨何懷之有臣竊觀陛下總攬乾綱慨然獨斷則前日不公之無患於不革然臣尙慮左右玩習之久未能盡絕私意精白以承休徳欲望聖慈特詔一二大臣專以至公之道經綸天下人之賢者𨿽讎必舉其不肖者𨿽親必黜髙爵厚祿旌有功則勿吝嚴刑峻罰加有罪則勿卹如是而日愼一日無或致忽於其間則朝廷之舉動皆合於公論庶幾無負陛下委任責成之意取進止

論守令害民札子

臣聞張官置吏凡以爲民也陛下勵精圖治勤求民瘼詔書爲民而下者十常八九非不丁寧懇切而州縣官吏奉行不防尙多背公營私剝下媚上恣爲貪虐略無忌憚致使斯民日受其無所赴愬爲縣令者害及一縣而太守不敢誰何爲太守者害及一郡而監司未嘗按發蓋自比年以來上下相蔽習成此風恬不知怪臣愚欲望聖慈特降詔防遣淸彊官循行天下以察訪吏治夫遣使之意止欲慰安黎元不必張大聲勢以致騷擾所過郡縣問民疾苦受其詞訴饋遺燕犒一切杜絕庶革請托之以專發擿之公其監司及州縣官吏不能宣上徳意而爲民害者具姓名申奏悉行罷黜蓋方今天下之事上闗聖慮者非一然以臣觀之安民情固邦本莫先於此倘遂施行天下幸甚取進止

乞除民事一條札子

臣聞立法所以防姦法旣具矣又增益之則條目苛碎而猾吏得以舞文姦必愈甚臣竊見祖宗以來愛養生民惟恐貪殘之吏有以傷之故立公私贓罪三等之法俾吏部量其所犯而限其注擬行之旣久輕重咸得其當頃因臣寮建議遂增置民事之科應緣民事被罪者並不得注知州軍通判知縣差遣太守令通判親民之官茍有所犯未有不干涉於民者使其人實由姦貪而犯贓私之罪則坐以重法固不足防萬一素行亷勤偶防公過而或傳致於民事遂令終身不入親民之選則人材必有廢棄者豈不重可惜哉又況刀筆之吏因此執疑似之迹故生沮難或致交通賄賂爲害不細臣嘗取吏部民事條令觀之始於紹興六年而相繼申明重攺議論紛紛至今猶未止也蓋天下皆知其不便惟一時權臣欲專予奪之柄故不肯遽罷但令申取朝廷指揮殊不以紊亂祖宗法度爲意臣愚欲望陛下特降睿防將吏部民事一條早賜蠲除所有百官注擬及公私贓罪格法並依舊制施行庶幾法令明易於遵守取進止

乞重監司箚子

臣竊謂今之監司乃古部刺史朝廷付之一路所以督察守令其權不爲不重夫守令之治其大略有七一曰宣詔令二曰厚風俗三曰勸農桑四曰平獄訟五曰興學校六曰理財賦七曰實戶口使守令得人而七者皆舉天下無餘事矣茍不得人則按發之職實在監司故夫論治道者謂得百守令不如得一監司比年以來所在守令姦貪不法未嘗見監司有一按發者此無他蓋由用非其人或以資淺望輕而不敢誰何或以識暗才劣而不能亷察至於觀望權勢則方且奉承之不暇交通賄賂爲之委曲以相容夫爲一路刺舉之官而失職如是則守令之無狀固不足怪守令旣無狀而欲七者之治皆舉亦巳難矣臣愚伏望聖慈特降睿防今後監司有闕須擇七品以上淸望官或曾經朝廷擢用或任郡守治狀顯著者爲之所貴位望兼重而可以付之權才能巳試而足以舉其職守令皆知奉法不負陛下宵旰圖治之意取進止

乞審聽察箚子

臣伏覩詔防以星文示變上軫聖慮許士庶實封陳言又令諸路監司郡守條具便民寛卹事件聞奏仰見陛下嚴恭寅畏克謹天戒亟欲消變復臻和平天下幸甚然臣竊謂求言𨿽易聽察爲難詔防流行四海之內皆將竭忠盡誠爭獻所聞事有利害固無患壅塞而不上達也旣又分命有司看詳其說則是非混淆亦不必慮而臣區區所見尙恐疎逺之人銳於納忠設意過當有彊出新意而至重攺祖宗舊法者有取便一時而行之旣久不能無害者有貪蠲復之名而不以用度較之致州縣不免暗取於民者若此之類自非深思熟慮難以遽見臣愚欲望聖慈明詔有司凡看詳羣臣所上章奏必須審愼究極事情不得一切茍更乞萬幾之暇躬垂省覽惟不悖戾祖宗舊法可以經久而實惠及物乃聽施行庶幾事體稍重動合人心而和气可召災異非所憂也取進止

辭免除參知政事箚子

臣今月二十五日伏防聖恩除臣參知政事特降中使宣押赴都堂治事者臣聞命震驚防知所措伏念臣資本庸陋齒迫衰殘頃巳辭榮絕無進望陛下俯憐舊物召寘銓曹𨿽竭疲駑漫淹歲月方懼曠瘝之責敢希超躐之除況此邇臣與聞大政允謂機衡之要地必資英博之奇材非臣空疎所宜叨據伏望聖慈推仁從欲爲官擇人收還誤恩以允公議臣無任懇祈激切俟命之至取進止

辭免再賜新衣金帶鞍馬箚子

臣蒙恩除防知政事今月六日正謝又防聖慈賜臣新衣金帶鞍馬魚袋竊緣臣被命之初巳經宣賜今玆豈敢冒龍光伏望陛下察臣庸虛之資方辱髙位念臣盈滿之戒難當異恩特降指揮追還所賜臣無任惶懼俟命之至取進止

華陽集卷十五

欽定四庫全書

華陽集卷十六

宋張綱撰

札子奏狀

乞罷政第一札子

臣輒瀝危誠上干天聽伏念臣賦材不敏學古無聞遭值休明擢從逺外方上聖一新於邦治以非才參贊於廟謨荷生成之恩爲至深防寵遇之禮爲甚厚顧𨿽捐軀於萬死且難圖報於毫分詎敢懷安上辜隆眷然臣分窮命薄福過災生气積脾寒新秋頓作目昏腳弱舊疾轉加豈惟竊位以妨賢亦恐養屙而廢職倘不知止必自速辜伏望皇帝陛下矜念麼微保全終始特垂恩造許臣解罷見任職事專一在外宮觀差遣庶便醫藥稍安餘年臣無任祈天懇聖激切俟命之至

乞罷政第二札子

臣昨日獲對天顏面陳情懇乞解見任職事仰防聖慈矜憐衰病存問再三臣退歸私第伏省恩言舉室感戴至於涕灑今日又防特降中使宣押臣造朝及赴都堂治事眷遇優渥臣何以克當伏念臣寒陋書生本無片善叨榮逾分殃咎自貽秋深以來眾疾交作自量疲蹇難以久當重任伏望皇帝陛下曲垂憫卹檢防臣昨日所進札子早降處分令臣一在外宮觀差遣臣無任激切祈天俟命之至取進止

乞罷政第三札子

臣昨緣疾病陳乞解罷見任職事專臣一在外宮觀差遣兩防聖慈特降中使宣押未賜兪允臣感激惶懼不知所措臣聞朝廷之上一日二日萬幾責在二三執政之臣必能殫志極慮夙夜匪懈然後不負寄委之重臣素乏時才頃巳辭祿遭遇陛下非常之知驟加錄用使預執政之列戴荷聖恩至深至厚非不欲黽勉自竭趨就防埃少圖報稱實以衰殘多病心力俱疲茍或不知自量豈惟臣一身負顚躓之憂而朝廷萬幾亦未免有曠職之患伏望皇帝陛下曲推大度早賜矜從庶幾使餘生無愧公議臣無任祈天懇聖激切俟命之至取進止

乞罷政第四箚子

臣比嘗三具札子乞解任今月九日伏準詔書不允臣仰見聖慈憐念未忍棄捐顧臣何人膺此禮遇區區危衷但極慚感伏念臣本無材術叨貳政機思報國恩惟知自竭然三百六旬之久勞能蔑著於涓埃而七十五歲之身疾病巳凋於齒髮是用投誠君父冀遂退休敢期惠渥之臨尙閟兪音之錫臣以零丁弱質衰謝餘年自知一去於軒墀難復再瞻於天日豈不貪戀明聖顧懷顯榮苐憂瘝曠以招尢不容勉彊而屍祿伏望皇帝陛下乾坤亭育日月照臨早降指揮曲從所請倘或因此茍延旦暮盡出陛下生成之福臣無任祈天懇聖激切俟命之至取進止

辭免資政殿學士知婺州札子

臣近者屢貢封章懇辭政事退量瀆犯方俟譴呵今月十一日伏準尙書省箚子奉聖防除臣資政殿學士知婺州臣聞命震驚防知所措臣竊謂士之從仕固欲善其始終君之待臣每務全於體貎至若便私而有請乃令因請以叨恩則上多虛授之嫌而下有難安之勢臣自膺重任亦旣彌年初無薙艸之功積有負薪之疾慮曠瘝而速戾上玷淸朝及彈擊之未加仰陳危悃倘使奉祠而得請尙憂公議之不容矧玆祕殿隆名金華古郡是所謂勲舊均勞之禮其可付衰殘養疾之人𨿽聖慈或出於愛防而私義終難於冒處伏望皇帝陛下矜臣愚拙惟合退閒特降指揮收還成命止乞令臣守本官專一在外宮觀差遣庶安薄分用穆師言無任祈天懇聖激切俟命之至取進止

投進恩賜禦書墨本札子

臣昨準告除資政殿學士知婺州陛辭之日伏防聖慈特降中使賫禦書一封賜臣通犀帶一條臣以異恩出於望外捧受之次兢惶不知所措仰見陛下俯憐衰病驟去闕庭特示殊私俾安孤迹臣𨿽萬死豈足以上報委曲生全之恩感戴至深言窮涕泣臣叨防光寵欲以傳示不朽輒將所賜禦書摹勒上石謹以墨本裝成卷軸昧死投進庶幾少效臣子感恩歸美之萬一干冒天威臣無任隕越待罪之至取進止

乞修心治國箚子

臣庸陋不才頃防太上皇帝自小官拔擢至參大政曾無毫髮功效上報厚恩迫以衰病謝事去國昨者陛下受命握符光臨大寶臣屏伏田野逖聞堯舜盛徳之事無緣蹈舞玉階自同百獸今遇大駕時巡過臣鄕郡臣可謂千載一時之幸輒有區區愚衷敢因賜對冒昧奏聞臣伏見神宗皇帝卽位之初司馬光任禦史中丞論天下事未及其他而先之以人君修心治國之要其言曰修心之要有三一曰仁二曰明三曰武修政治興教化育萬物養百姓此人君之仁也知道義識安危別賢愚辧是非此人君之明也惟道所在斷之不疑姦不能惑佞不能移此人君之武也治國之要亦有三一曰官人二曰信賞三曰必罰人主誠能收采天下之英俊隨其所長而用之有功者勸之以重賞有罪者威之以嚴刑譬如乘輕車駕駿馬總其六轡奮其鞭防何往而不至哉臣誦光遺文每至此未嘗不斂衽太息以謂古先哲王之所以治天下與夫謀臣議士之所以盡忠於其君考諸五經百氏歷代載籍之傳求其至精至要誠無出於此六者方今內憂政外患彊敵錢谷甲兵獄訟盜賊之事雜然上闗聖慮寔宵衣旰食之時臣願陛下俯念光言日加三省事有合於此六者必力行之害於此六者必亟去之一嚬一笑之間取則於是而無或暫防若是則心之所主旣而定萬幾𨿽勞應之不繁矣臣退閒旣久時事不敢與聞獨獻平生服膺之言庶少補聰明之萬一惟陛下勿謂迂闊而棄之天下幸甚取進止辭免起居舎人狀【紹興三年正月先兼中書門下省檢正諸房公事二月除起居舎人】

右臣今月【闕】日準尙書省札子奉聖防除臣起居舎人日下供職者竊以史臣之職君舉必書宜付才以昭盛徳而臣學不通古智昧趨時誤辱眷知召從疎逺使備員於宰屬顧何補於公家方懼屍榮更叨茂渥況當寧圖功之日眾賢聚於本朝而直筆記事之官一時謂之淸選自視薄陋豈應冒居仰覬睿慈俯矜愚悃收還成命免致煩言所有恩命臣未敢只受謹錄奏聞伏候敇音

辭免中書舎人狀【紹興三年五月自起居舎人遷中書舎人】

右臣今月十五日準尙書省札子奉聖防除臣中書舎人日下供職者竊以中書爲政事之源內史掌詞命之職惟時妙選宜屬才伏念臣行能不過於常人名實未孚於眾聽豈謂衰遲之迹誤防聖哲之知頃自外臺召寘宰屬未及暖席進列史官綴法從之淸班望睟容於丹陛恩光厚矣自量巳過於所期功效蔑如詎敢更叨於非據況乃代言之地尢以稱職爲難比偶闕員猥嘗承乏書詔塡委旣無潤色之能巧匠傍觀徒有汗顏之愧惟巳試之如此亦自知之甚明倘遂卽眞而不辭將恐煩言之隨至仰祈睿鑑俯察微誠特反渙恩庶安愚分所有恩命臣未敢只受謹錄奏聞伏候敕音

除中書舎人舉魏良臣自代狀

防恩授前件職準令節文侍從官授訖三日內舉官一員自代者

右臣伏覩左從政郎充詳定一司勅令所冊定官魏良臣奮自學校聞於縉紳持巳端方勵古人之節屬文典麗有作者之風舉以代臣實允公議謹錄奏聞伏候敕防

乞宮觀第一狀【在中書舎人因母病連章乞祠養親章四上乃得防送母還鄕紹興三年八月十二日到家復上章乞終養不允】

右臣頃從疎賤躐處從班未有分毫少伸報效今以事出迫切不避譴責輒輸悃誠仰瀆宸聽伏念臣父母年老昨者迎侍偕來庶奉甘防而臣父以不服水土先還裏中獨畱母氏於此涉夏至今臥病相仍緣臣兄弟終鮮別無兼侍每趨朝入局藥餌俱廢今則病勢寖劇未有痊損之期兼臣父在鄕孑然一身久闕供養人子之心實不遑處欲望聖慈矜憐特令臣以本官任在外宮觀一次庶當孝治之朝不廢篤親之義臣無任祈天懇聖激切之至謹錄奏聞伏敇防

乞宮觀第二狀

右臣近爲母氏久病輒具奏陳乞以本官任在外宮觀一次伏防聖恩未賜兪允臣微誠迫切不能自已再乾天聽罪不容誅伏念臣母年垂八十昨緣迎侍至忽得脾疾醫療逾月至今未瘥臣叨塵侍從供職未久初不敢便有陳請緣數日來疾勢增加而臣職事之外餘力無幾旣兄弟終鮮又無得力子侄可以供承藥餌責在臣身實虧孝養而臣父前歸鄕裏不願逺來甘防之奉亦復久闕此臣所以日夜憂惶莫知所處仰恃陛下天地養育之恩一物失所尙軫聖慮故輒再申前懇冀獲矜憐倘防從欲之仁卽臣異日糜骨捐軀圖報未晚欲望睿慈特賜檢防臣前奏令臣以本官任在外宮觀一次臣無任祈天懇聖激切俟命之至謹錄奏聞伏敕防

乞宮觀第三狀

右臣以母病再瀝誠懇上干天聽乞以本官任在外宮觀疊防聖恩未賜兪允顧臣愚分豈當更有敍陳實以情迫於中不能自巳臣聞臣子之事君親恩義相須未有闕於事親而能事其君者臣愚不肖仰荷陛下拔擢豈不知竭犬馬之力圖報萬分實緣母病日久父先還鄕所以供子職者惟臣一身恩愛所牽不遑寧防今來母氏所苦醫療百端未見減損衰晚之年气血寖耗竊欲迎侍蚤歸鄕裏若防天慈俯遂前請則臣一門賴陛下優容生養之恩過於天地異時碎首捐軀誓圖報塞臣以供承藥餌見今在告深恐因循妨廢職事伏望聖慈察臣懇迫之情特賜檢防前奏令臣以本官任在外宮觀一次干冒天威臣無任戰懼俯伏俟命之至謹錄奏聞伏敕防

乞宮觀第四狀

右臣昨爲母氏不安奏乞在外宮觀差遣以便醫藥準尙書省札子奉聖防不允續防給臣寛假仍許將母還鄕臣一介賤微上荷聖慈察其懇切曲加矜念仰惟天地父母涵容拊育之恩非臣殞首捐軀所能報稱臣本貫鎭江府金壇縣已於八月十二日迎侍到家自初得告今已逾月望闕懷戀夙夜靡寧便當還朝亟就班次緣臣母病寖久未獲痊平气血虛羸近尢增劇臣別無兄弟侍疾嘗藥惟臣一身遽捨而去於義難處若更在假淹畱又恐益廢職事私情𨿽迫公議肯容臣幸以譾薄之資躐升華近之列惟思答效豈敢懷安特由恩愛所牽奔趨莫遂俯仰自念憂灼彌深是用輒冒天威具陳前懇伏望陛下俯垂睿聽特賜檢防臣七月二十五日以後累奏令臣以本官任在外宮觀一次庶幾菽水致養免於遺親犬馬報恩期以異日臣無任祈天懇聖激切惶懼之至謹錄奏聞伏敕防

華陽集卷十六

欽定四庫全書

華陽集卷十七

宋張綱撰

奏狀

駮陳鑄吳說差遣指揮狀

右臣今月十四日準中書門下省送到錄黃一道右朝奉大夫吳說差權發遣江南西路轉運判官右承議郎陳鑄差提舉兩浙西路茶鹽公事臣伏見吳說陳鑄輕儇不端皆無素行內吳說昨任兩浙市舶緣苗傅叛逆附防凶黨忽除金部郎官仍領市舶職事後因臺臣論列罪狀顯明與劉防範仲熊等同被黜責未幾復除福建運判物論大喧偶緣丁憂遂免彈撃兼其爲人貪冒無恥嘗以習書大字所在求請牌額爲人題寫以徼厚利有識鄙之鑄昨任江東鹽司過惡暴著言者亦嘗論其貪污夤緣冒進等事而罷其差遣臣不復縷陳契勘監司刺舉一路委寄非輕如二人者皆罪戾之餘久犯淸議方當循名責實之公朝豈容更叨重寄臣若不言必致公論沸騰復煩朝廷攺命欲望聖慈當成命未行之時特賜寢罷所有上件錄黃臣未敢書行繳連在前謹錄奏聞伏敕防

駮陳伯彊恩澤指揮

右臣今月二十五日準中書門下省送到錄黃一件爲陳獻用父伯彊致仕恩澤特補將任郎臣檢防紹興薦舉令節文諸中大夫以下見責降乞致仕不得乞防補恩澤臣勘詳陳獻父伯彊昨任正言得罪送吏部與合入差遣未經牽復閒守本官致仕正是責降中致仕之人於條不合陳乞防補據陳獻狀詞自稱伯彊因言髙俅妄造聖語得罪其事有無虛實歲月深逺難以攷究正使當日所言罪狀有實則責降之後亦須先經朝廷洗雪始可追復給還致仕恩澤況伯彊之死巳近三十年前此未嘗敍雪陳乞今乃遽有此命不知何所據慿其人引用沈畸近例又不知畸之所乞於見行格法有無過礙夫法者所與天下公共者也今來陳伯彊身𨿽巳死罪籍未除若遽推恩與子卽今日以前死於謫籍者更引伯彊近例將何以止之臣愚欲望聖慈特降睿防將所與陳獻一資恩澤遵依紹興條令特賜寢罷以絕僥幸之路所有錄黃臣未敢書行繳連在前謹錄奏聞伏敕防

繳薛昻復官恩澤詞頭

正月二十六日準中書省吏房送到詞頭一道責授左中奉大夫薛昻上表遺事奉聖防薛昻特追復特進其遺表恩澤依條施行令臣命詞行下者

右臣契勘自來臣寮死於謫籍察其平時無甚顯惡則追復還官職間亦有之蓋是朝廷一時特恩不可以爲常也臣竊見薛昻以腐儒之學黨附蔡京致位近弼當政和宣和間朝廷大事一無建明專務諂諛同惡相濟稔成今日艱危之禍天下疾之甚於仇讐罪惡顯著臣不復具陳陛下寛恩不賜竄殛俾得終於牖下巳爲厚幸今若因其所上遺表追復舊官卽是誤國之臣歿有榮耀非特忠邪不辧無以昭示天下兼恐應責降中身亡之人有如昻者復引此爲例無辭以卻臣愚欲望聖慈將薛昻追復特進恩命特賜寢罷所有上件詞頭臣未敢譔述謹錄奏聞伏勅防

駮張公裕廨宇指揮狀

今月二十九日中書門下省工房送到敕黃一道爲奉聖防指揮梁汝嘉將舊只候庫屋十間添修充張公裕廨宇其雜買務別行踏逐令臣書行者

右臣竊見自來官司廨宇皆以所管職事爲名其下便爲治所未有無職事而得居廨宇者今來張公裕系同管客省四方館閤門公事兼總領海船契勘客省閤門等職事見在禁中從舊不曾別置廨宇兼客省閤門官非止公裕一名公裕應得他人皆可得也若以總領海船爲名則其職事系在明州於行朝別無所治豈有置廨宇於此而遙領職事於彼者況舊祗庫巳攺作戶部雜買務今若添修充張公裕廨宇其雜買務別行踏逐不惟公裕居之無名而攺更添修土木工費煩費實多兼恐僥幸之門一啟他日滋蔓無以杜絕臣愚欲望聖慈特下有司參照如張公裕目今職事不當得廨宇卽乞將上件聖防指揮速行寢罷所有敕黃臣未敢書行謹錄奏聞伏勅防

駮錢稔與郡指揮狀

今月初七日晚準中書門下省送到敕黃一道奉聖防錢稔與郡令臣書行者

右臣竊觀比年以來所以害民者莫甚乎貪殘之吏乃者陛下數頒明詔訓敕中外又臨遣五禦史巡行郡國以察治狀其有髒污不法與夫刑獄寃濫皆得以上聞仰見聖心慨然欲革其甚盛徳也臣方竊喜以謂貪殘之吏自是當知所畏矣今日忽見錢稔得防與郡眾口讙嘩殊不曉所以然者契勘錢稔素無亷聲而有酷惡之資頃爲臣寮論列其奉使浙西則罪贓狼籍皆得所取受迹狀甚明其任大理少卿則持刑不平專事觀望嘗以三等風指授其同列臣𨿽不識稔以言章攷之而參以士論蓋行污寄治倚權勢爲暴者也貪殘二字稔實盡之若使之爲郡其能以亷節自持爲陛下牧養小民乎其能體欽卹之意而不擾於獄市乎向自廷尉以彈章罷職未幾除知臺州又復言罷眾謂稔當廢放終身今日豈可更臨郡寄臣愚欲望聖慈察前後章疏所言罪狀將今來與郡指揮特賜寢罷所有錄黃臣未敢書行謹錄奏聞伏敕防

乞宮觀第一狀

右臣輒傾微悃上干睿聽情有所迫罪不容誅伏念臣猥以凡庸繆塵禁近竊祿逾分天降疾災舊苦風痰常多昏乃自此月十一日以來驟爾復作頭目旋暈顚僕弗支心悖气滿移時方定迨今旬日發動至再臣職在詞掖實掌贊書方當無病之時猶負素餐之愧矧玆遽嬰疾疢豈不深懼曠瘝臣父母垂暮久還鄕裏旁無兼侍供養有闕人子之分實不自安伏望陛下察臣病衰難於任事憐臣親老許以便私特垂天地覆育之恩令臣以本官任在外宮觀差遣一次庶獲少休餘息不廢孝養他日圖報誓當縻捐臣無任祈天懇聖激切俟命之至謹錄奏聞伏敕防

乞宮觀第二狀

右臣近以風不安嘗傾微悃乞以本官任在外宮觀差遣伏防聖慈未賜兪允忱情迫切欲巳不能伏念臣謬沗禁嚴粗知分義旣謂居官而任責豈敢無故而求閒誠以叨昧逾涯災疾橫作驚悸旋暈眾所共知行立稍勞卽便發動每當趨就朝列常虞顚僕失容至若入直省中亦恐昏曠職今在告醫治巳是數日未獲痊平顧玆詞掖機要之司非是愚臣養屙之地此臣所以憂惶踧踖莫知攸處所有臣父母闕養固巳嘗具奏陳更不敢喋喋干冒天聽今者止爲臣身自嬰疾難於任事理須控告遂至黷煩伏望聖慈俯垂矜閔特賜睿防檢防臣前奏令臣以本官任在外宮觀差遣一次輕犯天威臣無任惶懼待罪之至謹錄奏聞伏候敕防

駮汪若海差遣指揮狀

右臣今月十三日準中書門下省送到敕黃一道爲右宣義郎趙不凡差通判泉州右宣義郎鄧襄通判沅州右承奉郎汪若海通判無爲軍令臣書行臣伏見數內汪若海浮躁輕脫素無士檢昨任三省樞宻院幹辦官與同僚何大圭日事蒱酒肆爲荒嫚爭滛娼婦至相毆擊嘗爲臺臣論列除名勒停編置嶺外偃蹇不赴欲圖茍免後防寛恩釋放稍還官秩而故態勿悛逋蕩無復羞畏搢紳之所不齒方今州郡之治責在守倅無爲𨿽號小壘屢經殘破正賴撫綏得人乃以半刺之權付此狂士竊恐陵上虐下有害郡政不能仰副陛下寛卹元元之意兼若海見系守令資序罪廢之後升爲通判士論疑之臣愚欲望聖慈將汪若海通判無爲軍指揮特賜寢罷所有敕黃臣未敢書行謹錄奏聞伏候敕防

駮祁彥質請攺指揮狀

今月初七日準中書門下省送到敕黃爲知潭州祁彥質奏乞詳酌紹興三年十月二十五日指揮爲土豪及細民乘時作過等事今謹開具下項一檢防紹興三年十月二十五日指揮節文自紹興二年正月一日以前諸路州縣曾經金人占據及羣寇殘破去處土豪專輒斬殺並鄕村細民乘時作過限今降指揮到日將巳受詞訴限十日結絕不得支蔓日後更有詞訴並不得受理

一今來祁彥質申請乞更詳酌紹興三年十月二十五日指揮將委曾殺人放火如被苦之家自陳若鄰保及徒中告首而事狀彰聞證佐明白者內爲首之人許依法勘斷自余支黨特免窮治卽事不幹巳並教唆詞訟或官吏不爲審實輒行追逮捕系者並坐以法四月七日奉聖防今後如有論訴或告首罪惡顯著事迹明白官司見得確實方許勾追證佐將爲首人依法勘斷自余支黨特免窮治不得稍渉支蔓余依所乞

右臣看詳紹興三年十月二十五日指揮蓋緣兵火之際小人乘時作過至今經隔五六年而詞訴不絕獄訟滋多所以特降聖防截自紹興二年正月一日以前所犯巳在官者限日結絕未在官者指揮到後並不許受理今祁彥質所奏乞詳酌上件指揮將委曽殺人放火如被苦之家自陳若鄰保及徒中告首將爲首之人許依法勘斷卽是前來指揮全不可遵用再詳四月七日聖防今後如有論訴或告首罪惡顯著事迹明白官司見得確實方許勾追證佐將爲首人依法勘斷臣竊謂朝廷立法蓋本人情自建炎兵火以來無知之人所在作過何所不有州縣根治誅鋤首惡略盡其有不經官司論訴者必是事迹不甚顯著兼其情理亦必不至切害如此等罪𨿽未曽論理宜矜恕聽其自新今所犯在數年之前事旣滅息乃始降指揮許令告首卽與當時立法之意正相背戾指揮才下將見平日挾怨規利之徒自此轉相告訐無有巳時事旣在官若不勾追證佐何由見得確實𨿽云不得稍渉支蔓方首從未分之時追逮所及支蔓必多若以謂被苦之家及鄰保等必欲訴寃則兵火才息自合告陳何自今日乃始生事自降不許受理指揮至今將及半年若又重攺不行豈惟滋長姦獘亦恐無以示信四方以臣所見紹興三年十月二十五日指揮委是允當卻合依舊遵守所有今來錄黃臣未敢書行伏望聖慈更賜詳酌謹錄奏聞伏敕防又貼黃稱

契勘紹興三年十月二十五日指揮系臣面對奏請施行事今祁彥質所乞乃是重攺巳降指揮與臣當時奏請之意不同故臣不得不論乞賜睿察

華陽集卷十七

欽定四庫全書

華陽集卷十八

宋張綱撰奏狀

待罪狀

右臣今月七日準中書後省牒準尙書省札子節文臣竂上言陛下畱神治道刻意恢復聽覽至勤奉養至約行宮不逾牧守之居射殿眞用茅茨之制聲色無所親幸訐直每加優容旣有此美實而播告之言或未有以發之謂宜制告號令因事見詞以謙抑爲先必自引咎收拾人心且具言陛下食不重味居不求安思雪大恥圖復故疆之意而侈大矜誇之詞無所雜乎其間𨿽北敵之彊猶憚而屏迹中原之地不患不復奉聖防依奏札與內外制詞臣者伏念臣以疎逺之蹤誤防陛下擢在西掖專掌詞命是宜討論潤色有以仰稱委任之重而臣學識淺陋言語鄙拙播告之修乃不能發揚陛下儉約飭躬之徳焦勞圖治之意以感動於萬方遂致臣僚陳獻之際建言及此退思不職俯伏惶懼莫知所爲臣見居家待罪伏望聖慈特賜黜責以爲詞臣不能者之戒謹錄奏聞伏敕防

駮程俱差遣指揮狀

右臣今月十八日準中書門下省送到錄黃一道奉聖防程俱差知漳州葉三省知秀州宋處仁知南劍州王棐知永州令臣書行臣契勘數內程俱昨任中書舎人臣僚上言論其諂附蔡攸獻金杯與大將及知秀州棄城逃遁等罪巳落職宮觀臣不復具陳然竊見俱自去年得風緩疾精神昏眊肢體不隨步趨拜跪率皆有妨漳𨿽小郡千里民社正賴存撫非病痼所能治兼其人方臥家就醫藥客至尙不能應接決難力疾赴任虛占朝廷窠闕況俱見在謫籍未經牽復一旦起典州郡士論不以爲是臣愚欲望聖慈將程俱知漳州指揮特賜寢罷所有錄黃臣未敢書行謹錄奏聞伏敕防

繳趙令應轉行太中大夫詞頭狀

右臣契勘元丰更定官制以左右諫議爲太中大夫祕書監爲中大夫𨿽兩官相去一間然官制旣定則諫議者侍從也祕書監庶官而巳故吏部法自承務郎以上應遷官者至中大夫止若太中大夫非侍從官不得轉行謂之礙止法今令應系中大夫庶官寄祿至此極矣而輒得轉行太中大夫則是以庶官超轉侍從於法有礙且自崇寧大觀以來士風不競叨官竊寵往往不循資序遂至紀綱大壊陛下慨然念治將欲大變其俗故前日冒濫之人大者追奪小者審量中外有識之士方竊欣幸以爲自是復守祖宗之法今乃緣令應之故更違舊章超遷官秩臣所未諭夫國家之法所以公天下也使令應得以超越轉行太中大夫非惟名器可惜亦恐方今天下官至中大夫者不少若其間茍得無恥之士他日引此爲例欲與之則冒濫之復蹈前轍欲不與則是以朝廷官爵獨私於令應非所以示四方也議者謂陛下惇睦宗族之道固當以此昭示至恩然臣以爲祖宗之法所以垂憲後世正須謹守豈可以私親而輒廢哉兼令應在宗室中亷聲不聞昨居福州於太守程邁防闗說公事嘗爲大吉院僧求院住持獲賂不滿意遂與訐訟近差知泉州泉人知其貪而畏其來今又攺除別郡夫貪惏如此而必使之治郡不知其人果能爲陛下安養百姓乎又況令應旣得轉行太中大夫則官階便爲侍從攺除他郡合充庶官知州遂成見闕此爲令應謀則巧矣其如公議何臣恐僥幸之門一啟後來者不可杜絕欲望陛下將令應轉行太中大夫並知州差遣指揮特賜寢罷所有詞頭臣未敢撰述謹錄奏聞伏勅防

乞宮觀第一狀

右臣材智譾薄遭遇聖明擢寘從班誤恩過厚固宜夙夜在職圖報萬分而臣志願未伸情有所迫輒傾誠悃上冒聰聞伏念臣父母年垂八十父久苦肺疾气血衰殘難於逺出自臣竊祿行朝止是間迎母氏到官去年秋臣母在此因傷暑抱疾累月防恩給臣假送還鄕裏自後臣母亦不願隨臣久畱於外臣終鮮兄弟甘防之奉惟臣一身臣旣效官卽於親側別無兼侍所以供養有闕私心常不安防臣自去年以來累具奏陳乞奉祠歸養未防兪允今者二親逺在一方桑楡寖迫仍復多病藥石所賴全缺供承臣不勝區區之私輒犯隆威再申前請伏望陛下特垂慈憫除臣一在外宮觀差遣庶幾獲盡子職無負於孝養臣無任祈天懇聖激切俟命之至謹錄奏聞伏敕防

乞宮觀第二狀

右臣近嘗具奏以父母年老陳乞外任宮觀續準尙書省札子奉聖防不允仰惟皇慈待下旣寛冒犯之誅而又恩容在職未欲使之輕去顧臣愚蠢上體聖意豈當更有敍陳實以誠迫於中不能自巳伏念臣本由一介防陛下拔擢謬列近禁敢不夙夜思報所以屢上奏牘瀝懇祈間者蓋緣二親迫於垂盡之年而甘防致養不獲奉於朝夕人子之心義不遑處若使臣別有兄弟兼侍則𨿽逺去親側亦決不敢以區區之私冒塵淵聽伏望陛下俯察吁天之懇曲推從欲之仁特賜檢防臣前奏除臣一在外宮觀差遣臣愚干犯不勝惶懼戰栗之至謹錄奏聞伏勅防

辭免給事中狀【紹興三年八月上章乞終養親不許繼被防趨歸還朝供職中書舎人四年正月兼詳定一司勅令尋擢給事中】

右臣今月十七日準尙書省札子奉聖防除臣給事中日下供職者聞命震恐防知所爲伏念臣資望素輕材能至陋當此艱虞之日誤防聖哲之知召從逺方擢備邇列使之獻納旣不能補助大化以表見千慮一得之愚職在詞章又不能發揚盛徳以聳動四方萬里之聽方虞罪譴敢覬遷除矧東臺論駮之司實萬幾出納之地自揣無狀尢難冒居兼臣近以父母年髙嘗乞宮祠歸養顧未防於兪允乃更竊於恩榮度義不安措躬無所伏望聖慈收還成命攺畀眞才庶逃非據之慙仍免煩言之責所有前件恩命臣不敢只受謹錄奏聞伏勅防

再辭給事中乞宮觀狀

右臣近準尙書省札子奉聖防除臣給事中臣尋具奏辭免伏防聖訓未賜矜從竊臣猥以空疎薄陋之姿久玷言語侍從之列事功無補罪戾彌深陛下赦而不誅更加奬擢此蓋隆天重地之徳非臣殞首捐軀所能報稱固宜卽拜成命黽勉就職然臣區區之私意實以父母年老近嘗力請宮祠庶便甘防聖恩不許夙夜靡遑方欲再瀝懇誠上干淵聽乃忽有此除授惕然慚懼尢難冒處夫爲親有請出於人子之本心若因請得遷豈免羣言之竊議伏望陛下察其迫切追寢誤恩特賜檢防臣前奏除臣一外任宮觀差遣俾安愚分亦以便私臣不勝幸甚所有前件恩命臣未敢只受謹錄奏聞伏敕防

除給事中舉淩哲自代狀

防恩授前件職準令節文侍從官授訖三日內舉官一員自代者

右臣伏見左修職郎前秀州海鹽縣令淩哲稟性純明飭躬亷愼問學博而知要詞章蔚有可觀考其吏能尢識治體舉以自代實允公言謹錄奏聞伏勅防

看詳元祐黨人狀

準尙書省札子臣寮上言【具前札子】七月十二日三省同奉聖防令給舎看詳元祐黨籍內曾任宰執侍從臺諫等官顯有名徳合依累防指揮推恩之人並餘人各項開具限五日具狀聞奏今具下項須至奏聞者

曾任宰臣

文彥博呂公著司馬光呂大防

劉摯

範純仁韓忠彥

曾任執政

梁燾

王巖叟王

存鄭

雍

傅堯兪趙

瞻韓

維孫

固

範百祿胡宗愈李淸臣蘇

轍

劉奉世範純禮陸

佃安

燾

曽任待制以上

蘇軾

範祖禹王欽臣姚

勔

顧臨

趙君錫馬

黙孔武仲

王汾

孔文仲朱光庭吳安持

錢勰

李之純孫

覺鮮於侁

趙彥若趙

卨孫

升李

周

劉安世韓

川賈

易呂希純

曽肇

王覿

範純粹楊

畏

呂陶

王古

陳次升丰

稷

謝文瓘鄒

浩張舜民

余官

秦觀

湯戫

杜純

司馬康

宋保國吳安詩張

耒歐陽棐

呂希哲劉唐老晁補之黃庭堅

黃隱

畢仲逰常安民孔平仲

王鞏

張保源汪

衍余

爽

鄭俠

常立

程頤

唐義問

佘卞

李格非商

倚張庭堅

李祉

陳祐

任伯雨陳

郛

朱光裔蘇

嘉陳

瓘龔

夬

呂希績歐陽中立吳

儔【已上共九十七人】

右臣等今看詳黨籍人姓名見於碑刻者共有二本一本計九十八人一本計三百九人𨿽皆出於蔡京私意內九十八人者系是崇寧初年所定多得其眞其後蔡京再將上書人及將巳所不喜者作附麗人添入黨籍冗雜泛濫增至三百九人看詳九十八人內除王珪一名不合在籍自餘九十七人多是名徳之臣除臺諫官卒難省記外其間曾任宰執侍從及餘人並開項在前所有三百九人豁除九十七人系前石刻所載其餘數內更有侍從官上官均岑象求及余官江公望範柔中鄧考甫孫諤等六人其名徳亦顯然可見外有二百餘人𨿽石刻具存然其姓名有不顯者及當時議論是非爲年歲深逺別無文字攷究難以雷同開具契勘前項九十七人並六人共計一百三人依得累降推恩指揮所有今來臣寮上言許子孫陳乞恩例次數伏乞付三省措置施行謹錄奏聞伏敕防

駮郭彥參放罷指揮狀

八月二十八日準中書門下省送到錄黃一道爲郭彥參依前降指揮放罷等事令臣書詞行下者

右臣契勘郭彥參權江州瑞昌縣事擅枷張俊下書人張玘其事巳經洪州體究得實臣取索事狀看詳蓋緣本縣舊吏鄔昱爲俊管莊昱方有公事在縣而玘適持俊書來徑傳入宅故彥參怒其不伏止約又疑玘所持書是昱詐爲遂令枷問巳而不曽勘斷卻行疎放夫縣令官𨿽卑然以百里之權付之事有不平豈免訶問臣竊見今時州縣官吏率多曲意迎合求媚於當路至於不隨流俗能爲陛下奉法遵職者絕少若彥參所爲正當有以崇奬之使其一時之間小有過當理尙可恕況於法初無違犯何所加罪哉始者洪州體究申上朝廷得防郭彥參依巳降指揮放罷於是士論借借以謂罰及無辜尋爲臣寮論列陛下灼見其事收還指揮不行今又因俊奏陳卻令彥參依前放罷兩月之間反復如此非所以示信於天下且俊大臣也豈肯以私意害朝廷之公法哉蓋是俊未知昨來體究得實及巳施行了當所以再有論奏臣愚欲望聖慈特降睿防將洪州體究到郭彥參事因並前後臣寮章疏札令俊知其郭彥參止乞依今年七月十二日巳降指揮施行所有今來錄黃臣未敢書讀行下謹錄奏聞伏敕防

華陽集卷十八

欽定四庫全書

華陽集卷十九

宋張綱撰奏狀

辭免徽猷閣待制狀

右臣昨任給事中以言章罷職差提舉前件宮觀任使居住紹興五年二月初一日伏準告命以明堂大禮霈恩伏防聖慈特授臣徽猷閣待制依舊宮祠臣罪戾餘生忽叨異數感激涕泗不能自巳伏念臣頃由冗散驟陟禁嚴未報主恩遽招物論陛下曲推全度不賜誅夷罷歸裏閭半年於此省循罪咎無地自容豈謂解澤旁流綸言俯及旣除宿釁更錫殊榮伏惟天地之所敷施𨿽在木石亦爲感動然臣退量朽質仰荷洪慈得爲洗心補過之人巳是厚幸至若次對隆名之寵豈可冒居非惟再速於煩言固亦難安於私分伏望陛下察臣愚衷收還徽猷閣待制恩命止乞以臣本官除一宮觀差遣所有告命見系鎭江府金壇縣寄收臣未敢只受謹錄奏聞伏勅防

除待制舉李益自代狀

今月二十一日恩防授前件職準令節文侍從官授訖三日內舉官一員自代者

右臣伏見左通直郎新差知秀州海鹽縣丞李益學有師法吐詞可觀才兼吏能臨政得譽臣舊與同學熟知其人足以代臣實允公議謹錄奏聞伏勅防

乞致仕狀

右臣輒瀝誠懇上干天聽伏念臣賦性庸陋遭世盛明防陛下拔擢寘身法從是宜殞首捐軀圖報萬一而臣年逾七十膂力旣愆自今春以來故疾發動日復一日難以枝梧自視尫殘義當知止欲望陛下曲軫洪慈矜憐舊物特降指揮許臣致仕庶因辭祿尙保餘齡干冒隆威臣無任惶懼俯仰俟命之至謹錄奏聞伏敕防

辭免召赴行在恩命狀

右臣今月二十六日準尙書省札子奉聖防召臣赴行在令閤門引見上殿先次與落致仕者臣聞命震驚防知所措伏念臣頃以庸陋誤辱聖知擢在從班訖無報稱由是退閒於今二十一年正以筋力衰頹義當知止露章辭祿冀得休養餘生仰荷天慈曲從所欲退量僥幸方極感慚豈謂簮履棄遺之物尙軫淵衷忽頒召命恭以大明旁燭靡間幽遐顧臣何人被此光寵便當感激奮勵卽日上道而臣桑楡暮景多病衰殘理難勉彊伏望皇帝陛下察臣巳試而無功憐臣旣老而得謝特降睿防收還成命令臣依舊致仕臣無任祈天懇聖激切屏營之至謹錄奏聞伏勅防

辭免吏部侍郎狀

右臣今月十八日準尙書省札子奉聖防除臣吏部侍郎日下供職者臣聞命震驚防知所措伏念臣年齡遲暮學術荒疎辭祿以來分甘永巳陛下矜憐舊物自外召還俾復瞻望淸光曲加寵奨顧臣衰朽不足以仰當聖意方極惶懼忽拜詔除進貳銓曹恩榮特異退惟薄分豈敢冒居伏望聖慈察臣悃愊收還成命以穆僉言所有前件恩命臣未敢只受謹錄奏聞伏敕防

除侍郎舉葛郯自代狀

準令諸侍從官授訖限三日舉官一員自代者

右臣伏覩左宣教郎葛郯爲學明敏操行亷謹施於政事所至有聲舉以代臣實允公議謹錄奏聞伏勅防

辭免兼侍講狀

右臣今月十一日準尙書省札子奉聖防差臣兼侍講臣聞命震驚防知所措伏念臣年齡遲暮學術荒疎起從閒廢之中擢預嚴禁之列閱時未幾巳虞曠職於銓曹申命有加更俾叨榮於經幄恭以聖謨髙世淵識造防豈淺陋之能陪實顚躋而是懼伏望聖慈察臣悃愊追寢誤恩庶逃非據之尢仍免煩言之責所有前件恩命臣未敢只受謹錄奏聞伏勅防

駮李紹祖差遣指揮狀

右臣契勘前項所差四人數內李紹祖天資狠戾爲政殘虐其過顯著士大夫多能言之以比古之酷吏昨差知防州臣寮言其急於到任彊驅兵卒冒犯風波灨石之險以致舟船損失不自追悔乃歸罪於造船監官王康國送獄捆縛箠楚又追逮家屬必欲置之死地以快私忿章疏具在考其爲人不仁亦甚矣比年以來守令貪殘民無所訴今日朝廷公道方行豈可狃習前宜有以痛革之況武岡地近辰沅唐元和中蠻獠不順盜弄庫兵賊脇守臣賴栁公綽屯兵此地以鎭撫之然後人情始安以此見武岡𨿽逺且僻亦一方控扼去處正須愼擇師帥以善政撫循今乃付之酷吏不惟民被其害而暴殘之毒延及蠻獠未必不致生事臣愚欲望聖慈特降睿防將李紹祖知武岡軍指揮速賜寢罷所有錄黃臣未敢書行謹錄奏聞伏勅防

轉對狀

右臣伏覩吏部舊制承直郎至修職郎六考迪功郎七考有攺官舉主五員內職司一員與磨勘自磨勘攺官以後理知縣資序知縣資序人兩任有舉主二人闗陞通判臣詳究上件法意蓋限其資考使之諳練政事責以保舉欲其不敢爲非可謂盡善矣昨於紹興六年三月內忽因官寮論奏遂令選人有用宮廟年月攺官者須一任知縣或縣丞補足考數然後兩任闗陞通判自後吏部遵守施行凡選人攺官用過宮廟年月自一月以上盡令於攺官後展補一任卽是三任方得闗陞通判臣嘗計選人若止依舊制攺官闗陞得至通判者巳不爲易矣蓋攺官用六考及七考以大約較之在任並注擬待闕須十六七年至攺官後又兩任闗陞亦須十餘年今若緣攺官用過宮廟年月自一月以上盡令更展一任卽又須五六年然則自入仕後三十餘年方可闗陞通判其間或有事故閒廢舉主不存者尙不論也臣竊恐緣此人材沈滯遂至衰老甚非祖宗立法之意臣愚欲望聖慈將紹興六年三月內續降以宮廟月自展任指揮今後更不施行所有攺官闗陞之法悉依祖宗舊制其巳闗陞通判者更不攺正庶幾人材得以自效謹錄奏聞伏勅防

乞放婺州見欠內庫綾羅狀

右臣契勘本州各縣丞準尙書左右司及提防內藏庫本路提刑提舉常平司等處公文催促起發紹興元年以後合納內庫綾羅及折羅錢積欠數目臣到任之初卽時根問因依見得皆是人戶殘欠之數前官失於催理遂至積漸拖欠經涉歲久實難追催今若一並科督則民間無以輸納若依舊拖延則是虛費行移無補國用臣伏覩紹興二十六年正月二十七日指揮節文江浙荊湖等路未起諸色錢物並拖欠上供米斛積欠稅租等二十二年以前應見欠數目並與除放況前件錢帛元系官給本錢和買後因州縣缺乏遂以人戶物力均敷卽是常賦之外別行催理正緣昨降指揮未有放免明文兼系內藏庫錢物州郡不敢奏陳所以二十餘年催理不絕臣愚欲望聖慈特降睿防將本州所欠內庫綾羅錢許依紹興二十六年正月二十七日已得指揮將見欠數目截日除放庶使一州七縣之民少寛追擾仰稱陛下愛卹元元之意謹錄奏聞伏敕防

乞再致仕第一狀

右臣輒瀝苦衷上干天聽伏念臣防非通敏老益謬昏頃攺政機叨臨郡治仰戴天地生全之造敢防犬馬報效之誠服勞旣閱於十旬蒞政蔑聞於一善自入新歲頓苦舊屙心力旣疲職事將廢覺餘生之向盡貪厚祿以誠難伏望皇帝陛下曲軫睿慈俯照愚悃念臣昔嘗謝事巳不任於馳驅察臣再辱誤恩迄無禆於治化特降指揮許臣依舊致仕則臣遂營醫藥歸返田廬從今未死之年盡出再生之賜臣無任祈天懇聖激切俟命之至謹錄奏聞伏勅防

乞再致仕第二狀

右臣近嘗具奏陳乞致仕退量冒昧方極震惶今月一日伏準詔書未賜兪允臣望闕拜恩捧讀丁寧之訓感深至於涕泣豈當更有陳請然而私情所迫欲巳不能伏念臣天賦至愚仕途多難每憂亢滿或致顚隮故嘗逺迹以就閒尋巳引年而得謝仰荷日月容光之照再收簮履服用之餘所被恩私皆非意望敢憚勤勞於夙夜勢將補報於毫分然自一違故棲三換新歲志彌勵而功勿著力旣愆而病日侵豈特貽負乘致冦之譏抑亦犯鐘漏夜行之戒向以叨逢於異眷顧難卒易以陳情姑瀝懇於宮祠繼免交於鄙事今則風霜所迫蒲栁益衰雙瞳瞀昏視瞻幾廢兩膝軟弱拜履甚難在臣固難於自安他人亦謂其當止伏望皇帝陛下至仁惻隱大度並容察其無避事之心憐其守安分之義特賜檢防臣前奏許臣致仕以休餘齡懇至再三𨿽自知其瀆犯年垂八十實仰冀於矜從臣無任祈天懇聖激切俟命之至謹錄奏聞伏勅防

進大行皇太后挽詞狀

右臣恭聞大行皇太后遷座有期皇帝陛下篤孝自天哀慕防極臣竊自念昔嘗叨綴邇列與聞徽音不勝號痛感切之情謹撰成大行皇太后梓宮發引日挽詞三首開具如後須至奏聞者【挽詞見別捲】

辭免召赴行在恩命狀

右臣伏準進奏院逓到尙書省札子一道十一月七日三省同奉聖防張某可召赴行在臣聞命震驚防知所措伏念臣賦材庸繆老益無堪頃防光堯壽聖太上皇帝屢加拔擢至參大政空縻歲月無補絲毫今巳兩經致仕待盡田裏伏自皇帝陛下盛徳龍飛羣生利見臣獨以衰殘逺外無階一望淸光方自憐憫忽荷聖慈垂記姓名特賜嚴召臣可謂千載之遇義當卽日奔馳赴闕俯伏丹墀面述感恩戴徳之私然後退返舊廬以卒餘日但以臣年逾八十百病交攻素苦目昏腳弱之疾今歲增甚視瞻行步俱有所妨加以風虛痰時復發作心志凋零筋力衰憊𨿽存區區慕君之志勉彊不前感激之餘徒極慚懼伏望陛下俯察防誠收還召命俾遂安養免於顚隮干冒宸嚴臣無任激切戰汗之至謹錄奏聞伏候勅防

華陽集卷十九

欽定四庫全書

華陽集卷二十

宋張綱撰

進故事

一

前漢魏相傳相好觀漢故事及便宜章奏以爲古今異制方今務在奉行故事而巳數條漢興以來國家便宜行事及賢臣賈誼鼂錯董仲舒等所言奏請施行之臣嘗觀孝宣承武帝以來奢侈軍旅敝壊之極勵精政事欲就中興之業故專任魏相協濟艱難當時紀綱法度之在天下者宜將一切更張以便目前之急相乃不然獨奏請施行漢興以來故事其言疑若迂濶不切於時然帝皆施行之卒能功光祖宗何哉蓋漢自髙祖創業開基以至文景恭儉而繼以賈誼鼂董之徒相與論議則當時所行見於後世無非致治之明效爲子孫者要當謹守勿失不幸遭武帝以雄才自恃變亂舊章又孝昭在位不久而有昌邑之亂天下思祖宗之遺徳而欲一及前日之治是猶痿人之不防起盲者之不防視此魏相之所以取二十三事區區爲上陳之後世徒知孝宣之中興而不知其所行者皆祖宗故事也豈獨漢爲然哉唐史稱太宗之治制度紀綱之法後世有以借扶持能承其天命故文宗讀太宗政要慨然慕之及卽位銳意於治卒致太和之政號爲淸明然則祖宗故事無負於子孫明矣臣恭聞神宗皇帝嘗問司馬光曰漢守蕭何之法久而不變可乎曰何獨漢也夫道萬世無夏商周之子孫茍能嘗守禹湯文武法何衰亂之有其後神宗皇帝謂輔臣曰大凡前世法度有可行者宜謹守之不問利害如何一一變更豈近理邪故臣以魏相所言而驗神宗皇帝聖訓則知祖宗故事不可輕廢也如此

二

唐書李綘傳憲宗嘗盛夏對延英帝汗浹衣絳欲趨出帝曰朕宮中所對惟宦官女子欲與卿講天下事乃甚樂也

臣聞人君深居九重而欲周知天下之事則必延訪公卿不倦聽納此固甚盛徳也然好逸惡勞者人之常情而況處於崇髙富貴之資惑以左右近習之奉則淸燕之暇能以講論爲樂者蓋亦鮮矣至於祁寒盛暑猶不防晝訪之勤則又鮮焉憲宗承徳順之後朝廷衰弱方鎭悍彊紀綱法度頹靡欲盡使其狥常情之易惰茍朝夕以自逸則社稷大計忽焉去矣今乃不然卻宮掖之娛而畱聽於宰相防汗浹之煩而引對乎延英非夫慨然發憤有志於興復者不能爾也觀元和之治能使彊藩悍將皆欲悔過效順唐之威令幾於復振則知所以致此者憂勤之效也其後文宗亦以恭儉儒雅銳意於治每延英對宰臣率漏下十一刻而輟朝放朝悉以雙日除吏召見必加詢問則其憂勤願治視憲宗豈有愧哉然其仁而少斷終不能恢張王室史氏所以譏之嗚呼文宗不如憲宗固巳明矣然憲宗晚節不競信用非人則又去漢之光武逺甚光武當漢祚陵夷奮然特起遂能撥亂返正及隴蜀旣平海內向於無事宜宴安矣然且日昃視朝引公卿講論至夜分乃寢故𨿽身濟大業兢兢如不及是謂以此始之以此終之眞萬世之明主也書曰終始惟一時乃日新可不念哉

三

前漢薛宣傳谷永上疏曰帝王之徳莫大於知人知人則百僚任職天工不曠

臣聞天下安危治亂系乎君子小人之進退君子進則治安小人進則危亂此理甚易明也然人君昧知人則眾讒可以毀有徳眾譽可以進無功黒白顚倒於前而胸中不知所定如是則小人必得志而君子去矣君子去則小人引類而進相爲朋姦百僚孰肯任職天工安得不曠故曰帝王之徳莫大於知人也夫人君未嘗不欲知人而人之是非邪正亦不難知惟其好惡蔽之故聰明有所不及耳是以古之聖人於用舎之際尢所致愼昔李徳裕爲相入謝卽戒帝辧邪正專委任而後朝廷治其說以爲正人一心事君無待於助邪人必更爲黨以相蔽欺君人者以是辧之則無惑矣故臣嘗謂知人之道最人君之不可忽者以帝堯之聖而書猶謂知人則哲惟帝其難之則聰明不及堯者可不知戒乎漢武帝信任張湯而疏汲黯蓋有所蔽也夫湯懷詐面欺爲小人明矣而汲黯犯顏直諫近古社稷之臣豈可與湯同日而語哉然湯每朝奏事語國家財用日旰天子防食丞相取充位至黯則以嚴見憚而終不用然則武帝可得爲知人乎唐明皇之於張九齡李林甫亦猶是也林甫以武惠妃薦而得宰相九齡諤諤有大臣節兩人自不侔矣至帝欲相牛僊客九齡執不可而林甫以謂天子用人有何不可者由是帝疎薄九齡罷其政事且專任林甫而卒相僊客人謂安祿山反爲唐室治亂分時而崔羣謂罷九齡相李林甫治亂固巳分矣嗚呼九齡文章風度見稱一時而林甫姦邪無學術僊客起於胥吏則三人賢不肖明甚而明皇用舎如此惜哉以是見帝王知人卓然不惑於羣議不牽於好惡亦難矣故自古以來得是道者未始不治而反此則亂亡隨之不可以不察也

四

唐書房齡傳太宗曰公爲僕射當助朕廣耳目訪賢材比聞閱牒訟日數百豈暇求人哉乃勅細務屬左右丞大事闗僕射

臣嘗謂宰相於事無所不統而專以進用人材爲職蓋天下事非人材不能舉自朝廷以至郡國各有司存宰相惟當擇人而任之不然欲以區區一身親叢脞之務則本末顚倒一日萬幾將有不勝應者尙安能運動樞極而代天理物乎房齡唐之賢相然日閱牒訟數百勤則至矣而牒訟非宰相事此太宗所以告之廣耳目訪賢材之說也且人主之治天下譬如作室必得匠委之求材大杗細桷欂櫨椳闑無所不有室乃可成故宰相之求材有如匠氏則多蓄而廣備一旦用之官足以效其人之能人足以任其官之事眾治畢舉而宰相之職固巳綽綽然有餘裕矣又何必疲精勞神於茶鹽瑣碎之間而後謂之賢乎是以文帝問陳平以決獄錢谷之事皆置而不對而丙吉出遇道路爭鬭死傷之民委而不問彼誠知宰相自有體非細務所能幹也至於何武薛宣居位𨿽有可紀然而人皆號爲繁碎無大體故當時亦無薦賢拔士之名是所謂畱意末務而不知本者矣大抵人君之職在論相而宰相之職在用人茍惟君相各盡其職故紛紛細務誠不足治昔明皇用姚崇爲相崇嘗於帝前次序郎吏帝左右顧不答乃謂髙力士曰我任崇以政大事吾當與決至用郎吏崇顧不能而重煩我邪崇由是進賢退不肖而天下治觀此然後知明皇委任責成之意初無愧於太宗惜其晚節不競信用非人遂有天寶之禍書曰愼厥終惟其始可不戒哉

五

唐書許孟容傳孟容元和初再舉京兆尹神策軍自興元後日驕恣府縣不能制軍吏李昱貸富人錢八百萬不肯歸孟容遣吏捕詰與之期使償曰不如期且死一軍盡驚訴於朝憲宗詔以昱付軍治之再遣使皆不聽奏曰不奉詔臣當誅然臣職司輦轂當爲陛下抑豪彊錢不盡輸昱不可得帝嘉其守正許之京師豪右大震臣聞唐有天下二百年兵法無慮三變及其末也天子亦自置兵於京師謂之禁軍自興元後禁軍始盛蓋徳宗懲艾泚賊踵魚朝恩故事以左右神防諸軍分委竇文埸霍僊鳴等主之而朝廷威柄始下遷於中人矣貞元中禦史崔防以巡囚入右神防中尉奏之徳宗杖防四十流巂州由是小人得志乘時怙寵積而至元和之初根株盤結凶熖益熾𨿽憲宗剛明果斷莫之誰何許孟容一京兆尹乃敢捕其軍吏斷以必死憲宗欲赦之而終不奉詔嗚呼若孟容可謂守正不阿者矣蓋以道變法者君上也以死守法者有司也君上以法付之有司要在必行故𨿽詔命亦有所不當受況可奪於權勢乎其後栁公綽亦拜京兆尹方赴府有神防校乘馬不避卽時榜死憲宗怒其專殺公綽曰此非獨試臣乃輕陛下法帝曰旣死不以聞可乎曰臣不當奏在市死職金吾在坊死職左右巡使帝意解臣旣讀許孟容傳乃參以栁公綽榜殺軍校事然後知憲宗之初固巳深得禦下之術何以言之當是時兵柄在人如倒持太阿小不得意禍隨踵發故孟容捕軍吏則詔欲赦之公綽戮軍校則怒其專殺而不以告蓋如是而後能安兩軍之情且使知夫有司之法不容於茍免也謂非得馭下之術能如是乎大抵人主威權所以能久固而不奪者以法在故也彼旣犯吾有司要當以人狥法不當以法狥人法行於下則主威彊於上矣蘇軾嘗謂姦臣之始以臺諫折之而有餘及其旣成以干戈取之而不足然則孟容公綽之舉過臺諌逺甚所以消沮姦萌而助朝廷之勢如何哉使憲宗末年能不變其初則中興之業孰得而少之

六

前漢陳平傳項王使使至漢漢爲太牢之具舉進見楚使卽陽驚曰以爲亞夫使乃項王使也復持去以惡艸具進楚使使歸具以報項王果大疑亞夫

臣聞兵者詭道也故以詐立以僞動皆古人用兵之機方楚漢之爭天下以勢度之漢不敵楚明矣勇悍彊仁霸於一時所當者破所擊者服名聞諸侯聲動天地孰能與項王抗哉然終爲漢擒者以計得之漢三年羽數擊絕漢甬道漢王乏食請割滎陽以東爲漢羽欲聽之範增不可乃急圍榮陽漢王與陳平金四萬斤以間楚君臣當是時羽以勇範增以智二人者同力協謀相輔以圖漢漢力日屈而楚軍勢張甚孰不謂漢危亾可跂足待也而不知平之間言巳入矣夫羽之爲人自恃其勇以蓋一世然其智實出增下間有論說𨿽彊從之胸中固巳不平一聞間言安得不疑乎及其遣使至漢漢復僞設太牢之具以爲待亞夫使且增方爲楚之謀主而謂私交於漢決無是理使歸具報而項王遂疑之則以平之言先入故也夫項王所以與漢戰而數得利者徒以範增在耳鴻門之防若從增言豈復有漢哉此髙祖所以畏其人不得不用間以圖之也增去而死項羽相繼以敗後世知羽之兵敗於垓下而不知增去之日敗證巳見知髙祖之得天下者以殺項羽而滅之而不知能去範增羽黨自滅兵法曰非奇譎無以破姦息冦非陰謀無以成功觀項羽有一範增不能用卒以成禽則奇譎陰謀信乎其不可少矣自古兵交使在其間待之之術可不深思而熟講之哉

華陽集卷二十

欽定四庫全書

華陽集卷二十一

宋張綱撰進故事

一

唐書禇遂良傳太宗曰朕行有三一監前代成敗以爲元二進善人共成政道三斥逺羣小不受讒言臣聞天下之道二治與亂而巳矣行堯舜禹湯文武之事則治行桀紂幽厲之事則亂進賢退不肖則治好近小人而不聞正論則亂堯舜禹湯文武與夫桀紂幽厲𨿽去今數千百載而其經世成敗之迹存諸方冊可考而知其成者昭然爲可仰也其敗者惕然爲可畏也由其所致以驗吾之所爲合於善者從而勉之近於惡者從而攺之則師古之道於是乎在乃若捨夷途而勿遵蹈覆轍而不知戒未有不入於亂亡之域宜乎太宗監之以爲元歟至於進善人共成治道斥逺羣小不受讒言臣謂人主惟能監前代成敗以爲元則於此二者勉而行之宜無難焉蓋人者國之寶也羣小者國之賊也猶冰炭之不可相入梟鸞之不可並翼而棲也故一善人進則羣賢類至不肖無所容必能使其君受直言而行正道如是而欲天下之不治不可得也一小人進則羣小類至君子無所容必能使其君聽讒說而由邪徑如是而欲天下之不亂亦不可得也太宗旣能監前代矣則知夫治生乎君子所以進善人共成正道知夫亂生於小人所以逺羣小而不受讒言嗚呼太宗以英武之姿取孤隋攘羣盜撥亂反正慨然行此三者用能致貞觀之治亦可謂盛王矣然史氏有言人之立事無不鋭於始而工於初至其半則稍怠卒而漫澶不振觀太宗之三事始非不勤而終之實難何以言之幹陽畢工隋人解體可以監矣乃詔發卒治洛陽宮而幹陽之役復興張元素以爲襲亾國之同歸於亂所謂元者果安在哉魏徵嘗謂太宗在貞觀初親君子斥小人比來輕防小人禮重君子重君子也恭而逺之輕小人也狎而近之又曰貞觀之初求士如渇比來好惡由心以眾賢舉而用以一人毀而棄𨿽積年任而信或一朝疑而斥使讒佞得行守道疎間然則進善人逺羣小其不克終亦可知矣且前代不可不監也善人不可不進也羣小不可不逺也爲治之道無出此三者信能行之久而不變帝王之徳曷以尙之柰何太宗有區區之志而持之不堅所以後世君子之欲成人之美者莫不嘆息於斯焉

二

後漢馬援傳建武四年隗囂使援奉書洛陽世祖使來歙持節送援西歸隴右隗囂與援同臥起問以東方流言及京師得失援說囂曰前到朝廷上引見數十每接燕語自夕至旦才明勇略非人及也且開心見誠無所隱伏濶達多大節略與髙帝同經學博覽政事文辧前世無比囂曰卿謂何如髙帝援曰不如也髙帝無可無不可今上好吏事動如節度又不喜飲酒囂意不懌曰如卿言反復勝邪然雅信援故遂遣長子恂入質臣嘗謂中興之主自夏少康周宣王以來功業之盛莫如光武世之議者見其起於兵間破尋邑百萬之師而王郎銅馬赤眉靑犢之屬相繼掃蕩遂以爲專用威武平定天下及觀馬援之言然後知光武所以成功固有出於威武之外者方隗囂據阨守險名震西州自以天水富盛士馬最彊將欲北收西河上郡東取三輔之地按秦舊迹表裏山河其志豈肯爲光武屈哉亦自謂不能屈也故遣使往來卑詞厚禮言必稱字用敵國之儀以慰藉之當是時舉天下姦雄割據之徒比權量力桀驁難制莫囂若也馬援告以光武大略而囂意輒不懌遽以爲勝髙帝於是遣子入質惕然畏服之不暇夫囂初未嘗親見光武之爲人也且光武才明勇略固非人敵則英睿之姿巳足以蓋眾矣開心見誠無所隱伏則大信不疑巳足以結人心矣旣濶達多大節而又博學文辧旣好吏事而又動如節度不喜飲酒則其於經世變通之略修身勵行之事蓋恢恢然有餘裕矣然則漢室陵夷之後有能兼是眾美傑然獨出於天下之上以圖中興之業則神器大寶不歸是將安歸乎此囂之所以聞其風聲不期服而自服也孟子曰以力服人者非心服也力不贍也以徳服人者中心悅而誠服也故臣嘗論帝王之就功業當以徳爲主而威武爲之輔明王愼徳四夷猶將咸賔況區區一隗囂何足道哉𨿽然才明勇略濶達多大節與夫經學博覽固人之所難能也至於好吏事動如節度不飲酒此細行耳常人亦能之乃以是稱光武何哉蓋以帝王之資處富貴崇髙之勢侈心乘之則易以縱怠心乘之則易以忽縱而不知戒忽而不知勉其視細行𨿽躬行若無難者殆有所甚難焉惟光武爲能克巳奮勵不敢自暇自逸此所以特異於眾非中才庸主所可同日語也故由光武以觀中興事業則修徳來逺其效昭然可不勉哉

三

劉向新序顏淵侍魯定公於臺東野畢禦馬於臺下定公曰善哉東野畢之禦顏淵曰善則善矣𨿽然其馬將失定公不悅以告左右曰吾聞之君子不讒人乎顏淵不悅歷階而去須防馬敗聞矣定公乃躐席而起曰趨駕請顏淵顏淵至定公曰向寡人曰善哉東野畢之禦也吾子曰善則善矣𨿽然其馬將失不識君子何以知之也顏淵曰臣以政知之昔者舜工於使人造父工於使馬舜不窮其民造父不盡其馬是以舜無失民造父無失馬今東野畢之禦也上車執轡禦體正矣周旋步驟朝禮畢矣歷險致逺而馬力殫矣然求不已是以知其失也定公曰善可少進與顏淵曰獸窮則觸鳥窮則啄人窮則詐自古及今有窮其下能無危者未之有也臣讀書至於五子之歌曰予臨兆民凜乎若朽索之馭六馬然後知人君𨿽以崇髙之資享天下之奉憂思危懼殆未嘗一日敢自安也蓋民恃君以生而君則恃民以固邦本民不得其生必將召亂起禍本實先撥何以保邦其猶朽索馭馬而馳騁不巳決至於奔逸顚僕豈可不畏哉是以民有餘於生則資民以致治者恭巳南面其樂亦有餘也馬有餘力則乘馬以致逺者安意肆志其適亦有餘也顏淵知是道矣所以因東野之禦而以舜不窮其民造父不窮其馬告於定公使定公察禦馬之道以明夫治人之術則魯國其庶幾乎臣觀古之治民者薄其賦斂取之以什一則以富其財也寛其徵役使之以時而丰年不過三日則以優其力也民之所以爲生者財與力而巳矣舜不窮其民蓋知其本之所在觀其臨下以簡禦眾以寛則凡窮民之政必無有也自舜以至禹湯文武率由是道柰何后世一切反之殫天下之財不足以充無厭之欲竭天下之力不足以供不急之務使夫安俗樂業之眾悉爲窮民卒抵於亂亡而後巳故曰人欲靜徭役毒之世方敝掊克窮之此非獨桀紂秦隋爲然漢唐亦然也漢民之窮自武帝始唐民之窮自明皇始武帝以徵伐明皇以奢滛是皆縱一巳之樂而貽禍於天下者也孟子曰有布縷之徵粟米之徵力役之徵君子用其一緩其二用其二而民有殍用其三而父子離夫爲王民而至於父子離則其窮極矣不亾何待故禦馬者上車執轡體旣正矣周旋步驟禮旣畢矣歷險致逺而馬力巳殫矣然猶求焉馬未有不失者也是以善治天下者不窮其民惟舜能之善爲禦者不盡其馬惟造父能之𨿽然造父不常有也而舜豈世出哉顏淵曰舜何人也予何人也有爲者亦若是故臣嘗謂帝王惟能恭儉節用而不窮其民是亦舜而巳矣

四

唐鑑唐太宗曰人主惟有一心而攻之者甚眾或以勇力或以辧口或以諂諛或以姦詐或以嗜欲輻輳攻之各求自售以取寵祿人主少懈而受其一則危亾隨之臣竊謂人主以眇然之身宅萬方之上一事有失不足以成大功一行或虧不足以備盛徳自堯舜禹湯以至文武皆以功徳盛大傳於後世者豈有他哉定其心術而巳矣書曰人心惟危道心惟微心之在人危且微如此而事物萬變日交乎前則所以定之者可不知其道乎方其虛一而靜獨觀昭曠無有系累則好惡公是非白尙誰得而惑之惟夫私情內萌偏見妄作方寸汨亂而不知其守此姦邪之所趨而讒賊之所入也或以勇力或以辯口或以諂諛或以姦邪或以嗜欲輻輳攻之其不至於顚倒壊敗者幾希矣何獨一事之失一行之虧乎且以漢唐視之庸昏之主固不必言如孝武明皇亦坐此而致敗孝武當文景之後雄才大略可與有爲者也柰何秉心不正左右前後之人觀其向者投合所好如張湯杜周以慘刻而受知東方朔郭舎人以滑稽而得幸李延年之諛媚江充之陰狡與夫臺池苑囿之觀弋獵犬馬之戲相與攻之卒至於海內騷動而漢室因以中衰明皇勵精政事開元之際幾至太平亦云盛矣然侈心一動窮天下不足以爲樂則有宇文融以言利進韋堅楊愼矜以掊克顯李林甫之姦邪楊國忠之滛蠱相與攻之而明皇溺其所甚愛防其所可戒卒至於天寶之禍不可救藥觀二君之事靡不有初鮮克有終後世所以惜之範祖禹以爲人主之心不可以有偏好蓋好有所偏必將迷而不返以萬乘之國而迷其所好則一時憸佞便嬖皆將承意順防以僥幸恩寵惟恐其不至於是優賞濫賜上下相防𨿽有彊諫力爭之士能遽回其勢乎故臣嘗論人主之於天下惟當淸靜寡欲求所以安宗廟定社稷活百姓之道而力行之舎是皆不足畱意唐太宗知夫人主一心而攻之者甚眾自謂少懈而受其一則危亾隨之嗚呼若太宗可謂知治道矣祖禹作唐鑑而撮取其語豈無意哉

華陽集卷二十一

欽定四庫全書

華陽集卷二十二

宋張綱撰

進故事

一

兩朝寶訓判刑部石宗道與詳覆官梁如圭等薦方偕淳於佺韓中正爲詳覆官仁宗指中正姓名問宰相王欽若曰是吏部嘗引對坐失入人罪不與攺官者乎欽若曰然上曰用法不當非習律令者也其可以爲法官乎命劾宗道等欽若等退相顧嘆曰上天縱睿明彊記如此非羣臣所及也臣嘗謂人主必有過人之聰明然後能察君子小人之情狀蓋天下君子嘗少小人嘗多君子直道以事上固不論也若夫小人爲姦其可不察哉飾是非防白成黒或譽過其實或毀損其眞相與蔽欺雜然陳於前而人主以一巳耳目廣覽兼聽必欲每事洞照其情非大過人之聰明其能不顚倒惑乎仁宗皇帝以天縱之姿畱神政治如石宗道不能以韓中正面欺非聰明過人何以及此臣試論之夫官爲詳覆刑獄所系居其任者盡循三尺以示至公猶懼或失而況不習律令安能辦職哉宗道判刑部宜於此盡心而乃謬薦中正以爲詳覆中正嘗坐失入人罪而不得攺秩其事見於疇昔引對之時宗道私竊自料以爲人主萬幾之繁決不能記此遂敢面欺必且諱其所犯以幸不察然而仁宗一見覺之宗道卽被罪此聰明之實所以能服天下也當是時王欽若爲宰相蓋先朝舊徳也宗道欺君其罪固大矣欽若得爲無罪哉朝廷進用人材未有不由宰相者其人有過而宰相不知以薦於上𨿽曰不明猶或可恕今宗道主舉中正仁宗方以失入事問其人是否而欽若應聲以爲是則中正之不可用欽若固巳熟知之矣知其人之不可用聽宗道之言而姑容之必待人主問而後對非朋姦防上而何臣以是知欽若非忠臣也且一詳覆官用非其人於朝廷舉措未爲大害然必劾之者罪在防上耳茍於其防置而不問則小人欺君之計日浸以長後之欺蔽必有大於此者其害政未易言也古之所貴愼防者以此故臣嘗謂治天下之術在用人而用人之術在察知其情狀若共工之象恭鯀之方命自驩兜四嶽咸薦之而堯獨能察焉以爲不可觀諸此然後知仁宗皇帝用人之術上與堯合圖治功者可不念哉

二

唐書李玨傳杜悰領度支有勞帝欲拜戶部尙書以問宰相陳夷行答曰恩權予奪願陛下自斷玨曰祖宗以宰相天下事皆先平章故官曰平章事君臣相須所以致太平茍用一吏處一事皆決於上將焉用彼相哉臣竊謂人主之權術無他愼擇宰相委任而責其成功如是而巳至於人材之用舎爵祿之予奪則執其柄以詔王寔宰相之職唐文宗任陳夷行李玨等爲相豈不欲以朝廷事盡付之而責其效職哉杜悰拜戶部尙書而夷行無所可否乃曰恩權予奪陛下自斷嗚呼是安用彼相邪夫本在於上末在於下本末而上下之分定治功所以成也夷行身爲相臣而用一吏處一事皆決於人主不知其所任何事哉𨿽然當開成中夷行亦號一時賢相不幸與李玨楊嗣復等並用嗣復得君與玨爲黨故夷行嫉之數爭事於上前一日文宗以王彥威爲忠武節度使史孝章領邠寧議皆出於嗣復及夷行對延英帝問除二鎭當否夷行曰茍自聖擇無不當也嗣復曰若用人盡出上意而當固善如小不稱下安得黙然臣以是知夷行介特而悻直意謂嗣復輩黨與旣成則進退人材與巳相違故於除用不肯任責且人主用人悉從執政啟擬是謂合天下之公議不然命由中出必有招權賣恩而私幹人主者爲夷行計便當與上別白是非若其果賢𨿽不由於啟擬用之不害爲公有如不材宜白去之不當循黙自避以取誚於後世也大抵文宗有勵精圖治之資其失在於不能去朋黨耳嘗曰竇易直勸我凡宰相啟擬五取三二取一彼當勸我擇宰相不容勸我疑宰相然則文宗豈不知任相之道哉至於黨人成於下主聽亂於上見譏史氏此其於知人之明有所未盡而朋姦得以欺之也倘能卽夷行問答之際詰其所因慨然破嗣復之黨而正夷行惟阿不任責之罪則唐之威令當是復振矣文宗不知出此惜哉

三

唐書李綘傳憲宗嘗稱太宗明皇之盛曰朕不佞欲庶幾二祖之道徳風烈無愧諡號不爲宗廟羞何幸而至此乎絳曰陛下誠能正身勵巳遵道徳逺邪佞進忠直與大臣言欽而信無使小人參焉與賢者逰親而禮無使不肖與焉去官之無益於治者則材能出斥宮女之希禦者則怨曠消將帥擇士卒勇矣官師公吏治輯矣法令行而下不違教化篤而俗必遷如是可與祖宗合徳號稱中興夫何逺之有言之不行無益也行之不至無益也帝曰美哉斯言朕當書諸紳

臣竊謂自古人主未嘗無願治之志然焦心勞思變法更令若將措天下於唐虞三代之上而夷考其治終有愧於前世者其故何哉稽其名不求其實慕其時不行其道故用力𨿽多功效蔑如也且唐有天下傳世二十徳業之盛無如太宗故除隋之亂比迹湯武致治之美庶幾成康至於明皇𨿽晚節不競而開元之政亦後世罕能及之然觀二君所以能致此者豈無其要哉不過李綘所言數事而巳臣請得以備論之夫人主誠能正身勵巳則所以表天下者動容周旋舉得其正孰得而違之遵道徳逺邪佞進忠直則所以取於人者是非好惡悉由至公孰得而惑之與大臣言欽而信無使小人參焉則委任之重所以責成功者專也與賢者逰親而禮無使不肖與焉則禮貎之隆所以資啟沃者深也去官之無益於治者則竊位素餐之人退而材能自出矣斥宮女之希禦者則承恩負寵之人寡而怨曠自消矣將帥擇而士卒勇則外侮不患乎不卻官師公而吏治輯則內政不患乎不舉以至法令行而下不違教化篤而俗必遷是皆人主夙夜躬行無一敢怠者太宗明皇用此以致貞觀開元之治其效不彰彰可考哉非獨太宗明皇爲然𨿽堯舜三代聖哲之主其所行亦不出此是宜憲宗有問而李綘對之悉也書曰監於先王成憲其永無愆又曰丕顯哉文王謨丕承哉武王烈佑啟我後人咸以正防缺夫祖宗之謨烈垂之天下所以啟佑後人爲之後者亦監其成憲舉行之而巳憲宗有言欲無愧謚號則其指意施設豈不美哉觀其慨然發憤志平僣叛能用忠謀不惑於羣議卒收成功以致元和之治唐室稱中興則二祖之道徳風烈如絳所云者信乎其能行之矣至於不克有終與明皇同譏史氏此無他由其信用非人所以馴致其禍莫之悟也嗚呼惜哉

四

仁宗君臣政要上嘗問都知王守忠曰卿出入中外聞有甚議論守忠曰皆言陛下仁慈聖徳但朝廷好官美職及淸要差遣皆是兩府親舊方得進用陛下不曽拔擢一孤寒之臣寘於淸近又曰天下事皆由宰相陛下不得自專上黙然良久曰任人者興王之本自任者失道之君故君知其道臣知其事朕若一一自任非無爲責成之理守忠愧拜而退

臣嘗觀蘇軾頌仁宗皇帝之徳曰未嘗行也而萬事莫不畢舉未嘗視也而萬物莫不畢見非有他術也善於用人而巳惟其善於用人是以穆然無爲坐視其成功嗚呼仁宗皇帝可謂得君人之道矣夫君人者有四海之大應萬幾之繁不委之人曷以濟哉故必延登一時老成名徳之士寘之廊廟而使之修其徳業政事無巨細悉以責其成人材無內外悉以聽其用吾於此尙復何爲恭巳正南面而巳矣傳曰上必無爲而用天下必有爲而爲天下用此不易之理也自昔堯舜禹湯文武所以用天下而有餘者亦豈敝敝然以其身親之哉至於後世不能愼擇大臣爲大臣者又復懷姦挾私不能仰稱委任之意於是人主始欲收其柄而不使之專也故進擢才能闗決事務一切勞其心志而自爲之若將與臣下爭功者名之曰憂勤其實以上兼下非秉本執要之道顧如是區區亦焉用彼相哉恭惟仁宗皇帝在位四十二年所任執政皆極當時之選如韓琦範仲淹富弼尢其彰彰者方是時百官效職而人無棄材庶功卽敍而事無遺防眞所謂人主穆然無爲坐視其成功者也而王守忠乃云陛下不曽拔擢一孤寒之臣寘於淸近又曰天下事皆由宰相陛下不得自專守忠小人將以是疎間君臣而行其私賴明聖覺之以謂任人者興王之本自任者失道之君大哉王言玆所以爲仁宗也歟夫以仁宗臨禦之久在列精白承休而守忠何守忠乃敢陰肆其說亂惑主聽以此見小人應對之際不可不察也昔宇文士及謂唐太宗南衙羣臣面折廷爭陛下不得舉手明皇嘗引鑑黙不樂左右曰自韓休入朝陛下無一日歡何自戚戚不逐去之然則自古小人防心積慮乘間進說未嘗不欲導人主於非義惟在聽之如何耳若仁宗之聰明能使讒者愧拜而退蓋可爲萬世法也

五

三朝寶訓端拱元年太宗謂宰相曰國之興衰視其威柄可知矣五代乘唐季喪亂之後權在諸侯徵伐不由朝廷怙勢內侮故王室微弱享國不久太祖光宅天下深究玆曁朕纂位抑亦徐圖其事思與卿等愼守法制務振紀綱以致太平

臣觀人君所以能號令天下者威柄在我而巳方太平無事朝廷之紀綱法度具在𨿽有姦雄孰敢妄作故操持予奪之權未嘗不出於上也至於末世人習宴安而不知有鴆毒之禍凡所以馭下之具悉從廢壊是以國勢浸弱主權暗移使匹夫孺子尺兵在手皆足以作亂況姦雄哉唐有天下二百年而髙祖太宗之紀綱法度固無不善也天寶以後日漸陵夷方鎭擅權連城相望彊臣悍將挐兵忿爭而尾大不掉之患終唐世莫之能救五代承之其尢甚當是時威柄在人天子惴惴然不得搖手嗚呼天下豈有是理哉迹其禍敗之由蓋以制之不早所謂養虎而自遺患者也觀徳宗姑息藩鎭至有終身不易地者憲宗用吉甫爲相歲餘凡易三十六鎭殿最分明神防軍使王鶴駕者典衞兵久權振中外徳宗將代之懼其變以問崔祐甫祐甫曰是無足慮卽召鶴駕畱語移時而代者巳入軍中矣大抵朝廷之勢得人則張彼祐甫相徳宗吉甫相憲宗皆能有所設施故其效昭然有足稱者惜乎二宗之徳業俱不克終遂使唐禍胚胎卒抵敗亂豈不以假其術智特以排難於一時而不知復收其柄立法以善其後故也故臣嘗謂國勢所恃以安彊者莫重於兵而所以危國者亦莫甚於兵顧上之人禦之之術如何耳方無事時聴受節制若女子然東西惟命吾尙何憂及其權黨漸固而挾之以恣橫豢養滋丰而縱之以驕侈於是怙勢長惡始有慢命不防之事聖人慮禍於未萌豈不思有以制之乎昔者鼂錯欲削諸侯而七國亟反蓋削之非計也曾不若主父偃之防之爲善耳偃之說以爲使諸侯得推恩分子弟以地侯之則其國自弱然則爲唐室計者外而藩鎭內而彊臣悍將其權固不可遽奪也倘能用偃之說而眾建偏禆以分其威少令出戍以散其黨則庶幾陰奪其勢而主柄專於上豈不偉哉唐栁澤有言勿謂何傷其禍將長勿謂何害其禍將大太宗皇帝能於立國之初監前代之失欲收其威柄以致太平則其先見之明後世所當法也

華陽集卷二十二

欽定四庫全書

華陽集卷二十三

宋張綱撰進故事

一

唐鑑太宗謂羣臣曰朕開直言之路以利國也而比來上封事者多訐人細事自今復有爲是者以讒人罪之臣聞自古願治之君未嘗不欲以求言爲急故大開公正之路使天下之人皆納忠於上於是端拱穆淸而畱聽不倦𨿽四方萬里之逺政化之美惡風俗之薄厚靡不畢知此盛徳事也然求言非難而察聽爲難以人主之尊而虛心於敢言之士則上自百執事之列下至一介芻蕘之賤孰不殫志竭慮願有所獻而其間貎言之華至言之實苦言之柔甘言之疾烏得而不察哉又況外示切直內懷姦詐僞辭矯辯而訐人之細事者眞小人之所爲也直欲盜名以防上聽托公以報私仇此而不革則禍及善良傷化敗俗爲害不細唐太宗勵精庶政而於聽言之際能察其姦是乃人主之難事此史氏所以書之以昭示後世也昔者大舜有大焉善與人同舎巳從人樂取於人以爲善故能勤總章之訪廣四嶽之訓其於聽言之道可謂至矣然於邇言則察之於讒說則堲之得非以邇言善感讒言善誣惟能察而去之斯其所以爲舜也歟恭惟陛下聖敬日躋聰明天縱觀書乙夜復畱意於轉對之臣覽奏四方尢樂聞於當世之務是欲恢張治道復之太平聽納之勤視古無愧而間者姦人欺蔽分曹爲黨一時乘權習勢之徒輒敢以流言飛語陰中善類天下方懷憤切齒而大明旁燭洞見朋邪凡是告訐而上言不實者論正厥罪悉投逺方以爲後日之戒於是有識之士乃始歡欣鼓舞咸謂大道之行天下爲公復見於斯時然則虞舜之堲讒說唐太宗之罪讒人與夫今日流放告訐之類實異世而同符者也天下幸甚

二

唐書李石傳文宗嘗顧鄭覃曰試論我猶漢何等主覃曰陛下文宣主也帝曰渠敢望是石欲彊帝志使不怠因曰陛下之問而覃之對臣皆以爲非顏回匹夫耳自比於舜陛下有四海春秋富當觀得失於前日進月長以齊堯舜柰何比文宣而又自以爲不及惟陛下開肆厥志不以文宣自安則大業濟矣

臣聞登山而不登夫泰山無以小天下觀水而不觀諸滄海無以狹眾流然則學聖人而不學至堯舜又安能超五霸而冠百王乎夫聖人之道至堯舜而止矣以二典考之其政不過欽天時治人事用賢材明賞罰數事而巳非至深而難明甚髙而難行也然則三代以下漢魏晉宋隋唐之世迄無一君能跂而望焉其故何哉未必皆其天資昏庸不足與有爲也其間願治之主往往視唐虞之際以謂非復後世之所能及則亦自狹其志而卒無所成且漢之治莫如文帝其次則稱孝宜然張釋之爲文帝言天下事帝曰卑之無甚髙論令今可行於是釋之言秦漢間事帝乃稱善宣帝因太子有用儒之請嘗曰漢家自有制度本以霸王道雜之柰何純任徳教用周政乎由是觀之二帝在漢則爲賢君惟自狹其志故功業之所就如是而巳唐鄭覃以漢二帝比文宗而文宗猶不敢當則太和開成之政一切委靡無足怪者李石之言固可爲萬世帝王之法惜乎文宗不能用也恭惟皇帝陛下聰明睿智出於天縱躬履艱運允迪先猷兢兢業業夙夜不怠故自中興以來𨿽海內晏安不敢自暇逸也臺池苑囿之觀聲色狗馬之奉一無所好萬幾之暇獨畱意經籍深達古帝王淵微之防一時羣臣章句講說之學莫能仰窺萬分可謂有堯舜之資矣非特有其資而巳也其志蓋將力行而有至焉然則躋時於太和納俗於時雍固不難矣易曰天行健君子以自彊不息陛下體天徳而行健其所以措諸事要與唐虞比隆者亦在乎自彊而巳矣顏淵匹夫也而猶自比於舜況萬乘主乎臣願陛下益畱聖心無使二典專美於前天下幸甚

三

三朝寶訓太宗嘗謂近臣曰國家以民爲本百姓以食爲命則知儲蓄最爲急務昨江南災旱朕亟遣賑貸粟無流亡盜賊之患若非積粟何以救之當諭諸路轉運常爲計度省察儲蓄無使損敗

臣竊謂財賦有國之大計當丰亨豫大之時蓄積爲備不可一日闕於天下天官九職洪範八政必以農事爲食貨之首者以見先王於此未嘗不畱意也恭惟太宗皇帝紹開帝業四方僭僞悉以蕩平方是時年谷屢丰兵革偃息倉廩府庫所在充滿而猶宣諭近臣儲蓄是務督諸路以計度察倉庾之損敗常恐一旦旱災無以賑貸而有流亡盜賊之患然則宸慮深逺豈特取足於目前而巳哉蓋天時地利財賦之所自出必資人力以爲之是謂衣食之源而生民之命斂之有常制則民樂輸散之有常度則用不乏如其不然事有出於意外而物不素備則驟而用之必且橫取於民民力有時而不應防將安出於是商功計利之臣始得以行其說而頭防箕斂天下有不能堪者矣漢稱桑羊唐稱劉晏二子材術過人載在方冊後之言利者莫不祖述之以爲不可跂及然以臣觀之巧算倍徵殄民資澤乃商功計利之臣耳且增大農之部丞籠天下之貨物坐市列肆轉販相輸以至入粟補官以貲贖罪古所未有而羊法之行四利去四害以羨補乏利無不開諸路轉輸如見錢流地上他人所不能而晏獨能之觀其材術如此而計其功效誠足以舒一時之急柰何非先王之仁政使其人生於唐虞三代之世其防果安用哉故夫論治道者必以國計爲先而論國計者必以儲蓄爲急方今天下充國計者有田畝之稅闗市之徵鹺茗之息酒之課是數者其大略也而取之皆有藝極是謂常經不可得而增損凡朝廷祭祀之供使客之奉六軍之須萬官之俸與夫乘輿服禦匪頒好用之式皆仰此取給焉以其歲之所入幾何較其歲之所出幾何則其有餘不足大槪可見矣然古人謂取天下之財供天下之用未有不足者況陛下自中興以來勵精圖治不邇聲色不務晏遊前世侈靡之事皆所不爲則於財賦固無輕費妄用宜其蓄積加多而沛然充羨今乃不然郡國之間補苴罅漏言匱乏者十常八九此無他官吏不能體國並緣爲姦上下相防其乃至此耳禮曰國無九年之蓄曰不足無六年之蓄曰急無三年之蓄曰國非其國今日之事惟當詔天下謹財用之蓄藏而令主計之臣稽考每歲出入之數積其贏餘無得妄費以待不時之須則所謂九年之蓄者數歲之後亦可以馴致其效顧不美歟

四

三朝寶訓大中祥符元年上語近臣曰京師民庶邇來漸事奢侈衣服器玩多傅以金𨿽累申條約終未禁止工人鎔鍛爲箔日增其數計所費金歲不下五六萬毀壊不可復浸以成風良可戒也

臣聞好侈靡者天下之常情尙朴素者人君之美化自古帝王當太平極治之時懼天下之人侈心將萌必命有司申舊章頒憲度昭節儉抑滛侈凡服用之過制者莫不有禁蓋欲以檢押之法使之成忠厚之俗也仰惟眞宗皇帝纂列聖之休撫盈成之運丰亨豫大萬物盛多故民間漸事奢侈而以黃金巧飾器服聖慮髙逺究極其明詔近臣申嚴條約深得古帝王之用心矣蓋金爲天下之至寶而國用之所資使眾庶之賤皆得靡潰於器服之間豈不重可惜哉臣嘗考之於古蘇秦說趙陳平間楚衞靑擊胡有功其所賜黃金或萬鎰或四萬斤或二十萬斤而梁孝王以小國所積乃至四十萬斤長安之亂省中金以萬斤計者猶六十匱何其多也自魏晉以降始不聞有此充羨夫金之爲物產於天地之間百鏈而不耗宜乎後世之多於前古然以近史觀之其數未嘗有及於古者豈非風俗侈靡積習耗蠧而致然邪且海內產金之地有幾鑿山披沙積累於銖兩之微其得之不爲易矣一旦聚於都市末作之徒乃並肩列肆兢麗爭功鎔之銷之以爲悅目之具以一京師而計所費金歲不下五六萬兩合天下而較之其費不知幾何以數十歲之積累未必能供一歲之用然則近時之金少於前古無足怪者仰惟陛下恭儉愛物出於天性固嘗念庶俗侈靡屢勑銷金之禁然而比年民物阜康驕奢所習殊未衰止器服之飾過制尢甚銷金之外又有泥金貼金剔金縷金爲綫爲絲之類號名非一倘不重其賞罰而申嚴之示以必行則因循歲月未見其能止也誠能止之則非獨寶貨之藏免於妄費而下不僭上賤不擬貴亦足辧天下之大分臣觀三朝寶訓竊見國家禁銷金者莫嚴於眞宗之朝故敢昧死以祥符聖訓爲今日獻

華陽集卷二十三

欽定四庫全書

華陽集卷二十四

宋張綱撰經筵詩講義

故詩有六義焉一曰風二曰賦三曰比四曰興五曰雅六曰頌

臣聞聲詩之作本乎民情之自然其所歷非一時所述非一事所出非一人故眾體並列咸有攸當方其作之也志各有爲故賦比興之防分焉及其序之也事各有本故風雅頌之名別焉詩人之言顧豈一端而巳或美或刺或規或諷茍可以直言而無害則鋪陳其事而賦之若其避諛佞之嫌畏指斥之過必將引類以寓意則取象於物而比之至於耳聞目見有以動蕩其心志而不能自巳則又感發於所寓之時而謂之興此賦比興之辧也若夫采於國史播在樂章其述諸侯之事而止於一國則列而爲風言天子之政而及於天下則列而爲雅形容盛徳之美成功以告於神明則列而爲頌此風雅頌之辧也然而論詩之防莫先於風風之所言賦也比也興也互見而兼備焉故一曰風而繼之以二曰賦三曰比四曰興積風而爲雅積雅而爲頌故五曰雅六曰頌周官太師教六詩考其先後亦同乎六義之序

上以風化下下以風刺上主文而譎諫言之者無罪聞之者足以戒故曰風至於王道衰禮義廢政教失國異政家殊俗而變風變雅作矣

臣聞詩之爲風政教之本也上以是而化其下無非躬行之徳下以是而諷其上無非愛君之誠是二者皆有巽入之道而不見於形迹故曰上以風化下下以風刺上夫禮有五諫而莫善於風聖人樂於聞過必使瞽爲詩工誦箴然則詩之爲諌諷諌之謂也主於文則敍其情而不致於訐名以譎則陳其事而不斥以正夫如是則無拂心逆指之辭言之者安所加其罪得將順救正之道聞之者豈不知所戒故曰主文而譎諫言之者無罪聞之者足以戒夫天之有風披拂於萬物之上而其功微密詩之溫柔篤厚而所以感動於人者似之故序詩者言詩之功用必先之以故曰風至於王道衰禮義廢政教失國異政家殊俗則文武成康之澤微矣天下之人不復見先王之治乃發其憂思感傷之心而變風變雅於是乎作辭𨿽巳變而所以述作之意依違諷諫於治道猶有補焉此敍詩者所以取之而不棄也

國史明乎得失之迹傷人倫之廢哀刑政之苛吟詠情性以風其上達於事變而懷其舊俗者也

臣竊謂此言變詩之所由作也孔子曰文勝質則史先儒以謂茍能制作文章亦可謂之史然則國史國人之文勝者是也惟其文勝故多識前言往行而明乎得失之迹故感於平世而政用和感於衰世而諷刺之意不能自巳今夫人倫廢則五品不遜自一家而推之國者失其序矣刑政苛則百姓不親自一國而推之天下者失其理矣人倫失其序刑政失其理此詩人所以動其哀傷之情也然百姓之不親未若五品之不遜故傷之爲義有甚於哀詩人遭時如此而槪以古今得失之迹則吟詠性情以風其上不亦宜乎所以風其上者則以達於事變而懷其舊俗故也且唐之風舊矣其後變而爲晉鄘之國舊矣其後變而爲衛詩人當晉衛之世發於吟詠𨿽述一時之事而憂思感傷猶不防其本故晉詩十二篇而特謂之唐衛詩三十九篇而兼存之國以此見詩人懷舊之心發於辭气必有以感動於人所以能使序詩者述其本意而不敢沒其實也然達事變懷舊俗舉是二國之詩考於其他可以類見矣

故變風發乎情止乎禮義發乎情民之性也止乎禮義先王之澤也

臣竊謂此言變詩之防也夫詩之爲變則以事有不得平者咈乎吾心故作爲箴規怨刺之言以發其感憤不泄之气夫如是則宜有怒而溢惡矯而過正者然以詩辭考之𨿽觸物寓意所指不同而要其終極一歸於禮義而巳蓋人生而靜乃天之性感物而動斯謂情情𨿽出於性其動於中也物實有以感之旣感於物矣非先王之澤薫陶漸積不忘於心則吟詠以風其能止於禮義乎今自邶鄘而下百有餘篇刺奢刺儉刺貪刺虐如此之類皆變風也然𨿽其間或出於婦人女子小夫賤之所爲是乃一時有激而云然其比興述作優遊而不迫反覆顚倒而不亂孜孜焉若將救其時而反之於正者得非禮義之教使之然歟由是觀之變風之詩𨿽不純乎文武之序亦足見先王之澤垂數百年猶未冺也

是以一國之事系一人之本謂之風言天下之事形四方之風謂之雅雅者正也言王政之所由廢興也政有小大故有小雅焉有大雅焉頌者美盛徳之形容以其成功告於神明者也是謂四始詩之至也

臣以謂此申言風雅頌之體也風猶天之風也動於上而其下化之如闗雎之化行而公子仁厚鵲巢之功致而在位正直齊君好田而成馳逐之風魏君儉嗇而變機巧之俗若此之類無非本於國君躬行也故曰一國之事系一人之本謂之風雅者正也猶言王之政也王畿𨿽止於千里而其政之所及則侯甸男衛自東南西北皆其所經略非如諸侯止於一國而巳是以雅之所言皆天下之大而四方之風於是乎觀焉故曰言天下之事形四方之風謂之雅其言王政之所由廢興則以雅有正變故也文武興而民好善王政之所由興正雅是也幽厲興而民好暴王政之所由廢變雅是也若夫小大之辧則隨其所主之意而巳如小雅言飲食賔客賞勞羣臣之類皆事之小者如大雅言受命尊祖致太平成福祿之類皆事之大者然則政有大小分爲二雅宜矣風也雅也國治之始也及其告成功則有頌焉周頌商頌殆四十篇皆所以言祭祀猶今之樂章爾事實而義明言簡而意足以是而告於神明可謂無愧辭矣若乃魯頌非爲祭祀設特以頌僖公之美而巳徳薄辭侈視商周之作不能無貶𨿽然前乎商周獨虞舜之載賡五子之述戒他詩未有聞也孔子自衛反魯然後刪詩斷自周始國風雅頌方序而傳焉謂之四始有以見後世之作詩者皆權輿於此而莫之或先也非獨莫之或先而其述作之美亦無以復加矣故曰是謂四始詩之至也

然則闗睢麟趾之化王者之風故系之周公南言化自北而南也鵲巢騶虞之徳諸侯之風也先王之所以教故系之召公

臣竊謂二南之詩文王一人躬行之化而特系之二臣何也文王三分天下有其二以服事殷則所居者諸侯之位也受命作周而維新舊邦則所行者王者之道也當是時天下之人誦詠而歌舞之述其事則有小大感其化則有淺深序詩者合闗雎鵲巢之風皆以爲王者之事而名之歟無以見文王事商之心皆以爲諸侯之事而名之歟則無以顯文王作周之徳故取其事之大而所感之深者系之周公謂之王者之風事之小而所感之淺者系之召公謂之諸侯之風夫如是然後可以備盡文王之道蓋周公召公分陜而治舉周召則文王所治之地皆在是矣周公聖人也召公賢人也以王者之風系之聖人以諸侯之風系之賢人理固然也且周南之後妃卽召南之夫人也而其見於詩者不能無異蓋無嫉妬之心者周南也召南則無嫉妬之行而巳男女以正婚姻以時者周南也召南則男女得以及時而巳勉以正者周南也召南則勸以義而巳類而推焉自闗雎至於麟趾人之感化爲甚深自鵲巢至於騶虞人之感化爲尙淺序詩者不得不兼陳而備載之也夫文王北居岐周而其化南被江漢故曰自北而南其曰先王之所以教者指太王王季而言也文王始基實因於此是乃諸侯之事故特於召南言之

周南召南正始之道王化之基

臣竊謂王者之治莫大於人倫而夫婦者人倫之所造端也文王受命作周其治始於閨門而達之天下於是人倫正而風化行此二南之詩所以爲國風之首在易之家人曰風自火出家人風者化也火者取象於離神所麗也化出於人故能妙萬物而不見其迹當文王之時天下得於觀感人倫以正若出於性之自爲者豈有他哉神而化之自內而外一本於自然而巳故家人之象曰夫夫婦婦而家道正正家而天下定矣然則序詩者以周南召南爲正始之道王化之基其知治之本歟

是以闗雎樂得淑女以配君子憂在進賢不滛其色哀窈窕思賢才而無傷善之心焉是闗雎之義也

臣聞詩三百五篇而闗雎爲之首其所言乃后妃求淑女以配君子之事而說者止稱其無妬忌之行臣以爲此未足以盡闗雎之義蓋天子聽天下之外治故有三公九卿二十七大夫八十一元士后妃聽天下之內治故有三夫人九嬪二十七世婦八十一禦妻治外者莫急於人材治內者求淑女以爲助固其理也文王之所以興周詩稱棫朴之官人書美五臣之迪教濟濟多士並列於疏附先後奔走禦侮之職固未始不以人才爲先務是以其化刑於寡妻而後妃於是乎有闗雎之徳觀其求淑女也寤寐反側而不能自巳蓋以謂不如是不足以配文王而成內外之治夫惟文王得多士而立政於外后妃得淑女而輔佐於內則自閨門而達之朝廷宜無一事之不理所以協濟大業而卜世卜年之永者其本實基於此序詩者旣論詩之大槪而卒舉后妃之徳以明闗雎之義言后妃之於淑女非特求之盡其勞而以得之爲可樂故曰樂得淑女以配君子凡女子矜其容色者必有忌心能以進賢爲憂則以不滛其色故也故曰憂在進賢不滛其色且女子也而或稱其淑或稱其賢或稱其才蓋以其性之善則曰淑以其行之美則曰賢以其女功之事則曰才性之善行之美能於女功之事是三者宜爲人之所忌也而後妃乃能去其忌心方且憂其求之未得而不得進禦於其君猶以爲未也而又哀其或在窈窕之中思念而不防自非至誠接下而無傷害之心何以及此當是時凡爲淑女者后妃皆得以用之𨿽幽逺之地無遺才矣周有亂臣十人而後妃與其一觀夫閫內之政如此則其助周家之治信有力焉宜乎闗睢之詩列爲二南之首也

華陽集卷二十四

欽定四庫全書

華陽集卷二十五

宋張綱撰

經筵詩講義

闗闗雎鳩在河之洲窈窕淑女君子好逑

臣以爲此言淑女之徳宜爲君子之配也雎鳩之爲物其性則摯而有別其聲則闗闗而和有別而不失其和淑女之況也水中可居曰洲而河又水之險者在河之洲則去人逺矣淑女者窈窕之況也窈窕者幽閒深逺之謂也逑匹也淑女𨿽在窈窕而其徳乃可以爲君子之好匹此後妃所以樂得也說詩者以大序首言闗雎后妃之徳故以雎鳩爲后妃之況臣以文義考之當況淑女而不當況后妃也蓋所謂闗雎后妃之徳者闗雎一篇之詩乃后妃之徳耳亦猶鵲巢夫人之徳而詩乃以鵲巢比國君其所以爲夫人之徳者亦鵲巢一篇之詩而巳舉鵲巢以證闗雎則闗雎爲淑女之況義固曉然矣

參差荇菜左右流之窈窕淑女寤寐求之求之不得寤寐思服悠哉悠哉輾轉反側

臣以謂詩人欲述后妃求淑女之事故於首章先言淑女有宜配君子之徳然後序后妃所以求之之意夫澗溪沼沚之毛可薦於鬼神則荇菜者供祭祀之物也后妃之求淑女在於協心以供祭祀故以荇菜言之流求也其意若曰荇菜之生參差而不一求之者當左右而無方譬猶淑女之在下窈窕而難見求之者亦當寤寐而不巳然後妃之心猶以爲未也求而不得則寤寐而至於思服悠者思之長也輾轉反側者臥而不周也思服而至於輾轉反側不能安寢則其求之可謂至矣於此有以見后妃憂在進賢出於至誠有不能自巳者

參差荇菜左右采之窈窕淑女琴瑟友之參差荇菜左右芼之窈窕淑女鐘鼓樂之

臣以謂此二章言后妃至誠待淑女之心有加而無巳也芼之爲言擇也求而後采采而後擇者供荇菜之序也寤寐求之然後琴瑟友之鐘鼓樂之者待淑女之序也琴瑟常禦之樂也故鹿鳴燕羣臣則曰鼓瑟鼓琴鐘鼓至大之樂也故彤弓饗諸侯則曰鐘鼓旣設此蓋燕禮小而饗禮大所用之樂亦從以異今后妃之待淑女始則欲以常禦之樂友之而通其交際之心終則欲以至大之樂樂之而極其歡欣之意此所謂至誠有加而無巳也且天子之於人材不患其不能尊顯於朝廷之上而常患其遺逸於下是以先王之治於丘園巖谷之士尢加意焉然則闗雎之求淑女每章必以窈窕爲言者可見后妃進賢之志首及於疎逺矣此所以能輔佐文王而協成周家之治也

葛覃后妃之本也后妃在父母家則志在於女功之事恭儉節用服澣濯之衣尊敬師傅則可以歸安父母化天下以婦道也

臣聞禮曰甘受和白受采忠信之人可以學禮蓋言其有本也文王之化刑於寡妻而後妃所以能成闗睢之徳者則以葛覃之本有以受其化也蓋后妃之賢出於天性方其在父母家志則在於女功之事惟其志在女功之事則知夫身所被服者勤勞而不易得故能恭儉節用服澣濯之衣也夫履后妃之位則勢旣尊矣恭儉節用服澣濯之衣則徳旣成矣然猶尊敬師傅而不敢忽則躬行於閨門者豈復有過舉之累哉此其所以能歸安父母也如上所陳而卒至於歸安父母此其所以能化天下以婦道也孟子曰孰不爲事事親事之本也孰不爲守守身守之本也葛覃之詩事親守身之道備矣故序詩者以爲后妃之本

葛之覃兮施於中谷維葉萋萋黃鳥於飛集於灌木其鳴喈喈葛之覃兮施於中谷維葉莫莫是刈是濩爲絺爲綌服之無斁

臣以謂此二章言后妃女功之志也葛所以爲絺綌女功之末者志在於葛則絲枲可知矣葛之覃兮施於中谷維葉萋萋則葛方茂盛未成之時也葛之覃兮施於中谷維葉莫莫則葛巳成就可采之時也后妃之於女功志焉而不敢防故往來於中谷以觀葛之漸長而采之方其初往也葛茂盛而未成但見黃鳥飛鳴於灌木之上顏色之美聲音之好有可以悅其耳目及其繼往也葛成就而可采矣於此無暇及於耳目之所聞見惟知刈葛而濩之以爲絺綌專心致志服之而無厭斁焉𨿽然後妃大邦之子也豈其實然哉詩人賦其意而巳

言告師氏言告言歸薄污我私薄澣我衣害澣害否歸寧父母

臣以謂此一章言后妃旣嫁而歸寧父母也后妃之勢可謂尊矣及其歸寧必先告於師氏此敍所謂尊敬師傅污煩撋之也澣濯之也污其燕居之服而澣其事宗廟舅姑之衣在常人有不足道惟后妃服之則可謂恭儉之盛徳然其污也澣也固非好潔其衣服薄而巳矣非止於薄而巳也又擇其何所當澣何所當否然則后妃修飾其身如此而歸於父母之家父母之心有不寧者哉斯幹之卒章祝其女子無貽罹於父母觀后妃之歸寧然後知其父母免於憂也

捲耳后妃之志也又當輔佐君子求賢審官知臣下之勤勞內有進賢之志而無險詖私謁之心朝夕思念至於憂勤也

臣竊觀葛覃之序言后妃在父母家則志在於女功之事此則后妃之本志也及其作合於周而供內助之職則不特女功之事而巳又當輔佐君子求賢審官是以有捲耳之詩蓋人君之治無大於求賢審官者誠能求賢以任使之審焉而勿忽則眾職並舉天下不足爲矣故后妃旣求淑女以協成內治而於輔佐君子又必以求賢審官爲先也文王之時羣臣戮力以趨事后妃知其勤勞是以欲燕勞之而進其賢者則非有險詖私謁之心也然求賢審官文王之政后妃惟當輔佐之而不敢與其事焉有其志而不敢與其事是以朝夕思念至於憂勤而不釋序詩者以爲后妃之志又當如此故以其詩次於闗睢葛覃之後也

采采捲耳不盈頃筐嗟我懷人寘彼周行

臣聞捲耳易得之菜也頃筐易盈之器也夫來易得之菜以實易盈之器又采采而不巳然且不能頓盈況賢才之士爲難得百官之位爲至眾欲求難得之材以實至眾之位可不思念之乎此後妃所以有懷賢人之徳而欲寘之周行也

陟彼崔嵬我馬虺隤我姑酌彼金罍維以不永懷陟彼髙岡我馬黃我姑酌彼兕觥維以不永傷陟彼砠矣我馬瘏矣我僕痡矣云何吁矣

臣聞崔嵬山之險也虺隤馬之病也臣下之從徵役者陟山之險乘馬之病可謂勤勞矣后妃欲酌金罍之酒以勞之庶慰其永懷之心也山脊之岡則其險甚於崔嵬馬變黃則其病甚於虺隤山甚險而馬甚病則勞之宜加厚故欲酌罰爵以樂之樂之以罰爵則非止金罍而巳蓋人有甚勞則其心必至於永傷尢當有以慰之也若夫山極險而謂之砠馬極病而謂之瘏不特馬病而僕且病則臣下之勤勞至矣如此乃不言酌酒以勞之但吁嗟而巳何哉蓋酒食者后妃之事也爵賞者朝廷之政也臣下之勤勞彌至則報之在乎爵賞而酒食有不足用焉然朝廷之政后妃所不敢與聞此其所以吁嗟而巳也

樛木后妃逮下也言能逮下而無嫉妬之心焉

南有樛木葛藟累之樂只君子福履綏之南有樛木葛藟荒之樂只君子福履將之南有樛木葛藟縈之樂只君子福履成之

臣聞后妃正位宮闈同體天王顧夫人嬪婦之屬貴賤之勢固有間矣惟貴賤之勢有間故每以逮下爲難小星言惠及下而曰夫人無妬忌之行樛木言逮下而曰無嫉妬之心然則逮下之事惟無妬忌者能之耳木上竦曰喬下曲曰樛喬則與物絕故曰南有喬木不可休息樛則與物接故曰南有樛木葛藟累之葛藟在下之物也以木之樛故得附麗以上諭嬪婦之屬所防在下以後妃有逮下之徳故亦得進禦於其君若是者上恩達於下下情通於上閨門之內不失其和矣文王之治始於憂勤終於逸樂后妃逮下而閨門以和則內治成矣文王安得而不樂哉惟樂其內治之成所以能安享福祿故曰樂只君子福履綏之臣嘗觀易之設卦剛柔相雜而變生故或吉或凶相爲倚伏惟謙之爲體自卦繇彖象以至六爻之辭無一言及於凶咎悔吝以是知謙之爲徳所以致和於天下無往而不利旣無凶咎悔吝則福隨之矣夫逮下而無嫉妬之心謙徳也以是而和其閨門則其君子免於凶咎悔吝而安享福祿也宜矣葛藟累之則附麗以上而巳荒之則又言其奄覆之也縈之則不止於奄覆又旋繞之矣福履綏之不若將之之大將之不若成之之備詩人美其事有加而無巳故其言之序如此也且天保之序言君能下下以成其政而一篇之詩備述福祿之事然則文王之治外固已下下而致福祿矣以此見樛木之逮下乃所以化文王之徳而輔佐之也

螽斯后妃子孫眾多也言若螽斯不妬忌則子孫眾多也螽斯羽詵詵兮宜爾子孫振振兮螽斯羽薨薨兮宜爾子孫繩繩兮螽斯羽揖揖兮宜爾子孫蟄蟄兮臣聞螽斯蚣蝑也鄭康成云凡物有陰陽情欲者無不妬忌惟蚣蝑不耳然則螽斯於萬物中獨有不妬忌之性且生子之多故詩人取以爲況後之說詩者謂螽斯微物性或難知是以於此序不能無疑臣竊嘗深求之蓋上古穴居野處日與鳥獸相親故能畢知萬物之性三代去古未逺學者皆有師承研窮物理尙皆精審故其所言有後世不能及者且七月詩言斯螽動股莎雞振羽以至歷紀在野在宇在戶之月令言螳螂生腐艸化以至獺祭魚豺祭獸鳩拂羽虎始交皆非後人所嘗見而知者然載在典籍垂信萬世由是觀之螽斯之不妬忌詩人必有以知其性矣固無足疑也詵詵生之多也薨薨飛之多也揖揖聚之多也振振言其性厚繩繩言其戒愼蟄蟄言其和集子孫眾多而不賢則適足爲患故又及其賢徳也

華陽集卷二十五

欽定四庫全書

華陽集卷二十六

宋張綱撰

啟

賀朱中書啟

伏審光膺中詔峻陟西臺以端方直亮之偉人當佐佑詢謀之大任士夫相慶逺近所同竊以朝廷之官莫尊於二府政事所本獨系之中書禮固重於前聞任莫難於今日邦基再造王業中興邊陲之兵革未寧州郡之盜賊多有六飛在禦靡遑奠枕之安二聖防塵方佇迎鑾之防法度尙須於訂議人材尢急於搜揚息四民愁嘆之聲還萬里農桑之業惟玆數十難能之事悉委二三同徳之臣非有眞賢曷當盛舉恭惟某官建標天地逸足風雲眇萬物以遐觀曠千齡而獨步粵從早歲固巳優防契之才𨿽在平時常不廢廊廟之語遭國家之多難作屏翰以宣勞甞險阻於兵戎出沒之中罄忠嘉於上下危疑之際身任大計心懷隱憂時方急於播告之修職遂當乎詞章之選思如泉湧吏胥以脫腕爲辭令若風行父老至扶杖往聽此特其筆墨之遊戲蓋本於議論之淵源擢自北門進登左轄眷中樞之虛位疇僉言於外朝不借多人思見元超之治無易卿者果歸廷碩之賢夫位盛者憂必深而望隆者功亦大旣參華於宰路實同秉於國鈞撥亂興衰頗類防鼇而立極修廢舉墜必將解瑟而更張庶觀君子之所爲當與天下而同慶某賦性庸陋與世闊疎忝竊一官推移半世申屠幸而無過蓋由托庇於賢人鮑叔知其有親遂復攝官於卿部正閒居而待次忽虛寧之登賢情發於中喜深不寐念此洪鈞之托益知孤迹之安元禮龍門固莫陪於賀客公曾鳯沼願長借於恩波

賀白太宰啟

某官先朝元老後學宗師忠嘉夙簡於上心宻勿久陪於國論廟堂倚以爲重縉紳賴之而安三星耀天極之旁自然拱北九鼎藏神防之妙正合調元非天私於有邦惟帝賚此良弼職當補衮旣髙山甫之賢門不受私況得申屠之譽欽承渙號允協師言夫移風非俗吏所能而正臣乃治世之表必將道揚洪烈弼亮中書豈惟專八柄以詔王是乃兼三公而論道夫曹參非不治事蓋安下民者淸靜爲先如房喬專任進賢則執大政者細微可略兼濟二美獨髙一時他人所難惟公是賴【首尾闕】

賀黃相啟

伏審光膺制綍峻陟臺躔一代偉人允協股肱之望八荒壽域悉歸陶冶之公歡聲所加和气可召竊以春秋尊上公而謂之宰人主論宰相而付之權一日萬幾經大猷於有截參天兩地斡洪造以無私𨿽曰眾賢聚於本朝必也上帝賚之良弼始協雲龍之防可圖竹帛之勲果得眞儒克勝大任恭惟某官逢時多難許國一心早奉王靈逖分帥閫謀謨制勝臨尊爼以折衝社稷阽危督干戈而周衛髙宻觸紛以赴光武房喬杖防而謁太宗感防有初忠嘉彌著離亨作於明兩扶日轂以升暘晉錫蕃於晝三冠天樞而入輔獨當宥密深贊經綸載疇柱石之英亟委鈞衡之寄國勢增重乎九鼎民瞻益峻乎三階夫位盛者憂必深而望隆者功亦大考申甫以烝民嵩髙之什事特著於蕃宣稽魏丙以元康地節之功時靡聞於變故記在舊史尙稱名臣今乃遭古人之所未甞任朝廷之所最重凡是規恢之略得於笑談之間蓋將洗萬古而空之豈特專一時之盛者某銜袖𨿽漫於禰刺曳裾阻造於膺門聞盛舉之軒昻激懦衰而奮勵

賀呂相啟

【闕】

賀劉相年啟

歲元啟祚建夏正以求端邦憲始和謹周官而垂治恭惟某官安危注意文武兼資列上相於東垣顓面太微之位撫成師於南服獨登大將之壇號令風行酋渠電掃壯萬里長城之勢寛九重旰食之憂茂對休辰倍膺殊祉牙旗日暖知細栁之春回黼座天臨佇公槐之晝接庶諧啟沃用福寰區某待次鄕閭坐防歲律竊依仁於封域願屬禮於鞬櫜賀燕爭趨適阻負薪之疾登龍莫遂徒傾恭梓之心頌詠所歸敷宣曷旣

代侄合謝解啟

一郡應書孰非勍敵十條問義獨冠羣儒𨿽不足致之意中亦自喜出於望外竊以六經之要百世所傳粹然道徳之防盡在是矣炳若帝王之制孰能違之故自虞夏商周以來莫非詩書禮樂之教習聞其號豈獨見於修身祓飾厥文蓋將用以取士柰何報以一說使之拘於小文黨同門而妬道眞是末師而非往古大道旣破更令益繁乃不能蘄進民心復何以激昻士气每發徳音下明詔固以爲將新復古之科而進直賢舉實亷乃反不能明當世之務此漢唐所同患者非睿智莫能革之幸眞主之篤生喜斯文之復振四海咸仰萬化更新方一徳以同風學弛專門之禁俄兩防而化道人無異戶之趨師心自得於淵源揮翰曷嫌於忌諱文風蕩蕩士論洋洋乃復見三代之英是謂極一時之盛宜取國士以最能書如某者智乏周身才不逮眾粗學古人之事靡諳世俗之心韓子文工送五窮而不去相如志在空四壁以徒慙𨿽見笑於新學晚生固未甞不潛心大業然膏油以繼晷有類書癡因筆墨以成文頗或技癢頃自成童之歲固已挾防而遊較數子有一日之長欲百戰取萬全之勝鄕評與善泮水呈能曾叨一鶚之薦書遂冠六鼇而稱首觀光上國方欣從下土而來合戰春闈不謂見大敵則怯旣折北而不就敢圖南而再飛屬玆更化之初競奮仰髙之志毛錐鐵硯念頑姿尙足以磨新白葦黃茅故荒學益加於鉏舊適侯邦之詔下偕鄕士以朋來筆陳爭先文鋒競逐遣趙使而少一初笑遂以備員舉漢士之無雙不圖錯乃充賦出乎其類得之若驚𨿽鑑之無私亦品題之過分靑氊舊物去七年而復還緑綺新聲鼓再行而愈麗念言麼麼誰使遭逢此蓋伏遇某官性稟嶽靈才髙人傑華國富文章之譽立朝聞議論之公左史記言合春秋之大法西淸賜對敷蹇諤之深忠偶厭直於承明暫出分於方面吏畏神明之政民歌愷悌之風大度包荒念不遺於一物至誠推轂尢樂取於羣材致此謬庸亦防甄錄某敢不勉葺舊學益勵前修化虫臂之微幸巳成形於造物搖羊角而上誓將奮翼於天池庶獲微勞仰酬大惠

代侄合上葉左丞啟

藩宣重寄有嚴制閫之雄艸芥微官獲造曳裾之列念五窮之見困叨一眄以增榮仰佩謙光伏深愧汗竊惟自古寒士之或顚躓必擇當世巨公以爲依歸非獨慕於風聲殆將希其題拂贏糧裹飯願見者防重趼之勞擁箒掃門托迹者有終身之幸望光塵於坐客之末承咳唾於立談之間升濟堙沈奮發枯朽是以一識韓荊州之面封侯至或可輕粗知蕭潁士之文僕廝戀而不去必將收拾四方奔走之士宜有超絕一時卓偉之才而況道徳髙於古人勲名冠於當代激昻防義慰薦孤貧倘有哭於途窮可無望於川納恭惟某官累朝舊徳間世英姿溫溫秉君子之文挺挺有大臣之節詞章灝噩陋班馬以稱工廊廟經綸贊臯防而並駕功存社稷名在鼎彛東山方逸於謝安南土已思於申伯繡裳虛寧將疏三接之防齋鉞選賢先拜十連之寵威行外鎭令肅中權寛九重宵旰之憂協千載風雲之防輕裘緩帶投壺雅歌泛水依蓮遴集幕中之彥披雲捲霧共談堂上之奇曾謂謏聞敢期殊遇方懼旅進而旅退遽防三浴而三薫惟大賢無所不容與其潔也故君子信於知巳輒盡布之伏念某家貧無以代耕晚歲乃知向學然膏油而繼晷羞篆刻以成文謬忝一官虛甑待時之及坐閒三載束裝赴桐汭之期不圖豪奪以成風遂致孤蹤之失路望窮閻而卻走追故步以懷慙越人彎弓談笑者眾孺子入井怵惕爲誰與其抱隻影以興哀孰若仰宗工而自訴朅來彌月老去驚春幸造膺門猥竊登龍之譽載懷禰刺尙希薦鶚之書退念餘生亦云易與茍得效一職而受侏儒之俸便能食眾指而安鷦鷯之枝桃李成陰諒春工之可待粃糠猶鑄納鈞造以何難誓捐未死之軀庶答不貲之惠

代舅李治表上宰相啟

掃門願見幸承咳唾之餘拜命言旋防出陶鎔之末初官過望舉族增輝念倐逺於臺墀恍巳更於歲籥王春布令道迎和气之回賢業熙天允集神休之盛恭惟某官夙韜逺略起佐中興道格皇天功髙邃古金聲玉振師孔孟以遭時武緯文經輔堯湯而致治自再登於宰路乃獨秉於元鈞事有至難非眾人之敢決謀皆素定仗大信以必行收兵柄以彊主威息羣言而定國是逺馳使節大浹鄰歡豈徒盡人之事而人有革心殆將合天之意而天亦悔禍固陵肇卜果獲奉於龍輴長樂久虛迄迎還於騩馭上以寛宵旰劬勞之念下以慰黔黎慕望之私盛徳所傳曠古未有某逢時不競晚學何知依仁桑梓之鄕忝迹門防之舊惟大業未防於遺履故危蹤竊效於彈冠燕頷何人敢有封侯之志鼠肝防物徒勤造物之私自視空疎無所論報永言瞻詠但極精微

又代賀冬啟

惟天地四時之气胚胎已肇於黃鐘布神明萬物之和燮理實資於公鼎恭惟某官道傳孔孟徳並臯防坐斡鴻樞丕闡彌文之化中興寶祚獨髙蓋世之勲四民阜康五物來備日官居卿以底日順剛長於時亨天子郊祀以配天贊干行於熙事神人交相視履多祥隆國棟以益尊固邦基而同永某官叨寵借迹困孤微萃五福以朋來但想槐庭之慶列羣英而熙賀莫陪衮席之趨

江東提刑到任謝宰相啟

薾然衰病之餘何心祿仕付以澄淸之任有靦面顏矧一路之所臨合十州而共治民力已凋於近歲吏姦多忽於下情盜竊起而縱橫兵戈隨以紛擾誰非聽訟蔑聞行露之歌責在有司宜愼觀風之舉有如頑鈍曷稱選掄得官十有九年遇事百無一可索長安之米嘗獲誚於郎潛昧城旦之書顧奚堪於使指徒以親庭之欲便遂叨鄕部之初除有同擇地而安實出自天之幸期屢及匏系彌深每將攬轡以之官輒復杜門而待次閱歲陽之七換更宸綍之四頒舊物故存政恐妨於近制新防甚渥俄就易於鄰封夫以山野陋庸之姿上煩朝廷委曲之記使其自處未必能然冒寵則優撫躬曷措玆蓋伏遇某官躬秉道徳端居廟堂扶社稷之中興頗類斷鼇而立極正紀綱之欲壊尢先推轂於羣材致此賤微亦防甄錄【上呂都督啟攺云某官入冠揆路出總戎旃天下有達尊三異數兼榮於將相中國之長技五神兵坐鎭於蠻夷大開公正之途不棄艸茅之賤致玆孱瑣亦預使令某敢不恪奉教條講修職業】念乘軺之非據深懷顚覆之憂仰大廈之可依實賴帡幪之賜其如率職不敢愛身

上葉左丞啟

矜庶戮之不辜誤玷軺車之寵長萬夫而觀政竊依帥閫之嚴自視庸虛可量欣幸恭惟某官華夷重望廟社元勲文髙三代之英徳冠累朝之舊入參大政訏謨恪奉於中宸出殿雄藩宵旰靡勞於北顧民瞻益峻帝賚彌勤行歌自鎬之歸式副爲霖之望某謬將使指獲踐封圻披雲霧於靑天卽遂趨風之拜假帡幪於廈屋庶無零雨之虞

華陽集卷二十六

欽定四庫全書

華陽集卷二十七

宋張綱撰啟

與馬運使啟

折獄致刑欲革放紛之奉指銜命猥叨欽卹之司自惟非材竊幸余芘恭惟某官徳名重於國器文譽藹乎時髦簡在宸衷屈臨漕計積紅腐於九歲巳髙流馬之功奉紫泥之十行佇復富民之拜不圖朽質獲近英標冀辱奬提粗逃官曠決鼠牙之滯訟念方愧於平反附驥尾以追途尙或希於致逺

與陳運使啟

衰病餘生顧何堪於祿仕澄淸重寄竊自懼於顚隮恭惟某官問學得之淵源才猷敏於經濟欲試幾防之務暫淹飛挽之勞底愼邦財巳見錢流於地上趣歸禁路佇觀詔下於日邊曾是陳人獲聨治部鼠牙決訟深慚行露之歌鵬翼摶扶願假垂天之防

回趙提防啟

臥病鄕閭莫遂掛冠之請按行獄市徒增攬轡之羞尙幸庸虛仰依明哲恭惟某官受天間气爲國老成蘭省潛郎藹聲華於士論蓬山僊伯獨領袖於英逰惟其多開務成物之材故欲展富國彊兵之術鐘官咸奮寶藏滋興佇聞驛詔之頒歸踐鴛行之寵豈伊朽質獲近餘光登元禮之門念進趨之匪逺倒陳遵之牘辱襃借以彌勤適方在行不卽裁報

回宣州張守啟

衰病餘生杜門巳久澄淸重寄攬轡奚堪欲稍緩於曠瘝幸宻依於明哲伏惟某官學窺聖域名右漢庭直指遺風吏識乘軺之舊剖符新政人推臥閣之賢逺圖暫屈於州麾異寵卽歸於禁路顧玆頑鈍夙仰聲猷邈爾治封未講郵書之好藹然謙徳先貽衮字之褒欽佩過情重慚不敏

回建昌朱守啟

登孟博之車量材曷稱倒陳遵之牘荷意惟勤適將命以在行愧占詞之弗謹某官風雲逸足霄漢垂光龍馬負圖聨內閣邃嚴之直鹿車方道廣侯邦惠養之仁念久處於蓬山宜卽歸於禁路豈伊晚節獲覘餘光疇昔論交尙紀緒言之益防謙下逮猥先翰墨之頒足未及於踵門心巳傾於望履

與池州葉守啟

伏審光奉明綸寵臨巨鎭妙簡西淸之列蹔分北顧之憂下車云初闔境相慶恭惟某官道貫三代學通九流履更藩翰之勤綽有神明之政矧池陽之名郡當江左之上游兵火仍災痛創殘之未備閭閻復業仰慈惠之方深行聞臥閤之功遂促徵車之召某稟性甚拙慕徳惟深將命在途漸喜封圻之近造門有日卽諧雲霧之披

回太平許守啟

伏審光膺宸綍懋建州麾仰師帥之得賢措兵民於無事歡呼所至逺邇惟均伏惟某官忠嘉夙簡於上心才術更優於時論藩垣借重拯黔黎於塗炭之餘樽爼折衝驅盜賊於笑談之末𨿽下車之日未久而閉閤之風巳髙將促召於鋒車遂進儀於禁路顧玆庸陋竊服聲猷銜命於行尙阻膺門之謁鳴謙下逮猥先蕭牘之頒拜賜則優感銘曷旣

與饒州李守啟

負薪嬰疾將待盡於餘年攬轡之官遽叨榮於一路自視衰遲之迹尙依明哲之光恭惟某官抱王佐之偉材明國家之本體進儀禁路專史臣言動之書出偃侯藩著循吏撫綏之政閱時未久雅望益隆豈容臥閤之堅行趣追鋒之召敢圖晚節獲並英遊奉指不才莫決鼠牙之訟危蹤有托徒欣驥尾之榮

回董提刑啟

鄕閭待次聊欲奉雙親之歡獄市平反何以當一路之寄未卜交符之日巳深攬轡之羞正賴故人曲垂大庇伏惟某官天麟表瑞廟璉稱珍蔚髙國士之風早勵古人之志螭坳直筆巳推狐史之家聲蕓閣細書更仰蓬山之舊業稍淹大用良郁師言佇促鋒車復還禁路自顧衰遲之迹夙叨朋舊之私邈未造於髙閎猥辱先於華問瑰詞借譽敢防置袖之三年良晤有期尙冀解顏而一笑

賀權樞宻啟

伏審光奉明綸進登右府允協股肱之望獨當宥宻之司無間邇遐同增忭喜竊以國體所系兵柄爲先峻極西庭上應斗樞之象贊襄密命入籌帷幄之嚴事有闗於中書尊實等於丞相欲廟堂之增重顧選授之尢難方將委任而責成並注安危之意有能庸而熙載宜兼文武之資恭惟某官受天傑材爲國重器學海造域中之大孔孟同歸談鋒多堂上之奇孫吳暗合早飛騰於華近遂罄竭於忠嘉矧當四方負固之時尢賴千里折衝之防果膺殊渥遂贊本兵玉帳經綸旣奠安於宗社槐庭宻勿卽正位於公臺仰觀君子之所爲期與天下而同慶某稟生疎拙夙荷眷知聞新命之初傳覺歡悰之倍集心同燕雀徒忻廣廈之成身系匏莫遂趨庭之謁其如頌詠曷究敷陳

賀參政啟

伏審光奉明綸入參大政事闗廟社喜格天人竊以治道所先擇賢爲大置諸廊廟必求名徳之全若時謀謨用協股肱之望矧國家之多難方宵旰以深憂將期解甲而息肩尢在折衝而制勝故隨防見用晉國之盜逃奔而汲黯在朝淮南之謀寢息公議旣與羣陰自消爰有哲人克膺明命恭惟某官金聲玉振武緯文經議論醇乎古人備四時之正气典章出其大手炳三代以同風起自祠庭復還視艸坐席未溫於東閣機衡遂贊於中臺眾賢聚於本朝巳覺巖瞻之峻上帝賚之良弼行葉鼎鉉之尊某晚學何知承顏最舊念去桃陰之久幸依松裏之仁新命初傳歡悰倍集按行獄市方親駻突之鞿瞻望鈞墀坐阻鳬趨之謁其如欣訟曷究敍言

賀內翰啟

伏審光奉明綸還直北門之峻親承宻防獨居東閣之尊驚詔令之一新仰恩榮之如舊歡呼相慶中外所同竊以翰墨文章擅詞林之寵詢謀獻納專內相之權是爲儒選之極髙殆非他材之可雜玉堂晝靜鈴索夜呼備黼座之天臨紛書詔之云委任官能否系國重輕實惟選授之難況任艱虞之日憂邊思職將推頗牧於禁中求舊得人豈嘆嚴徐之見晚恭惟某官曠世之髙材獨步立朝之大節可觀以忠信結於深知彼功名視爲餘事仰斯文之未墜賴故老之重來蓮燭夜歸墨麻曉出山東悍卒行聞感泣之恩坐上同寮佇興禮絕之拜某稟生疎拙夙荷眷知聳新命之初傳覺歡悰之倍集

賀建康李端明啟

伏審升華祕殿出鎭雄藩十國爲連兼總兵民之寄萬夫觀政坐銷愁嘆之聲無間邇遐同極忭喜恭惟某官大事能防逺圖是經秉直節而不回肅威名之久著立朝抗論姦謀旣息於淮南分閫受師茂略更煩於江左隱若長城之勢居然奠枕之安豈徒臥防於一方蓋將伸威於萬里顧玆庸陋叨荷眷知獄市按行未卜交符之日臺墀趨進預欣望履之榮倘宿惠之未防尙孤蹤之有托

朱相逺迎啟

伏審光奉明綸寵還眞館促赴鋒車之召有嚴衮路之趨久屬望於蒼生佇儀圖於舊徳入當國論宜大臣無憚於暑行妙簡淵衷諒宣室巳傾於前席觸炎威之方熾涉砥道以惟勤聳聞旌馭之來首獲望塵之拜其爲欣幸防罄敷陳

上呂都督啟

伏審仗鉞臨戎益峻三臺之望前茅啟道有嚴十乘之行肅萬旅以營屯擁百神而呵防江山攺觀廟社妥寧恭惟某官忠憤格於天淵勲名震乎中外任玆國事獨以身先鶉火方中觸炎曦而防避招搖在上考視履之多祥某志在執鞭職當負弩屬采薪而獲疢趨半道以馳還尙賖約束之嚴竊動震惶之色仰惟鈞造俯賜鑑憐

與韓舎人啟

阻奉英標念久更於歲籥側聞吏隱方就逸於祠庭仰髙靜退之風重積瞻馳之素恭惟某官才雄當代名配古人進登侍從之華獨藹詞章之譽承明厭直閔勞旣遂於髙情宣室召還圖任將歸於大用頋玆頑鈍夙荷眷知論五經於石渠尙記緒言之益按九章於獄市敢防厚徳之依適整駕以在行喜望塵之不逺倘未絕曳裾之禮期遂造於門墻猶或崇伐木之仁願復承於謦欬歡悰所激占敍奚殫

與姚都運啟

竦服聲猷志極髙山之仰叨承庇映寵增末路之光馳驅尙阻於登龍寤寐敢防於附驥恭惟某官名髙月旦識洞陽秋問學深遊夏之科才術妙管蕭之亞有嚴戎閫聨上相之賔寮獨任計臺萃六師而飛挽威行八路風動一時民不告勞士有宿飽防殊勲於異日孰先經畫之勤拜新渥以還朝佇副弼諧之望時當流火涼生穉金聞旌斾之少休諒神人之咸喜起居甚適福履且宜不勝拳拳門墻之私聊供區區竿牘之問

與傅參謀啟

走塵路之七旬敢有懷安之志望牙旗於千里浸稽伏謁之儀非自置於闊疎諒必防於簡照恭惟某官才雄當代名配古人富五經之紛綸爲四海之模楷奮志英特濟時艱危尊相臣以兼將臣首冠賔寮之選使仁者以佐賢者獨髙籌防之良沈深方贊於中權參決遂專於帥閫威行八路風動一時坐分北顧之憂逺卻南侵之侮戮鯨鯢以築京觀期國難之將平作舟楫而濟巨川竚祖風之復振顧玆麼麼雅辱眷知一去門墻七更歲籥心傾三益敢論杵臼之交職在九章正賴帡幪之庇卽奉承於約束巳志切於馳驅

與劉參議啟

逖逺聲猷每極髙山之仰頻更冦亂靡遑尺牘之修退念闊疎伏增震懼恭惟某官瑞麟一角祥鳯九苞學窮遊夏之淵源文列傅班之伯仲姓字早標於千佛名敢直言忠嘉屢罄於七人事無遺防志欲康於天步時方迫於戎昭泛淥水而依紅蓮沈靜巳煩於逺略涉赤墀而登紫禁便蕃行服於邇聨惟是謬庸夙承盻睞幸因賤事當稟令於轅門巳涉修途卽通名於賔謁

與韓太尉啟

伏審南服宣威破梟羣而電掃北轅奏凱肅虎士以云屯諒先十乘之行自致百神之防恭惟某官智深韜略神授機符當國步之多艱奮戎昭而特起漢壇獨拜家聲旣嗣於淮陰衛幕遐徵師律益嚴於灞上肆平巨猾果奏敷功亟振旅以還軍佇防勲而進律某平反獄市景仰轅門竦行斾之匪遙顧趨風之敢後卽期瞻望預極忻愉

賀孟參政啟

伏審光奉制書肇臨督府機衡舊徳載聨上衮之華貔虎新軍更須中權之令歡欣畏愛逺邇均齊恭惟某官溫溫秉君子之文挺挺有大臣之節深憂國計自結主知廊廟登賢早入陪於大政甌閩謀帥亟掃蕩於凶渠顧玆八路之權尢屬九重之慮欲成丕烈宜付偉人畀冊命以加榮更節旄而增重居然奠枕隱若長城恢漢祚於中原佇復孔明之防扶唐室而再造徐觀尙父之功某身在洪鈞職當部屬望光塵之入境夙堅負弩之誠受約束以趨風將遂執鞭之志

與詔使啟

伏審光膺宸詔榮奉使華問俗觀風按六條而黜陟登車攬轡聳百郡之觀瞻恭惟某官天賦逺猷世承恩命公才公望早膺負扆之知允武允文遂贊樞庭之議肆求直指果副僉諧導徳意於閭閻兵火之餘達幽枉於宵旰焦勞之際威行漢節仍兼禦史之權名配周官大振撢人之職矧搴帷特專於所任而授指固異於常時暴勝之髙逐捕之名徒繡衣之有耀範孟博抗澄淸之志曾給札之無聞孰若當仁斯爲盛舉某衰遲末路景仰英標叨承犴獄之司平反何有忽報輶軒之使投劾靡遑倘使靑天獲雲霧之披尙覬廈屋有帡幪之賜

華陽集卷二十七

欽定四庫全書

華陽集卷二十八

宋張綱撰啟

賀朱相啟

伏審誕膺渙號進位臺司巖石彌崇復見儀型之舊廟堂增重載圖弼亮之勲善類有歸斯文大振竊以興邦之要論相爲先冠羣後而輔一人非宿徳重望不足以副倚毗之任撫四夷以安百姓非深智逺略不足以盡康濟之宜矧當兵火瘡痍之未瘳欲繼紀綱壊亂之遺緒顧玆體大尢見才難申甫相周宣王有復古之美冦鄧佐漢光武致中興之功要在任得其人不然何以能國恭惟某官建標天地論篤古今盛徳粹溫气備四時之正雄文雅健風同三代之醇早依日月之光亟濟雲龍之防遭時不競秉國之鈞翊萬乘於兵戎出沒之中屹長城而外距撫羣情於凶孽搶攘之際遡大川而獨航遂正君臣再安社稷方閔勞於機務旋屬望於蒼生趨赴鋒車還服衮職上旣悔用於新進偉舊徳之登庸人皆喜見於老成跂同心而輔政儀圖大計恢復中原佇觀賢者之所爲將與天下而同慶某賦性甚陋辱知最深逖聞新命之傳倍激歡悰之切

賀信州連顯謨啟

伏審光奉除書逺臨巨屏一麾出守蹔分宵旰之憂千里承風已服神明之政恭惟某官才不世出道與時行養之有源學問窮於壼奧發而中節功業蓋其緒餘粵從淸切之班屢屈藩宣之寄遇盤根而必解恢遊刃而有餘矧玆上饒寔古名郡徒得君重載煩臥閤之能旣結主知卽赴追鋒之召如某譾陋夙荷眷存回想石渠恍英遊之若夢聳瞻熊軾覺良晤之有期懽忭之懷敍言曷究

回宣州沈待制啟

【上同前至之寄】矧宣城之故郡多謝公之遺民獄訟不繁笑談可辦雙谿疊嶂想未厭於登臨一札十行諒卽膺於重任如某譾陋夙荷眷存發策宸庭旣識鵾鵬之化觀風獄市更聞襦袴之謠念良覿之尙賖辱華牋之先及謙沖則至感佩何言

與交代張提刑啟

伏審寵拜宸恩榮持使節將有光於前政用深憂於得人恭惟某官問學得之淵源才猷稟乎精粹論思古人之事力行憂國之言含香握蘭謂卽升於華近登車攬轡猶暫屈於澄淸簡自淵衷惠玆江左兼六條而並舉聳一路之遐觀滯訟將平反而出之巨姦有投劾而去者眷言孱陋夙仰聲華未修望履之勤遽有交符之契簸糠揚粃不自意於居前藏玷匿瑕尙卒叨於余防嚴冬屇候行李在途緬惟跋履之勞黙有神明之佑

除左司謝宰相啟

仰止三臺方極掃門之願藐玆一介遽叨推轂之勤顧何幸以能當凜不知其所措嘗謂治道莫難於今日圖功宜急於任賢故凡朝廷之官皆爲擢用至於宰相之屬尢號要司贊紀綱出納之權茂省闥彌綸之望名𨿽列於左右事咸總於劇繁異時臺閣華資間由此出有若廟堂餘論亦或與聞惟遴柬於名流乃克堪於器使顧如某者將焉用之材無博敏之稱學有迂愚之誚仕中都者八任自揣何功更靖康之初元始從外補歲月漫淹於待次馳驅靡效於平反正合投閒敢期妄進上方考愼其相端欲收委任之功命曰惟曁乃僚庶幾獲同心之助殊不自意辱此誤恩玆蓋伏遇某官夙髙衛社之忠懋贊經邦之業載專揆路益峻民瞻支大廈於將傾獨任棟隆之吉秉洪鈞而宻運坐施太宰之平恥一事之或失其宜收羣材而各致其用肆時掾佐采及庸虛詳整自持固無及古人之事勤勞可效誓將酬國士之知

復待制謝宰執啟

罪如山積方置散於窮鄕恩自天回遽叨榮於邇列撫躬何以得此承命不知所云伏念某學不造乎古人性難諧於世俗頃從疎逺誤辱明揚幸得陪兩省論議之餘亟欲報千載神明之遇笑王孫之失問肯懷媚竈之私多謝息之能官獨信挈瓶之守煩言可畏素志莫移【張相自之遇字下攺云𨿽知進未能知退每懷據蒺之憂然守道不如守官姑盡挈瓶之智慮無一得技已五窮忽聞云云】逮聞禍發於駭機始覺身危於累卵屈從薄責仰荷洪仁懲沸吹虀一飯敢防於往咎看山拄頰終身巳分於長閒不謂孤蹤驟防渥澤釋其罪罟寵以恩綸多病早衰竊隆名以畢桑楡之景雙親益老資厚祿以奉菽水之歡獲幸爲多歸誠有自此蓋伏遇某官奮庸上宰允迪大猷【二參云望髙人傑躬秉國鈞】絕朋邪以開眾正之門拯陷溺而與自新之路謂觀過各於其黨或公論之可申顧於人無所不容豈一眚而遂廢有如疵賤亦與甄收謹當欽佩訓詞恪守名節參西淸之鴛鷺巳容叨昧於明時掛神武之衣冠尙覬矜從於它日情之所感言不能文

通朱相啟

逖違鼎席四序倐其將周屏伏衡門尺書曠而弗嗣坐念濶疎之迹曷勝慙懼之心仰恃洪私尙垂簡防恭惟某官學窮今古道貫天人蚤膺巖夢之求遂陟臺符之峻挺夷險之一節更勤勞之百爲子儀再造唐家名髙而朝不忌叔敖三相楚國功大而身愈卑自遭閔艱亟解機務方奪情於優詔俄力請以終喪隙駟如馳慨祥琴之旣禦鋒車促駕趨召節以非遙卽覲宸庭還登揆路瞻儀刑於舊徳大恢復乎新疆庶寛宵旰之憂式副黔黎之望某夙承眷奬預切傾依䢐暑屇時尙炎威之未解明神來相諒素履之多祥願益保綏下符防祝

賀趙相冬啟

黃鐘應律肇基四气之和紫極當陽共賀一人之慶維時上宰與國皆昌恭惟某官偉徳望以端明輔聖神之休運載安社稷全濟黔黎天地爲鑪獨秉甄陶之化河山作誓蔚髙帶礪之勲玆茂對於初陽宜倍膺於多福益隆國棟永贊皇圖某謬忝官聨過叨奬予瞻言衮席曾莫預於進趨跧伏衡門但彌勤於祝頌

丁父憂服闋上宰相啟

門墻掃迹一終俄紀於周星里社偸生尺素莫通於記室非仰恃於髙明之照敢自疎於舊賤之知惟是傾瞻不防寤寐恭惟某官載登鼎席獨運廟堂同徳一心具著弼諧之效參天兩地丕昭寅亮之功維巖益具於民瞻隆棟遂彊於國體以內則境土復版圖之舊靡煩一鏃之施以外則敵國交玉帛之歡行迓兩宮之返惟玆盛事從古罕聞中興之期可坐而防眷乃衰殘之迹曷勝誦詠之私哀制甫終顧無階於望履商飇方厲願益保於衝襟

服闋上執政啟

逖違臺席不知歲月之流屛伏衡茅莫貢寒溫之問念夙承於眷遇敢自置於闊疎宏度所臨愚衷必鑑恭惟某官名垂宇宙義薄雲天素韜廊廟之姿出際休明之運臯防並駕精神足以折衝揚馬同時文章蓋其餘事自入參於大政乃益礪於公忠用宏經世之規坐翊丕天之績皇威克振版圖俄復於齊疆外患潛消宗社再安於周鼎惟玆盛事【云云同前】

賀鎭江孟郡王到任啟

伏審光膺制詔出殿翰藩下車云初闔境相慶恭惟某官懋昭令徳允迪大猷孤忠久簡於上心重寄獨當於方面江山攺觀艸木知名大纛髙牙方迓鎭臨之寵耕田鑿井巳銷愁嘆之聲自念餘生夙欽髙義顧養屙於閭裏未遂披瞻惟竊芘於帲幪實增欣幸

賀張樞宻冬啟

律應黃鐘肇一陽之獨復气調玉燭先四序以均和履徳之基順時以正恭惟某官當朝宿望濟世元勲茂迎剛長之晨坐享朋來之福全師保勝折衝將靖於邊陲舎爵防勲爰立佇歸於廊廟顧如孱瑣夙荷眷知命數多艱適有負薪之疾筋骸難彊莫遑細栁之趨瞻望門墻苐深祝頌

賀朱相冬啟

羲畫分爻陽應地雷之復周正建子法垂象魏之和品彚時亨賢哲道長恭惟某官功存廟社名在鼎彛坐迎日至之辰順履朋來之福仰梁公於北斗獨推耆徳之髙起謝傅於東山大慰蒼生之望惟玆朽鈍夙荷眷知千里瞻言短羽莫陪於燕廈八年逺迹舊陰徒想於桃蹊

乞再任宮祠上宰相啟

屛處兵樊仰鈞衡之在望寖更歲籥曠竿牘而弗修惟有傾瞻不防寤寐恭惟某官位尊上衮徳冠三階立社稷之殊勲自生民以來而未有修祖宗之故事𨿽百世不易而可知公道方行斯文不墜山甫中興於周室子儀再造於唐家蔚髙不世之名允屬當朝之傑眷言孱瑣忝迹簮紳薙艸無功心甚慙於犬馬負薪有疾齒遽迫於桑楡方貪竊食之安再有奉祠之請所期終惠以茍餘生兀若朽株顧難勝於風雨渠然廈屋願永托於帡幪

賀鎭江汪內翰到任啟

伏審錫命中宸更符巨鎭旌騎方聞於壓境閭閻巳浹於歡聲某官徳配古人名重當世獻納早膺於皇眷文章獨掞於天庭粵從親近之班屢出藩宣之寄雙溪疊嶂固未厭於登臨一札十行俄復頒於寵渥以鐵甕江山之勝付玉堂詞翰之宗風醇而獄訟不繁事至而笑談可辦汲長孺之治民淸靜信臥閤而有餘黃潁川之下詔稱揚諒追鋒之不晚顧玆朽鈍久辱眷知占籍治封正賴帡幪之庇杜門臥疾尙稽桑梓之恭緬想光儀但增欣忭

賀鎭江蔣龍圖到任啟

伏審十行奉詔閔煩飛挽之勞一水揚舲就屈藩宣之寄歡聲載路和气回春某官學富家傳才優世用早踐更於中外獨藹著於聲華木牛流馬之功方仰資於國計皂蓋朱轓之寵俄易畀於藩條佇見褒嘉亟躋禁近顧如末契幸竊余庥尙稽恭梓之儀敢後馳牋之敬

賀鎭江鄭侍郎到任啟

伏審一札十行詔趣甘泉之舊雙旌五馬寵臨方面之雄下車云初闔境相慶某官髙文華國厚徳鎭浮早聨親近之班備罄忠嘉之節均勞旣久屬望彌崇上方思見賈生將召還於宣室民固未防汲黯聊借重於淮揚仰瞻師帥之賢巳服神明之政眷言末契久闊英防少須當力於病衰尙冀復承於謦欬

賀鄭侍郎年啟

單閼肇歲正四序以履端象魏布和率萬民而觀治化工有俶賢路方亨某官名簡上心望髙方面載肅藩條之舊茂迎寶歷之新皂蓋行春巳布宣於徳意鋒車就日將入侍於皇明顧此病衰莫遑展慶光塵在望祝頌彌深

丁母憂服闋上宰相啟

憂居苫次防知歲月之䢐竦仰槐庭莫貢寒溫之問念夙叨於甄冶敢自棄於濶疎內省孤衷伏深大懼恭惟某官位冠羣後名震四夷咸有一徳以格天得伊尹自任之重思兼三王而施事致周公旁作之勤時旣得矣而身愈恭愛莫助之而功益懋整乾坤於兵革搶攘之際奉虞舜以解憂還風俗於祖宗全盛之時大周宣之復古凜凜帝王之佐煌煌社稷之勲逺稽厥初獨立無二然且謙虛而下逮不緣疎賤以遐遺凡具識知悉同依仰某分窮命薄福過災生銜卹去官痛難勝於哀慕變除終制恩實賴於矜存尙念餘生欲襄大事顧無財不可爲悅捨幹祿莫知所安自躍不祥倘鑪錘之未棄𨿽悲勿洎庶窀穸之有終輒陳悃愊之私妄有祠宮之請退量僣率冀獲哀憐

賀黃侍郎年啟

歷占堯象出日方賔嵗啟夏時建寅爲正恭惟某官蔚髙雅望臨寵巨藩政修鼎取之新序協泰來之吉明神攸介福履具宜皂蓋行春方布和於闔境紫泥封詔遂趣駕於追鋒顧此病衰莫遑展敍

賀鎭江張朝儀到任啟

久闊英標阻奉尺書之問忽聞新命下臨方面之雄豈惟慶師帥之得賢亦以慰朋遊之素望瞻懷甚邇歡忭可量某官學造古人文推作者趨時適變而才無滯用奉法遵職而治有能名肆膺廊廟之知特畀藩維之寄眷此南徐之地實分北顧之憂江山勝絕而民醇租賦樂輸而政簡旣卜時而視印果來暮以騰謠似聞將促於追鋒正恐不容於暖席某居然屍祿老矣就閒緬惟森防之嚴曾是布衣之舊毎念靑編之共學獨憐華髮之墮顚不自意於衰頹復有依仁之幸倘未忘於雅素當修請謁之儀庶卜暇時略談故事惟涼秋之屇諒福履之具宜願益保綏副玆防祝

回鄭侍郎賀年啟

璇璣占象仰七政之回天寶歷頒時慶三元之肇歲仰止一都之防粹然九牧之賢皂蓋朱轓巳肅班春之令淸都絳闕將嚴就日之趨顧馳慶之未遑忽飛牋之先及拜嘉有靦佩徳無窮

華陽集卷二十八

欽定四庫全書

華陽集卷二十九

宋張綱撰

啟

賀執政冬啟

气行無間一陽進而朋來福生有基萬寶滋而萌動惟時盛徳與國同休恭惟某官名世鉅賢端朝碩輔奮文章之大手領袖諸儒竭啟沃之深忠丹靑萬化協千載風雲之防冠百工柱石之良茂對昌時倍膺殊祉佇正鈞衡之拜益崇廊廟之瞻不間邇遐實同忭喜某叨恩祠館屏迹鄕枌緬想光儀徒深頌禱

賀鎭江王尙書年啟

歲且更始與物偕昌福生有基惟人所召伏惟某官公才獨步時論同歸輟從親近之班來重藩維之寄長江流惠比屋興謡象魏之布始和坐擁春祺之慶晉康之錫蕃庶行膺晝接之榮顧此病衰久於庇賴仰光塵之在望敍桑梓以猶賖徒有頌言少伸悃愊

回鎭江請赴鄕飲啟

式序賔賢莫重習鄕之禮欲知王道必觀稽古之文眷此盛儀行於防府宜選期頤而有徳庶參賔介以無慙曾是謬庸猥蒙寵速摛詞甚過揣巳奚勝仰和樂而不流固願得陪於席末惟暮年之多病實難自彊以階升非敢固辭尙祈照亮

回金壇請赴鄕飲啟

伏審防奉新制舉行習鄕特枉翰箋俾陪賔位屬有昏之疾難自力於進趨緬懷揖遜之儀但彌勤於瞻頌

回葛丞謝解啟

伏審棘闈較藝賈餘勇以先登鶚薦飛書超羣英而得雋凡預交親之契同增歡忭之誠馳慶未遑貽牋遽及啟牘載披於麗藻玩詞彌服於髙才感佩之私敷宣防旣

回宋知縣啟

伏審拜命九重字民百里竊聽輿人之誦雅知令尹之賢某官才兼眾長望重一世官不擇地聊欲試於弦歌治有能名諒難淹於期月顧玆衰朽久服芳華自憐投老之蹤將有依仁之幸方圖遣問忽奉飛牋披溢美之英詞荷髙情而增愧

回葛丞謝及第啟

伏審恭承大問摛章獨掞於天庭光被殊榮唱第寵登於僊籍士夫相慶科舉得人某官識稟天材文傳世業書破萬卷窮學海之淵源筆掃千軍擢詞林之根柢方鎖防而應詔遂發防以決科志諧拾舊之圖恩拜維新之命顧如賤息久竊餘光同爲蟾窟之遊猥辱謙誨退念鯉庭之訓有愧前修惟慶謝之未遑忽牋函之先及過情得譽拜賜彌慚

回張察院啟

暌違英標阻貢牋圅之問忽聞中詔茂膺憲府之除士論僉諧朝綱允肅某官學窮千古心醉六經文章華國而有餘蔚髙大手譽望得君而益重峻陟靑雲況當日治之朝尢難風憲之任職分六察身率百寮雕鶚搏空已振霜威之厲鴛鸞接武佇躋法從之嚴遂究設施深符屬望某辭榮簪紱臥疾山樊知言路之有開覺歡悰之倍集郁然枌梓旣分同社之榮暮矣桑楡更切餘光之照心所甚喜言不能文

賀陳相冬啟

召陽以律應復卦之初爻求端於天建周正而布治惟時碩輔與國同休恭惟某官道貫三才智包九徳棟隆廣廈納四海於帡幪坯就一陶鼓羣生於橐籥神人底豫夷夏輯寧茂對令辰備膺嘉貺某叨恩洪造屏迹窮鄕緬想槐庭阻造承顏之列恭馳竹素敢稽事貴之儀

回秀州張守啟

丘樊屏迹誤被弓招綸綍疏恩遽當銓部顧衰殘而曷稱徒震懼以彌增徼幸惟多夤緣有自伏惟某官徳髙時論名簡上心茂建州麾夙著勞能之效行躋禁路益觀設施之方特假吹噓以及庸陋曾未伸於謝悃忽先辱於誨函謙以與人仰佩過情之譽歉然揣巳奚勝流汗之慙

回折端明啟

伏審光奉中詔寵臨大邦政令一新士夫交慶恭惟某官躬蹈九徳心潛六經負王佐之英才獨當妙簡委樞庭之重任屢罄嘉謨方自托於退閒忽起膺於重任總一路兵民之寄寛九重宵旰之憂坐席未溫威令先騰於南海追鋒已趣臺躔還拱於北辰益展猷爲用符屬望某謬屍榮祿夙仰光塵貢咫尺之書尙稽郵傳荷謙虛之徳先墜芳圅感佩以還敷宣防旣

除參政回兩府啟

叨承命綍擢與政機用過其才感深以懼方今聖主之在禦獨奮乾剛而有爲所以任承徳之臣必將責事功之實顧如某者何以當仁念才術之空疎矧年齡之遲暮掛冠得謝久絕望於恩榮乘傳趨還復叨官於禁從未閱周歲遽陟近司懇辭莫遂於循墻危懼有同於據蒺此蓋某官急賢人之引類明上臣之事君借以褒揚致玆忝冒謙詞俯逮旣曲荷於推前重任難勝更願聞於善後

知婺州回兩府啟

病辭機政冀休養於餘生恩畀輔藩尙叨塵於煩使荷皇慈之曲被撫衰質以奚堪竊惟寶婺之區近接王畿之化溪山明秀歌八詠於先賢風俗安恬揖二僊之遺範將使承流於昭代必推名世之偉人有若耄昏初無才術遭逢興運濫陪四近之聨黽勉期年愧乏一毫之補巳逭嚴誅而竊幸敢分樂土以偸安玆蓋伏遇某官華嶽三峯明堂一柱貳公化宻參寅亮之權偃兵息民坐贊安疆之道樂君子成人之美體聖君優老之心特假吹噓致玆忝冒郡條始布方圖貢於柔緘郵傳遽臨乃先貽於誨翰仰佩謙抑曷勝悚惶

回監司賀冬啟

气回初律一陽進而上行道協亨時諸福備而畢至伏惟某官才優公論名簡上心暫駕軺車增重觀風之任行趨召節遂通持槖之班玆允迪於昌辰宜朋來而受祉方期展賀遽辱惠音輒附致於柔緘用陳悃愊苐感銘於謙徳莫罄敷宣

回宣州樓樞宻啟

貳政期年初無補報分符千里誤玷寵靈揣暮齒以奚堪覺慚顏之有靦伏惟某官淸朝先達當代老成輟經濟之宏才暫承宣於巨鎭雙溪疊嶂𨿽多暇日之娯黃閣紫樞政復須賢之久佇膺召節歸覲凝旒某自顧叨逾出於庇賴王事鞅掌欲修謝而未遑君子防謙辱貽牋之先及其如悚佩莫罄敷宣

回鄰郡賀年啟

王正肇序聿新布徳之元君子履端丕擁自天之慶伏惟某官探原奧學經世宏才追三代以同風久去詞林之直長萬夫而觀政暫煩臥閣之賢玆坐對於春祺宜鼎來於韶節遂還淸禁益懋逺猷某假守鄰封夙霑河潤念未遑於展賀乃先辱於貽箋佩徳何窮捫心有愧

回董直閣賀冬啟

郊迎日至天子斂福以錫民道與陽升賢者對時而膺祉某官才爲世用仕結主知畫枕靑縑早流聲於省戶朱幡皂蓋久借重於江城玆逢剛長之辰佇俟召還之命某養屙如舊賴芘尢深欣一綫之添長稍延暮景望雙旌而阻造但祝多祥

賀鎭江楊少卿到任啟

伏審暫輟禁途聿臨防府溫言寵錫知委任之非常令日頒條聴歡謡之巳洽伏惟某官身兼數器名動九重踐揚親近之班具著忠勤之績三章弼教釋之久誦於無寃千里擇賢長孺果聞於借重蓋欲革外輕之豈徒寛北顧之憂諒暖席之未遑趣追鋒而亟下靜惟衰朽夙荷照存投老鄕枌方依仁而竊幸贄名賔戺期力疾以猶艱輒寓牋縢少伸悃愊

賀鎭江韓尙書到任啟

伏審光奉除書寵臨防府旌麾照日開八座之儀刑條教回春聳萬夫之觀聴伏惟某官立朝雋望經世長才夙遭神聖之知具著忠嘉之績上星辰而聽履班早冠於甘泉集鞾袴以迎郊威旋行於南服玆甫祥琴之禦載膺符竹之分以長江控扼之邦付三輔剸裁之手眞成假道看卽追鋒眷言投老之蹤曾是同寮之舊治封占籍托庇賴以云初賔戺贄名困衰遲而阻遂聊陳幹牘少達悃悰

賀趙直閣冬啟

聖人設卦驗剛長於復來君子對時協道亨於泰內某官鉤深敏職濟務宏才學探淵源夙著韋平之譽政先慈惠逺追召杜之風方順序以迎釐宜自天而錫寵眷言朽質幸托余庥久濶笑談未遂賔儀之展緬懷祝頌敢稽慶牘之修

賀都統劉太尉到任啟

伏審光奉十行總提萬旅先聲逺暢奠國勢以彌尊嚴令初頒肅軍容而攺觀伏惟某官大忠奮發妙略沈雄當四郊多壘之時立萬世不刋之績破匃奴而趙邊無犯孰先李牧之奇兵敗苻堅而晉祚中興獨賴謝之決戰勲昭彛鼎名動華戎夙登大將之壇屢剖價藩之竹眷江淮之列戍寔輦轂之上游易畀中權載識倚毗之重佇宣優詔趣升宥密之嚴某久仰英猷幸依洪庇渙音始布共欣朝論之公衰迹深藏未遂賔儀之展聊陳短牘少述鄙悰

賀趙直閣年啟

漢殿受圖禮隨時正侯藩謹朔徳與春回伏惟某官慶襲僊源學窮聖閫屢屈分符之寄益恢拔薤之規占歲事於八風方勤勸課拜宸恩於三接佇躡淸華眷此衰遲久於庇賴莫遂舉觴而獻祝敢防削牘以馳誠

賀都統劉太尉年啟

順三陽而畫泰歷紀新元大一統以書王慶均列辟伏惟某官名垂宇宙功冠旂常暫分細栁之屯增重長城之勢比膺宸眷旣趣覲於凝旒願納春祺亟進裨於闕衮某棲蹤蓬巷矯首轅門阻稱椒栢之觴聊致箋縢之禮其如祝頌防罄敷宣

賀方敷文冬啟

先王治歷方考驗於初陽賢牧撫民巳召回於和气某官望髙時彥徳配古人久踐劇繁屢試發硎之刄行躋禁密益搏運海之風玆茂履於復亨冝大來於泰吉某心勤桑梓迹逺旌麾念君子之得時阻陪賀侶撫衰悰而竊忭姑寓柔緘

回曹教授啟

歸老莵裘漸防世故仰髙泮水尙隔風儀敢期婚媾之求遂辱牋縢之貺恭惟某官文摛黼黻學探淵源惟樂其義而利其仁故仕旣久而未嘗干進然弸諸中而彪諸外𨿽時未遇而莫掩蜚聲方英主有爲之朝乃志士圖功之日恩華可跂閥閱增髙況聞謝氏之芝蘭巳造孔門之堂室欲諧佳耦宜得名宗猥及衰防何勝悚佩指長途而附驥切欣盛徳之可親執敝帚以掃門深懼弱孫之勿稱倉皇裁謝艸率爲慚尙冀髙明曲垂鑑照

賀鎭江李寶文到任啟

伏審拜命楓宸輟淸班於卿士升華寶閣分劇任於侯藩師帥得人裏閭交慶伏惟某官機深燭理才大濟時簡上帝之心方在朝而美政通當世之務更治民以考功眷長江扞敵之衝正萬里交馳之防擇賢而授倚重惟深佇觀襦袴之成謡復指鵷鸞而接武退循衰病首托庇庥未卜造門先承惠翰

賀李寶文年啟

三陽應律方順履於新元五馬行春巳召回於和气某官名髙簡帝才大濟時聨西淸邃宻之班壯北固藩維之勢師蓋公之淸靜頒條每戒於烹鮮被黃霸之稱揚歸覲佇看於儀鳯載臨端月益介繁禧某迹逺使旌心傾談麈緘詞尺素莫殫善禱之私竊防甘棠徒極偸安之幸

回王運使啟

仰止英標未卜趨承之便辱先榮翰過形褒借之勤自揣空疎何幸愧感伏惟某官才髙瑞世學奧窮源擅剖符持節之權著騰實蜚聲之美蟬聨緒業久傳江左之風流烜赫功名行冠漢庭之班列某稟生極陋投老無庸聞卜宅於鄕邦喜棲蹤於徳宇病衰成懶巳稽削牘之恭渇想增懷尙冀披云之幸

華陽集卷二十九

欽定四庫全書

華陽集卷三十

宋張綱撰雜文

眾防黃籙靑詞

庶類貪迷凡有生不能免死千刼受報非上聖無所祈哀用申不忍之私仰凟蓋髙之聽昨自國家多難始於北敵內侵甲兵散以云屯盜賊從而蠭起炎威所及玉石俱焚慘毒不勝川谷流血況饑寒癘疫之所迫害𨿽羽毛鱗介亦或殘生宇宙之間禍災若此諒彼各償於所負豈無橫及於非辜自變起不啻十年所殺傷難以數計觀露骸積尸之處痛長夜以何歸披黃籙白簡之文尙寃魂之可釋輒慿眾願防啟眞科或各誦於靈篇或同修於淨供裒多益寡近恱逺來仗精懇以上昭庶神眀之可格伏願髙穹下監列聖垂休照冥途而洞開灑法雨以沾沐九州萬里潛消鬼哭之聲六道四生永脫輪廻之苦

設醮靑詞

乾坤大造難述恩慈艸芥防生何施報謝惟忱詞之自竭庶陳露而必聞伏念臣身荷國恩官無吏責合家口眾坐竊於安榮有母年髙獲供於祿養顧玆薄陋何以堪任況因祈禱之私數免憂虞之禍恭承慈護彌積震惶乃卜日於初元用歸誠於法防伏願上蒼昭格下鑑愚衷消無妄之災巳仰資乎法力定長生之籙尙永畀於康寧

二

患無大於有身實賴神明之祐福莫長於無禍敢防祭薦之恭仰叩洪慈具陳丹悃伏念臣稟生愚拙竊國恩榮身爲法從而家居官無吏責而廩食歲時溫飽老防康寧欽承大造之私錫此闔門之慶況乃賤息頃赴官期嘗曁親姻共伸齋禱旣逭凟神之譴更叨從欲之仁僥幸滋多淩兢防措伏願髙眞降格列宿昭回赦除冒犯之愆臨享潔蠲之素自天獲祐息凶禍於無形與時皆昌垂子孫而不替

三

天道防蓋不言而善應人心懇切斯有感而必通受賜實深撫躬增懼伏念臣愚不聞道老尙貪生但知竊祿以安居豈有防功而報國茍逃陰譴旣荷神休更虞子婦之災曾露禱祠之懇仰叨洪造悉獲淸安是用虔啟眞科具嚴法供庶殫精恪上動監觀伏願列聖旁臨大慈普濟福輕乎羽敢期純錫之大來禍生有胎所冀潛消於未兆

四

太始無形彊名曰道至誠有叩如響應聲用自竭於愚衷冀仰塵於聰聽伏念臣賦性頑鈍遭時盛明進不能陳力以事君退不能修徳而善俗奉身竊祿浮食延災乃從去夏以來防穉多嬰於疾苦嘗以私情所迫懇祈妄凟於明靈由是舉家悉防全慶上竊龎洪之施不勝感戴之誠爰卜元辰聿嚴淨供伏願祥光下燭惠澤旁流特寛冒犯之誅尙鑑精防之志旣安且吉錫難老於桑楡俾熾而昌藹餘芳於蓬蓽

五

受國恩深莫伸於報效闔門口眾更逭於疾殃仰銜洪覆之私虔瀝謝生之悃伏念臣稟生薄陋晚歲遭逢再仕明時躐贊萬機之重累叨睿澤更霑三族之榮去家幾閱於四年攜防殆逾於千里卒逃橫禍重反舊鄕顧庸繆以何堪皆聖神之宻佑況緣病苦嘗賴保全玆因冒貢於防誠並用答還於先願伏願芬芳上達靈鑑俯昭赦其黷犯之愆錫以安平之福宦途出處已曲荷於龐洪暮境身心尙永離於障難

六

物壯則老難逃病苦之憂天矜於民尙啟祈禳之路旣叨防祐敢怠燻修伏念臣仕歷四朝年彌七紀自念平時之出處無非道力之保持福過災生忽纒屙於下體月來日往幾可厭於頽齡嘗曁兒曹兩幹神造刳心俟命旋踵防休夫何朽邁之餘猶辱哀憐之賜爰因今日祗按僊科期盡展於初心更仰希於後福伏願颷遊倐降淵鑑俯回灼知懇迫之私加惠衰疲之質盡蠲沴气注金簡以增年普燭恩光均蓬門而協慶

七

年彌八秩繆先五福之稱恩自九霄敢怠一純之薦伏念臣受形濁世竊祿淸朝退憐命數之多奇常慮色身之難保皇慈俯逮旣幸畀於殘骸道防均霑復喜登於中壽仰被龐鴻之賜曷勝感戴之情乃卜元辰虔修淨供式敷謝悃希續頽齡伏願天鑑孔昭神釐來下納丹誠於螻蟻駐末景於桑楡欽一人而悅千萬人咸羨久生之樂行百里者半九十里更祈永命之休

追薦皇考黃籙靑詞

禍延所怙莫報劬勞痛極終喪不勝摧割輙冒蓋髙之聽仰陳防極之私伏念臣夙負丕愆頃招大罰自興悲於陟岵嘗瀝懇以吁天未盡孝思奄及祥祭慈顏益逺無路攀號法力可憑用嚴齋禱所冀監觀於精懇早蒙拔度於幽靈伏願亡考某官覺悟眞心歸依大道出三塗之寒夜長覩光明滅四趣之苦因往生快樂

醮新宅靑詞一

環堵肇新仰荷帡幪之賜蘭夙啟虔伸豺獺之私伏念臣蓬蓽故棲風雨莫庇勢當攺造旣經始於先臣責在肯堂用續成於治命僅違湫隘稍就規模三歲訖功屢黷陰陽之禁一家攸處同傾報謝之心幸元夕之甫臨顧落成而敢後有嚴法防庶達誠忱伏願上聖垂慈列星回照吉祥萃止潛消妄作之凶少長咸宜永享安居之福

二

土木妄興深負震驚之罪雲天下覆敢稽禳謝之儀伏念臣聚指猥多結廬甚隘久欲命工而增築慮黷陰陽頃因從宦以去家遂鳩徒役鑿舊山而開址穿積壤以居楹規模僅足於一區功力行周於三歲每虞招釁常再禱於神休玆幸落成用並陳於法防伏願髙穹垂鑑列曜回光由衷俯察於信誠輕動潛消於悔吝上棟下宇永觀風雨之除防子童孫咸賴帡幪之賜

母親慶壽醮靑詞

五福在人咸羨久生之樂大慈立教曲施從欲之仁輒露忱誠仰祈靈照伏念臣身叨榮祿志在奉親堂有母慈年逾中壽𨿽左右就養每欣駒犢之從然造化密移巳迫桑楡之景顧餘齡之難恃撫危慮而靡寧恭按眞科防敷法席冀達由衷之欵乞延難老之期仍叩眞靈預求恩防伏願髙眞下監列聖垂休憐臣愛母之私實由本性察臣吁天之懇非敢爲身特俾親闈益增祿算浹餘恩於見在身外賫後果於未來世中倘獲慰於母心庶少安於子職

追薦皇妣黃籙靑詞

禍莫大於喪親難勝追慕道常先於救物用乞號呼伏念臣稟生多艱無母何恃永負劬勞之徳莫申孝養之勤罪逆所招煩寃防極自營魂之初逝固齋薦之屢修尙慮前塵未超淨域爰當卒哭再竭哀誠回生前祈禱之私作身後追崇之報伏願明靈昭鑑列聖垂慈化形徧滿於十方開度不遺於羣品庶遷幽爽頓釋愆非徑上仙鄕往生快樂

禳松虫設醮靑詞

大鈞播物莫先動植之恩沴气爲災敢廢禬禳之法蓋此方之衣食多仰給於山林眷言弱植之松將備異時之用爰從近歲忽蜚蠧之潛孳乃至滿山皆蠶食而槁死顧殘生之巳甚更遺育於方來非假威神何能撲滅是用恪修淨供披露忱詞仰祈佑善之衷亟下維新之令所冀物無疵癘气復和平卵生化生乘靈光而滅度甲者拆者洗法雨以蕃滋載歌行葦之仁復見牛山之美曲全地利盡荷天慈

禳兵災黃籙靑詞

地接邊烽亟致辟兵之禱天從民欲爰推減死之恩祗按明科式敷謝悃伏念臣防生遲暮防累猥多昨敵騎之驛騷曁王師之弔伐軍聲振野暗鋒鏑於江淮殺气幹霄亙煙塵於里社遁逃則莫知所向憂懼而無以自安是用罄竭丹誠歸投金籙冀哀矜其迫切俾脫免於凶災逮玆經歲以平寧蓋本至仁之覆防用乘谷旦防啟法筵期展盡於初心更消禳於後患伏願髙穹悔禍厚載流謙錫景祐於皇家蕩兵氛於紫塞坐令廣宇悉陶至治之風下及私門長享安居之樂

追薦皇妣禮觀音疏語

威神自在發大願於慈悲功徳無邊作眾生之依怙念我慈闈之愛遽纒陟屺之哀圖報重恩惟祈善應伏願愚衷上格慧澤旁流十方普現方便門出沈魂於翳路一切同歸解脫海悟空覺於前塵

二

神通具足空覺極圖是爲淨聖尊能作功徳海發不思議大願普現十方救無量劫眾生盡脫諸苦念我先妣巳經大祥欲永離於途須仰憑於象教爰因禫祭載啟法筵伏願妙智所臨靈魂如在回心向道早覺悟於顚倒因緣轉身受生常逍遙於極樂世界

追薦長男禮觀音疏語

塵緣結習眾生未免於輪回法力掃除一切同歸於解脫眷言亡子奄棄盛年恐罪障巳積於多生致靈識或沈於厚夜用嚴淨供仰叩威神伏願大捨慈悲爲加哀憫開示超升之路俾從快樂之遊悟五蘊空卽見非相入三摩地遂證無生

追薦李氏水陸疏語

六趣苦因漂流不防三乘妙力拯救無邊載稽方便【闕】

華陽集卷三十

欽定四庫全書

華陽集卷三十一

宋張綱撰雜文

祭張彥智文

嗚呼天生偉人堂堂傑異旣博於才抑豪於气悼往古之不返追流風於末裔躬信義而急人處阨窮以遊戲妻孥困而號啼賔客喧其沓至苦俗態之卑陬納圓鑿於方枘獨昻昻以在羣思雲飛而孤唳觀負抱之如此宜少見於行事誦平生之所爲亦表表於當世方建炎之已酉海內俶其鼎沸渡五馬於烏江守孤城之如墜駭盜兵以環挐顧蕞爾其何恃仗忠信而出郊逆雄師以單騎解血刃於垂及曾一鏃之不試倐移帥於廣陵膺敵氛之孔熾略旁州以煨燼眇千里而睥睨公開門而待之眾果卻而逺避賴尊爼之折衝赫威名而逾厲天子異其材能詔徙近而作蔽惟建康之都防委荒城而晝閉招餘孽於散亾謂非公其誰治卽銜命以入境咸息黥而補劓出閭閻於瓦礫洗江山於昏翳弔野鬼之沈寃布春耕於新惠觀施設於三州曽未盡其一二俄感物以懷歸動蒓鱸之逸思叩帝閽而露章拜琳宮之僊吏反故鄕以訪舊侶漁樵而求志方卻掃以就閒肯輕身於權媚昔先祖之定交俾通家以相繼結盟好於金石沐芳馨於蘭蕙有如某之薄陋辱知過其子弟甫弱歲而承顏勤白首以無替每暇日之招邀吐肺肝而自誓走童僕之歡呼極芳鮮於庖胾傾家釀之新篘投車轄以畱醉粲一笑以相樂率百金而屢費鄙後出之纎巧獨純誠以見謂迨之官於鄱陽慘離情而分袂阻萬山而道逺馳緘縢以來誶謂兵戈之未息將防面之難值徴斯言之不祥卒永隔於下地嗚呼哀哉斂不摩棺葬不臨隧邈音容而遐想撫汍瀾以出涕驚祥祭之甫臨才一拜於墓次旅肴酒以致奠跽陳詞而略意後時而來心則有愧

祭外祖母倪氏文

恭聞令徳發聞自初歸我外祖蘭芬藹如外氏族大母儀是朂靜專柔閒不戒而肅曷彰厥善是生叔舅起家白屋士林之秀帝欲用之召從百里安輿迎侍象服煒煒孝養方隆命也不弔訃音自南痛靡有極追念深愛誨言具存歲時間見視猶巳孫中山遄歸一拜堂上曾未閱歲遽哭遺像嗚呼哀哉人亦有言五福罕備亦旣備矣則又兼貴況復有子諸孫滿前相其令終尙何憾焉惟是慈訓永隔千古奠以致哀淚墮如雨

祭丁明仲文

嗚呼明仲藹玆令徳何辜於天而奪之亟夫好名者爭尺寸之進而趨利者競錐刀之直孰如明仲有官不仕欣然自適日散千金了無難色此其髙情逸韻視夫世俗之規規何啻十百而千億也方且左琴右書枕流潄石舒幽思而嘯詠對淸樽以朝夕友先賢於三徑五栁之間與之合堂而共席若其考古論今旁搜逺摭或深入佛海或直造聖域以至醫經神巧之功地理陰陽之賾吳陸畫手鐘王筆迹莫不極精而研思毫分而縷析嗚呼明仲旣賢而又多能胡爲不壽一病至此極也𨿽然人生如夢百年瞬息達人大觀何得何失惟典型之䢐盡後來無所矜式念此風俗使我心惻矧予葭莩之親契好篤於疇昔航一水以相過每論心而莫逆嗟桑楡之暮景期林壑以逺迹誦招隱而振衣指迷途以先迪將駕言而從之忽千古之永隔嗚呼哀哉日月如駛及此窀穸懷話言其如在邈髙風以寥闃跽陳詞而奠訣揮老淚之橫臆

祭張彥度文

同姓所先友義相朂惟公於我愛均骨月初公南來歲在乙酉客中見我傾蓋如舊卜居吾邑契好日親趨舎利害有懷必陳爲饑所驅宦遊契濶繾綣不忘書無虛月佐幕兩州鳴琴三縣至輒有聲銛鋒稍見眾驚且喜抱能將施公曰休矣善刀藏之奉祠歸來我方屏處白首對談過相勞苦曰惟此身來日無多一笑相樂吾其敢疎別去未幾話言猶在命也不淑忽焉棄背嗚呼哀哉公兄寶文我之先友國士期我親愛篤厚斯人旣沒典型在公不憖遺一吾誰與從豈無交遊莫如公久四十五年夢覺何有聊陳薄奠送公西山追懷曩昔淚下重泉

祭胡氏碩人文

人之家法實由中饋允矣令徳流芳必異仰惟碩人生有殊質歸我舅氏見謂良匹承上撫下以身周旋達於宗黨靡有間言婦順母儀旣克兼備凡厥家事不嚴而治舅方從宦進防上知曰惟在公遑卹我私匪其弗卹閫職有付處不失宜吾復何預曁登法從內助益勤湯沐疏封絲綸載新一時光寵有曄其盛豈無所本惟徳之令謂宜百年永膺福祉胡爲一病遽至不起嗚呼哀哉昔我外祖有子三人伯仲蚤世叔也獨存天旣相之俾克顯大曷又抑之而奪其配我爲其甥劬勞念母時過外家庶慰孤苦骨月同體舅惟我親碩人遇我親愛惟均親之愛之義則有朂如已子弟恩久彌篤去冬之別言猶在耳方卜再見遂隔生死訃音初聞哀極號慟何哀之極母黨爲重瞻彼下泉歸窆有期永懷懿範胡寧忍違恭陳薄奠侑以楚些情見乎辭聲淚俱墮

祭陳美成文

粵惟陳氏世有令徳如公父祖我幸及識先徳往矣典型在公方嚴厚重有祖遺風尙其家學博文約禮篤志不倦惟公是似再世濟美亦旣兼之以戒以守厥譽四馳譽之云何曰誠長者修身齊家飾以儒雅顧我衰遲裏閭相屬佩服典常蘭芬蕙馥乃以女孫爲其子婦冀聨姻好相親以久孰云一病遂至此極堂堂若人何去之亟逾五望六壽則不充族半靑紫時獨不逢皇天畀付不充有命有徳有義不逢何病餘慶流衍在其後昆身𨿽永巳不亡者存詞以寫哀一別千古尙想平生淚墮如雨

祭甥丁伯升文

嗚呼吾甥气貎堂堂何賦分之多蹇而受命之不長未孩而孤旣孤而病或者以爲不祥惟吾令妹獨有是子不幸而又嫠居曰吾尙何爲乃切自慕於共姜我先大人與先夫人日夜念之欲奪其志以嫁而妹以甥之故指天自誓凜然有甚於秋霜觀夫守義若是則其所托於𦇤褓者厚矣譬猶艸木之芳固將封之植之擢危根而孤秀期拱把於千章以吾甥出於積徳之後且夙承其母訓又有伯父叔父教以義方吾故謂甥異日必能自立而襲其餘慶浩乎其未可量也豈知事有大謬年未弱冠而天奪其母零丁一身蓋僅存而若亡有婦甚賢亦相繼而下世痛猶未巳又哭其長子之喪夫憂患百罹至此極矣嘗試推否泰之消長尙庶幾其享後福而壽康奚慘罰之太甚嬰此防恙而禍變卒駭於非常嗚呼哀哉甥舅恩義如何可防獨捨我以先去其孰知余心之惶惶而況平生志願命有所制百不一償我是用追悼反復爲出涕而淋浪𨿽然有形同歸於幻滅一死何足以悲傷顧或修而或短等炊夢於黃梁聊攄詞以寓意薦余哀於一觴千古永訣歸安於藏

祭舅李侍郎文

惟公與我親則爲舅道義之交實同朋友或出或處一話一言未嘗不竭誠盡心以相佐佑如何天奪之亟一病遂至於不救嗚呼哀哉公生我後十有三年我之知公蓋自其防有若梗楠豫章擢於喬林𨿽拱把之防巳見其蔚然而孤秀及其長也讀書考古夜以繼晝議論英發智略輻輳則又若騏驥驊驑一日千里駸駸乎得夷途而馳驟故嘗自謂材髙者必能髙舉器大者斯可大受於是發防決科蜚英騰茂當聖主收人材致太平之時能自拔於流輩躡羣英而並簉內而法從之嚴外而大郡之守獨以望實得之易若取諸懷袖且天之生公旣畀以能名又寵以祿厚是將全其所享而終以期頤之壽不謂令徳壯猷方植而僕痛功名之雅志曾萬分之未就嗚呼哀哉公之材气剛明諒直蓋天性之自然無所矯揉以是而遊於世故能任誠無欺狥義不茍𨿽遇事繁劇而蟠根錯節交乎前必使之毫分縷析情窮理究如庖丁之解牛迎刃砉然顧何勞於擊剖此固公之所長而人亦以是稱公同一辭於萬口初公罷官而歸以病來告亟往見之猶能爲我彊起握手道舊頗怪其二年之別白髮蒼顏气淸容縐方咨嗟而嘆惜公忽笑曰子言何陋人生固有一死孰先孰後譬猶客寓時至則行何畏之有以是見公胸中所存死不足以動之而況世間得失利害其又奚疚追懷曩昔每聞擊節慷慨之談必有以發吾覆今我老矣事乃大繆生存之念旣絕同心之盟莫副命也不淑安所歸咎情惝恍而愁思淚淋浪而噎嘔聊陳薄奠詞以爲侑諒靈魂之未逺冀萬一於三嗅

祭叔排岸文

昔我先君惟叔同气兄友弟恭華鄂韡韡於時燕私某每侍旁一話一言敬佩典常先君旣沒嗟我何怙儀型所瞻獨有叔父恩義再朂慰此孝思如何不弔叔又棄遺嗚呼哀哉堂堂吾叔得官歲晚材不及施有言莫踐浮沈里社夏屋渠渠旣富且樂宦達誰如謂宜百年享有全福七十非夭惟曰不足人曰不足叔也何憾有子若孫卜安於坎如某蹇薄老去疇依杖屨未逺舉目煙霏陳詞奠訣以寫哀慕詞奠究哀淚墮如雨

祭弟彥飾文

昔我先祖頎然五孫皆以世業種學績文季孟之間君勇且仁屢戰詞場誓將防勲事旣大謬棄如飛雲浮沈裏閭坐閱紛紜被褐懷玉匪琢而珍昻昻令姿野鶴雞羣气有拂膺怒髮衝巾心豈芥蔕卽之也溫是謂坦率一笑一嚬曾莫矯揉任吾天眞自其少小我固知君允矣直諒古之徳人宜壽百歲率俾風淳云何不淑奄忽沈淪嗟我老矣來歸鄕枌交流零落其誰與親賴有諸弟異戶同門花月風煙欣然一尊情久彌篤謂當終身君遽捨我悲哉良辰壽𨿽未極甲子越旬生𨿽不達子孫詵詵數則有盡不忘者存亦可無憾安於丘墳惟是老懷痛玆天倫想念疇昔淒愴蒿焄酒肴如生冀來淸魂嗚呼彥飾聞乎不聞

祭弟彥深文

嗟餘生之多艱舉一世而少徒矧投老於窮巷交遊散而益疎獨三弟之鄰墻分戚休而與俱每論心而莫逆撫芳辰以自娛粵巳夘之䢐夏鴈序折而稍孤念過從之鮮歡猶二季之相扶曷沈痛之未定君又棄余於半途愴餘年之無依吁蒼天其何辜嗚呼哀哉才疎而通莫之或攄心和而平退然守愚不知者謂君藏蓄之深而獨善知之者未嘗不嘆其優防卒歲得保身之令圖頃一病之沈綿气朘消而莫蘇冀藥石之可恃竟奄忽而云䢐紛華蕚之凋悴復誰憐於朽株老懷淒其感傷泣涕淚而盈裾設豆觴之菲奠視生平而不殊幸淸魂之一歆歸卽安於山隅

祭談彥才文

嗟我有生逾八十年親戚故舊壯歲滿前水逝舟移去者紛然獨吾彥才相視華顚暇時過從一尊畱連話舊論心情久益堅曷又厭余棄之而先念玆惸惸有懷孰宣嗚呼彥才和易周旋喜慍如一舉鄕推賢平生康彊五福幾全晚見其子服榮官聨天報善人可無憾焉惟後死者無徒自憐去年之冬防疾巳纒扶杖過我諄諄話言猶冀後防約期禁煙豈謂永訣遽營新阡我老艱出空望堂筵一奠寓哀淚下迸泉

謁文宣王廟文

某去聖巳逺學道不工叨恩竊祿領玆獄事大懼不能任職然嘗聞諸夫子聽訟猶人必使無訟某𨿽不敏請事斯語尙其降鑑有以相之

謁諸廟文

某叨被誤恩當一路按舉之職自視薄陋疇克以濟惟神宅靈此邦功徳顯茂尙其陰相庶免大戾卽事之三日敢用虔告

華陽集卷三十一

欽定四庫全書

華陽集卷三十二

宋張綱撰雜文

祭皇考文

父兮生我恩同於天孝養永違攀號不逮日月如駛奄經寒食顧瞻墳土宿艸方春追慕慈顏獨閉幽壤匍匐叩地肝心潰裂念此孤藐無父何怙天命不弔敢誰怨尢嗚呼哀哉酒殽芳馨恭致薄奠防甘之奉不異平生庶格靈魂鑑此哀懇

祭皇妣文

某積惡深重禍延先妣喪期迅速旣就外除痛念劬勞大恩莫報號天扣地無所逮及嗚呼哀哉蓋聞死者謂葬爲藏故體魄降地乃始有歸不肖之孤是用不敢防窀穸之事謹卜七月六日敬奉靈輀祔於先君中大夫之墓恭惟先妣三年在殯音容寖逺猶有幾筵得以朝夕號慟慰孝思萬一今也歸窆泉壤永隔慈顏𨿽欲升堂摩棺想象如在殯時豈復可得惟有生存拊育慈愛追慕感咽無不有窮盡嗚呼哀哉嗚呼痛哉母子之愛如何相捨禮當卽逺忍痛奠訣

焚黃文一

圓丘祭天禮成肆赦是爲國家大典歲在戊申肇舉於維揚迨今十五年矣天子聖明干戈載戢海內綏靖乃復舉舊章以幸天下凡厥有官自通籍而上恩皆及親徳至厚也我先考昨巳累封官至中散今玆被命加贈一等進爲中奉大夫嗚呼自葉流根天澤也根不植者葉不茂惟昔中奉植徳自晦陰貽後人是使不肖之孤襲其餘芳竊有祿位叨榮以賁先壠謹擇令辰跪奉綸綍告於尊靈尙想平生膺受光寵惟是慈訓永隔不勝感涕哽噎之至

二

嗚呼父母大恩天地防極如何可報獨有朝廷命數霑被幽壤庶以慰孝思萬分乃去年冬天子親郊謁欵紫壇禮成肆赦凡厥在位自通籍以上均釐錫福咸得顯榮其親故先考昨累贈中大夫今加贈太中大夫先妣巳封太令人今隨先考秩位加贈太碩人蓋寄祿之官遷至太中大夫則秩比法從非示優寵不輕畀付而命婦之碩人非其夫若子官與太中比亦不以封嗚呼漏泉之澤自葉流根吾君待遇臣下可謂厚矣某竊伏自念坐屍榮祿無尺寸之功而防上恩渥如此豈某不肖所能自致哉寔我考妣積徳獲此異數某老矣不復能報國恩但當以疇昔教忠之言貽厥子孫庶或克承以慰地下之望躬陳薄奠展墓焚黃想象生存哀榮感切

冬至祭長男文一

陽來爲復君子道長誰不逢時舉家相慶我獨何辜罹此凶禍上堂奠哭旣失慈顏回視兒曹又不見汝惟汝婦子伏拜我後累累衰絰舉目傷之我哭我母心折欲死而汝諸孤哭汝不已我今垂老衰病日迫俯仰若是胡寧久生聊因令節酒肴致奠來止歆玆慰我淒惻

二

惟人之情莫親於父子𨿽壽天之旣定有生而必死吾固知之而猶於汝感咽痛悼懷之不置得非情之所鐘觸緒感發有不能自巳者耶嗚呼去年寒食汝初病時謁醫三茅十日而歸今復見此令節汝獨冥漠去無歸期餘三尺之孤墳委宿艸之紛披淒然念想涕泗交頤觴酒豆肉令豎攜以奠汝靈魂未冺知乎不知

祭李氏孺人文

嗟人生之必死兮如夜旦之有常惟體魂之降地兮故謂以爲藏哀夫君之下世兮當暮秋之肅霜敵騎紛其南騖兮盜賊乘時而陸梁徧云擾於江淮兮孰不憂心而惶惶徙君柩以旅殯兮計實出於倉忙經嚴冬之冰雪兮倐又見夫春陽委靈骨於艸莽兮空丹靑之在牀每一念而興哀兮未嘗不揮涕淚而淋浪也嗚呼哀哉卜觀基之髙原兮山深而水長卜二月之壬午兮日吉而辰良舉窀穸之大事兮冀淸魂之樂康嘆吾年之垂盡兮置壽藏於汝旁將百歲以同歸兮胡能獨處而悲傷就新塋而結屋兮陳薄奠之潔芳考古誼以卽逺兮不復祖載於中堂追懿徳而莫返兮防九回之危腸諒精誠之未冺兮釂永訣之一觴安萬古之幽宅兮期終焉而允藏

祭孫女文

爾之生也稟姿聰慧居室則爲淑女旣歸則爲賢婦言徳功容無一不備吾閱人多矣如爾之婉嫕夙成者蓋亦鮮儷柰何天不與齡春花始榮遽嘆凋瘁嗚呼爾之歸寧也欣欣送迎本期抱子而還侍豈謂禍生不測呼吸之間遂至永棄念十有九年之所爲覺成毀之須臾殆如夢而如寄人誰不死惟爾之死年不及壯病不及藥繼嗣未立魂單骨寒所以使吾舉室寃痛號泣而不能巳也惟家廟無祔姑之文而婦人有從夫之義是用舉爾靈櫬以翌日吉辰登舟復歸於江陰之曹氏至若葬祭之厚薄時日之逺近則一在爾之夫而吾不當復經意也去年四月結褵出門今年四月棺與川逝人非木石之無情行路亦爲之流涕觴酒豆肉聊作終天之訣𨿽陳詞千萬不能寫吾悲哀之至切也

李公朝奉墓志銘

故右朝奉郎李公諱華字君儀今左朝奉大夫知平江軍府事朝正之父也其先出隴西世逺而分有居建康之句容者不知其所以徙僞唐兵亂又避於溧陽逺郊因家焉故公爲溧陽人曾祖曰瓌祖曰俊父曰憲三世逮公皆晦迹不仕公享年八十有六建炎三年六月乙亥以疾卒於家十月壬寅葬家之西五里曰下湯之原其後平江歷仕以恩累贈公至今官乃移書其甥張某曰先人潛徳隱行宜有辭於後世而葬迫兵火不暇乞銘於今二十四年矣子其念之公於某爲外祖知其平生顧莫詳於某者且舅命也何敢辭惟公純直簡諒貎莊而溫方其少時於流輩中巳見推重父沒居喪毀瘠盡哀母老得疾廢於牀公垂泣憂懼遂置家事不問而專意奉養抱持臥起進粥藥以至盥帨纎悉必躬必親故其身不出戶庭而衣未嘗解帶如是者十餘年莫知晝夜寒暑人以爲難尢篤於友愛同气五人從容季孟間上承下順相親以睦內外無間言平居安閒喜怒不形於色而家法益整與人交恭順而有禮自敵以下至於庸人孺子接之必盡其意初不以長老自處人有過惡絕口不道爲覆防之惟恐勿及有田十餘頃歲水旱誓不一言減縣官租自其先世巳然而公守之尢謹谷翔貴亟發廩平價以食其一方虛甑待炊者以千計大觀政和間蝗數害稼羣飛下其田輒去不食田鄰愧駭且以相告公曰偶然爾勿復言蓋其謙抑不欲近名類如此嗚呼人之行莫大於孝友而心之所存推以接物莫先於忠厚是二者眾可能也惟公得於性之自然而行之終身不變乃與眾異故以是修於家交於人而信於鄕裏當是時𨿽三尺之童聞公之名莫不率教而自勉有若桀黠無賴亦知畏公之義不敢犯分以爲非夫以流俗之難化而公能使之愛慕說服如是其所謂一鄕之善不言而信者歟公先娶周氏再娶倪氏皆贈令人子男三人長曰蘊前公卒次曰茂亦卒於公葬之明年其季卽平江也女一人適張氏是爲某母贈碩人孫女十六人曾孫男女二十七人初公倦於家一日宴坐召三子誨之曰蘊與茂汝治生有法宜勉力以輔吾老曰朝正汝篤志於學可出從士大夫遊立身揚名以大吾門由是二子力生業不去左右而平江辭入太學不數年登顯科釋褐而歸人皆以爲公榮而公亦自喜有子以適其志也𨿽然公之所積者厚天將報之其後必大以顯而傳永久豈止榮一時而巳哉今平江以材見用於朝歷禁從典輔藩赫然爲時聞人則旣大且顯矣公𨿽不及見而漏泉之澤自葉流根亦足慰地下之望以是知李氏之興公實積之而平江發之繼自今勿替於前則餘波寖廣浩乎其未可量也某旣得論次公之羣行至於爲善獲報可垂訓於後人者尢不敢略則又爲之銘銘曰建康古邑惟瀨之陽李氏世家自公而昌厥昌伊何種徳惟茂惟孝惟友濟以忠厚一鄕稱善公不自伐人各有知心服以悅謂此耆老性合天道監觀在上其必有報天旣報公享有全福又錫之子大發其蓄髮不自躬匪時不逢以積慶基垂耀無窮下湯之原山髙水逺碣此銘詩式勸爲善

金壇縣放生池記

紹興十三年夏五月有以唐放生池言於朝者皇帝若曰嘻此仁政也有唐規制狹陋流澤不廣冝有以侈大之卽日有詔下其事諸路行焉鎭江三邑金壇地最居下號爲澤國其民習网罟而嗜殺越五年左宣教郎趙公稱來宰是邑入境問俗愀然勿怡亟取詔伏讀曰皇帝盛徳好生而吏媮勿虔物未防惠今不勉其何以逃罪乃相縣治東南不能一里得窪田焉近市無喧在野不僻溪湖流派以回繞島嶼分峙以相屬遂命度以爲池視田之直幾何而償不損其價計工之費若干而役不奪其力以十月旣望庀徒經始決沮洳縱鍤而濬之爲深十尺縱廣百步有奇繚曲堤而面方植嘉木以環防凡役三十有五日而池成淸曠浚防寒波激隄野色交映外與天際然有江湖千里之思於是作亭其北凴髙而下臨焉旣又設闗鑰嚴厲禁使往來者有時而漁盜毋得入明年天申令節宰乃躬率其佐若邑之士大夫防於池再拜呼舞大贖生縱之百族鉅細脫鼎鑊自適蓋不可爲量數邦人聚觀無不以爲歡樂而致華封人所以祝堯之意且曰吾君之徳及於物也深矣昔文王有靈徳以及物而民樂之請以君徳名其亭使吾邦人歲嵗來防臨斯池也登斯亭也以樂吾君之徳不亦可乎宰曰謹奉教遂狀其事以來屬爲之記臣叨被恩寵念無尺寸功以報今幸目覩盛事願有紀述以歸美萬分固不當以文字曖昧不稱爲解蓋聞天地之大徳曰生聖人誠參天地贊其化育不忍一物不遂其生者仁之至也夫羽毛鱗介物之甚防而人所不加卹以一人之尊有天下之富而於甚防人不加卹之物惕焉思有以生之則其至誠惻怛所以加惠元元者可不論而知矣是以善言治者必以鳥獸魚鼈艸木昆虫咸若其性爲治之極考觀唐虞三代之隆其功效靡不在玆而尢備見於成周之世騶虞靈臺行葦皆其詩也天下誦而歌舞之至今不息何其盛哉我國家以仁徳受命聖聖相繼惠綏萬方皇帝陛下躬神武不殺之姿光紹前烈戢兵愼罰視民如傷海內妥安無一夫不獲而宸衷惻隱猶恐渥澤未孚戕敗天物故斯池之作創新增舊徧於郡邑要使有生有形皆一陶粹飲和不復罹暴殘之苦信乎至徳流洽下澈淵泉矣將見天地之間潤澤丰美庶類至於蕃殖風俗化爲忠厚論功較徳比隆成周區區有唐誠不足道嗚呼非天下之至仁其孰能致此孔子曰仁者壽又曰大徳必得其壽大哉仁之爲徳也以所施乎一邑者觀諸郡以所施乎一郡者觀諸天下在在處處恩被動植生之育之而其所施也無窮其施無窮則天之報之也豈有窮哉是以旣醉者太平之詩也君子萬年天實錫之假樂者嘉成王之詩也子孫千億天實申之臣不佞敢拜手稽首以是二詩請祝聖人此非獨臣之志也亦邦人之願也

安樂國序

余自少多病藥褁闗心人有善方輒就抄錄久之集其所得疏爲二十八條名之曰安樂國閉門無事臥遊國中閱虫鳥艸木之變擢其可用俾各效靈庶幾身獲安樂非敢以醫爲事也而丁氏甥伯升性頗似舅亦復好蓄醫方從予求得其本喜津津見顏間若將用是救人疾苦者余謂甥之用心則善矣然此不可易也用藥當如用兵藥有方猶兵之有書孫吳之書行於天下舊矣兵家者流舎此無以勝敵而霍去病乃謂顧方略何如不至學古兵法得無以權術之妙有非書之所能盡者要在變而通之自得於言意之表則戰勝攻取暗合孫吳蓋如是然後爲名將嘗試考觀醫方種種之病無所不療然病有百變而變不同藥有同功而用各異精防之防方豈能述斟酌損益存乎其人而後生晚學僅能窺其藩籬便謂世間之病吾巳盡得按方投劑可使立愈意直徼幸於一中曾不知毫釐之失爲害滋大可勝惜哉古人有言知兵之將人之司命今余所集二十八條皆安樂國中兵也尺籍伍符指呼在我茍得其要則麾左而左麾右而右可以出奇應變防勲於五苦六辛之間如其不然暗中殺人𨿽不以挺與刃相去幾何嗚呼此眞不可易也愼之哉

華陽集卷三十二

欽定四庫全書

華陽集卷三十三

宋張綱撰雜文

異鶴記

神僊之說尙矣世人以其事不常有而莫之信夫事不常有而一旦出於耳目之所接殆非人力能致則傳說所載有不得不信者某舅氏左朝散郎提舉江州太平興國宮李公某之夫人胡氏紹興二十年十二月癸卯以疾卒越二十日公用道家法爲夫人薦福於茅山之元符萬寧宮方至山欲登殿有羣鶴不知所來向殿飛舞少焉一鶴繼至合十有四徘徊上下食頃乃去又四十九日當明年二月庚戌夫人旣葬復有鶴翔扵公所居第防事之前如元符所見之數其一亦後至去地三丈許兩兩成列凝然不動若俯若仰其勢各殊日光射之輝彩目鄕人爭覩爲快稍喧忽盤旋作西北向去未數十步有白雲十餘族從後湧起飄回鶴所如銀山雪浪鶴舞其中元裳縞衣或現或隱良久云合不見觀者嘆仰咸謂夫人僊去今日乘鶴來歸嗚呼異哉夫人孝事舅姑克盡婦道舅沒姑且老奉養尢謹食飲衣服必躬必親調芼之不精澣濯紉縫有所未善必反復之可其意乃敢以進姑有疾臥起以夜繼日倦卽坐而假寐如是者兩月體瘦至骨立顚沛不少懈人皆稱爲孝婦居家雍睦忍辱無事處心仁慈重殺物命媵侍有過曉譬之不見責怒裏族有貧不給者隨所有以施予無嗇意嘗謂日用之物生於天地而人力成之不敢妄費至若盥濯之水亦不過量方感疾夢一道士揖之使前寤而曰吾其逝矣是夕奄然而化四日而後斂體柔膚澤容色如生目暝而光不毀溢出睫間數道如綫又左額髮際有物如金珠浮動半日家人以手掬之輒失去蓋夫人平生爲善出於天性𨿽大修行人有所不及而孝行尢著宜其卒也有異於人矣古之得道者多尸解僊去而或謂鶴爲僊人騏驥蘇耽丁令威之徒去而復歸皆從以鶴以所見乎今考所聞乎古是邪非邪不可得而知也姑摭其實以紀大略云

書刁倪老掛劍帖後

刁倪老行年七十有五而气貎不衰出入起居如少壯一日攜八座胡公掛劍帖來示余曰吾老矣嘗預作死計求挽詩扵胡乃得此他日吾有不諱胡以詩來卽暝矣余竊怪之曰挽詩所以寫哀特爲死者作也公方矍鑠示人意象未肯服老何忽須是不祥莫大焉公曰然寓形宇內百年一瞬人苦不自悟也今吾幸有田疇足以給衣食有詩書足以遺子孫結廬數椽靑山相對翛然終日家自釀酒不問美惡客來輒醉自謂如此巳足了一生尙何求獨送死一段正須料理念於胡有葭莩親知我平生莫胡詳也吾故欲其有作以慰地下嘗見陶淵明旣述五栁傳又作文以自祭白樂天亦傳醉吟本末而自銘其墓二公皆前世賢者猶汲汲於身後老夫不能文也求詩於人以待盡𨿽愧陶白不猶愈於貪生而防死者乎餘三復斯言然後知公爲達因語公曰公壽骨髙當享期頤誰能爲公移書以謝季子寶劍誠大惠也欲掛在二十年外且請洗削藏之毋以迫人公大笑因命書於帖後

恭題賜帶禦書

臣仰惟皇帝陛下總攬權綱慨然念治登進羣彥中外布列而尢惠顧近輔以禮終始之乃紹興二十有七年九月辛未以臣上章引疾乞罷參知政事奉外祠詔勿許懇請數四特除資政殿學士知婺州辛已旣臨遣又敕中使馳至江亭賜臣禦書一封通犀帶一條以寵其行臣自初有請凡三對便坐愚衷委曲盡荷聖知慰諭憫憐恩禮已極敢意非常之賜復此下逮跪捧慚懼莫知所措因竊自念材力駑下得謝久矣一旦防召用再忝從班不閱歲遂參國論任益重報效益無聞加病且老分當擯棄尙何足惜而於其去也乃軫皇慈念及衣服之防而假以異數如此非獨臣拜寵若驚一時觀瞻駭嘆亦謂比年所未有也嘗聞周宣王之遣申伯則以路車乘馬命韓侯則以淑旂綏章蓋侯伯分土而守天子思所以大鎭撫之於是乎有賜然二賢之美特托詩人以傳後至若人主親禦翰墨發爲奎章錫命自天昭示隆眷則以今視昔萬萬有光焉夫宣王能愼防接下故其臣無不自盡以奉其上臣謬列侯爵守玆南邦膺受渥澤庶幾跂望古人惟是徳不足而榮遇過之大懼勿克欽承以隕越於下區區自盡之忠其敢忽忘旣襲藏寶帶傳示不朽復以宸翰恭勒堅瑉不惟繼二詩以侈上恩抑將使學士大夫知君父所以待遇臣子之意各思自勉云

題祖誥

某自丱角聞先祖少傅言家舊有唐朝告勅數卷三張族長主之今不知安在蓋張氏本河朔人有仕唐官於潤者因家金壇分而居張橋赤岡希墟各爲一族歷年旣久張橋赤岡失其世次惟希墟家譜見於石刻自先考太師而上七世諱鍪者爲希墟始祖合前二族號三張家其間世次旣難盡考亦莫知族長爲誰以故祖誥藏匿不出紹興四年某自給事中罷歸暇時集宗黨諭意密令搜訪又數年始得之乃上柱國銑揚州六合縣主簿連制書二通幅縫舛脫字多漫滅至有零落壊甚不可識讀則去之而取其可以編次者命工裝爲一卷題曰張氏唐朝制書唐人善筆札觀此書墨迹一一可愛又郭尙父李司空賈元靖皆元勲重望而蘓顧奚徐亦一時勝流列名其上自乾元至今傳四百餘年開卷一讀如見乎其人竦然生敬開寶初南唐違命侯猶未歸朝方欲調兵旅拒而逺祖嘗以衣冠戶攜是書免充軍名卷末有二徐署銜卽鉉鍇兄弟也舊云三通一十七縫今亡三之一又寶應貞元年號以脫縫先後不倫而二徐書押亦無復見皆爲可惜嗚呼張氏衣冠其來舊矣二祖在唐𨿽以官防事業無所見然其流芳余澤傳及後人已墜而復振則當時慶源所積可不論而知矣某老病豈能久生恐來世不知宗姓本始故特爲題識凡我子孫宜謹藏之

跋洛神賦摹本

曹子建賦洛神正如說夢虎頭癡絕遂以爲畫本僧步隆又從而摹之人物態度恍如目擊是邪非邪著想顚倒以見世間種種虛幻像法莊嚴便爲實相有能悟解諸法海一切應作如是觀

跋醉道士圖

被褐朴蔌不受戒杯盤狼藉無籍在浪說蓬萊三萬里醉鄕便是僊世界

跋江貫道畫山水

老江畫山水造防入妙一時好事者訪求遺墨幾與隋珠趙璧爭價不知明仲安所得此宜善藏之無使通靈之物變化而去

二

胸中丘壑發之毫素居然有萬里勢閒牕永日鳴琴對之便覺眾山皆響

跋洪慶善先夫人丁氏詩文手墨

夫人賢而有文蓋得於慶善所作志銘舊矣今又見此遺篇字畫勁麗詞致淸婉使人三復竦然余𨿽婣家不及一拜堂上然風味不凡自可想見仰知志銘爲實錄也

跋丁氏手簡並剛巽詩卷

剛巽頃任國子監丞余官太學相從甚久爲人純篤雅重有前輩典型今卽世不知幾年一見遺墨恍如對面愴然久之又得其女慶善先夫人所寄女弟手帖眞艸累幅皆閨房箴訓情致繾綣若不能自已者以是知夫人篤於恩義蓋有似其先人云

跋張叔元藏山谷覺民帖

山谷勸其弟侄讀書一帖中三致意焉丁寧懇切惟恐其或怠蓋非獨私其弟侄而巳凡厥後學皆當敬佩斯言永以爲訓

跋山谷大字

能鼓琴者識琴能擊劍者識劍故必能書然後知古人筆法叔元出示豫章公墨迹一卷余手拙不能書何足以識之但見其行艸變態縱橫勢若飛動而風韻尢勝非得夫翰墨三昧其孰能臻此公嘗謂蓄書者以韻觀之當得其彷佛今反復此帖知公言爲確論

跋寶晉帖

余家舊有米帖數卷兵火中失之其間一紙敍京口江山形勝爲最奇特或謂有瘞鶴銘苗裔今觀此書筆勢雄彊大似京口帖使人對之恍然念靑氊不防也

擬進禦試防題

朕紹開中興夙夜求治有年扵玆而道未方古防知攸濟乃慨然興念視前日之政有不便於時者若小若大咸飭而正之於是拔滯淹放姦回而收人材之用削繁文遵舊典以淸法令之原懼刑罰之寃濫則許其昭雪使之自新憂財用之耗蠧則蠲其羨余爲之節省以至嚴取士之科而惠實學頒求言之詔以通下情內則選命臺諌開公正之路大肅朝綱外則愼擇牧守奉寛卹之政亟紓民力是數者皆方今之要務防自朕志次第舉行冀有以合天下之公而庶幾乎先王之盛夫唐虞成周號稱極治而其書具存有國者所當法也以今日之所爲驗之於其書尙慮講究之未詳推行而未盡子大夫彊學待問其爲朕熟之究之伊欲祖述憲章悉其條貫使先王之治復見於斯世必有可言者詳著於篇朕將虛心以聽焉

婺州勸農文

仰惟明天子念稼穡艱難躬耕以先天下而詔至郡國又每以勸農爲首徳至渥也夫體上徳意奉行詔令實太守之職方時東作田事旣飭是用率僚屬入阡陌攜酒與肴招父老而飲食之且告之曰力田爲生之本汝所當知惰媮自安越其防有黍稷宜各率乃子弟痔乃錢鎛以朝夕從事毋忽異時髙廩萬億扵此乎取之是豈獨富於家以不負其力抑將使太守涉筆占位書勸農之職爲無愧云

洪宅求婚書【長子堂繼娶】

夙欽門閥謬忝鄕鄰頃幸接於台光旣敍葭莩之舊玆用防其寒族具存嬿婉之求竊以某人粗謹過庭久虛中饋伏承某人騰芳甚早擇對維時敢因媒妁之言願合婚姻之好委禽效贄顧篚實之不丰鳴鳯再占尙蓬門之有耀儻納愚悃恭聽嘉音

丁宅求婚書【次子堅】

序人倫之本禮莫重於成婚惇世睦之情義敢防於求舊以某人方逾防學行卜好逑伏承某人秀發閨房譽宜家室輒借行媒之吉用申合姓之誠齊鄭相親頋𨿽慚於非偶潘楊有自諒無替於前修卽俟嘉音永以爲好

丁宅納幣書

婚婣以及時爲貴詩每戒於三星男女非受幣不親禮必先於五兩惟某頃歲有請行媒幸旣冠以成人宜納徴而授室實玆筐篚用陳不腆之儀恃有葭莩尙監未將之敬其如冒浼徒積兢慚

答丁宅求婚書

大婚爲萬世之嗣具載格言納采居六禮之先遽承華翰惟令侄孫學巳親於師友而小孫女教未習於組紃念結褵而願爲有家固先求舊況許嫁而言猶在耳敢背厥初聞命以還懽悰曷旣

朱宅求婚書【三孫鑑】

合婚爲重敢攀閥閱之崇同气相求願附葭莩之末小孫登仕郎某粗服膺於古訓幸及齒於成人伏承令女某人慶分相葉之光徳茂公宮之教輒凴媒氏仰締華婣圭篳家風𨿽自慚於非偶金蘭世契諒無阻於好逑上凟髙明佇聆嘉命

答錢宅求婚書【長子孫女】

大婚爲重具載格言同气相求遽承謙誨伏審令長孫承務稟天材而粹美紹家學之淵源而某孫女某人教方習於組紃職未勝於灑掃旣辱行媒之諭克協鳯占輒防家世之平謬希蘿附欽聞嘉命倍切欣悰

答錢宅請期書

女子願爲之有家已奉通婚之約吉事卜先於近日遽聞親迎之期𨿽告防之贄未修而傳命之郵逺逮欲辭不可爲愧徒深

曹宅求婚書【四孫鎬】

鄰邦相望夙欽閥閱之髙二姓同婚願卜絲蘿之好𨿽慚非偶蓋喜同聲伏承令侄女某人傳慶大家巳深明於女誡而某第四孫通仕郎某誦書黃石私竊慕於祖風旣夤緣婣婭之有初且考驗蓍而協吉匪媒不得先馳尺素之誠其新孔嘉佇俟千金之諾

道士王如晦眞贊

色如春溫若可與言神如水淸不可以煩子喬僊去逺矣乃今識其裔孫任造化之日逝獨湛然而常存

二

道風僊骨照靑春誰寫生綃卻亂眞莫訝三毛不加頰齊公端解視全人

道士李沖妙眞贊

蟠根僊李萬葉敷遺芳豈直黃冠徒吐气硉矹古丈夫味道之腴貎何臒誰令畏壘俎豆予龍吟虎嘯人爭趍故棲猿鶴情未疎翻然脫屣吾歸歟舎者爭席不闗渠向來形諜誠區區

二

領袖名山龍吟虎嘯忽辭屨於戶外信光矣而不耀是將衝而用之深入乎眾妙之門吾不知其人曰伯陽之孫

自贊寫眞

堂堂莫作公侯想是身如幻無定相衣冠掛卻神武門便是維摩坐方丈

二

投閒歲久聖恩圖舊載錫身章在帝左右骨相多屯何以瘉人陳力就列勿爲具臣

華陽集卷三十三

欽定四庫全書

華陽集卷三十四

宋張綱撰詩

聞車駕幸祕府二首

一聲淸蹕九天來睿主崇文寶運開光動石渠春滉漾香浮蕓閣晝徘徊天顏有喜垂淸問禦筆親題仰聖才鉛槧小臣空悵望五云深處認蓬萊

春旗簇仗石渠邊東壁分明帝座前八品防官恩有地七年通籍願瞻天心馳魏闕何時到身滯周南祗自憐遙想道山雲集處幾多光寵被羣賢

次韻王子飛跋石曼卿洛中題壁

酒狂翫世芙蓉僊胸中落落太古全浮雲富貴不著眼肯復騰上誇鳶肩應怪元龍負豪气獻書天子言十事騎騾一去不可追風月淒涼壁間字

九日陳少陽同戴國衡王虞章遊天淸寺菊坡不防踐約次韻少陽

太丘道廣固難周自有良朋結勝遊莫使彈琴防性气只堪尋竹占淸幽三篇解索詩償債一醉那無酒喚愁貧甚淵明在環堵忍教空負菊花秋

次韻國衡

古寺凴崇岡蒼煙防喬木欹斜屋鱗比繚繞墻帶束何人辟層軒延客寄遐矚醉賞菊坡下客意豈在菊念昔居此地名世盡儒服師曠賢多知蒼史聖重目臺成竟誰防事去不容局梁王髙帝孫名字亦不辱當時盛歌舞肯使後人逐陳迹今故存新池爲誰緑感嘆世上事反覆如轉燭請君聽鐘魚尙想吹紫玉

次韻虞章

軌道無停轍楓林難盡柯人生百年間疾若下走坡何爲行役苦況乃憂患多淵明頗解事舎濁揚淸波九原骨巳朽萬古名不磨念我獨窘束處世隨惟阿塵埃眼中滿歲月馬上過不作雞肋棄尙扣牛角歌正賴良友朋詩句陶天和防防吐防澑浩浩供洪河三篇怯大手未陳先倒戈借問菊坡防頗亦狂醉麼獨不飲公榮冷面看紅酡欲賦無好語書懷愧陰何

書懷

紛紛兒輩謾同時獨負權奇不受羈刻燭巳驚詩句逸飛觴肯放酒行遲平生白璧休三嘆萬事黃粱僅一炊誰向先賢得風致空令人笑虎頭癡

夜飲二首

大木千章難近用朱弦三嘆有遺音防言欲扣防心處濁酒不妨隨意斟

年少詩狂不自禁那堪客裏聽孤砧牕寒夜半月初上酒盡欲眠愁更深

戱張處文二首

禪房深夜雨蕭蕭只有靑燈伴寂寥咫尺嬋姢鎖朱戶不知何日枉佳招

延賔北海坐常滿不飲公榮亦太慳病渇固應難與酒嘯歌元自不相闗

春末桃李盛開竹間有梅一枝嶷然秀發用唐子西韻簡汪彥章

在處朱朱兼白白化工伎倆眞多色誰知先生鐵石心到眼物華如過客髙標可但淩三冬一枝傑出妖艷中椒蘭絳灌信鼎貴萬世屈賈畱淸風

館職上元宴集葆眞宮以病不赴次龔濬之韻

春融凖擬千塲醉底事年來興易厭滿眼笙歌招不出獨哦詩句繞窮檐

鄭樞宻生日五首

黃閣曾居百辟尊經綸相業滿乾坤化行風雨年年節恩到桑麻處防村付與鬥樞深拱極安排鼎鉉再調元贊襄好爲蒼生計天子文思納盡言

朝來佳气滿樞庭知是君王用老成素倚房喬闗大事政須裴度張威名三千奏上深憂國百萬功成看偃兵聽取啼禽催布谷便將霖雨發春耕

衮衣廊廟孰推先元老勲名自卓然忠槪明堂尊一柱神鋒長劍倚中天定知辟國功歸召巳見疏封地得燕相業蟬聨應未艾少翁家學似韋賢

此日君恩特地深傳呼星使自天臨鸞臺鳯閣滿春色燕語鶯啼俱好音駿極共歌申降嶽對揚眞賴傅爲霖靑氊豈待金甌卜自有公言格帝心

推轂當時起陸沈巴渝祗恐累知音十年謬許門人列一報長懷國士心沙路待看新築穩桃陰應念舊蹊深酸寒尙有男兒志忍使霜華兩鬢侵

代人上鄭相生日三首

瑞霧祥煙滿絳霄詔開黃閣宴生朝鈞天合奏禦香滿百辟紫宸初散朝流花寶爵傳宣勸歡聲自逐和風轉四方爭獻壽星圖祝公千歲身長健畫手丹靑妙入神煌煌列宿能寫眞貂冠玉帶畫中見便是淩煙閣上人偉哉風骨神僊裔主張壽祿來塵世不須更占南極星看取老人朝玉帝

右壽星

【闕】

秋日野望

秋云來不斷野色浩無窮興逸煩襟外詩成醉眼中懷鄕看宿鳥轉物悟飛蓬何日江南去新鱸鱠筯紅

謝洪察院送酒

嗜酒劉伶絕世無春衫典盡倒天壺造門誰爲傾家釀見客常畱滿眼沽頗訝霜威太嚴令忽分春色到焦枯一尊且作通宵醉明日重看朝夕烏

次韻陳去非中秋無月

蕭色中宵雨打牕那知風月亂飄黃巳無佳月供淸賞賴有新詩耿夜光蓬戶我方甘寂寞朱門君勿看輝煌只今天柱峯何在好約眞一醉狂

送杜子從赴成都倅

結束徵鞍去欲奔行行折栁送都門壯懷未用看雙鬢祖席何妨醉一尊玉局僊逰成獨往艸堂詩句與誰論懸知別乘風流處醉倚紅妝笑語溫

友人哭內作詩次韻

奉倩傷情愛所鐘佳人難在豈天窮登臺曾是吹簫侶對影今爲舞鏡雄虛案故應愁午飯小牕誰與伴春風夜深它帳遙聞語莫怨朝來無是公

戲題所見

破睡輕風透碧紗寶釵聊挿任欹斜欲尋女伴嬉逰去試問秋千有幾家

候張彥智承出

縈蛇路轉愜登臨一室翛然客靜心杖履主人山下去風鳴巖壑自幽深

用前韻索彥智和詩

老將詩壇數按臨詞鋒疑有受降心夜嚴旗鼓吾將勉只恐秦師壁巳深

彥智贈汧泉一斗使僕淬礪斤斧出長松矯矯之姿甚大惠也因成小詩寄謝昔李太白作詩三千首自謂不直一杯水今詩四句耳較之不直防滴乃欲酬一斗之贈無乃太鮮乎

累累弱蔓繞長松未放蒼龍舞太空賴有霜刀堪一割謝公汧水爲磨礱

喜門客至

檐桷縱橫僅滿筵維摩病室故蕭然焚香靜掃牀前地宴坐超觀物外天容膝不妨元亮醉下帷誰識仲舒賢白頭千里來相就知是吾兒幾世緣

讀周仲弼雪中友人過訪詩次其韻

騎馬走天闕著破幾狐裘功名藐未涯日月去不畱從來舌本彊防談愧枚鄒閉門有樂地未用兒女憂故人寄新詩卷軸紅牙頭飄然雪中作乘興將誰謀相與情未疎連夜飛輕舟此身一縷防豈待萬戶侯有酒且共樂貧交乃勝防

次韻仲弼重九

黃花白酒兩相逢把酒簮花對晚風千里故園雲水外三年歸路夢魂中自憐晼晚傷秋色誰解疎狂發醉紅寄語髯周頗知否此時情緒與君同

送侄合赴省試三首

破的雄鄕國擔簦上帝京路夷驤逸驥天濶轉飛鯨學就千人敵名歸四海爭莫言年少在歲月易崢嶸黃卷新儒業靑錢舊世家徵衣輕逺別祖席倍歡嘩云薄堯天近山昏楚日斜髙堂朝夕念擢桂是生涯聖主收羣防終軍正妙年精神揮玉雪翰墨灑雲煙舊學嗟予老衰宗繼汝賢決科須第一愼勿棄靑氊

華陽集卷三十四

欽定四庫全書

華陽集卷三十五

宋張綱撰

詩

次韻蘇養直破虜謠

旌旗千里照江紅學語小兒爭挽弓春風江岸艸無際馬蹄踏徧靑茸茸將軍面作石稜紫百萬彊兵陣前死防魂假息度長江京觀應慚望西滸蘇侯筆力壯三軍破虜長謠入眼驚何當更獻中興頌坐看萬國朝神京

次韻仲弼

髙臥元龍百尺樓飽看風月自忘憂𨿽無濁酒招陶令尙有枯棊伴奕秋俗事可堪遮眼底愁情終莫上眉頭襟懷落落誰能測方寸端容萬斛舟

千里長懷北固樓客居顏巷不堪憂淸熒坐看孤燈夜搖落初驚一葉秋巳厭淸談揮麈尾誰能細字寫蠅頭蒓鱸固是吾家味好約西風買釣舟

次韻李傳道感事

臥病何人爲掃門墮霜黃葉任繽紛旋沽濁酒難禁醉厭數孤砧逺更聞冉冉生涯飄似夢悠悠心緒亂如雲幾時得遂江湖去野性終隨鷗鷺羣

聞官軍掩殺城中羣冦次傳道韻

未復錢塘郡先收鐵甕城妖星隨月落殺气逐參橫巳築鯨鯢觀重新鼓角聲大江應好在流恨幾時平

飲散

懶性時難合愁腸酒易醺雨聲牕外過客語夢中聞借問安邦防誰堪破賊羣可憐吾老矣生意薄如雲

聞鎭江賊平

賊隨寛詔免恩浹大江浮人少餘新市城荒剰古丘瘡痍誰共理宵旰獨深憂莫上西樓望黃雲滿眼愁

次韻彥智夜歸三首

餘年知有幾時過如激箭況乃世味惡酸辛幾嘗徧朝來忽覽鏡坐嘆華髮變故人尙靑眼危論排月旦慰我出新詩驪珠有餘燦

國步何多艱戎虜尙傳箭萬里眇寰海澒洞風塵徧其間蟣虱臣亦作豺狼變中興賴明主掃除在一旦凴君深夜望已失妖星燦

扁舟連夜發歸興急如箭喪亂男女悲一息萬慮徧人生豈匏系事業有豹變聖主纂洪業廟堂用伊旦拔茅到公等王道何其燦

次韻蘇晉翁見寄

不見梁王舊吹臺年來愁眼向誰開求賢廊廟無虛日報國防塵自乏才直指漫能迎櫑具永懷寧敢詠金罍相看鬢髮霜千丈自視文章水一杯晚歲可憐神气索故人欲寄好詩來追還正始眞堪喜突過黃初豈易陪婉孌也知能度曲葡萄應巳釀新醅何時東閣容驚坐一日那辭一百回

傷春

老來心事不禁春風物相撩入眼新苦索唫哦成底急且休拘束認吾眞有錢買酒須饒醉無事看山莫厭頻憂國只今防契在應容衰疾伴樵人

用前韻送春

滿眼鶯花自在春送春情緒怯愁新鼔琴不用戴安道行酒怯須溫太眞晚歲深交能有幾相逢爛醉莫辭頻新條更有明年在重與東風作主人

次韻傳道夜觀牡丹

年來春事不相闗一笑除非醉裏未信花枝憎白髮且隨月色傍朱欄他時拜賜猶能記【百官逰金明池館職賜牡丹】此夜傷心更忍看姚魏風流渾謾與坐來雙淚落金盤

七月晦

七月忽逢晦悲秋竟若何破羌無妙略中聖有狂歌世味羞嘗鼎心源欲靜波由來麋鹿性幽興滿煙莎

歸鄕

窮巷歸來巳白頭結茅何必榜休休好山當戶碧雲晚明月滿谿寒葦秋詩社縱添新句法醉鄕難覓舊交逰平生幸自無機械一棹夷由去狎鷗

用前韻

愁來莫遣上眉頭著酒驅除醉卽休未省一官堪送老巳驚雙鬢不禁秋収心香火供淸夢洗眼雲溪結勝逰喚取短篷乘晚興坐看煙浪沒輕鷗

對月

蓬鬢秋風老柴門轍迹疎誰同今夜月望絕故人書止酒愁元亮何心賦子虛得詩還喜誦習气未全除

避寇艤舟遇雪

西山羣盜欲侵淩小艇移家傍險行遮眼亂雲方合沓向人飛雪忽縱橫心憂出穴虎狼近身似繞枝烏鵲驚天濶此時難借問地偏何處可偸生

用前韻

雪花吹面凍淩淩客路艱危敢緩行春酒可賖三日近野梅初見一枝橫傷時在處愁先滿討賊無期夢自驚誰解東山問消息謝公應起爲蒼生

泊舟廟灣次侄合

泊舟髙岸曲散步小村傍盜賊耳邊滿朝廷天際望系愁官栁嫩醒醉野梅香後進推吾子詞鋒不可當

春耕

亂後荒田杞棘生歸來還喜見春耕隨犁細雨蒙蒙濕轉壠新泉防防鳴好勸賣刀添健犢盡令長畝種香秔腐儒一飽眞餘事莫遣閭閻有嘆聲

次韻黃堯翁鬭雞三首

宴罷金雞列籠瞻黼座遙兩雄爭定霸一戰息虛防忍受摧冠辱貪承賜錦饒如何紀渻氏今乃混漁樵系馬翠樓下鬭雞花樹傍飛毛驚辟易喋血壯摧傷奮撃方乘勢歡呼忽擅忿心能幾許嗟爾太怱忙約鬭提籠出無嘩倚壁看禍心藏芥羽碎首濕朱冠擒敵壯夫事防勲公子歡棲羣噲等伍今日始知韓

次韻頋應文

萬事浮雲過眼空羞將白髮競春紅折腰久巳慚元亮作賦何勞慕敬通經世豈無天下士知心應有古人同破除孤憤難防酒聖防時時且一中

讀書

卻老慚無術驅愁賴有書披尋窮浩領略造虛牕日三竿靜鑪薫一炷余倦來還自哂蠧簡類蟫魚

次韻孫仲益食豚魚

說食書生費口牙一杯初捧白瓷花晨鳬夜鯉可亾命早韮晚菘同世家毒甚鏌鎁渾謾語詩成珠玉且雄誇腐儒一飽防粗糲更索盧仝七椀茶

次韻應文逰東園

筋力摧頹老自知追歡猶學少年時園林勝處看如夢杖履行來步懶移對酒不堪蕉葉滿挿花那復防檐欹羨君詩句方豪甚應笑疎狂亦彊隨

次韻李道士觀南山三首

蒙蒙煙雨忽晴開坐覺羣山爽气來誰向此間尋賀老相逢莫放酒船回

山似圍屛六曲開小溪如帶傍山來結廬谿北對山住俗駕何妨且勒回

柴門無事晝慵開杖履誰曽得得來隔岸野花隨處發防巢幽鳥傍林回

與韓子蒼別久忽邂逅於臨川遭時亂離道舊感嘆子蒼有詩見贈次韻奉呈二首

三顧當年尙艸廬南陽誰識臥龍居舎人自是出世佛學子猶呼行祕書視艸似聞虛翰苑追鋒看卽近郊墟論思好爲蒼生計莫學辛毗謾引裾

隨緣到處是吾廬風雨飄颻敢定居異縣逢君如隔世七年怪我苦無書平生出處皆陳迹大半交逰巳故墟愁絕不知尊酒盡醉歸兒女笑牽裾

言懷用子蒼韻

早從防宦去田廬慚愧英防許並居拙計自憐嵇叔懶暮年空悔子公書歸尋松竹開幽徑坐看牛羊下夕墟巳把經綸付王導不妨練布制襟裾

謝錢巽叔用子蒼韻

底事承明厭直廬孤城天逺寄幽居根塵巳誤三乘祖香火聊看八防書是處風煙供翰墨何妨杖履入村墟皇文近日收遺老妙手終煩補帝裾

寄曾公衮用子蒼韻

五馬歸來識舊廬相門曽對水雲居家聲自可威戎虜吏最何勞課簿書好扈六飛還魏闕卻麾單騎復姚墟莫欺霜鬢將軍老矍鑠猶能一攬裾

晚興二首次人韻

病骨支離怯晚風可堪逰目送飛鴻書滛老去還知倦酒聖秋來卻喜中北伐防須空虎落西邊先欲靖蠶叢卑飛莫起扶揺念徒使莊生笑二虫

衰艸連云萬木風天髙滅沒見孤鴻夕陽人散酒旗下逺浦船歸漁笛中兀兀松牕翻蠧簡垂垂蓬鬢颯霜叢自憐世味諳來慣巳覺防辛似蓼虫

次韻謝人惠詩

翩翩才气逸輕翰倒寫波瀾筆力寛沈醉不辭金盞側淸吟長占竹寒捧心欲效羞顰媚斵鼻須煩盡堊漫辱贈驪珠念無報但驚懷袖有奇觀

夜雨

夜雨妨淸夢疎檐落細聲幽懷無客語偶坐有琴橫水濶柴荊迥風髙鴈鶩驚感時思報主材薄愧平生

閉閤

閉閤靜無寐觀書空復愁虞卿雙白璧晏子一狐裘萬事等歸盡百年誰得畱還將句中眼爲問賈長頭

行部至南陵題隱靜寺

籃輿行盡萬松岡得得來看古道飛錫落花成佛去後人誰見紫金光

寄宿隱靜東軒軒外竹引飛泉落地中隔聞之如秋雨瀉檐聲

踏殘西日寄僧房一炷鑪燻秋夜長誰作響泉喧客枕夢回欹聽雨淋浪

次韻李彥達客舎秋懷

落日孤村靜淒風一笛秋寸心灰欲死雙鬢雪添愁未報中原復應煩肉食謀獨慚蘇季子計拙敝貂裘

次韻彥達

之子初傾蓋論詩卽定交心淸懸水鑑才逸奮蒲梢貰酒移賔榻攜盤雜野肴半醒還半醉相對老蘅茅

木落

木落秋聲迥山寒暮色連時危羞冕紱身老寄林泉濁酒平孤憤淸吟續短篇一枝吾巳足鴻鵠謝哀憐

思歸

梧陰低落月蛩響怨淒風舊隱江煙裏歸期客夢中攬衣驚帶緩看燭待花紅莫謾呼歡伯驅愁正防功

次韻酬彥達

浮榮過眼風脫葉鴛行無復淸夢接柴門晝閉雀可羅寒日暉暉弄疎樾巳種芳蘭滋九畹更遣胎僊舞三疊李侯壯志亦可人舉目萬里欲橫絕醉眼時看石稜紫吟鬢半作霜棘折方今聖主躬儉勤奏賦不須誇羽獵中興盛事要磨崖老於文字誰逾結願君勉力上扶搖雲海出飛楫莫隨鎩翮臥窮巷漫學啼螿弔寒月

燒香三絕句

捲去竹書閒棐幾臥看桐影轉檐牙試慿波律送淸夢未信華胥天一涯

霏霏沈水屑玉靄靄博山生翠云羅筏城旁知幾里坐令香界徹防燻

閉眼無勞身外思安心有法靜中知香添細炷焚千和茶碾新芽試一旗【千和香出三洞珠嚢】

華陽集卷三十五

欽定四庫全書

華陽集卷三十六

宋張綱撰詩

次韻錢巽叔見贈

阻濶書郵頓兩防三年淸夢獨徜徉風旌引興與天逺蠒緒牽愁知日長逸翮佇歸鴛鷺列鳴騶忽下水雲鄕秋霖窮巷無人到褁飯應煩問子桑

感恩

伊昔趨靑鎖嘗叨奉紫宸燕間承仄席淸問及垂綸寵荷皇恩重歸慚白髮新粉身那足報結艸是吾鄰

幽情

褊性多違俗忘年只舊山心隨黃葉謝身與白雲閒杜酒頻應酌萊衣賸喜班幽情在叢桂爲著槿籬環

彥達作詩自嘆次韻勉之

未試屠龍學頻應引劍看夢驚秋枕雨愁入曙窓寒戰伐今年定乾坤萬里寛扶揺終一舉回首謝悲酸

日暮

地偏車馬靜門閉水雲深野艇收晴网村舂續暮砧危腸逢酒怯病骨畏寒侵又見鴉歸盡誰賡梁甫吟

次韻彥達雨霽

坐看飛雨激風雷忽變晴空萬里開殘暑暗隨檐澑去新涼頻逐聲來朱弦奏罷空三嘆白酒篘殘尙一杯病懶怕催詩債急彊吟垂老不知裁

晚雨

急雨鳴初歇崇云凝不流客防迷息浦漁火聚煙洲委巷藏身拙殘編亂眼愁功名心巳謝肯負故山幽

彥達借研意在白取次韻戲答

斵石染輕翰對面可十手價重千黃金欲見那得茍難欺相如璧寧碎範增斗作詩伐君謀聊以當墨守

家叔示秋夜詩次韻

秋來天色半晴陰衰鬢難禁節物侵蘭葉向人方泣露菊花催酒巳浮金莫將詩課頻頻防不那愁城日日深咫尺南山堪寄傲欲隨鳩杖徧幽尋

用前韻

蕭然云屋敞溪陰荒徑蒿萊故故侵穿竹晚風輕戞玉入簾涼月碎揺金畏寒皮骨驚秋早得酒情懷語夜深臨老工夫在禪說試拈波若爲重尋

次韻戱彥達思歸

月明素練風榻淨飛沙飲極樽無緑更長燭自花感時憂未散得句喜能誇莫寄思歸語妝寒損鬢鴉

月夜

漁火前村近秋砧靜夜多山煙歸宿鳥水月動明波燭短催詩急樽空柰客何抱愁眠不穩林影半牀過

秋夜小酌

宇宙秋光老崦嵫夜色連澄波寒浸月低逺浮煙巷僻喧都騎杯行促廣筵摩尼原自照沈醉不妨禪

探梅

俗態多違性憂梅不近城詩書看長物林壑寄餘情傍驛尋梅使衝寒過麯生一枝供細酌歸路見參橫

山中卽事

地僻官仍冷心閒日自長松篁供逺吹芝術度幽香直木應先伐驚禽忍再傷家山吾所愛投老慰相望

次韻彥達折梅

信步尋梅約欣逢亞雪枝春藏紅蕚小寒嗇暗香遲畫角傳新曲妝臺斂翠眉廣平心不動惟許筆端知

僻居

陋巷人誰樂窮居意自安擁門云暗繚徑土花幹白髮驚時速靑燈耿夜寒中原滿胡騎一念一悲酸

次韻彥達對雪有感

朔風捲地寒云繁忽驚空花墮檐間逺山歷亂眼中失飛鳥滅沒天際還緬想端門萬官賀云陛儼列鳴佩環丰年獻瑞天一笑聲動四海具歡顏李侯人物妙天下何獨臥窮看屋山胸次冰壺自深瑩管中霧豹難窺斑異時富貴恐不免詎忍空歌梁甫艱君看鴻鵠有髙志一舉九萬誰能攀

雪晴

雪晴日腳下茅屋深巷泥融頻屐聲幽鳥喚春啼不那野梅迎客意先傾愁腸斷送酒邊散詩眼安排煙際橫晚歲浮榮安用許祗因丘壑未防情

次韻彥達催詩

老去交親渾謾與興來終日飲亡何扣門頗厭催書債隱幾慿誰遣睡魔肯怪物情相楚越端由吾道自丘軻衰慵更著詩煩惱筆陣方開巳倒戈

歲暮二首

忽忽歲雲暮霏霏山雨頻鳥啼茅舎靜梅映竹籬新陋巷無深轍淸酤有善鄰中原消息斷聊與醉鄕親寒逐云陰散年催節物新桃符趨臘市社鼓賽田神任性琴書懶呼兒杖履頻君恩難報處家食奉雙親

用前韻

雪殘春信近山迥客愁新興極樽無酒詩成筆有神玩心云物變驚夢雨聲頻坐對華嚴海防言意自親

野望

日落寒云薄樓髙望眼迷興亡千古恨衰病萬行啼拔士空巖穴防秋尙鼓鼙建章何處是坐待玉繩低

探梅

倚空山翠羅曲屏入山曉日寒淒淸蒼龍導前散疎影幽鳴勸坐回新聲探梅忽見數枝發曵杖折來雙眼明綽約東可無伴煩君火急呼麯生

彥達乘小舟醉歸墮水作此戱之

舎爵頺然飲中僊夜歸一葦航深淵長歌扣舷天上坐起舞失腳水底眠未省渇羌笑肉動防令鼴鼠驚腹便布防無恙急藏去明年更試春江船

次韻李公顯

士有鴻鵠志萬里一舉翮胸中自廊廟肯顧三畝宅李侯气邁爽詞鋒凜霜防老夫晚結交文防欣有繹劇談到時事唾手欲任責短褐天路髙畝抱忠赤風雷惜變化泥蟠等蜥蜴結茅西山下樵防走僮獲富貴防有期簞飄豈不適世態翻覆手寧較黒與白興來時一杯南牕俯君碧

歸自金壇值雨宿顧龍山翌日施米作供

蒲牢不擊欠晨炊風伯如何聖得知畱我艤舟明日去滿堂香飯雪翻匙

次韻公顯見贈

李侯詞气吐朝陽光焰眞成萬丈長緑髮莫將塵土暗防看它日照金章

年齊耆舊愧衰陽懶性惟耽野趣長了卻官租更何事君王約法巳三章

用前韻戲公顯

初試梅妝愜壽陽槁砧山上夜何長式微未盡閨中怨束晳那辭補一章

送公顯應舉

堂堂筆陣一當千得意秋風急著鞭百萬破荒明日事未應長欠畝頭錢

次韻公顯木樨

鋪茸紫葵亂晴颸防金寒菊棲短籬木樨韻髙陋凡枝顧與葵菊同堦墀香聞十里自絕奇造物豈偏雨露滋閒見層出珠琲垂鵝黃靛妝宮樣宜煙銷紅日下薄帷宴坐幽牕風度時頗覺飄飄蘭蕙姿著人不去催作詩李侯爲續離騷辭香花端從筆下移花前把卷不停披何以酬君金屈巵

次韻公顯賦蠟梅詩二首

壽陽催妝花睡起半額殘黃嬌欲語香魂浮動滿幽思著莫春風暗相與李侯鐵心似廣平筆力萬鈞談笑舉詩成夜誦更淸絕向來誰識袁臨汝句中有味應獨知吟罷餘甘發防咀

愁裏危腸日九回今朝愁眼爲花開一枝斜倚向人笑應報上林春信來

從丁世叔覓花栽

老去看花能幾回旋移花著行栽君家封植滿煙露分我一枝春色來

庚午三月十日遊茅山

雨餘沙逕淨無泥防杖何妨過竹谿迎客野花隨處發勸沽幽鳥向人啼峯巒路轉攀蘿倦樓觀煙深望眼迷疑是武陵地隔坐來遐想舊桃蹊

王伯壽見復用前韻奉答

瓶空何必醉如泥送客誰能過虎谿一枕閉門追蝶夢兩行森木聽鶯啼新詩未讀心先伏細字徐看眼欲迷筆底春風有生意他年桃李防成蹊

次韻伯壽述懷

仲蔚蓬蒿滿徑荒主人曾是漢中郎幹時不利初無術醫國那知別有方老去與誰同臭味秋來多病獨悲涼倚天長劍君休問腐肉當前亦斂鋩

邀韋汝昭同宿上館

打牕風雨夜蕭蕭客裏誰堪伴寂寥五字蘇州有苗裔髙吟何必更聞韶

題華陽南牕

擾擾何年斷俗緣從今便合老山間防將碧澗洗心淨坐看白雲終日閒

衰病辭榮防恩賜可時小子堅方塵末第陳徳昭袁仲誠惠詩褒借甚寵次韻奉答二首

蕭蕭兩鬢雪毛新忝竊淸朝舊薦紳陳力心知難就列引年恩許致爲臣臥家正恐貽官謗增秩俄驚捧帝綸溫飽一門生意足捐軀無路報防塵

月窟當年裛桂香衰蘭那敢望重芳姓名忽見偕千佛骨相端知誤九方老樹逢春欣有蘗新雛出谷敢爭翔琢磨賴有交朋在髙義無專數範張

用前韻再簡二首

三復長篇句法新蘭言紉佩更書紳才髙奚啻千人敵譽過空慚一介臣莫訝筆端能品定由胸次有經綸波瀾萬頃分余滴洗盡昏花滿眼塵

二妙爭開古錦囊爛然佳句壓羣芳奉髙遺徳歸臨汝文範流風在季方顧我掛冠寧復振生兒附翼豈能翔願公勉力躋雲路視艸斯文要主張

赴喜雪禦筵歸作

喜雪排筵曉漏催玉人傳詔下天來香隨日轉蓬萊近花帶春回錦繡開一綫新陰畱鼓吹三登和气入樽罍叨霑惠渥思歸美授梁園愧乏才

進呈皇太后回鑾事實

奕世占來寶運昌母儀垂慶肇生商鑾回長樂神人喜書就蓬山日月光北闕導迎三衞仗東朝歡奉萬年觴太平盛事人相語孝徳回天賴我皇

太廟靈芝產於仁宗皇帝英宗皇帝兩室前楹芝上有文成王字臣叨陪政府得預榮觀謹課成律詩二首

吾皇聖徳紹先猷淸廟華芝屢降休道盛百王神畫驗祥開兩室化功侔犧樽影照彤雲聚藻棁光連瑞气浮願詔樂章歌偉迹更從來歲薦郊丘

升平和气格天淵瑞物嘉生太室前根托丹楹朝麗日葉敷華蓋防非煙燕胎爲祝多男慶天母人符萬歲篇聖意每勤宗廟事屢防休應答精防【神芝名燕胎燕鳥也有天命生商之兆古辭靈芝篇云陛下三萬歲慈母亦復然】

華陽集卷三十六

欽定四庫全書

華陽集卷三十七

宋張綱撰詩

歲前三日立春值雪防同僚飲

三日殘冬趂臘回飛霙滿眼送春來香浮防勝隨宜帶花著瑤林是處開巳卜屢丰歌井邑何妨乘興倒樽罍東陽莫訝休文瘦老病仍添一歲催

上元

上元春色壓輕寒故事賔僚集晚筵合坐香浮花裊娜捲簾風定月嬋姢閭閻盡道宜新歲燈火何妨減去年堪笑樽前窮太守只愁老病欲歸田

休官

乞得淸朝一病身杖藜歸去老山村室廬旋築新椽就松菊猶尋舊徑存漸喜有緣窮野興只慚無路報君恩百年來日知餘幾且把生涯付一樽

弟侄三人同日受官實爲吾家盛事老懷不勝忭喜作四小詩見區區之意

恩光初自九天來玉樹三枝一日開造物無私人共慶那知陰徳舊栽培

三世追榮荷聖恩諸孫仍見捧絲綸當年孝友家聲在流慶增光屬後人

恩袍新緑照新秋文雅鄕評早見收王謝故應人物勝芝蘭生處自風流

淸時得謝老山村弟侄相過慶一門結綬滿庭靑若若莫辭勤苦報君恩

郊祀慶成用臨韻

圎丘迎日至大駕肅天臨樂奏來靈享嵩呼動徳音均恩寰宇慶望闕老臣心基命歌周雅何勞五字吟

作亭池上日遊其間頗覺自適

歲晚穿池結小亭地偏聊欲寄幽情虛檐風度披襟爽曲防波平照眼明過我賔朋無厭數傍人鷗鷺不須驚聖朝乞得身閒散便覺淵明是隔生

題喜歸亭

君恩賜我老莵裘旋築池亭野趣幽地勢曲連靑嶂繞波光環匝翠煙浮興來樽酒隨時辦客散琴書盡日畱爲問標題意何在一生心足是歸休

次韻袁仲誠見贈

解組淸朝返舊鄕依然門巷接回塘閒身乍覺鳥聲樂緩步重尋花徑香多謝故人停桂棹何妨淸夜醉霞觴新詩贈我光蓬屋什襲應同夏后璜

再用喜歸亭韻

晏子區區惜敝裘吾衰亦戀故山幽得歸更喜詩盈袖任達寧須酒拍浮巳縱虛名身外去肯將俗物眼邊畱只慙老負君恩重結艸他年報未休

送張輔卿省試

明詔搜賢動四陲西來一鶚冠羣飛擅埸筆勢驚華省發策才名上紫防無負題橋平日誌要看懷綬故鄕歸相逢肯惜傾家釀巳約鶯花愼勿違

袁仲誠覓芍藥花

老來百計不相闗詩句雕鐫興亦闌祗有好花堪照眼從君聊借一枝看

仲誠和詩四首又疊送花再用韻答

筆陣橫飛屢叩闗嚴兵夜戰迫更闌好花多謝頻分我怯敵魂驚未暇看

避冦舟中風雪大作

扁舟避冦艤山隈問捷江城信未回犯夜號風驚夢破催寒飛雪送愁來三軍挾纊煩溫詔百戰搴旗賴雋材巳辦磨崖頌功烈竚還生意發春雷

王伯壽示佳作備述窮苦次韻奉呈

吟殘翻水筆生春秀句驚人字字新賦料揚雄誰可敵才髙太白善無鄰淸心鳴鏑增豪气刮膜神箆淨俗塵惟有訴窮疑太過文章從古忌悲辛

雪作

朔風吹雪應嘉時蔌蔌空庭靜夜知歲稔不須占瑞諜家貧尢喜映書帷花𨿽無艶難爭巧舞不成行也自奇病起老翁迷眼界寒牕呵筆彊裁詩

招親舊賞花

名花朶朶向人開家釀沈沈旋撥醅咫尺晴川風更便追歡何惜片防來

安人生日

聞道防秋吉語來生朝宴席爲君開黃花也似知人意爭挽歡聲入壽杯

聞大帥勇決直趨北界喜而作此

牙旗動處擁貔貅直渡黃河塞艸秋百萬彊兵陣前死肯教衛霍獨封侯

次韻王周伯和應文詩

先生詩興浩難收苦思俄驚兩鬢秋變格競傳吳富體懷沙擬續畔牢愁防令後學輕焚藳消得詩名號倚樓我老恨無靑玉案錦囊分示若爲酬

應文監視刈獲有詩輒和一篇恐以一飽廢學因而勉之

杖藜何日下西疇想見欣逢歲有秋可但聚糧供腹飽還應釀秫散眉愁決科竚看標金榜得路終期侍玉樓莫把光陰等閒棄一朝淸問要人酬

九日用前韻

閒裏光陰逐水流重陽忽復故園秋休言白髮從教老試挿黃花也解愁感舊有時曽落帽慿髙無力更登樓昏昏病懶惟堪睡詩債休催未暇酬

走筆戱呈世叔伯達二親友

老來無計了殘年祗有歡情寄酒邊歌舞借看眞達士忍將朱戶鎖嬋姢

次韻周伯見贈

防子童孫乏寸長遷官同日被榮光芝蘭瑞色來空翠雨露防言滿詔黃莫訝飛騰循九品防看毫末聳千章卽今天子收羣策廊廟訏謨要主張

用前韻

百歲休誇日月長十分逾八嘆流光精忠許國心猶赤老病催人髮巳黃扶杖每聞宣鳯詔望云無路仰龍章恢圖幸有臯防在坐看朝綱萬目張

次韻方守送進士

下詔徴多士彈冠動四三埸遵舊典八韻見明經勸駕勤州牧吟牋詫地靈春風歸路近衫色照山靑

次韻周伯謝綿襖長篇

最宜爲誥唐仲舒上林子虛漢相如喜君萬事懶著眼獨尙文章情未疎家貧肯戀儋石儲船漏則巳那復袽素志蹉跎雪侵鬢靑衫匍匐塵滿裾可憐虞翻屯骨相相逢呼我丈人行夜聞抵掌論開邊怒髮衝冠亦何壯鸘裘典盡終諱寒忍寒悲歌行路難綈袍恐貽範叔怒長篇忽掃烏絲防辭章典要古所尙餘子碌碌何足仰願君回筆頌皇猷偃武修文答靈貺天子亟欲聞盡言前席還應虛黈纊

老夫辭榮裏居行年八十酒間漫成拙句二首述意而巳不以示外也

莫笑樽前白髮翁曾騎竹馬戱元丰年彌八袠癡頑在身荷三朝寵眷隆緑野敢將前哲比香山幸有老人同興來尙欲尋幽去收拾殘春杖屨中

老病辭榮日月邊歸來擬作地行僊飛霜滿鬢三千丈止水觀心八十年松菊尙存堪寄傲干戈未定敢安眠君王宵旰圖恢復洗眼神兵防萬全

親舊以老夫年及中壽旣辱臨況又多以詩詞相慶祝頋衰謝何以得之輒成鄙句敍述感悰

老來光景去駸駸親舊應多惜老心傾蓋義髙雙白璧開函詩敵萬黃金催年生怕玲瓏唱醉夜寧辭鑿落多謝慇懃祝彊健寄言衰病莫相侵

老病

蕭然華髮映蒼顏九袠開來第一年鏈盡交遊難諱老養成衰病卻安禪新春巳負登山屐舊賞空慚載酒船張緒風流那復少坐看飛雪弄晴煙

送釡孫省試

英髦雲集幾千人羣試爭看藝絕倫一鼔搴旗先作气三塲下筆要如神決科無失靑氊舊拜賜重添緑綬新秀發孫枝吾欲見夢魂巳到上林眷

次韻洪總領題花信亭得江樓二首

誰爲傳花信新亭破睡風春回芳意早客到賞心同酒盞搖江緑詩牋照坐紅無由接歡宴危坐正書空

二

地勝宜樓觀臨江勢屹然橫波吞翠壁倒影挿雕椽老子難收興雲安未足憐由來詞翰手五鳯獨居前

見華陽舊題刻石有感

舊句入貞瑉新題亦巳陳光陰如許速誰是百年人某上章辭免召命防恩矜許仍賜羊酒存問自念衰殘辱此異數不勝感天荷聖之情謹課成拙詩一首

昧死飛章上九天懇辭嚴召卒餘年綸言寵念桑楡迫臺餽恩垂雨露偏異數一時眞創見窮鄕萬口徧誇傳吾衰忝冒知難報結艸他年敢避先

用前韻

召節煌煌下帝闗君王圖舊起髙年露章懇避回天速拜命歡呼壓地偏錫饌宰官侵夜到問安州牧置郵傳辭榮有耀人皆說誰解淸時獨占先

考妣贈官一時榮耀老懷易感輒敬書長句

絲綸五色錦爲囊寵贈雙親廟室光位列三孤升極品名加大國啟新疆劬勞仰荷湛恩報精爽應知積慶長燕及子孫宜勉力忠勤他日繼遺芳

送彥禮弟赴歙尉四首

莫辭官小路間闗趂取春風穩著鞭無限淸時推轂手衝天何必待三年

池塘春艸促君詩阿緒風流絮欲飛滿眼吾家好風景正須相賞忽相違

髙才自是古梅僊防棒何須向壁懸晉盜奔秦無一事鑪薫炷好安禪

空詩羞澁送君行老病難堪敍別情天假吾年未塡壑它時猶及問歸程

舊所乘馬老且瘠見之感懷

人衰馬亦老不踏長安道筋力漸疲羸鞍韉謾華好見我勿嘶鳴爲爾動懷抱無復矍鑠時去去飽丰艸

夜思出處因作戱言

仕路定風波人生能幾何時來聊試手爲瑞不宜多老來交朋淪謝𨿽婢僕亦無在者感舊忽覺淒然

故交淪沒水東流歲晚無人話昔逰飛絮落花何足道忽經風雨亦添愁

華陽集卷三十七

欽定四庫全書

華陽集卷三十八

宋張綱撰挽詞

顯仁皇后挽詞三首

輔漢陰功大生商寶運開俸從湯邑省恩向外家裁奄忽乘僊馭劬勞動聖哀園陵奉遺詔終不費邦財

二

長樂坤儀肅思齊母道全九州供大養八帙茂遐年仗簇江山外哀纒日月邊遺芳歸史筆萬古照靑編

三

仗去慈寧殿神歸永祐宮問安迷輦道灑淚慟宸衷水逝長江月天號宰木風平生尙慈儉流澤到無窮

鄭國太挽詞四首

五福兼全舉世稀庭闈早日見淸規應期千載生公輔掩迹三遷號母師漢魏疏封華國史蘋蘩遺徳繼周詩年年祗說重陽近無復黃花酒一巵

一夕萱堂事巳非百年遺範在丰碑頒花玉殿春風暖奉詔登樓夜漏移罷宴巳聞修故事回班那復見新儀音容寂寞應先去香火因緣只自知

蘭桂秋風一夜催衮衣何處望南陔堂垂斗帳銷香篆鑑掩飛鸞下玉臺漢使從天虛鹵簿胡笳和月助悲哀東門咫尺佳城在雙鶴飛空日幾回

銘旌冉冉去飛揚蕭瑟西風泣畫堂不見魚軒辭繡轂空餘鸞誥冷綃囊姓名自是標僊籍環佩應知返帝鄕盡把遺芳歸史筆防令千古獨輝煌

何丞相挽詞三首

一徳乘亨運三公冠宰司秉鈞回直道解組向明時人去空圖畫名存粲鼎彛懸知千古後貪懦激淸規

二

帝念虧三鑑天臨動八鑾飛星瞻傅說舊學記甘盤治定身先退名全徳不刋於何驗符策有子嗣鴛鸞

三

不憖遺元老巖巖失具瞻勲庸扶廟社名字到閭閻王國開封大師垣寵數兼夢雞初莫省今日竟成占

譚勝仲挽詞二首

詞伯風騷舊公朝宿望存郎官寧出宰廷尉極平反夢斷天衢逺愁連野樹昏祗應陰徳茂蘭玉照千門

二

時論歸淸徳耽書到白頭士應知巳用人豈法家流骨瘦淩孤鶴詩豪壓萬牛悲看耆舊傳誰復繼前修

湯徳廣挽詞三首

四海知名士三朝老從臣勤王安反側分閫試經綸天闊鴛行斷山空馬鬛新丰碑滿忠義千古詔簮紳

二

忠憤憂時切風雲得路先官箴循吏傳家法棣華篇滅虜兵方急優賢席屢前如何天不憖髙冡臥蒼煙

三

束髮師前輩忘年得此翁雞豚同里社詩禮共家風別去十年久書無三月空歸來人不見銘旐舞斜紅

張彥度挽詩二首

京兆吾宗不乏人煌煌朱紱照簮紳棠陰訟簡弦歌樂蓮幕才髙畫諾新北海但知樽有酒萊蕪誰念甑生塵哀笳忽送秋風急忍看遺蹤萬古陳

滿目溪山舊賞心杖藜那復共登臨平生友誼情無間累世宗盟分更深頋我老懷誰告語思君遙夜獨悲吟流風賴有諸郎在他日相親倘嗣音

莊弱翁挽詩二首

厚徳鄕評最知名國士同郎曹參列宿宰屬輔宗工紫詔恩垂下黃梁夢巳空九原那可作流涕濕西風

二

仕路靑霄逼還家白髮生一麾驚作夢三徑適幽情孰謂如蘭契先隨逝水傾送君淒斷處煙雨暗銘旌

胡氏碩人挽詞二首

吾舅當朝傑幽芳配徳同典刑家法整湯沐上防隆鸞影悲塵鑑蘭芬泣露叢音容不知處宰木夜號風

二

我有劬勞念多從外氏逰母儀頻接侍賔饋每淹畱應惜年垂老相親禮特優一朝千古別衰淚不能收

舅李侍郎挽詞三首

射策飛騰早推賢望實兼直心常自負大器果難淹持橐丹墀穩分符畫防嚴平生莫追憶淚盡轉愁添

二

諸舅惟公在承顏念母存笑看身巳老情話意彌溫不作求田計方期報主恩髙堂忽蕭瑟誰爲賦招魂

三

彊健公先去零丁我曷從同盟空白水哭似有衰容休說鵷行夢看成馬鬛封淚流南望眼愁絕暮云重

洪慶善挽詞二首

畫省眞郎選朱幡老郡侯名歸時論重行向古人求嗜學千雞跖修文五鳯樓秋風忽驚夢懷舊涕交流

二

忝戚鄕閭舊論交道義深窮搜千古意樂易一生心遭謗身𨿽貶全名死不沈君恩爲昭雪歸得家林

吳氏太淑人挽詞

生兒要路早飛騰玉瑱金花寵屢膺天壽康寧逾九帙佛心明了契三乘葭莩永嘆音容阻閭裏空存孝義稱追想潘輿從遊處靑靑煙艸正愁凝

陳叔美挽詞

坦腹東牀眾莫奇堂堂吾弟獨君知交親未及親三歲淪喪俄驚共一時琴在我方悲子敬禮存誰爲哭言思山阿幽室千年閟挽語空吟靖節詩

外祖李承事挽詞二首

總角承顏賴擊防後生因識古人風忘情自到羲皇上盛事多談慶曆中雙壽兒孫靑若若一門慈孝鬱蔥蔥吁嗟耆舊今何在古木斜陽瀨水空

西山忽與老人期未報深恩忍復思燕及祖風從少小與聞家訓識操持聊從諸舅紀遺行深愧外孫無好辭懸想追封在他日附書名傳有佳兒

舅李義卿挽詞

由來甥舅兩相依存沒誰知半路虧在側每防誇叔寶不才那得似牢之臨風酌酒酬春處對月凴軒語夜時回首淒涼巳陳迹壯心無哭柰愁思

沈洞元挽詞

天闕辭嚴召雲棲得坐防尊生三洞籙起死上池方神托飛魚化丹余舊竈香從今紀甲子華表佇還鄕

徐獻仲挽詞

一尊相別未經時情話如今忍復思老去交親能有幾年來懷抱更誰知谿橋路斷秋風急香火庭空曉日遲三尺孤墳閉千古傷心東望涕交頤

丁宣仲挽詞

回首三年別追懷一笑歡坐移香砌暖飲散燭花殘蒿裏歸何速桃蹊忍復看秋原愁絕處爲想鶺鴒寒

李居正挽詞

白首論交舊黃冠獨此人誠全知俗薄語直見情親上館鐘魚在空壇月露新如今入山去行處是悲辛

丁明仲挽詞二首

世徳知名早鄕評第一流折腰官易厭拄頰興難收博物千尋海髙情百尺樓平生松菊徑蕭瑟晚云秋

二

里社欣相接葭莩晚益親過從忘客禮簡易見天眞把酒防風夜歸舟細雨春如今每追憶淒慟欲傷神

陳美成挽詞二首

望族推平輿淸芬嗣太邱鄕評嚴禮法家學邃源流幸托葭莩契方期仗履遊西風忽悲慘忍復看眠牛

二

徳潤洮湖濶心平福地安流風前輩似雅量鄙夫寛松菊開三徑芝蘭秀二難百年如轉燭蕭瑟夜堂寒

丁宋卿挽詞

舊約頻相過交情忍獨違四時閒仗履一榻冷煙霏易感龍祠別難期鶴馭歸老懷誰共語東望益霑衣

彥飾弟挽詞二首

吾家奕奕茂芝蘭士論尢推季孟間挾策可憐埸屋老杜門空對水雲間嗟余屏迹常多病幸爾論心數解顏乘興過從無復日忍將愁眼望西山

解組歸來防面初杖藜朝暮過吾廬相親樽酒情無間共話田園樂有餘樗散年頹方倚托棣華風急頓蕭疏堂堂人物無髙壽不那傷哀淚滿裾

彥深弟挽詞

憶弟懸弧日當余弱冠年艱勤同素志衰病各華顚辭祿歸相倚驚魂去忽先一樽風雨夜那復共蟬聨

陳子張挽詞二首

地發湖光秀神鐘鶴骨淸髙談排俗子執友徧時英枳棘鸞棲在松楸馬鬛成欲收東望眼流涕若爲情

二

交契先朝露淒涼對夕暉箕裘三世逺簿領一官防翠柏開新隧靑編冷舊幃元方未慚長萬里看橫飛

堅所生母李氏安人挽詞四首

僊李移根逺夭桃表慶長九重頒象服三世奉萱堂尙想慈祥性難追淡靚妝眼酸生怕哭雙淚忽淋浪【夭桃事見後】

二

四徳騰芳早三乘悟性空淸修忘俗累勤儉肅家風舞鏡鸞悲影飛花雨泣叢愁情無處著半入夢魂中

三

舊約余偕老分違汝忽先有懷中饋闕無憾母儀全望斷送歸路衷纒垂盡年何當卜同穴相與伴愁煙

四

七帙開逾半孤芳散若飄可憐頻舉案那復記吹簫翠幌浮埃積燻鑪舊炷消如何寄懷抱細雨夜蕭蕭華陽集卷三十八

欽定四庫全書

華陽集卷三十九

宋張綱撰長短句

念奴嬌【次韻蔣仲逺是日醉甚逃席】

論思厭久動蒓鱸淸興輕辭丹極佩玉腰金歸故里光照湖山秋色八坐儀刑九重尊寵才大今詞伯漢庭豪俊一時誰是勍敵三徑舊日家聲華堂深穩處頻開瑤席春在壺中眞自有一境珠宮僊掖譚麈揮風罰籌如蝟數困樽前客故應元放舉杯狂醉輕擲

二【次韻李公顯木樨】

多情宋玉值西風搖落悲秋時節賴有幽芳深解意的皪枝頭爭發欲語含羞斂容防笑心事如何說暗香時度捲簾畱伴霜月誰爲賦寫僊姿揮毫落紙有樽前詞客獨倚防幹須信道消得孤吟愁絕補闕騷經拾遺香傳頓許居前列品題多謝一枝當爲君折

靑門飲【京師送王敏求歸鄕】

疎栁飄零暮鴉寒集都門送客斜陽影裏野色沈沈翠防隱隱遙指故鄕云外聚久交情厚對西風爭忍分袂飲散賔朋畫船去也平蕪千里因記小軒無寐觀夜月憑闌共論深契綘帳淸閒杏壇優暇當念宴遊同醉南北煙波逺願無忘音書頻寄未知名宦拘人異日相逢何地

驀山溪【甲辰生日】

小牕開宴艸艸杯盤具歡喜走兒童慶生朝一年一度風光好處恰是小春時香泛泛酒醺醺一曲歌金縷吾今巳醉解作醒時語千里念重親望家山雲天盡處深發願只願早休官居顏巷戱萊衣歲嵗長歡聚

臨江山【次韻陳少陽重九】

緑蟻浮觴香泛泛黃花共薦芳辰淸霜天宇淨無塵登髙冝有賦拈筆戱成文可柰園林搖落盡悲秋意與誰論眼中相識幾畨新龍山髙防處落防定何人

二【堅生日】

追想京都全盛日蓬弧初記生時朝來朱紱照庭闈誰知衰謝老還有寧馨兒休說藍田生美玉舉杯聽取歌詞年方彊仕未應遲髙風輕借便一鶚看橫飛

滿庭芳【生日】

十月風光小春時候燕堂初啟朱筵博山云潤風細裊晴煙坐有文章公子爭吟唱詩滿花牋簾帷裏時聞笑語今日間生賢郎潛𨿽未貴虛名自有淸議推先更那堪髙堂重慶福兼全占取人間樂事何必羨玉帶貂蟬飛觴處深深更祝鶴永長年

二【榮國生日】

風軋云低寒催臘近畫堂和气先春玳筵初啟佳防慶生辰漏轉髙張寶炬重簾邃深炷鑪薫歡聲裏淸歌聞登一曲繞梁塵慈闈春不老山河象報恩被絲綸占人間榮貴蘭玉詵詵便好金尊盡醉殷勤勸須滿十分深深願斑衣拜舞千歲奉靈椿

萬年歡【榮國生日】

歲晚寒凝正蓂舒四葉梅吐孤芳慶誕佳辰開筵盛集萱堂合坐春回錦繡捲簾處花簇笙簧除樂禁初許開韶應時歡宴何妨人言富貴最好算有誰能兼福壽康彊自是僊姿天教占取恩光百和重添寶炷十分勸頻舉瑤觴仍教畫嘉慶新圖要看蘭桂成行

浣溪沙【榮國生日三苜】

羅綺爭春擁畫堂翠帷深處按笙簧寶奩頻炷郁沈香海上蟠桃元未老月中僊桂看餘芳何須鶴頌年

長

二

臈日銀翠筦新潘輿迎臘慶生辰捲簾花簇錦堂春百和寶薫籠瑞霧一聲珠唱駐行雲流霞深勸莫辭

頻

三

象服華竿兩鬢靑喜逢生日是嘉平何妨開宴雪初晴酒勸十分金鑿落舞催三疊玉娉婷滿堂歡笑祝椿

齡

四【安人生日】

過隙光陰還自催生朝又送一年來宴堂深處彊追陪眼豈堪花裏笑眉攢聊向酒邊開與君同醉莫辭

杯

防絳唇【榮國生日二首】

飛雪初晴曉來佳气生庭戶寶薫籠霧簾幕香風度鶴髮齡堂上潘輿駐花深處緩歌金縷莫惜杯頻

舉

二

羅幕重重畫堂迎臘和風轉玳筵髙展知是羣僊宴銀鴨香浮紅袖翻歌扇金杯勸深深祝願爭把蟠桃獻

江城子【和呂丞送進士赴省】

寶津樓下栁陰重畫橋東戱魚龍聞喜當時開宴盛儀容遙想新年尋故事扶醉防夕陽中可憐衰鬢颯霜叢借紅遣愁濃夢入長安驚起送飛鴻直下靑冥休避路九萬里看摶風

緑頭鴨【次韻王伯壽】

斂晴煙桂華如水輕寒宴中秋朋簮來防滿筵緑鬢朱顏罄樽罍興吞海量妙歌吹聲徹云端獨念衰殘彊陪歡笑恍然感舊覺悲酸功名志黃梁曉夢老去柰何天休追悔天應教人贏取身間想姮娥情都如舊也須知我貪歡柰潘髩霜蓬漸滿況沈腰革帶頻寛月有重圎人誰長健一回相見一回難王夫子看君風度何不早彈冠莫學我年年對月扶病江幹

二【次韻陳季明】

愛家山坐來心與雲閒念平生功名有志暮年多病知難眷簮纓未容引去柰猿鶴久巳催還松菊闗情蒓鱸引興昔人髙韻照塵寰細追想山林鐘鼎從古罕兼全歸來好皇恩賜可拂袖欣然望西淸猶叨法從夢魂寧隔臺躔蒔七松便爲小隱開三徑且樂餘年賔友相過雞豚爲具從容聊作飲中僊君試聽陽春佳闋今日恰新傳休辭酒從教醉舞踏碎花氈

感皇恩【休官】

解組盛明時角巾東路家在深村更深處掃開三徑坐看一川煙雨故山休笑我來何暮苦貪富貴多憂多慮百歲光陰能幾許醉鄕日月莫問人間寒暑興來隨短棹過南浦

朝中措【安人生日】

年時生日燕髙堂歡笑擁鑪香今日山前停棹也須隨分飛觴東陽太守擕家去逺方遡桐江把酒祝君長健相隨歸老故鄕

二【前年十二月十八日入對遂除吏侍今在婺逢臘月十八日也】

前年初對大明宮寒律轉春風幾度鄕闗歸夢催成兩鬢霜蓬山州歲晚逢令節空記前蹤莫遣酒兵相對愁城生怕頻攻

三【臘日】

休驚初臘凍全消旬日是春朝梅吐芳心半笑栁含靑眼相撩風光如許那知太守無憀乘興方思把盞歸心巳逐輕橈

鳯棲梧【安人生日】

五日小春休屈指花發西軒早巳傳春意應爲髙堂催燕喜一枝得得來呈瑞綺席初開云幕邃蘭蕙騰芳人在蓬壺裏壽酒滿斟那惜醉錦囊行拜恩封貴

二

雨洗軒庭迎晚照黃菊才芳未覺秋先老怪底烘堂添語笑姮娥此夜來蓬島獻壽新詞誰解道滿眼兒孫著語皆爭巧防灩金杯休惜釂追呼不怕霜天曉

三【婺州席上】

風勒飛霙迎曉霽銀海光浮宴啟羣僊防騎省流芳誰可繼樽前看取連枝貴華髮衰翁羞晚歲未報皇恩尙忝專城寄酒入愁腸應易醉已一醉酬君意

四【癸未生日】

老去光陰驚掣電生長元丰試數今誰健多謝天公憐歲晚淸時乞得身閒散憶昔生朝叨睿眷臺餽頒恩內酒當筵勸今日衰殘歡意鮮舉杯目斷堯天逺

五【丁宅三侍兒】

緩帶垂紅雙侍女防鳯銜來秀色生庭戶轉蕙光風香暗度回眸綽約神僊侶寡和淸歌聲激楚夜飲厭厭勸我杯頻舉祗恐酒闌催暮雨凴誰約防陽臺路

好事近【梅栁】

梅栁約東風迎臘暗傳消息粉面翠眉偸笑似欣逢佳客晚來歌管破餘寒沈煙裊輕碧老去不禁巵酒柰樽前春色

菩薩蠻【上元】

重簾捲盡樓頭日華燈萬防歡聲入老病莫慿欄一城星斗寒艷妝翻舞雪目紅生纈不是故無情羞君雙鬢靑

二

南山只與溪橋隔年來厭著尋山屐臥對曲屏風淡煙疎雨中功成投老去判作林塘主萬事不闗心酒杯紅浪深

淸平樂【上元】

紅蓮照晚花底明人眼無限遊人誰惜倦只有衰翁心懶笙歌緩引更籌更闌客散添愁香霧半牕幽夢煙波千里歸舟

人月圎【壬午生日時初遇防慶節至翌日小集】

封人祝望堯云了歸路藹歡聲何妨明日開筵笑語聊慶初生官閒歲晚身猶健蘭玉更盈庭持杯爲壽從教夜醉誰怕參橫

西江月【壬午生日】

易老方驚歲晚難禁又報生朝從他華髮轉蕭蕭且共樽前一笑爲具隨宜餖飣烘堂不用笙簫祗煩歡伯散無憀醉裏追回年少

惜分飛【次韻丁希閔】

年少春心花裏轉只恐飛花片片沈醉歸深院妓衣何用令髙捲要看梁州初入徧放出樓中舞燕有眼何曾見看來未足重開宴

減字木蘭花【安人生日】

思堂醉酹滿酌金杯爭獻壽記取年時頭白成雙唱舊詞莫言秋晚五日小春黃菊綻折一枝來綸誥金花要並開

華陽集卷三十九

欽定四庫全書

華陽集卷四十

宋張綱撰

附錄張公行狀

故資政殿學士左通議大夫丹陽郡開國公食邑二千二百戶食實封一百戶致仕贈左光祿大夫張公行狀曽祖俊贈太子少保妣朱氏贈普安郡夫人祖祺贈太子少傅妣王氏贈齊安郡夫人父翺任右朝議大夫致仕贈少保妣李氏贈榮國夫人

公諱綱字彥正姓張氏其源出於姬姓黃帝之後靑陽氏第五子揮爲弓正始制弓矢子孫因賜姓焉周宣王有卿士張仲其後裔事晉爲大夫至唐支漸廣世居河朔有官於潤者遂家金壇曰銑上柱國曰連主揚州六合簿寶應貞元制書具存南唐李氏考定其書以其家爲是邦衣冠之裔公自敍譜諜載本末甚詳由髙祖王父而下皆晦迹以徳行稱鄕裏逮公登二府三代贈官保傅榮及九族矣公防而頴悟沈厚寡言始入小學與羣兒伍特不好弄鄕先生授以經史一覽輙不忘由是日記數千百言眾咸駭服父少保喜曰張氏種徳積善後世必有大吾閭者其在此兒乎十歲能屬文出語不凢同舎生斂衽畏避時少保之子惟公一人公晝則幹蠱夜則讀書積日累月身修學成猶未忍離親側少保屢勉之年二十始入縣庠居無何試藝優長升補泮宮方舎法盛行遊學之士肩袂摩屬公偉然傑出冠於諸生郡將尙書兪公防一見異之期以公輔大觀四年褎然爲舉首貢入辟雍繼升太學方是時承平日久京都以侈靡相尙士之不悅紛華盛麗者十無一二公獨深居簡出潛心大業至不知饑渇寒暑流軰初易之久而見其志趣益篤問學益精每羣試輙處上游乃更推服質問疑義或摳衣就弟子列四方人士聚於成均無慮數千人語學行之懿必以公爲稱首政和三年試內舎第一明年以優等較定試上舎主文尙書張克公見公程文稱嘆不巳謂防於經術遂復擢爲第一是年四月七日天子禦崇政殿賜上舎及第釋褐授承事郎玉音宣諭張綱系三中首選可特除太學官臚傳旣下在廷嘆仰蓋一時異恩前此所未有也宰相蔡京與張克公不協故特抑之後數月始除辟廱正當時好事者以本朝衣冠盛事編次爲圖載公三魁之美搢紳榮之五年除國子正蔡京方用事必欲使天下士盡出其門朋附之徒有朝處奧渫而暮躋華要者惟公守正不阿初賜第旅進一見而已絕迹不再往京以公爲時第一流人意欲羅入巳黨頻遣所親致委曲且曰倘能屈意相從簮槖可立致公曰富貴在天蔡氏其如予何京聞其語大銜之徽宗皇帝屢欲擢用公京伹於學官中時一攺除勉從上意爾公久在學校諸儒敬服旣橫經上庠以師道自任循循訓迪卒歲防倦六年八月除辟廱博士一日忽有防召對便殿公自謂起疎逺荷聖主特達之知思竭忠言冀以感悟淵聽旣見上首論朝廷用人當分別邪正以謂方今之患在於君子小人混淆而莫辧陛下倘奮乾剛擴離明詢之以言試之以事稽諸古訓格以僉言則邪正不啻黒白之易見不然將恐小人得志無所忌憚或茍且以害成或邀功而生事其禍有不可勝言者又論奢侈之以謂民之化上防於令陛下履丰亨豫大之期固常憂風俗侈靡而下戒飭之詔矣然而背本趨末日甚一日流蕩而不返臣愚以謂陛下不率之以躬行之教未見其能革也陛下誠能以祖宗躬行之教爲法其不合於祖宗者一切去之則天下𨿽大有不難化者公儀貎端偉音吐洪暢所言切中時病上爲之攺容嘉納奬諭數四除祕書省校書郎蔡黨聞之大怒益欲逐公而未有間也七年磨勘轉宣教郎明年竟爲蔡氏所擠韓駒張忞輩凡與公厚善者二十一人俱在遣中得主管成都府玉扃觀以歸宣和二年五月依元丰法罷宮觀八月磨勘轉奉議郎三年閏五月再除祕書省校書郎兼修國朝防要明年兼校正禦前文字上方崇儒重道博彚羣書公洞貫九流多識奇字校讎天祿是正魚魯功實多焉朝廷議遣童貫蔡攸宣撫朔方公上疏極論不可出師之狀且引易大君有命開國承家小人勿用必致亂邦之語書奏爲持權者沮格不報公憤惋久之繼傳郭藥師歸順蕭后納欵收復燕山防音踵至在朝莫不相慶惟公憂懼益深至防寢食曁遭靖康之變人皆謂公有先見之明十二月除著作佐郎五年八月入尙書省爲屯田員外郎十一月磨勘轉承議郎初王黼秉政威權浸專公惡其爲人𨿽同僚以職事見公亦托疾不往周旋數年間竟不識黼之靣黼憾之公在職年餘徽宗皇帝一日取班籍指公名謂黼曰此人馳譽文行實相稱可與除近上差遣黼設辭障蔽竟不得遷七年六月攺司勲貟外郎九月磨勘轉朝奉郎十二月北虜渝平兵及畿甸公夙夜憂憤謂所親四方今國步阽危吾處下僚不獲與聞朝論然茍有可以效節者不敢不勉乃爲書與父母訣獨畱老卒垂二繩於梁間曰都城脫有不免與其辱於犬羊之手不若就死於此於是乘城晝夜守禦四十餘日旣解嚴有防登城及一月例遷一官公曰主憂臣辱義則當然頋可因此以幸賞邪卒不自言靖康元年三月遇欽宗皇帝登寶位覃恩轉朝散郎是時少保榮國以公久在圍城中音問不通積憂成疾公得家問卽上章丐祠於是以公爲兩浙路提防刑獄公事陛辭之日上宣諭曰朕知卿不阿權貴守方嚴故授卿此職切宜爲朕愛卹百姓公頓首受詔還家方浹旬復被召赴闕大臣傳上防欲除公橫榻公方迎醫就養吁天有請辭甚哀切欽宗皇帝雅知公無兼侍特可其奏及聞二聖北狩張邦昌僣竊遂棄簮紱移病告老忽傳太上皇帝踐祚於南京詔至之日公病立愈自陳乞就職時浙憲已別差王翿矣建炎元年遇太上皇帝登寶位覃恩轉朝請郎駕幸維揚降防召公赴行在所公以二親垂老力辭遂再除兩浙提防刑獄公事四年七月復除司勲貟外郎公又固辭乃還浙憲紹興元年磨勘轉朝奉大夫二年攺除江東提刑是時戎馬初息民力未蘇公到官撫摩凋瘵惠卹鰥寡屬吏之髒污不法怠不舉職者悉按劾無少貸諸郡詳覆具獄躬親省閱必以情刑名或不當駁正之吏以舞文抵罪與夫民有寃而獲伸者非一自中原俶擾士庶或盡室嬰禍事旣定往往立子爲繼而於法不合承絕家財產坐此牒訴紛然公具奏乞將巳絕命繼之人視出嫁女等法量許分給又鋪兵依條不許別役而無立定罪名公乃乞比巡附轄使臣私役法一等科罪今皆著令寔自公發之凡州縣事有未便及民所願欲而未獲者皆罷行之不可槪舉統兵官王進駐池州凶暴放肆淩蔑州郡有曹官以小事忤進遂釘其手於門上聞其事詔公體究時國勢未安諸將皆有輕朝廷心公到池陽進擁鐵騎數百突至軺車之前眾頗失色公不爲禮入傳舎亷問得實立進數責之進叩頭伏罪自是不復越紀律公巡歷所部訪民疾苦未甞休息迄冬奔馳道路居鄱陽公廨止數十日而已凡爲民去害建利惟恐不至席未及暖而江東九州無違梗吏斂手不敢爲非公在任及所過州郡餽送絲毫不受下車之初廨舎所列器皿謂之並淨例皆一新公卽令公帑緘封以俟後政所用惟隨行瓦木之器比去悉以所緘封者掲於榜嘆曰民之困未有甚於此時而有司供帳視承平不少減吾忍用之哉至今士大夫相與語亷節者多舉公此事爲師法太上皇帝方銳意於治二千石刺史之賢否靡不周知一日頋宰臣盛稱江東最績遂以左司召公入對極論天下之事上擊節稱賞有大用之意公又言監司守臣數易之及州縣獄囚瘐死吏無考課法上嘉納之三年正月兼中書門下省檢正諸房公事二月除起居舎人是時北虜漸退川陜屢防公恐中外茍安上疏乞益嚴邊備又乞舉行仁宗皇帝故事諸路帥守替日各令條列利害五事以上畫一具奏後皆施行五月除中書舎人公文思敏贍凡得詞頭卽時具艸未嘗稽畱方多事時書命塡委公灑翰泉湧事辭俱稱玉音稱奬謂比年詞臣鮮能及之自擾攘以來史筆未修𨿽詔論譔而祕省權輕闗防稽失公建言乞依祖宗故實委大臣兼領史事卽日詔宰臣呂頥浩兼修國史至今遂爲定制北虜初議和朝廷數遣使而虜情叵測廷臣以預選爲憂公獨奮然請行大臣以公姓名進上曰張某親老且詞命正有所賴朕將委以北門之任矣公聞之感泣未幾榮國病甚乞外詞章十餘上不許遂賜告迎侍還鄕繼被防趣歸甚峻是冬還朝供職四年正月兼詳定一司勑令尋除給事中公由江東憲防召擢不二年間致身法從自以遭時遇主古人所難知無不言未嘗有分毫頋望意是時獻言者交章公車每付給舎防詳公曰祖宗成憲具在患不能舉行舍是而一切紛更何益自非卓然可用皆報罷或挾勢以彊公卒莫能得大將有以軍中田產乞不起稅爲言者朝廷欲從其請公毅然以爲不可先是推恩元祐黨籍子孫許其自陳一時有司失於限制來者不止公建議以崇寧初年所定碑刻九十八人爲正又軍興以來小人乘時召亂經渉五年而仇怨告訐連蔓不巳公上言乞截日蔽囚後有告者勿受庶以廣好生之徳事卽施行而潭帥申請委曽焚劫爲首之人請論如法公復奏駁上卒從公議是時所在狴犴塡溢一旦釋遣皆洗然自新爲良民矣公又論舉將帥修戰艦淮南官冗軍糧闕乏科敷弓料私置稅塲及宿衛單寡等皆一時急務舊法應庶官至中大夫止若太中大夫非侍從不遷謂之止法宗室有特防轉行太中者公因此上言崇寧大觀以來士風不競叨官竊寵不循資序遂至國紀大壊陛下慨然念治將欲大變其俗故前日冒濫之人大者追奪小者審量有識之士方竊欣幸以爲自是遵守祖宗之法今乃復違舊章超遷官秩臣所未諭上聞公言卽寢其命宣政大臣有上遺表章復官推恩者公力疏其謟諛誤國之罪以駁之舊相或以生計自言乞借撥官田公引子產辭邑事以告於上貴戚近侍凡所干求茍渉僥幸一切奏罷之人皆服公不畏彊禦公在省闥二年凡命令有不當輙封還詆斥權貴盡言切直無所回避風采振一時上亦知公忠赤屢見褒美人以公居閒恂恂似不能言者而臨事慷慨如此益知所蘊蓄與常人殊因爲之語曰張公論事有回天之力今信然矣張俊以宣撫使屯江上遣營卒持書至江州瑞昌縣卒怙俊勢見令踞視出慢語且與獄囚有疑似之迹令郭彥參械系之俊訴於朝彥參坐免官公言近時州縣之吏多曲意迎合獻諛當路至不隨流俗能爲陛下奉法遵職者蓋寡如彥參者謂宜有以崇奨之今乃坐免何以爲剛直之勸時俊典領重兵專制閫外朝廷每務優假駮疏旣上在列駭愕權要有爲俊地者公由是不能自安俄解職提舉江州太平觀朝野無不惜其去五年二月除徽猷閣待制七年三月再任於江州太平觀初少保以公恩封位至五品公旣奉嗣歸養盡子職每歲時燕集或賔客過從公腰金侍立捧觴上壽鄕人以爲榮是年六月少保卒公執喪哀戚甚勺飲不入口杖乃能行人謂曽閔不過也九年九月外除十月差提舉亳州明道宮十一年四月轉左朝散大夫公自轉正郎以朝廷多故十載不敍年勞至是有司始檢舉爲十二年至十四年凡兩請奉嗣皆提舉亳州明道宮十一月磨勘轉左朝請大夫十六年丁榮國夫人憂方彊仕時每念親闈無手足之助暮年乃克躬色難之養溫凊甘防未嘗廢離及榮國寢疾公屏去家事專務醫藥衣不解帶者累月居喪衰臒不自勝執禮逾於少壯十九年三月服闋五月差提舉江州太平興國宮二十年轉左朝議大夫二十一年八月再任提舉江州太平興國宮二十三年公生七十年矣遂引年辭祿十二月得請轉左中奉大夫依前徽猷閣待制致仕公任司勲郎官日秦檜以酬賞事屬公公據法以爲不可檜甚怨之及檜當國公絕不與通問一日檜謂公舅氏李朝正侍郎曰張夕拜正而不他吾所心服闕不聞問鄙我也李移書道其語公不答閱歲檜數溫前語色頗厲朝正復相告檜方專權睚眥必報大臣誅殺流竄者踵相躡士大夫重足一迹日虞禍及公得朝正書曰吾巳無求於世矣京黼尙不爲之屈況檜乎檜由此益怒至是乃祈謝事以卒素志二十五年十月檜死太上皇帝躬覽萬幾圖任舊人共政不閱月召公落致仕赴行在所制曰七十而歸政古之道也古之人亦惟曰無以事勸耆老云耳然至於壽考康寧抱道懷徳而諳練治體者則賜之幾杖乞言詢事不懈夙夜安有聽其引年而去不知寶貴如我今者具官某時之耆傑朕所體貎給事東臺迨玆二紀而凜然風聲猶著搢紳之間不爲朕畱以老自請亦旣許之矣載惟老臣之居國譬如合抱之喬木封植成材豈一日積知材不頋人謂朕何是用起之丘園引對便殿使朕不失貪賢之美而卿有不忘君之忠豈不休哉安得來副我虛佇公以老疾爲辭詔不允促行甚亟公不得巳就道都人以公年耆望重久間復出夾道聚觀爭先覩之爲快衛事之舊人識公者更相告語咨嗟嘆息之聲洋溢朝路公對便殿太上皇帝喜見顏間曰卿閒居巳二十二年矣前屢趣卿者正欲速聞讜言耳首問當今治道之所先公敷奏甚悉因論比年公道不行之亟防睿奬對數刻乃罷卽日除吏部侍郎方是時盡逐秦黨號召天下名徳之士咸處班列不數月間自執政至侍從臺諫多公門人如魏良臣周葵湯鵬舉淩哲皆公昔所論薦一時服公知人之明且嘆其爲當今舊徳也秦檜當軸二十年士大夫不登其門者幾人惟公七任宮祠退藏宻深未嘗以一毫幹之而檜亦不少假借比公再登禁塗秦門舊客各欲詭脫蹤迹往往極口談檜之惡而公反不出一語或問之公曰今之因革惟公道是從豈以譊譊求勝哉由是更服公徳量之不可及也十二月兼給事中二十六年兼侍講初講詩闗雎一篇因后妃淑女之事歷陳文王用人以致規諫之意上褒諭再三且曰久不聞卿博雅之言今日所講析禮詳明深啟朕意公乃奏比年舉子鮮知經術宜令詞賦之士兼一經如紹興十四年故事庶免偏廢之患上深然之明年省試畢事遂施行尋權工部侍郎二月權吏部尙書自祖宗以來立公私贓罪三等之法以戢貪殘之政曁秦檜爲相復增民事一條凡麗於民事永不得注親民差遣公曰守倅令佐親民之官茍有所犯未有非民事者錮人聖世豈不重可惜哉亟奏罷之公晨入坐曹事無大小必躬自鉤考發擿按治吏無所容其姦士大夫希恩雪罪有數十年不決者公悉以法訂正可與者卽奏與之因進故事極言銷金之費異時論事榻前上復以此爲問公口陳爲患甚大宜速禁止遂下詔如公言三月再轉左中奉大夫五月大金賀生辰使敬嗣暉入境詔公館伴旣接見嗣暉謂其副曰我自防聞此公姓名今尙在邪由是執禮甚恭故事觀潮浙江坐定潮至嗣暉舉前軰詩數十首以問公應答如響中使入奏上喜甚及事畢褒寵異於常時蓋嗣暉在虜中號知書虜以秦檜死選擇而使之欲以覘吾國知公徳望素著辯論不可屈故卒禮而去無或違者防彗出東方詔士庶實封陳言其間貪競之徒以權貴人死意朝廷必欲盡變其所施設故其言不擇是非雜然並進公亟上疏謂求言不可不廣聽言不可不察舉而行之尢不可不審蓋恐疏逺之人銳於納忠有彊出新意而致衝攺祖宗舊法者有取便一時而行之旣久不能無害者有貪蠲復之名而不以用度較之致州縣不免暗取於民者上曰數日來朝臣獻言多矣惟卿所陳之言獨合朕意大臣用心正當如此明日宰執奏事上宣諭此語知公才堪丞弼遂除公中大夫參知政事公入謝因奏臣待罪政府不欲令子弟仕於朝乞罷男堅國子簿見任上曰卿深鑑權臣私親之首變前轍朕甚嘉之特依所乞厥後大臣爲子弟引嫌丐罷者相繼有請遂以爲例初秦檜久擅政柄以嚴刑峻法鉗天下之口太上皇帝慨然總覽盡去苛刻之政自爾詔令之下無非寛卹民力公建意以頒降重復官吏奉行不防恐民庶不能通知乃令有司看詳取其切於利民者得八十餘事止標大意及降防月日其間繁文一切削去奏乞鏤版宣布中外仍令州縣揭諸粉壁於是天下曉然皆知吾君之徳意矣公在政府孜孜庶務憂國如家錢谷甲兵之問或至廟堂必爲之竭慮經畫至通夕不寐幸而得之則翌日以告丞相俾奏行焉未嘗自以爲功而上亦深知士大夫無辜被罪竄斥逺方有未還恩數者公奏事上前便便言不巳每防開納薦舉人才必參公論皆曰賢矣然後剡章兩省侍從由公延譽而被擢用之人甚眾公未嘗語人而其人亦卒不知爲公所薦也公自參機政天下事多所建明更化以來所以維持紀綱法度可以數百年猶防其功者公實有力焉至二十七年九月公謂家人曰吾貳政巳期年衰疾豈可久妨賢路宜出裝吾丐歸矣乃夜奏遲明懷至漏舎示同列遂畱身乞辭機政上驚曰卿在政府宣力甚多方切倚毗豈當捨朕而去確然不許公旣退卽挈家屬出私第示必不可畱相繼章四五上累降詔遣中使宣押恩禮備至公力懇不巳上巳知公去意甚決曰卿先朝老臣出處皆可觀今之求去蓋欲全進退之節豈可以朕故令卿有不滿意然觀筋力尙壯尙爲朕臥理一政而公又懇辭上曰比年執政無善罷者卿之行可謂勇退矣且大臣去國自有體貎此不可辭拊勞久之除公資政殿學士知婺州陛辭之日上復與公極論異日爲治之要巳而曰舊徳去朝相見無日因顰蹙不懌公再拜謝恩旣下殿復宣坐賜茶慰免加厚公至浙江亭將登舟忽中使馳至賜禦札一封通犀帶一條天語丁寧偹極恩寵縉紳歆艷以爲近世剏見也是日宰執侍從下至百執事悉防江亭敍別冠蓋相望塡溢阡陌都人縱觀或繪爲圖以比漢之二疏云公至婺州布宣天子徳澤爲政務簡易存大體至於事干休戚則必反覆詳審而不敢忽一方之民初未識公徒以公名徳之重更相戒飭勿犯公法自郡丞以至諸邑官吏翕然奔走率職曰豈可復以猥上累我公神明公以獄者人命所系尢所加意每錄重囚必使升階立坐隅親加臨問察其辭色多得其情涖事之初有大辟囚以疑奏讞得防杖脊流配當決日引囚出則臒瘠若病者公命減杖數之半僚吏皆曰此勅斷也不可公曰主上寛仁好生哀矜庶獄某嘗親聞聖訓今此囚旣以疑故宥其生矣脫或斃於杖下則如勿讞人主欲生一人而郡守乃殺之尙可謂之承流化宣乎眾莫敢言本州歲以綾羅輸內庫自紹興以來逋負重積前官以屬官禁不敢丐免有司督責嚴甚公具奏一切蠲除之又乞增大禮買羅之直民皆被其賜公在郡祿令之外一錢不受或以謂例所當得前後相承莫有廢者公曰吾頋法如何未聞以例從事也食指猥眾用度不足至質錢以自給飭內外非飲食日用之物不得輙市於民婺出羅帛家人欲一見且不可仲春勸耕例攜妓樂公悉屏去燈夕出遊吏以故事告公亦罷之政務便民安靜不擾數月之間郡以大治公曰可以休矣遂再辭祿明年三月命下依前資政殿學士轉左中大夫致仕卽日西歸資裝無浙東一物盡以錫賚之餘分給親族之貧者致仕官曁使臣合得俸祿悉罷去不請曰吾平生食君之祿多矣豈可復更屍素吏輩役於私室難以費蠧餼廩寧自給之食築亭池上名曰喜歸公自號華陽老人日與親舊防息其間又作詩以敍喜歸之情一時名士賡和盈軸公遭遇累朝晚年防太上皇帝擢與機政眷遇優渥𨿽一飯之間未嘗防感戴之意晨起必注香上祝千萬歲每戒子孫曰吾老矣不能上報國恩汝曹其勉之至被疾猶諄諄道此語人皆謂公發於至誠然而二十九年七月以其子堅該恩敍封轉左通議大夫三十一年太上皇帝巡幸建康出京口公扶病朝行宮是時虜踐淮甸王師到屯江滸上見公慰勞周悉因語時事且曰卿在政府時屢講募兵之議有司措置失當今遂乏用公奏述江淮形勢乞寛聖慮上問公體力增損授以藥方仍述修養之法恩意欵密人皆屬目焉主上登極首訪公安否明年十一月召公赴闕公具奏力陳兩經致仕衰病難支上察其由詔曰張綱一時老成朕所渴見巳令趣召乃以耋老爲辭重違雅志可從所請令所在州軍常加存問仍賜羊酒郡守備禮委縣令入公里致詔特異之恩一時鮮儷世以爲寵乾道二年正月感防疾逾月疾良巳甲午之夕與家人笑語如平時遽命取水浴體浴畢安臥三問夜如何至二鼓忽舉手加額三叩齒遂薨於正寢三日而斂手足和柔膚革如生享年八十有四官左通議大夫職資政殿學士爵丹陽郡開國公食邑二千二百戶實封一百戶遺奏上聞天子嗟悼輟視朝一日詔贈左光祿大夫卹典皆如式公始以經術大儒爲上舎第一釋褐卽官上庠自正至博士凡三遷時鼓笥踵堂誾誾秩秩盛於唐漢公講論經防研窮理窟人人渙然冰釋【闕】

恩官基之弟塾公載念曾祖後猶有未仕者又以郊

恩官其從侄鉞自叔父以下由公而仕者凡六人公媦適溧陽進士談思文實榮國所鐘愛復奏補甥檉將仕郎公始輟妻之封及祖母輟子之祿及叔父輟孫之官及羣從甥侄至薨沒時曾孫數人皆未官嗚呼非孝義過人安能若此建炎初六飛南渡江浙云擾公侍二親奔竄山谷鄕鄰之避冦者知公所在爭趨附之曰此公純徳孝行可以動天天必佑之冀賴余庇以免由是相從者數千人晝伏夜行周旋於煙塵矢石間凡數月卒獲無虞間有捨公而出他途必遇冦掠前後數十無免者一日公與羣眾隱大林中虜騎繞林讙噪聲勢甚迫眾大恐遷徙紛亂或啼哭失聲閧然不可遏正爾惶惑忽大風起飛沙折木震動林藪移刻而止虜騎尋引去是日防此風則虜聞人聲無噍類矣人皆以爲公徳行所感厥後中朝士大夫流散南徙狼狽於道有至公卿者不以在亡爲辭必厚館之或經歲乃去性儉約自入禁闥贊化鈞首尾逾三十年家無金玉之器室無衣帛之妾凡世之聲色玩好一無所著在政府時每解衣人見所服縑素無不嘆息鄕人衣冠新異者不敢服以見公有爲不善寧受辱於有司惟恐公之知也公居依山而田瀕湖每歲夏潦山水湍激悉爲巨浸有勸公增置良田者公曰先世以此貽子孫倘可保守足以資伏臘豈可廣植膏腴以損子孫之志哉故自防至貴田不加益祿廩之餘推以賑貧無吝色每蓄善藥名方人有疾手自施予鄰里死者賙其棺槨歲谷熟必損衣食之費增價糴而藏之至春則減其値以濟之絕一方賴此免於饑饉流徙者不知其防千萬人也紹興十六年丁榮國憂有谷千餘斛盡以貸鄕民之無告者旣面焚劵柩前曰世俗以厚緇黃爲孝於親孰若惠貧乏以酬親志公所居宅南甘露降於眾木之上一歲凡三見穰穰如貫珠庭前雙桂枝生連理寢室之後復產紫芝又有羣鶴數百回翔寥廓下視所居公祝曰胎僊見臨願示丹頂俄有二鶴垂首檐檻飛舞自獻人皆異之先是公夢遊一官府殊庭虛寂非人世比夢中以爲異日當居於此後十餘夢宛然如一公薨之月族弟統夢至其所與公言同門設緑牌而無字有告之者曰俟張公至則書此額矣考公平生所踐履則知身後所歸宿夫何疑哉公娶同邑徐氏贈新安郡夫人建炎四年卒男二人堂右宣義郎前公二十年卒堅朝散大夫直寶文閣知泉州嘗歷禦史國子太常簿孫四人承議郎新通判信州鋈迪功郎早卒鑑迪功郎池州貴池縣主簿鎬從事郎新平江府昆山縣主簿堅皆中進士第種學積文能世其家鑑嘗薦名禮部孫女六人適士族曾孫男女八人尙防乾道二年十一月已酉葬公於家北古觀基之原從治命也公以全徳碩望遭遇四朝言聽計從澤及天下克保富貴壽考屹然爲世重臣訃音流傳學士大夫曁閭巷之人無問識不識舉皆痛惜流涕防公恩者至畫像而祠之公平生不求赫赫之功惟以道徳仁義自任誠心守之老而不衰此其所以大過人者眞所謂古之遺直歟公之子堅欲上公行實於朝以丐易名之典俾箴敍其本末箴出入公門三十年矣知公出處最詳輒以所聞見紀其實以授公之子不敢有加焉庶幾議謚勒銘有所考信以傳不朽視質諸夏無且畫工爲無愧云謹狀乾道四年三月某日通直郎大理寺丞洪箴狀

先君性嗜學壯歲讀書至忘寢膳自肄業上庠以至官中都著述無虛日任館職最久與一時名公賡和尢富建炎巳酉金虜南渡犯浙東明年三月北歸所過焚剽無噍類先君方待浙憲闕居金壇倉皇挈家奔句曲之西館戴氏一夕虜卒至家人竟以身免去未一里而烈焰燭天由是數十年手澤悉爲煨燼無餘迨戎馬息驚魂猶未定而秦丞相當國士大夫以文墨賈奇禍斥逐流放踵相躡於道先君念太夫人年益髙無兼侍秦又挾防嫌憾疑不附巳常恐一旦貽親憂遂絕意辭翰嘗爲大理卿譚公哀辭有士應知已用人豈法家流之句旣出好事者口語借借幾爲所醖釀因此愈自晦屏去筆硯二十餘年或諉以文字之職一切力辭遇勝日袖手危坐命子孫讀古人佳制以寄幽賞秦相卒先君防先堯壽聖皇帝擢登政府旋再辭祿以歸時年已七十六閒居又八年而卽世晚景多病頗近藥石𨿽時時歌詠太平然精勤刻苦不能如疇昔矣堅不孝遭大罰號慕之餘裒集遺文以類編次僅得外制二百二十二表疏九十八奏札六十八故事十九講議十九啟八十四雜文七十六古律詩二百三十九樂府三十四釐爲四十卷以先君自號華陽老人目之曰華陽集集中有宣政靖康間所作詩文數十篇皆掇拾於殘編防簡之末或親舊口所傳誦十不存一二惟尙書解三十卷乃先君爲學官日所作講議訓諸生者閩士集而成書別本刋行嗚呼先君力學起家不幸遭兵火畏權臣故文章之傳後世者止於如此敢摭其實載集尾以俟立言君子爲之敍乾道三年九月朔孤子堅泣血書

先大夫平時刻意辭章老且勿倦不幸厄於建炎兵火而殘編斷簡得之煨燼之餘又不幸沮於秦丞相以深文箝天下舌而片言隻字莫敢出諸口比及秦亡而大父巳告老然遇佳時勝賞猶時時技癢發於吟詠故身後裒積之文僅如是而止先叔寶文久欲鋟之木而志勿遂假守秋浦之明年郡事稍閒因取所編復加訂正以成先叔之志云紹興攺元冬十二月孫朝奉大夫權知池州軍州兼管內勸農營田事謹書

華陽集卷四十

