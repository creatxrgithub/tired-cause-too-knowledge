

欽定四庫全書

集部四

本堂集

別集類三【宋】

提要

【臣】等謹案本堂集九十四卷宋陳著撰著字子微號本堂鄞縣人寶祐四年進士官著作郎出知嘉興府忤賈似道攺臨安通判是集凡詩三十四卷詞五卷雜文五十五卷據其原目尙有講義二卷此本有錄無書蓋傳寫佚之矣宋代著作獲存於今者自周必大樓鑰朱子陸防楊萬里外卷帙浩博無如斯集惟其詩多沿擊壤集派文亦頗雜語錄之體不及周樓陸楊之淹雅又奬借二氏往往過當尢不及朱子之純粹然宋自元祐以後講學家已以說理之文自辟門徑南渡後輾轉相沿遂別爲一格不能竟廢且眞徳秀作文章正宗甄別最嚴胡寅作崇正辧攻駁尢力而徳秀西山集寅斐然集爲二氏操觚者不一而足亦未可獨爲著咎披沙簡金時有可采宋人舊帙固不妨存備一家也乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費墀

欽定四庫全書

本堂集卷一

宋陳著撰

詩

壽馬裕齋觀文【名光字子華】

山之髙壽裕翁也翁之徳與鐘山而俱髙則翁之壽與鐘山俱久而作是詩也

天作髙山大邦之屏外禦其侮王國庶定

維石巖巖維徳之基天實爲之是以似之

人亦有言如山之壽萬有千嵗保艾爾後

山之髙三章章四句

江之永美裕翁也翁之徳澤源深流長民之悅之而作是詩也

江之永矣其流湯湯整我六師告成於王

春日載陽薄言采芑泳之遊之民之洽矣

淸且淪漪有美一人懷哉懷哉率土之濱

江之永三章章四句

東山裕翁之志也如翁之志其爲謝傅之東山乎

我䢐東山以遨以遊彼采葛兮謂我何求

鳳皇於飛出自幽谷載好其音集於灌木

東山二章章四句

有鶴念己也念己之不能從翁而樂也

有鶴在林懷之好音載飛載止食野之芩

倡予和汝爰得我所何斯違斯自貽伊阻

陟彼崔嵬豈不懷歸英英白雲跂予望之

有鶴三章章四句

五言絕句

西上罕嶺

此去向南西山髙山復低不逢淸話客已覺倦扶藜

絕句

晴雨淋瀝花空皆寂寞夢回人不見愁重酒消索

夏五朔旦示都兒學書

老去眼生花兒方學畫鴉聊將二十字要識汝傳家

長兒深生日集經語示之二首

惟友於兄弟惟順於父母無忝爾所生造端乎夫婦君子之容舒吉人之辭寡有常則可矣欲自得之也

答妻侄趙良藩問學

藩兄欲學書來問學何如孝弟爲根本文章特緒餘

元夕應人求題酒肆燈

燈花三五夜鼓笛十分春欲見太平事誰非沈醉人

續侄溥賞醿勸酒二首

花有重開日人無再少年相逢酩酊何必備芳鮮醉時愁亦樂老去日如年慣見紅相別欣逢緑又鮮

題扇畫東坡

形神雪山松衣巾赤壁風望之凜凜然埽退炎塵紅

題扇畫東坡抱琴

謂是蘇長公如何抱絲桐不必窮是非聞名自生風

醉中出門得風

殘生有今日一醉得春風想見羲皇上人人此樂同次兒瀹以詩四首道各意因兩用其韻

待食信天公送窮戒星奴駕言一煮字安得三分廚【宴客】

歌不救魯告諭難入巴世事蛇赴壑吾生狗防家【嗟時】

富貴碧筒醉褦襶火傘來何如溪山曲一笛吹寒梅【憚熱】

逃不從幼安放非效元眞願事堯舜主或與防龍親【思古】

以上自道也

膏粱道之賊資財人所奴不如貧而樂客至菜一廚【宴客】

角利蠻與觸幻世慈若巴當知靠裏業自有書滿家【嗟時】

俗氛炎郁攸世熖毒惡來淸當友孤竹艶當友仙梅【憚熱】

風雷漢臣防天日唐主眞而曹其勉旃或者一見親【思古】

以上示諸兒

良月念一日郡庠置酒鑪亭勞余出山且取子美何時一樽酒重與細論文分韻賦詩韻不以及就成十絕

人生朝陽露物變水上波茫茫宇宙間如此道義何蘭菊不競芳鴻燕各有時可以人不如大哉義曰隨知心不用多流俗未易一相逢輙矛盾方信有膠漆蒲葵裁成扇癭木斵爲樽自是山林物不入紈綺門書二尺檠鑪亭一樽酒別去七十年此樂重回首爾來魯泮新快覩戴席重下舂分尺光乃與此際逢艸木味自同尊酒歡相與舊夢忽似觥恍不知何所四座同寮賢一和長官契樂極忘主賓論到貫粗細鳶魚自飛躍烏兔空追奔中有古道在難與時情論江湖寛相容風馬畱更勤襄陽或可傳北山若爲文六言絕句

村景四首

南陌耕云脈脈東風吹雨斜斜流水滿邨春事炊煙隔岸人家【春】

田舍灌苗戽水店家汲水施漿穉子淸溪浴午老樵緑樹休涼【夏】

風生老樹飛葉雨過殘云帶霞禾塲牛臥落日漁村鴉起平沙【秋】

雪霽山屏可畫風髙雁字難書訪梅橋斷呼渡芟麥天寒荷鋤【冬】

與貝氏子【名斗紀】書中

柴門任風開閉茅屋盡日虛閒補湊粗茶淡飯報答流水靑山

題畫扇

松下披衣坐著飛瀑巖前洗腳畫向塵污人看教知山林天樂

題王之朝所惠扇

八十三嵗衰翁執熱也要淸風此涼來自何處來自羲之手中

本堂集卷一

欽定四庫全書

本堂集卷二

宋陳著撰

七言絕句

新月

老天大巧亦兒嬉磨出霜防僅一眉掛向西園瘦梅樹閒心渾怯損南枝

春雪

夜來風雪借冬威不是東君喜防奇也怕春濃花易過故將寒力頓花期

春色十分

今日冠春春十分畫圖深處著儂身紛紛撲面狂蜂蝶錯認閒人作主人

次韻孫古巖立旾

一聲喚起便成春向日庭臺總可人本與東風舊相識一回相見一回新

木犀

丹桂固應爲宻友黃花自合讓髙芳夜來獨立西風底吹入詩腸咳唾香

梅初破蘂

朔風驚曉雪花幹盡力尋梅不道寒萬事不如初見好一枝全勝滿園看

次前韻二首

玉奴畱下唾花幹夜逐嫦娥入廣寒不許世人輕著眼謾教對此細評看

竹溪詩筆防曾幹遺我新詩照眼寒不用尋梅霜月底秖將詩句作梅看

杜鵑二首

催歸亦是大饒唇自不能歸底勸人行止在人終莫勸只應勸得合歸春

萬緑陰中死啼如何日夜不能疲料應飽作秋冬夢恰好如今是醒時

次韻袁司理送行三首

別友相逢情最好相逢還別苦爲情看君騰踏飛黃去記取淸燈影裏盟

陰六陽三天者定重逢尊酒定何時但須別後頻相問來往翔鴻各寄詩

瀟灑秋光山水窟木犀香底細評詩今朝攜手明朝別此防一生能防時

次韻月兄惜別四首

分付浮生一字休欲休不得是離愁如今秖怕歸無凖心在丹山最上頭

防載詩盟兩見心自從別後可曾尋夜來夢見悤悤散杜宇西月未沈

記得溪山兩袂分一溪流水落花春靑騘馬上休回首只見雲山不見人

爲儂傳語竹兄逢著行人也寄聲聚散在天終有定嵗寒三友見交情

次韻吳竹溪【名俊民】謝單景山【名樞】載酒

杯盤移醉冠春園酒散人歸月在門何日喜還供笑語酌君村酒侑盆

燕余寄月兄三首【燕余吳氏塾名】

葉葉徵衫來自東相逢笑語竹中傍人抵死催人去細雨吹涼一夜風

雨泣燈花夜一更醉中忘卻語詩盟料應獨立南下猛拍防幹萬斛情

昨夜還鄕已夕陽夕陽今日又他鄕回頭咄咄相思語凖擬東風好送將

次前韻酬王景云見和三首

我家西穀子鄞東西望雲山百里中回首十年塵底別更無書落雁天風

竹邊結屋飽幽淸疎落尊前文字盟子到五山儂亦到月邊云嶠得論情

與子相逢別未長新詩寄我寂寥鄕嚼情咀義心如醉背立西風不自將

謝單景山載酒同賞牡丹過燕余

珍重提尊過小園更呼貴客到尊前教人燈下看顏色知得浮生一夢然

次韻王文甫先生【名桂開】二首

赫赫光華奪景星斯文宗主在先生他年奏賦通明殿已信君王不敢名

富貴誰能訊女星得師自分滿平生河汾他日書成後王魏中間亦有名

折梅送友人

一朶梅花直一詩詩須情似此花枝能詩人去花無主圖得重來未落時

次韻舅氏竺九成【名鏞】

合圍未解急燕聊借騎誰能使大遼定逺好從鞭馬取管城於我亦平交

次韻前人補試落歸曹娥待潮

謁祠江上且歸休有命何須企碧流好把一言寤明主聲名當不減千秋

聞狀元是少年

聞說三魁是少年世間何必嘆才難我生亦是奇男子莫作時人一例看

次韻竹兄相招

酒徒元不是髙陽君以詩招語亦香𨿽欲醉歸重九日恐貽親怒愧王祥

次韻劉生蝶葉交飛

荷衰菊老柳防黃蝶舞風林亦共狂閬苑無花畱不住飛來學做小春忙

寓建寧推防送黃子俊【名漢傑號冷齋浦城人】

一聆淸話覺昏防尊酒何時可再同最是秋風恃輕薄易吹羈袂作西東

詩寄趙九新娶【名陶夫】

風擺柳梢云未幹癡云妬日正嬌寒隈香公子新鴛侶那肯興心客路難

次韻童尙質

落日孤煙水繞村山家燈火已昏昏幽人事業書底自讀離騷半掩門

次韻前人新晴三首

流鶯恰恰報新晴如醉春光暢踏靑金犢車前詩料足不妨分付入騷情

泥香風軟燕忙時宿酒防中起較遲試卷珠簾問花事畫秋千外裊晴絲

院靜旾深冷麝媒怕逢花委細蒼苔小桃卻自紅如錦笑倚東風醉入腮

次韻前人城北春行

醉遊不省路東西可意花枝手自提好景未知何處是謾隨蜂蝶過芳畦

甬東晚望

日落潮生水气昏回頭天際月如痕數聲寥落漁家笛吹入蒹葭何處村

橫橋觀薺

物理元隨世事新靜觀知是泮宮人穿花野薺𨿽防艸也占年年一分春

錦裏觀桃

錦裏風光分外旾桃花如市趂時新鬭風車馬香塵裏誰是朱門覓水人

夜坐書懷

竹燈火足相陪惟怕梅花畫角催我欲欹眠尋好處照人隙月更徘徊

午景書懷

虛齋檐馬自丁東卻在鶯啼燕語中整屐欲尋花信息不知柳絮已隨風

詠不開牡丹

一種仙根自洛城春深何事不花生芳心未必全羞澁猶恨東風用力輕

次韻童志道春晚【名斗春】

隔啼鳥夢驚殘沈麝香銷冷博山只枕半欹閒猛省又添一日在人間

春午二首

春城那被酒纒綿燕奼鶯嬌近午天花影滿簾庭院寂碧紗迥淡如煙

著雨楊花困舞綿暖風揚作晚晴天一塲春事歸何處芳艸斜陽淡淡煙

傷春

杜鵑非是翠芳殘底事年年叫出山紙帳竹牀淸到底不堪聲入夢魂間

次韻八侄三首【名圭】

春色三分一未歸雪肌風態露春防東風且作枝頭主莫把工夫繡地衣

靑妝靑蓋送春歸似不經風體力防收拾韻香歸酒盞惜花何惜醉淋衣

花開便是候催歸濟楚生香淸復防遙想折來深院宇似初勻粉小靑衣

題嚴子陵釣臺二首

才得心安便是通乘龍非貴釣非窮那知碌碌攀鱗者盡在先生不釣中

方信先生大有功光皇秖是暫時雄東都二百年名節全在桐江一釣風

小雪偶成

小宴珊瑚月未明滿堂歡笑雜蛙聲明朝此防知誰續試把燈花仔細評

次韻仇生五首

一春風雨笑談疎明日南風夏又初忽枉翠裾詩在手勝如書尺寄雙魚

學晚唐詩俗見疎君家句法到黃初淡交顧辱聨翩贈熊掌方嘗又得魚

交不緣詩有宻疎詩能宣冩此心初但從禮義中防戲便是趨庭孔伯魚

詩筒狎至補前疎快似西風捲峽初一片襟懷誰似友曾從仙李跨鯨魚

羨君詩思九河疎混混泉源只一初我欲驅馳無本領激溝澮水狎蛙魚

次韻陳師榦喜雨二首

何事猶屯水與雷夜看云漢嘆昭回五龍一日齊行雨且莫嫌他欠早來

一雨何闗百里雷天心端爲眾心回閒時試向龍君覓未必滂沱應手來

次韻李景異

剡溪千古雪坡風收拾寒淸入甕中此味世人那得吮特將撩撥老詩翁

次韻石瑤林師榦見賀【名正倫】

溪頭風浪起虛傳寛大遭逢臺閣賢見說襄城鞭衛士淸朝曾恕範忠宣

觧剡孝嘉道中答溪民羣來遮轎問新知縣二首並寄李宰【名興宗】

水淺山深土半沙刀耕火種做生涯今年水旱那堪說存得妻兒能防家

新知縣是舊官員說與田家汝有緣安穩過冬耘二麥明年才勝似今年

聞剡人望回

防涉山程往又還老懷不是愛逰山爲聞父老勤相送立滿溪頭防日間

泌生日二首

爲學須知次第功四書爲本要精通不須妄起功名想立得身時祿在中

莧藜並日不充饑玉女於成在此時道義於人堪雋永膏粱從古豢愚癡

醉中

樂遊原上少年春安樂窩中快活身古到如今能防輩吁嗟天也不由人

本堂集卷二

欽定四庫全書

本堂集卷三

宋陳著撰

七言絕句

與弟侄觀小圃梅花二首

看花須看未開時到七分開看已遲前輩詠梅多此意水邊竹外兩三枝

是則看花要及時看花到實不妨遲前賢亦有畱佳句緑葉成陰子滿枝

次韻上乘寺主僧如嶽【松澗】詠菊

萬紫千紅各名紛紛兒女哄春榮屈園秋種無人顧獨遇陶潛气始平

次韻梅山送牡丹二首【名茝字楚秀號梅山】

姚根魏撥兩京貴蜀本黟枝南度春今日東風爲誰好花香不到獨醒人

毒霧腥塵涴色香無知蜂蝶自幹忙醉時須惱不須醉三斗誰能向汝陽

又次韻二首

猶記年時花不醉老懷今已不成春深黃淺紫如何在畱得殘鶯啼向人

賦詩誰復待沈香洞乾坤走險忙寂寂春光傷感處瘦來不是沈東陽

三次前韻二首

東風吹送世間塵斜日消凝洛下春誰料烏啼成怪事旁觀自有預知人

花本傷時不肯香酒無賒處亦空忙便逢花酒如何醉回首淒煙鎖景陽

題丹霞洞

丹山髙處坐龍宮山下人歸潤澤中徵馬一塵飛不到危時方見有神功

謝戴時芳惠物【名方】

蟻緑浮香雪外春錦翰飛動玉枝新山人已約餐松栢此餽應知是獲麟

贈醫者趙月堂

乾坤慘淡眞愁絕民物傷殘活欲難說相說醫當及此區區衰病不須看

天地中間浩浩歌從他烏健飛過旁人若問功名事笑指南柯蟻一窠

春夏交承紅與綠歲寒三友松與竹我是蟾宮老桂枝獨愛上天風霜足

天街追逐邊塵亂更防聽殘鐘鼓院歸舟便覺昔年非髙枕已忘前日倦

粟瓶酒榼近多空書友詩朋亦間逢只有漁樵是知己也嫌老似雪中松

蕭蕭四壁住殘生不學神仙不學僧有酒未能忘北海種且自學東陵

自分書生他未暇物外人來偶淸話老主見一字虛莊叟寓言專是化

不到西峯爲日久一日一日一日又明日有約爲此遊一片雲山想依舊

正覺畱題久岑寂此後此意誰知得老僧揖入廊東頭摩娑石刻今人憶

老佛眉間屋漏愁殘廊腳下艸光浮誰能饑坐蘆穿膝莫問神通石防頭

小小杯盤共話情玆行爾過浮生瘦吟學士如工部楷法書來近率更

四座詩成已成捲醉舞者半歌者半薄雲疏雨且早歸杜鵑自催鶴自怨

隨意提擕容易率相約明朝更今日太白盡可百篇詩堯夫卻有四百出

遊了南山山外山北山下住更幽閒消磨永日何妨睡受用淸風不用還

次韻五月六日醵飲茂林

一味淸風萬竹林自行自坐見初心已拋仙侶枕中夢能聽老陶琴裏音

次韻如嶽惠茶

槐窗夢斷鳳團香松澗分來雀嘴嘗勾引淸風發吟興與師意思一般長

次韻答張子開教授【名先遇】

兩翁相對五里近一病同眠八月天彼此醫治須努力要成歡醉菊花前

次韻內弟貝端甫【名斗紀】家醉中

軒小小受千山杯酒悤悤勝肆筵滿面春風相照處話心只話數年前

次韻前人壁間詩

萬宇腥埃風滿山只饒二十里雲間要知人好境不好最怕身閒心未閒

次前韻

兩處詩家隔一山此心知得兩心間君才終與鵬騰海我老甘從驥伏閒

示侄泳求牡丹

見說東家有牡丹有花欲覓數枝看若還溺愛慳分送卻與無花是一般

次韻弟觀送牡丹

極目風沙姚魏家耳邊忍聽後庭花誰能把酒花前醉添得臨風感歲華

四月朔旦過黃山哭刑部百求弟【防】道中五首

河流曲折二十里過了黃山始直東今日卸船須得早鄮峯已在眼花中

次韻弟觀過黃山

曉雨才收數防輕江云未放十分晴舟行曲港難爲縴峯有佳山莫問程

八字橋

二靈山下湖先潤八字橋頭河水分此是江東最佳處近來風景不堪聞

靑山下

千頃田疇麥浪花數家林薄筍抽芽休將世事俱歸夢頗喜人生尙有涯

磎頭

篙師無力櫓聲柔已分前途夜泊舟忽報西風吹柁尾不須斜日到程頭

重五有感

登髙時節殃雞犬乞巧風流狎女牛何似今朝酹忠魄殘杯一洗世人愁

試墨三首

元圭珍重鎭書房紫石磨來滃墨香老去苦無閒著述以分寸計覺時長

墨卿與我是相投了得時須便罷休不見江南井中藏只爲相國寺門畱

毫染上何妨淺蟬葉冩來須放輕爲愛淡中多蘊借卻嫌濃處太分明

出門偶成

雙鷺飛飛髙復低復低飛下近山溪一聲樵唱山前路卻又飛歸翡翠軒【疑】

遊雪竇仗錫七首

萬仭崖擎碧玉臺中間一鏡貼天開四時自與幽花對一防時妝不照來

右錦鏡池

雪瀑翻崖直下深自從開辟到如今天寒水澁山風急不斷朝宗一派心

右飛雪亭

不到玆亭四十年臨風獨立意悠然胸中多少難言事便欲憑髙叩九天

右妙髙臺

何人擎破隴頭嵒盡束溪流下碧潭潭底有龍能變化好將霖雨活東南

右隠潭

平揖天風一望來蒼崖萬仭兩分開是中猿鶴亦難得只有龍云相往回

右鳬巖

石路崔嵬云上頭北雲南雪此鴻溝誰人題作踟躕嶺不到山心不當遊

右踟躕嶺

山上山根溪一灣著亭管領此溪山雲南更有靑天際步一步髙從此攀

右仗錫入山亭

遊蔡峯道三首

恩袍拜後兩周星今日西行得再經休問庵中僧在否滿檐松竹舊時靑

右碧渚庵前

疊障中開一隙天數家茅屋鸛巢邊逢人試問營生法笑指巖前煮艸煙

右半坑

昨日山前痛憶兒回頭凝望更依依如今精爽知何在采得蘭花泣看歸

右回途望黃沙懷朝兒

次韻戴帥初架閣【名表元】剡居四首

書擔隨身又入山危途步步轉頭看近於瀟上二三里難似江西十八灘

靑春踏過洛陽塵今卻尋盟鄭子眞天下方酣施奪事村中自有遜畊民

見說三間松下屋更無長物累中心難忘獨有南風操時對溪山一鼓琴

隔一靑山能幾里頻頻聚首約方來生涯泠淡渾如此輸與斑衣學老萊

次韻鹿苑寺一覽閣主嶽松澗送茶

鹿苑書來字字香滿奩雀舌餉新嘗有時獨坐相思處一頂松風午韻長

次韻戴帥初村園雜興二首

田不充耕謾墾山焦勞新做鬢毛斑牛歌方見平生戚魚釡何曽餓死丹

新園本是無多地防步低平幾步髙已逝江湖分燕啄且從溪谷刮毛

教學退作二首

昔年堂上來三鱔今日溪頭領隊魚方信卜居初意好要教同裏識詩書

話言超出求名外心力分從負米余防學得詩終有獲力耕本處賴深鋤

小學識媿

字畫向來𨿽小技兒時欲學亦難詳防妝但莫如新婦端正終須自老蒼

指防方名屑訓防一方才解四方通定知苐一畨開說萬水朝宗是正東

工夫靠裏方爲學時習奚分防壯年何幸席間提掇最明新處是陳篇

又次戴帥初諸前韻七首

三間老屋坐屏山梅影橫斜細竹斑寡欲自能堅鐵脊長生何必問金丹

靑春本是耐官勞卻入山居便養髙淸話一間甜蟻夢黃塵萬事等鴻毛

世機毒甚含沙蜮民命危於減水魚幸有柴門自深閉不妨下蠧殘書

世上紛紛博一盧案頭矻矻守三餘牢辭門外雞豚社菜味深長手灌鋤

幻景爲生何短長癡人得夢亦推詳餐英謾效獨淸屈飲乳誰皆百世蒼

荷衣瀟颯甘謀拙氈笠崢嶸任命通祗爲愛山忙入剡不因思鱠始歸東

君是能詩猶可及及君不可是吾年有懷伐木相求意但誦投永好篇

本堂集卷三

欽定四庫全書

本堂集卷四

宋陳著撰

七言絕句

次韻張子華七夕【名光遇】

郎自牽牛女自梭駕言一歲一相過不應妄念忘機杼如此風波亦渡河

次韻劉后村所贈延慶主僧圭復翁詩三首

古往今來幾過帆天髙地下一浮庵與翁相見亦偶爾一笑無言意自參

淸到復翁方是淸不求名處莫逃名南湖一片平鋪水中有拍天波浪聲

一色時妝漆染絲淡中頭緒自相知後村已入神仙洞畱得同庚伴賦詩

次韻惟西堂巧山二首

淸風明月本無邊我亦尋盟到白蓮靑玉軒前來坐久淡中滋味自相賢

一片靈心著古風淸吟披拂到山翁從教湖海相傳去知我曽來茅屋中

次和梅山弟二首

馬上功名馬伏波少遊終是勝兄多如今都付忘言處醉向黃花柰我何

心如古井已無波無柰山林宿興多何幸風流存晉宋不妨詩律效陰何

次和天童僧慧果書記袖詩來訪三首

當年捲地輪移掛杖東還云與飛太白巖前綠陰下相逢無語聽催歸

省話何須吞炭瘖安貧便是直鉤心看來世事眞飄瓦笑殺時流重注金

出山相過便東行水落山空一別輕畱得詩情照窗幾萬花妝裏獨梅兄

次韻屠仰之詠火【名髙】

孔孟光華不死生楚秦灰炬謾紛更莫將燒菜焙浮盡要把盤根養宿明

贈東隠小師林復祖【名甫徳】

萬木凋零獨有松雪霜風裏幾春冬須知受變方成物直上雲霄舞翠龍

次單君範【庚金】袖來汪西臯【名元寅字日賓】所譔詠秋十章以示因和之十絕

鴉帶殘陽入翠防紛紛黃葉向人飛西風不管人間事雁自南飛燕自歸

蘋蓼汀洲紅白分憂心觸景自如醺鴻飛本欲冥冥去萬里長天不放云

平生念不到輕肥砧杵淒淒搗布衣說與妻孥貧自好相看一笑有春暉

自古年年自有秋悲秋原只是閒愁感時祗有長庚子說到衣冠成古丘

飛飛鴻雁舊山川有淚沾衣感昔賢猛拍防幹因猛省從來滄海變桑田

木犀風了桂花風幾日中間景不同惟有黃花偏耐老飽收霜露正成功

露獲歸來婦防催西風滿屋飯香來癡兒得飽牛衣舞也要人呼小老萊

平生四海有知心宿艸秋風只感今獨向西臯一回首未曾半靣已蘭金

夢斷康衢立極謡心如泥絮看萍飄一淸盍與金溪水同味誰爭鹽海潮

昏眵望杳水雲村好句從來風月人瓦缶不量追大呂冰壺何惜受纎塵

贊齡叟畱東隠二首

才出家來恩愛輕師於東隠卻關情一盂菜飯分畱與方信空門有弟兄

一片丹山云出山慈云髙處共淸閒春風輕借吹噓力出本無心也防還

防齋習庵皆有詩在慈云閣沈端憲又有記文刻石因成二絕

習老防翁兩達尊借他僧偈說慈云一畨入寺一感愴細讀古碑端憲文

景照堂中憩佛寮防幹憑處接云髙賦詩時防苦吟甫破約難畱嗜酒陶

寄南湖主人海雪吟

別雪岑翁不記年翁今來管四明天看翁捲起南湖浪浣盡浮塵結淨緣

哭趙觀使墓【名汃夫】

十載重來古樹陰眼前新塜淚沾襟歸家當與兒童說要識如今展拜心

送酒與葡萄與來石門

山泉釀出苦醅硬野蔓生來酸子圓此味不投甜世界遣教參透石翁禪

早晴出門

山光溪色曉晴間鷗鷺在溪雪滿山忽然自笑還自語白日何似溪山閒

南山白雲

一片白雲飛入山須臾亦出在人間我歸十年不復出說道雲閒我更閒

偶成

赤日途中嚼冰雪紅塵城外見林泉一時邂逅猶快意十載淸閒我謝天

早行到慈云

出門早作慈云行樓閣崢嶸殘月明老耳虛鳴眼帶夢恍然和寧聞六更

酒邊

茶甌才退酒杯來酒興濃時杯復杯也須畱取三分醒要帶明月淸風回

送董稼山二首

三年一去西山云一見欲別心如燻勸君且爲更盡酒何時得與重論文

白髮蕭蕭送出門相擕相看兩無言祗應今日往來夢攪破百里梅花村

梅山醉歸

山風滿松松气香松香如酒入詩腸悠然一醉便歸去如夢未覺無何鄕

乙酉正月九日遊慈云三首

數曲淸溪山抱回靑山髙處醉筵開忽然鼓笛太平調便是洞庭聞樂來

人生此防能幾回坐上有客皆懷開更聽陽關三疊曲何日復遇此翁來

溪自是溪山自山溪山不與我人間古往今來只如此看盡人間忙與閒

元宵薇山內弟酒邊五首【趙必昌字景文】

靑燈連夜得論情瓦缶方淫獨古聲人意好時天亦應滿山風雨忽開晴

燈宵處處是春臺盡夜還家亦快哉說與諸兒此行好滿襟帶得義風歸

火是人生日用資難憑回祿做兒嬉千燈照夜成何事一防疎防萬屋危

日星明槪朝廷福燈火安和田裏丰此是古今眞樂事夜燈何用煽淫風

一鑪榾柮一燈寒尊酒流連到夜防惟有防心傷世變誰開醉眼看狂瀾

與西寺月石橋二首

脊梁硬竪支撐佛心地平鋪濟渡人不比天臺無用物祗將奇險誑愚民

相逢相約到雲間欲往從人卻又還畱取有餘無盡意眼中處處見西山

上乘方丈

石邊流水竹邊松中有十年前好風悠然自得忽自笑今日何日此山中

宜晚小酌二首

天理人倫古到今一門三世弟兄心紫荊樹樹花如錦方信春風無淺深

濁酒三杯三代醇中間滋味是人倫世人毫末成秦越要看家風我姓陳

坐凝光亭看麥

十日前來翠滿腔重來二麥已搖黃春風亦是知艱食日夜吹噓早熟香

偶成梅山園有酌

易來難去家半里似有還無雨數絲爛醉池邊野花下黃昏猶有未成詩

畱稼山

山蕨如拳未有筋溪魚子腹不生鱗明朝二味三杯酒此意良眞莫語人

齡叟得稼山好語因贊之

髙懷不是愛山行鐘鼓樓前有宿盟今夜老禪聨榻外定應說到有西成

弟觀爲眾奉裏神於丹山僧捨有五絕因趁韻

一入丹崖第一坳悠然此意已有巢吸泉煮茗濡吟吻洗盡人間血肉庖

人眾由來口鑠金謾從時好答人心堪憐寒露冰壺玉塵滿冠巾汗滿襟

一卷新吟水石香頓教塵濁變淸涼喚醒心下十年夢拜舞薫風靣舜廊

老我今年七十二已無半念到窮通北一枕羲皇上日自流西水自東

迎神舊是醉嘩塲禁方嚴酒有坊幸免叫囂成鬼市不妨安穏服農忙

重午酒邊四句書宜晚

七十二齡重午酒百千萬變獨閒身細看橊艾祗自醉同弔芷蘭能幾人

丙戌人日與內侄汪景淵同飲於宜晚二首

憶昔兒嬉祖母傍如今甲子一周彊晝三世親親話分付兒孫此意長

危世相逢三載間春風杯酒此時難雙溪不是無風月世味何如菜芋盤

應百里李天益來求作奉川十詠似之

髙山處處著虛軒來此憑欄便欲仙下視浮雲隔黃霧半迎行日上靑天

右廣莫軒

一水流南抱縣行一橋在上壓溪橫傍防多少人觀政要與橋平水與淸

右慶登橋

庭中說法有親聽龍去庭空水一汀獨有亭亭歲寒柏不知人世自靑靑

右虛白觀

傳說當年契此翁偶然來此笑春風忽拋布袋歸何處地下天髙一閣空

右嶽林

乳峯眞可避人間上妙髙臺天可攀未說曠懷便笑傲堪從險處習間關

右雪竇

誰把深紅淺綠蟠羽毛飛動倚風防時人不識來儀瑞只向花前想象看

右鳳花

皮皴肉發蒼然伏雪眠風傲歲年不見南鄰龍臥者本心元自直通天

右龍松

千尺嶙峋直立形流傳神應挾風霆石身本聚山川气便是人心聚處靈

右石夫人

火珠簇壓翠防鮮丹粒團成蜜顆甜爭爲渴饕供燕豆誰知頳汗困償藍

右楊梅

防風篆水自成碑淸月磨潭不受疵萬里此通歸去路扁舟堪載送行詩

右耀碑潭

本堂集卷四

欽定四庫全書

本堂集卷五

宋陳著撰

七言絕句

到梅山弟家見瑞香盛開醉書

地因勝境閒中見花爲騷人分外香數步出山何世界一春無事是風光

送君範到下溪頭

老來多病腳蹣跚不覺追行一里寛歸去閒門還靜坐世途步步是邯鄲

酒後四句示梅山弟

蒙蒙細雨濕春風家在靑山啼鳥中有酒可杯書可讀何須門外問窮通

用梅山醉中韻三首

一桃李夾垂楊一卷離騷一炷香閉眼坐來開眼笑到無言處是春光

滿世楊花桃李妝自家采采芷蘭香無從捉鼻如安石相與齊眉有孟光

吟搜菜味詩宜瘦睡足花時夢亦香閒也曾忙老彭澤存而無用古靈光

兒童以石舟戲於池

浮生已付四宜休老病光陰黃葉秋底用燕嬉居畫舫何妨飄忽悟虛舟

有感

天將轉冷熱連日云欲開晴雨數絲造物從容消長處盍將人事此中推

臨行別單景山

我衰已分頭縮君健方知鶴翅掀早韭晚菘冬芋栗尙能時節候髙軒

飲於梅山弟家醉書八首

梅山半載在城中辜負山中月與風老我相逢還一笑弟兄能有幾人同

老我衰顏百念煎梅山少我十三年人生不問壽長短得一日寛皆是仙

象棋一局酒三杯此樂都從靜處來明月淸風不輕與靑山流水要相陪

有約相過亭午天日斜猶在酒杯間遲遲要待月明去意在弟兄非在山

人間杯酒易暌祗爲閨門意弗諧每到梅山醉終日不聞人語自安排

年少心懷早可人酒邊一笑見眞淳但從此日涵濡去更把詩書沃此身

右示聖涯侄

梅山醉裏抱山孫春入孩顏笑語溫淡靜心田無妄念祗將詩禮種家門

右喜見山孫

世變其如我醉何兒孫扶路日西斜風吹醒處愁依舊蕭防乾坤菊兩家

右感慨前事

梅山摘其八絕爲四首和來余因次韻

梅山半載在城中帶得山間物外風隨境動時元自靜與人和處底須同

辜負山中月與風心無城市亦山中應嫌猿鶴天機曠要與同行不肯同

老我相逢還一笑杯盤艸艸自家風從人謾說侯鯖好難與耆英菜味同

弟兄能有幾人同酒趣詩情泠淡中須記松梅滿山雪莫隨桃李杏花風

次韻梅山弟醉吟七首

髙明所志希賢聖愚暗惟知事鬼神老我激昂非矯物本心標榜未輸人

暗檐行吟梅影瘦午坐睡檀絲長不作上下四方夢何妨參受三峯香

隠處是甪裏先生放遊是司馬子長試問梅山老居士判斷兩家誰最香

魚眼死也依然張鶴頸生來如此長凡物不齊各有分不須逐臭存吾香

蚊翼只爲黃昏忙鵠心自與靑天長世人皆失我獨得春風浩浩詩書香

開眼門外世夢短忘情尊前閒意長邂逅當有赤松子歌舞何用楚蘭香

人於忙處不知老詩到醉時方是眞相對梅山幾杯酒不知身亦是今人

呈竹石亭

說道疎時元是宻偶於忙處得尋閒宿愁復嶺重山外新趣淸風明月閒

登慈云閣偶成三首

五里晴行信一笻入松迎靣舊松風斜陽歸路樵漁笑翁自何來半醉中

悠悠雙鷺趁溪飛欲帶淸風何處歸湖海近來難著腳靈山深處自知機

行人笑我又偸閒說與行人聴我言知得浮生皆定分有誰教汝自煎煩

呈齡叟二首

溪山五里眼花中萬變風光摠一空惟有老師無處語依然只是舊家風

別倪嶴回

七十四歲已見境九千百步尙尋山暗從今日逆數轉能得平生幾日閒

次兒防呈石秀叔【名大震】韻

寒雨滿城詩客孤秋風萬山帽人少何如對牀千古心白髮黃花傲昏曉

趙月堂來問比日何似答之

欲死不死命相若此心何心誰得知湖海逢人借問我爲說如醉如盲癡

爲茂林老乘獨舟四句

海浪如山不著帆任風吹去渺茫間誰知緣法有到處少茂林泊處深山【句疑】

薇山處過畨石渡遭渡子無禮傷臂因成二首

臥如龍奮亮當貴射可猿通廣欲飛誰料舟人爲敵國祗應山鳥怪儒衣

唾來不拭如師徳怒至無遷學子顏淺眼方知有滄海惡聲寧復到薇山

遊靈濟寺方丈酒邊

天畫軒前酒一杯愛閒能有幾人來明朝又入深山去安得如潮日兩回

靈濟寺午睡起

江上春風底事寒主張火櫃一雷鼾不甘酒力濃時困自是人情熱處安

到梅山處三首

種成梅竹趣何澹說到詩書心自閒滋味深長在物外塵埃分付與人間

溪山有分皆爲福艸木無成半計功小小梅園胸次濶到忘言處只春風

斜陽已在古松間杯酒相畱未放還此是古人眞率意誰知今日有梅山

詠鷺

玉雪毛衣晤對間平生慣弄碧潺潺春風喚起雙飛興不得魚蝦也入山

送許耀卿入越【名明奎】

三宿相畱亦是緣東風吹上鏡湖船閒心可爲流觴事古眼應探窆石前

次韻內弟汪英春來弟家省母二首

菽水可歡須且住粟布相容何必去縱然有約奉歸軒也待春程香暖處

綠衣何曾介老懷彩褐朅來舞春階方知無忝所生處不犯河魁也是齋

朝歸生日女洸有詩因次韻

老爺不記女生辰一見杯盤便是春兄姊妹言兒記取同胞皆是讀書身

春夜夢中得四句

北海座上客常滿陳平席門車亦多貧富不關交際事二公門戶亦山河

次韻奉慈寺主居簡

納交𨿽淺自知深一見如抽病眼鍼已約飛雲狎來往誰知峯頂有千尋

似居簡

老歲𨿽尋相近寺危時欲見得交人平生自有淩雲志只恐峯髙不受鄰

與徐國英【名應蜚】坐西窻渇睡中得四句

古語相宜數日陪西風未放木犀開子方興盡欲歸去小雨又從溪外來

晚晴次前韻似前人

雨中菜酒得相陪天忽安排晚霽開明月歸途定回首橘香時節又須來

謝居簡送茶麫

銀絲餅熟筍供臛玉糝羮香茶牙食粥案頭添雅供不知此味更誰家

次韻僧云岫寄東臯寺主智恭

聞說東臯絕防埃笑飛鐵錫把山開何須一靣方相識曾見藕花詩句來

次前韻似云岫

一簾云影隔塵埃小小禪心爲客開坐久不知風雨惡栢鑪香裏話詩來

次前韻寄天寧老可舉【吳直翁】避生日於西山

迎錫淸風掃夙埃煙霏空翠畫圖開西山山上千年鶴認取年年一度來

次云岫惠茶

滿啜禪林五味茶淸風吹散事如麻客中邂逅眞奇絕不比尋常賊破家

謝云岫重五送酒粽

金黍瓊漿忽到前方知相近弔湘天客中寂寞堪騷屈暖熟風光出老禪

次韻史猷父【名徽孫】來見

詩書門戶耿餘光殘月孤星各一方白首相逢笑相問何如耆舊在襄陽

髙潔堂【名純心】來見因次前韻三首

室而晦處有通光內外相須是直方認取靑氈爲舊物要看鳴鳳在朝陽

君家文獻日爭光聲價如今重上方我老尙知師古學爲搜古集到渠陽

詩屋中間借隙光老來猶苦未知方羨君句法源頭活此意曾參到紫陽

次韻云岫偶成

偶來云外見靑山有感人間兩觸蠻誰識禪心夜來雨西風喚起喜中嘆

次韻戴帥初覓茶子二首

風流淸苦自成家要擷春香煮雪花知味不隨鴻漸唾剡翁自種剡翁茶

新詩著意不曾疎苦覓茶栽勝索租搜送堅霜千碧顆難酬五十六明珠

聞鶯

當年百囀建章宮調入新詩麗曲中老耳如今聽不入爲誰猶是咽東風

綠陰

風枝雨葉細成陰掃退浮紅浪紫塵慚我老蒼畱本色安排晚景見新春

本堂集卷五

欽定四庫全書

本堂集卷六

宋陳著撰

七言絕句

外孫王相兒【名玠字孟成】求冩送春三詩並示

相兒一揖笑嬉嬉要冩醾架下詩畱取他年時展看外家風景有當時

次韻招弟輩飲

淺量能消酒幾杯爭如俗子厭人來明朝定到梅山下不管梅花開未開

王得淦招飲席上二首

親戚疎疎已曉星杯中滴滴是眞情近來此酒誰家有除卻旗亭無笑聲

太史應須奏徳星老夫相與證髙情杯盤楚楚饒詩興冩出人間淡處聲

王相兒求詩

相兒執筆請翁書要受持從入學初我有至言兒聽取心宜莊敬气安舒

戴仲倫求詩

來翁攤紙要求詩猶勝兒童弱弄嬉參得純公行樂意傍花隨柳在他時

次韻兒防六月十二日登東坑嶺

欲壽吾前酒一行走三百里火雲程熱時卻有寒時節汝母梅花臘底生

次兒泌韻

門外風塵付一吁何妨稼圃學樊須油油本是人難凂皎皎奚憂我易污

侄孫榘獻醉防以一絕示之

年來只識釡中魚入海修鱗夢也無寶鱉帶糟俄入眼兒童驚問哄寒廚

答眚醫王東林求詩

我抱東林未見心諸賢詩上見東林兩瞳不覺鍼鋒到一瞬淸風掃宿陰

送林方叔【名庭玉】赴範氏館

家食城南擅獨賢夜占奎壁半移躔東風綘帳渾閒事先世靑氈是宿緣

次韻張君壽【名希崖】來見二首

萬錯生於一動間老夫不是不知還春風百里回頭處莫怪移文到北山

大學門庭未易登參前新意逐時生須教一敬存神捨莫是多吟費管城

醉中示梅山弟二首

夜燈曽醉藕花涼筍擔歸來雨亦香閒裏不妨長聚首人生能得幾斜陽

兩山合秀水流中茅屋相忘松竹叢時節往來容易事菜湯艾酒一家風

謝紹興石梅臒【名正紀】遺本堂兩篆書

飛下雲間玉筯書忽如夢覺揖梅臒古來髓脈今誰識稱得山中老餓夫

九月一日戴時可【名寔興】酒邊

老夫不是不知時黃菊芙蓉正要詩誰信多魔兒女病催租風雨又攢眉

次前韻

不知今日是何時只管飛毫醉夢詩天地本來寛著我可曾寒餓一低眉

次韻女洸九日坐病與泌詩

翻海誰能實漏巵世情分數逐時支三年兩滿何須訃父子初心要自知

次韻汪英春九日酒邊

有客相過風雨秋唾飛珠玉勝珍羞但知女似謝道蘊不道吾爲馬少遊

次韻東平趙益三首

修鱗化作偃松寒數百年間一夢看何似起來云擁去爲天行雨萬民歡

右松龍

翠紅翼翼寶坊間曾入瑤宮白玉防飛上朝陽瑞天下靈根變化本無難

右鳳花

野迥山空風撼鐸孤墳寂寂春光薄誰問布袋事有無水自東流日西落

右塔亭

快活吟第三筆示諸兒

小兒求我第三筆醉中言語不擇出老懷空空無他腸汝祖心事須當畢

復越悟本寺主僧文蔚惠丹劑

師歸古越老梅根我住小丹山下村贈我金丹知有意要生羽翼到雲門

次韻錫竇寺主僧炳同【號少野】招逰山二首

萬葉逄秋又纈斑珠林錦鏡好追攀人生行樂非容易本是閒人也未閒

飛下吟牋墨妙斑空攀難對敵家攀肯分半榻淸風況翻怪詩來撓防閒

次前韻二首似前育王寺主僧如日

見說東巖弄一斑萬人表立許誰攀笑相逢處行雲住誰主誰賓相對閒

桂漸吹香菊漸斑西風送步得髙攀天開圖畫著二老我亦何妨一笑閒

上巳酒邊示女【衝】二首

女衝踏露折棠花引得兒童哄一家說道今朝修褉日暫拋鍼綫樂年華

年華浮動酒中心笑向吾前滿滿斟猶喜家貧詩禮在一杯眞率勝山陰

題思逺行業碑

虎溪𨿽小深似海截斷英雄富貴塵卻與淵明過溪笑方知心自有髙人

寄題剡竺貫之書堂

一片心田種善根粲爲枝葉長兒孫又從今日相培去百世金庭好石門

贈茅意山主簿

旅鎖傾城慰寂寥詩編到眼見賢勞三年鸞鳳風聲好萬里驊驑地步髙

次韻邑宰徐何謙【名文郁】道中詠風雨中聞藕花香

眼空塵世粉紅嬌防了濂溪興自饒風雨中間曽著句滿身身到慶登橋

次前人爲余置酒邑防見示

公事無多白日閒笑談風月傲方幹馬鞭𨿽少難供賦突兀南山翠朴鞍

次前人似任叔實【名士林】

字字眞眞幻幻心講氈須體美中箴分明示我豬龍訓翦說成他鸞鵠襟

丁丑五月六日醵飲茂林偶成

夾路松杉防午陰南風吹透樹中心一聲婆餅焦何處妙法蓮花此妙音

答法椿張老口占

牀前何必問云何霜頂誰將手自磨可是法身眞有病皺眉頭處爲人多

似僧一寧【號一山】

邂逅交情雲水間茶甌香鼎話淸閒他年燕坐千峯上認取一山山外山

似僧耕野雲

浮雲一片出天涯南北東西總是家飛到五山山絕頂風雷變化雨河沙

次韻僧云岫見寄

憶昔宮花壓帽檐如今野褐替朝衫邯鄲夢覺身猶在安得寒山喝破巖

到西山懷趙文

曉日南一暖烘采薇人去與誰同人生畢竟皆如此休怪浮屠只說空

防韻椿長老惠蓮花扇

蓮花法界走輿臺兩扇香風爲我開藜藿皮毛消不盡若爲回向老如來

代弟詠梅畫十景

攙得江南第一春竹籬茅舍便精神百花頭上無相識只有東風是故人

右先春

分甘冷落傍朱門傲雪欺霜百歲根惆悵西湖人不見暗香依舊月黃昏

右古枝

斜斜瘦影兩三枝只許寒人自知猶恨嫦娥收不盡卻歸羌管曲中吹

右宜月

生香自恨玉爲容誰放晨光淺碧籠隠約風標難畫處邯鄲人在夢炊中

右臥煙

處子從來不世妝老蒼相對本相忘猶嫌曽受秦封污冷笑無言只自芳

右依松

香在溪頭古晉林瀟瀟風雨滌塵襟休尋白玉堂前夢自有此君知此心

右依竹

天花包盡世間羞也到孤山老樹頭寄語東風爲吹拂本來靣目自風流

右雪裏

打頭二十四番信吹透天香雪裏枝總被詩人收拾去封姨正自未能知

右風前

獨占初春早卸芳肯隨桃李濃妝如今不到壽陽額自做孤村流水香

右飛花

碧實圓成重壓枝萬紫千紅竟何知是𨿽不入甜人口畱得靑酸有用時

右結實

本堂集卷六

欽定四庫全書

本堂集卷七

宋陳著撰

五言律詩

到倪庵

聨袂西庵去行凊不厭深蘭芳泛幽谷松翠引長林石路傍山甃澗源何處尋歸途無所有時聽一猿吟

入城似吳竹溪

投眠方丈室爲趁午潮差父執子愛我客身心是家夜牀安紙帳曉枕夢梅花早作臨溪別此情天共涯

過﨑山

曉過﨑山下溪淸水見沙石根交虎豹樹影亂龍蛇黃竹藏舟渚靑簾賣酒家扣舷汀鷺起撇撇帶西斜

江口偶成

出門何所適欲見邵雲臺天气晴相送灘舟小易推坐恬時掬水吟苦恰嘗梅舟子遙相問江潮來未來

西渡堰呈孫古巖朝奉

行計又悤悤投西一短篷上河平岸水暮雨打頭風得飯已昏後無眠到夜中哦詩欠佳句爲報古巖翁

泊丈亭

丈亭亭下浦艤棹又終朝船聚市聲雜風生江气驕玆行未百里已涉第三潮去住向誰問鷺飛雲影飄

同袁通判【名璟】遊越中三首

舟行可十里上岸卽山林曲徑抱深意怪松傳古音平生能幾到好處欲窮尋春鳥一聲處鄕關又上心

右禹廟

停舟過橋去兩岸綠垂楊繞屋水爲界入門花滿廊如今爲道院聞昔是書堂此意與誰說春風湖渺茫

右鴻禧觀

前賢眼力到占得此名區荒徑百年樹虛堂三靣湖檐陰來釣艇花外起晴鳬借問園中叟主人曽到無

右趙節使稽山門外花園

示內

婚娶不在早在此兩相宜豈得人無婦能如子者誰科名圖我取家務以身支要見看承處頹然白髮時

呈月兄

頗有愛山心山人交未深不知回俗駕依舊入儒林樂處外何有故書中可尋漁蓑歸得晚風雨伴吾吟

張敬之縣尉【名欽】

仙棹發秋灣溪山到不難要將培逺業便答自初官秦望一峯峭賀湖千頃寛用心行已處時向此中看

公棠溪次待舅氏竺九成偶成

駐馬古溪頭期舟不見舟未知來否的難決坐行謀灘逺寛飛鷺波平穩泛鷗功名在何處到此兩悠悠

晴行

久晴常欲厭裏卻宜晴溪瘠容魚穴風恬安雁程空山巖出相老樹葉生聲此景吟不盡明朝重細評

桕溪巖頭

晴色上游笻西行二里中薺花黃纈地麥穗白潮風紙杵鳴山屋齋鐘出梵宮歸途須傍早要折石巖紅

遊永固院

晴行不自覺又入此山來失笑谷聲應坐迎僧戶開檐風數行竹入一枝梅歸策休催發得閒能幾回

遊慈云

防吟歡信步不覺到禪關植杖苔防上防門竹影間樹髙風韻葉人靜鳥呼山安得長畱此分僧一半閒

秋晚新晴

杖屨訪郊晴秋光潑眼明溪防經水沒山面撥雲程霞影收虹影砧聲急雁聲芙容花在否滑路倩人行

夜秋偶成

山築塵囂外淸標夜气中荻花渾妬月梧葉已嫌風釣箔驚檐馬冊燈覓候虫困來還倚竹此意有誰同

次前韻與舅氏竺九成求芋

何處蹲鴟美雲南一望中角巾臨晚歲拙語寄西風喜報無干鵲緘回靳篆虫還詩元有例盍與昔人同

次韻徐直翁【名淸叟】僊霞嶺近衢州

道大誰能用功名一念防釋然文石夢輕似岫雲歸霞嶺空重歷天書的又飛翻身鳳池去分閫卻成非

次韻童尙質書懷三首

夜室淸如許檠燈便且明哦詩須已斷看劍气難平露戶浸孤月江城知幾更枕書俄作夢夢覺骨毛輕地偏人迹悄月到小明鼓瑟希曾防觀書慨屈平物情閒裏見世事夢中更不著黃粱枕虛名已自輕夜寂气如洗心閒理自明凝香淸夢寐讀易悟生平月樹烏驚曉云堦鶴報更閉門佳致意名利一毛輕

寄貝勉齊馮桂坡

道誼不今古世情空淺深共君聨夜話慰我一生心對酒靑燈影分襟細雨陰天南豈無雁時得寄書音

嘉興道中

此來知幾畨此景孰能言有堰流河水無山礙稻村船收菱入市家植桂當門風物有如此誰招二陸魂

六里橋泊

拒霜紅蓼樷兩岸逓迎逢風雨日易夜江湖秋似冬縱觀心浩蕩無事夢從容不問程途逺詩情節節濃四安縣道中望一山最尖靑問轎夫云是饅頭山因有詩

眼前山忽好它處特紛紛四下正鋪埜一尖髙入云乾坤分外濶江浙此間分我欲更村號尊爲卓秀君

到四安

雨中行數日今日得新晴山到浙間秀船從海上行市腥逢海錯人語帶京聲此處總佳景披仙曽細評

長兒吉初生日以四十字示之

吾年五十五汝生方九年𨿽知得子晚亦擬壽家傳立已要莊重存心無疎偏人皆可向上從不勿歸天【康節云我顧願汝爲大賢未知天意肯從否蓋康節喜言數故爲此說非至論也】

嵊縣勸農途中示同寮二首

連朝風或雨今日卻霜晴簇翠麥苗起纈斑麻甲生雞村炊色較牛籠種痕平此意與誰共老農歡笑聲老農歡笑聲三十里春程笳鼓斷還續杯盤坐又行誰云償縣債正好看民情歸去不妨晚出山溪月明

剡中明心寺

塵勞一笑非忽此坐多時當谷寺如井滿山泉可池林暄蟬噪早沙泠筍生遲又見老僧說此中蘭最奇

剡縣次韻石瑤林帥幹春宴

嵗君初領事豹尾簇黃旛雪喜三畨白春才幾日班市盤裝菜活宮勝壓花繁便覺東風轉四山浮翠環

解剡回家過陳公嶺

漫仕當閒遊歸程更自畱嶺髙云送腳峯險石垂頭家近聽鄕語山分認水流溪橋聊小憩雙鷺去悠悠

山家卽事

小築山之下林泉景自成閒花隨付分啼鳥本無情日暮嶺雲合雨餘溪水淸相逢是樵客堪與話平生

山居避難六首

三十六風輪消磨萬古人軍興山勝市歲歉富齊貧破絮身饒垢亁糧舌費津吾生不足問世事入長顰並刀越砥磨天柰北風何到處聞流杵何時報止戈逃藏愁木柵淪落泣毬窩多少巖阿【闕】眞成病伏波宦遊二十載時異卽東還勇棄斗升給本無分寸攀家貧空婦巧學廢重時頑平世已無況況巢松竹關患難合扶擕臨危路各迷傳聞妻奔北邂逅子隨西心悼驚雷燕身寒立雨雞明朝問家事空壁雪風淒避地托山翁歸心亦欲東西村明騎火北渡撼兵風抖擻塵衣黒摩挲淚眼紅何如且深隠茍活老光鴻人生有如夢世變亦浮漚無有悟雙遣窮通歸四休終期風日美不見雪霜愁此意因相諗聊寛無益憂

本堂集卷七

欽定四庫全書

本堂集卷八

宋陳著撰

五言律詩

倪峯避難

衰年踏險行五賊太無情落葉滑霜路空山生夜聲相擕徳耀隠幾防卜商明歸計未爲是時時心自驚

山家卽事

逃難走山巓如何要順便食艱蔬勝肉衣薄炭輸綿深靜初心見髙虛逺目鮮沈思亦自好冩景欠龍眠

雨後雪

深山雨易雪片大不成花翁媼熱摩靣兒童寒戰牙如居峨頂寺休問洛陽家宜麥今𨿽兆明年事未涯

雪復晴

冬來多是雨日日望云回飄灑不成雪連綿如入梅髙風吹日上短景爲山催那問歸家事牀頭有宿醅

似範景山【字曉村名湘】

我輩豈池蛟飛騰此一交天門驚路梗水港笑舟膠甘甚新薇蕨依然故艸茅從今門外事洗耳學由巢

還家得驚報復回避所

北馬又經山傳聞頃刻間山將身坐斷家有夢飛還吞哭自憐甫忍饑誰念顏眞成傷箭鳥翼翼怕虛彎

夜宿倪庵坐雨二首

一自入庵來翛然百念灰松風晴後雨澗水靜中雷鄰戶新蠶母樵夫挾雉媒若夫山外事何必過天臺連朝云藹藹一夜雨颼颼漲霧黒天曉洗山黃澗流潤深麻長骨濕重麥垂頭春水可農事只愁兵未休杜工部詩有送弟觀歸藍田迎新婦二首偶與縣尉弟達觀同名娶事又同因韻戲示

墨初卜食靑鳥好音回冰玉皆前契風波任外來重因藍袖舞輕放赤城開此事關宗事終須飲醮杯扇手笑終在琴心曲暗畱相期星戶夕莫負月娥秋金瀨遲揚斾藍橋趣問舟定將先入夢驂鳳繞簫樓

次韻張子華見寄

老矣息林丘平生不徑由知心時一見安分別無求寒臥死中活榮華樂處憂世間何限事曽看過云不三月晦日同弟觀侄津往寶幢哭刑部伯求弟道從茅山泊東林寺弟觀有詩三首因次韻

投憩得幽寺便忘行路遙竹邊流水過門外好山朝金相已流土海音無復潮池檐立良久老衲忽相邀

右東林寺

刼火不飛去便如仙洞源載秧交野艇賣筍到僧門潮水河分港南風雨暗村家山百里外回首已黃昏

右寺前卽事

山泉今已矣開落夢中花欲哭靑松墓卻畱黃檗家眼花飛作練心事苦如茶造物故相阻雨陰殊未涯

右坐雨

次韻延慶僧惟巧山見贈

巧山元不巧此處不容傳意到頭撞壁吟香口有蓮江心皆逆旅風月獨知賢世事如何說相看一笑邊

次韻西山寺主僧淸月

髙占古松間塵埃笑卻還禪機參翠竹詩價重靑山長與云分榻時從鶴出關誰云寺門小窮處是淸閒兪蓀墅【名雷字叔可】示以雜興四首乃用危驪塘所次唐子西韻因次韻

小小山前屋深深竹裏門間關諳世夢寛綽養天根趣涉詩書圃名歸耕釣村日長無一事笑語子孫繁羨君培早學人十已千之燕雀誰知我蛟龍自有時文章魁眾後計幕主相知天地如長泰功名何可涯乾坤今似許焮禍自非材危活茅頭米驚愁笛裏梅世方淫佛老誰肯問參回太息復太息吾徒何以哉人生無足處知足是良方自種蓀成墅時同云出鄕江湖殘夢杳山谷本心長回首門前事風潮戰石塘平平聊送目咄咄不書空靜見蝸爭國窮知馬福翁逢人無眼白耐是得顏紅如此閒光景何須到弱蓬學得無名氏遊於何有鄕熟眠勝醉酒淸慮當焚香富有書連架貧無盜伏梁只應詩社友時節到門墻世運空更嬗人生任覆翻浮榮歸墮甑眞味計污尊見客不問事學農時踏村興公舊遊處長笑一招魂我才𨿽不武縱靶洛陽橋本是士行志非因貧折腰天風吹刼火國事付回潮待盡山深處汗顏猿鶴邀道路塵方暗田園事豈差營巢難老鶴謀啄拙饑鴉時有詩題壁多因病在家學仙非骨相枉是住丹霞詩卷勞相寄吟髙欲和難澹情如水接秀句共霞餐妄奏蛙聲樂叨盟馬血盤豈能無抵觸一笑幸吾寛

次韻史芝厓【名賀孫】

浮生眞夢幻看破已頻頻花栁春心古乾坤世事新爭芳多暖處感舊獨幽人寶重復珍重淸風明月身

次韻石秀叔【名大震】

揮手世間塵忘言晉與秦溪山能住客風雨始知人淡淡秋光趣悠悠野鶴身相聞願相見倦腳走雙輪

次韻齡叟見寄

方外好交情詩筒出醉屏淸能濯驕暑光欲掩長星自愧薄楡景有生眞艸亭多年祗多感岌岌舊門庭戴帥初九日無憀以滿城風雨近重陽爲韻七首袖而示余因次其韻

畏景日以長正气日以短過者何憧憧寂寂笑衰懶浮雲有聚散明月有虛滿人事有如斯冷緒聊自纂爾來三五年處處罹過兵誰能宴龍山無復遊彭城今玆九日至正爾百感生仰天破帽落失笑還自驚年年好時節雪月花與風誰知百年內憂樂元不同方其少壯日日日醉夢中中年旋衰颯有景誰復窮吾髮白且老靣目又塵土流落如秋娘無復畫眉嫵徒懷萬里心夜夢良勞苦欲言言向誰雞鳴正風雨履險須頓足逢躁須戒吻況今爲何時正恐無他隠柴門倘可閉卽與桃源近豈無耆舊在努力各自謹世多多才翁誰識識字農可人忽來思勞苦意稠重時危幸未死尊酒得相從一醉不須辭毋待漏盡鐘平生朋友樂魚泳雁飛翔如今不復昔往往深退藏安得無言心相照松栢霜飲此九日酒味哉剝果陽崇福寺大用堂乃魏文節祠舊有半牀云一月在兩挾取舒懶堂詩中語也主僧澤南洲撤兩挾尊大用堂而新之魏東齋有詩因次韻

魯公香火寺便道幾經行樹老存髙節碑存見太平浮雲從變化古月自分明賴有文孫在毋忘大用名

謝趙菊泉來防於範曉村家

虎林唐姥嶺牛淖範公亭不是義髙古誰能行戴星開尊春酒赤對榻夜燈靑說到間關處令人心有銘

用前韻呈曉村

溪山兩相望只隔五長亭一見坐聨日髙談气拂星好賓知絡秀兼僕困樵靑此防受多益歸途杖可銘

雨中畱範曉村家

年來常閉戶一動自知非坐雨詩消悶思家夢當歸山林容自拙道路目孤飛便整回頭步西園筍薤肥

到永固寺訪曹約齋【名說】

本是塵埃客夤緣到上方茶嘗新雨味酒吸綠陰香半日淸風古百年佳話長悠悠一俛仰我欲憇斜陽

用前韻送酒與約齋

人生以類合圓本不投方家話太平舊山盟晚節香百罹心易足一醉味何長但得靜中樂村村皆洛陽

到淨慈展墓次韻吳棣【名應奎字文可】

有客肯尋僧新吟漬剡藤交情自秋月浮世看春冰猶顧慈云榻相期元夜燈我來當赴約樓上看陳登

再用前韻謝吳竹修【名垓字山甫】

禿髠歸陽羨僊髯臥古藤前賢成昨夢後輩嗣誰燈傾蓋欣如故吟壇得共登春風吹相聚聊此寄韋冰

本堂集卷八

欽定四庫全書

本堂集卷九

宋陳著撰

五言律詩

答吳棣

來訪在家僧連牀坐夜燈狂談拋玉麈劇飲渴黃藤一見皆風月相投不炭冰何當長作伴山水足臨登

與齡叟

幾年西崦寺門蘚路交藤龍象開禪席鐘魚張法燈領徒耕趂雨對客句裁冰我亦相忘者慈云得屢登

醉書永固方丈示東隠

西麓與東風前緣得二翁雅心千古上慈汁一尊同猛省塵埃夢飽參松竹風綺黃在何處我欲問冥鴻

用前韻答齡叟見寄

艸堂存老我茅屋著而翁門戶兩家異溪山一趣同夜鑪榾柮火春閣杏花風何惜盟吟社浮塵付過鴻

如心侄【名演】有詩因用韻

越鳥不巢北流水東不西人心胡不常隨世爲昂低造物善戲人如兒笑或啼行止當自適何用爾棲棲

題晚照樓

乳峯天下景淸景此尢多檐影斜陽樹簾香新水荷虛通云入室平送鶴歸窠髙坐淸涼境人間自沸鍋

呈雪竇僧野翁【名善來】

雨屋又畱連回頭七載前同遊半黃土百感兩霜巓睡醒茶爲吟淸山結緣他年北下誰復對牀眠丹山主者恭雪航年七十餘淸苦善吟八句以似

本是住林深浮雲載出林蹣跚多病腳邂逅十年心破鼓饑甘飯殘燈老醒吟我來相訪外梅竹是知音

丹山酒邊

衰老愛晴光相擕到上方意濃忘酒薄話美奪塵忙天竺靜逾媚溪梅初有香危時正多事半日太平鄕

次弟觀二首呈雪航

流俗方瀾倒禪心自鐵頑人於詩信老天與病全閒拄杖溪山曲移尊雪月間相逢多拙句爲我細修刪

再呈雪航

如今事如許我得彊癡頑避世貧爲福信天忙亦閒乾坤孤注外風月兩顰間賸有遊山記從他野筆刪

遊慈云二首

今夕是何夕相擕踏雪幹弟兄淸濁酒僧俗素葷盤邂逅半年事笑談終日歡欲歸歸未得戀月靠闌干有分醉慈云相畱气味眞榧香千丈雪筍雋萬年春此防不多見如今能幾人胡爲弗回首三笑亦風塵

與單君範坐凝光亭

危世見交情相逢坐小亭平看二麥秀虛受萬山靑往事酒俱醉可人詩自醒悠悠一俛仰白鳥入冥冥

次韻趙菊泉

世衰人物渺猶見得閒平刼火詩書脈春風杖履盟霏霏玉屑話淡淡菜羮情相對靑燈下平生心事明

次韻黃長儒【名正孫】別陳子得【名菜】

兩間何納納長夜正漫漫感舊心猶熱逢春眼自寒人情伐木宋世變幻花韓寂寞衡茅下從他作拙看

題東堂竹

種來三世逺一片綠猗猗節直淸逾見心虛髙不知寧求千畝富足與七賢期要得龍孫茂封培無已時

次韻弟觀田蠶卽事

詩禮𨿽傳世農桑不離門梅天繰雪屋秧雨種雲村衣帛知先老含飴擬弄孫願言同井樂無怨亦無恩

長孺以新生求名命曰相兒

有女諧良偶承宗在嫡兒館甥才匝歲宅相果如期脈發慈溪正胞成江夏奇咳名應防得乳口見嘔咿

次韻竺梅潭【名自中】老境

浮生年復年安處卽神仙子壯閒專日家和笑答天軟炊脂白米甜釀雪淸泉蔗境有餘味吟情直造

喜見單君範

世衰交道薄相好獨金蘭見面驚雙瘦知心話百難老饕蔥本暖淸坐杏花寒明日休輕別流年水赴灘

靈濟庵主僧泉防山招飲偶成

水靣巧安排軒爽豁哉橋關江气定門約市聲開逺景天相送淸風客自來夜牀涼睡足有夢到蓬萊

畱範景山家聞夜警有作

燈坐無寐吾亦自憐吾活在虎狼窟老猶風雨途世情多短气心事一長吁幸有秋成好仍聞夜警呼

雨畱景山家

桂後菊花前相逢夢覺然閒心時外話親意雨中眠投老防難必臨行畱更堅西風亦解事未肯放晴天

晴歸

兒造弄晴曦安排老我歸江收閒水退山戴斷雲飛晚色明官路淸寒攪客衣行行到嵩曲猶可及斜暉

範公亭歸途

客連日雨晨發趁晴光禿鬢去秋老倦心愁路長終須山坐靜有感水流忙更有難言處乾坤事渺茫

白珽寄詩次韻見意

江幹風雨別君住我初回兩地夢相覓十年書一來字參老米到詩放晚唐開直要吟成史掃除塵世埃

用梅山別諸賢韻

世變事難必天倫愛自深醉醒皆外物甘苦共初心倦翼山招返寒林風爲吟何當長聚首衰境況相尋

齡叟醉我以鼓笛之筵八句見意

樓閣倚晴天知心得老禪風光百年事民命數家煙燈火猶嬉鼓山林有醉筵殘生聊爾耳休話到兵前

次韻吳竹修發慈云

入山知幾約手墨未曽漧危世一遊重淸交百念寒吟成佳句易說到太平難終夜飲不醉何從得睡鼾

靈濟庵防髙麗僧全息庵八句遺之

生從箕子國來拜觀音山迢迢萬里外了了一見間風波任浩蕩雲月自往還莫怪三笑圖我非元亮班

書於靈濟方丈

信步領兒行又來天盡堂老衰憑酒健春好得詩香花栁年年事江山處處鄕拍欄一相笑白鳥入防茫

酒邊呈鄭耐軒【名邦采丞相淸之孫也】

行行曲曲廊迆入書房多客坐氈暖百花吟幾香人間正桃李屋角自蔬桑信是閒中好相忘古話長

靈溪房【名可正】偶成

隨云入寶坊寄憩正師房醉枕老易醒間春亦忙暄風浮淑气好客帶詩香信美難久住我家山水鄕

翌日風雨再用韻

初心驥伏坊活計蟻營房家與水風近春方風雨忙僧熟處穩兒信狎來香去住底須問悠悠何有鄕

遲畱又用韻

畱宿不覺久非因戀竹房山林遲老死萍梗急貧忙走俗形幾穢還家夢亦香未能憑古語安處是吾鄕黃虛谷【名翔鳳字子羽】以唐體五言一首來別次韻餞其歸

我欲話時窮非翁誰與同老來有兩健春到得相逢潮水明朝櫓雲山後夜鐘相思無盡處尊酒幾時重

次韻天臺陳楡收【名景參】

世態自浮輕猶存冷處盟功名隨泡影道義要權衡打破片雲隔來分半日淸且須謀隠事未問把天擎

似史和甫【名祝伯】傳淸

翩翩鶴往還髙眼看塵寰家世崔盧上風流晉宋間開門種桃李落筆動江山勲業時來做靑春贏得閒

用長兒韻謝黃長孺酒

薄俗方沈溺親情自酌斟雨聲書屋冷春意酒杯深危世不多話醉中時一吟明年如老健此會得重尋

本堂集卷九

欽定四庫全書

本堂集卷十

宋陳著撰

五言律詩

次韻虛谷和長兒奉別

有便勤相問何時得近依詩搜腸藿瘦字爲眼花肥云逺心尢逺春歸人未歸羨君牢閉戶珍重白山衣

雨中旅懷呈鄭耐軒

日日約歸舟誰知雨又畱滿城爲海市數步有蓬洲濕夢風難送急心天與仇今朝好晴色著履可來不

又自用韻

泛泛一風舟誰爲管去畱兒翁忘市井女友隔河洲聊爾詩還債從他笑有仇山林元自好明日得歸不

城歸憩吳竹修家以詩冩懷

去時桃未蕋歸見石橊花白首燈前酒靑山夢裏家鵑聲心路梗蚊毒靣皮麻勞苦書生事堪嗟老未涯

畱西山

西崦已非舊庵居猶自姸樹頭擎月直山腹轉風圓閒坐忙塵外淸談濁酒邊悠悠一俯仰今日是何年

次韻齡叟招石秀叔

久知難久別飛約到柴門喚起雨困踏開嵐徑昏世情忙外看交道淡中存何日已公屋新詩得共論

齡叟以詩來壽餘次韻以復

彼美慈雲叟相存馬少遊槐淘參玉版藻句粲銀鉤外友更誰在前緣曽共修從今各珍重萬事等虛舟

宿洞眞觀呈盧竹溪【名應龍字致逺】

傍家新築好儒道不相妨松火客牀夢梅花詩屋香欲盟六逸醉始托四明狂髙視黃塵表翛然何有鄕

黃虛谷守歲有詩因次韻以自冩

盤花明日頌艸艸數杯先醉以客呼夜老嫌人問年那知新換歲得似舊安眠浮世自多事春風無棄憐

似永固主僧惠福

偶來乘暇隙又過古禪林白日鐘魚外淸風竹樹陰無言自有趣得句亦何心相見不相問老僧知我深

與內侄汪景淵西小酌

下綢繆處尊中感愴初難危親話重修阻見時疎老別堪三載交談勝百書溪山已非昔爾後更何如

次韻梅山弟見懷

自笑緣何事老來還客中唱花悲杜牧隠杵愧梁鴻頗憶長眉白相歡醉靣紅如今各成別方信坐天窮

謝王景之【名果】用前韻見寄

詩卷舞西風飄然入眼中健回追電馬淸落唳霜鴻遺我寶吳縞逢人稱相紅但存山上果誰道剝爲窮

遊淨慈道中

衰年少出門信步遇冬暄黃葉問梅路靑煙芟麥村危時一自適造物萬相【闕】試與松風約尙堪來幾畨

登慈云閣

倘徉古梵宮如坐畫圖中峯礙半山日閣來三靣風靜觀知物變老話入僧空莫訝攙門戶吾今已禿翁

次韻內侄竺稷【字堯佐】並示諸兒

春首還相見吾懷白與兄江湖關老夢山野避新行危慮船迎浪殘生漏送更東風溪上路欲別苦爲情

避難西坑用防韻

頭禿鬢蕭蕭誰知生轉勞危心貪避逺老腳失低髙薄采義山蕨難逢仙徑桃如何是歸日世事正囂囂丙子丁丑年避難南山之西坑今春投北山兩雪竇間其地名適與前同因記以八句

西坑曽避難今又一西坑十有四年夢兩畨多事驚天乎存老息地亦定前名何動不關夢怡然心气平

次弟觀似單君範一首

可人忽相訪忽忽應燈花古話違時樣霜毛感歲華雨中書枕榻山下菜羮家一笑君聽取歸期待白鴉

卽事

出門問春事猶在可疑間云弄欲晴日風堅曾雪山千林芳信逺百鳥好聲慳要識天珍重時光漸漸還

元夕風雨

明日又元夕村祠一閧人溪山渾是雨燈火若爲春忍見饑成鬼癡將飽望神誰知生意處官好自憂民

醉中示梅山弟

浮生無足處樂事有誰眞風雨少晴日弟兄能幾人淸談流俗外薄醉小春栩栩投牀夢方知造物仁

卽事

新正已彊半連陰凝不開雨聲嚴似雪春色瘦於梅老不問花事病猶須酒杯東風自時樣於我亦悠哉

過梅山弟家

好景在西林晴邊取次尋路融山脈水屋戴樹毛陰動腳影爲僕舉頭天見心淸風知酒病吹我兩衣襟

脾疼大作

頭童靣菜色七十八年間聊把吟移病何曽笑答閒老妻愁日計弱子怯時艱此意有誰會門前溪與山

齡叟招飲醉中

一笠出云深因緣坐到今寺窮僧自飯山古樹方林借酒看人醉燒香駐客吟相擕不覺笑門外少知心二月十日送女淸出適還次韻弟觀代主畱客

弟胡爲自專宴客數朝連敢越庖中俎甘安肋上拳滿腔虛醉飽一段惡因緣事過姑休問風流記剡川

次韻黃長孺

山谷忽精神一畨桃李新杯盤流話處燈火茍安人老去客爲歲醉來寒亦春催歸莫閒管此處豈天津

送張子喬【名喬】之杭

文斾舞翩翩西徵興浩然樹香三井路花影六橋船酒貴難爲醉詩淸易得傳丈夫須衣錦寶重黒頭年

似天寧寺僧仁澤

禪小有天一見喜跫然壁畫詩爲重檐花菜共姸而翁十暑別於我百年緣此日相逢處勝如三笑傳

答天寧僧宗苞用前韻來見

佳月好風天詩來眼豁然定心生古韻淡態洗春姸一靣總如舊五言相結緣尙能茅屋下賸把已公傳

深兒歸自杭梅山弟有詩因次韻

兒歸喜欲泣難說與他人老眼無湖海初心有鬼神行將八十歲別可又三春自信天堪靠寧教做獨民

本堂集卷十

欽定四庫全書

本堂集卷十一

宋陳著撰

五言律詩

似仁澤宗芑

來訪寄牕師新田雨茗期涼生開酒量香妙醒詩脾半日舊來話古心他更誰要知夢非夢試問兩相知

答前人用前韻來謝

莊老自堪師浮生何可期空將書拄腹安得樂封脾年事老如我歲寒交有誰偶然歸不去又被若人知

與天寧寺主僧云岫對坐偶成

瀟瀟風雨裏得得又開門兩榻蕙蘭壁半檐花竹村鳴蛙藏綠暗歸翼帶黃昏此景少人防相看付不言

寄慈溪赭山寺居僧如嶽

薄俗久淪胥交心獨抱初孤岑千嶂外兩載幾行書歲晚梅花瘦江空雁影疎相逢不相見近況定何如

次韻達觀弟送法椿長老入杭

與師交際狎弟後我居前久憩上方閣忽登西浙船翩然如過鶴聽不到啼鵑心契無千里詩盟終有緣

次韻天寧僧宗芑見寄

新詩忽相問知我有如君陶令早還裏少遊終守墳犂鋤聊自課筆硯未全焚時放出門步仰天看過云

到白水有感

吾气已衰颯玆行增慘淒近行雲易雨積水路如溪寒食紙錢樹舊遊莎艸畦頽墻獨立久百感付鵑啼

見童志道舊居已非有感

人亡屋亦非世事已堪悲遺樹老於我故山春爲誰論文歸一夢閉眼立多時黙黙無言處東風知不知

次韻仁澤僧來見

嵩溪修竹下一榻坐幽深時異交遊少年衰百病侵生涯成鳥啄村景付猿吟惟有相從夢時時到梵林

次韻張子喬來見

人生自多事本是一蘧廬忽忽夢柯外累累炊劍餘淸吟投病枕細讀當醫書此去更何日相過話索居

日峯庵

便道得幽尋西風引入深庵依山石腳僧說老巖心到處鬼無墓此日松獨林人生竟何事搔首立淸陰

寄婺州石君瑞料院【名徳祥】

靈光猶巋然久別忽書傳風雨各閉戶山林多謝天眼花千里外心事十年前獨爲兒曹喜通家契有緣

同離孫童防遊淨慈

三月第三日又來遊梵林醉言驚俗耳貧趣契僧心犬吠落紅外鳥啼空翠陰一年最佳處分付老齡吟

次韻胡甥防文【字徳華】畱別

壻車俄見過喜气動庭莎別久一來重病餘相問多親情忘淡薄歸興及淸和山路須回首長松有翠蘿

送春酒邊

今朝天气新聚首見情眞園木相看古池魚亦詠春山林如此酒宇宙幾何人堪笑塵埃世興懷石季倫余自邑歸唐溪袁仲素【名淸】之兄弟拉歸宿次日苦畱連偶病以八句辭

家世厭風波來居空翠窩山深秋意早溪近夜聲多似夢忽到此欲畱如病何眼前渾是趣未得細吟哦

到梅山次韻弟

山家見禿翁歡笑走兒童坡竹勢飛動楚蘭香暗通盍分半席地相扇一瓢風世事非吾分何妨詩自雄

次前韻

相對兩衰翁此心無復童幸叨無事坐貧欠有財通菜粥琴書畫梅花雪月風黃塵在門外勞隠是英雄

梅山醉後過丹山

醉揖梅花塢意行來佛廬相看如一夢一別又年餘話到供無粥笑言園有蔬杯茶出山去拍手謝鐘魚

次前韻示弟

梅老竹疎疎先人有敝廬偸生俄八十課子尙三餘腳軟安憑杖牙衰爛煮蔬天猶嫌過分時復病河魚

次韻王得淦長至

二十四節气來自混元前老息他無分新陽例有緣從教寒又暑慣得海爲田此理須看破何妨日當年

正月卄四日到梅山二首

困來禁不住一動亦悠然家事靑山外春心白髮前逢人相問歲爲客又開年得醉梅花下何妨就石眠梅花艸屋邊好景得天然夢境閒爲上歸途倦莫前無情推醉石有分是流年已約重來日白雲就醉眠

正月晦日與弟觀對酌

聚散等風沙相知要當家弟兄下酒世俗眼前花隠去方爲福貧驅未有涯明朝吉凶事分付與昏鴉四月三日與家人小酌轉官毬花因成八句略爲花吐气也

紅芳銷歇後天質最分明剪襯靑雲薄團成白雪輕官途榮進取時樣妄推評本色相看處幽不世情

次韻雪竇主同少野見寄

誰肯寄衰翁當年應夢熊知心厪惠逺載酒壽揚雄古道今猶在淸交老更丰和詩不盡意極目萬山中

次韻洛陽秦慶父【名吉】贄見

洛中人物好磊磊實過名和气春浮動淸詩玉琢成相逢交義重一笑世情輕問到牡丹外淒然百感生

示王侑翁二首

垂髻已解吟髣髴學何陰暗動梅喜遙傳桂種心染聲毋市井近拙要山林耄矣不成句中間意自深碩果生機在從他剝五陰南山四時靣殘屋百年心家薄有書種客多成笑林要閒元自老不在卜居深

到西山懷趙景文似諸孤

山屋著孤嫠采薇人更誰寒燈長夜影春帖去年詩後死祗多感獨來能幾時願言相勸學西席竚賢師

次韻林芳叔【名廷玉】夜雨立春二首

今春第一雨漠漠隔紗莫管妨燈節惟憂釀雪花報晴俄喜鵲吠蚤底嫌蛙不自知年耄隨人樂歲華官府年頭事山中知未知更新夏正朔依舊漢威儀病腳春扶起歸心雨壓遲東家未吾厭飽飯細論詩

次韻林國器【名公輔】元夕

世情多異好幻出滿城星城市非無色醉鄕風亦腥從他兒戲哄輸我客眠醒老耳虛鳴處笙歌足自聽

次韻張子喬見貺

自笑我何如叨年八十餘戶門覺老病梅竹防窮居拙計信天鳥殘生減水魚時將一字命仰臥向空書

次韻王得淦和兒【泌】西山所作二首

門徑不爲深溪山巧帶襟老來無過計貧極見初心兒謾煮饑字甥能賡醉唫不羞狂脫防無髮可勝簪親戚要綢繆其來逺有由溪山行可到歲月去難畱休問酒無有但將詩應酬春光是堪處不是少年遊

次韻王監叔二首

靑山綠水鄕竹裏喜還堂犬竇可曽警雀羅何用張苦詩誰是甫問字我非揚有感飛霞佩相從老不忘古道在山林還從冷處尋醉時詩落紙夢裏鶴隨琴歲月悠悠外乾坤浩浩心何妨且畱住風雨是知音四月五日後圃酴醿芍藥侍郎三花盛開醉中成三詠

酴醿忽盡花春與夏交加頃刻當千日風流能幾家香樷迷粉蝶曲蔓走靑蛇火急要淸賞可人歸未邪芍藥又將開那堪夜雨催宻鋪萱艸襯巧傍牡丹栽省砌休思著揚州曽看來芳菲槪如許俯仰亦悠哉芍藥圃中央有花名侍郎叢叢嬌翠羽孕孕淡紅妝鳳閣樣如夢雞冠班自行何當付一醉歲歲有春光

本堂集卷十一

欽定四庫全書

本堂集卷十二

宋陳著撰

五言律詩

次韻孫與之【名夢釡】見寄

江山百里餘相得肯相疎寄雁苦無便遺魚俄有書心能謙以下義得兌之初耐久難忘處我將銘陋居

次韻泌雨後

秋來苦淫雨轉見我衰殘餘息朝陽露危生風浪灘病深多夢藥涼早入披襌萬事有天在隨時且放寛

送嚴心傳【名得桂】鄞縣學教任滿

賢哉昔魯山心地出芝蘭不負義方教相傳本色官三年根腳正萬里路頭寛須信功名事要教人耐防

次韻東方趙孟益遊北山寺

瀟灑一僧關錢家古墓山云多迷早晚溪濶限忙閒齋鼓靑龍麓魚歌白鷺灣欲吟吟不盡巖澑自潺潺

次韻遊南山寺

紫蓋矗天開更無山並來腳飛雲外去眼到海東回長嘯落林葉新題淋壁苔玆遊亦奇絕休惜醉徘徊

次王得淦韻

浴出矮檐陰披襟小雨侵坐涼三鼓漏和夢一燈吟自分死中活誰知升與沈明朝書局事奔走豈初心

遊鹿苑寺似主僧漢仲章

隨人入寶坊一坐到斜陽僧老話多古春來山自香放吟聊走筆乘興不論觴今日是何日悠然何有鄕

謝前人

意行非夙盟一見眼雙靑欵接生如熟髙談醉易醒夜牀淸老夢晨粥洗余腥須踐楊梅約重來水月亭送邑宰丁旣之【名濟】解任置酒取別因賦示

古道轉悠悠送君那值秋惡懷心似醉苦語去難畱燈雨今宵酒帆風明日舟從今夢相見老眼在心頭

送蘇松軒路教【名焱】解任

三載多材地一團和气鄕蛙池疎道脈蓬島矗文芒明日歸舟穩春風驛路長詞林是氈舊此去足翺翔到西峯寺見弟防所與僧【照樵】屋詩因次韻

因便入雲山相逢話晚年慣吟茅屋下時打葛藤前應世未圓覺無人識聖巓滔滔兒女境猶抱頴師

到香山寺似僧能子良

當年眞應老【楊禪師封眞應大師道場】坐斷此名丘交障鎖山定曲溪依路流聳肩擎佛迹【寺山西絕頂有寺名佛迹】有腳踏龍頭【寺山東有龍頭鹽場】形勝不可盡平生償一遊

似雪竇西麓庵僧昂防鈍

已公卓錫地來此一支笻詩話半日禪機萬竹風悠然相契處付與不言中長揖出門去水流云外空

次韻洞眞道士盧致逺

虹橋開福地門外任風濤襟帶金鐘秀根基鐵柱牢安心培大棗辦手摘蟠桃坐鎭江山穩新頭立石髙

似法椿齡叟

人生契合處信是宿因緣坐到無言外參成有佛前好山非昨日啼鳥又今年帶得醉歸去醒時風滿天

次韻東臯寺主僧見寄

平地起叢林工夫歲月深百吟三教髓一飯十方心慣聽人傳說閒將夢去尋書來足自慰亦是老知音

次韻弟觀畱慈云

相擕入翠林聊爾豁塵襟恃熟出家話得閒生梵心涼多卻扇坐困倦把詩吟試問虎溪上多情如此深

萬壽寺主僧圓鑑畱酒醉中

人世一浮漚時光如瞬流相違十年久偶見兩心稠法嗣驚初意香廚出異羞那知年到此不枉少遲畱

次韻畱友直道士來訪

九六蕩摩中幾人閒處同浮生絲傀儡後計石婆翁事事休休過時時咄咄空何如仙羽健來往傲方蓬

遊鹿頂山

玆庵擅佳境一到願方償鐘鼓江湖笠琴棋水竹房相逢多故舊小憇得淸涼自笑因緣淺又催行路忙

次韻僧仁澤【號云夢】

來詩自有師心與晚唐期開我正墻靣喜於聞樂脾山林人似許風月事還誰不用盟爲社從今是故知灑灑忘家客相逢若有期茶腴參道味詩瘦出饑脾避俗無新計談空更阿誰吾言太浪蕩休遣世人知

又次韻前人

來遊大梵天邂逅興悠然一見新猶故相忘醜亦姸藕花詩有句蓮社我無緣不必參禪話詩燈自可傳

本堂集卷十二

欽定四庫全書

本堂集卷十三

宋陳著撰

七言律詩

次韻孫古巖冬景

臘天風景最無常兒造顚狂亦有方將放雪飛連夜雨欲畱晴住一朝霜城頭柳色吟邊動山曲梅花夢裏香身在黃塵三尺外靜中無日不春光

次韻單景酴醿

東風先遣白花開坐後妝梳殢鏡臺雪艷慣逢風落絮云香不到雨成梅下交芍藥當堦發髙伴金沙上架來珍重美人收拾去春衣分馥雅持杯

浦城外界梨嶺西水碓頭阻雪三首

小小藍輿出逺林南來長苦路嵚一千里外鄕山杳十二月中風雪深淸夜到家惟有夢少年觸事易酸心須知行止元非我陰六陽三古到今

定海

一夜南風便葉舟天教償我定川遊兩崖踞海潮吞腳萬石封堤水掉頭家家活計魚鰕市處處歡聲鼓笛樓不用丹靑狀風景逢人且說小杭州

宿靈石方丈【卽永固】

偶因塵隙遊靈石不覺夷猶到夜深坐到半山月影參成一片白雲心寒螿著露更相調老葉無風也自吟分得僧牀半僧夢夢防詩料滿山林

謝童志道書

相逢一歲一開懷不柰悤悤兩望賒緘口已生愁裏棘共燈空結夢中花芳林丹桂君須折厄閏黃楊我自嗟猶喜鄮峯云一葉故教風裏到天涯

夢中得詩二句王景云聞之擬成八句來因次韻

浮生誰不愛名成未到頭時未是名不意事多人易老知音者少路難行【夢中二句】淸閒信是終身福得失須教一念輕林下有家歸有日離騷聲裏聽猿聲

回家

爲嫌客悶轉還鄕到得還家夢轉長宻友防疎心欲折貧家事富擔難當秋山有態忻新雨風葉無心怨夕陽此景勸君頻記取免教詩社報淒涼

張氏館中早作

小牕一榻淸於水親戚相看話久暌困帶詩情投角枕夢隨梅伴策霜藜鄰家落杵催樵防山寺分鐘撼竹棲犯冷披衣捲簾立小丹山在翠樓西

病起

西風喚起眼中仙竹榻饒涼不愛眠數樹秋聲著雨一簾山影屋浮煙案頭古帖無完紙壁上焦琴不具小摘畦蔬炊脫粟與妻閒說孟光賢

次前韻謝月牕兄見和

人得淸閒便是仙秋光堪畫欠龍眠防檐才歇催詩雨入戶驚飛落紙煙句與杜陵同中律世無鐘子莫知弦籟鳴機動聊相友捧硯猶彊武士賢

次韻竹兄【名元龍】委順齋

知君委順是心銘揭以銘齋豈浪名夜兔晨烏眞似夢秋虫春鳥不關情人生未死終歸困天道從來不益盈我亦當今知命者請於此處話平生

竹兄因貓捕雞日囚夜縱有詩自憐因次韻

坎止流行不在人人生只合任天眞無聊勾踐能興越垂死範睢終相秦病足不妨登上衮顰眉休復效東鄰竹悟得窮通理𨿽致貍奴許自新

孟春書懷

老健羲娥不住車東君依樣做年華十來日雨洗梅蕚一半春風歸杏花醉裏出門忘故我閒心到處是吾家臨溪忽悟前程事流水方生未到涯

趙氏樓偶成

過耳南宮捷奏鈴功名宿夢頓呼醒淸風席上占古細雨樓頭鵲語靈袖裏珍文稱白璧眼中霜頴脫靑萍問津當繼宣何躅要得人言更妙齡

次前韻謝同樓諸公

凝香畫閣晝聞鈴喚我眞心十倍醒奮臂勇尋西學侶回頭愧謝北山靈京華是處薪炊桂旅食何妨實剖萍此去功名如到手也須伏闕疏延齡

入亰到西渡

昨宵北渡今西渡系是離家第二宵詩伴風流勤犯驛櫂郎醉飽健迎潮丈亭浦近鄰州接筆架峯迷故里遙得意歸來期可數橊花如火照髙標

吳宜之【字誼甫】生日以一詩勉之

伍山鐘秀出人龍頭角崢嶸意气雄須著父兄深責望好從師友細磨礲始勤卻是終身福下學方收上達功他日前程相約處杏園多少馬頭風

遊西湖

畫溪山入望迷工夫都在禁城西松蘿霽藹羣峯寺楊柳輕風十里隄酒向朱欄樓上買詩從翠館壁中題都門路迥馬蹄困奔得歸來醉似泥

過鑑湖

越城勝境素來誇才入東關分外嘉八百頃荷西子態幾千餘寺賀君家畫屏山色饒煙水麗錦天光落晚霞惜景欲圖湖上住釣船泊處是生涯

次韻劉生秋夜郊行

防索郊行秋夜抄無心萬籟自悲鳴月林散葉風前下村捨孤燈夜半明暗裏家山應在望醉中砧杵不關情歸來東榻鴛衾穩應笑詞人怨五更

題西四明趙氏書院

他鄕久客不堪懷風雨書又獨來夢惡喜聞鶯喚醒歸途羞見雁聲回望春山色今須好年少時光老易催坎止流行天已定掀髯一笑且銜杯

首夏

花塵絮雪已茫茫一景淸和便可量脇霽驚風眠秀麥尾雲疎雨健新秧鶯啼未怯隨春去犬吠相催入夜長酒興詩情都懶散祗將淸夢試藜牀

春殘

出門隨意踏蒼苔過眼時光一笑陪二十四風淸繡地兩三防雨試輕雷纈空舞絮隨春去鈿水嬌荷闖夏開對景傷心兒女事肝腸無柰只銜杯

乙邜鄕貢鹿鳴宴次韻

結髮書癡气吸川壯年才得預賓筵射穿楊葉心何武夢入梅花骨已仙設席肆筵勞送上著鞭跨馬欲飛前令君早晚朝天去桃李姸春正耐煙

送胡檢閱【名垕】

塵鞅紛紛走畏途眼中得見古璠璵利名抑未有知已骨相𨿽臒卻飽書已把三長修信史應無千斛到淸居文章到地此爲最鳳閣鸞臺次第除

吳江縣作【保佑六年七月二十七日往鎭江考試】

不行浙右已三年卻上今秋考試船文禁何妨鷗鷺狎廚供旋得蟹魚鮮逺山浮動太湖浪宻樹防防小市煙及過長橋風正惡倚篷無語看淸天

長橋望湖

太湖缺處束爲橋摠把吳中景色包去百里間山獨立跨三州地水平交古亭休說曽垂釣長劍何妨更斬蛟欲覓鴟夷無處所如今祗自网船拋

送沿江制使姚橘州尙書【名希得】自金陵赴召三首

自紫巖來百載余我公徳量世間無官髙也祗如韋布家慶眞堪入畫圖忙處轉多閒气象平時惟做實工夫此行當坐經綸閣須念蒼生已及膚

閫寄當今第一難三年裘帶笑談間寛扶民力野聲樂靜壓邊風江水閒福地有緣鐘阜住淸朝卻詔履星還過家聞說須畱憩荷滿江洲筍滿山

當年赤手戰南宮道眼收歸造化中欲把一陶成異日已教兩度受春風登門英俊知何限著意孤寒卻最丰但願身如秋後菊橘州深處寄深叢

咸淳元年乙丑冬同金陵制幕諸公遊舊烏衣巷新來燕堂制參董靜字【居烈】有詩因次韻

王謝風流墮渺茫黯然懷舊見新堂山無多樹夕陽逺梅始一花春意長燕去有時來畫屋鶴飛何日到靑岡休言枉灑新亭淚猶勝如今似醉鄕

云西已矣江東漕司繡春園柱間詩尙存因次韻以冩感云【陸云西名獻字景思陸佃之後】

栁邊桃杏竹邊梅盡是先生手自栽舊事已隨春夢斷新愁偏入老懷來空將滿柱畱題看無復常花畫冊開試上層臺望秦望鄕心禁得杜鵑催

自金陵趨行都過顧城湖三十里水光接天但風逆不可帆午間到銀林登陸雨作

沿路連朝天逆吹今朝登陸雨相隨自緣寒素例難阻非爲老蒼私控持山色靑靑無世變梅花皎皎是心知眼前有景足相遣到闕何妨數日遲

聞伯求弟鞠獄明允今日行刑而雪應祈喜而賦詩

勅香勤雪未如期誰信沈寃在獄扉玉闕曉兪三覆奏瑤妃夜剪六花飛從知刑罰分明處最系天人感應機喜極吾家有宣靜眼中瓊樹轉光輝

次韻子蒼【名琦】二首

淸溪遊倦又浮家帶雪來觀上國華飛檄有聲爭致槁通閨得薦已攢花立看雲雨蛟龍起坐笑春風鳥雀嘩好向江湖忙著句回頭綸鳳出南衙

君學柯山我學家相逢悃幅兩無華有緣偶食金陵粟連歲同聽玉樹花各占路頭圖展布不隨人口鬭喧嘩向來平實交相勉笑殺麤心古押衙

次韻史猷父鄕集

兩賢主禮一般春還是慈湖裏曲人久曠忽行知世變相逢交賀見情眞發身淸苦盟方暖回首榮華迹縂陳更看他年陪菜酒耆英防後接芳塵

嵊縣次韻趙主簿

爲長於斯愧善羣那當世事日輪云吾寧忤俗少行志誰忍欺民上負君臨政可能皆冉季讀書均欲致華勲有澹臺者良知我嘉惠新詩不敢聞

本堂集卷十三

欽定四庫全書

本堂集卷十四

宋陳著撰

七言律詩

嵊縣次韻答過客常徳慰覓酒

淵明欲學醉陽城種秫無由謾著情渴枕誤成頽玉夢空槽寧有滴珠聲去尋云島人非俗吟到雪溪詩轉淸鄰甕夜賒聊送似知君已洗大蘇觥

嵊縣解印回家東郭道中

過雪溪前第一灣面前境界盡寛閒猶聽人說我知縣誰識身知前住山民社三年憂責外家山百里笑聲間最堪喜處交情好明月淸風心往還

剡民望回再回剡宿陳公嶺

夜宿雲間第一峯一雞鳴動萬山空薄餐菜飯畱中火牢著忙鞵踏上風髙處更無塵隔礙滿空惟有理玲瓏此時此意平生樂山下人誰此樂同

出剡北門道中

晴日烘冬宿掃陰藍輿伊軋出山深田夫忍凍張旗帳學子忘勞走佩衿三載一餘多少過萬人相送獨何心新官便好觀風俗莫道無人識古琴

到徐晚村點木三首

江云薄薄弄秋晴小小藍輿欵欵行才出晨光山自別稍迂石險垢方淸峭崖全是古銅色好鳥略無京樣聲林下住家圖穩靜近來此處亦多爭

【闕】

出門猶有夢悠揚五更風裏秋初旺十里湖邊雨亦香才出江頭腥滿市卻行潮腳淖濡裳【闕】

山民墾種不供炊專把山林抵歲支父子風濤關性命官司分付取便宜澤梁無禁是三代竹木有徵何待時便盡放寛能幾許低頭不問只攢眉

甲戌考類試院呈同官

天風吹散朴衣塵奎璧光中預校文老眼可能私李豸公朝正欲第劉蕡平生涇渭豈無見暗室雷霆如有聞一雨快晴秋意好預占太史奏祥雲

本堂集卷十四

欽定四庫全書

本堂集卷十五

宋陳著撰

七言律詩

次韻梅山弟惠雞臡

手制雞臡味可知兩書走餉慰窮饑可能夜去聞聲舞卻效早鳴逃難遲伴宋讀書知己久止由爲黍愧非宜從今定入餐松約分付饕涎莫再垂

次韻前人醵更生會三首

滿天地裏暗塵飛老息奄奄一髮危種秫爲生姑托醉采薇忍死未忘饑三間書屋鬼神防百兩芒鞋風雨知咄咄書空如夢寐龍山誰記有佳期

刼火吹炎海水飛九州同沸釡魚危有時杜老淚盈把終日顏回靣忍饑今古滔滔無限事乾坤納納竟何知便教彊趁黃花約終恐趦趄罰後期

世變如輪到厄年危魂飛繞萬山巓冥心前路追陶令回首中原屬漢淵樹鵲頻驚枝上月醯雞茍活甕中天悠悠未是歸時節風雨何時復對眠

次前韻示前人

人生不料有今年知汝扶親走翠巓動腳可能無陷穽保身正合懼冰淵夷傷無柰明歸地坎險惟將心靠天豈意老驅幾折臂未能扄戶日髙眠

次韻前人訊余遭蹶之苦

桑楡正要補東隅與子初期繼二疏鐵馬漲塵難著腳霜猿引徑各傷膚苦勞筋骨寧非福剝落皮毛不管臒賸欲寄書相慰藉呼兒頻問雁來無

避難周姓家獨眠偶成

夜宿山家謝主翁安排蓆槁地鑪東枕頭就借支磯石帕額防箭隙風酒甕下眠添古話牛衣中臥有時通老吾看破人間事錦帳牙牀總是空

周翁畱飲酒

曉對山翁坐破地鑪撥火兩相忘茒柴酒與人情好蘿卜羮和野味長外靣干戈何日定前頭尺寸逐時量而今難說山居穩飛馬窮搜過虎狼

余牀帳爲過兵捲去答梅山弟用餘韻見寄

一牀破帳防衰翁席捲俄隨掠騎東與婦同圍膚炭火呼兒排作肉屏風從來不起羊羔想困倒何妨蝶夢通亂世流離多露宿蓋頭有屋未爲空

十一月八日全家避難周姓家終夜以榾柮火用爲禦寒之具

獸炭銀山醉夢鄕何如榾柮地鑪香防煙暖火權春燠錯節盤根傲夜長夙許孤寒陪暖席不將光熖買烘堂風饕雪虐天昏黒獨占山家一脈陽

長至日山家偶成

疇昔隨班舞禦香如今忍凍坐山房臺云誰取書黃瑞宮日空舒刺繡光懶把酒杯心自醉聞歌肱枕意何長晚閉眼消詳易賴有生生不斷陽

次韻內兄舒通叟大博【名津】寓雲南僧捨

河海翻飛信有由相逢莫學楚囚愁人方椎髻說蘇子天把布衣存武侯世變古今張與翕人心造化去中畱雲南髙處應看透許得溪翁入坐不

又次前韻

吁嗟天數不人由舉目江河萬種愁爲厲可無忠義鬼覓封忍見笑談侯功名只作無時看气節須存險處畱歸去來辭非浪賦曽知此老此心不

三次書懷

黙察天翻地覆由寸心無處著私愁忠唐不復瞻雙廟誤漢皆知罪五侯牧馬入南飛淛水將軍遵北感陳畱山川滿目花如舊邂逅春風可問不

四次寄意

正大從來不徑由窮崖今卻伴猿愁棲棲宇內知師孔矻矻人前愛說侯昨夜撞鐘搜句到他年籠壁把名畱崆峒麥熟關時事此意還曽入詠不

聞西兵復至又爲逃隠計二首

千村奔走浪塵沙又報西兵沸鼓笳厄防有誰知死所危途無處問生涯孤燈閉戶一山雨逺夢當書二處家最怕入深饑莫忍難逢流水出胡麻

軍屯多似撒星沙夜月猶聞奏月笳尙有空囊隨杜甫幸無復壁累王涯艸根木實逃生飯石室泥龕到處家天下蒼生是誰誤當年悔不壊庭麻

中和節寓山庵

小庵亦是小桃源時事方難住更便啼鳥落花忘客主靑山流水見因緣得過一日是一日浪說百年誰百年分付妻兒更深避掃巖趺坐學枯禪

二月十八日過邑有感二首

植杖東風立曉寒淒其極目甚窮邊黒塵猶暗新焦土靑日無光老晦天花鳳逢春誰借景杜鵑懷古自啼年吾今且忍須臾死得見生平或有緣

說著時難心亦寒斜陽焦土更無邊故家空夢鶯花地殘戶不成蠶麥天造物未應終絕物今年莫省是何年鬰攸獨免侵鄕校也向斯文要結緣

次韻梅山弟感時四首

吟情本是謝元暉邂逅年來世事非到處望中千甲解無人畱日一戈揮杜鵑入洛啼拚死鴻雁辭南去有歸浩蕩春光千萬里孤云葉葉向誰飛

世事滔滔趁多暉仰天咄咄付非非干坤誰解中撐拄江海方聽北指揮風舞南人新萬戶灰颺西嶺舊三歸只應天竺孤峯在一自飛來不更飛

春造曽分寸艸暉晚經霜雪始知非中心痛事神孤往前靣虛名手一揮肯使曉猿隨隴笑不煩倦鳥引雲歸絕糧只管餐松菊贏得身輕入險飛

邊將才無日越暉中朝人是李斯非順流兵馬竟掀舞死戰規模誰發揮忍看金莖移露去空歌玉樹空春歸不圖世變今如此眞與塵埃蠓蚋飛

次韻董伯和名箎二首

事難言處只長吁沸海烹煎一鼎如貧累轉添知有命故交自絕本無書仕方見境大槐蟻走不離鄕千里魚已分歸農謀半菽尙憂尢歲起秦閭

時難何必苦嗟吁自有山莊只自如行擔應擕杏花譜閉門堪著竹林書靜觀塵外乘風鶴坐看人間減水魚宇宙平安終有日卻從舊卜大門閭

次韻弟觀到蔡峯莊

簇簇羣山似鐵圍中間著屋與山依園多芋栗佐淸飲池足芰荷供隠衣疇借搬家牛自跨有時見客鶴先飛未宜回首林丘舊賸把詩脾厭翠防

次韻前人寒食

今年寒食倍心寒不獨松楸感涕潛靑艸遙悲新瘞塜蒼梧誰認舊來山人生醉夢乾坤裏時節晦暝風雨間只有杜鵑知此意傍雲歸去又啼還

次韻前人訪舊

鐵石心腸本自頑著身無所柰時艱仙舟難問桃源洞詩笠聊尋飯顆山道義豈隨天地閉風埃不放水雲閒相逢休說如今事回首斜陽古漢關

次韻前人傷古

當年天與袴中兒天到如今不與時事變風濤掀地軸軍聲電雹散雷槌鬼藍柄國苦相誤佛防守城甘自癡旗蓋已知隨駕去畱西太乙更誰欺

次韻前人形役

誰能禪寂效裴休自愛淸名慕李舟云露中年開轍迹風波晚歲轉船頭見花如刺時難痛遇事生根老滯憂但欲漁樵相爾汝怕人知我問來由

春晚課摘茶

玉川子後自吾生自課園中拾晚榮攙雨金芒排世好飽春翠瓣見天成不煩鉦鼓騰山噉賸有旗鎗戰酒兵鳳舞賜團今絕想只憑苦硬養幽淸

次韻梅山弟感時

翳日腥云洞塵是𨿽天做亦由人難禁老淚如囚楚忍托空言冩過秦風雪正培陽气脈山林幸有歲寒身功名已付無何有要及餘光耕富春

三月卄五日醵飲於西峯寺分韻得因字

牢穿不借踏靑晨信與林泉有宿因忙裏偶成眞率防醉來不省亂離身歸途西嶺何妨晚吹雨南風正送春燒筍煮茶須再到一山古意要詩人

次韻董聲可重五

人事俄隨世事殊尙存橊艾伴嘻吁懷沙到處哀新鬼瑞市何時見醉夫榮賜休思當暑葛早衰空感望秋蒲避兵禁惡同兒戲無計能逃急急符

次韻弟觀喜雨二首

天勅龍瓢到底傾阿香飛駕防蒼冥風霆震疊四溟立宇宙淸涼萬物醒行蟻知機先畏濕升蝸向上謾遺腥平生霖雨蒼生志對景空懷海眼亭

世事紛紛付渺茫且迎雨信看農忙鳩聲隔樹宿云濕牛影落田新水涼處處叢祠羣卜稼家家蓐食早炊糧及時種得苖靑活便覺秋風飯粒香

感時二首

國事如今到底輸九天難叩哭窮途精忠無一郭中令異志居多劉寄奴經哨地空如大漠逃生山險甚飛狐回頭鐘鼎王侯宅今是誰人便豢芻

一防忠忱無處輸與滔滔者走危途新聲感泣尙書客破鏡傳盟宮主奴流散莫非中澤雁死亡誰是首丘狐平生師友多黃土吞哭何曽奠束芻

六月六日倪嶴庵坐雨

山外黃塵不到門南風松竹翠紛紛暗中有虎村嘷合夜半聞雞老睡分帶得兒來同坐雨飛歸家去欲排云收書忽報今朝喜病女加餐藥奏勲

九月十日醵飲丹山

舉頭又是菊花天走徧山林命茍全忍賦庚寅傷亂世謾書甲子記流年陶籬一醉虛拋久蕭寺重遊夢覺然今是何時成此防教人平地說神仙

次韻賦南山廣莫軒

洗眼來看廣莫詩煙霏空翠雨防防四平地上一山起獨拄天南羣望歸喬木不隨兵焰動好雲時入寺門飛乾坤浩蕩難言處猛拍防幹閣口機

本堂集卷十五

欽定四庫全書

本堂集卷十六

宋陳著撰

七言律詩

次韻梅山弟詠梅

冬塞方嚴春自通老根芳脈與天融淸於僊李月梁上瘦似神蘇雪窖中庾嶺依然開信早孤山無復課詩工一枝在手驛風逺渺渺予懷誰與同

雪中偶成

寒光皓皓照殘年方信人間別有天一色村中見流水半幹屋上有炊煙洛人僵臥今誰問塞馬飛馳正自便想得南枝梅好在風檐獨立思悠然

次韻弟觀雪中二首

剪耳嚴風利似刀吹噓滕六做功勞大包天地爲一色老盡山林無二毛借暖尙能賖綠蟻禦寒終不羨裘羔天涯多少窮途客欲寄書南雁影髙

萬里長天一樣云紛紛吹下玉成塵能令下界皆稱瑞誰謂南人不識眞積凍已多爲麥地培湯更辦百花春彊將光景寛衰老呵手微吟意欠新

送江與人

玉分自海仙奩藜腹新來約束嚴入手頗憂窮鬼捩収涎已羨老饕饜何妨帶甲歸庖慣相與調珍助齒甜要識淡中滋味永多加椒酒少施鹽

正月四日到張車偶成

晴行半日到張車石路﨑嶇趁水斜一窟山中成艸市數株松下見梅花居民盡老他無事就土爲生自有涯誰料如今同沸鼎不時飛鳥漲塵沙

正月五日訪王韋軒知府【名槻】東塢眞詔道中

晴光欲雪做新元訪舊西來第一畨十五里行千曲路兩三處見數家村山培浮土爲田肉澗束湍流有石痕安穩不知危世事更從何處覓桃源

次韻董伯和燈夕有感二首

萬燈無復艷端門一簇星毬里域春羌調悲酸吹笛社村聲祥瑞賣餳人鬼神亦要民心樂山谷聊舒世態顰防好今宵天上月安知時事有陳新

其二

數枝燈火口祠門妝防山中一閧春俚語爲求蠶麥福隊遊多是布荊人彊隨戲鼓防狂舞忍聴嘶入少顰見說九街羅綺地傳呼禁夜令方新

次韻董三餘【名元龍】約賞月丹瑞香

老仙平日練心丹荏苒光陰百嵗間隨分種花供冷眼逢人畱酒有溫顏乾坤只作醒中夢風月何妨忙處閒有約酬春爭起舞要防北道破先慳

二月二十五日醉吟

午酒三杯率處眞不知門外有風塵溪山花木一簾影兄弟妻孥滿屋春萬事到頭皆有命兩間立腳要求仁羲皇以上已難問且作淵明左右人

次韻梅山弟感春

老來危迹感秋蓬萬事都歸馬耳風百五節爲春好處兩三年在亂離中濺花難禁少陵淚縛柳休辭韓子窮最是殘燈風雨夜杜鶻聲裏夢西東

用前韻記夢中所感

風引歸舟逺翠蓬轉頭三見柳花風傷心殆盡王摩詰痛哭眞成賈太中尙有鬼神知夜問誰知兄弟坐天窮此時此意無人防放讀離騷太乙東

上巳日同弟觀張子開防內弟貝端甫家

村環十里卽朱陳時節過從气誼眞酒味同甘山脈水韭香一洗俗饕塵雲南近日偶無事天下幾人知此春相對無言無盡意不將桃李著精神

三月五日過雲南竺湘家舊軒南軒懷朝兒

憶昨攜兒寄小軒兒今何在小軒存喚爹若有褰裳語戀毋猶多淚席痕兩樹桃花飛痛血一山松影防遊魂銷凝良久忽如見與我同歸家處村

山人送檜植於當門偶感

山人知我嵗寒情十里攜來老眼醒鑿破蒼苔方丈地種爲門戶四時靑春寒亦是雪霜意世變從他風雨腥牢立本根須暢茂不施巧結防眞形

戊寅三月十一日爲桑麥說苦

一年景象在春光底事今年春反常四十日來無防雨二三月裏卻多霜麥苗病燥飯虧料桑葉死寒蠶絕糧天下蒼生不堪命但防人事卽陰陽

脾疼大作

夜來宿痼起心脾展轉無眠不自支水鳥信天那得飽河魚作祟卻乘饑苦無藥力課神效爛煮菜爲善醫造物怕生安樂病時將疾痛甚吾衰

昨方爲桑麥爲苦今日忽喜得雨

連日南風雨不成今朝忽有洗檐聲春膏喚起地元气仁脈流行天本情桑媍驚傳二葉迸田翁癡望兩岐生窮閻系命皆蠶麥最是難供急急徵

聞杜鵑

帝魂舊話是邪非知得安危動處幾自出蜀啼隨地气直從洛去泄天機春風萬古此心在雲樹千山何日歸聴到如今轉難聴恨無雙翼與俱飛

與弟觀侄津哭伯求弟道茅山泊東林寺坐雨

西來本是趁晴天雨臥東林日似年百念已成沈水石一行直作坐灘船何妨華萼添詩集暫與闍黎結飯緣決意明朝向東去山堂未到已澘然

題雪竇西麓庵

踏徧山南紫翠闗轉西尋麓更幽閒菊花數本竹邊路茅屋幾間溪外山巧著軒窻隨上下賸畱書畫在中間是庵信美非吾土自有莵裘足往還

同黃東發提舉遊仗錫山

十八盤頭翠碧函參差檐棟倚嵓嶄桑根已換如來座峯頂猶存太白巖地有栗泥堪當飯山無松木獨宜杉半天圗畫風塵外我有新題居士銜

次韻前人食素餛飩

庖手餛飩匪一朝饌𨿽多品此爲髙薄施豆膩佐皮軟省著椒香防乳消湯餅粗堪相伯仲內包那敢奏功勞還方謹勿傳方法要使安貧無妄饕

仗錫山別前人

結約登臨百里深流連風雨一窻陰新寒燈火照淸夢絕靜山林生古音此日與君相別處有天知我不言心歸途步步須回首蒼壁擎云幾萬尋

次韻前人取別二首

初心髙處欲窮遊兀坐書窻七月秋風雨已成貧甫嘆山云卻爲老韓収從來人事有圓闕可是天公分去畱正爾無聊負暄立志書忽落剡溪頭

云斾吹晴踏翠巓冩成詩卷思翻然誰知同賦有齊已人指醉吟爲樂天意自源頭水中湧語如山色雨餘鮮尾貂付分歸鴻去欲便尋盟未有緣

黃子羽山長爲不及同山行次余別東發別餘韻見寄因再用韻以謝二首

文脈絲感慨深奎躔今直鄮山陰末流自直狂瀾倒獨步直成空谷音四海園林春事裏一家松竹嵗寒心相知不必長相見明月春風處處尋

憶昨追隨太史遊欠招吟腳共評秋自憐蒲柳難禁老君向桑楡盡可収人物多從危世見山林盍有好詩畱和篇忽轉雲南去便當同行雲上頭

十月二十四日過弟觀寓出萊菔相欵

趁溪茅舍竹籬陰石徑如蛇屈曲深吏卒不行煙冷處弟兄聊說嵗寒心牀頭無酒可歸算窻外有雞畱伴吟過午忽修萊菔供悠長滋味在山林

次韻剡張知錄名宓見寄

危途蓋把隱爲師名姓翻嫌世或知栗裏已成終老計桐鄊猶記舊遊時雲山杳杳勤搜便風雨瀟瀟獨寄詩目送心期無別語厚培根本做春枝

畱範景山

滿天風雨作新正下訪勞君一日程長揖不交隨俗禮苦言惟有隔年情燈生暈處醒相對犬吠聲中心自驚人事難齊時事險聚頭時節且遲行

遊蔡峯過黃沙坑懷朝兒

入谷﨑嶇十里程更﨑嶇處見沙坑防兒曽記流鴻影老我難忘防犢情後日早知爲死別當時寸步亦同行如今但有東風淚灑入流泉慟失聲

溪上嶴

滿坡翠竹間梅花梅竹中間住幾家本爲牛羊安著腳近來狼虎肆磨牙靑山緑水成烹鼎白紙烏薪等撒沙邂逅老農聊慰勞且隨時刻做生涯

蔡峯似徐鱗卿名攀龍

老志襟懷得防齊東風吹暖送行藜羣山捧谷云居下一嶺分疆水向西有路不來多事馬滿邨交唱太平雞主人九十淸談健樽酒畱連日又低

三井

兩崖削鐵上擎空下有靈潭與井同龍出世時磐石透水無低處洞天空餘波噴作雷霆怒大旱騰爲霖雨功兄弟相攜防奇迹腳根牢立險中

董伯和竹溪寓居

三井西邊十畆坡與云盤礡傲羲娥危時自說升平話險地今爲安樂窩魚鼈収溪供艸酌竹松臨戶當花窠故園防榭姑蘇問萬世從來蟻一柯

次韻徐鱗卿

百罹身世不成家贏得蕭蕭兩鬢華夢想山行三載裏綢繆親誼百年賖蒼顏一見如枯柏佳語相延總粲花別後有詩須狎寄莫嫌踏險路谽谺

九月十日鄕人醵飲丹山分韻得東字

山光肅肅淨杉松艸艸提攜裏曲同不是休官住林下無緣問菊到籬東世途險廹閒爲福鄕誼綢繆醵有功酒散月明多感處牛山故國正西風

示都兒學書

都子方知硯石親字𨿽小技盍畱神魯公米帖猶存古王氏蘭亭已失眞莫事鋒鋩多巧鋭要令骨肉兩停勻中心端正手圓活此外無方可教人

本堂集卷十六

欽定四庫全書

本堂集卷十七

宋陳著撰

七言律詩

次韻戴帥初不赴舟山醵飲二首

吁嗟世事已難言得過重陽彊作歡白髮不供新樣眼黃花卻喜舊儒冠兩三杯裏意存古四十年前盟未寒靑壁丹崖本深窈誰知冷處有人防

危時時節已難得況得知心盍共杯我檄方從風裏去君詩卻占日前來何須一醉獨重九但是相過多幾回門外斜陽送行去眼光飛過碧崔嵬

次韻帥初浙西回及得新居三首

聞得胥江尙漲沙往來𨿽便重嗟嗟舊遊怕說銅駞棘遺曲難聴玉樹花滿目山川誰是客無情天地若爲家棲棲又入西峯下踏破山鞋幾兩麻

自昔恆河可聚沙今爲何日更堪嗟未應絕物從孤竹尙可依人住浣花薄俗久嫌投刺客危時仍重讀書家老吾幸有相過便尙得如蓬倚直麻

家有圖書便不貧二灣門徑碧溪濵山林深密宜今世梅竹婆娑似故人少閉柴門延野叟多營菜圃慰脾神幾年役役方休息收放渾如一釣綸

載酒過兪叔可運幹夜話

晴邊杖履學偸閒十里溪山送入檐門外方爭危處路竹間自下舊時簾數杯同醉寒中暖一枕髙眠苦後甜何幸詩壇有盟主狎相來往亦何嫌

次韻史芝田來訪

然環佩下芝山醉夢人間醒眼防三世相家知有後十分謙徳似無官騷盟寛與江湖接淸气直將星斗幹難得相逢容易別因風時得勸加餐

晴郊意行到梅山示弟茝

安排聚首易參差信意行來始是奇山色堪餐饒有菊樵歌相應自成詩危時杯酌旱雲雨老境襟期春水澌醉裏更無門外話一聲寒雁弟兄知

次韻範純甫【名應發號著林】

與云俱捲出山遲邂逅初寒旺菊時縱欲挿花安得笑無從賖酒若爲詩乾坤許濶自多礙風雨又來有故知白首猶存舊烏帽龍山何處渺餘思

次韻黃子羽七十自嘆

棄瓢巢父固云稀解印陶潛非是非風雨似知人世換溪山自愛主人依歸時孤悶有茶屋天地獨醒存芰衣我亦嵗寒松下艸相望百里借春暉

次韻盧致逺見示

新春欲洗舊氛埃並竹尋溪試一來凍雨忽交疎霰下嚴風不放寸雲開主人雅量詩相住老客歸心夢亦催滑道何妨徐著步袖中金薤不虛回

次戴帥初以水漲不及赴茂林醵飲重午韻

回頭林谷已云遲心不懷疑遁自肥有菊可尋方覺是無根自樂豈吾非危時一醉便爲福好客相過莫放歸欲弔湘累波浩但須珍重芰荷衣

次韻前人祈雨未應二首

交秋苦雨走疲農惟合投忱洞府龍里社相師憑梵唄山川無語笑盲聾忍教地寶罹枯渇安得天機防應舂聨日定勞君眼力雨晴只隔望春峯

龍君非是忍忘農一敬初終自見龍雨感通時元有待天分曉處可曽聾雷車怒激騰東海火傘忙収入下舂我輩報神無別事請裁佳句勒霞峯

連山王開詩試子午花【其說曰其葉落花紅萼紫心黃其開也殆子末午末以復後則合故得名但於盛暑中見之】四首

三數莖須細撚金圓齊五瓣外紅深酷憎媚俗長垂首善處驕陽不動心色變化成丹竈火時開落應土圭鍼感懷南北多分裂此獨全名古到今

嫩緑扶疎紅倒垂紅間黃染數莖絲牢存本色心爲主懶競時妝面向誰受二气中開正晝當三伏裏號炎曦陰崖故國長安路萬里傾陽共藿葵

赤日黃塵任漲浮直莖疎葉裏垂頭金心不逐時妝褪赭面應爲世態羞分晝夜間開落凖備離坎气品題優倚欄感物傷懷處何日崔盧入此甌【此花一名覆金甌】

低垂不足畏炎氛自是居髙避俗喧五瓣圓粘腥血重數絲牢綴蠟心存雅持本色明淸晝肻駐殘妝媚黑昏林下何人修煉到丹餘流入此芳根【修煉人養子午气】

訪趙景文不值

見了西山嘆復歌老天元不柰人何一身死防松楸活滿眼生來蘭玉多忍處要如頑鐵石平生能定惡風波世間終有安時節細把林泉嵗月磨

次韻朱景伯來見【名承孫】

平生四海弟兄之況是鄕闗見白眉方醉夢中能獨醒自離亂後篤相知溪山坎坎勞飛斾風雨瀟瀟苦說詩老耳不堪聞別話靑燈對影復何時

次韻戴帥初見寄二首

胸次玲瓏逹事端入山買屋貯淸寒奉親最樂危時見與俗相忘實處防閒輟琴書翻兔冊旋添竹樹隔牛欄防衣淡飯門多閉章甫何妨獨舊冠

水鏡空平取友端頻來山外伴酸寒交朋舊在兄弟列古道新交世俗防地近詩筒多便翼月明心事兩危欄自家頭腦冬烘甚猶幸偸安未毀冠

次韻弟觀授學陳子得家

憶昨依依話別端瀟瀟風雨滿山寒去家幸是老親健坐館當如初宦防歸夢隨風揚客袂吟情逐日冩詩防從今穩入林深處塗炭何緣得污冠

賦陳子得書樓

危樓得地著身安冬月烘炎夏气寒木末淸風平與接山中本色晚宜防課兒勤讀書充架畱客髙談袖滿防門外流渠源水活不妨時濯自吾冠

次韻張子開喜雨

澤連朝拍稻疇老天著意做今秋虛爨已報生塵甑艱食俄忘淅米矛甽口漲新浮白膩禾頭濯莠濕靑油疲農歡喜還長嘆官已催租不待収

送酒與元春兄

九月風光又一年君家無酒坐無錢翠微𨿽負菊花約安樂應米飲緣舉世方爭沈醉境誰人能顧獨醒賢兩從事送聊相諗防取一般平淡天

與延慶老若圭遊錫竇仗錫二首

坐斷靑蓮七寶池又攜鐵錫踏嵚嵜一千丈錫與心照二十里云隨步飛崖壁徧畱吟墨迹樵芻爭防袒紅衣山林湖海本無二處處風光屬指揮

有意西遊萬玉峯往來何事太悤悤知心能幾片雲外回首應多明月中爭供栗泥懷太白終畱梨實待興公從今若枉詩相問我住丹霞水竹叢

同趙景文到梅山弟家

腳力猶支一里間得閒便不知艱難可人本色山林屋避世珍羞芋栗盤來往任教詩眼熱笑談能化老身寒感懷棠棣詩章在試把絲桐櫽括彈

次韻戴帥初見寄

兒造從來自不情百千萬變底人驚人生水上浮漚影物論風前亂葉聲自笑醉吟空贅傳誰知橘影竟無名況今衰老知何用惟有闗門答五行

壽同父兄七十二首

光風顏色雪髯鮮已到人間稀有年心好共稱生下佛身閒自謂飲中仙安貧眞味齊眉饋養善良田髙枕眠更防燈宵兒迎婦一家春與月團圓

吾家兄弟篤天倫晚景怡怡僅兩人門戶相依杏陰舊藩籬不隔棣華春難逢燕夜如今日回愧鱗年以次身造物倘容頑健在願爲老櫟伴莊椿

閒居有感

參差梅竹槿花籬彊對溪山傲百罹終日書聲淸屋气四時蔬食壽家規苦兒知學何妨懶老婦安貧未覺衰無處可修牀下拜門前心事碧天涯

壬午九日有感

修茂堂中九日杯今年無復壽兄來把茰空感同防防挿菊難教一笑開不使犬雞當厄去卻聞鴻雁送聲哀浮生忽忽何須感荒艸牛山戱馬臺

出門寄弟覩子得

半年腿臥近方仁一出門來拂濯身交十月天村景好連三日雨晚晴新靑山無語自知我黃葉是愁還可人誰信幽居便忘世漁樵亦自有經綸

偶成寄吳竹修【名垓字山甫】

天自髙髙倚蓋斜遑知人事可嗟嗟公移急甚擘張弩私系甚如求破家鎭一方浮勞地柱救眾生病辦天花萬般巧計輸平實笑殺當年復壁涯

次韻吳竹修慶余免役

大道荊榛萬徑斜中間役事防堪嗟私心自分齊編戶公法仍條存宦家免把血軀供刻木尙存醒眼傲空花要知天理無窮處風雪嚴時春有涯

次前韻與前人同舟自城歸

夜泊南津夢岸斜老來行役只堪嗟滿篷風露五更月殘夢溪山百里家蹴起睡奴催縴路坐同吟伴說梅花此歸又且深深住瀾到中間要見涯

謝前人畱宿飲食

芒屩東歸日已斜故人畱滯豈來嗟數杯爛醉饑時藥一枕熟眠安處家湖海友朋多宿艸乾坤今古一風花但將無事防時事來往溪山詩未涯

又似前人

薄俗交朋赴字斜可人一見只驚嗟心憑實地應多事詩引淸風歸一家休防馬頭秋後葉自培門裏嵗寒花何時相接從容步徧歷山巓與水涯

寄魏倅萬初

衣冠古雅禦風行爲我遲畱半日程未盍簮時勞夢寐一傾蓋後見生平相防惟有興亡嘆欠死難將出處評回首梅花古松下忍寒終不惹春情

寄崇福王澤南洲

天地中間澒洞塵山林須是好三分危時安飯僧家鼓濁世淸風相國墳老後重來如夢見靜中自韻以心聞同遊話到溪頭別寂寂斜陽淡澹雲

本堂集卷十七

欽定四庫全書

本堂集卷十八

宋陳著撰

七言律詩

賡吳竹修雪詩二首

寒勒銀河不放流幻飛六出人眸誰知靑女老成手自媚冥冬盡頭積峻便如羣玉府拋空還作水晶毬西湖橋畔孤山上欲訪梅花有路不

天將潔白洗紛華誰識人間有嘆嗟驢子已無詩客路羔兒偏屬武流家驚心玉樹傷遺曲回首瓊林憶賜花畢竟紛紛總成幻抱琴無語剡溪涯

次韻戴帥初除夕並寄弟觀二首

天如旋磨又今春畱得非才未死身浮世生來眞逆旅危時老去少同人俗情一夜分寒暖道眼百年無舊新但恐明朝官事動叫囂隳突滿鄕鄰

兄弟相依久在鄰又添一嵗話情眞梅花素入兩年眼椒酒難痊百病身敝帚自珍從眾笑破皮非怪亦多嗔柴門一任風開閉靜防爭春車馬塵

次韻單君範行李中諸詩前數章自道後二章爲此人作也八首

心如古井不生瀾無柰形骸寄兩間老境陽春亦風雪危時明月自江山琴書有舊聊相與門戶𨿽貧未是閒兒女不知何世界歡傳花事已爛斑

宇宙中間戰血腥不才難應少微星窮頑得壽非三甲老拙無聞況六丁醉後時歌東裏曲閒中堪伴北山靈門前總是塵埃事惟有梅花照眼醒

老不能狂心自箕覧觀宇宙百非宜沈舟那管防爭水抱瑟難隨竽用時秪把書醫憑困幾閒從決訪山疑夜來牕下靑燈下兀兀無言思

紛紛萬變自鴻荒人事都歸夢一塲龔勝餘生秪亷裏淵明初意豈柴桑山林有味兒親圃風雨無眠客對牀衰老近來諸事廢漁樵倡和是文章

殘生光景滿腔愁平地江河洶湧流可痛事多周正月不言心有晉春秋俗饕無夢亦尋鹿人飽自歌誰飯牛咄咄向天天莫問方來畢竟幾時休

欲言心事鼻先酸冣怕平流亦倒瀾塵路爭車甘下澤雪毛滿鏡自南冠髙懸古月防時變相與春風到嵗寒案有陶詩須細和無魚歸鋏不須彈

浮世憧憧爲底忙百年光景等風狂乾坤自隘胸襟豁言語無多意思長但覺髙歌同夜酌未應別賦冩春傷吾儕漸喜無人識自做無名艸木香

山林气骨本來臒客气乘時敢闞虛韓愈無醫惟贈遣宗元何病豈工書不煩天女梵花散自有鄕人儺茢除到底羣邪須一正請師孔禱莫躊躇

次戴帥初與範兒瀹詩

世變紛紛蜂蝶叢人情落落馬牛風山林猶喜典型在師友相從義气同坎有亨心方善處兌爲麗澤要深窮暮春樂處兒知否好趁曽門詠舞童

同範景山到城西嶴遊鹿苑寺

片防帶月趁潮行曉夜三江作住程上塜偶隨龎老去過溪忽見逺公迎山疑無路亦多路鳥獨有聲時一聲幸自醉歸風喚醒斜陽煙艸舊花城

畱前人處有感

友壻從來義斷金舊春一別到如今琴幃絕奏香燈冷花圃猶荒風雨深三夜書窻同話古十年人事百傷心杜鵑只管催歸去不道客行有苦吟

城中赴範純甫酒有感

杜鵑啼斷洛陽橋心與萍流絮與飄風雨故都同死夢山林晚景十年饒相逢得醉有今日萬事忘言付落潮見說隱居歸我裏尙堪雞黍狎招邀

天臺徐徳源許以谷應借

枯淡生涯寄艸萊短供不給甑塵埃吾徒例有絕糧事世俗何從索米來邂逅指囷如魯肅分明流飯自天臺不將乞字書爲帖拙語聊於一笑開

次韻杜孟傳【名世學】送歸剡

天空地濶本無言兔走烏飛自做年老景光陰炊黍外客窻風雨醸梅前事隨笑去戶門福詩爲別來朋友賢河水洋洋山杳杳一聲歸櫓緑楊邊

和吳竹修

滔滔世事黯難言忽忽光陰況晚年艸野姓名螢爝裏江湖消息馬風前論交有得無新故處變如常是聖賢何幸相知足磨琢言詩須到賜商邊

癸未生日書於本堂

與云俱卷十年彊百短難醫獨命長自有靑天防晚節不將白髮換時妝田園活計雨聲好湖海醒心山气香得一日閒勝一嵗老來免得別思量

次韻吳竹修立秋日

白帝來時赤帝歸年年流轉不違時書燈有約花先喜庭樹無情葉自知楸市謾勞兵後夢蒓鄕僅免客中思老軀便動衣裘想胠篋其如穴壁兒

次韻前人貴糴

麥甑淒涼稻尙靑粒珠乘急價掀騰市平本易無千斛倉糴良艱且五升長是信天還自活未能送鬼任多憎回頭鐘鼓羣峯寺飽飯髙眠獨有僧

次韻四明孫常州【名嚞字耕寛】

忽忽光陰日隙塵回頭十載兩襟分聴經偶枉眞人駕過首猶懷處士墳危世淸風誰一面靑山啼鳥自相聞慇懃寄到新詩卷寄字終須問子云

拜先外舅墓坐雨用趙景文韻二首

說著韜翁淚然得來展墓及春先松楸舊壠驚如許風雨寒宵坐有緣餘味淡交微醉酒回頭流俗未烹鮮明朝又別西山去多少懷思集晚年

捲懷經笥袖名鞭千載陰何暗結緣淸似嵗寒松獨立健於霜曉鶻爭先塵埃事與心相避醉夢人防眼亦鮮肻使雞林浪傳去紛紛吟梓不同年

贊前人第四子良漢周嵗

昨見初防浴露兒如今又滿一年期山林深處壽髙木薇蕨淸風坐瑞芝試取印來知異日能將字認已多時諸郎自是詩書種嫡出源源分外奇

梅山弟來同飲醉書本堂

誰將糟粕視詩書兄弟何妨做拙儒流水靑山同醉處淸風明月幾歸途樵歌相與爲吟友艸市誰教見瑞夫宇宙如今惟有酒太和樓下煙蕪

嵗首戒子到外家展駕寄內弟竺少博【名滈】

古俗流傳重嵗新交相來往篤親親外家在望無十里內表如今能幾人筋力難施身已老形骸不索意方眞兒曹能拜何妨遣要使綢繆百世春

二月四日梅山弟畱飲

醉中咄咄向空書開眼猶能傲薄夫多事光陰存社櫟十年筋力老園蕪籓籬吾道難爲黨衣食諸人未信儒懷抱海深姑寄酒習家池上不同途

春日偶成二首

老景還逢春一畨尙能消受自溫存蠶寒風雨棃花屋蕨熟人煙樺角村無事課兒多閉戶有時見客一開尊旁觀莫笑謀生拙元是詩書舊子孫

烏兔催更日夜畨獨於衰朽尙相存世情富貴鮑魚肆老眼風流麻鳥村牢立詩肩撐雨屋施營酒料續春尊芒鞋又辦遊山計我亦興公不姓孫

用戴帥初韻寄孫常州

溪繞山圍楊柳遮戰蝸國裏退閒家兒孫滿眼堂千卷賔客多賢館五花立腳東臯防倚鳥回頭溫水笑跳蟇相知惟有詩相寄便羽一封三印斜

送丹山主者周東隱

飛來峯頭飛鐵錫一坐八載丹霞岑山林成陰饕眼淺議論近古咻機深白雲泊對不畱迹明日行空是歸心可無坡翁捝戒老試聴重新鐘鼓音

夜酌丹山

石路深深著梵宮緑陰截斷出塵紅春風杖履閒忙外明月山林醒醉中有酒何須白蓮社無詩可入碧紗籠歸途自有兒扶笑不用過溪勞逺公

東隱退永固齡叟畱之慈云西堂

識破機闗便出林滿天刼火可能侵水流不去靑山影風雨俱髙白鶴心物外弟兄相契合眼中世界幾浮沈是知處處虛西榻難得慈云一片陰

拜趙端齋墓有感而書

流俗滔滔逐亂塵典刑卓卓老宗臣山川在眼孤忠淚風雨無家一夢身及奠生芻吾已晚忍防宿艸自成春方來世事誰能料須認分兵防墓人

詠孫常州飛蓬亭

藕花池上竹梅陰一艤中間用意深畵舫規模供燕適虛舟世界防浮沈快風未信千防福逆水難憑百丈心惟有此蓬飛已定更無驚浪怒濤侵

過仙山詠孫松磵新庵

雅懷欲友漢劉樊巧築廜防壓大蘭檐宿白雲山气重門無赤日樹陰寒少年自得老成趣危世難如肥遁安下界黃塵從擾擾不妨髙枕夢邯鄲

甲申夏到仗錫憶戊寅秋同黃東發遊

布襪靑鞋共踏雲七年往事不堪論湖山宿艸夢防到風雨秋燈詩卷存後死猶能傳耆舊平生相屬老兒孫老禪攜手經行處薄采芷蘭招楚原

暇日偶成

天賜衰年一屋淸住深不接過門聲帶泥筍角燒易熟得雨芥心批又生山與云深時弄色鳥乘春旺自呼名誰能計較方來事粥料何妨逐日營

夏五再遊慈云

靑山屏繞碧溪灣不是閒身欲到難好客易招才隔水先塋在望莫憑欄三杯便是人間福半榻聊分物外安扶醉有兒歸路穩不妨風露舊南冠

詩似來石門同少野

山林危世是亨途道眼相逢菜味腴愈契大顚非爲佛坡知老印本來儒攜晴雪瀑藤花路話舊靑燈栢子鑪萬事已拋松枕外不妨姓字落江湖

用帥初韻謝其愛我之意

錦云忽把老瞳遮壽語何爲及我家怕說庚寅賦湘芷謾書甲子譜桃花長途交騖防爲虎孤迹偸生蛇放蟇人世到今何足問桑楡況已日西斜

本堂集卷十八

欽定四庫全書

本堂集卷十九

宋陳著撰

七言律詩

兄弟醵飲訪雪航次弟觀二首

天女多年爲散花晚年來此寄年華貧因好客甘如薺詩解醒人苦似茶入室謾爲云作主開窻惟許月通家有時得句忙題處滿壁淋漓字濕鴉

夢斷天邊飛佩霞短笻松路趁溪斜歸鴉山外煙如畵過雁雲間雪欲花跌宕琴書誰我輩承平鐘鼓自僧家從今載酒須同醉兄已頭童弟髮華

偶成

生計何曽問有無心安便是邵堯夫攙春菜奉淸饕味耐凍梅呈本相臒閉戶茶香浮雪屋推窻山影落冰壺終朝幸自無他事忽聴兒童報索租

遊慈云

老懷不與世情便才說閒行興翼然微濕易幹沙軟路大寒卻暖雪晴天未曽到寺香先妙底用尋梅山自姸笑問松邊人立石汝知今日是何年

次兒瀹以年字韻呈喜而又賦

一詩未足見兒賢意气中間頗藹然忠厚人家宜有後亂離時世始知天老懷信汝窮須逹俗眼從渠醜傲姸培得根深花自茂莫將今日防他年

深瀹旣聚用先前韻示之並示侄溥

吾將語女女來前勿聴吾言藐藐然君子最難端造處人心易失本來天須知妻系家興廢自有人分行丑妍三世一門詩禮在莫教春意有窮年

遊慈云

曉日烘晴一白晞靑鞋踏滑叩禪扉千山流瀑溪聲活二麥涵滋野色肥僵臥不妨晴又出興來誰肻夜空歸弟兄歡笑兒扶醉滿袖新詩下翠微

次韻趙景文見寄懷親

薄俗滔滔逐水流誰能古意兩綢繆白雲終日靜相向紫气有時來更畱啼鳥已呼春到了醉驢曽記舊遊不山林樂事輸君早未遇仙炊已轉頭

七十見梅有感

萬木多由冬折磨孤根卻做老生涯寒心欲吐知誰主瘦相依有自家祗許江南鴻雁見肻教春後蝶蜂嘩風吹不斷西湖夢一曲從他月落笳

送單君範赴汪西臯館

溪水沄沄云出山行邊意思自相闗欲從杖履吾已老猶喜詩書君未閒道脈不隨多事去文風似放一分還紛紛世變忘言外春在西臯花柳間

次兒生日八句示之

祖心流慶我生兒說與吾兒初誕時吉夢覺來珠蚌拆喜聲浮動玉麟知如今弱冠歸妻後此是平生進徳基自有季方家樣在一門詩禮要扶持

凝光亭偶成

一寸春暉直萬金誰能白髮系花陰燕鶯已付新春耳蠶麥猶闗活世心坐到夕陽如夢寐防來時事只沈吟滿風吹面忘懷處何日何人更似今

梅山弟池邊醉吟

兩岡銜口水流唇茅屋三間松四鄰花影落池塵外境鳥聲喜客靜中春生涯已付桑林舊活句還隨菜酒新滋味悠長有兄弟不知山外更何人

弟觀喜董稼山至有詩因次韻二首

蒼狗白衣紛過云到頭故我始爲眞山林髙防平沈世風雨難摧獨樂春時出苦言醫俗耳多培好事壽閒身仰天咄咄今何日百里相過有若人

誤辱髙軒訪子云須知我自是元眞石心已落千尋海霜鬢難畱一髮春門外道途新舊眼兵前朋友死生身如今聚首休輕別他日黃金枉鑄人

次弟觀與齡叟詩

雪竇飛來一片雲寺門興起緫由身鐘魚飯眾有今日鉦鼓粥神多信人兩閣眼空風黑夜四山手植雨靑春我今亦是陶潛輩三笑圖中就冩眞

八句呈董稼山

樓閣髙虛壓翠微詩囊酒檐答春暉山環水抱花相映天濶雲開鶴自飛已有新陰共醉臥何妨淸話放遲歸浮生難得如今日回首人間萬事非

別齡叟八句

翠竹黃花曲曲香中間猶有太平腔淡交一飯雲山鉢詩夢對牀風雨窻忽動歸心隨晚防尙畱醉興寄春缸閒行除到禪闗外牢閉柴門學老龎

次韻黃長孺

人情相得古來難肻遡溪山伴退閒瀟灑風流屏縟外和平气味琴瑟間鵲巢自愛居南國鶴帳從教怨北山只恐杜鵑聲夢裏與雲飛去欲飛還

長孺因吾二詩有負米分鄰之語因又次韻餞其歸二首

聲气相投玉應金花前話到翠成陰一淸門戶無同脈萬古詩書可立心母子要知烏哺反夫妻應感白頭吟若言相諗早須覺難得靑春長似今

紛紛薄俗事輕唇自喜衰年徳有鄰危世孤兒華髮母歸舟百里碧波春不因噬指感懷切肻學嘔心搜句新娯舞慈庭應細說丹山筍蕨正宜人

次韻黃虛谷

弓招消息下幽京羣起張弮不受檠衰朽分爲林下物英雄誰取彀中名坐防年少摶雙翼爭把時銛驅五兵萬事要終方可見休憑水到說渠成

答範景山晝詩見意

緑陰門外漲黃塵來往淸風自可人契濶一尊燈雨舊平安數字麥寒春閒居有味何妨拙古道無情卻耐貧漠漠水雲山隔斷何時王翰卜爲鄰

次韻弟觀晚春風雨

天正宜晴卻又非云頑未是放開時可曽路滑官移緩但覺山寒農務遲風雨顚狂如醉漢乾坤正大亦嬉兒陰陽自有人調燮牢閉柴門只自規

次韻石秀叔聞鶯

分得天機自動簧與春相約不參商無情有態眉如畵是曲非腔口尙黃公子舊呼歸夢境友生新好出村莊山窻詩客先聴處冩入烏絲句亦香

次韻侄溥到雲南外家回

二竹家傳發亦微眼中難問是和非詩書事冷官符快韋布形枯繒戶肥兒戱仙樓空夢見老過顚嶺只愁歸山溪亦有不平處終日喧聲水戰磯

四月八日攜子侄到上乘偶成

白首猶堪數里行相過一笑見山堂殘僧門徑靜於夜新夏林塘暖自涼且借吟牀娯半日何妨歸笠戴斜陽我來豈敢辭筋力先隴松楸倚寺勞

次韻長兒生日示諸弟

吾愛吾兒責望兒終身實處防平時夫妻琴瑟方爲順伯仲塤篪便是詩要向魯鄒中進步先從曽閔上求知酒邊見汝傾心句不覺搖頭笑脫頤

用弟觀韻二首

住世光陰曉日霜浮生誰弱又誰彊干戈時節貧差穏詩禮人家話亦香何用移文來北隴可能把酒博西涼妻無慍見兒堪教門外從他沸一鐺

粉兒乳子等蓬麻書種精神見始啞自分閒居培玉樹無心勞役防金沙如龍當有騰髙日何恙能侵積慶家乳哺薄乖隨勿藥畨成防浪記塗鴉

季秋入城郡人迎鮑王有感

滿城呵道漲黃塵儀衛森嚴亞玉宸幕帟遊魂勲閥舊鼓笳殺气譜家新西風兒戱知何世末俗民心只有神元坐僧窻增感慨梁公已矣更誰人

次弟觀與雪航韻

老友姑從方外求危時亦可少紓憂笑圖難贅餘人契病室應闗一世愁飯淡是緣終有味故山𨿽好莫回頭滿航雪意償無價住色空中足應酬

次弟觀爲陳子得納婦別李親家

馬頭姻締熟相尋誰識淸交舊紱簮澤底李無門望態村中陳有世婚心別來得見百罹後坐到忘言兩意深醉裏送君何所有嚼梅花碎冩成吟

侄溥生男命曰迎孫取迎長之意且爲方來期也因賦八句時乙酉臘月二十六日

應夢熊祥月又圓以迎命汝豈徒然遲之蓐臥十朝後恰似陽來一日前極處逢生天意在長孫得嫡祖心傳相期他日成人事復見升平要著鞭

次單君範遺次兒韻效魯直體

世變不常有陰晴吾道由來自坦平安得天資白受采要憑學力濁爲淸三日刮目迎遜呂一月坐春盍孔程便須從今加鞭去庶免轅越轍幽並

次韻梅竹潭見示

曽攜古調坐琴淸獨有知心老滅明百拙相安無異政三年一信自同情綏彊粗祖太丘實宰社終慙戶牖平桃李春風重回首誰知倚樹有新盟

次韻夜坐

山林分老不求官梅月窻深耐坐寒浮世人如春夢亂明晨事作宿緣防膝邊燈火心相付眉裏杯盤量自寛睡去醒來朝復暮百年如此是平安

單君範過西臯迂途來訪一詩道別

老境途迎作夢防出門相送是愁端分攜不去有心在長揖無言回首難霧雨暗山家信逺春風吹筍客心寒儒生例是多勞役幸得琴書路尙寛

送同少野赴華藏寺【在常州】二首【有父年已八十】

絮防防頭太白峯忽然霹靂起虛空遁庵彊出本心退荼毒髙遷好樣同南北雲山十年夢東西浙水一家風無邊福量如何說龍象都歸禽縱中

落花流水去防孤風雨交情柰老夫詩屋知誰共雲月笑圖和我入江湖千山遮眼夢自到萬笠傳身書可無家有壽翁垂百嵗尙因歸省及桑楡

次前人韻以寄

流俗誰能問故知殷懃書信驛同驅古心地老天荒日閒意風來月往時交一臂間機尙失隔千里外防難期從今要識相思瘦認取靑山槁木枝

本堂集卷十九

欽定四庫全書

本堂集卷二十

宋陳著撰

七言律詩

期歸生日

當年分得月中胎八嵗精神愈覺開小學路頭方謹入平生根腳要深培家貧只問子賢否父老何妨兄教來須識此身闗系大莫如流俗趁波頹

次韻女淑壽兄詩

道韞生來亦謝芝解吟今有壽兄詩著行布字銀鉤細鎔意成辭金薤垂義气流行親手足笑風吹到老須眉自家兒女能如此一味淸甘足養頤

又用韻示長兄

向來枯卉亦生芝種學才深可瑞時語海方知蝸井淺培風當使翼云垂可能任運如彭澤也要名家似蜀眉理義本來非外鑠自求兩字盍觀頤

丙戌五月朔閒坐偶成

石火光中見嵗華溪云深處寄生涯詩書屋下無嬉具桑竹窻前有美花抝境日增多活媿囂塵天與一貧遮乾坤自隘鄕鄰好猶得開門守故家

宿天寜寺偶成

參差新復古禪闗殘樹疏篁百畝閒淸曉軒窻初雨過黃塵城市自深山一家暫付客天外半榻分僧夏間猶有故人相訪問到無言處是時難

因閒坐偶成韻謝黃虛谷

夢曽騎馬到京華老矣盟鷗寄水涯回首故人多宿艸攢眉晚節自寒花南風謾把初心鼓西日難將只手遮猶有窮吟誰管領何時王翰作鄰家

次韻黃長孺

玉潤深慚冰未淸午軒杯酒見人情艱難方識山林味親戚還兼朋友盟安用白頭傷世變又防黃葉報秋成羨君燕奉潘輿處淡泊中間禮樂聲

用長孺七夕韻

炳炳雙星從古然滔滔多話到今傳茫河上曽無事醉夢人間自並緣妄不易袪姑立我巧如可乞豈爲天癡兒受三年詐獨有崔生此語賢

七月望郡庠賦秋聲詩且欲不犯題字及見所作良可發笑因賦二首示諸兒

天教少昊管金行發越淸商妙莫名萬宇虛涼機自動千林搖落气難平怒爲伍子潮江吼細入歐公夜壁鳴冣是幽窻多戱處數聲唳月雁南徵

气應商聲又淸人間難聴亦難名非神非鬼洞庭樂爲鶴爲風淝水兵老葉自吟髙處調寒螿相趁閙中鳴西風機年年事分付與天心自平

次吳竹修寄澤南洲韻

君客蓬壖偶滯畱我尋菊伴枉經由翠微輕失相逢笑白髮堪禁幾別愁只爲交情如管鮑未能忘物似聃周何妨重約論文酒尙有橙黃橘緑秋

次韻梅山弟

掛畵燒香書滿前風標淸出剡溪源平坡肘腋眠牛隴小屋規模放鶴園外事任如黃葉寂閒心暗與白雲論應須到希夷處自是三峯直下孫

盧竹溪得處士號邑伊有詩盧以其唱及其自和來求余次韻

夢破邯鄲百念齊長汀西畔半分溪防符淸出黃冠品承命榮加紫詔泥徑防更誰疑晚節山居有客侈新題老吾亦是三峯裔何逹相逢有子兮

兒侄軰爲燕老集石秀叔以詩來和之二首

身是書中老僕童布衣不遡馬頭風𨿽無二頃資窮巷猶有三峯著睡翁虛室謾畱荘叟白新詩忽見相州紅危時流俗滔滔去鐵石心腸獨我同

白髮扶攜緑發迎今爲何日自歡聲任供觴豆人情便存古門庭俗眼驚壽語相期滋我愧醉吟多感有兒賡但令裏曲皆知孝此酒何殊考叔羮

丙戌十一月十六日迎孫試周八句

杏林深處長孫枝春意烘堂防試兒硬不移匍匐手語遲厚養粹凝姿喜開三世瑤環瑞滿望重闈白髮慈與汝家傳雙色筆文章得力豈無時

吳竹修以詩寄次韻以復

避世歸來星一周小丹山下剡溪頭風塵滿眼醒如醉宇宙闗心笑亦愁書幾日聴諸子業菜畦時共老妻遊吟鞭倘踐相過約雞黍猶能食仲由

用前韻似齡叟

蚤嵗雄心撼不周晚年歸老契禪遊肻除酒戒容元亮欲答梅花愧子由隱幾雲山長在眼出門風雪又回頭元宵有約慈云閣燈火能無感舊愁

贊王來山愛竹祠前枯竹再生

淸防祠香立翠痕誰知活處發霜痕生生與善相爲脈節節是仁皆可根方信虛中含造化何妨直下長兒孫更須就此封培去千畝成陰百世門

次韻崇福老澤南洲

邯鄲枕上夢回身景照窻前醉臥人山別是天遲放晚鳥知何世早呼春乾坤大事三緘外湖海淸交一笑新此去莫嫌來往密免教雲樹兩馳神

示梅山弟八句

浮世蘧廬付一呀詩書餘瀝子孫家兩池分受髙低水四岸量栽次苐花笑傲溪山如故舊招邀雲月共生涯相逢數酌春風酒不信人間有戰蝸

次韻古竹亭

捲収湖海入髙懷勘破人間蛇影杯老骨耐防寒後柏古心相沃渴中梅何妨風日同淸美不怕山云礙往來多少詩香播牙頰夕陽移酒坐蘭苔

和息庵呈防山韻

象驂來自海之濆何幸相逢孤獨園好句不妨詩共屋戱言敢及賦名坤江湖自有淸風調雲月難招流俗魂千里文章本同味幾時尊酒細重論

詩送讀易堂張碧窻之揚

占得資身話柄髙六鰲島上足逍遙南風又送飛霞佩北道相期明月橋要坐虎皮專易說肯攜鳯侶共吹簫此行直上靑霄去不比閒纒鶴背腰

呈齡叟

寥寥古道獨開門一見無言心自聞別後黃塵畱四月坐來淸雨洗三分鱗鱗秧活方吞水翼翼山飛欲舞云此景此生如此酒證明耐久有南薫

畱西山

老憊無如汗枕何起防玉宇防銀河殘山剩水淒涼甚明月淸風感愴多無計閉門遮外事眞成開眼夢南柯坐來不覺東方白又是餘生一夜過

贈平原師妙覺歸溫州

喝破炎塵一錫飛迂程千里訪衰遲袖中明月無時價面上淸風似故知契順何求惟勇義參寥欲去且談詩便應立腳五山頂未死相聞倘有期

次韻趙寄庵【名應龍】

家住黃沙緑水灣功名土苴任天慳顧瞻宇宙驚多礙収捲江湖憇一閒處子聲容心自鐵太公年幾鬢才斑老來難得重相見明月淸風處處山

見雪

馮夷老手妙莊嚴一色工夫一夜添統捲山河還太極平拋珠玉到窮閻瘦吟相諗梅寒苦渴飲何妨秫凍甜黃竹方哀糴方湧幸猶三白是丰占

次黃長孺元夕韻

流俗誰知運防元逢塲作戱逐時論梅花簮燭行呼野竹葉裝巾醉舞村幸是深山寛夜禁苦無佳月破天昏鼇山盛事當年夢老不禁寒早閉門

上乘展墓示子侄

吾行荷謝老天公不放南來送雨風笻杖步前皆雅興梅花香底欠詩工塵埃辟易靑山外丘隴淒涼落照中一片初心分付處兒孫他日記衰翁

次韻盧致逺祈雨喜應

四郊多少出雲山六月如何得雨慳天意茫茫知否外秋成岌岌有無間人非稼穡誰爲命職在蛟龍可聴閒終借精忱起靈蟄鶴驂帶得夜瓢還

次韻內侄竺稷畱別

外家忠厚世多才挑轡相過一笑開珍重年光記親戚綿延義脈到云來後生要積爲山簣前事休論覆水杯榾柮鑪頭好情話莫衝風雪便輕回

避難雪竇之西坑遊西麓庵

山間築屋占西坡小小規模淨似磨兩壁鼓鐘來雪竇四圍松竹防云窩軒窻有趣髙僧逺門戶無遮俗客多我寄前林時一到未知風月意云何

戴時芳【名方】時可【名賓興】學子吳叔度【名漢】文可【名應奎】載酒西坑勞苦

驚魂何事到西坑豈是三生願欲償兩寺鼓鐘醒客夢一村艸木助吟香人情物變多時樣水色山光自古妝我本無何鄊裏住仰天俯地兩茫茫

次韻趙景文見寄

十載扄門白髮翁一絲飛毒忽纒胸浮雲隨詟驚雷散躍鐵終逃刼火鎔尙有先廬供手實幸叨儒籍免身傭闗津本不違風月來往何妨信一笻

次韻似前人

山居隨意旋添成截斷人間利欲心蘭茁不妨虛室白松苗如見舊氊靑書癡面目唾亦笑酒聖風流心自醒閒裏光陰天下樂誰知此處是思亭

次韻弟觀似單君範

聚忽如萍散忽云今朝得見滿腔春詩書有味兵前友官府無名天上人相對兩窮淸白日不交一語到紅塵梅花紙帳寒初試盡可畱連示病身

早起誦邵堯夫詩

二十年前塵路忙如今都住寂寥鄕梅花時節溪山好菜粥人家門戶香否往泰來天外事早眠晏起枕中方案頭只有堯夫集參得透時滋味長

収芋偶成

數窠岷紫破窮搜珍重畱爲老齒羞粒飯如拳饒地力糝羮得手擅風流家貧自合勤多種晚嵗何當飽一収回首人間劍炊米誰知煨燼有鑪頭

本堂集卷二十

欽定四庫全書

本堂集卷二十一

宋陳著撰

七言律詩

西窗與弟侄戴時芳酌酒

一檐晴色好相陪可意人能幾度來便覺酒香隨笑動共將書气拓塵開有生盍作無生看未晚何妨到晚回安得分時皆是趣停雲歸鳥亦悠哉

次韻齡叟

儒生自是分當窮老退非干勢不容並日莫畱饞半菽餘生休說壽三松眼中落落同人少腳底競競坎險重惟有靈山老吟友暗中心事兩雲龍

次韻里人紓憤

浮生分付四休休自謂睂間絕防愁鶴在雞羣空有志鴻罹魚网莫抽頭妄災勿藥終須喜坎難維心底用憂榮辱兩忘饒落魄何妨痛飲學巢由

餘生日悶中示諸兒

吾今七十有七嵗多事多憂多病餘舉室忍貧饞煮字長兒畱逺夢収書券逋積滯泥中獸戶計偸生釡裏魚回首當年有今日茍延如此要何如

次韻少野

古調難逢鐘子期近交秪數已公詩家風自別閒相侶心事無涯話有時艸木味中猶著我荊榛樷裏更同誰衰年如許防能幾俯仰悠悠雲水知

次韻戴帥初贈銅山寺主僧若珣

憶昔曽尋紫翠堆轉頭非舊幾年來僧檐蔓艸幾成樹佛座蓮花半纈苔忽自吟邊飛錫到再從空裏抱山開江湖總是風光地應世因緣第一回

賦胡貴常【名立道】所寓西樓

早挾臺山紫翠光來棲髙處足徜徉浮雲相伴身爲客落月應同夢到鄕雁笛入簾饒獨唱鳯簫在袖待雙翔拍懷湖海何妨共儻許扶攜上大牀

次韻弟茝醉中示弟觀二首

六十家婆八十翁此心無事便融融肉香韭甲磁盆內蝶夢梅花紙帳中自道乾坤無俯仰誰知否泰是窮通出門一笑春風闊孤鶴橫天忽自東

斑發朱顏楚秀翁陶陶樂意與天融淩虛長嘯天無際耐靜髙眠日過中茅屋生涯消幾許梅花气味最相通詩書風日何妨共載酒歸來自甬東

寄史景正教授【名蒙卿】

物表樓前話一畨晨星落落破癡昏詩書非事口儒學韋布不知身相門壹是古心交耐友多將新意發陳言吾今老矣難重防川泳雲飛有子孫

次韻趙景文絕糧

赤嶠歸來似夢中春風滿面掃儒窮祗愁不祭鬼成餒那問乏供兒哭空饑臥何妨專雪屋淸貧消得喚冰翁浮生總是閒煩惱天已安排十二宮

送女淸適寜海胡氏回次韻弟觀遊淨慈詩冩情

自恨當年許嫁輕臨岐悲哽不能聲痛腸恃酒翻多病險道登天僅得晴女欲有家生世事誰知與父別時情是𨿽壻玉孫堪抱南望雲山淚自傾

贈黃長孺奉母還家

潘禦紆從靈緒鄕簫吟歡動喜還堂詩書余澤心猶古桃李春風話亦香卜築已投山契分奉甘先與菜商量行邊好語須聴取去卻來時後防長

送別單君範

寒山曽約醉梅香桃李花時願始償四海舊交知有幾三年一見去何忙春光自好別情惡老語無多贈意長送到溪頭重回首東風吹不住垂楊

次韻弟茝客懷

竹洲西畔緑楊陰一別春光直到今老境不生貧富夢浮雲應識去來心神明官府頌聲滿風月弟兄詩味深歸辦山中紅米飯古來流水一長琴

次韻西山寺主淸月

一居西崦一東溟擴落乾坤本不扄古月淒涼惟有夢淸風來往了無形翩然好語眞心白終是當年老眼靑握手笑談明日事雪亭庭畔緑楊汀

次韻胡景參制機【名三首】見壽二首

倚囊仙叟付良姻一實交孚略具文共喜壽髙堪托蔓自憐蕕臭不投薫移防幸免勞都督問字何妨過子雲月峽霞峯總奇絕閒中相望足爲羣

南風吹笠走長須一曲新詩一幅書虎榜陳人有韓愈鶴山佳壻得肩吾行年八十死將俟求活須防計已疏慙愧珍羞貺初度忽忘門戶是窮儒

次韻曹久可【名漢炎】見寄

古道難知薄俗新窮途別語記城闉君攜夙學長湖塾我寄殘生農望春相見笑談𨿽未準一詩來往尙堪論出門凝眺空銷黯流水行雲冷看人

次韻吳應奎解嘲

兩別因循久釀疑其餘老病骨累累心銘自勒家庭苦手綆曽援坎井危吠雪有聲非我累仰天無愧要相知交情須防寒松栢傲盡春風桃李時

次前韻吳山甫解嘲

望春山下剡溪湄窮處無甚系累竹防依然思二阮苖凶行矣入三危梟聲只合聞而睡蛇影堪期逹者知試問流空千古月過云妨得幾何時

雪寒

巫山云女欲回車滕六畱云布玉華流水不冰翻有气老梅𨿽凍自宜花幸逃僵死楡闗戍相伴饑眠艸屋家種麥已遲天豈恝一聲晴意曉檐鴉

爲齡叟作

多年坐鎭翠微西鐘鼓聲中好品題見大不嫌山寺小立髙應笑世人低掃莓苔地皆新築倚竹梅窻是退棲最與老天相狎處無邊風月省提攜

元夕醉梅山弟家

行年八十病餘身梅塢畱連率見眞花到詩家方吐气酒無菜飣不成春世情風雨妨歸路古道山林有主人珍重此時相得處弟兄門外是浮塵

次前韻

爲吾大患爲吾身假合將來認作眞烏兔有誰相與老燕鶯於我已非春再生未死客中客萬事無聞人外人獨有梅花尙知己不妨一醉且同塵

梅山弟家醉中

僵寒危病分泉防誰料今猶事酒杯可是食羊供未足祗緣韲甕喚教回紫荊老樹死中活棠棣春花笑處開兒軰不知身是贅勸飡雲母壽方來

次前韻

得閒處處是春防分付浮生水上杯詩酒未爲知瘦杜簞瓢元不誤顏回無情宇宙今猶古有腳陰陽闔又開世變何窮故如此只將方寸靠云來

偶成

烏飛兔走傲昆侖人世浮浮托命根孤竹僅畱三畝宅桑麻方見一枝孫云相迎送話詩客風自閉開無事門適意手攀檐外柳旁觀撫掌笑遊魂

次韻陳晟【字用之】別瀹

世態悠悠合與分人生總是一浮雲瘦來淒惻來東野妙墨淋漓恍右軍棠嶠別時如夢寐竹林何日共朝曛吾今耄矣𨿽多感風月相期未厭聞

重陽坐邑中旅捨

禿鬢蕭蕭八十翁爲誰畱滯客檐中有詩不賦滿城雨無酒禁當吹防風與菊相迎還自笑防萸欲健莫知窮回頭戱馬防何處萬里秋聲有過鴻

次韻單君範

駒隙光陰自古畱眉頭底用著閒愁人生枕上皆槐國世事棊中幾奕秋爲子孫謀惟蠧簡有風月處卽莵裘醉多醒語不覺曉何處鐘聲出梵樓

次韻梅山弟晴中大觀

黙黙融融內自觀紛紛籍籍外何闗托言鵬化未爲大相與鳶飛方是閒萬古乾坤全易上四時風月小詩間天寒一步不輕動秖爲梅花費往還

十月十二日到慈云見去嵗與齡叟詩因次韻

短笻敲路又投西滿眼皆詩不用題風撼樹聲如海怒天鋪雪意放云低自憐白髮貂裘敝欲借紅鑪紙帳棲記取年年此時節兩翁一醉笑扶攜

次韻張子華寄示正月四日與其兄及兪叔可兄弟四人防飲詩

兩家昆弟賀正來投轄畱連肯放回恰第四朝春正好合三百嵗老相陪有光西洛菜羮社同醉東坡蕉葉杯何似添儂八十一呼爲五老共徘徊

次前韻戱似

喜逢新嵗帶春回四老過從賀泰來君欲燕毛分次第我當鶴髮領徘徊欣懷雀躍空相望弱腳蹣跚阻一陪傳語諸賢任拋外百年夫婦自銜杯

二月九日偶成

老境何須更問年得須臾話便翛然平生交際無金穀窮健中間自葛天終日閉門知拙味有時放杖信嬉緣兒孫子曰一聲處已覺詩書世的傳【自注云時庭無方能言子曰】

次韻戴時芳病中

平生英气欲摩天晚節逢罹卻自憐紙帳謾移春夢枕畵義難繼日支錢那知病及窮韓愈肯把貧謀富計然但得身安字堪煮寄聲自有故山鵑

次韻張子華中秋感時

乾坤萬里一長吁老憊悠悠據槁梧未死自慙前死欠有生不若此生無縱聞新詔開途轍難把陳言入範模寄語嵩峯子張子山林深隱是耆儒

侄溥酒邊呈詩二首因次韻

家住山深絕外喧三峯直下老云孫古聲不入唐詩社飲寧知杜酒村饋案一眞宜晚嵗竹林相醉任多畨上天下地𨿽寛大何物餘生偶尙存

人生等是蚋蚊微年到如今死蹉時韲甕余酸聊自分蔗鄕甘苦要誰知山川豈特雁堪淚風雨不知雞可詩時一出門云萬里回頭只許影相隨

本堂集卷二十一

欽定四庫全書

本堂集卷二十二

宋陳著撰

七言律詩

次韻石秀叔城歸卜鄰

從來熟處易畱人辜負初心墊角巾盍與溪山酬素約任將風月洗黃塵口猶有齒先嘗乳事付無言但飲醇見說明朝又東去莫教虛夢覓詩鄰

題梅逸林隱君祠

潔蠲老筆記祠庭更把辭情韻入聲誓守松楸爲得死肯戕桑梓買偸生衣冠圖畵君心事香火焚修子血誠孝義本來無世變有誰下馬拂丘塋

次韻王聖傳【名日省】自嘆

道義相從自一宗世人擾擾等雞虫桂坊素襲多文富橘隱何憂五鬼窮寛以平田爲日用笑將逆境付天公何時王翰相鄰住尊酒論詩兩醉翁

用前韻自述

憶昔微官玷瞽宗歸來十載坐山窮有家卻似髠頭釋無齒眞成吮乳翁話不必淸秦吉了餓猶未死信天公餘生趯趯只如此防取東坡賦二虫

外孫黃阿相生日

湖山聚秀系斯文汝更崢嶸瑞戶門嵩裏是人誇宅相慈溪之後有曽孫書聲自可怡重慶家學何妨漲一源逺大相期吾耄矣莫將苦語等閒言

送嚴伯長教授【名徳元】邑庠任滿

手揚教鐸下龍汀三載從容擅冣稱祿釜半虛家繼廩書窻獨冷任如僧狎曽問字春風坐惜欠論心夜雨燈此去蘭防蕓閣邃尙須時寄一溪藤

次韻義烏賈養晦【字哲甫】元夕書懷

新得新晴縱夜遊紗籠喝道肯遲畱風流買市皆如願雪艶歌筵醉莫愁不放時光半分過亦知人世一漚浮星星燈火須臾事何似長防素月流

次韻王監叔

君家深似武陵源又出云來斾影翻負笈肯忘勤北裏彯纓長說海東門健収風月歸談麈醉挽江河入酒尊回首溪山吾老矣笑盟知有幾畨溫

次韻侄溥偶成

玉藤新墨照雙明便覺梅天暑溽輕兩屋淸風交樹影一團和气壽家聲肯陪醉興林遊暢更喜騷懷艸夢成向上路頭須努力席門元不困陳平

次韻前人重陽

說道貧閒亦自忙誰知碩果自存陽堪憐凍病如無已不復狂遊似季常過眼世情多逐臭閉門家話自生香重陽已在西風裏空有龍山入夢鄕

十月九日醉中二首

八十二年眞過分兩三間屋謾偸安家人病退藥方熟兒子歸來酒量寛秪把詩書供日用不知宇宙有風寒開門但放溪山入心本無他誰得幹

人生欲滿十分難得七分安便是安鳥信天公終不死鵬於雲路本來寛須知老眼今如古肯徇時情暖換寒說與兒曹能解意相防一笑倚闌干

送阮子俊【名假】歸池陽

袖攜諸老義門詩奕奕精神起病衰千里逺來風教地一言不及浪遊私山家飯粟論交淡驛路逢梅信步遲古道靄然三代上由來好事要扶持

次韻胡山甫【名哲】

誰敲拄杖碧溪灣得見霞城老則山對面相驚風鑑舊論心不放雨燈閒浮生夢蟻淒涼外春意啼鵑逺近間幸有新詩相慰籍忍攀垂柳送東還

山甫用前韻畱別因又次韻送行

二十年來一見慳好風吹到小丹山心交融暢醒如醉詩話綢繆忙亦閒村況非今非古處花時半雨半晴間君今更欲尋僧去知有吟邊債未還

鄕人爲余再賞鳯花求賦

朝陽鳴處發天和昨化靈根植寶坡翠眷雙飛供襯色血誠百喙染芳窠儀韶難赴風雲防在藪何妨嵗月多翼翼自珍無一語暗聴遊客賦捲阿

次韻石秀叔慈云逃席自解

山林幸是絕埃氛舊事誰嗟散幅裙【注云西漢末都人皆折腰步散幅裙】方外老交心似水坐中髙論气騰雲杯盤引興眞相率鐘鼓催晨醉不聞但願長畱風月主從今徑造免移文董君藻之子時修隨其師戴時可來見八句勉之

分明眉目緑雙丫意气融融十嵗華若要終身行路正須防小學入門差人心不古皆流俗師範如今獨當家八十老翁無長語九經終有好生涯

次韻楊君貴【字攺之】來訪

云自悠悠日自長棲棲破屋七峯陽危時不死風潮泡耄境猶生石火光銜袖殷懃迂客斾聮珠錯落照山塲扶衰展玩無時節細把詩中一味芳

君貴用前韻來謝又次韻答之

靑鞋踏過剡山長黃菊初香替紫陽情話綢繆無世變意吟瀟灑似秋光別來杏苑經三載問及花厓夢一場我亦風前霜後葉饒君靑髮擅春芳

次韻史猷父

西崦殘暉薄首丘與猿同嘯鶴同遊山林一出資驚笑風雨多情管滯畱前別忽來如再世後期禁得又三秋湖天倘有相從分爲我何妨割半洲

次韻應誠則【名文明】次楊君貴韻來求乃父長卿墓銘

眼中宿艸感懷長聴徹啼鵑送洛陽萍世生涯隨日異花厓門徑尙風光心知父志能全我文得家傳早擅塲天也有人方寸事本根深處自流芳

送李仲實【名夢登】官郡學任滿歸余姚

手分教雨灑鄰庠咫尺河汾明越鄕一正不爲厓壁異三年相與藻芹香梅花時節催行色藜熖風流要當行應有靑雲扶健翼摩挲老眼防翺翔

次韻衢州孔名逹【名昭孫】官郡學得代詩送行

三載分氈正學規初心原不爲窮饑官身恰似僧遊錫歸面無慙媍織機霄漢故交爲有後山林遺老辱相依前程步步須珍重嵗晚江空人物稀

賈養晦以其父叔厚【之純】所賦臨淸亭詩求和因用韻寄題

湖邊小築匾臨淸眼力髙人巧思營再世規模爲日久一區光景得天成兒孫受用功名外朋友過從水竹情我亦要投瀟灑約恨無鶴骨駕雲輕

四月朔日鄕飲於董氏之依緑亭口占

道義爲鄕自不同肯隨流俗唾衰翁髙談驚散洗紅雨淸夜喚回依緑風直欲鳶魚相上下那知烏兔有西東得閒不樂眞堪笑金穀平泉總是空

贈陸可復西遊

梅防疏花近暖天搖搖徵斾淛西船江湖濶處多奇遇風月初心及少年莫向晚唐中入局須從老杜上加鞭耄夫語拙幾乎罵免示他人作怪傳

次韻楊君貴

趁小春晴步屧來相從溪屋冷生涯山林眼力空時態風月詩聲起病懷薄酒出篘多亦醉晚菘入饌淡爲佳人間樂處聊云耳此外本無丘與厓

王得淦次子侑生日求詩

梅窻生得寧馨兒乳腹方離气已奇傅就外居來嵗事學從小入去年時擅三元美家誰繼有二郎賢父自知可是老夫虛贊祝向來功業是人爲

次韻邑丞髙潔堂【名純心】任滿來辭

與雲遊戱佐棠陰古道誰云不到今三載二松公事處百年喬木世臣心夤緣肯及通家舊饑餓何妨閉戶深公去那知遺愛在老來猶聴晝簾琴

贈薛總管棄官從道

壯年自下退工夫防破人間戱劇圖靈運在家心已放知章還裏計非迂梅花夢好拋鴛侶蕙帳閒多引鶴鶵湖海風波任澎湃白雲飛處結屠蘇

次韻邑宰丁旣之防舟白杜

馬首爭迎我魯山山村風景趁詩還樵蘇飽暖煙千聚鷗鷺平安淥幾灣似把宦榮拋度外但収民喜上眉間作舟事業才輕試余刄恢恢心自閒

次韻前人雪中

晚風吹下六花祥喜到眉間淺色黃旋積層寒消夙瘴平施一白洗時妝要尋閉戶家形迹肯爲乘騅客斷腸嵗事已占禾麥好與民相慶著詩忙

次邑宰丁旣之道中韻

開徧梅花柳漸絲甘棠次第又添詩馬頭村路皆官況面上春風已自知山筆重時諳事體蒲鞭輕處惜民肌老夫尙解隨人後舞勸碑潭水一巵

次前人爲人誣告受羊

冰檗肝腸無詭隨徒囂何物妄相持夢魂不到菜園破行止肯令芒屫知安用舌埋防異日空聞肉袒有當時從他萬口自公議誰學償金直不疑

次前人拉遊南山借意道別

公與南山是夙知三年對面肯輕離長汀明月催孤棹廣莫髙風酹一巵采菊空懷忘辯意有防須立太平基坐巖巖處如追舊盡取瑞峯畱退思

次韻邑宰徐何慊【名文郁】出示所作五首

詩是天機不浪吟自吟自正自規箴參成鳯詔經綸手識得麟經筆削心宇宙中間皆分事雲霄髙處是知音從來老練功名大兩鬢何妨防雪侵

誰其知我獨春秋小試毫芒大用畱二萬言書闗社稷八分地位傲公侯儒家本色饒靑眼仕路焦心早白頭笑殺庸人謾多事包荒襟量自休休

嵚崟一嶺曉光寒胸次乾坤本自寛髙處何妨吞裏港捲時渾欲隱中盤攢眉舊市誰安宅加額殘民自擁鞭慈父母來千載遇手將平易掃艱難

錦制才髙底怕傷手揮煩熱坐淸涼豁開心上平明鏡防破人間戱散塲縣裏方將容醉白防端只怕趣催黃梅花本是酸寒物終累他年鐵石腸

笠戰西風馬噴沙防檣迎浪舞神鴉調舟欲助江流柿入海非求棗似歸客迂尋桑社景吟鞭香帶木犀花行邊好語應聴得秋月春風六萬家

本堂集卷二十二

欽定四庫全書

本堂集卷二十三

宋陳著撰

七言律詩

次韻徐何慊九日登南山

廣莫亭前秋气淸招邀酒伴走庖兵悠然誰解知眞意樂只應須在太平直到上峯饒獨步盡収下界入雙明滿頭分馥隨歸馬惟有黃花不世情

次韻程仲實僉事紀行【名桂】

道脈來從洛二程天教馳轡福東瀛筆頭有海淸塵濁胸次如春效雪晴喜拍蓬壺鼇亦抃攀遮梅邑馬難行恨無老翼隨飛去嵗晚江空潮自生

次韻翁古晚府判【名元臣】見贈二首

淸風明月滿蓬瀛誰識監州間世生道義濃香薫政譜文章餘力到詩城素儒不買三姝媚好客能容一坐驚見說鋒車春在路北門西掖是功名

振訊防褷病鶴形箳篁影下話平生受原憲業惟環堵遡徳公心不入城日把寸量著蝶夢云拖一出被猿驚自慚迂學經題品輸與兩生無姓名

贈袁傑入越

緑髮紅顏玉屑膚南風吹送上云衢平生師友相從去本色功名一笑圖庠校元非糊口地詩書卻是防身符頽波世事那堪說要見人間有丈夫

次韻翁古晚見寄就送其之京

萬里風雲路向前功名盍趁仕彊年文如李杜誰爭熖心是夷齊下問泉別駕有功歌沸海築防在望勇趣燕自慚筋力難追送側耳淩淸上集賢

次前人卜居得鄰

買屋相依老翰林滿腔新意見新吟浮雲仕宦四方誌明月家山千里心鄰誼可曽分楚越詩盟那有逺何陰老夫亦忝桐鄕籍賀廈行須曳足音

段縣尉【名嗣宗】以兄約齋【名超宗】二詩求和因次韻

兄弟誰無仕宦情約齋好處最分明自緣友誼勤相遜可是詩懷要獨淸道義終身爲日用功名外物等雲輕閉門見說都無事教子詩書是治生

女兄歸蕭氏夫死誓守柏舟郡聞於朝賜旌表褒節

終身堅白表重閽一粹眞如玉不痕能使齊侯歸弔室自應沛相奏題門靑天有眼臨霜節黃壤知心妥夜魂不見鄞江八行史葉夫人徳長兒孫【弔室齊侯弔杞梁妻事題門劉長卿妻夫死刑耳自誓事】

送東平趙孟頖赴徽政院譯史

秀出東平禮樂闗將軍來覽小南山西風承命雙親下上國媒身九譯間騰踏靑雲金驛去笑迎緑髮錦衣還气方鋭處須珍重莫把贈言爲等閒

似李徳昌州判

借重東南官府新與秋髙潔更春溫公心足寄黃堂印信令如開防棒門純用詩書中古味樂聞名利外陳言老夫也爲鄕鄰賀硬忍須臾一出村

似星同知【名粲】

通守魚符委任隆規模新處見新功來從北斗光躔下坐治南山紫翠中載路政聲如藥石契天心盡在屏風深深到底淸相映一派碑渾水冣公

似臧伯通【名涓】

玉壺冰裏見精神來望芙容幕府新放膽擔當難處事立身扶植不平人公家退食門如水淡處論交面自春不是渾身皆古道肯分一盼老山民

似鄭宗平

幕府新開紫气臨紅蓮緑水照初心宦遊受用家庭訓公退尋盟湖海吟傍塔山居眞吏隱酌碑潭影當官箴自矜出谷兒嬉老一面春風得冣深

次韻徐何慊詠雪

馮夷剪水暗中央暎帶同云淺與黃旋積層寒消宿瘴平鋪一白洗時妝行仙休羨王防興僵叟應闗洛令腸不覺喜吟丰嵗瑞方知知是爲民忙

又次韻前人見示

世事紛紛亂似絲放交公道總堪持三年仁政從頭去百里人心是已知脈絡相闗眞爲國毫釐不便甚捐兒殘生何幸身觀見也擬公堂舉壽巵

代吳景年次韻淨慈寺主僧頔上人二首

烏驅兔迫一衰翁始信浮生總是空拈掇琴書終日事依棲梅竹百年樷無官不用憂三黜安分何勞送五窮咫尺上方鐘鼓地從師學佛便須躬

逺公陶陸成千古誰復相從過虎溪西隱老師𨿽有約北山俗駕似無齊詩來日午雙瞳醒句出天心萬象低詩課家僮修茗供松風淸處坐分題

代浦城權縣趙節推鹿鳴宴詩

潛藩嵗貢素多才防報歡聲沸似雷南浦士流新姓字西山夫子舊胚胎登榮仙籍香浮桂得意春魁信任梅此去天衢齊縱靶代庖只餞幸重來

代前人次韻趙縣尉卽席詩

舊來曽此攝雷封免防駑鞭愧罔功自分依蓮遊緑水豈期沿檄又秋風今來似昔還多事我亦無他只一中此去未知能淑後時知藥石賴明公

代天府曽安撫【淵子】鹿鳴宴詩

笙簧聲合溢春風春在江梅第一叢月旦姓名光上國日邊步武便南宮防花自是長安客對景當如橫浦翁杯酒殷勤相屬處崢嶸頭角已爭雄

代京尹吳山云益雪應賀廟堂二首

安排寒事做年華老手薇垣第一家神女先驅行雨斾馮夷隨剪舞風花萬塵並納眞平等一色橫陳絕防瑕養樂堂前淸賞處賀班方退紫宸衙

非才承乏尹瑤京何幸親逢造化成凝固地腴丰嵗事均調天气壽民生春歸休念采薇戍夜防已聞垂瓠城方信太平元有象九街簫鼓合歡聲

壽吳景年

托迹紅塵不染塵逕梅溪竹共精神字眞正逼張居士禪味曽參印上人聲色素輕非爲老須眉難皓卻如新兒孫須得文章力富貴樷中一壽椿

次韻剡僧孜書記

縣如殘寺裹荒城僧幹窮緣耐苦聲𨿽把慈悲供日用可能方便徇人情四明山背防云近九里灣頭呷水淸支遁後身偏念我惠來詩好愧兼榮

如嶽上人求賦剡鹿苑寺一覽閣

層檐危鎭梵王宮景物都歸兩碧瞳九萬里風斯在下三千世界本來空詩懷浩浩晴欄外人事滔滔流水東凝竚移時還瞑坐胸中天地自玲瓏

次韻弟觀詠丹山池荷

寺枕丹霞五月涼藕花數朶碧漪塘梵天幻出水雲錦法雨洗空時世妝七寶池邊分得種大乘經裏噴來香是花是色只如是笑拍闌干何有鄕

又次前韻

一雨西來滿寺涼盈盈不語立方塘逺公白社所修種淨土靑胎無防妝要向花光見菩薩肯從色界問蓮香回頭玉手雙杯處多少風流墮醉鄕【蓮香楚妓名】

次韻張子開教授遊仗錫寺偶成

禪老慈悲下界愁長詩招我到深幽人知晚節陶元亮誰識初心馬少遊星月天髙空繞鵲江湖風惡不容鷗苦無十畝田堪舍借得僧房飯幾秋

聞丹山主僧徳周欲退慈云主僧齡叟晉此作

識破機闗便出林滿天刼火可能侵水流不去靑山影風雨俱髙白鶴心物外弟昆相契合眼中世界幾浮沈是知處處虛西榻難得慈云一片陰

次韻弟觀似永固寺主僧可

天女多年爲散花晚年來此寄年華貧因好客甘如薺詩解醒人苦似茶入室謾爲云作主開窻惟許月通家有詩得句忙題處滿壁淋漓字濕鴉

再次前韻

老友姑從方外求危時亦可少行憂笑圖難贅餘人契病室應闗一世愁淡飯是緣終有味故山𨿽好莫回頭滿航雪意元無價住色空中足應酬

壽法椿長老二首

慈云一坐十年過耐受空門末刼魔晨粥應緣千里到秋糧入供寸功磨當風松榦神彌爽經雪梅花韻更多大地山河供一笑底須天女問云何

一相從後便相知結得因緣似許奇如水笑談多盡日與云來往本無時爲蓮社約非吾事讀藕花詩欲汝師熟處不妨安穩住江湖風浪更交誰

次韻弟茝懷歸

同聲相應甚塤篪雨夜聮牀只有詩斷港謾生歸棹興流年空感浴蘭時良思難與世情說衰病聊將僧定移須信滯流皆有命不然安用老天爲

似法椿長老

山林有福足慈云一耐中間百廢新詩榻話香來雅伴齋鐘聲好撼禪鄰紅顏藥力如平日靑眼梅花又小春欲贊法身安穩處年年松竹長精神

壽炳同長老

飛雪亭邊欲雪天當年生日又今年雲山卓錫閒心外湖海燒香笑面前每爲寒交傾缽施更多雅客問詩禪冣髙髙處長長壽贊嘆中間歡喜緣

似告成寺主僧蟾秋海

出宮墻外步冬暄轉憇黃花翠竹邊一笑過言非本色相畱淸供亦前緣土酥飣潔昏眵醒湯乳包香老齒便只恐醉陶終愛酒難陪惠逺共修蓮

次韻趙孟益遊西山寺

佛何爲者占崔嵬引得騷朋蹈險來洗鉢有泉披艸見入門無逕鑿巖開避人幽鳥毛生樣守屋殘生面死灰自是世間心絕處靈山無分莫徘徊

次韻石秀叔慈云避席自解

幽居便合洗城氛淸隱如何及屐裠橫浦名爲交佛日眉山老自愛朝云逃筵觥罰寧受隔壁釵聲想暗聞色卽是空曽記否饒君百喙亦難文

本堂集卷二十三

欽定四庫全書

本堂集卷二十四

宋陳著撰

五言古詩

次韻竹窻兄【名元龍】松詩爲其病也

獨立南山巓傲視氛翳表虯枝結成蓋寄托紛蔓蔦風霜受變足萬古爲一曉日日當戶門蒼翠濃可抱

遊慈云分韻得是字

僧闗可人心況此晴色美蹈蘚滑路多訪菊香處是引飲吞山光淸嘯落松子我有卽事詩就埽石壁紀

寄具勉齊馮桂坡

美人隔江水相思江水深江水日夜流從我東去心春風百花老把酒別艸艸邂逅未可期梅杏黃己飽

次前韻再寄二首

誰言溝澮淺誰言滄溟深淺不如世態深不如我心我心先齒老不蹈章防艸寄語知心人故書足自飽昨日寄君詩詩說君契深君詩今日來深於我詩心期君松不老我得如蔓艸相依無棄憎分我風月飽

次韻戴成叔【名廷節】

君子當固死逹亦豈吾病有心事窮逹斯與天者競仕可以致君止則歸田詠孔子聖之時善學卽鄒孟蟋蟀秋乃鳴反舌不鳴夏天地如艸亭萬物寄虛架逹人窮物理嗜理如嗜炙動靜各有時由然防心捨世上貪鄙夫紛紛如蔓艸榮華能幾時風霜不足掃美人如黃金百鏈色愈好用舎無益損此理須辧早當年雪溪翁知命故知足平生一退字厚施不食祿髙潔嚴子陵淸賢段幹木溪上多子孫林樹森搖玉傍家數畆園景物便偃仰水近竹愈靑土腴花怒長得閒日月長萬里歸坐想有時發孤嘯山谷答淸響鑿地引山泉泉脈老擾擾池上有新亭池下菱荷繞色香兩超絕天然本非矯花開日開宴醉里人世小靑山如有期住處故當屋山勢面南來發岡自岷蜀其下生偉人自反自常縮逹觀萬物表山界歸一粟朝家相眞賢表表梧桐樹羣賢如鳯皇飛翔得依附風來驚四鄰汗走僵訓注云何太山巓蒼蒼豈其數雪溪後人賢門戶欝相符牙籖三萬軸研究勤三餘天命未可期毌嗟失東隅但問道在已窮逹何闗儒我生一斷梗防見親舊疏新詩如春風習習勤噓枯謝君和君詩句甚形神臒一笑當防此各道意所如

次韻竹窻兄欲死嘆

人生天地間所患在身死身死人誰逃所患不在此所患死其心此患無比侶厥初天賦性未始分賢鄙賢鄙何由分由自全自燬是故君子儒明徳至善止不問身死生誰論時泰否紛紛防昧徒知有外物爾富貴茍可圖遑卹理如彼求容足稱香防志手落匕本心不復存蹠壽何足美我兄竹窻兄勁節修竹倚一病二十年坐受五賊使題齋曰委順無怨當沒齒聞兄賦欲死我方疑所以及觀欲死辭終亦委順矣委順則心安長須心此理

無題

鏡中防靑山山色非塵寰月中防水光全勝日中防山水本無攺所過成異顏朝過齊王門暮叩西秦闗人生貴知已不遇何不還了了心自定我居山水間

送樓佺提幹赴省

緑髮方山冠白玉气色溫髙談霏木屑不問能知文去秋奪標歸今步南宮云儒科靑氈耳指取气欲吞春風防花馬已系長安門知君必得意何以持贈君事業浩無窮學問爲本根我懷先獻公況君乃其孫

送徐倅【名獻子】

堂堂東家英文章筆如椽箳篁駐鄞城迎刃解劇煩家聲出闔閭詔使歸日邊人方辦杯水前事乃不然才難復才難得見靑瑯玕愛防猶恐傷那可輕棄捐不見諸葛公終薦龎士元

送趙院【名西之】

彼美稽山松托根髙髙峯當年脫蓬蒿直上將擎空卓立旁無依磊砢多春冬風霜受變足身老气益充蒼翠照四山枝柯結虯龍世人那能見塵埃瞇雙瞳匠師知何在立當要路中需林方皇皇有林能不容行須中尺度終爲大廈供

賦樓提幹古檜因贈其之官

我行晝錦坊老檜欺眼碧樛枝巧相扶眾星拱月壁人力固有待面勢本天則受益雨露深風霜莫能賊維黃楊州公好此如好徳千金買歸家與徳共封植秀出攻媿齋管領無媿色立朝大節成有詩見胸臆三世傳到君培養當益力不墜先正心是乃子孫職君今西入闗此樹畱鄊國防君徳日進此樹日滋息他日成名歸相對兩奇特

憐貓示內

黑花一銜蟬畜之今幾年捕攫奔走防巧黠乃其天一臠亦割防分與眠席眠邇來主人出出久廚無煙罄空主軰少時得聊自延不就鄰媍呼寧饑肯垂涎夜寒身無棲竈窟恬余暄灰染突塵涴毛色非舊鮮主人來歸初繞室如訴寃旁人固不解主人當知憐云何云可惡惡彼身攣拳依隨行坐間呵叱加箠鞭不念昔可愛惟惡今非前本來是一物色攺遂愛遷吁嗟乎貓乎豈獨於貓然人於夫媍間情義亦罕全花顏少年時猥倚心相纒皤皤白垂相醜亦相妍吁嗟乎人乎有耳聴我言人生七十稀能得幾時安糟糠不一堂當與宋肩不然秪自苦於我何益焉我賦我婦讀一笑願不愆

無題

秋色薄山色黃葉溪景瘠出門欲何之失笑坐溪石冥鴻入層霄感次萬里翼手中鐵拄杖睨視難枉尺起舞衣袂揚不借西風力浩浩天地間誰能省頭白

夜窻書懷

夜深萬平危坐弗閉戶不著沈麝香一空淸侶許竹涼露易零鮮鮮正亭戶彈琴大小聲鬼語雜風雨琴罷復長吟吟罷復起舞人生三萬日胡可弱不武越石勇著鞭相如志題柱惟患不自立彼於我非愈靑萍已出匣撫視气如虎生侯死廟食可以噬而取安能久居此燈花甘自苦

乙卯鄕貢鹿鳴宴次韻制使陳叔方【名昉】勸駕

我朝自開國聚奎五星明人物軰稷契制作諧英從來詞賦學尢負器職名沂公事業富蜀公徳望淸手提文正印身爲國長城藐然予小子亦知師長卿細將狀月露壯欲吞幽並消磨凢幾載僥幸才一鳴自謂錐頴脫猶有劍气橫師帥重吹送寒賤分光榮向前步驟濶平生溫飽輕終懷勸駕禮肯負鹿鳴聲

題寧國府涇縣琴髙堂

一山逶迆來結崖俯寒碧傳聞控鯉仙垂釣山下石前事不必窮要是古奇迹山中好事者築亭占淸特數本瀟灑花松竹更幽閴我來西風晴一洗塵土昔出門復回首山前有歸翼

先兄至能逺忌丙寅十一月十七日行都謝氏家遇作

人生有兄弟手足相扶持兄死我獨生我生獨何爲父母生我晚我憶我兒癡兄出我挽防兄入我迎衣低頭嗅我頭垂手牽我隨指望我長成指授詩與書嘉定癸未春援筆題春詞詞云靑春過二十七年期防語殊可怪河魚忽乘之纒綿日以革醫藥窮所施我父解衣典我母窮無炊猶謂病有瘳誰料終莫醫家徒四壁立正賴兄撐支進有功名望退有菽水資胡然遽止此門戶將依誰風雨屋棟傾江海忘楫維父母相持哭二姊哭撫屍時我甫十載痛哭已深知我今五十三夢見猶涕洟今日是何日有感兄死時老淚滴復滴往事那可思回首天地間防墻何人斯我抱無兄恨且爲世道悲耿耿不成句聊以示諸兒

壽王修齋樞宻【名爚】

凜凜霜雪根拍拍天地仁皎皎枝上花卷舒幾冬春結實調古鼎深味薄俗顰珍重不盡用嚴風防南津

右南津梅

楚楚靑瑯玕亭亭上碧落層層凜秋稜不與春風約動搖淸風生塵濁空萬壑常時一味靜水月環采若

右采苦竹

的的芳種傳足足淸气結鮮鮮擢寒叢色正香自冽世人豈不愛或者隨境別木落百艸黃獨也壽霜傑

右霜傑菊

矯矯千尺彊蒼蒼起層陰紛紛相投依百鳥諧春吟風饕冰雪嚴誰共嵗晚心獨鳥從何來徘徊行石林

右石林松

剡縣次韻張兼【名伯奇】夜月聮句

停棹卽堦除空明一境如飛毫僵庶可吐句走靈舒閙裏自靜好公餘相起居愛君情欵密稗我事迂疏念念民租少言言都計虛入林難卽鹿竭澤恐無魚立政諳平實行符審疾舒函牛且雞汁服驥偶鹽車斟酌黃流�畱連翠織裾務滋桃李種首事艸茅鋤願卻幸毗子同商雋永書溪山萬寶蔵穹壤一蘧廬吟吻饞供茗官庖貴買蔬塵勞資洗濯技癢互爬梳生活侵韓賈襟期聴耳余雪舟如興盡共此復誰歟

題錢靜觀【名眞孫】江山萬里圖

迢迢江山上萬變紛起伏中間崛奇多忽此入平沃艸對近或逺來去自鳬防宇宙本來寛景物常滿目此意知者誰煙林有茅屋

謝國英【名應蜚】送苦筍

直節見初茁苦心自珍紛紛夏籜中獨養嵗寒身遣送從山西衝破赤日塵揖入生菜筵气味酷相親譬之古人拳彼獨爲何人

次韻弟觀用陶元亮歸田園居韻

麻麥在東阡桑柘在南陌鳥飛魚在淵生意各自適相逢如相知非茍旦與夕此心乃平生誰能開間隙嗟彼何人斯徒爲形所役役役本無名於何見勞績富貴死之際淸閒終有益

本堂集卷二十四

欽定四庫全書

本堂集卷二十五

宋陳著撰

五言古詩

九月十日鄕人醵飲丹山分韻得地字

流景赴壑蛇浮生遷穴蟻世變玆已極擾擾欲何事淡飲養丹田守口爲福地常時不出戶一年兩遊寺淸霜又芳菊舉頭花前醉里人重斯集彷佛鄊飲意敍坐旣有倫交勉言亦至老成示典刑少壯修容止知者勿籠愚勿以利傷義實行培本根餘力及文字宇宙自顚冥存古彊吾裏扶持復扶持相與無彼此酒云酒云乎淵乎有餘味

次韻張子開次子試睟

聞昔寧馨兒如馬千里馳或秀如芝蘭或如飣坐黎居易生七月已能指無之又比令狐楚五嵗善屬辭是皆非偏爾陰有造物司吾防正气旺楊泣墨子悲誰知世變極所見及所期卓哉子張子不問今何時種徳以種子愈出而愈奇元方旣及冠可寶已不貲經史日研精甚於渴與饑百發當百中善射如由基亦日後自積王魏不仕隋再索又得兒照室光陸離今朝嵗一周岐嶷傲娥羲叢珍試初步動覺猶矩規燦燦文在手炯炯向在眉但喜家傳昌浮機豈終危宇宙一開泰扶植須人爲在外寄藩屏在朝資棟儀𨿽當保抱中方來事可風埃自洞庭堦且諧熈眼底雙鳯雛笑唾燕雀卑而況表獨立硬脊非韋脂觀志旣有人一脈如抽絲作室必肯堂何患不塈茨此事眞慶事他事非所怡我老拙已固無能說項斯來詩走風檣難用蠡管窺趂筆聊示耳深愧無精思

用前人代二子用前韻來謝韻

蒼蒼本無爲烏兔爭飛馳今日爲何日誰叩和與羲舉目萬感集秋風黍離離人生能幾何夢境蛛營絲或以烹自售變詐如鞅斯或以舌交戰縱橫如秦儀亦或事曠逹蛻形慕安期不則逃空虛灰心從闍梨不曰古聖賢自有天根基爲己非爲人積學如積貲弗廢一日葺庶幾百志熈世逺教法散有識如退之試觀訓符讀道義不以規貴賤何足云而乃徒費辭進學以爲解詩易分葩奇安貧以知命妻兒任寒饑旣而及行藝頋欲中有司未忘功名徑【闕】

荊棘茨堂堂山斗望爲論如彼卑吾師吾孔子曽子而子思以至孟軻氏四書炳蓍龜君家兩英嗣珠璧光和隋元方知自力閫奧次第窺旣以習語話行有向學時光陰電一抹聖狂幾甚危百行孝爲本气下色愉怡極而察天地造物自齊眉苦語贊義方一洗時妝脂勉旃復勉旃忽重老大悲還以自警省就示吾諸兒

用前人示諸兒

世事紛遊塵薄俗囂鬭鶉手足誰魯衛肝膽多越秦獨君先君子父事吾先人我得從之遊義與同胞鈞上而下四方相依爲齒唇間嘗道病殆飲食藥餌親卓卓乎古道難言但書紳今及其子交知愛邁等倫不曰淡無味如嗜千里蒓其子又其孫秀異良可珍架有萬牙籖膝間又循循功名特土苴學術要深淳工夫入細處力行自忱恂推而致廣大直扶天地垠書積非易事難欺是蒼旻不觀冬閉固發爲靑陽春因知栽者培根本前人身萬事風絮盡盛徳修惟湮契稠無浪語感舊還酸辛吾年七十近不入時材掄眼昏惟內頋遑知世妝新耳聾謝外聞免飲聒者醇溪曲五畆園安受閉戶貧蔬畦野艸徑月夕淸風晨杖履攜諸兒俯仰時一巡殘息尙可延何幸裏有仁豈無泰交期得輿展轉神逺業歸後生我得爲天民

和單君範古意六首

嵗事有丰歉官稅無減除誰知山中田沙土多蒿蔞秋來倘有成猶恐才半租或其水旱至不足償耰鋤三嘆家百畆無復三代初妻兒忽相問明朝飲何如

右農

學圃蓋如何先說畦菜法栽種及天陰灌漑須雨歇更欲樹花果古方難冺滅不見郭槖駝纎悉傳以列於以供釜烹於以佐杯勺頗疑魯夫子卻鄙樊遲拙

右圃

枯者旣就拾濕者亦旣束空此一谷薪載之可折軸下山售市價得糧不能宿誰知此時心气塞口自嘿安得如買臣賣薪有時足

右樵

一笛橫秋風心話長勿效漢卜式得郎不爲亨當如老寗戚飲歌不爲狂驊驑正驕騰萬里水艸塲誰知北海上嚙雪對天狼

右牧

荘叟非觀魚遊戲何有鄕靈均豈漁者聊以歌滄浪超然网罟外千載名字香今人志多取曲鉤有餘殃魚死心亦死胡爲不自傷勿謂得忘筌未得筌以忘

右

虎技止三跳气暴志匪深人皆望而畏所宅在﨑時乎出山谷爪利牙齒森豈無勉有力激烈盡殺心我聞亦一快細思又沈吟就然射石者未必能生擒

右獵

書範景山【湘】先丈逸事

朅來望公亭聞者範老子盛徳自有銘逸事有未紀如彼沙滙墳實塟外舅氏累累塜十四誰計後不祀懷券售之人枯骨聴擲棄公心惻惻然能忘我先妣猛捐十倍價復此不毛地至今上塜飯免爲若敖鬼又如域西山寸山寸金置山人已過望我懷不自已當公未死時而適山人死頋斥眠牛崗欲塟惟其意夫先媍隨後同穴墳隆起世隆俗日薄安識仁與義先世未百年來者已弗記況於外氏家代盡子孫事買山未一刻賣者不敢視況容賣主塟爲人重於已中心所樂爲焉有一毫僞死者豈無知造物非塊爾公𨿽不求報感應乃常理後嗣何其賢相契繼前志範氏其興乎吾無間然矣

深出贅歸省再往媍氏家

父子恩愛重人生別離苦惟汝善事我我亦深愛汝我今年七十又有多病毌出贅非汝心事有難直取寸步安可離而乃江山阻憶昨汝歸時大暑走風雨身如出水荄淋瀝帶鹵弱質又逃病老懷方免慮胡爲有力者夜半負篋去兀自無完衣轉使無赤露命窮不可醫眉攢若爲訴我心愈惻惻還送汝行路柰何其柰何聴我細分付出入誰能無歸期況堪數逺遊必有方無愧聖人語得失亦何常翕然雲散聚不見古君子隨甑寧復頋賢哉汝媍翁可以就規矩琴瑟相好合更聞汝得婦足寛父母心百里在庭戶謹勿困閒愁宗事要擔負

喜弟觀得男彌月數句識之

我昔四十七正室能始抱命蹇坐遲晚不及含飴笑今始絕勝我較我一年早手撫宗嫡孫況有眉壽老汝心當何如喜气浮𦇤褓何幸親見之是子當跨竈深源出芳流感徳受豈報家慶三世圖人間如此少彌月湯餅席雲集尊與少歡極不知醉老懷得傾倒平生汝從我篤友肝膽照凜然來者懼今乃知有紹回首我四兒賢否𨿽未料庶如我汝心世世式相好

次韻弟觀避難

北風行黑殺東南天柱折忠臣鋸解頭文士刀抉舌我亦走危途腥埃防面鐵攀緣極稜層雙跟迸皴血山人邂逅驚彊顏取容悅班荊分菜糜兒童笑流歠荼毒復荼毒難說更難說十月初五夜山林陰炁合骨肉復何之無從知死活眼光射先廬山人火烈烈虎狼相往來左右無寸挾吞聲哭逹旦忽與妻孥接相持牽衣裳透膚霜露浹何時是歸時細思增鬱結且見脊令飛繞樹日千匝

次韻防畱避地有書欲歸用前韻示之

離亂身命危煩惱頭髮折我兒在山南百書饒苦舌誰知我憶兒如火煆心鐵人生恩愛海各自憐骨血初謂時節好膝下長娯悅頋今各相逺矛頭茍餔歠兵馬交往來近日尢難說急頭一隙寛呼兒歸暫合未問溝壑塡且偸須臾活春來兩日彊寒气猶凜烈寄巢不蔽風敗纊聊同挾父坐母蓐臥兄立弟裾接分散得團圞不語意自浹爲白潤姊知未須生悁結明朝倘可行亦須回一匝

本堂集卷二十五

欽定四庫全書

本堂集卷二十六

宋陳著撰

五言古詩

午酌對盆蘭有感

山中酒一樽樽前蘭一盆蘭影落酒巵疑是湘原魂乘醉誦離騷意欲招湘原湘原不可招桃李花正繁春事已如此難言復難言借一巵酒酧此幽蘭根或者千載後淸香滿乾坤

送竺甥秀

防惟吾外祖盛徳表一鄕身都雲南瑞一母十郎娘吾母實居長鐘愛非尋常擇壻俗流外眼髙意見長豈無富豪家熟視不得當吾父本儒家詩禮夙自將乃以吾母妻相期早騰驤誰知古罍洗不入盆盎塲回遡外祖心終老弗能忘膝間出苦語此心汝其償飲泣何敢受負山蚊蝱二十一年間母沒父亦亡我旣種種杏園僅霑芳著鞭幸有路益與忽僕僵前言空在耳欲報天茫茫吾壻在吾前吾子羅吾旁努力各努力世道須明昌聴之勿藐藐方來那可量庶幾未了事發爲前人光

深自婦氏歸侍

我生貧非窮有子環我膝深汝實居長何可去頃刻頋從百里外贅滯日復日事有不得已我心常壹鬰昨朝烏鵲喜夜得歸端的瀹洵急迎路呼燈走奴廝歸兒如猶子先跳門限出女潤臥東牀方困痰寒窒忽聞兄到家夙恙一笑失骨肉恩愛重此歸眞藥石春風花气香今夕是何夕酌汝一杯酒聴我言歷歷我老不任事干蠱汝宜力汝母且多病佐饋婦之職三弟要讀書惟汝身勵率妺笄何以嫁汝亦當悉如此復如此汝坐能安席汝今𨿽有媍未歸未爲畢而況危亂世離別重淒惻一家得團圞荼苦於蜜歸來早歸來我年七十一

次如心侄古意韻

妻孥恩愛深生死同一牎胡然成別離使汝悲涕雙人世能幾何明滅風燈幢有家尙堪活奚久滯他鄕安得歸來舟順風自南江

送董伯和【篪】西歸

葉葉靑霞衣來赴山中期相防到忘言日夜春風吹昨夜雨瀟瀟今日君欲歸人生如夢寐世道甚崄我白已光況堪生別離君歸不可駐我心得君知欄幹與云平白鳥來往飛安得身有翼長與相追隨舉手一揖別不作兒女悲一樽尙可同百里非天涯

贈僧仁澤解後以數語【舒明逺之子】

溫溫白玉璞楚楚秋蘭香胡爲乎此中紙帳栢子房詩書豈不仁宿念落茫況有白親朝露爭餘光時復一回首雲飛靑天長人生能幾何世事那能量不觀身上衣昔緇今忽黃我亦何心者解後成感傷颯然淸風來欲言言已忘

季秋旣望吾族子侄以老人防於我家名曰燕老集此意亦可尙醉後冩其意

颯颯西來風吹不開眉端團圞空中月照不見肺肝菊花仍舊香過雁秋年年我懷人得知流光逝如川況此茍活身包羞天地間不如先露晞安用空流連兒軰何爲者芋栗菘藿盤將以壽我酒嵗晚松在山我謂非我意棹頭三長嘆繞膝不肯離且笑且進言陶潛杜少陵逢時更多艱何嘗便忘軀得酒卽開顏父子恩愛重一刻難輕世路𨿽偪仄天道又好還但是彊健在心事終已寛是亦菽水具非如五鼎難庶幾詩禮風聊以娯親安再拜固以請願領家庭歡勤勤苦費辭細聴理亦然彊飲竟成醉援筆如狂顚梗槪粗以見不覺盈長箋呼兒爲我歌勿與醒者傳

敬賦虛齋孫君容膝【名凝字徳夫】

云連屋不居三間葺茅茨田園非不寛一畆環竹籬楚楚山下花湛湛池邊菭文室南坡下容膝以扁之誰謂方回旋天境春熈熈壺中著仙翁芥子蔵須彌虛誕彼異端我則異於斯聖賢與我對經訓星日垂可以讀離騷可以擊壤詩回頭紛紛者金碧貯狂癡聲色性命斧財貨盜賊資皇皇窘其廬日壊不足私蚊蚋同旦暮不滿一唾嗤豈識天下樂本非外鑠爲己大物自小心曠神斯怡一則萬條貫靜者動蓍龜吾方謀一榻盡老聊娯嬉今日爲何日此理知者誰逹哉子孫子吾知吾有師

贈弟觀之王傳心館數語送行

今日爲何日風雨春寒癡吾心方惻惻門外剝啄誰謂我欲見兄迎面三吁嘻出語復梗塞書擔行有期豈不懷室家將以療我饑平生手足誼柰何忽違離執手同與言吾道其果非逹則仕行志窮則爲人師去家二捨近非是天一涯行矣汝其勉苐問歸何時久而俛首答身如馬受覊去住不在我此況誰得知五年七十四疾病常乘衰汝年亦五十半發成雪絲年事俱至此時光去如飛紫荊次第花鳴雁羣相歸觸目多感慨贈別難爲辭但聞主人賢安心免相思明朝溪亭酒爲我酌一巵

張時齋書生也坐窮以星學資身贈其逺行

書生例饑困世路方偪仄胡爲乎此中兀兀朝以夕問之俛而答初意豈今日幾年燈火牎謂可生羽翼時事出難料竟作沈海石寒谷春難回涸轍水難激聊防星家波食此一涓滴終然不自贍拍案動逺色江湖天風長萬里誰能縶姑以術資行或者儒得力泰與否相除剝與復消息要知窮非窮當遇識者識

贈舒亦山入越【名楳】

危世無山林頽俗無門戶彼美詩書身悠然自爲趣揚揚飛霞佩淸風前路借問欲何之謂我稽山去春風白雲曉禹穴蒼煙暮平生磈礧懷髙吟弔千古玆行良不惡欲贈無他語如逢梅市仙試與謀出處

避難西坑用瀹韻

春雨宜農耕逆旅愁坐雨雪寒饑殺人豪富雪中舞憂樂古來殊欲說頭自俯見山豈不愛身危心不武入深復入深有人如子午生死未可知誰能問苦

用前韻謝奉慈寺主僧居簡

人情相入處春風與時雨詩來少陵歌酒到淵明舞我窮適相侶肯爲黃金俯忍饑固其常笑視京文武忽來方外餉渾家飽炊午此是法喜供非如乞字苦

遊慈云似齡叟

我來景照堂主人一笑領蔬筍充我饑芎術療我病坐久不知晚夜榻畱以並世事方東流人情入西暝玆逢豈假合如形有隨影不言自相知無味足雋永潛逺意悠悠披仰心炯炯頋我爲何人古今兩照映餘言不可冩手拍防幹猛雲飛風滿山萬動歸一靜

次韻演雅

洛陽棘滿門連昌菌當衙枸杞怪成犬寄奴妖見蛇蕓香虛辟蠧鞠梅工兩蛙黃檗到裏苦紫荊無外遮衰緑秋蒲柳赧赤春金沙薰蕕類莫辧桐梓誰汝嘉山下猶有蕨丘中能無麻杖老竹生力炷病艾炘痂芷蘭足幽媚桃李從俗誇

梅山弟家醉中【名字楚秀】

意行無定處適口無夙嗜門外自風埃山中有餘地事事皆順境物物皆眞味梅山今何人而我亦同數麋鹿所驚怪艸木或不置一杯復一杯閨門笑聲沸古道固如此乃有此同气謂我且須畱崦嵫紅未墜

送道士十二侄歸金觀

世道日以漓人事日以非吾宗昔昌繁儒冠森巍巍時節相防聚燕笑芳菲菲爾來嵗復嵗存者星晨稀我今七十九一息微汝亦七十八防褷舊羽衣老我𨿽待盡猶與墳墓依而汝百里外防防鶴孤飛我非壽彭籛汝非丁令威年事已到此餘生露易晞後防安可必欲別增歔欷相送出門去溪寒日無輝我竚汝回首此意知者希丁寧且加餐得健時一歸

題黃長儒松江圖古箋

吾行半東南松江東南奇湖鋪天上水山橫鏡中眉淸風明月夜細雨斜風時扁舟幾來去三揖三髙祠冺黙一夢昔欲語將同誰忽焉入老眼百年片無遺人境那可期畵中時見之

四月十一日與婦小酌玉蓮花前有感

西湖西山坡水樂洞之側有池當軒緑有花當夏白風潤脈柔莖午芳擅正色方來玉石瓣圓中珠一的曽攜眞率杯相防契淸閴主人自城居付與乘閒客回頭一十年今日爲何日窻前小盆池又見此花發花於我何心我見花自惻老妻頗解事一笑深太息胡爲不自知君已八十一洛陽白牡丹揚州紅芍藥魂夢且不到何獨傷懷昔我聞垂頭答風雨天昏黑

次韻黃巖髙志尹【名畊寄壽】

冠屨天地間車笠風雲從我行半東南已復八十翁取友必端人求我我防童初見老不化宿學今何功萬丈委羽山中有人中龍文气蘇玉局心事龎徳公豈不欲納交誰與先爲容何物瀹小子托根嵗寒松寄我壽我詩墨妙揚古風扇開眼眊矂翼起身龍鐘要知片雲外實共二浙東气以類相應面未心已同端如獲驪珠不羨放鴿籠濫吹譜美莖難報來施豊

送陳孔晨【自】錄鄞學任滿西歸

思昔南墅翁用不盡書力畱以裕厥子著鞭飽諳歷鄞庠多材地糾錄迂分職休休自無犯耿耿不事激時雨化後生春風久宿徳妙墨雲煙飛淸吟雪霜逼萬口何異辭三年如一日芙蓉桂花天扁舟戒行色悵飲集寮寀防詩空士籍相送相致祝此去萬里翼非入蓬萊觀則上梧桐掖我素與子契而況同宗出區區愛莫助珍重而翁積豈不欲臨餞耄笑筋力嗇數語教兒洵持州西驛

似戴時芳

丰山在屋前後坐龍溪龍中有人中龍固窮气自丰溪山千萬狀朝夕與從容浮塵任開闔本色無淡濃我本深村夫見此更熱中目送鶴歸云耳接漁歌風徘徊不忍去樂哉此迎逢何當中年畱回頋無宿舂

本堂集卷二十六

欽定四庫全書

本堂集卷二十七

宋陳著撰

【原闕】

本堂集卷二十七

欽定四庫全書

本堂集卷二十八

宋陳著撰

【原闕】

本堂集卷二十八

欽定四庫全書

本堂集卷二十九

宋陳著撰

五言古詩

次韻張子華九日長詩

君家脈壽張文气雄一鄕顧我不自武窮於凍履常異盻獨見嗜古道無炎涼憶昨夏季望南風溪山香渠渠飛帖盟佇我髙峯行漓俗非所捉此味如和羮壽我醴蘸中沃我熬屑姜別來坐成久感激如拊牀我耄君亦老無預世短長向來塵埃迹如雲風掃將簞瓢足不足聽天自斟量秋無宋玉悲春無少陵傷逢迎但歌笑傲睨劇戱塲不然徒自苦平地皆羊腸加於人數等衰劣如何當

送曽孫灼出贅盧氏

男生必有室有室在嗣親家貧或出贅出贅難爲人汝今爲此行及此初花春粼粼潮迎舟葉葉風吹巾鳯云已在眼不覺生精神我方爲汝憂老語因重陳其修汝容止其謹汝吻唇門庭勿忘舊市井勿隨新沈醉不如醒沃飽不如貧僥幸多非福歡笑容易顰主敬爲根本力學解困貧賢哉盧氏翁昔我相面頻別來五十年忽忽隔一塵誰知有今日汝得爲婚姻情旣翁壻洽義實

師生均造次莫非教嵗月如去輪【闕】

何此爲終身畱欲副淸冰歸欲見老椿要須日凜【闕】

津

應吳伯秀縣尉【名化龍】教鄞學求詩

四明萬丈厓佳气蒸氤氳融結固有在特起誰時君丹霄舞飛霞靑春藹奇芬目下開五色賸把天香分飄颻忽自得盤薄蓬海濵無心出岫想傲睨黃埃塵秋臺挾明月驅馳下東鄞談言邑庠舊教事非易新詩書墮寂寞衿佩茍朝曛欲借膚寸陰化爲無邊春胡爲乎水雷珍重經綸屯何當自山川流動志气神扇之月旦評推以天風輪終然難捲藏快覩本色眞詞章要織組手有錦繡紋道義在培植身爲枝葉根須知大造化不問官卑尊因思杜先生如古王河汾宇宙非不寛鄕裏乃急親賢躅漸寥邈凜凜哉斯文吾爲石云賀亦以勉石云

寄賦慈溪沈氏愛菊亭

我不識愛菊卻與菊相識寒前後著花土中央爲色徵苦養長壽晚香擅淸徳滔滔彼世人方爲桃李役誰防起淵明參到菊太極

外孫黃相兒求詩

可人黃外孫來吾與汝言是爲慈溪嫡未離嵩緑門以身答世譜學問爲本根吾言𨿽老拙銘心其永存

三月二日醉中快活吟第二筆

看花須少年老眼如夣然人生不滿百動要言及千富莫如金穀貴莫如平泉其能防何時回首皆塵煙我貧𨿽到骨妻孥尙周全縱有炊斷續未嘗見憂煎如此只如此吾有命在天今朝一杯酒知者誰爲賢

新揭州學扁鄕人求賦

芹水揚新波杏壇敷新陰春風年年事乃有春如今薰薫禮義香洋洋弦誦音但看此身貴遐不相玉金疇昔豈堪夢足縶口就瘖風雨魑魅多一坎防千尋文明應奎璧杲杲白日臨綆之濯淸冷鼓之起埋沈犂鋤彼自分丕我以佩衿花封肇魚符儒庠視泮林筮言更扁掲籀法何嚴森正气防宮墻精光貫書琴賢侯蒞落成寮寀分盍簮殷懃公堂酒再拜奉一斟願言壽斯文師友相規箴道腴養斯丰學浚後斯深底柱旣有在狂瀾可能淫庶爲鄒魯國不負孔孟心

笑笑一篇代簡答王之朝

昔惠家獅兒雪白眞可取摩挲方脫懷跳躍徧庭宇意在飽可饕飼養如舊主無菜安有肉無倉那得防怒眼如饑鷹奮爪過虓虎撞破儲粟瓶翻倒生魚釡謂可共談薄豈期遭慢侮今又餉修梅驚走孩兒女筠籃未壁封環哄爭起舞獰於猿狖攫慕其螻蟻聚刑猩手濡血漬宻口流乳老齒本自疎吞吮頗辛苦布衣惜如錦污染濯不去非不知滋味亦欲驕腸肚祭非素富貴饞舌崇貧窶於我亦云厚自料無報所聊以此爲袝免得交【闕】平生相忘契笑笑一掌拊

題僧維柟詩卷

鳯鳥不肻鳴蚓竅出虫聲陰雨不見星腐艸流爝螢卓公獨何爲不與時同情風流晉宋間眼中無四靈言言意脈脈字字聲鏗鏗我老見已曩讀之水投冰珍重復珍重好處虎嘯谷嗟哉南山下諸老家爲塾彼饕何人斯飲食酸寒肉衣冠坐塗炭袵席生桎梏星節來自西一見無遺目丰稜霜雪嚴號令風雷速恩波四溟湧文熖九霄矗徵徭脫濫籍詩書還惇俗蹙蹙愁者欣嗷嗷流者復耄矣八旬翁淒其無半菽亦欲學龎公不著城市足要識澄淸轡滿慰平生欲扶曳語鄕人具來拜僕僕下爲一邑謝上賀天下福

次韻叚約齋送弟嗣宗來赴吾邑縣尉

宦遊及奉親同气有贈言至哉天下樂難與他人論昔賢綰官綬憂責先洗寃行志此其始寧爲利欲昏持此娯祿飬有政出孝門紛紛時勢眼庶見古壘樽

壽天寧寺主僧可舉八十

彌勒下天宮化身千百億應世來住山誰是直翁直海眼【闕】腳春心有鐵脊閱歷十五期作爲萬分一洗盡舊氛塵幻出新金碧層霄撼鼓鐘證明大功徳法嗣鎭別洲澎湃好消息歡喜不聞聲蕡嘆自生福今日是何日相慶開九秩我亦有偈言自知非本色欲憑南風便吹入莊嚴域

代範景山【湘】和弟觀韻

廈傾木不支鼎重足先折關張不終身儀秦亦無舌兒嬉柵關木文具鎖江鐵生靈痛何辜宇宙半流血山中日夕佳翁媼自怡悅問我何爲來畱我共朝啜抵掌告時艱低頭聽我說我家本平原百年三族合詩書聲相聞伏臈共爲活一朝北軍飛連甍歸熖烈驚奔忘險逺妻孥手扶接豈料哭窮途忽與親相接患難相勞苦杯酒情意浹出山未有期艸廬倘同結鷦鷯茍一枝鳥同三匝

本堂集卷二十九

欽定四庫全書

本堂集卷三十

宋陳著撰

歌行

贈醫相者趙月堂

維摩居士病不起卻向方丈說法無一事此證何證無實證鍼灸湯藥所不治子房狀貎如媍人及到籌帷決勝無比倫此相何相無實相骨骼毛顏不足論我𨿽不防學居士逢人笑語中痛痞我𨿽不防如子房崢嶸目在虛皮裏落魄道人趙月堂挾醫與相走四方肘後有方千金良眼中有電千里光自謂無病不可藥不知我病不在脈自謂無人不可相正恐我形難摸索去年相訪無一辭忽焉而去豈其欺今年重來又黙黙問之不答惟求詩女防醫手緘相口卻要我開詩口落女手一詩贈行聊爾爾要見我證我相三年後

前紀時行

孟春朔日雷聲發雷後兼旬雨不歇仲春之朔近春分一夜風雪四山白丰歉气看春頭乃今變異連兩月陰陽磅礡天地間自有常程更閉泄今此胡爲顚倒行闔辟萬物失其節欲一出門泥濘深巡檐問天天黙黙老農忽從何處來謂見嵗時記中說雞旦之雷𨿽非時猶曰其占多黍稷今朝雨雪卻非宜米價當湧民食缺吉者未幾凶者繼孰知所喜轉惙惙向來好事多不應才說乖癥不可活黯然相對尙可言但願所應在雷不在雪

寄賦黃東發湖山精舍

斷鼇奠極戱者誰岷山如龍萬里馳大江之陽起衡嶽崒嵂散作千委蛇直趨四明卓秀偉二百八十峯參差潮江合捧山駐腳伏脈分行東西支東或蛾眉或鳯翼茫洋萬頃琉璃陂二靈沈浮挾霞嶼大涵回顧藏險我昔經行一俯仰問百年前此何其爾來世變那可道前軰風流歸春澌山川無言黯失色徒使旁觀重歔欷西來諸峯江之外獨把古靑何巍巍逺跨渤澥波彌漫近枕池水淸漣漪平生聽人歷鋪說屐齒欲到足猶縻況彼地靈所融結是爲之越老崛奇且聞勝處巧著屋包括光景無餘遺防年期我數語贅終恐摸索非眞知忽焉自省筆自舞但說此翁他何疑怪石稜稜聳瘦骨秀色隱隱開疎眉寛曠防容萬壑赴峭特雄壓千秋卑雲雨蓄泄大功用波濤變化皆文辭上而層陰入鳯皇下而瑞脈生蘭芝浮雲藹藹自東去本相不受時妝脂曉猿不驚鶴不怨幽花野艸芳菲菲以所見見有如此又何以觀山水爲君不見蘇子由詣京師自謂終南嵩華𨿽已見不若得見韓公琦又不見歐陽公贈別時說道廬山髙哉幾千仞卽此便是劉凝之我翁視此亦何愧愧我蕪拙欠發揮若曰湖山精舍自品題自有黃曹二賢之長詩

辟戴師初食長齋

漂泊無家杜少陵兵間奔走隨蓬萍碧澗香芹固所嗜鱠鯉豈厭銀絲精百謫九死蘇玉局到處爲鄕心自足有時珍嘗百糝何嘗不食黃雞粥二子流落甚數奇攻苦食淡分所宜顧無所釋隨所有亦曰吾師吾仲尼菜瓜魚肉皆可食鄕黨一篇炳星日君胡不學聖與賢乃外吾道從道釋豈薄朱門粉乳郎窮搜滋味丰時裝豈氊防侏軰摶攫羊豕飽腥肪不則牀頭怕金盡不則繼肉乖夙凖遂將所受父母身束防枯腸彊堅忍況聞君家百指余正是不同藜莧廚獨立標榜人所駭此意未知果何如君子之道在耳中才落一偏犯公議有則庶羞不爲過無則乞食亦常事朋友切磋欲無瑕早從吾言勿姑差庶防上不見標於仲尼之門下可並齒於杜蘇二子之家

弟家醉中趂筆

前山屛開照檐緑後山如坐膝抱屋數畝山園半畝池松影參差庇梅竹九月九日天气淸銀白金黃百種菊詩人好事酷喜客新酒篘醸烹野簌中有有識剪髮妻談笑咄嗟具魚肉我醉不知日午晡但覺意气橫山谷吁嗟乎爲何如時我軰得此一日福宇宙自隘我自寛人生無厭我自足梅山生計亦淒然一醉何曽計饘粥浮丘洪厓總妄傳最好只有三萬六千局

本堂集卷三十

欽定四庫全書

本堂集卷三十一

宋陳著撰

歌行

弟飲至醉醉歸蹶道中荊棘中

聖兪小飲亦百杯髙義兩手無欹頹曼卿登樓終日飲端坐人謂神仙來二賢佳話三百載磊磊亦有梅山在有人招邀無不如吞吸樽罍气如海夜來一醉不爲淫歸路胡爲不自禁蹴壓荊棘臥霜艸接防到著衣披襟我來相問胡乃爾笑而答之言纚纚禮豈爲我軰設哉君特未知其趣耳今日何日要如何宇宙偪仄蜂一窠進不得以事業見退老溪曲山之阿當時仰天月如水恍惚采石江頭見醉李或時展轉見鄰檐如席同捨郎家甕邊地以形骸觀若狂疎外形骸觀方見吾世人總被形役心我獨了了心存初淵明對菊敗籬下豈其嗜酒誰知者少陵非愛牛炙酒花鳥感時詩淚防一聞此語心神驚大夢忽覺暗忽明自今有酒但相覓從人看我兄弟醉中醒

次韻單君範寄梅行

洛陽今何辰姚黃委沙塵豈無桃李花荊棘相僕臣咄咄嵗成晚山空水粼粼化爲萬葉飛日斷無可人誰知霜雪根獨抱寒中春

醉中示侄溥

山茶風香酒防波杏花日長人笑歌兒孫歡擁白髮婆煮菜解醉不厭多人生樂事恐蹉跎世事等是一夢柯孝義兩字不可磨當與兄弟相切磋我家兄弟三世過謹勿令人說如何

後紀時行

嵗在乙酉孟旾朔天气凝滯云不開一日二日三四日或雨或雪或夜雷山川失色萬物病寒气折骨淖沒脛如大兵後洪水余雞犬無聲煙火冷況昔三陽轉新元公私萬事五日寛上得杯酒壽父母下與妻孥賀團圞如今景物不可說官府何曽有時節符移防出星火飛吏卒叫囂豺虎烈意謂東風換年頭眼前百錮庶有瘳天時人事乃如此何以解吾憂世憂元日連陰至七日老杜感時時紀實太平時節身難遇昌黎此語亦淒惻是時世事未如今二老已有難言心我今更有難言處聊記嵗月那忍吟

吾防與佛防

世人大爲經防不足怪可怪者在吾軰中人耳因賦惜子瞻一篇

我惜蘇子瞻气豪天地隘雄文萬斛前盛名表昭代自負學見道欲漲歐陽派胡爲所以學先與本論背或者交浮屠聊爾奚足怪何至敢昌言前身五祖戒眉山世積善老泉亦英邁脈絡有自來胚胎乃融防顧誣正大傳謂感非類穢胡鬼是吾親父與母安在痛哉復痛哉不孝此爲大本來中無主恍惚求諸外一妄流到今狂瀾正澎湃人人說輪回處處習誇唄有識或見譏動以蘇爲解愚者不必責可責在吾軰當時若遇吾夫子鳴鼔攻之此爲最

癸未冬至後與妻對酌偶酌遂賦

買臣賣薪妻見棄髙鳯嗜學遭妻詈我窮到骨累百指藜藿並日一气妻自機防謀餘生諸兒忍寒結饑腸有時我癡笑問妻妻亦笑答貧其常聽之不覺一絕倒不謂此道君亦曉滿天地間皆浮塵消磨不盡惟此道低頭拱手說與妻孟光舉案與眉齊當時豈緣醉飽故深逺滋味出鹽虀而況今日爲何日我年今年已七十我妻之年𨿽少我老心古道與天質偶然得醉平生歡醉中冩與諸兒看人間不必問貧富須信關睢爲造端

四月五日醉書慈云閣

峯開荷葉東南傾梵宮截斷西來靑參差樓閣空半起撞鐘椎魚撼林坰奔走簦笠數百里隨時來乞山中靈大眾坐飽云捧足百需順應水建瓴彼饕者誰屍海閫日鬻三帖出府庭交馳爭此一席捲赭山不足搜鉢瓶囊槖所攫鳥獸散遺臭滿山艸亦腥檐棟摧落甚敗驛旁風雨濕上有星廚煙寂寞甑釡破殘僧菜色身伶俜山運忽回緣法倒鐵錫飛入總云亭伽藍起舞山鬼避避大法鼔轟雷霆竪硬脊梁施敏手恢恢余刃新發硎僕者以興者剗如痼病脫沈醉醒況今佛流正澎湃平地丈浪騰滄溟何事不可咄嗟辦寺已如畵山翠屛誰知不忍回首處山下景色何凋零文獻故家編下戶瀟瀟四壁門長扄舊來豪家防竄伏貧民偶遺風濤萍叫囂隳突尙不已宛轉就防垂死丁春風無分日光薄寃聲苦雨那可聽信有天堂與地獄咫尺中間分異形世變不情至此極仰面三嘆天冥冥

夜夢在舊京忽聞賣花聲感有至於慟哭覺而淚滿枕上因趁筆記之

賣花聲賣花聲識得萬紫千紅名與花結習夙有分宛轉說出花平生低發緩引晨气軟此斷彼續旾風縈九街兒女方睡醒爭先買新開門迎泥沙視錢不問價惟欲蕩意搖雙睛薄鬟髙髻團團揷玉盆巧浸金盆盛人心世態本浮靡庶防治象有承平賣花聲賣花聲如今風景那可評向時樓臺買花戶淒煙落日迷荊榛但見馬嘶逐水艸狐貍白晝嘷荒城萬花厄運至此極縱有賣聲誰耳傾吾生不辰苦懷舊如病入痼酒宿酲況被春風暗撩撥旁無知我難號鳴忽焉夜枕發爲夢恍恍惚惚行故京一唱再唱破垣隔聞聲不見花分明謂此何日尙有此傾面大慟淚縱橫久而方覺更哽塞擁被危坐百感並我年今已七十一豈是年少閒關情天空地濶說不盡山外杜鵑啼殘更

看花吟

少陵野老老更癡看花看開千萬枝安樂窩中打乖叟看花只看半開時二賢看花各有意我亦有意看離披紅飛換得緑陰出瀟灑頗與老眼宜麥風揚塵野色秀梅雨蒸葉香气滋避人好鳥著巢穩爭春蜂蝶今何之本來生意無斷斷靜看逰戲造物兒不觀聖人畫剝卦剝窮於上復下隨嗟乎人事正如此盛非終盛衰非衰衰盛相乘乃常理盛不必喜衰奚悲誰知世情偏喜盛我看花衰我自知

六月五日大風雨水弟觀有詩道其事因和之

自古人間多水旱人事盡時功過半區區事空不事實三代以後人心亂吾鄕薄產寄山溪﨑嶇隨勢無尺齊受水通灌盍預備隄防以石堰築泥顧不此信信偶木頰舌防誦淫比屋豈知性本依人行方信之中神所宿火雲遮日雷無聲兼旬望憂憂羣生更兼五日天不雨原無黍稷田無秔田裏倚龍爲人命百拜哀鳴聒龍聽忽焉夜雨一霑濡咸謂臥龍今睡醒胡爲詰朝天晦瞑母橫挾揚威靈撼山崩谷發廬舍掀播兩間摧萬形初謂得雨龍之賜誰料此風隨後至或者風雨自有數龍亦無知天做事不如反已自求天難獨靠龍圖萬全況持紙錢徼妄想正似銜石將海塡裏無千戶分十甲謟鬼誅裒知防匝流俗酣溺死不怪我有苦言誰聽納

緑萼梅歌

奉川西山下地名董麓嶴趙敏求之家有此於九月著花而王防齊趙敏求有詩景文轉以示因賦一章冩余意

君不見宣和艮嶽緑萼梅百花魁中此爲魁綘霄燈火不終夕剪爲荊薪毀爲灰又不見駐蹕錢塘開聚景此梅又花天寵幸江神不才馬飛渡踏碎禁地花無影兩地百五十年餘花與國都相有無誰知造物不盡意尙畱人間一種臒山中佳人淸似水放開吟饕嚼花髓我未見花得見詩見詩便與花相似且聞九月花已芳奇觀到眼詩爲忙臘前年後是正忽爲秋光豈其常大庾嶺頭炎瘴地年年早開不爲異四明相去數千里不應早花亦如此吁嗟地气如車輪自南而北知防春如今所見到艸木不獨飛鳥啼天津梅乎梅乎本淸絕花如白玉枝如鐵矯矯胡爲心亦隨不念從前傲風雪唐苑九月誇梨花鶴林九月艶杜鵑我欲梅根一酧酒謹勿與彼爭取非時妍

丙戌二月二十五日梅山弟爲孫試周遂賦

梅山種梅封且培梅山種善如種梅有善必報旣有子有子且復生孫來蕭艾之間芝挺出今朝才爲兩三日咿嘔似欲指之無爍爍眼光如防漆中庭展席分排鋪童冠環立覘所趨從容顧視前舉手干戈爼豆詩與書吾家昆弟存者防六十見孫有吾弟未問他日成人事庶防正脈存祖禰杯盤團圞家庭春豈是閒心兢芳辰危時閉門獨生意一醉有感天猶仁吾弟所喜吾亦喜亦欲捨飴娛晚嵗自知無徳開後人有不盡澤吾先世不觀呂範兩名家賢子若是何其多皆從世積心上出安知他日吾非他

夜飲慈云諸公索詩因成長篇

世艶明滅螢尾光客气騰躍煙中香煙消螢死竟何有要知人事亦何常今夕何夕山中集六客相對通肺腸樽中不問酒聖賢得醉卽是無何鄕耳邊皷笛有自好忽而散去吾何妨吾軰本非淫湎沈聊以寄意齊興亡老禪知我酷信我謂此非癡亦非狂呼童展紙快磨墨聽我趁筆窮夜長囅然一笑如夢境淸風明月自有大文章

登慈云閣示齡叟月嶠

人間何處無春風春風好處山林中我與齡叟心事通去年雪外來共松鑪紅梅花窻下今日還相逢鏗然者誰敲竹笻吾友月嶠勤相從拍手一笑意气同各饌所有畱從容叢盤簇豆異味重傾壺倒榼新篘濃瀹我以茶鼎之芳茸戰我以詩筆之銛鋒浮生誰能百嵗終世變翕忽雲飛空烏輪無情已下舂白鳥翩翩投前峯歸興浩浩舞而東醉中無語可謝兩主翁

寄盧致逺

春來日日雪滿山雪晴初放春風還髙人佳處獨先得挼藍新漲溪一灣楊垂岸竹隔水梅花飛香莎艸斑市聲咫尺自辟易天景呈發無畱慳何須學徐生東泛海也休問老子西入關手招鴻鵠碧雲逺耳狎雞犬白日閒雨畦灌蔬翠鼎鼎春槽壓酒紅潺潺可以仙吾气可以童吾顏可以平步騷吾吟免著蠟屐窮躋攀可以曠視舞吾醉安用長袖妍弓彎乾坤𨿽大此豈少媿我衰老非其班投我之轄下我榻便欲援我超塵寰持雅道歸破屋分與松菊盟長跧君如不忍棄我去倘可畵我浮丘洪厓間

本堂集卷三十一

欽定四庫全書

本堂集卷三十二

宋陳著撰

歌行

正月二日遊慈云爲齡叟作

丹霞前慈云頂兩壁相看蒼鐵冷春風秋月一逢迎菜碗茶甌柏香鼎有時話到有處無有時瞑到入禪定本來僧俗不相干气味投時堪雋永九年卓錫興百廢誰與挽之欲去猛我年今已七十六師五十二亦多病人生契合是因緣臨老相分重淒哽東湖水寛萬頃風波簸弄羲娥影西山有寺古佛境啼鳥落花雲水靜醉中靦縷醒時語師亦兩下如何領

庚寅仲冬七日醉書梅山弟家

我來不爲一醉期忽焉一醉畱者誰山川無言豈有意陰與造物昌吾詩吾語不受世促迫亦不肻與人諧嬉鳶飛戾天魚躍淵動筆自有風月隨我欲冩時君莫問君欲問時我不知此時此意有此樂梅山梅花開時爲我痛飲而讀之

醉書

庚寅仲冬之八日與諸兄弟諸子侄濁酒數杯菜一盆醉後相忘見眞實誰云人間天地窄但覺物外山林逸人生安能皆百年洪厓浮丘亦浪傳妻孥安穩雞犬樂此外無復有神仙甚哉世人不知足苦積銖縷多買田子孫賢否誰能料近是此身難自保舉頭問天天不應聊向虛空一舒嘯得一聚首便爲福得一餉閒眞是寶但願如安樂窩中長打乖防醺著面春拍懷不願如荷鍤自隨死便以埋酒爲命忘形骸

老興行慈云醉中

梅花斕斑春漸芳山弄晴溪生光筍擔自隨信老步一步一春意長路逢鄰叟笑謂我須鬢皓矣腳尙彊及今行樂刻當嵗莫學癡人無知死亦忙味哉此語舉手謝乘興迆入寶坊住山老子拍手喜翠防搖曵白鳥翔本來未有十日別已佀故知久別遇他鄕坐我以蒲團疊膝之榻燻我以栢鼎醒心之香飽我以銀絲之餅長菜之饌瀹我以石花之水申椒之湯世方慕羨黃梁枕誰顧蕭颯芙蓉裳獨如羊棗昌歜嗜要與古栢寒松蒼可但三宿桑下生恩愛已是十年方外通肝腸疇昔盡隨電光一抹過方來能有日晷防寸量劃然長嘯出門去弟導吾前子扶傍慈云信美非吾土歸與歸與仰面天茫茫

送春醉吟

三月二十有一日絮云弄日風力薄家人報我明日夏艸艸杯盤軟春腳人生心眼最無常風景流禪爭頃刻南風一轉垂靑陰回首方塵是陳迹天公好事亦世情約束花神呈春末放開醾紫心香安排芍藥無畱髮流鶯調笙舌尙存倦蝶依然舞還拍杜防無知只催歸何物惡聲誰聽得不妨長筵逹詰旦餞舊迎新兩無怍旁觀笑我八十翁翁亦自知身是客安問家無擔石儲時節猶是沈沈酌我聞此語三嘆息酒邊寄耳非莫逆老杜憂懷醒時多誰道醉狂放吟如李白

賞轉官毬花酒邊分韻得剪字

天機地軸隨時轉萬物生生就裁剪庭前一種可人花獨殿春深交夏淺團團自是渾沌苞皎皎不見兒女婉照見胸中本色正洗盡世上芳容靦我來把酒笑問花花爲我開恐非便意將遜歸金穀園不則直進至華苑庶幾異質逢異顧百卉千葩羞著面花不解答我已醉醉夣恍與花神見若曰幸自托君家朝夕安知有貧賤香何用多無鬻靜與誰爭卻悠逺紛紛桃李吾輿臺只許雪裏梅同傳富貴自有富貴花彊顏謟事非其願妄人或呼轉官毬正欲爲君力辭免胡爲亦動流俗心忽向醉中遭發遣跫然而喜豁然醒前言戱耳起舞花前心服善

戴時可家賞木芙蓉花醉賦

西風不是芳菲節木落山空景淒切賴有桂菊聊記時殿後拒霜花如發我攜樽酒來問花花於此時擅奇絕先白後紅知物變有色無香韻自別寓軒主人古風流不肻移種防慢防兩根兩花相嫵媚自況鴻光自娯悅幸而桃李不同時彼紛紛者當愧殺坡云此花最宜霜待有霜時酒還設良辰美景休拈掇白髮朱顏易交割我今耄矣不足云勸君年年自此醉倒梅花雪

與前人對酌醉中

天寛地濶無拘嫌日往月來無畱淹有興一日是一日賞心樂事若難兼我貧到底君不問君自與我相嬉恬安知朝夕不自給有酒須與我共酣窻前有菊相色向采掇爲我苦中甜老妻在傍發一噱謂𨿽謔浪意自嚴想見古來聖賢酒無量千瓢百榼非傷廉回頭笑謂安得此但與劉伶阮籍嗣宗後佳話添

送黃少孺【名叔英】將逺遊

慈溪先生擅文章胸中奎壁纒諸郎君生坐後秀愈卓骨骼昻昻气揚揚黃金滿籝父訓重靑簡揷架家傳光九經本也末百氏一日誰知我十行木根盤龍榦必異要須培植爲棟梁寶气貫虹玉必粹亦在磨琢成珪璋苐方鞾笠爭徑防難把章縫入時妝旣不必學阮籍哭亦不必學接輿狂仰天俯地道固在往古來今人漫忙安居茅茨卽臺閣雋永藜藿勝膏粱大蓬山下逺塵境晴嵐暖翠松竹房小鑑湖中落天鏡明月淸風芰荷裳內可以存養性情之正外可以舒暢詩書之香上可以奉萱庭壽康之慶下可以遂棣華和樂之常立我之大無愧怍敬天之命爲行藏不然荊璞輕自售恐如梅實酸誰嘗君不見蘇老泉年二十七始自彊渟涵滿腹抑不發直待知我逢歐陽又不見徐仲車力學篤孝母在堂大賢刮目他日事自有了翁鄒道鄕

送洵之越

有美一人來自東與兒洵約西遊同謂聞古越多勝迹庶可洗眼開心胸窆石亭空思禹迹飛翼樓髙憶蠡功過司馬寓第如見涑水叟由稽山書院如見晦庵公東山則想謝太傅之雅量上虞則感李恭伯之孤忠讀範堂記則想憇棠於出守問祈國裏曲則想持帽於方童偉哉聖賢所森布闗乎名教無窮終彼柯亭之煙竹蘭亭之觴水剡溪之雪舟邪溪之樵風𨿽非本色所慕羨然亦餘興相迎逢盍陪簦笠風雨外固異萍梗江湖中八十一嵗汝我懼二百里近我汝容目而送之豈謾往歸以復我將誰從滔滔世變猶古道修竹可竹兩人龍後圃侍郎芍藥酴醾三花競發戴時載酒來同酌醉中

前日對花賦三詩醉後誰復記當時雪溪公子忽攜侶仿佛夢中一見之世間何事非虛妄嘯裏著句豈狂癡富公園有淩霄樹獨立不蔓今古希碧雞坊頭海棠花花開如屋樹丈圍洛與蜀今已非𨿽欲勝賞將何歸我家貧極花未厭我亦未敢輕拋離茶一盞酒數巵邀朋命友同娯嬉今日何日晴且暖三花相得心自知旁觀索賦不須訝要問底蘊自有造物兒

前人載酒光風霽月醉中

春漸老年已耄一時自適非不要花香妙柳腰裊老懷未怯逾年少東風吹吹杖履便燕嬌鶯奼不我嫺南鄰載酒西鄰防鴨肝豬肚供肥甘回頭看浮世晨炊晚不繼非我世外人乃爲醉飽計樂極愧生難爲歡剪韭雨夜菜羮社前有杜老後司馬金穀樓臺灰塵飛兩家淡薄千年話

又似前人

寓軒愛客還愛酒酒常不足客常有有時寧輟炊糧資買秫盆釀不盈斗今日何日天气新和粕傾來賞春韭安問門外有飛塵且向樽前開笑口岸幘舞得雲山搖揮毫冩出風光透足以樂矣文字醉彼何人斯囚躶醜君記取今而後但師防數司馬家薄物勤勤意亦樂莫學豪飲陳孟公投轄闗門妨客足

送前人之董氏館

雪溪公子淸於冰與人心事秋月明黃塵滿目分不入卻向嵩曲尋幽盟山之址水之裔花柳之時風月夜避喧何必武陵源得閒便是羲皇世俗情詡詡有僞眞道義之交無故新我今年已八十一君今亦是半百人日日聚首能防日況我殘陽出入息聞君束書將有行萬里弱水在咫尺相望恐被浮雲妨有夣難托淸風將豈是臨分語太苦此味昔我實備嘗一杯一杯莫辭勸此酒中間膠漆釅記得希誇一語不優好之所勿久戀

二月十五日酴醾洞醉中

木香架下春未饒累累叢蕤方防嬌捨香不吐有時發只須十日晴光牢滿腔醖借固有在花心雅欲捉金焦逐時消遣老者事頗與酒興無花妖不妨掇纈細咀嚼與知味者相招邀而況逢迎骨肉親酒無淸濁和粕澆百年此樂能防日今日何日是花朝誰知醉無以將還自愧終不如獨醒君子賦離騷

中秋月下醉筆

去年賞月待晴開今年賞月月待來去年酒少輙醉倒今年酒多如未杯信知豪飲不在我月色爲我生飲材舉頭試看月如許皎皎冰壺在玉臺西風不動露已下碧落萬里無埃胸中磊磈正欲吐不仗此酒誰我陪落落魄魄空宇宙何事不入我樽罍素娥於我本無情任渠驚見摑掌咍誰知狂非是狂醉非醉自有老天知我我亦何求哉

送陳笠峯路教【名仲忱】之燕

笠峯秀甲東南郊面勢雄特根基牢上與日月星辰交下走海脈通六鼇蘊蓄玉金賁山色噴泄雲雨蘇焦熬之子生於其間擅英豪重不輕試厚自韜中嵗跨鵬風翔翺道之行也玆其遭越庠素號多俊耄博士一飯久爲妾者饕芹藻泛泛隨波濤茅葦彌望誰其薅拜舞異渥開新陶長身古眼空滔滔正如矢初服箙弓離弢又如砥斂水淬出匣刀朝講暮說音奏諧肆驁日漸月漬學子飽雋詩書膏意欲國爲鄒魯家稷臯斥其餘忍百廢鏖百年功績三年勞臺府交牘爭薦褒𨿽欲頓轡將焉逃小春布暖風未號陸可安馬水可艘虀根鱠鱸蟹霜螯一飲百榼新篘膠梅花驛路萬里重遊遨大則徑上玉堂揮健毫不亦小駐粉省班郎曹我欲餞送乏酒羔贈言一紙忘忉忉峻阪立馬嚴提鑣急流放船穩著篙他日淸望拂星旄衣錦歸時當與笠峯相爲髙

本堂集卷三十二

欽定四庫全書

本堂集卷三十三

宋陳著撰

歌行

送兒沆再之婺

父母生汝期望汝地濶天寛從著步霜葉飛紅橙橘黃一笠西風正宜路送汝出門不肯行低頭進言出苦語雙親𨿽安身已髙菽水爲歡盍朝暮夏初奉命見兩山往還憾不身生羽如今又爲千里行直是戀慕難輕去有不忍聴手撫背至哉天理人倫處我豈欲汝寸步離事有乘機恐差誤晚年正欲汝有成此行倘與心相副皺皮瘦骨便精神當爲汝喜非汝懼不妨安穏趂前程但及梅花時歸學萊舞

送沆赴臺州學錄

山連霞水半沙十步九步神仙家艸初芽樹欲花香風二百里春華人謂此行良可樂我送出門還作惡初心謂何姑勿道爲貧去抱夫子腳天臺如今人物林芹芳藻潔紛佩衿物議無情憂責重盡人須要先盡心好爲人師古所戒況汝大欠燈債理義無窮白日速相長工夫方有在視身如玉宜好修守口如瓶勿起羞平平之外無赫赫介介之中有休休勞其筋骨饑膚體乃汝法家並拂士恩愛極處言語切豈得已哉汝行矣我年𨿽邁尙自彊藜藿能延壽命長相望只有片雲隔不比逺去無逰方時節飛書當萊舞兩字平安勝三釡三年電光一抹過但要學成身立來歸見父母

送邑簿李大用任滿

防旗蔽野南風香歡門遮馬東路長黃童白叟百拜酒鸞樓主人今日行憶昔焦氛漲天赤手挽龍津力輸滌簿領爲職闗系重儒術飾吏經綸宻學校一新衿佩來市井再復圖畫開男耕女織各安堵山居海蔵皆熙臺口不言功心自諭三年職滿畱不住我窮欲餞惟有心一詩收拾行碑語如之何說見事明自有夜月光山亭如之何說律已淸亦有秋水鋪長汀畱此賢勞書縣譜攜此聲名登云去君不見政事堂中李恭伯卽是長年長社簿

送邑宰丁旣之小書任滿

君不見南山峯晴倚空有時煙嵐失靑蔥又不見碑潭水淸貫市有時波濤漲黃滓銅章一臨山水間變態有甚水與山自從有邑知防尹仁聞始終無二三況值焦氛半封內轉爲樂國非容易飛鳬忽戴福星來力量精神有餘地吾鄕由來文獻多道脈無如世故何蔬園每每今棟宇芹波彌彌新弦歌小民艱食業山海弱肉難供虎狼噬寒忽暖衣饑怱食晝無打門夜無吠百里乳哺父母懷惡稔時勞匣劍開同寮議論兄弟視理到肯放山筆回苦檗雋永世味外甘棠種在人心裏圖志𨿽書不盡書頌碑欲記如何記及瓜而代芒芒行花城如畫琴在堂手揮帳餞前路濶唾去金饋西風香來不擕家影相逐去不挑包心自足眉間迎笑動瑤琴膝下歸翻防服南溪景擅孟城奇酒丹米白魚蠏肥家林燕喜莫惜醉仕宦得閒能防時平實工夫根本大舒徐步武官職耐向誰規模看邑宰誰能如公三出宰誰能如公徹底淸誰能如公不炫名卓乎髙哉日月證足以行矣雲霄程出門爲民還小駐肯借心香勤早雨一雨三日豈偶然異日作霖天已許老夫生身八十年何幸親見眞前緣旣無筋力送之逺又乏詞藻揚其賢謾將裏詠塗歌者掇拾萬一溪藤冩長揖奉爲行李累爲我一讀淸天下

送兒沆再之臺學並似許梧山張在軒

學古入官非易事同寅協恭第一義昨汝行矣重吾憂今吾聞之爲汝喜有如此廣文先生眞所謂法家拂士寄聲忽到我用情應爲汝我欲謝之難爲語汝其聴之告以意古天臺多士類文有風檣陳馬之奇气有霜林老鶻之鷙鎭之以靜重行之以平易艱難見初心苦淡得眞味人謂著腳危於淵我知進徳此其地汝不見範文正公家書片幅戒子侄有事只與同官議又不見歐陽朋黨一論質鬼神同道相益乃君子

送兒深赴婺之月泉山長

來汝深吾語汝汝今此行五百里吾豈不欲汝在傍朝夕告教從容裏世莫難於續書脈孝莫大於養吾志男兒須爲大丈夫逺遊有方學者事汝行乎吾決矣名山大川如不識坎升中間能有防嚴師良友如不親家庭言語未必是若曰髙車過萬里橋非所羨於司馬氏若曰榮鄕佩六相印亦何取於蘇季子區區物外先入心役役終身非切已星婺域月泉水古到今最多士要知三人必有師毋謂一日長乎爾賊人之子乃自賊毀人之善是自毀同寮當出肺肝話諸生當如手足視回顧弱植荷負重雋永古訓滋味防遇食不求飽飲酒不至醉閒事付浮雲本色爲實地詩書何幸薄有祿齏鹽猶勝空煮字仕未可養汝柰何耄猶加飡我自慰要得友朋之譽可聴聞卽是父母之前相諾惟三年日月一箭過不必吾懼但爲吾所喜

贈郡經歷韓君美【名居仁】

範文正謂幕客須可師者而難其人乃今以上分主畫諾方且爲儒學地指易之全體大用以祛破碎脈詩之深源正流以洗浮薄余獨以衰耄不克攻撞邑丞許忽傳垂問之及輙歌數語以謝一覽擲之幸甚

易爲六經彛訓祖詩闗萬里風化機周程泒外誰復得商賜言後知者誰穿鑿簸弄到今日家自爲詩人自易數不及理數亦妄吟而無用吟何益京房軰晚唐時悖繆之渠漓之靡𨿽不能爲本眞累能悞來者滔滔地鄞幕多緣奎璧照鐵做脊梁主公道有時發經本防坐虎皮有時續古正音斥蟬噪老夫耄矣不出山宿學已隳寒灰間卓哉斯文有可宗身𨿽不前心已攀二松主人忽轉意謂曽齒及窮姓字生來欠識韓荊州我亦自分陳無已此心胡爲乎來哉淸風明月肝膽開滿天下是可爲事終歸敏手經綸才人文所以經天地直須掀揭山火賁民事所以壽根本要使人人歌旣醉自顧光陰廹下舂猶用拭目儒術功不能頌泰交於風雲之表亦可歌丰年於畎畝之中

行路易送陳晟謀仕

行路易行路易方寸中間是天地詩書能生萬里翼一出門外風雲起彼水馬兒如江河彼醯雞輩如甕耳汝今此行有足行我爲之喜非徒喜先生在前充安公後學在側太初子如行舟順流便如轅欲南車有指有文舉表人已羨入夫子門誰敢議機防來時非偶然功名發軔斯可矣豈知我猶望汝謙以養髙勿自髙虛以求是勿自是不覓慈湖拜象山不見了翁愧程氏終爲巍巍大儒宗可爲碌碌常流士自顧衰景薄下舂聊冩苦語累行李行路易行路易易處有難從此始試思深之有餘味

送邑簿阮杏山【名鵬翁】解任

杏山髙髙壓郡山山靈秀發生鳳鸞便應騫騰梧桐表胡爲回翔枳棘間誰信異物非凡翼志在逺大須培植固非燕雀所能知正恐鴻鵠亦未識去年桂子香中晴五防颺下民歡迎雝雝仁气才鼓蕩今春已趣雲霄程淸水一壺畱矮屋順風萬里送行色內將覽輝儀周行外將和鳴福萬國老夫耄矣阻攀行一詩寄意無他腸願言雙旌前路飛致鳳花開處是桐鄕

送邑簿周信解任

秋風好秋風好吹起棲鸞上云表邑人欲畱畱不住防旗綉帳長安道歌者相和舞者蹈欲說遺愛知多少朱弦直靑銅照姦回百巧終莫欺正大一交如夙好處事無難輕車就熟路據理必爭疾風知勁艸三細任滿如始至萬里安行當逺到擁箳篁植旌纛分內功名非外求時來爲之特談笑尙須續續飛箋勿謂老大年已耄

寄臺教王吉甫【名去疾】

直溪之水淸且冽可以沃我老枯渴直溪之風空且闊可以舒我窮鬱結自聞西來飛霞佩使我南望片雲隔苦無筋力抗塵埃徒有心事交冰雪長庚分光到寂寞好風流間無時節癭木豈是壘洗材歜不登鼎俎列見何所見斯未信取非所取毋乃防俗眼滔滔鄂州花古道卓卓元城鐵自昔甕頭地最靈而況金壇人更傑漫塘詞源有流傳實齋理學素磨切忽乘朝陽下赤城坐覺文星燦東浙手之藥或以封臯皮之座嘯自徹糠粃在前吾不妨吾後瓦注者巧吾但安吾拙教鐸重新雷霆鳴儒流湧赴江流決弦誦洋洋正聲合芹藻楚楚生香發北斗泰山收寶望東觀蓬萊是途轍何時燈前相對一杯酒未見顏色惟看山中秋夜月

送兒沆赴昌國學錄

來汝沆吾語汝蓬萊鄕仙者寓汝行豈爲求仙故寶佗山佛者住汝今豈爲禮佛去吾聞翁州好學捨兵後弦歌尙存魯巨鼇拄牢蒼璧島長鯨截防紅塵路黃公髙節凜猶在茹侯英標儼如覩芷翁器業國有傳逸少詞章家有譜扶桑日出長精神滄溟際天豁襟宇潮水生落見乘除風濤澎湃嘗險阻耳目所接皆爲學身心所防當約取旦气淸明方見性人生渉歷終知趣規模要放面前濶議論要到平心處雪霜之際有陽春波浪之中有砥柱畏友當如父師敬平交當以兄弟處我𨿽自餒耄何及汝方年壯力須努亦欲長教在我傍深恐獨學爲汝誤不然何以資一出幸猶近只寸半渡駕言曰仕實從遊自昔成人出辛苦看汝意气勉自彊味哉言語謹毋負東云在望道路開西風吹送衣裳舞消受宮墻飯防盂勝舉家庭祿三釡嵗時箭過歸有期卻抱本色初心娛父母

本堂集卷三十三

欽定四庫全書

本堂集卷三十四

宋陳著撰

歌行

壽雪竇庵炳同長老

昌黎大顚相接識爲說道理驚孤寂歐公喜與惟儼交愛其文逸通經術自顧𨿽非韓歐倫漫遊亦到沙門釋明覺後人少野師湖海宿尊推第一胸中自有大蔵經此外三兼翰林筆坐防名山皆梵家能有防人知本色不從鉢盂計顆粒只向棟宇爭寸尺彼滔滔者何足云我油油然自相得年年荷師壽我生今何以壽師生日欲冩丹霞贊其髙師自有流乳一峯矗天碧欲傾嵩泒揚其淸師自有飛雪千丈掛空白但有數語一溪藤相伴瓣香飛入室緣師法門本是空我也將空當眞實世間何事非戱劇請師一咲撼動天開圖畫壁

可舉長老退休於西山庵賦西山好以送之

西山好西山好天開畫閣勝蓬島千峯盡頭地脈舒萬頃如掌湖光抱淸風佳月是時節暖翠晴嵐互昏曉逢人大觀夙契心小築數間謀退老欲歸去來不由身妙莊嚴域須手了平平穏穏經理去纎纎悉悉工夫到棟宇崢嶸巾笠湊鐘鼔震撼鉢盂飽今日何日滿十分是空非空歸一笑於戱分付善舞人曳錫逍遙忙刼表老鶴飛迎出山深馴龍拜伏門早便應管領右煙霞何妨平章閒花艸樵歌漁唱如梵唄茶約詩盟足吟嘯淡中滋味苦亦甜靜處風光安是實顧我門戶𨿽不同如此林泉均所好霜松雪栢夢相知布韈靑鞋已耄西山好西山好世間何處不是邯鄲道

似法椿長老還住淨慈

寺後山靑巑岏忽如憔悴忽又開容顏寺前灘聲潺湲忽然枯澁忽又起波瀾知爲誰子丑或妍只在主者往與還追思疇昔狎羣攫痛捲無餘遺百難山林赭矣囊槖外棟宇委之荊棘間飛錫一來重悲慨張拳勇欲興頽廢積勞落成逾一紀大書記實光千載彼物何物眾所唾無事生事防將罵蟻將撼木不自分犬或見雪從他吠無辧之辧如我何有怪不怪當自壊胡爲撞鐘擊鼔辭上方若曰挑包頂笠皆吾鄕戱衫脫了因甚快大權契合終難忘風曽相送迎亦好雲與俱出歸何妨兩不相著是去住一撥便轉無思量人生忽忽夢幻身世界茫茫戱劇塲我老不覺八十三師今亦且半百彊石塔重來我愧不是蘇玉局茅屋可賦師卻自愛杜艸堂

代天寧寺主僧可舉贈梓人善斵歌

四明山南郁嵳峩異气上與靑天摩人豪挾秀布山下余爲巧匠擅一窩頎然而長獨出者此中巧處得最多誰知造物亦有意要爲公輸世其科天寧古剎本雄麗一旦忽受融風苛作而新之豈易事一手足任奚謀他前年起山門見者贊嘆誰敢呵今年起佛殿鎭壓大地山與河百川湊材奔贔屭萬夫應役鳴鸛鵝眼意所及規矩就頥指之下鋸斧羅巍巍列柱鐵直立整整駢榱玉圓瑳層檐飛走鳳翼舞修梁騰上虹光拖上入雲霄爭鴈路下臨城市眇蟻窠可以坐三大如來於中間正面可以奉五百羅漢於東西兩阿我仗我佛大勢力翻起尺水成文波汝有妙思隨我意輪奐視昔百倍過寶坊突兀見此屋回首人世今如何當年大時富貴戶寒煙落日廢丘迷蓬莎小而茍活破茅舍淒風苦雨不識陽春和慈悲法門何遮礙平等世界何偏頗安得如汝千百億莊嚴棟宇偏婆娑有快活無障魔大家拍手齊唱善斵歌

代趙信甫【名必墓】幹人助冬衣

憶昔渾家衣天香翩翩風流公子裳蟾宮步武云送上鴈塔姓名星搖芒緑袍照眼初意鋭靑氊入手前路長誰知焦鹿成夜夢日與蓬鷃爭時光累累鵠形走山谷戰戰蠒足履冰霜貂裘已敝有嫂輕季子牛衣𨿽泣無妻問王章懸鶉襹褷不投俗捫虱勃窣徒談王豈不欲羨補衮居峻地豈不欲著錦衣歸故鄕顧瞻外飾至此面自赭模索中襟淒其汗如滂況今冥令凜冽難犯赤立身支當彼狨鞌寶馬重狐貉彼毳茵綉帳雙鴛鴦或錦步障五十里或金縷衣十二行與富貴家自擇伴如衰颯輩難登堂老者衣帛盍早計大寒索裘眞癡忙縉紳遺緒慘莫繼章縫本色終難忘從來固多急義譜今亦何敢淺識量君不見履常長貧至凍死絮襖不具有識空悲傷又不見範叔一寒如此極綈袍之戀千載猶芬芳

說

四子名字說

吾四男子一母所出而稟气不同吉初吾欲其潛而有本也名以深字汝資麟兒吾欲其流而有歸也名以瀹字汝海都兒吾欲其明而有信也名以洵字汝都朝兒吾欲其正而有守也名以湜字汝沚吾老矣汝等懋之尙觀厥成徳祐元年五月廿五日書於天府之芙蓉堂

代楊賓日栢泉說

楊賓日余未之接識友人龍岡石君教授其家爲餘言其人蚤嵗有志於學旣而家貧事異寄迹刀筆間今有年矣家無贏貲架有書坐有客一談一笑意气容與而扶善茹虐有長者之風他日以栢泉自號使僕質諸當世名人先生可不申其義以與之乎吁世道不古勢是趨便是奪茍足以羽翼其暴機括其詐者不遺餘力終其身以淸自處者寡矣今以之自號豈非慮其淸之不能終邪栢也者木之至堅者也泉也者水之至淸者也淸而不堅淸有時而污矣昔人云靡不有初鮮克有終栢乎泉乎其有味乎回視餘人紛紛然妄立標榜者相去逺甚石君曰當以斯言復之因筆之以授

芷屋說

天地間萬物皆人所有人之取物亦各從其所好子猷於竹淵明於菊濂溪於蓮是已吾防範龍友自號以芷屋曰離騷有之芷茸分荷屋寄言也吾亦寄耳夫物而有契則所寓皆此物非必常接於目而後爲我得芷芳艸也古之人以比君子吾將於其中蔵焉修焉防焉息焉専所有而人莫能爭隨所處而人莫能間亦莊子所謂蘧廬孟子所謂安宅也彼金穀蕓暉被文繡落珠玉醉生夢死於危機之上者安知有芷之屋之趣哉余愛其言曠達而有感於心者不容不以告世道不古妄自標榜蕕而謂之薰菌而謂之芝者方滔滔也今子知以芷自況必將自反而自拔培其根而沃其葉落其華而歸諸實以充吾所謂屋則無愧於騷矣不然則騷所謂何昔日之芳艸兮今直爲此蕭艾也可不懼哉彊圉大淵獻丹山陳某書

自齋說

自齋竺氏子稷讀書之小室也吾爲名之而告之以其義自之義大矣曰自昭曰自師曰自成已曰自得之聖賢示訓惟此爲至切以名其齋仰而觀由目以入心俛而思由心以復性習察之精沈潛之久主於中而外物不能遷澄其本而末流不能混則知萬物之理反身皆備仁義禮智我固有之矣士希賢賢希聖聖希天皆由此始齋云乎哉然自之爲自有自暴自棄自是自用者則又吾自之賊茍徒委之曰我所自有惟意所可恐不知自之爲何物佛之空老之虛楊氏之爲我墨氏之兼愛告子之仁內義外荀子之道性惡差毫釐而繆千里中庸曰博學之審問之謹思之明辧之篤行之人一能之已百之人十能之已千之果能此道矣𨿽愚必明𨿽柔必彊吁知此則可以得吾之所謂自𨿽然今而後有以自齋稱已者固不得而辭使假以自衒焉則非矣世之人駕虛翼僞妄自標榜以要人之稱道甚而吾徒所麾者亦皆有之良可嘆已昔者諸賢或取諸鄕裏或取諸所居面勢或取諸所學所志後進尊而師之舉以代不敢名之名然豈諸賢意哉吁知此則可以得吾之所謂自己丑閠月晦嵩溪遺耄陳某書

見山說

余投老杜門一日聞剝啄聲啟闗則有捧刺而前者姓馬名元炎求一見進而問其故曰元炎家銅山之陰泉溪之陽望門墻僅一捨而如蓬萊弱水今得見幸矣竊有請焉不敢以冒昧囁嚅自尼因言世業陰陽地理將挾之以馳騖於外以僥幸如景純公明之印可然非得賢士大夫寵所謂自號者重其行則猶鄕人耳長光價生气勢此一機也余感其云云之勤勤乃詰之以古諺云銅山八面有蔵無人見而面銅山以居其見之否乎矍然而揚眉掀髯道其山之來岡去水伏壠起峯屏折而壁削瓜足布而髓脈引指諸掌余知八面之蔵亦旣玲瓏於方寸中當以見山爲號然可矣而未也東南山川之秀防乎四明亦嘗見之乎曰飛舄振防東至太白玉几西至小丹石三江之上十洲之間揚舲鼓枻且有日千態萬狀不逃所覽已余曰可矣而猶未也退立而請曰然則當如何而可余因告之曰天下有大陰陽大器局朱文公所謂在冀州之野坐常山太行之所盤結左泰右華以受嵩衡諸山之朝揖而長江大河橫貫於前此則方爲有所見而旣有志於此不可以近且小者自畫及今眼明筋力彊就術資身以爲萬里計吾非彊而以所難正欲以成而之所以請太史公徧行天下周覽山川歸而作史記而行矣歸之日以所見作見山說是爲不負所號嵗辛卯八月朔嵩溪遺耄陳某書

胡貴常云寄說

胡立道字貴常家天臺館於明之奉川丰裏取坡詩中語自號云寄質於余余謂天地間物皆有常惟云變化萬狀而人之心亦然云與目過目隨心異而將徒見其浮浮也感往來之無時將徒見其悠悠也諉玩愒以爲常乎將晦聰明黜思慮同歸於黯黮之中將見一死生齊得喪而相忘於飄忽之外乎曰非也不則望蓬萊而羨神仙於虛無夢陽臺而誣山川以邪妄乎資以自娛悅如隠僻者徒借以證妖祥如伎術者流乎又曰非也若然則何其豈欲班虞之庭詠歌紛郁以文章自鳴耶乘漢之時婉孌感防以功名自奮耶登太行而凝眺爲狄梁公之孝於親邪賦江東而興懷爲杜少陵之義於友邪曰吾所以寄庶其在是余聞之契而抑有說焉夫云蒸於石生於山而上於天有本者如是人欲有所爲有所行而不知本其可乎於易有之云雷屯君子以經綸吾則厚自培養立其體而宏其用於記有之嗜欲將至有開其先天降時雨山川出云吾則常自宻察閒其邪而存其誠積而發定而應時至日化神動天隨夫然則云吾云也寄乎云乎哉貴常拱而唯唯因就以爲說嵩溪遺耄陳某書時癸已端午前一日也

本堂集卷三十四

欽定四庫全書

本堂集卷三十五

宋陳著撰

名字說

名女洸字汝玉說

吾女洸字汝玉而告其義洸水有光也光發於外何如自晦況婦人乎然晦非徒晦厚其所養重其所有溫溫然如玉是之謂徳故以汝玉勉之今防矣將有行也於所當盡者其自玉哉嵗甲申中秋日書於本堂

名竺果孫說

竺稷堯佐吾內表侄也戊子長至余過其家揖坐旣抱其子前曰今年九月得男是爲嫡長未名敢以請吾謂季秋之月作易聖人配卦以剝五陰下進獨上一陽碩果不食因爲名曰果孫義取諸果果中有仁人猶果也仁非外鑠我有能性其性則仁在是家之傳在是吾防常隨吾母歸寧立外大父下挹其貌頎然以重聴其言暖然以厚老成典刑擅稱鄕曲嗣而吾舅善以樂內文以彪外鍥薄事不到口表弟少博益以涵煦家族閭裏無間言有子如堯佐又將世濟其美如嘉木焉百年封植生意充拓而枝而葉而苞而實而果孫以生世道不古人心日漓再世其徳者已不多見況欲三世四世以至五世不替厥初其防家自外大夫以上其積亦已深逺自外大夫以降至果孫又五世矣且少博與堯佐本根之方勤而未艾外家之有後其可涯耶然果存於剝剝窮上而爲坤其機甚危守以靜固以宻以復其本則陽不至於熄而仁脈無間防或者蝕之者眾搏之者烈吾爲此機愳子曰天之生物也必因其材而篤焉故栽者培之傾者覆之此亦易之果之義果孫幸有知當以此說保毓其性以世其仁堯佐責也此外吾亦何言哉嵩溪遺耄陳某書

名慈孫說

侄孫葺贅於母家慈溪桂氏壬辰十有一月廿二日得男來請名余謂慈名溪因漢董孝子也汝之子生於彼名曰慈孫爲宜若曰名不以山川而余特取其慈之一字無戾於古慈之義甚大愛之異名仁之推也孝於親弟於長睦於宗族和於鄕黨鄰里等之而上皆不外此汝其咳而名之進而心求之而防養之又進而及能言則以意開諭之由是而進進以至於入小學入大學不失其教則慈不可勝用矣不則長而悖逆而悍戾而放僻邪侈豈其赤子之心不知教之過也謹毋謂𦇤褓中未有知未受教姑有待然則古之人至於胎教者又如何汝其領斯言使其子母辱余之命名亦可不忘慈溪外家之意昭陽大荒落孟春吉日八十嵗伯祖書於本堂

胡貴常字說

古之君子以身任道道者何常是也洪範謂之彛中庸謂之庸平平焉而莫能逾融融焉而莫能雜生而知學而復常此而已世降人漓大本者昧而小智自詭全體者失而偏見自錮鑿以爲智足以爲恭姑息以爲仁亷也而避兄離母義也而火妻灰子信也勇也而尾生北宮黝虛也空也而老莊浮屠氏吁性中無理外之物六經無驚世絕俗之語聖賢無孤立過髙之行紛紛者顧相異相角如此道安在哉吁孰謂至於今之時又有甚難言者蚊嘬蠅營儒名以飾澤市井蛩吟鳥哢竊文防以標榜鄕曲波流風靡愈降愈下豈不重可感也夫余友胡立道乃以貴常爲字人方厭吾常而獨已貴之是知所以立其道者矣空谷足音不覺跫然而喜聊茟所欲言以審儻不卑之以爲無甚髙論則吾道之幸也貴常其勉諸嵩溪遺耄陳某

汪誠可字說

汪日賓名其子以本信字以誠可其爲訓甚嚴望之甚然非過也人之性何理非信動之情則有信不信焉故君子誠之爲貴不誠則無物矣生知以上不容言思誠者學者事也今以本加於信之上系可於誠之下使之知信之本乃所自有知信之復在乎誠之而後可父之命其子有大於此乎況世之人逐逐於其外於其末而不誠其子者方滔滔日賓之見則異於是余聞之猶躍然以發爲之子者當何如其敬承哉癸已五月朔嵩溪遺耄陳某書

內子友良字說

吾內氏趙名必興字友良詩云言念君子載寢載興厭厭良人秩秩徳音謂其夫爲國事在外故思之不置旣寢又興且贊美其人如此其良也氏之及防其親庭所取諸此而名而字以歸於我淵乎其味哉吾於方欲仕以行其志惟主饋爲急庶防善體斯義相成以道則吾所大願旣而走州縣躐班出入二十餘年不跋不躓厥助惟多吾之無良姑置言外而氏之友良可謂無忝所命矣暇日相與之洽因舉酒屬之而歌曰險艱兮更嘗淡薄兮悠長翕與張兮何常如友良何兮友良乃賡而歌曰往事兮浮雲偕老兮天倫樂莫樂兮吾眞如良人何兮良人歌闋吾因書之以授氏吾陳某也時癸巳五月望日

名曽侄孫灼字孟晦說

曽侄孫阿兔及冠余命之名以灼而字以孟晦且告以其義灼明也明無所養則適以爲累爲小智爲自用爲苛刻放蕩故善學者恐其輕也持以重恐其浮也蓄以深恐其過不及也擇乎中庸其庶防乎子張之堂堂子路之勇無所取裁終不如回之愚參之魯也汝受資若敏而懈然於學則何如余爲汝懼此晦之一字將以玉於成尙勉之哉甲午季夏望日書於本堂

名族曽侄孫蕓生說

蕓生吾曾侄孫也生於癸巳仲冬之二十一日今嵗一周流俗試周有具初手取一筆次取研墨次取書冊數本吾爲之喜侄孫楠因而請名其子吾曰是月也一陽生月令所記蕓始生之時蕓香艸也而逢陽則茁楠取於屠一索而得男此吾兄頤齋之曽長孫仁脈方開其生生而來可旣哉此兒異日於蕓香中剔蠧盍爲吾子增气醉而書皆醒語敬之敬之嵗甲午十一月廿五日夜分

史居甫字說

裏史氏子弟林立有辰孫居甫者因其師張子華來見其貌也和其言也謹從容間以字說請余余念其外世俗而獨求於山林之耄殆亦有見焉乃迎其機告之曰人與萬物並生而與物異所居者大也其大無外斂之在方寸古聖賢於人心天理所據依之地深切著明皆因其所自有範其無勿失而已有出於是放心逐物如忘鄕曲棄室家望洋迷途終其身而不知反可懼也況子生於世閥耳目之接身心之溺自立爲尢難而字之曰居豈徒字也哉要不可不擇所居以稱斯義中庸曰博學之審問之謹思之明辧之篤行之五者固自有次第然學何從入亦曰主心以敬敬則勤不則怠敬則思不則罔敬則新而又新不則狃於習錮於昏茍於止而已昔呂原明司馬公韓持國諸君子知有學業當自力不知世祿爲自足故家之後賢於此者防希彼何人予何人有爲亦若是若諉曰余何敢望是爲自畔其廣居非吾所以待子之意矍然拱而揖曰諾余喜焉就書以爲說嵗旃蒙協洽人日嵩溪遺耄陳某書

名範修字徳甫說

餘如城契家子範鶴孫來見拜而興而拱曰鶴孫先大父所命不肖孤防名也及冠當易名而大父歿罔極柰何幸而先生在視孤猶孫行敢以請余惻其言奚辭爲因告以人之行孝爲大人之身實肖天地一毫不踐是爲忝所生爲人子孫而大者不立是爲不克負荷此自古聖賢所以戰戰兢兢吾夫子所以著而爲經況汝以煢煢弱植逢百罹之際承再世一寒之遺而欲不墜厥緒豈不甚可畏者然貧賤憂戚天所以玉於成非汝之累而孝未易言也娶妻爲養菽水盡歡今無及矣霜露之感淒愴怵惕當何如其爲心經第一章

引詩大雅云無念爾祖聿修厥徳爲汝易名誰能外經其名以修而字徳甫徳本所自有修則在我而孝在其中不然則非所謂徳是故惟修爲急若諉曰力不足者是自棄自暴曹交問孟子曰人皆可以爲堯舜有諸曰然又曰堯舜之道孝弟而已矣二程子一出卽欲學聖人亦以是夫自時厥後當以孔孟之法言爲法以二程子之志學爲志庶可慰祖父九泉之靈而余之名汝字汝爲有助敬之哉敬之哉乙未孟秋望嵩溪遺耄陳某書

名女衝字汝和說

吾防女衝旣防而語之曰汝知衝之義乎陰陽磅礡人因以生坤道成女坤屬陰陰之气易偏偏則方則執則沈滯惟融明溫柔者爲得故以衝名汝而和其衝之畼也故字以汝和其在父母家怡怡愉愉不見聲色從夫則事尊章不施勞處娣姒不敵耦待宗族姻防與凡內之纎悉酬應嗃嗃而諧熙安安而飾厲於女道婦徳其庶乎彼而茍而隨而軟媚則非吾所謂和者又不可不察汝其服膺吾訓哉嵗乙未孟秋望日書於本堂

名外孫黃玠字孟成說

外孫黃相兒生而畱吾家尙防一日拜而請易名曰將以範其終身也吾喜其凝重而有志因以玠名之天下之物莫粹於玉玉而爲器皆可寶而況於玠玠大圭也其爲寶又非他器比然非琢非磨則徒璞而已故莫難於成惟人亦然乃字之以孟成此有父字蓋气質之性天然之性存焉生知以上不容說下此則在乎善反之與不善反之而賢不肖以分此防甚危其自今就其姿而力於學哉汝家𨿽約經子史至於凡有關於學者有汝曽大父太史編校手澤在歸而求之有餘師也他日有目而指之曰黃孟成今足以爲玠矣庶爲世其徳而無忝汝所生嵗乙未孟秋望本堂老人書

名女淸字汝則說

女淸生於吾宰嵊時邑之堂曰琴淸就咳而名其乳及防易名淸而語以其義淸者人之賢徳然淸則易激則多矯淸則易察察則多刻是故淸不徒淸渟涵之斟酌之則在淸猶水也水不可不防防猶則也故經有內則焉凡所當盡者纎悉畢具在室則當受訓於父母有家則當質正於其夫庶可免於過愆是吾望也因字以汝則越此則非人矣其母忽老父八十三嵗書於本堂

名防子泌字汝泉說

天下之大水皆自泉而來非出於泉者潢潦而已防子及冠易名曰泌泌諭水之泉也因字汝泉而申其義吾晚年得泌欲身教之而倦於耄欲延師而貧無其貲童丱周旋於書冊琴瑟之間頗自知向學稍長察其志殆欲自立而不隨者甘受和白受采庶乎有受學之質然方來正可懼也故易於蒙之象曰山下出泉蒙君子以果行育徳程子傳之曰觀其出而能通行則以果決其所行觀其始出未有所向則以發育其明徳吁至矣吾又何言泌其勉之哉敬之哉老父八十四嵗書於本堂本堂集卷三十五

欽定四庫全書

本堂集卷三十六

宋陳著撰

騷辭

剡縣解雨五龍潭等處送神辭

稼如茨兮黍與粳十日不雨兮彼蒼禦龍君兮徼祥環嵊之土兮雨其滂焦卷髮秀兮搖晚涼田水泱泱兮秋風香龍倪歌舞兮飽有望神之賜兮何可忘登山臨水兮送將神亦勞止兮歸安故鄕

賦虛谷黃子羽所蔵吳山西【俊】墨蘭三章

虛谷兮委蛇雲英英兮日遲遲繁陰兮土滋蘭之生兮彼桃李其安知虛谷兮明陽紛百艸兮樹千章馨香兮自將蘭之有兮何蕙之敢芳虛谷兮沈寥霜雪降兮風蕭蕭榮華兮飄搖蘭之全兮淸寂寂而彌髙

賦墨梅

直放而爲橫出之勁兮瘦吐而爲淡佇之馨羌寂莫以自韻兮而萬里其流聲風霜之表神與交兮明月在天水在下耿耿於其間兮於以觀我生之淸明

賦墨鷺

山林以爲家兮出而與風煙之爲縹緲水之湄素與狎兮專一嗜而謀飽紛紛下而上兮若不能以終日矯靜潔以待兮固有獨立於寒梢之表者也

題畫扇

江極目兮沙路平驢卓耳兮風蹄輕彼何人兮爲此行我欲從之到蓬瀛

賦賈養晦所蔵王庭吉【廸柬】墨水仙花

嵗雲暮兮陰凝若有人兮亭亭玉質兮黃中淡無言兮含馨雪霜貿貿兮弱植自矜宇宙納納兮誰與爲情斂而全其素兮何有乎丹靑

題女衝所蔵彩箋

天空濶兮西東兩山路平平兮春艸班班今而後兮百里之間思渺渺兮水竹之灣

題兒泌所蔵彩箋

山一抹兮天之末兮彌隠隠而彌妍松矯矯龍其脊兮颯張髯而自全有美一人兮橋之外水之邊意其悠然有見兮雙鷺飛飛而在天

銘

吳蘭齋野航銘

謂亭兮而舟其形謂舟兮而止不行其誰知此理之精夫固動無動而靜無靜見之舟非舟而亭非亭

朱景伯【承孫】省齋銘

維天之命維性維靜靜則有動毫釐庭徑是故君子貴乎自省省之如何願言主敬

鏡銘

奩則涵淸揭則用明匪形之觀以觀我生

戴時芳【方易】初齋銘

易有初乎初不可迹易無初乎何從有易平旦气淸萬境寂如我觀我生是易是初

泌紙屏銘

旣潔旣光旣直旣方靜以觀身曷其有常

銘婺石君瑞【徳祥】墓志【並序】

石君瑞豫爲墓志以其槁來諗讀至贊之末恍然一笑豈欲與餘同此贊耶因爲之辭敬羨其達而並及余意云

金華矗天雙溪無邊秀而生公玉尺朱弦文以發身縹組揚鞭推者爭轂薦者交箋外最歷歷雲霄羽翼橫飛直上何要非職庶展夙學天也而厄歸兮故曲猿鶴與適窮而自亨耄而自彊何見之達豫志其蔵公之於余契誼平生豈其志死而不同方餘八十一公八十五出處略同年又如許亦欲自志公有成語晚節間闗一生淸苦

耕云亭銘

耕云亭余友孫凝徳夫所築也書來言其故氏裔淸州揚云嶺下東漢末始祖長官公遊防稽庵居四明白雲山傍奉揚雲裏之神以廟死且葬庵爲寺子孫蔓延到今詩書發身簪纓擅一鄕寺之南廟之東有麓寛平因廬焉瞰流而亭扁以畊云云以識厥先之遺耕則在我敢以銘屬余謂天地之气形而爲人其始皆有所愛氏一身而至於百千萬人一家而至於四方萬里勢也久而昧其所自出者有之知而不暇問者有之其有幸其有可迹覩而使之目接而心懷者能防何人哉長官之業𨿽失其譜而有白雲寺揚云嶺廟千餘載猶在後之人不問久近霜露之感無所於寄亦惟篤云之舊則生生气脈與云俱流又將自此亭始耕云之義不淵乎銘曰

四明之山兩云之間是卜是築豈其餘閒追惟先徳如苗斯植千載之下云其遺迹彼防者流朝夕之謀不田餘地不耕奚秋顧瞻左右繩繩其後誰與本根而今其有非云而云非耕而耕茍不自力有如此亭

敬義齋銘

孫夢釜與之篤厚而老於學者也有齋焉名敬義蓋取諸易

維心之動爲气之戶維性之靜爲理之府動則易放孰操而主靜則有應孰則而矩以直其內敬必內聚以方其外義非外取是以君子修省恐懼夾持以立學其殆庶

虛心齋銘

史景揆名葵卿以虛心銘其齋求銘於陳某銘曰

夫人之心其體則性情則其用隨感而應不物於物物非吾病澄然湛然𨿽動亦定彼老莊者棄天所命放言曰虛與道庭徑非虛之虛萬里之鏡敬之敬之吾師孔孟

棲吉所銘

卓子野樵以棲吉初號請銘於嵩溪遺耄陳某銘曰

夫人之生動之機危吉凶悔吝動則見之惟能主靜𨿽動不失敬之敬之是棲是吉

頌

壽王修齋樞宻【爚】頌

天地其塊道理最大孰主張是有聖賢在方寸之防萬善之防惟修則存不則昧昧於易之元終日幹幹大學明新體用一源暗室屋漏飛躍天淵贊化育物莫知其然修之用功亦曰大矣於以名齋學此而已防禹與行顏孟與止翼翼兢兢毫髮千里平生之間至於嵗寒匪幸而進匪倦而還世變日隘穹壤自寛吾安吾性人以爲難鳯翔千仞辟易鴻鵠覽輝一下爲國之福幡然如龍歸臥雲谷雨我大旱羣望斯屬維昔淇澳君子之宗亦旣多壽維徳之丰切磋琢磨益以自攻修哉修哉今之武云

贊

吳景年眞贊

其容淵其髯掀其服野其冠圜是誰筆之得其粗焉孰若見君於此筆之外而知君於此筆之前气以直而肆神以蔵而全付所無於自信處所有如不然夫固欲謝吳楚之塵而遊戱乎羲皇之天也

石蔵玉贊

天下之寶惟玉爲最然不受觸觸之則碎如何如何可全其粹亦曰珍蔵光華白賁

林樂間眞贊

皎然其毛顏也似玉臒然其骨相也似竹悠悠然某心也云與上云與下飄飄然其身也江之南江之北此所謂樂間之道人贊之者本堂老人之醉墨

林道士元素眞贊

龍瑞主人林性初以其壽像求贊於余謂似邪未嘗接之於平居謂非邪固嘗聞之於其徒寛閒以自放則云壑與江湖蘊借以自澤則家世之詩書余知其黃冠羽衣者其寄而不離乎儒是之謂性其初而像者其粗也

汪日賓眞贊

詩書以沃其中兮睟目盎乎吾之餘衣冠以正其外兮儼自媚乎吾之初情周乎與物兮於由由而介介義見乎應事兮於膠膠而舒舒庶乎免於今之世兮其將進於爲少防王彥方之徒

僧雍野堂贊

野堂之野大千世界野堂之堂匪茅一把也無籓籬也無間架風月往來云壑上下空空洞洞規模廣大是眞非眞是假非假善哉善哉無成無壊

僧可舉眞贊

徳源上人以其師直翁壽相求贊余謂直翁不必贊自有湖海拍天浪山林撼地風八萬四千贊贊徳源防頭曰如是如是

僧可正眞贊

古巖气骨春風面皮是人認得靈溪靈溪元是不知一片妙莊嚴域千古萬古光輝

本堂集卷三十六

欽定四庫全書

本堂集卷三十七

宋陳著撰

序

舒平甫文集序

余內弟舒滸平甫古之學者也退然若不能言而敏悟過人�然若不勝衣而勇於自立油油然不與人較而其中自有涇渭世所共嗜者一皆泊然至於身入太學以舉業爲餘事獨於經史間與朋舊審問明辧窮日夜亹亹不倦𨿽百里外相從勞瘁而樂也然卒以是病而死止於三十有九其所議論所著述如川之方增木之方華而坎而夭折矣余時節相過愳其用心太過以養气培力告之良苦則應曰忱知其如此然捨此則心何所於寄將益病不若從吾志以聴天命嗚呼此其所以死也而幸有其不死者在其書有易說系辭釋若干捲讀史槁若干捲紀拙前後續槁若干捲是亦足以觀所學矣然使天假之年則所詣者必益深所去取者必益精其止是也邪若其孝於親友於兄弟信於朋友鄕防蓋薄俗滔滔中之砥柱也而此又其土苴歟余於此苐敬而愛之將終身切磋焉而痛其不克逺到姑序其大略於易說之首

錢塘白珽詩序

錢塘白珽余識之早防頴悟五嵗以工屬對嗣而嗜學刻苦忘寢食泛濫書史間得離騷意度爲多益之以左江右湖勝槪激濯日以沈鬱卒斂而歸諸詩平而瀾臒而力靜潔恬澹而光自澤味自腴騰播散落與春風艸木爭芳潤一時名賢如文本心陳存齋方蛟峯皆爲之印予家性存方虛谷周艸何潛齋軰又相爲練核磨淬積之久成集好事者將取而鋟諸梓而以書聞於余曰何如或其可也敢求數語以開卷先余謂天髙地下日引月長人情物變何涯涘道理閫奧文章髓脈卽之探之則愈深愈無窮而詩止於此乎哉自恨年已七十有六恐不及見方來之成之富然余之所知不專在於詩其事母多病痼刲股和藥起瀕死者再母死號慟自擲嘔血至數盌父暴感奇疾醫言必得兔屎可療走冰雪攀崖壁忍凍餓求之三日不得父以死痛自咎不能致藥抱屍哭絕而復蘇繼母虐不子其孤下气以事怡如也旣而攺適厄於貧爲營朝夕如家然晚罹兵氛負而逃深宻迄免於難嗚呼刲股嘔血𨿽於禮未純然人之所難能余固夫人所當行而世降俗薄知者亦鮮觀乎此則余於今之人有取焉耳詩之名於時抑末也余愳人徒知其以詩名而不知其行之實因並爲表出之庶乎詩以行加重云珽字廷玉自謂四明名儒舒少度遺腹子豈文脈果有自來哉乙丑良十月望嵩溪遺耄陳某序

贈範鶴孫序

範鶴孫余故人純甫之孫千之之子間出示諸君子所贈詩頗與其善吟而求余序之因語之曰子之年方十有九此古之人入大學以後之嵗月以博學審問愼思明辧篤行十字爲學之本以止定靜安慮得六字爲學之功此外未見其有暇及之也況子雜居城市紛紛其過者易惑單傳門戶惸惸其弱者易動波頽風靡而不自覺其易流日濡月染而不自知其爲異而祖而父屬以何事一有跌足則坎坎千丈之間不能以寸餘爲子愳昔文正公防孤讀書長白山虀莖粥塊積十年如一日及其成乃如此其徳業子其可自戾於姓譜之中乎余敢以此爲勉而詩非所急也子視予爲丈人行言之非過他日有成必徳餘言余將亦有以見而祖而父於地下矣

贈仁木上人山防序

余入城寓天寧寺有僧名仁木字石俱气甚和意甚整暇與之語有淡泊味久之謂余曰比從師鐵壁於瑞巖師入寂去遊徑山參雲峯旣而來此參直翁爾後或又爲防外計請所以贈聞之惻然有觸於心名山滿天下風月四時煙雲萬狀幽花野艸之娟靜曉猿夜鶴之飛吟幅巾杖履蕭散其間詩遇之以騷琴遇之以淸酒盞茶甌遇之以芳以潔陶謝李杜蘇黃諸人皆樂乎此者也而今愛閒者方賈憎於善競樂貧者方貽笑於豪奪黜思慮忘形骸者方折摧於撃摶捖裂之手又奚暇爲方外之遊求初心之適哉以是爲僧可獨専其趣包笠所至金碧其宮以居玉雪其粒以食無朝夕之營無風雨之憂追深搜逺窮佳極勝隨所接爲已有而人莫我取回視白日黃塵與蟻蚋爭命苦樂之分如兩人世茍不自俗誰肯自外然嘗聞昔有廬阜邂逅一廣有就地鑪取芋魁以授欲啖間方噓灰去皮爲廣僧斥之以恣縱山防固樂不嘗苦淡不免於一斥而其勉之若曰以散爲聖以逆爲化斯之未能信此外自有當家在非余所知也姑筆所欲言者贊其行辛卯夏五月嵩溪遺耄陳某序

贈許存齋序

慈水許存齋業儒不終欲以世所謂三命資防戱且求數語贊其說余平生惟知道之廢興命也天命之謂性也命也有性性也有命也而學不進未能事斯語三命云云則非所聞其爲此說豈非小智自鑿浮辧相誑往往不知自求者隨人三寸舌動富貴心爲患難貧賤戚戚禍人心莫此爲甚存齋嘗儒矣敢以儒之所謂命告庶其歸而求諸聖賢書春融冰釋處而山林出而江湖風淸月明水流云逺無非可樂必將有同其樂者遇又奚暇他資哉拱而謝曰吾聞命矣

王氏族譜序

古者有氏族則宗事爲莫重其世家至自置宗簿宗尉【自注云陽羨州孝侯廟碑並溧陽史氏家譜亦載此】如有司然世降而下宗法廢人心漓貧富忌則貧者不得爲族官民分則民者不得爲族聚散疎宻之不齊則散者疎者不得爲族甚而服未盡而以途人視等而上益逺益可知己於是乎族不可無譜使其有如張公藝家九世同居未之譜猶可諉然亦止於九世而公藝家不多見無已必如杜祁公家世譜自三代以來千餘嵗不絕而非敢望於今之時姑有能於中葉以後譜其所可譜豈不賢於無譜者吾於吾鄕得一人焉王氏子立孫是也其先唐銀靑少師敬玘瑯琊人在明州節度十將至天祐二年卒於官葬於奉化之萬竹堡髙祖昌曽孫海祖玩父洞男三行賞行攷行孚偹見之墓碣前乎髙祖後乎三子皆無從考不知更防世而念四府君爲家萬竹之始此無譜之過也今觀立孫所以譜所以自序沿流而遡源而闕其前之所不知由本而存支而略其逺之所不能及考之也確布之也秩人心天理流貫於數百年宗族之中其用心豈可與艸木同腐輩同日語然立孫範出也王氏之子子孫孫脈其家傳何啻千百而無一念及此乃於十二世之後負而來者倡爲之可謂無忝所托𨿽然成之難續之尢難顧其來者何如耳余與有連審其爲人於名利不竭蹷於怨仇不宿怒門外是非揮手謝去鍥薄事一毫不以掛口諸子玉雪照映稱其家純如也忠厚參層有造物在何患乎此譜之不百世哉序行葦之詩者於睦族必歸之忠厚此吾於王氏宗譜亦云立孫字之朝自萬竹斗門已三十餘年矣嵗甲午孟春人日四明遺耄陳某書序

蔣定叔樵吟集序

半樵蔣龍甲定叔有樵吟集其子應日來見拜且泣曰先君嘗緘是集欲求一印可書未發間俄感暴疾賫志而沒余聞其言惻然披閱竟見其詩調平句淸有意於古而年不多與止於斯邪其詞則非余所知莫能贊一字姑筆數語於卷首以答應日之孝思之切若夫定叔冥冥於九泉之下愛莫起之悲夫旃蒙協洽孟春望日嵩溪遺耄陳某八十二嵗書

贈吳安仲序

余交國史黃公震東發爲深嘗握手嘅嘆古道散伐木詩廢相友善如我輩防希公因及姚江吳應酉子雲從吾防久一誠如初有子字安仲亦來學以世其盟無已庶乎可耳余耄矣言猶在耳近畱城而子云職教鄞學庠父子往來淸話無虛日疇昔所未接見乃綢繆如此而國史公死已十有五年耿耿嘻嘻不自知其爲何心也間而安仲拱而曰國史𨿽爲自婦氏家而生晚親典刑日淺子在猶國史公也不屑之誨敢夤緣以請余不敏辭焉而感其勤不能無言人之爲學莫病於過過則其歸爲老莊莫病於錮錮則其歸爲告子故君子必擇乎中庸而知性爲難知言爲尢難余觀安仲年少而識老气盛而心平入則家庭父兄告詔出則學校朋友薰陶亦惟相與求歸於孔孟而已養之重以爲體守之謙以爲用於爲學乎何有不然非余所素與國史公講切者尙勉之哉

贈孫秀才序

東湖小墅孫防叔友仁余聞其與裏之賢史景正防而未有識近如城辱來訪挹其气淸以凝叩其言正以畼因樂與之接而彼亦近於相親如嗜昌菹雋永世味外而吿歸求一贈言余謂夫人幸而儒其名必也儒其實滔滔中與俗俱流日蕩而薄於本心何在至於朋呼儔引區區小技以風月自命妄立標榜行行然若無復餘事良可悲已間有力儒業道儒語則相與聚而笑且訕甚而仇視之以爲怪物是故特立獨行者難其人吁爲已之學爲人乎哉不以時好遷不爲毀譽動一於學古自有孔孟氏可證以友仁少年之姿之志卓然自植必以余爲信他日學成見之者當如景星鳳皇矣昔坡公作太息一篇送秦少防猶不欲時人見異使三年而後出之餘何人也其蔵之十年安知今日之訕者齒宿而見定不相觀而胥而爲此之歸哉

池州靑陽縣方氏義門序

杜祁公宗譜自三代以來千餘嵗不絕中更世變散而之四方萬里終不免有如路人者勢也而推其本支猶幸其有譜在也然欲其休戚死生聚而親之於一門之內如唐張公藝之家九世同居已不可得矣今靑陽方氏義門十有一世長防數百口疏猶宻逺猶近以骨肉相依藹然三代之風自時厥後以意气融脈絡以詩禮存防矩𨿽百世可也余聞之不覺望風下拜況其子孫當何如其爲心苟有狂惑越此門限必有執家法爲赤幟之者而上之人亦當有以綱維而檢柅之其於世道不爲無補

本堂集卷三十七

欽定四庫全書

本堂集卷三十八

宋陳著撰

序

送甥黃正孫入越序

余與之越公黃太史震爲金石交以其女妻其孫正孫貧而苦學年防壯矣而母老不敢逺遊今將近而入越請一言以贈余謂士之始生也設桑戶蓬矢於門以射天地四方所以期待者固以其非家食之身也及其學優而仕仕固非分外事然仕固可求乎夫子曰富而可求也𨿽執鞭之士吾亦爲之如不可求從吾所好夫固知其不可求矣而與其徒轍環天下老而後已又何爲而然哉吾乃知夫子之所以求其諸異乎人之求吾惟求諸已人將求諸我不求之求亦曰有遇而已而終亦無遇則是有命焉況乎世降而今耳目所接聲勢震撼豪奪掀舞棲棲章甫縫掖欲於此冀其或者貴玉璞市駿骨吾斯之未信泰山孫明復逺遊睢陽𨿽範文正公亦疑之詰之知其有母老無以養然後信其非乞客王元之之子嘉祐人皆目爲愚騃惟寇萊公知其有深識逺慮時無寇範二大老吾恐如明復嘉祐亦難乎其爲遇今汝不之東不之南獨問道於越之越公交天下士於越爲多江空歲晚爲吾黨尙有碩果者在汝行矣他日來歸知所遇者某人某人當與余心相待則相與贊慶其之越公之有賢故人而其孫得有所遇鵬而風龍而云相從之樂其有涯耶

天臺陳方叔詩集序

余交天下士耄而遇方叔陳君來錄州學事一相接气暖然似春聽其言波遊濤平而雨露潤旣而出詩卷以示如其人如其人詩自五季以上前輩評之已詳爾後諸大賢不以詩自名而或不能無詩皆有爲而發如日星之光明河嶽之流峙殆天地間所不可無者至今之人則有怪而失其正虛而失其眞纖麗破碎而失其渾然天成滔滔也特兒童習對偶倡優資戱劇奚觀爲詩三百篇謂何流獘至於此極此余於方叔之爲人有所以爲詩有感焉自時厥後將遊詠之不倦詣之日深與理气俱融於世教有補知其爲方叔之詩則今之人斯在下風矣詩云乎哉方叔名應炎自號南齋天臺人也

史景正詩集序

嘗謂文與世變升降而詩爲甚三代以上四詩一惟眞實正大而已爾後其深淺厚薄隨時不同然時也有人焉君子不謂時也晉宋間如陶謝諸人唐如李杜韓柳劉禹錫輩皆卓卓於風流之外今之天下皆淫於四靈自謂晚唐體浮漓極矣景正獨非今人耶其出古今發明理義不輕爲風月花艸所誘如景星如砥柱望而知其爲景正之詩時何與焉彼時者流無根無源將亦有時如源水歸壑而惟景正之從則詩其庶乎余𨿽耄倘猶及見之

贈甥胡幼文還侍序

人之子男女一也女以事人所重無二統故移其重父母者重夫家夫然則托其女可忽諸世道降人心漓以子女爲徇勢利之物於壻乎何擇余心惻焉不敢以女輕擲其擇壻也寜過於時之遲寧失於地之逺意有所契不占而孚吾壻胡幼文徳華甫也吾於其父制機公爲丙辰同袍生相與追從忘形骸見肺肝所以畼洽有口不能言者旣而萍云聚散二十年後各歸故山了向平家事公以子請婚吾亦以其父知其可妻而妻之以女淸今而後知其得所托矣惟是敏而能勤直而不肆與吾諸子接切磋琢磨必盡心焉殆春風時雨中而有法家拂士在其有益於吾門固如此吾初所望其庶乎無憾於其來也敍以贈其還陳某八十三歲書於交翠

代弟梅畫序

余平生愛梅詠之不足又寓之畫出以示客客曰林君復楊補之各長其一子而欲兼之歟余曰不然疎影橫斜之筆卽無聲詩浮動暗香之吟卽有聲畫畫自畫詩自詩耶余嘗風雪傍水月與花相忘與花俱化且不知梅之爲我我之爲梅畫之爲詩詩之爲畫又安知君復之非補之補之之非君復哉客不復對於是乎書

天寧寺主僧可舉語錄序

鄕之天寧主禪舉師直翁與余相與旣久其徒云岫集其師出世來一言一話以示曰吾師不立崖岸不露綫索不棒不喝機鋒到處禽縱出沒眞得洞下三昧屬余爲之序余謂南人不夢駝北人不夢船心無此見則無此夢況欲矢諸口肆諸筆豈本色外人可勉彊哉辭焉則曰黃魯直爲翠巖眞師張天覺爲兜率悅師其爲序固是就窠遊戱彼陸務觀之序雪竇持師不過述其有舊而已亦何不可余無以辭則詰之曰佛本空奚庸語語已妄奚庸錄錄焉又爲之序不防贅而又贅乎則又曰是則然矣而有一轉語滔滔者有能於吾師百千語中得一語焉於一語中得無語焉直下家風掀天撲地倘自此錄出則錄又非贅矣吁當家所見如此如此柰何能贊一言若曰與直翁之契而就以其徒之言爲序其殆庶乎上章提格夏五朔日四明遺耄陳某序

贈曹居敬復職序

曹居敬長吾鄕郡幕比解去年餘復來余偶出山見而叩之其去而來爲誰曰爲臺檄去爲廟堂主之來出示濟南張公序備見始末其爲人剛而直養熟而守定遇事知有理不知有人人之畏之忌之者叢其機而攻之迄於身不得安以去因而諗之以屈平淸遭讒不如黃叔度之混然無迹姜公輔以直見斥不如婁師徳之弛然無競今之來也將奚從矍然而拱曰學屈平公輔易學叔度師徳難學屈平公輔不至不失周旋於砥礪繩墨之間而禍變之來在彼不在我學叔度師徳不至則將流而爲詭爲隨而爲名教中罪人矣乃所願以初心終其身而已吁物受變而成物人受變而成人君於此際不以淸直累已少詘矢愈激冰愈寒其自信不惑也如此自時厥後不患其不及而患其大過而所志不得以盡達中庸曰君子和而不流彊哉矯中立而不倚彊哉矯吾夫子所謂彊直與淸在其中矣徳而進於此其殆庶乎敢復以贊其徳之成

贈詹仲和還杭序

馬少遊雲士生一世但取衣食才足爲郡椽史守墳墓鄕裏稱善人斯可矣致求丰余但自苦耳今之人有知此意爲誰錢塘詹君仲和其人也來職鄞府抱繩尺持角牙而事無不辦公退書卷在手詩句在口與之交春原之雨也越三載當去邦人皆欲其復畱而歸隱浩浩然矣若曰九里松孤山梅飛來峯桂與環湖三百寺煙雲水月參差映帶非人間世客遊者擷奇探勝茹芳潄緑以頃刻計福況家焉日接以壽其間以昌其吟綽綽有餘裕不早歸可乎或言仲和貧無以歸姑少待然則所待者將復使之以刀筆茍非得耶吁仲和非茍所得者況今而後𨿽事刀筆正恐亦不免貧耳何如杜老所謂在家貧亦好歸哉歸哉其母多爲少遊地下笑寂寂辛卯夏五

送邑士送韓君美經歷解任詩序

仕宦之難久矣而職於幕者尢難況爲幕之長則其難又可知矣蓋官不爲尊而欲不以其所尊責甚重而欲不失其所重非誠足以感物智足以燭理力足以據公而任事不餒則跲如職何四明之爲郡地要物繁學校之獘久而士辱於積輕田裏之計嗇而民病於易瘠六邑而五瀕海波濤出沒之常而其人狃於施奪古汴韓君君美以長才實學來望此府脈絡其上下機括其中間隨所應酬動中肯綮俯而委之者信以決仰而承之者賴以行三年如一日誦洋洋得其所自貴矣耕桑熙熙樂其所自力矣風帆浪舶出入懋遷與齊人爲春矣儒術飾吏之效始白而君之助爲多今而以代滿去臨發之際而帳而旗而歌而頌杯持水袖銜文遮瘦馬者萬計孰知士之籍於奉川者其情又出聯邑之外編戶之表乎文明運開役不及儒率土之濵衣冠一气下邑何辜獨爲拑紙尾者仇焉不有君子奉檄星馳掲日月而鼓雷風蔀屋覆盆之下豈知有今日哉然則君之綱領畫諾何莫而非詩書之澤而士之不爲力役折摧蹈借則於吾道闗系最大行之勇私猶公也感之者深公猶私也戀戀依依不自知其發而爲聲聲𨿽不皆成文其爲眞切則一將追路攀鞍謳吟而送之且謂余曰子吾鄕父老也盍爲子弟先吁余耄矣筋力不能彊應因爲集而成帙並序其大意授之使前吁此亦可以觀人心也夫歲旃防協洽季春嵩溪遺耄陳某序

梁宰【觀】經驗良方序

昔巢谷有聖散子方能活傷寒之祕不欲傳之人指松江爲誓蘇長公得之笑其隘時有龐安時毉而善著書授之曰使巢谷同此不朽南廬梁君集經驗良方百欲鋟諸梓屬余序之吁人之身莫危於病病之際莫急於藥藥之方可以活人而祕不輕出必將以我叩爲利不則貧而疎而賤者無以爲叩之之資坐視其不可爲有嘆且幸之而已世降俗薄一至此極獨何心哉君方彯纓膴仕用心如此不惟人之病偶與方遇得以全活推而求民瘼察治脈皆其己任余將爲蒼生賀其有旣耶歲乙未畼月四明遺耄陳某序

邑士和東平叚約齋詩序

叚少府官吾邑古道藹如也敬而叩之得家世甚悉且出示其伯氏約齋三詩有以見源流深長孝義之風融液於言語間闗世教爲大有動於中因次韻未防而和章已成巨帙吁孝義之事有人心者天常也孝義之家三代以上比屋也世降而下有若人焉則目以爲異而以卓行稱是固非古矣而猶幸其知所以稱之則人心在也修於其身化於其家詔於其子若孫安知薫洽之久不放而準之疎且逺者耶此吾於少府之兢兢以守伯氏之詩而拳拳於有識者之發揚固將以壽其傳如吾之所云云者夫歲旃防協洽嘉平日四明遺耄陳某序

送東平趙益爲譯史序

捷徑無萬里要職無卑官東平趙生益侍親官奉川未防將趨燕爲譯史宇宙間窮髮之國有形之身聲出於口各隨其方之气之習萬有不同古者乃有譯至於重以至於九而後通於一故不可無專職職於今爲要其滿去也親民之官多拾級而上然則生之此行爲宦途發軔闗一身進取亦重矣而未也蓋逺離膝下休聲美譽隨風而流是爲不負面天涯家庭等耳不則親之心眷眷焉而無以悅之吾尢重爲生懼生喜吟里人詩以贈良多吾亦有句八而不能盡其意故又爲之序勉其先立乎其大者而功名在其中矣母徒曰識奇字便可爲揚子云也四明遺耄陳某序

本堂集卷三十八

欽定四庫全書

本堂集卷三十九

宋陳著撰

詞

寶鼎現壽京尹曽畱逺侍郎【淵子】

玉宸凝眷要得培根神臯根本天賦與經綸好手門外紅塵談笑任艸色徧空庭交翠月往風來自便但紙帳時供小憩長埋燈公案五行俱下流光電筆如神毫髮都見是則是霜嚴雪勁到底春風生意滿喚得應雨和晴恰好旗舞秔艘百萬更社防城狐掃影鴈鶩驚人避箭最是滿腹精神擔負處渾身是膽又誰知條理元在規模裏面天下事又何辦待副蒼生願渺宇宙多少闗心畱取功名久逺

眞珠簾壽孫古巖

綸巾古貌塵寰表風流處別是英雄才調胸次著乾坤觸景皆詩料金碧樓臺新築就傍翠麓旋添花艸仙棹更逍遙來訪十洲三島遮眼富貴人多算如公有子人間應少看膝下功名共月林淸皎【自注西倅防堂】象簡緋袍親待防且勝賞先旾獨笑【自注云二亭名】都道館中書就養云翹偕老

大酺壽江東運使陸云西集撰

把雪冰心鈞韶手飛上靑雲時早紅塵難染著十年前曽坐鳯池鰲島暈錦鏘環重金壓帶相去能爭多少從容何湏問到如今卻領袖春花艸算耐處光陰淡中滋味世人那曉箋天新有槁要歸去盤薄山陰道便整頓隨琴霜鶴帶石秋蘭約松喬倚風淸嘯爭柰愈音杳明月棹又還停了但珍重經綸料時來湏做休管急流人笑功名盡遲盡好

又壽沼江大制使觀文馬裕齋同知

問大江東長淮上緣分如何修到輕裘還熟局第三畨又是五年春了菜飯工夫露香心事惟靠天公分曉林泉琴書夢算飛箋覓去不知多少柰雅卜難酬又還畱住原銜新詔都無他嗜好玉麟靜公事供談笑滿眼是風花飄忽惟有長松雪霜裏挿天蒼老休憶家山好安樂處便成蓬島正春雨秋疇飽邊城如畫處處緑楊芳艸靑溪不妨寄傲

又壽王修齋樞密

自有乾坤扶人極宗主湏還人物今爲何時節滿紅塵富貴絮花飄忽抵障狂瀾提攜正印一柱擎天突兀平生分明處是從容處不差毫髮把朝市山林一般看了無邊風月深衣淸到骨紫樞府誰曽簮笏炊脫粟黃雞白補菊栽梅碧溪環繞竹籬茅屋無限輕描貌都說道詔書催發想回首招黃鵠微微自笑惟有赤松衣鉢相倍對門石佛

沁園春單景山雪中以學佛自誇因次韻戱抑之

瀟灑書齋香淸縷直燈冷暈圓忽驚鳴瓦霰如篩下裁冰剪玉片似梨鮮深怕妨梅也愁折竹才作還休亦偶然更深也謾題記瑞詩思綿綿聞君禮佛日千浪說桃華不直錢想鴛衾底下都將命乞蒲龕裏畔未必心安兜率天宮淸涼境界總是由心不是緣雪山上自有人坐了不到君邊

又丁未春補遊西湖

出禁城西湖光是別喚醒兩瞳有畫橋幾處通人南北緑堤十里分水西東問柳旗亭簇山梵所空翠煙飛半淡濃偏奇處看笙歌千舫泛綺羅宮從容莫問城中是則是繁華九市通柰一番雨過沾衣泥黑三竿日上撲面塵紅那壁喧囂這邊淸麗咫尺中間夐不同休歸去便艤舟荷外夢月眠風

又壽吳竹溪

瀟灑綸巾風流野服紅塵外身向南聽雨瀾翻墨客北亭戀月筆走詩神倚竹聽琴逢花倒榼更得放晴遊冠春淸閒好算東洲人物難得如君華堂瑞气似云西風到簾帷才一分喜星橋鵲語佳傳依舊緱山鶴舞仙樣翻新簫玉香中燭花影裏聽取捧觴低祝人千千歲看功名事業都在兒孫

又壽六二叔父【徳光】

月旦評中有如公者更誰與儔看紛紛仁意春風和气堂堂義事砥柱中流已重物輕身窮道泰卻占人間第一籌回頭笑彼紛華名利過影浮漚夷猶處戶淸幽算此境神仙別一洲但燒香掛畫呼童掃地對山揖水共客登樓付與兒孫只將方寸此外無求百不憂宜多壽自今開八袠到八千秋

又詠竹兄紙枕屏

小枕屏兒面兒素淨吾自愛之向春晴欲曉低斜半展夜寒如水屈曲深圍消得題詩不湏作畫瀟灑風流未易涯人間世但此身安處是十分奇笑他富貴家兒這長物何爲著意迷便綺羅六扇何如玉潔丹靑萬狀都是錢癡假托伊來遮闌便了免得驚風侵夢時何湏泥要物常隨我不物之隨

又壽應葺芷參政【防】

運在東南溫厚气鐘吾葺芷翁羨檠學問迂齋正印玉堂詞翰攻媿流風制勝樞庭參謀政府一片平心扶大中黃扉近卻翻然東顧歸晏芳蓬潘輿日奉從容全勝貂蟬趨漢宮如名山鎭靜出云相望大川渟蓄有水皆宗吾道胚胎諸賢命脈陰受春風和气濃宜多壽與瑤圖同慶緑竹歌公

又壽竹兄

吾竹兄吾能評者只將竹看是丹山佳歲胚胎茂直嵩溪潤脈滋養淸堅雪虐霜淩風饕雨惡撼頓侵欺今防年元無損這虛心實節卻自依然人間輸此君賢可曽向紅塵裏著鞭稱翩翩仙鳯舞依翡翠昂昂鶵鶴立倚瑯玕動處非情靜中自韻全得生來瀟灑天須長在在月西畔石澗東邊

又壽陳菊坡樞密【卓】

吾菊坡兄細觀花品元來一般是鄮山佳气胚胎長茂鄞江潤脈滋養淸妍移傍雲霄濃沾雨露曽亞百花頭上班誰知道待芬香透了收斂東邊笑他紅紫紛然算眼底何曽長久看這秋芳自韻不爭春艶霜根難老偏耐風寒占得淸名尊爲壽客晚節誰能如此全千千歲把黃金正色照映人間

水龍吟壽江閫姚橘州學士【希得】

玉麟堂上神仙算來便合歸廊廟天教且住堂堂裘帶舒舒旗纛一笑談中徧江淮上太平花艸待金甌掲了黃扉坐處祗依此規模好恰似虹流節後慶生申佳期還到乾坤開泰君臣相遇機緣恁巧誰信蒼生舉頭凝望鋒車催召向蕪湖更有無言桃李願春風早

又壽婺州守趙巖起右撰【孟傳】

玉毫頭上蓬萊十分好處饒松壑無邊雲月陰陰喬木重重華蕚秋水門庭淡交簮履隨宜斟酌向西風回首雙旌縹緲從天招琴鶴是則陽春有腳被金華洞天畱著相傳好雨新來初見分明鼓角田裏相安袴襦歌了卻來持槖稱年年橘綠橙黃時節與松喬約

瑞鶴仙壽趙徳修檢詳【必普】

云無心出岫遊戲間聲名掀掲宇宙紅塵事防透任髙官惟有鶴隨詩瘦溪山如繡小軒亭蒭新話舊想時時夢家林但未有歸時知否分明世界多少經綸莫輕回首平生抱負金鑾殿有新奏便相扶君相從頭做去他又誰能出手看明年此日傳宣賜酴醿酒

摸魚兒隨湖南安撫趙徳修自長沙回至瀂港值其生日

碧油幢一開藩後思量早歸去工夫著新城好風月萬家笙皷遊宴處要管領春光補種花無數何湏更駐只畫了瀟湘扁舟徑發揮手謝南楚江帆卸撐入淸溪緑樹家山三兩路程安排下馬追隨猿鶴勾引詩朋酒侶瀟灑處是則是初心只恐難畱駐忙湏著句把泉石煙霞平章一徧回首綸舞

洞仙歌次韻花蕊夫人

冰肌玉骨自淸涼無汗云影鬅鬙翠山逺顫金蓮緩步手托珠簾風微透扇底荷花香滿歸檐雙飛燕流盼銷凝微帶羞紅嬌上面又還黃昏近一片間情天涯去云也遮防不斷回首處沈思夢時曽對十二屏山怕拈秦阮

又次韻蘇子瞻

冰肌玉骨自淸涼無汗午夢醒來盼嬌滿扇輕拈又放淺炷蘭薫微笑處吹著煙絲散亂涼亭還獨步曽是慿欄擕手心盟指云漢碧雲斜陽外信有如今音書杳寸腸千轉謾竚立無言對荷花看轉眼秋風翠移紅換

念奴嬌詠牡丹

洛陽地脈是誰人縮到海涯天角綠樹【一作僅】成陰芳霧防得見當年臺輿【一作輿臺】園林貴客海棠姬侍擁入靑油幕人間那有風流天上標格如困如懶如羞夜來應夢入西瑤仙宅爲你閒風輕過去不教妨卻嬌不能行笑還無語惟把香狼藉花花聽取年年無負旾約

又獻再一兄【大任】成室

輕衫短斾防年來遊徧江南江北擾擾浮生爭富貴金璧樓臺滿目廈屋千間夜牀八尺此理誰能燭翩然歸去家山是事都足笑指舊隱逍遙分猿鶴地云頂栽花竹乘興生涯隨處好卜市心新築山色窺簾杏陰依戶門外從塵俗朱顏雪鬢淸閒十二分福

又夏夜流螢照

暑天向晚最相宜一簇涼生新竹瀟灑軒還此景此景眞非凡俗猿鶴相隨煙霞自在與我交情熟人生如夢个中堪把心卜休嘆烏兔如飛功名富貴有分終湏足不管他非非是是不管他榮和辱淨幾明殘編斷簡且恁閒勞碌流螢過處文章如在吾目

又壽姚橘州

溪頭上立問如何猶向淸溪盤礡應爲春防湏熟局且借輕裘彈壓野聚晴炊煙波暖唱盡出江南北從容歸衮三年功滿棊拆眞个福比南山誰無富貴無此團圞樂錦瑟瑤琴淸對處靑紫諸郎參錯楚楚孫枝溫溫壻玉簾幙歡聲拍摳衣小子壽公也趂鶴

本堂集卷三十九

欽定四庫全書

本堂集卷四十

宋陳著撰

詞

滿江紅丁未九月望賞月

落枕鴻聲龍山夢驀然驚覺還堪喜木樨香底鵲聲翻曉弄雨未成霜意懶望寒先怯山容老最難逢無一防西風驚烏防竹葉酒傾杯小橙韲鱠銀杯好稱良辰歡宴及今年少湏信從來黃菊壽未應便放靑霜惱但有花日日是重陽金樽倒

又壽慶元西倅孫元實

越水稽山淸明气鐘爲人傑彯纓蚤胸中學問從頭施設不受塵來霜壁立常生意處春流活與世間別是一規模師夔契仙島上分風月蒼梧下懷冰雪更雙親猶是朱顏時節勲業要從靑鬢立乾坤如許丹山折看鳯啣芝詔下層霄朝金闕

又壽小叔母

修茂堂深芳塵滿沈煙一朶簾半捲好風催曉晴光才破新潤頓教萱艸放輕寒未放酴醿過稱魚軒容與壽如山羣仙賀琴幃底聲調和庭堦下兒孫大喜新來咿喔又還添个總是人生如意處休將時事闗眉鎖鶯花時節綺羅筵年年做

燭影搖紅壽元實通判母

風月堂中畫屏不動香猊吐珠翹環擁蘂宮仙雙鬢靑如詩相對童顏壽侶防庭前飛袍拜舞十洲三島柳探春時梅欺雪處甲子花周自從今日重新數碧瑤杯重翠濤深笑領飛瓊語此去華筵喜聚聽傳宣雪間紫府萬分如意鳯詔便蕃香軒容與

水調歌頭壽頤齋兄【世安】

風骨最魁岸宇宙更寛平人皆道天上南極壽星精隨意後園花木滿眼家山松竹盡可適平生門外底湏問好占菊軒淸聽鄕評義方訓莫如兄元方旣玉就更要季方成不使塵勞頓挫他日功名入手當不負椿庭不見竇諌議教子有餘榮

又壽陳菊坡樞密【卓】

身到紫樞府一蹴鳯池間何妨到頭富貴卻自戀家山多少名韁利鎖塵滿霜髯雪鬢役役不知還桃李競春事菊坡自淸嫺緑楊邊門徑小似僧闗吟情飲興將二十載優閒無限功名事業分付兒孫縱把靑鏡盡朱顏一語勸公酒天下達尊三

千秋嵗壽從母夫【馮】

燕前鶯防一日春猶任香霧曉祥雲霽煙交槐影重風約花塵卸當此際桃源不是人間世彩袖環庭砌華裾紛珂佩歡聲洽童顏醉金丹功已到緑髮生須再簫鼓沸飛瓊來祝千千歲

踏莎行壽季父吉甫

杏苑長春椿枝耐老畫堂琴幌融融調生涯分付寧馨兒西園手種閒花艸露浴明河風浮素顥桂花著蕊今年早佳瑞的在孫枝明年壽席觀嘔笑

鵲橋仙次韻舅氏竺九成試黜

雲南鐘秀間主人望防事未成美況當知大器大成時更莫嘆賢闗難上前程分定算來無妄命達時終不放且須寄語甲科人斷不下一籌中榜

一剪梅壽吳景年【防】

記得兒時識景年翕忽光陰二十餘年梅邊聚首又三年結得姻緣五百來年把酒君前欲問年笑指松椿當是同年願從今後八千年長似今朝長似今年

惜分飛吳氏館寄內董氏

築疊愁城書一紙鴈鴈兒將不起好去西風裏到家分付眉顰底落日欄幹羞獨倚十里江上萬里容易成憔悴惟歸來是惟歸來是

西江月壽季父吉甫六十

寶瑟屏金深處仙班簫玉香中人生二美古難逢杏苑今朝喜共一霎豆花新雨半簾梧葉淸風年年此景緑樽同笑指南山稱頌

又壽吳景年

簫玉和鳴雲裏彩衣娛舞風前好從龜鶴問長年防取蟠桃結徧事業都隨分定兒孫也靠心傳隱耕下腹便便相去神仙不逺

又答族侄【圭】惠扇

當此朱炎火日恨無玉骨冰肌悶來思欲動涼颸寶箑荷君相遺如鐵又添顏甲報瓊難續聲詩願言長在捧揚時似恁團圞到防

小重山次韻定海趙簿詠梅

松是交朋竹是鄰橫枝臨水瘦月黃昏衝寒香入嶺頭云淸到防人共一般淸好句更無痕門前無俗客不湏扄蹔將騷致答花神從此去題動玉堂旾

柳梢靑晚涼到季父處觀荷花心已斂遂賦此

淡淡新妝盈盈嬌態誰道荷花料想香肌不禁畏日翠蓋兒遮我來勝賞髙歌故斂著芳心爲何莫是伊花恨余來晚欲媚晨霞

又壽吳竹溪內

縹緲瑤城客情春小本分寒輕霞佩云裾步聨西母笑倚飛瓊那堪四美都並喜气與祥雲共生自在風流融融簫玉楚楚蘭馨

霜天曉角【丙寅十一月七日江行紀今春風雪中送云西先生陸景西處傷感不己】

江寒雁咽短棹還催發曽是玉堂仙伯相別處滿蓬雪此別那堪說遡風空淚血惟有梅花依舊香不斷夜

來月

又【丙寅十一月十一日行止阮橋宿風雨衣身俱濕驛壁有題此曲前一叚與今日情味同因錄於此】

一聲阿鵲人在云西角信有黃昏風雨孤燈酒不禁酌錯錯誰誤著明知明做卻頗寄香箋歸去教看了細

揉嚼

卜算子次韻舅氏竺九成試黜

一自夢盧頭應學乘裴蹇元是都門向上人大用何嫌晚三歲事非遙三捷功非逺管取浮生共此榮聨步云

程穩

又壽竹兄

雨逕一分寒未放晴光透綺席春風自十分暢飲長春酒花气漸薫簾佳致歸詩手的是詩中陸地仙左挹浮丘袖

又嘲二十八兄

風急雁聲髙露冷蛩吟切枕剰衾寒不耐煩長是傷離別望得眼兒穿巴得心頭熱且喜重陽節又來黃菊花先發

減字木蘭花【嘉熈元年七月如浦城二十三日到永康界趙店宿爲喜雨作】

浮萍蹤迹又作東南西北客不柰秋陽一似朱明赫赫光驚雷叱雨料是阿香憐逆旅好个涼天稱我前途步

步便

又丁未泊丈亭

夜帆初上凖擬今朝過越上及到今朝卻被西風挫一潮丈亭一處要得縱觀贏得住行止皆天誰道人生客路難

如夢令西湖道中

家在明山南住身在明山西路回首碧雲天自笑不如飛鶩飛去飛去飛入明山深處

又泊咸池

晚泊江灣平處楚楚蘋花自舞風剪雨絲輕江上潮生船去看取看取濕露不驚鷗鷺

搗練子曉起

花影亂曉明鶯弄春笙柳外聲和夢捲簾飛絮入牡丹無語正盈盈

鷓鴣天和黃虛谷石橊韻

看了山中薜茘衣手將安石種分移花鮮絢日猩紅妬葉密乘風翠羽飛新結子緑垂枝老來眼防轉多宜齒牙不入甜時樣醋醋何妨薦酒枝

念奴嬌代人壽外舅

翠云弄曉芰荷香微透涼颸簾箔彩袂翩躚歡舞處勾引銜桃雙鶴驟馬風前奔鯨浪裏獨有壺天樂如何不醉放教杯量寬著消得壽八千春百分才一更童顏如渥聽取飛瓊含笑道堪學核兒書額舄令驂鳬瑤仙跨鳯喜聚家人醵心香遙上也隨風過蓬弱

摸魚兒壽虛谷

竹洲西有人如玉【一作玉手探取冰胸次】南柯一覺歸早靑山緑水亭軒舊猶有未荒花艸誰信道又自愛湖光【一作還自要向郭裏尋梅】買屋三間小都無長好但鳯躍雄文蠅書小楷轉老轉奇妙人間世如許年髙似少浮生惟有閒好回頭翻訝蟠溪叟輕把一絲拋了涼新到記當日天香露浴如今老瑤巵壽曉稱酒到眉間醺醺醉也兒女滿前笑

慶淸朝丙申鄕人醵賞鳯花【又名髙陽臺】

朔鳯防幹啼防院宇相逢似夢才醒誰道無情飛紅舞翠歡迎靑春緑花前飲醉自歌記那時曽到如今心事淒涼怕說芳盟追思艮嶽歸來後穩依山防得雨翮風翎燕燕鶯鶯從他巧舌饒聲翩翩一種天然艶笑向人不與春爭羨花花好歲寒交有臥云亭

又

春困時光風流昨昔逢花便自惺惺回首宣和宮鶯掖燕相迎歸來只戀春山好到上林枉是親曽又誰知自有蟠松相與論盟防幹可是妨飛去怕驚塵宛卻翠羽紅翎舞態亭亭渾疑暗折韶聲忺人眼處還看破道鳯來難與眞爭醉扶歸但見啼鵑怨夕陽亭

本堂集卷四十

欽定四庫全書

本堂集卷四十一

宋陳著撰

詞

水龍吟代壽賈秋壑

蓬萊風月神仙卻來平地爲霖雨乾坤淸了如今多是退行一步寸寸歸心輕軒娛侍竹溪花圃柰君王眷眷蒼生戀戀那肯放錢塘渡天也知公此意問升平要抽身去把些夏潦和些秋哨輕輕綴住一轉移來元勲力量他誰堪付待汾陽了卻中書別又商量出處

眞珠簾代壽秋壑母

魚軒富貴人間少那堪更有子雍容端揆衮繡當斑衣轉色難心小手把乾坤重整頓略微生一笑分曉是慈闈心事如今看到簾幙早是寒生又橙黃近也菊花香已了勸九霞觴春【一作眷】意濃於酒玉帶金魚歡舞處更絕騎紅塵峽口知否這花添錦上年年重九

寶鼎現壽範著林

著林仙叟夢境炊得才香還覺回首渺觚稜何處云與商量浮計小矮矮屋半弓來閒地也著三花兩艸沸眼防鞭風笠雨不滿茶邊一笑壽骨奇聳神淸峭散人裝遊戱塵表簾晝永長畱雅伴吟唾寬飛瀟灑料最好是瑟和琴同調眉裏相看耐老更緑丱孫枝可意譜得家傳較早爭指畫額兒兒歡祝處荷薰吹曉記蘭湯初試當日風光又到醵飲任金樽倒醉把羲娥傲算萬事都是空花雪栢霜松鎭好

又懷古春詞

問今何日舊也曽尾東風鵷鷺回首念家山桃李歸去來兮聞早賦夢境裏盡何妨疏散時趂鶯晴信步是則是淸閒自好一防心猶懷古記得平世癡兒女自燈宵遊了三五還次第湖邊去也寒食淸明炊未住是處處是丹靑圖畫隨意狂歌醉舞柰驀被煙花浪手一擲殘陽孤注湏信樂極悲來誰道是曽歌瓊樹夕陽亭遺涴翻得江濤似許忍望著天津路最是鵑啼苦算世事消把春看還有落花飛絮

眞珠簾壽元春兄八十【防】

如梅在壑淸標格襟懷好又是融融春拍鴛夢早驚飛慣一岑寂譜曲裁詩心自任任雪月風花需索奇特問生涯卻道浮雲如得回首門外黃塵算何如穩占溪光山色八百歲爲期恰十分才一弟自髙歌兒自舞簇小小橊花筵席眞率鎭無妨歡醉年年今日

又四時懷古夏詞

靑雲玉樹南薫扇京華地別是瀟湘圖展茉莉芰荷香拍滿笙院雪藕盈盈歌裊處早已帶秋聲淒怨堪嘆把時光輕靠冰山一片從古幻境如輪問銅駝應是多畨曽見誰把笛吹涼總是腔新換水枕風船空入夢但極目波流云逺鎖黯更華林蟬咽系人腸斷

又壽內六十

閒居是念隨雲散琴簾防卻自平生心滿百二十年期笑到今才半一味虀塩淸得瘦婉娩是梅花香晚相伴霜松寧耐溪山寒慣探惜十日前春小杯盤也做壽筵模樣繞膝舞斑衣有酒從他勸但任眞來渾是處夢不到笙歌瑤燕雙健任傍人播盡風流眉案

金盞子四時懷古秋詞

眼防時光柰老來如何柰得秋何黃葉最多情天分付涼意一聲先做是處著露莎蛩也酸吟相和新雁想飛到故都徘徊未忍輕過往事是堪唾紅棗信拆盡任他湖山桂香自好笙歌舫沈沈醉也誰拖可憐瘦月淒涼把興亡看破如今但畱下滿城西風悲些

玉漏遲四時懷古冬詞

故都冬亦好風光可是人間曽有問雪樓臺肉陣不教寒透妙手攙春弄巧喚得應千花如繡燈市酒笙歌鎭似元宵時見說是時事都新但破凍潮聲去來依舊老夢無情不到六橋風柳回首孤山好景倩人問梅花安否應自瘦霜雪可能僝僽

沁園春次韻弟雪中見寄

天蓋西傾地軸東翻兩年以來那闗中形勝已歸勃勃江南人馬都是回回咄咄書空棲棲問路嵗晚山空風雪催如何得與渾家踏徧雪頂巖隈誰知有客敲推把世變心煩都說開道嚴霜不殺不成葭葦沍冬慣耐方是松梅萬事過前一塲夢裏分付茅柴三兩杯猶癡望有太平時節遊戱春臺

又

旗蓋運遷衣冠事乖豈非命來自黃粱枕覺分明看破翠蓬舟近及早抽回誰料山深也同沸鼎步步危機忙裏催愁無柰過靑山萬疊碧水千隈此愁無計推算何日天教眉鎖開記六朝花舫晴過訪柳孤山艸酌雪後評梅回首西湖傷心前事覆水如何收上杯東風好問如今吹入誰處樓臺

又次韻劉攺之

人生功名在醉夢中早湏掉頭自南宮一券塵泥偶脫前程雙轂日月如流蕙帳眞盟菜羮餘味江上歸舟誰得畱誰知道有邵平圃何日封侯天文又不人由柰危世山林也有憂況靑岡不助晉家風鶴黒云直捲吳分星牛分寸殘生萬千魔障他事如今都罷休闗心處是離離禾黍故國宗周

又次韻侄演自遣

無價韶華一笑相酬靑錢似苔柰東風輕劣催紅雨去西園次第放緑陰回老後時光眉間心事恰似怕酸人著梅須知道有誰能百歲日日開懷從教世變輪催也莫問人間皆去來看淵明歸了有形誰役少陵醉後無悶堪排貧賤何妨風流自別不是沈沈濁世杯層霄上與大鵬盤礡不視浮埃

又和元春兄自壽

人生防何如何不自珍重此生向蠧殘字上甘心拋擲蝸尖爭處著意丁寧箭過時光劍炊世界誰帶經鋤誰筆耕分明似滿一鍋湯沸無處淸淨輸兄錬得閒成無憂無辱無懼驚但菜羮糲飯不求他味芒鞋竹杖足暢幽情八十年來萬千看破胸次春風秋月明梅花帳稱困眠醒起無打門聲

又示諸兒

信書成癡嗟到如今無生可謀柰渾家夢飯穀難虛貸長年斷肉菜亦慳搜風雨瀟瀟江山落落死又還生春復秋八十歲是這般多活堪弔堪羞休休盍自回頭要鐵漢湏從窮處求那袁安閉戶恬然僵臥少陵任婦長是貧愁一等淸風千年佳話蠓蚋看他金穀樓是是是笑出門天濶一片雲浮

水龍吟牡丹有感

好花天也多慳故遲畱做殘春主丰肌弱骨晴嬌無柰新妝相妬翠幙髙張玉樓低防怕驚風雨記年時多少詩朋酒伴逢花醉斟花舞那料無情光景到如今水流云去殘枝剰葉依依如夢不堪相覷心事誰知杜鵑饒舌自能分訴日西斜煙艸萋萋望斷洛陽何處

又

百花開徧園林又皆歸也誰爲主深黃淺紫嬌紅膩白他誰能妬似不勝情醉歸花月夢回雲雨又丰肌恰被東風搖動盈盈底云裳舞世事紛紛無據與楊花飛來飛去當年斗大知他多少蜂窺蝶戱金穀春移玉華人散此愁難訴謾尋思承詔沈香亭上倚防漧處

又次韻黃蘧軒虛谷詠鳯花

杜鵑啼正忙時半風半雨春慳霽酴醿未徧櫻甜初熟梅酸微試一種紅芳九苞眞色舞翻砌自仙樊去後無人題鳯防幹外成孤媚誰信陽春妙手錦云機新畨裁制東君冷看如何描模天然艶美渾欲乘風又如羞日做雙飛體竚驂鸞稱得花前弄玉與吟簫壻

瑞鶴仙壽王之朝

對南山翠峭幾百年銀靑門第轉好梅花弄旾向重重簾暖處華筵開早斑衣簇繞舞香雲烘堂頌禱穩生涯都是心田自有老天堪靠應道樂事難逢可輕過了鱸肥蟹健桑落酒釀來妙稱瑤巵爭勸襟懷寛放一防囂塵不到但從今家慶年年醉鄕裏笑

洞仙歌壽盧竹溪

淸溪帶竹竹外山光抱新築渾如圖畫了稱閒心管領昨夜天風吹送端的瑯音恰到誰知靑雲上鸞鳯翺翔曽把功名試多少到如今如夢覺佩著飛霞渾家問玉芝瑤艸試看重門外如何怎得似壺中羽衣塵表

賀新郎次韻戴時芳

北馬飛江過畫圖中花城柳郭萬摧千挫羌管直驚猿鶴夢愁得靑山翠鎖有多少風飡雨臥回首西風空濺淚醉沈沈輕擲金甌破平地浪如何軃君家志气從來大舞藍袍牽絲幙外肻饒他个誰料腥埃妨濶步孤瘦依然故我待天有情時湏可且占雪溪淸絕處看精神全是梅花做嫌暖飽耐寒餓

念奴嬌畱範景山處有感

曉村深處記當年曽輕被東風吹別重得相看春雨屋心事從頭細說深院燈寒流蘇帳暖曽夢梅花月如今何在鎖凝分付啼鴂亭館飛入腥煙殘香惟有數朶酴醾雪舊燕尋巢來又去也覺雙飛聲咽泛梗生涯空花世界且做杯中活可人蘭玉風光還有舊時節

本堂集卷四十一

欽定四庫全書

本堂集卷四十二

宋陳著撰

詞

念奴嬌次韻弟

百年光景算山中多占人間分數一片淸風梅是主彈壓粗花俗樹小小魚池深深鶯谷曲曲香雲路堪詩堪畫是天分付閒處聞要跨鶴西遊家林自好且何妨畱駐趂取酴醿新煮酒燒筍煎花爲具萬事皆空千金一刻底用閒愁苦無情杜宇笑他催我歸去

又端午酒邊

雨簾髙捲見橊花應怪風流人老是則年年佳節在無柰閒心悄悄巧扇風香輕羅雪濕夢裏曽看了如今溪曲歡盟分付年少偏是眉好相宜呼兒扶著把菖蒲迎笑說道浮生饒百歲能有時光多少幸自淸貧何妨樂趣譜入瑤琴調杯杯酒滿這般滋味誰曉

綺羅香三章詠柳外聞蟬

障暑稠陰梳涼細露腋玲瓏多少閙中幽趣斷又續可是無情緒相送短長亭路記春風曽著鶯啼便嬌那得裊如許知音人自暗省凝睇靑雲影裏黃昏猶竚一部笙簫消得翠腰供舞堪對景翻入新妝鬢影低襯教眉嫵試回頭舊日妝臺怕聽聲咽處

又

裊入風腔淸含露脈聲在絲絲煙碧破暑吹涼天付弄嬌雙腋似戀戀翠舞纎腰斷還續忍相離拆最歡時微雨初晴夕陽猶濕澹雲隔新來多少愴感心怕魚情過馬攀條驚著夢裏妝臺休說聽來曽昨凝竚謾畨節笙音暗自將玉蘭輕拍問誰能喚起陶潛醉翁同賦卻

又

霽曉樓臺夕陽渡口涼腋新聲初到占斷淸陰隨意自成宮調看取次顫引薫風想無柰露飡淸飽有時如柔裊絲忽如笙咽轉嬌妙誰知憂怨極處輕把宮妝蛻了飛吟枝杪耳畔如今淒感又添多少愁緒正縈繞妝臺怎更禁被他相惱送殘音立盡黃昏月明深院悄

滿江紅次呂居仁韻

夢裏京華忽聽得庭花遺曲到醒來愁滿東風小屋春事已非空結起曉妝無復隨羣玉想天涯淪落杜秋娘攢眉綠誰能顧荒蕪菊誰能問平安竹任時光流轉都成虛辱無可柰何天地隘只饒走得溪上足但逢人相問麥靑靑何時熟

燭影搖紅壽族叔父衡之【銓】八十

吾菊山翁鶴驂來自蓬云界平鋪心地有天知楚楚生蘭膝下靑衫舞拜更參差斑衣戱隊淸閒無事門外從他驚塵飛隘壽八千年八分才一朱顏耐何妨長主翠嵩春酒約詩盟在家慶堂前歡防領霞巵醺紅淺帶是人說道眞呂先生風流瀟灑【自注云常裹呂公巾】

又壽內子

瀟灑琴簾月燈歸後新諧好靑雲香气共淸風消得金花誥爭柰天顚地倒好光陰都驚散了更聽人說七七年時多多煩惱嗟到如今信知空掛閒懷抱天於貧處最饒人顰也翻成笑牢閉柴門自好對梅花杯盤艸艸滿前兒女後夫妻韲鹽偕老

又壽董聲仲

雙杏堂深山【一作水】明水【一作山】秀縈回著穏鋪心事做平生不買顰眉錯是則是蒼髯白發笑微微朱顏自渥一團春意半隱風流他誰能學六十年華又從今起新花甲葵橊初艶芰荷香爭赴開筵酌家慶眞堪恣樂碧瑤杯湏滿酌瑟琴聲裏弟勸兄酬兒歌孫拍

聲聲謾次韻黃子羽詠鳯花

珍叢鳯舞曽是宣和春風送歸禁幄翠淺紅深婉娩步空金落腥塵未飛動處是先知早辭華萼好在四並難多少怨懷無托猛拍防幹誰防浮世事悠悠白雲黃鶴有酒當花休得是今非昨花猶百年寧耐算人生能防歡樂又忽忽醉夢裏春去不覺

祝英臺近次韻前人詠盤蓮

小盆池新壓藕翠蓋已擎雨巧弄紅妝明艶便能許自憐華髮瀟瀟風流無分醉時眼何妨偸覷黯然竚回首今是何時逢花笑還語夢裏西湖雙落淚如縷斜陽十里煙蕪六橋風浪有誰掉采舟去

江城子中秋早雨晚晴

中秋佳月最端圓老癡頑見多畨杯酒相延今夕不應慳殘雨如何妨樂事聲淅淅防班班天應有意故遮防怕人間等閒看好處時光須用著些難直待黃昏風捲霽金灔灔玉團團

又重陽酒邊

人生誰滿百年心得分陰勝千金吹防風流時節又相尋回首賜萸休說夢眞率具自山林逢迎一笑且開襟酒頻斟量猶禁相勸相期長健似如今醉也從他兒女手爭把菊滿頭簮

又七夕風雨

紛紛都說防雙星鵲橋成鳯驂迎風雨淒涼何故鎖蒼防兒女空愁誰解意湏道我試來聽人間天上不同情最無慿是柔盟應怪癡人虛妄做浮生正值樓臺多簇燕教沒興不開晴

又元宵書懷

籠街彈壓上元燈滿瑤城簇珠星老矣如今誰記舊來曽眼防相逢惟有月空對面若爲情殘生消不盡虀莖瘦稜稜困騰騰扶起眉間杯酒酧寒檠也爲風光陪一笑心下事夢中驚

又端午書懷

年年端午又今朝鬢瀟瀟思搖搖應是南風湘浦正波濤千古獨醒魂在否無處問有誰招何人簾幙倚蘭臯看飛橈奪髙標饒把笙歌供笑醉陶陶孤坐小香一篆緑綺鼓離騷

靑玉案次韻戴時芳

錢塘江上潮來去花落花開六橋路三竺三茅鐘曉暮當年夢境如今故國不忍回頭處他誰做得愁如許平地波濤挾風雨往事淒淒都有據月堂笑裏夕亭話後自是無人悟

又

靑山流水迢迢去總是東風往回路送得春來春又暮鶯如何訴燕如何語只有春知處時光漸漸春如許何用憐旾怕紅雨到處空飛無實據花開也好花飛也好此意須雙悟

漁家傲次前人

麥浪風微花霧掃痕沙水淺溪橋小屬玉雙雙飛杳杳山寬繞新晴綉得春分曉獨立無言心事曽將宇宙思量了世變何涯人已老休煩惱林泉況味終須好

又

山弄夕輝眉淡掃溪分新水支頭小醉夢風光凝望杳雲樹繞杜防怨處誰能曉浮世悠悠波蝸爭何事何時了天爲無情方不老休苦惱隨緣詩酒淸閒好

踏沙行中秋

豆雨空晴桂花風靜碧虛飛上圓明鏡誰能喚起禿翁吟只應笑得嫦娥醒可柰良宵不堪殘境彊拚一醉偸光景夜涼漸攪雪霜心昏眵猶認山河影

賣花聲立春酒邊

殘夢騰騰好鳥一聲呼醒小明瀟瀟鬢影當年頭上慣曽簪幡勝到如今有誰懷省東風著面卻自依然相認哄癡兒炊薪弄景盤蔬杯酒彊教人歡領也微酣帶些春興

鵲橋仙次韻元春兄

兄年八十弟今年防亦是七旬有九取數已爲多更休問前程無有家貧是苦算來又好見得平生操守杯茶盞水也風流莫負了桂時菊

蝶戀花次韻黃子羽重午

世變無情風挾雨長夜漫漫何日開晴午白瀟疎驚歲序兒嬉謾說重重五粒啄偸生如摶黍過計何須負郭多南畝曽著宮衣沾雨露如今掩袂悲湘浦

虞美人次前人詠菊

故園處處都荒雨寂莫蝸書戶人間春事杏桃花獨有詩人依舊菊爲家老來猶解髙乂手遙上花前壽華顚無分挿花枝乞取霜根風月送將歸

浪淘沙與前人

有約泛溪蓬遊畫圖中沙鷗引入翠重重認取把琴人住處水淺山濃一笑兩衰翁莫惜從容甕醅灰芋雪泥菘直到梅花飛過也桃李春風

又畱城

記得去來時采菊東籬眉間一笑捧花枝說道願如花不老交勸雙巵又是菊花期客況誰知便無風雨也淒其白髮夫妻時節酒堪防參差

又立春日賣春困

影弄晴紅歡笑成叢一聲春困到衰翁回首太平兒戱事雨過雲空人世暗塵中如夢方濃也須畱取自惺憁試問若教都困了誰管春風

又示吳應奎

遲飯甑炊紅靑剪蔬叢雞聲鄰里狎田翁兵後故人能有防歲晚江空誰信淡交中依舊情濃白頭靑眼轉惺憁相見莫教輕別去負月辜風

本堂集卷四十二

欽定四庫全書

本堂集卷四十三

宋陳著撰

詞

浪淘沙次韻示弟觀二首

春事紫和紅蜂蝶爭叢消磨多少看花翁不用借他炊黍枕何夢非空茅屋菜畦中村甕醅濃醉時啼鳥喚惺憁不道白頭添一歲舞月歌風

年事夕陽紅霜滿髯叢摩挱蒼蘚白頭翁【自注云任京口夾罔】能見防人曽百歲一笑書空回首棣華中消得春濃平生心事兩惺憁杖屨相從湏放密溪月山風

唐多令九日畱城書懷

雁陣曉來霜鴉村夕照黃滿人間風景淒涼幸有菊牕堪一醉爭又滯水雲鄕沽酒也三行邀風與較量便明朝吹送歸航趂得老盆新熟信日日是我重陽

又次前韻範純甫畱飲

蟹熟韻橙霜蛆浮染菊黃淡交情都沒炎涼說道白頭難防面畱一日醉中鄕世事與輪行時光逐寸量任人間濤海風航拜了老龎歸去也髙著枕臥南陽

又城歸泊湖山

倦枕寄漁鄕篷低被怯霜月窺人多少思量自是欲眠眠不穩禁聽得雁聲雙和夢早催行歸來梅竹小柴門分破閒忙翻笑白雲不定請得靜憇詩牀

行香子次韻元春兄

吾輩麼麼休嘆蹉跎得閒時且逐時過人間名利都是浮華但退如進失如得少如多誰信生來從髮尖磨到如今方見霜涯算天亦自無柰吾何是饑能忍寒能耐老能歌

戀繡衾壽內子

梅歸坐防歲寒老生涯寂莫自便最喜得雙雙健與粗茶淡飯結緣眉前把酒深深勸這時光惟有靠天看許大癡兒女且隨宜笑到百年

西江月書懷

老去坐來睡重病多吟得詩慳有時忽自拍闌干一防心隨天逺柳絮飛從何處鶯聲啼破空山春風依舊滿人間不柰雙顰閒管

又壽王之朝

華冑銀靑气脈仙風斑白須眉兒孫玉堂滿庭幃家慶人間難比浮世事如雲過平生心有天知舉杯相約小春時歲歲梅花裏醉

卜算子壽族弟藻夫婦八十

月下百年緣天上雙星樣九秩齊開自是希淸健那堪兩紅葉景畨新黃菊香宜晚笑擁眉開祝壽聲滿勸鴛鴦盞

又用前韻弟藻次日又設酒

喜气滿淸門慶集還新樣卜醉筵開意轉濃昨日今朝兩愧我一年多見汝雙懽晚自覺人生此防希有酒寧論盞

南鄕子中秋無月

流景去難縻浮世危如拍浪坻才遇中秋聊對月佳期最怕晴明未可涯人月本相依果是今朝卻背違辜負樓防多少醉堪悲何忍滂沱與畢離

寶鼎現代邑士送韓君美經歷

望京門外怕見催發東風行馬淸到防冰壺滿了欲借畱來無計也祖勸酒看依依情戀都在眉尖眼下任萬戶詩旗曲帳有筆應難描寫是則龜組隨卸好規模分付來者才泛緑依紅小暇移講芹宮時促駕又指防秀鄞城來脈疏瀹春流似畫更巧爲溪山著句畱作千年佳話最念一邑酸寒風雨暗眞防成假向饕牙交處還得儒珍田價便父母又如何做但結心香社願濶步直上雲霄猶自回頭奉化

沁園春代人送閻戎

蓮葉山前戎帳宏開轟然最稱羨鋪心如水肻教塵涴爲民乞雨喚得天譍紫邏韜鋒緑林掃影夜戶都開無吠聲三鄕裏笑嘻嘻度日歌舞淸平溪頭載月將祖帳花旗忍送行算浮雲自在初無著相薰風正好卻問歸程折桞依依憇棠戀戀春無盡情趨朝去看靑防玉鉞金轡紅纓

喜遷鶯代邑士送梁宰【觀】赴昆山同知

南廬佳號是自許孔明經綸才調對柳鳴琴慿花制錦小試一同談笑怎知畫簾難駐忽又星輿催召但防得耀碑潭水月交光相照驛道春正好簇帳擎杯聴取殷勤禱略鱠松鱸便膺芝鳯淩遡紫淸津要當家得時行志回首舊封文廟疏化雨障狂瀾不盡生生芹藻

西江月送公棠戎

錢影何曽過眼筆頭那肯虧心系門瘦馬影沈沈夜柝不驚春枕一去輕如蕉夢三鄕都是棠陰等閒換取印黃金催上雲程新任

本堂集卷四十三

欽定四庫全書

本堂集卷四十四

宋陳著撰

題跋

跋徐子蒼徽池行程歷

余非詩人而喜聽人說詩古之詩人心天理世變人情在焉後來𨿽如杜子美前輩已議其有虛費詩處降而晚唐鳥哢虫鳴娯悅兒女宇宙間安用此物而今之人宗之方滔滔間有不事時世妝流出本根語則相與咻笑以爲非吾徒也而余則於是乎觀人艮泉徐子蒼以徽池行程詩編示於宣城道上野賽沿途卽物所見諸詩見其憂國憂民於呈張山長方虛谷次張僉判諸葛教諸師見其從師取友於路傍晚梅雨中讀書諸詩見其風裁孤志气逺此之謂艮泉之詩非晚唐之詩也然則此編將爲世所黜而以示余予獨喜而喜固止於詩而已哉艮泉擬寄盧梅坡之詩有曰但願緑陰靑子後只如疎影暗香時後三年餘當和此詩以寄

跋前人丙寅秋鎭巢淸野歸途詩卷

子蒼歸自巢爲餘言巢僻小歲淫浸益荒落凡魚菜罷市畱凡兩月餘日以淡飯酸酒應口腹然時有哦詠出而相對掀髯展玩如雨後山月下水本色上新意浮動世之局促軟媚者不能讀也因戱之曰前輩謂秀句出寒餓非子也邪子蒼大笑

題董長卿【斗祥】詩編【號梅詹】

董長卿與余鄰且有連時節相過談笑終日風裁淸甚而口未嘗言詩旣歿其子肖翁忽以一編示乃詩也平生不自曜而發揮之有其子斯無憾矣余先君詩亦多歿且廿六年不肖後屢欲次集猶未暇視肖翁當何如其媿三嘆之餘就書於捲尾咸淳丁卯九月望日

跋汪文卿【淳】梅畫詞

梅花難爲句亦難爲畫非句與畫爲難難於無僞也孤山處士生死梅下或猶惜其有詩無畫云岫子汪子自早英而下冩其狀十有詩四各爲曲一以歌之韻甚長意甚適孤山所欠庶乎兼得蓋其家四明山深處不與俗子接獨與梅交今老矣矢口信手皆心之眞也世之人有未嘗識是物而曰吾所熟識未嘗知是趣而曰吾所深知模仿其形似假托其標致受其欺者滿天下嗚呼豈獨於梅也哉安得盡如汪子之於梅也哉咸淳癸酉四月中浣日丹山陳某書於公生明

題白珽詩

詩難言也今之人言之易悉以詩自娛曰晚唐體而四靈爲有名錢塘白珽家西湖西多佳趣一日以吟槀示余讀之其音淸以和是有意入四靈之門而登晚唐之堂者乎然詩已於晚唐而已乎珽其勉之

跋兪西秀詩

余聞兪氏有西秀翁善吟而未及識面今其侄孫熙庵以翁希有詩集示兪黙翁實爲之序乃知翁已卽世詩則存余偶臥病不能盡觀觀卷首懲窒堂一詩是能自樂其樂者序稱翁晚年不期於詩而詩得之矣黙翁知西秀余知黙翁之心余之心黙翁之言余之言尙奚贅丙子九月十有一日丹山陳某書於本堂

跋弟梅軸

梅山吾族弟也骨聳神淸垂髫已遊戱硯席比長嗜吟餘興輒信筆成山水木石多得古意年來天地大變逃難深密者久驚塵小息下山相勞苦忽軸而梅而畫而詩者一軸以示世之人方顚冥酣溺與蜂蝶爭桃李爾乃於山之巓水之涯飯脫粟羮藜藿獨注意於梅梅之爲物天淸月明風度凝逺如宋廣平在開元相太平疎籬敗垣精神自足如謝安石在江左鎭危亂江空嵗晚風摧雪壓凜凜然气骨彌勁如巡逺魯公兄弟臨大難立大節嗚呼廣平不得而見見安石斯可矣安石不得而見見巡逺魯公兄弟斯可矣而又不得而見見之者惟梅在也因取而爲詩爲畫詩云詩云畫云乎哉畫云畫云梅云乎哉戊寅夏五月朔旦陳某書於本堂

代跋汪文卿梅畫詞

梅之至難狀者莫如疎影而於暗香來往尢難也豈直難而已竟不可得逋仙於心手不能狀乃形之言吁亦贅矣況畫云乎哉畫技也意者有道焉汪君文卿嗜此不自已圖之又歌之可謂癖於梅者𨿽然其所以圖所以歌者特粗耳而其自得之妙𨿽汪君口心有不能自道者況可與人道哉吁霜晨雪夜磵谷荒涼凡條葉於春夏之間至此不免憔悴易節梅獨炯乎其貌澤如今汪君所嗜乃若此吾已知其人矣豈待識靣邪識靣者正未必眞知也

跋吳傅朋帖

上章執徐良月旣望曹防宇袖出吳公傅朋一帖謂嶽林主禪不倚所藏委之轉示公以字書名百年前已寶之況後於百年乎然此艸字行小字也於大字尢善錢塘之西湖之西九里松三字甚大髙宗皇帝就塗以金而扁之中興之盛觀前輩之風流聖人之取諸人以爲善者如此錢塘今皆非舊聞三大字獨存而訪舊之期墮茫矣然則在錢塘者不可見所得見者乃止於此悲夫丹山陳某書

跋王徳玉庭藻詩集

萬竹王徳玉嗜吟向嘗集以示余猶未暇玩繹時適多事逃難山谷歸而求之已燬於兵矣別數載忽邂逅語及方無以謝不敏而舊稿與新續又出諸袖相對披讀詩至於次昌上人韻與天臺友人梅花韻詞至於伊州三臺淒然以感有鯁其臆欲贅一語懵其爲何如也丹山陳某

跋兪梅野詩

詩必有趣趣必有句趣入而深無餘句句俄而工無餘趣句似矣而趣淺趣似矣而句劣識者病之予昔聞之詩之師今老矣重以世變極朋友散亡詩乎詩乎誰復言詩乎龜坑兪氏𨿽面未相覿而心若相知忽寄吟槁以示空谷足音不圖有此徒以百罹之身未能爲罍洗古姑卽其所聞者相諗其亦以爲然不丹山陳

跋東坡帖

公之薨及今辛巳一百八十有一年矣吳傅朋見此於四十餘年之後中更焚燬能寶存之已重爲之嗟嘆而余乃得見於今之時又當何如其感慨也四明陳某

跋盧致逺【雲龍】詩

盧致逺與余有連觀其志气欲以毛錐子取功名甚鋭及天下事大變忽焉若潦水歸壑娛憂紓悲一寄之吟平生所得亦於此乎見特所聞一二猶以不得盡見爲憾世念消歇落花啼鳥方相與寂寂耿耿一日手短柄鑱領兒曹課田園事門外剝啄乃長須送詩卷來亟展亟讀至感時有感二詩云去年正月不如前正月今年又不然世事狂瀾趨愈下明年恐不及今年鐘鳴鼎食是誰家不愛桑麻只愛花近日愛花人絕少也隨老圃種桑麻吾心所欲言自謂世之人無復道不意得所同者又自有致逺在何日防面更平章餘詩也丹山陳某書

書慈溪張孝祠記後

慈溪張孝子諱無擇以孝聞於唐越數百年始得侑食於董孝子諱黯之祠有人心者知所尊慕矣其墓則與其父袁州司馬公者幸而存於虎脾山下不幸而年逺事遷地失其主張氏之後過而視之亦悠悠耳賢哉景云於大亂之際追祖父之志規復其舊而芝艸醴泉之瑞恍然猶在人目鳴呼死而不得葬葬而或廢或斵或颺於異教之灰斃於血刃以飽狐貍蠅蚋者滔滔皆是豈人之子若孫皆不孝者乎亦言難言其隱痛者景云乃能使孝子之墓不與世變俱變余安得不有感於景云之得遂其志而重爲今時之人愴悼哉𨿽然孝子之孝自有宣獻樓公文元楊公文靖張公發揮於前矣若夫黃公震所以書者則余之心余之所欲言也讀之淚防陳某惶恐書

跋蘭亭帖

蘭亭記善本旣殉昭陵其流傳於天下後世者乃復爛熳如是前賢辯之者甚多姑置諸勿論至如鄕先生攻媿樓公博古而有精鑑亦不敢妄實是非其間余則又安能一見而決其眞哉然予嘗謂字畫末也所難沒者惟其人世更大亂故家文獻存者防希浮屠氏友林乃獨防此以示悲夫此未足奇也友林知有王右軍字畫可敬而又使余筆其後是知我輩尙足爲物外人所愛慕而世變不能爲之軒輊斯其奇矣斯其有感於此記之外矣悲夫壬午良月望陳某書

跋剡中王愚山及其子怡云詩集

詩不可茍作要必有源流今觀怡云詩平淡隨意與其父愚山相出入眞自成一家也余又奚辭以贅

兪黙翁察院【浙】求書兪梅軒遺老傳後

曽南丰傳洪渥有曰余觀古今豪傑士傳論人行義不列於史者往往務摭奇以動俗亦或事髙不可爲繼然考之中庸亦過矣如渥之所存蓋人人之所易到故載之云嗚呼至哉言乎梅軒兪君余𨿽不及識然觀籌山黙翁之言則行修於家而刑於鄕曲言出於口而信於朋友安於貧錮於隱而不與世之聲光利勢者競玆非南丰之所謂可書者與籌山傳之黙翁表章之可矣固公言也非兄弟之私情也昔馬少遊不干名不營利恂恂焉守墳墓爲裏善士使漢史臣不因傳其兄伏波以附見其平生萬一則與茂陵艸木同腐久矣梅軒亦少遊之流而兄弟間之筆乃自足以傳世又安知後世無賢子孫者當立傳溯而襲之以光昭之哉易曰積善之家必有餘慶中庸曰天之生物也必因其材而篤焉裔梅軒者其勉諸

題梁楷畫村樂圖

誰與畫者糊塗瀟灑道古不古一味山野然今之時亦無此嬉天寒日薄我心傷悲閼逢涒灘書於本堂瀹有追贈傅奕孔道輔詩因以數語書其後

舉笏擊蛇吾於孔公無間然矣傅公多知羚羊角可以碎脆齒猶愈於迷於佛而以妄助瀾者也然佛老之害一也不好佛而好老至爲之注則佛有辭矣吾於此知孔傅優劣乙酉二月初九日書於本堂

本堂集卷四十四

欽定四庫全書

本堂集卷四十五

宋陳著撰

題防

跋童氏子詩集【名之懋字竹詠】

僕不能文而見人論文則喜今老矣世事且大變老師宿儒固已影滅迹熄肩隨朋友與艸俱宿亦旣八九後生輩又絕口問學彼尋聲之徒憧憧於腥風怪雨中而琴瑟書冊左右誰復一下交哉童氏子之懋固窮食貧棲棲若不堪終日獨於書不釋手至於文則旁通捷出所以懷抱必見嗟乎此爲何如時多學而嗜文猶有如此其卓卓且不鄙衰拙厪厪焉以可否請僕非其人也有喜而已何敢他贅一辭然窮而益堅老而益勵固知未可涯也安得親戚故舊皆若人哉撫捲爲之三嘆甲甲季春旣望丹山陳某書

跋孝門吳子舉瘦槁

瘦槁吳君子舉所作也伍山吳叔度轉致其來意曰慈溪黃公旣於卷首著語更求一語於子以自信吁余何足以辱此然聞古之詩三百篇人心天理流動充滿自然而然有不容禦下逮杜少陵韓昌黎或於其忠愛或於其事實皆非餘子所可及流而晚唐以瘦爲本斯極矣瘦其膚淺之異名乎是以善爲詩者學在其中而不爲無益之語今吳君𨿽自號其詩以瘦而屑於下問凜若不自足者是亦學也學而不已必將充然有得當自知其瘦之爲而余之所望於吳君者又豈在詩而已哉前輩謂歐陽公因作文見道理余曰詩亦然吳君其勉之閼逢涒灘仲冬晦日丹山陳某書

書東坡風雪竹後

大蘇淸气勁節在宇宙間百世之下槪可想見況此畫乃風雪竹乎使人竦然毛髮森灑他固不暇問也彊圉大淵獻中和節丹山陳某書

跋天臺童氏子飯牛槀

詩至晚唐非古矣然欲至晚唐亦甚難者惟四靈以爲得其緒他人蓋有窮平生心而終莫之詣童氏子以飯牛槀示淸而味和而節人情物意間髓脈自貫殆晚唐而非純於晚唐者也叩之則曰吾之詩得之兪黙翁黙翁得諸杜少陵信其所由來如此誰復能贅贊一辭惟有斂袵三嘆而已彊圉大淵獻上已日丹山陳某

跋任東野諸賢墨寶

某生晚於鄕先賢翰墨如忠肅陳公宣猷樓公正肅袁公端憲沈公得見固多餘則未能盡見也東野任君以所集墨寶示肅襟披閱凡鄕之公卿士大夫者皆在焉用心於此亦勤勤矣乎維桑與梓必恭敬止況於鄕之人乎況翰墨之有存者乎某爲之三嘆其不忘本也其非鄕人者不暇問彊圉大淵獻上巳日丹山陳某敬書

書天臺陳楡收【景參】山房圖後

英山陳君名山房以楡收收之爲義大矣人生而靜天之性也感於物而動性之欲也動而不失其性奚其收動而失焉則收其可後乎蓋人之失常生於動動之失常患於不知收於易有之復之初九曰不逺復君年未爲老顧自以桑楡爲迫以收爲心其將復於不逺而非迷復者也然學無止法老當益懼其君之所取収之桑楡之意歟是可敬也已因贅數語於圖之後亦以自警云彊圉大淵獻季春望丹山陳某書

書邑中文盟集後

古者盛時美風俗厚人倫有鄕飲焉無非教也世道降時乎賜酺所謂教者安在流而八伯八達七賢六逸業於酒生死於酒皆名教罪人至於洛中耆英集方見其典刑禮節有三代气象又至呂氏鄕約相勸相規相交相卹條畫斯密矣嗚呼鄕飲猶曰待其時耆英集猶曰待其人若鄕約則又奚待而世方聲相撼勢相軋貨利相騖逐牙距搏噬矛劍攻刺有骨肉所不暇問尙肯爲鄕約哉餘一日過西山妻之兄趙景文出示一編曰文盟酒以洽其情而不至於亂詩以暢其文而不至於肆歌曲以樂其綢繆發其感愴而不至於淫防哀怨淵乎其味其鄕約之餘乎當今之時而有斯舉其於世教闗系甚大是𨿽盟自閭裏之近者同志者始未能使一鄕皆防安知不由是焉而聞風皆興起哉余年七十有四矣相去且六十里而遙無從齒月飲然有契於心矣𨿽不與猶與也因書所以敬慕之意並所欲言者相諗丁亥立秋陳某書

書柴張父厓艸帖【號梅庵】

字莫艸於王右軍自是而艸或至於顚詩莫怪於玉川子自是而怪或至於狂柴張父其甚焉者也所錄似汪仲容【名度汪村人】丈數紙幾與腐艸敗葉同歸唐溪袁氏子掇拾演置諸牕幾間客至則出爲淸玩他日袖以示余其詩如枯梅出竹古藤掛樹其字如飛猱弄險遊絲舞空其交如葛天民白玉蟾固散人之靡乎及賦喜容泉詩意若不滿於西山眞先生者或有由而然也吁前人法言妙墨散落人間炳日星而相金玉開其路而來之充棟汗牛無難也張父之遇其市駿骨之意歟於是信袁氏子爲善於好古歲著雍困惇陬月丹霞陳某書

書新昌杜黃山王心月騷壇集後

地因人重重則名隨之堯山舜井不可尙矣嚴子陵以髙節名灘鄭康成以行義名鄕陶淵明以淸曠名石古迄今若是者滿天下王心月家杜黃山欲祠杜工部黃太史以實其山之名名必以實吾謂山稱杜黃昔或自有二姓居此者工部太史有知必不肻如王安石爭墩祠之將吐矣然心月攀敬二詩宗是志於詩良切自今而後能追其風雨馳騁焉則此山當有易名王山者又何必借古人爲重哉於其來訪輒書所見爲謝著雍困惇孟春望日丹霞陳某書

書道士貝鶴隱詩集

貝鶴隱隱於黃冠而詩其隱之本趣也出古入今感新懷舊若將宇宙與風月雲煙爲家其進未可涯涘世降俗漓動有障礙故家子弟謀所以脫塵网無所於寄不歸道則歸釋其流而愈下者則又難言而道視他歸於儒爲最近而況於志於詩乎然則鶴隱非徒道家流也賀季眞善屬辭片紙才十數字世卽傳以爲寶稱明出奇險語𨿽劉師復侯喜擅詩聲伏不敢吐气吁詩如二人可矣於鶴隱有望焉他日爲之傳爲之序當自有人余老矣姑書此以見其爲先知鶴隱者也本堂老夫七十五歳書

書族弟鷺圖

畫瑞物必麟鳯畫尢物必孔翠楚秀弟不是之取而取鷺以爲圖叩其故則曰瑞物吾所不得而見尢物吾得而見而非所見而可取非鷺而何不與華茂者色而性其潔也不與塵埃者爭食而分其臒也世逺三代物之生類不得以仁遂而此獨朝夕焉天地之間江湖之上悠悠濯濯以安全其性分畫固所以見吾意乎可以人而不如鳥乎余聞其言爲之三嘆

書蔣氏族譜後

嗚呼今而後知天理人倫之無世變也蔣氏宗譜於世次必明其本支於墳墓必詳其地理於祭薦必志其時節善矣懼其宗族之汗漫或尊卑失其序而爲之定其名第子弟之茍且或奔走怠其事而爲之借其歲月計慮周密𨿽百世可也今之人族未至服盡已視爲行路人葬未至數世已委之爲樵牧地無知者流淫於祭非鬼而祖若宗或敢以妖厲目之於霜露乎奚感甚而五服內其生其死有不相聞一繩以禮有不從長者命絲髮則有忘等分凶爭者滔滔良可哀也今乃獨條其所當重嚴其所當行而一歸之譜古道庶乎其在蔣氏之後有能自外於此譜者吾不之信嗚呼今而後知天理人倫之無世變也譜之者其後人應和書於譜後者丹霞山人陳某戊子歲書

題盧竹溪主洞眞觀石後

處士盧竹溪並家築屋爲世所謂道士觀或曰竹溪入道則出儒矣道則老子所謂非常之道余曰道天常也常之外安有道外常以求道而已奚其儒儒以身任道道與儒有二乎二儒與道自太史公不知道而家分之始此非常一語流獘之極極而至於謂可以乘雲禦風騎鶴控鯉吁有是哉竹溪吾徒也處士吾徒退藏之名也托觀以投老娛閒而隱於市則有之謂其入乎彼而出乎此余未之信一日見竹溪諗其何如則矍然而笑顧左右曰果有得吾之心者如此舉手以謝因請記其說已丑閏月朔嵩溪遺耄陳某書

跋史芝崖詩

詩以知時亦以知人尙矣世變而下惟杜少陵詩望而可知也否則春風百鳥安知其有今古耶芝崖之詩濯舊來新近中逺淺中深和樂中多有感慨時哉人哉詩云乎哉爲之三嘆歲辛卯孟夏六日書於石屋道院嵩溪遺耄陳某書

跋貝菊所詩

吟詠所以自適撚須推手徒勞苦耳又安用務此爲何哉雲行水流隨所見自有意態菊所之詩是已此外何言以贅

跋丁氏子詩後

詩茍乎哉情欲眞事欲實語欲到音節欲諧以暢不則兒童對偶巧而已癡人說夢妄而已有女懷春防乎淫我生不辰防乎謗然聖人猶有取焉以其由中也是故善於詩必不徒巧與妄杜少陵以詩爲史是也詩自賈島古道能防何鳥自井口出猶待一年後方得書從湖外來之句以足其聫島而下可知已近世陸放翁日課數時吾竊疑焉姑置不敢議今丁氏子以吟槁示有感愴者有卽事者有與人和者事與識融句與意稱起發人者良多其知世之所病餘之所欲言歟謾書諸捲後以諗於當家云

題邑人詩卷

客有詩卷示余讀之爲一喟古道散詩日以薄而今爲甚四靈之波蕩之下也獨航而溯其源者不易得得則與我心契焉傷今思古濯舊來新其有意於古乎尙勉之哉

本堂集卷四十五

欽定四庫全書

本堂集卷四十六

宋陳著撰

題跋

跋戴樂潛詩

封山戴氏家棟宇崢嶸冠蓋出入弦誦聲洋洋也二十年來殘山剩水荒煙衰艸百年文獻歸之三嘆而已他日其後人袖樂潛居士詩集以示讀之感極而悲因謂事物變遷安從而此獨完曰他日不暇問惟厥先防墨隻字之遺與身存亡防集成帙將與好事者共之而王玉堂實爲之序玆敢復請贊其不朽吁世之有文而雲散鳥逝者良多守靑氊寶古罍洗亦系乎子若孫與表章之者何如人耳昔邵茂誠旣歿得蘇玉堂而詩始名世今樂潛之詩防於不傳而遇王玉堂亦以名世矣又奚以餘言爲哉然亦不敢拂其意故書其槪於卷末

跋董哲卿【應鳳】自述

余聞鄕有董哲卿常以未見面爲欠辱緣王叔寶以其自述示讀之竟則見其人矣叔寶且云其家占萬竹山水佳處門徑灑落艸木映帶喜交雅客老不倦然則此又恐不可不見余曰人生欲見者不及見良多今旣以其自述而見其文於叔寶之言而見其趣於其心不於其迹是亦足爲歲寒一相識也其爲復於哲卿

題學子吳應奎【文可】遊山紀勝

吳應奎襟懷灑落與東涪山水有緣杖屨到處卽入品題何其淸而新美而暢也環百里間已成紀勝巨編使獲如古太史公者行天下其止於詩而已乎年事未爲老尙其勉之以副余愛助之心歲癸巳四月朔八十歲老夫陳某書

書金壇湯宰書

金壇湯宰名維祺號復齋宋徳祐末宰嵊縣甚有政績旣而天下大亂辟於晦溪單祥鄕家亦嘗到家間數宿今別十七年而六年書方到𨿽繼於癸巳收書後一日復其書又未知何日可達也爲之惘然

題道統三書後

韓文公謂吾道之統孟子死不得其傳孰知至周子而後又大光明有太極圖通書西銘在焉全體大用與九經表裏學不知此非學也而未易言也然士希賢賢希聖聖希天非學者分外事二程子一出便欲學聖人其知此歟暇日因防朱子所注三書爲一編吾耄矣兒曹尙敬之哉歲昭陽大荒落季夏丙午書於交翠

跋趙宗髙嵩詩

趙秋汀之子嵩宗髙自號鈍壽一日袖巨軸示展視之裏名勝發揮鈍壽精義與家傳能詩甚至余不及識秋汀而識鈍壽而詩則未及見然鈍壽之謂豈特爲詩哉敢以其大者勉嵩溪遺耄陳某書

書胡純伯正叔二生字說後

剡胡應之餘畏友也一日造其家出二子拜左右立誦書屬對非常兒比問其名皆八歲而未名應之以屬余爲名之以師純師正欲其師程子也旣而其從兄子長援泰山先生孫復字明復例字師純以純伯師正以正仲距今二十有二載一日來訪冠屨深衣以前其貌如古罍洗其言有金石音畱從容間以所學審問纚纚精神曄曄逼人可敬也已世方馳捷徑競聲利視詩書爲何物獨喜服初服業相尋於溪山寂莫之濵意其欲有所益也余耄矣無以與子之行矣而家庭有嚴君焉鄕曲有黙翁焉歸而求之有餘師也由是而進進焉對越純公正公其殆庶乎歲癸巳陽月五日嵩溪遺耄陳某書於交翠

書徐醫餘慶堂記後

醫者徐子云有堂名餘慶一日出王中書紀舒大博跋示余余謂子云兄醫有聲不自以爲能而溯厥先祖父所積曰餘慶然則知此身爲慶之餘矣亦盍知今而後至於云來將又有來於此身之慶則用心於所業當何如哉堂乎堂乎其心之所寄而慶之所由出乎余於是嘉其能喜其不忘本而勉其爲源源無窮地也嵗癸已良月望嵩溪遺耄陳某書

題炳同上人古杭風景圖

少野師有古杭風景圖城郭湖山髣髴萬一餘爲之恍然昔李文叔書洛陽名園記後謂唐之東都門館園囿與唐共滅而俱亡其懷古之心猶不勝其感慨況余所身歷而目熟之地於此圖當何如哉閼逢惇牂宿月旣望嵩溪遺耄陳某書

書鹵簿小圖後

景徳圖天聖記久不在目今而忽有此本不暇較其詳略而恍然如復見漢官威儀當何如其感慨甲午季夏望日嵩溪遺耄陳某書

跋萬壽主僧圓鑑藏朱文公答潘端叔書

萬壽主禪圓鑑出示朱文公答潘端叔書拱而讀之肅如也昔妙珣了怡得忠肅陳公有門頌及與明智師辯論二帖宣猷樓公猶爲忠肅公之故而爲之跋是書自是吾道中物師乃惓惓如獲至寶佛者尊儒尢爲可敬安得而不贊以數語甲午中秋嵩耄陳某書

跋舒舜侯【嶽祥】壽康精舍記

南明董伯和居萬山間自號稼盤且築壽康精舍有圃焉名可茹泉焉名自潔皆取盤谷序中語臺舒舜侯比寓彼者久精舍成因以記屬之記成伯和轉以示余曰其爲我申其說余以未嘗識其地難爲言而素知其人食於山僅足而能自樂其樂者也今其有曰逸樂因其資而遂𨿽陶元亮不得爲願也然願資之有邪無也亦不可知要知人之出處存乎其人人之樂於隱者𨿽艸衣藿食隨朝夕以謀安焉非其人將富埒丘山亦惟日不足而暇於隱者幾希矣敢筆其言於記之後以諗於伯和他日舜侯聞之必亦以餘言爲然甲午陽月嵩溪遺耄陳某書

跋範尙書【楷】蓬閬唱和集

尙書範公聞孫庭珪手植其祖蓬閬唱和集以示得見當時人物文章之盛恍乎立羣玉下風衣被奎璧餘輝不知古爲古今爲今也然不能不爲之感慨請欲襲而藏文獻家百世之寶有重於此者乎旃防恊洽人日裏後學陳某再拜書

跋聞仲和注陸放翁劍南句圖

昔範石翁欲放翁注東坡詩翁難之曰坡詩用事多猶可注其用意處則有不能盡知辭焉今仲和於放翁詩注其事甚悉豈徒爲事偶設要亦知有意在而無從追詰非子之有遺餘力也然所以注世自有寶之者矣余觀子精神加於人數等學之大於此者又有望焉彼日斯邁尙勉而身其任哉旃蒙協洽人日嵩溪遺耄陳某書

書張子華所藏錢穆父孫莘老二帖

錢穆父孫莘老墨迹二紙張子華得之以示今爲古罍矣相與感嘆而不自知其爲何心也旃蒙協洽孟春旣望本堂老人陳某八十二歲書

書故人孔應得資政遺文

先樞密余故嘗參承矣其嗣子昭孫以其遺文示感涕不覺自流尙忍讀竟其文哉嵩溪遺耄陳某書

書君壽希崖獘帚集【荷】屋

人之爲詩非茍然也古者歌詩以見人況作詩者乎人焉廋哉鮑謝李杜各自有體非故好異亦惟其人而已君壽之詩和平淸純無艱難辛苦態如其人如其人然亦何必矯其非分以爲奇哉司馬公自言作詩正是此意敢以諗於君壽丹霞陳某書

跋黃祖勉所藏董源【字叔達南唐後苑使】山水圖

黃祖勉跋董源山水圖云脫落凡格特恐是摹本余謂古之眞迹摹爲墨本者滔滔有可人意𨿽摹猶眞要在人目中自有可否他奚泥哉此正祖勉言外之意嵩溪遺耄陳某八十二歲書於本堂

跋蘇徳淵【渺】易

夫易至大至神晦庵先生謂看易湏識理象數辭未嘗相離而程傳只說理不及數然大元濳虛或者又病其推象數之過張文饒自謂精於數及其立身行事則文大悖於易惟邵子之學明道先生稱其各有所因而入彼章子厚邢和叔欲師之而邵子知其心術不正辭焉然學易者亦存乎其人而深淺未暇計近慈湖先生有已易今而贅言子之六合亦不外乎已殆欲爲已易之疏義乎余耄矣讀其書尙不能終帙欲於此焉有見無能爲役也吁闗子明者安知後來無王穆公乎贅言子子海陵人姓蘇名渺字徳淵純篤而老於古學者也四明陳某書

跋樓攻媿與王粹中諸詩墨迹

林國器出示所藏攻媿先生所書與王粹中先生諸詩本王氏家百世之寶乃爲國器所有人於天地間各有所好惟先賢墨迹若淡而無味非與賢者遇覆醬瓿者良多今攻媿先生之筆王氏失於世守時異事殊必有難言者猶幸歸之國器得其所矣攻媿先生百世師後來者恨不得親其典刑得見此筆亦庶防焉萬一珍襲之不嚴將又墮於渺茫矣敬之哉歲旃蒙協洽嵩溪遺耄陳某書

書內兄舒通叟饋八十書

此內兄舒通叟與余往來絕筆也余癸已歲始生之旦以饋來而兄以是歲九月十九日病終今見其書當何如其感傷然以兄之厚於余而先余而逝余亦豈久於人世者悲夫歲乙未季夏九日陳某敬書

書趙景文饋八十書

妻之兄趙景文於歲癸已饋余始生之旦且書與詞以篤其耄而景文是歲九月二十四日已爲故人與舒內兄之防相先後六日耳余之感獨爲親防乎鄕曲所謂晨星者今已矣夫嗚呼歲乙未季夏九日陳某敬書

題再書戊子所與汪景淵諸詩後

乙未秋與汪景淵別已八載矣忽相話及舊所道語且云此紙燬於數載前欲再書吁余今年八十有二世事變化於俄頃間可及方來乎爲之重感而淚落也重陽後二日書於交翠

本堂集卷四十六

欽定四庫全書

本堂集卷四十七

宋陳著撰

題跋

書卓生甫深衣述後

句章卓有立生甫以深衣述見示余謂深衣惟當據經以求合而已至如續衽鉤邊則司馬溫公所謂如燕尾有鉤曲裁其傍邊綴於裳之右旁以掩其不相連之處此說以爲正當又奚以旁引曲泥爲哉屢圖再防相諗以決連年衰病猶未之果廼聞歿已兩載矣生甫平生用力於此有足以遺其後庶乎無憾余之生負質疑之記使生甫賫志九泉興言至斯交道謂何歲乙未孟冬攬涕書其手澤之後以歸之與追挽二詩俱前悲夫嵩溪遺耄陳某書

跋史獨善奏議

獨善史公當瑞平更化之初轉對一札君子小人之辯言外之意隱而實彰寛而實切也苐貳札及蜀事可謂至論若嘉熙應詔書則明白洞達勁正懇到惜其言不得於其時徒使後來讀之感至於激嗟何及矣歲乙未孟冬裏後學陳某敬書

書王寓庵遺文

余童丱於丈人行聞裏有寓庵王公之賢髙山仰止今八十三歲矣玆因畱其孫得淦家獲見其燬余偶遺之文於和淵明歸去來辭知其奉親孝於泰庵記知其事長敬於怡齋記知其友於兄弟於交說於淇緑辯知其與友朋鄕曲無不盡其情人生大節略無虧欠餘如一出一處一語一言動中禮義古之人古之人讀之使人感發誰能起之得與北面列哉知念其祖善傳其家幸而有此孫孫又生子矣寓庵之業其不亡乎歲丙申書於雙桂坊之梅嵩溪遺耄陳某書

題晦庵齋居感興詩卷首

文公爲後學地可謂深著明切宜端居靜察朝夕不置人一已百人十已千終有得矣歲丙申四月朔書於本堂

題劉向說苑卷首

劉向說苑曽子固序之矣其可否已櫽括其間學者當有所擇而徒博者失之餘因爲諸兒書此卷首歲丙申四月朔書於本堂

書李純甫文槁

余少也取友於郡庠之造道齋與純甫李君同捨兄事之情甚洽後余薄官走四方而君以賦冠計闈上春官不利未防而聞爲地下游矣吁而止於此耶𨿽然有文槁在見之者如見其人死猶不死也特余老病因循於宿艸之不哭傷如之何感如之何嵩溪遺耄陳某書

題文中子

文中子當細味其間格言甚多丙申首夏書以遺子若孫

跋僧徳恩所藏鐘子固所畫山谷水仙詩圖後

樗寮因子固所作兄弟圖而冩山谷詩【水仙花】余又因樗寮而爲絕江著數字亦以世之情喜新而厭舊而絕江獨知所寶是不能無感焉蓋於世變人情有闗也吁歲丙申良月望本堂老人八十三歲書

書史獻父屏石圖銘序後

余昔仕於朝史獻父寄居西湖之西入門立一石如屏自號屏石餘與之遊因與石諗稔旣而皆東歸石爲人所有獻父眷眷焉見之畫而銘而序而詩觀之而感者多而余爲甚幸而時見獻父屏石儼其在前矣迹爲然亦終不能無感然感豈止此一石而已哉丙申良月望嵩溪遺耄陳某書

書四明衣冠盛事錄後

楊君鵬舉由太學生擢第晚而浮雲視功名掃軌不接外事殆有徳而隱於市者歟吾鄕家世忠厚老成典刑月評所歸余𨿽居百里外未及一面而夙聞其賢玆偶爲義不可以筋力者入城君之外孫袁伯長出示所手抄吾鄕衣冠盛事譜閱之旣信乎所聞之可證科目絕續之交吾黨窮通之機實有闗系蓋譜存則脈存脈存則𨿽秦火不能滅然科目今𨿽未暇舉三代以上人才之盛亦由科目邪養之深者發之茂持之重者出之遲姑盡其在我時來則爲之耳所以感厲其气維持其心以爲無窮之地將有大功於吾鄕吾鄕而放之天下亦可者此譜也余固以心見楊君豈不過於面交也哉丙申歲良月廿五日嵩溪遺耄陳某書

跋史景正南有嘉魚樂與賢賦並書事詩

嗚呼彼何人哉並緣宮艶玩弄威權箝天下口不遺餘力猶懼三雍之中有獨立者爲異於是掃破定法捷出濫恩以嘗試之而靡然瀾倒二十年間縻爛其肝腸顚倒其夢想六士以前之正光化而爲光範門下防鼎之物卓乎史景正獨於公堂所課嘉魚賦與其書事詩明斥而專攻之其鋒鍔嚴於刀鋸斧鉞直以殺身成仁爲己任偃月機深間不容髮是豈於其生也吞聲斃而後欲戮其屍以爲快者比漢之名節有黨焉故有黨錮傳國家三百餘年帝學之涵養成就至矣逮其末造乃無一人爲景正黨他日有爲獨行傳者非景正誰歟歲柔兆涒灘陽月庚子嵩溪遺耄陳某書

題天臺潘少白【大老】續古集

余聞少白不識少白靣而識其子衍於小萬竹其文气英英焉因其子知其父而未知其詩一日胡甥幼文來篋有少白詩出入晉宋盛唐晚唐間森然溫然也及閱其序續古集則欲以唐體爲宗然則唐故多體將宗誰耶若曰晚唐殆不足爲少白浼余𨿽不能詩不敢評而於少白之詩則曰少白之詩也少白當亦撫掌歲柔兆涒灘暢月四明遺耄陳某書於本堂

書賈處士墓志碑陰【名琮字中美】

余歸老故山近二周星門外事未嘗問獨念疇昔交天下士今皆云冰消散自謂江空歲晚無復可人忽之賈哲甫來正郡庠日相訪求實獲我心他日出示王文昌所撰其髙大父處士墓志銘讀之則知淵源深逺如此君子之澤五世哲甫方延洪之𨿽百世可也尙懋之哉四明遺耄陳某

書陳孔晨隱居圖

歲咸淳丁卯余道金罍見南野翁坐之不礙雲山堂南山去堂十里而近光景變化煙霏空翠苒苒逼人從容而別山之面目之眞爲我有越八年翁歿余亦老矣他日其子字孔晨者來明一見問故曰堂已攺築之南山中而扁仍舊吁古今事物之變翕忽有無何可旣棟宇末也翁之歿未防而堂已廢豈初心哉今其子乃能於險阻艱難之際善繼其志且文以世其傳翁爲不亡矣余年八十有四幸而及見故人之有後然方來事未涯其亦勤其修哉四明遺耄陳某書

題奉化圖志揭首

奉化爲邑以民皆樂於奉承王化得名其俗尙气而畏法好義而知分爲士者相勉以力學爲農者相率以務本然土狹民稠一歲所入不足以贍於是有工者商者漁於海者各業其業以全身保家爲重以入孝出弟爲常風聲气習大率近古官於此者平易近民則民徳愈厚矣

跋古營蕭節齋【良輔】所藏三畫帖

李伯時九歌圖

節齋蕭公以古營名閥世臣擁牙纛蒞南服詩書福澤融液軍旅間風淸日長他無長嗜惟防墨寸紙有存古意脈則心與之契而手之不置一日出李伯時九歌圖曰燕楚相望萬里好賢樂善傷今思古本一轍也況屈大夫名塞天壤離騷又與日月爭光幽及鬼神明及人物彷徨感慨反復依戀之狀見之於圖我思古人實獲我心南方之人有如此者流風遺俗猶有如此者否乎余俛而不答姑書公之所云云者而已

東坡墨迹

坡公字畫當時人已寶之在今日當何如哉字畫固可寶而所以寶之者豈專在是哉公之學自名節入文章特其土苴況於字畫哉忽焉在目凜凜然名節如生則字畫亦眞可寶也哉因題於節齋蕭公所藏三帖之後四明陳某

夏珪山水

古畫以山水爲最唐以後或有其存而未必皆眞天地間川流山峙千態萬狀固自開辟以至今日茍有見焉孰此爲古顧欲從破繒敗楮摸索其髣髴山川能防何哉世方趨於耳目之新方溺於貨利自非灑然自得超然自拔誰復事此是則方見其可敬而不見其爲僻也節齋蕭公有山水一軸曰此夏珪之筆子以爲何如余於此未達獨能以前所自信者復因又進而曰後日有詔趣入發十洲三島間而江而湖而長淮大河見其漫漶奔放洶風濤而舞蛟龍也由防稽而嵩而岱而大行見其綿亙起伏幹雲霄而絡星辰也以行記唫囊收拾光景時一披閱眼界萬里盡在是矣豈不大快公爲之一笑卷畫四明陳某

跋韓君美【居仁】城西十絕

余讀韓君美城西十絕跫然喜肅然敬詩云乎哉君抱古學來長鄞幕暇不自休周視城渠水脈疏之瀹之旣而至他山於堰於閘完故立新蓄泄以則識敏而慮長力到而功集民歡頌之是行也有詩焉實而通淸而腴浩浩乎生意與水俱行三代井田之時旾風時雨中一言一話亦若是而已彼艸妖木怪鹿呦豕哮駕虛翼僞於天理人事之外此皆君之詩之罪人也安得如君之眞積實踐見之詩而有補觀風者哉若水之原委事之本末有王厚齋序在歲旃蒙協洽人日四明陳某八十二歲書

題天寧寺主僧可舉羅漢圖後

余入城寄天寧寺主禪直翁手一軸此羅漢圖舒而視之山水林木中人物古怪殆非塵世恍然身入其間坐白雲而來淸風也余家鄰天臺聞山有羅漢古迹飛石橋空立壁亟秀老矣欠一到今見此足矣然欲指此爲某人筆固已不識至欲指其此爲某羅漢某羅漢又安能識之哉識之者其直翁乎我欲識直翁者也因書所識於圖之後丁亥季春晦日丹山遺耄陳某

本堂集卷四十七

欽定四庫全書

本堂集卷四十八

宋陳著撰

題跋

跋僧石藏玉羅漢圖

藏玉以龍眠所畫物初所跋十六身羅漢圖求著語余不事佛安識羅漢捲還之則曰羅漢本無實相滿虛空是大方廣寺說著羅漢便是羅漢如何是識如何是不識才說識便不識龍眠之畫物初之跋亦不過無香之香無色之色遇著便是豈常見其面目之如何耶藏玉左手展圖右手執筆濡墨以授曰便下筆莫蹉過余訝其彊不覺大笑噴薄圖畫爲之欣舞藏玉曰羅漢見矣因書其語並發羅漢一笑

跋前人所藏金剛經

樓教授所書金剛經眞得二王小楷法視之防防動人目攻媿先生又以小楷書跋其後可謂兩奇絕而石上人得之上人淸致所蓄書畫皆古雅其一也一物茍珍必有所遇玆則得所歸矣

跋東臯寺主僧知恭百吟集

友山師以倜儻气瀟灑心棟宇一方風月地鏜鼓鐘體包笠旣成付之人而身歸花墅湖之廜�與雲遊戲了無住著詩其土苴也且知平生喜寒山子詩故其句意多似之有攜其百吟求著語者寒山子詩云吾心似秋月碧潭淸皎潔無物堪比倫教我如何說師知寒山者也此心何心自說且不能說余又奚贅試以轉於友山當一防頭辛夘仲冬

記

淸髙堂記

余家東堂有竹可愛暇日爲賦八句句中有淸髙二字深等請以名其堂余曰可也然有堂之名必有竹之實實者名之所由出無其實而有其名徒名也況余非好爲詩詩以寫余意原其竹之有初而及其竹之方來意則深矣汝等茍不知勉有如此竹皆拜曰諾因爲書其扁乙酉立夏日

廣福院記

吾州廣福院住持契和舊所接識防間從容言其院之故院本五代時寡婦張氏家氏事佛日課法華經甚嚴俄夢所居地有七僧若胎生蓮華上者益以信向漢幹祐二年僧正仁贊之舍其屋與田爲羅漢院有可誴者七嵗專一室修淨行歷四十年牀下地生白蓮花一朶隨而跏坐入滅湖海騰播院之名以重住者直下世襲宋太平興國九年攺賜今額嘉定十三年曰文鼎始規革其舊猶未能備嗣則曰宗詮曰善能曰如曰鱗次出力崇奉大士以殿講習大眾以堂管鑰出入以門神天像設齋房庖湢纎悉以具初張氏所捨屋地爲基一十二畝六步田止二百八十畝後如日捨一十有二畝黃氏捨五畝俗人徐文炳文煥各捨一十畝契和之來以衣鉢資置五十畝於是田之積爲畝至三百六十有七其槪如此惟是負城僧捨罹幾燎煽煨燼中巋然全存或者張氏願力洪深刼火有不能犯是尢可紀自五代迄今未有所托筆豈非大缺事玆敢以請余曰師之言卽記奚以餘言爲而三四年間申其請以書者狎至余於是有不自已於言者井裏廢古道散世之齊民有不暇問其何如間能禮義以飭其初文獻以詔其後三世以往希不失矣甚而一世二世大戾其祖若父以自絕其緒者滔滔皆是彼張氏舉其夫婦子孫之念一歸之空門余於心固有未契而能使之潔圭祠室香燈梵唄一飯必祝數百年如一日更相樂助培之未艾張氏之見旣得之矣今契和且欲詳其本末書以入石則張氏之祠與院相爲無窮又將此事始就佛氏家而求如契和者用心亦可謂不忘其本然則所以記者豈特爲契和而已固有感於斯云前具官陳著記

竹修記

友人吳山甫扁其室以竹修余叩其所以名則曰竹以自諭修者其志也子其爲之說以達吾志余惟竹之初鞭而萌不能立幹而圍不能以寸地力日以滋根本日以狀其挺拔而出者嵗不同至於如椽如杠幹雲霄停日月森不可屈雨露濡之不入嵐霧薄之不病寒發發而其膚益堅以澤暑虫虫而其防益淸以閟竹之徳如此豈一日之積哉不然則叢蓊條弱徒以完蚊蚋芘虫蛇折摧壓抑於饕風虐雪視材之修者盍亦反其本矣士而有志於學者幹之確乎不拔坤之敬以直內中庸之彊哉矯孔門之所立卓爾皆竹而修之義靜觀宻察深培厚養毋錮乎先入毋必乎速成本而末體而用一以貫之庶乎無媿於竹矣況人靈於物反身而萬理皆備故所用力者則在乎我豈徒竹之謂哉而況道不終窮學無止法進進不已又豈止於竹之修之謂哉山甫拱而聽曰敢不勉請因其說以爲記嵗著雍困惇如月朔丹山陳著書

天寧報恩禪寺記

四明天寧報恩禪寺直郡治西百武而遙基廣一頃三十畝有奇唐大中五年振祖大師創始號國寧宋崇寧二年置爲崇寧萬壽政和元年攺爲天寧萬壽法照大師法源大其規模而燬於建炎惟建隆間郡守錢康憲公億所建鐡塔猶存爾後復興其人其嵗月寺更多變譜廢莫詳至紹興七年攺額以報恩廣孝是年又攺爲報恩光孝及今至元丙子可舉承乏住持壬午春市火融風煽延奄爲煨燼過者譆譆咸謂此剎罹此已矣可舉奮而誓曰我必復之或嘻其易易因說以廣募助爲急者應之曰役甚大用甚浩固知其難以自足泥然倚諸人者或僨望諸人者吾觖吾信吾心吾竭吾力隨所有次第經紀之畢此生而已於是廬尋丈地來其眾於前量所宜任人人勵而無茍偸事事實而無虛泛忘寒暑抗埃日有所營月有所建嵗有所成積勞十年外門中殿法堂丈室齋坐之宇休息之寮而觀音閣而淨土院庖廩湢混軒廊序房昔庳者崇昔隘者辟昔黯黮者爽豁矣至於像設則位置整嚴金碧絢爛至於梵貝則時節擊撞音奏洪逺至於自領此寺以來萃件節之餘斥銖累之素增置外庫以舒經費者二田若干畝爲粟湖寧海張村庒以裕廚供者三創置句章鄕細石嶴山若干畝以給終嵗新蒸者一寺當闤闠包笠所輳有以待之今可矣平章史公弼爲大書今額以落其成而記未有所屬書來摭其始末援夙知以請余深嘉其能而不無感慨疇昔郁攸焮禍化城廓爲焦土三之二以官府之風雷其令邸第之泥沙其用猶未能如意規復間有之亦茍完耳師顧一手盡還其舊而恢拓過之豈徒能也哉余熟之於耳目之接而審其竟成事者有四曰公曰勤曰和曰宻惟公故眾數百口上下無扞格惟勤故閱十餘年始終無間防惟和故千萬人之役皆樂於趨事以恬以熙而無一指之血一跌之虞惟宻故振厲以光其前培衮以丰其後皆得於不動聲色之中然則師不幸遇寺之大變而寺之遇師則大幸矣世之興起已壊之業有能如師之傑然者乎使世之人皆如師之用心天下事有不可辦者乎吁佛氏之道本空觀師之見於應世功用乃無毫髮非實空非余所知實則余能言之於是乎書師自號直翁云具官陳著記

雪竇山資聖禪寺記

雪竇山秀甲四明正峯昂首下視臂左右引寛抱百頃平麓之陽資聖禪寺宅焉山出二水交於寺西南隅戰險噀怒防峭舞空俯之以納奇觀有飛雪亭匯支澗而池環池植美花佳木闗其抝延覽風月有錦鏡橋徑而北陟懸崖縱尋丈許立萬仭表其下羣山紫翠逺近映帶數老松在上多過龍迹築危而防檻之以壯臨眺有妙髙臺寺擅名勝天鏡參錯居者遊者如在半空五雲中盤礡不能去至元庚辰師善來以宿望公選領此寺日以葺嵗以營气象益以宏麗戍子夏四月夜寺災風烮不可撲滅惟眾寮湼盤堂存師曰變酷矣非數可諉秪自引咎然棟宇無常風景故在壞者復興吾責矣卽日西上瀝苦語白之緫統所莫不感惻贊勉防飛公櫝檝沮撓蠲料斂主張之孔力奮然東還誓以必辦特燼余茫無費源於是傾篋蓄貿財轉粟鳩梓匠走奴抗焦壒以滌瓦礫拔絕磴以掄屋材神气勞魄心計乘之不日而伽藍祠圓通閣香積院倉廩水碓磑成冬而大佛殿三門方丈成明年而齋堂明軒東西廊成又明年訖今年冬十月而諸像設而法堂明覺堂而樓館寮序湢混若梵具皆成金碧崢嶸鐘鼔時節紀綱規矩之休其徒數千指山川艸木亦煥煥有新意厥初罹變議者謂非三世四世莫克規復今而三年七越月翕忽變化纎悉備完非他有繆巧也天下事公明立私則踣勇則決懦則貳師以平昔服用之貲棄擲無遺余以不事筋力之年食息不便安一念之烈貫金石質鬼神人無人心則已有心焉則人必服事非人爲則已有人焉則事必濟人百其力事倍其功其速成也固宜東南名剎廢者良多誕不事事者廢猥自營營者廢甚而利其災則去者廢以此視何如哉寺本唐防昌以前剏名瀑布咸通八年更名雪竇宋咸平二年更今額以唐慧通禪師爲第一祖爾後湖海稱二覺道塲以智覺明覺重紹興末燬而復莫詳爲誰今師之於此寺不惟復之而又大之矣余家寺之近杖屨去來爲數於其成往觀焉師以記請吁世道流易人事廢興觸於中者浩浩乃於佛者流見如師之美迹是不可不記若其以行道說法爲己任則非記寺者所及師郡之象山著姓樊氏子自號石門年今七十有六相其役者耆舊僧類有勞而始終之者三人允樞宗永如明具官陳著記

梅窻

梅於植物臒而益勁枮而益奇故其色淡中自韻如古君子其香絕不染富貴脂澤气其實酸不投甘昔人至以和羮方大用非杜少陵莫敢索笑非林和靖不能以詩寫而世之人不識梅不見梅者類拾人余唾借以自表揭辱梅甚矣余之離孫王得淦於疎籬荒艸間取孤根手植之因以扁其余笑而詰汝嗜梅爲色乎胡不取諸牡丹芍藥謂香乎胡不取諸蘭桂菊謂實乎胡不取諸桃李梨栗而獨於梅焉取拱而答曰凡物之香者或無色色者或無實三美具又勁且奇有嵗寒操非梅而何取以自況余法家拂士也余聽其言而喜乃歌以贊之曰雪霜之玉以妍之兮而將茹其芳而淸之胚雨露之膏以成之兮而將落其華而質之培媚柔穠郁彼紛紛兮此寂寞矯自享於山之顚水之隈而將冠方山佩飛霞與周旋兮茍初心之不踐有如梅

本堂集卷四十八

欽定四庫全書

本堂集卷四十九

宋陳著撰

記

悠然軒記

余爲王得淦記梅矣其右小軒曰悠然並以記請因語之曰人莫患於有意有意則窒莫樂於無心無心卽化湛湛融融忽焉而俯忽焉而仰忽焉而竚忽焉而行天寛地大心曠神不物而適與物遇無我而適與我契者人莫之能諭自亦不能名也世降俗漓憧憧往來役役念慮惟名與利安知有此樂獨淵明於宇宙間了無系累門外南山坐臥飲食固熟見之者而今於采菊之際悠然之處見之於詩山一也而趣不同豈時時焉見所見盼盼焉山其山者比哉而家裏之南山之趾而軒受其景摘其詩中之語而扁之可也特年方盛气方鋭求交者方未能盡謝去視淵明爲何如然知所以扁則趣以動矣顏子坐忘曽防之舞詠則未易到而喜吟姑自吟入亦惟勇以決其壯靜以虛其捨熟讀淵明詩以豁達其門戶他如明道之傍花隨栁康節之擊壤集東坡之掛起西浪接天等作是皆與造物者遊朝夕涵泳久當自得得則自有悠然之時此趣難言而不能無言也後日而固有所得則所言又在悠然之外矣本堂老人陳著記

奉化縣學記

吾道爲天地立心學校爲吾道司命有天下國家者所先務而邑於化民最近奉川一邑秀於民爲多而諸老先生詩書禮義之澤猶未與流俗瀾倒一變可以近古其機在邑尹嵗己丑丁君之來殿謁旣覽學宮諸生進而告其故邑之學凡幾更革大成殿則百年之遺訓堂儀門左右廊及誠身明善觀光利賓志道率性六齋則十餘年之近所營建舊或玩於未修新或病於未完尹之心若有不慊者越明年鳩工防梓而補苴而墁甕而防堊丹漆之亦可矣而曰未也又明年正文廟門使知有師剏天壽殿使知有尊辟養正堂而小學知有所向至於閌以入出於學之西揭以森嚴於學之南南有池池有亭曰前衿佩遊息以畼昔所未有而大備於今吏不弛勞民不知役有政化者如此夫闔議屬余述其槪以詔方來且諗於余曰尹爲吾道計將以鄒孟吾邑而吾籍適成戶也而役不吾及賦也而科不吾泛章甫摓掖也而佩珥腰鞬而茅蒲防苙不吾勞若是士皆得爲今之幸民然心無所用身無所事不蕩而偸者幾希此又幸不幸之幾尹爲此懼急於學校可謂知本大廈連云羣居終日非欲茍便安徒呫畢逺取諸顏孟近取證諸周程朱張誠於心踐於身行於家庭信於宗族鄕黨朋友貴其所自貴樂其所自樂窮途命也有性焉行藏性也有命焉其相與勉防庶免爲學校辱余聞之喜因爲果能爾當聫其語於末以堅尹之心以報尹之徳咸曰諾故並書之尹襄賁人名濟字旣之直而宻敏而勤廉平而彊毅意所欲爲不遺餘力而丞王君澤白君黽主簿李君大用皆樂於恊助百廢具興學校其一也【至元壬辰七月旦】

參前亭記【依謝志較】

襄賁丁君濟尹奉化以學校爲第一義葺舊營新倥傯間顧學前有池池之中可亭藏修者可遊息然學宮漸完邑之士恊相居多此役又將誰賴壬辰四月朔揖而謀諸長明善齋汪日賓諾而退經工飭材是月己夘亭成扁以前尹意則有在也人之爲學所學何事亦惟言必有物行必有常而忠信篤敬爲本吾夫子告子張以此且申以參前之語今余於諸生宮以居之又爲此亭蓋欲其優遊涵泳樂其所以學然虛閒之地虛則易放閒則易怠因摘二字以警子張爲聖門髙弟猶書諸紳諸生自視子張爲何如登斯亭也翼翼然若常在目庶乎久而安安而化不自其在忠信篤敬之中而言行爲有成否則妄而已如扁何彼南山防翠平野輸秀風淸日美蓮淨植而芹藻香天髙地下鳶之飛魚之躍各有適不物於物何見非理何著非情亦足以暢吾心而融吾性若山陰之敍情零陵之燕好雲龍山人之皷琴放鶴則非名亭本意諸生領已進而曰昔子張書紳止於一已此以名亭則與諸生共所以表章夫子之訓淑後學大矣敢以記請尹退然不自居曰於余奚記爲特承余之心者是可嘉盍有以勸後時著因賀成適至辱使之書辭以耄不獲姑筆其實使來者知尹之用心而用力又有若而人將有以日葺爲事而斯亭爲學者助百世一日也具官陳著記

訓堂記【依謝志較】

彞訓堂奉化縣學講肄之所也初有堂已久逮宋慶元間廢而復且百年至元乙酉秋壓於埃瓦礫中惟文元楊公所書扁與進士題名六碑全觀者驚異知斯文有相必有興其僕者時公家方多故未遑臯比無所於寄裏士盧漕貢震龍勇捐私蓄鳩工募材植楹爲間五後楹以石代木使風雨不可病塗塈甃甓迄無闕事特舊址前逼大成殿翼左右屋皆隈陋不稱後六年尹丁君濟來乃規置堂北地遷之且壇其陽植卉木相照映以全其成以暢其隘鼓而講音節振越佩而趨意气舒遲一轉移間面勢風景殆天設也他日余於尹接謂余曰子記學矣堂於學爲重敢並以請余聞之師天下之理一常非常而已則非教故箕子表其義曰彞訓古道邈人心漓過者不及者自棄自暴者而迂而誕而茍且放肆滔滔非彞曽不知之本外鑠我斯固學者之罪亦必有任其責者矣今堂之建之遷豈徒曰人事正以爲人心地學者於此當何如哉吁世方事於無益之奉殫極而未饜教化所自出之宮𨿽蕪廢不治過者誰肯顧之此余於斯堂也見其卓卓其見非流俗人之所及其有關於世道甚大不能不重有感焉於是乎記具官陳著記

淸隠山房記

林公輔國器生名家於吾防爲俊拔挾五色筆題萬里橋久間忽邂逅藤冠羽衣口誦老莊語若將忘世者訝而叩其故曰人生及壯嵗無所遇則已今余已四十有一姑以七十希有之年自誑已爲過半忽忽餘光去崦嵫能幾尙欲與塵鏡爭夢豈不爲種菜蕨耕谷口釣煙波諸人地下笑寂寂由是決於東吳先墓廬左右小築山房名以淸隠而息焉子以爲何如余謂世之患在不知止功名其网羅富貴其機阱得勢不知有九霄失勢則一落千丈老死而莫悟滔滔皆是夫幾豁然見幾不待嵗晚身蛻蟬心過鶴吾山吾水吾風吾月可以舟可以屐可以琴棋詩酒有趣者不得擅而專有力者不得負而去自適其適自全其全爲計得之矣若曰投龍虎山授凝和號皆寓也非其所欲言亦非余所知然賀知章豈果四明狂客軒轅彌明豈果衡山怪士固自有知者在嵗昭陽大荒落孟春丹霞遺耄陳著記

奉化縣洞眞觀記

道家者流自老莊氏儒而托以自逸今之世爲多里中盧竹溪其一也竹溪以聲律學薦於漕以簿領職試於鄕靑雲路方拾級時適多故塵埃箠楚中與疏散性不相宜謝而退余夙有連他日防間自言人生能幾天下事奚旣茍不勇拔尙欲何爲俯仰宇宙仍姓名存衣冠無官府之及有山林之適惟入道其庶乎嵗丙戌授處士號越明年札差提舉紹興千秋鴻禧觀乃度地虛白觀之北築屋焚修像殿中嚴法堂後蔽廊序左右翼以抱而館其西以休息而門其南以出入四周而寛百需者備己丑秋訖工給觀額曰洞眞住持從的沠直下他不與焉入田若干畆爲常住公供若干畆爲襲傳世業見之榜據甚悉觀於境爲勝佳山秀野靑溪緑樹挾陰晴寒暑爲無窮光景梵鐘寺鼓漁榔牧笛風往來之與吟嘯琴棋聲淸交物表亦曰優哉遊哉聊以卒嵗余因謂由儒入道非俗子比身計外亦有不慊於心否乎厥先所培植所委屬者何一舉而化歸九泉下將有若敖氏之鬼且老莊立言𨿽於儒有未契而妻若子孫則自如至於棄家絕人倫此彼所謂虛爲道家者之流也子於此當何如矍然而拱曰吾有子二某攜以嗣吾教某畱以嗣吾宗事亦旣審處正爲此懼然豈期至於此哉余聞其所言爲之三嘆故爲書其入道建觀之始末並及其本意云竹溪名震龍字致逺年七十有一具官陳著記

允齋記

史氏以相葉望四明余與其云來接爲多彭卿景耽其一也別且久書來謂近於所廬偏閒地規爲小圃中架數椽扁曰允齋敢以記請吁允之爲義大矣允信也於已於人於事於物鑿鑿乎慥慥乎無一而不信則得所謂允不然則爲佞爲妄爲詭譎爲誕其機甚危也古道散人心漓方且駕虛翼僞出入鬼神與流俗世變澎湃掀舞允者安在況乎閥閱連狃於聲利酣於豢養而他不暇問有善於此又率以王謝風流自命求其代有象賢能幾屈指子乃獨有齋焉揭允之一字而名之將日與目接收其本心瞬有養息有存其諸異於人乎夫以方盛之年前乎紛紛可悅若將終身者忽如榮華飃風潦水歸壑一轉移間其於學也孰禦然學而不知允之爲要則非所以爲學允而不知擇其所入則非所以爲允差之毫釐繆以千里正恐如告子之不動心錮於自信之過子旣有見於允而主於其中所性則有四端所證則有六經所師則有聖賢所友則有端人正士外物可絕也末習可叱也惟佛老之亂眞𨿽賢者有不能免而今之人爲甚余聞昔九六子居碧沚不與時諧以道自任所著書曰世學辟異端爲第一義熟復其先訓而折衷以周程朱張子而有志非子誰屬而允未易一旦詣也尙俟他日有指其齋曰是能自力而無媿於名者也則九六子之學有傳而余之所以勉子者庶乎亦無媿矣可不敬哉嵗昭陽大荒落嵩溪遺耄陳著記所友則端人正士下攺曰外物將自屏末習將自逺矣昔在八行先生之誠身忠定越王之得君用此道也子而有志於此捨而奚從其自今熟復其先訓而折衷於周程朱張子以求所爲允而未易一旦詣也尙俟他日有指其齋曰是能自力而無愧於名者也則家傳有光余之所以勉子者庶乎亦無愧矣

本堂集卷四十九

欽定四庫全書

本堂集卷五十

宋陳著撰

記

王氏捨田入定明寺記

萬竹王立孫徙居斗門遵其祖治命也追惟先世其來也逺子孫昌繁松楸霜露之感族居而襲時節展省固不乏人而立孫之祖之父兩世丘隴距今所徙六十里能無隠憂焉月峯定明寺實與墓鄰將托以爲安而徒言不足盟嵗庚寅始獲置田若干畆歸之寺而告之曰其爲謹防兩世墓域勿我愧也其爲嚴奉一室香火勿我寒也其爲於四忌日隨所修梵事勿我違也主僧某與其徒某某咸曰如約然不可無始末詔永久因以記屬余吁佛者以空爲宗身且亡矣於人乎何有顧欲以抔土之遺累其顧念斯未之能信奚書爲而請之固曰立孫不孝則有辭矣家之興廢子孫之賢不肖自古所難必況年來公私交迫以刻爲嵗𨿽欲廬墓勢有不可無已則委之寺不猶愈於他委乎今田爲墓而捨則墓與寺相爲無窮是施報兩得之若曰如流俗之溺於所謂空徼福於茫昧之表非吾事也世變日薄禮義綱維所不及而權之以便利不於其迹不於其心其在子乎余聞其言爲之動焉乃書昭陽大荒落嘉平日嵩溪遺耄陳著記

梅逸林隠君祠堂記

墓廬有祠禮乎禮士以上皆有廟下此則鬼考寢薦世降或祠於墓權也然余於所知林隠君之祠則重有感焉隠君諱澤字堅叔世四明仕族癸未四月八日生防頴悟愽學多聞居公喪致毀瀕死遂絕意進取惟杜門教子猶自力家本僅足口未嘗言利而以周急爲樂創惠生道院延良醫受病告者藥隨需不少靳至粥產營蓄以給里人賴之乙亥冬時事孔棘人皆勸入深宻獨謂靑山去城一捨而近祖父墓在焉必此乎依明年三月十六日遊騎猝至執脇首剽路罵不屈以死年五十有六洞中治斂旣殯謀塟一夕夢執公輔手曰我之歸當於山之柿木陰翌日得其地穿壙土五色白者乳甘可食眾異其應以是年月襄事畫像在祠靑巾野服如夢中見有手抄六帖三十卷瓦釜雷鳴集一十卷和陶詩一卷皆燬無全存雅好梅自號梅逸公輔公弼其子也嗚呼人莫難乎死生取與之際隠君於財無茍得於難無茍免命義所在防防無他世方波頽風靡有若而人卓然自拔是可敬矣塟已十有八年而公輔抱難言之痛一語及則泣繼以血由是委其家公弼逃而之虛廬墓下奉祠事且以記屬余旣爲書隠君大節觀公輔用心姑略其迹殆亦今之所謂孝者夫此余所以重有感也夫昭陽大荒落仲夏朔前進士陳著記

巖棲記

余屏居嵩溪門外事如隔世一日有客巖棲者謁意謂山林之人揖而入气昂昂語落落與其所以自號不契訊之則曰吾蜀產也今爲鄞人譜端平相家後西遡防巫數千里桑梓之恭蓼莪之感無所於寄每誦白巽江山堂詩至燕寢傍巖棲則鄕闗恍其在目因取句中字以志其心余聞其所言爲之三嘆謝太傅於丹陽築東山周元公於廬阜名濂溪司馬文正居洛而稱洓水君子之不忘舊防如此吁家山之念天理人倫所在本無間防彼溺於已私蕩於世變一毫便利路視骨肉如奴役親戚鄕黨滔滔皆是子而以閥閱之貴獨立不隨存其所自來與岷山之江源流一脈相爲無窮駕言巖棲警發不知本者甚切闗系世教甚大他日如司馬長卿以使節歸蜀乘駟馬車縣令負弩矢前驅未足多羨待子彯纓早退時遊故曲父老歡迎咸曰是孝義兩全巖棲翁也斯則無餘贊矣巖棲氏鄭雄飛名也嵗昭陽大荒落仲秋奉川陳著記

梅山記

梅山陳楚秀自號也北山之陽有阿焉土宻而水防築屋三間手植梅數株凡卉木映帶左右而山爲梅所擅故曰梅山閒而質之餘余謂物之受變足莫如梅老而後狀拔枯而後生意見寒栗洌而後神定而色應如端士烈丈夫面目古雅肝膽明白粉兒乳子所驚走交之者難爲人𨿽浣花叟於此動興猶未竟底蘊孤山處士詩以收名亦不過太平隠趣卓哉玉局翁登大庾嶺寄羅浮村鏈成冰防雪骨世之人一追想及毛髮森灑吁止矣今乃命以自況其稱乎否因索言以告而爲貧糊口於外風雨霜露玉之久瘦稜稜淡寂寂去桃李已逺盍歸而猿鶴相勞苦藜藿與朝夕堅忍以厲其操靜黙以全其眞瞬養息存以壽其根本於以共嵗寒其殆庶乎夫然則余𨿽耄尙能自力時至梅下披香蹈影把酒賦詩樂其有梅山矣余族兄本堂老人也嵗旃防恊洽中和節記並書

敏求齋記

賈哲甫養晦來正鄕學與人接虛無厓壁挹其气聼其言春日之雨也一見餘如平生懽從容及其家面江腋溪萬竹襟帶偏西臨池築讀書齋靜潔自便庶於爲學有助扁敏求諸君子而銘而說精意互見今將列而揭之幸爲申其說以爲記余謂夫子聖也而好古敏求可非聖則不可潛庵輔先生謂生而知之者義理好古敏求者事實理與事一貫知與行相資世之人未能知理而有所好吾恐求非所求差毫釐繆千里其機甚危夫然則學將奚入孟子曰學問之道無他求其放心而已矣於此知欲學夫子之敏求當學孟子之所謂求放心始矣養晦拱而曰願學焉養晦婺義烏洋川人餘四明陳著也嵗乙未夏五月記

交翠記

萬物一太極艸其一也生生之妙若隠而顯而心防者鮮三代以上朱艸蓂莢乃聖人精神中物及丰芑菁莪芹藻托之歌詠到今見其天趣流動世降而楚騷𨿽蘭亦爲時人憔悴鬱結然則艸亦有遇與否耶卓哉周元公謂前艸與我意思同想其有見於形色皆性終始皆誠相契於不言之表融融黙黙與物爲春如仁者樂山智者樂水如樹交花禽對語一邂逅間自相暢洽皆此意也朱文公贊公遺像曰風月無邊庭艸皆翠發越气象至於交翠愈莫能名矣余西朝夕見艸輒取二字爲扁庶萬一有得焉而或者議其僣然士希賢分內事也如余何嵗旃防恊洽閏月庚午本堂老人記

重修淨慈寺記

余家西蓮葉峯下有禪剎曰淨慈林麓茂悅風月淸美擅裏中遊觀勝地比饕者狎屍丈室茍旦暮饜率颺去山空屋壓惟殿一閣二鐘樓僅完古佛殘僧幾與狐兔爭席嵗辛巳法椿以公選住持周視奮誓迹其舊而經而營量其力而緩而急謂寺初興山君發靈日用飲食實徼福以贍而祠庭老且隘所以尊本妥神依未稱首撤而新之旣次第重建祖堂齋堂庫院庫閣皆髙亢軒豁眾寮客館浴院西廊皆深而敞回而便庫堂庖若混則繕修覆甓必堅必致四十年來過者誰目規復不十年頽立廢興於前有光寺產素薄非施助奚給自忝竊者居神罔惠顧昔所謂世俗祈求一經淒其掃影況遺逋山積執劵索償踵相接如承乏辦事何法椿乃斥巾鉢儲開人信向冥冥與知相其來源源孰禦調度土木時節鐘鼔屢更饑饉一如平日胸中無私百需自應神固弗能違也間且並溪隄田寛爲眾計栽松補竹環四山蔥翠秀擢精神運量有餘如此古道散夫人隨所入用心安問殊歸成皆可紀法椿功等開山將紀其迹不以他屬而屬之餘然余所欲言已有宋紹興熙鄕先生端憲沈公記在奚庸贅特爲書其志立事成之槪云前進士陳著記並書

信州龍虎山象元觀記

凝妙師林元素鄞人也本儒家子少負逸气爲喜方外遊旣而出家爲道士輩行多所推許嘗提防二道教事未幾謝去主越之龍瑞宮意欲托老子祠爲翛然逺引計裔其徒者吳禹錫爲於信之龍虎山西買舊隠者址相與悉心畢力審面勢以崇棟宇開林壑以納光景嵗戊子經始乙未訖工曰殿曰方丈曰倉庫若廊廡庖湢皆具取老子所謂象元之義以名其觀將直下甲乙而傳之間因裏中舊以狀來請記詔永久余謂道家者流門戶一立規揭至嚴𨿽百世誰何於余文奚賴辭焉而請益固乃爲書其槪況聞觀左右濟潭水淸而激琵琶峯峭而秀風恬雲閒日與娛樂而吾陸先生文安公書堂實在招眞巖下或時信步瞻忽之頃家世初心能無動乎吁使元素不爲彼之歸而惟此之傃其所成就必有見於世一觀云乎哉前進士四明陳著記

新創望云院記

四明望云院比丘尼淨心所建也其地負城之西左城右隍先是居士吳覺淸於囂塵中廬尋丈地施湯茶旣而捨與淨心以基創院於是周視謀惟勇爲貿易計寛示價償相先樂售深之廣之旣乃剪乃滌搜良材乃鳩良工嵗庚寅經始閱三年而正殿成明年山門成迄壬辰而法堂僧堂若庫院方丈圓通閣下至廊廡庖湢皆成於是因橋名院奉大士以主之初院之建已資有限費用無涯本道宣慰使左承公同夫人陳氏懽然施捨賴其助居多於是於閣之上像之爲祠以報其徳越十有三年間金碧雲連有山林風日梵家百需種種具足谷有田菜有圃樵采有山撞鐘擊鼔巾鉢輳集度其可者爲徒甲乙住持以圖永終不廢將志其本末轉以狀請吁世逺道散浮屠氏之教如淨心者有志操有識略亦胥而爲彼之歸一念眞純不餒不跲精神所到功用自見卓卓乎與其徒異使其生於三代之前相從於漢廣汝墳之際安知其不有見於彤管之書而所見止於空門而已邪此余於淨心猶有取焉而重爲之感故並書之前進士陳著記

轉以狀請之下攺云淨心鄞人父陳氏母葉氏生而凝靜茹不及葷八嵗而夢白衣大士授之藥而愈感焉發願出家投寶葉源禪師祝受具嚴持戒律且精神足以發用識略所成就者固如此故並書之

本堂集卷五十

欽定四庫全書

本堂集卷五十一

宋陳著撰

記

天井山報濟庵記

四明天井山有庵名報濟主僧師錫以記請曰庵建於宋淳佑間師祖祖詔其嗣文素中遭訟舋有力者乘之空所有庵幾廢文素誓復其舊而規新益力屋日以辟具日以備田積至六十畝有奇外有其徒祖可者死捐田數畝庵以托塟所久而其後取以去此其槪也余因念於師錫今天下形勝山林巾鉢如雲宅之以金碧聲之以鐘鼓朝夕熙恬於四明之外亦云足矣顧欲退然自爲一庵計殆未之諭答曰庵吾祖祖詔創之甚勞文素復之甚難師錫寔爲之孫負荷之甚重亦曰茍不自力殆棄厥先之遺惟便安之自擇人其謂我何故拳拳以守庵爲是以記庵爲急非有他也嗟乎浮屠者流稽天沃日世之人方傾投艷向而乃欲假吾儒天倫之說家其業而子孫其傳又欲托余之文書庵之始末以詔方來是亦自有見也不可尙乎余又安得不有感於師錫之心哉乃爲之記前進士陳著記

識全軒記

天臺陳行之恕可遊杭爲西湖畱於錢塘門外折而南不百武負城築軒坐而面其勝因坡公寄晁美叔詩云西湖天下景誰能識其全扁曰識全而屬余以記景物之在天下惟人所取胸中有山則天下無餘山胸中有水則天下無餘水蓋物於物者不足以見物不物於物則物無不見子𨿽家西湖而西湖本不足以家我一開軒捲簾若迫而寛若近而逺若平接而寔俯臨之子必有得坡公超出見外之妙因歌以贊其全之識气之淸而上兮天吾與之爲蓋心之寛以平兮地吾與之爲載局於形而不化兮將自同於蠅蚋曠然而達觀兮殆幾收百衲於破碎吾退然不與之爭兮惟見其物之小而我大坡仙尙其如見兮其相與神交於湖之表詩之外也嵗柔兆涒灘陬月四明遺耄陳著記

婺州浦江縣龍徳寺記

龍徳寺舊名乾元宋祥符戊申攺今名其地南則溪而江而山如揖如抱北則仙姑巖伏龍二十里而昂其首冠之以塔塔有院院之前卽寺寺始於邑人陳公譽捨墓與田碑壞失其嵗月爾後隨經隨營由山門而廊而殿而堂與凡寺之重且要之屋咸具嘉定辛巳僧坦奏請金書寺額及桂堂扁而寺以重塔始於天聖乙丑胡貳卿則捐銀五十萬緡創造公譽且樂助其成中遭冦燬邑人朱氏與僧某修出力重建至寶祐甲寅僧文豪重修久而僧文啟率其徒妙資文富文廣元悟與公譽之後今嶽教公舉又大修之梯其層而升髙闌其廉而防險丹雘金碧而後其繪事邑人婁榮孫淩蘭吳防敏隨施有差而朱君章捐銀以飾其表於是建圓通閣榜曰多寶佛塔小山門榜曰龍峯塔院自至元癸巳迄元貞乙未畢嶽教又捐田嵗累所入以待續用而塔以備塔院與寺昔爲二今合爲一爲教門甲乙住持有田一千五百餘畝眾日不下千指規模寛衍气勢聫絡鐘魚齋粥如時寔浦江甲剎妙資不逺千里狀且圖來請記余辭焉越兩載請益固乃閱狀按圖而書之並及余之所欲言吁世之四民之家莫不欲爲子孫久逺地或不旋踵簍不自振滔滔也而過者誰顧浮屠氏宮居粒食一有未辦則旁詢側睨咨嗟太息相先扶植不極則不止夫以寺之徒竭其力爲寺之計分也邑之豪斥其有餘應接緣募流俗之情也至於達官膴仕祿廩之所儉積章甫縫掖韲鹽之所苦節亦皆歡喜傾倒以相其後此豈偶然之故要必自有以動其中而莫之外耶數百年間屋與塔屢廢而屢修至此而益以展拓益以壯觀山川井邑之形勝寺則擅之矣亦曰人也有時焉彼教之盛極於今日豈特此寺也哉余故備書其始末庶後之觀世道者有考與前進士四明陳著記

新升奉化州記

黃唐疆理天下至周之職方而大備降而秦而郡縣之隨時防革勢也元貞攺元朝廷以諸縣地廣民稠者升而州中下其等明之奉化爲戶四萬而贏州爲下官視州設員五宣授者二勅授者三明年月正元日達嚕噶齊察罕公知州事李公炳同知星公粲判官趙公秉李公居安各以其職視事余與學宮諸生旅賀於庭揖余而語之曰州爲路附庸壤地褊小猶故邑也爲民社而重其任盍廣咨焉以求所稱古者問政必於其耄幸毋隠於我余謂吾夫子之言爲政道之以徳齊之以禮有恥且格孟子曰善政不如善教之得民也聖賢格言如日月如金石斷斷乎不可易教化者獄訟徭賦末也蓋教化行則習俗美獄訟將自簡而徭賦又易易耳夫然則吾事畢矣況仕也以義方六七十如五六十皆可行志蕞爾之魯有周禮在𨿽齊之大莫能抗蜀𨿽僻逺文翁以學化之當時至以齊魯比爲地小不足回旋儒術近於迂濶可乎況玆邑之舊諸先生典刑之遺章甫縫掖甲於一路皆傃分而自重農工商賈之家畏法而專業循循然惟長民者所休戚薰之以詩書浹之以禮義教亦政也和平而不流於弱簡易而不失之疎政亦教也三代而上之化民亦若是而已此之謂知本於從政乎何有咸曰善是吾心也其以是刻之石

州爲下之下攺云官視州設七明年月正元日宣授達嚕噶齊察罕公知州事李公炳勅授同知星公粲判官趙公秉李公居安省授吏目臧滑鄭元均各以其職視事旣而以記屬余謂吾夫子之言以下如前

慶元路治中貝降奉議徳政記

明故東南大藩事任非輕自昔選用賢良爲首爲貳有以福澤其民民亦義於必報紀去思頌遺愛多矣今奉議大夫貝降公自至元壬辰來領郡治中事閱數年間郡以材望叢委休稱籍籍秩滿行有日士庶送者祖帳載道猶曰未也且將勒碑詔永久謂余山林朴直於鄕閭年又最髙狀其實以示曰公之於從事也剖滯訟則人稱其平董倉儲則戶樂其寛鹽海之徵兵革之需受給所惠皆不動聲色吏不能爲私民不以爲病闗決之地固曰有職分在然公之始也防朝廷有問罪島蠻之役治艨艟練甲兵峙糗糧身任其難而從容暇豫一無不辦亦曰軍旅之事明習有素分一郡憂責有餘材也至於嵗甲午憂民苦艱食市無千斛大家無蓋蔵郡無發粟舊址公惻然以奮曰赤子垂爲溝中瘠撫字謂何亟啟長吏馳詣省府白之得請出粟四萬石平其價隨處所便其糴鵠菜色轉而歌舞公之施者千里如一今年夏無麥饑尢甚公時適畱省府授比以請民以不饑樂及秋熟振糴有規天時不可必而郡民無凶嵗之虞可以百世矣余嘗謂三代以上人物淳厚施於有政形迹冺然功用自大世降而吏治日以茍間有事涯岸出鋒鍔以聲名自負而非元气之福此余於公深有感焉忠實之中精神流行涉歷之久知慮詳練不施勞不辭難獲乎上而無言不酬信乎下而無令不順有得於平易近民之道者固如此及其爲民立命如機發矢往必濟而後已此又仁者之勇也古語有云活千人者其子孫必封況全活至數萬眾等而上之又豈止斂惠於一郡而已哉集風謡銘徳政儒者事也不敢辭特書以諗於太史氏

慶元路達嚕噶齊伊嚕通議徳政記

東南負海之郡明其一也邑於海之島者其一曰象山沮洳斥鹵土而宜稻不三之一故其民貧正供之米視所出而輸水行則渡東宿沿而北寄命於一葦之航風濤盜賊俄頃不測山行則道寕海迂而東扶服數日之程傾厓峭壁與豺虎出入幸而達則注香瀝酒相賀不幸而厄有司抵其巇而罪之其難有如此者通議大夫伊嚕公之來閱郡乘察地險謀及同僚嚴禁苛取痛撻冗費聽民隨米直凖上送於路官自任責民不與焉方且鉤摭吏欺籍之以補來嵗之入審於上司得請旣揭示邑市數百年夙一朝而革旄倪聚觀懽心泉湧向也艱阻之間期防之下生死罪戾凜乎在前今而衽席之以子孫百世亦仁矣哉古者甸內之地所納總銍稭服以至粟米量逺近酌重輕無毫釐不遂其情自唐虞而三代所以爲生民計一用此道然事有因革地有險易物有懋遷泥乎古則窒因乎今則茍權其宜以便安其民其殆庶乎此近民之官所急先務而公力行之公私不交病古道在其中矣蓋公爲政本之以仁暢之以智專心一力亦曰吾盡吾職而已而民自不能忘也一仁劑量環千里六邑咸被其惠斯邑也徳之爲甚邑宰髙君珪采士民意狀其實屬余曰仁政大人所樂聞山林遺老其言必公敢以記請余謂賢守貳有徳於此邦也孔厚是不可不書奚敢辭聞髙君之入仕積有善政今宰斯邑仁聞益都是能以賢守貳之心爲心成其美於下其亦可書也夫

重建西壽昌院記

郡乘於城南一里而遙有院曰西壽昌甲乙住持宋嘉定間廢於火而民家其基近六十年淳祐初僧慧通於篠城北隅結庵曰西來而揭以壽昌遺額意則有在今至元已醜凡廢剎皆復此其一也於是民徙之去基如舊嗣慧通者志堅領庵之僧志西如鑑善乘汝州分庵之田半資以辦事乃薅乃滌築垣以正限界度地定規模首建方丈次法堂閱八年佛有殿僧有堂懴有所門髙而敞廊深而靜庖帑湢混皆具而庵以其額復於院初意得矣志堅耄而志西承之力狀其本末求記吁天下事創之非難守之爲難復之尢爲難世之人連云棟宇厥先祖父之所經營所付托天變人事之不測不幸而瓦礫而蕭艾至有委之不顧況於復乎慧通越人也於壽昌非有巾鉢舊遊之戀而惻其久廢屬其意於方來甚於天倫宗嫡之傳授遺繼志安問艱難勞苦必復而後已然則學佛而如此用心豈徒空也哉王荊公謂失之此而彼得之亦有感於斯云前進士陳著記

本堂集卷五十一

欽定四庫全書

本堂集卷五十二

宋陳著撰

記

天壽保國接待院記

佛氏教今爲最盛明素多甲剎而次第剏建者星羅棊布聫絡諸山气脈以便其徒之居之遊爲無窮地天壽保國接待院住持大逵其一也大逵越之上虞人俗姓竺受業於裏中澄然院來明掛單萬壽寺初其家撥水田五十畝資其行積之久有築庵志周遊至鄞塘得王姓屋數十楹並基地一十二畝面勢爽豁山川平逺爲香火道塲可矣聽所欲售直以酬乃扁曰積慶像諸佛起三浮圖近逺歸向凡百祈求萃焉因所自有之資推而廣之爲田三百七十畝有奇內捨一百畝入萬壽助經用余則爲本院直下子孫甲乙住持接待往來之計旣而大逵上其事僧錄司而總統所總統所從所請而攺今額其有公文作證吁天下事其用力也一則立二則跲其計慮也宻則周疏則慊大逵自祝髮不以已自挾卽志於創建而竟其成不忘所本卽樂於施捨而無難色以若所爲日以恢拓其事正未可量是可記已書來以記屬曰大逵本儒家子而從釋斯請也幸勿辭余亦感其言外之意乃爲書其槪

延淸堂記

裏董聲仲家班溪面受南山霏翠腋挾煙林流水佳境也門之外其祖手植雙檜余陰滿堂而堂未名他日過余請焉授以坡公詩中語曰延淸因謂天地間卉木隨人所取春風艷冶與蜂蝶爭旦暮粉兒乳子事耳惟檜與松柏同淸蒼然秀楚囂俗不得而親故獨靜虯然偃蹇巧匠不得以材故多全筋骨瘦有鐡石心丰神嚴邃有法家拂士气非嵗寒人難爲交若而能對越舊物切已體認以自玉則名斯稱然世變不齊人心無常一有間斷如檜何如先世何此又方來所凜凜聲仲聞之亦爲之動乞終所教乃申之曰敬而已敬則爲有檜有檜則爲有祖余嘗訪毗陵獨孤檜蓋及爲刺史時所植邦人徳其政尊之愛防之風霜千載猶一日況家傳而守之已三世不失根本深固枝葉昌繁厥先意脈不在玆乎出告入面豈獨孤者比余亦知若簡淡純實是能敬以延其淸者故爲索言之其歸而語若弟君藻輩相與爲斯堂地庶上無忝所付托則餘言爲有助聲仲再拜曰敢不敬聲仲名雷發君藻名林發餘四明遺耄陳著也嵗彊圉作噩陽月望記

至徳觀記

道流以虛爲宗自謂十洲三島五雲樓閣其家也秦漢方士入海而求貽笑千載夫地以人勝何嘗在渺茫中耶鄞江之右古有鄮麓一聚喧囂塵外人道此則面之去惟通妙師程徳益知東可接鬼穀子肥遁之地西可引四明狂客恬退之風前則羣峯拱揖鐘鼔聲出煙雲杳靄間而龍山夭矯環抱其後有包氏遺居實擅其防傾衣鉢資得之乃相乃度乃葺乃營始自嵗辛巳曰殿曰祠曰藏以揭防妥靈曰齋堂曰方丈若庖庫湢混以起居飲食迄今二百餘楹皆備且買田已及三頃有山可薪有圃可蔬猶曰有人焉地近斥鹵一井獨脈泉淸冽汲足之餘飲者憇者以賴殆天授也闗聞教所給額曰至徳觀他日圖且狀請記閱其狀有曰觀距親捨百武而近庶朝夕便於省侍彼景物可人抑末也吾矍然以知本喜昔懸澑山道士許邁立精舍爲時節定省計晉史爲之立傳嵩髙張道士以養親爲韓文公所知序而送之以詩夫然則吾於徳益安可不書蓋道非孝外物無孝則無道道家祖老子其爲書未嘗不言孝世降而下爲人子者有不能已爲流俗之隨一彼之歸以誕爲髙以曠爲達以周遊天下名山爲得道路視其家蛻視其親飄然於無何有之鄕於孝乎何在徳益乃能砥柱中流與許張相望殆將過之一念所質𨿽天不能違況於人況於鬼神三者觀門所恃以創立徳益之道當日以行觀之業當日以昌大安得不爲發明其所以孝以爲出家者勸

先子所作至徳觀記大徳丁酉十月二十五日甲寅日入時稿成時未燃燈不暇讀過明日卽寢疾此手澤之絕筆也嗚呼痛哉痛念先子孝行貫堅質幽年八十有四未嘗一日不夢見父母每遇忌日必涕洟終日語及膝下事必哀慕不已故臨終之言發而爲文亦不離乎孝然未經訂恐不能無誤漏如四明狂之下嘗得初稿未竟片紙自有客字以先子平日作文不尙艱深譎怪亦或有客字不敢妄益也眞迹別爲寶藏謹錄副以對付請觀者嗚呼痛哉男深泣血識

記事

書夢事付洵

余於壬辰九月十五日五更初夢身自東歸有兩夫肩芝蘭二大盆又有一幾左頓盆梅右頓盆蘭亦壯夫舁之皆芳秀擢茂異於常見隨其後以行其前大溪水新漲拍岸湧激沾及裳履及門先考紫衫立軒廡上先妣冠帔自堂中出受余拜訖懽言軟語撫勞纎悉堂肆筵甚設器皆珍好果肴稱之考妣對坐樂甚余亦抃舞踴躍其間旣而覺有以洵妻黃氏妊將生告申刻乃得男則知夢其吉之兆也而芝蘭梅之入夢正與謝庭事合而元防度者爲第一人是皆考妣冥冥中所遺之意而平日所積之澤也因咳而名之曰庭元吾家其有後乎十一月初四日之吉書授洵時餘七十九嵗矣

勸戒文

勸修祖墓目子

吾氏由臺來爲嵩溪大族南山之陰九世祖大府君墓在焉八世七世六世祖墓在焉諸子孫有不別塟者在焉盡山兩岡無畱所爲子孫者固冝全防其丘隴封植其艸木以慰祖宗之望今數十年來一艸不植一木不條其墓有防者破者夷而侵盜耕種者出於水者相望而樵牧必趍若世其業然嗚呼世之墳墓有不幸而無後者尙有鄰里防之豈意幸而子孫之多而使祖宗之墳墓重不幸也嗚呼惟其子孫之多而祖宗之墳墓所以重不幸也使其於而父而母而兄而弟而妻與子者焉必不能忍於不顧而不思而父而母而兄而弟而妻與子者果何自而來哉而抑不思今之不幸之墳墓卽前日之而父而母而兄而弟而妻與子者之所藏也哉嗚呼然則逺者固宜近矣近者固不復逺乎夫惟不能以不逺則今日之不爲逺者計其不啟來者之甚於今者邪興心至此是用大愳今欲稱家有無率錢顧二封培其不治者錢有餘則畱爲立表墓石用所當立賞曉諭不得樵牧耕種犯者必防於尊長家庭訓之外人犯之是爲盜當從公究治將見艸木蔥蒨墳墓有所庇覆子子孫孫不惟得指其地而爲霜露之思而一脈之气不索必將陰受其惠顧矣其毋忽

嵊縣勸農文

令告民以勤爲本嵊之民當加勤嵊山多水淺其土瘠土瘠故物不滋物不滋故種薄收種薄收故民多貧彼富者食肥饒猶云不給今反此而不加勤可乎勤則瘠可肥貧可富不勤則瘠愈瘠貧愈貧其何以生況宿麥慳長夏收未可知其早夜田野指凖秋哉毋不孝不悌毋不忠不信毋鬭毆毋賭愽毋訟訴毋不納稅以取追呼毋輕犯法禁以召禍辱如是則農業專衣食足禮義興矣爾父老其歸以告爾子弟

又

父老農系民大命民而業農上輸官下贍家皆自此出皆以爲急又何待勸但天時不齊人力當盡令而不勸是不職故去年勸以勸農亦勞止而夏而水而風秋而旱而又水而又旱嵗收不支嵗用民良苦令憂焉新年十日九雨而水鄕麥苗必多渰浸並水田畆必多衝坍其修爾隄防備而樁篠以捍以衛春雨旣多夏秋必不足低田車戽猶可及髙田非有宿水如何救濟其鑿爾陂塘浚爾砩甽以蓄以瀦各各用心勿云任天做事蚤蚤爲計勿臨時倉忙水旱有備三秋有成私可給公可辦禮義可興獄訟可省令與百里可相安民之願令之幸

又

令在剡今是三春本心爲細民甚切及到催科上何曽爲寛得一分惟欲田裏間力耕火種自辦得一分寛剰輸稅外贍家口秋收接得麥熟猶可存活兩年以來農家不是不勤入冬便無飯喫𨿽曰有風有水有旱是天時不順亦緣境內山多田少又多是大家所有細民能有幾何不過是佃種爲生上熟時年或是贏溢才是中熟已不了主家租課今旣連嵗薄收如何不貧如何不窘幸得去冬三見雪白今年必是丰穰忍饑到今麥熟有日爾老者率爾少者壯者率爾弱者交相用力勿謂自家田便下工夫主家便任天得爾大家或給助或借貸交相用心勿謂佃家自去種田主家自來收租盡人事應天時主佃皆有指望官司亦可寛小今日本是勸農並以爲大家助勿以令言爲過

檄

賞月檄

竊以正秋而告萬寶成乃人生之樂處明月不用一錢買供我輩之淸歡玆季商三五𨿽南呂之及時然皓魄十分則視前月而倍色豈無好事者如此良夜何況少陵老翁有明年此防知誰健之語而牧之騷伯發人世難逢開口笑之言安能局促自處覆盆要當慷慨相與合醵越有勝境足欵淸光逺山近水如帶如簮俯地仰天爲幕爲席大星無幾而銀河淡寸云不防而璇宇澄藥杵之聲宛聞桂花之香未減姮娥孤眠廣寒殿豈無消息到人間老子同上武昌樓如此功名非分外使當面挫過了恐噬臍無及焉合紏白水眞人相挽靑州從事不妨眾共何惜十千熊燔鯉膾綽綽有餘豬肚鴨肝多多益辧秋末之松靑脆霜後之菊黃香雜然而前陳皆自此中出院嗣宗一醉六十日豈不快哉李太白已死三百年無此樂矣爾貴介公子及諸老先生皆有擢兔頴之才總是步蟾宮之客气若大鵬出海量如長鯨吸川開錦囊而貯詩卸葛巾而漉酒式歌且舞縱意所如百罰金杯亦不辭更把花馬金裘將出喚一年好景君須記誰謂瓊樓玉宇不勝寒故玆檄聞仰祈鑑在

本堂集卷五十二

欽定四庫全書

本堂集卷五十三

宋陳著撰

檄

桂峯課防檄

竊以功名分內事敢辭桑硯之磨富貴學中來當效祖鞭之著鎡基有素機防又新欲諧攜手之歡須斷同心之利身慚丁白何時膺三接之榮指數槐黃此去僅一嵗之隔正宜勉力莫待臨期況麗則之技術難窮而妝防之功夫無盡誰可人自爲師家自爲學要在得則相善失則相規俾盡所長各言爾志白雪陽春人皆得句髙山流水行遇知音毋獨擅其已能冀相忘於下問其來漸矣聲名盛同裏之揚以數考之事業應吾儕之奮自今以始願締其盟

菊集所檄

伏以天荒地老共偸萍世之餘生露白風淸當爲菊秋而一醉脈累年之成例踵九日以爲期亦知此時非復疇昔戰戈凜毒膏艸木以皆腥劫火飛熛烈山澤而如赭𨿽欲少延於佳話何從更覓於孤芳誰謂靈石梵家獨似武陵仙洞靑壁丹崖之下風物依然蒼松翠竹之間霜根好在且吾裏𨿽經多事而我輩尙能自持儒衣儒冠儼典刑其猶有鄕規鄕約矯禮義其無愆不妨投暇以夷猶且將與世而酩酊而況黃有正色金鈴金錢之在前白無纎瑕玉盆玉毬之布列楊妃粉紅者千葉順聖淺紫者大葩豈在多乎聊復爾耳人生能幾百嵗調彊作於千年花開便是重陽香豈衰於一夜拖笻泄舄挈榼提壺奚擇乎淸聖濁賢奚分乎彼賓此主飡夕英如靈均叟心漱楚騷受寒華如淵明翁眼空晉俗或圍棊而開局面或彈琴而寫古音气唱則吟洗每恨無錢之句調髙則唱和多情破防之調有蒲團可以供醉眠有桐魚可以卽歡舞相與樂此能無從乎牧之挿滿頭歸誰肯灑落暉之淚魏公下羞容淡要同收晚節之香故玆檄聞幸以簮盍丁丑九月日檄

又

伏以須菊花滿挿要酬佳節之難逢把茱萸細看曽問明年之誰健忽焉今日又是重陽有前屢嵗之成規用後一日而爲醵其羞俎豆以從樽罍時復一中之庶免明月淸風之笑人生行樂耳長記丹崖靑壁之遊玆檄星馳如約雲集戊寅九月日檄

榜

示諸生榜

人之爲學實則名存矣不實而祈名可乎今之科舉實而失之者有之無失也不實而得之者有之非得也然則名在乎實科舉顧能爲之得失哉而科舉亦豈爲無實者設哉槐黃咫尺爲學者盍亦凜凜中庸曰人一能之已百之人十能之已千之果能此道矣𨿽愚必明𨿽柔必彊某不敏與諸生交敢以此爲勉亦自勉也年月日陳著示

嵊縣禁奪僕榜

本邑有一大怪事奪僕是也宅第要人使令當取情願顧募養活得好投充自多今乃縱容僕輩奴羣橫行街市鄕井力彊卽搏手便卽挐或取諸販夫或取諸遊子或取諸行轎之僕至有轎主中途而徒步或取諸荷擔人力至有擔物與人力而俱無不問是何姓名不問是何土著如狐兔遭猛虎如鳥雀遇鷹鸇一有叫呼拳腳並至萬有脫兔皮毛已空魄散魂亡神號鬼哭家人聚慟而尋訪道路竊語而涕洟不意淸平世途乃有此等風俗若不嚴禁是無人心除多方差人緝捕外仍勒隅保責狀應有在於保內奪人者卽救應卽擒犯人到縣當正以掠人爲奴婢之罪輕者刺鎖重者申府或隅保有顧忌不救應者連坐仍先申臺府

又

嵗且晏矣奪僕之事又將發矣兩年榜禁幸諸宅第相體嚴飭僕從免爲縣道之累今訪聞又有一等彊悍之徒呼儔引類結局裝套何曽爲主家幹置不過是私下詐欺剝脫衣巾騙脇錢酒小者受髮膚之毀大者有性命之憂至於途路不敢行市井不敢入眞是無天日世界奴輩做出怪事主家贏得惡名宅第如何不痛懲官司如何不重治帖四隅官任責提督引四隅保結申巡捉有一犯者本隅不到隅官保甲連以坐罪分四吏專引每日早晚兩次呈比有無犯人先責重罪狀乃仰諸宅第如兩年來自爲禁戢奴僕亦是相安之道庶免後日見訝仍先申臺府

勸糴榜

剡地大物眾年饑民貧自春及秋當職但有米者出糴有錢者得糴不敢輕予施行幸而粗相接濟今爲麥飯將盡菜色尙多且奉倉臺行下以勸糴爲急不免牒諸總轄或以物色或以堙殷實品搭勸率各救本鄕又恐因官司約束有以掯數指價爲疑惟聼便宜不要多事見之榜牒此意甚明今乃聞有蓄積者反行固閉乞糴無門民命危於一須臾不可復忍限自此月二十五日各鄕置鄕塲出糶限一日先具勸到數及置塲去處申仍不測差官防撞或本鄕有饑餓不起者有喧闐無告者先坐總轄以罪次問上戶堙殷實之家仍申臺府牒總轄仍榜諸鄕

又

當職自春及夏不掯米價所以來商販近日以來不免勸糶所以平米價今日雨應期溪流泛漲米舟輻輳米價可平乃聞商販相與爲姦或宻行藏匿或私泄出境價值反增於前小人無狀不可復寛且引上諸牙販責狀日下出糶違者並差官封樁官司自立價發泄仍重防枷示仍申臺府

又

近凖提舉使臺行下專令縣臺任責勸糶以濟民艱本縣遂以分委坊郭四隅諸鄕總轄急行區處已涉旬餘未見以條畫相聞目今溪流淺澁客販少通所宜作急措置照得境內上戶旣多蓄積必富況價值已登有益無損不於此時力行好事縱有私藏終非善計生長此邦目擊嵗事人饑猶已想不待勸尙恐其間未能深體此意痛癢若不相闗在本縣不諄諄告諭四隅全在隅官諸鄕全在總轄恊力究心奉行實政或有故違當照上臺約束宻切姓名申上差官防撞坐以閉糶之罪所合畫一條且如後

一縣郭四隅通勸通糶委官提督就惠安寺置局一二十七鄕一鄕上戶自濟一鄕管截通融總轄任責便宜區處

一各鄕總轄勸諭有米之家目下出糶

一米價只照目下價值

一斗用百合升用十合

表

代湖南帥趙徳修【必普】謝除直寶謨閣表

南邦承乏深愧菲才內閣分聫遽頒成命奉明綸之赫奕揆私分以淩兢【中謝】竊惟紹熈守文不顯帝謨之作慶元繼志聿嚴寶宇之儲旣莫重於貽謀宜不輕於寓直如臣者本無能解惟抱朴忠自江漢以來歸遂塵簮紱皆朝廷之過用何補絲毫忽叨維屏之除已甚負山之懼有華斯職復畀之臣襲寵稠重豈尋常之夢到通班淸切如咫尺之威臨靖念幸僥逾難報稱玆蓋恭遇皇帝陛下雷霆英斷天地仁心丙夜以思謂三湘之襟要未冬之警痛百姓之瘡痍爰假借於恩榮俾布宣於徳政臣敢不勤而補拙廉以持平分寸所爲當不遺於日力本根旣固或無慮於風寒

立太子妃代前人賀皇帝表

宸扆詒謀妙選星儲之助昕朝授冊具瞻天合之姻家法增輝坤輿胥慶皇帝陛下仁深翼子規逺承祧搜襄邸之聘儀欲光前日思慈憲之遺範宛在後人斷自聖衷儷於貳極臣叨符逺地矯首盛儀佐饋禮嚴遙想龍顏之動喜傾葵心切竊因虎拜之揚休

公主下嫁代前人賀皇帝表

天子之命追念東朝王姬之車言歸外館明時盛事同宇歡聲皇帝陛下化始家齊愛隆巽長謂周邦之元舅未逺流芳訪漢學之小侯允能濟美遂諧選尙無忝承榮臣側耳國昏麋身郡寄秦簫天近想不逢長樂之歡湘瑟風淸謾遙上平陽之賀

代資政殿學士提舉洞霄宮王伯晦【爚】辭免大學士知慶元府得防謝皇帝表

具臣去國方無地以逃誅峻職奉祠乃自天而渙渥安榮兩極感懼交深【中謝】伏念臣愚而信心方不宜世平生知分敢萌進用之私獨立無朋惟恃遭逢之眷屬龍徳禦時之始訪虎闈侍學之遺嚴莫敢辭狎除何亟踐更二府曽何補於秋毫荏苒三年徒自警於日隙是茍容而無恥況多病而早衰不疑遂行非敢爲激然而宸衷繾綣顧追路以趣回星使便蕃至臨門而彊起眞忱盡於仰吁聖聰久而後兪猶分書殿之華俾忝制垣之寄念骸骨乞歸而已晚莫贖前非豈股肱執政而不能乃堪他使循墻而走賦廩以隨領防坰之上峯旣叨厚養寓龍圖之東序不攺崇班轉外任之勞而使安赦屢違之罪而加寵重於瀕凟祈此異恩玆蓋恭遇皇帝陛下大包兩儀明照四海察臣肺肝如見聊欲存出處之宜憐臣膂力旣愆已難責扶持之效曲垂大造全防殘齡臣𨿽伏田疇不違帝裏孤忠投老依然戀闕之至懷一徳致平矢此愛君之素願

理宗原廟章熈殿成代前人上皇帝起居表

聖謨如在貽燕翼以無窮邃殿崇成煥鴻名而昭揭式彰孝治丕顯前光【臣某中賀】恭以理宗烈文仁武安孝皇帝立極繼天觀文化下令聞不已盡周王敬止之忱多福允懷軼漢帝猗歟之美永言弓劍之閟緬想衣冠之遊爰飾室楹用章景鑠恭惟皇帝陛下思皇繼序遹駿有聲日月就將陟降之監有赫夙夜宥宻儀型之典作孚思弗釋於羮墻美時歸於宗廟【臣云云】緝熈維淸𨿽莫預肇禋之禮肅雝顯相苐益嚴對越之心

本堂集卷五十三

欽定四庫全書

本堂集卷五十四

宋陳著撰

牋

立太子妃代湖南帥趙徳修賀皇后牋

椒房篤愛莫重承祧谷旦盛儀式嚴受室化由內始聽自外孚皇后殿下身示母儀性安女則親親之義𨿽宻體於上心子子之慈爲早謀於中饋遂諧嘉禮無忝徽音臣何幸際逢難名鼓舞分符逺地阻隨振鷺之班歸美長秋願續闗雎之詠

代前人賀皇太子牋

前星色正有開主器之賢吉日良辰樂得友瑟之懿事闗家國喜滿乾坤恭惟皇太子殿下雷黙其聲海重而潤方春秋之鼎盛厚養徳心在朝夕以常勤急資賢則天作之合民具爾瞻某濫守專城欣聞嘉禮望而稱慶莫輸鰲抃之情持以效芹敢頌雞鳴之訓

公主下嫁代前人賀皇后牋

後徳始基夙著順成之則王姬下嫁聿嚴往送之儀邦國增光宮闈胥慶皇后殿下美超虞汭聖比周姜備坤道以承天陶然和樂恊防爻之得女範以肅雍玆厭翟之有行繄闗雎之所教某濫爲郡將莫幸館甥遙想長秋喜新副玉鞭之選對敭華旦愧莫隨金闕之班

代前人賀皇太子牋

分尊月姊旣諧築館之盟義重星闈特侈及門之送禮嚴內外喜滿乾坤皇太子殿下友則因心師惟主善與家人而相接素篤天倫事防長以彌恭自融春意爰迂鶴駕以相翟車某濫守南州遙觀上國重光下燭應聞縹緲之吟簫盛事難名徒有回旋之舞袖

代資政殿學士提舉洞霄宮王伯晦辭免大學士知慶元府得防謝皇太后牋

老去淸朝方疊辭於寵命恩除眞館仍峻陟於寓班榮甚逾涯懼如臨谷【中謝】伏念臣一迂成癖多病襲哀丰水燕貽偶玷舊臣之近列乾天龍禦首詢潛邸之末從飛屢詔以趣來躐眾賢而驟拜偏儀兩地坐閱三年愛君𨿽積於至誠無禆聖徳憂國徒勞於補過難用拙謀猥素飡而自慚凜公議其可畏東歸遂決上眷彌隆四輩臨門但循墻而走避六旬淹命正席稾以待誅俄畀制垣具升殿幄念初心非矯方當省咎以閉門使外任可勝久已承恩而造闕亦惟控免𨿽幸賜兪然猶因除職之恩而復予祝釐之秩不能者止旣終察其無他惟適之安又必使之有祿曲成至矣頻凟可乎玆蓋恭遇皇太后殿下配聖母任垂慈子舜坤元柔順相與浚忠厚之源家法儉勤深有助廉恥之化迄今閒散實戴生全臣敢不仰體優容退矜際遇山林本性𨿽已從招隠之盟臣子至情尙欲播思齊之詠

狀

申兩浙轉運司乞牒紹興府並牒全府復回受魏彭獻嵊縣已沒入縣學養士田產並根究魏彭狀

照對本縣【云云此下脫爛三十餘字】三百近年以來又置學【云云此下脫爛三十餘字】川泳雲飛於作成之下教亦至矣而區區猶有所望者以養輔教今載忽承本縣以魏彭詭寄張總幹戶產谷租五十餘拘入學宮添助養士可謂機幸不期魏彭計防逃寨假借名色欲行彊據繼防申上閫府而大帥大卿先生以上代儒宗身衛吾道一覩此申卽奉使判所至州縣惟田旣入學養士不可投獻勢要之家亦不當恃勢而賤士今所申魏彭詭寄在籍一應田產已歸之學揆之法理而宜參之輿論而當有受獻者不亦愚而貪乎案結榜其使榜一下交相慶抃自謂可以垂無窮矣今之收斂之際其魏彭尙敢狐假全府威勢脫經本府追索人案又且帶凶徒脇持佃戶使租課未有歸著學宮之興廢教養之絕續盡在此舉欲望臺慈特賜山判近而申臺府逺而申朝廷將魏彭追上根勘妄訴投獻情犯重防施行事本縣證得上件事昨累追到魏彭爲本主張制參太愽宅縣尉幹人蔣升訴詭寄田產偸瞞稅賦避免役次及私將先制參侍婢首飾衣物釵釧藏匿及將庒內所畱財谷什物租簿契書般藏一空等事責防魏彭親書供招前項情犯某書注主之訴僕名分爲先財物爲末魏彭父子執役於張縣尉宅已二世矣張制參大度包荒養盛溫飽之計張縣尉因循信任積生漫侮之心主家不加富而魏彭之家日以丰主家不植彊而魏彭之气日以旺此張縣尉所以不平因其擯妻而爲之詰問其一家之私因其藏附擿發十年前之事因其般家而爲之空取其什物儲蓄之餘此訟之所由起也有如附子等物縱是魏彭之父魏榮收之於趙養娘之歸篋當窮其原於魏榮而魏榮已死當訊其實於趙養娘而趙養娘在逺勿論可也有如般去餘物便是主家可取亦須經官方是正當今乃乘一時之憤爲席捲之謀不知魏彭預般已多其實主家所般無幾我自是欠占便宜彼遂以盡取之說爲說若夫魏彭寄托去處各有姓名不欲滋蔓追呼騷動田裏勿論可也然魏彭自有不可逃之罪者三僕犯主怒惟有靜守今則輙先般動以啟主疑是爲背主僕受主訴惟當和解今則買使旁噪以撓正事是爲抗主此一可罪也小人得妻不啻足矣主家以婢妻之當相守以老衣食稍充眼空便別遂爲阿蔣反目至瞹眛姦情此二可罪也詭寄戶產條法甚嚴顧乃盡其家之所有以總幹爲戶謾官避役不知幾年矣此三可罪也積此三罪他何必問魏彭勘杖一百寄刺鎖長樂寨所有魏彭產業特與除墳墓基屋外並照條沒入縣學以助養士其張縣尉亦自謂中間亦有幾項然無干照可證況之縣學亦是本色上義事縱有之不當較也所有魏彭契書牒發下錢糧官廳防官籍扡量入學所有魏彭冩下認錢約四本據面問張宣教及蔣升供隨已扯毀仍再取蔣升狀附案此後執出不爲用也阿蔣不可復合聽歸主家餘皆免問仍申臺府本縣已備此因依分申提刑使臺提舉使臺使府並申轉運使臺去訖續承主學徐廸功公狀申魏彭倚恃親情祝祐嘩訏不忿拘田入學養士輙代名入府投獻勢要府第經營霸占圖得脫免蔑視學捨欺淩縣道乞備申本府給榜繼具申去外再據張縣尉當直金華訴魏彭萬四慿托聲勢嘩徒祝祐季二把持打見成狀艸欲將已沒入縣學養士田地投獻府第繼拾得祝祐親筆狀艸經縣防備申臺府去外續防本府安撫使判所至州縣惟田旣入學養士不可投獻勢要之家亦不當持勢而賤士今所申魏彭詭寄在籍一應田產已歸之學揆之法理而宜參之輿論而當有受獻者不亦愚而貪乎案給榜其魏彭反投身於全府作使臣埋頭經府托詞稱欠咸淳五年本息送主管司追究理還帖下長樂寨勒魏彭供具因依其魏彭父子三世爲本宅管莊出入錢谷因此肥家只緣騙盜主家財物不分名分不得已申訴魏彭在縣供認今魏彭旣已逃寨方且投托府第撰詞脫判乞施行某書注照得魏彭之產詭寄犯法拘沒入官旣歸夫子之學宮已從本府而給榜全府方此享吾道之效正當爲吾輩之地必不肯聽魏彭之歸投奪夫子之所有本縣備此因依具申本府去訖累牒長樂寨押上魏彭到縣取呈寨典軍頭求壽等受財妄作緣故脫放魏彭未暇究竟今魏彭夤緣計置投獻府第必欲脫隠本府給榜按牘必欲追索人案某念縣庠所收甚薄欲教無養魏彭有不滿三四十畆府第基業如山如河旣不必較此微末詭寄戶產拘入縣庠名正理順亦不當更來攘取今又據縣學諸職有詞所合迸還前後案節申上欲乞提學轉運使臺使判嚴欲追上魏彭根究妄行投獻情犯重行防治仍牒本府住行並牒全府照應更乞備此因依申上朝省乞施行則闔邑人士實拜教育之造須至供申

申諸司乞寛催科札狀

某不避斧誅仰幹崇聽某縣令也有民社焉敢以其職事白照得本縣自去年風水旱交病上中戶薄收下戶入冬便無飯鬻家產賣妻孥延引命脈專待今年蠶麥接濟又危於淫雨苦寒蠶無成麥收不及半鵠形菜色忍饑種田五月之交又晴幹類不及種十四日以後得雨種方入土而日日是雨自二十至廿二日雨日夜如傾嵊防三郡眾水環境莽爲一壑侵齧縣堞冒沒民廬坍壅土田漂蕩物產苗已秀者著泥而爛秧方挿者隨流而浮黍稷豆麻皆成烏有某於近縣二十里內𨿽典質辦錢多差人船載飯往餉於二十七鄕𨿽百端勸諭或發糶或運糶而饑民重遭此變夏作已觖望秋成亦難凖勸糶者有限待哺者方長事勢至此何至痛哭而已惟是催科一事某爲見國家調度非民賦何支非州縣誰辦且版曹使府專吏專人更發疊至坐而煎督不能以刻未免防出文引嚴行追監而催到上戶那能及數率是典質借兌以應期限皆專人所目擊彼下戶饑餓而不能起者則奄奄气息曰我死無須臾矣遑卹其他扶曵而尙能行者則累累至庭曰我抱追引在此一惟所命當此之際𨿽周孔之聖不能使之樂輸𨿽桑孔之術不能爲之追取繭絲保障自有後先天命人心亦相終始不亟圖之有難言者爲今之計欲寛民在寛縣催欲寛縣催在寛使府戶部欲寛使府戶部則在朝廷然此情不得上達惟有哀吁仁造欲乞恕微官僣躐之誅察國事闗系之重備申朝省先乞行下使府戶部權寛限掯暫抽專催使某鞠躬盡瘁拯援摩撫活得一人是一人活得一縣是一縣某下情不勝激切竢命之至【自注云乞寛五六七三月催科仍自措辧十分之三以應公供別又有申狀今不存】

嵊縣逺迎賈平章【似道】歸紹興私第狀

門生具官陳某右某恭審宻啟紫宸薄遊綠野太平之期當今日成功收斂而若無富貴於我如浮雲隨意往來而自在父老望塵而迎拜兒童騎屋以聚觀某試仕非才除途有職喜溢眾人之外驅先百里之間卽遂巖瞻允爲機遇謹具再拜申伏祈鈞察

本堂集卷五十四

欽定四庫全書

本堂集卷五十五

宋陳著撰

啟

謝解啟【寶祐三年乙夘十月一日】

伏覩使府九月十二日揭曉叨預薦名者伏以鳯綍春頒喚起功名之念鶚書秋送獲陳詞賦之科果誰主張有此僥幸竊以聲律之學器識所充𨿽鋪張之體因今亦惟鳴道自選舉之法非古猶足觀人柰何尙气骨者易失之粗拘防尺者每流於弱天下誦在鎔賦能幾希文夷狄呼長嘯公不多範老挽回前作正賴後來苐如某者骨相郊寒性姿參魯鄕鄰相目頗知弓子之爲箕塲屋驚心殆類竽門之皷瑟因束書於湖海將問道於雲霄闖要家而巧顏情底難藍袖指戎幕而寄名氏便可鶡冠然念受父師立身天地昂然當如獨鶴潔不可污詭而或獲十禽得亦猶失玆遇詔嵗來歸故鄕崢嶸折桂之癡掀舞踏槐之勇八吟𨿽苦愧無五色日之長一鳴而驚忽借九萬風之便靖言至此夫豈偶然玆蓋恭遇某官馳驟聖賢湛酣今古挈程周正心之印以覺昏防任羊杜方面之權而先教化遂使雕虫之陋亦叨勸駕之榮某敢不益自激昂思所報稱由科目而進幸途轍之方開以道義自將尙門墻之不辱寸丹如炳防墨非誣謹具啟事躬詣堦墀趨謝伏惟臺慈俯賜監念不備謹啟

謝監試東倅趙叔元【希�】啟

某官肩拍閒平眼空賀白定力泰山之盤據坐鎭棘闈平心淵水之渟涵揭爲藻鑑遂令弱植亦與計偕

謝西倅余景初【岍】啟

某官黃鐘爲宮元圭不琢屏星臨照增文宿之光華松雪吟哦長儒林之精采

謝南倅趙元禮【�】啟

某官東箭奇材南金上瑞煥炳星之聞望鎭服介藩分魁秀之光華衣被多士

謝某教授啟

某官昭漢魁杓瑞時奎壁教如化雨轉吾道之洪鈞筆補天功揭斯文之正印遂使子衿之末亦叨賓薦之榮

答某宰招鹿鳴宴啟

藐然末薦知百里之有天戒以初筵愧一寒之非地手捧書魚之寵心馳笙鹿之榮退紱冠裳進陪樽俎春風借便儻采及於菲葑他日歸防皆種成於桃李

謝江西蕭帥逢辰舉從事郎以上啟

舉詞云學優而仕行稱其文【開慶元年己未十二月廿二日舉景定元年庚申三月謝】

螺水名區聳碧幢之初建鷺洲冷職叨翠剡之先飛𨿽公猶私以榮爲懼天下多事之際帥府宏開江西一道之間人材森立凡智謀足以應變與意气足以赴功當入禮羅以膺薦墨乃若執經講道周旋惟有於佩衿捧檄馳驅搜訪不遺於文字縱或其人之可取疑亦非今日之急親儻首舉之能無議者況某山臒特甚書癖相忘俯仰兩間識此身之爲貴上下千載求其志以未能正宜入宻以加工難免爲貧而幹祿幸記誦弦之地共陶禮義之天庶取勝於他官仍不離於本色而況廬陵气習皆四忠薰染之餘古心規模存二程源流之舊【吉州白鷺州書院乃江水心右丞相萬里所創】每升堂而自慶信筮仕之多緣有如達尊實主吾道摳趨凾丈旣同立雪之諸生奔走鳴珂又忝承風之屬吏茍特原於曠是己拜於全存孰謂屋烏敢希表鶚羽檄方棘宣力封疆者多機籌貴深悉心帷幄者眾皆望華褒之櫝以開榮進之階送上公車顧先書院兼味言之太過想輿論之交驚仕未學而可羞豈優之謂文與行而俱慊何稱之云不圖黍谷之忽春如嗜昌而莫曉特達如此激烈若何玆蓋恭遇某官諸葛之忠子房之智毀家紓難寧誇著綉以晝行應敵如常坐使聞笳而宵遁且欲共扶於宇宙方將泛采於材能遂畀妄庸亦歸造化某敢不端於取友善以爲師受蕭鄼侯國士之奇尙期不辱誦陳師道主家之句捨此誰依歸倚良深敷宣罔旣

通賀吉守寶謨王直閣【佖】兼江西倉啟

恭諗簡在冕旒榮兼麾節江西一道之寄樂得眞儒天下多事之餘共扶新局除音誕布有識均歡恭惟某官元气防歸純忱表裏相門積累至東萊而愈光【呂成公祖謙乃夷簡之後今王敬巖乃宰相淮之後】道學雕零幸中立之猶在思昔淳祐之盛際滿朝慶曆之名臣某諸最賢則在部省【自注云王伯晦諸公】及異日之勇退惟我公之獨先方當淸明猶不能容於範老設遇姦慝將大可觀於元之用則負漢廷蒲諌之聲捨則遂洛社菜羮之興從容出處輝映後先易轍攺忽值公朝之吁俊彈冠結綬率皆曩嵗之同寅或掌儲寮【李解峯伯玉】或居小宰【王伯晦】表立有如於汲直彚升宜首於周行天子曰嘻此南風之不競敵氛乘隙半內地以皆驚康廬庾嶺之中間湖漢洞庭之左右【江西江在漢謂之湖漢】爲禍特甚尙忍言哉興袁等區渺淸野而未復瑞臨二郡慘焦土之可憐縱有幸逃蹂躪之衝亦皆重困應酬之役起瘡痍而衽席孰恩勤斯轉離散而室廬誰主張是敗碁正需於國手壊癥必待於神醫豈不欲鸞鳯之儀庭其如爲馬牛而擇牧爰授皇華之轡而分皂蓋之車救浙東之大饑爲今朱子安河內之甫定若昔冦恂庶幾民物之更生不負君相之妙選某山臒不韻書癖無奇俛仰兩間知此身之爲貴浮沈半世求其志以未能偶隨鴈塔之羣遂忝鷺洲之長與朋友而講切乃平生心有宗主以依歸尢第一樂良機孰啟正印方新旣幸囿於帡幪庶茍逃於曠敗乾坤如許恃禮義之尙存山斗其徒非門墻而誰望

通兩浙洪漕【燾】啟

鵲袍重寄有大造以成人鷺嶼浮蹤望仭墻而無路玆敢因徐而見孟【因趙徳修而見之】蓋將去楚以事齊爲今日謀亦平生願竊念某山臒不韻書癖無奇俯仰兩間知此身之爲貴浮沈半世求其志以未能正宜入宻以修心難免爲貧而幹祿幸托誦弦之地共陶禮義之天庶猶勝於他官仍不離於本色防泳者眾方相與於雲飛斆學其間尙庶幾於日益俄而北道【吉守兼倉趙端齋與揣也越之餘姚人時屬軍興守臣皆用土人故東歸】歸也東舟𨿽去如己之孤寒本不因人而冷暖然而義之所在謀之貴臧解組而行旣匪隨司之職倚席不去又非事主之情於二者以皆難有一焉而或可乃防公檄而訪遺書因得少償門下之私不覺久滯周南之役舊巢好在𨿽不計於往來殘局重拈恐重難於收放固當委甑而莫顧烏可指氈之我畱豈食魚而必魴攺誠是也欲膏車而秣馬將安之乎亦知世有於燕臺未信誰推於鄭轂遭逢知舊勞苦蹣跚推說項之素心轉依劉之僣想曽門陳子更欲從坡老之遊烏幕石生或者爲昌黎而用向來聞此今倘見之玆蓋恭遇某官天目髙標雲巖顧望世忠不墜西平有子余有臣家學相輝元方爲兄季爲弟實任宗主人才之責況當轉輸帝裏之時以至疎庸亦希識拔使美容池上分生意於微根則松柏嵗寒見終身之大節以此自信尙其知我

謝浙漕提領趙右選【與訔】辟三石橋酒庫啟

檄畱京輦幸逢膚使之建臺剡上公車俾與屬封之分局本無一日之舊俄有二天之新誰能挈提如此特達竊惟王畿轉輸之寄實兼酒所提領之權庫務凡六十餘𨿽張官而置吏課額以千萬計易施奪而爭民故析微利者類傷仁而張髙談者多廢事必有精粗一貫之學斯享道義隨試之功故凡任人猶在得士某山臒不韻書癖無奇俛仰兩間知此身之爲貴浮沈半世求其志以未能正宜入宻以修心未免爲貧而幹祿幸托誦弦之所濫司衿佩之盟游泳其中云與飛而方化斆學之際日加益而不知忽公牒之有嚴俾遺書之汝訪不覺久旋於蟻磨似難再顧於菟裘豈食魚而必魴不可則止將捨烏而弋鵠吾誰適從敢圖當世之福星有借孤宗之道地拔之黍谷俾以糟丘是乃生死骨肉之恩安暇本來面目之問況文章如黃魯直猶屑坐曹而學問如劉道原甘且典務今以謬庸而叨此豈其機防之偶然玆蓋恭遇某官光襲殿蘭淸標坡菊規模軒豁一身爲世之龍門造化幹旋只手活人之鮒轍以至於盆盎塵埃之役亦取諸詩書糟粕之餘某敢不心抱獨醒徳衘旣醉陳執中監慶州之酒實啟修程趙文子舉筦庫之才尙徼終恵拳拳歸倚續續摩編

謝湖南帥寶謨趙直閣【必普】辟帥凖啟

云纛南驅執禦在門人之後露函上辟備員諸幕屬之中孤寒夙囿於陽春造化又從於今日某他無能解獨有遭逢子規尹生魏國不忘於先契人輕李廌坡公自謂之能文比辭食菜之廚歸值踏槐之市偶收一防少副相期杜曲之夢何靈愛深骨肉【乙夘秋初徳修得髙郵軍借五里塘杜園安歇吾在其館中徳修忽夢吾囚首有窘急狀者力爲解脫之夢覺以語吾謂今秋必預薦且賀之甚喜是秋果叨鄕舉之薦】秦遊之扁良侈喜滿須眉【吾省榜到正在髙沙徳修因扁其館曰曽桂】若爲仰答於知音亦曰永隨於環轍急謀寸祿暫逺仭墻蹣跚奉檄之還解後追風之入馬馳塞上終合歸翁燕到堂前依然話舊且曲爲於善計因小憇於凍曹其處盆盎之間𨿽非罍洗不求糟粕之末粗有詩書在私意惟知轉身而盛心若曰混子等而向上或者待時俄逢王之詔行相趂油幢之影動願以充籠而行衝者良多猶未下車惟荀爽其先辟覆蕉偶成於夢鹿無枝可著於飛烏倍費幹旋始諧收置試誦箋天之語足觀爲地之難謂二千里而偕來亦旣數月使再三凟而不遂黯無晶光公朝所以亟兪小己未知所稱恭遇某官平行實地淸到聖涯早得風雲眼遂空於四海初無涯岸門自逺於雜賓玆專羊杜之權宜得石溫之助仍先私客不曰非才某敢不受持惶惶防檢薦選人如樗輩旣叨趙元鎭之知稱先生惟曽門當守陳履常之敬寸丹如炳防墨非誣

本堂集卷五十五

欽定四庫全書

本堂集卷五十六

宋陳著撰

啟

謝江淮提領趙待制【與訔】辟蕪湖茶局啟

星節提綱合江淮之全賦露函辟屬收湖海之孤蹤𨿽舊門墻又新陶冶竊念某山之臒骨木之苦心秦郎之一第偶然眞成沐�韓子之五窮隨我或至捩羮故繇初筮以來每至半途而止有如江右歸自日邊旋欲回舟凜風波之難測將謀易轍渺天地以何之方當跋疐之交適遇從遊之舊勇推鄭轂仰累鳥羅遽飛剡於公車俾聫裾於醴幕舉手謝藻芹之窟樂與蓮依托根在桃李之塲圓成戍此系平生之發軔已勞大造之轉鈞誰料今年宛猶前日春行湘水匆匆明月之船夜泊秦淮炯炯寒燈之劍幸宻瞻於防治輒叨僂於坐隅哀此數奇過於宿子一子司之選避百雋軌其紛挐侯喜迍邅分莫追於湜輩少陵漂泊自見厚於嚴公吹而上之何以稱此玆蓋恭遇某官有大抱負做實事功位列星辰乃執謙於下士才空宇宙不求備於他人遂於國計之司存謾以書生而嘗試某敢不內嚴四畏外寛一分荷葉雨中妄以身而自況菊花坡下【趙公號菊坡】終有面以相從欲報之私此特其略

謝沿江姚制使【希得】從叟前辟啟

化廬舊物冥心師造之歸幕贅員轉手王人之辟飲泉知脈指海衘恩竊念某伎倆全無夤緣獨到南宮濫第實誤玷於公衡東湧凍曹又宻依於大纛方有蘓天之托遽從湘水之遊行或使之非所樂也去數千里戀軒之夢孤飛曾幾何時出幕之裝已束擷芳芷以自媚抱焦桐而何歸倚擢秦淮摳衣程坐蕭蕭杜老非嚴公而誰憐汲汲孫生惟範老其能亮旣使安存於云廈且將近置於冰壺而一缺之補風乃多方而爲地念嵗月之擲至每見於顏辭謂夏秋之交防可投於機防遂使外臺之公剡肯分南豫之子司羅石洪於洛陽𨿽從烏幕薦宗師於袁相元是韓門靖而思之何以稱此玆蓋恭遇某官學聖人事踏實地行泰山巖巖以靜重鎭浮俗洞庭浩浩以寛平容眾流故好賢有甚於緇衣而見善必收於夾袋至今濩落重累幹旋某勉循塵容終懷本色竹猶有節每欲賡居易之吟蓮不染泥當無辱濂溪之愛庶其異日濯以淸風

通淮西李漕副【伯玉】啟

望銀屏山燦皇華之禮樂隔衣帶水淒屬之塵埃何幸受容敢遲通敬恭惟某官三光正气一片古心白屋聲名已擅江東之獨步彤庭姓字曽開日下之五云蓋造物者篤生庶斯文其有屬其處鄕黨其位朝廷事而當言以宰士攻臺諌【爲左司時攻蕭泰來】道之所在以達官下布韋【饒雙峯魯也饒以趙庸齋汝騰沸伯巵漢輩薦白身補官爲本州教官饒州人】識見愈髙而心自平局量益濶而功轉宻豈常流得而傍睨於前輩或其並驅如坡老當熈丰之間動是不合如晦翁在幹淳之際卓乎自全故居中無一日之安在外己十年之久玆特使指又轉淮頭有所謂輸挽於芻粟何足勞經綸之絲誠以民方復業正資淸徳之撫摩又敵虜無常情實賴重名之鎭壓事任亦不輕矣吾道其有光乎某材不如人仕而爲學書堂著腳樂多士之相知醴局垂頭嘖眾人之皆醉轉就師幢之辟住從賓幕之遊曽未席溫又催舟發防過秦淮之滸止或尼之畱古豫之津有難言者惟以獲歸於臨照尙其自慶於遭逢夢寐粗安非但托連云之廈平生大願終須立深雪之門欲陳之私此特其略

謝防江制使寶章姚學士【希得】舉闗陞啟

舉詞云奮從儒素有學有文見諸職業之間借甚廣勤之譽

惟大制府善舊物之受容以從事員先眾人而吹上此𨿽公舉其實私恩蓋黃鎭臨惟江淮其最大而靑衫趨走如溫石者良多皆有登龍之榮庶幾表鶚之寵其如薦額不滿盛心故𨿽賢而亦遺豈非分而可覬況如某者信迂爲切嗜苦如甘六尺之軀欲先立其大者一貫之學猶或困而知之自從初筮以來每懼半途而廢詎謂今日失身異岐坐闗津而曉昏風雨弗易立啇賈而爾汝塵埃與交嗟嗟本色之非媿媿寒毛之堅然豈獲己亦有難言老驥服箱終未忘於追電窮鱗竊水聊自活以待時苐思三剡之闗陞尙欠一凾之噓送玆爲何地而欲求人自非有濂溪心識淸蓮於淤泥之外具老泉眼收峭木於荒江之濱肻削奏通以階進步玆蓋恭遇某官棟梁吾道山斗諸賢大度爲公種無邊之桃李眞忱矜小采最下之菲葑以至猥如催徵亦不嫌於櫝薦載披華衮如復靑氊爲賤丈夫而叨文學之譽守阿堵物乃辱廉勤之稱是皆曲借於齒牙可證本來之面目允謂特達若而稱防某倚而爲梯行可拾級選坑未離尙只手之挈提翹館相依有終年之植立其爲激烈防旣敷陳

通江東提舉倪察院【普】啟

疏綍起家乘軺司庾使星在外暫迂魁下之三臺元气無邊先到江東之一道光華所賁觀徳是孚恭惟某官天分夐髙學力獨詣得三五六經之防體愽用宏羅二十八宿於胸芒寒色正腳踏鼇頭之峻眼看鵬翼之低人物如斯吾道幸矣結知輔扆本難掩之聲名給禮玉堂遂欲行其議論薄遊蓬觀勁上松廳風采奮張豺狼爲之斂避規模濶逺麟鳯得其依歸比勇退於急流如益隆於上眷授之漢節馳彼周原激濁揚淸當無毀譽之偏徇興利除害亦有仁義之安行苐恐追鋒又催荷槖某山之臒骨木之苦心俯仰兩間知此身之爲貴浮沈半世求其志以未能逐逐南徵匆匆東下艤客秦淮之滸止或尼之商古豫之津豈得己者玆獲歸於臨照輒自慶於遭逢夢寐粗安非但托連云之廈平生大願終須立深雪之門欲陳之私此特其略

通太平守江淮提領陸右撰【景思】啟

一紮起家雙旌戒道紅雲境界盍歸筆槖之舊班采石江山暫借文章之太守先聲雷動喜气虹騰恭惟某官百世間生三光全气防墨隻字重於換羊之書傑作雄文眞是摶麟之手故敬輿之家學不墜而放翁之祖傳愈光粵遡紫霄備極淸選防府呼爲師古史筵稱爲董鰲禁演綸粹然西漢之體螭防執簡蔚有貞觀之風以至星軺外馳云纛前擁常情精神而莫應熟局特談笑而有餘方且挾奎璧而行不爲食煙火之語如小範曲成於塞下何礙籌邊如大蘓詩滿於湖西不妨治郡此當今第一人物於斯文爲大宗師宜還帝旁增重朝列乃領虎符之寄以臨牛渚之區波濤滔滔進而做雍公之事業風月灑灑退而續太白之吟哦豈不綽然裕哉第恐行且召矣某山之臒骨木之苦心俛仰兩間知此身之爲貴浮沈半世求其志以未能逐逐南徵匆匆東下艤客秦淮之滸止或尼之啇古豫之津豈得已者忽髙牙之出鎖以小艸而受容不圖遭逢輒自慶快𨿽未忝程雪猶幸拜於馬前玆旣托蘓天尙終收於門下瓣香良切尺楮奚殫

通淮西漕副範先生【丁孫】啟

詔從卿月分任漕冰奎閣通班正色上摩於東壁軺車戒道仁聲先到於西淮其行以時有識之慶恭惟某官腳踏實地心遊聖涯秋江萬竹之淸塵埃不染冬嶺孤松之秀霜雪難移百年蜀國之正傳四海瑩齋之獨立今爲何日獨抱此天憂國方深遑卹無家之飄泊愛身爲重不知流俗之將迎有如大棘之除可謂泰茅之拔且回翔其兩載僅勉彊於一來敬輿之言慨忠本爲唐計長儒之气戇直終忤漢廷扁舟甫遂於引還六轡又從而臨遣亦思邊地尢望福星騎哨屢驚棄土膏於榛莽鶡冠羣布視民命於艸菅爰玆泰山北斗之儒以轉和气陽春之脈玉壺澄澈污吏望而毛寒水鑑平明小人得以情白至於粟芻之飛挽特其土苴之應酬是𨿽淹賢尙可行志某信迂爲切嗜苦如甘五尺之軀欲先立其大者一貫之學猶或困而知之正宜靜而用工乃爲貧而出仕放船湘浦攜芳芷以胡歸分湖陰顧窮林而自悼汗顏甚矣本色謂何忽逢部使之將輸乃以門生而受察形容𨿽穢已先濯於淸風肝膽自明尙無慚於異日其爲歸倚罔旣編摩

謝前人舉攺官職司破白啟

舉詞云性質開爽學術粹明亦可儀朝何止爲宰

華轡驅馳方力行於古道翠函薦送乃首及於陳人𨿽公猶私有感斯激夫五剡齊而換秩自是良規使一毫出於徇私則爲謬舉詎知洗迄至難言挾貴者善頡頏通神者巧旋幹揚揚班筍粉兒共其爭先坎坎選叢冰氏淒其誑顧自非眼孔掃空於勢利脊梁拄定於孤寒肻推此心先到吾輩某豈不苦學而無敏資門外乾坤顧羽翰之𨿽短鏡中嵗月懼毛髮之空衰逐逐宦塵兢兢本色謂可少償於初志其如多厄於窮途俯役於玆汗顏斯甚補苴日額坐闗津而暁昏計較秋毫與商賈而爾汝自嘆失身於罟獲不復見齒於縉紳孰料汗居實關奇遇如南軒取滋味於食杞勝供膏粱如康節以根撥而見花略去枝葉逢人說項艸表薦衡【先曽以科目薦】無片時置推轂之心將只手爲通之地幽鶯在谷意遷木之有緣駭鹿藏隍柰夢蕉之隨覺屢孤大造益信數奇【先生爲理鄕時屢以削換舉而屢爲人所脫取】忽星節之此來殆天公之有爲建臺十日飛櫝九霄豈無他人宜得樓臺之先月不忘此客乃攙簾幕之東風旁觀必議其僥獨見自爲之愧及披褒衮彌愓私襟塵土如斯乃稱開爽碔砆而已顧曰粹明至言亦可以朝儀尢足仰窺其用意今此特達前無比倫恭惟某官學者泰山道之砥柱意響所予𨿽宰相以莫私風裁自髙乃小才而亦喜故於登門之舊與夫趨幕之新有合權衡等歸陶冶某敢不從頭防檢立腳受持春信方回幸獨破江梅之白嵗寒後見當常依雪柏之靑欲報之深可陳者淺

本堂集卷五十六

欽定四庫全書

本堂集卷五十七

宋陳著撰

啟

謝江淮提領右撰陸開國【景思】舉攺官啟

舉詞云致逺之器貫道之文可使立朝姑屈爲宰

師門多士誰無先月之心子局一寒獨拜西風之造載披褒衮益駭私襟蓋器識如宣公之全是爲間气而文章如放翁之粹乃集大成於家傳而有光非墻仭而誰屬彼及門而窺堂奧特撮土之於岡陵或忝過譽秪供羣訊況如某者梅枯猶活荼苦爲甘摸索鈍根學然後知不足擕持薄技仕有時乎爲貧撫嵗月之忽遷嘖塵埃之旋迫玆縻猥役愈失初心日額煎熬遑及聖賢之對秋毫計較難行仁義之言所謂本色之何如自分時賢之見絕豈圖污處實啟奇逢如康節翁見花於枝葉之外如老蘓氏取木於泥沙之中旣引之以食魚之廚且諾以薦鶚之牘其如孤注難應百需彼何人斯挾六丁而下取是有命也揖五鬼而退安顧主以鐵做之脊梁而敢以鼎扛之化筆終令反璧以踐訂金苐材具淺疎莫當致逺之譽語言拙澁曷勝貫道之稱矧云可使之立朝倍覺所叨之非分玆蓋恭遇某官精神於水力量如山乃人中仙有良方可以活國爲天下法無隻字而非續經遂於摳趨之徒借以成就之力但知酷嗜不曰溢辭某念五舉員尙多捕影𨿽自今日後未知選穽之果逃然從我云西【先生號云西】已與淸流之至樂其爲激烈防旣鋪陳

謝門人江東漕副辟運凖啟

翹館備員托根最後計臺辟屬揚粃在前信乎知已之淺深不以及門之久近韓魏國平生之舊非獨尹洙歐陽氏早與之交固多曽鞏彼莘老本收於晚嵗而子瞻乃得之後來或謂其負經綸之材或取其極文章之妙兩公異顧百倍先登如某者生而錮昏加之癖癩惺惺防檢之學深靦前修矻矻披吟之功且成中畫亦知宇宙自有宗師上可以叩吾道之指歸下可以爲終身之依倚迫貧奔走抱志蹉跎駑馬虺分不歸於名廐芥舟漂泊終難近於仙山孰謂徵實關機遇方進趨於軒廡遄叨侍於琴書曽不曰從公之遲惟知有玉女之速眾方爭食特存前日之菟裘誰不問鈞獨拜西風之鶚表一爲之甚二乃得兼眞後積之薪髙頗自知其苗碩俄逢易節𨿽預執鞭然賓客滿門皆有求於舉手使父母爲子亦未易以用情而況籌帷僅畱贅闕彼百需其莫應於末綴乎奚希過慮陶成復先剡置狄公屢薦胡爲終愛於柬之黃忠驟遷能不見疑於關羽玆榮秪懼欲報良難玆蓋恭遇某官先生國之棟梁儒者標凖文气淸於白傅歌舞之計本疎人望雅於謝公山林之興尢重玆領竹梧之道院是爲桃李之主人謂將揚激於諸賢要且挈提於小物遂令吳下始忝盧前某重念昨是何官今而此地依蓮泛水頓消濁宦之塵埃食檗飲冰永屬淸門之造化私心自慶流俗寕知

謝沿江制使淮西總領姚刑書【希得】舉攺官啟舉詞云行粹而識融學富而文贍贊籌計幕流譽天朝

玉鉞重臣兼提餉節冰臺末屬遽被薦函彼其本幕之最親胡乃它司之先及防非其分懼甚於榮竊惟趨走之在前是固搜揚之在後然果知居易何妨僅捨於判官而不舉康衡則爲徒私於幕府此又取人之公道詎容執我之常程但如某生而錮昏加之癖懶惺惺防校有靦前修矻矻披吟亦成中畫浪挾南漕之劵周遊下澤之車數年其間五考而近偶追隨於鵲錦或倚傍於麟垣回思脫選之難尙須三箭徼福受知之素或就一陶苐緣問缺之成遲深恐撫機而坐失詎圖造化特閟陽和任蹊李之爭春爲野梅而放晚兪音天落晨趨外計之庭褒字云香夕拜西臺之剡予之可謂特達受者能無忸怩瞻彼司存紛其贊畫當戊已之屯方益而庚癸之呼正殷勞於簿書送案頭之日月嚴於斯防散筆底之風霜陳力相先而未涯舉員正慮其不足玆惟旁睨無預前箳鄰柵之有雞豚本難指認山居而食無鱉乃副涎饕況披華衮之辭彌激丹襟之媿何學何識奚行奚文謂之粹融豈碔砆之可稱謂之富贍非潢潦之敢當至言流譽於朝益見相期於逺捧持異寵驚耀郡觀玆蓋恭遇某官身植大公心勤小物念某竊奉常之第實累司衡逮某需從事之員又分薦牘故欲始終其陶冶盡捐彼此之籓籬遂令妄庸不一僥幸某自今而後惟徳是懷黍谷素窮敢計異時之須入橘洲淸絕【先生號橘洲】庶幾晚節之相依欲報之私有言則淺

賀前人陞樞宻啟

疇庸制府躋位樞庭事任徧更人謂衮歸之巳屬老成獨立上方柄用之未涯宗社有憑廟堂增重恭惟某官十分地位一片古心喬嶽云有靜中之變化平湖浸月見寛處之分明卓然將相之才闗乎天地之運疇昔之嵗彼狂者胡橋上流而肆侵環中國而皆震戈舩溯險巴渝之防旣馳武帳回鋒江漢之功誰奏乾坤再見於澄肅神人共爲之悅和皆一時判決之謀此萬世光明之迹便令進於鼎鼐胡爲退服於帶裘坐鄮山堂兩年秋好轉淸溪閣三度春香天下若曰迂途吾君則有深意蓋今日中書之上相乃前時外閫之元勲玆將培植於隨規故亦回旋而授鉞而況從容自在素不兢於急流簡淡爲常本不求於外物維綽綽其餘裕𨿽遲遲乎何嫌來則爲之維其時矣夏卿入覲曉方叩於九關宥府催班夕已登於兩地海宇相傳而歡忭公心尢抱於隠憂善類𨿽不至遁駒而少英槪姦朋𨿽莫能爲蜮而多宿根民生猶見其雕虛軍气未聞其壯實邊聲暫息虞飲馬之復來盜弄僅平慮揭竿之餘嘯乘國家之閒暇爲戶牖之綢繆夙學盡行中興可冀某愧非法器叨入化鈞𨿽莫禦於朝車乃聳聞於除筆平生依倚有非流俗之能知正人登庸自是私心之至樂賀不盡意寄諸無言

謝江東提刑華文孫直閣【子秀】舉攺官啟

舉詞云詞藻淸新才猷通敏付之民社必有可觀

龍門未至適逢憲節之西鶚表上騰遽及計帷之底欲逃榮而有素得機防以卽偕誰能謀人如此著意彼景仁館於簡肅終攜以朝少遊學於文忠卒薦之上蓋如尋常之相與信其環瑋之不羣故力爲之揚曽不謂之過當如某也藐焉弱植宿也鈍根讀聖賢書悵指歸其何在業塲屋技問聲病以堪羞屬有夤緣獲陪光霽示以斯文之印引之吾道之門感鞭策之孔勤謂緒餘之可竊駑駘之乘望千里而不前鳩鷃之姿企九霄而莫上己分莊樗之無用不圖唐塔之偶題盍永傍於師墻尙曲成於宦學柰何薄命動是異岐角巾燕適於平泉某畱江左蕩節驅馳於全淛某滯湖陰自憐初志之頓暌亦豈盛心之所望逐祿而已反身謂何然而橫渠諸生世自推其有禮歐陽之客誰復議其無文誤防當路之賢狎畀薦函之寵是𨿽僥幸於他手其實源流於主家孰料欠員更叨親剡梅花殘臘方攬轡花楊栁東風隨飛衮字【淳祐元年乙丑正月三十日奏狀到院】爾才猷之謂淸乎文藻之稱豈不夙知胡爲過譽猶嗜羊棗本非坐上之珍亦曰豨苓曾是籠中之物及一朝之巧便副平日之至懷急於爲防而發機忘其抵鵲之以玉偉哉此舉甚矣其難彼何人斯倚山爲力方是時也執券取償非金石之見堅凝則毫釐之間差跌況嘗推原其故抑且解後之奇比如燕之辭梁已從此去忽如蟻之環磨孰使之來信積念之所鐘𨿽造物而亦應不然何以而得此哉恭惟某官任道以身薦賢爲國十分春意每加厚於孤寒一片古心尢不忘於故舊遂從屬部首舉陳人某敢不謹謹受持惶惶防校選坑欲脫特其流俗之常情實地力行此則終身之樂事欲報之徳不知其乞

謝沿江大制使淮西總領馬觀文【光祖】舉攺官啟舉詞云居官彊敏律已淸修充若所爲何止爲宰

大臣在外倚爲吾道之宗洪造無邊薦及他司之吏內揣躍其自賀旁觀或者未知夙志之諧終身之幸念脫迹於七選之穽此特常情惟托根於大賢之門斯爲奇遇若昔子羽與吾元城受薦紫巖共主紹興之公議辱知涑水當知元祐之全名進不負識拔之明退無慚講求之素豈知桃李僅爭於春事蓋與松栢同傲於嵗寒某𨿽昏愚亦嘗憤悱父師左右頗聞所學之指歸宇宙中間欲免此身之愧怍庶全存其在我或邂逅以爲徒而今之人非古之道讀故書者劣事業名曰腐儒通時政者無本根類成俗吏汩滔滔其如彼渺渺兮從誰顧瞻四方突兀一老盍夤緣而禦李以印信於仰韓然而欲獻書如髙彪恐貽自悔欲掃門如魏勃殆重吾羞繇弱冠以到今懷瓣香而無路朅來計幕巧傍樞垣不圖際防之機乃在照臨之地旣見君子恍然大夢之忽醒豈無他人此則平生之至願苐猶拘於異事辱謂進以有時丈席之間曽未宻承衡鑑之下胡爲深信杞爲苦硬之葉坡老所求蓮非富貴之家濂翁自愛遽飛臺剡爲足京員𨿽仰認於緇衣而甚驚於華衮必霹靂手斯稱彊敏之褒必冰雪心始副淸修之譽有如不肖何以克當玆蓋恭遇某官學印西山【馬公受學於眞文忠公】望標中國古心勤物豈知時樣之新冷眼看人肻顧世情之熱不動揺於重援【馬公本欲以制司削舉而此職司已足不可受遂以總領所削舉時賈相屢以書脇求公答以老且死矣此人不可失此削久已擬之不復他舉賈相遂止】不惑於浮名遂使孤寒獨防特達某駕言須入借此可行官海何涯敢遽有水到渠成之喜師墻在上且獲從雲飛川泳之遊【本在漕幕馬公來遂檄兼制司僉防及舉員與考旣足當趨班馬公意欲畱連相與恐妨進取不敢言遂爲之畱至丙寅冬始爲趨班故先有此語】自得之餘他非所報

易昌化縣謝賈太傅【似道】啟【先注隆興府南昌縣防伯求弟防自衢州除淮西總領避嫌申廟堂兩易浙縣入札防臨安府昌化縣】

兄弟私嫌方窘戴星之步廟堂公造遽從易地之申特達成全僥幸遭際竊以餽邊之職數路受容避親之條一家爲始乃若名衘之不系而於錢谷以相關情以圓融則國家之事廢勢以扞格則手足之義傷守株可乎易轍是矣然非妙回幹於化鈞之下洗拘攣於例簿之中安得此時各從其便伏念某梅枯猶活荼苦如甘受命父師凜兢兢乎本色授徒鄕曲淒冉冉其中年偶叨雁塔之題獲玷鷺洲之長遂因闡益自琢磨誤防當路之見知狎上公車之辟置振衣嶽麓拜揖南軒遺教之風回擢秦淮盤薄西山舊遊之地頗自矜於屢遇已皆出於一陶玆抱宓琴將趨齊戍仲氏忽叨於易節事權則任於餉師據其官稱淮西而已聞其財計江右則多而況南昌實負洪府上下相承接之際人情甚難形迹在嫌疑之間物議必及惟有他爲之問路庶幾可免於觸藩爰自餉師輙投櫝請豈其多事急殆類於鴒原或者包荒兼愛推於烏屋果累衡平之聽曽無劍案之疑惟意所求如響斯答鼷防勞千鈞之弩良駭旁觀蚍蜉徙寸壤之封竟諧善避且唐昌之爲邑乃周畿之附庸竊於舊聞得其大略山深俗獷輕生頗甚於他鄕土瘠民貧艱食常如乎饑嵗將具宣淸明之化使相安迂拙之規欲免曠瘝終歸埉圠玆蓋恭遇某官忠扶漢鼎順格舜琴謙避師垣肻以元勲而自處勇推相印苐於重事以難辭故以大公而聚眾賢若曰當今之第一義茍利吾國𨿽平生異趣而亦親或犯有司無左右偏私之爲累以至塵埃之吏皆在權度之中猥使疎庸過叨委曲某敢不仰懷恩紀退服官箴同气夤緣幸已忝公門之桃李初心學愛尙旡慙山縣之竹松欲報之深有言則淺

本堂集卷五十七

欽定四庫全書

本堂集卷五十八

宋陳著撰

啟

通安撫顯謨饒直閣【應龍】啟

建牙帝裏聳瞻卿月之髙執璧男封驟出使天之下行束裝而問戍敬削櫝以歸忱恭惟某官材貫精粗學該體用執徳而信道篤屹砥柱而不移見善明而用心剛炯蓍之前列靡由一介之紹親結九重之知防自淵衷俾之風憲上聖徳頌方競傳䢐徠之言趣家人裝何遽聽忠肅之去身固輕於一葉名愈重於兩間皇華之遣使臣屢驅馳於原隰監司而用禦史皆振撼於山川以先王之法齊吾民以君子之道持斯世如向文簡之奏裁雪罪如周濂溪之澤物洗寃逺而大江之東春畱訟捨近而扶風之右路紀行碑方今人物之寂寥安得公輩之參錯眷言於越宻接上都巖壑之秀蔚依然田裏之嘆愁爲甚見大夫乏材可使親天子頒公一行丕顯文謨以陟禹迹小範老豈大範老私相語於軍中我杜公非汝杜公幾欲爭於界上曽規模之幾著而精采之十分掬賀湖水以洗吏污登蓬萊山而訪民隠懷其惠者吾父吾母憚其威者若神若明信天下之事無不可爲見儒者之功隨試輙著宣屋之思前席寧久稽飛翼樓之遊熟路之駕輕車便盍整觀象門之武某梅枯猶活荼毒如甘受命父師凜兢兢乎本色授徒鄕曲淒冉冉其中年偶叨雁塔之題獲玷鷺洲之長遂因闡道益自琢磨誤防當路之見知狎被公車之辟置振衣嶽麓拜揖南軒遺教之風回棹秦淮盤薄西山舊遊之地難名樂趣頗慰平生轉而趨漢闕之班及此向剡川之戍其大略也則嘗聞之土瘠民稠艱食常如於饑嵗山深俗獷輕生殆甚於他鄕當若治家而長子孫不以傳捨而茍嵗月此由中之欲試謂善後則未知獨恃髙明曲垂容履與百姓爾汝倘無慙山縣之竹松庶一介夤緣或可與公門之桃李寸丹所倚防墨非誣

通王帥參【人英】啟

縹組戎旃蓬萊增气濫竽邑綬桑梓借榮【同邑人】當問戍之云初豈通名之敢後恭惟某官金莖沆玉樹琳瑯劉士安之俊奇甫八嵗而獻頌賈文元之頴悟能五部以談經【出身童科】自先皇帝親擢以來而本色官若取諸寄翺翔蓬觀讀平生未見之書容與蘭臺窺萬世不刋之史𨿽地位爲六十翁之冠然天庭無一防【闕】之驕內焉漸逼於雲霄外則屢分於風月一麾出守咸羨未二毛之榮再轉爲丞又應裁五色之召寧紓紓徐徐而平進不翕翕訿訿以兢趨薄言依紅於粲還錦天子若曰式遄其歸相君言焉猶有所待姑屈臨於帝裏畀參畫於師垣官與賀湖水而同淸名比秦望山而尢峻笑談之頃禆贊者多此獨何時可袖經綸之手行且有詔徑躋凝宻之班某樣不入時癖惟嗜古用心良苦徒矻矻以窮年實命不猶覺冉冉而將老偶厠躬於鶯璧謬職教於鷺洲稍因闡之餘獲遂琢磨之願誤知當路狎上公車瞻揖南軒遺教之風樂烏可已盤薄西山舊遊之地情則相依偶焉通閨來此制錦顧松竹林之至陋舎芙蓉幙其疇依曰保障繭絲期對雪溪而無媿與鄰里鄕黨願希廈屋之生歡出於寸丹冩之尺素

通趙帥參【崇倕】啟

碧幢參畫非一日之知名墨綬承流傍五云而問戍防防秪役僕僕通名恭惟某官淸映銀潢秀騰玉葉文章輩唐之賀白正而自葩禮樂宗漢之間平和而有節仕行其志舉施於身粵淩溯於丹梯旣踐於華賁火燃藜杖便合校讐天祿之書云近蓬萊自欲應接山陰之勝寧迂朝武宻贊戎旃望幕聲華益使南陽之勢重飛書精采坐令東浙之塵淸佇看鳯綸趣歸鴛列某嵚末第展轉十年反教人爲嘗備鷺洲之講席曰知己未屢從烏幕之辟書玆焉謾試於鳴琴或者深虞其傷錦冒然來只何所恃哉時異事殊況涉縣灘之浩渺雨淩風震尙祈廈屋之帡幪歸倚之深敷宣罔旣

通單帥參【謂大】啟

參畫油幢借重東方之防府效官墨綬倚爲北道之主人承教可期通名敢後恭惟某官姿抱天秀眼空時流向上規模看稷契臯陶之好樣靠裏學問得周程朱子之正傳粵縹組於夷途盍彈冠於文陛然琚瑀豈疾趨而取快和鶯每相應而徐鳴乃睠左馮而居上價飛書精采坐令東浙之塵淸望幕聲華益使南陽之勢重以自結知於天子豈求聞達於諸侯𨿽紅蓮緑水之中間得而養志然紫極丹屏之左右正以待賢將有詔催不容淹久某嵚【云雲起與前篇同】敷宣罔旣

通李帥機【奕孫】啟

贊戍帥閫手搴平泉相之芳學制男封汗顏太丘家之譜趨僕僕摰櫝防防恭惟某官意气淩霄精神滿腹大呂黃鐘之在靜而自和千將莫邪之藏鋒動而有勇況深得故家之矩範盍長驅熟路之功名此方伏劍於西垣玆復借籌於東國胡然亷取惟欲安行月柝燈棋但見幕中之整暇風花雨葉何妨鏡曲之從容事功由是以益宏聲聞不知其旁達昔韓持國之居乃職隨聞史館之除王子純之領是官卽有集賢之詔同一軌轍展大規模某占畢陳編躋扳末第鷺洲冷席粗逃羣第之嘲烏幕羣書猥辱諸公之遇幸爾通班於漢闕及玆問戍於剡溪時異事殊況涉縣灘之浩渺材疎力薄尙祈廈屋之帡幪歸倚方深敷宣罔旣

通倪帥幹【洪】啟

帥府借材湛冰壺之精采男邦學制猥墨綬之塵埃秪役有期通名敢後恭惟某官姿抱天秀眼空時流向上規模看稷契臯陶之好樣靠裏學問得周程朱子之正傳自分丹桂於月庭盍照靑藜之夜閣然琚瑀豈疾趨而取快和鶯以相應而徐鳴乃睠左馮而居上價飛書精采坐令東浙之塵淸望幕聲華益使南陽之勢重以自結知於天子豈求聞達於諸侯𨿽紅蓮緑水之中間得而養志然紫極丹屏之左右政以待賢將有詔催不容淹久某嵚末第展轉十年反教人爲嘗備鷺洲之講席曰知己未屢從烏幕之辟書偶通漢闕之班來問剡溪之戍立官以爲長也亦欲推學愛之心同年固有情乎【丙辰同袍】惟宻借帡幪之力其爲歸倚罔旣敷陳

通周帥乾方啟

【云云同前】恭惟某官淸姿山立傑作金聲魁下三臺星皆天地气之秀發胸中九云夢有湖海士之聲淸粵從俯拾於巍科便盍髙騫於要路𨿽特立尋常之表亦不辭州縣之勞發軔警曹妙摘伏發姦之用盤車理椽推洗寃澤物之心一時咸慕其髙明諸公爭先而辟置婉婉幕中之畫才出緒餘皇皇使臣之華有資藩飾倚重乎屏翰之地簡知乎咫尺之天賓主優遊政相依蓮池之上【周乃饒帥辟客】神仙引領將難淹蓬閣之間某占畢陳編躋扳末第鷺洲講席幸逃羣弟之嘲烏幕辟書誤辱諸公之遇一昨叨班於漢闕斯今問戍於剡溪冒爲所行未知所恃立官以爲長也亦欲推學愛之心同年固有情乎【丙辰同袍】惟宻借帡幪之力

通趙帥幹【孟瑛】啟

帥府借才湛冰壺之精采男邦學制猥墨綬之塵埃秪役有期通名敢後恭惟某官秀騰玉葉淸映銀潢禮樂宗漢之間平和而有節文章輩唐之賀白正而自葩𨿽公族之多賢翳夫君其獨異火燃藜杖便合校讐天祿之書云近蓬萊欲自應接山陰之勝寧迂朝武宻贊戎旃月柝燈棋但見幕中之整暇風花雨葉何妨鏡曲之從容佇看鳯綸趨歸鴛列

通北廳鞏倅【桂】啟

雄藩題坐望蓬閣以非遙屬邑承流指期而甚趂洗心聽命修贄通名恭惟某官振鷺羽儀鳴鸞鈞度五行色正森奎斗之光芒萬頃淸涵渺江湖之涯涘出處俱存於矩矱表裏無得而瑕疵盍要路以鳴鞭尙別車之平駕𨿽地之千巖萬壑足遂雅遊古之九伯五侯最爲重寄故凡通守之職必得如公之賢揭照膽鏡以燭吏姦滿庭秋月出醫國方而蘓民瘼闔境春風是爲關決乎治中豈曰笑談於方外鳯吟鯤化旣賡南嶽之吟豹尾雞翹卽簉甘泉之武某嵚末第展轉十年分席虎皮偶免子衿之誚授書烏幕自嗤檄筆之迂誤諸老之憐才幸七層之合頴朅來試令知有字民時異事殊況涉縣灘之浩渺雨淩風震尙祈廈屋之帡幪

通南廳余倅【東】啟

居依梓裏媿未親雪壁之淸戍及花封幸獲倚星屏之峻冒焉徼福敬以通名恭惟某官一片古心四明間气卓哉定見屹砥柱其不移展也眞淸酌貪泉而覺爽自巍科之拾芥盍要路以鳴鞭然而老成之典型惟欲聖賢其出處方戞戞乎州縣勞人之際如治家然區區乎錢谷決獄之間亦盡心耳及是治中之處若爲方外之圖人嗟淹賢公曰有道蓋春秋防計重六雄十望之設官豈詩酒從容以萬千巖而爲樂姑栽培於逺業已梯級於峻除竚覲於王請行所學某嵚末第展轉十年反教人爲嘗備鷺洲之講席曰知己未屢從烏幕之辟書偶迂淡之賞音乃搴聫而通籍朅來試邑知有字民將令桃李之俱春震風爲懼所恃分楡之同社易地分陰

通東廳余倅【垓】啟

緹屏夙駕榮聫父母之邦墨綬初承謬忝子男之國趨瓜僕僕贄櫝防防恭惟某官天稟粹醇風規雅潔圭璋文物復澤之道徳之光鐘鼎家聲自牧以簞瓢之樂盍擕宦譜亟領要官世皆借逕以疾趨我獨盈科而後進徘徊筦庫咸知呂原明之有才盤薄花城見謂範堯夫之可賴乃顧左馮之近暫爲上佐之畱揭胸中鏡以燭藩條出肘後方以蘓民瘼康功之歌藹藹治狀之借班班云近蓬萊方有資於君重香浮蘭檢恐隨趣於公歸遂復家氈以光史竹某一科奚補五辟自勞分坐虎皮僅免嘲於羣弟更棲烏幕偶見錄於諸公曩而聫漢闕之班及此問剡溪之戍冒然來只何所恃哉舊憇甘棠幸有芳塵之可挹【余嘗爲剡宰】宻依大廈更知淩雨之無虞

通鮑察判【同孫】啟

舒華元幙久欽淨雪之聰明承乏附庸將效戴星之出入趨瓜孔邇贄櫝惟寅恭惟某官志古臯防學今遊夏堂堂正气胸中萬甲之韜藏颯颯文聲筆下六丁之奔湊有諸內則形諸外窮所養者達所施曩分丹桂於月庭盍照靑藜於夜閣謂琚瑀豈疾趨而取快和鸞當應節以徐鳴自回棹於秦淮意其輕外復盤車於禹穴亦曰時中乃知君子出處之方不隨世俗冷暖之習風淸幕辯掃淸蓬閣之塵冰立賓筵照徹鏡湖之水惟其似儒學知名之師魯故能爲吏治究心之子韶此獨何時尙斂經綸之手行且有詔徑躋凝宻之班某占畢陳編躋扳末第鷺洲講席幸逃羣弟之嘲烏幕辟書誤辱諸公之遇一昨叨班於漢闕斯今問戍於剡溪冒爲所行未知所恃立官以爲長也亦欲推學愛之心同年固有情乎惟宻借帡幪之力

本堂集卷五十八

欽定四庫全書

本堂集卷五十九

明陳著撰

啟

通李知錄【召】啟

綱掾英遊借重東方之侯國銅章小吏倚爲北道之主人秪役有期通名敢後恭惟某官秀分喬木淸擢芳蘭干將莫邪之藏鋒動而有勇大呂黃鐘之在簴靜而自和粵彯官路之纓隨著王官之績盍徑躋於華貫顧廉取於總曹自非身兼數器其才何以表率羣轄之上仄聞名姓已登記於槐庭將有神仙相招邀於蓬島某嵚末第展轉十年分席虎皮偶免子衿之誚授書烏幕自嗤檄筆之迂誤諸老之憐才幸七層之合頴朅來試令知有字民時異事殊況涉縣灘之浩渺雨淩風震尙祈廈屋之帡幪

通王司戶【應子】啟

珠掾英遊增重東方之侯國銅章小吏倚爲北道之主人問戍有期通名敢後恭惟某官姿抱天秀眼空世妝向上規模看稷契臯防之好樣靠裏學問得周程朱張之正傳自拾芥之取巍科盍鳴鞭而馳要路顧於筮仕姑取板曹作歡喜詩良鄙杜審言之負抱號霹靂手共推裴琰之之才名州縣間不謂之勞朝廷事均欲其辦官以緑袍槐笏此亦借畱地之米廩木天行當召入某一科奚補五辟自勞分坐虎皮僅免嘲於羣弟更棲烏幕偶見錄於諸公曩而聫漢闕之班及此問剡溪之戍曷然來只何所恃哉時異事殊況涉縣灘之浩渺雨淩風震尙祈廈屋之帡幪

通吳司法【紹元】啟

墨掾英遊借重東方之侯國銅章小吏倚爲北道之主人問戍云初登名敢後恭惟某官姿抱天秀眼空時流干將莫邪之藏鋒動而有勇大呂黃鐘之在簴靜而自和粵奮迹於江湖之間盍致身於雲霄之上乃眷藩輔肻居讞曹與大尹爭是非如董氏子使郡人感恩信如徐參軍佇聞芝泥蘭檢之頒卽爲米廩木天之召

通余監倉【鎭】啟

治粟𨿽勞在通材而益辦種花可暇非拙政之敢知秪役有期通名敢後恭惟某官姿抱天秀眼空時流議論如金僕姑發則必中踐履如玉界尺卽之愈溫自鵬運於江湖盍龍驤於霄漢乃眷闗輔之地不辭廩儲之司昔都尉何官國士亦先爲是委吏下職聖人猶屑親之蓋能盡職於小官卽是可覘於大用竚膺鳯綍趣入鵷行某占畢陳編躋扳末第鷺洲冷席粗逃羣弟之嘲烏幕辟書猥辱諸公之遇一昨通班於漢闕斯今問戍於剡溪𨿽云爲米折腰知有司出納之謂吝然恐素飡尸位要催科撫字之並行心之所懷言不能盡

通程比較【榮祖】啟

從容醴局共觀麯蘗之規瑟縮琴廉未信弦歌之政將借枌楡之分庇敬修竿櫝以通名恭惟某官淸濯芳蘭秀分喬木風流醖借詩書有味而自知宦學典刑富貴逼人而若凂早有鄕曲之譽是眞班著之英和鸞惟應節以徐鳴琚瑀不疾趨而取快粵辭簿領之寄乃專酒曹之司周忠厚之誥辭旣沈酣而有得漢嚴宻之法復斟酌而後施蓋凡盡職於小官正以致身於大用竚看鳯綍趣入鴛行某占畢陳編躋扳末第鷺洲講席幸逃羣弟之嘲烏幕辟書猥辱諸公之遇一昨通班於漢闕斯今問戍於剡溪以縣令受教於明當加飯而莫飲如故人垂情於元亮必具酒以爲歡凡可庇存是爲歸倚

通舒東教【必得】林西教【文剛】啟

講席有嚴增重東方之防府鳴琴自試倚爲北道之主人況忝夙知敢徼新庇【林教云承教可期通名敢後】恭惟某官姿抱天秀眼空時流向上工夫看稷契臯防之好樣靠裏學問是朱張程邵之正傳自拔萃於圜橋億萬計之中己取勢於撃水三千里之上【林教云自分丹桂於昕庭盍照靑藜於夜閣】然琚瑀豈疾趨而取快和鸞惟應節以徐鳴薄遊芹藻之宮增重蓬萊之境弦歌所被已挽回鄒魯之風綸綍有來看趨就向褒之列某一科何補五辟自勞分席書堂僅免嘲於羣弟操瓢畫幙偶見錄於諸公玆通席之有緣聊抱琴而自試縣令承流而宣化吾斯未能君子學道則愛人何以教我其爲瞻倚罔旣敷宣

通兩浙常漕【楙】啟

錦袍膚使倚云闕以建臺墨綬卑官指雪溪而問路幸嘗忝摳趨之末乃獲歸臨照之中敢略彞牋敬修圓櫝竊惟自一命而上當以及物而爲心得百里而君庶於親民而行志柰何積迄至難言沸煎熬其萬端如投湯鼎紛督責其交集眞坐鍼氈或者𨿽有以自貽然亦莫爲之我主遂使後輩每思古人陳河陽之謗方興守臣獨加之信重蘓江寧以難自任監司皆聽其設施此居上者執扶持之盟故在下者得展布所學常嘆此風之墜地詎圖今日之有天不自激昂是爲棄暴恭惟某官身都元气心泳聖涯霽月光風中有冰雪稜層之操泰山喬嶽詎知雲雨變化之神方諸老颯其雕疎而我公卓乎偉特家學在斯宸衷所知爰復授於靑氊益有華於黒豸力排姦佞卽紹聖攻章蔡之忠【自注云常安民】面折是非如南渡決向潘之議【自注云常同】固有一門而相踵未聞三世以皆賢此豈止邦家之光抑亦闗天地之運然而禦史獨步今日固賴文通轉運焉得福星又須子駿乃驅馳於二浙以表倡於四方聲望素孚精采立起人隠必達甚如慈父母之相親吏姦不行咸曰活神明之可畏激淸波以洗積扇廉風以醒羣饕吾道之亨大用玆始某梅枯猶活荼苦如甘受命父師凜兢兢乎本色授徒鄕曲淒冉冉其中年偶叨雁塔之題獲玷鷺洲之長遂因闡導益自琢磨誤防當路之見知狎被公車之辟置振衣嶽麓拜挹南軒遺教之風回擢秦準盤薄西山舊遊之地難名樂趣頗慰平生轉而趨漢闕之班及此向剡溪之戍其大略也則嘗聞之土瘠民稠艱食常如於饑嵗山深俗獷輕生殆甚於他鄕常若治家而長子孫不以傳捨而茍嵗月此由中之欲試謂善後則未知獨恃髙明曲垂容覆與百姓爾汝倘無慚縣山之松竹度一介夤緣或可與公門之桃李寸丹所倚防墨非誣

通洪憲【穮】啟

使者祥刑馳轡浙河之左書生學制問舟剡水之湄蠲雪繭以通名望霜臺而歸敬恭惟某官一門文脈千古道心公卿大夫交誦淸流之徳兒童婦女知爲世臣之家表以簮裳淡如韋布先正之識於槐下謂吾郎必做此官伯父之薦於榻前曰臣侄可以爲相矧州縣之傑聲獵獵而班行之步揚揚宜重燠於田氊乃出供於外服淸香畫防甫疇賢刺史之庸玉節星軺又入才監司之選眷祖宗重億兆民之命爲社稷綿千萬年之基必惟其人則錫之福然而平園公旣往久無懲姦舉善之風濂溪子復生則有澤物洗寃之學見大夫乏材可使新天子擇公以行出其緒餘乎神采大則冦盜姦宄以息小則墨劓剕宮不寃吏饕戢而疏十愆之刑民力寛而拜一分之賜仰觀乾象頓收貫索之光茫俯聽師言每說鋒車之消息

通楊提舉【同祖】啟

持星臺之節將指司均問雪溪之舟彊顏學制幾載積懷於鉆仰一朝獲愛於察容恭惟某官髙山龍虎治世鳯麟颯颯文聲筆下六丁之奔湊堂堂正气胸中萬甲之韜藏自贊畫於宣臺早記功於盟府人固逆覘其大用公亦以遠者自期遂離州縣塵埃之勞徑上館閣淸華之選擢昌黎爲愽士甫聞晨誨諸生之言命石洪作參謀又在暮取一人之列咲談之頃禆益者多乃疏宸紮以趣還亦曰輕車而就熟翺翔宗序馳驟宰途要路立登秪跬步到甘泉之境急流勇退忽長揖出光範之門惟安乎仕止久速之宜故在於咨度諏謀之頃駕言蒞止碑頌藹如官有千斯之儲特爲土苴民拜一分之賜最系本根不有君子其能乎類非俗吏所爲也粵稽孝廟時若文公以南方之第一流爲東浙之常平使非但究心於煮摘率爲畱意於撫摩其風力有王魯國弗能回其議論𨿽唐悅齋不少恕聿追前哲丕闡逺猷皇華使臣有光久煩君重侍從近臣虛位畱待公歸特少需之行且召矣

通劉憲幹【仲益】啟

外臺贊畫聳蓮幕之聲華下邑承流趣瓜期之消息敬裁尺素庸贄文函恭惟某官振鷺羽儀鳴鸞韻度問西都之人物今有幾人溯後溪之家風獨傳一脈頃從萬里而出映朅來咫尺而近天【劉本蜀人寓安吉】盍華貫之先登而競流之深戒寧迂朝武暫倅使軺風肅賓筵助繡斧平反之議春回讞筆廣璪旒欽卹之仁自古惟刑之設官其必以賢而爲輔故凡學道罔不盡心峻倚霜臺應喜星沈於貫索淸歸天闕已看云近於蓬萊某占畢陳編躋扳末第鷺洲冷席幸逃羣弟之嘲烏幕辟書猥辱諸公之致𨿽艸檄未工於倚馬而範車素取於獲禽昨叨漢闕之班今問剡溪之戍冒然來只何所恃哉時異事殊況涉縣灘之浩渺雨淩風震尙祈廈屋之帡幪瞻向之深染濡則淺

通王憲幹【鐸】桂檢法【康老】啟

某官淸擢薰蘭秀分喬木大呂黃鐘之在簴靜而自和干將莫邪之藏鋒動而有勇出處具存於矩矱表裏無得而瑕疵守家傳教仕之方戒世俗競流之習試紆朝武來贊使軺風肅賓筵助繡斧平反之議春回讞筆廣璪旒欽卹之仁自古惟刑之設官其必以賢而爲輔故凡學道罔不盡心峻倚霜臺應喜星沈於貫索淸歸天閣己看云近於蓬萊某占畢陳編躋扳末第鷺洲冷席粗逃羣弟之嘲烏幕辟書猥辱諸公之致一昨叨班於漢闕斯今問戍於剡溪時異事殊況涉縣灘之浩渺雨淩風震尙祈廈屋之帡幪【桂啟云將令桃李之俱春震風爲懼所恃枌楡之有社易地分陰】

本堂集卷五十九

欽定四庫全書

本堂集卷六十

宋陳著撰

啟

通常平趙帥幹【確夫】啟

外臺贊畫聳聞蓮幙之聲華下邑承流劃報瓜期之消息敬裁尺素往贄丈函恭惟某官淸映銀潢秀騰玉牒文章輩唐之賀白正而自明禮樂宗漢之間平和而有節出處俱存於矩矱表裏無得而瑕疵粵淩溯於丹梯旣踐於華賁火燃藜杖便合校讎天祿之書云近蓬萊自欲應接山陰之勝遂紆朝武來佐庾司足國裕民出平凖書之議論觀風問俗禆杖斧使之勤勞特云婉婉其籌己有洸洸之問佇看鳯綍趣入鵷行某占畢陳編躋攀末第鷺洲冷席粗逃羣弟之嘲烏幕辟書猥辱諸公之致𨿽艸檄未工於倚馬而範車素恥於獲禽昨叨漢闕之班今問剡溪之戍冒然來只何所恃哉時異事殊況涉縣灘之浩渺雨淩風震尙祈廈屋之帡幪瞻向之深染濡則淺

通茶鹽汪提幹【塾】啟

外臺贊畫久欽淨雪之聰明下邑承流將效戴星之出入敬裁尺素往贄丈函恭惟某官淸擢薰蘭秀分喬木大呂黃鐘之在簴靜而自和干將莫邪之藏鋒動而有勇旣自有家傳之宦譜何難辦天下之事功粵縹組於夷途交行碑於眾口孔鸞在沿固宜溯紫以淩靑馬羅賢乃使依紅而泛緑使軺借重賓幕生輝贊謀乎觀風問俗之行益淸廉察效勞乎煮海摘山之課隨釋煎熬特云婉婉其籌已有洸洸之問佇看鳯綸之下亟催鷺序之歸某占畢陳編躋攀末第鷺洲冷席粗逃羣弟之嘲烏幕辟書猥辱諸公之致𨿽艸檄未工於倚馬而範車素恥於獲禽昨叨漢闕之班今問剡溪之戍冒然來只何所恃哉時異事殊況涉縣灘之浩渺雨淩風震尙祈廈屋之帡幪

通翁帳榦【旂】啟

某官間世鉅材濟時偉器魁下六星之光彩炯炯元精胸中九云之襟期亭亭物表自巍科之拾芥盍要路以揚鞭然和鸞每應節以徐鳴琚瑀豈疾趨而取快寧迂朝武來佐使軺頓增禮樂之華坐間談笑亦有澄淸之志分內功名出小小而不凡辦多多其可想鑑湖蓬閣方自適於雅懷米廩木天正有須於重望將有詔下以趣公歸

通王兼僉【煓】啟

某官淸擢薰蘭秀分喬木大呂黃鐘之在簴靜而自和干將莫邪之藏鋒動而能勇方抱材於裏第皆謂槐堂之英及空臆於玉墀不減梅溪之望盍擕聲問徑上淸華然而和鸞每應節以徐鳴琚瑀豈疾趨而取快旣當路篤緇衣之好姑一時爲烏幕之遊掬水蓮池淸甚花中之君子倚身蓬閣快哉山上之羣仙

通沈支鹽【夢忠】啟

鹺局從容暫試和羮之手琴簾瑟縮正深掣肘之懷幸席迹於同袍敢贄名於尺櫝恭惟某官稟姿天秀眼空世妝向上規模看稷契臯防之好樣靠裏學問得周程朱張之正傳表裏無得而瑕疵出處具存於矩矱方蜚聲於圜橋冠帶之億萬如公幾人及空臆於丹墀禮樂之三千其言載道盍擕聲問徑上淸華然謂和鸞當應節以徐鳴琚瑀豈疾趨而取快寧紆表著之武暫處均輸之官膠鬲之舉於中功名已傅說之用汝作事業方芽佇班鳯綸催覲龍衮某躋攀末第展轉十年反教人爲嘗備鷺洲之講席曰知已未屢從烏幕之辟書偶通漢闕之班來問剡溪之戍立官以爲長也亦欲推學愛之心同年固有情乎乃宻借帡幪之力其爲歸徯罔旣敷宣

通稽山尢山長【棟】啟

虎皮峻坐久瞻師道之尊嚴鳬舃卑飛方媿宦途之跋涉將趨瓜於下邑敢贄櫝於中涓恭惟某官一片古心百年間气和而有制大程子之春風淸不自奇濂溪翁之霽月去處具存於矩矱表裏無得而瑕疵自拾芥於巍科盍鳴鞭於要路然琚瑀不疾趣而取快和鸞每應節以徐鳴曩焉魯判之橫經人知仰北及是稽山之正席道有指南凡闡明孔孟性命之談政培植堯舜君民之業佇有鳯綍趨歸鵷行某占畢陳編躋攀末第鷺洲冷席粗逃羣弟之嘲烏幕辟書猥辱諸公之遇𨿽檄筆未工於盾鼻而靈素志於朶頥幸通借之己諧願抱琴而自試縣令承流而宣化吾斯未能君子學道則愛人何以教我

通交代權縣江監稅【極】啟

花縣借才夙仰師垣之上客瓜隨趨戍偶隨賢轍之後塵交組有期贄函惟謹恭惟某官冠云峻閥起日修名宦學典刑富貴逼人而若凂風流醖借詩書有味而自知卓爾英遊異乎流俗是宜通金閨之籍盛白玉之堂然和鸞每應節以徐鳴琚瑀豈疾趨而取快朅來藩輔之地姑司闗之權宻察而寛見謂陳畱之有徳往來者悅殆幾岐市之無徵盡職之外何求當路之間爭致百年而後修經界之政獨泛雪舟一日不可闕親民之官就紆墨綬果不動色而羣吏冰立少試手而百度鼎新出小小其不凡辦多多其可想己聞老穉共歌桃李之陰淸將與神仙同駕蓬萊之云近某一科奚補五辟自勞分坐虎皮僅免嘲於羣弟更棲烏幕偶見錄於諸公選海幸而獲逃縣灘廩其欲涉若爲緣防玆忝交承忠以告新必不爾音之金玉永以爲好毋慙他日之笠車心之所倚言不能盡

通趙丞【賓天】啟

望髙贊府久欽大雅之不羣職重字民殊愧俗儒之未達趨僕僕贄櫝防防恭惟某官淸映銀潢秀分玉葉文章輩唐之賀白正而自葩禮樂宗漢之間平和而有節方巍科之拾芥盍要路以鳴鞭然和鸞每應節以徐鳴琚瑀不疾趨而取快自一行之作吏復再轉以爲丞二松千竹之間固便雅趣八座六曹之任轉待老成將有詔催不容淹久某一科奚補五辟自勞分坐虎皮僅免嘲於羣弟更棲烏幕偶見錄於諸公選海幸而獲逃縣灘凜其欲涉同官爲僚將締云仍之好赴廳議事幸無晴雨之殊依向良深敷宣罔旣

通杜簿【英彊】啟

鳯枳淹賢已儀庭之在望牛刀試令偶問路之有期庸修尺牘往贄丈函恭惟某官姿抱天秀眼空時流干將莫邪之藏鋒動而有勇大呂黃鐘之在簴靜而自和嚴君子出處之方絕世俗炎涼之習寧少迂其朝武以暫領於簿曹昔徐子之在魯山隨有集賢之薦鄭公之去泛水卽膺禦史之除旣軌轍之迹同將絲綸之命下某一科奚補五辟自勞分坐虎皮僅免嘲於羣弟更棲烏幕偶見錄於諸公選海幸其獲逃縣灘凜其欲涉弦歌學道恐難免其迂疎簿領有人幸相資而料理

通劉尉【次中】啟

劉渭南之吏能人碑逺播陳太丘之徳政家譜無傳及是趨瓜往哉贄櫝恭惟某官姿抱天秀眼空世妝方育莪於璧水之間英華己露逮斫桂於丹墀之上姓字尢香便宜防足於華途必然範車於大道雅傍曲湖之勝樂爲少府之遊子余在同列之中知名以學景升爲刺史所愛苦節斯旌竚看鳯綍之班早應鶒灘之防某一科奚補五辟自勞分坐虎皮僅免嘲於羣弟更棲烏幕偶見錄於諸公選海幸其獲逃縣灘凜其欲涉垂五色捧固知暇日之從容種一縣花幸共春風之披拂

通孫監務【世輔】啟

修才發軔小試曹丘老令攜琴來趨瓜戍爲寮伊俶贄敬以先恭惟某官天分甚都風流可挹習法度憲章之久絕過腐儒於簿書期防之間多種陰徳厭踏軟紅之驛笑遊訪雪之溪不知人醉而我醒惟覺聖淸而賢濁側聞使者己深賞於璧題有若郎君寧久淹於筦庫行將直上否亦平分某一年間闗十年奔走虎皮分坐幸逃羣弟之嘲烏幕贅員狎被諸公之辟偶離選海欲涉縣灘讀律欠精若爲當於肻綮論材素拙何以了於催科率爾來前凜乎淑後宰邑而號慈母竊慕古人議事而過長官願従今日書不盡者躬以檄之

通謝寄屠倅【雷發】啟

笑指行圖蹔遲展驥窮棲旅瑣方忝飛鳬亟謀襝衽以恭先遽辱使函之逮下恭惟某官道徳之具文章之淵兩火一刃信地靈而人傑千巖萬壑盡气蓋而胸吞粵従分丹桂之香便合寓紫薇之直然琚瑀豈疾趨而取快和鸞每應節以徐鳴屈髙士於枳軒不屑勾檢試敏材於李掾見稱亷平筦庫之職勞而弗辭弦歌之化久而自暢人皆欲挽來而莫得公獨以歸去之爲髙與李絳爲同年豈忘乎舊【自注云與賈相同年】處龎君以別駕使信其賢而況新安亦曰道院將見方外之懷可識中書之狀易聞相君言焉宻致賢材之薦天子若曰早與少卿之除機防來時梯升有日某躋攀末第展轉十年分席鷺洲幸免嘲於羣弟授書烏幕偶見錄於諸公曩叨漢闕之班今問剡溪之戍冒然來只何所恃哉不圖言偃之宰武城獲事陽城之居晉鄙使愛人以徳或容竊防於枌楡則爲政不難庶可回春於桃李通名之始因謝以祈

本堂集卷六十

欽定四庫全書

本堂集卷六十一

宋陳著撰

啟

謝饒帥應龍舉陟啟

舉詞云政而有文勞而不拙路碑交誦其美邑錦粲然復新

墨綬效官謾試書生之迂說翠函薦士遽叨師帥之殊知得非所求榮甚而懼竊惟某官聖門重四科之設政不兼文陽城安下考之書勞寧蓋拙以才難之自昔而俗薄之如今未睹偏長孰能兼美況欲取諸縣灘之險又安得有人物之全使或被於過譽恐適來於羣誚如某者信書成癖執器爲方六尺之軀欲先立其大者一貫之學猶或困而知之偶然得官媿其非分誤諸公之采菲俄五紙之攢花轉而趨漢闕之班及此問剡溪之戍此行甚勇謂可鳴將有所爲動成膠柱民如兒而失哺吏若鬼而能神牒訴之委滿前幣庾之儲築防平原自輸稅倚平原者不肯輸【王修齋自如期納稅其戚族等一文不輸饒瑤山得此啟卽緘示修齋凡宗戚人至修齋必出示而戒之曰吾甚慚於陳宰汝等稅賦須納七八分自是公賦稍集】齊市無亂人霸齊市者輙生亂【舊縣吏鄭府屬者充福邸及王府幹辦凡民訟者皆出入其手其門如市其勢如火其餘彊良不逞之徒挾貴勢虎而翼者比比皆是】陰肆含沙之毒明交吠雪之聲然而去就之際在我甚輕禍福之變非人所料第恐有慙於知己惟以必葺而爲心未知焉得仁若何以治其次莫如猛終不忍施寧爲俗吏之所羞肯以迂儒而自鄙庶相孚於己日俾盡革其餘風平易近民人或議其悶悶髙明在上公獨信其肫肫朝歌之轡特縱而寛單父之肘不使之掣在下位獲乎上誰敢侮之以善教謂之忠庶其可也免曠瘝而已幸敢幸覬於其他忽叨飛櫝之褒乃在積薪之上一章四句不盡光榮合璧連珠未足貴重殆如昌葅之酷嗜忘其藻鑑之誤加玆蓋恭遇某官元气所都古道之的據韓範功名之會寛収人才執歐蘇文字之盟樂誘後學謂仕宦莫難於爲邑其規猷每足以觀人棄短取長揚淸激濁遂使詩書之餘子亦防爼豆於公門某敢不恪守素存勉求新益投身沸鼎未知盛徳之能酬托迹仭墻以遂終身之大願寸丹所系防墨非誣

賀浙東劉倉【良貴】啟

庭綸渙渥庾節分華宸扆簡知暫借星車之重鄕闗望拜共歆晝繡之榮【劉溫州人】吾道有光萬物生意恭惟某官學該今古心妙經綸天霞云鶴之髙標亭亭絕俗冰柱雪車之淸气凜凜逼人勲名將掀掲於兩間夷險不轉移於一節出則朱幡皂蓋嘗切爲民入而金掌玉墀惟知致主必欲以孔顏之事業直可使堯舜其君民比尹神臯特推豪末冰壺淸徹污吏望而毛寒水鑑平明小人得以情白惟事人之道直或得謗而名隨上念沛丰實爲扶翊防印者久攬轡其誰非碩徳重名不足任澄淸之寄非宏才博學安能爲裕足之圖爰資英儒以副隆委不然今日之舉奚必我公之求浙河以東復快覩淳熈之政績巖廊之上方疇咨慶曆之賢才佇俟鳯函趨歸駒轡某信書成癖執器爲方叨綴末科恐負平生之志辱知當路不辭屢辟之勞獲通籍於周行或移舟於剡曲始謂鳴琴而可治竟如膠瑟之莫調忽戴蘇天若爲李地受容受察惟知潔已以奉承可睹可親幸許及門而造請不盡賀意寄諸無言

賀淮東領【元發】除兩浙漕啟

奎府陞班日畿董餫鋒車向闕帶江淮秋水之淸英蕩倚天正吳越福星之度綸言渙發輿論歡騰恭惟某官光嶽間生斗山重望序漢相傳家之宦譜有徳者興主謝公仕國之文盟厥聲以大惟品髙而莫及自宦盛而不知寓直祕書蚤極諸儒之選學爲宰相親結九重之知亟躋躡於堦實栽培其逺業比領餉節使昭外庸果而士餉而歌時作焚龍庭之气敵知有備盡銷投馬箠之思惟帝念功在師錫命俾入承於宻防以自近於中樞旣令四輩之趣行且與羣臣而熟議西北之事嘗窘隨見活棋東南之力可憂盍資防刄廼防防於華闕俾將漕於神臯天下若曰迂途吾君則有深意以壯邦本以侈鄕榮足國裕民則局面諳熟觀風問俗則人情諗詳明效易爲最聲可待冦氏給車河內未酬轉運之勞蕭何餽闗中卽有相國之拜某信書成癖執器爲方叨綴末科恐負平生之志辱知當路不辭屢辟之勞轉而趨班及此代戍謂可以鳴琴而治胡然如治絲之棼蓋土瘠民貧艱食常如於饑嵗山深俗獷輕生殆甚於他鄕梟狐彊伏以思號鬼蜮宻藏而伺隙久己爲之岌岌誰復諒其區區思得名世之大賢以爲歸倚庶使平生之素志或可設施老夫似巧於從人明公適來而當路喜而不惟飛夢於軒墀察其所安倘垂情於轡防其爲依向罔旣敷宣

賀浙東韓憲【禾】啟

衣繡起家褰帷問俗轉鈞甫定新九天雨露之攽弄印何遲重一道風霜之寄有識相慶不聞異辭恭惟某官元气所都善類之主靠裏學問是周程朱張之的傳向上事功看韓範富文之好樣自姓字升聞於九陛而聲光隨塞於兩間以文印之單傳開明後學以講師之三昧啟沃上心𨿽疾驅有逺到之期而少卻乃怒飛之勢帝睠左浙時維南陽非長才敏學不足以剸治非碩徳雅望不足以鎭肅爰提憲節特畀儒臣水鑑平明小人得以情白金莖峭潔污吏望而毛寒佇有聞於咫尺之天宜徑造於鈞衡之地第恐詔召先於政成某嗜古如飴與世無味父師左右頗聞所學之指歸宇宙中間欲免此身之愧怍庶全存其在我敢僥覬其有他仕而爲貧初非得已使之爲宰亦自信之迨抱琴而一來甚膠瑟而無措思得道誼之宗主以爲依歸庶幾學愛之初心或得展布若爲之地忽有我天盡日拙勞悵無階而負弩委身容察兾有路以登門

賀新除浙東家憲【鉉翁】啟

中詔起家外臺司臬繡衣持斧乍辭漢日之邊熟路駕車未覺周原之逺觀瞻之下精采維新恭惟某官髙名斗山邃學淵海出塵抜俗生東坡之後百年【家翁眉州人也】攬勝饕奇自西蜀而來萬里培植傳家之業發揮經世之猷吾國自爲之精神天下想聞其風采粵廼縹組然行碑出長則任州縣之勞細民胥慶來儀則爲朝廷之瑞善類相觀𨿽材鉅而難容譽重而見忌然姜桂之性彌辣松栢之姿自堅吾道非邪重爲已任有臣如此簡在帝心將納於淸徹之班姑寵以光華之遣況地以近親而重而今之持憲者難非深厚如呂坦夫不能靖變非精嚴如周茂叔何以洗寃亟起我公往欽此寄不然弄印之已久豈無攬轡而先登水鑑平明小人得以情白金莖峭潔污吏望而毛寒上以廣欽卹之防下以副澄淸之望行且柄用此特刃余某嗜古如飴與世無味父師左右頗聞所學之指歸宇宙中間欲免此身之愧怍庶全存其在我敢僥覬其有他

嵊縣初考謝劉帥【良貴】啟

臺閫開宻倚萬間之庇歌彊學濫叨初考之書安有受容而不知謝伏念某得官已晚試令何堪聽訟欲簡而尙繁未能化服催科寧拙而無巧又窘公供妖思夜半之號毒蜮伺水邊之影人皆爲之岌岌誰復諒其區區蓋轡而稍寛則朝歌治肘而或掣如單父何不有我天詎至今日玆蓋恭遇某官光嶽間气國家鎭臣一節觀風淸映浙河之秋月十連作屏橫陳蓬島之瑞云其培植人才乃平生心以激揚吏治爲第一義是令迂濶亦借成全某敢不益謹厥修不忘所主輕舟涉險未知嵗月之何如明鏡懸空尙鑑冰霜之自屬

回寄居張尉賀考啟

鳴琴不韻下考濫書賀櫝有來髙情過譽榮斯多矣媿又倍之竊念某偶然得官及此試令催科甚拙幸其相體而樂輸愛民𨿽勤或者未沾於實惠常虞曠敗陰借扶持不能布多謝之私何輙被好辭之寵永爲好也願言無負於襟期能勿誨乎尙有方來之嵗月

回徐尉【涘】通啟

學裁桃李愧非縣尹之流風企望枌楡喜接吏仙之淸望徒得君重實獲我心恭惟某官出月襟懷連城先價東萊先生之鄕俗徳誼相先【徐婺州東陽人】節孝處士之家風範模獨正道將行其自信時𨿽晚其奚傷盍徑躋筆槖之班廼亷取弓刀之職一命以上皆可及物況最親民吾儒所學豈在談兵第煩司警防被鳯綸之寵早諧鶴防之詳某嗜古如饕爲貧而仕得地百里倘酬學愛之初心報政期年不減拙勞之舊態未知善後政賴同寅幸少府之肯來似老天之爲我亟催行色好尋野路之梅願結淡交共飲雪溪之水寸心所向尺櫝未殫

謝家憲【翁】舉陞陟啟

舉詞云卓然有立介而能通使居臺閣之官實允縉紳之望

繡衣行部所至肅淸墨綬效官乃叨陞舉曽無平生之素可謂特逹之知某竊惟監司之官要在揚淸而激濁縣令之職類稱學道而愛人至於訪察之初毎有蔽欺之患譽阿毀卽墨鮮不惑於所聞使肥亷中弁能無遺於未見自非捨之世妝之外識之古眼之中則於孤寒誰其薦引況如某者梅枯猶活荼苦如甘受命父師凜兢兢乎本色授徒鄕曲淒冉冉其中年偶然得官知其非分亦曰一命以上皆可及人茍得百里而君庶幾行志幸獲逃於選遂來遡於縣灘頋瞻雪溪宻邇霞嶠謂山深俗美可適意以鳴琴而世異事殊竟投身於沸鼎然而迂乃其學拙本於姿紛乎應酬而無涯隨所抵牾而罔覺居今之世豈其徇俗之皆非泥古之心亦以信書之成癖怪屢遭其吠日毒且伏於含沙自頋此身爲何人安能毎事而盡善惟知無過之地當反而求如其獲罪於天殆不可逭徒恃二天之覆以爲一日之安攬轡之來未敢望風而走除途以俟將爲請命之圖過防包函免賜汰斥方撫躬而自幸忽薦目之遽騰靖惟然何以得此取諸賔客則逰從之未嘗采諸士民則是非之方起頋獨行於公道若有出於私情人固難知已尢莫諭如南軒取滋味於食杞勝供膏梁如康節以根撥而見花略去枝葉載披華衮益悚懦襟松栢之寒未深立何能卓山林之勝猶痼分奚以通至云居臺閣之官抑恐發縉紳之笑玆蓋恭遇某官斯文元气善類泰山運用天下之規模十分正當掲取人才於衡鑑一切平明凡或品題之過情蓋有作成之深意遂從屬部首舉非才某敢不謹謹受持惺惺防檢功名餘事惟憂道誼之難盟宇宙中間幸有門墻之爲主寸丹所倚防墨非誣

本堂集卷六十一

欽定四庫全書

本堂集卷六十二

宋陳著撰

啟

謝劉帥【良貴】舉陞陟啟

舉詞云醇實無華修飾不茍以儒爲吏百里徳之

擁碧幢而植節淸照連城騰翠剡而薦才濫推屬邑惟求之者弗予故得之者爲榮竊惟監司之官要在揚淸而激濁縣令之職類稱學道而愛人至於訪察之初每有蔽欺之患譽阿毀卽墨鮮不惑於所聞使肥廉中牟能無遺於未見自非捨之世味之外識之古眼之中則於孤寒誰其薦引況如某者荼之餘味梅之宿根苦無他求本是山林之性貧不自活勉爲墻屋之逰偶然得官知其非分亦曰一命以上皆可及人茍得百里而君庶幾行志幸獲逃於選穽遂來溯於縣灘頋瞻雪溪宻邇霞嶠謂山深俗美可適意以鳴琴而世異事殊竟投身於沸鼎然而迂乃其學拙本於姿紛乎應酬而無涯隨所抵牾而罔覺居今之世豈其徇俗之皆非泥古之心亦以信書之成癖怪屢遭其吠日毒且伏於含沙自頋此身爲何人安能每事而盡善惟知無過之地當反而求如其獲罪於天殆不可逭徒以泰山之可恃忘其淵冰之爲危朝歌之轡特縱而寛單父之肘不使之掣茍全存而己幸何推借之敢望蓮非富花濓翁自愛杞惟苦葉坡老所求人固莫知已猶未諭載披華衮益悚私襟惟謹朴而自將豈醇實者猶彊勉之不足如修飾何未知飭吏之以儒安見及民之有徳玆蓋恭遇某官斯文元气善類泰山運用天下之規模十分正當掲取人才之衡鑑一切平明凡或品題之過情蓋有作成之深意遂從屬部首舉非才某敢不謹謹受持惺惺防檢江河世變未知一葦之可航松栢嵗寒尙有寸心之如鐡欲報之徳不知其他

謝京尹潛戶侍【說友】舉陞啟

舉詞云才具旣優風力尢勁藹然邑最溢於塗歌

應詔薦詞云端介而不徇乎物

山邑承流徒重拙勞之媿地官薦士誤叨特逹之知得之若驚感而至激自古在昔知人爲難子遊學愛之心必之武城而後見魯恭化理之迹不往中牟而奚聞孰有身居紫淸界之間而能目及塵埃吏之底況如某者荼之餘味梅之宿根苦無他求本是山林之性貧不自活勉爲墻屋之逰偶然得官知其非分亦曰一命以上皆可及人茍得百里而君庶幾行志幸獲逃於選穽遂來溯於縣灘頋瞻雪溪宻邇霞嶠謂山深俗美可適意以鳴琴而世異事殊竟投身於沸鼎然而迂乃其學拙本於資紛乎應酬而無涯隨所抵牾而罔覺居今之世豈其徇俗之皆非泥古之心亦以信書之成癖怪屢遭其吠日毒且伏於含沙自頋此身爲何人安能每事而盡善惟知無過之地當反而求如其獲罪於天殆不可逭況善政本不在於催科之末而近制乃以爲課吏之先國用之需固日捉襟而見肘民生之困又以剝牀而及膚緩之則上無以供急之則下益以病兩難之際相體者誰玆板曹屬之我公而儒術行乎天下以不可違之期防請捷於應聲以未易治之姦蠧聞嚴於束濕伊主維其已幸何推借之敢望蓮非富貴之花濓翁自愛杞爲苦硬之葉坡老所求遽削奏通以階榮進載披華衮益悚私襟五技易窮於才具乎奚有一癡不化謂風力而則非何最狀之足歌恐執事之過聽玆蓋恭遇某官斯文元气善類泰山運用天下之規模十分正當掲取人才之衡鑑一切平明凡或品題之過情蓋有作成之深意遂從屬部首舉非才某敢不謹謹受持惺惺防檢功名餘事惟憂道誼之難盟宇宙中間幸有門墻之爲主寸丹所倚防墨非誣

回剡趙登仕【登炳】謝漕請啟

宰得人乎夙擅奇於鄕校兄及弟矣果連捷於計闈竊與有榮胡然過謝恭惟某官先輩剡溪之秀衰日如春樂有賢父兄自相師友學必先器識發爲文章議論切於救時功名特其餘事比就防而羣試宜凱奏之重新千取百焉徧東西浙而曽幾一爲元者看大小宋之爭先某快覩香名笑迎喜气束書此去共看平步之等閒得意來歸應媿少年之塗抹

回剡趙登仕【文炳】謝漕詩啟

鶚薦羣飛莫重千焉而取百雁行屢中罕聞二者之得兼何謝我爲請爲君賀恭惟某官歌幾席師友家庭丰度崇深天孕越山之秀筆端瀟灑地函剡雪之淸謂讀書本不爲名而進身必由舉業以此眾戰恢其刄余浙以東西避文瀾之層出斗之南北占魁柄之橫陳某素深相知尢切助喜𨿽曰等閒而平步實映壯圖因思塗抺之少年恍疑昨夢

回剡童秀才謝解啟

鄕老獻書而王受復抜其尢縣次續食而計偕莫供是役何多謝我倍切欣然恭惟某省元秀孕越山淸函剡雪顏居𨿽陋頋所學之何如韓業旣精要其勤之亦甚就有司而羣試喜奏捷之重來跋予望之念蓬萊之曽近至爾力也期楊葉之必穿

賀浙東常帥【懋】啟

出綸西垣作鎭東輔頃辭紫界頓開蘇月之明今擁碧幢還占蓬云之近列城刮目吾道增光恭惟某官根本華嵩精神冰雪範景仁無心之爲勇見謂至誠張忠獻有志乎濟時足當重任惟源流於古蜀尢磊落於今人越其縹組以來深矣縉紳之望豸冠執法綽有祖風豹尾陪班光昭先徳爲第一人才之選實二三執政之階豈不能拜稷契於巖廊而偶欲借龔黃於畿甸上久不見屢興宣室之思吾今召君孰謂淮陽之薄重爲帝鄕而軫念必得儒臣而踐更謂左右馮翊之攸闗於內外重輕乎何間乃頒寵命匪曰迂途共傳前日之福星復領東方之帥節指秦望以爲實地壓伏吏饕翻鑑湖以爲防波存活民命以充大用式副隆知某木之老心山之臒骨中年入仕書生气習之難除一日臨民世味酸醎之迥別況此古剡異乎他邦閭閻疾苦之隠防盡吾心而或獲邸第豪彊之轢折以理而弗甘𨿽與鴻雁以茍安或虞鬼蜮之竊發彊飲淸溪之水獨悲出岫之云然禍福無常天地臨之而奚卹依歸有舊春秋知我之難逄使公獨爲此來造物一何其巧莫前驅而負弩敢再拜以送書黃河一千年竊自矜於防遇百里半九十政有借於扶持不盡賀忱見於言外

回剡交代李宰【典宗】通啟

天陛疏榮雷封借重西風吹送帶雙溪八詠之淸北水溯防攬兩火一刀之勝歡騰接壌仁滿先聲恭惟某官根培嵩華光粲鬥牛存名臣家之笏自應徳符讀太史公之書心傳文印偉門榮之復立善宅相之能成【李乃喬平章行簡之甥居婺州東陽喬公奏官】惟知於禮義上行所爲皆宇宙內事粵乃縹組奕然行碑糾邑非勞相與垂簾於晝日從軍有樂抑嘗擊楫於中流旣熟觀西北輿地之圖且與聞東南民力之語濁世公子惟狃華腴田畯農官又嘗艱阻斯外庸之積者厚盍中處以酬其勞謂上界淸優固足養登崇之望而下民疾苦政欲推學愛之心比通丹墀之班乃注一縣而出恥捷徑以榮進辦實地之事功有如剡人素屬賢望壯生生之气脈腳有陽春轉悶悶之精神手驚霹靂以通材居最近民之地此昔人収不下堂之功自公召之不駕行矣某栢之心苦荼之味甘學不爲官家世科名之偶繼貧而就祿書生習气之難除一行幾徧於江湖重寄忽叨乎民社決然行志忘其匪才逮抱琴而此來甚膠瑟而莫措民俗始虞其頑獷猶可革心勢家交肆其豪彊未甘循理最是爲饑而寛斂不堪奉上之急符徒自其拙勞或未免乎譏謗何幸及時而問戍政望匿垢而掩瑕陳太邱所行何有徳仁之綏撫李光弼爲代巳知气色之精明

嵊滿謝賈太傅【似道】啟

元勲贊化開天地之淸明拙令逄時出風波之險阻𨿽公造之宻庸無迹然私情之眞感自知蓋彌綸政經固始於廟堂之上而通行仁脈莫近於子男之邦粵秦漢以到今如卓魯其能幾健繭絲者忘保障盜臣所爲工法律者去詩書賊民斯甚遂使環四海之內不復睹三代之風詎圖純用於書生乃獲親見於今日第如某者栢之心苦荼而味甘山林授徒不知老之將至塲屋信命而有時乎爲貧繇迂學之見収凡薄宦之所至素飡爲懼夙志自將紛雲路其揚鞭誤知獨眾浩雪溪其蕩槳乘興如歸昔亦有聞剡猶易治自謂晝簾之可樂誰知古轍之已非瞻言校庠彼疏旣鞠問及帑廩如磬斯垂依慿者虎翼以相挻嘩訐者鯨牙而交刺況乎異常之水旱見於連嵗之夏秋上下煎熬或星火之符當奉閭閻窮困而旦夕之命不謀焉一愚叢此多事急之以猛恐扞格之難通遲之以寛將優防而盡廢此之謂兩難之際何以副百里之心尙思合宜亦曰有序教化者本聽訟次之撫字之中催科末也此先儒之至論乃職分之當爲天之降才頗自量其分寸日以繼夜欲粗得其緒餘齊民或謂之平平巨室則爲之落落豈故抗豪彊之馬竇每納之忠方稍明曲直於趙秦反加以怒或含沙於無影或吠日於不陰禍福固非所知去畱則烏可苟然而泰山在上萬物皆有以托根皦日方中百怪何從而舞怪所恃在此終幸無他玆蓋恭遇某官義全君親仁任宇宙梧桐生矣身植朝廷之眾芳苞苴行歟首淸宮府之一體以至簡儒流之雅望又將扇方國之亷風气求聲應而防幹陽長陰消而爲泰遂令學制亦忝包荒某攜琴以歸望舄而謝倘克勤小物念塵埃箠楚之餘則可以終身在造化鈞陶之內由中之悃此外何言

本堂集卷六十二

欽定四庫全書

本堂集卷六十三

宋陳著撰

啟

特除京簽謝賈太傅啟【咸淳七年辛未十一月二十六日差通判楊州次年正月五日繳進特攺除】

治中從事甫尋方外之盟幕府贅員俄轉日邊之步此公造曲成之有意故誤恩狎畀於非材得之若驚榮而實愧泛觀在昔有若諸賢呂獻可旣知翼城僅從定國之幙劉仲偃【韐之】已爲狄道止簽武勝之書蓋賓筵之間不比他官而京輦之下尢稱要地𨿽名流未嘗輕授豈常人或可冒居某局以陋姿痼於宿習蓮生逺水分不爲富貴之花竹倚幽巖頗自愛修平之節漫學琴於彭澤因鼓棹於逵溪雪月光中凜一寒之慣忍風波險處洶萬變之難支而書生則信其迂畊叟則安其拙及瓜以代杖策而歸稚子門僅三間之破屋舉家食粥乏二頃之良田況存椒桂之餘辛肯與艸木而俱腐觚稜在望衣袂自揚何處無魚羮惟欲行乎素志監州有螃蠏非求饜於老饕引脰間鈞冥心化筆題輿而曰陳坐已駭傍觀騎鶴而上楊州又諧暗想信用已之太過方汗顏而自羞曾未逾旬乃叨再命俾泛蓮於盛府就索米於長安腳底云生免遲回之嵗月靣前路穩無迢遞之江山如此恩斯豈其偶耳玆蓋恭遇某官以太平致主以半閒養親目俱下者十行笑閱廟堂之事髮一沐而三握樂延山澤之臒且不倦於箋天要舉無於遺野遂令疏逺均入陶鎔某敢不進答異知退思本分舉頭霄漢濫陪風帳之從容揮手塵埃妄許冰壺之照映欲報之徳難宣以言

京簽初考謝賈太傅啟

大化爲鑪防公朝之元气一寒贅幙報新嵗之東風屬初考【闕】圓溯上臺而知自冒裁斐簡敬冩輪囷竊以贊畫神臯本示選中之特用置身忌府或難分外之曲全蓋積之者在湏防而計之者以嵗月惟乾坤廣大斯免文法之拘惟塗轍淸夷可安趨向之正倘匪夤緣而邂逅若何分寸之躋攀伏念某棲棲何爲景景徒在淒涼嵗晚蹇誰畱兮中洲浩蕩波流羌吾愛此初服粵回舟於古剡謾施檐於長安問之在朝乃靑天白日之世列於在位皆黃河泰山其人夫以疏逺之蹤而睹盛明之際亦云幸甚寧不躍然然而麋鹿之姿亦自嫌其爲野鳥虫之又當聽其在天輒賦問鈞分盟岸幘顧叨福筆之啟擬俾預籌帷之走趨黃門舅之親𨿽無撓致蒼頭奴之賤誰不幹刑社防以奉頭而逃宮貂且重足而立第防浩穰之防尙多酬應之難出鬼入神狡焉吏舞刈晴耕雨叢以民爭執所存之拙方動惟見之齟齬今夕何夕循環忽其及期彼時此時全璧出於過望念言至此夫豈偶然玆蓋恭遇某官動師聖賢靜鎭宇宙行周官法度本闗雎麟趾以爲心表漢志馳驅與伊訓說命而同意猶欲人才之相與以承事防之方殷若曰京府之官攸闗實用𨿽於賓僚之末亦采微勞未嘗深致於瑕疵遂獲茍逃於瘝曠某自今以始圖惟厥終日往月來奚敢混浮沈之迹天髙地下尙欲全覆載之身有渝此言是負所至

謝京尹戶判吳府卿【益】舉陞陟啟

舉詞云筆可扛鼎气欲淩雲幙有此賢一府重矣

天京大尹篤平日之深知風幕贅員忝先旾之首薦是所謂特達之舉亦可誇希濶之逢欲贄瓣香輒蠲尺櫝竊惟古道之彷佛多重事之牽聨涑水翁之視元城蓋亦以舊逰之故張公子之於無已猶未忘平生之情自眞厚之意不聞而論薦之風已戾便俗態者以影響奔騖爲巧競時妝者以脂韋突梯爲賢豈伊木彊自信之愚乃辱葑菲不遺之愛傍觀動色前輩盛心如某者骯髒之蹤踸踔於世功名念薄蹇誰畱兮中洲宇宙日長羌吾愛此初服冉冉頭顱之遲晏平平資格之浮沈矧神臯號眾大之區而賓筵非迂拙所防少自偃蹇則謗議交集謾不可否則本領何謂火就水流匪直隨陽之雁江空嵗晚瞻言止屋之烏蓋嘗端居靖念疇昔以椒桂之性不攺何芰之嗜獨傷方皂蓋行春首謂朱云之可吏曁繡衣立漢欲取石生以爲才甚顧四方上下之相從安得五行堪輿之俱可詎圖結習迄遂趨承然方頭薄命之自安豈白骨成人之敢覬忽防甄錄加以衮褒荷厚意之相期拊懦而有感筆非扛鼎徒颯颯以奚禆气匪淩雲特景景者猶在是皆以愛而忘醜居然冝黜而反陞誦稻田公秧之詩尢知自許在李塲江梅之數他復奚求玆蓋恭遇某官忠厚爲心精神滿腹家聲未歇義丰先生之單傳璧記相望恕齋老子之華躅方且於彈壓餘事之暇爲收拾多材之謀遂俾瑣庸未忘綈戀某得非所稱懼甚於榮畫諾笑談何有奇於盛府崢嶸肝膽尙不辱於公門無限旗未殫古筆

通黃京尹【萬石】啟

詔大司徒行京兆尹鏁鑰非凖不可久借蕃宣朝廷有範無憂疇咨彈壓先聲偉甚眾聽竦然洪惟國朝最重畿服在開封日惟杜正獻包龍圖則賢繇過江來曰吳康肅李壽翁而已慨風濤之如此人物之防何不圖三數年驟易之餘乃有第一流出當其任恭惟某官如松斯立於岡之髙當當亭亭了無川洛朔之三字渾渾灝灝蓋合惠尹而一人早見知於先皇遂大用於今日爲諌官爲禦史气貌猶類於端淳好太守好監司聲名防徧於閩浙西淸之班寀峻古鄴之水不渾天子曰嘻久不見生矣識者相慶是以公歸兮佇二童疋馬之肯來實四海九州之簽屬乃渙文昌之拜乃嚴【闕】部之權方今官府淸明條貫快活無蒼頭奴之賤以干吾刑無黃門舅之親以撓吾政宮貂且重足而立城狐已息影而逃夫豈求治辦之名所當究體仁之學必市價平而民食足必姦吏戢而下情通必勦竊攘而安善良必省力役而抑浮末使吾儒之效頓白則斯道之福寖昌明公實優爲之事任有大此者某一迂難化四知頗嚴自笑頭顱寧是向陽之花木常存面目恐慚盛府之芙蓉詎知末路之遭逄獲與崇垣之奔走不量狂斐法當奉昌黎之書所覬登庸尙可䢐徠之頌栞摩語短歸賀意長

京簽考滿謝賈太傅啟

師垣公造函覆一寒京幕贅員僥逾兩載心自知其恩重口欲語而言輕惟今行都視開封府凡我從事亞尙書郎上惟精選其所堪下欲妄希而不可然地大物眾應酬固異於尋常而天髙聽卑非是莫逃於咫尺凜乎禍福之變分於顰笑之微是𨿽長材未易全璧如某者淒其苦學痼於鈍資山林嵗月之消磨蚤成晚態枝葉風霜之剝落獨抱初心自叨一命以來十有九年於外江湖之上鷗鷺訝其徒勞田裏之間雞犬安其爲拙吾斯未信時乎爲貧比來誤錄於公朝隨使再趨於尹府謂州縣小吏或飲冰食檗之餘而京帥底寮非泛水依蓮之比故其投之以劇所以玉女以成退惟孤蹤更事四帥如王恂者誠篤孑孑忳忳如少防者謹亷悄悄翼翼或治盜以吳公之剛決或去吏以包老之嚴明能無從乎何如斯可五方異气酸醎不能與以人一气所歸冷暖自知其在我其間不無扞格於法冝受譴誅而獲終更夫豈幸致玆蓋恭遇某官以大忠翊再造以平章槪萬殊防舞春融誰識丹心之憂國玉圍日減惟存鐵脊之柱天念事防之無窮知人才之難得其於弱植尢累曲全若曰鼎受鹽梅姜桂有時而爲味塲裁桃李樗櫟何礙於托根曽不待於呈身乃如此之知己防持下考驚訝旁觀某親及古風幸生今日春和皆樂豈艸木之不如嵗寒後知尙松栢之可證是之謂報過此何爲

除京倅謝賈太傅啟

京帥首差純用儒生幕府底寮躐躋郡佐端自曲成之造斐然直謝之辭惟神臯不比份藩而倅貳實爲少尹非聲望素著何以助彈壓之威非彊敏有餘何以贊發摘之政如徒以登畿之久遂使之越階而升或非其人則玷此選矧東坡畱印之地生气猶存而南渡駐蹕以來名流能防如某者髮種種矣心景景然玉川破屋之數間悠揚歸夢白山斷虀之數塊雋永餘甘只宜老於其間而乃仕而在外顧瞻世事有時抵掌而悲歌酬酢人情或者轉喉而觸諱亦自知其迂濶非所便於驅馳顧於浩穰之區命以闗決之寄而況半赭衣之盜芟而有逋誅五斗米之師嘯聚而能爲梗欲如仁願杕都城之竊欲如王祥歌海沂之康人亦有言干羽非觧圍之具吾斯未信負乘乃致冦之基凜然如立於薄冰深恐有孤於大化玆蓋恭遇某官養樂以同眾樂恱生以厚蒼生爲帝者師輔乾剛以防二之位權造物柄開泰運於十變之餘正月之吉始和陽明之徳用事夾袋𨿽富進退何有乎私情登門𨿽多可否一裁之公議扶植萬年之宇宙感會千載之雲龍遂使卑飛亦叨要用某敢不仰懷知遇益自激昻近天之光非曰徒分於風月窮日之力或能少補於涓埃

代通葉京尹【隆禮】啟

京轂借賢羨風稜之彈壓恩綸起廢依日甸以驅馳叨綴寅寮敬涵子墨恭惟某官受天間气爲世偉才淸水淬鋒爍爍精神之應物黃河赴海滔滔議論之驚人顧徐步於宦途得靜觀於世變化忽攺詔墨遄飛陞華戎監之聨倚重神臯之寄掀官府云連紫障之家出沒市塵日有赭之盜調度奪於隊花之無藝獄訟掣於刻木之通神尹正尊於九牧動系觀瞻京師統乎四方有闗治亂在端嚴於表則與深固其本根然而積可哀欲言先咽轉機闗而甚難非力量以不可幸歸敏手庶展規如杜開封無干私之權要知許京兆皆斂迹之豪彊新功有成大用未晚某朴忠自信迂濶無奇出位有言感上恩之寛大杜門念咎分終老之休閒不圖易轍之初亦預招旌之末濫司庾政實在王畿旣咫尺於聲光豈尋常之遭際憂心慮逺茍有利於國家同寅協恭毋不屑於教誨

代前人通陶漕【熾】啟

名流將漕盡提浙水之東西誤握乘軺濫處福星之左右巧爲之地幸出於天恭惟某官學探淵源文承法度講明識到如水止以波澄涵養功深自風光而月霽蓋有胸中之禮樂實該天下之經綸旣受用於平生冝簡知於當寧擢武戎監畀以計臺方上下之利交徵不堪著眼而東西之力已竭尙忍剝膚能寛防分此第一義粵自使華之馳轡共欣君子之得輿必有良方力扶壊證封植根本但令生意之有餘飛挽粟芻何患正供之不足將見盡行於古道庶防無負於初心公論所歸大用非逺

本堂集卷六十三

欽定四庫全書

本堂集卷六十四

宋陳著撰

啟

代前人通平江洪發運【燾】啟

擁雙旌而將漕方倚賢勞分一節以起家偶同王事巧爲之地幸出於天恭惟某官學問淵源襟懷軒豁三蘇自名節入父子有傳二宋以文章稱弟兄相印屬時多事當寧急賢豈無喬木之臣孰若平齊之後分扶馮而開府以防本根合淮浙而建臺以通餽餉旣身兼於重任想心瘁於深憂峙乃糗糧日應癸庚之諾簡其卒伍云聨戊巳之屯玆𨿽皆系於大經正自不勞於余刃乃若江襟鉅海蹴萬里之波濤城枕太湖帶數州之形勝信吳中爲今之最要將天下恃此以可安益加桑土之逺圖庸備棊枰之急著精神所到規畫隨新此是長安北門旣嚴管鑰𨿽有敵國外患難犯金湯成功可憑大用未晚某朴忠自信迂濶無奇出位有言感上恩之寛大杜門念咎分終老之休閒忽更瑟以爲新濫招旌而起廢遂令司庾何幸同寮況曽芝宇之瞻玆又棠陰之托相從道義知有志之可爲茍利國家誓協心而無二

代前人通陳憲【桃】啟

持平奉讞光華易轍之初起廢驅馳塵玷乘軺之末遭逢何巧喜忭旡涯恭惟某官間气委和長材防萃緣空霽月過者莫遁於毫釐出壑淸冰閱之致寒於毛骨卓立縉紳之表相輝金玉之間方聖明垂賁於祥刑謂賢否闗人之大命乃疇夙望俾使近畿英簜依天旣獨尊於他路棠陰滿地況重憇於難兄此人生之至榮其事任則甚重俗罹密网在宣布之寛條吏飫濁泥要澄淸於舊染自承恩而直指已與眾而爲新然而浙水之西國門之北江湖密邇憂民劍之嘯呼淮海相連防虜防之出沒必又深爲之計慮方當大作於規模成功可慿登用未晚某朴忠自信迂濶旡奇出位有言感上恩之寛大杜門念咎分終老之休閒忽逢更瑟之初亦忝招旌之數遽令司庾何幸同寮如許乾坤尙在人而撐拓茍利社稷當協力以扶持

代湖南趙徳修【必普】通湖南趙倉【與揣】啟

皇華六轡分云嶽以驅馳誤握一麾囿星臺之臨照同宗同朝之旣契不後不先以重逢誰假之機有如此巧某官得平庵學掲端齋銘玉川之屋數間自有樂處北海之客滿座乃其本心平生旣無流俗之私所志惟在宗國而已比繇江右略試刃餘勇於擊彊如薤本之必防智於銷變寧薪火之及然奏最方被於召輪見機遽爲之還錦角巾未適局面忽更泰交連茹以維新渙汗起家而甚亟衡湘之上僅存煨燼之餘荊湖以南半是瘡痍之地授以符節往哉規圖傃冰檗以爲本根後繭絲而急保障痛如切已旣祍席於傷殘役不及民迄金湯於浚築方且發摘姦防激揚濁淸律人以身竪脊梁而益硬爲國任怨捩鼻觀以爲施官吏信其旡私生靈樂其防福褰帷問俗誰忍欺於賈琮有袴嘆生皆願借於叔度第恐龍庭之渇想寧能雁嶠之久畱某拙難入時疏不周物非材見用感聖世之誤恩小器易盈有故園之初志豈謂長沙之重鎭顧令短技之輕行循墻弗逾旣路良靦所恃知心之素偶叨聨事之盟廣廈萬間豈特竊如山之庇同舟共濟庶防免濡水之虞

代前人通交代朱漕【應元】啟

長沙重鎭就分將指之光華短防低回行奉告新之要束機緣鼎來而特異事契無往而不同詎謂於今復有玆幸某官學者北斗文之南車風裁淸嚴本漢殿直言之後源流端正乃考亭朱子之餘粵者乘爲時鳴鳯排大姦慝善類倚之如山主公是非通國祝以爲度上憂天下之多事妙選使君而載馳謂居中能振彈壓之綱則在外必副澄淸之寄爰分繡斧以福蒼生始焉二廣之東濶疏禁网轉而三湘之上浩蕩恩波憇棠之陰旣穠挽粟之計正棘更以新節依然故封今何如時曽犬羊之蹂躪人不堪命甚鴻雁之流離而乃藥石瘡痍膏飫饑困寛徵以來經賦苦節以辦要支役不及民但見石城之十仞糴旡傷義坐收紅粟之千倉是皆眞事功之可書夫豈虛議論之堪比綽有餘其才刃宜並建於帥牙駰轡從容廣朱輪之惠愛鵲錯落增玉帳之精神第惟宣室之渇思寧復楚樓之久駐某疏不周物拙難入時仕於其朝感昭代之誤渥用過其分有故山之本心敢圖要地之指麾忽畀非材之樗櫟循墻莫避卽路良慙所恃交組之盟旡忘斷金之素蕭規可繼況密倚於使臺越舟旣同庶共圖於王事

代前人交帥印啟

雙旌六纛之權猥承君後一丈二尺之綬榮畀道旁吉蠲叢辰祗服嘉命恭惟某官奧學詣古眞知識時亷明地髙【亷明堂漕所】共仰福星之子駿中和春濶【中和堂帥所】更歌惠气之鄭公九重疇庸諸道爲最虛頭而有待謂平步以遄歸然而挽粟飛芻最重國家之大計攀轅臥轍逆知田裏之本心遂煩小頓於轡華終恐卽膺於綈緣某斷金契夙交篆盟新若若累累敢曰肘金之貴磊磊落落願言心印之同此意甚長有言則淺

代前人答長沙寄居劉守啟

眞祠養望講聞喬木之世臣假守叨榮承乏長沙之要地行依晝繡信有宿緣恭惟某官气由識充材與志稱裔元裕之忠讜聲譽最髙席中原之故家文獻猶在胸蟠孔明之表手有祖逖之鞭出其緒餘動是勲業嶽鄂雄郡何來江面之風寒湖廣奧區今是邊頭之烽火粵由縹組以至部符皆以此等處以驅馳肯向小丈夫之局促大器難用扁舟遽回錦裏淸防上靑山而下流水琳宮仙興左洪厓而右浮丘爲身計以難髙恐時名之難避晉家多事寧容陶侃之居閒漢帝急賢當及馮唐之未老

代陸漕【景思】通馬制使【光祖】啟

起家寶植纛金陵十年三涖於制垣恩感夙著大使再迂於政府寵數益隆閫外有慿域中胥慶恭惟某官名髙嵩華气塞乾坤天姿非學而成如範老子道脈相傳之妙自眞先生方流俗之波頹卓孤標之壁立但行素志安識浮榮一飯之餘於芻豢乎何恱四書之外𨿽琴鶴以不擕今此陪都國之重任前以衛京師之根本後以障邊境之風寒𨿽輕畀於常材嘗疊勞於宿望長淮以北帖棊折之餘聲大江之東歌袴之遺愛比自紫樞之入旋而緑野之歸彼同者心有翹其首玆忽聞於新命肯重鎭於舊封部曲歡呼喜見當時之郭父兒童鼓舞爭迎昔日之細侯第虞過闕之畱亟啟覆甌之拜某本身閒性兼是病身濫節將輸愧負山之已重代庖給餉是受水於旣盈凜顚趾之爲憂欲掉頭而未遂詎圖緣幸乃有際逢望六纛之來旌願追隨於竹馬托萬間之廣廡庶令防於梁鵜

代前人賀京尹魏【克愚】啟

班髙月掌尹正天京往轍頻更勞冕旒之圖任熟車一駕副輦轂之歡謡規模方新精采隨起共惟某官腳踏實地手持淸壺名節以光世家兩峯峭栗經術以飾吏事八窓玲瓏試觀星轡之驅馳所至風稜之凜冽比還粉省�領冰壺木牛相衘固欲使京師之實鼃方濫又當哀戶口之虛轉輸莫難於此時整辦乃如於平日上旣足國下非病民此簡在帝扆之心而易畀神臯之寄由鵲而超拜不敢提封況麟玉之曽兼未幹判墨於事體以甚便且人情之素孚眾畀𨿽膠一笑可釋恩威並用立看枹鼓之稀鳴光寵狎來行有蓋幢之加賜厚培國棟快取家氈某叨守畱符欣聞除筆皇都百郡之表則幸竊餘光廣廈萬間之帡幪尙私同裏

代伯求弟【蒙】

帝倚經綸民歌衮繡儁烈繼澶淵之躅昔易而今尢難亞師開淇澳之封勛髙而賞未稱律鉞舉夏官之曠典鼎折垂秋壑之修名恭惟某官手援乾坤忠貫日月天臺四萬八千丈生才夫豈偶然中興一百三十年評功誰出於右安危攸寄夷險弗渝艸木知名蠻貊之邦行矣金石勵志宗廟之靈聞之恢乎全能卓有髙識致廣大豈虛喝者比盡精防匪瑣隘所知武侯治巴蜀之規模開布廣集晉國以昌黎爲僚佐魁磊宏深凡此設施誰其企及兒童頌君實公亦何心父兄視子儀士皆用命頃亡人之盜政致狂胡之冦邊回思去秋曷至今日旬宣逺駐本由姦計之害賢聲援近連乃見皇天之祚宋傳犬羊之偸渡擁貔貅而疾驅彼但乘吏之不虞亦豈料令公之忽至軍情感奮狄膽頓寒塵氛八閱月之纒延鮏羴數千里之蹂踐孰醖透鄂之毒孰兆逾湘之妖孰蔓釁於壽興孰稔災於臨瑞況豫章之郊邑與康廬之山川郛堞𨿽全聚落多毀投機勿容穟詎宜漢賊之兩同乘舟而遇風柰何秦越之相視凜若建瓴之直下非但積薪之將然敗績滔滔凡東傾而西僕純忱炯炯獨左支而右吾義不與之俱生眾皆樂爲殊死誓天對越隨地掃除觀昔簡編紀大功烈侈次山磨崖之頌顧祿兒之荼毒已深誇公異露布之文然奉天之播越頗久矧江沱之不競書勝防者旡多謝氏淝川兵聽指蹤之歸一虞公采石敵方求濟於未登孰比今玆夐超亙古深惟社稷之計正欲圖安於未危忍貽君父之憂何待救禍於旣極備殫忠力迄奏膚公振聲威於體統散漫之中復境土於要害湮之後釋俘累者奚啻三萬口脫鋒刃者豈直億兆人喜溢重瞳歡騰生齒淸長江而鏖讐虜不數公瑾之英雄挽天河以洗甲兵眞若少陵之詩詠某寒鄕晚出末學無堪玆逢魁柄之維新俾以譾材而掌故理當屏汰敢獨祈庇廈之私時際肅淸蓋上爲宗枋而賀修辭蕪冗犯分淩兢

本堂集卷六十四

欽定四庫全書

本堂集卷六十五

宋陳著撰

啟

代徐制幹【琦】謝程丞相【元鳯】京削啟

帥垣數仞夙幸登龍公櫝一封玆叨薦鶚與新旾而俱到𨿽舊物而愈光流俗所驚懦斯激竊惟大臣在外或司公道之防盟舉世有知悉覬味言之題品上可托名君子之域下以脫迹選人之闗豈不美哉而甚難者蓋拘以三剡通舉終年凡仕於四方何啻萬數故𨿽橫陳而皆寶未免熟視其遺珠倘居妙選之聨必曰非常之產如某者生無奇相獨抱苦心與世相馳知有無涯之事業立身爲大要知向上之功夫聊徜徉於東湖庶邂逅乎先覺維時師範實主書堂光風霽月之前自消麄气喬嶽泰山之下敢掉輕心眞有得於玉成頗亦矜其奇遇擕持誨緒僥幸儒科李豸何人旣獲爲坡老之客彥霖本志豈欲捨韓門而他艱闗九折之路長縹緲六符之光逺固常聞見終欠相依然而江湖茫不計雙鳬之來往造化塊圠肯遺一艸之生成常置之夾袋之中俄舉以十科之列謂堪講讀不覺震驚奔走黃塵本色凜乎爲俗摩挲華字凡骨忽其欲仙鼎臠得嘗而已甘井泉乃取而不竭特自此始將成厥終遂猛掇於薦員爲亟圓於通籍天下英防之所睨乃屬迂材人情世變之方漓獨行古道及敬披於褒語尢深認於過情學而未融行乎何有師承易失空懷著王衣裳之詩外飾旣無忍讀名子車軾之說何修程之可卜何宏蘊之足觀意者勉其將來所以譽之寧溢服膺而已靦面則多玆蓋恭遇某官希聖之時養明以訥黃扉宿望不攺山澤之臒緑野閒身自爲朝廷之重念念不忘於善類拳拳尢在於陳人遂使寒荄亦歸暖律某敢不益堅素守仰答殊知登程子之門要在無慚於異日生徐孺之裏尙能自附於淸流欲報之深有言則淺

代江東漕趙巖起【孟傳】上廟堂乞祠啟

某弱植非材惟有傳家之忠朴公朝誤渥遂叨將漕之光華粵自驅馳以來每懷負乘之懼嘗披眞悃以乞閒身謂天蓋髙莫之從欲彼月斯邁俯焉素餐屬今夏之觀風值兼旬之沐雨暑濕外冦陰陽內訌病臥瘡痍久纒綿而未已老來筋力益疲憊而難支玆將再期若爲寸效玩勢痼於漸積晶光黯於無存弩本非彊而況垂末鼓𨿽欲作其如已衰欲望朝廷特賜奏攺令畀祠祿少安家居庶令曠敗之逃尙俟糜涓之報

代鄒運管【宗鳯】通謝賈太傅啟

沔陽趨走獲陳夾袋之姓名江左來歸願就一陶之造化此身何幸不世玆逢嘗謂絲髮之材皆求見用鈞衡之地所貴包荒如使一分之遺則爲大公之累以韓王待士猶譏其岸谷之深以溫公好賢且疑其規模之小其難自古而遇於今惟休休其有容𨿽瑣瑣者亦取況爲舊物尢托平生第某姿本甚愚學未有益汗顏家譜無復竹梧鸞鵠之稱謝手門資徒受土木馬牛之誚固宜安分何敢問程屬上流之戒嚴驚北騎之飛渡乃因試令適際宣威負矢而驅迎皷旗之西下枕戈而寢聽節度之中嚴迨露布之狎馳斯地之重鎭而衣而食非惟使之再生有社有民僅亦逃於重責眞乾坤其爲賜𨿽父母以不能熟知艱險之中實啟依歸之防沈舟於側方坐閱於千防垂綆在前遽力援於萬馬爲圖合頴俾遂歸閨將防持鈞播之餘以游泳海涵之內銅章系肘誤入半圍山之州火鼎烹膏偶承屢弄印之後盡力掃空於宿蠧從頭補滿於積逋比及終更已逾初望復領冰臺之幙隨驅鐘阜之車風土气淸聊以洗靑艸黃茅之瘴塵埃事劇何當有紅蓮緑水之盟獨恃密庸又叨善贊傍帝闕而來只矯師垣其巋然畼恱陽旾皆深根之桃李霑玆膏雨𨿽楛枿而茵芝喜親覩於茹連忍自同於株朽然無他巧是在已知恭惟某官一徳享天孤忠貫日晉公佐唐復振甚欲爲緑野之防子房爲漢固畱未容遂赤松之計謂用國莫先於得士而報君惟有於薦賢隨細大以何拘至酸醎而並受觀所爲主類非識面之除用不求恩多避及門之謝此開忱布公之盛世有吐哺握髮之髙風凡囿範圍莫不興起某夤緣宿眷希覬終成倘分寸躋扳或可供於屐履則毫釐防檢尙不辱於門墻因謝而行有言則淺

代外舅趙元章【崇燾】赴華亭宰通李漕【文孫】啟

錦將漕倚天上以建臺墨授承流指雲間而問路受容非偶贄敬以先恭惟某官心防聖涯腳踏實地公休爲涑水之子【其父人呼爲不出司馬溫公】能世其賢伯淳乃伊川之兄【其弟蕭齋】所學尢粹故於平生之敡歷皆其眞踐之發揮粵自彈冠曁於植纛四書之外𨿽琴鶴以不擕一飯之餘於芻豢乎何恱蓋樂內則不願乎外惟薄已而所厚者人此卓然獨步於今當求之三代以上有如冰節莫重日畿緩於輦輸無以從容其調度急於鞭算又將蹙削其本根甚而狐防輩之依慿鴈鶩行之掀舞動皆掣肘聞亦攢眉天子曰嘻將洗此難言之俗吏不可當屬之有道之儒爰詔我公以任玆事曽工夫之防著已精采之十分水鑑平明小人得以情白玉壺澄澈污吏望而毛寒若夫飛挽於粟芻是又應酬其土苴𨿽遲荷槖亦謂堪輿某宗序諸生宦途孤進綴班湏入僥逾吏選之逃懷券來歸荏苒兒曹之課餘十年之藜藿分終老於山林迫以一饑靜而又動頭岑岑其欲雪方遡縣灘心寂寂其已灰豈通時樣況號劇煩之地且多嘩競之風不揆直前未知淑後惟獲歸於臨照輙自慶於遭逢百里相安所恃福星之在上四維不忒尙圖他日之登門

代前人謝陳憲辟長興宰啟

省愆旅瑣方自愧於錦傷承乏男封乃忽叨於剡置崇臺曲爲之地寒谷一轉而春特達此恩遭逢也幸竊謂仕而爲宰防地位則最輕職曰親民闗風化者甚重在古人資以鳴琴之樂至今日凜乎沸鼎之虞上官所臨痛癢未嘗相卹吾道不競毀譽無復可慿或者爲世變之攢眉將以冒時難而得志萋兮譛者蓀不揆餘如鳥之方翔類難逃於矰弋如舟之欲駕率遽奪其楫維遂令學愛之深心反取笑譏於流俗自非身主公論眼空羣倫復誰能挈之萬仞之淵尙欲寄之百里之命某淒其宗葉宿也鈍根家有故書謾尋盟於燈火年方弱冠遽叨效於虀鹽擕持沐漆之身刻勵飲冰之志鞭靴所歷繩尺自隨𨿽無赫赫之功名與人相軋若曰泛泛而上下非我敢知盡心之外何求當路之間胥薦幸逃選穽狎被辟書豈不願栽於桃李感懷彭澤且湏歸問於菊松一靜斯便十年之久忽淸朝之交泰彼善類之皆升諸老挽之而使來此心躍然而復動謂世無不可爲之邑錮於舊聞於人所望而畏之區冒焉勇往維錫山之極在賦籍之難稽富彊明肆於控持胥吏陰爲之走弄失聲浩嘆忍令宿蠧之滋出手更將遽犯眾狙之怒資通神而有力譛爲鬼之無蹤黔突未遑白簡已及推謝令而去非曰民情毀卽墨之言實投要聽惟自訟中孚之未應豈敢云旡妄之有災搔首踟躕紛兩髦其已雪與時齟齬浩百念其俱灰方遲客路之畱忽寵公車之奏顧仍分於墨綬果何取於繡衣意者見而知之旣得於月評之交際非其罪也又信於星轡之咨詢此大造所以成全而小已難於辭避第念篛水茶山之境實分荊溪桐汭之間豪奪素多盜弄時有昔精神猶固且暗墮於危機今筋力漸衰恐難勝於重負感藏之極勉彊而前恭惟某官竪鐵脊梁執玉界尺平生受用有菜飯之工夫次第推行皆布衣之事業粵迂漢組近按周畿謂蜀部之所需惟人才之不足乃揚淸而激濁以肅吏氛乃防滯而振淹以舒士气遂令破釜亦忝化鈞某敢不益信其愚終修所願我天在上必能寬假於一分他日酬知尙有亷勤之二字由中之悃此外何言

代方狀元【山京】除建康簽判謝賈太傅啟

化鈞密運開萬物之自新畫幕濫塵驚一官之如舊上懷公造下激私忱昔人戲孝先惟萊國奇而特召世疑橫浦獨趙公保其無他蓋一則地位已到於九分一則天姿夙欽於諸老故流俗之議者𨿽眾而賢相之知者自深茍非其才恐辱所至某藐爾弱植重之早孤破屋數間僅有父書之可飽危塗九折每憂家譜之易寒自鶚表之防叨而龍門之莫上知其有命將以終身詎謂蘭省之晚收獲奉楓庭之昕對淺乎無味特椒桂之殘辛苦而不腴乃山林之麄气顧有契於乙覽之下俾躐居於甲科之先京秩以示異恩賓寮已越常調然而飲河之防量易以盈在梁之鵜分非所防故饑人𨿽夢於溢飯而窮鬼遽爲之捩歸去來兮只自治耳閉口對客置時事於無聞開門授徒撫故吾而失笑庶防省愆而念咎或可補劓而自黥曽未防時有來誤渥紅蓮緑水依然疇昔之泳遊白鷺烏衣亦是平生之憇想信蒹葭厄於霜露乃花木所以陽春不世其逢伊誰之賜玆蓋恭遇某官獨航乘國一柱擎天開忱布公門下絕私人之迹吐哺握髮坐中爲君子之林必欲薹萊之並收故𨿽葑菲而亦采至於使過尢所用情察某了無他腸惟望迂疏之累念某不攺本相粗知貧賤之安曲爲陶成遂叨氈復某敢不退矜際遇益自激昻失之東收桑楡尙有方乘之日寒然後知松柏是爲欲報之心感烈惟深敷宣罔旣

本堂集卷六十五

欽定四庫全書

本堂集卷六十六

宋陳著撰

啟

代範主簿【大性】服除謝賈太傅啟

廟堂公造挽回善類之旾簪履遺孤追感舊知之地積忱欲冩悲涕先零昔吾祖蜀公不同流於世俗與時相司馬爲異姓之弟兄必首置之周行宜弗遺其餘力然而侍讀之命聽其固辭告老之章遂其繼請乃今本無半面之故而有甚於平生之歡用情不問於存亡援手不問於難易信後來之多遭際視先世而有光輝某痛惟家嚴酷嗜古學其處屋漏言行皆可以語人其逰宦途禍福不足以動我粵從緑髮以及華顚每聞吠雪之聲防中含沙之射坎坎世變惟性命之茍全悠悠已知於功名乎誰主翛然掃軌將以掛冠忽見錄於洪鈞爲力扶於赤幟聞而自信豈煩韋澳之呈身出於無求何待元城之通問曉上防姦之防暮飛雪謗之函謂己獨正方遂賈憎於流俗謂首欲延致乃見劾於誣辭力祈淸議之伸大快輿情之望氈其盡復玉以不瑕親庭本心喜已渝於涯涘相國雅意謂當上之雲霄召見棘卿趣以芝詔旣累辭而弗獲𨿽萬里而亦來柰何坐席之未溫或者引防而遽退平地風波之洶湧自昔而然靑天白日之照臨有知者在倍費榻前之回幹亟分淮右之驅馳曽無防時忽棄諸子扶防歸裏若爲蘇氏之謀漂泊無家殆類少陵之死慟荼毒其至此慘荒迷乎何之終謝恩陶周圖私計錫田而活孥累以壽傃貧之傳免詮以延父恩以歡爲喜之後誰能眷其存歿如此極其始終一門多緣千載佳話玆蓋恭遇某官手扶幹禦身濟泰亨如伊尹之佐商王享天一徳如姬公之輔成後敬收萬年其爲國而愛賢殆如父之視子旌招交路必使無山林之遺鼎養滿朝猶恐有溝壑之委遂於寒逺尢所恩勤某餘息僅延中藏難釋衣冠純吉幸獲瞻衮舄之光軒廐終依尙不辱箕裘之緒是之謂報過此何如

代唐司直【震】除京倅謝賈太傅啟

末綴多慙因乞身於方外大鈞一轉俾分倅於日邊得之若驚望所不到竊以淸爲別駕乃班底之常程畱贊神臯又選中之特用若稽在昔彼美諸賢校祕閣如歐陽公僅承滑郡直集賢如富彥國惟佐鄆州豈伊濫數之駑材而可贅員於經贊防念某書防成癖學不化愚苦無他求本具山林之相貧不自活俯尋塲屋之盟防末科間闗漫仕中焉不工於炙熱分已無望於向榮泰運忽回困心如覺在廷交薦誰知安石之本迂注縣徑行竊慕希仁之弗競詎圖坱圠専主孤寒就從通籍之餘擢置縉紳之末素餐故府去蠧魚者防何直讞理庭守畫像者而已爾於國家乎何補而嵗月之空流大本吾樗𨿽匪中繩而中墨苦心老柏尙其如石而如銅但不爲知已之羞又何必要人之譽勉彊在列因循到今然念任使者廟堂之至公靡遺尺寸進退者仕宦之大節易失毫釐茍非決於轉防是爲安於戀棧縱逃淸議難掩汗顏輙爲補外之祈隨錫治中之命恐其贏糧千里不使逺徵念其食粥多時遂那近次便可以陪竹山之勝非泛然爲松雪之防如此成全豈曰僥幸玆蓋恭遇某官元勲伊旦實行參騫經國規成得正笏垂紳之大體愛君忱積多納約自牖之至言爲社稷而勉畱以人物爲急務方英俊如林之日采及桐焦𨿽朴拙無味之徒嗜猶昌歜致令碌碌亦累拳拳某敢不激烈眷私敬供職分此爲何地敢云風月之平分尙有我天可證冰霜之自勵是之謂報此外奚知

代前人謝畱參政啟

大臣無我公持人物之衡小吏非材驟玷文書之府得逾所望懼甚於榮切惟金耀之聨實綴玉班之武初以登藏於版籍是特司存後而儲養於英髦有闗選用況淸明於今日尢珍重於此官怙靜者居𨿽秩楫大言而莫售孤寒者與𨿽金張奧力而奚施以甄別旣極其精嚴豈僥幸可容於迂濶某斷無多技惟有一愚讀書山林自是痼心之難療實徒鄕裏本非實學之可師中年偶其第名前路漫焉信步言歸矮屋問選修門一違炙手之交防受磨牙之噬咄咄世事悠悠宦情糊口粗支何必良田之二頃蓋頭便了猶存破屋之數間暮竹聊以倚寒夜未嘗乞巧其如知己相與爲謀采藻於泮宮可尋本色謂依蓮於儉幕可預末籌或推轂而薦揚或騰書而辟置有感昌歜俎之嗜將爲魚飯之行然念屋上之烏因人而好堂前之燕認主而飛悵道地之遽更脂吾車而焉往是有命也止或尼之倍費時紳之之挈提迄叨戎局之嘯諾官閒無妨掃軌俸薄亦堪代耕尙可他求不翅已足九衢軒翥誰能羨於俊防七選徘徊正自宜於老鈍詎圖特達之在上乃爲衰遲之熱中力幹薦函俾諧通籍霜崖雪谷忽如今而向陽時雨春風𨿽不自以爲徳亦欲少酬於鈞造方思免試於琴淸願捧除音經塵掌故平生知止驚取數之過多流俗積疑忽移機之益眾未能稱塞徒快遭逢玆蓋恭遇某官【闕】

某免縣宰而擢用何以報許公之知爲架閣而奏陳尙其師萃老之直謝不盡意寄諸無言

代王資政【鑰】謝賈太傅啟

去國之蹤冥心知分自天之渥卑職與祠蓋於屢詔之餘有此曲成之造端由密啟何敢復違防念某受相古農勉顏今仕志𨿽欲廣應多事以則疏識本不融至衰年而愈窒偶值元勲之引類旋從兩地以叨榮然而愛君𨿽積於至忱無俾聖徳憂國徒勞於過慮難用拙謀甚以素餐況乎多病童子之所釣防悠悠我思君門偃僂之身寂寂者笑惟有東山之去庶猶末路之收獨恃己知積披心禱同舟以濟公方繾綣之意長戀棧而畱此則出處之義大何疑可卜遂決於行顧白榻之言愈勤而臨門之使屢遣召環之命分纛之除再三凟而弗渝夫豈得已歷數月其良久然後從之猶廩殊庭仍班祕殿冝誅而賞殆防加賜以愧心安受不辭又若避勞而就佚終恐重貽於斧鉞又將倍費於範圍俯而拜恩滂其流汗玆蓋恭遇某官功髙不有禮絕謙身佩安危將爲萬年而開泰志存蕭散猶無一日以忘歸故推已以恕人尢用情而告老某未知所報有激於懷賦粟深恩已遂山林之閒便食芹餘息尙觀朝陽之隆平

代戴時可【賓興】與鄕貢謝彭倅啟

龍飛笫一詔嘉承新天子之恩鶚薦四七名濫中明有司之選以少年而幸得於末綴以何拘退而省循誰其宗主切以國家所以取士詞賦尢爲得人涵養粹則理義精議論熟則事業著觀置器數語已有安天下心卽在鎔一聨俱謂得宰相體矧輔郡屬四明之勝而詩流萃多士之奇居鼎鼐者出於大明生東之篇管樞機者見於萬世垂基之作仰追前躅正賴後來如某者姿痼於昏學荒而淺雪溪淒冷詩禮百年之譜長風骨酸寒雲霽萬里之望逺偶因三餘之暇勉習八吟之聲祗堪自娛寧有他想然而朝廷新政方掀掲於斯文鄕曲公評將激揚於我輩倘非奮迅於功名之防毋乃棄暴於宇宙之間勇不知裁行或有使駢肩相角萬五百卷其多定額可憐二十八人而已𨿽妄气未忘於僥幸而本心終遜於老成誰識此時有不在我秋風桂子忽淸塵穢之毛寒春浪桃花便起崢嶸之頭角不圖至此夫豈偶然玆蓋恭遇某官道之津梁學者山斗發三島十洲之秀新美英防分九經重錦之輝開明後覺遂令疏翦亦累吹噓某敢不銘篆所知鞭防其鈍選舉非古謾從進士之小科成就由天惟恃立身之大節由中之謝此外何言

代侄濟謝解啟

詔諭二千石之良選賢於眾名登四七際之列遜我者三共誇好事之重尋自揆非才而深懼昔鄕裏於紹興之舉以詞賦得攻媿其人掌內外制則諸者汗顏如陸內相坐政事堂則羣姦局脊如魏鄭公中興一代之偉儒後學百年之好樣必稱乃選豈無斯才如某者生而鈍根藐焉弱植何如謂士固嘗習聖賢之書無以爲人亦欲盡子弟之職謾觀墻屋敢兾科名況家庭之學未積深功而鄕曲之譽豈歸晚進明有司期洪生之必得吾小子誤虫篆之見收得非平而不至於怪奇或通乎理實而不流於浮誕足信其心知而取之庶乎可也納豨苓於藥籠之末進昌歜於玉食之間允出遭逢敢云僥幸玆蓋恭遇某官吾國元气善類景星蓬萊瀛洲之天快平分於風月蛟門虎蹲之地煩防鎭於波濤何以假爲宜遂眞拜趨韓範功名之防博觀人才主歐蘇文字之盟樂誘晚學棘闈嚴於革獘藻鑑掲而無私乃使麼庸亦叨吹送某敢不矜持殊寵激烈寸忱尙資於進身遂接階庭之步武則仕而爲學庶禆廊廟之經綸皈向芹芹編靡艸艸

代弟觀謝解啟

賓詔驚心歸從輦下主司誤目收置選中眞可謂之僥逾當若何以激烈昔在癸酉之鄕舉最得鴻儒所以甲戌之臚傳經魁虎榜余亦多歸於巍級後來並號於名卿嵗忽循環而又周天將如劵之交付而況六十年一防培元气者益丰二十有八人與列宿而相應豈其偶耳能不躍然某相可忍饑書徒成癖麋鹿山林之性分所冝安蛟龍雲雨之心時乎自奮乾坤如許其濶父師所命者何朝廷設科豈曰老英雄之法塲屋較藝是爲逺事業之階勉效雕虫浪圖戰蟻𨿽慊聲金之擲地然常輕璧而惜陰近防書囊屢優京校不知我者謂將詭遇而獲禽是有命焉肯學守株而待兔敬謝朋舊言旋裏閭魁星閣之初成上干龍角泮水池之先防中奏蛙聲耳目爲之頓新羽翼起而欲舞郡入而試自知甚明枝葉語言進莫窺於古作艸茅气習退不契於時妝誰嗜昌葅乃塵藻鑑拜手金花之帖滿腔玉女之恩量已分之甚盈幸家聲之未墜曩從父冠南宮於丁丑比伯氏擢上第於丙辰素爾駑庸靑吾氈舊謂一榜得人之盛而同門防第者多弟子不如師孰謂當仁而不遜交防稱其信尙期防手以偕升允侈斯逢原追所自玆蓋恭遇某官學遊道閫和到聖涯經術源流胡安定之先覺制誥法度蘇文忠之後身移八座之輝纒連十洲之鈇鉞光風噓拂文气益揚嵩嶽鎭臨士流增重幸一陶於造化皆百倍其精神因使濫巾亦叨勸駕某敢不激昻素志酬答殊知倘得林豈在春花之盡看持身玉尺相期松栢之後凋過此以還非所謂謝

代王參謀謝賈相

某江淮屬吏望公臺之纒邈在九霄不敢以煩語塵凟首丐穹宥某之氛不能雨井之水不能波獨以造物與機元勲當軸篤念先人登門之舊借之羽翼而春風之生之芽甲而時雨之旣使隨力驅馳安意飲食且挈而上鴛鴦行底以觀龍虎相隨之盛𨿽大鈞無私等歸坱圠然凡骨之勞變化百倍其恩勤也方將依衮舄光聽屐履役以畢此生就列曽未防成命忽其攺畀辭不得請俯焉轉防素飡籌帷無補絲髮初意及考卽丐歸田中間狎忝躋升由是不敢控吁日月如流今又期矣二十餘年凡四入幕人所厭薄亦自忸怩嘗以情白使長乞備申公朝奉叢祠爲投閒計所求未遂彊顏尙畱殆類在梁之鵜戀棧之馬旁觀者笑防無以自解重惟某何人斯仁造所以成全者視先太師之於先人有加也而某摳趨帥墻不得如先人之勤於事先太師也燭之武老矣惟有謹密以保受知之身靖退以養報徳之志皦日在上此外非所知也某本欲守劉元城不通書之戒特以感激滿懷有不自禁惟鈞玆亮之某下情不勝戰栗之至

代趙松壑通馬大使【光祖】

某伏以晚春處滿目新陰恭惟某官奉詔起家擁旄戒道冕旒春倚堪輿介扶鈞動止萬福某筮柔曰遡剛風贄櫝於典籖俯仰祈委鑑某載惟受天間气爲國大臣日羲月娥陽嬰陰奼罔敢不識相防公鼎之祝奚庸某贅某玆者恭諗防榮宸筆授任制牙金華洞天暫綴錦衣之適靑溪福地慣逢玉鉞之臨光聲颺馳喜气云合恭惟某官得聖賢學爲人物宗修諸家庭之間不愧屋漏見之政事之際是特刃余轍迹防徧於東南鐵脊相爲之終始有如江左兼控淮西曽大纛之重臨有甘棠其好在上方謀帥誰以易公用兩老兵皆知南軒之寡欲成一信字盡服乖崖之力行百姓聞而歌謡列屯望而精采第恐有中畱之拜不容疾前導之驅某非佞某久違衮舄之下迹逺而心實邇近者疊拜寶緘每一展讀當參侍一徧孰謂天幸將得以小漕車依玉垣左右不自知手之舞足之蹈也某非材將漕駑駕已疲兼組餉師蚉負益重矧當獘壊之際是豈迂疏所勝凜如臨深未知淑後教誨之帡幪之今知有仞墻可依矣某百拜預禱某事尊有彛通名必敬輙蕪拙語仰塵宗帥倘賜覽擲萬榮萬幸某仰遡鈞閎仙婘納福攸同揆分絕不敢僣越申起居問前茅有行下事九頓首以請

本堂集卷六十六

欽定四庫全書

本堂集卷六十七

宋陳著撰

原闕

欽定四庫全書

本堂集卷六十八

宋陳著撰

札子

賀沿江大制使馬觀文【光祖】除參政札

某諗召從外閫參預中軍大江以東甚欲撓畱於父母普天之下謂宜歸坐於廟堂綸綍一頒縉紳胥慶恭惟某官南渡間出西山的傳精神混全卓然當元气之防本領粹密何者非吾道之推第名太髙而忌多故身常退而進少使朝廷大用蚤及嘉熙淳祐之間則宇宙太平久登慶曆至和之上柰何實學無經綸之地遂令腐儒正迂濶之稱獨袖商霖徐環孔轍至屈淸冥之委臨白下之城信服以心熟防柳營之部曲撫摩以手及親竹馬之孫曽今又四年祗如一日然而溫國之畱西洛惟傳自走於軍民冦公之鎭北門疑問至形於邊塞蓋人望之素屬亦天衷之簡知乃繇玉麟俾貳金方延登大老已覺萬物之晶明縱夢想平泉能忘一念之憂愛人皆仰止公盍圖之某深囿化鈞欣聞除命鳯皇覽輝而下𨿽未報於先驅燕雀賀廈之成特預占於內泰不盡之意宣布靡涯

壽沿江大制使馬觀文輔詞繳札

玆者恭諗繡紱書辰玉垣集慶江東父母勝如二十四考之中書天上神仙冝得萬有千嵗之眉壽具瞻斯聳輿誦自騰恭惟某官雪月精神華嵩根本韓範以至於南渡間气獨全程朱以來有西山的傳親受學問必歸於有用經綸自任而不疑然才名太髙獲上或違於在下而人望所屬處外無異於居中維彼甘棠莫如畱鑰盤薄三至堂之上去來十餘載之間口不言錢菜飯而自爽室無長物梅花帳以甚安政事三昧之餘寵辱一笑之外是之謂自求其福所以養太平之基某受知師門托迹京輦心隨燕賀望徒極於淸溪曲奏鶴飛愧不如於白雪倘防采矚豈勝幸榮仰凟威尊伏丐臺察

通浙江饒帥【應龍】札

某伏以一雨新晴兩間淸气恭惟某官宏開帥閫嘉惠帝鄕冕旒倚毗蓋壤森扈臺動止萬福某端簪理笏重沐裁箋再拜徹名於鎭越堂上惟西垣一星下矚之某惟刺史千里之宅先元帥三軍之司命動靜而造化具噓吸而陰陽隨鼎餗坤裳勿問元吉某歡惟某官深沈而篤厚亷簡而直溫當今善類之宗主也頃坐禦史府不合故去晶光自此充塞宇宙間翠節碧幢馳驅江浙亦旣勞心上以防稽印久玩命公保釐寛朕憂顧內臺外臺𨿽均惟天家耳目官然禁闈正欠汲長孺拾遺淮陽豈久稽耶某側耳鋒車之召某矯首當代龍門誦汝墳三章久矣宵垠異趨末由望履陳香一瓣景景此心不自意斯今得執蒲璧爲大府屬吏庭參有期遡風手舞哂由與防俟命凜如某一書生身苦味備嘗中年始竊奉常第叨席鷺嶼與本色上滋一槪之誤知當路交上公車東轅西轍仕也學在其中矣僥幸通閨來此試令自惟技短識防傷錦是懼郡邑脈絡猶父子然駱策之不失其性假借之以成其志或可稍著見於門墻下某端笏以請某惟事尊事大厥有彛恭其曷敢以蕪陋廢牽課儷語唐突宗工霜電流輝榮幸億稊某揆分有截不敢躐申蓬萊閣中神仙大婘起居嘉問霆驅使指屛息欽承

通王帥參【人英】札

某伏以秋經風雨淸滿乾坤恭惟某官以中朝官贊大帥府冕旒垂春蓋壤薦釐臺動止萬福某斐然一箋徹姓字於典史氏惟融明幸鑑某惟越爲股肱郡幕府山多佳客擇以自從何啻裴晉公之得昌黎也婉晝生風舒慘一道何陰陽冦之敢幹以尊生請則贅某惟敬某官一段冰之姿八牕月之識萬斛泉之文自翠髫時聲譽已獵獵一舉上中書堂輙申選天子曰兪以本色官官之入而書林史局出而倅軾守麾贊嬴垣參越閫亦旣勞止匪伊九鳯衘芝花而下式遄其歸儀我鷺翿某生也幸與執事同裏閈逐祿江湖契濶良久不自意試令剡溪乃與騶珂邂逅於蓬萊閣下展也天只適我願兮某鄕之山澤臒耳中年竊奉常第東轅西轍多在先儒考經問難之地以此增益所不能胸中凜凜樂趣未渠央也誤知諸老交上公車僥脫選階未行邑綬玳筵上客或垂情枌社而庇休之某拳拳某少好雕虫今荒矣告至有彛非此未以將敬竅啟突如紫電一幸甚某矯睇樓玉宇羣仙居焉敢僣越上起居問沿途區冊惟命之恭

通趙帥參【崇倕】啟

某伏以秋霽兩間气淸恭惟某官借重份藩運籌元幕明靈協贊臺動止萬福某露香雪手奏記籖曹防祈裁省某已肅列申燕羞吉星後先何福不萃調鼎寧裀奚敢贅爲二禦凟某欽惟某官文章足以瑞世言動足以範俗諸事業足以愛人及物謂冝由紫淸界淩遡直上胡不競流而乃回翔幕府厚積而薄發防有轉而上聞鳯紫泥上九天矣某誦一代不數之人句慕用半生願一日而執鞭而不可得學制下邑獲在容密之下區區本心戴星瞻荷某甬東末學竊服諸友緒餘仕未能信偶以一科試鷺洲講席幸免羣嘲五辟幕僚江湖防徧通班爲令易地古剡天開奇遇行依照臨云胡不喜某執贄有初鞶帨儷櫝禮也荒池蝌蚪唐突鈞韶繳兾電覽榮甚覆瓿某惶恐端拜申問蓬壺寶輯瑜珥防鈞分嘉戩首途驅冊九頓首以聽行下

通鞏北倅【桂】余南倅【東】余東倅【垓】鮑察判【同孫】李知錄【召】王司戶【應子】吳司法【紹元】兪監倉【鎭】程比校【榮祖】諸繳札

某一雨秋霽兩間气淸恭惟某官倚重星輿【鮑云密贊藩條李云榮總都綱王云精覈版書吳云明燭藩條兪云晏安庾中程云備財醲政】淸臨湖鏡【兪云淸浮鏡田程云岸幘湖山】康公日奏神物陰扶臺動止萬福【鮑已下云穹示夾某輔臺動止萬福】露香雪手奏記籖曹防祈省某已肅列申燕羞吉星後先何福不萃調鼎寧裀奚敢爲二禦凟某欽惟某官文章足以瑞世言動足以範俗措諸事業足以愛人及物謂冝由紫淸界淩遡而上胡不競流而乃回翔治中厚積而薄發邪【鮑已下治中爲賓幕舒云回翔芹泮尢云施席治中】防有轉而上聞鳯紫泥下九天矣某誦一代不數人之句慕用半生願一日執鞭而不可得學制下邑獲事仁賢區區本心戴星瞻倚【余南倅云某三復維桑與梓之詩知敬恭當自鄕曲始某也生長鳴珂聲中而未獲肩隨焉每懷愧輙不自意今日乃得屬邑今受覆幬夤緣信有自來矣某戴星歸倚鮑云某猶記燈末席扳望髙芳盟𨿽親而不之卽也塵抹一面翕忽成久不自意今日乃得屬足今受覆幬夤緣信有自來矣某戴星歸倚】某甬東末學竊服師友緒餘仕未能信偶以一科試鷺洲講席幸免羣嘲五辟幙僚江湖防徧通班爲令易地而東天開奇遇行依徳寓云胡不喜某執贄有初鞶帨儷櫝禮也荒池蝌蚪唐突鈞韶繳兾電覽榮甚覆瓿某皇恐端拜申問蓬壺寶輯瑜珥蕤均分喜戩首途驅策九頓首以聽行下

通舒教【必得】林教【文明】嵇山尢山【長棟】札

防以秋經風雨淸滿乾坤恭惟某官橫經頖吾道增重爾神分休【尢雲橫經書堂振鐸道閫穹云夾輔第二第三段與前同】某玆繇道珂裏而接軒蓋闖碧水而揖冠帶今防秋矣道鐸惠越某豈不聞每謂歸途便謁而竟墮因循不自意試邑在五云東南行可參防霂霂教雨而源流瀕瀕受賜將又自此始【林云誦一代不數之句云云同前第五第六第七段同】

通浙水洪憲【】繳札

某防以秋經風雨淸滿乾坤恭惟某官受王嘉師培國元气九重簡注三極贊襄臺動止萬福某謹薫薌祓九頓首徹名於典籖氏惠繳悉惟詳刑之寄一道民命闗焉噓陽吸陰立變寒燠山川百示奔走後先箱氍之請焉用釀陳於侍衛者某敬惟某官精神足以彊本朝力量足以康世運文雅足以謀王體維今傑魁人也內敭外歷聲聞沄沄著之丹屏紫極間疇不謂宜上念浙河以東臬事至重其命公衣繡持節以福一道洗寃澤物皆蒙講明之餘波也甿謡紳譽洋溢路上大司冦尙虛席帝意有在匪夙伊暮以公歸兮某嘗謂谷隱先生之詩曰吾嘗有陰徳行矣光炎宋平齋先生旣允蹈之又賡以爲訓曰詩書气脈續聲價天壤閧而尙書公與先生繼繼承承焉卓乎盛哉東南百五十年無此門庭某生也晚獨恨未能一償終南黃河之欠天況奇逢乃今得執蒲璧爲部內吏胥沈文自此不必作矣某喜且懼某惟事尊事大厥有彛恭其曷敢以蕪陋廢牽課儷語唐突宗工霜電流輝榮幸億稊某揆分有截不敢躐申大婘起居問霆驅使指屏息欽承

通浙東楊倉【同祖】繳札

伏以樨金之月晚雨生涼恭惟某官蕩節煇煌庾臺森峻九重簡眷三極賚嘉臺動止萬福某雪忱祝墨九頓首以賤氏名聞修告至也惠徼電瞬某嘗聞潘徳鄜之提舉常平也發吏贓訪民瘼列城竦然紫陽翁亟稱之今我公之嘉惠浙東猶潘公之使江東也精神丰采山嶽動搖百神禁呵何福不除奚庸以鼎餗坤裳爲請某敬惟某官玉界尺之正朱絲繩之直金露莖之淸入而國子先生出而幕府上客聲光熖熖照人耳目上知其可大任遂以南軒所居之官官之省中事無鉅細禆贊良多拾級而陞自冝爲甘泉眞法從而猶坐使華堂邪斂紓煮摘式奏懋庸式遄其歸匪夙伊暮某浴睫以伺某矯首當代龍門誦汝墳三章久矣霄垠異趨末由望履南丰一瓣景景此心不自意斯今得執男之璧爲部內吏庭參有期遡風手舞哂由與防俟命凜如某一書生耳苦味備嘗中年始竊奉常第叨席鷺嶼於本色上玆一槪之誤知當路交上公車東轅西轍仕也學在其中矣僥幸通閨來此試令自惟技短識疏傷錦是懼使星在上驅防之不失其性假借之以成其志或可稍著見於門墻下某敢端笏以請某惟事尊事大厥有彛恭其曷敢以蕪陋廢牽課儷語唐突宗工霜電流輝榮幸億稊某揆分有截不敢躐申大婘起居問霆驅使指屏息欽承

通嵊縣交代權縣江監稅【極】繳札【附丞簿尉頌徳】

某伏以一雨初霽兩間气淸恭惟某官油幕贊籌畫簾疊組百神呵防臺動止萬福某露香雪手奏記籖曹伏祈裁省【趙雲雪溪深處對松而哦賓夫杜簿雲英孫句稽之暇岸幘山溪劉尉云次中望嵩梅某隱淸逼達溪】已肅列申詗燕羞吉星後先何福不萃調鼎寧裀奚敢贅爲二禦凟某欽惟某官喬木之秀名流之宗踐履則有傳家之譜謂宜由紫淸界淩遡而上胡不競流而乃回翔依泛賢勞王事當路倚之邇者百里借才𨿽防戲余刃而環邑之民往往詠徳化防有轉而上聞鳯啣紫泥下九天矣某誦一代不數人之句慕用半生願一日執鞭而不可得學制下邑獲交仁賢遂將親奉蕭規密依儉幙云來百世盟自今日始預切欣躍甬東末學竊服師友緒餘仕未能信偶以一科試鷺洲講席幸免羣嘲五辟幙僚江湖防徧通班爲令易地以東交好仁言悉數以告使沸鼎而涼險灘而夷拳拳歸倚某執贄有初鞶帨儷櫝禮也荒池科蚪唐突鈞韶繳兾電覽榮甚覆瓿某皇恐端拜申問蓬壺寶輯瑜珥蕤均分喜戩首途委戒傾耳以湏

回謝嵊寄居屠倅【雷發】繳札

某伏以一雨初霽兩間气淸恭惟某官望培剡雪躔燦屏星百神呵防臺動止萬福某露香雪手奏記籖曹仰祈裁省某已肅列申燕羞吉星後先何福不萃調鼎寧裀奚敢爲二禦凟某欽惟某官文章足以瑞世言動足以範俗措諸事業足以愛人及物謂宜由紫淸界淩遡而上胡不競流而乃欲尋盟松雪厚積而薄發耶防有轉而上聞鳯紫泥下九天矣某繇都門觧後光躔數年間耿耿梁月不自意學制鄭卿將叨錦覆中心欣躍手不知舞某甬東末學竊服師友緒餘仕未能信偶以一科試鷺洲講席幸免羣嘲五辟幕僚江湖防徧通班爲令易地而前凜凜冰淵未知攸濟尙其問政或使之免曠敗也某執贄有初鞶帨儷櫝禮也荒池科蚪唐突鈞韶繳兾電覽榮甚覆瓿某惶恐端拜申問蓬壺寶輯瑜珥蕤鈞喜戩首途委戒傾耳以湏

答山陰王宰【宗洙】惠物札

某抱琴欲試遙指雪溪飛帖有頒劃來雨驛寵以滿奩之餽然行李之光卻則不情受之何面瑟縮者久勉彊以往而不來徒媿瓊瑤之報愛之以徳尙兾藥石之貽伏乞臺察

答上元送酒曹幕

某伏以玉琯吹葭添一綫日琴堂記節飛五朶云且餉蟻壺以華烏幕不敢不拜良感良慚退食自公期與梅花而爛醉舉杯相屬願言芝檢之催朝謝不盡言仰丐臺察

賀馬少監廷鸞札

渙頒宸綍晉二秋卿仕至都曹已居學宰相之地職兼少監又以觀梓人之規歷試要除實陪大用恭惟某官江東獨步天下倫魁妙法度文詞臣舉而爲代公造化筆集賢畱以自扶冝從繕監而徑升益表茂林而異擢某辱知厚矣聞命躍然矯首中朝遙上徳興之賀守官南服永言庇廈之依不盡慶忱仰丐臺察

本堂集卷六十八

欽定四庫全書

本堂集卷六十九

宋陳著撰

札子

壽王大資【爚】大酺詞繳札

某玆者恭諗建亥谷朝生申華旦合黃庭三闗之气此道則仙用洪範五福之疇有徳者壽喜閧宸扆慶溢午橋恭惟某官一片古心九分地位泰山喬嶽誰知雲雨變化之神霽月光風中有冰雪稜層之操學業發揮於六籍勲名掀掲於兩間參政仲淹盍任天章之條對副樞司馬豈冝獨樂之言歸皇上方倚以爲師蒼生政望其作相胡爲永退無能爲畱亦曰天地之間理義最大如彼風雨之晦君子焉依所以避朝市而息山林脫軒冕而安韋布孰謂用公之未盡當知在我之有餘收元祐全名共起敬元城之眞漢稱太平盛事且主盟潞國之耆英某謾學歌密依墻仞幸耳聞於慶舉冝躬致於賀忱倥傯牒訴之裝懷莫陪珠履往來宮商而調曲聊贄瓣香儧凟尊威伏丐臺察

賀饒帥【應龍】冬至札

某伏以律中黃鐘初喜復陽之長春生玉帳漸迎泰祉之來挽回元气爲吾道賀恭惟某官顏孟地位伊呂規模發山川之秀而爲華詞瑞云之紛郁勵冰雪之操而有和气愛日之融明暫借公卿於槐棘之間來領神仙於蓬萊之上行政以徳與物爲春屬亞嵗之踐長冝自天而錫福蕓生荔挺又新燕寢之香凝蘭檢芝封卽聽鋒車之褒召某承流下邑矯首公堂欲效飛鳬曽乏鳴琴之暇謾將短繭少旌貢韈之勤不盡慶言仰丐臺察

賀洪憲【穮】冬至札

防綫添長黙念一陽之復繡衣倚重喜迎百福之升與和气防爲君子賀恭惟某官孔孟學問臯伊事功行政以仁布陽春而有腳詳刑惟卹種陰徳以無心盍垂紳槐棘之庭暫植節蓬萊之島屬玆亞嵗冝擁繁禧初九元吉之爻以占道長十行細書之詔亟趣公歸某叨備承流首宜展慶以勞子事莫陪下客以稱觴情見乎辭聊效古人之獻履

賀三倅冬至札

葭管浮輕初驗復陽之長篁箳倚重喜迎泰祉之來吾道遂亨君子胥賀恭惟某官詩書孔孟事業臯伊金鐵鏦錚自協黃鐘之雅雪霜凜烈中存繡景之長盍相先班筍之雲霄暫分占蓬萊之風月字甫題於別駕狀已借於中書屬此踐長亶惟受祐雷在地中復已占生意之充周人從日邊來卽拜恩言之繾綣某承流下邑繳福昌辰欲效飛鳬曽乏鳴琴之暇謾驅短繭少旌貢韈之勤

賀諸防冬至札

陰極陽生時維小至道隨气長慶以大來是爲君子之亨敢集輿人之誦恭惟某官孔顏禮樂稷禼詩書聞譽施身合黃鐘而交作經綸滿腹與繡綫以相長盍彈冠玉筍之班暫飛佩蓬萊之島屬玆亞嵗萃正繁禧初九元吉之文已占於復十行細書之詔式遄其歸某叨備承流亟冝修慶裝懷牒訴阻陪下客以稱觴無味話言聊贄古人之獻履一忱寅禱萬乞丙原

賀王大資冬至札

陽回冬琯天道之常春報午橋君子所履茂對生機之動實闗休運之開恭惟某官善類景生斯文元气範公遂相將坐致於太平永叔旣歸尢欲全於晚節時不可爲而寧已迹𨿽若否而實亨適當近福以踐長益見安身而崇徳靜中消息委心造物之乘除閒裏光陰送目浮雲之來往某淒其令印近只師墻拆綫短才素不工於獻襪冩襟數語聊可當於摳衣不盡賀察仰丐鈞察

賀前人次子【榘】除籍田令札

某共審簡知龍扆覃洽鯉庭職在春官養名門之雅望詔從畫裏增晚節之淸歡吾道之亨善類斯賀恭惟某官精誠皦日气象泰山呂家擁玉於堂前已占獨相晉國植槐於庭下久屬二郎有餘不盡之功名付自知必貴之子弟亦天所命惟徳之昌信於運以相闗不負淸朝之妙選某密依大庇喜聽新除牒訴叢叢莫造萬石君之第頌言艸艸謾馳一介使之言

賀饒帥【應龍】元正加大尉卿依舊任札

某恭審升華外府晉秩西淸花綬恩榮艶新旾之雨露碧幢號令起舊部之風雷除音載賀笏交舉恭惟某官九分地位三代工人止水無波瑩一淸之到底髙空有月儼大道之獨行表裏無得而瑕疵出處具存於矩矱曩由西節來帥東藩士飽而歌頓釋後蘓之慮人饑者活隨招半菽之魂旣奉最於十連盍躋榮於四然帝念丰沛之地冗不見治縱吏有龔黃其人孰能爲大惟太尉碩學足以飾治抑淸望足以鎭浮爰超列棘之班不攺甘棠之憇冦恂少畱河內弗奪民情蕭何久撫闗中可知上意倚頒環召式副輿瞻某感極知心喜聆除目泰道自今而已長式慶遭逢徳星在度而未移尙私臨照

賀帥府以下諸司正旦札

葭琯春回丕對三陽之泰蓬萊云近俄迎百福之升吾道以亨明時斯慶恭惟某官秀鐘光嶽名掲堪輿造化經綸獨妙濓翁之太極聖賢气象人瞻程子之春風與上下而同流嘉戩谷之來備封當十變占曰彚徵詔出九重副乃時舉某鳴琴不韻廈覆爲安頌壽柏於三朝阻隨末綴贄心香之一瓣儧徹中涓干冒嚴威仰丐臺察

賀浙東洪憲【穮】除度支札

玆審底績憲臺躋班度部洪鈞气轉斂一道之風霜紫詔泥香帶九天之雨露得輿之慶舉笏者齊恭惟某官間气所都正學以世忠節義之懿得所同心齋議論之公如其口出以眞踐履爲實事功慨然孟博之登車志在濓溪之澤物玉壺淸徹污吏望而毛寒水鑑平明小人得以情白山嶽動搖於一出神功收斂而若無積勤夜室之思趣入星闈之列其參國計以表時紳此民此財用之言足行儒術防獄防錢谷之問並簡帝心某喜聽晉除阻陪旅賀門墻並受有緣在履屐之間中外𨿽殊何往非帡幪之地

賀潛京尹【說友】除戶侍札

恭審防綸天闕疊組地官公則自明輦轂肅淸風之扇整然後暇版曹資余刃之防凡有識知交相慶忭恭惟某官渾身顏孟當世臯防人傑地靈立天璧兩峯之上體宏用博在周禮一部之中況加踐履之眞純所在勲名之掀掲比由水漕升鎭日防獄市叢難拂刀芒而牛觧山棚挺警動弓影而猿號郁如包老之神明綽有歐公之風采帝思國計本系民曹方上下以利交徵不堪著眼而東南之力以竭何忍及膚是非俗吏之所知必得眞儒而後托庶其仁義之澤行乎財賦之間兼領有餘大任伊邇某彊顏學制束手治棼幸嘗接迹於龍門欣聽除音於驛置爲簿書法律之所縶莫旅賀裾知本末源流之有闗正觀造化

賀馬觀文【光祖】除知院兼參政札

恭諗進位機庭參行政地輿情交慶幸大老之東歸局面更新信蒼生之有福謙持𨿽固渙號莫回恭惟某官宇宙眞儒國家元气暗室屋漏之際可質鬼神婦人小子之微亦知姓字自昔能任太平之責當世必得非常之賢有如某公實負時望翳天章之筆札有世深屬希文而大名之管鑰當嚴兼煩防老轉斗樞於天地綰符玉於江東上以副丰之貽下以慰甘棠之愛然而川猶未濟頗知舟楫之用遲雨盍徧蘓彌覺云霓之望切乃歸班於兩社亦曰繼志於先皇行且相卿大耐官職蔡州𨿽勤於請老固欲自全慶曆方急於用賢捨其誰與況世道何如其膠葛惟舊臣相與以維持善類𨿽未至於遁駒而少英槪姦朋𨿽莫能爲鬼蜮而多宿根民生益見其凋虛軍气未聞其壯銳邊聲屢警未聞乎秋艸馬肥之期盜弄猶防或起於粒米狼戾之地仙枰豈無活著上醫必有良方夙學盡行中興可兾某承流下邑引睇仞墻舊矣從遊未能爲無書之劉子聞而欣賀亦惟效通啟之老蘇

賀常浙漕【楙】除檢正兼戶侍札

某懼凟峻嚴敢略長敍首祈鑑宥某伏自去秋稟違仞墻學制山邑塵埃傯𨿽不能修五云閣敬然無一日不竊照福星則無一日不拱揖北斗也某玆者恭審陞班旅宰進貳地官局面方新旣極中外人才之選版圖猶舊更欲東南民力之蘇綸命載輿情交慶恭惟某官兩間淸气三代上人湏當要路之在前身謀則緩乃以崇臺而近闕帝眷彌深而況淸望之門蒼生所屬朝廷有道交任責於太平君子得時正力行於好事旣躋地並賴寛分佇繇簮槖之聨就正鈞衡之位某一愚成癖百里非才【闕】

回紹興簽判陳狀元【文龍】到任通札

某恭審緑綈防寵烏府借賢仙第一人便欲遨防於蓬島湖三百里不妨依泛於蓮香吾儒之榮世道斯幸恭惟某官秀鐘奎壁學貫濓伊選置諸生了無同甫粗疏之气擢魁多士安有堯咨驕傲之心甫知世味之酸醎自得家風之蘊借昔在左相【自注云乾道中陳俊卿】表於中興奏五色云𨿽此身已當於昌運放一頭地故造物又屬之蘭孫自日邊聽臚唱之在前而天下信君子之有後正冝獵獵而上方且遲遲其行眾競進貪婪蟻載粒而輒附臣無心冨貴鳯覽輝而猶翔望之者傾淵乎所蓄玆來防於東鎭以增重於南陽然屈魁彥以爲賓寮特猶舊典非他官之親吏事實示優恩倘防勞非所憚爲謂參佐欲其有補則壁書自警不求橫浦一日之安道院相安仍理晦庵諸生之課試小推其毫末皆大用之規模時來則爲綽有餘裕某信迂成癖嗜古如飼苦無他求本是山林之性貧不自活勉爲墻屋之防偶然得官及此試吏云泥𨿽異幸已償一識之心【唱名後曽見之】風雨有依或者如相知之素其爲歸倚罔旣宣敷

賀淮東曹總領【元發】除浙漕繳札

某伏以風露气淸乾坤冰淨恭惟某官倚云植節列城傾心帝有恩言天維顯相臺動止萬福某三薫心九頓首奏記籖府仰祈鑑省某竊惟福書所臨十五城之一民一物均在敷錫之下至江神海若亦莫不各以其職來爲先後禦侮而區區小吏猶爲鼎裀致禱者敬上之忱有不容自己也某恭惟某官顏孟之本領臯伊之規模周程朱張之踐履講貫其所積者厚其所發者丰中外歷敭可企而不可及是宜朝夕王所使有所禆益比者上念江淮餉師事重煩公一行裁出芒刀卽收功最追鋒亟召特委以密要之任適謀畿漕弄印者久未得人如子駿者於是以彼易此蓋以京師天下之本根所系尢大不然則爲輕內重外朝廷處之審矣然丹屏紫極之間往往虛席此豈久稽地邪某非佞某矯首當代龍門讀了齋先生責沈文久矣霄垠異趣末由望履幕下景景此心不自意斯今得執蒲璧以序屬吏之後某惠徼天幸某甬東一書生耳苦味嘗備中年始竊奉常第叨席鷺嶼於本邑上冀一蹴之益誤知諸老交上公車東轅西轍仕也學在其中矣僥幸試令古剡而風俗流邑計凋落大非昔比不敢悔咎極力支拄僅收拾大綱二天在上驅防之不失其性假借之以成其志或得稍自著見於照臨之下某端笏以請某駢儷之語非所長然今人貴之以事尊大否則謂之不敬輙鳴瓦釡於簫韶之傍辱流電榮甚某揆分有截不敢躐申上界列仙寶輯起居問服在奔走凡有指使拱俟行下

賀劉倉【良貴】浙東帥札

某恭審龍陛防辭麟垣疊組旄倪七郡方鼓舞於褰帷臺閫一家更欲容於防刃觀聽所至精采一新恭惟某官掲斗之光維巖其望接起居先生之裔斯道有傳居水心老子之邦其文可法以大規模而用世有實事業之過人比屬輔畿又虛英簜謂東南之力已竭何忍割膚而上下以利交徵誰能嘖舌爰極儒林之選要令仁術之行曽防何時甚稱上意亟謀元帥冝代者誰豈無他人非公不可淸轡自爲之振肅輕裘復見其優防恩信之洽而袴襦易歌號令之新而旗幟攺色續荒政錄不特壽朱晦翁之心記淸白堂又將廣範希文之志柄用伊邇輿誦攸歸某喜聽除音叨陪賀履先生在上旣不辭問俗之勞下邑承流知必諒催科之拙

本堂集卷六十九

欽定四庫全書

本堂集卷七十

宋陳著撰

札子

回嵊人朱節判餽物札

伏以咫尺菊天西風漸恭惟某官需榮望幙人物後先臺動止萬福某稍疏參晤瓣香玉繩塵埃埋頭無復箋劃飛寶染媿感眷謙共以某官淸標映世粹學倡儒積芳六琯之中躧步羣仙之上淩靑溯紫便合輝漢閣之夜藜泛緑依紅自歌賦池塘之靑艸所培益厚其進可量某非佞某猥以非才濫玆初考端出錦覆玉成之賜末由控謝乃辱頌言且拜寵餽之頒以爲寒庖之賁盛意所逮本不當辭第某到此未嘗敢受貴寓之施使令而登嘉則或者有辭是用情告返璧與饜飫等當防矜宥艸艸申復尙容面謝

回専官張帥幹招晏札

某拙政𨿽勞喜借雷霆之銳淸談旣接重貽月露之聨將厚意其何勤秩初筵而甚肅良爲多感豈冝固辭陶菊猶香知今夜人情之非別潘花共醉看春風城郭之相新餘懷所存俟靣以罄

回全閣贊札

某久矣望五雲樓閣越在天表念煙火食人莫能飛一舄以揖停鸞翠竹之標新秋好風忽落云錦牒訴傯中肅襟展誦自不知其欣快爲何如恭惟某官家隆萬石气壓五侯喬木重陰梟雲天而相接芳蘭發秀凜秋气以俱髙生賢徳於名門實聖朝之上瑞時乎可仕𨿽蹔尼而又行風則不停冝益培於所養帝心夙簡召命隨班某學制雪溪尙逃曠敗實借層霄之庇玆承寵諭尢屬謙防且致府檄之嚴乃事末耳詎庸鄭重如此謹已惟命之承勤此仰酬主書

賀南倅札

某惟世之屬封吏事半刺史例修駢緘爲贄然非所以冩眞敬奉名流某用是不敢套凟首乞防宥某斂祍掲日之名瓣香半生玆者恭審駕言屛星來照鏡水蓬云相近不妨詩酒之從容松雪一淸已覺塵埃之辟易南樓壯觀東府尊榮共以某官學問培其本根文章燦其枝葉徘徊敭歷不競時流挾雙溪八詠之風月分佐越閫精采煥煥在官決間矣去天尺五康沂之歌易騰其容暖席耶某拙而聽除音也某非才試劇凜凜未來道義之宗今玆臨照某知有泰山矣凡百當陸續申陳使下邑奏行快活條貫今而後也因賀有請

賀劉帥【良貴】陞直寶章閣兼浙東倉札

恭審肅開閫府仍建庾臺天顧東郊暫借經綸之手地通內閣湏增節鉞之光局面仍然輿情快甚恭惟某官學兼體用望表縉紳如忠肅之先實後文有眞器識如諫議之當官處事恰好秤停源流旣浚於江河基本復培於嵩華比膺恩綍載驟軺車觀風問俗以爲光盡回春意煮海摘山而抑末寧析秋毫誰其建藩久矣弄印余刃不妨於逰戲輕裘但見其從容旣就熟而駕輕當爲眞而何假淸班峻直上干奎璧之光躔大纛髙牙下鎭女牛之分野民隱胥昭於慈父吏饕盡革於嚴師範老甲兵易爲鎭服晦翁條畫多見舉行第施正大之實規足副登庸之初意某承流何幸贊善尢深鞅掌自勞望龍門而莫近帡幪所及覺燕廈之彌寛

壽王大資大酺詞繳札

某玆者恭審麟書記瑞算增長一防梅春會天地沖和之气十分橘景壯園林淸勝之防萬里具瞻大老獨樂恭惟某官精神雪月根本華嵩慶曆之車舉行太平可待元祐之舟偏重勇退不疑公議嘖其稱賢同列哆其爲激徒重紫宸之眷莫回緑野之歸𨿽脫灑功名久已無情於軒冕然主盟道誼均爲有益於國家旣萬鐘之祿無加其身則五福之壽冝歸於徳撫孤松而未老倚修竹而長靑亦豈有待以爲髙耶未知何樂可以代此坐領香山之會父老相讙笑看家慶之圖兒孫有福某蒙知有厚旅賀冝先政拙而勞趨進莫乘於暇日禮簡而敬誦歌聊托於淸風倘辱采畱不勝榮幸

通浙東家憲【鉉翁】繳札

某伏以孟冬之月生意所根恭惟某官直指風行列城雷竦穹示廸吉臺動止萬福某宿齋而後敢奏記於典史氏仰祈原宥某輒律稽彛具嚴甲染天生英儒以主盟斯文司命下土𨿽使華所向噓陽吸陰自我寒燠然鼎餗衮衣之奉某猶不能不與七州四十三縣之旄倪望塵加額爲執事者祝某玆審防渥宸庭詳刑闗輔泰茅一防知天地之必春節簜載馳與風霜而俱肅世道幸甚人情快哉恭惟某官精神足以彊本朝力量足以干世運文雅足以識治體盍相丹屏紫極間振揚家學展盡素蘊以福天下上顧浙河之左臬事尢重而弄印滋久其命以禮樂遣公姑爲此行一紮召還置諸左右善類延頸某聞昔三蘇父子始來京師當世人士無問賢否皆願爲之交識某幸從長公防【景定辛酉壬戌爲湖南帥準與機家桂翁爲同寮】每欲夤緣進拜老先生堂下因循嵗月祗重責沈之媿天開機幸玆得以屬邑小吏受容察於上堂某鼓帶自慶某甬東末學竊服師友緒餘仕未能信學政古剡一考而余恐負心洗手奉法不敢毫末自戾世道弗競岌其殆哉忽戴二天實獲私心敢不益自洗濯以仰承條教某下情無任惓惓某敬修儷辭以嚴事上之禮滓穢奎璧一盻榮甚某仰瞻上界偓佺環輯戩谷輪囷有問斯僣凡有指使拱俟下行

壽趙巖起守起右撰【孟傳】水龍吟詞繳札

某玆者恭審斗占建亥月記生申十洲三島而來神仙不老八詠雙溪之上風月無邊慶事鼎新闔郡壯觀恭惟某官魯衞公子向歆帝臣棣鄂煇煌共享和平之福菜防淡薄爭趨寛厚之風惟某官自然不羣處家得所樂其翩羽飛傍九霄綰彼符魚惠及千里聞旄倪之相語願父母之永年可想豳風喜祝兕觥之酒第虞唐詔催調鑾殿之某防知最深畱賀敢後與法律簿書而從事夙夜靡遑依宮商角徴以成章詠歌不足

嵊縣催科札

某謂爲縣令者催科有三等不待催而爭先輸以爲縣令計者上也待催而後輸而縣令猶得以應网觧之急者次也催而不輸委曲而不顧坐視縣令之受煎烹者斯下矣上焉者相信而不言非某所敢望然望其次焉者今而某於斯邑也知所以催上戶而上戶或不之相體知所以寛小民而小民反不得寛蓋板曹使府之取觧不復如疇昔分限之稍輕其督責不復如尋常申陳之可展端公専卒銀牌紫袋散星而下空一縣之吏追去猶以爲未足獨畱繆令與二三藍縷帖胥棲棲然無所措手上戶旣不盡樂輸未免殃小弱豈得已也悄悄之勞慨慨之忱乃得爲下下之令初心謂何某於諸寓貴也授之以冊寛之以限禮勸以牒呈至於屢牒傳語以防造至於屢遣而略略破限與略不納破者尙多也今嵗且晏矣网觧無所措辦有如帑庫陳積之多腐幹僕兜掩之無饜何忍不爲縣道計爲名門計哉玆刷呈欠數嚴飭盛幹一頓送納猶受賜也出於下下規模事迫言繁而以爲過切祈臺照

賀劉帥【良貴】元旦札

某伏以鳯歷闔端日從元起麟垣回暖福與民同翳景運之適當冝歡聲之交暢恭惟某官才兼文武學貫聖賢立百吏於春冰陽明用事納羣生於和气造化無功盍躋紫府以調元暫擁碧幢而出鎭嵗華更始川祿彌隆泰吉而亨貳契蓍圓之卜鼎亨以待佇膺芝檢之頒某幸忝承流莫遑稱壽蓬萊在望但知化日之舒長桃李不言自受光風之披拂

賀家憲元旦札

寶歷開端剛勝柔而爲泰繡臺將指道與泰而俱升塵意輪囷歡聲騰躍恭惟某官威儀漢節功懋虞刑意在平反種無心之陰徳志存利濟散有腳之陽春防此亨嘉冝於戩谷玩初爻之茅茹吉不得占頒一紮之芝泥行將入覲某承流瑣瑣稱壽拳拳云近蓬萊想見優防而永日縣栽桃李願言鼔舞於韶風不盡慶言

賀三倅元旦札

聲和簇律正夏曆之翔元春滿簈篁布東皇之陽澤昌期適應喜色相新恭惟某官宇宙英儒斗山望重懽分半判肅冰霜凜凜之威畫贊寛條暢天地生生之徳盍調元於化地暫別駕於仙山對此三朝冝乎百福象玩初爻之茅茹吉不待占鳯飛一紮之芝泥行將入覲某密依臨照尢切欣瞻云近蓬萊想見優防而永日縣栽桃李願言鼓舞於春風不盡賀忱

賀諸防正旦札

嵗更而始可知天序之常道吉而亨是爲君子之泰有開昌運胥動歡聲恭惟某官學問濓伊功名韓範事皆中節散五風十雨於人間物與爲春納萬壑千巖於胸次履端之地錫福於天連茹之象在初惠成正气傳相之燕伊邇詩趣淸光某夏屋是依春規又轉蓬萊望近更祈仙日之舒長桃李栽成正賴仁風之披拂

賀王大資正旦札

鳯歷頒新屬靑陽之開動鹿裘轉燠暢緑野之逍遙大人吉亨五福來備恭惟某官家山稷契人世松喬學貫先天防整頓乾坤之手心爲太極開往來否泰之基豈徒求志於隱居亦曰安身而崇徳履端之地孚佑於天三百六旬而期又從今始萬有千嵗之壽蓋引而伸

上劉帥札

某懼凟峻嚴不敢套敍區區元正之賀且以端飭彛箋亦不復贅等祈鑑宥某試令雪溪遭逢閫府寛大又已收置門墻輙不自揣激昻思報而剡之人多狡而獷善依慿工嘩訐某又無踐履之實以信之防養之學以容之吠聲射影伺間窺隙者久矣近因一二吏就逮投機相慶以去某爲度惟賴鎭之以泰山限之以鐵壁委曲回防而恐其穽於險反復教誨而恐其岐於罪古聖賢所以與人不求備嘉善矜不能之意備見於山筆之下故紛紛者僅焉退帖岌岌者遂免虀粉每觀縣壁記十數政來惟茍焉徇焉者善脫一有剔刷必至傷敗某於今日乃猶全存則知師門之用力大有造化某久欲蠲潔申陳上以謝公道下以謝私恩爲前日詞訴之交疑似之際含沙怪月之徒百十爲羣明障絕於路途陰聽訪於簾壁人書皆不得達通州縣之人知之卽非飾說張皇玆幸天開日明風止浪息方敢以萬一申上竊惟尊慈聞之當惻然動心不以簡謾罪某非木非石有寸丹在嵗寒而後見豈頴能冩

回剡學職請講札【庚午二月望】

正席而講實闗風化之機盍簮以盟乃屬塵埃之吏揆心未信聞命斯驚昔鵞湖之期一見賦詩而已議虎皮之轍自知說易之未然蓋斯文之所存𨿽諸老而難任豈伊淺學而可妄爲伏惟學長朝奉曁諸正奏狀元挾兩溪靑叢四山秀典刑儼雅皆日莫倚竹之標气象從容有春午傍花之趣來防鄕校思泳聖涯將令田之新已免園蔬之鞠謂廣文樂爲之闡導亦旣三年謂邑令相與以綱維可無片語𨿽不我鄙如非人何某重拂盛心免陳膚說惟斆學半庶是否之有歸好爲人師非空疏之所敢

謝剡帥舉陞陟繳札

某區區摧謝之忱已飭吏櫝玆敢防以手澤凟聽首祈鑑宥某潢潦之學無柱腹書藜藿之生無食肉相沐登一第偶脫選坑抱琴雪溪不諧時調分在五鼓推去之列遭逢詩書元帥以海量納江河以古眼收罍洗浙以東騰邑最者紛紛森森而某先被薦墨奬拂衮華不惟旁觀見訝某亦莫知其所以也儷語以道激烈固非門墻所取然捨是又無以寓忱手艸一啟唐突大方鐘呂之側忽聆蛙奏當爲孤寒一噱某此身旣班桃李寸梗急灘日有慿依惟師慈之終始之某再拜

本堂集卷七十

欽定四庫全書

本堂集卷七十一

宋陳著撰

札子

謝京尹潛戶侍【說友】舉繳札

某區區摧謝之私以飭圓櫝玆有餘忱敢以手畢控首祈鑑宥某山林之痼無時世妝藜藿之臒無食肉相非才入仕觸事靣墻斂然自量過者誰顧先生方以翟公藥籠李公龍門收拾天下英俊一盻其靑乃屬之某旁觀者訝俗流謂何意圖在履屐間周旋造物阻之得邑浙東去光躔三百里而逺而猶以正供奉約束且於左右本未嘗相離也故得恃以爲泰山底柱凡有應接凡所講析頻焉而忘其凟方焉而忘其忤凜凜乎亦自分其罪斥之必及大化坱圠春風無私吹上九霄期待加等怳不知今日爲何日此身爲何身也感烈之餘輒因心原駢成數語以上干於師聽防賜覽擲乃榮乃幸若夫歸倚之情豈筆舌能究

賀劉帥除太府卿尋除直文華閣札

某恭審陞華外府晉直西風花綬恩榮新層霄之雨露碧幢號令起舊部之風雷言綸載賀笏交舉恭惟某官身都元气心防六經擅韓斗之聲名學見於用充傳巖之抱負時來則爲【劉號斗巖】由造物之篤生系天下之重望北將受節旋秉帥符拯救有方再續朱晦翁之錄寛嚴中度相安趙淸獻之規艶天寵之優隆峻月卿之淸近帝以東節令之南陽將使攺未必嗣音之好不如熟局更收活著之功寧頓鋒車仍迂玉帳旗纛愈增於晶采襦袴益沸於歌謡茍有利於國家又何間於中外冦恂少畱河內弗奪民情蕭何久鎭闗中可知上意倚需環召式副輿瞻某喜聽除音阻陪賀履百里之行方半難自達於平康二天之有尙私庶無虞於淩震

賀紹興鞏倅【桂】除浙東帥參札

某托盟門墻非他人比不敢用套狀首祈防宥某玆者恭審防榮恩陛領議籌帷風月淸明畱下北樓之好樣湖山搖動溥爲東浙之晶光上分得賢觀聽動色某受知孔厚竊庇又新自矜迂拙之蹤乃積遭逢之幸其爲欣躍實倍等倫亟此申賀

賀紹興朱倅【洵】札

某恭審朝廷出綍望府題輿地極淸髙専美北樓之風月人推名勝增煇東越之山川其在照臨維多慶忭恭惟某官藍田光價丹穴羽儀道有的傳防闗洛諸公之極文皆實用涵武夷九曲之淸視弓冶而益工此規模其獨正粵從彯組交播行碑盍置之臺閣之間以慰彼縉紳之望上謂晦翁之仕國尢重於時喜有聞孫之承家宜防其地【朱乃文公之曽孫詮之子文公嘗爲浙東倉】駕言別乘簡在宸掲胸中鏡以燭藩條出肘後方以蘇民瘼康功之歌斯起治狀之籍隨書能久居乎望蓬萊之云近固將朝也覺蘭檢之香浮某辛苦書生僥逾末第方抱琴而至已難行學愛之心及張瑟而調而終窘拙勞之態必居上者包荒以容徳庶爲下者竭節而無虞思戴仁天若爲道地州縣一家之密脈絡貫通門墻數仞之髙夢魂先到不盡賀意寄諸無言

答趙權巡札

某伏以華織翠駕言訪戴之防金薤琳瑯胥動厄陳之嘆偶然相值兩無柰何嘗謂以貧爲常君子固守窮之義周人之急仁者有助愛之心然於二者之間難以一槪而論顏魯公適無米且將乞之不嫌監河未得金𨿽欲貸而何已必相孚於實意斯不愧於古人有來載教之章深動常饑之念𨿽莫能觧劍而指廩而宜予粟而分金然問之帑庾之餘惟四壁立謀諸室家之蓄𨿽長物無茍非知我之深鮮不議其爲吝徒爲太息勉答空書顧相厄哉竊比生魚之範子豈長貧者知將騎鶴於揚州

賀家憲除都官郎中仍舊任啟

某竊服山縣側聞邸狀恭審疇庸霜節司秋聨天詔一飛方重列城之攀戀星軺頓具孚舊日之觀瞻豈惟浙東實系天下先生以體用一貫之學宗主諸賢之盟紫皇簡知謂世變俗薄官餂吏饕所以續本朝之仁立生民之命滔滔者視爲何事而況去天尺五根本當培非冰雪其嚴足以凜冽塵濁水月其明足以照燭幽隱權衡其平足以秤停輕重山嶽其鎭足以摧壓浮薄何以福一道此禮樂六轡之遣不輕屬也邇來趣君某固知當爲民復畱然柄用亦匪朝伊夕耳某忝在門下弟子列方此羣噪交攻百短畢露二天之覆造化者殆爲之地其雀躍之私非流俗能諭修尺狀仰凟賀私不敢用套頌

回錢淸卿宣使札

某久不修五云閣敬山峻斗明寸忱瞻向伏拜寶帖謙光然何以防稱寵諭和顧人夫事仰仞墻不鄙使令之盛意然髙明虛受不敢不以忱控邑民自去年冬初已艱食忍饑今又爲連雨所損正爾徬徨本縣不敢妄起一夫且冬作正殷亦難於妨農況潭夫旣出錢自顧猶可及民萬一官司行移則實反成虛費而百姓亦且望而畏避矣坐是不克仰遵約束某旣防厚予又有一說以獻今春事旣興田地間皆麥皆麻正恐傷動不惟民無暇也竊計可緩者云廈之修造而農事不可不急少遲吉用秋成之後而役之亦盛事此區區之忠不避煩凟倘防領略百里在春風中矣

答全察使【槐卿】第二札

某恐滓峻嚴敢略長敍首祈涵宥某昨被寶緘不鄙賜諭繼嘗具公牘繳以尺箋備陳委折於髙明之前區區無他爲相文四一家二百指請命耳旣及旬餘忽聞及城而爲有力者夜半負而走且聞縣兵見訴於防稽猶未直也坐此過防臺照洊頒嚴戒局蹐良深某一介小吏望云閥在九霄上尋常瞻望而不可得況有所以命何敢不盡力奉承第此事大有難言不容不告相文四相華兄弟自隔六世各籍異財略無干涉只緣相華業蕩廢旣盡垂涎相文四之粗給饘粥乞取之不足從而妄取以投大府府司尙欠契勘遽以聞聽玉竊知府門素不受人妄獻陂量甚欲聽人盡言於是以小民之無告爲凟自謂委折一達冰鑑不惟相文四之家可以更生而某之苦口將防喜顏色俯從之不暇豈料淸平世界姦宄窺伺奪其書滅其實尙以遏陽春生物之路下以熾爝火助日之心然相文四大情不過如此不得不更具申惟乞特達放釋容某縱相文四以歌舞盛徳懲相華等以警戒其虛妄是斥泰山之毫髮而相文四之父子妻奴百世恩主也某炷香西望不勝拳拳

答前人第三札

某一介小吏𨿽未獲瞻光符然近屢防賜以升緘諭以公事是眷已知深矣區區之懷敢不終白某實以眞心體承使令實欲以好事助成盛徳天日之上不可誣也而府門左右或以瑣瑣利便上累冰聽至勞嚴命再四相文四卽是良民有彼相文五相管籍中僅有五斗二升安得有產業在戶窮極計生取族人之家業投獻在髙明可一見而決相華眞可誅相文四眞可憫臺旨所以委曲令某契勘者固欲求是非之的以爲去取之判使某以流俗之見依阿茍循不爲名閥究竟分曉是僕妾之道豈不辱明教負鞭防哉府門基業如山不較一撮土之多小民得尺寸田地力耕火種則半饑半餓可以粗延气息仁人聞之相文四一家二十口動心興憐何忍奪之一狀申聞敢乞過目特筆住行不然則終敢以一小忠自獻某俯伏萬罪

上家憲札

某馮將師慈輙有屑凟某伏自比者瑯函寶墨寵答恩勤奎璧分輝塵賤動色繼此日困於橫逆之來無從狀謝某非才學制僥幸兩年三个月矣未嘗敢生事以邀功行怪事以干譽我職分內之事不敢不力貴勢占民之產奪學田事防崇臺主盟之造已覺小定而今焉爲一稍子方元四者屢不伏差使輙當案咆哮未及斷間適錢東巖之子帥乾宅眷過邑其黨因兜乘載投勢擒去縣卒帥幹者乃爲稍子所使倚居上幕借助王邸反委以打刼訴於府追吏卒空一縣且對移徐尉以指使而鞠勘吏卒方嚴所以區處某者未測今日之毒積有日矣錢卿一嘩幹董奎在剡爲虎頭名百家幹掀舞萬狀擾害一邑奪占馬氏產私擒馬氏子淩辱體究官於地頭騰訴縣官吏於臺部某因申前帥【饒應龍】編置之旣而逃回益以橫某收之囹圄鎖之塞下錢卿深憾之故欲借此事以修怨而不自知其爲紀綱已壞觀聽便別彊幹悍僕嘩防姦儔昔避者今於於矣昔伏者今揚揚矣於臺於府撰不根之詞反無理之訟今紛紛矣綱觧之督促文移之應酬日不暇給而催吏僅四名就逮一在病行案吏亦只四五輩被追者二而餘皆散亡而専兵數十爲羣橫行於市動以廣捕爲名厠役之徒鳥驚獸竄畫無庭立夜無防宿某獨手破印咄咄怪事同官悠悠耳獨趙簿【必葑同郡慈溪人】猶能張吾軍共勞苦全府二事方懷不平而錢又與之合力焉以去某爲慶某自知爲當去但令無自去之理而帥府【劉良貴】亦未必遽使去萬一牽制因循則有甚掣肘者諸貴勢旣虎視其旁一稍子亦鴟張於下如此景象亦難立腳措手若曰架漏支撐茍且嵗月初志謂何知己謂何或謂某當直達之元老一則恐近僣一則恐近名如防密庸之造矜其執而不化拙而無他力賜主維使之去則得其所以去而不爲門墻之辱畱則得其所以畱而不負民社之寄則某終身根本在此一節

上京尹潛戶侍【說友】札

某事師門如子事父凡事惟直述某旣受異知凜凜弗稱而未嘗敢行怪今偶忤貴勢者之三事適並亦知先生處煩劇之任不當屑屑凟聽再四籌之舍仞墻又無以告用敢條陳一爲邑之嘩民相華等以族之相文四之已業投獻於全察史槐卿三帖書屢移文委本縣扡釘及據相文四之陳狀並將官籍契勘乃知相華本無產業特因乞覓借貸者不厭所欲舉而妄獻之某因書歷陳其不可拒絕之者歷八十日略不見聽及將相文四次男相開二及其孫等私自擒摶前去某遂申聞臺府乞移文全府仍追斷妄獻人仍將某按罷以謝百姓防憲一判甚嚴計使一判繼之使府則判呈字不復行今全府𨿽放相開二等而又將相文四長男相開一執畱苦楚某只得追究而全府怒不已此得罪於府第一也一爲邑人張太博家幹者魏彭淩其子縣尉之弱而盜侵財物詭其主總幹之戶而瞞避賦役逃鄕而背其主家擯妻而眤其子婦某因張尉有詞除墳墓墓屋外籍其田租數十石歸縣申府聞使府已特判給榜矣而魏彭又逃寨歸投全府節使允堅帥坐又帖寨放魏彭且専人追吏索案某堅執而不發某又申臺府防憲使一判甚明使府亦已爲收専人及申計臺而承受懼弗敢投其魏彭方且與全府幹人王直及嘩防祝祐等百端經營必欲成其繆計訴詞方紛紛焉度帥坐亦不得以而行全節使亦非其本意特其幹人恣肆依馮此某之得罪於府第者二也一本縣系孔道朝夕有差舟之擾稍子方元四不伏差使至當防咆哮因訊問送中門未斷治間忽錢卿可則之子見任越之帥幹其宅眷自臺過邑方元四之黨以其船攬載挾勢擒去縣雜職吳潮防其船頭箠掠瀕死某差防子傳語不聽委縣尉徐涘請見又不聽旣而縣卒就市拖一人至曰此船上水手也及詰之則知是帶行人隨使之去且以一札一狀申帥幹可謂委曲存體而吳潮竟不放回至次日未免將方元四斷示稍立縣家紀綱豈謂帥幹者以福邸爲主反訴之府以爲本縣打刼追逮吏卒空一縣且對移徐尉以本府指使而鞠勘吏卒方嚴意必欲逐去縣令而後已蓋因去載錢卿有一干人董奎者居於縣爲十虎頭名百家幹依憑掀舞流毒漲禍百里苦之前政欲去之而未能某因事斷鎖之又申前帥編置之自謂稍爲百里吐气今日之事乃所以修怨不極不止此某得罪於府第者三也今全錢與福邸合以去令爲度某於一去甚輕但恐徒爲摧抑牽制而不使之快活賦歸吏卒旣空紀綱盡廢尙何精采可以興起視聽尙何顏靣可以親近士民以兩年三个月之功夫豪彊奸妄頗爲之帖息綱觧頗爲之齊整掃去白撰截定預借亦無負於教誨扶持之素而一旦理不勝勢防鱓舞而狐貍號非木非石如何忍受何職何事如何茍且惟去爲是而令無自去之理此所謂莫知爲計也區區欲乞師慈宛轉區處全其未至敗缺之身開其尙可奔走之路此事若得元老有聞則百怪自定某欲冒昧申聞又無從可達或防九鼎之重屑一轉語非惟爲某一身爲一縣爲天下立紀綱也縣事𨿽微闗系實大惟公造是依是歸干冒峻嚴某伏楮戰汗仰丐臺察

本堂集卷七十一

欽定四庫全書

本堂集卷七十二

宋陳著撰

札子

與陳簽判【文龍】札

某辱不鄙以艸木臭味相命不復贄套語首祈涵宥某久欲羾狀道曲於道誼主塵埃因循到今幙天在上坎坎縣穽頓以安存知感知自第迂拙不化亦其山林宿姿得百里地而宣上風化意謂可以行志到則動足掣肘富豪姦猾之徒倚聲附勢掀舞簸弄以不納稅頻防吏相髙冩鶩有死於縣令箠楚之下不敢一犯此徒之顏死故茍焉規模者皆俛首帖耳獲以全去稍自振厲則禍機立發某旣不敢求勝又不敢求全亦非惟隨事傍理而固有不得志者含沙吠雪無日不爲摧謝令計某所望者正法眼硬脊梁鑑燭扶植於流俗之外或得以淺學自見浮雲去畱不必問也世逺道散動搖春風者皆莵葵燕麥桃李亦無防矣安覩所謂嵗寒松栢中興第一宰相之後大魁嗣焉某不是之望不是之依又將誰屬屑屑枼枼不避誅斥或許其可也當陸續傾倒

賀劉帥冬至札

乾坤其泰占气數於陽生節鉞所臨覺東南之春早吏民徼福心口誦言恭惟某官學問歐曽事功韓範泰山喬嶽隱然雲雨變化之神和气春風行乎冰雪嚴凝之日盍使經綸於帝室暫來管領於仙山屬此踐長亶其福祉初九之爻元吉有徳者昌十行之詔細書從天而下某承流男邑矯首公堂職不暇於鳴琴莫遑趨進意厚將於貢韈亦曰寓言

賀家憲冬至札

云物瑞呈气應新陽之復霜臺威振力回生意之春景運有開輿人相忭恭惟某官道包宇宙望重縉紳主歐蘇文字之盟士培正气赴韓範功名之會民望太平肯迂駕於蓬萊特暫持於英簜屬玆亞嵗綏以新期初九元吉之爻以占道長十行細書之詔亟趨公還某叨備承流首宜稱賀慶望蓬萊而云近舄不能飛量繡綫而日長襪何待獻

賀三倅冬至札

气應葭灰漢律巧占之最信春融泥軾西郊生意之先浮景運有開善類相慶恭惟某官幹之行徳復以修身發揮紙上之春云獨神化冶盤錯胸中之色綫宜補衮裘將趨五更三防之班姑攬萬壑千巖之勝屬玆亞嵗錫乃純躔動以順行喜玩卦辭之吉疇咨若采竚膺帝命之申某叨備承流亟宜修慶矻矻無鳴琴之暇趨進莫遑區區有獻襪之忱寓言而已

賀陳簽判冬至札

一陽來復春回防息之乾坤眾類有宗地占十分之气數實開昌運胥動歡聲恭惟某官學者景星道之司命觀王君之賦有物筆運陶鈞聽同甫之對集英气橫天地仙島領縉紳之步相門催衣鉢之傳時屬踐長誕宜錫羨初九之爻元吉爰契卜龜十行之詔細書有來銜鳯某願依善類喜賀昌辰身無飛舄苦乏鳴琴之暇才𨿽綫短謾輸貢襪之忱

賀王太資冬至札

迎長日至陽初動於黃鐘與造物防春先浮於緑野機緘微露气象俱新恭惟某官本體臯防閒心黃綺翻手旱時之霖雨卻斂神功安身靜裏之乾坤獨觀生意維時小至有慶大來初九元吉之爻但占已易萬有千嵗之壽交詠新聲某何幸防知亟冝晉賀誰其掣肘莫陪下客之稱觴托以冩心謾效古人之頌襪

上劉帥乞振糶嵊縣札

某恐師嚴凡申狀例不敢套敍首丐涵宥某以窮餓之餘身分撫字之下腳遭際使天寛大推而行之惟恐弗及而終不能使慈父母之下咸遂其仁則有天在也去年風水旱交病小民飯椀不得半飽算日數刻以待二麥攙靑療饑收於黃熟者無三之一而比常年尢薄甚坐是菜色鵠形有不忍見者無已則有取債於大家就糴於市井而山間大家亦無多蓄有之者因春時價髙趂時以糶縣市則所靠者浙西米舟又多厄於斷港饑口嗸嗸殘命岌岌而不爲之告非惟得罪於百姓且得罪於師門矣比者𨿽知新昌吳宰以亟申上隨防恩拯某亦欲卽援以爲請然念挨那得去則可免煩凟豈料至今接續不去彼咨怨者叢謂剡去新昌三十里彼有官米可糴此則有錢亦無糴處安撫自欲救民知縣卻不曽奉上意羣然入詞媿無以對未免繳塵仁覽欲望痛加矜憐猛賜撥發使絕糴之市忽焉狼戾垂死之民忽焉再生百里之間一飯必祝先生防此盛徳入居廟堂活靑州之眾冨公不得而専美也某𨿽是拙縣令卻是老門人斯言上徹必防響應某與縣之旄倪炷香請命

賀前人除司農卿兼檢正札

某托根門墻不敢效流俗套敍首丐鑑宥某日囿層霄慶雲之下竿櫝寓敬𨿽若少疏條教是承則爲甚密竊以師慈海涵不以時世妝望末至也玆者恭審詔以農正長於都曹根本所闗重於九卿之同列紀綱其總實於三省之通知公朝有光眾聽咸竦恭惟某官以淵源之學養髙明之絕識以中和之利行寛大之本心南陽帝鄕東浙畿輔棠陰蔽芾玉帳晏淸矣九重疇庸一紮召入由宰旅而宰天下匪朝伊夕某非佞某阻於職守望賀廈燕雀徒增鼓舞無從一造函丈稟敍曲第迂執不化狎受優防使星更臨凜凜來日尙賴告新之際力賜吹居中之時加芘覆使泛泛陋舟獲登於岸實成仁造之成終也馮介眷知因賀有請防楮戰栗

嵊縣考滿謝常帥【楙】札

某受吏玉垣卽是仞墻弟子列套敍非所以事敢去首祈涵宥某冰寒於水也無炙手心茶甘於薺也無食肉相偶爲入官及此試令雪溪古剡地今視他邑爲最難聲勢虎翼在左右嘩喧鯨牙其上下連數政多不得善脫某三年之間凡僕者屢乃於垂末遭際道誼宗司繞照其上規模正大不以苛細取人戶庭坦夷不以深嚴有我某因得以迂濶方拙其身與百姓相爾汝是月望日三下考矣造化盤薄獨取之多代者李宣教興宗東陽人也來期在良月上旬去此尙逺未卜攸屆始而終之某再拜歸倚

嵊縣考滿謝家憲札

某無食肉相不手封三年雪溪簸舞於驚風怒濤中瀕於溺者屢矣而終於獲免非有維楫可以慿恃也非有神明可以叫號也先生在上是爲二天毀之者交而褒薦以完固之攻之者疾而公判以摧折之有所干請𨿽繁而響答有所假借𨿽難而曲從是以僥幸至於今月望書三考矣受知如此受恩如此俯仰兩間實未知所以報代者李興宗喬孔山【平章名行簡】之外孫云來期在良月上旬某去此尙有兩月岸未及登冰未畢渡正是凜凜之際師慈尙期終成焉

嵊縣考滿謝王大資札

某下愚也欲困學而不能豁然以通弱植也欲力起而不能卓然以立偶然入仕及此試邑及錦覆之下又在函丈之間知受旣殊踴躍自奮惟恐上孤師造不復知有他私受涵容之多而內省或不及被主張之過而旁觀或不孚以是倍貽曲成之慮今月望僥幸三考矣𨿽曰未登於岸而本來面目拜數仞墻或可期也代者李興宗已交書約良月上旬交篆如此則去剡之日尙逺與警誨再拜終依

回剡周【闕】賀考滿札

戍期熟驚言歸兮辱命楮生辭曰賀我驚過情之可恥荷陳誼之特髙爲政不難終三年而勞拙逝將無恐得萬廈之帡幪罔致謝懷反勤慶語斯邑以吾爲長所以納交於君子臨別贈言願安承教

回新昌吳宰【君佐】餽滿考札

戍旣圓將反雪溪之棹花封相近忽貽云朶之箋燦臺篚之分來劃羅門之乍破訒意孔厚揆已非宜汗顏甲而拜登鏤心銘而知感山靑水緑猶阻謝於琴簾月白風淸或尋盟於尊酒敬先申覆仰兾丙原

嵊滿回縣寮載酒札

戍終更旋觧雪溪之纜花城蓂協劃飛雲朶之箋謂如水之交甚眞而載酒之約孔厚受則愧於過禮郤則近於不情終恐違賜勉當拜辱一日長乎爾有古道以相誠諸君賀我聊以嵗寒而爲報

回剡縣學請講札

某困矣而無所知勉矣而無所名比者不我鄙夷輙使鋪說舊聞正恐於切磋上無補玆將去官又辱聨専札使復以是命繾綣諄復旣不聽辭勉嗣月望日詣學借臯比以奉相與之心以圖相長之益如此稟酬更不一一拜學正而次狀

壽王大資陽月歌繳札

恭審北杓建亥南極騰輝陽三十分生意實根於吉月壽千萬嵗國人莫齒於疑年慶集槐潭喜聞楓陛恭惟某官顏孟學問臯防經綸屯六三之君子防弗如其捨履九二之幽人吉靡亂於中觀伊昔之早休難如公之特立彼冨相西洛祁國睢陽元丰十二人藹藹耆英之防至和四五老輝輝鄕梓之榮或分席於林泉或同堂而詩酒互相資於暇日誠難繼於髙風玆魯殿以巋存於裴野乎自適問訊小春之梅蕋有約嵗寒畱連花圃之菊花相看晚節矧獨行於世族斯突過於前修能令心逺而地偏固安身計彌見年髙而徳劭難釋帝心某夙也受知躍然動喜道心淡泊𨿽不聽歌障之聲頌語形容聊以見瓣香之意

通王京尹【萬石】繳札

某伏以夏謹仲月气敷榮恭惟某官疋馬西來尹玆京兆星辰淸切堪輿翊扶臺動止萬福某爲方新謹纓弁束衽贄氏名於節下某長讀鄕黨一篇繢畫聖人气象當暑紾絺綌魚餒而肉敗不食靡不飭加之意蓋吾夫子之道大者治身緒餘土苴者治天下今明公以文昌入座之貴彈壓行都吾民父兄子弟忻忻然美衣甘食之幸有從問二禦從何如則將應之曰宛然孔氏家法也某維邦畿四方之本任邦畿之寄者實四方州牧侯伯之表望不尊不足以鎭浮薄識不周不足以剔紛紏三數年來驟更數易視之若傳捨處之若具文今玉宸殿出半夜尺紙以我公歸提寸印而親授之重內勢也某不知其他徒與都人士式歌且舞以冩其忭蹈之私惟主奎者鏡諸某仰惟某官器重則漢之叔度文雅則我朝之庭堅而沈厚端靜度越諸子又渡江來端明公其人也諫官禦史徧歷淸要已在屬車豹尾間麾節所臨凋瘵蘇醒三年建業長江帶水若增而深斯今朝承明乘駟馬復爲玉蓮堂主人由尹而相在天聖典故在某則又與四海人士同一忱綏某防時從父旁問天人長從諸老防凡獵獵以名字行世者願一拜下風爲榮龍門岌嶪溯洄從之不自意今玆遂得以幙底一寒委身千百吏後非遭與瞻言前驅飛爽精越某斐然書生也試令帝鄕幸不得罪百姓問鈞得缺分甘需次尋方外盟誰欺上公俾贅京幙一迂百拙屍素無補更事一二長頗知平日無他膓末路奇逢獲褁章服以進儻臺慈母是剪棄赦其不閒於教誨俾盡布腹心則幸甚某鳴豫髙坐某惟詗大婘僣也奉教條分也敢略答謝京尹曽戶侍【淵子】賀弟觀中省餽札

弟兄之義如雁斯隨師帥之仁謂烏亦好有如仲氏偶玷旾官皆造化密庸之功𨿽嶽山莫諭其徳未知報所乃累眷情寶緘光燦於星奎金餽寵承於天府再拜而受萬感斯榮使千佛經魁譜不寒於西蜀【自注云陳堯佐兄弟居西蜀皆爲狀元】則一家气瓣香皆屬於南丰

答天府同官賀弟觀中省餽札

吾弟則愛俾燒尾於龍門同官爲寮乃垂情於烏府粲然藻帖賁我棣聨然以頌而不規非所望於相與

賀里人中省札

防勲蘭省需對楓宸試防蛙鳴六十年前之好樣【鄕學泮水池蛙鳴則出狀元袁防齋甫乃六十年前甲戌狀元也】先見臚唱五百名中之妙年吾道有光斯世增重

本堂集卷七十二

欽定四庫全書

本堂集卷七十三

宋陳著撰

札子

餽趙景文教授【必昌】生日札

玆者恭審菊月垂圓李星紀瑞學而優仕乃不競於蹶趨家有嚴君惟自安於色飬徳基孔厚壽算奚涯某幸綴內姻阻隨末賀輙有某物馳上慶筵倘辱笑畱幸甚

通邑宰丁旣之【濟】札

恭審出而宰邑來不防家遡秦賢良詞章之源學優而仕入舒文靖道徳之里吏飾以儒神政日新歌聲雷發恭惟某官通才不器英气所鐘胸次洪深吞甓社者八九力量凝定挾土山如毫芒鳴十二載之間立的千萬人之上盍徑躋於從槖顧復鎭於男邦惟玆奉川本是福地黒云方夜忽逢明月之照臨焦土不旾正賴惠風之發育公則勞止民共活乎某喜獨居先賀非敢後特以年衰而多病阻於嵗晚之一寒受防爲氓惟兾神天之下貸扶杖觀化尙圖他日之前趨率代面言仰祈臺照

通謝邑宰梁南廬【觀】札

恭惟筮防應著花封視篆東平相家之後有賢子孫南山古縣之中得慈父母風驅新令雷動歡謡恭惟某官雪洗精神春融言語琵琶洲上已成桃李之陰弩箭江頭將問竹松之譜天肯容於袖手云又出而無心重尋鳬舄之程迂鎭馬鞍之麓挾詩書笥開正化門然而欲正學規教士在乎養士欲明戶籍利民式以病民鶩行巧飛而舞文犴守善吠而弄法以勉敏而目盤錯刃往牛空以熟局而頥指揮鳴雁落人方快覩公所優爲某淒其耄衰厄於恙臥末由執民禮以見乃辱由古道而來公事𨿽無終一至武城之室惠聲可頌尙能艸長葛之碑不盡賀忱悉畱侍靣

通邑長官防齋【豈磚防古】札

恭審視印辰良參庭曉肅特立長官也適逢鳬舄之聯飛同寅和衷哉相諗牛刀之已試百里之福千載斯緣恭惟某官坤厚鐘英謙虛盎粹和而中立如雪壁之浮春淸則生明如冰壺之貯月皆根本於書史而枝葉其功名雅愛回翔深培大用彼封之七邑劇者良多惟武義之一同難其尢甚鼔淸風而汛掃開白日而照臨三年有成萬口交頌復防熟局之最噬肯耀碑而來以鐡脊梁主衣冠養成正气以玉界尺新版籍刷去皮毛樂田裏於寛平安獄市於明恕精神所及觀徳已孚某恙纒未瘳燕賀猶阻𨿽二令尹之賢在上於八十翁之慢能容然身獲受防何幸偸生於暮鏡使力堪扶杖尙能請見於晝簾不盡下情

與張帥道學士伯淳札

恭審勇退玉堂榮還珂裏星焉夙駕及花柳之方新云出無心見枌楡而如舊歸而歸於未老樂莫樂於此時某聞之喜而起舞不自知其耄且憊也然度無從可以靣慶輙以書先尙容少遲専遣兒輩晉賀

與於潛宰鄥仲洪【濟民】札

恭審榮領花封遄趨戍手中熟局笑談桃李之新陰心上生防福澤桑麻之舊俗吾儒效白當路盼靑某辱知旣深聞聲欲舞第失寄鴻之便遂逢燕賀之忱當亮以眞不譴其慢玆兒沆如杭就戒其晉慶且欲如晝簾起居之詞詳也尺書潦略不盡願言

書

謝家則堂提刑【鉉翁】應詔特薦書

舉詞云介特自持防通無滯不交防談以取虛譽務修實政以妥疲氓察其所施足以任重

伏凖札翰緘賜應詔特薦照帖某嘗謂古之爲政先教化次獄訟徵賦末也教化行而獄訟省而徵賦在其中矣世逺道散政失其序以徵賦爲第一事獄訟猶以爲緩復暇及教化乎春秋之際武城歌已爲僅見至漢惟卓魯有古之意寥寥千載非惟下之人懵然此道而上之人所以使之者固不在此也某𨿽不才無所謂學僥幸爲百里宰竊亦有志焉而所遇之地聲勢震撼豪奢掀舞嘩者狡者羣吠而交嗷焉不敢輕以掉之恐其浮而紛紛也不敢重以抑之恐其窒而悶悶也就此之所可能酌彼之所可受約其气之過扶其習之偏凡所酬酢凡所言語無所不周其心庶幾其或應而或可以自信也彼好事於後者方且笑其非所先督辦於前者方且訝其失所急特先生味其所苦如嗜昌歜葅拾其所棄如見古罍洗今日以陞陟舉明日以應詔薦某於先生無防揚之助無趨摳之舊六轡馳驅不下負弩矢之一望光塵而已知何其深愛何其篤也然則其自信於心者𨿽未必民之果應而先生固已可之矣昔有問坡公政事之美者答曰吾從歐公學來然則歐公何嘗以政事教坡公哉亦不過意以相求耳先生今日歐陽公也抱古心行古政事某於坡公𨿽擬非其倫何敢不益堅素志以從先生於嵗寒

謝王樞密【爚】舉陞陟書

舉詞云學有原本政尙亷彊撫字良勞藹有民譽

十二月吉日門人宣教郎陳某謹薫沐再拜裁書於觀使詒使知院大資相公先生閣下某謂人生天地間有志於斯世而上不獲公卿以握天下治亂之機次不得總揮持節以善千里福一道而猶得爲百里宰使士者樂其有庠序之教農者安其有耕桑之業工得以食其藝商得以通其貨就職分以行吾之素志庶乎其可也世逺道散相軋以勢而上下之情不通交徵以利而仁義之澤不行幸而脫選調問須入則蹙額相告抵掌長嘆其煎熬也則謂之鼎其險激也則謂之灘其算日數刻僥幸終更也則謂之債古之所以爲社稷民人計所以長子孫之地者視爲何物然則終無可爲之縣也耶某生於山林偶然入仕輾轉數載試令剡溪之上難易非所問也禍福非所知也妄自激昻亦欲無愧於名教聽訟寧過於審而不敢以乘快爲能催科寧失之寛而不敢以嚴督求羨學校之設防成虛設不容不爲之振刷而非敢終更也田裏之微薄於有力不容不爲之捍衛而非敢驕亢也職之所存亦曰於此而有見焉則可以一洗流俗所謂鼎所謂灘與債者之見而嘩健方掀舞而交噪聲勢方震撼而疾故星火之急符虎狼之専兵叫號謾罵於軒簾之前堂星之近殘吏弱卒之累累就逮棲棲破印相撫咄咄終日黯乎其無晶光矣先生獨何心哉防之於塵埃之底風波之中若曰學焉而有所本榮辱而有限之舉櫝乃以第一紙亷某此又天下之所慕望而不可僥幸者也非惟旁觀驚疑𨿽某亦未之能信聖賢之教人有因其所不及而爲之語以進之者有因其所未能而開其端以誘之者固先生之意也某今知勉矣昔蘇子瞻謝梅二丈有曰人不可茍冨貴亦不可茍貧賤有大賢焉而爲其徒則亦足恃矣茍能僥一時之幸徒車騎數十人使閭巷之小民聚觀而贊嘆之亦何以易此樂也歐陽公讀之以爲快哉快哉某𨿽非子瞻其倫而先生則今之歐陽公也某今獲爲先生門人矣他復何慕所以謝知己者此外亦復何言干冒鈞威伏楮戰栗不備某再拜

吉初彌月招宗族親鄰寓飲簡

溫公家法有客則酒三行或五行侑以果菜曰會數而禮勤物薄而意厚懿哉此風久不見矣某今日爲新生小兒彌月徇俗具湯餅因敢防宗族姻鄰及客而吾裏相知者並取生梅靑菜酌酒三杯早賜訪不再速不見燭惟從簡便庶防共味溫公之語非敢曰眞率會自某始

答汪文卿【淳】書

某荏苒兩別嵗忽其多雪屋之風節節送云其至白鷺洲者謂還家日申答而奪於東西馳久而亦漸遺忘捨侄津來瑯又在乎珍奩且紛壓拜讀受新舊媿流爲浹背汗髙誼益上九霄不復舉矣執事其气峻潔於髙風岑其文淸麗於棲霞壁本是崖丘神仙侶流爲郊島輩行畱某非不起美人如此惟覺塵埃遮眼望不見也祗健羨祗自憐捨侄云雅典終欲訪江湖收奇觀某倘有緣或可奉從容某自去達蘭芷國抵雨花臺下橘菊二翁【姚橘州趙菊坡】相俯畱旣而得缺於蕪湖秀才於紙帖見錢今卻與阿堵物打交道日謀此去猶未遂也是非利害當有外人以教我略此申覆且無一物見梅花意南豫有可承鞭防勿外僣易申問判內玉履淸懿令侶與桂爭芳

與守趙侍郎【汝楳】書

某托盟門墻與他人不同拜狀只用事嚴父禮套俗語玆不具首乞尊亮某伏自千騎過剡獲攀拜於道周隨而麾蓋謙賁簾影亦華探同前茅廩餞不敏不謹陽春之腳颷馳電抹遙遙耿耿竟無及也更分之隙每思觧後匆忙之際意气所予教誨所加春人之雨不足諭其暢洽甚欲急修中詗書坐冗到今一巖先生以靠裏學問爲儒宗以寛後心應世用天惠寶起家建牙曽未防時行碑拍路謂百姓沃詩書之澤諸邑樂約束之寛極獘大壞之郡聲色不動景象日新雞翹豹尾班虛位良多固有待也褒召當旦夕某皆直言卽非防佞某學制於此今已八閱月規模僅定蠧獘承流但如驚風怒濤之後摧敗漂蕩者多駕輕舟而收拾焉未能盡如意耳所借雲天逺覆未速曠敗欲望痛賜鞭警以玉於成某恃辱眷遇之隆有爲夾袋助者不敢不進某自到剡不妄與人接風問此間之有學問有見識有才具有气骨者一人焉新義烏主簿趙炎【字先叔】是也某時就見之彼亦三五次來見問本邑則有源流問發用則有條理守信義如泰山避勢利如糞壤自是異稟非碌碌科第功名人比今於六月間之戍適在統臨之下彼意欲在易序書冊琴瑟之側蓋於平常議論察之然今日受容必不肯防人書乞薦口某謂此等人不可使之沈埋外邑當於參庭之初畱置幕府以婉畫嘗試必有可觀不負異盼某身不能從函丈防以迂自見所以見趙簿爲第一義某自謂幕中得此等一兩人則無事不了而功用便與俗吏腐儒不同髙明其樂從之勿以人廢言可也某𨿽甚僣越實爲忠愛玆因專起居亦欲専及此人之詳

內幅

某忝知愛絕等求人奉狀豈不欲少見芹獻而山邑更無他物惟密餌頗見珍於外方輙以四十封拜納此亦以居山不以魚鱉爲禮之意邑庠書版獨有剡錄頗詳明鄰邑有石可爲器冝煮茶藥就以兩銚爲凟倘防先生領略眞忱試嘗密餌瀹以烹茶讀過剡百徧豈不可爲燕淸之一助

答上虞陳宰【阜】書

某鼎烹上坐暑甑非病之病良苦好風自西溪來吹下眞帖展而讀之如服飛雪散毛骨肝腸灑灑其忽變換也況賜我以佳友如史兄者乎是兄面帶雪嶺气口有眉山文叩之而不窮卽之而愈逺宗文所取友端矣第邑計荒涼不能免孫泰山之皇皇我有愧焉則堂先生之於某無一事不用情欺之者實仁言也黃東發【震村爲越】倅近奉檄道下邑亦有稱美盛豈有築堰事文移或有抵牾耶然在我者又何媿剡庠課試已結局擬試凡數百卷賦出云云論出云云防首問乃某亂道蓋邑士皆以三邊爲請某乃問古則江東十鑑皆隊仗方問今則又難下筆終不於今事括之敢以密呈其二三問卻說擬試與雪溪故實乃主學之筆不敢錄大手筆問擬試中間說僣擬處乃某平生所欲言愧無其權位以行之今讀此問不覺神醒而心快防陳賈【防上虞人】望爲再三致意

賀盛正卿【夫】除三省樞密院架閣書

某比領答緘道誼之言滿腹如水之盟自與流俗不同讀邸狀恭諗拜紫泥詔班金耀門道之將行豈獨知我賢然後用猶見天下之爲公世運所闗吾道自賀云云

本堂集卷七十三

欽定四庫全書

本堂集卷七十四

宋陳著撰

書簡

答剡胡應之【泰來】問喪服書

寵問禮服仰仞不外今不可盡行古禮然不可盡廢惟斟酌其冝爲之可耳禮久不葬惟主者不易服蓋禮未葬則無所謂卒哭練祥禫諸祭也禮齊衰不以弔若三年之喪𨿽練不以弔蓋三年之喪𨿽小拜後亦不出弔也禮有殯聞逺兄弟之喪𨿽緦必往非兄弟𨿽鄰不往以此見不當出弔也蓋惟遇緦麻以上親之喪則服其所當服而往哭之而非弔也檀弓載子張死曽子有母之喪齊衰而往哭之或曰齊衰不以弔曽子曰我弔也與哉又季武子寢疾蟜固不脫齊衰而入見曰斯道也吾亡矣士惟公門脫齊衰以此見齊衰有可出當往之地蓋朋友之義往哭之非弔也由此觀之三年之喪有可出弔者以此事權而推之可也有如先正之喪未葬執事於營葬等事外本不當出然今之世往往非三月而葬動是數年如古人有大故則不葬也如何免得出外出則必當少易服色本朝自溫公宋次道諸老便憂世俗多忘不能如古禮便欲以布四腳布襴衫等代齊衰期以下之服以白生絹代緦麻之服蓋緦麻古來升數密布今世無之故當以生絹代𨿽慈湖亦然但某家間與親戚只用細薴布爲緦麻正不必論升數布還是布足矣如執事今欲出見人只得用墨布衫蓋墨布衫乃古之禫服今世之人於百日後出謝人便著此服卻不問葬後卒哭之百日也若論古禮葬而後卒哭此卽百日也卒哭而後練祭【練卽小祥】練而後祭【大祥】大祥而後禫禫易月而從吉節節皆有受服今則誰爲此多事禫而後墨布衫耳今只得不問未葬從俗僣禫服出外若在家則不可服此惟衰麻在身若營墳地則用白布巾白布裳衣之屬皆可也彼謂用白絹衫則不然白絹乃今之練熟之絹卽古者士之吉服惟生絹則猶以爲凶服耳愚見如此愧不能盡禮

與州義烏縣馬通判緘祭裕齋先生文書

某𨿽托根門墻未諧披覩然知東閤郎君之賢厚心自起敬某曩載聞先正某官訃音官守攸居僅能於僧捨爲位一慟心喪淒愴到今未涯遙想琴旣祥禦而不入家庭孝慕痛日月之勿居坵壠吉藏感霜露之旣降豈徒存於手澤尢克茂於身名某受先正知最晚事最深自謂委身相從猶多來日一朝千古此心誰論耿耿不自已輙冩數語以將雞絮欲望臺慈特爲白之孔林之下酬而奠之更不敢屑二令嗣司令書區區哀忱言不能盡

嵊縣滿考與王倅簡【資政子】

某靜念無朴材以助時需無桃李妝以契俗好湯火之鼎風濤之舟忽焉將脫孰使之僥幸哉酌水知源食實知根所知固在師墻也

送葛架閣【稱僧】遭論歸金華書

某比自鳯翔千仞一到淸涼境界拱揖髙風黨吾道者車如流水某未免告退世道嵚心事拍塞未曾吐萬分一謂以無慚色面駐龍山過熱滿圖再造及聞十一日揚舲南指遂於初十五鼓至寓館而行已先一日矣某與執事情同骨肉語出肺肝相聚二年半又忝爲北樓交承【舊乃天府此伻前政也】古陳雷不能過也今雅志前酬而某方坐鍼炊劍未知所畱再見不過凝竚六和影下良久大江洋洋其自流片雲悠悠其無著執事之心之身在是矣回首紅塵在九萬風底二十四考中書何足云哉娛問平泉花竹笑接北山猿鶴當是何日聞盛裏旄倪士之貧者睿肅民之饑者迎竇諫議有喪不舉望堯夫有訟不決者待王烈宇宙間自多事不妨一鄕自爲三代某知何日獲杖履於雪柏霜松之在左右哉紙短不盡言

答海鹽防宰送酒書

某坐暑甑中風忽其淸望而白衣者持琴邊書來寵以名門十友惠過眼豁然以醒心充然以醉但來自赤日且自休息於所捨其意气定本眞見當進之風軒月地揖瀟灑味芳醇以古道相防瀹就以雋永政美此感未渠央也

賀趙戶書【孟傳】典鄕書

某叨被春私與家人子弟等不用世俗禮修狀首乞鑑宥近忽聞黃童白髮歌舞之聲乃獲恭審詔眞學士之尊任大制閫之寄十洲地重𨿽著繡之防人晝錦堂髙則拜防之獨我【其父少傅奉化郡淸敏王與權亦典鄕郡】其爲盛事實掩前聞先生規模寛修理精密況喬木之所庇而甘棠之尙陰未占已孚何事不辦第同沸之鼎未著之棊進欲使京畿有所慿退欲使海道有所畏城可蹴而摧也何以修而固池可竭而涉也何以浚而深郡計病於外彊中漧何以腴兵籍虛於東抽西摘何以實田裏今秋𨿽稍舒而科擾茍且之殘生者捷出官吏近日𨿽略汰而雋永貪饕之餘害者尙多此則爲先生憂也某髮種種視茫茫矣𨿽不能奔走效涓埃之助而竊過計不自已於惓惓也未知吉建牙的用何日當探伺晉賀並控餘懷

答前人書

某近艸艸具狀申讀嚴聽初十日被寵答書尊光下臨眷意中拍端肅三復感激可知某山樊之臒也無效顰眉菜根之甘也無食肉相而達尊分靑如嗜昌歜羊棗眾人所訝某亦不知其然也六纛擁鉞環東海之建閫以世喬木之陰某忝爲門墻士聞除命則盍走賀正以一夏病餘衰態百呈出門便增憊是以尺箋先之玆拜誨諭乃戒某以書到就道若有欲下訪其迂拙者焉某本無可爲泰山喬嶽之助然亦當徐調其殘息重錦堂燕香旣凝抉成前覲或得從菜防後列聽新號令親於議論卽是幕府等也某昔者所附在範純父處書渠今已就則堂辟忽於便中發回遂使某廢禮更不敢再激上呈

與常戶侍【楙】書

某比匆匆隨觧片紙代稟違之拜繼被答誨有光東歸而眷予繾綣若不忍門墻桃李之飄搖春風膏雨之心愈不可涯涘還家因循遲申謝櫝瓣香泰山一刻弗置中間恭審升武月殿提綱地官國方乏興東南之力已竭人不堪命西北之塵正深此何如時難爲吾道某爲天下賀而爲先生憂某用拙以存平生食粥以茍旦暮所願諸賢戮力宇宙肅淸使山林之間漁樵者侶皆得以徼無事之福不然則一鼎寧有涼處況某又是先眾人而饑者乎某慿恃隆知輙有忱白犒賞所檢察趙承直拱辰乃韓王之的裔唐忠介公之畏友其淸謹端直加以通練世務縉紳多知敬者而舉負猶未足蓋不妄依人不妄求人是以甘於徐步竊意先生造化之剡必不輕畀倘一見此人必加賞識固不待羽言之僣越但欲報師門惟有薦士此而不言是爲不忠於主敢敬介其姓氏於夾袋他日嵗寒此是古柏全在陽和早賜之某私情也有公焉某家居不通貴人書猶於函丈難以俗情廢而又以薦人饒舌某萬罪萬罪

賀家侍郎尹京書

某懼凟師嚴不敢套敍首祈鑑宥某比於先生勇避長史之除未及出門獲一參侍自是多病不克修書當蒙賜照玆者恭審詔起眞儒尹釐京邑危急之際中外所慿先生不肯同流合污而不之越不肯辭難就易而不之閩天府劇繁之區王事孔傯之日眾人望之方股栗汗下乃獨慷慨激昻聞命則拜學力之到气節之持不惟周畿千里泰山其安亦使敵知中國之有人相戒勿犯甘泉烽火算日可淸肅也若帑庫匱矣倉廩竭矣兵兒戱城具文矣精神號令一轉移間何患不富彊哉某隨觧還家山林深密便不知門外事病餘聊可自息皆云庇所逮第恐一鼎之沸無中無邊皆是熱處尙徼福於師墻之仁裏干冒尊崇

與文宋瑞樞密【天祥】書

某以榜下士托歲寒盟修狀不敢用俗套首乞均宥某自去載獲上中涓敬惟與令季判府朝夕問起居而洞之初快覩義檄聲蓋動天地某亦激烈於中如常見貂蟬出兜鍪上也當今京師澟乎器欹宗社危於綴望之者不知所措手大力量其見獨識也滅此後食不以家爲意气超騰肝膽呈露洞獠江民聽命效死至不費朝廷一錢一粒而精甲數萬來勤於闕下迆邐提進敵今方知有令公矣靑冥玉鉞黃閤紫樞又何足凂度相公之志亦不在是也某自去秋因大熱隨班入內到今衰病不瘳比松壑解尹印隨司而歸天上故人海濱新閫閔之招之者𨿽不遺下體而閱黃伊之書方有味驅車非其腳也但望風霆掃除宇宙肅淸某尙能效次山頌中興非止爲門墻私賀

奉趙巖起制使【孟傳】爲鄕人求免稅書

某疊罹燬掠之殘生未死猶死也然有不能已於言者奉川臺溫接境自春到今軍馬之往來之屯駐無一刻寧帖民之斃於兵刃者枕藉系累而去者魚貫於道日千百廬室之焚蕩田土之蹂躪窮百里而一目牛羊無影迹矣雞犬無鳴吠矣凡春間有種入土幸而秋有棲畆者又歸之兵之坐而食載而往馬之飽一而壞九小家無田收大家無租入今冬已比比捐瘠開春必皆塡委溝壑景象至此勸本以救本是官府第一急事然𨿽有仁政未易展布𨿽有仁心亦將泯黙玆忽聞使府行下欲起催米稅縣宰又懼上命之嚴知而不敢盡言遽欲奉而行之田裏奄奄待盡之凋氓有骨而無髓有皮而無膜未知何以應追呼供輸納先生以一身爲鄕邦立命兩府判皆一意愛民此等時節若不能以實情哀號是負先生與府判之本心是百里自絕於覆載之中某本欲躬詣稟請爲駐兵滿近境無路可通翹首師門瀝心血爲字懇鄕人之同志能走間道者袖以告敢望與兩府判會議力轉曲成之造特免起催再布春腳使鴻雁離散之餘遺男剰女旋旋孳生廢田荒地稍稍耕種自時厥後家租戶稅以仰給縣官豈非百姓之願但寛爲之期則公私皆沛然倘遂眾欲則先生之私於鄕曲猶公也兩府判之於公下邑猶私也九天在上九地在下鬼神左右一語不誣惟先生其痛惻之某與一邑之人炷香以俟防判

答國英【應蜚】書

某在沸鼎上坐暑甑中不知此身爲何身五云自萬山間飛出挾淸風到幾格煩襟忽其濯也雪溪之事殊快所聞在聽瑩乃猶末也某鄕間一夕屢驚未有寧日恐累輩未免再投庇廈惟仁念不倦焉是望

與葛靜一監簿【稱僧】書

某伏自乙亥春拜太史之誨隨嘗修答嗣而彼此皆不暇書問矣中間有不已之懇爲家人倉忙歸裏重貸於人以行初擬出薄產以償而里人方視田產爲棄物一無肯領略者而索償者急故謂之冒昧不謂執事是時已在南山之南北山之北安得爲某辦此物至春晚某略一歸遂諧自爲計矣然多事之時干擾之愧至今拍懷盎面也是年秋八月隨解制幕𨿽世事實以異而人自西來過門者必問以起居乃知始焉蓬仙皆飛入危峯以避埃旣而又回槐遂於邑之行第長物以付之雲空水流惟玉其徳則刼火中自不燼也又聞藥局亦如魯靈光獨存豈濟人者廣有神物防之耶某本居山中而風塵無不到者自去年正月將一家二百指分爲四五所日走於二百里懸崖峭壁間風雨霜雪之所摧虐饑渴顚踣之所困殘一子死於此一家病於此最是所居今爲過軍通邑四壁之中或紮寨或剽掠衣自袍笏至於布縷食自盎甕瓶至於顆粒器用自坐臥者至鍋鉢無一獲免者而亦未至盡塡溝壑亦幸也及今年五月初間方取累輩歸聚於破屋之下生意恐不可復續來日之可畏又方長一聽造物而已玆因鄰商便聊附半幅相問此外則有夢思耳

答趙宰【培辰】書

某自大亂中分袂各圖茍活竟莫問屏褥間興止今月初十日忽徐親以所賜書來乃知先堂上太夫人於驚憂中以仙逝執事方抱罔極之痛天傾地防生者不得安其居死者不得寧其歸豈期累及純孝君子之家此際𨿽已永牛岡之藏矣道路梗塞無從盡哀弔之禮徒有慘怛而已某自去年春初便分家爲之四處環走於千山萬水間今年五月初方聚集於瀟瀟四壁之下某老而衰甚矣家人爲風寒暑濕所摧迫大小番病無休日去秋亦因奔走逃失一小子於州裏外山谷中饑無以飯病無以藥亦惟聽諸造物如何結束耳胡應之卻曾數交書諸朋舊亦多宿艸之感聞南明近有煨燼之慘想寓弟必震驚尉弟亦茍焉餘生附此拜再三意立可聞於鄞城與監宅同居亦釜魚也我輩何日得相會面臨紙淚落更不他控

本堂集卷七十四

欽定四庫全書

本堂集卷七十五

宋陳著撰

書簡

答戴帥初架閣【表元】書

某近到邑湖山頭竺親手授書亟展亟讀如長揖淸聳特臒特之勞如親防渉間關之狀至於出肺肝語念及衰落風雨霜露使人感愴激烈某環山而走者一年有半與猿猱虎狼相出入防斃者四五一家二百指分爲數處各謀茍活中間失一最小子老痛甚於割衣食之計爲過軍掠盡寒則榾柮火遇冬饑則藜藿並日而不足大略自是而想而大痛處則又非言語可宣也滿目皆愁滿身皆病善脈者謂不可無藥力今爲何時死生修短自有天命恐不在此夏五方取碎累聚居於四壁下𨿽無旬日內無驚而入淺山卽復者僅五六次又未保其往薄田以上稔歳計之亦可以粗了伏臘今歳又無半収春間此事卻可憂姑置勿論然終勝如去年也執事以家依竹初亦云可也若欲就張村築屋則又可盤薄矣苐恐薪水之外正未能捨竹初而謀某所居與張邨只隔一小嶺日可往返敖遊預爲之喜昨於邑中邂逅陳楙湯當宇宙之大變顏色亦頗蒼老而气則浩然可敬可敬【闕】立可則日亦不知的在何處平生故舊雲散鳥沒不諗何時再可捜訪赤松遊處某亦一向不復通書今乃知埶事𨿽在城亦罕接云云

與陳監丞【元平】書

某比知憑眷輙邀小隊曉登松竹關夜陪榾柮火論文之味到今腸肺間南山詩寵教眼前景道盡愧不能面謝而歸計已廹矣玆與同席次韻僣緘以呈辱大方一笑幸甚

答曺秋水【夢合】書

某寄息崦嵫甕窓凍坐本與門外事絕比爲西麓一上南山又未免搜枯次其詩韻云雲歸家守口如瓶身如槁木自笑前日破戒書誨劃蜚存勞之餘謂有詩盈屋豈爲是數句防醜耶用不敢外大方一笑近過軍入邑境山中亦驚憂今幸其已無後隊諭及捨妺事敬悉盛意應門善矣某兄弟所深知又奚待問櫟壽耶但舊絲猶有腳未可聞命而或者又已有先斧聲而來叩者可笑可笑此事乃夤緣尙俟異日而定冰硯不克多筆非簡也

與汪江陰【槻】書

某近拜便中寶賜尊光煥然風塵爲之辟易司門捨弟家問防擲還已領乃事須某親到彼方定髙見絕識下采菲葑可以勵俗但恐太非偶耳有請在所修令弟總幹書中倘賜下乃詳諭東發書委折當俟面見悉其意白之時艱未紓山間春自多趣徳量寛平盡可相與酬酢安得近州裏時莭杖履以從其左右哉

答王總幹【模】書

某比者聫壁下照道逺愧未能晉謝溪山憔悴之身一經春風披拂到今猶有生气捨侄輩所錄羣從間鄙語當已辱冰鑑一分別望可否其旁以教之肯賜以棣華集尢感尢感某當在後月同弟侄到寶幢以訣風議借求云闕一帖子卽書示乃幸更不贅申令弟帥幹書怡次爲道再三忱

答陳監丞【碩】書

某以宗盟托事契荏苒西別豈不欲問雁上天箋乾坤至此山川淒然無從卽衽趾徒積耿耿耳書來乃知近寓疊靑又諗田武陵矣北風正急吹回南轅吾爲吾防三嘆息某四年來逃難林谷環而躋攀者百里而逺今𨿽歸棲四壁下而生涯亦凜凜中間亦於避所失一小子痛猶未定來謂知鯉庭亦罹此戚造物於危世窮途加一等罸柰何柰何別楮埀諭感不我外但詩書正脈未易祝續況寒宗又多【闕】此天其或者尙當在懷乏紙不克復答

與余察院【浙】書

某自宇宙晦冥寄命於雲山鬼神之交然未嘗不西望星纒暗祝福履以壽斯文於刼火之中比聞以坑晦溪等處爲居尺一無便不得上令乃諗琴書以安於前王莊所相望稍近特來有晉見之期風景已非月明猶在兩心耿耿固不在言中也

與姚比院【】書

某茍活之恩不足爲知者道但念舊日相與之眞如執事者能防人而四五年兩處蹤迹水流雲散各不得相問豈本心哉聞裏第風塵不甚廹花竹水木尙無恙否時來未足定帖人生如何有涯亦惟得一日過一日耳某環萬山而走者三年去年夏歸視環堵如風海破舟不足以寄殘命彼蒼者天逢此百罹何日得過王罕嶺訪諸故人雪涕而道艱關哉凡事付之無言玆略以書興居

答汪文卿遣餽書

某於執事相知深矣承平之時謂可出則上下四方相逐歸則相娯老於雪壑水村之間於嗟時兮乃逢百罹各天一涯逃形匿影時一出山逢人問存亡死活者數載欲寄隻字無從首夏因間道之玉几下哭伯求回途沂流花溪訪竹松佳處勞苦契濶爲三兩日畱此初心也而弟侄輩牽聫謂離家日稍久必欲且歸遂抱此一段悵怏玆忽領賜書共審處傾否之變得習坎之亨與家人同此大吉良慰下懷可當一畨防晤餉我山海列珍正方一家百指藜藿並日不足何敢動饕分外之想登嘉惟時一雋永庶不虛辱厚意西風只尺又未知聲熖如何臨紙三嘆若其小帖息則須卜過靑修相對爲白頭吟也

答廣東發提舉【震】送本堂記書

某比尊斾下山一防專遣寺行一防寄徽都寺便兩尊翰皆領訖亦嘗匆匆次髙韻二首但發去後欲攺三兩字今錄於別方以呈近日𨿽収少野書渠自姚江取羊額嶺回卻不曾說缷舟西延慶一節玆拜四書方諗中途畱連多日善達寓弟尉浣某不自量以堂記爲請中間朝武陵麾莭馳逺遂稽稟取及今年夏初始克晉謁又以風塵未息敢申前意而未敢望其速就也秋末軒從忽下訪而某之後屋三間適成所請復拳拳尊意慨然許可詎謂別未一月長須到門記文已埀賁矣焚香細讀根極理義之文某之心所自知而口不能宣者盡發之於大手筆下莭支𨿽多脈理自一如長江萬里三峽之奇傾五湖之平放寛受而安流焉此天下之至文也某何足以當此獨先人之平生潛者孔昭九原有知當如何爲感此則某所以激烈至於涕泣也堂屏當悉如尊諱諭後日置之堂前堂後皆可但今年事力未及耳若求再冩卻要分布亭當容纎悉計算再拜以請未敢容易也況堂濶一丈八尺淨數以一丈二尺之屏其髙則減此數尢便尊意以爲何如少【闕】書一二日後當專發梨木此間無求處卽書乃某欲特未辧紙只得遲待後一日寵頒醉魚鹽防拜受愧感

與前人書

某比自稟答謙施之後欲嗣尺箋良便旣罕專遣又難遂成因循尊仰之眞朝夕弗置共想日來尊萬福一舅直閣著述必日新某杜門山深幸而官司以貧之故過而不問而故舊時亦叩闗燕笑問每出所記某本堂稿以示相與玩繹防嘆以爲發明透徹山川爲之精采況某之家之先世有光靈矣戴曾伯謂源頭活水衮衮流出之文包宏齋似之某則謂包平衍矣君變化闔辟升轉斗量之妙恐非其所及也知者以某之言爲然苐恨事力方匱未能求耳冩入刻之本來年秋後或可經營比承發下臺緘欲寄少野已令尉弟分付端便次第湏自有回書來梨木此中難得徧詢獨溪口稍有亦無斷賣者如欲用則別訪可也近曾與黃子羽曺久可諸人相防否昨収剡友胡應之書謂唐景實之的子幸而稍長但不解事嘗事絕糧無所於食而其兄贅居姚江之吳擁富奩以自肥略不之顧不孝不弟有如此者然則渠之得妻此妻從容溫飽不知世間有窮苦事使非過位於景實之門能有此耶尊前與景實契非他人比又與其子之婦家稔因能書一言及使其弟不至餓死則景實之遺息在也亦使世間知其有巨源在也望深入尊慮

答杖錫寺主僧【炳同】遣餽書

某比自一書緘之越翁一書令尉弟附達玆承蜚帖乃知未曾闗聽豈浮沈之耶令已囑尉弟詢之矣某與師別本未久一落塵网自不能回頭淸絕之地悵悵何有可再到方丈借榻七日以是知前之畱連眞不世機緣所示和之越翁詩中間用意於吾輩甚拳拳世道瀾倒儕行自不相容而物外襟懷乃獨寛綽無遮礙如此使人感烈無量玉葚乃山川精气所成況生於浮雲之上積雪之下豈下界人所得埀涎者忽焉我施或其食玉芝而生羽翼當時往來雲南以報不忘也因謝發一笑焉筍玉涎雪榧皆寒中所需珍餽一入門而六花舞冷甚勁尢慰所乏但過爲衣鉢中費愧受憎感片雲何時出山一畨或可遂防晤之喜艸艸奉啟悉儲嗣旣

與戴時芳【方】書

某比聫日夜獲接雪白之色冰淸之輪至於燒榾柮火酌茅柴酒席地而坐自謂今之世而得有此樂恐不多見菜羮飯後溪頭之別防不忍回首與君居僅隔一長亭地暫離便自作惡如此正亦不自知此心爲何心也偶有某物爲午酌薦我輩寒相當笑畱之

答黃東發書

某自比防賜書謂郁丈將下訪朝夕以竢竟未見到頗疑其何爲遲遲及初八日拜領尊賜之書乃知郁丈已自回城而書畱寄於仗錫遂於初九日遣人去取至初十日晚回旣獲敬覩前所遣兩寶緘中間曲折又見令弟子羽丈眞情甚白感尊念主維之功𨿽尙遲定盟而道誼之气已薰洽於胸中至於家人間矣但娶婦嫁女之禮各隨其家所有爲之今亦只以用兼雙釵一副爲禮不復用時花等以小箱封前此後凡百只是從簡非惟兩家皆便而好爲循俗事亦非今之時所宜所謂親期本心其欲速今當以三年爲約庶不違令弟之意某家於婚姻事粗行古禮世之不合於禮甚者皆不及講尊意必以爲然後日當令廿四捨侄面稟其詳夫防人倫之大者昏禮不可不嚴盡被世俗無知之徒滛奢之俗敗壞以極不可不自知去取也成終成始惟門墻是願多言何足以謝

招單君範【庚金】教子書

某自入谷循溪尋桃源別境因獲回曲巷小樓松竹下讀書聲某揖風日之淸美話云萍之契濶便欲卜鄰未能也出山卽爲平地風濤掀頬尺紙不上涓房惟有夢思嘗飛越左右然不如朝夕防聚之爲暢洽也某近者令捨弟有不量之請某諸兒頑鈍重以連年奔走山林逃難以爲茍息活遂與詩書相失先世一絲經脈凜凜乎莫續若曰待天下事定然爲後計則水流已下蓬遂其曲何日可回哉故莫急於得師廢放已久將愈難爲力非大匠規矩之不可是以惓惓以屈致爲請髙誼特逹略不他問一諾千金見之所答捨弟書中者粲然今而後知諸兒有不辱襟裾之日某之親炙光霽又在望外其感幸當何如敬攺歳正月十有八日設席以俟臨賁當先一日遣轎詣廡下區區束脩甚愧非禮捨弟已詳白之玆不復贅知我者艸木臭味諒不復訝其諸願言悉容面旣

答許宮講【】書

某三年前有約問桃源路旣而驚奔各天一涯去年稍定卽徧詢福星今照何地而莫知其的冬十二月初十日忽拜數月前所寄書讀之喜極而淚造物者不絕吾道之脈猶得以茍活之命見君子也乾坤納納風雨瀟瀟習坎心亨遁世旡悶於此可以觀人矣某與妻子僅完其軀猶於避所失一子爲病中藥食無所切得以至於夭痛猶在心柰何若饑寒之廹聽諸天命何日得防面敍話一畨瞻望雪指咫尺千里有便且時莭寄者以慰彼此之拳拳

與徐麟卿【攀龍】書

某比造門話姻婭之綢繆謝子女之棲托乃過爲廚傳之擾至於揖古貎聽古言如見罍洗於盆盎中此樂又非書尺可諭也

與張師道制幹書

某自癸亥秋稟別後交書者數四及嗣春音問遂濶逺前載嘗托鄰寺住山徳周者寄一書今春又因範著林處云其間當有便到嘉苐二書未知皆得徹防格否書中並無他語惟略及年來苦事與問臺曁尊眷平安耳聞福躔自赤城回但見舊潭爲焦土遺物皆散亡獨田園尙有認占此著林諸人之云云以書報某也據僧徳周今就小庵居頗適尊眷想大難之後已遂安樂令嗣今必已入學講習爾後曾再抱熊否菊坡先生諸郎今皆無恙否今居城中其郊外耶防時望爲某再三拜意不及一一作書某兩年方自萬山中出居故廬夫妻幸茍安四男三女幸無他但衣食之資一空於數次之過掠無以自給然回顧世間離亂散亡者皆善於彼多矣皆造物之賜獨三年前喪一子於避所今姑置勿道向日之同寅交舊皆不復知其存亡惟閉柴扉茍全性命所幸官司以甚貧不甚聒橈特未卜方來又何如也若以某與埶事契誼如許當專一價詗問而無力可遣只得捜便附書浮沈固不可必豈無一次所附者逹耶天逺雲飛目力斷而心心遙遙臨紙悵然

與單君範書

某生不逢辰心事難照瀟瀟小塾琴書肯臨昕夕聽教如風雨中雞相應如霜月夜鶴相聞滔滔者不入耳別來能防日雲飛西水東涯夢與往來已極耿耿門墻秋事度已就緒翩然過山予日望之

本堂集卷七十五

欽定四庫全書

本堂集卷七十六

宋陳著撰

原闕

欽定四庫全書

本堂集卷七十七

宋陳著撰

書簡

答張師道制幹

某十二月十二日從範著林便領賜帖備知臺候詳悉且諗尊嫂恭人玉則粹溫東閤郎君又見就學皆所慰快者也陳宰某於行都相與甚契蔡丈亦嘗親炙之陳瑞卿又是舊友悉望爲我拜意某家貧因燬余架數椽庇風雨遂坐窘者已三年然信天公亦未嘗餓殺但有時與家人忍饑自笑又自解釋旣要屋住又要飯飽今何如時有此滿足緣分耳時有拙詩山林友朋見之者和輒盈軸今早忽有人以詩來者記其中間隨韻有兩句云熟眠勝醉酒淸慮當焚香又兩句云靜見蝸爭國窮知馬福翁又兩句云時把詩題壁多因病在家又兩句雲間闗諳世夢寛綽養天根又兩句云灰風吹刼火國事付回潮此今日工夫以發千里一笑若更有飯有肉又將亂話者多但恐反無暇及此某穴處難寄信或時防記存乃錄以歸七兒女拜尊嫂起居

答張書監【大圭】

某時維春又如許物無盡情恭惟某官視時捲舒有神翊扶臺候動止萬福某幸甚積有斷金倚玉之契不獲以隻字道契濶朶云劃飛喚起倒置之愧萬感不足蓋也尊執事以斯文宗匠吾鄕老成朝市歸來林泉味永某以不獲忝聚爲欠其愛助之眞浮雲往來倘知之耳某自一入山林謝門外事今年已七十有餘病日以攻況垂罄之室無煮石之方待盡奄奄命也誰咎某捨侄孫梓椿娶令妹與令甥皆宜其家家𨿽貧或其有興乎此又難以言語謝萬一令季年丈想亦家食自安晤次幸爲道忱老眼昏花執筆又顫申復稽遲

與王仲正【儒雅】

某昨便中修狀嗣拜答緘獲諗讀禮有嚴外事不撓良慰渇企及今又閱數月迢迢耿耿旦旦弗替切聞支持毀瘠吉牛岡將啟先正親翁提舉寶章吏部之叢安閟幽室而以先令兄親家之窆附焉某托盟肺腑非他人比𨿽曰視筋力爲禮其盡盈坎敬則不敢以衰老廢屢於左右訊其逺日竟莫得其的道阻且長又難於冒昧而重念身及見祖遣之奠要以面銘旌手執紼生死之際固相去而未爲逺也使其窀穸旣歸九泉之隔將防防者愈茫茫矣然以今觀之期終恐不知防終恐不及平昔骨肉心腹之義當何如其感愴當何如其自訟無已則有世所謂挽章庶乎寫欲言而慰長往不猶愈於奔送不及而遂恝然者乎因忘其淺陋進於先正親翁先令兄親家靈幾如兆域已備導翣戒途或辱卑之些郎引北風而哀陳之是某形𨿽不前而心亦粗白明年春气稍深尙可就墓下而奠生芻固與宿艸而不哭者不同也玆有薄賻介諸別疏更不作令弟令侄書

答張師道制幹

某是月十九日領閏月五日所寄書恍如對春風顏面不知有千里莫云之隔也惟是獲稔臺偕尊嫂安人東閤郎君於危世享全安之福爲慰之至浙右儒家皆延引斯文之澤而執事又有鄕校有盟是可無他恐矣又有朋友相過書籍相借田園尙可葺理亦足以樂吾樂也某𨿽閉門甚牢不接外事或者同天之祐隠然自浙右來姑由而不知耳諸兒自不廢書但爲虀鹽所迫不無暴安某亦衰甚病脾日深無藥可治此等境界要多活何爲特長兒𨿽已問東發侄女次女𨿽已許嫁其長孫而未能畢事勢是明年冬當思別有以處之東發及其長子皆已泉下歸矣其次子與其孫卻能世其學來諭某築室不過三間外是風雨蔽者不滿一哂某自以爲人之處世爲有餘但家計素薄不堪此費故爲所累然非此亦無僦借之地豈得已已今年猶可過聞嗣歲【闕】夏稅有田不滿五十畆固無甚慮獨是十餘世墓山千餘畆皆是某輸稅此項卻墓田未便盡鬻所有之田不足以了一夏之輸此則大窘耳辱賜教新詩皆見識中流出如月下水雨後山新機自大異浮動頓使老晦亦有警省某積時有數詩錄去請教云云聊發一笑非敢言詩緣千里相隔亦以見契濶意耳陳立可去年曾收書在家聚徒甚得所但其家死於兵者甚慘今事已定矣

奉文本心樞密

某托根師墻敢於拜狀略去長敍首祈鑑宥某歲裏仗錫住山同少野自寓裏歸防賜答翰窮山中捧讀光符挾春風下施間闗衰老之蹤忽動生意是造物之舊不隨世變而變也第地薄瀛濡兵車樓船之所防上之應酬者日繁下之出力者亦爲之日不給𨿽寒酸牢閉柴門有不得穏寢而安食者況方來正未涯殘息猶未保望龍門徒耿耿耳鈞諭慈湖先生訓語家間舊自有之年來兵燬之餘無從其故近嘗徧詢之鄕之故家亦未得此更當捜訪或刋本或錄本續附便以納少野爲其師請銘某爲致其忱實是僭越而鈞慈慨然一諾某與有榮耀且聞當時大手筆卽欲揮授少野爲幹且急回玆方申禱祈領某因得就便羾書恭聞風塵境外水晶宮中獨鶴在天與防鴻俱逺吾道尙有賴焉他不敢上起居左右少野介旋或防賜以數字感甚感甚

與貝鬥綱

某比如城哭令弟之逝因近得握手連牀敍情話者數日春風時雨暢洽於中有非世俗所能諭也別來耿耿本擬卽修箋問而還家病風濕所搏日事藥鼎到今猶力弱气短此等光景更堪心力事力有出於饘粥之外者耶兒造於衰老貧困偏工簸弄殊不可詰執事寄蔗境於同气之室若亦不便於平泉之花竹者然東閤溫其如玉怡承無違且朝夕有含飴之樂人生如浮雲流水安有據此心茍安處處家吾知雅意足以綽綽門外塵埃姑置勿道先令兄期已定否某今𨿽獨得柴門任風開閉茅屋盡日虛閒鋪湊粗茶淡飯報答流水靑山但知世變終可畏一鼎安得有涼處亦惟得一日過一日耳姑此以發一笑

與史猷父節推【徽孫】

某啟末詣見辱所以篤气誼者甚至雨流連尊酒論文之樂不知門外有今世塵淖別來又秋風矣尺紙不上幾格非慢也比還家病濕兩月餘近方平復而未去藥盞老而貧豈宜有是命也誰尢惟是話邊許以近作箴銘諸文錄教當時爲拏舟歸急不及請取到今𨿽夢寐中猶能記誦數語而未得其全玆敢以繳司籖者付授來奴宇宙防防斯文岌岌執事獨以所學髙誼自植立爲逺者大者計恐日迫西山莫見遇用之日耳爾來有何新聞皆望密報山林深蟄本不欲問外事然區區亦欲略知者蓋未盡以前能無飲啄之累乎

與王徳玉【庭藻】

某與君只片雲隔別去便動是歲月渺渺予懷在月梁左右勿置也日來門外事多望淸气當自辟易第髙誼素爲仁裏倚重恐有不能盡避者耳某老而衰久矣比因病益以疲弱行步不能去杖惟匆匆枕書作崦嵫夢也近因得二句云苦兒知學何妨瘦老婦安貧未覺衰但適有敗思遂不及足成之姑爲知已道當辱一笑自度防晤未有時因書寫區區者上幾格猶愈於杳不相聞

與史猷父

某近領謙答之緘臨風三復如月露瀉秋心下淸快欲敎以髙文乃知謝庭方展有客之席未暇及此尙欝吾望也垂諭捨弟觀往教事自非道義之襟念到酸寒何以拳拳如是感烈感烈但畦芷西席𨿽某兄弟間所願依者夙而家叔年髙相去三百里難以逺遊比聞諸戴帥初謂欲以袁竹初之令弟令壻之館爲薦且嘗謀諸執事矣倘可以此終成之則一水之便又朝夕得與芝蘭同味亦良機也敢求贊決某衰且病日以多睇門墻徒耿耿書不盡意

與史允叟【公升】

某春末嘗詣寓廡求一見以敍契濶適值車馬不閒伺之移時而後委刺閽人能爲傳下意否迫歸弗克再晉徒積遙遙耿耿之忱耳近聞鳩工孔殷燕廈就以雲霄門閥造物者曲授再新之規繼志光前是可羨已然酌之以時約之以度當自有心匠也某貧不能致一縷贊虹梁之舉兒郎偉則望之拳拳矣

與王子羽山長【翔鳳】

某自城中拜狀環翰隨賁光風霽月見之辭气間使人心暢而神恱長兒深以不肖身執壻禮於門墻饜飫詩書正味深入髓脈毛骨亦化此某惓惓之初意第飲之食之上累廚傳者久則局蹐爲甚玆敢以眞情白某淒其家事藜藿並日乃其常耳魚美味重自是待王孫之具慈湖果酒三行菜羮一飯是爲本色徐毅齋云莫喫鮓徒使我輩無以繼某之此語世俗聞之必曰不情尊意髙明必蛩然而笑領也歲除深本當歸家一畨但今冬酷冷水陸皆艱已囑且待開正稍和而歸愛其女必及其壻當不以吾言爲�愛也某𨿽貧幸無官擾皆云芘之逮彼月斯邁相隔望阻長艸艸尺箋問次兒瀹附拜起居荊婦就上尊嫂多祝福之祝

答前人

某比拜環翰之寵信宿而新旦矣流俗親舊間以頌爲禮某於今則不敢非故行簡所恃有知者在正月以來光風以暖之時雨以膏之無日不受賜二百里猶對面也玆惟仲春恭惟生气滿庭斯文在袖門外芳事分付蜂蝶幽懷自韻綽綽有餘裕也某欠死之身今年已七十無復顧念況長兒深獲壻於屏下有典刑焉有詩書焉以不肖之姿朝夕漸漬燻炙未曰速化若曰小人之歸庶乎其可免此則某之大幸而無所容其喜也特以時異勢殊淸風門墻應酬當自不給而久爲廚傳之累簞食瓢飲今人莫辦者比屋深書乃報以日賜飲饍亦未嘗茍當何如其局蹐三月言歸之諭本當拜命然慈抱之於壻愛之誨之有甚於其子者世俗求其一而不可得今乃兼之敢不體承此意卻容少遲又請約束也

與曾南金制機【鋼】

某戊寅歲嘗寄狀續走便回乃諗奎璧髙躔湖外卻辱東閤領下此後𨿽知同一齋還越而尺箋坐乏便不暇裔上伏想近年以來從秦烈熖之餘存魯靈光之舊近則泛鏡湖扁舟浩蕩逺則入蘭亭樽酒夷猶俛仰兩間感慨百世悠悠然水流云來往也東閤穎防華流能世其家夙所敬也爾來又非吳下比恨不得一防見以快老眼或傳時異以來僻隠屠蘇今已歸築於禹迹之左右否故人滿東南生死存亡無從可問獨執事相去爲近而書訊猶若是濶絕蒼蒼者天豈初志哉某今年已七十眼昏齒疎待盡未盡妻啼兒號𨿽欲恝然而未能忘情長兒深是黃東發以其侄女妻之兩窮相遇猶在妻家未得取歸次兒潤女已許東發長孫而無以遣次兒瀹次洵皆執事與臺嫂所熟識者餘皆繞膝蚩蚩但曰飯飯不知有栗棗可覓也去年常亂道八句其況味大略盡見於此參差梅竹槿花籬彊對溪山傲百罹終日書聲淸屋气云云聊發一笑玆聞汪甥與春爲越上行特令晉拜面說別後苦事蓋欲筆之紙而眼花不能究所言也荊婦領兒女七子附拜意尊眷上下

答竺梅潭【自中】親家

某望梅潭隔一翠峯塵影役役尺書落慢域亦恃西來風備諗和鶴之鳴幹蠱者力得以怡閒適靜防茂濯淸皆福地也因自慰其渇仰若譴以世俗濶疎則何所寛罪而箋敎之蜚乃謙抑過情如此喜而感而不能無愧愧蒲萄爲餉是爲津老吻搜枯腸之劑拜賜舉室春意某薄下舂隨動皆病老荊衰諸兒又無生可業門外事且日有危證良可憂也今女幸能從夫相安於寂寞淡薄此老夫婦之願亦謝庭宿訓之及今之時惟朴素以安其危勤儉以相其貧或其可也否則趨世妝競俗好吾笑其春澌朝露其能久乎此意惟可與髙明道

答孫將仕【劦】

某舊夏釋屫平泉左右甚欲與先正提刑大監一敍十年契濶而親藥方厪竟勿獲詣龎公牀下獨荷執事繾綣盼接猶謂先正勿藥有再見之期不意長白之駕遂以不返某衰老重於過山生芻以奠尼而到今専書之賁則知佳城旣逺日已屆韓銘且不鄙賜示矣喚起積慚萬罪奚贖第筋力𨿽彊盈坎之列坐成廢禮艸艸些章不能發揚先正平生毫末亦以見此情而已布紙稟復不敵隆施臨風黯然

與王子羽

某以危世衰年幸爲兒深壻門墻下自合時節聚晤挹漱道義文字之津庶不虛擲蔗境淒其阻修有志莫遂至於尺紙敍繾綣若易易事亦墮渺茫尊向寸心耿耿愧可知己今年又夏共惟家林桃李綠陰靑子當不減舊時風景特恐天荒地老物怪人姦囂塵沸沫不能不到左右然旣見王彥方將自慚縮而退而坡公謂爲醉人所摧罵輒自慶慚不爲人所識尊親家亦惟聴其在人存其在我而已比聞琴書欲復如城中又非前日矣色色皆難未必便於枌楡也今之爲計果何如某年來脾痼益深朝夕攻刺良苦又凡一防風露之薄視戰嘔繼之以寒熱如瘧皆衰極之證其能久乎頗知徳履亦時親藥餌而某以多病告豈气味之同而陰陽之抵巇亦同耶何時稍健彼往此來相與話情一畨面淸風目浮雲把酒論詩使旁觀訝世上猶有此兩翁也山中未有一物以見逺意

又

某馮介眷隆輒自稟請某自昨因先君之志築屋三間以庇風雨先令兄國史吏部爲某記之屋末也而斯文足以爲重也某非其人也而先君之所潛者耀焉某不敢不敬特遲遲其鋟諸堅者意則有在仰惟尊親家墨妙若一世如夜光明月人望之而不得卽幸而有連倘肯爲某命筆先令兄之文當稱光某之所本於先君者庶其免不孝之罪矣敢因以徼福於研席頓首頓首其餘蘊更戒長兒深拜凟

答竺梅潭送良女彌月

某崦嵫殘息百皆逢罹獨獲與古道交姻猶自慰足第書問稍疎方此悚悚雲箋又賁其中皆春風時雨把而味之不知窮檐之有冬嚴也尊親家不欺者三其樂也獨今爲何日而忠厚之气使人感化惡聲惡色不接於耳目又有東閤如此其賢以相引翼某固已夙敬比兒洵防晤歸來備言其然益以信其爲裏之仁而某愧未得左右周旋也某七十三矣令女一索而得女女亦孫也倘未露晞猶有含飴之樂喜可知己月彌筯麫尙堪徇俗乃累盛心辱賜柔毛防禽玉塵臘釀橘之頒禮何其侈意何其厚登受無著此愧處況此等時節親戚間一書往來足矣一芹以爲過玆乃若是其浮溢實是不安新婦領諸兒拜親母安人起居並謝

本堂集卷七十七

欽定四庫全書

本堂集卷七十八

宋陳著撰

書簡

答白廷玉【珽】

某七十三嵗矣欠死之身猶累薇蕨豈不爾思山深水長一星同夢中過也今年八月二日趙也一轉以所惠書來契濶之餘如大醉之復醒至於慰極而淚落惟是塵埃方瞇目塞耳而所示之作非復吳下語而後山月下水本色上有新意手之口之不置頃刻又聞賢內靜修不事世妝盡出其所有以資日用雅懷遂得以緩步晚食與風朋月友夷猶湖山間誰之賜也況乎絳帳近家而主人素以賢聞川雲飛泳當有便處所交半山朱丈吾固知未及識如瓜洷沈丈抱甕馮丈皆所夙契今知其刼火不燼尢甚慰滿防間幸爲拜再三意茍活山中所謂文房四物歸烏有者久矣坐此不及作書須及此意庶免其罪我也吾生理素薄自世變以來驚擾奔竄聽其所掠蕩無所畱而巢居穴處者數年饑寒交迫無病亦病中間一子亦甚可人坐視其病死天乎莫之訴艸衣木食茍活到今四男子二已娶四女子二已嫁皆自窮者自相遇今年愈不可支𨿽欲作魯公帖而無可乞之地𨿽欲使二三子謀館而世方掀舞聲利視詩書爲何物悠悠年嵗凜凜溝壑意欲遣一子過江以濡轍涸然時異事殊江空嵗晚以棲棲之身誰其舎館誰其綈袍誰其推食哉更當深思以決知我其爲我等之若曰謀士則非才不敢也來謂舒氏今如何問之其叔太博津云有一男子碌碌茍朝夕其女則今無之興到念此眞是古道可以媿死薄俗詩教良侈老拙輒用韻見意三子亦復後最小者方八嵗未能及此一畨作字當見面一畨不問詩如何聊見繾綣耳流問到家人尢感家貧累重愁深病多衰甚矣就致意賢內愧不能辦一芹寄逺爾後有便千萬續此音信玆仍以書就凂趙也一以達眼昬手弱防不成字回防米緘有如此紙有如此墨猶可彷佛承平也對此重爲感慨不宣

與王廣徳【榘】

某老矣而病乘之貧矣而累困之崦嵫之光溝壑之息尙當問人間之事耶獨念尊執事於某爲何如契世事𨿽殊兩山相去百里而近及其未死猶當時顏色以見風月故人之誼諉曰筋力不前書問亦可缺乎乃今閱數年而一字不上幾格終亦不免爲老與貧者因循之也尊執事靑山以友白雲以家或者見之謂能自樂其樂如此然豈知其非初心哉殊聞對古聖賢無雜賔客退修宻養有韋布風味而盛丈正卿實主而塾以雪中之長松交山上之碩果此道在世變外某惟望而起敬耳今忽聞先令兄韋軒判府歿且矣某爲知之後遂廢禮一書及詩煩屠仰之丈轉達承奉非敢以是盡贖不敏也來侍次更爲引此忱幸甚幸甚本欲拜盛丈書有傳近暫還鄕者姑畱後便

與王江陰令子

某死罪死罪先正判府寺丞以某爲太師門下客辱交最後時不我與莫能自見萬一以答知遇避世以還一往來之燈前勞苦猶曰儻有時也旣而先正西入山路益以逺書問益以曠或傳老樂天臥痼日閱岐黃之書而某忍貧多病少出戶限莫造牀下一詗近得屠仰之報乃知棄人間已久且於良月三日歸定牛岡矣相望無二百里亂後不得再見面死後不得一奠束芻之日又無所聞不得一執紼以送流俗瀾倒交情日漓不自意某與此輩滔滔也共惟先正淸不求名和不失實公休之風如父原眀之仕非心此君子之言也逢時不辰捐身無路奄與夷齊爲地下游世變自不齊人生自有死惟後之人多賢則可無憾玆者獲審孝忱純篤承先志謹終禮襄事之日一於行古識者交口傳嘆惜不在防列一與觀耳因念昔從東塢詩禮庭前接玉雪气貌儼然成人已必其能世其家斯今信然九泉有知先正其妥靈矣區區二詩追挽𨿽不與歌薤露者旅進猶愈於見宿艸而徒泚其防也墓廬之下輒一慟以白敢望而不敢請未間敢冀祭禮之讀祥琴之禦凡皆加於人一等某僣越僣越

再與王江陰

某洊有忱稟昔先平章太師之薨某是時逃難萬山中風𨿽有聞而以所服就門人列苦於無路謂可待襄大事曰以拙句道萬一行哭弗前以導轝翣而世事愈棘入山愈深失於探問年來路可𨿽通而筋力已不任逺言念翹才末至受知不後於人日月逝矣當何如其感痛哉二詩猶在心特以非時不敢冩徹令叔父判府左右惟大孝服次或不以爲訝敬錄以呈庶見某於師門不能自已已其懷者如此而詩抑末也某媿死媿死

答胡景參判機【三省】教授【一字身之】

某山林多活之臒云萍相濶之久防姻事忽焉有成一笑問天顧我輩何爲如此其侈此喜流俗所不能與問名以啟將之禮幣自當僕僕亟拜重以妙墨珍題骨肉肺肝之語如春風時雨使人暢洽而莫之能名此又出於望之外也某卽日恭惟寒放晴慳遲得春好憩物之表味道之腴與謝庭芝蘭交昌文气荊婦領子婦輩羅拜起居

答胡表仁制機【元叔】

某每念尊慈於某甚於親昆弟吾姊於某愛之扶之甚於母與子心欲以一女托姻以永繾綣之脈而時忽其異各爲深入山林之計且川陸修阻遂暌此志至於詗起居之書亦缺焉不及講自謂畢此生無分聚晤矣人也有天焉令侄儵因徐甥情話未及某季女爲令侄孫執箕帚寅緣乃在今日躍於承好逑之命女醜拙而不稱其偶家淒涼而以無裝有不暇回顧而拜辱於一語之下所自喜者令侄與某同袍非他人比尊姊與吾姊在上又夙知某生事荊布或可入淸門旁觀或不能笑議不然則尙有凜凜於方來也荊婦近亦多病茍焉朝夕有四男子上三子聊借殘書爲生或坐館或在家無足爲尊上道最小者方習童學大兒婦次女皆是黃東發家子女聨姻是東發在日自來吾家成此數親但兩窮相遇未知所涯然世事如許貧富固非所問姑聽之造物者荊婦領子女拜姑姑安人起居某年七十有五眼昬手弱書不成字有懷如海難以筆殫

與白廷玉

某白久不相問豈忘情邪雲飛水流皆眷眷防去載趙也一來知欲寄我書而渠不及領甚悵於失此便日來想隨所寓皆安好世事可憂人情日薄惟髙誼如金石可敬可敬吾家累重事多昏嫁皆未能了而老我衰病良極堅忍待盡造物者冥冥不敢問也夢想北橋風月西湖山水徒老成淚惟健筆雄詞逢迎收拾必有深趣或承便中見示亦足以一洗老瞇玆聞便艸艸情照幸甚八月朢日

與趙提管【崇焂】

某日竊云芘不敢時以書凟天乎何意災我鄕國而槐邃亦在熖煽中聞之重爲之愕愕斯文所寄書琴防想是無恙棟宇末也當置之念外苐不知今寓何地吾輩方坐天窮又罹此變金玉間皆然望爲我拜問忱範著林間家旣燬其菆器得存全否其令孫女已歸之名閥否亦嘗専尺紙詢問其凡百更無尋處復又攜以回或防其令孫並道意尢感某衰老艱於逺出輒布數字起居

與史猷父

某積仰中正欲貢尺紙於五云閥乃有城災變之傳旁詢之往來者獲知潭居自有福星全防不過震鄰之驚身天禍吾儕可謂烈烈而斯文所在與始熖能隔防何儼然猶魯靈光也則陰有意在矣某又私爲之自慰某衰老不可出門始作此拜詗眼昬手弱防不成字

與孫主簿【焱】

某比嵗晉見辱不以疎濶訝錯落笑言紛郁燕遇使人眼開心動露霄聞鶴秋空數防不足諭其爽豁感何又當何如嗣嘗便中道謝必徹聽瑩某一向杜門百事俱廢不及頻詗當沭照以度外卽日夏五恭惟履福糾萬蓬眷祉攸同門外事想談笑而遣也某平生抗拙不喜生產有四男子錐刀之資旣空於丙子之過軍中間勉爲兩男一女了昬嫁薄田防何日削月割以紓一時之急有不容計其後深輩株守故業無所於用淒涼相向而已闔門二百指嗸嗸仰食望春貸粟於今六七載矣今春二月四境不靜鄰震孔迫不免挈家入山未幾邑吏輩乘時相脇所借爲半嵗計者盡粥而應之無遺余頭顱如許窮困過極堪復罹此禍耶蓋不知者以爲出仕二十載不可謂貧而疾其退藏而寡與者煽其吻之毒而焮和之宜不見舎於此輩捉襟見肘徒累有識者之所憫悼忽官自上來者不待有辭首自擿發其姦必欲窮治此事而流連證對勞費益重並不能支然又安知之必殊虎之必斃方來正可凜凜某去載一病死而復蘓者三今載心病又作藥食之念已絕气衰形露非復舊相見時也

與兪景周架閣【湘】

某比獲交書涓房今又成渇仰世事日以漓友道日以散窮山剰水之間如吾與執事猶得以數字相訊問亦以爲幸寓第是懿親寓裏是善地服隠者服學希聖學聞於易尢詣衰老有健羨而已爲商山翁爲老伏生皆足以昌吾道也次學生瀹再到婦氏家必有防日畱可以教者勿金玉學不可爲無師人不可無徒開其門而示之堂惓惓是望令叔黙翁閉戶著書近相尊安幸防侍次爲道意某今年七十有六矣相去有百里而遙欲一見不可得已玆因瀹行艸艸布露萬一

與王東之

某望門墻隔萬山諗興居在諸友比應之有書來謂飛霞佩將禦西風而東下矣予心望之胡爲又尼豈爲他有未便耶某欲一見敍舊話新此懷如海夜灰煨芋春雨剪韮尙堪爲知味者設儻踐言爲賜侈矣某亦圖與應之仰之諸丈相防一畨以送殘陽而衰病腳弱睇剡嶺已顫怖恐終莫之遂亦大欠也更防造物何如次兒瀹往婦氏家已戒其晉拜丈人行一識古君子顏色瀹亦頗嗜學有可以翼而進諸左右當不爲借湜輩之可疑某之惡況瀹皆能道辱垂問當無隠艸艸防防

與胡應之【泰來】

某昨防便中賜書隨已稟答當無浮沈執事遁世無悶又有令子能壽其學可敬也已但聞仙裏今秋歉於旱漧負郭田其無損否不然則憂方大也吾徒以殘息蹈危機一落千丈彊矣但區區欲與執事及東之仰之敍話一畨以始終至平生交契之義而近爲家事闗心病多衰憊一動亦難事且環數百里告饑逺道亦未爲便坐是尙未能決惟是東之比欲下顧其喜非尋常比今胡杳然次兒瀹到婦氏捨就戒其晉拜牀下並東之仰之二丈處亦要其知某平日之心腹交如此其人或者援之教之愛存之猶借爲通家子弟之末書不盡言

與屠仰之

某與執事爲何如交今乃疎濶如此而書亦闕然此心𨿽不爲世變所動而人事亦不免於此而有間惟想望肱枕躬耕其樂陶陶且東之應之光叔子長諸賢森羅左右瓶晦翁之夜粥篘坡老之春膠說隠況講故學綽有餘裕某則穴處一室誰與爲友惟有殘山剰水衰艸寒煙相與感慨𨿽有一達觀尉弟可以共此窮寂而渠亦困於虀鹽生意斬然時一見之則忍饑而相對泯黙而已吾輩尙可以防晤一二日否已於拜應之書中說及玆因次兒瀹到其妻舎就戒其晉拜瀹有志於學有可以資一飯以活之者【闕】

與竺梅潭

某久不交幾格書然起居則風雨西來時音也近相遁世得趣幹蠱有賢非如某之貧而罹患難老而坐病痛日與家人區區謀朝夕者比剡中佳山水固某桐鄕也桂丹菊黃橙香橘緑𨿽曰洞之餘風景恐猶在也追謝屐溯王舟與舊逰諸賢偸一二日樂亦有意在而道逺腳弱徒有此心生翼先到左右耳宇宙無窮人生如夢某之前言自知其非達者姑發髙眀一笑

與孫長州令子

某與先正判府寺簿七十餘年交道如一日飛蓬醉臥之後遇馬先塋有詩感舊便中艸艸寄和自是書音絕矣去秋聞訃已哭之寢外猶以老病未能晉言爲欠襄奉薄期先銘下示追頌徳業某何敢後特年衰思拙莫能發揚萬一而筋力不任逺欲旅執紼列亦暌所願睇四眀之銘旌痛萬官之窆玉道義凜然此忱奚贖惟孝慈亮之

答胡景參

某謂少年相從之樂事不如老來一見之爲奇功名路上之逢迎不如溪山境裏之聚晤先生投賢有日矣某亦待盡嵩曲相望只隔片雲乃防於二十年不相面出門問天難贖此欠所幸者今爲姻家矣某衰年筋力𨿽難及逺時節交書猶可於五朶云挹光霽於片言隻字而見心腹而疎濶者又兩年玆拜寶墨未開緘而躍然於其中云云諸兒例防存問敬附此拜再三忱諸令子直閣想皆隨侍山中之樂今知有羲獻矣就此拜問

又

某謂昬事至重言戒以期禮也主防之緘千金已訂眷意何渥眞染隨之浩浩然自肺肝流薫薫然如顏面對開眀病瞇激烈老懷松柏嵗寒之盟旣如此其綢繆桃李春風之接當何如其暢洽耶苐中間寵辭太過若施於等而上者凜不敢當【闕】澗托冗不我訪而以書煩其令親趙丈一來豈有疑譴及某耶尙望臺翰往來中致其無他之意匆匆申答言不盡意

與趙景魯通判【孟】

某不接光霽已十有六年𨿽心未嘗忘而書不及上近得兒深信知執事近寓師道處因獲以子弟列參侍且拜拳拳隨垂問之辱讀之恍然便如揖面色而話心原也某老矣衰矣而疾病乘之眼如霧手如風形骸如水中枯槎無一分生意矣他又有難言者姑置勿道比緇冠寵賜仰佩謙存某疎濶甚於蓬弱之隔而見遺出於風雨之中蕭蕭數絲之白忽焉增重豈世俗之所可謝也令兄司令郎中令兄架閣想怡聚燕樂皆乞道賤名申敬某日迫崦嵫不復問世事諸兒碌碌有緣依托告自時厥後視爲河東友記中之物幸甚幸甚略此冩萬一眼不副心潦略潦略

本堂集卷七十八

欽定四庫全書

本堂集卷七十九

宋陳著撰

書簡

與廷玉

某白久不嗣書聞雅興甚適兒輩狎擾而有加不倦古道卓卓也近作必富何妨一賁老眼𨿽不能贊其美尙得以自借輝華聞有令郎已魁甚可喜吾輩生事皆狼狽賢者尙有吟詠之樂而家無啼號之憂某所願聞而自嘆其不如也

與王監簿【英孫】

某上狀又數載月滿屋梁有夢耿耿朋友西來必道髙誼主盟淸風標致猶昨日也某向亦有書曽凂一屠丈以達其沈耶浮耶竟莫之詰長兒深入越嘗戒其進下席八拜必辱予潔玆偶遣次兒瀹到杭因亦戒詣修敬亦曰狂瀾滔滔晨星落落後生小子不得見前輩典刑而何以淑其私況執事表獨立於東南乎敢固以請瀹𨿽孱弱頗有向學之志儻借一語之寵安保其不爲他日之借湜某老矣塡壑有日於諸兒不無望春風也

與胡景參

某七十八嵗之老十日九病之身望赤城在天上自謂此餘息無復出門之想誰圖機緣以季女托賢郎因而跋履千巖萬壑旣得與杏園舊交一面春風叨禮遇洽燕笑三日而別歸途未免作惡步步回首山髙云逺不識尙有再防之朝否惟是某女𨿽甚醜拙不稱潤玉而私情鐘愛莫知其惡自非有如此舅姑如此家人某豈能恝然於百里之外哉況吾輩三十餘年之契義中間防成濶絕而今玆愈宻愈厚於宿昔自此女始然則造物於此時亦繾綣某可不敬以緝其意脈而不使之有一發之間尊親家用心某固知其亦如是其又奚辭老荊領諸兒羅拜起居

與胡甥幼文

某別後是日泊於小萬竹次日抵家己申時幸喜達庇所及也苐畱三日以病中過厪療視臨分又攜載酌行感意眞甚奴輩奔馳自忙老眼則昏此心則西淒惻可想而所恃小女諧所托已知在春風琴瑟中此外皆長物末節不足爲吾輩累某亦拜書椿府切至之情亦見萬分一矣介行艸艸布悃尙需嗣旣

答湯復齋知縣【維祺】

某與復齋別十有七年矣自是冬於山水窮處茍延殘息非不念至交在雲水茫外無從問雁隻字不獲上幾格嵗癸巳四月廿三日有便來自晦溪忽奉寶緘展讀乃戊子良月廿五日發者幸而不付之浮沈而越六年之久人生堪防六年耶但聞仁人猶不爲世運所摧抑而曰冰寒灰冷正是吾輩分上事及觀對越天地祖宗一句知吾道砥柱自有人也某荊棘虎狼中倐焉今是八十嵗中間數次病寒疾防死而韲甕債償未足尙與重累茍遣子四男三已娶女四三已嫁爲日食猥眾並日藜藿不足至今年則炊無以繼米無從乞朝夕計已聽之歸溝壑矣近來諸兒忍饑不徹或從學校謀糊口而亦未易售然則某與執事交談情實豈欲其如是而至於此皆某身外物也相知滿四方其魯靈光如復齋能防浮萍斷梗湖海無涯絫絫宿艸當十之八九天髙地下何往而非焄蒿淒愴之時相望二千里執事年已七十餘某又年八十矣發此書回又未知何日可到臨紙無窮銷黯

奉文本心樞宻

某耄矣門外事皆不暇問距門墻不爲甚逺隻字鈞履亦坐曠廢惟寸心耿耿常在丈席間不以衰落間也先生靈光其身砥柱斯道頗聞時掉葉舟攜壺束菜與道義交逰山水佳處常是終日可謂樂其自樂非流俗所能諭某欠死殘息造物者固使之受未足饑寒命也柰何而猶有忱請某敝廬三間曰喜還堂乃先人久館於外以晚年得歸爲喜取坡詩所謂猿鶴喜君還句中語以爲銘有邵郎中眀仲書堂銘在續某又小築三間於喜還之後取先人易簀時虛中冩示一本字曰汝其以此求諸已語訖而逝有黃太史震堂記在二堂𨿽陋然於先人皆有闗系罔極之思無所於寄輒欲累鈞慈矜軫登龍之舊特爲濃墨大字書還喜堂本堂二扁仍乞燕許筆記喜還並著數語於本堂記之後如防特達從欲其生可以見鄕曲於目前死可以見先大人於地下相公先生之盛徳九天九地也冒昧幹凟拱而俟命下情不勝戰汗

答王之朝【立孫】

某杜門待盡造物者尙畱以了韲甕之殘無復望外念書來乃謂飽與風月盟若有羨於我者何耶海鱗之餽當與婦輩坐竹樹陰酌茅柴酒和村民唱麥飯歌舉臠玉頰金以享盛徳也執事聞之笑卽吾所以報謝者得辦居山之物耳

與曹久可【漢炎】

某不詗興居恍不記時世事日漓我輩星落魯靈光巋然爲吾道執牛耳某則耄而衰病乘之猶能心瓣香左右如不得以殘息時一面何水東流云西飛可勝耿耿邪某年事至此不直人唾忍貧待盡而菜甕債未滿秖益自受苦耳近收文本心樞相書必欲訪求慈湖詠春詩稿及已易及先叔所刋語錄及別集與時議等梓本某嘗見之者已歸於燬今則無從訪得之切意執事身任堂事又居其鄕或有可捜者可錄者乞臺念博爲之地或薄有費不妨見示當奉以納蓋此翁屢以此爲屬不容置之不答所以専累尊聽斯文不絕如發幸而此翁猶拳拳如此我輩當如何其爲心又聞向日劉升伯曽委作慈湖書院記今還存否亦乞見報某念此等話頭宇宙間想自有人吾裏則如楙山虛谷二老外更誰領采某已分是旦夕溝壑中物無預此事言至於此天荒地老日無光矣玆因有城便發此書凂黃壻長孺専徹淸聽仍早求數語回音不惟知前叩之可否有無亦恐石頭浮沈或不免耳

與單生甫【有立】令嗣

某辱先丈不鄙夷衰耄於邑中垂訪者數且以考深衣一帙下教某因袖還家將以數語相可否兩年多病因循未及面決間而聞之友朋久矣其爲修文防於地下而不敏且山川稍逺弗克盡所以弔送之禮遡風一慟何以贖此欠玆謾有錮見書於先迹之末並有二詩效挽些體愛莫起之或者可徹此心於九京也

答孫與之【夢釡】

某久別積仰去冬乃廑飛帖勞渠渠且有佳章將以燖鯽揖淸標雋滋味此感狂流俗外也就此韻見回意媿不能工賢父子書聲道气浮動東吳湖山間恨不得時節相聚晤以洗濯老境塵氛有翹望悵悵而已令嗣古學見之詞章敬羨敬羨使兒輩有緣或者親炙未渠央也

與胡應之

某與執事異姓兄弟也休戚疾痛皆合相闗今乃書問往來亦是動以嵗年隔絕此情當如何度念於我猶之也衰老貧窮勢自至此人也有天焉惟是近日自西來者謂雅得病於深溪絳帳中如風痺不仁且以還鄭裏課伊黃書其果然否我輩年事如許又處約其堪此耶某又自窘於朝夕又多病病輒瀕死兒輩又爲糊口計去畱不常支撐一困於矛頭弩機之上殘陽忽忽秖自憐耳知君坐病又何以爲愛助計徒增哽咽無益也想二令嗣仍以館爲奉親之謀不然又何以資敬養聞小令嗣自長侍左右幸而有任湯藥飲膳之責庶乎其可恃忠介之子能無忝於禮事其家今如何東之已斂衣冠而歸諸坎其後以誰之子嗣之可痛可痛仰之之後或傳粗克自給想不至廢墜厥祀翔父之子必能植立皆所欲聞者聞然翁甚淸彊光叔得子敬羨敬羨叔開諸兄須皆時時聚首望小令嗣一一以片紙報及疇昔每有過嶺相防之約今度筋力皆無及矣但或偶有便到敝裏則以數字報平安乃幸仁裏諸君子尙足爲吾道壽元气非他處比皆執事諸前輩陶鎔以至今日某所深敬紙盡姑略所欲言

與越悟本寺主僧文蔚

某兒曹歸自越篋中赫赫有光發之得飛章和吟讀之如雪瀹暍風掠醉平生快也且荷山劑起衰服之便覺生羽翼托交淺知我深八十三嵗之外安得更茍數年活與師以片紙往來哉因筆四句師歸古越老梅根我住小丹山下村贈我金丹知有意要生羽翼到雲門聊發一笑

與浦江龍徳寺主僧妙資

某繇湧水望浦江千里而近𨿽未及識面而獲聞名是心已夙契矣屬以寺記年耄本不敢承諄復來諭且傳嶽教陳霽月之意尢至勉彊按圖狀而書之玆以稿去幸視其入區區爲人著筆自知無金石體若夫運思其間亦各自有見或曰可也則用此稿不然則望擲還毋徒畱置之幾格兒子歸時須得數字以報

與湯復齋

某自丁丑嵗於驚風駭浪中執手逺別無從問訊至癸巳四月廿三日忽晦溪領寶緘乃戊子良月廿五日所染者幸而越六年間不浮沈也但聞仁人不爲世運所摧抑讀到所謂冰寒灰冷對越天地祖宗一句某爲之感烈今已八十三矣與荊棘虎狼出入防死者百數而韲甕債償未滿茍存殘息四女四男尙有一男一女未畢防嫁向平之擔未脫眞卿之粥屢空艸衣木食山水間一老猿耳尙堪爲知者道耶遙想執事日來目前事稍寛於前諸東閤必自能支撐不如某之無聊賴之極也旣壽而康到此三茅山宻邇小車短防時一登覽亦可舒暢身外事皆浮雲於我無與焉相知滿四方萍浮梗泛宿艸絫絫何往而非焄蒿淒愴之時執事乃魯靈光也相望二千里彼此皆下舂光景相見必無方來之期玆因王直溪由臺校暫還錦得奉此書衰耄昬花不成語不成字當恕其直朴直溪回望筆數字報凡百之悉或有漫塘先生文集辱惠我一帙亦欲時一披玩當饑餓中滋味也如不暇印則置之勿以過累臺抱某領賜書次嘗繼修尺櫝爲報頗聞不爲達聽今此便卻端的甚與下意契逢故懸懸望回音

與陳立可【誼髙】

某不拜狀又一年寒暑自代謝道義無故新有時風淸月眀便如面接色笑況兒瀹每道文字況耶某今年八十有三云芘所逮苐相望各天一涯無從縮地脈諧一見今兒子又離臺未知書音又如何老境遇事淒愴況知愛之深而生死在一息間其感惻又非尋常比興言及此執事將亦一長太息也雙眀犀一愛玉聞甚可喜且館業爲家從容無促數意皆所願聞某所苦者在累重粥料至今日愈難辦但某若溘然卻非夭亡余累則聽之耳數百里外有可教者勿外或魚雁有便靳一寄字

與胡景參

某托親且契非他人比連年不及以隻字登幾格𨿽曰耄境坐怠亦知其能亮我以眞而不以流俗訝也令嗣來與小女二子偕父子多年不見歡聲滿庭備諗雙慶堂前無一毫責備意薫薫然度日於春風時雨中是以小女得於冢介間承順顏色某舉家爲之榮感某年來朝夕應酬與數年前絕異髙眀不問而可悉但所幸者門戶無半防囂塵亦一貧所賜也時有少文字之冗本非其腔江空嵗晚人物皆歸宿艸獨某韲甕未乾造物見罰而或者妄以爲可近亦歸軌揮手謝之矣庶防免血指汗顏之誚聞親家靑山流水閒花野艸日與之醉吟醒玩而諸蘭玉芳菲其左右旣壽而臧齊眉偕老古所謂神仙不過如此今爲何日誰有此樂回首三十年前時節聚晤靑雲在眼飛黃而翼知有如今各天一涯夢亦飛不到也交道滿四方猶幸吾二天得以親戚不至斷消息耳頗知南麓髙年悼亡猶未了事且生事淒涼吾輩有冺黙而已誰能陽春之哉宇宙納納風雨瀟瀟大抵若此獨誰問其方來哉姑付之忘言玆因令嗣回侍防旁匆匆拜數字當起居

與吳山甫【垓】

某追念執事之喪其子爲之心寒獲見執事之有其子爲之心敬冩之辭以哀之老夫不妄爲人著語者而此辭𨿽非文然其中隻字皆古道庶防慰執事之鐘愛幸令嗣之全歸而使世之徇俗無所知者或可感悟亦名教中之一助嗚呼禮自聖人出而人猶敢玩視使或出於後世之妄流則將蕩然矣吾爲此懼而猶喜者有吾防在

與竺梅潭

某昨方拜答狀玆得以略天一夜風雲數防雨六花已有訊息矣紅鑪擁雪白首齊眉此時正是親家樂處無酒爲意薄修湖鯽二十尾或可開剡雪樽韲橙縷肉爲我一醉乃所望也

與林國器【公輔】

某不拜狀已久每思軒豁襟懷優寵禮遇山林衰老何以辱此迄今𨿽心有所感激而莫之報所諭象元二字合當有老子之語若攺先爲元則斷不可前記亦是遷就之說𨿽某本心玆承尊誨攺削但望詳細開教庶不負委使但於長孺便寄數字足矣雉雞曽買得活者一隻三日而望藥鼎而升矣更欲買則或雄或雌不成對捕者以最難養此物若非素養之雉野性終不可馴更待來年又與捕者求雉方可承命此末也而不克如意古人獻白雉又何從而來哉可笑其疎拙

又

某不拜詗久矣非敢故簡爲自五月凡更數病而痺疽自涉四个月方愈則下部膀胱作楚見服藥未效一貧如此造物又困我以病有死而已但遺二百指以溝壑則不能不顧後也秋風正涼琳宮瑤館足以夷猶以昌詩酒之興苐諗鼇首浮山又將在日月湖之間可謂天福其物外樂也某已無分可入邪深恐不能不累請重數言以挽其入九泉耳象元觀記又已修攺數字竟取名章二字庶防渾成若夫直下流傳一字記中已力說矣自無可易尙在大手筆自斟酌去取之至祝敬拜尊眷仙況日長家人羅拜意二令嗣爲學必日進亦老親知之所拳拳也病後未復且下部痛煎筆不成字且乏紙不謹

答應誠則【文眀】

某言別又一載遙遡讀禮之居與云俱東書來存勞孔至感愧感愧先丈墓銘深懼不能發揚幽光命戒之嚴不敢不承衰耄拙澁貭而不文然於平生相知則在是矣君貴回西席就槁內幸視入某自夏五病至今猶未脫而下部之祟尢可畏奄奄气息已在崦嵫之外尙堪爲知己道邪先丈喪事或有期意甚欲一執紼度已不可動又防造物如何

答陳楙陽書監【榮寵】

某河梁揖別風淒日薄一月聚晤之樂便成百里隔正是難爲情書來辱所以勞苦良至鄕心宗義自與泛泛不同感感王松石下訪某病痺且戒二兒肅入苐薄莫急回六詔不畱欵已約歸邊重到某卻當面話一餉也地頭度亦無他幹況非可久畱之地須卽翩然東舟某顒顒特今偶病閒窓暄可以握筆預作此字以故未知松石所相與言之略竹初門下士決非噲伍亦欲叩其一二特家風寒極恐無以見雞黍禮耶然吾輩意气終勝流俗或不在此也執事必以老丈先賦解嘲爲笑孔自軒的是何日行亦欲見和詩當贈逺未曽落紙不及就此便見次先道意此丈可敬不辱其先正樞相吾防與有光焉嗣或有便亦欲聞新事尙不我外幸甚

本堂集卷七十九

欽定四庫全書

本堂集卷八十

宋陳著撰

書簡

與張師道

某詗之紙又疎然非漫以簡門下著一不才之小兒一年有半胸中眷眷一垂死之老友一日不忘用何言語可謝萬一執筆而廢者不知其防而所以感激遭逢者自有鄕裏之相間交朋之交誦來風去月之證眀使某有言則淺矣然執事施徳於不報之地正未必欲人之喋喋也不然則某罪萬萬聞春風薦口泰山重力爲兒深者切至寸步皆義地一飯皆仁天添灑寒家之骨肉洗濯浮世之肺肝宰天下規模當自此始某因遣次男瀹至深下一則省其兄一則拜父執此兒所謂學邯鄲步旅中不敢以累尊抱蘓少公謂見嵩華黃河猶未見太尉今此兒非惟未見太尉而嵩華黃河亦未之見者故使之一出以長意見執事試予進之叩其言觀其气或可在借湜列尙徼不倦之仁某無厭無厭某有不可贖之罪本不敢吐而不敢不吐先判閫夫人近諗牛岡旣吉隨已窆玉某今於門墻爲何人而之喪之唁奠挽送之禮廢臺慈能亮之否但知一從程朱之儀盡並佛老之說立吾道幟救世人偏此實甚要艸艸修狀不及他稟惟儒戶事尙其成終

與李昌翁宣慰【思衍兩山】

某耄矣與蠓蚋刻爲生與鳥雀粒爭食猶欲以世外氏名徼龍門夙賁以身計後慮丐海余霑茍非知我鮮不以爲笑追惟平生學道也𨿽不至於成學文也𨿽不至於古學政事也𨿽不至於果與達亦欲培風鼓翼望云攀鱗顧有以尼之百步不五十歸蟄山樊垂二十載無負郭田可飯無彭澤秫可釀分之所存安之而已然厥先祖父以金爲籝金諸老師宿儒以盆盎爲古累洗而樞相斛峯先生至謂雲霧窻梧桐掖可以修筆硯下執今焉黯然無聞之境將與艸木同腐而何以見先世及諸大賢於地下先生以一世泰山北鬥力量足以扞吾道精神足以新人材文章事業足以表當時垂後世而某命也不猶未及以門間半面契堂下一言乃因次子沆夤緣遺履之舊走千里幹主謁輒韻老語使之八拜袖投寵之覽采防欲爲老呂之窮出涕以沆爲通家子弟防與孔北海等視俎豆之籠圍之綆援而梯登之不遺餘力旣而推轂於當路之要延譽於及門之客生其气勢長其光價盛心所主若欲一吹噓頃而程九萬里也不然則提學所在弱水外肅政臺在層霄上沆爲何人而可以動如所志沆今又晉前以成終慁江山修阻風雨跋涉兩不借一短簦冺黙而遣之非固爲是汲汲也先生外庸升聞鋒車召不夙則莫其眞得失之機毫釐霄壤若璞而器若苗而實方爲已物造化之陶必自有處昔冦公於王元之韓公於尹師魯皆旣沒之後用情其孤甚至某乃得身親見其子之有遇厚幸出韓冦上數等下舂之日回光燕谷之寒轉燠桃李門墻之托可以云來百世賫此待盡他何求哉言不盡意凟尊罪萬不勝戰汗之至九月九日某再拜

與石料院【徳祥】書

某歸棲山曲垂廿年杜門卻歸𨿽生猶死知心滿天下水流雲散非惟不暇問亦無從問月梁春樹徒於夢寐中時耿耿耳某與尊執事可謂金石交而次子沆入初不審徳星所纒何野尺紙道舊不敢謾寄以聽浮沈及其還家乃知八詠樓前如魯靈光獨存沆辱以通家子進之丈席間勞苦之飲食之餽贐而繾綣之而長書遺我別久語苦三復間恍不知其今爲何時身爲何物尙有如此古道交情哉最喜尊年八十有三歷艱嘗險之餘仁气益晬壽履益堅掩闗養髙城居而有山林景象亦足以自樂其樂也皆非所嘗計某亦已七十有九與虎狼猿狖爭巉巖者數載今幸僅定而身兼數病日於牖下俟殘息而已家有二百指累藜藿並日猶不足有不才子四旣無田可畊未免以故書爲業世道日漓且無售身糊口之地命也誰尢兩山先生以斗南之望擅四海某𨿽受其叔父斛峯相公異知而未及一識面沆投身化冶過辱出手成就力所可到風舞而雷皷之不極不止某年事至此但知有溝壑在前安料其迫崦嵫而生意動兒輩忽有所托況獲在詩書道義之門墻乎某平生志願畢矣惟執事能知我心故言之不厭覼縷馬裕翁仲伯謙之後如何言及此淚自防也徐子材必尙無恙欲作一書又未知其詳或有邂逅時先爲我道不能忘之意

答剡教趙實父【文炳】

某別來二十年外五雲飛落窮檐如暍而雪渇而漿大夢而風霽月眀不知世之爲何時身之在何處而有如此其快快宇宙有今古道義無窮通一當乎心百里對面非執事誰與昔之時謂得以志相諗步相逐魚泳鳥飛上下四方也天不我與姑置勿道剡多賢今已晨星而晦齋黙翁應之亦已老矣所幸松柏照映嵗寒如鐵斯文一脈絕續不能以發執事靑春尙富其奚辭鄕校之教放而推之天下衍而壽之百世皆自此始爲今之計是亦隠而求其志未敢以爲賀而喜則有非人所知者某辱晦齋知甚眞猶記解縣組時造其門話言深處至於銷黯此刻直到今莫能嗣一聚晤筋力旣衰江山又阻有極目而已應之二令嗣爲學皆可敬比垂顧一畨庶與防應之相似聞黙翁著書甚多足爲不朽傳不負平生笑第無從參請惟有仰羨面次望皆爲斥賤名道惓惓王東之不得其死斯人而有是哉翔父仰之又相繼云亡言及痛淚滂下某今已八十有一是𨿽韲甕債未足亦造物者固畱以爲不才欠死之罰一家二百指茍活無防未免聽二子深沆竊稍於學校初心豈其然哉次二子洽溶漫蠧書旣無力從師取友於逺某又耄不省宿學幸不狂惑而無所審辧亦委其爲鄕人耳不諗令兄正奏上登下炳者今無恙否侍次並致意爲感某今以出入息寄危景答字不覺覼縷但乏紙不敵來施惟臺慈其亮之

與韓君美經歷【居仁】

某裔於儒而空虛無詩書味家於山而衰病無松柏姿天地𨿽寛出門自礙食貧待盡而已乃者牽於鄕曲之義扶耄入城客臥中古心相燠道義相忘一言一語皆是春風時雨欣歡接洽不自意下舂光景獲見中州人物而於我如此也匆匆歸舟飛鞍臨餞且辱飣盤珍果以寵逺歸此意何可忘哉近審趨覲有期裏中人有數詩寓感激某因得以拙筆序其卷首媿甚蕪斐必已沭一笑所欠者筋力不任杖無從手攀去轡耳或傳書月暫靑少遲其驅果爾則當何時問西程耶此去天气向暑珍重珍重平步則粉闈直上則花掖等而前皆劵內物某年事至此猶可及快晴但相望將千里萬里奉顏色則必無福分俯紙悵悵

與白縣丞【黽】

昨辱垂顧愧坐貧無以延欵過荷不鄙辱以拜降治中徳政記筆某非不知防下受福之自欲見發揚萬一第年已八十有三舊學荒落不復爲金石之文且山長黃丈已嘗艸就難於犯嫌自詭瑟縮辭遜久之而臺意如山不移衰耄凜凜承命段文昌爲何如人豈敢與昌黎前碑爭鋒當自有公論在特恃錦覆以免取辱幸也匆匆上狀

與象山髙宰【桂】

某耄矣無機緣不及揖紫芝眉宇而於道旁口碑諗卓魯之實甚夙比承蜚書實獲我心艸艸奉答計已徹覽邑教舒竹西來備道雅意尢至衰病荒落之殘息本𨿽於勉彊瑟縮者久終於重辭玆槁以呈深懼發揚不盡或髙眀自以爲可則鳩匠擇篆蓋必得名世之筆膚潦尺紙凂竹西以凟

與秋仲實僉事【桂】

某何物一耄吹防沬於驚波之餘托殘暉於晞露之上與世情分隔也行臺頓轡誰欺聴衡訪枯根於無所先容致老馬於人所放棄光風霽月間仁念惻惻火其灰肉其骨千金其敝帚江空嵗晚如此奇逢而某親之謂當拱揖步趨朝夕左右津亭攀馬神黯心折非流俗所能知惟是兒沆於赤城受提奨造就迄於善解兒洽身事綆之深翼之困者極矣而卒未能仰副鈞陶命也追惟感激𨿽殞首結艸不足報萬一某今猶以奄奄气息據龜殼引蝸涎茍分寸陰以待天命區區此心姑曰有子若孫在玆兒沆身其家之責以行阮途輡冺黙而遣之或不能不累鈞慈耳摧謝之忱疎怠之罪防防尺書何足以盡伏乞己任吾道爲蒼生計

與袁竹初【洪】

某自去春別後防潭邃而有嚚者之撓耿耿激激近諗歸自古杭淸風便到山中何一快也彼爲何物所恃何人敢吠其主鈴下之畜馬前之走世積慿借以至溫飽及其蹈不測之危機不忍卽視以敝帷敝蓋中物綆而出之萬死之淵意謂殞身結艸以圖報謝顧螳螂之怒蚍蜉之撼至勞客滯於外者半載造物自公黒白以定而我輩自有所可寒心者凶狡滔天名分掃地闗系非小某等如章甫已敝不足以存屨恐萍韲荳粥之家皆奴輩仇噬所及甚可畏也不有執事誰塞其源撲其燎使之知有公道在鄕裏何事不借泰山力量此事若爲一家實亦爲一鄕地此區區老懷忘其覼縷非固喋喋塵聽瑩也耄矣決不能入府尺紙爲意

答州長官【罕察】求館驛堂名書

某比詣凝香閣下過辱慈憐衰耄狎加溫顧至於坐中分席花邊肆筵略不自以勢分相及使人感烈際遇夢亦起舞也而稽於狀謝瑤緘飛墜倒置局蹐寵諭重修徳星堂成欲更名扁下問到荒疎之老仰仞謙抑旣不敢辭輒取東坡鳯鳴驛記中語有曰四方之至者如歸其家樂而忘去於其中摘二字曰至樂或予其可則當求名筆大書庶使登斯堂者敬其墨妙說其字義皆爲之贊嘆新功則相公之名與之俱逺矣僭越某臥暍未遑晉見伏望風禂笛簟冰碗蔗漿以葆日來之福

與周簿【信】

某回頭揖別春又秋矣福纒在近時節瓣香豈不我思貧與病謀夏來無一日不伏枕至今出門一步如避湯火嗣是竟成疎濶飛鞍上乳峯自是初心欲一參防亦坐不敏失於探問負欠奚及夜來得王甥書乃知龜日戒行鸞云同跨棠陰之畱蔽芾筍班之上騫騰無計可畱有心相逐老火如許穉金未涼旣難於扶曳至馬前一酌謾以一詩見意但側耳除音使桐鄕之民再歸父母之懷則某亦自慶於末境之際逢也惟是四壁蕭然不能擷一芹慁月掉愧極愧極

答剡教趙實父

某衰耄不禁秋暑珍灑西來中有瀕風桂月毛骨爲之爽快也蜚英教鐸淑艾鳴珂企予望之自此升矣學記下示仰仞不外伏讀三過乃知周禮盡在魯當使四方學者共此一記諭及養防處書某又何能爲役然雅意所欲姑筆片紙就納或其領之以古道不至揮擲則已甚幸若曰能助涓塵恐非其力此外可委托者某固與世情隔來諸兒以問亦曰難乎其介以前也此意當自諭旋便艸艸修答

與張師道

某比兒深沆繇席間歸來拜眞翰勞苦耄境者至感激古道在雲天上而精采燦燦皆玉堂風月何以稱愛某恃厚予少懇某舊令剡溪得一賢士趙文炳家有源流文學茂異聞丁夘漕薦實附驥尾以是別頭收第歸而坐逺闕今而職鄕教善滿爲進進計欲一晉謁恐無因見訝分羽言爲先某夙敬其人敢以予潔請試薄叩之當有金石聲或置之夾袋其庶乎幹凟負罪

與臺州史藥房同知【孝祥】

某實先正先生門下人也勢分隔𨿽不敢套敍然亦有舊不敢不自道先正先生以雙旌一節臨照江東某時贅漕幕辱異知飛剡筆賁終身旣知有閤下之賢日欲立通家子弟以聽教誨而宦鞅拘縻至甕城方得拜揖光霽一再遂成久別時殊人逺耿耿悠悠自謂問袵趾無復來日矣耕存忽從北來乃獲細詢之始諗箳篁與立馬爭馳於齊魯之郊悁結若解而未快也今驅車爲赤城重而不肖兒沆適忝臺校末緣可謂天幸際逢其盛如滿替還家不及迎先眾人八拜父執之前而猶幸者解符未辦玆方再進庶可詣丈席下摳趨是亦天與之機防某亦就得通幾格敬以印再世之緣爲之爵躍非常人比閣下以气局吞吐江湖以精神裁剪冰玉一笑語一黙畫落人耳目便是一世寶百世傳倘容兒沆面領而心防之則爲第三世在龍門屐履間也此非某之所望仰度閣下亦必欲以此惠後進所以敢於屑屑天臺景物爲神仙窟宅人物多文詞淵源閣下瀹之以先正之理學發之以三蘓之文气異時英偉森立必曰自大賢始

答郡庠戴教授【友】招飲書

某傃寒也無炙手心忍饑也無食肉相耄而入城唾者笑者總總獨也靑眼溫煦若曰如老龎在左右垂死猶可矜惻風雨中一帖何其渠切𨿽欲辭不可者亭午當伏席下且敍且謝但宿爲國器三速今且略出闗卽回兒子方當執經立雪亦辱寵呼過分過分更不拜謝諸同寅丈

與孔眀逺學正【昭孫】書

某稟到又一月舟邊銷黯歸而成夢未嘗去左右不知書擔何日出闗某近臥寒不動寸步攀違無從也次髙吟一篇愧不工且無寸芹爲侑知我當亮我本欲敍數語卻俟來年復爲此來得以袖納意有在也或文斾偶遲到春初恐可執手河梁然彼此行止亦自難必同寅諸丈須日日聚晤爲某一一拜意自顧窮山寂寞安得常相與川雲飛泳哉

答卞淮源書

某比者恭諗肅擁髙牙分鎭大府精神奪日四窻星月之增光號令如山三島風波之不動觀聽之下歌舞以心某幸民編非不知禮實緣衰老旣不克拜迎前導又未克晉賀階除誰欺髙眀乃於縣尹面參頃垂及姓名受之殊寵益重不敏之罪靖思回顧何以報稱當俟秋气稍淸躬造於典謁氏旣望開宥且乞予潔造化恢洪式防從欲某願爲嵗寒一枝之雪柏也幹凟峻嚴下情豈勝戰汗之至

與阮若山書

某山林衰耄殘息猶續皆慶雲紛郁之庇疇昔之嵗嘗因丁宰修尺狀謝寵問之及嗣是筆硯交寒且不敢屑凟淸嚴遂坐曠域然瓣香未嘗不望斗下先生以斯文自任皷春試之風開秋闈之地千里章逢九霄梯級其將有望矣特本邑力役事尙累洓水憂心幸而邑丞許君蒸然詩書之气欲以此爲第一義尙賴大宗主曲成以了舊二尹所遺好事某𨿽不貧入等亦獲在鳶飛魚躍中也秋气稍深自當躬詣臺墀一以償參承之願一以謝綱維吾道之造幹混仭墻伏楮豈勝戰栗之至

畱上乘寺主僧如嶽【松澗】

某薄宦於逺久不致問曽大父墓依慈云以安感不容聲古道場賴願力以修以完贊不容語忽聞近爲洪水後有外魔瓢笠飄然已在雪溪左右固足以見無貪戀心無住著相但某去能聽師之去必欲挽而再來且與老松修竹淸泉白日相與某亦山林人也逐祿非其時防卽有歸守墳墓之日卻不妨送詩擔出寺以別敢望渡口船回勿使疊請或山門外他有爲綆當相維以障塞之不必過慮並祈囦照

又

某日望渡口船回之報飛帖劃來不諗寄錫猶在雪溪深處諾以近吉東還甚慰甚慰山林如舊鐘鼓又新圜音有緣先隴有托無量功徳也山下小魔當隨緣鎭壓彼亦何能爲哉遣回茶榧多感但未有以回供略此不他及

本堂集卷八十

欽定四庫全書

本堂集卷八十一

宋陳著撰

書簡

與陳監丞【尹平】

某昨爲家西之小淨慈說苦訴寃佛慈悲挾山以鎭諸妄沂洄以正其源是𨿽不鄙過聴然此僧此寺於執事亦有宿緣請言其故主僧如嶽昔於剡上鹿苑有一覽閣辱爲吟八句末云何年了卻癡兒事分我西禪一月單江湖膾炙此閣遂有聲執事爲慈湖法嗣小淨慈有慈云閣是先叔習庵名防齋書防齋因有詩云不見慈湖二十年憂心如醉復如顚我來忽見慈云閣恍若慈湖現我前水後巋然如魯靈光執事主張此事卽見慈湖如嶽自能詩前詩自皆有墨刻他日必能袖以謁謝但聞免科米事已有涯而未登岸七層塔只欠一尖竟須一手圓成或得令某拜松翁先生書又何必一篙防過耶況此寺敗壊不可住已防松翁先生知其詳判給文榜矣若更不孚又或轉折勞費其有旣耶某再拜惓惓

答如嶽講師惠物

某昨於溪邊一見正欠從容玆奉晚帖如續欠處何其欣欣也餉我山中列品如覩太平林下風物感荷之深所愧爲衣鉢囊中重費𨿽念難消萬徧不足懴謝

答永固寺主僧徳周【東隠】惠物

某鼻觀有素香舉頭而束翠嚢紫防黃以來世方修三寶供我乃饕十方施愧感愧感

答徽上人物

某比欲疏塵煩上飛雪錦鏡左右開眼一畨吾師至爲我卸出山之笠與云俱還畱連設供同笑談者三日夜下懷感激便有桒下恩愛下嶺來屢圖以尺紙道謝坐冗未諧玆領素帖恍然在玲瓏紫翠間相對時也餉以山珍水奇眞是顚倒布施試從虛空回向也知消受不過郁助教髙新恩本約到吾家後以雪寒且回城猶未及識之卻先來擾聒上房想大開門戶不較此也艸艸占復

答丈錫寺主僧炳同

某自不交書無一日不望云之南裏也時重於遣僕遂不及問訊是月十日裏有菊醵張子開來防因得知四大安穏爲慰玆忽領帖字恍然如太白峯頭風前月下相對晤笑時上剎供鉢不交若非大智量運掉扶持其不捲榻者防希秋來多陰雨有薄租不蒸蒸曝率是朝夕爲謀今連日開霽造物者終不殺人如此轉示東發翁所賜書其中有醒吟先生傳讀之快哉某月初亦嘗以一書令茅山人専往寶福一帶尋問凡數日不得其所以書還今乃知自畱寶幢而將書者誑我也此老素苦腳疾發動時亦可畏今幸瘳矣某亦有心脾疾時一相聞我輩衰老又生不逢辰病且祟之造物更欲何如耶付之一哂北歸者紛紛想各自有所得非世上棄人所能知也某意終欲與東發翁防於藥師等處一畨須與之約定日分光景到此相知者一嵗中可不一相見邪言之耿耿業成則當相報乏紙取諸舊札之背掀以復

與延慶寺主僧若圭【復】翁

某言別又許時在家只閉戶每一接東隠必話及淸以是不妨疎箋問伏惟邇來安穏如昨夏气已淸平麓如畫紅塵三尺外此實大福地佛老婆娑消受得過頗聞近亦有好多事者想不直一笑某坎坎食貧兀兀待盡東隠自知玆不贅說凡百比輒次後村韻三詩今易紙冩去深愧非當家語相知姑付之一擲

奉文本心樞宻書

某分恃宇量天寛不以流俗觀人區區箋敬亦不敢自外古道首祈涵宥某去年正月二十五日爲浮屠淸壽致其忱於師門乞其門師退耕塔銘嘗貢尺書迄今無回音豈浮沈之耶抑不果到也或領略旣而不以復於某也玆又有此等事求轉凟本以委折如前辭辭之不得敬爲饒舌萬望垂聽四眀山心仗錫寺現住持炳同自號少埜江湖之宿望儒而墨者也戒行與吾道並行議論與吾文交絢某與黃東發諸人皆於艱危中爲方外友知其故深故敬之也至一日來訪備言昔住淨慈靈隠濟大川者其先師也示寂遺言不欲造塔遺殖送錢塘江中其徒與禪學僉議無以詔後世遂塔藏全身詳見觀師物初所述行狀而塔銘則久欲投大手筆未得其門今乃欲緣某登龍之舊而致其請某謂蘓文定蜀人也嘗銘辧才之塔先生以蜀大老而銘大川庶乎前後輝映當無不可況大川某里中人某少時識其面而道不同未嘗交際但其時住鄕寺嶽林嶽林乃彌勒道場以二月初八爲生日百工之巧百物之產防於寺以售於遊觀者萬計大川大書一偈於山門曰契此老公無計性不知生日與生辰春風桃李知時節特地年年說向人觀此則足以知其餘矣其纎悉是少埜自前來面白某非當行不能敷陳特以其與少野契而觀其嗣以信其師庶乎不欺席間敢乞與少埜以進遊戱雄文以鎭壓山林亦足以見此道見尊於彼也某年已六十有八頭岑岑視茫茫拜書不勝瞻仰之情

答貝鶴隠道士景觀

某比於竹溪深處交顏接辭至今襟袖間猶有風露气詩卷下教誦之敬嘆弟老矣多病不能出一好語贊美然又不敢孤雅諭片紙求印可其以爲然否何當造虛白室揖淸溪月眠翠柏風共世外數日樂之悵然聞便拏楮占復掛一漏萬切幾融然

賀崇福寺主僧淸澤住仗錫寺號南州

某玆諗發大用堂登太白席激南洲水漲湖海之波瀾開北山云還天日之世界龍象交舞鐘魚一新某方外人也亦爲之喜昨廑垂訪本圖隨錫入山以謝先辱以觀盛事有尼其行徒深愧愧防晤自有因緣攀躋或在他日饕栗泥采芳芷分半榻淸吟於萬塵之表固所願也

與雪寶寺主僧炳同

某昨辱回字有感愛於纎悉師生日與佛夏冬相望直是奇特吾與師相知門異心同但愧無以爲壽一詩翼瓣香以上幸付一噱山上浮雲石邊流水知吾二人相忘於塵埃之外外此則未必知也

答淨慈寺主僧法椿【齡叟】惠素淘

某辱素書布答乏紙不稱比師出山山無顏師還山山色還於我輩有何與但聞鐘鼓聲震江湖間正欲賀坐未遂飛書走餉推柴闗我知此意豈愧我不妨世外眞味饜老頑切幾不惜一笑某頓首復

與伯似司門弟若論深防

某白比辱示以黃親家所答一一哥盡是眞情但此老純朴未知時變吾人與之爲姻只是令嶽與之一語更無擬議況今正是袁曹刼昏之時合爲鴻光歸隠之計而欲事珠翠備服用效驕奢之族鍥薄之風以耀人目不惟吾輩所當問尢非今之日所當言世人眼孔淺利心熾苦淡則猶可安眠善睡稍爲眾所指則是禍之門危之道𨿽身命不可保也況聞親家爲門戶事多生計日以削如更勉彊辛苦以華其嫁遣於親家旣大有不便於吾人亦將大不安矣孰愈於荊釵疏裳古道相成自有餘歡也又況長兒深亦頗好古知禮不肯從俗何忍於娶妻面上討便宜廢正倫此幸有可教者且如親家說彼中艱闗事體如此可畏吾裏前此猶可苟活兩年來亦已甚於親家之云云者縱有財用何人與辦事不是虛爲此言今惟斷之曰簡之一字乃禮之本他又奚闗輕重親家所謂執柯只須賢夫婦斯言極當若他人徒見多事又如何更逺逺應信卽非敢謂朱季四丈乃是宻議更徐決之仍須吾人或因送令嶽事或特入城約黃親家與吾弟面說一畨庶防從簡畢禮之議不更疑貳此等說話都是彼此相體便做骨肉親防一毫鬲上語不可著也吾弟其善爲我轉此意於黃親家至祝至祝某白

與侄洙

某廿四哥自城歸知侍汝母旅寓城中且聞汝病浮气正廑視療今想已勿藥矣時節非古道路多礙不及遣問惟有耿耿又聞汝父取道山路入括蒼意其便道到家相聚而後行待之數日杳然豈仍繇舟津耶外翁與舅氏事只在今冬嘗再三遣人叩之何節干等處旣不得實中間聞有外翁處眷到城因而探問亦如之想是爲時事如此不欲逺處人來防亦是省事一端也吾人與外翁一家情義非他人比意必欲執紼以送而所聞不的衰老畏寒又難於輕動熟謀諸心不如俟後或待春和徑自到山北墓下今且以挽章先之未不問也如待外家諸舅表望以此意道及吾人亦自有書去亦有薄賻禮稱其家不欲不誠也向有書與汝父說黃山長親家處委折不知曽達之否此事非汝母與父主維則必有扞格者矣吾人此心皦然如日豈親家猶以口聖賢而心市行者視之耶他日成婚後自可知己世界已至此更要效流俗便勉彊多費欲何爲者但婚嫁不得不了方來又付之造物耳若吾人得與黃親家面說一畨彼此家事大略相似當共撫掌一笑方知夤緣非偶然之故或防見須望盡言及之老伯母附意致汝母更不他具伯信致宗魯吾侄

回侄洙爲史氏請防

久不知汝信但長孺來則詢及其略悉抱疾甚纒綿今幸已平復大爲吾家學行正脈之喜不然則志堂之舊鞠爲煙礫忍回首邪汝爹爹處道院足矣若曰多欠世變至此誰不茍焉茍焉者猶可安朝夕過此則是危道況吾侄獲依史館而主於閫內賢而材詩禮之風八行有光導之者之責汝其庶乎所謂姻事聞之𨿽契我心然不無自視之慊當今滿天下皆時世妝山林之气荊布之素不惟家貧不能辦而老抝之見設使可辦亦所不樂爲以世祿之家過山東望族百倍惟翕翕扵熱者叢而趨不知賢主人何爲卓卓其識骨尋此盟於寂莫之底是可敬已而不可當也尙須吾侄面議或決於道誼之好以淸風相扇則纎悉先定可也其詳長孺又自能言並防知及伯信致宗魯吾侄

又

是月四日長孺於便中寄到吾侄書甚悉宗族之誼薫然如春風薄俗而有如此大爲之喜所謂阿妹姻議一節老我之意専以待澹如水交然後分付近亦有如王修齋之孫趙光叔之子見來相求而老伯母猶以情𨿽通而地相逺爲辭熟知善鄕先生之後固齋之子有賢祖母如此絕識掃盡世味雅欲尋盟於緑牕寂莫之間誦吾侄書來之語使我感動況老我未嘗妄與人交而景正獨相得屢嘗話及潘夫人嫁時事夢想古道恨寥寥莫續今而吾侄以純實慥慥之言行館於其家能成其賢祖母之心子弟皆玉粹而矩正爲之好逑孰能間之哉細味淸風眞足以一洗四眀富貴之宿塵而漲小範家欲綺羅而焚至庭之之駭浪況有如吾侄者隻字片言如金石乎其又奚辭區區之忱猶恐其宗族之貴僕奴之常以慣見者視酸寒陽是陰非浸潤所入機甚危也更望與其祖母說透他日伯鸞徳耀自以爲可則吾侄於我家之責盡我亦無不滿之心豈不卓卓乎快哉老見近乎覼縷然亦不容不然也或以吾言相入則是月廿一日之納采不敢自外卻望委長孺先數日一報或啟或札不宜臨時以辦姻好𨿽曰夤緣要亦盡於人事此外有悃見於所與長孺書中等防照悉伯信致宗魯吾侄

聞伯求弟死與侄洙

春初到今𨿽得風傳書館消息但欠一専遣謂諸兒有入城暇可聚首審其詳也耄境擔多事日復日如夢中夏五之三日忽長孺來首問吾侄動靜乃知有衰斬之痛淒其生事年至七十亦今之死得其所者矣然汝於此大事良不易辦須毀不至病以求無愧於禮則可惟是母殯在室而父繼之至此則不容更托故以遲其古者禮稱其家𨿽斂手足形而窆禮所許可爲吾侄計當痛絕世俗之費但於家後之山卜其稍穏便包藏去處合磚灰石工費外一毫不徇浮議只在一月之內能了是足爲孝我本自來而近百病捷出以息計活勢有不可行諸兒又通皆在外未回回則或有來者而未可準且貧不能助惟遡風一慟而已或恐有以異教誘其輕舉汝必自能底柱當不待我諄諄我年事至此近兄弟之存者僅尉兄弟逺兄弟如山堂諸弟今又無防豈不可重哀也哉玆長孺便寄尺紙數字去余須別遣也老伯書致三侄

後批云切不可爲陰陽亂說所奪有方道不利等說若曰求利其亡者則萬萬無此理若曰欲利其後則因父以求利是大不孝況必無此理我見山泉伯不知道理日夜以陰陽爲惑試防蟠奧之域今日其後何如吾侄孝道當自有所主也

本堂集卷八十一

欽定四庫全書

本堂集卷八十二

宋陳著撰

婚啟

答長女【滋】許竺氏啟

及婚姻之時況當今日悅親戚之話猶記初春欲牽聫於世盟以繾綣於母黨伏承某人家兒甚稱信竹心之有傳而某女姆師𨿽嚴曽蕙性之無取惟相知而有素遂不問於其他六禮之常固尙往來一書以蔽亦從敬簡庶於近吉得以速成夫婦貴和幸釵裙之無訝壻翁交飭尙冰玉之相煇

答次女【洸】許黃氏啟

嫁女必勝吾家請事斯語居今而行古道實獲我心契盟旣積於夙逢姻譜遂綿於新締伏承某人方十五六已培吳下英博之聲而某女𨿽二八初惟傃秦中寂寞之分且彼此各自生子而邂逅乃爲同庚況氊貉無邊兩門之詩禮猶在使玉葭不倚眾人之議論謂何無言可辭拜命之辱式相好矣甚於艸木之味同姑少遲之當以棗修之贄見不腆回篚防載副藤

深納幣黃氏啟

娶妻如之何重於著代醮子命之迎貴乎及時亦惟因親而親所以可速則速伏承令女聽從婉娩況姆教之素閒而某長男某答問從容尙師言之自律𨿽我心之實獲謂吾耦以則非然平日相知不待今日方饕風交扇獨引淸風言頓僕綏式開甥館由力行於古道冝曲體於眞情使入其門墻將受孔氏之私淑迨歸於家室庶防宗氏之善承敬修菲儀具載藤副

瀹納幣竺氏啟

問竹君之譜我愛淸風畫杏村之圖今猶昔日蓋因親戚之情話遂締婚姻之世盟伏承令女姆訓有閒寜事紅樓之習而某男某父書自讀粗培緑幕之功以類而求我心則獲然納采之後彼月籥其如流而束芻以期忽星隅之在望玆仲冬之應候當初月之生明墨旣從驪駢斯迎舅姑旣老喜防二婦之同歸娣姒如春尢系一家之相好

答黃氏請婚次女【洸】啟

儒門嫁女本來往之無拘甥館爲賓恐淒涼之非便況匆匆其爲約𨿽艸艸以難承然葭玉倚榮幸相通於心腹謂荊釵成禮當不索於形骸言甚釘金誰能轉石勉拜筮從之吉敬延車迎之親詩書味長應不羨食魚之美瑟琴好合庶防諧鳴鳯之昌

洵納采黃氏啟

男生有室合求夙好之門世變如輪又在早爲之所玆從容於情話因繾綣於姻盟形迹則無肺肝如見伏承令女字筓垂及善自淑於蘭閨而某男某禮冠旣行粗不荒於藝圃其爲伉儷是有夤緣況於娣與姒之間易成敵耦此以侄從姑之後必無間言不占而孚適副所望山林妥隠雅能同味於一家菽水承歡樂得知心之介婦菲甚聘幣列於副藤

季女淸許胡氏答啟

婚者合好慨古道之難逢娶而論財頋時流之方競玆寵存於月譜且篤款於年盟君而問名我則拜辱況令侄孫袖手竇偁之丹桂芳聞已騰而某女汗顏張氏之紅絲素心自分蘭金以同而相問葭玉𨿽異而不知立冰者無費辭如水而有餘味詩書契義扇兩地之淸風姻婭夤緣綿百年於今日其惟欣忭罔旣敷宣

代制防潘某爲子請期出贅啟

月下多緣喜修盟之有日星隅在望貴成禮之及時爰揆吉於命欲請期而奠雁仰效季諾俛效秦風曰承我宗敢覬美容之隠褥相成以道尙觀桃實之成家不腆菲儀防登藤副

代人請婚啟

娶妻如何具存禮節事親爲大盍審時權況同裏之素孚於繁文而敢略伏承令女蘭儀婉娩本端脈於天孫某男桂籍芳馨尙搴華於雪柏若而伉儷久矣夤緣卜親迎之三周前小至之二日義者冝也旣無欲速之嫌母其遂乎當遂相成之願幣交惟敬藤副以將

代族父衡之之子觀請期啟

夫婦所以著代如鳯和鳴男女欲其及時冝近吉有出於初意之外遂遲之十年之餘豈偶然哉斯今可也令女靜閒閨則自矜翠袖之倚寒某男浪襲世科誰料靑衫之坐冷惟芝蘭臭味與之俱化𨿽薪楚綢繆久而益親至於六禮之嚴亦以多事而略後閏望之三日將婚合於雙星月桂近娥虛辱浪仙之贈句山林擇婦庶諧徳耀之齊眉醮承宗事因迎之子之歸曰從舅言此在而翁之訓

代竺之實爲孫納采許氏

門淸石井依然瓢水之風地接金庭邈矣薇山之裔旣敬恭於桑梓且繾綣於松蘿伏承令女生於說易之家而某孫男某忝在學詩之列尙式過趨耦𨿽大而難齊鳴乃和於旣卜婚姻以簡爲禮庸訂初盟親戚之話皆情庶諧永好菲甚交幣載請副藤

代族侄津答屠氏請期

親譜相因式契寒門之卜妻嫁纓旣許敢稽名閱之好逑況夤緣於裏言以印信於前定伏承令侄孫某家傳折桂之手止或尼之而某女婦有采蘋之儀未之學也肺肝如見形迹未忘寵來納幣之文遂及禦輪之夕己巳應期辛夘爲良玆實踐於夙盟非固違於先進筮從吉日庶諧婚義之承宗扇以素風何幸春秋之知我不腆回篚防載副藤

代同甫兄爲子【溥】請期王氏

和鳴協卜𨿽無陳敬仲之賢交飲盡歡已知王徽士之意遂定盟於尺素曽何用於鏡臺古道相孚時妝頓洗伏承令侄女嫁筓旣許信季女之有齋而某侄孫戲防方娛及雙親之垂老倡而隨之爲急醮以迎之敢遲時已異而事亦殊幸無責備禮本六而今則一何礙權冝嗣歲孟春四月乙丑爰趨驪駢之駕式符莢之從琴瑟成聲豈徒諧於夫婦纓加敬要善事於舅姑

代童親答請期

女子有家幸遂因親之好主人於廟致嚴迎婦之儀況筮日之汝從敬先期而我告是庸結帨以候禦輪夫倡而隨勿訝荊釵之矯俗母命之日當知綦組之事姑艸艸回奩防防副櫝

代單祥卿【天麟】請期王氏

天合百年之好旣定夙盟星當二月之期是爲婚候爰以吉式燕其歸令女閨則溫柔純是大家之女誡而某門風淒冷愧非太眞之壻身能無非耦之嫌乃辱因親之聴如此特逹安可綢繆後燈夕之三宵肅將雁幣過花朝之七日趨駕驪駢適我願兮防言近只進佩紛帨當如事父母之時退鼓瑟琴是又和兄弟之本自今而後未占已孚

代趙景文府教答董氏聘女

源出淸河溢我研溪之秀輝分愛日晦於寶麓之陰夙爲兩姓之婚姻本是一家之甥舅何妨新好不替舊盟伏承令侄詩書有得於見聞三餘是力某女祭祀初親於教訓四徳則難適男當壯有室之年女合筓而嫁之禮不先不後有因有緣須勝吾家所仰望終身之托此正佳壻應不辭半子之勤不腆回儀登載副剡

代族侄孫煥爲子應龍納采劉氏

尺素以盟幸締親親之好寸丹如炳樂從簡簡之冝居今之時行古之道伏承令女教由姆習手姑袖於裁云而某曽侄孫某干爲父勤心未忘於映雪是月店之翁巧於作合庶冰門之婦副我好逑敬飭箋辭薄將幣意生而爲之有室豈願束薪當其可之謂時小遲醮觶其諸欣忭罔旣敷宣

代族孫楠興納采屠氏

男求擇耦要尋葭舊之盟女子有歸難泥筓年之及玆獲繼於世好所深信哉裏言伏承令女防已能勤曽不違於姆訓而某侄孫某長𨿽自愛恐未免於鄕人詎謂夤緣有成伉儷相示眞情而行簡敢將薄禮以問名內助得賢固欲副承宗之事偏玆垂老當早爲佐餕之圖欣忭維多敷宣罔旣

代爲董氏答聘亡侄演女

女許嫁姻孰若因親之舊男交聘幣莫嚴納采之初相通以情一簡亦禮伏承令侄純儒同裔帷中之誦良勤而某侄孫女某美壻隨緣絲邊之語奚有蓋先見之定甚如月老以裏言所主屬之冰人謂於外實以何求惟知內助之爲急勉承嘉命就白眞忱室家皆願於早諧非敢後也母子方爲之相倚姑少遲之菲甚回奩條諸副楮

代黃甥正孫羅氏聘季妹

十里一長亭幸有枌楡之契兩家各生子可無葭玉之盟或者友琴假諸媒斧伏承令侄箕裘舊業不爲流俗所移而某侄女織組功勤粗守淸門之素尙從古道欲締新盟況雞犬相聞本自通於肝膽而鳯凰協卜誰能間於夤緣寵來問名之儀敬下對使之拜永爲好也適我願兮荊釵布裙亦曰稱吾家而嫁女衿纓綦屨惟知相其夫之事親菲甚回奩芥於副幅

代竺少博【滈】爲子穎請期吳氏

一捨而近久矣同風兩家之姻昉於今日庸申嚴於櫝敬庶致重於嘉盟伏承令女姆訓素閒雅是竹修之女而某男某父書粗讀忝爲櫟壽之甥鳯卜旣諧雁儀敢後月乙丑而在望日癸夘以惟良當迎以車而俟乎著男子有室正欲盡事親之心介婦入門要知不敵耦之禮由中所望此外何求

代族侄孫【文焆】答唐氏請期

山聨樾防是爲明越之相鄰村入杏花安問鄭齊之非耦昨旣嚴於納采玆又侈於申盟伏承令侄孫某藕谷吟香應熟愛蓮之說而某女林下風韻頗吟倚竹之詩此日好逑迨天作合𨿽女已許嫁足以行矣然母盍往送止或尼之豈固爲之綢繆蓋有難於勉彊幸遲嗣歳習卜令辰事重婚姻要與松蘿而百世情通緩急尙希桃李之一家菲甚回奩防於副幅

代族孫霖爲子灼出贅請期盧氏

二姓之合夙已定盟六禮之常節而行簡是爲古道實獲我心伏承令女蘋藻家風素習承宗之事而某男菊松門徑粗知讀父之書乃有夤緣欲諧伉儷律應季冬之吉筮從辛夘之良出贅爲貧豈徒隨於流俗因親受教正有望於淸翁

代王得淦爲長子請期董氏

八閭爲聨同飲龍溪之淥二姓合好夙有月店之緣舊譜猶香新盟愈侈伏承令女縷樓春好閒姆訓以自嚴而某男緑幕夜長如師資之尙淺心固慚於非耦而相與者甚眞念男婚女嫁皆欲及時而室邇人遐何如早結敬蠲筮吉親禦輪周冝其家人要爲長子孫之地承我宗事庶副老舅姑之心

代前人爲次子請期林氏

星捨飛纒曽借梅之光景月囊系足實開葭譜之夤緣況有裏言相成嘉好伏承令女蘭春猶淺已自有林下之風而某男某檠夜初勤不足稱桂坊之裔心固慚於非耦面相與者甚眞亦知男女本及其時若曰婚姻可權於蚤言歸於我敬以請期玆未冠未筓且各受舅姑之訓迨有家有室庶能盡夫婦之倫肅將菲儀防載藤副

代董聲仲答孫氏請期

閥閱相求自是春風之桃李門闌多喜愧無貴气之芙蓉惟皎皎其古心因源源其夙好伏承某鏗鏘蓬海之賦綽有芳聲而某女寂寞杏山之家粗因柔則得諧伉儷實自夤緣鼎來遺鯉之書過辱委禽之禮朱陳二姓之語當從今日以綢繆臺明百里之間何礙片雲之來往

代吳竹溪爲子定戴氏

問雪溪之津近在咫尺披月店之籍夙有夤緣嘗請托於靑鸞已言盟於素鯉伏承令女蘭仙侶信得雲英之風而某男藝圃晚生難與季方者伍妄倚蒹葭之舊復圖瓜葛之親幸齊眉之際篤於因親荷同气之間贊其可妻遂諧嘉好實獲我心投老於家惟欲生男而有室爲翁之壻尙期小子之成人菲幣將成副藤有白

代吳景年爲子納幣求氏

父兄契好豈於一朝一夕之間男子婚姻定是載笑載言之頃所合者道何假於人伏承令女四徳俱全得親戚之情話而某男某八吟無取乃門闌之素知惟相孚之甚深不自揆其非偶然納采𨿽逾於九載而禦輪姑緩於三周亦知願有室願有家其如未及筓未及冠今然後可冬以爲期娶妻如何以承我事有義而已豈在其他

代回請期【兄弟同日娶】

男女以正當其可之謂時婚姻孔云與其奢也寜儉𨿽虛拘之非禮尙敬簡之爲冝玆承饋篚之將乃有迎期之約欲速成也能無從乎彊令誡以妝梅所愧蕭然行李兄弟式相好情有若於一家娣姒喜同歸盟永諧於百世

代吳禔入贅戴請期

生男有室𨿽以壯而爲期制禮緣情早成婚而亦可自念夫妻之旣老要觀子婦之相冝幸以聨盟敬庸親迎及時以進後蘭亭修禊之辰不日於歸播桃實有蕡之詠將伸奠雁先趣臨鸞

代董回陳定日

生而有室固冝谷旦之差昏以爲期有感心星之在欲速成也能無從乎第慚竹笥之淸風所恃金蘭之雅好寵來臺饋撞破門羅卻則恐貽不恭受則罔知所報藍橋有防倚看藍綬之榮梅信先春敢後梅妝之試敷陳則淺欣忭維深

代董回迎物

男女以正當其可之謂時婚姻孔云與其奢也寜儉𨿽虛拘之非禮尙敬簡之爲冝來下婦儀俗不能免分有客饋人所駭觀以將篚之所施何盈門之可詫俟之於著固冝親迎之有嚴往之汝家母訝於歸之欲速私忱旣控宿諾毋逾

本堂集卷八十二

欽定四庫全書

本堂集卷八十三

宋陳著撰

婚札

深問名黃氏札

某伏以歳晚一晴春動萬物恭惟某官袖文章手主道誼盟神示介扶臺候動止萬福某三肅修書上中防氏仰祈委鑑某謂仁人君子稟光嶽之精得陰陽之正何物寒暑或敢扺巇以尊生爲禱則贅某不敢某甞登四之上望十洲之東風月淸明金璧照映目景景而心搖也未諧參防徒因捨侄輩有倚玉之好如水之交時得問起居以當責沈某拳拳某恭惟某官身都和气胸停太湖挹其光者薄夫自端霑其膏者淺學自澤用之則黼黻天藏之則金玉月評臨汝之濱薄揚其瀾逢掖者流固已疏瀹而爲濓洛之歸矣時不可畱與云俱返賦蘭畹之庚寅書柴桑之甲子神益以固文益以昌造物者正自有在也某非佞某山深地寒於名閱非其偶捨侄孫某質弱學荒於東廂非其選親舊間備言令愛女秀於閨房輒欲借裏言之重以姻盟請甚不自量者而艸木臭味相命一諾訂金何其幸何其幸然念捨侄某慈恩叨題在長公吏部後由是而舎侄若獲在門墻下列而又以捨侄孫某牽聫焉其爲夤緣亦豈朝而至此況流俗方如此滔滔淸風自相往來我心實獲此非人所能知也某禮嚴問名煩則爲凟雙釵朋幣敬以將承倘賜慶外之照略物而領采焉萬榮萬幸某晉越拜問臺閎尊眷歳寒自春日用皆福嵩溪有委九頓願承

瀹問名竺氏札

某維時天根動處春事有津恭惟某官偃薄山林範式裏閈明示聴相臺候動止萬福某敬憑子墨仰混主書某謂金庭古福地也仁人之居矜帶焉佩飛霞餐沆瀣將與松喬爲期尊生之請奚庸贅某夙嘗登陳嶺望竺峯云溶溶其相從水脈脈其相接東西一剡也特見賢之機尙嗇此心忡忡然彼葭倚玉則亦旣有日矣某恭惟某官松老而秀蘭幽而芳脈夷山之風陰培髙誼遡陸溪之水早避浮名況多事之方酣彼眾人其皆醉我則異是行乎自然吾道非耶何妨隠居以求志景行行止當以君子而名鄕某非佞某不量捨侄孫某粗業箕裘之傳欲階方寸之進方培日力敢謀早婚近者令弟卄七甥備道侄孫女秀於閨房且親家愛一女以艸木之味相命牽聨姻盟定於片語某當何如其幸若曰非所冝稱則有夤緣在某問名有嚴朋兼爲禮不以菲訝未占已孚敢徼惠於卓識之下而悉畱之某僭易拜問壺仙集祉與陽俱新丹霞有委條並請

深出贅黃氏請期札

某惟禮以簡爲敬不敢具世俗竿牘上塵幾格首祈鑑宥某疇昔之歳夤緣葭玉夙好奉長公成言騰箋詩禮之門以捨侄孫某請婚於令愛九鼎之緘千金之諾如響斯答山林冷緒忽其春華榮如之何感如之何今春捨侄某前詣珂曲面申眞禱還捨備道彼此契合之意芝蘭與化而水相接有不足諭今爲何時兩家男女得以有室有家亦是風雨晦冥中自爲天日世界若曰隨流而流多事其事非惟所不當爲正恐有難言者惟髙明表獨立其古道某之心實獲焉玆命得九月二十二日戊寅之吉以是日納幣十月十七癸夘之吉以是日戒捨侄孫某晉屏下成禮望始終特逹卽賜垂允亦欲遲在冬末春初爲有少掣肘未免縮以近吉如防推一家肺腑之情凡百悉從仰請之欲使陽春和气交扇於澹泊之中萬幸萬幸其間詳委已令司門捨侄若控白區區不能盡言亦乞臺察

深請期黃氏得吉札

某近修尺牘以簡爲敬且已拜謙答之賜玆有洊凟亦不敢煩贅以取譴訝首祈澄照某昨以捨侄孫某請迎期於蕭臺之下承命攺吉仰見委曲相成之意隨以仲冬之二十有一日丁丑訊之筮皆從轉懇趙哦松丈先致此悃金諾響應豈勝感烈然禮不可不嚴情不可直遂玆用防襲旣兪之寵進訂無易之盟當於是日醮捨侄孫詣前矣其納幣之吉乃用孟冬十有七日癸夘捨侄某托道義契已夙今而獲忝姻婭薄俗滔滔眞實自在某徼福其有艾耶爵躍良深欲言者淺切乞臺察

請期黃氏深婦歸見札

某舊爲知心契今爲肺腑親流俗贅辭古道所斥況敢凟尊聽耶某自畱城獲交書歸來坐暑甑𨿽闕然起居禮而長兒【深】前月中旬還捨恭諗冰壺澄凝火傘辟易方將捲杜曲之斾上甬東之舟與仙眷同此淸福某有健羨而已某山居無他事但因昨來彊出一畨當盛暑中內外受其病到今拂濯未退尙賴逺庇不至於終困滯也某忱請曩常以秋冬爲令女歸見之期告於特達之前已拜重諾玆卜仲冬初三日丁丑是日爲今歳上吉且無世俗忌嫌天時人事維其時矣萬望垂聴以畢道義之盟自是以後時節相從於山水風月間亦我輩晚景樂趣豈非初意哉倘聞諸左右必亦神防而首肯也更不效供日狀例等丐臺照

答胡景參制機【三省】爲子幼文請婚季女札

某言念月燈追隨天風解後命我以艸木臭味雲龍四方上下其志也時忽其殊間濶至於十有五載初豈料至此哉珍題自西南來讀之竟前日面顏中間心事一時喚起如大夢方醒喜極不自知白髮之有舞也卽日雪後多雨寒中自春恭審文芒星搖徳聞風逺臺候神相動止萬福判閫恭人一淸偕老諸令嗣祕字淵乎家學欽羨欽羨執事勘當千古爲迂叟晦翁聫其髓脈而盎其精神大有功於方來豈區區掇拾以布時名者比某老矣不足以承教諸兒或在其弟子列某與荊婦領累猶延分外殘息家事淒涼婚姻未了山東望族世方疾趨秦中貧家誰復下采徐甥時節相過知某季女在室遽以徹崇聴近傳雅意曰是可與謝庭玉樹侍巾櫛昌歜羊棗嗜在味外今爲何日而有此風玆者乃厪專諭申以嘉命謙謙而渠渠焉是則徐生之言信矣何敢不拜君辱三十餘年同之舊一旦而蒹葭有倚豈其偶然第小範老子家法羅綺固非所可混而叔鸞嫁裝亦不能求合於時世眼髙明當始終之申復潦艸言不盡意切乞臺照

答胡表仁制機爲侄孫幼文納幣請期札

某伏以云晴尙澁春意自豊恭惟某官爲老成人遊造物表神示聴相臺候動止萬福敬潔墨卿仰酬箋史某惟天臺秀甲東南人物所宅也何物寒暑敢冦左右尊生之請奚庸贅某於葭譜有倚玉盟於杏園有同袍契黃塵烏帽間邂逅聚晤舊亦數數投閒以來乃相望一山如蓬萊之隔瞻戀良極某恭惟某官濓之霽月洛之春風融於心而盎於面脫屣功名之路濯纓蕭散之濱雪柏霜松傲睨萬境其所自得固在浮邱洪厓之外某非佞某夤緣事契道義綢繆揮手崔盧之門主心梁孟之譜遂以令侄孫直閣與某小女淸聨姻冰鑑懸秋索我出眾人之上某如此女得所歸矣萬幸萬幸某寵承嘉儀有感眞意星期相諗少遲何嫌拱而聴嗣音也某敬拜問親家尊眷萬福攸同丹山有骩驅九頓以請

答胡表仁爲侄孫請期札

某伏以冬最冝晴春已動色恭惟某官捲舒以道相助有神臺候起居萬福某雪箋羾忱電矚爲寵某惟赤城峻極淸望穆如傲視羲娥燕接劉阮尊生之請贅禱則非某中年狎侍晚歳濶違時乎問天防豈無日機緣之至姻婭以諧有喜拍懷不自知老某恭惟某官粹徳所都博學而奧與人無競門外之塵不驚造物者遊壺中之天自濶如此遁世盍亦隨時付功名於何有之鄕菊松陶徑畱方寸爲方來之地蘭玉謝庭某非佞某以竹笥木屐遣其女自是素風以荊釵布裙眞吾妻誰與今日惟髙明獨行於古道而气誼夙契於平時遂成此盟不流乎俗且申言之諄恐畢結之因循若曰非時貽三星在隅之賦其惟來歳有二月初八之良欲迎以車而歸於室此心如示惟命之承某仰辱委禽之儀寵報命之吉重以肥羜加以鮮鱗揆禮過丰拜嘉惟謹某再拜申問內閫恭人玉則靖嘉東閣學士瑤林森秀列仙燕燕多祉穰穰麾鞭或加襆被以請

洵請期黃氏札

某維時一雨新晴萬物生意恭惟某官養髙珂曲有神介扶臺候動止萬福某倚玉𨿽稠尙稽參防瓣香歸敬惟日拳拳某恭惟某官以老成典刑與造物盤薄黃公居四皓之列自樂者眞叔度若千頃之波孰窺其際滔滔彼俗卓卓斯人蕙帳甚恬𨿽曰靜而無動蒲輪或召正恐用之則行某非佞某幸甚席因親之好眷誼崇篤肯與令侄孫女與某學生某爲姻盟旣夙矣親迎之期玆近吉惟仲春之月初九丁丑爲可敢以請於下執事第一眞相與盡略繁文惟其時而不流於俗非髙明誰其領采倘辱矜從則桃李春風百世如一日也某區區薄禮介諸副番不以菲涼見訝某再拜防禱未問敢乞珍嗇天和粹凝山福蓬壺寶聚更不別拜問狀丹山有委三肅願承

幼女衝回許史氏札

某伏以一半春彊十分景好恭惟某官得靜之體隨動而冝神之相之臺候起居納福某敬憑子墨仰酬主書切祈鑑在某載惟積善必有餘慶多福在於自求君一身造物者在某知歸矣奚庸贅某由西山望東甬百里而遙獨以詩禮之門不以衮閥自負樂於取友寒士而某獲與羣從間膠漆焉乃至今欲締婚姻盟豈不自慶某恭惟親家某官八行之後獨善之孫心事如薰感三槐之先志世科相艶擅五桂之首稱盍奮迅以髙飛願回翔而小試綽乎餘地聴之在天富貴滔滔者彼流焉能凂我道義怡怡而自澤不亦樂乎某非佞某冰門何物月店有緣令侄學士與黃卷而優遊師資自範某小女安緑之寂寞姆訓未閒乃采菲之孔勤彼執柯者狎至謂兩家夙契已化於芝蘭之中當一味眞情相從於桃李之外固辭則凟永好以成某寵承內采敬用拜嘉菲甚回儀介於副牘倘辱麾入不勝榮幸某矯首三神山上五雲樓中與眷俱融何福不萃丹霞有骫驅敢請

代族侄孫【棟】聘張氏札

某卽辰一暖逗晴萬緑秀晚恭惟親家某官望表裏珂心抱古道垕皇僎介臺候動止萬福某謹防子墨仰混主籖某謂赤松家風自有辟穀法何物寒暑者或敢抵巇茵鼎衣篝之祝特贅耳某敢略某一村惟兩姓世世爲婚姻樂天之詩若爲吾黨發也特南山之南北山之北一片雲隔不得時揖長風此心當如之何某仰惟親家鸑鷟之瑞松柏其姿富貴功名待以達人之見山林泉石偃然隠者之風𨿽當世路之艱難正驗平生之素志賦庚寅如靈均叟眾醉獨醒書甲子如淵明翁流行坎止某非佞某家緒風淒書味日薄所恃艸木相命桃李有緣某捨侄孫【棟】固非東牀之才而采菲盛心屑以令侄季五新恩長令女許締姻盟自今日始何其幸之某以婚姻非幣帛不交輒以雙兼朋釵先贄初盟尙祈鑑情而略物焉某僣易申問星聚有華日用皆福裏中有委惟命之承

代陳子得爲子定杜氏札

某伏以十月爲陽一晴閣雪恭惟親家朝議怡心徳裏袖手名鞭神示介扶臺候動止萬福某敬蠲子墨仰混史籖某惟浣花老翁忠不忘君一動一靜自有神物呵防云來源長福固未艾又奚庸贅尊生之禱某飲松溪之源與門受三江者勢若有間然一水同味相聞亦孔之夙特駕長風而拱一淸尙遲到今某仰惟某官望表枌楡姿凝松柏退蔵於密視世變其若無俾壽而昌至歲寒而後見𨿽不求於聞達乃尙有於典刑遺商老於山中今爲何日拜龎公於牀下亦可以風某非佞某門戶素冷階庭不芳某𨿽未知教子而不可不思承宗學生某𨿽未爲成人而不可不爲納婦竊聞名閥某位令女旣許嫁筓令某梅軒新恩誼篤金蘭力持柯斧是天假以幸而相共成百世之盟今日斯昉某謂婚有六禮納采其一也敬以某物及其書進尙鑑忱而略物焉某僭越申問星聚有華日用皆福楡溪𨿽僻叢委敢辭

代防幼婚札

某伏以雨又曰霽冬一似春【一作春有餘寒】恭惟親家某官養望名珂神不徹衛臺候動止萬福某輒憑子墨仰混主書首祈涵亮某謂雪溪流風淸立塵表何物寒暑或敢扺巇用略去尊生之請某非簡也某繇丹壁遡金峩片雲東西耳【一作謂城市之逼大隠所宅也】𨿽未見顏色艸木臭味固已相命於風往來也某恭惟親家望表枌楡姿凝松柏退藏於密視功名如浮雲【一作夢境旣付諸何有】惟適之安以道義爲實地【一作樂地綽乎其有餘】況宇宙之多事孰若山林之自娛賦庚寅如靈均豈與眾人而皆醉書甲子如靖節亦曰天命復奚疑某非佞某侄孫某頭方垂髫令侄女齒近及齔偶悅親戚之話通知彼此之情謂婚姻貴嚴惟時至而後可而夤緣或到於早圖乎何嫌況有防金之言遂獲倚玉之喜嘉盟斯昉私幸何多某通名之初侑書以贄某物僭易馳上倘辱恕罪容畱甚幸甚幸某僭越拜問三神山上五雲樓中歳寒自春日用皆福裏曲有委九頓願承

代陳子得請期杜氏札

某皇恐端拜申稟親家朝奉臺座前某謂婚有六禮比飭箋題已愧艸艸今玆裔狀加嚴是矣乃獲從簡非敢自越禮貽譴斥道義之盟未占已孚亦惟其時而已首祈涵宥某以朱陳村之寒門視杜韋曲之望譜非偶也爲學生某謀婚良自知分親家愛一女何敢妄有攀祈梅軒新恩有髙誼以表宗族有謙光以納鄕裏主其議曰是可妻也因得以薄幣問名矣多事之際於禮有權仲春之月古者亦以此月防男女某有意焉而未敢必傳音上徹一諾千金叢辰命二十有四日丁丑維墨之食謹馳菲禮具列副藤以請以迎將俟於堂庶無綢繆束薪之後時而有夭桃蕡實之早計某幸甚幸甚仰乞臺察

代前人謝杜梅軒札

某皇恐某官座前某素來與木石居本難結芝蘭好鄕裏不鄙進之爼豆間幸矣髙明胡獨又欲納之倚玉之譜一語九鼎以其兄之子妻某之子世世婚姻豈無媒妁惟執事屈爲之地則他人不得而方也令侄女旣及門詩禮之脈閨門之範上以承宗事下以冝家室昉自今日執事之賜我者其有涯耶莫名所自感莫知所以謝

代侄津答屠氏札

某伏以宿雨新收溽淸晨挾恭惟某官山林自珍鄕曲是式神不徹衛臺候動止萬福某敬憑子墨仰混典籖切祈委鑑某惟山之巓水之涯神仙宅也餐霜飲露漱石枕流非寒暑能闖區區茵鼎之禱不敢贅某遡萬竹之陰在片雲之外稠重倚玉繪成圖矣拜淸揖和久近不必問也某共惟親家詩禮之傳典刑之老閒雲不雨人自借其淸陰古井無波誰能窺其靜趣比天下多艱之日乃山中獨樂之身與松竹而言交相看歳晚有芝蘭而爲瑞以待時來某非佞某脈絡葭盟夤緣柯議謂令嗣省元宗事有屬方欲圖錡釡之供而捨侄孫女姆訓粗閒或可爲琴瑟之友兩家之好一語而諧且盡略於世情將相成於古道因親及此何幸如之某承問之初拜贄之辱雁幣燦其在篚鳯釵重於兼金備盡眞情實開永好菲甚報禮介諸副方幸判以畱勿訝其簡某望三神山起五云閣燕景之樂駢休斯臻或有委驅敢不祗肅

本堂集卷八十三

欽定四庫全書

本堂集卷八十四

宋陳著撰

婚札

代溥侄再【缺】期王氏札

某伏以寒到嚴時春有動處恭惟某官養髙珂裏神示介扶臺候動止萬福某𨿽未揖長松古柏之操天與夤緣嫁娶圖中新盟旣定此心有欲言者可恃以凟聽某之舍侄孫某獲與令侄女爲姻昨者請期命食墨實在嗣春之四日乙丑曁奉答緘尙遲報可某家粗守詩書之傳所以流俗者旣非所望令弟提干親家於凡百亦旣眞情相示何獨於迎日而未能特逹從欲耶是用洊鳴此悃捨侄夫婦老矣待其相蘋蘩佐菽水者甚急而男女亦當綢繆束楚爲鑑淵可陵也石可泐也君子之言無易也某玆其亮之告弗過有謙遜元卜之吉軿車戒道某三肅以候尺狀厓潦不盡願言仰祈臺照

代陳防爲子納采札

某伏以薄雨生潤新陰有香恭惟親家某官袖手名鞭夷神書屋天神介相臺候動止萬福某僭屆墨卿仰漧籖史某惟寶麓之陰福星合焉何物寒暑敢闖其域茵鼎之禱奚庸贅某老矣猶能就丹霞峯頂逺引淸風時自拂濯獨以門間半面一揖爲欠乃有今日預爲之喜某恭惟某官學博而約行方而通望而知其爲沂國之云來也蓬萊觀梧桐掖皆其分內事顧方欲與二松盤薄而與云俱歸又在南山之下矣頺波滔滔底柱矻矻某欽敬欽敬某家居深谷門甚寒灰捨侄孫某之次子某𨿽欲讀書猶未知趣秋水曹丈乃曲爲之地輒使請婚於名閥髙明何見遽肯屑紅絲之愛印赤繩之緣古道相從自今日始某實過望某婚姻有禮納采其初也朋幣雙釵菲以將意爲物不腆亦曰簡則敬而已惟臺慈涵宥而容納焉某遡喬仙之宮集昆閬之春風塵不到日月自長或有委驅拱聽頒曉

代單祥卿納采王氏札

某伏以夏五之月晴多於陰恭惟親家某官眼空塵寰身燕珂曲元粹所宅神明其扶臺候動止萬福某肅飭贄函越紊涓典尙祈委鑑焉某惟風裯珍簟冰椀蔗漿非所以凟有道之聽某敢略某家萬山中出而與鄕人士交遡古君子之門欲從下風而進未遑也機緣之開乃在今日某爲之鼓舞某恭惟某官學博而約行和而淸秦火自炎胸中之書不燼顏巷𨿽陋天下之樂何加鄕有老成之典刑人知故家之文獻今爲何日誰如此賢悠悠我思鼓河汾南風之澡皓皓其白傲雪山西嶺之松某非佞某婚姻重事也門戶以耦婚男姻女以時尙矣今某之家氏名如水奚敢攀衮閥之後而某侄某須髯已防奚敢過緑幕之前道眼鏡懸古心山立不曰愛女必求良姻顧聽因親之言遽垂可妻之諾百世斯好一旦而諧何如其榮何如其幸某納采之初以簡爲敬將之朋幣副以雙釵告亮其眞勿訝其菲某矯首玉樓髙明瑤林森邃一和所萃多福攸同或有委驅拱俟頒曉

代汪甥回舒景仲螟蛉札

某伏以春腳一來雨意便好恭惟親家某官養老成望與造物遊臺候動止萬福某更不復上茵鼎之祝伏惟鑑察某幸生樾防之下與有葭倚之榮旣見未降此愧贖機緣有在今乃得以尺素通姓名是亦當識荊州一靣也某恭惟某官生來逸气老去古心感桑梓之風塵何如避世有山林之雲月足以爲家時時杖履之往來在在樵漁之邂逅不圖今日而見斯人爲田園而歸翻笑未通之靖節惟墳墓之守甘如自在之少遊某非佞某過防髙見欲抱捨侄某次子以爲家之謀而效類我之祝燕泥小艸恐難譜於芝蘭雀巢之雛豈足班於鸞鳯第便翻其承命況左右其贊言有不得辭勉於曰惟禮幣寵錫物意謙渠僕僕拜嘉防防增愧某仰遡珠纒均擁川祉雙溪有委九頓願承

代戴時芳爲弟聘王氏札

某伏以荷展翠鈿麥齊金穎恭惟親家某官吟杖寄閒聘輪須寵天壽斯道臺候動止萬福某飭管翰儼冠裳防初敬於主籖史首祈鑑宥某竊枌陰聫葭譜於玆有年鷗蹤鹿迹日與漁樵相爾汝曽未得接侍半席之雅望茂林修竹深處亭古風髙引領何及某棲棲門地猶未減雪溪之寒耳外此無足爲鄕黨稱機緣天來汪表僭求賢令女小娘子爲侄孫某議姻不惟獲叨倚玉之榮而王戴尋盟又成一段佳話夫豈偶然且審誼髙薄雲流俗略繁文相求以气已備訂金語心自慶何幸何幸某朋幣雙釵庸贄初盟翹首竢命某晉越申問蓬萊仙山眷玉寶聚欽想慶源川衍和脈春融有委之來聞命則拜

代再三十兄爲興乙侄聘札

某伏以律賓夏琯薰自南弦恭惟親家某官厚徳鎭浮英名增重顯閟森防臺候動止萬福某謙瀹心澡神奏記籖史伏祈淵鑑某燕儀敍敬列具嚴邇辰何似之淸不敢復以爲凟諒惟體道燕居寒燠聽令動靜之間固與福防尙冀試葛須輕進羞宜美相時崇衛前輅異渥某忱禱某晚景無堪竊庇桑梓有懷髙風每以未遂覩鳯爲欠嶽峻杓明徒僅起敬仰惟某官負雪山冰壑之資蘊玉海珠淵之學倚須秋霄騰鶚陸續聫榮早快一鞭得意亨翥某束筆以俟某僭躐披稟日者天假夤防俾某侄孫某得議婚名閥某門戶冰冷奚敢作扳援想然私竊自謂叨倚玉之榮者非一日而靑翼備言令女小娘子愛篤外家隨倚母慈乃知秀挺蘭閨宜有林下風味況復姻婭稠重夙有締杏園之好庸敢以是爲請但提孩相知姑欲其漸女之歸而特緩咸男之下倘防不以齊大叱去特賜兪允豈勝榮幸不腆菲儀別楮申納仰丐臺察某敬問蓬瀛邃府星璧仙裾共想序對淸和福膺穰簡霞峯豈無可受鞭策者承命爲寵

代弟回馮定女札

某竊以一甸春在萬緑陰濃恭惟某官善培逺器尋登要津淸寧翊扶臺候起居萬福某防恩浮嶽懷慊臨淵俯潁手箋仰塵掌記尙乞鹽梅翠釡金玉香篝前輅燕休下行蟻悃某敬惟親家挹泉溪之淸孕日峯之秀挺忠臣之節唐世家聲播名賢之風漢朝芳譜以功名而自任充學問於所行夫何自珍斯文退養厥志或者拜自天之寵有以被不日之榮某非佞某三生多幸累葉聨姻豈圖又一番桃李之新乃使續百載葭莩之舊冰月之緣旣定第慚無柳絮因風之吟節序之更如流應有貽荷花開晚之請蓋叢以蓬居多事可恃者蘭臭同心臺餽鼎采瀛珍隨餉將其厚意恰逢牡丹結局之時報我佳期敢負梅粉趣裝之約有先吉肯後寵承某翹想五雲樓中三神山上欽惟星聚雍穆時介簡穰可效力綿敢辭足繭

代季念五侄回王巴山定女札

某伏以雪意之外天心有初恭惟親家山林自珍裏閈是式神不徹衛尊候動止萬福某敬飭子墨仰酬主書惟奎璧委光焉某萬竹深處三槐庭中修勁之風溫淑之气薰蒸融液皆福所都寒暑之祝特贅耳某載惟親家藏用於密得趣之淸望彥方廬號其鄕曰君子耕東臯野稱斯人曰先生紛蕭艾之芳叢善松柏之獨秀舉扇自障不必受西塵之飛鼓瑟以娛當有感南風之操某非佞某冰門也而倚玉稠矣惟是季方堯叟旣爲吾門之甥而其令某以彌甥又與某侄孫女某爲姻杏村繪畫朱陳不得專美世方交皇皇赫赫髙誼幸獨與淡泊鄕尋盟艸木相命實獲我心不腆回幣聊以寓禮勿訝其簡某僭易申詗喬仙瑤母之集樂景春盎閒中日長丹山有委願聽頒曉

代族弟觀回蔣定女札

某伏以雨裝秋好風送涼新恭惟親家鄕之善人國之大老神示僎介臺候動止萬福某潔滌潁具酬櫝於五云閣下某切惟君子一身起居服食曲禮鄕黨諸書講之旣熟莊叟養生之論黃庭內景之祝槪用薙去某伯氏有聨榜之盟賤生忝同甲之好於令象賢托葛之姻於裏閈席枌楡之防舉斯四者契誼之篤𨿽金石有不能渝詎謂今日又使之因親而親抑何其幸自玆胥晤之期當不負少陵動如參與商之句矣某載惟親家齒尊徳劭气溢體充秋滿桂闈喚起香名之舊風淸竹徑頌形美奐之新時方滔滔公其卓卓永錫難老幸偕樂於藻芹寒然後知尙相期於松柏毋曰隠居而自適行觀大器之晚成掇梁灝之科名維其時矣展太公之事業跂予望之某非佞某蛙坎門戶鮒枯生理齊大鄭小豈其儔焉令郎下訪欲以某侄女與令侄孫議締正耦或者夤緣有在不容辭揆以難嫁之家焉敢扳附然嫁女必勝吾家又未免世俗之見竹笥練裳有昔人之遺躅荷令侄親家髙誼特逹首承肯可令郎之言在耳也某恃以無恐某交婚伊叔過勤贄禮極佩榮寵薄有回儀非所以報瓊倘不賜訝幸甚某仰睇十二樓之婘均膺九五疇之福剡中有委不敢以耄辭

代董時遷定蔣氏札

某揆辰紅繡園林緑茸郊野恭惟親家養譽裏閭怡神丘壑百神森衛尊候起居納福某澤毫雪繭奏記於典籖氏惠徼鑑在某切惟箕峯扈前修嶺擁後君子長者攸宅焉況對此春和景明傍花隨柳政得昔人前川之樂何物陰陽或敢窺闖鼎茵等祝奚容進熟某獲聫越防同采泮芹第風南枝北不得以時簮盍髙山仰止豈不夙夜詎意斯今以蒹葭而倚玉樹非幸而何某仰惟親家桂種階庭以淸門徑耆英集上共推齒徳之素尊安樂窩中最羨風塵之不到滔滔彼俗卓卓此賢但經濟之有需恐老成之難遁榜登龍虎年將望魁譜之占夢葉熊羆時盍應帥垣之聘某拭目某未緒卑微不彊人意華宗赫奕借在人耳相望不翅霄壤有如英嗣令女蘭姿婉娩葆育深閨自宜相攸佳偶而某男某旣匪瓊環瑜珥妻侄汝朝輒效柯議俾綴姻盟髙明何見遽肯屑紅絲之愛印赤繩之緣百年之好一旦而諧某實過望某問名莫重初敬非幣帛則不交也菲然贄儀介於副楮是特借茅之遺意惟忠信是采某睇三神山遡五云閣霞裾縹緲紫气繽紛剡溪委驅執鞭以從

代侄孫霖爲子灼納采盧氏札

某伏以淸晨挾潤緑陰吹香恭惟親家書林養恬珂裏歸重神示森相臺候起居多福某敬戒墨卿仰酬籖史某竊惟三神山上萬卷樓中有物防持與道遊戲尊

生之禱奚庸贅某繇奉川之鄞水淸波百里素風一家舊相知者良稠有未見者猶久或其在今日也某官淸而自修靜而無競遊堂之後文華其九傳鄞城之西傲典刑之獨立旦評所屬晚節彌堅艸木榮華之風非所知也芹藻芳潔之地不亦樂乎某非佞某冰門誰偶月店我緣男灼旣冠未婚令女方筓於室有來媒斧可謂友琴慚非潤玉之姿顧寵訂金之諾且欲引之自近庶可教之成終樓上和聲或可諧於鳴鳯門間喜色恐莫副於乘龍懼益以增幸過於望岡頭盧𨿽爲甲族於義則髙柎中陳當爲世姻自今其始幸之至也拜而承之某菲甚聘儀介於副楮所恃淸風之扇庶無流俗之嫌特與斥畱豈勝忻感某仰止寶集遽在瑤臺一和所都多福如海

代王得淦爲子納采林氏札

某伏以一雨連日六月如秋恭惟親家養望書林增重珂曲神示森相臺候動止納福某更不贅尊生之禱仰祈涵宥某牽聨葛披拂芝蘭未見猶旣見也機緣之來乃有今日當何如其幸喜某恭惟某官典刑老成文學蘊借上橋衣冠之裔濟美月評東甬衿佩之區助成風教謂時名之若凂以古道而自將桃李爭春酷愛藻芹之薄采松柏耐晚笑看蒲柳之易衰亦賢已哉可敬也已某自分冰門敢睇云閥夤緣或到形迹自忘有如令女蕙性芳香男某乳口猶臭而親家主盟益堅媒氏傳言孔力此皆天作之合是豈人謀所能此時之男角女覊何如同隊他日之婦隨夫唱方責成人敢徹裏言以定夙約當繼今而有請殆之子之於歸某僭越拜問云云

代族孫文焴答唐氏聘女札

某維時多雨餞夏已涼迎秋恭惟某官安適家林靖鎭裏曲明示森相臺候動止納福某請涓子墨仰復主書某恭惟蔡峯峻極昆閬遙連神仙所遊風月自別尊

生之禱奚容贅凟某睇五云之下距一捨而西亦已相聞未降旣見就知有緣乃在今日也某恭惟親家言行相顧典刑則優池有濓溪之蓮與君子友山宜盤谷之稼眞隠者居此外又何求哉其中足以樂矣桃李春事付榮華於飄風松柏歲寒儼老蒼其傲世某非佞某聽冰上語說月下緣以令侄黃卷早親培梓桐之秀質而某女緑窻自分抱蘭蕙之幽姿若曰好逑之勤且言筮從之吉殆天所合於我莫辭竹笥爲裝當不嫌於古道杏村入畫須相好於新婚敢繳淸風以洗流俗某玆承嘉命式定初盟納采有嚴拜辱惟謹薄甚回篚介於別藤某遙遡星問益屆川祉一有委戒三肅願承

代族孫檜納采劉氏札

某伏以十月爲陽一晴逗暖恭惟親家書林養望裏曲擅評神示相之臺候動止多福某僭憑子墨仰凟主書某謂嵩溪之淥源流則一月店之緣脈絡尢多孰謂

今日夤緣未涯也喜欲越舞某恭惟某官宦緒傳芳儒冠集舊襟懷灑落譜風月而有餘典刑老成家山林而自重我其卓卓彼哉滔滔某非佞某一冷如水多緣倚玉玆審令侄女素閒姆訓許嫁方嚴而某季六捨侄之子檜粗守家傳好逑自急旣無世俗形骸之索況有舅甥心腹之通百世之盟片言而定成於不日於六禮乎何拘合者其天乃一門之至幸某問名玆昉居簡而行介諸副箋愧甚非禮就拜問蓬壺仙婘川祉攸同

代族侄孫爲子梓煓納采張氏札

某伏以露節才過秋光最好恭惟親家家傳文獻鄕有典刑明示森映臺候動止多福某敬飭子墨仰混主書不敢洊贅尊生長語首祈臺照某聨桑梓之姻忝葭莩之譜爲日已久披云未諧今爲何時月下老又以夤緣相屬何幸如之喜之欲舞某恭惟某人學無時裝行爲世表正元衣冠之後依然古風義興松菊之門樂有餘地彼滔滔其方競此卓卓其自髙束帛蒲輪固已付之炊枕貉裘氊帽焉能免於角巾某非佞某不揆冰寒輒徼玉倚有如令女閨闈婉娩如蘭斯芳而某子某筆硯荒嬉旣木而納本來非偶何敢好逑惟裏言之助孔勤而下采之情無間況容出贅尢見篤親百世絲蘿又成盟於今日一家桃李已鼓舞於春風感烈良深敷宣罔旣某僭易某物聊旌納采大愧非儀倘辱容畱豈勝榮幸就拜問蓬壺燕聚茨福駢臻或有委驅拱聽戒曉

代侄孫楠聘屠氏請期札

某維時歲晚方雪春香在梅恭惟某人林泉養髙明示翼徳臺候動止多福某家與門墻只隔南山實朱陳一村也世譜姻聨道誼顏靣之接良狎玆好又新當與桃李春風話舊矣某恭惟親家家譜擅芳鄕評推老濯纓兩溪之口波濤不驚倚袖萬竹之陰風月自足當今之日得此者誰起居無時維適之安何如李願曲直將質或至而退當爲彥方某非佞某牽聨夤緣昨以捨侄孫楠議姻於令侄女荷不遺菲葑旣諧納采男女各欲及時敢以迎請從簡行速亦古人所許而髙誼亮之卜吉辛卯諾以訂金薄禮將誠介於右楮萬望容畱某僭易拜問星珠月璧之集福海壽山之同嵩溪有委九頓願承

本堂集卷八十四

欽定四庫全書

本堂集卷八十五

宋陳著撰

婚札

代陳回竺札

某維時一晴借暖萬物如春恭惟親家閒鄕課鶴壽境盟穹示翼扶臺候動止納福某潔滌穎輒修竿牘仰酬籖史先辱之寵某竊以金庭五峯之秀逵溪一水之淸仁人長者之居左右焉動靜語黙何福不隨黃庭衛生之禱奚容贅某嘗登陳公嶺遡竺君之門淸風凜凜可望不可卽惟誦未見君子憂心衝衝之詩而已若夫賤氏則在桃李譜中亦旣有日某載惟某人雪月襟度山嶽精神芝蘭靜而自芳世塵不染松柏老而益壯歳寒後知倚歟斯人卓乎古道藏乎密也有時養蕙品之恬行或使之不日聴蒲輪之召某非佞某蛙坎戶門鮒枯生理崔盧之譜所不敢聞梁孟之盟或者相契令侄孫姑侄間欲令小女與令弟議締室家葭玉重新又是一番佳話但小女拙醜百露四壁蕭然恐誤箕帚之奉而令侄孫必欲彊其從不容固辭姑聴夤緣謾爾過承倘肝膽相照庶乎其可也某贄儀甚腆拜命爲榮回篚菲薄尙望情亮某敬問三神山上五雲樓中緑英福華山增川至裏中有委九頓願承

代求彰叔回朱益仲札

某伏以花日春明蘭風泛午恭惟親家懷玉需時鳴珂積望後皇森相臺候動止萬福某潔蠲子墨遡凟司籖仰祈委鑑某惟蘭臺英弭蓬萊斾揮山君先後云仙導扶醉海吟哦楊栁何適非暢某不敢贅茵鼎祝某竊枌楡陰通葭莩譜遲遲半面積結寸心玉防橫空瓣香永夜某恭惟某人學問玉海文章錦江五鳯樓成一鶚表上醉月燈之舫展云翮之程劵內功名斗南聲價頋少淹於雋軌將厚養於宏材此造物心爲逺業地某非佞某門寒如灰望賒倚玉捨侄某有女第求鴻光之偶敢締崔盧之盟辱枉云裾載披月籍謂侄婦托在內表而令似屑以下婚瑟縮自量辭避者久恐終違親親之篤眷遂不覺唯唯而敬承三生夤緣一味慚靦某俄聽靑翼之音拱拜素魚之牘詞情溫縟盟好綢

繆寵以鱗番賁之雁幣光四浮於圭竇禮百倍於玉臺登嘉以還感榮無量不腆回篚防載副藤倘辱容畱是又過望某僭易拜問三神山上五雲樓中月璧星珠霞裾風袂內外均燕福祿攸同凡有驅役拱候頒示

代斗門王定楡林陳札

某卽辰中和雨際花木生香恭惟親家鳩杖盤旋燕居豈弟臺候動膺福祉某敬雪穎澤三肅貢書於下執事切祈采矚某惟丹山之南雷峯之北皆神仙【闕】伯之所都物無不靈人無不壽而耆龎福艾尢集於守道君子自冝與廣成齊齒希夷拍肩區區養生之祝抑末矣某惟親家稟气之和得道之純胸中萬卷吐爲漢庭三防取靑紫妙年眞如拾芥易調羮秉軸謂在駸夫何儒冠有誤歸老菟裘優遊恬適以詩書自澤於是年愈髙而徳邵旦評推讓誰出公右今泰亨嘉防旁求俊彥徴文獻於東魯則申公伏叟必應時需某爲後學慶某壤地相聫溪山相繞縹緲片雲勢同隔凡毎於杖

笻曳屨以遂識荊之願天其兀我跬步莫前惟有中心藏之而已猶思曩日戚故琴劍逗𨖻平湖俾諸子侄執經受業得所矜式某於時𨿽處竹林與有光焉今捨侄子吉與令侄孫仲學學士又在邢侯譚公之列欲以第三子某求姻於仲學之女況執柯匪異伊人兄弟甥舅一言才及遂成膠漆禮不可虛拘微物將情具於副楮某夤緣旣葉仰慕彌深其敢不承寶眷春祺之問著

則近乎謾某𨿽老難彊履凡百驅役當坐令子侄輩遵承

餽送小札

餽妗氏生日

某拜覆妗氏太安人尊前某玆者恭審右帨書辰西瑤宴晚九五福曰壽早從夫子之心培八十耄而期晚稱兒郎之色養歡雷旣合暑月自涼某忝在甥聫幸隨賓履僭易某物敬進賀筵之末少見獻芹之忱倘賜容畱豈勝榮感

答董霆

某老矣無能矣遑記垂弧歌之故嘆之乃厪度曲益重蓼莪之感況增離黍之悲如此爲懷何以拜辱謹錄副而珍襲用捲還於錦機

答董月嶠【寛仁】餽生日

乾坤如此遑記蓬矢之辰日月易流愈懷蓼莪之痛胡眷心之有軫而厚餽之盈奩及誦味言滂沾慚汗況諸子方玆更病而老驅蕭然抱憂用就使以捲還恃知我而免訝其爲忱感與拜賜均初非飾辭敢祈原照

答董帥幹【元龍】恵物生日

某皇恐端拜申稟帥幹侍除尊眷契執事某生不辰忽年華之又晚裏仁爲美乃夙眷之有加賁之寶緘丰之珍餽粉珍以滑其谷腹羶根以踏其菜園賜不敢辭旣登嘉而僕僕贈何以報但伏楮而防防敬用稟酬尙圖面謝

答趙景文教授【必昌】餽生日

某我生之初尙無爲安知世變君子之愛也以徳胡循時情特當初度之辰乃有不規之頌況乎厚意加以多儀珍奩與珠喜而俱垂玉粉並彘鮮而雙美皆非所稱又不敢辭拜而登嘉感不蓋愧

答範景山【湘】餽生日

某揆於初度非止蓼莪之思逢此百罹更深黍離之嘆胡爲範叔不忘陳人特枉溪藤之緘爲置湯餅之料海鱘聫甲江鮆駢頭粲品珍其旣並淒瓦釡其曷稱重於方命拜而登嘉感當何如愧又倍矣

餽內弟貝端父【斗紀】築室

某悚息狀白某官某玆審建華第虹騰畫梁捨城南之居而雲南不忘乎舊納亭裏之景於門裏有具新云云

餽內竺

某生逢百罹未是向安之日夜臥八尺本無求足之心謾架衡茅以守梅竹詎圖髙誼特有盛頒風鱐分海若之珍日筍出山家之藏登嘉愧甚感幸云何

答姜【闕】兄餽築室【辛七兄】

某皇恐端拜申稟某官某當乾坤之澒洞本不謀家恐風雨之震淩未能忘俗輒營小築遽徹逺聞厚之緑蟻之朋壺重以靑鱘之盈篚登嘉曷稱方命又難

答陳子得【防】餽築室

某君子之陋室本無妄求有先人之敝廬其如過橈旣葺其舊遂而新【闕】

答範君範【栻】餽築室

某桃洞未歸又混浮生之境柴桑投老可無寄傲之輒因先廬以架後屋眷軫胡篤恵箋劃飛羣翠蟳其張螯朋黃鱐其駢尾旣可以換藿食之腹又可以飫梓工之饕爲餉良珍登嘉甚愧

答趙景文餽築室

乾坤如許本不暇問於一家山林以居亦欲茍完於四壁遂因先世之志謾拾舊材之遺聚爲三間滿貯百指詎圖尊念特有餽儀

答梅山弟茝餽築室

棣萼本是同根分居南北叢辰爲之異卜又有後先幸他時雞犬之相聞𨿽今日燕鴻而何害遂厪先施莫盡中藏

答永固院周主僧東隠餽築室

某承平之時不事生產大亂之後何以家爲謾築三間以居百指胡然慈念寵以餽儀

答上乘院主僧如嶽餽築室

某悚白見山堂上大教主某切謂已公茒屋𨿽許賦詩元亮柴扉亦圖寄傲遂五畝之舊而鳩三間之工慈悲胡然記念及此餉有來於多物供反出於十方

餽竺甥禾女彌月

某玆喜友琴底績弄瓦呈祥是爲門楣以開宅相

餽髙承祖娶

禮嚴承家義重有室鳯飛葉吉早圖卜於和鏘雞鳴相成當急聞於警戒

答親家送生日

某揆於初度方感百罹之逢遺我尺書頋防多壽之俾一謙過甚三復慊然恭惟某人禮行其家仁信於裏綽然有餘裕而浩浩者自存愛之欲其生於親親而甚篤所以蒹葭之倚玉已知松柏之有心某報稱謂何摧謝莫盡君子之交如水重投餽以奚安同心其利防金輒因書而相稔仰丐臺察

答趙景文餽生日

讀樂天醉吟之傳偶與同年感屈平初度之經此爲何日我方凜凜乎餘息君乃惓惓其眷懷特枉頌言適玆愧汗且水珍之朋集與玉塵而偕來方命則難彊顏而拜

代兄答慶壽娶婦

感田豫鐘鳴之語凜凜偸生誦樂天枕疾之詩奄奄送日以逢此百罹之際奚揆予初度之爲特爲承宗遂嚴醮子眷珍何其過厚寵遺如是丰盈卻則不情受之局眷銘肺肝而曷已非筆舌之可殫

代兄答姜表慶壽娶婦

生不逢辰偶其年之七十迎因醮子於此日而二並輒憑肺附之親欲舉情話之酌道夫先路謂從者之必來遺我尺書乃止之而或尼頋丰奩饋以賁庖供初甚難於登嘉終恐貽於見訝勉彊而受慚感則多

羞屠【闕】爲子娶婦

某玆審令似欽承醮觶趣戒迎車取如之何乃吾猶子之子欣然相喜況是因親之親區區末羞有客之席云云

答張子開教授【先遇】羞深娶妻

某再拜府博祕郎尊眷契執事某往迎之醮得以及時迨吉而歸尙其有日敢圖過軫特枉謙緘文鳩以扇關關之古風緑蟻以陶盎盎之和气有密其餌皆道之腴因物而遇教誨之心感徳又在言語之外艸艸奉謝防防懷慚切祈臺察不宣某再拜

答內弟竺少博【滈】羞深娶妻

某家貧子壯因與畢姻時異事殊重於廢禮乃醮之迎尙遲其歸詎圖眷眷之情言念親親之誼香分浮蟻鮮割柔毛如此盛儀受之過分

答吳山甫【垓】羞深瀹娶妻

某桑楡晚景謾令孥輩之畢姻松柏歳寒乃念吾家之有客修辭賁賁眷意謙謙鮮搜南海之鱗香采中峯之實拜而後受感不蓋慚略申謝言仰丐容察

賀董月嶠子誠晬

防積杏林瑞鐘蘭砌當夏季之三月恰歳寒之一周誠印可奇傳家有喜籠鵝壺蟻薄乎其情受之斯幸也

答兪叔可運幹生日

老夫無能爲也徒登希有之年愛之能勿勞乎乃辱過謙之譽施箋郇云而孔縟調郢雪以何髙副以列珍光於四壁𨿽泛商南流羽歌之莫致於紅裙醉釀飽鮮幸甚不辜於白髮

羞戴帥初架閣【表元】嫁女

吉月登車淸風載路竹笥遣嫁之女不輕以與人雪案讀書之門必相求以類甚盛舉也【闕】

餽外甥竺明祖彌月

侶鳯鐘和抱熊及月二竹山心之後宗嫡有傳五辛盤裏之春家人有慶旣成宅相實副老懷

羞戴時芳迎婦

玆審言防雙星又近一日問月老之籍樂得偕老之良姻橫雪溪之舟放入半溪之淸處云云

羞離孫舒慊迎婦

玆審言戒迎車將諧合巹門戶自立能不爲流俗所移室家旣冝庶可遂慈闈之奉爲吾甥而喜者豈他人之比哉

羞黃甥正孫嫁妹

某玆審家人有慶歸妹已期母命己申豈徒嚴於結帨甥迎而願又將喜其盈門式嘉斯配甚盛哉舉某幸譜葭好莫旌芹忱輒以末儀載於右幅

羞黃仲叔正雅歸妻

玆審歸自屏金吟聫簫玉言采其藻知宗事之有承彼蕡者桃喜宅相之在抱雲云

羞舒景仲【崧】嫁從妹

玆審歸妹以時家人之慶畢季父所賫之志見難兄相友之心云云

羞趙景文嫁妹

玆審令妹喜行早嫁行卽婚期無父曰孤況如女之可念後生爲妹幸有兄之足倚因親而親可速而速云云

餽前人六十

某再拜薇山府博祕書尊舅某恭審菊秋垂半弧旦紀初潁濱先生爲夘君再來瑞世絳縣老人書甲子一始周時豈今之人而可以輩恭以某官西山處士東學名流兄弟孔懷塤篪之聲如舊妻子好合琴瑟之和自春樂以吾天傲視此世胸有數萬卷老於書如做官日傾三百杯隠於酒而忘我信其非詭激之過要是素患難而行某忝綴內姻阻陪末席天荒地老之際爲最知心風淸月明之間共無盡意羞以薄禮介諸副藤

羞董聲仲【雷發】娶婦嫁女

叢辰撰吉燭夜融春萊防庭前看佳兒之諧鳯芙蓉席上喜嬌客之乘龍二美旣並雙慶交集云云

本堂集卷八十五

欽定四庫全書

本堂集卷八十六

宋陳著撰

餽送小引

餽舒通叟內兄太博【津】八十

某玆審桂秋攺朔櫟老生朝內表僅存者三人兄其居長上壽方開於九秩鄕所推尊盛徳以將斯文之幸云云

答趙景文餽生日

某行年八十之身偶然未死遭世百六之防何以爲生顧防矜軫之深特記垂弧之始戒嚴馹傳撞破雀羅鯉中有書恍如面其相對鶴南飛曲非其人而莫當卓乎古心見之今日與親戚同醉愧無北海之酒樽但翁媼自歌浪讀東坡之饕賦是之謂感非他所知

答王之朝【立孫】餽生日

揆予初度方慚渭叟之長年遺我尺書乃過魯人之善頌況委攽於奩餽忽撞破於門羅愛之欲生情文備至來而不往顏甲又重然方命則有誅於拜嘉而惟謹桑楡晚景不虛賦於老饕松柏古心其敢忘於永好莫書忱謝尙遲面陳

答竺梅潭【自中】餽生日

桑楡寸景空驚曰耄之年桃李一家顧辱過情之禮謂於詰旦乃其始生登峯絕岸之書辭气以爲壯出月穿天之詩句頌而不規況繽紛其餽奩相絢爛於寒屋亦欲引卻恐訝不恭勉而拜之以登如之何其爲愧旣醉以飽當賦東坡之老饕相好無猶敢希北海之偉度艸艸以覆防防此忱

答董聲仲餽生日

桑楡寸晷空驚曰耄之年桃李一家顧辱過情之禮謂於吉旦乃其始生寄風韻於佳詞欲揚春於老況調髙寡和且無檀口之可歌珍重襲藏惟與蘭心而永好莫殫感謝須旣鑑融

答舒公凱灼餽生日

桑楡景廹空驚日耄之年葭玉盟稠顧辱過情之禮謂於詰旦乃其始生鯉中有之尺書文而皆實鶴南飛之一曲頌而不規況有玉塵以資湯餅兼海螯之虎健而雪羽之鳬趨臺餽忽來門羅爲破亟賦東坡之庖釡自厭老饕愧無北海之酒樽相延客坐

餽董寛仁妻趙氏生日

某玆審翚飛成廈吉開堂禪笠歡騰挾風雷於鐘鼓食輪妙轉納湖海於鉢盂聲色不形功徳無量某聞之亦喜耄矣莫前聊寄尺箋仰塵文席

答雪竇山主僧【少野】餽生日

某老而不死偶及曰耄之年愛而欲生乃記載弄之日素帖粲其下賁已詩與之俱來畫燭瓣香非所施於茅屋玉塵珍果且相友於松醪辱禮孔勤登嘉良愧孔子釋氏抱送之始非我所知恵逺淵明往來之頻於今可見匆匆占謝感感餘懷

賻林國器公輔弟

某玆審某人菆殯旣啟栁車將行兄弟至情𨿽平生之永訣祖考同域於幽魂乎何傷某遙睇銘旌盍預執紼如筋力之衰耄而江山之阻修欲前莫能此愧奚贖薄甚賻禮見諸翼方倘辱指畱豈勝幸荷

賀僧云岫住智門寺

某玆審疇望西堂起臨上剎飛過鵬鵾之化境云本無心豁開龍象之法筵海亦增气某相知最厚有喜維多第今年已八十有一塵勞交廹殘息難支旣不克前姑此寄賀

羞竺少博爲子穎娶婦

某玆諗迎相承宗方嚴醮觶聞子有客莫助慶筵某物謾包羞而艸艸甚抵觸而防防辱命之畱斯過所望

答前人娶婦招飲

吾與吾秩僅如孤月之帶星爾篤爾親忽辱五云之絢日謂欲畢婚於友子亦旣得吉於叢辰乃重燕毛而先鶴髮樂飲未卜其夜𨿽非敢辭寒疾不可以風其如難彊尙其雅度鑑此眞忱

答前人再招

燕喜相期狎魚書之苛督恙憂未解柰鳩杖之難扶況近年之數溲毎終夜而十起兼之殘息怯此苦寒縱欲彊於前途恐有累於北道坡老之酒入務非取外於親知文舉之客盈門竊向隅而自分病其仇也幸而亮之

賀林國器任道判

某再拜國器道判外監尊眷契執事某玆諗重迂儒素嚴鎭道流舊物靑氊來自張巨君之福地丹山赤水依然賀狂客之淸風得於不求所以可羨

賀前人得子

某再拜國器外監尊眷契執事某稍不交書仰斗可想玆者恭諗善交气母瑞毓嬰兒天師正自有妻本不離俗老未嘗無子的以傳家奚分儒道之戶門自種神仙之苗裔某聞之亦喜耄矣莫前奕碁局之祥想來於賀語弄麞書之誤尙或免於笑聲

答雪竇寺主僧炳同餽生日

某頓首啟少野乳峯堂頭大禪師侍者某小丹山腳淒誰顧於陳門千丈巖頭狎自飛於素帖特謂始生之旦不忘鐘愛之心一瓣緑沈雙枝綘蠟閬苑蟠桃之實朋以圭茶崆峒小麥之塵佐之絲粉盈門其爛舉室所驚世情方爲之炎涼古道乃過於溫咻老夫耄矣尙有明覺主人終身誦之南無無量壽佛還以爲報外此難言仰祈融察

答董聲仲餽生日

揆予初度耄矣堪嗟遺我尺書愛之何寵甲五聫而鐵色鱗一尾而箕形維錯甚珍於禮太過艸艸申謝防防此忱

答林國器餽生日

揆余初度淒過景於桑楡遺我尺書謙光於蓬蓽俾爾以壽愛之欲生加叢餽之赬肩走長須而流汗老夫耄矣忽饕鼎爼之肥甘中心藏之愧乏瓊瑤之報稱亟庸申謝仰丐丙融

餽董聲仲孫尙志試周

某玆審庭喜含飴席間試印蘭孫瑞脈三世之福慶皆全桂子香時一家之功名有兆其爲歡愜不甚揄揚

餽竺梅潭【自中】七十

某再拜玆審年及希有旦書始生竺國之脈分來是爲壽佛梅潭之心參到可謂善人八秩旣開一家同慶某區區無以見意云云

餽王之朝生日

誕日書瑞壽星炳纒山果數圓侑以南海潮之錯溪藤一闋寄諸西江月之聲仰凟慶筵以供笑具幸大長者必不多訝於寒羞有小蠻子或可一歌於老曲偶掣其肘阻賀以躬

羞剡竺申之爲子娶婦

玆審庭秀諧婚家嚴醮迎侈開有客之慶懽洽承宗之心云云

餽菊坡族父生日

某玆者恭諗蓬戶紀祥菊坡集慶惟翁耐晚笑防世變之浮沈有子成名坐待時來之榮養某區區無以爲壽率易某物云云

謝菊坡族父餽生日

某皇覽初度方嗟不辰阿大中郎乃記此日云云

答郡庠請正月二日鄕拜主禮

三百六旬元乂新於鳯歷八十五豆禮莫重於燕毛猥枉來章俾趨拜席老夫耄矣𨿽無鄕曲之典刑吾道非耶亦見校庠之風教余容靣敍仰丐心融

答王之朝餽生日

某八十二歳薾然欠死之軀三百六旬長是臥屙之日於死生乎誰記乃髙誼之我矜藤染眞題花駢過頌靑甲挾臠金之富紫海溫猩血之鮮賁然叢珍寵其樗朽受之非受之是姑一付之空言俾爾壽俾爾昌還載歌而爲報其如愧激不盡敷宣仰丐臺察

餽黃子羽山長【翔鳯】八十

某恭諗瑞紀嵩髙美開淇澳彭仙同嵗方是十分之一分少皡行秋後於七夕之二夕相慶以酒言壽斯文某幸托姻聫阻隨賀列以擊壤之聲爲曲而居山之物非儀艸艸左陳防防中懼文之不足𨿽無鐵杖生鱗之詩實則有餘是亦金籠放鴿之意倘防采領豈勝感榮

餽竺少博七十

玆審人日紀瑞福星應躔二竹老仙七日實開於八秩大椿壽相十分方慶於一分內表之親中心則喜某所盍稱賀如其耄

答林國器餽生日

八十三歳已薄我於下舂四六一箋乃光吾之初度弗曰有來而不往但云旣耄之可矜翠甲張螯挾墨繡而爲借玉塵絢彩偕酥餌而受封撞入雀羅塞破蛙捨簞瓢心事幸四明狂客之素知奩篚情文實孤竹餓夫之過望勉彊拜辱感愧塡膺亟此申酬庶其丙覽

答竺梅潭餽生日

三峯泠派苟偸楡景之陰二竹淸風忽送朶云之翰念其初度侈之盛儀雪鵝在籠緑蟻浮甕且富玉塵之膩以充湯餅之資親親誼隆物物珍重今朝盤飣何妨厭飫於食神明日瓶韲難禁揶揄之窮鬼受之玆愧謝不盡言

答王之朝餽生日

方朔饑欲死於初度乎誰矜平仲善與交乃尺書之我遺雀羅忽破蝸捨皆驚翠鱘郭索而張螯品空珍錯緑蟻噞喁而吹面香勝碧筒豈疎怠者冝防直溫存之太過況於狎餽曽不逾旬至於再而至於三又富今朝之盤飣知其一未知其二其如明日之甕韲中心藏之前言戲耳

答董聲仲餽生日

三峯泠派茍安四壁之居雙杏淸風忽送五云之翰念其初度寵以盛儀行行張螯形如蟹而非蟹僕僕冠冑名似魚而非魚兩皆錯珍羣然類集今朝盤飣何妨厭飫於食神明日瓶韲姑聽揶揄之窮鬼受而知感終不蓋慚且此申酬尙其丙察

答淨慈寺主僧法椿餽生日

某啟靈叟景照主人某辱旣西來有光初度一斗麫未能易方此自憐百索淘非易成忽焉遣餉兼之日筍重以云篇所揄揚者過情於衰朽而流汗感無如愧牘有餘思斯語云云柰拘以僧伽之帽他年笑笑卻入諸惠逺之盟

羞舒公凱歸妻

玆審從兆墨鳯舞歸驂月嶠舊遊夢視屏金之隠繡斗門峻閥歡迎蕭玉之吟香燕爾新婚時乎爲養某忝聫葭好蔑效芹忱奩霜粉以十封籠雪翎而四翼簡毋乃簡非所供有客之需然豈其然聊以見居山之禮倘不之棄是亮以情

答竺少博餽內子生日

某荊釵偕老實徼福於外家藻帖蜚香乃篤情於內表謂眉裏之年六十而毫端之頌再三餽以柔毛加之麳粉雀羅撞破魚釡開烹鼎俎驟陳轉啼饑而爲笑瑟琴相顧愧拜辱之難酬意則有餘言之不盡

答董聲仲餽內子生日

某荊釵偕老六十歳之俄周葭譜篤親咫尺書之下賁侈然頌語重以歌詞且羅拜於錯珍是厚加於顏甲貫珠宛轉愧無櫻口之奉揚烹鼎方鮮徒有莧腸之拍塞其爲感謝莫旣敷宣

羞王得淦爲二子娶婦

玆審醮觶孔嚴迎車並戒大男旣冠遂諧鳴鳯之歡介婦未筓姑效隊魚之聚汝冝樂只我亦與焉區區無以將意某物愧甚菲涼亮之幸也

餽王之朝生日

玆諗揆初書舊曰耄開新眉裏歡酬如琴瑟之好合膝間拜舞與珠璧以聫輝及此黓暄樂哉家慶某輒有鄧州雙燭蓬島瓣薌交廣羶根效一牽之水墨崆峒小麥供十斗之霜華自文寒率以爲珍聊爲熱慚而著甲式相好矣庶防無門外之標寔能容之亦可助樽前之笑

代回交印折筵

甫領銀莬遽披玉璽丰以初筵之禮賁然北道之情對使拜嘉銘心知感云云

回帥司送入界合食

劃防函墨厚遺盤珍已嘗杞圃之分嘗【東坡事】忽夢菜園之踏破拜嘉敢後飽徳難名其諸謝懷尙容侍敍云云

回曺司合食

肅奉寶緘特頒珍餽紛鼎烹之滋味增旅瑣之光華僕僕拜嘉拍拍飽徳其諸悃謝悉容面言

告至札

無禆樞椽過領藩垣六月於徵豈人情之難已一日卽發如上旨之甚嚴遵陸此來兼程而進將涉君地忽鼓舞之由中瞻仰福心已照臨而在上盍簪孔邇削櫝以聞

送交代筵

忝辱寅恭過防篤舊可無艸具少贊蘭盟第以在途末由肆席薄陳鼎俎之禮少申葑菲之忱

謝交代郊迎

符竹闖乘甫詣崇臺之下轡華臨隰顧居末座之先自知宜亟於庭參誠以尙遲於殿謁晉步少詣謙光已垂亦末如何徒抱中心之愧非敢後也尙徼平日之知

謝暖熱防

傍長沙城小駐栁邊之馬捧云朶翰寵移竹裏之廚爲禮太隆循心非稱第蘭交之義重又瓜代之盟新不敢避辭恐貽譴訝樽酒細論之約毎謂何時檐汀淸酌之歡乃逢今日拍塞忱謝悉容靣陳

代回湯倉【名漢】

誤恩郡寄端自虛便道治封正圖參晤挹光華而已近忘襶褦以欲趨忽防云朶之先飛乃諗天花之偶散意諭甚至膝前則非徒望堦墀願言金石區區謝悃尙容陸續控申玆得以略

代回吳宰

誤恩分閫顧短袖以低回髙誼通家寵長箋而逺遺一謙過甚三復慊然仰惟某官心挹圖明眼空煩劇刃往牛解制錦特見其緒餘韝脫鷹飛入幕皆爲之辟易轉而上徹行矣中除某猥以菲材偶玆承乏冰翁旣往幸遺躅之可追玉我以成尙知心之是望占酬艸艸莫盡惓惓

代陸云西回姚制使謝筵札

頓車而捨竊庇星垣崇酒於觴徼榮云纛恃包荒之有素忘惡艸之非儀銜袖方投諾金隨拜已不勝其過望乃更賜於謙緘欣幸𨿽深淩競罙劇坐之花具愧無許學士之風流酌以松醪聊奉蘇學士之雅意

代前人回許僉事【名雷發】

誤恩易節方此循墻髙詣鳴謙翩其蜚帖揄揚過矣感愧若何有如某官其材通周其气明鋭生四忠之國自有見聞受百篇之詩非資議論旣縱靶於平陸胡轉帆於急流誰知此機乃進之道某官情素淡歸興甚濃訪蘿桂於風月之中我所欲也收蒹葭於霜露之後子其勉之云云

答林國器餽生日

某八十三歳薾然欠死之軀三百六旬長是臥屙之日於死生乎誰記乃髙誼之我矜玉粒垂云銀絲絢雪鱘甲張螯而郭索雞頭飽肉而圓香賁然叢珍寵其樗朽誦東坡養老之饕賦味哉拜嘉歌南極現身之來辭還以爲壽其爲感愧不盡敷宣

本堂集卷八十六

欽定四庫全書

本堂集卷八十七

宋陳著撰

原闕

欽定四庫全書

本堂集卷八十八

宋陳著撰

祭文

祭姊夫童慶純文

維年月日眷弟陳某謹以淸酌庶羞之奠致祭於故處士童慶純姊夫之靈曰吁嗟乎君而死葬日且薄矣【闕】毋端平三禩而我先君遊二千里我罹斯艱哭不能起君心念我謂家可棄爰挈其孥提囊負笥其來僕僕甚勞弗弛六年之久弗墮初志昔我有廬受齧於水毋時未病材料圖徙中道而病病死誰理君傷而籌鳩集其事維綱維紀維我之姊維奔維走維君子女棟宇斯成風雨攸芘我時孤居獨學無侶君方攜子於泮之涘我思遊從君曰來止燈火飲食勞以休爾愛之至也教之則備何子何我以一等視昔我先君爲我擇配必儒之門匪儒則置君親執柯媒以契是鳳凰歸占君之猶子之子於歸執我罍篚匪徳於私先君之慰吁嗟乎世之人知愛其子孰知其他知營其居孰知其餘子當愛育及人者誰子當婚娶孰人之顧有義於一孰備於四君之於我四義則備我昔父母以子妻君謂君爲義我防已聞始惟聞之乃終身之舉此四義凡百可知我意君壽與君周旋年僅六十云胡不天君之二男是書是賴君之二女亦旣長大男何可期女當有歸我姊旣老我分相宜不曰不才厥惟志哉言有窮也有無窮哀乃復哀之以詞曰桂酒兮芳馨殽核旅兮進退逡逡君之去兮何之歆我奠兮尙來歸歸來歸來兮恍猶見而終非懷義我之深兮耿欲報之無期涕疾下而淋衣兮佇吞聲而回思人之生而固有死兮嗟無憾其幾希獨靑春而不覊兮九萬里而風飛駕重湖而沂西江兮鷗鷺狎而忘機淸淮洶其拍枕兮浙水之東西冉冉其告奠兮驚志淒淒回問田園而失笑兮眷丘隴而欷歔子參差以讀書賫此志而何爲慨雪堂之風流兮規一室而與之名紛萬象之過箭兮倒壺觴而獨淸生死寄之醒醉兮孰死而孰生迨其死之不復兮乃知其醉不復醒翕忽而飄蕩兮固不自知夫前日之有形柰【闕】彼南山與亭亭

祭吳隠耕文

世降俗衰如君者希君有四善我能言之今人有室私財必殖君之幹蠱繩墨如尺今人弟兄易以私爭君之愛弟終始眞情今人處俗繆敬爲睦君於族人以直爲獨今人友朋聚散云萍君之相與一義死生君之四善知之者鮮惟我獨知以久交見昔我束書寓君燕余坐閱七年情親意孚我有大事君爲經理我纎我悉君與憂止花亭月廊風檐當醉歌劇談握手連牀有如此者何可忘也謂君長年年亦我假往來追尋白首家林此志未諧君疾已侵病日深矣終以不起彼蒼者天胡奪之急昔君死時我亦不知今君之葬亦知其期昔畱於縣莫哭其斂今又畱城莫臨其窆我豈欲然動以事牽此身則畱此心則前永訣之語冩而西去嵗暮來歸歸哭其墓尙享

祭童氏姊丈

維景定四年嵗次癸亥十月戊申朔越二十有三日庚午弟廸功郎持差監提領江淮鹽茶所蕪湖茶局兼準備差遣陳某敢昭告於亡姊陳氏再十九夫人之靈嗚呼吾忍哭吾姊之訃耶十嵗而哭兄有十五而哭次姊獨吾姊見吾五十嵗今又哭之矣吾喪父母吾兩娶妻吾爲貧奔走出入扶持之經紀之勞苦撫摩之有吾姊也及吾僥幸一官馳逐寸祿豈不欲奉吾姊而行而廬陵而【闕】而當塗皆去鄕阻逺而吾姊且日以衰不可逺出猶謂自今謀闕浙東舟檣所便𨿽甚衰亦可迎侍天乎吾志未遂吾姊已病矣夏五鄭明回謂甚革吾甚憂孟秋得便中書則謂病少間吾又喜至九月十五陳用回乃以訃告嗚呼吾忍哭吾姊之訃乎兄弟姊妺四人今獨吾未死吾年已至此且衰而病吾在世尙有幾年死而有知相見固自不逺未死之前未見之心尙能以言宣哉況其在千里之外哉謹告

祭前湖南安撫趙徳修檢討文【名必普號用拙寧國人】

嗚呼吾公而止斯耶天乎莫贖我心之悲聞公之訃維春之莫維夏之初聞病之故問以書書答渠渠鋪說平生靡有遺余反覆言話若永訣者我心皇皇再訊牀下東閣之言謂公再生昔病者腫今忽其平我聞之惻是病實革曾不素期而簀已易去年春時自浙同歸櫓港之別淒極雲飛我官蕪曲公住林谷二百里隔書饋往復山居酒詩我志未遂官事攸縻公之標致有神仙气公之仕宦淸明如水精神之全冝壽以安我從之遊亦未易闈豈料今日公殃在室雞絮之奠借便臺檄檄期匆匆欲流無從一慟誰知葉落山空

祭舒氏女甥文

去年六月聞汝訃音卽欲遣奠以冩我心握筆者幾心痛難冩今聞汝葬冩以告汝汝昔喪母未三尺長已如成人泣血終喪呱呱相對有弟有妺汝撫摩之以至長大汝痛母亡見我則傷我見汝面痛亦滿腸及汝出適泉溪之側我便往來時節欵宻辛酉春初別汝而行而京而湘安信便畨我來江左不聞汝耗遣書問安乃以訃告聞汝垂絕了了無他叮嚀遣訃母遺外家此時此語此痛極處我聞之痛痛及汝母葬且有期我未能歸歸哭其墓未知何時

祭趙氏外姑董安人文

嵗在辛酉維春之首拜逺於庭急祿以走嵗月如流歸省無由中諗馭鸞以鳬仙遊恵山茶水姑蘇菜水三年盤薄琴瑟淸美某時往還升潤之間相去孔邇亦願承顏而不遂願微官斯絆猶謂明年歸舟其便誰知因循生死之分中秋聞病隨而訃聞恭惟淑徳賔敬翼翼有男旣官女各迨吉旣壽而安燕樂團圞胡爲夢斷五十七年嵗且暮矣聞訃於次緘辭一奠尙歆其意尙享

祭京太府卿孫元實文

光嶽气分人物孔難或數十年千萬人間偶焉生賢可以用大而用不盡有不在我某昔防隨嘗講聞之曰誠曰才曰學力時維此五者無一不備惟古之人得以行志傷今思古相對永嘆先生已矣有感斯言言必有信動必有凖待人必敬遇事必謹實而不華忠而不欺先生之誠於焉可知精神閃鑠靑萍出匣所向者行先生之才當世獨稱實齊之印面以相授益自切磨久軒其後體用一貫本末兼該先生之學有自來哉三者備矣人望攸萃而病在心耿耿不寐事業何涯中壽莫延先生之力人耶有天而況平生仕至卿尹隨起隨僕譛者貝錦棟梁之材厄而不通先生之時未爲遭逢某之登門獨在人早某之受知人知者少先生之喪僅哭其菆先生之葬某適在官江空嵗老形畱心往緘詞一奠以補實狀尙享

祭馬觀文裕齋文

三代之上人物混融天地之間一片春風三代旣逺間生人傑如大昏黑時見秋月幹淳以還人物愈難體用一元獨也西山西山之學可以三代而不大用梁木其壊幸而有傳先生在焉四海具瞻如渴赴泉才大難用名髙見忌豈不登進進隨以退退而弛勞過者滔滔我心不暇憂心忉忉況今天下終不我捨繁劇之都風寒之野一號一令山嶽動搖精神所到覆盆莫逃其於小民父母攜抱來迎去畱感泣遮道甲子之夏復於江淮豈其建牙於以起家【自注云理廟禦槧以金陵起家入相有日】先帝之意先生之志霖雨蒼生行有日矣尙忍言哉弓劍忽遺夜半之慟此心誰知【自注云夜半遺詔到公大慟自牀投地】戊辰之入民猶有望亦旣近止風引帆往歸臥林泉病忽其纒竟以不起人也有天某忝末至受知則異匍匐往弔亦曰有義官守縻之莫遂我私爲位以哭莫紓我悲悠悠嵗月寥寥宇宙緘詞以將炙雞絮酒尙享

祭孫朝奉文

維公之生元气之英是生賢子義方以成子曰以貴鼎鼎功名公日以樂風月與盟長篇短章牙頰播騰迎養所至捜奇摘淸家林之趣竹屋梅亭我從公遊閱幾霜星折節下交視如友朋中間違濶微官所縈已未之冬歸自廬陵夜半雪深拜公古靑一見喜極菜酒寒燈三日而別千里月明十年之間書不盡情公今壽終我終營營聞公之葬欲送莫能薄遣雞絮尙歆其成

祭浙東安撫大府卿饒瑤山文【名應龍】

天地之間偶合爲難一語之投平生之懽如父於子矧及一年抑豈尋常遇合者難然先生之學玉海金淵先生之文正色芒寒先生在朝秋霜其嚴先生在外春暘其暄眾流沄沄皆宗大川拳石紛紛皆附泰山某之登門不居人先胡獨受知粃糠在前坎坎世變凜凜縣灘拙不敵巧方不投圓是張是維是存是全顧惜主衣嵗寒之妍事不可測公忽病纒誰能無病病亦旣痊抃賀方交而以訃傳民失父母國失忠賢我失我師彼蒼者天尙享

祭知饒州唐忠介公文【名震字子華一字景實越之嵊縣人】

維宋徳祐元年嵗次乙亥七月庚午朔越二十有二日辛夘契生某致祭於故判府節制待制忠介唐公之靈曰嗚呼公得其死矣嗚呼公得其死矣人莫難於死死於封疆則忠在社稷義塞天地可以作一時之忠烈勸萬世之臣子公之平生此學此志方畨易之弄印詔起公於田裏不以我爲不肖謀出處之大致我贊公以必行公以時而彊起時內子之臥病亦奚暇於療視輿病登舟以至於蘭溪之涘便信西來苦語竟紙曾此書之幾日而以其訃至禍患忽其相仍洶四郊之多壘氛漲而越江孤城之如墜彼哉姦權借以殺士痛呼天而杳邈並要區而俱棄忍一旅之弗援靳一節而弗異愛莫助之我有痛哭而已猶遺書而靡倦以堅守而自誓從容就義一語眞可對越無愧彼望風竇降者豈其人類況難兄之相從竟同盡而無貳是又可以去可以不去而義死於此世方瀾倒而波頽乃有如此之同气公今從眞杲地下游吾儕之茍延旦暮者未知所底胡怪誕恣雎尙欲肆其詆毀是不知世間之羞恥幸二孤之有托庶無憾之後世倘我死之或遲尙維持其一二興言至斯有不盡意翩然雙旐慘其跋履行道之人欷歔流涕矧我異姓兄弟之情當何如其痛淚遮道哭公幾若相避緘詞渡江茫茫雲水

祭亡男朝兒墓文

維丙子七月二十六日父告於亡男朝兒墓下汝生於行都之簽判防長於通判之北防天下大亂母抱歸避於三石之祖居於裏西之黃沙坑於西坑南粵至五月二十日轉而北寓於董村之內表竺家七月初二日得痢疾百藥不效二十日忽噤如風狀吾適出邑乃能忍死以待吾歸歸而呼之口𨿽不語而流盼睨視將投身於吾懷中旣而忽焉以蘇隨呼隨應服藥食粥不少減吾謂女可以再生二十日寅夘間而六脈竟絕矣猶戀戀於母之懷父之手有問則聲答漸微神則不亂午刻噤以沒嗚呼痛哉汝生五嵗早悟多識教以書能彊記耳傍誦者誦之亦如流兩年來患難迫逼風雨山林摧折撼頓卒夭其生抑命也夫汝之病旣不肯輕離其父母汝之死又安得不視汝如生存哉死而有知其聴吾言骨肉歸復於汝二先兄之側魂气則無不之其惟父母之隨嗚呼痛哉

祭外舅趙元章知縣文【崇燾】

公以儒學早嵗入官而不世競勇退早閒我以末第公方擇壻卓乎心防以其女妻時事孔艱我歸故山公適感疾一夢不還我方逃避於林於谷訃來間道戴星往哭洞日甚再前莫諧爲位以哭服我緦麻我服旣除日欲剪墓出門日幾風埃塞路姑先一價將我悲言尙其有知鑑我淸尊尙享

祭從兄同父文

嗚呼兄生於世七十年無一毫見異於眾可謂鄕之善人歟予相從自防至老無一語之間可謂友愛之兄兄死已四年鄕失善人過者流涕況予之喪兄悲又可知矣今葬且有日音容以逺惸惸焉以多病之身居多事之世其能久存存亦何樂然猶得力憊行哭以送兄於西山之西先之一巵以寫予悲尙享

代趙菊泉祭外姑文

娶妻非難難於相宜許妻非難難於相知惟先外舅知我孔厚妻以長女而不及壽命𨿽靡常亦我累之意氏人者或憾於斯誰知外慈親親是篤復妻以子斷斯續荊布相安山林之間承宗爲大得嫡爲先嫡有傳矣祖考之慰凜凜不孝或免於此追念厥初自外舅姑感當何如報當何如庭萱獨耐謂可百嵗偕女歸寧執禮弗替胡天不然一病遽纒子喪在殯穉孫在前垂沒之際顧女若婿若曰家事有若輩在今已矣夫其知之乎婿猶子也孫不爲孤相扶以成有如皦日歆此淚觴安歸幽室尙享

代趙松壑祭陸云西文

嗚呼哀哉公而死耶百身莫贖君子之嗟亦知君子知公多矣我不必言而不能已公之精神淸不受塵及其卽之時雨陽春公之心事其直如矢樂於成人勇於爲義公之蒞官電雷轟風休雲閒倐忽之間公之文字散滿中外意動筆飛有神仙气人才如公乃人中龍我知之深蘭契稠重維桑與梓維葭之荷維今將輸寔踵芳軌回首前冬供軍堂中畱連夜飲笑語從容去冬之晚訪公道院公時已病別語淒防公病日難訊問往還公以召歸舟遇龍灣追路攀見謂可一面風急帆開江空人逺冩心以書猶及南徐公不能答我心何如爲日未幾訃音在耳豈不欲奔一慟而死官守之縻不得以私緘詞千里莫紓我悲尙享

祭同志道文【斗春】

維嵗次丙戌三月十有一日甥具官陳某謹奠告於志道鄕貢學正童君之靈嗚呼公之爲人如老寒梅淸臒立骨挹其气則芳君之爲文如木假山峭刻少肉而玩其气則長其處家也生理多不足而有一非義之利亦未嘗妄取其交友也已見多自信而有一當理之言亦未嘗不與以此而得亦以此而失所以一薦於鄕而終無所成名一窮至死而無以壽斯文之緒也我與君姻譜有連又與君燈有緣相得相知如兄弟然妻我以妺君寔主是妹𨿽云亡君不我棄時則往還白首相看君七十五我七十三謂猶可以相與茍頃刻於日暮天胡不知我心顧使先我而去我哭訃而欲馳溪漲遲其來期恨不得見君於未斂徒撫棺而心摧屋瀟瀟其環堵艸萋萋其深雨一壞之土誰展一盂之飯誰主魂與風而俱飛魄與水而俱歸伯喈有女而無益伯道無兒則可悲人世如此亦云極矣尙忍言哉有慟而已尙享

本堂集卷八十八

欽定四庫全書

本堂集卷八十九

宋陳著撰

代趙菊泉祭妻兄文

嗚呼君其復能醉我於雙溪之風月天乎君其復能訪我於西山之猿鶴間乎云悠悠其去來花冥冥其開落君之魂已與夢而飛揚君之魄已與影而寂寞呱呱在庭惸惸無托時事紛乎如麻世徳凜乎如髮此我於君少年之不幸不能不失聲而哭於君亂世而早蛻又自嘆我之不君若也日月不居逺卜旣薄菆堂旣啟若語永訣門戶安存於百罹家兒長成於力學固主張之有人而亦我輩之責此外又何言哉其歆我之一巵

祭趙景文文【必昌】

維嵗次癸巳十有二月壬午朔越三十日辛巳甥具官陳某謹致奠於前鄂州教授從事趙君之靈嗚呼哀哉雞酒之奠今日何日孰料其爲君設耶君年方中壽平生未嘗病而竟不起君捨優解褐入仕而仕不及一日之祿君避世廬墓西山而茍焉無卒嵗堂有垂九十之母室有未四十之妻男之長者猶未能應門而防者三皆未能學所以學女之長者僅使之有家而防者四皆未知所以歸目前已可憂來者又可旣君而可忍於死耶然命也在天君亦無如之何也已人之有生莫不有死得其死則𨿽死如生予於君感疾而問焉坐而談笑者終日尊酒相與如平時猶以詩文相諗其可否及君之疾病而問焉顏色𨿽若變異气息𨿽若促急猶未自悲其將死越三日而訃音告聞之於卻藥之時屬纊之際道生前所遺者甚悉付身後所嗣者甚長片言不亂一汗而歿尹師魯之略無戚色張橫渠所謂吾寧其得之矣夫復何憾而余則有憾焉予之娶乃其妺而禮之之過有如兄余之業劣於兄而聴之之敬有如斯世道不古鍥薄成風而謙以下人虛以進學𨿽老而未涯也而死矣而葬有日矣此予之有憾非無從而哭之不知其有慟也予年已八十一息不續則魂無不之無不之也上下四方當有相從時也尙歆予此奠哉

祭內兄舒通叟【津】太博文

維嵗次癸巳十有二月壬午朔越五日丙戌內弟具官陳某謹以雞酒之奠致奠於內兄前太學博士舒公之靈嗚呼兄於爲己也一敬自持於與人也一眞不欺於宗族也有義焉而不可幹以私於鄕曲也有情焉而不可挽以隨是以行足以表文足以師於家塾則戶屨常滿於太學則解優爲達而仕宦任內外兄更六七凜然有冰�之操窮而山林享康寧閱二十載挺然有松栢之姿人生有一於此亦非易得兄而眾人兼備視世人爲幾希人生七十已爲希有兄而壽八十有一於天命而無虧居常款接嘆美及之兄則愀然爲之攢眉謂吾晚而入仕祿不及養而血泣於罔極之思謂吾同气者四乃獨後死而垂老受諸孤之遺吾年旣髦所賴一兒兒亦克家不墜詩書奄然夭喪痛何以支吾有長女積病成癡所恃者母以食以衣母又衰病顧卹者誰弱而未冠之侄未必能應門戶防而未教之孫未必能紹裘箕荒江之濵孤處之屋旣無以遷而何以安其危多菜之鄕數畝之田旣粥其半而何以贍其饑汝以爲吾之心其樂其悲余冺黙而不答付哽咽於一歔余於夏五問兄於一病之後見其食談微過嘗告以謹節而養其脾兄則曰吾猶健嗜其甘肥至季秋而再感察其色色之異則憂其藥石而醫治而兄方命其左右掖而出南窻之下置酒煮餅詳及其遺規斂必純於布而寸帛不施葬必於商家之山而他非所規事辦旣葬不必泥流俗之妄推是又見其治命了了不亂意猶有少間之期而竟不獲起訃音隨馳聞之病革了無他辭惟戒家人以約餘一面切切焉惟恐其遲遲越三日而莫余告竟賫志而爲九泉之歸豈其欲言不過疇昔之所聞抑有未盡之言而非予所知然生前身後人也有天亦曰委之天而奚疑嗚呼予之無良不及侯其屬纊𨿽自咎而何追而今而後溪山之𨿽阻嵗月之如飛精神之已耗筋力之已非茍尙可以還可以往可以綱可以維勉彊自力其或庶幾姑曰死而後已而茍延其能幾時其聴予言舉此一巵尙享

祭集賢學士趙巖起文【孟傅】

大淵獻之嵗七月孟秋庚寅具官陳某謹以雞酒之奠致祭於故集賢學士趙公之靈昔我贅幕秦淮之湄旣而客潤云西之隨公將適漕寔踵云西六轡未驅尺書先馳若師所尊若曰可師懇懇其誠謙謙其辭謂𨿽已去必欲來思不曰不敏登門猶遲胡聴之過而至於斯嗚呼誰能如公取之於素昧之中而甚平生之相知我昔於潤滯畱斯久舊幕在望未諧奔走乃獨我容曾不我咎春風飛剡顧叨薦首旁觀者饕豪捩而取茹憤狎諾以秋爲候彼有力者又掣其肘舉於他門出於公手公終不平我知所受嵗貢有限人物爲藪爲我之故空其所有嗚呼誰能如公薦之於無求之表而甚於欲償之宿負昔我家居公専閫相與排難謂我其前從遊之舊如同气然縱無一徳亦宜周旋止或尼之終孤懸懸時忽其異事歸之天天涯再駕生死之間我又罔聞莫如攀轅人於此際能無尢焉而亮於心付之忘言嗚呼誰能如公安平相爲樂而患難不及共乃曠然而不我愆公之於我有如此之特逹則我之於公不無愧怍數年之別而萬里之逺隔一病而絕而九泉之莫作公之心自知冺黙於冥漠公之魂誰依將飛揚乎空濶惟旅櫬之或歸庶慰吾州裏之懷徳而初心之獲遂今乃與父子而同穴外於此者何言寄萬感於寥廓古意一奠老淚雙落尙享

祭石君瑞料院文【徳祥】

維嵗次乙未閏四月乙巳朔越四日戊申契生前進士四明陳某謹遣男深致雞絮之奠於料院朝請謹齋石公之靈嗚呼余交天下士有如公之於我三十年之別初心無二者乎余蟄處山林有如公之於我數百里之外長書狎賁者乎去年之春讀公之所志尺書之復及我之所同意第顧我之病衰當先公而奄棄忽首夏之旣望兒曹以其訃至哭不知其有慟事難料者如此柰筋力之不任躬欲弔而莫遂禮以見情敬戒雞絮死而有知尙其歆只三洞之山雙溪之水耿耿悠悠嗟余髦矣

祭邑教蘇徳淵文【渺】

維嵗次乙未九月壬申朔越七日戊寅四明陳某謹致奠於縣教蘇君徳淵之靈嗚呼徳淵而仕止於此嗚呼徳淵而一病不起嗚呼徳淵而獨死於千里外之漫仕是三者皆歸之有命而已君平生學易固自超悟乎此理又何憾乎生之與死然吾則不能不悲惻者有二今年之夏勤勤訪問靑燈劇話肝膽相示豈不欲畱而迫於西行之計謂我重來庶予心之可旣安料其還一面未能而君死矣及孟秋之末君病於旅垂革之際力書走遣其智慮之精深與尋常之無異吾盍驅前謀及療治柰亦臥屙莫輸此義猶望君之少間吾亦可以扶曳尙相與須臾乃忽焉而訃至徒迸淚於枕席之間莫哭之於寢門之外友道謂何終天其愧吾幸今瘳來薦雞絮魂兮有知其歆吾意若夫奉其全而終歸則於遺言而誰戾何气非空何迹非寄有時乎從吾亦豈久於人世者哉尙享

代邑士祭前人文

維嵗次乙未九月壬申朔越十五日丙戌某某與六館諸生等謹致祭於教諭竹軒蘇公先生之靈嗚呼先生尙能張拱濶步爲學捨任教事之責乎尙能明目張膽爲縫掖回元气之脈乎嗚呼吾知其不復能矣誰知諸生之心有不能釋者乎昔也非不欲衿佩靑靑以安吾庠序也而厄於農戶與編而莫之拔昔也非不欲誦洋洋以暢吾詩禮也而苦於公徭例及而莫之樂今也貴其所自貴而官之峩帶之博今也得其所自得而籟之鳴機之躍瓦礫矣而復爲圭璧蕭艾矣而復爲蘭藥不辱孔孟之門不墜鄒魯之籍轉軸乎六陰之凝沍垂綆於千丈之直落彼憧憧者自滔滔此烈烈者自卓卓方將日以象之如文翁之在蜀家以奉之如康節之居洛胡然伏枕至於易簀若夫視飲食而親湯藥備衣衾而治棺槨則吾徒之計慮甚周與家人之恩勤相若無一毫之可憾以歸全於冥漠嗚呼學而優則仕仕而優則學於仕學乎何怍生於我乎館死於我乎殯於生死乎有托𨿽遊魂之爲變如風如雲而遺徳之無窮如山如嶽輕百身而莫贖重九京而莫作體治命之孔白敢終事之不恪旅菆旣啟柩引隨發寄心喪於防哭奠巵酒而永訣尙享

祭禮部尙書王伯厚文【應麟】

柔兆涒灘之嵗孟冬甲辰契生前進士陳某謹以炙雞絮酒之奠祭於故內翰尙書厚齋王公之靈公之聞望北斗泰山公之學問洪河長江靑春大科撼動一世紫霄濶步淩歷兩制凡大詔令雷風其行凡大典冊日星其光代主之言爲國之重進而文昌行矣柄用亦旣簡在宵衣之心時不我與天乎難諶與云俱飛三島之上言采其薇布衣蕙帳執經於席問字於庭淑我鄕裏幾兩周星誰知其中難言如海能無知者猶有予在前嵗之除去春之初相看話舊耿耿如何𨿽不盡言有不盡意餘八十三公七十四自謂予死當居公先公而先之訃音忽傳季夏聞訃老病憚暑哭於寢外而莫卽路今玆暄始獲造門予亦朝露其能久存天髙地逺江空嵗晚公兮有知歆餘一奠尙享

哀辭

戊寅正月二十六日更四夢中見朝兒大慟淚如雨因作招魂詞三章

朝兒朝兒汝之家嵩溪之湄梅竹參差風淸日遲窻戶逶迆有書有詩汝昔娯嬉今汝何之汝而有知父在斯母在斯兄及弟在斯來歸來歸

朝兒朝兒汝之死雲南之覊水湍石坻山頽樹欺行者足胝望者神危汝昔我隨今汝誰依汝而有知父在斯母在斯兄及弟在斯來歸來歸

朝兒朝兒汝之葬丹山之支林寒鳥希云深虎嘶蕭蕭風悲冥冥雨垂汝安邪非我其汝思汝而有知父在斯母在斯兄及弟在斯來歸來歸

屠退翁哀辭【名進之字漢卿號退翁居連山溪口癸巳嵗】

余與退翁契非他人比其子應觀來哭而以二親未葬告余余助之薄於其行贈數語庶乎有見而哀者

哀哀退翁兮予之畏朋死而莫葬兮閱二周星予見其遺孤兮哭之失聲翁富於積學兮案雪囊螢緯而成文兮理以爲經舒翹於學校兮塲屋之蜚英戶屨如雲兮於臺乎明一鶚噓而翔兮謂竟至乎靑冥風不競而退飛兮猿鶴與逢迎顧初心其如何兮是有命也而誰爭卒窮以死兮衣不周於斂形曾幾何時兮而晝哭之喪並一淺寄於壞土兮非重泉而奚扄一孤露而凝塵兮非同穴而奚寧家無擔石之儲兮眇寒脈之惸惸納納其宇宙兮茫茫其丘陵斧若堂不爲過兮而蓬顆之難營痛死者之無歸兮生者何以爲生感世道之不古兮義風颯其飄零使斯人而不得葬兮天乎豈其無情誰知天也有人兮亦在乎吾道之有盟余欲助而力不彊兮其孤告行麥舟之心誰獨無兮當有如堯叟之於曼卿也

吳學志哀辭

伍山吳甫之子志學方垂髫時余見而器之試以一二語應聲答可人意爾後每見必叩所學甚進磨以嵗月則將有成年二十有【闕】不幸以暴疾卒天也非人所能與然所以喪其子而不使之死有憾則其責在父母世方滛於佛而山甫貧皆曰火之棄其餘於水足矣山甫慟旣語之曰昔吳季子之子死於嬴博之間歸其骨肉於土孔子以禮許之要離之火妻灰子楊子云至爲痛斥東漢佛教來荼毗二字始爛熳於天下我名教中人也忍使其子至於此極耶乃稱家營葬余往弔有觀焉因敬其父之知禮幸其子之不爲異教所辱也而爲之詞曰

人之生有死兮如夜之於晝壽無短長兮惟人之可否顏子之夭乃其命也夫壽如盜跖兮君子不謂之壽而旣知所學兮方與日而俱新天固嗇其年兮於而乎奚咎魂升魄降兮骨肉必復於土名教𨿽嚴兮流俗易以誘彼獨何心兮固爲之繆述禮不有所主兮將死者莫正其邱首玆旣得以歸全兮馬鬛以固封懼其鬼之餒兮且爲之擇所以後四時之薦斯有以屬兮百年之墓斯有以守父母之心得兮而復何憾之有餘哀而辭兮亦以慰而之父母

嵗丙申良月嵩溪遺耄陳某八十三嵗譔且書以授其父白之

挽辭

悼出童尙貭二首

南山山最秀之子得其精年少文偏老身通道自亨得交空所蘊見義勇於行今日知無憾聲名一死生聚散幾匆匆眞如醉夢中分𨿽甥舅異情寔弟兄同坐夜燈前雨評春扇風傷心今已矣庭艸泣秋虫

弔單方庵墓

方庵居士死歸骨白雲根霜暑三年別風流萬古存月梁空夜夢宿艸長春痕松幽蘭發淸香是夢魂

挽陳菊坡樞宻【卓】二首

家學淵源逺公今徳行科一純光白璧重望壓頽波職業居朝夕文章八石多平生何所似霜菊在秋坡身到西樞府黃扉一蹴開急流知有退樂處在人閒健領耆英社淸標利欲闗典刑今已矣風雨暗靑山

挽董帥榦【元龍】二首

裔自杏林仙淸開福最全獨醒偏醉客鰥宿似逃禪古貌堯民老風流晉世賢應門付兒輩花竹小壺天向來相與處欲說淚先滂笑席平交等名鞭夙許長宦遊成離索歸見及康彊如今果何日忍聴歌些章

本堂集卷八十九

欽定四庫全書

本堂集卷九十

宋陳著撰

挽辭

挽黃提舉【震】三章【東發】

江山古四明獨立表平生敏處經綸宻臒中气局鴻毛看勢利虎口見功名麾節那能究東南天已傾文獘莫如今獨存師古心汲深六經海茹寔百家林公有傳賢筆【曾作史館檢閱文字】私無防墓金晚年北山北誰識醒中吟【先生六十七嵗作醒吟先生傳】

當年時事殊咄咄賦歸與同是無枝鵲危如遊釡魚偸生盟世好【謂次女與其嫡長孫締婚也】訪逺記山居【戊寅十月訪於山居作本堂記】已矣向誰慟兒孫書滿廬

挽黃祖勉【夢榦】三首

世逺太和散儒門有若人沈潛勤汲古澹靜肯妍春識到寡輕諾觸來無重顰淵乎莫澄撓叔度乃其倫平生不行怪流俗自難同休哲無仕志公休有父風肯堂勞未艾【到山北葺精舍未竟得病】反席壽低終【自精舍反寓所寶幢見親未久而歿】誰料生芻奠今年又乃翁

夙是通家契姻盟又此時【次女爲其冢婦】相依百罹世多活幾年期辰龍竟歸夢子書誰續爲【陸平原作子書未成臨終以爲恨】九京不可作喬梓北風悲

挽曹泰宇居士三首

忠義垂靑脈臒然獨飯蔬生涯一身寄禪學九經余有教寧分類逢人只借書世方饜梁肉視此愧何如滔滔彼居士誰得似君眞盍駐香山社俄拋病室身首丘存故我手澤付何人此理本來悟浮生一窖塵匆匆相聚處未足滿平生燈雨對眠夢花晴攜話行前盟空在耳外哭苦爲情已矣不可作髙山孤月明

挽範千之【逄甲】二首

得年𨿽欠壽凡事孰能瑕識老語言簡學充文賦葩劉蕡胡不第靈運欲忘家已矣歸何處虛畱海上槎【自昌國歸城而病終】

翛然形早蛻遺痛在家人手澤泣孤子篋封悲二親莬裘行計舊牛隴窆銘新我亦知君者酸心唐嶴春

挽樊君修【邦道】

憶昨防山中危時苦話同老枝期共雪喬木處摧風弟有文銘竁兒能禮送終九京無可憾後死愧衰翁

挽孫大監【炳炎】二首

家學自相師名成六館推春風中峭立古道上安馳朝擅敢言直民歌不忍欺危時方倚重猿鶴已追隨憶昨叩溪扄承聞病莫迎雲山成永訣膠漆感平生紼送老無力薤歌遙寄聲何須問宿艸未死有餘情

挽孫處士

魁閥分根異充然秀气儲少年古心貌危世舊詩書鵩怪來何早熊祥夢竟虛遙知蕙帳下晝哭痛何如

挽少保王平章【爚】二首

气貌古心盎淵源早學成三朝尊汲直四海頌夷淸憂國生如死誠身寔過名巍巍叔季世人重泰山輕大老闗元命平生坐十年權姦以國斃柄用已天顚痛事身賫去忠魂客寄然猶遺簮屨舊血慟北風前

挽江陰軍王寺丞【槻】

自是元臺嗣心如白屋英老成涵古气淸勁立平生孝養官居少幽恬俗念輕棲棲甲子晚誰識病淵明

挽趙集賢學士【孟傅】三首

雍容存器局沈細入經綸心好難爲弟身危活得民餘生盟蕙帳急召應蒲輪松下舊遊處爲誰芳艸新三年集賢院一老逺遊身燈火影相弔家山眉兩顰生還空有日【正月二十三日得詔放還死於二十四日】病臥竟無晨暝斂夫何憾同朝多故人

命也誰無死恩斯獨異今人迎萬里櫬天報一生心紅炬防舟穩【渡江時有紅蓮炬從於柩前】白雲歸窆深【葬白雲寺】蹣跚得臨坎痛哭撼山林

挽張梅垣【鍇】二首

之子吾鄕秀生來踏上風蘭亭髙擢頴芹泮早稱雄科第孫山秀吟淸霸雪中

同飲嵩溪水綢繆況有連心期天地濶情話嵗時遷一病胡三暑長歸竟九泉誰知之子憾薛鳳定翩翩

挽舒亦山少母鄒氏

我與亦山連因聞少母賢柔順知自分勤儉樂吾便心積兒孫福家修香火緣平生庶無憾此去坐靑蓮

挽蔣質甫【文】

誰能傳耆舊善譽在鄕闗教子籝金外和家棣萼間死心多佛悟生世半詩閒逝矣夫何憾逍遙玉女山

挽袁鎭

名筆記新塋何須更乞銘空山有琴瑟有子足門庭死異十年逺歸同一穴寧鄕人指餘慶書气發林坰

挽孫常州寺簿【嚞】二首

蚤宦早收還相從溪與山身曾五馬貴心自一鷗閒畱訓金籝外尋盟貝葉間手銘平日事打破死生闗【自作墓志而死】

靑春到白首膠漆更他誰話別水亭酒防章山驛詩平生今地下後死獨天涯執紼萬官【山名】路欲前筋力衰

挽範節榦應發二首

君墓我其銘誰知不盡情半生萍梗遇晚嵗栢松盟輦下淸相諗兵間老共驚芙蓉堂在否【芙蓉堂乃舊京同官所居】回首淚縱橫

去秋言別時執手水之湄猶移春風防知夜壑移鬛封期已薄眉案死相隨君可無遺憾其如我自悲

挽董監鎭

宿善有如君幽銘豈溢言何妨儒鶡弁自可客龍門瑞竹松根見樷編手澤存壽終無一憾更是好兒孫

挽史允叟【公升】慈母王氏

彼美蘭儀盎粹溫誰知肅肅範閨門生榮夢視金花誥死暝培成玉樹根中一祔嚴家稱禮終三年制子權恩【允叟生母尙在】我來欲送銘旌路客病棲棲悵莫奔

挽王開叔【桂】

裔自三吳秀四明士林著不盡崢嶸江淮遊覽詩隨气鄕裏推評寔過名最是與梅相契友翛然易簀了平生北風飛旐余山路消得悲歌薤露聲

挽張正甫二首【梅垣】

別來倐忽一周星君住家林我泛萍到處逢人問梅坦有時見夢說蘭亭自憐倦翼歸遲暮已報淸魂入杳冥多少微言今已矣義難辭處冩爲銘

河汾坐下舊諸生拔穎叢中學早成公相品題文價重鄕人辟易義風淸本來雲雨蛟龍志老去山林猿鶴盟桂子不須墳上荷此名原自不爭君

挽校書郎方公夫人

有美女中玉來嬪天下魁心無慚藻澗眼及到蘭臺欲伴行春樂俄纒晝哭哀誰知餘地在五桂總翹材七十七年春斑衣堂上新魚軒冝有晚恙枕竟無晨空感通家淚難隨執紼塵望雲飛老鴂聊聒薤歌人

挽卓生甫【有立】二首

風雨瀟瀟境山林落落姿安貧淸似玉嗜學苦如飴世事兩顰送古心諸老知家庭多手澤幸有寧馨兒

防攜文滿卷下問及深衣【自作深衣述來求序】擬議金難訂【中間有未安處未曾著筆】稽畱璧未歸重逢何日是一夢已人非宿艸自春處老心東向飛

挽族父承務郎衡之【銓】三首

人物瑞丹霞翛然絕防瑕寛心無厭客急義不謀家一室琴碁畫四時風月花晚來滿山菊消得澹生涯庭桂出心根天風香滿門初封緣子貴上壽稱君恩正爾需三釡胡然夢九泉有餘無盡澤畱下長蘭孫當年延桂塾承乏愧無能以子視宗族如家安友朋春風文字酒夜雨誦燈古首淒誰續心安淚欲冰墓表志銘

前妻童氏墓表

奉化陳必大【先生乳名】妻童氏諱尙柔字子敬同邑進士居髙之女生於嘉定丙子閏月己酉年二十有六而歸余淳佑壬子產男後一日卒實十二月乙亥得年三十有七子男一四日而不育女四婉閏淸兒兒玉皆不期而殞家北一里許幹山引臂直鄭西秀勢結束可愛君嘗指其左偏謂余曰異日宜於此同穴寶佑甲寅正月壬午以其柩窆從夙言也君婉而正敏而靜父以經學師一鄕母爲忠肅陳公之孫有懿則君周旋禮詩中習與性成君之黨與余有連先妣早識君愛之言於先子先妣歿先子以其意且再世交遊契因爲余請婚旣歸事舅孝敬以不逮姑爲恨相春秋之事親滌濯簠簋勞極勿懈處貧以禮閨房間甚相諧熈每聴余讀書歷耳了其大義頗閒筆紮不輕一字於外餘多逺遊持家條理先子寢疾時病產未信宿力起奉湯藥饘粥食不時夜不解帶殆五旬君素弱由是益多疾病輒難療遂以夭折嗚呼先子垂殆目予曰汝妻善事我必善汝助承我宗事其無憾君之垂歿曰吾病不可爲矣遺子以男庶有不亡者天乎君遽先余逝未斂男亦亡旣不能使君壽又無以慰君後翳余無良忝先子所命尙忍言哉及葬刻其槪墓上

董應之墓志銘

馬少遊稱士生一世但取足衣食守墳墓不求苦盈餘鄕裏稱善人斯可矣予嘗嘆服斯語而於裏之人得藥董君焉君諱天麟字應之性頴悟气爽豁讀書有根據爲文若不經意而脈理聯潤枝葉條暢早嵗從遊及見諸老文憲時爲晚後鋪說見者心悚每大比咳唾所沾者過多遇而已輒黜或嘆嘖之其自處則泰然安居傃貧樂與朋舊接杯酒筯羮溪山勝處畱連笑詠明日事不暇問也中年多病閱伊黃書有得故自號曰藥景定辛酉之十月己夘忽寢疾呼家人曰時至矣無以藥擾我遂歿生於淳熙乙巳得年七十有七曾祖某祖某父某娶吳繼潘子男二子龍先三年卒予龍後三年亦卒女適某孫男衍道於莬余視君父執君折輩下交相得甚深非流俗詡詡笑語者比衍道將以咸淳己巳八月壬寅奉柩葬於靈石寺東之山來請銘銘曰學之博心之綽身之約壽之獲嗚呼善人不可作

樊君復墓志銘

人有不遇則求之於理理所難言則委之於數此不得志之士而無可如何者之言也然惟委之於數而理有難言人自可必此又晚近之所希而吾人所深敬者也嗚呼樊君而已止於斯君諱邦獲字君復其先翁州人自髙祖監察禦史良忠公徙居沙堤遂爲奉化人曾祖汝英祖繕皆不仕叔祖紱以明經考選賜免解進士尙咸寧郡主父康之嘗從朱子晦庵遊學者稱爲翠屏先生二子伯邦道以文學稱君其季也君防卽端莊長而能立與乃兄博通經史宣猷樓公號爲連璧夫何言行孚於裏老而身名卒黜於有司命也夫人莫不以爲君惜而君處之泰然無怨尢憔悴意求之於世未易數數然也嘗憶樊君與先子言曰吾人貴自盡茍得非所臧此其人爲何如人吁文行若樊君使其奮守天衢羽儀王國以爲邦家光誰曰不宜而卒不得一官以歿理尙可言哉𨿽然君有可信之理而遇莫慿之數則亦聴之而已矣又何必爲樊君戚戚也君生於乾道壬辰正月人日得年八十一嵗卒於寶祐癸丑十二月二十六日孺人竺氏子一名伯防以賢才擢直學士院孫男一人名桂卿今某甲子以柩合葬於公棠山之原友人伯防以銘請予與樊氏兩世契誼不得辭且其人固有足銘銘曰嗚呼樊君厚徳嗇命揆理非宜維數有定我銘樊君塞也非病

本堂集卷九十

欽定四庫全書

本堂集卷九十一

宋陳著撰

墓表志銘

吳伯立墓志銘

吳氏居越之新昌之疊石初自延陵徙世潛徳厥後秀發諱直字伯立自號桂山者與余有連咸淳癸酉秋子燿曳衰走京師泣以告孤不孝先君歿已九年有故遲負土事至今日距家百舉武名西園命食將以十有一月甲申奉其柩窆敢白以狀曾祖汝能祖邦偉父灝桂山其仲子也方直凝重本於天稟奉親孝事兄敬訓飭子弟必先行義居無妄嬉笑常如父師左右日用應接進不竭蹷退不施勞條理自粲常畱滯浙右兄弟析財於家歸而一不問獨於祖宗墳墓時節展望屬其族若宗相與善守告語良苦輒垂涕洟至有三百年之梧檟借以不犯柯葉過者皆知源流逺焉後寶慶間邑宰托經界規益賦額君嘆曰吾鄕不堪命矣倡訴不遺餘力事寖田裏以安素不交外事及爲義則又勇決過人學文於迂齋樓先生多交名勝議論有根防詞藻化捷尢長於賦意味雋永音節均諧一時輩行推重潘公遲圭秋闈鑑裁精明投預賔薦僉謂得人上禮部乃受黜入太學未幾遭母喪毀瘠風乘之痺臥閱十餘載終於咸淳乙丑閏月甲寅得年六十有七娶澧教拙庵王公之季女男四灼後其父四年卒煌燿士衡女一適進士宋士特孫男五揚祖振祖拯祖授祖鑑孫孫女三俱防余讀其狀旣燿再拜曰逺日薄孤不能從君子乞一言詔來世後死何以見先君於地下敢以銘請余辭請益固乃爲之銘曰身之臧家之鄕文之昌州而庠止或尼之命靡常栽者培之方來長

張正甫墓志銘

蘭亭王先生開講帳淑後進笥集走千里叢穎化捷文防爲一時最盛凡秀於列相先後登名入官類有以自見於世𨿽余不敏晚亦僥幸張君正甫眾所敬許乃獨偃蹇不逹余適歸自行朝其三子曳衰踵門慟旣告曰吾父與子爲知心交死矣葬有日敢以銘請嗚呼余忍銘正甫乎然不得辭君諱鍇正甫其字也生於嘉定四年十二月己夘曾祖某祖某父某世居奉川之髙峯君立身不隨用心近古平居聲色不形意所欲爲條理自宻出而宗族而鄕黨一以和相接遇有違義勃然若已失起而正之惟恐不及羣從間罹死誣事熖甚火烈無親疎皆辟易逺避君則勇不顧身執理排解聞者嘆服以爲難能裏有遺藏金者萬計輒以屬之君俛而唾去此物何爲至於我淸風到今凜凜家本僅給食苦於乏常如有餘者自奉素薄惟延師教子弟設醴致饋久益勤以厚詔嵗進取之人置登云課社相與新美其財气勞費有不暇問君長於賦視物爲體勁麗婉約各中其則丞相西澗葉公見所作每以逺大期試於泮宮多占首選郡博士欲屈致爲職事重笑謂階以行志自有分內科目在安用此爲及賔興有司校藝異見者角抑班待補生上庠復不利君於此知有命矣家左右佳山水手植花木映帶老耕陸公爲扁其室曰梅垣君不善飲而善飲於客客至菜酒畱連必盡歡而去雋永間中光冩爲詩滿捲卷首又大書非禮勿爲四字以詔諸後觀其所樂所存有未易量而忽感痺疾江西倉使黃國史震知君理學有詣虛臨汝堂長以聘時以病不克行終以不起娶陸氏大師陶山之裔曹娥監鎭之女生於嘉定三年十二月甲戌孝事舅姑於君甚宜自隨有田廬劵謀諸君曰將以與吾君之後資事奉君犂然當其心卽捲而復之相成以義如此亦可敬也夫生三男某某二女子長適同邑董繼宗次適鄞之陸愈氏以咸淳九年二月卒葬於方家同之原君之卒後一年徳祐攺元六月己未也將以二年正月癸酉合葬銘曰業信於友而嗇於名善稱於鄕而尼其行維天之命維心之亨維後之人尙篤其成

徐君【攀龍】壙記

徐自裔出偃王繇衢三徙至越家蔡山先君諱攀龍字麟【闕】曾祖諱暉和壬寅捕馘妖冦有功補承信郎祖諱仲才以淳熈丙午太上皇慶霈授迪功郎父諱【闕】字居仁先君其第三子也生於紹熈癸丑十月十四日娶陳繼燕鰥居有年歲辛巳十有一月初八日卒於正寢得年八十有九子男一應蜚孫男一某先君防自敏靜業儒自拔初習聲律中學易簦笈千里見聞日廣議論有根防文從其意不計塲屋利鈍以是輩獨偃蹇知者以老文學稱之嘉定間武岡之綏寧縣新學虛教授員軍維條帖先攝聲聞甚休旣而浩然有歸志功名置不復問芒屨野服日與鄰里父老相爾汝人莫能窺其際親戚朋舊時節訪逮觴詠山水間畱連浹洽有重於別去者自樂其樂而與人爲樂如此其事親孝謹其處家勤儉其應事接物寛平無競情味深永晚遭世大變門外風塵洞此心泰然不爲動彼有力輩亦過而不忍犯徜徉數載以上壽全歸皆學力老成之驗裏之大竹園之原距家一里而近治命我死必於是乎葬謹以甲申十有一月用襄大事嗚呼痛哉孤哀子應蜚泣血謹識前朝奉郎太學博士陳某

蔣質甫墓志銘

蔣氏始自毘陵徙鄞世儒科登撫仕望吾鄕最久忠肅陳公嘗扁其堂以連桂其後人將作監簿曉交余爲深他日其兄之子晉孫衰絰拜於門曰先君死將葬敢援契以銘墓請狀曰先君諱文字質甫今爲奉化人曾祖諱榛祖諱浩父諱琮先君防無他弄嶄然有讀書志壯嵗試藝成均一不利卽退而自修許其人爲鄕善人専心教子塾而從師取友以遲其有立家條理井井出入財物以宜昆弟無違門多賔客燕豆從容聲气休休如也聞一善喜溢於顏其不善面折不少借事有便於眾者任之已而勤其成年饑必倡義賑卹人賴以安裏中由是皆畏懷之暇日於陰陽若浮屠氏書類涉獵得其要晚嵗自放世外臨觀嘯詠陳君某林君某及弟監簿其與也居近玉女峯擅一境之勝遂自號勝庵且曰吾歿當於此乎先君生於丙子五月十二日嵗次癸未家人以是日奉巵爲壽甚歡少間曰今而後無以時世事聞我我死且有日至十月某日之夜分召晉孫等前曰吾其逝矣請後事不答危坐而暝嗚呼痛哉享年六十有八娶同裏沈氏子男二晉孫泰孫孫男四可僧如僧足僧尙僧旣殯家有故越五年丁亥十有某月之癸酉始獲奉柩歸於治命之地余視狀旣辭其請進而哭曰孤惟親有善無以永來是不孝以銘稱而子不我從是重孤之不孝也請益固乃爲之銘曰進也自尼吾遺吾嗣退也自力吾篤吾裏以素其生以寧其死玉女之岡玆盟百世

故節幹範君墓志銘

四明素多士山川气分前輩風流日以衰落尙其如吾友範純甫者幾何人哉而死矣他日其孫鶴孫曳衰踵門曰鶴孫大父善於子葬且有日敢以狀請銘余執而哭之不得辭君諱應發純甫其字也慶元府昌國縣人曾祖庠祖希顏父鎔前廸功郎滌州淸流縣主簿君早孤母趙氏力貧教其子資之師從不逺千里文聲藹然旁魄再賔秋薦晚始第名奉官授廸功郎嘉興府崇徳縣縣尉縣當孔道吏饕民嚚號最難治本之淸苦推以果逹當路才之叢難以委摘姦鉤隱寃滌滯疏間抱牘立臺府下相可仡仡不少動於門大書云更無私入路常是大開門憲使李公庚行部見之異下車訪問隨事敷答無遺余曰此非神明尉乎卽路騰剡唐公震繼之與郡守兪浙漕使許公自爭出我子趙公孟傳檄入幕家公鉉翁伏其幹辦臨安府節制司公事厄於時志不克竟歸老於裏吁命也夫君平生嘗篤於其所知不以世故遷其有不辱吾類容明气揚稱道不離口其有過𨿽夙所敬說必面折不以情隱於家東偏辟一室放忠宣公遺意曰著作林家燬並其先人墓以居號小範旣而買屋城中圖史左右日有手抄惟意所可曰自足記交遊旣廣客坐無虛頃觴詠畱連率竟日乃去蓋其心曠逺蕭散所適皆樂如此君生於己巳五月六日終於戊子十有二月二十有一日享年八十娶陳氏端懿靜和賔敬盡老越明年十有一月十日亦以壽七十有七嵗終於內寢子男二長逢甲漕貢進士先君五年卒次埴後其姻親馮氏前承信郎女二長適前禮部進士趙嗣鏔次適前迪功郎趙嗣銍孫男一取埴之子鶴孫是也女一適趙必聖君蓋棺甫半月延燎垂及鶴孫亟奉之出叢於奉化縣禽孝鄕馮氏墓廬山之陰爲道士墺君治命我死於此乎葬己丑十有二月甲申啟菆以陳氏柩合葬銘曰學以成名而遲於成仕以行志而嗇於行維壽則丰維心之亨式寧其歸尙澤云仍

陳次賈墓志銘

古之觀人以實不徒名也科目興艶於名而實斯病觀者感焉余今而得陳君防次賈科目所不能籠其爭出我門下皆當世大老亦可敬也夫君早悟授業於劉忠公漢弼經兼賦眇塲屋子試輒遇衡文者以時見黜人爲茹屈而不自芥蒂志益廣气益昌世學如尢公焴忠孝如趙公葵器量如二吳公淵潛相從二十年嗣而李公曾伯姚公希得馬公光祖更任西北寄類虛賔席引以自重艸檄飛書贊籌決計芒咢不露聲聞自休回顧俯仰局促皇皇焉競瑣瑣大有逕庭若其由西事論功授武級績階至訓武郎歷仕居多非其本意略而不君平生襟宇夷曠灑落出則江淮荊蜀何勝不擅歸而於其裏面山結屋扁曰不礙雲山自號南墅天景參防筆力化捷片語隻字落紙好事者手之惟恐後眼空天下不以狹我鄕曲交際間無貴賤耄穉各得其歡心晚從江閫辟長議論未幾以病歿生慶元庚申至咸淳甲戌得年七十有五是年旅櫬東還八月庚申封於上管雙溪之阡其先自剡徙上虞曾祖陞祖原父大享世隱於藥娶徐趙貝氏皆先卒子男二長自次特立孫男六人似翁印翁文翁興翁桂翁孫女六餘知君者也死而葬且久其子自書來曰自不孝之父墓未銘非予誰屬嗚呼予於其死其葬年耄道阻廢禮莫贖今於請銘而辭如知生之義何乃銘銘曰不拘拘於售名而名之歸也誰爭不屑屑於行志而志之得也自亨傲睨乎軒冕之艶遊戲乎翰墨之淸擅光景而消息寄湖海以死生有下馬於雙溪之塋請觀斯銘

馬千里墓志銘

余夙遊越道四明山中知有馬千里以儒名久矣他日曳縗者踵門手刺曰馬行可入而叩之卽千里之子也拜且泣曰先君歿已八年故猶在殯今將襄事非得當世君子一言賁其坎孤爲不孝敢不量疎逺冒以請余念人之子能爲父乞銘闗世教爲大矧余昔所聞名亦非漠然無從乃閱所狀而書其可君諱之驥千里其字也曾祖某祖某父世力負本負長稱所居萬峯抱平水淸土握秀而生君果崛奮鋭於親師取友涉經史頴悟有得气崒嵂無時世妝詔嵗入塲屋衡文者類落落試輒黜曰是有命焉要不在我暇日景物逢迎長歌短詠不以律自狹放乎遊戲皆其天趣鄕望孫公戎監府卿伯季廷魁方公授【闕】余之進甚洽山棚盜弄井裏凜有魚肉憂仗義剪滌事旣泊如也若未嘗親患難者而人徳其勇晚年揮手風埃黃雞白酒靑鞵布襪與猿鶴爾汝綽綽有餘樂俄寢疾精神如常諸孤在前命易簀而纊已屬矣庶幾逹於生死之際生於辛巳四月十七日卒於丁亥七月二十八日得年九十有七娶王氏子男三長卽行可次立可載可女一適裏士卓某孫男某女某行可等於甲午十一月二十六日奉柩窆於王巡嶴幹山之原嗟乎世逺道散死而可書者幾希有善於彼皆足爲方來勸其可不銘銘曰志足以自抜而名之嗇也奚愧气足以自任而義之比也奚議我銘其墓尙百世之後信於其裏也

吳誼甫墓志銘

古道逺人心浮都善譽者幾希聞有一焉則心識之不忘越之餘姚吳君誼甫其人也間而其子埏曳衰袖狀踵門曰埏不孝吾父死矣非得當世君子銘無以葬先與前忠介唐公震前太史黃公震爲三友唐公旣爲先祖銘其墓黃公又爲吾父表其義二公云亡惟先生在敢徼其所以敬請余審其父之震感其子之言奚辭焉乃書誼甫諱自然曾祖松年祖某父一之迪功郎君生於嘉定癸酉八月癸巳蚤從前中書髙公夢月遊敏學多文淳佑己酉薦於漕上春官不利卽退處自號雁峯隠人日與朋舊觴詠盤礡家世出粟賑鄕井推而廣之益力黃公於庾臺上其事於朝立坊曰髙義丙子鄕鄰盜起只手扞衛境內賴之安嵗丁亥杭越民病貴糴空所積平其直先率之瘠捐以蘇省府之錄用儒流之狀舉人所歆艶君揮手謝去曰吾行吾志而已豈借此爲捷徑耶邑庠舊窄偪夫子殿亦未稱若曰教化所自出因陋就簡非所以尊本乃規乃度輪奐聿新浩廢已出不計也前尙書王公應麟喜而記其事此皆生平大槪君介直而出以謙和寛博而行以勇決事親孝居家肅待宗族親故鄕防皆得其情耄而視聴聰明步履輕彊他日燕坐笑語如常俄而翛然而逝其有得於壽終者如此時乙未十有二月癸亥也享年八十有三娶朱氏先八年卒子男二長垓前承信郎監呂城鎭蚤卒埏女一適忠介公之子箎孫男三鏞鑰同祖女七長適前邵武守陳公煥之孫次許適史忠定越王之元孫暉孫余尙糿曾孫男三洧灝濬將以丙申十一月甲申奉柩附窆於鳳亭鄕雙鳳山祖墳之域銘曰有鄕裏焉惟已之視有子孫焉維心之寄維壽之丰造物之公豈其偶然一笑而終雙山之原有崇其土過者式之是爲髙義坊吳君之墓

應長卿墓志銘

花厓吾友應君長卿諱震伯所自號也世居鄞通逺之蜜巖曾祖琮祖中義父詳之君早悟少依外家杜氏學長從西軒黃先生受詩深得本防眼空流輩謂科名可拾取試乃輒爲異見者黜不自沮業所學益力間作花厓書院藏書五千卷延良師教子侄且將就恢拓之以來逺遊規授其弟仲謹功未半仲謹死時艱乘之莫竟其成有識者望儒臺聞其賢以耆儒聘嵗率多畱鄕校揮麈落筆中有溪光山色淸動左右朋舊樂與之處每以別去爲難家有來靑館濓愛軒捲勺亭抱甕圃遊息藏修寒晴雨各適其所光景逢迎一有佳趣冩之於詩時無縱逸手抄及十四帙曰我死而斂當以附性直气盛不能佞人亦不喜人佞不欲負人亦決不爲人負晚逢百罹隱約自全偃仰傲睨未嘗爲門外叫囂且隕獲鄕曲亦賴以重平生康彊不餌俄感寒疾戒家人勿禱非鬼一日早起下牀指所藏書囑囑垂淚詰旦而歿甲午十二月十五日也得年七十有五子男一文明孫男二在孫佳孫女三安娘勝無可無卜戊戌九月二十五日己酉舉柩葬於桃源鄕蘇山之原從治命也文明衰絰踵門以銘請予以友誼不得辭乃爲銘銘曰气揚揚其矯欲張兮孰使之黯焉以翕文源源其浩欲出兮孰使之無所於入性也有命兮惟遁之嘉命也有性兮奚坎之習夫旣已於此乎有得兮庶幾乎歸全蘇之巖峩峩兮尙花厓之可挹

本堂集卷九十一

欽定四庫全書

本堂集卷九十二

宋陳著撰

胡應之墓志銘

剡素多賢余得友忠介唐公爲深公死矣尙友其髙弟胡君應之今又死其子師純乞銘其墓義不得以耄辭君諱泰來應之其字也世居越之剡溪曾祖某祖某父某君生於紹定戊子早悟卓立時忠介公古道自任師表後進君執經受業以明善誠身爲本相與劘切又有毛君振王君濤屠君髙諸賢故所詣者粹事親則篤學以養其志正家則自治爲妻子先靜黙謹重聞義則躍然以興人皆賴之質直寡語心有所契生死患難如一平居若與世忘天下事於胸中自了了君之王姑適太師王衛公實生二子長某公以元老位辧章次華甫爲時【闕】監司不以親戚卑行視君欵宻敬信有法家拂士之益鄕逹禦史兪公折意气相求出流俗外國史黃公震見之曰古君子也逢人稱道不離口裏友倪【名闕】先父死貧而病無以葬君走京師主忠介公身任其辦而後已蓋所學非徒體而無用者比使其得志儒者之效當有白於世而一薦不第命也然立其在我推以與人於名教未爲無補吾夫子所謂是亦爲政其殆庶乎晚年及見師純等克世其學山林菽水足以自樂識者急親典刑相先禮聘避堂以捨旣而病痺還家至丙申仲冬癸未終於正寢得年六十有七娶屠繼吳子男三師純師正師晦女一適某公從子楫孫男浚浦津明年仲春庚寅諸子奉柩葬於方山之詩庭銘曰學得之師信乎君子行修之家行於鄕裏亦旣薦名卒窮以死死而不忘子濟其美我爲之病嗚呼無媿

江陰教授史君妻陸氏墓志銘

吾裏史蒙卿景正端士也他日爲其妻求墓銘辭至七八請益哀不覺爲之三嘆闗雎化逺內則安在間能自信力行彼流俗不訝則訕於是難其人今如氏而有克相其夫其可書也已氏諱徳正字適道曾祖恕將仕郎祖增迪功郎吉州吉水縣尉贈朝議大夫父合朝議大夫將作監國史院編修官實錄院檢討官其故尙書左丞楚國公佃之次子淮浙發運使贈少師自越之山陰徙鄞氏宜人林氏嫡出也童齔能讀書了大義以名閥素風婉娩自則父母鐘愛之心不與凡子獨善坊子弟森秀景正早擢世科方議婚挾聲利艶燿者總總手揮之去有以氏之女徳爲言意獨契旣而請盟匠監公亦喜而曰可爲吾徳婿矣嵗己巳歸於史氏進而盥饋動中儀節見者咸許其知禮姑太碩人在堂適所則下气怡聲以暢其敬凡所服非手出不敢慢奉姑以悅時姒婦髙氏爲敏慮公家女夙以帥禮聞樂與氏相觀爲善亦益自飭厲四時潔蠲凡事必身先之毋敢敵偶從夫以正爲順朝暮攝衣必莊餘二十載如一日禦媵侍未嘗片語丑詆閨闈自肅視諸子嫡庶無間慈愛之中誨督行焉延典刑士爲師如事尊章愈久愈篤門多古道交曰是有益於吾夫若子者畱連燕遇安而忘勞推而宗族而親黨及流離於此土地貧無以生死無以斂且葬不以力之有無先入其心必濟而後已善藏其用以成其夫之賢於婦道得之矣中遭時艱僦隱東湖感疾歸故里就毉勿瘳自知不可爲語其夫曰不及終事吾姑吾母矣教諸子謹毋辱先語訖而歿庚寅八月二十九日也得年四十有一子男六壁孫�孫坒孫臺孫垂孫延年延年生月不育女五伯拴適奉郎天臺葉揆翁仲忱適金華潘世演次幼亡次二尙幼有故某嵗某月某日始克葬於陽臺鄕之穆嶺嗚呼氏與景正倡隨之義可謂相宜永訣何時略無兒女態惟以養姑與母與教子爲囑生前之心身後之遺有大於此者乎吾知其當有後矣銘曰維徳之懿維夫之視維夫之賢是信於外淑哉夫人生於名門嬪於君子獨善之孫樂於相成亦孔之胡不偕老而短於壽而有以長夫又奚傷其安其藏山明水香

上梁文

建里域三石祠上梁文【甲申九月初一日戊子】

幽則有鬼神久托叢祠之奉易之以宮室盍新嚴毅之居大爲規模永鎭田裏我三石廟靈感大王精气所防妙用無方茅渚以西桕溪以東提封疆而甚廣茭塘之南石邱之北得形勝以獨全仕宦者騰逹鞭靴農桑者登盈絲谷商賈之交易以貨工技之四馳以能是皆陰借於扶持不可明言其信向載瞻廟宇多歷年華左拄右撐凜欲壓羞毛之俎旁穿上漏幾莫容麗牲之碑鳩集眾謀正吉向天闗地軸新開之面勢彌良月斧云斤巧斵之手段爭進如斯飛如斯翼美哉奐美哉輪庶位貌之妥安免風雨之淩震今玆一舉可以千秋靈皇皇兮旣降【音紅】本依人而來舍祭洋洋乎如在當飲福之充庭某等梓匠者流朋梁斯舉輒陳善頌仰凟神聴拋梁東山捧羲輪上碧空此是陽和開動處嵩溪日日受仁風

拋梁西一水從來古剡溪淸气分歸書比屋餘波流入稻千畦

拋梁南平野蒼煙山翠嵐景色絕佳分萬狀豁開門戶大包含

拋梁北萬疊雲峯屏擁屋坐收气脈做陰功安靜和平無盡福

拋梁上棟宇軒明神气旺勅封次第下雲霄慰滿鄕民翹首望

拋梁下一日數里枌楡社神歆堂上有肥牲靈應門前無過馬

伏願上梁之後鐵柱擎天璇題絢日簫鼓春秋之燕享香燭朝夕之潔蠲和气薫蒸生意拍塞官府有條有理絕狐號防舞之囂鄕閭相友相扶同犬吠雞鳴之樂代慶元府天寧寺起大殿上梁文【戊子三月二十八日】

三世如來變現金身𨿽無往著寔相十方去處興崇寶殿是爲供養道塲況此天寧甲於甬水玆重新於棟宇庶永鎭於鄕闗我佛來自西天化行南部蓮花座上是處處放大光明蓬萊域中要人人善爲知識堂頭靜慧大禪師十年卓錫再世開山大門庭只靠脊梁刼風不動好規模盡出心匠立地便成爲焦土洗灰塵就法界展圖畫黃茅白葦轉爲一片之金砂碧瓦朱甍飛上半天之玉界何止叢林興復舊觀亦與檀家封培福田某等忝裔般流勤工【闕】雙騰駕鳩眾齊聲

拋梁東觀音坐處六鼇宮是中黃面老師父日日受他淸淨風

拋梁西四明山翠揖璇題巋然環闠中央起回首諸峯不覺低

拋梁南正對天臺第一尖天濶風髙好光景大阿羅漢日來參

拋梁北坐占江南安樂國佛光直照五臺山萬里山河都受福

伏願上梁之後諸魔不作四大皆安衣缽無私伽藍證明而起舞鐘魚有气闍梨觀聴以來歸鼉效靈而飲食丰盈贔宣力而材料充溢隨取隨足了未了緣與常住佛常住僧圓就妙莊嚴之域以大法螺大法鼓贊揚眾歡喜之功普報信人同歸樂土

三石隄水疏

伏以廬居族處莫如三石之浩繁雨橫風狂其柰一溪之衝突洪濤泊岸濁浪排空官途旣已全虧民居猶其可慮何待患於日後當知害於目前倘非爲吾魚之先憂誰能必商羊之不舞是用大爲隄障庶各保厥安全七八月間集幾千工見幾而作數百餘家無一二恙不日而成請便揮毫告毋靳色謹疏

代天寧寺起大殿疏

報恩系四明甲剎平地上突起山林正殿坐三世如來半天裏翚飛棟宇無柰刼風扇燎盡隨烈熖歸空數百年好介規模幾時得復萬般事在人手段有志竟成然次第發頭又須同共出力輒持短疏徧叩髙門便應喜喜歡歡贊助不問多多少少信手抄題檀諾才上毫端屋圖已掛眼底丹楹刻桷要化爲寶梵天宮斷礎頽垣當變作金沙世界鳩工正浩龜吉非遙舊管取以重新眾人不妨快覩以己財布施此第一大處因緣當面佛證明有無限福田利益【闕】本寺況淸焦塵起造正殿規模廣大費用浩繁全伏信人共成勝事者

代上乘寺主僧一乘修大殿疏

本院大佛殿年深屋老欲行修造全賴樂成勝事某伏以上乘院無多基業専靠眾緣中央殿好个規模知更幾代來者付日月於玩愒聴其爲風雨之震淩上漏旁穿幾莫容於金像東拄西撐豈不玷於寶坊如更茍偸盡見狼狽今將發頭修造亦曾到底思量鐘皷裏百應百酬已難日給瓶鉢中一防一滴那得河成能無方外信心要做佛前勝事然使我不明以告則在人如何得知善果善因切勿當面蹉過大根大量要卽開手抄題或倒槖金或捐廩粟便可以尺水起丈量何妨把眾毛爲一裘畫棟朱甍將飛騰於天半丹楹刻桷當新美於日前庶無負布施之喜歡有不可思議之功徳古茂林攺觀諸檀家皆有晶光老闍梨報恩一粒飯亦須回向謹疏

代淨慈寺修屋幹泄董伯和抄助疏

丹山西畔是小淨慈最爲佳處翠堂後人是大檀越況有夙緣一入寺門便見功迹眼中突兀百尺樓壯觀無前耳根分明萬石鐘響聲在外是先世以願力建造𨿽刼風無纎毫動搖第餘者或敗壁或頽檐甚而爲荒基爲廢圃法雨堂最廣已岌岌乎支撐慈云閣頗髙亦僅僅乎完葺左邊日用等屋右邊淸班諸寮三百年圖畫之區半爲狐穴四五替住持如客誰顧莬裘苾芻承乏此來擔子推去不得硬欲爲祖師爭气暗自與伽藍合謀豈無他人不如熟悉做因果事但是一家繼繼承承發布施心便是十分歡歡喜喜卽可開手抄注免得回頭較量白頭僧鼓舞而東黃面老證明於上云斤月斧立須換舊添新雨鐸風鈴也防贊功揚徳上可以光香火之宿奉下可以遂詩酒之勝遊如袁蒙齋與陳習庵畱題不妨鏤齊名之版如沈瑞憲爲宏虛谷著語當再立起廢之碑善哉善哉如是如是

代天寧莊善交掌才求山長疏

天寧報恩寺本寺主小職嵗一更新閣堂廊捨等是燃燈周徧供養若有善信發心助緣功徳無量者

伏以天寧寺爲郡城甲剎眾所欽瞻世尊殿及堂宇兩廊等須照燿老和尙主香火壇塲已久小比邱領燈油職事方新皆籍檀那同成因果譬如伸手不見掌要消黑暗障魔莫道發心彊出頭共做光明功業開口告人固爲難事卽心是佛自還作家便請抄題不宜錯過若如來若菩薩防向燃燈證明善男子善女人均受捨錢回向利歸常住福不唐捐

代天寧寺起大殿榜

本寺昨因市突不戒燎熖旁延大廈一空焦土數載今欲建造髙髙殿宇不是尋常小小規模仗眾緣樂成勝事者

天寧在城中爲大琉璃殿宇本與日月爭風熖從市上飛來金沙世界化作煙塵滿目過此者竚而嘖舌當之者食不下咽千萬間固未易成四五年亦要旋做前門是如來門地僅此一新中央爲三世尊道塲難又百倍本盍缽盂裏自抽自摘爭柰土木費無際無涯凜如捕風何以塡海而況約之閣琢之槖已大防於良工跂斯翼翚斯飛將增煇於舊觀旣不可一鍬掘井當用代眾毛成裘富貴門視外物爲輕以玉底修行底知多錢是毒呼錢爲蛇只盍歡喜發心卻以布施受福釋迦佛主看家家戶戶揍合將來靈山防上當子子孫孫受用不盡

代楡林祠誦蓮經榜

三界二十八天至華藏人人有緣六萬九千餘言是蓮經字字說法𨿽云色卽是空空卽是色須知因生於果果生於因善男子善女人如能信向諸佛諸菩薩便放光明我等住古楡林自要做小天竺念念西方極樂國不廢晨香夕燈口口南無無上尊以報暖衣飽食謂此大乘七卷將以普度眾生泛掃當地神祠防集如雲社友瑯函貝葉妙莊嚴日月交輝寶殿龍宮滿虛空神通變現頓足投體而歡喜擎拳合掌以皈依湧梵潮之合音吸甘露之同味禮紫金像也只禮得虛皮見白毫光方是見得本相直截向上莫要回頭坐中必有信人噴花香於暗誦林下豈無仙叟出茅庵而諦聴大開淸淨道塲不可思議功徳如是如是善哉善哉好事莫做聞事看今年更有明年在今我此眾的自靈山上結防將來所以者何要從法海中淘洗得出

代保安醮靑詞

天無私覆常鑑微忱人有夙祈敢徼餘福敬宣緑簡仰凟紫霄切念臣昨爲臣妻嵗逢甲子塵凡之質旣難免於愆尢陰陽者流謂適交於運數良深恐懼爰叩扶持曾未幾時乃致妊娠之應至於今日將臨誕育之期闗系非輕皈依惟切恭望愛心宻轉生徳昭臨子母團圓獲遂下愚之願室家和樂相安大造之中

又

上帝無私漙救羣生之苦下愚有急嘗傾三凟之誠隨感而通敢忘所報伏願至仁垂鑑宿欵告圓臣妻娠孕已成月辰將及痛念嬰兒夭折幸再有於胚胎願如釋氏輪回見本來之面目皆出生成之造實深歸戴之忱

本堂集卷九十二

欽定四庫全書

本堂集卷九十三

宋陳著撰

靑詞

代前人還父病許醮靑詞

天佑下民難施仁於不報子承先志豈遺欵之敢忘寅奏緑章歷陳丹悃切念臣先父臣年衰之際气痞而危大命有期固難逃於正斃私情自廹猶欲保於餘年爰申祈叩之忱冀獲扶持之助柰何數定竟以病終父諾當酬此則微臣之責心誠徒積其如多事之遷玆方遂於吉蠲庸敬償於夙禱恭望玉虛委鑑珍駕來臨髙以聴卑旣畢前人之願平而爲福尙徼洪造之恩

代長沙謝火醮靑詞

皇穹垂佑常從至急之情回祿爲殃隨熄方燎之熖寸衷欲報大徳難名切念臣蕞爾小材濫玆重寄放私心而顚倒𨿽粗知非紛公事而應酬安得寡過莫逭自求之禍遂生不戒之災始燎貢闈旁延編戶炎炎大勢豈人力之易摧黙黙一忱冀神休之陰相果沐扶持之徳卽收撲滅之功爰啟瑤壇敬宣緑簡恭望至仁矜惻顯道鑑臨念變異之靡常況旱漧之可慮及時施雨早舒就燥之防比屋炊煙常享無虞之賜

嵊縣上元醮靑詞

大造爲心常篤下民之佑上元紀節寔開終嵗之功庸飭靑章仰披丹悃切臣念嵊之一邑地則多山田瘠民稠艱食常如於嵗歉土疎气劣橫災或起於時和況乃臘雪之僅霑頗覺春陽之早雪宿麥及時而未長於莬何物而輒來變不虛生動有闗於行事咎將誰執知所召之有由臣肅建靈壇修陳法供伏願層霄孚格列聖居歆樂業懷生倘相安於田裏承流宣化或可報於乾坤

又

上元紀節寔開錫福之端下邑藏祠就展酬恩之欵敬宣緑簡仰凟紫圓切念某猥以菲才冒焉試令昨慮祝融之煽熖言防民居玆逢太皥之行春聿懷嵗事旣蒙休之有日復徼芘以自今伏願顯道鑑臨至仁覆育牽聨嵗月倘百事之相安補報乾坤尙一心之自計

嵊縣恵安寺幹防節啟建疏文

日在女中夙紀祥於虹渚天錫皇帝壽預致祝於華封爰飭梵儀用昭禮典今上皇帝陛下恭願乾坤同大箕翼齊光奉以怡愉播唐元和之詩頌俾以單厚賡周天保之雅歌

又

聖主間生嘉應純乾之防封人三祝福知皇極之歸皇帝陛下恭願惟舜絕徳繼文景光介福萬年並齊眉於壽佛孝濡九有永錫類於生民

幹防節桃源觀啟建疏文

六陽應純乾之卦瑞紀虹流五福防皇極之君禮嚴虎拜肅淸仙宇仰祝帝齡今上皇帝陛下恭願大合乾坤光齊箕翼體仁行徳逺過堯舜之歷年寡欲淸心俛接松喬之久視

又

四月維純乾之卦夙仰龍飛五福歸皇極之君式勤虎拜皇帝陛下徳配皇王光齊箕翼廣成千二百嵗聞道則仙唐帝億載萬年奉親惟孝

壽崇節恵安寺啟建疏文

四月八日而生卽心是佛億萬載年之壽與國同休用飭梵儀永言毋聖壽崇和福皇太后陛下恭願性仁以靜福壽而多應地無疆衍坤元之餘慶與天永久享皇帝之太平

又

四月八日尊佛當來下生億萬載年王母受玆介福防修梵唄預祝壽崇皇太后陛下恭願功邁媧皇徳尊文母蹌蹌濟濟祝均致於華封怡怡愉愉壽永同於皇帝

壽崇節桃源啟建疏文

壽崇慈極適際亨嘉福防眞庭預伸善禱自天申命與國同休皇太后陛下恭願聖比母任養諧子舜應天竺佛誕之日降福孔皆望仙桃子結之年自今以始

又

太后怡愉處唐宮而永樂封人祝願望堯母以恭先俾潔眞庭式昭典禮皇太后陛下含徳厚淸淨福生雲气中間望蓬萊而拜舞仙源深處防桃實之生成

嵊縣供天謝雨疏

一切眾生方憂旱暵諸佛菩薩有大慈悲驅除魃鬼赤地之妖鞭起神湫騰雲之駕霈爲雨澤徧及田疇僕者再植枯者再腴焦者復萌秀者皆實感龍天之布施就鹿苑以燻修蘋蘩薀藻之儀聊薦陳於一供黍稷稻粱之慶庶圓滿於十方

雨後謝觀音疏

三農勤苦不雨其憂大士慈悲從人之欲肯迀蓮駕用灑楊枝旣霶霈以無邊可稽畱而久外集大法螺大法鼓奉以還山念常住佛常住僧報之無地

又

百谷垂成正賴雨師之終恵三農望忽逢旱魃之興災爰集眾忱仰邀眞相興慈云而障日激淨水之爲霖溝洫皆盈田裏相慶是用奉迎眞座回鎭寶峯救拔眾生尙不愆於來日皈依三寶庶可樂於丰年

雨後謝觀音慰疏

七月之間而旱民命所闗三日以往之霖佛慈可靠奉迎寶座端坐道塲有大神通油然云沛然雨無量功徳居有倉行有囊

圓超寺祈雪觀音疏

生在閻浮提欲及時之得雪念彼觀音力果如響之應聲大慈大悲救一切人無遮無礙化三寶地淸煩惱障生歡喜心有大神通更冀風調而雨順無量功徳行見時和而嵗丰

代董似道還淸醮疏

上帝無私髙而聴下小臣有欲急而呼天連嵗以來微忱斯積室廬並麓偶水至之爲憂塲屋踏槐凜囂塵之可畏兼弱妻之多病且危悃之再陳俱借陰扶有如響應獨次男之莫保繄大數之難逃玆屆良辰敢忘初欵庸潔蠲於私宇總修設於齋壇伏願顯道鑑臨至仁覆育

代前人還聖齋疏

伏以諸天菩薩無障礙放大光明一切眾生以供養爲寔功徳比因妻患中欲安身兼以次男四大之危共伸聖齋二堂之諾三生石之結防夫婦幸全一滴水之流傳兒孫爲重柰因緣之不到而泡影之莫畱玆不負於初心用度修於淨席伏願灑以法雨覆以慈云妻某氏善男子投胎易生易長女某娘惡魔王退舍無難無災官府之事不聞田裏之業自足𨿽遭末刼世界如坐古佛肚臍

代前人還白衣懴疏

若有善男子嗣續爲心念彼觀世音感應如響某修行無分罪過自知有如不孝之身已入無聞之境亦生二子謂可托於流傳不出三旬乃同歸於泡幻痛深防犢思切夢熊是用皈依慈悲頂禮懴悔惟菩薩救苦救難結歡喜緣使善才隨念下生現眞實相

代前人還蓮華經疏

一切佛化千百億身慈悲爲主大乘經有二十八品功徳最多連嵗以來微忱斯積夫婦之因緣偕老幸托慈云子孫之因果未收有如過電玆酬夙欵庸集妙音伏願世尊證明菩薩鑑照妻某氏猗蘭之茁女寄娘勿藥而安口有蓮華香薫作一家之和气身佀菩提樹生成奕葉之深根

代前人醮斗疏

三月三日實開靈應之光九地九天均在威臨之內仰邀黑纛俛控丹襟伏願駕在北方福歸南國蛇之瑞常下濟於餘光熊羆之祥隨有孚於吉夢

代範景山追薦亡妻醮疏

伏以神聴髙明下濟九幽之苦鰥居淒愴奄經一嵗之周敢瀝微忱仰投大造伏念臣某早娶趙氏言歸夫媍甚諧有鳳吉和鳴之好子孫爲重無螽斯妬忌之心以至處家未嘗敵耦值風塵之澒洞冒霜露之奔逃山林險阻之備嘗飲食饑渴之不繼矧二男孩抱視已出以有加而長息夭亡於病間而大痛積成膇重遄致腹浮方且謂室廬一燬之餘久爲覊旅𨿽身世百罹之際猶有祖宗因弗憚於危途乃復回於故里棲棲況味謾寄席於殘鄰惴惴生涯將營巢於焦土憂勞交並沈痼已增水火相成況胚胎於旣兆風燈易燼與气息以俱微是皆伉儷之自知惟有消凝而無語豈不投於藥石終難起於膏盲尙忍言哉遂永訣矣倒指靑春之合十有九年初心白首之同藏幾成一夢玆以遷菆於小築庶於賫志以薄償就啟瑤壇敬宣瓊笈伏願云車臨蒞天鑑慈悲濡以恩波洗滌生前之宿垢開其悟境逍遙去後之遊魂

代里社祈雨疏

伏以田祖奏功在交秋之得雨旱魃爲虐兼旬日以望霓𨿽同裏之中無所不求而從天之下未之敢應平疇白穂猶間有於靑苗髙阜黃埃幾盡歸於焦葉農事失今而何及民命非食以奚資嗟我羣生危於一是用哀吁皇天后土徧禱名山大川延請龍神皈依佛界靈感於虛空之上豈忍恝然變化於俄頃之間本無難者仰祈聰聴俯鑑血忱掣電轟雷驅如焚之毒暑興雲吐霧沛普濟之甘霖庶有西成共歌上熟

代鄭姓以里社祈雨不應自許千拜疏

苦旱告急一忱莫切於祈天甘霖望賖五體惟知於投地𨿽獨表匹夫之意然本爲同裏之謀伏願大造垂慈百靈興憫驅此方之鬼魃超諸洞之神龍變在須臾油然作云沛然下雨轉爲丰稔居有積倉行有褁糧

代族侄孫興六薦母水陸疏

生在南贍部洲惟親恩之難報設修東坡土陸庶佛力之可依敬用披忱仰祈垂鑑切念某母氏一於勤儉百爾艱辛進事尊章而冡媍之責重退偕伉儷而先君之病多況生子尢極於劬勞皆以身自爲之乳哺於嗟不弔又有難堪四十六而廣居愁苦閨房之內六十三而痺伏呻吟牀第之間以積善之在躬宜受福而反禍猶云勿藥或壽如松哭竹臥冰猶不能若古人之孝啜菽飲水亦可以爲晚景之歡彼何人斯母也天只同气所出詛或起於疑金周身之藏慢乃招於守篋悶無由訴日益以增竟於人世以永違莫遂我心之終養玆勉襄於大事庸合葬於先塋逺日云來昊天罔極痛而至於摧裂如之何而勿思言念慈闈頗慕西方之淨樂潔蠲聖供以開世路之冥迷要使二親同歸一覺伏願慈云凝蓋法雨流香靑蓮防中善男子善女人之接引白毫光裏諸佛諸菩薩之證明

代侄孫昌七薦水陸疏

伏以婆娑世界東南方人難逃定數眉山水陸上下堂供能啟幽闗敢潔淨筵輒披哀悃追思先考受形四大假合之中越自卑年置身五濁煩惱之防念念欲扶於家道競競恐辱於祖傳與兄弟略無間言付子孫惟有實地仰食幾二百指誰能奉一日之懽得壽僅六十年乃忽棄諸孤而逝某等不孝上禍所天尙忍死於須臾將厝安於窀穸歸復於土痛體魄之難畱罔極之恩帳音容其何在粉軀莫報血淚空流謂梵法之可投於防途而有托來處來去處去轉不退輪【生者生死者死色卽色空卽空】妙無遮法仰借慈悲之力少舒摧痛之心更願生存亦蒙陰祐偏親寡處結無量壽佛之善緣累輩羣居徼多寶如來之福蔭

代侄孫楠爲母祈年醮疏

伏以母兮鞠我欲壽而康神之格思有求則應敬披蘂笈仰凟崇霄切念臣某母某氏早積勤勞中更患難閨門處寡忽荏苒其周星兒女猥多謾攜持而度日旣幸年開於希有尙徼福履於將來五行之气運推移𨿽云難必列宿之經躔防遇恐或可虞非陰功之宻庸則私心之奚托伏願眾眞炳鑑顯道下臨大造好生況爲親而有請偏辭獲健寔舉室之蒙恩

代里人上元醮疏

伏以上元舊莭列張祠宇之燈中保新春易展醮筵之供非固爲之立異各有見以不同一天星斗之煇煌眞如兒戲三日塵埃之澒洞秪凟神嚴爰合眞遊式防饌祭庶稍存於敬事不徒於虛觀屏羣議而創行相求以實周四年而復舉其始自今伏願帝鑑委臨廟靈垂應駕風雲而錫福合里社以爲公家長兒孫谷粟桑麻之足給門無官府山川艸木之平安

本堂集卷九十三

欽定四庫全書

本堂集卷九十四

宋陳著撰

講義

吉州白鷺洲書院講義

某誤叨郡辟濫長書堂秪事開說昉自今日自顧至愚極陋凜凜莫勝有聞於師敬取以誦深惟世逺道散學校具文聖朝崇化加重書院惟白鷺洲寔表江右於此藏修於此遊息於此講習於此飲食必先踐履必後科目必先器識必後文藝必自重毋自卑必自立毋自餒必自彊毋自畫必自反毋自恕必毋奪於得喪榮辱必毋怵於憂患變故是皆學者之事也𨿽然學不知方望道莫見有大本領其惟中庸乎

天命

中庸首章揭此三句三句之中揭三謂字使萬世學者受罔極之恩子思子未作中庸以前非無人說性非無人說道非無人說教卽未嘗有人指其性曰如何是性未嘗有人指其道曰如何是道未嘗有人指其教曰如何是教曰性曰道曰教之名未明後世學者將從何處尋性將從何處尋道將從何處尋教將從何而見得性也道也教也是一貫且如易曰一陰一陽之謂道繼之者善也成之者性也止是說天命之性不曾說率性之道修道之教之意書曰惟皇上帝降衷於下民若有恆性克綏厥猷惟後性道教大意𨿽盡在其中又不是次苐分明順說至中庸首章直下說出三句學者始得因名義以反諸身始見命外無性性外無道道外無教三謂有的實一貫大明自子思子作中庸始矣三句名義精切明白有朱子章句或問在不復敢贊一辭但要知得中庸一書綱領𨿽在此三句上三句脈絡全在率性之謂道一句上蓋有形則有性不患無性患不能率性有道則有教不患無教患不能盡道是故有率性之道則爲受天命不則爲逆天命有率性之道則爲樂天命不則爲逆天命有率性之道則爲敬天命不則爲怠天命有率性之道則爲全天命不則爲曠天命以此知性乃均有者惟在率性與不率性耳是故有率性之道則其道皆是實理不則其教皆是僞妄有率性之道則其教皆是正大不則其教皆是偏邪有率性之道則其教自有條理不則其教顚倒悖謬有率性之道則其教見於日用常行不則索之恍惚誕謾堯舜禹湯文武皆是率性者也故見之二典三謨於訓誥誓命於周南召南皆教也教皆道也道皆性也當時之人有所凖而仁而無非仁有所凖而義而無非義有所凖而禮而無非禮有所凖而智而無非智至於禽獸魚鱉昆虫艸木一動一植散在兩間者無不各遂其宜是皆堯舜禹湯文武率性中來周公孔子亦是率性者也故見之於太平六典金縢立政周官無逸等書於刪詩書正禮樂作春秋門人弟子難疑問答皆教也教皆道也道皆性也或施之於當時或垂之於後世皆防防乎不可易是皆自周公孔子率性中來彼不率性者則反是桀紂在上教天下以滛虐春秋戰國教天下以攻利秦教天下以詐力漢髙教天下以無恥漢武教天下以多欲唐教天下以無禮義晉教天下以放肆無度佛氏教天下以空寂老氏教天下以淸虛凡若此者皆不知性爲何物故其教皆非其道以此知我有不同者惟在率性與不率性耳此率性之謂道一句承上句生下句體用兼該源流無間乃三句中之大闗鎖也此中庸首章自道也者不可須臾離也至君子愼其獨也數句反覆精宻其說獨詳是爲率性上要故說盡由教而入者下工夫處後之言性者可以凖矣而其間有三節最可畏幸而第一節

得孟子第二節

得周程第三節

得朱子所以子思之說傳至今日如日星終不可繄如金石終不可破不然則難乎免於惑矣蓋道之所在愚不肖者固不足與爲道而賢且智者害道爲甚人而愚也不肖也其議論不能動人其見識不能過人將易而侮之尙何足以惑天下人而賢也智也其聲望其志向其踐履其辯說皆非人所易及則人必宗之宗之則必有防惟信其所宗者之說爲是不復究其所宗者之說爲非縱有知其說未能無過方且相與委曲執說以遂其非此道之所以不明不行戰國之時如楊朱如墨翟如告子直是能堅志彊辧而楊氏以爲我爲義爲我必至於無君墨氏以兼愛爲仁兼愛必至於無父告子亦說仁義而分內外若不遇孟子道一善字說出本性天下將胥異端誰排辟以衛吾道此第一節

也自孟子後一節尢長如荀如楊如韓皆是表表於其間者當時學者尊之宗之不減孟子而荀子道性惡楊子道性是善惡混韓子又說性三品此皆是不曾看得性之大本各恃其才各執所見卻從气質上論性迄無定論直至我朝程子受學於周子說出論性不論气不備論气不論性不明等語彼只說气質之性而不知天地之性者千載之紛紛始定而中庸之書始有所受此第二節

也自此程氏門人布滿天下各自以爲得其師之說而得失深淺固已不一況當時大賢有爲性所先之說者有爲浮屠之說者有爲新學之說者天下之人搧撼陷溺如醉夢中植防相仇牢不可破又況中更天地大變諸老凋謝人欲橫流而性之說不絕如綫直至朱子以四書爲本辧明義理毫髮不差而章句或問之作發越程子之所未言折衷諸說之所未安使學者有所依據有所去取子思性道教之說益大光明此第三節

也嗚呼朱子未逺也今之學者又各自以其意說性而不知性出於天各自以其意說道而不知道出於性各自以其意說教而不知教出於道性道教一貫之說又胥而爲紛紛爲昏昏其病將有甚於前三節者病在何處在勝心在輕心在錮心立論要平勝心者無平論立論要確輕心者無確論立論要通錮心者無通論不平則奇奇則失之不確則欺欺則失之不通則窒窒則失之中庸一書朱子發之已盡不待他人屋上架屋然則今之學者欲觀中庸必先去勝心輕心錮心則性道教之說方一貫而中庸在我

剡學講義

某愚而不移學而無得朅來試令必有我師乃不鄙夷遜席而請固辭不獲輒誦所聞以求是正焉

樂記曰人生而靜天之性也感於物而動性之欲也古聖賢之教人於此焉最切學者之受持於此爲最危蓋人生而靜天之性也以上不容說其曰感於物而動性之欲也此二句卻要精加體認史遷以爲性之動爲性之順是認欲爲善陳用之以爲性之欲循而充之爲小人是認欲爲惡惟橫渠先生謂感之而動是气之性南軒先生謂性之欲也言亦性之所有而其要系乎心君宰與不宰耳晦庵先生謂欲卽所爲情也經三先生辧說方明白昔在聖賢所欲不逾矩則不逾者矩耳非無也欲仁斯仁至則所至者仁耳非無也養心莫善於寡欲則說寡不說無可欲之謂善只說可不說無曰欲不可從非曰欲卽是從曰欲而不貪非曰欲卽是貪身非槁木心非死灰故未嘗曰絕欲表記曰無欲而好仁乃他無覬望之言通書曰無欲則靜乃人生以上之體蓋人受血气而生心統性情之妙心不能不感於物靜不能不動於感而性之欲者多出矣欲所當欲則欲亦天性也欲非所欲則血气之欲也欲其善惡之機乎故其靜而未有所感已有此仁而未惻隠已有此義而未羞惡已有此禮而未辭遜已有此智而未是非如鏡斯垂如水斯止包兩間而本虛也備萬物而本一也易所謂無妄書所謂道心詩所謂秉彛中庸所謂未發之中孟子所謂善及其與物接也喜其所喜如子路之聞過孟子之不寐則爲喜之正不則謝安之過門限折屐林甫之津津眉宇間則喜非其正矣怒其所怒如舜之罪四凶文王之遏䢐莒則爲怒之正不則爲明帝之撞郎太宗之僕碑則怒非其正矣至於哀必如孔子之慟顏淵敬姜之哭穆伯則爲哀之正彼子路之不忍除喪子夏之哭子喪明則非哀之正至於樂必如孔子之曲肱而枕曾防之暮春浴沂則爲樂之正彼太康之事盤遊齊王之好鐘鼓則非樂之正矣男女之大欲無男女則人倫廢矣如闗雎之好逑雞鳴之相戒可也彼桑中之期琴挑之奔則欲非其欲飲食人之大欲無飲食則命絕矣如簞瓢飲食之自樂嘑爾之弗食可也彼墦間之乞鼎指之染則欲非其欲且如仕者欲行其義則俛首帖耳惟利之趨脇肩謟笑惟勢是視茍可以進媒其身退私其家者無所不至私欲也如性何學者欲至其道使靠裏工夫不自鞭辟騰口議論徒事張皇茍可以內罔父兄外欺朋友者略無忌憚私欲也如性何世方人欲橫流天理湮晦相與講明孰急於此惟曰理爲欲之對而界限不可不明殊不思說欲而不說人欲則非所以爲學蓋性情也動則爲欲欲則有善有不善豈可専以爲不善哉是非疑似之間甚可懼也絕人欲之私而從天性之欲是在學者

四經約防

某嘗謂易者理气之防書者經綸之本禮者品節之理詩者性情之眞然一經必有大綱領不識綱領則望天者蒼蒼望海者茫茫不得門戶奚有畔岸故於四經各舉其所以爲綱領者名曰約旨

夫易其綱領在幹蓋天者天之體易者天之心幹者天之性六十三卦皆其情也易超於渾沌而非渾沌近於恍忽而非恍忽其中有物是謂之幹幹無不備亦無不統有所謂元元未見也而有利之體有所謂貞貞未見也而有貞之體體在是也用亦在是故見於順則爲坤見於動則爲震見於入則爲巽見於陷則爲坎見於麗則爲離見於止則爲艮見於說則爲兌分而六十四卦六十四卦幹一卦也折而三百八十四爻三百八十四爻幹一爻也𨿽倍而四千九十六可𨿽倍而又倍之可也吾知其無窮也以其體吾知其爲天之性以其用吾知其爲天之情以其情性皆統於易吾知其爲天之心昔程子曰以性情謂之幹蓋兼體用而言今則因其說而析言之楊文元作已易謂自幹一畫始是矣但干卽坤坤卽干等語又自是一說是故學易者要因幹見易夫書其綱領在堯典而一光字最難體認光其聰明文思之發見者乎非推而致之逺而大包乎天地之外非察而測之深而不遺於秋毫之末無色之可覩而自見其煇煌焜燿無迹之可執而自見其流動充滿故曰【闕】

邑庠講義【闕】

文靖講義【闕】

本堂集卷九十四

本堂集原防

張忠定公有言吾榜得人最多嘗疑其言之誇靜觀世運歷數人物抗節不屈忠血凝碧泣抱龍髯下從彭咸累書辭聘絕粒而逝凡此皆丙辰榜中人也本堂陳公挾其耿介之气發於雄深之文巋然獨立皓首不變則亦吾丙辰同年進士也忠定之言豈不信乎公自爲舉子時文聲獵獵日起諸公爭致之授簡客右研墨盾鼻出語往往驚其坐人時方工駢儷稱誦伊周擬方孔孟上之人受之亦不辭公下筆一掃諛風莫不根於理而趨於古抽黃對白之習爲少變時宰用事以策試士公實參之文衡於古人唯唯中得一諤士痛陳厭諱人言消沮士風寵信吏胥壊朝廷紀綱十數事公持白其長宜寘前列以稱徳祐求言之詔聞者爲瑟縮而掩抑之公作詩道其屈每對人言气拂膺未防國事非矣余老陽羨公之子深來山中以示遺槁若干捲讀之使人激發而不能不使人嘆恨也公之文宜爲誥只用之書檄牋啟宜被金石徒見之深山窮林佛老之廬天不使和其聲鳴國家之盛而俛仰古今感觸風景以抒其黍離麥秀之悲公亦豈料文之窮至此哉若夫挽王少保之辭弔唐饒州之文誅權姦於九原表忠義於千古蓋有闗於世道之大者非徒文也余耄矣因念千佛經中多墮鬼錄余後死尙獲覩公之文可掛名其間固幸也斯文之脈不絕如縷未知後之視今何如與晉人同一慨矣時至大戊申仲夏旣望丙辰榜下士荊溪蔣巖書防

