

欽定四庫全書

集部三

端明集

別集類二【宋】

提要

【臣】等謹案端明集四十卷宋蔡襄撰襄字君謨仙遊人天聖八年舉進士甲科官至端明殿學士知杭州徙南京畱守未及行以憂歸越嵗卒於家乾道中追諡忠惠事迹具宋史本傳宋史藝文志載防集六十卷奏議十卷文獻通考則作十七卷多寡懸殊不應如是疑通考以奏議十卷合於集六十卷總爲七十卷而傳刻訛舛倒其文爲十七也然其初本世不甚傳乾道四年王十朋出知泉州已求其本而不得後屬知興化軍鐘離松訪得其書重編爲三十六卷與教授蔣邕校正鋟板乃復行於世陳振孫書錄觧題惟載十朋三十六卷之本與史不符蓋以此也元代板復散佚明人皆未覩全帙閩謝肇淛嘗從葉向髙入祕閣檢尋亦僅有目而無書萬曆中莆田盧廷選始得鈔本於豫章兪氏於是禦史陳一元刻於南昌析爲四十卷興化府知府蔡善繼復刻於郡署仍爲三十六卷而附以徐所輯別記十卷然盧本錯雜少緒陳蔡二本均未及銓次後其里人宋玨重爲編定而不及全刻僅刻其詩集以行雍正甲寅防裔孫廷魁又裒次重刻是爲今本觀十朋序稱所編凡古律詩三百七十首奏議六十四首雜文五百八十四首則已合奏議於集中又稱嘗於張唐英仁英政要見所作四賢一不肖詩而集中不載乃補置於卷首又稱奏議之切直舊所不載者並編之則十朋頗有所增益已非初本之舊今本不以四賢一不肖詩弁首又非十朋之舊矣乾隆四十六年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

端明集序

文以气爲主非天下之剛者莫能之古今能文之士非不多而能傑然自名於世者亡幾非文不足也無剛气以主之也孟子以浩然充塞天地之气而發爲七篇仁義之書韓子以忠犯逆鱗勇叱三軍之气而發爲日光玉潔表裏六經之文故孟子辟楊墨之功不在禹下而韓子觝排異端攘斥佛老之功又不在孟子下皆气使之然也若二子者非天下之至剛者歟國朝四葉文章尢盛歐陽文忠公䢐徠先生石守道河南尹公師魯莆田蔡公君謨皆所謂傑然者文忠之文追配韓子其剛气所激尢見於責髙司諫書䢐徠之气則見於慶曆聖徳頌師魯則見於願與範文正同貶之書君謨則見於四賢一不肖詩嗚呼使四君子者生於吾夫子時則必無未見剛之嘆而乃同出於吾仁祖治平醇厚之世何其盛歟夫以臺諫之風采朝士莫不畏其筆端自侍從而下奔走伺俟其門者紛然也文正鄱陽之貶余尹歐旣與之同罪矣蔡公乃於四賢相繼黜謫之後形於歌詩而斥爲不肖羞其見縉紳之面而辱甚市朝之撻則公之剛又可知也十朋初見其詩於張唐英所撰仁英政要甚歆慕之其後見公文集乃沒而不載竊以爲恨乾道四年冬得郡溫陵道出莆田望公故居裵回顧嘆而不忍去入境訪公遺迹則首見所謂萬安橋者與大書深刻之記爭雄且深惜其有濟川之才而不至於大用登愛松堂九日山則又見公之詩與其眞迹猶在凜然有生意如見其正顏色坐黃堂時也蓋公至和嘉祐間嘗兩守是郡至今泉人稱太守之賢者必以公爲首求其遺文則郡與學皆無之可謂缺典矣於是移書興化守鐘離君松傅君自得訪於故家而得其善本教授蔣君雝與公同邑而深慕其爲人手校正之鋟板於郡庠得古律詩三百七十首奏議六十四首雜文五百八十四首而以四賢一不肖詩置諸卷首與奏議之切直舊所不載者悉編之比它集爲最全且屬予序之予曰端明公文章文忠公嘗稱其淸遒粹美後𨿽有善文辭好議論者莫能攺是評也予復何云然竊謂文以气爲主而公之詩文實出於气之剛入則爲謇諤之臣出則爲神明之政無非是气之所寓學之者宜先涵養吾胸中之浩然則發而爲文章事業庶幾無媿於公云五年十月永嘉王十朋序

欽定四庫全書

端明集卷一

宋蔡襄撰

古詩

親祀南郊詩【有序】

臣襄言伏覩皇帝陛下親執牲玉以饗上帝酌定大樂登侑三聖天地淸霽神祗歆格陛下齋精至誠著見兩間臣叨從法駕躬覩禮文之盛職在詞掖不敢以虛陋自棄謹撰成親祀南郊四言古詩一章凡一百七十六句𨿽不足以道誦徳業之光然略掇大要垂傳遐域亦愚臣惓惓之至其詩曰

天畀元統赤運開祉聖祖神宗海域平砥思皇眞考嶽封汾祀餌系邊陲包束戈矢丕顯靈徳光被萬里民壽而康恩及蕭葦恭惟皇帝繼文之始兢兢日愼夙夜勤只哀憐困窮有如在已惟刑是防弗繇怒喜躬服儉約黜棄浮侈罔有逸欲曰惟三紀大中則經興亡則史陰陽時序日緯躔軌樂律本原禮法根柢兵韜術數萬微精防該通變貫咸燭厥理嵗捨壬午盜發南鄙帝曰汝靑治辦行李毋大誅割定患則已獵獵靈旗啟道徑指凶渠踣僕俘徒授耳嶺服旣平勲賞周被封歿錄孥門戶有巋粵玆明年農家丰美防廬積腐庾漕儲峙帝咨相臣匪臺徳爾穹昊眷賚祖考佑俾何施不報將祀郊畤號令四下若建瓴水荒服述職奔走輸委仲冬丙寅齋寢以俟先時霾晦飇籟號起眞意益莊降鑑伊邇夜漏適中星露云靡大輅旣馭淸陽出晷休光無垠令容有偉爰翊殊庭奠享仙機髙靈委蛇元气旭卉陰施自逺大功續似擁格純禧益厚丕址入宿廟下月魄初朏龍章采藻瓚爵擎跪拜於禰宮慈顏僅咫至誠馨香甘薦滫瀡哀念劬勞譬瞻岵屺濯淚霑珪將逡復止京都之南崇丘迆邐飛螭躡塵法乘徐柅地環帟幄霄掲隅雉警角飄蕭彀騎連累言降言陟實惟告已燭錯宵明璮圪空紫交佩陸離庶旄颯纚樂變神格列周甲癸三後咸在上蒼臨視皇皇富媼從執籩簋七精閃忽五鎭瑰瑋星官下翔濤祗騰跱等級卑髙食飲噓哆欣歆告言奏福來底更禦步輦夾途軍壘鉦鼓驚轟跳呼牛鬼異域窮陬黃髮稚齒動蕩成波讙喧成市端闈停午玉色尙扆赦澤春行幽加蟄蟻廢滯振拔垢瑕刷洗寛貸賦取削減逋詭皇帝慈孝下民胥擬皇帝恩仁四國傾倚皇帝曰咨羣公卿士舜隆聯防商圯朋噽孰忠予是孰讒予匪入官多門孰予窒弭蓄兵過制孰予究揣百姓窘窮其患孰弛外夷狃驕其彊孰箠驅人以法曽莫如恥化民成俗曽莫如禮百官勑業相予表裏登任俊良剗斥姦宄天錫帝年萬有億秭天錫聖嗣詵詵眾子乾剛不息章明度揆無疆惟民惟帝其侍臣襄詠歌直道是履

詔答

勑蔡襄省所進親祀南郊古詩事具悉朕惟王者之禮莫重於郊謂怠於事天不可以訓是故憲章周式防講漢儀序惟仲冬始因陽气之達卜以南至躬卽圜丘之崇爰升燎以致誠乃推恩而均貺卿學窮雅奧詞摛藻絢慶元吉之祚美盛事之成啟發英辭鋪昭景鑠溫麗盡一時之妙遒逸得備善之長覽翫載周嘆尙無已故玆奬諭卿宜悉知

禦筆賜字詩【並序】

臣襄伏防皇帝陛下特降中使賜臣禦書一軸其文曰禦筆賜字君謨者臣孤賤逺人無大材蓺陛下親灑宸翰推著經義俾臣佩誦以盡謨謀之道事髙前古恩出非常臣感懼以還謹撰成古詩一首以敍遭遇干冒聖慈臣無任荷戴兢營之至

皇華使者臨淸晨手開寶軸香煤新沿名與字發深防宸毫灑落奎鉤文精神髙遠照日月勢力雄健生風雲混然气質不可寫乃知學到非天眞緘藏自語價希代誰顧四壁嗟空貧臣聞帝舜優聖域臯陶大禹爲其鄰吁兪敇戒成典要垂覆後世如穹旻陛下仁明如舜禹豪英進用司鴻鈞臣襄材智最駑下豈有志業通經綸獨是丹誠抱忠朴常欲贊奏上古珍又聞孔子春秋法片言褒貶賢愚分考經內省不自稱但思至理書諸紳乾坤大施入洪化將圖報效無緣因誓心願竭謨謀義庶禆萬一唐虞君

詔答

勑蔡襄省所進古詩一首爲防特遣中使賜禦書一軸其文曰禦筆賜字君謨者事具悉朕常日罷朝閒燕多以經史書藝時用頥神因見唐髙宗賜戴郝李崔四臣之字防義皆有所誨諭卿詞令根於溫厚筆力極於深妙名以本其所贊字以申其所輔偶禦毫而援翰俾中璫而特錫良以將厚意而表殊寵也敷陳謝懇發爲詩文遵臯陶之言以懋其稽古述帝舜之事以思其底績宣明順美重增嘉嘆故玆奬諭卿宜知悉

四賢一不肖詩

中朝鸞鶴何儀儀慷慨大體能者誰之人起家用儒業馳騁古今無所遺當年得從諫官列天庭一露胸中奇矢身受責甘如薺沃然華實相葳蕤漢文不見賈生久詔書曉落東南涯歸來俯首文石陛尹以京兆天子毘名都翼翼郡國首裏區百萬多占辭豪宗貴幸矜意气半言主者承其頥昻昻孤立中不倚傳經決訟無牽羈老姦黠吏束其手眾口和附歌且怡日朝黃幄邇天問帝前大畫當今宜文陳疏舉時密啟此語多祕世莫知傳者籍籍十得一一者已足爲良醫一麾出守番君國惜此智慮無所施吾君睿明廣視聽四招邦俊隆邦基廷臣諌列復鉗口安得長喙號丹墀晝歌夕寢心如疚咄哉汝憂非汝爲

右範希文

南方之彊君子居卓然安道襟韻孤詞科判等屢得雋呀然鼓焰天地罏三年待詔處京邑斗粟不足榮妻孥耳聞心慮朝家事螭頭比奏帝曰都校書計課當序進麗賦集仙來顯塗誥墨未漧尋已奪不奪不爲君子儒前日希文坐言事手提勑教東南趨希文鯁亮素少與失勢誰復能相扶嶄然安道生頭角气虹萬丈橫天衢臣靖胸中有屈語舉嗌不避蕭斧誅使臣仲淹在庭列日獻陛下之嘉謨刺史榮官𨿽重寄柰何一郡捲不舒言非由位固當罪隨漕扁舟盡室俱炎陬此去數千里橐中狼籍惟蠧書髙冠長佩叢闕下千百其羣訶爾愚吾知萬世更萬世凜凜英風激懦夫

右余安道

君子道合久以成小人利合久以傾世道下衰交以利遂使周雅稱嚶鳴煌煌大都足軒冕綽有風采爲名卿髙名重位蓋當世退朝歸舍賔已盈脇肩諂笑不知病指天報遇如要盟一朝勢奪徳未攺萬鈞已與毫釐輕畏威諛上亦隨毀矧復鼓舌加其評逶迆陰拱質气厚兩豆塞耳心無營嗚呼古人不可見今人可見誰與明章章節義尹師魯飭躬佩道爲華榮希文被罪激人怒君獨欣慕如平生抗書轂下自論劾惟善與惡宜彚徵削官竄逐𨿽適楚一語不掛離騷經當年亦有大臣逐朋邪隱縮無主名希文果若事姦險何此吉士同其聲髙譚本欲悟人主豈獨區區交友情

右尹師魯

先民至論推天常補衮扶世爲儒方圜冠博帶不知本樗櫟安可施靑黃帝圖日盛人世出今吾永叔誠有望處心學士貴適用異端莫得窺其墻子年五月範京兆服天子命臨鄱陽二賢拜疏贖其罪勢若止沸反揚湯勑令百執無越位諫垣何以敢封囊哀來激憤抑復奮彊食不得下喉吭位卑無路自聞達目視云闕髙蒼茫裁書數幅責司諫落筆騄驥騰康莊刃迎縷析觧統要其間大意可得詳書曰希文有本末學通古今气果剛始自理官來袐閣不五六嵗爲天章上心倚若左右手日備顧問鄰淸光苟爾希文實邪佞曷不開口論否臧陰觀被譴始醜詆摧枯拉腐奚爲彊儻曰希文實賢士因言被責庸何傷漢殺王章與長倩當時豈曰誅賢良惟時諫官亦結舌不曰可諌曰罪當遂令百世覽前史往往心憤涕泗滂斯言感切固已至讀者不得令激昻豈圖反我爲怨府袖書乞憐天子傍謫官一邑固分耳恨不剖腹呈琳瑯我嗟時輩識君淺但推藻翰髙文塲斯人滿腹有儒術使之得地能施張皇家太平幾百載正當鑑古修紀綱賢才進用忠言錄祖述聖徳垂無疆

右歐陽永叔

人稟天地中和生气之正者爲誠明誠明所鐘皆賢傑從容中道無欹傾嘉謀讜論範京兆激姦糾繆揚王庭積羽沈舟毀銷骨正人無徒姦者朋主知膠固未遐棄兩轓五馬猶專城歐陽袐閣官職卑欲雪忠良無路岐累幅長書快幽憤一責司諌心無疑人謂髙君如撻市出見縉紳無面皮髙君攜書奏天子遊言容色仍怡怡反謂範文謀疏闊投彼南方誠爲宜永叔忤意竄西蜀不免一中讒人機汲黯嘗糾公孫詐於上前多謝之上待公孫禮益厚當時史官猶刺譏司諫不能自引咎復將已過揚當時四公稱賢爾不肖讒言易入天難欺朝家若有觀風使此語請與風人詩

右髙若訥

和王勝之遊普明院

昔賢履道第平時洛都選門外多風塵林端出臺殿名園迆邐淸小徑縈紆轉修竹環數畝可愛淸不變冰生流水靜葉盡危巢見晴日破云來遊魚過池面君意髙如鴻孤超遺健羨玆遊恐難屢歷覽豈云倦放懷窮幽趣回首抱歸戀裁詩賦景物芬葩有餘絢呼童秣予馬追閒性所便

陪諸君防史館園

名園霽宿雨春日正和柔花香泛艸際竹影揺淸流鳴禽自往還遊魚時沈浮出門市朝喧愛此林亭幽況陪君子防飛斝更相酬亦有佳人防艷歌靑眉愁佳人足娯適逺思何夷猶故鄕去千里野堂臨溪頭夢寐別四載南望無時休王粲昔從軍登樓以銷憂今予豈不然毎到終遲畱

過白樂天墳

樂天本才士羽儀初頡頏脫身避禍機遂得林泉尙生愛香山遊死亦香山葬悠悠醉吟魂終古塡幽壙小堂松檜間躋攀白雲上春日照伊流素波明演漾艸樹豈有情一步一回望

楊叔武北堂夜話

嵗晏物景薄層陰向晚饒輕雲隱微月殘雪棲枯條夫君有髙適顧我慰寂寥瀟灑開北堂拂榻延良宵前幾陳古書坐見千載遙間亦發新句幽思含九韶神明靜外照念慮醉中消揚雄戒丹轂顏子安一瓢良玉不火變翠栢寧霜雕此心固獨往聲利詎得招罏灰寒更劃燈灺落仍挑相看數漏板後防誡重要

送胡武平出守吳興

東南有佳士文髙志淸苦翩然請郡章入居使君府霅水生春瀾瑩淨沙可數霽日明旌旗長風送鐃鼓煙帆十丈船湖山一抔土橘嫩宴亭秋茶香齋閣午神歡所適宜動黙造幽覩應念懷鉛人垂頭證魚魯

永叔示及聖兪酬答因奉和寄聖兪

吾友多稱君思見寒附火气溫玉開籍才敏鏃加笴嘗於師魯書言詞屢及我乖疏久益新慕合迎已可柰何縻組綬無路動車輠近乃得百篇能詩今信果淸寒水石舂怪險蛟螭鎖逺念煙鴻去呈妍露葩娜古人𨿽已矣風流未應墮東來勿後期山桃綴紅顆

送安思正之蜀【臨字思正】

賤者易屈志少年多直情子獨修節行愛防如目精辛勤走銓省歷嵗才防名捨居在窮巷門戶面西城妻孥愁屢空獨爾心無營驅騾從僮僕間或造予庭是時楊叔武相值極驩誠妙言發潛稸逺意倍幽萌羞諛刺俗子指急條邊兵過從豈云厭時節忽崢嶸叔武守嶽陽別去方行行子今復之蜀蜀道天險並槖中無一錢劍外幾百程春風捲地來凡艸猶奮榮如何使之人憔悴气與形內富在乎我外窮系於生此事久已判努力惇誠明吾友黃君度實乃浮其聲子往從之遊切磨固相成【瑊字君度】

寄襄城孫主簿

昔子尙穉孩從親來此邑今子稽簿書職守仍前襲【其父嘗爲縣主簿】嵗月曽未幾風流正相及新硎刃益銛舊署墨猶濕非徒吏气奮固使家聲立徵調事漸繁須材時所急何不一軒翔榮名亦可拾朂子乃自省滿顏抱羞澁

送任山歸河東

風俗憂思深在昔言汾絳之人隱其間白首甘陋巷畢力事詩書豈特專記誦編年作通記起周迄炎宋甲子二十五回環補遺空予聞春秋法尊王正一統維持生民綱樹立大邦棟上賢若遊夏鳥獸於麟鳯三傳自名家講解或失中區區休預徒奔馳困羈控排辟侵異端寖久成蠧虫仲淹著元經劉蕡比奴從去聖日彌逺斯言誰折衷猶勝兒女曹煙雲費嘲弄君於春秋學勤勞務包綜向時恥飛箝畫策尙禽縱羌戎負恩徳王師壓秦雍邊圉重瘡痍堪爲賈生慟廟堂誅賊謀謂與天下共詔書入巖穴丏告嘉謀貢使者出河東輒以姓名送朅來遊京邑天門如可羾岧嶤雙浮雲下有千人防扳緣逐聲利激射苟祿俸蹭蹬不敢前撫心愈疑恐短翮無吹噓微芳少培擁客捨逼隆冬蕭條殘雪凍悠悠晉溪上水石掛淸夢長謡復西歸孤懷不偶眾身窮見節義物曲何時用美田隨意耕寒魚仿經種夜堂素琴橫晚案靑蔬供決然顧予別蕪音彊吟諷持歸傳裏閈亦足侑罍甕

姑胥行

香涇無故流胥臺有餘基太伯以徳啟後王結心師夫差昔好戰戈矛臨越陲天蟹須食稻未拯吳人饑於今十一貢貧甚吳王時全吳古都防腴田漑湖陂雨暘適小變數米不足炊吾知事本末本末何由知家戶徼福利坐輸黃衣兒平糴連拖漕入朶天兵頥囷窌不夕儲勢若偸生爲長慮且後顧荀卿有良規

泊吳江寄胡武平

遙夜吳江瀕露坐須成葆天空不帶云野迥正收潦徘徊波上月灔漾浮光好淸風送炎歊翻覺秋气早乃問苕溪路舟虞爲予道水行至州下樓臺壓煙島淨居譬如仙嘉產極富媼念君鎭雅俗適以資恬浩豈不欲一往驩誠寄鳧藻縱遊窮佳賞劇論寫幽抱嗟予逺庭闈六年見春艸終日諷陔蘭無路羞羊棗胡爲久去家一慮心如搗今而賜告歸計課免讎討前之奉慈顏敢憚勤輿皁北來尙何時汀洲白蘋老儻得杯酒同爲君一醉倒

遷陽道中奉寄楊正臣同年【並序】

襄頓首頃年同年祕校楊兄以疾去官退休於家洸洋自適無不如意每念不得一奉從遊之後以觀塵外之趣如何也前嵗復往邑中未始一通問訊懷恨無量今者賜告迎親嵗暮道逺歸心揺揺又不得一造門下顧塵容之人益可愧耳過遷陽路輒書一篇以導企念之思兼伸起居十二月二十八日襄頓首

名第同一籍家園連七閩何爲別眉宇於今十四春昔子補一尉扶病走風塵歸來解組紱宴處頥精神架書括遺逸甕酎涵淸醇東阡與北陌問通慇懃或言疾良瘉呼盧气益振或傳近詩句平淡與古鄰語之天下事塞耳不復聞寧當決引去道固有屈伸嗟予仰尺祿對讎中祕文天子誤采拔指名塡諍臣力微責任重百慮加一身列章乞便郡賜告迎慈親窮冬過梨嶺山蹊出幽榛俯深下坎井斗起攀蒼旻水石齧晚沙霜風變朝皴粲粲澗中花孤芳能自珍班班云上鳥朝鳴亦求羣嵗晏時節動天遙客愁新去子無跬步笑語絕燕秦作此欲招隱翻愧林泉人

碧峯亭

虛亭城西隅開檻俯臨北靑山正相向萬狀呈峭格落日涵紫翠深春變顏色云石抱幽致猿鳥自娛適上窮林端寺下見海內國賢侯乘閒來四座揖佳客歌吹有杯酌筆研角文墨雄談連今古大笑一歡戚嗟物亦時遇曠久玆乃得從知閩州圖復記新名迹

端明集卷一

欽定四庫全書

端明集卷二

宋蔡襄撰

古詩

憶弟【有序】

丙子年春三月予解官漳州與弟君山西行至順昌富屯之間夾溪十里紅白薔薇盛開時與君山臨流飲而賦詩甲申夏四月二十日復來追悼君山之亡畱詩屋梁以紓哀思

淸溪曲曲抱山斜繞溪十里薔薇花春風吹香襲人骨榦紅淡白相交加眼睛晃不能視爛如赤日淩朝霞時有扁舟向中下共疑來處從仙家於時邀我臨流飲下踞大石盤犬牙平生意气一快論屈指世務還驚嗟酒酣襞紙探彊韻胡塗醉字成亂鴉侵更把火入官舍下馬猶吟詩各誇何言花落悲人世只見溪流度嵗華今年初夏我復至深叢晚艶余孤葩山川故物依然在惟子別路幽明賖想象音容杳何許桂旗獵獵隨云車悲來獨坐防芳樹涕淚揮灑霑黃沙行人怪我愛溪水那知此恨無邊涯

道中寄福州王祠部

臨津館下日銜西風捲寒潮上碧溪畫船急槳隨潮去山川滿眼煙淒迷醉起開船看潮落林深日落哀猿啼離魂復與潮東下兀然愁坐心酸淒今年賜告歸鄕裏翩翩飛鳥投故棲雙親素髮喜我至鞠撫歡笑如嬰兒東阡北陌來慶問嫗翁罍醆交持攜𨿽欲晨昏在環堵柰何職守通金閨春暮辭家就行役幽蘭在手空萋萋閩州太守意慷慨一見歡甚無町畦欲令邦人滿瞻聽灑酒髙防撾鼓鼙我知君侯落落者胸中气象盤虹霓問之當今至急務無若羌虜方突梯君言區處果得術勢類秋隼持寒雞養兵精悍不在眾黠賊頭顱可立提海隅僻郡誰與語彊欲論列懲吹韲又言人生尙忠孝二者輕重均銖圭以諫名官宜盡節健行勿縶驊驑蹄別來破熱走山驛神疲骨痩顏容黧作詩遙寄復感激豈不戚戚論乖睽

龜山夜泊書事

十月淮水平瑩淨鋪寒簟浴日弄淨光涵山碎靑防開帆直千里快去曽非漸盲風斗作勢怒浪立呈險枯林助呼嘷巨蜃工騰閃偎崖少休息系纜猶欹颭忠信古云伏姦邪神所貶扣心良自安濳祈亦羞諂夜分羣籟息天明惡云斂霜威寒更淸霽色鮮可染懷安固俗喜乘危豈予歉賜告𨿽慶幸被恩實慚忝慈親慰衰髮嬌兒別啼臉人情足愛戀將思輒閉掩世事忽憂來驚起類癡魘金絮北餌胡弓刀西壓陜天子欲求理羣材務檢大明破昏翳久獘刮痕玷有如廣廈時拙者亦磨剡行路勿遲遲流年空苒苒

送楊渥赴西安主簿

餘思去夏還甌閩溫風赤日爭陶蒸舟行夜寄浙江稜江濤洶湧來相仍雷電翕虩蛟螭騰方牀竹簟寒生冰上隴西去景色澄靑山兩向水一絙猿鳥啼叫交酬應晚樵出霧魚投罾脫離滓濁躋陵兢造托微波訊嚴陵淸遐可使貪者懲山窮水盡乃攀登爛柯巖岫孤崚嶒幽邃闚矚崖險憑少畱觀愛喜莫勝子官其間良足稱子材又美神粹凝萬象態度遭披淩吟詠設寫逾畫繒當有味者論淄澠今予癡仕如秋蠅飛塵滿耳汗浹膺聞子大艑行可乘骨目森竦神慮興子姑去嗟予未能送子一念魂九升

贈勤師

勤爲浮屠人形類心不偶獨負山林棲逺犯風塵走如聞大眾居乃是賢豪藪專意學文章韓編不離手退之所尙者豈以言深厚徑馳周孔域不爲雜說誘大凡民之生虫豸均一醜聖人酌中道君臣與夫婦飲食若衣冠事行而易守不喜釋老言詆斥遭誣負子今讀其書無乃相紛糾學本勿學末何爲卹眾口

和黃介夫憶竹

君家有美竹繞廬千百个種時意慮深別後年華過顏色日益新根本久已播石間鳴澑去煙外哀禽和子特何依因玆焉辜嘯臥慈親齒髮暮學宦非敢惰風雲乖防遇羽翼頓摧挫遺經極精究收功若計課懷策遊鉅公鯁語幾喙唾忍腹大窮歸離魂費招些予嘗欲論薦身微蟻在磨借令或指擿聲名屢自墮吾師天下賢黠羌久未破屈禮致豪英雋材多將佐古來死恩士乃是翳桑餓況子挾所能何門不驚坐丈夫感气義豈肯類市貨行矣勿棲遲曷曰祖車憶竹夙有尙直節無染涴勉哉困益堅持之以爲賀

李山英以疾歸田客有言山英移書石守道者因摭取其略作詩以送之

吾友守道气剛勁醜邪扶直出天性意髙身賤無所發胸中事事先後並襄嘗畏其大勇果願以中直爲得正忽聞魯士李山英移書告之要力行曰今天下最急務邊頭戰守羌夷橫異術紛回蠧化原佞夫欺巧疵邦政生民失職餽斂繁勢若久旱方雩禜安得快雨洗長空萬物蕭森防大慶古人有以身徇言前者已僵後者更況值朝廷上寛大苦諫兼容天子聖我疾不幸子可屬或列封章或庭諍勿學得路世俗兒軟語妖歌日酣醟乃知山英落落者支革𨿽疲心愈競予思物理似顚倒難用智愚準衰盛賢豪旣少遇又稀或老且困壯而病就令貴顯亦迍躓尢觸陰機石臨穽一思九嘆起呼天何等官曹司是柄由來宰主都防寞用捨惟時窮達命山英歸去亦何恨門外無塵春色淨回看名宦似浮漚都把雄心付觴詠

送許寺丞知古田縣

大雪擁都門子行亦良苦予貧乏觴豆子車誰爲祖少止聽我言於子不無補於今方用兵連年戍羌虜戰死動萬計募人塡卒伍賜衣縻國帑走粟塡邊庾平時賦稅外弓刀甲楯弩干名應急須筋皮角毛羽前年科鞏革農牛半斤斧殺之先冒禁不殺卽鞭楚江南供雕翎是物不棲渚十倍買所無贏利資商賈編紙作戰防紉聮驅婦女輸來不適用空屋窠虫防此類如蝟毛更僕難悉數大凡斂貨財百姓若外府苟可入軍須豈敢怨官取蓋患在不均又索非其土有司失預計臨事才披簿嚴程弗渝日落符灑飛雨使者但依違州家不敢主況復爲邑令喑吟莫伸吐其間或得才吏手無容舞子今佩縣章所領十萬屍志慮固精明利病前可覩姑能務均一瘵瘼庶蘇瘉

遊鼓山靈源洞

郡樓瞻東方嵐光瑩人目乘舟逐早潮十里登南麓云深翳前路樹暗迷幽谷朝雞亂木魚晏日明金屋靈泉注石竇淸吹出篁竹飛毫劃峭壁勢力勿驚觸【題名石壁】捫蘿躋上峯大空延眺矚孤靑浮海山長白掛天況逢肥遁人性尙自幽獨西景復向城淹畱未云足

新作春野亭

太守職民治詔書劭吾農載酒事緬邈作室當廨中況憑軒牖髙申視田野功澹沲沐新澤依微生柔風江潮漲新緑山麓延朝紅耕鉏時節動歌謡聲意通慙非共理材幸遘頻年丰未厭畎畝樂駕言誰相從

春野亭待月有懷

淅瀝涼風來空郊生暮寒山气郁蒼蒼江流去漫漫闔闗行人稀投棲夕鳥還疎鐘度林際華月吐城端徘徊待遙夜露下明河寛心朋隔萬里獨坐起憂嘆

送柯祕書三子歸泉應詔

祕書昔共官臨漳時呼三子侍側傍修瞳闊顙善應對舉措不類羣兒行遙知成就在他日爾時迄今十載彊閩州太守無伎術乞持符竹還故鄕近觀詔書下郡國選訪行實登俊良嶷然三子復過我衣裾飄灑凝秋霜各攜編軸幾百幅互以理要充詞章久之濳思叩幽眇角牙騰觸聲礌硠言歸溫陵入塲屋爭奮筆舌論短長海鷹上云出爪翼天馬歷地無羈韁祕書多才晚未遇有如此子傳義方吾徒沈升不須議且看少者騰聲光

州學餞送解發進士【坐中分得意字】

朝家嵗取天下士官守小大悉分治育材論薦苟失宜徳業英豪苦難致予嘗備員內供奉作書防議科塲事鄕舉察廉未易復責其節行在長吏策之當世之大務適時可以觀周智問之六經之歸趣知言可以見精意眾賢一劃天子可開設學校朔南被世儒苟欲便有司詔令初傳尋已置今年郡國選多士糊名仍舊瑕纇常憂璣貝隨手遺往往中夜起不寐拆封辧號指姓名十九防合州人議耽耽黌捨秋景長芳殽防酒邀賔醉惜哉今樂與古異遣士禮數不能備霜天寥寥萬象淸健風開送羣飛翅大明帝居一气傍春日照耀桐槐翠勉思奇策當天心厚祿榮名時所貴時之所貴亦外物君子存誠思逺至

寄題滁州丰樂亭

君爲滁上守乘間務幽尋羣從畱山阿美望窮前林良醼追佳賞髙亭曠遐臨煙雲無定姿水石惟淸音靜見魚鳥適遙聞雞犬深時節屢丰有民裏無欺侵豈獨延眾物因玆托衝襟大筆每絕唱芳樽寧孤斟別日念巳長來期詎能今安得淩風翰相從殫嵗陰

達觀亭

峭峻釣龍石飛亭壓其端曠徹四無際因之名達觀扳云躋大庭仙路何紆盤秋明澄逺緑晚霽凝新寒城郭煙火稠水陸漁樵安偶暇按民俗適遊心意歡鳴弦俯淸流對酒環蒼山重拂衣裾淨從帶夕嵐還

聖泉【竭十餘年今者復溢俗傳熯則民安】

源流出何山湧涸玆有異湛然盈不餘波下金地淸甘本無滓渴飲得眞味端能發茶色博亦資農利矧玆民俗安湓溢尢可憙滿酌復攜歸良追曲肱意

聖泉寺松徑【徑中艸不植】

靑松苒苒門前道根氐堅牢顏色好鳴籟蕭森風雨生紫鱗開動龍蛇老天若有意別畱種百年其下無纎艸雷霆繞繞雪霜重勁節支扶不顚倒野姿峭拔已背時肯要藤花彊纒抱南方赤夏苦蒸濕萬木無聲就僵槁忽經密防少休息肌骨便驚秋气早寄言匠者勿復顧畱作淸涼除熱惱

釣龍臺

龍在固神物動與風雲防胡爲脫淵泉輒觸鉤綸害無乃防明珠睡目方瞢昧而或嗅香餌貪涎適霑霈不爾騰角牙自衒鱗虫最來應山嶽揺去等蟬虵蛻傳聞曠百世玆事久晻曖空餘古臺石硉矹塵沙外湍流捲白日巖壑動淸籟乾坤終蒼茫物理有否泰

授轉運使罷州端居述懷

被詔領均漕前解閩州符掩闗謝來賔釋然捨攣拘日晏眠空齋啼禽在髙梧神情已欣快屙恙還輕蘇蹔閒固自適況與塵滓殊勿樂誇毗子開眼趨畏途投身試羅网反用腴妻孥精慮成長謡鑑此非迷愚

移居轉運宇別小欄花木

三年對小欄花蘤見顏色紅薇開已久春風長先得素馨出南海萬里來商舶團團末利叢緐香暑中拆余畦十數種亦自尙風格念爾幽芳性乞致多手植瑤艸固微生栽培子豈徳別去重來看猶使中情惻

北苑十詠

出東門向北苑路

曉行東城隅光華著諸物溪漲浪花生山晴鳥聲出稍稍見人煙川原正蒼郁

北苑

蒼山走千里斗落分兩臂靈泉出地淸嘉卉得天味入門脫世氛官曹眞傲吏

茶壠

造化曽無私亦有意所加夜雨作春力朝云防日華千萬碧玉枝戢戢抽靈芽

采茶

春衫逐紅旗散入靑林下陰崖喜先至新苗漸盈把竟攜筠籠歸更帶山云寫

造茶【其年攺造新茶十斤尢極精好被防號爲上品龍茶仍嵗貢之】

屑玉寸陰間摶金新範裏【龍鳳茶八片爲一斤上品龍茶毎斤二十八片】規呈月正圓勢動龍初起焙出香色全爭誇火是

試茶

兔毫紫甌新蟹眼靑泉煮雪凍作成花雲閒未垂縷願爾池中波去作人間雨

禦井【井常封鑰甚嚴】

山好水亦珎淸切甘如醴朱幹【音韓】待方空玉壁見深底勿爲先渴憂嚴扃有時啟

龍塘

泉水循除明中坻龍矯首振足化仙陂回睛窺畫牖應當嵗時旱噓吸云雷走

鳯池

靈禽不世下刻像成羽翼但類醴泉飲豈復髙梧息似有飛鳴心六合定何適

修貢亭【予自采掇時入山至貢畢】

淸晨掛朝衣盥手署新茗騰虯守金鑰疾騎穿雲嶺修貢貴謹嚴作詩諭逺永

題譙國評事壁

長岡隆雄來北邊勢到合下方回旋三世白士猶醉眠山翁作善天應憐如彼發源今流泉子孫何數鷹馬然有起家者出其間願翁壽考無窮年

遊沖虛觀【按圖經黃霸升仙之地】

眞人玉骨輕禦气升瑤臺俯首視下方萬落腥塵埃香火久寂寞山川空徘徊舊樹絡靑蔓虛壇生紫苔宴坐白晝永長吟淸風來飛花亂棋子遊蜂依酒杯嘉月當醉飲上客誠珍才神仙那可異金鼎何時開

題延平閣

雙溪防一流新搆橫鮮赭浮居紫霄端臥影澄川下峽深風力豪石峭湍聲瀉古劍成蟄龍商帆來陣馬晴光轉羣山翠色著萬瓦汀洲生芳香艸樹自閒冶主郡王士安髙文勇枚賈顧我久疎悴霜髭漸盈把臨津張廣筵窮晝傳淸斚舞鼉驚浪翻歌扇嬌云惹歡餘適晚霽望外迷空野曽是勌遊人意慮亦瀟灑

送勤上人歸吳中

吳江水好吳岫靈吳人晢白神气淸當須比屋皆佳器柰何儻有名公卿究觀是事見藏伏例學浮圖超死生遂令才智蓄利澤若曰不下霑四瀛勤師內外久著力文字骨節初老成十年棲遲輦轂下淵然澹薄無經營惜哉明了足見解獨擘迅翮翻靑防殘秋忽別東南去塵土擺落衣裾輕西湖勝處拂談席緑波畫舫吾其行

送石昌言知宿州

符離封城古云望扼控東南地形壯飛流金粟走舟車鎭壓姦雄宿兵仗昌言才思老臺閣聲名逺出風騷將倦直承明得守符詔書遣臨士民上萬家裁制須得宜譬若楩楠迎大匠京師從遊日月久送君酒酣益惆悵人生豈效雞鶩羣意在糠粱取甘養邊隅多故方急材往往稠人拔公相吾儕有策空自奇皎皎丹衷亦誰亮欲隨戎馬僅勝衣彊作文章還覆醬大都用置系於時丈夫未死固難量觥巡捲到君勿辭行看岸下船頭放我今聮束若愁鷹注目靑雲思逺颺一麾當復泛隋渠願君加數爲公釀

觀宋中道家藏書書

宣獻業文學嘗作調羮鹽藏書百千帙傳世惟淸廉東堂得春和花卉晨露霑之君延賔從當晝褰珠簾朱函靑錦囊寶軸紅牙籖大令至歐褚屈玉聮鉤鈐艸行戰騎合楷正中軍嚴水墨固昏淡骨气猶深濳江田亦名手農野興鉏防桑麻婦女喜饁餉兒童覘列女自幽閒明眸咽頸纖昔人何遙遙意防相披瞻南曹古貌醒博士新詩炎持杯屢屬我謂我毫錐銛煤嫗浮醉鈿研流泣秋蟾放灑云雷起取余風浪恬鄙藝豈足多詫語誰能兼因思左宣獻載檄陪車幨辱公知遇厚表裏曽無嫌間復請筆法指病如投砭今朝觀故物惜已悲慚兼層丘恩徳重素髮年華添不能枉尺尋況乃事飛箝壯心久已衰奇尙顧未厭幸公有令子辭源橫江灊劇飲以自慰後慶其人占

端明集卷二

欽定四庫全書

端明集卷三

宋蔡襄撰

古詩

西齋秋暑

齋居一室靜晝永來風防仙棋覆前局女布便輕衣向人顏色彊與世心事違且效金門隠詎有田園歸

胡鴈

胡鴈畏空漠羣飛向洲渚褰云避射弋萬里聲悲苦月色滿闗河欲下迷處所春江沙平淨魚蚌不可數飽暖身肥腴歸路欲逺舉尋常弓箭兒仰視隨意取從來逺禍心狼藉失舊侶小哉銜蘆智豈識保身語

卽惠山煮茶

此泉何以珍適與眞茶遇在物兩稱絕於予獨得趣鮮香筯下云甘滑杯中露當能變俗骨豈特湔塵慮晝靜淸風生飄蕭入庭樹中含古人意來者庶防悟

題周著作萃賢亭

君家作虛亭獨得江山淸四向各有適萬趣合自呈夜深虫鳥息漸聞泉石鳴日髙煙靄去始見峯巒生之人務佳尙意與賢豪傾中盤瀹薇蕨傍砌顚瓶罌毫端潛造物局上暗投兵樂遊時景邁薄宦身事縈種花行老色馴猿無故情蕭散復後期外塵殊可輕【周君善詩與棋】

瞻禮開師眞像

輕瀾還故潯墜軫無遺音好在池邊竹猶存虛直心往復二十年每見惟淸唫覺性旣自如世味隨浮沈瑯瑯白雲姿悵望空山岑豈不悟至理悲來難可任

偶作

作墨本誰氏研摩有彊弱摩盡不見墨此處原非著

至和雜書五首

八月一日

淮天過盡入吳渠蘭亭晚日光疎疎金桃傅粉好顏色緑醽泛灔深車渠觥巡屢捲明星出花翹零落隨衣裾麼弦不動凝古意春容淺破長眉舒庭院簾帷一齊下紅蠟陰沈霜滿瓦雞頭軟熟七月終舉手分傳玉盈把席前碧甕覆瑤漿一秋愁淚風前灑雲中寶暈萬重髙付與輕綃藏冰麝孤城寒柝夜迢遙誰道劉郎有天馬歸來卻問東海桑海浪漫漫彩虹掛紅絲縈膾曉刀鳴雙龍笑斷夢中驚莫將團扇掩塵匣曽障淸歌十數聲

八月二日

濃云瞥過雙鳳飛淸顏照射朝日輝畫船南畔煙成陣鮮荷掩護仙銖衣凝魂杳不知處酒醺香破驚新知一聲入耳醉人骨天容牢落星防稀海山萬里風濤外扶桑未老成春絲春絲不斷縈成結玉環宛轉無窮時曉簾半上香飄穂笑指冰壺凝逺淚秦樓後夜鏁孤鸞秋風不動烏龍睡願將瓊樹隔花防一一花房暗相值濁水芙渠天際雲長時倚望淸江濱迎來未語送歸速暮山紫翠空含嚬勸君美酒千萬壽情如芳艸年年新

八月九日

暁虹跨江一千尺平浪東西入天碧逰人初覺秋气涼衣不禁風薄羅窄漁家小艇方醉眠艇里長魚三尺白彩欄北倚數流螢似與流螢舊相識香脂揩盡暗成云銀甲試弦初未直橋前流水聲潺潺年華一去何時還重來若問桃花路記取松亭月影間

八月十二日

髙樓中天月色淨玉山禾熟秋云映艸邊水際見流螢流螢獨自尋香徑稜層鴈塔掛千燈密意𨿽通語還並城上驚烏飛復啼落泊無依終不定欲下長橋夜漏深燭臺飄灺靑梧陰仙人若也乘鸞去彩霧千重何處尋

八月十九日

潮頭出海捲秋風風豪潮起蒼海空弄潮舩旗出復沒騰身潮上爭驍雄沙頭萬目注江水晴雷幹雹來無窮窓外簾旌飛獵獵新醅翠斚行坐中欲作吳歌弄淸晝回看滿眼西陽紅六曲屏深映雲母珠盤縷縷靑鴉茸山移海轉有變化生緣長短須相逢

讀樂天閒居篇

閒居篇云君防裴相國金紫光照地心苦頭盡白才年四十四乃知髙蓋車乘者多憂畏予感其說因抒鄙章

予年四十四髮白成衰翁非有髙蓋車曷與賢者同嗟予出寒逺家世嘗力農十九登科第聖彀防英雄十年出吏選校書蓬陼中【是年二十九】天子設采拔謂有諫諍風旣叨言責地【三十二】蹇蹇思匪躬竊不自度量語剡姧邪胸一毫抗千鈞擯落無流蹤同時皆驤首金紫班著崇惟予守長樂幸就祿養丰【三十四】八年江海外再上螭階東四十入西閣宿仇司化工蒙錦投機穽惟賴天聴聰代言遊禁密侍從多從容尋行京兆事撃斷露銛鋒是職非所好輒以死竭忠願辟大幽都爲君囚四凶願拂西省堂爲君延防龍願舒泰山云甘澤成嵗功願回太淸日晴景破陰蒙願躋萬人壽夭紮終不逢願令編戶富食衣無困窮羣臣走率職陛下居法宮文彩成禮樂籌略覊夷戎意言亦良苦精神庶潛通短少趨逺道心健力不充早衰鬢巳華憂傷乃自攻我知古人心生徳貫上穹何爲論貴賤貴畏非大公南歸𨿽云樂此念殊忡忡

元日過浦城西陽嶺

逝者東流水情知無卻回遲畱曽到處嗟古不同來誰道新年好風物忍將淚眼向春開

題將軍嵓

赤日正停午解衣巖石下石泉殊甘涼野籟亦瀟灑驚猿度嶺雲遺果墜庭瓦披軒忽永嘆幽抱不可寫

安靜堂書事

勿學異世人過常不可深勿學慢世人側身隨浮沈白日當中天難破是非心不有拔俗器安得太古音大暑苦煩濁淸泉流髙岑烈士無戀嫪至理須推尋

丙申秋八月過漁溪驛驛舊有梅數株嘗題詩記今無有也二首

曽把早梅枝思君在別離別離𨿽云逺萬里有還期樹枯根巳撥人去復何之故館動秋色云物藏寒曦淸香不可聞衰艸空繁滋一夜平堦雨輾轉良自知梅花不復見況乃扳花人花飛別故樹粉黛化爲塵秋風捲落葉虫豸鳴悲辛昏鴉投舊巢匹侶自相親缺月行復滿歸云本無垠因題憶花篇此意難重陳

答葛公綽求猿

子求穉猿書至閩我說猿意持贈君吾州四面列巖巘鉅木轇葛淩氛氳結窠栽檻走疾置十日可置澄江濆嗟憐庶品各有性拘憂適喜無見聞彼猿之類宅丘壑愛戀深厚編前文戱禽𨿽傳古仙者射臂未許今將軍朝棲喬木之蒼莽夕飲幽澗之潺沄山空月明一長嘯商船海上迎風聞君家東園豈不美檜竹翠密蘭茝薫斯猿儻憶故時侶舉首斷隔千重云縱之不遣乃得所推夫此理恵澤雰令吾郡邑決籠柙蹄者奔逸羽者翂因觀微物通萬化譬諸獻鵠良有云

秋夜書廨中壁

遙夜不能寢值玆節物淸大空瑩虛碧仰觀澄性情素月若可把浮雲何故生瑤琴且勿弄誰憐希代聲

秋思

幽蘭受新霜孤雁叫落月沈憂何由平永夕不可徹將琴鼔憶憐【曲聲】聲急屢絕芳華日益逺香澤物已歇秋風吹石門思君還復訣誰云無生忍識此悠悠別

寒食梨花小飲

江南寒薄春嘗早花卉入春先自老嗟予衰病不及時出見池園半靑艸縱有餘葩在葉間行防落片隨風掃尋春已過索寞歸重憶歡娛耿懷抱𨿽然妖艷難再得但只逢花須醉倒二月中央寒食朝墻隈忽見梨花飄開門四顧粲然白傳催翠帟賔朋招長吟環繞不知數漸值明月臨淸霄誰翦輕雲成碎蕊天畱密雪封枯條重重盡掛珠纓絡初呈簂步揺傍花行酒發新唱滿座倒舉黃金瓢西都姚黃髙一尺揚州寶髻分雙翹幽香絕艷信尢物設欲置之千里遙壁門寫生亦名畫未免五彩塗鮫綃莫如此君慰人意相對一笑開無憀古來英豪多感激坐使緑鬢朱顏雕勸君且作梨花飲愼勿稱量別流品

雨晴早出

䢐秋久不雨霑濡才此旬新陽淨萬物太虛無一塵老稚出曠野鋤犂及淸晨愛爾安居樂力作勿辭貧

訪天臺庵

幽人去未還門戶和云閉亭午樹陰圓深冬泉響細寒生羣鳥鳴淸徹孤鶴唳寂寞傍山歸寫向滄溟際

和吳省副靑梅

梅華畏髙寒獨向江南發那知汴陽墅靑顆摘春月持之矜所無歸思動楚越願君侑淸罇行恐新芳歇

畱別舊居花檻

別意起中夕出門風吹衣側月光艷薄餘花香气微淸尊嵗相向欲去心有違殘葩勿盡放主人行亦歸甲辰閏月初伏快雨涼風晝眠初覺庭前小欄花木各有意气效栢梁體

閏夏天地熱熖烘崇朝快雨隨淸風晝軒夢覺開前櫳畫欄花艸意气雄側枕遙問數異同如子微物煩化工盍各言爾之所從繁葩富艷生朱紅【川海棠】枯條大蕊千萬重【絳桃】修幹防綴赤日中【蜀葵】蠲去憂忿誰與功【萱艸】采摘烹煮袪煩胸【百合】秋霜鉅實垂如甕【木】橫柯逺引交加叢【紅玫瑰】葉抽緑劍端黃茸【山姜】直立開拂泉貨通【金錢】疊繞翠羽翻虯龍【薜荔】誤入畦町非余公【頃麻】助滌渇肺思匪躬【麥門冬】物物自名詞不窮願當我意乃汝容負汝不飲慙衰翁

過皇甫侍郎

丈人幾八十嵗晚益窮經陰陽判九六天地環丙丁初若發泉穴漸巳澄滄溟所寶非世有願充天子庭問我久京國鬢髮何星星無乃矜才能吐論生風霆不爾負潔修揚眉自娉婷昬翳本來性憔悴百嵗形子知大方家眞精潛杳防萬化一相遇起滅如秋螢而於須防間計較罍與瓶膏消見逺照水燼聞余馨惟公懇懇誨敢怠拳拳聴追思向踐歷媿汗曽未停決然趨所適金刀貴發硎去矣汴流駛薫風送揚舲

南都思杜祁公

祁公淸徳老在昔相先帝靑雲吐論髙白璧持身鋭待俗無町畦取人兼揭厲甘貧安車後直道洪鈞際每聞天下士行業若材藝未見比調饑況乃挹襟袂早嘗登公門顧睞叨末契謂有金石姿良工心劘礪仰瞻通徳衢獨立耆英第【所居名也】評書艸聖優煮荈云腴細遺墨祕巾篋感激君子恵悲風吹白楊佳城玆久祕聲名與濉渙東流無巳嵗

酇陽行

春秋書大水災患古所評去年積行潦田畝魚蛙生今嵗谷翔貴鼎餁無以烹繼亦掇原野艸萊不得萌剝伐及桑棗折發連檐甍誰家有倉囷指此爲兼並頭防復箕斂勸率以爲名壯彊先轉徙羸瘠何經營天子憂元元四郊揚使旌朝暮給饘粥軍廩闕丰盈殍亡與疫死顚倒投官坑坑滿棄道傍腐肉犬豕爭往往互食噉欲語心驚防荒村但寂寥晚日多哭聲哭哀聲不續饑病焉能哭止哭復吞聲淸血暗雙目隴上麥欲黃寄命在一熟麥熟有幾何人稀麥應足縱得新麥嘗悲哉舊親屬我歌酇陽行詩成寧忍讀

期秦伯鎭不至

髙人懷眞趣每欲棄祿仕超然外造化那復顧妻子有田給饑寒有路出生死儻得自由身休隨榮利起或聞亳郊澇族大無餘米且持州紱去官廩尙可指何時當歸來焚香朝玉几

防亭遇孫資政孫公赴闕公致仕巳七年時召歸將有西鄙之任

志節𨿽落落不能無謗毀壯年自雄豪末路遽顚委眾口方叢嘈卽欲置之死公嘗爲大臣沈寃不辧理恭惟仁宗聖散地而後巳新治甬上居閒逸安暮齒恭惟今天子繼照明鑑是問公何處在勉哉爲予起使者臨其門將駕不容俟滔滔汴流急行舟姑少止長堤楡栁深夜涼襟帶褫語終求其要玆事殊可喜朝廷英俊林豈無人器使謂公先帝臣擢任刷前恥惟公體上意畢力荷恩紀富貴安足論淸心寂如水古人老益壯忠義在所指況復千載遇功名邁良史

泗州登馬子山觀漕亭

廟社奠東都恃徳非恃險聚兵三十萬待哺無容歉西有砥柱峻菽麥不逾陜齊魯糧食囏灞水不瀲灩惟餘汴渠利直貫長淮隒嵗輸六百萬江湖極收斂挽送入太倉因陳失蓋弇將漕苟不登汝職玆爲忝或謂取太多六路有丰儉其間一不熟饑殍誰能掩一旦俾之粟是人意常慊區處失其宜斯言反爲玷嘗欲請增減革孚亦須漸連營今飯稻香美若菱芡因循未易論官曹畏書檢虛亭一臨眺比比危檣颭從來數千里嵗時空苒苒雨餘山气淨黛色淺深染夜昏漁火出倐忽電光閃須防月色空水靣鋪寒簟相逢喜道舊城柝屢移防因語發長謡誰能刋琬琰

和答孫推官久病新起見過

去年大暑過京口惟子見過牛馬走气溫貌古風骨粹如入魏國逢軻叟前趨王事難少畱兀若洪鐘未遑扣窮秋忽聞感疾恙鬭蟻入牀揚左肘天生賢者固有待豈得數奇而不偶勿藥之喜旣和平大肉快噉飲幾斗神明復還方寸靜萬卷舊書仍次部新年於巳無職事𨿽欲耕田不盈畝輕舟將覽吳中春獨信檣烏沿霞藪知子玉趾逺臨訪倒屣出迎惟恐後山堂永日接言詞楚萍色味兩俱剖自云君命入巖幽顧此一身縈組綬病軀未堪事刀筆野性如何屈杞柳寧甘貧薄且晦處終嵗窮經徒皓首陶家埏埴以爲器其大如甕小如缶昔人知命斯上通動靜以時隨所有我聞子論心惻惻儻或祭天必薪槱大篇短韻時見投開霽淸暘穿戶牖彊抽鄙意答長謌脂澤陋滋容益醜錢塘風物湖山好與子相從頻載酒一水汪灣暮日浴千嵓轉側朝云嘔放懷方外聊自適舉杯相屬起爲壽美哉此樂世難得勿話歸期論子丑

丙午二月十二日雜言

仲春一浹我生之辰紀嵗之行五十有五慈親是時九十二稱觴獻壽於膝下曽孫滿前侑以詞慈顏彊飲至酒所我今鬢髮白垂絲揮拂萊衣輒起舞願親長年無窮己願兒彊健典州府不富不貧正得宜如我奉親難比數

和王學士水車

星鳥正中春事濃農夫入田布嘉種田中白水極彌漫鷺翅羣騫魚鬛聳扶持水車倚塍畔翻翻龍脊超雙踵日在天中人在野脫粟未逢心益恐婦姑晚餉猶徳色童稚伺余窺饁籠夏苗欲長苦焦枯又送微波上層隴傷哉作勞無早夜嵗終嬴饒凢幾桶【音甬秦斛也】丰年遺秉尙或歉一有不登皆散冗賦田無利從來逺索息嚴於公上奉富者不耕耕者饑役民權枋雄豪總錢塘風俗本誇奢上商射利尢加勇丁男特壯走長街僕奴意气金銜駷方春逰女湖上行舉首惟愁釵插重笑汝田家弄水車何不乘時作光寵

四月八日西湖觀民放生

盈舟載魚蝦投瀉淸波際應無校人欺獨行流水恵非求升斗活終免螻蟻制江湖自相忘洲島亦還逝脫淵思曩戒嗅餌省非計爲生豈不幸萍藻庶可翳

和王學士芍藥

粲爾芳艸葉孤根當砌植違春已自分薫風猶借力艷艷朝日光紛披照顏色持之遺佳人嵗久香不息

端明集卷三

欽定四庫全書

端明集卷四

宋蔡襄撰

律詩

觀三聖禦書應制

聖業存功徳宸毫冠藝文勢開千里浪光動九天云法駕乘時至仙都與世分皇心欽寶訓求治益精勤

羣玉殿賜宴【有序】

臣防恩宣召再至龍圖閣觀書羣玉殿曲宴伏以數千年間無此盛事臣忝職翰墨榮遇非常謹賦拙詩一首備載本末上干聖覽無任戰越之至

治道承炎歷皇基亙萬年深仁涵海嶽至徳著坤乾文物歸元首臣鄰必巨賢蓼蕭思及下奕葉力追先昕色方羣進臚音忽四傳衣冠紛雜遝臺殿欝蟺蜎【嘉祐七年十二月二十三日詔宰臣以下龍圖天章閣觀三聖禦書】寶字崇三聖瑤圖祕九天榮河祥气徹昭漢曉光旋磊砢珠璣在崢嶸嵗月遷家聲終卓越上意益恭防書觀開鋪首【乂幸寶文閣作飛白字召臣寮觀人賜一軸兼賜紙筆墨各有差】宸毫落彩牋煙雲初不定鸞鳯互相鮮拜賜兼金重珍藏尺璧全人人皆自得事事獨超先睿藻惇風教【賜禦詩一首令羣臣次韻和進】防出化權來從玉山府逺過栢梁篇回馭臨髙館【賜宴羣玉殿】推恩錫廣筵迷魂逰帝所休應動星躔申命嚴樽俎【二十七日幸寶文閣召宰臣以下觀太宗遊藝集瑞物十三種仍賜禦書宴羣玉殿宣諭太平無事令羣臣盡醉】新章被管弦千齡叨際防曠古絕寅緣大施難論報精誠第祝延惟應歌盛美樂石可磨鑴

上元進詩【有序】

臣言臣伏覩法駕特禦端門宣諭臣僚上元觀燈不爲逰賞蓋與民共樂也臣職在文字恭惟徳音宣布睿旨感詩人揄揚盛美之私輒成短章上干宸覽臣無任惶恐戰越之至

疊聳靑峯寶炬森端門初晚翠華臨宸逰不爲三元夜樂事全歸萬眾心天上淸光開夜色人間和气閣春陰要知盡作華封祝四十年來恵愛深

夢中作【年十八時入京就進士舉過舒州相城夢中作】

白玉樓臺第一天琪花風靜彩鸞眠誰人得似秦臺女吹徹云簫上紫煙

久寓悟空院剎行而書之

寂寂精廬切半空古原髙下稻花中蓮趺披素輕雲梵花萼雕紅細雨宮孤鶴睡迷千樹月斷蟬吟繞五更風心縻尺組遙相謝歸馬南蹄疾似蓬

漳南十詠

龍臺

試防初日照龍臺白玉堂髙錦障開樹色一畨連雨淨溪光幾曲抱山來雲歸深洞天形瘦風落前村笛弄哀擬結靑樓徧題詠思王何吝斗量才

城東水閣

亭上芳樽惜別人亭前斜日欲歸輪傷心定是丹楓樹拂面空來紫陌塵嵗月暗驚山色古愁情長與艸芽新何時此地回飛蓋寂寞欄幹又一春

南溪

近郭溪光緑好裁雨晴波底敞樓臺防堤佳樹千圍合掠水輕舟一箭開驚釣寒魚拖糝去忘機閒鳥信潮回官余擬欲袪塵意書徧平沙我獨來

滿月池亭

有客髙懷脫世塵碧灣晴檻樂逰頻無心自合波中月照影誰分鑑內人莎砌亂蛙爭噪雨杏梁雙燕欲畱春長年老厭趨豪末來揖孤云作上賔

西湖

湖上山光一筍靑佛宮髙下裹嵓扄煙收水曲開塵匣春送人家入畫屏竹气更淸初霽雨梅英猶細欲殘星吳船越棹知何處柳拂長堤月滿汀

圓山廟

風雅遺芬嶽有神此山靈祀越千春彩毫佳句言猶在翠剡新詞意未眞絕頂黒林長帶雨曲崖飛磴不畱塵瘴云收盡秋田熟跋境肴漿再拜人

陳將軍廟

曽憑水柵誓長江報國全軀事不雙力屈己嗟闗羽死勢孤猶笑李陵降宿墳古劍龍腥匣壞壁靈旗獸纒扛神理髙髙人意近楮錢祈福暗塵窓

白雲亭

云擎翚檻翠嵓巓石老松皴不計年舉世覺來空白日幾人逰去上靑天醉防絕壑都無地嘯倚淸風只恐仙花晚春殘無限意他時逥首定依然

齊云閣

紫閣靑梯壓翠岑春情秋思共登臨雨嵐供眼橫千掌星漢垂檐直半尋忍別朱欄眞俗吏獨棲珍樹祗仙禽當年人事多奇尙擬托巖扄息寸心

東郊

苒惹晴雲釀雨時東城無處不芳菲斜坡艸短孤麛臥平壠麥深雙雉飛照隝亂花驚客眼罥空輕絮防郎衣年來意气多覊束無復長楸帶酒歸

別宋判官

縷縷靑陰拂去鞍雨花狼籍顫春寒年光別緒侵人鬢莫向離亭子細看

城南春防

陰雲薄薄地無塵淸曉城南集畫輪睢苑卽時裁雪霰頴川連夜聚星辰山眉帖漢晴光擬鶯舌尋風碎語眞芳艸有情迷謝客落花無處問秦人樽前莫厭歌醒耳世上偏饒淚滿巾嘉意未闌繁盛減東皇底事惜殘春

序賔亭

師律先憂寄朝家此得人門庭環劍佩胸膽貫星辰今已閒戎略疇能卜宴申樓髙休暇日臺迥厭登春珍館瑤甍舉璇題寶篆新鴨欄逥鬭頸龍壁活盤鱗夾幕寒波顫前峯古黛皴始知仙有路盡恐世無塵武馭來金虎儒簮下石麟機分榮辱主觶序去畱賔揖讓盈三魄雌雄競一神气橫飛客箭歌協大夫蘋萬古浮雲片勞生斷梗身卽時懽未巳往事夢非眞席久疑枯海琴麼似隔鄰釭花明雨暮甕酎壓霜晨鵶動殘絲柳鱸肥滑綫蒓晴霞上丹葉熟粉護靑筠賦景呵吟筆揮談密醉茵流年祗容易嘉防可因循

望春詞

霏霏細雨勒梅黃一望春容十斷腸平蕪古栁靑靑徧獨使潘郎兩鬢霜

落花

何事蒼苔數防紅曉來花片落春風可憐春色兼花盡今古此情無處窮

耕園驛佛桑花

溪館初寒似早春寒花相倚醉於人可憐萬木雕零盡獨見繁枝爛熳新淸艷夜霑云表露幽香時過轍中塵名園不肯爭顏色的的夭紅野水濵

溪行

秋色巳寥落淸溪才此行船移酒杯側魚得鱠刀鳴日色浮兼動風痕滅又生從知隠者趣不獨傲榮名

淨眾院嘗茘支

霞樹珠林暑後新直疑天意別畱春京華百世爭鮮貴自是芳根著海濵

春酬王知縣賞春不與以詩見贈

仙陬翠觀盡繁英朱白相兼照眼明池浸嵐光生晚碧鳥驚人語斷春聲談諧遽喜開懷久骩骳終慙走筆成佳致可能陶靖節庭柯斜眄獨忘情

喜弟及第

裏閈髙髙祖徳新魯庭詩禮孟家鄰連登桂籍靑袍客共拜萱堂白首親倚國精誠明火玉照人淸節對霜筠童襟開慧盈書館漸喜芝蘭在處春

西郊

曉蓋西郊道春光極【或作防】太虛村風香晚稻溪日曝寒魚雀噪饑鷹下山空病木疏歸期侵杪嵗友思望吾廬

三月詣陳逋民

振衣淩曉色霽野縱遊韁莓潤溪云重春深山露香林幽風更細院靜日偏長曽是天皇外相從識酒鄕

次韻翠嵓寺

攬蔓巖扃峻交防寶界平斜峯約云勢幹樹起秋聲泉檻妨蛩響霜樓助月明防筌兼灑落警句一何淸

夏晚南墅

夏竹侍前楹涼襟折舊酲疊云封日茜斜雨著虹明魚動池開暈蟬移樹減淸葭洲煙向暝鳬鶩自相迎

蕪陰樓上

野馬沈寒气神禽度細風斷霞天共紫斜日樹齊紅山口橫虛釣江隈跋逺艐觧窮千里目爭柰思無窮

杪秋湖上

舊暑侵涼巳分銷蕭疎丹樹見斜橋千千露竹全瀟灑一一風蟬共寂寥菇米熟汀來客燕芡絲分水避歸橈月魂未上東城角誰向東城與下招

和陳殿丞南州新詠

寶坊髙閣徧憑欄曽是芳辰得未閒日上天容低接海風輕湖底倒揺山夜深佛火寒星外春過人煙暗樹間無意孤吟采幽致異時行橐斷空還

通源驛別顏茂才

躍馬東來不記時酒醒寒色入徵衣垂楊官道連天去落日郵亭別我歸

陪尹子漸申安禮宿香山寺

二月巳彊半尋春登石樓山光侵雨變艸色到云休歸鳥沈嵓際行人過樹頭剝苔看石碣因火認漁舟漸夜灘聲惡憑虛屋勢浮乘閒聊自適觴詠屬吾流

正月四日

今朝才見雪泥幹日薄雲低又作寒家山千里何時到溪上梅花正好看

春曉

曈曈初日注窓明窓外鶵鶯乳燕聲東風气味濃於酒曉夢魔人似宿酲

晚色

晚色在何處樓髙天宇低閒雲無去住歸燕自東西

過天津橋

日暖溪平冰漸銷水聲才下內前橋山川滿眼閒宮殿艸樹迷人舊市朝每向尋春偏有意卻成懷古更無聊洛陽平昔多豪俊惆悵埋魂不可招

讀離騷經

莫怪靈均戀楚濵可能臣子外君親精心獨去珠無纇飛語潛來箭有神宋玉招魂推意逺揚雄流涕掩書頻江邊自是修門路嗟苦先生隕此身

暮春登南門

麗譙髙倚晚天霞滿目平臯盡物華千曲胡笳催鼓答三重湘酎倩旗誇連江急雨送歸燕拂地輕風移落花彊倚欄幹還自問此情何處是邊涯

和邱提刑寄湖南賈度支

何處多離感山郵霽野光淸吟貫騷雅逺意屬荊湘霜樹呈秋色風蘭生晚香使軺偏倚望摛藻寄回腸

和邱提刑聞新鴈寄賈度支

翔鴈來江渚秋容在逺空幾聲疎樹外一字斷雲中虛館垂檐月平臯敗葉風裁詩托幽思幽思更無窮

遊龍門香山寺

彩閣縈林轉蒼崖隔水開龕明千像日波起一灘雷綠淺春前艸香餘臘後梅背人驚鷺去將雨好風來雲气隨衣袂嵐光入酒杯淸遊知不屢欲下更徘徊

聞福昌院春日一川花卉最盛

聞道春深多物華遙憐春日思無涯煙涵樹色相依好山擁溪流一帶斜休問主人先看竹只隨漁叟便逢花憑誰畫得當時境持去江南細與誇

山前溪上最宜春千樹夭桃一雨新爭得扁舟隨水去亂花深處問秦人

登府店福昌山閣

危磴通髙閣登臨境迥淸雲開千岫出雪霽一川明斷雁來孤影遙泉落細聲野煙依竹見溪樹與橋平巳助騷人思空揺逺客情扁舟如可泛歷歷是江程

雪中不見女幾山

宜陽南路是仙山雪擁云埋杳靄間洗眼來看無處覓不知可復在塵寰

登三鄕寺閣

歷覽宜陽道披軒臨朔風地疑塵世外人盡畫圖中巖曲疎鐘答村前小徑通水煙寒更白山气曉微紅遊宦眞浮梗流年似轉蓬長懷無所寄盡日送歸鴻

嵩陽道中

千里動秋意縈回上古原山樵斵晚日野火著寒云鐘磬出鄰寺牛羊下逺村振衣歸去好塵事莫知聞

訪陳處士

橋畔修篁下碧溪君家元在此橋西來時不似人間世日暖花香山鳥啼

題建造寺奉先院

日照溪山生翠光春深花艸雜幽香登臨誰防遲畱意門外塵埃去路長

送別陳比部

祖帳西郊道川原畫閣臨燒痕經雨活樹色入溪深斜日明春態孤云感客心何人知別意重把酒杯斟

城西金明池小飲二首

暁出都門外名園連翠屏融怡春物動瀟灑塵慮醒輕風送花信逺水涵空靑舊遊無處問芳樹隔重扃城西禁籞宿煙收霜薄朝寒上裘佳樹得春生意動平池受日翠光浮十年歌笑驚前世滿眼風花是舊遊從此曲江芳物好定知重到更疑畱

送張太傅還鄕

置器功成佚退身故園南望整車茵靑防直上無餘事白首歸來有幾人門外離筵晴日暁江邊行路雜花春槖金均散心如水冡樹重攀淚滿巾杯酒相逢耆舊少山川不攺嵗華新從公幾杖何由去更祝千年比大椿

寒食樂詞

皇州令節已藏煙帝渥乘時錫廣筵和气去添春色重恩光來助日華鮮千聲鳳吹朱門裏一畨花香谷雨前更喜簮裳嘉宴日親逢干羽治平年

喜歐陽永叔余安道王仲儀除諌官

禦筆新除三諫官士民千口盡相歡昔時流落丹心在自古忠賢得路難好竭謀猷居帝右直須風采動朝端人生萬事皆塵土惟是功名永逺看

送楊殿丞通判睦州

蒼崖中斷一溪來迆邐人家向水開盡日煙雲迎斾去滿瀧鐃吹引船回虛齋晝夢鳴禽下別塢春遊畫角催莫怪杜郎題處少更畱佳致待淸才

宿揚州

洲堰埭阻行橈更等江頭後信潮獨背殘燈數歸路風傳寒柝夜迢迢

廣陵

廣陵歸客嘆飛蓬懷古傷離向此中前世翻波那復問十年彈指巳成空樓頭畫角催殘日城上寒鴉噪晚風井徑蕭條人不見又隨潮信度江東

馬奴周晬思之因成

馬奴今日方周晬昨夜迢遙夢到家盤裏應知心所愛尊前惟祝壽無涯吚嚘弄語羣兒學踉蹌初行乳母誇獨上揚州津館望江山揺落去鴻斜

聞鴈

霜風吹鴈入南云千里徵人枕上聞欲問梁園近消息月沈星轉五更分

江頭別杜殿丞

楊子江頭南北路木蘭船上往來人年華衮衮東流水世事勞勞薄宦身回首天涯成逺別忘懷物外自相親津亭共起憂時嘆重記津亭淚滿巾

題金山寺

畫梁詩板暗流塵水石魚龍萬句新誰識髙僧最深意慈航長防過江人

端明集卷四

欽定四庫全書

端明集卷五

宋蔡襄撰

律詩

題僧希元禪隠堂【院在蘇州城中】

遊錫徧他方歸休靜黙堂孤吟時有得諸念若爲忘刪竹減庭翠煮茶生野香雲山莫騰誚心地本淸涼

經錢塘故宮

廢苑蕪城裹故宮行人苑外問秋風當時歌舞何年盡此意古今無處窮往事蕭條隨敗葉客情迢遞寄孤鴻扁舟欲去更回首寒樹蒼蒼夕照東

經林逋舊居二首

修竹無多宅一區先生曽此隠西湖詩言不喜書封禪亦有餘書補世無【逋詩云茂陵異日求遺艸猶喜曽無封禪書】

山色凝嵐水色淸山雲長與水雲平先生來舉持竿手釣得人間亢俗名

離錢塘

迎潮小舸滿旗風回首津亭暮靄中惆悵今宵歸去夢迢迢直至海門東

至睦州

一帶滄波兩面山扁舟中去幾時還浮生多半在離別此意明知未肯閒

題杉溪驛二首

宵行避酷暑山路乍縈回明月正相向涼風時一來幽林潛物怪祕洞蓄云雷豈敢憚勞苦畏途誠可猜隘道臨深壑俯防千仭彊驚禽忽獨去怪石偶成行月下芙蕖色風前防防香反慙羣動息幽意更徬徨

宿延平津

鳴籟蕭森萬木聲濃嵐環合亂峯靑樓臺矗處雙溪防雷電交時一劍靈曉市人煙披霽旭夜潭漁火鬭寒星畫屏曽指孤舟防今日孤舟在畫屏

呈沈子山【字子山時知福州】

荷葉新詞天下工玉人垂手倚秋風一聲淸唱穿雲去斜日烘簾曲未終

六月閩溪荔子丹新秋猶喜薦雕盤自嗟千里歸程逺不得繁枝雨後防

題福州釋迦院幽幽亭【有序】

東陽沈子山前此十年爲侯官縣政休乘間頗自娛於登臨之適得院之東北隅地方數丈誅艸茅而列樹石時哦遊於其所因命曰峻靑臺今復爲郡太守其僧曰吾使君儻一來執事者可暴露乎並臺作亭以除風雨子山至其下又名之曰幽幽亭邀予題牓以揭之遂作詩以賦山川之美而序以紀其始焉

路盡得佳賞川原何淨明周圍地形壯灑落世塵淸背郭千峯起涵空一水橫風帆人共逺潮嶼歳重耕曉市炊煙合孤庵汲道縈俯窺嵓鳥過微認野雲生香气林端出秋容物外呈表閒幡弄影覺盡磬傳聲官舍今稀訟轓車此駐行唱篇知寡和君世負詩名

題漁溪驛

昔年同向臘中回曽向欄幹折早梅今日獨來攀舊樹風翻黃葉下蒼苔

晚上碧峯亭

城頭近晚忽開晴有色皆鮮是物淸地勢四來州午向山圍一罅水東行乘風歌吹無時巳靣日樓臺觸處明不比兒曹誇衣錦自緣恩與養親榮

春潮

納納春潮艸際生商船鳴防趂潮行封書欲寄天涯意海水風濤不計程

病中偶書二首

巳感節變物態舒陽春那復壯年意如今多病身淨室焚香久烘鑪煮藥頻神歡百慮解銷盡眼前塵行年三十六幾是半生人舉止不入俗淸修難厭貧宴坐鑪煙暖微醺甕酎醇前防簫管輩未免作埃塵

和王介夫遊西禪兼呈黃承制

山城只有四圍靑海國都無一防塵茘子風標全占夏荷花顏色未饒春水邊淸吹傳觴久路上殘陽立馬頻不是閒來誇景物欲將謡俗寄王人

興化軍曹殿丞荔支

厚葉先枝新絳囊使君分寄驛人忙彩毫封處曽畱意筠籠開時不見香風色甚豪應少損路程差近得分嘗閩州縱有千千樹未抵家園气味長

和曹殿丞寄荔支

茘子凝丹摘曉鮮江南來路與云連托根曽是三山下結實應歸萬木先鄕國逺攜甘防重宴堂分翫色香全淸才仍更傳新唱一一驪珠照眼圓

飲薛老亭晚歸

終日行山不出城城中山勢與云平萬家市井魚鹽合千里川原彩畫明坐上潮風醒酒力晚來巖霧蓋鐘聲歸時休更燃官燭在處紗燈夾道迎

和許寺丞泊釣龍臺見寄

釣龍臺下艤行橈獵獵船旗待晚潮萬里徵人應悵望一川秋色正蕭條雨雲來去山明滅風浪髙低日動揺有志四方男子事莫懷鄕國便魂銷

十一月後庭梅花盛開

迎臘梅花無數開旋防飛片防靑苔幽香粉艷誰人見時有山禽入樹來

日暖香繁巳盛開開時曽繞百千迥春風豈是多情思相伴花前去又來

發篋得亡友書紮

宿昔重交義零落今誰存舊情畱紙紮永恨入丘墳世味薄於水生涯空似云撫孤無力及流淚復何言

寄答汝州王仲儀待制

汝水閩山道路長行郵時復寄新章諫垣笑別三年近病枕魂飛萬里彊烈火未應焚玉石埋輪曽是問豺狼主恩未報頭生白羞見龍泉百鏈鋼

正月十八日甘棠院

上元才過去尋春紅白山花粲粲新似喜使君初病起隔欄相向笑迎人

天气和柔酒更醇緩歌花底正靑春狂花有意憐醉客撩亂飛紅滿一身

無柰閒情著物歡更愁花艸便防珊夭紅嫩翠宜燈燭放散笙歌靜裏防

福州寧越門外石橋防西山晚照

寧越門前路歸鞍駐石梁西山气色好晚日正相當

夢遊洛中十首有序

九月朔予病在告晝夢逰洛中見嵩陽居士畱詩屋壁及寤猶記兩句因成一篇思念中來續爲十首寄呈太平楊叔武

天際烏雲含雨重樓前紅日照山明【夢中兩句】嵩陽居士今安否靑眼防人萬里情【司門員外郎王益恭年四十餘致政居洛中自號嵩陽居士】修竹蕭蕭曲檻前淸泉防防小池邊琴中一弄履霜操人靜當庭月正圓【予爲畱守推官新作緑竹堂王勝之劉伯壽多防宿彈琴】

過雨池塘涼气早落花門戶亂紅多松亭石上題名處誰剝莓苔防在麼【王相宅號史館園嘗與府僚遊宴題名石上】

廟下春行香霧合觀中朝茹藥牙尖故人別後無消息荒艸生墳白露霑【嘗與尹子漸遊嶽廟寺觀今子漸亡矣】

霜後丹楓照曲堤酒防明月下前溪石樓夜半雲中笑驚起沙禽過水西【從尹師魯宿香山石樓】

韓王宅裏酒千壚範帥園中花萬株行樂主人今巳矣春風還似舊時無【趙韓王宅有藏酒百千器範太尉宅花最多】

名花百種結春芳天與穠華更與香每憶月陂隄下路便開圖畫覓姚黃【月陂張家牡丹百多餘種姚家黃爲第一】

艸白霜晴鶻眼開原頭遊騎四邊來枯叢鵶鵲休驚噪日暮分持走兔回【曽權洛陽縣屢陪諸君出獵】

履道園池竹萬竿竹間池際筍斑斕當時酒所誇文戰今日誰登上將壇【普明寺乃白樂天履道第水竹最佳數爲文字飲】

白馬寺前冠蓋盛送行賔友盡英豪耿丞血染邊場艸畱得聲名日月髙【罷官時交遊送餞白馬寺耿大監丞今死西事】

題何山人大隠閣

萬井連交道中天敞靜軒由來隠市全勝賁丘園目極無畱賞心閒不避喧沼光揺屋動花艷出欄繁雨霽山容靜潮生海气昏幽人披彩檻永日對芳樽素業名家久通醫與義存丹圖環八卦仙訣遁三元造化今爲友懽憂本聚門應須超世累宴坐此忘言

正月巡歷部郡侍親還家

養親方解郡奉使又還家逺岫鄕闗近前旌父老遮揮金貧自愧舞防喜仍誇特地延賓友相期詠白華

方山渡口占

江上行人空自愁壯年雙鬢巳驚秋不知風裏千重浪何事無情也白頭

江村

黯澹江村春日斜汀洲芳艸野田花孤舟橫笛向何處竹外炊煙一兩家

三月再還家

曉樹鄕闗路春衣使者軺江眠聞落霰野飯掇新苗入裏威稜減寧親喜气饒勤勤父師教民病若爲消

宿海邊寺

潮頭欲上風先至海面初明日近來怪得寺南多語笑蜑船爭送早魚逥

建溪桃花

何物山桃不自羞欲乘風力占溪流仙源明有重來路莫下橫波礙客舟

吳屯驛曉起

殘月依山明朧長煙浮水白糢胡竹林繞捨啼鴉臼石井當窓下轆轤迎吏逺傳空狀小僕奴潛報一錢無騶兵不管晨炊絕呵叫蓯籠意气麤

王臺驛見晚李花有感

玉京仙子愛春芳弄徧瓊枝嗅盡香祗有此花知舊意又隨風色過東墻

晝寢宴坐軒憶與蘇才翁防別

投涼下馬臥僧家繞簟淸風捲絳紗修竹滿前微雨過逺山無際薄雲遮武侯舊隠人應到【京西提防刑獄防宇在鄧州】閩粵孤城日自斜解與塵心消百事更開新焙煮靈芽漳州白蓮僧宗要見遺紙扇每扇各書一首

山僧遺我白紙扇入手輕快淸風多物無大小貴適用何必吳綾與蜀羅

野老尋山翦白雲欲將淸吹助南薫不堪便面張京兆恰稱能書王右軍

徑尺規圓比雪霜昔人何事恨秋涼珍藏篋笥未爲失更有明年夏日長

武侯白羽麾三軍帳前甲馬生風雲憐君才地亦疎薄相過書林至夜分

薄似蒲葵質更圓忽疑明月落尊前南堂暑气生圓濁一座淸涼直幾錢

滉白新牋捲綫稜刮靑纎竹纒紅藤可憐子夜書帷下一片圓光得未曽

堂陰壁罅蚊蚋都指麾西向先驅除山翁一夜穏眠睡若或論功誰勝渠

老去將攜只要輕況臨炎暑繞風淸兒童愛把承檐澑未識山家質素情

不掩歌唇向畫堂不須名筆作花房直應攜去林泉好轉覺林泉興味長

虛堂永晝來風長石枕竹簟寒生光文園肺渴厭煩熱更要夫君在側傍

懷文雅儼上人

塡塡車馬走沙塵中有伊人離俗氛千里不逢京下信五年虛斷海邊魂何窮世事秋林葉自在心靈晚岫云聞道西堂今粹隠暮鐘朝磬欲何云

寄題處州朱山人幽居

之子適所遇愛此山林居禪心庭下樹仙訣枕中書溪明暑醉後洞暗春遊初逢屙藥籙補得意琴聲徐人生隨樂住世事與閒疎勿用掛云网孤鴻翔太虛

耕園驛【有序】

明道中予爲漳州軍事判官晚秋嘗至州西耕園驛驛庭有佛桑樹十株開花繁盛念其寒月窮山方自媚好乃作耕園驛佛桑花詩一首旣而乘桴東下又作溪行一首慶曆七年予使本路明年夏四月自汀來漳復至是驛花尙仍故追感昔遊因紀前事並載舊篇龕於西壁

使軺迢遞到天涯館遷延感嵗華白髮卻攀臨砌樹靑條猶放過墻花悲來惟見金城柳醉後曽乘海客槎欲問昔遊無處所晚煙生水日沈沙

題白蓮院東軒【有序】

漳州白蓮院予爲郡從事時多所醼遊今十有五年因使復來當時遊者零落殆半愴然成詠寄題東軒兼簡宗要上人

昔年文酒自爲情身外鴻毛萬事輕暑醉每憐風引夢夜歸多見月隨行重尋蘭若餘芳在卻怪桑門老態生防數朋遊今有幾拂塵看字淚先橫

端明集卷五

欽定四庫全書

端明集卷六

宋蔡襄撰

律詩

後捨緋桃

十年樹底折香葩蓛蓛浮光弄曉霞只恨無情是風雨直將紅片入西家

題龍紀院僧室

山僧九十五行是百年人焚香猶夜起喜酒見天眞生平持戒定老大有精神須知不變者那減故時新

宿黃蘗聴彬長老譚禪

一圓靈寂本淸眞誰向蒼浪更問津欲說西來無見處柰何言句亦前塵

南劍州芋陽鋪見臘月桃花

可笑夭桃耐雪風山家墻外見疎紅爲君持酒一相向生意𨿽殊寂寞同

士安飲我數杯至觀音院才醒聞灘聲泉響因畱短闋

林外灘聲砌下泉泠泠幽響靜中傳朝衫卻染京塵去爭得夫君醒醉眠

別邵武長史朱照鄰

竊比君侯病駃騠時看雲路忽長嘶十年還此同杯酒三驛剛來踏雨泥士行滿鄕元自好官名當世不勝低未霑釡粟榮新祿應上亨衢別有梯【相送三日】

自漁梁驛至衢州大雪有懷

大雪迷空野徵人尙逺行乾坤初一色晝夜忽通明有物皆遷白無塵頓覺淸只看流水在卻喜亂山平逐絮飄飄起投花防防輕玉樓天上出銀闕海中生舞極揺溶態聞余淅瀝聲客鑪何暇暖官酤未能醒薄吹消春凍新暘破曉晴更登分界嶺南望不勝情

華嚴院西軒見芍藥兩枝追想吉祥賞花慨然有感寄呈才翁【辛卯四月】

吉祥亭下萬千枝防盡將開欲落時卻是雙紅有深意故畱春色綴人思

烘簾微照自生光吹面輕風與送香誰把金刀收絕艷醉紅深淺上釵梁

的的名花對酒樽欄邊沈醉月黃昏今朝闗外尋蘭若忽見孤芳欲斷魂

崇徳夜泊寄福建提刑章屯田思錢塘春月並遊

夙昔神都別於今浙水遭故情彌切到佳月事追遨太守才賢重淸明土俗豪犀珠來戍削徵鼓去啾嘈湖樹涵天濶船旗罥日髙醉中春愁外夕陶陶新曲尋聲倚名花逐種褒吟亭披越岫夢枕覺胥濤論議刀矛快心懷鐵石牢淹畱趨海角分散念霜毛鱸鱠紅隨筯【予之吳江】瀧波淥滿篙【君往嚴瀧】試思南北路燈暗雨蕭騷

嘉禾郡偶書

盡道瑤池瓊樹新仙源尋到不逢人陳王也作驚鴻賦未必當時見洛神

讀宿州天慶觀門扉仙篆有感

玉骨霞衣帝所遊案前香气與星浮無端醉語落塵土一過人間四十秋

送張處士二首

垂垂秋雨沒韉泥經晝門前無馬嘶乘靜因題送行什江南歸思巳淒迷

梁園塵土著人腥不似淮山照眼明愛君心迹曽無繋一片孤云去就輕

溫成皇后挽詞二首

紫極騰軒曜靑春委蕣顏云軿何處去金殿幾時還仗下編簫咽陵中夜燭閒六宮哀送返疑是夢魂間翟防開新禮金文易大名眞遊上仙路故物感皇情月落辭丹禁春前引素旌宮闈鳴挽鐸不是佩環聲

司徒侍中宋宣獻公挽詞五首

重器推隆棟馳光逐逝川人應騎尾宿嵗亦在辰年文思精天下忠謀盡帝前惟無丰室累淸白是家傳申命增華衮遺忠動紫宸世風存令子暮哭有慈親復辟前言在論兵密疏陳如何年不永無路問蒼旻懷道初名世乘時遂致君平分百年算中據兩臺文行翣連寒樹凝笳上晚雲路人那得識揮涕指幽墳洛宅初開府非才辱顧隆遺思謡俗在餘論宴堂空巳矣蒼生望嗟乎吾道窮豈惟懷舊徳一慟向春風去嵗洛城東公歸秉樞務今日國門西輤車行哭度同此晚春節依舊西山路千古訣幽明一年才旦暮逺恨寄山川余哀慘雲霧平昔送公詩何言歌薤露

哭賈少卿【庚辰年自潭州謫所遷少卿知廣州未行卒】

畫旟南度謫長沙粵海新恩路更賖子日鵩來知主去辰年龍防爲賢嗟猶多婚嫁先捐館無復田園可寄家曽是徳公推奬厚一觴何處酹魂車

別顏慥下第

四上不登第漂流二十年依依去國恨杯酒春風前

和杜相公謝寄茶

破春龍焙走新茶盡是西溪近社芽才拆緘封思退傳爲畱甘旨減藏家鮮明香色凝雲液淸徹神情敵露華卻笑虛名陸鴻漸曽無賢相作詩誇

謝杜相公【有序】

伏覩宮傅相公精詞健筆輒然成詠敢觸冒戰鋒但伸懃懃之至

謝政閒宮傅當年老相君詩情通造化筆力作風雲是則經綸手施於淡泊文捧窺心感悸無路公門

銓捨後軒

秋欄疎索水葒花坐見花邊日向斜莫問幽人超世訣卽心無累是仙家

閣下晝眠

急雨初收宮殿明紅薇花落暑風淸忽傳午正驚殘夢寂寂西軒喜鵲聲

戱答王仲儀

零落黃花動節辰送行杯酒感風塵誰知最恨張京兆畫徧修眉不示人

哭石曼卿

仕宦晚益困忽驚朝露晞嗟嗟命不偶事事志多違直節未嘗屈英魂何所依有材眞國器無悶卽天機前日猶言笑今亡果是非城南春滿路空見素旌歸

銅雀妓

十五燒香繐帳前幾多幽怨入危弦誰知千載臺傾後何處西陵有暮田

城西射弓挺之以病不至簡示新詩有惟應欠我渭城歌之句謹吟一篇以答佳意

雪後西郊物外淸官閒乘興此閒行出門疎樹無塵色入內流渠帶野聲近臘酒醪香更釅得風弓箭力還生知君病起心猶壯獨背船窻唱渭城

汾陽夫人挽詞二首【其夫李畱後端懿國甥】

福偶天家出賢名戚裏推朱顏不待老萬事卻成悲宿露霑新隴秋風過舊帷誰歌均一徳傳繼召南詩借有百年在都如一夢回幻生還復滅仙去不重來樂色閒宵院衣香祕夜臺行人知令淑哭送侍兒哀

泰靈園書事

檻外珍叢叨下泉祥符天子泰靈仙忽逢野老臨池水自剪殘花趂嵗錢

上元天仗款琳房靈圃遙傳玉殿香要識年年桃李色不闗春力是恩光

讀太平告身

綾紋金彩射星霞潤墨新騰玉署麻不用著心驚寵辱去來元是坦空華

因書答河東轉運楊樂道

前嵗君提嶺外兵國門南路送君行由來成事多天幸直向危時見世情勉力朝廷論大計甘心江海就私榮【予請罷開封府出知泉州】牢愁應解侵人骨未老先教白髮生

楚州聞晚角有懷

欽天門外警場開【郊宮有欽天門】畫角千枝疊鼓催今日淮邊孤壘畔晚風時送數聲來

過眞慧素上人院見紅薇盛開因思西閣後軒數株遂成短章寄翰林原叔八丈禹玉閣長兼書眞慧壁間以記所遇

八月吳天覺早涼翠叢初拆碎朱房繁枝欲臥不勝力落片將飛猶是香西閣二年臨晝夢金刀一夕掩春芳【嘗令花工以防爲之殊逼眞也】欄邊想象頻回首漸覺星垣迥漢傍杭州訪吉祥璘上人追感蘇才翁同賞牡丹

曽乘春飲繞花畦花底餘香入燕泥剪處佳人傳燭下歸時明月到云西重來艸樹驚秋色零落交朋感舊題若使他年逢勝賞一觴知復共誰攜

寶月法喜堂

少悟浮圖法因傳法喜名於人無厚薄知巳盡豪英藥捨朝鑪暖碁窻夜燭明性懷元自得未用厭逢迎

過泗州嶺【衢州道中是年冬十二月室家永嘉郡君葛氏亡逝】

二十五年間三回共往還那知臨白首相失向靑山想象音容在侵尋鬢髮斑平生多善行應不下塵寰

丙申元日過浦城西陽嶺

曽侍天王玉几傍【累年侍執壽觴】捲簾袍色殿中央重霄未徹宮縣樂上宰初持萬壽觴曉日半臨幡影轉春風徧送佩聲長今朝千里穿雲嶺喜奉親輿返故鄕

宿漁梁驛

庭樹疎疎河漢低瓦溝霜白月平西寒鴉不柰單棲苦落泊驚飛到曉啼

過南劍州芋陽鋪見桃花

七年相別復相逢墻外千枝依舊紅只有蒼顏日憔悴柰緣多感泣春風

見勻親抄書泣悼卷末

得汝抄書心自喜古來淸白紹家難誰知向老秋燈下一見親蹤不忍防

寓居興化轉運廨捨

病惱連春夏居閒意味長海風生永晝山雨送微涼書帙梅蒸潤衣巾荔實香塵緣消遣盡物我兩相忘

丙申五月逰興化西門上溪

尋溪因過上溪逰雨後溪渾水亂流因傍堤松卻飛蓋爲聞山鳥輟鳴騶平田防防靑雲合滿谷芭蕉碧玉抽開濟無功須早去故時隴有通侯

謝宋評事【有序】

伏蒙評事宋丈分貺家園丹荔世傳此樹巳三百年黃巢兵過欲伐之時王氏主其樹其媼擁樹願並戮巢兵爲之不伐今𨿽老矣實益滋繁味益甘滑眞佳樹也因成短章用酬厚意

齋館從容接燕申每臨佳樹走觥巡兵鋒卻後知神物年壽髙來況主人並賞昔聞思故友【公嘗言陳太監方諫議及大卿並曾防賞】分廿今喜奉慈親豈惟持祝公難老兼欲靈株比大椿

謝阮評事【有序】

伏蒙評事阮丈手授祕文輒以蕪音用投眞賞

手授新書荷至情何時仙訣得眞精髙年轉覺面顏少細字全由眼力明藥力謾勞分上下丹鑪終費虧盈爭如一語醒然悟獨葆天光不外營

和詩送茶寄孫之翰

北苑靈芽天下精要須寒過入春生故人偏愛云腴白佳句遙傳玉律淸衰病萬緣皆絕慮甘香一味未忘情封題原是山家寶盡日虛堂試品程

泉州安靜堂

庭松永晝囀春禽天气初晴又半陰惆悵此生多病惱正防行樂獨傷心

泉州北藏院見初荷華

初華才過小荷身曉露霑紅防防勻莫爲愁心偏倚望淸江元有未歸人

詔貢士

星騎翩翩鶴詔來旋聞歡語沸春雷天閒未減眞龍種滄海還空老蚌胎拂紙半毫含意勁摩云雙翅待風開寄言商頴辟榮客好致吾君放首回

福州堂下小欄花卉多是手栽今巳繁盛因賞花有所感悼

愛花盡日傍花臺防檢當年手自裁前事巳隨朝暮變舊華空見淺深開山禽忽下還飛去溪雨才收又復來只有春醪能遣恨無人欄畔共持杯

登四徹亭

偶爾尋幽上翠微逰人啼鳥似前期花間行印露霑紙山下放衙云滿旗艷艷舞衣朝日處飄飄商櫓落潮時傳杯且與乘春醉身世悠然兩自遺

登淸風樓

郭外淸溪溪外山溪雲飛上破山顏晴明天气琉璃色何處峯頭帶雨還

橊花洞

洞裏花開無定期落紅曽見逐泉飛仙人應向靑山口管卻春花不與歸

寄南海李龍圖【兌】求素馨含笑花

二艸曽觀嶺外圖開時嘗與暑風俱使君巳自憐淸分分得新條過海無

寄題張景山大卿園池

人仰公才世吏師更甘歸老舊林池門防淸似當官處心力彊於少壯時物理自防非寄酒兵謀猶在卻因棋濠邊風月如招隠願拂塵裾從所之

端明集卷六

欽定四庫全書

端明集卷七

宋蔡襄撰

律詩

仁宗皇帝挽詞七首

道徳由來太古同生靈休養至仁中五兵不試歸神武萬物無私是化工玉座忽逢春月盡金旌遙指洛川窮年年翠輦長陪扈那向西城別梓宮

向近千秋節何言七月期遺恩羣玉宴往事荷宮祠仙路雲龍防秋風鼓角悲萬人贍彩仗猶認吉行時聲教中原泰恩仁萬國臨憂勤符帝夢付與得天心簫吹凝寒气雲山斂夕陰還期千載後歌頌莫知深儉薄畱遺詔遵行在繼承桐棺防稽冡瓦器孝文陵闕外秋螢度林端曉月澄須知無可欲終古不騫崩萬世威神在多方恵澤隆密音通虜壤行哭亦兒童畫翣離丹闕幽堂對紫嵩孤城空雨泣白首抱遺弓儉勤追禹績恭讓體堯仁措枉朝多直除苛更盡循遵儒恩禮異左戚賞刑均立子知天意超然卽上賔攢宮開七月隧路閉千秋地帶三川拆天含萬國愁鳥云知聖沒龍駕想神遊厚祿將無報慙恩更白頭

昭陵行

宮人上臨昏鐘簾外香煙燭影紅庭栢飛霜陵漏永可憐今夜月明中

和子發【有序】

天聖八年寄居悟空院畱詩僧壁今三十五年人事變遷存沒感懷子發逺恵新編語及曩舊披覽數過淒惻之極輒復短章少伸懃懇

空梁詩板嵗年多惟有秋虫占古窠聞道故人時拂拭此生無柰舊情何

有遺梅花枕前者因成

誰寄梅花置枕傍前時復得枕淸香因香夢徹江南路江水浮天月似霜

甲辰寒日逰公謹園池

二月名園蓊郁靑爲憐佳節此閒行偶因觴詠心還適蹔離塵埃眼倍眀風靜落花深一寸日遲啼鳥度千聲主公髙意何須道芳物於人自有情

四月十七日奉安仁宗皇帝禦容於景靈孝嚴殿是日舟次陳畱感懷述事十六韻

先帝傳基固眞人嗣統平餘恩華夏在髙誼古今傾漢法原爲廟仙居別有京海中金闕見天上玉樓成睿意懷丕烈宸豪薦大名薦惟將舜擬嚴亦與周並龍向朝雲起奎和晝日呈流光俄洊嵗發號慶重眀令節千秋過端儀萬眾迎讙呼山嶽動驅拂鬼神驚縹緲來佳气雍容下太淸旛旌多異制歌吹自新聲琳館初停禦鑾輿始此行盥孚通至感福澤被羣生往事時兼逺孤臣淚獨橫晨興西向久淒斷老年情

至鏁外

旗聲不斷鼓聲催堤栁陰濃野色開今日客衣何事淨京塵不肯出城來

洪澤阻風

今日風期惡遲回一水濵村旗呈酒聖廟鼓賽河神躍鯉曽驚网饑烏不避人商工時借問何處卽通津

逰金山寺

平日壓塵土今遊興味長波濤圍四際臺殿起中央魚聴晨餐鼓云和夕炷香薫風休遞吹襟袂不勝涼

五月宿江陰軍葛公綽艸堂

曽解徵衣寄艸堂枕邊泉石自生涼休論仙訣能延壽蹔得身閒夢亦長

七月過孤山勤上人院

靑林藹藹日暉暉薄晚涼生暑气微湖上淸風如可載畫船十隻不空歸

重陽日有美堂南望

越壤吳封繡錯分華堂繁吹半空聞山峯髙下抽靑筍江水東西臥白雲菊蘂芬芳初應節松林照耀欲迎曛州人不見歸時醉未擬風流待使君

韓玉汝山堂防別梅花已盛至蘇州示諭水鄕天寒未開

遙知畫舫艤江隈寒勒梅花未得開惟有山堂紅燭下至今繁艷傍尊罍

梨園小部

梨園法部更置小部音聲三十餘人帝幸驪山楊貴妃生日命小部張樂長生殿因奏新曲未有名防南方進荔枝因名荔枝香

傾宮晨起傅輕妝山殿生風夏日長小部新聲落天上無人知是荔枝香

答葛公綽

丙午年正月邀葛公綽宿杭州山堂公綽遺詩有爲是山堂似艸堂之句因以答之

山堂爭似艸堂淸俗事隨人百種名賴有四窓春茗在甌中時防白雲生

公綽示及生日以九龍泉爲壽依韻奉答

多謝山人逺祝延壽杯仍是九龍泉【九龍恵山別名】餘生事事無心緒直向淸涼度嵗年

和答孫推官久病新起見過錢塘之什二首

於世無機是海翁客情醒醉任鄰鐘防纎雨意還侵夜料峭春期未減冬寶气上浮難掩玉嵗寒中立不凋松君王自結英雄网千載風雲定有從

病來安健賦詩誇甲子新移一嵗加吾道所存惟浩气世緣何著但空花煙雲已過同歸鴈楊栁初藏並宿鴉便擬尋山逐幽趣春泥隨馬不須遮

和夜登有美堂

忽聞乘月上層臺正值江湖夜色開云屋萬重燈火合雪山千仞海潮來靜遊𨿽有詩情得獨笑應無俗語陪縱使羈懷多感慨若逢淸致少徘徊

和偶登安濟亭

津亭遙望艸萋萋空曠淸懷與物齊春水倒行潮欲上晚云平壓日先低髙城覽古人何在逺渡傷離客自迷好共山翁同出處不隨朝騎五門西

和江上觀潮

地捲天回出海東人間何事可爭雄千年浪說鴟夷怒一信全疑渤澥空寂靜最宜聞夜枕崢嶸須待駕秋風尋思物理眞難測隨月虧圓亦未通

和答孫推官

擬將身計入扁舟縱得三公不黑頭病體已輕休賦鵩機心如動輒驚鷗彊看吳野江山醉肯爲春風花艸愁所向乾坤皆客寓可能與我更遲畱

和古寺偃松

古寺無人野蘚滋空庭永日雪風吹橫柯圓若張靑蓋老幹孤如植紫芝萬乘未輕蟠木器千年終與大椿期須知才短爲天幸江上婆娑得所宜

和新燕

燕燕何來處處喧新從海上振輕翰卑飛不避春泥重並語應愁夜雨寒客捨暗窺吟筆健宴堂時見酒杯幹雕梁信美多移主願爾將雛擇便安

開州園縱民遊樂二首

風日朝來好園林雨後淸遊魚知水樂戲蝶見春晴艸軟迷行迹花深隠笑聲觀民聊自適不用管弦迎節近淸明遊人已踏靑挿花穿防戶酤酒向旗亭日迥林光潤風回海气腥未知何處樂歸路已嚴扃

遣興

苦竹生筍四五寸櫻桃開花千萬枝空蒙野色當樓處寂寞春寒帶雨時已放淸歌逐瑤管旋篘新醸行金巵衰翁酩酊自爲樂舉鞭不問並州兒

夜雨病中

久雨曾無度陽和漸向闌雜香生眾木濃翠入孤巒漏緩宵仍靜燈微曉更寒芳時猶臥病何日出城看

寒食西湖

山前雨气曉才收水際風光翠欲流盡日旌旗停曲岸滿潭鉦鼓競飛舟浮來煙島疑相就引去山禽好自由歸騎不令歌吹歇萬枝燈燭度花樓

上已日州園東樓

地上多於枝上花東樓凝望惜年華潮頭正對伍員廟燕子爭歸百姓家粉籜漸髙山徑筍綠旗初展石巖茶流芳自與人兼老樽酒相逢莫重嗟

四月淸明西湖

千頃平湖綠一遭空城遊樂自奢豪畫船爭勝飛江鶻翠巘都浮載海鼇芳艸堤邊裙帶短柔桑陌上髻鬟髙樓前盡日聞歌笑不啻秋風捲怒濤

度南澗

隠隠飛橋隔野煙石磯西畔問漁船桃花盡日隨流水洞在淸溪何處邊

入天竺山畱客

山光物態防春暉莫爲輕陰便擬歸縱使晴明無雨過入云深處亦霑衣

十日西湖晚歸

淸晨出郭又晴曛已見空枝嫩葉新爭得山頭能閣日且容湖上不歸春人隨百戲波翻海酒到三橋月滿身【三橋乃西湖歸路月中飲於橋上】只有牡丹才半拆未知何處可娛賔

十二日晚

欲尋軒檻倒淸尊江上煙雲向晚昏須倩東風吹散雨明朝卻待入花園

十三日吉祥探花

花未全開月未圓看花月思依然明知花月無情物若使多情更可憐

十三日出趙園觀花

水際開花千萬窠初鶯時逐麗人歌欲知太守行春樂只向東城得最多

十五日遊龍華淨明兩院值雨

垂楊修竹半藏山一徑紆回暮雨間綠滿野田看渺渺白飛嵓澑自潺潺空村鮐背行歌去古寺頭陀乞食還卻羨幽人在深僻斷無來客扣禪闗

十六日會飲駱園

名園何事卻居永晝遊蜂乳燕喧不計陰晴與風雨捲簾花蘤在尊前

十八日陪提刑郎中吉祥院看牡丹

節初臨谷雨期滿天風日助芳菲生來已占妙香國開處全烘直指衣攬照盡從烏帽重放歌須遣羽觴飛前騶不用傳呼寵待與遊人一路歸

又往鄭園

小小園亭細細風千枝淺白間深紅誰知狹徑無人到畱得靑春向此中

十九日奉慈親再往吉祥院看花

天意應偏與春工已盡歸來如從月下去似逐雲飛艷絕聲名逺淸多香气微輕陰資潤澤斜照動光輝劇飲千鐘醉相鮮五防衣曾非重芳物庶以奉慈闈

二十二日山堂小飲和元郎中牡丹向謝之什

幾家園館見千枝白髮𨿽多意不衰香澤最深風靜處醉紅須在月明時已知佳節無餘日【已過谷雨三日】更向殘芳卷一巵擬放春歸還自語來年老信莫先期

寄錢塘春遊詩呈南陽郭待制

一春遊攬足詩歌寄與南陽語思多若憶錢塘曾到處西湖仍是舊煙波

答孫推官

不是窮輪始問途肯將全璧混泥污尙平婚嫁何時畢陶令田園先自蕪羈旅且甘家四壁牢愁須借酒千壚惟應抒素推文富落筆詞章气象麄

和孫推官憶徑山遊

三十年前浙右行徑山才稱愛山情油憧絲杉翠【五山盡植絲杉】環佩涓涓石澗鳴【繞寺流泉】極峻只疑天上黨遙臨初覺地東傾分符不得重遊賞碣石巖邊記姓名【舊有記徑山遊鑴碣石嵓】

奉答孫推官南屏舊遊

已憐叢翠在湖邊最勝濃嵐返照前未省天工能刻飾秪應山骨自淸堅巖端下澑添春澗穴底來風送野煙欲仗何人安屐齒更尋幽徑一攀緣

和登安濟亭

亭上風吹藤帽檐爲憐淸勝得安恬驚濤觸岸層瀾碎落日銜山半景尖遙認犀奔知鹿角忽逢龍掛見胡防【浙江詩有龍起鄕人謂之龍掛】城南一去通滄海無限春寒向晚添

和運使王學士舟次徳淸見寄

洛陽平昔誇文會君已勝冠我壯夫談道最先稱賈誼憂時曾見哭唐衢【尹師魯兄弟多同防】敢將膠漆論同志幸得湖山可共娛須向餘春回馬足栁堤相逐踏靑蕪

和運使學士芍藥篇

宻葉陰沈夏景新朱欄紅藥自爲春香於蘭芷偏饒艷畫入縑綃未逼眞已恨芳華難駐景可堪愁臥動經旬【病起同觀】三年想愛須畱戀不爲江頭酒味醇

遊煙霞洞

伏承躬侍安輿出遊煙霞洞拙詩奉呈運使學士

新晴特地入煙霞道並南山轉更賖幽磬過鄰溪口寺眾雞鳴午野人家洞深隨澑先如雨石古籠藤亂放花潘嶽小園猶作賦輕軒選勝樂無涯

寄來安孫推官

我愛孫公子安貧無所營相逢𨿽邂逅一見卽平生黑電揮詩筆黃河瀉酒觥輕舟何處在別思若揺旌

段家堤西望晚山

月下西山千萬重日光山气鬱蔥籠鮫綃數幅須移得惆悵如今無畫工

孫武篇

入官無所解因笑得君憐豈知孫武子自欲逞威權

西施篇

越國無雙艷吳宮未始知誰言勾踐黠不自愛西施

唐彥猷挽詞【二首】

骾亮馳名久孤髙進路難富文平日業勸學晚年官隧外春江靜林邊曉露溥惟應墳上土猶解是芝蘭舊徳推當代新悲入故鄕直當冠獬豸淸可濯滄浪美研精煤色文甌晝茗香生平無復見流涕送幽堂

六月八日山堂試茶

湖上畫船風送客江邊紅燭夜還家今朝寂寞山堂裏獨對炎暉看雪花

和錢端明遊南屏山

新秋初變一天淸急雨仍添萬木聲山勢不根空外起湖光無際槪來平錦衣應有徘徊戀金地聊開燕樂情衰暮典城何所用願公雲路羽翰生

送錢端明還京

禁墀初別紫霄端故國生光裏俗懽二世家聲聨將相百年廟貌儼衣冠躬臨州防迎門下【每至州廨客次下馬】人喜曾孫夾道觀石照老苔封舊迹錦溪喬木涕淸瀾東趨越嶺興懷逺夕聴胥濤入夢間江上馳心思魏闕日邊歸路指長安香深離渚花重疊涼滿行舟酒半闌應念非才持虎契平時相繼入金鑾

淸暑堂會同年

當年緑髮上天衢三紀於今雪滿須榮路風波多契闊畫堂歌吹蹔懽娛杯中明月時揺動艸際飛螢乍有無莫問更籌須劇醉四翁同籍亦難俱

淸暑堂中秋夜飲

江國初涼夕漏均靑天無翳地無塵蓮花翦防燈光燦蕉葉傾金酒味新時節暗遷應不再懽娛難得莫辭頻明年今夜中庭月依舊寒光別照人

端明集卷七

欽定四庫全書

端明集卷八

宋蔡防撰

律詩

宋君輔許當世陳彥謙蘇宣甫自逺還鄕上元同飲

故國逢君慰喜偏淸宵行醼重畱連山樓上火人初合天漢無雲月自圓樂色時聞花院裏春風都在酒旗邊莫辭徹曉須沈醉後會還應不計年

李閣使新種洛花

堂下朱闌小魏紅一枝濃艷占春風新聞洛下傳佳種未必開時勝舊叢

園館春遊只帝京可憐哀悴海邊城縱然得酒心猶在若也逢花眼亦生

客有至自京師言諸公春間多會於元伯園池因念昔遊輒形篇詠

綠渠春水走潺湲畫閣嵩巒映碧鮮酒令已行金盞側樂聲初急翠裙圓淸遊勝事傳京下多麗新詞到海邊曾是罇前沈醉客天涯回望重依然

秋日

城頭蔓艸受新霜天外孤鴻叫夕陽送客情懷楓樹老蓍人襟袖菊花香

秋日登郡樓二首

秋水已復漕秋風初怒號天容霜後淨山勢北來髙落葉隨飛鳥疎砧答暮蟬悠悠戍樓角淒切萬家傳

七月二十四日躬弓

破的心仍在爭豪力不堪開弓初覺顫盈貫未離貪衰病先期老中年豈分甘惟應罇酒在萬事一醺酣

七月二十四日食荔枝

絳衣仙子過中元別葉空枝去不還應是天人知憶念再生朱實慰衰顏

中秋夕獨坐望月

萬里淒凝魄幽深在處通淸流河漢盡寒入水雲空逾久方全白彌髙適正中開書還自捲把酒復誰同葉溥宵露吹衣變暑風更看庭樹影漸過粉墻東

九日許當世以詩見率登髙

霜云明淨海山隈一嵗登臨始此回堂上壽觴淋浪滿欄邊佳菊似疑開故鄕情味人人好今日榮恩節節來正是秋風洗煩暑力將衰颯上髙臺

杭州璘上人以花栽數種見寄

名品參差十數窠商船千里任風波土花分破根株小春色隨來意气多欲種更看移樹法將開須與傍欄歌中年漸不勝杯酌紅翠他時柰爾何

冬溫

海曲封疆僻冬溫气序差虫蛇誰閉戶艸木自開花霧重朝迷日風號夕捲沙可憐天地雪偏解舞京華

庚子上元卽事

老去年華只自驚又蓬佳節向山城春臨半夜寒猶重月到中天色更淸上客風流連宿醉遊人歌調得新聲遙思鳯闕行時令紅繖朱欄萬燭明

醉後

醉後歸來月滿衣重重花影帽檐欹行人路畔猶相笑未似山翁倒接防

朱樓

朱樓燈燭一聲歌臘後天街月色和平昔黃公酒壚下誰知跬步邈山河

一百五日開千葉間金

西園花過中春微雨初晴不受塵莫怪芳叢開發早欲將紅艷送行人

庭松安靜堂

偏愛堂東砌下松三年瀟灑伴衰翁寒聲動蕩潮初上疎影孤圓月正中淸徹紗帷延晝夢綠涵金盞帶春風自緣多病饒歸思便覺山林野意通

四月池上

風下平池水暈開池邊露坐水風來艸香冉冉生吟席云影飛飛度酒杯荷葉偶成雙翠蓋荔枝才似小靑梅人間物靜兩相得月色蒼涼始肯迥

乞雨題西方院【有序】

嘉祐三年七月某再領泉山是嵗春夏不雨祈飛陽廟明年旱詣靈嶽祠又明年五月復來三次皆晝寢於是頻年不稔豈非郡守不徳之致乎

年年乞雨問山神羞見耕耘隴上人太守自知才徳薄彼蒼何事罪斯民

北園登髙卽事呈諸同僚

江云寒薄不成霜九月登髙菊未黃飛鏑有聲弓已力小槽分澑酒初嘗秋容行見丹楓老客意難勝紫陌長【時被召還都】曾是禁園風物好故鄕時節可能忘【重陽錫宴外園】

送馴鹿與東禪長老

二年馴擾傍山家欲領東還道路賖送汝給孤園裏去此生長伴大牛車

畫生李維寫予像今已十年對鑑觀之因題其側

淸眸綠髮十年前朴野風神不易傳今日靑銅莫相照白髭垂頷面雙顴

將赴京畱題山莊西壁

禁林京尹荷恩光三上螭頭乞郡章貧薄奉親須仰祿此心安敢系軒裳

燕司封同年以詩見迎

寄問閩州明使君十年蹉跌路岐分帳前約束承嚴節【福州乃象之轄】按下文書接署云【隔政知福州】北去最先趨畫防老來應免醉紅裙新編一攬思遊舊搔首孤吟日又曛

題共樂亭

層巒髙與赤霄通節嵗歡娛眾庶同庭有美音非獨樂【音嶽】會當炎暑自多風山川勝勢欄桿下井徑追遊月色中私幸編民居客右使君樽酒未應空

徐虞部以龍尾石硯邀予第品仍授來使持還書府

玉質純蒼理致精鋒芒都盡墨無聲相如間道還持去肯要秦人十五城【辧歙石以此法若端石則不然】

過囊山寄宏師

三十年間登第初靑衫羸馬叩禪居鬢毛白盡猶奔走慚愧髙人得自如

人日立春舟行寄福州燕二司封

淸溪潮上送行船回望髙城隔曉煙景色似看名畫展【前日君家盡出名畫】醉魂猶憶壽杯傳【君家世傳壽杯行之侑酒】春盤食菜思三九人日書幡誦百千南國逢君惟道舊後時何處笑今年

又寄興化徐虞部

梅花狼籍拂輕舟人日溪行動客愁上晝去程初北首故山歸思滿東流垂垂朝雨隨雙槳艸艸春蔬送一甌不獨懷鄕便多感看人難似府君侯

上元至南劍州大雨寄泉州許通判

路繞溪回不計程行郵今復宿延平陰雲藏月不知處急雨落天無數聲病起尙疑羣蟻鬭夢餘初聴一雞鳴泉山去嵗同遊賞惟有神君識此情

大湖驛寄建州同年竇職方

別驛臨溪曲淸寒結曉陰灘聲生亂石雨意在閒林登第年華久相逢禮愛深茶山春物近那得共追尋嘉祐辛丑防召還京二月八日道過陸氏之門因觀小欄花卉

風色微和日晝明小欄花卉新芽生行人不是愛春物一見芳叢似有情

題嚴先生祠堂

遵此巢由志誰希公相權人瞻祠樹古天作釣壇圓髙節千秋外遺蹤一水邊孤風惇薄俗豈是愛林泉

杭州過璘上人花圃

封培剪剝奪天工欄下長年見萬紅投老暗知心力少自開還落信春風

雪

六年守郡在天涯冬暖無因見雪華今日復看千里白彊憐寒色作詩誇

寄題華藏院淸軒

湖邊無地有塵埃況復虛明向此開山气每隨朝气變水光長共夕陽來船行天上遊人散樹沒雪中宿鳥回一到便應離火宅不須花雨拂經臺

提刑司封以鄰霄臺佳什垂示輒成拙篇以答厚貺

峭抜幾千仭孤髙無四鄰低回傾北斗突兀起東閩締結靑雲上登臨滄海濵溪山來面勢歌吹徹穹旻子夜先看日陰崖後得春三韓空碎【福人云髙峯晴海新見羅州島】萬落自埃塵使者風流在詩人格調新驪珠忽投我神筆動驚人平昔持州契於今識路津去天知不逺咫尺仰威神

過楊樂道宅西桃花盛開

城隈繞捨似山家舍下新桃已放花無限幽香風正好不勝狂艷日初斜自憐馬上空愁望誰向樽前與醉誇京國難逢春气味莫隨塵事度年華

和龎公謝子魚荔枝

霜鱗分不登枯肆丹實全應勝木奴欲效野芹羞獻去敢期佳什墜驪珠

宋宣獻公夫人畢氏哀詞二首

世閥推臺路嬪賢秉國鈞生緣隨迹化歸處覺空眞訓子淸風在傳家令徳新九原終一致悲喜盡成塵國賦𨿽千乘身期未百年箴圖遺舊機簫吹向新阡行哭追前日超生定幾天寂寥原上樹薄晚起寒煙

和張唐公約遊名園遇雪輒止

京塵官事日區區擬出芳郊佩一壺樓外陰雲迎曉合陌頭霏霰與風俱翩翩珍騎曾來否種種名花更在無若得縱遊休秉燭月中沈醉倩人扶

和宋次道宴日不赴有懷

殿中佳气帶春容天上云謡落晚風獨向下陳霑醉斚羨君淸臥寄詩筒

春日

東風吹雨濕秋千紅防棠梨爛欲然擬買芳華贈年少紫楡春淺未成錢

唐公以公累出知濠州

湛湛淸渠風力微濠梁行客布帆歸到官應過莊生廟試問鷦鵬兩是非

桃杏園

上有繁葩下落英紅波動蕩逐風行夕陽開處猶光艷何況今宵值月明

送客來仙館淸幽處處尋春風行酒面書日到花心獨厭歸期促難忘野意深歸鞍更回顧檜栢自陰森

三月出城別張唐公會玉仙觀

隴麥靑靑溝栁新春歸聚落少逢人如何試與持鞭手拂卻向來身上塵

玉仙池

洞府花飛不減春輕雲成片玉成塵香軿縹緲知何在無限池頭再拜人

凝祥池上晚歸

綠徑陰陰落景微楊花零亂上人衣長煙似愛滄波面風色𨿽豪不肯飛

和楊龍圖蘆鴈屏

何事髙堂秋思生野蘆寒鴈畫工精風前挺立孤根老云外相從去意輕不似丹靑能借色若逢霜月定聞聲研桑心術都無取回望江鄕計未成

和楊龍圖獐猿屏

畫莫難於工寫生獐猿移得上幽屏相逢平野初驚顧共向薫風適性靈引子晝遊新艸綠嘯羣時望故山靑可憐官省沈迷處每到中軒頓覺醒

和吳省副北軒湖山之什

誰於素壁寫江流雲樹疎疎映荻洲盡日淸虛全卻暑一川揺落似輕秋暫逢明畫心猶在終向扁舟老去休只有遊鯈能自適莫懷香餌重遲畱

送仲庶待制知澤州

十年臺省獻嘉謀新總兵符鎭上游琴有薰弦多舜俗地連沙尾舊湘州江邊行色船千丈塞外威聲馬萬頭宣室夜談思賈誼未應鄕國久遲畱

送子眞給事出守常山

安得長材防北州蹔煩儒將擁輕裘聲名不啻一敵國功業何須萬里侯設館髙牙延永晝獵塲飛騎入淸秋天樞嚴近恩榮重歸夢應思帝所遊

送程刑部出守洪州

何事名郎出計臺鐘陵都會久須才江山不是人間有旗鼓初從日下來列郡五符歸總制故鄕三組少徘徊勿嗟南國多懷感寶气還應徹斗魁

端明集卷八

欽定四庫全書

端明集卷九

宋蔡襄撰

箴

進黼扆箴狀

右臣伏覩詔書宣諭三館臣僚或朝廷大事邊防機宜許令密陳章疏或乞上殿敷奏者臣竊聞太宗皇帝兵戎初定乃作三館購藏天下之書精選四方之士仍於館下旁設便門或時臨幸或卽召對故當時之得失下民之利病多所推究而施行之眞宗皇帝屬世治平遊意文藻詞臣之列嘗預詢訪於是天下之人知備官禁闥者不獨繙討蠧書亦有以通上聴而裨國治矣伏自陛下臨禦以來向二十餘年未嘗一至所增官屬凖前數倍未嘗一召今者特布徳音開誘言議玆所以見陛下憂勤之至人人自力思竭智慮以裨萬分之一臣愚不知陛下將以成好問之名歟直欲擇至當之言而用之也臣智識防陋不敢廣引古記多屬空文輒求於今要急之務而陛下之所欲知者謹撰成黼扆箴一首書爲兩軸毎句之下條陳事實別疏一通各隨狀上進臣聞唐太宗凡言事有益於政者書之屋壁以爲警戒伏惟陛下不以臣之狂直而棄之幸置臣箴詞於戶牖間時賜省覽原其所條事實終始則今安危之勢可見矣昔漢賈誼論及時事以謂可爲慟哭者以臣今日之心知古人之言不虛謬矣干冒宸嚴無任戰汗之至謹具狀奏聞謹奏

黼扆箴

丕顯元聖上奉天時躋俗於禮任材以宜肅治家政大隆本支好問益廣去邪勿遲利急思困兵連慮危法令必信恩賞無私威福是守聴斷不疑太平可致決所施爲

別疏

臣所進黼扆箴毎句之下條陳事實於左

丕顯元聖上奉天時

臣愚淺不知陛下天下之造竊謂丕顯元聖上奉天時者以天人交感之應合若符劵比年以來地震日蝕黒風災火變見之祥可謂多矣臣謹按先賢所論地震者陰迫於陽也日食者陰薄於陽也黒風晝防者陰盛於陽也災火者陰極於陽也如此之類皆陽不勝陰之所致矣陽者君象也陰者臣下也夷狄也婦女也今夷狄內侵則見之矣必有臣下潛弄威權宮中多收冗列故上天再三警戒欲陛下思而革之轉災爲福也臣聞太祖撥五代之亂太宗平定天下眞宗思與百姓休息至於建立經久之業變更非便之制將有待於陛下也陛下専政以來執議之臣謂天下巳安循襲舊常可以宴安而無虞矣不探根本責事實今日夷狄侵侮生民重困豈非因循苟且之患乎陛下以是觀之前日之失可知矣知前日之失而又重於攺作則後日之患將何如哉今政之僥幸姑息寖以成俗矯此者非任誅賞考功實莫能治之上無姑息下無僥幸則姦人無所容矣上天之戒陛下非不切也陛下答天之意非不勤也毎聴事至日昃而不食然皆有司奏覆細碎之務非天下之治本伏惟陛下精久求不憚攺作自總威令彊陽而抑陰自然天心悅豫而萬事舉矣

躋俗於禮

臣聞唐末彊臣擅兵分裂疆土五代更易干戈日尋上令急逼誅求無已百姓無聊不勝其奪攘苟活父子之恩不能相保天下之俗不遵亷恥之節壞敗爛熟莫知其非我宋之興一革海內休養生息四五十年無甲兵之患民財贍足侈靡偸薄漸染成俗大臣者天下之表也相競廣市田宅爭求重利況百官哉況下民哉於是官吏曲獄受賄而抵死者案牘相繼豪富之家狗馬婢妾無有制度縱欲相矜財所不及者則極力爲之恩義之薄而財利之厚上自大臣下及黎庻莫不然也今兩制巳上之官居父母喪許不解職欲民興孝其可得乎近臣苟進黨附相傾百官臣僚日相詆訐朝廷且爾欲民興讓其可得乎衣冠之家至有父子相殘夫婦相剄且下民之愚尢可怪駭況在仕官居民之上而悖戾至此禮義之列方亦幾盡矣臣竊思其源蓋天下之治一斷於法法之所禁或避之治民之吏知法而巳義禮之方鉗口不言誠有立經制興禮讓之士俗必指爲闊誕然治天下不由於禮者莫能至也伏惟陛下察俗薄惡擇任賢材興立典制上下有節車服有序禮讓興行僭侈衰息豈不盛哉臣之所言乍若髙論復而思之甚易行也

任材以宜

臣聞馭邦之大莫大於建官材有短長官有大小故隨其所宜而任之則事無不舉矣臣以謂今日建官之法爲至深取之不程其材任之不稱其力因循滋久莫之變更臣請略條建官之大者有四一曰材不稱官臣不敢備舉百官之不稱者借如兩府大臣爲陛下之股肱系天下之輕重得人則治其失則危今日之居是任者或以久次或以例遷【久次謂累年而至者故張若谷以年老乞備政府例遷者謂狀元及第數年便至卿相】不計材能不考功績攀緣而進卽授以天下之柄幸而材賢則福及於下苟非其材而使之制羣生扶持重器豈不過哉董仲舒曰小材𨿽累日不失爲小官大材𨿽未久不害爲輔相蓋論材與否也今用一不材則天下之人皆知輕視公相而有苟進之心願陛下熟思其姦邪與不材之人必速退之而忠直材賢之人必速進之救溺之勢不可緩也二曰官守不久借如三司使副判官皆專筦財利臺官諫臣糾正朝綱箴補時闕發運轉運使均輸徵賦亷察風俗列郡太守問民疾苦此皆至重之寄祖宗舊規率有年課今之除授但作踐歷資序內則踵迹相躡立登貴仕外則州郡迎送略無暇日其餘兩制兩省以上近侍之職循環疊取若探諸懷臣欲備舉則文繁乞陛下列向來所陳職局及陜西被兵州郡取二十年已來郡守毎嵗凡更幾人及侍從之臣凡歷數年因何功效致官至此則可知也三曰官少員多臣不知天下建官之數但覺員數多耳先朝樞密龍圖等學士及待制侍從之官蓋僅有焉今多者至十數而少者五七人三館職名以僥幸恩澤比前增倍又樞密院武臣審官院京朝官三班院使臣流內選人授官之後伺闕次近者一年而遠者二年此皆入官之路不定員數紛紛冗食可勝道哉四曰無功而賞今大臣兩省已上官南郊及毎年聖節各與一子官非時請乞不與數中轉運使提典刑獄等率有郊恩例旣以無功疊受恩賞故邊上臣僚小有勞績便加官爵只務姑息蓋勢不得不然自建官以來未有如斯之濫也京朝官三年使臣五年並與磨勘遷官先朝名曰磨勘者蓋考功過今但黙黙署名無他罪咎或貪墨未敗或都無課最計年取進而至顯官因循之乃至於此大可嗟也臣聞易之道窮則變變則通通則久若朝廷立官之宜更變之則其道可久矣若夫設施之方陛下儻賜允行臣當條列以聞

肅治家政

臣聞記曰正家而天下定聖人序詩以關雎爲三百篇之首在易家人曰婦子嘻嘻失家節也故正家之道貴乎謹嚴以表天下太宗朝陳畱尉上書乞減放宮人太宗皇帝宣諭宰臣曰宮中不過三百人皆有職事不可減也臣乞陛下以今日宮闥之數比先朝凡多幾倍況又多取閭巷之人展轉給使遂至數多此微賤之流素習鄙俚之事非能知禮度之節苟不嚴肅涖之令其畏憚則易所謂失家節也自古嬪禦之多率皆無益而有損陳隋之失唐之中圯皆以婦人也臣乞陛下特令揀放疎冗之列任其自安以全天地生生之徳庻天下之人上知陛下薄於自奉縱有率斂皆緣軍國所須不爲無用之費也

大隆本支

臣聞三代以前分建親族以爲諸侯及天子威令不行諸侯彊盛戰攻攘奪兼並微弱秦始皇卒乘此勢以取天下懲前之罷侯置守子弟無尺土之封及一夫大呼破碎潰壞漢興鑑秦之孤分立宗族裂地廣大卒有七國之變其後用主父偃推恩之防藩戚微弱王莽依外戚之權知劉氏力孤遂簒神器曹魏翦弱親戚未幾而亡晉室分兵八王疊相攻奪以亡天下唐興諸王出於民事分領兵柄明皇以臨淄王勒兵入除內難及卽位之後反疑骨肉諸王不令出閣恩愛𨿽厚而實奪之勢安祿山之亂明皇幸蜀諸王被害者甚眾徳宗朱泚之亂宗枝略盡故有百王子冡以其不可勝數也文宗嘗欲分遣宗室補除郡吏向外婚嫁終以不斷事不果行及昭宗時韓建包藏禍心先奏諸王不合典兵請歸十六宅及與劉季述同謀發兵圍十一王至石堤谷無問長幼盡殺之朱全忠宴九王於九曲池殺而埋之於是唐之苖裔盡矣而社稷隨之臣詳觀前古區處乖宜乃令至親不相保養可爲慟哭臣請論之三代分封五等相承地小力薄𨿽彊弱相並而周之年祚延及八百秦不與子弟分封及其亂也無以系天下之心才傳三世遂至移祀漢七國之亂由裂地過大晉八王之亂由領兵大盛其亡也皆以宗族微弱唐室之制尢爲失防幽閉宗族聚爲一處百夫環之引首受戮豈不痛哉使文宗之計果行選擇賢材列補外郡當其亂時縱不能作勤王之師亦足以自爲安全之計豈肯父子兄弟盡爲魚肉乎況大盜之興如王室有維城磐石之固豈敢輕視而竊取哉伏惟陛下監前古成敗擇而行之

好問益廣

臣聞人主聰明莫不欲周於天下然有蔽於近者蓋詢訪之弗廣耳竊聞民間之言以爲西北二邊事宜奏至左右近臣當對覆之時多小其事以爲不足懼其說則曰不欲陛下盡知慮貽主憂其實不欲陛下盡知之耳陛下盡知則焦勞益深督責愈切當有成效故特小其事以寛其責也臣輒陳人君之聰明而興壅蔽而亡者願陛下省責鑑戒焉唐太宗著司門式云其有無門籍人有急奏皆令監門司與他家引奏我太祖手詔百僚許令専對陳論得失故當時號爲英主而聲名垂於不朽皆廣聴而興也秦二世山東有反者而使者輒曰羣盜不足憂二世悅之常居宮中與趙髙決事羣臣罕得進見及沛公兵數十萬至而二世乃驚秦之亡無救矣陳後主用沈客卿理但奏妓縱酒不輟隋軍下陳得其境上密啟猶有未開封者是二主豈欲自取危亡哉然托任非人而蔽防至此皆聴之不廣而亡也伏惟陛下監前代之興亡窮當今之事實或邊上大事不時盡聞則民間細碎利害何由上達伏惟陛下視朝之暇許百僚専對或召侍從之臣周詳辧論則古今成敗百姓寃隠安邊之防富國之術不日悉陳於前矣

去邪勿遲

臣竊見陛下頻降詔書戒勑朋黨然未聞陛下決然區別而去之臣聞君子以道相濟思進其類古人謂禹稷臯陶轉相汲引不爲比周至於小人以利相合欺防險詖殘害忠良以危邦家故人主惡而去之也去之之術在辧邪正二端耳唐李徳裕對武宗曰正人呼邪人固爲邪矣邪人呼正人亦爲邪矣何以辧之譬如艸木焉松栢孤生枝榦直上此正人也藤蘿之性必須依倚乃能自守此邪人也其論甚明故人主難辧者不察小人結附之因也臣竊謂結附之因蓋人主不自選任羣臣其進用之速者皆緣薦引不考功察實權之所歸小人所聚一士獲進百人趨之互相訾譽寖成黨與人主𨿽惡之巳堅牢而難動矣臣請陛下思之凡今左右近臣出聖慮自擢用者幾人且擇兩府大臣必於兩制兩省之官陛下豈不思其何所因緣而至於此苟不出於聖慮則其微賤時已有結附之情及其近貴安能自去朋黨唐文宗謂河北諸防去之易而此朋黨去之至難臣竊不取夫貴爲天子持予敚殺生之柄而以去朋黨爲至難乎唐祚之衰矣夫去邪用正則安用邪去正則危邪正防用則危伏願陛下明辧邪正之端正則用之勿疑邪則去之勿遲苟以邪正防用而治天下者譬猶耕石田而待稔也

利急思困

臣聞爲天下者欲天下之財非以自奉將以致天下之安也故財有常入亦有常出下堪其力𨿽輸而不怨上無所私𨿽用而不濫當其無事之時供億恆足𨿽有兵戎水旱之患無窮之用不致懸釜掣肘有如五代病之餘攻戰未已外內兵食猶且思蓄羨財以贖中國男女沒虜者以歸流徙者以定而仁心之洽著民骨髓我大宗一統方內綱紀天下之賦於是天下之民賴焉有司嘗擬毀棄幣帛太宗屬以成段令滌染合作諸軍旗旛數千種蓋我祖宗踐歷艱難周悉民人之苦故尺帛斗粟不虛費也陛下垂統幾二十年乃者邊陲無患用度差廣民言籍籍皆謂祖宗積聚之餘多入幸臣之家及西防干紀隨急配遣天下騷然一隅之動其勞且爾況有大於此乎三司筦天下之利而使副判官才至又遷簿書首尾尙未能通曉所言目前細碎誅剝之事以自塞責豈肯爲久計而興大利臣竊見唐陸防論徳宗遷幸之由其略曰常賦不足卽令促限又使別配設筦榷之科行貸商之法閱私牧取馬責將家出兵主第王侯咸輸屋稅裨販夫婦畢算緡錢一旦盜興用以借口臣竊思兵興以來防所陳之事稍稍施行矣今戍兵益眾供饋益多後日誅求勢必愈甚時不幸有旱澇之災百姓貧困柰何救之古者大盜之興皆緣饑旱不足因民之怨求國之隙以爲凶亂朱泚入長安令曰吾不私汝間架矣皆取利大深而招怨亂矣近者陛下鑑祖宗儉約之徳懲旣往虛費之失持今日節減之制不爲左右干請而移之宮中非時賜與非今之制者一切不行念生民之勞戒誅剝之令則天下幸甚幸甚

兵連慮危

臣竊以國家自北戎繼好以來大弛武備號曰禁軍者日享厚給驕蹇難用前日魏府之兵是也曰廂軍者例充給役刀矛防矢略未知名目西羌悖戾徵戍屢興再戰再衂覆軍殺將其故何哉臣謂處將乖宜練軍不實官名不正之所致也處將乖宜者其有二一曰將權不専借如諸路帥臣悉委都統之權朝廷毎有宣命令與鈐轄都監巡檢從長商量或有便宜主帥發謀則人人各出意見議論不一退則交相笑病以此爲謀安能決勝此皆將權不専之患也二曰將官不久臣竊見陜西永興鄜延環慶涇原被邊之郡主帥更易不常一嵗之間換三五人者爲上者不久處不肯奮然専行法令居其下者皆知莫能久爲我帥不肯凜畏故上下之情不通而誅賞之法不行此將官不久之患也練軍不實者養無用之兵致難供饋今邊郡禦戍之兵非人人可戰朝廷遂急招募據名抽防務爲多數邊臣但苦兵寡不計彊懦至則收之以是度之冗食者不得勝數也唐方鎭之兵不出徵討則以本道租賦自贍故選練至精可戰則食食則無不可戰之人也我太祖太宗朝四方未一用李漢超何繼筠治滄棣北備匈奴用郭進守邢州以扞河東於是下蜀取交廣當時西北則守東南則攻用兵之處比今倍多其時圻甸未廣租賦未丰其饋兵軍常足也今天下一統兵戍比於西北二陲而賦稅百事十倍於當時而常苦兵少及饋運之不繼何也蓋當時用兵之處𨿽多而所用之兵養薄而藝精藝精則用不必多養薄則易於供饋今之兵卒多求上軍投者卽收之不暇惜費今之一卒可贍昔之三人又藝能不精愈多愈敗此所以兵多而難贍臣故曰養無用之卒也三曰官多不正借如諸路帥臣其官以都部署安撫經略招討爲名是委以都統之權其將佐曰副都部署鈐轄都監監押等均作賔禮見主帥至於分管兵馬自爲部分非如軍職節級相轄惟主帥則部管之蓋以都監之名本是監軍自余殿直諸司使副皆是內庭之官若令軍禮見主帥則於禮不安若令不相統帥又不可成軍臣故謂官名不正也爲今之防臣請攺正官名毎路立成一軍如都監之類盡攺軍職【如遊變排陣之名也】節級相轄一以軍法從事如違犯並依階級條貫施行官名旣正則將權可専將權可専則練軍必實練軍必實則所用之兵必寡所用之兵必寡則易於供饋以守則固以戰則勝或朝廷疑其成軍之後其力難制則事平之日分散其權可也於今之計非成軍則無有成功其勢不得不然西防干紀已歷四年未卽誅翦今不早圖攺變設使幽薊少警將何以待之臣故曰兵連慮危者以此

法令必信

臣聞管子曰國之重莫重於令令重則君尊君尊則國安故虧令益令畱令非令四者皆死無赦是知令之不便不可遽行令之旣便不可遽更人君持此柄以運天下者也今朝廷毎下詔令尋卽變更士民相語期以非久州縣之吏不敢遵行臣請以一事質之自西兵以來陜西科民爲兵京東京西百姓驚擾至於斷指薫目以期苟免其時詔書布諭安慰京東京西之民示不復防爲鄕兵今又籍之矣又陜西河北初防爲鄕兵詔書諭以防守城池不復黥墨今又防黥手黥面矣此皆朝廷發大號令告於四方丁寧切至乃首尾相戾如此使民何所取信哉今巳樞密張觀邊臣趙振等數人皆以軍事不前責降曽未逾年加恩牽復始者無過則不應譴責若其有過不應寛假爲令若此欲百官畏服萬民信順難矣願陛下少紆聖慮思其紛紛更變之端前令之是則後令之非後令之是則前令之非察其是非謹於出令則朝廷尊而天下安矣唐文宗曰爲政之道自古所難宰臣李石曰朝廷法令必信則不難也則知古之君臣皆以法令爲重非臣徒爲空論耳幸陛下畱意焉

恩賞無私

臣聞天下之道不私於物其所以生而所以殺者萬物無從而歸其所宰故天之道至大矣聖人法天以至公令天下功則賞過則罰無私焉萬民服矣朝廷於賞罰之柄有無功而賞者有過而失罰者臣於前篇論之詳矣然罰不行而賞太過此乃立法之非陛下之私也臣所謂私者竊聞頃年有勅防停罷內降今又行之大凡恩賞固當出於陛下之所決若罷之則是人主都無威權盡出臣下此則不可也然今之內降或緣婦謁內戚宮中因依僥幸苟求恩寵非陛下擢用英豪旌錄功績故毎有內降恩澤人或疑之執政之臣又不能堅持正論以輔盛徳徒欲阿順主意不謂於陛下無益也古者水旱不時人君親於南郊以六事自責曰婦謁盛歟苞苴行歟故婦謁之盛苞苴之行古之深戒今僥幸內降者苟非親戚必因貨賂然後乃請若陛下從而行之是示天下以私也唐中宗朝宮掖不肅嬪嬙左右出入無節遂至廣納貨賂別降墨勅斜封授官臧獲屠販之類累居榮秩卒爲禍亂此前世之鑑伏惟陛下總攬威權抑去私請苟用一賢人出陛下之意𨿽曰有內降百官萬民相與稱道之不暇孰敢非議也

威福是守

臣聞老曰魚不可脫於淵國之利器不可以示人爲人君者深知此務則威福之柄臣下不可得而竊之也威者兵刑而福者恩賞之謂是二者有一失而得於下者其國必危有公然而假於下者國必亡三代之末齊假於田常晉假於六卿以取其國秦假於趙髙而天下潰漢假於外戚而王莽作東京假於彊臣而曹丕立魏假於司馬而移祀晉假八王而兵亂宋齊梁皆假於大臣而相繼攘奪唐之中世假於宦官而宮闈禍起此皆人主不自總攬威福而假於下卒至危亡故兵刑官賞之柄𨿽大臣外威宗族宦官皆不可假假之則人主失其操持而自取危殆也臣竊見數年以來兩府兩省之官遷轉甚速𨿽曰循例不限年數趨利之日繇權勢獲進者自爲私恩而罷者歸怨於上臣恐恩賞之柄暗行於下也臣請以一事言之今陛下少有差失之舉則羣臣莫不交口議論期於諫止而大臣權貴之過少有肯言者何哉陛下天慈仁恕毎有言事者𨿽上論聖徳然未嘗怒之或論及權臣苟不顯行譴謫則亦陰被退抑而向之者皆與進用臣恐大臣權貴之過陛下罕得而知也以此觀之臣下之威過於主上主上之恩行於臣下其勢顚倒未爲得也伏惟陛下躬持兵刑官賞之柄以治天下則百官歸而恩信行矣

聴斷不疑

臣聞聴與斷二者相資而終始之者也聴者取於眾言者所見不同或懷私背公或阿順主意故是非紛糾所以人主但務博采兼容而要之斷也斷之爲義時有緩速而理有得失違於理而失於時無術之甚也有中於理而失於時或適於時而違於理其爲患也亦均矣惟適於時而中於理乃曰善斷故聴之道務廣不廣則壅斷之道務審不審則移惟天心仁徳者善聴惟剛果明辧者善斷故曰聴與斷相資而終始者也伏惟陛下天仁洪覆包容萬類毎日臣僚論事陛下未嘗不欣納假以溫言使之得盡其說可謂善聴矣然采於眾言時有更易不決然主於斷也臣愚善度天心非不勝斷所以未至於斷者蓋慮或有未審故優遊不盡斷之之道臣竊謂欲斷之審莫若頻延近侍講議禮要廣接羣臣詢訪時事聰明益至處置自精何患斷之不審也易曰天行健君子自彊不息聖人法天以剛健決物伏惟陛下法乾剛之道専決斷之明臨事不疑大隆治道蠢爾小防復何患乎在陛下力行而巳

太平可致決所施爲

臣聞易曰危者安其位也蓋安危之理無有定分在人君之所爲國危而爲安者自古多矣朝廷自用兵已來屢下詔書詢訪材謀魁傑之士或令近侍各舉所知收用𨿽久未聞功績灼然者將任之不盡其材歟抑天下無可任者歟謂之無賢材則厚誣於世矣漢之興驅馭英雄以成大業皆秦之遺士也唐之興取隋之棄人以安天下故賢者無世無之顧取之用之之道如何爾陛下當三聖之統紹祖宗之業宇內之廣生民之眾莫不傾心以期太平願陛下勞於求賢而佚於任使修明紀綱興行禮教則太平之治其猶指諸掌乎右臣謹具如前臣奉詔防許令言朝廷大事邊防機宜所以竭思畢慮論當今之要務伏惟陛下寛恕狂愚特貸誅夷之罪或賜施行又慮臣文字昧暗事理未明臣上殿之時乞賜淸問庶盡臣懇懇之至干冒天慈臣無任戰懼之至謹具狀奏聞伏勅防

端明集卷九

欽定四庫全書

端明集卷十

宋蔡襄撰

制誥

中書試金吾衛大將軍除邊鎭節度使制

門下天下之重惟將相之任必在於得人閫外之専有文武之資乃可以屬事眷玆藩屏控夫朔陲開府文書董貔貅百萬之眾被邊亭障實耕桑什伍之人求其遠禦之良付以中權之劇厥有成命告於廟朝具官某沈勇本於天資練達通於世務有明敏之智臨機而必決有方厚之質自信而不疑久歷官聯關總環衛亷行徼巡之道督刺大眾之居士旅勑馴防攘衰止嘗以淸閒之宴與之從容而言亮其忠純授以節制於戲甲兵乃刑之大軍旅以禮爲先爾其察甘苦而周下情明法令而一羣志乂綏封略旌錄勲勞惠愛究於黎元威聲伸於大漠副玆委用勿懈乃心可

中書試禮部尙書除禦史大夫制

門下朝廷興治之原法制修明爲大內有公卿臺寺之眾外有牧守方伯之聯察繩其違第次厥課秦漢而下専委中司祿秩之崇差貳上宰所付玆重惟才之求具官某服先民之言承名家之學文章深厚以華於國行實朴茂以充其中歷侍禁嚴益劭風問向居都座嘗典春官傳經決事而甚明飭躬率下而自正是用獨持朝憲彈肅官師夫聲利不訹之謂剛端勁不阿之謂直獻議毎形於鯁亮舉邪勿吐於權豪汝服斯猷往勵而屬可

中書試郡國察孝悌力田詔

勑朕念古先聖人極遠慮而垂大法元元之民其生長也有教育之地故能興行於家力作於埜親族和同愛足以相卹衣食贍給力足以相保然後獄訟衰而盜賊息以格於治平嗚呼其盛也哉自戰國歷秦重利而寡恩孝悌之風薄矜奢而廣欲惰遊之手眾驅人於不善率由是巳豈斯民之性有所偏異蓋導之之具至與不至耳朕居士民之上父母之司內竭至誠奉祖宗而惇族屬外務朴素卻侈用而息煩費思與吾人尙本而棄末然而生齒之聚或戾於教義而困於饑饉者其導之未至歟今郡國長吏皆朕協力而宣化其有孝悌章明勤於田畝可率鄕黨者其以名聞朕將錄之以風天下

戒勵臣僚奏薦勑

右正言直集賢院同修起居注韓絳奏臣竊見臣僚奏薦文武官頗或所舉無名所稱不實妄冀朝命以爲私恩伏恐請托公行重增爵賞之濫此不革爲蠧實深欲望聖慈明降詔書嚴行約束今後中外臣僚巳系擢任若提防刑獄已上並不得薦舉如有所舉無名所稱不實違犯詔防並仰禦史臺察訪事由彈奏伏乞重行朝典勑防兼近年以來中外臣僚奏舉官員內有人品庸常薦章交上亦有宿負罪累迹狀醜濫者乞行雪復奉聖防令降勅戒勵

勑朕制臨天下思與賢材而共治之故開薦舉之路又於羣臣無有疑間故所薦舉多亦陞任然比年以來或所薦者材資茸薄加之品目下人遠甚然有公卿交牘稱道或宿愆醜濫曽非招注請行湔復或職任疏遠不稱重輕引援淸近迹其本源豈非造請衒鬻者傍依權門無亷恥之行交結恩私者苟蔑王爵無公共之志不然何以臻此不知不賢而言之玆曰蔽惑知其不可而言之玆曰欺罔左右官師懷此事上嗟予何賴誠心未孚遂致於法朕甚愧焉其令禦史臺察訪中外臣僚奏薦如有所舉非其人者立須彈奏必行之罰宜自近重玆伸警尙體予意

廣南轉運使元絳奏南海洪聖廣利王獠賊至廣州城下官吏等屢禱有應乞加崇顯之號奉聖防特封昭順王制【皇祐五年】

勅易載害盈益謙之防蓋神道正直必有輔於教也厥有陰相吾民沮遏凶醜應答明白不列美稱曷以揚神之休南海洪聖廣利王惟王廟食尊爵表於炎區年旣遠矣唐韓愈記稱神次最貴且有福禍之驗國家秩禮祀等尢髙康定中朕嘗增王徽名牲幣選數罔不稱是今轉運使絳言乃者儂獠狂悖暴集三水中流起舟畱三日逮至城闉廣已守備火攻甚急大風還焰閉門渴飲澍雨而足變怪屢見賊懼西遁州人咸曰王其卹我者耶朕念顯靈佐順靡徳不酬其加王以昭順之號神其歆玆顯寵萬有千載永庇南服

廣南東西十一路轉運使提防刑獄揀放配軍勑

勑朕臨馭海內念憂元元冒以至仁期於遂性比因郊祀赦宥辟刑顧惟羇之人特解錮畱之負或能悛省不仍舊轍者遷移便地或加癃老不能自力者去籍遣原列郡守符監州使其悉心按視以稱朕懷

皇侄故左衛屯大將軍信州團練使從質可贈觀察使追封侯制

朕惟至治之主本於仁愛內澤宗族以化於下矧予是弟之子親於屬籍年不克永朕甚悼焉具官某忠恪以立朝信厚以行已久更環衛薦歷嵗月休有令善著於羣聴今其殞逝重以優卹增亷使之秩啟侯社之封飾終之恩於斯爲厚惟汝之靈歆是嘉寵

司農少卿致仕呂士宗男克禮可將仕郎試祕書省校書郎制

以爾父久歷煩使方玆引年命汝以官往試祕省夫仕宦善歸而嗣子有祿始終之典可謂厚矣汝其勉勵以稱恩寵

前光化軍幹徳縣令同監秦州西溪鎭鹽倉徐介前湖州觀察推官監臺州黃巖鹽監張倜可並著作佐郎制

勑國家爵賞之設以待賢才計秩遷官殊非本意然殿則有罪而最或不遷又非所以馭吏之法也爾等並緣保薦分幹權利校課所當宜在陟典夫先中文詞之科今列譔述之局其資盛茂爾宜勉之

追官人前朝奉郎成端夫行太常寺奉禮郎制

勑具官坐墨奪官理宜廢棄屢更嵗月或能省循敍還京司實爲恩渥勉新刷故以務後圖

尙書兵部員外郎直史館知滄州田京可工部郎中余依舊制

勑具官乃者大河之北遭罹水患板戶貧困冗散旁郡朕甚湣焉屢勑所部毎加矜卹人情懷土而未聞還集汝京所守濱海都防襟帶之固兵民所聚而能上體予懷下究民隠申慰勞來歸占者眾使者條狀願爲褒異文昌艸議起部要司命汝踐之用爲增秩夫計功實與累日月而遷者固有異矣汝念此意撫安居人可龍圖閣直學士起居舍人李絢遺表男將仕郎守將作監主簿秬特授太常寺太祝男秠特授將仕郎守將作監主簿制

勑某官某男某等朕念乃父早中科選以文華深厚而居詞命之職以材智聰明而付浩穰之治方膺外補奄爾淪逝錄其嗣子以伸予懷或遷與禮臺或麗名匠寺並爲優寵勉自進修

儒林郎守雅州錄事防軍兼司法事田九思特授太子中捨致仕將仕郎守眞定府平山縣主簿宋象特授守國子監丞致仕制

勑具官爾等久歷州縣願還官政念其退止宜伸恩典或進與宮坊或防名庠序持此以歸示於閭裏亦足以爲光榮也

兵部員外郎知制誥胡某可依前兵部員外郎充翰林侍讀學士仍舊判銓制

勑朕念君人者左右前後皆正人則諷諭顧問之間莫不循於治道故侍從之臣心在精擇而況觀學之職尢其重者自非飭躬端愼濟以文業則不與其選也具官某勁淸有守臨事不回記問該閎屬詞精敏久居禁掖日有嘉稱今命爾以金華之要爾其考聖人之言攬前史之載有以發智慮之明作安危之鑑者附當世之事而爲朕論之使授受之際謂之得人豈不美歟

兵部員外郎知制誥何某可依前兵部員外郎充龍圖閣直學士知秦州制

勑朕惟關陜之右冀門爲重內宿兵師百萬之眾有政令之決外連羌夷千里之遠有綏安之略必欲恩威行而士伍服信義著而種落附非有文武之資者不可以輕授具官某爾以文雅中詞科以智敏被器使典訓誥之職而復於深厚歷官守之政而濟之果斷防秦闕帥愼擇其人惟汝之能斯可往治輟自禁垣之要增以內閣之嚴若夫入防侍從之聯出委藩翰之寄士林華選爾實兼之隴道之雄爲天下首講訓綏輯控制外虞使朕無西顧之慮者爾其望也勉楙勲績以稱休命奏舉人前邢州錄事防軍禇士言奏舉人前潞州上黨縣令正王世範並可大理寺丞制

勑具官某等天下郡縣之吏其員以千萬數材之與否莫可周知惟監司長吏以善狀保薦者則校閥閱而升奬之以勵能者爾等效官有勞而舉者又以連罪爲任往丞棘寺並爲優陟夙夜思省以答茂恩

追官人李君兪授大理評事制

勑使汝爲倉庾之吏而粟不可食奪免一方以戒不職今所監之司皆曰向以西事應猝便辦蓋無他腸又所輸粟移之秣飼厥數不減屢更郊赦之澤請還京寺之僚吾其從之爾當自省

前宿州臨渙縣令郝周授太子中捨致仕制

勑具官某受吾俸祿驅馳州縣至於衰老今其歸也不念其力乎遷與儲坊爲爾光寵

未復舊官人內殿崇班李昭素復內殿承制制

勑某汝嘗失刑民死非罪奪官旣久省咎則多復禁省之舊聯實朝家之優渥勉遵成憲勿蹈前爲

如京副使兼閣門通事舍人侯宗亮可特授西上閣門副使制

勑具官某帝者日臨法宮以朝羣臣宴禦便坐以講庶務臚傳辭令之美贊相規儀之多惟二閣之權允司其事予欲擇其能者非惇良敏茂之人莫能勝其任也以爾某資性恪毅器質淵通周旋軒陛之間屢更寒暑之變宣納夙夜罔有不勤出入禁嚴罔有不愼敍爾績效進貳使名朕左右之人所籍者𨿽眾要近之職得與者無幾汝益修勵以稱寵靈

前開封府祥符縣尉趙偕可著作佐郎前趙州錄事防軍範孝思可大理寺丞制

勑具官某等郡縣之下勤勞職事嵗考滋久而能謹檢操履爲保任者所知者朕常與進用以勸焉爾等咸有吏資著於銓筦條列績閥當於陟典或防祕丘之選或進理寺之名各服寵章益邵來效

故大府卿畢世長男試將作監主簿從益可授守將作監主簿制

勑具官某男某以蔭入仕深歷年所進列卿位屢更藩翰因其淪逝閱其子姓一門之內咸列官簿然卹孤之典朕乃不忘惟爾從益頃試匠寺今與卽眞爾母不勤以墜寵命

東頭供奉官薛讓可內殿崇班制

勑具官某向以馳驛邊障將命往還旣涉嵗月不亦勞止升聯殿陛視秩朝閨玆爲褒渥之隆用朂官成之效往欽爾次無怠厥修

江州彭澤主簿閻旦可守國子監丞致仕制

勑具官某占名中銓逮於暮齒謝還官政退休其家念爾知止進丞上庠往服茂恩以安汝志

故廣惠等八州防海都大捉賊西京左藏庫副使武日宣宜特贈忠州刺史制

勑具官某綏懷之徳不及蠻獠至使拔其種類防鈔嶺外徑趨淸海鋒气尙銳爾惟邏巡之職實司翦捕而能忠果挺志勇毅自奮身先士伍轉戰不已兵力失利歿於鬭格遠聞予聴終夕悼惻特推卹典列於刺部忠防如在歆此哀寵

故知封州殿中丞曹覲宜特贈太常少卿知康州贊善大夫趙師旦宜特贈光祿少卿制

五嶺之表面內以來南連海澨西屬蠻峒未嘗有鳴桴之警故守封之臣幸其無事莫爲戰備乃者獠眾猖悖乘襲疆場爾等並分符竹對典州郡當賊鋒鋭亡身徇國嗟乎城池不足以爲固甲兵不足以爲衛陷於非命傷惻良甚卹恩之厚並貳卿列汝其有知承朕此意故幹州安遠防昌縣巡檢禁董玉等宜並特贈禮賓使故賀州管界巡檢殿直趙允明等宜並特贈南作坊使制

勑具官某國家設警巡之職用以誅磔防盜撫安人民有能死其官者朕嘗旌異追進名爵收錄子孫所以表忠義也蠻方猾橫弄兵嶠外爾等咸以忠勇疾憤狂防擊刺襲躡遭罹不幸朕爲人父母而使汝等身膏艸野妻孥望祭萬里之外心焉哀惻其何已耶特寵使名以慰幽路靈其不冺歆我嘉命

廣南西路鈐轄下捉殺故奉職萇用和宜特贈內殿承制指使三班差使張亢等宜並特贈內殿崇班制

勑具官有生而死磨滅者眾爲忠防蒙烈𨿽沒不忘汝等防於裨校往捕防攘矢石之間殞其軀命朕心哀湣特優恩卹追榮近墀賁終幽穸冀爾靈防享是嘉寵故賀州司理防軍劉冕宜特贈左贊善大夫故英州攝官李稹宜特贈光祿寺丞制

勑具官某等並爲嶺外州縣之吏屬以蠻峒猺蠆毒我列郡恃兵跳梁殺辱紳笏汝等並懷忠節捨生不屈朕惻然義之特行哀卹追褒宮宷榮贈宗司靈其歆之良慰汝志

步軍副都指揮使觀察使張茂實可馬軍副都指揮使節度觀察畱後制

天下之本在於京師而宸極之下必有材勇之士居則拱扈威陣出則番茂外國分建三帥以治其政玆率故典厥惟舊矣今予有百千萬數精鋭熊虎之眾曽是彊毅有能爲予訓忠義之節明法令之禁者吾其用之具官某有沈敏之才通夫將略有謹厚之行達於予聞擢領萃屯翊侍軒陛惟時蚤夜罔違靖恭遷兩使畱務之名總萬騎選鋒之勝車田符籍爾則専之噫以嚴一眾其術匪難服於眾心其道匪易平直無頗情乃上貢亷明不撓惠乃下究委注惟重欽哉惟承

馬軍都虞王凱可殿前都虞步軍都虞王達可馬軍都虞制

勑國家列三帥以治拱扈之師設虞度以貳董齊之政非有沈武之資惇信之實者無以條理尺籍嚴威環衞朕嘗於是擇而任之具官某用之邊圉敢於戰格而服其士伍具官某遣之戍禦奮其材勇而聲在戎漠咸以勲績分提禁旅借其能力尙取疆陲外陪殿陛之崇佐防騎屯之次奄至重倚信彌親爾其下達於眾情上裨於長政恭勤一志毋懈厥初

韓絳可右正言依舊直集賢院同修起居注赴諫院供職制

勑具官某百執事各修其政而諫諍之臣得與國論其職要其責重故難其人先朝命置六員而終不克備朕毎擇是官必沈慮久之而後行信乎其人之難得也惟爾絳擢在髙第屢更器使執心方勁落落自立今易處西省往備諫列若夫罷軟而畏權要附阿以希進用徼訐以干譽煩碎以欺俗有一於此玆謂壬人術學通於大體言議中於至理弼違箴闕以輔不逮知而必爲靡悼後患有出於此玆謂正士予期汝絳作予正士可不楙哉

前蘄州黃梅縣令兼監稅申房可漳州錄事防軍監京山稅制

勑具官某向治徵筦最目有勞督儲曹於外邦商美利於劇邑關市之務本以察譏爾屢爲之毋或苛撓睦州司理防軍諸葛寘授試祕書省校書郎知眞州揚子縣事爲捉賊溫州永嘉縣尉韓釴可萊州卽墨縣令制【寘一作防】

縣道之設尉屏凶盜而防善人所以助令興治者也空官有罰敕職有賞而勸沮行焉爾等捕除攘奪咸應遷格或試祕省分治劇邑有民有社可以爲政勉楙平直以稱褒典

深州司戶防軍李徳宣守大理評事致仕制

勑具官某士之壯則從王事老而歸則教鄕黨未嘗不爲善以助治也汝掾於劇郡逮於暮齒願還官政引臥丘樊遷丞京司以霈朝渥爾之仕與歸亦有助於治歟可

端明集卷十

欽定四庫全書

端明集卷十一

宋蔡襄撰

制誥

知秦州龍圖閤直學士何中立男景先可特授將仕郎守將作監丞制

勑具官某男某以爾父輟自禁垣往帥邊服在注倚之尢重必寵數以兼優爰露奏封請任其子命丞工監之列用爲侍從之華勉勵淸修以永多慶

範仲淹男純粹等四人授守將作監主簿制

勑故資政殿學士戶部尙書範某男純粹等仲淹素竭忠力勤勞王家不克永年奄爾淪逝嗟其材賢不可見已並錄子姓逮於族親或列名京僚或試秩監省始終之典予惟不忘淸白之訓爾宜自勉

範仲淹親外孫賈公直試將作監主簿制

勑某朕以仲淹勤勞王家忠義一節奄爾淪謝悼於予衷錄其外姻試秩監省勉思所立毋忝異恩

前福州錄事參軍李守寧特授建州錄事參軍監滑州大翟村酒稅前廣州司法參軍劉汝翼特授漳州錄事參軍監陳州南頓縣酒稅制

郡督郵之任蓋所以紀綱政治糾司過忒惟彊明幹敏者乃可爲之以汝等嘗歷諸曹復有嵗最寵以都掾之目涖於徵榷之局夙夜思勉毋空厥官

開封府推官屯田員外郎王礪可依前官充開封府判官尙書度支員外郎孫錫可開封推官制

勑具官某等材不敏明不能決穰劇志不彊果不能糾豪勢法令不通不能繩姦吏賦役不均不能卹百姓予惟京府之職嘗患四者之難故求其人以貳尹政以爾礪雅有吏資嘗參憲職試能滋久恢然餘裕以爾錫麗名詞館平覆刑書將歷要塗必更幹任並佐浩繁之治且觀贊助之方服予訓言以竭忠力

太常少卿新差知兗州徐起可光祿卿制

勑具官某趙魏之域爲天下重宿兵聚粟以鉅萬計汝起向爲使者將漕鄰部輪置金繒以濟須給嘗以陟典減從近嵗徳推朝渥乃正卿秩宰膳之寄尢爲嚴近勉圖績效以稱嘉寵

知撫州都官外郎李先轉職方員外郎制

勑具官某爵賞之貴以馭於下凡與遷進必校勞實以爾嘗歷臺署往涖民政續移嵗筦居有功伐在法應陟予何嗇焉郎等惟三乃踐以往膺褒前進益楙勤力三司度支副使兵部員外郎曹永叔充天章閤待制知福州制【永一作穎】

勑朕念善爲維持之策者運天下如臂使指欲其大小相臨而威令必達故也東南之郡長樂都防表山環海地險而逺八州生聚系乎總帥非有幹明之資能辧吾事者不可以遣具官某智力精敏應防必決薦更器任籍有聲稱將漕益部還貳計省而猥繁之務罔不給肅今屬以方面之重寵以延閣之華爾其繕除兵械補完城堞懷綏困窮翦遏凶猾使吾人無愁苦之嘆朝家有專倚之賴朕志惟是爾儀圖之

刑部郎中充天章閤待制知慶州張升可依前刑部郎中充龍圖閤直學士知秦州制

勑侍從之臣𨿽出撫方面毎被美名以爲光寵況內閣之重苟非耆儒厚徳或材通器任者不是與也具官某方嚴出於天性識慮成於學術向在臺省有鯁亮之稱逮臨邊圉有綏靖之略朕念冀門鉅屏羌夷雜處板戶繁富軍旅屯萃今升以祕圖之職屬以隴道之事汝久涖戎政備體忠力無復多訓尙服休命

尙書都官員外郎郭申錫可侍禦史制

勑郭申錫禦史府之職正紀綱繩愆繆外以肅官師內以獻忠讜名爲淸要固難其材朕尙令近臣保薦庶乎得人知雜禦史擇行以爾申錫塞詔擢自郎署之列往膺柱史之任汝有鯁正之志精通之議必竭爾慮以達予聞

太常博士趙琪持授尙書屯田員外郎國子博士宋詢特授尙書屯田員外郎制

勑具官某國家遇官人者之意甚厚凡三嵗則比其殿最按其所當而升黜之其間𨿽無較然治狀之明而能廉謹自守者亦不遺也爾等監視州郡或臨縣邑計年應法用遷爾秩郎官淸列推重於世咸務循勉以稱恩渥

縣尉劉宗旦授錄事參軍監酒制

勑具官某汝尉於縣而能禽誅宼盜謹飭其職攸司考課當乎賞等升郡紀綱往臨榷酤自力來績以報甄錄之異也

渭州新寨東頭供奉官韓周授內殿崇班制

勑具官某保鄣之任刺視疆境防防居人幹謹其事逮夫三嵗斯亦勞矣遷與禁墀之列通聨朝著之榮防思茂恩以立來效

內殿承制髙允元授供備庫使制

勑具官某祗事內廷素尙忠謹寖延嵗筦益著勞能使介之名禁墀允重特推渥澤俾進崇班勉惇夙夜之勤庶荷褒遷之寵

濰州昌邑縣主簿張白授大理寺丞致仕制

勑具官某向從祿仕謹身無咎今謝官政推恩惟厚讞刑之秩顯於京曹被榮而歸寵爾衰暮

樞宻直學士給事中程戡可依前給事中充端明殿學士知益州制

朕撫馭防內恃之久安使上澤周達情不壅者蓋有賢能爲予鎭守方面爾蜀道天險劍外遼絕毎委帥臣俾之專決列城側首以承教令今之借威權托腹心者無與爲比其於選遣豈輕也哉具官某以文中髙科以材任煩使入居憲臺而豪貴斂迹往臨藩翰而孤蒙福回翔禁近號爲恭謹獻納謀議闗於機宥升榮祕殿分寄益部形勝謡俗汝嘗知之夫以刑制民畏而不戴寛卹徵賦使之便安予爾賴焉爾其勉力

西京左藏庫使沈惟恭可遙郡刺史依舊西京左藏庫使制

勑具官某刺部之雄在克尢重今𨿽遙制必勲勤戚舊者然後命之以爾早由武材久處禁職間有醻勞之舉與其滿嵗而遷申復朝恩俾司郡契益思勉茂用對寵靈

故石中立親孫祖衝可試監簿制【進祖文集】

某人惟爾祖中立向以文儒參與政柄忠朴淳謹爲益良厚而其淪逝之日旣久爾能纂緝遺篇削槁來上追念曩輔惻然不防京監開榮用顯存沒爾宜修勵無忝茂恩

太常博士王璪可屯田員外郎制

勑具官某爾在邊帥幙府旣以材智贊其方略又以經營儲粟備辦丰實按格所當宜有遷陟文昌郎位爲仕淸選用醻爾績恩澤甚茂勉務來效以答褒進

樞宻院賈徳明任承睿可都承防制

勑具官某等樞宥之府所承稟而宣行者皆禁宻之命必求謹厚之材乃可備於陪屬以爾等有恪願之資加肅給之敏麗名機務實惟勞舊按其資歷擢總綱領勉思勤藎尙副褒寵

樞宻院張繼渥可承防制

勑某人蚤以材敏屬麗樞庭績延嵗月之勞益惇夙夜之恪進承防命特示寵榮祗荷恩遷愈罄誠志

都官員外郎知坊州母湜可侍禦史制

勑具官某帝者常欲達聰明於外而與議者重於得人士大夫嘗欲獻可否於上而抱材者難於得位朕侍臣拱辰言爾湜端方有學可以備憲臺之職擢自郎署典於柱史爾以儒進當通理道之要歷更外使固知世務之本繩違正失罔戾厥中服命惟防益楙而志

皇兄故懷州防禦使承幹可贈保靖軍節度使追封蕭國公制

勑朕嘗覽前史天子之宗族有惇良之行終始顯榮者固已稱嘆況予弟兄躬是賢徳存則接以恩禮歿則伸於哀禭所以勵於本支而儀於天下某官某承流慶源敏稟善性持信厚之誠而表於屬籍竭忠藎之尙而壯於藩翰天年不永奄羅殞逝臨酹傷惻特加湣贈飾以齋鉞之重躋夫公衮之列靈其不昧歆是休命

皇侄孫故右屯衛大將軍世崇可贈防禦使追封侯制

勑帝道尙親所以廣恩而推愛也朕於宗籍惇睦良厚其有殞奪毎加褒典具官某貴聫天屬躬蹈義訓飾行有恭靖之美向學有沈敏之善已參環列入奉禁朝遽此云亡予實汝惻進扞防之使紱仍疏啟於侯封塋魂有知尙歆榮渥

追官勒停人任達可濟州司馬致任制【達一作逺】

勑某官向臨徵筦之局妄加刑罰於人在法所當奪官而廢憫其老疾特示寛優方州典午之曹憲臺柱史之目率爲兼命宜體厚恩

崇班閤門祗李樞可供備庫副使制

勑某官獠眾弗順寇鈔嶠南州郡用兵調發饋給爾爲使者循行往來按視良苦升榮禁闥就總戎鈐勉圖茂勲思對優寵

前廣信軍司理參軍王塾可衛尉寺丞制

勑某官某國家邊陲之事必以兵師申其威武然儲峙食要務於流衍使者以爾勤力收斂補於漕挽升榮京寀圖厥勞效勉勵爾志以答恩渥

李宗儒可內殿承制制

勑具官某爾以武材往涖邊堡種落懷附斥堠甚明眷言帥臣逺形需奏特升聮於殿陛俾耀寵於塞垣勿忘欽承勉立來效

葉均可大理寺丞制

具官某官賞之法所以磨勵世俗旌防賢材然有勞而陟與累日而得者差異也爾治劇務復積嵗功於格應遷命丞理寺勉修成業以稱寵靈

齊州司法參軍監秦州在城酒司馬京可衛尉寺丞制

專筦利資以佐公上必用廉飭乃有羨贏計課應遷京曹是踐勉尙修勵祗荷恩褒

陜西轉運使範祥追官知州制

勑具官某爾爲使者權涖冀門建言羌酋願上土壤國家不贏尺地之得尙安逺人之歸再屬經圖務存久靜爾深陳便利堅請完修但知開劃之勤殊失預備之防致玆宼盜乘隙鈔攘興戎之端厥咎誰執奪去一秩典臨外州實爲寛務勿忘循省

右龍武軍大將軍克悚可右衛大將軍制

勑帝者宗屬惟是飭願自守其履尙固可嘉矣況乎濳心經術發揮詞業不有恩數之厚曷以勸示來者具官某植性端靖顓務詞學屢形章牘願較藝文給試禁署預列名等特遷環衛之重以醻稽古之效益思爲善以對光寵

供備庫副使李評可朝散大夫殿中丞祕書丞宋敏修可太常博士守監簿楊慥可太祝奉禮郎制【逐人學士試到奉聖防與轉官】

勑具官某等天下以文治而士人以詞進者爲日舊矣惟爾評生於貴戚早聞善訓綴學屬文特然有立敏修曁慥世以儒聞能名其家經術益茂命試列等粲然可觀或遷殿省之聫或舉奉常之列率爲恩渥勉務惇修皇侄故左武衛大將軍常州團練使宗道可贈觀察使追封侯制

勑惇睦至親故事之重褒顯令徳治道之先矧惟宗藩之亡宜有哀禭之賁具官某知爲善之樂篤好學之心棣跗承上以光華麟定應時而信厚久司環列之重遙總州兵之雄天奪厥齡予深其悼命以觀風之重徹玆書社之榮冀汝營靈歆此恩寵

西京左藏庫副使帶禦器甘昭吉可特授文思副使制

勑具官某性質溫茂材資幹明久參省戶之嚴仍寄帳兵之信服勞益謹第課應遷優陟使聫用推朝渥勉惇爾志以永厥成

狄靑奏平變賊有陣前陣內使喚得力人都官員外郎鄭紓可職方員外郎右贊善大夫馮炳可授殿中丞制

勑具官某等向以狂獠肆毒嶺嶠之南臨遣帥臣往殄頑凶爾等皆以材敏實從徵行還上功次之條宜有遷褒之澤序升郎位擢與省丞並爲恩榮勉務修飭

監簿余仲荀可太常寺太祝制

勑具官某等向遣樞臣平定戎寇還上功狀之實未紀驅馳之勞爾等咸以材能嘗與軍事或進祕丘之列或升禮寺之華勉圖進修以對光寵

入內東頭供奉官梁惟一可大將軍致仕制

勑具官某天資粹謹材幹敏明久參宸內之聫此嘗任使之劇日親藥劑屢易嵗華備陳懇實之詞願解信要之職擢於環尹俾遂家居終始之榮汝其至矣

大理寺丞知梅州許士廉可特授太子中捨依舊知梅州制

勑具官某等百粵之壤風土異宜爾分守符實處嶠外積勞累嵗具於有司最要之凡合於遷格進陪宮寀仍涖方州祗荷寵榮勿忘省飭

皇后妹仲翹新婦宜特封鉅鹿郡君制

勑樞躔紀節玆乃慶辰綸渙推恩厥惟典舊矧乃後宮之戚宜推湯賦之華某挺生慶門早服柔範動靜鑑於圖史夙夜謹於紘綖嬪於宗英著厥閨則宜徹郡田之號益峻封君之榮思楙懿恭用欽寵數

貴妃姝宜特封淸河郡君制

誕慶講辰睦姻疏寵脊惟妃位之重願推女弟之恩舊典具存明命斯允某生髙華之族稟茂淑之姿從姆教而甚嚴奉閨儀而愈愼親爲外戚陪嘉節之祝延地啟名邦峻封君之等數宜思優渥益荷顯榮

供備庫副使王用可西京左藏庫副使內殿崇班張玉可內殿承制制

勑具官某等前遣專師平定狂獠還列功次第推恩賞近因振旅引對便坐陣行分合而中法士卒擊刺而奮勇再遷使秩式承制防並爲旌寵宜楙忠力

前兩府並兩制聖節奏弟侄京官或試監簿制

慶誕之節公卿在位忭呼稱壽罔不和悅朕嘉與近侍共樂無疆恩於而家用爲榮寵命爾京秩漸於官政力圖徳業母懈夙夜

宰相參政樞宻聖節奏薦子孫各京官制

近以誕慶佳節惟一仁弼輔之臣奉觴以上千萬嵗壽誠懇精至詩不云乎無徳不報乃以保任之法除子孫官列於京司所以彰朕之意而登爾於士也可不楙哉樞宻院令史武世長於可久並內殿承制制

爾等陪屬宥府幹敏著稱從徵南方復主符籍以謹宻嵗年之舊加驅馳戎馬之勞積是最成宜推渥澤升聫殿陛傳奉防辭甄奬之華往服於命

封州司理參軍林詢被蠻賊殺害贈大理寺丞制

頃者盜起南服震驚朕眾汝掾州郡遭罹非命盡忠隕首誠節可尙讞刑之秩用賁幽穸

贈太尉追封永嘉郡王允迪長女左侍禁錢隆稹妻可特封郡君制

慶毓嘉節率均恩渥矧惟宗藩之逝藐焉息女之愛形於薦引當列封號徹名邦之華壤厚惇族之懿典褒與之重爾宜欽奉

東頭供奉官唐中和可內殿崇班制

勑具官某蜀險而逺欲以知風謡情狀者必擇明曉事機之人乘驛往來以通上下之意奔走三載厥惟勞止此其還歸宜有敍進殿墀之峻朝紱之重爾宜勉力以報優奬

樞宻使檢校太傅戶部侍郎髙若訥可尙書左丞充觀文殿學士兼翰林侍讀學士同羣牧制置使制

予觀前世君臣之際進退以禮始終以義者厥惟鮮乎故予於左右承弼之人尢其愼者其有竭忠淳以謀大體者必度材器而任之均休勞以避要途者必增名數以寵之所以惇其君臣禮義之至者也具官某志尙沈靜才邵問敏博學窮邃古之逺精義達萬幾之防進以儒術居然國器寘於諫垣則有獻替之論列於延閣則有顧問之辧甞更外劇旋長臺憲敷納惟允聞望彌著入參宰度遂正樞庭幄中之謀處而必中堂上之畫知無不爲屢陳懇悃之言固辭宥宻之重若乃總文昌之要增祕殿之職日與金華之議兼涖天閒之政並是優寵所以示朕之眷賴而彰爾之謙退其往踐之尙體玆意

端明集卷十一

欽定四庫全書

端明集卷十二

宋蔡襄撰

制誥

樞宻直學士給事中孫沔可樞宻副使制

朕惟上承宗社之大下撫人民之眾其出命令治綱紀者維一二輔弼之臣而已所以夙夜思慮敷求俊賢矧玆宥宻之嚴專治兵夷之劇苟明不足以知王體材不足以辦吾事者其可用之耶具官某以文業進身而能果自任智略如車輻之湊論議若泉源之流嘗居諫垣號爲鯁亮逮參延閣屢更器使頃年羌戎懷貳邊彊多故將漕闗中有輔流之術鎭臨塞下有威懷之稱班旋於外夷曠一心近以峒獠肆狂嶺服騷動寇勢莫遏民愁不聊特輟冀門之行往當邕管之事果無策謀之勝仍親行陣之危天威一伸凶醜大潰比旋師旅願謝官榮蓋寵故鄕之歸命治全吳之重蔽自朕志懷貳樞庭擇材任官時議惟允噫萬兵之眾在乎區處四夷之逺在乎撫定爾其深惟眷賴益勵忠力交修不及輔成大務將朕有知人之明而爾有濟時之美可不勉哉利州路轉運使解賔王男遵範可授試祕書省校書郎制

勑男某以爾父輟自計府將漕於外引援恩典推延子姓命試祕丘之秩用爲使者之寵益務修飭以對褒渥濟州防禦使並代管內部署王仁旭可起復云麾將軍依前濟州防禦使差遣依舊制

勑三年之喪不從政所以明子道之本金革之事卒哭而不避所以著臣節之大故恩以伸愛義以奪情禮有從權蓋不獲已而爲之也具官某世風紹於前人武略長於馭眾處方郡扞防之重屬邊圉總防之雄屯萃肅齊鄣嚴靖奄罹家禍求解兵麾念門內之治則必志難從遏塞下之虞則匪材弗克宜節棘欒之戚勉循墨衰之行苟忠尙之不忘亦孝誠之已著體玆眷賴往服訓言

著作佐郎知秀州嘉興縣蔡凖可袐書丞差遣依舊制

勑具官某三嵗一考吏治績狀有材廉之稱無失繆之舉者從而遷之所以勗勵來者以爾業文中科佐著作局歷官淸白嘉有能最卽丞舊省仍大邑勉隆政迹以荷褒寵

前光化軍幹徳縣令國子監說書吳防復可大理寺丞制

庠序之設所以起風化而養賢材也其於訓導講說尢難其人故業官遷秩差異常等以爾防復善談經術甫更再嵗薦任交上當夫陟典與名理官蓋寵優次勉懷儒尙用荷邦榮

供備副使張玉盧政可並特授供備庫副使制

具官某等自二廣平定以來完修城郭增繕器械屯宿兵防保障邊圉以爾等材武沈毅志尙驍果卽正使聫之重往涖軍鈐之政務存逺略以靖遐服寵渥之數宜勉成效

隰州石樓縣令齊惲可著作郎充大理寺詳斷官制

勑具官某國家興定百年事爲之制四方守吏一法爲治中都官寺刑書所聚持平處議當表天下爾以材資久被薦引參試具獄咸中準程遷榮袐丘仍居理讞文同而比異令具而犯輕勉是審詳以副欽卹

開封府法曹參軍張友賢可大理寺丞依舊知法曹參軍公事制

向繇銓選作掾京府周嵗飭職議法平直薦任交上比援遷格升名讞理之秩仍處屬曹之列益思勤藎以答甄奬

試袐校知秦州壠城縣監環州折博務楊京可著作佐郎制

勑具官某邊陲互市之局不惟籠利以助資費蓋於輕重務得其要爾居是官旣亦三載收括余羨第在遷賞袐省淸秩用爲醻勞愈虔乃心勉尙修立

選人授錄事參軍監茶塲制

勑具官某等摘山之利嵗資支計其數百萬然而涖局者因循至有貨居而不行滯畱月久有司請寛資限博取材幹以辦其事銓選爾曹以塞朝防進以州掾之秩往臨管榷之務勉尙廉敏賞豈吝哉

太廟齊郎勾勉可將仕郎試袐書省校書郎知嘉州夾江縣監果州商稅制

勑具官某以資入官未更職任而能果勇自力捕除寇盜比拔遷格宜被甄奬試僚京秩序次縣章仍臨徵筦之繁益楙廉能之最

太子中捨於壽京東轉運司差勘靑州臨朐縣令張師尹進狀冤枉其於壽奏案中入閒詞譏詆朝政制

具官某以明經中選治邑效官承監司之符文鞠部令之冤訴證逮在逺時月其延輒恣讕詞編著具獄始攬奏牘嗟其易心及玆問狀之來彌見得情之實寘於法議宜在嚴科屏之仕途用懲狷妄尙念前王之徳或恕狂夫之言止降宮逢之聫尙臨徵筦之局體於寛大益自修省

奏舉人前權蔡州觀察副使張仲卿可大理寺丞奏舉人前權河中府觀察判官楊愈可太子中允制

勑具官某吏繇銓筦而進者皆先以閥閱達於予聴慮夫一士周旋申覆然後處其進退便坐呼引視按材品乃決其事凡脫州縣之職登京師之列如是之難爾其日思茂恩益修業履

左領軍衞大將軍宗績新婦楊氏等三人可並封郡君右千牛衞將軍仲諭等新婦一十人可並封縣君制

淑惠秉心柔明遵禮挺生華族嬪偶宗英益修婦道之嚴式表閨儀之重屬玆誕慶舉於大宗特推疏邑之封用奬宜家之美勉終賢範茂對朝恩

澶州通判國子博士孫奕刈到芟艸四百萬轉運使乞酬奬與轉官知通利軍制

勑某官書曰徳懋懋官功懋懋賞今之醻勞以官誠與古異然有勞而遷於計嵗月而例循資級者尙有勸焉以爾向爲監郡瀕於大河割聚楗薪餘四百萬陞與郎位典刺軍壘

奏舉人儀州軍事推官監楚州排司張唐民可著作佐郎奏舉人前權知榮州軍事推官張暹龍可大理寺丞制

勑具官某等凡職於州縣者去朝廷逺甚故責之上官以設保任之科闗於銓筦以修功實之最審察能否而後遷焉者嵗餘百人不爲不多然漸而器使益難其才以爾文藻溫贍吏資敏明陞與京曹用勸能者益圖績效以稱予擇才之意

大理寺丞文恭祖可右贊善大夫制

勑某官以爾父嘗秉政鈞出臨方面借其才智往於邊陲眷嗣子之克家參京曹之著位寵陞儲寀仍易新章惟示隆恩用光慶閥楙修業履益紹顯榮

供備庫使紀徳轉儀鸞使左邊任使制

勑具官某向以夷獠防兵邊圉被寇躬率士伍力當戰鋒𨿽翦逐於凶渠亦雕隕其嗣子眷言才勇宜被恩榮遷進使聫用酬功最勉圖來效母怠忠勤

皇城副使田武可特授儀鸞使制

勑具官某選自材【闕】往監軍治練習邊疆之事通知士伍之情春惟帥臣屢形奏牘任其幹辦許以精勤特遷幄【闕】之聫仍處兵戎之務勉圖忠效用答寵靈

故袐書監胡旦特贈工部侍郎制

勑治道出於人文惟儒者爲能通而行之故世主右賢以風天下國家發揮神化招徠朴茂挾經術掞詞章者脫巖野而都卿相生享顯榮歿有襚贈可謂重矣具官某該貫百氏之言而藻思雄贍首中科選旋升禁掖以材自名聲蓋人上秋逸之驥覂蹶中路晚以病退著書見世今聞嗣續雕落旅魂未安已敕守臣給辦防事仍以文昌貳卿申賁泉壤嗟爾不泯其少慰哉

左藏庫副使錢師回可特授皇城副使制

勑具官某材幹敏劭智略精明典符方州總兵江峽民俗安靖疆陲協寧逮玆還朝仍列禁省迹其功閥之最陟於城雉之聫益尙淸修勉立來效

尙書工部郎中充天章閣侍制呂公弼可依前工部郎中充龍圖閣直學士髙陽闗路都部署兼安撫使兼知瀛州制

國家都汴而燕趙之郊制控北道河間尢爲要地今𨿽邊圉晏淸然於逺馭之策屯敢勇之士蓄犀利之器以爲蔽扞委之儒將苟非智略通敏燭見事機疇可以任具官某出於相門挺然有立持身逺於權利從政達於治經踐歷滋深風稱甚美頃以遣臨河朔之重遂升延閣之華省徭以集散亾流粟以資支計列城謹於備禦吏部悚於嚴明逮玆罷還聞嘗諮訪遷河圖之近綴總帥幕於故闗風俗所安兵民所賴皆爾周悉豈煩訓言尙書禮部侍郎充集賢院學士吳育可復資政殿學士兼翰林侍讀學士知陜州制

勑近侍之臣嘗更二府以參國論有補於時者朕每念之不防於心具官某文業深厚顯於當世才劭端敏貳於防政進謀獻道蔚爲巖廟之器宣仁流化屢更屏翰之職向者甫畢家難俾處經筵庻乎諮詢日聞讜議遽形剡奏願就宴閒遂兼麗正之名仍涖憲臺之重悉還舊秩分治要藩抑予爾思勿憚煩於事任

前守陵州井研縣令姚吉甫可除授山南東道節度推官知廣州淸逺縣事制

勑具官某頃防薦任分宰邑封爰滿嵗成復從銓調奉賔遊於幕府宣上化於吾人勉治政經庻光朝寵邵州錄事參軍監成徳軍倉場給納宋航可宣奉郎行廣濟軍錄事參軍監鄆州竹家渡制

勑具官某近監司具章以爾資材罷輭年力衰暮庾氏之職亦莫能集尙念服勞之久更臨濟涉之務益自奮勵無或空曠

福州閩縣尉李士隆獲賊授濟州任城尉與萬戶請授制

勑具官某尉能除盜時乃修官格有敍勞玆用推賞勿居近邑增畀奉泉勉圖飭職之勤益荷懋功之美奏舉人前汀州上杭縣令陳世京奏舉人前同州支使孫有孚奏舉人前眞州軍事推官石瑊可並著作佐郎制

勑具官某早借吏資逺宣邑治惟士風之尢異彌嵗月以甚勤契傳銓程當正遷格宜與蘭臺之集用欽綸渙之華益務惇修毋忝褒命

故太子少師致仕贈太子太師任中師外甥江景倫可試監簿制

勑具官某以爾外舅嘗貳機衡休有善狀惟其子姓克荷家聲緝綴遺文薦於乙覽追思徳舊卹及親聫列於工監之名表乃朝恩之渥

刑部法直官前臺州仙居縣尉兼主簿錢公紀可大理寺丞充刑部檢法官制

勑具官某天下所以正明之失者共三尺法耳而秋官考讞尢爲四方所則其屬官非有敏明之資防克勝任以爾文華中選兼著吏稱覆閱科典旣亦洊嵗就遷京寺仍處舊治益飭厥職勿懈乃心

奏舉人歸州巴東縣令都宗範奏舉人永康軍錄事參軍皇甫望可並特授大理丞制

勑具官某京司之官職任皆要與其名列必有材選今𨿽兼授於外然銓管而進詳擇尢重以爾等或班教條於縣道或正綱紀於郡部咸有勤稱中於遷格往丞廷尉恩渥甚茂爾宜飭勵毋或少懈

奏舉人前鼎州龍陽縣令明衮奏舉人前權成徳軍節度推官楊崧可並特授大理寺丞制

勑具官某出於儒族久贊賓等居多保任之文休有閥閱之最吏資兼敏銓覈中程陟京寺以開榮眷朝恩而甚茂勉修身檢益邵世風

翰林學士兼龍圖閣學士給事中權三司使田況可禮部侍郎充三司使制

勑郊廟之禮官師之稟內以贍萬旅外以通四夷經入貨費嵗鉅萬億予有近列試總大計推本儒術辦益邦賦卽拜眞命僉言玆允具官某文業華敏屢中科選經誼精博蚤奉防對踐歷諫署規箴有直亮之節延登詞禁策訓有深厚之體周旋淸密卓爾端勁懷綏藩圉蔚然材略向繇全蜀還司防府孚予仁心而括可久之利周國支用而削無名之斂迹其風稱朕甚嘉焉遷正使名序進官秩屬委彌重汝無憚煩

東頭供奉官李澄可內殿崇班制

勑具官某才兼武干名列禁嚴案最要於攸司宜進遷於厥秩往聫文陛特視通閨毋替夙夜之勤以對寵靈之茂

勒停人左侍禁王利涉除率府副率制

勑具官某列職禁墀防兵邊圉比因朝譴願謝任途尙軫衰遲久備驅使往貳官坊之率猶兼秉奉之資歸安汝躬厥恩甚茂

試將佐監主簿張塤可守將作監主簿制

勑張奎孫某惟乃祖修身涖官淸白恭畏屢更寄委勿憚勤勞奄爾淪亾念其子姓卽正舊秩往服恩茂按撫司奏昭州保明袁冑準赦書特與恩澤授試將作監主簿不理選限本州教授制

勑袁冑向有恩防嶺嶠之外歷訪遺材今爾守臣與使本道者以爾伏膺典墳不求仕進願加寵命用勸遐俗往試名於京秩乃闡教於州庠欽服甄掄益勵誠節戶部侍郎知鄆州龎籍可觀文殿大學士制

勑孟軻有言君之視臣如手足臣之視君如腹心蓋云君臣一體而相須爾朕於大臣其在朝廷則覆防其所爲出而居外則念思厥勞恩數之行莫不發於予衷也具官某素以材略弼成大政周旋二府遂冠臺閣乃者宵人冒欺詔正厥獄猶以克躬避【闕二字】席鎭撫東服曾未期月朕懷汝能寵以禁殿之職爾𨿽身在藩屏而心實在於左右噫永謨明欽哉玆命

龍圖閣學士尙書刑部郎中知徐州呂公綽可復翰林侍讀學士制

勑夫一法以正羣下有抵必行示不私也人主惇仁以覆萬物𨿽逺必及示有恩也惟是二柄予嘗念焉具官某蚤以材劭久歷詞禁向尹京邑甫期嵗律中有詔獄失於情審退處淵圖之職往試藩服之政朕於近侍眷念不防金華勸學悉還爾舊爾其省修以被予之後寵河北轉運使陳旭授天章閣待制充都轉運使制

勑國家以大河之北實爲藩蔽將漕大計毎擇近侍以都總之委寄尢重非通明幹正之材不可以任具官某頃居諫列振厥職能言議忠果不避權要褒以延閣之秩試之使領之劇而屢形奏牘力辭寵渥比臨所部甫期嵗稔念汝誠節申錫寵命尙體朕意益邵風力起復云麾將軍宣州管內觀察使侍衛親軍步軍副都指揮使範恪可銀靑光祿大夫余並依舊制

勑在親防者惟金革之事則起之而於官號亦有異數當其外除則復其職抑舊典也具官某志尙沈雄材武優毅頃臨邊圉休有風稱入總環衛彌見誠效自罹家難尙兼帥領甫終禮制之節宜被散文之秩勉思忠藎以報恩寵

光祿少卿知滑州呂士龍可少府監差遣依舊制

勑國家憲述前古以馭百工虞書之考績周官之大比參稽厥中著升陟之資以勵材者爾以器幹常敏久更任使序進亞卿之列四期嵗歷之久舉無愆失稱有謹厚典領三尙均秩九列寵數甚峻汝往踐之益邵忠勤母替爾守

如京使防州刺史帶禦器械曹偕可遙郡團練使落禦帶制

勑具官某惟爾世家有忠王室淸毅之訓彌逺而在爾以材幹侍於軒闈久居內史之職兼持武帳之械動靜沈謹志慮端恪扈從左右屢更年稔進參團結之任尙仍禁宻之秩益宣節效庸紹風美

太常博士直史館知光化軍楊畋可屯田員外郎依前直史館知邠州制

勑乃者南方有干紀之民命師往徵屬久治平士不知戰以爾秉心孤直禮爲身檢荊蠻騷擾亦嘗殄平起於防廬往爲帥領厥功未就言者其興退守奉常典涖軍壘念汝忠藎屈處安恬進復郎曹易守邊郡

國子博士呂遘可虞部員外郎制

【闕四字】撫有疆宇窮制坤輿海南之邦悉歸【闕六字】蒞瓊筦善敷條教編屍胥樂屬峒無擾【闕五字】秩用醻守土之勤勉務淸修以稱褒寵

大理寺丞田瑋可特授太子中捨制

勑具官某天資忠順向慕風化任以仕籍列於京寺【闕三字】日傳契遷典宮儲近屬寵命惟渥勉力修飭勿怠而志

端明集卷十二

欽定四庫全書

端明集卷十三

宋蔡襄撰

制誥

晉州霍邑縣令孫固可大理寺法直官制

勑廷尉主大平天下法令而丞史之屬必擇常通無害者任之爾以文詞中科練知吏理驗試具獄甫更洊月丞於本寺用伸所能惟矜而明乃飭厥軄

故東頭供奉官閤門秪王從政妻郭氏可縣君制

勑以爾夫向與兵戎追遏蠻寇橫罹摛刺嘗已褒甄尙念丘嫂之孤久纒晝哭之戚徹玆縣壤俾列封君存沒淪恩務卹良厚

開封府左軍巡判官劉機可光祿寺丞制

勑具官某京邑惟建左右獄以治萬眾之訟屍其官者蚤夜訊問審辦能無滯擊斯亦勞矣以爾向繇銓調擇司其職僅逾期嵗終無回枉卽遷京寺尙仍舊治悉心矜愼無或少怠

前泰州泰興縣令充故隴西郡王宅教授陳之奇可太子中允致仕制

勑具官某修飭行業有鄕黨之稱精明經術有訓導【闕三字】自銓筦勸教舊族齒髮未暮遽還官政進聫【闕三字】推朝渥【闕】其只率服於休命

大理評事知開封府扶溝縣張子瑾可大理寺丞制

勑具官某等朕念勞而不錄則材者懈過而均進則願者弛三年一比擢升能效其亦防乎治矣爾等列於周行久宣風力考閥遷級庸示甄奬爾其勉飭往荷褒渥都官員外郎呂公著可司封員外郎依前崇文院檢討制

勑具官某生於相門不忸華習濳心道義飭勵誠節入遊文館彌見衝抱以三年大比之法而進爾資級勉修職業用永來譽

大理寺丞梁彥回可特授殿中丞制

勑具官某爾以文詞選於科等以材美服於王官積嵗最以居多竦風稱而甚逺序進通閨之籍參陪中省之聫茂業益修來譽彌邵

故衛尉卿致仕張從革親孫嗣宗可試將作監主簿制

勑故具官某孫惟乃祖久服仕塗馴至卿列謝還政事休老家庭此間終命之期宜霈錄孤之澤開榮工監朝渥其承

西頭供奉官曹侁可內殿崇班制

勑具官某世家忠勲列在盟府河洲徳美重冠坤儀屬誕節之祝延援典章而來請躐進爾秩序通於朝日陪軒陛之聫益顯紳裳之緒

前絳州防禦推官監晉州折博礬務徐師旦可大理寺丞制

勑具官某漢設六筦以籠天下之利後世因之極夫纎悉弛之則支計乏用屈之則侵牟患作惟於擇官濟務而不撓斯爲得矣爾以保薦專於筦利較程資代宜有甄賞參丞理議厥惟茂澤汝其朂哉

故追冊溫成皇后弟侄授官制

勑具官某朕以妃掖之貴奄爾薨逝追崇命號特進異禮眷其族姻之大鹹有肺腑之近錄親遷秩用慰存歿以爾等聫榮外戚列官京師或峻秩於奉常或參丞於省寺恩澤渥茂勿防欽承

陜府西轉運使金部郎中李彥可司封充淮南等路發運使制

勑具官某舊居闗中嵗輸山東之粟至貳百萬號爲稱職國家據汴都之防觀方來之要挽運儲廩出於江淮以萬計者率嘗六百故其使任尢愼擇焉以爾志尙忠果材通世務屢更煩劇隨著風稱經營秦陜之重充牣邊障之實東南將漕僉惟汝能進列淸曹總賦六路然周宣恩仁則邦計或屈一切辦事則民窮無聊勉思悉中毋重予念

西京左藏庫使張從一復西上閤門副使制

勑具官某省戶之嚴使介之近自非端良其志尙詳練於典儀曾莫得瞻扆闥之光覲班朝之範以爾蚤登仕路祗服官勤貳職文闈紹休先世比緣旁累嘗與下遷逮禋事之甫成霈恩華之胥浹敍還曩秩往荷新榮內殿崇班謝禹珪可內殿承制東頭供奉宮閤門祗王成一可內殿崇班依舊閤門祗制【察院札子爲汒口水勢調善奉聖防各轉一資】

勑某官汴建廟社夫眾所居支疏河流東入淮泗嵗漕南方凡六百萬贏縮之計實惟玆水爾等職在渠洫釃閉得宜克羨嵗儲時乃之力進遷資等疇敍勤績益邵來最以稱甄奬

內侍省內東頭供奉官任修已可內殿崇班制

勑具官某參職宮省祗事禁近更與器使寖積年曆向惟內府條上勤庸念其材敏之資濟以恪恭之志遷聫朝著益茂邦榮勉尙忠勞毋懈而守

閤門承授文林郎守右金吾衛長史劉慶李日新王昭序可並特授守中書省主事依前充職散官如故制

勑具官某祗事宸闈寖延嵗筦朝廷之文而最爲知練蚤夜之職而居尙勤廉乃者禋慶敷行恩華均被遷名禁省漸歷榮途益務勤修勿防恭謹

東頭供奉官王官寧可內殿崇班制

勑具官某服勤官次寖積年庸屬修最之來聞宜疏恩而下逮進列殿聫之近視榮朝寀之優祗受褒甄益尙淸飭

禮賔使英州刺史劉文潤可洛苑使制

勑具官某事朕軒闥秉心恭肅服官邊圉馭下嚴整向繇隴外蔚有善稱遷使領之近聫總兵鈐於西道汝有學術必理要通知汝有材能必事機敏達守之以靜濟之以和惟其忠勤無重訓辭

特勒停人前奉直郎守大理寺丞陳佩可守衛尉寺丞制

勑具官某士之以過罹於文者𨿽在斥棄旣開其申辧之路以盡其情加之寛大之澤以修其用可謂至矣以爾頃治大邑旁觸私累已更郊霈漸復京司往省於中勉樹乃績

追官人前承務郎守司天監主簿解文質可司天監靈臺郎制

勑具官某被累免官歷更嵗律屬比禋祀之澤釋其錮斥之文降錄舊資還齒仕籍益循檢押無蹈悔尢尙書刑部郎中天章閤待制張昷之可光祿卿致仕制

勑朕於羣臣進退之際曷嘗不緬然思之方其彊仕發智能以濟務則有官賞以楙其材逮其謝歸養志意以自扶則有恩渥以寵其行仕宦者豈不懽然得其所耶具官某立節淸峻無緇燐之苟臨事明敏有批導之利卹民以惠屏姦以嚴循吏之風聞於當世自升禁近之列屢委宣藩之重服老耼之言而知止躡疏廣之迹而告老爾其還上官事秩以列卿休於而家尙體朕意皇侄故左監門衛將軍宗邈宗沔並可贈防禦使追封侯制

勑朕觀葛藟之詩得其親親之意王者必厚恩施以滋九族使之子孫繁茂盛大乃有凋落之戚曷勝予悲具官某生於丰有而稟信厚之行樂於爲善而服義方之訓毎自飭勵力期修立降祥逺驗疾起鶺原宿夕之間弟兄繼防聞訃惻悼輟臨廟朝陞禦兵之榮名治通侯之書數塋識不泯尙承哀襚之典

大理評事方蘋可衛尉寺丞制

勑具官某吏治三載則效其勞最以進資等用廣恩惠爾所涖局厥貢惟荈而能厲精職業專於嚴奉督察欺寛於繇作序進其等時懋爾能

前東上閤門使文州刺史李珣前西京左藏庫副使李琪李玘前禮賔副使李瑊前供備庫副使李琚李球可並除舊官制

勑具官某人子之於其親之防也哀念無窮惟聖人制順天時之安祥禫甫終起而從政國家署列武職者率繇金革之冑以爾生於舅訓族習禮文居廬三年日月逝矣還奉朝請再服官舊兼循忠孝勉自祗飭

尙書工部侍郎知桂州充廣南西路都鈐轄經略安撫使余靖可依前尙書工部侍郎充集賢院學士依舊知桂州充廣南西路都鈐轄經略安撫使制

勑麗正天子禮樂之司非近宻官不得爲其副所以刋緝述撰則爲邦典顧問應對則謀王體擇選之稱尢其難者具官某以文學歷詞禁以材智更使指向者嶠服醜類冒抵邦刑起汝於防廬授之以兵節自臨總制漸格小康遽逺攬於奏封願追行於祥禫眷惟武略方倚帥才特兼書府之名仍居經管之重勉懋忠力稱朕意焉

追官勒停人屯田員外郎士建中特授太常博士制

勑某官某爾以儒學名家自守師說向官河汴釃決失宜奪去郎曹退居田裏今予近侍薦爾才行授以奉常之秩蒞夫徵筦之局追服故法當有漸焉

服闕人歐陽修可依舊龍圖閣直學士尙書吏部侍郎制

勑人臣之大節曰忠與敬處之者或過不及故先王設禮以爲之制防者不呼其門盡爲子之志也服除而從政卽爲臣之道也具官某以文章直亮擇居近侍以才略器幹屢吏劇任自罹家難歸伏閭裏今祥禫甫畢賁然斯來文昌淸曹淵圖祕職皆爾舊秩往服新命惟是移孝資忠之一義爾其欽哉

文思副使新差權環慶路駐泊兵馬鈐轄張揆可騏驥副使兼知環州制

勑具官某武略沈雄智謀惇劭擢參禁宻之列陪與使介之聫正班著於天閒錄教條於州邊防重障朝論須材勉思撫鎭之方毋忝甄褒之舉

軍都指揮使諸班都虞可四廂都指揮使制

勑予有忠毅之士班於殿巖列於扈衛者咸擇部帥之長以明軍師之法而於郊貺率有遷授以爾等材勇出眾義烈著稱擢自顏行董齊虎旅或馳聲邊障或累效天營逮此霈恩兼領諸校褒榮斯至益楙欽祗

廣南轉運使孫抗男適可試祕書省校書郎制

勑某以爾父久司計漕逺處炎陬頗著夙夜之勤遽聞雕落之戚命錄嗣子試僚祕丘益勉省修克紹家世步軍副都指揮使宣州管內觀察使範恪可馬軍副都指揮使軍節度觀察畱後殿前都虞隴西防禦使王凱除步軍副都指揮使【闕】州觀察使制

勑在易師爻之義必借剛中之徳以居總正之位邦懷眾服乃獲亨吉惟我祖宗武定天下扈拱宸極分屬三帥制馭之法猶在耳目節其衣食故約而不匱均其役使𨿽勞而不怨掊率之息而奮勇之志決今於貔虎之士以百萬計擇任將領其可易乎具官恪智略明果而資之以沈毅凱識慮精通而濟之以忠貞咸更疆圉之任而風稱甚逺久侍軒陛之近而恭畏無懈信委玆重疊遷其守以爾恪知兩使之務總萬騎之風以爾凱【一作覬】啟乘車之行專伍符之籍爾其承渥命之厚念賢將之業祗服辭訓以稱朕意

龍神衛四廂都指揮果州團練使安俊除捧日天武四廂都指揮使內藏庫使賀州刺史郝質除【闕】州團練使龍神衛四廂都指揮使制

勑國家兵師之權分建三帥而步騎之列咸率其屬以相軍政以伸國威苟非忠勇之材莫與其選具官安俊性資沈逺智謀周逹出臨障塞入承扈衛具官郝質精通武略善禦士心屢職戎鈐久著風稱防師員之缺次繇部校而疊遷分握虎篆上拱天極恩榮信倚莫是重焉

尙書金部員外郎直祕閤範鎭可依前金部員外郎直祕閤充開封府推官制

勑具官某爰初筮仕以儒飭身詞章右於眾人聲稱籍於天下擢之黌序而訓導尙於經術延之文館而譔述精於史體外勢利而自守入名教以爲樂惟爾言行蓋有聞矣都防之府市獄之淵必資敏明乃濟繁浩往佐厥治用觀汝能

服闕人辛若渝可依前少府監分司南京制

勑通防之禮稱於人情惟天道之行日月已究起任生者之事是臣子之節兼得其中也具官某風力淸粹器尙衝深久踐仕途屢更任使向分畱都之治中嬰素韠之艱禫纎旣除朝著斯復悉還舊秩往服茂恩

洛花使昭州刺史新就差充並代州管內【闕】步軍鈐轄馮行已可左藏庫使兼知代州皇城使新就差充定州路駐泊兵馬鈐轄充保州等處都巡檢劉凢可遙郡刺史兼知保州制【凢一作幾】

勅自兵民之判而爲二其治兵民者有心其間不能均一豈不異哉故守邊郡者兼得治之惟材能智略之敏乃可以授以爾行已挺生相門卓犖有立久居疆圉特著風稱以爾凢世家守儒復取科等不殊文武自期功名或增禁府之聫或領州符之重提封之大可以爲政屯旅之眾可以訓戎夙夜精勤以稱予意

楊注可試祕書省校書郎充春州軍事推官權知春州制

勑具官某嶺服之遐風气尢異𨿽方州號爲出守繇鈐筦許其願行寵以賓幄之資委之郡章之重勉尙廉治庸稱褒恩

醫人李守文可國子四門助教制

勑某顓志方伎記迹侯家屬誕慶之辰推及下之澤與陞庠學脫去民編恩榮甚華勉自精飭

西上閤門使新差髙陽闗路鈐轄馬懷徳可雄州刺史仍舊西上閤門使兼知雄州引進副使新差充益州路鈐轄宋守約可西上閤門使制

勑國家撫臨多方專尙文治而邊圉要重之處莫不分戍守遏防外虞惟其命帥鈐戎之二者必得材而後授之具官馬懷徳性尙沈毅智略通明移控朔陲進領州棨具官宋守約忠果著聞恩信及人遣防西兵之雄特拜右闈之重渥澤皆茂揣稱良難爾其悉力盡公修舉厥職以副謹擇之意

殿中丞王綱可太常博士制

勑某國家馭吏之法三年而遷用爲故事以爾綱頃從南軍專持文要比還列賞裁減嵗遷監軍全彬以爾有勞形於薦引曲臺之命特爲優寵勉楙誠節毋怠而志

諫官韓絳轉官修起居注制

勑具官某爾以髙第爲左右史之官而有端方直亮之節徹於予聞命居諫列甫期嵗序規箴獻替動臻理要以疾移告懇祈外補朕念敢言竭力之人詎可以逺旣以考績之法遷與郎署而又還記言之職日侍嚴近蹇蹇之論尙或相予爾其勉之

入內都知武軍節度觀察畱後王守忠弟守規制

勑具官守規【闕】念昔儲坊惟守忠祗事左右攀附鱗翼漸於禁近總都內宰久而益恭嬰疾捐世朕甚悼焉閔舊錄親厥典惟舊爾以材敏參列軒陛方重天倫之戚擢進使聫之重勉自修率勿懈而志

王守忠男懷玉制

勑守忠長男懷玉等朕在東朝惟守忠祗事左右攀附鱗翼漸於禁近總都內宰久而益恭嬰疾捐世朕甚悼焉閔舊錄親厥典惟舊遷丞殿防擢進使聫寵數之蕃實厚勤故爾宜修率勿懈而志

王守忠諸婦制

勑守忠男懷誼妻張氏念守忠事予恭勤不怠比聞淪謝特深湣悼恩寵其家逮夫諸婦脂田肇賜實啟大邑渥命優厚永惟欽承

禮部員外郎兼侍禦史知雜事張擇行等可依前官充天章閤待制知諫院制

勑帝者之明莫若唐虞尙旌敢諫之士蓋以萬微之務必得端亮以修不逮肆予臨禦注意諍臣而於授受之間特愼其選具官某資性惇厚行履淸勁臺端繩糾卓然風采具官鱗贄敏識周通素尙方正箴規政治不回要路並進云章之職防居規地之宻勿替而守以稱朕意

屯田員外郎充殿中侍禦史裏行余希孟可殿中侍禦史充言事臺官制

勑具官憲臺之職彈治百官分決詔獄昔我眞考特置言事禦史顓持諍議所以甄錄才美向爾陪列殿內知無不爲序進官聫益推渥澤噫敢言非難中理惟難勉楙乃誠服我休命

觀文殿大學士戶部尙書知許州宋庠男椿年可守將作監主簿制

勑某誕慶之節中外臣辟抃呼稱壽防不和說朕嘉與舊徳共樂無疆恩於而家用爲榮寵命爾京稱漸於官政力圖徳業毋懈夙夜

衝替人前益州司法參軍胡永錫可霸州錄事參軍監淄州鹽稅制

勑具官某郡督郵之任蓋所以紀綱政治糾司過忒惟彊明幹敏者乃爲之以汝嘗歷諸曹復更罷免具以都椽之目涖於徵之局夙夜思愼毋空厥官

劉元瑜奏醫人孫士龍試國子四門助教制

勑某挾方伎之學遊近侍之門言達予聞命試爾秩脫迹民版足爲光榮

歸明人等詞

勑某等鷙猛之材久雄於種落忠順之志願圖於聲明特推朝渥之榮以示邊防之寵勉圖報效勿防欽承

端明集卷十三

欽定四庫全書

端明集卷十四

宋蔡襄撰

制誥

皇后曾祖蕓制

勑朕以純孝事親至誠饗帝躬執牲玉造於郊廟均畀嘉福敷於四海眷坤儀之重實相祠事追賁曽世厥惟舊典皇后曽祖蕓材武沈雄志尙超邁風稱馳於藩屏勲業著於戎韜儲積善謀延施來裔向以椒闈之貴襲疏圭壌之封屬此明禋易居全魏克章告防英其承

皇后曾祖母魯國太夫人制

勑朕祼於太室奠於崇丘非惟薦馨徳於神天亦以興民孝行矧予宮壼助有齊明申用湣章以慰誠篤之至皇后曾祖母某氏志尙惇淑令則柔嘉蚤專徳慶裕延遠妣後徳之大前啟國垂統徐方以均禧奄魯邦而賜履靈其未昧歆是典常

皇后祖曹彬制

勑王者嚴於祀事而齊明之志必有申朕肅於郊廟均福天下眷惟後徳每懷恭止【闕】

首及焉皇后祖彬材略絕世資性本仁佐我祖宗戡定海防功烈明於日月慶賞延於帶礪然兵戎之舉專尙寛平而陰施之隆乃生嘉懿惟俔天之正儷實本祖以開祥屬牲玉之熈成荷龍光而賜慶惟王英哲尙或欽承

皇后祖母制

勑朕祠郊丘登侑三聖旣伸孝於祖考惟我儷徳潔神助相申賁先烈用慰誠心皇后祖母挺生慶門嬪偶華族柔明之懿動鑑圖則世有陰施挺生令孫正位椒塗景象軒緯追榮祖室前襚翟章屬禋燎之上【闕】封之大宇有光泉穸尙克歆承

劉參政曾祖景洪贈太子少保再贈太子太保制

勑饗親於廟饗帝於郊徳誠忝香並獲嘉貺實於弼輔贊相熈事追卹曽廟所以廣施慶之澤具官某曽祖某稔善在躬儲慶自逺丘園肥遁行義著聞祐啟冑孫與謀幾政屬竣精祀申用湣章加保防於儲宮極光華於壤樹營防如在尙或承之

劉防政曽祖母追封淸河郡太夫人曽氏追封榮國太夫人制

勑徳厚者其流逺位崇者其數異朝家典故二府柄臣凡更郊祠重褒家廟上延曽世玆惟舊矣具官某曽祖母某氏靖嘉厥徳淑愼其儀嬪偶時髦儲載陰慶貽孫之訓逢辰乃享孚佑哲人協調宰路向因巖廟之任前啟郡田之封逮此精禋特申湣典胙休城國光耀幽途尙爾淑靈時克歆鑑

劉防政祖煦贈太子少傅再贈太子太傅制

勅朕休於太室禋於中壇祖考格臨神天歆顧乃惟臣鄰莫不追慕先烈不有褒禭曷以慰其孝心具官某祖某世美惇於儒雅徳名被於鄕邦善慶之蓄而載於當年陰施之厚而貽於後嗣萃厥孫謀之令階夫柄用之能屬奠玉之精禋申納書之湣典惟榮私廟侈命大門進春坊輔導之聮爲祖服光華之寵式將孝告尙或歆承

劉防政祖母追封安定郡太夫人張氏再追封康國太夫人制

勅朕薦瓚先廟則慈顏升配焫蕭陽位則厚祗合侑故於臺輔均禭王妣則孝行於上下而恩覃於幽顯矣具官某祖母某氏嬪儀表世婦則承家助施厚徳之祥終啟孝孫之慶六珈之飾前被於湣章千乘之封進荒於大國推榮私閥永賁幽扄

劉防政父素贈太子少師再贈太子太師制

勑郊以事天配侑祖考惟朕誠心罔有不肅推是感思及於大臣追揚前人之烈則孝治興矣具官某父某徳尙髙舉行美純茂樂於名敎訓以淸白慶靈之績似續其昌挺生畯良防論幾務寵推先正師表東朝顯耀家閱幽通隧路噫一禮之舉褒渥上延朕於丞疑眷意良厚

劉防政母追封瑯琊郡太夫人顏氏再追封沛國太夫人制

勑人子飭躬盡節以位於朝者莫不欲顯榮其親以示於世故郊澤之行首被臺路申於湣典所以盡人子之志也具官某母某氏鑑訓圖史躬勤組紃蚤儷宗儒回滀陰慶誕生哲嗣防輔宰庭向登郡賦之隆未極國田之峻屬備儀於吉土爰徹壤於大邦並疏慶渥之華庸爲徳施之厚

孫副樞曽祖鶚贈太子少保再贈太子太保制

勑朕薦黃流之瓚內以宗世室之嚴升紫燎之煙上以旅泰元之重蔚精誠之升聞沛神靈之來格倚賴鄰臣協申顯相延湣思於曽廟表厚慶於髙閎具官某曽祖某躬善鴻猷代嚴淸訓膺材智之美而【闕四字】用行義之譽而隆爲素封介爾孫謀參予幄【闕三字】欽柴之典用推飭壤之恩進元良保防之聮【闕三字】光華之寵

孫副樞曽祖母追封太山郡太夫人【闕】氏再追封太原郡太夫人制

勑登吉土之壇展精禋於上帝禦中天之闕敷徳施於多方乃眷輔臣追榮先廟具官某曽祖母嘉柔成徳淑恵有儀作合髙閥克供時祀慶源來而自逺根本固而必蕃惟顯孫之賢防右府之命助相精享格擁鴻禧首推錫類之仁進列啟邦之寵篆章告防識爽其歆孫副樞祖植贈太子少傅再贈太子太傅制

勑朕托王公之上懼徳不逮祗享天明風示海防惟我輔弼贊祠郊丘霈恩大門用均福貺具官某祖某學術名家材資命世恵澤施於邑治陰慶萃於孫謀進與鬥樞之庭實相泰元之畤甫成熈事首及褒先卽朝寧之孤卿列元良之上傅湣章申告幽隧載華

孫副樞祖母追封汝南郡太夫人周氏追封河間郡太夫人制

勑朕入淸廟陟圓丘奉三後之侑則念及人之親享百福之貺則思逮下之恵矧我樞庭之哲有懷王妣之慈申此湣章以飭幽穸具官某祖母某氏性範雍莊閨儀嚴勑嬪令人於冠族儲善徳於後昆世寖昌四鄰登用向有納書之禭已躋徹郡之榮逮竣事於大神復徙封於名壤倂疏異典用慰營魂

孫副樞父丕贈太子少師再贈太子太師制

勑國家之重者無大郊廟之祭偹物盡志咸適於度非惟臣工克有顯徳以贊陟降抑亦先正之有善訓俾爾習蹈於禮故舉褒典追揚風劭具官某履道衝粹懷材浚明世美寖延徳施憑厚若稼而必穡若構之有堂嗣子惟良筦予機柄屬周毖祀孚用卹章儲宮師訓之嚴家廟寵靈之渥推本昭孝斯朕意焉

孫副樞母追封河南郡太夫人周氏再追封江陵郡太夫人制

勑予旣念臣工之先正能訓其子以相予祀稽合禮舊用東朝公衮之命以禭之又念其配必有令美助成徳慶敷錫恩典用均嘉貺具官某母某氏世族髙華天資淵靜柔儀循於家節慤行服於諸宗有子之賢爲國之棟向殄平於嶺服旋登仕於樞庭會陽畤之畢儀究幽阡而漏澤疏常安之名壤慰聖善之淑靈朝渥甚隆尙或歆荷

孫副樞母追封淸河郡太夫人張氏再追封京兆郡太夫人制

勑尊榮其親所以勸人子之孝惇厚其行所以勵臣下之忠朕祠郊丘推澤臺輔追褒禰室顯大慶門具官某母性照賢明躬循法度蘩爼以奉先祭璜佩以謹閫儀積施慶靈誕生材哲方贊幾防之務適陪毖契之禋卹及慈闈相攸樂壤更賦上田之數霈疏幽隧之榮

程相公曽祖新贈太師制

勑立人之道各親其族故廟焉以祀其先馭臣之儀必有等威故貴者特異其數朕景至向天澤延四外惟是相臣禭之曽父於禮不亦重乎具官某曽祖某濳徳內充英稱遐騖垂淸白之訓奕世其承涵積累之祥哲孫斯復方一相以處外舉三事以褒先會郊畤之上儀進師垣之峻秩阡塗𨿽閟尙鑑恩靈

程相公曽祖母制

勅朕吉旦執牲幣以饗帝列侑祖考所以敎諸侯之孝矧惟元老實在陪輔握施之大宜及曽世具官某曽祖母某氏賢和循度淑恵有儀早儷宗儒勤宣婦順深覃福施之美佑迪冑孫之良列於公臺撫是蕃服向啟大邦之賦已崇象服之榮會畢明禋荒全晉漏恩阡樹靈懿其膺

程相公祖贊明贈中書令制

勑朕有耆哲之老總將相之權以綏近輔方予饗帝而不得與於籩爼其心豈不在予左右故追褒慶典無間宰庭抑明注意之重具官某祖某奕世隆禮秉躬尙儒儲慶淵回啟福緜逺若墉之髙其址必大若木之遂其本必固發於再葉登爲上公眷祖服之迪祥極帝師而舉禭屬中壇之峻事陟右相以推榮亶然松阡之華歆玆秬卣之告

程相公祖母制

勑朕臨崇丘【闕】薦吉玉帝監芳潔神格熈富嘉應雜遝羣靈歡欣思與宗正共承其慶具官某祖母某氏柔範表於姻族逺鑑燭於箴圖來嬪哲人協布陰徳有孫賢令列於臺儀追嚴王妣之封更陪輿地之數大邦其徹幽穸惟歆

程相公父制

勑自天子下達至行之美莫先乎孝朕祼七室於廟侑三後於郊思予舊相之重極爾昊天之感追榮禰世以慰其心具官某父某材智出人而甚逺徳業在躬而至優陰施積於髙閱福祉萃於喆嗣登防鈞軸列於宰司禋祀甫成神富均被按輿圖之美號占書社之上游禭有上公之圭告用文人之防恩榮叢至魂爽尙知

程相公母制

勑有國之慶不及於家孰謂之澤有子之榮不貴其母孰謂之孝朕薦享上帝均覃釐貺首念良弼追褒慈妣所以示等數而推恩禮也某母某氏賢徳本於天資儀度隆於壼範挺生喆子登列上臺往臨申伯之藩外處邵公之相會休成於熈等特申用於禭章再開國田大隆廟服歆玆湣冊用慰柔靈

張宣徽曽祖厚贈太子少保制

勅國家禮成郊丘澤被防縣而於臣鄰之先咸有典數其褒及曽世者非二府近列不與於斯所以重其事也具官某曽祖某蚤仕華途交辟幕府猷爲之美屈於當世徳芘之慶發於來嗣祐孚孫冑登與哲科陟元戎之壇提四貴之印頃陪禋薦實罄齊明舉家廟之禭章踐儲宮之保防納書告策榮耀無窮

張宣徽曽祖母制

勅具有邇臣以郊燔之慶用東宮保防之秩褒其曽前並乃眷其配宜崇小君之號於其私廟榮名稱焉具官某曽祖母某氏性由禮檢得劭嬪風鑑於圖史之良躬夫蘩藻之祀慶儲當世利澤後人爰啟令孫實登近輔適中壇之紀事念曽世以推恩徹名壤之風峻副笄之秩九原而在其慰爾心

張宣徽父固特贈太子少師制

勑水積者其流無窮徳厚者其施必逺有能儲慶顯右其嗣是必推恩以及其先朕乃以祗見泰元敷澤海防惟予近輔舉禭先正以慰孝心具官某父某文業惇美材資浚明風稱著於朝閨慶利覃於嗣續有象賢之哲登近貴之途相我上儀成夫毖祀顧禰宮之淸履升儲保之榮名天日光華下燭幽穸

張宣徽母制

勑朕薦七室於廟侑三聖於郊祖考降臨孝誠昭格眷予近輔莫不有蓼莪之感昊天之嘆近褒慈妣昭顯令徳具官某母某氏早繇榮閥來嬪徳人儀度肅於閨闈教箴刑於婣族助儲陰施孚哲慶基頃緣子姓之榮前徹郡田之號禋柴甫畢恩露載敷特崇象服之華並胙名邦之履寵榮之渥世嗣其昌

樞密使王徳用曽祖方贈尙書令兼中書追封許國公特贈太師晉國公制

勑大臣家廟通於三世所以異禮等而示天下故下之著明筦機政申禭其先以慰其志具官某曽祖某立誠介特懷道寛衝爵命嗇於當年慶祉遺於來嗣惟乃孝孫之令入居右弼之崇追顯曽門爰圖成國允矣帝師之重炳然祖服之華流裕無疆啟祐爾後

王徳用曽祖母畢氏追封韓國太夫人特追封魯國太夫人制

勑山嶽之所以施利澤而不竭者以其涵蓄之深厚理勢然也故盛大之室原其慶祉有自來矣具官某曽祖母某氏有雍洽之慈儀具方柔之靜徳內修壼敎逺祐孫謀兼將相之榮實邦家之賴眷夫曽妣嘗治大封逮冠斗樞之崇彌加象服之貴脂田益衍幽禭永承恩數斯隆尙克歆荷

王徳用祖贈尙書令兼中書令追封曹國公宜特贈太師齊國公制

勅朕涓吉旦告廣庭以登元老冠於宥宻又稽典舊追榮祖服大其私門所以視特絕於臣鄰也具官某祖某徳載當年慶流來裔有孫之令爲邦之光出奠藩服則當注意之隆入輔帷幄則有伐謀之勝惟其大父之廟錫乃上公之珪兼令紱以居崇陟師垣而益重徹治四履覆冒全齊阡塗之幽無昧欽享

王徳用祖母路氏追封陳國太夫人宜特追封某國太夫人制

勑君子修身無忝其祖固爲孝徳之美而況登冠弼輔追榮上及豈不爲存歿之光乎具官某祖母某氏華望蓋世美行在躬合嫓辰髦積埤善慶再世彌大兼相是崇眷惟王妣之慈向啟國田之賦相攸越重顯命惟承王徳用父超贈開府儀同三司太師尙書令兼中書令封魯國公宜特追封燕國公餘如故制

勅予有耆徳之臣越自外相入冠宥宻方將倚辦謀明協濟幾務是用追榮先廟以重寵數具官某父某材略沈雄志气忠厚昔事先帝實董元戎風美悚天下之聞徳施存後世之大惟乃令嗣蚤與樞庭忠勤一心出入二紀近繇陪輔専在老成宜申禭於禰宮特進荒於大國上公之衮實琢其章載煥幽阡莫大斯祉

王徳用母朱氏追封榮國太夫人宜特追封吳國太夫人制

勑弼臣之重等數之大固絕於眾登拜伊始追禭其先所以明朕眷倚之厚具官某母某氏挺生令族來嬪畯賢蘋蘩以觀法度之成圖史以規徳訓之美裕然基慶紹厥世勳有子之英久相於外比因節召爰冠樞謀申湣冊於慈闈畫鉅封於樂國全吳之壤斯以詔榮山南東道節度使同中書門下平章事賈昌朝曽祖母栗氏可封韓國太夫人制

勑朕薦瓚先廟則慈顏升配蕭陽位則厚祗合侑故於臺輔均禭曽妣則孝行於上下而恩覃於幽顯矣具官某曽祖母某氏嬪儀表位婦則承家助施厚徳之祥終啟孝孫之慶六珈之飾前被於湣章千乘之封荒於大國推崇私閥永賁幽扄

端明集卷十四

欽定四庫全書

端明集卷十五

宋蔡襄撰

制誥

新除宰臣梁適祖文度皇任齊州禹城縣令累贈太師中書令可贈兼尙書令餘如故制

勅易稱積善之家必有餘慶聖人之論豈苟而巳朕每延登宰輔財成教化者必褒顯前人追用湣冊旣榮其家然後可以倚辦國事具官某祖某徳望粹羙行實惇深竦拔之才蟠錯而不掄觱沸之泉淵渟而必決回擁陰施啟佑令孫諮以謨猷寘於鈞軸逮玆登用之始旌夫奕世之勤卽內史之崇階陟中臺之總錄漏恩幽壤光顯慶門營魂有知其享予之休命

梁適祖母追封榮國太夫人衛氏可追封【闕】國太夫人制

勑人臣所以貴於當世者惟爵命之差故居宰府於其始也追榮三世之命示特絕於官師而表輔相之重也具官某祖母惟爾孝孫嘗貳機政固已啟大國之封而列小君之號今正鼎席助成萬務稽尋禮舊申敍封壤疏恩至厚以光華於阡表而發揚於裔嗣靈其鑑玆梁適父顥皇任翰林學士右諫議大夫累贈太師中書令可贈兼尙書令餘如故制

勑近以宰輔虛席擢任防貳以政其位朕念被命之際入陟帝庭則陳道注委之大退款家廟罔不興劬勞之感非有湣章追冊何以發揚其先烈而慰安其孝心乎具官某父某以文業之茂中乎選首以才徳之劭登於禁塗蘊澤利之資而屈於當時積陰施之厚而施於後世厥有嗣續弼於政機甫玆調燮之初眷夫詒燕之逺稽考典故申命褒榮陞冠文昌顯賁幽穸嗟爾九原之魄歆予三事之崇

梁適母追封安國太夫人閻氏可追封【闕】國太夫人制

勅進登宰路者所以共治天下而於其家必極褒崇者非特慰夫幽塗亦以伸人子之榮遇也具官某母天性靖嘉禮度雍穆挻生華閥嬪儷哲夫以淑愼之美而表於壼儀以惇嚴之訓而勵於子姓肆爾令嗣陟於臺司誦勤劬而發詠蓼莪申恩賁而益陪湯賦進徹大國舉成湣章壤樹之華斯其至矣

宋觀文祖制

勑朕於羣公褒其先廟所以勉子姓之勤大其私門所以切邦朝之助爰諏吉旦對越上靈竣事均釐莫如舊弼申褒祖服用慰孝心具官某祖某道充於中材浮於仕善政之澤遺思在人陰徳之流餘慶及後啟孫謀之方重登宰路之猷爲往於藩宣適此禋祀追榮王考舉錫公圭爰徹樂國之封永賁幽阡之寵

宋觀文父玘制

勅天子祀七世而祭上帝其禮莫與爲大公卿乃有家廟以伸時享朕祼淸明之宮奠泰元之坐升侑三後丕薦孝誠念予大臣罔不懷其先正肆於慶澤均被褒禭具官某父某性尙衝粹識照髙邁材美不曜磐於幕府徳回復貤於子舎厥有令嗣登予上衮均逸陪京之奧述職大神之祀荒名國申賁禰宮兼隆特引之儀並爲追逺之數英魂不冺歆是湣章

宋觀文妻制

勑朕禮成帝畤澤通海宇念予股肱元老往服藩政旣榮其躬又推而及其室所以表恩章之良厚具官某妻某氏服儀徳閥嬪儷宗工隆爲世範而有家節之嚴助成賢業而有邦光之美向繇臺席之命前治國田之封逮已上儀復申異數按於輿地錫以名疆恩渥之蕃勿忘祗荷

富觀文母韓氏封蕐原郡太夫人制

勅朕向淸廟登泰畤𨿽祖考歆侑孝誠上達然念劬勞之徳欲極天下之養莫可得已故於近輔有承顏朝夕者首敷慶澤非特循典故異恩禮之然抑予心之思推而下及也具官某母賢恵本於天資儀度隆於閫範誕生喆嗣嘗貳樞庭惟是忠誠率繇善訓逮玆禋鬯之舉申錫慈闈之封徹祝輿圖畫治名壤於爲人母而觀厥子之有立於爲人子而及其親之恩年又玆寵渥之蕃疇及私門之慶

張端明父制

勑具官某父某朕饗淸廟登泰畤𨿽祖考歆侑孝誠上達然念劬勞之徳欲極天下之養莫可得已故於近侍首敷渥澤其有承顏慈闈者優異恩數非特典故之然抑予心之思推而下及以爾涵徳靖溫不攖俗累長厚之行率於鄕國淸白之敎嚴於家庭有子材賢服於禁近願回禋嘗推奉親慶嘉其志尙重玆美遷官聮陟蕓書之淸階品被銀章之美祗荷榮命永懋忠訓

太子太師致仕杜衍可依前太子太師致仕加食邑七百戶實食封二百戶制

勑朕齊明祗栗躬執牲玉以事宗廟上帝神天鑑格蒙獲福應四海內外歡欣交通眷惟曩輔實助予徳敷厥恩數以將厚意具官某以淸修爲身檢以忠藎爲國謀昔正臺衡進退以道歸休裏閈誠心不懈泰元修報慶澤周洎矧惟舊弼望隆天下增埤邑賦之實復累功號之美倂示優寵往服休命

樞宻使給事中王堯臣可金紫光祿大夫依前給事中充樞宻使仍賜推忠佐理功臣勲封實食封如故制

勑朕親執牲玉祗饗郊廟人祗歡欣慶賚周浹惟予弼輔大臣與圖機政陪侍祠事兢兢齊栗不有恩命曷以章寵數之厚具官某自登宥宻蚤夜悉心以持國論罔不忠藎而於幾事區處中理材賢之稱著在時議適講禋燔之禮並推渥澤之異陛級彌峻爾其楙哉

王觀文制

勑朕以純孝事親至誠享帝每歷三嵗躬造廟郊神畀嘉福四海乂安顧於邇臣齊精奉祀不有慶澤曷以將夫厚意具官某材資端茂行實淸峻嘗與機政久參國論比延經業之美復陪講學之奧適已燔燎均賚澤恵增衍田賦進承勲衛寵數之異勿忘祗報

給事中充集賢殿學士向傅式可加食邑三百戶制【傅一作傳】

勑朕齊明祗栗躬執牲玉以事郊廟神天鑑格防獲福應澤賚之行周於防內況予近列奉祀於內述職於外宜有恩數以彰寵異具官某材資沈厚履尙修飭蚤登省闥休有風猷畱視宮鑰益彰才稱中壇展報慶自近始增徹輿賦之奉序升陛品之榮勿忘欽承以載光寵

王尙書制

勑朕臨海防庶品安乂且三紀矣惟祖考畀予大憲惟上帝祐予嘉應乃仲冬吉旦祼於廟奠於郊所以薦誠而大報又念臣工之有竭忠純以輔予善者不有慶澤曷以章夫厚意具官某惟爾先正克休令聞執憲中臺參論大政歷踐都座爲時顯人爾以端方厚重而資之稟於先覺向所履者咸紹前人相儀精禋率繇儀度衍之井賦楙以勲衛貤於而家以昭世徳之美

端明殿學士兼龍圖閣直學士張方平可加上輕車都尉食實封二百戶制

勑人主上事郊廟下臨士民理適厥中玆謂興治朕越丁邜享於道祖翌日祼於太室又明日執牲幣以見上帝已而赦天下大賚內外百執事推舉名典況予近侍所宜先焉具官張某汝以文業登禁近以端毅主典憲以通智總轉流之計以善恵布藩宣之政逮玆祠事職奉常顓大正左右助相以成熈事念爾賢勞躐升勲號增埤賦封欽哉服予之休命

端明殿學士給事中程戡可加上防軍食邑五百戶翰林學士呂公綽可加防軍進封開國【闕】食邑五百戶制

勅朕齊明祗栗躬執牲玉以祀郊廟神天鑑格防獲福應澤賚之行周於防內況於近列奉祀於內述職於外宜有恩數以章寵異具官某才資方重履尙修飭蚤登禁宻休有風猷鎭撫蕃屏益彰材稱泰元展報慶自近始增衍邑田之厚進列勲號之榮厥恩茂焉勿忘祗載

王珪制

勅朕入淸明之宮親泰元之祀祖考天地況施無疆厥有秉文之士左右顯相而熈福之蕃嘉與均被具官某才資敏茂行實端方奧學切於本元懿文美於訓令回翔禁近光顯名譽逮嚴事於崇丘常先途於法乘奉珍瓚於七室貢吉玉於中壇祀容雍和志慮齊栗序升階次疏列社封並爲寵渥之華益表褒甄之異

王贄制

勑具官某文美中於科等言亮登於諫垣將漕朔陲有幹給之勞糾防都獄有矜平之稱屬以躬祀泰畤奉引皇途甫終享帝之儀均施敷天之賚並增階次兼衍賦封寵數優隆勿忘祗飭

殿中侍禦史呂景初可上騎都尉制

勅祖考畀予以基統故祼芳於室以達孝恭天地相與以施生故升禋於丘以報本始粵爾羣辟肅雍在下福應之格嘉與共之以爾早繇風劭擢居臺憲論議有風亮之節彈治得糾繩之中侍陪禋享顓相齊明載升勲級之榮益表朝恩之茂

皇親大將軍遙郡制

勅昔我祖宗聖神以有天下付畀於予惟是孝誠以克保乂親執籩簋見於郊廟宗籍羣工莫不齊明以奉祀事庶幾惇於善行成於美化況慶賚之行予何嗇焉具官某天資相厚濟以學術肅雍助祭率繇禮度勲階井賦用勸親賢汝其念之無懈夙夜

步軍副都指揮使範恪可加柱國進開國公食邑五百戶仍賜忠果雄勇功臣制

勅朕以仲冬吉日祗事丘畤陟配三後祀秩百神諸福之物擁佑來格均施之澤宜自近始具官某智略之明而濟其忠厚武材之勝而守以恵和精練事經周旋信遇擢總勾陳之重益修拱衛之嚴自法輅之啟行訖泰壇之峻事天宮有謐蹕路無嘩顧是忠謹用推慶賞勲名功號率躐等夷益防乃心以永來譽

皇城使內侍省內侍押班陵州團練使武繼隆可加食邑三百戶制

勅某朕練時日祀泰元躬事壇丘執薦籩簋百靈歆畱畨畀永福念惟官師陪侍兢防敷與鴻恵以昭慶賚以爾材偹煩使志務恭飭總司禁省親邇軒闥自臨陽畤還禦端闈夙夜之勞彌用信倚進疏公社益埤國田良思施之行毋忘祗荷

左騏驥衛內侍省內侍押班鄧守信可加食邑三百戶制

勅具官某國家接千嵗之統考一陽之元受記於羣靈輳熈於逺極眷惟近從當被茂恩以爾天資深淳學識優邵久於軒墀之列夙司省禁之嚴時飭樂文相承禋意比信宿於所在警夙夜以居中衍陪邑賦之蕃益表拜榮之厚勉思祗載毋懈乃心

入內都知張惟吉制

勅具官某識慮靖深才資敏邵久處近宻號爲修節總涖禁省動循典憲朕於仲冬祗見郊廟馨誠達於上下熈福被於動植爰念行次訖於竣事衛翼恭肅禮容偹順夙夜之勤時乃信倚躐升勲級益埤賦封恩數之蕃勉荷褒澤

禁軍都虞已上及藩方馬步軍都指揮使並禦前忠佑南郊加恩封贈父母妻制

勅朕乃者祗事泰元均施熈貺被於四表惟玆信倚之職董齊有眾勤於夙夜乃有恩卹之典以及其先示顯榮於當世具官某姿气沈毅材略周敏積儲陰施之大導發福祥之逺惟是子姓實司戎紀逮終陽畤之禮特賁禰宮之禭進秩環衛漏恩阡穸靈爽不昩尙承厚澤勑乃者祗祀泰元均施熈貺惟玆信倚之職實有致齊之勤惟榮私門用盡子志以爾姿器魁毅气尙沈雄嗣續之彊服【闕十四字】予列校逮終陽畤之禮進陞環衛之華歆承茂恩永耀幽穸

右並父制

勑有國之慶不及於家孰謂之澤有子之榮不貴其先孰謂之孝朕薦享上帝均覃釐貺首念爪牙之倚追褒慈妣所以示表恩禮之厚也具官某母氏賢恵本於天資儀度隆於閫範誕生子捨訓總戎鈐或陪【闕十一字】成於熙典特申禭於湣【闕十一字】冊用慰柔靈

勅某母某氏貔虎萬旅實予爪牙向祀中壇垂慶方夏眷惟信倚之厚宜有褒卹之恩以爾賢恵本於天資儀度隆於梱範乃繇子捨特啟縣田靈其嘉承佑爾後嗣

右並母制

勑朕肅恭神祗慶賜方夏百工上下咸受均福豈惟內徳之邵亦有合姓之賢宜於壼中申明褒渥具官某母某氏柔儀閒淑徳性端和儼威服於衡璜循采蘩於祭祀仇欱君子總則和門會郊澤之推榮俾湯賦之有沐勅具官某朕肅見神休覃施防縣下逮和門之職率褒合姓之賢以爾淑性端莊柔儀閒婉來嬪遵於禮則作徳謹於閨風久惇中助之誠克著宜家之譽陽畤方成於熈事脂田特啟於大封恩慶某承益務恭順

右並妻制

諸軍班都虞制

勅報本丘郊敷澤海防念和門之總眾扈法乘之啟行天策無嘩蹕路載肅或成防於邊圉亦均被於恩榮並加綸綍之華益堅忠孝之志

防禦使錢晦母制

勅朕以天正吉日躬執玉幣薦於郊畤神畀蕃釐予弗自有推而被於臣下四鄰之近達於朝著旣澤其身又禭其生廟所以表恩意之厚矧夫忠孝之家詵然嗣續願還慶賜推奉慈妣其可已耶具官某母某氏惟乃君舅克有順徳實啟王國逮於福偶翊冠樞宥作相於外肆爾有翟章之華湯邑之大丕顯厥徳今泰壇已事嘉乃子捨之請徹壤千乘申是湣冊禮非常等揭爲封樹之寵靈其承哉

禮部尙書中書門下平章事梁適姊故度支員外郎直史館洪鼎妻保定縣君梁氏可安康郡君制

勅朕祼淸廟奠泰壇非惟薦馨徳於神天亦以興民孝行而輔弼羣公有能含貞予美輟閨門之慶施於近親朕甚嘉焉具官姊生於華閥而天咨哲淑嬪於君子而壼儀雍肅惟爾悌弟以臺宰之重相厥禋事願回襚典祗授女兄列封華壤正名小君休哉光榮之澤賁寵而族

樞宻副使孫沔妻母制

勅朕自郊還居行澤萬里輔弼之重恩數最隆因而延請防達其志具官某妻母氏世族甲冠資性賢明克儷令心章著美徳時乃子婿登於樞庭齊明侍祠首被慶渥願上私門之賞推奉外黨之榮徹封邑田褒顯阡禭天光下燭神爽其歆

新除樞宻副使孫沔妻可進封郡夫人制

勅在召南之詩列公侯之配興鳲鳩之均一言其恩逮下也執蘩葅而祭祀言其動有禮也惟是爵位之崇不有賢婦助成其美則無以表於有眾具官某妻某氏生於華閥歸而宜家稟言容之修觀圖史之奧今沔擢在樞宥爲予輔臣爾貴以夫當有加等郡田徹封象服異制爾其荷寵數服訓辭勿忘柔嘉以永休於福祿

兩制兒男制

勅具官某男某天以陽爲元徳施生煦養而百昌蕃廡人主憲之故有恩賞褒慶之事朕禋於帝畤而澤渥淪漬覃施四表矧爾近侍奉祠述職罔不恭顯俾而子舎或其支屬登榮仕版著名京寺勉自修進永克祗荷

待制王居白女可封長安縣君制

勅具官某女惟爾父行實淸修列予近侍向陪防畤之祀常奉閟宮之嚴推是慶恩屬於息女載疏肅露之澤特徹汾田之封渥命甚華賁於私室

司天監五官正制

勅具官某學通精伎職在天部朕因景至有事郊丘瞻考祥祲特乃相予澤行百工罔間內外進以階次厥恩茂焉

中書錄事以下制

勅某禋事貺施光被四外矧麗西省咸有闗掌均行邦澤之厚序升郡寀之次祗服恩渙務勤祗飭

京官等加恩制

勅具官某朕祗見上帝而百工之列或內與齊祠之肅或外防職貢之幹悉條防渙均被釐貺楙爾誠節服是褒寵

蕃官加防制

勅具官勲等十二所以詔勞舊稽秩序行慶賞示恩信也以爾大順存心奕世向化率其種落防我邊陲比因榮望之誠誕夫蕭澤之逺錫爾勲級永服嘉寵

端明集卷十五

欽定四庫全書

端明集卷十六

宋蔡襄撰

奏議

言災異一

臣等伏見自春至今四方亢旱日蝕地震變異相仍有以見上天垂意於陛下至深至厚臣不知陛下何以報天戒之貺乎臣聞古之人君遇一災異循省修飭或以六事自責或避正殿不居或減膳徹樂或遣使巡察求直言於朝究愁苦於下於是轉災爲福者有之矣若天之戒告之不懼民之寃隠之不求乘饑旱之會其變不可量也伏望陛下避殿減膳以自修省仍降詔書戒勅百官各舉厥職遣使天下求訪闕失或有官吏貪殘而不糾刑獄寃枉而不治賦斂繁數而不均徭役頻仍而不息孤獨無所飬流防無所歸朝廷之恵不逮於下萬民之情不達於上皆得條奏而施行之伏惟陛下鑑前王戒畏之理觀當世安危之勢畱意而行天下幸甚

言災異二

臣等近以亢旱請行自古帝王消弭災譴之術避殿減膳發詔書遣使者上以答天戒下以慰民心數目顒然徳音未降臣聞天地之气與人相通陰陽不和本自人召今若不修人事則無以回天意而召至和伏自兵興累年天下困外有三邊百方仰給之卒內有四海億兆愁苦之人方此公私匱乏之時必無拯捄災異之力將來流徙必眾盜賊必多患至後思恐無所及況朝夕以來祈禱未應人心如涸天意益髙陛下爲蒼生憂念非不勤臣等爲國思慮無不至凡人有可爲者皆勉而爲之以捄災害況避殿減膳發詔遣使此乃典冊常行之故事帝王修省之盛美伏望陛下早賜施行苟能下悅人心自可上消天譴

言災異三

臣等伏覩陛下以災變屢見飛蝗爲殃責躬引過祈於天地宗廟社稷不令殃及萬方臣伏念災變之來實由人事政治闕失感動天地故古之人君或遇災異則避正殿撤常膳深自刻責思所以致之之咎攺之之理以至冊免三公者有之詔求直言者有之此皆消災異召和气之道也方今天下之勢至危矣外裔驕暴淩脇中國盜賊縱橫驚劫郡縣養兵至冗擇將不精配率頻繁公私匱乏內外之官務爲辦事而少矜卹之心天下之民急於供應而有流離之苦治道如此未聞救之之術臣等伏見數年以來天戒屢至朝廷𨿽有警懼之意然而因循舊未甚攺更今日災變頻數蓋天意必欲朝廷大修人事以救其患乃可變危爲安也救患之方莫若原其致災之本致災之本由君臣上下之闕失也闕失之事臣等敢次第而言之陛下不専聴斷不攬威權使號令不信於人恩澤不及於下此陛下之失也持天下之柄司生民之命無嘉謀異議以救時不盡忠竭節以副任用此大臣之過也朝有闕失而不能救民有疾苦而不能達陛下寛仁少斷而不能規大臣循黙避事而不能斥百官邪正並進而不能辧四夷交構內侵而不能謀有願避之心無力諍之節此臣等之罪也今陛下旣有引過之言達於天地神祗矣伏乞陛下必踐其言必行其實踐言行實之要莫若専聽斷攬威權號令信於人恩澤及於下則災異消而和气應矣某大臣不舉職之過伏乞陛下以致變之由赫然督責之若督責之又無近效則用災異冊免三公故事而去之別求能賢以救大患如臣等蒙陛下非次選擢不能稱職尙致陛下有如此之失大臣有如是之過臣等負罪至深伏乞朝廷逺加竄逐求方正材識之人俾居諫職必能禆贊朝綱上副聖選臣等謹具狀待罪以聞

言災異四

臣等伏見陛下以災變屢至責躬引咎憂勤至切臣等究災異之來蓋由君臣上下皆有闕政是致內外空虛民力雕耗怨毒之气幹動至和所以數見災咎臣等偹位諫列無所補益再有陳奏乞加竄逐待罪多日未聞朝旨臣等切慮朝廷以災異所因上下引過不欲専罪臣等然臣等自念昨防陛下於眾人之中非次選擢當時物議謂臣等必有建明臣等協心期於必有報效觀今天下之勢日可憂懼天人災變相仍而至豈非臣等不能補助之致也或朝廷不欲深罪臣等卽乞各與外任合入差遣庶盡心力以展實效又朝廷別得賢才使居諫職必有謀畫以助朝政臣等謹具狀陳乞以聞

乞罷迎舍利一

臣切聞開寶塔爲天火焚燒因發塔基取舍利入宮中嬪嬙煉臂削髮者甚眾喧傳滿街無不驚駭又聞以二十二日大具僧儀迎舍利歸寺臣聞救天下之患必有濟時之術施行之事若憑依神靈以要福利是爲非道也今令僧徒迎舍利自禁廷歷都市萬人瞻觀眾口傳道下惑民心上虧聖徳取笑無窮非細事也所有迎引舍利伏乞寢罷宮嬪煉臂削髮亦望嚴加禁止

乞罷迎舍利二

臣昨日竊聞宮中因取塔基舍利入內宮嬪煉臂落髮者甚眾及擬二十二日大具僧儀迎舍利歸寺臣已具奏聞乞賜寢罷尙慮至誠未能上回聖意臣聞治天下之道匡生民於富壽皆由敎化刑政修舉以臻太平至於非禮之福不可徼求況奉佛無效前世甚多臣竊見唐文宗時常令僧百人於宮中念誦謂之內道塲每有西蕃入防令講仁王經以至人事不修羌戎犯闕至今言大歷紀綱弛壊皆由事佛之致也舍利有光前世有之何足爲靈今天下生民困苦四夷驕慢陛下正當修人事救時若専信佛法以徼福利豈可得耶陛下設置諫官本爲規正過失今迎引舍利事出於中専損陛下聖徳臣終夕不寐臣言爲是如能妄行威福臣犬馬之軀全當咎罪所有開寶塔舍利伏望指揮送還本寺不令迎引

乞罷迎舍利三

臣等今見左掖門外僧眾廣作威儀迎引舍利都人會集甚駭物聽臣甫臣襄自昨夜二更至今日邜時連入文字乞賜寢停迎引舍利免至有損聖徳卽今卻去外靣廣作次第臣等切慮必是僧徒交結陛下左右之人張皇其事誇惑都人因此勢力別圖財利至於光怪之事多是妖僧所爲若果神靈所憑豈有天災可及事理甚顯不足信奉伏乞陛下速賜指揮寢罷迎引威儀只令送還本寺

乞罷修開寶寺塔

臣數日聞迎引舍利歸開寶寺臣始疑之必以爲無有此事屢以爲言乞賜寢罷不防聽納今又聞民間傳言皆謂陛下欲重修開寶寺塔伏念陛下必以邊事爲憂必以蒼生爲意豈肯枉費施於無用然慮僧徒妄引靈怪以惑聖聰臣請悉推意而盡言之或以舍利有光引爲靈驗臣謂浮屠舍利之所居不能防惜天火所焚一夕而盡豈可謂之神靈枯久之物灰燼之餘或有光怪多亦妖僧之所爲也或以此塔太宗皇帝所造理須修復臣謂昭應宮上淸宮皆先朝所置天火一空已不復修孰有非議若有禁中共出資財不費於官不擾於民臣謂一塔之費數百萬錢一錢之資皆生民膏血當此多事匱乏之時豈可虛費若施於木土果有福利以之助軍須少寛民力此豈獨無福利哉況天災所焚大示警戒陛下當修人事以報之今大興功役是以人力而拒天意也伏惟陛下聖喆聰明必無此議人言不已臣實憂疑所有開寶寺塔如有乞修復者伏望陛下特加深罪以絕欺妄

乞追還孫氏

臣伏見皇族宗鼎妻孫氏禮度不修髠辱膚體屏棄外郊以厲失徳臣竊謂於系獄之初陛下審得其狀卽賜之自決於義猶不失今乃暴陳其惡著在民間指斥譚賜飭以重宗枝之醜而損風化之美也臣聞詩曰緜緜葛藟在河之滸夫葛藟之爲物生於水涯則蒙潤之延茂諭王之同姓被恩之甚美也春秋之法爲親者諱其惡夫惡之名聖人之所深嫉然而隠者務惇睦而芘宗族記稱公族有罪鞠於甸人夫甸人掌郊野之官治公族不於市朝而屬之甸人者蓋隠之耳昔漢梁王有罪爲有司所按驗谷永上書以爲帝王不窺閨門之私且污蔑宗室無益於治體於是梁王獄寢不治伏惟陛下覽詩人廣恩之義繹春秋隠惡之道稽周典之要根漢臣之論而蒙覆宗屬虧忠撓法於道無所容者以義奪恩不得已而誅之若宮奧晻昩之事宜勿究明必爾章章然不可掩者亦借托法之不斥其本末以傳四方務以疏厚澤而惇善化也其孫氏乞追還京師安置以息羣口臣疎逺蒙陋不應與論國體誠有見聞莫敢隠黙幸陛下悉察臣昩死再拜上

端明集卷十六

欽定四庫全書

端明集卷十七

宋蔡襄撰

奏議

乞寢罷唐介春州之命

臣今月十九日祗伏見臺官唐介上殿奏對次宣喚兩府論事及令唐介付臺文彥博畱身拜次又樞宻院奏事聞唐介得春州臣在殿陛之間所聞𨿽不審實竊料唐介必是上言執政間事得罪春州然春州惡地唐介臺官今言執政而得必死之謫𨿽陛下優待大臣而執政何以自安伏緣唐介獨言宰臣所以兩府同列各處嫌疑之地不肯解救臣伏望陛下少霽天威以全國體追寢唐介春州之行臣官爲正言又在侍從耳目聞見不敢黙黙臣死罪具狀奏聞伏勅防

乞罷溫成皇后立忌

臣伏聞陛下爲溫成皇后立忌臣竊謂聖人制禮所以明輕重尊卑之節過與不及皆曰失禮故太常設官職在檢詳陛下臨禦天下三十餘年動遵典法聖徳之盛明如天日近者溫成皇后薨逝事不下禮官詳檢旣以施行𨿽有過當無由追攺又按立忌考之於禮未爲適中伏以孝章淑徳章懷四後於陛下爲伯祖妣爲皇妣其屬之尊如此向來奉慈皆不立忌溫成皇后生則爲妃後乃追冊於陛下爲卑防之列不應立忌伏望聖慈追還勅命庶乎天下之人知陛下以禮斷情合於中道

乞不往奉先寺酌獻

臣伏覩太常禮院公文十二日駕幸奉先寺詣慶基殿酌獻蓋陛下孝思之心不憚所至然外人惟見向來奉先未嘗親往今爲溫成皇后陵廟成就恐因而謁廟臣竊料陛下聖明必不爲此臣恐獻議之人不知典禮願陛下深思熟議以慰人望取進止

乞罷園陵監防司

臣伏見貴妃近用溫成皇后監防葬事稱園陵監防使及都監始者眾議皆云便去西京又來已於奉先權攢恩禮偹至附近京城嵗時易爲照管外邊人言尙疑有西行別作園陵口語紛紛於事體非便伏乞明降聖防中書溫成皇后巳權攢畢所有園陵監護司一切並停所貴曉諭外人取進止

乞不作溫成皇后志文

臣奉聖防檢閱溫成皇后塟要志文臣徧檢古今並無皇后塟禮更有志文蓋以名號已尊兼有哀冊不合爲志臣別具狀偹載唐以來故事伏乞聖慈省覧所有禦制更不可作取進止

乞罷呂夷簡商量軍國事

臣伏見前宰臣呂夷簡被病以來兩府大臣三次詣夷簡家議事及守司徒罷相之後朝廷有防令商量軍國大事今月二日宰臣章得象以下又詣其家評論西事臣切謂夷簡病時陛下於內中開設道塲及賜手詔錫與至多眷注之心當世無比臣謂陛下假人以恩則可假人以禮則不可何哉陛下春秋方盛固宜親決萬防卻令宰臣樞宻詣夷簡決事臣恐天下四夷聞之謂陛下如何主也兩府大臣輔陛下而治天下者今乃並笏受事於夷簡之門里巷之人指防竊笑臣恐天下四夷聞之大國乏材而無上下之名分𨿽陛下特隆恩眷優待老臣正得爲君之道而夷簡不能上承陛下之意而無引避推讓之心夫爲人臣端居私家屈大臣而自便於理安乎況夷簡謀身忘公養成天下今日之患遂致二邊連搆百姓困窮萬手所指無敢言也上天降鑑祖宗垂靈輒以病解而陛下尙令參決大政皆陛下至今未之悟也臣切以陛下卽位之初夷簡便爲防知政事其後數年漸至宰相出陳州半年復入又出許州一年有餘移領魏府召歸作相首尾二十年間不居政府才二年有餘耳前後𨿽有王曽李迪張士遜陳堯佐王隨等更疊爲相而歷年之久無如夷簡也輔政以來所言之事陛下一皆聽信而施行之出藩未幾還當大政以病居家兩府問事得主之深無如夷簡輔政旣久得主又深固當惇風敎正庶官安百姓鎭四夷今乃不聞功業但爲私計豈不負陛下眷遇之意也夫開直言旌讜論者宰相之體也夷簡執政以來屢貶言者凡三四次如曹修古段少連孔道輔楊偕孫沔範仲淹余靖尹洙歐陽修等或謫千里或抑數年或緣私恨假托人主威權以逐忠賢以泄已怒殊不念陛下虛受惡名此不忠之大者又使天下之人父敎其子兄敎其弟咸以直言爲諱此乃絕忠讜之嘉謨成本朝之闕政其過一也夫奬懿行厲防節宰相之方也古之聖人敎人之道先以名節爲本若使不好令名則何惡不爲何善不毀縱不防於惡亦不免碌碌因循爲闒茸之人也夷簡爲性不臧欲人附已見爲善介特而自立者皆以好名希求富貴以污之善人恥此往往退蹜以避好名干進之毀是以二十年來人人不肯尙防隅厲名節淺者因循闒茸深者靡惡不爲都無愧恥但能阿附夷簡夷簡悉力防之使姦邪不攺浸成此風俗以爲習又使天下之人皆以逐利爲智能逺勢爲愚鈍此乃廢防恥之節成奔競之風其過二也夫善則稱君過則稱已宰相之行也夷簡一恩之施皆須出我門下或先露其事使人預知或先抑其事然後與行若不可行者小則歸怨同列大則稱奉聖防以是阿附者多陰爲羽翼使天下之人迷大公之論有朋黨之議其過三也夫進賢退不肖者宰相之職也臣見數年以來審官院京朝官吏部銓選人樞宻院三班院使臣授官之後例皆待闕一年二年以此計之冗官甚多曽不裁損奇材異績不聞奬拔貪墨昏耄之人曽經免罷責罰及來雪理務施少恵多與收錄使天下貪防混淆善惡無別其過四也夫富國卹民宰相之事也自闗陜兵興以來修完城壘饋運芻粟料配百端悉出州郡內則帑藏空虛外則民力殫竭嗟怨嗷嗷聞於路道不幸有水旱之災其變不可量也蓋由不選材能充三司使副使發運使但務取人情用爲資歷才轉運使收至數月卽又遷移循環奔走日求升進欲以興材利寛民力其可得乎其過五也夫懷忠誅逆宰相之略也而邊鄙無事之時臣僚或陳偹邊之防或述禦防之方皆爲虛妄引惹或降差遣或與衝替邊臣因此惟尙姑息是以士卒不練器械不完黠羌窺我彊弱輒懷異志夷簡當國之後山外之敗任福已下死者數萬人丰州之戰失地喪師鎭戎之役葛懷敏以下死者又數萬人蓋命遣將帥或分或合法制不立上下不和大戰則大敗小戰則小敗使生民肝血塗染砂磧父子夫婦存歿寃痛廟堂之上成算安在其過六也夫暢國威制鄰敵宰相之謀也自西師敗歿之後北人乘隙遣使入朝輒違先帝之盟妄請闗南之地嵗增金帛僅二十萬而猶勒兵壓境堅求納字淩脇中國大爲恥辱度其禍福譬若疽瘡但未潰耳制敵之術爲患日深其過七也夷簡出入中書且二十年不爲陛下興利除害苟且姑息以致事事隳壊如此臣謂夷簡若實有智謀執政從來只務固寵不肯施設是不忠也若竭盡智謀區處顚倒是不材也不材不忠二者當一責尙貪威勢不能力防或必聞夷簡乞令政府一兩人至家商議大事足驗夷簡退而不止之心也臣又見故相王旦執政僅二十年後以病退只帶宮觀使名不復與聞邦政故事甚明其夷簡伏乞朝廷特罷商量軍國大事庶使兩府大臣専當責任無所推避陛下於夷簡正君臣之分存終始之恩伏乞陛下斷而行之以全國體取進止

乞罷王舉正用範仲淹

臣伏以當今之務至要至切者莫若擇執政之臣執法之臣苟容不材欲百職修舉者無有也切見防知政事王舉正材能最下久忝大用柔懦緘黙無補於時天下之人指目羌虜爲患兵戈未寧生民困窮國賦貧蹙陛下豈不念祖宗社稷之重國家安危之計而令舉正碌碌備員自陛下擢用韓琦範仲淹以來人人日期大任韓琦仲淹見已到闕若以處置邊事韓琦足以當之乞移仲淹防知政事其舉正伏乞退罷以葉公議

再論王舉正

右臣近論述參知政事王舉正柔懦緘黙無補於時特乞罷退樞宻副使範仲淹才名徳望素著於人乞防知政事或者以謂若用仲淹參知政事卻令舉正復入樞宻府朝廷大臣不失進退之體臣切謂舉正軟懦無能豈可卻令入樞府𨿽中書總天下之事重於樞宻院専講兵謀豈可用不才之人也臣聞人主之禦羣臣稱職者用之不職者去之舉正預政以來有何建明著於時論儻不以罪斥而以恩罷其爲幸也大矣伏惟陛下天資仁厚不忍失一大臣之意柰何羌虜皆橫生民已困兵戈未寧水旱不節嗷嗷四海思望休息急於用才之日陛下𨿽欲存小恵宰相𨿽欲芘同列豈不誤國家大計乎伏望陛下發乾剛出聖斷退舉正用仲淹以答天下之望臣爲諫官論列大臣先當議其才與不才若舉正過惡未欲盡言願朝廷早以禮去之無令醜迹暴揚於事爲便

論李淑梁適姦邪

臣伏見李淑罷開封府中書舍人充翰林學士諫官已有論列李淑行迹姦邪醜惡不宜在天子左右皆陛下素所知者而天下之人未知朝廷如何處之臣聞至聖之主至治之世邪人不能爲患猶必去之舜有功二十登八元八凱去四凶也以舜之明𨿽有四凶在朝豈能害舜之治然必去之者不可使邪人在側使天下之人皆曰爲行如此猶在天子之側誰肯修身潔行以爲忠良以此知邪人𨿽不爲害猶以當去之況能爲害乎自古帝王非不能知邪人不去終爲大患然有因循不去者亦有以也一曰不明𨿽知心之惡邪人而不能辧邪人之謂也二曰不忍邪人善爲巧佞君𨿽知之而不忍去之之謂也今李淑姦邪朋附有屍鬼之名聞於天下伏況陛下智照明了之纎毫盡見淑之爲行無不諳悉非不辧邪人也臣每進對之時陛下嘗謂臣曰姦邪去則朝廷之福以此定之乂非陛下樂聞巧佞之言而不忍去之也所以不去者必以無實罪故也臣請論之有實功有實罪而賞罰不疑也有司奉行者無實功而賞無實罪而誅惟聖人自能別之有實功而賞者戰獲多少財利丰寡是也有實罪而罰者殺人受贓之類是也無實功而賞者節行是也無實罪而罰者姦邪是也是故聖人之議賞罰者賞節行在實功之先罰姦邪在實罪之上故舜登八元八凱去四凶而曰大功非聖人不能爲之臣力詆姦邪世人以臣不思後患爲臣寒心笑臣愚魯臣自知甚明苟利國家豈顧後患哉臣不愛身惟憂朝廷不卽施行耳姦邪不去正人退蹜此正可痛心也李淑梁適皆有實罪如臣輩所謂者只乞與外郡有何難行若大臣者有専權之嫌有後患之畏不敢明言去之陛下何所憚而不爲願陛下爲社稷爲生靈畱意幸甚取進止

乞降呂夷簡致仕官秩

臣竊聞司徒呂夷簡致仕朝廷除太尉者臣竊以呂夷簡立性姦邪欺君賣國出入政府二十年二虜憑淩百姓困窮賢愚失序賞罰不明一無功勞以病罷退陛下未能誅戮勸厲後人豈當濫推恩禮縱取笑天下其呂夷簡麻詞乞不賜降下別令中書詳議官秩取進止

端明集卷十七

欽定四庫全書

端明集卷十八

宋蔡襄撰

奏議

乞罷晏殊宰相

臣等竊以宰相之職代天工斷國論鎭撫夷夏表則官師非有經綸之才防正之徳而居之者是謂失其所任然當中外多事之時苟能盡心竭力以濟公家之急縱有不逮人或恕之而敢不卹物議務營私產與細民爭利推其爲心豈可相天子而率百僚也臣竊見宰臣晏殊自登樞府及爲宰相首尾數年不聞奇謀異略以了國事惟務私家營置資產見於蔡河岸上托借名目射占官地蓋屋僦賃以宣借兵匠外多占外州軍人日夕苦役怨讟之言聞於道路臣等謂今年以來災孽相仍盜賊繼作內有百萬驕冗之卒而不能更其法下有億兆愁苦之人而不能寛其力盜賊屢動延及嶺南虜使交來事緒未已河決於北海兵叛於邊城觀此事勢大臣之責其過均矣然晏殊當此憂危之時恬然自安窺圖小利此於大臣中尢見其所爲之謬也臣等聞唐髙宗朝中書令禇遂良賤買中書譯語官地爲禦史彈奏貶同州刺史又聞太平興國中宰相宋謀與宣徽使張禹錫互請宮中邸第太宗皇帝鄙其不識防恥宋謀以本官罷免二人當朝廷無事於官司有所營取尙行貶降今日中外人心憂危殊爲輔相旣不能了得大計又占射官地役苦軍人日趂數十錢之資情狀如此豈可尙容於廟堂也伏惟陛下以祖宗社稷之大天下生靈之重久付已爲失任加之營私忘公無所愧畏臣等伏乞陛下特出英斷罷免晏殊別求賢才以救時取進止

乞責降馮承用

右臣伏見勾當禦藥承用爲禦史臺彈奏受作坊副使勾當北園者臣竊以承用小人憑威恃勢久招物論致有抨彈固宜竄逐以示勸戒今乃優與使名兼管園囿是以罪責而遷官任使與無罪同何以示朝廷賞罰至公之道兼恐依舊出入宮禁事體不便伏乞聖防特降於近下官資向外監當庶恊公議取進止

再論馮承用王守琪

右臣今月初一日伏爲入內供奉官勾當禦藥院馮承用轉西京作坊副使勾當北園臣爲承用倚威恃勢久招物論乞降近下官資向外監當至今承用尙在京師且承用旣以事責卻自入內宮供奉官轉一資何以明勸戒之道臣竊聞馮承用曽受供偹庫使知磁州王守琪靑馬一匹卻安排侍禦郭氏嫁與守琪爲妻且郭氏在內中執侍之人𨿽得出適承用出入宮禁豈可受守琪之馬后以郭氏嫁與爲妻守琪陛下之廷臣豈可交結承用敢娶郭氏瀆紊彞章中外傳聞虧損國體其王守琪馮承用各無恭畏之禮罪當誅戮乞送馮承用王守琪下禦史臺根勘因依以正刑典臣備位諫官度事之有所損益者乃敢論列期於必行今承用未寘刑書臣不得黙黙而已也

乞罷陳執中參政

臣伏聞制命以陳執中參知政事𨿽眾議喧然咸謂不當臣慮傳聞未審未敢指名奏論尋於今月二十六日夜蔡某向入札子稍緩其事容臣等上殿奏論次日不蒙指揮是陛下以所命得人不容論列臣致均聞聖意以執中建皇儲之議以爲有功故復大任也臣見前代以來人臣建皇儲文議者誠爲難事或因後宮爭寵次序未分或由皇子眾多材徳相逺人臣逢此時建大策力排羣議者誠爲有功也眞宗皇帝獨有陛下一子天下之心固自系望皇儲之立非陛下而誰但以防年未行冊命又豈待人臣建言而後定也執中於當年上言正是窺先帝之意自圖富貴又豈爲功邪伏況陛下寵遇執中擢居西府西事之始處置乖方如要排墻殺元昊使人又明降宣命令邊臣入界打虜致得元昊來攻延州覆軍殺將爲國大恥皆執中之過也兼執中賦性彊狠不容同列商議遂致如此敗事陛下明其有過尋已升去及任陜西又以無功而罷自專州責務嚴刻以科斂一向殘暴此固眾人共傳也才性如此豈可置之廟堂況今天下多事生民困苦天地災異中外憂惶正要任用才能之時陛中但以執中曽有建儲之言不念彊狠害事任之政府此乃牽私之意安可副天下之望臣防乞陛下追罷執中前命別用才能如以臣言爲非乞行竄逐

乞罷呂公綽糾察在京刑獄

臣竊見呂公綽先任三司判官後因父夷簡在中書避嫌不就省職遂同判太常寺太常寺舊無同判之名爲公綽特置名目近聞本寺失去編鐘四百有餘爲寺中執役之人盜賣公綽主判理合坐罪卻差糾察在京刑獄臣竊見宗正寺曽因失物主判趙良規坐罪出補外任況玆樂器人主郊天祀廟防朝崇禮之器豈容竊去而主判之官並不問罪又遷升糾察刑獄之任顯是公綽明知本寺失鐘事重輒求解罷要作去官若以前因避嫌自夷簡罷相公綽卻合入三司判官若以在館嵗月頗深見在資歷深如公綽者不少近曽因父罷相賜紫又授修撰爲臣寮論列尋巳罷去今轉更僥求足驗全無防恥其呂公綽失鐘之罪伏乞朝廷推至公之典劾正其罪依趙良規例施行所有糾察在京刑獄勅書伏乞追寢

再論呂公綽

右臣近爲呂公綽同判太常寺失去樂鐘至多並不問罪卻除糾察在京刑獄臣伏劾正其罪依趙良規例施行所有糾察勅書亦乞追寢未蒙朝廷施行臣待罪諫官所言悉皆公論如呂公綽其父夷簡執政之日公綽倚勢賣權欲施一防則預作因緣欲行一事則先露風防若以外人所議直是貨賂交通爲宰相之子而暗擅威福之名著貪惏之迹爲陛下之臣豈復有恭畏之心乎操履若斯豈臣過論況夷簡作相日久舊恩徧滿朝中或欲屈法以芘公綽之愆或欲遷官以酬夷簡之恵伏惟陛下持大公之柄宰天下之平示公綽均於百官何以恣其僥幸若朝廷以公綽失鐘之罪爲輕其糾察在京刑獄之任卽與追寢別與閒慢差遣若公綽不合陳論乞加妄言之罪使天下知是非有歸不可空已也

乞罷魏兼館職

臣風聞前淮南轉運使魏兼先自兩浙安撫回來以有防令任滿之日與直史館者臣竊見前來遣安撫使諸路巡察惟魏兼最爲狼籍是時杭越蘇秀諸州旱澇連年疫癘相屬富者疾疫貧者流亡哭聲震野餓屍橫路魏兼専銜恩命往布徳音不能悉心撫卹以副陛下焦勞之念輒敢恣情晏樂以斂百姓脂膏至蘇州畱止三日窮徹晝夜歌樂娛遊本州盡驅饑民藏於祠廟三日拘束飲食無得殍死多隔年論旱詞狀一程至吳江方得收覽諸州望風悉遣妓樂隔州迎睦州送至桐廬至有樂人溺死蘇州民謡刋板傳誦臣略得兩句云繞梁歌妓唱動地饑民哭杭州刻安撫夜飲圖賣於都市醜聲惡語傳於道路緣魏兼與宰臣章得象晏殊並是親戚當時無人疏兼罪狀請加誅以謝吳人不惟苟免過尢仍有館職之命伏以賞罰之柄國之大經今無功而行賞已可痛心況以罪而加賞乎上下蔽蒙紀綱隳壊靡不由此魏兼上無畏法之心而下無卹民之意縱有任使焉肯盡忠所有館職之命伏乞寢罷或降與小郡以厲後人

乞責罰醫官

臣竊見近寶和光公主及公主相繼天殤供藥醫官已聞下開封府取勘者臣切知豫王鄂王薨時醫官亦是取勘只降一兩官未旬月間尋得牽復切慮今來亦只似此行遣久逺不便況近來小兒醫官不一二年超升官資賞賜無數奏薦異姓恩澤過於兩制臣僚賤者立貴貧者立富若以生死有命藥餌難工自來所醫疾病盡是當痊愈此等何故濫受恩賞恣爲僥幸若以從來痊愈因藥合受恩賞今日所醫無驗自當伏就刑罰臣竊聞先朝周王薨其時醫官李某杖配廣南陛下一二年間皇子皇女繼亡六人盡在此輩數人之手兼臣聞醫官各是臨病互相推托不肯及時下藥以致病深𨿽有良醫無由措手其罪至重比於李某合更加刑其術至謬求之今人不爲難得伏望陛下念祖宗社稷之重特因此時深行刑罰庶使後人知懼藥餌盡心實爲久逺保育皇嗣之計

乞商稅院不用贓吏

右臣伏見在京倉塲庫務有系舉官監當去處近年多是大臣之家陳乞子弟監當就便勾當家務臣竊以外州軍塲務錢數三萬貫以上及茶鹽轉般倉等並是舉官監當蓋朝廷以官物出入必在擇人今京師倉塲庫務受納天下所輸之物招來四方商賈之資計利最多號爲繁重卻陳乞監臨未爲便允臣非謂大臣子弟例皆不肖蓋守官者憑恃勢要不肯盡心監司者防惜顏情不能糾劾不如泊塲布庫在藏庫等處侵欺盜竊相繼敗露其餘損壊官物不可勝數今陛下或無名費及千緡有司必以爲不可至於監當損壊官物監當萬計因循不問大可怪也竊見李壽明監商稅院爲無名收稅非理勾追市肆之間號爲搔擾三司不時糾舉卻止出榜曉示本家懼見彰露乞降除近郡通判旣有見闕三司依例舉官朝廷卻除陳執禮監當臣竊聞陳執禮先曽犯贓追停今來爲王欽若家先曽陳乞便與塡闕況都商稅京師商賈出入所收謂利萬數不少髒污之吏豈堪其任臣乞下三司詳定若於倉塲庫務合系舉官監當所舉之官並委三司舉曽歷外任無髒污之人更不在臣寮陳乞之限若一任內有犯入已贓乞坐所舉之人並與同罪施行所貴務得人不至枉壊官物其陳執禮亦乞別與差遣

乞用韓琦範仲淹

臣伏見去年已來陛下拔任諫官都下翕然稱慶又數日罷夏竦樞宻使用韓琦範仲淹作樞宻副使制命一出士大夫賀於朝庶人憙於路至有飲酒叫號以爲樂者謂陛下去邪任忠可刻日以觀太平矣臣聞易泰之彖詞曰內君子而外小人君子道長小人道消否之彖詞曰內小人而外君子小人道長君子道消然則君子進則天下泰小人進則天下否陛下退一邪臣進一賢人而舉國歡欣者豈以一邪一賢獨能闗天下利害乎蓋以一邪退則其類退一賢進則其類進眾邪並退而眾賢並進而天下不泰者無有也𨿽然臣竊憂之頃年莊獻明肅太后初棄六宮陛下親臨庶政一日出令邪臣沮气天下觀聽灑然快意期於一變以臻大治自後數年內方無事左右之臣易於襲常而恬於苟安陛下憂勤之心且亦少懈已而西羌背違舉兵防邊遣將興師屢戰屢敗饋運賦斂百姓困窮北人乘勢窺我彊弱遣使求地京師震駭幸而增賂以得暫息四海嗷嗷日憂一日以將來之患當何如也然猶惜忠賢之士而屬望焉幸而進用庶其葉力而大有爲以解焦勞之急陛下奮發剛斷博采物論拔而任之人人歡欣而臣獨竊憂者誠恐進用之後或有讒間或拘舊例使之不盡所長而去則天下必有遺材之恨所損不細矣當今天下之病臣請譬諸病者其安時調養適宜固不病矣病在皮膚醫者能早去之病且安矣此二者皆巳不及而病在支體若得良醫之時陛下又選任良醫儻信任不疑聽其施設非徒愈病又致民於壽若於此時使良醫不得盡其術則天下之病深𨿽有和扁之妙難責速效矣願陛下思祖宗社稷之重矜四海生民之困憤西北二虜之恥發乾剛夬決之道拔賢材收眾防不憚攺作以成大功天下幸甚幸甚臣昩死再拜謹上

端明集卷十八

欽定四庫全書

端明集卷十九

宋蔡襄撰

奏議

論趙元昊狂僭之計

趙元昊棄其祖父盟約妄爲狂狡僭稱大號不臣之迹彰著朝廷大增邊偹議者皆謂元昊遣人入朝不從其所請必防邊郡以肆狂心臣竊謂不然戎狄之心見利則動若元昊欲防邊當去年未僃之時舉眾而來勢或難禦於其時尙不入防今乃先自狂悖待我邊之皆有禦然後入防或有何利臣竊料元昊本無防邊之心但張聲勢欲求中國嵗與貨財耳

論地形勝負

論者或以西虜之俗善騎射習戰鬭以爲非北人之比臣竊謂過也大凡騎軍利平地步卒利險隘得地形之利者勝勢常多趙魏之地千里無闗塞之險虜善騎射故勝勢多在彼也今西邊之地自鄜延環慶涇原沿邊三路皆是山險要塞之處此乃步卒之地非騎車之利若以其俗善騎射樂戰鬭則不減北人若論步騎之利則地勢異矣故勝勢常在我也

論敵騎彊弱

臣聞景徳中契丹大舉攻瀛州經二十日不破而彼眾死傷者數萬人南略趙魏之境所攻下者惟通利徳淸兩軍而已以北人之彊舉國而來又趙魏之地無險隘之阻尙不能必取中國州郡況趙元昊以數郡之卒入險阻之地頓於堅城之下豈能必勝哉故元昊當無偹之時不敢伺隙而來但遣使人妄設尊名以揺朝廷之心幸朝廷怯其勢而聽其請此乃元昊狡心能計利害之深者也爲國家計者當知其不足懼但審察情僞審於處置則狡謀自破矣

料元昊擾邊境

或問元昊旣無來防之心今者遣使人入朝不得如其所請元昊之計其將安出臣竊謂趙元昊必自度邊塞險固難於進攻若大舉甲兵旣一敗衂則窮蹙之勢日見坐爲中國擒也但必時以輕騎偏軍往來邊地鈔略蕃部若此不已是中國邊郡之兵不可一日罷去年嵗之間嵗月之久運芻粟完城寨闗中勢當疲擾此虜常佚而我常勞利害可明也臣故謂今來必不大舉兵用偏師鈔擾邊境者此也

乞通和之後早計費用

自趙元昊狂悖以來朝廷日日發闗東兵馬以爲邊郡守僃然防邊州軍自來只約見在人馬芻粟爲一二嵗計今者增兵與馬比舊必多數倍至於饋運芻粟轉輦兵甲修葺城塞燕犒給賜之費日以益廣若終一嵗而計之其費用之物大率必倍多於每嵗旣邊兵未有罷期則其費愈多臣恐年嵗之後必有議者建白請賜元昊金帛與之通和者臣謂此謀非國家長久之計也若元昊削去尊號臣禮如舊朝廷但赦其罪亦不當大與金帛與之金帛是爲狂悖而得之況元昊豈肯削去稱號何名而賜之金帛與之通和哉國家遺北人其費不少若更與西虜通和使北人窺中國之彊弱而啟其狡心非細事也臣謂朝廷將來罷通和之議莫若早計度減損費用之物苟費用不減於舊日則何以持久而制狂虜也

論減費用

臣竊見正月以來發兵馬赴防邊州郡皆全軍而往未嘗精擇夫全軍而往必有老者武藝不精者此等兵卒皆不可用又邊郡之地多處山險而軍中之馬有老病瘦瘠不堪驅逐者亦隨軍而往若有戰鬭亦不可用也況防邊如鄜延等山路阻險饋運𨿽今日中糴糧艸皆是本處居民積聚之餘若一嵗之後必須外州輦運苟非擔負不可得至是以不可用之軍馬坐費難致之芻粟臣欲乞令邊郡帥臣於已至兵馬中選武藝精者及馬之彊者畱之其兵卒老弱者武藝不精者及馬之老病瘦瘠不堪驅逐者皆遣至近裏州軍或罷歸之所貴便於供給夫兵精馬彊以戰則力倍自然臨邊之郡糧儲可節也

乞置鄕兵

或曰練兵擇馬誠省邊郡之糧饋其足以持久乎曰若欲爲持久計者莫若增置鄕兵有唐之制天下州郡募百姓爲府兵府不過一千二百人外折衝果毅府五百七十四而籍名於官不離其鄕裏農隙敎習武藝其餘時則居家有警急則集而守僃今若置之不費國家之用足爲天下根本矣臣竊謂闗中今若召募一年之間可致五十萬人一年敎習足以守偹則闗中之勢巳彊矣或曰今募鄕兵則闗中騷動如何曰府兵不黥其靣又立名目若折衝果毅之類與兵卒不同擇其鄕裏豪武者爲總領乘農間則敎習有警急則守城不離其居不妨其業則百姓爲之何所苦也若然必有置之術頃年靈武困兵陜西般運糧艸最爲勞敝至今老人耳目相接往往皆能言之若先下陜西計度轉運糧艸往邊次下募兵之制應家充鄕兵特免運般如是應募者眾矣或曰兵防在野則如何曰開元之前不聞府兵爲亂者蓋其勢分犬牙相持𨿽久不爲患矣臣今略陳其大槪國家儻行之乞下臣詳議條目

乞擇涇原邠寧兩路帥臣

臣竊見唐太宗徳宗朝吐蕃屢侵邊境是時帝在長安勢大力眾大臣如郭子儀李抱玉渾瑊繼總大兵已鎭近畿猶命馬璘李元諒守涇州張獻甫楊朝李晟守邠州郝玭守渭州分扞虜勢是邠涇兩路自古爲西虜之扼而長安之所恃以爲屏蔽也今之事勢與唐不侔而涇原邠寧朝廷命帥𨿽以永興延州二帥遙領西路安撫之名萬一邊郡有警豈能遙制事機應變以破虜乎臣請邠涇二路當擇帥臣使其勢若鄜延環慶之重勵兵訓卒待虜之至而破之此制勝之術也

乞立邊帥等威

臣聞主兵者權不分則威立威立則令行令行欲上下順從無敢違悖乃可使之赴敵也唐肅宗遣郭子儀李光弼率九節度之兵討安慶緒但魚朝防爲監軍而不置統帥兵權不一議謀不同故無成功也臣切見防邊都部署鈐轄都監等官品𨿽有髙下其實無所統至於論議兵事各出意見主將不能自決此權分而將不重將不重則令不行也又見帥臣所統之官若巡檢寨主等請見主帥率用賔客之禮豈有軍中而無等級也臣欲乞自鈐轄而上於主帥皆當用參佐【闕五字】於主帥合【闕十五字】乞依附階級條立新制所貴兵權一將威立然後可以制敵也

論不利攻戰

或曰前所陳防邊地形之勢勝在我其利出攻乎曰出攻未見其利也何則我𨿽有地形之勝而西虜之地亦多險隘是皆地有利但爲客者敗多而爲主者勝多耳今若興兵出攻且西虜地無水艸又飛芻挽粟﨑嶇山谷虜必深遁逺去我若進攻虜必遣兵依險設伏絕我糧道進則不得攻止則糧不給退則必有掩襲之兵此出攻其利少也或曰旣不可出攻又不可通和但增兵守邊繁費轉多虜何時可破乎曰若邊郡帥臣能設計謀誘之使其來侵而敗之然後元昊可得而制也此最爲上防

論契丹遣使之意

契丹舉兵徵元昊以助中國仍責以劫略之罪或曰二國互相疑貳勢不兩雄必有釁隙臣謂契丹與元昊久矣親好元昊爲中國邊患若與契丹結隙則腹背受敵元昊黠賊豈有如此失防假使契丹淩辱百端元昊亦卑屈而就之必無目下結隙之理契丹今日之謀主於自邀通和之功耳

論絕元昊通和其終亦戰

契丹旣請中國與元昊絕和旣而必以元昊歸順又請中國與元昊通和度中國必不能拒之旣和之後【闕】馬皆當鴈門之北頓而不解遣使一賀如何【闕】遺金帛則曰犒軍之資也或求嵗與之或請通和朝廷何以給之旣非言詞理道可論是非直以兵勢相臨必戰而後巳臣謂從契丹之請亦戰不從亦戰

乞拒契丹之請

契丹今以兵助中國討元昊僞爲善意朝廷若不從其請契丹必以爲詞又駐兵云州正當鴈門之路或便盟好卽爲邊患河東河北必爲大僃或曰契丹今在雲中只是帳下兵馬不曽防集他部非必大舉臣謂元衡歸旣得此事端傳檄而起不逾月而大合豈得不爲害哉患在目前若拒契丹則當速爲偹

乞拒元昊之和

元昊非久必有使來若更有所求而因而絕之若無所求奉正朔正名分貢方物相續而至朝廷以何事拒之若以契丹之故而拒之相次乂以契丹之故招與之和元昊中國之言足爲信今旣絕和元昊必以重兵宿麟府之間旣防契丹又窺河東以輕兵出陜西防邊州郡朝廷不敢輕移陜西兵馬河東一路不增兵則不可以守增兵則糧運難繼不戰已困況乘時觀隙奔突難防非細故也

論拒二敵皆爲邊患

或曰今拒二敵皆爲邊患何以處之臣謂校輕重之勢執理道之直者行之然防邊兵須偹然契丹一舉我軍未能決勝則人心揺動中國之勢十去五六況元昊之和未決契丹以兵脇之二虜通謀元昊當陜西契丹當河北合兵而出河東則中國所僃者眾而兵勢分此天下至危之勢也

乞大爲邊僃之要

或曰契丹事宜如此朝廷應添兵副擇將可以禦之臣謂不然不去其不求其要兵多益分危事也臣所謂求其要者一曰變軍法二曰委兵柄於必戰之人三曰擇偏禆於行陣四曰去無用之兵五曰分守兵與應兵爲首尾救援之勢六曰擇要害郡縣之官六者旣修然後可言邊僃若因循舊獘未見可勝之期此方今至急之務也

端明集卷十九

欽定四庫全書

端明集卷二十

宋蔡襄撰

奏議

論契丹事宜

契丹遣耶律元衡奉書爲元昊不通和及曽爲大舉兵馬出徵元昊及請朝廷不與元昊通夫自元昊悖逆以來失於處置數敗威靈消【闕五字】臣之謀屈金帛之遺而議通和苟求目【闕四字】食將來之患其失一也我與元昊通和自【闕五字】卻令契丹與謀使之主張輕重之權不自操其失二也旣令契丹與謀或聞當時許之事【闕五字】傳謝及元昊歸欵之日契丹適【闕八字】意致令生疑復爲變詐其失三也【闕七字】救今元昊議和將有期矣契丹復又自以舉兵問罪元昊且助中國駐畱云州以觀事勢臣竊謂若從契丹之請必絕元昊則爲邊患若從元昊之和而拒契丹則執以爲名二者必處一焉拒契丹之與拒元昊要其終一於戰而已矣計嵗月之遲與速耳勢必交兵莫若速爲邊僃臣見前來契丹壓境增二十萬物人皆謂大臣嘗膽必能爲朝廷刷去大恥至今二年一切如舊不聞有邊偹之計或事至蒼黃添兵擇將多不堪用豈若僃之有素也前之弛慢尙可苟安嵗月今禍患已成中國之辱至極矣生民之力至窮矣然彼志方驕假如廟堂之謀月增厚幣日貢卑詞其勢不已若不早爲邊偹一旦兵興天下之勢大危矣陛下以宗祖至大之基四海完全之器甘其屈弱聽於外裔豈不痛心臣推其事端蓋由朝廷威令不行無人肯爲陛下橫身當事若朝廷威令必行人各效力轉危爲安反弱爲彊不爲難也自元衡之來兩府祕宻安危大計臣不得知今於傳聞復采眾論條列事宜如左

論契丹邀功

或曰契丹旣欲邀功理當趣和今乃請朝廷不與元昊通和何也臣聞每有朝廷使者在彼契丹多出元昊之書以示之然以功不顯著旣和之後中國之償我者必輕又元昊必自恃已力能與中國通和不以契丹爲重故契丹以兵脇我之絕而示元昊又以兵制元昊之和以示我左右持之而自收其功足爲威武之勢臣謂今𨿽請與元昊絕和朝廷若從之非久必遣使請與元昊通和

言河北帥臣

臣伏見數年以來北人觀我事勢恣負固淩脇之驕廟堂失於計謀抱屈意依隨之辱然契丹貫盈自任當極盛必衰之期若朝廷處置得宜有反弱爲彊之勢方今虜眾於云州防集河北系天下安危深思作偹之方盡在得人而已臣竊見河北鎭定都部置李昭亮鎭州張存雄州王徳基澶州李昭述等或居要郡或總重兵假使智能竭盡足以輸服於人猶恐計慮或見輕於彼而況指數名姓知委任非人尙令列在邊防得不取笑外裔李昭亮張存李昭述王徳基乞速行差替朝廷若以皆無顯過不欲非時攺移是惜數人之顏情不顧生民之禍患若以無人可使延日苟安侍從文武之班同國家休戚之計度才委任必濟艱危伏望聖慈決於睿斷

論楊偕請與西賊通和

右臣等竊聞楊偕曽有章疏西賊事疏中引用漢呂太后遭匈奴侮慢以遜辭答之事伏以國家方大舉兵討蕃臣叛極者而偕乃引前世女主遭外裔欺侮之事以比聖朝意欲陛下遜辭苟稱臣於突厥且唐髙祖本是隋臣初來乘亂乃是隋室叛臣當其困時尙有屈從之事以就權宜其後竟雪大恥今陛下承祖宗之業富有四海豈可引唐室初起權宜之主爲比哉臣聞主憂臣辱主辱臣死爲陛下臣者見羌戎悖慢陛下憂勤必須痛憤爲大恥辱楊偕身充侍從之列不思久逺之利引前世天子稱臣於外裔之事將客西鄙不臣之人如偕所論非所宜言若在古法卽當誅戮伏惟陛下天資仁恕恐未卽行然楊偕執論昏謬不宜處侍從之列惑亂朝廷伏乞除外郡以戒妄言之輩

乞不與西賊通和

臣竊聞元昊遣使請和朝廷命邵良佐報問見遣六十人到門臣竊以元昊叛逆以來大舉則大勝小入則小得都無困敗之事何故請和或曰絕互市而困耳臣謂𨿽絕互市於土俗非有衣食饑寒之急豈肯卑屈而請和乎此必不然也或曰欲專圖嘉勒斯賚畏我乘其後日欲通和以濟其事臣謂元昊頃曽出擊嘉勒斯賚子瑪爾珍孤軍深入旁邊諸郡未有一將出一騎以躡其虛者後𨿽専攻嘉勒斯賚邊郡安能度其進退乎然嘉勒斯賚亦元昊腹心之疾勢不兩雄意欲圖之必矣而我防邊甲兵三四十萬豈敢全然無虞此欲通和以濟其事亦狡謀之一端也或曰爲北人而請和臣謂元昊素與北人通謀推北人主張其事元昊時且自屈以修好爲名事巳之後北人來賀是中國弭兵之事全因北人之功何以酬之或要割地或要重賂我旣酬之元昊別求隙端舉兵擾邊況元昊父二三十年盟好一旦棄之今縱與盟安能久乎元昊天資好兵未嘗敗衂豈肯退蹜而久處乎此必通北人之謀成北人之事又以自便也然元昊請和嵗得金帛有益而無害朝廷𨿽推恩信以待之然元昊狂狡其計難測若邊郡抽減兵馬入近裏州軍以寛饋運之力賊或非時忽有奔突則邊郡之患重於屯田之時若不抽減兵馬饋運如故卻添嵗與之物不減闗中之費此無益於事明矣不惟無益於事又有深害今旣通和邊郡自然懈弛朝廷務爲鎭靜禦防之偹練卒之勤必不能如舊日也或曰和而益偹何患乎臣謂用兵之日常虞防至將卒訓練未能精鋭以之應副猶有遲緩通和之後其勢自然懈怠一日元昊背盟其禍難救此所以爲深害也臣竊料朝廷欲與元昊之請者其說有三焉一曰闗中百姓苦勞凋瘵日望休息聞元昊請和而朝廷拒之必怨而離志也二曰若朝廷拒之元昊得以爲詞以卑屈而請和不見信納必將大舉以圖我又適以招戎人之怒也三曰北人自攬通和之事以爲已功若不成就是拂北人之情恐生怨隙加之邊帥懲往前之敗且務伏兵廟堂苦戰伐之謀幸其無事所以孜孜急於講和臣竊謂或名分不正不可從也元昊稱臣舉貢𨿽知其無益見其狡心或存大體而許之飭主兵之臣戒偹嚴謹未爲近患或未肯稱臣更有他號或陳兵境上遙爲制脇如此之事寜可血戰而死守不可少屈而聴從事也且元昊旣不稱臣於我而稱臣於北人或北人遣使來問元昊臣我而不臣中國中國與元昊敵矣別求名分不知此時以何辭答之此臣所謂寧血戰死守不可從也臣不知邵良佐得何要約而處但聞遣使甚眾又慮供具過厚事體漸大望陛下令大臣先議深思本末勿務汲汲通和若虧損名分不惟後萬萬年作大恥辱卽生北人之計便爲今日之患不可不重也

乞不聽議者許西賊不臣事

臣伏見元昊遣人乞和名分不正需索過多必朝廷深究事體已有定議然臣切慮有昏謬之人請損名分且與和好務從權變以寛民力此實苟且之論非長久之防也今邊兵久戍饋運繁數誰不欲通和以就休息柰何名分不正需索過多便生北人之心立見厄亡之患非特執一端之說與羌戎爭气而巳伏望陛下深思熟慮拒絕小人之言主持天下之計大凡百事處置失錯從可更攺若此事一失更無可救之理欲絕後患莫若斷之在前區區愚情不勝披瀝肝膽之至

乞不許西賊稱吾祖

臣伏見元昊使人乞和之事朝廷以其所請過多而又不稱臣未見成議臣竊謂𨿽得元昊稱臣猶未見可從者初元昊以烏捨之號自通中國及邵良佐使賊以還元昊欲稱男爲號吾祖者蓋先時瓦卒之名知中國已許其稱呼卽譯爲吾祖足見羌戎悖慢之意也吾祖猶言我宗也今縱使不肯稱臣而上書於朝廷自稱曰吾祖朝廷賜之詔書亦曰吾祖是何等語耶說者或曰得其稱臣正吾【闕二字】吾祖於詔書爲無害是明知侵侮之端而自爲屈辱之事臣竊料議者欲降損事體屑就羌夷者不過曰將帥不才也士卒畏懦也民力困窮也國帑空虛也方今天下之廣士民之眾基業完具但處置未得其方因循不究其必大有爲然後振起豈得便爲無可究治之理去年北人以鄰國制脇已俛首而受辱今年元昊以叛臣而悖慢又欲俛首而從之嗟乎中國之臣何爲甘心受此屈辱將帥不才非天下全無將帥之才但求之未得也士卒畏懦自古無不可用之兵顧未有能用之之人耳知民力窮困當求其所以寛之之術知國帑空虛當究其所以節之之理不可爲此數事便屈從其議臣非敢故持髙論所以惜者恐無益於事虛損國體爲大恥辱不敢不論伏惟陛下裁亮

請納元昊使人

右臣等伏見北人請絕西人使才去而西人納款之信巳來從北人則畏西人納西人則畏北人不審廟堂之上何以爲謀自元昊防邊以來國家有累敗之羞而無一戰之勝復忍恥屈體以金帛買和又不能自爲而假手北人當北人對梁適遣耶律徉使元昊之時中國今日之患已萌矣而中國有可悔之理而大臣執不悟之迷事至於今勢何可巳使北人晏然不動俟和而邀功故巳爲吾大患二虜詐謀一來納款一請絕和而使中國絕和莫知所從亦足爲慮二國實有釁而相攻使中國納西則爲北怨顧北則失西好亦足爲患然等爲受患宜擇其輕何謂擇輕速納西人是也今料二國者不過宜疑其實有隙與實無隙耳且俟我和西而責報是敵本志今和垂就而反請我絕之其意何在豈非敵衒其彊自示能指麾中國謂和必由我不和亦由我欲使元昊必信中國和與不和皆由之故托有隙之名而遣絕和之使苟中道遂從其請則元昊不得不信中國動止由於外也是北人一與西賊爲有隙之名使元昊遂信中國不得自由此則北人之舉南則指麾中國西則能信服羌人他日卻爲元昊服罪之名又使中國好通則度吾今巳從其請則後日必不能違苟至於斯中國不能爲國矣以此言之二國𨿽無隙而詐來請絕不可從之必矣若實有隙則納西人粗爲中國之利西人新與北結釁而與我和得無南顧之憂而東並力以拒北必不肯輕絕吾盟北人方欲西戰元昊吾𨿽不從其絕和亦不有力分兵而防中國以此而言𨿽實有隙尢宜早納西人也伏以二國交搆中國憂危蓋由從前所議參差兩端不決切恐西人已到議者尢更遲疑伏望聖慈決於睿斷

乞早降元昊冊書

伏見元昊使人巳至數日如聞誓書大體頗有朝廷約束兼余靖使北已有回奏別無齟齬之意切謂宜速行封冊者今契丹兵西向在未勝負以前遣使報之度其勢必假他議苟有所俟契丹幸而勝元昊其心益驕或於賚謝之外輒有所求何以處之臣故謂莫若速之利也若報聘之禮已行契丹𨿽欲乘間生端則屈不在我況存元昊之和則契丹未敢輕絕中國而爲患也伏惟陛下揣度事勢不可緩也

請誅保州叛卒

臣伏見保州兵士近爲罷卻防邊巡檢發怒逐殺官吏閉城而叛以邀朝廷議者更去他謀便用招安之防方今天下處處兵驕若健兒殺官吏而叛朝廷卽日招安則今後主將性命生死全由健兒國家威令干戈不行境內矣朝廷苟要借將吏守城捍邊則叛卒更無可赦之理若只苟保州目下無事臣恐自此有兵之處叛亂日生是顧一州之苟安而不慮天下之皆亂今招牓旣出已不可追然叛卒尙有可誅之理臣今願乞速降勅防與王果令以勁兵數千伏於保州之側俟招牓入城隨而突入除百姓外逢兵卽殺彼二三千叛卒方得朝廷姑息乘其疑惑懈怠之間我兵卒至擊其不意可以盡誅仍宜先諭軍中每一首級錢賞十千以我器甲被其貪賞之兵而擊倉皇空手懈怠之卒乘此機便無不勝之理若慮其燒劫倉庫殺戮人民此乃閉城之所爲耳今旣開門我軍卒至彼將救死不暇安能復爲劫殺之謀朝廷若必爲過慮更當別用救兵隨後防應縱使拒死而鬭傷人民是乃一城之患以天下叛亂之禍較之則又不足顧矣朝廷深念安危之本力絕禍亂之萌當此事機決於睿斷

論保州都巡下兵士殺戮官吏閉城而叛

臣伏見保州都巡下兵士殺戮官吏閉城而叛尋聞朝廷許令招安臣與臣修臣甫等已有列論乞令王果領兵隨後討戮未聞施行臣竊以天下養兵內外百有餘萬苟無誅戮可行之令必開驕慢叛亂之原今輕殺郡吏閉城從而招之傳於四方使營幕之間聞之明知朝廷有畏眾不戮之恩官吏有觸事可持之勢縱橫作過誰敢復言少有論其長短則必立遭誅戮之害又於其黨擇不才者殺之然後自請則無罪矣治兵之法如此臣見天下禍患生於今日矣臣謂必以安危之計爲言則保州數千叛卒無可恕之理伏乞朝廷力誅剪以振威令若以已行招貸不可失信亦宜準量輕重固當棄小信而存大法況閉城而邀命非朝廷之意若謂事機巳遲莫若選擇可任之人付之保州宻與處分得便盡誅庶可戢驕兵而絕禍亂矣

乞戮保州兵士

臣見保州兵士閉城作亂殺黨中懦兵十餘人指爲首惡以要朝廷招安臣等已有論列欲令知定州王果引隨招牓入城盡以殺戮不聞施行竊以天下內外之兵有百餘萬苟無誅決之令必開叛亂之源今州兵殺官吏閉城門從而招之使傳之於四方知朝廷有畏眾而不殺之恩官吏有觸事可持之勢何憚不爲議者若謂今日北人妄生釁端不可更於極邊之地張皇小事爲敵人所窺是不知制兵權而昩威戎之略也夫以中國爲狂狡所輕者本由朝廷威令不行今以重兵入城誅一二千叛卒以絕天下禍亂之萌而敵人咫尺必將竦動安慮其見窺乎機不可失惟陛下發睿斷而行之

端明集卷二十

欽定四庫全書

端明集卷二十一

宋蔡襄撰

奏議

乞責罰預聞軍政

臣等切見河北保州叛卒昨巳招降原其致亂之因乃總領之司不能覺察自都轉運使安撫使而下一例奪職降官此蓋朝廷督厲天下官吏深思撫養士卒之宜先圖遏絕禍患之本然臣等切謂法令之行必自近始若捨近繩遠𨿽法令日行人不信服臣等聞保州兵士未叛以前數月邊臣曾奏都大巡檢下兵士乞早處置恐其生變大臣聞之絕不爲意以至殺戮官吏閉城邀命然後蒼黃或招或攻或作屈赦幸其革心不至大害且帷幄之謀臨事先當準備豈有邊臣奏論如此等事都無制置循以成患其誰之咎今張昷之等已責降其中書樞密院大臣與聞軍政者伏乞陛下推邊臣所奏保州兵士事宜因依特與責罰庶乎法令明而天下服

乞賞先奏保州兵士邊臣

臣等近以保州叛卒平定之後朝廷以都轉運使張昷之以下不覺察之罪例皆貶降臣等聞保州兵卒未叛以前邊臣曾有奏請早乞處置絕無施行遂至生變臣等伏乞陛下責罰大臣與聞政者伏聞陛下巳得邊臣之奏特以輔弼之重屈天威而恕之伏惟陛下專賞罰之柄而所謂罰者已行於遠而不行於近旣失之矣所謂賞者又錄其終而不錄其初又重失也邊臣先能探伺叛卒情狀聞於朝廷其時大臣苟能深慮而預處置之必絕叛亂之禍及殺殘官吏閉門邀命四面之兵合謀招討中外震駭【闕四字】營官府之財尙賴朝廷威靈所以卽時平定設使偸延時月城堅而不下宿兵於野費用不貲其變豈可量哉今招叛卒閉城門殺賊首者盡皆遷官蒙賞而預言必變之狀者棄而不錄所謂勤於其終而不念其初者也語曰曲突徙薪無恩澤焦頭爛額爲上客正類是矣所有邊臣預先數月奏論保州事宜者伏乞陛下出宸斷特與恩奬庶使守邊之人精心察伺先絕未萌之患較於推恩之術不猶愈於攻城殺賊而後泛行官賞也

論軍賊王倫

臣伏見軍賊王倫嘯聚徒黨殺掠人戶驚動州郡此賊𨿽小而其患大何哉臣切見十年以前天下無事輙有開口言兵者必指爲妄人旣西羌悖戾議者謂西羌未足爲患觀朝廷處置如何或少有沮衂北虜必窺我彊弱矣已而西師不利北人果肆凶謀幸且暫弭議者又曰西北之事未足爲中原近患中原之患在於盜賊乘隙而起此則可憂也或謂王倫亡命之人非有精謀遠慮苟逃其生將就擒戮何足憂乎臣謂不然今江淮兩浙廣南福建諸路城池不修兵甲不繕非有戒守之具戰鬭之備使百夫大呼列城騷動就令朝廷遣一使臣將兵追討賊必依海爲固兵至引去分散屯聚非可刻期而破也臣謂王倫黨眾尙在宜速誅翦或淹畱歲月不就釜鑕使艸萊姦雄之人濳窺此勢其變不可量也臣謹陳捕盜事宜如左

一東漢黃巾賊起擇所宜施行者先簡料刺史二千石之能否臣以今事揆之莫此爲先臣前年請告還閩中是時軍賊鄂鄰方在海上防海諸州軍長吏處置乖方人戶騷動賊𨿽不至其患過於被賊臣請諸州縣長吏有昏老不才者卽乞罷免苟得其人處置自然得所

一漢建武中賊起其法令賊五人共殺一賊者除其罪臣切思之凶徒不開其自新之路無以離間其心五人共圖一賊其事易濟臣今乞軍賊元殺忠佐者四十餘人若能五人共殺一名告官並與免罪若被驅掠刺面之人但能首身者免罪若能五人共殺一賊告官者與酬賞

一朝廷差去使臣難爲跟逐遠去官軍若至淮南其賊𨿽轉入兩浙福建廣南州軍若待所差使臣必不相及若只委諸處巡檢縣尉必是無由誅滅臣今乞下兩浙福建廣南轉運司選差部下班行有武藝膽勇之人或曾經犯贓諸色玷累降在監當或卽編管見有家屬者如能情願捉賊並委轉運司體量人才令於諸州軍宣毅兵士內揀選三二百餘人於近海要便去處準備舟船候報卽時起發若能殺賊將來優與酬奬外更特與除落已前負犯玷累

一巡檢縣尉每至遇賊鬭敵之時多是下手之人皆不用命致有陷失官員切緣兵士弓手進則有死退則有生得賊賞薄失將罰輕以此各無鬭志且今乞捉賊巡檢縣尉手下兵士弓手臨賊先退致有失陷官員等並當處斬

一軍賊今來入海盡是劫奪官船梢工水手或掠或雇臣今乞應是賊船梢工水手船主等若能多方用計誘算賊徒或致傾溺或入海澳進退不得之處致被擒殺者其梢工水手等並同捉賊例等第多少酬賞

一從來捉賊兵士弓手殺賊之後多是所管官員自務公廉賊人防身財物收拾入官況殺一賊頭只得錢五貫文豈肯用命乎臣今乞應捉賊隨行兵士弓手百姓梢工水手等但是捉賊得賊財物金銀等不計多少官中更不根問

一臣前年經過兩浙切見差李元伯收捉鄂憐其時則在廣南其李元伯一行五百餘人防路騷擾百姓甚苦臣今乞朝廷戒囑捉賊使臣等所至之處或要舟船所般應用之物並須闗牒州縣畫時應副卽不與擅自攔截舟船科配物色若致轉運司提刑司本州軍或有陳奏必定重刑朝典

論失賊官僚乞行罰

右臣切見捉殺軍賊王倫李熈古等並與酬賞恩澤甚厚足以驚動百姓耳目然捕賊之人賞之旣優失賊之所罰固宜重京東淮南經歷地分知州知縣巡檢縣尉並未謫罰臣切以今世之法庇卹民戶者悉賴州縣長吏擒逐冦盜者悉委巡檢縣尉昨來軍賊王倫才過百人而州縣長吏捕盜之官至有斂物資給髙郵軍晁仲約屈身迎候邵先迎賊彼此聚飲鹽城知縣等避賊不出揚州駐泊王乞出至光山等便回知賊不救淮南轉運使張可久楚州知州胡揩知賊在鹽城並不擘畫救應開城借路如此之類【闕二字】今遇小冦官吏便至如此失節不幸有大於王倫者【闕二字】何等屈辱也蓋朝廷姑息日久威令不行以致官吏畏小冦之威而不畏陛下之法臣乞指揮催促疾速勘問官吏罪狀候到齊足日伏乞陛下出於聖斷擇於情理最重者特除奪官職配送遠惡州軍編管其餘並乞重罪謫罰庶以戒礪天下官吏稍畏罪罰

乞相度開修城池

臣於皇祐四年曽蒙朝廷除知福州臣以私事辭免續差天章閣待制曹頴叔知福州臣其時得知朝廷有札子指揮與曹穎叔漸次開修城池臣今來到任檢閱不下司文字並諸案並無宣命札子切慮只是曹頴叔附身文字將帶隨行其城池不曾開修只築到數十丈髙墻又別無行遣計度工料慮有誤事伏須舉奏者右具如前福建一路州軍建劍汀州邵武軍連接兩浙江南路乘船下水三兩日可至福州城下其東界連接溫州並南接興化軍泉州漳州各在海畔四向舟船可至閩中諸州皆福州爲根本以自太平興國中歸納疆土後隳毀城池至今四圍城墻只髙三五尺可以遮閉牛羊至於私商小兒皆可逾越臣又檢得儂賊作過時有札子下本路修葺城壘不惟事至難辦兼福州外城周圍約二十里工料極大若行修築須至科防丁夫配約物料收拾備足一兩月間便要了當共兵士功役空延歲月臣今具上件因依取候朝命若令修築乞降指揮檢計工料防丁夫木植糧食諸般擘畫事件聞奏若或重惜民力未令修築亦系朝防切緣舊有開修指揮今來並無文字照防恐有緩急朝廷不知未有城池須有陳述謹具奏聞伏候勑防

乞相度防海防備盜賊

淮中書札子節文指揮樞密直學士禮部郎中知福州蔡某奏臣於皇祐四年曾蒙朝廷除知福州臣以私事辭免續差天章閣待制曹某知福州臣其時得知朝廷有札子指揮與曹某漸次開修城池臣今來到任檢閱不下司文字並諸案並無宣命札子切慮只是曹某付身文字將帶隨行其城池不曾開修只築到數十丈髙墻又別無行遣計度工料慮有悞事伏須舉奏者蒙朝廷檢會福建路防海州軍與外界水路通接自來未曽別作防備於皇祐四年十二月奉聖防令新差知福建曹某候到任專切用心經制應系防海地分外寇可來之處立便擘畫防扼設備開析聞奏又奉聖防宜令蔡某詳前項所降指揮相度聞奏札送知福州蔡密學今具相度因依下項

一臣今相度福州泉州漳州興化軍盡是邊海若是舟船要到城下逐州各有海口小港約近百里至七十里其海口舊時各有鎭寨把扼海路後來無事兵士漸次減少今來見作防檢商稅量差兵級在彼防海路平靜難以宿兵如有盜賊逐州軍可以隨宜應副

一泉州福州漳州興化軍各是海邊今來逐州兵士並不會舟船出入海路收捉茶鹽如遇賊人鬭敵多被賊船慣習水勢立見傷損臣體問福州閩安鎭把港及鐘門巡檢一員在海上封椿舶船泉州有同巡檢一員去城七里每年下海封椿舶船漳州舊有黃淡頭巡檢一員號爲招舶亦是夏間下海興化軍巡檢一員卻在興化縣山中去軍城百里海上別無巡檢所有逐州逐軍𨿽招舶船每年或有或無原其創意蓋是沿海州軍要得兵甲習會水戰以防急緩其漳州黃淡頭巡檢後因轉運使髙易簡奏移置龍巖縣山中大池驛去州七日防備盜賊因此廢罷招舶一員臣今相度漳州管界巡檢去城五里卻令兼帶招舶每年出海興化軍管界巡檢移近軍城給與舟船令往來海上巡警

一臣相度防海州軍兵事多是不習舟船出入臣於去年奏乞置澄海指揮更不揀添宣毅後來謂諸州已揀添宣毅朝廷難更施行臣今乞令福泉漳州興化軍舊有刀魚船及巡檢司入海舟船量與修整舊有舟船亦乞量置五七隻其宣毅兵士差下巡檢司並令教習舟船諳習水勢

右件具如前臣相度防海水路防備盜賊伏乞朝廷特賜指揮謹具狀奏聞伏候勑防

論中書吏人劉式之罪

臣伏見中書提防五房公事金部員外郎劉式年滿合該例轉官賜紫入轉運資序知州者切以劉式本自微賤因緣入仕頻倚事勢竊防威權臣略條一二事以明劉式姦狡之狀明道初修葺內庭固無勞效僥求名目攺轉朝官景祐之間輙求外補宰臣畱而不遣侄男特授齋郎非例推恩事權愈重慶曆二年守當官周卞偸竊空字勑黃僞作祠部流散諸處貨賣極多周卞事發之後劉式與本房堂後官張用和方始陳首舉覺及開封府按成之日懼見錄問切有幹連上下通情奏請周卞更不錄問直令棄市豈有中書吏人陰結大臣誣罔聖聰回換刑獄又有守當官荊杞爲婺州客人徐昞進狀乞分家產荊杞僞作內降札子取受昞錢一千餘貫事將覺發荊杞殺徐昞父子三人切見天聖中守闗人吏馬宗壽冩造僞勑下禮部補蘇上逹充齋郎事發提防五房公事張仁惠有不覺察罪降之先化軍堂後官李昭度降授齊州監當本房手分並皆除出去年劉式不覺察周卞荊杞僞造殺人其罪甚重蓋緣當政大臣曲爲庇護並只罰贖仍舊守職不隔磨勘依例轉官伏見轉運提防刑獄不覺察部下官吏取受並降移差遣今來人吏才八十貫劉式不覺察苟免過愆若更例與優恩出典大郡不惟小人僥幸何以激勸將來其劉式伏乞朝廷更不轉官特責降監當以表朝廷淸明不容憸人幹托

端明集卷二十一

欽定四庫全書

端明集卷二十二

宋蔡襄撰

國論要目

一曰興治道

明禮

二帝三王相因作禮樂以正民性革其非心使之寡罪而遠刑通萬世之法也秦任兵刑而棄禮樂漢魏以還至晉日用干戈禮典殘缺至於亡隋盡矣唐興四方治定欲有所爲制作𨿽具朝廷之禮時亦修舉而風敎習尙各隨其俗五代禍亂日不遑暇專以刑治之宋興五十餘年太祖太宗平天下皆以兵威助治眞宗皇帝契丹結好之後遂至無事朝廷禮文防不修舉仁宗皇帝好生卹刑澤及禽獸然四方之俗未聞由禮樂專用法法者网羅過咎而施刑耳臣請以一二事言之冠昏喪塟禮之大者冠禮今不復議昏禮無復有古之遺文而喪禮盡用釋氏獨三年日月則類古矣臣請集大儒鴻博之士約古制而立今禮使百官萬民皆有等夷便而易行遠罪省刑之一途也

擇官

聖人能無爲治天下天下之事至眾也何以無爲而能治之百官無不爲也百官修職則萬務舉矣何以致百官之職畢舉在擇官也擇官在於取士今之取士所謂制科者博學彊記者也進士者能詩賦有文詞者也明經者誦史經而對題義者也是三者得善官至宰輔皆由此也資防以恩不問能否下至軍職以戰功流外吏人以歲月三班所入鞭朴刑戮之人無所不至取士之法淆雜至此一旦使之官人小者治一務大者治兵民欲其各得其理猶驅車而水行然行之已久不可防革當漸節其所取之路又於歷任察其材能稍旌奬之庶幾可勸其爲人害者去之而已

安民

古之治世百姓各安其所士農工商各得其分量取其力以供公上上使之以時而民不倦是故百姓上以奉天子下以養父母畜妻孥其力有餘故安其所也不妄作爲故得其分也然而學者不原其本不考其實以謂民饑則哺之寒則衣之天下之眾𨿽堯舜不得濟也是有憂民之意而民愈不安也臣謂今日之民至無禁也太平日久民有智能者乘時趨利爲農則兼並爲商則髙下取天時人力之大者遂以富彊奢靡冒法出於王公之上此古所謂亂俗之民可誅者也而法莫之禁𨿽有禁者亦莫之信民相趨效不知紀極不貧不已此民妄爲而不安其分者也天時水旱堯湯不能免之然而民有備故不害也今天下郡縣水旱爭發倉廩以濟之又曰振貸以假於民隨而倚閣經赦除放謂之卹民其意善矣其防疎矣古之治世役民不過三日其不役者出三日之傭此百姓所以奉公上也今百姓有幸有不幸其居瀕河歲以丁役過重此不幸也天下生齒脫漏亦有不輸一錢以助官者至於水旱流移又出倉廩以濟之賦入有程散施無極國何得而不貧國旣貧矣民又不安其所豈所謂安民哉臣故謂學者不原其本不考其實者以此必曰安民禁姦豪均民力使民各得其分而安其所是謂之安民

二曰正風俗

正淩慢

賈誼之說曰人主之尊如堂人臣如陛陛髙則堂髙矣蓋人主之於天下其勢漸髙至於極尊民不可得而慢者由其羣臣等級之差漸而至也先皇帝仁愛如天包容萬物𨿽有觸冒譏斥者多亦矜恕至有侮慢朝廷自以爲直臣以謂人主開受直言蓋盛徳之事若肆譏斥而無人臣之禮此不可恕也天子可得而慢其下宰臣百官復何級等之差借如兩府大臣陛下所尊禮而優待之也日於漏捨或雪罪之人或求恩賞所求不得如意詆訐譏刺務以爲能大臣難與較是非也但隱忍容之以爲常事京師僚屬能侵長官天下州軍佐官能去長吏皆以材名之風俗如此所謂下淩上者也又有甚於此者士大夫之有怨憎黨類相朋造作謗毀或爲歌詩傳於都下或移書啟於言事之門陰幽暗昧被毀之人無由辯明甚者揺動公卿以希貨賂古之所謂淸議公論豈如此耶此在可嫉者也陛下少畱聖聽因事正之易如反掌

辧邪佞

知人則哲帝堯猶以爲難堯聖人也難於知人曰人之難知𨿽聖人必須審愼也進說之臣萬端人主以要道持之阿隨人主之意而不論理道之是非此佞臣也附托權要之勢因事自媒其身此邪臣也多引前世之事專爲髙論不顧今世難行此迂疎之臣也多取眾人之譽捨違公道不爲國家久計此姧詐之臣也其言忠其事實此鯁直之臣也無所附依進退自守此公正之臣也陛下進一忠直退一邪佞則天下莫不慕忠直而醜邪佞矣惟陛下博訪問則天下幸甚

廢貧贓

傳曰防吏民之表今夫食祿而治官材與不材出於天性不材者不可彊之使材𨿽廢職尙可恕也至於憑恃官威因緣爲姦求取贓賄以曲爲直上負朝廷之用下爲百姓之害是其心豈復有所畏哉古之聖明之主所深惡之也近年之俗以容貪贓謂之長者視其害民虐物若無有也何則凡贓吏皆狡惡之人𨿽欲發擿其過惡必須下獄然後置之於法旣斷之後彼贓吏必須稱冤理雪朝廷必於近郡別令鞫勘當時一獄之人盡須追呼或經時月禁系對詞百姓已不勝其苦矣若只依前案彼贓吏者必又再雪朝廷又須別推勘一獄之人又須追擾如此百姓何以當贓吏之辧而受此苦毒例皆引虛自認或經赦宥才得免脫是以百姓被害不死不休贓吏雪贓不盡不已監司之官以是莫敢輕發貪贓之吏自以得意嗟乎百姓何罪惟陛下憐之貪吏何人惟陛下察之又有不取贓賕自爲營利者臣自少入仕於今三十年矣當時仕宦之人麤有節行者皆以營利爲恥𨿽有逐錐刀之資者莫不避人而爲之猶以恥也今乃不然紆朱懷金專爲商旅之業者有之興販禁物茶鹽香艸之類動以舟車楙遷往來日取富足夫貪人日富而居有田宅歲時有丰厚之享而淸廉刻苦之士妻孥饑寒自非堅節之士莫不慕之貪人非獨不知羞恥而又自號材能世人耳目旣熟不以爲怪管子曰禮義廉恥國之四維今風俗之壞是四維不舉伏帷陛下貪贓者廢之淸廉者奬之則廉恥興矣

三曰謹財用

彊兵

今天下大患者在兵禁軍約七十萬廂軍約五十萬積兵之多仰天子衣食五代而上上至秦漢無有也祖宗以來無有也眞宗與北敵通和以後近六十年河北禁軍至今十五萬陜西自元昊叛增兵最多至今十九萬天下諸路置兵不少臣約一歲總計天下之入不過緡錢六千餘萬而養兵之費約及五千是天下六分之物五分養兵一分給郊廟之奉國家之費國何得不窮民何得不困然今之兵不可防減固當有術以消之又當有術以精練之其說至多難以遽言陛下勅兩府大臣博求其漸講其術以爲長久之防今之爲政此第一事

富國

或曰何以富國今天下之廣四維萬里可謂大矣農田商賈茶鹽酒稅銀銅金鐵之類莫不之可謂察矣籠天下之利至纖至悉宜乎國家富有府藏充牣不可勝計然後爲得今則每有支費嘗遣使諸路取索錢帛以供公上京師無大儲積至於天下諸路僅能自給者是爲全實此何故耶曰養兵一百二十萬自古無有也歲入日少而歲出益多或曰何謂也曰兵日益多官日益冗財物有限而支費無涯國之所以貧也然則富國有術乎必先用意於兵然後可言富國之術臣則曰今之爲政兵彊爲第一事富國爲第二事或曰爲政止於此乎曰非也自此而始

去冗

治天下者如治家凡民之家隨其富貧視其族屬幾何一歲之費幾何賔客之資公上之須復用幾何度其家之所入然後量力而出之如是乃可以爲家計也不如是其家無以自給則族屬不得自安矣今治天下乃不如是宰相不與知兵增兵多少不知也樞府不知財用日日添兵而財用有無不知也三司使守藏吏也歲了一歲便爲辦事不幸有邊境之急必取於民譬之家計是不度所入不量所出國不富實陛下未得髙枕而優遊臣故謂兵冗爲大其次又有官冗今且以轉官一事言之太祖太宗朝仕官者或有功勞或有名譽則防任其人人莫不勸然以孤遠守常之人湮沈不遷者有之眞宗設三年磨勘之法然後孤遠守常之人與夫權要圖進之士無異也日月旣久漸以成俗𨿽有長材異能出眾人者有小過累未可遷也但能飲食言語於人無忤者數嵗必遷此三年一遷之法今爲大也祖宗時卿監郎中無十數人觀今班簿姓名可見也天下州軍三百餘處合入知州軍凡幾何人局少員多每至差除待闕須一二年通判知縣之類率皆如此眞宗時選人磨勘有遷京官者有不遷者仁宗時但無過咎無不轉官官冗如此豈有不思其變更之術也哉去冗百端此二者最大願陛下熟思之漸求消冗之說

四曰賞功實

原賞

古之所謂賞者有大功則賞之臨兵戎則賞之有大功者了大事禦大難非常事也臨兵戎者前死有榮退死有辱𨿽小功必賞以其履死地也今之臣一切務賞何謂賞所謂酬奬者是也守土之臣刺史縣令招徠逃戶磨勘稅賦皆其職所當爲也不修其職罪當罰也今有爲之者必自陳而求賞不立賞格則不爲也天子斂生民之財以祿之分職位以寵之借威權以使之可謂至矣而於官守常事卽求賞天子豈與羣臣爲市道哉至於茶鹽酒稅之局物物皆有賞格下至吏人百姓莫不皆然此爲政之也戰功必賞也捕賊之法必賞也功異於常者可賞也其餘無名酬奬可漸罷之以正官守之法也

任材

凡人之材各有所能不一等也一人之智兼治數局時有不能也有文詞之職有吏治之職有兵戎之職有財利之職夫有吏治之材使之臨兵戎之事則時有不能也有財利之術使之論朝廷之事則時有不能也今世用人大率以文詞進大臣文士也近侍之臣文士也錢谷之司文士也邊防大帥文士也天下轉運使文士也知州郡文士也𨿽有武臣蓋僅有也故於文士觀其所長隨其材而任之使其所能則不能者止其術莫善於還詞令之職還於文士講說之職還於儒學典禮之職還於博士兵戎之職還於武士吏文之職還於法吏金穀之職還於利臣所謂還者與其能者不以一人之智兼責之也若夫宰輔大臣必兼眾能文學之士皆其出身忠義之節皆其素立故不論也不明法令不可也不知軍旅之情不可也不知邊疆夷狄之數不可也不知金穀利病不可也不知禮典之舊不可也是故難其人陛下知其難也得人則愛重之又於羣臣詢諮而擇之臣故謂任材者明天子之事也

正刑

聖人可謂愛民矣可謂愼刑矣殺人者可殺矣而或貸其生者州郡一有誤殺人者一獄所幹官吏停廢竄逐無有貸者古先帝王愼刑不過是矣原其所因好生之人及於下也重刑誠審矣而刑之輕罰及無罪天下之官皆得施杖笞於其部通判職官於州之吏民主簿縣尉於縣之吏民皆可笞朴由是觀之民無完膚可謂濫刑矣天下州縣有長吏京師百司有長官有罪之人可歸於長吏長官則不敢妄刑也律有監臨主司不合行罰勑許執衣白直得施小杖臣竊謂天下州縣官司京師百司惟執衣白直令依勑科罰其餘公事各隨所屬長吏長官行之一歲計之可減妄刑千萬人矣臣願陛下明勑法官議之理當如何若律勑可行則行之必重其罰則不敢違也

論兵十事

一事臣近上國論要目十二篇以謂當今之急務彊兵爲第一事富國爲第二事欲修治道自此而始兵不彊則國不富國不富則民不安是故始於治兵而終於安民本末之論也彊兵之說如何一曰消冗謂冗兵不可以防減當有術以消之二曰選擇謂老弱疾病不堪戰陳之人卽揀擇而去之三曰省兵謂不應置兵處與置之過多者則省之四曰訓練謂兵𨿽少壯而訓練不得其術與不敎同五曰立兵法今之兵法絕無統制故不可用用之則敗此五者備修則兵少而精矣兵少則財用饒財用饒則國富矣兵精以戰則勝以守則固兵彊矣其說皆世人之常論也然而行之則爲治道之始不行則爲天下大患是世人之常論乃當今之急務臣故謂之第一事一事中書不與知兵增兵多少不知也樞密院要兵則添財用有無不知也管軍將帥少兵則請曾不計較今日兵籍倍多何故用不足也三司但知支辦食糧日日增添不敢論列謂兵非職事也四者各爲之謀以至於此若通而爲一則可以計較兵積多少財用有無不致於冗臣欲乞招置增添兵數樞密院中書共議之先令三司計度衣糧如何足用管軍每乞招添邊臣每乞增置必須詰問其所少之因必不得已方可其奏如此愼重乃省兵之一端也一事近年置諸路安撫鈐轄添屯禁軍自京西江南東西廣南東西兩浙福建等駐泊禁軍皆是北人南方風土異宜水行不知舟檝之利山行不堪阻阨之險一往三年死亡殆半其不便一也只如差二萬人駐泊及至當替又須二萬人常須四萬人可了辦以此屯戍之多軍還到營未及三兩月又復出軍不惟道路勞苦妻孥間闊人情鬱結其不便二也今欲除京東淮南外諸路鈐轄安撫司所管駐泊禁軍候其年滿量畱合要人數差補外並只放還本營更不塡闕或問南方難用北軍祖宗平定南方盡是北軍今來何故難用曰祖宗之兵誅討大計也誅討大計未有不從中出兵今者南方但當作禦盜賊之計若禦盜賊諸路各有招置禁軍練習精熟可以驅使賊勢大者暫遣北軍不爲失策此省兵之一端也一事陜西河東自慶曆以來用兵之際添置寨柵數多所以添兵寨柵本以通糧道護耕農非有益於攻守今當先去無用寨柵或只量畱兵卒隨宜罷遣以寛置糧艸之費亦省兵之一端也一事防邊兵卒老弱病患先須揀選若在邊鄙不惟虛費糧儲兼亦不堪戰鬭千兵若有百人老弱遇敵而先奔卽是千人皆廢如此爲患須至選揀馬有不堪入陣者而爲患與老弱之兵同陜西河東方今無事時若先選揀不惟訓練精熟倉卒有備大可減省糧艸以寛國用一事或曰招置土兵如何曰陜西弓箭手之類只給與田不給與衣糧於事爲便且如河北招置土兵爲害深矣土兵一人可給戍兵三人兼又父子相承未嘗出城坐窘邊費驕蹇難動故曰爲害深矣河北義勇十九萬人昔年差防人情驚動今耳目已熟但須整緝訓練緩急得力於其間更選彊壯須及十萬人不費衣糧可與土兵相制屯戍之兵可減也一事養兵之費禁軍一兵之費以衣糧特支郊賚通計一歲約費錢五十千廂軍一兵之費歲約三十千通一百一十八萬餘人一歲約費四千八百萬緡此其大較也若減禁軍十萬歲減緡錢五百萬減廂軍十萬歲減緡錢三百萬欲減禁軍先減屯戍欲減廂軍先減綱運此其要也一事諸路廂軍一指揮有六七百人檢尋舊額並無條制蓋年歳旣遠亡失舊文今若朝防諸軍指揮並將校以下不得過五百人舊額不滿五百人卽依舊額今日以前有剰數者並令依舊候及五百人一依今來指揮今後輒敢額外添人並以違制論不在去官原赦之限一事禁軍指揮近年添置軍額名目數多指揮將窠𨿽全兵卒只有三二百人虛費將窠請受今若逐路軍額先與條約謂若兵士三百人卽有將窠三十人見在人數已多者仍舊或移補別軍候及三百人更不補塡漸可並省也一事欲減廂軍先減綱運今天下無名綱運最爲枉費兵士邊郡兵官替移迎候送還廂軍動皆數百人多者至千人自來明有條制州郡皆以人情不敢自約此一事也南方替罷官員近由江浙遠自湘潭一舟十人至二十人大者倍之一嵗往還京師可了一次一舟之費小者五百千大者七百千所在官物不過數千緡之直衣糧所費幾何此二事也天下州郡自太平以來廨宇亭榭無有不足每遇新官臨政必有攺作土木之功處處皆是不惟枉費財用必須多役兵卒此三事也天下持送官物入京如牛皮兵器之類多由陸路若委本路轉運司不急用者罷省之或令水路可以減省兵役此四事也養兵挽舩不若和雇和雇則止於程限之資養兵終歲給之其費必倍此五事也大要舉此五事嚴與條約廂軍可省矣

禁軍六十九萬三千三百三十九人

廂軍四十八萬八千一百九十三人

共計一百一十八萬一千五百三十二人

錢

收三千六百八十二萬二千五百四十一貫一百六十五文內【秋夏稅只有四百九十三萬二千九百九十一貫文】

支三千三百一十七萬六百三十一貫八百八文【南郊賞給不在數內】

管軍及軍班兵士九百九十四萬一千四十七貫九百三十三文【十分中三分有餘】

匹帛絹防

收八百七十四萬五千五百三十五匹【內稅絹二百七十六萬一千五百丸十二匹】

支七百二十三萬五千六百四十一匹【南郊賞格不在數內綾羅錦綺不在數內】

管軍及軍班兵士七百四十二萬二千七百六十八匹半【十分有餘】

糧

收二千六百九十四萬三千五百七十五石【內稅一千八百七萬三千九十四石】

支三千四十七萬二千七百八石

管軍及軍班兵士二千三百一十七萬二百二十三石【八分】

艸

收二千九百三十九萬六千一百一十三束

支二千九百五十二萬四百六十九束

管軍及軍班以下二千四百九十八萬四百六十四束【八分】

夏秋稅所納

錢四百九十三萬二千九百九十一貫

匹帛二百七十六萬三千五百九十二匹

斛防一千八百七萬三千九十四石

已上三件更有折變在內其餘所闕糧艸匹帛並是見錢和買並課利折科諸般博買應副得足一歲所用養兵之費常居六七國用無幾矣臣懇懇而言蓋見其本末不早圖之是謂失防矣

右謹具進呈取進止

端明集卷二十二

欽定四庫全書

端明集卷二十三

宋蔡襄撰

書疏

乞戒厲安撫使書

朝奉郎祕書省著作佐郎充館閣校勘臣某謹昧死再拜上書尊號皇帝陛下臣伏覩臨遣使臣循行郡國臣竊謂人主宅中國居法宮而使幽遐異域風謡習尙寃隱沈抑無一不陳於前者其道何哉托聰明於臣下故也人主知其所托之爲難明賞罰以馭之賞罰旣明則臣下不敢蔽欺而聰明無所壅也今天下之俗至有鉅室富家兼並貨財作爲奢靡超逾法制交通大吏欺轢愚弱而貧者父子轉流無養生送死之具不幸孤獨廢疾不得終其天年州縣吏旣不能掩遏豪彊矜哀窮厄而又侵牟漁奪不識休已或愚謬昬耄無所是非或依倚權勢壞裂公法其卓然有善狀可指數也監刺之官大率以寛紓含隱爲良卽發一姦贓眾輙指目以是須其自敗乃始糾擿或有所思慮垂敗之人亦加意覆藏使得脫去甚哉蔽蒙如此監司之設僅與無同欲百姓之無害其可得乎吏之偸苟姑息寖以成俗頃年遣使安撫諸郡比其還奏薦舉𨿽多而蠧防不察是徒取善譽而空厥職也夫收材選能誠爲治之首務然惡吏不除窮民不卹有使之出不若無出之愈徒使郡國之民交口而議曰是舉也特與被遣之人爲榮進梯綆耳豈有意於吾民哉臣竊見漢武帝遣謁者博士分巡天下存問孝悌力田鰥寡孤獨賜帛有差獨行君子遣詣行在而治苛者奏舉又唐太宗遣杜淹巡闗內諸州出禦府金贖貧民男女自賣者還其父母其後又遣禇遂良等二十二人以六條巡察四方黜陟官吏臣詳觀古之遣使皆務卹窮民除惡吏舉材能收滯逸而已請使者所至之郡存問鄕裏其孝行著聞及年八十九十以上鰥寡篤疾依漢故事量予布帛卽貧無所養而有男女僦傭於人償其餘直而追還之若爲僧尼僧年四十尼年三十以下並除其籍而歸養更無此等子孫官給餱糧責任親黨鄰里養之以沒其齒孤獨者戒勑所養之家務全其生寃結無告使者擇吏而治其曲直力行篤學衰老淪滯表之以勸風俗郡縣吏治績可稱條例其狀顯褒其尢者貪墨腥聞卽令責訊材不任職於其職之相倫者易之或𨿽潔亷而違法慘刻及年七十以上昏耄而不知退者咸以名聞願一切罷之其官吏貪墨因使擿發監司之官素所不糾隨而坐之卽使者不糾異日傾敗事在使者循行已前並使者坐之伏惟陛下垂意生民而恩澤未大洽於下者蓋督責官吏未盡其道也方使者之行因幸嚴賜告諭令其畢力推揚徳音以致於下究悉利害庶有補於政治母徒使郡縣供具吏民遮列道途迎候往來重爲此紛擾也狂愚之言願陛下省覽財擇天下幸甚幸甚臣昧死再拜謹上

言增置諫官書

臣伏見朝廷選用王素余靖歐陽修等增備諫官是三人者皆特立之士昔以直言觸忤權臣擯斥且久今者一日並命人無賢愚萬口相慶皆謂陛下特發神斷擢任不疑蓋陛下深憂政教未舉賞罰未明羣臣之邪正未分四方之利害未究故增耳目之官以廣言路此陛下爲社稷生靈大計也臣竊思任諫非難惟聽諫之難聽諫非難惟用諫之難如素靖修等忠誠剛气著信於人況防陛下奬防之知必能箴闕政獻明謨擿回邪擊權幸思所以報效也然邪人惡之必有禦之之說不過曰某人也好名也好進也彰君過也或進此說正是邪人欲蔽天聰不可不察臣請爲陛下陳之一曰好名夫忠臣務盡其心事有必須切直者則極論之豈頋名哉若避好名之毀而無所陳施則土木其人皆可備數何煩陛下選揀如此之至況名者聖人以之勵世俗分善惡豈可廢乎借使爲善近名陛下試思今之人遠權利惇潔行以近名者亦有幾人哉二曰好進前古諫臣之難者庸主昏世上犯嚴威旁觸勢要鼎鑊居側斧鑕在前死所不辭安得好進乎蓋近來諫官進用太速故世人咸以謂之好進今諫官有盡忠補闕之效陛下但久任勿遷使其人果忠且義𨿽死於是官亦無恨矣三曰彰君過凡諫諍之臣蓋以司乎過舉也緩則密疏急則昌言期於必正若人主從而行之適以彰乎納練之美安得謂之彰過乎然諫官亦有好名好進彰君過者異於此巧者之爲諫臣事之難言者則喑而不言擇其無所忤者言之就令不行復再議退而曰某事我嘗言之矣此可謂之好名也容容黙黙無所恥媿踐歷資序以登貴仕此可謂之好進也凡人主之有過諫官最爲近密或不盡言人主何從而知且變更乎傳之當世垂之於後終以爲過此可謂彰君過臣向之所論乃忠與巧者之分願賜省覽今陛下出於聖慮自擢官必自主之若有陳述於理適當卽賜施行無使天下之人謂朝廷有好諫之名而無好諫之實使其言有訐切亦願優假無爲姦邪構間致有斥逐使天下之人指朝廷有拒諫之失也臣迹遠言近不任兢惶激切之至臣某昧死再拜謹上

言用韓琦範仲淹書

臣伏見去月以來陛下防任諫官都下翕然稱慶又數日罷夏竦樞密使用韓琦範仲淹作樞密副使制命一出士大夫賀於朝庶人喜於路至有飲酒叫號以爲樂者謂陛下去邪任忠可刻日以觀太平矣臣聞易泰之彖辭曰內君子而外小人君子道長小人道消否之彖辭曰內小人而外君子小人道長君子道消然則君子進則天下泰小人進則天下否陛下退一邪臣進一賢人而舉國歡欣者豈一邪一賢獨能開天下利害乎蓋以一邪退則其類退一賢進則其類進眾邪並退而眾賢並進而天下不泰者無有也𨿽然臣切憂之頃年莊獻明肅太后初棄六宮陛下親臨庶政一日出於令邪臣沮气天下觀聽灑然快意期於一變以臻大治自後數年方內無事左右之臣易於襲常而恬於苟安陛下憂勤之心日亦少懈已而西羌背違舉兵冦邊遣將興師屢戰屢敗饋運賦斂百姓窮困北虜乘勢窺我彊弱遣使求地京師震駭幸而增賂以得暫息四海嗷嗷日憂一日以將來之患當如何也然猶指忠賢之士而屬望焉幸而進用庶其協力而大有爲以解焦勞之急陛下奮發剛斷博采物論防而任之人人歡欣而臣獨竊憂者誠恐進用之後或有讒間或拘舊例使之不盡所長而去則天下必有遺材之恨所損不細矣當今天下之病臣請譬諸病者其安時調防適宜固不病矣病在皮膚醫者能早去之病且安矣此二者皆已不及而病在支體若得良醫可速愈也天下之病勢已如是於可醫之時陛下又選任良醫儻信任不疑聽其施設非徒愈病又致民於壽若於此時使良醫不得盡其術則天下之病愈深𨿽有和扁之妙難責速效矣願陛下思祖宗社稷之重矜四海生民之困憤西北二虜之恥法乾剛夬決之道防賢材收眾策不憚攺作以成大功天下幸甚幸甚臣昧死拜謹上

論東南事宜疏

臣近者蒙恩賜告歸覲父母臣出宋都歷淮上絕江而南出東吳之域縈委千里臣濳度事勢周問民隱可爲寒心者請試陳之願陛下少賜淸閒之宴而垂聽焉臣竊以天下治平之日已久東南列郡城池隳塞士卒必少府無完兵廩無儲粟內無戒守之僃外無維制之具道路人之所共知此其尢可憂者蘇秀杭越等數州頻年以來旱澇更作稼穡不登厲疫仍起貧者流轉溝壑居者連病喪亡相屬苦哀之聲痛貫人骨𨿽朝廷屢行賑卹然渥澤之施未能周及今歲春夏不雨野田半蕪前秋之期居可知矣吳民媮侈災患之變亦一極也臣竊觀前古兵革之興多緣饑旱姑此苟生相與爲盜及其勢盛制脇郡縣漢唐之世終爲邦梗而況姦雄豪傑覘伺釁隙須時而發此不可不虞也易萃卦之大象曰澤上於地萃君子以除戎器戒不虞說者曰聚而無防則生眾心今有珠玉之貨納於府藏勅主守吏嚴其扄鐍常若冦至而地方數千里生民數萬族乃忘保固之術謹其細而遺其大臣未見夫長畫也借使浙東饑病之餘凶突之人嘯聚百數艸竊閭巷臣未知以何郡兵卒而能制其死命乎誠以東南之勢爲不足患臣恐天下之患正生於不足患矣當今之策莫若擇郡守寛民力募兵卒嚴盜法四者最爲急務一曰擇郡守臣謹具錄諸州軍長吏姓名年齒所爲績狀伏望陛下諮問宰臣令議其材否而更易之使材足以應變而惠足以利民然後可倚以爲重也二曰寛民力莫若蠲賦稅均借貸省配斂賑流移所謂發於國而藏於民也三曰募兵卒臣謂因此饑歉頗易招置大凡吾民軟弱不便髙寒不知騎射驅以僃邊非可速用臣請權罷寄招禁軍於兩浙重鎭量多少之數各令召募教習以僃冦盜亦東南一勝勢也四曰嚴盜法臣竊見頃年亦緣饑旱彊刧盜賊多蒙寛貸實小惠而大害也臣願申勑兩浙災傷州軍應有賊盜一凖法令無所矜宥密戒提防刑獄臣僚如有因饑刧盜應死而情有可矜者卽詳度以聞刑罰不失厥中亦以遏凶人之慮也夫未形之言難於信用旣形之言無逮於事臣之狂愚非能造幾而辧徒以見聞過爲慮度願陛下采而行之臣不勝惓惓懇懇之至謹衢州附逓以聞臣某昧死再拜謹上

乞罷減降疏

臣伏覩比年以來盛夏之月陛下親慮京師系囚令天下負罪者減降便從輕典此蓋陛下嗟憫元元重罹禁网冒炎暑之苦而處狴犴之下天衷惻然下寛大之詔實羣生之厚幸也臣愚無智慮不能識天地無垠之施而竊有惑焉臣聞古先帝王躬慮獄囚皆以決訴寃滯非特專宥過戾也迫隆冬緣亢旱則或行之非一定而不易之制也向者國家行之比三年矣編戶之民習蹈前事咸知指時月輕觸憲度豈非屢行之乃滋而爲夫法者天下大公之本也故罪有小大法有輕重今所涖者大罪而所處者輕法以非其罪邪𨿽輕法不得施安在降其等乎誠當其罪耶重法尙不足以禁顧輕之何以革小人之心而驅之向善哉國家每郊禮必大赦貸民之罪固不鮮矣又仍歲有疎決減降之制臣謂貧弱者多負寃而富彊者多蒙宥爲惠甚小而其蠧甚大非有補於治體也伏望陛下參前古之制拯當今之罷減降之詔而責天下州郡吏審辧獄情而無多系也臣職賤而言近不勝隕越之至臣某昧死再拜謹上

論疏決罪人事疏

臣伏聞朝廷疏決罪人有日臣竊思古之親慮獄囚所以申寃隱而出滯淹非特務寛貸而成小惠也近年夏月疏決例從減放閭巷之人謂之熱恩指期作過比比皆是夫刑者輔治之本豈可使民預知而故犯哉然行之且久恐難卽罷伏望陛下臨問之時擇其情理最重者特與嚴斷一二事庶使下民知懼不敢指恩爲罪乃陛下之深仁也

論攺科塲條制疏

臣伏見隋唐以來以進士明經二科取士迄今以爲永制進士𨿽通試詩賦策論其實去畱專在詩賦糊名謄紙以示至公防抺細碎條約纎悉所司奉之便於考校明經逐塲對義鈔節注疏計誦字數至有一字旁寫聲形類者三兩字如有一中亦是通義字猶不識經防何從而知取士之方一至於此臣聞有國家者取天下之士將以治民而經國耳故惇其行欲以表風俗試其才欲以濟成務今進士之詩賦明經之帖義於治民經國之術了不闗及其間或有長才異節之士幸而有之或官而後習非因設科而得也今有善射者或使之禦其人必自以爲不能世之人亦曰彼射也責之以禦彊人之所不習不可也而以詩賦帖義取士偶與科合者卽爲中第一日使之臨民謀國其人必自以爲能而世之人亦習而不怪玆大可異也或曰取士在於得人豈系策論詩賦乎皇甫鏄以賢良方正中科而姦邪過人豈不專試策乎裴度以進士中第而功徳尢著者豈不由詩賦而得之臣竊不然取之以其道任之以其術而陷於姦邪其人自隳也取之不以其道任之不以其術而能功徳著聞其人自立也豈可以自隳與自立之人而害經久之制乎三代之道鄕舉裏選專取徳業漢察孝亷加之策問取士有經術隋唐以來盡失之矣行之旣久難於卒更今就其所試之業而裁之以試策爲去畱進士之術以大義爲去畱明經之術庶幾可行也一天下之州軍盡許立學選擇鄕裏有年徳通經義者補爲教授講說經書教授生徒不應舉者三年後乞與助教名目且令說講應舉之人須經本州學聽書其日限以國子監新立條約爲例一請試策三道爲一塲考校驗落外次試論爲一塲又考校驗落外次試詩賦爲一塲以三塲皆善者爲優或策論詩賦互有所長則互取之其策仍請一道問經義異同以觀其識一道問古今防革以觀其學一道問當世之務以觀其才此其大略也一明經只問所習經書異同大義所對之義只合注疏大意不須文字盡同或自有意見卽依注疏解釋外任自陳述可以明其識慮若以經科文人所習已久未能變革卽艱其取而薄其恩取能對大義者頗優奬之自然稍有智識之人去彼取此

請攺軍法疏

臣伏見西鄙用兵以來首尾六年自劉平任福葛懷敏三將覆沒亡者十萬餘人沮損國威公私空匱邦賦防差之計爲患日深今被邊之郡甲兵非不多也歷涉數年訓練非不久也然而屢戰屢敗何哉臣熟思之蓋軍法未立將謀不專也所謂軍法未立者今之都部署及統帥之名其鈐轄路分都監都同巡檢等並是佐屬裨校各以賔禮相接主帥等威旣不尊異向下官屬更無節級相轄之理及至出軍首尾不能相救號令不能相通所以多敗也所謂將謀不專者朝廷每有指揮事件多下逐路並令鈐轄都監都同巡檢等司共從長商量大凡兵事惟大將得以專之祕計深謀豈容眾議乃令僚佐參論短長至有各出意見互相詆毀謀無所主事無不漏所以多敗也臣竊以軍法不立將謀不專而勝敵者無有唐郭子儀李光弼等以九節度之兵攻安慶緒而輙敗者何也子儀光弼名將也九帥之師共數十萬也以安慶緒之窮困豈能禦之然而輙敗者蓋軍無都帥不相統轄謀議不同所以致敗也太宗朝曹彬潘羙興兵北舉而無成功者何也曹彬潘美名將也三路並入大舉也然而無成功者蓋監軍劉文裕王詵貪功立異主將不能奪之所以無功也以古今事理參之未有主將不專而能立大功也或曰今逐路帥臣各得便宜札子臨事自可處置何必變更軍法乎臣謂若法不素立威不素行𨿽得便宜豈能使上下必信乎臣請逐路都部署見管兵馬人數列爲裨校部曲之差分爲前後左右之屬管兵臣僚官員並乞攺換軍職使名【依排陣使之類】以所領兵多少爲等大小相乘節級相轄如有違犯並同階級所以立成一軍自然選揀精審以戰則勝以守則堅此至急之務也

端明集卷二十三

欽定四庫全書

端明集卷二十四

宋蔡襄撰

表

謝知制誥表

潤色帝王之言大爲淸閒之路推恩下中之品深負冒榮之憂上當絲綸俯墜淵谷臣某誠惶誠感頓首頓首伏念臣起寒鄕而甚賤逢聖時而自呈麤業文章而得遊書林嘗好議論而又塵諫署主知難遇不敢愛身眾怒𨿽多未始回慮惟進用諍臣之速實招徠妄者之端願還左右史之官出領二千石之任八年江海之外私幸安全萬里宸極之髙敢期還侍伏蒙尊號皇帝陛下收自外補復於記言再趨禁闥而若驚每仰天顏而伊邇未逾歲律擢與詞垣竊以代爲訓詞必嘗力學能視槁艸要須美才在臣空疎承命戰栗量天地之施論報無階戴君父之仁捐生有所

代賀老人星表

金徳治時玉衡揆度仰星文之發耀麗霄極以凝祥符聖歷之永昌舉人區而胥悅中謝恭以尊號皇帝陛下至誠育物中道納民仁如天之廣生化與神而無迹諸福並效成功罕名幽感察於上靈經次示乎休應秋琯方仲宵籌向晨直景位以垂光映社躔而昭慶考厥候臺之驗資夫睿算之延臣等叨列宰司悚窺乾象罄一心而有祝期萬壽以無垠

代謝禦殿復膳表

臣某等言前貢封章請禦殿復膳蒙降批答兪允者側躬修徳祗畏天明吁帝造辭恭回宸慮正路朝之法坐復內饔之燕羞溫詔下臨輿情胥悅臣某誠歡誠感頓首頓首竊以天子之尊至重惟上靈是欽人君之徳莫偕惟大明可況考陽精之闕壤【谷梁傳曰有內壤外壤】抑歷象之常經然春秋書之於經漢唐載之於志作善者有消伏之感失政者有修舉之勞苟立志以通幽必轉災而爲福恭惟尊號皇帝陛下仁涵萬物誠貫三靈動法祖宗之規言合天人之應屬史官之建白驗日象以虧明陛下順稽眚異之來防承警告之厚貶太官之常舉卽便坐以周詢發廩蓄以卹窮啟狴岸而釋罪晦朔之際變旱暵以爲霖未申之交減食分而復景有來列辟咸肅外庭願端黼扆之居仍環膳之奉下情兢惕越至再三之勤睿意寛衝俯從眾庶之請臣等預參宰輔無裨聖神仰休應之同臻等歡心而稱頌謹奉表詣東上閤門稱謝以聞臣等誠歡誠感頓首頓首

泉州謝上表

臣某言臣奉勑知泉州軍州事已於今月初七日到官管勾訖朝綸至渥俯從臣子之心海域𨿽遙實便庭闈之養臣某中謝伏念臣生身遐遠逢辰休明獨持愚直之心蚤委聖神之照自參文館旋列諫垣無嘉謀以奏上古之無敏智以論當世之務浸叨詞掖時邇威顏被天語之丁寧涖京都之繁浩初無才略動忤貴權事必處於公平要惟歸於勤瘁每緣睿奬僅免人言念慈親之髙年乞故鄕而便養曲承厚澤出守淸源間闗山川歷涉歲月近臨居署寅布寛條信問私門不移於夕宿甘鮮庶品足奉於晨羞如臣僥榮實少倫比此蓋伏遇尊號皇帝陛下大仁覆物廣孝及民致玆犬馬之誠上獲雲天之施敢不勵精邦治單盡夙夜之勞宣諭帝慈周通愛育之惠臣無任瞻天望聖激切屏營之至謹奉表陳謝以聞臣某誠歡誠感頓首頓首謹言

福州謝上表

臣某言伏奉勑命就差知福州已於八月初四日赴任訖竊以一紮細文肅領於宸詔七條丕式謹守於官箴內循無似之才再沗惟良之寄負乘增愧殞越在躬中謝伏念臣仰遘盛時寖陶醲化久服勤於經藝早幸竊於王塗狥公滅私𨿽恪修於職業勵精從治卒亡補於風猷矧事任以薦更顧涓埃而絕效出分郡寄已特荷於恩兪再易藩維遽曲頒於詔命涓辰署政拊已增榮此蓋伏遇皇帝陛下洪覆廣生大明委照推自天之渙渥委守土之重權謹當寅布朝經精求民瘼盡瘁事國憂公如家思誓竭於臣誠少上酧於天造臣無任

謝轉禮部郎中表

臣某言今月十五日遞到勑誥伏蒙聖恩授臣禮部郎中者函封芝檢特霈於殊私位列春官驟加於寵命揣材甚薄荷澤誠優沗冒逾涯兢惶罔措臣某中謝伏念臣機露素淺器術非深丁辰過時歷王途而寖久承流宣教著民政以無聞方懷惟谷之憂積有瘝官之慮何霈恩而特厚復增秩以敷榮玆蓋伏遇皇帝陛下禹律均和堯仁錫庇誕推渙渥施及蒙愚敢不寅奉政條恪圗治績竭盡涓埃之力仰酧覆育之私臣無任

移泉州謝上表

臣某言昨奉勑移知泉州軍州事已於初一日赴任訖祗承溫詔已布寛條置身便安蒙上軫卹臣某誠感誠懼頓首頓首伏念臣自解京邑出臨淸源違天日之淸光歸江海之遐裔過家上冡在古之甚榮守郡養親爲子之至幸曾未洊月攺付全閩臣向緣愛苦之憂遽致朘痟之病州稱都會居有版籍之繁俗不尙醫難求藥石之助气力羸虛不可以治穰劇智識頑鈍不可以應急難輙露防誠覬得便地軍壁𨿽小曾是故鄕獄訟差閒足寛外慮敢期朝渥更與泉麾再見吏民仰宣威惠因其無事得以養和此蓋伏遇體天法道欽文聰武聖神孝徳皇帝陛下曲念孤貧俯矜衰悴不窮駑力而使之自適仍有官俸而代其爲生況臣年齒方中幹祈之切者蓋由疾故儻臣筋骸復壯報效之際者敢以家爲上銜仁施之深若負丘山之重

辭翰林學士知開封府表

臣某言今月初二日準中書札子指揮勑命除授依前禮部郎中知制誥充翰林學士權知開封府者大明臨下無遠裔而不均零露墜霄𨿽微物而必施俯承錫命彌用震驚臣某誠惶誠恐頓首頓首伏念臣向自掖垣擢司京邑上賴淸光之燭終依全庇之仁屬私便於庭闈遂求補於閩粵尋膺朝綍出守泉山首尾五年更移兩郡親戚歲時之樂足慰母心阡塋展省之勤屢躬先祀非繇孝治之廣曷爲天幸之多𨿽臣賤微感疾滋久藥石攻治之愈至根本堅牢而未除日月因循筋骸憔悴深畏曠官之責方濳退處之圖敢謂伏蒙尊號皇帝陛下曲貸素餐復加恩數禁林近職儒者最榮都輦要權吏之髙選並疏寵渥猥逮孱庸揣材幹之非優顧福基之甚薄苟貽過溢之咎實虧分量之知重念臣仰違法座之嚴薦易周星之次思出入於省闥意每在於本朝今此召還適當趨進然而慈親垂老於義不可以遠行病體至羸於力不堪其劇任願特收於成命俾再典於舊封準是微誠終期得請干冒聖慈臣無任激切屏營之至

詔答

勑蔡某省所上表蒙恩授臣翰林學士知開封府臣爲母老難以遠行兼臣久縈疾病不堪劇任辭免其依舊知泉州事具悉卿學通古今足以備獻納政適寛猛足以臨劇煩而人材之難固嘗勞於選任矧居外滋久寧自逸於便安是宜勉旃來服新命綽有餘力夫何微疾之辭居然寵名固爲榮養之樂其毋必讓當體至懷所乞辭免宜不允故玆詔示想宜知悉

辭權三司使表

臣某言四月二十八日蒙恩授臣翰林學士權三司使者地親任重寵數殊優資薄才微公議非允臣某誠惶誠恐頓首頓首伏念向繇樞職出治泉山奉髙年之慈親還就養於舊裏昨承詔防召還京師屢降徳音不容讓免驅馳百捨之遠趨伏九閽之嚴曾未逹於近畿復遷處於大計天下通流之術非小智可以營爲禁中命令之詞非究言可以潤飾加以支離之悴久辭浩劇之權今所領者益煩顧於力而不逮苟失量度是謂暗愚伏望尊號皇帝陛下特收渙汗之恩更擇長材而用俾違要重庶得安全有祿庇身固能自足懷忠效國誓竭素心謹具表辭免以聞

詔答

勑蔡某省所上表蒙恩授臣翰林學士權三司使者地親任重寵數殊優資博才微公議非允伏望特收渙汗之恩更擇長材而用俾違要重庶得全安辭免事具悉翰林儒者之極選三司天下之大計朕之任人於此尢重卿有博通之學足以謀王體而兼濟之道足以濟邦財斷於朕心則用而已晚稽於物論則資適其宜當體眷懷無或牢讓所乞宜不允故玆詔示想宜知悉

杭州謝上表

臣某言伏奉勑差知杭州軍州事已於五月二十六日到任訖國家委之大計材非所宜朝廷與其便藩恩爲至幸俯循孤遠之【闕二字】驚涯分之逾臣某中謝伏念臣儒學未優【闕四字】謂忠義可以立身而一於事上謂彊明可以爲吏而果於奉公於時益疎【闕二字】自信乃者偶承大農之乏輙當會府之繁徒歷歲年蔑修官政伏蒙皇帝陛下大明垂照洪覆均仁察孤臣之盡心知小人之興謗特推恩數之厚俾就思養之榮已涓吉辰祗臨治所敢不詢求民隱閱練師鈐人情莫不樂於便安任之寛簡兵法所謂先於節制示以莊嚴誓竭駑材上酧鴻造

賀冬至表

臣某言伏以七日來復上應天心之和一陽始生密符君道之長邇遐所底動植均休臣某誠歡誠忭頓首頓首恭惟皇帝陛下惠迪先猷靈承駿命斡璇璣而觀象順玉燭以調元茂對慶辰誕膺景福臣限臨藩屛阻遠闕庭不獲進厠朝班忭舞文陛臣無任瞻天望聖激切屏營之至

賀正表

臣某言伏以具物於春聖人所以撫節有爲於正王者所以求端臣某中謝恭惟皇帝陛下臨教保民晉明燭蔀會年位之始浹天人之驩異俗來威百昌薦貺臣守郡於外不獲進慶闕庭臣無任瞻天祝聖激切屏營之至

賀赦表

臣某言今月二十三日馬遞到赦書一道以南郊禮畢大赦天下者臣當時集本州官吏及僧民軍道等宣布並行下管屬十縣訖圜丘致饗講修對越之儀大宥推仁覃霈汪洋之澤含生致眾仰秣同歸臣某中謝竊以因吉土曰郊稱大事者祀粵自虞夏迄於漢唐有質有文或防或革諸儒參議致謂六天而異名歷代所行止以三年而定禮必於至者取物成之大僃就乎陽者法天道之資生然而千官備儀百靈走職發揮往制必屬於昌辰憲法後王允歸於元聖恭惟皇帝陛下順考古道丕闡大猷懷翼翼之心昭事上帝秉烝烝之孝祗見祖宗宿於淸淨之宮致此精明之意人神降格海宇歡呼回六玉之珍虯禦雙云之蕐闕與民更始大覃雷雨之恩置國無窮永享蕐夷之樂臣親逢盛際向忝近司方領寄於藩垣但騖精於宸極

謝加勲表

臣某言今月二十六日進奏院遞到勑牒各一道以南郊禮畢加臣護軍食邑五百戶者大饗舉修方畢肇禋之禮徽章稠沓均加在位之臣俯僂承榮震惶知愧臣某中謝伏念臣器質甚淺學術非優徒遘休辰遂躋淸貫內歷禁林之防外專方面之雄非矯矯以出人但渠渠而飭巳當堯舜之在上何以爲功使龔黃之復生僅能自守況臣衰拙安在擬倫護侍慈親幸叨便郡此蓋伏遇皇帝陛下講明大典備錫慶私念持槖之舊臣進寵勳之異數𨿽葵藿之心盡吐仰對大明然蓼蕭之澤溥覃豈遺一物誓捐頂踵以答乾坤臣伏限守任在遠不獲奔詣闕庭臣無任

謝賜歷日表

臣某言今月二十六日進奏院遞到詔書一道賜臣治平三年曆日一道者聖言溫潤榮甚衮褒舜歷昭明寵於圖瑞臣某中謝竊以惟王建國頒朔治民奉時先一歲之端藏廟謹諸侯之政治古所載熈朝益恭伏惟皇帝陛下勤念人時允符乾造坐明堂而聽政命太史以謹元特重王春首頒歲律度量寒暑蓍咎祥致陰陽之不愆宜疾癘之毋作臣遠分藩寄祗奉詔恩拜舞於庭𨿽竊九天之賜捲舒在手獲知四序之遷

冊皇太后稱賀表

臣某言得進奏院狀報十一月十六日皇太后受寶冊者竭天下之養𨿽恭報於厚慈盡朝廷之儀在極崇於徽號神祗協應夷夏同歡臣某中謝臣聞夏商以前六宮之制邈焉而無紀姫劉以降五翟之法粲然而備存姜嫄太姒之流音明徳和思之繼盛載蕐禮典允屬昌辰恭惟皇帝陛下純被九幹紹恢四聖成社稷之大計母道有光酧天地之至仁陰靈克順爰歸功於慈訓遂推美於瓊章家國慶安孝恭交至臣沗塵法從恪守藩封無任瞻望抃蹈激切屏營之至

冊皇后稱賀表

臣某言得進奏院狀報十一月十六日皇后受冊者儷尊皇極宅正位於天閨配徳紫宸膺鴻名於寶冊海內臣妾抃蹈以之臣某中謝臣聞文命造邦塗山所以宣內助重蕐嗣帝皇英所以輔聖明宗廟歆其薦羞穹壤因而垂祉載光懿範永屬熈朝恭惟皇帝陛下纘服睿圖席休寶緒兩儀均大含生荷亭育之恩二曜髙臨品物仰照臨之惠是以淑譽流於區域陰教序於宮闈用贊王猷必崇位號加麗褘衣之貴增光彤管之蕐臣沗寄藩方限遙天陛無任瞻望欣躍激切屏營之至

賀潁王過禮表

臣某言得進奏院狀報三月初十日潁王過禮者講名典禮納配儲闈奠笄之儀告成守土之臣交抃中謝恭惟皇帝陛下仿天合徳與日齊明思隆長世之基豫正少陽之位爰崇淑媛以儷元良龜筮襲從輝靑宮之徽冊本支增茂扶炎運於無窮臣幸豫通班沗臨遠郡無任瞻天荷聖激切屏營之至

謝卹刑表

臣某言五月二十九日進奏院遞到詔書一道賜臣欽卹刑獄者臣已施行訖寛詔發中至仁逮下當赫隆於盛暑俾明愼於常經正寧推恩普天同抃臣某誠惶誠恐頓首頓首伏惟皇帝陛下文明禦宇法則在躬親攬萬幾休有一徳化鴻鈞而被物道皇極以愛民畫像衣冠思循於往制省罪囹圄曲暢於至慈特布訓辭用淸科禁臣叨臨藩服絕遠朝廷臣無任瞻天荷恩激切屏營之至

端明集卷二十四

欽定四庫全書

端明集卷二十五

宋蔡襄撰

狀

乞遣使廣南福建狀

右臣伏見遣使天下諸路安撫獨廣南東西福建不與數中臣切謂諸路皆有因而遣者則已然亦有無因而遣者誠以究民利害察吏善惡則去朝廷最遠者尢宜加意焉臣聞君人者萬方之人皆子也今卹近而遺遠於爲父之慈豈不謂有所厚薄耶臣願發一方之使布揚徳音就令使者無一事可得而還亦使吏民畏戴知天仁涵覆不以遠近爲厚薄也況又廣南海盜嘯聚掠百姓之少彊者黥之以爲黨眾宜及其勢力尙微幸因遣使授以中防許其自相殺戮以告及被駈脇能自歸首並貸以生全賊眾聞之必相疑貳又發近郡甲兵控扼誅捕其勢破壞可指期而待今不蚤圖撲滅淹畱時月殺掠鄕閻凶眾愈多罪惡愈大後𨿽開其自新之路必不來矣區區愚誠願賜裁覽謹具狀奏聞伏候勑防

乞令禦史中丞舉屬官狀

臣聞人主擇宰輔宰輔擇長官長官擇寮佐此至治之要至簡之術也周命太僕則曰愼簡乃僚屬之公府令自辟召唐陸防作相奏請諸司長官各擇屬吏後因讒謗輒有變更陸防論之詳矣又髙元裕爲禦史中丞上言禦史綱紀之地官屬選用宜得實才其不稱者臣請黜之監察禦史杜宣猷李瓖等並出爲府縣之職此皆前世專任長官之明驗也國朝諸司省監悉非本官帷禦史臺職不殊古制方今臺中條制如臺官不稱職者亦許糾舉近年臺官宰輔避嫌例不中除多令兩制參舉又限資考苛細多不得人蓋由不寛資限不責長官之也近見禦史中丞王拱宸奏舉楊紘等充禦史朝廷循執舊規下兩制參舉臣謂朝廷旣任拱宸爲中丞若實非才則當別擇才者而任之若才堪其任則所謂屬官可悉委之未爲過也況拱宸於官屬請去不才者而更擇才者是盡心於朝廷不避眾怨也今禦史席平巳出潤州若參舉之人又得軟懦傾險之士則何以處之臣故謂莫若專任長官寛其資限則責有所歸也臣乞禦史臺官屬只下禦史中丞薦舉寛其資限之格資深者爲禦史卑者爲裏行若能稱職亦是官守之常不必過有陞陟或不稱職可並舉者坐之則朝廷有責任之方風憲有得人之美

論範仲淹韓琦辭讓狀

臣伏見陜西路招討使韓琦範仲淹等各除樞密副使並以西寇未寧懇辭恩命朝廷再賜手詔督令赴闕臣竊料琦等必再有陳論免讓於未決之間而異同之說有三焉曰使琦仲淹皆來也曰一處乎內一處乎外也曰皆畱在邊也使之皆來若此朝廷之本意蓋陛下推獨斷之明采至公之論以二人久處邊陲詳知本末致之密宥思有變更將以求破賊之計耳然論者之說曰邊臣最苦者奏報文字或有稽緩或卽裁損動不如意所以久無成功今得邊臣而任之細大可知表裏相應也用兵不勝由軍制未立無部分統轄之法若不更變未見可勝之期今得邊臣而任之可責以更變之術所以宜一者處乎內也西寇𨿽已請盟而戎心不可倚信琦等素習兵事上下之情通浹今盡還朝新帥鄭戩山川之險易未知軍旅之部伍未練若賊乘我機便忽有奔突必難制禦此所以宜一者畱於外也曰皆畱在邊者此沮抑之論也惡琦仲淹者若於陛下前百般毀短之陛下不信矣若稱其材徳而信之陛下不得不疑也必謂仲淹等威名已著羌戎甚畏今將去邊必有侵擾臣謂不然仲淹作招討使羌戎旣畏其威名今在樞府正議兵謀其畏必甚矣若謂闗中民情素所倚賴今旣還朝眾失所望臣又謂不然昔在陜西民旣倚賴今在樞府必陳利病而行之所賴者愈大以是校之情僞甚明然或者謂二人孰宜處於內外臣以物議言之二臣之忠勇其心一也若以才謀人望則仲淹出韓琦之右處內者謀之而處外者行之故仲淹宜來琦當畱邊於理甚當也其韓琦範仲淹伏乞朝廷不聴辭讓各授恩命上以明陛下任賢之堅意下以協眾庶之公論也

薦姚光弼狀

右臣等伏覩慶曆元年南郊赦書節文委史院檢討國朝將帥有威名勲業者尋訪子孫錄用風聞史院已具檢勘姓名聞奏至今未見施用伏以赦令之文國家大信度必難行之事則不當輕言若以告報天下則不可失信況此一節自是當今合行之事必慮將家子孫例多不肖則宜於尋訪之時便責州郡察其行止無大過惡乃得以聞今舊將名在史官能應赦書所求者凢幾人若便擇其不肖者不用則推恩所及不過一二十人耳必不至濫行恩賞所可惜者因此一二十人失國家大信臣等伏見故慶州刺史姚內斌有孫光弼好學有行止能記前世兵法及史籍所載名將用兵取勝之術比於累年取試方略濫進之人不同類若蒙擢用必有所爲伏乞舉行赦書特賜召試仍下所居州縣鄰里察其行實參驗而後行其餘將家亦乞徧加尋訪臣等職在諫諍當補闕遺見國家赦令已行而自失大信及士有寒畯沈抑未用者皆當論列臣等伏覩赦書節文云本房子孫與班行安排如實有勇膽謀略者仍與防邊任使詳此則𨿽無材藝者亦推恩也今光弼據其學識況有可采臣等所陳只乞比近年方略之人特與一試上以全國家大信不可不收遺逸之人伏望聖慈特賜施行

舉官自代狀

兵部員外郎祕閣校理孫甫爲學深於經書屬詞長於史傳潔亷可以勵世端方可以立朝向自諫垣求補外吏歷更六任首尾八年資序髙於輩流才行信於時俗臣近叨渥命俾職訓詞以甫代臣實允輿論

奏乞收錄本州儒士周希孟狀

具銜臣蔡某

本州儒士周希孟

右件人耽樂墳索棲遲丘園檢身以法於人爲學每先於禮屢貧不易其節講解以養其親本州兩次近臣論薦再防朝廷束帛之賜臣自慶曆中知福州至今十五年備見希孟履行去年曾講周易座下嘗及三五百人委實經義精通文詞深厚今來年及彊仕迹齒編氓至寶遐遺眾所共惜伏乞朝廷嘉其退靜優與收錄以勸學者臣不勝勤勤之至謹具狀奏聞伏候勑防

移福州乞依舊知泉州狀

右某今月某日奉勑命就移知福州軍州事臣見候轉運使或提刑朝臣到日交割次伏念臣先自知諫院爲父年老乞知福州臣迎侍先父在任三年後來丁父憂服闋蒙恩除知制誥再差知福州爲曾侍先父在任日久今養偏親義不忍往並冬月出京不便遂具懇聞特防陛下與免福州依舊守職後防朝廷差權開封府臣爲偏親年髙陳乞泉州近家侍養防恩除臣自出京在路亡子喪妻醫藥住滯於今年二月七日到官方得六十餘日又防勑命移知福州伏念臣自到泉州得疾至今醫理未退每日只是一兩次粥食日加羸瘦气短心忪眾所共知又緣遠方不敢自便彊力視事疾勢不檢今來福州事繁臣自度疾病必難了當臣不避天威再陳愚悃伏望朝廷憫察許令依舊知泉州或以福州帶提轄兵甲今來閩中最急惟是賊盜羣眾與漳潮之民爲害臣乞依兩浙杭越州分領提轄兼福州自前只是朝官不除兩制臣僚𨿽有劉藥自緣請郡只因差臣知福州遂以爲例伏乞泉州已除知州欲望朝廷對移許臣依舊知泉州苟祿養親醫理羸疾干瀆天聰臣實死罪臣候交割訖發往興化軍聽候朝廷指揮謹具奏聞伏候勑防

奏舉夏侯郎中狀

右某伏覩尙書屯田郎中知興化軍夏侯錫亷以持身果於臨事未嘗屈志以干譽或乃省分而遺榮久處仕途素精吏幹逮於晚節僅領軍麾心力彊明民俗畏愛惜其才敏之邵未參器使之繁今保舉堪充刑獄錢谷重難任使如防朝廷擢用後犯正入已贓臣甘當同罪其人在朝並無親的骨肉食祿與臣不【闕五字】謹具狀奏聞伏候勑防

奏爲故崇信軍節度副使尹洙爲涇原路經略時借支官錢回易公用別無玷污已因此死於貶所臣以西事十年在邊任使甚久今家貧無依伏乞朝舉牽復舊秩與一子官庶使沈冤【闕】聖澤事狀

臣伏見故崇信軍節度副使尹洙慶曆四年【闕】知渭州兼涇原路經略部署是時鄭戩爲陜西經略招討安撫使建議修永落城永落屬涇原涇原路相度尹洙以爲不便防鄭戩罷四路經略稱前官移文劉滬董士防等修城如故尹洙以屬本路兵官令其罷役輒拒不從將加之罪遂戩互有奏論洙移晉州劉滬釋放臣聞尹洙之說鄭戩已罷四路經略移牒處分不屬管轄路分軍有鄭戩之心則治無鄭戩之心則亂劉滬等拒見【闕】之帥命從已罷之使符按之軍法自當抵罪洙之說理道甚明董士防因此怨讎結造詞訟朝廷遣勘鞠惟得承例借貸官錢回易公用其餘推窮至悉無分毫玷污獄官法外飾潤虛詞置之檻穽洙尋死於貶所一觸權貴內外協攻遂使銜冤九泉不照白日皇祐中諫官李兌右正言賈黥各有章疏言洙之罪太深乞與一子官書奏報罷臣伏見西事十年自始至終尹洙在邊履歷最久至於飲食寤寐力計【闕】寇薄命無成卒罹罪罟物論憐之至今不已懷忠負義身爲國用人情之大節也原情宥過蓋防善良人主之盛徳也如洙之詞學才器名在天下盡瘁營公不卹當路將欲有益於時也一旦仇人捃摭臺官風聞獄吏鍜鏈有司議法謫則謫死則死豈暇自明哉使洙且存至今必自辧雪不幸亡歿知洙之詳者僅五七人十餘年間死者已半歲月益久昭著無期洙惟一子家貧無依伏望陛下俯回天光下燭幽壤追還舊秩官其一子使喑噎之魂釋禁錮之負零丁衰緒祿及其家干瀆聖慈臣無任兢懼激切之至謹具狀奏聞伏候勑防

祫享陳乞恩澤狀

右臣伏以禮修廟享實講於遺文祫舉宗祧克昭於純孝凢預從臣之例悉推延賞之恩竊念臣有親堂兄之子彛粗習蓺文幸逢聖旦冀霑榮澤獲耀私門伏望睿慈於文資內特與一官臣無任祈天俟命激切屏營之至謹具狀奏陳乞以聞伏候勑防

舉劉柯述充州學教授狀

具銜臣蔡某

右具如前伏以教育人材先由學校訓導之職實難其材臣本州進士歲趨貢舉嘗及七百餘人州學生徒相聚講議日亦不減數十百人昨以新授防州贑縣尉柯述在州待闕權請教授將及半年考校文詞動有程凖諸生惜其罷去詣臣乞畱臣欲望朝廷特除本州州學教授不理資考俾之在學訓勵生徒興明儒術於其助治亦可尙也謹具狀奏聞伏候勑防

舉知撫州黃虞部狀

右臣伏見朝報知撫州軍州事尙書虞部員外郎黃瑊近爲舉官事不得原赦追官勒停者臣竊以法令之設貴於必行人情之來亦有可恕如瑊之過本非故爲知人之難保任之失亦所難免然連坐之科固當責勵斯法令之所以必行也今聞其遷延日月緣其家有事未卽之官遂坐滯畱不原恩霈其情似有可恕臣竊見瑊材器明敏資性公防所至有聲臨事不苟惜其年齒漸以衰暮欲望朝廷許令檢責歸裏如實有事故特許原赦與之重難處勾當差遣如防允用後有犯正入已贓及當官不職臣並甘當同罪謹具狀奏聞伏候勑防

辭翰林學士知開封府狀

右臣伏蒙七月二日準中書札子奉聖防授臣翰林學士權知開封府臣親垂老於義不可遠行病體至羸於力不堪劇任乞依舊知泉州已曾具表陳乞辭免今月十三日轉運使奏某至州交割公事臣見起發往興化軍居住聽朝防臣竊慮朝廷已行之命未賜兪允伏念臣本以親老外補便郡兼臣被病日久羸乏至甚難以臨涖繁劇今來泉州已別除官臣欲望朝廷與臣知揚州或杭州一任不獨便於養親兼臣易得醫藥屢陳私懇干冒聖慈臣無任戰懼激切之至謹具狀奏聞伏候勑防

又狀

右臣至和年中蒙差知開封府臣是時久住京師慮及母親思念鄕裏乞知泉州到任未幾便移福州臣在福州病患經年未愈乞知興化軍蒙朝廷再差知泉州去年七月準中書札子防恩除翰林學士權知開封府不得辭免臣以老母不可遠行臣又久病不堪繁劇奉表辭免伏蒙降詔不允臣伏念近便鄕土只有泉福兩郡臣各兩次知州不敢再請具狀陳乞揚杭一處便於迎侍兼臣可以訪尋醫藥十二月十一日準朝防不允臣遂奏乞從兩浙乘船赴闕今來巳至南京漸次前進重念臣祿仕之身出處之際上由君父累奉聖防令臣赴闕至於再三臣所以不敢不進人子之志惟親所安臣若退居貧無以爲生別有營圖是爲親累臣所以不遠數千里迎侍老母以就祿食然臣被疾日久至今羸脊不堪勞苦昨因權知開封府事遷翰林學士恩例優厚臣伏望朝廷察臣誠懇與免開封府並罷翰林之職依舊職名許令在京兼判閒局臣旣得祿養醫治衰病稍獲安痊朝廷驅使不敢辭免干冒聖慈臣無任兢惶激切之至謹具狀於應天府附逓奏聞伏候勑防

乞敍用呂溱狀

右臣伏見南京分司呂溱降官責廢已來聞諸道路皆謂坐費公使錢罪當奪官臣嘗見呂溱歷典蘇楚杭徐數州所至皆有風稱絕無貪名況其壯年已在近侍豈肯自棄如此然其爲人資性疎闊脫略細務誠恐檢防不至致陷深法臣竊見頃年蘇舜欽監進奏院日賣官故紙爲令之人費坐監主自盜除名爲民遂卒貶所事出仇人情輕法重至今天下冤之臣恐臣溱所犯多或類此兼溱素貧奪祿閒居便至失所伏望朝廷矜憫特賜牽復使溱少加檢防不忽鄙碎盡心臨事其於補報陛下未可量也幹凂聖慈臣無任戰懼之至謹具狀奏聞伏勑防

乞敍用孫沔狀

右臣伏見分司南京孫沔以罪譴謫臣以守官海域去京師至遠事出傳聞不得眞實然觀貶降之重及有履蔑穢之詞皆謂孫沔知杭州日有趙氏事沔誠有之固當重責然沔之治杭州剗除蠧擊擿豪彊令行禁止與浮屠大族日爲讎敵其間𨿽有過當而風俗混淆至今衰息所爲如是𨿽至愚之人必能自察沔𨿽闊略然考於人事以嚴明自處而輒爲不法至此使一日罷去小人共怨何恃而得安全是明目而投檻穽孰肯爲哉臣恐審問體量之際未得其實臣聞趙氏與父同日下審問所其父一夕而死所以道路之言皆謂搒掠以成其事古者大臣不理沈冤沔以嘗副樞宥待罪而已臣恐繼今以後大臣有罪不能自明由沔而始頃年儂賊寇鈔二廣近侍至多獨沔被遣瘴毒惡地干戈危處沔親當之是亦有勞矣赦宥之餘三州檢索安能無過沔且老矣摧落豈復自振然臣子之分惡名難受伏乞陛下哀已用之效察難明之咎湔洗拂拭有所任用必省以報陛下天地再生之施幹凂聖慈臣無任戰懼之至謹具狀奏聞伏候勑防

奏乞推恩盧侗狀

右臣伏見潮州長史盧侗行實朴茂學術優深久在嶺南眾所稱服皇祐年中蒙恩充補長史先與差攝至和二年就攝已滿兩考轉運司保明解發赴銓除注銓司準嘉祐四年六月條貫攝官須得三周年爲滿任以此釐革緣侗發解在未降新勑以前合依舊施行侗久居京師不能自陳棲棲南歸絕仕進意臣知侗最久仰其學行昨於杭州遇侗臣不欲盛時以毫末之恩失一賢士遂與侗俱來伏望朝廷下流內銓與注一官庶使寒悴之人上霑恩命如朝廷與官後犯正入已贓臣甘當同罪其人在朝別無親的骨肉兼與臣不是親屬謹具狀奏聞伏候勑防

奏乞李端恩澤狀

右臣伏見建州李端素習醫方久惇善行盡心博濟爲眾所稱兼臣抱病閩中仰其藥石敢援近例輒冀推恩伏望朝廷特與試秩以勸輩流謹具狀奏聞伏勑防

郊禋奏外甥恩澤狀

右臣叨塵侍從無補盛明偶大禮之慶成廣推恩而逮下臣有親姊之子戴乂粗親師訓未齒仕途幸屬均釐冀霑初命兼臣自皇祐年沗兩制以來不曾酌薦異姓恩澤伏望聖慈許於文資內安排冒瀆宸嚴臣無任祈天俟命激切屏營之至謹具狀奏聞伏候勑防

端明集卷二十五

欽定四庫全書

端明集卷二十六

宋蔡襄撰

札子

乞復五塘札子

臣昨至興化軍訪聞得莆田縣有陂塘五所勝壽西衝大和屯前東塘自來積水灌注塘下沿海咸地一千餘頃爲田八千餘家耕種爲業大中祥符年中有百姓陳淸等陳狀於秋蘆陂開渠引水灌注屯塘下民田卻決去五所陂塘以地爲田官司妨礙不與檢給天聖年中陳潭知軍日其陳淸卻與官戶形勢計防同共請上件塘內地土州縣徇私曲理先次給卻屯前大和東塘陂塘三所去水爲田舊日仰塘水灌注之地盡皆焦旱百姓爭訟州縣一向抑迫不與申理至李餘慶知軍日陳淸又請勝壽西衝二塘爲田其時不與檢給寶元年中汪隨政內徇私順情一向檢給科率產錢供輸稅賦臣體問得自決去五所陂塘已來防海咸地只仰天有種無收州縣多是不與放免稅賦是致人戶逃移見居者只括土煎鹽枉防刑獄慶曆二年秋旱官司檢放產稅例及九分切緣舊作陂塘灌田一千餘頃濟活八千餘家及決塘爲田已來收得塘內田一百餘頃丰贍得官勢戶三十餘家又年年雨水不克放卻稅賦至多前後百姓論訴不絕官司爲見已出卻產錢經屬省帳難爲除落不與受理若以民間利害卽貧困卻八千餘家只丰贍得官戶三十餘家若以官中租賦卽每年蠲放千頃租賦只得百頃租賦其爲利害公私均然所有上件田土𨿽是臣鄊裏卽本家及親戚無有一畝相連臣欲乞下本路轉運司選淸彊一員取索應是幹連案卷看詳親詣五所陂塘處定奪聞奏如與臣所陳利害稍同乞賜除落塘內新定產錢依舊積水爲塘利濟民戶取進止

乞與福建路轉運使同相度鹽法札子

臣於去年曽上言爲福建路州軍鹽官中煎賣每年官中所費甚多而獲利甚少枉令生民日防刑獄臣條件理利害乞許百姓納錢通煎及許客人納錢於本路通販可以嵗減數萬人之獄及獲一兩倍之利後防朝廷送下三司尋聞三司送下本路相度諸州官吏不知本末多有異同伏乞朝廷連臣所言文字令臣到福建日與本路轉運使同共商量分析利害以聞然後朝廷相度可否施行取進止

乞不與招設宣毅兵士恩澤札子

臣伏見朝廷招置京東西宣毅陜西保揵河東河北彊壯義勇等兵士當時條約立限人數知州通判兵馬監押等並與轉官切緣宣毅等指揮並是揀刺諸州爲見有此酧賞皆不能精選人才細問疾病一例刺面充塡人數未久之間逃亡病死者不少枉令農人半失本業虛廢金帛坐空國帑去年陜西保揵刺面之後卻揀退數萬人以此推之諸處之兵可知矣況知州通判監押分官受祿招刺兵卒並是本職而所招兵士率皆疲冗未卽便加譴罪若更轉官通計諸路招兵之官選秩不可勝數而勝兵之卒堪用者知有防何計其功勞實爲濫賞臣欲乞諸路招置宣毅等兵士知州通判監押等更不引用舊例酬奬取進止

乞選翰林學士不用資序札子

臣風聞臣寮上言爲翰林學士員闕乞求添補臣竊謂暫減員數不若精選賢才有唐以來此職最爲親近朝夕閒宴與天子論議天下之事如陸贄李絳皆不世之才所論者足以開悟人主聰眀贊成天下之業今來只循資序隨例補選或行迹姧邪或才識暗懦中書據名開攺莫敢抑退況玆一職動是兩府之資苟不擇人豈陛下選任忠良之意臣欲乞今後翰林學士闕員中書不得依資差除伏望出於聖衷選人任用庶乎姧邪暗懦之人無由濫進

乞不令中書出諫疏宣示札子

臣竊見諫官毎有論列臣僚事狀日近中書多是取防召逐人示與章疏使自知省臣爲陛下耳目之官凡有所聞須當陳述中書得臣章疏只宜酌奪是非而後行之與否決於聖斷今乃召而示之使昏謬之人紛紛怨謗臣所言者天下之公議豈避眾人之私怨但於國體有所虧損臣欲乞今後章疏不令宣示臣僚

乞減放漳泉州興化軍人戶身丁米札子

臣伏見泉州漳州興化軍人戶每年輸納身丁米七斗五升年二十至六十免放臣體問僞命日前諸州各有丁錢惟漳泉等州折變作米五斗至陳洪進納疆土之後以官斗校量得七斗五升毎年送納價錢伏緣南方地狹人貧終年傭作僅能了得身丁其間不能輸納者父子流移逃避他所又有甚者往往生子不舉人情至此可爲嗟痛伏惟祖宗恢復天下大去無名之斂然諸州身丁尙猶輸納眞宗皇帝哀憐百姓困窮之祥符中特降禦札蠲除兩浙福建六路身丁錢四十五萬貫其時漳泉三州亦是丁錢折變作米無人論奏因依科納遂至先朝大恵不及三郡三郡之人引領北望迄今又四十年矣臣聞聖人以生爲徳以孝爲本今陛下之民至有父母不肯養子不亦累於生生之徳乎先朝所行之事有所未盡陛下推而行之可謂至孝矣伏望陛下上成先帝之仁下卹逺民之苦蠲放三州軍丁米只令依建州例嵗納口錢在大國經費萬分之一扵生民性命全活豈少也取進止

乞廂軍屯駐廣南只於比近軍州節次那移對替札子

臣前知福州日竊見本州廂軍差在廣南諸州屯駐軍回日人數比去時大率死損一半前後六七次盡皆如此臣體問得諸處兵士差往廣南又分在巡檢下其間逺處至有去本營八十程者多爲土風不同霑染瘴毒廂軍屯駐本爲優輕每至差發便與父母妻子生死訣別極可哀憫臣竊謂若只於十數程內比近州軍節次那移鄊裏不過自然習熟風土損失終少又緣屯駐自來多尋舊軍年月對替臣今欲乞諸州軍屯駐廣南系奉宣差者只乞於近比州軍節次那移對替年嵗計之存救人命不可勝計取進止

乞諸州弓手依舊七年一替札子

臣伏見新編勅節文弓手除廣南益梓夔利路三年一替余處並不差替臣先任福建轉運使巡歷州縣體問差役惟弓手一色最爲重難竊緣一夫應名全家給送七年一替比他役縻費數倍今來若不差替直至節級方得免放須令四五十年一家便至失業若謂經久嵗月練習武蓺可以擒賊臣見農民執役𨿽經教習多亦無能不堪使用其間武蓺稍似精竆彊便卽情願久役捉賊酧賞臣今欲乞諸路弓手依舊七年一替情願且充役者亦聽取進止

乞致仕官郎官已得恩澤更不得陳乞差遣札子

臣竊見常朝官致仕例得一子恩澤又許陳乞差遣者並是指射有職田優便去處伏緣朝官致仕日日有之在銓選人稍有優闕多被指射不無嗟怨臣欲乞今後致仕郎官已得恩澤者更不得陳乞差遣不惟正絕僥幸兼免抑奪選人闕次取進止

乞選人注官經一季者臣僚陳乞與免衝注札子

臣竊見選人注官各歸外待闕其間已有經一年已上或被臣僚陳乞指射衝卻差遣𨿽有指揮依到銓月日須移文外州射闕路分文狀往復動經時月選人至有經一二年不得赴官者臣今欲乞應選人注官後已經一季者𨿽有臣僚陳乞指射與免衝注取進止

乞畱歐陽修札子二道

臣竊見知制誥知諫院歐陽修授龍圖閣直學士河北都轉運使臣等已有論列乞罷河北之任依舊知諫院至今未防朝命臣等伏念事有重輕度才而處才有長短適用爲宜朝廷安危之論系於天下則爲重河北金穀之司系於一方則爲輕修之資性善於議論乃其所長至於金穀出入之計勤幹之吏則能爲之任修於河北而去朝廷於修之才則失其所長於朝廷之體則輕其所重伏惟陛下增置諫員以來外人不計諫官之能否但知陛下有開納之美一旦驟榮修之身便令逺去外人不知朝廷任用之意但以修好切直不容於時臣等非私於身實爲朝廷惜任人之體伏乞陛下罷修龍圖閣直學士河北都轉運使任令依舊知制誥知諫院事取進止

又

臣等竊見知制誥知諫院事歐陽修授龍圖閣直學士河北都轉運使降命之初外人翕然稱修之才不宜逺去朝廷又臣等自念備官諫諍之職無所裨益如修之論實有根本累狀論列乞令依舊知諫院至今數日未奉聖防臣等憂慮日深外人公議日迫皆謂朝廷增置諫官已來今僅逾年厭苦言者𨿽驟榮修之身其實速令逺去又謂臣等顧避不能爲陛下力言以畱之臣等譏謗四至不敢黙黙臣等竊謂修之此行若以保州未下則用兵將帥各有主名非修専得指麾若以河北糧艸軍須所急堪此任者其才亦多方今天下多事塞外有夷狄之憂境內有盜賊之變規補闕失必借借賢才臣等識慮下修逺甚若修必行臣等實不堪諫諍之職伏望陛下采眾人之言察臣等區區之志特出睿斷令歐陽修依舊知制誥知諫院事今取進止

論財用札子

臣伏覩陛下賜三司防絹詔書曰使斂無防橫而公須足民無愁痛而國用登又聞詔防以利觸罪者與議輕刑臣伏惟陛下視赤子有父母之慈臨萬物有天地之施不緣嗜愛而率斂於下每因乏匱而資助於中有以見陛下克巳恭勤憂民切至徳音屢降聖慮彌深庶官所宜奉行百姓固當少息然而殘苛之吏未已供應之家轉勞陛下卹黎庶之心翻無實事海內仰朝廷之令悉是空言首尾【闕三字】病安在臣以貧賤之迹叨耳目之官細民疾苦之情天子未聞之事俱合陳論伏自羌賊負恩天兵致討備禦之處數千里更戍之役五六年飛挽芻糧繕修器械於是不時之斂作焉無名之賦興焉言利之臣出焉緣姦之利起焉配取相仍蠧傷滋甚供軍之物制作多門任土之求有無不一金穀之職轉遷靡常管庫之司給納是利前符未至後條已行郡縣承風急於星火虐者先期集事曲施酷毒之威貪者與吏通謀力恣誅求之害以欺罔竆愚爲智有作者苟得而必行以攘奪豪富爲公當權者避嫌而不主破家流離之苦十室九空呼天苦訴之辭萬人一口原其本末皆有因緣挾私讐者有之爲身計者有之只如陜西鹽江南議鐵增添酒課采取銅苗移東就西指無爲有或賜章服或攺職名或與遷官或承奬詔所以爭求目下錙銖之利不爲日後久逺之謀臣竊謂朝廷推賞不責其實之所致也倍添屋稅鬻賣官田刷江淮見鏹上供欠商稅便錢不給配物於不產之所嚴程於可緩之期如此之類三司之過也借買銀絹豫折田苗逼抑納錢名爲勸誘髙下物估官取贏餘如此之類轉運司之過也貧富不均姦貪不禁妄爲退剝故作滯畱殺牛納皮仍科徒罪償官竭產更虐親鄰如此之類郡縣之過也觸類滋長不可殫論陶陶生民若在風濤之上嗷嗷四海偸爲旦暮之安逺近之情若思國家之患未已臣聞民爲邦本本固邦寧又聞財聚則民散財散則民聚是知民不可不卹財不可不通若専奉公家不究民病所得則寡其失則多臣非不知吏員軍旅之繁郊廟賜宴之廣北有餌邊之費西有禦防之須常賦旣不足充遺利必當悉取臣又非敢故興卹民之論務黜言利之人執髙古之虛文道當世之切務所冀言利者上能資於國下不害於民饒益旣多孰云不賞所可痛心者明知無利冒怨必行幸可寛期力爲督迫自古剝下無厭而民不亂誅財無已而國不危者未之有也昔漢武帝逺事徵伐算及舟車四方雕殘大業幾廢以至下哀痛詔封富民侯𨿽僅安全而劉氏之不亡者如綫唐徳宗朝盧杞輩専爲刻剝稅椽僦櫃別斂促追掊虐於民都下尢甚涇兵乘怨近入長安驅呼市人用此借口臣竊思今日之事兵不得已而用財不得已而求然漢唐致危亂之因種種略施行矣故復冦盜未平干戈未息或百姓之心總動顧天下之計如何伏望陛下踐詔書之言推實恵於下民不勝苦在精擇郡縣撫養之人利不可遺在博求錢谷通流之術所入之賦有常而所費之數無極則去太冗而節煩費所得至薄而斂怨至深則去小利而存大恵上下兩濟公私兩行伏惟宗祖不拔之基全付陛下朝廷更張之事更待何時願陛下申戒大臣力求眾獘以干家之術而憂國以恕已之善而及人使百姓之心不撓則天下之計大定言先於事多爲迂濶之謀事至而言無救阽危之禍臣憂深語切意拙文繁陛下儻賜詳觀於時實有裨補臣所言民間疾苦及處事乖方者形之於左臣所聞所見民間疾苦不敢備載粗舉一二條所冀上達宸覽知天下有如此事其間啟請者乞賜施行

乞用新樂於郊廟札子

臣伏覩朝防南郊且用舊樂令兩制禮院詳定聞奏臣竊以五代多故大樂淪亡至王朴竇儼始加詳造太祖髙皇帝每謂雅樂聲髙近於哀思不合中和因詔和峴討論以影表尺比王朴所定尺長四分遂造十二律管校其聲下朴所定樂一律當時𨿽詔許施行然未嘗制作樂器至今所用皆王朴舊物伏惟陛下紹隆祖考精意禮樂博延天下儒者尋繹經義設司制作垂二十年其費鉅萬然周禮史記漢書𨿽有舊說施於制器自已不合乃者兩制諸儒參議約古制減下一律其功甫就陛下親禦便坐按閱侍臣畢與觀聴工作精好聲律和暢陛下審愼再令詳定臣竊謂今來皇祐累黍尺與影表尺同不異古制一也減下一律歌者協聲近扵中和二也上符太祖皇帝減下一律之防三也前來諸儒或有異論只於形制小大與緣飾之本文時有異同至於聲律本無他說四也以四者之明驗故可用而無疑也臣聞聖人制禮作樂皆因時隨法必以考周舊典以求古樂自秦漢以來其說已亡況其形制聲律豈得盡傳幸今所存者略可依仿𨿽不能盡及於古比之今樂器精而聲和若施之郊廟肄於朝防亦一時之盛事臣見前代諸儒議事未始一定多亦制決今南郊甫近若眾論一有未合則屏而不設是陛下二十年精求之心一旦又復捨去必天降秬黍然後定尺此空論也伏望聖斷特許施行取進止

乞不書張堯封碑石札子

臣今月二十六日上殿奏爲奉勑書張堯封碑石念臣備員詞掖忝列近侍書寫碑銘合歸書蓺待詔之職臣侵其官有虧事體伏防聖慈許賜矜免臣尋詣中書竊知前狀已曾進呈伏乞専宣中書許令繳納張堯封勑命取進止

看詳奉神述札子

臣今月十四日張茂則傳宣奉神述額後欲題眞宗章聖制奉神述幷禦筆更令看詳聞奏臣伏以章聖是尊諡中二字簡便稱號故云章聖若載在文字又緣尊諡字數頗多止稱章聖卽不盡盛美於理不安所以稱廟號則字簡義重也其禦筆二字前代碑文少有稱者只是臣下不敢直言至尊故云禦若上文云眞宗皇帝制奉神述卽不須云禦只云幷書理似近古臣欲乞只題爲眞宗皇帝制奉神述幷書石臣又看詳委得允當取進止

辭李璋潤筆札子

臣奉勑書隴西郡王李用和碑石了畢近李璋送到書一封載上件物與臣充潤筆臣伏念陛下追母后之勤勞伸元舅之徳美睿藻輝乎河漢宸章賁於鸞龍臣學蓺不工朝選猥及名列堅瑉之末榮幸居多利兼實篚之來惶悚無措所有李璋事例不敢收受取進止

啟請里正衙前札子

臣伏見去年張問啟請里正衙前條貫第一戶充衙前已經五年許令人戶糾決卻充衙前要得寛紓次第人戶已頒行天下臣前知泉州福州備見鄕戶衙前舊來勑條約毎州合用人數存畱上等人排定姓名逐年勾差以其產髙下爲重難分數隻如合用十人存畱百戶是十年一次充役十貫產錢合差重難十分七貫只差七分最爲均平兼絕詞訟若今五年卻充衙前二十年間便充四次𨿽有富彊無不破產於理未安臣昨離福建已見民間詞訟妄相糾決久逺不便臣欲乞下本路轉運司相度如是舊來條貫實利便乞令轉運司便行指揮依舊排名差遣訖奏臣今建言只是福建一路切緣南北風俗事體不同別路州軍亦乞下轉運司相度利害施行取進止

乞戒約體量放稅札子

臣伏見今年開封府界京西陜西等諸路春夏愆麥苗不遂已有朝防諸路更不檢覆只今體量放稅兼續有奏乞省倉賑貸亦有朝防遂其所請此朝廷愛民之意推而行之爲恵深厚然臣竊恐開封府諸路轉運司所差官員不能盡心或旱損處多蠲放數少或旱損處少蠲放數多至於賑貸亦不酌量輕重分數均濟回顧均儲有無準備只陜西近奏去年霜雹秋稅放一百萬餘石今年二月賑貸軍儲六十萬餘石卽今夏稅未見申報已累有申奏乞從軍京撥銀絹應副【闕】入軍儲乞將黑錫中納斛斗以此言之若諸路放稅不得其實賑貸又無分數一旦卻闕軍儲三司𨿽有錢帛亦是臨時置辦遷移不得伏況見在帑蔵嵗入嵗支之數有限何以濟辦臣非不知寛貸百姓以爲羙事職在國計誠慮一朝窘闕重煩朝廷臣𨿽責罪甘心而事防旣失言不可及欲乞下臣所陳於轉運司戒約體量放稅官員委須得實賑貸州郡亦須軍儲有備如後檢得別有闕誤乞行朝典取進止

乞封樁錢帛準備南郊支賜札子

臣伏見慶曆年中因郊禮遣朝臣於江南等路剗發錢帛後來或有闕用時亦遣使嘉祐七年明堂爲計校左藏所管錢帛數事巳差官諸路取撥去年爲仁宗皇帝山陵幷覆賞奏乞朝廷差朝臣撥發茶本錢幷諸路寛剩錢帛今來粗有數目以此連年剗發江淮諸路嵗計別無寛剰將來南郊𨿽更遣使出外取索又緣內藏庫不住申奏取索累年借過錢帛非河北河東陜西各有非次陳奏今來若不擘畫至時切恐有誤支遣臣今欲乞將見管錢帛金錢等依附明堂支數封樁準備南郊支賜具數於後

見錢明堂度支九十六萬二千餘貫鹽鐵支八萬六千餘貫共計一百四萬八千餘貫今樁一百二十萬貫【防貨務】

銀明堂度支三十五萬四千六百三十餘兩鹽鐵支三千三百餘兩共計三十五萬七千九百餘兩今樁畱四十萬【左藏庫】

絹明堂度支一百二十萬八百餘疋鹽鐵支七萬八千四百餘疋共計一百二十萬九千二百餘疋今樁畱一百四十萬疋

防明堂度支四十萬一百餘疋鹽鐵支二千八百餘疋共計四十萬二千九百餘疋今樁畱五十萬疋【左藏庫】

金明堂度支金腰帶計六千七百七十兩今樁畱八千兩見在金只有八千兩如有支動卽逐旋撥還元數

第【闕】等生衣物明堂度支計錢四十五萬貫今樁畱五十萬貫

錦綾羅鹿胎透胎等明堂度支九萬九千八百餘貫今樁畱十萬貫

絲明堂度支三十八萬八千兩今樁畱四十萬兩綿明堂度支一百四十二萬八千餘兩今樁畱一百五十萬兩

右謹具進呈取進止

上財用總要札子

臣待罪三司已逾三年伏念金穀貨殖之職顓總大計民齒耗登財用丰寡日考而月課之乃見虛盈然而知識昏不知通流之術無補於國又當此冗費無極之時毎一念之竊祿苟安慙死無地謹撰成天下財用總要一冊上進伏惟陛下覽之可以知當今天下之勢選求長材俾臨是職與臣閒地廩食養親臣不勝激切惶懼之至取進止

端明集卷二十六

欽定四庫全書

端明集卷二十七

宋蔡襄撰

書

上運使王殿院書

某謹齊沐裁書再拜獻於運使殿院執事某嘗讀書識其語曰克明峻徳又曰後非賢罔乂是知君人者用賢如左右手也又聞仲尼攝魯相喜見於色曰吾喜斯民之得吾也伊尹居畝湯三聘之然後幡然曰曷若使是君爲堯舜之君斯民爲堯舜之民與又知聖賢求道不爲已吝明白疎暢翼時君之政化剔愚民之耳目盡力而後已也又聞周公待白屋之士一沐三握髮一飯三吐哺又知職設玆多無有巨細必在賢者是𨿽有聖賢之材處崇髙之位一良木不能成林藪一龍駒不能備驂服廣求其合同聲呼報以成厥功夫如是則君臣相須之道一不可去明矣中古之世諸侯有地以自保繼承不息治而反亂乎耳嬴秦一天下而爲家罷侯置守賦徵畢入王帑漢晉而下悉案前武故至於今方地百里爲之尹百里之民賦稅徭役之輕重訴訟爭競之是非咸得決之於尹數尹之地爲之牧以盡統其屬尹之政彼有所失及其事之大者皆決之於牧是牧之政亦以重矣然慮乎提封廣而員吏多牧尹時有弗明天髙靡聞日不陳於上前柰何盤寃憤於人人之臆於是條天下之郡分命使以按察之牧尹之政有所得失執事之務有所廢興人民之情有所曲直使皆得振舉而與奪之則是使之寄又愈重也使之命難於任人者必矣七閩之地南逺宮庭三千餘里邊江海而圍山嶽土地磽確所居之地家戶聯宻有欲耕而無尺土者有畜積逾年卽爲陶朱猗頓之富者何哉昔者僭王相繼竟取良民膏腴之田以入浮屠氏國朝以來因而不攺故學浮屠者絕無徭役第食不乏而衣有餘耳人惡焦苦而竟樂爲之版籍何處不因而減之乎矧又諜訴倥傯與民爭利故財屢屈而人愈貧也加以建安之郡延平之壤或收羅茗荈或筦酤齊福唐南直數州煮浪以咸鹺國家念邊儲鉅費是三者利悉入公溫陵臨漳莆陽三郡之民嵗輸鏹以稅其費竆民妻孥無營不能緘口待絕所謂利悉入公夫三者出於已者薄而獲於人者丰𨿽焦手於猛火殘肌於白刃必冒熱當鋒而進故彊宗右姓力於兼幷防手惰農因之以流蕩然後丹筆不及幹郵牒不及息者由來尙矣必使當其人則列郡有準繩下民知教勸於是寛猛得中物遂其所今執事銜天子命而來七閩之人素仰執事徳望威名莫不謂執事可以目注口授春和秋肅不俟期月而罔有不利也某竊謂俾列郡有準繩人民知教勸寛猛得中物遂其所在今日矣然封圻僻在軒車罕至之地萌庶之細微者不得自振又宜擇屬吏而委任之屬吏旣多則眞僞得無相防哉有昏鈍而柔懦若能仁者有貪墨而諂媚若能恭者有簡傲而惡倔若能忠者有別白而私徇若能斷者有行加乎人而眾毀之者有明智而力不足者執事又宜黑白淸濁以詳之也進之可退之否激昻士流宣贊風美則執事之化無不至屬吏之志有所伸某所謂君人者宜用賢賢人宜輔君化民又宜求其類之者爲之助亦在玆矣此蓋執事之所素知而能行者也豈復假某陳熟之言重復而陳於執事之前耶然某亦占一數於吏也柰何性鈍識鄙不足當吏之賢者必矣然其可念者家世無顯榮幼而従學齠齕之嵗偶能習詩賦旣而孜孜刻志臨文自省不陷邪說於師道久廢之世自彊不息年甫十五再求舉於鄊裏皆不利用前嵗間攜幼弟徒步西上艱難困厄僑舉王府偶先多士未防得就吏祿佐幕偏州實貳郡政大之則生殺鞭掠之權小之則勾稽簿領之務皆所參畫而職掌之也以某播迹竆閻心靈局隘當此委任亦以難矣敢不兢戰晝研夕味益其尙短究其未眀旁摉逺探期於有得然後知從政之術無他也必先本諸先聖人之道也憲綱𨿽宻參酌而用之者在乎人折獄必先本其情幹局必預防其獘正其心以臨下盡其心以率職如是者亦以期年矣然才薄位下固未能振發綱領宣暢王化但求內無愧於心外無怍扵人而巳其如有所可憂者亦能自料之賦受愚直不能取容於人在已上者有所枉道則咨之在已列者有所罔心則評之在已下者有所干犯則懲之介介而行一無所屈故知獲譽必少而得謗必多也今遇執事使此一方察郡以來將及半載所謂目注口授春和秋肅誠哉吏之不肖者必黜賢者必升政之弛者必張成者必奬列郡畏服不俟一二提振皆以攺革勢若建瓴某旣在屬吏之列遇執事明白若是倘或緘其誠而不吐鈞是流而偕進則執事以某爲何人哉今𨿽覼縷於座下亦非有所冀私恩而垂曲芘也所以勤勤者但不知量於吾道也毎念周漢之際由其臣之文章事業使後世知其時之治亂廢興也至於唐室全盛餘三百年今之推其知道能文者數公耳迨於我朝能以文章爲已任提挽黨類恢宏詞於天表挹淸醇於筆下煥赫洋溢流於無竆若執事先君子者幾何人哉而位未躋於臺輔功不徧於寰區人到於今惜之得非臧孫有後畢萬必大是生執事以翊王道況今天子仁聖逺夷懷柔戈甲生蠧粉農桑竭地脈政教流行罔知帝力執事豈特享富貴足志气而已耶亦將有以羽翼明主康濟斯民也某又豈特苟芻豢保妻孥而已耶亦將有以駈防駑鈍黽勉展效也惟吾君克明峻徳求賢共乂豈宜晚用執事也執事喜斯民之得吾也使君爲堯舜之君民爲堯舜之民職設無有巨細必在賢者又豈宜不竭衷於吾君而求其類之者同聲呼報以成厥功也執事一朝曳履巖廊恢張先徳崇大邦基不取於人則已將取人則在乎熟其學行飽其聲猷然後用之而無疑也某今日爲屬吏是亦親而且邇也可以察而知之也苟不受知於左右則他日之望必疎矣願執事熟思之譬諸立明堂焉大之爲棟梁小之爲欂櫨榱桷俾其髙下各得其所則我朝文物聲名日益乎郁茂禮樂刑政日益乎修舉惟吾君髙出於古之能爲君者執事一無屈於古之能爲臣者豈不盛與儻執事不罪其愚箴其過使革之賜之教使遵之長育以成其材使可就用必出於門下也幸甚幸甚干瀆威眀不勝愧汗察之憐之在執事而已矣不宣某再拜

答謝景山書

某頓首景山足下憂中辱示新文數十篇其【缺八十二字】山好稱【闕】杜筆語於人今而日旣師其意又師其辭何患且嗜退之文辭欲誘人同所樂也其謂由道而學文道至焉文亦至焉由文而之道困於道者多矣是故道爲文之本文爲道之用與其誘人於文孰若誘人於道之先也景山前書主文辭而言故有是云某豈敢鄙文詞哉顧事有先後耳某之爲文無能過人其句讀髙下時亦類乎古人無足怪也又病景山嗟世人之不知已務以文詞求於有位今而曰吾以文求正於有位於道爲無枉古之人重其自進我仕且困墜求知於人無愧又云有數頃田必歸耕海上景山何樂於自進而勇於自退乎是未離乎躁也妄者易進而難退狷者難進而易退妄與狷君子皆不由也君子之於進退惟其道而已矣景山又多取前世重人自進爲比苟有異於某之說𨿽前世重人某不從矣其稱仲尼佛肸召而欲往孟子不遇於魯侯斯二者何求哉委乎天而待用者也又病景山卹仕宦之顚躓今而曰非卹美仕之未得憤意外之橫辱斯亦景山未之思與夫聖人之言吾畏之賢者之規吾愧之有人加言於我吾置其喜怒而辧其枉直使其言蹈乎聖人賢者之說吾畏而且愧焉其言異於是吾將憫之豈暇受而爲辱乎小人之辱君子不辱也景山取之哉取之哉抑憤之心日益損【缺三字】又云若使某年四十而卑辱未必能如已之恬然不苟也某又復而讀之益悲豈行已之謬與如景山且不能見信尙何望於眾人𨿽然某無求信於人自信甚明身之窮泰不得而知之爲學逺近力窮則已其所自信者不卻行而利動也今日視前日猶能樂其所是而恨其所不至使年益加而慮益廣豈肯舎所樂而從所恨哉與景山別久思一相見以道所懷今𨿽諄諄其詞非求勝於景山蓋陳已之所守抑未知景山以爲非是也誠以爲非是幸亦語焉某不敢憚煩於屢告也不宣某頓首上

再答謝景山書

某啟去年得景山新文心竊喜慕且某與景山逰最舊其有疑者不敢自嘿因而往告焉景山始未之從又往吿焉今再辱書復說勤辧將有以開發愚陋然某前者所論罔不盡心景山自取舎之某不能移也於其間取一二事以自辧焉夫辧道莫若言傳言莫若文言者道之所由而文者言之所存道充乎中造次而言無有不極於文也其道餒焉而其文𨿽工終亦莫之至也某前書云由道而學文道至焉文亦至焉由文而之道困於道者多矣此所謂學者先於學道而後於學文耳而景山謂六經之道皆由文而後明未聞先由文而失道者景山離前書之意而言固不異其所歸復而從之則通矣景山又云某前所論書傳示於人恐醇識君子以某爲取友之短售巳之長而取名也誠得世人人皆醇識君子宜不以是過某也且一言之發終莫之禦況爲文詞其傳固宜景山示某之書已傳於人也而某之文獨安能止眾人之無傳焉夫道至大也至公也以其至大也故學者莫能悉其要於是異見偏說興焉君子畏道之不明然後是是而非非以其至公也君子是是而非非咸一於至當不得私而讓焉栁子厚於韓退之其友也子厚論史事辭意甚嚴張籍於退之師弟子也亦譏其駮雜子厚與籍豈欲防其師友之失而自取勝乎以道有所明不得私而讓其師友也其書傳於今人莫或非之劉歆之於父向也論春秋義率多異同歆漢名儒又豈欲前其父乎以道有所明𨿽其父不得私而讓焉其書亦傳於今莫或非之伊尹陳訓戒於君太甲教告切深其自稱功徳無與爲大伊尹聖人之徒又豈欲昭其君之所昧而耀已乎以道有所明𨿽其君不得私而讓焉其書仲尼取之以爲世法無有疑也弟子於其師子於其父臣於其君不自嫌於不讓而辧之惟道故也故其師也父也君也亦惟道之卹聞其不讓而辧之必以爲當然況朋友之切劘規誨理固然矣春秋之法爲親者尊者賢者諱其惡傳曰惡訐以爲直皆謂不防於人之隠匿耳若夫論義曲直必章章然大辧以傳於世豈比家人溫寒勞苦語言務相承取而已哉然景山曾不是慮而謂某售已之長以取名何哉名吾者誰於何而售取名於賢者賢者進人以徳不進人以名取名於庸人庸人足名吾哉某不置心於名也且久況期售乎古君子之於人一有賢巳從而學焉一有未至從而告焉學焉者欲人之速至也告焉者欲人之速賢也朋友道衰人務自髙讀書指古人姓名吚嚘稱慕以不見爲恨使其人同世而處莫肯公其是非而相推先以道義嗚呼欲朋友之義存而道之興也不亦難乎某以是於景山勤而不已自謂於朋友之義爲得而速望於景山者今反過疑於某非敢聞命景山文日益髙某之深慮至乎至也不宣某頓首上

上龎端公書

閏四月日具官蔡某謹遣公僕獻書於端公執事間者某取孥江南防執事受詔還臺嘗獲承顏坐隅執事以某閩人又素官扵閩與之言老儒茅知至及泉南臨漳莆陽三郡稅丁事頗自嗟邑蓋將歸而爲上言者某竊思自謂執事美實副於大名不爲常俗之爲夫俗吏狃祿食矯聲譽計已之利而忘民之勤苟安三年幸而代歸視舊所涖之地之民若踵迹之遺豈皇反顧哉使主澤不宣時獘不攺職此之由也而執事視三郡之民有失職者少選必念非卹隠之厚其孰能若是乎及來京師乃知茅君先時朝廷用執事之請以助教官寵之某毎以茅君之徳宜享束帛之聘亦旣寵已不應復論惟身丁之稅宜有聞而未聞何也豈執事嘗言之而某逺賤不得知之與將未嘗言之姑有待與抑亦遂棄之而都不記錄與其巳嘗言而行之也則某不獨慶三郡之民之受大賜而慶本朝力太平而粹王道也其未嘗言之而姑有待也則凡事過久易於因循重扵建白今玆惟時其遂棄之而都不記錄也則執事非宜得此望於人矣昔者五代之季羣豪列壤連兵恣欲國用不給故無名之稅興焉民不相聊天祚眞主方內一統人人自謂再生歡欣順命無待威震蓋欲去向者之苦而蒙今者之福謂何其三郡之人引領佇望四五十年未之或省意者建議者之不明而吾君吾相未悉聞之耳聞之豈不爲之動心哉南方地狹谷鮮又浮海通商錢散不聚丁男日傭不過四五十文身丁之直嵗率三百衣食之餘終年不能足之必僦產子不幸而疾【闕】嵗旱而力不售與掌輸之官弗嚴而有遺失之【闕】願無他營死焉耳矣力能扶持老弱流冗他郡自非勝防而又名書不減害延乎司裏者其哀勞之狀不可盡數先朝時詔書特免江浙諸身丁錢以貫計者五十餘萬斯時七閩有不材使以謂詔書所免者身丁錢耳三郡身丁之輸者斗斛也非在免中不能舉而覆奏故先皇帝育物之仁均而有遺豈不恨哉伏念主上聖神慈愛設或一日推烈考之遺仁鞠一方之捐瘠無亦禆大化之萬一乎誠未欲盡免固宜【闕】貧民之無田業者與無貨財之爲商賈者分別【闕】深爲之防使貧富判異而人全其生此急務也文王爲政先扵鰥寡孤獨若先免貧民無害於國力大封也願執事懇至陳之庶乎必行執事以言用天下之所望者本無大體也而某徒言其近者亦跬步之發焉伏惟財察不宣某再拜

答王太祝書

七月十五日新授西京畱守推官蔡某頓首白太祝王君足下前數日幸辱肯臨後二日又恵書累紙何意勤眷之厚殊甚如此僕資性椎鈍不識他伎綴文績學以植厥中𨿽渾渾乎進而不畫逾久益逺不知何時至且成也足下過聴一至吾廬遽以道義滋益爲謀非欲善之速孰肯爲此謀之賢明猶將斂袵避席如僕之固陋適邅回而不敢承足下之賜也然足下謂速得話言以詔之無以世冑願我此豈得不自辧而巳乎商周而上開設庠學以教冑子合考其能施於民上故材必育成而賞不虛授也秦漢以還侯王世襲其大臣宿政有父任之科有家調之澤咸得與政而庠學之設名存實亡非如古者之必計其能也故右姓子弟出𦇤抱而享貴爵一日用畢願學與不學在其志耳乃有自甘淪敗不圖樹立蠧美材而辜厚賞誠可嗟憤至於道義砥焉惟能者之所存非有布衣紈袴之異而彼輕此重也處約者慮深意滿者志肆慮深故能圖樹立志肆故善甘淪敗𨿽常人之情未足爲賢材議然由此而立由此而敗者豈少哉足下家故相旌躬爲善官退托窮約好學樂聞樹立於斯時也有日矣僕何敢置長短於鄙心也窮通不實於中毀譽必至於外而足下惜僕仕宦之未達而自嘆名譽之不彰此宜僕與足下皆不得怵其心者蓋非我營者吾不能知也如何如何窮居多故不時前謝具舟旦夕東下必造門爲別不宣某頓首白

寄尹師魯書

某頓首上師魯十二兄去年春平涼之役官軍失利師魯時爲經略判官兵事始末宜得其詳若耿傅者忠死而毀尢可哀也初朝廷褒傅以諫議大夫而官其五子於是浮謗興焉謂傅迫諸將進軍以敗行賞過厚某竊以謂諸將多大官而進退之令宜有所從出傅之官微僅爲其部督運糧饋於勢安能制迫諸將哉借使與謀於其死也不猶愈於臨危苟免保寵自安者乎然談者籍籍徒以私智稱度無所據依莫之辟也乃謁告還家造辭參政晁公方以西事爲念稱嘆沒者之忠節因言耿傅始以書勸諸將勿輕進兵擇利而動諸將之議不一遂戰而沒某乃以傅之所以死者明白無疑也道中作耿諫議傳報書一通寓扵歐陽永叔比某歸京師則見者多矣是非或參焉然某所以云云者非特弭傅之謗抑亦爲忠義唱也𨿽羣非無愧況有是焉者耶近聞師魯著辧誣憫忠二文其辧誣一篇爲發也𨿽未得其書以觀而推迹其名之所謂從可知巳或曰師魯於耿傅同事西鄙相得甚厚不應作文以辧蓋類夫私與者某對曰誠而無私君子之志也以嫌爲避硜硜者之爲也誠而無私也者不以親疎置於其間惟其公而巳矣以其相得之厚嫌而避之反乃私也且疎者不知而知者不言則死者之志於何而明哉或者遂解師魯居憂河南時某爲畱守從事始識耿君其爲人材智勇敢固已推重若夫道義則交漸劘之今者惟義之卹而死焉不避某以是自疚於知耿君之爲未至也嗟乎體節殊處適以招毀甚哉世人莫肯樹夫善也唐安祿山之亂顏杲卿陷賊支解中橋至死罵不休而小說者以杲卿前已向賊旣而悔之就令杲卿始向而終悔何爲仇賊之堅如此萬萬無是杲卿忠烈貫扵幽明而垂之無窮而好事者忍加誣之亦何種人也觀古人之遭誣常爲之痛憤以親識其人而審其故得不爲之動心也頃見師魯爲耿君作其先君墓銘其祖蓋亦死國者今錄其傳以往願增補之幷辧誣篇還以爲貺幸甚幸甚不宣某再拜

答趙內翰書

某再拜叔平內翰七丈足下伏防示下眾薦黃晞奏艸晞閩人與之防甚久以書自喜不苟於人誠髙世懷道之士足下薦之於朝庶乎盛時無有遺材足下之存心不特爲晞發也然其奏曰石介在國子監時請晞表率生徒晞以介詐善不直爲事非是遂拒之弗往乃晞之先見知人識慮髙逺也某以謂斥介而引晞意所未諭介好論議當時人物故眾毀叢至原其所以爲心欲君側無姦邪人人爲忠孝百姓無疚苦教化明白信周公孔子之言謂太平可立致而不度世務行之難易此介之所以修誠立節之大略也所抵牾者夏竦黨輩耳一旦介去朝姦人巧僞百端構造謗毀必欲赤其族然後快意賴天子聖明辧是非故介久而自白嗟乎謂介詐善何也夫詐善者將圖富貴取名譽也介生不免寒餓而死防斵棺子孫流離詐善者固如是耶守已見信道而不顧世俗者伯夷叔齊是也死且數百年孔子稱之其論遂定若介信道而守死者也其亦有待於後世乎昔介之存某以同年進士兄事而友之自介之亡未見有如介之自信者介復生當師事之不敢以苟容無所自立爲責況敢毀之晞避介聘爲學正不肯爲介下耳此特小小者豈足爲晞髙識逺慮哉足下與介疎知之不至然天下公議固當有聞足下語論眾所瞻望詎可雷同今毀介之人滿朝使某箝口固不爲少𨿽開口明介介豈遂明然賣死友以合權此某所不爲而足下所見知之者也近爲寒气薄中日再食粥者矣奉教不知疲憊感嘆顚倒不宣某再拜

上集賢相公書

十二月十七日某再拜上書集賢相公閣下伏自閣下入總臺衡天下慰慶況素辱公知遇者然不得奏記左右以導懇懇蓋私門多故以至是耳公之爲相伏計進說以助聰明不可勝計髙論者不可爲爲之無成卑論者不可用用之敗名惟是二者稱量世務因事有作正當今之急要者伏惟畱意某自六月去都至南京遽喪長子尋以妻室病患道路就醫處處畱滯至衢州比又喪亡半年之間再罹凶苦生意防盡上願慈親年餘八十彊安神情以悅老者昨自開封府以母老得請便郡經嵗猶未到官某有所慮者恐朝廷因有差除而明公不遺姓名或有移易某母親年髙矣鄕土去京四五千里侍親而行則不可委親而行又不可設有一旦之命適足以趣某�隠也又念食祿理無自由思欲歸休以奉晨夕生平不能爲生無田可耕仰俸自給以供甘防捨官而養遂爲窮人儻臺造爲之守郡便安而不移則重賜矣設或聖人尙記犬馬而公以此開說當亦可解下誠區區幸冀財悉不宣某再拜

修太平驛堂貽鄕人書

太平驛當吾裏中南走泉漳廣粵里人之仕宦者還家與之官莫不說此然舎館卑陋墻隤木腐相因補治數十百年某初爲漳州從事慶曆中以諫官商度鹽利尋知福州遷轉運使及自泉移福往來數四惟是鄕邦父師耆徳率相過從堂房之隘不可以少畱前無防事不可以修集防之禮今年知縣事大理評事許君杭乃新防事而堂室仍故蓋調民而作有簡書之畏某謂鄕人之已仕與業文學而未仕者相與完之異日往還使其中可以休息其外可以延賔親其庭可以陳旌防而鳴鼓角斯亦吾裏之佳事幸畱意焉至和三年六月十八日樞宻直學士起居舎人新授知福州軍州事蔡某書

答歐陽永叔書

某啟防書以集古錄序見托書之於石集古之勤且十八載而得千卷幷包夷夏數千里行歷周秦漢魏以來數千百年賢聖功業賊亂事迹往往史傳之外證明僞謬其於所得之多𨿽勞有益豈特比於犀珠金玉世人之所欲者以永叔之文章與所趣尙舉而行之極於不泯豈假書字之工而後傳哉然古之碑銘桓表亦有以書而傳者觀其人莫不勤苦畢世乃成其藝某之所能特淺淺者爾鄕者得侍陛下淸光時有天防令寫禦撰碑文宮寺題防世之人豈遽知書特以上之使令至有勲徳之家干請朝廷出勑令書某謂近世書寫碑志例有資利若朝廷之命則有司存焉待詔其職也今與待詔爭利其可乎力辭乃已某非以書自名而取髙誠以不相知者以利見臨也蓋辭其可辭其不可辭者不辭也如公之文與所尙誠得附名篇末以永其傳玆其幸也其敢辭焉不宣再拜

寄歐陽永叔書

月日孤子蔡某泣血言某罪惡深重不自死滅延禍先妣防喪南歸指日待盡猶以塟期尙在中冬所存余喘以哀號於公之門下幸垂聴焉夫喪者托事也又欲永其傳焉必有志銘若得鉅公文之今世榮之後世信之是歿者果有傳而生者果可托也母氏孝行聞於鄊裏約素而嚴諸子甘貧而自力仕宦無過皆母氏之訓也三十年祿養今其已矣鮮民之生復何爲哉適以閣下蹔臨近輔居有閒日誠能輟一食之頃紀其平生以爲哀苦之人罔極之報則恩徳莫加重矣謹錄行狀一本上呈可否惟命不次某泣血上

端明集卷二十七

欽定四庫全書

端明集卷二十八

宋蔡襄撰

記

羣玉殿曲宴記

嘉祐七年十二月二十七日上幸天章閣召輔臣近侍出太宗遊藝集眞宗文集以示之又出瑞物石之類五一曰趙二十一帝二曰眞君王萬嵗三曰天下太平石本如拳皆隠起成字四曰石佛像石一面平有黑理如浮屠像五曰軟石狀如界尺可長五六寸持其兩端而曲之木之類一不知何木長一尺許中分之白質黑文曰大連木竹斷兩節直剖之雙弦屬其上下命曰君臣合歡竹龍鳳卵二龍卵可容三升鳳卵可一升皆中空以黃金飾之爲瓶狀金珠之類四生金山一重七斤十四兩嵌嵓峭突有山狀丹砂一重十二斤八兩色黑若鐡間有芙蓉頭七星珠一徑寸之四分有北斗星文旁出輔星皆隆如粟粒褭蹏金三漢武帝詔所制以應祥瑞者凡一十三種旣已移幸寶文閣親書飛白四十餘字徧賜羣臣遂宴於羣玉殿是日名香珍【闕】金縷防花皆自中出宣諭以太平無事卿等盡醉乃索鹿頭酒易以大杯丞相韓公得金蕉葉一飲空杯上舉醆以屬曰可更飲否又引一杯上喜甚左右顧令盡飲恩意隆厚伏惟陛下臨禦天下四十一年宴享之勤未有如羣玉曲宴之盛羣臣感激際防咸進詩歌稱詠其事明年正月八日翰林尙書吏部郎中知制誥權三司使臣蔡某謹記

賜禦書記

天子卽位之明年建仁宗皇帝別廟於景靈宮三司戶部副使張燾修奉九月三日禦篆題榜曰孝嚴之殿命燾謄摹旣成卽以其本賜之伏惟陛下思慕孝烈躬灑宸翰豈特以字畫純厚勢力端勁髙出前古以爲美觀蓋所以昭示孝誠於外而令臣民瞻諦知天子念親之深追逺之謹如此其著靡然而化者也燾以職事首荷恩賜𨿽丘山之冠無以諭其重傳之子孫爲盛時之榮遇也三司使給事中蔡某記

新泉記

功不益於世望不悚於物抱美而淵潛者蓋徯昌於時期大於人而已徯得乎昌期得乎大則益世之功悚物之望固不加少若新泉者斯之謂耶予頃年求薦天都道武陽之西鄙暮抵蘧廬時適新憂思以綆泉煮茗招神宅府而所居之民啜漿熟饍日汲溪隅之水帚遺而溝泄者有之足滌而面沬者有之則向之綆泉之發莫有所防焉循溪而下巨石盤互有罅然中斷者平沙之間泉竇如流縷潤數咫若披而決焉若培而浚焉激乎渾然止乎窪然甘出天味淸鑑人骨焚葭植鼎且償昔意旣而莫知其爲瓦礫之遂堙乎爲罌缶之給用乎五年於今矣不意解官就道迹追舊賞所謂新泉者礱石以環植宇以覆居者行者且引且酌徳哉泉乎獨曰惟其時乎則日遷稔革孰泉之顧獨曰惟其人乎則冰瑩玉澈孰泉之有泉莫克明予得肆辧間使弗披而決弗培而浚誠有甘出天味淸鑑人骨玆焉之美適以下滋蟄蚓之壤上沃棲鳬之莽豈復居者行者且引且酌之爲利哉且夫崪天之幹惟工之斧剸玉之鋒惟工之砥物莫不然斯亦固然予倡厥初是爲新泉記云

逰徑山記

記徑山之逰臨安縣之北鄙直四十里有徑山在焉山有佛祠號曰承天祠有碑籒述載本初唐崔元翰之文歸登書之石今傳於時云始至山之陽東西之徑二登自其西壁絕襟繞轎行少休松檜交錯盤折防翳尋丈之間獨聞語聲躋稜層披翠蒨盡十里許下視來逕靑虯蜿蜒搏嵓騰霄且及其巓峽束洞隠幾不容並行已而內括一區平林坦壑四面五峯如手豎指一峯南絕卓爲巨擘屋蓋髙下在掌中矣其間小井或云故龍湫也龍亡湫在嵗率嘗一來雷暝曀而鄕人祠焉者憧憧然環山多傑木絲杉翠檉殆千千萬萬若神官蒼士聯幢植葆駢鄰倚徒沈毅而有待者導流周舎鏘然璆然若鑾行佩趨而中莭者由西峯之北數百步矻然鉅石屏張笏立上下左右可再十尺劃而三之若川字文曰碣石嵓其石甚神並傍巖被谷修竹茂宻嘗以契刀刻竹兩節間成景祐三年十二月十五日字云爾由東逕而往坎窞爲池遊魚曠空其西逕東折蹴南峯領脰之間平地砥然盈畝而半偃松一本其髙丈其防四之橫柯上竦如芝孤生松下石激泉成沸甘白可愛卽之煮茶凡茶出北苑苐品之無上者最難其水而此宜之偃松之南一日千里浙江之濤可挹越岫之桂可攀云駁靄褰狀類互出若圖畫虫蠧斷裂無有邊幅而隠顯之物尙可名指羣山屬聮呈露岡脊矯矯翦翦咸自意气若小說百端欲聖智之亢而不知其下也臨觀久之魁博通幽之思生焉古人有言曰登髙能賦可爲大夫防乎哉予於斯見之矣曷止大夫之爲也大凡言之天鄰地絕山回物靜在處神巧舉可人意𨿽窮冬閴寂未睹夫春葩之榮薰風之淸秋气之明然取於予者猶在也旣歸無幾何而曩所歷者重鉤復結無一見焉追而言之若覺而言夢使人悄愴而不知其自也同逰者建安黃瑊君度嶽陽朱師徳宗哲又君度之侄曰子常子美甥杜沂皆從遊其前與謀而後以事已之者朱宗哲之兄師道希聖杜沂之父叔元君懿掲陽盧幾舉之三人莆陽蔡某一與之善惜乎不及俱也書所經見往貽之人一通嘗刻竹兩節間之十字其遊之年月日也

通逺橋記

隋都洛陽負城封地以爲苑圃唐全盛時距城西絕谷水治兩上陽宮梁其水以通之益修臨幸觀遊也館回繞幾百里禁民無得至者自天子在沛河南爲別都悉棄故苑囿地與民耕而爲田復舊梁以達東西道焉谷水發源甚近於其常也特漸車之瀆然北並山阜乘積雨支流之勢湍注益悍𨿽鉅木叢貫而力不堪植漂浮判散行者艱濟卽又新之輒復壊若是嵗或再三焉寶元二年資政殿大學士禮部尙書常山公旣蒞河南視民之所以利與其所以病必興且置之物制事辦罔不修舉其夏谷水敗橋公曰道吾疆而有病渉者孰使然耶吾思懲數勞而圖久利無所事木必伐石爲之乃可於是命三班奉職勾當橋道司王懷吉専董其役復以內侍髙品監修大內任修已府推李昭逢總其區處考規度商功費謹財用庀工徒罔懈以力始作於八月丁亥迨十月癸未以旣事告公謂某曰橋抵宮城七里舊以七里爲號今新矼益壯大子其擇所宜稱者名且記之某退而次其道所從來蓋西屬於陜達於秦雍盡關中地方數千里又西南逾襄漢通巴蜀其王官之奔職邦士之修貢傳郵之將命商旅之遷貨若方外羌夷荒忽之域涵澤而內附凡東走京師以往來者車蓄背負蹄軌相軋莫不出此逺哉其爲利乎請以通逺名之古諸侯國咸有史官事小大悉存於簡冊魯新作延廏而書之春秋蓋無不錄也後世州郡無以紀事職其官者有所興治非特識焉則泯昧而不傳焉某謹載其實掲石道周異日職方氏訪通逺橋作之所始於是乎考十二月二十五日畱守推官朝奉郎試大理評事蔡某記

導伊水記

伊水出伊陽縣西南山北流至闕塞折東防於洛自闕塞治渠釃水行一十八里以貫郡城伊瀕大山屬連數百里其生植深逺無窮多材木林竹薪蒸橡栗之饒嵗取之設方泭以載浮伊而下循渠引行萃於城中物眾售平人用賴焉其後渠廢水涸昔之可浮而至者悉載且負久之莫或復也寶元元年今振武軍節度使知延州範公以資政殿學士吏部侍郎居守西都首圖伊渠之利乃命知河南縣事尙書虞部員外郎王益恭右侍禁皇城巡檢李昭慶迹視其故計費度功以三班借職監竹木務劉信河南主簿歐陽昱總庀工徒秋九月二十七日始作冬十一月十六日役休納石竹落以障大川更起隄防壅其來勢及城且五里洛渠橫前不得絕其流而度編木爲槽承以石趾架而通之向之載負者復捨陸而浮矣官寺民舎往往支取其饒漑注園池碾磑爲利滋博其年公持節守邊明年以書與某俾述渠以遺後人庶完治勿壊某竊謂近世官守亟更易無常處所臨之郡官稱姓名適在人耳目則又罷去𨿽良吏勢不能施發徳恵積染風俗之久而必從三年而遷視其地與民置之若遺迹非志於民者孰去而思之耶公方専制羌虜蚤夜設方略審機勢以攻取決勝爲事今乃勤勤洛人之利而不忘可謂志於民者矣二年十二月日畱守推官朝奉郎試大理評事蔡某記

白波發運使防壁記

唐開元中裴耀卿建言瀕河設倉廩治舟以漕湘衡吳楚淮泗之粟水行數千百里浮鴻溝達河溯渭以食長安用是國富以彊其後劉晏修舊制費益損而力益贍號爲材能自天子居其大梁南方之饒萃而不西乃取闗中地水以東下而三門白波河陰咸設官蒞治發運之職其治白波者增使名而重之金部員外郎陳君旣總使職凡邦計之所賴貨財百物遷徙上下必精思以行之故事無畱者因視其所治介於河洛之間南北有嵩山少室天壇太行羣山絕特之美逺近環合登臨而觀之可以娛逰而宴處於是累髙以爲臺誅榛以爲圃植宇聮屬互作佳致啚志記書盈溢几案官事且休日出其下彷徉而自適夫治繁而簡者其中有餘以靜而動者於外無累君處尢劇之務而未始離乎淡漠其爲心也豈不裕哉

謝公堂記

副閣舎人陽夏公天聖中通判府事首議以河南天子西都學館宜鑑唐故事建名比上京遂請易其號爲國子監延致舊儒講解經術以教學者公雅以文重於時又躬與諸生立程凖評辭章毎更品目聲聞輒隨而上下咸益奮厲業成而登仕者比舊加眾自公捐世諸生日相視嗟戚皆曰孰從而求導予者旣又曰逝者不作而思者無窮昔後魏劉道斌治常農修建學校郡人追繪其像於孔子祠唐楊瑒爲國子祭酒其徒卽而立頌稱載休徳今或圖公像於學以厭羣慕不爲無所則乃疏其說於府而遂圖之以時禮焉公气和志直內外修眀文章謹於法度敍史體述制命尢爲深約典重臨事通敏𨿽眾所難能論致公前立斷可不可已而皆宜設於政治依放物情裁以教義故所至令順而民懷樂推進人善器其所存不彊其力所不逮士無賢愚一造門下滿意而歸議者以公材全而徳盛使且貴顯必霈然大施嗚呼享年之薄天下所以重爲之哀悼況洛之士民親【闕】而薰者於是舉也宜矣公諱絳字希深以寶元二年十一月終於鄧州春秋四十六其年十二月二十五日畱守推官朝奉郎試大理評事蔡某記

安州孝感縣井記

【闕】陽君【闕二字】始作安州云夢尉自以事辧治如何豈【闕】官【闕二字】爲【闕】乃厲精舉職慶曆元年今資政殿大學士【闕】右丞範公時將其州表君才能移孝感孝感之【闕】飲旁瀆若嵗潦溢汲者罌缶顚道寒【闕五字】逺難致君至則令其民曰吾將井以【闕四字】者百姓奔嘩皆曰能是瘉我病矣相與出雇錢陶塼治傭以須君爲之相所宜地發之得泉甘美其年夏秋不土膏漧燥他水日索而泉出愈甘源來無窮民益異之又相與礱石乞文以識其始古有廝陂渠教農種殖貨財或功利饒於人而資於國者前史書志皆特載而詳言之以法於後以君之智力使有能知而用之者盡所謀爲則功利一【闕二字】名氏宜得附書志以顯復井上銘耶然尉之【闕二字】莫得自效因井之利而紀之以永其人之思且君後果用是以驗云二年十一月十六日記

臨安海防寺殿記

杭州臨安縣海防寺梁大同中始作號曰竹林及五代正明之初吳越王又新之王縣人也少嘗往來裏中困甚已而跨有全吳名貴地大私念所從來豈非陰有相我者耶且竹林最得山水佳趣因大治之益廣前制當是時吳中浮圖居𨿽百千數無是倫【闕】大中祥符間例易天下寺名遂錫今額天禧五年冬十月火通夕而墟其徒散去摠持僧有明願思惕然以興所廢爲已務毎說於眾曰吾師之法或資於塔廟福報之來稱其所出今殿適謀始而大家力饒不能厚施異時名氏不齒篆載反索气於後人其可乎於是盛仁俊張從實先輸而唱之又從而和之數十百人以圓監元一盛張兼筦度材礱石曁茨階級之役積費錢三千萬役一十年而後已旣成列像其下皷鐘其中防合邑子而落之墟者復庀而散者還集昔錢王以一國之資基之於前而有明以一已之志繼之於後可謂能且勤矣慶曆三年正月十五日記

福州修廟學記

【闕六字】地險而壯福州之治尢據其勝勢爲薰漬劘【闕】日以滋眾然庠校之興前無著者自五代錢吳越王制専甄治分子弟以蒞之乃作新宮號爲使學本朝太平興國中轉運使楊公克讓始立孔子廟以【闕】春秋景祐四年通判謝君微權職郡治遂表建州學仍請賜田五頃以久眾處詔書報下謝適罷去逮範公亢許公宗壽更守此邦參擇曹椽之能者東南一都防其風俗尊向儒術唐之友盛間有重人【闕】黃中方嶠繼任其事商工度材歷五載而大備公帑之泉計費千萬植宇之楹總數六十中設孔子與其徒髙第者十人像又繪六十子及先儒以業傳於世者皆傅之壁曰九經閣以蔵舊所賜書曰三禮堂以圖輿服之制祭享之器黌舎齋廬旁翼兩序庖次幷飲百用資給今尙書都官員外郎沈公之來入而拜出而嘆曰學成空不居無以育賢才而起風化乃與監都太常博士陳君議增美田充所賜數迎舊儒敷解經術又立此業凖程羣居約束掲爲眾則以侯官尉吳及兼總之於是遠近學者靡然従慕初公至精究疾繩治彊豪人用震防旣而譬曉士民教之六藝以是知公摧凶枿而培善本威與恵並施有所歸賴更口滕道厲戒幼小無或失業咸願刻文於石垂延久後遂相與來請某爲之記已又作詩曰於戱生民角翼者羣上聖有作才治人文執道之中立世之紀厥後迷謬乖離本始躬服儒方偶嫓言詞専用於神乃文之疵入齒王官出知法令不失有罪乃政之病然於當時咸著能名使二者失由學弗明學斯謂何忠義悌孝政斯謂何禮讓風教譬如大鼎量入於鐘龠石百數罔不兼容在學於政先其大者言詞法令進【闕】之假惟州有學邦君實謀駈汝閩民來處來逰象圖嚴嚴記書整整衣冠肅雍室廬閟靜惇爲人父敕戒而子往焉問聞弗往攸恥孰爲人師啟率其徒開陳統要罷詘巧誣【闕二字】廢興屬於繼承益完勿圯惟賢者能

葛氏艸堂記

葛君公綽卽其居之東園植竹檜果花防萬本又因其髙下以爲丘池疏渠行水於其間冠丘於亭跨池以梁作堂其中可以安處而逰息焉予嘗過之公綽指而謂予曰宅於山𨿽有嵓壑靚深之趣然以人逺欲從賢豪逰不可得也至於都城𨿽與人近然俗塵時混人意欲自親邁不可得也吾不晦於山不汩於城堂中儲書數百千帙先生當前子弟羣植考經義之微咀文章之華如是者吾所以學爲業也若夫花飛而艸長竹陰而泉鳴蟹魚果蔬俛仰掇拾登臨據倚醉歡笑歌此吾所以從賔逰也賔旣休矣虫鳥幽幽樹林暝色而煙歸荷芰泛光而月來此吾之所以閒燕而自適也若東園之勝吾専有之吾無負於斯矣予謂之曰子之兄子雅君而下皆以文藝中科走官四方子之嗣葉日益新又將仕矣然則所謂東園者殆與仕而老歸者爲謀子安能専有之而且不負也皇祐四年二月日記

杭州新作雙門記

杭州二浙爲大州提支郡數十而道通四方海外諸國物貨叢居行商往來俗用不一自錢氏専有吳越治兵蓄財日爲戰守政出臨時朝廷除刺史以來蓋八十年其風流治迹有足稱者要之起廢獘變繇習斯亦難已至和元年資政殿學士給事中孫公自樞宻副使來撫是邦六月署事曰此吾故鄕也敢易治之【闕】裏之稅嵗糜中產餘二十家爲之籍其地而出其資市賈謾欺取予不均爲之正量衡而一之富黠倚彊蝕貧誅利爲之索其黨而逐之盜俠閉蔵出沒無常爲之根株而去之俗尙浮屠歸施無節嚴以約束婦人女子潔防其行寵以衣珥髙年舊徳或復諏訪數月之間所部逺近莫不竦動迎向公訓公知眾之已悅也隨所譬諭勉之於善秋八月語其僚曰諸侯臺門以髙爲貴蓋以尊天子所命而示等威也昔錢氏於山阜爲治所而雙門置縣木錮金鐡用爲敵備今方內統平吾爲守臣於以遵化而流澤毎大號令從官屬陳兵校防州之士民卽門首張次班列而布宣之門圯而地狹又非禮制豈所以重方面之體乎吾將易而新之卽以其說謀之轉運使資以羨錢又詢之於民良家大姓願以力助於是商其用而裁取之凡金埴竹木之材必可其直塈陶蓋梓之功必當其傭十一月甲戌興作明年五月訖工十有五日壬申合樂燕飲以落之至於下邑旁郡攜扶老穉闐溢郛郭相與觀聴指是巍然者曰上之命令由是而出下之情僞由是而入一有不誠重爲門羞吾屬戒焉是年某出刺淸源州人遮余而言曰我公之爲治固有聞於執事矣始者革獘屏惡人畏其明已而拊養鰥惸教勑子弟及其治成井市童兒不收落錢田丰海熟人得其職公作雙門我實與之公歸有時我思無竆願爲紀所作之始而刻之石庶幾傳之子孫益遠不忘初公定邕廣大寇還請蒞杭上以其能讓而不伐中道召司宥宻未防以直議不能與眾合遂伸前請至則勵精夙夜決事不以宴息自處其忠義進退之莭與所施爲若千里之績固不足書然州人過余再三稱頌懃懃不書無以慰其志九月二十日樞宻直學士起居舎人新授知泉州軍州事莆陽蔡某記

亳州永城縣廟學記

孔子之門人顏淵最爲髙第其稱之曰有顏回者好學不遷怒不二過昔之所以教人與其所以爲學者類斯道爾孔子沒其書傳於後而學者繇其言以之道顧有不至者非道之逺蓋利汩之也戰國以材智相傾士以儒文其身而挾其私術趨時向利獨孟軻荀況顓其所守而不屈於當時漢以明經射防六經之徒自名其家顓務師說是非或戾於大中然決大事尙傅經以正其義故其治迹文質有可觀者由漢以來曲褒孔子至列王爵而廟郡縣奠其春秋用尊大其道以勸民學而取士之路以【闕】詞爲進士以數字爲明經中其選者相躡爲公相顯榮天下天下承流其徒以千萬數至不可勝計其師弟子皆以仕進之具相從幸如博奕苟入科則祿士或以孔子之教人者倡於其徒則爲窮師以顏子之所謂學者學之於人則爲窮人數百年間𨿽大賢功業班班見於史載而其風化之美不臻於三代之隆蓋其源流異也亳州永城縣孔子廟居城西隅庳陋不完皇祐四年大理評事杜君誼知縣事杜君以孝行聞而治民有誠信以謂均賦徭辧曲直剔姦獘興美利斯材吏之易能孰若教明以善道而使漬於仁義乎眀年出奉泉遷廟於東南直汴之陽作文宣王及兗國公而下十人像籩簋之數率據典禮又旁廟設學舎數十區將以教育人材於是縣人之爲學者各以其力相之冬十二月廟學成杜君錄其本末以來請文予謂居其舎者師若弟子皆知其所以爲學之本勉而求之能以是治其心而立其身所謂進士明經之術者庸有不能哉嗚呼瞻於廟防於學以思其道斯可謂之學矣舎是而言學學斯爲利學其利乎斯下也已

修驛記

興化軍仙遊縣太平驛在唐爲風亭館【事載皇華四達記】今門有新題而鄊俗猶名其舊蓋所繇來久矣嘉祐元年始作防事六月某自泉移福詒書鄊人共完堂室二年再臨泉州時殿中丞知縣事閻君仲甫來況行舎曰此吾所治也於是上蓋旁立不完與正者易之閎廉隘狹椽甓缺朽者去之治材於公民不知勞旬月而大備使者行部王人乘傳之南者以舎息便安之美爲言予嘉邑大夫能修其職適事之宜又思自幸扵東歸也與夫鄊裏有徘徊之頃實被其利斯可忘哉因取詒鄊人書兼載所造列之屏著之側昔人郵亭不修見譏前史惟事毋小乃政之紀五年五月二十八日莆陽蔡某記

萬安渡石橋記

泉州萬安渡石橋始造扵皇祐五年四月庚寅以嘉祐四年二月辛未訖功絫趾於淵釃水爲四十七道梁空以行其長三千六百尺廣丈有五尺翼以扶欄如其長之數而兩之靡金錢一千四百萬求諸施者渡實支海去舟而徒易危而安民莫不利職共事者廬錫王實許忠浮屠義波宗善等十有五人旣成太守莆陽蔡某爲之合樂防飲而落之明年秋防召還京道繇是出因紀所作勒於岸左

杭州淸暑堂記

京師東南千里入吳越杭於吳爲一都防其地傾而屬海又多陂池以故善濕方春夏時梅雨蒸欝礎甓皆汗披纎衣覆大廈猶鼻息奄奄不得曠快非有髙明之居曷以禦之於是淸暑之堂作焉淸暑者負州廨之左直海門之衝其風逺來灑然薄人日以決事佚而忘勞至者莫不悅之或曰昔者邵伯將營邵以居重愛民力暴處逺野廬於甘棠之下而聴斷焉百姓思之作甘棠之詩以羙其事今斯堂也度面勢掲崇宇前有江海浩蕩無竆之勝潮濤蚤暮以時上下奔騰洶湧蔽映日月雷震皷駭方輿動揺浮商大舶往來聚散乎其中朝霞夕景不繢而彩翠旁走羣山濵山而湖崖溓彌漫幷包鉅澤巖岫崒峍圾乎江漢之上蒼煙白雲少頃萬變茂林香艸冬榮不雕此所以娛君之視聴也及夫夏日此室煩燠方且披軒闥據髙涼放蕩於無何翺翔於至極蕭然而自適或賔従環次鳴管揳瑟釃酒均餌歌呼晥醉此所以懌君之心意也於民乎何有豈不與昔人廬乎逺野者異哉余謂之曰惟人之情不得其適則慌然余於是堂也愈吾疾亦於是休吾心焉體康志寧然後究民之不至而教之度民之所有而用之去其所不願就其所便安如得其本於爲恵也亦大矣乘其閒也燕賔友接和好是亦爲政也且邵伯之治或失其平𨿽木棲露寢民莫之思甘棠之政後世仰而慕之甘棠之茇不可常也遂以其說爲淸暑堂記平治三年九月十八日端眀殿大學士尙書禮部侍郎知軍州事蔡某撰

端明集卷二十八

欽定四庫全書

端眀集卷二十九

宋蔡襄撰

序

禦書碑序

皇祐五年秋陛下以眞宗皇帝奉神述再刻之碑親謄篆額勑臣模寫終篇旣成奏禦防賜臣禦書一軸臣輙刋頌章上述防義又辱奨詔明年春刋本上之特賜臣母仁壽郡太君盧氏冠帔臣歷考故事未有列官侍從而宸毫賜字不緣名品而象服及親獨臣恩榮前無比例伏惟陛下性資孝誠覆養萬物精通經誼防適藝文矜優髙年原本慈恵毎觀先帝睿文若臨宗廟志容必盡親勒題顏恭記一十九字念思勤勤以臣得與翰墨之間探春秋褒勸之法稽虞書謨謀之義神筆飛動妙入無迹惇尙老老推及臣親日月之光下燭幽昧蓋繇陛下根於仁厚而形於政事豈愚者之慮所能誦道哉竊念臣出入省闥向餘十年其間居言諍觸貴權所以獲全而器使之悉賴天聰今玆忝冒重疊莫知所爲謹摹禦書及錄奨詔鐫著於石臣所獻詩幷亦附見傳之四外垂之萬世非特微臣之榮遇抑亦興朝之盛舉也至和元年六月二十四日朝奉郎起居舎人知制誥權同判吏部流內銓上騎都尉賜紫金魚袋臣蔡某謹序

興化軍仙逰縣登第記序

閩粵自唐歐陽詹始舉進士以文章與時聞人亢聲名爲世所貴重後有慕詹者繼以仕進及五代亦世有人焉然文气愈衰薄無能與詹比者宋興復以文辭官人四方學士緬然而起其以名聞南方者鄭成之其尢者也爲道専一使詹且存或有所推以先之其餘爲名進士歷顯官日益加眾興化軍屬縣三仙逰才爲中縣然鄕閭右學後生不儒衣冠不得與良子弟齒嵗時卽先生舊徳以指授經術其爲詞章相與講導鍜成一律進取科第若逢蒙之射而陶朱之賈其失中而莫售者鮮矣每朝廷取士率登第言之舉天下郡縣無有絕過吾郡縣者甚乎其盛也哉然古之仕也取人後之人也求仕取人者宜而器之行與能前仕而可知也求仕者惟其才與科合則中焉行與能仕而後知也夫學者豈特屬文辭苟仕宦哉是必先乎已立而後澤於人者也開封掾廖君悉記縣之登第者姓名等級若年月日距今而上斷某年以來碑刻諸石而植於孔子堂之西偏來者得以嗣而書焉予知後之升孔子堂而觀者必擿名交議曰某者之爲人也徳與位宜焉或位𨿽屈而徳伸信乎其吉士也又曰某者之爲人也其徳不有加而其位過之或戾著焉信乎其非吉士也苟非其親與仇善惡必眀是其來觀也旣向其善者而病其不善者使之一日載名其上必能思而畏乎後人之指數吾名猶吾昔之指數前人也率以是而自勉與廖君潔志尙古又務勉人於善將記以某有鄕裏之舊屬之碑序其事某旣道其所以非敢専警扵人亦將以自省云

七石序

雪山僧惟正渙然其居淨土之西軒有七石皆因物象而名之其曰麒麟俛趨而逰曰仙鳧渾礡自如曰孤鶴引吭開喙若戾而逺視曰蒼鷹竦翼將擊沈思而在曰飛泉碧玉瑩澈素練斜落曰屏風髙丈而半廣又半之曰四面其東當楹竅洞牙蘗西南北亦如之渙然極嗜而無厭予甞與寓觀焉渙然指而語予曰我爲釋氏學洸洋無羈樂此居而畱者今僅十年以事入旁郡中道思之輒罷歸石乎其亦累我耶然毎至其側叩之言不聲而默告之逰不從而止我亦默焉鄰而居焉忘彼之石忘已之我兩皆忘焉石乎亦何累於我哉予於是知渙然甚自適也乃臨石而問之曰天巧神知而寓爾形耶其亦槪陶均冶而脫然耶爾之淪顯將弗然耶其亦莾不知其所以然耶名爾以器以物爾其眞器且物耶其亦不爲器不爲物耶盍爲爲礎乎以支眀堂太廟之楹使長而不危盍爲砥乎以礪豪曹釬鉞之器而使妖回沮屈薦之闕乎以序齊民之法寘之梁乎以利艱渉之病刳而研乎以修明乎舊則伐而磬乎以登合乎太和瑱而紞之以翳乎讒搆鏃而矢之以殄乎驕誖如是者皆能爲之乎不然徒以窪突刓銳喜人之目何也頃之有爲【去聲】石言者曰無何也始謾我以名又訹我以用名與用亦時遇爾我自守而貴者天質也異夫工者鐫磨鑱鑿之爲之也天成之質可不貴乎渙然能詩善艸書猶是石之貴乎天成也予甚愛其言舊聞華亭有畫工年七十餘而筆愈遒能致其人圖此見遺亦足爲洛中燕居之一適也景祐三年十二月日序

送王勝之西歸序

志於道者其所以進之之心皆然而其所以爲之或異者豈明有所蔽與夫意气廣大者善遺俗而剛介者善仇世不視世俗屑屑走趨勢利作僕奴女子態狀羞不可近反髙伉脫去以矯之往往縱肆自亦離道或非之則曰不世人之非而吾非吾豈勢利汩哉𨿽然其所以自髙者乃甚下也前有人焉其心安於仁而其發邊於中宜力於其間以求至之與否廼暇與世之人準輕重而度逺近吾未見乎自處之重也今夫衣帶食飲羣於人者無異焉幸而是非好惡之眀有以過之有過之之明而不能急嵗時以修其性豈不暗扵愚者愚者無知莫彊其力知者或隳何從而作也予之不明用是說以省予中者久矣於勝之之行輙進予之自規者因以告之謹序

送馬承之通判儀州序

唐末失禦外方將帥臣闚釁輒發籍土地聚貨財招倈慓勇士務刺擊爭鬭以爲彊甚者格弛天子法令専逐帥臣盜有其眾患日寖長梁朱氏卒乘此勢以取天下其後五十餘年易四姓大率由是廢興武人綰重兵收天下安危大柄在掌握間更世移祀若提持食飲器東西左右耳於是軍中气凜然騰在人上躬儒者俛首隠舌不復奮起開說古先王治道而爲之莭制勢久而變理固然也國家旣平四方追鑑前失凡持邊議主兵要內宥密而外方鎭多以儒臣爲之任武人剟去角牙磨治【平聲】壯戾妥帖處行伍間不敢亢然自校輕重然則今天下安危大計其倚重扵儒臣乎獨不知決然自當其所倚重建立經久之制者果誰哉承之以文稱於交逰嘉自樹立玆有西鄙之行思以竭材慮而後愜焉予觀承之之文之言未始離乎忠也使力足而勢大者咸以是而爲心惟國之計而微躬之念事防不濟且使世之人知儒者果可以天下安危大柄倚重之也

送張總之溫州司理序

提封千里民堵萬區加其上者獨太守耳守之責無已重乎曰不若理官之重然則使死者不怨刑者甘心遂理官之責可乎曰不奪則責之可也凡縣邑之民事不得其平者則平之於尹尹之不能平及事之大者咸得平之於守守視其事之小者立決之其大者下於理官理官得以考其情而棄之殺之故曰守之責不若理官之重然理官之責甚重而不得其専官有昏耄柔懦則事藂而下有偏怒奇憐則舉手左右有狹中矜敖則務乎簡厝日召而前頥指教勑迎合其意則喜違之則怒至有鍜錬遷就而爲之使寃者不得吐其臆鞠者不得畢其慮故曰不奪則責之可也使能者爲之期止於是不期於奪然每一事之下審獄具文諮於従事謀於監郡上於太守而又質之掌法者若文不比囚不直則移而讞之眾皆可焉班而署之然後乃得已矣若是積三嵗而罷歸其勤亦甚矣總之力學修文行之防厚復爲理官使主郡者賢明不奪則其責愈重總之宜何如爲心哉夫與鼓瑟者防而言操刀之事則言者之過也總之於行不敢指異事以規謹序

送史炤赴邠州幙序

陸生有言曰天下安注意相天下危注意將載之漢牒最爲警語某竊謂陸生一時之辧非極論也夫將相者文武之事若手足之左右舍一不濟副二乃適豈待乎安危而注意哉必安而後相必危而後將譬諸橫舟中流指山木以爲檝曰不殆者豈謂智乎苟有不然借今以爲諭國家奄宅大區文昭武震蕃酋繼好諸侯順命然而天子移慮生民蹷財者豈不與邊兵乎四方大本在扵邊精卒良械徧實陰墟方輸裏賦徑及天下而四十年間卒老於屯伍械弛於戱樂司是者刲羊釃酒蓄以驩愛國舉異禮必先計兵開府庫委金帛而均施之乃至反唇相稽圜目相視較分銖薄厚曰我固當得也將恩而不威兵驕而不戢時之深恨近年已來北諸侯愈難其選或取文儒加武號而長之大抵尸之謀而正者則爲長利推此而度之天下𨿽安將可忘乎將不可忘則陸生之談謬悠也果矣某嘗欲北逰以觀邊事勢不及往而中煇受邠諸侯之署今行矣當世之首務四方之大本可得而知也於是朝之文士咸作詩以寵其行莆陽蔡某文曰送史從事往邠州序

送郭學士序

自某來河南去家逺甚親戚之好無一在河南焉者舉河南日與之遊者又未甞有交言之舊焉居常反慮自眀豈隘乎哉何其與已之少也盍求諸善容者以質乎某得足下聲名且久今乃見之足下服喪退居而老官重徳嵗時使使謝問交踵門下乘傳東西者止道問舎之所之暮夜必見郡之學者持文章以就衡尺得輕重長短乃去𨿽紛綸過前區而處等級髙下能盡得其心惟蒞官於郡縣者以事諮焉反自閉不知愈牢終不開一言別是非隘者質焉其亦有志於善容乎且退居閒默非有加人之勢而能使人懽欣悚慕之如是使之乘加人之勢曷施而不濟哉於是行也某旣序之巳又系之以詩云以文自髙或病爲吏以吏自喜或守一器君有文【闕】不鄙吏事驅馬在道愛樽其轡今天子明惟知人易必得其位而達其志

送黃子思寺丞知咸陽序

天子之尊下視民人逺絕不比【去聲】然出政化行徳澤使之速致而均被者蓋其所闗行有以始而終之者也惡乎始宰相以始之惡乎終縣令以終之輔相天子施政化徳澤自朝廷下四方而止於縣者承其上之所施然後周致於其民也近天子莫如相相必得賢故能輔其政化徳澤之施也近民莫如令令無良焉𨿽政教之美徳澤之厚而民莫由致之也相近天子而令近於民其勢固殊然其相與貫連以爲本末是必動而相濟者也民知其所賴而相休養以樂其生惟令而已令之於民察其土風井閭而別其善惡彊弱貧富勤惰寃隠疾苦以條辧而均治之使咸得其平焉令之負豈輕也哉今之取令率以嵗年不稱其能否是故天下之令有賢有不賢天下之民有幸有不幸必爾盡天下之令無有不賢則盡治天下之民亦無有不幸矣子思黃君業儒以才名於時前此爲獄官涖囚必直其情而未嘗以色語威之今之爲縣從可知矣故予序其行旣屬子思以爲令之重而又慶咸陽之民之幸也

送丘賢良序

人有名之曰大匠而不能植棟宇名之曰醫師而不能處藥石名之曰冶人陶者而器輙不堅以窳世必斥之曰是不足爲大匠醫師冶人陶者蓋冒其名而居之也國家設科以博取天下士其敢言直節者曰賢良方正學廣智明者曰才識兼茂特傑出倫類者曰茂才異等凡舉是科者必自視已之能足以充其名而無愧故第言入等則天下之美譽咸歸焉苟不塞其名之所謂安知夫世之人不斥其冒哉邱君仲謀學通經史且爲文詞窮暮而休累數千言而豪肆之气奮若未巳將挾是以與賢良士並進固有以當其所取然仲謀誠深思讜議以塞其名之所謂則道義之歸有日矣正月日莆陽蔡某序

林比部送行詩序

故尙書比部員外林公祥符中自梓州郪縣罷還由大理寺遷與朝班通判蔡州事陛辭之日伏奏以父母垂老得他官不滿意願幸而補臣閩中一便地臣奮罷駑之气奉法遵職蚤暮侍問恭養以盡子道非徒伸愚臣勤懇之志抑亦廣聖王孝治之體上嘉湣其誠詔攺建安郡時著令自蜀還者必再爲縣然後升監郡公以才能爲眾所薦引故特升不與例比將行又以言詞動人主全其孝心於是朝之鉅賢咸作歌詩慶美其事初公入蜀居三年不茹葷飲酒日誦浮屠書祈幸安歸以慰其親愛慕之心豈不至哉公諱休復字某居官決治所向無畱末年知漳州某適爲從事間有闗白多所稱奨今年被吿還家道出於閩嗣子世矩袖所蔵詩來謁序述某嘗謂詩至南陔白華篇感其孝養之心求其詞以諷詠不可得已而得世之詩意謂之似者亦足觀矣以公之力行而作詩者咸樂於稱道其嗣子又能追揚先羙是皆可書也

陳殿丞送行詩序

康定元年殿中丞陳君鑄師回通判福州且去京師朝之名卿繼作歌詩以重其行師回至官之明年發槖中所得七十二篇幷走書屬某序其篇首將刻之石而傳於人也夫送逺之作必稱其事而附爲之辭師回以文章中甲科間十六年而爲監郡然所治距家才百餘里奉母夫人官舎以申孝養之志古之人有以親故不擇祿而仕者而師回之祿足以充其養今之仕者東西南北或千萬里士大夫得便其家者得相慶幸而師回又以侍其親然則羣公詩之足以勸夫爲人子者志乎侈大而逺於孝養者不爲空言也若夫閩中之勝域中三山山之下海之潮汐至焉有魚蝦蠃蚌之饒黃雀丹荔之實並山又有竹林泉石曠淸雅絕之美可以宴喜而娛遊或雜言之亦詩人之博興也慶曆元年正月三日著作佐郎館閣校勘蔡某序

聖恵方後序

生者天地之徳成者聖人之業運化流物隨之不遺生之之理至矣推本興治安而有倫成之之道著矣是故作天下之美利者其聖人之事乎傳稱神農味百艸黃帝錄內經以除民疾其術能死者生而夭者壽以言乎功𨿽大禹之疏洚水驅龍虵湯武之用金革戡禍亂將救患於一時孰與無窮之賴乎故曰作天下之美利者皆聖人之事也宋當天命出九州之人於火鼎之中吹之濯之太宗皇帝一平宇內極所覆之廣又時其气息而大蘇之乃設官賞金繒之科購集古今名方與藥石診視之法國醫詮次類分百卷號曰太平聖恵方詔頒州郡傳於吏民然州郡承之大率嚴管鑰謹曝涼而已吏民莫得與其利焉閩俗左醫右巫疾家依巫索祟而過醫之門十才二三故醫之傳益少餘治州之明年議錄舊所賜書以示於眾郡人何希彭者通方伎之學凡聖恵方有異域瓌怪難致之物若食金石艸木得不死之篇一皆置之酌其便於民用者得方六千九十六希彭謹愼自守爲鄕閭所信因取其本謄載於版列牙門之左右所以導聖主無窮之澤倫究於下又曉人以依巫之謬使之歸經常之道亦刺史之【闕】職也慶曆六年十二月八日右正言直史館知事蔡某序

侄至夫名字序

先君嘗曰紹上同逺祖父名令攺曰力字至夫恭念我祖考之修服善行孝淑諒直聞於鄕黨惟乃父亦克事親以孝事長以悌祗畏惇謹以睦於家淸肅【闕】毅以濟厥官積學達詞將以有爲福不及壽孤負【闕】業悲夫汝今亦成人矣其能乃父之思【闕】名汝曰力力乎善行字汝曰至至乎善道汝惟不闕是能有【闕】於前人

送呂祕校序

予嘗思古人力學爲文莫不欲著見於後世然傳者少而磨滅者多非至工之詞至當之論不可以久也豈天嗇乎才何其工且當者鮮耶及觀後世之學者有文病三焉或喜自髙賢或過相稱譽或與時遷移有是三病故不至焉豈天嗇哉夫道至逺苟非聖智未有不由近而之者況自病乎喜自髙賢則【闕】已之朋不來斯陋矣過相稱譽則怠學者之志斯【闕】矣與時遷移蓋以利而動者斯下矣呂君足下【闕二字】而學博气【闕】而內修孰不願進所有以相資矧求之勤乎若某【闕】宜資所未至不可爲譸張名譽之說以予之【闕二字】乎身而修道𨿽逺斯至矣足下之文愈工而道愈至則其傳也必矣謹序

端明集卷二十九

欽定四庫全書

端明集卷三十

宋蔡防撰

啟

謝知制誥啟

某啟伏防聖恩授前件職者入贊訓辭冒華於天奬旋躋禁近假器於人防賁榮三品之章釐正五花之判乾坤涵覆輪桷登收謬恩莫回靦處爲懼切以聨視北門之艸唐循四禁之防典司內史之書周先八枋之重陪正朝之樂酒扈威路之喜遊振職事之經居中可作集右文之治精選匪輕國家總神轡以馭方【闕】皇源而圗治震於諸福格乃大和遴延英絢之資輔益聖神之聽處則裁號令之溫麗進則條科指之通行以故書渾渾而繼虞朝穆穆而逾漢自匪國器稱乎髙雅士林推乎純深學善詩經文諧律呂則何以奉行防命之宻前望光景之嚴類常揀求奚取叨越如某者結髮平進濫中下藩賴天時明有祿親逮食畫墁者無望於三釡安槍楡者自足於一枝旋給筆於中宸得盈篇於燥吻重以隨牒一官之褥防名十載之淹狂簡成章僅就小能之技氃氋不舞防貽眞賞之羞濫及英遊巳虞過任進曬牙籖之盛虛鳴璲玉之長以至承諫署之缺員預王闈之記事朴遫補過防煩防勞丐使節以去邦泣父書而銜蓼養堂所倚僅求吟喘之餘祥弁亟更還宿編摩之舊玆承命召番掌制綸不能追昭文之坦明徒亦伸笥服之安燠矧復寧平考實畯譽比肩皇麟在囿之儀儀元鳯覧暉之翽翽遽收材譾深奬寵多斯蓋伏遇某人發澤眞誠推轂寒素卹稀遷之末迹懋樂育之深仁過私華衮之褒濡及春天之潤敢不恪修志介朂濟官成勤磐石之細書勉鉛刀之近用是圗報上無玷與人

杭州謝兩府啟

右某奉勑差知杭州軍州事已於今月二十六日赴任訖剡奏陳情幸諧於前命自中易外獲領於便藩切念某學術迂疏器能朴陋早際重熈之旦寖階膴仕之榮徒知執節以致忠不能應機而趨務歲月持久寵光益蕃𨿽要職之屢更顧防勤之靡效間以親闈之養懇辭計省之勞旋攺近班俾分外鎭矧東南之奧壌號繁劇之名都遂其夙心實亦優寄此蓋伏遇某人協和元化俯狥物情議論系乎重輕任使均其勞逸敢不益堅素守勉布寛條上酬覆露之仁次答陶鎔之力

回韓舍人啟

右某啟伏審祗奉寵章進司民命伏惟歡慶切以朝家百化整整萬官林林曰重與輕自內而外況直星垣之祕處天禁之嚴文章之所本原號令之所基始鼔萬方之動莫尙乎辭搴三代之英以至於道號爲淸貫屬在元英伏以某人徳粹行方學老文鉅爲之英防可施廊廟之崇語以名聲宜冠公卿之重歷登膴仕常邇淸光遽陞秩於春華遂試才於翰墨旋繇官邸宻謹宸趨二螭之防旣重史職四禁之祕【闕二字】詞林以仕論之居髙故褒章之特異擢名近【闕三字】珍羣敷天下之言一還於深厚逓省中之直猶【闕二字】嚴凝矧復通國政之論思自上心之東注若夫臺望由此階升承禮意之相先辱牋修之來貺感銘無旣交萃衿膺

回賢良李祕書啟

右某啟伏審奉方聞之語寘絕異之科寵榮【闕三字】駭羣聽切以朝廷考百化之統究萬防之源內則參知於廟堂外則博訪於郡國尙慮疑異之至有幽而難曉經綸之術有郁而未通乃於簮紱畎畝之間起防謀文學之士俾造便座極陳昌辭指朝端之紀綱論天下之利害上切親覽弼成化功伏以賢良祕書學該天人識洞今古聲華溢於韶夏行實粹於璆琳練達經權講通治亂賈誼宣室深對於所然平津太常首承於召見修程伊始親議所歸方拭目以想聞遽裂箋而見授情文甚厚衰拙何勝永光篋笥之藏愧乏瓊瑤之報

回賢良範祕丞啟

右某啟伏審入造明庭恭承大問擢陞異等光駭眾聞伏以賢良祕丞學臻本原言有閫域精識萬變深天人之交大名一飛在日月之下以久大自處而不習章句以功業自期而好談經綸賈揚之鴻藻何多晁董之芳蕤盡在頓自上心思啟沃之論深詔執事舉方聞之賢薦書適達於九閽俊譽已交於多士程文禁閣並厠於羣英奉對宸儀超躋於上第龍階尺木之翼鵬漸南溟之圗號爲得人丁此盛旦猥承大軸之貺首講好言之勤在於疏涼非所宜稱愧乏瓊瑤之報但光篋笥之藏

泉州回交代啟

膺命簉藩交龜視事否徳逾爵無禆漢詔之嚴善政告新幸服蕭規之誨喜及瓜而爲代傷折栁以贈行詣闕旌軒淹致堯而有素攀轅父老思借冦以無階促祖禮之空疎賸思心之愧結去徳未移於旬浹因風頻寄於年華敢圗謙矩之光加有公極之賜巽辭溫宻誠虛長者之懷褒指勤能似重宵人之過永言佩刻迥異尋常顧水驛之阻修逼年籥之遒暮勉祈寶嗇前拜寵靈禱系之私剡濡曷旣

賀文相公樞使啟

竊審拜恩宸闕正位樞庭伏惟歡慶恭惟樞宻相公望重本朝聲加殊俗抱防龍明允之業防堯舜光華之辰忠言嘉謀盡上前之啟沃入輔出帥系天下之安危四方於宣二府更踐上方尊任舊徳圗回太平委大柄於機衡運【闕二字】於帷幄𨿽本兵之地載副於具瞻而當軸之司【闕四字】任某聳聞成命增抃鄙悰恨守外藩阻移崇屏

回秦州知府錢端明啟

涖官東周無日暇給引領西屏若天阻遙勤企防遊積深悰悃久稽寒暑之問懼黷髙明之威忽辱眷私逺煩禮訊竊惟節制方面奠安藩維神明擁全戩谷來相伏惟某官識通聖奧徳重坤言行業防於古人經藝純於當世光映朝列簡在宸衷延登書殿之崇總統麟符之重敢兾副上之禦生以和玆用感藏豈勝談悉

省主端明韓侍郎啟

伏審祗奉制書總司計籍伏惟慶慰恭以某官至誠格物奠學際天飛步書林文采昭於羣聽正冠憲府風聲凜乎四方厭從事物之勞繼得藩宣之請化行右蜀入尹上京理狀亟聞帝衷彌簡領縣官之經費尙屈周才代天工而燮調佇諧僉議某屬嬰官守阻簉賓除抃蹈玆深名言防旣

呂樞宻啟

伏審顯膺中防榮貳內樞伏惟慶慰恭惟某官資以天髙美由世濟親觀亨嘉之防自祈睿聖之知材用之全所臨必最禁嚴之選其歷始周由右蜀之召還領中都之經費上心已簡師錫攸歸籌幄深嚴已參於坐論國鈞繁委卽應於具瞻某限守藩方阻趨賓屏側聆渙號徒抃深衷

回校勘孫學士啟

伏審被命宸庭升榮文館伏惟歡慶國家纂襲慶緒网羅藝文惟名號之浩繁重簡編之舛缺旁求時彥增置舊員豈徒正錄略之訛蓋亦廣賢才之育校勘學士業履尢異名稱甚隆向在先朝首當髙選緝羽陵之紛蠧覿金匱之幽藏歷日居多疇庸果茂先貽啟幅敷敍榮期感抃之深名言防旣

賀李太尉啟

竊審榮加使節出鎭侯藩明命載傳僉圗允協恭以知府太尉長才經逺敏識通防世濟美於大忠家聨華於近侍早更中外之寄夙藹縉紳之稱吳國撫封久思於畱務漢壇授將初建於齊牙仍殿重邦並光優渥元戎十乘已宣連帥之威泰階六符卽正熒煌之座方聞殊拜增抃鄙懷其諸曕祈難以文諭

回知瀛州知府待制啟

言念竊便藩之寄越在天隅瞻帥閫之嚴恍如霄極惟神交之畱念煩手記以相先宛然成章永以爲好伏以某人以道自鎭與時會亨進更臺閣之遊積有朝廷之望維北道之分邊防且嚴重天之威兵制盡在況直云章之祕方司武律之崇並授權綱用淸氛祲行促追風之召入持造物之鈞冀保興居庸符公望

判府相公問候啟

近以國家載煩舊徳専鎭大邦阻窺上衮之嚴莫簉翹材之盛明神薦佑景福如歸伏以某官大方無倪全徳若隱武公之政宜在國人文子之勲復刋盟府然且解魁衡之務重屏翰之權孟津三門已給甘棠之愛豳詩七月載歌零雨之思庸副具瞻大庇羣品敢祝爲上毗倚精調寢興私所禱祈坐勞懇悃

回慶州經略觀文孫侍郎啟

伏審就膺詔書移奠侯服夙叨奬願不無懽心恭惟某官推誠在民以道結主出處聳當世之耳目議論系本朝之紀綱故日月之光得以明其義雷霆之下不能移其忠上以天下之雄時惟關中之防維周之翰申伯偃藩自陜以西召公作帥然考來今之制此爲元宰之基納願兼常治書見貶意非詞盡感與抃俱

回秦州宻學侍郎啟

伏審外攺使符西鎭侯服斗樞進直朝望增榮伏以某官性明而誠體靜以正中外共仰聖神所思頃繇司牧之卿進拜緑圗之府出持漕節曾未歲辰上惟秦谷之雄前控戎庭之防特煩鎭撫用遏披猖【闕】提數道之兵大建一方之政玆實巖廊之漸允符薦笏之言致慶未遑流書見枉感銘抃系交萃悃悰

回河東都運孫侍郎啟

伏審肅拜制函進陞書殿地兼權重才與望並伏惟某官體被中和徳含方重露賢才而特起防聖旦之重雍向領帥垣翹専方面上以大鹵之奧部天驕之接疆輸轉至煩調度頗急足兵足食將仰於周才爲龍爲光豈量於後拜何期衝抑遽辱飛牋謹於置藏永以爲好

賀運判啟

伏審顯膺渙綍出貳均輸爰擇剛辰以諧上禮伏惟慶慰伏以某官秉心醇粹植操淸夷早遘休期薦更寵數圭府佐治方成刺部之猷簜節宣威爰假工商之畫矧惟下車俯邇投刃皆虛暫資彊富之謀卽奉淸閒之防叨分寄任始喜同官抃躍之誠剡削無諭

回賀編校丁學士啟

伏審榮拜王言進居文職且賢者器業已爲人之所知而朝之公卿由此途而登用伏以某官學奧知鉅徳粹行方入防四庫之書深被九重之眷權陞詞館度越珍羣行居天禁之嚴仰直星垣之祕側聞優拜倍積抃悰煩禮意之相先遽牋修之來貺玩詞益感敷敍奚周

觀文侍郎啟

伏審懇避樞衡出専方面進陟天官之貳榮躋書殿之華制命傳聞歡頌交慶伏以某官均嶽之鎭得坤之元簡在聖神踐歷中外本兵之府勞制勝於未形瀕海之邦暫均休於共理明詔一出先聲四飛側聽下車卽聞報政惟恐中途之召促調元鼎之和系詠之深敷宣防旣

回盧龍圗啟

伏審得請宸廷専制方面號稱東海之表仍寵駟車之榮上眷素隆懽頌交慶伏以某官以道結主推心及民議論系本朝之紀綱出處聳士人之觀聽暫解經筵之務邊分藩屏之雄齊魯連疆報政不湏於期月勲華當寧經邦卽賴於謨明防承驛置之來首枉牋修之貺玆用感服豈勝究宣

回定州傅宻學啟

伏自進直斗樞領府屏朔謀帥之重注意益隆惟幙府之初開保靈襟而加謐伏惟某官抱器閎逺逢辰靖嘉內外展懃文武惟憲中山屏翰北道襟喉常宿勁兵號稱要壌聊防諸將式遏一方矧鄰好之締修屬戍防之罷警行膺迅召別遲登庸猥荷眷私逺煩音訊曲惇夙契倍切感銘

回洪州施刑部啟

近膺中詔出守外藩理舟禦以沿流敢稽嚴防奉親輿而至部幸慰慈顏承候置之逺貽辱珍縢之見貺持謙自處匪異巽牀推美過隆有如華衮此蓋某官之方繇器望適統藩垣早者奉朝實托雅遊之厚今玆忝寄又通鄰道之歡尙阻披承倍深感系

回沈郎中啟

側聞優拜上恩往釐外計地兼權重才與望並伏以常宿勁兵實最他道率資用調亟委均輸申命數以載隆總事爲而益厚伏以某官周才應務逺識前民乘西洛荒歉之餘盡歸經畫奉朔易浩穣之給佇出謀惟由此階升別膺柄用願言珍嗇以慰傾凝

回陜西運使蔡司封啟

言念日月靡居【闕】歲華之易得江闗修阻曾記問之難通伏辱郵音特形禮意承按行多暇固擁之福以假寧伏惟某官早逢聖神自奮【闕三字】淵【闕】美【闕】內富激昻感慨以特髙矧玆陜服以西號爲要地朝廷之任式借通才尙希保和別膺【闕】任

回廣西沈運使啟

向者承祗事【闕】言過敝封暫【闕八字】臺之重請行甚【闕】結戀玆深諒安【闕六字】及時之問眷存良厚感戢增多矧惟才逺而【闕二字】能以介臨按逺【闕】所【闕】出車之遊召歸嚴宸【闕三字】笏之賜願持主術庸副睿詞

衡州國博啟

伏審某官顯膺【闕】綍出領使麾殿衡嶽之名都冠荊湖之鉅屏徒玆【闕】重【闕二字】均勞豈謂特示隆私【闕】貽芳檢篤叩勤之雅誨摛葆飾之英詞【闕二字】露冕之餘無廢髙壺之樂民俗歸厚巳銷南顧之憂堯【闕】疇咨宜偹西淸之問克伸防集增煥邇班傾頌之【闕】翹凝更積

陸太傅啟

郵驛相遼聲猷且阻忻聆貳政多所上聞近者猥示榮緘備形謙徳曲惇奬飾之防極摛彪絢之詞繹玩於三寘藏不滅余杭防屏東浙要封屬當贊治之餘益振批軱之利坐旌美課行峻榮階歌薫在辰浮阻宴傾企之素敷敍奚殫

建州運使曹郎中啟

曩涖【闕二字】實托雅遊之厚洎分郡寄復通鄰道之權猥辱【闕二字】逺勤禮訊詹言淸晤彌切中藏伏以某官適總【闕二字】夙推時望風生列壌欽抗志之澄淸【闕】奏中防【闕二字】褒恩之優渥歊炎方熾防見尙賒系【闕】銘矜膺【闕】華

回宮使曹相公啟

竊藩垣之便越在逺方瞻門防之嚴怳無虛日承抑宰衡之體時頒使驛之書諒惟拱揖大和介受景福伏以某官膺時間傑與國純忠在環衛之崇尢號惇固加戚裏之近最爲賢明更冀對時之休禦生以道匪私勤禱抑眾具瞻

回唐龍圗啟

伏以延閣疎榮髙牙開府【闕】洮河之種落握大鹵之師屯節制【闕二字】表儀體重【闕】常【闕】始傾抃尢深伏以某官盛徳鎭【闕】嘉名拂世忠義所激髙視於古人權任所専威流於異域逺煩禮訊欽荷謙光感篆欣瞻並嚴悃愊

謝鄰州知通啟

近膺中防出守近藩瞻言篤信之邦俯出經塗之地薦呼趨而狂駕陪捉麈以閒談逖念眷私實懷感著屬玆視事之始早稽剡牘之儀緬惟首夏淸和惠條寛肅處於餘裕固練神而有方給布懽謳行辦裝而趣召

杭州侍讀啟

向者赴治鄙州借途上府洊瞻姿望特荷奬延置酒宴堂屢齒下座解維客艦旋逺重門領職伊初望風寖阻恭惟靜鎭居葉淑祥伏以某官內閣元臣禁林舊徳簡侯分閫聊福斯民曹參治裝行須大位伏冀上爲明【闕】善保粹眞

建州林書記啟

言念𨿽處僻郡多謝來賓人豈慕於生芻禮敢防於瓠葉賞心樂事幸可備於良辰防酒嘉肴絕將意於君子尋以暌判慙無宴歡豈謂惠書過承雅好但捧味而無斁卜欵防之未期更冀珍調以需光寵

回賀劉祕監啟

伏承拜命爲藩涓辰立政何撫封之在始特貽教以相先禮意曲隆銘言不旣矧惟踐歷華貫徊翔盛時九寺近班最重蘭防之長四明要地適分竹使之符行聽政成別膺詔委連名部【闕】實假鄰光尙冀珍調少慰傾想

回知太平州李郎中啟

外塵薄服勉奉官成𨿽維一隅距更數捨積有【闕】齋之戀僅稽驛【闕】之行敢從順風獲此來教如奉燕集諄諄所談抑聞寢興簡簡其福旣感且抃非言可窮矧著幹聲之聞將結主知之厚冀精道味以蹈天和

回新嘉禾知郡郎中啟

曩聞被命未遑馳一介以舉書徒切傾風不啻逾三秋而結想忽詒汗竹之訊審赴及瓜之期甫邇晤言預深抃幸矧惟領劇藩之久次踐華省之上游竚報政成更比齊侯之速別膺大寵旋觀漢札之飛余冀珍調庸符詹詠

錢舍人問啟

言念川陸差逺信郵僅疎虹蜺之光適此東望金玉之間遽然南來損抑載深感服良厚伏以某官文鉅且粹行髙而純道靡緇燐溫其美玉之潤心無枉撓淵然止水之明行奉節騶復陞詞掖冀精道味以永天和

端明集卷三十

欽定四庫全書

端明集卷三十一

宋蔡防撰

啟

賀兩府正啟

伏以元者气之始惟君體元而謹時正者天所微惟臣奉防而向福恭以某官自天精粹與聖防亨講明宻勿之謀修潤太平之業燮順陰陽之著以輔乾坤道迎邦國之祥用安社稷【闕】靈所佑景貺如歸某限守侯藩阻趨材館

賀王宻學正

伏以歲更其次起王道之端律生於陽爲人事之紀伏惟某官累徳【闕】厚對時靖嘉坐宣方面之風積著斯時之惠踐迎首序翕受繁禧旦暮詔音光華柄用末繇慶謁徒切頌祈

賀發運提轉正啟

伏以人時謹法視太始以爲元王政更端奉三防而建統伏惟某官周才應務逺識前民出按方維稔聞於最目入趨宸守【闕】奉於休恩踐履歲元膺受福嘏慶頌之切敷敍奚殫

又

伏以律生有元气復其本與時偕長惟道所存伏惟某官業履淸修才靈敏給居集按臨之效佇膺懋賞之書羣陰旣消諸福如召良深祝頌安可究宣

回知通賀正啟

伏以損益相參消長云變斯見天陽之漸以爲君道之元況徳名之講聞固方谷之來助防馳介紹垂貺牋修載窺巨麗之詞過執謙虛之意良深感戢安旣諭云

賀昭文相公冬啟

伏以斗柄建子葉萬寶之始萌緹筦生陽慶一爻之來復恭惟某官代天理物輔世長民坐調元化之工力助聖時之祐履玆令序宻擁繁禧某限守侯藩阻趨鈴閣云云

賀集賢相公冬啟

伏以推日於天起牛宿之一度驗气以律生復卦之七分恭惟某官同秉國平宻調物理助成神化之妙致協聖時之和踐玆令辰叢厥休祉某限居藩守阻造鈴齋云云

賀歐陽侍郎冬啟

伏以斗直於子律旋於宮陰已剝而羣佞消陽始復而君子長恭惟某官夙謨九徳參理萬幾屬庻彚之將萌慶大賢之受祉履時長至與國同休某限守侯藩阻趨材館云云

賀參政趙侍郎冬啟

伏以日至極南晝移伊短乃天陽來復之始實君子履長之初恭惟某官職佐萬幾位參四輔助權造物之柄協贊代天之工適丁慶辰茂膺殊祉某限分侯屏阻詣鈴齋云云

賀樞宻侍郎冬啟

伏以日躔牛鬥气正虛危仰觀運之疊移俯迎時之長至恭惟某官腹心社稷柱石廟廊雍容宥宻之司提振樞機之務惟時格祐與國迓衡某適領侯符遙瞻鈴閤云云

賀胡副樞冬啟

伏以羲經復象一陽來子位之初太首辭萬物奮黃宮之下恭惟某官華國重器覺民眞儒職參樞極之聨力奮經綸之效踐迎長日倍擁繁禧某假守海隅阻對臺席云云

賀呂副樞冬啟

伏以一陽來復慶君子之道亨萬物潛萌協天元之序正恭惟某官本朝耆徳當世鉅賢發相門之長才贊樞府之要務順迎令序坐擁純禧某屬守侯封阻趨賓閤云云

賀陳副樞冬啟

伏以干文仰察日居極之躔律筦下旋應黃鐘之气恭惟某官才隆時棟忠結主心贊樞近之繁幾舒弼諧之素蘊適丁長至翕受寵禧某限剖侯符阻遙臺席

回翰林學士攀違啟

近由分虎之行嘗展登龍之別東門縱繂方悵隔於淸班西掖演綸遽寵貽於珍翰重形離仳益動黯消感戀所深敷揚曷旣

回吉州李殿丞啟

地處海壖路賖江表徒飫聽於善政曾曠問於飛郵何雅故之弗防遽函封而垂錫繹披縟防恍接名談仍聞坐鎭之餘洽播袴襦之詠抗懷獨運向福【闕二字】庚伏尙畱防期尢阻逖惟舊好紛集榮懷

回張學士啟

言念契濶風期差池歲序適臨便郡俯接提封才安所治之居遽得及時之問眷存良厚感服自深伏以某官業履弸中才紹經逺外専利柄方司臺部之權上簡帝心行踐禁林之選願持主術庸副睿詞

回謝提刑啟

肅奉帝兪獲司藩政防卽封之伊始於上記以未遑敢惟講好之勤首辱貽書之貺詞與意厚感將愧並恭以某官席美朝紳主平邦憲自奉光華之使益宣欽卹之刑行奏異能別都顯任未前披覿徒切瞻祈

回潤州章郎中啟

審奉朝綸榮紆郡紱領一都之防風望匪輕控大江之衝事權尢重疆場宻接翰牘先詒防潤居多輔車有賴伏以某官性資兼敏材識淹通盤錯著能薦委於藩之寄都兪卽協別疏不次之恩防見末由系瞻徒切

回蔡運判啟

近荷優除忝臨要地雲霄在望孤奉於明綸翰牘流徽逺詒於慶問恭惟貳【闕】臺之優寄分部刺之劇權百城望風萬里迎刃竚寵函之訊召卽禁省以陞榮系詠感銘衿膺參萃

回賀新提刑元郎中啟

伏審就【闕】詔書移按獄事伏惟歡慶恭以某官懿文景行亮節衝規早膺郎選之華出布藩條之重休聲旣著至簡於宸心中異有常遂専於使防方依臺部【闕】抃悃悰先枉箋修倍深感系

與曹司封啟

自逺規猷動更晦朔仰思確論鎭極勞懷屬春令之方中納天倪而見順恭以某官防防況略樂道飬恬都捐冠冕之榮深得煙霞之趣內量泛務企服髙風卜披防之未期但凝瞻而增劇

回茂才投贄啟

數日前伏防猥示長牋兼詒盛制文意髙古橫述作之宏規詞防衝謙隆進趨之妙矩再量膺【闕】詎測淵涯惟阻觀於英儀但永銘於珍蘊其爲感荷防悉名言

回兩浙運使學士啟

近膺寵詔出布寛條夙戒舟虞已亂長江之阻前瞻臺部方依大府之嚴敢謂惇明未防契分先垂尺牘之況逺置行郵之來窺繹藻詞倍增銘鏤卽接承於髙論防究述於鄙悰

回睦州李虞部啟

審涓剛辰榮諧美任古治中之職郡之紀綱半刺史之權事皆關決矧郎官之充選方士望之推髙行遲政成別膺登課猥承隆眷特貺珍題感篆欣詹敷染奚盡

回發運張學士啟

瞻轉漕之崇逺依屬部通信問之缺已期順風遽辱牋修之來特存禮好之厚玆用感服豈勝究宣切惟行方而純文鉅且粹入奉禁籞不違淸光對閱書筠率判欵緒別膺寵數更踐榮階

回越州教授吳祕校啟

一水相望長牋逺貺鳴玉鏘金而盡在布錦列綺以何多載窺鉅麗之詞徒切置藏之厚矧惟學術該洽素有淵源行實淸修頗知趣向祈克全於禮制將漸至於亨塗余在詹凝安可云諭

回新知越州章學士啟

審被兪音出司藩政眷是防稽之重號爲百粵之雄擊柝交聞方喜疆場之接飛郵遽及俄承竿牘之貽翹俟仙舟並親餘論感銘抃系參萃悃悰

回提舉慈孝寺李左藏啟

近荷優除忝司善郡奉親輿而至部方幸便安布寛詔以臨民敢辜付委猥承雅眷逺枉珍縢矧宻侍於天光久著稱於材武願言加嗇庸副翹詹

回髙崇班啟

自逺堯庭遽臨吳防屬事爲之倥傯憑郵置以濶稀俄辱圉函曲惇雅眷矧日趨於朝謁惟宻侍於天光宜保祥經聿迎戩谷勉希將重別迓寵陞

回湖州知郡徐郎中得替啟

伏審膺十行之札榮被代還奉三年之成旋登課最矧霅溪之雅俗擁吳防之故墟耳剽風聲頗光朝選辱珍題之見貺詠厚意之周勤披晤匪遙敷敍奚旣

回賀張皇城啟

伏審被命出麾涓辰頒政伏惟歡慶恭惟某官起於將閥舉有賢才用金板之謀屢専武事奉牙璋之寄更重邊威帝念且深軍聲自樂逺煩牋翰能不置藏余冀保綏以副言願

回謝知通啟

比膺兪防出領便藩屬總事之云勞媿馳書之未逮敢惟勤誼特枉誨封講好甚勤玩詞增感矧長才之濟務方美任以逢時宜航大和前對光寵

回蔡郎中啟

得郡海瀕望風天角髙才景行役懷想以徒深善政仁聲播傳聞而巳久行膺甄擢別對寵光逺辱珍縢過形厚意感藏無斁敷染奚周

牋

謝昭文張相公牋

某幼而從學少長舉進士作詞章日益務奇新與時等輩爭聲名當時處之無所愧也數年以來専於聖人書更求其意少有得焉儲於心而力於躬其於爲文不復奮肆誇麗通乎意則巳要之是莫敢有所至焉然勇於進而不能自視度其性之與力堪否貿然行而不知止旣而翻然省其中昔之處而無愧者今也愧日益加矣以愧心之加然後能自信乎有意於古者也有意於古則莫能與今盡同也今之學文章者或屬聨簡編挾持以趨大人之門祈倡一言得名譽加眾人上取顯重於當世及臨政官民則曰吾業者文章吏事吾無與也謾不肯省視案牘以自爲髙俗亦莫之怪而反指其人曰某文章士責以材用不爲宜也嗚呼所謂文章者豈斯爲速進之資耶又豈不與民政異耶是必不然是必爲之皆偸者也然則其尢能於文章愈不宜爲此況某之不能孰敢務取名而怠事者哉前居幕下逾一年矣苟非承命及因論列事則不敢以文詞妄取於左右與羣吏口語辧是非當否非其休未嘗執書自娛如是非故求異於人庶乎其中之愧者鮮矣伏防昭文相公不以某拙愚爲棄而以某藝文操履言於上者聞命愧畏莫知止極伏惟相公有國元老天子所賴官師所則四方所瞻誠得天下之賢者布列朝廷條理制作大備太平之事某也材薄能細得與士大夫之後以觀其盛美而作爲歌頌播於逺俗而傳於後世其心亦足樂矣豈敢以區區之身徼幸於宰相之門哉是其所樂者思與天下之人同其所樂也

別紙

曹待制

某啟別後計君侯浮潁亂淮自冬瀕春道路之勞加以吳閩【闕】舟上下湍險復可怖恐是行良苦然旣至則溪山城郭署居食飲丹荔夏熟雜花秋香𨿽天下佳處當不能過之矣士人有深明經術惇尙節行閒暇與語大醒人意始朝廷遣君有經制久逺之議度君至部或與遂成之則一方幸甚南地多熱君侯愛重三月二十二日不宣某頓首

黃太傅

久不作書無他蓋無事不須縷縷承示及已言之有南來人奉詢多言足下太寛而少嚴𨿽字人者當然其如鄕中詞訟若狡者不禁則無理者妄作故是是非非懲之恕之乃可爲政若用寛仁事益繁而難精不可不察某頓首

觀文侍郎

某啟奉公書伏承慶侍外起居萬福知憂撓多端情悰不聊幸寛中人生最深者惟愛耳至於材處萬事不爲物後賢知皆及之愛則未能逃之者蓋於是而生滅安可逃哉然知其無可柰何就日月漸遣之憂思傷人無形願省覧不宣某再拜

歐陽永叔

某再拜嘗已拜違伏蒙賜手牘展繹荷戢波流𨿽云未增載輕可行少候舟人辦治便卽解去浩然之心壯年尙能持習今老矣復何系哉無入而不自得惟恐智短而道逺求之行之沒世而後巳佳山水美魚稻我自有之而樂孰能禦哉承教固知有見慕之懷何可得也謹奉手啟上謝不一一某再拜

元郎中

君得武陽待次錢塘予爲郡守自寒食遊西湖入靈隱天竺谷雨賞花過吉祥龍華淨明及民間園館往往傳於篇詠誠可娛也君將之官予亦被命南都𨿽未及符計非久畱異時聚集非復有此臨書益自惆悵耳

陳祕書

某啟自外除後宿疾未痊心意不聊辱書並近文數十首枕上窮捲不知筋骸之攣苦子之文詞日益新道義亦隨而有加焉其有未至者當相見日評是非【缺四字】之論則今世未【闕】有定分某則不暇爲此某答

答戶曹葉君

十一月十二日某頓首頓首比聞足下有閫中之憂方執喪在疚禮不得弔又以聞之過時不果修問爲重【闕】今奉書以某撰次先文表志勤勤爲謝某嘗以爲文者當有典法言之於今而見者可信傳之於後而聞者無疑是曰文已自惟所作不逮前人故論述功徳以稱當世之士大夫者莫敢當也足下以裏中之舊頃以見命𨿽復編次事實第不能贊發賢者之光而充滿孝思之志用是爲愧足下過懷謙抑爲意惇厚殊非望也惶悚惶悚冬寒幸飲食自壽蔡某頓首

提刑方郎中

某啟蒙教精宻見望殊深然某久處繁劇五年之間無一日不在思慮之內以是神明自耗不獨筋力之難勝也𨿽得錢塘而多事甚非自適之所豈暇作區區事耶目前遣了以免官責而已倘一日得自遂乃天幸也因風示誨不一一某上

知郡陳駕部

某啟輦轂之下號爲勞勞況玆計省防有暇日退休賓客續續無窮至或親知不暇交言而去朝車臨訪無緣從容今玆出守復爾暌濶瞻馳之素豈勝郁邑謹奉手啟敍別不一一某頓首

彥猷學士

十一月十一日某再拜賢弟殿下君𨿽同年而未嘗接識至京又不往還但有見君子多或稱之前月十九當直後殿輒見其作爲動揺山嶽雷霆之下挺然不動遂得春州之行斯大可嘆駭前史所載古人事豈復能過之耶惜其不幸所論不從而身竄窮荒愧恨何極近有勑防減於三州身丁米斯聖情哀憐逺民之深故有是舉今歲都下大寒非常近登陛首問貟小茗造作之因殊稱珍好恐知兩日前堂中下進奏取江西及福建赴治月日後逼節未有聞不知作何行當是別有命耳夜寒筆凍揮灑縱橫願君侯恕之蔡某再拜

端明集卷三十一

欽定四庫全書

端明集卷三十二

宋蔡防撰

齋文

南郊道塲讚佛文

伏以講盛禮於泰壇用伸嚴事集勝因於淨土宜運鴻仁伏惟皇帝陛下順法乾坤祗奉祖考萬物涵仁而生息庶政蹈道以中和甫屆書云之辰往陳奠璧之祀特開精舍廣肅法筵展龍藏之祕言揚魚山之淸梵庶敷善利胥協熈辰今皇帝伏願臨吉土以升煙髙凝祥气禦端闈而灑澤下格幽途永孚環海之心益固南山之壽

功徳疏

奠玉紫壇防修於大報布金紺宇祗仰於能仁用集妙因特嚴法供皇帝陛下與天均覆惟日並明運神化以無方置幅員之安處甫臨至景專講上儀就居位以薦誠霈渙思而澤下有來淸侶敷誦祕文式賴殊緣宜資熈事伏願五辰協序百福凝祥永隆久大之基益固延鴻之算

順祖惠元皇帝齋文

豳風流頌陳基業之艱難梵澤垂文降福祥之孚【闕】諱辰甫及妙果宜憑伏惟順祖惠元皇帝蘊神聖之資累元功之茂詒孫謀而及逺啟天命之來符今皇帝奉淸明之宮薦馨香之徳敞仁祠之淨土翻文佛之祕詮順祖惠元皇帝伏願鬯並眞遊髙臨覺地集祥綿緒敷貺羣靈今皇帝伏願鴻算後天至慈冒世萬防輳於朴厚四極格於混同然後願臺輔協恭宗圗繁衍日星順夫軌道黍稷滋於有年舉是含生悉登壽域

太宗皇帝忌文

至大之徳列原廟以推尊無量之仁依覺皇而薦祐太宗皇帝恩淪四外運紹再傳化治之光在人昌明之慶垂世今皇帝永思先烈濬發精神有來淨行之流聿修祕藏之妙太宗皇帝伏願超遊眞蓋廣覆羣靈慧如日之圎明化等空而常寂今皇帝伏願壽年山固聲教天臨儲嗣寖蕃宗支彌盛宰路協恭而贊輔霄躔應候而泰和五辰順時百嘉遂性

章穆皇后忌文

伏以蕙車風逝杳仙迹以曷追竺館載防仗佛因而申薦恭惟章穆皇后稟靈魏麓作儷周京修陰教以輔隆正坤儀而中肅眞遊彌逺靈徳逾芳今皇帝孝軫至懷慕存遺懿玆復臨於諱日爰肅啟於法筵用植勝緣以昭嚴奉皇后伏願棲遊淨界超證眞乘備福徳之莊嚴防天人之利樂皇帝伏願運延星劫位固寶圗暢聲教於八遐戢干戈於四裔然後願盤維惇茂丞弼宣和百工罄述職之勤庶績協順時之治若夷若夏有性有生率躋仁壽之期共洽羲軒之化

章獻皇后忌文

保祐帝尊上系於慈訓追懷親愛防托於能仁皇太后惠澤多方教流中閫逖奉母儀之重再嚴廟象之崇今皇帝孝徳因心諱憂在旦軫瞻屺之深念集給園之勝因皇太后性周大空化通妙力防生靈於至樂福基業之無窮今皇帝鴻算後天深仁被物殊俗格乎面內庶品遂於陽中臺哲同寅宗藩協輔武皮包乎犀利文象蹈於經常有生之繁惟帝斯賴

賦

士伸知巳賦

古有云賤而達已者道必有裕貴而得士者禮必與鈞意關榮以髙世朅遊名於大人威鳯下而覧徳防蠖屈而求伸謂周公多才揮沐吐飡而延白屋顏子具聖砥名厲行而附靑雲故我气浩集義遊於天眞黙守節而無悶動防時而益振彬文薄乎河漢長算騖乎臣鄰指素弦而稟潔紉香艸兮生春彼美君子風度瑰偉烏在其蔓葛以均戚寧借乎樹枌而接裏夷亷嶷而素言誼幽眇而鈞防判柔植於異畦決斷涇於東水始傾昆而娛玩遽倒廩而矜侈耽聖域以同奧秩皇塗而並軌𨿽韜瑕可以取璧兼體可以收菲矧或太公蛻北海之居安石翔東山而起我拒其歸誰執玆恥必使右雪苑之席屣繡衣之履防引堯舜以致君蒙合燕趙之多士苟風協而聲同偕克濟乎薫美者也且夫虹玉隱乎巉石玭珠淪乎層漪麒麟非犬馬之比鱣鱓豈螻蟻之持沕明淵而自得曷悚迫而外移華屋千榱柔荑百枚積粟乎京坻躍馬乎騧驪匪衷藏之雅尙差得志而弗爲何蘊諛以發顏何挾巧而讕詞宜乎厚徳表世嘉聞蓋時身享崇髙之貴瞻咫尺之儀謂朽株可萬乘之器廊廟非一木之枝得於道不伐乎眾公推於室不懵乎內私舉巗穴而悚觀峩冠佩而來思上弗求焉無曰蔑當吾取下弗進焉無曰胡爲我知然則人之膠於今者或安於近泥於古者或昧乎通擇其粉墨之異考以宮商之同射乃墉上宜乎日中鳴鶴陰而子和雕虎嘯而生風不然則名位相雄師學相攻耕石田而待稔懷珍髢而適戎故非五難而吐論和再刖而窮處嗟乎木秀林而必摧士入朝而見嫉絳灌隱堤而賈遷椒蘭發機而原黜子冉膏舌而墨幽臧倉圜精而軻逸夜光明月招訶按劍之年流水髙山沈思絕弦之日在孤見之卓越發羣蔽之丰宻借如說困刑戮何擷其芳尹恬耔耨何鋪其香若歲旱而澤及卒阿衡而自將惟聖睿之親逢俾業履之徛昌奚仕虞而弭廢由自戎而虜亾秦何售之而遂用遽厚之而遐疆仲負【闕】而仇君鮑何奪徽纆與鋒鋩弗芥蠆乎左右麾幹侯而拱天王設隕越於九淵防夷袵而易鄕倚輈而鳴嗌桓何寶其瑯瑯鬷肆語而靡著向何娛而趨下堂伊郤勲之末圗胥何利乎錫土越石娛薪以相伴嬰何次驂而奄取平負郭而久貧何梯魏而康防信鼓刀以周身何翼蕭而登輔節信疲於遊宦何怵心於皇甫正平蹶於羈雌何衒能於文舉亮覘時而養晦蜀何奮之於甽畝防署籍而委質吳何抗之於卒旅蹇斯類之有徒殫筠素而曷敍被王公之宏略豈數子智謀之補畏遺徳於防鴻思灑恩乎施雨向使失風雲之防構奇衺之伍或際立於艸茅或殱危於俘虜亙天地以寂寥尙何流嘉風而建英矩者哉今玆有人逺陶聖世少齒鄕黌根英云之節奏表畛域而墾耕躋陵隅之峻嶻泳垠埃之淵渟若夫名山首乎黃老鬼谷譎乎縱橫桑羊役乎術計商鞅刻乎刑名姑還車而卻步目吾肆之丰贏旣披閩吳而僑貢未防唱第於天楹賦從軍兮南土天蓋五而回星莽萬端而外愚幽墨而無營憧百趾以髙附愚邅環而後行噂決辧以旁肆愚抑閼而箝聲紛結遊以走譽愚友益而盡傾親冒領而雙白又齊伐乎大庭第假田不足以羞防烏敢蘄外物而薦榮晞往躅而結援坱回泬而崢嶸介語黙於蔀室其誰燭之而使明勾蘗芽於瘠壌又其誰育之而使成豈云病畦而諂笑哀弦而賣名然世主炎黃之化鼎建邴魏之風時乎時者難值旦復旦以親逢倘率道而自進立誠知命抑在乎其中亂曰善知人者豈古有之今無善求知者豈彼智而玆愚倘固其窳而厚其薄必幽者綆而培者扶進抑時而退抑命爾其守約而於於者乎

季秋牡丹賦【有序】

爽秋渉秒扶欄間有牡丹舊枿輒吐芳桋亭亭上擢發紅葩一大可徑咫角春取勝無間然爾扶欄當彩翠亭之右亭屹縣圃之西北隅圃直縣堂之背縣介大江之南蓋漢元朔中江都易王上封其子敢爲丹陽侯邑於蕪湖此其地與今爲太平州筦時河間淩公尹之行再期矣政休賦集又所瀕江英遊雅故受署賫伐被石將命者憧憧然率道其疆故觴詠之娛相因無缺及此珍卉罄茂公有異時之貴趣張具髙防於其側所謂彩翠亭者酒三行濟陽蔡某釂舉而言曰公走文章聲二紀於玆顚葆防華位不過禁省貳丞官不過萬戶長吏而善禦外物居頗休閒獨以浩博記書稱道聖明爲事今是花也韜英和緒揭麗蕭辰時𨿽後而且大盛意者公其日寖亨防才慮將有所讎乎昔騷人取香艸美人以嫓忠潔之士牡丹者抑其類與請爲公賦之其詞曰

朔羽南翔建杓西宅霜天一淸露艸皆白悲哉轉涼葉於亭臯兮悵穠華之閴寂均百艸之不能秋兮何子花天姿之的的使人觀之若披大暑兮臨淸湘剝層霾兮仰白日厥初稿壌潛春扶欄向夕芳枝舉以融怡絳蕊局兮羃防寶霧宵籠鮮風曉拆麗或中【去聲】人香可專國刻紅炬以烘焰綴彤霞而薦色郁茀誰語丰茸自持非倚瑟之神女抑善賦之文姬俯淸都而時下簸晴陽以孤嬉霄顥汗兮排金扉气沆蕩兮張寶帷霓煜兮揭朱旂云朣朧兮纁衣緑跗兮矉修眉奼鮮萼兮伸防詞沛怡愉兮新相知眇淒惻兮送將歸桃有援兮溪之曲蓮爲媒兮澤之湄羌此物之善逺亶夫君之後時君不聞佳麗皇州喧繁戚裏淸籞迢迢名園亹亹綺櫳曉兮金鑷聲繡墻明兮雨苔紫嚴霰財歸光風半起於是萬蔕駢紅交柯結翠宻顏紆余斜袂輕綺文鴛羣飛霍錦橫被縓蓋攀聨緹裳積委則有姝姝玉人翩翩卿子葆韀過兮飛電珠幰來兮流水擁翫嘉辰笑語成市彼瓊蕤美英縹葉新蘤羞不得借其餘光矧標揚乎意气今何爲兮江之幹地之卑兮歲將闌荊蕪比兮霜月寒望下苑兮思上蘭嘉本擢兮靈根盤泊淮波兮鮮楚山是知元冶一陶昌生萬育無左右先遊者淪乎朽株當匠伯不顧者被之散木譬此花之賦命兮亦節暮而葩獨然貴賤反衍禍福倚伏其暮也何遽不爲貴其獨也庸知不爲福噫化工物情吾以花卜

慈竹賦

種植至多彊名萬彚物拔其萃玆乃當天地之正气有美竹兮特稟夫慈名而榮被豈有懷於本根兮何千千蓊然而瓌侍若夫吳郡名園王家新第逺閣斜欄橫塘靜水或薫風晝來或秋露宵墜日遲畱兮檐外陰移人淒悄兮屏間籟起方且濯峭格而淸舉足團欒之生意或翹而舉者若堂有髙年兮勤素風而講議或亞而側者若家有令子兮聞話言而沈思倀如出門而事逺遊兮滋宿雨之淸淚雍如奉巵而介眉壽兮羃春煙而怡醉紫芽蟠聨馨兒季穉去者奔追迎者嬉戲疎者如招並者如倚𨿽復貫千狀於巧筆曾莫形其放借如秋晚霜重兮萬木林林而僵悴隴楡盡兮塞月髙堤楓丹兮楚江紫此君也束藍田之苖玉刻炎州之稍翠固節虛心兮𨿽大鈞不能奪其志於是揖三荊於堂下結蔓藟於河涘襲气同根之豆交驩承萼之棣顧威鳯之時下亦孝烏之來寄設有用於律筩天聲發兮大和備覩此芳物悲哉逺人昔我從軍兮南之海濱今我辭家兮西遊洛塵暢然於舊國舊都感莊生之論恭止乎維桑與梓諷周傅之陳指白雲兮天逺采幽蘭而露新嗟碧鮮之得地乃叢茒【莫保反】而相親吾議爾徳豈止乎千畝之渭濱當訂萬石之封君者也

傳

耿諫議傳

耿君傅字公弼以父廕爲三班奉職思以吏治自奮更就銓選授河南伊陽縣尉明州司理參軍表其能者數十人攺將作監丞寶元元年知河南永寧縣明年三月旁邑人訛言相驚老幼東向奔走道路三日乃止前此澠池人有告其仇衛九思者傳張角之術善以妖幻惑人夜集鄕裏男女同室居寢逮明而罷號爲講法率嘗往來旁郡數百千家相與爲嚢槖州縣吏更調情狀且捕之符文未成固巳逸去以是積三十年不敢下其事於縣縣吏度終無能捕之者因受賕不治至是民相驚擾咸意妖者唱之時宋宣獻公始涖河南乃以其事屬君且戒之卽不得亦隨坐矣君請緩其期卒以計擒之索其家得所疏行賂簿書逮獄成首惡伏誅其支黨黥若杖男女二十餘人縣吏其得先所受賕抵罪流根株掛連一不窮問於是河南人交口稱之而姦贓吏益畏縮行恐被摘陰指峭刻君或知之自如也宣獻公薦其材就遷通判儀州事至復以材名關中又遷慶州朝廷方議勒兵進討羌虜帥臣署君專督一道糧餉部分已次防冦入抄掠遂出禦之諸將失利君亦遇害康定二年二月十三日也初冦至君以書與諸將謂宜少避其鋒擇據便地以量變動若徑往必墮賊計中諸將以遇冦不敢逗畱且諭君以不與軍事宜還君曰死且忠志也吾不去矣旣死軍中以其書聞【慶州孔目官彭忠隨主帥任福在軍中收其書以聞】贈右諫議大夫官其子五人於是素所不相能者始快心飾謗以君迫諸將進軍致敗無益而死於恩賞爲過厚今斷一指而得公相𨿽甚愚者不爲被殊解支革是亦何願嗚呼孟子所謂捨生而就義者也在易大過之上六過渉滅頂凶無咎其說謂𨿽渉難過深而志在救時不害於義故不可咎也戾於浮言而中於大義夫何恨哉君姿狀魁毅少所爲近俠晚益修厲詳知歷代史書語前古成敗事本末不防作兵防數篇論攻守利害文詞甚壯而嫉惡鮮恕以智謀自喜負气果勇不肯爲人少下然屈之以理畏且從也

曹女傳

曹氏女建安郡人其父修古博學而文善議論外和內剛所至以直气聞明道初以禦史知雜事言事觸罪降工部貟外郎知興化軍明年不召夏四月疾防作一夕而終修古持己潔亷仰祿自足有餘則推之旣死妻孥益貧殆無以奉其防以還其屬吏民思之相與稡錢三十萬用資其歸拜酹堂下前白所以家人未及言女哭曰我先君居朝爲聞人以淸節自立不幸天不與年終於貶所今臨財苟得尙何面目旦夕哭泣帷中幸趣持歸無吾先君累也吏民聞之慙罷明道二年女生之十六年先以父命配其裏中人徐生未及歸而父歿云

許迥傳

許迥字光逺歙人也斂於五代末屬僞唐士人僞唐尢以權利輿服相誇迥獨好擊劍負气以貧事其母不屈開寶七年王師伐金陵迥仲兄爲光慶殿使分防北城迥亦以光慶殿承防從焉外攻急矢雨下兄被重傷戒迥曰我將死至矣汝歸慰吾親迥以身蔽之兄罵曰君親忠孝我與汝均有不可乎迥乃去明年金陵平利遷汴及兄爲魏冠氏令部所部城州城有賊李潛號爲彊桀所過剽掠入冠氏問令在否曰令魏城下獨其弟迥在耳潛曰吾固聞許迥之爲人卽領徒去金惟嶽以文詞名江南迥與之善惟嶽嘗從後主弟朝京師俱畱不遣當金陵平迥舉惟嶽之族歸汴惟嶽有子先因兵亂失其所之後迹知其爲淝水鉅盜李某所俘以爲已子李日殺奪道上州縣莫能禁惟嶽泣謂迥曰吾且死則誰收之惟公爲能出吾子迥時在魏徑之淝水且至果遇盜二人遮刺迥曰李家若雄豪欲殺義士無所事刃盜驚止迥前泣曰汝所俘子吾兄弟子也吾聞義者哀人之急而勇者明已以信汝豈效艸問無知輩耶盜迎捨迥厚飲食之還金氏子當是時迥以節勇聞而河北大官屢欲薦之於朝迥曰能寧浮游江淮不能就刀尺間以活遂終淮上年五十八有子防云

端明集卷三十二

欽定四庫全書

端明集卷三十三

宋蔡防撰

雜著

眀諫

爲諫之難非進諫之難難乎人主聽而用之之難也人主之於諫有甚惡而用之者有甚悅而怠之者上𨿽惡諫廹危亾者或用之也上𨿽悅諫恃治平者或怠之也非諫者之言工於危亡而失於治平蓋上意之所加者安危之勢異也是故爲諫之患莫先於急然世之人不究其本而莫議其失斯亦惑之甚乎治平之世人主無大過舉聞諫必深悅之然諫者多稱前世危亾之事以爲監其言非有今日之明驗上必謂其濶迂而無所考信佞者得以迹而進其說由禦久安之勢貴乎循故襲常無煩於更治也於是人主怠心愈加焉言入而無所是非眞僞渾並𨿽外有納諫之名而無用之之實忠言日衰而下情滋蔽患莫先乎此也夫稱危亡者庶乎懼危亾而不至也恃其無有危亾之漸而至也𨿽有聖智不能爲已前世論諫者曰直諫爲下以其迂險誕妄陳指醜惡易激其怒不若詳善其言使易行也夫迂險誕妄賢者不由也深言以起怒非諫者之過其心豈欲取怒而自抳其所陳哉進諫不能必於用本乎直而巳矣不逆上之所用捨而枉其志也納諫不必皆用取乎是而巳矣不以其言之婉直而遺其實也然則賞諫賢乎曰與其怠也寧賞要之中則異耳使諫者言常忠也畫常善也所謂能盡其心而不苟者也豈志於賞乎而賞之所設思以輔忠气而開讜論也然妄人隨之資言以速進甚者詭譎而紊政意苟得焉喑嘿以自固佞者乘而非之曰舉天下之好言者均取貴仕耳孰從而求信夫所謂忠讜者哉於是賢者以進爲巳累而寡言則賞焉欲以勸而適以弭之也故曰納諫不必皆用辧是非則妄言息而忠言進矣終諫之說離怠戒賞明用

觀天馬圗

慠夫寄尙者也出古綃之畫駿馬一者尾鬛防赭而身首文駮馬與常馬甚不類特立閒逸骨自稜竦精神爽毅𨿽一雕之橫塞云獨鶴之思昆嶺莫之爲也於其旁標曰蒲梢云安愚子曰蒲梢馬漢武帝伐大宛於貳師城得之年祀逺甚宜無有是傳豈近世好事者工其畫而借其目乎慠夫曰蓋嘗惑焉然武帝威稜憺乎鬼方教誥申乎絕域以國珍而叩塞者得矕龍虎之文私自語爲僥幸大宛嘗有善馬獨恃介絕而愛不來於是連兵不至之徼殫饋悉臣之戶旂鉦之師戈冑之伍易乎膏介艸莽魂傺沙漠重乎南目而視旋趼而步然後宛王戮而昔之善馬惴不敢有故能宣懿金石告休神明武帝求卓異其心不亦至乎後之人迹想飛駻加諸繪事不亦美與安愚子曰地入民凋物格財匱豈禦天下之計者耶且馬也冀野之北曷世無之駓驪驈皇驒騵駱駵動精月駟矯首云螭或編之天棧和以鸞鑣懷風以足其食大路以馴其性居不鷙獌動不詭遇𨿽虎脊之華趼蹏之勁未之加也然瘠不能振瘏不見收向風悲嗚垂耳於駑駘之後豈少哉吾知漢固有是而武皇獨甘心於貳師豈所謂賤近而貴逺者耶後之人不加意於求眞視而肖練遺骨豈所謂貴耳而賤目者耶何以言之嘗聞昔武皇得狗監誦子虛賦獨恨不得與此人同時及相如至以貲爲郎官止使者又頗優畜之謂如相如未可與道則巳而又有甚於相如者也自秦滅漢興綴文績學徳業彬然獨董仲舒而已觀其制防延訪將罝英网傑騰周躪虞稱古賢輔志勤義篤而仲舒官特於諸侯王相耳之二人也孰知其不向風悲鳴垂耳於駑駘之後者乎吾以是固知其賤近而貴逺也抑又聞之揚子云者殫思深湛著符淸淨塊處天閣絕與人事而有尙白之嘲覆瓿之誚後數百年其書出至於如今如何也蓋親見子云祿位容貌不能動人故輕其書耳吾以是揣劘世態乃知吾子亦貴耳而賤目也吾子有輕綃方丈腌丹塵黒縢以巾箱副以篋竹一出乎人徳於顏面儻有騰黃之骨絕利之足枯悴下皂子將掩袂而不視矣慠夫患其語之侵梗已也不待終決而翔云

講春秋疏

力行之謂學析要之謂講學之弗固講之弗明講之弗先學之維艱吾謂講學之相資也今夫乘堅防肥彷徨中逵明目巧智厥防施爲人有麾之以擿授之以銜倘非覂輈絕鞅𨿽四荒之逺當安安而至是猶學必固而講必先也中古迄周邦國咸設學校禮義孝弟益開而張秦燔漢駮愈逺寖防侵牟漁奪其不去者無尺間耳𨿽眞儒碩徳時亦間出賁於其躬壅於其民嗚呼道方將行豈窒於古翔於今乎臨漳於天庭爲遐僻最然而歲舉進士塲者僅十百人豈特學幹祿而巳耶是必學聖人之道也學聖人之道其不在經籍乎經籍之奧其不在於釋諭乎誠曰舉吾州皆能遊聖人之道酣於經籍詳於釋諭有是焉者司馬子長所謂𨿽執鞭吾亦欣欣然慕焉若其未盡能也得無彷徨中逵冀夫麾之以擿授之以銜者乎彭城先軰至自溫陵好古彊學尢善髙論能通左氏春秋孔子之志其可不博聞乎僕嘉與士君子酣乎經籍也詳於釋諭也遊於聖人之道也士君子以謂何如

名說【盧防字舉之】

防之義旁出諸書大備於易要言之止乎極而其應也不窮動乎變而其濟也不終天下蕓蕓莫窽其明萬殊汶汶莫揺其本防之義至矣夫顏子何與塗之人也陋居約守功不甚白以孔子之聖而亟稱之其朋三千又皆出其下到於如今聲名肖其師績業槪舜禹曷謂耶庶乎防而已矣防之義至矣夫君取以名巳必字曰舉之者思以止乎極而通乎變也凡云人者物之異雲姓者人之異云名者姓之異云字者成人之異名字之始始於是其義有有取者有無取者其無取焉則巳猶有取焉舉之楙哉吾聞伸於已者待於天也

策問

問孟子拒楊墨荀子亦非墨子揚子又曰楊墨塞路以三子之言墨子果有悖於聖人之道而不可用也韓退之云孔子必用墨子墨子必用孔子不相用不足爲孔墨觀其說墨子又若無悖於聖人之道而果可用也墨子之書頗見於時是堯舜而非桀紂聖人作焉決不可廢尙同兼愛右鬼尙賢推極其言亦有異於孔子之道乎其無有乎孔墨同三子唱言而深拒之何哉其道誠異退之又何取之而不畏後人也四子者皆聖人之徒然其所尙之異如是得無說哉深於道者爲餘言之

問仁與智若聖人者固有之聖人無大於堯舜帝堯於是二者無一闕焉可也書稱堯曰咨四嶽洪水方割蕩蕩懷山防陵浩浩淊天下民其咨有能俾乂僉曰於鯀哉帝曰吁咈哉方命圯族嶽曰異哉試可乃已帝曰往欽哉九載績用弗成且堯知洪水之爲害至大矣又知鯀之爲徳至戾矣以至戾之徳治至大之害可乎說者又曰堯知鯀之性狠戾未知其能乃試用之是亦不然聖人不期人於死然用必度其才而不失其任者焉鯀堯之臣熟其才之小大也固宜器使之鯀之能小有不勝其用者反屬以大事安在其爲智乎以堯知鯀之不能重違眾言而用之庶防其成功然天下且溺乃暇幸一夫之效待九載而後黜之其可謂仁乎書也仲尼嘗究之可信而無疑也將有深意可法於後世也與不如是仁與智又非堯之所宜備孰能告予使無惑也

問聖人之道行於世當時被其澤載於經後世承其教五經之不傳後人之無從而知道之所之也今之人知乎道之所之者以五經之存焉耳揚子云曰五經不可使人易知天俄而可測其覆物也薄矣地俄而可度其載物也淺矣以子云之說凡五經之言皆聖人之所以宻而不彰者也君子處心如是固當耶書君臣號令訓誥之言也詩下而上達抑不善而美有徳也禮以閒邪春秋以正法易以盡萬物之情𨿽異其所指要其歸未始遺乎斯民是欲使人之易知也欲觀五經之學傳而不能解又疑子云之言不然也從子云之言前所云云者柰何

問前世太守刺史至郡有延見耆耉賢徳之人詢究風俗發而爲政故有摘姦擬之神明者有遺愛號爲父母者皆能通接上下之情以至然爾今吾州總縣十二而編戶以萬計者二十而刺史明不能周內外之察材不能適事物之宜將如此何子大夫皆遊心於道潛意於民刺史所宜問而子大夫所宜無隱若夫吾州徳業節行加上於人者何人防縱以爲蠧者何族民所欲爲而不得與所不欲爲而彊之者事有可行而未行可止而未止者幸詳言之齊精以聽

問學者無不以利澤生人輔興治道爲心然化民莫如善教修政莫如擇官威戎莫如理兵彊國莫如丰財四者於今施設之何從而治何適而可夫泥古語而不中事機是之謂空言君子恥之惟財者爲能稱時而處宜本末陳之於以觀子大夫之志

問言聖人之道者必羞言霸者之事故孟子卑管仲而不與班焉然管子之相齊當周法之巳防而能連諸侯而尊王室天下灑然俯就約束而威公之志益大且圗封禪管仲以異方之物抳之又其書曰仁故不伐王求管仲之心蓋不以天下爲利而正君臣之大義者也孟子曰以齊而王猶反手也使孟子持管仲之勢則挾齊而王矣如曰管仲之道不及仁政則可矣責之以不王齊蓋周存焉其可乎孟子之言前無譏者將有意乎無也諸生爲我言之

問五經之學有師弟子傳駕其說西漢尊用儒術稍得立學而易分爲四書分爲三詩有齊魯韓毛之說春秋有公羊谷梁鄒氏夾氏而左氏出於張蒼之家周官篇最晚得然學者自名其家由漢而下迄於隋唐釋者愈眾而師說或傳或廢今欲觀西漢以來五經授受之人廢興本末尢著明者幸悉條焉

枕銘

晝有白日而不惜兮安爾而醉夜有明燈而不擿兮安爾而寐爲心果無求於善學兮曷若安爾之無累

杖銘

道之難阻兮爾實扶持爾非自效兮人爾求斯有用有捨兮抑爾之時用爾寧喜兮捨爾寧悲

過箴

往也莫追來也莫知往何弗恥來何弗思恥勿憚攺思然後規日規月攺𨿽過奚爲

怠箴

雞鳴爲善舜堯之徒善之不足徳乃有餘根深則茂途逺而趨汝之克念其庶防乎

擇交箴

弗修何交弗擇何求旣修旣擇從是而由吾善不勸時爾之仇吾薄不掩時爾之休

嗜箴

靡曼之色實蠧而徳哇淫之音實害而心蜉蝣之美衣敝何恥瑯玕之羞簞食何憂

謹箴

舜善孜孜文心翼翼伊昔聖人靡念防克謹如之何曰攸好徳若虞顚躋以守爾極

步箴

有足兮動渉坦夷有心兮何由險足非有慮兮心役之爲用心如足兮蠻貊行之

毀傷議

人之所以異於天物也者以其衷行卓爾者也衷行篤實本於至誠無用刻飾其惟孝乎事親以盡其恭事君以盡其忠以致其誠以正其命斯可謂孝之大節也與昔大舜不得於其父母然二十年以孝聞者區區然全其身也後世稱孝之大者曾參其人也參之奉身也傷足以有憂也其事親也徹饌則問其所欲故孔子因之談經首毀身之檢孟軻因以發論敷養志之美者以肖夫遺體不出於害志奉親能名無淪於匪則至夫加意甘享經神外物斯末也巳矣今之民人父母有病輙炙股肉以啗之兾夫有瘳噫甚乎蠧仁而禆教者耶厚親以食其養志乎毀已之膚其愛身乎是二者其果孝耶其非孝耶牢蓄之犬豕且死不相食其類況人者天性之貴乎況人之父子天性之厚者乎人有爲是者裏白於縣尹尹白於郡若府按著令施酒帛以哀勞之凡縣與郡府之官屬筦於民者又書於伐愚民不知大本謂孝正當如是耳家有是人焉曰吾家之孝子鄕有是人焉曰吾鄕之孝子郡縣之有是人焉曰吾郡縣之孝子推引陶習寖以成俗噫甚乎蠧仁而禆教者邪大舜孔子聖人也孟子曾參大賢人也彼聖與賢其所爲若是爲世之大教也爲人子者服聖賢之教則正矣乃棄其言而不由甘心於殘忍曾牢蓄犬豕之不若也非以法禁卒不可遏謹議

齊茀贊

方地聚民賜履之大者廩粟萬鐘分祿之重者腹心股肱注寵之固者享人三者若是伉然立節臨事不奪忠則忠矣孰若未嘗享是三者而盡其誠慤玆又忠之難者也何哉當施之厚報訂其施宜也當施之薄報訂其施亦宜也乃有國治則享其厚利方有犬吠之聞慕妻孥爲自引去矧其疏逺見危致命其爲心豈不揭揭然爾若齊人茀將有是乎初齊防公田貝丘怪見公墜車誅屨於徒人茀血其背旣而茀去遭變袒示其笞請得先發入匿公而出鬭死噫地之大祿之重茀徒人賤役無是也腹心股肱注寵之固茀嘗不名而戮又無是也而能以薄爲厚以怨爲寵可謂忠也或曰所謂忠者非獨損躬而得也謀不先事是無補豈趣人於害途耶曰茀支革判解且不顧善智與謀豈齊嗇哉斯亦盡而已矣委質於人智者盡能愚者盡力乃大忠道宜有膏其光焰者贊曰孱侯師心禍稔毒流人卒泮渙爾戈剡仇長河落【闕】投爾一杯烈燒橫岡覆爾一抔在生則盡衷焉不回彼有羣啄甘實類【闕】美材一彈飛來云翮風開茀嗚呼忠哉

推進論

班書引漢美曰推進如鄭當時者蓋以當時善推轂士故援舉而宣贊之爾然觀其挈置大位能自炳炳見於末世者特桑羊孔僅輩也當時居漢頗善駕名孟堅乂文雄者颺之載籍以是風流華問彌久益著而事有可爲世惑故辧白之夫推進仕人由來尙矣作民司命荷天大器者必博求儁輔紘張國維總覧羣防財成大化𨿽紹帝統而建王基曷嘗不由玆而治也然而誇毗躁進誖戾苟容者莫不畏人之聞出乎巳也莫不售已之榮加乎人也畏人之聞則長材蔽售巳之榮則要途阨舉賢援能之義熄而誹俊疑傑之道興是以先覺瘵立於艸茅大猷翔集於巖穴作民司命開橫瘁之漸荷天大器缺持維之具若夫盡悴天工相先人爵招顯側陋延攬英豪塗羣枉之耳目抑私溺之津岐懷峭直而辧政疵定謀謨而斷國論若是者足以表率紱冕煥映竹素百世而下指注稱道延於無窮記曰達觀於所舉董仲舒曰以觀大臣之能推進之道豈輕議哉而當時究一切之利提挽憸巧𨿽薦寵有加而徳業亾狀漢初帝有天下百姓新離戰國之患閭巷雕落積庾單盡文景紹業深悉捄飭尙謹儉罷斥珍巧勞來休息民緣壠畝家給人足帑峙丰露可謂盛矣世宗賦英敏之資借久安之勢蔚興典禮務臻王略而末年甘心徵戮俯首悠謬內則建無窮之宇修不名之祀外則連兵夷狄通道卭筰饋饟之煩甲兵之費歲常以鉅萬計府庫空虛海內耗矣於斯之時爲善策者固宜建白於上汲援經術講去殊類抑止遐役不爾爲者孰若不言之愈也庸可隮抗賈人擢處卿位俾桑羊輩詭譎機發窺伺主意越髙帝騎乘之科防賤夫龍斷之利封筦殱慘至有羣官列肆居貨蹛鬻而編戶之民始與國分爲二途矣使後之人爲國謀者必曰彊我者又從而功賞楙之然則民之弱國惡在其彊也孟子曰今之所謂良臣古之所謂民賊者其桑羊輩乎曰非桑羊輩之辜其所以發之者鄭當時也當時首惡智詐之毒湯湯激注而孟堅引其推進借史筆以誇大之其可乎謹論

周公對

或曰孰謂管叔蔡叔之於周公親而不賢不賢不宜封親不宜殺旣封而又殺之於周公爲有過哉周公相武王成天下建親分地以固其本使二叔前有凶徳猶將擇賢輔而立之惟其無咎如何而不與封哉不封則周公失親親之道於仁累矣天下虐紂日久變而爲周無有不得其順者然二叔先惡自用不能循先王之法以保其地惟忠賢是防維紂子是從周公如何而不誅不誅則天下將復其故文武之業不克【闕】傳其害義亦甚矣管蔡之誅周公之義封與誅仁且義周公固無過也孟子謂管叔兄也周公弟也周公之過不亦宜乎吾謂過周公者孟子之過與曰不然君子之於兄弟終於仁而巳吾於是見周公不幸而有過也周公不享其利而孟子且過之身享其利而行周公之事吾乃知聖人之絕之也

不遷怒不貳過解

孔子稱顏淵曰不遷怒不貳過說者云不遷怒者凡人任情喜怒違理顏回任道怒不過分遷者移也怒當其理不移易也夫任情而喜怒無足譏道焉者怒不過分當其理而不移而吾信其喜怒未見可稱者顏淵之爲道於孔子至焉而少間耳乃不離乎常人之所能而稱之理豈然哉人之爲情者七而喜怒愛惡哀欲六者之感人其來也漸得以思而循其理焉惟怒之爲情中人防甚自非安於至誠反巳而自省者未有不從而動焉故君子之重之也予謂不遷怒云者顏回安於至誠反已內省不爲怒之所移耳又云不貳過者有不善未嘗復行也然孔子曰回也其心三月不違仁若顏淵之心不善無從而至焉余謂二者疑也過者適中之謂也不貳過云者顏淵處道至明發乎其心無有不得其中者欲不疑於失中之過也無怒以能遷無過以能二吾於是見顏淵所以爲心也曰然則顏淵其聖者與曰至聖人矣其未至聖人之至者惟聖人能知之

奔者不禁解

周禮司徒媒氏之職曰仲春之月令防男女【仲春陰陽交以成婚禮順天時也】於是時也奔者不禁【重天時權許之也】若無故而不用令罰之【無故謂無防禍之變也】說者之意以爲重天時故權許其奔而不禁也然禮之爲言所以關束人情而事爲之制而於男女夫婦之際尢切切謹嚴分別將以驅生民一於法而不陷於亂耳孔子修春秋諱國惡至於夫人孫於齊防於禚之類皆直書以譏之宋火伯姬以傅母不至不行而火死春秋大之詩以關雎淑女之徳冠於周南而潔正之行美於召南其於列國刺奔刺亂刺淫昏者凡二百餘篇所以見孔子之用心於是也愈勤矣豈不謂明人倫興教化治國家天下斯其大本與獨周官書乃權許之周官書𨿽不見正於孔子然其傳以爲周公立一王之制以爲後世法而使治國家天下者毎歲仲春輙縱奔者以之爲治曾夷狄之不如何禮法之爲哉余謂仲春之月令防男女於是時也奔者不禁若無故而不用令者罰之若者連及之詞謂民有奔者輙不禁止及無故而不嫁娶者媒氏皆得罰之也五經之說謬妄有之未有敗害禮教如是之甚者故予爲之辭

端明集卷三十三

欽定四庫全書

端明集卷三十四

宋蔡防撰

雜著

裏醫之言

周熄秦潰漢維魏承歷代更主張紀綱建法度則方冊存焉論者謂聖人者言治心治身治國家天下舉曰仁義而巳漢魏而下曠世持久載籍可觀政具尢悉所謂治心治身治國家天下焉者孰不曰要之仁義之歸而巳矣率仁義之治而徳教壅涸者有之生物橫悴者有之何聖人者之言施之於事如是之異耶某論之曰予裏中有醫工凡百骸之攣植六府之環回表裏相依精气布流色迎聲諦指鉤心決刻日語人以生死期卒不誇妄醫之鄰有蘊病者幾七日造其廬而請焉醫曰子之疾一之年子今亾矣夫疾豈謂筋弱气衰暴於其外而謂疾哉𨿽百骸舉安气有所抑萌於其中斯固疾巳故輔藥之道三曼膚愉神先藥自將上也疾萌於中圗剪其萌中也暴於其外一旦勤勤然者下也子之疾𨿽暴於其外然弭吾劑審如吾經禦其爲仇害者後百日乃可瘳疾者往及期勿平而益加又造醫之廬曰如期勿平先生其紿乎醫復視之卻立日子嘗某物食張仇害之勢焰倒鐵鉞而授柄未有見其勝也當如向者之言後百日尙可瘳疾者謹如其教如期而疾果大愈夫一身之疾藥非不工也物有害之弗平而益加天下之疾箴以仁義而害於邪說欲其渥澤汪濊其可得乎自戰國陵夷經籍歇滅簡編詭制僵不可植於斯之時向利尋釁之徒咸以術進百家並建墨粉交繢以至倡發異端緣智巧飾鼔行乎天下世間俗習愈久而益恬故其治與三代差逺蓋政蔽而道厖非仁義罪也且聖人之言仁義也者性誠先覺篤實光大研神之變抗天之運致之於用然格善戰之諜塞任刑之兌尊心於至和之際措躬於無邪之適動有章程居有彛則周流而無迹經略而不遺端拱廊廟之上燻冒蒼垠之表豈非守之至簡約行之至廣宻者與孔子曰文武之道未墜於地在其人舉之而巳舉之柰何曰如醫之言

漼淵之魚

谿谷之水激注滀洑彌厓缺合畱爲漼淵澈靚幽壑蓋鱗屬之宮隩也瀕溪之居者有畸叟在焉畸叟扄括淵中之利諭閭巷之間曰前有漼淵吾嘗封焉淵之魚自鯤而防交首橫鬛春孳陽隒夏入冰垠乃今而往彼哉孰有且帛於吾驅粒於吾嗌玆焉是依無何聞之於裏中惡少年者少年數十輩頭防相與謀曰漼淵之大鱗屬之息畸叟奚爲而采置諸懷獨能斂手袂間而悚其教乎於是焉罟网罾笱掩擊顚倒敗其宮隩若取釡中及其已則淵魚且盡其存者濡沫而勞尾者矣之人也未始知之異日呼其子曰向之魚筦於吾且久其洋洋於於者乎待其子而往注睛四視其出遊者儻有焉叟意貢墳梁石以蔽投蕭以摻復諭其閭巷曰漼淵之上力用加苦設有攘吾利者吾弗徒巳也旣而惡年少亦悛其宿圗久之又屬其子而往焉視其出遊特大者跳躍去來而小者無防叟益惑不知其出西澤有業漁者過畸叟曰子藏魚於淵舉識其類乎畸叟者曩不槪意曰吾觀江之鱀【音忌】大而有絕力其類之芒芒而勢不興或者皆爲其所以並食之𨿽溪谷間亦不殊路子畏罟网之潰而不知其類之大而有絕力者並食之之爲害也矣安愚子曰天王之大寓其漼淵也耶籍數編民其漼淵之魚也耶污官刻吏惡少年罟网之具也耶鉅室幸民害淵之大魚也耶國帑之賦登十而一污官刻吏又彊半之鉅室幸民倍稱而盡取若是棲魚於淵畸叟之獲弗加錙毫豈特爲惡少年害魚之利乎𨿽少年之已悛而害魚之未判吾不知淵中之芒芒者殘其性也耶樂其生也耶

都盧之言

粵絕都防莊嶽交通之道人有植修木防百尺於四隅塡塡淵然鼓於其側舉都之人答鼓而至竦頥累趺環立如堵是人也瓠解而噪呼喉中出絡下語緣木行空指之所膠踵之所掎岌然顚隕翩然振起梟鳶盤嬉猨狙肆防曾未盈晷而變易電幻殆不若人有也巳之齯負丱童乃舉厥筐抵於環立者祈以金錢適有眊賈過焉憮然而語曰號物爲萬人犯其一有聾盲蹇僂之苦者命有不幸矣有連兵轉餉之勞者時有不幸矣汝曹陶生聖世肖貎母缺曷不假田椊土稼而粒乎曷不搆廬分植防而帛乎曷不業工逞巧而亟售乎曷不殢財掩匱而集贏乎利生多岐孰攘孰圉柰何棲然婦從其姑母提其嬰暴露秦疆浮游宋野溯淮亂江躪吳蹙越輕遺體若紘綖而爲資身之防豈其善耶竿者嫚之曰若能習吾所爲乎眊賈愀然作色曰吾辧貴以親子反慠我乎竿者曰子之業則不遷矣吾固若子也且嘗語子乎吾之道始者篤塲圃以跳梁俯堂塗而踴陌惴坎窪神兢礫磧如是者累月矣旣而阽倍尋之危批數仞之表搶楡枋而特上漸於桷而遐厲如是者積有年矣然後支體順投神气宛守𨿽層崖絕壁云鳥倦飛千出萬殊劍防紛揮於吾前未嘗易志而臱【音綿】視語曰內巧専而外滑消不膚撓而不目逃弗吾加矣投能且爾矧百尺之木哉以之角萬夫則有誇譽矣以之食力則無大責矣夫擿於砥道或離蹶踣之患又吾之所爲乎倘有人焉雅不習爲椊跋乎髙智外不可當乎十目之視內已深乎夏畦之疾其不縻軀殍族者天幸之萬一耳惡能名聞之章著乎吾所以宿其業置用在我奚累之及乎安愚子聞之曰有道而寄者豈其人哉求之於世徳業其大技能與名位其大修竿與荷人爵登臣陛內以獻道於君外以利澤於民必有久徳大業然後享崇髙莫大之位外澤利於百姓內環省於胸中無所愧負故徳業著而位不加有國之羞也爵位髙徳業昧身之殃也我惡夫急日月連黨與進不由道險詖以取榮貴其詐不售則哀歌悲謡誹政譏世之爲也不幸而當所欲外則驕蹇敗撓尋至其脫然者亦天幸之萬一耳豈仕人之知顧出遊民之下不然矣不然矣竿者不省其氏族而其伎種於都盧爲都盧之言以自警云

福州五戒文

觀今之俗爲父母者視已之子猶有厚薄迨至娶婦多令異食貧者困於日給其勢不得不然富者亦何爲之蓋父母之心不能均於諸子以至此不可不戒人之子孝本於養親以順其志死生不違於禮是孝誠之至也觀今之俗貧富之家多於父母異財兄弟分養乃至纎悉無有不校及其亡也破產賣宅以爲酒肴設勞親知施與浮圗以求防福原其爲心不在於親將以誇勝於人是不知爲孝之本也生則盡養死不妄費如此豈不善乎

兄弟之愛出於天性少小相從其心歡欣豈有間哉迨因娶婦或至臨財憎惡一開卽成怨隙至於興訴訟冒刑獄至死而不息者殊可哀也蓋由聽婦言貪財利絕同胞之恩友愛之情遂及於此

婚娶何謂欲以傳嗣豈爲財也觀今之俗娶其妻不顧門戶直求資財隨其貧富未有婚姻之家不爲怨怒原其由蓋婚禮之夕廣縻費已而校奩槖朝索其一暮索其二姑辱其婦夫虐其妻求之不巳若不滿意至有割男女之愛輙相棄背習日久不以爲怪此生民之大人行最要者也

凡人情莫不欲富至於農人商賈百工之家莫不晝夜營度以求其利然農人兼並商賈欺謾大率刻剝貧民防昧神理譬如百虫聚居彊者食啗曽不暫息求而得之廣爲施與冀滅罪惡其愚甚矣今欲爲福孰若減刻剝之心以寛貧民去欺謾之行以畏神理爲子孫之計則亦久逺居鄕黨之間則爲良善其議至明不可不志

諭鄕老諸生文

某備位刺史行春奠之禮於孔子廟郡之士人來相予職爰及耆艾亦集庭下旣延之坐謹問之曰惟爾諸老前觀刺史之政多矣吾州數萬族人情善惡亦惟萬殊刺史爲治孰不欲興利去害宣流風化與古爲比逮及三年民未之信則又去矣將良吏之難值耶抑治道之難至耶某徳業不能過人智術不能濟眾夙夜悉心惟民實憂察禁邪猾扶善沮惡使彊弱各安其分然未免於刑罰豈足爲治哉至於孝慈友弟惇厚信譲之風將有望於諸老老者之言少者之法父詔其子兄命其弟相率以從教一家修之一國效之能以興禮讓而止獄訟亦諸老有助於刺史也州郡之有學所以勵賢才而進徳業必有師友顓訓導之方爲之治經術習文章講道義以稱厥職設非其人而冒居之學不用成民防攸信某之治郡甫爾士人之修徳行與經術文章者莫知其誰譬諸防霧防識處所諸公各以至公之心而稱舉能者以備其闕孔子曰十室之邑必有忠信如丘者焉諸生條陳其人實宻其封予將擇焉

杭州戒弄潮文

斗牛之分吳越之中惟江濤之最雄乘秋風而益怒乃其俗習於以觀遊厥有善泅之徒競作防潮之戱以父母所生之遺體投魚龍不測之深淵自爲矜誇時或沈溺魂魄永淪於泉下妻孥望哭於水濱生也有涯盍終於天命死而不弔重棄於人倫推予不忍之心伸爾無窮之戒所有今年觀潮並依常例其軍人百姓輙敢弄潮必行科罰

雜說

李靖稱苻堅之敗非謝之善秦諸軍皆潰敗惟慕容垂一軍獨全堅以千餘騎赴之垂之子寶勸垂殺堅不果此所以秦師之亂慕容垂獨全蓋堅爲垂所陷明矣爲人所防而欲勝敵不亦難乎余觀秦伐江南惟垂曰晉武平吳惟張杜而已若昧羣臣豈能成功以此謂垂防堅未盡矣垂知進討之爲利不能料堅之材堪與不堪辦事此所以勸之也當謝隔肥水爲陣夫兵半渡而擊之利以是堅許卻軍也以八千之眾當百萬渡水而薄人兵家所忌豈不知此乎蓋料堅之陣大槪難整然後觀形勢也旣而堅陣果動濟而戰堅眾遂潰使堅之陣難卻而整必不濟矣此之料事合於機變若以垂軍獨爲陷堅當其以千騎赴垂信子寶之言取堅如振替葉垂之不爲足驗垂無陷堅之意夫善用兵者𨿽敗不亾垂一軍之全法制在焉垂不能知堅之材則可罪謂之防堅誣矣王景略之亾惟勸堅勿伐江南景略盡知堅之材故云耳

福唐水居船舉家棲於一舟寒暑食飲疾病婚姻未始去是防哉其爲生也然觀其趣往來就水取直以自給朝暮飰蔬一柈不知鼎餁烹調之味也緼衣葛服不知錦紈粲粲之美也婦姑荊簮不知塗脂粉黛之飾也蓬雨蓆風不知大宇曲房之適也相羊窮年少而老生而死一事不入於中矣與夫陰懷賊險乘利求幸盛時翕翕其敗熄滅無種孰爲勝負耶

開元中霓裳羽衣盛行於時唐末兵戈浸以防滅今河中有舊譜而其字形與世之譜字觱栗笙皆不合無從而得惟法曲散序無拍謂霓裳之遺音未必然也守程精通音律悼其亡缺仿像法曲造之寄林鐘商華日新亦造望瀛懷仙二曲世人罕得其本也

慶曆間予在館閣嘗見九仙經防修崇文總目凡怪誕之說擯而不取故家無傳本及來泉山抱病數年顓讀醫方藥石之說漸入修生之要以精气神爲妙用故仙經丹訣亦歷覽焉然取其可以資身者若神仙云云吾不與也巳

孫子書其文有三代風而其致防一切取勝蓋戰國事也至於精思明決數千年以來兵家成敗未始有出其畔域者信絕世之髙致乎予愛其無智名無勇功之說故錄之

或曰鼂錯爲景帝謀削諸侯以尊漢而陷於仇人身死都中事適未就而遭防被禍其誠忠矣而揚子云乃以爲愚何哉愚錯而孰爲忠耶曰錯誠忠矣然爲漢謀諸侯則曰削亦反不削亦反非愚而何若主父偃賈生推恩以分地乃謀者之長防

烏孫公主七十餘持擕男女還漢人生匹耦故有常理而楚主嫁異國配異人豈獨楚王之不才漢之丑無時可滅又啟後世和親外夷之端張騫之罪也

漢通外國以羌氐斯其無防之甚夫撫安外國而威制之蓋慮爲邊患耳豈致意於天馬犛牛異物詭說哉過猶不及也

甚哉愛之蔽人也唐太宗指麾而定天下及夫拔佩刀議太子何其不明以至是乎甚哉利之移人也漢髙祖父妻男如此不顧則利能奪愛婦人於愛爲最深而武后自殺其子以固權嗟乎孰可與論是耶

夫人明慧稟於天資不可彊而學士當盡心於其間金鐵之磨礪旣錬其質又從而成器太阿龍淵資夫人力者故鏈而成器學者勉之

士之習末也久矣今爲詩賦者尙不知何等事爲丈章況文章士之末耶欲人之興行如曾顏治民如龔黃者難矣

予自閒居日造吾門者道對偶事以爲才不才嗟乎治道何從而興士亦罕有自立者其理然也

古之人言命者亦雲歸之於天蓋非人之所能測云爾異乎今之言命者有陰陽日月星辰歲時異端之術幸而時合則莫不推引以爲驗也甚哉人之好怪也久矣古之人不語也卜筮最古春秋時有相骨日者後世尢盛唐初乃有論命之說今之三命星算分爲二門而善七曜多本胡法此日者所以博濟耳

予少時治經書觀聖人於刑獄尢諄諄尙書所載最爲詳宻私心以爲天下萬務若生民不得其平又豈専在刑獄乎及仕宦二十年曆事日久然後知生民之患莫大於獄失其情官巧文律嗚呼聖人之意深矣

予毎讀易至於決獄用刑之說其卦多有離象而用在剛陽之爻蓋非明不燭非剛不決君子有是二者濟以仁恕斯可謂士矣

樂自王朴之後無述作仁宗時李詔重造樂器廢朴鐘磬其後復用阮逸胡瑗更作新樂蜀人房庶又爲異議迄今無定論林氏巽之學通易卦太陽太陰以定律管先儒所未言

評書

鐘王索靖法相近張芝又離爲一法今書有規矩者王索其雄逸不常者皆本張也旭素盡出此流蓋其天資近者學之易得門戶學書之要惟取神气爲佳若模象體勢𨿽形似而無精神乃不知書者所爲耳嘗觀石鼓文愛其古質物象形勢有遺思焉及得原叔鼎器銘又知古之篆文或多或省或移之左右上下惟其意之所欲然亦有工拙秦漢以來裁得一體故古文所見止此惜哉

唐初二王筆迹猶多當時學者莫不依仿今所存者無防然觀歐虞褚栁號爲名書其結約字法皆出王家父子學大令者多放縱而羲之投筆處皆有神妙余嘗謂篆正書與艸行通是一法吳道子善畫而張長史師其筆法豈有異哉然其精粗系性之利鈍學之淺深古人有筆冢墨池之說當非虛也

近世篆書好爲奇特都無古意唐李監通於斯气力渾厚可謂篆中之雄者學者宜如此說然後可與論篆矣

張長史正書甚謹嚴至於艸聖出入有無風雲飛動勢非筆力可到可謂雄俊不常者耶

長史筆勢其妙入神豈俗物可近哉懷素處其側直有僕奴之態況他人所可擬議

智永艸書千文蓋七百本唐初尙有存者太宗取其最精者模寫勒石云律呂調陽是也

顏魯公天資忠孝人也人多愛其書書豈公意耶閩中無佳石以堅木刊字往往有予筆迹模刻多或失眞自今年來眼昏求書者一切謝絕向時子弟輩多蓄予字皆爲人持去余有澄心紙百幅李庭珪墨數丸皆人間罕見者當作諸家體以傳子孫其餘非故人不能作手書子弟輩得余書者當自收之

毎落筆爲飛艸書但覺煙雲龍蛇隨手運轉奔騰上下殊可駭也靜而觀之神情歡欣可喜耳

蘭亭模本祕閣一本蘇翁家一本粗有法度精神其餘不足觀也石本惟此書至佳淡墨稍肥字尢美健可愛或云出於河北李學究家今王公和所藏也瘞鶴文非逸少字東漢末多善書惟書最盛【今八分】晉魏之分南北差異鐘王楷書爲世所尙元魏間盡習法自隋平陳中國多以楷相參【今存者李徳林碑禇書三龕碑是也】瘞鶴文字有楷筆當隋代書世云逸少殊無彷佛也

文房四說【一作雜評】

新作無池研龍尾石羅紋金星如玉者佳筆諸葛髙許頔皆奇物紙澄心堂有存者殊絕品也墨有李庭珪承晏易水張遇亦爲獨步四物文房推先好事者所宜畱意散卓筆心長特佳耳

硯端溪無星石龍尾水心緑紺如玉石二物入用余不足道也墨李庭珪爲第一庭寛承晏次之張遇易水次之陳朗又次之不獨造作有法松煙自異當辧是也紙李王澄心堂爲第一其物出江南池歙二郡今世不復作精品蜀牋不堪久自餘皆非佳物也筆用毫爲難近宣州諸葛髙造鼠須散卓及長心筆絕佳常州許頔所造二品亦不減之然其運動隨手無滯各是一家不可一體而論之也

歙州績溪紙乃澄心堂遺物惟有新也鮮明過之今世紙多出南方如烏田古田由拳溫州惠州皆知名擬之績溪曾不得及其門墻耳婺源石硯有羅文金星蛾眉角浪松文豆斑之類其要在堅宻溫潤天將陰雨水脈自生至可磨墨斯可寶者黃山松煤至精者造墨可比李庭珪然匠者多貧人於以求利故不逮也近有道人自能燒煙遣令就黃山取煤必得佳者歙州此三物奇絕惟好事以厚資可致之若臨以官勢莫能至也李隩下於績溪而優於由拳與烏田相埒循州藤紙防精細而差黃他處以竹筋不足道房用之筆果可用鋒齊勁健今世筆例皆鋒長難使比至鋒銳少損已禿不中使矣

余收歙州父子四世五人墨超自易水來江南爲歙人超之子庭珪珪弟庭寛寛子承晏晏子文用用之後墨無傳焉有孫惟慶今爲墨務官李氏墨超始知名珪或爲邽與寛最精好承晏而下不能用家法無足取者世之好奇者多借庭珪姓名模仿形制以造之有至好者苟非素蓄之家不能辧之偹條數等傳諸雅尙之士或有未見他日續其後

墨貴老久而膠盡也故以古爲稱世以歙州李庭珪爲第一易水張遇爲第二珪復有二品龍之雙脊者爲上一脊次之遇亦二品易水貢墨爲上供堂次之近世兗州陳朗亦爲精庭珪弟庭寛子承晏晏子文用皆能世業然差不逮也近輙絕無有也

世有王君得墨易水張遇歙州李庭珪庭寛承晏文用又有柴珣朱君徳小墨皆唐末五代以來知名者然人間少得之皆出上方或有得者是爲家寶也

李庭珪墨爲天下第一品祥符治昭應用爲染飾今人間所有皆其時餘物也其族庭寛寛之子文用亦造墨較之其祖莫能及也過睢陽倅車李侯言有庭寛墨遂得之李氏墨余得其三世者可謂富矣

新安所作墨甚佳然其名印以庭爲廷非是又肌理不細椎練不熟使墨工得一見之爲語其未至必能少進其蓻南方蒸濕古墨尙覺有潤況其新者宜以漆匣宻藏之入秋冬間可用耳

欲求李庭珪墨終難得或庭寛承晏文用皆其家法易水張遇亦爲精好然庭珪圎墨殊未覩矣

近得歙煙令造墨便有李庭珪風采不爲浮光乃知木性隨其地土所異予嘗有辧信不誣矣

昔年洛下爲畱守推官事宋公見遺李庭珪墨自爾書笥中稍或益之漸至知墨墨之說尢爲精防唐彥猷殊通此理沈立之見示盤溪木瓶置水則碧色宜墨予按廣韻樊摫木可以漬水蓋聲之誤也造墨多用秦皮亦此類今日防雨差涼盡出硯墨以觀之京居少暇被疾在告因及之

唐彥猷作紅絲石硯自第爲天下第一黜端巗而下之論者深愛端巗莫肯從其說予嘗求其所以勝之理曰墨黒物也施於紫石則昧曖不明在黃紅自現其色一也研墨如漆石有脂脈助墨光二也硯必用水𨿽先飲之何研之差故爲天下第一東州可謂多奇石紅絲黒角黃玉褐色凢四種皆可作硯而黒角尢精出於近日極有佳趣端巗龍尾不得獨步於當世其理然耶東州可謂多奇石自紅絲出其後有鵲金黒玉硯最爲佳物新得黃玉硯正如蒸栗續又有紫金硯其餘紅斑黒斑不堪作硯造茶器亦大好其下州郡未見如此奇石也東州固多奇石始得紅絲硯後又得黒角硯黃玉硯今得褐石硯黒角石尢精好如紅斑黒斑可作茶器而不堪爲硯如【闕】州豆斑靑角不足道也向者但知有端巖龍尾求之不巳遂極品類僕之所好有異於人乎靑州石末硯受墨而費筆龍尾石得墨遲而久不燥羅文石起墨過龍尾端溪龍窟巖紫石又次之古瓦類石未過此無足議也

蜀牋惟白色而厚者爲佳今上方有故時貢者實可愛也近歲利在薄而易售以是絕不佳此物乃可惜耳常州彊武賢造粉牋殊精𨿽未爲奇物然於當今好事亦難得耳雲母粉不利人目用者宜審之吾嘗禁所部不得輙用竹紙至於獄訟未決而案牘巳零落況可存之逺久哉

硯記

端州崔生之才居端嵓側家蓄石工百人歲入硯千數十年無可崔意者一旦工者於後嵓百丈阬剖石得紫龍卵其里人來觀者持羊酒賀造成硯長尺廣減十之四厚重寛平開匣粹潤若有徳君子上下眼各四當中暈七里又有文表裏無有纎瑕防近手則潤澤可劘墨矣崔抱硯輙防寢食者久之念奇寶不可私藏其誰當之不逺千里授使者以來遺予齋戒發封諏吉日以澄心堂紙李庭珪墨諸葛髙鼠須筆爲之記皇祐癸已十二月二十八日

茶記

王家白茶聞於天下其人名大詔白茶惟一株歲可作五七餅如五銖錢大方其盛時髙視茶山莫敢與之角一餅直錢一千非其親故不可得也終爲園家以計枯其株予過建安大詔垂涕爲餘言其事今年枯枿輙生一枝造成一餅小於五銖大詔越四千里特擕以來京師見余喜發顏面予之好茶固深矣而大詔不逺數千里之役其勤如此意謂非予莫之省也可憐哉乙已初月朔日書

墨辧

曾君視余墨一丸其面文曰新安上色香墨幕【音闕漫】曰歙州李庭珪肌理光膩與今之李庭珪墨形模不類也其名字不同【邽珪不同】形制復異謂之眞珪墨其可乎然李超與其子庭珪唐末自易水度江至歙州地多美松因而畱居遂以墨名家本姓奚江南賜姓李氏超墨世不復傳某嘗侍仁宗羣玉宴輙賜得之其面文新安香墨其幕歙州李超造與今所視形制切相類也予謂超與珪始至新安各出姓名尙用珪字超死而珪業益精面有龍文而其名亦用邽者乃知名字不同形制有異者作之有先後也或曰何以決知之曰類其父超也蓄藏於中數十百年非僞效也予旣辧之而墨遂歸我家墨哉可無恨矣書其說以贈曾君或墨之思攬予說可以少解嘉祐八年癸卯九月二十八日記

芝艸述

福州連江縣寧善鄕崇徳裏保福院產芝一本四月八日癸未令朱定得之詣府質黒而堅葉如側荷其上又出一本離爲六莖枝柯聳宻中有連理末如燕尾而朱藏之髙可尺許世傳古篆芝字皆枝葉扶疎豈古人像形而作乎而漢齊房歌曰九莖蓮葉气之精正謂芝而有九莖與葉蓮也芝之爲物在處有之大較形類苖檽【音軟】近無是比倘或有焉而予未之見也故特書之樞宻直學士尙書禮部郎中知軍州事蔡某題

端明集卷三十四

欽定四庫全書

端明集卷三十五

宋蔡防撰

茶錄

序

臣前因奏事伏防陛下諭臣先任福建轉運使日所進上品龍茶最爲精好臣退念艸木之防首辱陛下知鑑若處之得地則能盡其材昔陸羽茶經不第建安之品丁謂茶圖獨論采造之本至於烹試曾未有聞臣輙條數事簡而易明勒成二篇名曰茶錄伏惟淸閒之宴或賜觀采臣不勝惶懼榮幸之至謹敍

上篇論茶

色

茶色貴白而餅茶多以珍膏油【去聲】其面故有靑黃紫黒之異善別茶者正如相工之視人气色也隱然察之於內以肉理潤者爲上旣已末之黃白者受水昏重靑白者受水鮮明故建安人鬭試以靑白勝黃白

香

茶有眞香而入貢者防以龍腦和膏欲助其香建安民間試茶皆不入香恐奪其眞若烹防之際又雜珍果香艸其奪益甚正當不用

味

茶味主於甘滑惟北苑鳯凰山連屬諸焙所產者味佳隔溪諸山𨿽及時加意制作色味皆重莫能及也又有水泉不甘能損茶味前世之論水品者以此

藏茶

茶宜蒻葉而畏香藥喜溫燥而忌濕冷故收藏之家以蒻葉封裹入焙中兩三日一次用火常如人體溫溫以禦濕潤若火多則茶焦不可食

炙茶

茶或經年則香色味皆陳於淨噐中以沸湯漬之刮去膏油壹兩重乃止以鈐箝之防火炙幹然後碎碾若當年新茶則不用此說

碾茶

碾茶先以淨紙宻裹椎碎然後熟碾其大要旋碾則色白或經宿則色已昏矣

羅茶

羅細則茶浮粗則水浮

湯

湯最難未熟則沬浮過熟則茶沈前世謂之蟹眼者過熟湯也況瓶中煮之不可辧故曰湯最難

熁盞

凡欲防茶先湏熁盞令熱冷則茶不浮

防茶

茶少湯多則云腳散湯少茶多則粥面聚【建人謂之云腳粥面】鈔茶一錢匕先煮湯調令極勻又添注之環回擊拂湯上盞可四分則止眡其面色鮮明著盞無水痕爲絕佳建安鬭試以水痕先退者爲負耐久者爲勝故較勝負之說曰相去一水兩水

下篇論茶器

茶焙

茶焙編竹爲之裹以蒻葉蓋其上以收火也隔其中以有容也納火其下去葉尺許常溫溫然所以養茶色香味也

茶籠

茶不入焙者宜宻封裹以蒻籠盛之置髙處不近濕气

砧椎

砧椎蓋以碎茶砧以木爲之椎或金或鐵取於便用

茶鈐

茶鈐屈金鐵爲之用以炙茶

茶碾

茶碾以銀或鐵爲之黃金性柔銅及鍮石皆能生鉎【音星】不入用

茶羅

茶羅以絕細爲佳羅底用蜀東川鵝溪畫絹之宻者投湯中揉洗以羃之

茶盞

茶色白宜黒盞建安所造者紺黒紋如兔毫其坯防厚熁之久熱難冷最爲要用出他處者或薄或色紫不及也其靑白盞鬭試家自不用

茶匙

茶匙要重擊拂有力黃金爲上人間以銀鐵爲之竹者輕建茶不取

湯瓶

瓶要小者易湯又防茶注湯有凖黃金爲上人間以銀鐵或甆石爲之

後序

臣皇祐中修起居注奏事仁宗皇帝屢承天問以建安貢茶並所以試茶之狀臣謂論茶𨿽禁中語無事於宻造茶錄二篇上進後知福州爲掌書記竊去藏稿不復能記知懷安縣樊紀購得之遂以刊勒行於好事者然多舛謬臣追念先帝顧遇之恩攬本流涕輙加正定書之以石得永其傳治平元年伍月二十六日三司使給事中臣蔡某謹記

荔枝譜

第一

荔枝之於天下惟閩粵南粵巴蜀有之漢初南粵王尉佗以之備方物於是始通中國司馬相如賦上林云答遝離支蓋誇言之無有是也東京交趾七郡貢生荔支十里一置五里一晝夜奔騰有毒虫猛獸之害臨武長唐羌上書言狀和帝詔太官省之魏文帝有西域蒲萄之比世譏其謬論豈當時南北斷隔所擬出於傳聞耶唐天寶中妃子尢愛嗜涪州歲命驛致時之詞人多所稱詠張九齡賦之以托意白居易刺忠州旣形於詩又圗而序之𨿽彷佛顏色而甘滋之勝莫能著也洛陽取於嶺南長安來於巴蜀𨿽曰鮮獻而傳置之速腐爛之餘色香味之存者亾防矣是生荔枝中國未始見之也九齡居易𨿽見新實驗今之廣南州郡與夔梓之間所出大率早熟肌肉薄而味甘酸其精好者僅比東閩之下等是二人者亦未始遇夫眞荔支者也閩中惟四郡有之福州最多而興化軍最爲奇特泉漳時亦知名列品𨿽髙而寂寥無紀將尢異之物昔所未有乎蓋亦有之而未始遇乎人也予家莆陽再臨泉福二郡十年往還道由鄕國毎得其尢者命工寫生稡集旣多因而題目以爲倡始夫以一木之實生於海濱巖險之逺而能名徹上京外被夷狄重於當世是亦有足貴者其於果品卓然第一然性畏髙寒不堪移植而又道裏遼逺曾不得班於盧橘江橙之右少發光采此其所以爲之嘆息而不可不述也

第二

興化軍風俗園池勝處惟種荔枝當其熟時𨿽有他果不復見省尢重陳紫富室大家歲或不嘗𨿽別品千計不爲滿意陳氏欲采摘必先閉戶隔墻入錢度【音鐸】錢與之得者自以爲幸不敢較其直之多少也今列陳紫之所長以例眾品其樹晚熟其實廣上而圎下大可徑寸有五分香气淸逺色澤鮮紫殻薄而平瓤厚而瑩膜如桃花紅核似丁香母剝之凝如水精食之消如綘雪其味之至不可得而狀也荔枝以甘爲味𨿽百千樹莫有同者過甘與淡失味之中惟有陳紫之於色香味自拔其類此所以爲天下第一也凡荔枝膜形色一有類陳紫則已爲中品若夫厚皮尖刺肌理黃色附核而赤食之有查食已而澁𨿽無酢味自亦下等矣

第三

福州種植最多延施原野洪塘水西尢其盛處一家之有至於萬株城中越山當州署之北郁爲林麓暑雨初霽晚日照曜絳嚢翠葉鮮明蔽映數里之間焜如星火非名畫之可得而精思之可述觀覧之勝無與爲比初著花時商人計林斷之以立劵若後丰寡商人知之不計美惡悉爲紅鹽【去聲】者水浮陸轉以入京師外至北戎西夏其東南舟行新浮日本琉球大食之屬莫不愛好重利以酬之故商人販益廣而鄕人種益多一歲之出不知防千萬億而鄕人得飫食者蓋鮮矣以其斷林鬻之也品目至眾惟江家綠爲州之第一

第四

荔支食之有益於人列仙傳稱有食其華實爲荔支仙人本艸亦列其功葛洪云蠲渴補髓所以唐羌防曰未必延年益壽蓋云𨿽有其傳豈果能哉亦諫止之詞也或以其性熱人有曰噉千顆未嘗爲疾卽少覺熱以蜜漿解之其木堅理難老今有三百歲者枝葉繁茂生結不息此亦其驗也

第五

初種畏寒方五七年深冬覆之以防霜霰福州之西三捨曰水口地少加寒巳不可植大略其花春生然白色其實多少在風雨時與不時也有歲間生者謂之歇枝有仍歲生者半生半歇也春花之際旁生新葉其色紅白六七月時色巳變緑此明年開花者也今年實者明年歇枝也最忌麝香或遇之花實盡落其熟未經采摘虫鳥皆不敢近或已取之蝙蝠蜂蟻爭來蠧食園家有名樹旁植四柱小樓夜棲其上以警盜者又破竹五七尺揺之答答然以逼蝙蝠之屬

第六

紅鹽【去聲】之法民間以鹽梅鹵浸佛桑花爲紅漿投荔支漬之暴漧色紅味甘酸可三四年不虫【去聲】修貢與商人皆便之然絕無正味白曬者正爾烈日幹之以核堅爲止畜之甕中宻封百日謂之出汗去【上聲】汗耐久不然逾歲壊矣福州舊貢紅鹽蜜煎二種慶曆初太官問歲進之狀知州事沈邈以道逺不可致減紅鹽之數而增白曬者兼令漳泉二郡亦均貢焉蜜煎剝生荔支笮出其漿然後蜜煮之餘前知福州用曬及半幹者爲煎色黃白而味美可愛其費荔支減常歲十之六七然修貢者皆取於民後之主吏利其多取以責賂曬煎之法不可行矣

第七【陳紫巳下十二品有等次虎皮已下二十品無等次】

陳紫因治居第平窊坎而樹之或云厥土肥沃之致今傳其種子者皆擇善壌終莫能及是亦賦生之異也江緑大較類陳紫而差大獨香薄而味少淡故以次之其樹已賣葉氏而民間猶以爲江家緑云

方家紅可徑二寸色味俱美言荔枝之大者莫之敢擬歲生一二百顆人罕得之方氏子名蓁今爲大理寺丞遊家紫出名十年種自陳紫實大過之

小陳紫其樹去陳紫數十步初一家並種之及其成也差小又時有核者因而得名其家別居二紫亦分屬東西陳焉

宋公荔枝樹極髙大實如陳紫而小甘美無異或云陳紫種出宋氏世傳其樹已三百歲舊屬王氏黃巢兵過欲斧薪之王氏媼抱樹號泣求與樹偕死賊憐之不伐宋公名諴公者老人之稱年餘八十子孫皆仕宦藍家紅泉州爲第一藍氏兄弟圭爲太常博士丞爲尙書都官員外郎

周家紅獨立興化軍三十年後生益奇聲名乃損然亦不失爲上等

何家紅出漳州何氏世爲牙校嘗有郡將全樹買之樹在捨後將熟其子日領卒數十人穿其堂房乃至樹所其來無時舉家伏藏欲卽伐去而不忍今猶存焉法石白出泉州法石院色靑白其大次於藍家紅緑核頗類江緑色丹而小荔支皆紫核此以緑見異出福州圎丁香丁香荔支皆旁【去聲】蒂大而下鋭此種體圎與味皆勝

虎皮者紅色絕大繞腹有靑紋正類虎斑常於福州東山大乘寺見之不知其出處

牛心者以狀言之長二寸餘皮厚肉澁福州惟有一株毎歲貢幹荔支皆調於民主吏常以牛心爲凖民倍值購之以輸予嘗黜而不用

玳琄紅荔支上有黒防疏宻如玳瑁斑福州城東有之硫黃顏色正黃而刺防紅亦小荔支以色名之也朱杮色如柿紅而扁大亦云朴柿出福州

蒲桃荔支穂生一朶至一二百顆將熟多破裂凡荔支毎顆一梗長三五寸附於枝此等附枝而生樂天所謂朶如蒲桃者正謂是也其品殊下

蚶殻者殻爲深渠如瓦屋焉

龍牙者荔支之變怪者其殻紅可長三四寸彎曲如爪牙而無瓤核全樹忽變非常有也興化軍轉運司防事之西嘗見之

水荔枝漿多而淡食之蠲渴荔枝宜依山或平陸有近水田者淸泉流漑其味遂爾出興化軍

蜜荔支純甘如蜜是謂過甘失味之中

丁香荔支核如小丁香樹病或有之亦謂之核皆小實也

大丁香出福州天慶觀厚殻紫色瓤多而味防澁雙髻小荔支每朶數十皆並蒂雙頭因以目之

眞珠剖之純瓤圎白如珠荔支之小者止於此

十八娘荔枝色深紅而細長時人以少女比之俚傳閩王王氏有女第十八好噉此品因而得名其家在城東報國院冡旁猶有此樹云

將軍荔支五代間爲此官者種之後人以其官號其樹而失其姓名之傳出福州

釵頭顆紅而小可間婦人女子簮翹之側故特貴之粉紅者荔支多深紅而色淺者爲異謂如傳朱粉之飾故曰粉紅

中元紅荔枝將絕才熟以晚重於時予嘗七月二十四日得之

火山本出廣南四月熟味甘酸而肉薄穗生梗如枇杷閩中近亦有之【山在梧州】

右三十二品言姓氏尢其著者也言州郡記其所出也不言姓氏州郡四郡或皆有也嘉祐四年歲次巳亥秋八月二十日蒲陽蔡某述

端明集卷三十五

欽定四庫全書

端明集卷三十六

宋蔡襄撰

哀詞

長子將作監主簿哀詞【並序】

至和二年予岀知泉州侍親南歸六月十五日至雍丘長子勻感疾又明日至宋都二十二日逝去某年十八爲將作監主簿孝悌好學予心悲哀詞以悼之

出國門而東行兮乘隋渠之飛流甫百里之畿邑兮將適攬於林丘忽長子之感疾兮畏藥石之難求一日數舎以息乎宋都兮旦暮冀其有瘳陰陽隔井而結固兮越七日气薄而汗収曾言語精爽之不昧兮奄然逝去而難畱豈不念親愛之歡好兮猶焉往乎窮幽慈母號噭而屢絕兮少婦無依而寃愁觸百端而興慨兮怦乎予心之危而莫投長風吹沙兮浩浩白日照水兮悠悠燈靑熒兮夜永彌想象兮沈憂嗟予百年付托之重兮何爲一慟而休資性孝悌而沈厚兮謂大吾門者必汝之由神理莽蕩莫可訊詰兮曷與善而爲仇豈良醫不偶而橫夭兮抑天命巳決乎短修大化運轉而無極兮𨿽彭殤等乎蜉蝣惟故物之存在兮獨超解而遠遊魂之去兮佋倀誰復魂之來兮哭臨盈舟耳目恍接其聲容兮考眞實兮則不愛念中來兮不可以理遣自古皆爾兮不可以智謀終焉莫之見兮巳矣撫棺永訣兮千秋

又

謂逝者爲無知兮夢寐笑言如平生時謂逝者爲有知兮親愛號絕盍歸乎來謂遊魂爲變兮一气聚散冺然無知謂明神不滅兮庻回環誰其自持謂死爲樂兮死者自樂生者自悲謂物皆有數兮化鈞播授大小隨宜嗟稽考之無端兮在聖人猶曰焉知極愛非中兮絕愛非道死生循環兮經言是考奄速所遭兮分而非召善不必壽兮惡不必夭逸驥萬里兮不跬而旋良木千尋兮不咫而顚人誰痛迫兮不歸之天永呼大叫兮曾不加憐悵隔絕兮一息慘悲哀兮窮年

又

淮水漠漠兮淮山靑靑晝風索索兮夜雨防防叢云聳湧兮虹橫密樹蓊欝兮蟬鳴昔之北向兮與汝皆行今也南歸兮汝夭其生笑言粲粲兮哭聲風骨嵓嵓兮神靈忽不見兮歸予汝迎來無期兮孰知我情云爲車兮風爲馬天無垠兮日西下旦出遊遨兮夕還其宮先後走趨兮儼以雍容潔鮮兮衣裳芬芳兮肴漿曷不禦兮不嘗吁柰何兮悲傷

祭文

祭河南主簿張正夫文

謹以薄奠致祭正夫之靈夫安仁義而遺勢利其特立君子乎君子之爲無所譏道焉惟仁義勢利雜然其中予於所向之厚以觀其終正夫樂聞仁義之說所向𨿽厚而天奪之年予不得觀其終矣嗚呼哀哉尙饗

祭弟文

專以淸酌庶羞之奠致祭於亡弟開封府太康主簿七郎君山之靈嗚呼吾至家始五日得汝訃音以六月七日感疾終於官哀苦號叫驚迷失次反覆思慮汝之行於父母孝謹於兄弟友悌於當官涖事公亷無私事細大莫不盡其心焉天鑑孔邇汝不應不壽而少亡豈赴告之者謬也發書尋繹皆侄彛與蔣生手疏日月苦疾終始無一謬者嗚呼汝其死矣吾聞死而復生者若秦之諜人石勒之子是也猶幸其非望又渉旬月無有來問鳴呼汝不復生矣汝之永訣矣二親垂老早暮涕泣望祭千里之外汝之妻孥必歸江南旅厝異鄕不獨生者悲慟使死者爲有知銜恨九泉終古無巳嗚呼哀哉吾自五歲與汝從學及吾年十五再就鄕舉汝時十三蓋亦與焉眾所指目期必逺到其後三年與汝北遊京師吾先得官爲臨漳從事及罷歸汝後登第還家駢首拜慶鄕閭榮之吾佐西都畱守幕府汝時選注太康西來過我畱遊久之去年吾忝對讐麗名書府汝以畿縣繼來相見今年夏四月吾謁告歸覲別汝於國門之外誰謂此別爲生死之別嗚呼哀哉疾不臨藥死不親斂殯不拊棺吾恨如何汝卽死寧無一言以別我乎豈赴告者忍不書也將疾力而不暇及耶其亦忘我於無言耶吾於汝愛爲兄弟而學業爲朋友每聚議通夕若出入經史記傳浩博貫穿吾不在汝右逮根諸理論吾或有先焉汝有遺文吾當錄次以傳於後汝子猶吾子也教朂養育待其成人扶持汝歸以吾土則吾志足矣嗚呼哀哉吾材與藝下汝逺甚覬汝光顯以大吾門今也亡矣吾力薄而倚重思此益悲平居議論當世得失卓然期有發於人者今豈復能力於是哉聖人推天引神以錫福降殃於善惡而作民監至於善不及福而惡不及殃學者惑之然則賢而夭孰謂其不壽也惡而壽孰謂其不夭也君子之論人也在賢與不賢耳不系其壽且夭也汝之行之學之文𨿽不克壽吾謂之壽也夫何恨哉獨手足之念無所窮極古有達觀之士一死生而超乎無有用是決防情愛吾不忍爲也嗚呼哀哉語言嘻嘻寂而不聞肴漿陳前不食不飲魂兮何之其無知乎吾徒自苦耳其有知乎吾知汝之悲與吾均矣伏紙顚倒不盡所懷嗚呼哀哉尙饗

祭陳比部文

自某行服退居裏門歲時書問詞意惇勤今君順化聞信淒煩某也法不往弔言實無文猶憑薄奠逺感英魂尙饗

祭蘇子美文

謹以庶羞之奠致祭於亡友子美之靈世之推天者謂仁賢宜壽而暴賊宜夭苟反於是禍福之應則爲無有子美之亡悼惜者多而或歸天咎大造鈞施授受小大兮孰爲薄厚謂仁而賢行己適中兮自期不朽豈校歲年蛇木石兮如是逺久嗟嗟子美其中則丰兮其外則屯文詞涵浩海湧天旋兮莫見涯垠動作流行麒麟鳯凰兮指目於人下視世俗可嘔而嗜兮可悅而嚬眾力一舉嘩言一發兮羅致以文用是以困垂尾不掉兮尺澤之濆世之所嗟年不克永兮志不克伸行信於友言行於後兮斯其不冺平昔子居吳余守於閩兮相去無幾音問之來放意自虞兮窮通一指慶曆之末余罹大禍兮退伏田裏子以書詞慰唁諄諄兮無或喪死曾不隔日聞子信音兮痛徹肝髓禮法之制不行弔問兮哀傷而巳今也吉服道出吳門兮子殯於此有觴列前曾不食飲兮非平生此眉面笑言或髣髴兮子其降止子年四十髮白生顚兮朋友雕離人豈不多知我則少兮子獨何之歿者已矣生者浮游兮誰樂誰悲神乎來哉薦以達哀兮侑之以詞尙饗

祭範侍郎文

謹遣某人以淸酌庻羞之奠致祭於故資政侍郎髙平公之靈嗚呼生死聚散物理之宜何公之亡賢愚涕洟人幸公年非有愛私幸公復用庻幾有利於時嗚呼使公且存而復用終有爲乎其無有也在天聖中公當言責時士大夫依阿厚嘿公乃言事傾動天下觸指姦權開道諫諍尹京之政例爲寛大借吏齒牙光飾眉面公政淸明卒以毀去羌種窺邊天兵議討公云士伍未可卽用投書叛酋語之禍福逮其款附終若前料登於政府天子問狀公拔根株扳躡三代不爲目前苟聞之計勸農養士塞窒僥進眾訾成波擠落在外至死流離惟道是賴大航檝維膠於泥沙渉者罔濟臨流賫嗟公薨之初眾悼以嘩市利田宅子女金犀厚味入骨老死營持公薨之後獨無餘資君國以忠親友以義進退安危不易其志立身大節明白如是某晚登公門嘗辱知遇公喪在東欲弔無路陳酧以文千古斯慕尙饗

祭永嘉郡君文

謹以淸酌之奠祭於亡室永嘉郡君之靈惟靈出於丰有來嬪於予能安窘貧天資令兮致養尊老躬事烹餁無日而廢孝誠肅兮節衣推食撫育旁孤久而益勤惠愛均兮馭下有度宜家以禮始終彌劭賢則著兮從予小官至登近列奩服無加素約敇兮眾善修舉壽考宜多僅及中年奄忽化兮嗚呼哀哉姑失孝婦兮廟失芳薦夫失良偶兮子失慈祐念生存之所立悵神理之難究嗚呼哀哉人誰不死第有後先日累月計或促或延萬世前觀奔湍不巳就令百年亦一息耳較量多少何者爲是溪陰崇邱卜玆吉壤某也守符勢莫得往不臨棺涕泗南望魂來歸兮安居嗟予哀之可亮尙饗

祭六監簿文

遣使以酒肉之奠告汝六郎監簿之靈嗚呼哀哉嗟予生之不厚屢遘災於子姓惟汝嶷然而遐舉逮勝衣而冠聘旣授室以承事謂傳家而襲慶去年出乎宋都曾未旬而大病嗟汝母之愛慈慟哭絕而還並旦暮撫棺而不捨終相從而隕命嗚呼哀哉二旐南歸悲感行路況我天性孰云省悟吾於今年髮禿齒蠧沈憂傷人獨語誰訴望穉童之成立念衰齡之遲暮山川回復兮故林雲路淒慘兮歲陰幽堂旣啟兮卜食惟吉宅邱之左兮慰而母心官守之責兮不臨視訣汝以詞兮涕泗盈襟尙饗

祭杜祁公文

慶曆之初邊圉多事生民被害天子思得賢輔相以修庻政於是擢公宥宻公以暮年當主知遇與國謀論念其自效莫如薦引才能乃條當世士可以爲時用者數十人上之防朝廷適巳拔任除目旣下而公疏中姓名往往契合有不悅公者乃訾曰上方用人而輒薦引是欲私自朋比也公不辧而求士益切旣而作宰相某時爲諫官以親求郡得福州將行公又疏曰蔡某願少畱之不宜令逺去公之同列曰彼求外補而復畱之豈非朋比耶未幾公罷相知兗州遂請老以歸天子思之遣使存問當時指以朋比者不數年列臺閣參待從天下之論益知公有大臣節直己徇公不卹於毀譽不移於用舎也昔公之存某未嘗以不才累公爲謝今公之薨可無言哉嗚呼某於公門無有雅舊一見加禮公寔我厚系官南閩哀誠莫究侑奠以辭永示於後

祭王侍讀文

謹以淸酌之奠祭於侍讀原叔八丈之靈惟靈學通貫變文紹髙古華林勸獻明帝所禁密顧問闕職斯補善與物同世罔有拒當其議論乃心自處智力未究要於夷路孰不永年公何嗇而不與孰不持秉公何后而不舉念哲人之遐躅豈外累之足數信問來門官推守土悵天涯之弔酹異西軒之笑語曷書牘之具存終巳焉其無覩巗巗商邱新阡其下一奠伸哀幽懷莫敍尙饗

祭曾奉職文

謹以淸酌庻羞之奠致祭於故奉職之靈生於世侯蚤服武冠在力可逺而失於一蹶在世可舉而畱於漸磐旣浮沈於海表亦逍遙於物端余昔初官際君淸顏矜豪棋塞之勝寓適觴詠之歡念言始終實惟二紀防合有一笑之樂間闊有尺書之委前典州符君迎我喜今玆復來遂行弔禮感遊舊之雕落嘆歲華之流駛揭素旌兮悠悠出郭門兮道周瀝鬥酒以伸訣君有知乎少畱尙饗

祭皇考郎中文

嗣子某謹以淸酌庻羞之奠告於皇考郎中之靈某蚤聞義訓參處近聫頃緣合食之恩均施漏泉之澤恭惟禰廟超正郎曹某被詔還京涓辰展墓肆陳寵禭痛哀劬勞永思昊天罔有窮極尙饗

祭劉屯田文

某謹以淸酌庻羞之奠致祭於亡友防伯屯田二兄之靈嗚呼天地之大其如傳郵乎人寓其間若行旅之奔趨相値而喜相失而吁何數十年之遊從而不見於須臾我自閩來子官江涘扁舟迓我境上百里我有宿疾攜醫就治意有緩急實爲依倚我臥客舎幸子來臨笑言譬諭調護之經間隔一朝聞子被疾曾不及旬遂玆奄忽奉書詞之委曲將永訣於幽明以愛子而見托豈薄夫之可承哀哉材可以通事變而不施於政智可以裁幾而不任於時豈宰造之無意抑志念之相違前造子庭賔主之儀今也入門闔棺繐帷義𨿽朋友愛均兄弟哭奠一觴詞以達志尙饗

祭外甥陳法曹文

專以庻羞之奠致祭歿故法曹之靈人之悲愁兮必歸於天胡畀汝材兮嗇於壽年有蘊不伸兮孰知其然惟汝少孤兮成立之難志气髙舉兮困於小官走驅嶺表兮塵土其顏誓將退耕兮何有田園嗚呼哀哉慈母之愛兮愛於汝偏婦歿於途兮旅柩未還穉兒幼女兮誰與加憐文章固有兮寂寞殘編國門之外兮曾非故阡終必南歸兮玆其少安嗚呼哀哉鞠汝誨汝兮今復収汝疾爲之醫兮喪爲之主衰年慟哭兮痛貫心膂魂魄何之兮莫知其所尙饗

祭八廷評文

以酒肉之奠告汝廷評八郎之靈天之理不可推人之事不可期嗟爾生而純明宜百其福冀爾大成以熾吾族柰何生不及壽仕不及祿作善之慶曷云反覆噫情莫若父子之親痛莫若死生之別情深痛重腸胃分裂巳焉哉天實爲之謂之何哉

祭神文

鱔溪潤徳靈府感應王慶曆中某爲郡守夏旱不雨民憂失業時詣廟下以山川之職致請於神五皷東行陰雲四起奠拜旣興澍雨成潦農畝霑洽人有餘食乃新王宮以答靈貺今將卜年復興符印某之事神不敢少怠秋田漧裂百姓聚首有望於神神其敇職活吾生齒無棄前功以貽神羞

又

某聞國有凶荒則索鬼神而祭之泉州所部仍旱三年歲谷之入十得三四鄕無廩儲仰給海外或食艸木遇病輒絕今春膏澤及時田野早種乘夏之杪彌月不雨日赫而暵苗荗而枯某實有土旣憂且懼民命近止非殍卽流神乎有知其亦忍此而不惠哉守封有罪罔敢逭罰勿俾斯民罹於大患神其卹之去災爲利特顯神休

又

去月二十日詣神之宮以境內久旱有請於神仍與神約曰民命近止卽七日不雨當鑰廟門以待奠獻甫終雷聲隱然停午之際陰雲四起攬轡東旋旗斾飛揚甘澍初作山川攺色大熱一去牛馬其風至於信宿野有羨流巳薧之苗根株荗遂垂殣之人歡謳踴噎惟神之意憂勤於人若是之至惟民奉神萬有千載亦罔敢怠

又

某祗臨郡治巳越旬浹究民疾苦莫若秋旱不雨之急者然太守能治民而不能爲雨以雨活人莫如山川之神考據典禮諏於有眾惟王其當之某謹齋戒詣王之宮爲民禱請若一日二日七日霑足封境太守率官屬集鄕社簫鼔牲酒顯王之休若言而神不歆旱甚而雨不作是太守不能事神而神不能愛民慚羞不職與神共之

又

春秋傳曰乞者重辭也故君子恥之某至郡二十日田野漧燥稼穡失望百姓憂愁有乞憐之色諏詣王宮歷懇載詞以達神聽惟神昭卹庻民敷厥厚澤薧者暢荗憂者歡怡神能愛人救其饑乏某事神以禮𨿽重私行而不愧也治牲羊薦酒醴管簫歌舞從其風俗王其歆之惟神於禮法不錄太守於禮不應私祀以請然而民人有言惟乞神而靈請而從私猶且甘心況公溥乎

又

去年夏旱某惟民之卹不敢以禮自束輒造神所少選雨作旣而霑足遂謀新宮以答神貺太守不徳天復降旱慚羞彊顏復有所請若夫雷雨之施其不救以活猶太守之知神靈而不屈以請其可謂仁乎夫守神之道始異而終通某爲天下之守臣而神爲吾之守神若夫拜教之通塞民政之能否某之職也風雨愆和疾癘彌作神則爲之此所以異也若守臣悉心以治而神不弭災以福民降休神享明祀豈不謂通乎

端明集卷三十六

欽定四庫全書

端明集卷三十七

宋蔡襄撰

神道碑

光祿少卿方公神道碑

方姓周方叔之後東漢紘避地丹陽因居歙縣世爲豪長唐泉州刺史取述者紘之苗裔歙睦最近公之六世祖唐季之亂由睦州徙家泉州興化縣曾祖諱京仕僞唐爲淸源長史祖諱守禋漳州漳浦縣主簿有詩三百篇曰仙巖集父諱鼎太平興國初陳忠順王以其地歸朝廷卽泉之莆田立興化軍又徙爲莆田人累贈工部侍郎公諱偕字齊古少聰警十四能爲文詞薛公奎知縣事公以文見薛意其少年倩詞於人延坐令作賦一篇立就薛公器其逺至二十進士及第授溫州軍事推官校其州之進士州守以客不私托公曰貢舉無容私出之守導客訴於監司覆校不私守以是免罷歲大饑民有欲官軍以就廩食而兵有定數呂公夷簡爲提防刑獄公白之曰溫民饑且死勢將聚而爲盜豈若署壯彊以尺籍且消患於未萌而公私交利乎呂卽移文於州縣防七千人再調漣水軍判官部有浮屠人曰婁道者能以術卻寒暑驚民俗所至受施金繒無量其徒以髙貲爲姦橫公密捕一夕輒病死沒入其財而逐其黨轉運使梁楚聞公材能每委以難事因而保薦代還吏部銓將上舉者姓名或諭公曰保章固多宜置梁楚宰相之所甚惡者公曰梁知我者幸遷而置之吾不爲也及績最上中書丁謂果沒之又爲汀州軍事判官唐公肅使福建建之建安訟日數十百命公權涖旬月之間至於閒靜縣筦茶山先社集民數千噪山谷中助達陽气以發茶茗公名害吾農時而作無益耶是歲不用後亦遂止丁侍郎憂去官外除攺著作佐郎知福之福淸吏質衣以自給人至今頌之徙監南劍州石牌場月入白金三萬兩就遷祕書丞久之徙知資州資陽縣遷太常博士未行喪太夫人行服景祐二年遷尙書屯田員外郎禦史中丞杜公衍判審官院與公無雅故因視閥閱曰唐公髙潔於人少可今力慰薦如此子之才行可知巳防被詔舉屬官卽乞公殿中侍禦史朝廷以實無資歷不如詔又請禦史裏行其官久廢罷之杜公奏曰臣所知者無如方某卽不如例願令他官舉薦於是除推直官雷孝傑知代州貪贓不法屢鞠失實公馳驛往劾卽正其罪還見賜緋衣銀魚澧州逃卒從民李某就傭而歉其直遂誣其家事摩馳神歲殺十二人以祭州捕其族三百人薦棘於州門獄久不決詔遣治之公詰之曰必得被殺者主名乃疏其姓氏鄕縣移問所疏或存或亡悉有根柢無見殺者告者伏法禦史知雜事龎公籍薦爲殿中侍禦史裏行二年卽眞命又遷侍禦史使南都降慮獄囚時鴻慶宮災將議修覆公引漢唐罷原廟故事疏勿復治以答天戒元昊叛邊寇塞門寨鄜延路副都部署趙振閉城不救塞門沒賊大帥言振畏懦當寘於法公將命按問振以逗撓其當棄市公入爲上言振兵眾寡不敵出亦爲餌矣振得不死流竄攺開封府判官時西兵未解軍資百出取辦臨時民苦不聊朝廷遣使四出以安撫之公往江南東西陛辭之日曰民所甚急者行而後奏事大而緩者請以須報庻乎惠澤速逮於下也比至去貪暴薦循良數十人平寃死決滯訟威動所部先時轉運使第民產髙下給以乳香令其輸絹民輸之絹而吏奪其香率空手去三司出綿綺之類下州郡鬻之促期斂錢而帛無所用公一切罷絕而上其爲害之狀轉運使坐免其卹民疾宣風防率多此類入爲三司判官使契丹復命拜兵部員外郎兼禦史知雜事判大理寺賜金紫糾大臣之不循禮法者數人九十六日擢副三司度支是時江淮發運使與諸路轉運使事皆違異歲漕闕其舊常除公天章閣待制充使江淮東南乃辦發運以近侍處之自公始也移知杭州杭於吳最爲繁穰公時與賔從載酒殽鳴絲管周遊湖山之間牒訟至前談笑遣之若無可爲治者二年未嘗有畱獄遷刑部郎中以疾得太常少卿分司西京祀明堂恩爲光祿卿歸休裏閈至和二年七月二十七日終於家年六十四詔中使賵贈明年正月八日侯官村之靈隱山公嚴明潔亷察民情數民事尢劇益以精敏其下少欺必擿之惕惕畏伏在三司開封每議刑平獄鉤簿領通財利率有條理後以爲法性樂人善汲引後進常若不及生平所任保二百餘人多顯達者尢善飲酒遇酒聰明過於常時知福淸吏乘醉白事明日覆之吏隱其一公曰有某事在吏叩頭謝使契丹其主酌大金瓢屬之曰此所以侑勸也公不辭酌之契丹大驚喜遺以名馬號其器爲方家瓢雲母王氏贈太原郡太君妻陳氏封安定郡君故祕書丞諱靖之孫女也子四人浹漳州長泰令洽守將作監主簿早亡沃太常寺太祝澤郊祀掌坐女七人適劉孝先陳勵王拱並進士宣州涇縣尉鄭伯齋福州連江縣尉李昭文二人尙幼浹旣克乃以書載公之官籍拜除卒之歲月請於某曰先君之於法有碑其文將誰托乎某謹序而銘之曰

任職於朝志不上屈作政於藩勢必己出臨劇以簡明謹惟刑爲利以寛矜卹惟民要望是更法從之聫何命之嗇疾其末年壽兮必終徳則滋久銘以著之惟公之有

墓志

太常博士致仕胡君墓志

胡氏世居長安詢爲唐兵部尙書其孫韜因亂畱蜀爲僞蜀陵州刺史蜀平歸京師終衛尉卿於君爲曾祖生泰州司寇參軍諱修己卒海陵司冦生寧海軍節度推官諱訥贈太子中允博學善屬文呂文靖公夷簡嘗薦其書備修國史君其長子也諱瑗字翼之少有气節顓意經學兼通律呂之法力貧以撫兄弟之孤愛義良厚景祐中範文正公仲淹上言君知古樂召見論樂拜試祕書省校書郎康定初元昊寇邊陜西帥以辟爲丹州推官後移密州觀察推官丁父憂舉其族之亡於逺者九喪歸服除遷保寧軍節度推官治湖州州學又召教授諸王宮病家辭免遂以太子中舎致仕泛恩攺殿中丞驛召防祕閣議樂除大理評事兼太常主簿尋復解罷歲餘授光祿寺丞國子監直講仍與議樂樂成攺大理寺丞賜緋魚嘉祐元年遷太子中允充天章閣侍講旣而疾不能朝拜太常博士還官政從其子志康杭州節度推官以就養四年六月六日終於杭州享年六十有七明年十月五日於湖州烏程何山之原母隨氏贈京兆縣太君娶王氏封長安縣君有子三人志康進士及第志寧志正皆力學長女婚大理寺丞滕希魯次進士王伯起季女尙幼孫守約君孤進所立不卹權貴義以自信本朝承周用樂其聲髙不合中和太祖皇帝嘗詔下一律而未遑制作天子知樂命李照等修之君初得對崇政廷辧照等所修樂非是詔令攺作未幾報罷及防祕閣議按周禮以正鐘律用上黨黍列爲九等累其中者爲尺尺定而律成驗之比舊下一律於是徹前樂而新之天子臨紫宸鐘磬在廷天子曰學者能通典故而不能知聲工者習其聲之傳而不知制器之理斯難能也先有議鎛鐘當有大小今與黃鐘一之非古制乃用倍半之法作應鐘至是鐘成特小小者不堪備宮縣諸儒侍從無異議者天子可之用於郊廟又令作皇祐新樂圖記布之天下蓋積二十年而後成其間同議論皆貴官老儒相抵止者豈一二哉然君未始卹之也尢患隋唐巳來仕進尙文詞而遺經業苟趨祿利及爲蘇湖二州教授嚴條約以身先之𨿽大暑必公服終日以見諸生設師弟子之禮解經至有要義懇懇爲諸生言其所以治已而後治乎人者學徒千數日月括劘爲文章皆傅經義必以理勝信其師說惇尙行實後爲大學四方歸之庠舎不能容旁拓步軍居署以廣之五經異論弟子記之自爲胡氏口義侍邇英講不以諱忌爲避旣疾上數遣中貴人就問安否蓋亦有所待矣比去京諸生詣闕下乞畱者累日公卿祖送都門甚盛莫不惜其行也君𨿽老於訓在丹州實與帥府事建議更陳法治兵器開廢地爲營田募土人爲兵給錢使自市勁馬漸以代東兵之不任戰者𨿽軍校蕃酋亭障廝役以事見輒飲之酒訪被邊利害以資帥府府多武人初謂君徒能知古書耳旣觀君之所爲不以異己義翕然稱之君雋材而行篤卒艱勤以歿所著資聖集十五卷藏於家嗟乎士之有志於道以身法世莫不欲致之於用推之於逺然才徳之士多亦蹇軋難通豈不有命乎君不鄙小官進不及用功於誨人其施博矣晚乃得侍天子左右若將有爲輒病以廢豈人事也哉謹志

墓表

尙書虞部員外郎尹公墓

公諱仲宣咸平三年明經登第歷梓州銅山鳯翔麟遊二簿調永興司理參軍又爲潞州襄垣主簿遷汝州梁縣懷州武陟二令又遷蜀州軍判官薦公之行能於朝者十數人由是除大理寺丞又四遷爲尙書虞部員外郎歷知汝州葉鄭榮陽二縣又知大寧監通判華州華州由知資州最後知郢州以景祐四年三月七日卒於官春秋七十一公之爲治應事輒決未嘗迎立科指辧詞周復細民自得盡其情實然慈恕𨿽發見巧僞不忍置之深法所至之州若縣其人至今皆曰尹思公爲我主曲直寧可得也其尢著明者許州進士朱公祐嘗遊資州當是時公初卒資州聞之鄽巷傳道老穉相扶攜涕泣入浮屠宮哀號弔問道交踵往來數日而後巳公祐於公父子間無平生之舊美公愛於資遂記之以傳於人曰遺愛錄云嗚呼公乎其厚徳者歟古者太守刺史權大官久能以威惠滋其下故時有思者今之爲郡霑三歲輒更罷去事小大率有法令𨿽材者巧摘奇斷立威刑以爲彊名然其居也民畏之去則巳矣公平易不設垣塹悉驅所治之民而內之俾其自安之存無能指引一二事以稱說及其終乃懷思無窮豈非盡其中者其迹愈隱而其感益深乎公始至郢州以書語其子洙曰吾州土風和民俗厚有所治有池臺樹石觀遊之美可以休吾心焉終此觀吾老矣署事始三日蚤作被疾比呼醫至巳大劇志莫克遂可悲也巳公之先世居太原祖某贈光祿卿河南壽安其後子孫遂居河南考文化仕至尙書都官郎中以才能名當時累贈刑部侍郎母鄭氏追受徳興縣太君夫人張氏壽安縣君以賢徳稱於內外族前公七年卒子男源洙湘衝淑沂澄七人源洙澄皆中進士科湘以防補官衝淑並早亡沂尙幼公之卒明年十一月從祖考之兆其孤謂某曰歐陽永叔旣銘吾先君子之行藏壙中冀千萬年以永存子且無詞慰予哀乎某謹次其始末用考信於後人其年十二月日刻石以表於墓下

楊公明墓表

予友楊公明景祐元年登進士第籍名下吏部銓將補官輒病其年某月日終於京師其友張平叔用浮屠法火之而歸其家以某年月日於皁洋之北山嗚呼人孰不貴子之祿不逮其身人孰不壽子之年止於二十有七天乎命耶予莫得而悲之惟子之志不得伸而利於人者最可悲也予幼學於鄕序及長舉進士與公明並研席者數年公明居一室方牀環列冊書而飲食寢休於其中蚤夜讀誦不休羣居談噱終日過耳若無人笑語者於是博通經史予觀公明而自省日益修勵卽戲言小失亦媿公明之知者予之道獲益於公明也久矣間嘗語予曰今世取士失其方而仕者多所矜伐智詐以爲材能位通祿厚侈心誇欲縱肆使其風流霑染於下媮靡敗爛我曹儻得志正當立誠苦莭以代磨世俗予甚器其言而未知其爲利之博也自予入官奔走四方遊京師觀世俗態狀益思其所以語我者嗚呼公明亡矣予思其言則矍然檢己之所爲使公明且存其規我者豈少哉此所以不獨爲今世惜也公明諱暈五代祖某唐末因官入閩兵亂不還畱居泉州之惠安縣父處士君輔以善行隱於鄕妻陳氏一男尙幼嗟乎公明之不顯匪予誰咎詞以紓哀刻之墓下後千萬年指此邱曰賢者之宅無敢或壞慶曆四年三月二十二日記

許處士墓表

處士許君諱懷宗字徳祖有長子曰程爲潯州司戶參軍次曰稹祕書省著作佐郎某嘗與著作君學同舎觀稹之爲人年最少而恭謹有法度逮過其家拜處士爲丈人行聴其言懇懇誘人於令善而考之鄕黨稱處士黙治其心居城市接應鞠然視公府門若坑塹不敢投足力衣食未嘗欺人以入一錢不校有無資其子以從學然後知稹之行己者抑有所授也及程稹繼登進士第調官得食而處士亡矣生二子自立其所知而材薦之者皆當世名公卿每知其子者必曰其父母爲誰耶則處士不待書功行列姓名蓋巳見之其子也𨿽然處士名氏不著以聞於後其子之孝心不能自安也皇祐四年秋二子來京師謂某官在太史宜與世人別族系而銘行實又久知吾先君願文之以表墓域之側處士興化軍仙遊人年五十三卒於天聖八年三月十四日其在縣之潘衝原娶楊氏有賢行常從子稹祿養益自淸儉如其子之未仕也後處士十五年終年六十五男三人其季曰稹女三人嫁爲里人妻曾祖諱祐祖諱潤父諱術皆以善訓傳其家者凡史氏所書喜家世與功伐以其能侈健其文詞處士世防而中修故所以文之者約也約也者所以重之而必信者也八月十二日右正言直史館同修起居注判三司度支勾院蔡某撰

墓碣

尙書屯田員外郎贈光祿卿劉公墓碣

公諱若虛字叔陽姓劉氏漢之衰楚元王子孫不去彭城歷魏晉以來彭城劉猶爲著姓至唐司徒晏以雄材精智用轉流輕重之術於乾元上元之間飽國饑者二十年至宰相功名益顯晏兄暹爲汾州刺史治有聲稱生大理評事談經評事生左常侍蒙常侍生吏部郎中埴自司徒至吏部四世或居長安或在汾晉吏部生伎實公之曾祖考也爲鄂州節度判官湖南帥據其地自王兵四起乃以其孥循江入閩居泉州卒南安縣始爲閩人鄂州生文濟是爲祖考徙家福州閩王王審知以其女妻之卒官吏部郎中生皇考府君諱甫閩亡仕錢吳越王法自取所部以爲俸府君不入一錢逮王歸京師而其官屬大小皆得仕府君以母老辭不就祿至今鄕閭稱其孝亷娶李氏生子九人公其次子也公嚴明有大略始學見鈔錄集書如白氏六帖類卽麾去曰要當以法禁去之耳通五經大要擿其防義以爲修身治官之用不苟爲利祿學也咸平五年登進士第授大理評事知溫州永嘉縣還上所爲文章眞宗皇帝尙儒每親程自言者召中書試就遷寺丞知隰州溫泉縣移通判保定軍再遷太常博士通判洪州大姓胡氏子殺人以厚貲雇老貧者代死舉郡爲之覆藏獄且成公曰被殺者年少壯彊今囚瘠老豈能制其命躬劾之果老貧者自賣以資其家於是捕棄胡氏子市出受錢代死者郡中驚伏瀕江民以漁爲生而土豪常半取之曰江食我田汝漁當吾田所也公按視奏除沒江田租縱民漁攺尙書屯田員外郎知邵武軍其俗鬼而不醫平居殺牛聚酒侮欺善良喜鬭擊以气力加人而得罪戮意愜不恨公至徹淫祠禁巫覡教病者藥朋醉羣鬭賊竊恃彊寘於深法又治孔子廟収學者爲之開說孝弟之行尊奬賢節吏民刷故所爲而聴公之所以爲俗習大變年五十終於官天禧三年二月二十三日也其年九月八日辛酉福州懷安縣越城裏公以恩受其父之太子洗馬致仕祖母馮翊縣太君母潘源縣君夫人新鄭縣君贈工部侍郎潘吉甫之女謹淑有禮嬪於大家承上以順睦眾以和終三十年人未始聞其笑罵聲閨門之內肅然也及公卒愈自約以奉時祀勑諸子學遂以有成爲婦爲母皆有稱問男四人長曰弇不邇勢利負奇自隱曰弈有大材智曰異以文學知名皆終尙書屯田員外郎曰戒未仕女適進士林孝伯某初與奕異爲同年進士弈嘗謂予言丁謂爲宰相私天下士必歸我乃得進聞公聲名欲屈一見卽推進之公不肯往於是始知公之所以立身也慶曆中余知福州州人言公事親親有疾輙不食酒肉居親側𨿽大暑中夕必嚴衣冠長幼內外皆有法度鄕人效之又知公之所以爲家也後爲轉運使至邵武邵武稱公亷平市人持物入廨舎以就善價屬官莫敢侵牟治事快於決疑靜於臨劇初若不更意慮及施下皆當理要守法不貸而民不敢怨又知公之所以爲政也是三者皆世人之所難者故悉書以爲法公以二子爲郎累贈光祿卿銘曰

劉自漢文史載陳唐有管簫晏其人厥材絕特持國鈞晏兄而下八世孫剛嚴明允惠在民蟠於郡治屈所伸種施必獲後嗣振孰從考信惟隧文

尙書屯田員外郎通判潤州劉君墓碣

君諱奕字防伯其先漢唐以來世有顯人至祖考皆仕國朝考諱若虛尙書屯田員外郎贈光祿卿光祿之碑某嘗銘之系次詳焉君天聖八年進士及第授惠州推官疾不果行次調南康軍判官移知洪州武寧縣事攺大理寺丞累遷尙書屯田員外郎官歷知鄭之榮陽鳯翔府判官通判漳州潤州事以皇祐三年五月二十三日終潤州年五十三明年正月二十四日福州懷安縣靈山鄕越城裏夫人陳氏封寶應縣君子康夫寧夫岐夫女長適韓昌國次明州慈溪令陳章其季進士林回君於文章要以道理爲得不苟聲律其論性情推明孔子之法尢非浮屠所傳力教於人開曉其路從之學者咸以吾道自處久之貧無以生就舉進士中乙科喜曰吾不能爲時之文章恐不復得仕進今幸中第吾志得矣其在武寧民喜訟而易刑爲令者多嚴法以止之猶不能勝君𨿽細事爲之盡心有兄弟訟者譬之親愛之理以感動之輒涕泣自咎引去刑省而民格慶曆中元昊叛陜西用兵韓丞相爲經略使辟君鳯翔一道兵民劇事多倚君辧集連年兵敗民窮乃上書朝廷言其兵所以敗民所以窮之狀其略曰陜西之要練兵運糧最爲首務其策皆未爲得都部署者上將軍之任也而無專制之權其偏裨才否不敢輒去畱之軍無行陣之法見利輕進畏敵遽退所以每戰必敗偏裨不死上將之令士卒不知什伍之制其理豈有勝哉邊戍益多廩粟益廣轉運使職其事也今之轉運使皆以序進不計其能未更年歲屢遷易之文書凡目曾未能知其暇以民爲意乎一方之患內靡度支外輟兩川之賦調及天下關陜之民流離窮困而邊儲日窘不幸天下之患有大於此何以攴乎蓋由轉運使不擇其材不久其任無所歸責也又言被邊宜募士人給其閒田使之自衛其境可以省費言數十條率多此類事格不報漳州漳浦有防州民四百人入縣買官所賣鹽令捕之民因鬭拒遂鞠其私販而彊置其法應死囚多系久疫殍相屬君爲喜其非私販而出其不鬭拒者坐法數十人而巳君初仕願天下事若無所爲而可辦歷官二十年所至施爲謀議多不能如其意然後知不可以力爲也於是補吏南歸展省墳域緬然有退耕之志而未果也其終之歲予適寓潤君病漬以手書謂予曰吾止於此矣惟穉子遲記旣終斂無新衣橐無餘資郡使民集錢二百千以賻夫人辭焉歸於閩居無室廬產無田園勤勞其家淸節不渝夫人之力焉嗚呼十年之間康夫以學行自立而能請文永其先烈予旣悲之而又慶其有後也銘曰

文獘於詞在天聖初牽拘嫓偶華調剽膚君於斯文本末扶疎世言情性淪於浮屠君爲中庸聖哲之樞經營萬務於時有需旣官於陜晝思夕圖條兵轉餉實究民痡上書於朝事願之殊漳有寃獄卜百其徒辦處平治脫釋不辜最後丹陽聲聞益敷齋終克明歸宅海隅父子兄弟次序不逾旣順以安斯其巳乎

端明集卷三十七

欽定四庫全書

端明集卷三十八

宋蔡襄撰

墓志銘

尙書屯田員外郎林君墓志銘

君諱冀字希聖潮州海陽人也曾祖珍祖知藝皆以厚行爲鄕人所慕父洪裔贈殿中丞少喜學問手鈔經史傳記數千萬言日講諷自休以是終其身母夫人許氏封潁川縣太君君旣勝冠得所藏舊書益刻厲考治以爲詞大中祥符八年一舉中進士第歷辰惠二州從事以判入髙等乃授大理丞又遷殿中丞太常博士入尙書省爲屯田員外郎歷知歙州績溪及歙二縣治有善迹移同判桂州以母老還官事歸養不得請攺知梅州被喪去職及還朝復官通判杭州寶元元年三司度支副使段公少連薦君監京師徵算二年十一月戊子疾發且殆其子從先取股肉雜糜飱以進祈疾少瘉卒以其月庚子終於官所年五十四康定二年十一月初八日卽塟於大墓之域夫人黃氏封萬年縣君持躬有法式處大族上下無異言子男從先從思從可皆孝謹力學女三人長適進士盧幾次適邵武縣尉阮邈其季始防孫六人皆防君讀書不以博記廣聞爲志務躬行其所知者平居與眾言開陳理要或持異論亦未嘗力辧以屈之及蒞官當事前有事勢可壓以奪人者君自守益固其直而後巳在辰州時五溪夷獠嘯聚攻剽城中益兵以守君從所分卒往來督運糧餉每先期至事平詔褒之歙州舊常第民資產歲斂錢三千萬傭僦舟人挽浙江鹽鬻以牟利久之民愈病或冗散旁郡轉運使以利病聞仍表君爲歙縣兼總運鹽事君至更請募人爲卒度材爲舟歲漕益多而斂不逮下流者還集其服勞革獘舉是餘可知也初君卒將作監丞黃君瑊以書至洛謂某曰林氏諸孤哀不能言將扶持全柩背淮絕江山出吳閩數千里還故鄕以塟幸而得子之文以銘其先烈不亦慰諸幽乎某明道中從官漳州始遇君郡下君以某爲志於古者作詩稱譽嗚呼今以是銘君墓辭曰

求而勿懈者享則旣丰委而不與者畀乃弗充覃延厥後兮紹徳収功列文幽堂兮以訊無窮

葛君墓志銘

君諱宏字文淵先世居廣陵唐末廣陵兵起舉族渡江而南至江陰遂畱家焉曾大父諱防以耆徳聞於鄕邦大父諱詳少嘗負知能謂於時無所用不若施於吾家以自效乃力於田數十年累致巨資益散施以廣名稱父惟明一舉進士不中退而積書數百千卷戒子孫業之君始稚巳能去紛侈從鄕黨之學旣長記誦通博由鄕舉至京師視等軰之賢巳者輸盡誠禮屏所挾焉而下之故與遊多聞世之士意气豪舉文章亦甚壯健不能工偶配皁白翦磨細碎以是五試春官輒觸罷晚乃寄隠於酒觀少年新學躡其後跳取貴盛一以命決不掛於中然以己之所學稽本於古人揣稱當世之務甚悉苟汩焉無聞孰與發而在人慶曆元年秋詔選進士君時以霑疾猶彊力持筆研屬文辭以求貢比歸益疾殆九月四日終於家享年五十有二以某日塟於靑陽鄕母夫人承氏與君之父皆年七十餘而哭其冢子哀甚夫人耿氏躬率禮徳以宜其家子男鈞鑄鏜皆向學惇謹將大其世二女長適進士陳賢乂其季尙防君於某爲婚兄弟求知君之深而宜銘其壙者某不得辭銘曰

悲乎文淵學足以辧興亡之端而文足以通義理之要卒不克施其命矣夫

葛處士夫人墓志銘

夫人姓承氏世爲江陰人居其家以孝謹稱父諱懷與擇其裏中人以行聞者而歸之遂嫁爲處士葛君惟明之妻當夫人之歸葛氏方爲大姓族屬親疎姑姊娣姒節時往來佩簪纓珥序列慶賀者甚眾夫人處其間自少至壯且老卒無與忤孝婦於尊章恭畏自力姑其子婦益慰愛之故其生𨿽親者不敢少慢而死也𨿽疎者哭之亦盡其哀享年七十有六其終於慶曆二年八月五日以十月二十日於靑陽鄕修徳裏之原下生子八人男五人宏求皆舉進士不中第卒定向勤養不懈宜上書論邊兵利害得本軍司仕參軍孫六人鈞最爲長旣有子矣女三人長適屯田員外郎淩景陽封丹陽縣君次適進士陳玉皆先夫人而亡季女之壻著作佐郎館閣校勘蔡某爲志其所而又銘之曰

夫人於家淑孝則聞旣歸而宜法度是勤有子入官女爲士妻冢婦持孫福祉實多三月而塟中禮之常考卜旣吉寘文以藏

贈殿中丞陳府君墓志銘

府君之先曾祖諱沆本魏人仕後唐因官江東爲錢吳越王僞署朝散郎知明州鄞縣卒四明山下子孫始爲吳人王父諱鏜聲名出吳中錢氏欲以補闕官起之不可皇考諱處瑩博學於周易楊雄太元尢雅悉其要錢氏數以禮屈致冀得爲用亦避不顧及錢氏以地歸本朝遂徙居京師府君旣長矣傳解經術尢工楷法得善書多手鈔之甞夢人有授其蓍者因專意治易其得要妙皆誠心潛通不扳舊書師說貴遊大人或卽其居而訊禍福府君曰吾老於易於是求聖人心焉又以其數度天地萬物消長及天下之所以興廢人之窮通不足引吾術以證愈閉距不言日與諸子考經傳疑說雍然自娛垂四十年以大中祥符四年八月十四日終年六十四男三人長曰見素終尙書屯田員外郎曰大素字仲華祕書丞審刑詳議官曰元素舉進士女二人長適進士盧衝次適殿中丞潘軫府君諱光現字晦之以子登朝累贈殿中丞娶吳興範氏追封本縣太君以慶曆二年十一月二十七日塟河南緱氏縣唐興鄕蔣裏以吳興太君祔焉仲華於某同年中進士第先塟以其世家求諸銘判銘之言名也列其先徳以及自名府君之徳著而嗣子繼以仕進仲華涖官亷平以材能稱於時將大其後銘曰

世以善修而賤貧者或驗於天若府君究易之本行潔而堅其享之厚孰與夫空富而且貴者耶

尙書主客郎中王君墓志銘

君諱惟正字晦防太原人曾祖王父諱襲王父諱劌贈大理評事皇考諱恩累贈尙書工部侍郎皇妣範氏追封昌樂縣太君胡氏封永安縣太君王氏之居太原者爲大姓自君之先數世無顯者君始舉明經咸平元年中第選注瀛州司戶參軍防契丹鈔邊河北用兵擇能吏督芻糧君兼魏鎭定三州皆以期辦轉運司以狀聞於朝授光化軍判官兼通判用保薦者攺光祿寺丞東封西祀恩再遷大理寺丞贊善大夫又遷殿中丞國子博士賜緋衣銀魚入尙書省爲虞部金部司勳三員外主客郎中初知懷安之金水通判耀州事州將尢濤與君論事不相能條君十八事不如法者以聞詔辧之逮獄具而濤悉以誣服人益稱君亷能移知絳州歲饑民流輒發常平倉粟賑之時權臣有不喜吏在州下風君去之且得善官不肯應其後當丞殿中抑久不報君力辧乃遷被工部喪罷歸服除歷知遼雅衛徳四州雅州之俗右鬼神而巫覡憑依禍福勒民財以自利君按祠廟之不在祀典者投其像於江徹屋材以補官舎巫覡爲之易業龍圖閣直學士劉公表君亷平可監刺列郡授荊湖南路提防刑獄升廣南西路轉運使時安南西道節度使南平王李蘊薨二子與其叔爭立叛掠宜欽邕三州敗戍兵殺寨主勢以益振朝廷委君與曹克明圖之君訓兵走粟爲守禦策作木龍斷欽亷海路賊不得進君度其內爭必一而止勒兵待之逾年一子果殺其弟叔自立遣使稱藩交趾平君應例遷回讓贈王父一官卽評事君也居嶺外聞祖母病請解使職幸得便郡以就養遂知解州道京師圖上交趾事宜賜三品服至郡十餘日徙晉州未幾爲江東路轉運使丁永安太君憂還充三司戶部判官言錢谷利病多所施行潞州於河東號爲繁防君得之勵精爲治屢辧寃獄入判三司憑由司出領亳州密州防後再爲絳州慶曆二年七月二十日終於廨壽年七十一以四年九月二十日於某所夫人韓氏封萬年縣君嬪配之宜治家教子悉有法度子五人長曰敏中試大理評事監楚州鹽倉曰執中未仕而亡曰柔中遼州遼山尉皆以防補官謹而好學爲吏得其家法女適殿中丞長路開次適穎川陳晟次適右侍禁陳宗望孫三人君喜書史老益不懈尢通緯象卜筮之說持己以儉奉官以法仕五十年而無吏過將諸孤謀曰古人之傳於如今者托於文也況郎官於令應刻石以載功徳不刻不傳其惟孝思乎建中裒敍其世系官次治迹走求文於余爲之銘曰吏治之興功利修科條奮奇斷而不顧者斯可謂之材矣然不移勢要根人以資已惟是令善必昌厥後

右千牛衛大將軍致仕陳公墓志銘

公諱文字輔臣其先世臨淮人曰珂者因官入閩居泉州仙遊兵阻道絕乃畱不還公之曾王父曰太子太傅諱某王父曰太子太師諱�皇考曰贈中書令謚曰忠順累封南康郡王諱洪進皇妣曰鄧國太夫人林氏曰河南縣太君林氏者以公追封公之配曰太原縣君故永淸軍節度使贈中書令王公守斌之女公之男八人長曰西頭供奉官宗顏次曰三班奉職宗晦宗魯其幼而夭者曰宗回宗旦皆奉職曰宗周借職曰宗可宗傑皆未仕女十人長適皇屬右屯衛大將軍宗鼎三人尙幼六人蚤世一爲內殿崇班閣門祗候馬崇懿之妻公之歷官自南康王上漳泉土地之圖除武寧軍節度使授公徐州衛內都指揮使王薨補西頭供奉官七遷至供備庫使眞宗皇帝祀汾陰恩卹勲徳之後以公爲閣門祗候公之歷任監筦之局六秦州長道鹽酒稅防民渠文思院致逺務芻稭之司酒齊之職兵都監之命四興元府舒廣二州許州之長葛一爲泗洲巡檢再爲明越及防吉郡都巡檢使慶曆二年以右千牛衛大將軍致仕明年二月癸卯終於建初坊之第春秋六十九以其年十二月丙辰塟於開封府祥符縣魏陵鄕吳子原從先王之域公之世家功業列於太史氏銘於大墓宜不復紀然某少時居鄕裏聞長老爲某言王本末自王氏世有全閩其後部將黃紹頗據泉州以守王與畱從效誅紹頗有功及從效爲帥王爲之副從效死張漢思繼曁漢思昏不治王自代之太祖皇帝禦天下間道請命於朝卽授平海軍節度使太平興國三年以其族歸京師獻所有地朝廷不加一鏃而籍二州之人二州之人耕於山漁於澤不罹禍患涵濡太平之澤者王之庇祐我莫知深矣及某遊官知公之爲人處丰貴顯榮之間而能脫奢豪之習淸約恬默以自娛適招延士人講論書史仕宦四十年率以次遷未嘗吐一語以干勢要人臨官處事一以法令不能輒爲輕重將老卽引去截然有自止不屈之意終始善良公之沒嗣子宗顏復以孝聞本朝之制武職者不爲居父母喪去官宗顏力求解罷服喪以盡子道朝廷從而奬之以率勵天下又能教其弟宗晦宗魯從學謹飭信乎能蹈孝友之節者也供奉君謂予曰嗟吾母氏一禮法持守門戶鞠養諸子慈孝均一自先君子棄世時發篋視諸生平告勅撫而泣且戒曰巳矣乎不復見也孰能永乃翁之傳者耶孤敢以哀請幸次先君子之行志於墓某於陳氏所聞所見通知其三世遂銘之曰

推公之父舉二州之地歸命於朝世名以忠推公之子善天下之善服喪於家人謂之孝公乎上承乎忠而下遺其孝公之令徳於是而顯十世之宥或以無有云誰必之視公之後

尙書司封員外郎曹公墓志銘

公諱修睦字某建安郡人爲學通博性介亷喜自修立大中祥符五年登進士第調撫州軍事推官南雄州判官攺大理寺丞知邵武軍之邵武縣遷殿中丞知郁林州聞母大夫人疾委州印於其佐北走歸道未至被喪哀瘠過禮服除以大常博士通判越州再遷尙書屯田都官二員外通判泉州知邵武軍民有兄弟訟田者公爲陳兄兄弟弟之義民相讓不爭代還前丞相杜公時爲禦史中丞薦公材能拜禦史逾年攺司封出知壽州又移泉州瀕海有渠道迎潮波漑浸旁田數十里自渠水湮塞田蕪租逋公與疏渠流人還業尋坐舉者奪司封去官歲餘通判信州知吉州公皆不行泰然有歸止意上書願休官政以都官員外郎分司南京旣而嘆曰不事事而受祿不可謂亷復申前自列於上乃得請久之丞相章公言公退靜可惇薄者詔還所奪官居數年聲聞益達朝廷以紫衣金魚就第褒之用悚動天下士大夫視聴以重進爲髙慶曆六年春疾作次所爲文詞四百餘篇勒分三卷疾益漬戒其子薄塟若世所向浮屠法輸錢擊鐘與計七日而去齋者皆不得用二月乙卯終於家年六十八月庚申塟建安縣萬石村公之曾王父諱某王父諱某皆潛徳延休貤於後人皇考諱某累贈諫議大夫皇妣某氏贈某縣太君公之配朱氏封長安縣君治家有法卒壽州男覿建安主簿女四人長適南劍州順昌令邱與齡次適進士邱規次適太廟室長陳沂次適常州司理參軍何辟【闕】孫二人曰顓太廟齋郎曰某尙幼公兄二人長諱【某】舉進士早亡次贈諫議大夫諱與公未仕時固在名右鄕國號爲二曹仕及諫議居朝剛直好言明道中以刑部員外郎爲禦史知雜事論請復辟觸章憲明肅太后怒左遷興化軍終貶所其後天子追憫前忠特以諫議大夫表之公年五十有四卽引例歸第舎園池疏列泉石置冊書棊琴於其中意之所適則娛味終日賔親過從或道時事輒謝曰吾方與紙上聖賢語差樂勿混吾聴以是兄弟皆有終譽公之在官不以法令繩馭下吏刻己率之而吏益畏不以威刑詟憚下民平心治之而民益信嗚呼終始之節可謂善矣將其孤覿哭泣以書來乞銘銘可辭乎銘曰

重勢榮利眾所趨也耄昏苟前世所愉也中年能休矯妄愚也惟公之存勵誇浮也西人之法志古無也今民涵濡費產輸也遺戒勿用遵禮儒也惟公之役祛怪誣也

尙書都官員外郎致仕葉府君墓志銘

葉氏之先居丹陽在唐梁之際有官於泉州者屬兵戈起因畱官下子孫遂爲今興化軍仙遊人時方否鬲連世晦遁不克進府君諱賔字虞卿生當天下文治乃始業詞學應進士貢景徳二年中第注潮州海陽主簿再調連州桂陽令廣州節度推官商人陳從吉鬻銅錢捕系吏治急自誣巳鑄鑄法應棄市府君鈐案狀不署曰是物非巧工不能爲從吉商也且鑄必有範鎔具今無請更核果得眞盜鑄者從吉坐買賣得不死一府稱服繇是有能名尋補建州節度掌書記以保任材亷攺太子中允累遷太常丞博士尙書屯田都官二曹員外郎歷知泉州永春南安卭之臨卭三縣事永春民有先惡嫌者冒重辟府君曰吾仇也獄𨿽眞人亦乘以訾我裁附輕比南安盜截牛舌其主以聞府君陽爲叱去陰令屠之卽有告其自殺牛者府君謂告者曰截牛舌盜汝也訊之伏其罪代歸除通判南劍州事劍當閩沖水行持販茶鹽禁物上下山出銅銀冶場凡三十餘所聚四方遊黠輕剽刼擊殺黨與牽連事日下吏懼滯系被罪率不暇精覈府君専意詰決民得盡其情而獄無畱焉還朝以年七十致官事家居九年慶曆五年正月九日終壽七十九明年七月四日歸徳鄕長安裏王父諱擅皇考諱素能以儒書訓子致遂大其門累贈太常少卿皇妣陳氏追封潁川縣太君夫人陳氏河南縣君厚淑恭謹動有婦則前府君卒男二人曰任泉州司戶參軍所臨職旣去人輒思之曰傳登進士第終泉州晉江尉女五人適郭尹黃佐郭日休郭憲皆進士其季之壻泉州節度推官方愼徳府君爲政能察民善僞與吏情數苟有蔽謾必立見然正其事則巳不深嫉而窮治之故所至吏民憚其明而不怨躬自儉約計奉以衣食歷任官無錙銖過累旣老閒居課諸孫就學時行田壠視農事載酒肴與旁鄰阡巷耆舊往來道說前事以爲樂晚年資用饒嘆曰吾其爲利乎於是籍親戚富貧親疎者第而散之人益知府君官有餘財而約不以資也之明年司戶君以書並次其先君世族功治卒月日因其子壻漳州龍溪尉許稹以來乞銘於太史氏蔡某某旣以先達軰行視府君又與其子遊遂爲之序且銘曰

葉先丹陽官遷於閩室久而通翰飛以振初盤邑治爰佐南海直民寃死聲問彌大於泉之治決斷大明一語得盜脫仇附輕劍交衢途猥集剽遊事叢獄夥乃卹乃孚還官臥家協比裏閭宴處遨遊歲月之逾老而中禮仕祿之儀儉則克終徳厚之基年豈不多玆實其歸載行於詞永世之詒

端明集卷三十八

欽定四庫全書

端明集卷三十九

宋蔡襄撰

墓志銘

蘇才翁墓志銘

蘇才翁諱舜元其先自漢典屬國武塟武功其後周邳公隋房公唐許公文憲四相世居不遷文憲之後曰傳素避廣明亂西入蜀其子振仕蜀爲梓州桐山令生劍州司馬寓司馬生贈刑部侍郎諱協是爲曾祖考其配薛氏追封河東郡太夫人刑部生祖考贈太師尙書令兼中書令諱易簡終禮部侍郎祖妣崔氏廣平郡太夫人禮部生皇考贈工部侍郎諱耆終尙書工部郎中直史館娶王氏金城縣太君太尉文正公之女生三子皆有才名而才翁最長七歲能爲歌詩文正公愛且奇之奏授同學究出身調蔡州興平主簿移尉越之新昌時詔復唐十一科而新令門選者不得與焉君乞還所有官以應詔不得報乃上所著文章召學士院試賜進士出身明道中主開封之扶溝簿畿內饑甚君欲發廩以賑之其令畏縮輒移病君卽出粟以活饑者用舉任者攺大理寺丞服工部喪外除知開封咸平縣咸平聚兵以萬計軍中旦閱卒有厭大校之虐己者方持弓矢輒怒罵眾兵牽連一營驚嘩君聞之至其所眾惶泣且訴君【闕二字】罷之因飲射至暮明日易其軍校而流其唱爲驚嘩者遷殿中丞移知眉州眉山防西夏元昊冦延安君條上禦賊方略知府事吳公遵路薦其才除通判一州事賊酋李興歸命邊州系之而上其事逾時令未下君因言其賊來者宜厚其資速寵借以驅【闕三字】至者李興輩反爲囚虜必巳自悔且元昊慘毒而其偏校𨿽畏之其心豈易服從哉若餌以購賞必相引而至並陳攻守利害十二事以聞以太夫人憂去官尋勾當京東排岸司攺太常博士三司使王公任君三司勾當公事出爲荊南路提防刑獄未行易福建路汀州民王寧毆王先至死以賕蓋覆得不敗且三年矣君至卽捕按尙書屯田員外郎王稷爲部將治窮其事發王先屍驗其傷猶然以歳久爲請君特奏殺之又遷尙書祠部員外郎移京西未幾又移河東以弟舜欽謫死湖州求江吳一郡得揚州未至攺兩浙凡四皆爲提防刑獄君益謹職顏杲卿眞卿之後流寓溫州君索其祖告身家諜推之得其實建言近年守臣因賊屈附抵法誅戳蓋忠義不修莫爲之勸今二顏之裔曰惟孜似賢皆爲編戶民若錄其嗣顯白二顏事以動天下可不刑而化朝廷特官顏氏二子祀明堂恩度支除京西轉運使邕州峒獠鈔二廣邊用不給君以所部羨錢二十萬緡助之充三司度支判官至和元年五月初二日終於京師之祖第年四十九夫人劉氏旌徳縣君賢而有法男曰涓大理寺丞曰澥注洞皆太廟齋郎鴻汶及二女皆幼君曾祖而下塟開封府開封縣宰輔鄕才翁之歿汴無資產以爲生諸孤就養江南居潤州侍柩以行某年某月某日塟於丹陽某鄕使人請銘某與才翁兄弟遊最久今皆巳亡矣尙忍銘哉初才翁少年欲以文詞進願還官就科試思與天下英豪角逐於筆研間以力決勝不得如其意逮邊隅兵興夙夜講畫謀策要以術數翦屈夷虜書屢上不見省用大臣如前丞相賈公丞相文公故參知政事範公皆持國秉力推薦之終以序進志不得騁平居談辯唐數百年間喜稱魏鄭公諫諍裴晉公徳業李臨淮將兵衛公處邊事劉忠州通流財利韓退之文章類此數人而巳其議當世人物亦以之爲標的於人少所稱許至有同班列偕出入漫不省記以是與者益少然官當事定慮果決所至制束彊黠惇尙風儀其爲文不迹故陳自爲髙古𨿽所不與者亦不能掩也君善艸藏書數千卷皆手自讎校譔述奏禦集十卷塞垣近事二卷奏議三卷文集十卷課子舎治經史率有凖程所以諸子皆積學有立銘曰

龍淵之器不投兕犀孰知其利志古豪英不任於權孰知其智負才自髙不屈於人與世或異先民之載徳不必年賢不必位大江之南順卜之吉慶延嗣世

瑞昌縣君孫氏墓志銘

夫人之父故禮部郎中直史館諱冕在祥符間少直言有聲名數更劇郡治用嚴明當世推重夫人少喪母鞠養艱勤及旣笄禮部自負才稱又加憐幼女孤苦必擇奇士得今尙書職方郎中葛君宮公雅遂以女歸葛氏初夫人之行公雅年餘二十以文詞中甲科爲州將幕官指期可得貴仕久之回旋銓筦僅工紀平居益邑邑不自得或復慨嘆夫人曰爲官窮通豈不有命耶旣而公雅升郎位再以郊祀恩封夫人樂安瑞昌二縣君至和二年公雅罷南劍州夫人從還京師道病發亟命旋歸以三月二十日終於正寢年六十七月二十九日塟江陰軍江陰縣化龍鄕祔於先塋有子防登進士第處州縉雲尉女一人未嫁孫六人曰逢郊社齊郎曰充曰三老女幼夫人守禮法動止有度舉族姻內外無有不得其所持生簡約使公雅能專意公家而無錙毫擾於民有內輔焉喜誦浮圖書將終遺戒薄祭之具神情如平生無有悲怛蓋婦人之難能者銘曰

叢蘭之芳一香同色生於名家化治禮則歸助其夫約淸厥徳惟善不忘壽考有極新阡崇崇子孫孝思寘丈幽堂玆後之儀

延安郡主李氏墓志銘

延安郡主李氏太宗皇帝之外孫眞宗皇帝之甥齊國獻穆大長公主之女也父爲鎭國軍節度使駙馬都尉贈太師中書令尙書令許國公謚和文諱遵最大父運州刺史贈太師諱繼昌曾大父樞密使鎭國軍節度使贈太師中書令尙書令隴西郡王謚元靖諱崇矩家世勲業列在國史大中祥符三年十一月主生於永寧第彌月獻穆公主見主於帝所帝曰女吾之所出也且有奇法異時非才賢不以逑匹因出縑帛以爲慶逮周晬召至內省臨視除髮以珍寶戲物百餘種賚之甫七歲卽賜冠帔入謝賜見皇太子將拜之帝曰齒同矣孰爲長徐推主生月日後皇太子乃使拜蓋欲以長幼序之每防防中常呼置旁坐所以恩愛之良厚非諸王公主女所可擬天聖五年封長壽縣主以歸今閤門使忠州防禦使錢君晦錢氏自忠懿王舉所承襲十有三州之籍上於朝廷而其人民數十百萬不罹兵革之役以至太平陰施深長勲美蓋世主家以是通婚姻及主歸而其君舅文僖公以代誥命參禁密遂持將相印其族植笏而通省戶者以百數門闌廝役靑紫羣列號爲貴顯然以主之重務自損下主益恭謹持禮承舅姑奉祭祀夙暮不少懈姻親娣姒降屈色詞以相接親疎有意於是諸錢內外悉稱主賢明道二年進延安郡封自和文公薨主嘆曰吾獨有母存乎孝憂愈至時物之新者必先獻乃敢用皇祐三年獻穆捐世主哀戚甚卻珠金之飾日夜涕泣思慕因見臒悴上念先皇帝弟兄無復存者乃卹其孤謂主曰大長公主歲常資郡主厚甚今寂寞耶俸錢九月六萬特增至十萬是年除夕主還外舎設奠蓋歲新矣而母不復見也號慟咽絕左右更勸莫能止夜中气懣胸比歸疾益力戒二子自彊以立門戶斂塟之用必以約四年正月四日終春秋四十有三上惻悼不視垂拱朝一日命中司賔臨弔賻贈加等以其年四月十日塟河南府洛陽縣邙山之原從先姑之兆子三人曰景初光祿寺丞景裕大理評事其季早夭女適右班殿直趙思復封壽安縣君先主二年而亡孫男四人初父和文公博雅有文喜與賢士大夫遊獻穆又以賢徳輔之著於天下主更見淸習皆善行故不以貴勢富侈自用閭閻民有死喪不能給必資其家侍使令未嘗訶譴有嘉賔焉親視烹飪𨿽其資敏淑然有所從來矣主善書能爲五七言詩居閒設烈女圖讀書史以自娛二子就學日程其所爲又勤解說曰吾觀持粱策肥者外𨿽矜豪而中空無有多慢侮人豈聖人所謂愛親者不敢惡於人之義乎若不爲此吾意安矣故二子知所以爲學防禦君能亢其宗以有聲名主實訓有助焉銘曰

猗哉延安肖於悊親少所養習旣歸有聞婉娩令善率禮而文惟時貴重世莫與隆羣從祁祁車服有容天子惟舅言朝於中北第髙門爰東其軌父王之孫母兮帝子曰予爾思我適則喜旋於我家相印簪斧齊珥則多君姑娣姒以承以比和樂有序孝愛深矣哀隕其生子學而力夫以材名胡不遐考用觀厥成孰不願年曷支其傾惟徳之壽寖久益明於何其壽其壽斯銘

尙書職方郎中謝公墓志銘

君諱某字某泉州晉江人曾祖某祖某父某以信義稱於鄕太夫人徐氏生三子君最少祥符八年舉進士歷撫州臨【闕四字】軍事推官太守受賕賄舞法君據平無所撓訟者不之守而之君州政得不敗守亦善去攺大理寺丞知龍溪縣縣人曰是故州從事持守正使無害有恩於我相與喜具酒食相過從爲慶賀者至則決滯訟條剗舊蠧民以便安徙容州北流縣城郭倉庾廨舎道粱一皆新之就知雷州軍州事州傅海有蠻夷風不知學爲葺孔子廟聚諸子弟教以儒術雷人業進士自君始大豪李郁築城得古印立盜契奪民田百餘家五十年不能直有訴於君者卽捕系庭下問狀具伏而郁老當贖君條其甚惡不可假卒致以法通判福州畫購巨盜悉誅其黨諫議大夫方公謹言治廣州辟君貳政亷取番舶輸官之利以招其徠至罷去夷人涕泣思之知建州歲無畱獄長老紀焉又知開封府之祥符治愈精防有聲名朝廷用薦者言將任以刑獄錢谷而君懇求便藩得海州防歲旱有蝗過境一昔拱穟死吏民驚嘆以爲異政之應皇祐五年正月十四日卒於官其孤防全柩以歸某年某月某日塟某縣某里娶黃氏故直史館宗旦從妹也再娶其弟封永康縣君子四人彥輔太廟齋郎先卒仲規舉進士第越州蕭山尉叔矩未仕季成太廟齋郎女八人適余昞祝嘏楊璟劉鼎臣黃世永朱仲陳大雅陳箴君性樂易無貴賤親疎接之皆盡其衷故人多喜愛之數官嶺表不以僻陋自失所至喜設施爲民賴利在海州嘗謂其子曰謝氏居閩未有仕者吾起家州縣自大理丞八遷爲尙書職方郎中贈吾父都官郎中母長壽縣太君斯亦榮矣歷官三十九年無小過失實吾謹畏然爾汝曹念之故其子益循篤學皆可以大其家者銘曰

六十九爲巳壽位郎官才未究政在民斯不朽

內殿承制王君墓志銘

王君諱翊字輔之兩浙都巡檢使罷還皇祐五年五月七日卒於京師以其年七月二十四日塟於開封府開封縣褒親鄕其孤兟哭而杖授書使者以來請銘曰我先君之先錢塘人後遷於汴少孤家窶以書藝補官歷七任終六十有一今塟有期且走公門下日久固知其所爲幸或銘諸墓使有聞於後世公之賜深矣余爲次其官族初授涇州保定主簿治有稱再調永州司理參軍州將曲獄君曰獄辭定法可妄移哉永邊溪洞蠻獠冦境殺巡檢使君請募敢戰五百人自率之遮阨設伏餌以羸形賊果來擊之敗走入焚其廬以理官不應捕冦不當其賞除常州無錫尉轉運使段少連以材明嚴察部吏每行郡縣必載君舟中語至移日出界乃遣尉滿君嘆曰俸防不能芘吾族還都退居視時物上下取與出納居二年廐有粟馬所與遊皆貴近人久之陜西用兵討元昊君奮曰陋矣吾視此屑屑耶上封章言十事書奏卽召對延和又令於資善堂究陳利病再遣使問所欲爲曰臣言可用幸天子用之不敢徼利夏隨爲陜西招討使薦君智能授左侍禁涇州長武寨主元昊入冦至渭州寨民將逃去君諭之曰入保此吾必能守眾乃止遷西頭供奉官河東麟府路走馬承受公事専置堡寨一十有五招懷蕃戶二萬餘每進對多言時政得失輒觸權要再遷爲承制三司使葉公淸臣任君監在京貨務僅十月計所贏錢二百萬三司使移他官君失所知求見上言事願解局遂除都巡檢使又上書曰臣有通流貨財之術歲可得錢千者四百萬欲道其所以然於上前再三不得召猶曰罷歸幸得望殿陛咫尺盡吐吾術矣比至京師病且卒卒不能出其術悲夫君娶胡氏子七人男曰威三班奉職曰兟兢舉進士兢中第喆班皆幼女長適前河中河東主簿呂公次適謝公弼早亡銘曰

材以時成則資材艱於用匪成之艱利國有原動如轉圜曰時與成惟命惟天

右班殿直監慈湖都鐡冶務程君墓志銘

程君居興國軍大冶縣世爲著姓右班殿直諱叔良字仲卿尢有善行其曾祖諱侃仕僞唐軍器副使祖諱滿光政院承防父諱昭字某三班奉職以材智自髙金陵平浮江而上至慈湖依鐡山冶以通吳蜀之利積數十年致鉅資散施周人急難名譽翕然君承父兄之舊少從學好老氏書服其慈儉之訓所居夏秋潦水環民舎衣食無所從得君計其口而食之疾者餌以藥石死者塟以槥歲用爲常明道中江南饑疫殍殣狼藉道上詔督郡縣開廩以濟之發徒以瘞之尙莫能周而君之裏間無饑人無露骸其視人之所苦若出於己晝夜不懈親戚之貧而歸隨所厚薄而活之至於資身自爲約薄不營出入悉責家奴時一省視去其欺己者以是𨿽居丰有而甚適旁居田墅治園池植艸木發泉石在處爲亭臺賔親遊行嘯歌一醉灑然當世名公卿作詩以詠道其善年五十有六以疾終皇祐二年閏十一月六日也將疾自疏簿目一通皆治喪事親族之禮施用之具與其塟所若年月日旣終其孤啟而行之無有乏事遂以五年十月二十五日塟於流水裏之南岡君兩娶鄭氏有子九人男大年三班奉職治經史力世其家曰年堯年康年皆敏飭向學女五人長適大理寺丞郭之美次適開封府太康主簿蔡髙次適衛尉寺丞聶平仲二人尙幼太康主簿予亡弟也以防姻家知君最舊有所部官嘗以書通客與之錢不能塞欲其人後言財利事得出使南方猶泄前怒增君官課鐡歲百萬指期必破產或諭君出其手迹以直其事君曰寧破吾產勿破吾行予乃知君終長者爲之序且銘也銘曰

致適於無以放其身厥隱於眞捐己之有利及於人惟義之倫愛協鄕閭不獨其親允富其鄰生也勿累沒焉不冺考信於文

泉州司戶參軍葉君墓志銘

葉君任字仲堪興化軍仙遊人父諱賔尙書都官員外郎致仕恩補一子官君以是爲江州徳化縣尉歲餘乞便家事親得泉州司戶參軍時監司有不喜君所爲不苟者因自牒去職歸侍都官府君至歿不去左右遂無意仕進以終其身君於爲吏臨眾必先繩其尢彊猾者治民必先憐其尢貧弱者故所至必辧而去則思之上官以勢奪其是如以礫食吾不從也其餘家居廩有餘粟遇歲凶荒薄其直而出州黨賴之民有喪與疾時其急難以濟其力遊舊之好益困愈親若寒而就燠吾不去也故其生也人譽之而亡也哀之迹其所從來蓋有以得之者初棄官歸年方壯彊頗窮山水娛詩酒以自放或說君起仕君謂之曰達者人之表而議之招也享其利而不勝其任得所欲而違於義君子不爲也古之人所以約而自全者其心豈異乎人哉蓋知其所以然而安於分也且怵惕窮年孰與茫洋無間以自適乎君生五十四年而終於嘉祐三年十一月三十日於歸徳鄕化善裏其世次予嘗志都官之墓可從而考也初娶王氏再娶呂氏皆有賢行而早世長子曰祐以文詞爲名進士卒年三十曰裕十有五歲持父喪如成人曰祫尙幼女十一人二人適太常博士許禎郴州宜章令陳啟期六人爲進士妻三人未笄許君與予善述其孤之意從予請銘銘曰

行修於鄕而老少之懷志安於分而榮悴不遷此力於吾道者也若夫防乎造之有端托於適化之防於我不居乘時以行抑老嚴之徒歟

太常丞管勾河東安撫使機宜文字蒲君墓志銘

蒲君叔範天聖八年自閬州以進士貢至京師年二十第中乙科余時少君一歲而第同籍居同巷出處相從意气相得也皇祐五年君以太常丞管自河東安撫使司文書隨其府君並州而余爲知制誥權禮部貢舉有以雄詞壯論異於眾者驗其名氏曰蒲宗孟其父師道乃君諱也是年春宗孟釋褐予喜君之有子且將賀宗孟歸亟以書訃曰我先子以四月一日終於官孤宗孟扶喪以寓京兆明年十一月一日遂塟京兆府咸陽縣龍首鄕之北原敢以告余旣弔之而爲之志其墓曰君曾祖荗璘仕僞蜀爲彭州判官祖穎士善藏書父伸贈大理評事三以鄕薦退於春官自號北谷散夫君承父詞又得所蓄書以讀而性警悟十餘歲能誦經傳屬詩賦陳漸以文學名於蜀一見君所爲詞章乃以女妻之今延福縣君也太夫人陳氏追封奉先縣太君君少失所恃事繼母朱氏封壽昌縣太君禮孝尢至故鄕黨稱其詞行及官處事又以材聞初授成州團練推官吏易君年少不更事君未旬月已通法令簿書擿其隠謾惕惕畏服再調延州推官元昊慢形見君謂州將郭勸曰度元昊必變變則延爲冦衝城圯塹堙無以爲備願建言治之郭勸以其言聞於朝報不下旣而元昊果叛詔城延州君曰役促民勞未戰而困也範雍以振武節度爲陜西經略使治延州宦者盧守懃爲兵馬鈐轄中貴人臨邊自喜事必己出嘗欲決有所行而雍難之守懃怒發聲色引起君止之復坐曰太尉爲大帥而軍政不一鈐轄驕傲如此何以帥下願太尉斬之以徇眾守懃泣恨日攟其過至罷歸莫能塞所願尋爲武寧軍節度推官梁洋二州人爭水利數十年競訟至破產不巳朝廷下其訟轉運使遣君按視君從二州人以行隨所曲直而辧之爲立約束分水漑注二州之人各當所欲迄今便之以父憂去職服除除鄆州觀察判官監杭州淸酒務攺太子中允知京兆之髙陵髙陵前號難治君後威刑而先禮教有父兄告其子弟之不令者君召其子弟語之曰順於父爲孝順於兄爲悌汝以悍父兄之心遷而爲順則爲善人夫何難哉我卽坐汝不人類矣聞者愛服遷善縣豪距縣二十里作府君神祠以巫覡蓄蛇怪日言禍福簫皷歌舞通晝夜男女往來輸金繒木石爲之立廟至有冒爲尙方器服者君與民期曰令將禮府君神民聞令來悉集旣至羣豪翼巫覡以導君曰未齋潔未宜見神且汝能迎置府君神者及能帥眾力而廟者巫能通神以下禍福者果誰乎眾各指之君卽麾防數十人繩以嚴法籍其材而夷其廟移知泉之晉江防宣徽使李昭亮知延州奏君攺發署判官事宣徽徙澶州並州皆辟爲從事君感宣徽之知己事無鉅細力爲畫議君沈靜有識慮壓於貴勢必諍辧是非平居鮮語人過喜察姦貪梏其手則巳不務煩苛善議論上書言禦戎備蜀廣儲嗣事皆切於世者而官止太常丞年止四十有六自初仕至終皆在幕府助人爲政而未嘗得専所爲以見於人也旣卒貧空孤宗孟紹其家有女七人三嫁爲士人妻四人尙幼其稱明年至和元年也銘曰

才不必有位而徳不必有年或曰命然生有善行而歿有嗣傳孰與祉焉巳乎柰何歸安玆阡

端明集卷三十九

欽定四庫全書

端明集卷四十

宋蔡襄撰

墓志銘

尙書職方員外郎呂君墓志銘

呂君諱士昌字子弼天聖八年舉進士及第調吉州永新尉婺州司法參軍用舉者攺大理寺丞監常之商稅務移知益州靈泉縣以太夫人髙年願監舒州皖口倉未行服喪外除知江之徳安罷歸三司使田公況辟君編三司例策書成二百卷權知功州五遷爲尙書職方員外郎知潤州以代期未至寓居江陰軍嘉祐五年七月十九日終年六十二七年正月十三日遂之江陰之江陰縣化龍鄕曾祖諱裕東平壽張人祖諱某贈大理評事父諱延之終湖州節度判官因家眞州之楊子縣贈屯田郎中母趙氏贈永寧縣太君繼母孫氏仙遊縣太君娶葛氏封壽昌縣君男三人曰袤許州臨穎尉裘褒皆進士女二人長適楊濰次未筓範文正公薦君館閣之職田公又薦爲防刑獄皆未及用而卒子弼寛恕渾厚與之言初若可見其際及游泳益久卽不知其所之視世俗窮通壽夭榮悴憂喜無一事可系其志居閒讀書爲文優遊終歲其與人處若槪取之從容而論當世士蓋所與者無幾矣嘗得僞造印文者其法應免逺官及移蜀或謂用此可免君曰幸人之死以逭移蜀吾不忍爲其所以爲人大率如此此前世所書有徳義量度君子不能過也銘曰

內全於徳不與世異官無顕功進不近利古有君子其道斯類嶷然髙風薄夫之媿

贈光祿少卿沈君墓志銘

府君諱平字遵道曾祖曰籍衢州常山令祖曰徳饒越州剡縣丞父曰仁諒海州朐山令其先吳人剡縣丞卒防稽後朐山退老於和州因而家焉君少與伯兄曰及舉進士爲文章通書史旣而伯兄景徳及第以仕而朐山致政事還歸君曰吾其養親乎歷陽辟田疇因物適變遂以富饒計鄕黨親戚厚而周施之逮親終伯兄服喪乃籍所有以奉之伯兄曰吾利汝財乎於是悉力以治喪事久之族子欲異產與之利田宅而自取其中下者眾益義之君曰吾有五子教以儒術淸白足矣其不富之患乎以天聖二年四月二十二日終是月二十八日於龍陽岡之原夫人胡氏男五人曰立齊京言充女三人君早歿夫人賢而有禮訓育諸孤立以進士中科爲尙書兵部郎中兩浙轉運使迎養三十餘年累贈君光祿少卿敍封夫人壽昌縣太君嘉祐六年夫人卒明年舉祔舊塋兵部博學有文藏書二萬卷又所至稱職將以材能進於時宦仕顯榮其可量哉所以知君識慮之逺也銘曰

不仕而耕以養其親而終其身於嗟君兮力而丰有施及州裏推其族子如其義兮守法儒學教厲子孫實大其門不亦智兮龍場之下卜吉而藏勒文前岡孰與壽兮

尹夫人墓志銘

夫人姓尹氏父尙書職方郎中直昭文館諱少連郎中有數子而女獨夫人又少聰警識圖書辧音律故加愛焉及長以歸國子監丞葛君寔丞晚得官當未仕與夫人治家事夫人事姑勤謹不懈而於夫人之族親撫接皆有禮意母楊氏諸子隨官逺方夫人念母之老迎歸以養年八十餘終於夫人之家卽近墅其於孝愛深矣丞以文進而久不第夫人未嘗戚戚歲時奉祀與娣姒族親宴飲列女僮鳴管弦以相和樂觀世之休悴初不經慮益喜浮屠書頗知其指歸有男令彥汝奇皆舉進士女適眞定元氏主簿施硯其季幼也內外孫八人享年六十以嘉祐六年八月初九日卒八年八月十五日甲申江陰軍江陰縣化龍鄕丞曰吾妻之賢君不可以不志間千里之逺以來請銘某銘曰

詩稱公侯首考其家均一之徳法度是循惟彼婦道於斯則難嗚呼夫人玆其尙焉

光祿卿致仕張公墓志銘

公諱昷之字景山其先黃帝之孫始作弓矢主祀弧星以官受氏周衰六國爭雄而張氏五世相韓良佐漢有功侯於畱畱侯之後丞相禹司徒歆子孫益多散居四方其居東南繼爲大姓曰簡者廣陵人生升仕唐爲滁州淸流令升生約金吾衛長史約生訓公之曾祖也以勇謀事楊行密爲黃州刺史祖諱璆仕僞唐校書郎後典親兵贈尙書屯田郎中祖妣顏氏考諱佖右內史學士太祖平金陵從後主歸京師授贊善大夫在太宗朝建言時務評讞法令多所施用終給事中累贈太尉妣馬氏贈淸河郡太君公少孤知力學問有名於時大中祥符八年擢進士第授溫州樂淸尉再調潤州觀察推官召還校館閣書遷殿中丞集賢校理通判常州常饑發運使急於官糴谷益貴公奏罷糴而民不流亡蔡文忠公薦其材可任監司之職時輔臣不公悅者出知溫州文忠公又薦之徙淮南提防刑獄楊崇勲以恩幸橫恣護吏漁民縣令有不已從者崇勲怒下令獄公往察問而出之流所防吏數十人崇勲怗怗顧首尾於是部郡相視以法移廣南東路轉運使廣之夷落有罪任其酋以夷刑夷刑慘酷公請以律令論海外舶歲至犀珠瑇瑁諸香奇物官取十一城中濠與海通惡少年暮夜乘潮汐苞藏奇貨重物不肯輸官前有欲爲水柵以制之者卒中毒死事遂寢公治材他所一日移置濠上水柵立成貨利稍稍入官海有羣盜聲指廣城民相傳動驚走郡爲偹具公料賊來不先聲徹偹張飲人得以安賊亦果不來代歸權三司度支判官未幾除戶部逾月出爲京西轉運使且行加直史館攺授河北賜三品服是時契丹頻年遣使道路交衽供具百名取辦於民邊郡益戍兵調用滋廣公計其所必用取之擇其所不急去之不以名使人要必功實𨿽米鹽下吏莫不延問稱薦禁束侵牟故吏畏而爲用民以是便之轉工部郎中召還爲三司鹽鐡副使其職文書繁夥公一省不忘條理出入下不敢欺三司使奏他事上見公姓名獨語曰必須再去又首肯之明日除天章閣待制河北都轉運使入辭上曰卿之行出朕意旣至璽書委以密察邊事軍馬重輕與兵官材否公感激天子所以推信勵力以安百姓實邊塞選兵擇吏爲國久計未幾保州兵叛州兵幾萬人號都巡檢司先嘗從太祖北伐有功敇其軍每出巡別給金粟兵分三部州將領其一裨將領其二其後州將典城兵不出巡亦不復給禆將皆中貴人月必出巡出則給之或言其不均者朝廷委公其事卽允以武臣代中貴人總三部之兵更其出入而廩給均焉中貴人罷去悒悒懷恨未有以危公者防監郡與主兵官不相能辱之兵怒殺監郡閉城叛而以公罷其金粟之給爲名公馳至城下乃卽以兵環之朝廷累下敇牓招降而門其東西至堅且懷疑太子少傳田公況時總其事遣部將郭逵入城曉諭門開諸將入其唱爲亂者千餘人眾恐其爲變公謂田公曰保界虜壤兵驕叛亂如此反覆未可知今不芟除所謂養虎自遺患也於是悉坑之保州平奪職知虢州居三年貝州軍亂先其所欲危公者謂公前使河北有妖人李教坐法公寛之貝卒得李教爲師以亂冀人段得政將詣登聞自陳常爲李教獄詞逮連教父曇轉以私書屬公同職者得詞絕至澶州監河橋索其槁以聞事下禦史府貝之亂實無李教而得政所訟無根猶追三官監鄂州商稅復工部知漢陽軍祀明堂恩遷刑部復待制知湖州又移揚州公自以直亷遇天子任使欲以所有惟上所用不幸一跌摧落不復自振年且至矣遂上書乞還官職之事徙潤州申請益堅除光祿卿致仕還老常州以嘉祐七年十一月二十九日終年七十八遺命滁州淸流縣昌城鄕杜沛村從先人之域諸孤以治平元年五月二十六日克塟先夫人任氏後夫人魯氏參知政事肅簡公宗道之女封【闕】壽郡君男曰次卿試將作監主簿早亡曰次山次元並大理評事有材能名女六人長適京西提防刑獄宋任次適廣東路轉運使祕閣校理蔡抗次祕書郎田沇次著作佐郎蔡天球次新鄕令石約次大理評事呂希哲公忠亷鯁直以節義自尙愛友親族甚厚謀於國不以其身之安危篤於親不以其人之厚薄吏治精明施設若煩密難通而公持之簡易所至民懷其惠而不觸其令尢於本朝故事詳悉自建隆以來史所不紀每指一事卽疏其人姓名年月最爲審據家居或客使造門語及天下利病慷慨議論憂發顏色忘其身之老也夫士之處世立一節一行巳能自見於後況其多者然必有志錄乃可傳信銘曰

礪世之速先於飭身防吏之嚴本乎愛民資國以富其要曰仁佑武以制其威曰神力志於斯庻用自伸矯矯在公卒要於人顧言返杜沛之原寘文坎中名與石存

工部尙書集賢院學士贈刑部尙書謚曰襄余公墓志銘

治平元年六月癸亥工部尙書集賢院學士前知廣州軍州事余公薨於江寧府之行舎以聞天子爲之不視垂拱朝一日賵賻有加贈刑部尙書謚曰襄其孤奉公明年七月二十七日以訃來且求志其壙某爲次哭之巳謹序之曰余氏自閩徙於韶之曲江曾大父從大父營父慶累贈太常少卿母黃氏追封吳郡太夫人公諱靖字安道天聖二年中進士第尉防州之贑縣又中書判拔萃科攺將作監丞知洪州新建縣再遷祕書丞入崇文館校三史謬誤景裕三年充集賢校理範文正公知開封府屢言丞相過失貶饒州言事者畏縮不敢論列公卽上疏曰古之帝王逐諫臣終爲盛徳之累仲淹宜在朝不宜逺謫坐是落職監筠州稅尹公師魯歐陽公永叔繼之皆以朋黨斥去某官防不得自達作詩四篇以直之一日傳於京師故天下目爲四賢移監泰州稅又徙知英州丁太夫人憂還朝復集賢校理同判太常禮院慶曆三年上念西夏亂邊官軍屢敗四方困於供億特增置諫官四員以補聰明向之觸丞相而得罪者頗引用除公右正言於是朝廷之大議政事之得失權臣材徳之是否士大夫之賢不肖莫不盡心而舉正也元昊爲患日久時議有金繒之賜輒首罪稱藩將從其請而契丹聚兵燕朔曰我爲南朝皇帝討夏人勿宥其罪朝廷謂借契丹之兵以討賊則彼自矜功拒元昊之請絕其向順之路必也卻契丹而納元昊當得使者以成其事公亦屢言二鄙利害乃遣公使契丹旣至辧其曲直以理奪之北還契丹収兵元昊稱臣四年知制誥史館修撰其年再使坐習虜語出知吉州數十年間天下風俗以謹黙自守掩覆瑕垢爲長者一日刺舉彈繩多或罷免又嘗所言者進持國柄仇人乘勢中以事授將作少監分司南京久之攺光祿少卿天子且欲復用權臣以諸衛將軍壽州鈐轄處州服父喪儂智髙陷邕州循流東下破九郡次廣州以祕書監起公喪廬知潭州金革之事義不得辭攺知桂州經制廣南東西路賊盜事廣城堅不下賊大掠西歸所向無前趨邕州欲倚峒穴爲久居計公先移檄交趾及諸峒使之捍賊智髙至外無助援防朝廷命狄宣徽靑將兵至公與孫公元硯寔共其事智髙敗走復邕州乞解官追終喪制誥不允除給事中仍治舊府禦史梁倩言賞不當功又遷工部侍郎選死士入特磨道生擒智髙母與弟送闕下戮之充集賢院學士尋遷戶部自言久官嶺外瘴毒所侵惟陛下哀憐乂移潭州靑州遷吏部嘉祐五年交趾入邕界殺巡檢五人驛召公於靑州上諭之曰卿熟南方事巳授卿廣西體量安撫使其勿辭公至邕召交趾用事者費嘉祐詰之曰汝主世爲藩臣何敢爾耶邊民私忿相酬不知官軍誤犯之幸得自新當送首惡者歸命旣而械致五人刑於欽州歸奏所以治蠻之狀授尙書左丞知廣州今天子卽位遷工部尙書廣多奇貨南官者蓄以爲利公戒其北歸勿得持南物其俗輕揚教之禮法簡而不苛去之日百姓懷之公薨年六十五娶林氏贈尙書工部侍郎從周之女封魯郡夫人男三人伯莊殿中丞早亡仲荀太常博士叔英太常寺太祝女六人長適尙書屯田員外郎郭師愈次祕書丞孫邵次建州司法參軍周熊次祕書省校書郎章惇裕二尙幼男孫四人嗣恭嗣昌皆太常寺奉禮郎嗣隆嗣徽未仕女孫五人文集二十卷奏議五卷三史刋誤四十卷公之在館閣居諫院某嘗同職事其斥筠州使北庭經制二廣賊盜平定交趾知廣州皆見其行也故其學術文章忠義謀畫知之最深居常謙畏寡言不敢少忤於人及論事上前分解落落詆刺大臣易於褐夫出入兵戎危難之地若在宴處何其壯哉巳之無悶用之有爲斯其蹈夫道者也銘曰

公進於朝卓爾辭藝任之諫諍直言警世西夏亂常冦攘洊歲翻然向內願輸信誓契丹橫議集兵幽薊單車出使安危是系胡騎引歸羌酋受制風雲指麾天日淸霽峒獠猖狂自西而東起於喪廬經制元凶賊竄窮荒生致其母戮之馬市腰領殊處交趾來擾再往南土呼其種豪屈之一語二廣十年恩威是宣公薨民啼其何使然返於故【闕二字】終斯全我銘公墓惟信之傳

司農少卿致仕王君墓志銘

達夫諱益恭姓王氏其先居太原徙潞州曾祖諱崇贈太師曾祖妣周氏齊國太夫人祖諱景純贈太師中書令祖妣祁氏魯國太夫人父諱愼樞密使吏部侍郎同中書門下平章事贈太師中書令兼尙書令魏國公妣石氏追封永嘉郡太君宼氏華原郡太君自魏公始家河南今爲河南人君於大中祥符間以防補右侍禁天禧三年奏換衛尉寺丞自衛尉六遷爲尙書司封員外郎康定二年以司門致仕皇祐三年大饗明堂除庫部以大祀恩用子升朝例敍封攺水部又攺倉部考功二郎中嘉祐八年上卽位授司農少卿治平二年三月十二日終於西省思順裏第年七十四以其年十一月二十八日河南縣魏封原先公之域娶李氏封金城縣君子二人謹言尙書駕部郎中謹行殿中丞女三人君所歷官監昭應宮法從庫開封府襄邑縣稅西京麫院磨勘司簽書河南河陽府節度判官公事最後知河南縣凡九任行三十年淸修無過必稱其職嘗慕唐王之爲人務逺權利魏公之治雍孟襄汝也皆去官侍養逮參知政事於洛陽治新第成君致書於魏公陳老耼止足之戒願引年謝政還居於家輔藥石導和气以延壽命言詞懇懇公以詩答之曰疏家子嘆揮金後禦冦妻悲遺粟回爭似吾兒知止足陶廬容膝早歸來公以朝廷恩數倚任之大至於將相終【闕二字】薨服除君授河南自伸夙志遂還官事日與髙隠者遊晚年喜釋氏篤好華嚴經日繙一帙深通體用止觀之趣家所藏書𨿽子弟求閱必手自檢授出入甚謹而於田產資利隨所厚薄視親疎急難賑濟之不復防校洛下多名園時與其弟觴詠終日陶然自娛居閒古書眞畫間或展閱其外紛綸過前不吾接也嗚呼當少時父爲大官乘勢可進輒以書規切冀其引罷仕及中年後有顯位可指而待輒棄爵祿人情莫不好榮觀而厭卑處君豈異於人哉顧其中所存者勝所爲故能安於所尙非天機淡泊動與道合者惡能至是邪某與君昆仲遊最久於之先君之弟兩浙轉運使尙書刑部郎中集賢校理益柔狀君之行以銘見托銘曰

大道之行人隠於天其徳純明不居物先薄夫懷貪生死利勢扳躋勇前罔或畏恥嗟嗟夫君中年退休超離造化蕭散林邱髙尙之節可監於後聲名日逺於君何有

尙書屯田員外郎郭公墓志銘

郭君諱之美字君錫世居廬陵自其考始以文詞舉進士君錫少聰敏加人從其父學景祐元年年十八與其父同日登第仁宗皇帝臨軒賞其爽異爲攺今名初調蘄州蘄春再授楚州淮陰皆爲主簿以吏事不中法去官慶曆三年爲梧州司戶參軍【闕四字】年復注惠州轉運使聞其名用之權韶州【闕四字】州有鑄錢監監卒怨其監官是時儂智髙叛輒請於監軍韋貴曰願往邕州擒峒賊貴叱去之君策其必變曰叱之所以激之也陰爲州偹其夕監卒殺監官趨州門斬關且進門有偹兵出其不意格鬭誅斬略盡儂智髙入廣州肆兵外掠又移權知南海番禺二縣募敢勇亡命之徒遇賊必戰殺獲甚多所至賊爲之縮斂蔣偕被命専討軍無法律遣使召君計事辭不往後數日偕爲賊擒皇祐五年以功除大理寺丞簽書南雄州判官公事以父喪不行又丁母憂服除以大理丞知兗州萊蕪監嘉祐五年遷丞殿中監在京丰濟倉賜緋魚天子卽位恩遷太常博士初作永昭陵河南府素號窮空所費仰給三司時余爲三司使薦君於永安入中錢糧善計纎悉終以辦事時議稱之攺尙書屯田員外郎治平元年知開封府中牟縣縣居京西一舎仍歲水災多盜賊賦斂頻數民益貧君視其部中溝洫不治因上書乞治水嚴盜禁均賦役期月之間使客稱其畢給百姓頌其均平而不擾未幾以命免仍坐舉故人之爲長吏者入官長吏有罪追君一官罪去百姓條君善狀訴於京尹願畱不得卽遮丞相馬首叩頭噓唏幸少賜我旣又不得泣涕而去明年歸蘄州未至終於舒州桐城之傳舎其孥以喪歸十二月二十一日於蘄水龍潭山先人之塋享年三十曾祖諱諫祖玠考諱佺【闕四字】事推官累贈太常博士妣施氏封安福縣君【闕三字】娶程氏再娶王氏男曰大時大明爲進士大昕大【闕】與三女皆幼君好學多通理勢重輕之術每官必有記述皆世之要用有文數十百篇尢善論兵數上書言慷慨病且革嘆曰丈夫固當以病死耶君之弟之翰以書自蘄至杭告余曰兄辱知於公今失官而死且塟矣公其哀憫其孤而銘其壙以存歿余爲之銘曰

事而不試惠而不施古人有言世莫我知進馬而躓壽止於斯匪世之疾又將咎誰

尙書禮部侍郎鄭君墓志銘

鄭君諱紓字武仲先世居秦曾祖諱保雍始居安陸客有寓錢數百萬而死他日得其子還之客子莫知所由辭不受遂施之浮屠氏於是湖湘之人稱其長者祖諱嶼東頭供奉官嘗總兵秦隴間以數十騎入乘虜鄣虜畏其名考建中舉進士積學而多材能悉產以濟人急難故與遊者多名人君承數世累義之美資性明敏所習過人初應明經以爲不足以自立曰吾豈誦數者又舉進士天聖八年登第主安州之應城簿越州司法參軍攺大理寺丞遷殿中丞歷知婺之蘭溪越之餘姚徙知益之新都貧不能行監楚之北神稅湖南安撫使王絲薦君爲簽書桂陽監判官防公事權潭之長沙其縣喜訟難治君視其繁【闕】簡其術如無一事劉丞相號爲明果時知【闕四字】所爲大喜稱嘆轉運使時其事叢臨縣觀【闕四字】狀非其要不問問卽自服𨿽得罪者亦喜躍而去郴州宜章民持僞劵奪人之田屢獄不直委君決之君攬案曰義章以太宗舊名而更之市田之歲在義章其劵乃今宜章印也獄遂決三遷爲尙書都官員外郎審刑院詳議官峒蠻儂智髙寇邕州詔龍圖閣直學士孫公沔往經制之辟君與行從招討使狄靑破智髙於邕州界是夜軍輒驚擾孫公謂君曰行者數人多以事避去今獨君在此眞義士也以勞授職方權大理少卿君通春秋及爲法官多引律傅經酌理參讞有可矜者必爲之言殿直曹且監主自盜應死君曰其父偀嘗戰歿仁宗聞之惻然爲減一等仁宗恕寛哀矜令天下大辟有疑或情可憫者得以上聞四方體朝廷好生之意率以情法遷就求爲末減君曰法正情直州郡當自決之今乃諉上以苟僥幸類是者請致之法於是朝廷著令以班天下遷祠部郎中嘉祐元年五月甲子卒於官壽五十有六累贈尙書禮部侍郎喜讀書記其大防以資職業比爲審刑大理以中道論法不爲守文吏故所濟活甚眾爲詩有精思入唐人風格淸峭可尙尢善章奏書牘諸公或請之皆了其意而文彩蔚然祖妣傅氏妣楊氏天水縣太君劉氏河間縣太君娶李氏汝南縣太君駕部郎中文蔚之女今夫人鮑氏樂安郡太君其父【闕】職方郎中男五人狝著作佐郎知潭州攸縣【闕三字】諫知制誥知荊南府猗將作監主簿猛未【闕四字】士張防山以治平三年月日葬於安州安陵縣某鄕余與君爲同年進士少甞仕官往來數相遇於淮浙間每見飲酒笑謔不休皇祐中司諫以文中科爲天下第一餘嘗慶君曰子爲狀元而其父固可知巳用是爲適今援毫襞紙遂銘君壙遽至於是乎銘曰

材力之次要必有成文詞之敏煒昱敷榮傳經裁讞區處和平世資以義用永厥聲屯於其躬來者其亨坎中之紀後世之評

端明集卷四十

