

欽定四庫全書

集部三

淮海集目錄

別集類二【宋】

卷一

賦

卷二

古詩一

卷三

古詩二

卷四

古詩三

卷五

古詩四

卷六

古詩五

卷七

律詩一

卷八

律詩二

卷九

律詩三

卷十

絕句上

卷十一

絕句下

卷十二

進防一

卷十三

進防二

卷十四

進防三

卷十五

進防四

卷十六

進防五

卷十七

進防六

卷十八

進防七

卷十九

進論一

卷二十

進論二

卷二十一

進論三

卷二十二

進論四

卷二十三

論

卷二十四

傳

卷二十五

傳說

卷二十六

表上

卷二十七

表下

卷二十八

啟上

卷二十九

啟下

卷三十

簡

卷三十一

文上

卷三十二

文下

疏

卷三十三

志銘

卷三十四

贊

跋上

卷三十五

跋下

卷三十六

狀

卷三十七

書

卷三十八

記

卷三十九

序

卷四十

挽詞

後集

卷一

詩一

卷二

詩二

卷三

詩三

卷四

詩四

卷五

雜文上

卷六

雜文下

長短句

卷上

二十二首

卷中

三十一首

卷下

二十三首

【臣】等謹案淮海集四十卷後集六卷長短句三卷宋秦觀撰觀字少遊髙郵人以祕書省正字通判杭州坐黨籍逺貶載宋史文苑傳觀與兩弟覿覯皆知名於時而觀集獨傳宋史本傳稱文麗而思深苕溪漁隠叢話載蘇軾薦觀於王安石安石答書述葉致逺之言以爲淸新婉麗有似鮑謝敖陶孫詩評則謂其詩如時女步春終復婉弱元好問論詩絕句因有女郎詩之譏今觀其集少年所作神鋒太儁或有之槪以爲靡曼之音則詆之太甚呂本中童防訓曰少遊雨砌墮危芳風櫺納飛絮之類李公擇以爲謝家兄弟不能過也遊嶺以後詩髙古嚴重自成一家與舊作不同斯公論矣觀雷州詩八首後人誤編之東坡集中不能辧則安得槪目以小石調乎文獻通考別集類載淮海集三十卷又歌詞類載淮海集一卷宋史則作四十卷今本卷數與宋史相同而多後集六卷長短句分爲三卷蓋嘉靖中髙郵張綖以黃瓉本及監本重爲編次云乾隆四十一年十月防校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

淮海集卷一

宋秦觀撰浮山堰賦【並引】

梁武帝天監十三年用魏降人王足計欲以淮水灌壽陽乃假太子右衛康絢節督卒二十萬作浮山堰於鐘離而淮流湍駛漂疾將合復潰或曰淮有蛟龍喜乘風壞岸其性惡鐵絢以爲然乃引東西冶鐵器數千萬斤益以薪石沈之猶逾年乃合堰袤九里水逆淮而上所防被甚廣魏人患之果徙壽陽戍頓八公山餘民分就岡壠未幾淮暴漲堰壞奔於海有聲如雷水之怪祅蔽流而下死者數十萬人初鎭星犯天江而堰實退舎而壞嗚呼異哉感而作浮山堰賦其詞曰

繄四瀆之並釃兮實脈絡於坤靈惟長淮之湠漫兮自桐栢而發源貫江河以下騖兮拉泗沂而左奔走獰雷以赴海兮駕扶搖而薄山固元气之宣節兮熄眾兆之災患粵蕭梁之服命兮抗北魏以爭衡信降虜之詭計兮阻湯湯而倒徵依兩崖以受土兮羌合脊於中央揵竹甾石之不足兮又沈鐵以厭不祥袤九里以中峙兮截萬派之奔茫大隄矻乎如墉兮杞柳薨其成行展源深而支永兮𨿽蹔否而必通倐鯨吼以奔潰兮與蒼蒼而俱東若燃犀之照渚兮旅百怪而爭遒馬怒而噓蹀兮虎蛟咆而相糾哀死者之數萬兮孤魂逝其焉遊背自然以司鑿兮固神禹之所惡世苟近以昩逺兮或不攺其此度螳蜋怒臂以當車兮精衛銜石而塡海憯梁人之不思兮卒取非於異代豈方廹於尋引兮不遑議夫無窮將姦臣取容以幸入兮公相援而欺防抑五材囚壯之有數兮特假手於憧憧系曰惇阜寇防大川屯精气扶輿變幹文運徒力頓漂無根潮波復故彌億年

黃樓賦【並引】

太守蘇公守彭城之明年旣治河決之變民以更生又因修繕其城作黃樓於東門之上以爲水受制於土而土之色黃故取名焉樓成使其客髙郵秦觀賦之其詞曰惟黃樓之瓌瑋兮冠雉堞之左方挾光晷以橫出兮幹雲气而上徵旣要眇以有度兮又洞逹而無旁斥丹艧而不禦兮爰取法乎中央列千山而環峙兮交二水而旁奔岡陵奮其攫拏兮谿谷效其吐吞覽形勢之四塞兮識諸雄之所存意天作以遺公兮慰平日之憂勤繄大河之初決兮狂流漫而稽天禦扶搖以東下兮紛萬馬而爭前象罔出而侮人兮螭蜃過而垂涎防精誠之所貫兮幾孤墉之不全偸朝夕以昩遠兮固前識之所羞慮異日之或然兮復壓之以玆樓時不可以驟得兮姑從容而浮游儻登臨之信美兮又何必乎故邱觴酒醪以爲壽兮旅殽核以爲儀儼云髾以侍側兮笑言樂而忘時發哀彈與豪吹兮飛鳥起而參差悵所思之遲暮兮綴明月而成詞噫變故之相詭兮猶傳馬之更馳昔何負而遑遽兮今何暇而遨嬉豈造物之莫詔兮惟元元之自貽將苦逸之有數兮疇工拙之能爲韙哲人之知其故兮蹈夷險而皆宜視蚊虻之過前兮曾不介乎心思正余冠之崔嵬兮服余佩之焜煌從公於斯樓兮聊裴回以徜徉【子瞻謝詩云太虛以黃樓賦見寄作詩爲謝我坐黃樓上欲作黃樓詩忽得故人書中有黃樓詞黃樓髙十丈下建五丈旗楚山以爲城泗水以爲池我詩無傑句萬景驕莫隨夫子獨何妙雨雹散雷椎雄辭雜今古中有屈宋姿南山多磬石淸滑如流脂朱蠟爲摹刻細妙分毫釐佳處未易識當有來者知】

寄老庵賦

或問孫先生之遊湯泉山也嘗於佛祠之旁二松之下誅薙艸茅平夷土塗規以爲庵曰寄老焉予時實從與見其事願防而陳之僕曰唯唯寄老之區在於湯泉實惟歷陽東城之域山林郁其修阻水土婉而滋息風和气平物無癘疫其出遊也南則峯巒經亙二百餘里前望建業之都卻顧項王之亭龍窟呀其旁出江漫漫而䢐徵東則惠濟眞相二剎相望殿寢中開四注修廊閒從遊子於焉相羊沈燎茗飲樂未渠央西則赭落之前三井天出幽毖白浪明晦如一旁輸有斛上庇有室觧衣入遊百疾爲失北則瓦梁之河陰陵之澤水潦之所聚防魚鼈之所充斥芡菱蒲蒓毛髮之富被其鄰國其入居也則閉闗卻掃反聽收視內外旣進與妙自防湛乎若玉淵之澄枵然如槁木之廢其遊也其居也無所適而非道者世奚足以識之哉𨿽然先生方爲侍從之臣充諫諍之官論思獻納日不遑給𨿽欲復從二三子於寄老之上未可得也一旦功成事畢引老乞身天子憫之不煩以政公卿大夫設祖道供帳於國門之外酒闋升車望寄老而歸焉則僕也亦將負杖屨而從之矣

湯泉賦

大江之濵東城之野有泉出焉直回峯負深谷分埓引源迆邐相屬晨夜有聲涵云注玉薄爲虎須洑爲魚目鱗介莫潛遇者斯浴此何水也哉野老告余曰防防莫虞歲年不火而燠其名湯泉嗚呼豈非熒惑蒞於上耶燭龍隱於中耶旁通咸池日禦之所經耶幽精沈魄陰償其負耶丹砂黃硫金石之气酷悍之所激耶徳有常仁惠公而浹寒凝海兮不冰旱焦山兮不竭其或燥濕外幹精气散越膚革瘡瘍憊筋淫血欣瀄汩之蹔遊怳幽憂之永脫以沐則髮澤以颒則膚恱其羨流冗浸捐棄於溝壑者猶能灌稻之畦已牛馬之暍此又何其然耶吾聞天下之水厥類實繁至於弱水儲陰投羽必沈火井萃陽爛石灼金祥標醴泉病飲而瘳異紀滋穴神瀵以流焦溪乏罥蔓之飾沸潭謝聱取之遊其餘酒墨所發膠鹽是滋啜懷千金飲狂一國裒玉乳以中涵橫金絲而徑度詭品繆名紛莫爲數咸受命於元精亦各私其所遇若夫匡廬汝水之旁尉氏驪山之下煙菲掩褥王孫鳥隼之所娛金穴椒房專寵靡曼之所占則湯泉之中又有顯晦者焉野老囅然而笑曰善乎齊給之士曵杖而去行歌於塗曰滭沸滂沱奮此泉兮被彼山阿吾惟灌沐兮不知其他

子瞻防云余之所聞湯泉七其五則今三子之所遊與太虛之所賦所謂匡廬汝水尉氏驪山其二則余之所見鳳翔之駱谷與渝州之陳氏山居也皆棄於竆山之中山僧野人之所浴麋鹿猿猱之所飲惟驪山當往來之衝華堂玉甃獨爲勝絕然坐明皇之累爲楊李祿山所污使口舌之士援筆唾罵以爲亡國之餘辱孰甚焉今惠濟之泉獨爲三子者詠嘆如此豈非所寄僻逺不爲當塗者所混而爲髙人逸才與世異趣者之所樂乎或曰明皇之累楊李祿山之污泉豈知污之然則幽逺僻陋之嘆亦非泉所病也泉固無所榮辱特以人意推之可以爲抱器適用而不擇所處者之戒元丰元年十月五日

嘆二鶴賦

廣陵郡宅之圃有二鶴焉昻然如人處乎幽間翅翮摧傷而弗能飛翻𨿽雌雄之相從常悒悒其鮮懽時引吭而哀唳若對客而永嘆圃吏告予曰此紫薇錢公之鶴也公熈寧時實守此邦心虛一而體道治淸淨而忘言旣不耽乎豆觴又不嗜乎匏惟此二鶴與之周旋居則俛仰於賓掾之後出則飛鳴乎導從之先故鶴之來也則知使君之將至鶴之往也則知使君之將還是時一郡之人好甚於姻敬愈於客如愛子之居家若寵臣之在國晝從乎風亭之濵夜棲乎月臺之側謂此幸之可常頗超搖而自得逮公之去於今幾時人各有好鶴誰汝私具名物於有司雞防易而侮之傍軒楹而蒙叱歷階戺而遭麾惟主人之故客間一遇而嗟咨余聞而嘆曰噫嘻有恃而生者失其所恃則悲彼有啄乎廣莫之野飲於淸泠之淵隨林邱而止息順風气而騰騫一鳴九臯聲聞於天若然者又豈衛侯之能好而支遁之可憐哉

郭子儀單騎見虜賦【汾陽徵虜壓以至誠】

回紇入寇汾陽出徵何單騎以見虜蓋臨戎而示情匹馬雄趨方傳呼而免冑諸羌駭矚俄下拜以投兵方其唐祚中防胡塵內侮承範陽猖獗之亂值永泰因循之主金繒不足以塞其貪嗜鎧仗不足以止其攘取云屯三輔但分諸將之兵烏合萬羣難破重圍之虜子儀乃外防嚴備中輸至誠气幹霄而直上身按轡以徐行於是露刃者膽喪控者骨驚謂令公尙臨於金甲想可汗未厭於寰瀛頓釋前憾來尋舊盟彼何人斯忽去幢幡之盛果吾父也敢論戈甲之精豈非事方急則宜有異謀軍旣孤則難拘常法遭彼虜之悍勁屬我師之困乏校之力則理必敗露示以誠則意當親狎所以徹衛四環去兵兩夾𨿽鋒無鏌邪之鋭而勢有泰山之壓據鞍以出若乘擒虎之驄失仗而驚如棄華元之甲金石至堅也以誠可動天地至大也以誠可聞矧爾熊羆之屬困乎蛇豕之羣於是時也將乘驕而必敗兵不戢而將焚惟有明信乃成茂勲吐蕃由是而引歸師殱靈夏僕固於焉而暴卒禍息並汾非不知猛虎無助也受侮於狐貍神龍失水也見侵於螻蟻曷爲鋒鏑之交下遽遺紀綱而不以蓋念至威無恃於張皇大智不資於恢詭遠同光武輕行銅馬之營近類曹成獨造國良之壘向若怨結不觧祻連未央養威嚴於將軍之幕角技巧於勇士之埸攻且攻兮天變色戰復戰兮星動芒如此則𨿽驍雄而必獘顧創病以何長符秦誇南伐之師坐投肥水新室恃北來之眾立潰昆陽固知精擊刺者非爲將之良敢殺伐者非用兵之至況徳善之身積宜福祥之天畀故中書二十四考焉由此而致

和淵明歸去來辭

歸去來兮眷眷懷歸今得歸念我生之多艱心知免而猶悲天風飄兮余迎海月烱兮余追省已空之憂患疑是夢而復非及我家於中途兒女欣而牽衣望松楸而長慟悲心極而更防升沈幾何歲月如奔嗟我宿昔通籍璧門賜金𨿽盡給札尙存愧此散木繆爲犧尊屬黨論之云興雷霆發乎威顏淮南謫於天庖予小子其何安歲七官而五譴越鬼門之幽闗化猿鶴之有日詎國光之復觀忽大明之生東釋累囚而北還釃天漢而一洗覺宇宙之隨寛歸去來兮請逍遙於至遊內取足於一身復從物兮何求榮莫榮於不辱樂莫樂於無憂鄕人告予以有年黍稷郁乎盈疇止有敝廬泛有扁舟濯予足兮寒泉振予衣兮古丘洞骨中之滯礙雲散而風流識此行之匪禍乃造物之餘休已矣哉桔橰俛仰無已時舉觴自屬聊淹畱汝今不巳將安之封侯巳絕念仙事亦難期依先塋而灑掃從稚子而耘耔修杜康之廢祠補由庚之亡詩爲太平之幸老幅巾待盡更奚疑

淮海集卷一

欽定四庫全書

淮海集卷二【古詩】

宋秦觀撰泊吳興西觀音院

金剎負城闉閴然美棲止卞山直穹窿苕水相依倚霜檜郁防防海棕鮮薿薿廣除庇夏陰飛棟明朝晷溪光鳬鶩邊天色孤蒲裏緖風傳晝焚壁月窺夜禮泄云彗層空規荷鑑幽沚艅艎煙際下鐘磬林端起聱牙戲淸深崟撲空紫所遇信悠然此生如寄耳志士恥溝瀆徵夫念桑梓攬衣軒楹間嘯歌何竆巳

三老堂【趙少師張少保趙通議】

堂堂三元老業履冠儔匹謇諤橫秋霜髙明麗朝日並道謁溫宣連科取甲乙東南奠藩服西北馳使驛解鞅環堵安岸幘氊裘屈羣姦懾謦欬眾廢起咄叱至今領麾地謳吟徧蓬蓽出入𨿽異途歸潔固如一晚厭方內遊把袂訪閒逸云壑慶安車風川駛飛鷁獻酬埃外珠玉在揮筆風標傲松鶴顏髮移丹漆遂令吳越人藻繪恣稱述邈然超世姿髣髴得十七辟廱禮寂滅麟閣事蕭瑟玆焉出民願名實更炳蔚琬琰琢髙詞龍蘭燎深室福履旣所綏光華無終畢

送周裕之赴新息令

丈人淮海英抗節浮雲外揮毫錯星錦抵掌參竽籟靑春抱修能脫略無範蔡晚營三徑資百里聊束帶扁舟歲欲䢐古剎夜仍艾去去整羽儀行與髙風防

寄曾逢原

孟夏气候好林塘媚晴輝回渠轉淸流藻荇相因依叢薄起防籟眾鳥鳴且飛髙城帶落日光景酣夕霏卽事逺興托撫巳幽思防超搖弄柔翰徙倚金徽美人邈云志願固有違丹靑儻不逾與子同裳衣

送僧歸遂州

寶師本巴蜀浪迹遊淮海定水湛虛明戒珠烱圓彩飄零鄕縣異晼晚星霜攺明發又西徵孤帆破煙靄

司馬遷【分韻得壑字】

子長少不覊發軔徧丘壑晚遭李陵禍憤悱思逺托髙辭振幽光直筆誅隱惡馳騁數千載貫穿百家作至今靑簡上文彩炳金艧髙才忽小疵難用常情度譬彼海運鵬豈復顧繒繳區區班叔皮未易議防略

觀易元吉獐猿圖歌

參天老木相樛枝嵌空怪石銜靑漪兩猿上下一旁掛兩猿熟視蒼蛙疑蕭蕭叢竹山風吹海棠杜宇相因依下有兩獐從兩兒花飱艸囓含春嬉易老筆精湖海推畵意防形形更期解衣一掃神扶持他日自見猶嗟咨金錢百萬酒千鴟荊南將軍欣得之老禪豪取槖爲垂白晝掩門初許窺房櫳烱烱明冬曦榛藂羽革分毫釐殘編未終且歸讀歲暮有間重借披

夜坐懷莘老司諫【次韻參寥】

六合寥寥信茫昩中有日月無根柢古往今來漫不休靑髮素顏從此逝嗟予自少多邅廽气血未衰心已艾北渡長淮霜入屨南窺禹穴塵生袂日鑿一竅渾沌死𨿽有餘風終破碎回車復路可無緣三問道人三不對

答朱廣防

廣防才華殆天賦十歲孤山有佳句又夢東林飲虎溪嘆息淸風人不悟自爾所見無全牛桐栢昆侖日傾注蔥蘢曉景破新花蹭蹬老拳擒脫兔身勤事左竟何成巧迫化工天所怒兩鬢星星滄海頭彊學禪那慰遲暮昨夜燈花吐金粟曉烹鯉魚得尺素笑我徜徉吳楚間經卷酒巵隨所遇人生迕意十八九月得解顏能幾度著書準易空自疲服藥求仙良亦悞北風老矣無能爲行看黃鸝語飛絮安得從君醉百塲落筆珠璣不論數

送僧歸保寧

西湖環繞皆招提樓閣晦明如臥披保寧復在最佳處水光四合無端倪車塵不來馬足斷時有海月相因依上人弱齡巳此心目所證惟瑰琦白玉芙蓉出淸沼天然不受緇塵擾坐客一語不入意目如明星視飛鳥冠切云兮佩玉難上人顧之眞等閒應緣聊入人間世興盡卻歸湖上山伊余久欲窺禹穴矧今仲父官東越行挽秋風入剡溪爲君先醉西湖月

和王通叟琵琶夢

鶗鴂鳴時眾芳歇華堂夢斷音容絕風驚玉露不成圓一夜芙蕖泣秋月金紋捍面紫檀槽曾抱花前送酒舠庾郎江令費珠璧小砑紅牋揮兔毫風流雲散令人瘦忍看麯塵昏錦綬楚水悠悠更不西上天破鑑空依舊

醫者

塊然一气初渾淪散作六物相吐吞主承客禦勝復存是爲萬物疾病原寥寥空陂遊寃魂誨此法術成軒轅金書玉冊要不煩煥如星宿不可捫時遷聖䢐遂幽昬獘俗竊以資利源余嘗感槪期明論世無妙質孰與言因君乞詩置屋軒聊復援筆賦本根

漫郎【分韻得桃字】

元公機鑑天所髙中興諸彥非其曹自呼漫郎示眞率日與聱叟爲嬉遨是時胡星殞未久闗輔擾擾猶弓刀百里不聞易五羖三士空傳殺二桃心知不得載行事俛首刻意追風騷字皆華星章對月漏泄元气煩揮毫猗玗春深茂花竹九疑日暮吟哀猱紅顏白骨付淸醥一官於我眞鴻毛乃知逹人妙如水濁淸顯晦惟所遭無時有祿亦可隱何以龕巖逺遁逃

記夢答劉全美

歲逢困惇斗申指辰次庚辰漏傳子夢出城闉登古原艸木榮天帶流水千夫荷鍤開久殯前有一人狀瓌偉素冠長跪烝酒殽云是劉郎字全美馬鳴車響斷還續人鏡晦明秋色裏旣寤茫然失所遭河轉星翻汗如洗世傳凶夢常得吉神物戲人良有防全美聲名海縣聞閉久當開乃其理娟娟二十四橋月月下吹蕭聊爾耳洗眼看君先一鳴九萬扶搖從此始

田居四首

雞號四鄰起結束赴中原戒婦預爲黍呼兒隨掩門犂鋤帶晨景道路更笑喧宿潦濯芒屨野芳簮髻根霽色披窅靄春空正鮮繁辛夷茂橫阜錦雉嬌空園少壯已云趨伶俜尙鴟蹲蟹黃經潤野馬從風犇村落次第集隔塍致寒暄眷言月占好努力競晨昏

入夏桑柘稠陰陰翳虛落新麥巳登塲余蠶猶占箔隆曦破曾陰霽靄収逺壑雌蜺臥淪漪鮮飈泛藂薄林深鳥更鳴水漫魚知樂羸老厭煩歊觧衣屢槃礡防樹濯涼颸起行遺帶索冢婦餉初還丁男耘有托倒筒備靑錢鹽茗恐垂槖明日輸絹租鄰兒入城郭

昔我蒔靑秧亷纎屬梅及玆欲成穗已復頽星暑遲暮易昏晨搖落多砧杵村迥少過從客來旋炊黍興發卽杖防未嘗先處所褰裳涉淺瀬矯首沒孤羽藂祠土鼓悲野埭鵾雞舞雉子隨販夫老翁拜巫女辛勤【一作艱難】稼穡事惻愴田疇語得糓不敢儲催科吏旁午

嚴冬百艸枯鄰曲富休暇上井時一汲柴車久停駕寥寥塲圃空跕跕烏鳶下孤榜傍橫塘喧舂起旁捨田家重農隙翁嫗相邀迓班坐釃酒醪一行三四謝陶盤奉防蓄竹筯羞雞防飲酣爭獻酬語闋或悲吒悠悠燈火暗刺刺風飈射客散靜柴門星蟾耿寒夜

寄題傅欽之艸堂

河陽有洑流經營太行根盛徳不終晦發爲淸濟源斯堂濟源上太行正當門仰視浮雲作俯窺流水犇修竹帶藩籬百禽鳴朝暾相望有盤谷李願故居存主人國之老實惟商巖孫班行昔供奉亟進逆耳言天子色爲動羣公聲亦吞蕭條冰霜際不攺白玉溫出處士所重其防難具論公勿思艸堂朝廷待公尊

次韻酬徐仲車見寄

渭淸非勝涇蘭芳木無慕我生季葉中乃與古人遇軄當供灑掃匏系愧遲暮來章感存沒三讀淚如注次韻邢惇夫秋懷十首【以防雲淡河漢疏滴梧桐爲韻】

驅車陟髙邱卻望大梁圻馳道入雙闕勾陳連太防夷門壯下屬淸洛相因依美哉吾黨士臯卨良可希暮有二客至俱以能禪聞一枝惠林出一派智海分言各不相可往來劇絲棼謝客姑舎是妨餘醉看云昔者曾中書門戶實難瞰筆勢如長淮初源可觴濫經營終入海欲語焉能暫斯人今則亡悲歌風慘憺渤海有巨鼇其顚冠嵳峩宿昔嘗小抃八相蕩摩忽遭龍伯人一舉空潮波取皮煎作膠淸此昆侖河蝮蛇初螫手壯士斷其腕豈不悲毀傷所防在【一作存】軀幹西羌沙鹵地置戍或煩漢雞肋不足云阿瞞妙思算湯湯辟廱流中有學子居但說若稽古言猶三萬餘來者轉相祖詞林日凋防稍喜績溪令入校天祿書匠氏構明堂百材入斤斧儻非豫章棟冗長亦焉取英英範與蘇【登守慶師】器識兼文武胡爲先一州不用作霖憬彼髙句麗來修裔夷軄天都富如海勞汝送涓滴軸艫尾相銜逺近困供億止沸當絕薪湯百無益祖宗舉賢良充賦多名儒執事惡言者此科爲之無𨿽有仲舒錯或橫江潭魚果欲鳴鳳至還當種椅梧邢侯秋臥屙揮毫見深衷賡者二三子翕然笙磬同不爲兒女姿頗形四方風屬有山水念因之絲與桐

淮海集卷二

欽定四庫全書

淮海集卷三

宋秦觀撰春日雜興十首

飄忽星气䢐靑陽廹遲暮鳴飛各有適赤白紛無數砌墮危芳風軒納飛絮褰幃香霧橫岸幘雲峯度林影舞防扉池光染衣屨參差花鳥期蹭蹬琴觴趣撫事動幽尋感時遺近慕秣馬膏余車行行不周路

結髮謝外好僶俛希前修繆挾江海志恥爲升斗謀齞歷難刻畫賤貧多釁尢發軔皆伊闕解驂憇防溝丹鈆費永晷麯蘗敺深愁璧月鑑簾櫳珠星絡梧楸泯泯渠水駛霏霏花霧浮公子悵何許撫膺徒離憂

潭潭故邑井猗猗上宮蘭不食自淸渫莫服更幽閒志士恥弱植捲迹甘饑寒佳晨追良覿觸物懸悲端川途回逺經歲曠音翰豈不慕裘馬詭得非所安蟬冕多怵廹繩樞尠憂患枉防竟何補方枘誠獨難

吳防𨿽褊小海濱富奇峯天雞一號叫劍防明遙空谿谷相徑復深林杳攢叢猿吟虎豹啼雲气迷西東中有遁世士超然閟孤蹤被蘭服明月起坐松聲中夜鍜吸沆瀣朝瑟庇靑蔥騎星友元气巢許安可同俛眄區中人飛埃集毛鋒問津或不繆從子遊鴻防

東方有美人容華茂春粲抱影守單棲含睇理哀彈聲意一何切所歡邈云漢徒然事膏沐孰與䢐昬旦防誠浪自持嘉月忽復晏巧轉度虛櫺飛紅觸幽幔歲歲芳艸滋夜夜明星爛合並防有時索居不必嘆

寢瘵倦文史駕言從遨嬉颸風舉遙漵規日麗淸漪含桃粲朱實杜若懷碧滋娉娉弱絮墮圉圉文魴馳明霞廓逺矚哀禽攪離思縟艸天際合孤云川上移寛閒絕輪鞅重復多路岐信美難久佇歸歟從所治

昔我遊京室交通五陵間主客各英妙袍馬相追攀千金具飲啜百金雇吹彈纓弁羅廣席當頭舞交竿鮮妝耀淥酒采纈生風瀾燈燭暗夜艾士女紛相班歡娛易䢐歇轉眄如飛翰亹亹負孤願離離銜永歡山鳥窺茗飲檐花笑蔬飱棄捐勿重陳事定須蓋棺

客從逺方來遺我昭華管吹之動人心異境生虛窽磝磝靑嶂橫泱泱春澑漸馬蹄交狹邪車轂錯平坦士女競芳辰禽魚防修竿依防認睇笑淩沒見纎短停吹歘泯滅耽耽復空館靈物信所珍顧恨知音罕

桃李用事辰鮮明奪云綺繁華一朝去黙黙慚杞梓時䢐鷹化鳩地遷橘爲枳獨有羨門生後天猶【一作常】不死藝籍燔祖龍斯文就淪喪帝矜黔首愚諸雋【一作雄】出相望楊馬操宏綱韓柳激頽浪建安妙謳吟風槪亦超放玉繩帶華月艷艷靑防上奕世希末光經緯得無妄兒曹獨何事詆斥防覆醬原心良自誣猥欲私所尙螳蜋拒飛轍精衛塡溟漲咄咄徒爾爲東海固無恙鵷鸞日雕滅黃口紛冗長投袂睇層霄玆懷誰與亮

和孫莘老題召伯斗野亭

淮海破冬仲雪霜滋不平菱荷枯折盡積水寒更淸輟棹得佳觀湖天繞朱甍信美無與娛濁醪聊自傾北眺桑梓國悠然白雲生南望古刋溝滄波帶蕪城村墟翳茅竹孤煙起晨烹檐間鳥聲落客子念當行攬衣視日景薄陰漏防明何時復來遊春風發鮮榮【孫莘老倡云淮海無林邱曠澤千里平一渠閒防瀦物色故不淸老僧喜穿築比戶延朱甍檐楯斗杓落簾幃河漢傾平湖杳無涯湛湛春波生結纜嗟已晚不見芙蓉城尙想紫芡盤明珠出新烹平生有防尙一舟聊寄行遇勝輒偃蹇霜須刷澄明可待齒牙豁歸歟謝浮榮黃魯直和云謝公所築埭未嘆曲池平蘇州來賦詩句與秋气淸結構擅空闊湖光浮棟甍維斗天司南其下百瀆傾貝宮產明月含澤徧諸生盤薄淮海間風煙浸十城籟簫吹木末浪波沸庖烹我來抄搖落霜淸見魚行白鷗逺飛回得我若眼明佳人歸何時觧衣繞廂榮蘇子瞻和云落帆謝公渚日腳東西平孤亭得心憇暮景含餘淸坐待斗與牛錯落掛南甍老僧如宿昔一笑意已傾新詩出故人舊事疑前生吾生七往來送老海上城逢人輒自哂得魚不忍烹似聞績溪老復作東都行小詩如秋菊艶艶霜中明過此感我言長篇發春榮蘇子由和云扁舟未得觧坐待兩閘平濁水污人思野寺爲我淸昔遊有遺詠枯墨存髙甍故人獨未來一樽誰與傾北風吹防雲暮寒依月生前望防溝路卻指鐵甕城茅檐卜玆地江水供晨烹試問東坡翁畢老幾此行奔馳力不足隱約性愈明早爲歸耕計免慙老僧榮張琬和云維舟得古寺望逺天四平晴日暉暉散晚風泠泠淸危亭下瞰野層閣髙連甍起望斗與牛淮海相奔傾往來誰百年今昔我平生悠悠何所寓臺上多化城與其逐影死寕似不鳴烹咄哉應有止老矣將安行中庭櫃子落丈室霜月明此意竟蕭條猶然笑安榮張蕓叟和云我登甘棠埭所向殊未平舟行污地中頓失江湖淸蛙聲亂僧唄防吻赫市甍意同伯喈死苟與衛士傾開池種白蓮壘石擬三生猶淹南斗墟終逺北斗城設我紫藕供報之白茅烹三年猿鶴友萬里秦梵行秋風隴首至落日淮南明寄言懷土士愼勿慕官榮】

和虛飄飄

虛飄飄虛飄飄風寒飄絮浪春暖履冰橋勢緩霜垂霰聲榦葉下條中漚防沒流水風裏防云鋪逺霄虛飄飄比時光影猶堅牢【魯直倡虛飄飄虛飄飄花飛不到地虹起漫成橋入夢云千疊遊空縧萬條蜃樓百尺聳滄海鴈字一行書絳霄虛飄飄比人生命猶堅牢子瞻和虛飄飄虛飄飄畫檐蛛結网銀漢鵲成橋塵積梧葉霜飛風栁條露凝殘防見紅日星曵餘光橫碧霄虛飄飄比浮名利猶堅牢】

和遊金山【和子由同彥瞻】

江流防子東南鶩海門劃前開金山屹中據鼓鐘食萬指金艧棲千柱夜庭遊月波曉觀搏香霧天淸猿鳥哀風暗魚龍怒云物橫古今濤波閱晨暮三州气色來上下端倪露偉哉元气間此勝知誰聚念昔憇精廬登臨輒忘去汲新試團月飯素羮魁芋妙興入芳藤眞境在芒屨別來星暑換寤寐經從處忽防珠璧投了與云巒遇幽光烱肝肺爽气森庭戶區中多滯念方外饒奇趣寄語山阿人泠然行復禦【陪彥瞻遊金山子由詩云揚州望金山隱隱大如幘朅來長江上孤髙二千尺僧居厭山小面面貼蒼石虛樓三百間正壓江潮白淸風斂霽霧曉日曜金碧直侵魚龍居似有鬼神役我行有程度欲去空自惜風吹渡江水山僧午方食波瀾洗我心筍蕨飽我腹平生足遊衍壯觀此云極鐡甕本誰安海門復誰植東南遞隱見遙與此山疋玆遊防不遂深愧幕府客歸時日巳暮正值江月黒顧視天水並坐恐星斗濕使君何時罷登覽不可失子由同彥瞻遊金山子由枉詩卒章有使君何時罷登覽不可失之句因繼賦一子駿蓬萊二神山橫絕倚鼇背鼇傾海水動一峯失所在飛來大江心盤礡防千載化爲金僊居龍象錯朱貝夙昔愛山水江湖不蹔忘君前或剖竹匏系古維隱然勝絕境旦旦遇相望不意二君子招攜一葦航髙攀躡雪梯濶視瞰溟漲潮來隱天地萬里捲白浪波淸霄漢淨澄澈迷下上更深月正中山影杳無象蛟鼉四面穴形勢三州壯融結旣難窮丹靑殊莫狀蘇侯韻髙逺邵子雅趨尙奇觀極無邊幽尋端未放浮生閱流水淸話造方丈畢景趣言歸侵星搖兩槳武功眞好奇落筆掃珠璣持語淮南守玆遊不可遺君恩早晚東南下一棹扁舟信所之】

同子瞻端午日遊諸寺賦得深字

太史抱孤韻暢懷在登臨別乘載鄒枚佳辰事幽尋參差水石瘦窅窕房櫳深淸磬發防箔妙香橫素襟復登窣堵波環回矚崟雙溪貫城郭暝色帶孤禽涼飈動爽籟薄生防陰塵想澹淸漣牢愁洗芳斟揮箑訂往古援毫示來今愧無刻燭敏續此金玉音【子瞻詩云肩輿任所適遇勝輒畱連焚香引幽步酌茗開淨筵防雨止還作小防幽更妍盆山不見日艸木自蒼然忽登最髙塔眼界窮大千卞峯照城郭震澤浮雲天深沈旣可喜曠蕩亦所便幽尋未云畢墟落生晚煙歸來記所歷耿耿淸不眠道人亦未寢孤燈同夜禪】

寄陳季常

一鉤五十犗始具任公釣掲竿趣灌瀆與爾不同調先生本西蜀俠气見英妙哀憐世間兒細黠似黃鷂侍童雙擢玉鬢髮光可照駿馬錦障泥相隨竆海嶠平生擕手好十七登廊廟小生相吏耶徒枉尺書召暮年更折節學佛得心要鬻馬放阿樊幅巾對沈燎泠泠屋外泉兀兀原頭燒欲知山中樂萬古同一笑

淮海集卷三

欽定四庫全書

淮海集卷四

宋秦觀撰同子瞻賦遊恵山三首【其一王武陵韻其二竇羣韻其三朱宿韻】

輟棹縱幽討籃輿入靑蒼圓頂相邀迓旃檀燎深堂層巒淡如洗傑閣森欲翔林芳含雨滋岫日隔林光防防續淸澑靡靡傳幽香俯仰佳覧眺悠哉身世忘

使君厭機械所與惟散人顧慙蒹葭陋繆倚瓊枝新上干靑磝磝下屬白燐燐洞天不知老金界無棲塵緬彼人間世烏蟾閱靑旻詎得踵三隱山阿相與鄰

樓觀相復重邈然閟深樾九龍吐淸泠防防曾未絕罌缶馳千里眞珠猶不滅況復從茶僊玆焉試葵月岸巾塵想消散策佳興發何以慰遨嬉操觚繼前轍【子瞻云余昔爲錢塘倅往來無錫未嘗不至恵山旣去五年復爲湖州與髙郵秦少遊杭僧參寥同至覧唐處士王陵竇羣朱宿所賦詩愛其語淸簡蕭然有出塵之姿追用其韻各賦夢裏五年過覺來雙鬢蒼還將塵土足一步倚瀾堂俯窺松桂影仰見鴻鶴翔炯然肝肺間巳作冰玉光虛明中有色淸淨自生香還從世俗去永與世俗防薄雲不遮山防雨不濕人蕭蕭松桂滑策策芒鞋新嘉我二三子皎然無淄燐勝逰豈殊昔淸句仍絕塵弔古泣舊史疾讒歌小旻哀哉扶風子難與巢許鄰敲火發山泉烹茶避林樾明防傾紫盞色味兩奇絕吾生眠食耳一飽萬想滅頗笑玉川子饑弄三百月豈如山中人睡起山花發一甌誰與共門外無來轍參寥同賦山煙弄滅沒山木含防蒼刺舟傍遙岸理策升虛堂周遭矚層巘矯矯如翺翔下瞰平田流澹然浮日光靑】

【篁解初籜洗雨聞新香𨿽云迫前途眞賞豈易防松門暗朝雨寂歷無行人隆曦忽穿漏卉木鬰以新堦泉潄石齒照眼光燐燐使君美無度卓犖遺囂塵風標傲竹栢談笑淩窮旻何愧沈防子臥霞吞結鄰帆渡江來洗眼驚翠樾云姿旣容裔鳥弄更淸絕淩梯訪前蹤琬琰亦未滅嗟我魚目光疇能綴明月狂墨掃瑯玕風煙座中發殊勝區中人茫茫走飛轍】

馬上口占二首

向晨結束事長途利風刮面冰在須岡窮得水馬不進霧暗失道人相呼悠悠旁舎見汲井軋軋隔林聞挽車遊目騁懷自可樂勿憶鄕縣增煩紆

霜風稜稜萬木枯梅花破蕚猶含須田家往往事遊獵追逐狐兔相號呼微茫山中起狂燒隱約林梢低日車馬頭漸覺有佳趣勿厭阡陌多縈紆

別子瞻

人生異趣各有求系風捕影祗懷憂我獨不願萬戶侯惟願一識蘓徐州徐州英偉非人力世有髙名擅區域珠樹三株詎可攀玉海千尋眞莫測一昨秋風動逺情便憶鱸魚訪洞庭芝蘭不獨庭中秀松栢仍當雪後靑故人持節過鄕縣教以東來償所願天上麒麟昔漫聞河東鸑鷟今才見不將俗物擬天眞北斗巳南能幾人八塼學士風標逺五馬使君恩意新黃塵日月換中有盈虛亦何算據食蛤暫相從請結後期遊汗漫【子瞻詩云夜光明月非所投逢年遇合百無憂將軍百戰竟不侯伯郎一鬥得涼州翹闗負重君無力十年不入紛華域故人坐上見君文謂是古人吁莫測新詩說盡萬物情硬黃小字臨黃庭故人巳去君未到空吟河畔艸靑靑誰爲他鄕各異縣天遣君來破吾願一聞君語識君心短李髯孫眼中見江湖放浪久全眞忽然一鳴驚倒人從橫所植無不可知君不怕新詩新千金獘帚那堪換我亦淹畱豈長算山中旣未決同歸我聊爾耳君其漫淮南三嵗吾何求使君到後消人憂君言有客輕公侯扁舟相從古揚州置之匹馬恨無力千里相忘同異域新詩空使四座驚隱居未易凡人測使君南歸無限情鴻飛攜書墮我庭此書兼置昔年客防中麗句淮山靑老夫彊顏依府縣堆案文書非本願淸談亹亹解人頥安得座右長相見狂客吾非賀季眞醉吟君似謫仙人末契長遭少年笑白髮應慙傾蓋新都城酒貴誰當換塵埃始面非良算歸來泗上正思君莫待黃花霜爛漫】

和黃法曹憶建溪梅花

海陵參軍不枯槁醉憶梅花愁絕倒爲憐一樹傍寒溪花水多情自相惱淸淚班班知有恨恨春相逢苦不早甘心結子待君來洗雨梳風爲誰好誰云廣平心似鐵不惜珠璣與揮掃月沒參橫畫角哀暗香銷盡令人老天分四時不相貸孤芳轉盻同衰艸要湏健步逺移歸亂挿繁華向晴昊【參寥詩云朔風蕭蕭方振槁雪壓茅齋欲欹倒門前誰送一枝梅問訊山僧少病惱彊將筆力爲摹冩麗句巳輸何遜早碧桃丹杏空自妍嚼藥齅香無此好先生攜酒傍玉叢醉裏雄辭驚電掃東溪不見謫仙人江路還逢少陵老我𨿽不飲爲誰牽不惜山衣同借艸要湏陶令挿花歸醉臥春風軼軒昊子瞻和少遊詩云西湖處士骨應槁只有此詩君壓倒東坡先生心巳灰爲愛君詩被花惱多情立馬待黃昏殘雪消遲月出早江頭漧樹春欲暗竹外一枝斜更好孤山山下醉眠處防綴裙腰紛不掃萬里春隨逐客來十年花送佳人老去年花開我匕病今年對花還艸艸不如風雨捲春歸収拾餘香還畀昊子瞻和參寥詩云化工未識蘓羣槁先向梅花一傾倒江南無雪春瘴生爲散冰花除熱惱風淸月落無】

【人見洗妝自趂嚴鐘早惟有飛來雙白鷲玉羽瓊樹闘爭好吳山道人心似水眼淨塵空無可掃故將妙語寄多情橫機欲寄東坡老東坡習气除未盡時復長篇書小艸且撼長條飱落英忍饑未忍呼穹昊子由和少遊詩云老夫毛骨日凋槁愁見米鹽惟醉倒忽傳騷客賦寒梅感物傷春同懊惱江邊不識北風勁墻頭知有南枝早未開素質夜光明半落淸香春更好鄰家小婦學閒媚靚妝惟有長眉掃孤芳巳與飛霰競結子仍先百花老苦遭橫笛亂飛英不見逰人醉芳艸可憐物性空自知羞作繁華助芒昊子由和參寥詩云憐君古木依巖槁西江飲醉湏彌倒野花幽艸亦何爲崄語長篇空自惱萬防浮溪輙長嘆一枝過嶺誇先早拾香不忍遊塵污嚼蘂更憐眞味好道人遇物心有得瓦竹相敲緣自掃誰知眞妄了不妨令我至今思璉老妙明眞覺昔未識但向閒防防詩艸浮雲時起鳥四飛畢竟安能亂淸昊】

送少章弟赴仁和主簿

我宗本江南爲將門列防中葉徙淮海不仕但潛徳先祖實起家先君始縫掖議郎爲名士余亦忝詞客風流以及汝三通桂堂籍汝弱不好弄文章有新格久從先生遊術業良未測武林一都防山水富南國下有賢別駕上有明方伯幹將入砥礪騕防就勒勿矜孔鸞姿不樂棲枳棘吳中多髙士往往寄老釋辯才𨿽物化參寥猶夙昔投閒數訪之可得三友益少來輕別離老去重乖隔念汝逺行役惘惘意不懌道山𨿽云佳久寓有饑色功名巳絕意政苦婚嫁迫終從大人議稅駕防溝側追蹤漢兩疏父子老阡陌

送李端叔從辟中山

人畏朔風聲我聞獨寛懷豈不知凜冽爲自中山來端叔天下士淹畱蹇無成去從中山辟良亦慰平生與君英妙時俠气上參天孰云行半百身世各茫然當時兒戲念今日巳灰死著書如結聊以忘憂耳駸駸嵗遒盡淮海歸無期功名良獨難𨿽成定奚爲念君逺行役中夜憂反側攬衣起成章贈以當馬策

淮海集卷四

欽定四庫全書

淮海集卷五

宋秦觀撰贈蹇法師翊之

天都九經緯人物如紡績豈無仙聖防但未見髙識蹇師蜀方士鬼物充服役朅來長安城摩挲金銅狄大蛇死巳論葛陂囚且釋是事何足云聊爾卹艱厄方從馬明生西去鏈金液丹成得度世造化爲莫逆予亦江海人名宦偶牽迫投劾去未能見師三嘆息

送劉貢父舎人二首

虎去藜藿采珠在其川媚君子一詘信實系天下事念昔元丰間公初謫南裔托詞弔湘水聞者爲心醉逾年憸臣逐國老起相繼除公守防陽士始有生意玆焉歸法從乃是朝廷計在公何足云事業本余棄掖垣羙花木入直春正麗同僚防家風立馬揮九制

觀也本諸生早與世參商方枘不量鑿交親指爲狂末路辱公知賜出非所望相期古人處豈止事文章汝南𨿽奧區校官實始張觧鞅百無有棲棲寄僧坊築室從有徒皆公偕餘光一壺千金直所濟在倉黃萬里猶比鄰別離無足傷何以報公徳修好以爲常

南京妙峯亭【王勝之所作蘓子瞻題榜】

王公厭承明出守南宮鑰結搆得崇丘巋然瞰淸洛是時謫仙人發軔自廬霍郊原春鳥鳴來此動豪酌報投一何富玉按金刀錯新牓掲中楹千載見逺托朅來訪陳迹物色屬搖落人煙隔鳬鴈田疇帶城郭紅蕖隕風漪砂礫捲飛籜靑靑陵上姿獨汝森自若人生如博奕得喪難前約金錘初控頥巳復東方作大明升中天龍鸞入階閣深懲漁奪獘法令一刋削斯民如觧懸喜气郁磅礡公乎數豋覽行矣翔寥廓

次韻奉酬丹元先生

金華紫煙客來作牧羊兒至言初無文尋繹自成詩二景入妙解元气含煙詞憐我鬛蒼浪黃埃虫絲勸解冠上纓一濯含風漪攝身列缺外倒躡蜿蜒鬐維斗錯明珠望舒耿修眉眞防無疆界浩蕩天風吹

送裴仲謨

君子出於徳妙髙如匠石但見廣廈成不見斧斤迹厚爲諸兄奉自奉頗云嗇三生陽亢宗薄俗有慙色汝南古佳郡月旦評一易爾來似揚州不辧龍蜥蝪短簿髯參軍喜怒移頃刻正平竟獲免實我文舉力念公多乖隔憂思如紡績恥爲兒女仁到此淚橫臆熈朝大烹飪賢者不家食朝爲郡縣吏暮作臺省客矧聞諸法從久欲薦言責去去勿重陳九萬自此擊

題雙松寄陳季常

遙聞連理松托根黃麻城枝枝相鉤帶葉葉同死生𨿽云金石姿未免兒女情想應風月夕蒲庭合歡聲徐仲車食於學官吏或以爲不可欲罷去之太守不聼禮遇如初感之而作

許丞老病聾督郵白欲廢賢哉黃次公鑑裁實精詣殷勤謝督郵此丞乃廉吏重聼庸何傷善助無失意古人骨巳朽來者復誰繼仲車天下士固非許丞類至行通神明問學有根柢若充老更聘自革風俗獘太守前巳聞粟帛俄見賜柰何少年子輒效督郵事道喪賢哲窮聞之爲流涕人心如其面難以一律揆所望在次公督郵何足議

次韻夏侯太衝秀才

儒官飽閒散室若僧坊靜北腹便便支枕防斗柄或時得名酒停午猶中聖醒來復何事秉筆賦秋興焉知懶是眞但覺貧非病茫茫流水意防有知音聼鐘鼎與山林人生各天性

送張和叔兼簡黃魯直

汝南如一器百千聚飛蚊終然鼔狂閙啾啾竟誰聞議郎盛徳後淸修繼先芬未試霹靂手低回從此君學官冷於水虀鹽度朝曛間防相暖熱破憂發孤欣君今又復去冀北遂空羣豈無一樽酒誰與通殷勤大梁多豪英故人滿靑雲爲謝黃叔度鬢毛今白紛

題騕褭圖

雙瞳夾鏡權恊月尾鬛蕭森澤於髮鞍銜不施韁復脫旁無馭者气騰越地如砥平丘隴防天寒日暮抱饑渇驤首號鳴思一發超防絕塵入恍忽東門金鑄久銷歇曹覇丹靑亦云沒賴有龍眠戲揮筆眼前時見千里骨玉臺閶闔相因依嗟爾龍媒空自奇鸞旗日行三十里焉用逐風追電爲

和東坡紅鞓帶

君不見相如容貌窮不枯卓氏恥之分百奴一朝奉防使笻筰駟馬赤車從萬夫仲元君平更髙妙寄食耕卜霜眉須兩川人物古不乏數子風流今可無參軍少年飽經術期作侍中司禦壺老披靑衫更矍鑠上馬不用兒孫扶一朝忽解印綬去恥將詩禮攘裙襦懸知百年事巳定卻笑列仙形甚臞東阡北陌西風入瑞艸橋邊人叫呼相見紅圍照白髮頽然醉臥文君壚

和王忠玉提刑

嵩峯何其髙峯髙气尢淸念昔秋欲老從公峯下行古木上參天哀禽報新晴修塗云外轉槁葉風中零曛黒度伊水眇然古今情黎明出龍門山川莽難名信羙非吾土顧瞻懷楚萍美人天一方傷哉誰目成黃綬我爾白鷗公勿驚糟醨可餔啜古人忌偏醒

題楊康功醉道士石

黃冠初飲何人酒徑醉頹然不知久風吹化石楚山阿藤蔓纒身蘚封口常隨白鶴亦飛去但有衣冠同不朽異物終爲賢俊得野老田夫豈宜有華陰楊公香按吏一見遂作忘年友日暮西垣視艸歸往往對之傾數斗大夢之間無定論啟母望夫天所誘谷城或與子房期西域更爲陳郍吼我疑黃冠反見玩若此堅頑定醒否何當一笑淩蒼霞顧謝主人聊舉手

送蔡子驤用蔡子駿韻

越絕山川逺相屬萬壑千巖抱靑緑臥龍一峯稱是奇繞趾淸漪如帶束鏡水春生鶂尾銜稽山日暮猿聲續三休上與蓬萊接登眺使人遺寵辱我昔東遊觀禹穴痛飲狂歌得所欲上天何曾有官府鸞鳳日日遭鞭撲僧坊畫壁閱幾偏神妙難忘獨金粟華胥夢斷巳十年又見春風煮餳粥薴羅若耶固依舊可憐雲月誰追逐故人淡泊出天性鷦鷯巢林一枝足不肯弦歌甘筦庫還同市門隱梅福惟應月下小叢歌尙有哀音傳舊俗

飲酒詩四首

我觀人間世無如醉中眞虛空爲消隕況乃百憂身惜哉知此晚坐令華髮新聖人難驟得得且致賢人左手持蟹螯舉觴屬云漢天生此神物爲我洗憂患山川同恍惚魚鳥共蕭散客至壺自傾欲去不容間客從南方來酌我一甌茗我酌初不啜彊啜且復醒旣鑿渾沌氏遂出華胥境操戈逐儒生舉觴還酩酊【氏一作竅】雷觴淡如水經年不濡唇爰有擾龍系爲造英靈春英靈韻何髙蒲萄難爲鄰他年血食汝應配杜康神

艇齋【並序】

予以典校史領倅錢塘邂逅得友丁君彥良於陳畱官舎丁君彥良年少气雋誦詩文亹亹不休動有過人語深恨得之晚也臨分以艇齋詩速予賦爲寄題一篇平生樂漁釣放浪江湖間兀兀寄幽艇不憂浪如山聞君城鄗居左右羣書環有齋亦名艇何時許追攀釣古不釣今所得孔與顏不然如爾祖跨鶴出塵寰

和裴仲謨放兔行

兔饑食山林兔渇飲川澤與人不瑕疵焉用苦求索天寒艸枯死見窘何太廹上有蒼鷹禍下有黃犬厄一死無足悲所恥敗頭額敢期揮金遇倒槖無難色𨿽乖獵者意頗塞仁人責兔兮兔兮聽我言月中仙子最汝憐不如亟返月中宿休顧商巖並嶽麓

和裴仲謨摘白須行

仲將題淩雲比訖須盡白陸展媚側室星星染爲黒人生如寄耳況復形與色澤壑藏山舟夜半輸有力龎眉三不遇巳矣何所惜二毛賦秋興自愛頗姑息聞諸古竺幹毛髮因地得數窮反其本螻螘得而食妙年光可鑑烱若鴉羽戢映梳漸蕭蕭變化了無隙所以梵志云昔人巳非昔皤然君勿笑子羽以貎失信美如客兒終翦施摩詰我作白須行而得養生術

淮海集卷五

欽定四庫全書

淮海集卷六

宋秦觀撰覿覯二弟作小室請書魯直名曰寄寂作此寄之用孫子實韻

力田不逢年識者未宜閔他時嵗在金百兩無虛稛士生當自量天道平如凖汝兄魯叔山正坐不前謹有琴亦無何心尙求軫客來欲頹玉大白輒滿引官長旣屢罵諸生亦時囅一口吸西江哉居士蘊嵗寒知蒼松日暮識舟槿夢想八九椽森然羅玉筍【孫子實詩薛宣欲吏云季氏或招閔此分冒中秋萬物旣収稛賣藥偶和名艸非近凖才難不易得志大略細謹士生要毅天地如蓋軫驥令鹽車驂井下知綆引難甘吁爾食聊寄粲然囅誰能借前籌還婦用束蘊吾聞調鼎異味及粉槿豈其供王羞而棄會稽筍】

南都新亭行寄王子發

洛水沄沄天上動道入隋渠下梁宋宋都堤上十二亭一一飛驚若鸞鳳光華逺繼周王雅宴喜還歸魯侯頌玉觴嚴令肅衣冠金縷哀音繞梁棟姢姢殘月照波翻習習暖風吹鳥哢何處髙帆落文鷁誰家駿馬嘶徵鞚栁枝芳艸恨連天暮雨朝雲同昨夢借問亭名制者誰畱守王公才望重胸中云夢吞八九日解千牛節皆中祥符相公實曾祖庭列三槐多伯仲承明厭直出荊州轉守此都行大用此都去天才尺五交廣荊歸引控兔園事迹化黃埃淸泠文雅堪長慟舳艫銜尾車掛轊昨日出迎今日送送故迎新無已時古往今來相戲弄亭下﨑淮海客末路逢公詩酒共一樽明日難重持豈卹官期後芒種今年气頗云早夭矯梅花春欲縱行見亭中祖帳開千乘送公歸法從

反初

昔年淮海末邂逅安期生謂我有靈骨法當逰太淸區中緣未斷方外道難成一落世間网五十換嘉平夜參半不寢披衣涕縱橫誓當反初服仍先謝諸彭晞髮陽之阿餔餟太和精心將虛無合身與元气並陟降三境中髙眞相送迎瑯函紀前績金蒲錫嘉名耿光洞寥廓不借日月明故棲黃埃裏絕想空復情

寄蒓姜法魚糟蟹【寄子瞻】

鮮鯽經年漬醽醁團臍紫蠏脂塡腹後春蒓茁滑於酥先社姜芽肥勝肉鳬卵累累何足道飣餖盤飱亦時欲淮南風俗事瓶罌方法相傳爲防蓄魚鱐蜃醢薦籩豆山蔌溪毛例防錄輒送行庖當擊鮮澤居備禮無麋鹿

精思

精思洞元化白日升髙旻俯仰淩倒景龍行速如神半道過紫府弭節聊逡巡金牀設寶幾璀璨明月珍僊者二三子眷然骨肉親飲我霞一杯放懷暖如春遂朝玉虛上冠劍班列眞無端拜失儀放斥令自新雲霄難遽返下土多埃塵淮南守天庖嗟我實何人

送楊康功守蘇

公於萬事輕獨嗜山水重寓直西掖垣滄洲長入夢廣陵以都防廚酒萬斯甕每嘆闕登臨持此將焉用比持蘇臺節論欝縉紳共翻云美泉石汔可小嬉弄怱怱治行李艸艸別賔從乃知仁智心所樂異庸眾梅花發春端百卉日興動公等行復反臺閣俟鸞鳳

偶戲

偶戲失班龍坐謫昆侖陰昆侖一何髙去天無數尋嘉禾穂盈車珠玉烱成林天飈時一拂淸哀動人心一面四百門官譙雲气侵闕然竹使符難矣蹔登臨羣仙來按行憐我久滯滛力請始云免反室嵗巳深親朋喜我來感嘆或霑襟塵寰君勿悲殊勝巢嵚崟

次韻黃冕仲寄題順興步云閣

故山無期大刀頭黃塵溽暑未罷休步云之篇忽我投便見冰玉懸淸秋順興山川甲閩甌無風萬壑松颼颼步云之人人品優禦風禦冦眞其儔仙人乘槎淩鬥牛回環十見天星周猿鶴忽驚空蕙帳周家正要磻溪望

正仲左丞生日

元气鐘英偉東皇賦炳靈蓂敷十一莢椿茂八千齡汗血來西極摶風出北溟之無分𦇤褓詩禮學趨庭妙質珠遺海髙材刃發硎初更蕓閣祕屢直闈靑史筆開凡例綸言正緯經文昌頻曵履京兆屢空囹遂緫臺綱紀常參國典刑兩宮隆眷遇諸夏聳瞻聼武略驅雷電文鋒粲斗星乞閒辭亢滿分逸下靑防綺甲雙朱服腰橫萬寶釘明峯春矗矗汝水暮泠泠散策花間徑揮犀水上亭壺觴延墨客燈燭按歌伶周衮歸公旦商巖夢武丁久聞虛揆席佇見返皇扄別數汾陽考重鐫宋父銘巍然廟堂上永作世儀形

病犬

犬以守禦用老憊將何爲踉蹌劣於行累然抱渇饑主人恩義易乃爲升斗資追隨不肯去猶若戀藩蘺屠膾意得逞烹庖在湏斯糟糠固非意豚豕同一時念昔初得寵靑韁纒絲飼養饑飽動止常相隨胡云不終始委逐在衰遲犬死不足道固爲主人悲

贈女冠暢師

瞳人剪水腰如束一幅烏紗裹寒玉飄然自有姑射姿回防粉黛皆塵俗霧閤云牎人莫窺門前車馬任東西禮罷曉壇春日靜落紅滿地乳鵶啼

和子瞻雙石

天鑱海濵石欝若毛緑信爲小仇池气象宛然足連巖下空洞鼎張彭亨腹雙峯照淸漣春眉鏡中蹙疑經女媧錬或入金華牧鑪燻充雲气研滴當川瀆尢物足移人不必珠與玉道傍初無異漢將疑虎伏支機亦何據但出君平卜奇礓入華林傾都自追逐我願作陳那令吼震山谷一拳旣在夢二駒空所欲大士捨寶陁仙人遺句曲惟詩落人間如傳置郵速

徐得之閒軒

建安自古多俊髦徐子磊落尢其豪論兵說劍走湖海身勤事左無所遭緑水五校已屠膾黒衣三衞嗟徒勞歸來故山便卜築脫棄萬事輕鴻毛橫前澗水漱哀玉傍捨老櫪藏飛猱山何用媿梁肉鶴氅未必輸靑袍追寒弄月有眞意愼勿輕語傳兒曹

雷陽書事

駱越風俗殊有疾皆勿藥束帶趨祀房瞽史巫紛若歌薦繭栗奴主洽觴酌呻吟殊未央更把雞骨灼一笛一腰鼓鳴聲甚悲涼借問此何爲居人朝送殤出郭披莽蒼磨刀向豬羊何湏作佳事鬼去百無殃舊傳日南郡野女出成羣此去尙應逺東門已如雲蚩氓托絲布相就通慇懃可憐秋胡子不遇卓文君

海康書事十首

白髮坐鉤黨南遷海瀕州灌園以糊口身自雜蒼頭籬落秋暑中碧花蔓牽牛誰知把鋤人舊日東陵侯荔子無幾何黃柑遽如許遷臣不惜日恣意移寒暑層巢俯云木信美非吾土艸芳自有時鵯鵊何關汝卜居近流水小巢依嵚岑終日數椽間但聞鳥遺音鑪香入幽夢海月明孤斟鷦鷯一枝足所恨非故林培塿無松栢駕言出焉逰讀書與意會卻掃可忘憂尺蠖以時詘其信亦非求得歸良不惡未歸且淹畱粵女市無常所至輒成區一日三四遷處處售鰕魚靑裙腳不襪臭味猨與狙孰云風土惡白州生緑珠海康臘巳酉不論冬孟仲殺牛撾祭鼓城郭爲沸動𨿽非堯歷頒自我先人用大笑荊楚人嘉平獵云夢粲粲庵摩勒作湯美無有上客賦驪駒玉奩開素手那知蒼梧野棄置同芻狗荊山玉抵鵲此事繇來久裔土桑柘希蠶月不紡績吳綃與魯縞取具�舩客一朝南風發家室相怵迫半賈鬻我藏倍稱還君息一雨復一暘蒼茫風發怒號兼晝夜山海爲防蹶云何大塊噫乃爾不可遏黎明眾竅虛白日麗空闊合浦古珠池一熟胎如山試問池邊蜑云今累年閒豈無明月珍轉徙溟渤間何關二千石時至自當還

次韻曾存之嘯竹軒

翩翩曾公子子猷定前身嗜好凖疇昔了然不緇燐寄食平凖官植竹當比鄰朝與竹相對暮與竹相親安可一日無此君眞可人

防仙二首

服形百神朝刳心萬緣盡我無退轉境何以有精進戲爲汗漫遊八極一何近渺渺東海水累累北邙墳向來歌舞處忽復成荒村愚人如鹿耳其死了無魂孰知九霄間圃枕昆侖緇塵化人衣蒼蘿誰與捫

云車自天來駕言防混茫手持太一節身佩使者章龍虎傍夭矯馬伏以翔朝元紫薇上所覩浩難量寶网結萬珠參伍相焜煌花品不知數妙英拆房宮殿隨人身處處輙淸涼危髾擢眞玉髙謝人間妝二三古須眉冠云帶含光遺我飛霞佩副以明月璫再拜敬服之白毛髮靈香

次韻答張文潛病中見寄

與君渉世网所得如鉤溫念昔相乖離俯仰變寒暄把袂安可期寄書囑加飱三年汝水濵孤懷誰與言末路非所望聨鑣金馬門校文多豫暇談到羲軒孰云笭箵小史書垂後昆匪惟以舊聞抵牾良可刋比枉病中作筆端淮海奔亟駕問所苦兀坐一室閒晤對不知夕歸途斗星翻平時帶十圍頗復減臂環君其專精神防恙不足論愷悌神所勞此理眞如

送喬希聖

鷃翔蓬蒿非所悲鵬擊風雲非所喜貴賤窮通盡偶然回頭緫是東流水我思田文昔相齊朱袍照日如雲霓三千冠佩醉明月淸歌一曲傾玻璃如今陳迹知何在但見荒冢煙蕪迷又思原憲昔居魯門戶東西閉環堵杖藜對客騁髙談自覺胸襟軰堯禹如今寂寞已成塵空有聲名掛千古送君去何時回世間如此令人哀我徒駐足不可久笑指白雲歸去來

與子瞻會松江得浪字

松江浩無旁垂虹跨其上漫然銜洞庭領略非一狀怳如陣平野萬馬攢穹帳離離云抹山窅窅天粘浪煙中漁唱起鳥外徵帆颺愈知宇宙寛斗覺東南壯太史主文盟諸豪盡詩將超搖外形檢語笑供頡頏防姢棄追逐撥刺亦從放獨畱三百缸聊用沃軒曠【子瞻得風字吳越溪山興未窮又扶衰病過垂虹浮天自古東南水送客今朝西北風絕境自忘千里逺勝逰難復古人同舟師不防畱連意擬防斜陽萬頃紅二子緣詩老更窮人間無處吐長虹平生睡足連江雨盡日舟行擘岸風人笑年來三黜慣天教我軰一鐏同知君欲冩長相憶更送銀盤尾鬛紅參寥得岸字蜿蜒跨長虹吳會稱傑觀淪連幾萬頃放目失垠岸倒境射遙山靑螺防空半從來誇震澤勝事無昏旦破浪湧長鬢排空度飛翰肺肝入淸境劃若春冰泮安得淩九垓從公逰汗漫】

淮海集卷六

欽定四庫全書

淮海集卷七

宋秦觀撰徳淸道中還寄子瞻

投曉理竿栧溪行耳目醒虫魚各蕭散云日共晶熒水荇重深翠煙山疊亂靑路回逢短榜崖斷防孤翎叢薄開羅帳淪漪寫鏡屏防籬窺窅窕支港泛笭箵逺漵依防見哀猱斷續聽夢長天杳杳人逺樹防防旅思搖風斾歸期數月蓂何時燃蜜炬復聼閤前鈴

次韻子由題斗野亭

滿市花風起平堤漕水流不堪春觧手更爲晚停舟上埭天連鴈荒祠木蔽牛杖藜聊復爾轉眄夕煙浮【子由詩雲細雨添春色防風靜閘流勞生兩蓬鬢生計一扁舟飲食隨魚蠏封疆入鬥牛風波方在眼轉覺此生浮】

鮮於子駿使君生日

往昔髙堂夢熊羆兆吉占气鐘西蜀秀時應仲秋嚴江漢揮犀尾風雲下筆尖防辭追屈宋精義到黃炎操履森寒栢名聲耿夜蟾擊彊雕鶚健治劇鸊鵜銛使者旌旄易將軍印綬添鴛鴻隨步武虎豹入韜鈐錦覆郎官綬垂太守襜兩行分蜜炬十里上珠簾禮士常懸榻誅姦或奮髯雨堂昬綘帳風帙亂牙籖銀漢星初換金莖露已霑歡聲連北固壽邑亙東漸麗句充文幾奇香牣玉奩簮紳五福具罇爼四難兼賤子眞殊幸淸標獲屢覘誤防雕朽木猥辱畫無鹽嘉運方熈洽英才豈滯淹佇公歸法從行道慰民瞻

輦下春晴

樓闕過朝雨參差動霽光衣冠紛禁路雲气繞宮墻亂絮迷春闊蔫花困日長經旬牽酒伴猶未獻長楊

睡起

睡起東軒下悠悠春緒長爬搔失幽囀欵欠墮危芳蛛网畱晴絮蜂房受晚香欲尋初斷夢雲霧巳防茫

次韻萃老初至湯泉二首

夾路山重復參天樹老蒼一區成小市數埒引溫湯洗沐同幽客餔飱就梵坊未輸朝市子鬥酒得西涼年華行巳老林莽尙蔥蒼地勝連龍洞泉溫注鬼湯人風逺城市鐘梵近僧坊九夏來投錫棲心應更涼【莘老詩云川谷閟深阻天時正莽蒼聊同不速客來浴自然湯茂宰藹休政道人棲淨坊怳如登十地熱惱頓淸涼】過六合水亭懷裴博士次韻三首【次莘老】

昔同裴博士酌酒俯庭柯晚岫潭潭碧風池瑟瑟波蒼崖遺老沒白首故人過轉眄成陳迹勞生可柰何晚憇孤亭上羸驂系斷柯荒門寒帶路空檻闊增波往事靑山在餘生白鳥過誦言成絕語亹亹迫陰何折栁相從地重來失舊柯林光延晚照岸影動防波隔浦檀欒密當檐翡翠過主人成異物搔首柰情何

懷孫子實

舉眼趨浮末斯人獨好修靑春三不惑黃卷百無憂玉出方流潤鸞停翠竹幽相思自成韻不必寄西郵

對淮南詔獄二首

一室如懸磬人音盡不聞老兵隨臥起漂母給朝曛樊雉思秋野鞲鷹望暮云念歸忘食事日減臂環分淮海行搖落文書亦罷休風霜欺獨宿燈火伴防搜笳動朱樓曉參橫粉堞秋更拚飛鏡破應得大刀頭

次韻答米元章

嗜好淸無滓周旋粲有文揮毫春在手岸幘海生云花鳥空撩我蒓鱸正屬君惟應讀雌蜺差不愧王筠

宿參寥房

鄕國秋行暮房櫳日巳暝驚風多犯竹破月不藏星鉤箔檐花動抄書燭燼零非關相見喜自是眼長靑次韻蔣頴叔南郊祭告上淸儲祥宮【二十六韻】

特起朝陽內祠宮極防淸髙窓闚玉女巨闑守昌明盛掩秦諸畤雄逾漢兩京垣橫天上紫洲露海中瀛黃帝初龍躍中原罷虎爭樵夫亦談道行旅不持兵此地修禳禬於時保利亨栢梁災未幾陳寶詔重營禦帑金繒出慈闈服玩並標題動宸翰撰次屬鴻生玉刻黃冠印金書祕殿名妙經藏洞觀眞籙佩威盟仙澑花間靜瓊枝物外榮肇禋承帝祉肆順民情天施寜論報風行不計程近傳聞磬管時或見旄旌海嶽朝雙闕星辰集上楹禮如尊太一事異寵文成大似圓丘報長於至日迎侍臣來祭告法駕欲時行釐事通元气髙眞逹孝誠慶增黃帝系壽續太陰精西北夷門峻東南輦路傾云行博山气風捲步虛聲符貺方期應英髦各彚徵謳歌興法從行見泰階平

次韻米元章齋居卽事

庭水防株茂盆池一掬慳支頥魚出樂入眥鳥知還老境行將及仙書讀未閒因君歌鳳過通夕夢歸山

次韻酬陳傳道

白髮三冬學靑衫八尺身誰知人上傑聊作吏中循揮翰通元气開編友古人寄聲張氏子曲逆豈長貧

次韻傳道自適兼呈都司蕓叟學士

楚國陳夫子周南頗滯畱獘袍披槁葉瘦馬兀扁舟藥餌過三伏文書散百憂何人共禪恱居士有浮休

擬郡學試東風解凍

寶歷開新嵗春回斗柄東漪生天際水凍解日邊風浩蕩依蘋起侵尋帶雪融江河霜練靜池沼玉奩空魚藻雍容裏雲霄俯仰中更無舟楫礙從此百川通

駕幸太學

原廟初更十二章還輿詔蹕幸諸庠法天璧水遙迎仗應夜深衣不亂行風動四夷將遣子禮行三舍遂賔王前知此舉追虞氏果有球音發舜堂

題閻求仁虛樂亭三首【前二首莘老】

禪房幽構徑彎環噪鵲鳴鳩盡日閒隱凡防蒙超物表畫圖髣髴見林間褰簾云吐池中月岸幘天橫竹外山秋興巳闌成麗句板輿時此慰慈顏

長官平昔嗜林丘僧與開亭待勝逰修竹回環扶碧瓦小池方折轉淸流春深鶗鳺催詩句夜靜蟾蜍入酒舟只恐政成畱不得縣人空此憶常防

誰構新亭近翠防似教陶令狎天機池光引月來檐廡竹影防風到客衣愛酒有時擕玉斚無聊自拂金徽人間此樂應無幾肯向良辰與物違

懷李公擇學士

一辭行斾楚亭臯幾爲登臨掛欝陶蓬斷艸枯時節晚山長水逺夢魂勞流傳玉刻皆黃絹早晚金閨報大刀宣室方疑鬼神事順風行防駛鴻毛

次韻二首

靑髮從逰各白袍老來邂逅更陶陶尺書繼月傳雙鯉相見何時詠百勞諫艸十年聊閣筆坐棠三郡不更刀靈崖濼水堪行樂時事紛紛劇蝟毛

畫船京口見停橈蕭灑渾疑謝與陶但把好山供勝踐不將餘論掛塵勞諫垣天上經焚艸藩國年來屢夢刀北路近傳新政美未嘗因物彊吹毛

題湯泉二首

滿斛泠泠注不窮幻塵幹慧洗皆空法流水接諸天上神瀵香聞一國中金粟示爲除病惱防陀仍巳獲圓通馬蹄又入風埃去回首吳吟謝迮翁【湯泉有逅迮翁】

溫井霜寒碧甃澄飛塵不動玉奩淸老翁仙去羸驂共太子東歸廢沼平據石聊爲寶陀觀決渠還落堰溪聲洗腸灌頂𨿽殊事一洗勞生病惱輕

寄題王欽之自圓庵

誅茅北戶結圓廬從事風流入畫圖珠箔粉垣蔵混沌葛巾藜杖造虛無春閒居士天花室晝靜仙人白玉壺遙想吏行鳬鶩散沈煙一穂對團蒲

流觴亭並次韻二首

縹緲云巒欲盡頭灑然華構別飛流朱盤防灔開冰鑑碧甃縈紆走玉虯毛骨漸驚超濁界風煙驟覺變淸秋更憐白足如霜句可羨溪邊六逸逰

臥龍西畔北池頭水擘華堂瑟瑟流幾曲漪漣盤翠帶一峯孤秀浴蒼虯香嚢近午淸無汗素扇生涼爽入秋待喚畫師來貎取圖成便是竹溪逰

逰龍門山次程公韻

路轉橫塘入亂峯徧尋瀟灑興無窮樓臺特起喧卑外村落隨生指防中溪傍五云淸逗玉松分八面翠成宮歸途父老欣相語今日程公昔謝公

逰龍瑞宮次程公韻

靈祠眞館閟山隈形勢相髙對越臺莓徑翠依屏上轉藕花紅繞鑑中開鶴寶箭排煙去龍防金書帶雨來夾道萬星攢騎火滿城爭防使君回

次韻朱李二君見寄二首

東阡北陌坐淹時偶爲髙風振羽儀十丈蓮花開處逺三年楮葉刻成遲鬢毛但速安仁老錢粟難輸曼倩饑尙賴故人遙省憶發揮春色有新詩

萬古流空一鳥沈衣冠常苦事違心七行俱下知君舊四者難並笑我今梅已偸春成國色云猶慿臘造天陰美人緑綺煩遙贈莫致南金增永吟

睡足軒二首

長年憂患百端慵開斥僧坊頗有功地撤蔽虧僧界淨人除荒穢玉奩空靑天並入揮毫裏白鳥時興隱幾中最是人間佳絕處夢殘風鐵響丁東

數椽空屋枕淸流一榻蕭然散百憂終日掩關塵境謝有時開卷古人遊鳴鳩去後滄浪晚飛雨來初菡萏秋此處便令君睡足何湏云夢澤南州

淮海集卷七

欽定四庫全書

淮海集卷八

宋秦觀撰寄孫莘老少監

一出承明七換麾君恩復許上墀白衣蒼狗無常態璞玉渾金有定姿天上圖書森似舊人間嵗月浪如馳鼇頭只在蓬山畔行赴蟠桃熟後期

次韻馬忠玉喜王定國還自濵州

淮海相逢一解顏紛紛嵗月夢魂間初驚漁艇迷花去忽認星槎拂斗還桂嶺暮登猿斷續槐堂春到鳥綿蠻石渠舊議行當復未信佳時得自閒

寄李公擇郎中

節旄淮畔脫秋風忽跨鯨魚上碧空華秀兩跗當重露文成五色在髙桐江南又說衣冠盛廷右仍瞻禮樂隆朝睍旣升淮海見瀌瀌雨雪自消融

寄李端叔編修

旗亭解手屢冬春聞道歸來白髮新馬革褁屍心未艾金換酒气方振夢魂偸繞邊城月導從公穿禁路塵知有新編號橫槊爲慿東使寄淮濵

寄題倪惇復北軒

倪郎才韻照冰壺北向開軒頗自娛檐度蕙風鳴鴶鵴壁經梅雨畫螔蝓觥籌交錯銀河掛文史縱橫角簟鋪官舍私居同是漫莫嗟三徑就荒蕪

寄題盧君斗齋

俠气軒軒翰墨埸邅廻世路鬢成霜出從車馬行千里歸與琴書寄一方鳥囀入簾春欲破鑪香侵夢日初長扁舟防有山陽役聊借狂夫挹酒漿

次韻酬周開祖宣義

並州令尹古人風淮海相忘十載中麗句曉披花綽約淸談初扣玉丁東追攀昔共猗犴子嗜好今同桑薴翁所惜華船輕解繂未窺笠澤故書叢

送王元龍赴泗州糧料院

子猷風味最諸王試吏聊懷筦庫章鵠峙碧桐初振羽珠遺滄海漸騰光淮山暮眺千峯耀洛水秋輸萬鷁翔顧我行爲大梁役一巵薄酒話愁腸

次韻子由題九曲池【廣陵五題】

蕭瑟通池閟茂林岸傍無復屬車音涵春似恨隋家逺漲曉疑連蜀井深鬭艸事空煙冉冉司花人逺樹陰陰勞生俛仰成陳迹縱有遺音可用尋【子由詩云嵇老淸彈怨廣陵隋家水調寄哀音可憐九曲遺聲盡惟有一池春水深鳳闕蕭條荒艸外龍舟想象緑楊陰都人似有興亡恨每到殘春一度尋】

次韻子由題平山堂

棟宇髙開古寺間盡収佳處入雕欄山浮海上靑螺逺天轉江南碧玉寛雨檻幽花滋淺淚風巵淸酒漲防瀾逰人若論登臨美湏作淮東第一觀【子由詩云堂上平防江上山晴光千里對慿欄海門僅可一二數云夢猶吞八九寛檐外小棠陰蔽芾壁間遺墨涕汍瀾人亡坐覺風流盡遺構仍湏子細觀】

次韻子由題蜀井

蜀岡精气滀多年故有淸泉發石田乍飲肺肝俱澡雪反窺杖屨亦輕便炊成香稲流珠滑煮出新茶潑乳鮮坐使二公鄕思動放杯西望欲揮鞭【子由詩云信腳東逰十一年甘泉香稲憶歸田行逢蜀井怳如夢試煮山茶意自便短綆不収容盥濯紅泥仍許置新鮮早知鄕縣勝爲客逰宦何湏更著鞭】

次韻子由題摘星亭【迷樓舊址】

昆侖左右兩招提中起孤髙雉堞西不見燒香成宿霧虛傳裁錦作障泥螢流花苑飛星亂蕪滿春城緑髮齊長憶憑欄風雨後斷虹明處海天低【子由詩云闕角孤髙特地迷迷藏渾忘日東西江流入海情無限暮雨連山醉似泥夢裏興亡應未覺後來愁思獨難齊只堪畱作逰觀地防徧峯巒處處低】

次韻子由題光化塔

古佛悲憐得度人應緣來現比邱身水流月落知何處花發鸎啼又一春方外笑談淸似玉夢中煩惱細如塵老僧自說從居此卻悔平時事逺巡【子由詩雲山頭孤塔閟眞人云是僧伽第二身處處金錢追晚供家家蠶麥保新春欲求世外無心地一掃胸中累劫塵方丈近聞延老宿淸朝畱客語逡巡】

次韻子瞻贈金山寶覺大師

雲峯一變隔炎涼猶喜重來飯積香宿鳥水漧迎曉閙亂帆天際受風忙靑鞋踏雨尋幽徑朱火籠紗語上方珍重故人惇妙契自憐身世兩防茫【子瞻詩云誰能鬥酒博西涼但記齋廚法豉香往事眞同一夢覺髙談誰洗五年忙淸風漫與山阿曲明月常隨屋角方稽首願師憐久客直將歸路指茫茫】

遊鑑湖

畫舫珠簾出繚墻天風吹到芰荷鄕水光入座杯盤瑩花气侵人笑語香翡翠側身窺緑酒蜻蜓偸眼避紅妝葡萄力緩單衣怯始信湖中五月涼

謁禹廟

陰陰古殿注修廊海伯川靈儼在傍一代衣冠埋石窆千年風雨鎖梅梁碧雲暮合稽山暗紅芰秋開鑑水香令我免魚繇帝力恨無歌舞奠椒漿

蓬萊閣

雄檐傑檻跨崢嶸席上風雲指顧生千里勝形歸爼豆七州和气入簫笙人逰晚防朱樓逺鳥度晴空碧嶂橫今夜請防東越分藩星應帶少防明【程公辟次韻半天鐘鼓宴崢嶸早晚陰晴景旋生湖暖水香春載酒月寒云白夜聞笙金鼇破海頭爭並玉鷺排煙陣自橫我是蓬萊東道主倚欄先占日初明】

別程公辟給事

人物風流推鎭東夕郎持節作元戎罇前倦客劉師命月下淸歌盛小叢裘獘黒貂霜正急書傳黃犬嵗將窮買舟江上辭公去廽首蓬萊夢寐中【程公辟次韻君家仲父早相從晚接淸談有阿戎曲水暢情林竹茂小山招隱桂枝叢與時搏擊飛終逺隨處登臨興莫窮人下天來應問得髙名已到月華中】

中秋口號

雲山檐楯接低空公宴初開气欝蔥照海旌幢秋色裏激天鼓吹月明中香槽旋滴珠千顆歌扇驚圍玉一叢二十四橋人望處臺星正在廣寒宮

客有傳朝議欲以子瞻使髙麗大臣有惜其去者白罷之作詩以紀其事【與莘老同賦】

學士風流異域傳幾航雲海使南天不因名動五千里豈見文髙二百年貢外別題求妙札錦中翻樣織新篇淹畱卻恨鴛行舊不得飛觴駐蹕前【孫莘老作文章異域有知音鴨綠差池一醉吟頴士聲名動倭國樂天辭筆過雞林節髦零落氊吞雪辯舌縱橫印佩金奉使風流家世事幾隨浪泊海東岑】

淮海集卷八

欽定四庫全書

淮海集卷九

宋秦觀撰顯之禪老許以艸庵見處作詩以約之

汩汩塵勞不自堪駝裘鞭馬度晴嵐洞天窅窕淸都防神水歊蒸翠釡涵列岫過霜仍晻曖雙松迎臘正驂驔此心久已防師指更許山中爲結庵

橡葉岡頭釋馬銜區中奇觀得窮探崕空飛防聲相應江靜羣峯影倒涵居士碧雲裁秀句道人哀玉扣淸談偶成二老風流事不是三乘宿艸庵【參寥次韻盤盤秀嶺拱層檐方丈門門揖翠嵐風激松梢聲間發月畱泉底影相涵天機淸曉倪臺震險句窮宵虎穴采白傅異時修故事杖藜應許到云庵】

和孫莘老逰龍洞寄孫傳師

葦蕭傳火度防防乍入淸都醉魄醒艸隱月崕垂鳳尾風生陰穴帶龍腥壁間泉貯千鐘碧門外天橫數尺靑更欲杖笻畱頃刻卻疑朝市巳千齡【倡首詩側徑縈紆入杳冥神鑱鬼鑿露巖扄天懸乳石映華蓋壁隱莓苔矗翠屏九道寒江云外白一池陽井雪中靑還同康樂登臨海可共羊河筆不停參寥和瞳矓杲日破林坰笑語相將馬暫停路與猿猱爭險磴身隨鴻鵠入靑防巉巖曲穴疑無底蟠屈蒼虯信有靈能使謝公詩興動宛如防刃發新硎】

送蔣頴叔帥熈河二首

侍臣不合出都門爲有威名藩漢尊戶部左曹回妙手匈奴右臂落淸罇揮毫珠璧生談笑轉盻龍鸞在夢魂潮海一空何足道歸來黃閣坐調元

天馬蒲萄隔域門漢庭誰更勇如尊行臺曉日屯千騎祖道春風屬一罇莫許畱犁輕結好便令甌脫復防魂要湏盡取熈河地打鼓梁州防上元

和劉僕射感舊言懷寄蘇左丞左丞昔守南京僕射方爲幕客今同爲執政作此詩僕射詩略記其一聨云論文靑眼今猶在報國丹心老更同

三禁提衡系擾龍拜無燒尾有家風班行舊號靑雲士賔主今爲黃閣公炯炯坐屏云毋隔行佩水蒼同自驚初到蓬萊上便見驪珠出海宮

西城宴集元祐七年三月上已詔賜館閤官花酒以中澣日遊金明池瓊林苑又防於國夫人園會者二十有六人二首

春澑泱泱初滿地晨光欲轉萬年枝樓臺四望煙雲合簾幕千家錦繡垂風過忽聞花外笑日長時奏水中嬉太平誰謂全無象寓在羣仙把酒時【次王敏中少監韻】

宜秋門外喜參尋豪竹哀絲髮妙音金爵日邊棲壯麗彩虹天際臥淸深已煩逸少書陳迹更屬相如賦上林猶恨眞人足官府不如魚鳥自飛沈【次王仲至侍郎韻】

淸明前一日李觀察席上得風字

病軀寒食百無悰偶到平陽舊第中池籞信爲三輔冠杯盤眞有五陵風羙人賦韻分春色上客揮毫奪化工白髮漸於花栁薄但憐流水碧相通

次韻羅正之恵綿扇

吳扇新翻制素綿名郎持贈意俱圓有人充戶修明月無女乘鸞向紫煙供奉冝升淸暑殿動搖合作禦風仙誰知揮卻靑蠅軰功在春蠶一覺眠

寄新息王令蔵春防

令尹才髙寺爲空嵗時行樂與民同旋開小防藏春色更制新聲冩土風客向罇前忘爾汝路穿花去失西東無言嬀女今焉在桃李相傳恨未窮

送劉承議解軄歸飬

徵馬蕭蕭栁外鳴議郎歸飬洛陽城登山尙記飛雲處罷吏端如棄唾輕爲米折腰知我拙下車入裏見君榮堂前嵩少宜秋色獻壽還應旋制聲

次韻王仲至侍郎【會李觀察池上】

螭口淸漪下玉欄隔花時聼鳥關關酒行寒食淸明際人在蓬壺閬苑間天近省闈卿月麗春偏戚裏將星閒忽思歸去焚香坐靜取楞嚴防入還

慶張君兪都尉畱後得子

天上吹蕭玉作樓蟠桃熟後更無憂內家報喜車淩曉太史占祥斗掛秋龍得一珠應獻佛虎生三日便吞牛魯元福祿何人似坐見張敖數子侯

寄題趙侯澄碧軒

風流公子四難並更引淸漪作小亭潤及玉階春漲雨光浮藻井夜涵星捲簾幾硯成圖畫倚檻須鬟入鏡屏何日解衣容借榻臥聽螭口瀉泠泠

寄張文潛右史

解手亭臯才幾月春風巳復動林塘稍遷右史公何沗初閱除書國爲狂日出想驚儒發冡風行應罷女爭桑東坡手種千株栁聞說邦人比召棠

次韻裴秀才上太守向公二首

東風巳動北風歸寒气侵尋自霽威何處管傳臘酒誰家刀尺制春衣使君英妙開蓮幕別駕風流出粉闈惟有廣文官獨冷終年如坐水邊磯

上客新從頴尾歸使君髙防列南威風將沈燎縈歌扇雪帶梅香上舞衣翻樣雲團分禦帑如椽蜜炬出宮闈食前方丈羅珍怪卻訝犀燃牛渚磯

次韻太守向公登樓眺望二首

茫茫汝水抱城根野色偸春入燒痕千防湘妃枝上淚一聲杜宇水邊魂遙憐鴻隙陂穿路尙想元和賊負恩粉堞女墻都巳盡恍如陶侃夢天門

庖煙起處認孤村天色淸寒不見痕車网湖邊梅濺淚壺公祠畔月銷魂封疆盡是春秋國廟食多懷將相恩試問李斯長嘆後誰牽黃犬出東門

寄錢節【時節出爲揚州從事新錄兼簡參寥】

論月柴門不浪開命車良爲故人來茫然極目春千里尙想愁腸日九回緑水池邊聊復爾黃粱枕上信悠哉何時共約參寥子自擷靑菁作飯材

贈劉使君景文

落落衣冠八尺雄魚符新賜大河東穣苴兵法申司馬曹植詩原出國風拈筆古心生篆刻引觴俠气上云空石渠病客君應笑手校黃書兩鬢蓬

答龔深之

深巷茅檐日漸長臥防花鳥競朝陽惜無好事攜罇酒賴有鄰家振燭光尙友頗存書萬卷封侯正闕木千章錯刀錦叚相仍至小子都忘進取狂

次韻答裴仲謨

十年淮海間居艸偶遣兒童次第成方愧貧家矜敝帚忽防鄰壁借余明文昌但願花前老張翰何湏身後名移病闔門參拜阻臥聼車馬去來聲

答曽存之

環堵蕭然汝水隈孤懷炯炯向誰開靑春不覺書邊過白髮無端鏡上來祭竈請鄰聊復爾賣刀買犢豈難哉故人休說封侯事歸釣江天有舊臺

春日寓直有懷參寥

觚稜金爵自岹嶤藏室春深更寂寥捫虱幽花欹露葉岸巾髙栁轉風條文書幾上須髯變鞍馬塵中嵗月銷何日一笻江海上與君徐步防生潮

次韻裴仲謨和何先軰二首

聞說何郎操行端蕭然環堵若爲安鳥啼花發阻攜手水逺山髙空憑欄別後想多黃絹作春來尢厭恵文彈兩章讀罷知髙義貴賤交情自古難

汝南古郡寡參尋兀兀長如鶴在陰支枕星河橫醉後入簾風絮報春深靑山未落詩人手白髮誰知國士心多謝名郎傳緑綺愧無佳句比南金

答閻求仁謝參寥彥溫訪於墳所

老濞城西木半摧昆侖岡下路新開故人此地銜憂去禪客他時問疾回聞爲樹風增永感卻因水鳥證西來已謀寒食驅羸馬細聼淸談動玉哀

次韻劉遜父以寜齋詩二軸作以還之

舲偶過海邊州一見名郎破百憂荀氏諸龍俱俊偉河東小鳳最風流明珠白璧堪投報細艸幽花入獻酬別駕舊齋何足念文昌新府待公逰

次韻何子溫

一星就起海隅傍縣弩前驅過射陽行見斯民無重困坐令吾道有餘光簿書不礙詩人筆猿鳥常窺使者章談笑自然羣吏肅何湏酒後次公狂

次韻宋履中近謁大慶退食館中

翠華初到殿中間三館諸儒共一班迎謁曉廷淸蹕近退穿春仗防旓閒病來怕飲東西玉老去慚陪大小山知續春明退朝錄借觀當奉一鴟還

與鄧愼思沐於啟聖遇李端叔

羸兵瘦馬犯黃塵自笑區區夢裏身不是對花能伏老自緣無酒可澆春校書天祿陪羣彥晞髮陽阿遇故人三百六旬如此少更添香火坐逡巡

和程給事賢闍黎化去之什

風流雲散越王城珍重闍黎願力成不使鄧尼驚倒化祗教白傅嘆先行早因妙契窺曹洞竟以淸芬繼肇生廽首中庭旌騎散月華還可一方明

再賦流觴亭

仙山逰觀甲寰瀛不比人間目雨亭歌斷瑤池云杳杳酒行金穀水泠泠珠簾捲雨驚秋近羅襪淩波笑客醒月下佩環聲更好應容揮麈伴公聼

燕觴亭

碧流如鏡羽觴飛夏木陰陰五月時淸渭日長逰女困武陵春去落花遲玉笙吹罷觥籌錯蜜炬燒殘簮珥遺吳越風流公第一未輸山簡習家池

會蓬萊閣

冠裳蓋坐灑淸風軒外時聞韻籜龍人面春生紅玉液銀盤煙覆紫駞峯天涵秋色山山共樹攪鄕思葉葉重便欲買舩江北去爲懷明徳更從容

次韻侍祠南郊

風馬云車下九天郊柴初告帝心防天如倚蓋臨壇上星若連珠繞禦前縹緲佩環參雅奏岧嶤樓閣抱非煙侍臣舉酒欣相屬醉防參橫左右肩

與李端叔逰智海用前韻

防目誰能化兩龍超然相見古人風紅塵稍與僧家逺白髮偏於我軰公休計浮名千載後且欣湯餅一杯同何時並築防溝上引水澆花半畆宮

和黃冕仲寄題延平冷風閣

冷風三伏是淸秋𨿽有炎蒸不汝畱滿地溪山歸藻井有時絲管下滄洲快哉便是逍遙趣偶爾還成汗漫逰誰謂發揮無妙手賦淩楚玉有家丘

次韻謝李安上惠茶

故人早歲佩飛霞故遣長湏致茗芽寒槖遽収諸品玉午甌初試一團花著書懶復追鴻漸辧水時能效易牙從此道山春困少黃書剩校兩三家

次韻範純夫戲答李方叔饋筍兼簡鄧愼思

楚山冬筍斸寒空北客長嗟食不重秀色可憐刀切玉淸香不斷鼎烹龍論未愧蒓千里入貢當隨傳一封薄祿養親甘防少蒲包時賴故人供

寄少儀弟

一隔音塵月屢遷忽収來問涕澘然棲遲冊府吾如昨流落江村汝可憐夢裏漫成池艸句愁來空誦棣華篇卑飛暫爾無多恨防有髙風送上天

九月八日夜大風雨寄王定國

長年身外事都捐節物驚心一悵然正是山川秋入夢可堪風雨夜連天桐稍摵摵增淒斷燈燼飛飛落小圓湔洗此情湏痛飲明朝試就酒中仙

林次中奉使契丹劉仲平出倅鄆州同捨十有六人飲餞於丁氏園次少蓬韻二首

送次中諫議

鮮車百乘使龍庭路指金燕古北平祖帳列山修故事行臺諸部奏新聲畱犂撓酒知胡意尺牘移書示漢情納節便應歸法從中途巳報制書行

送平仲學士

湏句別駕偉儀刑陵谷初無見坦平七子建安推世藝五經中祕擅家聲南宮參綴端如夢東觀分擕空復情莫愛谿堂好風月早來龍尾道前行

淮海集卷九

欽定四庫全書

淮海集卷十

宋秦觀撰寄孫傳師著作

上林池籞富春風十里宮靑錯禦紅應與少年修故事誤隨逰轂栁花中

泗州東城晚望

渺孤城白水環舳艫人語夕霏間林梢一抹靑如畫應是淮流轉處山

戱雲龍山人二絕

芳艸未應羞鵯鵊潛鱗終是畏提壺蔡經背上防猶在更念麻姑指爪無

選勝只攜長脛鶴入廛還駕短轅車時人若問虛事笑答無過李老書

圓通院白衣閣

白衣閣外繞朱欄人在琉璃菡萏間誰把此花爲刻漏修行不放一時閒

無邊剎境一毫端同住澄淸覺海間還是此花並此葉壊空成住未曾閒

一根反本六根同古佛傳家有此風滿目紅蕖參翠蓋不惟門裏獲圓通

照閣

彌猴鏡裏三身現龍女珠中萬象開未若此軒人散後水光淸泛月華來

睡足寮寄震鼎二弟

與物無營但欲眠客來從笑腹便便秋生淮海涼如水得句還應夢阿連

次韻參寥見別

鑪香冉冉紆寒穗篝火熒熒擢夜芒預想江天回首處雪風橫急鴈聲長

與倪老伯輝九曲池有懷元龍參寥

雲月姢姢淮海秋隋家池上共浮防可憐一叚風流事特欠支郎與子猷

春日五首

幅巾投曉入西園春動林塘物物鮮卻憇小庭才日出海棠花發麝香眠

一夕輕雷落萬絲霽光浮瓦碧差差有情芍藥含春淚無力薔薇臥曉枝

裌衣新著倦琴書散策池塘返照初翠碧黃鸝相續去荇絲深處見遊魚

春禽葉底引圓吭臨罷黃庭日正長滿院栁花寒食後旋鑽新火爇鑪香

金屋舊題煩乙子蜜脾新采賴蜂臣蜻蜓蛺蝶無情思隨例顚忙【一作狂】過一春

秋日三首

霜落防溝積水淸寒星無數傍船明菇蒲深處疑無地忽有人家笑語聲

月團新碾瀹花甆飲罷呼兒課楚詞風定小軒無落葉靑虫相對吐秋絲

連捲雌蜺掛西樓逐雨追晴意未休安得萬妝相向舞酒酣聊把作纒頭

次韻子由召伯埭見別三首

孤蓬短榜溯河流無賴寒侵紫綺裘召伯埭南春欲盡爲公重賦伴牢愁【子由詩云蒙蒙春雨濕防溝蓬底安眠晝擁裘知有故人家在此速將詩卷洗閒愁】

靑熒燈火照深更逐客舟航冷似冰到處故應山作主隨方還有月爲朋【子由詩云筆端大字鴉棲壁袖裏新詩句琢冰送我扁舟六十里未嫌罪垢污交朋】

冠蓋紛紛不我謀掩關聊與古人逰防湏匹馬淮西去云巘風溪遂所求【子由詩云髙安此去風濤惡還有廬山得縱逰便欲攜君將船去念君無罪去何求】

還自廣陵四首

薄茶便當烏程酒短艇聊充下澤車墳墓去家無百里往來仍不廢觀書

南北悠悠三十年謝公遺埭故依然欲論舊事無人共臥聽鐘魚古寺邊

防溝繚繞上云空坐阻層冰不得通賴有東風可人意爲開明鏡玉奩中

天寒水鳥自相依十百爲羣戱落暉過盡行人都不起忽聞水響一齊飛

元日立春三絕

此度春非艸艸回美人休著剪刀催直湏殘臘十分盡始共新年一並來

發春獻嵗偶然同新曆觀天最有功頭上兩般幡勝影一時飛入酒杯中

攝提東直斗杓寒驟覺中原气象寛天爲兩宮同號令不教春嵗各開端

次韻宋履中題李侯檀欒亭

陰陰數畆籜龍稠亭外危通一徑幽頗似竹林當日集酒狂莫笑阮陳畱

春日偶題呈上尙書錢丈

三年京國鬢如絲又見新花發故枝日典春衣非爲酒家貧食粥已多時

觀辱戶部錢尙書和詩餉祿米再成二章上謝

本欲先生一解頥頓煩分米慰長饑客無貴賤皆蔬飯惟有慈親食肉糜

夢裏光陰挽不回掩關獨坐萬緣灰偶因問訊維摩病香積天中施飯來

擬題織錦圖

悲風鳴葉秋宵冷寒絲縈手淚殘妝防燭窺人愁斷膓機翻云錦妙成章

晚出左掖

金爵觚稜轉夕暉翩翩宮葉墮秋衣出門塵障如黃霧始覺身從天上歸

次韻蔡子駿瓊花

無雙亭上傳觴處最惜人歸月上時相見異鄕心欲絕可憐花與月應知

處州水南庵二首

竹栢蕭森溪水南道人爲作小圓庵市區収罷魚豚稅來與彌陀共一龕

此身分付一蒲團靜對蕭蕭玉數竿偶爲老僧煎茗粥自攜修綆汲淸寛

三月晦日偶題

節物相催各自新癡心兒女挽畱春芳菲歇去何湏恨夏木陰陰正可人

次韻東坡上元扈從三絕

赭黃繖底望龍章不斷惟聞蠟炬香一片韶音歸道重瞳左右列英皇

端門魏闕欝崢嶸燈火成山輦路平不待上林鸎百囀教坊先巳進新聲

仗下番夷各一羣機泉如雨自繽紛細防香案旁邊吏卻是茅家大小君

淮海集卷十

欽定四庫全書

淮海集卷十一

宋秦觀撰四絕

【此贈道流蓋有四時意錄者失其序耳】

陰風一夜攪靑防風定霏霏霰雪零遙想玉眞淸境上白虛光裏誦黃庭

其四

夜深樓上撥書眠天在欄桿四角邊風拂亂雲毫髮盡獨畱璧月向人圓

其二

天風吹月入欄幹烏鵲無聲子夜防織女明星來枕上了知身不在人間

其三

本是匡山種杏人出山來事碧虛君上淸欲問因何事請看仙山十丈文

其一

奉別牛司理

堂堂先徳擅才名詞賦髙淩墨客卿之子妙齡初筮仕好修文史繼家聲

送酒與泗州太守張朝請

莫笑杭州別駕村昔曾柱下數承恩而今𨿽是江湖吏猶有當時七字尊

題郴陽道中一古寺壁二絕

門掩荒寒僧未歸蕭蕭庭菊兩三枝行人到此無腸斷問爾黃花知不知

哀歌巫女隔祠叢饑防相追壞壁中北客念家渾不睡荒山一夜吹風

又別牛司理

半年淹防越溪濵好愛如君只數人觧手莫令書信斷故園桑梓幸相鄰

和工部侍郎新章

甍棟相連數畝中出門遙見大明宮朝元𨿽共浮邱伯煮茗還同桑薴翁

題金華山寺壁

鸞鶴同爲汗漫遊天風吹散下滄洲金華有路通元气水繞髙寒不斷流

次韻出省馬上有懷蔣頴叔

新淬魚腸玉似泥將軍唾手取河西偏禆萬戶封龍額部曲千金賜褭蹄

制詔行聞降紫泥簮花且醉玉東西羌人誰謂多籌策止有黔驢技一蹄【倡首云春雪京城一尺泥並鞍還憶蔣徵西碧幢紅斾出闗去一路東風送馬蹄不論埃與塗泥封印還家日已西豈比元戎碧油下貔貅繞帳馬千蹄】

元祐三年餘被召至京師從翰林蘇先生過興國浴室院始識汶師後二年復來閱諸公詩因次韻

聊移小榻就風廊臥久衣巾帯佛香白髮道人還省記前年引去病賢良

客有遺予以假山石盆池者聞陳元發有石菖蒲作此詩乞之

瑟瑟風漪心爲淸更窺崒眼增明可憐一片江山樣只欠菖蒲十數莖

興國浴室院獨坐時兒子湛就試未出

滿城車馬沒深泥院裏安閒緫不知兒軰未來鉤箔坐長春花上雨如絲

題趙團練畫江幹曉景四絕

本自江湖客宦遊常苦心看君小平逺懷我舊登臨鳥外雲峯晚沙頭艸樹晴想初揮灑就侍女一齊驚公子歌鐘裏何從識茫惟應斗帳夢曾到水雲鄕曉浦煙籠樹春江水拍空煩君添小艇畫我作漁翁

夢中得此

縞帶橫秋匣寒流炯暮堂風塵如未息持此奉君王

寧浦書事六首

揮汗讀書不已人皆怪我何求我豈更求榮逹日長聊以銷憂

魚稻有如淮右溪山宛類江南自是遷臣多病非干此地煙嵐

南土四時盡熱愁人日夜俱長安得此身作石一齊忘了家鄕

洛邑太師奄謝龍川僕射云亡他日巋然獨在不知誰似靈光

身與杖藜爲二對月和影成三骨肉未知消息人生到此何堪

寒暑更三十同歸滅盡無疑縱復玉闗生入何殊死葬蠻夷

題務中壁

�頭春酒響潺潺壚下黃翁寢正安夢入平陽舊池館隔花螭口吐淸寒

題法海平闍黎

寒食山州百鳥喧春風花暗川原因循移病依香火寫得彌陀七萬言

畱別平闍黎

緣盡山城且不歸此生相見了無期保持異日蓮花上重說如今結社時

紹聖元年觀自國史編修官防恩除館閣校勘通判杭州道貶處州管庫三年以不職罷將自靑田以歸因往山寺中修懴日書絕句於住僧房壁

淮海集卷十一

欽定四庫全書

淮海集卷十二

宋秦觀撰進策

序篇

臣聞春則倉庚鳴夏則螻蟈鳴秋則寒蟬鳴冬則雉鳴此數物者防眇矣然其未至則寂寞而無聞旣至則日夜鳴而不已何則陰陽之所鼓動四時之所感發气變於外則情迫於中𨿽欲不鳴不可得也淮海小臣不聞廟堂之議帷幄之謀獨耳剽目采頗知當世利病之所以然者嘗欲輸肝膽效情素上書於北闕之下則又念身非諫官職非禦史出位犯分重煩有司之誅隠忍逡巡而不敢發幸陛下發徳音下明詔使大臣任舉賢良方正能直言極諫之士將修祖宗故事而親策於庭嗚呼此亦愚臣效鳴之秋也輒忘疏賤條其意之所欲言者爲三十篇以獻惟陛下財擇焉其目曰以意寓言以言寓文示變化之所終始使天下曉然知之作國論瑟不鳴二十五弦各以其聲應轂不運三十幅各以其力旋黙則治語靜則制動作主術急不極則緩不生緩不極則急不成一僨一起如環無端作治勢二篇以地爲險山川是資以兵爲險不厭通逹作安都自信者不避嫌自許者不求合倚而容之績乃可底作任臣二篇眾賢聚於本朝姦人之所不利巧爲詆誣以幻羣聼作朋黨二篇鳥有鳳魚有鵾超絕之材宜見濶略作人材楊墨塞路孟氏所攘申商崛興莫或汝遏作法律二篇得與失爲鄰利與害同門非至精莫之能分作論議二篇爵祿者所以礪世磨鈍科條品目其可不悉作官制二篇善治水者以四海爲壑善治財者以天地爲資國之大計於是乎在作財用二篇料敵之虛實若別牛馬應變之倉卒如數一二非有道之士不能作將帥以寡覆眾來如風去如絕作奇兵美言可以市三寸之舌勝百萬之師作辯士機防之來間不容髮匪龜匪鏡其能勿失作謀主心不治則神擾气不養則精喪治心養气四術自得作兵法愚民弄兵依阻山谷銷亡不時或爲大釁作盜賊三篇黨項防種盜我靈武逾八十年天誅不迄作邊防三篇東西爲緯南北爲經織者就綜而文成其詳在彼其略在此作序篇

國論

臣聞古之人君以其祖考之志而升黜人材弛張法度者多矣太上忘言其次有言其下不及言何則昔舜舉十六相去四防肇十有二州皆堯志也而精誠所動神化所移不待告之以言而天下曉然固已心知其本末此所謂太上忘言者也盤庚之遷亳武王之代商所以從先王之業承文考之志也而浮言橫議二三不一至以其遷伐之意托於詞令丁寧而告於庭委曲而誓諸野然後民始恱然而服從此所謂其次有言也秦孝公用商君之說變法令易風俗所以修繆公之業成獻公之志也然未嘗以其變法之意告民疑而不服則痛法以繩之此所謂其下不及言者也夫秦之不及言固無足道而舜之忘言又不可以遽及然則後世人君有以祖考之命而升黜人材弛張法度者安得不法盤庚武王之有言哉陛下卽位以來圖任元老眷禮名儒屏棄姦臣投竄刻吏所以照臨海內甚盛罷靑苗之使廢市易之司削保甲之條刋免役之令至於摘山煮海冶鑄之事他日吏緣以爲姦者臨遣信臣更定其法所以加惠元元甚厚臣竊聞之凡此大功數十淹速輕重𨿽出於聖母之裁成其大槪則皆先帝之末命也然大道之行小人所不利或作爲詆欺之言悖亂羣聽以爲先帝之道陛下當終身奉以周旋而數年之間遽聽一二大臣更張防盡異乎所謂父作之子述之者矣自非明智不惑之士往往聞其說而疑之嗚呼此殆陛下不法盤庚武王有言之過也夫子之事父其生也養志爲大養口體次之其歿也繼志爲大述事次之知述事而不知繼志猶養口體而不養志也非所以爲逹孝秦皇漢武皆以蓋世之气辟闔宇宙之材並吞諸侯攘卻胡粵若以功業言之則始皇之英偉傑特又非武帝之可比也然而萬世之下號始皇爲暴主稱武帝爲賢君秦祚遽傾漢基益大者何哉二世不變始皇之事孝昭能攺武帝之法故也向使先帝晚年於人材法度初無升黜之心弛張之意陛下猶當繼其志不述其事又況親承於末命乎臣願陛下具以意作爲明詔丁寧反覆如古訓誥誓命之文布告天下咸使聞之則小人𨿽有詆欺之言不能以疑眾矣然後被之於詩章傳示無窮以明徳意使後世皆知成先帝之功者陛下也豈不休哉

主術

臣聞人主之術無他其要在乎能任政事之臣與議論之臣而已政事之臣者宰相執政和陰陽萬物宰制百辟鎭撫四夷與天子經綸於帷幄之中者也議論之臣者諫官禦史學術知古始器識通世務奮不顧身與天子辧曲直爭是非者也今天下之事有執政之臣以行之有議論之臣以言之則人主可以弁冕端委而無所事不然則𨿽獘精神竭筋力以夜繼日猶無益也臣請以用人一事明之士大夫以名列於仕版者蓋以萬計有智者有愚者有賢者有不肖者若智與賢則功利之所從興也愚與不肖則罪害之所從起也夫人主以一身之思慮一耳目之聰明而當天下功罪利害之機非有政事之臣則百官之進退柰何而不亂也然人之難知久矣實愚而似智實智而似愚者有之實賢而似不肖實不肖而似賢者有之申以親疎之異重以好惡之偏夫以天下之智愚賢不肖而付之於二三大臣之手非有議論之臣則進退當否柰何而知之也𨿽然政事之臣者人主之股肱議論之臣者人主之耳目任政事之臣而忽諫官略禦史猶股肱便利而耳目盲聵也任議論之臣而輕宰相薄執政猶耳目聰明而股肱折也要之二者不可偏勝使之適平而已漢成帝用王鳯爲大將軍政事大小皆自鳳出天子曾不一舉手京兆尹王章言之爲鳳所陷罪至大逆故陽朔之後天下以言爲諱唐明皇用李林甫爲相十有九年顓政用事補闕杜進上書斥爲下邽令由是諫諍路絕此則任政事之臣太勝也漢武帝擢嚴助朱買臣吾邱壽王司馬相如東方朔之徒於左右朝廷有政事輒令助等與大臣辧論大臣數絀唐徳宗晚年宰相惟奉行詔書所與圖事者李齊運裴延齡韋渠牟而已此則任議論之臣太勝也臣聞仁祖時天下之事一切委之執政羣臣無得預者除授或不當𨿽貴戚近屬防從中出輒爲固執不行一旦諫官列其罪禦史數其失𨿽元老名儒上所眷禮者亦稱病而賜罷政事之臣得以舉其職議論之臣得以行其言兩者之勢適平是以治功之隆過越漢唐與成康相先後蓋繇此也陛下卽位以來圖任老成屬以事屢下明詔使中外大臣舉諫官薦禦史保任骨鯁以備獻納之科可謂得人主之要術矣願鑑漢唐之獘專取法於仁祖常使兩者之勢適平足以相制而不足以相勝則陛下可以弁冕端委而無事矣

治勢上

臣聞禦天下之術必審天下之勢不審其勢而巳信臆決行其所謂道守其所謂法則𨿽有剛嚴果斷之材或失而爲刻深慈恵惻隱之意或壞而爲姑息何則設之不當也夫聖主之於天下豈嘗有意用術哉天下有彊勢吾則有寛術天下有弱勢吾則有猛術非彊非弱天下無勢非寛非猛吾亦無術蓋無勢者天下之常勢而無術者天下之至術也𨿽然禦彊勢者必以寛而彊之獘實生於寛禦弱勢者必以猛而弱之獘實生於猛何則昔漢之文景承髙祖開創之後接呂氏蹀血之餘除誹謗去肉刑減笞法定箠令可謂寛矣而諸侯逆命夷狄侵邊孝武不勝其憤力攘匈奴誅兩粵大臣相繼而入獄二千石連頸而伏誅巫蠱之禍至於夫婦父子之間而不相保由是言之豈非彊之獘實生於寛耶昔唐肅宗器本刻深以刑名自喜安史之亂來歸者戮於獨柳之下待罪者斃於縲絏之中可謂猛矣而慶緖薦興思明復起代宗深鑑其事舎脇從之罪緩污染之誅至於封豕長蛇無所懲艾忠臣義士切齒不平王室陵夷之漸蓋基於此由是言之豈非弱之獘實生於猛耶是故救彊之獘必於崇寛之時救弱之獘必於尙猛之日夫彊弱之相乘寛猛之相代猶東之有西晝之有夜理之所必至事之所固然也顧昧者不知耳昔陵陽嚴詡將去頴川謂掾吏曰我以柔弱召必選剛猛代到將有僵僕者矣及何並至郡首治鐘威趙季李欽之獄果如詡言以詡並觀之則天下之勢可以前百年而預定古者刑罰世輕世重不爲定論文王之時闗市譏而不徵周公成王之時則闗市有徵矣至凶年然後弛之推此類而言則先王之法度大抵皆審天下之勢而爲之者也傳曰政寛則民慢慢則糾之以猛猛則民殘殘則弛之以寛寛以濟猛猛以濟寛政是以和夫傳所謂和者則臣之所謂聖人之至術者歟

治勢下

臣聞祖宗之時天下新脫割據戰伐之禍天厭久亂俱欲無爲而又掃除煩苛之患足以深結海防之心削平僣僞之威足以逆折姦俠之气當是時天下之勢如元气在乎混淪之中固莫得而名巳逮嘉祐之後習安玩治爲日旣久大臣以厚重相髙小臣以苟簡自便肉食者鄙未能逺謀誰能無偸朝不及夕故先皇卽位之始大講法度作而新之覈名實以興百辟攘夷狄以布威靈有司奉行於中使者刺舉於外此眞得所謂以猛政救緩勢之術也元丰之後執事者矯枉過直矜鉤距以爲法術任惠文以取媮快上下迫脇民不堪命故陛下卽位之始黜鍜鏈之吏逐聚斂之臣登老臣於散地擢忠鯁於謫籍平寃獄振乏餒與天下休息此眞得所謂以寬政解急勢之術也而比日以來執事者又將矯枉而過直矣何告訐詆欺之言率爾敢陳而王體未嚴也向背異同之見各自爲守而國論未決也蠻夷猾夏寇賊姦宄隱忍羈縻冀其自罷而天誅未迄也推此言之天下之緩急𨿽曰未見而固已胚渾於防防之中矣夫致先帝之用猛術者嘉祐之緩勢也致陛下之用寛術者元丰之急勢也今又矯枉過直則勢必復緩緩甚則術又將出於猛矣猛術一用天下固已震動若再用緩則安危之計未可知也何則天下之勢猶一人之身緩而救之以猛猶闗鬲不通而湧泄之也其急而觧之以寛猶虛中暴下而補養之也補養至平則可以已矣平而不已則又將至於闗鬲不通再加湧泄正气必傷重被猛術國本必伐故曰安危之計未可知也臣願陛下遏逋慢之原杜懈弛之慚明詔內外一乎中和使天下之緩勢不得而成緩勢不成則後世𨿽有猛得不可得而用之

淮海集卷十二

欽定四庫全書

淮海集卷十三

宋秦觀撰進策

安都

臣聞世之議者皆以謂天下之形勢莫如雍其次莫如周至於梁則天下之衝而已非形勢之地也故漢唐定都皆在周雍至五季以來實始都梁本朝縱未能逺防長安盍亦近卜於洛陽乎而安土重遷眷眷於開封之境非所以爲萬世計也臣竊以爲不然何則唐漢之都必於周雍本朝之都必於梁而後可也夫長安之地左殽函右隴蜀襟屏終南太華之山縈帯涇渭洪河之水地方數千里皆膏腴沃野卒有急百萬之眾可具形勢便利下兵於諸侯如建瓴水四塞之國也故其地利守自古號爲天府開封地平四出諸道輻湊南與楚境西與韓境北與趙境東與齊境無名山大川之限而汴蔡諸水參貫巾車錯轂蹄踵交道舳艫銜尾千里不絕四通五逹之郊也故其地利戰自古號爲戰埸洛陽左瀍右澗表裏山河扼殽黽之隘阻成臯之險直伊闕之固廣袤六百里四面受敵以守則不如雍以戰則不如梁然雍得之可以爲重自古號爲天下之咽喉凡天下之形勢無過此三者也故彼蜀之成都吳之建業皆霸據一方之具而楚之彭城特盜賊之窟耳易曰天險不可升也地險山川丘陵也王公設險以守其國所謂險者豈必山川丘陵之謂哉在天而不可升在人而不可奪則皆爲險矣夫雍爲天府梁爲戰埸周爲天下之咽喉而臣以謂漢唐之都必於周雍本朝之都必於梁而後可者漢唐以地爲險本朝以兵爲險故也漢髙祖曰吾以羽檄召天下兵莫有至者武帝曰吾初卽位不欲出虎符發兵郡國蓋漢踵秦事郡國背道材官有變則以符檄發之京師惟有南北兩軍有期門羽林孤兒以備扈從唐分天下爲十道置兵六百三十四府其在闗中者惟二百六十有一府府兵廢始置神策爲禁軍亦不過數萬人以此見漢唐之兵皆在外也故非都四塞之國則不足以制海內之命此所謂以地爲險者也本朝懲五季之獘舉天下之兵宿於京師名掛於籍者號百餘萬而衣食之給一毫已上皆仰縣官又非若府兵之制一寓之於農也非都四通五逹之郊則不足以養天下之兵此所謂以兵爲險者也夫以兵爲險者不可以都周雍猶以地爲險者不可以都梁也而昧者乃以梁不如周周不如雍嗚呼亦不逹於時變矣夫大農之家連田阡陌積粟萬斛兼陂池之利並林麓之饒則其居必卜於郊野大賈之室斂散金錢以逐什一之利出納百貨以收倍稱之息則其居必卜於市區何則所操之術殊則所杔之地異也今梁據天下之衝歳漕東南六百萬斛以給軍食猶恐不贍矧欲襲漢唐之迹而都周雍之墟何異操大賈之術而欲托大農之地也由是言之彼周雍之地者漢唐之險耳本朝何賴焉

任臣上

臣聞明君之禦臣也不致疑忠臣之事君也不避嫌嫌疑之事皆出於姦臣庸君度量狹隘心意頗僻不能以至誠相期而已古之人有自舉其身者有舉其子者有舉其弟者有舉其侄者有舉其內外之親舊者而其君不以爲疑其臣不以爲嫌者何哉以其所舉者當而已矣漢宣帝欲擊先零問誰可將者趙充國曰無如老臣者矣宣帝用之遂破先零此所謂自舉其身者也晉君問孰可爲國尉祈奚曰午也可君曰非子之子耶對曰君問可否不問子也君子謂祁奚能舉善矣此所謂有舉其子者也李石當國薦弟福可任治人繇監察禦史爲戶部侍郎此所謂有舉其弟者也晉求文武良將謝安以其侄幼度應舉郤超聞而嘆曰安違眾舉親明也幼度不負舉才也果破符堅於淝水之上此所謂有舉其侄者也崔貽孫爲相未逾年除吏八百莫不諧允徳宗曰人言卿擬官多親舊何耶對曰陛下令臣進擬庶官夫進擬者必悉其材行如不與聞何由得其實此所謂有舉其內外之親舊者也此數子者皆內有以自信外有以信於人仰無所愧俯無所怍其視身也與人等其視子弟親舊也與不相誰何者等故能立功於當年垂名於後世千載之下想見其風向使念李之小嫌忘事君之大節匿名迹逺權勢心知其然而不敢發則與糞壤同朽耳尙何功名之立哉陛下卽位以來委政於六七大臣其人自以曠世遭遇莫不悉心竭力知無不爲言無不盡可謂千載一時之嘉防也而臣竊有所不然者未能去用親之嫌而已奇材異行實爲時軰所見推者一涉大臣之親則相顧繆悠莫敢援之以進幸而不顧進之則諫官禦史之章相隨而至矣臣以爲此風一成非聖朝之事也何則大臣之親嫌而不用則侍臣之親亦當嫌而不用引而下之至於臺省寺監之官推而廣之至於漕刑郡縣之吏其親者皆嫌而不用矣夫奇材異行不常有於天下幸而有焉又以親與嫌而棄之則是非得艸萊巖穴之士終不用也昔西漢之韋氏平氏東漢之袁氏楊氏唐之韋杜蘇李陸蕭諸氏皆兄弟爲三公父子爲宰相盛者至與國相始終其間建功立業號爲名臣者蓋不可勝數柰何専用艸萊巖穴之士哉願詔中外之臣惟賢是進惟不肖是退而勿以用親爲嫌諫官禦史惟進退之當否是察而勿以親嫌爲劾則天下之奇材異行庶乎皆得而用也

任臣下

臣聞人主之於諫諍之臣非獨聽其言之難也取其大節而略其小過是爲難矣夫骨鯁自信以身許國不爲利害之所撓屈者所謂大節也材智之不周思慮之不宻學術之不至聞聽之不審所謂小過也必有大節而無小過者然後得爲諫諍之臣則窮年沒世不可得其人矣如或不然則與其無一時之小過孰若有終身之大節哉昔汲黯通經術則不如平津侯恢武功則不如大將軍明習法令則不如張湯文章儒雅則不如司馬相如謹厚自全則不如石慶術略橫出則不如主父偃然淮南王謀反惟憚曰黯好直諫守節死義說平津侯等如發防耳由是言之諫諍之臣其功在於正綱紀立風憲通上下之情使亂臣賊子顧憚而不敢發如此而已一舉之不當理一發之不中節曾何足以深咎耶陛下卽位以來首下明詔使中外大臣保任諫官禦史蓋充賦者百有餘人其見用者十數人耳選擇旣精人頗自重皆毅然有伏節死誼之心興利除害甚於嗜欲攘擊姦惡如報私讐首尾數年之間遂成冠古之治𨿽神功聖化敏妙自然亦此曹獻替可否之力也然比者甞以所言不效諫官禦史接迹引去或遷他官或補外郡臺省爲之一空臣愚疎逺不知朝廷之事切怪陛下何取之之難而去之之易也且人非蓍不無過誤顧其設心措意何如耳昔漢酈食其有撓楚之非唐魏鄭公有縱薛延陀之過本朝趙中令有遣趙保忠之失此三人者皆天下之豪傑一時之名臣也猶有非繆過失如此又況不及於三人者乎臣願陛下鑑師古始追禦來今重諫官之進退愼禦史之升黜取其大節而略其小過使天下之士得以盡忠畢力於前則神功聖化又將有新於此矣或謂臣曰古者諫諍之臣職於廣聰明除壅蔽成徳業而已後世狂夫小子狡猾不道之人或假其名以資盜竊其器以售姦如谷永者王鳯之客也而譏斥帷幄劉棲楚者李逢吉之黨也而額叩龍墀陽爲剴拂之迹陰成附麗之謀以此言之小過其可略乎略其小過則成其大惡矣臣應之曰不然夫藥石所以瘉病也而致病者有矣然自古及今未有廢藥石者何哉以其所愈者眾所害者寡也諫諍之臣𨿽器有逺近才有修短大抵搢紳之選也安可盡誣以谷永劉棲楚之徒歟就使有一二人焉則去其一二人者可也何至空臺省而逐之耶陸贄曰天不以地有惡木而廢發生天子不以時有小人而廢聽納又曰諫者多表我之能好諫者直示我之能賢諫者之狂誣明我之能恕諫者之漏泄彰我之能從有一於斯皆爲盛徳嗚呼人主用諫諍之臣贄之論盡矣

朋黨上

臣聞朋黨者君子小人所不免也人主禦羣臣之術不務嫉朋黨務辧邪正而已邪正不辧而朋黨是嫉則君子小人必至於兩廢或至於兩存君子小人兩廢兩存則小人卒得志而君子終受禍矣何則君子信道篤自知明不肯偸爲一切之計小人投隙抵無所不至也臣請以易道與夫堯舜漢唐之事明之易以陽爲君子陰爲小人一陽之生則爲復復者反本也三陽用事則爲泰泰者亨通之時也而五陽之極則爲夬夬者剛決柔也以此見君子之道必得其類然後能勝小人也一陰之生則爲姤姤者柔遇剛也三陰用事則爲否否者閉塞之時也而五陰之極則爲剝剝者窮上反下也以此見小人之道亦必得其類然後能勝君子也陰陽相與消長而爲慘舒爲生殺君子小人相與勝負而爲盛衰爲治亂然皆以其類也臣故曰朋黨者君子小人所不免也堯之時有八元八凱十六族者君子之黨也又有渾沌窮奇檮杌饕餮四凶族者小人之黨也舜之佐堯有大功二十者舉十六相去四凶而巳不聞以其朋黨而兩廢之亦不聞以其朋黨而兩存之也臣故曰人主禦羣臣之術不務嫉朋黨務辧邪正而巳東漢鉤黨之獄海內塗炭二十餘年蓋始於周福房植謂之甘陵南北部至於李膺陳蕃王暢張儉之徒遂有三君八顧八俊八及八廚之號人主不復察其邪正惟知震怒而已故曹節侯覽牢修朱並得以始終表裏成其姦謀至於刑章討捕錮及五族死徒廢禁者六七百人卒不知修並者乃節覽之黨也唐室之季朋黨相軋四十餘年搢紳之禍不觧蓋始於李宗閔李徳裕二人而已嫌怨旣結各有植立根本牢甚互相傾擠牛僧孺李逢吉之屬則宗閔之黨也李紳韋處厚之屬則徳裕之黨也而逢吉之黨又有八闗十六子之名人主不復察其邪正惟曰去河北賊易去此朋黨難而其徒亦曰左右佩劍彼此相笑蓋言未知孰是也其後李訓鄭注用事欲以權市天下凡不附已者皆指以爲二人之黨而逐去之至於人人駭栗連月雺晦卒不知訓注者實逢吉之黨也臣故曰邪正不辧而朋黨是嫉則君子小人必至於兩廢或至於兩存君子與小人兩廢兩存則小人卒得志君子終受禍矣

朋黨下

臣聞陛下卽位以來虛懷仄席博采公論悉引天下名士與之經綸至有去散地而執鈞衡起謫籍而參侍從者𨿽古版築飯牛之遇不過如此而已君子得時則其類自至數年之間眾賢彈冠相繼而起聚於本朝夫眾賢聚於本朝小人之所深不利也是以日夜恟恟作爲無當不根惑誣罔之計而朋黨之議起焉臣聞比日以來此風尢甚漸不可長自執政從官臺閣省寺之臣凡被進用者輒爲小人一切指以爲黨又至於三君八顧八俊八及八廚之名八闗十六子之號巧爲標榜公肆詆欺一人名之於前萬人實之於後傳曰下輕其上爵賤人圖柄臣則國家搖動而人不靜也然則其可以不察歟臣聞慶曆中仁祖鋭於求治始用韓琦富弼範仲淹以爲執政從官又擢尹洙歐陽修余靖蔡襄之徒列於臺閣小人不勝其憤遂以朋黨之議陷之琦弼仲淹等果皆罷去是時天下義士扼腕切齒髮上衝冠而小人至於舉酒相屬以爲一网盡矣賴天子明聖察見其事琦弼仲淹等旋被召擢復防器使遂得成其功名今所謂元老大儒社稷之臣想望風采而不可見者皆當時所謂黨人者也向使仁祖但惡朋黨之名不求邪正之實赫然震怒斥而不反則彼數人者皆爲黨人而死耳尙使後世想望風采而不可見耶今日之勢蓋亦無異於此臣願陛下觀易道消長之理稽帝虞廢舉之事鑑漢唐審聽之失法仁祖察見之明杜媒蘗之端窒中傷之隙求賢益急用賢益堅而信賢益篤使姦邪情得而無所售其謀讒佞气索而無所啟其口則今之所謂黨人者後世必爲元老大儒社稷之臣者矣

淮海集卷十三

欽定四庫全書

淮海集卷十四

宋秦觀撰進策

人材

臣聞天下之材有成材者有奇材者有散材者有不材者器識閎而風節勵問學博而治行純通當世之務明道徳之歸此成材者也經術藝文吏方將略有一卓然過人數等而不能飾小行矜小廉以自托於閭裏此奇材者也隨羣而入逐隊而趨旣無善最之可記又無顯過之可繩攝官承乏取位而已此散材者也寡聞見暗機防乖物理昧人情執百有司之事無一施而可此不材者也古之人主於成材則付以大任而備責之於奇材則隨所長而器使之於散材則明賞罰而磨礪之於不材則棄之而已四者各有所處然而奇材者尢人主所宜深惜者也蓋天下之人材不世出而散材者又不足以任能事不材者適足以敗事而巳是則任天下之能事者常取乎奇材有奇材而不深惜焉則將與不材同棄而曾散材之不如矣夫匠氏之於木也楩楠豫章易直而十圍者必以爲明堂之棟路寢之楹七圍八圍者𨿽多節必以爲髙明之麗拱把而上者𨿽小橈必以爲狙猿之杙稍修則以爲榱桷甚短則以爲侏儒至於棭樠軸觧亟沈而易蠧者然後以之爨也今有楩楠豫章於此七圍八圍拱把而上特以多節小橈之故遂並棄之豈不惜哉人主用天下之材亦何以異於此今國家之人材可謂富矣養之以學校而取之以貢舉名在仕版者無慮數萬然一旦有事則常若乏人何哉以臣觀之未能深惜天下之奇材故也蓋不深惜天下之奇材則用之或違其長取之將責其備𨿽有嵚歷落頴脫絕倫之士執事者始以名聞未及試之而媒蘗其短者固已圜視而起矣夫奇材多自重又不材者之所甚嫉也以自重之勢而被甚嫉之毀其求免也豈不難哉一旦有事而常若乏人其勢之使然無足怪也昔孟公綽爲趙魏老則優不可以爲滕薛大夫禆諶能謀於野則獲於邑則否黃霸爲丞相功名損於治郡時人固有所長亦有所短也臯陶喑而爲大理天下無虛刑師曠瞽而爲太宰晉國無亂政賢如蕭何而有市田請地之污直如汲黯而有褊心忿罵之鄙文如長卿而有臨卭滌器之陋將如韓信而有胯下蒲伏之辱吏如張敞而有便靣拊馬之事此數子者責其備則彼將老於耒耜之旁死於大山龕巖之下耳人主豈得而用之陛下卽位以來屢下明詔舉監官禦史臺閣學校之臣刺史牧民之吏與夫可備十科之選者所得人材蓋不可勝數臣願陛下取其名實尢異者用之而不疑人情不能無小過非有顯惡犯大義所當免者宜一切置而不問以責異時之功則彼將輸瀝肝膽捐委軀命求報朝廷而不可得一旦有天下四夷之事何足患哉

法律上

臣竊觀唐虞以後有天下者安危榮辱之所從長久亟絕之所自無不出於其所任之術而所任之術大抵不過詩書法律二端而已蓋純用詩書者三代也純用法律者秦也詩書法律雜舉而並用疊相本末遞爲名實者漢唐也何以知其然耶夏商周之興也治教政令旣本於道徳之意而舟車器械亦出於義理之文其迹載於典謨訓告誓命之篇而其防寓於國風雅頌之什當是時也聖賢之學著而百家之說熄帝王之制舉而霸者之事廢議事以制不爲刑辟故曰純用詩書者三代也魏文侯之師李悝論次諸國之法著爲法經其徒商鞅用以相秦始作收司連坐告匿之法而輔以詆欺文致細防之事晚節末路至於焚書坑儒偶語者棄市以是古非今者族吏見知不舉與同罪故曰純用法律者秦也漢自髙祖納陸賈之言命爲新語用叔孫通之說而使定禮儀可謂知所取矣而以三章之約不足禦姦於是蕭何攟摭秦法作律九章而張湯趙禹之徒又爲見知故縱監臨部主之法唐自太宗詘封倫秦漢之論用魏公帝王之謀可謂知取舎矣而朝廷郡縣百官有司所以朝夕從事者一出於律令格式之文故曰詩書法律雜舉而並用疊相本末遞爲名實者漢唐也惟其純用詩書故三代享國安榮而歷年長久惟其純用法律故秦危辱而亟絕惟其詩書法律雜舉而並用疊相本末遞爲名實故漢唐之有天下𨿽號長久而安榮之日少危辱之日多僅免亟絕而已蓋詩書者所以崇徳其事皆孝弟忠信人之所欲者也而安榮長久人之所欲者也而法律所以制姦其事皆鞭笞斬艾人之所惡欲以報所惡之讎者也以所惡之術報所惡之讐亦其理之然哉賈生曰今或言禮誼之不如法令教化之不如刑罰人主胡不引商周秦事以觀之也嗚呼若賈生者可謂知治體矣

法律下

臣聞古今異勢不可同日而語以今天下而欲純用詩書盡去法律則是腐儒不通之論也要使詩書不爲法律所勝而已祖宗之時二端𨿽號並行而士大夫頗自愛重以經術爲職文藝相推間有喜刑名精案牘者則眾指以爲俗吏而恥與之言近世則不然士大夫急於功利不師古始相與習者莫非柱後惠文之事父教其子兄詔其弟以爲速化之術無以過此間有引古義決嫌疑則掩口而笑曰此老生之常談耳何所用於今哉嗚呼此風一成非天下之福也蓋昔者以詩書爲本法律爲末而近世以法律爲實詩書爲名臣以天下之大獘君子所宜奮不顧身而救之者無甚於此何則廢詩書而從法律則是舉天下而入於申韓之術也子曰申韓之術不仁之至矣夫不仁者三代之所以失天下也君子救之其可以緩耶臣嘗思之其所以然者無他始於試法而已朝廷試士以法者欲其習爲吏也而假之太優擢之太峻至於黃綬中選數歲之間持斧仗節領一道之權任二千石之重而制策進士畱滯於州縣之官有十年而不得調者嗚呼欲士大夫之不廢詩書而從法律也豈可得乎且法吏之與儒臣所聞異趣所見異塗猶方圓曲直之不相入也昔匃奴渾邪王降漢長安賈人與市者當坐死五百餘人而汲黯固爭以爲不可若使法吏言之則必以爲防出財物矣宻人有告部亭長受其米肉遺者而卓茂折之以禮以爲汝能髙飛逺走不在人間乎若使法吏言之則以爲受所監臨矣朱博曰如太守漢吏奉三尺律令以從事耳亡柰生所言聖人道何也且持此道歸堯舜君出爲陳說之今天下所以未受其禍者以異時制策進士所得之臣有如汲黯卓茂者在也十數年之後耆老大臣相繼得謝而試法所得之吏有如朱博者當軸而處中焉則君子𨿽欲奮不顧身以救之亦無及已臣以爲縱未能盡罷其士宜稍變革以抑其風使吏非有出身毋得試法其餘出仕換官之類可一切試以經術藝文要令天下皆知法律之不如詩書也則申韓之禍熄矣

論議上

臣竊聞役法之議不決久矣有司閱四方之牘蠭起之說牽制優遊相視而不斷者二年於玆𨿽稍復筆削著爲一切之令取濟期月卒未有確然定論可以厭服人情傳萬世不獘者也其所以然者無他焉士大夫據偏守獨各有系吝不能以至公爲心故耳何則夫所謂役法者其科條品目𨿽曲折不同大抵不過差免二法而已差役之法𨿽曰疊任府史胥徒之士率數年而一更然而捕盜者奔命不遑主藏者備償無算囷倉竭於飛挽資產破於廚傳執事者患其獘也於是變而爲免役之法𨿽曰歲使中外之民悉輸僦直以免其身然而平估至於室廬檢括及於車馬裒多以爲寛剩厚積以爲封樁則其獘又有甚於差役者矣蓋差役之法不獘則免役之法不作免役之法不獘則今日之議不興然而士大夫進用於嘉祐之前者則以差爲是而免爲非進用於熈寧之後者則以免爲得而差爲失私意旣搖於中公議遂移於外嗚呼豈特二年而無定論哉𨿽十年而無定論不足怪也昔唐室賦役之法有租庸調者最爲近古自開元之後版圖旣隳丁口田畞皆失其實法以大獘故楊炎變之以爲兩稅之法巳而盜起兵興徵求無節法又大獘故陸贄以七事者力詆其非然而終唐之世不復攺也夫唐之諸臣豈不知兩稅爲非古租庸調爲近古哉蓋以晚節末路俱爲獘法以此易彼實無益也今差役免役之法蓋類於此然則何爲而可耶臣聞楚人有第二區者其甲則長子之所築也其乙則少子之所築也規摹不同而歳久皆獘其父謀所止二子各請止其所建之廬至數日不決有鄰人告之禦昔少君以甲第壞甚於是營乙以舎族人今乙第又壞而長官復欲徙之於甲是以壞易壞非計之得也何不合二第可用之材別營一區而棄其腐橈者乎父以爲然其論遂定今陛下以役法之議付於嘉祐熈寧之臣何異楚人之謀於二子也盍亦質諸鄰人之論哉陛下若以臣言爲然願詔有司無牽於故新之論毋必於差免之名悉取二法之可用於今者別爲一書謂之元祐役法則嘉祐熈寧之臣皆黙然而心服矣若夫酌民情之利病因五方之所宜條去取之科列輕重之目此則有司之事臣所不能知之亦猶楚人之第某材可棄某材可畱皆當付之匠氏不可問諸鄰人也傳曰𨿽有絲麻無棄菅蒯𨿽有姬姜無棄蕉萃惟陛下擇焉

論議下

臣聞世之議貢舉者大率有三焉務華藻者以窮經爲迂濶尙義理者以綴文爲輕浮好爲髙世之論者則又以經術文辭皆言而已矣未嘗以爲徳行徳行者道也是三者各有所見而不能相通臣請原其本末而備論之則貢舉之議決矣古者諸侯卿大夫交接鄰國以防言相感動當周旋進退之時必稱詩以諭其志蓋以別賢不肖而觀盛衰焉其後聘問不行於列國學詩之士逸於布衣於是賢人失志之賦興屈原離騷之詞作矣此文詞之習所由起也及其衰也雕篆相誇組繪相侈苟以嘩世取寵而不適於用故孝武好神仙相如作大人賦以風其上乃飄飄然有淩雲之志此文辭之獘也昔孔子患易道之不明乃作彖象系辭文言說序雜卦十篇以發天人之奧而左氏亦以春秋之法弟子傳失其眞於是論本事作傳以記善惡之實此經術之學所由起也及其衰也幼童而守一藝白首而後能言故漢儒之陋有曰秦延君能記說堯典二字至十餘萬言但說若稽古猶三萬言也此經術之獘也古者民有恭敏任卹者則閭胥書之孝悌睦婣有學者則族師書之有徳行道藝者則黨正書之而又攷之於州長興之於鄕老大夫而論之於司徒樂正司馬所謂秀選進造之士者是也然後官而爵祿之此徳行之選所由起也及其衰也鄕舉裏選之法亡郡國孝廉之科設而山林遺逸之聘興於是矯言僞行之人獘車羸馬竄伏巖穴以幸上之爵祿故東漢之士有廬墓而生子唐室之季或號嵩少爲仕途防徑此徳行之獘也是三者莫不有獘而晚節末路文辭特甚焉蓋學屈宋而不至者爲賈馬班學賈馬班而不至者爲鄴中七子學鄴中七子而不至者爲謝靈運沈休文之撰四聲譜也自謂靈均以來此祕未覩武帝雅不好焉而隋唐因之遂以設科取士謂之聲律於是惇朴根柢之學或以不合而罷去靡曼剽奪之伎或以中程而見収自非豪傑不待文王而興者往往溺於其間此楊綰李徳裕之徒所爲切齒者也熈寧中朝廷深鑑其失始詔有司削去詩賦而易以經義使學者得以盡心於六藝之文其意信美矣然士或苟於所習不能博物洽聞以稱朝廷之意至於歷世治亂興衰之迹例以爲祭終之芻狗雨後之土龍而莫之省焉此何異斥桑間濮上之曲而奏以舉動勸力之歌𨿽華質不同其非正音一也傳曰梁麗可以衝城而不可以窒穴言殊器也驊驑騏驥一日而馳千里捕鼠則不如貍狌言殊技也防鴞夜撮蚤察毫末晝出瞠目而不見邱山言殊性也今欲去經術而復詩賦近乎棄本而趨末並爲一科則幾於取人而求備爲今計者莫若以文詞經術徳行各自爲科以籠天下之士則性各盡其方技各盡其能器各致其用而英俊豪傑庶乎其無遺矣

淮海集卷十四

欽定四庫全書

淮海集卷十五

宋秦觀撰進策

官制上

臣聞王者用人之要術惟資望而已歳月有等功勞有差天下莫得躐而進者謂之資行能術業卓然髙妙爲世所推者謂之望用人以資而已則盛徳尊行魁奇雋偉之人或拘格而邅回如張釋之十年不得調子云位不過侍郎之類是也用人以望而已則狂繆之流矯亢之士或以虛名而進防如晉用王衍唐用房琯之類是也古之善用人者不然以資待天下有常之士以望待天下非常之材使二者各有所得足以相推而不足以相礙故自一命以至九命自受職以至作牧非有功不遷非有缺不補而天下不以爲淹或舉於耕或舉於版築或舉於屠釣加之士民之上委以將相之權而天下不以爲驟何者資之所當然望之所宜爾也國家以寄祿格爲有定之制而以職事官爲不次之選於先王用資望之術可謂得其意矣然臣愚猶以爲未者太必於用資太不必於用望也何則夫郡守者民之師帥天子所與共理者也衣冠而坐堂皇之上則賔客造謁於前掾屬趨走於下政教賞罰軍旅之事一皆聽其可否所爲是則千里防其賜所爲非則數十萬人受其害可謂天下之重任矣今將相大臣自朝廷而出者不過爲郡守而仕嘗再爲通判者苟無大惡顯過有保任人亦必至於郡守是將相大臣與保任嘗再爲通判者相去無防耳夫賢者能使所居官重不肖者反之今二千石所以不至尊重難居者非特法令使然亦其人材之所致也豈非所謂太必於用資乎館閣者圖書之府長育英材之地也從官於此乎次補執政於此乎遷升故士非學術藝文屹然爲一時之望者莫得而居之可謂天下之妙選矣今中材凢吏一爲大臣之所論薦則皆得居其位嘗有金糓之職兵刑之勞則皆得假其名嗚呼比歳已來校書正字之職龍圖集賢之號何其紛紛也傳曰惟名與器不可以假人此不防於以名器而假諸人乎臣所謂太不必於用望者此也昔漢制郡守入爲三公學者以東觀爲老氏藏室道家蓬萊山言其淸祕常人所不能到也願下明詔應中州已上非更臺省寺監漕刑之任者不得爲郡守愼惜館閣之除以待文學之士則用人之術庶乎其盡矣

官制下

臣聞國家次五代一切之制百官稱號最爲雜揉名存而器不設文具而實不應所謂臺省寺監者朝廷之官也而其泛及於州縣筦庫之吏其濫至於浮屠黃冠之師乖違之條爽繆之目至不可勝數先皇帝惻然憫之始詔有司作寄祿格以易天下之官而歸之於臺省還之於寺監然後循名可知其器而緣實亦得其文可謂帝王之盛典矣然有所未盡者臣竊昧死而妄議焉何之則自正議大夫以上遷進太略自中散大夫以下淸濁不分也夫遷進太略則大臣僥幸而其獘也至於無以復加而法制亂淸濁不分則小臣偸惰而其獘也至於莫爲之寵而資望乖舊制侍郎至僕射凢十二遷其兼侍從之職者八遷九遷其任執政之官猶六遷也蓋侍郎以上皆天子之臣非多其等級則勢必至易極易極則國家慶賞將窒而不得行此制官之深意也今寄祿格則不然自正議大夫不問人之如何四遷而至特進故大臣爲特進者遇朝廷有大慶賞則不得已而以司空之官予之夫司空者職事官也寄祿無以復加而予焉豈非所謂亂法制之甚歟舊制少卿之官率一秩而有四名太常光祿衛尉司農是也郎官員外率一秩而有八名如禮工祠屯主膳虞水之類是也京朝之官率一秩而有三名如太常祕書殿中諸丞是也蓋入仕之門有制策進士明經諸科任子雜色之異歷官之途有臺省寺監漕刑郡縣之殊非銖銖而較之色色而別之則牛驥同皁賢不肖混殽而天下皆將泛泛然偸取一切不復淬勵激昂以功名爲已任此亦制官之深意也今寄祿格則不然自中散大夫以下至承務郎秩爲一名而巳故嘗任臺省之職或任漕刑之司者人心有所不厭而莫爲之寵則往往假以龍圖集賢之號夫龍圖集賢之號所以待天下文學之士也而以諸吏莫爲之寵而假焉豈非乖資望之甚歟蓋爵祿者天下之砥石聖人所以礪世磨鈍者也夫不爲爵勸不爲祿勉古之人有行之者防糓是也齊死生同貧富等貴賤古之人有行之者莊周是也今朝廷之臣皆得莊周防糓而爲之則爵祿之器𨿽不復設可矣如其不然則遷進太略淸濁不分之獘安得而不革哉晁錯曰爵者上之所命出於口而無窮韓愈曰聖君所行卽是故事自古豈有定制也願詔有司以寄格再加論定稍放舊制自正議大夫以上更增四秩之號自中散大夫以下秩之號爲三等之名如此則遷進頗詳而法制不亂淸濁稍異而資望不乖是亦先皇之志也惟陛下畱神省察

財用上

臣聞先王之理財也若持衡然天下之財不使之偏歸於公室亦不使之偏入於私家惟其適平而已故邦國有以供祭祀奉養祿廩賜予之費而民有以給朝晡伏臘冠婚喪祭之資其取民之制謂之什一什一者天下之中正也多乎什一小桀大桀寡乎什一小貉大貉魯哀公曰二吾猶不足桀之道也白圭以二十而取一貉之道也推此言之則先王理財之意惟其適平而巳自什一之法壞天下之財始失其平其偏歸於公室也則有鬻鹽冶鑄以管山海之饒酒酤以漁井邑之利算舟車告緡錢以摧抑商賈造皮幣省酎金以侵牟封君甚者至令吏坐列肆販物以來利焉其偏入於私家也則有以農田而甲一州販脂而傾都邑賣漿而逾侈灑削而鼎食貨脯而連騎馬醫而擊鐘甚者至累萬金而不佐公家之急是以民常困於聚斂之吏而吏常嫉夫兼並之民所謂事勢之流相激使然曷足怪哉本朝至和嘉祐之間承平百餘年矣天子以慈儉爲寶貢賦經常之外殆無一毫取諸民田疇邸第莫爲限量衣食器皿靡有約束俯仰如意豪气浸生貨賄充盈侈心自動於是大農富賈或從僮騎帯刀劍以武斷於鄕曲畢弋漁獵聲伎之奉擬於侯王而一邑之財十五六入於私家矣熈寧元丰之間大臣用事始作法度與時變通靑苖免役市易之利相次而作有司日夜手畫口說區處於中使者旁午冠蓋相望奉行於外而言利之臣析秋毫矣江淮則增煮海之息閩蜀則倍摘山之贏靑徐則竭冶鑄之利其他希風防效計數無名之取額外之求蓋不可勝數而天下之財大半歸於公室矣陛下卽位之始深知其獘凡法度之不便於民者一切罷去吏嘗以掊克進者相繼而黜數因赦令而弛逋負大出廩廥以振乏絕於是公私之財滋向於平然而有大獘者士大夫矯枉過直邈然以風裁自持不復肯言財利之事易曰天地之大徳曰生聖人之大寶曰位何以守位曰仁何以聚人曰財理財正辭禁民爲非曰義而洪範八政一曰食二曰貨以此見理財先食貨者帝王之要務所以安中國服四夷者也特不可使之偏入於公私耳今國家北有抗衡之虜西有假息之羌中有大河之費數萬之吏取給於水衡之錢百萬之兵仰食於太倉之粟公私窘急可爲寒心此正人臣防斂散以究虛盈以濟用度之秋也而恥言財用之事是晉人而已矣晉人王衍者口不言錢而指以爲阿堵物臣竊笑之以爲此乃姦人故爲矯亢盜虛名於暗世也何則使顏閔言錢不害爲君子盜跖呼阿堵物豈免爲小人哉晉人尙淸談而廢實務大抵皆類此矣昔管仲道輕重之權範蠡計然否之策蕭何漕闗中之粟財利之臣也東郭咸陽之鬻鹽孔僅之冶鑄桑洪羊之均輸亦財利之臣也士大夫言財利有如東郭咸陽孔僅桑洪羊所爲也則不可有如管仲範蠡蕭何之所爲也亦惡乎而不可哉

財用下

臣嘗以爲君子理財之術莫若盡地力節浮費二者而巳何則理財之要在乎原其所自有而爲之道要其所從無而制之法風霆露之發生山林川澤之滋養財之所從出也不原其所自有不要其所從無切切焉從事於闔辟斂散之中則是賤丈夫爭錐刀之末耳豈君子所謂理財者耶是故原其所自有而爲之道則莫若盡地力要其所從無而制之法則莫若節浮費君子理財之術蓋無以易於此臣請爲陛下遂言之夫理天下之財譬如治水增繕隄防決之於鄰國非治水之善也橫賦彊市取之於百姓非治財之善也善治水者以四海爲壑善理財者以天地爲資今天下之田稱沃衍者莫如吳越閩蜀其一畆所出視他州輒數倍彼閩蜀吳越者古揚州梁州之地也按禹貢揚州之田第九梁州之田第七是二州之田在九州之中等最爲下而乃今以沃衍稱者何哉吳越閩蜀地狹人眾培糞灌漑之功至也夫以第七第九之田培糞灌漑之功至猶能倍他州之所出又況其上之數等乎以此言之今天下之田地力未盡者亦多矣李悝曰治田勤則畮益三升不勤亦如之地方萬里增減輒爲粟百八十萬石然趙過爲代田一畮歲收常過縵田一斛以上善又倍之秦漢開鄭白渠漑田四萬四千餘頃至唐大歷初兩渠所漑才六千三百頃耳以代田鄭白渠事言之則治田之勤不勤何止畮有三升之損益也今二千石𨿽兼勸農之事而例爲虛名莫有任其責者爲今之計莫若詔天下州置勸農一司以守將爲長聽於倅介之中自擇一人爲副先籍境內定墾田與夫陂塘溝渠之數而周知其利害歲時出行諸郊召見耆老問以疾苦及所願欲而不得者爲罷行之而罰其遊惰不聽命者歲終部使者第其殿最以聞功效尢異者寵用之如此則天下之田皆與閩蜀等而地力盡矣古者吉凶之服則一比共之祭器則一閭共之喪器則一族共之吉凶禮樂之器則一鄕共之凡嫁子娶妻純帛無過五兩凶荒則又殺禮而多婚夫一鄕者五百家而五兩者五匹耳其用財可謂約也今則不然嫁子娶妻喪葬之費其約者錢數萬其丰者至數百萬中人之家一有吉凶之事則賣田疇鬻邸第舉倍稱之息猶弗能給然則今時吉凶之費絕長補短殆二十倍於古也財用安得而不竭乎周之太宰王之大臣也其職曰以九式均節財用漢之許劭魏之毛玠唐之楊綰人臣耳而能使一時士大夫心化其風損車馬毀池觀減騶馭散音樂以此見法制者𨿽盛世不可去而風化者𨿽衰世亦可行也今令𨿽有儀制之文毛舉數事不能委曲爲今計者莫若自宗室外戚以至品官民庶之家宮室輿馬飲食衣服皆仿典禮而爲之變數稍寛其制使可久行其冠婚喪祭之事則視歲上下而隆殺之使諫官禦史得以彈奏於中而漕刑守令得以舉劾於外敢不承者𨿽貴且親必罰無赦然後陛下崇節儉尙惇朴以爲之率棄難得之貨卻無用之器罷不急之務以爲之先如此則天下淫侈之俗曠然一變而浮費節矣賈生曰今背本而趨末食者甚眾是天下之大殘也淫侈之俗日以長是天下之大賊也殘賊公行莫之或止大命將傾嗚呼如賈生者可謂知理財之術矣

淮海集卷十五

欽定四庫全書

淮海集卷十六

宋秦觀撰進防

將帥

臣聞將帥之難其人久矣勢有彊弱任有久近敵有堅脆地有逺邇時有治亂而勝敗之機不系焉惟其將而已矣昔智氏以韓魏三國之兵伐趙馬服君之子以四十萬之眾抗秦可謂彊矣而潰於晉陽坑於長平廉頗率老弱之卒守邯鄲田單鳩創病之餘保卽墨可謂弱矣而栗腹以摧騎刼以走是不在乎勢之彊弱也穰苴之用於齊拔扵閭伍之中也一日斬莊賈晉師罷去燕師渡水而解韓信之擊趙非素拊循士大夫也背水一戰而擒趙王歇斬成安君是不在乎勢之久近也以周瑜之望曹公不啻虎狼而吳兵捷於赤壁以元徳之視陸遜甚於雛而蜀師衂於白帝是不在乎敵之堅脆也東西異壌也而鄧艾以縋兵取成都南北異習也而王鎭惡以舟師平闗中是不在乎地之逺邇也夫以東晉之衰而謝元得志於淝水開元之盛而哥舒翰失利於潼闗是不在乎時之治亂也故善將者勢無彊弱任無久近敵無堅脆地無逺邇時無治亂不用則已用之無不勝焉故曰惟其將而已矣𨿽然有一軍之將有一國之將有天下之將走及犇馬射中飛鳥攻堅城破彊敵所向無前此有勇之士一軍之將也出奇制勝無窮如天地不竭如江河攻輙破擊輙服此有智之士一國之將也福於巳而禍於人則功有所不立利於今而害於後則事有所不爲功成事畢自視缺然無矜大之色此有道之士天下之將也古者閫外之事將軍制之軍中不聞天子之詔其委任責成如此非有道之士其可以輕付之哉國家將帥可謂盛矣說禮樂而惇詩書者肩摩而轂擊縱橫剽悍稱智嚢而號肉飛者至不可勝計然驛騎有赤白囊至則廟堂之上爲之紛然進止賞罰皆從中決者何也豈以爲將帥者皆智勇之人非有道之士不可獨任故邪夫廟堂議邊事則王體不嚴將帥之權輕則武功不立嗚呼可謂兩失之也臣以爲西北二邊宜各置統帥一人用大臣材兼文武可任天下之將者爲之凡有軍事惟以大義上聞進退賞罰盡付其手得以便宜從事如此則𨿽有邊警可以不煩廟堂之論而豪傑之材得以成其功矣

奇兵

臣聞萬物莫不有奇馬有驥犬有盧畜之奇也鷹隼將擊必匿其形虎擬而後動動而有獲禽獸之奇也天雄烏喙董葛之毒奇於藥繁弱忘歸奇於弓矢鸊鵜莫邪奇於刀劍云爲山奇濤爲海奇陰陽之气怒爲風交爲電亂爲霧薄而爲雷激而爲霆融散而爲雨露凝結而爲霜雪天地之奇也惟兵亦然嚴溝壘盛輜重傳檄而出計裏而行尅期而戰此兵之正也提百一之士力扛鼎而射命中者縋山航海依叢薄而晝伏乘風雨而夜起恍焉如鬼之無迹忽焉如水之無制此兵之奇也兵之道莫難於用奇莫巧於用奇莫妙於用奇何以言之凡用奇之法必以正兵爲主無正兵爲主而出者謂之孤軍孤軍勝敗未可知也霍去病所將常選有大軍繼其後是以深入而未嘗困絕李陵提步卒五千轉鬭單於於漠北而無他將援之其擒宜矣故曰莫難於用奇夫材有勇怯技有精冗勇者克敵則怯者奮冗爲敵破則精者卻自然之勢也善將者擇其精勇以爲奇悉其冗怯以爲正奇兵𨿽少而以銳爲正之勢正兵𨿽雜而以眾爲奇之勢長短相補彊弱相資則寡者亦爲眾冗怯者亦爲精勇也故曰莫巧於用奇昔岑彭溯都江而上以拔武陽繞出延岑軍後而公孫述驚鄧艾取陰平道下油江破綿竹徑薄成都而劉禪降孫處自江左浮大海直揜畨禺而盧循破李愬越交成戍殱張柴柵夜襲蔡州而吳元濟擒此數子者皆智謀足以料敵勇敢足以決勝故能乘變投隙而就其功名使敵𨿽有彊將勁卒不得盡試其能而固巳敗也故曰莫妙於用奇孫臏曰解雜亂糾紛者不控捲救鬭者不摶擊批亢虛形禁勢格則自爲解耳則非夫通陰陽之防達萬物之變以得用奇之奧者何足以及此今夫屠者之解牛也經肯綮則以刀遇大軱則以斧至庖丁則不然批隙導窽防其刃扵空虛而磔然已解矣奕者之闘碁也諦分審布失其守者逐而攻之至奕秋則不然倒行而逆施用意於所爭之外而沛然巳勝矣夫屠奕鄙事也有奇技則無與抗者況扵兵乎兵法曰兵以正合以奇勝然而天下之狃於常而駭於變知所以合者多而悟所以勝者少也

辯士

臣聞兵之大槪我爲主彼爲客是守之而已彼爲主我爲客是攻之而巳客主不分彼我相埒塗覯而卒遇是戰之而巳此兵之常法也且事固有常法所不能辦者守則形不便攻則勢不利戰則气不克當是時也𨿽有智勇無所用之獨可馳一介之使憑軾撙禦諭以禍福而得志此軍中所以不可無辯士也然則所謂辯士者必以其具三徳眀五機而利口者不與焉蓋上知道徳性命之原下達禮義形器之變旁通幽明時物之所宜者識也窘之而益出費之而益新掩之以卒而不亂壓之以重而不懾者才也經傳子史天星地誌醫方卜筮百家之書無所不涉而能謹守其宗者學也夫是之謂三徳俯而賀仰而弔聞者遑懅心折骨驚手足俱廢其名曰恐機道以令名贊以羙利聞者悅懌陽气浸淫上滿大宅其名曰喜機訐過差而不貸觸忌諱而無疑聞者忿然髮上衝冠目眥盡裂其名曰怒機旁刺其所悼念逆釣其所感傷聞者然涕下霑臆不自勝其名曰悲機發端而指隙其說泛而不根其意圓而無主聞者茫然如獲異物不知其名欲捨之而行則恐其寶也欲取之而去則恐其怪也徙倚周章狐疑而不知其名曰思機此五者天之所以命於人有觸之則彍然而發莫能禦巳夫是之謂五機蓋三徳不具不足以立巳五機不明不足以移人故曰所謂辯士者必具三徳明五機而利口者不與焉昔蘇秦張儀犀首陳軫代厲之屬嘗以辯名於世矣然三徳不足而五機有餘故事求遂而不問禮之得失功求成而不卹義之存亡偸合茍容取濟一時而巳此其所以爲利口之雄而君子不道也然後世之人見其如此遂以辯爲縦橫之術諱問而恥言之則所謂因咽而廢食也孔子曰賜能辯而不能訥孟子曰予豈好辯哉予不得巳也由此觀之孔孟之間未嘗廢辯特貴夫時然後發不得巳而後用爾古者列國之大夫聘扵塗者肩摩而轂擊兵之交則使在其間若非辯士爲之則安能專對而不辱於君命耶或曰戰國之時無定勢無常形橫則秦帝縱則楚王故辯士足以乘閒而執其機自漢以來形勢異矣尙安所事辯乎曰是不然人之生也有手足則知搏擊有心智則知思慮有口舌則知言語天下之亂常生於此三者然反而用之亦可巳亂蓋搏擊爲力思慮爲謀語言爲辯天下未嘗一日不用力與謀也何獨於辯而疑之昔酈食其使齊田橫以七十城下漢陸賈使南越尉它去黃屋而稱臣賈林致李抱眞命而王武俊倒戈韓愈入鎭州而牛元翼出矣此後世用辯士之明效也天下不用兵則已矣如用兵辯士不可無也

謀主

臣聞兵家之所以取勝者非特將良而士卒勁也必有精深敏悟之士料敵合變出奇無窮者爲之謀主焉古之人將有天下之事未嘗不先於謀故考訂卿士之議參酌庶人之言所以謀之於明也拂端防灼之而辧兆揲之而分卦所以謀之於幽也易曰天地設位聖人成能人謀鬼謀百姓與能夫謀者聖人所不能免也況於兵乎兵之道猶一人之身將者心也謀主者思慮也圖籍者臟腑也法制者脈絡也號令者聲音也旌旗鼓鐸者耳目也車騎步兵者四肢也心之統臟腑惣脈絡出聲音用耳目役四肢也精以思慮則外不攘於人事內不冦於陰陽思焉而不精慮焉而不熟則饑飽勞佚之遇漫然而不知寒暑溫淸之變防然而不察冒犯水火嬰觸金石無所不至矣故心𨿽明臟腑𨿽安脈絡𨿽通聲音𨿽和耳目𨿽聰明四肢𨿽便利不可以無思慮將𨿽良圗籍𨿽具法制𨿽謹號令𨿽嚴旌旗鼓鐸𨿽修車騎步兵𨿽練不可以無謀主蓋將軍之於謀主也有之者勝無之者敗巳棄之而資敵者敗敵取之而助巳者勝嘗用矣而或棄者亦敗棄矣而或用者亦勝何以知其然耶昔楚漢之彊弱者不待較而知也而項氏乘百戰之威身死東城劉氏以顚沛奔北之餘五載而成帝業何哉漢有良平之屬爲之謀楚有一範增而不能用也故揚雄曰漢屈羣防羣防屈羣力楚憞羣防而自屈其力屈人者勝自屈者負此所謂有之者勝無之者敗也昔陳余捨李左車之計死泜水上韓信釋防而師事之遂收燕齊袁本初棄許攸之防攸奔曹公公跣而迎之遂破冀州夫攸左車者豈欲負彼而忠此哉用捨之勢然也此所謂巳棄之而資敵者敗敵取之而助已者勝也昔張綉以精卒追魏師賈詡以爲不可巳而果敗旣又請收散卒而攻之已而果勝夫詡之爲綉謀一也從違不同則勝敗異變可不察哉此所謂甞用矣而棄之者亦敗甞棄矣而用之者亦勝也是以良將之待謀主也致之以禮而不敢慢交之以誠而不敢欺結之以恩而不敢厭遺其過差而略其缺失所與圗畫者𨿽父子兄弟有不得而知焉古之人所以談笑而折衝偃息而消釁者繇此道也後世則不然將受命之日士大夫莫敢仰視而所謂幕府從事者往往皆闒茸取具之人一旦敵傳於陴隍之下變發乎肘腋之間召而問之五色巳無主矣是豈有補於萬分之一哉臣病夫世之論兵者止知重將帥之選急士卒之練講器械陣營之所宜究山川形勢之便而推風角鳥占之說至於謀主則未始一言及焉不知夫謀主者一軍勝敗之樞機也淮海集卷十六

欽定四庫全書

淮海集卷十七

宋秦觀撰進防

兵法

臣聞禦兵者將而將所以禦之者法兵不得將與無兵同將不知法與無將同蓋防木爲棋刓革爲鞠亦皆有法況於帥無罪之人披堅執銳從事於萬死一生之地哉兵之有法猶人之有精神魂魄也精神失守防喪而魄奪則𨿽有七尺之軀死無日矣何則所以使形者亡也故知兵有法正行無間不知而將是謂妄行古之論兵者多矣大率不過有四一曰權謀二曰形勢三曰陰陽四曰技巧然此四術者以道用之則爲四勝不以道用之則爲四敗事同而功異不可不察也何以知其然也昔孫臏伏萬弩於馬陵之下魏軍至而伏發龎防死焉王恢伏車騎材官三十萬於馬邑之旁匈奴覺之而去恢以自殺此則用權謀之異也馬服君救閼與旣遣秦間捲甲而趨之二日一夜遂破秦軍曹公追劉先主一日一夜行三百里敗於烏林此則用形勢之異也西伯將獵卜之曰獲霸王之輔果得太公望而克商漢武卦諸將貳師最吉因以爲將卒防匈奴此則用陰陽之異也申公巫臣教吳以車戰吳是以始通上國房琯用車以抗祿山賊投芻而火之王師奔潰此則用技巧之異也豈非以道用之則爲四勝不以道用之則爲四敗乎𨿽然所謂道者何也治心養气而巳矣蓋心不搖扵死生之變气不奪於寵辱利害之交則四者之勝敗自然洞見如形影入於水鏡之中是兵法之大要也夫簇金羽鶚以爲矢傅膠合漆以爲弓天下所同也而羿爲善射服在箱驂在旁制以銜轡之利而加以鞭防之威天下之所同也而王良爲善禦是何也其所以用之者道也今世之學兵法者肩相摩袂相屬𨿽其精粗不同然率向之所謂四術而已至於治心養气之道則以爲書生之語而不與焉嗚呼是守弓矢與馬而欲爲羿王良也

盜賊上

臣聞治平之世內無大臣擅權之患外無諸侯不服之憂其所事乎兵者夷狄盜賊而已夷狄之害士大夫講之詳論之熟矣至於盜賊之變則未嘗有言之者夫豈智之不及哉其意以爲不足卹也天下之禍嘗生於不足卹昔秦旣稱帝以爲六國巳亡海內無足復慮爲秦患者獨胡人耳於是使防恬北築長城卻匈奴七百餘里然而陳勝吳廣之亂乃起扵行伍阡陌之間由此言之盜賊未嘗無也夫平盜賊與攘夷狄之術異何則夷狄之兵甲馬如雲矢石如雨牛羊橐駞轉輸不絕其人便習而整其器犀利而精故方其犯邊也利速戰以折其气盜賊則不然險阻是憑抄奪是資亡命是聚勝則烏合非有法制相縻敗則獸遁非有恩信相結然掲竿持挺郡縣之卒或不能制者人人有必死之心而巳故方其羣起也速戰以折其气勿廹以攜其心蓋非速戰以折其气則緩而勢縱非勿廹以攜其心則急而變生今夫虎之爲物嘯則風生怒則百獸震恐其气暴悍可殺而不可辱故捕虎之術必先設機穽旁置罟撞以利防射以彊弓鳴金皷而乘之不旋踵而無虎矣至虵與防則不然𨿽其毒足以害人而非有風生之勇其貪足以蠧物而非有震恐百獸之威然不可以驟而取者以其急則入於窟穴而巳故捕虵防之術必環其窟穴而伺之薫以艾注以水彼將無所得食而出焉則尺捶可以制其命夷狄者虎也盜賊者虵防也虎不可以艾薰而水注虵防不可以弓射而防撞故曰平盜賊與攘夷狄之術異也𨿽然盜賊者平之非難絕之爲難平而不絕其有二不可不知也蓋招防與窮治是巳夫患莫大於招降禍莫深於窮治何則凡盜賊之起必有梟桀而難制者追討之官素無奇略不知計之所出則往往招其渠帥而降之彼姦惡之民見其負罪者未必死也則曰與其俛首下气以甘饑寒之辱孰若剽攘攻刼而不失爵祿之榮由此言之是乃誘民以爲亂也故曰患莫大於招降凢盜賊之首旣巳伏其辜矣而刀筆之吏不能長慮卻顧簡節而疏目則往往窮支黨而治之廹脇之民見被污者之不免也則將曰與其嬰錮金木束手而受斃孰若遁逸山海脫身而求生由此言之是驅民以爲亂也故曰禍莫深於窮治且王者所以感服天下者惠與威也仁及有罪則傷惠戮及不辜則損威威惠兩失而欲天下心畏而力服尭舜所不能也夏書曰殱厥渠魁脇從防治舊染污俗咸與維新蓋渠魁盡殺而不赦則足以奪姦雄之气脇從污染不治而許其自新則足以安反側之心夫如是天下之人孰肯捨生之塗而投必死之地哉嗚呼先王巳亂之道可謂至矣

盜賊中

臣聞自古盜之所以興皆出於仍嵗水旱賦斂橫出徭役數發故愚民爲盜弄兵於山海險阻之間以爲假息之計自陛下卽位以來輕徭役薄賦斂善气旣應年谷胥熟是宜外戶不閉道不拾遺而郡縣之間枹鼓或驚逰徼旁午未見休巳者何也以臣思之蓋不任吏之也夫任法不任吏爲獘至多而於盜賊尢甚何則今盜賊之法可謂宻矣彊盜得財滿匹及傷人者輙棄市殺一家三人以上若支解人者論如律案問欲舉者得減重論殺並徒伴及告獲它盜者防除其罪爲之囊槖通行飲食者從末減若文致於法而人心不厭者輙讞考之若此之類與夫捕獲亡逸賞罰之格凢數十條然皆畫一之制也夫民之所以爲盜賊者其情不一或閭裏惡少自負其气椎埋皷鑄不復齒於平人或驕兵惰卒窮苦無聊亡命嘯聚或執左道轉相誑惑以爲徒黨或困於饑寒迫於逋負剽奪衣食以延一日之命或故吏善家子失計隨流輕舉妄動若此之類特盜賊之大情耳其間夤緣曲折可矜可疾者蓋不可勝數夫以畫一之法禦不可勝數之情而吏莫敢爲輕重則宜殺而生宜生而殺者有之矣吏果於生殺而不察其宜則威惠不行盜賊所以充斥也臣嘗觀古之能吏盜賊之課尢異者其術不過數端而巳蓋有使吏民雜舉少年惡子鮮衣凶服之人悉籍記之一旦收捕納於虎穴中者尹賞之治長安也有明設購賞令相斬捕吏追胥有功而上名尙書調補縣令者張敞之治膠東也有耳目具知主名區處窮裏空捨坐語未訖捕吏巳至者趙廣漢之治京兆也有擇縣之豪傑用以爲吏一旦竊發則移書詭責取辦其人者朱博之治渤海也有置正五長閭裏阡陌有非常吏輙聞知姦不得捨者韓延壽之治頴川也省遣發之兵罷捕逐之吏單車獨行務以徳化撫之而安之者龔遂之治瑯琊也此數子者可謂善治盜賊矣然以今日之法繩之則彼將皇恐救過之不暇尙何功名之有哉何則非賊殺不辜則故縱反者也夫以龔遂韓延壽張敞朱博趙廣漢尹賞爲吏於今之時猶不能最盜賊之課又可責於常人乎爲今計者莫若寛法而任吏稍重郡守之權責以大綱而略其小過凡重法之地皆愼擇其人聼於法外處置盜賊有司覆按不得劾以出入其所賜緝捕緡錢使得益以醸酒賞格之外得酒數百石亦足以布設耳目而畜養爪牙如此則守臣之威權稍重而盜賊可以淸矣王嘉曰國家有急取辦於二千石尊重難危乃能使其下嗚呼二千石能使其下則𨿽有黃巾赤眉無足畏也

盜賊下

臣聞盜賊之起小則蜂屯蟻聚虜掠閭裏大則擅名號攻城邑取庫兵釋死罪殺掠吏民然皆無足深慮如臣前說計足以辦所可深慮者其間有豪俊而巳何則人之有豪俊猶馬之有驥犬之有盧𨿽上觀下獲一日千里而縱踶嚙之變亦可畏也昔周亞夫得劇孟喜曰吳楚舉大事而不求劇孟吾知其無能爲也天下騷動大將得之隱如一敵國云唐縱朱克融北還盧龍未防軍亂遂復失河朔夫孟克融皆匹夫耳而得失去就之間系吳楚之成敗爲河朔之存亡以此言之盜賊之間而有豪俊豈不爲可深慮也哉臣以爲銷亡大盜之術莫大乎籠取天下之豪俊天下豪俊爲我籠取則彼卒材防軰𨿽有千百爲羣不足以置齒牙之間矣國家取人之制其選髙者惟制防進士夫豪傑之士固有文武縱橫之間無不可者椎魯少文獨可以付之大事者使天下豪傑皆文武縱橫之才二科足以取之若有椎魯少文之人則不可得而取之矣是制防進士所得之外不能無遺材也臣嘗爲朝廷患之未知所處有搢紳先生告臣曰漢法郡縣秀民推擇爲吏考行察廉以次遷補或至於二千石入爲公卿古者不専以文詞取人故得士爲多黃覇起於卒史薛宣奮於書佐朱邑選於嗇夫邴吉出於獄吏其餘名臣循吏由此而進者不可勝數唐自中葉以後方鎭皆選列校以掌牙兵是時四方豪傑不能以科舉自達者皆爭爲之往往積功以取旄鉞𨿽老姦宿盜或出其中而名卿賢將如髙仙芝封常淸李光弼來頊李抱玉叚秀實之流所得亦巳多矣王者用人如江河江河之所趨百川赴焉蛟龍生焉及其去而之他則魚鼈無所還其體而鯢鰍爲之制今世胥吏牙校皆奴僕庸人者無他以朝廷不用也今欲用胥吏牙校而胥吏行文書治刑獄錢谷其勢不可棄鞭撻鞭撻一行則豪傑不出於其間故凡刑者不可用而用者不可刑朝廷若采唐之制使諸路監司郡守愼選士人以補衙職課之以鎭稅埸務督捕盜賊之類有公罪則贖焉使長吏得薦其材者第其功閥書嵗月使得出仕比任子而不以流外限其所至朝廷察其尢異者擢用數人則豪傑英偉之士漸出於此塗而姦猾之黨可得而籠入也臣嘗思之逆銷盜賊之術未有以過於此者竊取其說以獻惟陛下裁擇之

淮海集卷十七

欽定四庫全書

淮海集卷十八

宋秦觀撰進防

邊防上

臣嘗以謂方今夷狄之患未有甚於西邊者夫契丹彊大防與中國抗衡黨項遺種假息之地不當漢之數縣而臣以謂夷狄之患未有甚於西邊者何也蓋大遼自景徳結好之後𨿽有餘孽金帛綿絮他物之賂而一嵗不過七十餘萬西邊自熈寧犯境以來𨿽絕夏人賜予熈河蘭防轉輸飛挽之費一嵗至四百餘萬北邊嵗賂七十餘萬而兵寢士休累世無犬吠之警西邊嵗費四百餘萬而敵數入逆執事如鴈行將吏被介冑而臥以此言之北邊之患孰與西邊之患重乎今天下謀臣防士議欲綏西邊之患者多大率不過有二臣請具陳其說而去取之有曰昔漢武以遼陽九百里之地斗辟難守棄以予胡元帝亦以闗東嵗饑納賈捐之防罷朱崖郡蓋王者不以無用獘所恃也狄道抱罕故爲吐蕃諸夷之巢穴五泉防寧亦久爲夏人所據若以蘭防之地復賜夏人用府州故事擇土酋以爲熈河之守則數百萬之費可一朝而省此其說一也有曰狄道抱罕五泉防寕皆中國故地自漢唐以至國初不聞苦其難守者以靈武內屬故也今置靈武扵度外者八十餘年蕃漢地形相錯如繡耕鑿則有蹂踐之患饋運則有鈔奪之虞是以苦其難守也若遂取橫山次復靈武則蘭防熈河自爲內地尙安有數百萬之費乎此又一說也以臣觀之以前說可以施於陛下卽位之初後說可以施於今日之後何則陛下卽位之初敵各率種落交臂屈膝請命下吏是若赦其罪戾與之更始假以熈河之節賜以蘭防之區則外足以懷逺方之心內足以寛元元之力今則不然天奪其魄自幹誅夷相爲輔車遊魂疆埸邊屯吏士攘袂切齒皆欲犁其庭而掃其閭夫順逆之勢殊則撫禦之術異爲今計者獨有取橫山而復靈武耳覉縻不絕之說可復道哉臣故曰前說可施於陛下卽位之初後說可以施於今日之後也昔曹公徵漢中而弗克乃下教曰雞肋楊修以爲雞肋者食之無所得棄之如可惜公將歸矣巳而果然蓋是時成都方爲劉氏所據曹公以爲𨿽得漢中之地必有輸將之費禦捍之勤其勢不易久守故不若棄之便也及鄧艾襲取成都而漢中遂爲控引輸寫之地豈可謂食之無所得棄之如可惜者乎然則曹公之棄漢中特以未暇取成都耳以此言之則知前二說者去取各有時也且天下之形勢固有不相闗而實相待者飛者以翼而縶其足則不能飛走者以足而縛其手則不能走瓶罄則罍恥唇亡則齒寒矣橫山靈武亦蘭防熈河之手足而蘭防熈河亦橫山靈武之罍齒也功成於彼則患紓於此矣杜欽議夜郎以爲不毛之地無用之民聖王不以勞中國宜罷郡放棄其民絕其侯王勿復通如以先帝所立之功不可墮壊亦宜因其萌芽絕之嗚呼是今日西邊之勢也

邊防中

或謂臣曰咸平中賊繼遷者攻防靈武進圍麟州朝廷檄召諸鎭兵討之僅能解圍而巳逮寶元慶曆之間元昊僣逆兵拏而不解者數年竟亦不能致其頭於北闕下元丰初大舉弔伐之師五道並進輙無功而返未防永樂防沒詔使死者二人夫之勁悍不可以力屈久矣柰何輕議取橫山復靈武哉臣應之曰不然夫勝有勢敗有時聖人不能生其時時至而不失其勢昔咸平之時海內初離分裂之禍上下厭苦於兵俱欲休息而繼遷之黨以凶悍狡險之姿據平夏之全壌扼瀚海之要衝故其壌淸逺而竊靈武也朝廷置之度外而不復問寶元慶曆之間天下承平日久邊防之備大率皆弛將不知兵而兵不習戰彼元昊者𨿽生於砂磧牛馬之區而計數足以濟其姦勇決足以成其惡料敵合變有古單於之風小入事請盟惟恐居後於是盡有河南之地又取河西之境乃歸節旄僣名號捲甲一出其鋒不可當者矣先皇帝自熈寧以來懲累朝之事爲萬世之計申嚴武備命將出徵戎軒啟行抱防請命干戈再指五原內屬元丰之初遂決防大舉夏人震懼不知所爲然猶未卽伏辜者其形勢巳成其支黨具在譬如不肖子守其先人之廬𨿽終賣鬻而期月之間資用尙饒未可問也今則不然承先皇帝飭勵之後懲艾胡粵之餘將帥之銓擇士卒之搜練器甲之犀利財用之充委皆數倍於寶元慶曆之間而天方厭內難屢起權臣擅事蚌鷸相持旣狃於永樂之役常以中國爲易與耳又謂陛下新卽位方務休靖未能外事四夷夫戰而輕驕與夫懈不設備在兵法皆滅亡之道也由是言之彼無敗形我無勝勢者咸平之時是也我之勝勢巳具彼之敗形未成者元丰之初是也我有必勝之勢彼有必敗之形者今日是也且時難得而易失一日縱敵數世之患也柰何不議取橫山而復靈武哉昔漢武帝擊匈奴追奔逐北者二十餘年浮河西絕大漠破寘顏襲王庭封狼居胥山禪於姑衍以臨瀚海致名王貴人以百數築單於邸城於長安然竟不能南面而臣之也逮宣帝匈奴內亂五單於爭立漢以威徳覆之於是始肯臣服露中呼韓邪單於遂來朝於甘泉之宮唐太宗伐髙麗至身屬橐鞬鞍結兩服𨿽拔遼東白崖諸城而駐蹕之後靺鞨犯陣李勣等力戰破之軍還悵然思魏徵在朕豈有是行邪迨髙宗時蓋蘇文死諸子閱狼怨禍構連饑饉頻仍災異並見於是唐遣勣等討之遂滅其國以其地置安東都防夫孝武太宗用武之主也宣帝髙宗守文之君也然而匈奴之所以叛服髙麗之所以存亡者何哉用武之主奮威而擊於前守文之君乘而取於後亦其形勢使然無足怪也臣以爲陛下觀匈奴髙麗之所以破則知夏國之可夷觀宣帝髙宗之所以克則知天誅之可致觀武帝文皇之功則先帝之志不可忘也願陛下擇大臣知兵者一人以爲統帥盡防諸將之軍使之毋顧小利毋急近功而専以橫山靈武爲事不過三年河南之地復歸於中國矣

邊防下

臣旣言靈武蘭防之形勢因請遂陳攻守之防今夫盡堅悉鋭傅壘而陣八部並進晝夜不息是知攻而巳者也增陴濬隍嬰城自固屈指計功以湏援兵是知守而巳者也知攻而巳者可以擒小敵矣而不可以擒大敵知守而巳者可以保堅城矣而不可以保危城古之知攻守者不然堅壁不戰自養其鋒則𨿽大敵而可擒直前逆擊折其盛勢則𨿽危城而可保是之謂以守爲攻以攻爲守非天下之奇材何足以知之乎諸葛相蜀嵗出師以伐魏魏人患之及亮死師不復出而蜀遂以亡蓋亮以蜀者險阻新造之國而四靣皆廹彊敵非數出鋭師以挫之則其勢不能自保此則以攻爲守者也漢使趙充國擊先零而請罷騎兵畱步士萬人屯田以待其敝宣帝從其議遂滅先零蓋充國以先零窮冦急與之角則中國必有饋挽轉輸之勞故罷騎畱屯而圗以期月此則以守爲攻者也臣以爲孔眀所以保蜀之防可以守蘭防而充國所以破先零之計可以取靈武何則今蘭防之地與夏人接界犬牙相入若積粟儲械端坐而守彼必時入而冦我小則掠羊馬大則拔障隧援兵將至羌輙引去旣解而歸則又復入如此連年則我數搖動而車甲疲非長久之道也爲今之防莫若以秦鳳涇原麟府鄜延環慶五路之兵與蘭防相表裏約以兵萬人嵗各一出𨿽大勝無輕入𨿽小卻無久畱務以撓羌人而巳夫以五路之兵嵗各一出則是我之兵嵗一戰而羌人嵗五戰也羌𨿽魁健豈有嵗五戰而不罷極者也彼旣救死扶傷之不給則蘭防之地自然無事此則孔明守蜀之遺意也自靈武防沒八十餘年其地北距大河南抵環慶瀚海七百里舄鹵無水泉若誠舉大兵徑薄其下則敵將嬰其巢穴竄伏不出而潛以精兵擊吾歸路吾軍糧盡引還則腹背受敵而進退不可得非萬全也爲今之防莫若興屯田假以嵗月以爲必誅之計今屯田自闗中以至塞下往往而有然水利不興人力未盡內無良吏爲之教督外無遊兵爲之捍敵是以𨿽有其名而未享其利願置使者一人如漢之搜粟都尉之類専領其事凡要害之利盡發吏卒屯之濬溝澮繕亭障頻出騎士以爲田者逰兵積粟數百萬斛則靈武在吾掌股中矣此亦充國破先零之遺意也夫羌以數縣之眾乃能與中國之師抗者無他吾軍動以轉輸輜重自隨非饋餉不行彼則各贏斗升之糧負於馬上而戰耳是中國所長者兵多所短者難餉羌所長者易食所短者兵少也今旣大興屯田假以嵗月以爲必誅之計又分諸路之兵嵗各一出以爲撓賊之謀則吾之所短者無足慮彼之所長者無所施臣謂不過三年羌必大困然後遣一介之使告之曰能以靈武之地歸中國則罷兵不然並取夏臺數州矣彼知我不得靈武兵未息也必自割其地獻於朝廷如有迷愎不從則以數萬人自鄜畤度塞門抵回東阪可唾手而取也傳曰猛虎在深山百獸恐及其在防穽之中搖尾而求食積威約之漸也夫能以積威約之漸則𨿽勁悍將搖尾而求食矣

淮海集卷十八

欽定四庫全書

淮海集卷十九

宋秦觀撰進論

晁錯論

臣聞世之論者皆以爲漢用爰盎之謀斬晁錯以謝天下爲非是以臣觀之漢斬錯七國之兵所以破也何則勝敗之機系於理之曲直理直則師壯師壯勝之機也理曲則師老師老敗之機也故善戰者戰理昔晉欲報楚之惠退師三捨軍吏以爲師老子犯曰師直爲壯曲爲老豈在久乎若子犯可謂善戰理矣蓋不退師則背惠食言而曲在晉師退而楚不還則曲在楚我直彼曲所以勝也漢斬晁錯之事何異於此夫漢之諸侯連城數十地方千里𨿽號彊大然則皆髙帝之封也一旦用錯計擿其罪過而削奪之則天下忿然皆有不直漢之心當此之時諸侯直而漢曲故吳王得以借口反也然吳王卽山鑄錢煮海爲鹽以其子故招致天下亡命欲爲反者三十餘年其稱兵也發憤削地以誅錯爲名耳漢斬錯而兵不罷則逆節暴露天下亦忿然有不直七國之心當此之時諸侯曲而漢直故太尉得以破其兵也𨿽然漢之斬錯也其謀發於爰盎盎與錯有隙故世之論者以錯死爲寃此正樓緩所謂以母言之則爲是以妻言之則爲妬夫言之者異而其意同也就使盎與錯素無眥睚之嫌其爲漢計亦當出此然則漢不斬錯柰何卽七國之兵未易破也何以知之以唐安祿山之事可知也方明皇之時姦臣楊國忠用事天下皆切齒不平故祿山以誅國忠爲名而反是時唐若斬國忠以謝天下則祿山安得而至長安乎惜其不知此至賊入潼闗人神共怒然後爲陳元禮之所殺也由是觀之漢不斬錯則七國之兵豈易破哉或曰王思禮之徒嘗以此勸哥舒翰用其計畱卒三萬守闗悉精鋭渡滻水以誅君側祿山可遂破乎曰不然漢斬晁錯事出景帝爰盎發其端而巳故足以激忠義之气而折姦雄之心使翰𨿽斬國忠事不出於人主亦不能感動天下祗足以危身矣尙爲祿山之成敗哉故斬國忠以破祿山事非明皇不可爲也

韋元成論

臣觀韋元成等議漢宗廟之事未嘗不竊笑之以爲此乃不達時變腐儒之論也何則禮非天防地出出於人心而巳合於先王之迹而不合於人心君子不以爲禮也夫事死如事生事亡如事存古今之情一也上古之世生養之具未備巢居而穴處食艸木之實鳥獸之肉飲其血茹其毛則祭其先也亦不過薦毛血於中野而巳中古以來養生之具漸偹範金合土以爲臺榭宮室以炮以燔以烹以炙以爲醴酪夫以備者自奉而以不備者奉其先則非人心之所安也於是始制宗廟之禮祭祀之儀故有天下者事七世日有祭月有祀時有享嵗有貢始終有歸其物則天之所生地之所長茍可薦者莫不咸在夫豈求勝於上古之世哉蓋以謂不如是則人心怵焉而不安此制禮之本意也昔惠帝作復道叔孫通因請以爲原廟又嘗出逰於離宮因請獻櫻桃夫原廟與諸果之獻前此未嘗有而通輙以爲請者知制禮之本意則可以義起之也彼元成者不然徒見漢之宗廟祭杞不合六藝之文遂欲一切毀之不知六藝之文中古之事也上古之事不可盡行於中古中古之事豈可盡行於後世哉古者君子將營宮室宗廟爲先廐庫次之宮室爲後將毀宮室廐庫爲先宗廟爲後何則營之先親而後身毀之先身而後親可知也漢之制度不合於六藝之文者多矣彼元成等徒知陵廟園寢便殿祭祀之爲過而不知神仙長年合歡增成飛亷象玉之爲過也知廟在郡國月防衣冠之爲非而不知千門萬戶之宮神明通天之臺離宮別館百有餘區之爲非也元帝初元中𨿽以侈異嘗罷角抵上林宮館希禦幸者而永元中幸長射熊館布車騎大獵則是宮室宴享之事未能如禮也宮室宴享非禮則置而不議宗廟祭祀非禮則議而毀之漢之祖宗神靈不存則巳神靈若存能不發怒於子孫乎元帝寢疾而夣祖宗譴責也豈非以此乎史稱元帝少而好儒及卽位用元成等爲宰相而孝宣之業衰焉後世遂以儒爲不足用嗚呼以元成等議宗廟祭祀之事言之元帝所用者蓋腐儒耳安得眞儒用之哉

石慶論

臣聞漢武帝旣招英俊程其器能用之如不及內修法度外攘胡粵封泰山塞決河朝廷多事丞相李蔡嚴靑翟趙周公孫賀劉屈釐之屬皆以罪伏誅其免者平津侯公孫牧邱侯石慶而巳平津以賢良爲舉首用經術取漢相辯論有餘習文法吏事其免固宜牧邱鄙人耳爲相巳非其分又以全終何也蓋慶之終於相位非其才智之足以自免也事勢之流相激使然而已矣何則夫君之與臣猶陰之與陽也陰勝而僣陽則發生之道缺陽勝而偪陰則刻制之功虧僣實生偪偪亦生僣兩者無有是謂太和萬物以生變化以成方武帝卽位之始富於春秋武安侯田蚡以肺腑爲丞相權移主上上滋不平特以太后之故隠忍而不發當此之時臣彊君弱陰勝而僣陽武安侯旣死上懲其事盡收威柄於掌握之中大臣取充位而巳稍不如意則痛法以繩之自丞相以下皆皇恐救過而不暇當此之時君彊臣弱陽勝而偪陰夫豪傑之士類多自重莫肯少殺其鋒鄙人則惟恐失之無所不至也當君彊臣弱陽勝偪陰之時𨿽有豪傑安得而用𨿽用之安得而終然則用之而終者惟鄙人而後可也慶爲相時九卿更進用事不闗決於慶慶醇謹而巳在位九嵗無能有所正言嘗欲治上近臣反受其過上書乞骸骨詔報反室自以爲得計旣而不知所爲復起視事嗚呼此其所以見容於武帝者歟夫慶終於相位是田蚡之所致也故曰事勢之流相激使然而已矣然則平津之免何也之才術𨿽不與慶同日而語至於朝奏暮議開其端使人主自擇不肯面折廷爭公卿約議至上前皆背其約以順上防如此之類則與慶相去爲防何耶與慶爲人不同其所以獲免者一也蓋是時非特丞相也如東方朔枚臯司馬相如嚴助吾邱壽王朱買臣主父偃之屬號爲左右親幸之臣而亦多以罪誅惟相如稱疾避事朔臯不根持論以此獲免由是觀之武帝之廷臣鄙人者多矣豈特慶也哉故淮南王謀反惟憚汲黯好直諫守節死義至說公孫等如發防耳嗚呼如黯者可謂豪傑之士也

張安世論

臣聞張安世匿名迹逺權勢自前史皆以爲賢以臣觀之安世亦具臣耳賢則未也何則有大臣者有具臣者有姦臣者天下之士於道可進則請於君而進於道可退則請於君而退進退在道而不在我進之不從退之不聼去而巳此之謂以道事君不可則止大臣者也進賢而不能固退不肖而不能必取充位而巳具臣者也同乎巳𨿽不肖必與異乎巳𨿽賢必擠専爲利而已此姦臣者也安世身爲漢之大臣與聞政事當天下進賢退不肖之責而竊竊焉専爲匿名迹逺權勢之事進之不從退之不聽也能致爲臣而去乎臣知安世之不能也蓋安世與霍光同功一體之人其女孫敬又霍氏之外屬婦也光得薨而子禹謀反夷宗族敬尙相坐宣帝𨿽赦之而安世心不自安顧上懲愽陸之顓方貪權勢在巳是以深思熟計欲以自媚於上故每定大政巳決輙移病出聞有詔令乃驚使吏之丞相府問焉謂其長史曰明主在上賢不肖較然臣下自修而巳何知士而薦之嗚呼其視姦臣則有間矣豈大臣之所以事君者乎臣故曰安世則具臣矣賢則未也昔伊尹之相湯曰阿衡周公之相周曰太宰衡者所以權萬物之輕重而歸於平宰者所以制百味之多寡而適於和惟其和平而巳矣故爲重爲多者無所扵徳爲輕爲寡者無所扵怨衡宰之工實無心也伊尹周公所以事其君者如此曽若安世逺權勢者乎𨿽號不同而其於有心則同也昔叔向被囚祈奚免之叔向不告免焉而朝範滂被系霍諝理之滂往之而不謝管氏奪伯氏駢邑三百沒齒無怨言諸葛亮廢廖立李平及亮卒立泣涕平致死嗚呼國之大臣其好賢也如祈奚之於叔向霍諝之於範滂其疾惡也如管仲之於伯氏諸葛之扵廖立李平則名迹之或匿或見權勢之或逺或近皆可以兩忘矣山濤爲吏部拔賢進善時無知者身歿之後天子出其奏扵朝然後知羣才皆濤所進而王通以爲宻不以仁予之也嗚呼知通之不與濤則知臣之不與安世矣

淮海集卷十九

欽定四庫全書

淮海集卷二十

宋秦觀撰進論

李陵論

臣聞艸食之獸不疾而易藪水生之虫不疾而易水行小變不失其大常也知此者可以用兵矣何則夫用兵之法有所謂常有所謂變什則圍之伍則攻之不敵則逃之兵之所謂常也以寡覆眾兵之所謂變也古之善用兵者𨿽能以寡覆眾而什圍伍攻之道未易忽焉所謂行小變而不失其大常也嗚呼李陵之所以敗者其不逹扵此乎兵法曰小敵之堅大敵之擒也方漢武時匈奴承冒頓之後號爲彊盛控百萬防與中國抗衡衛靑霍去病之徒每出塞至少不下三萬騎其多至十萬騎又有諸將相爲應援然後有功陵乃以步卒五千出居延行三十日至浚稽山與單於七八萬騎接戰一日數十合安得而不敗哉蓋陵嘗將八百騎深入匈奴二千餘里過居延北不見虜還又嘗將輕騎五百出燉煌至鹽水迎貳師未聞困絕謂以少擊眾可以爲常不知幸之不可以數也昔秦始皇問李信曰吾欲取荊將軍度用防何人而足李信曰不過二十萬人又問王翦曰非六十萬人不可始皇使信伐荊旣而軍敗復欲使翦翦曰大王必不得巳用臣非六十萬人不可始皇從之遂平荊地夫王翦豈不知以少擊眾爲利哉以爲小變不可恃大常不可失也故田單疑趙奢之用眾而奢以爲鏌鎁之劍肉試則防牛馬金試則截匜薄之柱上而擊之則折爲三質之石上而擊之則碎爲百嗚呼以王翦之事趙奢之言觀之則陵之敗也其自取之哉夫豪傑之士不患無才患不能養其气而巳不能飬其气則𨿽有奇才適足以殺其身也方陵之召見武臺天子欲使爲貳師將輜重陵心恥之不敢言也遂請當一隊以分單於兵夫以陵之奇才向使少加持重則衛霍之功豈難繼耶而不勝一旦之憤輕用其鋒至兵敗降匃奴頽其家聲是以不能養其气而巳矣或曰李陵以孤軍深入其亡也宜矣然則李靖以騎三千蹀血虜庭遂取定襄何也曰唐之擊突厥也六總管師十萬皆授靖節制所向輙克虜勢窘甚矣頡利諸酋皆勒所部來奔所謂傷弓之禽可以虛下也況於勁騎三千乎與陵之事異矣

司馬遷論

班固贊司馬遷以爲是非頗謬於聖人論大道則先黃老而後六經序防俠則退處士而進姦雄述貨殖則崇勢利而羞貧賤先黃老而後六經求古今搢紳先生之論尙或有之至於退處士而進姦雄崇勢利而羞貧賤則非閭裏至愚極陋之人不至是也孰謂遷之髙才慱洽而至於是乎以臣觀之不然彼實有見而發有激而云耳孟子曰仁者人也合而言之道也子亦曰道以導之徳以得之仁以人之義以宜之禮以體之天也合則渾離則防蓋道徳者仁義禮之大全而仁義禮者道徳之一偏黃老之學貴合而賤離故以道爲本六經之敎於渾者略於散者詳故以仁義禮爲用遷之論大道也先黃老而後六經豈非有見於此而發哉方漢武用法刻深急扵功利大臣一言不合輙下吏就誅有罪當刑得以貨自贖因而補官者有焉扵是朝廷皆以偸合茍免爲事而天下皆以竊資殖貨爲風遷之遭李陵禍也家貧無財賄自贖交逰莫救左右親近不爲一言以防腐刑其憤懣不平之气無所發泄乃一切寓之於書故其序防俠也稱昔虞舜窘於井廩伊尹負於鼎爼傅說匿於傅巖呂尙困於棘津夷吾桎梏百里飯牛仲尼阨於陳蔡蓋遷自況也又曰士窮窘得委命此豈非人所謂賢豪者耶誠使鄊曲之俠與季次原憲比權量力效功扵當世不同日而論矣蓋言當世號爲修行仁義者皆畏避自保莫肯急於人之難曽匹夫之不若也其述貨殖也稱秦始皇令烏氏倮比封君與列臣朝請以巴蜀寡婦淸爲正婦而客之爲築女懷淸臺蓋以譏孝武也又云諺曰千金之子不死於市非空言也蓋遷自傷砥節礪行特以貧故不免於刑戮也以此言退處士而進姦雄崇勢利而羞貧賤豈非有激而云哉彼班固不達其意遂以爲是非頗謬於聖人亦巳過矣然遷爲人多愛不忍𨿽刺客滑稽佞幸之類猶屑屑焉稱其所長況扵黃老防俠貨殖之事有見而發有激而言者其所稱道不能無溢美之言也若以春秋之法明善惡定邪正責之則非矣子曰太史公聖人將有取焉又曰多愛不忍子長也仲尼多愛愛義也子長多愛愛奇也夫惟所愛不主於義而主於奇則遷不爲無過若以是非頗謬扵聖人曷爲乎有取也

李固論

取天下者必有功臣守天下者必有名臣𨿽然有國家者寧無功臣不可以無名臣何則功臣以乘便逐利爲能名臣以伏莭死義爲任也昔西漢之末海內承平四夷賔服而王氏竊持國柄談笑而輙移之東漢之季姦雄崛起中原大亂而曹公睥睨神器終身不敢取臣嘗疑焉及讀李固與杜喬之誅門生弟子貫械腰鈇鑕願俱死者相屬然後始知其所以然也何則西漢多功臣也蓋西漢自髙祖以馬上得天下不悅諸生其取人也先器識所以朝多功臣則乘便逐利者眾形不便勢不利彼不爲也故晚節末路王鳯用事王章以直言被誅而天下靡然以茍患失之爲風矣其大臣如張禹孔光輩皆持祿取容偸爲一切之計其淸節之士如龔勝郭欽蔣詡之徒亦不過謝病免歸而巳其風如此亂臣賊子柰何而有懼哉此王氏所以談笑而移之也東漢自光武不任功臣鋭意文士其取人也先經術所以朝多名臣則伏節死義者眾節之所在義之所存彼必爲也故晚節末路梁冀擅命固與杜以死抗之而天下靡然以殺身成仁爲俗矣其大臣如陳蕃黃琬軰皆捐覆宗族以急國家之難黨錮之士如李膺任宻範滂之徒至連頸就誅而無慍色其俗如此亂臣賊子柰何而不懼哉曹公之所以終身而不敢取也然西漢易亡而復興東漢難亡而易絕者何也孟子曰三代之得天下也以仁其失天下也以不仁故三代之君其始也𨿽勢彊大非有仁心則不興及其季也𨿽徳失政亂非有不仁之罪則不絕哀成之君失徳甚矣然其事止於女寵佞幸而巳未犯不仁之罪也故國亡而復興桓靈之時無道極矣鉤黨之獄忠臣義士死者百有餘人諸所夷滅至不可勝數則是不仁之罪巳貫盈矣故國亡而遂絕此亦理之必至事之固然無足怪也嗚呼國者天下之大器也君臣者相與持此器者也視器之安危則知人之能否視國之理亂則知君臣之賢不肖以二漢論之報施之道其不殊也如此然則爲君臣者可不戒哉

陳寔論

孟子曰伯夷聖之淸者也桞下恵聖之和者也又曰伯夷隘柳下恵不恭何也蓋古之君子初無意於制行其制行也因時而已伯夷之時天下失於太濁於是制其行以淸桞下恵之時天下失於太潔故制其行以和𨿽然淸者所以激濁也非激濁而爲淸是隘而已和者所以救潔也非救潔而爲和是不恭而已故由其本而言之則爲淸爲和由其獘而言之則爲隘爲不恭故伯夷桞下恵者實未嘗淸未嘗和也安有隘不恭之獘哉前史稱中常侍侯覽托太守髙倫用吏陳寔曰此人不宜用而侯常侍不可違乞從外舉又中常侍張譲歸頴川𨿽一郡畢至而名士無往者張甚恥之寔乃獨弔焉嗚呼若寔者可謂殆庶防於夷恵矣何則桓靈之時政在宦人而天下之士方以髙節相髙疾之已甚至使其屬無所發憤常欲以身死黨錮之禍海內塗炭者二十餘年豈特小人之罪哉君子亦有以取之也寔知其然故於用吏送之事稍詘其身應之所以因時救而巳其後復誅黨人張徳寔以此多所全宥則其效蓋可見也嗚呼使東海之士大夫制行皆如寔也黨錮之禍何從而興乎以此言之寔殆庶防於夷恵信不誣矣然則寔爲侯張而身詘也不爲過則元稹之徒因宦官以得宰相亦不爲過歟斯不然也昔孔子於衛見南子矣於魯敬陽虎矣至彌子以爲主我衛卿可得也則曰有命蓋見南子敬陽虎者身可詘也不主彌子者道不可詘也寔於侯張亦詘身以伸道耳豈若元稹之徒詘道而伸身者哉然則士大夫爲道而或詘身於宦人者亦可乎斯又不然也昔齊人獲臧堅齊侯使人唁之且曰無死堅稽首曰拜命之辱抑君賜不終始又使其刑臣禮於士以杙抉傷而死古之人恥其身之辱於刑也是故爲伯夷之淸而非其時者是隘而巳爲桞下恵之和而非其時者是不恭而巳若陳寔之屈身於宦人而非其時者是爲姦而已

淮海集卷二十

欽定四庫全書

淮海集卷二十一

宋秦觀撰進論

袁紹論

天下之禍莫大於殺士古之人欲有爲於世者𨿽負其豪俊傑特之才據彊大不可防之勢疑若殺一士不足以爲損益然而未始不亡者何耶士國之重器社稷安危之所系四海治亂之所屬也是故師士者王友士者覇臣士者彊失士者辱慢士者危殺士者亡世之論者皆以袁紹之亡系於官渡臣竊以謂不然紹之所以亡者殺田丰耳使紹不殺田丰𨿽有官渡之敗未至亡也何則昔楚漢相距於京索之間髙祖犇北狼狽甚於袁紹者數矣而卒有天下項籍以百戰百勝之威非特曹公比也而竟死東城其所以然者無他士之得失而已故髙祖以爲張子房韓信蕭何三者皆人傑吾能用之所以取天下項羽有一範增而不能用所以爲我擒以楚漢之事言之則知紹之亡果在於田丰不在於官渡也且紹之械系田丰也何異髙祖械系婁敬於廣武乎髙祖圍於平城而還以二千戶封敬號建信侯紹敗而還慚丰而殺之嗚呼人之量度相逺一至於此哉傳曰善敗者不亡故楚昭王玲越王句踐皆濵於絕滅而復續紹𨿽敗於官渡而冀州之地南據大河北阻燕代形勢之勝尙可用也向使出丰於獄東向而事之問以計防卑身折節以撫傷殘之餘親執金鼔以厲奔走之气內修農戰外結英雄縱不能並吞天下豈遽至於亡哉方紹與董卓異議橫刀不應長揖而出及起兵渤海遂有四州之地連百萬之眾威震河朔名重天下不可謂非一時之傑也然殺一田丰遂至於此則天下之禍其有大於殺士者乎文若曰袁紹布衣之雄耳能聚人而不能用臣竊以爲知言也

魯肅論

魯肅勸吳以荊州之地借先主先主因以取蜀吳王悔之歸咎於肅夫以肅之籌略過人而其昧有至於此乎以臣觀之吳人𨿽欲不借荊州以資先主不可得也肅防之善矣何則是時曹氏巳據中原挾天子以令天下毅然有並吞諸雄之心袁紹呂布皆爲擒滅其能合從並力以抗之者獨仲謀與元徳耳此所謂胡越之人未嘗相識一旦同舟而遇風波則相應如左右手勢使然也吳人𨿽欲不借荊州以資先主其可得乎且吳不借荊州則先主必還公安不然則當殺之二者皆不可也昔髙祖入關與秦父老約法三章秋毫無所犯秦民大悅項羽𨿽徙之於漢中而髙祖還定三秦如探囊中物耳何則秦民之心已系於漢也方先主東下荊州之人歸者十餘萬或勸速行以據江陵先主曰夫舉大事必以人爲主今人歸吾何棄去是時先主若還公安吳爲仇也夫以董卓之罪上通於天王允以順誅之而李傕郭汜紏合黨與猶能爲之報仇何則卓𨿽凶逆亦一時之望也先主以宗室之英名蓋當代士之歸者如水之赴海烏林之役曹公以百萬之眾溯江而下非其雄略則周瑜水軍豈能獨勝耶吳若殺之豪傑四靣而至必矣孫氏之亡可立待也由是言之先主借荊州之事拒之則爲仇殺之則招禍因而借之則可以合從並力而抗曹公肅之爲吳防者豈不善乎然則周瑜嘗欲徙先主置吳盛爲築宮多其羙女好玩其防何如此又大不可也先主甞見其髀肉生慨然流涕嘆功業之不建其在許也曹公與之出則同輿坐則同席竟亦不畱此其志豈以羙女玩好老於吳者耶史稱曹公聞孫權以土地借備方作書落筆於地彼知先主得荊州輔車之勢成天下未可以遽取也由是言之借荊州之事豈惟劉氏所以取蜀亦孫氏之所以保吳者矣

諸葛亮論

晁錯曰五帝神聖其臣莫及三王臣主俱賢五霸不及其臣臣竊以爲不然夫覆杯水於坳堂之上置杯焉則膠焦鵬之翮防而傅鳲鳩則累矣故有帝者之君則有帝者之臣有王者之君則有王者之臣有霸者之君則有霸者之臣諸葛亮𨿽天下之奇材亦霸者之臣耳何則亮帝王之輔肯爲蜀先主而委邪王通以爲使亮而無死禮樂其有興乎尢非也臣以爲亮𨿽無死曽不足以取天下況於興禮樂乎何則亮之所事者蜀先主而所自比者管仲樂毅也先主𨿽號人傑然取天下則不及曹孟徳保一方則不如孫仲謀其所以得蜀者以劉璋之闇弱而已先主𨿽存司馬仲達陸伯言諸公皆無恙尙不足以取魏而死其能取天下乎管仲相齊九合諸侯一正天下然不能先自治而後治人故孔子以爲小器樂毅爲弱燕合五國之從夷萬乘之齊然曠日持久不能下莒與卽墨至間者得行捐燕之趙管仲樂毅𨿽得志於天下尙不能興禮樂亮而無死其能興禮樂乎夫古之君子進難而退易伊尹耕於有莘之野也則固巳曰使是君爲堯舜之君使是民爲堯舜之民蓋求之而不用其道則彼有不出而已孔子曰如有用我者吾其爲東周乎蓋用之而不盡其蘊則彼有不畱而巳是故有所不出出則可以取天下有所不畱畱則可以興禮樂方先主之顧亮於艸廬之中所言者取荊益二州耳至言天下有變則一軍向宛洛一軍出秦川所謂俟河之淸人壽幾何者耶關羽之死大舉伐吳亮曽不能彊諌及兵敗乃嘆曰法孝直若在能制主上令不東就復東行必不危矣所謂虎兕出於柙玉毀於櫝中是誰之過歟以此論之亮不足以取天下而興禮樂亦明矣然亮與先主一言道合遂能霸有荊益成鼎峙之勢及受寄托孤義盡於主國無間言身死之日𨿽遷廢之人爲之泣下有致死者𨿽古往社稷之臣何以加諸陳壽以謂管蕭之亞匹蓋近之矣然壽以謂應變將略非其所長信乎此非也亮之徵孟獲曰公天威也南人不復反矣其卒於渭上司馬仲達按行其營壘處所曰天下之奇材也所作八陣圖後世言兵者必稽焉則亮之應變將略不言可知矣嗚呼豈壽果挾髠其父之故耶抑其所自見如此也

臧洪論

臣聞臧洪以袁紹不救張超絕不與通至於敗死以臣觀之洪實防俠之靡也豈臣子之義哉何則夫欲生而惡死天下之眞情也然古之君子或捐軀命棄親族不爲茍得者非不欲生以其所欲有甚於生而巳觸鼎鑊冒鋒鏑患有所不避者非不惡死以其所惡有甚於死而已使其所欲未有甚於生所惡未有甚於死則君子豈有矯世絕俗拂其所謂眞情者耶詩云旣明且哲以保其身君子之常也傳曰志士仁人有殺身以成仁無求生以害仁君子之變也不得巳而爲之者也世衰道防士大夫講學不明於是始惑於輕重趨舎之際徒知保身之爲易殺身之爲難不知妄死之與茍生其失一也齊有崔氏之難其臣死者十有餘人晏子獨以爲君爲社稷死則死之爲社稷亡則亡之若爲已死而爲已亡非其私暱誰敢任之以晏子之言論之洪爲張超而死者果何爲也夫曹操呂布皆漢之姦臣然方是時操挾天子其勢爲順布背朝廷其勢爲逆使超去逆就順紹弗爲救猶或可責矧叛操而歸布安能責其不救乎夫張超袁紹之於洪𨿽交有故新遇有薄厚然受其表用則皆主也使舊主爲新主所殺洪絕之而致死猶或近義矧滅超者曹氏焉得與紹爲仇乎由是言之洪爲張超而死者果何謂也孔融嘗爲管亥所困太史慈爲突重圍求救於先主先主從之遂觧都昌之急蓋是時俗尙名節甚矣天下之士惟以然諾不終爲媿禍亂不觧爲恥厥志有在生死以之故事成則爲太史慈不成則爲臧洪以臣子之義責之皆罪人也子以要離爲螫之靡聶政爲壯士之靡荊軻爲刺客之靡者耶孟子曰可以死可以無死死傷勇若數子者可謂傷勇矣亦足以悲夫

王導論

臣聞春秋書趙盾之罪而三傳皆以爲實其族穿非盾也盾爲正卿亡不越境反不討賊故被大惡之名臣始疑之及讀晉史見王導周顗之事然後知三傳之說爲不誣矣何則經誅其志傳述其事也王惇之舉兵也劉隗勸帝盡誅王導之族導甞求救於顗顗申救甚切而不與之言導心銜之及惇得志問顗於導不答顗遂見誅後見其表始流涕曰吾𨿽不殺伯仁伯仁由我而死然則顗之死𨿽假手於惇實導意也若使後世良史書曰王導殺周顗不亦宜乎以此觀之則趙盾之事從可知矣夫盾以驟諫不入靈公使鉏麑賊之麑不忍殺又伏甲而攻之僅以身免故其族穿攻靈公於桃園然則靈公之死𨿽假手於穿實盾志也不然則其返也曷爲其不討穿乎傳以爲志同則書重信不誣矣豈非經誅其志而傳述其事耶然則穿首惡也盾疑似者也舎首惡而誅疑似者何也蓋名實俱善者天下不疑爲君子心迹俱惡者天下不疑爲小人有善之名無善之實有惡之心無惡之迹是爲姦人姦人者嘗托身於疑似之間天下莫得而誅之此春秋所以誅之也太史公以春秋別嫌疑明是非定猶豫蓋以此矣漢淮南厲王毋坐趙氏死厲王以爲辟陽侯力能釋之而不爭輒椎殺之唐髙宗欲立武后畏大臣異議李勣曰此陛下家事無湏問外人帝意遂定唐人以爲立武后者勣也由此觀之誅志不誅事非特春秋古今人情之所同然也春秋能發之耳然則王導之罪與趙盾同乎曰非也導實江左之名臣東晉之興導力爲多特其殺周顗之事有似於盾而巳

崔浩論

臣聞有有道之士有有才之士至明而持之以晦至智而守之以愚與物並防而不離其域者有道之士也以明濟明以智資智頴然獨出不肯與眾爲耦者有才之士也夫有道之與有才相去逺矣不可不知也史稱崔浩自比張良謂稽古過之以臣觀之浩曽不及荀賈何敢望子房乎夫子房之於漢荀攸賈詡之於魏浩於元魏運籌制勝算無遺防實各一時之謀臣也髙祖以子房與韓信蕭何爲三人傑用之以取天下韓信王楚數十城蕭何封侯第一而子房獨願封畱而已及太子監關中兵乃行少傅事晏然處於叔孫通之下了無矜伐不平之意故司馬遷以爲無智名無勇功可謂有道之士也荀賈𨿽不足以與於此然攸謀謨帷幄時人子弟莫知其言詡亦闔門自守退無交私皆以令終故陳壽以爲良平之亞𨿽有才之士亦頗聞君子之道者也浩則不然其設心惜意惟恐功之不著名之不顯而巳李順之死浩旣有力而奏五寅元歷章尢誇誕妄詆古人所撰圖書至鑱石道傍公彰直筆明哲之所爲固如此乎正孟子所謂小有才未聞君子之大道適足以殺其身而已盆城括之流也以此論之浩曽不及荀賈明矣何敢望子房乎夫以其精治身以緒餘治天下功成事遂奉身而退者道家之流也觀天文察時變以輔人事明於末而不知本陰陽家之流也子房始遊下邳受書圯上老人終曰願棄人間從赤松子遊耳則其術蓋出於道家也浩精於術數之學其言熒惑之入秦彗星之滅晉與夫免出後宮姚興獻女之事尢異及黜莊老乃以爲矯誣之言則其術蓋出於陰陽而已此其所以不同也然髙帝用子房之謀棄咸陽還定三秦滅項羽於垓下太武用浩亦取赫連昌破蠕蠕平沮渠牧犍於涼州惠帝得不廢者子房之本謀而太武爲國副主亦自浩發之其迹蓋相似也嗚呼豈欲爲子房而不知所以爲子房者歟

淮海集卷二十一

欽定四庫全書

淮海集卷二十二

宋秦觀撰進論

王儉論

臣聞君子之論人觀其終身之大節大節防矣𨿽有一時之羙一日之長足以誇污世而矯流俗君子無取焉史稱王儉嘗謂江左風流宰相惟有謝安蓋自況也以臣觀之儉實安之罪人也豈可同日而語哉何則自晉以閥閱用人王謝二氏最爲望族江左以來公卿將相出其門者十七八子爲主壻女爲王妃布臺省而列州郡者不可勝數亦猶齊之諸田楚之昭屈景氏皆與國同其休戚者也安之仕晉始爲桓溫司馬孝武之世政由溫出搢紳顧望不知所爲而安與王坦之盡忠王室蔑有二心至於屢攺袁宏之文以寢九錫之命可謂以身許國社稷之臣者矣儉之仕宋襲封選尙其爲親貴固非安之比也蕭公𨿽有異志而謝朏禇彥回之屬初無從意齊室之建儉實發之至引梁王魯國之事使臣珥貂所居稱殿何異取六藝以文姦言者安之於晉其大節如彼儉之於宋其大節如此臣故曰儉實安之罪人也至於該洽經史明習故事工詞令妙威儀動爲名流之所稱所謂一時之羙一日之長誇污世而矯流俗者也君子何取焉安少有重名累年辟召不至其後𨿽受朝寄而東山之志始末不渝形於言色則安之功名出於無意者也儉少時志在宰執見於所賦之詩及生子字曰元成取仍世作相之義則儉之富貴取於有心者也夫無意之與有心相去逺矣豈可同日而語哉宋初受命陶潛自以祖侃晉世宰輔恥復屈身投劾而歸躬耕於潯陽之野其所著書自義熈以前題晉年號永初以後但稱甲子而巳以此論之則儉之爲人蓋可見也

韓愈論

臣聞先王之時一道徳同風俗士大夫無意於爲文故六藝之文事詞相稱始終本末如出一人之手後世道術爲天下裂士大夫始有意於爲文故自周衰以來作者班班相望而起奮其私知各自名家然總而論之未有如韓愈者也何則夫所謂文者有論理之文有論事之文有敍事之文有托詞之文有成體之文探道徳之理述性命之精發天人之奧明死生之變此論理之文如列禦防荘周之所作是也別白黒陰陽要其歸宿決其嫌疑此論事之文如蘇秦張儀之所作是也考同異次舊聞不虛羙不隠惡人以爲實錄此敍事之文如司馬遷班固之作是也原本山川極命艸木比物屬事駭耳目變心意此托詞之文如屈原宋玉之作是也鉤列荘之防挾蘇張之辯摭班馬之實獵屈宋之英本之以詩書折之以孔氏此成體之文韓愈之所作是也蓋前之作者多矣而莫有備於愈後之作者亦多矣而無以加於愈故曰總而論之未有如韓愈者也然則列荘蘇張班馬屈宋之流其學術才气皆出於愈之文猶杜子羙之於詩實積眾家之長適當其時而已昔蘇武李陵之詩長於髙妙曹植劉公幹之詩長於豪逸陶潛阮籍之詩長於衝澹謝靈運鮑昭之詩長於峻潔徐陵庾信之詩長於藻麗於是杜子羙者窮髙妙之格極豪逸之气包衝澹之趣兼峻潔之姿備藻麗之態而諸家之作所不及焉然不集諸家之長杜氏亦不能獨至於斯也豈非適當其時故耶孟子曰伯夷聖之淸者也伊尹聖之任者也栁下惠聖之和者也孔子聖之時者也孔子之謂集大成嗚呼杜氏韓氏亦集詩文之大成者歟

李泌論

臣聞有善聽無良謀有善謀無利勢天下之勢善謀之則無不利天下之謀善聽之則無不良臣嘗以爲唐室方鎭之患至於百有餘年而不能觧者其蓋始於天寶之際肅宗不用李泌之謀先取範陽而已何則夫範陽者祿山之巢穴也鳥焚其巢𨿽有勁翮無所歸獸失其穴𨿽有絕足無所恃其勢然也祿山帥範陽專三道勁兵不徙者十有四年矣其人視之猶子之於父也一旦舉兵犯順天下之人以爲反虜切齒攘袂惟恐其不滅而範陽之人獨以爲主引領企踵惟恐其不興此所謂家臣不知有國自古小人之常情故郭子儀李光弼自朔方起兵皆欲先圖範陽而泌爲肅宗言之最悉此蓋天下之利勢逺之不可失者也使肅宗能聽其謀先詔李郭諸將掎角而取範陽賊失巢穴則其眾自潰兩京可以傳檄而定兵亦遂息矣惟其不用泌謀是以慶緒思明相繼復起至凶徒逆黨久稽天誅則偸爲一切之計分渭北地以付之此方鎭之患所從起也昔之取天下者皆以首事之地爲根本故𨿽困敗而能復振髙祖之保關中光武之據河內魏武之完兗州是也夫範陽者亦祿山之關中河內兗州也方其防兩京所得禁府珍寶輙以槖駞載歸其俗至謂祿山思明爲二聖後十七年張洪靖欲懲其事發墓毀棺而眾猶不悅以至於亂由是言之天寶之際若非唐之威徳在人忠臣義士乃心王室則天下之事可勝言哉栁玭稱兩京之復泌謀居多其功大於魯連範蠡若以範陽言之泌之謀不見聽者多矣其言王者之師當務萬全圖久安使無後害又得兩京則賊再亂巳而果然嗚呼使泌之謀盡見聽也豈有方鎭之患哉

白敏中論

臣聞白敏中用李徳裕薦入翰林爲學士及徳裕貶敏中爲相抵之甚力或曰人臣事君公義而巳何以私恩爲乎敏中之事未足深咎也臣竊以爲不然人臣能盡私恩然後能盡公義敏中之罪不容誅矣孔子曰事親孝故忠可移於君事兄弟故順可移於長推此言之則背師賣友之人必不能以身許國何則於所厚者薄則所施無不薄也昔呂布爲丁原主簿爲董卓而殺原爲卓之子又爲王允而殺卓及兵敗被執魏祖欲生之劉先主曰明公不見布之事丁建陽董太師乎於是殺布漢封陳平辭曰非魏無知臣安得進上曰若子可謂不背本矣乃復賞魏無知其後誅呂氏而安劉氏者平與周勃也夫以布之不忠於丁董也其肯忠於曹氏乎以陳平之不負魏無知也豈肯負於劉氏乎此魏所以誅布漢所以屬平者也然則敏中之事蓋可見矣𨿽然敏中所以負徳裕也亦有繇焉傳曰盜憎主人主人何負於盜而盜憎之乎蓋自度其事必爲主人所惡故也白氏素與楊虞卿姻家居易又與李宗閔牛僧孺厚若敏中本無英气𨿽緣徳裕以進而不能無意於僧孺宗閔虞卿之徒自度其事必爲徳裕惡也故因其勢盡力以擠之耳夫徳裕忠臣也以非罪被斥天下皆知其寃使敏中素與仇猶當爲社稷而救之況因之以進也然則敏中豈惟不忠於徳裕亦不忠於唐也臣故曰人臣能盡私恩然後能盡公義敏中之罪不容誅矣然則公義私恩適不兩全則如之何以道權之而巳義重而恩輕則不以私害公若河曲之役趙宣子使人以其乘車千行韓厥執而戮之是也恩重而義輕則不以公廢私若庾公之斯追子濯孺子抽矢叩輪去其鏃發乘矢而後反是也夫公義私恩適不兩全猶當以道權其輕重柰何無故而廢之哉𨿽然逢防殺羿孟子以爲是亦羿有罪焉以此言之徳裕之薦敏中亦不得爲無罪也

李訓論

臣聞天下無易事非其人則難於登天天下無難事得其人則易於反掌難無定勢易無常形惟其人也昔漢有諸侯彊大之患連城數十地方千里擅爵人赦死罪戴黃屋刺客公行景帝用晁錯之謀始議削之法令未及行而七國合從而起矣何其難耶逮武帝用主父偃之謀令諸侯得推恩分其子弟詔下之日人人各得所願法令不更疆境不變而尾大之患亡矣又何其易耶以此言之則知天下之事惟其人也臣讀唐史至甘露之事未嘗不爲文宗而嘆息何則欲除累世之姦而倚一區區之李訓豈不防哉宦官之禍深矣自徳宗懲北軍之變以左右神防天威等軍分委宦官主之由是太阿倒持不復可取憲宗之賊歷三世而不能討天下憤焉是時故老名臣如裴度李徳裕之徒皆在也向使文宗有知人之明委任二臣俾之圖畵則刀鋸之殘豈難制哉何則以訓之輕躁寡謀尙能殺王守澄則知度與徳裕可以制仇士良之屬無疑矣惟其不用二臣而委之訓與鄭注是以事敗謀泄害及忠良蹀血觀闕之前不勝飲恨而巳非事之難不知人之禍也或曰注之帥鳳翔也欲因宦者送守澄之防以鎭兵誅之訓忌其功乃先五日舉事使注不爲訓所忌也庶其有濟乎臣曰不然惟其訓之事敗則唐之禍在士良使注之功成則唐之禍在注矣何則袁紹董卓崔休朱溫之事蓋甞成矣其禍何如哉以此觀之事敗亦受禍成亦受禍禍在用小人而已矣徳裕甞曰舉大事非北軍無以成功此所謂天下之常勢也又曰焚林而畋明年無獸竭澤而漁明年無魚旣經李訓之猖獗則天下常勢亦不用臣以爲徳裕能不爲於防昌之時也則知其能爲太和之時必矣

王朴論

臣聞適用而不窮者天下之眞材也材而不適用用而有所窮𨿽有髙世之名難能之行實庸人耳何有補於世耶臣讀五代史見王朴爲周世宗決平邊之防然後知朴者天下之眞材也夫用兵之要在乎識序之先後而識先後之要在於知敵之難易天下之敵非大而堅則小而脆也其難易孰不知之所以不知者敵大而脆則疑於難敵小而堅則疑於易也昔漢兵圍宛邱光武以別將徇昆陽王邑欲攻之嚴尢以謂昆陽城小而堅宜進擊宛宛敗昆陽自服邑不聽盡銳攻之兵以大敗邑之所以不聽尢者疑於難而巳朴甞爲世宗畵平邊之防其言曰攻取之道從易者始當今吳易圖得吳則桂廣皆爲內臣閩蜀可飛書而召之如不至則四靣並進席捲而平之必矣惟並必死之防可爲後圖蓋李氏𨿽據江南之地二十一州爲桂廣閩蜀之脊然南帯江東距海可撓者二千餘里其人易動搖輕擾亂不能持久號爲大國實脆敵也劉氏𨿽據河東十州之靣與中國爲境然左有常山之險右有大河之固北有契丹之援其人剽悍彊忍精急髙气樂闘而輕死號爲小國實堅敵也是時中國欲取之也譬如壯士操利兵於深山之中左觸虎而右遇熊不可並刺則亦先虎而後熊矣何則虎躁悍易乘熊便防難制舉虎困則熊必畏威而逃困於熊虎將乘而至形勢然也故朴以大而脆者爲易小而堅者爲難易者宜先難者宜後則所以先吳而後並也及皇朝受命四方僣僞次第削平皆如其策非所謂天下之眞材而孰能與於此朴𨿽出於五代擾攘傾側之中然其器識學術𨿽治世士大夫與之比者寡方世宗之時外事徵伐內修法度而朴至於陰陽律曆之學無所不通所定欽天歷當世莫能異而其所作樂至今用之而不可攺其五防之意彼民與此民之心同是與天意同契天人意同則無不成之功以此推之朴之所知者蓋未可量也使遭休明之時遇不世出之主則其所就者將不止於此哉

淮海集卷二十二

欽定四庫全書

淮海集卷二十三

宋秦觀撰論

擬郡學試近世社稷之臣論

古之所謂社稷之臣者至矣忠足以竭才性之分敏足以應事物之變茍利社稷則遂事矯制𨿽君有所不從茍害社稷則伏節死誼𨿽身有所不顧夫人莫不尊於君莫不親於身君與身也猶有時而忘之知有社稷之事而巳況其它乎此古之所謂社稷之臣者也子曰近世社稷之臣終之以禮樂可謂社稷之臣矣夫子之所以有取於四子者豈以運籌帷幄之中制勝於無形歟料敵制變算無遺防攻城野戰前無堅敵歟出入禁闥二十餘年小心謹愼未甞有過歟果在乎是則戰國之末士一介之庸人皆可以爲社稷之臣矣豈子之意哉方髙帝之時天下初定諸將論功日夜不決子房辭齊三萬戶願封於畱又勸先封雍齒諸將乃服及欲廢太子子房乃行少傅事晏然處於叔孫通之下招致四老人者以羽翼之太子以安此其所以有取於子房者也髙後時諸呂擅權欲危劉氏平勃用陸賈之謀深自相結卒能誅諸呂迎文帝於代而立之此其所以有取於陳平綘侯勃者也後元元平之際漢室多故子孟擁昭立宣政繇已出前後二十年海內厭服此其有取於霍將軍者也然光不學無術闇於大體死才三年宗族誅夷勃免相就國不逺嫌疑防於吏議防致顚覆平多陰禍至孫而廢掌𨿽親貴終以不侯子房𨿽無三子之過然不能爲漢制禮作樂追迹三代之隆以聖人之道槪之皆未得爲全人也故曰終之以禮樂𨿽然四人者或氏而字之或氏而名之或爵而名之或氏而官之何也此蓋子之深意春秋之大法也春秋之法𨿽貴而不嫌同號美惡不嫌同辭然而州不若國國不若氏氏不若人人不若名名不若字字不若爵爵不若子因此等以寄褒貶焉氏者別其所自出也字以言其徳名以言其體爵以言其功官以言其業張子房以智蓋言其徳也故氏而字之陳平以無悞蓋言其體也故氏而名之綘侯勃以果蓋言其功故爵而名之霍將軍以勇蓋言其業故氏而官之四人者子房最優故獨字之綘侯勃爲下故獨不氏焉嗚呼不如是何足以爲法言

聖人繼天測靈論

古之語道徳者未始不以聖人而論聖人者亦未始不以道徳蓋捨道徳則無以見聖人而防聖人則道徳或幾乎息矣何者其體相俱而其用無以異也夫物生謂之化物極謂之變變化而不可知謂之神神也者其合則藏於無爲其散則寓於有得昔之命道者因其無爲也故彊名之以天所謂莫之爲而常自然者是已自其有得也故彊名之以靈所謂地得一以靈是已天者道也而於神爲無體之體靈者徳也而於神爲無用之用體則可以繼用則可以測由此兩者而不能知百姓是也知此兩者而不能行智者是也行此兩者而不能盡仁者是也由而能知知而能行行而能盡靜可以繼動可以測此聖人所以至也蓋聖人者其聰無所不知其明無所不察積聰明而爲淵則極天下之深盡聰明而爲懿則竆天下之美夫人之所以喪已於物失性於俗而一切事變之來不能以明辧而應對之者以其質有不足而修所未至爾聖人旣已具聰明之質而又加之以淵懿之修則尙惡往而不至耶是以合而爲體則於上與造物者逰而無以爲散而爲用則足以遂知來物之不窮而各有得夫合於無爲則固以天也散於有得則固以靈也以吾之天而繼天之天以吾之靈而測物之靈是猶操五寸之矩求天下之方其不合亦以鮮矣易曰無思也無爲也寂然不動感而遂通天下之故夫無思無爲寂然不動者所謂繼天也感而遂通天下之故所謂測靈也蓋靈與天其始也出於神其終也入於神而聖人與之俱焉故子曰聖人聰明淵懿繼天測靈夫聰明淵懿者乃所以繼天測靈也及乎天已至於可繼靈巳至於可測𨿽聰明淵懿亦莫得而言矣何則極道徳之精則粗不足以盡之也彼百姓與仁智則不然其質與聖人未甞不同而其修與聖人未甞不異是以𨿽有存乎人之天而不能開之以物於有累𨿽有貴於物之靈而不能盡之以器於有窮夫以有累有窮之具而欲繼無爲之天測無不得之靈其難也可明矣嗚呼於是知聖人之所以聖人也

變化論

萬物不能常有有極則入於無亦不能常無無極則出於有變者自有入於無者也化者自無入於有者也方其入也則質散而返形形散而返气气散而返於芒忽之間辟陰以爲陽者有矣闔陽以爲陰者有矣其巧妙其功深故難窮難終此物之極者所以由之也方其出也則芒忽之間合而成气气合而成形形合而成質移剛以爲柔者有矣易柔以成剛者有矣其巧顯其功淺故隨起隨滅此物之生者所以由之也是故物生謂之化物極謂之變變者天道也君道也聖人之事而化之所以始也化者地道也臣道也賢人之事而變之所以終也是二者猶生之有死晝之有夜動之有靜往之有來常相待爲用而未有能獨成者也二者𨿽不能獨成而亦不能兩立何則一气不頓進變進則化退矣一形不頓虧化進則變退矣一進一退疊相出入而神用無窮焉故曰變化者進退之象也又曰知變化之道者其知神之所爲乎昔之論變化者有先變而言者有先化而言者有兼變化而言者易曰形而上者謂之道形而下者謂之器化而裁之謂之變夫道者變之統也器者化之宇也有形者不能相有是以𨿽器也而制之者亦存乎道𨿽化也而裁之者亦存乎變故曰化而裁之謂之變此所謂先化而言者也中庸曰其次致曲曲能有誠誠則形形則著著則明明則動動則變變則化蓋自致曲而至於變化者由人以盡天道自變而至化者由天以盡人道盡天道所以率性盡人道所以立教故曰變則化此所謂先變而言者也荀卿曰誠心守仁則形形則神神則能化矣誠心行義則理理則明明則能變矣變化代興謂之天徳夫變者所以原始化者所以要終獨化則不能以生獨變則不能以形生生形形而道之用盡矣故曰變化謂之天徳此所謂兼變化而言者也蓋先變者以言乎自無而出有先化者以言乎自有以入無而兼變化者以言乎出有入無相待爲用而巳矣然則主變者天也司化者地也而荀氏皆以爲天徳何也曰天道成終而成始凡言變者亦可以兼化地道無成而待有終凡言化者則不可以兼變易於乾曰乾道變化而於坤則曰萬物化生蓋幹者用陽气以統天地天旣可以兼化則幹固不獨變矣地不可以兼變則坤固止於化矣故曰辟戶謂之幹闔戶謂之坤一闔一辟謂之變又曰在天成像在地成形變化見矣由是觀之變化者神之用也神無方無方則無乎不在故在天則乾道是已在地則坤道是巳在人則聖人是巳故曰天地變化聖人效之此之謂矣

君子終日幹幹論

天任命人任力君子之道原於天而相之以人安於命而輔之以力故凡乘勢以應變因時以立功𨿽一聽於自然而進徳修業未始不以自彊不息爲主何則力有所不盡則未可以言命而人有所不至則未可以言天故也幹九三所謂君子終日幹幹夕愓若厲無咎者蓋亦以此矣夫幹三以不中之位據重剛之險前有五之可至後有二之可終非所至而至則失義非所終而終則失防失義則驕失防則憂於時也可謂危矣可謂難其處矣此其所以終日幹幹而夕猶惕若也日者有爲之時夕者無爲之時也於有爲之時幹幹以致其力於無爲之時則惕若以致其心夫亂生於所忽治生於所憂安安者危亡亡者存固天之理也外旣有以致其力而內又有以盡其心然則徳其有所不進業其有所不修而過其有所不補者乎故曰君子終日幹幹夕惕若厲無咎而孔子亦曰幹幹因其時而惕𨿽危無咎也易曰無咎者善補過也蓋當勇於進而安於茍簡而不能果於自彊能以無咎者寡矣嗚呼非深知天人力命之說者何足以與於此

以徳分人謂之聖論

古之聖人其道本於成已而終於成物得其始不知其終則蔽於爲我見其末而遺其本則蔽於爲人爲我之蔽溺於楊而爲人之蔽流於墨二者所事不同要皆不該不偏一曲之所爲而非道徳之正也聖人則不然其入不藏其出不陽入而不藏故徳先乎身而有以公於物出而不陽故道濟天下而有以私於已夫公於物仁也私於已智也公公私私仁智兩得聖人之道盡矣傳曰以徳分人謂之聖其此之謂乎夫天下之人因其性而觀之則未甞不同因其習而觀之則未甞不異使天下皆知性之無不同也則其俛仰之際語黙顰笑之間固足以官陰陽而府萬物矣又奚聖人之俟哉夫惟不知故尊其習者有至於上智而卑其習者或至於下愚夫以本同之性而異於上下相逺之習此天下所以有俟於聖人而聖人者所以不可一日無於天下也故古之人當其徳未成則修之於已旣成則分之於人其大也以其所知覺所未知以其所覺覺所未覺其小也以其所中養所不中以其所才養所不才旣以與人已愈有旣以爲人已愈多仁者得仁智者得智得其精者足以治身得其緒餘足以治國家天下豈固有求於外以爲人之所以望吾而吾之所以與人者適當然而已矣且上覆下大容小髙者抑之下者舉之有餘損之不足與之理之當然也彼聖人以徳分人也豈固有意於是哉蓋以爲人之所望吾吾之所以與人者亦理之適當然而已矣

淮海集卷二十三

欽定四庫全書

淮海集卷二十四

宋秦觀撰傳

浩气傳

气之爲物至矣其在陽也成像而爲天其在陰也成形而爲地陽沴於上則日月星辰之光悖陰沴於下則艸木山川之精變气也者天之所以旋地之所以運也況於人乎夫气之主在志志之主在心心者神之合也志者精之合也气者魄之合也神虧則精不復精則魄不寕君子虛心以養志弱志以養气故能外探事物之奧內安性命之情浩然無際與道自防豈特通體乎天地同精於陰陽而巳哉嗚呼气之爲物亦已至矣此公孫丑所以問之悉而孟子所以告之詳也凡進以禮退以義動而智靜而仁者皆性也窮通之有數廢興之不常者皆命也君子審去就之分循得防之理以盡其性則寵辱於巳猶蚊防之一過死生於已猶夜旦之一易皆命之偶然者也烏足槪其心哉故曰夫子加齊之卿相得行道焉𨿽由此覇王不異矣如此則動心否乎對曰否我四十不動心傳曰色盛者驕力盛者奮未可以語道也二十曰弱弱則未足以窮理三十曰壯壯則未足以盡性所以窮理盡性四十其時也四十而不能斯亦不足畏也已故於四十曰不動心孟子所謂不動心孔子所謂不惑者也不以內蔽外故曰不惑不以物役已故曰不動心不惑者未必知命也故孔子五十而後知命不動心未必知義也故告子猶以義爲外焉然則孟子遂無喜怒哀樂之情乎曰非也吾之所謂不動心者卽有而無卽實而虛其於外也應而不遷其於中也受而無止𨿽終日言猶不言終日爲猶不爲也安可以喜怒之形哀樂之發而累其所謂不動者耶君子固有以與人同亦有以與人異所同者外所異者內也自其同者視之則孟子之勇有似於孟賁不動心有似於告子故曰若是則夫子過孟賁逺矣對曰是不難告子先我不動心夫矢石相攻鋒刃相摶壯士遇之雄入而不顧彼得全於勇猶若是況得全於道者乎故刺其膚而不撓注於目而不逃其思巳也一毫之挫若市朝之撻其視人也萬乘之尊若褐夫之賤無嚴諸侯惡聲至必反之此北宮黝之養勇也視彊如弱進不量敵之大小防不慮勝之中否曰舎豈能爲必勝哉能無懼而巳矣此孟施之養勇也昔曽子事親主於養志子夏之門人先於灑掃應對而已舎之所養者本也故似曽子之約黝之所養者末也故似子夏之詳由二子觀之則本固宜可以勝末約固宜可以勝詳由君子觀之則二子之養皆气而已未足以知義也故曰夫二子之養勇未知其孰賢然而孟施舎守約也夫知勇而巳者有時而窮知勇知怯者無時而屈自反而不縮𨿽褐寛慱吾不惴焉所謂知怯者也自反而縮𨿽千萬人吾往矣所謂知勇者也夫曽子之守約所以異於孟施舎之守气者豈有他哉勇而能怯與義偕行而已矣故曰孟施舎之守气又不如曽子之守約也然則不言子夏何也曰黝養勇之詳固不若舎所養之約舎似曽子而不及則黝之不若子夏從可知矣蓋黝之與舎可謂不動心而與夫告子之養者同矣曽子子夏可謂知義而與夫孟子之所養者亦有以同之也故夫醜問不動心之道而告以四子之養勇則孟子所以異於告子者固巳存乎其間矣言心之聲也心气之主也不得於本固可以勿求諸末不得於文則不可以勿求諸實故曰不得於心勿求於气可不得於言勿求於心不可而有以知告子所求者外也人以心爲君以志爲帥以气爲師以體爲國君欲虛而靜帥欲知而專師欲和而勇國欲實而彊四者自正治之美也四者失道而亂莫大焉故曰志气之帥也气體之充也以言志立於心而足以率气气役於志而足以實體志有彊有弱故以帥言之气一滿一虛故以充言之夫帥之所適師之所從也志之所之气之所止也故曰志至焉气次焉帥不專則鋭師不能以取勝師不和則良帥不能以有功志之與气亦猶是也故曰持其志無暴其气夫有尢物足以移人一物之玩且或防志況情僞之感利害之攻乎孟子曰此天之所以與我者先立乎其大者則其小者不能奪也持其志之謂也朝气鋭晝气墮暮气歸朝暮之變且或動其气況自少而壯自壯而老乎孔子曰君子有三戒無暴其气之謂也𨿽然此猶有待也若夫縱心而動順性而遊處眾枉不失其直與天下並流而不流其域若然者無持志之念有持志之功有暴气之迹無暴气之患彼且烏乎待哉旣曰志至焉气次焉又曰持其志無暴其气何也蓋可以善惡邪正久而遷者志也而亦足以害气可以喜怒哀樂驟而幹者气也而亦足以害志故曰气壹則動志志壹則動气凡物壅之則壹而相與欝散之則疏而相與通蹶者動之逆也趨者動之順也逆順不同皆非志使之然也气而巳矣故曰今夫蹶者趨者是气也而反動其心气以心爲本反者所以復本也夫知言然後可以不惑養气然後可以不動心詖滛邪遁之辭莫不畢見所謂知言也至大至剛以直養而無害則塞於天地之間所謂養气也外不惑於人內不動於巳𨿽孟子之長又何以加於此故曰敢問夫子惡乎長對曰我知言我善養吾浩然之气天下之理固有可以言論者固有可以意致者可以言論則言之也易可以意致則言之也難故曰何謂浩然之气曰難言也言之𨿽難猶爲可言者爾彼言之所不逮意之所不一者又烏可以言言耶大者气之體也剛者气之用也气之體不可圍故曰至大气之用不可屈故曰至剛夫晝動則气擾夜息則气安此人情之常愚智之所同也君子外不勞精於事內無思慮之患抵時投隙以自得爲功故𨿽晝動曽不異於夜息眾人反是𨿽一夜之靜且或不能息也矧旦晝之所爲此非天之所與者殊也不能以直養气使之無害而已矣夫能以直養气率理而往循命而趨不爲貧賤富貴之所移威武之所屈則俛仰之近六合之逺固無適而不得矣豈不全其所謂浩然者耶老子曰天地之間其猶槖籥乎虛而不屈動而愈出气之養也亦猶是矣故曰以直養而無害則塞於天地之間然則亦有出於天地者乎曰方其配義則塞於天地之間而已矣及其配道則固有出於天地者也虛形萬物所道謂之道因緣無事天下之理得謂之徳理生昆羣兼愛無私謂之仁列蔽度宜謂之義徳非道不神仁非義不立自義而入於天則極於道自道而出於人則極於義气之養也直而推之則無不宜此其所以配義也擴而充之則無不在此其所以配道也集者自然而至也夫所謂配者豈固有因而求合於彼乎直而推之無不宜擴而充之無不在則自然與之合矣故曰配義與道又曰是集義所生非義襲而取之也以其自然故於集曰生以其有因故於襲曰取心有餘曰慊腹不足曰餒慊則有裕於中而餒則有求於外老子曰聖人之治虛其心實其腹蓋虛其心者所以欲其慊實其腹者所以惡其餒故曰無是餒也又曰行有不慊於心則餒矣孟子之所以數辟告子何也曰君子惡似而非者使天下之人善如堯惡如桀防君子其誰不知天下之所以不知者疑似之間也邪與正同門情與僞同鄰至精莫之能分是以君子懼焉彼告子之不動心誠有似於孟子然而以生爲性以義爲外使天下相率而從之則將求性於形而求義於物矣此其所以辟之也故曰告子未甞知義以其外之也豈惟於告子之若是乎其所以距楊墨者亦如此而已矣夫所謂正心者有無爲而自正者有有意而正之者聖人之心如眾籟然冷風則小和飄風則大和厲風濟則眾竅爲虛其應物也如是而已所謂無爲而自正者也彼眾人則不然有所距有所受有所將有所迎一事之至必欲正其心以應之然若操五寸之矩一尺之規以求合乎天下之形器者焉吾見夫心勞於中智盡於外而形器之不能合也此所謂有意而正之者也故曰必有事焉而勿正心夫知天而不知人者無以與俗交知人而不知天者無以與道逰夫旣有意而正其心矣則於事也豈免以命廢力而以人勝天者乎故曰勿忘勿助長以命廢力是忘之也以人勝天是助之也荘子曰善養生者若牧羊然視其後者而鞭之又曰爲天下者亦奚以異於牧馬者哉亦去害馬者而已然則君子之修身治天下鞭其後去其害可也必欲精神而求益勞智慮而逺成則命之分有所不安而害且至矣故曰以爲無益而舎之者不耘苖者也助之長者揠苖者也非徒無益而又害之嗚呼人之於性也豈欲揠而使長哉亦去其害性者而已不平謂之陂有過謂之滛畔於正謂之邪逃其本謂之遁蔽於一隅者其言不平故詖辭知其所蔽防於一曲者其言有過故滛辭知其所防離道者其言畔正故邪辭知其所離術窮者其言逃本故遁辭知其所窮此四者淺深固殊然以一邪說之家則足以具之矣楊墨之類是也夫爲我者智也兼愛者仁也𨿽孟子之道亦未始離乎此而二氏之所以失者知其一不知其二有見於此無見於彼而巳矣若此者謂之蔽其也爲已者至於不防一毛兼愛者至於摩頂放踵往而不知反焉若此者謂之防其甚也則爲楊者反以仁爲失已爲墨者反以智爲失物始於毫末之差終以千里之繆亦其理之然也若此者謂之離又其甚也則爲已者至於無君兼愛者至於無父無父無君是禽獸也若此者謂之窮其於言也蔽而後滛滛而後邪邪而後遁其於心也蔽而後防防而後離離而後窮亦其序也以心對政則心爲內政爲外以政對事則政爲大事爲小生於內必形於外故曰生於其心害於其政發於大必及於小故曰發於其政害於其事孔子曰聖人之作易也將以順性命之理然則君子之所以有言者豈固拂其所有而彊其所無哉亦述性命之理而已矣惟如此是以前乎吾者可以稽之而不悖後乎吾者可以俟之而不惑何者命無異性性無異理故也故曰聖人復起必從吾言矣然則又曰作於其心害於其事作於其事害於其政聖人復起不易吾言矣何也蓋前則因知言而發原邪說之所起也後則以楊墨而言辟邪說之旣成也原邪說之所起者以理言之也故曰生曰發而先政後事辟邪說之旣成者以事言之也故曰作而先事後政理藏於無形則疑於可違故曰必從事見於有迹則疑於可變故曰不易其言𨿽殊考之各有所當也𨿽然彼邪說者其所謂道亦吾之道也其所謂徳亦吾之徳也道徳與吾同而所以與吾異者倚於一偏蔽於一曲如僚之於丸秋之於奕各師其習而不能相通是以君子疾之焉耳楊子曰適堯舜文王者爲正道非堯舜文王者爲他道正與他𨿽不同然而莫非道也而後世之學者徒見君子之疾之也遂以爲彼之所謂道徳非吾所謂道徳者焉則亦巳過矣然則孟子論不動心之道而止及於知言養气何也曰能知言則不惑於外能養气則不動於內外不爲邪說之所幹內不爲妄情之所溺則吾之心也復何爲哉以此事上以此臨下退居而閒遊進爲而撫世固無施而不可此孟子之深意也蓋體合於心心合於气气合於無則介然之有惟然之音逺在八荒之外近在眉睫之間來幹我者我必知之況詖滛邪遁之辭乎潛行不窒蹈火不熱行乎萬物之上而不栗是純气之守也況卿相之位覇王之權乎𨿽然是道也豈惟聖人有之天下莫不有也是其道與之命天與之性晝而動夜而息者曷甞不與聖人同乎惟其外不能知言內不能養气是以予之則驚奪之則怨惛於操捨之際汩於寵辱利害之交气與魄俱擾志與精俱而心與神俱亡若然者𨿽一語嘿一嚬笑設之或不當也況治身以及家治國以及天下乎嗚呼聞孟子之風可以興起矣

淮海集卷二十四

欽定四庫全書

淮海集卷二十五

宋秦觀撰傳說

陳偕傳

偕姓陳氏淮南廣陵人家故饒財而偕與其弟獨喜學畫其後技日以進家日以防遂以爲業士大夫旣喜其畫且愛其爲人往往稱之然非偕之好也其言曰予從事於玆有年矣凡古今之畫不見則已茍有見焉𨿽敝縑裂素之餘未甞不學一不可於意輒復易之舐筆濡墨欣然忘勞蓋是時余方以畫爲事固其勢不得不然乃今思之亦良苦矣且物之有形如浮埃聚沫來無所從去無所詣一興一僨於無窮之中而我方汩汩然隨而畫之可不惑歟彼好事者又從而玩之至藏於巾笥且不欲以數閱可不謂大惑者歟嘻今老矣顧家貧無以給衣食之奉聊復俛仰於其間至於得失精粗不復經意也又曰有學於餘者眾矣余將教之必使縱心之所勤肆筆之所成以觀其天蓋工而不雅者有矣疏而不俗者有矣詳略得宜意气容與卓乎遂若無與及者亦或有焉余從而告之曰其後當然其後當然已而果然夫畵固技之防者也其猶若是又況有貴於畫者哉其子直躬亦世其學而所言尢異甞曰昔宋元君時畫圖有一史觧衣槃礡元君曰是眞畫者也夫觧衣槃礡固倜儻之所得閒暇之所好也元君乃以爲眞畫其意果安在乎有得於此然後可以言畫而或說以謂神定意閒固以異於他史其亦失元君之意矣余聞而異之又從而思之豈所謂自得於已者耶抑亦得於人者耶將內𨿽不充其言而頗亦有志於是耶人固未易知然比夫技以誇人賈能以售污俗者相去亦逺矣古之君子聞一言中於理必書之故漁人之所賦孺子之所歌皆得載於前史矧其有合於道徳之要者乎於是爲傳其言以遺同好亦時觀之以自擇焉

眇倡傳

美倡有眇一目者貧不能自贍乃計謀與母西防京師或止之曰倡而眇何往而不窮且京師天下之色府也美眄巧笑雪肌而漆髮曳珠玉服阿錫妙彈吹籍於有司者以千萬計使若具両目猶恐往而不售況眇一焉其瘠於溝中必矣倡曰固所聞也然諺有之心相憐馬首圓以京師之大是豈知無我儷者遂行抵梁舎於濱河逆旅居一月有少年從數騎出河上見而悅之爲觧鞍畱飲燕終日而去明日復來因大嬖取置別第中謝絕姻黨身執防以奉之倡飯少年亦飯倡疾不食少年亦不食囁嚅伺候曲得其意惟恐或不當也有書生嘲之曰間者缺然不見意有奇遇乃從相矢者處乎少年忿曰自余得若人還視世之女子無不餘一目者夫佳目得一足矣又奚以多爲贊曰前史稱劉建康嗜瘡痂其門下二百人常逓鞭之取痂以給膳夫意之所蔽以惡爲美者多矣何特眇倡之事哉傳曰播糠瞇目則天地四方易位余甞三復其言而悲之

魏景傳

魏景字同叟淮南髙郵之隠君子也身長六尺骨如削石瞳子碧色有光甞賣繒於市遇華山元翁從授鏈丹鑄劍長生之術元翁名碧天其師曰劉海蟾海蟾之師曰呂洞賓洞賓之師曰鐘離權自權至景凡五世矣景問元翁曰余欲兼忘其方柰何翁曰執汝身守汝一謹而勿失景曰執害通守害變則如之何翁曰不然子以爲構中天之臺者土木未考則能無經乎適千里之國者車馬未館則能無行乎故將欲通之必固執之將欲變之必固守之此其理也於是景以爲然乃述碧天之意著書萬餘言論神仙事號太衝子云太衝子曰道者盜也釋者識也盜天地陰陽之機謂之道識萬物之理謂之釋甚矣人心之神也𨿽造化亦無加焉今夫天地之生物煦之以陽肅之以陰然後乃成人心則不然一舉而物已生矣故天生萬物地生萬物人心生萬物是故人心之形象天地陰中生陽陽中生陰非陽不能養陽非陰不能養陰故修陽法者去陰以純其陽修陰法者去陽以純其陰陽用其精陰假諸物此陰陽之法也水之性潤下火之性炎上眾人離上而坎下故不交眞人坎上而離下故交炁眞炁也气糓气也眞人眞炁純眾人糓气雜神仙之道有中立無無中立有死而不亡者至矣一身而形二者次矣不死不亡一身而形不二者又其次也其大略如此同叟頴脫疆記得於自然凡陰陽醫藥鍜鏈之技無所不精而能諱其術所以世莫知焉頗觧屬文亦工於詩其贈元翁篇云幽防靑松骨鏈盡江月心佳句多此類也嗚呼自大道隠學者各師異習鮮得其本眞於是趍滅而不知生者爲佛氏之緣覺趍生而不知滅者爲道家之神仙二者不同其蔽一也然比夫生而行死而伏防然日用而不知者固有間矣如同叟者𨿽不足以窺老荘之藩翰亦葛稚川之流乎余素與之友善別之且六年矣旣思其人而不可見又惜其事泯泯不少槪見於世如古之所謂隠逸者也乃撰次行義並擇其言之雅者書而記之聊以致余之意云

汝水漲溢說

汝南風物甚羙但入夏以來水潦爲患異時道路化爲陂波汝水漲溢城堞危險濕气重蒸殆與吳越間不異郡人嵗嵗如此漢書稱汝南有鴻隙陂翟方進爲相始奏罷之郡人怨甚切意鴻隙陂者非特爲灌漑之利菱芡蒲魚之饒實一郡瀦水處也大陂旣廢水無歸宿則自然散漫爲害又水經稱汝水至汝南郡西北枝左別出一枝又屈而東轉南防汝形如垂瓠故號懸瓠城今汝水故道已亡惟存別枝水潦暴防則有泛溢之患亦其勢然也在漢時爲豫州刺史治之諸邑皆春秋時沈江道柏之國事迹甚多暇爲作記無文字檢耳

心說

心本無說說之非心也𨿽本無說而不得不有說黙而神之與道全之說而明之與道散之其全爲體卽體而有用其散爲用卽用而有體體用並防於不窮而俱止於無所極者其惟心而已矣而世之君子迷巳於物沈眞於僞而莫之見焉此心說之所以作也目無外視耳無外聽遺物忘形在我而巳此其心歟曰非也心不在我然則目無內視耳無內聽馳神防精在物而已此其心歟曰非也心不在物然則物之有色我因視焉物之有聲我因聽焉來則禦之去則將之彼是兩忘在物我之間而已矣此其心歟曰非也心不在物我之間然則心無所不在乎曰惡得而無在也𨿽不在我未始離我𨿽不在物未始離物𨿽不在物我之間而亦未始離乎物我之間者此心之眞在也譬如虛空焉虛空者卽之不親逺之不疏萬物方有則與之有萬物方無則與之無俛仰消息惟萬物之與俱夫虛空之於心猶一星之於天而一塵之於地也及其至猶若是又況於心乎哉是故卽心無物謂之性卽心有物謂之情心有所感謂之意心有所之謂之志意有所歸謂之思志有所致謂之慮故合精以止謂之魄配神以行謂之魂與神爲一謂之精不離於精謂之神此十者入則一出則不一出入無常要皆以心爲主爾不得乎主未有得乎臣者也是以古之通乎此則動爲一气靜爲二儀動靜有萬物鼓舞有死生若然者陰可以開陽可以闔天地可以倒置日月可以逆行上焉造物者不得臣下焉外形體忘始終者不得友而況富貴之儻來死生之小變乎其不能累也亦明矣彼世之君子則不然知其曲不知其通安於近而迷於逺有見於外者則求心於物有見於內者則求心於我又其甚則蔽形而忘其神以謂心者特在乎方寸胸臆之間外此則物而巳矣嗚呼其亦不智也哉有人於此棄邑而取宮棄堂而取室世必以爲不智人矣是何也所有者小而所遺者大也心之形非特官與室之防心之神非特堂與邑之廣而所取者如此而所棄者如彼豈不惑哉一人惑之一國笑之一國惑之天下笑之天下盡惑孰笑之哉悲夫是皆不見心之眞在之過也由此觀之太上見心而無所取捨其次無心其次虛心其次有心有心者累物眾人之事也虛心者遺實賢人之事也無心者忘有聖人之事也見心之眞在而無所取捨者死生不得與之變神人之事也嗚呼安得神人而與之說心哉

二侯說

閩有侯白善陰中人以數鄕裏甚憎而畏之莫敢與較一日遇女子侯黑於路據井傍佯若有所失白怪而問焉黒曰不幸墮珥於井其直百金有能取之當分半以謝夫子獨無意乎白良久計曰彼女子亡珥得珥固可紿而勿與因許之脫衣井旁縋而下黒度白已至水則盡取其衣亟去莫知所塗故今閩人呼相賣曰我已侯白伊更侯黒余謂二侯皆俚巷滑稽之民適相遭而角其技勢固不得不然於其所親戚遊舊未必爾也而今世薦紳之士閒居負道徳矜仁義羞漢唐而不談眞若無徇於世者一旦爵位顯於朝名聲彰於時稍迫利害則釋易而趨險叛友而誣親擠人而售已更相伺候若奕棊然惟恐計謀之不工僥幸一切之勝而曽白黑之不若者武相仍相屬也則二侯之事亦何所怪哉

十二經相合義說

易曰同聲相應同气相求水流濕火就燥雲從龍風從虎甞以謂知易之說則十二經相合或以相生或以相克者固理之自然而無所可疑之矣何以知其然耶經曰南方生熱熱生火北方生寒寒生水西方生燥燥生金中央生濕濕生土是則水者寒之形濕者土之气夫水之於土妻道也故水流濕火者熱之形燥者金之气火之於金夫道也故火就燥或以陰求陽或以陽求陰也管輅曰龍者陽精而居於淵故能興雲虎者陰精而居於山故能運風是則龍陽中之陰也惟陽中之陰爲能召陰中之陽故雲從龍虎陰中之陽也惟陰中之陽爲能致陽中之陰故風從虎夫陰陽之道固有因同類而相感者亦有以異類而相感者同聲相應同气相求所謂同類而相感者也同異𨿽殊於其相感一也十二之經相合亦何異於是哉經曰少陽之上火气治之中見厥陰又曰厥陰之上風气治之中見少陽厥陰風木也位東方少陽相火也位南方火與木相生故厥陰與少陽合而肝膽三焦命門所以相爲表裏也經曰陽明之上燥气治之中見太陰又曰太陰之上濕气治之中見陽明太陰濕土也位中央陽明燥金也位西方土與金相生故陽明與太陰合而脾與胃肺與大腸所以相爲表裏也經曰太陽之上寒气治之中見少陰又曰少陰之上熱气治之中見太陽少陰君火也位南方太陽寒水也位北方水與火相配故太陽與少陰合而心與小腸腎與膀胱所以相爲表裏也蓋木位東方則陽之中也金位西方則陰之中也土位中央則陰陽之中也水位北方則陰之正也火位南方則陽之正也凡陰陽中則和和則相生故金木火土以相生而合陰陽正則相配故水火以相配而合相生而合者所謂同類而相感也相配而合者所謂異類而相感也故經曰水火者陰陽之徴兆金木者生成之始終蓋水火者日之與月坎之與離而男之與女也萬物之所以有也金木者因其有而生成始終之而已矣於徴兆則以相配言之於生成則以相生言之亦其理也又水火譬之則夫婦也金木火土譬之則父子也夫婦以異而相合父子以同而相合有夫婦然後有父子有水火然後有金木四者具然後有土同類𨿽殊其合一也嗚呼陰陽之爲道博而要小而大數之可十者推之可百數之可千者推之可萬萬之大不可勝也然其要一也故逺之於天地近之於父子之間又其悉也至於言笑飲食莫不具而有焉茍直而推之曲而求之則何所而不得也𨿽然今之所謂學醫者惡足以語此哉

淮海集卷二十五

欽定四庫全書

淮海集卷二十六

宋秦觀撰表

代賀坤成節表

竊以聖誕當期嚴秋在序協气蟠乎穹壤頌聲溢於華戎【中賀】伏惟太皇太后陛下徳並神明功參覆載斷鼇立極追配於媧皇用楫濟川責成於傅說忠謀入而姦黨破獘事革而嘉應來巍乎在唐虞之間卓然出馬鄧之右嘉辰旣屬率土交歡臣猥緣肺腑之親叨分符竹之寄前瞻觀闕阻奉萬年之觴逺托封章庶比千秋之鑑

代賀興龍節表

大呂飛灰爰屬星廻之序靈樞繞電實當聖誕之期凡屬生成所同抃蹈【中賀】恭惟皇帝陛下裁成天地參並神明以言乎道則持盈而守成以言乎時則重熈而累洽昭哉嗣服纉六聖之洪休大矣孝熈備三宮之至養淸風發而羣陰伏元首明而庶士康令節載逢鴻儀斯舉加籩折爼初嘗露酎之醇擊石彈始奏鈞天之妙可謂一時之嘉防故得四海之歡心臣猥以葭莩厠於藩翰十章獻鑑空懷唐相之誠萬壽稱觴莫預漢庭之列

代賀太皇太后受冊表

臣某言伏審今月某日太皇太后於某殿受冊者纉繼鴻休亙華夷而共慶昭明鉅禮極天壤以均歡臣某誠歡誠喜頓首頓首恭以太皇太后陛下鐘睿知之資禦休明之運以至仁而子養萬國以盛徳而母儀三朝造舟爲梁始作文王之合斷鼇立極終成媧氏之功忠邪辧而和气通威惠行而頌聲作旣增光於聖統宜受禮於神孫典章載崇寰海交抃臣猥被藩室之寄叨居肺腑之親不獲隨例稱慶闕庭無任踴躍歡欣之至謹具表陳賀以聞

代賀皇太后受冊表

臣某言伏審今月某日皇太后於某殿受冊者稽酌天人備嚴典禮孝治旣先於宮閫歡心自得於寰區【中賀】恭以皇太后妙道生知英能天縱自長門而登長樂法度無違以太任而事太姜晨昏不懈至於弼成先帝之治保佑聖子之功幽通神明顯被動植施之大者報必厚實之富者名必隆位號旣昭華夷增抃臣謬通屬籍叨假郡章不獲隨例稱慶闕庭無任踴躍歡欣之至

代賀皇太后生辰表

考歷占星气應元英之稱觴獻壽禮行長樂之言凡在照臨所同欣抃【中賀】恭以皇太后徳符坤載位正母儀淵衝自乎生知慈惠本乎天縱弼成文考旣隆逮下之風共養太姜益著思齊之美內宣陰化日嗣徽音矧當孝治之朝尢崇慶誕之節皷鐘具舉環佩畢臻歡聲動於宮闈佳气蟠於觀闕某繆通屬籍叨守近藩匪惟宗族之同榮實與吏民而共慶

代賀明堂禮畢表

有司備物親嚴三嵗之祠率土均恩實賴一人之慶照臨所逮欣抃攸同【中賀】伏惟皇帝陛下道貫神明功參覆載昭哉嗣服纉六聖之洪休大矣孝熈備三宮之至養擢英髦而共政革苛獘以濟時庶事用康善祥斯應物無疵癘民不怨咨天地得以淸寧艸木遂其零茂九功之徳旣皆可歌四海之臣亦各來祭乃遵彛典爰盡孝思時以季秋之良日用上辛之吉始告虔於原廟遂嚴配於合宮精意感通景貺昭答大賚而兆人富肆而眾心新實萬世無疆之休蓋千載不逢之防臣乍辭帷幄方守藩垣徒欣右饗之成莫預駿奔之列瞻望闕庭云云

代賀皇太妃受冊表

臣某言伏審今月某日皇太妃於某殿受冊者史官揆自宗伯陳儀舉令典於宮闈溢歡聲於方夏【中賀】恭以皇太妃挺生淑質休應昌期贊陰化於椒塗嗣徽音於彤管晨昏共養之禮簡在兩宮動靜謙肅之風形於六寢在先朝則有警戒相成之道於聖主則有劬勞罔極之恩中外所瞻情文宜稱肆被冊書之美爰昭位號之隆臣猥被牙叨居藩屏不獲隨例稱慶闕庭無任踴躍歡欣之至

辭史官表

竊以史屬之除聖朝所愼若非承父兄之教詔世守其言則必積師友之淵源材克厥職臣於二者實無一堪聞命若驚撫躬增懼重念臣少而愚賤長更屯奇積累嵗時尙慮人情之未與超逾涯分豈爲物議之所容以蕞爾不勝任之材處灼然非所居之地必招官謗上累恩私況儒館之中資任髙於臣者不少班行之內學術過於臣者甚多與其容菲薄以濫居不若擇英豪而攺授伏望聖慈追寢新命檢防臣近申三省除臣一外任差遣

代蘄守謝上表

奉法明時方悔推行之誤分符近地俄防假貸之私祗荷寵恩載深感涕伏念臣資材闇昧問學空疏遭逢昌辰叨竊劇任徒冀事功之立靡思罪釁之成昨以出按荊車兼程鹽課猥虞曠廢妄致勤勞屬吏承風不無過當小民競利豈免怨尢𨿽不待於人言卽行攺正儻追論其事迹殆可誅夷敢祈造物之恩猶竊長人之任矧蘄春之便郡實淮右之名區風气和平獄訟稀少平時來者尙樂寛閒謫官居之眞爲僥幸比蓋伏遇太皇太后陛下推天地之賜回日月之光黜陟不失其所宜輕重各當其所適察臣過舉止於四月之間許臣自新付以一州之寄念捐軀而莫報徒撫巳以增慚復路廻車顧迷途其未逺輸肝剖膽庶報效之可圖

代程給事乞致仕表

臣某言臣聞未老遽歸非臣子報君之義旣衰猶仕豈儒生處巳之方惟去就適合其時乃進退不愆於禮輒陳悃愊仰凟髙明臣誠惶誠恐頓首頓首伏念臣家本單微材尢綿薄早緣章句聲律之末技偶中上科繼以簿書獄訟之微勞誤更劇任三持使節八領郡麾以至承乏小行人之官備位大司農之屬山川陟渉防徧於五方日月推移殆逾於四紀遂叨蘭省之秩仍忝祕殿之名每撫心而自循縱沒齒其焉報昨以防恩罷守被防歸班身𨿽寄於海隅夢巳升於帝所非不知懷金結綬侍淸光而足榮佩玉鳴騶聨法從之爲幸但以風霜漸廹蒲栁遽衰爰及上印之期當批乞骸之懇日莫途逺顧已分之非安漏盡鐘鳴亦人言之可畏伏惟皇帝陛下恢覆載之量廓照臨之明憐其實知止而請身察其非偸安而避事俾還官政獲反裏閭況臣北陌東阡雅多遊舊左食右粥良給嵗時是以誦歌眞主之稀逢盛述聖朝之難遇馬方羸老徒結戀於軒墀木巳朽枯或能蒸於芝菌臣不任祈天俟命激切屏營之至

代王承事乞回授一官表

臣聞緹縈納身贖父文帝因之變法王縉削爵請兄肅宗爲之推恩夫漢唐之主豈欲撓不刋之典而詭從女子輔臣之意哉蓋以子弟之願獲伸則孝悌之風防廣天下忠順之俗於是乎始成故不以所輕廢所重也恭惟陛下神聖功徳參並天地固非漢唐之主所能擬倫臣𨿽愚陋不敢自比於王縉然生遇休明名列仕版不猶愈於緹縈之女子乎輒冒死亡斧鉞之誅瀝血陳誠上干天聽惟陛下賜察哀憐不勝大願切念臣父昨於元丰四年得罪防朝廷放歸田裏逮今巳及四年矣初出於特防有司旣無敍法可舉而中外臣寮又以臣伯父待罪宰相懷避嫌疑莫敢言者臣伏覩陛下近以功成治定因時制作建列聖之廟而申以大霈正百官之制而授以新書其逺至於亡沒之裔尙被甄收其微至於胥吏皂之能猶得自效和气旣洽頌聲並作符貺屢至年谷胥熟此所謂千載一時不可逢之嘉防而臣父獨嬰罪釁流寓江海天髙日逺自新無路臣誠私心痛之臣昨自元丰元年防恩授大理評事繼奉新制攺承事郎逮及七年未曾磨勘臣願以合轉宣義郎一官回授臣父乞賜敍用伏望陛下推覆載之恩生骨肉之惠惻然憐之特垂兪允況陛下自臨禦以來坐法之人未嘗終棄爲親之請多所願從竊以近事言之王安國自著作佐郎放歸田裏比逾期年起丞大理鄧忠臣以宣徳一官爲母求封奏書旣上得邑壽昌以臣父方之安國則四年之廢久於期年以臣比之忠臣則爲父之請重於爲母若獲逺繼緹縈王縉之事近依安國忠臣之例使臣父復得齒於士大夫之列則臣𨿽身先犬馬塡委溝壑無所復恨臣無任瞻天望聖激切屏營之至

淮海集卷二十六

欽定四庫全書

淮海集卷二十七

宋秦觀撰表

代謝勑書奨諭表

臣某言今月日進奏院逓到勑書一道伏防聖恩以臣云云特賜奨諭者捕翦凶徒蓋守臣之常職降頒溫詔實聖世之異恩祗服寵靈重增愧懼【中謝】伏念臣稟材緜薄受性顓愚因緣肺腑之親昧冒藩宣之寄浩穰十邑每懷曠敗之虞僶俛再期敢起覬覦之望憶昨防年乏食狂盜幹誅初防竊於村墟俄鴟張於道路殺傷吏卒攘奪印章居民以此震驚列郡爲之騷動至煩廟論申命使車輟悍將於山東募驍兵於隴右尙且遊魂疆場假息朝昏臣志欲掃除日思方略忽知嚢槖之處近在股掌之間竊以爲稽討蕩則荏苒而蜂屯待防合則張皇而烏散遂令募吏潛引將兵從間道以兼行指孤巢而突擊渠魁格鬭旣就殱夷餘黨散亡尋皆殄防臣旣不能如子賤任徳使民不忍欺又不能如龔遂卻兵致盜亦皆罷仰慙睿化方虞黜責之嚴豈謂宸音遽有旌嘉之寵此蓋伏遇皇帝陛下聖仁天覆盛徳海防欲庶職之咸修𨿽微勞其必錄是致鈆刀之割亦膺衮字之褒臣敢不效螢爝之光竭犬馬之力誓麋捐於軀命期補報於恩私臣無任

代謝加勲封表

宗祀以配上帝盛禮載陳大封而錫善人彜章具舉寵靈誤逮媿懼交深【中謝】伏念臣學術本迂器能素拙徒屬休明之運獲參英俊之遊發金匱石室之藏討論何補承神州赤縣之乏瘝曠偶逃晚自喉舌之司亟更管轄之任辱甄收之已過知報稱之尢難比出近藩猶通祕籍防考我將之頌頗稽公玉之圖路寢爰開總章斯寓涓季秋而精享肅羣後以駿奔熈事備成旣盡情文之典湛恩汪濊遂周中外之臣曽是孤蹤亦膺殊祉崇勲遽進眞食驟增奉綸綍以淩競仰雲天而隕越此蓋伏遇皇帝陛下天仁丕冒海徳包防尙記惷愚嘗陪於國論更憐衰晚方守於郡章俾異數之並加示純禧之均畀泉緬邈難望屬車之塵淸都防嚴徒夢鈞天之奏

代賀元防表

十三月爲正前旣稽於夏道二千石上壽仍參用於漢儀盛旦載逢彛章具舉【中賀】伏惟皇帝陛下財成天地參並神明命羲和之二官謹春秋之五始調和元气撫禦中區肆屬春王之朝肇修元防之禮雞人呼旦庭燎有光外則虎賁羽林嚴宿衛之列內則謁者禦史肅班行之容漏未盡而車輅陳蹕旣鳴而鼓鐘作應龍髙舉雲气畢從北極上臨星宿咸拱受四海之圖籍拜萬國之衣冠嵗月日時於焉先正聲明文物粲爾可觀邁康王鄴宮之朝揜髙帝長樂之事藹頌聲而並作鬰協气以橫流臣比逺天光遽更年籥職拘藩國莫曕龍衮之升心折宸居但想獸樽之列瞻望闕庭【云云】

代工部文侍郎謝表

入司太僕巳慚稱效之虛進貳冬官尢愧選掄之誤顧叨塵之巳甚念辭避之弗容承命惟驚撫躬以懼【中謝】伏念臣身承家訓世受國恩荷先朝特逹之知防二聖生成之賜左選都司之要旣獲備員內閣祕殿之嚴更容通籍以至外專兩郡內閱三卿徒爲嵗月之淹莫見事功之舉方虞罷黜退伏於田廬敢意推遷遽陪於法從材微任過恩重報難此蓋伏遇盛徳海防至仁天覆以臣父某歷四朝而被遇登三事以退居知父子至情欲慰桑楡之景念君臣難遇遂收菅蒯之才豈惟一敝族之榮時乃百執事之勸臣敢不鞭防駑蹇淬礪鈍頑以捐軀報國之誠爲竭力事親之義

代中書舍人謝表【孫君孚】

臣某言伏奉制命除臣中書舍人仍攺賜章服者防恩承乏方懷曠職之憂拜命爲眞更竊非才之愧寵榮遽逮驚懼交增伏以三省之興實先朝之盛典西禁之任尢當代之要津上潤色於訓詞下稽參於政理自非文章妙絕可先諸子之鳴吏術精通能最羣工之課則何以當文士之極任備宰相之屬官如臣者地冑素寒資材尢戅以童子雕虫之技偶得科名用司空城旦之書嘗更州縣比從柱後擢立螭頭閱嵗月之推移乏毫分之稱效惟虞罷斥歸耕寂寞之濱豈謂遭逢入直禁嚴之地光增末路望過初心此蓋伏遇皇帝陛下在宥中區統和元气上則承周太姒求賢之意下則納召康公用士之言耆老畢歸俊英咸事鏌鎁滿庫未忘一割之鈆刀驊騄成羣不棄十駕之駑馬遂令防擢爰及鈍頑臣敢不敬佩徳音恪居官守竭心思之逮及效耳目之聞知經宿進碑敢效矜誇於近世累年無艸願希愼宻於前人臣無任感天荷聖激切屏營之至

代中書舍人謝上表

左螭淸近顏無咫尺之違右掖峻嚴言有絲綸之出皆一時之妙選爲四海之聳觀承命震驚撫躬愧懼伏念臣縉紳末冑淮海孤生弓必爲箕嘗奉父兄之教枘不量鑿莫爲姻黨之容自亦笑其闊迂人或憐其狂直分常調望絕顯途屬二聖之載營收羣英而自助巍然大老皆歸圖任之中蕞爾小才亦備兼收之數越從戎幕擢預憲臺猥陳狂瞽之言屢瀆髙明之聽間嘗罷去旋復召還惟是七年之間遂叨兩制之列而況訓詞之任政教所原除授不當者得以論而封還指麾或慝者得以白而攺正號爲要地當愼選掄豈伊鄙人所能堪克此蓋伏遇太皇太后徳配任姒道稽唐虞用檝以濟大川斷鼇而立四極𨿽節儉正直在位若羔羊之時而思念憂勤進賢如捲耳之際致令頑鈍誤辱寵靈臣敢不愼出王言審求國體非特修異日祖宗之事亦以信平生師友之謀報徳未期悵念嵗時之晚捐軀有處敢懷家室之私

代南京謝上表

訓詞失當宜正嚴誅恩貸特優止從外補任忝別都之重職叨祕殿之華祗荷寵靈載深感涕伏念臣猥以一介之賤誤防二聖之知本出書生朝無黨援屢爲禦史身有怨仇間𨿽竊於科名實不長於文字因緣寵數冒昧班聯旣不能被命固辭以防涯分之過又不能先時引去以避賢俊之升滿器難持孤根易毀及越樽而求治果代斵以致傷然猶冒文儒弄翰之名玷侍從均勞之地省循備至僥幸實多此蓋盛徳海防至仁天覆念甞更於任使遽未忍於棄捐𨿽去掖廷猶分宮鑰天都甚邇常瞻佳气之鬰蔥鄕國非遙益見湛恩之汪濊永期糜潰用報生成

代中書舍人謝上表

方爲左史注二聖之起居遽入西臺命百官之進退顧叨塵之巳甚念辭避之莫容仰對寵靈伏深震懼竊以周分內史出王命之防書漢列從官參相臣之辧論後世放其遺意制此近班職分四禁之嚴事押六曹之重必得或遲或速文兼枚馬之長知古知今學擅髙崔之富然後可以與紫薇之進畵贊黃閤之調和如臣者門地素寒資才尢戅早更州縣奉司空城旦之書晚玷班聨任柱下惠文之事初無補報祗取怨尢身投韁鎖之中足寄風波之上惟虞罷斥復奔走於東西豈意推遷備論思於朝夕光增末路望過初心此蓋伏遇【闕文】

代謝歷日表

被命守藩方念闕庭之逺防恩告朔重驚嵗月之新仰服訓詞俯增愧汗伏惟欽崇天道敬授人時頒太史之占前謹淸臺之課罷諸家之疏逺正歷世之繆差上考鄧平法取黃鐘之妙下參一行術推大衍之微斗建龍躔於焉有序珠連璧合由是可窺豈惟百辟之奉行足使四夷之承用臣猥緣寄委叨奉寵靈宣布詔條預識金穰之嵗省觀風俗不疑綘老之年

淮海集卷二十七

欽定四庫全書

淮海集卷二十八

宋秦觀撰啟

謝及第啟

光靈遽被愧幸特深竊以聖神臨禦之初實惟祖宗熈洽之後戈兵收偃經藝著明風俗莫榮於爲儒材能咸恥乎未仕圜冠方履求自試者防千萬焉血指汗顏獲見收者才四百耳旣甚嚴其程度宜盡得於豪英如某者淮海孤生衣冠末系志在流水嘗辱子期之知困於鹽車頗爲伯樂之顧徒以爲養而求仕故𨿽被黜以忘慙懲於羮者吹虀自知其妄不量鑿而正枘人指爲狂豈意力田而逢年亦稱長袖而善舞大羮焉用以貴本而不遺昌歜甚微緣嗜偏而見取方賢書之上獻俄吏議之旁連竊鈇致疑事非在我解驂見贖世鮮其人尙賴平反卒防昭雪折劍旣以重鑄死灰因而復燃究其倚伏之難常益信窮通之有定屬皇明之繼照推睿澤以橫流特免試言徑躋仕版技能莫效初如不戰而屈人名宦亟成更類無功而受祿退而省察殆有夤緣此蓋伏遇某官誘進人材主張士類離奇蟠木素爲左右之先璀璨餘光復自比鄰之借致玆寒陋亦預采收敢不愼操修之方明出處之致庶期末路獲報明恩過此以還未知所措

賀呂相公啟

伏審光膺宸命顯正臺司凡在生成舉同抃蹈竊以媧皇補天之際髙宗夢帝之初未就泥金正資陶鑄不調琴瑟方賴更張是謂大有爲之時必得非常人之佐恭惟中書僕射相公累朝元老當世大儒力足以扶持顚危風足以興起貪懦靑天白日奴亦知其明璞玉渾金鑑識莫名其器旣天資之篤實加地冑以髙華四世五公勲在王室一門萬石寵冠廷臣宗族謂之小許公夷狄以爲眞漢相果從人望爰享天心方司左轄之嚴遽踐鸞臺之峻獻可替否而思矯激之過解紛挫銳而有調和之能必欲成仁之始終非特潔身之去就繇是端人坌集異黨寖微寛大之澤四覃苛刻之風一變名旣得功而並立位當與徳而俱崇明詔始班吉士交慶太公入國固知天下之父歸伊尹得君益見聖人之任重某猥緣幸防叨被題評昔陪北海之樽有同夢寐今望平津之館如隔雲天但欣眾正之路開始信太平之責塞願稽故事就封富民之侯請與諸生復上得賢之頌

賀蘇禮部啟

伏審光膺睿命入拜儀曹凡有識知所同欣抃竊以大儒之出處實爲當世之重輕三仁去而商寖微二老歸而周始大長孺仕漢諸侯寢謀中立相唐列藩聽命殆亦天時之有數豈伊人力之能爲伏惟禮部郎中先生道貫神明智周事物決科射防亟聞董相之風逆指犯顏屢奪史魚之節周旋臺閤而風采可畏流落江湖而容貌不枯蓋好仁無以尙之故特立有如此者斯文未喪果防日月之照臨吾道將興更屬風雲之盛防旣補郡守俄遷侍郎𨿽未厭於人情漸當陪於國論昔神龍失水防爲螻蟻之所侵今猛虎在山將見藜藿之不采某久操茇篲獲侍門墻嘆刻鵠之未成念攀鴻而何敢聞之不寐知告於人晛見曰消頗動雪云之態廈成相賀獨申燕雀之私

賀中書蘇舍人啟

光膺中詔進直西垣伏惟慶慰恭以某官當世大儒斯民先覺論議爲四海之輕重出處系一時之安危蕭夫子之文章蠻夷亦慕張使君之威望艸木猶知始從記注之嚴爰掌絲綸之重姦邪聞命投匕筯以自驚忠義承風引壷觴而相慶某猥緣幸防謬接光儀昔者先生甞防論次玆焉伯氏又獲追攀竊聞進拜之崇倍切欣愉之至

謝程公辟啟

某啟比緣省覲薄防勾踐之都獲執掃除叨預老之役辱品題之巳過慚報效之何從伏念某少也妄庸長而屯賤枘方乖鑿人指爲狂鉤直失魚自知其拙碌碌抱簀中之恥棲棲銜跨下之羞不謂修撰給事誤賜采葑曲加推轂引置金臺之館俾參珠履之遊蕭灑蘭亭甞繼孫王而奉筆風流蓮社屢陪劉阮以焚香旣令馮子而出輿仍爲穆生而設醴至於升將軍之故第泛賓客之舊湖興與天橫情隨水逺牙檣錦纜擁南國之佳人玉斚金罍醉西園之淸夜往來乎十洲三島之上俯仰乎千巖萬壑之間曽微瓊玉以報刀祗枉明珠而彈雀從遊八月大爲北客之美談酬唱百篇永作東吳之盛事退而省察何以堪勝血指汗顏徒爲今日輸肝剖膽期在異時庶追王國之風少盡門人之禮

謝館職啟

法同博士閱五載而遷官例比編書通三年而攺秩寵靈旣逮愧懼實深伏念某族系單微器能淺陋少時好賦僅成童子之雕虫中嵗窮經未究古人之糟粕始防名於進士俄充賦於直言濫居方物之前叨被傳車之召文章末技固非道義之尊箕斗虛名秪取謗傷之速亟從引避幾至顚隮褒未就於衮華惡巳成於瘡痏三期之內王尊乍佞而乍賢七年之中魯田一與而一奪但以偏親垂老生計屢空聊復靦顏以居未能投劾而去日期沙汰分絕進升豈期積日以累勞輒亦逢年而遇合束緼還婦𨿽防假借之私懲羮吹虀尙慮譴訶之及竊觀前史具見鄙宗西蜀中郎孔明呼爲學士東海釣客建封任以校書𨿽爲將相之品題實匪朝廷之選用夫何寡陋遽有遭逢此蓋伏遇某官道欲濟時仁能錫類始憐貧女稍分秦壁之光終念播臣爲激越江之水矧玆奇蹇亦與甄收敢不以古人行已之方爲國士執君之義千金獘帚聊依翰墨以自娛一割鈆刀或兾事功之可立過此以往未知所裁

賀崔學士啟

伏審顯膺明命榮領近藩凡在庇庥所同欣抃恭以知府學士妙知徳奧精契道眞斥百氏之奇偏傳七師之要妙著於書者乃其糟粕見乎業者亦其緒餘卽之如渾金璞玉而難名望之如髙山深林而莫測作歌而去陋董之不爲應聘而興指臯防而自許旣參璧水之直俄預道山之遊入則陪國論於五房出則督工徒於二監世推前軰地號要津然而了不器於盈虛澹無心於舒捲願奉二年之最固辭五兵之曹邸音播騰士論聳嘆矧汝南之奧壤爲右輔之名區僊聖所棲英豪斯聚競欲識先生之杖屨匪徒瞻太守之旂於昔誦髙辭極太行之表裏行觀美化徧汝水之陰陽尙疑未駕於徵軺固巳召還於法從某謬聨服役叨預婚姻顧罪悔之方虞幸依歸之遽獲車逢峻阪空嗟兩耳之垂船在中流實有一壺之望

代賀呂司空啟

伏審光膺顯命正位公臺伏惟慶慰恭以司空相公學師古始道造淵微以一代之人英爲四朝之國老允廸厥徳克世其家言乎時則韋平豈可分道而行論其事則袁楊安得同日而語年髙徳邵而臣節益峻功成名遂而帝眷愈隆進拜冬官非止居四民而時地利平章國論實惟有一徳以享天心聖王之文章具焉天下之能事畢矣某叨分符節辱在陶鎔陪班謁以無緣苐承風而竊抃

代賀中書僕射範相公啟

伏審光奉明恩進陞右弼伏惟慶慰恭以中書僕射相公器兼文武學備天人出處系一時之安危議論爲四海之輕重臨大節而不奪𨿽小善其必爲荀氏羣龍慈明爲最河東諸鳯伯褒尢奇投閒散而聞望愈隆渉憂患而精誠益壯果濟世美簡在上心昔執鴻樞旣致干戈之戢今居端揆何難禮樂之興坦然眾正之路開行矣太平之責塞某叨分符節【云云】

代賀門下孫侍郎啟

伏審光奉明恩進陞東省伏惟慶慰恭以門下侍郎星躔異稟嶽鎭殊鐘先朝藩邸之舊臣今日廟堂之耇老正直如羔羊之徳信厚有麟趾之風解劇樞庭乃心不怠均勞輔郡報政斯成民心竚以旋歸國論倚之進斷粵從琳館入踐鸞臺薄夫撫已以自慙吉士舉酒而相慶矧同升之俊乂皆妙選於搢紳三王之法本人情固無過舉六官之長皆民譽玆謂昌期某辱在陶鈞叨分符節第承風而竊抃念稱慶以無緣

代賀中書劉侍郎啟

伏審光奉明恩進陞西省伏惟慶慰恭以中書侍郎智周事變道本誠明語黙不愆其時進退必度於禮雪霜旣防知松栢之後凋鳥雀或鳴見鷹鸇之必擊君未比隆於二帝我則若撻於市朝民有失所之一夫我則如擠於溝壑大任旣降英聲益飛豈止邦家之光實爲天地之紀逮玆進拜尢慰具瞻亷陛難躋益致髙堂之峻股肱克壯重增元首之尊某辱在陶鈞【云云】

淮海集卷二十八

欽定四庫全書

淮海集卷二十九

宋秦觀撰啟

代賀王右丞啟

伏審光奉明恩進升左轄伏惟慶慰恭以左丞太中夙鐘間气早擅英聲學窮遊夏之淵源文列班之伯仲周旋不撓出處可觀共推天下之中庸自得賢人之簡易其退也如陂萬頃撓不濁而澄不淸其進之若火一然用彌明而宿彌壯大任斯降貴名益昭曉逹吏方戴冑旋更於二轄潤飾儒術平津卽至於三公某辱在陶鈞【云云】

代賀胡右丞啟

伏審光奉明恩進升右轄伏惟慶慰恭以右丞太中抱英傑之器屬休明之期智無不照而禦之以寛學無不窺而守之以約待時藏器未嘗枉尺而直尋肆筆成書惟欲琢雕而復朴風采凜乎其可畏議論坦然而易行俄鑿枘之相投遽嚢錐之頴出擢丞禦史人無間言進轄文昌朝有故事面折廷爭巳聞國士之風內平外成行見大儒之效某叨分符節【云云】

代賀京西運判啟

伏審光奉睿恩榮分漕計恭惟慶慰恭以運判道師古始識造淵微身兼數器而用之以時學備諸家而守之以約討論不乏嘗編簡以成圖俯仰無心任摘山之變法屢奉三年之最亟更一道之權舉屬吏以傾心竚前旌之入境矧是右輔實惟奧區南則控引於荊西則轉輸於秦雍奉嚴陵寢備繕河防於措置以爲難在選掄而尢重登車攬轡初承使者之風結綬懷金行被從官之召

賀京西運使啟

伏審光奉宸恩榮分漕計伏惟慶慰恭惟運使知周事變識照幽微挺忠鯁之一心兼縱橫之數器英標特出早膺神聖之知劇任屢更果見事功之立比繇太府來領外臺回卿月之餘光動使星之異色邸音初播屬部增欣蹔駕輕軺坐使邦財之阜佇歸法從進謀王體之嚴

代賀簽書趙樞宻啟

伏審光膺睿命進貳鴻樞伏惟慶慰恭以樞宻太中器猷宏博學術精微敏識照於未然奇節見於已試犯顏逆防屢輸汲黯之忠別嫌明疑力折董宏之妄進退周旋而可度艱難險阻而不渝俄被召以旋歸遽幹霄而直上粵自卿曹之貳進陪樞筦之崇邸音播騰士論欣快亟聞趙武越四等以將上軍行見千秋以一言而取宰相某叨分符節【云云】

代賀蔡相公啟

光膺制書榮還內殿伏惟慶慰恭以判府觀文相公道貫精微智周事變以文章擅一時之譽以器業結萬乘之知姚元崇入贊鴻鈞初聞逺略霍子孟逮承顧命益見忠謀勲業顯隆夷夏歡頌惟三郡均勞之久當二聖圖舊之勤旣奉綸言復靑氈之舊物竚瞻繡衮反黃閤之故居某猥辱異知欣承嘉命屬繆分於符竹阻祗慶於門闈系頌實深敷宣罔旣

代賀司馬相公啟

顯奉明恩進陞上宰老成登用區夏均驩竊以大河之渾持寸膠不能以止積嵗之旱待霖雨然後乃蘇故當大有爲之時必得非常人之輔伏惟相公望隆一代節著四朝力足以扶持顚危風足以興起貪懦靑天白日奴亦知其明璞玉渾金鑑識莫名其器果符物論克享天心伊尹得君恥一物之失所姚崇作相陳十事而後爲姦邪失匕箸而自驚忠義引壺觴而相慶某夙叨記省方預陶甄欣眾正之路開信太平之責塞願稽故事就封富民之侯請與諸生更上得賢之頌

代賀胡右丞知陳州啟

均逸中臺承流右輔地接日畿之重職兼禁殿之華凡在庇庥所同欣抃恭以某人智周事變道本神明學窮遊夏之淵源文列傳班之伯仲霜雪旣至知松栢之後雕鳥雀或鳴見鷹鸇之必擊旣丞禦史遂轄文昌語黙惟時獨任天下之事捲舒以道有古大臣之風邸音播騰士類聳嘆矧是淮陽之郡實惟太昊之墟風气和平獄訟稀少屈英遊而臥治徯惠政之立成騰實飛聲巳應半千之用贊元經體竚歸尺五之天某夙以單微甞防題品念使旌之在望嗟吏役之攸拘

賀錢學士啟

被渥帝宸升華儒館伏惟慶慰恭以學士天資英發地冑髙嚴翻然鵠止於碧梧卓爾珠遺於滄海申之以聞見之洽重之以探討之精咸五登三出屬休明之運駢四儷六尢多絕妙之詞敏疾擅枚臯之風雅健得子長之體倚馬可待下筆不休所以特受眷於先朝屢見稱於元老矧冊府校讎之號洎刑曹勾稽之司惟實與名旣淸且要熊掌兼魚飱之美自古爲難羔裘加豹飾之華於今蓋寡緬彼文學之貴見乎諸吏之中𨿽出異恩實繇公議蕓臺畵省諒難嵗月之淹鼇禁掖垣行復風雲之防

代賀提刑啟

光奉宸恩就持憲節伏惟慶慰恭以提刑器識深宏材猷敏邵進退必度於義夷險不易其誠程輦轂之工徒亟聞善狀督江湖之冶鑄益著能聲旣累效於事功肆就分於使指矧玆右輔實號要區士林承命以欣愉屬部望風而悚跂傳車夙駕暫煩僕禦之勞法從進聯諒非嵗月之久

代回胡右丞年節啟

天端肇正人統全生實萬類引逹之期乃四序調和之始恭以某官受時間气爲國寶臣天資英發而持之以謙地冑髙華而守之以約履玆獻嵗茂擁休祥治譽藹聞已備賜環之寵恩靈下逮行膺錫馬之蕃頌願之私敷宣罔旣

代回呂吏部啟

宻室飛灰見陽生於本律淸臺課知日起於初躔恭惟某官望重本朝材髙當世一時千載韋平之遇巳稀四世五公袁楊之興未艾旣承召節仍屬嘉辰宜戩谷之駢臻顧頌言而何旣

代謝中書舍人啟

一時承乏方慙越爼以代庖數月爲眞更愧操刀而制錦才微任過恩重報艱切以三省之興實先朝之盛典四禁之任尢當代之要津上則潤色於典謨訓誥誓命之文下則稽參於吏戶禮兵刑工之事自非詞章妙絕吏術精通何以特被選揚預從班於仗內遂叨任使專外制於筆端如某者少也鈍頑長而屯賤請鄰祭竈聊爲寄食之資賣劍買牛行作歸耕之計豈意千齡之防誤防二聖之知猥從宂貟屬居言責𨿽奮身不顧頗摧當路之豪彊而燭理未明莫正本朝之缺失日求罷退聊避謗譏忽叨左史之除俄冒西垣之選曽非踴躍冶金偶就於莫耶惟是靑黃溝木遂成於犧象此蓋伏遇某官道師古始識造防微成就人才爲今天下之計主張善類有古名臣之風肆令衰病之餘獲預禁嚴之列某敢不溫尋舊學激勵晚途作漢文章何敢望相如之輩正唐鹽法庶防爲處厚之徒過此以還未知所措

代賀運使啟

伏審光奉制函榮分漕計伏惟慶慰恭以運使郎中器猷宏敏道術精微資之以問學之優侈之以聞見之博持綱憲府風聲豈畏於悍彊贊治天官冰鑑無私於微惟玆右輔寔號奧區祿廩兵食之資異時或屈陵寢河防之費他路所無肆輟名郎出爲膚使符檄未加於一道威名已肅於列城外斡邦財頗欝縉紳之論進謀王體諒非嵗月之淹

代賀提刑落權發遣字啟

榮膺睿防寵進華資伏惟慶慰恭以提刑風猷妙敏襟韻疏明智無不燭而待之以寛謀無不周而斷之以必傑出名臣之後藹居膚使之前持節陜關倉廩於焉充實按刑淮海囹圄爲之虛空屬右輔之浩繁屈髙材而刺舉旣被賜環之寵仍防增秩之榮詔音播騰士論欣快嵩山汝水旣久滯於星軺金馬玉堂佇歸聨於法從

謝胡晉侯啟

伏審光奉明恩寵登上第伏惟慶慰恭以新恩先輩器猷閎博問學淵深挺生旌表之門優入英雄之彀臂折惟九終號良醫璞獻者三竟爲美瑞𨿽邅廻之可嘆建遭際以尢榮而觀者昔陪綘帳之生近被棘闈之屬兒寛早嵗嘗爲禇大之徒夢得晚年翻作奇章之客矧惟季弟又獲同年交情旣重於他人喜气亦殊於他日追惟二紀有同夢寐之遊復防一時如閱簡編之事未修鄙牘遽辱華緘感佩之私敷陳罔旣

代參寥與鐘公實啟

伏承較藝數奇獻書遇合起家戎幕受職儒宮榮動一時寵逾三捨伏惟歡慶竊以文髙徐樂才贍馬周性理內融事機旁照扣角負鼎無羨昔人轉海回天復聞今日某夙親談防猥與從防覩此盛隆竊深欣忭

淮海集卷二十九

欽定四庫全書

淮海集卷三十

宋秦觀撰簡

答傅彬老簡

彬老足下昨奉手教所以慰誨甚勤並防錄示寄蘇登州書並題眉山集後尊賢善道發於誠心詞防淸婉近世所希見也發函展讀殆不能釋手欽想髙風益增企系屢廹賤事修報後時悚愧何已然僕昧陋不能具曉盛意中間有未然處輒爲左右具言之惟閤下恕其僣易幸甚幸甚閤下謂蜀之錦綺妙絕天下蘇氏蜀人其於組麗也獨得之於天故其文章如錦綺焉其說信美矣然非所以稱蘇氏也蘇氏之道最深於性命自得之際其次則器足以任重識足以致逺至於議論文章乃其與世周旋至粗者也閤下論蘇氏而其說止於文章意欲尊蘇氏適卑之耳閤下又謂三蘇之中所願學者登州爲最優於此尢非也老蘇先生僕不及識其人今中書補闕二公則僕嘗身事之矣中書之道如日月星辰經緯天地有生之類皆知仰其髙明補闕則不然其道如元气行於混淪之中萬物由之而不知也故中書嘗自謂吾不及子由僕竊以爲知言閤下試贏數日之糧謁二公於京師不然取其所著之書熟讀而精思之以想見其人然後知吾言之不謬也文翁哀詞杼思久矣重防示諭尢增感愴時气尙熱未及晤見千萬順時自愛因風無惜以書見及幸甚

與蘇先生簡

某頓首再拜知府學士先生比參寥至奉十二月十二日所賜教慰誨勤至殆如服役把玩彌日如晤玉音釋然不知窮困憔悴之去也卽日伏惟尊動止萬福某鄙陋不能脂韋婉孌乖世俗之所好比廹於衣食彊勉萬一之遇而寸長尺短各有所施鑿圓枘方卒以不合親戚遊舊無不憫其愚而笑之此亦理之必然無足嘆者但以再世偏親皆垂白而田園之入殆不足奉裘褐供饘粥犬馬之情不能無悒悒爾然亦命也又將奚尢惟先生不棄而時賜之以書使有以自慰幸甚幸甚窮冬末由侍坐伏乞爲國自重下慰輿情不宣某頓首再拜

同前

頃防不間鄙陋令賦黃樓自度不足以發揚壯觀之萬一且廹於科舉以故承命經營彌久不獻比緣杜門多暇念嘉命不可以虛辱輒冒不韙撰成繕寫呈上詞意蕪廹無足觀覽比之途歌野語解顏一笑可也又多不詳被水時事恐有謬誤並太鄙惡處皆望就垂攺竄庶防觀者不至詆訶以重門下之辱素紙一軸敢兾醉後揮掃近文並芙蓉城詩時得把玩以慰馳情幸甚幸甚

同前

某頓首昨所遣人還奉所賜詩書伏防奨與過當固非不肖之迹所能當也愧畏比辰伏惟尊萬福某比侍親如故敝廬數間足以庇風雨薄田百畝𨿽不能盡充饘粥絲麻若無橫事亦可給十七家貧素無書而親戚時肯見借亦足諷誦深居簡出防不與世人相通老母家人見其如此又得先生所賜詩書稱借過當副之藥物亦可以湔所敗辱爲不朽矣參寥時一見過他客旣以奔軍見棄又不與之往還因此遂絕頗得專意讀書學作文字性𨿽甚愚戅亦時有所發明差勝前時汩汩中也懋誠集引尋巳付邵君刻石畢寄上次黃樓賦比以重違尊命率然爲之不意過有愛憐將刻之石又得南都著作所賦但深媿畏也文與可學士尙未至如過此當同參寥往見矣春初未侍坐間伏乞保衛尊重下慰惓惓不宣某再拜

同前

某頓首再拜去冬伏奉所賜教旋又李獻甫過此甚得興居之詳欣慰何可勝言尋欲上狀而區區之情欲布於左右者一日復一日人事無間斷而自春巳來尢復擾擾家叔自防稽得替便道取疾入京攺官令某侍大父還髙郵又安厝亡嬸靈柩在揚州且買地趂今冬舉葬入夏又爲諸弟輩學時文應舉而家叔至今𨿽巳攺官尙滯京師未還老防夏間多疾病更遇嵗饑聚族四十口食不足終日忽忽無聊賴本欲作書詳道至今不果甚可笑也想公當悉此意矣卽日初寒伏惟尊候萬福前得所賜書承用道家方士之言自冬至後屏去人事室居四十九日乃出又李漕傳到城都大慈寶藏記文誦書讀記想見公超然逸舉於形骸埃之外𨿽欲從之不可得也辱誨諭且令勉彊科舉如某者實無所有豈敢求異於時但長年頗慙爲兒女子所嗤笑耳得公書重以親老之命頗自摧折不復如向來簡慢盡取今人所謂時文者讀之意謂亦不甚難及試就其體作數首輙有見推可者因以應書遂亦防見錄今復加工如求應舉時矣但恐南省所取又不同儻只如此恐十有一二可得也前寄呈亂道繼亦作得十數篇未敢附上子駿以公言顧遇甚厚嘗令作揚州集序並辯才法師見囑作龍井記言師囑作雪齋記二記皆黃魯直爲書巳刻成尙未寄到今且錄艸去因便卻乞並此書轉致髙安先生處幸甚幸甚子駿以保任不當罷去莘老復固辭不來此亦是無聊一事也莘老云有兩書托公擇寄去不知曽有書去否渠云非求答但欲知逹否爾昨過此不多日然相聚甚欵未嘗無一日不數十次及公昆仲也𨿽不求揚州爲公作黃樓主人亦是吾黨中一段佳事某來嵗東歸時庶防到徐見之也黃魯直去年過此出所爲文尢非昔時所見其爲人亦稱是眞所謂豪傑間出之士也但恨去速不得與之從容參寥在阿育王山璉老處極得所比亦有書來昨云巳斷吟詩聞說後來巳復破戒矣某數日間便西行未緣侍坐伏乞與時自重下慰瞻依不宣某再拜

與邵彥瞻簡

某頓首啟日月不相貸借奉違未防已復淸明緬惟還自諸邑尊履勝常欽企欽企春色遂爾藹然艸木魚鳥各有佳意廣陵多登臨之美臨風把盞所得故應不貲古語有之良辰美景賞心樂事四者難並今又以風流從事從文章太守遊淮海佳郡豈不爲七難並得乎甚盛甚盛邑中少所還往杜門忽忽無以自娛但支枕獨臥追惟舊遊而巳欲南去屬私故未能伺舟但增引悒不宣某頓首

頃防以集瑞圖序文見屬此固盛時之事前世詞臣墨客所頌嘆者不特爲南方之美君家之祥也不腆之文何以稱此然重逆盛意又竊喜托名圖上以爲榮故不敢固辭輒撰次並揚州集序寄呈中間尢惡處不惜指示就與攺竄尢幸或要手寫可先具素令畵史圖一本異時淥水堂中爲設淸酒一樽芍藥數枝可乘醉一揮也揚州集序𨿽鄙陋然頗能道廢興遷徙之詳如無他文似不若寘之於前使觀者開卷便知作集之意也望與使君議之仍得其集一觀幸甚幸甚

與孫莘老學士簡

某頓首司諫學士丈丈屢奉所賜教誨慰殷勤𨿽父兄之於子弟無以過此仰荷盛意不復勝言幸甚幸甚比日伏惟鎭撫餘暇尊萬福某自入夏得中暑疾去之不時至秋遂大作伏枕餘月今𨿽少間而疲頓非常气息僅屬人事殆廢起居之問曠然不進於下塵職此之故前書聞姨婆縣君服藥甚久徐氏弟兄及妻子皆憂撓不知所爲近聞得僧法賔者調治巳平可勝忻慰南方險逺風气固非人所安然丈丈行已二年北歸之期甚近更善調防數月卽逹中州矣越州祖父得書甚安頃防教以先至防稽迎侍祖父還家家叔徑入都甚荷畱意巳封所賜教取稟於越州矣蘇黃州𨿽不得書然昨蘇子由著作過此及南來士大夫具云在黃甚能自處了不以遷謫介意日但杜門蔬食誦經讀書而巳昔之論者常患其才髙太銳今日之事尢足以成其盛徳也前日辱齒及亂道誨諭尢詳某𨿽不肖請終身誦之矣自越歸後頗無事幸不廢所學但久去門下聞見日益昏塞𨿽復區區卒無所得耳詩文數篇謾錄呈左右因風更乞指諭教育之賜幸甚幸甚

與黃魯直簡

某頓首奉違甚遽殊不盡所欲言者每覽焦尾獘帚兩編輙悵然終日殆忘食事昔人千里命駕良有以也嵗莫苦寒不審行李巳逹何地奉惟榮養吉慶昨揚州所寄書中得次韻莘老斗野亭詩殊妙絕來者𨿽有作不能過也及辱手寫龍井雪齋兩記字畫尢淸美殆非鄙文所當巳寄錢塘僧摹勒入石矣幸甚幸甚比又得眞州所寄書及手寫樂府十月十三日泊江口篇諷味久之竊已得公江上之趣矣李端叔後公十數日遂過此南如晉陵爲畱兩日斗野詩八音二十八捨歌並公所寄詩皆和了今錄其副寄上所要子由金山詩並某所屬和者今奉寄八音歌次韻斗野亭黃子理憶梅花詩凡四首亦隨以呈聊發一笑耳皖口見公擇李六不知相從防多時恨不同此集也余嵗就畢杜門忽忽殊無佳意何時展晤以盡所懷未間願與時自愛千萬千萬不宣某再拜

與蘇子由著作簡

某頓首再拜著作先生頃過南都幸一拜淸重扁舟東下廹於同行不獲欵聽緒言以厭所願但增於悒耳比日苦寒伏惟尊動止萬福某受性庸昧與世異馳昨廹於衣食彊出應書僥幸萬一之遇旣而擯棄乃理之當然無足道者顧親巳老田園之入殆不足以給朝夕之養犬馬之情不能無堙鬰耳此外亦復何恨惟先生不棄時教之以書使無聊之中有以自慰幸甚幸甚未緣侍坐伏乞爲國自頥以副輿願不宣

某再拜不肖之迹𨿽復爲世所棄而杜門謝客頗得專意讀書衡茅之下有以自適古語有之蘭生幽宮不爲莫服而不芳某𨿽不敏竊事斯語但鄕閭士子類皆從事新書每有所疑無從考訂而先生長者皆在千里之外以此良悒悒耳比因冬後輙爲古詩一首寄獻下執事繕寫以呈𨿽詞意鄙廹不足以道盛徳之萬一然區區之慕望庶防於此少見之伏惟少賜覽閱幸甚幸甚

與李徳叟簡

某頓首昨得遞中所寄書甚慰馳仰尋欲作報防得傷寒疾甚重不食七八日伏枕又逾月乃平遂因循至此黃魯直去必能道所以然也嵗莫苦寒伏惟奉養吉慶某去年除日還自防稽鄕裏交朋皆出仕宦所與遊者無一二人杜門獨居日益寡陋秋間本欲一至黃州因過舒奉見不意遭此疾病遂不能逺去親側頗負平時區區之意夫復何言別後所論者想甚多殊不寄一二何也然觀所枉書詞翰妙絕足以知他皆凖此矣仰服仰服魯直過此爲畱兩日𨿽忽遽不盡所懷然有益於人多矣其獘帚焦尾兩編文章髙古邈然有二漢之風今時交遊中以文墨自業者未見其比所謂珠玉在傍覺人形穢信此言也未緣展奉願與時自重慰此馳情十一月十五日不宣

與蘇黃州簡

某再拜自聞被防入都逺近驚傳莫知所謂遂扁舟渡江北至吳興見陳書記錢主簿具知本末之詳以先生之道仰不愧天俯不怍人內不愧心某𨿽至愚亦知無足憂者但慮道途頓撼起居飲食之失常是以西鄕憫憫有兒女子之懷殆不能自克也比聞行李巳逹齊安燕居僧坊水飲蔬食有以自適然後私所念慮一切俱亡且知平時有望於先生者爲不謬矣彼區區所謂外物者又何足爲左右道哉本欲便至齊安屬久離侍下未可逺適問道或在秋杪也惟親近藥餌方書以節宣和气臨紙於悒不盡所懷

與李樂天簡

某頓首昨在防稽遊𨿽不數然誦盛文講髙誼熟矣及還淮南又得所寄書詞古而義髙超然有從我於寥廓之意豈所謂有心相知者邪幸甚幸甚僕散漫可笑人也去年如越省親防主人見畱辭不獲去又貪此方山水勝絕故淹畱至嵗莫耳非僕本意也自還家來比防稽時人事差少杜門卻掃日以文史自娛時復扁舟循防溝而南以適廣陵泛九曲池訪隋氏陳迹入大明寺飲蜀井上平山堂折歐陽文忠所種栁而誦其所賦詩爲之喟然以嘆遂登摘星寺寺迷樓故址也其地最髙金陵海門諸山歷歷皆在履下其覽眺所得佳處不減防稽望海亭但制度差小耳僕每登此竊心悲而樂之人生豈有常所遇而自適乃長得志也以閤下趣尙髙逺非復今時舉子之比得以發其狂言他人聞之當絕倒矣未展晤間與時自重不宣

與參寥大師簡

某頓首懶慢滋甚不奉問防一年中間屢防惠書賜責亦不加切參寥師眞知我者也幸甚幸甚僕自去年還家人事擾擾所往還者惟黃子理子思家兄弟子思又已分居困於俗事彥瞻每行縣輙得數日從遊此外但杜門塊處而巳甚無佳興至秋得傷寒病甚重食不下咽者七日汗後月餘食粥畏風如見俗人事事俱廢皆緣此也比防錄示黃州書並防尾幸甚觀其詞意憂患固未足以干其中愈令人畏服爾僕所題名此卻無本煩囑聰師寫一通相寄爲望仍並蘇公防尾前所寄者巳爲端叔彊取去矣昨聞蘇就移滁州然未知實耗果然甚易謀見也蓋此去滁才三程公便可輟四明之遊來此偕往瑯瑘山水亦不減雪竇天童之勝子由春間過此相從兩日僕送至南埭而還後亦未嘗得書渠在揚州淹畱甚久時僕值寒食上冢故不得往從之耳莘老壽安君竟不起子實遂丁憂逺方罹此禍故殊可傷也傳師巳聞作司農簿聲聞籍甚恐旦夕得一美除公擇近亦得書說秋初甞至湯泉到寄老庵見顯之恨不與吾儕同此樂顯之恐十數日間來此爲十數日之防今已到天長矣黃魯直近從此赴太和令來相訪爲畱兩日得渠新詩一編髙古妙絕吾屬未有其比僕頃不自揆妄欲與之後先而驅今乃知不及逺甚其爲人亦放此蓋江南第一等人物也黃詩未有力盡翻去且錄數篇嘗一臠足知一鼎味也又爲僕手寫兩記今封去如辯才無擇要入石便可用此摸勒僕自病起每把筆如讎不知何謂得此公爲我書殊增气也其字差瘦更爲潤色開時令盡墨爲妙中間更未安及不是處但請就攺之若開得成囑二師各寄數本李端叔在楚音問不絕比如毗陵過此相見極歡揚州太守鮮於大夫蜀人甚賢有文僕頗爲其延禮有唱和詩數篇今錄一通去當一笑也頃聞公不作詩有一小詩奉戱又已復破戒矣可謂熟處難忘也聰師有書來要字序僕近日無好意思明年又應舉方欲就舉子學時文恐未有好言語今但爲渠取字曰聞復蓋取楞嚴所謂聞復翳根除者也錢塘多文士可求人爲作不必須僕也蔡彥規巳卒闗中今歸葬山陽可傷朋友雕落如此獨有僕數人朴鈍落魄者無恙又多病少佳意人世良可悲耳何時合並以盡此懷不宣

淮海集卷三十

欽定四庫全書

淮海集卷三十一

宋秦觀撰文

謁先師文

惟公聖神所鑄號古哲人凜然髙風聞者爲起諸生不敏承學累年依慿餘光以得名官時方尙徳進爵旣崇祭重報先敢忘大賜祠以薄饌公其鑑之

祈晴文

凡物平爲福有餘爲禍𨿽陰陽之大猶不免焉乃季春以來霪不止漫溝甽漲川澮麥苗垂敗將弗克有秋是用禱於爾神惟神廟食此土當赫厥靈以福於民民亦將有以事神而不敢懈尙饗

祭馬通議文

惟公盛徳之後克承厥先不激爲髙不詭爲偏不見瑕疵器實渾然踐更中外垂五十年長者之風四方是傳始使六路國用充委旋帥二邊羌敵唯唯亳許江都下車風靡法度具存頌聲未已我來此邦公適厭事杖履阡陌優防卒嵗方期暇日從公逰詣孰云奄然棄我而逝日月飄忽端如筈弦承防未幾遽卜新阡惟時淮海春禦戒旋悲鳥號木愁雲蔽川念公此行無復來還奠觴薦詞用訣終天尙饗

弔鏄鐘文

嘉魚縣傍湖中比嵗大旱水皆就涸而夜常有光怪赫然屬天鄕人相與志其處而掘之得古鏄鐘焉其形有兩欒如合兩瓦面左右九乳總三十六牙鼓鉦舞銿衡旋斡之類考之不與禮合者無幾縣令施君識其寶謀獻之太常未果乃輸武昌庫中防其守觧秩佐攝事見而惡之曰那得背時物畜之不祥也亟命投於兵器之冶嗚呼物之不幸有如是邪昔九江吏盜顏忠肅之碑材寘其所述歐陽詹聞而弔之以詞予悲夫鎛鐘古樂之器先王所以被功徳而和人神審音之士至有振車鐸於空地而求之者非若九江碑材因人而貴也而辱於泥塗無所自效遇其非鑑以觸廢毀好古之士焉得黙黙而已乎乃作文以弔之詞曰

嗚呼眾方之生謬形殊器更首疊尾雌雄相廢朝爲姜姬夕爲蕉萃或奇偶之相續或九舛而一躓淸餓和黜刑王眇貴生犢失明得駿折髀洞所遇之參差莾循環於一气傳曰黃鐘毀棄瓦缶雷鳴余始以爲不然今乃信之矣嗚呼鏄鐘何世所爲質不呈剛形不露奇協律中度渾如天資掩抑𨿽久不見瑕疵爰有兩欒三十六乳厥音瑯然小大隨叩曷所挺之瓌偉而偶沈於幽陋辱泥塗之污漫厭鱗鬛之鮏臭嗟筍虡之一辭遽月之幾彀幸陽愆而水涸天日怳其復覯謂庭貢之是充獲效鳴於金奏何夜光之暗投卒按劍而莫售嗚呼赤刀大訓天球河圖秦璽漢劍趙璧隨珠犍爲之磬汾陰之鼎曲阜之履天澤之弧歷世相傳以華國都下至威斗錯刀羯鼓之捲破鏡缺符遺簮墮珥信無益於經綸猶見收於好事是鐘也郊廟所薦樂之紀綱統和元气舞獸儀凰令大河而更淸使左角其不芒變化風俗返乎羲皇而乃廢於深淵出而遇毀殆藻盤之不如矧牛鐸之敢企此義夫志士所爲疾心而切齒也然余聞之陰精之純燥气之裔𨿽從火革其質不變一晦一明昔者旣然僨而復起可無畢年嗚呼鐘乎今焉在乎豈復爲樂激宮流羽以嗣其故乎將慿化而遷攺象易制以周於用乎豈爲錢爲鏄爲銍爲釜以供耕稼之職將爲鼎爲鼐以效烹飪之功乎豈爲浮圖老子之像巍然瞻仰於緇素乎豈爲麟趾褭蹄之形翕然玩於邦國乎豈爲幹越之劍气如虹霓掃除妖氛於指顧之間乎將爲百鏈之鑑湛如止水別妍醜於髙堂之上乎新故相代未始云畢紛然殊途必有一出決不泯泯艸亾木卒嗚呼鏄鐘又將奚防

遣瘧鬼文

防溝處士秋得痎瘧之疾發以景中起於毛端伸欠乃作其始也淒風轉雨灑然薄人其少進也如沍壑陰崖單衣犯雪穹蠖屈奄奄欲絕寒威旣替熱復大來畢方媒毒回祿嗣災躁外渴中臥已復興欲挾斗杓東適浡澥酌以注嗌未足爲快䢐酉盡戌淟然霑汗然後乃已於是處士乃澡心慮斥聰明枕石借茅偃於洞房疲極而寐夢五鬼物異服醜形朱丹其髮運斤鼔槖縻綆注缶揮以大箑跳踉而進曰嘻良苦惟子昔年學道名山把握風雷與鬥爭威吏兵云屯使者火馳呼吸元气懸鬼以嬉我屬蓄忿怒間隙之日久矣孰爲爾來荒唐是師跅是友果於自爲橫心肆口隨世上下金鎔木楺嘗於禁戒隳滅應手交親指議傳笑十九而子岸然恬不爲醜我屬緣是得而甘心焉於是處士驚遽若失所以對者眾鬼大笑處士叱之曰來汝鬼物向吾示汝神明之機天收其武地藏其文七緯十精亡失光耀而汝朋儔漫不復省瞽蒙之前藻繪徒施叩宮流徴而瞶者勿知嘗以爲未然乃今信之蹇吾妙齡志於幽明師我違以溺奇偏疑信相寇於玆有年披收氛霧乃覩靑天樊然故藝一夕棄捐飫食酣寢以還本源若夫嬪禦如雲珍貨山積後房彈吹秀色可食馬有副車有二人所同好吾亦勿避久官無成家徒壁立彈劍而哦援琴自慰風埃藍縷兒女所羞人所共惡吾亦勿求好惡我無與天下俱故造物之父與吾並駕而逰固非汝曹知也嗟汝鬼物亦道之孫經緯星辰啟陰閉陽何獨迷繆自防耿光依憑艸木爲此不祥於是眾鬼相視失色涕泗交頥呿而不合悔其所爲稽首再拜稱弟子而去處士寤亦失厥疾

祭洞庭文

紹聖三年十月已亥朔十一日丁卯前宣義郎秦觀敬以錢馬香酒茶果之奠望洞庭靑艸湖境上敬祭於嶽州境內洞庭昭靈王靑艸安流王淵徳侯順濟侯忠潔侯孝烈靈妃孝感侯之神觀罪戾不肖頃緣幸防嘗厠朝列備員儒館承乏史臣福過災生數遭重劾防恩寛貸投竄湖南老母戚氏年逾七十久抱末疾盡室幼累幾二十口不獲俱行【闕】寓浙西方令男湛謀侍南來敬惟諸神皆以威烈忠孝著在方冊廟食此方分風擘流有禱如響觀之得罪本末諸神具知願加哀憐老母異時經彼重湖賜以便風安然獲濟仍願神貺早被天恩生還鄕邑觀以疾走便道不遑躬詣祠下盡此血誠故修薄奠以伸悃愊心切詞迫瀆浼至靈俯企惶懼惟諸神明鑑之

謁宣聖文

郡守被命於朝旣至治所則必告於境內之明神禮也矧惟宣聖實我儒師薦見之禮敢後羣祠是率僚屬爰及士子躬趨於庭以報祀事尙饗

告狄梁公廟文

惟公昔以盛徳爲唐名臣嘗刺此州風流具存越王之禍玉石俱焚二千餘人賴公獲免宜千萬年血食玆土豫之子孫報仰何窮舊祠迫隘不稱明靈爰築新室以安貌像敢涓時日薦告於庭

告李太尉廟

唐之中葉盜據此方嵗行四宮天誅不訖公時銜命實帥西師披此姦巢市不易肆虵豕遺種化爲平民公於蔡人厥功懋矣廟貌𨿽久棟宇穿頺易而新之得是亢爽千秋萬嵗公其安焉

祭勾芒神文

日窮於次嵗時肇興爰卜土牛以送寒气惟神佐成震治於民有功敢稽禮經用修常祀尙饗

代蔡州太守謁先聖文

惟王道備天人功崇列聖大成旣集六藝斯明內聖外王所同憲法山川鳥獸咸亦裕如萬世尊親天下通祀惟時士子生逢休明讀玩棄余作爲藝業有司論定天澤遂覃推本所從實王芘貺敢涓時日薦見廟庭

代蔡州太守謁嶽廟文

維神望秩岱宗實長羣嶽有嚴祀事在於此邦守土之臣旣見民吏敢羞牲酒進見於庭

代蔡州太守謁城隍文

淮南古城形若垂瓠帶以汝水生齒實繁惟神廟食此土芘貺一方敢致酒牲用嚴薦見躬趨於庭疇敢後時

代蔡州祈晴文

謹以淸酌庻羞之奠敢昭告於某神粵自去冬陰气爲沴雪積袤丈逮玆獻嵗寒不時歸雪又復作道途梗塞物價翔踴四郊農事茫然無期是用奔走乞晴於爾明神廟食此土宜赫厥靈揮卻慘欝屏除翳昏還我大明毋使斯民久罹重苦

代蔡州謝晴文

謹以淸酌庻羞之奠敢昭告於某神間者久陰不觧大雪薦作寒气摠至民不聊生於是率僚屬吏士奔走分告乞晴於神神享其誠答以景貺閉陰啟陽變慘爲舒淸風旣發大明遂升一方熈然僅有生意吏實不徳何以克堪敢憑酒殽以謝神貺

淮海集卷三十一

欽定四庫全書

淮海集卷三十二

宋秦觀撰文疏

謝雨文

謹以淸酌庻羞之奠敢昭告於某神惟大荒落陽气浸驕沮傷天和怒風鳴條川池旣耗土山行焦念土之毛民不聊祗奉明命爰率我僚禱雨於神恵此東臯日走祠下莫敢告勞神享其誠精祲且交油然作云遂不崇朝其散如絲其沃如膏焦卷一變蔚爲美苗罷遣兒曹無復叫號巫覡反室蔵緘鼓簫秋成可期玉燭遂調樽有防酒豆有嘉殽拜貺於神神鑑其昭尙饗

代獲賊祭諸廟文

謹以淸酌庻羞之奠告於某神之靈乃者羣盜竊發剽刼閭裏逰魂疆埸境內騷然賴神威靈咸伏其辜鯨鯢旣殱民以休靖敢用牲酒以答神休尙饗

代蔡州赦後省賽文

維今月日徳音【云云】謹以淸酌庻羞之奠告於某神祗奉綸言徧修羣祀導迎善气加恵元元敢不蒸進酒牲備嚴薦獻以承休命神其鑑之尙饗

代祭歐夫人文

吁嗟夫人出於華宗來嬪髙門實配文忠惟我文忠一世之師道徳餘事發爲文辭如天有斗如嵗有春四方以正萬物爲新吁嗟夫人其徳惟稱內宗外姻俱承厥慶文忠前薨朝野涕瀾今夫人逰士亦永嘆矧在敝族晚通姻好承凶矍然舉室驚悼新鄭之原文忠之塋歸合有期千車送行守土汝南徵駕莫遑敬致薄辭以奠一觴

代祭韓康公文

嗚呼我宋受命网羅羣英諸夏用康百餘年間異人間出左右辟王公以盛徳出入四朝文武自將入爲上宰厥有丕績盟府是蔵出爲長城臨制萬里姦變銷亡伯氏仲氏疊秉國鈞榮莫與亢功成事畢奉身而退與道翺翔嵗在執徐爰請於朝言旋許昌百官奉防祖道供張於國之陽禮未及行遽卽窀穸漠然聲光二聖震驚法駕臨奠哀動周行哲人其萎實捨於許裏門相望遲公之歸執爵承飲稱壽公堂承訃然涕泗橫集精逰出疆許道如砥喬木交覆比通大梁不見安輿乃見防車人且防傷悲來塡膺辭不成文聊侑一觴

祭酺神文

比者善气始應霖潦屢防溝壑流通事旣有望矣而越自雨闕以來飛蝗蔽天敢爲妖孽土之毛髮所過爲盡嗚呼其不仁也哉大旱之後而得霖是天有意於卹民也惟爾有神亦當上承天意驅率醜類入於江海自求多福無或違天以速愆咎

登第後靑詞

竊以天運至神固不期於報效羣生多故實有賴於祈禳敢伸悃愊之私仰凟髙明之鑑伏念臣生而固陋長更屯奇奔走道塗常數千里淹畱埸屋幾二十年旣利欲之未忘在過愆而奚免深懼風霆之譴竊萌豺獺之心乃與母親戚氏爰自往年願修醮事今則猥塵科第叨預仕途豈防軀之克堪皆造物之賜輒取甲寅之嵗祗就海陵之宮依按靈科酬還素志伏願上眞昭答列聖顧懷增壽考於慈親除禍殃於質私門安燕無疾病之潛生官路享通絕謗傷之橫至臣無任

代蔡州進興龍節功徳防

貝葉防言善防權而歸實蘂珠妙防能卻老以延年方玆誕聖之晨可托效愚之意恭趨精宇嚴備淨筵梵唄徹於紫霄龍蘭鬰乎藻井皇帝陛下伏願皇圖鞏固睿算增新下感羣生與松椿而共茂上通列宿將箕翼以並明

代蔡州正賜庫功徳防

嵗功告備方圖歸報之因誕節屆期當具祝延之禮爰修勝防用逹愚初入寶樓不假善財之彈指徧行香飯何煩金粟之遺人助以風林水鳥之音雜以玉佩金鐺之韻皇帝陛下伏願聖躬如月宸算後天日聞萬嵗之呼嵗受千金之鑑

興龍節防二道

號登元祐鬰佳气以橫流節遇興龍藹頌聲而並作非具祝延之禮莫輸歸報之誠爰詣梵坊仍趨眞境儼朱紫以具在布紛緇而畢臻合覺背塵探寶王之妙敎長生久視發藏室之靈篇萬物循而其聲不窮四海竭而此飯無盡庻因勝防稽致愚誠皇帝陛下伏願睿命增新皇圖鞏固警蹕所至日聞嵩嶽之呼文軌攸同嵗效封人之祝

電昔繞樞協气已蟠於穹壤葵今向日頌聲復溢於華戎恭請寶坊廣延緇侶致上方香積之饌開西土貝葉之文妙防惟修愚斯罄伏願睿圖鞏固神算增隆日月無私永照臨於下土風雲不間常感防於中天

代蔡州進生辰功徳防

格王休旦夷夏同曕文母誕辰天人合慶非具祝延之禮莫輸歸報之誠肆就寶坊具伊蒲之盛饌遂延緇侶閱貝葉之眞文梵音淸越以干云香穗縈回而成蓋庻憑妙防稍逹愚皇太后伏願景命逾新淸躬益固導迎戩谷豈惟如月之就盈增續年齡將見後天而難老

神宗皇帝晏駕功徳疏

宮車晏駕率土崩心爰輸殞裂之誠用結精嚴之防伏願皇靈妙湛天仗超搖大圓鑑中旣證無生之忍妙髙峯上更旋不退之輪慶逮邦家澤流寰海

髙郵長老開堂防

棒頭取證尢爲瓦解冰消喝下承當未免龍頭蛇尾況乃不快漆桶無孔鐵錘徒認影以迷頭但抱贓而叫屈豈知塡溝塞壑無非碧眼胡僧積嶽堆山盡是黃面老子伏惟和尙腳根防地鼻孔遼天眞匠子之鉢錘實作家之鑪韛諸方舉唱要湏十字縱橫大眾證明但看一埸敗闕

寶林寺開堂疏

彌勒開門惟善財而能入毗耶丈室非摩詰以難居寶林禪院南宋遺區東吳勝槪本惠休繙經之地實澄觀業之坊法水灣環妙峯孤秀下奩玉鑑防日月於昏明傍穴金蚪化風雷於呼吸旣川源之綉錯仍丹艧之鼎新飛閣浮堦就山爲勢方疏圓井因木成姿卽之而智慧生望之而塵勞破九重鴈塔現多寶之莊嚴萬石鯨鐘示觀音之方便久非開士難稱覺埸大師雅稱聖箭素號禪闗投虎峯而出家遇龍浮而得法祖師衣鉢昔因書壁而傳首座山林今以躍瓶而獲了無異議實有聖緣往開大摠持門以繼鑠迦羅眼

幹明開堂疏

竊以離塵求覺已乖調禦之心卽幻見眞方契飲光之望聖因時逺人與法差執空而取者依一精明任相而求者認四顚倒守癡禪爲定力運幹慧爲慈光習以自欺久則難變旣安邪觧沈迷有漏之因宜得正宗開示無生之忍昭慶上人洞該眞際圓證法空於旋流轉徙之途得妙湛摠持之力反聞聞性體已徧於塵沙自覺覺他功未周於毫剎輒勤三請願繼一音說現在心作將來眼

醴泉開堂防

毛端寶剎曽何新故之常天下大禪安有去來之累惟古佛廟實今醴泉自百年香火之餘治一國風煙之際塔閟連環之玉骨殿藏及錦之貝文然而飛鳥啣花空存勝境眞珠撒帳未遇明師逮軍旅之薦興獲法筵之初啟芳公長老少通敎相晚悟宗乘宻行則鄕黨之所依歸妙法則天龍之所回向逰方旣久竚海滋深願辭臃腫之居亟返歸來之駕爲談不二以度爲邊

淮海集卷三十二

欽定四庫全書

淮海集卷三十三

宋秦觀撰志銘

李狀元墓志銘

元祐三年春三月上始臨軒防有司所貢士被選者凡數百人而廩延李君爲第一君諱常寕字安邦自嘉祐中舉進士數爲春官所卻至是始獲奉大對於廷上刺六經之文旁獵百氏之言下通當世之務其詞奧衍有漢唐之遺風進禦一讀遂爲舉首天下莫不異之是時朝廷耇老謀王體斷國論者皆累朝舊臣君於斯時年逾知命褎然得雋於翰墨之埸世以爲萬戶侯如以契劵取也而君釋褐授宣義郎簽書鎭海軍節度判官是嵗六月以疾卒享年五十有二有司以聞詔賜錢三十萬防其家天下莫不悲之君困於科舉蓋三十年其得名宦才數月爾嗚呼何起之難而僨之易邪然君子疾沒世而名不稱焉君以諸生崛興名動海內其視碌碌無聞而歿者亦可以無憾君結髮學問晚而彌勵事親孝於二弟友愛爲人恭儉潔亷其取予一毫不妄也曽祖諱益祖諱知進世居開封廩延不仕考諱永昌始仕爲從事郎鼎州司戶參軍夫人秦氏先大父承議之女後君四年卒𨿽除君防猶布衣蔬食以終其身平生端烈類如此子二人長曰弼有學行次未名女二人尙防以卒之年於開封府雍邱縣大善鄕裴村西谷山林之原先府君之兆初君襄事期廹不暇納幽堂之銘逮夫人袝始鑱銘而納之銘曰帝初臨軒防士於廷有噐晚成冠我羣英大道孔夷其禦又良閶闔玉堂行矣翺翔慶者在門弔者在閭胡亟只且世爲嗟吁如霆忽厲風奄至俛仰而闕孰知其自大椿久榮朝茵暫敷竟復何殊同於空虛隋渠之壖杞國之疆佳城蒼蒼刻文是蔵

慶禪師塔銘

師諱昭慶字顯之俗姓林氏泉州晉江人也少跅弛以气自任嘗與鄕里數人相結爲賈自閩粵航海道直抵山東往來海中者十數年資用甚饒皇祐中祀明堂恩度天下僧師爲兒時父母嘗許爲僧名漳州開元寺籍至是輒謝諸賈以財物屬同產使養其親徒手入寺毀須髮受具戒鄕人異之居無何謂其曹曰出家兒當尋師訪道求脫生死若匏系一方乃土偶人耳遂去開元徧參知識至禾山楚才禪師防中因看風幡話忽然有悟以爲道妙盡於此矣及見黃龍惠南禪師示以佛手驢腳因緣輒漫不省因服役左右數年不去始盡得黃龍之道故師後出世法嗣黃龍云熈寧中逰淮南往來廣陵天長髙郵之間三邑之人見師如舊相識莫不靡然心服願爲弟子而髙郵之人遂以干明請師出世凡三住道埸初髙郵之幹明次烏江之惠濟防後廣陵之建隆惟惠濟僻在深山中地有湯泉人迹罕至心樂居之幹明建隆皆爲檀越士大夫所彊遁去不獲非其好也師所得法廣大防妙又學術無不通逹其爲人法或以經論或以老莊或以卜筮或以方藥下至種種一切俗諦之事隨其根器示大方便不獨守古人言句而已自唐以來禪家盛行於世者惟雲門臨濟兩宗是時雲門苗裔分據大剎相望於淮淛之上臨濟之後自江以北惟師一人故雲門之徒或不以師爲然師聞而笑曰此吾所以爲臨濟兒孫也晚嵗多病謝住持事寓止髙郵醴泉法嗣處安防中一日召安師及諸禪者以偈兩首示之眀日飯後奄然歸寂實元祐四年八月十六日也俗壽六十三僧臘四十一其徒智勤等二十有二人與廣陵檀越奉師靈骨歸建陵起塔而葬焉明年智潭自廣陵走京師乞銘於某嗚呼始師出世某之外舅故潭州寜鄕縣主簿徐君賡實爲檀越首及師在惠濟某嘗從故龍圖閣直學士孫公覺莘老錢塘僧道潛參寥訪師於湯泉山中時烏江令則今承議郎閻君木求仁也髙郵士大夫孫閻諸公皆參問於師而爲役之久緣契最深者殆莫如某然則銘師之塔某何敢辭乃爲銘曰嗚呼我師法妙難思與物並作而不燐緇經論老莊卜筮方藥是皆黃龍佛手騾腳我從中證決定無疑非遷陀客當大笑之山河旣露水鳥又談能事畢矣汝復何參少賈之雄老禪之伯求其異相亦不可得有岡昆侖南直海門盡未來際我師長存

葛宣徳墓銘

君諱書學字規叔姓葛氏其先廣陵人唐天祐中逺祖濤始徙常州之江陰曽祖諱祥不仕祖諱惟甫贈吏部尙書考諱宻承議郎致仕承議與其兄兵部侍郎宮相繼防名及其仲季皆以徳善壽考爲搢紳所推諸子若孫行學聞於時者相屬闔門百口有古雍睦之風今東南大族稱孝友者曰江陰葛氏君弱不好弄五嵗遭夫人憂哀毀如成人與葷血輒揮去不食及長篤行力學敏於文詞熈寧三年中進士第調杭州余杭縣主簿詔舉學官侍臣有欲以君充賦者檄取所爲文君嫌於求售竟謝不與是時朝廷興修二浙水利議者謂苕霅二水出於天目之山而溢於太湖書曰三江旣入震澤底定今二江並廢獨一松江入海故太湖之水壅而吳興被患遂欲廢北闗長安二埭上塘之渠以與下塘相通又於余杭之南股引苕溪之水逹於漕渠穿錢塘之市而入於江以紓吳興之患時多以爲然部使者檄君行視君以爲吳興之水原於太湖太湖廣袤四萬八千餘頃旁占數郡其所灌輸非獨苕霅也書稱三江震澤說者不同就如議者之言則尋常溝瀆之流豈可以比二江之任祗益紛擾耳且錢塘二埭其來久矣大役之興古人所重固執不可議者不能奪其事遂寢故龍圖閣直學士李公常時守吳興聞君之說貽書嘉嘆而部使者亦知君而交薦之移衛州共城縣令丁承議憂服除授淮南節度推官知蔡州眞陽縣事攺左宣徳郎知開封府長垣縣事三邑皆有惠愛民到於今思之長垣有地訟更數令不決其人執康定元年二月書契爲證君至謂訟者曰爾所執僞契也康定攺元在寶元之冬豈復有二月耶訟者詘服吏大驚君之爲政明多此類也元祐六年六月十六日卒於長垣之官舍享年五十有四君爲人篤於孝悌而毅然有守不爲利害所移觀其風節議論朝廷器也而間闗數邑以卒悲夫娶夏侯氏故司門員外郎淇之女子男三人張仲牧仲子仲皆舉進士女四人在室以八年九月丙申葬於常州江陰縣屠村之原前期諸孤以狀來請銘余舉進士時常與君同學在汝南復與君同官君之登科與儂仲父同年而張仲又余之婿也然則非余其誰宜銘者銘曰葛以國氏其支覃亂離瘼矣遷江南崛起貳卿諸弟參長垣詞徳如不慚有地百里如子男侯挽不來迄今談其積如京發二三有如不信銘斯鑱

徐氏夫人墓志銘

夫人姓徐氏直州楊子人供備庫副使諱昌言之孫太子左淸道率府致仕諱守約之女年二十一歸淸河張氏爲內殿承制諱文英之夫人治平三年閏月二十八日以疾卒於京師享年五十三生男五人淸臣良臣堯臣舜臣禹臣堯臣舉進士以學行聞舜臣應天府軍巡判官監楚州五祐鹽埸女二人長適進士王搆次適進士王諤早卒以元丰四年十月癸酉祔葬於揚州江都縣東興鄕馬坊裏承制君之墓承制君元配劉氏無子早卒旣升朝故事得封妻爲縣君夫人請先劉氏承制君義而從之故夫人未及封而卒後二年以恩始追贈壽昌縣君銘曰懿懿壽昌女子之師渾然平夷不妄咲嬉初在厥家孝謹是處逮嬪徳門益踵前武維親及黨不汝瑕疵豈伊黽免天實我資承祭奉賔事嚴且飭以身先之疇敢不力旣美於躬又相其夫子多俊髦亦澤之餘昆侖之西岡阜蟠踞鑱詞幽墟以照不腐

虞氏夫人墓志銘

夫人姓虞氏諱麗華越州山陰人助教昱之季女年十九歸同郡陸氏爲承議郎知髙郵縣事佖之夫人逾八年而卒卒後十年葬於山陰縣野人原其舅朝議公所生母袁夫人之兆實熙寧三年五月某日也元丰六年天子有事於南郊夫人以承議君陞朝恩封仙源縣君云承議君嘗謂予曰虞𨿽越之著姓世以財雄亡妻婉嫕恭儉如出寒素之家仰事舅姑旁接內外之宗姻下撫僮使之眾殆無一人失其意者不幸短折以死生一女嫁進士史安術比已死矣余深悲之幸防明恩追錫封邑而葬時迫其幽堂之銘實尙未刻子與予故人也願爲論次其事將穿其墓前而納之以致予意焉是時予將赴汝陽治裝薄𨿽許其作而未暇而君毎見余輒以仙源之銘爲囑至於八九而不倦嗚呼夫婦俗薄久矣仙源之歿幾三十年而君尋繹悼念眷眷不忘如初非風義之厚出於天性何以至此耶乃爲之銘曰惟夫人冑東陽嬪徳門家有光命𨿽絕慶未央刻斯文志幽荒

李氏夫人墓志銘

至和中先君逰太學事安定先生胡公嵗時歸覲其言太學人物之盛數稱海陵王君觀及其從弟覿有髙才力學而文流軰無與比者余時爲兒侍左右聞而心慕之願卽見蓋不可得後數年二君相繼舉進士中第其試於有司皆爲開封第一名實旣發所與皆一時之豪余遂以故人子獲從之逰元丰六年七月二十六日寺丞君觀之母李夫人卒宣徳君覿以書抵余曰世母葬有日矣伯氏荒迷不能請願有銘嘻先君友執之命也其可以辭謹按夫人李氏諱仁用世爲泰州如臯人年二十六歸王氏爲府君諱惟淸之夫人享年八十有三以卒之年九月四日祔葬於如臯之赤崖鄕府君之墓子男一人寺丞君也女四人其婿趙世昌爲內殿崇班蔡實丁傳夏侯煦皆舉進士孫男一人曰譚孫女二人一早卒次尙幼夫人性通逹治事有法度凡內外之宗姻下逮婢使靡不得其歡心子旣出仕供養甚厚及坐法免生理蕭然恬不以介意𨿽髙年視聽不衰手足便利迄終無言亂者銘曰於維夫人間且穆來嬪王宗祗厥職內嚴外順宗姻懌旣壽又康時酒食變故相詭獨防廓气形逮反超不失藏從其夫古原宅詞詔後來有幽刻

掩闗銘

元丰初觀舉進士不中退居髙郵杜門卻掃以詩書自娛乃作掩闗之銘其詞曰門有衡衢兮蹄踵聨世不我謀兮地自偏渾沌是師兮機械焚何以玩心兮有討論插架萬軸兮星宿懸口唫目披兮逰聖賢偶與意防兮欣忘飡植芳樹羙兮亦旣蕃執耰摶虎兮更眾難自覈不迷兮邈考槃蹇民多艱兮戒求全髙明家室兮鬼笑喧速成亟壊兮理則然蔓蔓荊棘兮上造天�窳【一作窳窳】磨牙兮交術阡勿應其求兮深寃掩闗自娯兮觧憂患啜菽飲水兮顏恱歡優哉防哉兮聊永年

劉氏研銘

溪之精石之靈紫雲气亟明星爲頴窟作刃硎永寶用堟斯銘

銘頴師研

頴師十二嵗以書爲東坡大滌二公所稱他時豈易量哉予以紫石硯贈之銘其下曰三生懷素法頴上人時於此防轉大法輪

瀘州使君任公墓表

元丰中朝廷治西南乞弟之罪至於斬將帥絀監司兩蜀騷然四年而後定余嘗怪乞弟裔夷耳兵不過二千人非有冒頓彊悍之威結贊狡險之謀蛇豕防種乃爲邊患如此及觀瀘州使君任公事迹然後知累年之役實部使者爲之裔夷何足責也任公諱伋字師中眉州眉山人少學讀書通其大義不治章句性任俠喜事與其兄孜相繼舉進士中第知名於時眉人敬之號二任而蘇先生洵尢與厚善熙寧某年其察訪使熊本薦知瀘州州上接僰道下連南平控引蠻夷千有餘裏如甫望个恕羅氏鬼主沙取諸郡皆嵗來互市而守將任輕無節制之權非有奇略逺謀則不幸往往有事公旣至威信大著夷夏便之嵗滿當更詔畱再任比滿又特轉一官畱之元丰二年納溪砦互市有歐羅胡茍裏夷人死者故事漢人殺夷人旣論死仍償其資謂之骨價時砦將欲勿與夷人大恚爭噪而出公馳至境上具以禍福曉之相與投兵請降辭者八毋其六旣聽命矣而轉運判官意與公異乃移瀘州不與措置事專爲攻討之計公爭弗能得乃嘆曰邊患自此始矣卽具奏言羅胡茍裏本瀘州熟戶夷也比因殺傷求索骨價爲侵境上故是常事與異時生夷反叛不同臣招納垂畢而使者貪功生事因欲討之臣恐窮迫無所竄伏轉投生界則甫望个恕諸部更相結連益防張而難制矣防女孫卒不果上七月詔涇原路副總管韓存寶以陜右兵五千人經制其事存寶在瀘攻羅胡茍裏滅之諸夷驚潰果奔甫望个恕其年冬个恕之酋乞弟遂稱兵反皆如公所料云初乞弟自納溪砦互市還過江安縣縣令犒之旣去數十里遣親信楊節一毛以一馬謝令令辭不受一毛去至夷牢口爲土夷所邀一毛死焉楊節者本嘉州卒吏避罪亡入夷中夷人愛之用事號爲羅判至是節自度不免乃以矢房中乞弟所入馬二千緡劵來降公以中國不失信於小夷宜斬節歸劵責以納亡之罪則乞弟憚威而愧徳矣而轉運使固執不從三年乞弟果以一毛爲辭入冦路分都監王宣以兵二千人禦之戰於羅个牟國爲賊所敗宣與其子某及禆將十有四人死之於是詔韓存寶復以陜右兵五千人經制其事存寶至瀘逗畱不進陰使人誘乞弟以書防遽分屯奏功天子得書怒甚更遣環慶路副總管林廣代之命禦史何正臣中人梁從政至蜀雜治獄具斬存寶於瀘州流監軍韓承式於海島除轉運使董鉞名四年廣進兵抵乞弟之巢賊空壁遁去廣不得已竟納其降而還天子亦不復責矣自是瀘州守將始加沿邊安撫之名專治軍政部使不得輙與未幾使者復以開邊田賦生稅爲請天子一切不許而西南夷復安堵矣由是言之前日之役豈非部使者實爲之初公旣奏羅胡茍裏之事𨿽不果上而使者聞知內銜切骨日夜謀中公以法公知其謀乃錄使者不法事闗瀘州十有五條上之使者薄遽不知所爲卽誣奏公乞弟過江安時不時掩擊及延儒生講書疑有私謁朝廷疑之乃先免而下章於它部各窮竟所考未具而公旣卒矣時當途者以公旣歿爲使者地公之子大防三詣闕上書陳寃狀獄不敢變使者竟免公爲吏通敏吏民畏而愛之其通守齊安也嘗逰於定惠院旣去郡人名其亭曰任公時蘇先生之長子翰林公軾以譴遷齊安人知其與公善也復於其側爲師中庵曰師中必來訪予將館於是明年公卒郡人聞之相與哭於定惠者百餘人飯僧於亭而祭公於庵而蘇先生之少子中書公轍復爲之記余嘗從翰林中書公逰聞二任之風久矣後爲汝南學官始識大防於是得公之行事公以元丰四年三月二十四日卒於遂州西禪佛捨享年六十有四六年五月二十二日葬於光山縣淮信鄕午步原其世次官邑禦史頓君旣爲幽堂之志此不復著著其瀘州之事與志之闕不書者掲於墓原以備史官之擇云

淮海集卷三十三

欽定四庫全書

淮海集卷三十四

宋秦觀撰贊防

龍丘子眞贊

惟龍丘子以大塊爲輿元气爲駒放意自娛逰行六區世莫我疏亦莫我親追配古者葛天之民

李潭漢馬圖贊

前一馬驪就樹摩癢百駭佳快厥意可想中間四馬或顧或嬉飲嚙自如不相瑕疵最後一騂尾鬛奮驚背而號鳴若聞其聲寛閒之鄕水逺艸長無羈無縶樂未渠央

南都法寶禪院一長老眞贊

欲老不老八反九倒昔是西庵今爲法寶文雅臺邊淸泠池畔大地山河且舉一半

建隆慶和尙眞贊

大因緣十八年結跏座帶刀眠汝鼻孔未遼天呼我作無事禪

書王蠋事後

古之世有不去商紂之虐君以從周武之聖臣而守死西山者其人曰伯夷伯夷者孔子稱爲仁孟子稱爲聖不在乎學者能道之也古之人有不愛刳身戮尸之患以求盡忠極節於其君者其人曰比干比干者孔子稱爲仁孟子稱爲賢不在乎學者能道之也古之人有不愛將軍之印不願萬家之封引身卽死以眀君臣之大義而求自附於伯夷比干之事者其人曰王蠋王蠋無孔子孟子之稱而其名亦不獲自附於伯夷比干焉學者亦不可不道也當燕人之破齊齊王走莒也臨菑之地汶篁之疆爲齊者無幾也齊之臣平居腰黃金結紫綬論議人主之前者一旦狼顧鳥竄分散四出不逃而去則屈而防無一人爲其君出身抗賊以全齊者方是時玉蠋齊之布衣也積徳累行退耕於野口未嘗食君之粟身未嘗衣君之帛獨以謂生於齊國世爲齊民則當死於齊君乃奮身守大節守區區之畫邑以待燕人燕人亦爲之卻三十里不敢近其後燕將畏蠋之賢念蠋之在而齊之卒不滅也數爲甘言防之曰我將以子爲將封子以萬家不者屠畫邑蠋曰忠臣不仕二君正女不更二夫國亡矣蠋尙何存今刼之以兵誘之以將是助桀爲虐也與其無義而生固不若烹乃經其頭於木枝自奮絕脰而死士大夫聞之皆太息流涕曰王蠋布衣也義不北靣於燕況在位食祿者乎於是乃相與迎襄王於莒而齊之殘民始感義奮發閉城城守人人莫肯下燕者故莒卽墨得數戰不亡而田單卒能因其民心奮其智謀卻數萬之眾復七十餘城王蠋激之也始予讀史記至此未嘗不爲蠋廢書而泣以謂推蠋之志足以無憾於天無怍於人無欺於伯夷比干之事太史公當特書之屢書之以破萬世亂臣賊子之心柰何反不爲蠋立傳其當時事迹乃防見於田單之傳尾使蠋之名僅存以不失傳而不足以暴天下甚可恨也且夫聶政荊軻之匹徒能瞠目攘臂奮然不顧以報一言一飯之徳非有君臣之讐而懷匕首袖鐵椎白日殺人以防七尺之軀者太史公猶以其有義也而爲之立傳以見後世後世亦從而服之曰壯士蘇秦張儀陳軫犀首左右賣國以取容非有死國死君之行朝爲楚卿暮爲秦相不以慊於心太史公猶以其善說也而爲之立傳以見後世後世亦從而服之曰奇材以至韓非申不害之徒刑名之學也猶以原道附之老淳於髠鄒衍田駢愼到接予環騶奭之徒迂闊之士也猶以爲多學而附之孟子然則世有殺身成仁如王蠋之事者獨不當傳之以附於伯夷之後乎噫昔者夫子作春秋其大意在於正君臣嚴父子使當時君臣正父子嚴則春秋不作矣後世愚夫庸婦一言一行近似者皆當筆之春秋況夫卓然有補世敎者得無特書之屢書之乎此予所以爲太史公惜也

書輞川圖後

元祐丁卯余爲汝南郡學官夏得腸癖之疾臥直捨中所善髙符仲攜摩詰輞川圖視余曰閱此可以愈疾余本江海人得圖喜甚卽使二兒從旁引之閱於枕上怳然若與摩詰入輞川度華子岡經孟城坳憇輞口莊泊文杏館上斤竹嶺並木蘭砦絕茱茰沜躡槐陌窺鹿柴砦返於南北垞航欹湖戱栁浪濯欒家瀨酌金屑泉過白石灘停仍裏館轉辛夷塢抵漆園幅巾杖屨棊奕茗飲或賦詩自娛忘其身之匏系於汝南也數日疾良愈而符仲亦爲夏侯太衝來取圖遂題其末而歸諸髙氏

髙無悔防尾

無悔將家子爲人沈鷙有奇略習知邊事結髮與羗人戰大小數十遇未嘗敗北斬級捕虜獲牛馬槖駝動以萬計與其兄館使皆爲邊人所推號二髙云元丰五年延師與二詔使城永樂問於無悔對曰永樂羗人必爭之地而無險阻無水泉一日冦至何以能守詔使大怒以爲沮議遣歸延安旣城永樂羗人數十萬奄至城中戍者才三萬人館使謂詔使曰虜眾十倍於我若其盡至不可當也我嘗破其眾於無定河川今前隊囂甚有懼我心及未定擊之𨿽眾可走詔使不許曰王者之師不鼔不成列館使以足頓地曰事去矣已而城外圍數重諸將出戰無生還者俄奪我水寨城中穿井數十皆不獲泉士卒饑渇困甚不能執兵城遂防二詔使及館使皆死之於是議者皆以二髙料敵有古良將之風惜乎詔使之不能用也元祐二年餘爲汝南學官被詔至京師以疾歸無悔亦以失邊師意徙內地鈐轄此郡兵馬相從於城東古寺日飲無何絕口不掛時事余酒酣悲歌聲震林木無悔瞠目熟視髮上衝冠人多怪之餘二人者自苦也無悔一日出諸公所與尺牘自韓魏公以下百餘番屬余防尾余欣然濡筆因以永樂之事載之庻幾見諸公所以稱道無悔者非虛語也

裴秀才防尾

裴本秦之別姓自漢以來世有顯者在唐尢爲望族五房之裴爲宰相者十有七人裴氏衣冠於斯爲盛而東眷房晉公度實唐第一等人君晉公之裔孫也少篤學鋒气銳甚頗有志於天下之事巳而舉進士屢不中乃嘆曰人生如寄耳用是區區者爲哉於是退居許之陽翟葛巾藜杖日閱佛書惟以專精神養壽命爲事元祐三年冬君之弟朝散君通判蔡州君自陽翟籃輿過之逾月而去將行謂朝散君曰吾絕意世間事久矣比閱簏中故人書札見麻溫故郎中昔所贈詩憮然感心不能自巳聞秦少防方爲此郡學官願因弟丐一言庻幾異時有知我者余聞而嘆之昔馬援南徵謂官屬曰吾從弟少防常哀吾慷慨多大志曰士生一世但取衣食裁足乘下澤車馭款叚馬爲郡掾吏守墳墓鄕裏稱善人斯可矣致求贏餘但自苦耳當吾在浪泊西裏虜未滅之時下潦上霧毒气薫蒸仰視飛鳶跕跕墮水中臥念少防平生時語何可得也朝散君起家四十爲郎聲聞籍甚所謂功名富貴蓋未易量而君羸老疾病臥於衡茅之下气息奄奄僅屬旣不求人知人亦莫君知者弟兄出處異矣然以二馬觀之二裴之事孰爲得失哉麻君慱雅君子其所以稱道君者宜不謬後之君子讀其詩者可以知君少時之志而讀余文者可以識君莫年之心云

錄壯湣劉公遺事

壯湣劉公未顯時凡三與賊遇始爲常州無錫縣尉有梟賊劉鐵槍者起浙西轉擾諸郡捕盜官不能制公一日霑醉夜歸適報鐵槍入境遂乘酒赴之與賊接戰手殺鐵槍及其徒五人余悉散走部使者上其功攺大理評事後知果州南充縣丁先太師憂觧官東還道出興州境上遇羣賊奄至掠其行李發之惟文書百餘帙布數匹賊魁詈其徒曰此窮官人何足刼公時在後聞變馳至瞠目叱之賊眾披靡俄發三矢輒斃三人余遂遁去雍帥冦萊公表其事詔遷官知瀘州後移倅汝陰過安陸遇故人畱飲家屬先行復遇盜刼倒槖得一銀扣劍洎一防石腰帶持去後賊敗於齊安獄具法歸於主有司以聞時陜西轉運使員缺執政方以公進擬眞宗曰是人爲郡守而止有一防石帶亷可知也遂除公行狀墓志及國史本傳皆載無錫及興州事獨安陸一節遺而不書元祐壬申嵗公之子隰州使君某與余會於京師嘗道公之遺事具以天禧中札示余因論次之附於中札之後以補史氏之缺云

淮海集卷三十四

欽定四庫全書

淮海集卷三十五

宋秦觀撰跋

法帖通解序

法帖者太宗皇帝時遣使購摹前代法書集爲十卷摹刻於板藏之禁中大臣初登二府詔以一本賜之其後不復賜世號官帖故丞相劉公沆守長沙日以賜帖摹刻二本一置郡帑一藏於家自此法帖盛行於世士大夫好事者又往往自爲別本矣今可見者潭綘二郡劉丞相家潘尙書師旦家劉禦史次莊家宗將世章家凡六本𨿽有精粗然大抵皆官帖之苖裔也頃爲正字時見諸帖墨迹有藏於祕府者字皆華潤有肉神气動人非如刻本之枯槁也蓋𨿽官帖亦其糟粕耳又當時奉詔集帖之人茍於書成不復更加研考頗有僞迹濫厠其間至於標題次序乖錯逾甚士大夫以字畫小技莫有論次之者投荒索居無以解日輒以其灼然可考者防記之疑者闕之名曰法帖通解云

漢章帝書

衛巨山云漢興而有艸書不知作者姓名至章帝時齊相杜度號善作篇是章帝時已有艸書矣然千字文者乃梁武帝得王羲之所書千字使周興嗣以韻次之時南平王偉令蕭子範亦制此文蔡逺浪釋辰宿一帖興嗣文也豈得爲漢章帝之書耶歐陽文忠以謂前世學書者已有此語不獨始於羲之按漢武帝時司馬相如作無將篇無復字元帝時黃門令史防作急就篇成帝時將作大匠李長作元尙篇元始中揚雄作訓纂篇班固續之無復字皆小學家也千字文者蓋擬諸篇而作今急就篇之類尙有存者其詞髙古讀之不問可知爲漢人之文與興嗣所作殊不類也文忠此說殆亦可疑爾

倉頡書

易曰上古結繩而治後世聖人易之以書契百官以治萬民以察蓋取諸夬而說者或以爲書契始於伏羲或以爲始於倉頡蓋伏羲畫八卦則書契已兆至倉頡觀鳥迹則書契遂詳始於伏羲而成於倉頡爾古者八嵗入小學故周官保氏掌國子教之六書謂象形象事象意象聲轉注假借也謂之小學家自至秦焚燒典籍始用篆而古文滅矣漢武時魯共王壞孔子舊宅於壁中得尙書春秋論語孝經時人以不復知有古文謂之科斗書又北平侯張蒼獻春秋左氏傳郡國亦往往於山川得鼎彞其銘則前代之古文皆自相似時王莽司空甄丰攺定古文有謂古文奇字羲書佐書繆篆鳥書凡六體所謂古文者孔氏壁中書也魏初傳古文者有邯鄲淳衛覬甞冩淳尙書後以示淳而淳不別至正始中在三字不維轉失淳法因科斗之名遂效其形太康元年汲縣人盜發魏襄王冢得簡書十餘萬言案魏氏所出猶有髣髴古書亦數種其一卷論楚事者最爲工妙齊文惠太子爲雍州時盜發楚王冢亦得竹簡靑絲綸簡廣數分長二尺皮節如新有得十餘簡者王僧防云是科斗書記周官所闕文以此論之凡稱古文者皆倉頡遺法也古文𨿽非科斗書而世常謂之科斗者以其類科斗爾此帖題曰倉頡書而了不與科鬥相類乃近大小二篆蓋可疑也

仲尼書

魯司寇仲尼書者吳季子墓銘也銘在季子墓上其字皆徑尺餘唐張從紳記云舊本湮滅開元中元宗命殷仲容摹榻其書以傳至大歷中蕭定又刻於石此小字者蓋後人依效爲之者也歐陽文忠公謂孔子平生未嘗至吳以史記世家考之其歷聘諸侯南不逾楚推其嵗月蹤迹未嘗過吳不得親銘季子之墓又其字特大非古簡牘所容然則季子墓銘其眞者猶疑非仲尼書又況依仿爲之者歟

史籕李斯

史籕者周宣王太史作大篆十五篇與古文時有同異先王之時天下之書同文及其衰也諸侯各自爲政而字畫之形亦異殊矣秦兼天下丞相李斯乃奏罷不合秦文者而斯作倉頡篇車府令趙髙作爰歷篇太史令胡母敬作博學篇皆取史籕大篆或頗省攺是爲小篆是時天下多事篆字難成長安下士人程邈得罪系寜陽十年從獄中增減大篆去其繁複奏之始皇以爲善出邈爲禦史名其書曰書凡奏事令人書之故又謂之佐書自爾秦書有大篆小篆刻符包蚫書等凡八體焉倉頡爰歷博學三篇至漢時閭裏之師並爲倉頡篇而籕文至建武時已六篇矣今稱史籕之迹者惟岐陽石鼔文李斯之書惟泰山詔爲眞迹二世詔嶧山之碑近世傳者出於徐常侍夏英公家自唐封演巳疑非眞杜甫直謂野火焚棗木傳刻爾不知此謂史籕李斯二帖者何從得之也今漢碑在者皆字而程邈此帖乃是小楷觀其气象豈敢遂信以爲秦人書

鐘繇

鐘繇賀捷表其後云建安二十四年閏月九日南蕃東武亭侯鐘繇上歐陽文忠公嘗問孫集賢思恭云建安二十四年閏在何月集賢精於歷學以漢家所用四分乾象歷推之是嵗已亥三歷皆閏十月文忠以陳壽三國誌考與集賢之言合然文忠考魏吳二志乃權以是嵗閏十月方徵闗羽至十二月獲之明年正月始傳首至洛陽鐘繇安得於閏十月先賀捷也由是疑此表爲非眞焉

懷素

懷素唐僧字藏眞此帖稱王右軍云吾眞書可比鐘繇而艸故不減張芝僕以爲眞不如鐘艸不如張又嘗見其一帖云漢時張芝言書爲世所重非老僧莫入其體則懷素自謂抗張芝而過右軍矣昔栢元自謂右軍之流論者以比孔琳之齊髙帝謂張融曰卿書殊有骨力但恨無二王法答曰非恨臣無二王法亦恨二王無臣法前世善書者蓋嘗欲與右軍抗衡矣而毎不謂公論所許懷素此言其果然歟歐陽文忠公嘗謂法帖者乃魏晉時人施於家人朋友其逸筆餘興初非用意自然可喜後人乃棄百事而以學書爲事如一未至至於終老窮年疲獘精神而不以爲苦是眞可嘆也懷素之徒是巳文忠此論可謂名言然天下之事畢竟亦何所有孰爲可學孰爲不可學者自古以藝自名家至於文章學術大功大名世所謂不朽者其人方從事於其間也曷嘗不棄百事而爲之至於終老窮年疲獘精神而不以爲苦也由後世觀之其異於懷素之學艸書也幾何邪

書晉賢圖後

此畫舊名晉賢圖有古衣冠十人惟一人舉杯欲飲其餘隠幾杖防傾聽假寐讀書屬文了無霑醉之態龍眠李叔時見之曰此醉客圖也蓋以唐竇防畫評有毛惠逺醉客圖故以名之焉叔時善畫人所取信未幾轉相摹寫徧於都下皆曰此眞醉客圖也非叔時疇能辧之獨譙郡張文潛與余以爲不然此畫晉賢宴居之狀非醉客也叔時易其名出奇以俗耳余舊傳聞江南有一僧以貲得度未嘗誦經聞有書生欲苦之詣僧問曰上人亦嘗誦經否僧曰然生曰金剛經防捲僧實不知卒爲所困卽誣生曰君今日已醉不復可語請俟他日書生笑而去至夜僧從鄰房問知卷數詰旦生來僧大聲曰君今日乃可語耳豈不知金剛經一卷也生曰然則捲有幾分僧茫然瞪目熟視曰君又醉耶聞者莫不絕倒今圖中諸公了無醉態而橫被沈湎之名然後知昔所傳聞爲不謬矣𨿽然余懼叔時以余與文潛異論亦將以醉見名則餘二人者將何以自觧也叔時好古愽雅君子其言宜不妄豈評此畫時方在酩酊邪圖中諸客洎予二人孰醉孰不醉當有能辧之者

書蘭亭敍後

蘭亭者晉右將軍防稽內使瑯琊王羲之逸少所書詩序也右軍以穆帝永和九年三月三日與太原孫統丞公孫綽興公廣漢王彬之道生陳郡謝安安石髙平郤曇重熈太原王蘊發仁釋支遁道林及其子凝之徽之操之等四十有一人修袚褉於山陰之蘭亭酒酣賦詩制序用蠶繭紙防須筆書凡二十八行三百二十四字字有重者皆構別體而之字最多至二十許字他日更書數十本終無及者右軍亦自愛重畱付子孫至七代孫智永爲比俗呼永禪師永卒傳其書於弟子辯才才俗姓袁氏梁司空昻之元孫唐正觀中太宗銳意學二王書帖摹搨殆盡惟未得蘭亭凡三召辯才詰之固稱薦經防亂亡失不知所在後遣監察禦史蕭翼防服爲書生以詭辯才始得之命供奉搨書人趙模韓道政馮承素葛貞等四人各搨數本以賜皇太子諸王近臣貞觀二十三年髙宗奉遺詔以蘭亭入昭陵惟趙模等所搨者傳於世事見何延之蘭亭記

淮海集卷三十五

欽定四庫全書

淮海集卷三十六

宋秦觀撰狀

鮮於子駿行狀

公諱侁字子駿其先成湯之裔箕子封於朝鮮子仲食采於於爲鮮於氏世家漁陽唐初詔爲閬州刺史歿於官子孫家焉遂爲閬中人開元時仲通叔明節制兩川叔明以功賜姓李氏後復故姓於公十二世祖也曽祖演祖瓘皆不仕父至自號隠居先生爲蜀名儒以公贈金紫光祿大夫母趙氏追封安徳郡太夫人公自少莊重不茍力學有文鄕黨異之年二十登景祐五年進士科調京兆府櫟陽縣主簿到官數月丁外艱服除授江陵府右司理參軍慶曆中天下大旱有詔中外臣僚實封言事公上書推災變所興有四一曰言不從二曰厥咎僣三曰欲得不明四曰上下皆蔽言甚切直移歙州歙縣令歙俗喜訟善持吏長短吏稍繩以法輒得罪去公爲黟又甞攝婺源其治皆爲諸邑最豪彊畏之攺著作佐郎知河南府伊闕縣事遷祕書丞通判黔州未行攺通判綿州左綿逺郡自守將以下皆日課吏卒供薪炭芻豆蔬菓而贏取其直公到悉罷之守將已下聞之亦罷其風遂絕淸獻趙公使蜀首薦之朝轉屯田員外郎賜五品服英宗初爲皇嗣公上疏言儲號未正橫置未宜今皇嗣初定未聞選經術識慮之士以擁防羽翼乞妙選賢徳以爲宮僚陛下淸躬小有寢食不順朝夕左右固惟婦寺願復漢侍中之職令二府悉休宿衛覃恩遷都官員外郎通判保安軍何公郯帥永興辟公簽書其節度判官防公事攺職方員外郎覃恩轉屯田郎中代還用三司使薦除蔡河撥發神宗初卽位詔中外直言闕失公應詔言十六事其目曰納諫諍以輔徳訪多士以圖治嚴法令以制世崇節儉以富民明黜陟以考實去貪暴以崇厚重臺諫以委任選監司以督姦閱守宰以求治愼遷易以去重根本以圖固復選舉以澄源申武備以警姦治軍旅以除患謹邊防以重內練將帥以禦戎其末曰願陛下事兩宮以孝待大臣以禮侍從知其邪正近習防其姦壬上愛其文出以示禦史忠丞滕元發曰此文不減王陶東宮舊臣上所信重故以公擬之而陶亦雅相知嘗薦公明經術知治體切直不阿宜備顧問後爲三司使又奏爲其判官不從熈寧初有詔侍從之臣各舉所知範蜀公時爲翰林學士以應詔除利州路轉運判官執政有沮議者上曰鮮於某有文學執政曰陛下何以知之上曰有章防在執政乃不敢言王荊公用事公上防言時政之失曰可爲憂患者一可爲太息者二其它逆治體而起人心者不可槪舉又曰陛下聰明過於文帝而羣臣無賈生之才西方議用兵公以兵將未擇闗陜無年未宜輕動乃移書勸安撫使宜如李牧守鴈門故事逺斥堠謹烽火堅壁淸野使寇無所獲宻戒諸路選將訓兵蓄鋭俟時湏其可擊而圖之安撫使不能用師果無功未防慶州兵叛闗中震擾巴峽以西皆警成都守與部使者爭議發兵屯要處書檄旁午於塗公一皆止之示以無事蜀人遂安公以劍門形勢之地當分權以制內外今帥劍南者舉全蜀之權以畀之非便宜循唐制成都益昌各自置帥以消姦雄窺伺之心書累上不報是時初作助役靑苗之法詔諸路監司各定所部役錢之數轉運使李瑜欲以四十萬緍爲額公以利路民貧用二十萬緍足矣與瑜論不合各具利害以聞上是公議謂判司農寺曽布曰鮮於某所定利路役書可爲諸路法遂罷瑜而以公爲轉運副使兼提舉常平農田水利差役事而靑苗之法獨久之不行執政怪焉亟遣吏問狀公曰詔書稱願取卽與利路之民無願取者豈可彊與之邪嵗滿有防再任及罷又畱之轉都官郎中西京左藏庫使知利州事周永懿貪暴不法前使者憚其凶狡置不敢問公具得其姦卽遣吏就捕械送於獄永懿竟除名編管衡州初利州以兼益利路兵馬都監故事武臣爲守至是公上言乞堂選文臣知州事別置路分都監以懲永懿之獘又言劍門闗葭萌寨使臣兼知縣事類多不習文法宜各置令轉領邑事詔皆報可遂爲定制其他深計逺畫公私便之而人所不及者蓋不可悉數十餘年使者有欲變其法者父老泣曰老運使之法何可變也蓋公之猶子師中嘗使利路故民以老運使別之公奉使九年閬爲名郡方新法初行諸路騷動而公平心處之鄕人無異議者今翰林蘇公以謂上不害法中不傷民下不廢親爲三難云移京東西路轉運副使過闕陛見面賜三品服遷司封郎中時河決曹村梁楚之地被害公移檄諸郡具爲科條所以拯救之術甚備議者或謂決河東流入海自其本性宜勿復塞公曰東州平衍兗鄆單濟曹諸河其所歸納惟梁山張澤兩濼夏秋霖潦猶能爲害矧縱大河衝注於中則諸郡生聚其爲魚乎乃作議河一篇數千言上之又乞下澶州早行閉塞上皆嘉納初京東分東西兩路後以財用虛贏不相通和詔復合爲一路升公爲轉運使更盡領其事召還賜對勞問甚厚上欲畱公京師而公固求守郡遂除知揚州事官制行換朝請大夫未防坐舉吏受賕免降爲朝散大夫方在譴中又聞故吏以賕敗者或勸公宣懲前事自陳公曰吾專刺舉十二年所任吏四百餘人寧盡保其往耶然旣已薦之於朝豈可反覆爲自全計卒不首也復朝請大夫管勾西京畱守司禦史臺公之在西京也今樞宻範公亦領臺事而司馬溫公提舉崇福宮三人相得歡甚搢紳慕其防及二聖臨禦圖任老成於是拜溫公爲門下侍郎起範公帥環慶復除公爲京東轉運使溫公曰子駿不當使外顧東土承使者聚斂之後民不聊生煩子駿往救之耳比公行又謂所親曰福星往矣安得百子駿布在天下乎公至則奏罷萊蕪利國監鐵冶乞變塩法依河北路通商逐勾當公事之刻薄者二人發濰州守姦贓東人大悅又言髙麗朝貢可令瀕海州郡爲禮不煩朝廷若其自欲商賈聽往閩越州麗人無以辭矣召還爲太常少卿三省太常防議神宗配享功臣或欲用王荊公吳正憲公者公曰富文忠公勲徳終始天下具知宜配食議遂定因上言本朝舊制配享𨿽用二人宜如唐用郭子儀故事止用富公一人詔從之元祐元年明堂禮畢拜右諫議大夫旣拜命卽以辧邪正之說爲獻其言君子小人相爲消長之理甚備又言近嵗人物衰少凡一官有缺差擬爲艱宜許六曹寺監長史各舉僚屬嚴其論薦之法亦以見逹官之所舉而執政大臣可以優遊論道蓋宰相擇臺省長官臺省長官薦舉僚屬知人安民之道於斯爲得自保甲之法行民以藝能入等授班行者卽爲官戶免役時祥符縣至一鄕止有一戶可差公言僥幸太甚宜依進納官例充役如故湏其陞朝乃免有防治諫官直廬不得與東兩省相通以防漏泄公上言昔漢武帝嘗命文學之士遞宿禁中凡公府欲行之政俾之閱視辧論中外相應以義理之文故文章爾雅訓詞深厚炳然與三代同風唐太宗臨禦毎遇宰相平章事必命諫官俱入小有頗失隨卽箴規故正觀之治企及三代今乃屏置諫官使與兩省不相往還恐非朝廷開言路以副聖上納諫之義又劾大臣不宜輔郡者請加譴黜以示天下其餘乞復制舉分經義詩賦爲兩科以求人材罷大理獄以省事罷帳司檢法以省官嚴出官之法減特奏名人數以抑濫進再言京東鹽禁不便宜弛以利民許蔡河撥發統制縣道以便程督罷戎瀘保甲以防民力行浙中舊法以省漕運復三路義勇以寛保甲沙汰學官以熄異議事多施行明年春以病不任朝謁乞郡數賜告不兪章三上乃拜集賢殿修撰知陳州事仍有防滿嵗除待制夏五月辛未終於州寢享年六十有九累勲柱國賜爵淸源縣男前數日語諸子曰吾心無不足者惟以不得歸老陽翟別著易說爲恨無它言公忠亮果斷出於天性自小官以至進擢數上書言天下事咸具利害移諫官禦史其言或用或不用未嘗小加損益爲政以經術自輔所至有迹其去民追思之熈寧元丰之間士大夫騖於功利更其素守者多矣公𨿽屢更使指而屹然於新進少年之中號爲正人晚登侍從益厲鋒气知無不言在職九十餘日所言當世之務略盡嗚呼使公不疾病且死得大用於時其勲業豈易量哉然公起諸生仕爲諫官供奉仗內言聽計行天下受其賜比夫當軸處中初無益於縣官者蓋得失相萬也由是言之𨿽病疾且死弗克大用於時亦可以無憾矣喜推轂士士之遊其門者後皆知名治經術有師法論注多出於新意晚年爲詩與楚辭尢精泰山孫復嘗與公論春秋嘆曰今世學經術未有如公者蘇翰林讀公八詠自謂欲作而不可及讀公元誦以謂有屈宋之風今天子賜之詔書亦曰學足以邇古才足以禦今智足以應變彊足以守官深於經術逹於人情又曰金石之節皓首不衰則公之徳善於是可考也所著文集二十卷傳二十卷周易聖斷七卷典說一卷治世讜言七卷諫垣奏槁二卷刀筆集三卷其餘未編次者尙多娶陳氏太常寺太祝藩之女恭儉婉嫕治家有法封某君前公一年終男五人復早卒頡河南府偃師縣尉郡鳯州司法參軍綽假承務郎焯未仕皆有學行而頡尢自立士大夫多稱之女四人長早卒次適趙氏次適蒲氏皆前卒次適永安縣主簿張球孫男一人崧孫女二人公兩得任子恩皆以予兄之子故焯猶未仕凡嫁內外親族之女若干人諸孤將以某年某月某日葬於頴昌府陽翟縣大儒鄕髙村之原前期頡以書走汝陽請狀公之行義將乞銘於知公者某被遇最厚又嘗辱薦於朝義不敢辭輙加論次而公之行能謀議過人者甚多難以具舉取其可考不誣系國家之大者著之以告夫當世之君子云

徐君主簿行狀

君姓徐氏諱某字成甫其先泰州興化人逺祖湘自興化徙揚州之髙郵家焉湘生嗣嗣生亮亮於君曽祖也咸不仕祖元吉有厚徳鄕人尊愛之終於髙郵軍司理父格前通州司戶參軍參軍磊落豪縱不耐細務自司理之沒事計多以委君家旣右族金錢邸第甲於一鄕公私斂施交錯重復君操其綱維批贅補隙抉剔含負日縱月收市笥麼麼無所遺漏於是參軍以爲能謂所親曰吾有子矣將不復與家事熈寧某年以入粟試將作監主簿又五年始至京師授潭州寧鄕主簿皆非其好也君事親至孝四時甘新未進不以輙嘗待昆弟族人一主於恩義叔父某爲不悅者所構刺史惑之防有人誣君笞殺家奴刺史大怒以君屬吏諷並致其叔君曰罪緣某不繇叔也榜脇萬端不服獄吏嘉之爲請於刺史得脫友人以貧不能葬其親者君聞之曰是余過也卽爲買田出錢以辦防事而友人之親得葬者五防此其可見者也至於字親族之孤急交遊之難賴其施者甚眾而能諱不自言𨿽妻子有不得而知者矣雅性寛厚給使皂或時犯之殊不介意婚姻之事不幸至於甚難處者君指顧從容顏色不變而事以兩全繇此見其材智度量信有以過人者焉頗渉傳記陰陽醫藥算術之學無所不窺晚節尢厭人事思與佛侶處士杖屨相從蔬食淸淡爲忘年之計惜乎未及而卒矣實熈寧八年閏月十八日也享年四十一初娶張氏有賢徳前君若干年卒更娶蔡氏節行益奇君病殆時至取毒藥自引後君二日卒於是又見所以刑諸家者也子男五人曰文通文仲文剛文饒文昌女三人曰文羙文英文柔初君好學問聚書幾萬卷欲舉進士而父祖不從乃嘆曰子當讀書女必嫁士人其後四子藝葉蔚然有成而文通尢自立又以文羙妻餘如其志云葬有日矣文通泣謂余曰惟先人行義可質諸幽明不幸以多貲之故士大夫以嫌自戒者或不能究言諸孤良懼泯滅盍爲我圖之餘旣相與泣下因掇其尢著白者爲行狀以俟夫自信之君子考而志焉

蔡氏夫人行狀

夫人姓蔡氏楚州山陽人故潭州寧鄕主簿徐君諱某之妻而守祕書省校書郎致仕諱中正之女也幼聰敏有才藝父母獨奇愛之異於他女年十四適同郡環生生故疾病成禮十六日而卒夫人𨿽幼居防事舅姑孝謹如成人已而其舅又卒爲之斬衰食誦佛經無復更嫁意於是其母與諸昆弟率親族數十人卽環館奪之曰若十四而適人十六日而夫死爲夫之防三年舅之防又三年若爲人婦亦至矣又不欲更嫁無乃過乎且環父子俱亡嗣若𨿽欲守志將誰與居夫人悲哀迫不得已遂去環氏一年而歸徐君徐君髙郵人號佳士所與遊者皆一時之豪夫人旣得賢夫所爲益進宗族甚重之俄而君病且殆夫人曰身踐二庭女子之辱也矧又如此生復何聊吾其決矣因不食潛使一媼市砒霜紿曰吾侍君疾將佩之以厭惡气媼爲市與之遂以自服家人大驚亟求觧樂以進夫人曰是豈復欲生耶趨使持去彊之終不肯下徐君沒二日而夫人亦卒矣卒之日里巷相傳皆嘆曰異哉若人者豈前古所謂烈女者歟時熈寧八年閏月二十日也年三十九夫人性卓犖斬斬不爲兒女事旣生大家而所適又皆富贍金繒服玩取足於身余輒以散親族作佛事無一毫愛惜旣死篋中索然徐君前娶張氏妾生一女一男夫人所出才一女而巳旣撫諸子猶已之子又奉張母虞氏時節勞問如已母故其卒也諸子洎虞氏及余哭之如君云仲兄繩亦以操行知名於時出殯自山陽屢來因得訊夫人之舊事而並余之所見書焉

圓通禪師行狀

師諱懷賢字潛道俗姓何氏溫州永嘉人也在𦇤褓中能合掌僧坐父母異之時郡之西山有僧嗣仁修西方白蓮淨觀行甚髙眾歸之勤號嗣仁社主乃以師從社主出家天禧二年普度天下僧遂落髮受具戒時年四嵗也師旣得法器又幼得髙僧爲之依歸藝行日進同軰無與比者有講肄輒往聽未防盡傳其學及長慨然有遊方之志卽辭社主去徧參知識所至處延居上游最後見逹觀禪師曇頴於潤之因聖遂得其法皇祐初潤守王公琪雅聞師名乃具禮請傳法於甘露而太平之繁昌亦以隱靜召師以甘露近城邑而隱靜僻在深山中遂從太平繁昌之請開堂於郡之瑞竹院初師從瑞新禪師遊十有二年具知宗門承襲賔主之事自謂無以復加矣比至逹觀防中聞所開示類皆世緣俗諦或雜以嵬談諧之言又嘗以事斥一僧去毎升堂輒追罵至累日猶不已師心陋之乃潛詣丈室請逹觀曰爲人天師當只說法柰何預以世俗間事且僧有過斥去則巳矣何足追罵至累日乎逹觀頷而不答師因此省悟至是以信香嗣逹觀法云居隱靜七年王公移守金陵復召師以淸辭不赴明年逹觀自明州雪竇徙金山之龍遊州人乃以雪竇召師旣行道過龍遊畱一月防逹觀示寂潤州之衣冠緇素因以狀詣郡守請止師繼焉而龍遊主者故事當稟於朝廷郡守以白部使者上之報可龍遊自火災之後棟宇灰燼瑞新禪師實中興之功未旣而卒師至修新公故事大興土木積八年殿堂廊廡皆具今宮室之盛冠絕淮海者蓋始於新而成於師然其地當孔道客至無虛日師頗厭之熈寧元年遂謝去隱於金牛山去丹陽縣數十里人迹罕至事委其徒覺澄主之師一切不問庭養猿鶴孔雀鸚鵡白鷴皆就掌取食號五客各爲一詩贈之士大夫欲相見者就山中訪焉三年劉公述謫守九江以圓通召師師素聞匡廬山水之富常以未至爲恨得防欣然從之題詩壁間而其卒章云嵗晚當期返竹門至圓通一年果謝去復還金牛明州復以雪竇來請固以疾辭史館刁公約謂師曰雪竇東南名山明覺逹觀嗣居其地二十年間請者三至可謂勤矣今又不赴無乃孤其望乎師素厚刁公心善其說遂登舟由海道去北轉海門遇大風卒起風檣摧敗夜漂至慈溪之東岸舟破從者百餘人皆散走師獨安坐水中不動從者還救之乃免居雪竇一年復謝去還金牛以元丰五年九月甲午示寂俗壽六十七僧臘六十三覺澄等卽以某月丁未葬師於金牛之西壠累墳遂塔焉師操行卓越而遇人有恩意𨿽對賔客未嘗與眾異饌夜輒從眾僧寢於堂中不入丈室雅性樂施所得金錢繒帛率緣手盡其徒以此歸之又多才藝工於詩字畫有法間居絕口不掛事事𨿽交至錯出處之晏然無不集者當時賢士大夫聞其風皆傾意願與之遊始用參知政事髙公若訥奏賜紫方袍又用節度使李公端願奏賜號圓通大師凡十被請從之者四皆天下名山巨剎道化方行輒托事隠去州郡𨿽欲挽而畱之不可得也弟子五十有五人所著詩頌文集凡五卷又撰次其自少至老出處之迹一篇號穉耄典記以自見云謹狀

錄寶林事實

寶林禪院始於宋元徽中浮圖惠基得郡人皮道輿所施宅因山以造梁大同中賜號寶林寺唐防昌中廢乾符中復興更號應天寺本朝因之其山一名寶林一名飛來一名山上有鰻井嵗旱禱雨輒應事見圖記熈寧十年八月丙申一夕火棟宇灰燼十月給事中集賢修撰程公來領州事登其山故址而嘆悼之於是郡之衣冠緇素數十人詣州自陳請修復故寺公爲具其事以聞逾月賜號寶林禪院遂以明年三月興工復率僚屬親至其上勸勞之眾皆感激思奮奔走承事下至刮摩塼石之技咸盡其能而貧富各以財力施其制蓋卽山巓爲多寶塔塔有環屋其北爲羅漢殿殿旁如塔之制其南防而夷山腹爲法堂法堂之東爲寢堂又東爲方丈又降而南得平地爲佛大殿殿有兩廡以逹於東西序前爲三門其左則鐘樓幡剎廚庫之所相望也其右則轉輪經藏僧堂之所相屬也繚以髙垣甃以方甓未逾再期而金石土木之觀侈於舊三倍都人士女俯仰瞻嘆疑有神鬼相之凡吳越之間塔廟以火廢者其復未有如寶林之者也蓋越之城南左右數十里疾馳屹立皆屬於秦望而秦望又率其左右之山因鑑水謁於越越城之中能與秦望爲主客者凡三山臥龍寶林蕺山也臥龍爲郡守所治而蕺山少東不能正受秦望之謁是越之形勢自臥龍已下未有如寶林者其地如此宜其廢不逾時而復興矣方寺之未火時便房曲道各自爲家山川之勝蔽虧隔閡者十六七而前世詞臣才士如元稹李紳徐浩之徒猶誦嘆不已見於篇章矧今制度一新神工天巧廓然披露可以岸巾憑幾而盡得之使數子而在其所誦嘆又可知已然則前日之廢豈非所以爲今日之興乎公一日率寶客至其上顧謂觀曰寶林之中興天也余何力焉𨿽然不可使其事掩抑不少槪見於世前日賜號革爲十方集賢孫公旣爲之記矣今棟宇垂備將乞文於集賢林公子亦與見吾事者也盍摭厥實以請庻幾二集賢之文相與傳於無窮不亦韙歟觀承命掇其大槪並公之意而次之號曰寶林事實以獻諸集賢云

代蔡州進銀絹狀

大鈞播物難酬坱圠之恩墜露增流以致微之意前件物山澤所寶箱篚攸資屬玆誕聖之辰式備充庭之貢

代蔡州進瑞麥圖狀

勘防本州自春已來屢得澤已於某月日具狀奏聞訖今來二麥並已成熟地無髙下所收斗斛數倍常年及諸縣節次申送致麥苖有一莖二穗或三穗其多有至五穂者甚多父老等皆云數十年來無此丰熟亦未嘗見有麥苗一莖至數穂者以此見二聖臨禦已來功化日新利興害去善气充塞致此嘉應臣待罪郡守目覩其事不敢隠黙謹畫成圖子一本隨狀上進以聞謹奏

代薦蔡奉議奏狀

竊以管下居住具位蔡駟少以文翰見推流輩仕宦所至皆有能聲安貧守道恬於進取有士如此豈敢不言伏望聖明特賜考察擢充臺省淸要任使

淮海集卷三十六

欽定四庫全書

淮海集卷三十七

宋秦觀撰書

上王岐公論薦士書

門下相公閣下某淮海一介之士行能無取比汲汲焉惟犬馬之養是營釡鐘之祿是干行年三十有七矣而脂韋汩沒徳不加充學不加進可謂無以別於常人者豈復有意求知於搢紳先生之門哉比者先人之友喬君執事奉使吳越道過淮南具言常辱相公齒及名氏屬喬君諭意使進謁於門下夫布衣之賤獲見知宰相此古人所以書亟上日掃門而求者也顧某之不肖何以辱此幸甚幸甚然嘗聞之矣禍莫大於蔽賢福莫長於薦士漢武之大臣其功莫如衛霍其酷莫如張湯靑去病之後侯失國除其傳不過一再而湯之子孫茅土相襲逮乎東京何哉一身之功過不足以易天下之利害故靑去病受蔽賢之禍而湯獲薦士之福𨿽防二三子古之人其孰不然哉一沐三握發一飯三吐哺起以待士猶恐失天下之賢人蓋其封於少昊之墟曲阜廟食者三十有四世其別封者又爲凡蔣邢茅胙祭之國夫周公之求賢豈有意於求福哉天之報施自當然耳伏惟相公輔先帝已來陰陽調和廢政具舉吏民效職夷狄賓貢其度數聲名文物之盛粲然與唐虞同風逮承顧命立今天子宗社至計定於從容已事缺然若無所與其功徳可謂冠百辟而通神明矣當此之時𨿽持尊養嚴卻客疎士固於盛致未可云損然猶區區訪諏發於至誠如某之不肖尙掛左右之餘論又況盛徳尊行魁奇儁偉之才乎誠推所以辱賜不肖之意思天下所謂盛徳尊行魁奇儁偉之才抱能而不試已用而未顯者兼收並進之使朝野內外才能各當其分無一人失其所者則相公𨿽不求於天天之所以報王氏之子孫者當不下於周公矣惟相公察焉干冒鈞嚴俯伏惟命不宣

上呂晦叔書

五月日進士秦某謹再拜獻書知府大資閤下某聞天下之功成於器識來世之名立於學術古之大臣以道事君不可則止未始有意於功名然其器識學術慱大而精微則功名巋然與時自至𨿽欲深閉固拒揮而去之不可得也昔漢昭宣之時霍光以宿衞之臣任漢室之寄大器將傾徐起而正之神色不變此其器識實有以過人者然操持國柄不知消息盈虛之運身死肉未及寒而宗族滅矣則學術不明之獘也其後順桓之間李固以一時名儒位居三事扼姦臣之吭而奪其气此其學術眞有古之遺風然易舉輕發不能定大計於無形至爭以口舌申之書幐事固不就身亦隨之喪焉則器識不宏之獘也非特二子爲如此大抵西漢之士器識優於學術故多成功而名不足東漢之士學術優於器識故多令名而功不成夫君子以器爲車以識爲馬學術者所以禦之耳西漢之士如環捨之車駕以駃騠驅通道上峻阪無所不可然而日暮途逺倒行逆施者有焉東漢之士如豆泰氏持防攬轡圓旋中規方折中矩然而車獘馬羸轉薄於險阻之間則固已敗矣某狂妄嘗以此說推論歷世豪傑之士又以黙觀當今之時而搢紳先生有告某者以謂器足以任天下之重識足以致無窮之逺學足以探天人之術足以偶事物之變如古之所謂大臣非閤下不足以與於此又曰閤下之道如元气行乎渾茫之中其發爲風霆露者特糟粕耳某時方食聞之投匕箸而起遂欲身從服役之後求備掃灑之列而困於無介紹莫獲自通竊伏淮海抱區區之願缺然未厭者有年矣比者天幸閤下來守是邦而某丘墓之邑實麾下是以輙忘賤陋取其不腆之文錄在異捲贄諸下執事又述其願見之說爲書先焉夫大冶無棄金大陶無棄土江海不卻水王侯不遺士某𨿽不能亷小謹曲以自托於鄕閭然古人所以處廢興而擇去就者竊嘗講其一二矣儻閤下不賜拒絕而辱收之請繼此以進干冒臺嚴俯伏待命不宣

謝王學士書

史院學士閤下某愚不自揆竊嘗以謂衣冠而稱士者宜有以異於流俗而以古人自期故凡方冊所載簡牘所存不見則已茍有見焉未甞不熟誦其文精覈其義縱觀其形勢而私掇其英華敝精神勞筋力不能自休已者十年於玆矣然志大而才不掩事左而身益困每觀今時偶變投隙之士操數寸之管書方尺之紙無不拾取靑紫爲宗族榮耀而已獨碌碌抱不售之器以自濵於饑寒鄕人憫其愚而笑之幹祿少年至指以爲戒𨿽某亦自疑焉因計曰劍工之惑劍劍之似莫耶者惟歐冶能名其種玉工之玉玉之似碧蘆者惟猗頓不失其情夫宗工碩儒亦後進之歐冶猗頓也何重惜一見以質其胸中之疑乎於是試取其所爲文投執事而諸公見之乃大稱借以爲非世俗之所知復激勸之使卒其業故前輩諸公在東南者多得與之遊焉然某之私意尙有所不滿者獨以未見閤下也前日復衣食所廹求試有司遂得進謁左右屬賓客盛集不獲薦其區區方謀繼見而閤下固已得其鄙文於從遊之間伏防猥賜薦寵以爲可教亦如諸公所云某於是自決不疑益知前志之不謬俗議之不足防而古人爲可信也古之人有立行著書而舉世莫或知者猶棄之如故以俟後之君子況不至於是者耶天不爲人惡寒而輟其冬地不爲人惡險而易其廣君子不以小人之匈匈而易其行某𨿽不肖竊誦此久矣自擯棄以來尢自刻勵深居簡出幾不與世人相通獨念昨出都時防閣下在告私懷惓惓有所未畢適有西行之便故復略而陳之並以近所爲詩文合七篇獻諸執事伏惟閣下道徳文章爲一時君子之所望鄙陋之迹固已獲進於前日矣宜更賜指教水導而木植之使駑驂蹇服知所趨向不繆於先進之迹亦君子樂育人材之義也惟深賜憐察幸甚幸甚

謝曾子開書

史院學士閤下某不肖竊伏下風之日久矣顧受性鄙陋又學習迂闊凡所辛苦而僅有之者率不與世合以故分甘委棄不敢輙欵於搢紳之門比者不意閤下於遊從之間得其鄙文而數稱之士大夫聞者莫不竊疑私怪以爲故嘗服役於左右而某未嘗一望閤下之履舄也竊觀今之士子峩冠大帶求試於有司殆五六千人學宮儒館以教育自任者無慮百數其因緣親故以爲介紹談說道眞以爲防獻善詞令以干謁者俛理色以叩閽人冒污忍恥僥幸人之已知者迹相仍袂相屬也然而得善遇者十無五六與之進而教誨者十無二三至於許之以國士之風借之以齒牙餘論者蓋百無一二焉其售愈急其價愈輕亦其勢之然也某與閤下非有父兄之契姻黨鄕縣之舊介紹不先贄納不前謁者未嘗知名閽人莫識其靣而閤下獨見其骫骳之文以爲可教因曲推而過與之傳曰鳴聲相應仇偶相從人由意合物以類同嗚呼閤下之知某某之受知於閤下可謂無愧乎今之人矣前日嘗一進謁於執事屬廹東下不獲繼見以盡所欲言旋觸聞罷遂無入都之期燕居閒處獨念無以謝盛意之萬一輙因西行之便略陳固陋並近所爲詩賦文記合七篇獻諸下執事伏惟閤下旣推借之於其始宜成就之於其終數灌漑以茂其本根削垢翳以發其光明不間疎賤而教之以書使晚節末路獲列於士君子之林則某與閤下非特無愧於今之人又將無愧於古之人矣古語有云烹牛而不咸敗所爲也此言𨿽小可以諭大惟閤下裁之

與喬希聖論黃連書

某比聞公以眼疾餌黃連至數十兩猶不已不知果然否審如所聞殆不可也某頃年血气未定頗好方術之說讀醫經數年嘗記釋者云服黃連苦參久而反熱甚以爲不然後乃信之蓋五味入胃各歸其所喜故酸先歸肝苦先歸心甘先歸脾辛先歸肺鹹先歸腎入肝則爲溫入心則爲熱入肺則爲淸入腎則爲寒入脾則爲至陰而血气兼之皆謂增其气不已則髒气有所偏勝有所偏勝則必有所偏絕黃連苦參性𨿽大寒然其味至苦入胃則先歸於心久而不已則心火之气勝火勝則熱乃其理也眼疾之生本於肝之熱肝與心爲子母夫心爲子肝爲母心火也肝亦火也腎孤髒也人嘗患一水不勝二火今病本於肝而久餌苦藥使心有所偏勝是所謂以火救火命之曰益多其不可亦明矣夫藥所以療疾其過也適所以爲疾聞比初作時十已損其七八正宜節藥愼防飲食以俟其自平非如決疣潰癰可以忽然一朝去也輙具以進惟畱意而聽之無忽

與鮮於學士書

昨防左右不以觀之不肖猥賜論薦以備著述之科假借過當伏增悚懼觀重惟結髮以來明公以先人之故比諸子弟而教誨之受性狂妄動取悔尢常恐一旦防擯絕則內傷先人之聞上負門下之義死不瞑目敢圖始終假借以及於此賜非望始榮幸實深論報無緣愧懼滋甚韓退之與陳給事書云始之以日隔之疎加之以不專之望以不與者之心而聽忌者之說閤下之門由是無愈之迹矣觀之去門下於今七年明公自畱臺奉使京東入爲九列進拜諫議大夫供奉仗內士因緣介紹有候門墻希望明公一顧者肩相摩迹相接也觀以聲聞過情深爲同進所忌閉闗卻掃罪惡日聞然則明公之門宜其無觀之迹矣而詔書比下明公首以觀充賦乃知君子之所爲自有常度豈以顯晦數疏而易其意哉汝南𨿽當孔道人事絕少風气和平魚稻蔬果不減於淮海士子亦樂於相從養親讀書之計極爲安便但創置之官居處什物之類百色皆無自供職已來千乞營繕殆無須臾之閒久不獲進左右之間緣此故也伏望垂悉幸甚

自承拜命卽欲致左右之間屬守將驟易日廹賤事乃爾後時皇恐無地議者謂今中書舎人皆以伯仲繼直西垣前世以來未有其事誠國家之美非特衣冠之盛也除書始下中外欣然舉酒相屬況如觀者自先舎人已來獲備服役之列其爲慶慰何可勝言引領門仞但有傾倒而已

婚書

蚤年擁篲嘗趨大丞相之門末路防書實佐先翰林之事重以世母出於伯姜旣事契之久惇宜婚姻之申結敬承佳命增慰夙心

淮海集卷三十七

欽定四庫全書

淮海集卷三十八

宋秦觀撰記

禦書手詔記【代】

元丰元年八月詔以先臣某爲天章閤待制環慶路安撫經略使三年四月環州肅逺寨慕家白子等剽屬羌構兵馬亂攻殺旁族先臣遣第二將張守約走馬承受陸中招降之誅其不聽命者於是羌族始定而亡入夏國者凡三百人復遣守約屯寨上檄夏人使歸其眾夏人承命震恐以其眾歸初慕羌之叛也附置以聞有詔得亡者無小大長少皆卽其地斬之至是斬其酋豪百二十有二人而錄其脇從防弱婦女百四十有二人請於朝詔皆原之旣又別賜手詔褒諭先臣跪捧伏讀感激涕下退謂臣等曰我本孤生防上識防寵遇如此自度無以報萬一惟與汝曹共誓捐軀而已明年先臣下世臣等防奉遺訓夙夜殞越念無以致區區者輒求金石具刻明詔以爲不朽之傳蓋亦先臣之念也昔唐相權徳輿嘗讀太宗所賜手詔至流涕曰君臣之際乃爾耶臣以爲萬世之後當有讀明詔而感動復如徳輿者矣豈特今日爲百執事之勸哉六年月日承務郎臣兪次臯記

五百羅漢圖記

五百羅漢圖一軸入定於龕中者一人蔭樹趺坐而說法者一人左右侍聽者八人說經者六人課經者六人課已而收經與誦而倚杖者各一人環坐指畫而議論者麈揮手杖支頥相向而談者各六人歸依寶塔者五人和南合座者六人稽首舍利光者八人飯餓鬼者四人食烏鳶者施魚鼈者各五人云升者六人指現五色光者缽現白光者泉湧於頂者火燃於踵者袒而洗耳金環手隨求而立者各一人受齋請者七人受龍女珠獻者六人受兩猊花獻者四人受往生花獻者七人受衣冠從三牛謁者五人受胡輸贐者七人受胡從兩橐駞而致琛者四人受海神跪寶者五人騎龍者跨虎者乘馬者象駕者獅子馭者各三人爲犀說法者一人後座者三人植錫而座巨蟒上者一人背樹矚山者六人注猱升者仰鳯集者閱麋鹿者各四人俛伏羱者翫舞鶴者各五人擷蓞者一人從後者五人書蕉葉者五人持蕉葉而渉筆者二人焚香而茗飲者六人臨流而滌鉢者三人滌已而持歸者一人浣衣者就樹絞衣者浣已而歸者將浣而進者隔岸而覘者各一人洗屨者後洗而納屨者振衣而去者各一人削髮者爲削髮者沐而待者解衣者旣解收衣者各一人補毳者二人操刀尺者一人治綫者三人泉湧於石逺近而觀者十六人度石梁者三人欲度者四人行杖錫者二人導者二人贊者三人芒屩擔簦而歸者三人束裝而行者一人或坐或行或立跏趺欵欠杖柱笠負數珠白紼山曲水隈塗覯而卒遇者十八輩合一百二十有三人或坐或行或立背樓觀憑欄楯據危廹險俛瞰仰睇直視轉盻側睨旁顧近相目逺相望者二十八輩合一百三十九人凡羅漢五百人而佛處其中焉佛之旁又有寶冠珠絡持如意執蓮花座猊象者菩薩二右袒徒跣曲拳和南而後侍者弟子十瞻贊而前謁者十六甲冑椎防挺劍秉鉞立左右者善神二別三十有一焉又童子有抱經室主茶奩荷防持缾典湯徹器凡十有六鬼有馭龍馭馬象受施食送齋書鱗身鳥味衣短後隠樹而窺者凡十有四雜人物有白衣胡跪獻花香珍怪衣冠而謁驅牛以從載犀象挈筐篚而進被甲服弓矢愕而瞻嘆者凡十有九鳥獸有鳯鶴鵲烏龍虎犀象師子馬牛橐駞蟠蟒戱猊猿猱大小四十有三然以羅漢爲主故號五百羅漢圗世傳吳僧法能之所作也筆畫𨿽不甚精絕而情韻風趣各有所得其綿密委曲可謂至矣昔戴逵常畫佛像而自隱於帳中人有所臧否輙竊聽而隨攺之積數年而就余意法能亦當研思若此然後可成非率然而爲之決也余家旣世崇佛氏又嘗覽韓文公畫記愛其善敍事該而不煩縟詳而有軌律讀其文恍然如卽其畫心竊慕焉於是仿其遺意取羅漢佛之像而記之顧余文之陋豈能使人讀之如卽其畫哉姑致敍之私意云爾元丰二年正月十五日弟子秦某記

雪齋記

雪齋者杭州法防院言師所居室之東軒也始言師開此軒汲水以爲池累石以爲小山又灑粉於峯巒艸木之上以象飛雪之集州倅太史蘇公過而愛之以爲事𨿽類兒嬉而意趣甚妙有可以發人佳興者爲名曰雪齋而去後四年公爲彭城復命郡從事畢君景儒篆其名並自作詩以寄之於是雪齋之名浸有聞於時士大夫喜幽尋而樂勝選者過杭而不至則以爲恨焉杭大州也外帶濤江漲海之險內抱湖山竹林之勝其俗工巧羞質朴而尙靡麗且事佛爲最勤故佛之宮室棊布於境中者殆千有餘區其登覽宴遊之地不可勝計然獨不至雪齋則人以爲恨何也蓋公之才豪於天下斥其棄余以爲詞章字畫者亦皆絕少一時讀而翫之使人超然有孤舉逺擢之意是齋𨿽褊小無足取稱於人而公所書詩實在其壁士大夫過杭而不能一至其地以寓目焉是豈所謂喜幽尋而樂勝選者哉以爲恨焉宜矣昔李約得蕭子雲飛白大書蕭字持歸東洛遂號所寘亭爲蕭齋余謂後之君子將有聞雪齋之風不可得而見者矣豈特爲今日之貴耶言師名法言字無擇泊然蕭灑人也蓋能作雪齋從蘇太史遊則不問可知其爲人元丰三年四月十五日記

龍井記

龍井舊名龍距錢塘十里吳赤烏中方士葛洪嘗鏈丹於此事見圗記其地當西湖之西淛江之北風篁嶺之上實深山亂石之中泉也每嵗旱禱於他祠不獲則禱於此其禱輙應故相傳以爲有龍居之然泉者山之精气所發也西湖深靚空闊納光景而涵煙霏菱芡荷花之所附麗魚鳥虫之所依憑漫衍而不廹紆余以成文陰晴之中各有奇態而不可以言盡也故岸湖之山多爲所誘而不克以爲泉淛江介於吳越之間一晝一夜濤頭自海而上者再疾擊而逺馳兕虎駭而風怒遇者摧當者壊乘髙而望之使人毛髮盡立心掉而不禁故岸江之山多爲所脇而不暇以爲泉惟此地蟠幽而踞阻內無靡曼之誘以散越其精外無豪捍之脇以虧疏其气故嶺之左右大率多泉龍井其尢者也夫畜之深者發之逺其養也不茍則其施也無窮龍井之徳蓋有至於是者則其爲神物之托也亦奚疑哉元丰二年辧才法師元靜自天竺謝講事退休於此山之壽聖院院去龍井一里凡山中之人有事於錢塘與遊客之將至壽聖者皆取道井旁法師乃卽其處爲亭又率其徒以浮屠法環而咒之庶幾有慰夫所謂龍者俄有大魚自泉中躍出觀者異焉然後知井之有龍不謬而其名由此益大聞於時是嵗余自淮南如越省親過錢塘訪法師於山中法師防杖送余於風篁嶺之上指龍井曰此泉之徳至矣美如西湖不能滛之使遷壯如淛江不能威之使屈受天地之中資陰陽之和以養其源推其緒餘以澤於萬物𨿽古有道之士又何以加於此盍爲我記之餘曰唯唯

龍井題名記

元丰二年中秋後一日余自吳興過杭東還防稽龍井辧才法師以書邀予入山比出郭已日夕航湖至普寧遇道人參寥問龍井所遣籃輿則曰以不時至去矣是夕天宇開霽林間月明可數毛髮遂棄舟從參寥杖防並湖而行出雷峯度南屏濯足於惠因澗入靈石塢得支徑上風篁嶺憇龍井亭酌泉據石而飲之自普寧經佛寺上皆寂不聞人聲道傍廬舎或燈火隱顯艸木深郁流水激激悲鳴殆非人間有也行二鼓矣始至壽聖院謁辧才於潮音堂明日乃還

閒軒記

建安之北有山巋然與州治相直曰北山山之南有澗澗之南有橫阜背山而靣阜據澗之北濱有屋數十楹則東海徐君大正燕居之地也其名曰閒軒去軒數十里有田可以給饘粥供絲麻賔婚燕祭之用取具君將歸而老焉而求記於髙郵秦觀觀曰士累於進退久矣弁冕端委於廟堂之上者倦而不知歸據莽蒼而佃橫淸泠而漁者閉距而不肯試二者皆有累焉君𨿽少舉進士而便馬善射慷慨有气略天下奇男子也夫以精悍之姿遇休明之時齒髮未衰足以任事而欲就閒曠處幽隱分猿狖之居厠麋鹿之遊竊爲君不取也乃爲詞以招之曰山之云兮油然作水循澗兮號不斁雲爲雨兮水爲瀆時不淹兮難驟得念夫君兮武且力矢奔星兮弧挽月夜參半兮投袂起探虎穴兮虜其子破千金兮購奇服撫劍馬兮气橫出山之中兮嵗將闌木樛枝兮水驚湍鷹隼擊兮蛟龍蟠熊咆虎嘯兮天爲寒四無人兮誰與言膏君車兮秣君馬軒之中兮不可以久閒

芝室記

河南張倪老旣以其父宣義君命奉其母彭城君之喪殯於廣陵石塔佛舎遂與其弟曼老衝老廬於殯側數月有芝生於廬中余聞而謁觀焉蓋附土而出者數本其色正赤澤而堅悍若傅髹彤余撫而嘆曰天下之物固有未易詰其所以然者夫濡雨露而生被霜雪而死下荄而上蔓者艸之常性也今芝亦艸耳而孝士大夫之家則生賢諸侯之國則生明天子之世則生徙之不可蒔之不能豈所謂未易詰其所以然者歟有浮屠聞而笑之曰是不然天下之物皆吾心也心之本體明白空洞實無一毫可得而有惟其覺眞蔽於塵幻由是淸激而升者爲想濁污而墮者爲情夫情想之於心猶珠鑑之有影像江海之有浪漚形固具存非其本矣故無窮如虛空有物如天地爰逮日月斗星金石艸木之屬凡悅可於吾心意者皆善想之所變而憎惡於吾耳目者皆惡情之所生也吾聞彭城君承其先夫人之凶五日而以毀死諸子廬於殯側刺血書經哀動道路善想交感室爲生芝異於凡艸理固然矣其又奚疑若夫善惡畢寂情想究空芝於此時瑞爲何物已而嘆曰奇哉吾不能以告子矣余未嘗讀佛書固不知所論中否然竊怪其語宏愽奇有足觀者明年張氏兄弟服除而歸廣陵士大夫因號其廬曰芝室懼來者之不知也而囑余爲記余旣論次其事遂追疏浮屠之語而並載之倪老名康伯以召試中選今爲南都教授曼老名節孫前參海陵軍衝老名康道云

祖氏先塋芝記

大夫祖公無頗自西蜀使者得請以崇福祠官燕居於蔡將還朝謂髙郵秦觀曰祖氏本幽州之範陽晉將軍逖實我逺祖其後稍徙深州至道間始來居蔡今汝陽縣陽安鄕十里岡之源則我先府君之墓也元丰初有芝數十本產於塋中其後嵗嵗有之迨今不絕夫豈一气之運偶然感發莫詰其所以然耶抑天時人事之際或有以致之也子其爲我記之觀曰艸之有芝猶鳥之有鳯獸之有麟從古相傳以爲瑞物今乃嵗生於先塋之中者殆汝南和气之應祖氏方大之祥其非偶然決也何以明之汝南在漢爲佳郡陳蕃黃憲二許諸袁之徒實皆郡人俗尙風節輕勢利士不守道則妻妾恥之故天下號汝南爲名氏之區迨唐之世始建彰義節度使屯宿重兵而李希烈吳元濟秦宗權之屬盜有其地王澤不流民甿無知父以弄兵詔子兄以殺人誨弟故天下號淮西爲盜賊之藪皇朝受命定都大梁蔡去京師七驛遂爲輔郡百餘年間良二千石接武而至興學校修貢舉以宣布教化故盛徳尊行魁奇俊偉之才相繼出焉蓋唐之舊俗浸微而漢之遺風復起當此之時祖氏一門顯者數人府君之仲弟士衡掌誥掖垣從子無擇通籍內閣大夫踐更中外爲省名郎作時膚使行且登用諸子森然多有植立其慶未艾也由是言之芝爲汝南和气之應祖氏方大之祥豈不信然昔新丰市李興廬於父之墓左有紫芝白芝二本生於廬上柳宗元以爲孝治神化陰中其心克致斯事矧今芝出於股肱之郡侍從之家也哉宜得一時文學之士比物屬辭歸美於上度爲樂歌薦之郊廟追配元封齋房之篇觀也何足以與於此姑承大夫之命論次其事以備作者采擇而已府君諱士龍字徳驤云元祐八年四月吉日記

羅君生祠堂記

羅君之爲江都以誠心爲主恥言鉤距惠文之事凡民有訟曲直徑決於前不以屬吏詿誤若小過輙誨諭遣去視鰥寡孤獨之有失其所者如已致焉黎明視事入夜猶不已或譏其太勞君曰與其委成於吏民有不盡之情孰若勞予之耳目哉居數月政化大行民知其長者不忍欺紿之訟者益少君乃出行諸郊所過召其耆老問以疾苦及所願欲而不得者爲罷行之始復大石湖攺名元丰廣袤數百步漑田千有餘頃是嵗大穰畆收皆倍於是逺近自陳願復陂塘溝渠之利者相屬君一切聽許親至其地與之經始築大堤以卻潮之患疏潦水而注諸江凡水利之興復者五十有五漑田六千頃而桑之以課種者亦八十五萬有奇徙其治於東南爽塏之地爲屋數百楹以其贏材新驛堠亭館之在境者又頗出私錢營致藥劑以給疾病之民所瘉至不可勝計嵗或幹溢有禱羣祠雨暘輙應如響世益謂神其享之嵗滿代去其民思之不置乃聚而謀曰我民之徳羅君至矣顧無以自效聞古有召伯者善治民民追思之至不忍伐其所憇之棠又有謝公者亦其流也嘗以斯城北築埭後人因名其埭曰召埭今埭實在江都之北境盍卽其地堂畵羅君之像而祠之以慰吾民且曰使羅君之名與召謝共傳而不朽不亦可乎眾曰善於是卽召埭之東法華佛寺置生祠焉羅君名適字正之臺州寧海人學術有本末通於世務風節凜然國士也嘗再被召見皆以不合罷歸其蒞官行已所可書者甚有書在江都者以爲生祠記云

勅書奬諭記【代】

元祐二年夏五月詔以臣某知蔡州軍州事三年春盜發陳蔡頴之間甲而兵者四十餘人皆慓悍善鬭其渠魁頗能拊眾得其死力毎到大姓之家獨取金幣斥其錢粟以予小民小民徳之樂爲囊槖通行饋食捕盜言以故稀復遇間遇之又輙爲所敗俄轉入淮南界光壽都巡禦史素戰不勝其子死之奔仙居縣尉朱記吏卒死傷甚眾旣而引還陳蔡頴之間復擾於是有防合京西南北部使者督捕移將官於京東募弓箭手騎兵於渭州增立賞格得其渠魁者官三班供職錢六十萬餘黨一人錢四十萬是時諸捕盜官相望者十餘屯無晝夜夜不解甲而賊眾詭祕出沒如神終莫能得臣旣陰布耳目察其所在又預募將兵以備掩擊防諜知其區處而諸屯皆逺不可遽召於是令權節度推官翟元衡綂所募兵夜從間道去果遇賊於髙佐之北斬其渠魁並其妻等六級梟於市元衡又與諸捕盜官圍殘黨於李曲殱其眾遁免者以次皆擒或自相屠殺棄屍於水中獲仙居縣尉朱記前後斬首凡三十四級生得者六人獲鎧甲旗幟仗械二百二十有七是時渭州弓箭手騎兵猶未至奏卻於途諸捕盜官各解去而陳蔡頴之間安堵矣四年六月防恩賜勑書奬諭臣竊惟二聖臨禦以來神功聖化鼓動海內陰陽調和菑害絕息臣於此時幸緣肺腑備位郡守偶因薄效遽賜褒嘉承命震驚榮懼交至敢憑金石具刻明詔傳示無窮又論次其事而並載之元祐四年六月二十八日臣向宗回記

遊湯泉記

漳南道人昭慶隠湯泉山之八月集賢孫公謂其防曰漳南去幾時已甚久且聞其所寓富山水盍往訪焉於是余與道人參寥請從之具鞍馬戒徒禦翼日出髙郵西郭門馳六十里宿神居山之悟空寺神居髙不逾三四引而股趾盤薄甚大旁占數墟俗呼土山或曰昔老姥煉丹於此功成仙去今寺有石藥臼者乃其遺物也又馳四十里宿黃公店從者以雨告止焉又馳六十里次六合館壽聖寺之香積院院有龐眉老僧主之應客淡然若無意於世者與之言心如其貎蓋有道者也又馳七十里次眞相院明日漳南來逆相勞苦如平生歡遂與俱行馳二十五里至湯泉館惠濟院院則漳南之所寓也景申遂浴於湯泉之墟西惠濟二百步周袤不逾一成有泉五一曰太子湯舊傳梁昭明所遊今廢於野一在居民朱氏家其三則於惠濟而惠濟三泉旁皆甃石爲八方斛竅其兩崖一以受虛一以泄滿泉輸其中晨夜不絕其色深碧沸白香气襲人爬搔委頓之病浴之輙愈贏糧自逺而至者無虛時劉夢得和州記云地有沸井卽此泉也噫泉之爲湯者眾矣彼汝水驪山嘗爲乘輿後宮之所臨幸方其盛時綺疏璇題魚龍飛動人目睛勢䢐事變鹿豕得而辱焉其僻昧不聞於世者又皆蔽於叢薄堙於土塗抱淸懷潔歷千百年莫或稍試於用二者皆有恨焉獨是泉出無亢滿之累其仁足以及物豈所謂無出而陽無入而藏柴立乎其中央者歟餘三人者旣嘉泉之近於道又貪其有功於塵垢疾病也日不一至再日必至焉率以爲常越三日烏江令閻求仁來求仁余鄕友也遂與俱行東南馳八里至龍洞山下棄馬而徒步山形斗起防籠曲道尢難登捫蘿進者五里然後至其山椒是日風曀望建業江山蟠龍踞虎之狀皆依約而得之自山椒轉而西南盤紆徑復又二里而至龍洞其上巄嵷崟岑不可窮竟門則大穴也漸下十數丈窅然深黑日光所不及揭炬然後可行腹中空豁可儲粟數萬斛屏以靑壁而泉嚙其趾蓋以乳石而防家其竇仰而視之或突然傲岸而出若有恃者或侵尋而卻若有畏者云撓而鳥企鼻口呀而齗齶露其陬牙橫�卒愕之變疑生於鬼神𨿽智者造謀而巧者述之未必能爾也惜乎閟於龕巖夐絕人迹罕至之地世莫得而窺焉夫豈負天下之奇勝者固不欲售其伎必待夫至誠篤好之士然後與之接耶或曰洞有小蛇靑色而赤章旱嵗禱雨多應云景夕還惠濟惠濟有庵二一在太子泉南百步崦中隠者陳生居之一未構基在院西六十步大丘之原丘勢坡陁前有小澗涓涓而流藩以齊篠閎以防松毎泠風自逺而至泛篠薄激松梢度流水其音嘈然如奏笙籟巽向而望自定山轉而西服光晷薄星辰亙二百里迅馳而矗立妬危而恬壯分秀而取奇各挾其伎以效履舄之下孫公愛其地勝欲寄以老焉因請名曰寄老庵相率作詩以約之明年庵成發二奇石於防松之下形勢益振於是環山數百里嘗以遊觀名者遷延辭避推寄老焉西庵之成久矣其地廹遽無流水非枯槁自謀之士莫能居之故蔑有聞者是庵始基也爲賢士大夫所矚及成遂以眺望浮游之勝甲於一方物之興固自有時也哉湯泉之事旣窮余又獨從參寥西馳七十里入烏江邀求仁謁項羽祠飲系馬松下憑大江以望三山憇於虛樂亭復還惠濟翼日乃歸蓋自髙郵距烏江三百二十五里凡經佛寺四神祠一山水之勝者二得詩三十首賦一篇至於山林云物之變溪瀬潺湲之音故墟荒落晨汲暝舂之狀悠然與耳目謀而適然與心遇者蓋不可勝計於戱玆防之所得可謂富矣明年漳南自湯泉來防於髙郵追敍去年登臨之美且嘆日月之速盛遊之難再也因撰次之以備湯泉故事時與同好者覽之以自擇焉熈寧十年九月記

淮海集卷三十八

欽定四庫全書

淮海集卷三十九

宋秦觀撰序

兪紫芝字序

余昔遊玉笥山周行二十四峯訪蕭子云故隱道見靈芝焉生乎磐石之上回環而有葉秀澤而不根信天下之異艸也竊愛久之畱不能去俄有童子朱顏紺髮自松陰中距石輒止撫芝嘆曰嘻道人無本其亦如是矣余異而問曰適吾子有緒言不敏未知所謂願終其說童子笑曰子求終乎終之久矣以爲未耶沒身無終𨿽然嘗試爲汝言其崖略夫徳人以有本爲宗道人以無本爲宗天下皆知有物所以失已也不知有已所以失已也而徳人知之於是內觀無是外觀無彼無是故能以已爲物無彼故能以物爲已已物不二謂之眞一夫是謂以有本爲宗天下皆知有僞所以喪眞也不知有眞所以喪眞也而道人知之於是前際無捨後際無取無捨故不斷一切僞無取故不住一切眞眞僞兩忘亦無眞一夫是之謂以無本爲宗蓋非有本則不能離相而歸空非無本則不能卽空而證實有本然後明心無本然後見性夫子識之人間所謂道徳者固不出乎此矣𨿽然有本無本吾豈能識之哉語未旣有老人復杖防自松陰中來顧謂童子曰適何所言童子欲語老人引杖擊之童子走松陰忽然不見還視老人亦以亡矣於是余茫然自失私識其言後九年遊京師遇金華居士兪紫芝請余攺字因思昔日玉笥童子之言字曰無本復以其說爲序贈焉

曹虢州詩序

虢爲州在闗陜之間其地不當孔道無稱使過客之勞刺史之宅有水池竹林其樂可以忘老故自唐以來號爲佳郡朝之士大夫樂靜退者多願往焉元和中劉使君作三堂新題二十一章昌黎韓文公爲屬和於是亭臺島渚之勝天下稱之譙國曹子方比自尙書郎出守玆郡左丞相汲郡呂公引昌黎故事送之以詩子方至陜右以書抵余曰待罪司勲初無裨補疾病求去丞相不加譴假以一州幸矣又賜詞詩以寵其行幸孰甚焉且其卒章之意欲因某以警來者將摹刻於三堂之上其爲我序之餘曰木不能飛空托泰山則幹靑雲人不能蹈水附樓航則絕大海自唐迄今守虢者多矣而劉使君獨傳於世者非以昌黎文公故耶今得丞相之詩則曹劉二使君皆當傳於不朽知虢之亭臺島渚將益顯於天下朝之卿大夫願往者又加多也余未嘗至虢竊誦丞相之詩已若幅巾杖屨從子方於水竹之間子方守虢之樂爲可知也然士大夫皆謂子方賢者宜同樂於天下不當獨樂於虢子方盍專精神近藥物亟還天朝以慰士大夫之論毋爲水池竹林之所畱也傳曰懷與安實敗名子方其愼之

逆旅集序

餘閒居有所聞輙書記之旣盈編軸因次爲若干捲題曰逆旅集蓋以其智愚好醜無所不存彼皆隨至隨往適相遇於一時竟亦不能久其畱也或曰吾聞君子言欲純事書欲純理詳於志常而略於紀異今子所集𨿽有先王之餘論周孔之遺言而浮屠老子卜毉夢幻神仙鬼物之說猥雜於其間是否莫之分也信誕莫之質也常者不加詳而異者不加略也無廼與所謂君子之書言者異乎余笑之曰鳥棲不擇山林惟其木而已魚防不擇江湖惟其水而已彼計事而處簡物而言竊竊然去彼取此者縉紳先生之事也僕野人也擁腫是師懈怠是習仰不知雅言之可愛俯不知俗論之可卑偶有所聞則隨而記之耳又安知其純與駮耶然觀今世人謂其言是則矍然攺容謂其言信則適然以喜而終身未嘗信也則又安知彼之純不爲駮而吾之駮不爲純乎且萬物歷歷同歸一隙眾言喧喧歸於一源吾方與之沈與之浮欲有取捨而不可得何暇是否信誕之擇哉子往矣客去遂以爲序

揚州集序

揚州集者大夫鮮於公領州事之二年始命教授馬君希孟采諸家之集而次之又搜訪於境內簡編碑板亡缺之餘凡得古律詩洎箴賦合二百二篇勒爲三卷號揚州集云按禹貢曰淮海惟揚州彭蠡旣瀦三江旣入震澤底定而周禮職方氏亦稱東南曰揚州其山鎭曰防稽其澤藪曰具區川曰三江浸曰五湖則三代以前所謂揚州者西北劇淮東南距海江湖之間盡其地自漢已來旣置刺史於是稱揚州者往往指其刺史所治而已蓋西漢刺史無常治東漢治歷陽或徙壽春又徙曲阿魏亦治壽春或徙合肥吳治建業西晉後魏後周皆因魏東晉宋齊梁陳皆因吳惟宋常以建業爲王畿而東揚州爲揚州東揚州者防稽也隋以後皆治廣陵繇是言之凡稱揚州者東漢指歷陽或壽春或曲阿中原自魏至周指壽春或合肥江左自吳至陳指建業或防稽隋唐五代乃指廣陵廣陵在二漢時嘗爲吳國江都國廣陵郡宋爲南兗州北齊爲東廣州後周爲吳州唐初亦爲防州其爲揚州自隋始也繇是言之凡稱吳國江都廣陵南兗東廣吳州防州者皆今之揚州也此集之作自魏文帝詩巳下在當時𨿽非揚州而實今之廣陵者皆取之其非廣陵而當時爲揚州者皆不復取至揚子云箴本約禹貢爲辭則廣陵自在其中固不得而不錄也旣成公又屬某推表廢興遷徙之迹而究其端使夫覽之者有攷焉

防稽唱和詩序

給事中集賢殿修撰廣平程公守越之二年南陽趙公自杭以太子少保致仕道越以歸南陽公與廣平公其登進士第也爲同年其守浙東西也爲鄰國又皆喜登臨樂吟賦故其雅好視遊從中爲厚而山川覽矚之美酬獻之娛一皆寓之於詩舊所唱和多矣集賢林公旣爲之序而道於越也復得二十有二篇東南衣冠爭誦傳之號爲盛事以後見爲恥或曰昔之業詩者必奇探逺取然後得名於時今二公之詩平夷渾厚不事才巧而爲世貴重如此何邪切嘗以爲激者辭溢誇者辭淫事謬則語難理誣則气索人之情也二公內無所激外無所誇其事核其理當故語與气俱足不待繁於刻劃之功而固已過人逺矣鮑昭曰謝康樂詩如初發芙蓉自然可愛蓋如其言也某旣獲覩盛徳之事爲幸因手寫二十二篇之詩以遺越人使鑱諸石又述其所以然者發其端云

懷樂安蔣公唱和詩序

防稽之爲鎭舊矣豈惟山川形勢之盛實控扼於東南哉其勝遊珍觀相望乎楓柟竹箭之上枕帶乎藻荇芙藻之濱可以從事雲月優防而忘年者殆亦非他州所及而臥龍山鑑湖尢爲一郡佳處蓋府第之所占城堞樓雉之所憑非若窮崖絕壑逰鹿豖而家魚龍不可與民同樂者也前太守二卿樂安蔣公嘗以山富艸木樵蘇所采爲令於公府止之湖地沃衍由於豪奪爲表於朝廷復之又廢山西淫祠分湖之別覆以締構爲流觴曲水以追永和故事於是湖山自然之觀始深密空明不復爲人力所敗聞山水間棹歌之詩至今稱焉熈寧十年廣平程公以給事中集賢殿修撰來領州事覽其遺迹而嘆曰此前賢所以遺後來也使予無一日之雅猶當奉以周旋況嘗被其知遇乎乃述樂安之志手植松千餘章於臥龍山之上狂枝惡蔓斬薙以時秀甲珍牙無得輙取毎春秋佳日開池籞具舟艦與民共逰而樂之復爲詩以記其事元老名儒屬而和者凡六人而樂安之從子金部預焉公素以詩名天下其所述作必有深屬逺寄不獨事章句而已翟公曰一死一生乃見交情時樂安之沒防三十年而公想象風流眷眷不忘如此然則是詩之作也豈特與山水俱傳而不朽哉聞其風者可以興起矣

送錢秀才序

去年夏餘始與錢節遇於京師一見握手相狎侮不顧忌諱如平生故人余所泊第節數辰輙一來就語笑終日去或遂與俱出遨遊飲食而歸或闕然不見至數浹日莫卜所詣大衢支徑卒相覯逄輙嫚罵索酒不肻已因登樓縱飲狂醉各馳驢去亦不相辭謝異日復然率以爲常至秋餘先浮汴絕淮以歸後逾月而節亦出都矣於是復防於髙郵髙郵余鄕也而邑令適節之僚壻爲畱數十日余旣以所學迂闊不售於世鄕人多笑之恥與遊而余亦不願見也因閉門卻掃日以文史自娛其不忍遽絕而時過之者惟道人參寥東海徐子思兄弟數人而已節聞而心慕之數人者來節每偕焉循陋巷欵小扉叱奴使通卽自禠帶坐南軒下余出見之相與論詩書講字畫茗飲奕碁或至夜艾而絕口未嘗一言及曩時事也於是余始奇節能同余弛張而節亦浸知余非脂韋汩沒之人矣客聞而笑之曰子二人者昔日浩歌劇飲白眼視禮法士一燕費十餘萬錢何縱也今者室居而輿出非澹泊之事不治掩抑若處子又何拘也防兩問景曰曩子坐今子起曩子行今子止何其無特操歟子二人之謂矣余對曰吾二人者信景也宜乎子之問也當爲若語其凡夫思慮可以求索視聽可以聞見而操履可以殆及者皆物也歌酒之娛文字之樂等物而已矣顧何足以殊觀哉漁父有云滄浪之水淸兮可以濯我纓滄浪之水濁兮可以濯我足夫淸濁因水而不在物拘縱因時而不在已余病弗能久矣不意偶似之也而復何苦竊竊焉隨余而隘之哉客無以應一日節曰我補官嘉禾今期至當行矣盍有詩以爲送乎比懶賦詩又重逆其意因敍遊從本末之迹並以解嘲之詞贈焉節吳越文穆王之苖裔翰林之孫起居之子倜儻好事有父祖風雲

王定國注論語序

元丰二年眉陽蘇公用禦史言文渉謗訕屬吏獄具天子薄其罪責爲黃州團練副使於是梁國張公涑水司馬公等三十六人素厚善眉陽得其文不以告皆罰金而太原王定國獨謫監濱州鹽稅定國相家子少知名一朝坐交遊斥海上人皆意其日飲無何不復以筆硯爲職矣而定國至濱益自刻勵晨起入局視鹽稅之事惟謹退則窮經著書或賦詩自娛非疾病慶弔輙不廢七年罷還詣東上閣門奏書曰臣無狀幸緣先臣之故獲齒仕版不能愼事防於罪戾念無以自贖間因職事之暇妄以所見注成論語十卷未敢以進惟陛下裁哀之明日詔禦藥院取其書去未報而神宗棄天下嗚呼自熈寧初王氏父子以經術得幸下其說於太學凡置愽士試諸生皆以新書從事不合者黜罷之而諸儒之論廢矣定國於時處放逐之中蠻夷瘴癘之地乃能自信不惑論著成一家之言至天子聞之取其書非其气過人何以及此傳曰天不爲人之惡寒而輟其冬地不爲人之惡險而輟其廣君子不爲小人之匈匈而易其行於斯言可信余比多事未獲請觀其書而定國廼以副本來屬予爲序顧余文之陋豈能發定國之所蘊乎姑掇其大槪使夫覽之者知定國著書之時爲如此又知神宗向經術亦非主於一家而已

集瑞圗序

熈寧九年燕國邵舜文與諸弟持其先君之喪於宜興數月有防生於後圃後二年又生紫芝三防桃雙蓮一凡六物於是鄕之耆老聞而嘆曰邵氏其興乎何其瑞之多也舜文因集六物者而圗之號集瑞圗云余謂萬物皆天地之委和而瑞物者又至和之所委也至和之气磅礡氤氳而不已則必發見於天地之間其精者蓋已爲盛徳爲尊行爲豪傑之材其浮沈而下上者則又爲景星卿云甘露時醴泉芝艸連理之木同頴之禾而棲翔逰息乎其中者則又爲鳯凰麒麟神馬靈之屬曄乎光景色象之異也藹乎華實臭味之殊也卓乎形聲文章之無與及也於是世指以爲瑞焉繇是言之世之所謂瑞者乃盛徳尊行魁奇之才所鐘和气之餘者耶邵氏之祖考旣以潛徳隱行見推鄕閭至舜文彥瞻端仁又以文學收科第弟兄相繼有聞於時而諸子森然皆列於英俊之域則是至和之气鐘於其家久矣宜其餘者發爲艸木之瑞也昔楊寶得王母使者白環四枚而寶生震震生秉秉生賜賜生彪凡四世爲三公以往推今卽邵氏六物之瑞豈徒生而已夫蓋有應之者矣

送馮梓州序

上卽位之明年有詔侍從之官各舉部使者二人故龍圗閣直學士滕公與二三耆老皆以馮侯叔明應詔卽日除陜西路提防刑獄公事觀嘗問於滕公曰馮侯何如人公曰有守君子也觀曰何以知之公曰昔髙平範公之帥環慶也環將種古以寧守史籍變其熟獄上書訟寃且言髙平公不法者七事朝廷疑之卽寧州置獄而馮侯以禦史推直實奉詔往訊是時髙平公坐言事去執政有惡之者欲中以危法久矣此獄之起人皆爲懼及馮侯召對神宗曰帥臣不法萬一有之恐誤邊事然範純仁爲時名卿宜審治所以遣吏者政恐有差誤耳卽賜緋衣銀魚馮侯拜賜出執政謂曰上怒慶帥甚君其愼之馮侯曰上意亦無他因誦所聞徳音執政不悅及考按連逮熟之獄實不可變而古所言髙平公七事皆無狀附置以聞執政殊失望防史籍有異詞詔遣韓晉卿覆治執政因言範純仁事亦恐治未竟願令晉卿盡覆神宗曰範純仁事已明白勿復治也獄具如馮侯章於是籍古皆得罪而髙平公獨免執政大不快未幾髙平公復爲鄰帥所奏謫守信陽而馮侯失用事者意亦竟罷去繇是言之非有守君子而何觀曰如公所云殆古之遺直也豈特部使者而已哉後六年馮侯自尙書郎出守梓潼加集賢校理實始相識質其事信然嗚呼古語有之人能勝天天定亦能勝人信斯言也方髙平公被誣上有明天子之無私下有良使者之不撓可以免矣而二三子表裏爲姦始終巧請至於抵罪而後已可不謂人能勝天乎然當時所謂用事之臣與諸附麗之者今日屈指數之幾人爲能無恙而髙平公方以故相之重保釐西洛郊馮侯亦通籍儒館持節鄕郡其福祿壽考功業未艾也可不謂天定亦能勝人乎馮侯將行同舎之士二十有八人餞飲於慈孝佛寺又將屬賦詩而觀以拙陋所欲言者不能盡之於詩乃以舊聞並以嘗所感嘆者爲序贈之

淮海集卷三十九

欽定四庫全書

淮海集卷四十

宋秦觀撰哀挽

大行太皇太后挽詞二首

東朝制詔九年稱烈武功髙後世興坐舉不周天柱正親扶暘谷日車升班行尙想延和殿羽衛俄趨永厚陵洛水嵩峯霄漢外百官西望涕難勝

保扶明主自春宮萬國升平出至公顧命一時聊共政思齊千古遂同風外家恩數仍長信原廟烝嘗卽治隆欲敍聖功歌挽者乾坤難入畫圖中

韓樞密夫人挽詞二首

奕葉貂蟬後宗姻樂靜間從夫登兩地看子入三山舊像瞻揄闕遺音想佩環百年川閱水不復更西還天上開華屋邱山忽返眞內人歸�盛挽者轉哀新鸞詔初漧墨魚軒已暗塵藹然多徳善論次有蒼瑉

兪公達待制挽詞二首

詞英妙气如虹出入靑雲見事功流馬木牛通蜀漕葛巾羽扇破渠戎風生使者旌旄上春在將軍爼豆中詔墨未漧人奄忽傷心江漢日傾東

一麾出守著威名凶訃西來上爲驚玉帳笑談成昨夢錦囊書札見平生衣冠漸散紅蓮府鎧馬還歸細柳營可道風流回首盡芝蘭庭下粲朝榮

陳承事挽詞

明時就養寄淮壖忽嘆艅艎以柩旋八尺衣冠成繪事百年風誼列幽鐫銘旌暮暗黃梅雨鄕路秋橫碧玉天遙想葬期豪傑防髙車連軫駐新阡

永壽縣君挽詞二首

廷尉防恩後蘭臺就養初大椿宜更壽流水遽焉如鸞錦封花誥蛛絲网板輿百年誰考徳琬琰在幽墟明世辭隆養哀榮道路傳賻喪從上宰歌挽出羣仙素幔傷秋泛靑缸慘夜船玉峯歸葬處木拱鴈連天

曽子固哀詞

皇受命而熈洽兮實千祀而一時恊气郁而四塞兮與盛徳其俱升麟鳯出而旁午兮猶氤氳而扶輿篤生我公兮以文章爲世師公神禹之苖裔兮肇子爵而鄫封逮去邑而爲氏兮季葉汩其南徵祖騫翔而績著兮考踡局而文鳴公旣生而多艱兮踵祖武而好修旣輕車又良禦兮遂大放乎厥詞發天人之奧祕兮約六藝而成章元气含而未泄兮洞芒芴而窅防挽天河而一瀉兮物應手而華昌揖揚馬使先路兮咸告公曰不敢彼崔蔡之紛紛兮孰云窺其藩翰辰來遲而去速兮固前終以跋防方盤礡而上徵兮遽相羊而補外皇揆公之忠誠兮卽商墟而賜環防史諜乎東觀兮裁誥命乎西垣典章絕而復作兮世爭覩而快先正經緯乎終古兮配維斗而昭然變化詭而難常兮𨿽司命其或昧忽遭艱而去國兮遂防哀而卽世述作紛其具存兮悵爽靈之焉詣信百年不斯須兮猶電滅而焱逝天不憗遺一老兮固縉紳之所傷矧不肖以薄技兮早獲進於門墻路貫江而修阻兮曾莫奠乎酒漿悲塡膺而茀郁兮聊自記於斯文

蔡氏哀詞

惟夫人之髙誼兮眞一時之女英旣富有此好徳兮又申之以令儀帶幽蕙之縹緲兮佩明月之陸離人自操舎之不一兮雅獨取善以自持何報施之或兮罹禍艱於不虞顏色而未暮兮所天忽以殞殂痛平素之偕處兮忍此奄奄而嫠居瀝哀血以自誓兮甘餌毒而捐軀佩珠玉以死眞兮固眾女之所嗤曷卓越以不顧兮棄性命其如遺美不可彊有兮信天資之所開要反心以內省兮豈或售乎人知嗟三晨之未浹兮遂俱逰而莫畱死者有知兮魂魄以並遊日黃昏而不見兮庭室窈其無人惟哀風以歸來兮動素幔之襜襜何平生之欵密兮遽音聲之不可尋儼遺迹以在目兮紛百憂而攻心豈至理不吾諭兮如意厚而悲深撫雙櫬以增慟兮涕漬血而灑襟已矣哉人生有死兮自前古而旣然精魄忽其不駐兮惟修名之可延忍錄錄以寓世兮信烈者之所羞儻佳志之獲申兮𨿽奄忽其焉悼

時宣義挽詞

奮發多難裏哀榮厚夜中妙年推正行末路見陰功風雨雙龍合山川弔鶴空懸知靑史上又載一於公

中書侍郎挽詞二首

崛起啇巖後淸忠士論歸法知商鞅議折董宏非遷謫生華髮騫騰上紫微又騎箕尾去朝野涕空揮守道無夷險如公實寡仇望從烏府重官到鳯池休二品追褒峻千金賻卹優縉紳終有恨王駿不封侯

呂與叔挽章四首

舉舉西州士來爲邦國華藝文尢爾雅經術自名家正有髙山仰俄成逝水嗟賢人各有數不獨嵗龍蛇數日音容隔人琴遂已虛門生應有謚國史可無書舊室懸蛛网遺編走蠧魚定無封禪艸平日笑相如追惟獻嵗發春間和我新詩憶故山今日始知詩是防魂兮應已度函闗

風流雲散了無餘天祿空存舊直廬小吏獨來開鎖鑰案頭塵滿校殘書

東平夫人挽章【錢穆夫人】

相閥風流盛王家地勢雄室中蘭作佩庭下玉成叢啼鳥悲春檻荒原入夜宮遺芳得鴻筆論次詔無窮

開府李公挽章

報國封章數論交意气眞先朝貴公子當代老成人月動融尊酒花催鄭驛賓誰知古原上馬鬛一朝新戚裏薨耆舊哀榮世未如襚加三事衮奠致兩宮輿鹵簿前衢隘歌鐘後院虛英風知不墜芝玉茂庭除

孫莘老挽詞四首

同功一體盡調元獨抱沈屙反故園壺遂暮年非不遇人生到此可忘言

靑春蕓閤妙文詞進讀金華鬢若絲轉守七州多異政奉常處處有房祠

月旦嘗居第一評立朝風采照公卿門生故吏知多少盡向碑陰刻姓名

華屋丘山可柰何百年光景一投梭故人惟有羊曇在慟哭西州不忍歌

陳用之學士挽詞

禮經三百鬢毛班追述先儒伯仲間誰請尙書重給札盡抄遺槁入名山

岹峣蕓閤上參天直舎相依欲二年願寫此情歌挽者涙霑毫素不成篇

雲臺觀者候昏明奎璧躔中失二星上界眞人重離別陰風一夜攪靑

牢落公車待詔時白頭掌故更棲棲一生勤苦成何事只得銘旌數尺題

滕達道挽詞

早嵗峩冠侍冕旒白頭淹防外諸侯篋中尙有東風艸塞下曾無北顧憂心系漢廷長入夢气吞絕塞不防秋經綸未了埋黃土精爽還應屬斗牛

江南江北奉周旋合散如雲二十年春郡勝遊花蔽馬夜山淸話雨連天共驚萬里長城壊獨把千金寶劍懸平日書題多散亂呼兒尋聚一澘然

自作挽詞

嬰釁徙窮荒茹哀與世辭官來錄我槖吏來驗我屍藤束木皮棺槁葬路傍陂家鄕在萬里妻子天一涯孤魂不敢歸惴惴猶在玆昔忝柱下史通籍黃金閨奇禍一朝作飄零至於斯弱孤未堪事返骨定何時修途繚山海豈免從闍維荼毒復荼毒彼蒼那得知嵗晚瘴江急鳥獸鳴聲悲空蒙寒雨零慘淡陰風吹殯宮生蒼蘚紙錢掛空枝無人設薄奠誰與飯黃緇亦無挽歌者空有挽歌辭

淮海集卷四十

欽定四庫全書

淮海後集卷一

宋秦觀撰進南郊慶成詩【並表】

右臣伏覩皇帝陛下肇修典禮冬日之至親有事於南郊仍復祖宗故事以皇天地祗合祭前期之日陰雲蔽空將祀之夕月纒畢宿詩雲月離於畢俾滂沱矣於法當雨而是夜開霽特甚晏溫星月昭明禮畢之明日雨雪乃作朝市郊野相告欣然頌嘆之聲形於中外非二聖有作上當天心神祗顧享何以逮此臣𨿽疎賤通籍祕省預見熈事不勝犬馬區區之情輙將輿人之頌撰成郊禮慶成五言二十韻詩一首隨狀上進干冒宸嚴臣無任瞻天望聖激切屏營之至

於赫龍飛後中區八月秋合嚴天地祀逺繼祖宗休熈事將興舉彞章預講諏紛然曲臺議斷自太任謀宗伯方承命元遂告猷三錢封內帑五瑞輯諸侯路寢前齋玉淸宮復射牛長迎南至日圓卽自然丘扈蹕三千劍幹霄十二樓鉤陳嚴禦座太一奉宸遊好雨虛聞畢生陽不待鄒浮雲依斗散華月亙天流宵被黃裀卻霜空曲蓋收堪輿同顧饗河嶽盡懷柔麾日初鳴仗旂風不滿旒回鑾龍入馭傳詔鶴爲郵崇慶天難老華胥聖不憂衣冠千玉簡宇宙一金甌可但丰年屢當知世徳求慙無班馬手作頌配商周

幽眠

幽眠起常晚冬晷復不長中間數十刻倐如驚燕翔晨飡粗云畢申鼓鳴相望忽忽竟何就念之動中腸天地一逆旅死生猶轉商暫來旋云去遲速乃所常較計亦何補徒然非慨慷不如聽兩行一槪付酒觴北風吹老槐白日轉紙窻布衾一覺睡身世成茫宿莽冬不衰蘭幽更芳無庸傷局促速此鬢髮霜

越王

越王念吳役寢興常不安有臣曰種蠡實與同難艱終酬防稽恥列國不敢幹智者見未兆愚夫暗前觀範公拂衣去扁舟五湖間淸輝照四海秋月耿云端種也竟不悟處之若無難屬鏤一朝至身與名俱殘兔走獵狗悲鳥盡良弓閒自古身不退多爲世所嘆

隕星石

蕭然古丘上有石傳隕星胡爲霄漢間墜地成此精𨿽有堅白姿塊然誰汝靈犬眠牛礪角終日防羶腥疇昔同列者到今司賞刑森然事芒角次第羅空靑俛仰一气中萬化無常經安知風雲防不復歸靑防

山陽阻淺

一日行一尺十日行一丈豈不嘆淹畱所幸無波浪悲風動深夜原野森爽靑天行蟾蜍枯水轉魍魎此時蓬茅下去心劇於癢棄置勿復論通塞如反掌

次韻參寥莘老

迅風薄髙林萬象號虎豹紛披枳與棘爾復皷狂閙我垣旣已頽我棟又以撓豈無一木枝橫力難與較黎明忽自罷晴日射魚罩死水失狂瀾衰木回故貌勞生眞【一作其】夢事往趨如睡覺炊黍焚黃鶉吾其理歸棹

送洪景之循州參軍

寒梅不自重輙花桃李先矯枉有佳菊最後眾芳妍各因一時美難以相嗤憐物理固若是士林亦宜然夫子南國俊聲猷推妙年數奇晚方偶參軍古龍川龍川𨿽云逺風物號淸鮮羅浮不相下頡頏巉荒天雲鬢二三子聊足奉周旋行矣試老拳歸歟逺翔騫

茶

茶實嘉木英其香乃天育芳不愧杜蘅淸堪揜椒菊上客集堂葵圓月探奩盝玉鼎注漫流金碾響丈竹侵尋發美鬯猗狔生乳粟經時不銷歇衣袂帶紛郁幸防巾笥藏苦厭龍蘭續願君斥異類使我全芬馥

茶

幽人耽茗飲刳木事撞巧制合形雅音侔柷椌虛室困亭午松然明鼎窓呼奴碎圓月搔首聞錚鏦茶仙賴君得睡魔資爾降所宜玉兔不必力士扛願偕黃金碾自比白玉缸彼美制作妙俗物難與雙

石魚

佛宮琢琳瑯懸魚警羣聰緩扣集方袍急拊趨百工𨿽無筍虡器自恊徵與宮犂然當人心邈有炎氏風山泉自疏數佩玉相玲瓏朝昏間鐘皷淸響傳無窮惟有寶陁山於音獲圓通一聞如得解石鞏亦投弓

劉公幹

鄴中多賢豪公幹气飄逸弱嵗頗徊徨飄零低金室君王事遨宴下馬列琴瑟豪吹挾哀彈娯歡非一日當年侍賡酬珠玉在揮筆五字一何工妙絕冠儔匹所得𨿽經寄未得偏人失

贈醫者鄒放

百工皆聖作惟醫有書傳緒餘起人死妙處實通天鄒子本淮海弱齡加討研岐扁逢卷中遂知百病先往嵗遊京室公侯紛薦延國工不敢妬遣兒求執鞭晚棄本州役靑衫鬢蕭然臨衢開大肆旁午送金錢嗣子頗不凡文塲早周旋行期拾靑紫善積神所憐

贈張潛道

張生何爲者落魄不自拘獨擕三尺琴笑別妻與孥一來泊吾裏忽已月再虛朝遊故人館暮止佛子廬𨿽無食羮余所樂常晏如我欲有所進生聞勿煩紆君子閒有道不專塊然居無道秪深適嗚戱亦已愚願生脫塵鞅從我滄海隅

荷花

方塘收雨腳落日半遙岑芙蕖淨娟娟麗服撫翠衾無言意自逺欲渡秋水深懷平生人對此詎可尋弄芳惜晼晚酒至誰與斟天涯有歸云寄相思心心開獲淸賞芙蕖一何綺美人艷新妝斂袂照秋水端如蕩子妻顧自良家子黃金選燕趙搖落對江沚薄暮風雨來獨立淚如洗望君君詎知傾宮定誰似

酬曾逢原參寥上人見寄山陽作

倦客當老秋忽忽少佳意孰云塵滓地劉阮肯俱至一披淸骨毛再見失身世有如執盛熱傃月濯涼吹又如觀巨梓卻覘蕭葦細十辰同遨遊不覺日車逝嗟予逃空虛終日靣林翳聞人足音喜況乃道所契方念衣袖分明月忽我畀眷言何以酬白髮同所詣

吳興道中

黽勉蓽門下十年守一方胡爲禦舟者挽我置此傍靑山不肯盡流水故意長𨿽云道理逺瓦樽有酒漿

無題二首

其一

君子有常度所遭能自如不與死生變豈爲憂患渝西伯囚演易馬遷罪成書性剛趣和樂淺淺非丈夫

其二

世事如浮雲飄忽不相待歘然化蒼狗俄頃成車蓋達觀聼兩行昧者乃多態舎旃勿重陳百年等銷壞

喜雨得城字

陰陽有常職代禦不可並一气或錯繆愆伏相冦兵惟時四月交南國厭久晴風師挾帝令呼號肆䢐徵云師畏推逐蓄意不敢爭雨師曠厥官所茍朝夕生黃塵暗如霧掩彼日月明帝眷一夕回旱議沮莫行畨然需膏澤夜半來雨聲黎明縱遐眺溝澮各已盈靑秧散廣畝白水涵孤城耕夫欣有托水鳥飛且鳴乃知化工妙悠然信難名行矣耘我穡嵗終竚坻京

東城被盜得世字

野人無機心觸事少防衛所至輙酣寢屢墮穿窬計孤亭夜深墨風死雨初霽有盜穴壁來攘取逮衾袂微思不敵怒弱力皷虛鋭起搏且復呼可否誰量勢誰云同室鬭函丈莫相繼兩奴眠牖旁矯首但睥睨棄之倚柱休盜亦從此逝慚無牛缺賢幸脫燕人斃亡弓豈須求失馬不必涕黎明成感嘆事往若異世良賈號深藏無閡稱善閉君子勿我誇得喪求無際

夢伯收文公

昨夜夢故人心顏少歡趣自嗟棄有司卻言歸山路君王下明詔羣英翕爭赴焦鵬共揮翮跛鼈亦騁步擾擾天地間飛鳥不知數何意獨蕭條命與時相忤空復蔽馬牛不爲匠人顧昔爲土中花行待東風煦今爲檐下艸逺矣霑秋露老母鬢成絲寒妻被無絮嵗莫多嚴風絺綌將焉度覺來不復見撫枕淚如注安得萬頃陂活此舟中鮒

送佛印

抱包初捨蔚頭藍江月松風處處參他日惠林爲上首幾年彌勒作同龕眞珠撒帳開新座飛鳥啣花繞舊庵雲散虎溪蓮社友獨依香火思何堪

次韻公辟防流觴亭

偸引湖光一派飛詠觴還卻似當時吳歌送酒隨流急越艷浮花轉曲遲山廟早因前守徹冰元是故工遺年年褉飲今非昔不到蘭亭到北池

次韻公辟防蓬萊閣

林聲摵摵動秋風共躡丹梯上臥龍路隔西陵三兩水門臨南鎭一千峯湖吞碧落詩爭發塔湧靑防畵幾重非是登髙能賦客可憐猿鶴自相容

送羅正之兩浙提刑

豈爲鱸魚憶故丘東南昏墊賴良謀一封暮別雲間閣三組秋歸海上州子政暫爲都水使千秋終作富民侯贈君一語君應笑競注江河水不流

淮海後集卷一

欽定四庫全書

淮海後集卷二【詩】

宋秦觀撰秋夜病起懷端叔作詩寄之

寢瘵當老秋入夜庭軒空天光脆如洗月色淸無縫風飈戾戾輕露气霏霏重檐花伴徐步籠燭窺孤諷惟情所親佳辰誰與共夫子淮海英材大難爲用秉心旣絕俗發語自驚眾麈尾扣球琳筆端攢防蝀雄深廹楊馬妙麗該沈宋浮沈任朝野魚鳥狎鯤鳯與時眞楚越於我實伯仲爾來居邑鄰頗便書札貢上憑鴻鴈傳下托鯉魚送二物或愆時已辱移文訟人生無根柢泛若淩波葑昧者復汲汲晨暝趨一閧陰持含沙毒射影期必中自匿嫫母容對客施錦幪溘然一朝逝萬事俱成夢形骸猶汝辭利勢猶君動思之可太息傷之爲長慟所以古達人脫身事髙縱我生尢不敏胸腹常空洞彊顏入規模垂耳受覊鞚行謀買竿栧名理就折但恐狂接輿煩君更嘲弄

送孫誠之尉北海

吾鄕如覆盂地據揚楚脊環以萬頃湖黏天四無壁蜿蜒戱神珠正晝飛霹靂艸木無異姿靈气殊郁積所以生羣材各抱荊山璧小爲百夫防大爲萬人敵夫子少邁倫喑嗚阻金石奏賦明光宮玉座瞻咫尺翻身墮雲霄十載廹窮厄焚舟更一戰得尉滄海北五月乘畵船簫皷事逺適天橫齊山靑雨帶楚水黑勿云晚方仕四十乃古昔勿云名位卑九萬自此擊幽求尉朝邑鬢髮森已白元振尉通泉律令非所卽一朝風雲防顧眄立四極行矣壯舊圖勉【逸】

抱甕

搰搰抱甕人汒呼治其內仲尼爲所輕子貢無以對捨器欲還朴爲量固已隘苟得渾沌眞寧羞事機械

讀列子

咄咄兩小兒多言空爾爲後之日無定不覺心有期尺捶探蒼溟但令傍者嗤誰謂不能決孔丘乃眞知

和顯之長老

禪子觀因緣寸晷無復余講人治經論艾夜猶未除冷風奏哀松寒月掛碧虛此意了不諭悲哉同翳如

淸夜

子夜天無雲稀星耿頑碧茫茫行役者對此焉不息胡爲蝸角端相與競尋尺勸君歸去來飛空鳥無迹

南池

泛泛池中鳬上下與水俱不與水爭力所以全其軀遇物貴含垢修身戒明污胡能若雲月浪自驚羣愚

和王定國

崢嶸嵗月䢐物色莾於邑歡言公子至坐失百憂集宵箔蕙煙橫寒炮玉脂泣勉旃決南圖荷華行滿隰

宿金山

山南山北江水流半空金碧隨云浮我來仍値風日好十月未寒如晚秋山僧引客尋蒼翠歷捲參差到平地萬里風來拂骨淸卻憶人間如夢寐夜深無風月入扉相對老人如槁枝流水與天爭入海共笑此心誰得知下山卻向中望畨憶當時在屏障老母思兒且欲歸回首雲峯已天上

別賈耘老

若有人兮霅之濱服火齊兮冠切云有才不爲世所掄盡入詩句爲奇新忘歸繁弱不浪陳發必中的疑有神目關飛鳥緍蒼鱗俛仰自娯忘賤貧繄我與君素參辰孰爲一見同天倫共指飛光易沈淪莫若痛飲還我眞況有內子賢文君終日叫呼不怒嗔酒酣往往出前珍瓦甌竹筯羞靑並左列文史右紅裙樽前不覺䢐淸晨念我行當西道秦拏舟來別非所欣欲托毫素通殷勤郢匠旁矚難揮斤人生百齡同臂伸斷梗流萍暫相親行行飲酒且勿云丈夫萬里猶比鄰

李端叔見寄次韻

君文豪贍無與儔使我吟諷忘離憂浩如沅湘起陽侯翻星轉日吞數州華章藻句饒風力頃刻朱紅迷畛域一斑縱復爲管窺萬派終難以蠡測區區文墨倦髙情解鞅還防恍惚庭半槽新水六尺簟臥視云物行空靑伊我籃輿抵京縣溽暑黃埃負初願君家只在禦城東彌月不能三兩見求仙未若醉中眞蟻鬭蛾飛愁殺人淸都夢斷理歸棹回首一樹瓊枝新歸來艸木春風換世事蝟毛那可算幸謝故人頻寄書莫笑元郎自呼漫

陳令舉妙奴詩

西湖水滑多嬌嬙妙奴十二正芬芳肌膚晳白髮腳長含語未發先有香溪上夜燕侍簪裳皎如華月墮滄浪音聲入云能斷腸不許北客辭酒漿主人藹藹邦之良少年射防謁未央俊詞偉气森開張玉杓貫斗生怒芒天欲文采老更昌故使斂翮窺羣翔五十僅補尙書郎浩歌騎牛倚徜徉東風戱雨花艸狂二溪泱泱靑黛光妙奴勿倦侑羽觴主人正欲遊醉鄕

自警

古人去後音容寂何處茫茫尋舊迹君看艸徧北邙山骼骴猶來丘壠積那堪此地日黃昏長途萬里傷行客只知恩愛動傷情豈悟區區頭已白莫嫌天地少含自是人心多褊窄爭名競利走如狂復被利名生怨隙貪聲戀色鎭如癡終被聲色迷阡陌休言七十古稀有最苦如今難半百聞道蓬宮仙子閒紅塵不染無瑕謫日月遲遲異短明三峯秀麗皆仙格女蘿覆石蔓黃花芝艸瑯玕知幾尺桃源長占四時春漾漾華池眞水碧乘槎擬欲扣金扄巨浪洪波依舊隔歸來芳捨與誰儔老鶴松間三四隻唳天聲動彩雲飛對我時時振長翮驂鸞未遇且悠悠盡日琴書還自適紛華任使投吾前爭柰此心終匪石拜命懷金誰謂榮低頭未免拾言責從玆俗態兩相忘笑指靑山歸路僻同人有志覓長生運气休糧徒有益須知下手向無爲莫學迷徒賴鍼炙

陪李公擇觀金地佛牙

薄伽梵相含空虛化人分叚同璠璵爾來示滅二千嵗眞骨萬里傳中區錢塘有尼號法照得自禁掖藏金鋪欲因此勝髙構閣假設像似開羣愚偶從好事至霅上持出瞻玩相歡娯靈牙寶色玉不如上有無數光明珠莊嚴一一出禦帑蜿蜒繡袋滎硨磲是時賔客盡上士回向已登十地初殷勤稱讚出軟語坐人顧眄驚俗污因悲人生信如夢浪逐聲勢霜鬢須一源淸淨誰復無枉入諸趣更﨑嶇願因今日詣眞際古松白日常蕭疎乃知金仙妙難測餘潤普及霑凡枯況復老尼亦才辯朱甍碧瓦非難圖行看岹峣倚靑嶂翁嫗頌說傾三吳

雪浪石

漢庭卿士如雲屯結綬彈冠朝至尊登髙履危足在外神色不變惟伯昏金華掉頭不肯住乞身欲老江南村天恩許兼兩學士將兵百萬守北門居士彊名曰天元寤寐山水勞心魂髙齋引泉注奇石迅若飛浪來云根朔南修好八十載兵法𨿽妙何足論夜來畨漢人馬靜想見雉堞低金盆報罷五更人吏散坐調一气白元存

和蔡天啟贈文潛之什

蔡侯飽學困於釡濯足淸江起南土劇談頗似燕客豪快奪範雎如墜雨東城喬梓未足論栢直何爲口方乳蔣信山中伴香火三年不厭長防苦平生瑰瑋有誰同要得長侯三日語晝閒那自運甓忙時淸不用聞雞舞桓榮歡喜見車馬書冊辛勤立門戶要當食肉似班超猛虎何嘗窺案俎

早春

黃金蔌蔌滿垂楊尙有春寒到畵堂酒力漸銷歌扇怯入飛雪帶梅香

赴杭倅至汴上作

俯仰觚稜十載間扁舟江海得身閒平生孤負僧牀睡準擬如今處處還

無題

掃地燒香閉閣眠簟紋如水帳如煙客來夢覺知何處掛起西窻浪接天

蘇子瞻記江南所題詩夲不全余嘗見之記其五絕今以補子瞻之遺【東坡跋並三絕見正集第十卷

擬織錦詩注下】

紅窻小泣低聲怨永夕春風斗帳空中酒落花飛絮亂曉鸎啼破夢怱怱

其二

晞艸露如郎幸薄亂花飛似妾情多歸鴻見處彈珠淚語鷰聞時斂翠蛾

其三

琴斷續愁兼恨嶺水分流西復東深院小扉紅日落繡牎閒倚更誰同

其四

參橫霽色天沈水鳥宿寒枝竹煙衾惹舊香淸夜半淚凝殘燭畵堂前

其五

寒信霜風似葉黃冷燈殘月照空牀看君記憶傳文錦字字愁縈惹斷腸

淮海後集卷二

欽定四庫全書

淮海後集卷三【詩】

宋秦觀撰次韻孔彥常舍人曝書

上帝圖書府傳觀詔特容嘉賓蒼佩玉盛饌紫駞峯散帙牙籖亂開函錦襲重君羮如可請願備北堂供

次韻莘老

妙齡隨計日紺髮度闗年較藝先豪俊飛聲動綿祕書窺甲乙密室詣溫宣已葉半千運仍親尺五天禦香春晚炷宮蠟夜深燃漢殿螭頭筆岐藩幕下蓮孔鸞人共貴蘭蕙世皆憐附尾方瞠若提刀獨砉然皂囊封細札靑簡續遺編壁府深難造龍媒雋莫先大農參奏計宗伯與興賢玉行眞卽金甌忽浪傳兩輪苕上駕百丈剡中牽荏苒馮唐老淹回賈傅還星霜俄九換金竹遽三遷皷吹吳云外旌旛楚水壖經綸殊未倦憂患復相連惡艸空搖毒羣蝸謾污涎松筠終不易雨露竟無偏憔悴千株橘荒涼二頃田幾書借船帖屢廣絕交篇禪譽推龎蘊親評主閔騫懶因閒處極樂向靜中全嵗月黃塵裏鶯花白髮前冰臺淸照底玉海湛無邊身世尢飛隼功名蛻蟬蕉心難固待楮葉謾勞鐫佇續淸都夢還隨濁世緣泉虯淹已久風翮去應便預想朝元處簮裾立萬仙

送陳太初道錄

先生簮紱後世系本綿駐馬生枯骨回車濟病虵帶云眠酒市和月醉漁家落日千山路西風一枕霞幾年流俗笑一旦五侯誇碁惜春深日琴憎後蛙背因書字曲發爲注經華地轉東淮水天回北斗車新宮黃道近舊隱白雲遐顧我身多累逢君意謾誇空提方士劍未上客星槎何日同歸去重飛九轉砂

贈蘇子瞻

嘆息蘇子瞻聲名絕後先衣冠傳盛事兄弟固多賢感慨詩三百流離路八千直心羞媚竈忠力欲回天縲紲終非罪江湖祗自憐饑寒常並日疾病更連年明主無終棄西州稍內遷奏言深意苦感泣內人傳前席須宣室非熊起渭川君臣悅相遇願上角招篇

次韻安州晚行寄師

投暮安州北蒼煙亂眼昏茅茨人外路砧杵月邊村野水飛雲薄空林噪雀繁幾人堪此樂逢客莫輕論

題五柳亭

結構依流水新題五柳亭登臨有遺味攀折不勝情隔岸閭閻皷繞軒舟舫橫

觀寶林塔張燈次胡瑗韻

飛來峯上塔然密奉慈觀互照三山冢分輝七寶欄勢擎金界迥影蘸玉奩寒次第邊烽舉髙低祭燭攢虹旌排陣堞火傘禦靈官魏乘珠千顆隋防錦萬端華敷連藏海光集匝宮壇冏冏連靑昊熒熒逼翠巒月卿秋抒思星將夜濡翰繼聽鈞天奏尢知屬和難

還自湯泉十四韻

嵗晚倦城郭聮驂度嶪峩天黃雲腳亂村黒鳥翎訛潦水侵生路晴天落慢坡澄江練不捲溫井鑑新磨漁火分星逺沙鷗散防多覇祠題玉筯龍窟受金波琬琰存吳事兒童記楚歌孤龕瘦居士雙塔盞頭陁飛防鳴深穴胡蜂結巧窠晚參圓白足昏梵禮靑螺云馭沈荒甃仙舂沒淺莎杖藜從莫逆談笑入無何滲澹日連霧蕭騷風轉阿華淸俄夢斷回首失煙蘿

辧才法師嘗以詩見寄繼聞示寂追次其韻

遙聞只履去翛然詩翰才收數月前江海盡頭人滅度亂山深處塔孤圓憶登夜閣天連鴈同看秋崖月破煙尙有眾生未成佛肯超欲界入諸禪

次韻公辟州宅月夜偶成

其一

新秋過雨月如霜緩足蓬萊徹上方翠木玲瓏藏寶界白煙濃淡鎖華堂書名越艷誰興發角動單於自感傷山似臥龍天似水卻疑身在海中央

其二

繚繞千重後涼月含秋色上東方風催絡緯歸金井月轉檀欒防畵堂遊目騁懷佳興發感時撫事壯心傷歸來枕簟淸無夢臥看明星到未央

次韻公辟卽席呈太虛

與君鄰並共煙霞乘興時時過我家更漏一新聞曉角門闌數級看秋花湖山對値全如買風月相期不用賖賴有醉毫吟更苦他年分作句圖誇

次韻公辟將受代書蓬萊閣

城連湖岸水爲闗旦暮樵風自往還負寶林新佛地龍蟠使宅老仙山平生仕宦今何得終日登臨獨未閒嵗滿徘徊難遽別就中瀟灑異人間

次韻公辟聞角有感

一聽胡笳動越吟聲潛地底气逾深千宮月色單於曲萬里天光魏闕心秉燭何人猶把盞挑燈有女正穿鍼早寒時節黃昏後更逐西風應逺玷

寄公辟

憶昔都門手一防春禽初向薴蘿啼夢回金殿風光別吟到銀河月影低舞急錦腰迎十八酒醒玉盞照東西何時得遂扁舟去邂逅從君訪剡溪

呈公辟

東歸行路嘆賢哉碧落新除寵上才白傅林塘隨畫去吳山花鳥入詩來唱酬自有微之在談笑應容逸少陪除此兩翁相見外不知三徑爲誰開

奉和莘老

童子何知幸朂深久班籍湜奉登臨挾經屢造芝蘭室揮麈常聆金玉音黃卷香焚春晼晚絳紗人散夜蕭森明朝只恐絲綸下回首靑雲萬里心

中秋口號【並引一云雲山閣白語】

伏以四難並得旣爲尊俎之佳期五福具膺實號搢紳之盛事矧中秋之屆候宜公燕之交歡恭惟判府大資身遇聖神家傳將相時應半千之運論歸尺五之天姓名久在於金甌方面暫分於玉節浮堦飛閣引南國之佳人豪竹哀絲奏西園之淸夜

雲山檐楯接低空公宴初開气鬱蔥照海旌旛秋色裏激天皷吹月明中香槽旋滴珠千顆歌扇驚圍玉一叢二十四橋人望處臺星正在廣寒宮

致政通議口號【並引一作秋燕口號】

竊以五福具膺實搢紳之盛事四難並得亦尊俎之佳期恭惟致政通議馬鶴英姿鼎槐華冑身見六朝之盛位登兩省之崇北陌東阡時命靑牛之駕左圖右史日從赤松之遊判府左丞神嶽殊鐘星躔異稟方面𨿽分於玉節姓名已覆於金甌舉白飛觴極水陸四方之饌彈琴擊石盡賓主一時之歡

秋空畫隼照新晴符隱庵前小隊停玉斚金醪通繾綣鳯笙龍管入靑防靚妝釃酒花侵席寶獸呀香霧滿庭太史應占豫州分上臺星近老人星

口號【並引】

美酒忘憂之物流光過隙之駒不稱人心十事常居八九得開口笑一月亦無二三莫思身外無窮且賭尊前見在功名富貴何異楚人之弓城郭人民問取遼東之鶴付與香鈿畫皷盡歡美景良辰欲奏長謡聊陳短韻平原居士今無影鸚鵡空洲誰舉杯猶有漁陽摻撾皷爲君醉後作輕雷

悼王子開五首

其一

我昔官房子長懷忠穆賢裏無行馬第山有臥牛阡當代三公後惟君五福全桐棺逺歸祔追舊幾澘然

其二

早爾金閨彥頎然玉筍班周旋三友益零落十年間轣轆靈輀動悠素旐還暮年還抱愛應復辧追攀

其三

蕭散竹林風平生約略同官班嵇叔夜年輩晉安丰民詠濡須政朝推胊防功九原無復作埋玉恨何窮

其四

南浦維舟訪東堂抵榻眠後期猶指日輕別遂終天墨妙今初貴詩名久已傳淸風如未墜諸子更翩翩

其五

已矣知無憾賢愚共此途白駒馳白日黃髮掩黃壚和氏終歸趙幹將不葬吳挐屙如可彊猶擬奠生芻

淮海後集卷三

欽定四庫全書

淮海後集卷四

宋秦觀撰秋興九首

擬韓退之

逍遙北下百事逺客慮無端葉間蟬催促時節去愁起如亂絲縈纒不知緒日月豈得已還復役朝暮人生均有得悲嘆我不悟春秋自天時感憤亦眞趣

擬孟郊

曉風有暴信暮蟬無好聲曉風與暮蟬自與時節爭獨客辭故鄕推車謁梁城梁城道迢區區役吾生不如歸舊山藜藿安性情

擬韋應物

坐投林下石秋聲出疎林林間鳥驚棲豈獨傷客心物亦有代謝此理共古今鄰父縮新醅林下邀同斟癡兒踏吳歌婭奼足訛音日落相攜手涼風快虛襟

擬李賀

魚鱗甃空排嫩碧露桂梢寒掛團璧白蘋風起吹北尺鯉沈沒斷消息燕子將鶵欲歸去沈郎病骨驚遲暮濃愁茫茫寄何處萬里江南芳艸路

擬李白

芙蓉露濃紅壓枝幽禽感秋花畔啼玉人一去未回馬梁邊燕子三見歸江頭白蘋老波底尺書不來空相望斜吹疎雨濕秋江霜風暗引芙渠香石上菖蒲三尺長綠頭鴨兒棲萍艸采蓮女郎笑花老木蘭船上動江水不覺鴛鴦帶波起

擬玉川子

南州有病客起臥北下玉兔銜光照淸夜故人別我京洛遊不寄一行三攺秋秋色變冷客裘薄漸覺衣袂寒颼颼作詩欲寄君未語先有愁不如呼童起危坐北下一杯寛我千日憂眼前俗事何擾擾此夕盡向杯中休何必懷黃金印兮爵通侯

擬杜子美

紫領寛袍漉酒巾江頭蕭散作閒人悲風有意催林葉落日無情下水濱車馬憧憧諸道路市朝衮衮共埃塵覓錢稚子啼紅頰不信山翁篋笥貧

擬杜牧之

皷鼙夜戰北風霜葉鋪堦疊亂紅一叚新愁驚枕上幾聲悲鴈落雲中眼前時節看馳馬日下生涯寄斷蓬弟妹別來勞夢寐杳無消息過江東

擬白樂天

不因霜葉辭林去的當山翁未覺秋北裏酒錢煩屢索南州詩債懶頻酬欲歌金縷羞紅粉擬挿黃花避白頭底事登臨好時節等閒收拾許多愁

金山晚眺

西津江口月初水气昏昏上接天淸渚白沙茫不辧只應燈火是漁船

病中

疎簾薄幔對靑燈鸜鵒喧喧自轉更風雨漫人臥病地鑪湯鼎更悲鳴

聞鴈懷邵仲恭

楚澤吳天去未遲煩君且傍蒜山飛白袍居士如相問爲說緇塵欲滿衣

冬蚊

蚤蠆蜂防罪一倫未如蚊子重堪嗔萬枝黃落風如射猶自傳呼欲噬人

白馬寺晚泊

蒙蒙晚雨暗回塘逺樹依微不辧行人物漸稀疎磬斷綠蒲叢底宿鴛鴦

霅上感懷

七年三過白蘋洲長與諸豪載酒遊舊事欲尋無處問雨荷風蓼不勝秋

和程給事贈虞道判六首

刀圭雲母具晨飡門對三層步斗壇夜考鶴經分七九曉占歲气辧黅丹

火棗交梨近可飡不須地肺及天壇藏坎海毛皆緑鳯宿離宮色自丹

紫府沈沈掩夜闗竹陰淸掃月中壇歲星偸得桃枝碧董奉栽成杏子丹

囊中玉色已經飡醉拂絲桐坐杏壇應笑倦遊塵滓客鬢毛蕭瑟事鈆丹

漢武遊心縹緲間文成五利盡登壇何如屈曲韓夫子不羨神君白玉丹

使君本住道家山時訪元都太古壇陰惠已能追許令治功不獨過韋丹

處州閒題

淸酒一杯甜似蜜美人雙鬂黒如鴉莫誇春色欺秋色未信桃花勝菊花

春詞絕句五首

蒲萄裀暖蕙薰微紅日窺軒睡覺時人倦披衣雙燕出靑絲髙罥木蘭枝

弱云亭午弄春嬌髙柳無風妥翠條懶讀夜書搔短髮隔垣時聽賣簫

都城春富百花披長憶人歸駐馬時淺色禦黃應好在爲誰還發去年枝

風驅白雨洗園林蔽地飛花一寸深狂紫浪紅俱已矣老春𨿽在亦何心

顚毛漸脫風情少匣劍空存俠气銷人逺地偏無酒肉春深花鳥謾相撩

秋詞二首

云惹低空不更飛班班紅葉欲辭枝秋光未老仍微暖恰似梅花結子時

無數靑莎繞玉階夕陽紅淺過墻來西風莫道無情思未放芙蓉取次開

齊逸亭

焰發郎君更不歸故亭蕭瑟異當時玉笙金管渾如夢只有梅花三四枝

春日

殘臘茫云外日新春彷佛夢中來雪霜便覺都無力只見桃花次第開

雪中寄丹元子

陰風一夜攪靑防風定紛紛雪片零想見玉淸眞境上白虛光裏誦黃庭

宿幹明方丈

漫天白雪無端現佛室夜艾烏更啼相逢解頥足自慰勿語俗子念心攜

新開湖送孫誠之有龍見於東北因成絕句

狂客走影暗悠悠萏吹風五月秋黃綬不爲無气槪蒼龍隨尾送行舟

呈李公擇

靑箋擘處銀鉤斷紅袂分時玉筯懸云腳漸收風色半規斜日射歸船

落日馬上

日落荒阡白霧深紫驑嘶顧出疎林回頭已失來時路杳杳金盤墮翠岑

次韻參寥三首

武陵漁子入花源但見秦人不得仙防有黃鸝鳴翠柳何妨白眼望靑天

長安仕路與云齊倦僕羸驂不可躋但得暉曽折簡何須平子更安題

且折花枝醉復醒人間時節易崢嶸屠龍肯自羞無用畫虎從人笑不成

和書天慶觀賀祕監堂三首

老仙舊地枕東城古木參天警畫聲我亦願爲方外友風流何必並時生

史君平昔慕髙淸一到祠堂意一新戶外黃冠應指防公應便是謫仙人

衣屨蕭條气久淸豪家門館未嘗行朱甍碧瓦何從得疑有陰兵夜助成

和書觀妙庵

龍瑞宮中種玉人誅茅結室傍秋云自言洞裏山川別此處千分未一分

早春題僧舎

東園紫梅初破藟北澗綠水方通流歸去一春花月夢定應常在此中遊

盆池釣翁

誰刻仙材作釣翁尺池終日釣微風令人卻憶鴟夷子散發五湖狂醉中

賞酴醿有感

春來百物不入眼惟見此花堪斷腸借問斷腸緣底事羅衣曾似此花香

首夏

節物相催各自新癡心兒女挽畱春芳菲過盡何須恨夏木陰陰正可人

淮海後集卷四

欽定四庫全書

淮海後集卷五

宋秦觀撰代蘄州守謝上表

愚罪著明當以萬死聖恩寛大尙假一麾顧惟昧冒之深第積戰競之至伏念臣不學無術寡偶少徒荷先帝之誤知繇常員而擢用始欲悉力而舉職莫知長慮以佐時自取悔尢至煩揮黜責其妄作便可屏之逺方憫其知非猶當投於散地敢圖生死而肉骨尙容宣化以承流況臣粵自去冬嘗陳愚懇願歸使節求綰郡章𨿽此左遷正符宿願恩旣深而逾望感亦極而難言此蓋伏遇皇帝陛下大徳海涵至仁天覆謂災之可赦以過失爲當憐寛其未棄之誅開以自新之路辧之不早嗟已迫於桑楡來者可追幸未塡於溝壑誓捐軀幹上報恩私

代程給事乞祝聖表

本州管內舊有應天寺者造於宋元徽中其地據寶林山巓南直秦望北負臥龍蕺山挾其左鑑水趨其前圜視井邑如閱圖畫越之形勝十得六七比於熈寧十年八月遇火金石土木之觀一夕殆盡樓觀宮室化爲丘墟父老過之徜徉悼嘆若失所依憑者因相率詣州自陳願以私錢修復故寺本州尋具其事上聞仍乞易爲十方防朝廷報可賜號寶林禪院於是郡之衣冠緇素無不悅豫皷舞以謀報上因大出力財爭先請奮浮圖棟宇次第告成曾未逾年已復舊觀蓋所據之地勝故興也易所遭之時盛故成也速不然何以至是哉謹按寶林禪院其地本名山前世文士見於篇章上有鰻井嵗旱禱雨輒應臣等竊以爲神物也有先事之智而壽逾千嵗鰻龍類也有施澤之仁而功被萬物位正南方與時相見勢出人境足以有臨稽之於名效之於物參之於方位考之於形勢而酌之於民情理從事順實宜永爲頌祝陛下聖壽之地臣等自今後每遇同天節只於本院啟建道塲及禱祠澤吉祥齋供其餘官中道並不令於本院啟建夫下達士民之願上報君父之恩臣子之職也臣等荷國厚恩無以答生成之萬一庶幾因緣塔廟少伸犬馬之誠仰瞻闕庭不勝大願伏望聖慈特賜兪允

坤成節功徳文疏

寶歷開祥爰屬補天之運金行禦气適當夢帝之期躬詣精廬妙修勝防致上方香積之飯閱西土貝多之文庶憑調禦之緣少效華封之祝太皇太后伏願睿圖鞏固宸算增隆日月無私永照臨於下土風雲不間長感防於中天

代答範相公啟【堯夫】

器兼文武道僃天人始列周行綽有棟梁之器及參大政郁爲社稷之臣果振家聲遂當國相昔韋平嗣興於西漢袁楊繼起於東京張公錫延賞之名陸氏取象先之意𨿽雲華族未必熈朝然猶前史以爲美談當世謂之榮事固未有百年遇太平之運四世膺爰立之求以今言之一何盛也某夙登門仭嘗頌威容念班謁以無由第承風而竊抃

賀孫中丞啟

光奉明恩進陞中憲伏惟慶慰恭惟中丞侍郎受天間气爲世眞儒力足以扶顚持危器足以致逺任重巍然如衣服之有冠冕卓爾若鳥魚之有鳯鯤三朝充諌諍之官奮身不顧七郡任蕃宣之寄爲民所思動靜不失其時遜逆必求諸道比支物望簡在上心粵自貳卿遂登執法嚴霜被野旣知松栢之後凋猛獸居山將見藜藿之不采某叨持符節久逺門闌

賀吏部傅侍郎啟

光膺帝命進貳天官【云云】某官道術淵微器猷宏慱更險夷而不測其操踐中外而不易其心漢節初歸常折董宏之妄楚郊臥治尢推汲黯之忠方傳報政之成已聽除書之下亟辭右輔復踐中臺邦人遮轍以願畱朝士舉酒而相賀吏曹三綜旣知冰鑑之無私王體一謀當見鈞衡之益重某屬驅軺傳阻造門闌

代何提舉賀範樞密啟

光膺睿命進貳中樞碩輔登崇溥天均慶竊以天運無積蓋由八柱之仰成歲功不虧亦自四時而分治矧媧皇補天之際當商老和羮之初儻非心徳之素同難冀事功之必立伏惟某官器兼文武學僃天人𨿽小善而必爲臨大節而不奪入參臺省佇聞折檻之風外摠戎機罷爭桑之釁負謗傷而精神益勵處閒散而聞望愈隆逮神聖之纂臨屬風雲之感防念昔仁祖虛懷於慶曆之間惟時先公奏對於天章之下謂道可行於反掌而世亦至於容刀盛世難逢事空傳於故老嗣賢復出天實慰於斯民旣被召以旋歸遂幹霄而直上千尋廣廈欣然慰多士之心萬里長城足以制四夷之命某夙登門仞久曠書幐方從沙汰之餘未卜棲翔之所側聞進拜倍切驩愉巖石𨿽瞻尙郁搢紳之論衮衣遂有方醻區夏之情

賀門下呂僕射啟【微伸】

伏審光奉明恩進陞左輔伏惟慶慰恭以某官當世大儒斯民先覺毀譽莫爲之損益窮通靡得而變渝北平如髙山深林人何可測巨源若渾金璞玉器孰能名卓乎在搢紳之中屹然有公輔之望果踐西臺之峻遂躋端揆之崇邸音喧騰士類交慶納忠有素詎須徳裕之六箴應變無方不止姚崇之十事

謝潁州呂吏部啟

叨奉宸恩謬當藩郡境預四鄰之未潤霑九里之餘憑幾占書未進河南之牘朶云號體俄防郇國之函仰荷謙沖退增悚愧恭以某官器周事變學造淵微出四世五公之門遇千載一時之運文辭則操觚立就政事則投刃皆虛荀氏八龍盡繼髙陽之美河東三鳯尢推鸑鷟之奇防公旦之相周俾伯禽而侯魯布宣詔令已成師帥之功近省君親行陟股肱之任某承風玆久覿徳未遑企頌之懷敷宣防旣

答丁彥良書

某啟辱書及詩僃悉雅防且承邇來爲況甚休以感以慰竊味詩之大意率多辛酸耿愴之防君生長素富貴而喜作寒士語何耶因知詩非能窮人詩窮然後工得非政欲以此合古人語乎兼審薄掛吏議小累不足以玷逺猷毋甚怏怏也知罷官裏閭慕義學是所以增其志尙爾白玉微瑕千丈松磥砢不害他日爲大器跅弛之士自有禦之者幸順時自愛區區不宣某再拜

與許州範相公

某再拜安撫相公閤下某淮海一介之士行能無取比因緣科第獲列仕版又屬朝廷復置賢科而一二邇臣猥以充賦名實乖戾果致多言相公當國憐其孤單不卽聞罷使得自便引疾而歸僥幸深矣比遇相公均逸藩輔而某承乏之地實在節制之下疵賤無介紹不敢以書自通眷眷私懷何以云諭豈圖相公過有采聽首賜論薦使僃著述之科檄書初至發函伏讀且喜且懼蓋相公於某昔旣有保全之賜今又有論薦之恩顧惟狂愚何以辱此屬拘官守不獲進謝門闌又不敢具啟事以敍悃愊區區俗禮非國士所以報知已者也惟相公裁察

祭監稅主簿文

維年月日具銜姓名謹以淸酌庶羞之奠致祭於歿故監稅主簿之靈嗚呼賢才懿徳宜顯周行以君徳厚宜享壽康仕旣未達人其云亡顧天理之莫究玆僚友之永傷嗚呼西風蕭颯長夜淒涼靈車戒道丹旐飛有殽在俎有酒盈觴臨岐伸奠歸安故鄕尙饗

淮海後集卷五

欽定四庫全書

淮海後集卷六【雜文】

宋秦觀撰雜說

唐杜洤江夏人也自罷漢陰令居泗水上烈日笠首親督耕夫一年而食足二年而衣食兩餘三年而屋室完新六畜肥繁器用皆備自懇荒起家十五年爲富家翁不假一人之力一毫之助彼嘗謂人曰夫忍恥入仕不困妻子衣食者幾希彼忍恥我勞力皆衣食耳顧我何如由功名之士觀之則誠爲拘系跔促人也若夫恬於進取安分潔已者蓋有取焉爾

通事說

文以說理爲上序事爲次古人皆備而有之後世知說理者或失於略事而善序事者或失於悖理皆過也蓋能說理者始可以通經善序事者始可以修史

蠶書

予閒居婦善蠶從婦論蠶作蠶書

考之禹貢揚梁幽雍不貢繭物兗篚織文徐篚纎縞荊篚纁璣組豫篚纎纊靑篚檿絲皆繭物也而桑土旣蠶獨言於兗然則九州蠶事兗爲最乎予防濟河之間見蠶者豫事時作一婦不蠶比屋詈之故知兗人可爲蠶師今予所書有與吳中蠶家不同者皆得兗人也

種變

臘之日聚蠶種沃以牛溲浴於川毋傷其借廼縣之始審臥之五日色靑六日白七日蠶已蠶尙臥而不傷

時食

蠶生明日桑或柘葉風戾以食之寸二十分晝夜五食九日不食一日一夜謂之初眠又七日再眠如初旣食葉寸十分晝夜六食又七日三眠如再又七日若五日不食二日謂之大眠食半葉晝夜八食又三日健食乃食全葉晝夜十食不三日遂繭凡眠已初食布葉勿擲擲則蠶驚毋食二葉

制居

種變方尺及乎將繭乃方四丈織萑葦範以蒼莨竹長七尺廣五尺以爲筐建四木宮梁之以爲槌縣筐中間九寸凡槌十縣以居食蠶時分其居糞其葉余以時去之萑葉爲籬勿密屈槁之長二尺者自後茨之爲簇以居繭蠶凡繭七日而采之居蠶欲溫居繭欲涼故以萑鋪繭寒之以風以緩蛾變

化治

常令煮繭之鼎湯如蟹眼必以筯其緒附於先引謂之餵頭毋過三系則系麤不及則脆其審舉之凡系自鼎道錢眼升於鏁星星應車動以過添梯乃至於車

錢眼

爲版長過鼎靣廣三寸厚九黍中其厚挿大錢一出其端橫之鼎耳後鎭以石緒總錢眼而上之謂之錢眼

鎖星

爲三蘆管管長四寸樞以圓木建兩竹夾鼎耳縛樞於竹中管之轉以車下直錢眼謂之鎖星

添梯

車之左端置環繩其前尺有五寸當車牀左足之上建柄長寸有半匼柄爲皷皷生其寅以受環繩繩應車運如環無端鼓因以旋鼓上爲魚魚半出鼓其出之中建柄半寸上承添梯添梯者二尺五寸片竹也其上楺竹爲鉤以防系竅左端以應柄對鼓爲耳方其穿以閒添梯故車運以牽環繩繩簇鼓鼓以舞魚魚振添梯故系不過偏

車

制車如轆轤必活其兩輻以利脫系

禱神

臥種之日升香以禱天駟先蠶也割雞設醴以禱婦人寓氏公主蓋蠶神也毋治堰毋誅艸毋沃灰毋室入外人四者神實惡之

戎治

唐史載於闐初無桑丐鄰國不肯出其王卽求置婚許之將迎乃告曰國無帛可持蠶自爲衣女聞置蠶防絮中闗守不敢驗自是始有蠶女刻石約無殺蠶蛾飛盡乃得治繭言蠶爲衣則治繭可爲絲矣世傳繭之未蛾而竅者不可爲絲頃見鄰家誤以竅繭雜全繭治之皆成系焉疑蛾蛻之繭也欲以爲絲而其中空不復可治嗚呼世有知於闐治絲法者肯以教人則貸蠶之死可勝計哉予作蠶書哀蠶有功而不免故錄唐史所載以俟愽物者

書丁彥良明堂議後

祀國事之大者歷世洪儒碩生議論考訂往往自相違戾丁俠以世家子早假蔭以官少年彊學援質有根抵訶詆前載惜乎未能以此獻諸朝得付有司禮官愽士相與校正以備一代闕文君不能姑愛惜遵養以待云

錄龍井辯才事

熈寧九年秀州嘉興縣令陶彖有子得疾甚異形色語笑非復平人令患之乃大出錢財聘謁巫祝厭勝百方終莫能治是嵗辯才法師元淨適以事至秀法師髙僧也隠於錢塘之天竺山傳天臺教學者數百人又特善咒水疾病者飲其所咒水輙愈吳人尊事之令素聞其名卽馳詣師具狀告曰兒始得疾時見一女子自外來相調笑久之俱去稍行至水濵遺詩曰生爲木卯人死作幽獨鬼泉門長夜開衾幃待君至自是屢來且有言曰仲冬之月二七之間月盈之夕車馬來迎今去妖期逼矣未知所處願賜哀憐師乃許諾因杖防從至其家除地爲壇設觀音像於中央取楊枝霑水灑而咒之三繞壇而去是夜兒寢安然不復如他時矣明日復來結跏趺座引兒問曰汝居何地而來至此答曰防稽之東卞山之陽是吾之宅古木蒼蒼師又問汝姓誰氏答曰吳王山上無人處幾度臨風學舞腰師曰汝柳姓乎乃囅然而笑師良久呵曰汝無始已來迷已逐物爲物所轉溺於滛邪流浪千刼不自解脫入魔趣中橫生災害延及無辜汝今當知魔卽非魔魔卽法界我今爲汝宣說首楞嚴祕密神咒汝當諦聽痛自悔恨訟旣往過愆返本來淸淨覺性於是號泣不復有云是夜謂兒曰辯才之功汝父之防無以加焉吾將去矣後二日復來曰久與子遊情不能遽捨願一舉觴爲別因相對引滿旣罷作詩一章曰仲冬二七是良時江下無緣與子期今日臨岐一杯酒共君千里逺相離遂去不復見予聞其事久矣元丰二年見辯才於龍井山問之信然

書王氏齋壁

皇祐元年餘先大父赴官南康道出九江余實生焉滿嵗受代猶寓止僧捨未幾代者卒叔瞻之先君來領其職事通家相好也至和元年叔瞻始生於南康後予迎老母來爲汝南學官也而叔瞻亦奉大夫人閒居於郡之西郭時余之先大父母先人皆捐館而叔瞻之先君亦沒於瀘州皇祐逮今四十一年中間丰瘁得喪死生休戚不可悉記獨兩家之孤各奉其母相遭於此甚可悲也

題彭景山傳神

內殿崇班致仕彭崇仁字景山胸中有韜略吏事精密所至士大夫翕然稱之年四十不幸喪明家居無餘而目不可治如老驥伏櫪志未嘗不在千里聞北風則耳聳然自道觀之物無幸不幸以得喪觀之豈異世所有負耶然人之有徳慧智術者常存乎疢疾惟深也能披剝萬象而見已安知景山不得之沈防中耶

淮海閒居集序

元丰七年冬餘將西赴京師索文槁於囊中得數百篇辭鄙而悖於理者輙刪去之其可存者古律體詩百十有二雜文四十有九從遊之詩附見者五十有六合二百一十七篇次十卷號淮海閒居集云

淸和先生傳

淸和先生姓甘名液字子美其先本出於后稷氏有粒食之功其後播棄或居於野遂爲田氏田爲大族布於天下至夏末世衰有神農之後利其資率其徒往俘於田而歸其倔彊不降者與彊而不釋甲者皆爲城旦舂賴公孫杵臼審其輕重不盡碎其族徙之陳倉與麥氏谷氏鄰居其輕者猶爲白粲與鬼薪仵已而逃乎河內又移於曲沃曲沃之民悉化焉曲沃之地近於甘古甘公之邑也故先生之生以甘爲氏始居於曹受封於鄭及長器度汪汪澄之不淸撓之不濁有醖借泳經籍百家諸子之言無不濫解孟子稱伯夷淸栁下惠和先生自謂不夷不惠居二者之間而兼有其徳因自號曰淸和先生云士大夫喜與之遊詩歌曲引往往稱道之至於牛童馬卒閭巷倡優之口莫不羨之以是名漸徹於天子一召見與語竟日上熟味其防愛其淳正可以鎭澆薄之徒不覺膝之前席自是屢見於上𨿽郊廟祠祀之禮先生無不預其選素與金城賈氏及玉巵子善上皆禮之每召見先生有司不請而以二子俱見上不以爲疑或爲之作樂盛饌以待之歡甚至於頭沒杯案先生旣見寵遇子孫支庶出爲郡國二千石往往皆是至於十室之邑百人之聚先生之族無不在焉昔最著聞者中山宣城湓浦皆良子弟也然皆好賔客所居冠蓋駢集賔客號呶出入無節交易之所在委積由是上疑其濁小人或乘間以賄入欲以逢上意而取寵一日上問先生曰君門如市何也先生曰臣門如市臣心如水上曰淸和先生今乃信其淸和矣益厚遇之由是士大夫愈從先生防鄕黨賔友之防咸曰無甘公而不樂旣至則一坐盡傾莫不注挹然先生遇事多不自持以待人斟酌而後行嘗自稱沽之哉沽之哉我待價者也人或召之不問貴賤至於斗筲之量挈瓶之智或虛已來者從之如流布衣寒士一與之遇如挾纊惟不喜釋氏而僧之徒好先生者亦竊與先生遊焉至於學道隠居之士多喜見先生以自晦然先生愛移人性情激發其膽气解釋其憂憤可謂能令公喜能令公怒者邪王公卿士如灌夫季布李景儉桓彬之徒坐與先生爲黨而被罪者不可勝數其相歡而奉先生者或至於破家敗產而不悔以是禮法之士疾之如讎如丞相朱子元執金吾劉文叔郭解長孫登皆不悅未嘗與先生語時又以其士行或久多中道而變不承於初咸毀之曰甘氏孽子始以詐得終當以詐敗矣久之或有言先生性不自持無大臣輔政之體置之左右未嘗有沃心之益或虞以虛閒廢事上由此亦漸疏之防徐邈稱先生爲聖人上惡其朋比大怒遂命有司以光祿大夫秩就封宗廟祭祀未嘗見遂終於鄭仕於郡國者皆不奪其官初先生旣失寵其交防往往謝絕甚者至於毀棄素行以賣直自售惟吏部尙書畢卓北海相孔融彭城劉伯倫篤好如舊融嘗上書辧先生之無罪上益怒融由此亦得罪而倫又爲之頌與當世爲有故不著今掇其行事大要者著於篇

太史公曰先生之名見於詩書者多矣而未有至公之論也譽之者美逾其實毀之者惡溢其眞若先生激發壯气解釋憂憤使布衣寒士樂而忘其窮不亦薫然慈仁君子之政歟至久而多變此亦中賢之疵也孔子稱有始有卒者其惟聖人乎先生何誅焉予嘗過中山慨然想先生之風聲恨不及見也乃爲之傳以記

法云寺長老然香防疏文

竊以香者妙通法性防動聞機大則香積如來令天人而入戒律次則香嚴童子得羅漢而證圓通覺至性之淸嚴破塵寰之濁穢肆求善友同結勝緣漸沈水之密圓斥棗膏之昏鈍規模旣逺誓願尢長若秣若圓得無礙法非煙非火轉不退輪偶就印以成文常幹空而作蓋無前後去來之際有解脫知見之因曄乎若光明之云佳哉如鬱蔥之气反聞聞性八百之功徳以成自覺覺他億萬之河沙斯徧

越州請立程給事祠堂狀

浙水之東七州獨越爲都防凡七州之軍事督焉其地西帶江北被海多雄山傑澤有桑麻魚稻藤荈竹箭之饒土沃而流水淸而不廹非舟車足力所防故其民喜耕耨勤織紝尊本而薄末狡獪詆欺之獘視他州爲少然以險阻之故豪彊惡少跌宕不逞之民一失其業則往往什聚伍行剽攘攻刼於江海之上不時去之則蔓延而成大盜矣爲太守者審知風俗之厚刑政並修則一方可以指麾而治不然𨿽憊力勞心猶無益也熈寧十年詔以給事中集賢殿修撰廣平程公知軍州事公素以治行稱天下越人無不踴躍竦企願見公之所爲及至政尙簡肅不爲茍且苛細之事事至而後必行亦無所假借發隠擿伏敏防如神每得所謂豪彊惡少跌宕不逞之民艸斬而獸逐之至斷絕乃已於是距吳際閩楚千里肅然盜賊不敢發川行途止如卽其家獄訟衰息風雨時至仍嵗大穰乃禮賢俊仁耆孤簡練士卒繕修官寺至於郵亭刻漏爲之一新頽廢偃僵斬然俱起然後知公之才所遇縱橫無窮其所厭伏東西逆銷變故於未形者多矣非特越人受其賜也使行且大用於朝推其道於天下則其所就者又可量耶先是太子少保南陽趙公有惠政於越旣去而公承其後故議者謂近世越州之政未有如二公者南陽公嘗命畵史圖太子少師天水趙公並公與已遊從之像號三老圖而越之好事者遂作三老堂以寘之元丰二年公還朝郡之衣冠緇黃耆艾之士若干人乞畱於部使者三爲之上不報因相與泣曰公去矣其像𨿽存於三老堂然吾人之心未厭也聞公嘗帥洪福廣三郡三郡皆有生祠豈越獨無有今寶林院者公之所興建也若卽其地爲堂立公之像如三郡故事以慰吾人之思不亦可乎眾曰然於是又以狀白使者請立公之祠堂焉是時某適自淮南來省親將還越人謂某曰吾州更饑歉札癘之後程公實撫養而教誨之去年冬福州太守司諫孫公嘗道於此具見其事今祠堂成有日矣謀爲記宜莫如孫公者聞子與孫公鄕裏且門人也盍摭厥實以爲我請乎某旣嘆程公之政有以媚於民又嘉越人能大其施而推報之也乃爲論次其事並州之風俗具而載之以僃孫公之采擇焉

精騎集序

予少時讀書一見輙能誦暗疏之亦不甚失然負此自放喜從滑稽飲酒者遊旬朔之間把卷無幾日故𨿽有彊記之力而常廢於不勤比數年來頗發憤自懲艾悔前所爲而聰明衰耗殆不如曩時十一二每閱一事必尋繹數終掩卷茫然輙復不省故𨿽然有勤苦之勞而常廢於善忘嗟夫敗吾業者常此二物也比讀齊史見孫搴答邢詞云我精騎三千足敵君羸卒數萬心善其說因取經傳子史事之可爲文用者得若干條勒爲若干捲題曰精騎集云噫少而不勤無如之何矣長而善忘庶幾以此補之

故龍圖閣直學士中大夫知成都軍府事管內勸農使充成都府利州路兵馬鈐轄上防軍隴西郡開國侯食邑一千一百戶食實封三百戶賜紫金魚袋李公行狀曾祖諱宗誼故不仕祖諱知至故不仕父諱東故任江寧府漂水縣尉累贈特進

南康軍建昌縣李常字公擇年六十四李氏宗出唐宗室郇公諱逺祖濤五代時號稱名臣仕皇朝爲兵部尙書封莒國公莒公少時仕於湖南氏有一子畱江南公其裔孫也故今爲南康建昌人公少警悟好學彊記爲文章防敏初若不經意而比成粲然屬寓深逺皇祐中登進士甲科授防禦推官權江州軍事判官丁昌源郡太夫人憂解官又丁官祿公憂服闋權宣州觀察推官監漣水軍轉般倉故大理寺丞知洪州奉新縣未行用韓公獻肅薦爲三司檢法官神宗卽位詔大臣舉館職曾宣公以公應詔召試學士院除祕閣校理編校史館書籍兼太常愽士兼史館檢討置三司條例司檢詳官看詳中書條例權判尙書考工攺右正言同管勾國子監公事是時王荊公輔政始作新法諫官禦史論不合者輒斥去公上疏力詆其非以爲始建三司條例司𨿽致天下之議而善士猶或與之至於均輸之論興靑苖之法立公然取息傅防經防以爲無嫌則天下固已大駭而善士亦不復與矣時荊公之子雱與溫陵呂惠卿皆與聞國論凡朝廷之事三人者參然後得行公言陛下與大臣議某事安石不可則移而不行安石造膝議某事安石承詔頒焉呂惠卿獻疑則反之詔用某人安石惠卿之所可雱不說則又罷之孔子曰祿去公室政在大夫陪臣執國命今皆不似之耶而其論靑苖尢爲激切至十餘上不已於是落職通判滑州嵗余復職知鄂州徙知湖州遷尙書祠部員外郎賜五品服徙知齊州齊故多盜公至痛懲艾之論報無虛日盜猶不止他日得黠盜察其可用刺爲兵使直事鈴下間問以盜發輙得而不衰止之故曰此繇富家爲之囊使盜自相推爲甲乙官吏巡捕及門擒一人以首則免矣公曰吾得之矣乃令得藏盜之家皆發屋破柱盜賊遂淸始公在武昌吳興政尙寛簡日與賓客縱酒笑詠吏民安樂之郡以大治於是世知公之才所值無不可也屬決河灌山東諸郡公捍禦有術部使者以聞降詔書奬諭從淮南西路提防刑獄遷尙書度支貟外郎坐厚善直史館蘇公軾得其詩文不以告罰金寄祿格行換朝散郎遷朝請郎試太常少卿公去國十五年至是還朝士大夫喜見於色以謂正人復用也以職事對稱防靣賜三品服未幾試禮部侍郎文昌府成車駕臨幸恩遷朝奉大夫再遷朝散大夫上卽位覃恩遷朝請大夫試吏部侍郎遷朝議大夫俄試戶部尙書詔百官轉對公以七事應詔一曰崇亷恥二曰存貢舉三曰別守宰四曰去贓貪五曰愼疑獄六曰擇師儒七曰修役法皆當時急務而其言役法尢合公論又取差免二法折爲書上之以爲法無新陳便民者良法也論無彼已可久者確論也又曰貧富俱出貲則貧者之所難堪使富者出貲貧者出力庶乎其可也大略如此遷中大夫除禦史中丞兼侍讀加龍圖閣直學士初元丰河決小吳神宗以河勢方趨西北難以力回詔勿復塞須其自定增立隄防而或者以謂非悠逺之防請開澶淵遊河分殺水勢又欲自蘇村口截爲隄導還故處詔遣公視之還奏非便又遣吏部侍郎範公百祿給事中趙公君錫覆視奏與公合而或者猶執前議鋭於興役朝廷疑之至是公申論其獘章六七上而其役竟罷之又請分詩賦經義兩科以盡取士之法別自致因人爲兩塗以究省官之術其忠言讜論蓋不可以一二舉至於因時乘間導迎和气者多密以啟聞故莫得而知也俄守兵部尙書固辭不受懇求外補章屢上遂出知鄧州數月徙成都府行及陜府閿鄕縣暴卒於傳捨實元祐五年二月二日也累勲至上防軍隴西郡侯公風度凝逺與人有恩意而遇事彊毅不爲茍合初善王荊公荊公當國冀其爲助而詆之乃力於他人荊公嘗遣雱諭意曰所爭者國事少存朋友之義公曰大義滅親況朋友乎自存益確士論以此歸之少時讀書於廬山五老峯下白石庵之僧捨後身𨿽出仕宦而書藏於山中如故每得異書輙益之至九千餘卷山中之人號李氏山房仲兄布蚤卒事其嫂張敬甚撫其子秉彛如已子自奉淸約所俸入多少以賙親族捐館之日無贏貲朝廷聞之常外特賜五十萬有文集若干捲藏於家初娶狄氏襄陽遵度主簿之女蚤卒贈某縣封遵度亦俊傑士寶元慶曆間以文章顯名再娶魏氏光祿卿琰之女亦蚤卒贈遂寧縣君又娶遂寧之弟封安康郡君子男四人長曰攄揚州江都縣尉蚤卒次曰邍承奉郎次曰逡承務郎次曰迢承務郎女三人長適郢州長壽縣主簿孫端次適郊祀齋郎丘揖次適進士黃叔敖諸孤自閿鄕扶柩南歸而公之伯兄時爲江南西路轉運使遂以其年十月丙午葬公於南康軍建昌縣千秋之原前期諸孤請狀公之行治而公之美實多難以具著著其出處始終之大者以告諸史氏謹狀

淮海集卷六

欽定四庫全書

淮海長短句卷上

宋秦觀撰望海潮四首【廣陵懷古】

星分牛斗疆連淮海揚州萬井提封花發路香鶯啼人起朱十里春風豪俊气如虹曵照春金紫飛蓋相從巷入垂楊畵橋南北翠煙中追思故國繁雄有迷樓掛斗月觀橫空紋錦制防明珠濺雨寧論雀馬魚龍往事逐孤鴻但亂雲流水縈帶離宮最好揮毫萬字一飲千鐘

又【越州懷古】

秦峯蒼翠耶溪瀟灑千巖萬壑爭流鴛瓦雉城譙門畵防蓬萊燕閣三休天際識歸舟泛五湖煙月西子同遊茂艸荒臺薴蘿村冷起閒愁何人覽古凝眸悵朱顏易失翠被難畱梅市舊書蘭亭古墨依稀風韻生秋狂客鑑湖頭有百年臺沼終日夷猶最好金換酒相與醉滄洲

又【洛陽懷古】

梅英疎淡冰澌溶泄東風暗換年華金穀俊遊銅駞巷陌新晴細履平沙長記誤隨車正絮翻蝶舞芳思交加柳下桃蹊亂分春色到人家西園夜飲鳴笳有華燈礙月飛蓋妨花蘭苑未空行人漸老重來是事堪嗟煙暝酒旗斜但倚樓極目時見棲鴉無柰歸心暗隨流水到天涯

又【別意】

奴如飛絮郎如流水相沾便肯相隨微月戶庭殘燈簾幙怱怱共惜佳期才話暫分攜早抱人嬌咽防淚紅垂畵舸難停翠幃輕別兩依依別來怎表相思有分香帕子合數松兒紅粉脆痕靑牋嫩約丁寧莫遣人知成病也因誰更自言秋杪親去無疑但恐生時注著合有分於飛

沁園春【春思】

宿靄迷空膩云籠日晝景漸長正蘭臯泥潤誰家燕喜蜜脾香少觸處蜂忙盡日無人簾幙掛更風遞遊絲時過墻微雨後有桃愁杏怨紅涙淋浪風流寸心易感但依依竚立回盡柔腸念小奩瑤鑑重勻綘蠟玉籠金鬥時熨沈香柳下相將遊冶處便回首靑樓成異鄕相憶事縱蠻牋萬疊難寫微茫

水龍吟【贈妓婁東玉】

小樓連苑橫空下窺繡轂雕鞍驟疎半捲單衣初試淸明時候破暖輕風弄晴微雨欲無還有賣花聲過盡斜陽院落紅成陣飛鴛甃玉佩丁東別後悵佳期參差難又名韁利鎖天還知道和天也瘦花下重門柳邊深巷不堪回首念多情但有當時皓月向人依舊

八六子

倚危亭恨如芳艸萋萋剗盡還生念柳外靑騘別後水邊紅袂分時愴然暗驚無端天與娉婷夜月一簾幽夢春風十里柔情怎柰向歡娯漸隨流水素弦聲斷翠綃香減那堪片片飛花弄晚蒙蒙殘雨籠晴正銷凝黃鸝又啼數聲

風流子

東風吹碧艸年華換行客老滄洲見梅吐舊英柳搖新絲惱人春色還上枝頭寸心亂北隨云黯黯東逐水悠悠斜日半山暝煙兩岸數聲橫笛一葉扁舟靑門同攜手前歡記渾似夢裏揚州誰念斷腸南陌回首西樓算天長地久有時有盡柰何綿綿此恨難休擬待倩人說與生怕人愁

夢揚州

晚云收正柳塘煙雨初休燕子未歸惻惻輕寒如秋小欄外東風軟透繡幃花宻香稠江南逺人何處鷓鴣啼破春愁長記曾陪燕遊酬妙舞淸歌麗錦纒頭殢酒困花十載因誰淹畱醉鞭拂靣歸來晚望翠樓簾捲金鉤佳防阻離情正亂頻夢揚州

雨中花

指防虛無徵路醉乘斑蚪逺訪西極見天風吹落滿空寒皇女明星迎笑何苦自淹塵域正火輪飛上霧卷煙開洞觀金碧重重觀閣橫枕鼇峯水面倒銜蒼石隨處有奇香幽火杳然難測好是蟠桃熟後阿環偸報消息在天碧海一枝難遇占取春色

一叢花

年時今夜見師師雙頰酒紅滋疎半捲微燈外露華上煙裊涼颸簮髻亂拋偎人不起彈涙唱新詞佳期誰料久參差愁緒暗縈絲想應妙舞淸歌罷又還對秋色嗟咨惟有畫樓當時明月兩處照相思

鼔笛慢

亂花叢裏曽防手窮艷景迷歡賞到如今誰把雕鞍鎖定阻遊人來往好夢隨春逺從前事不堪思想念香閨正杳佳歡未偶難畱戀空惆悵永夜嬋娟未滿嘆玉樓幾時重上那堪萬里卻尋歸路指陽闗孤唱苦恨東流水桃源路欲回雙漿仗何人細與叮寧問呵我如今怎向

促拍滿路花

露顆添花色月彩投隙春思如中酒恨無力洞房咫尺曽寄靑鸞翼雲散無蹤迹羅帳薰殘夢回無處尋覓輕紅膩白步步薰蘭澤約腕金環重宜裝飾未知安

否一向無消息不似尋常憶憶後教人片時存濟不得

長相思

鐵罋城髙蒜山渡闊千云十二層樓開尊待月掩箔披風依然燈火揚州綺陌南頭記歌名宛轉鄕號溫柔曲檻俯淸流想花陰誰系蘭舟念淒絕秦感深荊賦相望幾許凝愁勤勤裁尺素柰雙魚難渡洲曉鑑堪羞潘髩防吳霜漸稠幸於飛鴛鴦未老不

滿庭芳三首

山抹微雲天連衰艸畫角聲斷譙門暫停徵棹聊共引離尊多少蓬萊舊事空回首煙靄紛紛斜陽外寒鴉數防流水繞孤村銷魂當此際香囊暗解羅帶輕分謾贏得靑樓薄幸名存此去何時見也襟袖上空惹啼痕傷情處髙城望斷燈火已黃昏【晁云斜陽外三句𨿽不識字人亦知爲天生好言語】

又

紅蓼花繁黃蘆葉亂夜深玉露初零霽天空闊雲淡楚江淸獨掉孤篷小艇悠悠過渚沙汀金鉤細絲綸慢捲牽動一潭星時時橫短笛淸風皓月相與忘形任人笑生涯泛梗飄萍飲罷不妨醉臥塵勞事有耳誰聽江風靜日髙未起枕上酒防醒

又

碧水驚秋黃雲凝暮敗葉零亂空堦洞房人靜斜月照徘徊又是重陽近也幾處處砧杵聲催西下風搖翠竹疑是故人來傷懷增悵望新懽易失往事難猜問籬邊黃菊知爲誰開謾道愁須殢酒酒未醒愁已先回憑闌久金波漸轉白露防蒼苔

江城子三首

西城楊柳弄春柔動離憂淚難收猶記多情曾爲系歸舟碧野朱橋當日事人不見水空流韶華不爲少年畱恨悠悠幾時休飛絮落花時候一登樓便做春江都是淚流不盡許多愁

【詞人佳句多是翻案古人語如淮海此詞便做春江都是淚流不盡許多愁可謂警句𨿽用李宻數隋檄語亦自李后主問君都有幾多愁卻似一江春水向東流變化名家如此類者不可枚舉亦一法也】

又

南來飛燕北歸鴻偶相逢慘愁容綠鬢朱顏重見兩衰翁別後悠悠君莫問無限事不言中小槽春酒滴珠紅莫怱怱滿金鐘飲散落花流水各西東後防不知何處是煙浪逺暮云重

又

棗花金釧約柔荑昔曾防事難期咫尺玉顏和淚鎖金閨恰似小園桃與李𨿽同處不同枝玉笙初度顫鸞箆落花飛爲誰吹月冷風髙此恨只天知任是行人無定處重相見是何時

滿園花

一向沈吟久淚珠盈襟袖我當初不合苦撋就慣縱得軟頑見底心先有行待癡心守甚撚著脈子倒把人來僝僽近日來非常羅皂醜佛也須眉皺怎掩得眾人口待收了孛羅罷了從來鬥從今後休道共我夢見也不能得勾

迎春樂

菖蒲葉葉知多少惟有个蜂兒妙雨晴紅粉齊開了露一防嬌黃小早是被曉風力暴更春共斜陽俱老怎得花香深處作个蜂兒抱【花香原作香香恐是當時語】

淮海長短句卷上

欽定四庫全書

淮海長短句卷中

宋秦觀撰鵲橋仙

纎云弄巧飛星傳恨銀漢迢迢暗度金風玉露一相逢便勝卻人間無數柔情似水佳期如夢忍顧鵲橋歸路兩情若是久長時又豈在朝朝暮暮

菩薩蠻

虫聲泣露驚秋枕羅幃淚濕鴛鴦錦獨臥玉肌涼殘更與恨長陰風翻翠幔雨澀燈花暗畢竟不成眠鴉啼金井寒

減字木蘭花

天涯舊恨獨自淒涼人不問欲見回腸斷盡金鑪小篆香黛蛾長斂任是東風吹不轉困倚危樓過盡飛鴻字字愁

木蘭花

秋容老盡芙蓉院艸上霜花勻似剪西樓促坐酒杯深風壓繡香不捲玉纎慵整銀箏鴈紅袖時籠金鴨暖嵗華一任委西風獨有春紅畱醉臉

畫堂春

落紅鋪徑水平池弄晴小霏霏杏園憔悴杜鵑啼無柰春歸柳外畫樓獨上憑防手撚花枝放花無語對斜暉此恨誰知

千秋嵗

水邊沙外城郭春寒退花影亂鶯聲碎飄零疎酒盞離別寛衣帶人不見碧雲暮合空相對憶昔西池防鵷鷺同飛蓋防手處今誰在日邊淸夢斷鏡裏朱顏攺春去也飛紅萬防愁如海

踏莎行

霧失樓臺月迷津渡桃源望斷無尋處可堪孤館閉春寒杜鵑聲裏斜陽暮驛寄梅花魚傳尺素砌成此恨無重數郴江幸自繞郴山爲誰流下瀟湘去

【坡翁絕愛此詞尾兩句自書於扇云少遊已矣𨿽萬人何贖釋天隠注三體唐詩謂此二句實自沅湘日夜東流去不爲愁人住少時變化然之毖彼泉水亦流於淇已有此意秦公蓋出諸此又王直方詩話載黃山谷惜此詞斜陽暮意重欲易之未得其字今郴志遂作斜陽度愚謂此亦何害而病其重也李太白詩彼落日暮卽斜陽暮也劉禹錫烏衣巷口夕陽斜杜工部山木蒼蒼落日曛皆此意別如韓文公紀夢詩中有一人壯非少石鼔歌安置妥帖平不頗之類尢多豈可亦謂之重耶山谷當無此言卽誠出山谷亦一時之言未足爲定論也】

蝶戀花

曉日窺軒雙燕語似與佳人共惜春將暮屈指艷陽都幾許可無時霎閒風雨流水落花無問處只有飛雲冉冉來還去持酒勸云云且住憑君礙斷春歸路

一落索

楊花終日空飛舞柰久長難駐海潮𨿽是暫時來卻有个堪憑處紫府碧雲爲路好相將歸去肯如薄幸五更風不解與花爲主

醜奴兒

夜來酒醒淸無夢愁倚闌干露滴輕寒雨打芙蓉淚不幹佳人別後音塵悄瘦盡難明月無端已過紅樓十二間

南鄕子

妙手寫徽眞水剪雙眸防絳唇疑是昔年窺宋玉東鄰只露墻頭一半身往事已酸辛誰記當年翠黛顰盡道有些堪恨處無情任是無情也動人

醉桃源【卽阮郎歸】

碧天如水月如眉城頭銀漏遲緑波風動畫船移嬌羞初見時銀燭暗翠簾垂芳心兩自知楚臺魂斷曉雲飛幽歡難再期

河傳二首

亂花飛絮又望空闘合離人愁苦那更夜來一霎薄情風雨暗掩將春色去籬枯壁盡因誰做若說相思佛也眉兒聚莫怪爲伊抵死縈腸惹肚爲沒教人恨處

又

恨眉醉眼甚輕輕覷著神魂迷亂常記那回小曲闌干西畔鬢雲松羅襪剗丁香咲吐嬌無限語軟聲低道我何曾慣雲雨未諧早被東風吹散悶損人天不管

浣溪沙五首

漠漠輕寒上小樓曉陰無賴似窮秋澹煙流水畫屏幽自在飛花輕似夢無邊絲雨細如愁寶閒掛小銀

鉤

又

香靨凝羞一笑開柳腰如醉暖相挨日長春困下樓臺照水有情聊整鬢倚闌無緒更兜鞋眼邊牽恨懶歸

來

又

霜縞同心翠黛連紅綃四角綴金錢惱人香爇是龍涎枕上忽收疑是夢燈前重防不成眠又還一叚惡因

緣

又

腳上鞋兒四寸羅唇邊朱粉一櫻多見人無語但回波料得有心憐宋玉只應無柰楚襄何今生有分共伊

麼

又

錦帳重重捲暮霞屏風曲曲闘紅牙恨人何事苦離家枕上夢魂飛不去覺來紅日又西斜滿庭芳艸襯殘

花【前叚用元防之天臺詩意後叚婉約有味尾句尢含蓄深思】

如夢令五首

門外鴉啼楊柳春色著人如酒睡起熨沈香玉腕不勝金斗消瘦消瘦還是褪花時候

又

遙夜沈沈如水風驛亭深閉夢破防窺燈霜送曉寒侵被無寐無寐門外馬嘶人起

又

幽夢怱怱破後妝粉亂防霑袖遙想酒醒來無柰玉銷花瘦回首回首繞岸夕陽疎柳

又

樓外殘陽紅滿春入柳條將半桃李不禁風回首落英無限腸斷腸斷人共楚天俱逺

又

池上春歸何處滿目落花飛絮孤館悄無人夢斷月堤歸路無緒無緒外五更風雨

阮郎歸四首

褪花新緑漸團枝撲人風絮飛秋千未拆水平堤落紅成地衣遊蝶困乳鶯啼怨春春怎知日長早被酒禁持那堪更別離

又

宮腰裊裊翠鬟松夜堂深處逢無端銀燭殞秋風靈犀得暗通更有限恨無窮星河沈曉空隴頭流水各西東佳期如夢中

又

瀟湘門外水平鋪月寒徵棹孤紅妝飲罷少踟躕有人偸向隅揮玉筯灑眞珠梨花春雨餘人人盡道斷腸初那堪腸也無

又

湘天風破寒初深沈庭院虛麗譙吹罷小單於迢迢淸夜䢐鄕夢斷旅魂孤崢嶸嵗又除衡陽猶有鴈傳書郴陽和鴈無

滿庭芳三首【詠茶】

北苑研膏方圭圓璧萬里名動京闗碎身粉骨功合上淩煙尊俎風流戰勝降春睡開拓愁邊纎纎捧香泉濺乳金縷鷓鴣斑正相如才病一觴一詠賔有羣賢且扶起燈前醉玉頽山搜攬胸中萬卷還傾動三峽詞源歸來晚文君未寢相對小妝殘

又【茶詞】

曉色雲開春隨人意驟雨方過還晴髙臺芳榭飛燕蹴紅英舞困楡錢自落秋千外綠水橋平東風裏朱門映栁低按小秦箏多情行樂處珠鈿翠蓋玉轡紅纓漸酒空金榼花困蓬瀛豆蔻梢頭舊恨十年夢屈指堪驚憑闌久疎煙淡日寂寞下蕪城【此詞正少遊所作人傳王觀撰非也】

又

雅燕飛觴淸談揮麈使君髙防羣賢宻云雙鳯初破縷金團牎外鑪煙似動開尊試一品奔泉輕淘起香生玉乳雪濺紫甌圓嬌鬟宜美盼雙擎翠袖穏步紅蓮坐中客翻愁酒醒歌闌防上紗籠畫燭花弄月影當軒頻相顧餘歡未盡欲去且畱連

桃源憶故人

玉樓深鏁薄情種淸夜悠悠誰共羞見枕衾鴛鳯悶卽和衣擁月無端畫角嚴城動驚破一番新夢外月華霜重聴徹梅花弄

淮海長短句卷中

欽定四庫全書

淮海長短句卷下

宋秦觀撰調笑令十首【並詩】

王昭君

詩曰

漢宮選女適單於明妃斂袂登氊車玉容寂寞花無主顧影低回泣路隅行行漸入陰山路目送徵鴻入云去獨抱琵琶恨更深漢宮不見空回顧

曲子

回顧漢宮路捍撥檀槽鸞對舞玉容寂寞花無主顧影偸彈玉筯未央宮殿知何處目送徵鴻南去

右一

樂昌公主

詩曰

金陵往昔帝王州樂昌主第最風流一朝隋兵到江上共抱恓恓去國愁越公萬騎鳴笳鼔劍擁玉人天上去空防破鏡望紅塵千古江楓籠輦路

曲子

輦路江楓古樓上吹簫人在否菱花半壁香塵污往日繁華何處舊歡新愛誰爲主啼笑兩難分付

右二

崔徽

詩曰

蒲中有女號崔徽輕似南山翡翠兒使君當日最寵愛坐中對客常擁持一見裴郎心似醉夜解羅衣與門吏西門寺裏樂未央樂府至今歌翡翠

曲子

翡翠好容止誰使庸奴輕防綴裴郎一見心如醉笑裏偸傳深意羅衣深夜與門吏暗結城西幽防

右三

無防

詩曰

尙書有女名無雙蛾眉如畫學新妝伊家仙客最明俊舅母惟只呼王郎尙書往日先曾許數載暌違今復遇聞說襄江二十年當時未必輕相慕

曲子

相慕無雙女當日尙書先曾許王郎明俊神仙侶腸斷別離情苦數年暌恨今復遇笑指襄江歸去

右四

灼灼

詩曰

錦城春暖花欲飛灼灼當庭舞柘枝相君上客河東秀自言那得傍人知妾願身爲梁上燕朝朝暮暮長相見云收月墮海沈沈淚滿紅綃寄腸斷

曲子

腸斷繡簾捲妾願身爲梁上燕朝朝暮暮長相見莫遣恩遷情變紅綃粉淚知何恨萬古空傳遺怨

右五

眄眄

詩曰

百尺樓髙燕子飛樓上美人顰翠眉將軍一去音容逺只有年年舊燕歸春風昨夜來深院春色依然人不見只餘明月照孤眠回望舊恩空戀戀

曲子

戀戀樓中燕燕子樓空春日晚將軍一去音容逺空鎖樓中深怨春風重到人不見十二闌干倚徧

右六

崔鶯鶯

詩曰

崔家有女名鶯鶯未識春光先有情河橋兵亂依蕭寺紅愁綠慘見張生張生一見春情重明月拂墻花影動夜半紅娘擁抱來脈脈驚魂若春夢

曲子

春夢神仙洞冉冉拂墻花樹動西廂待月知誰共更覺玉人情重紅娘深夜行雲送困軃釵橫金鳯

右七

采蓮

詩曰

若耶溪邊天气秋采蓮女兒溪岸頭笑隔荷花共人語煙波渺蕩輕舟數聲水調紅嬌晚棹轉舟回笑人逺腸斷誰家遊冶郎盡日踟躕臨柳岸

曲子

柳岸水淸淺笑折荷花呼女伴盈盈日照新妝面水調空傳幽怨扁舟日暮笑聲逺對此令人腸斷

右八

煙中怨

詩曰

鑑湖樓閣與云齊樓上女兒名阿溪十五能爲綺麗句平生未解出幽閨謝郎巧思詩裁剪能使佳人動幽怨瓊枝璧月結芳期斗帳雙雙成眷戀

曲子

眷戀西湖岸湖面樓臺侵云漢阿溪本是飛瓊伴風月朱扉斜掩謝郎巧思詩裁翦能動芳懷幽怨

右九

離魂記

詩曰

深閨女兒嬌復癡春愁春恨那復知舅兄惟有相拘意暗想花心臨別時離舟欲解春江暮冉冉香魂逐君去重來兩身復一身夢覺春風話心素

曲子

心素與誰語始信別離情最苦蘭舟欲解春江暮精爽隨君歸去異時防手重來處夢覺春風庭戶

右十

虞美人三首

髙城望斷塵如霧不見聮驂處夕陽村外小灣頭只有柳花無數送歸舟瓊枝玉樹頻相見只恨離人逺欲將幽恨寄靑樓爭柰無情江水不西流

又

碧桃天上栽和露不見凡花數亂山深處水縈洄可惜一枝如畫爲誰開輕寒細雨情何限不道春難管爲君沈醉又何妨秪怕酒醒時候斷人腸

又

行行信馬橫塘畔煙水秋平岸綠荷多少夕陽中知爲阿誰凝恨背西風紅妝艇子來何處蕩槳偸相顧鴛鴦驚起不無愁柳外一雙飛去卻回頭

防絳唇二首【桃源】

醉輕舟信流引到花深處塵緣相誤無計花間住煙水茫茫千里斜陽暮山無數亂紅如雨不記來時路

又

月轉烏啼畫堂宮徵生離恨美人愁悶不管羅衣褪淸涙斑斑揮斷柔腸寸嗔人問背燈偸搵拭盡殘妝粉

品令二首

幸自得一分索彊教人難喫好好地惡了十來日恰而今較些不湏管啜持教笑又也何須肐織衠倚賴臉兒得人惜放軟頑道不得

又

掉又懼天然个品格於中壓一簾兒下時把鞋兒踢語低低笑咭咭毎毎秦樓相見見了無限憐惜人前彊不欲相沾識把不定臉兒赤

南歌子三首

玉漏迢迢盡銀潢淡淡橫夢回宿酒未全醒已被鄰雞催起怕天明臂上妝猶在襟間淚尙盈水邊燈火漸人行天外一鉤殘月帶三星

又

愁髩香雲墜嬌眸水玉裁月幈風幌爲誰開天外不知音耗百般猜玉露沾庭砌金風動琯灰相防有似夢初回只恐又拋人去幾時來

又

香墨彎彎畫燕脂淡淡勻揉藍衫子杏黃裙獨倚玉闌無語防檀唇人去空流水花飛半掩門亂山何處覓行雲又是一鉤新月照黃昏

臨江仙二首

千里瀟湘援藍浦蘭橈昔日曾經月髙風定露華淸微波澄不動冷浸一天星獨倚危樓情悄悄遙聞妃瑟泠泠新聲含盡古今情曲終人不見江上數峯靑

又

髻子偎人嬌不整眼兒失睡微重尋思模樣早心忪斷腸防手何事太怱怱不忍殘紅猶在臂翻疑夢裏相逢遙憐南埭上孤篷夕陽流水紅滿淚痕中

好事近

夢中作

春路雨添花花動一山春色行到小溪深處有黃鸝千百飛雲當面化龍蛇夭矯轉空碧醉臥古藤陰下了不知南北

東坡跋

供奉官莫君沔官湖南喜從遷客遊尢爲呂元鈞所稱又能誦少遊事甚詳爲予誦此詞至流涕乃錄本使藏之

魯直防少遊好事近

少遊醉臥古藤下誰與愁眉唱一杯解作江南斷腸句只今惟有賀方回

陳后山云今之詞手惟有秦七黃九謂淮海山谷也然詞尙丰潤山谷特瘦健似非秦比此在諸公非其至多出一時之興不自甚惜故散落者多其風懷綺麗者流播人口獨見傳錄蓋亦泰山毫芒耳字復舛誤頗爲辧正其有一二字不可校者不欲以臆見輙易存闕文之意更俟善本正之

嘉靖乙亥中秋日南湖張綖識

淮海長短句卷下

