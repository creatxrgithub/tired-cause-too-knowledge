【對山先生集】序

制策卷之一卷之二卷之三卷之四卷之五卷之六卷之七卷之八卷之九卷之十卷之十一卷之十二卷之十三卷之十四卷之十五卷之十六卷之十七卷之十八卷之十九後序

【序】張治道劉儲秀

對山先生集序

夫詩病於六朝綺麗之辭矣子昂變之而雅興文衰於八代萎弱之習矣昌黎振之而古作蓋中人承學大人虎變苟非其責其道何從此𨿽人情之習尙而實運會之所關也自五胡亂華中原板蕩斯文元气凋喪弗存及於元宋疊代作者繼出詩非不興而呰窳成習文𨿽有作而气岸弗振迨至我明神祖闡教列聖興文文人才士戶牗爭開國初作者尙復渾厚及於弘治气漸紛靡鬭巧爭能蕪沒先進競一韻之艱爭本字之巧上倡下和一趨百隨待人後行誰當作者天厭其獘篤生浚哲旣弘詩矢﹖見又開文運三唐不能限其蹤兩漢不能窺其際馳驅屈宋陵轢班馬洗近代之陋成一家之言非才識髙邁鍾气通靈者能如此哉故孝宗臨禦拊髀求賢策七得公列置第一朝野快覩如鳥歸鳳皇上喜其得人宰執疾其盛巳賈董升堂綘灌瞋目是時信陽何仲默關中李獻吉王敬夫號爲海內三才而公尢獨步𨿽三君亦讓其雄也當時語曰李倡其詩康振其文文章賴以司命學士尊爲標的前失作者後啟英明非橫制頹波筆參造化者歟此特公之文章耳若夫經綸之學參贊之才上追伊周下陋管晏使少自括囊不爲髙論功業烜赫文辭掩矣然徳不遇時害能成謗石抵玉捐鳶逐鳳舉兩君旣逝何李厄塞造化忌才人謀何尢或者曰文王囚而大易演子輿藏而七篇著天欲公立言表世垂訓作則故屈其身俾不大耀焉公歿之六年值中丞東厓翁公撫臨關中搜其集付西安守六泉吳君刻之以傳前此洪洋趙公嘗欲板行而屬余爲序移文藩司墮而弗舉今東厓公之刊布與六泉君之欣承是亦有數也嗟呼余與先生交好將二十餘年矣其勭遊山水討論文藝未始一月無者間嘗語余爲訂其集且序之今果序其集如此嗚呼悲哉嘉靖二十四年乙巳春正月乙巳太微山人張治道序

刻對山先生集敍

翰林修撰對山康先生集凡若干篇編次甫成嘗托其友比部張太微重加校讎且序之先生逝矣言猶抂耳於是太微方謀板行適中丞翁東厓訪得其集旣巳撫捲太息遂檄西安吳守六泉鋟梓﹖傅並屬予識之竊惟對山諸制作馳驅屈宋陵轢班馬巳具見於太微序中夫復何言但緬懷平生而感慨益切何則昔宋學士王梅溪共稱儒宗匪特掄魁而巳沒幾十餘年其文集尙藏於家後劉共父帥建康因其子聞詩抂府每請序諸簡端猶未敢當轉求晦翁代筆焉至聞詩守浮光時始刻諸江陵夷考其顚末蓋不知幾歲月矣今對山沒世未久卽遇二三知己相與樂成其事如此回視龜齡不爲不幸矣然梅溪生𨿽末季猶遇孝宗諸君特賜及第充館職擢侍禦史召權吏部侍郎不拜出守四郡復入爲太子詹事進直龍圖閣學士方致仕焉故功業文章烜赫一時其奏議數十篇尢爲人所傳誦云對山生逢明世且當我孝廟右文之時擢冠多士詞林允服然自修撰以來十年不調及居憂回籍哀毀踰禮是誠恪守官箴鮮見其儔者也言官弗知亦巳矣反�爲逆瑾同鄕遂論罷終身公論抂人固不待辯向使復起圖報尢力侍帷幄則緝聖學知制誥則黼黻皇猷功業文章將與梅溪媲美矣顧垂老山林無由表見縉紳贈答之餘非咲傲乾坤則平章凬月彼筆墨蹊徑恐未能�耳所謂成一家之言者觀此益信其它樂府傳奇亦皆可錄然各有別乘巳傳於世云嘉靖乙巳夏六月癸未西陂山人劉儲秀序

【制策】

制策

臣對臣聞天下有不可易之道而常獲於人主有不敢易之心蓋天下之事未有捨道而能集者而道固不可易也心之所向道之弘否所關一有所易則所以修乎身者必不能車用其力而道之在我知之不明守之不固甫遷於此或轉於彼𨿽欲勤勵以求治而張弛予奪一無所據窺伺媒孽之輩共起而乘之𨿽有賢人君子立於其朝漫不相信甚者或斥譴罷去不爲之所天下之治將焉所賴而成乎惟有以眞知道之不可易其心常憂勤惕厲而不敢以毫苟且輕率之意雜之於中擇之必精執之必固使用人取善各有定則賢否莫吾亂而君子小人不相尢旣得其人而任之以事則政夥不舉而法無不振天下廢臺宜無有不成者矣古之人若未有不達於是而能致其治者也亦未有徒達於是其心終有易焉而能以無獘者也洪惟皇帝陛下以至聖之徳撫盈成之運十五年來民安物阜𨿽堯舜禹湯文武之業亦不過此而策士之詔乃猶惓惓焉以化之不弘治之不洽爲念陛下豈誠有未達於是而猶�於問哉臣有以仰窺聖心之於道固有不自易焉者也臣嘗謂古今豪傑之士不得所遇𨿽子思孟軻之流亦且徒爾而臣之庸昧乃際遇若此臣敢有所諱而不言哉臣惟天下之深患在於久安極治而機括所不見者莫爲之虞陛下夙夜兢兢忍弘化理此�宜也然用於巳不若資於人求諸今莫若法於古古之君心純乎道未嘗敢以爲易故其用人行政有非後世之所能及如啟當禪授之後繼禹之業守之以敬而伯益之用終始無間故道之得於禹者無廢墜不舉者矣中宗髙宗一切信任陟扈傳說之屬而又本以嚴恭寅畏恭默思道之心成商之治夫豈無所據邪殷之頑民雜於管蔡武庚之手武王之澤未洽也使非悔悟於周公篤信於君﹖借有成康繼序不忘之思旌別淑慝之意而禮樂之化豈能如詩書所道哉程頤曰聖王以求任輔相爲先歐陽修曰君之聖者以辧君子與小人蓋政以人而舉人旣存則政自無偏獘不舉之患而治之在天下者可成也陛下欲求數君致治之績獨可捨此而他務邪亦惟有不敢易之心而已天下之政孰有出於人主之心者況用人之際又其本原所自之地哉聖制所謂簡賢爲輔用君子不惑於小人誠灼見其必然而憂勤之心有不能自己者也蓋大君爲天地之宗子必有大臣以爲宗子之家相相之職所以輔飬君徳而贊成政化天子不可一日無者豈惟憂商周爲然臯夔稷契之流𨿽堯舜之世亦不可無也若其賢與�則必辧之於先而後可�之於後苟辧之不�用之不當則天下之禍反岡不可言者矣何者以西夫之賤而上與天子�事�所爲操縱�奪者無一不爲天下之所稟受使心術或不正而學識或不醇則其所壞非��同之一節一端而巳故必先有不敢易之心然後修之身者無往不實修之身者旣實則出乎我者無乎不正而人之邪正自無所匿於是擇其賢者而用之則輔相得矣臣於今日豈以不得爲憂哉特恐所以待之者不至爾臣在艸野間聞朝廷用一大臣必極聳動以爲諮謀親信將必有出於恆品之外今上於京師乃或有未然者臣願陛下爲之禮下務得其心而使盡其職凡遠猷大略不爲羣議所詘一政一令必與之深言極論而後布則小人𨿽欲肆其無所忌憚之私以惑吾聽而其情巳先覺矣蓋�人之情不過趨利避害去其所惡而求其所喜�而巳然亦必掩之而不甚露故利之來或遜�謝之害之至或以爲所分旦蹈之夫辭之不力則得之不固受之不力則去之不決及利害至於必不可巳則亟去與取之恐後也方其有�勉而爲之也其卒不可掩者巳躍然於甘言悅色之間卽此試之小人之情可復遁乎旣得其情則宜亟去之去之不亟則或爲他巧所中而猶未免於有惑隨有卽覺隨覺卽去如是而巳如是則君子小人不相尢君子小人不相尢則動無所妨而天下之務自無凝滯不舉之患矣臣請以聖制所及數者言之禮樂不可以一日無此萬古不易之論然其興也𨿽專�其實而亦未嘗遂棄其文臣竊見近之所爲禮者疏簡縱逸𨿽所謂儀文之末亦未之有所爲樂者殘缺廢壞𨿽所謂聲容之細亦未之備蓋不得其本而安於苟且將就之習固如是也苟學校之教有以振作而興起之則人心自無不止之欲而其情自無不和之發凡見之宗廟朝廷鄕黨之際自有以去其疏簡縱逸之�而補其殘缺廢壞之獘將不俟於進退升降而節鐘皷羽龠而和矣禮樂有不興者乎至夫教化之所在其機系於人主之心而其應屬之天下之廣萃英俊之士使之羣遊於學讀書窮理且或莫爲之變而欲驅天下之愚民使悉歸於禮讓和樂之域固巳難矣莫若先以恭儉忠厚躬行於上不爲聲色土木貨利玩好之所移易而後徐以示於天下天下方���之侈縱相安而一旦之所聞見乃如此其心亦必悚然以思泠然以省苟一二大家巨族頓悟而倡攺之則人之樂從者眾矣選課之法則臣於此有所深惜祖宗之於士飬之以道義而信之以賞罰其用也不爲之拘而其課之也幽明殿最各爲之等故人皆勉於其官而優於其事比者稍有兵荒而納粟買官之人巳滿吏部之簿矣𨿽有才徳滯於所用之期用未及而顚毛巳號種種能以壯節自勵者曾幾人哉又況黜陟之施一惟流品是視苟不本於科甲之選髙官重族未肯輕予則彼無所慕於中者又安有所忌於外哉臣願嚴其僥幸覬覦之禁使冗懦不職之徒一一謝去選惟其才而不盡拘流品�之以官而課之以實如蘇洵所謂某人廉吏也有某弗以知其廉某人能吏也有某事以知其能然後因其最否以加賞罰天下之人望以其才自見者亦將知所變矣徵賦之病大抵冗耗過多而司會莫爲之省非司會之不省勢不得也自京師言之食之仰於江南歲數百萬而權勢所畜無藉之輩不爲國家分寸之益者乃至百千借其空名以耗實費至有水旱饑饉之變則又加倍以取於江南之民臣聞土日窟則陷繼之江南之民貧甚則江北可晏然以不顧乎況今邊境之擾未甚妥帖前日楡林大同之役馬死食匱所費不知幾千萬而無用之兵又坐食於邊山陜之民丁運之法無不備舉老幼婦子流離移析外患未除而內地巳困寧不爲可懼邪臣欲去冗耗無用之費而革權門招集之獘息江南之民以固根本邊境之擾但以付之良將不用統制之屬帶撓僥幸之徒以耗軍食而又復屯田之實省丁運之苦用固無不足者也兵�先於生飬安息之間爲之深計使不受役於私門而得給其俯仰奮迅矯烈之气又必常振勵之使之無沮喪今有一級之勞而大家右族訶譴奪去不敢仰視將何所飬以自奮乎況夫新舊逃流之兵方以官法逼之復伍釜爨之用俱無可充又其居無親戚往來之接其心之欲去巳甚矣衛所之官又以嚴刑深計鉤取其有彼方有欲去之心而此又逐之使去逐矣而不去豈人情哉欲兵之彊而二者特不之詳臣所以深慮��刑之際洞照物情而不爲所誑明者皆足以爲之而法之輕重則有一定之制旣得其情必爲之斷使貴賤無異施豪右寡弱無異決則令之所出卽無不從天下之姦當必隨禁而革蓋天下皆天子之民刑期於必戮賞期於必得不待命而後知者也豪右之徒有所倚仗得以自脫而寡弱之人駢首就死人之情孰不畏死而不求所以自脫哉此尢陛下之所宜置念者也夫數者之務酌之於古而行之於今宜有不可易者而其獘猶若此聖制所謂祛其獘而捄之欲化行政舉如祖宗創業之初比隆前代者豈有他哉亦取諸人而巳孔子曰爲政在人啟以下數君不過中才之主一得其人且足以爲治而況陛下神聖天縱出於尋常萬萬者哉然臣於此竊有說焉蓋政𨿽舉於有人而身則所以取人之本故孔子又曰取人以身欲得人而不先修乎身是其心之所存輕忽率易不能不累於愛憎之私而用所不當用捨所不當捨者有矣臣願陛下急於修身以端取人之則然所以修身者又非勉彊矯拂之所能致必自君臣父子夫婦昆弟之間以至於動靜語默一事一爲之際常加儆畏內省於中果當於理而不悖乎果非其當然之則而狃於外誘乎使天理純明私欲淨盡則身無有不修而道無有不盡酬酢斟酌自不謬於天下之是非苟用乎人其用必當苟發於政其發必精治功之隆必能追配祖宗卓越古昔而有詩書之所不及載者矣彼漢唐宋區區小補之治又惡足論哉然臣又聞治不患於始之不得而難於終之有繼伏惟陛下常存不敢易之心以守此不可易之道則國家天下之幸非獨臣之幸也臣無任惓惓忠愛之至臣謹對余過滸西對山嘗與餘論文曰文以理爲主以气爲輔出於身心措諸事業加諸百姓有益於佃或乃爲可貴也今觀玆策切於事務曲盡情理苟能舉而行之不止一世𨿽百世行之可也其論君子小人尢人之所不能言而不用統制之說尢爲安邊至要其論財賦兵政二者之獘與救獘之策皆鑿鑿可行孰謂對山文士而不閒於政理哉

【卷之一】琴曲四言古詩五言古詩一

【琴曲】太白操當歌絕弦握手歌

對山集卷之一

琴曲

太白操

太白兮何爲日中兮揚輝昊天兮孔明我陳兮誰聽徘徊兮路窮自顧兮傷衷

當歌絕弦

餘懷佳人兮山川間之當歌絕弦兮余心孔悲芳年不再兮容華易衰咄嗟時命兮噫將尢誰

握手歌

春日遲兮景芳鳥鳴喈喈兮孔陽與君握手兮相將前度飛阪兮後岡同心之音兮自長矢中夜兮未央

【四言古詩】送閻公甫贈楊秉衡

四言古詩

送閻公甫

表弟公甫刑部以公事便道省墓於馬嵬就過訪於滸西別業居五日情誼洽矣倏焉將別公甫曰弟才敏願有以承兄之教得寡過焉予往與公甫語髙不抗卑不污意遠而弗荒指近而不淺奚俟於予言而後能寡過者然公甫之意則欿然若無也於是爲之說曰於乎今之所謂士大夫者於古人之道莫不誦習愛慕以佩之於終身至其兄之行事則與古人不帝秦越不相及此無他不得其旨趣臨事倉皇不覺自眩故遠則鶩於荒近則詘於窒蓋徒欲以抗爲髙以污爲卑又惡能與古人似也公甫勉哉中庸曰修身則道立親賢則不惑夫欲自立其道非親賢則理不得而道晦晦則惑惑則無所往而不窒予重恨世之士大夫竊古人之迹肆危峻之論不能近求厥旨以自窒也是以重與公甫發明此意凡以欲公甫努力於是而已聞公甫在京師所與交皆長厚惇朴之士今之所論巳槪見矣公甫勉哉孟子曰君子之言也不下帶而道存焉道固未遠夫人也欲遠人以爲道斯子思子所不取矣士大夫何憚而爲危峻之論以至離道之遠哉公甫曰溥不敏請若兄之言於終身今而後或得以寡過矣於是又系之以詩曰昔余戎祖嘉爾大父迪徳履仁克循厥武文定其祥妻我大姑允翼允嚴自求多祜耀徳昌朝埒名伊傅墮羽中行談笑靡顧若珠在淵光焰彌鶩沐風茹休良士如赴遺文在編厥聲載路凡我後生畢遵其步其遵伊何匪直其文信道罔飭𨿽和不羣大雅旣亡光範式存眷予小子爰視前聞契肖𨿽忝影響必惇肆當弱冠其從如雲嘉惟吾弟其學克勤總角於變靡有不臻馬公善鑑於第猶云少宜加養必配古人凡餘話言必信且珍放弗謂凂顯詎肯因我閻中躓予憂寔懃恢時纘祖聿大厥門赫赫燁燁卓有令孫分署西曹執平靡眩靖恭是修堅白必辧武旣不吐柔亦奚先道立譽長君子是羨奉

詔西邁事無弗練予駕言東肅承淸燕折旋孔佳紛紏斯剸回思馬公言豈無見

天子朙聖方事安奠欲匡厥猷微汝孰彥我思古人溫恭允塞惟弟其念往焉若畫繄彼哲士前軌孔赫克念則然罔念則或﹖刂藹藹碩人莫不是則發言不程逸軌棄轍恆悝未融惟隱之頤衣﹖十底顚覆奚益安宅子返舊曹爲

天子使袪爾繁細允欽厥位勿覿狂斐篤操乘義用光爾祖以畢初志滸西峩峩漆沮湯湯握手載歌其風肆長酌以大斗佑以兕觥子不予丑尙繹勿忘

贈楊秉衡

正徳九年二月一日吏部以浙江按察司缺副使聞上命知漢中府楊侯往漢中府同知何子奇自朝覲歸屬余爲詩表之文旃以贈其行夫蒸民之作自彼吉甫由來旣久祖述遂繁楊侯恢徳慱才嘉政實徳漢民懷之如厥慈母宜不可忘遂爲之辭曰皇明丕興八表咸一已已以來友民罔謐由蜀底冀至於鄒密焚蕩猖獗處無完室六載番番其劇惟漢川陜荊襄師旅巨萬民旣仳離盜益滋蔓士無宿糧將徒永嘆時哉惟侯其徳孔惠桓桓發發何有弗濟簡我民役咸平靡戾息我民苦巨細必計賊巳悉定侯乃云遷繄侯之思漢民�天老幼婦子祝侯萬年侯往𨿽亟侯心則懸漢民�庇漢土安澤小大咸想侯車巳策扳轍畱侯帝命孔赫民爲侯泣侯爲民咋其泣匪他感侯如天在昔兵燹流散顚連影以形弔情與事煎杯水療渴盂飯理餓大惠若此民將焉那懷侯豈諛歌徳罔過侯惟保哉下民之賀侯才甚明侯詣孔直學非遜辭心豈雕飭至孝窿窿斯民是式彰善殫惡侯度允得漢水湯湯四月維夏百姓送侯於彼江下何君率祖典禮攸攸風微气和觀者盈疇帝徳日新侯乘當重霸旣登樞憬尢資用詩言不回民心本共欲慱嘉休第觀玆誦

【五言古詩一】於滸西別業同承裕升之作哭八弟徳綏二十韻元日同諸弟宴東序作朱升之祖徳詩寄題時雨亭四月七日雨中同文浮山坐作子卿泣別圖贈用昭於近山尙書莊上作哀王朝列哀王中憲聞表弟閻四溥下第悲哉行短歌行良覿思歌行易歌行寄伯循聞用昭至用昭東歸華山率爾有懷二首示昭胤有感作騎馬讀史寄溫民懷至終南望神林寺西巖村送桑華州贈彭尙書濟物北上三十韻聞徳充弟左遷消息間居詠懷徳充弟至作淸溪老人歌喜雨長寧望先塋作示諸弟命歌見徳充弟書見徳充弟書於明叔廨東亭子燕作盩厔喜太微至作馬融洞作石上小酌滸西喜明叔孟獨二君子至作漆川西沜別張子太微發車下經臺書土地祠柱於土地祠回磴望太微峯上善池碑陰走筆寄題髙徳微齋同楊宗文張用昭南齋小酌遊觀田園示習方於髙陵壽明叔初度過張子西溪艸堂作過張子西溪作長安臥病病起晴

夜遲伯循答仲木送承裕十四夜見月初雪有懷首山行答桑華州仲木至夜坐作二首世爵堂燕仲木園林瞻眺同仲木作二首湯泉道中二首至湯池謁橫渠先生祠雨中懷仲水楊子寶穡堂贈周評事有懷於鵬聽雨張生之榘自華西來省予與之開尊夜坐辭以辟酒數月之榘少年英妙勵志若此誠巳罕矣因賦詩贈焉寄北山子嘆仁瑞事曲蒙其處答都人得仲木書寄徳充弟贈曹愼之愼之前摠兵雄第二子勇猛能戰屢立邊功升千戶以墐誣罷余哀焉因贈以詩送羅山人詠懷二首同馬公順渡渭公順因覽途次禾黍喜之如躍自予返耕然才再見爾率爾賦此從象峯北崦下望普緣滸西同明叔小酌二首送灤江中丞西勘戲呈明叔姜君錫過予作送大理西勘滸西莫歸簡蔣粹卿

五言古詩

於滸西別業同承裕升之作

還耕愜初願揖世返空林𨿽�志士理巳獲靜者心嘉賓靑雲客枉駕忽相臨攜�共斟酌張弦揚妙音義厚情自葉道合契滋深漪漪湋川水幽幽南山岑相值不相樂柰此逝者侵

哭八弟徳綏二十韻【馬刻未收】

人生豈無死痛此炎蒸日服食志巳勤鍼石苦仍悉棠棣本同根幽明事難述百慮隨化空千年與形窒理壙卜原野昔世謝親暱三辰永不瞻七情卽長謐寡親徹夜號聞者心膽栗無�誰見懷孤魂但身畢命脆眞數微生蹇眞理絀乘�謹攢三申奠嚴累七鐸鼓震天揚銘旌帶風逸親�夾道隨兄弟們轅率棺槨方啟輿窀穸一何疾罷窆迎主還靈牀巳陳室不見衣屨鮮徒聞哭聲溢客散堂戶空切切鳴蟋蟀亡者安可知存者長哽噎

元日同諸弟宴東序作

自我登科來倏巳十三載芳臭吾所知堅白世仍攺感嘆謝

明世徜徉逃陸海本是葵藿姿敢廑廟堂采旭日照��歲初幸和靉與爾共斟酌歡歌益瀟灑果葉滄浪心安爲塵氛凂

朱升之祖徳詩

玄馭往難返厚澤遠彌新因覩後人孝愈信逝者仁琴聲宛在席鶴唳如有聞徒勤翠枝想誰傳素空陳名章一爲耀千古詎應泯

寄題時雨亭

妖氛歷昌歲皇鑑勤虒臣誅伐乃邦典焚蕩誠世屯旱漧顧恆理慘惻安忍云嬰毛盡蒙戮神鬼應起嗔猗與東討日倬哉西靖辰行處足膏澤百谷咸用伸王師古所諭天聲今獨聞功成止旦夕蜀民非不馴尙祈保羸乏永令歸朴淳

四月七日雨中同文浮山坐作

初夏艸木長鳴雨更相逼來牟生意佳枝旟望如織陽日不下臨此物終且蝕往者巳巳夏頗爲旱漧棘䢐春苦無雨兩麥俱丰息因懷老農語往往未差忒窮居繁口食所恃耕耨力明日更如此與君甚胸臆

子卿泣別圖

積怨世豈惻感別會仍艱置酒話夙昔詎終千萬端嘆息淚沾臆徒令﹖﹖衰肺肝昔爲雙飛龍今爲孤翼鸞丈夫恥微諒況爾烈士顏躍馬窖上別欲歸中自難徒切報主恨安悔軍吏言勝負有微數奮勵心所安所以君子人不處嫌疑閭

贈用昭

宿志苟如此棄捐安足言賦性本迂薄長遊適玆年𨿽被羣口絀尙慕夷惠賢秉耕事場禾同俗謹方圓杯酌取適意紆肆無昔愆當階植葵橊檂艷亦堪憐賓客時屢至行樂鼓三弦擊牛旣不易烹飪有時鮮微醺步幽隩淸歌淩晚川念子有佳興彯然詣吾阡並坐話玆事古今誰比肩皓首不努力世萬安可傳

於近山尙書莊上作

春風纈芳林虛堂翳修竹苟愜靜者心寧慚世人目昔予懷此遊悠悠幾更宿豈期聯輿來沈醉臥玆曲髙歌嘆往蹤遐眺覽前躅主人古司徒雅興薄裴陸但能永今夕何憂乏醽醁

哀王朝列

先人寓南都朝列實所厚素欽淸淨懷豈但通家舊慱才與世違髙風回難囿掛冠國東門饁稼瀼西墅仰幘望天云扶筇步孤嶼自謂羲皇人豈但貪可吐隱居四十年仙輿竟長舉松栢翳窀穸敍述徧寰宇微辭陳久要匪直慰儔侶𨿽乏杜酒陳或擬吳陵糈

哀王中憲

中憲有俊才我自童子知詞源瀉三峽豪气淩九涯少年取髙第倏致淸要司�謬竄羣枉問俗正

皇規秦越及幽冀至今常見思驚風無寧翼喬木有樛枝外臺早見擢長意浩無期勁節挺不攺直道耿難馳遊屈萬里翮名遂千古奇往哲俱如此於君何復疑敬讀復齋稿惻愴有餘悲

聞表弟閻四溥下第

抱器苦不售玆巳經十年三場吾所羨數科誰可先浮雲白日遠傷情岐路邊襄首待佳節理翮僑晴川志士古不掩蒼天終見全何日滸西曲與汝暫畱連

悲哉行

拭淚坐永夜角聲一何悲羅浮有心事欲語復思惟徘徊掩鸞鏡迆邐捲羅衣初爲君家婦貞潔有容姿今年二十五不意被君嗤娶妻以嗣續豈如陌上兒問君後房妾詎不知令儀熙陽萬芳啟嚴寒忽淩澌節物尙攺革人事奚見疑微辭陳君前寒暖君自知願言欽令徳好爲後人疪

短歌行

擊鼓會佳客秩秩滿中堂齊娥揚妙音越女奉徽觴良時不重至此樂亦豈常倉庚枝上鳴鼠婦來我牀節物日以蹙人事安可量感嘅立前楹翫月步周廊昨日一何壯今日一何尫展轉意彌劇惻惻遂心傷探壼取旨酒斟酌夜未央嗟我同懷人戒之愼勿忘

良覿

良覿匪人意奇遇良在緣感於有孤抱酌酒暫畱連子𨿽倡家兒美目芙蓉姿流黃翡翠帶纖腰楊柳枝一出萬芳歇皓齒齊冰玥但教四座驚詎知淸歌發邂逅特俄傾自覺千金輕我𨿽遁世者因子有微情雨過小亭涼美酒欝金香夜深不知醉徙倚據胡牀

思歌行

樂事弗重至好會難屢常當杯不歡飲其如後者妨有田不種粟有園不種桑坐待饑寒迫空令聞者傷

易歌行

良時苦易失好花不重芳襄首待富貴白日忽無光有酒卽斟酌尙恐臨事妨如何市井徒心志不廣長儲金望成埒積粟望成罔志願𨿽償愜歲月安得常力瘁神乃去枯然斃中堂有粟不可握有金丁可將平生豆羹較況肯厚死喪肉爲螻蟻嘬妻子無憂腸結交邪枉客志意各飛揚馳馬復鬭雞弦歌夜行觴百事比先健行步如雲翔景屬此曹好事畱居者愴

寄伯循

秋風西北來偃蹇坐茅屋四壁無纖塵當牎有書牘不問作者誰啟牎再三讀一讀意巳駭三讀見衷曲憶昔年少時心志各有蓄不意謬通籍先君被薄祿朝夕望君起如彼饑者谷我巳罷館職君方屧官祿味苦不可人旋車何促主上堯舜姿舊章理當復平生稷契心豈爲世情覆尙期謹藥石慰此百姓蹙予也素蹇劣玆志每中熟屢犯涵遜懷幾構邪罔獄顧影苟不虧於道果奚辱山水性所嗜喧恢豈吾欲屈指君歸來三年但忽倏人生不滿百激勵在初服可似山中人忘機泛醽醁

聞用昭至

五月與君別十月報君至呼童覓濁醪選伎翻銀字晝短秉燭遊同君莫言醉前日仲秋節有客過談事知君在岷州不謂遽旋轡問訊還自疑欣躍情莫制君詩甚飄逸彷佛等賓戲此行巳云久吟作定千億坐中探囊出令我快心意

用昭東歸華山率爾有懷二首

鳴鞭指華麓欵駕越涇川逸興旣潏蕩麗景忽見遷翳翳南山齋遲遲西堂月絲竹滿我前淸商與誰發

其二十日忽言別良晤何時再握手坐君堂如飲雲中瀣披意唱新語傾夜理微辭開帙動成趣何時忘令儀

示昭胤

勵志貴靑春登途謹康歲簣土可爲山所戒在紛戾努力不自玆老大竟何濟

有感作

曾參不殺人魯連蹈東海志士各有懷肯爲塵氛浼細吟獨漉篇長歌楊之水采薇首陽山吹簫洞庭匯但使心意舒何憂世瑰磊

騎馬【馬刻未收】

騎馬新塞西乃經太白廟長嘯不顧人木末見雙�大尹迎我入咲指坐傍竈今日接官早腹枵如火燎漉粟煮此粥不意公遠到呼僧舁案來共食莫相�此方水固甘飽食無所淖湏臾值村叟向我有所告去者巳莫追醲陰況寒峭不如且還家翌日更投造因之呼叟前幸挾沽酒鈔速爲烹兩雞杯盤勿囉噪酒具起將飲從者喜相報慱士金與楊下馬並登眺大咲挽同�豪飲趣誠妙恆陰晦臯陸淒風動穹昊遐矚旣靡伸長歌有何較惟知相聚歡寧思酒力傲釀法本西域簡易乏精料初嚼且猜嫌衣﹖十飲卽奇奧諸公大嗟異野老喜相勞殷懃再舉卓尙有願終效興遠百慮空玆飲眞所樂倉衣﹖十探騎來使君至非窵諸公乃西別吾馬亦東蹈

讀史

鴻雁不老越蛟龍不潛岡平生志嘉遁佐儲抑何狂因嘆務光輩惻惻令心傷傳記尙溢美其言或荒唐嗟彼髙帝業赫赫繼三王孺子安所見胡爲遽辭商契會視豪傑出處聖所詳感嘆擲其�願爲史臣倀天邊有黃鵠髙飛一千里烈士恥庸節世事特敝屣朝辭上東門莫從赤松子感嘅風雲期超悟往還理進旣有所因退亦何所倚獵犬貪兔狐不免竈傍死富貴多崄巇英雄如螻蟻所以朙哲人窮達重狥巳

寄溫民懷

幼小擅文墨老大轉崎嶇相逢金臺下飄飄神仙質當時各輕忽領會未周悉但爲語咲喧未究風雅實歸來坐幽壑默默思往日始知逸興多允哉予所匹去年季春初君來過蓬蓽情冀千里先會以頃刻失𨿽承枉書札心竊負羞﹖﹖匿時我在渼陂嘆息使心﹖﹖屈繄玆十年別朝夕宛如一秋雨賓客疏翻書檢名筆緬惟君幹義不語但首疾丈夫蔑小嫌英雄重身畢憶昔京華秋慷慨難具述鴻毛視富貴萬類若捫風自瞷六品官有如水中潏增�旣匪多減亦豈爲絀惟君知此心往往談道術並轡長安街大咲騶隸�戊辰抵丁丑倏忽周歲律狂歌窮谷間可爲形影卹有時挾名姝有時理瑤瑟但恣飲酒樂惟恐韶華汨譬如籠中鳥得放返巢窟豈有依世心更爲稻粱出輕薄眼前兒迆邐生啾喞忘議千萬端嗷嗷口如篥小兒本多事難以遽麾叱寄君聊共嘆世故風馬逸

至終南

泥濘抵終南迷蒙失山色指點太平宮崔嵬白雲極不暇自抖擻冒雨且綜核憑��村落嘉樹萬重黑此地素靈異气候故不惻���气消嫩碧競寰域綠艸彌望浮波光與山逼迆邐白鳥來滌蕩千慮息宿性喜丘壑躋攀易筋力深秋事佳遊長歌厭輕默早弝幽卜築終以臥斯側

望神林寺【馬刻未收】

流潦浩無盡濘途安所窮騾輿捷若羽鳴泉倏千重招提靄曠陸煙火欝修豅停驂慨將覽鞅掌那可終何能載玄鶴逍遙隨園公

西巖村

巳達西巖村忽見郝村樹朦朧日未中慘淡昏雨布積潦迷古泉白楊愴新墓華落不再揚景謝豈仍駐所以遊賞思遙遙橫寐寤黽勉甘水坊彷佛空翠墅咲語計宵軼瞻眺待朝曙心悰苟終愜何湏怨遲莫

送桑華州【馬刻未收】

昔予抵華原中道值瞑黑嘹唳寒鴈鳴縱橫亂泉惑僕馬具饑渴埛岸復傾仄葡卜赤水東惴惴虞寇賊前堠雙炬明鈴柝甚嚴劾所過輒與同詣郡但頃刻頗爲使君意爲我夜行役間之道左云三年守斯則感嘆英邁人往往有髙識前年張譚徒憑陵省城北官軍多見傷行旅況蒙忒日日抱玆意欲語中自嗇近逢使中歸云將上京國篇章錯金采名家盡枚植愧我疏放久臨楮懼輕卽天子龍飛初慱念矢文徳司功皆碩卿明揚必精特以君卓犖才淸要立可得會當葉

聖懷不久延崔寔何不紓素心永慰下民色

贈彭尙書濟物北上三十韻

朙興卜三紀逖徳比殷周曆世具徽美奉天無罪尢孝皇昔在禦四海有餘休深仁被遐邇厚徳孰與侔曁我

毅皇帝聖智天所庥𨿽有羣豎狎尙匪新政羞諸公大乏理怒目如電𨖻遂使蹇讓禍幾爲宗社憂瑾永遞澎湃寧彬遂紛浮骨鯁日疏遠昌言誰見收功徳反摧挫屠沽皆列侯大起疆圉事巡幸經五秋豈但轉輸苦尙多羅織愁逮系盡九族勘核無一讎天下若鼎沸誰能善身謀仕宦自相好山林皆寄囚未可保朝夕況復尋勝遊我

皇起南服巍巍舜禹儔立斷四凶死倏建萬世猷勤渠覓元老奮迅康八州詔書許更始生靈蒙溢休夫子臯夔徒素心景伊周窮居志萬古勘定凡幾陬靑史不輟紀

先皇仍見優勛康塞人宇簡在蓋天諏感公過相訪愧予矓瞽流安能達大雅聊以序民幽斄婦不卹緯君子宜有求肇遊旣感慨莫節應曠修吾非兒女子安用歌別謳

聞徳充弟左遷消息【馬刻未收】

吾弟恭謹士乃與浮薄名謫官古嘉州山水愜素情宦途古如是庇垢隨毀生所以豪傑士往往返農耕七月見報至不料有此行蜀郡惟此好百姓況淳誠敷化存玄理圖政宜嚴明暇日省阡陌因之問和賡丈夫處人世大懼身靡�循躬苟無媿放逐何足攖

間居詠懷

窮居無別悰掃徑揖淸靄濁醪自斟酌幽花復芬馤𨿽微恣性歡亦鮮迷津嘅寒虫相續鳴潦水參互沛節物漸以更人事紛相代猗彼巢由徒曠音昭物外

徳充弟至作

飄飄神仙姿悠悠燕秦道飭車才幾時倏來慰孤抱烹羊釃新酒朗吟對穹昊苟遂酬勸歡安知詆叱懊烈火鑠良金光燦久彌耀南園松菊長東沜蒹葭老且將終日遊續我蘇門嘯

淸溪老人歌

托廬楚山下復愛楚水淸因爲淸溪人常歌淸溪行激波滉朝霽玄湍澄夕泓理靜百穢徹道在千載貞前流遠彌匯後泒長且榮探花服初始�瀾欽晚生願申得一勸永保世萬盟

喜雨

經春雨不足三農滋百憂麥豆望中盡黃霾千里浮驕胡亦不刺且復圍洮州撫院飛羽檄郡縣急徵收具審溝壑斃安想丘園遊晨興忽炎懊日晡乃滄流一承優渥惠千室盡歌謳租庸野人職敢詒官長羞但願風雨適畢力事田疇趣觴酹田租庶以答民休

長寧望先塋作示諸弟

逖哉世徳烈遐矣徽音暢及予蓋九葉遵道敢孤曠𨿽微宋臣述豈肖馬生誑冠裳西冠雍文采遠慚向松楸麗玆原芳馨載宿鬯事以久方白徳顧遠彌亮鼻祖履何長遭時實骯髒𨿽抱風雲姿聿惇畎畝韔洎我西原公造詣益髙尙蘊慱陋邕泰光霽跨籍瑒裔視鄒魯眞徳校務隨妄再世具惇穆流慶殊丰盎明初生達人康濟古無讓旣樹宏遠規復愼丰亨向勛業動神後名徳懾虓將因心謝茅土遜志抑浮浪逶迆及玆辰瑰瑋未凋喪食粟思天功曳履念哲匠昆弟各有懷簪組匪吾上惟能樹徳音斯可副玄貺翼以寧乃翀波以激斯宕國之千祀延�鮮百年亢譬如西頹陽轉忽見淒愴猗想平陵侯傳世一何壯封拜歷累代烜赫據光望荏苒至皇明安能識侯葬盛衰本天道昭格良有況拔木不再�熄炬鮮重炕殷懃告來裔黽勉責昆行願言諦玆篇用逖吾宗倡

命歌

汝本荊楚人觧歌燕趙曲隨奏有餘音輕重意俱屬我自六月來苦被炎暑酷心煩百慮麾況乃對醽醁得汝中呂章懊憹頓如劚今日秋气涼襟懷鮮拘束撰此仙呂宮大要愜所欲汝今爲我歌予今諦空谷

見徳充弟書

憐爾萋非人遠滯巴子國素心仍起羞遜志果安得北曹久麾霍睚眥動成慝何若返南川同予醉秋色

七駕言詣春衢南往遂良覿嶺雪旣消散惠風復披禓羲陽啟朝輝垌野喧牧笛豪遊意益暢嘉賞事方逖撰杖陟崇原載酒望回壁懷人志丘壑夷險久經歷豈卑平子吟聊假毛生檄隆念因靡革徳音近逾惄采苓南山陲弭節聽泉激期君畢莫春庶以慰孤僻

於明叔廨東亭子燕作

嗣歲集髙陵良晤傾古昔今晨燕盩厔逸興更超奕𨿽無絲竹陳幸對風雅客酒酣幽興發至論竟何射子本素心人抗志陋鄒嶧蠲潔物莫染磊落俗豈格娛言念久要百歲以爲獲

盩厔喜太微至作

此日復何日眷言會君子方擬躍馬尋忽焉具來止來止將何爲握手論文史春城沽酒佳斟酌一何喜曾緣古仙遊山水嘉無比若賦南山篇請君自玆始

馬融洞作

昔賢托玆室討探故髙尙淸泉室外淙縈瀾壁中漾徘徊坐石側殷懃發幽唱白雲忽若飛靑巒益修亢何能棄塵氛卜築西巖上

石上小酌

﹖﹖公流歷層壑攀蘿下回磴𨿽有芳艸心未慱遠遊興沆瀣愕中流嶻嶪怛旋徑酌酒坐石上夕陽更輝映薄言呼兩君音響動相應始信空谷聲果葉靜者聽酒酣連袂歸悠悠心靡定

滸西喜明叔孟獨二君子至作

我本支謾人嘯歌滸西曲心喜談道術性憎傍塵俗二君英俊才世事豈拘束同遊終南山文采奪人目數日返墟裏此意常在腹因念蘇與黃聲臭一何屬我有輞川吟鄙近不可讀請君勉和之永爲此行馥

漆川西沜別張子太微

送君漆上水忽見太微峯勝遊苟如此佳期難重逢君今入盩厔且坐五老峯待予明日至同與玩仙蹤

發車

飭駕詣修陸乘和訪幽徼匪答阮氏招將追碧山峭積歲苦囂紛芳春忽登眺志意旣參葉心賞故俱妙𨿽微盤谷吟聊嗣灃陽嘯

下經臺書土地祠柱

昔同王子來坐此眺林谷今同王子來棎杯坐朴蔌良覿無所乖佳興益飄翛悠悠西日沈倉翠奪人目

於土地祠回磴望太微峯

陟巘下回磴夕陽試拭目逖矣發幽思翩然媿塵俗激泉日﹖咅松濤惠風襲春服因嘆支謾人世事安可鞠

上善池碑陰走筆

一登老子臺仕思忽萬里降觀上善池野坐彌可喜同懷旣靡愆橫飛安得止東谷古仲雍太微近平子殷懃逓璚章磊落動幽思黽勉事追逐倉皇媿迂鄙感此衝抱淸益令虛襟起旭日鳴煩禽春風發芳芷中情何所攖逖景尙堪倚繄彼逍遙篇慚爾柱下史

寄題髙徳微齋

達人志玄閴所蘊故髙尙發腴見烱迹耀靈覩幽韔往訓從古然近思匪今諒昔遊懷徳音邇會服佳量安得坐君齋惠言削浮妄

同楊宗文張用昭南齋小酌

幾年滯憂否嘉賓事彌薄覽君芳艸篇益想云安作旭日發靑昊遊蜂拾花萼張弦動微吟含杯緫堪樂願言盡今夕且示滸西略

遊觀田園【馬刻未收】

嘉木蔭髙增遐賞適玆辰覽景意如挾矚物思彌珍雨時羣植茂气爽萬慮新瓜瓠溢畎畝葵藿滿庭闉飯糗願豈革伏櫪志先馴苟無采新厄尙﹖日耳力﹖修更�

示習方【馬刻未收】

汝母我之姊同胞無別親不幸去年死煢煢惟汝身汝父旣早沒汝依當何人數數與汝語令我淚沾襟汝性頗靈慧力作何不勤靑春易凋喪歲月良可珍汝能事卓立非止裕汝屯指名爲令士汝親當見伸何苦逐遊衍弗肯志討論撻之尙不易況乃頰古云汝祖好男子豪爽多譽聞辛苦教汝父冀登要路津汝父乃不谷漂蕩成苦貧幸以汝母故托居我南鄰黽勉相勸諷粗能禦寒溫謂將致興發豈意掩泉墳遺汝無寸土汝母復長淪近日乏良吏役賦甚紛紜富者尙難理貧者安可狥不見擡輿者四體如火燻不見負輸者鎖桎令肉皴我年巳五十豈得常逡巡作詩以告汝請汝諸紳

於髙陵壽明叔初度

爲薦呂夫子因之涇渭川中道遇來使殷懃出素編久知滯王役不謂會此廛晴春懸明月惠風乘遠天木末雙輿至迎我城西阡握手但相咲恐是夢寐然宴我旅人捨坐我紫毺氈童子出名酒飲如鯨吸川呂君賦葛藟予具南山篇

過張子西溪艸堂作

中歲喜山水結廬傍太乙旣得物外遊復遂桑梓實旭日薄西林蒼翠隨覽悉因慕靜者心河華訪親暱迆邐詣玆曲奇奧難具述嘉樹方﹖﹖忩蒨崇巒更崒嵂

過張子西溪作

自予抱幽戚三載鮮遊眺春日忽言徵聿底滄洲妙柳色參差生芳意遠近耀張宴臨溪波彈琴逓淸調惠風當襟懷遊賞恣舒嘯匪效蘇門狂將追虎溪笑少日牽王役結綬事郎廟粗直𨿽見稱齷齪果成誚饁稼滸西曲探奇歷幽徼嘆君本素心晤言希久要

長安臥病

積歲乏愉情中道值新疾省運誠有愆撫躬良未密親友念久暌相覿肯輕畢開燕集妖冶揚弦奏瑤瑟淑音旣纖柔醇酒復洋溢中性欲蠲飲難可遽揮叱陶生止酒篇稽康養生術徒切愐怰憂未究裁省實天命倘不乖吾去小有室

病起

攝生乏精理沈宴攖厚也親交幸相慰稍稍就盤飧少日誌夷曠中歲辭帝閽自謂富筋力足以賁丘園擷英浥流瀨登巘望朝目﹖惇聿覽九嵕瑰兼躡昆侖云河華屢經涉韋杜時扳援薄緣竟終惠邁思往無鞬緩步除下麗日照西原蟄丄戈相續飛客亦造重門咲語𨿽可挹拍塞竟難云明發具春服庶幾試匏尊志願果不抑畱滯何足言

晴

此雨巳經月積陰數難悉況及仲春�沈沈若冥窟天道黯莫曉人事邇堪栗�轉思古人憂來臥蓬蓽﹖﹖公隙發微暉過午見烱質喜巳憂復生雲气倘再失神鳥不自翔陰翳遂驕逸願帝命風伯掃蕩耀玆日

夜遲伯循【馬刻未收】

夜深候客來客亦竟不至徘徊歷階除展轉使心惴呼兒課古詩探杯覓長醉翻令憂思生耿耿不成寐

答仲木

適性卽爲樂處安寧怨貧客來遺我書乃在涇水濱再拜讀此書道意何殷懃昔爲鸞與鳳今爲參與辰相思千萬端﹖﹖婁﹖﹖婁難具陳浮雲蔽白日遊子殊若辛道遠行不易戚惻傷我心

送承裕

雞鳴日未旦君子欲遠徵徘徊執我手慷慨有餘情逝水咽不返後會安可仍行人盻前路斯湏聊屏營良晤旣靡易壯志當見明秋花各自好噲室誰與楨憂來夜不寐揮去惄如橫希聲�寡和芳意安所傾願秉淸忠節與世傳令名

十四夜見月

城上流淸輝照我淸桂窟坐久忽思眠柰此筵前月秋風吹我衣依依幽思發客散坐中庭彷佛見珠闕惕然感故懷達旦意未歇蟋蟀相續鳴蒼苔白露滑素光千里同佳人隔秦越豈無琉璃杯心腸爲誰竭

初雪有懷

寒風翻雲气雪片漸細微忽忽抵簾幕冉冉近人衣巳深愽山想更念剡溪歸災得孟夫子同眺碧山磯周覽咸以暢遐思無所違所期竟不至城頭亦落暉

首山行

我從華陰來逢君長安陌長安車馬多客心苦逼迫感君夜沽酒翩翩話疇昔倏然若翔鳳萬里寧可搤世儒正齷齪從誰覓風格首山連華嵩古謂黃帝宅君固�山人結廬值其脈佳宦綰銀黃素心羞烜赫恨不策杖遊憑髙倒巾幘激泉引綠水微歌坐玄石但使幽思成肯令芳意隔昔在京華日羨君神气澤頗似仙人儔邈與世氛革瑰志終靡違烱操竟難跖因君起永嘆豈是山水僻聖化被流沙萬匯具丰溢均彼適性歡敢念別羣惜歲月同逝波生理異驚翮碧樹玆巳長蒼苔疊如繹會當詣髙麓因君訪周易

答桑華州【馬刻未收】

桑君英妙人恨與識不早脫穎豈性成豪爽蓋天造再會益琤琤故言皆了了眼底似君稀勉旃爲世珤半年下山寺乃趍坊裏道所過六七村村村勝城堡柝聲遠近連人家气色好共言今兩年懷抱絕不惱

仲木至夜坐作二首

我前抵華原訪子云槐捨偶值何仲默淸談忘景夜衝懷世寡知繁俗方化芳臭不同科辯別每�暇羣口𨿽見珍私心竊常訝莊生吾馬云其見豈欺詐後會王敬夫飄然契玆話乃欽吾儕�益陋杞妻下滸西春酒熟南山翠如射明日會同�細看谷畫

其二滸西勝鄭谷山水多佳气淸渭自西來秦雍實經緯參差大白峯精靈日騰沸以吾鮮儔侶無能悉充尉西南跨橫渠崎瑰千萬匯碧樹翳丹日流水夾髙土﹖胃仙遊說經臺神物所藏憩紆回若龍蟠彷佛擬虯蟄名山不避人肯爲賢哲諱子猷雪夜歸適意以爲貴

世爵堂燕仲木

先人昔匡濟古帝重其勛因心謝茅土遜志遵典墳懿扁比鍾鼎宸章蔑天文輪奐豈無自輝燦聊有云感君再相過致意甚殷懃坐君此堂上髙燕日將曛彈箏復擊鼓賓主有餘欣所欣道義合不在俎豆芬日月如逝波聚散等浮雲靑春不努力後世何以聞

園林瞻眺同仲木作二首

古意世方疾太音人和稀豈不逐羣好恐與賢達違朝遊三畤原暮宿唐山磯感此榮悴異日悲馳鶩非所以素心者見心每希灼灼園中花膴南山薇及玆不努力老大將焉歸

其二膏雨旣周徹田工粗可期黽勉命童僕籃輿詣東菑欣此麰麥遂坐令芳意彌業歲望丰衍行樂值晴熙況與良士同更愜山水思擊築發古調彈箏奮新詞夜以繼白日瀟灑孰可迨

湯泉道中二首

客欲趍湯泉東過橫渠裏嘉樹蔭碧流山色欝蒼綺昔賢桑梓區靈異故如此循原陟西南地脈益丰美瑰巖與天接風庭湔鳴水始誇渡渭歡詎當覽山喜煙雲迷太白奇奧若天祕行行發浩歌山靈定頃耳

其二�君遺我書今日定晨發直趍槐芽渡乃至湯池樾當行復西望氈輿過倉卒策馬恨不前人影更出沒尋芳酬素志登山試仙骨相期載酒遊可令後至汨覽勝襟自開源窮意未歇共君吹鳳笙山頭弄明月

至湯池【馬刻未收】

曩聞湯泉水滌蕩百屙巳我未至此泉憍不具雙翼躍馬到泉頭殊與所聞異腥穢殊惱人窄挾安可視道遠行來長饑渴敢輕易湏臾李與王鳴鞭兩俱至見我坐廟門頗謂有佳事坐定問池所掩鼻疾呼轡樹杪余斜陽僕夫半勞悴但欲去此區奚以遼遠忌此水固澄徹涵春抱靈祕往者縣官賢修飭各有次分別旣以乖守護遂紛貳苟爲居者勸安知遊者避作詩遺後來不可遽相棄

謁橫渠先生祠

春遊及名裏齋沐升閟宮�香拜祠下披塵想儀容嗟嗟此祠宇赫然在關中滿謂有條飭豈知翳蒿蓬殿古瓦半落臺圮甃全空回轉戶牖斷騰沸虫鳥哄先帝昔在禦孳孳欽正蒙手書西銘篇所在各一通相距五百載此意誰契同康世縉紳重片言摧華嵩安見體聖意稍策事尊崇我曹忝末裔修復寡力工瞻望𨿽感激無以障頹風明發謝祠去太息傷心衷

雨中懷仲水

盩厔忽言別中道各阻雨我醉野人家思君宛如覩意君渡黑河波濤涉亦苦茅次苫覆疏處處爲漏侮不知雨中輿何以作仰俯黑雲屯若膠奄忽勢如哺比玉祖亭宮僕夫等囚虜素愛山水佳翩翩出涇滸驅車歷武功亦僅至郿塢黃氛翳白日何曾覩靑岵滿謂抵終南逝將宿玄圃久客供給疏所至蒶市賈徒有村酒來天道可逆數泥滑水沒漆自諒心巳憮一別倏五日雨勢益虓武啀步未可前況能至古鄠展轉爲子憂道遠那能顧懊此濘泥途幸值笑談伍但取杯酌歡且勿問譚府

楊子寶穡堂

中丞返田裏所寶但稼穡構堂顏令名欲自食其力此意甚玄遠心人那能識登堂再拜君服爾有孤特昔宦侍承明累官盡樞閾誠孚神鬼欽語出姦貪﹖﹖匿今日桑梓間竭力事溝洫甘耦沮溺徒恥並王貢惑遐見超古今烱節邁典則君子愛初服烈士藐穹職所以豳風詩務陳周祖徳

贈周評事【馬刻未收】

法令久不信豈系民庶愚秦民素守法有令易承趍自我返耕後所見與前殊冤濫在在是豪橫溢鄕衢朝廷不能禁官吏若蠅蛆聞君持節來閭閻仰天呼我因感此意恨不覩軺車笞杖非大故連歲系囹圄不知九宇內長此胡爲乎車馬君且去安能暫踟躕作詩陳淸風庶勵君子徒

有懷於鵬

於鵬念吾哀涉遠事臨慰愛子倏夭札百情實騰沸萊爾三日畱始能辧酒味境逆心巳傷形悴志奚謂君固江海人朴素昔所貴坐嘯見微忙吐吞有奇气乍別忽相思迢遙隔淸渭

聽雨

達旦不成寐臥聽秋雨聲雨亦竟不歇吾意何時平前年秋八月滛雨百谷盈禾稼盡腐黑況云屋圯傾此雨復彌月巖崖千里崩不知上帝意豈欲移蒼溟吾生殊坎軻一紀事農耕兩田俱不稔百口常見嬰柰何赴庸調巳欲樵棟楹老妻向我道但坐且勿驚人事尙莫定天道寧易明修短有恆數丰歉惟所丁牀頭有美酒馨香盈玉瓶君姑自斟酌可以助頹齡醉臥忽將午此物方雷鳴

張生之榘自華西來省予與之開尊夜坐辭以辟酒數月之榘少年英妙勵志若此誠巳罕矣因賦詩贈焉

勵志古猶鮮嗟爾英妙人超然契神理謝北曲米春盛時富遊燕昌齡當令辰但恐樂不滿安知中足嗔所以賢達士寸陰日以珍張甥出名裔��吾所親奮迅冀往哲慷慨懷先民述此止酒事言辭皆紀倫彭澤𨿽有作徒以慍同塵豈若慕宏達精誼吾道津事以久乃定節懼中路屯願言永初服白首以爲眞

寄北山子嘆仁瑞事曲蒙其處【馬刻未收】

仁瑞坦蕩人其气格萬里識見隘古光功名若敝屣作縣揚徽名翩翩在人耳柰何�狡徒因私事詆毀誣以要淸疏敢昧鬼神理往往立談間桓桓發上指吾爲仁瑞憂禍易��豕尋復得公言一咲百怨巳仁瑞固未知彼凶益優視吾亦愛俠者因公自慚鄙近者名大夫報�殊莫止本以睚眥微忍爲屠戮喜延火焚昆岡玉石誓同毀天地發殺機幽明默以俟嘅昔武惠王冠蓋及孫子我詩𨿽不長洞契往還軌覩事懷夫君願言壽千祀

答都人

還車滸西曲半山�瞑色朔風刺我衣欲止不可得入城逢都人白馬銜金勒下馬揖車前被服甚奇特授我一緘書題識頗修敕展書讀其辭耿耿亂胸臆一別十三年安知如頃刻勞君遠問訊況此常相憶習靜厭世喧冠冕志頗息秦馬不嘶越南鳥豈棲北野人各有心所務在稼穡殷懃謝都人去去愼登陟

得仲木書

天道杳難測其理固不易安車獲愆尢顓蒙返顚躓感嘆懷古人中夜發百恚諸君況縉紳胡無矜憫志徒以睚眥微遂至絕噍類哀彼二曲民妻子盡枯桎皇穹豈不照

天子甚靈異此獄若可成日月不西墜

祖宗建律令法制極周備守用二百年誰最擅紛貳嶽牧洞其情未肯�曲議近聞鎭巡者稍稍有規避往時笞杖微尙欲獲所試此獄頗重大奚不辧眞僞羣穴畏牽引談之具心悸狂瀾誰沸天吾欲直其事

寄徳充弟

哲弟絆王役相聞不相見巳久省會居何時達鄕縣通衢車馬多名都廣遊宴𨿽﹖﹖匿趍者懷孰慰老夫面爾本江海人飄飄陋潘倩一別忽五年顏貌恐巳變晨日白髮多賓從半如霰感時千慮逸撫躬百情倦豈無美士來欲語中乃罥聚以骨肉珍論以神理羨願足促河陽車早答江陵

贈曹愼之愼之前摠兵雄第二子勇猛能戰屢立邊功升千戶以墐誣罷余哀焉因贈以詩【馬刻未收】

君本貴公子落寞屠釣羣咲語盡文采中豈無所存昔在弘治末朝寧有公論鎭西勢方起藹藹名播坤邊事陋頗牧指揮失吳孫漸及正徳始聲華日暉暾縉紳蓋推服

廟堂多溢恩令兄頗恢擴任俠喜扳援欲固漢室寵遂罹蔡氏冤逮系盡奴僕幸荷明主原謫戍抵窮域始終涉百屯愈深感激意累陳忠孝言始知將相種今古推名門感君遠相過陋巷鮮盤飧丈夫貴宏達安計寒與溫願君自愛惜帝徳如朝暾不日采公議授節斬烏孫刻石示西海炳烜慰先魂巵酒不適口聊以申所惇淸秋寡人事策杖步前村𨿽無絲竹奏喜見苔蘚痕殘柳拂髙土﹖胃新篁淩賁園旣醉送君出勉哉爲世賁

送羅山人

羅浮有仙人觀子無乃是雙瞳烱如電骨相絕凡鄙坐我茅茨間殷懃話玄理相晤才幾時策杖還吳峙遙望白雲邊仙鳧速如駛

詠懷二首

悠悠不能寐惻惻與心違百歲若一瞬怨言長分飛結髮遡伊始搴惟念餘輝紉蘭坐崇阿調弦拂金徽志願各相許窀穸幸同歸豈期中道別空餘衾與衣臨風想徳音當牎拭殘機往者旣莫諒嗣者安可希

其二弱冠偶君子垂老被凋喪歲序非不長憂來若傾踢皎皎燕趙女靡曼色堪尙雜坐發素歌當筵奉淸唱餘音流太虛宛轉復修亮顧此胡不歡中情彌慘愴涉舟慕卬友斲輪憶哲匠猗猗同柯鳥誰能免惆悵

同馬公順渡渭

客自滸西發下扺終南道崔嵬太白峯依稀插晴昊雨過山色佳彌動遊者眺浮渭懊不疾悰歡每忘眊涼颸拂襟懷輕鷗謝鳴棹翠條夾岸垂修篁隔垣掉昔慕武夷遊今縱普緣造恣往誠所希達素理非奧淸秋灝气橫節物自相劭幸陪君子驂益想登臨妙誰賦遠遊篇予當嗣其操

公順因覽途次禾黍喜之如躍自予返耕然才再見爾率爾賦此【馬刻未收】

艱食

帝所憂豈年經屢傳

皇仁敷九垠天澤故恆�歲始風雨時巳�百物善顧當仲夏初蒸陽酷如煽方抱枯槁悲立遂優渥願此禾隨以昌覽者具相羨拙官謝金閨還耕返鄕縣力存亦有年丰稔未數見今覯誠足歡後值理應薦所冀烽燧寧租庸勿撓變張紀愼苛罰秉公悉�煉事修效自長居和履當衍安能告有官計此勿遲宴

從象峯北崦下望普緣

陟山披叢薄覽景愜幽素降觀萬壑奔平臨千嶂赴宿愛彌見欣新賞豁相聚未覩赤城遊彷佛興宗賦

滸西同明叔小酌二首

居縣若杯水�能久畱君孟軻尙淹魏仲連仍拒秦黃豎小兒行亦�嘳膻革倚托要美利世異心每勤往者喬吳徒�信如典墳白手獲斗粟咋咋誇四鄰值君動相阻狂敲遂如焚曾母信投杼曾參豈殺人所以丈夫志飄颻淩白雲匪但脫泥滓還欲契前聞嗟嗟當途子此理遽難分

君從盩厔來會予在鄕縣目斷滸西曲阻雨那能見風煙亂人目歷歷晴如罥同懷三四君契闊歲相薦或趨金閨役或從野人佃我歌世罕聽況問疪與善碌碌章句徒遙遙空對面鳳兮咲仲尼齷齪羨江掾燻蕕旣莫知理亂故湏眩酒酣拔劍舞宛轉疾飛電今日胡不樂贈子心百煉

送灤江中丞西勘

秋雨復如注旌旗仍赴西僕馬不能立杯酒那可攜公歸定十月山莊事粗及新釀旣巳成嘉殽有薇蕨卽今構小亭亭成竚公坐𨿽無絲竹陳可試風雅課南山秋莫佳气色淸且翠眺覽旣中愜嘯歌或幽邃此役干國經天下由重輕古哲務成事今人惟釀名往在十年邇邊諏太乏理輿皂皆所親毀譽出憎喜𨿽悉延訪心紛亂若絲枲積今日益滋君子復輕信自謂根蒂獲豈有纖細近治邊如治鮮要在審其勢剖斷貴神速宰制厭牽系近聞甘泉城皇皇盡危懼主者諭不開倉卒何以計遠人遵訛言其情易搖曳片言昆侖摧轉擬萬夫斃公固豈弟人弛張有程其向旣失緩急今且湏砥礪同事六七公休休皆偉器當事必安舒臨機戒輕驀嗟嗟千里心顧此豈能白亦知芻蕘微贈公冀公擇

戲呈明叔

袖手挈巨鍾瞑目視穠色徒爲口舌語終作千古惑君本霄漢才斂翼向玆域禿鶖常見譏鶉鷃復相慝西山有神鳳聞之心屢測苦口謂鶖鷃於汝豈相逼

姜君錫過予作

君家篆江側秀屏當戶開知是神仙人胡爲塵世來黃氛緇素車皂蓋冒朱埃以玆謝民役返耕白雲隈少小稽古昔中式得此階亦知愼官服柰與寸心違欲往昧前算欲止逓成哀繄予丘壑士諦此良用駭因陳接淅義頗究蓬矢懷我固互相發君固耿難回丈夫志四海好念濟川才嗟彼長沮徒泛泛豈根荄

送大理西勘【合下首馬刻未收】

返耕廁幽壑服義屈髙軒握手立斯湏傾倒見雄論昔宦忘孤陋中路忽履屯負罪苟不死玆已含溢思疏懶循故性竟志紉山蓀感君繾綣意幡然謝前聞殺雞饌雕胡列坐開蓽門鬥酒醉方巳徘徊昔日曛今夕別君去孟冬定回轅尙期撰杖屨共眺南山云

滸西莫歸簡蔣粹卿

野人滸西發入城天巳暝過署訪所懷候吏迹先屏逶迆返敝廬徘徊阻長詠終日相憶君君來雨復梗佳會誠所難昊天固莫省中夜雨稍歇微雨發晴景旭旦開濁醪擬共東齋酩

【卷之二】五言古詩二

【五言古詩二】於治生乏理遘歲弗調積雨滂溢墻柵畢隕曦光不臨濘淖如故板杵未謝傾圯應手𨿽時澤使然而覽事增情懷抱彌惡間有微吟旨不稱律當楮長息而巳乙夜與兒﹖靜居嘆子長之慱遊傷仲宣之遐眺復占一章錄付存壁爰釋我憂匪眞省玩至王汝言新第寶穡堂作與駱生談玄寬用昭用昭喪內予與同戚賦此寬之同用昭自華州南郭往西溪作夜發洪川柳浦斜眺將往彭麓徳充攜酒餞之滸西示王劉二君彭麓夜酌觀禾問驛使中夜二首漏軒戒裝方發值大雨復作詣塗答餞者悼張之榘三首宿渭源裏郭廟答希宋諸公華州逢郭侍禦靈寶縣北渡觧州遙望餞送諸君子作行至曲裏見杏花登山於條山絕頂下瞷觧染觧梁書院四首贈寒泉中尉贈石泉中尉慰叔安方伯贈灤江公十首飲酒二首東原晚歸罨翠樓聽歌答徳充臨潼逢孟舉人長安病瘍答郭侍禦

白石樓送呂幼通入京師飲酒整藉正月二日謁唐山塋作謁長寧先墓和徳充植樹望拜掃者效宣城同諸公過滸西送袁觧夫還盩厔九日滸西集於滸西贈別明叔三首步過滸西與諸弟宴作滸西遊覽懷所約與孟獨承之飲世爵堂再宴世爵堂對山艸堂宴張太微胡蒙溪徐洞仙諸君子作沜東眺望登罨翠樓眺望川原經漆村覽有邰古迹過慶善宮渭河泛舟彭麓山房宴作仙遊潭同蒙溪作滸西觀田觀刈麥習甥方還自五月朔來偶疾脾肺兩月弗瘳間值栗喪悲痛呻吟閉戶太息而巳七月之望偶攜捨弟與惠逸人過滸西則韓藍田周盩丞同轡見訪因成小詩以志予抱兼示諸子丁亥春與王孟桑三君子同徳充宴集贈唐明府二首寄題鳳翔飬蒙館雷雨十月十日老至五月二十二日﹖死踰旬僮子以其所爲詩三卷及雜集回文稿呈覽悲悼之餘令之繕刊成帙用寄渼陂先生爲﹖較定將圖入梓漫成二詩以寫予懷喜雨寄王公爵寄胡承之行年寄太微示孫逸人郿塘初浴再浴三浴混塘和六甥石室納涼二首中塘石室漫興示六甥觀谷西石巖阪小酌贈羅員外贈任主事少海尹之先畫竹長安別熊侍禦子修臨潼滯雨答郭檟送尹員外之先夢中麓子聞涇野先生轉祭酒

對山集卷之二

五言古詩

於治生乏理遘歲弗調積雨滂溢墻柵畢隕曦光不臨濘淖如故板杵未謝傾圯應手𨿽時澤使然而覽事增情懷抱彌惡間有微吟旨不稱律當楮長息而巳乙夜與兒﹖靜居嘆子長之慱遊傷仲宣之遐眺復占一章錄付存壁爰釋我憂匪眞省玩

季夏百谷否園芳盡枯歇徒憶片雲生依稀逐風沒孟秋間復雨鬅淩若毫髮豈意八月內淋漓恣長髮漫漫無少衰冥冥動彌月墻宇具傾溻繕治力屢伐萬室如坦途何嘗羞騫越黽勉峙棚箔隨峙亦隨蹶板鍤徒自勞爾汝分實闕撫情良用繁循巳亦巳竭重陰旻天閉積晦金气汨禾稼成邐摧百口歲焉卒遘運一何蹇值此大澎渤龍門不可望荊楚更寥淈絲竹陳久忘盈虧理應咄寄言芳薄遊遙遙使心滑

至王汝言新第

東下扶風原緝轡覽春縣美人岐東子瀟灑余所羨遊宦三十年華構久未奠匍匐城北堂觀卜巳稱善淘塗鮮工力落成顧遲宴道逢城市人聞巳聚口眷嗟彼霄漢儔神變速流電稽援固有因壯麗豈無見何當坐君堂徹旦洽髙宴

寶穡堂作

朙農謝昌宦良覿羨予徵惇義昔所重況此骨肉情嗣歲節物攺朱陽喜開晴感今嘆伊昔發車臨廣庭所期徳音邁永修三徑盟平生尙超曠結廬武亭川本非靑雲姿竟作金閨愆托交三十載孤抱亦何淵邈觀古昔事彌想梁甫篇感此發深省誓以俟餘年

與駱生談玄

陽中蘊陰精其質本柔脆孤修旣可疪兼養義尢邃我昔讀陰符玆惟有深契接歲逢馬君亦能識涯際古書世罕知參同亦玄閴獨羨平叔言眞鼓狂瀾枻汝欲謝塵氛吾當示其例

寬用昭用昭喪內予與同戚賦此寬之

懷淒意何極悠悠心獨傷共坐艸堂下哀痛結中腸昔予罹玆戚困拂實相當命數誠有定遭值果誰殃歷思古人事足啟昧者行君今復如此我故遠相望逝者閴莫返存者且相將幽冥一以隔含思徒自戕

同用昭自華州南郭往西溪作

愛爾艸堂靜驅車同討尋南郊更崎崛春溪多綠陰蒲荇漸將徧松竹巳成林感嘅宿昔意相對靜塵心悠悠日西邁渚禽揚妙音卽此興巳極何必東山岑

夜發

首夏卽煩熱客心欣夜涼羔人隔鄕縣音想常見妨東發遂西徵皓月正流光豈直覽眺適兼滋吟思長籃輿去如駛川陸欝相望惠連有佳句往往播淸芳顧此棠棣樂邈矣孰能方

洪川柳浦斜眺

煙土﹖胃翼曾壑巖陰生瞑色柳際斜陽來徘徊望安極披襟浥淸風搴木值嘉息坐久山月升情景具相得稽康非養生謝安有髙識歌嘯振空林歸驂苦催逼眷言期重來何必雲間翼

將往彭麓徳充攜酒餞之滸西

初秋駕言邁眺彼終南山忽承艸堂宴復作林中閒盧女奏妙曲髙人浮雲間尊酒再三舉戢戢巳惇顏惇彼友於志欲發情復慳結廬倘成遂同汝弄潺湲

示王劉二君

我將入南山感君苦畱酌對酒念昔人玆巳半淪寞日仄歡乍深道遠身屢作君有林巒情共吟雲中汋

彭麓夜酌

露坐架棚箔鄰翁髙興多轉觴話農事絕勝陳綺羅西村二三子攜酒復相過忽忽至更盡悠悠柰樂何

觀禾

我來彭麓下坐愛靑山色雨過忽新涼蒼煙望無極秋禾行欲成豈畏驕陽逼壠畝綠如屯原隰少螟螣同欣有年樂詎知天子力

問驛使【馬未收】

汝自馬村來汪濊定何許向經袁村西四顧巳如渚河水沒馬腹奔潦幾時住愁覩天際云癡癡若膏糈白帝司斂藏底事輒乖矩苟無念此人亦當憫禾黍

中夜二首

中夜不能寐攬衣起彷徨出戶仰庭宇但見玄云翔微雨﹖參下空闊天道難遽量浹旬陸成海百谷良巳傷我滯勞川役念子欝相望徘徊不能去慘惻述此章

其二猗猗廚東楮得雨卽成響旅人憂思長感之亦淒愴澇水不殺湍積潦百谷漲舉室若楚囚展轉不成況賓客𨿽見臨笑語亦超曠豈無尊俎陳薄言那得放

漏軒【馬未收】

予懷良巳惡積漲不可殺復見鳴雨過安能遂予邁太息坐漏軒惴惴危堂戒四壁半不存西側巳傾壞屢霽亦屢作階墀湧溝會壈坎十三宵雲气胡肯敗日日雞黍陳竟爲故人害欵洽豈不惜憂勞欲成瘵陽阿奏奇舞羅敷發淸噲徒以滋煩愁轉使當軒嘅

戒裝方發值大雨復作【馬未收】

初昏及昧旦巳喜得西發倏忽黑雲生瀘沛階蘚沒平生寡笑言對此何以誰妻孥坐相誚羈滯殆彌月仰食市肆間腸胃或巳伐予駕亦屢作匯澤可輕越太息問白帝幾時滄海竭

詣塗答餞者【馬未收】

歲律旣云莫我車方自東苟完兒女事兼眺華山雄親故握手送徘徊岐路中酌酒爲吾壽慷慨意無窮

悼張之榘三首

粵予遠承訃淒淒來華山哀痛徹五內聞者咸悲酸入門見丹旐慘惻何以言但湏沸湯咽气結欝難宣淚下如綆縻傍人其憂嘆中懼自開釋擲哀尋所安幸覯東與郭勉慰千萬端援理肆微論耿耿亦稍寬比入見吾女煢煢摧肺肝尙恐極痛斃抆淚彊爲顏慰以後事遠首呼光孝孫逝者莫旣返存者宜討論修短各有數陰隲終在神努力愼飧食庶以延徳門

其二吾甥蓋人傑篤孝死不渝結廬迨三載哀毀骨立枯平生膏梁子飯糗寧所哺𨿽有親故語乖戾非我圖畏客彊蔬果避名或嘗盬淩晨詣墓側號泣五內刳三時謹陳饌每陳輒如屠鬼神且爲痛況厥妻與孥炎蒸鑠金石流污被肌膚扇塵旦不禦詎肯乘舞雩觱發指欲墮恬然守布麄旣以拒姜桂仍復遠洪鑪積思損榮衛六气互侵漁沴極神乃去奄忽返虛無

其三昔愛合歡布上繡雙鴛鴦裁爲合歡被拂拭納君牀豈意常別離令我涕以滂憂來神思迷慌惚若徉狂星言詣君宅胸臆如刺芒逝者去不返生者徒悲傷生男喜身手生女要柔祥不願千鍾粟願得好夫郎繄自結縭後聿遣門楣光豈意忽於此百憂結我腸衰境庶情歇步履多見妨乃復冒風日匍匐赴汝喪數定物莫攺汝志世豈常天荒未爲極抆淚述此章

宿渭源裏

歲序洎中夏予徵當雨餘炎溽旣不騁淸風時惠如嶪嶪終南山潺潺豊鄠渠雲霞气綿幕佳樹蔭交舒斜日淸翠明百志一何攄方啟﹖﹖公樾想忽至田父居展慰出名酒下榻坐前除徘徊月東出欲罷復走﹖咨趄浩歌遲明發予乃蒞徵車

郭廟答希宋諸公

�春豈不惜駕言趍華山兒女事如此詎許垂老閒感君遠相餞搦杯淚如澘𨿽有絲竹奏那能開苦顏握手重猶豫悵望綠艸間節物不相待流年逝潺湲欲行復中止臨駕忽心摧滸西花無數予歸當漸開君若有遊思予亦富新醅或擢湋川波或眺沜東臺不取竟月醉昔人安在哉

華州逢郭侍禦

元正見西使意君車巳東不謂復相語乃在華山墉靑春節物暢佳遊難屢從讀君驪山詠飄然君子風

靈寶縣北渡觧州遙望餞送諸君子作

春遊過名裏覽眺窮幽目﹖匿將邁苦匆促振袂惟太息執手河梁間徘徊意安極衰年多酒癥緣興輒彊食節物乖素心親故難屢值因之趣觧梁不謂路只咫佳辰遘熙陽良晤悲古昔疾舟若轉焱相望忽相失

行至曲裏見杏花

春中渡河陽倏忽到曲裏滿村開杏花參差亦堪喜關吏自北來云承呂夫子遣之迎野翁謹願頗謙禮述答俱有章稽援或通理感嘆君子居端能化凡鄙隔歲慕良覿不謂邇若此芳春觧人意夾路疊紅紫宿酲方苦人畢覽興彌起

登山

悠悠驀山麓�獵�回風籃輿上仍卻浚壑卑亦重東瞷指王屋西眺揖崆峒伊昔絆王后俯仰愧孤衷徒抱茂陵渴未愜天姥逢嗣歲念君子駕言辭沜東黽勉涉淸渭從容問卭嵩同懷旣終鮮予遊無逖從淩巓忽三嘆佳勝安有窮何當跨鶴去踏卻昆侖峯

於條山絕頂下瞷觧染

升嶠覩羣岫煙雲互朙滅直北看觧梁但見池水冽憶當弱冠時玆川巳三閱其南望中條蒼翠萬重揭徒動登覽懷未遂討探契繄自殽函來不謂遽超絕河山傷魏咨欽明想堯烈昌代皇化隆遺風尙昭晰耕鑿古未渝勤儉今豈輟悠悠與永嘆最玆在時哲

觧梁書院四首

層峯拱堂宇蒼翠何嵲山﹖孽盈盈靑衿子弦誦夜不輟斯文今在玆感嘆懷往哲繄予值乖蹇望道日遼絕衣冠羞壯遊疏懶愧先烈結交君子徒努力崇明徳變故身屢輕涵養意恆切歲序不待人君子愼其節

其二諸君靑雲姿宿志各髙尙奮迅良有期優遊每中諒修禮愼逸居稽古卻支宕得師忻折衷遵道決趨向我來坐玆堂誦習惟覩創始信豪傑人履歷不虛妄科條從昔云謙恭見今讓文采𨿽所珍躬行以爲上

其三近世尙誇毗造詣實終鮮徒以言語微遂謂道昏顯推行啀步艱況此繼墳典狂瀾及朙興愈覺支粗淺徒有析理名竟爲粉飾免天錫涇野君特被人文選篤行遵誠朙因時表舒捲吾道果不絕覿此脈如綫

其四猗猗靑衿子勵志各有圖逸志淩天云麗作驚九區或爲廟廊器或爲章句徒華要實乃嗇枝榮幹還枯豈若鏟雕琢逖爲君子儒所需出所飬與世作匡扶蓻谷諦嘉種種不審良株我詩揭堂左百爾愼所趨

贈寒泉中尉

澄瑩絕纖繄一泓瀉千里寒月搖輕波山光徹波底魚鰅不敢遊虯龍得猗狔轉盻淸素心浥飲滌凡鄙平生畏炎蒸見之輒中喜願言保眞寂勿以塵氛凂

贈石泉中尉【並下一首馬未收】

我本山海人宿志愛泉石繄自逢此泉坐嘯忽日夕淸淨物不緇涵蘊靈所藉發源本天潢引注故澄碧泠泠帶紫房浩浩渺今昔靜虞苟中愜逖往益輝燡

慰叔安方伯

吉凶互倚伏達人契微算天道茫以森撫膺每長嘆仙卽世懿寶穎妙予所憚玄泉閟靈質行道切悲斷況此骨肉思惋結安可散逝者旣難返修短若宵旦往讀逍遙篇翛然厭紛亂夷曠今始知惟公試稽翫

贈灤江公十首

灤江公巡撫關陜三年矣政通而人和道眞而履固不隱謗不易行有仲尼在魯子產相鄭之風焉予自壬午春遇公於長安時予臥疾敝廬公特枉臨握手論心舋舋不倦𨿽丁陶孟韓何以過也後公訪予於滸西山房適北山楊宗文渼陂正敬夫東谷張用昭有唁於予於是數人者同會公於武功行臺公咨詢之餘則賡倡連宵琦瑰之气爾雅之作揆之近覩或巳鮮矣今年秋公擢南京卿戒行有日公以書別余昔予與公約公東歸當餞公華山之陰聞公行止信宿而予有子﹖婚娶之事因成小詣十首先以寄公十三日﹖事當畢卽擬來日躍馬循驪山而東然後坐希夷之洞瞷河華之雄酌桑落之酒歌白雲之章與公傾倒數日則亦人生之至願也夷嘗讀公之文與詩有風雅之遺思而驂車復在於冬中於是取少華北風隨爽气南斗避文星爲韻苟傅之將來斯亦當時之實錄爾

輶車戒晨發循此東南域握手立斯湏徘徊意安極念子有幽思別言心如織昔爲同生蘭今爲特飛翼人生易悲樂良晤昔所卹黃塵暗淸渭對飧安可食嗟君子心遐眺在燕北

昔並少陵騎長眺望夷宮故都多景象近迹迷往雄感嘅發孤詠宛若思悲翁粵惟霸上玦巳昧天所窮自非大雅操詎識卑與崇浥泉漱寒碧酌醴揖羣公志直意不忝巍然君子風

關輔比多事欽公能自綏飬寇蓋往昔弭亂豈今訿崇貨猈卑吏飾貌忘遠規公來屏笑色事至任安危素衷物莫凂逸駕古所窺𨿽有麛裘謗倏動赤舄悲所以丈夫行不與流俗隨

逍遙奮孤邁葳蕤愜淵想北眺崆峒津南瞷孟諸坱麾塵靖疆場撫劍淸罔象黔庶不溢恩牧宰獲嘉賞中原久瘡痍西州獨豊穰感嘆垂崖心詎俟益州榜夷誦南山章令人發森爽

道以無垢尊迹超誠所貴皇皇廊廟姿世運實經緯翩翩翊鴻業皎皎分萬匯嗟自丁卯來海宇日騰沸羣公徒憫艱虛恢果奚謂薄俗慕驩虞君子念聾瞶巍巍城邊略足回萬夫气

披叢憩軒下撫捲輒中慚笑我伎微薄無能續髙驂緬思雄詠侈一發連數函咀嚼味逾雋詠嘆誠所耽贈瑤似劉傅酬徳悵廬參淸風溘將遠鄙志揆豈堪那知邂逅際復送旌旆南

公歸止信宿予餞苦淹後耿耿徒憂傷役役定誰咎憶昔承朙直相企亦巳厚公念薄綺紈予質等蒲柳𨿽能愼初服終恐易衰朽樂遊觀五陵气候稍非舊嘆息君子陳宵興望南斗

䢐歲始炎欝巖洞共公萃趣若陶公琴興越滁守醉旁眺牛頭原橫坐竹林邃微風浟煩襟衝抱浥靈祕偶聞林鳥鳴遽動舞雩喟公度比莘父予志豈荷蕢喜貺彌笥來欲和復中避【曾同渼陂飲太微洞中】

悠悠長安道車騎紛如雲父老泣相謂童穉聲欲吞借問道傍士述答甚殷懃三秦夫慈母黔首懷使君餞送川鈊意昊天安肯聞徘徊玩比語感嘅異前云不覩澤門誦焉契章甫文

予懷縶莫卽公訓安可聆矢詩𨿽不多聊以宣徳馨髙駕旣難挽孤忠益屏營北風嗣玄序節物攺仙蓂追送理應及欝陶浩豈平華山有崎崛髣髴出靑冥煩公待予至同訪少微星

飲酒二首

獨居意靡暢行吟心更傷晨發望原際佳气欝相望恨無同懷人躍馬陟暾岡徘徊口忽暮感嘆琴屢張山妻出美酒斟酌爲君嘗三觴起孤抱百憂忽若忘丈夫生世間磊落斯所臧何湏久欝欝自如陌上桑

其二猗猗陌上桑托根在沃野蕃枝接崇崖布葉蔭溽夏𨿽無摩云姿亦可駐車馬婆娑衢道側凝望頗瀟灑秋來樵采頻疏枝不盈把自擬經春和發榮且修雅斬伐及根株萌芽亦巳寡君子愼心意紛紛爲誰者

東原晚歸

斜陽下平林予駕及巗嶂落花夾路飛蒼流復蕩漾孤往多曠情逖覽起髙唱入城生暝色登堂尙微亮兒童喜我歸逍遙壽家釀

罨翠樓聽歌

積翠翼雄土﹖胃微風乘小樓嘉賓具來止羣伎復能謳開窓下瑤瑟接迥逓鶯喉旣愜莫春賞仍遂梓裏求調絕聽自異聲布人詎侔何必廣陵散始知盧莫愁

答徳充

吾弟江海士夷居多素心焚香稽往牒操翰播瓊音結廬武亭北四圍花柳深坐嘯百志寂世慮安可侵老我日相過細歌梁甫吟

臨潼逢孟舉人

遇客臨潼道云是望之侄文采巳驚人談論多古昔握手不能去斜陽空竚立

長安病瘍答郭侍禦

長安苦蒸熱客遊多倦心攝飬一違理乖沴隨見侵𨿽喜藥物具尙多憂否尋殷懃感君意抱苦徒悲吟朙發定西邁惟君遺徳音

白石樓

我聞白石樓乃在太行下丹梯淩紫霄朱甍接巖罅盤欝橫汾曲崔巍紫金叉斜煙蕩洄潏朝暉耀癚疨兩溪互縈帶千峯隨晦冥嶂屏萬翠列花柳四時朙平生喜遊眺詎可如孫登春中過函谷遂有渤澥行徒懷南莊老安能愜初盟人事苦促迫三日滯虞卿𨿽有泛舟趣卻無曾點狂回想王官谷新詩滿素墻不識仲南奼徒懷詩思長便思與握手於時共徜徉同遊誦其名知是南莊子故家有若人私爲李公喜翺翔翰墨場倏忽逾四紀不謂英俊姿尙在秦晉裏何當登此樓醉汝賢橋梓三嘆發朝邑彌月興猶起感君寄書至展轉愛君才欲見不可得空望白雲隈吾有雙黃鶴飛飛自天來因逢王子晉借之遊蓬萊一去竟千載寥寥猶未回回時坐鶴背挈子臨髙臺先過昆侖頂後瞷弱水涯徐訪紫華君持其雙玉芝吾意竟不歇君心幸勿攺寄君白石吟惟君爲予待

送呂幼通入京師

幼通終喪北上以乃伯兄九川子之義訪予滸西別業器重識遠予切愛之方今之士所貴在識而所難在器識則往無遺履器則守不易操此二者𨿽伊說旦﹖未可後也予昔占仕蓋嘗以此睹望當世君子矣顧每有遺恨未嘗不嘆古道之罕臻而士行之不邃也是日中秋巳邁光魄尙圓因與坐遲月升傍午而罷情極興飛忽漫賦此詞調𨿽貶感嘅具焉所冀幼通益重且遠以爲吾關中之光而巳夫識本於學才由諸量又吾幼通之所宜念也

明月何皎皎團圓照中堂感君遠相過彯彯共壺觴斟酌忽亭午此意難遽忘贈君太山伴投君雙玉珩豈但結情好還欲振微行盛年不常駐嘉木不重芳節物互推易奄忽成老蒼予齒日以邁君途日以長握手對朙月心爽神飛揚願君愼朙徳慰我以休光

飲酒

枯陽曆春夏萬水具摧折禾稼不成植疑是雷雨竭黎庶悉奔走忍作故鄕別爺娘鎖空房妻子中道絕哭聲動九天僵僕滿前轍官吏約束衰處處憂艸竊斗粟多見奪憑陵況閥閱七月得時雨諠和萬口悅匍匐耘晚田寧知畏炎熱方誇底事佳遽信浚澤輟迆及八月初天聽忽畢徹霂霢旣雨騰夭喬各挺節乘潤播來牟舉世相據拮生意𨿽可觀尙恐恆陽譎九月始滂沛劃與煩憂訣道路問訟聲閭閻回气色把酒坐蓽門野叟共行列自謂轉溝壑寧知有餔餟大酌倏三斗野歌亦再闋食哉古帝欽稼穡哲後說保玆竢災沴有位愼貪殄﹖貝

整藉

三年困人事何曾理書帙鳥鼠白晝遊入門忽首疾架閣具傾覆點檢切中沭淩晨趣灑掃整頓倏終日種類旣品題編簡復齊一不但几案淸幸靡萬一失焚香坐望余儼然成靜室平生風雅情殊以乖蹇窒追惟感嘆生端坐還羞﹖﹖匿何如溪上翁翩翩獨閒逸

正月二日謁唐山塋作

逖徳衍千祀恢猷歷無疆世抱旣觸潔嗣履益貞昌歲序倏巳攺皇運正隆康結茅遠城市眺景陟暾岡微吟苟云可慱賞寧見妨野烏赴幽壑歸馬履夷莊固陋分玆逐齷齪愧髙翔心靜百物冗事邁一瞬長衝澹苟成性玼王﹖後隨彼狂兄弟喜咸至祖考儼如望昭族豈髙爵緒業視攸行默虞倘未別亮往安可傷

謁長寧先墓和徳充

陟言詣東麓俛首念先流驅車各組麗蒙佑獨光休本物仗神祖循泒緣彼周耀朱有前烈照丹無後侔春陽何蔥欝同爾爲遠雔世情薄惇穆古道獨淸修努力期令徳瑰迹賴長籌

植樹

此日春气和萬木具含秀況我山林居園列頗成就客自盩厔來熰車扣圭竇白楊二百株紼纚載其後根繁生意多幹潤理宜茂倩人速植之行列未差謬𨿽愜靜者心尙祈后土佑澆灌分所勤盤踞晚應覯結廬謝王役懷愚負時謬糊口聊秉耕舒形得佳岫卽非松菊場巳還楡柳舊但資歌嘯心絕勝笙竽奏

望拜掃者效宣城

此日出南郊極目丘墳滿楮錢相間飛哭聲天際斷重淵日淪迷笑言難更返生者徒悲心安知亡者怛

同諸公過滸西

春陽婉以和佳遊得名裏柳絲裊裊柔重山夾朙水嘯歌夜未休況與眾君子芳園百卉熙仙姬繁音起感嘆少年場坐令佳興巳行年同逝波心事比苦李徒使觀者憂安知居者喜來日苟不多行樂自今始

送袁觧夫還盩厔

吾愛袁觧夫彯彯古狂客勁風淩千人髙情葉金石𨿽爲羣小排豈系丈夫厄自古浮天云焉能蔽白日酌酒發浩歌憑君永今夕

九日滸西集

弭駕得玆曲徵聲永良宴賞心眺髙陸馳情撫吟捲會以天親集酌以歡悰徧俱希具醉歸不惜明蟾殿

於滸西贈別明叔三首

三月詣玆曲八月今始復結轡送君歸投壼泛醽醁風淸懷抱優暑退涼气淑我歌苦不長聊以詠幽獨荒徑殘艸多空堂蛛网覆豈無灑掃資紛紏在塵俗

其二時日得君來開豁極心目夜坐對朙月淸談倒筐腹方儗千日歡詎忍後期促餞子卓午天徘徊日西沒眷戀勿復言去去保餘馥

其三詩人古不易流靡及玆俗片言務剽竊侃侃遂驕足還耕十三載安能愜吾欲覽子中秋篇翩然接華轂大雅當在玆斯文有歸宿麗藻𨿽可珍雄渾久未復願言溯其源開彼漢魏毒

步過滸西與諸弟宴作

久客亟歸思還山余斜陽卻訪遲明發徒步過南莊林木旣蔥蒨花卉復芬芳天親具來止髙宴列中堂悠悠動絲竹秩秩捧瑤觴風和萬物暢旨酒如可嘗東海有仙丘可聞不可望但願及時日骨肉自相將吟水向淸泠弄月下楡桑一醉杳然臥始知行樂長

滸西遊覽

堂廈具傾圯我來心惘然園木亂蓊蘙澗花紛聞妍掃徑坐庭下感昔意彌煎童僕鮮工力修滌竟誰焉把酒獨成醉因之歌此篇

懷所約【馬未收】

諸公奕代豪有約過蓬蓽黑霊東北來雷雨一何疾不憂垣半溻惟憂道中窒惆望復猶豫意劇難盡述緬懷昔人遊寥寥那可匹

與孟獨承之飲世爵堂

佳气翊良會秩秩欽禮成絲竹動四座妖艷集重楹舉觴對明月雙罍爲君傾諸君英邁士逸曠負髙情落拓辭世役遠慕壼丘名今日忽相遇誼如瑤與瓊相遇不相樂年歲汨以徵醉者且莫去歌者請重賡試舉一杯酒詎能陪賀卿

再宴世爵堂

服食煉金汋效遠難遽成夾輔謐皇運時命或相儜因揖謝人世閉戶理園榮苟遂偃息願詎勝逸豫情芳春列萬寶淑陽啟朱明諸君惠然至令予感嘅生𨿽微蒲城羙桑落常滿罌斟酌盡消滴嘯歌西日傾逝水無返期壯夫慚令名但願樂相樂九鼎咸所輕

對山艸堂宴張太微胡蒙溪徐洞仙諸君子作【馬未收】

好花不重榮嘉節巳瀕夏但能桓對花何計冗與暇羙酒欝金香麗曲杜韋娘投汝雙車轄飲我三足觥醉舞臨芳樹白日徘徊莫不珍金穀吟特羨南山步雲霞映碧池疑是武陵溪掀髯一長嘯花外亂鶯啼

沜東眺望

層崖若長函靈異特中祕回合上溯岐噴薄下臨渭溯沃艸木榮气滋苔蘚翠蒼煙縈紫房白鷺眠芳遂木杪見南山崒嵂若天墜時復生白雲觀之使心忮山居三十年筋力半銷瘁徒羨古人遊孰契來日事所以慕良覿冀欲畢微志喚妓理瑤瑟呼童捧兕觶感嘆發浩蕩悠悠起吟思後會如可諧謂續城南例

登罨翠樓眺望川原

我登罨翠樓川原郁回合方喜風霧開倏見煙雲匝直東看黃山三秦如堵圜興亡理堪惜念之凋朱顏同把一尊酒勸君爲君壽莫負當春遊人生若芻狗

經漆村覽有邰古迹

我聞昔人言此卽漢漆縣其東故有邰艸木殊蔥蒨終南當面朝淸渭過如練直北倚黃山逶迆控周甸前望松檜場知是何工殿王迹日以微气色或隱見西南慶善宮欝當漆村面勝地遷變多往躅審彌眩繄自虞夏來百祥具玆奠地靈昔所庇諦此竊中羨

過慶善宮【馬刻未收】

長川直南瀉淸渭橫其衝灝光觸云漢比下潛眞龍欽想還譙賦緬懷天日容地祕非天發安能爲人鍾攺寺報慈徳謹護列崇墉淪沒幾百載所遺惟巨鍾後當景泰末移置薦福東千牛不可載百室或啟凶嗟此亦神物似與守靈�迹滅不能見大約聞老農但與看气色巍巍冠秦�

渭河泛舟

及渭日將午遙見終南峯掛帆若流電颯颯聞風松別玆巳三載逸思如酒醲倘遇山中人願言襲髙蹤

彭麓山房宴作

南原雙白楊直上數千尺彷佛齊彭山不爲后土搤山房當其陰瀟灑殊曩昔置酒勸君飲慷慨盡三石歲月不肯畱人生豈常適試問華岡子誰見王維宅

仙遊潭同蒙溪作

我愛此潭水澄徹涵﹖﹖影靈往在正徳莫始與楊子經於時雨初霽如列蒼翠屏旣偕隱逸侶復有絲竹聆或坐潭心石或浥湔上泠白雲半崖出奇觀空八溟野叟投濁醪何嘗杯少停一聽激湍響身醉意靡醒至今在心意矢將營小亭今辰同子來芳思浩難扃共眺發孤詠嗟彼塔陰銘

滸西觀田【馬未收】

積歲鮮收獲麥豆今靡望服耕謝人羣托此爲口飬村翁咲賀予喜極復感愴去秋禾未登餓莩溢衢巷徒致聖主憂詎及饑餒行米價騰湧亟富民益橫放親弟且見逐肯容閭裏傍湏傳盩�糴新牟三斗直皇穹不絕人從此可飽食殷懃謝村翁相顧三嘆息胡不東稽顙此是天子力

觀刈麥

我從華山歸刈麥巳太半自長安迆東實羙如火炭繄我返耕來此麥才再見接歲禾不登寶玉咸所賤周人重農食特分田畯職公私積蓄繁詎有旱漧棘春首餓莩多朝廷甚憂卹今日得佳�守護湏謹飾黃金殪米下其語殊讜亙作詩告有位國寶在稼穡

習甥方還【馬未收】

舅爲支謾人何可望汝似汝長爲汝婚欲保汝祖嗣讀書不努力旦暮沈湎醉腸胃一以傷生意且凋悴令人挈汝歸恐爲李君累螽斯知天時汝豈灰槁類�加於小愈汝尙諦玆義刈埸聞汝來喜極心復惴

自五月朔來偶疾脾肺兩月弗瘳間值栗喪悲痛呻吟閉戶太息而巳七月之望偶攜捨弟與惠逸人過滸西則韓藍田周盩丞同轡見訪因成小詩以志予抱兼示諸子【馬未收】

積痛無曠襟殊怨殪遙思徒抱豪放恣竟累兒女事造物苦戲人皇穹降乖�臥病動彌月燻心恆似寐初秋歇炎蒸藍輿歷幽邃彊顏發短歌撫膺泫雙淚感君來問予咲我乏遠致太息苟自裁引領忽成醉

丁亥春與王孟桑三君子同徳充宴集

夜坐秉燭飲逍遙如阮公我本江海客憐子有長風醉後臥聽曲逸興浩無窮明發我西遇何時還見同

贈唐明府二首

悠悠子行邁惻惻勞我思惇義稽�昔從容辱微辭四境巳弦誦庶匯何葳甤非君揭�義顧予豈鍾期咲言忽五禩暌別長此基握手暫言駐君子愼其儀

其二客行謹程限握手玆繁憂相對不覺午語盡意難周徒勤方寸懷安能久遲畱君才過諸謝巖廊湏見收良驥不畱景至珍當別酬好爲報明主令世識大猷

寄題鳳翔飬蒙館【馬未收】

飬蒙館者前守竇君之所建也初竇君治館成徵秀才馮升主其館教踰年而竇君去今守魯君至愈大興復增其室廬益以廩餼所選子弟並復優蠲其役專心力學予聞而羙之因賦詩寄懸於堂以識兩君之雅政將來君子未必無予以是欲馮生重自黽焉爾鳳翔多名守髫年予巳聞迨及正徳末猝變如秋云詎能事文教徒以樹私勛遂令往昔義枵枵徒虛器馮生英俊才學古有幽致向予談始末歷歷匪私媚兩君循良人締建豈無意端本道乃宋發蒙忌紛戾於焉亟功力冀以將其實嘉殺蓻良田培飬系所值雨晹苟及時勃然稱寶穡我詩𨿽不長聊將寄所將食徳而飲澤後賢愼勿忘

雷雨

雷雨一何厲達旦響未息屋漏注如淙階除忽淪匿三伏膏澤稀赤日苦我穡方抱丘壑憂遽辱天地力大田具沾足�旟咸挺直喜極登髙望畎畝相匝逼旣覩大勢成且無蝗螭蝕歸來酌酒歌遠近動喜色卻憶去年事悠悠感胸臆

十月十日

此日是兒生今年兒巳死往時具酒筵歡慶羨閭裏素惟當中庭淒風蕩旌幟我淚倏若推兒音恍在耳彷佛六旬人何意復於此莊�逍遙篇亦具死生理哀哉橋梓心千古詎能毀含痛臥茅茨不知晝移晷

老至【馬未收】

老至見子死心緒巳增聒況�骨肉親有忿宜暫撥後事誠杳茫今計合宏闊我憂行且衰君怒立湧沬詎不矜困魚亦湏憫勞獺外君皆路人又誰肯憐豁

五月二十二日﹖死踰旬僮子以其所爲詩三卷及雜集回文稿呈覽悲悼之餘令之繕刊成帙用寄渼陂先生爲﹖較定將圖入梓漫成二詩以寫予懷

生兒望長成兒長吾巳老自謂百事足詎知夭橫早兒童搜故書頗獲見遺稿文思顧葳蕤曲折未探討豈羨長吉名仍並酈炎好造物忌瓌奇成性返靈灝一讀旣一悲千讀則千懊倘假十年齡尙齊聖拆造玄理杳莫測吾欲問穹昊

其二兒气甚宏達少有丈夫容慱識物豈眩逸思若風從俯仰鮮中詘奮迅有孤蹤苟能假天命郁爲今詞宗顧我忝明徳神理奪所鍾英物且凋喪況云癡與庸豈無子夏戚尙虞用昭凶緒餘今似君煩將附秦雍

喜雨【馬未收】

去年百谷死餓莩蔽原野幸此麰麥成粗可得瀟灑今秋谷又傷虫蝗望如頳頃自六月終天髙雨不下人抱丘壑悲祀禮徧方社何事枯槁憂歷歲不吾捨雨腳從西來奔轟不停瀉萬畝具沾足枝旟轉淸雅稽首走村翁報賽希後嘏縣官不湏農錙銖事箠檟寄言有位人豈無素心者哀此荼毒餘民誌異犬馬

寄王公爵【馬未收】

子本江海人淸風冠今昔揮鞭遊宛洛揚帆窺楚澤念予山林居慷慨意不索遺我南華篇詎羨竟尺壁何時重握手共坐君山石

寄胡承之

我持桑落酒遲君黃山傍黃山有佳气東逐海云翔抱奇不可售不如縱壼觴窮通細夫事安可訾老莊

行年

行年五十五百憂咸見臨堯舜負盛徳子誰在今人縱酒謝時輩要知君子心人生行樂爾何得使愁侵

寄太微

太微神仙人佳思逐云上揮灑乾坤珍飄颻出塵鞅遊宦建章宮才名藉方仰萋菲反南山閉門卻交往我東遊華峯每過時臨訪麾塵話羲皇拂劍悲魍魎或詣少微原歌嘯歷蒼莽倚坐看云生策杖聽泉響遐矚遠不隔幽抱近彌想以玆酬宿心晨夕共歡賞別來忽五月予衰殊非曩百憂結我腸許過約恆爽夢寐時見之太息誚欺罔新霽起微涼何不謝紛攘

示孫逸人

昔遇王子喬謂君有仙骨遨遊三島中萬里一超忽朝餐石門霞莫吸海陵月朱顏浥瑤輝長樂安可歇天上降玄鶴白日升玉闕懶答麻姑書況肯事干謁我𨿽不適意逢君欲飛越

郿塘初浴【馬刻未收】

憶昔己卯春曾與涇野約因訪岐東君於玆共行樂登山瞷岐雍臨池事澡淪於時多雜人穢气遠相摶微憩古祠下魂魄若銷鑠斜陽且銜山亟去步未卻黽勉宿橫渠是意竟荒落棄置至壬午來自郿東郭賴有王李曹先驅爲充拓泉水暖且瑩一湯百屙掠始信靈物佳翻嫌表章�今此復臨池神思益恢擴瑩徹一如昔淸淨宛非昨形暢意轉新神適喜如躍羞哉華淸宮安能與之若作詩告後來此地不可薄

再浴

淩晨復臨泉浹旦滌豈息玄靈理難測爽邃屢堪卽仙源自鴻蒙那許后土蝕蕩漾含炎精潏洄印天色游泳愜性情修飾鮮工力尙計輪夏粗稍具十夫食

三浴【馬未收】

轉浴心轉淸愈至神愈揚日新���超往想陸倡經硫世共傳截日理湏������蔥蘙猶可望始信溫山松常茂語非誑出浴����然若酣狀擁帳臥小牀允在羲皇�信宿����以慰惆悵

混塘【馬未收】

混塘浴者多相比如鱗次一下數十人�徒踵相至痿痺具返初勞悴或靡利塘水如�湯故能開孔遂病果本風濕汗巳祥乃�气血若羸虛重竭可立斃此塘不畏實迎虛便成�世人喜傅訛其言殊曖昧揭榜塘東亭宜自諗其類

和六甥石室納涼二首

乘鶴遊弱水媿予乏仙骨策杖淩昆侖卻恐中道蹶夜夢九華君邀予至具闕子非塵鞅徒有志胡不竭日抱炎蒸憂歲月去如突大還可服食聞子巳綜核果能愜素心長往孰能閼覺來遊西巖洞室亦淸越方切恚幽獨得君玩新月

其二老境百慮息所好在山林況此洞室閟塵氛安可侵開簾見芳碧迆﹖﹖裏聞鳴禽因之感宿好笑歌梁甫吟丈夫志四海何人識此心所以夷與惠曠世懷髙襟日夕涼風發逸興拂西岑沽酒共斟酌慚無絲竹音掃石臥煙霧聽子廣陵琴

中塘【馬未收】

中塘對龍祠昏墊苦不久其水勝別塘祛疾若反手池靈人湯多逼仄空襄首安得告有官爲人復尋剖覆苫堅彼墉並立成三藪分別男女塘存此奉官守庶幾嫌微間分限不紛紏迆南數小池泉出如沸殠更能巳惡疾惟慮陶瀉後造化播神物與民殄殃咎粗因裁成力便見敷衍厚魯公循吏姿顧此亦何有倘辱采此辭吾如飲醇酒

石室漫興示六甥

煉藥坐巖下蟬鳴巳驚秋鄭公倡神汋後世焉能儔我昔逢方平授詇至三洲始笑鄙俗事期君恣冥搜長嘯還五嶽落落那可求

觀谷西石【馬未收】

世徒愛迂誕談鬼不知誣謬擬潭上石山靈鎭訶護動搖一夫閒盤躆萬人斁茫茫天宇間此類那能數因思乙酉秋沮園爲蛟覆百畝若反掌哀彼采綿婦幽壑沂窮谷怪气日馳鶩豈應溢川時或爲戲蛟厝接踵名神力其語殊抵牾石前頗輕削石後甚凝亍倚著原不多動止亦可悟作詩示後賢彷佛得其故流俗如遊波安能悉開諭

巖阪小酌

宿志愛山水朅來尋澗源旭日照蒼翠恍惚遊石門激濤嚙怒石終日聞雷諠策杖坐巖阪芳艸如錦墩長嘯震天宇小酌興彌煩醉憩聽樵唱悠悠不可言

贈羅員外

子從京國來坐我白雲捨手出華嶽篇不在王楊下展讀三四過羙如啖甘蔗磊落數語間知君胸次大呼僮饌雕胡桑落滿卮鴻握手笑謂君我非武陵人但許樂相樂富貴如浮雲今日醉我酒明日送君去後會艾呵期但覓白楡樹

贈任主事少海

山居二十年未見蓬萊客秋莫邂逅君文彩甚彪赫因讀治安策所擬脗不隔西遊遇中道探囊出素冊瓊瑰射人目殊會杳今昔再拜覩宸章炳火﹖桀照光宅嘆君英妙時丁此滂沛澤宛如開都兪依稀見傳說握手私謂君丈夫志巳獲尙宜踐所陳與世爲表格

尹之先畫竹

虛堂掛翠筠玉濤滿壁起知君徹骨淸志意特欣此興劇湏我題予好亦若爾回視桃李姿穠芳胡足齒

長安別熊侍禦子修

我東遊華山逢子長安隋喜見楊柳靑共坐搴芳碧桑落出名家斟酌杳今昔道合蔑二難情親欲千石夕煙生遠林前旌指咸壁握手難久畱知君有佳適明年報天子再赴仙掌席

臨潼滯雨答郭檟【馬未收】

我自華山歸滯雨臨潼縣於時苦旱漧黃塵翳人面對之心灑然渾如據髙謙郭生名家子仕宦在秦甸知我好文墨遂出吳興捲懇切乞予書欲爲後人傳今日仕興生題詠看俱徧把筆揮此歌不知日西晏

送尹員外之先

昔逢華陽君云爲五帝使檢籙下九州島爲予泄玄祕指點峨嵋傍謂有仙人气仙人尹之先卓犖萬夫賢吐气成五色爲世鼓朱弦絕調人莫知徒見春江篇予亦遁世者聞之心灑然恨不遂一見相與定艸玄天風白楚下吹落岐周前相見卽相信今昔誠罕焉欵洽苦不久俄赴天子宣餞酒蓽門下逸興浩難傳

夢中麓子

積雨晦臯陸我車不可前徘徊望北墅迆﹖﹖裏橫雲煙退坐艸堂不籬菊燦且妍節物忽將攺引杯吟太玄微醉體亦倦夢謁九華天仙人中麓予揖予出素編云是廣成撰孰能叩其筌憶昔魏伯陽謂我骨當仙苦逐世人好落魄武亭用緣業殆將滿數命或有然始思飲刀圭卻老覓長伡語旣執我手歡笑極周旋振袖出兩藥光如朝日鮮浥彼松下露同吞各一圓五內倏淸爽神采非昔焉我居太白下君廬太山巓采芝拾瑤艸飡玉茹井蓮欲會但瞬息跨鶴何翩翩赤松作參伍玉女侍幾筵翛然萬物表世网安可牽

聞涇野先生轉祭酒

皇明第八葉篤生堯舜君恭�啟元化臣鄰若龍云辟雍宋季後寥寥無所聞帝監獨旁徹乃及涇野賓彜倫煥朝日奎壁懸至文作人貴身率舉世徒紛紜蘇湖悉口耳安得望髙芬得報喜如躍此官惟爾眞遙遙千載後重聞歌放勛

【卷之三】七言古詩一

【七言古詩一】懷金可卿丈夫行贈谷濟元兄�延天下之士兢兢焉送孫鏜鏜狂生也燻偶恊天休而巳於呼休相思行送馬天瑞還京元夜見晉歌者辛寶賈謐賈騰秋風詞贈王顯之寄劉朝宗氏邯鄲羙人歌秋雨吟送劉伯序送吳愼之令銅梁寄張士元王仁瑞梅花詩喜王郎再過從軍行騘馬行秋雨嘆寄滕子衝李節婦歌送王徳光聶孝婦歌云將軍畫水歌丹廬篇三首十九日卽事躍馬郎四首破悶四首十六日聞張甥之榘訃四月三日雨示徳充有所思西溪醉歌觀輿菜東山圖聽韓景文彈琵琶送陳禹學蜀山峨峨寄張子鵬戲介夫示昭胤及桐方等傷軹軹可�之子族之子姓莫彊焉讀書習駸爲成人倏爾告亡涕泗交頤哭之以詩志予傷心瑞州太守行送席給事彖判夷陵簡渼陂子席侍禦過予言乃兄方伯公少時夢涪江漲落得碑刻曰三仲聯芳未幾方伯公登第又二年季弟給事君與侍禦君相繼亦第位旣顯頎石復芳烈夢之足徵有若是者因羣公之賦倚而賦之靑門歌世爵堂宴欹湖子惜昔行王女泉將餞明叔值公垂至不果先寄明叔華山篇岐東宅聽歌疆場村題王秀才牡丹圖夜宴孝夫宅南溪泉池歌十三值雨長安壽趙封君歌閻家渡呂王二君作

對山集卷之三

七言古詩

懷金可卿【馬刻未收】

憶昔與君別倏忽今十年不之𨿽天下古今所無有展玩淚沾臆相思隔萬川男史恪事𨿽有時嘆息君才誠絕弦﹖﹖立儒僅能誦章句�之以爲難能則其所安能通俗口廣陵之散誰可備矣而吾王夫甫爲禦溪田徒使髙名貫星斗科場�其返慶遵誨之大又羨三鳳今我孤騫情惘然相�玆予又有所告於吾噓方上天

﹟能見顏色徒存秋夕萹兒奮迅騰踏靑雲淩巨賢珍味傳罕山金可卿三原馬不售惟我憐昔也令人如旣有淩雲賦詎待吹

丈夫行贈谷濟元兄�延天下之士兢兢焉

丈夫處世人莫知良驥在櫪徳意不阿所學天下蒙稱求赤區區將若爲昔予弱冠遊鄕校文章每出惟君好遂與忘年二十春世人不若窺其妙令歲春官君又歸暫同毛義捧親闈領或少劣於當時諸公要令心事違科場自古滯豪傑其務在持論勝而惇穆簪筆侍明光令人再覩摶風私喜以爲有弘治之風

送孫鏜鏜狂生也燻偶恊天休而巳於呼休

有客有客自河中春日訪予�其家者而予猶爲是軸凡所爲贈皆巨公羨君行焉耳正夫以予言爲何﹟令巴蜀空悲嘶仲尼相魯且不那得邑不辭蜀道險作吏肯子瞻何必靑雲容會當翮來武功乎出長卷四五年三十二能使世人知妵字金殿羞言傳奉時匥袍自惜風流事一旦京華汗漫遊頓令齷齪埋髙致聞君家世傅英武剩積詩書勤學古勵志湏令竭死生成名奚必慚囚虜君不見首陽山頭雪如銀人生那討百年身若將此義從容去寧愧當時采蕨人

相思行

相思𨿽深相見難於君況是長年別髙義驚聞貧賤初深情遂許金蘭結三黜誰知�士師幽居未忝東方潔忽然感嘆欲搴衣豈意逢君洛陽陌頗謂能諳野鶴心不堪猶有云泥隔河��懼外人猜東施豈是傾城色含笑長歌策杖來三徑黃花�欲開沽酒鳴弦謝人世爾曹碌碌何有哉

送馬天瑞還京

庚申長安一見君知君气蓋千人軍正徳八年定蜀賊延綏健兒如虎奔此時夫子古西顧名公才將如雲屯君從制師適經過老眼拂式知有人果然三月破綿漢遂令巴蜀無風塵向也王師亦嘗奮山東河北根株盡豈系將軍紀律疏由來戰士驍騰靳掃蕩寧誇廖賊收笑談直羨終耶俊渭水秦山壯气回金臺恆嶽益崔嵬相逢意气還如昔愧爾經邦濟世才

元夜見晉歌者辛寶賈謐賈騰

教坊子弟幾人好絲竹獨欣寶騰謐十年不識五音淸一奏眞令百工尼幽居頗乏杯酒勞靜中卻喜見爾曹衣衫落薄不蓋膝自覺藝妙心神髙膏盡夜深月將落猶惜知音促弦作我心感之雙淚流爾曹豈系無依托古來志士咸右玆寧不逢人老溝壑中之所負安肯索

秋風詞

長安道上秋風起吹入靑門艸靡靡客子攜琴燕趙來一感秋風心欲死鳴鞭躍馬過我前那堪杯酒重畱連酒酣气發百志奮談笑湏臾空百年坐中嘆爾壯士心人事何勞問古今張蒼亦能論刑法君平徒然卜六壬仲尼治國苦不稱曾參事母猶難信時勢摧人著處生英雄遇柳常遲鈍南山磊磊雲气橫寒泉湔湔終日鳴請君拂袖謝人世與爾常爲谷口耕

贈王顯之

壬申以來兵事煩甘州一帶如痺肘皇上憂勤厲萬機羣公感激殊奔走不刺禿廝入寇初番漢生靈若摧朽西寧古來百事無關梁阻塞三年久耕牧誰能出近郊挽運何曾見升斗碗粟甘心賣少妻積屍頗欲如岡阜徒使將軍覓健兒骨餒安能察身手西州豪傑王顯之受命觀風自分守查核湏令極細微扶持豈肯辭傾僕彭公緫制大軍來每事常稱濟世才積粟偶爾數十萬軍門气色從此開二賊潛走陰山窟赤斤罕東如破竹耨耜還能辟艸萊牛馬何湏論山谷經略眞令北海空勘讞那止邊情服古來志士各有懷天下蒼生豈無福邇者宣大抵延綏縱橫千里人煙淨天子宵衣發虎符元戎中夜傳軍令徹塞徒聞哭泣聲當關誰殄殘胡命法冰𨿽存人事乖內修疏虞外何兢此虜終能作漢愆諸公愼勿重畱連果能司馬安邊策好稱天官破虜年

寄劉朝宗氏

吾觀蒼梧之東有巨澤萬里一瞬難恆測又聞北穹幽都古奧壤四方六合同趨向風气況當明盛時自然蘊蓄生髙尙予亦西秦古狂客羨子尋常獨豪放義气今無鮑叔牙風流故數陶元亮乾坤賦物原不私賢哲膺時各有之騏驎𨿽屈迢﹖﹖虎心恢宏猶擅慷慨辭錦衣漢代執金吾貴盛豪華昔所無君才落拓近亦少將相勛名宜自圖感君深意勸君保欲見難爲路途杳短歌微吟𨿽不長寄君聊見當年好

邯鄲羙人歌

蘭氏小姬名鳳笙邯鄲羙人獨擅名等閒一見萬金賤何況逍遙翡翠屏精神婉孌性情適自恨生身楊柳陌陌上羞看遊冶郎鏡中愁作當眉碧學得秦箏不肯彈卻將鍼指湊齊紈鴛鴦刺就腸先斷掩卻銀牀獨自嘆

秋雨吟

十日一晴晴復陰斜風細雨何浸滛山根泥滑寸薪苦水面苔主平地深神怒天摧或如此巳看百谷半將死饑寒盜賊著處生誅斬番憂亂兵起徵求無度民自難諸公徒爾嘆微官豺狼當道捕不得三公列卿何足觀忽憶成化甲辰歲公私充國网維系皇帝臨軒發禁錢細民尙作溝壑斃況復艱難至此時九重深嚴那得知臺諫徒陳利害策閭閻不見寧息期斗粟尺布命所直吏促官輸轉相逼甘肅縱橫土魯番商洛紛紜織染給中丞受詔不敢來此地生靈一何極嗚呼斯民天所生州縣相看何太輕祖宗宏業振千古陛下神武復英明朝收取壞事者會見爾曹雙眼淸

送劉伯序

結廬調人世倏忽將十年我心非土木安能忘時賢君家豪爽世無有我意私君今巳久豈意今朝攜手遊笑談若遣風雲走今君歸去赴岷城恨不同君萬里行靑門碧艸意亦白紫綬黃冠非兩情我歌𨿽好人難聽歌以贈君非漫興烹雞炊黍事緫佳翥鳳騫鵬有誰並君不見英雄遇事若等閒世道升沈瞬息間請君但醉葡萄酒丈夫勛業在朱顏

送吳愼之令銅梁

憶昔與子遊鄕學短褐彯彯俱緫角千人過眼無一堪私擬君才當穎脫以玆常聽萬里鳴豈意蕭條飯場藿我昔應時官翰林世間名士空相慱轉覺君才近所無垂老科場意羞縮奮迅因求勾漏閒聲華燁燁今非昨苟能行事何足猜丈夫要見靑天闊國家名公不可數俱向專城事民瘼君不見漢庭黃霸與魯公玉今名譽振天地何況當時爲列公

寄張士元

黃金臺上云依依黃金臺下水沵沵臣今萬里去辛苦安可辭但願陛下壽萬歲使臣萬里無遺思祖宗洪業際天地尺地皆土人咸臣斬刈流徙惟上所詼遐方炎炎有肉不可食有酒不可巵況臣侍從邇文墀心之彷徨豈在此惟願陛下有長期陛下神聖古帝少臣心不爲遐方老

王仁瑞梅花詩

十月君來滸西口手出新詩百餘首苦詠梅花不肯休奇怪妖嫻體俱有君才倜儻眼底稀揮毫時遣蛟龍走志士遭窮古所難羨爾豪華蔑升斗近聞東訪楊使君長安車馬動如雲杯酒相逢休極意世上萬人徒紛紜不如早跨蹇驢去醉我東山翡翠裙

喜王郎再過

王郎再自府城來敝車羸馬心恢恢自言遊宴徧臺省四座羣公皆服才咲談之下走夷甫罄欬未盡春風開此語𨿽狂苦不妄可惜王郎無所裁勸郎舉措休輕薄古人似郎良可哀行檢不臧閭裏惡郡縣之官豈君妬以爾聰明倜儻懷何必忽忽若朝露少年唾手取科甲榜中之人誰比數運䢐事巳死卽休世上勛名乃天杜軒車駟馬𨿽可依覆水烹魚理當悟豈若深居華岡子殢酒看花守玄素

從軍行

烽火西傳虜騎來天王按劍雪山摧將軍裂眥奮一戰旌旗蔽日雲气回朔風獵獵天山遠層冰嚙石交河斷材官爭取可汗頭諸君肯放明王返功成不日詔承明賞賜先推飛騎營驍騰俱封二千戶錦衣朱纓義气橫聲名絡繹傳鄕邑甲第崢嶸開上京回頭笑殺魯連子白髮龍鐘空一生

騘馬行

漢朝禦史大權力丞相尙書果難及一朝直指持斧來十道爭聞冤鬼泣髙帝朝儀本叔孫孝武英明體面尊窮兵黷武盜賊起酷吏得志黔首屯暴生本是屠沽子衣繡乘騘萬人靡長吏揮斥不敢前父兄烜赫門如蟻夜夜朝朝樂事饒燕歌代舞霍嫖姚勢至時違收請室鳥散雲飛百事消

秋雨嘆

去年秋雨苦淋瀝今年淋瀝更無敵自從初一漲潦河至於初七聲逾激浸滛若遣太華崩轟豗豈但平川汨百谷腐爛莎艸長惟有芙蓉水中直崩墻壞壁人夜號比鄰處處通波濤明燈執傘待天曙片雲浮來聲益號富家或能飽雞黍嗟嗟柰此貧兒曹拽椽爲薪曲爲粥斗粟千錢肯相鬻

原上官道泥巳深原下卑濕人怎禁四方極目盡明水野菜可飡何處尋綯塗匍匐寡筋力賓客逢迎甚胸臆安得大禹鑿九州島更使蒼生免昏匿此雨初晴人亦狂爲能洗卻煩蒸涼那知狼藉遂如此積陰欝欝行坐妨兒童階下戲舟楫風動檣帆行獵獵不知何日墜蓮房亂向波心逐蓮葉

寄滕子衝

戊辰與子別京國一別十年如頃刻野人心性百事慵尺書未入楊雄宅丈夫豪气九鼎輕六品微官有何得吾子風流近代稀新詩首首追曹植鵬飛鳳翥變化殊龍掛蛟騰果安極有懷欲語誰可知尋常思汝心如塞山東李夢弼河間李宗易人來往往寄我書兼有篇詩如絡繹民懷昨日信亦至獨怪爾錫非曩昔直卿山西消息無粹夫河內聲尢赫數君才名先後無義气上與雲霄浮愧我齷齪只飲酒未能彷佛身後圖前日客從滸西過歷誦諸君有程課此意蕭條久不聞私心豈但同年賀郎廟山林各有懷好景不常時易蹉願君努力思古人人生當作萬年身有才上可報

明主坐令四海承經綸滸西山水亦非惡斷壁懸崖何磊落終南太白走其下淸渭汧湋面相錯秋來朝夕雲气橫喬木森森鳴鳥雀中情泮渙何所攖舊日粗豪心漸薄或向西河學釣魚或向東原訪隱居割雞飲如壑跣足蓬頭奚愧怍譬如野鶩山雞被樊縶一朝脫翅向空山玉桂金甍肯輕集達亦無所歡窮亦無所苦我曹心事久不白禿穎安能爲君數去年二月經紫閣怪石驚湍陋天姥其下一里秦艸堂古人題詠橫如堵此時思欲與君遊擊築徜徉歌石鼓或時策杖瀑布間或時坐遠臨髙岵此意寥寥不復同因君嘆息淚如雨

李節婦歌

鄕縣士大夫欲旌李銳妻之節南裏子用之引紀叔姬卒酅之事謂不在厥居因賦小詩辯焉齊之圖紀也紀侯命弟紀季以酅入齊求後於五廟由紀侯去國之後又八年而紀侯死叔姬以紀宗廟由巂﹖﹖始返而居巂﹖﹖以奉紀祀蓋有巂﹖﹖則姬得以死國與銳妻欲死家而不可得者其事萬不同也而以此例之哉銳死父文圓挈家就選遂盡賣其田宅當是時銳妻𨿽欲如叔姬之居巂﹖﹖得乎成化甲辰之厄關中老弱相食父子兄弟散於四方𨿽婦人無歸義當歸之宗國父母旣死兄弟蕩然無存幸伯兄喬祿在故銳妻往祿𨿽借賃而居亦異諸他人之室也今以叔姬之事例之不知節婦之事於叔姬何不同也叔姬邦君之夫人有與君同死社稷之義節婦庶民之妻居無定業朝賃夕攺又上制於舅姑迹𨿽不同而心事一也夫道以無垢是尊婦以潔身爲操聖人之立教求其如是而巳人豈不欲盡年夫室以明婦人之義哉然翁姑怒而去矣田宅盡矣欲死則弱息在抱圖存則兄弟具遠加以年歲饑饉死者相藉使叔姬於此亦將若之何哉婦人不出閨門竇氏二女死於巖下彼巖下豈其家也苟無污其身而巳矣此庶人之妻安可與邦君夫人比也匡章之不孝非孟子之辯後世何明大抵予之所著憂君子之論不明於時而巳

武功節婦李銳妻節操直與靑天齊夫子舅姑苦欲嫁不籨見逐何所棲阿舅宦去賣田畝妻孥俱作燕臺走悲號隕絕夫冢邊血淚如波心欲剖遺息在抱求死難欲守夫家豈能守吞聲自賃宗人居夜紡績織苟糊口辛勤匍匐二十載息兒成長爲人婦三十年餘舅死官姑來置屋比舊寬小叔家口自逼仄豈容老嫗供姑飡紀侯去國紀季在叔姬故與巂﹖﹖宗對先後不免舅姑嗔立錐無地腸空碎小叔近又賣新屋西入汧陽不復東身計蕭條兄弟疏安得不就寡女宿庶民自與邦君殊貧人賃僦何弗居南裏豸史苦執禮豈末盡諳胡氏書桓公元年紀巳拔宗廟所系情難恝三年遣季存余巂﹖﹖吾君旣死身安極所以歸巂﹖﹖死宗廟謂巂﹖﹖如紀心所以秦人鮮義自古然父子尙有耰鋤較尋常豈異不顧親區區嫯婦爾何人

送王徳光

近山西往扶風縣過予極口重誇羨通渭諸生王徳光才思淸新不多見予也聞之笑未言傍人郡識爲親眷此生自小殊老成果然弱冠卽知名古來穎銳物不隔十六人中當橫行霜蹄欲踏層冰裂區區萬里應超絕中式西還謁艸堂气象渾涵原自別尊翁豪爽近數希與爾今爲聯翼飛短歌送爾意安極還看春風得意歸

聶孝婦歌

姑未老夫巳亡事姑惟恐姑心傷妾幸不死得事姑姑病經年惟妾扶但得姑好妾常侍那惜此身成骨枯可憐阿母死時語願汝有歸還似汝不見賢郎喪汝時三載居廬不出戶

云將軍畫水歌

誰將此水掛堂壁春風微動波濤鳴光明閃爍對天日浩蕩不息朝東傾西閫將軍妙齡客英武桓桓獨心悅化杳龍荒破虜時看爾風雲千載色

丹廬篇三首

客子有詣予談黃白�者殊戾厥旨因賦三篇示之丹廬煌煌神徳居勤以煉之道所湏素女抱珠光陸離靑衣公子誠微匹洞房淸瑩蕙帳弛鉗以玉鑰嚴兩扉田銼溫溫春風遲兩七勿虧丹巳基徐出深閨正容儀金壚烈烈炎火馳承父之緒胤靈兒愼保護之候良期兒復純大燦有輝修飾冠蓋過裏閭長孫肖祖性柔懿滓穢滌蕩肌若脂螽斯詵詵彌軒墀世徳逶迆安可涯黃赤白黑守境隅分限整齊誰敢離九九旣畢神化奇五金值之變本軀驂鸞駕鳳恣所如千秋萬歲天與齊

其二鉛晶旣離神明希彊以配對忘化機男女孳孕各有宜气血勝負精何施大朴旣散元气飛君欲用之事反殊白爲金精黑水基玄含黃芽原始初白黑混沌入鼓池七日不輟眞裏居被褐懷誠絕奇采之合丹靈有餘升降揖遜必舒徐愼母鹵莽爲鬼嗤吞啖旣足審所趨毫髮乖謬道乃夷千百煉之堅不移是爲道樞任汝之準上爲之凡三孳鉛气盡剝靈漸肥萬殊一貫理詎汽凖繩未造君勿爲鑪火之事鉛永急挈此玄理君何師

其三火記六百盡微言子欲煉之湏得傳二气方媾宜自然愼勿暴迫令有愆祥風暖日古所賢詰責統錄察機權纖芥不正晦吝縣反復兩七定始先均齊諦視轉精妍溶以上池俾眞純若孩在袍母巳捐配以奼女投赤門再取再配愼勿寒再再鎔之無憚煩鉛晶銷絕體還幹點化澆漓惟汝便宗技從此稱庶蕃百千萬億如景旋前後法度各有玄子若違之功不延丹砂效此勿迷昡事旣瑩潔效亦然大丹鑪火體相連則而象之令子仙

十九日卽事

飬雛自恨羽翼短翼長飛去豈思返老烏目斷東南枝白日靑天一何遠尾禿唇焦徒自啼啼殺老烏雛詎知願雛飬雛還勝雛愼勿齷齪如老烏

躍馬郎四首【以下八首馬刻未收】

躍馬郎去何亟傍人不畱姊畱之汝父無言淚沾臆握轡揚鞭過市曹胡不懼爲朋友識汝旣有室將有子何事嗷嗷日相逼生男要使老來好汝父逶迆今巳老一旦飲恨辭世人舉眼相看誰更親吟詩寄汝咲汝癡有父不孝胡爲兒躍馬郎去何急

其二躍馬郎去何遠父不絕汝汝自絕遺我孤坐淚如滚生兒日夜望長成汝旣長成復凶狠雪夜安能料汝來下堂迎汝亦堪免怒目直去不顧予假汝爲父汝何遣上堂恐爲賓客羞迎以問汝怨不休手欲撻汝心巳反恐汝衝寒未曾飯躍馬郎去何遠

其三躍馬郎去何速七十古稀予五一所剩十九亦巳蹙汝母不祿惟我存記汝賦詩猶在櫝匍匐經年爲汝婚頗謂有子復有孫上堂忿怒日相逼卽汝爲父何以聞含垢隱忍詼汝少汝鑰凶气日益傲積忿莫消甘痛哭眼前所見止童僕躍馬郎去何速

其四躍馬郎去何迫汝父陰憂誰可言汝固遺之在空宅空宅徨徨不見人欲聞兒語那能得父有狗馬尙可憐生兒如此胡不惜嗟嗟父齒日巳長有言寄汝幸勿忘汝父於汝有何惡婉容待汝汝反虐不見東門劉遐齡日夜攀號父安作我詩四陳我心摘愁雲慘淡天無色躍馬郎去何迫

破悶四首

生兒日夜望長成兒不若人父豈欲兒今怒我棄我去中堂孤坐五心酷兒且去去母速

其二兒旣有室將有子胡不懼汝父气噎不通一朝死一朝死去豈不悔他人𨿽親豈如爾兒去兒去傷我心畜鳥尙思懷好音兒兮兒兮諦此吟

其三汝母不祿汝父存念汝孤身無弟昆千思萬慮心劘碎憂汝�生讒妬門汝旣能賦洞大文動遭抵觸意如焚今此不歸何以聞呼兒不應聲欲吞兒兮兒兮思我恩

其四嗟嗟爾父齒巳長感嘆獨坐魂飛揚有兒丁壯心忽狂耳聾目瞥何所望徘徊褰手躡中堂形影自弔淚沾裳朋友慰予陳素觴旨酒在口神愈傷此意眞切孰可方神祇有靈鑑我行爲我送兒還故鄕與之共坐陳肺腸心意洞達疑忌忘安思履和循天常使兒譽聞日復長千秋萬載守勿忘兒兮兒兮冉自彊

十六日聞張甥之榘訃

於戲人生百歲少適意爲樂幾時凶變生頭禿齒豁復丁此兒女之際胡爲情生女欲嫁必好婿此婿此才誰與京文章欲窺班馬戶盛代科場先得名共和不竇意安洽孝道因心人詎能三十二歲倏殄滅我口不語心獨驚遺汝大人百志歇�若生男安所成孤兒嗷嗷雙女泣死者不聞生者悒親戚哀毀豈滅性天髙地厚嗟何及彊嘗酰醬且隨人背食粗糲甘右蜜膏梁之子忽如此痛苦在心情可巳憶當西堂羣試時等閒所作俱髙致含弘那許世情移見者都誇公輔器此日重淵喚不回地下修文豈虛位我歌欲轉音復哀鬼神有靈安在哉百年過眼若旦夕汝志不伸人盡惜幽懷咄咄欲寐難城烏伊啞東方白

四月三日雨示徳充

昨日有雨塵不灑今日雨多雲更長遙天四望無寸碧野人稼穡何所妨頃聞江淮人相食父子不保況路傍關中𨿽無橫盜苦邊餉轉輸日相望麥豆半爲風雨蝕我秋未布人皇皇晨興東出望雲气晴天赤日心自傷千嘆萬息日將昃天風不動簾影黑湏臾雨腳下平志豗喧何啻萬馬力向夕𨿽看懸澑微達旦霏霏雨如織喜聞優渥徧九土倏忽之間信難測天地之徳本好生大塊豈厭物生成人身痞逆百體滯气運所生誰可明豊年弗儉歉時極卻與造化生攙搶安得官長息雜役令此黔首俱深耕禁侈薄斂又自足何必義倉與長平

有所思

有所思兮乃在天一方徘徊不可見反復令心傷秋雨霏霏庭院空思逢君兮君莫逢流蘇羅帶那復展階下梧桐生悲風

西溪醉歌

西溪艸堂春水深西溪主人溪上吟割雞把酒勸客醉少小幾時衰老侵朱顏白日休自負請君試看芳春林我聞此語倍感激世上幾人如此心明朝何不出羙酒更與東眺華山岑

觀輿菜

沜東種菜菜巳熟數畝輿來不盈櫝積陰地冷生意微稀蒶空教怪童僕連年種豆無一成苗稼𨿽彊陰雨蝕家口嗷嗷三十餘此菜安能佐饘粥往歲寧無恆雨時不似今年太翻覆三月浸滛到仲秋天日不瞻魚走陸農家處處守場禾官吏紛紛飽粱肉深山雪凍薪不來男號女啼聲似逐水不潤下洪範嗔願以波濤注空谷雨暘時若年歲豊我菜全無心亦足

東山圖

張侯風致人所無走使示我東山圖展玩數四信絕筆問君此物奚來乎懸崖怪石幾千仞鳴泉遠自天河噴衝波飛沬沈日光松枓參徊與天近江東夫子廟廊材何心苦愛此山遁海內搶攘晉祚衰彊臣雜虜聲柏震志士猶懷異代悲英雄況覩當時運豪華紛紛左右軍虛名實害動愁人不若恣意向巖壑閒窺石壁靜怡神洞房露下空靑滑松徑春深花鳥馴此時坐嘯樂巳極況有蛾眉翡翠裙蛾眉翡翠殊妖冶急管繁弦曲難寫浮雲欲住芳艸靑萬態夭嬌益瀟灑前遮後擁迆邐陳可憐歲月如飄瓦襟期未與世推移羅綺寧關身用捨新亭手板壁後兵始信時危湏大雅張侯收此豈無意人情所愛皆身似慱學期登白虎堂成名卻掌中牟事撫捲因生感慨懷因寫長歌爲君寄

聽韓景文彈琵琶

關西弟子彈琵琶武氏成名巳三世勝死忠老傳授稀尙宵巳近六十二要妙誓不教女兒精微安肯輸同事武功少年韓景文杳撥檀槽酷能似然打鉤挑色色精調停布置俱神異大曲渾涵小曲嫣羣宮眾調無窺避始知絕藝本天成誰云末技非難致淸秋八月賓客來尊俎未列管弦開立酌停歌兩三醆此聲一出人盡駭倉庚微吟柔柔底凍竹乍裂淇園隈遊蜂逐萼遠不歇曲嶺回鑾繁更催千山夜落九天雨空谷朝驚三月雷悠揚拂掉轉相勝開喝﹖﹖虎互淸且哀鐵騎橫來長樂阪神女坐對陽雲臺閒庭翻絮去閃爍絕壑墮石來碕磈曲曲宛轉意態別三百四十猶往回憶昔京華公宴日教坊子弟紛綈出三院都輸張學彈數年頗會聲音悉以此常誇武氏髙汝今操縱如畫一夜深客醉席屢更四座嗟咨未忍行曲終更奏不知旦戶外驚聞繁雀鳴

送陳禹學

往歲東岡寄我書肅州之變惟君保滿謂朝廷錄上勛那知中道成顚倒聖旨通教禦史收聞言轉覺胸襟好今日君來我問之形神灑落云霾掃我事旣舉理巳直功過惟天吾敢造英雄素位往往同气運如今亦堪惱西堂羙酒郁金香請君滿飲莫停觴浮名無益損心性所以莊周稱古狂君家遠近太山麓綠水白雲惟所欲何不棄置居此中坐嘯雲巖友麋鹿患難豈移烈士心衣冠故惹英雄辱羨君奇崛因醉君此去曲直人共聞不湏極意與之白早計徜徉還鹿門

蜀山峨峨

蜀山峨峨漢水湔湔兒來旣不易兒去誠巳難嗚呼皇天奪我老母使我倉皇奔逐不得前拊心欲訴誰可言我父捨我早長遊恨不終日侍母邊南山可摧海可涸此身煢煢往安托

寄張子鵬

別時石家適多事苦以陰雨成少畱令兄巳值羅网厄此際恐且成霸囚吉凶悔吝有天數後生粗豪亦非誤羨爾平生閉戶人何者尙爲鄰里愁

戲介夫

張家酒惡吳酒良使者兩索皆見妨好雨豈知主人苦暖泉眼底成瀟湘躍馬欲行還自止不憶此行忽如此歌舞𨿽佳酒不堪安用嘵嘵聒雙耳

示昭胤及桐方等【此首馬刻未收】

爲學不努力瞬息棄前功老夫衰境倦筋骨安能久坐空庭中徘徊不�朗誦人迆邐豈羞長跪同昨日街頭黃髮兒今巳倏忽成老翁諄諄念汝理不達切切寧爲虞困窮此�逐物返自易勉哉莫作長匆匆

傷軹軹可�之子族之子姓莫彊焉讀書習駸爲成人倏爾告亡涕泗交頤哭之以詩志予傷心

吾宗有孫子玉質�嶙峋緫好紙墨事敏捷如有神溫克過諸父私爲予所珍緝學綠野忘寒暑奮志直欲追先民大羙不竟乃夭折使我痛哭聞辛汝死不復作我哀誰可陳少年弱冠隨鬼錄爺娘兄弟哭聲直上干淸旻理玉於土幾時出荒郊日落惟孤墳孤墳三尺�秋艸愁殺東西南北人

瑞州太守行

瑞州太守鄺廷瑞瑞至之日賊乃鷙手無寸鐵兵衛空健兒聞驚皆逃避郡吏不敢更趨承苦諫當虞身後事四境安危系此身太守一逃何以徇當衙一呼士爭奮始信英雄气有神賊兵星散城巳保轉顧因知寇所巧樊破毀柵斂近民賊失所資如逝烏至今瑞郡立生祠君與劉周如在玆丈夫尋常薄鍾鼎毀譽升沈何足疑嗟嗟具錦者誰子謗君番使君名起蓋棺事定古所傳才去幾時民若此天道恢恢監獨明區區庶子胡爲爾

送席給事彖判夷陵

扶輿之內惟人最靈禮義所閒品物乃成四維弗張人滅天頃細氓弗忌君子是兢一綫不絕其幾豈輕今夕何夕與子逢迎握乎述志嘉言彌聽感君之意慰我平生酌子以大斗兼之以雄鳴聞君遷謫萬里去君懷磊落令吾驚湘﹖﹖累之賦賈生弔屈平而傷情忠臣之死志不滅況此芥蒂何所攖斯文眼底掃地盡齷齪往往偸髙名我肉可裂舌不可轉兮吾不如妾婦輩非面是而求榮譬如巳墜而復起巳死而復生精恴直與上帝吁皇天寧不監爾之忠誠夷陵山水亦攺色嗟君直道昭汗靑君不見長安道上紅塵起千秋萬古永不歇誰見當時浮薄子

簡渼陂子

是人之惡我所惡夫子含弘猶與言碔砆雜玉理坐別咄咄是人非可原孔子猶誅少正卯四凶不殄虞庭屯愧我不爲聖世用故令是人橫所論羣公幸能表正直百家何日聲繁冤關中自古英豪窟忠良往往傳餘馥嶽神近來豈失守不產善類產尢物宇文只是疏狂子躍馬鳴鞭走倡肆八月初收事巳誣因循到此將安止張�番作捕叛人盩厔良家何負爾貲財蕩盡丁口空子女都爲橫盜餌皇穹應是照姦諛丈夫何懼誅東市劉韓畏引古吞聲相將欲作溝瀆死天子龍飛十四年刑殺當罪賞當賢羣公定不爲爾誤天道古來惟好還君不見往時金吾附中貴常將斧鉞償私憤徒想豪華到子孫安知目下成薤粉是人貪暴事巳然嗟嗟是人何太忍

席侍禦過予言乃兄方伯公少時夢涪江漲落得碑刻曰三仲聯芳未幾方伯公登第又二年季弟給事君與侍禦君相繼亦第位旣顯頎石復芳烈夢之足徵有若是者因羣公之賦倚而賦之

席侍禦溫以貞方伯之弟給事兄手出一卷皆巨作授我讀之嘆且驚傅巖之夢古所信掌夢況是周官名精誠脗合理自異靈气粹會寧肯輕髙科顒宦世𨿽有豈若君家昆與季昌時次第傳令聲山可摧兮地可裂此聲千古恆光朙方伯長厚近未覩雄文絕藝鳴西土給中初官骨鯁聞世間男子誰比數況君新自翰林除風骨飄飄气如虎片言已識水築心終身肯放鯨鯢侮蜀中累代擅賢豪不似君家兄弟曹袖中長劍光如許幸掃攙搶翊聖朝

靑門歌

人生會少離別多握手送君君若何靑門芳艸四彌彌蒼渭素滻生愁波今日送君歸何日望君至憐君磊落人粉華亦何事長亭山色遠近開與君酌酒願君醉此去當爲遠別離離愁漠漠心如碎楊柳靑靑知爲誰鳴泉日日摧歸騎歌者且勿停行者且暫憩灞陵橋上西日馳朱顏那許人恆駐君才特達近所稀許身當作靑雲器況玆先後被恩私閥閱崎山﹖鬼蔑羣貴籨來將相出名家涔魚轍鮒空相覬願君拂拭星斗文莫使塵氛等閒蔽離別𨿽難兒女情行藏頗涉英雄事酒酣長揖各自歸朙日相思渺無際

世爵堂宴欹湖子

故人在眼幾人是今日見君心欲酸西堂設宴奉髙會佳期古來誠巳難肇遊慷慨竟不歇老去風流還自嘆長生有訣未一試頓令白髮摧朱顏仲連豈是魯男子孫登寧愧石門山巵酒奉君詼君壽筦弦瑣瑣何足言

惜昔行

憶昔同子雲霄上志意逍遙隨所向豈知今日老會來臨風握手增淒愴邊城七月秋風寒大河蕩蕩無殺湍君今匹馬甘泉去撲眼胡沙行路難

王女泉

玉女泉西有石室水落龍潭波潏潏笑殺東京馬仲長駐此何爲忽飄逸平生絳帳縣絲竹數十蛾眉列華屋泉頭習習秋風生不見當時環佩聲古來大羙小難妬愛爾千年文學名

將餞明叔值公垂至不果先寄明叔

欲餞羙人詣彭麓更值故人來滸西藍輿巳駕復自咲咲巳入門還索題晨來鳥雀噪不止豈憶佳期忽如此呼兒灑掃閂東堂漉酒徘徊意彌喜人生會合誠獨難誰謂相逢倉卒間東谷主人且微憩明日共汝遊南山

華山篇

華山髙兮幾千仞煙雲終日橫其巓中有仙人受靈樂刀圭入口壽萬年天方先生紫霞吏下謫尙有雲霄思榮名恥逐心人機髙風獨眇昌明世歸隱忽經三十春賢郎頭角更驚人文章巳可報明主林壑何辜自在身聞君欲訪蓬萊去萬里天風豈難致歸時尙過幹山項與君卻話希夷事

岐東宅聽歌

予醉鳳泉酒汝歌燕伎詞調聲轉迫巳知異過度綴吟應自奇岐東主人喜賓客畱我更出黃金巵更出從何始千呼萬喚金陵子綺坐都鋪毛﹖瞿毺氈香塵細逐雕梁起仙姿豈用粉黛妝羅衣不受東風綺坐客徒驚玉貌無當歌誰知希聲羙岐東岐東君自知此子此歌令我疑不知東山謝安石所攜與此誰妍媸

疆場村

渭南西北疆場村無數桃花開蓽門髙陵到此巳卓午滿路風沙愁斷魂去縣尙有三十里僕夫嗷嗷默相語地慘天愁行路難豈知主人心更苦五字先拚數莖須千金不及步兵廚太微處士興恢闊髙風常候城西隅何時身坐少陵洞共渠細倒水晶壼

題王秀才牡丹圖

何日到吾家牡丹應著花聞圖一見興巳發遙似當年宴紫霞雕欄不受春風柳綠葉紅蕤舞風力終日回旋不肯休根株苦被丹靑匿遠路邅洄銷客心夢魂惟在艸堂陰牡丹牡丹吾語汝三月八日始谷雨

夜宴孝夫宅

憶昔正統天順問渭南薛丈同先子關內通稱夫子名二老實爲天下士以此通家數十年善行嘉言時在耳後嗣全如兄弟親前修自篤謙恭禮往歲逢君巴蜀歸厚意遙遙還若此愧我疏慵未敢當聞君談論心私喜

盛世自宜英邁人迂儒豈識經綸理蕭望難居侍從官賈生肯與絳灌比司馬逍遙忽見疑誰知中道�萋菲治郡無能返異才看花尙切羣公齒丘壑徒深社稷憂

廟堂獨忍乾坤否春暮閒遊少華峯逢迎幸辱賢橋梓握手邵知感慨生酣歌不覺稀聲起君臣之義君莫忘還期三月下和陽用捨自爲大臣事顯晦豈爲吾道妨君不見昆侖黃河天上來銀濤雪浪如山摧不遺涓滴盡入海誰謂海門開不開

南溪泉池歌

此池故無許今來心自疑泉源不爲后土抑特與幽居扶勝奇水北主人冰雪姿攜我每來遊此池往時坐弄巳適意卽日行吟尢所宜玄靈本自灝天坼佳處獨令豪俊知君不見秦嶺以南水無數洶湧潏蕩誰更目﹖蚩愚公之溪一掬耳此水此名非公誰

十三值雨

初八開霽十三雨雲气縱橫愁殺人去年一雨動兩月四野茫茫咸巨津百谷罄死道路失行者坎陷居者嗔頃𨿽得意樵采絕富室嗷嗷無寸薪此雨復作勢湏乂市肆何能有升斗不見旅署敷徳堂當衙兩柱先摧朽

長安壽趙封君歌【馬刻未收】

客向華山去過宿長安坊明日復延佇大醉使君堂使君之父松鶴翁銀髯雪鬢來從容見我更取大斗出一飲巳頃三百鍾匆匆數語見胸次四座通看獨神異此翁本是天上人世間圖畫空相似䢐徠之松千尺長終日紛紛雲气翔南極老人跨鶴至其下可許尋常當翁言明日是初度滿庭賓客如煙霧使君自喜春日長天際誰知有仙婺靈藥閃爍堆玉盤持以贈翁翁自看一粒便可八千歲幾度咲觀滄海漧我執翁手爲翁語世上如翁幾人許生兒不忝杜與房舉手爭看橋共梓羣仙今日上翁堂何以贈之云錦章彩衣先見二千石使翁姓字千載香

閻家渡呂王二君作

羙人約我遊湯泉朙日同之淸渭川日中我抵閻家渡不見羙人心自憐嘉興太守淸狂客肯使相逄倉卒還天昏云暗古道澀思君不來空佇立金行﹖﹖白馬中夜嘶靑尊碧碗嗟何及達旦不寐芳意衰空庭露下蒼苔濕明星漸低人漸喧起來翹首望西原原頭不見車馬下戶外空聞鴉鵲繁

【卷之四】七言古詩二五言律詩一

【七言古詩二】醉別王侍郎歌南墅艸堂作陌底襲桂堂唐氏孔懷詩卷王總制維綱凱還歌春莫嘆答太微滸西行沜東蓻圃作九月十九日步過滸西作古人愼恆節行華山贈成質夫北上華州贈成子商子商質夫之子希尹舉人也簡華巖答趙翁雨晴周子厚山方伯二子歌費時懋竹屏歌送鐵峯先生還蜀送張純夫還山東待次

對山集卷之四

七言古詩

醉別王侍郎歌【此首馬刻未收】

侍郎王公盡以都禦史撫關中上疏乞休因援筆賦此以送春陽遲遲倉庚鳴我公東歸旌旆揚蒸黎連絡啼路傍慈母欲去安所望搴惟扳駕心皇皇行道之人咸感傷繄自我公來撫堂吏就典列民用襄劑量伸縮心百方拯捄提絜如被戧使者冠蓋徒相仍固閉不得爲民殃文移反復千萬箱借措卻惱司空郎公身𨿽去徳在民公徳在民民忍忘掇拾民意述此章惟公保愛履嘉祥華山髙髙摩窮蒼大河逶迆接扶桑西土令聞同窮長秦民世世賴休光天子仁聖思股肱公當不久還巖廊公徳旁布四海康千秋萬歲永壽昌

南墅艸堂作

南墅艸堂春可憐我來坐之心灑然名花芳艸秀如織翠壁蒼崖當坐懸主人本是淸狂客築居故與塵氛隔興來吟望夕未休素心淵思誰能測坐間嘆汝靑雲姿正好彈冠向盛時胸中巳富書萬卷射策君門誰更奇何爲苦向此中隱笑殺長安輕薄兒君家閥閱世無比襄毅髙風貫靑史兩兄一弟並雲霄憐君尙且沈桑梓

天子垂紳需俊才諸生奮翼秋風裏佇看四鳳起殽函豈獨光輝照閭裏

陌底

陌底之南河北隈木末騑騑雙騎來褰輿致語意益謹手出新詩凡數間髙陵夫子謫居此俗易風移世莫比以我十年不覿情相見何須論巵匜

襲桂堂【此首馬刻未收】

君家襲桂蓋三世沙令發源來自今昌朝培植復堅厚一脈分流誠巳深淸河含祕不自析乃至省庵光有赫起家何必尙書郎卒業先沾薜蘿澤地下修文痛卜商平生盡付西臺客西臺禦史才且雄不但文章齊數公笑語立剸天下事交遊獨見古人風紛紛弟侄俱英俊雲霄豈滯風雷信始信君家世徳長等閒王謝何勞問桂樹千株列桂堂桂影參差浮日光太華峯頭望南楚千古猶聞丹桂香

唐氏孔懷詩卷【馬刻未收】

眷令飛飛飛上天願言思之摧肺肝山可隤兮淚可幹千秋萬歲徒永嘆懿名令譽矢弗諼鱗脯鳳臘安足言

王總制維綱凱還歌

秋風淸秋艸黃胡馬橫飛瞷河梁材官奮擊胡馬盡幕下生致月氐王憶昔先皇全盛時六龍結駕親出師朔方健兒佩金虎人人思奪胡馬騎胡來走﹖崔走﹖崔其旋如雷萬夫發弩不能一摧豈知神武本不殺喜功不至胡爲哉吾聞天子之守在四夷爪牙之士皆熊羆朝中但有荊山老莫怕邊風疊鼓鼙

春莫嘆

今日復春莫芳華能幾時今人不見昔人樂今人之樂昔豈知巖泉沸沸沼崒微我坐溪頭看絮飛輕揚依約杳無定明日相逢安可知去年謾作華山客對食不能心自惜此時空作山中人閒情人事仍相迫苦憶同袍三四君卽有稀聲誰更聞不如殺雞飲美酒醉時遙望南山云

答太微滸西行【馬刻未收】

結廬事場藿徒欲食其力世人那能知謂我謝親﹖﹖匿平生無遐思長往將安極種樹森森髙插天栽花謾喜多穠色苟使徜徉終此身敢向長天振雙翼諸君義气如古人訪予幽壑滯方春興豪那憚三百里筆落欲掃千人軍君和紫芝曲我艸北山文層臺日夕雲霞動嘯弄淸波漾彩紋盧女當弦歌白紵飛花飄上石橊裙於時君醉我起舞空林鶯燕如相語眼底韶華取次休人生適意能幾許往者閒遊翰墨場羣公以我似班楊雕虫徒使爲身累安知山林歲月有此長我家桑落近所少與君斟酌各千觴安石東山巳塵迹後人詎識吾曹狂君不見葛洪苦慕不死藥從令紅顏坐消爍長生有法遇者難不如逢暇先行樂逝水無回波層魚無縱躍徘徊歌汝滸西行卻把空鞵笑東郭

沜東蓻圃作

我非漢陰叟灌園湋水東處世本無機巧心胡爲桔橰懸此中園丁再拜向我語此意千古誰可通舟車亦是古帝作胡不辭去存古風言者自有托讀者自無窮阪泉之戰至今誦安用區區矢與弓

九月十九日步過滸西作

老夫今日來滸西滸西蕭條與土齊庭垣半倒階圯折孤鳥嗷嗷深樹啼昔余治此望終老常攜稚子尋梨棗二十年來百志違山妻謝去兒復夭遺我伶丁樂思無此身𨿽存骨肉疏行吟水際力巳憊況謂能生千里駒憶昔弘治歲乙卯山妻結髮慈幃好兒女滿前歡笑多朝夕承顏更何惱今日荼毒結我腸萬事過眼俱艸艸繁憂苦人驅遣難因擁籃輿過此間那知破碎忽如此令予坐嘆淚潺湲

古人愼恆節行

古人愼恆節今人重虛名蓋棺事乃定虛名終底成年譜家乘死後物人人傳刻人人輕那知身去事委地蛛网罥門親者避制作徒爲覆瓿才喧轟眞似兒童戲臨風三嘆欲語羞丈夫處世何須是請看李偃蹇徒千秋萬古安能獘

華山贈成質夫北上【以下三首馬刻未收】

與君一別常十年向來少壯今何有對酒因君一放歌大飲何須論升斗嗟君中外多揚歷在在因之作欣戚黃霸安能滯穎川亞夫眞可威羗狄關中凋獘不忍言災沴旣多公事繁百姓無能飽禾黍萬乘徒聞推溢恩男號女啼隨處有徒以含哺望慈母含哺幾時君復行蒼生失望空襄首君今北上謁承明會遣歌謠滿玉京回天事業在今日莫羨煙波漁父名

華州贈成子商子商質夫之子希尹舉人也

通家子弟多俊才羨汝獨出恆羣外前日長安偶見之頓令老朽心增快眉宇娟娟月麗秋襟期冉冉煙扶靄文學承家早占科南官暫屈吾何怪要使髙飛接太淸寧容小就同常觧我歌送汝華山陰聊見尊翁故舊心丈夫稽古須努力況是虞庭重翰林

簡華巖

常作華山遊遂爲華山客愛君小樓當華山日日開簾玩山色偶逢方平跨寉來握手而語若有得使欲同君煉九霞勿使紅顏坐銷歇

答趙翁

爾本幽棲者訪予何太頻共坐感君意因出滸西春滸西春酒世難見與君斟酌寄情親昔年李白在宣國往來惟愛敬亭人丈夫心事遽難說看爾豈是尋常倫明朝莫惜再相過尙有甕頭三斗醇

雨晴

雨中看好好雨過山益佳笑予愛山久成癖竟日偃蹇坐山齋山色穠淡俱有態變化不但云與霾此身安能生羽翼因之南去視丹崖神仙𨿽有法未得玄鶴安肯降我階惟待勾漏煉砂熟卻共盧敖遊月街

周子厚山方伯二子歌【馬刻未收】

厚山兒子眞絕奇延齡延靖俱白眉春初我過飲其宅滿眼何啻瓊與芝精神淸徹神气足回視諸曹皆碌碌小兒七歲不畏人大兒十歲覓書讀麟角鳳毛理如此昔日怪底言橋梓大器豈惟科目才橫飛不但箕裘耳厚山厚山當自知世人幾人如此兒佇看得意雲霄上始信拾遺二子辭

費時懋竹屏歌

君家竹樹上於霄喜予東邁時能至戶牖常看拂翠云庭階每坐生芳思屏中主人逸少姿風流磊落誰能似賓客如逢蕭史來憑君莫話乘鸞事

送鐵峯先生還蜀【馬刻未收】

鐵峯先生古遺直膴仕關中歲三十深仁厚徳被蒸黎讜言正論違權執一朝拂袖返巴渝兒童走逐翁垂泣新來風俗絕可憂沽名掠美號凊流朝更夕攺政事擾戾气軫歲民何尢先生見此殊嘆息君子靖恭良有謀富貴於人若浮垢先生歸去顏何厚舊遊知有幾人存回首丘園無限春兒孫滿眼盡蘭玉況有松醪云子尊松醪故出滿江潯餞子還山莫厭斟前溪倘遇赤松子試與彈棊言我心

送張純夫還山東待次【馬刻未收】

關內分巡幾人好弘治初年惟孟陳迆邐及今有張子三君挺立孰可倫繄予北歸戊辰莫眼底紛紛盡乖誤向人每道兩君奇因嘆佳期卒難遇詎意蕭條三十年俄得逢君淸渭川安詳鎭靜有恆度官吏不擾民無冤郡邑積獘待一掃百事過眼俱了了豺狼竄伏闤闠淸身任艱危薄夫惱名公自欲私所援倚矢之間貴微渺雄談立�英俊思豈似當年傾蓋時黎庶自說簡易理道路難欺誠僞辭天子虛心行慶賞冡宰倉皇根所上髙才大器反不及百杠千箱是何狀今日君歸春巳深且醉西園翠竹林不須拂袖謝人世

聖主方思淸廟音

【五言律詩一】送張用亨還渭源同年劉丹稜見過道及己未下第會盟津塗中事感而賦此寄李宗易示昭胤送郭玉西還盩厔白龍廟明叔宴集卽事送劉天澤官荊門八月初十日仲修見過釀酒盩厔鄭公祠集示張王二君答明叔孟獨二子之贈懷太微雨中懷徳充西原眺望渭南道中病中喜徳一徳淸兩弟來問答伯循有懷金可卿喜仲默至歲暮懷明叔六月十六日醫士湯貢之來訪持粹夫二月十六日書問訊委曲末云關中諸友猶得時會此中知巳甚少煢煢獨處懷抱可想也感而賦此以寄王大敬夫彭麓詩和白坡提學與諸公見過之作八月十五日喜明叔見過明叔晚至滸西適大雨如注予無雨具不得奉陪寄此再次客夜一首柬明叔二十二日夜同明叔東齋小酌懷用昭親家寄仲木寄用昭夜坐三首課子有所思答客覽鏡刈稻寄北山耳矓次韻后稷廟示鹵﹖木二首綠野書院作有懷太微時丁外艱閒行閨思邀客對菊九月六日燈下行酌客至吹笛淸秋二首漫成二首憶牛頭寺答客對客二首對月九日得渼陂子書次張闇夫見過之作同胡世威坐話自丁多雨累月不至滸西今忽晴霽得遂所懷偶成雪後至滸西別業懷明叔滸西夜歸贈翟煉師入蜀五楸亭坐作贈朱公垂十日夜喜南川至作五叔壽席作寄徐用先雨中柬徳光宴徳充答孟獨兼聞明叔仲冬十五日同北山於長洲叔宅宴集小齋圍鑪次浩然韻贈太微同太微登稷廟觀眺十七日夜內宴夜酌聞蔡承之遷山西憲使作送陳伯行赴髙縣典史二月十一日同徳充弟憩滸西觀杏花因共小酌經符園作贈應章方伯赴山西巡撫曉過汝言宅扶風訪張邦彥不遇龍尾阪作夜坐聞歌道中見洛陽女子戲馬鳴岐宅同岐東宴集

五言律詩

送張用亨還渭源

自與用亨別匆匆今七秋才因當世出名爲老夫流時序靑陽轉乾坤淑气浮英雄爲治亂不可更淹畱

同年劉丹稜見過道及己未下第會盟津塗中事感而賦此【馬刻未收】

自別河陽驛於今二十年轟豗憂正急傾覆意常懸共濟歡無極同歸事可憐此時俱尙老語及欲潸然

寄李宗易

滸西多逸興日日白鷗來種竹忽遮屋看山豈用臺有時調舞鶴終夜醉何爲蘇門客招邀不可回

示昭胤

六齡吾巳學十九卽知名尙乏研精力空餘賢俊聲志惟從傲失業以積陰成良覿無多暇修途系爾徵

送郭玉西還

病酒動經月君來慰我思靑宜日滛雨小閣憶當時世重梁州舞予嫌子夜詞還家逢女伴不可鬭蛾眉

盩厔白龍廟明叔宴集

自畏客行久那知髙宴張小杯遲瞑月佳會托龍堂細雨煩絲竹涼云護酒漿但拚今日醉莫笑楚人狂使君江海客詞賦若班楊愛我山林倨常投瓊玉章羣公俱俊逸髙宴復徜徉他日如相訪攜壺太乙傍

卽事

白馬誰家子鳴鞭馳綠楊倡樓鄰大道寶鐙炫流光恣意延歌舞隨風詠鳳皇酒酣拔劍去平地若云翔

送劉天澤官荊門

君向荊門去艸堂春正初相逢皆老大告別又須臾對酒慚元亮臨文羨子虛茂陵終愛賦休艸絕交書

八月初十日仲修見過

長安相餞後倏忽又秋風伏枕渾三月徵醫賴兩公世人憎賈傅予意得王充努力趣吾道乾坤若轉蓬

釀酒【馬刻未收】

吾道仍須酒秋分釀更宜便當炊百石猶未足千巵行樂年空暮聞歌日尙遲風流杜陵老傾倒是吾師

盩厔鄭公祠集示張王二君

鄭公昔宰邑惠政至今傅與子同來此淸風信有然元宵逢雅會春夕倡玆篇史事久方定悠悠懷昔賢

答明叔孟獨二子之贈

寂寞楊云捨春風兩妙過新詩題素壁逸興人煙蘿杯帶寒潭淺山臨夕照多尙能陪杖屨同坐沜東莎

懷太微

太微淸苦士弱冠卽知名英气千人廢新詩四座驚愛身辭一芥當士陋諸生可惜龍光劍悠悠閉斗城

雨中懷徳充

歲歲繁秋雨霏霏定幾時喜得消酷暑遮莫妬花枝對酒無良覿行吟得小詩嘉州何日至與爾足襟期

西原眺望

久坐成疏懶無曾郊外行今晨餞徵客佳勝偶相迎山自岐梁合雲從鄠杜生始知歸鳥賦不是賤功名

渭南道中

云霾千里合風霧益駸駸忽見徵衫濕方知春雪深新丰非舊酒繡領得微吟應咲欹湖子知予物外心

病中喜徳一徳淸兩弟來問

吾弟遠相問老夫更何憂關心饒涕淚倚榻嘆淹畱華嶽歸非暮長安醉不休巳令疏杜伯從此效岐周

答伯循

抱病臥林壑思君安可親忽蒙枉書札便巳愜心神曲藝竟何益虛名常愧人沜東有垂柳堪送百年身

有懷金可卿

懷人那可見幽思欲二更明滅艸堂月短長鴻鴈聲關河千里意畎畝一生情何日同君去因之遊岱屏

喜仲默至

二月髙陵縣逢君發慶陽十年方邂逅百歲幾徜徉詞賦名須久安危望巳長靑尊今夜月好醉滸西堂

歲暮

歲暮自行酌蕭條誰共吟江梅還不吐霜鬢獨相侵愛弟書難至山妻病苦深何當乘羽翰飛向海東岑

懷明叔

三月終南下同君足勝遊沿溪看碧巘乘月步丹丘一自歸城市常時殢去畱空將百壺酒未解寸心憂

六月十六日醫士湯貢之來訪持粹夫二月十六日書問訊委曲末云關中諸友猶得時會此中知巳甚少煢煢獨處懷抱可想也感而賦此以寄王大敬夫

粹夫豪傑士別我十三年偶出湯生訊因嘆園綺賢髙蹤無繼步俗調有繁弦王屋神仙窟君應有列仙

彭麓詩和白坡提學與諸公見過之作

返耕得玆麓習靜欲長年山水向春碧煙霞當莫妍結廬垂四壁枉駕辱諸賢遣興沽村酒呼童鳴綠弦

八月十五日喜明叔見過

長空雲气靜今夜月偏明且喜髙人至猶憐湛露生金波搖桂影彩鳳落瑤笙瀟灑王夫子飄飄共此情

明叔晚至滸西適大雨如注予無雨具不得奉陪寄此

早起扳髙駕遙遙立沜東客來仍急雨夜去復回風館谷無兼味逢迎賴小童不堪心緒惡愁急耳雙聾

再次客夜一首柬明叔

客夜人寥落孤燈暗復明囪風喧戍角檐雨雜蛩聲君固能恢闊予當媿友生更闌渾不寐徙倚銏含情

二十二日夜同明叔東齋小酌

永夜復鳴雨與君惟短吟孤燈長不寐濁酒暫相尋籬菊猶堪摘園蔬太不禁秋郊禾黍爛轉使百憂深

懷用昭親家

西溪風雅客遺我白雲篇此日煩秋夢何時對綺筵有兒新折桂無事只遊仙聞道炊粳釀今予興颯然

寄仲木

夫子今郿伯髙風世所稀總能回舜日端不媿黃扉十載畱涇野三秦被徳輝從來師古志惟爾弗依違

寄用昭

一自艸堂別夢魂常見君經旬饒劇雨何日靜浮雲曲冷吳姬瑟妝憐越女裙泥塗書札斷罄欬若能聞

夜坐三首

積雨疏人事閒居自課詩入秋更漸永遣興睡還遲謾道花開菊應憐酒滿巵平生蕭散意惟有老天知老去多淸暇探奇咲葛洪乘風人巳遠煉玉世須空但使杯常綠何妨頰未紅谷神如不死吾欲扣鴻蒙入夜雨還微更移勢益霏千山暗雲气萬室閉郊畿飽食誰家粟號寒此處衣新來炊爨急先巳決雙扉

課子【馬刻未收】

爾愛文章事應知著力難涵容須有日操縱亦多端大義如分燭圓機自躍丸果能追古作先向老夫看

有所思

繄自辭京邑遙遙十六年婚姻謝兒女遊眺歷山川總謂終聊爾誰知事偶然憂來惟灑淚魂逐夜臺邊

答客

日日愁霖雨晨興喜復晴小池苔自綠大地水猶明藥褁封封濕房垣處處傾頗聞原上谷穗未亂茅生

覽鏡

愁裏窺明鏡驚看白髮多行年自驅迫服食謾如何有相終巖穴無機任薜蘿平生憂國志何惜酒中過

刈稻

積雨百物廢南莊稻盡翻未能趨碌碡若可屬雞豚場面皆泥滓雲頭辛雨根乘除天意闊帳望意空煩

寄北山

水北花無數同誰插坐邊三旬憂積雨何日覩靑天鄭谷空炊玉廬山謾學仙新詩饒卷帙孤獨自應憐

耳矓次韻

行年四十九颯颯若衰翁涕淚雙睛暗虺兀﹖貴半耳矓壯心隨日攺佳興逐杯空隔障聞山鳥何時見此風

后稷廟

閟殿疑千仞崔嵬當半原蒸民皆爾粒萬古復誰尊碧甃連朱廈蒼松偃應門遺封嚴伏臘鍾鼓日喧喧

示鹵﹖木二首

短髮臨明鏡飄蕭歲巳秋傳家非許史昭徳有弓裘念爾方知學惟人各有謀少年能挺拔於我復何憂辛苦遙憐汝殷懃爲作歌略陳趨向地應惜歲時過志果能貞固行將遂琢磨由來窮達事身外莫憂他

綠野書院作

不到幽棲處悠悠將十春古堂懸見口靜地寂無塵俎豆思周禮威儀憶魯蘋愧非程伯子何以坐松筠

有懷太微時丁外艱

我憶太微子悠悠魂夢間入吟皆爾雅發秀定河山春早同遊易秋來欲見難比聞居苫大哀慟若爲攀

閒行

四望皆秋水畦塍處處迷饑鳥穿穴叫老馬向人嘶崖際余疏柳林間驀小溪村翁猶愛客漉酒喚山妻

閨思

辛苦邊城士寒衣近有無愁多腸自斷怨極骨先枯胡矢輕金甲饑人憶穴鼯紅妝零落盡何日是歸途

邀客

舊日追遊盡蕭條幸有君無能消宿雨未可怨朝云燕市茱萸酒秦姬翡翠裙共來拚一醉應勝隔墻聞

對菊

不必開二徑聊共一檻幽雨中嬌覆砌愁裏豁當眸暫歇龍山賞聊同小隊遊可知嘉定客今夕爲誰畱

九月六日

日日常昏雨黃花空自開未能呼玉醴猶自望秋臺照檻金蕤細關情白髮催如何雲際月偏動老夫哀

燈下

燈下看兒賦檐前報雨來巳聞周甲子何止足莓苔消歇文園病淸新開府才聊因紓暇日狂簡莫須裁

行酌

小酌從吾志檐花更拂簾巳深多口慮空望有秋占云冷郎官舄霜增處士髯庖廚昨日問無復水晶塩

客至

客至傳鸚鵡秦娥喚不來來年畱洛賦幾夜宿陽臺罷舞纖羅濕還歌玉樹開白頭慚料理更皷莫相催

吹笛

吹笛誰家夕關心此日聽懷人俱萬里當戶獨三星怨切姜肱被聲流謝氏庭憂來悲自語何物信飄零

淸秋二首

舊日風雲志中年卽漸違事因萋菲散人豈咲談歸一旦何輕重千秋有是非未爲南嶽使當守北山薇忽憶龍潭水噴回气轉深虹橋應漸沒鳥道亦空尋歲序催予老風雲殢客吟可憐平子賦不是舊時心

漫成二首

閉閣三旬久登遊路復泥啟廉欣見日當砌咲臨溪漉酒延村叟烹雞待饁妻兒童聞客至雙鯉向階攜自返柴桑裏時時有勝遊素秋皆殢雨佳節總堪愁此日能開霽重陽得欵畱便須整絲竹沈醉滸西丘

憶牛頭寺

首夏東遊華因過禦宿西稍尋幽處覽深入故人棲水竹都堪畫雲煙總合題始知韋杜曲尺五逼天齊

答客

客自何方發殷懃訪我來旣能慷慨至切莫等閒回野寺支公榻名都郭隗臺匆匆黃犬嘆不早卻非才

對客二首

絲竹憐吾懶尊罍待汝來片雲霄漢沒叢菊小籬開積雨難相過當歌莫謾回請看秋艸色黃滿建章臺昨日衝泥出聞君在渭園未能同小坐空擬駐髙軒夕野牛羊散秋山麋鹿煩漁歌晴自外歸路逐喧喧

對月

明日重陽節霜華又一年薄遊慚貰酒髙會卽登山明月催歸興新詩待綺筵奚童識吾志先具泛溪船

九日

秋後仍多雨沾沾竟不晴豈知佳節至倏使碧山明南眺褒斜谷西看三畤坪微吟拚旣醉或可答平生

得渼陂子書

故人書札到訪我暮春天屈指幾時至寸心終日懸賈生湘水賦李白太山篇此意淒涼久非吾誰可傳

次張闇夫見過之作

獨好中林隱因家淸渭川園開溪盡處山合水西邊曲藝明時棄長歌稚子傳巳深疏曠志不是欲遊仙

同胡世威坐話

羨爾煙霞客常來慰老夫丹砂休自祕玉笈故難誣春老安期樹云深郯子壺何時歸小有爲我饌雕胡

自丁多雨累月不至滸西今忽晴霽得遂所懷偶成

掃榻開珍宴微歌當素秋山含科日翠亭對晚云幽壯節摧雙鬢年華逐細流憑髙時極目車馬憶嘉州

雪後至滸西別業懷明叔

咫尺棲遲地經冬未得過豈緣閒日少故畏北風多雪霽看巖立雲開扣竹歌遙知東穀子天上巳鳴珂

滸西夜歸

暝色暗川原籃輿返賁園野花迎夕露新月照秋軒醉覺綸巾岸吟憐鳥語喧匆匆百年裏佳節幾扳援

贈翟煉師入蜀

汝從南嶽至早晚發君山定有長生藥應畱童子顏白雲巫峽道紅葉益君關此去逢元放匆匆莫便還

五楸亭坐作

亭上秋風至階前黃葉多撫情聊有作破悶且當歌野老過杯酒厓陰下薜蘿年華如此逼驅遣法如何

贈朱公垂

我欲山中去聞君浙上行靑袍半生隱豸服十年榮冀北故人意關西循吏名便宜沽酒坐不必計深更

十日夜喜南川至作

謝色歸桑梓欣能及孟冬笑談俱爾雅脫略見優容有弟苟如此爲兄未是窮擬令逸士傳千古嘆荀龍

五叔壽席作

頌禱闐佳宴笙歌入夜淸雲輕寒雨驟風靜燭花明觥爵頻催酒更籌暗轉城天親俱在眼寶樹接蘭英

寄徐用先

不接東巖久人傳返上京風流常在目間闊正關情此日經綸器千年豪俊聲西風霄漢上試聽出羣鳴

雨中柬徳光

仲冬猶作雨淋瀝轉過秋萬里俱重晦千家如系囚幸汝能歸國嗟予未愽遊徒多山水意惆悵未登樓

宴徳充

此日宴吾弟天親俱在筵知思連歲別益重有生緣義忝蘇家軾遊憐馬氏遷籃輿循黑水何媿地行仙

答孟獨兼聞明叔

忽憶南山賦驚看又入冬幾時同倡和重與見從容彭麓殊非昔經臺興頗濃不知河內客早晚到雲峯

仲冬十五日同北山於長洲叔宅宴集

此夜看明月金波忽滿庭若非拚劇飲安不媿淸醽曲藝慚明世閒情托小亭百年彊欲冸誰識少微星

小齋圍鑪次浩然韻贈太微

關輔知名士惟君才獨雄何當垂老日重見古人風懶赴宣房詔虛勞漢使驄平生經國意微見笑談中

同太微登稷廟觀眺

愛爾素心者同來吟翠微川原余霽雪臺殿宿晴晞掃石探杯久排云過雁稀夕陽雙轡下惻惻與心違

十七日夜內宴

雨後坐中堂熒熒燈燭光佳兒能索賦舞妓競催觴老境情無賴閒身醉不妨夜闌明月上逸興復徜徉

夜酌

東風催暮雨忽忽到更闌自喜杯花折誰愁溪路難寶漿濃碧椀羅袖怯春寒舞罷燈前立雙雙撥紫擅

聞蔡承之遷山西憲使作

美人新命至不日去關西偃蹇經綸久淒涼岐路迷良朋看又別佳會杳難稽若待春風發應畱華嶽題

送陳伯行赴髙縣典史

長亭一杯酒念子欲孤徵久識驚人論誰憐出世鳴瘴煙巴子國賨布灌江氓若過眉山下休嘆芳艸生

二月十一日同徳充弟憩滸西觀杏花因共小酌

出郭望精舍滿墻皆杏花香風當戶合艷影入林斜日暖煙生玉春晴錦映霞興來呼酒坐不必問年華

經符園作

憶自前春宴經年未得過月當髙會白花向曲闌多野老傳杯酒佳人轉艷歌無端殢人事西望獨蹉跎

贈應章方伯赴山西巡撫

自到關西日間關忽六年山居憐數過薇省見三遷又向雲霄去空悲幾席連河困凋獘事太約似秦川

曉過汝言宅

髙宴出春盤朱簾護曲闌我爲鷗鷺侶若薄鵕義﹖鳥冠喚伎調新譜呼童瀹紫團金杯莫停手渴有蔗漿寒

扶風訪張邦彥不遇

子謝晉陽役予爲江海人煙霞息壯志瀟灑絕氛塵久識還丹論慚非辟穀身相尋不相見空望白雲濱

龍尾阪作

籃輿度龍尾陰壑晝生寒不覩山川莊安知天地寬小橋舒細柳春澗漾鳴喘方憶浮丘叟巖西下鶡冠

夜坐聞歌

靜坐聽歌聲弦危調轉淸寒泉晴濕王春樹曉啼鶯倚和慚予拙悠揚感客情白頭誰料理聊且慰愁生

道中見洛陽女子戲馬

別院醉羅衣籃輿返翠微蛾眉嬌戲馬驍騎疊爭飛平野融沙軟春郊淑气圍知非乍柳日端送老夫歸

鳴岐宅同岐東宴集

復過鳴岐捨同聞燕燕音佳辰須盡醉白髮巳相尋大覺看原寺還丹想杏林古人今不見行樂任吾心

【卷之五】五言律詩二五言排律六言

【五言律詩二】薛陸鎭望昭陵張村西原王汝易家席上作髙陵道中懷呂仲木陽屯徐家少憩渡渭十六日南川站臺集贈朴庵宋尙素榮推順慶渭南渭南獨坐懷李世羙赤水人家見牡丹作過劉水部故宅望驪山懷孫天佑華淸宮涇陽道中懷懋君行次灞橋滻河坡上望省城望欹湖城東別業鹿苑懷太微望龍池懷汝濟吏部至薦福寺望鄠春雨亭與渼陂子坐作二首渼陂宅逢欹湖水北山房作二首山寺二首過伊殿經暖泉宅十四夜白閣宅宴集雨霽見月午霽發彭麓過春雨亭作十五日渼陂宅行禮積雨之餘忽覿開霽喜而有作夜坐夢覺四鼓夢中聞雨聲贈壽夫赴鴈門寄蔡承之禹夫攜酒過訪有作夜坐渡澇陂頭十二日早作答太微贈予遊華山之作臨潼道中喜聞汝溫中丞尙在華州華州逢楊重夫寄孫成夫成夫有書予聶華州東之言欲寄問於我恐以險夷見忌故寄此詩華州逢楊使君渭南逢楊靜修韓秀夫孟望之三君子華陰道中贈平田與太微夜坐野田東溪二先生餞予西郊賦此爲別臨川寺與鄠令王念覺夜坐至張氏園庒終南路氏少憩再用渼陂韻答希夫是日將晡東谷方致問於予尋得延孫來報病且亟矣亟趨胗視則東谷巳矣追惟初戲變成瞬息九歲孤孫萬年長計舉目痛心路人不堪況此骨肉口占短章以識孤痛靈寶逢劉飬和靈寶哭楊守象同徐文華南汝澄夜集栗爲許邀萬柳莊集夜坐率爾有懷靈寶客邸逢愼之柳溪畱別象賢陌底別徐伯傅贈徳章重至沜東同仲木作盩厔別仲木簡見山方伯元日於奉天謁邃庵先生二日醴泉道中於醴泉再別邃翁自王官谷晚至延祚寺呈謝劉二君子於延祚寺曉望五老峯同方山龍谷作五星湖同謝劉二公泛舟寄題中尉南溪靜林寺別張秋官康甫張侍禦運夫靜林寺別黃舉人時遂微雨獨坐憶徳充春暮同捨弟徳充徳一邀邦獻通州季醇朕吉季鄰三進士及齊人天爵同遊何秀才凝之園林徳充邀諸君洎予宴集北園作再過何園聞徳充在北莊詩以問之贈李煉師寄王煉師聞望之來江景二十七日邀諸公賞花呈姜明府沜東亭子間坐滸西雨中夜歸三宴世爵堂經橫渠綠野亭贈惠逸人子新三月四日自家抵湯泉宿山亭作湯泉亭子小坐巗峒直空寺石上獨歸步月壽野田侍郎

對山集卷之五

五言律詩

薛陸鎭望昭陵

北望九嵕殿欝蔥臨閟宮鳳姿猶厚土龍戰咲羣雄未覩眞王略安知至徳隆回思慶善樂逖與大風同

張村西原

此原吾復到東下入張村濁浪吞風起穠花映日繁人煙從望密生齒越經蕃喜見西崦樹依稀似石門

王汝易家席上作

再過王生第北園欣構堂通家憐我老接武竢君翔夜席移歌扇衰顏得酒觴來年常坐此爛醉亦何妨

髙陵道中懷呂仲木【馬刻未收】

寂寞髙陵縣殷懃懷大防義於昆弟切情視範張長累辱馳音問聊能達報章緫令瞻第宅那復共徜徉

陽屯徐家少憩

名家吾屢過春日苦多風舟楫臨交口塵沙似洛中小園翻落絮隔樹墜殘紅坐愛艸堂靜籃輿奄復東

渡渭

吾亦愛滄洲春風信所遊不湏歌桂棹渾勝坐蘭舟濁浪排風起輕帆及岸收稍東瞻太華遙在碧雲頭

十六日南川站臺集

此夜對明月聞歌引興長可憐千里意連接數宵光一醉何妨思髙吟豈是狂年來嗟老至欲共學云房

贈朴庵宋尙素榮推順慶

春風歸客去千里望金川地渺靑牛峽云生紫昅吳薄書勞郡職訟獄繼前賢若說於公政惟君諒不難

渭南

渭南煙霧裏黯淡若爲看嶺樹低籠日山風遠送寒水曹猶有宅民部自遷官可惜姚江守春風欲見難

渭南獨坐懷李世羙

往日華山吏殷懃曾問君累年無一字於我異前聞生計終安托途窮諒有云漢廷修大禮誰薦長卿文

赤水人家見牡丹作

尙喜花期遠此村先見開同遊盟不逮獨坐意空猜嫰綠團枝細深紅接葉嵬可能亭子上吟望一銜杯

過劉水部故宅

水部風流古云亡亦有年重來因問訊孤坐思淒然孫子猶儒服門墻托市廛向時豪爽論誰爲世人傳

望驪山懷孫天佑

客過驪山下悠悠懷故人可憐三載別又復一年春繡嶺花如砌西村賞更新白頭思往事吟望欲傷神

華淸宮

輦路黃塵滿宮云夕漸生向來瞻碧巘那復見朱楹勝地存王略離宮有令名不知戲下泣可似華淸行

涇陽道中懷懋君

官舍艸初靑君應坐小亭謾吟誰共續髙論我常聽莫嘆馮唐老終期阮藉醒由來丈夫志唾手出靑冥

行次灞橋【馬刻未收】

自咲客行久悠悠臨灞川感時徒極目遣興謾成篇气槪因周勝山河入雍偏五陵佳處望大約漸非前

滻河坡上望省城【馬刻未收】

晨飯灞橋館倏然臨滻坡斗城一悵望層觀欝嵯峨形勝非今好繁華比舊多若微二三子澆薄柰予何

望欹湖城東別業

自出華山道時時懷此翁名園春定好佳節遠誰同社稷思君實文章略季通望中歡喜極若坐小樓東

鹿苑懷太微

鹿苑何王殿明時尙賜秦芳林春礙日幽艸晝眠麏畎畝餘生計乾坤信此身西京誰欲賦韋曲有詞人

望龍池懷汝濟吏部

小殿俯芳林丹臺挹翠岑重來多好興孤眺愜春�時序關華發丘園愛短吟如何韓吏部巳放二毛�

至薦福寺

遙望薦福寺翛翛松檜林我來瞻寶地間坐淨塵心塔景衝云直階花入座深老僧新出定迎望薜蘿陰

望鄠

客謝酆橋道逶迆紫閣陰雲霞余夕照花柳暗春林燈火城中出星河望裏沈不知王逸少何處賞偏深

春雨亭與渼陂子坐作二首

結構俯春林菲菲艸徑深我來題素壁君巳出豪吟蔓轉花移座藤疏碧映岑淸音依約裏竹外有鳴琴

其二迆﹖﹖裏逢良覿胡爲感慨頻笑談終永日眺賞及芳春押座纖羅密當歌翠袖新窮通百年裏何異夢中身

渼陂宅逢欹湖【馬刻未收】

方作城南別重爲鄠杜逢豈期塵霧裏今日見人龍邂逅非無意酕醄諒可從明朝予北去何處望仙蹤

水北山房作二首

水北君歸隱匆匆十五年我來重極目疑似嶽陽川樓閣參差裏亭臺杳靄邊鳥聲聽不盡花底有鳴弦

其二昔也予過此羣公半巳無往來成感慨時序別榮枯翠筱依巖出朱英接座殊更看回合處煙霧暗蘼無

山寺二首

翠壁天關迥香臺絕磴開朝來瞻勝地身忽坐蓬萊極北秦云渺微南渭水回終當謝人事結屋傍巖隈

其二石樹懸云細禪堂伏檻微巉巖一徑度哀壑萬山圍仰視天光狹遙聞瀑布飛循巖歸近晚香霧濕人衣

過伊殿

過澗復東徵村煙裊裊生綠陰雙樹合紅口半巖明老境多遊事長途厭酒酲惠連詩思逸合伴阿兄行

經暖泉宅

二曲交遊客如君信不多幾時違咲語荒冢巳煙蘿卻望題詩觸其如灑淚何謾看憂樂事千古一南科

十四夜白閣宅宴集雨霽見月

此夜中秋月依然入座圓盡拚埋積雨還自揭髙天綴葉明珠露窺簾落綺弦莫言光未滿先醉酒如泉

午霽發彭麓

復從車馬去何以遂襟期始信山林趣全歸燕暇時霽云隨望薄流曜落秋遲不及東巖子常銜濁酒巵

過春雨亭作

再過此亭下森疏眞可人樊墻俱勝昔花柳忽如春緫得林間趣偏宜物外身修篁軒後出何啻萬竿新

十五日渼陂宅行禮積雨之餘忽覿開霽喜而有作

昧爽云猶薄中天日更明發祥端有自似徳固生成事巳歡逾劇歸餘思轉淸螽斯湏有兆何用卜君平

夜坐

夜坐欣開霽饑烏猶自啼山風吹白霧潦水截紅霓不寐看星斗因晴想杖藜西堂如散步還擬作詩題

夢覺

夢覺蛩吟夕看雲雨腳收共時眞可惜昨夜不勝愁秉燭看兒女呼童貰酒籌明年冬十月仍放戴逵舟

四鼓夢中聞雨聲

刺裏驚鳴雨鄕心太不禁巳看含夕照何遽変重陰淒切浸階猛汪洋灌壁深西歸定何日坐起欲沾襟

贈壽夫赴鴈門

少日忘年友如君復幾人久要恆入夢一別巳傷神代轄瞻湏近慈闈望巳頻若能淸寒北卽此報靈椿

寄蔡承之

懷抱勞深間殷懃出報章林間如往日海上得奇方白酒杯中物朱顏醉裏狂無能聞謦刻惻惻使心傷

其二歲暮慮君宅同君意亦悲此時常涕淚何日更追隨卽有賡酬侶卻非藥石資夜來看副札傾省得吾師

禹夫攜酒過訪有作

我阻西風雨君常貰酒過談玄情不厭炊玉事如何梧影團珠露山云徧綘河醉時還起舞安得魯陽歌

夜坐

醉客挑燈坐中人咲我狂兩句畱鄠曲幾度對紅妝伏枕蛩吟斷驚心鴈陣長何如王子晉笙鶴上云房

渡澇

久客深愁雨予今復渡澇中流無桂楫拍岸有驚濤云舄勞仙令淸簾過水曹煙村懸日影淸渭待鳴舟﹖堯

陂頭

回首雙流細森疏萬木長遶溪蒲粉落夾路稻花香所向皆殊絕平看卻渺茫幾時同鄠叟伐竹構茆堂

十二日早作

歲華吾亦老兒女喜俱成暫學人間事那知世上名綠尊麾更酌郢曲唱還賡爲問王夫子還應共此情

答太微贈予遊華山之作

予向華山去感君遙贈吟豈必方平技方知曼倩心午煙迷素滻夕霽帶長林若問西歸日煩聽笙鶴音

臨潼道中喜聞汝溫中丞尙在華州

九日予迻鄠聞公巳去秦豈知絆王役復得見情親名嶽應憐客佳期如待人到時湏向晚好醉華山春

華州逢楊重夫

一自京華別悠悠十七年形容常入夢咲語竟無緣豈憶窮冬日相逢華嶽前無能共杯酒相對益淒然

寄孫成夫成夫有書予聶華州東之言欲寄問於我恐以險夷見忌故寄此詩

成夫爲別久相見杳難期俱是棲林麓何勞別險夷入秋書屢發經歲夢應知近見工曹掾殷懃托此辭

華州逢楊使君

鶴洲天下士會我華山陰𨿽抱藩參牒元多芳艸心煙霄看玉立春晝自行吟舊日蓬萊侶因君感慨深

渭南逢楊靜修韓秀夫孟望之三君子【馬刻未收】

詣華情空切相過意巳深那知百年裏又此一沾襟兒女方粗了存亡忽見尋吾生何日定對酒若爲心

華陰道中

素志在山水尋常懷此峯那知靑玉障天擁翠芙蓉昔別猶彈劍今過忽杖筇從來丈夫意乖蹇日相逢

贈平田

不見平田子匆匆巳二年再聆絕交論應咲飬生篇晴日園花細春風榭柳懸不知遊樂處誰是竹林賢

與太微夜坐

小酌初臨夜聞歌心轉驚風流得吾子蕭散見平生韋曲花應好甘泉賦巳成憐君抱奇器不肯戀時名

野田東溪二先生餞予西郊賦此爲別

自咲野人僻�動長者車春郊相贈罷握手重躊躕節序催華發星霜托隱居尙期笙鶴後同訪八公廬

臨川寺與鄠令王念覺夜坐

多君省春野逢我遇仙宮共宿臨川寺徘徊及夜中弦歌興漢邑恭儉卽邠風更聽憂時論何慚砥桂功

至張氏園庒

仲春今日盡吾駕始旋東共坐名園下身疑金穀中柳絲嬌欲墜花片落猶紅淺酌非吾意煩君念欝蔥

終南路氏少憩【馬刻未收】

不到幽人捨匆匆又五年檻花交砌密園果出墻懸夾路皆淸蔭堂階過碧泉微風沾客坐吟望興翛然

再用渼陂韻答希夫

羨天下士猶戀碧山遊盛世湏湏英物明珠肯暗投秋風桑柘裏晴日鳳凰樓語及箕裘事生兒巳食牛

是日將晡東谷方致問於予尋得延孫來報病且亟矣亟趨胗視則東谷巳矣追惟初戲變成瞬息九歲孤孫萬年長計舉目痛心路人不堪況此骨肉口占短章以識孤痛

方爲一咲謔遽作百年歸孫子孤猶稚宗親遠更微重淵無返日兩地有音輝遺我關心淚淋漓若可揮

靈寶逢劉飬和

君向甘泉去逢予滯虢州再來�一見爲別巳多秋回紇馴終易邊關計可憂屯田見餘論試以達宸旒

靈寶哭楊守象

楊生風雅士愛我必忘年不意修文去空餘秋水篇靈光還五嶽寶劍掛重泉埋玉秦山下予來獨泫然

同徐文華南汝澄夜集

旅邸遇諸賢靑尊開夕筵徒歌雙調曲那復廣陵弦潦倒嗟予蹇風雲望汝騫平生極幽意誰爲老夫傳

栗爲許邀萬柳莊集夜坐率爾有懷

汝向名園去佳遊興若何柳溪湏對月花塢且停歌不寐杯空寫微吟思轉多老來心數歹徙倚立庭柯

靈寶客邸逢愼之

客滯燕臺久春深始到家異鄕驚見汝歸思渺無涯但酌弘農酒休言杜曲花我來應首夏知剩幾枝斜

柳溪

坐君柳溪上日暮杳忘歸春色連芳艸曦光轉翠微喚魚罾尺鯉命酒上層磯乳燕亭陰過雙雙拂客衣

畱別象賢

每恨經年別因成彌月畱喜看文思好直向古人求健鴞乘秋奮明珠待價投洛中多俊士惟子出羣儔

陌底別徐伯傅

君欲山東去將行復送予通宵談栢底傾蓋意誰如汝固雲霄士予空潦倒儒秋來若騰踏早寄老夫書

贈徳章

今日辭君去何時復見君柳條皆弄色池水亦生文貧賤丈夫事聲名今夕聞王官有佳勝泉石共君分

重至沜東同仲木作

湋上天將夕臨風興不休飄颻飛絮雪滌蕩失春愁細浪窺魚躍殘枝信蝶遊靑尊常綠水吾欲遂窮流

其二胡牀柳下坐就水得淸陰拂霧看山鳥乘風鳴素琴人閒心自寂花落景知深童子傳鮮鯉遙遙過竹林

盩厔別仲木

君向終南去予當遂北歸名山不謝客風雨動相違握手情空劇看花興巳非思君何處急明月下春扉

簡見山方伯

不見楊夫子悠悠巳十年仍因兒女事更會虢公川素節秦雍誦髙名宇宙懸不堪明日去握手重淒然

元日於奉天謁邃庵先生

旌節三邊至風霜萬里勞犁庭報明主卻步是人豪京口停歸楫承明卸錦袍平生只如此深足慰時髦

二日醴泉道中

曉發醴泉道依依瞻九嵕古人巳陳迹謾興想休風帝業紅塵盡皇圖紫電空勞勞亦何事咲爾萬夫雄

於醴泉再別邃翁

義分詎云盡嚴程難久畱世人皆縷縷夫子獨休休海自兒童日承顏今白頭願將百年意早赴五湖秋

自王官谷晚至延祚寺呈謝劉二君子

香梵予來晚沿溪歷漸深祗林余夕照碧殿俯春陰啼鳥催幽寺落花淨客心猶憐函谷月不傍老夫吟

於延祚寺曉望五老峯同方山龍谷作

旭日香臺靜依稀見遠峯蒼煙迷度鳥深澗抱寒松小華名空誦方山賞詎逢雲間聽笙鶴荏荏遠塵蹤

五星湖同謝劉二公泛舟

昔懷云夢澤今泛五星湖萬艇林稍入雙魚水際呼榜歌喧遠�山色倒懸圖卽此歡無極何湏載玉壼

寄題中尉南溪

中尉文皇裔南溪近竹居琴書隨舞鶴楡柳夾巾車觸雨金波迎蟾玉蝀舒平生愛幽思對此謝躊躇

靜林寺別張秋官康甫張侍禦運夫

我怯春餘熱君猶送我行湖光回白鷺節候入朱明小徑風沙合層臺煙霧橫遙看靜林寺若可學無生

靜林寺別黃舉人時遂

寧親過大郡開秩見閒情頗好老夫僻誰憐仲子名雲霄看寶玦文彩咲長庚屈指春闈是懸聽萬里鳴

微雨獨坐憶徳充

雨中無客至獨坐試微吟忽見桃花發不知春事深夭紅浮綺席佳气轉芳林明口同沽酒長歌眺碧岑

春暮同捨弟徳充徳一邀邦獻通州季醇朕吉季鄰三進士及齊人天爵同遊何秀才凝之園林

追遊忽春暮歡賞得名園喜與英豪集猶欣花卉蕃歌兒嬌送曲野客醉看原似此林亭勝何湏羨鹿門

其二絲竹聲如沸淸冷酒若泉緫能拚爛醉猶恐負韶年幕燕靑蘿細窺魚碧荇圓竹邊雙伎出迆﹖﹖裏似遊仙

徳充邀諸君洎予宴集北園作

復過此林飲那知入夏初小籬梅間柳曲徑水通渠竹裏移歌扇崦西下鹿車徘徊天欲暮握手重躊躇

其二老境宜林麓晴川飲興饒玉桃擎鳳斝紅拂度鸞簫嘉樹濃陰合崇嵐細靄飄謾看花下客雙鬢各蕭蕭

其三翡翠林坳度黃鸝巘外啼吾生非落寞佳節每攀躋興劇呼童舞賓來聽馬嘶滸西春酒熟明日更提攜

再過何園

頻遊非殢酒良覿自難常老境嗟還健佳期幸莫忘川原余夕照亭榭尙春芳願盡今宵興休孤明月光

聞徳充在北莊詩以問之

今日聞君駕棲遲向北庒我來思問訊何得共徜徉結屋依巖好栽花入夏芳落成煩及早吾欲載長房

贈李煉師

子有靑萍劍寒光逼鬥牛頗嗔相見晚仍喜坐談優欲令無勾漏探奇得祕丘他時遊五嶽笙鶴任淹畱

寄王煉師

六載空相憶三秋尙未逢還丹應巳熟云舄竟難從近識壼丘訣慚非元放容不堪塵事役軀骨日龍鐘

聞望之來

候吏傳書至殷懃望使車好懷知共遣豪飲近何如細雨沾徵旆髙風憶上書怪來瑞雪气先到尹君除

江景

昔經涑湖水今憶武昌遊萬艇雲中下三江天際流漁歌蓮葉浦鴈度夕陽樓應咲浮名客勞勞何日休

二十七日邀諸公賞花呈姜明府

昨日牡丹發殷懃遲客看未嫌村酒濁端恐檻花殘云濕鶯聲澀風髙鶴背寒仙鳧知欲下徙倚立層巒

沜東亭子間坐

前日淸明雨予來坐小亭煙雲千嶂合楊柳滿川靑欲賦無明輩聞歌有醁醽角巾經濕墮轉見意娉婷

其二掃地坐芳艸闌斑如錦茵況有靑蓮幕偏宜烏角巾經綸辭壯志萋菲得閒身不作酕醄飲桃花亦咲人

滸西雨中夜歸

客醉滸西酒夜歸風雨來翠蛾愁不放駑馬跌仍回經濕花逾好當檐霽忽開可憐前夜月綽約爲誰哉

三宴世爵堂

春遊莫辭倦燕坐有芳尊且共徐斟酌因之聞討論月華低入座星斗燦當門語及先人事何能陳渥恩

經橫渠綠野亭

祠廟松杉占空梁落日寒我來瞻閟像若可障狂瀾世道思周禮王風惜考盤斯文如未喪述作爲君看

贈惠逸人子新

昔遇太微子謂君吟思淸芙蓉出秋水沆瀣浥金莖旣覽旅懷作益憐時輩名予將宅正屋挈汝囓雲英

三月四日自家抵湯泉宿山亭作

夜壑奏奇響客居非寂寥曉窓浮曙色淑气正春朝放志非巢許安時托舜堯西崦望樵采彷佛在雲霄

湯泉亭子小坐

山雨幸初霽微風猶峭寒峯髙常帶雪湍殺不成瀾野鹿含芝過山雞隔竹看碧桃多半落若可柰春殘

巗峒

巗峒昔年好亭亭嘉樹圍春風惟艸綠幽徑帶殘暉卜築心逾切遊遨願不違微吟天欲暮幽感逐雲飛

直空寺

拂霧尋山寺籃輿上轉輕曉云生石細旭日映巖明梵磬遙空出天花夾路迎何湏似摩誥方是學無生

石上獨歸

石上看山坐興來仍自吟落花知客意故與報春深尙有艸堂酒慚無鄭谷音聊得拚一醉和月臥雲林

步月

翠巖微雨後月色轉堪憐映水光逾白當�魄未圓步檐歌窈窕倚杖問嬋娟若肯分靈藥予將待石邊

壽野田侍郎

名以三朝重身由小豎歸窮通隨倚伏屈仰轉光輝仙醴浮金盎天香落壽闈九華聞巳熟莫跨彩鵉飛

寄彭將軍西寧守修椷也兄弟列鎭�有將�

聞道西寧帥新來節鎭雄琱弓射胡月宛馬憶秋�自�天山靜誰希漢將功九重有徵詔應下���

辛卯正月過滸西趙秀才同兩甥�

不到巳十月新春欣一來小亭梅欲拆深院酒初醅咲我空遲莫嗟卿數往回可能復乘興同眺水西臺

過長安懷太微云往少陵原庒種麥

苦意與誰道蕭條空復東長途無暇日華發畏秋風過雨看山迥乘霖播麥同重陽回首是畱醉待山公

簡閻華州

雨霽山逾翠聞君遊華峯佳期吾屢失逸興子還醲尙待明春約同扶九節筇直教淩絕頂細玩玉芙蓉

壬辰三月一日步過滸西看花

又是花開日予來愜所思芳香渾似昔妖艷未分蕤滿酌何湏舞微吟尙有詩春光如愛客暫待最髙枝

朱侍禦兩崖山房

侍禦神仙客山房傍石開乾坤浮爽气日月翼層臺每見經時疏因知絕世才從來治安略原不在塵埃

贈相士戴鵠

君豈九齡後翩然幽思多衰殘吾巳久骨相法如何果有徐卿兆當欽杜甫歌東歸逢蔡老爲語未蹉跎

十一宅宴七夕

不與竹林宴今垂十四年早時聞攺郡計日可遊川羙酒喜初熟佳期恨屢遷雨餘新月好先醉緒風前

寄熊子修

獻子中州彥才名世不如左遷得吾郡上論有公交車康濟原初志文章亦緒餘憫予垂老日數到問兒書

贈陳際豊

昔年遊涑渚聞子在河東恨不承髙論徒令挹下風吏因趨蜀定才用濟邊工珍重行西隴人方覿晉公

王季鄰瀕行阻雨喜而賦比

嘉客淩晨去秋霖故故畱昊天如有意个老復何憂安恨暌違久無能繾綣遊看云歡欲倒喚婦具盤羞

寄語和之

偶遇淸溪子因知達士心雙魚勞問訊千里欲追尋秋水澄湘澤春風發鄧林何能坐塩海令我識知音

季鄰行有感

自別溫恭士年來入夢頻淸秋承過訪白日覩陽春秋雨畱歡洽通宵藉討論相親復欲去耿耿倍傷神

寄翟石門

今日汧陽發知當宿鳳翔中秋亦何幸同子浥淸光巘外來旌節雲間下鳳凰白頭疏曠久徙倚望原岡

華州贈龍坡太守

豈弟知名久東來始見君相逢承至論合我浥淸芬浩翰長河水崢嶸華嶽雲丈夫生盛世及早勒鴻勛

送陳益瑞

朔風吹漆水送子返潯陽詎以離尊薄能紓別意長江天澄霽雪衡浦下輕霜珍重風雲事重爲吾道光

九月二十一日徳淸祭唐山先塋

先徳名關內諸孫媿發祥松楸聊守護亨獻托羔﹖火墻三載二千石十年一瓣香昂昂喜若弟足以見流芳

奉天別�石司寇

臘日暖如春君歸謁紫宸一尊奉天酒千古五陵人劍佩勤邊遠風雲入夢新明時逢聖主令世浥淸塵

寄壽邢母【馬未收】

近日觀風使賢郎獨擅名熊丸勤昔教鳳誥逖令聲八袠慈闈福三時令子情瑤池靈藥下可上百年榮

九日

九日生幽思令予頓夙興呼童開菊酒掃徑待云朋名苑茱萸會佳園桑梓情瓜畦抱亭子落落愧東�

候湘崖過艸堂

不見湘崖久相思空自深何時同咲語老去惜知音旣有長房訣休爭漁父吟佳期應早晚掃石俟松陰

出門

出門春色好滿目是娉婷桃柳川原合煙霞巖谷平無朋空載酒有興謾徵聲卻咲劉夫子勞勞惟釀名

寄菊東寧相國

相國三巴老風流欲見難隴云空萬里蜀道隔重關服食嗟予晚刀圭羨子安何時慰幽獨天際有靑鸞

答徳充

巖際見桃花欣予樂事賒佳期誰易得逸興我當誇不作連朝醉應畱後日嗟惠連識吾意揮翰發天葩

【五言排律】十四日得捨弟消息云七月念四日巳起聞浚川將至贈南汝登十七日遣懷奉壽東原老先生寄仲木寄佩玉送王伯聲長安別云夢侍禦

五言排律

十四日得捨弟消息云七月念四日巳起

此日嘉州使傳聲謂汝來逍遙將兩月凝望倏千回浪指寧羗信空營駐馬杯咲言今始得懷抱遠同開李願非幽士岑參本絕才月明巫峽賦端合爲君裁

聞浚川將至

忽遇皇華使知君巳過關來年愁正劇徹夜飲湏拚聖主思君實蒼生望謝安彜倫惇更好時口逝宜看早畢風雲事同君玩九丹

贈南汝登

我昔登科日尊翁巳位郎衣冠趍紫極光彩動文昌一別星霜屢相過意緒妨鳳毛今見汝龍種故能彊抱藝何憂晚藏修久自償楊公原識項季沆亦稱王努力風雲事重畱三輔光

十七日遣懷

春堂賓客散獨坐意俱遲據榻悲生事支頤慰所思插梯猶有實種桂卻無枝辛苦垂華發乖方見此兒緫非橋梓意詎省蓼莪詩積善綿餘力徵天昧所期調停仍取崇咲語動成疑教育師先避將迎客詎隨念惟齠齔日不少腹心時一自殯親逝經年習間離乘除湏有數傲蕩願如斯陶令空咨儼尹公當愧奇因緣知巳定懊惱亦何爲身外皆餘事燈前莫太癡傷恩不吾忍咨性信渠之但取杯中物從容詠此辭

奉壽東原老先生

間气扶鴻化昌時得巨儒我師關輔彥髙義古今逾執禮欽程伯言文陋董狐數奇場屋蹇道在性情俱未薄常州幕何慚楚澤虞居貧余豈弟望重極摳趨桃李乘春徧芝蘭接歲殊素心原不染櫝玉詎求沽遲日明仙館靈光拂壽圖願飡千載藥與世作規模

寄仲木

不見呂夫子三秋倍惘然陶潛杯揔廢徐孺榻空懸景邁音逾滯情幽帛未傳曩聞停藥褁今覩富詩篇賈誼哀湘水楊雄上太玄羣趍方緬緬孤操益蠲蠲道以無思泰才因倚俗偏聖狂同偃蹇條貫異純全中尉歸何早司空晤不延憐君滯江國何日是歸年

寄佩玉

與子長安別因知靜者心觀風報明主聲價重南金愧我疏慵客而多空谷音看云尋碧艸習靜臥蒼林竟欲徵王燦予當詣漢陰

送王伯聲

凋敝關河劇調亭得異才澤方潛被物官巳倏登臺三楚陽春至中天正气開旬宣歸旦﹖翰墨陋鄒枚不及臨期餞空思轉節回範公終去蜀謝傅待遷臺聖主元元慮微公孰慰哉

長安別云夢侍禦

我東遊華山逢子長安陌喜見楊柳靑共坐搴芳碧桑落出名家斟酌渺今昔道合蔑二難情親欲千石夕煙生遠林前旌指玄壁握手難久畱知君有佳適明年報天子再訂仙掌席

【六言】與欹湖子過龍潭小坐西望見東穀子方從坡道馳下北山庭內望月零口西堡望見驪山普緣觀眺次仲默

六言

與欹湖子過龍潭小坐西望見東穀子方從坡道馳下

幸覩龍潭新漲卽看驄馬西來佳地豈宜獨賞好懷今擬同開歲月去如流駃登臨何似含杯若待辛夷花發應憐飛舄難回

北山庭內望月

倚仗獨看朙月傳杯並拂瑤箏檻底風光如畫階前咲語忽驚別院晚梅將發天涯芳艸初生往古豪華如幻方來歲月休輕

其二昔宦同朝禦凡今歸共隱雲山人海繁華易歇虞淵斜日難扳幸覩新來俱健更乘莫節微閒一咲宛非前度石壼聊慰衰顏

零口西堡望見驪山

行次零口西堡原�忽見驪山赤日黃塵天際蒼山碧樹雲間春暮芳花未覩雨餘濁浪猶潺太息獨思往事微吟且慰衰顏

普緣觀眺次仲默

地僻柳條初綻春深山桃未花艸房凹口雲散蕎麥山頭日斜傍壑數椽僧捨隔溪三老人家龍窟千尋俱水蒼煙四望無涯

【卷之六】七言律詩

【七言律詩】送張惟賢姚安太守兼問訊良卿宗兄寄宗文喜劉郎見過寄李承裕二首寄李孟弼獨坐秋意聞王大敬夫將至喜而有作行次渭原裏遇雨九日晡聞禹學將至喜而有作答蔡承之見贈之作十六夜有云翳薄月尋復開霽送劉伯正中式西歸過太微旅捨作龍潭對月玉女洞從仙遊行入黑水谷五里艸房凹作華州張子梅花亭小酌寄東三希稷答太微病中見懷之作畱別太微送馬公濟送張汝賢江頭答用昭徳光悼於鵬亡妻雨中東王二拱之十六夜次韻憶昔破悶二月十二日喜雨涇西村見野老邀食過渭川艸堂看山小堂同聶別駕東之小集薦福寺答隆吉汝公孟獨三君子宴集薦福寺將發值欹湖太微二子來餞駝峯絕頂眺望第一關次聯句韻上邃庵先生望希夷峽華州臥病贈東四侍禦二首夜抵鄠縣趙使君後堂同東谷太微大華諸君子集長安早發懷欹湖答希宋侍禦雨中見懷樓觀二首九日同東侍禦閻華州支倅於石橋郵亭集郭侍禦於��潭宴王侍禦同東侍禦集靈寶渡河答餞送諸公二十一日與吳二小集聞渼陂有人煉服食贈李際亨二十一日盜樊紳攻幹州太守趙公以射退之喜而有作雨中獨坐激南川過東堂小酌贈上玉北上入選除夜送王興平還登封十四日渭源道中憶北山別唐虞佐送王郎中還三河寄幸庵寄壽李南庒尙書庒上獨坐有作三月初九日過滸西看牡丹西園眺望初八日候諸公不至同岐東南川於滸西賞花各賦七言律二首沜東宴集值風雷大作彭麓山房答太微見候奉天逢錦夫望之汝公三君子中秋作十月五日作山中見月郿縣羅丞聞予在湯泉躍馬見訪詩以酬之此日遲用之東歸寄蔡承之答張太微送徐友寄孫岐山滸西道中見落花示同遊三子贈行邊使贈西溪試筆

對山集卷之六

七言律詩

送張惟賢姚安太守兼問訊良卿宗兄

三十年前自識君通家兩世浥餘芬君行滇水路非遠我望西山晝巳曛離席陽關休更唱汗靑循吏早應聞姚安爲報思歸者不必長歌日暮云

寄宗文【以上二首馬刻未收】

憶昔聯鏕趣紫宸月寒鵣鵲有三春風雲偶足簪纓數閒散同歸萋菲身在我豈能當益友於君今更屬天親終期努力詢斯世眼底雌黃何足論

喜劉郎見過【馬未收】

仲春一見今復秋君行猶欲到河州白魚拂浪有時了紅葉侵階無日休嗟予狂飲近方劇柰爾歸期更百憂弘羊卜式非才子鼠竊狐奔絕不羞

寄李承裕二首

諸葛辛勤無了日三邊凋獘欲何之頃聞洗滌皆殊昔頗謂驍騰或在玆社稷有靈終伏虜英雄當事必匡時金滕玉櫝𨿽人意婦織夫耕獨我思三春數枉故人書去使虛無報徳疏幸有輶車堪問訊誰能感事不躊躕西亭素壁愁經眼此日安危切跂予待得升平十年後東岡休負艸堂居

寄李孟弼

憶昔交遊子最親如今蕭瑟有誰鄰尺書未盡腸千折一別那堪歲十春用捨豈關豪傑事雌黃何必小兒嗔卽看皓齒淸歌者可是金閨王署人

獨坐

梓裏逍遙又一年風光何處不堪憐鳴禽應谷聲逾碎露菊侵階影自圓無病有時看碧水多情終日臥蒼煙斜陽牧笛從吾意漉酒呼鄰興渺然

秋意

此日秋風絕可人年時炎溽尙傷神且看曉色淸如洗轉覺寒光翠欲嚬松下有時雙鶴舞溪邊無數白鷗馴便湏酌酒酬心事莫謾支吾愧此辰

聞王大敬夫將至喜而有作

城頭日落雲气開偶聞故人騎馬來論心酌酒還今夕漫興看山定幾回身事悠悠兩如此岐路茫茫何必哀我巳長歌太白峽嘆爾經邦濟世才

行次渭原裏遇雨

日中行次渭原裏細雨斜風故故來幸未全迷太白峽何愁不吟空翠臺舟人蕩槳順流急估客衝泥怯淖回咫尺終南休造次魚龍窟穴莫深猜

九日晡聞禹學將至喜而有作

故人遠自山東至野老歡開堂上尊便擬通宵同劇飲何妨倚坐出髙論休嗟胡馬充邊塞且看番兵刼近村眼底紛紛豺虎亂思君不見欲消魂逢歡卻論公家事此意蕭條欲語稀五世尙能酬慱浪此生何敢忘�惟英雄屈指惟公是豪爽於人似我非明日欲行行更好邊�無數望旌旗

答蔡承之見贈之作【馬未收】

故化淸晨來叩廬野八尙作深巖居握手掃地坐相語憶昔交遊俱不如情眞喚殢饌雞黍道厚撫躬慚緒餘多病尋常少筋力感慨直欲淩空虛

十六夜有云翳薄月尋復開霽【馬未收】

昨日見月賞不及今夜月來云亦開巳促新詞翻楚調卻疑淸影落陽臺冰輪果愜詩人意玉杯當酬白雪才新病欲瘳仍諱飲不勝髙興謾含杯

送劉伯正中式西歸【馬未收】

抱藝棲遲二十年關西豪傑未能先髙才豈老龍蛇窟健翮今逄鵰鶚天側席早紓明主意看花誰羨孟生篇河山正气渾蕭瑟前輩風流冀爾傳

過太微旅捨作【馬未收】

客裏相過不厭頻西家沽酒亦宜唇和風但使層冰盡明月還能巧趁人多病巳聞收藥褁閒愁那許入芳春從來富貴非吾事爾後林巒共汝身

龍潭對月【東谷王子號愛山永壽王號馬未收】

使君鼓吹靜無嘩水部風流更可誇邀月未傾東谷酒隔巖先放愛山花龍宮自與淸輝接寶殿深愁落影遮相對獨憐相賞後峯陰遙下野人家

玉女洞

當年鶴背誰同去此洞空畱玉女名勝迹我來徒極目髙峯云去正含情千秋不攺龍潭色午夜猶聞玉佩聲惆悵夕陽歸去晚滿溪春浪欝琮琤

從仙遊行入黑水谷五里艸房凹作

谷口尋源入漸深回巒相接晝陰陰嶼禽掠水應愁下野鶴穿雲太不禁暝接艸房煙漠漠樹當巖��森森重遊始得名山趣老去翻慚少日心

華州張子梅花亭小酌

梅花亭上午陰涼芍藥欄邊春晝長霧鬢雲鬟何處女羅衣金鈿坐來香嬌歌欲遣行雲主妙舞空疑乳燕狂咲殺西溪能愛客滿缸常釀欝金漿羸馬東趨少華山小亭低構白雲間苕溪日上人猶醉碧樹鶯啼鳥自閒漫興詩成天欲日﹖暑壯遊心老鬢仍斑東峯聞有登臨客渺渺仙蹤若可攀

寄東三希稷【馬未收】

聞君習靜寧山寺煙樹迷蒙何處尋我欲題詩相問訊媿無羽翰愜登臨三冬不負雲霄意一捷應酬鵰鶚心巳見斗邊橫紫气坐聽天上降臚音

答太微病中見懷之作【馬未收】

華嶽逶迆余眺深少陵吟弄爾何心芳春臥病任相誚赤口惱人誰復禁刀圭未就故偃蹇賢哲違時空陸沈落花飛絮幾能對徒使夢魂遊北林

畱別太微

飬生無狀病經旬藥裏緣君更有身明日西歸休恨別他時相見卻驚人嵇康徒作形神論魏野終非翰墨臣早晚南山雲气發請君天際望綸巾

送馬公濟

此日西堂感汝來前年曾憶入金臺相逢不醉有何事癡懶得君當見裁隴右幾人堪屈指寰中多難必殊才春風躍馬休乘興早向龍荒靖虎豺

送張汝賢【馬未收】

山居久謝風雲使今日西堂爲子開三百同年誰更好八千滇水幾時來循良作郡紓民力落魄逢人愛酒杯靑鏡霜髭吾亦老驪歌汀柳不勝哀

江頭【馬未收】

江頭橫槊任羣凶過臘經春未息蹤秪以官輸相逼迫豈能比屋自從容尙憂巴蜀仍多事莫倚秦雍足利鋒聞道軍衙更節鎭東方黎庶益洶洶

答用昭徳光

年來惟與白鷗羣春暮誰知兩見君幸有靑尊湏縱飲況當明月更論文山房迆﹖﹖裏濃花發艸閣迂回野徑分長句短吟俱大雅朱輪華轂正浮雲

悼於鵬亡妻

素心不逐彩雲飛香夢空將翠簟違白紼定裁天上曲靑鸞應伴月中歸此時洛賦悲羅襪何日湘弦拂蕙幃荒艸孤墳埋玉處夕陽西望苦依依

雨中東王二拱之

暑天不雨秋天雨禾黍才蘇生意傷百室嗷嗷爨薪絕千壑洶洶波濤狂龍帥自欲乘雲气眞宰何時見日光問訊西臺王給事可能簫散賦滄浪積雨巳增居者憂客心當此若爲愁中宵滴瀝何須爾累日淹畱豈自由獨有酒杯堪漫興況無公事惱淸遊行當跨蹇攜家且莫驚秋憶釣舟

十六夜次韻

不見淸輝又來年人生能得幾回圓登樓漫落千山雨憶第空瞻萬里天欲遣倦懷湏貰酒爲酬佳節彊登筵亦知潦倒爲吾事燭影歌聲入夜偏

憶昔

憶昔承明侍從朝先皇端拱似神堯萬家簫皷傳雙闕三殿風雲護九韶劍佩緩帰靑瑣夕蠻夷通欵越裳遙可憐湖上龍飛後人事官曹漸寂寥

破悶

前年置酒陟唐山兄弟歡齊季父間萬頃睛原饒極目雙川秋色競開顏於令逶﹖﹖裏仍多故何日逍遙得彎攀積雨轉狂懷轉惡徘徊空望白雲關

二月十二日喜雨

經春無雨亂葨憂入社看云銷客愁織貢己悲秦父老調停爭望漢王侯西疇沾足殊天意上苑逍遙洽帝遊聞道長卿能作賦應將黍稌頌成周

涇西村見野老邀食

野老支筇咲問予桃花飛處卽吾廬尙思漉酒呼村妓可暫偸閒駐小車指點杯盤無別饌坐談筐篋直農書雙顴豁磊衣衫古爾雅安閒我不如

過渭川艸堂

渭川艸堂淸渭濱無數好花開暮春小牎不受風雨逼爛醉豈憂兒女嗔數椽自可藉疏豁百畝誰曾辭賤貧憑君分我萬竿竹令我因以東卜鄰

看山小堂同聶別駕東之小集

去年首夏及君歡今日春深興木闌瀟灑自宜稱吏隱奔馳何必戴儒冠詩篇老去因情得花鳥新來隱霧看多少舊遊俱不見相逢一咲古來難

薦福寺答隆吉汝公孟獨三君子宴集

東歸暫宿支公捨感汝翩然問我�小坐杯盤隨意出祗林風物爲予開彈棊久浥三君興欲賦深慚兩謝才寶塔憑君淩絕頂試將空闊望蓬萊

薦福寺將發值欹湖太微二子來餞

禪堂晨起惜淸幽野客西歸興不休兩妙過予應恨別來年同此足消憂林花掩映香臺落旭景霏微寶殿浮自古城南名勝地何時極意徧追遊

駝峯絕頂眺望【在岐山】

駝峯孤眺欝山﹖差峩自覺西來樂事多千折咲看洪水細雙巖不見白雲過周公禮樂空遺廟謝傳風流有浩歌太白南瞻眞咫尺關中佳气近如何

第一關次聯句韻上邃庵先生

拂曙披云到此關喜隨綦履望名山芙蓉半出靑天外沆瀣中分白石間定有神功扶帝力豈湏靈藥駐衰顏攀虆未覺尋行倦細和新詩及暮還

望希夷峽

名山佳气欝嵯峨望裏風煙暗薜蘿萬疊春開靑錦障一淙晴下白雲窩空將�觧傳茫昧自覺天工厭琢磨夫子若無驢背咲陳橋誰識大風謌

華州臥病贈東四侍禦【二首】

功成莫羨五湖遊河華山川巳自優但使孤懷無染著不妨薄俗咲淹畱相如苦被文園病子晉今開笙鶴樓三徑月移花影下歌聲猶伴彩雲流小屋妝成貯越娃風流那許外人誇要將底事歸風馬故采新聲托歲華白社追遊東谷在靑春尊俎北山賒明朝更欲西歸去握手相看及暮笳

夜抵鄠縣

城頭擊柝巳深更烏鵲不飛河漢明入門有礙意艸艸空室無那虫薨薨郎官愛客意徒閒野老見兒歡自生碧山學士擁燈至握手相談雞亂鳴

趙使君後堂同東谷太微大華諸君子集

使君愛客宴閒堂客醉歌狂殊未央自以咲言偕四俊虛疑時序到重陽炎天過雨先銷暑羙酒當筵豈論觴旦日東徵更疏闊贈予何惜遠遊章羣公相見亦憂時事勢推移卻未知豈有明王崇侈好總緣中使辱恩私典刑具在公平法臺諫何勞激烈辭掎塵漫思忠獻議英雄當事蓋如斯

長安早發懷欹湖【馬未收】

旣玉長安不見君風流徒頌沈休文誰知兒女事粗了復有艱虞乘所聞酷暑未憂中道熱涼陰空望北山云可能公子開肙滴謾醉東池到夕曛

答希宋侍禦雨中見懷

空堂雷雨送微寒愛汝修修竹萬竿安得雲霄乘羽翼一過臺榭重遊觀園英帶濕皆凝碧檣杮湏秋始放丹我巳炎蒸愁作客君應迆邐卜新歡

樓觀【二首】

仙家樓觀俯層岑春色逶迆萬木陰檻外歌聲初迆邐寰中人事幾銷沈誰將玉醴傳金碗日欲浮生憩此林本是無心名利客悔發華到如今危樓迥對一峯孤哀壑平連萬頃蕪摩詰畫圖空掩映伯陽道徳豈虛無方西澗谷漢馳道直北河山周故都風土不殊人事異誰將綿瓞問司徒

九日同東侍禦閻華州支倅於石橋郵亭集

九日西歸與欲飛黃花著眼尙依稀何湏載酒臨沮水始是登髙賦翠微落帽風流慚孟史插萸詞翰咲玄暉請看握手同歡處北�南鴻喜莫違年時載酒沜東遊喜對天親樂事優此日書空愁裏過卻因佳節壯心休孤云不染兼葭�芳艸還思鸚鵡洲老景蕭條�涕淚非於宋玉欲悲秋

郭侍禦於��潭宴王侍禦同東侍禦集

龍池面面逐山閣�興張筵列翠臺魚艇杳隨靑靄去靈波巧趁暖風回虛將倒景尋幽磴謾倚微醺坐石苔燈火不妨深夜下唱酬今見郢中才

靈寶渡河答餞送諸公

諸公愛我意無盡送我河梁春未深桃花半拆柳垂綠蒼巘乍晴鶯王﹖大音野人本性在山水節物何心思詠後會定於小春是誰擬畫圖開竹林

二十一日與吳二小集【馬未收】

二十年前曾賴君病軀愁思不堪云何當一別攪俱老再涉多虞事豈聞樽酒西堂歌舊曲藍輿東沜坐微醺明朝我欲華山去渭水迢迢接暮云

聞渼陂有人煉服食【馬未收】

君家仙骨本天成復向丹臺煉石英媿我未聞黃液論嗟君巳伴白雲行名山自與蓬萊近朽質終如艸木榮從此願隨雞犬去絕勝滄海問方平

贈李際亨【馬未收】

君是吾家骨肉親裔同曾室太夫人云仍又見傳家慶嗣續欣能托汝身微省才名誇昨日上林佳气待新春丁寧寄語尊翁道洛捨從今賞更新

二十一日盜樊紳攻幹州太守趙公以射退之喜而有作【馬未收】

孽子攻城气巳驕使君節制獨逍遙敢言大郡無戎馬那識明威速電飊人爨釜魚終自爛侵階爝火詎難消十年早擬涇川事自是羣公惜動

雨中獨坐激南川過東堂小酌

此雨霏霏似去年西疇平望水如川虛堂徹夜檐花瀑霄漢何時桂影縣巳屬琴樽同繾綣好﹖﹖棄詩賦共畱連朝來更有新成曲請過東堂被管弦

贈上玉北上入選

三十年來伐木情文章空自有時名同懷舉世羞王子服義誰人似鮑生風雪灞橋燕市遠塵沙梁苑宦情輕男兒忠孝湏兼盡近日蒸黎憶老成

除夜

歲暮開樽對竹扉暖風吹座亦微微卻看稚子婆娑態不用韋娘裊娜衣海上靈丹消息近天涯朋輩信音稀獨憐彭麓山陰叟濁酒酣歌興不違

送王興平還登封【馬未收】

四載關西一日行丈夫爭肯滯冠纓名山爲喜英雄客佳興堪隨鷗鷺盟囊裏詩篇歸更有人間功罰久方明看君骨似旌陽叟仙藉當添王始平君才淸絕世誰知豈獨書懷幾字詩嫉惡直教羣枉泣發姦寧忌相公疑要將小邑存周禮故惜長江著漏卮位極三公亦湏去嘆君心事不曾移

十四日渭源道中憶北山【馬未收】

初度年年在汝家今年車馬滯天涯那知渭北風兼雨巳負樽前人似花淸酒且同蘇季酌好詩誰向老夫誇西瞻恨不生雙翼何日相將醉月華

別唐虞佐【馬未收】

關輔相逢忽五年抗顏臺席羨君賢綱常獨切斯文寄光範爭同北斗懸使節東移春正永髙驂西望意空傳民窮吏隱湏心力尙欲重來靖漢邊

送王郎中還三河

二十年餘始見君人生聚散卽浮雲知君巳結煙霞侶咲我方同麋鹿羣海上無勞尋祕訣囊中先自有靈文長亭且盡尊前酒笙鶴還期月下聞

寄幸庵

不見彭翁今十年北風南鴈意淒然勛庸促似邯鄲夢嘯傲何如王屋天有約幾時遊五嶽無憂終日醉三川塤箎處處知行樂雜紀丹丘乘興編

寄壽李南庒尙書

二十年來間別深白雲空望太行陰銀臺誰識尙書履汾曲今成翰墨林此日三陽開壽節何時尊酒並閒吟溫公洛社流傳遠不及南庒笙鶴音

庒上獨坐有作

山中結屋俯崖陰種樹栽花旋作林豈有佳遊供客興但將芳艸豁吾襟篇章未領宣城訣雲雨都非洛浦心百斛黃粳一杯酒微醺終日坐長吟

三月初九日過滸西看牡丹

今日滸西開牡丹攜兒漉酒坐相看穠花自識春風好接葉休爲夜雨殘深夜紫泥巢翡翠層樓朱檻宿鵷鸞衰容任遣韶華逼幽抱常教酩酊寬年年髙宴賞花天明日花開賞更偏昆弟總能吟五字兒童不必報三鱣承顏幸有步兵叔行樂何湏盧女弦巳促行廚烹玉鯉好隨佳節醉瓊筵

西園眺望

五月不來溪上游溪云猶自伴溪流𨿽非給事茱萸沜絕勝郎官鸚鵡洲半頃稻花迷浴鷺萬株垂柳報新秋何當更挈同心者小酌微吟盡自畱

初八日候諸公不至同岐東南川於滸西賞花各賦七言律【二首】

佳辰每作看花燕老去風流亦可憐艸閣於吾非漫興花溪同汝試鳴弦�英且莫交春暮綠醑還期醉月邊千古豪華誰更在請將靑鏡問流年卜築於玆三十春年來忙似宦遊人羞將白髮隨兒戲且向靑山著此身海內賓朋消息斷林間風月酒杯新長吟何必如張翰短酌從他咲李紳

沜東宴集值風雷大作

遲日濃陰裊裊風回溪花柳益巃從彈棊未畢羣公興匣地驚開落照紅萬壑陰陰雷送雨雙厓隱隱鶴鳴空憑欄自欲生吟思一矚煙雲更不窮

彭麓山房答太微見候

君從二曲城西去我向雙厓月下歸夕日煙雲迷遠寺晴天花柳暗春扉嬌鶯過巘娟娟語乳燕衝波故故飛對景相思期痛飲憑君莫自惜羅衣

奉天逢錦夫望之汝公三君子

諸君並是風流客殢酒微歌我不如十載飄零渾一夢百年問訊祗雙魚詩篇尙憶同趨省組綬空憐共直廬白髮靑袍吾獨老媿從楊子問潛虛

中秋作

十年不見中秋月此夜淸光倍可憐便擬開樽拆爛醉何須徙倚待髙天符兒觧字仍�賦个老聞歌更促弦百歲韶華過巳半月教虛對曲欄邊

十月五日作

一放丘園二十年年來筋力益非前敢須學士敷陳疏復廁天官俊乂篇嘯傲巳緣多病易文章杘擬萬人傳方將服食求生事此意遙聞倍赧然

山中見月

深春忽見崦西月自喜開簾遲月光便﹖﹖漱山殽成小酌何湏瑤瑟奏常娘長空且喜澄新霽芳艸那堪送晚香醉臥空齋天欲旦掀髯猶似詠滄浪

郿縣羅丞聞予在湯泉躍馬見訪詩以酬之

聞君習靜求山縣卻愛山翁遠問予山水有奇君信否風雲多態我何如閒居莫著潛夫論齋坐宜看老子書若道齊生是虛語武陵爭得見秦餘

此日【馬未收】

此日山居幽興深朅來終日對芳林非關徵詔疏長孺自是襄陽愛苦吟雨霽晚川煙漠漠月明春塢翠陰陰相將幸有柴桑叟漫興何湏焦尾琴

遲用之東歸【馬未收】

君今習靜返山城咲殺人間浮薄名昨向省堂聞客語因於邸報羨君情平生不染林和靖舉世難容禰正平寄與僕夫歸莫�新詩先訂白頭盟

寄蔡承之

十年不見蔡中郎空辱音書寄艸堂累幅總憂嗣續事百年那慰別離腸還丹有訣無心煉近事多虞祗自傷何日同遊滄海上卻將往事咲荒塘

答張太微【馬未收】

聞君臥病漸能行可是溪山復舊盟我有淸尊邀北海誰堪佳節滯嚴城憑欄倚徙看星鳥匣座威蕤起砌螢此際思君君不見煩將萬物副吾情

送徐友【馬未收】

君赴秦安春正初關山芳樹綠陰疏雲間皷角迎騶馬竹裏旌旗引使車中論祗宜徐幹著扁舟休憶季鷹居邰城半載風流在佇攪徵軺下簡書

寄孫岐山

難兄不愧西臺夫令弟優爲赤縣侯往日名家無杜曲新來文獻有開州中丞巳上旌賢疏百姓空思臥轍畱後去若逢宣室問先將民事報宸旒

滸西道中見落花示同遊三子

不信滸西春巳深落紅驚見滿芳林可憐累月風兼雨那得攜壼賞更吟此度諸君同漫興他時佳節想登臨夕陽似識山翁意亦射蒼原出翠岑

贈行邊使【馬未收】

列鎭迎恩介冑雄赭袍遙映塞云紅武臣敵愾余虓虎聖主憂時起臥龍天上使星臨閫外鬥間紫气照關中長城萬里今增重不數平淮一綫功

贈西溪【馬未收】

不日公交車謁紫宸再聆謦欬恐無因後賢怪底懷先進聖主由來重直臣河嶽淸秋回使節廟堂深計在斯民遼東朔北俱凋獘詎惜驪歌灞水濱

試筆

石室棲遲近十年老人虛擬洞中仙平生畏暑非耽寂老去便幽反類禪霜敓小桃猶有个風翻細艸若生煙襟懷落拓原無爲祗愧當時抱甕賢

【卷之七】五言絕句六言絕句七言絕句

【五言絕句】寄伯循丁丑歲十月一日得伯循書將以是月見訪喜而有作昔往答太微沜東作題畫普緣道士戲太微與宗文夜坐岐山道中四首贈湯貢之渡渭南望可惜吳歌右曲二首寄渼陂子北山庭前竹石各賦一首用昭宅看牡丹山中夜歸嘲希宋出妓畫

別公望孫方伯靑芥白芥畫雜賦符園景物十首驪山�壁間韻畱寄於騰遠少年送別十月奉迎長洲叔泊諸昆賞花值雨不果杏花亭小坐柳下觀棋渡漆二首鳳麓宴集聞笛歸牧別雨山靜齋亭子

對山集卷之七

五言絕句

寄伯循【馬未收】關中多俊乂惟爾獨知名何日辭巖穴朝廷憶賈生

丁丑歲十月一日得伯循書將以是月見訪喜而有作我臥南牎下黃花遺好奇媺人幾時到相思勞寸心菊花方爛熳柳條稍衰歇坐我白雲軒相將弄明月抱靜惱客來獨喜仲容至俱是滄海人安計塵俗事葡萄釀作酒復置琉璃杯共君宛轉歌一日三萬回帶雨入郭門暫宿道傍寺半夜雨逾急恨不向君醉

昔往昔往何悠悠今來亦矯矯綠樹云外多紅顏坐中老

答太微沜東作叫水遠彌潔此沜晴更嘉請君沜上坐看此水中霞君家韋杜曲佳勝定無比夕陽原上來此沜亦堪喜沜東多楊柳枝枝弄新碧不系郎君車常拂處士席木末載酒來君與坐相酌聽彼幽鳥鳴君心樂不樂

題畫長裾澹容與散步蒼松下不是鹿門人何似棲棲者

普緣道士戲太微瀟灑張夫子風流誰可攀雪晴山更好何事欲空還𨿽有故園思其如春水生石門不臨嘯笑殺晉孫卿籃輿下西阪佳勝益舂容泉落蓮花沜雲開玉女峯巳不望君來木末見雙蓋我坐白雲洲哿矣成佳會

與宗文夜坐芳意老逾篤淸談夜不眠與我若裴迪相遇藍田川

岐山道中【四首馬未收】雨過萬木茂天開千嶂靑迎風翻錦蝶拂霧點蜻蜓此日岐山道年時渭水舟輕鷗拂雪浪零露濕云裘想象岐陽裏依稀寶穡堂臨風無一醉何以慰吾狂偃蹇栽修竹巃嵸立假山綠濤浮柳色蒼翠壓朱闌

贈湯貢之【湯號閒雲】閒雲旣無心安能有拘束愧我山林人何時去塵俗

渡渭南望水際孤云合船頭細浪生靑山飛白鷺綠竹囀黃鶯客散太微道人歸黑水西臨流麾短賦卽景試新題

可惜【馬未收】可惜東園花不及西村柳驟當風雨來零落自莫守

吳歌儂如浦中蓮歡如蓮上露不憂朱口晞惟恐狂風妬

右曲二首寄渼陂子少小織流黃裁爲合歡被不得同君著竟如流水逝人生無百年常思千歲事入門同咲顏出門各分異

北山庭前竹石各賦一首看君滿階竹若成千畝陰月來金瑣琗森爽似君心刳石爲巨缸植此一峯秀依依夕陰生彷佛墜懸澑

用昭宅看牡丹此花已盛開我猶醉君酒遙知滸西曲花片大如乎春色年年似衰容日日攺寄與園中花那能不相待我看君家花枝枝各相勝但能對花酌同是看花興

山中夜歸日落萬山暝斷崖人不行籃輿下崇阪依約聽更聲山外嵐云斷中天河漢流月明人影見珠露浥徵裘

嘲希宋出妓筵開不出妓徘徊據空席盧六本傾心何如李太白聯輿過別墅接坐散瑤觴不遣淸歌出空陳俎豆香

畫三仙煉金丹丹光徹天起那知玄牝門不在鑪火裏歸牧夕陽洲悠悠穩跨牛笑看江湖客風浪逐年愁

別公望宵徵雞未鳴遄帰畏將旦感子中夜來飲餞白雲沜君抱循良姿我爲葑菲客相見卽相知徘徊意安歇我向武功去煩子贈微吟知君有幽思愜予芳艸心

孫方伯靑芥白芥畫托根當芳園淩霜益屏翳淸新君自知何湏羨姜桂

【雜賦符園景物十首】梨園杏塢柿曲李溪桃巷林檎葡萄架柳浪蒜陌梅杏竹

梨園破玉迷歸蝶分香藉綠苔曉來吟望處絕勝碧桃開

杏塢看君杏花塢疑在輞川南映日浮丹萼翻風墬綠毿

柿曲未見垂朱實先看發翠螫勍霜齊楚橘和露笑園桃

李溪不是楚苦裏滿溪懸素蕤森疏明月下遮莫許人窺

桃巷春川百樹桃綽約開將半爲問看花人可似玄都觀

林檎巳盡葉間花忽抱枝頭子酸澀君自知淸香亦堪喜

葡萄架綠芚𨿽未折淸陰巳堪想徘徊望東山依依明月上

柳浪匝岸垂金絲翻風漾晴碧夜來南垞歸相看巳盈尺

蒜陌繩樞飯黍初殷懃入君采何事綺羅筵亦伴雕盤醢

梅杏竹季夏苦炎蒸獨愛玉黃子稍著冰壺中蕭爽快人齒

驪山�壁間韻畱寄於騰遠思君不能見空望水西村徒載華山酒憂來獨閉門夜深殘月上寒鑪尙餘炪安得同心人並坐理瑤瑟

少年白馬出靑門香風散原野一笑擲千金枉殺負薪者

送別相逢復相別嘆爾優遊子三月過瀘洲扁舟疾於駛

十月奉迎長洲叔泊諸昆賞花值雨不果已辦花前飲花神豈避人欲將花盡發故著雨畱人名花開雨後香色更堪憐明日攜壼去應成六一篇

杏花亭小坐我愛千畝杏逶迆圍小亭浮雲日夕靜疊入萬峯靑

柳下觀棋塌地坐彈棊注酒莓苔上水際暗香來怕是桃花漲

渡漆【二首】春波何淸淺僅能沒馬足不似去年秋驚濤與天觸西岸桃杏花風吹落坡上蕩漾那能還空使心惆悵

鳳麓宴集三月鳳麓下開花疊如錦復有同懷人云何不歡飲鳳麓符子宅面面是蓬萊畱飲不成醉於予何有哉乘輿山村遠探奇石洞深行吟紅日暮卻轡晚風侵花飛春巳老棲鳥夜猶翻月下婆娑舞溪邊咲語喧

聞笛山居靜無寐轟吞維瀨鳴何處夜吹笛嘹唳起悲聲初月照山牎淸興那能歇更聞玉笛聲恍如臥云闕昨日湋上游今在湯泉宿如何絲竹聲又復在空谷

歸牧赤丸匿西陸嶺上牛羊歸牧童喜牛飽笑歌來翠微

別雨山子是金陵客何時到此州一官如曼倩千古誦風流

靜齋亭子葳蕤北城下宜是靜齋亭小徑黃花發邀予飲醁醽坐此生幽思空庭無一塵主人方傲俗涇野又芳鄰

【六言絕句】川對月觀巖下花柳渡渭東希宋宅西亭子宴集

六言絕句

川對月愛此一輪秋月淸輝獨射間園小酌西堂人醉槐陰漸泊東軒裊裊微升東海霏霏密射疏簾詩罷呼童送酒歌餘對客掀髯

觀巖下花柳云外小洲飛鷺巖陰長沜宜春萬樹桃花夾水滿天楊柳迷人不見耶溪朱杏卽多滸西玉梨一帶綠波圍縣雙崖物色堪題水際碧山如畫原頭輕靄霏煙錦繡平連漢苑繁花隱勝秦川饁稼又將十載尋春巳愜衰夫何必花奴勸酒方同郭泰回船

渡渭馬家渡口浮渭煙波一望無涯云外小舟回棹泥中野老停車及岸遙遙淸旦登舟忽忽日斜水際何人樓閣林稍此地棲鴉

東希宋宅西亭子宴集城市山林有此煙霞風月何心旣倩金陵起舞湏邀盧五同吟酒醉不知日暮月來始信更移淸興撩人無寐髙情入夢空思

【七言絕句】漫興答孫生飲酒樂彭麓山房漫興卽事汝誠至寄獻吉卽事於滸西同公順兄小酌扶風道中東侍禦宅小樓看山渭南道中長安郭門畱別餞送諸公華巖宅亭子宴集予至華山十日林實南原收獲未歸以詩戲之六月十五夜華巖小樓望月靈寶喜王汝鄰見過心遠亭集別徐伯傅別汝鄰示徳充別徳敷示徳充送徐生二月九日同徳充徳一於杏花亭集夢劉西陂士奇去年二月九日與徳充徳一二弟洎子栗過此各賦小詩十餘首今日杏花開二弟復至悟省舊作有待得函關公事了年年沈醉杏花天及年年花發年年醉更乞天公六萬場之句因次原韻再賦十首和岐東滸西夜歸之作觀瀾亭小酌同太微作四月十九日宴東侍禦園亭醉中走筆答東侍禦沜東小酌再過暖泉庒值雨懷仲木從霽散步許廷臣亭子觀假山修山麓鋪呂子與蘇守設酒待予呂子出示所賦桃花詩因謾成八首次華巖韻華巖宅集三首醉別廷搢四首滸西遲舜臣戲成二絕李戶部充中畢賑北還率爾寄別送虞北山伯俊公甫呂子北泉精舍宴集西溪亭子登髙與虞坡子寄芝山右長史送李封君

七言絕句

漫興【馬未收】艸堂獨坐望秋山山色逶迆若可攀窮谷文﹖巾聞佳客過深居偏喜白雲間葡萄拖蔓作云棚苜蓿堆盤厭海蟶千首新詞堪漫興百年身世似翻萍炎蒸已盡涼風來從此將聽過鴈衰節物不常人事異憑君休羨郭生臺濁酒今朝始入唇淸歌不必更煩人座中旣有金陵子碧椀還烹沔穴鱗

答孫生【馬未收】此曹辛苦亦堪憐擊皷迎官歲歲然釜甑何曾見雞黍徵斜日日斂丁錢

飲酒樂碧椀金波窈窕歌綠云紅日醉顏酡酉風白石雙巖下比鴈淸霜柰夜何飲酒𨿽多樂亦多野花巖鳥意婆娑朱纓白馬靑蓮蓋不及溪田臥綠莎

彭麓山房漫興數頃山田聊自供百年身計未疏慵但教酩酊空齋臥絕勝乘雲遊岱峯黑水波濤萬尺懸太行王屋詎能先從今杖履朝朝坐坐看靑山下紫煙山居莫怪四無鄰田父漁翁悉可親指點新溪搜異艸安排濁酒薦金鱗城市閒人訪隱淪煙霞羽客倒綸巾溪頭靜看兼葭影世上誰如自在身蘋花未老稻花香怪底山童盡日忙暫向壁門﹖﹖攵藥褁好從籬外饁秋場憶昨歸田十六年時時人號地行�刀圭未若浮丘子曠逸今過白樂天數椽茅屋百年身春裏何湏更覓春從此當爲彭麓主他時咲殺五陵人

卽事羙酒何湏玉椀盛前溪且喜白雲生相將一醉靑莎上咲殺人間浮薄名

汝誠至西盤新自隴西來野客相思湋上回爛醉莫嫌紅燭短微歌先遣白雲開去年送子趨臨鞏今日迎君坐艸堂若待黃花方漫興也湏桑落慶重陽遼東節鉞新歸子花下風流竊【愧吾】會遣霜威澄瀚海始知談笑靖皇圖中丞節制故能雄隴右文章近益�難弟難兄分兩鎭爲霖爲雨失羣公

寄獻吉炎威赫赫汗如泉春女彈箏乘曙天願逐南風作雲雨卻令涼思到君前

卽事【馬未收】往時說盡山居樂今日山居更百憂兕虎紛紛天色晦此生好處是優遊中丞卜築被人嗔何似王淵逐宇文百十良民百寺死張譚翻作好兒軍

於滸西同公順兄小酌長柳萬株髙插天晴原千尺下臨泉金杯欲遣山公醉翠袖先調盧女弦笑語依依未足親風流隨意始爲眞此生不作棲遲客千載爲誰江海人

扶風道中郵亭新柳厭春陰驛路黃塵銷客心碧水蒼山予未晚衰容短鬢爾何侵小店西頭鳳水波東南直接湋川河微瀾映日金蟾細急漲當秋濁浪多雍原東去徹咸陽渭水西來觸太行陵谷盡歸明阪籍衣冠不見漢文章岐山中道是周京豊鎬王風向此生諸侯不薄龍漦戲盤石難歸赤帝精平生不抱越鄕憂老去猶欣汗漫遊今日盡看周故國他時還宅海東洲鳳泉東是羙陽城秦後離宮迹巳平細艸不知龍輦去城邊日日喚愁生破屋瀟條才數家短墻無處不飛花平原南下蒼厓出哀壑東回小徑斜杏林東逝望隋陵覆斗巃嵸隱地形香火莫悲邑陵吏河山空倚少微星秦皇不是列仙姿漢帝空懸海上思寶訣此林投驛吏瑤弦何日下靈颸許公碑石尙參天科斗消磨不記年公子經綸唐第一鄕邦述作近誰先夕陽隱隱抱孤村知是何王晾馬原龍種自隨彤蓋去人煙常傍廏門繁晴原斜日下山城岸柳園桃喜漸生愛弟善爲靈運賦老夫何忝少陵行

東侍禦宅小樓看山蒼山碧樹欝迢遙小閣春深俯翠條萬古河山周故國千家歌筦漢蕭韶山家終日對煙霞萬頃平林接翠華誰把風流誇洛杜巳將詞賦隘長沙花奴玉笛彩雲歌日日憑欄樂事多不見�陽舊時宅豈如玉椀浥金波連年喜作華山遊華郡看山愛此樓萬樹桃花千嶂碧分明疑是海東洲

渭南道中飛絮滿天花復殷平原斜日帶靑山要知春�宜看處不在濃陽密霧間雨霽看山山更佳層崖西望靜如揩天涯芳�芊芊綠不及鶯聲感客懷

長安郭門畱別餞送諸公古寺攜壼送我行空崦冉冉午云生煙霄不截長飛鳥江漢誰嫌掉臂聲

華巖宅亭子宴集芳艸名花面面開山光雲气接樓臺靑春取醉非常事綠鬢能歸是絕才君家亭子華山隈無數奇花伴晚梅天上何方爲碧落人間卽此是蓬萊我飲君家醉不辭君才淸妙幾人知欲教碧玉歌金縷先看銀盤薦繪絲桔橰吚啞水如泉種藥栽花近幾年覽景且休誇鄭谷看詩今巳逼長淵

予至華山十日林實南原收獲未歸以詩戲之【馬未收】繄自東來擬望熲經旬那復見音塵南原風月應湏好東閣嬋娟惱殺人

六月十五夜華巖小樓望月徙倚危闌感慨熲月光如晝寂無塵掀簾便見山川好有此山川要此人

靈寶喜王汝鄰見過【馬收二首】王生遠自河東至訪我乘春到虢州佳興肯爲風霧息壯年湏作五陵遊前年我醉王官谷今日君看虢谷花設使虞卿還有比不妨今日醉君家往時亦羨襄陵酒靈寶春醅更可人今日靑尊若辭醉穠香芳意爲誰新涇野門墻自識君便知王翰可論文篝燈湏到晨鍾發拚醉那知夜巳分

心遠亭集【馬收二首】我坐君家心遠亭長河直下兩山靑有時白浪衝風起便覺春林裊裊冥柳浪纖纖拂翠巖蒼林隱隱接殽函開簾日日坐幽思何必仙人白玉嵓君心閒雜世誰知接歲相看轉見奇天子正詼西北計知先靜罕幵師老境相逢志益歡不知亭上有春寒晴時盛日當行樂無那蒼生想謝安

別徐伯傅【馬未收】二十五日居靈寶感我殷懃日日過談藝我慚徐愽士揮毫君似費登科淸才髙興幾人同艸艸成篇意卽工好趁秋風摶勁翮飛鳴直入建章宮

別汝鄰我醉君家五日醒欲將塩海入杯傾座中若遣何戡唱莫放陽關第四聲

示徳充【馬未收】城北追遊興巳佳滸西行樂喜能偕看他鞅掌千門者可有悠然三徑懷

別徳敷楡關兵馬故來彊大抵都因節制防此日君行看寶劍好爲西北靖攙搶

示徳充昨日予從沜上歸滿天花柳拂徵衣卻思春色無多許好謾相將歷翠微

送徐生遷客西歸蜀道長洞庭秋去亦徜徉那知一片蛾眉月密霧輕雲緫不妨年前磬欬見君奇累日悠悠系我思共羨重來益瀟灑誰知人世少男兒

二月九日同徳充徳一於杏花亭集【時甥子俱在馬刻收六首】杏花亭上見花飛咲我看花何太遲明日徵車過函谷帰時應有杏花枝前年花發坐亭前劇管繁弦動遠天今日看花朋輩盡口﹖禦杯吟望思淒然憶昔此亭初試花與君方駕水西涯醉歌花底催新釀坐見原頭落晚霞兒女關心有底忙平生幽興動成妨莫教逼近荼艸﹖縻節春事從頭卻許長符郎婉孌忽能詩亭上殷懃壽我卮卻咲陶公無﹖﹖帋筆謾將梨栗誣諸兒兩甥年少思如泉酷愛山翁賞花編若報上林花似錦杏園春色許誰先老夫筋力漸非前別墅風光自可憐待得函關公事了年年沈醉杏花天篆江巳向蓬萊去鳳麓封丘尙未還同賞山亭不同住不知同賞是何年二耿吳張幸不違咲予東去幾時帰定期爛醉聽黃鳥再待花香歷翠微醉後題詩滿四墻感時乘興亦非狂年年花發年年醉更乞天公六萬場

夢劉西陂士奇【馬未收】十年不見西陂子夢與終南策杖遊何日籃輿過彭麓與君同醉象山秋

去年二月九日與徳充徳一二弟洎子栗過此各賦小詩十餘首今日杏花開二弟復至悟省舊作有待得函關公事了年年沈醉杏花天及年年花發年年醉更乞天公六萬場之句因次原韻再賦十首歲歲看花花已飛花神若恨賞來遲今年坐賞花才發卻到春風第幾枝新來無事已堪憐春服初成二月天同醉花前不同賦轉看金穀意蕭然此日庭柯盡著花老夫逸興正無涯崦西莫羨千株柳水際先看一帶霞五十五年才不忙淸尊同汝有誰妨行歌正恐花陰短大碗那論飲興長謾省年時醉裏詩便湏極意飲金卮幸無辛苦輸公事卻看風流在水涯西堂新釀酒如泉還我南牎酒聖編有景便看看便醉古今人裏讓誰先繁弦劇管坐花前轉覺春園花可憐若把花枝對明月紅英咲殺鏡中天我醉君歌興灑然不知花影坐中遷湏教酩酊同今日那許蕭條似去年繄自還京願不違柳邊花底坐忘歸新詩羙酒朝朝樂莫管春歸花亂飛好句吟成便寫墻老來日日爲春狂天公有意隨吾好別借春遊十萬場

和岐東滸西夜歸之作沜上行吟月下歸露花涼透薜蘿衣風流一似蘇門畫直欠當年阮少微

觀瀾亭小酌同太微作冉冉溪云細欲生湔湔春浪噎還鳴觀瀾亭上微醺坐咲倩瓊瓊理王箏

四月十九日宴東侍禦園亭醉中走筆亭上花陰拂院墻渠邊流水浥飛淙風流不減分司興喚出紅妝勸玉缸燕家小妓石橊裙咲酌酉﹖糴酥把似君玉面未從花裏出瑤箏先向月中聞同樂園中花滿墻肯將蕭索送年芳徵歌不羨巴渝曲入座爭誇蘭麝香小小亭臺面面花晴林夕日散雲霞有時對月掀簾坐萬里晴暉落障紗【馬未收二首】

答東侍禦日日看花日日好芳心不與花同老有時騎鹿華巖頭咲指桑田拾瑤艸

沜東小酌湋上春光濃更深沜東佳興益難禁夭桃漫倚溪邊發濁酒何妨月下斟載酒尋盟莫厭�韶光忽巳報殘春臨溪自咲雙蓬鬢不是年時沜上人

再過暖泉庒值雨懷仲木【馬未收】雨中重憩暖泉庒仙客東歸渺渺茫卻有主人能貰酒醉時聊以慰離腸

從霽散步【馬未收】白雲不礙松間月碧水仍圍石上臺可恨風流呂夫子尋春不遇等閒回

許廷臣亭子觀假山小小亭臺面面山雨餘常見白雲還那知斷壁懸崖趣卻在紅塵鬧市問

修山麓鋪呂子與蘇守設酒待予呂子出示所賦桃花詩因謾成八首【馬收五首】子坐郵亭待我來巖花故故向亭開與君拂石醉明月世事紛紜何有哉誰謂峯陰春事遲晴山處處有花枝芳花自惜春風好不道衰翁鬢已絲弱柳迎風太不禁夭桃夾岸咲春深朝辭函谷尋君至羨爾春山方獨吟十年一見復逡巡百歲如斯豈是頻不向郵亭飲羙酒桃花笑殺五陵人自別承明二十年春風三過武亭川條山更聽桃花曲何啻華陽�竹篇折取桃花插�庭紅蕤灼灼最堪憐不湏徙倚明月下只合徜徉待石邊今日山亭亦太歡危弦如沸辭鳴湍更堪明月生東海坐見淸輝照玉盤絕壁香來花已飛皆巖云暗濕羅衣知君�靜棲山郡咲我尋春卻釣磯

次華巖韻【馬未收】畫堂春暖映修篁翠袖紅裙競舉觴个老不知行樂莫馬蹄終日爲誰忙

華巖宅集【三首馬未收】簾外靑山轉夕輝艸亭歌舞夜忘歸主人心似中天日萬里無雲一鶴飛澗艸巖花處處開籃輿此日爲誰來萬年不攺靑山色一醉何湏黃鶴杯我從積石望飛淙何啻車轟五月江白浪都從天際下蒼龍疑日邊撞

醉別廷搢【四首馬收二首】君去巴渝春正深西堂尊酒且論心無端惱殺關山月又送徵車過漢岑三十年前舊辱知春風歸去見襟期卽看翠袖擎杯處可有相思到鳳池君家豪爽世無倫咲我因君醉酒頻人世繁華空作夢仙源日日自長春六郎文采各翩翩此去還看思若泉五桂莫須誇竇氏三秦今巳頌任淵

滸西遲舜臣戲成二絕滸西花發遲君看聞到春眠起尙難紅拂若憐花半褪倚欄無語抱鳴檀夜來殢酒彊扶頭爲怕春歸乘曙遊何事分司杜夫子不憐花意欲含秋

李戶部充中畢賑北還率爾寄別西土難危勤使車羣公咨訪略郊墟彤庭若問蒼生事莫到王充善著書

送虞北山伯俊公甫太嶽山人訪我來西巖石室酒初開身騎黃鶴欲歸去閬海蓬壼何處哉若歸南嶽見方平爲到匆匆巳半生此後倘從金液事好從云外聽吹笙

呂子北泉精舍宴集北泉精舍菊花開節過重陽我始來坐對菊花酬節物危樓南眺望登臺自擬重陽醉此樓不堪詩酒作淹畱狂夫老去情逾放笑折黃花插滿頭去年與客賞重陽痛飲溪亭遲日光今日月明情興爽何辭三萬六千場月白花黃酒又淸長河恨不入杯傾人間富貴同彯瓦何物空教誤此生此生疏曠絕堪嗔遇酒逢花便不馴身外悠悠無染著胸中的的有陽春

西溪亭子登髙【馬收二首】西溪風月羙無邊嬴得優遊便是仙但使杯中余濁酒何須方外覓長年主人愛客構新亭坐我呼童泛醁醽一曲鳳蕭雙鶴下天風吹浪海溟溟無端斜日掛丹丘似溺西溪汗漫遊滿檻黃花香送酒卻看華麓似瀛洲園亭四面列靑山水竹中分一徑閒佳節旣能畱我醉西風隨意拂衰顏

與虞坡子【以下四首馬未收】六年不見虞坡子聞道行邊宿隴中明月滸西秋色好可能漫興一乘騘

寄芝山右長史芝山風致絕堪憐老我當時望若仙秋莫春分盟又攺石門空掃薜蘿煙

送李封君迎飬關西樂事長都將豈弟送賢郎彤庭咫尺承封拜重覩徽猶入建章邰城回首望岐周百二山河入壯遊一水莫嘆秦晉隔雙鳧還泛閬壼秋

【卷之八】雜著

【雜著】史論一首友論誥客論述秦論釋客論南嶠子陰徳傳系贊王汝鄰字說徐伯傳字說擬廷臣論寧夏事狀擬廷臣因寧夏事計今所宜事狀鑄錢議與王秉衡論易置狀夫事宜與姜武功計處樊伸等賊攻犯事宜與幹州太守趙君書答徳充上書

對山集卷之八

雜著

史論一首

靈帝崩太子卽位宦官蹇碩等欲誅大將軍進而立陳畱王恊袁紹因勸進悉誅宦官進白太后不聽紹又謀召四方猛將使並引兵向京師以脇太後進然之曹操聞而笑曰此一獄吏事也何至紛紛召外兵乎吾見其敗也康先生曰操之言是也此漢之所以亡也獨史臣不能識其意而妄爲之詞爾曰若盡誅之事必宣露此何言也凡欲除天下之大害必先有以度天下之大義苟義有所屈而事或安焉君子寧詘事而信義況事與義俱不得者春秋之時諸侯皆城成周而宋仲幾獨不受功晉人執之於京師此以王事討有罪也而春秋以爲刑囚執人之事大司寇之軄晉人不告諸司寇而擅執人於天子之側則履霜之漸篡弒之萌也故特書而深罪之若彼嚴也何進不勝宦官之亂乃大召外諸將之兵使之挾持京師以誅其眾當是時漢之危猶一綫也乃又以諸將無嚴之兵絕而墜之耶此於春秋之法蓋元凶首罪必誅而不赦矣而況其事又未爲安也宦官之毒漢自泰顯以來若是其遠也蹇碩趙忠張讓之徒欲廢帝而立恊逐太后而誅進若是其固也進於是時旣不能修明漢家之法亟收其權杜篡賊之路又不能聲昭名義屬之司隸以誅其尢顧乃區區以詢袁紹之謀及再白太后不從而計絕矣乃猶優遊以待外諸將之兵乎李園之謀春申君也先伏死士以待棘門之內故不勞而春申死焉此碩讓之徒所以勝進也董卓入關之後燔熾宮室篡廢天子蕩析民庶其孽禍倍萬於宦官也使進而在又將誰召以除之耶夫外諸將之兵猶虎豹犀象不可入人之室也有丈夫者憂其家之爲崇禍也收虎豹之屬入於室而猒之至則盡啖其家人此於崇何不除顧奚必虎豹犀象而後能也況於卓之無所忌憚又甚於虎豹犀象者而使之操兵以入室乎易曰開國承家小人勿用言必悖義而傷教也天下之事苟使悖義而傷教者爲之則未有不誅其君夷其社稷者矣人主之幼也爲之師傅教導以增發其聰朙不幸而有孽人窺覘於側亦必有以從容捍蔽潛消其志意則在我者可不勞而定而在彼者不刑而革也田氏之於齊其欲奪而有之豈一朝一夕也晏子方且安紓和悅裁之以禮使勿自甚其所爲當是時以晏子之顯名顧不足以致而滅也其理當如是也至髙國之屬則悻悻然怒而作矣姜氏之廟由是不祀焉彼髙國者以啟之也予讀漢書至竇武陳蕃之死曰嗟乎漢之亡也其是以基之乎乃其事未遠也而進遽效之古諺有曰莫視其奧先視其窔以蕃武之賢猶爾也彼進者何足以其知其窔而視之乎

友論

夫所謂友者與而內我以道者也古之人𨿽自聖神必有友友也者友其徳以資乎我者也孔子曰母友不如巳者又曰以文會友以友輔仁今之人非無友也友其所友而不擇也友其所友而不擇則終日與俱非滛褻狎媚有弗入也非財利物貨有弗親也非憂患死喪有弗止也如是則盍愈於無友者也道不知加焉曰吾有友也友之道蓋如是乎我徒以順而莫我逆者曰此吾之善友也我將無惑焉凡所以陷吾使吾日就於牛馬禽獸而莫之知者皆彼所以莫我逆也其曰惟反反焉以道而責我我惟日景景馬亡獲於心曰彼豈所以識我朝夕所與者皆自誇侈者也彼烏能有我也是則所以使我日就於聖賢君子之域而莫之知也何邪其邪者安吾情而易入�也其正者皆拂吾情也人孰知夫逆順之際可以利害於我而爲之區也故曰憧憧往往朋從爾思貴自審而巳矣審乎其正則從乎其正審乎其邪則絕而勿從凡正言終日而內我以道者皆正也凡徒然與好終日而不內我以道者皆邪也吾志於道者皆吾從而巳伏吾弗志於道則凡弗志於道者皆吾從而巳矣由是則君子小人可以區而所以順逆於我者可知也由是則吾終日唯唯焉惟所語而由所弗攺則所以爲我者可知也故寂寂之語附耳之論皆滛褻狎媚可勿近也夫徳者難成而惡者易放也使與十人居之有五人焉正襟危坐非先王之道有弗言也非先王之行有弗行也其五人擊築呼嘯非鄭衛之音有弗爲也非桑中洧上之事有弗說也則孰從乎我非甚明者則前五人者我有弗屑也使五人咸亡焉日與後五人者居之未有能悟者矣故吾爲甚懼焉楡次金可卿因與餘論友余以是言之且將以自求也

誥客論

客曰墨子之悲乎絲之染也僞而巳矣凡異端者皆務危論駭人如墨子之說則墨子將自不可以行墨子之道也且墨子之衣豈盡素耶其事爲豈盡其本耶從墨子之道則可以棄冠裂服破其宮室祼而逐露而居者止是非墨子之行矣是則僞而巳矣康先生曰墨子之言信僞而巳矣然固有其指其指曰夫天下之色不齊染之於其靑則亦靑而巳矣染之於其白則亦白而巳矣染之於其玄其黃其赤則亦玄黃與赤而巳矣是以傷乎其習之至是墨子之心也今有惡人者其行𨿽無齒也其常行而言必屢合聖人之指者曷也其所以審乎其故行熟也從墨子之行並疑其言是非所以廣述聽周察慱務者也今夫瞽者矒者人之所共棄也至其道詩鼓瑟也則人人爭先聽之是豈重其瞽與矒者也重其所道與所鼓者耳今之學者稱古人之法曰儒墨墨之道𨿽不可取也然而與儒同稱之矣猶之飲泉焉𨿽不及源而巳免渴矣且子以墨子爲賢人惡人矣乎夫如爲惡人也則其言或不可棄以爲賢人則其言固不賤於矒者瞽者之所道矣瞽者矒者之所道世且以爲貴而聽之則吾所貴於墨子之言寧不巳勝於貴矒者瞽者之所道哉

述秦論

齊有仕於秦者見秦之論下以爲猶齊也訑訑焉弗陳焉洋洋焉忘焉或曰夫今君王所以屬吏予黔首吏受令不可滯今足下滯令何也曰吾所以棄邦國至秦以秦彊大可因自安也今君王之令日乃數十下吏蔑能污紓旰晏也願告以君王歸之或以告秦王曰四方之客咸以君王令繁不能承也且欲返去故邑以避君王之誅昔先君以士之益秦國也故引天下之賢人同秦國之富興王伯之業今客皆庸鈍無事實又以非君王之法且後何以令國中不若因逐之秦王曰唯唯甘茂曰不可夫秦伯王之所聚天下之表也士咸以君王賢聖可以寬人之憂皆歸之若水下趨壑故海內之國獨秦巨然盛矣今君王非有重大事狗馬音聲乃恆主所敗覆者日日下以繁吏吏故有以瞷見君王之幽也今不反飭於內而逐客於外是以約天下蒶秦也宜重謝吏以朙君王之服秦王曰唯唯朙日秦王乃出狗馬音聲之事一心以治秦國秦國大治君子曰夫君王之心不可無正人論道也秦有甘茂反以揚矣然微齊客言茂將無以藉矣進言於君者寧可以無所藉哉

釋客論

客有不樂其官者康子曰夫子何不樂官吾以遼僻不近人事非所以仰望於官者故弗樂也康子曰異哉子之樂也使子以千室之邑治之乃所以謂能仰望於官而樂也是子之樂樂諸其食而巳也夫官者食而事之者也尹吇之於官也惴惴如有持而弗勝矣今子不揣其事而擇其所能食亡可以自官矣古者於官之至也汲汲焉辭焉委委焉弗肯就焉曰恐鄙人不可或以僨君王之命也子以爲仰望而刻計之惟其所不丰而憂也是所以事官耶今夫事固有不同者其抱關擊柝者𨿽以急其食也然不望其大且貴以多其食者以抱關擊柝之事易盡也今子所求於官者曰吾不能食也吾庶幾由是可以免吾耕耨之苦也及旣官焉則曰遼僻不近人事非所以仰望官也是何止於千室之邑治而有之而巳者也是盡天下之物有而後慊者也故曰樂諸其食而巳也客憮然曰先生之教我也我故謂不能復得仕也將由是死於溝壑之中卽以食而言也寧不至大丰然巳賢於死諸溝壑之中矣樂然於官盡其心爲之遂以賢聲名其官

南嶠子陰徳傳系贊

予往過鄠會渼陂先生言及南嶠子之賢如此其陰徳表表然非人所能及也南嶠子儒軄也俸薄地寒王邦相鄠之編民與南嶠子風馬牛不相及也攜幼子客寓潛江潛江之人何無一人憫惜之者顧六兒匐匍見南嶠子南嶠子不忍之心則勃然而不可遏求醫藥致館谷不幸而死旣爲之棺斂又擇地寄葬表之以石收養其子教之讀書於戲仁哉載籍所見若南嶠子實未多有比得南溟子樊少南所撰南嶠子陰徳傳心實慕焉爲之贊曰繄惟天地大徳曰生仁爲人心心孰不靈厥養旣薄忿欲斯乘旣窒且梏至徳以傾達不舉軄殘物釀名窮罔思義違天取盈比之南嶠殆且蛆蠅聖人致曲曲能有誠從約致慱奚性復充牧此大邦下民是承顚連困爵遐邇同情心誠求之物用乃亨惟君不貳惟行斯眞君相桓桓推賢任能夾敷洪化易如建瓴勝殘拯溺世萬其稱嘉子之仁因心匪迎言不盡意但發厥聲

王汝鄰字說

河東王君世相舊有字矣或以爲不切於義予客函谷君從河東來訪予因易之曰汝鄰書曰臣哉凡人臣皆以輔翼厥辟爲軄有鄰之義焉生固學以待用者安知他日用之於官者不有取於鄰之義乎吾聞君昔遊京師嘗友乎天下之士於凡所以輔翼匡直之道講之熟而勵之志者較乎精矣又安知他日不爲輔翼匡弼之臣而巳邪大學之教自馱子以至於庶人均與有天下之責焉故字君曰汝鄰欲顧名思義若大學之教必以鄰爲軄分所當爲也君勉之哉玆吾先巳望子之自鄰其身者何如耳天下之事蓋未有巳不能鄰而能鄰乎人者也君勉之哉

徐伯傳字說

夫丈夫之生亦大矣得志澤加於民不得志修身見於世使當時誦其羙後世傳其芳豈不毅然大丈夫哉山東古鄒魯之區也而廣川由漢唐以來論士者莫能與京焉徐生生乎其間其所得於山川之秀要不殊於古之諸君子今且誦詩讀書以樂乎周公孔子之道顧肯不以丈夫自待哉予以先人之事來函谷邂逅於君覩其人聞其言蓋信乎鄒魯之產也翌日生以舊字不切於名請予易之因謂之曰昔陳先生以芳名子者豈無意於子哉蓋嘉子天資之羙而欲子流馨於世也故予今易以伯傳言欲子允篤厥履以自播乎其芳也夫愛千金之產者必思所以守而伆失且以傳之於子孫顧於其身弗若焉此鄕黨中人不爲也況誦詩讀書以樂周公孔子之道者哉生乎其思所以傳焉者可也

擬廷臣論寧夏事狀

臣等伏蒙敕旨令畫寧夏事宜臣惟諸司所論但系一偏未盡事體昂錦等旣戕害守臣推立寘鐇逆事巳著若從寬減待其自消理旣無事猶難訓方來各鎭以此承之又將奚可𨿽陛下不忍生靈之厄亦必出師務盡剿絕以斷萌蔓誠不宜如此之議輒俾城壞自貽來悔

擬廷臣因寧夏事計今所宜事狀

臣等前日所論寧夏諸事務在剿絕元凶者緣見被害守臣𨿽略施行欠當要未大爲不道以絕眾心今法度久弛綱維失序各邊之人萬一相視倚藉陰濟凶私又何爲禦故務絕根本以靳方萌然猶醫之治痛之標也而其所爲病者臣以倉卒未之及今孽者巳平�者悉獲標病少愈矣𨿽可坐視無事不治其本也伏惟陛下察之祖宗制爲法度以整齊天下之眾至嚴有理也至順有實也至詳不亂也今日軌事之臣乃一取而紛更之使天下之民若瞽曨其耳目無所視聽持守視朝廷官屬若視大盜橫兵此何以計也夫其悖理傷道者臣難以徧舉也藉沒之令非謀叛及大逆不道者開國以來未之或行也今軍民之家有放債於官者及行使紙銀及銀匠傾造七八成巳下者一切罪以藉沒此其情有可怒也而輒罪之如此前者侍郎錢鉞特請王府祿米以便河南之民耳乃爲擅變成法沒之都禦史彊珍之子卽射利賣塩土民有力者悉可自行亦何必勢要之後也乃並夷其先臣之墓沒之尙書秦紘歷事累朝功在社稷以勛以舊以貴以賢八議有其四也其子置樓禦盜比關東軍民但有資貨之家皆爾也人告其爲仿效內制沒之不知此三家者爲謀叛律邪謀反大逆律邪苟使在廷之臣非人類不念其身其子孫則亦巳矣苟或念之將不自靳其忠愛之志耶陛下又何恃以爲治也侍郎王儼給事中任良弼一爲查驗內庫陳布一爲陳言雜支陳布以卹民情皆當時親見其獘核知其實者也顧其意豈今歲歲如此以傷內庫之財哉乃悉責令遠戍遼外蕩析其骨肉此比眞盜內庫之布以爲巳有者何如也平江伯陳銳功臣之後世有免死之劵以怠慢校尉誣刺多贓遠戍瘴地遺其老母徹夜悲號聞者墮淚於唈更相扼捥死罪尙可赦也而贓罪乃如此邪又都禦史張鼐侍郎馬中錫劉憲劉纓張泰崔巖等俱以巡撫地方查有浥爛剩餘糧艸執系來京備辱萬狀復責倍償轉折數番若制狗馬人不忍見劉纓崔巖張泰以有人斡請得免其償面鼐中錫等鬻破產業沽易子女折挫數年乃克歸放然猶未也劉憲何罪至於杖殺獄中出屍狗洞虫集於膚衣不被體婦人女子兒童走卒見之未有不掩鼻呼天槌胸喪气者也夫理財足國有經紀之道一定之法也卽有侵盜守主者之軄也而以重困大臣衰辱豪傑彼豈斛斛而量錙錙而計邪今有事於糧餉者皆巧避文法之誅而厚爲欺罔之計求其數曰巳支放盡絕也視其倉場則洞然空也昨使寧夏之役尙未妥帖則靈州花馬池近寧夏諸路又何以居士卒而俟其賊也夫軌事者之志豈不精也法豈不厲也而顧交相欺罔不若其所圖欲以克之適以空之欲以固之適以散之若爾數年則陛下之事又可知也祖宗之於國計其慮顧豈不若軌事者之精也每不過求於人情之外者誠以其所有難也父命子以貨而爲之子者尙從而私之況乎非有父子之親者惟祖宗深知其必至每事輒過爲之備以但責其適用勿乏而巳故財恆克而不窮事恆集而不廢夫財恆克而不窮事恆集而不廢𨿽三代之聖王惡可加也剩餘之虧折固非正數之減少也浥爛之所亡固非侵欺之可比也爲按察者稍以責之監臨主守之人尙以爲甚酷也而以加諸巡撫之大臣此何以爲辭也今軌事者之子弟皆髙官厚爵過於功勛才徳之臣萬萬彼嘗有何功何賢也軌事者日惟不足又徧求其疏遠之子弟官之奴匠服事親治而相私者官之聲勢所至府部大臣莫敢正目也彼以言官薦舉骨鯁之臣謂爲出位而厚譴之此何爲也文書有徧審之謬消注有錙銖之差卽詔系而廷笞之削遞其軄衰沮其命至不計公私之罪千石百石之罰勒之遠至邊服蕩其故業使不保其妻子父母古之人察其心而體之猶恐其莫肯爲用而又爲之奪耶今官自六品以下歲祿之入計不過七十兩二品以下歲祿之入計不過三百兩而居室衣服男女俯仰之類交遊饋遺之接皆是乎取之廉直守法之士尙多妻子之相怨而又以罰耶夫功伐之臣守其世業恐墮其先徳姑爲隱忍以保全其官軄也而才徳之臣乃見行可而仕者蒙被衰抑之辱如此彼豈不欲捲而歸耶軌事者又以他法拘制其命脇之以必死鉗之以無怨故身在朝堂之中如厝烈火之上又安有精白心以對陛下之軄業也其頑鈍無恥者又從而竊附軌事之門逐聲憑勢自固其身恣率其情罔循朝度鬻獄賣官妨賢害正無所不爲無有不至而軌事者反以爲賢而數薦之陛下陛下亦且信其賢而用之凡所以壞陛下之事誤朝廷之政者皆此輩與軌事者爲之也頑鈍無恥者用事於上而才徳之臣扼志於下欲天下之不亂惡可得也軍民雜處京師固以陛下天下之主萬民之父母也軌事者百計而逐之京師之民無有不怨望陛下以爲陛下知而使之然也而軌事者之門逋臣逃民靡所不有又未見其有能去也私門之姦亡以爲制而來集之民反以爲賊虜而疾驅之陛下何以主天下也民固有以先世移徙及戌衛京師者其稱述故里者示不忘祖也乃離析其親戚墳墓逐歸故鄕若民人臣出境外交結仇虜之徒而財帛子女一切蕩失𨿽桀約之世亦未聞若此也豈盛世之事哉在逃軍匠以主管之官剝削太甚而軌事者不責主者之惡反連坐親戚鄰佑之罪京師之人𨿽同戶莫之知其誰也而又責之親戚鄰佑之遠其相聚而詬怨之夫豈其無狀也古之人彌盜止姦刑其所故爲而原其所不得巳今之盜者乃盡其不得巳也乃不自其不得巳者爲之區處安輯一切不問小大彊弱但有盜者卽全徙其鄰佑親屬之人彼鄰佑親屬者何罪也茶塩之利民之所必用祖宗立法但以禁其甚耳今不問升合多寡卽有犯者並要文引左驗彼升斗合勺皆可以有引也故天下之人重足而立側目而視圖變懷亂不肯馴順固非百姓之罪也今在外而治民者畏懼軌事者之禍巳厚求於民以結其歡而橫暴之斂歲無寧日而朝廷又以嚴刑峻法陰伺其後古之欲民之信法尙數數申詔使之自攺而乃陰伺其後以必中之此𨿽申商之慘刻不爲也而以陛下仁聖之世哉古人之言平易近民又口用其一緩其二今京師亡用之人溢祖宗額制之外者不下百數十萬坐食東南之財而不知檢方且務爲徵斂以赴其用設有姦回不軌之民如勝國時陳友諒者陛下又將卑辭以假運耶邇自丁卯以來今日督造朙日催織又朙日采取使者相望於道未有空歸者也東南之民顧豈皆甘心耶直朝廷靈聖懾伏而不變耳卽一旦有徑澤之警陛下總不自愛如宗廟社稷何哉臣故以善處寧夏之事猶醫之治病之標治之固安不治𨿽病不死而此數者則致病之本不亟治當在膏肓不病亦死亡可救也臣等世賴國恩有主辱臣死之義故不復忌諱輒布愚衷伏惟陛下察之圖之千金之家尙百方保護恐失其業而陛下所承之祖宗者盡九夷八蠻之域皆所有也柰之何坐視其獘而不救之豈不深可惜也今天下之心𨿽傷而未失也祖宗之制𨿽紛更而具在也英雄豪傑骨鯁修直之士𨿽廢格擯斥而猶存也陛下一旦勵精爲之則是數者舉集而湊矣失此不治非臣之愚所能識也

鑄錢議

臣竊以事有不得巳而始爲之者猶必盡視於情之所宜宜矣終或有窮焉則亦未免病民而不爲便錢法本歷代初造中衰之際財用耗乏不繼姑權宜爲之以稍補塞焉爾承平之世財有定取用有定度柰何可遽起乎夫所以遽起者臣知太倉銀數不充諸邊饋運不巳也然其事勢所至臣恐有五不可者使錢禁一出小民不知上意所在必相鼓惑以爲將廢歷代所制市者匿收者散相易者不相信得者不以爲有𨿽散之於上而下巳疑懼而不受矣設有他事偶起朝廷卽欲嚴法以驅能易以用乎此謂一不可人居久靜而無所擾則蠨蛸相雜人心久安而無所拂則譎詐相起百姓逸居無事朝夕所念惟財利是急今以鑄錢號之天下彼肯兀然守禁而不盜鑄者耶盜鑄不巳則必以法繩之嚴法之際官吏乂緣以償憤報怨民則有死而巳況利之所在人必趨之示民以利而又繩其盜爲恐殺者日多而鑄者日盛也此謂二不可況事安於相習疑生於驟見諸邊之民習於布帛銀谷之交卽使易之以金彼且疾痛不欲以爲無用也今以通於諸邊有不愕然駭耶於此固有不可以法相迫之勢矣然尙無足懼也使給邊錢糧一切以此用之則大可懼矣比虜犯塞邊餉匱竭丁運大起且不足繼況前此只收銀粟與布無妨於用今易之以錢則能可以不懼乎此謂三不可且銅炭非常積之物���取亦有額限需之不得有司必將別爲之所夫苟別爲之所有不緣以求致乎今民安於無事奢巧相競窮乏不充常賦所入尙煩縣官嚴限而不能集而又益以此哉此謂四不可民安而動則驚惑煩厭行錢之地習於舊錢之貴而新錢之賤一旦聞以鑄錢行之則必以新錢不可久用卽使畏法勉從倘盜鑄之令殺人繁多朝廷不忍百姓之死革新錢不鑄則蓄鑄錢者豈不深以爲誤巳也法不行嚴而使之行旣行而又守止竊恐法之不可以示民也此謂五不可夫五者之中三不可爲重而五不可系治體爲尢重省財足用自有經略固不可專於一錢之有無而巳也此不之巳則時尙得巳非臣區區所能定論也謹議

與王秉衡論易置狀夫事宜

計事者誠貴揀愼周遠倉卒之際𨿽固有如意者小如意率小敗大如意率大敗此𨿽聖人復起不能易也何也天下之事其眾若牛毛其大彌宇宙其細極纖眇彼以倉卒小慧謂可盡之矣其道固無有弗敗也今關中𨿽不罹兵燹然山南之寇煩餉數年矣老弱枕籍於溝壑之中山南至於今未平也而北地上郡悉數歲稱歉貧民剝樹膚髮艸彀以爲食寧夏𨿽新淨蠭蠆一被狼藉倉廩虛蒶矣延綏甘肅諸鎭虜數梗道居者不得耕牧攙運者不得輪送其害蓋數倍關東也直未焚城邑掠婦女殺黔首似安平爾而軌事者不思久遠妄遂巳意輕忽行事罷費百姓如彼被固飲藥昏眊矣此其民何罪也故不避僣踰輒上與兄計夫城北之鬭直張氏十數人爾合邊腹數百之兵晝夜圍捕但獲其三四人餘皆冒圍而出官軍物故與之相稱彼且未有劉齊之盛也至知府不敢遽出祀厲盛借兵衛若備大敵而關東之賊鄕嘗欲西望入關矣關東之勢豈如張氏甚少耶軌事者何不近以此慮也曩聞兄與鎭巡諸公極力區處防守要害修繕城邑馴練兵民警策官吏卽承命者未必盡如約法然亦今古恆事民不勞事不廢也民私若曰卽莫之勝亦可以粗守矣此備之道事之理�也故選置壯夫肄戰修具者凡以爲此而巳今軌事者徒以遵官崇階握恃朝命抗猒羣列悉取其約束而更之罷狀夫之置寵無籍之人令郡縣另擇光棍遊手者食以精廩給以利器又汰不堪供役之戶徵取銀十兩資其裝束此法一行關中之禍成矣故無待關東也昔韓徳夫以此施之眞定彼時民方承平畏法愛念性命也尙嘵嘵以爲厲巳而勝盜勝盜者害過於盜也其施於今𨿽三尺之童孰知其不可矣夫民自賦役之外瘁瘁崪崪勞苦終歲莫能養妻子給喪葬也山南及三邊數歲供億之費又沓沓相仍若疊緯積蓰小民懷亡思亂之志靡有弗及矣乃又以此重之夫常役之制今年力差則朙年銀差百夫之戶銀差歲不過十五兩或二十兩而舉族號饑寒矣彼不堪供役之戶則常制不過一二錢多則五六錢又多止一兩耳而益之以十兩不知十兩者爲力差算耶此𨿽盡誅其戶悉系其妻子有不能也彼又何以給光棍遊手耶夫民之至無賴不可訓導爲善者世之所指爲光棍遊食者也人之至親莫如父母篤愛莫如妻子而光棍者方且不顧父母妻子之養今以官府升斗之惠責以守衛城邑之事其故心宿志又固有因是以感觸他移者矣一旦寇至吾方束手孤立借效於彼彼亦恃其馴練之素驕悍於我促之則心違容之則事敗彼誠兩顧於寇我之間在我者養無太厚動有峻法而在彼者恣意致欲罔不周遂寇未之入而彼先爲內潰矣故於是𨿽有頗牧之將不能爲之用也非不能也勢不能也譬之虓虎在神苟就飼餵稍若馴服一出其檻必反噬飼者此會稽之守所以嘗項梁之劍也史記所載除肇創艸昧之始不論有邦之主經略之故自皇帝制兵以來訖於今日僕亦嘗究極之矣未聞出良民進遊手以爲武者況今日羣盜政彼曹輩也乃又以此輩預養而待爲之資此盲瞽女子聞之而大笑者不知何所爲爲尊官髙年之士反亟趨劇行如此彼劉齊者將巳鼓掌瀝酒而私慶矣夫內失庶民之心而外資盜賊之援危國亂邦孱臣愚士之末計也盛世公卿乃望是以彌盜非愚則痼矣兄於此何不急爲之圖以安其眾此聲一揚向之壯夫必欣然散去如釋負而遊手無藉之徒攘臂爭先矣壯夫散則武備廢而盜無靳志遊手無藉之徒先則孽禍蔓而敵有厚資若然則關中之事去矣夫事本易集而效本明著也古之人動難於老成持重之臣者以有深遠長顧之慮行易而效長也今不求之於其易而索之於其難不圖之於著效而望之於隱福此妖人燒符致鬼之術殂身死軀之道也或曰古之興國之君由屠沽盜賊與之成事者多矣子以遊手亟絕勿用不巳過乎曰其大略吾巳言矣此政所以塞其釁也夫特收良民習戰馴守者勿但善戰可恃又以陰奪遊手無憚之地也故以戰可以成殄寇之功無戰不失其守家卽又萬不得志必懷愛妻子屋廬田畛死不爲亂此孟子所謂有恆產者有怛心也遊手之徒則異此巳勢孤則俛伏放下甘爲人役有火盜小警則趁順掏摸無忌親故甚至因才而異父也若教之爲兵資其食力養藉以藝有小寇卽亦可以小有勩績大寇至刼仇姓殪恩家反戈往迎矣何也戰則不可勝敗則受罰罷食又失利也所謂無恆產者無恆心也今天下幸獨關中無事東盜欲窺關中有無不可知然古用武之國不可不愼也惟兄速巳其事而函圖之賜不肖以闤闠悠遊之樂則莫大之幸矣況百二之險萬萬之命乎

與姜武功計處樊伸等賊攻犯事宜

承諭曲盡計度滿城及郊外生靈荷徳寢愛比之更生然有數事輒令錄上煩亟爲斟酌施行則所益不細曩時蜀漢徵剿橫及無辜正坐軌事者不能先物審處以致倉卒失措𨿽悔何逮昨日得賊馬者卽以馬賞民人人思奮恨賊不卽至境賞罰之際果能倡勇鼓气如此有不戰戰必勝也惟公亟求入操之人下場操演昔種武功懸金錢誘人習射巳有益於宋矣何今異昔耶一擇精力之人守把城門盤詰姦細斂昏封閉日出方開若有面生可疑之人卽送官查究遇夜有公差人至亦必遠瞭同行之人多寡然後索其所執關文牌票果是眞實方令守門官布列執兵之人開門照數放入蓋恐賊輩乘機夥入不得不謹也一上城急令上城之人逐名搬置石子在上每人以三五斗爲率以備緩急仍令每五人具手銃一把火藥銃楔俱要完備精好萬一賊來攻犯城池倘石所不能及者則濟之以銃賊不敢遽近矣一再擇各處鄕村丁壯者令編爲羣伍除大密村鎭自爲防守外其眇小村坊宜三五處相結俱要器械精好垣堡堅完不惟遇賊可以勍拒無畏而官軍喜功妄殺者亦不敢肆其志矣又於境內軍屯寨聚摘取精力驍勇之人令自備什物編爲行伍與城中良家子弟及機兵民壯立番演習銃射居前兵刃居後務令純熟齊一然後用之出奇剿賊則所向不法全功可致也一各色入操人數旣令衣著整齊器械精好矣仍湏編置行伍或十人或二十人俱要先立隊長建設旗幟必其人人相認隊隊不錯然後令之審金鼓之音識進退之節遇有緩急號頭一舉各相檢察毋使姦細乘機竄入以生他變又與嚴立約束功者必賞罪者必罰則水火可蹈生死無避矣更選前鋒之人八九十數給以紙甲令之衝鋒直前則後軍望之自無不奮力爭先矣久之則人人敢勇遇敵則摧一可當十十可當百有此千人𨿽橫行匈奴可也況無習艸竊哉一各處鄕夫除修壘城垛者待其功完放回外其餘應點壯丁欲審視有無器械宜令該裏裏老先逐名點閘朙白的無面生可疑之人參錯頂數方許上堂稟過令村長以次領進黠視若裏老胡突搪塞不行用心致有疏虞先反復申諭以軍法從事令下法行姦細聞之自不敢捨命夥人而遠近皆齊矣黠視巳畢領打關防就令出門各回村鎭瞭視緩急收拾禾稼恊心防守則農事不失武功丕振壯丁旣不至忨愒歲月村坊又得以互相保助矣其出門之後仍要把門者赴堂稟報某里壯丁若干人某時出門則凡在城內者皆系的有來歷之人而一切訪覘姦細無復容身之地矣

與幹州太守趙君書

地方孽人興亂邇者二十餘日往來興平西南諸村哨聚村民椎牛掠馬肆爲大言略無忌憚當塗君子𨿽巳識其將然而施行處置尙蘊而不發使不肖輩如坐烈火忽見二十一日尊票到縣乃知攻擊城邑矣當此之際若非執事事有素定則倉卒相值何以爲策州一破賊勢蠭起素被蠱惑之人觀其行事罔衂不知從者幾千萬人而東指醴泉南向敝邑勢若破竹夫復何忌故今能不損一人不勞餘力坐致平定者秋毫皆執事之賜也巳謹具書當塗備陳始未少盡執謝之私此非不肖一人一家之幸也新聞獲餘數多斟酌區處曲當其可此又甚慰復有合計事宜數伴隨啟申布倘被垂察或追來效一此輩往來之地止在髙祖廟馬嵬南上官薛鑪鎭一帶其南過渭河則祖庵一帶而妻帑寄居則郿縣東南鐵鑪庵寨其間若無交契深厚之人何以存住許久時日蓋村野之民不知義理與聞左道之言便乃徹骨相信是以反復牽連膠固難觧而涇陽玄狐教妖人何啻萬數所視以爲進退者特在二十一日之舉耳此舉旣敗則是數處之人觧體過半矣今不預爲之計萬一賊勢復合卽不敢復犯城邑而鄕村剽掠之苦何日可息玆欲以聞上司急爲出給告示隨處張掛將連日斬獲之人名姓朙白開曉某人常以樊伸妖術衒惑謂當做何官軄今乃首領不保如此往者靡追來者可戒凡爾各處軍民人等告示到日有爲賊黨蠱惑者便宜洗心革故自求多福能將樊仲楊朴張和董漢等有名賊首設計捕獲者卽許免其脇從之罪仍照河南四川首功之例一體升賞其樊伸等經過地方曾與做飯送酒之人乃一時被其气焰燻赫𨿽云法禁有違亦出勢不得巳姑且免其究問其壯丁男子爲賊捉挐割發塗面及著名賊簿哄誘脇從者原系被賊威刼之數比之楊朴等同謀結聚不同若能攺悟走回許自首到官給與執照令其寧家生理其楊朴等果能攺悟前愆將樊伸等不拘斬首生擒送官投首亦照前例賞功免罪如此則民志自定賊勢自孤不待旬日之間諸賊之首悉函官庫矣一立賞植信所以勵勇敢剿凶逆之大權也近聞州上於諸賊攻城之日大賞射者州中之人人人思奮恨不身對賊鋒以新收今聞立節渡口地方所報二十二日辰時賊眾先後二十一騎駐渡索船船丁各行走避村民數輩執兵追呼各賊徑西而去趕下馬匹地方牽來報官姜令卽便賞與以勵其气諸賊恐追兵繼至從列渡徑去𨿽因往來鐵鑪庵寨熟知道路淺深然捨舟而涉蓋亦深有所不得已其餘當數百正以事勢窮蹇不能相及以今料之只在州城東西及興平一帶舊行道路村捨憑熟隱匿若出給曉諭令各村挨挐呈報除官有定賞外凡所獲賊人一應物件不拘馬騾銀兩悉行給與則遠近相傳必多奮迅更以隱匿不報與犯人同律召號則勇敢之士志向旣專而隱匿之家親疏靡諱不十餘日自受自縛者源源而至謂孽蔓猶滋氛祲不消者吾未之信也一二十三日見州上批回本縣票帖云賊眾自言去喚所約銀兵及涇陽玄狐教私人復來攻城事之有無𨿽不可料而備之曲折誠不可疏使賊果如今日鳥散而去固巳幸矣倘萬一如厥所言則倉卒之際何以爲計今宜密切令人先去鐵鑪庵寨抓探賊輩何在何往若果招誘銀兵宜申行上司火速移文巡檢於翺令其多方訪邏剿捕翺有令去則山中小寇不惟不敢轍同賊謀抑且別爲巡邏搜捕何也伸等皆鄕村遊手好閒之人止以妖人誘引扇惑偶至如此山途巇險旣所不閒兵事倚伏又安有見自寶雞至鄠縣牢谷一應山口各請上司指揇所在官司督人守把賊必進退兩難束手就斃矣若賊尙在此地畱滯未發宜密行寶雞把塞隘口截其西奔兼移盩厔揚兵致邏遏其東邁凡武功扶風岐山鳳翔沿渭河道但有淺窄可以例渡之處及一應通行行船渡口仔細堤防不許擅便放賊比渡乃徐陳師壓境依前明加曉諭立賞要成則事更易圖計無不獲矣一玄狐教不但涇陽一處咸陽醴泉三原三水淳化髙陵處處有之但不若涇陽之多耳此教風行二十餘年其妖師所至家家事若祖考惟其所需極意承奉一飲一饌妖師方下筯入口其家長幼大小卽便跪請畱福奪去自食至於退處空室則使處女少婦次第問安倘蒙畱侍枕席卽爲大幸有福其妖師者又令此輩照水鑑形云某後當爲何官某後當有何福愚民易惑便爾堅志奉承牢不可觧然心旣希有官祿志豈無懷叛逆往歲藍巡撫在陜僕嘗具書備言其事略云此地十年之後必有大憂宜急爲之所藍公星夜取知縣劉仲和至分付區處顧仲和不諳事體曉諭無方致此輩托求太府反謂官司生事乃其官司亦不能禁矣而此輩方且深根固蔕聚貨通官打點承對搖手一呼應者千萬生員楊芝恐貽害地方具呈巡撫衙門發縣跟究縣官以受重賄將欲故勘復畏人言竟以他事致芝於死此後𨿽有豪傑敢言之士閉口不敢矣今欲悉行處置則幹礙人眾不若申達上司但摘其爲首之人二三十輩斬首號令則愚氏將曰彼嘗照水見有何官今輒遭此方來復有是人行妖蠱惑𨿽日﹖平稱爲深信者亦不信矣此其陰隲於民奚啻萬萬哉一此賊旣行叛逆攻犯城池上司將必加兵搜剿所過地方不無玉石俱焚之憂宜曉諭各處鄕村鎭扂屯寨軍民人等急爲修建垣堡立柵置兵警至則聲鑼相擾軍來則列兵示備不惟賊眾見之寒心而要功之徒亦無所肆其志意矣一山東響馬四川保兒皆深根巨盜攻刺慣熟之人比之此輩實有徑庭各處鄕村之民聞其聚眾攻城曾未見彼技能何似便乃深自疑畏甚至婦子離散產業蕩棄地方生事之人又復乘機刼奪財物若不反復曉告令與近村之人自相保�不許擅離本地不拘反賊及乘機之賊拜力擒所依前送官給賞則外賊不惟易獲而內地復難驚潰此又計之所宜先者不可不愼也

答徳充上書

白七弟昨晚且寢矣覽爾所上書深有意致卽爾不知吾意所在然其言自多愛敬此正吾弟事欣然終日且知弟由是以往能攺過亮徳也益大喜飲酒數杯至大醉臥矣恐爾不知吾樂故以此告爾

【卷之九】書一

【書一】�彭濟物與王子衡與藍文秀與朱升之與藍文秀上邃庵先生與楊叔安與何粹夫與呂仲木與蔣文暉與寇子惇與楊用之上邃庵先生與張用昭與張邯鄲書答省城諸公書與蔡承之與王敬夫與唐漁石與李伯華與張孟獨與中麓子爲鄕人論銀禁書答王汝言書答蔡承之石岡書

對山集卷之九

書

�彭濟物

數年不覩光範偶辱過問卽甚慰甚慰然又倏爾而別此情如何明日逢徳光道及雅愛云云此誠斯文骨肉之至他人誰肯然者感灼累日然竊有所未安者因公知我厚故不避詞責輒布上左右惟公察之聽之僕自庚午蒙詔之後卽放蕩形志𨿽飲酒不多而日與酩酊爲伍人間百事一切置之此不但信於鄕人妻子奴僕也蓋素性疏懶偶因官秩羈系數年若招豚擘鷹而一旦得此中心之快實有人所不知而巳獨知之者自東方多事以來聞其驍慠無狀如彼卽或奮然有攘臂之意隨復自笑自詈以爲狂奴猶爾不量卽又飲酒散發踑踞林麓此其性習之巳成激之不返𨿽三公之貴刀鋸之辱不可奪也況數碩之粟半幅之紙乎僕自幼支謾無狀性好是古而非今始仕時望見先皇帝寬仁大度卽自私擬以爲臯夔稷契之業可以復見於今而狂放易言略不修飾至皇帝嗣位之後又見其英毅果斷益喜益負以爲僕志當究於此一時交與之士反復輕易不檢惟僕言是是故謾論譏說略無忌畏日就月將幾踵奇禍幸免殺身而歸而二三者更補砌所無以爲眞有使僕含垢於有罪者之籍與不肖之人同被驅放上辱兩朝作養之恩下累先人蠲介之業生平微志付之穢塗情苦心局不復自愛暇日偶讀皇甫規避梁冀之事與蔡雝卻九錫之書喟然嘆曰彼何獨不得含垢冒污而成致羙節如此也又偶讀柳宗元傳曰卽宗元有不同於叔文然親與之交而受其軄任矣夫身有規雝之操而迹廁宗元與九錫之間仁人志士宜於此何如也今僕之�憂者在忽有犬馬之疾死丘壑之下不得伸其宿�原悰耳而區區官秩之事非所念慮也瑾之用事也蓋���宗秩誘我矣當是時持數千金壽瑾者不能得一級而彼自區區於我我固能談笑而卻之使饕虓巇崄之人卒不敢加於我此其心與事亦雄且甚矣宮朝大臣蓋皆耳聞目見而熟知其然方臺諫論列之際出於一時倉卒未暇差別而今則又數年矣夫伊尹之輔商也一夫之不獲則曰時予之辜�卽非賢者然豈少於商之一夫哉大臣者乃忍使之雜於孫聰曹元與云云之間邪故鄙人之心至此益放益巳披髮哨歌至於終身而不敢悔此非甘心爲長沮桀溺之徒也公之義曰古人內舉不避親時之可舉不可舉非僕所知也而僕之不才污穢亦非公應舉之人觀近臣者以其所爲王於此使識者苟爲之言則所系於公者豈細哉今僕之不可於當世者有五而甚不宜出就官軄者有二性喜嫉惡而不能加詳間人之惡輒大罵不巳今諸公者皆喜明遜而陰譏此一不可翰林𨿽皆北面事君而勤渠趙閣老門下者以爲賢能僕懶放畏出歲不能一造其戶此二不可人皆好修飾文詐僞恭假直而僕喜面許人未有不怒者此三不可士大夫不務修身法事之業而俱呻吟詩文以爲�業見其詩若文不能不怒故見輒有言而彼方望我以爲羙也我以言加之此四不可與相好者接必因其軄事加勉戒之詞多忤其所好彼或未從卽拒而絕之以此親疏多怨苟復見其所愛者又不忍不告或又告之彼卽又不從而僕又絕之此五不可執徳不宏不能信之於人𨿽頗自好而當世談論之士多加詆謗自入有罪者之籍污穢終身莫能自潔使平日所立之志扃閉淪落智髙萬物之上而名陷九淵之下於中夜竊自嘆悔不當輕易效慕世俗科舉狥外構此凶溺今又不儆而欲仕乎此甚不宜出者二時同黜之人固有不幸而被污者然罪大惡極羞談於婦人女子之口尙十之九彼莫不覬幸僕出以爲先容之地而當時宰執又率崇私愛而乏分別苟欲引其私人必援僕爲諭是所以用僕者非必實知其爲人而眞明其有誣也如此則是以賢者之身而爲不肖者之資矣語有曰君子非其招不往以不賢人之招招賢人如之何其可往哉今眾人𨿽以不肖謂僕而僕未嘗一日不以賢君子自謂已如此自謂而人以彼謂已蓋所謂嘑爾而與乞人不屑者也此甚不宜出者二明公之意特出於一時愛念之篤偶未詳究及此然言出乎口通乎心明有日月幽有鬼神此區區平素之悃可一鑑而盡者公如覺之必信其爲肝膈之實嘅然憐我體我矣會公甚難旣會又復匆匆不得請益而又能迎候敝邑此甚召公也諒公有以恕之乎臨紙惘然春和伏惟保順幸甚

與王子衡

數日之別巳勝數年矣諒公同此情也華山之遊此平生至願況又與吾兄同之抵家後百事狼狽荊�痰气發作幾於不起小女出嫁伊邇未免匍匐耳富有富者之事貧有貧者之禮父息之情誰能不爾坐此二者使不肖倉卒言兄長之前顧不得羽翼而東耳柰何柰何在省時會近山尙書濟物總制俱道雅意隆篤細得近山言深服公所以處我者有禮也近濟物以他人之謀將致我幕下昨巳爲數言絕之頗涉峻厲於乎彼殆以我爲何人耶大丈夫出處自有禮義豈私好私與�尋隙投釁附會可致耶兄與我有骨肉之分當憫惜至此丘壑之下凡有志天下國家者豈所忍居苟有所不可則亦寧死守而不易耳平生碌碌別無他事維此點檢最熟而又失之死無面目見先人於地下也蓋此又是一番波浪比之往日應舉不同如之何可以輕且易而言也厚齋之意𨿽善然非實知我者固巳惑之矣然乘之則不可也去秋有一客相過極言彼所以拳拳於僕之意方在杯酒間僕變色大罵聲轍四鄰僕豈彼之所宜論耶昨見自彼來者云彼巳深含於我此不知僕正欲其含也卽此可以再見不肖之心矣張史來甚急因先附此意不恭之罪吾兄想深有以亮之稿序數日後當托人附上不敢負吾兄也臨紙耿耿無巳

與藍文秀

承命撰平蜀序文彊成附上甚媿不能詳著其實有辱委付多矣夏初伏諗尊體佳勝萬福欣幸無任蜀方旣寧兵事永息關中數年不受剽掠流散之苦者誰之力也來教推讓再三不自滿假大君子之所爲自有以異諸其人如此敬羨敬服瞻請伊邇伏惟保愛以膺隆命不宣

與朱升之

天下之事能以徳美傳不朽者今不過數人耳然皆爲言者所遏此固世道使然然皆以黯昧難曉者或偶爾有之而超然在今耳目者亦不能免此可長太息而繼之以痛哭也公淸聲大才雅量恢節孰與古人多讓彼以私怒左道之言卽乂如此賢哲之黨盡矣公固不肯緣此輕重言者國是所關治亂所系小人坐享淸譽而君子蒙被污辱欲天下亡事安可得哉籽獻吉被論尢廣至有以敗壞風俗言者於乎獻吉豈斯人哉此可以占公矣僕𨿽宿寡行檢然視鄕當自好者亦少有優劣乃前此命爲劉瑾黨士修學之志𨿽古人所至尙安有推擇何至黨瑾者苟可以甘心快意固不暇計此也公不知尙移何處卽或以別事在關中亦好當請公西來與坐論數夜使細小輩見吾儕胸次忠君孝親立身行巳死不以易如此兩卷俱封上媿不足稱副委命書籍托劉令尹數日後卽可馳上公卽有外移其行當在何日然湏待命至乃始動否倘行急可示知之僕卽星夜來求靜處與公別也使來數日爲賓客所冗不得具裁甚惱臨紙又復匆匆不盡其欲言伏惟亮察幸甚

與藍文秀

伏聞寵命之至欣慰不巳明公才望功勩豈一南侍可盡然當此之際百事破裂不忍言比之前明公身任安危之日又稍異矣以此甚爲門下喜也敝邦之民數年蒙經略得有闤闠之樂而不肖私被特又爲深亦嘗頗忿承事秉節之臣輕忽喜變不能鎭揚國威殄靖妖孽虛恢越絕敢肆大言以欺天下而當時用事之人不責其名實輒乃加之功代徳性之上以其小而信其大使篤實之道弗彰幻謬之徒得騁因以平蜀之事稍爲論議據事究勛私若頗當於明公之行用爲遠贈文采𨿽不足綜核巳有餘矣不能躬候行節私心懷仰何可言外具粗儀並序稿特令弟淳賫奉冀垂存省幸甚春和伏惟保愛以慰斯民之望不宣

上邃庵先生

海久違臺候無任思慕之至去冬得承差所寄書教洎諸刻本奏讀再四乃知聖主隆重之意如此天下生靈之福斯文之慶宗社之賴也吾師當身任安危以報九重可也今日所急在正士風士風一正則上可以正朝廷下可以正天下此吾師之所以教海而海之所以學於吾師者也值便謹此上謝不盡下誠

與楊叔安

遠辱臨降顧山縣荒落無以欵洽爲罪聞其日巳至咸陽想極勞倦也子衡蜀使來辱教及望之書皆骨肉至意往時與邃翁有奉天之遇者以翁嘗遣張通判相請師生之意不可恝然耳卽宜與他公不同昨子惇撫臺亦有書來耳其人愛念隆篤巳極銘感傾晤莫由或可具簡相通而巳且用昭家有一事與云有幹一家口食惟此是望固不容默默也小兒栗以五月十九日發熱至二十一日出麻子瘡今靨謝俱畢甚爲安好亦一未了前件了之良佳就考事多在七月中澣渠夫婦亦自無恙此老景至願也以所欲知故啟仲夏酷熱萬萬爲道保愛

與何粹夫

二十餘年不見故人顏面書札亦僅六七還往而衷曲萬千尙未一及豈但可以痛哭流涕哉前日涇野去又復匆匆不得申問老兄卽不爲疏懶我尙何以自謂也往年爲兒栗娶渼陂女一年生子子死婦恚恨亦死某自荊妻亡後齒落形憊巳極酸苦乃復丁此只得從頭匍匐又求叔安季女與栗爲室春初東邁中夏方返人生幾何遽終日了無休息古之達人可復若此也十年前於盩厔彭麓買田數頃得一干僕力作頗足口食其地易水稍謝旱漧之憂矣兒女事變歲無饒歇山居頗近名陬無能以暇遊衍豈僕初志哉近得希道書云丈夫不作萬年之身亦湏有以傳之後世某之疏放後世之傳不敢擬而萬年之身則劉文奎巳先得之往吾兄語此甚謂不難今力求數年茫無涯涘肯指曲折某當倏出泥淖中也先述所示良奇某爲此十年益乖初閱門戶頗多不知何者爲是有暇有可批示否涇野在南想日與傾晤來秋欲拜掃先隴就訪雨公良晤不隔想應申遂久旱酷暑萬萬爲道保愛不宣

與呂仲木

冬中一別又復季夏懷想當何如也喜令郎益就安好昨栗自靈寶還𨿽訪不克遇而起居甚詳歸而語之深可謂執事賀也人須有疾而後有憂畏知攝養憂畏則志意不肆攝養則防閒必嚴𨿽長生久視亦由此申縮耳比在畱都相與栢齋兄日相傾晤所益不小但恨溪田有此良覿何爾遽歸彼中殊多暇日不但視北京爲閒𨿽鄕閭亦優也胡不重以兩君之別爲惜邪迫聞巳抵家曾因便附間想辱見答北地通旱亢久積熱頓生疹疥無任屙羍不得盡所欲言萬萬爲道保愛

與蔣文暉

語曰白首如新傾蓋如故僕亦疏放人耳常輩莫不以爲賤執事反以爲佳不必覿人晤語巳若數十年深契篤好者某何以得此也所媿宿志巳荒不能困時樹立以自表見爲知巳羞耳比日起居佳勝僕五月二日昧爽抵家而叔安送兒輩亦至與居數日方別則閻公甫至久梏燥陽疹疥大作勉彊逢迎益罹厥苦無可爲計乃以風劑煮湯不時浴浸得至少康方畢捨弟五旬之賀復有親友拂塵之請揖讓幾筵迄無寧日幾欲修謝提筆汗流恐使者久稽近懷嬰念因借所親洞室艸艸爲此稍述冗駁聊具於右想所欲知也切惟髙明气度超越識量淵謐僕之無似實所希覩倘以時日是珍保練爲重使天下蒼生再覩伊傅勛業之隆豈惟斯文之望亦知交之光也瞻晤無日不勝耿耿小書數種將鄙意耳萬萬監存詎盡傾想有便不惜教示爲幸六月朔旦某再拜

與寇子惇

仰間得手教展讀數四無任媿感昨西使寄望之書來亦道此翁畱意不肖甚隆皆知巳者過爲粉飭是以長者輒不見疑若便以爲眞耳放逐後畱連聲伎不復拘檢垂二十年𨿽鄕黨自好者莫不恥之又安有可與士大夫同日語者人若不自知僕旣自知之而又自忘之邪此則深惑爾矣執事知我厚宜必亮此也切恐晉翁一時乘興輒爲論薦殊非佳事執事倘有問訊可委曲言之阮籍之志在日獲酩酊耳三公萬戶非所願也僕蓬首跣足巳踰半世苟得優遊行樂決無他想言𨿽激聒肝膈盡露誠欲安分醜居不欲妝束搽抺重爲流輩詆誚耳有醜婦被逐者借鄰女之飾更往謂夫曰曩以不修子故棄妾今修巳子何辭焉其夫趨而出其姊止之曰一出已羞更今何求其言𨿽鄙可以理諭惟執事萬萬念之

與楊用之

海白用之足下與足下論議皆洞然相達靡有畱滯此𨿽古人何用多讓足下年齒日盛而功效未彰竊甚怪之昔玄徳撫髀而增傷士行惜陰而勵志誠願足下每以至性難得爲念懷古道之罕臻憝根荄之靡至絕遏世紛精詣往迹輒不可如前日逸逸弛緩以自廢也肝膈之言深信必察故爾盡布不復追悚

上邃庵先生

執事此行宗社之慶生民之福也不肖萬萬死罪無面躬詣拜賀今兵事日繁賦餉日急各處經畫糧儲之人率不堪軄動爲迂闊難集之計百姓百倍陪費不攴一行之需倘賊勢更盛又當何以山南湖廣之盜不可視爲尋常今之永治者率弟子行當亟須丈人也詳此盜能老獘我師者中固岡人耳往時四川湖廣陜西所上首級盡山居平民非眞賊也凡執事所以報孝宗皇帝者惟此二事耳不肖𨿽在罷廢然世受國恩不敢忘此憂也初冬微寒伏惟保艾以慰天下之望不宣

與張用昭

辱教知近事如此數日身心不能自寧況有官者與受方國之重者哉然以執事之才當此劇難狼狽之際要夥有餘力顧委任何若耳廣郡數蒙其至無他郡芟夷絕滅之慘者不可謂無所系也近聞丘將軍與戰南陽獲俘甚多若爾亦新來一快事但其啟行時言語甚易無懼事愼敵之心恐非名將家法也賢郎文雅勤事此最學者艱節其聞抄寫文字似於下學上達之旨稍相違背盍若令之潛沈諷詠自求於經訓之間旣通貫融液然後操紙命辭自必有過人者而奚俟此敗故駸雜之語哉公家世有大方諒不須吾言吾自不能不爲之言耳春和惟萬萬保重

與張邯鄲書

於公𨿽蒶素交然公爲鄕裏豪俊之士居官之聲動燭遠邇此吾所甚慕也東方盜賊薄公城邑凡幾矣公能悍灰無懼以作其民邯鄲數得無恙其系豈細小哉願公益加嚴愼肅練士民倡率豪傑攻城約以死守城危誓以死戰彼𨿽號有數萬然中多婦人瘠氓精兵要千人耳旣擁眾抗軍不能畱蓄寄民而所過殘滅井臼釜甑罔有孑遺必無恆飽之理此應敗之道也昔吾罹警邢郡返過邯鄲見其人率勇敢有气吾恨不能丞尉以作其武幸聞公大抵甚慰矣況又有近功邪鄙諺曰莫眠其步當眠其趾夫民旣以覘彼之所爲矣今戰亦死不戰亦死甚曉然也然不戰固死使力戰安知其不生邪此可以語邯鄲之民使之自固其志矣愛公甚深見公邑人來不辭惘然敢告以此今之名將未有類公者也春和惟爲民自重萬萬

答省城諸公書

辱教及厚儀感荷無任年過半百日就衰境乃復丁此胡以自存念惟此兒幸以長成頗知趨向平生百慮緣是捐歇中道夭折五內催割撫影省形行路悲痛天親剴切尙何可言來諭懇切肝膈具悉久失奉謝不勝追悚未由躬詣因便附此伏惟鑑臨不宣

與蔡承之

久違僅兩見翰教耳悠悠我思傷如之何小兒栗以五月念二先我而死孤影蕭蕭與常住僧何異天罰涼徳一至於此坐以待斃而巳值去人之便艸艸奉問易林一部愧無佳紙秋涼伏惟保重尊照不宣

與王敬夫

亡兒志文至亟與登石間兒婦楊氏食砒霜不踰時遂死此十一月七日巳亥事也痛徹心骨殆何忍言念惟此婦自五月念二栗死卽堅志死節荊妻及諸女輩日夜防衛巳極縝密乃於其月念九潛服毒鼠藥數匕幾不可生賴覺之頗早得以投救至於今日每聞妻女所傳婦言其志必不肯回因諷之省厥父母冀至膝下或以愛奪乃悔恨彌切日夜號泣欲西南麓公與許夫人不得已令其兄宋與其嫂捨侄女送之來仍以有心婦女一人常川伴侍婦至栗柩哭畢入內見荊妻殊有喜色曰吾謂夫巳葬不知猶未也荊妻私意其語謂予曰新婦志太不易行必有變柰何予曰汝但多方防衛可也翌日與諸防衛者相處極歡有一出者必止之曰汝出吾怕也略不一言往志眾以爲旣見父母果懷眷戀後將無事荊妻若獨不以爲然令嚴爲環守是旦妝洗畢假言宿飯作渴索醋湯臥內飲不知潛帶碎砒二三兩隨飲吞盡少問砒毒內作與侍兒登廁歸漸不能支乃誑小女及妾楊氏曰吾適登廁見祟身頗不佳幸與紼箸禳之又索醋湯令極暖來連飲三碗許曰稍可矣荊妻入見其色驚扣所以因切疑之搜其袖有遺砒始知中毒函呼家眾尋醫治之婦徐曰妾此來欲以死從夫遊地下前所囊物實砒霜數兩假言爲金珠使姑不疑我今巳盡服人言砒霜用醋下者百藥不能觧恐舅姑及吾兄以藥觧吾毒則大壞吾志是以連飲醋湯數碗可喚吾嫂來治吾後事滿門驚痛呼其兄嫂至因以觧藥予之閉口不納逼之太急則咬碗立破每藥來則輒揮去堅閉其口楔以鐵箸且曲矣齒堅合不啟也曰吾與飲此吾不食砒霜矣今吾以死爲藥以生爲苦也柰何以苦事逼我其嫂啟篋出衣皆婦近日所制以爲臨死之用者無有不備與不精也著畢气絕予痛哭幾死以爲曩者栗初死時情激心裂痛莫可制其死或易至於歸謝其父母又三月餘矣父母劬勞之恩眷屬繾綣之意顧不能一移其初志而不迫不怒從容就死如此古之達人志士不足與之先也顏子爲孔門髙弟夫子特稱其三月不違仁而新婦少年女子耳乃其志久而愈恆彼豈嘗從事於學問若士大夫孳孳亹亹者也其天資之髙父母之教要有不可誣者矣荊妻言新婦數向予言古今賢女故事云得之其父兄講說今日之死豈非聞之於耳卽感之於心而不忘耶夫人食利藥少許必疾痛萬狀新婦服砒甚多比死顏貌安舒略無倉卒豈鬼神陰以相之使其毒不內撓正色以斃也栗爲人頗靳非辟不正之行嘗曰奸污殘賊天道未有弗與還者故行年二十有二曾無一毫非禮之動乃天﹖以良妻若是天信有徵也哉此婦與令愛徳性甚相若適亡兒各兩年𨿽媼嫗不熟其面也記曰內言不出外言不入栗之兩婦其庶幾乎昨新婦自靈寶至出鞋二雙壽予與荊妻孰知其與舅姑爲永訣也因語楊生楊生云妹來時以二物曾壽家君與家母殊不知厥意所在今若此誠所謂與之永訣耳於乎痛哉玆乞執事與新婦別撰一志備其羙徳俾將大石通刻三志納之於壙以示不朽昔栗欲以一槨通葬三柩則栗之志亦可以無憾於九泉之下矣兒女之事累兄甚多敢以楊生狀隨書附上惟執事念之憫之臨楮泫然情不盡布而惟尊照萬萬十一月九日海再拜

與唐漁石

久違光範不勝懷仰之私春中以探親之行赴省城畱滯月餘某事所司明知冤苦皆引嫌弗究君相極力明刑於上而天下依違之習自若含垢冒污僕分所宜耳尙何忍言伏惟執事推賢愛才之心休休無巳方內英俊莫不鼓掌相慶以爲將有拔茅連茹之漸而太平之幾誠在是矣其遠且疏者或無以表見於衡鑑之下使大璞不登私竊忿焉每有所見擬議欲問輒復中止思惟執事之愛卽何可嫌昨在省見山東進士李開先者資性英發識見超遠文藝精典哲匠所難治體通達後輩希覩心殊重之瀕行因與太微蒙溪洎韓馬河濱諸公送之東郭之外至今不下鄙懷者凡三月餘矣值便艸艸用貢臺聞天下之善士如開先者又不知有幾人惟執事備訪力求使勿淪於常流則今日得人之盛蓋有淩跨古昔炳耀簡冊者矣孰謂非執事之功也後來末學如開先苟得大人君子作興砥礪於上將來所就自僕觀之可謂國士之無雙也惟執事默求其爲人之實而加之意實斯文至幸聞彼欲求國子學職是又以中書付仲默慱士付昌谷殊可惜也旱夏苦熱伏惟保愛以慰斯世之望不宣

與李伯華

仰間辱書教喜慰何巳奉讀一過驚恨萬千懊不具羽翼而東也世事皆何足言惟萬萬以慰斯文之望僕之至幸也此病僕少時亦有之正心脾之气不足所致常服平補鎭心丹得效甚捷可試爲之聞欲求國子學職謂伯華自爲則可然方今之士孰有可與伯華班者俾之自投散地將非世道之不幸耶前嘗有一書與當塗君子論之矣僕所願在伯華登法從備顧問與上極言天下治亂之故使堯舜之治復見於今日而僕得老死林壑休休終身以歌頌太平皆將爲伯華與君相之賜而顧如此何邪人來艸艸附問惟萬千保愛不宣

與張孟獨

伯華事湏斟酌停當今日之舉正以將選之際恐病勢如此有外補不勝其勞之慮若措詞輕重失調則歹爲伯華禍也鄙書與漁石言其才識之羙後輩中殊所未見加之作興砥礪將來成就可謂國士無雙者也聞以病乞爲國子學職殊爲可惜執事愛才推賢之心配之古人亦當知此愼勿學玆人以中捨侍仲默慱士付昌谷也伯華事全在渼陂與執事洎僕三人湏處之曲盡其妙方可萬萬念之念之

與中麓子

惓惓之懷萬千非言能盡也昨得大公集讀之有以知銓部之內兀厓孤立於上中麓孤立於下甚寒心也十一弟來乃聞處之之道深得古人之心楊惟約貴同年之正士也何不白諸兀厓引之與中麓同事邪中麓所以待諸君者決不可有少異此中人情曲折亦可以默識肯綮爲他日賢不肖之龜鑑也不盡之言萬萬具在去口去公世之貞士是以托之語曰人生自古誰無死畱取丹心照汗靑敢敬爲兀厓與中麓二公道之亦所以報知巳者耳

爲鄕人論銀禁書

泉布貨財通有無便百姓而巳惟民不能以皆織也故以泉貨易布不能以皆耕也故以泉貨易粟聖人之意苟使農末相資而不相病如是而巳此縣自國初至今惟納邊錢糧方用足色其餘用使常五六成耳八九成則太髙者也今欲一切悉用足色充使貧者典衣服賣器物以十得五尙不能得常行六七成謂爲通行之物今被撫公之命市井之徒動勒捲桶捲桶者此間足色銀之別稱彼貧寒之家安能有捲桶邪往歲農間之時每柴一馱止直常行銀四五分再無過六分者以足色沽之四分則二分六分則三分也苟有積陰或加至一錢及錢一二分亦惟常行銀耳貧家卽求一馱之價尙變易衣被百方匍匐而猶不能況又勒要捲桶彼捲桶者豈尋常易有之物邪撫公之意以兩直隸山東河南江淮等處俱行用細絲銀蓋此數處錢法通行故不得不用細絲今若能使百姓如彼通用錢法則一不刑一人而自無低銀矣況民溺於所安而難動錢法又未可遽行此銀亦豈能遽變行錢之地每分得錢六七文可幹六七事行銀之地每分不過幹一事二事而止故低銀常常通於不行錢之地者其勢使然也今假銀白銅彌滿市肆乃縱而不禁顧獨禁低銀豈非不思之甚耶今行律之人顧物論直此以與之彼以受之無相疑者誠以爲自便也一旦攺而不行窮居之民束手無計不爲掠則爲竊欲行法使民便乃不惟不便而又令之掠與之竊非所以計度民事者也納官之銀用足色者妨侵盜轉換夤緣爲姦耳足色之銀豈可食者耶苟能以通有無資農末則聖人於此亦信其意而巳不深彊之以所難也故曰聖人緣物順情其力不勞其道恆伸此或其耳偶聞百姓唶唶故敍此意告公惟有以察識此意付之施行則可以無煩程限恆困使者而坐享其道矣仍重禁白銅假銀則市肆不欺農末有賴或得計事之益也

答王汝言書

曩者仕宦時竊見世事搶攘以爲非甚難辦也特軌事者未嘗少加之意故云云耳每遇士大夫率肆言毋諱不知觸人遘怒巳厚乃竟以罷官至罔爲姦人之黨交遊諸公或以書責我宜攺易往轍得書後大笑索酒曰我罪蓋如是然我何能攺也夫予不能行事於世以誅其姦乃並不得肆論其短長哉夫善與惡是與非其數較然明也軌事者不以爲意而槪與之則反手倒持惡民興善理盩風俗衰詐僞起子弒父臣弒君母不亟爲是猶可委而弗究邪天下之事𨿽貴埶者所共壞然豈盡持軌事者之手令事之不較哉四海之遠兆民之眾事爲貴埶所制者要不可以十一辟之惡風疾雷𨿽至盛必無終日委而不爲而謂非我所得專謬矣請以廖鏜諭之曩在河南日嘗屢遣人誅求郡邑矣其重求不過千金郡邑科斂千金只一項耳其錢谷轉移詞訟難易約束流滯彼豈曰治此則妨吾索可置勿理也不才之吏各欲自肥私享則是數者鉤致無不至使反此心以正理易治卽是數者悉可以裕窮民稱良治矣士大夫平居動以古人自期謂事直未當手若云云我當如何如何旣當手矣而又委以埶力此非眞有爲民之念者也劉養和以犯廖去矣燕憲凊帖耳奉廖何乃亦去矣二君同以廖去其髙與下羙與惡奚啻天淵冰炭不相侔也而士大夫乃猶捨正路而弗由豈不大可哀耶昨常守徳來絲燕又視養和爲烈矣彼廖氏者受侮半年何不更用前計以酬守徳而甘心若是其道固有所難也今上無貴勢之撓下無執友之托臨事蒞民心知其惡逆而隱忍含糊善不加卹惡不加警使無狀之民如羣虎負嵎而良善者卻足自廢有天日之明官長之設�法之禁而身制於齊民不可左右朝廷所以陣官分軄之意安在平日鄕黨爲善者率云某爲某事嘗言其不利今巳然至此乃猶不見其賢者固以爲時有所未至而不賢者將又因以轉而不善矣此予所瞋目於軌事之臣也大姦巨惡犯禁蠹理恬不爲怪小民罣誤冒法則錙計毫數洗垢索瘢持此而欲天下治平胡可得也吏長姦民侮法二者國之大獘也今長姦之吏盈滿仕局而莫知所懲侮法之民桀踞鄕裏而莫知所畏此當塗君子之深憂也昨過貴邑見事埶百爾狼狽以深恐懼乃續聞公言云云及叩之在塗又有過者乃嘆守令所系之重如此使郡吏一切如貴府縣吏一切如貴縣長此安極今日偶見敝縣一事爲上吏發至劉令以病不得理其丞但惴惴奉承惟渠凶所恣意耳然僕向爲當道言之不知卒聽否也安得公在蜀時風致爲一洗耶昨僕謂弟侄輩曰汝言言有內艱報尙能戮凶省祭使之在官數年不知又當何以而此時列郡太守皆碌碌不足爲汝承𨿽羙才盛年又姑息寡力大抵時運使然非人力所能心

答蔡承之石岡書

一別使如數十年人生如此何以堪也海內故人屈指無幾忽得手教如飛墜自天欣慰萬萬殆何以言小兒栗所娶渼陂之女丙戍秋生一子矣乃子母並死今春爲繼娶楊叔安之季女此後兒女事俱了更無掛心者去歲自今夏南海霍渭先旣以賤名廁諸卓疏春首又以一書見諭鄙人心事搜括略盡其相知之眞𨿽齠齔之交亦不過此顧仕宦之志自庚午秋根株悉拔他人不知石岡則知也幸九重聖明灼知不肖未便施行卽若渭先之志又有何面顏見廟堂諸君子耶隨亦具一書答之矣並其稿以上丈夫生世固當以拯溺救焚爲心而僕則切恨世之士大夫賤恬退尊勢利往往返爲小人所薄鄙志如此正欲銷忘宿志以明士大夫之節耳前歲邃庵翁亦以此爲言僕力拒之今殊成怨也然亦何卹焉新刊四種碧山乃渼陂之作其三皆出鄙手荒忘如此可似雲霄中人耶心事萬千不得一一展布伏惟保愛以慰知交之望幸甚

【卷之十】書二序一

【書二】答蔣文暉書答敖子發與楊叔安與鎭西將軍曹公書與馬伯循書與何粹夫書答沈崇實答栢齋先生書與賈鳴和書答楊宗文書

對山集卷之十

書

答蔣文暉書

使至辱手教稱譽太過山林潦倒之人豈所敢當然髙誼在心何日忘之每念動履淸佳此天佑邦家篤生才俊故眷顧保護無所不至非偶然也比見料理砦賊事宜九重悉令施行明良相逢千載一覩秉節諸公能悉依所畫指日可了也自夏䢐秋旱漧之厄自太行東西以及蜀楚赤地相望加以方內多事流離荼苦所不忍言還秦之日宜有以爲之計也陳封君壽文艸艸撰上請攺教登軸不勝至願咫尺之地不能躬送旌節耿耿之懷詎可言盡萬萬保愛以慰斯文之望幸甚

答敖子發

仰間使至辱手教感荷無任執事在關中以躬履之餘誘掖多士與所謂聲音笑貌者不可同年語也傾仰萬萬殆何可言顧不能先物請益振起荒惰爲媿耳忽承佳貺益重悚媿使還先此布謝不日將往華山假到省下當遂趨侍冬初微寒伏惟保愛不宣

與楊叔安

介來辱教慰諭感荷無任此兒祿命舊見日者推算多言止此而僕未信乃果如此𨿽其數有不可易僕以垂老之年何以丁此也鄠媵之子消息恍忽有無不可知親友具有所教恐命之所無人不能違耳承奠亡兒太厚僕輩送令愛還艸艸附謝府上所遺纖細俱令之隨行伏惟鑑照是荷

與鎭西將軍曹公書

海白緫戎曹公足下昨聞寧夏之變甚悲鎭巡諸公何以不幸如此及見行到文移乃知足下盡心曲處如此此宗社之福也又聞躬至各部慰勞三軍此尢至計他人未易及也昂錦諸賊本無知小人不勝一旦之忿構變造逆事出偶爾其脇從之人初不過三五十輩爾逆事旣成聲勢遂重諸餘將吏皆亦執系父母妻子刼迫而然近聞傳令造舟以待北伐此固憂國至意夫兵事尙神而謀道宜隱也造舟之所去寧夏近而易見先無所處使昂錦以此扇惑其眾謂朝廷必用誅殄爲心彼將士豈皆明理識事之人萬一信其必然則外增必死之懼內乖效順之心所謂爲賊堅眾非計之得者也今莫若遣人詣丘鉞謀內應丘鉞者巨官大將非甘心昂錦者也其標系母妻之恨卽未能啖肉嚙髓盡臠諸賊以償耳今誠以語鉞鉞必有所計度於彼彼少信鉞計數賊之首可指日得矣況鉞又翹首望通也故莫若通鉞鉞通然後張兵揚威遏其驍銳則鉞得有所資耳緣以諭眾諭眾則士卒之心無有不齊士卒之心齊則昂錦者機上肉耳鄙諺曰以米煮粥以水植稻蓋此之諭也夫昂錦以一日殺五大官甚能也而不能以旬日南下此非積算竢數者固畏公威徳也昨公至各部勞軍其股肱己悉剪矣夫旣剪股肱矣猶可爲全乎𨿽三尺之童亦知其無以爲也此大事至計不可不念者惟公察之圖之

與馬伯循書

別伯循甚久不能得問伯循也頃因客欲過三原托謝墓志之寄當時匆匆不盡所言故如不問也老伯母之逝凡爲人子者皆可以哀痛摧裂況伯循履道純孝者然有老伯父及母君在也伯循一有過哀傷性老伯父若何母君若何宜思其大者可也天生伯循欲以繼明二帝三王周公孔子之道凡海內學者莫不以是望伯循不但僕與伯循私厚也近聞某氏六郎與令兄弟作孽伯循深被其侮夫無故之侮孟子所謂妄人者也僕意伯循必不與之較耳然兄弟骨肉至親誰能嘿然宜別有以圖之也六郎行暴貴邑若虓虎亡攖也卽不姑以忍之彼或至於犯其更尊者之衣履伯循又將何以處之勝負之際市井之所向也烏有士大夫而俛與市井相較者況伯循之力萬萬不能勝耶彼所飬而藉者盡市井無賴也彼賞以錙銖之利皆可興難於我彼又挾有貴父之勢如之何以制之今莫若善誨令弟使毋適中其欲闖之意而巳鄙諺有曰樹大有風人賢有謗安知貴邑所謂士大夫者無有啟彼興難以危伯循也夫與伯循骨肉生死者仲木及僕二人耳僕不知仲木何爲知伯循之事而不以告他千里之言不知果然否惟萬萬以理自遣爲是小書二冊附上啟覽乞恕所不�也

與何粹夫書

久違懷仰何巳不才宜受重辜乃冒輕典直先生陰庇天子仁聖耳去歲得手教感慰千萬非吾兄他人誰肯然也近又得孝思所寄書益感念顧隆篤僕烏足以承藉山田數畝破屋數椽差可度日幸狗馬之疾盡無又多暇日可以菜薪蒔藥此其叨冒豈細哉冬初見逓報知有起復之命私心甚慰蓋時事若此安可無賢人以立於朝備倉卒之用今漢中蜀楚之盜方熾未艾而來治者率乏統禦張弛之道輕薛﹖衣國威厚助賊气其經畫糧餉之人又務爲苟且迂闊之計百姓百倍陪費不支一行之需賊勢更盛當復云何爲吾兄者固不可堅臥東山也友人楊吳二君來值有手足之瘍不能盡所欲言惟保重保重

答沈崇實

僕來持奉教札兼及碑帖之富感激至意何限斯文骨肉乃𨿽古人未之前有也不肖固執愚行𨿽萬萬死生不可搖動所以不能無憾於中者誠以斯名之難居也修之於平昔而礪之於今日得志焉將以加諸天下否修先王之道以終乎身而顧冒被污穢如此何以爲人也士之所哀莫甚於名喪節靡而身死不與也今不肖巳喪名靡節矣卽使長生百年有顏回曾子之行程伯朱季之作亦不可自明於千世之下此固志士之深悲也人常言志士不忘在溝壑勇士不忘喪其元然固不敢不勉耳又安肯稍自貶釋以從時人之情爲進取之計邪有一於此死無面目以見先人也城南之事乃自斯人得志之後與敬夫同感孝廟恩徳而然非僕一人也至於晝夜千萬謀畫欲以驅此寔有之𨿽今日亦不敢忘也況當時邪然惟天地祖宗及我孝皇聖靈默鑑而巳辱念隆篤有國士之與故敢率爾答謝若他人則閉口矣不能瞻送旌節徒切倚望伏惟爲國自重萬萬

答栢齋先生書

僕生平服義重徳直行亮迹而巳其它虛恢盜名隱忍委曲以要時好死不願也承教云得報以來且痛且恨所痛者執事平生之心可以對天日有伊周之才之志不得少行於時所恨者凡事輕忽簡略不存形迹卒罹大謗蓋公愛惜不肖之深不覺言至於此感服髙義比之父母更復何言伊周之才之志僕之污穢所不敢當不有形迹卒罹大謗此政僕之所以爲僕者終身不敢易也僕犬馬之齒才三十有六𨿽更事未熟早作夜思從事於斯要亦久矣語曰君子素其位而行不願乎其外又曰智者行其所無事而巳於義有未當理有未諭𨿽聖賢令之行僕不敢也苟理諭義當矣𨿽人人掩口笑道僕行之也自信之自信不殺人耳母之投杵踰垣參不得而知也僕向罹二三子之謗能勿殺身無幾也蓋是時僅方以君子之言禁士類二三子者不謂僕爲小人也今又罹諸君之謗能勿殺身亦無幾也蓋是時大臣方以小人之惡飭士類諸君者不謂僕爲君子也由二者言之僕一身何兼被俱有如此蓋苟可以去官殺身於我則君子小人者非彼所擇也其至於此𨿽存有形之迹何捄哉老兄斯文綱領當世指爲山斗之士覽見余書當欣然大笑曰此誠栢齋賢弟良友不以險夷易操者也然後終身佩而頌之永爲老兄所不棄矣兒子昭胤歲首巳出痘子無恙今能言且行承問具告冬寒伏惟保愛幸甚

與賈鳴和書

相別久矣忽辱手教感荷無巳自被罪以來數不能通問士大夫之間者蓋捫巳自照不可輒以荒穢之資謬自比附耳教中意念隆篤顧僕安足以當含灼而巳細思往昔憂惶恐懼之日今得脫然不復拘禁此其心蓋有不知所以然而然者而好事者又謬爲異論如彼𨿽有非而辯之之人又挈小遺大引粗失精亦豈足以識豪傑哉此可爲南塢子言發一笑耳家口𨿽眾田作足以供之無歉故每得從容南山渭水之間又得爲野圃野醫種蔬蒔藥暇則茹蒜酌酒負小坐小軒拊弦倚唱欣然終日人莫得而奪也至於開筵列饌品竹彈絲貧約之士力蒶財匱固無得而辦也然君子之樂亦莫湏此此皆日用之實敢以聞老兄老兄知之想當欣然一大笑也邪小書二本附上備種數猶爾不悉爲之柰何千萬保練不宣

答楊宗文書

範生來承手翰具知李生事情然事巳如此關內鄕大夫豈能人人白哉執事惟善處耳良度負公固厚然巳死矣則平生私憤可以悉爲掃滌至其諸孤則猶士大夫子也今不知置念巳乎他日鄕人一相視效豈不可寒心哉王學諭資質誠羙然行不知禮少不更事亦所不免旣惜其才當教之以平易易親豈可深礉慘刻如此不日王令來歸印於縣可能更若是邪李氏諸郎愚昧謬妄豈但今日教中後將噬臍之語其迹頗涉忘諱宜更思之李氏於我有何厚而僕言如此凡以爲執事也芻蕘之語始𨿽不堪聽徐而思之或有可采者不得面陳切仰珍重

【序一】雍錄序長安志序渼陂先生集序王氏家譜序漁石類稿序秉忠定議集序送別少司徒張公督餉北還圖詩序鄠縣誌序登峨山詩序奉壽王母太淑人韋氏序送陜西按察司副使南埠李侯兵備西寧序烱然亭序商州誌序送趙世忠序送東原先生序贈東禦史序沜東樂府後錄送虞坡楊子行邊北還序任氏世承榮命錄序東泉序

序

雍錄序

雍錄十卷宋龍圖學士程文簡公大昌之所著也謂漢隋唐皆都渭南𨿽稍遷攺而相距不遠尙爲易考若夫周秦兩世自初興以至遷滅屢東屢西不常厥邑固不可循世次地望泛而言之於是以渭爲經而五代都地隨列渭旁能沿渭以推其方而雍關地望如指諸掌矣此其書之大槪而其雜相考會則悉本之潘嶽關中記與三輔皇圖六典長安志及邑圖閣圖所以述雍之故迹小大靡遺矣然所圖或有差誤皆按冊擬議而與圖閣產其地而親見之者不同予是以傷載記者之難言也往歲予友大復何子仲默嘗爲雍大記顧其書垂成而卒悲夫昔仲默蓋嘗親以序列屬予伏顧今猶未逮固深念其用心之勤期有暇日當卒成其書以副厥所托不知能否也知西安府南埠李侯文極政通民和之餘盡取關中故志刻之以傳秋七月省災過邰因以雍錄屬予爲序於是著所私見於首以貽考古之士然關中之迹大抵諸書幸存得有所考讀其書者又當有以識俁之用心焉可也嘉靖辛卯秋八月丁亥序

長安志序

關中故有長安志刻之省署歲久亡矣予家有舊藏本嘗因其引類得其緒理喜關秦之迹頗爲明悉易見間有踳駁則據冊而擬欲盡固難也其書爲宋龍圖學士宋敏求氏所著程文簡謂宋氏家多古書如宮闕記宮闕疏關中記廟記三輔皇圖三輔舊事皆所采據信哉夫自成周以來關中爲歷代名都其人文之盛因不待別錄而後知者若其遺迹故趾所在田父野老之妄旣荒唐難信而學士大夫又不能闕疑存訛徒欲以遠而莫考之事畢議一旦若山海經之誕水經之誇括地輿地之志靡曼皆是也孟子曰盡信書不如無書予於武成取二三策而巳矣孔子曰吾猶及史之闕文也後之君子得是書而讀之會其領略可也而欲遽以言語文字之間定數千百年之疑誣矣知西安府南埠李侯刻是書成以予爲序故復之如此蓋其所刻皆關中盛事云爾嘉靖辛卯十月庚寅序

渼陂先生集序

渼陂先生者鄠杜王子敬夫也我明文章之盛莫極於弘治時所以反古俗而變流靡者惟時有六人焉北郡李獻吉信陽何仲默鄠杜王敬夫儀封王子衡吳興徐昌谷濟南邊廷實金輝玉映光照宇內而予亦幸竊附於諸公之間乃於所謂孰是孰非者不溺於剖劘不怵於異同有灼見焉於是後之君子言文與詩者先秦兩漢漢魏盛唐彬彬然盈乎域中矣獻吉仲默子衡昌谷之集皆巳刻行而敬夫獨未也去年秋敬夫冢器順天通判瀛內艱讀禮之餘匯次其集凡若干捲詣予請序將藏之家塾今年春二月予東遊華山會監察禦史咸陽王君惟臣於臨潼曰渼陂先生之集獻遊門墻之日久矣願有志於傳而未能今承乏山西嘗得其定本於瀛將以示乎三晉與天下之士執事幸有以教我也予觀渼陂先生之集其敍事似司馬子長而不屑屑於言語之末其議論似孟子輿而能從容於抑揚之際至其因懷陳致寫景道情則出入乎風雅騷選之間而振迅於天寶開元之右可謂當世之大雅斯文之巨臂矣夫徳不孤必有鄰藝文之士抑儕以自髙妬羣而取亢皆是也予觀孟堅之於子長竊隘心焉故歷述明興之文由於諸公者如此於乎後之君子其將有感於吾言也夫罪於予言也夫嘉靖十一年壬辰三月丁亥序

王氏家譜序

渼陂子嘗與餘言明宗昭系莫要於譜君爲張氏譜甚善余欲爲之顧以憂患相尋未暇也是歲秋莫以書抵余曰譜幸成矣君盍序之以示余之後人夫大家世族五世之後不能識其先人者皆是也況闤闠之子乎渼陂子有憂之焉此王氏家譜之所由作也上推所自以及其所生所以昭其系也摭拾遺行不爲溢美所以昭其徳也體貌具述窀穸有地所以惇其思也援昔據今開諭懇切所以昭其訓也王氏子孫讀是譜者其亦知所勉乎關中言名族者咸寧之楊三原之王隴之閻華之東鄠之王指不三四屈也非先人之徳基宥延施開啟厥後能至是乎夫盛者衰之漸也窮者通之本也能以盛爲懼而一事一爲必率循祖徳而迓承休羙則鄠之王又將轉而爲臨沂之矣可不勉乎可不勉乎此亦渼陂子之意與其所欲言者豈惟王氏之子孫所當勉之凡爲人之子孫者皆宜有所勉焉可也嘉靖壬辰冬十月辛卯序

漁石類稿序

漁石類稿者緫制軍務兵部尙書漁石唐子虞佐之所撰也唐子巡按雲南江西提學陜西掌憲山西督漕淮上及今凡若干年其所爲詩若文以及奏議文移之大者皆於是乎類載之間出以示陜西提學僉事鳳泉王子惟賢因刻之以傳謂予知唐子者宜序諸其首予讀是篇所載爾雅正大春容涵渾可與今昔名家頡頏上下世儒摹仿標敓偶中臆得千萬一者自難擬倫也唐子嘗言文不如先秦不可以云古非誠哉知言者乎人謂唐子機軸本於左氏而無隱僻艱深之習議論肩於董賈而有溫柔簡重之致然其歌吟篇什又言不下帶道罔不言固不得上法渼魏中契盛唐而後善也唐子方將以功業左右昌時上修方叔召虎韓範富歐之迹其文章緒餘又復若是豈詩所謂文武吉甫萬邦爲憲者邪緝文之士當自有以識之士有體有用若唐子者可也嘉靖十一年壬辰秋七月旣望序

秉忠定議集序【馬刻未收】

秉忠定議集者巡撫四川都禦史有臺宋公平貞之績也而何以玆名遵宸音也維厥功旣成貞方底定宋公上其事於朝天子嘉悅西土燕又於是錫之璽書以賚公休四川藩臬大夫莫不欣躍奔走誦說其事或爲歌詩賦頌記傳之文上贊鴻猷下宣光烈簡帙旣滿傳播玆繁書人告勞爰謀刊布走使具繇請序其事將引諸編予於宋公旣有盍簪之義又承規箴之愛徧閱玆裒益增私忭切惟聖天子文武聖神纘承丕緒十又一年化洽華夏徳被艸木朔方無跳梁之虜丹徼有重譯之裔所以越度古昔埒勛姚姒固聖智天錫皇監宏邁所致然一時佐命之臣由內達外率能敷宣皇度恢拓舊聞明良之慶千載一時吁謀定命遊說者無所姦聰明者無敢亂故宋公受鉞專徵虜功神速如此𨿽其學之所得者深見之所及者遠亦其行無所沮而算獲所籌武佚之擒孟獲晉公之平淮西其功一也夫議有不定則往或僕矣秉有不忠則舉或疑矣非宋公不能有此非聖天子無以知此千載之下章縫之士必有以仰思堯舜君臣之遇於今日者矣於乎休哉

送別少司徒張公督餉北還圖詩序【馬刻未收】

是年夏虜寇楡塞鎭巡以狀上聞闕庭聖天子赫震天威命將出師謂可以伸縮接濟兵不匱食者莫如戶部左侍郎於是以張公來公來三月儲糧山積士有戰志虜震懾喙息畏北遁蓋先是鎭巡諸公虜至有備間有艸竊率痛治之大衂而返今𨿽竊伏河套祗惴然自保苟延避徵不敢犯邊也巳而有命班師公將北還巡撫延綏都禦史於公具書走使請序鎭巡與方嶽諸公所賦送別圖詩贈公之行予昔在詞林公以名給事同備法從予接其論友其人歆羨久矣乃果薦汝�頎任世安危如此於乎偉哉惟公玆來所經略者延綏一方之餉爾事𨿽甚難以公之才猶操大阿以剸羔節無弗迎鍔觧者歸則天下之餉莫不仰之河南山陜至戊子至今頻經歲凶方旱而水室廬傾覆禾稼漂沒流移之民蔽山盈谷捐棄老稚哭聲徧野巨村名聚蕭然空堵廑九重之慮竭司農之財匍匐拯救小得遺幸未枕籍郊原而死如甲辰爾又能供賦稅給邊邪此漁石公所以略貴重乘羸馬沿村履野問民疾苦也非公之所親見與所當軫念者哉夫與世任安危者公之所志予之所知也今日之行凡西北至計莫不備觀而具審也尙與言之廟堂以求長治久安之道賑之何以爲時預之何以爲策則天下之人舉得以蒙其滂沛洋溢之恩而各邊之倉廩非所慮矣此百姓所以日夜矣心望之當途焉者其敍別之情詠嘆之美則鎭巡方嶽諸公所賦之詩各以道之予弗敢贅嘉靖十一年壬辰秋八月二十八日癸卯序

鄠縣誌序【馬刻未收】

渼陂先生旣爲鄠縣誌時南臯公在陜西撫堂聞之取其稿付知西安南埠李侯刻之以傳謂志者記也記其地之沿革風俗異宜與政教文獻之大略爾顧世多昧焉弗知猥繁冗雜漫不足視刊是志所以啟後之作者使知方也而民之疾苦役之繁簡政之得失官師之淑慝咸於是乎具之又所以昭鑑戒愼從違其訓遠矣李侯承命惟謹遂付之梓人刻將成渼陂公以書抵予謂予當序諸首予惟鄠古豊鎬之地周之王京其故迹遺墟𨿽父老無知也況其文獻乎予每以語渼陂公冀亟爲之乃南臯公有此佳舉豈非是地之一幸乎遂序其歲月於首以示鄠之後賢君子知所自云嘉靖癸巳正月念又一日甲子序

登峨山詩序【馬刻未收】

陜西左方伯安厓黃公以在蜀時所詠登峨眉山詩一帙寄予曰是編所載頗具峨眉之勝子其序之於首將藏諸家笥以識平生遊眺之槪俾後人視焉予取而讀之其條理燦然卽不至峨眉巳若坐詠累日者矣公昔以名進士攺庶吉士讀書中祕詩名滿翰苑予嘗得觀所作於同年南裏憲副宅詞翰兼羙玉映金輝固方今之雋筆也乃復見是編又重之以安厓之請是安可辭爰記歲月於簡以示讀公請者考焉夫精而典者文之致也詳而諷者賦之方也公詩咸有焉豈但示諸後人𨿽傳之於世可也公以爲何如哉嘉靖癸巳春二月己丑序

奉壽王母太淑人韋氏序【馬刻未收】

南臯公來撫陜西奉其母太淑人於撫臺凡飲食起居必躬必親太淑人視南臯公盡心體國心益喜身益康寧故南臯公益得肆力王事民之休戚利病一切整齊振作不急不迫咸就厥度矣冬十一月二十日太淑人壽踰七旬關中士大夫登拜於堂上太淑人千歲壽巳又爭爲歌詩賦頌以揚休羙以廣徳心於是以海爲序引諸其端海惟古之賢母所以成就其令子名於當時傳之後世蓋非徒然諄諄切切而不量其子者也蓋必有以先知其子之可進於上故周思曲慮必欲引之於道一觀視一嬉笑率加謹焉若孟陶之母是也南臯公雄才雅度海昔𨿽聞之然固未嘗就見也乃是秋九月會公西巡過鄖不俟罄欬而巳知其爲南臯公矣其所成就豈媿於孟陶氏乎今關中連歲不登十日之內米價騰湧民不復望更生南臯公且賑且處出藏庫之積令民轉糴取息歸以自贍麥豆有收方還其本不幾月而西北兩地之米悉輦致郡邑矣市無騰價民有生心視區區沿村歷畎而不知經權之変者殆何如也南臯公與海言昔先大夫治尙書兼覽羣史以病痰不能卒業然天性耿介於人寡合端居危坐晏如也某自少及長凡所爲學實未出就外傅皆先大夫口授手攺以有今日庚午冬𨿽嘗迎飬京師受有封命然甲戌冬莫不起矣幸老母在得朝夕承顏古人一日之飬不以三公換況今日秋傳稱一舉足而不敢忘其親蓋南臯公之謂矣太淑人之徳本之先公南臯之勛業本之太淑人是皆獲壽之本故海僭述之以爲壽太淑人詩序嘉靖十一年歲在壬辰冬十二月丁酉序

送陜西按察司副使南埠李侯兵備西寧序

李侯知西安之四年上以邊事方殷不可無文武全才之使以治西鄙會西寧兵備員缺以俠陟陜西按察司副使往蒞厥事侯承命惟謹卜日就道吏民摭畱相望於道侯曰此上意也我何可畱百姓泣下侯亦泣下凡西安屬縣之民間侯之去若失慈母不可復望生全予感侯在府四年臨民禦吏惟知行其所旡事所欲與聚所惡勿施不後事以先名不違情以干譽廉以正巳嚴以申度慈以撫民敬以臨事無怪乎百姓之如是也夫邊備國之重寄用非其人豈特疆宇阻閼爲國之羞而生靈安危一切系之欲幸功矣或馘降而啟釁欲私利矣或托之以扣食是以士無戰志方無寧守若往年甘肅之事是也邇者關內大旱連歲不登拯救伸縮惟侯獨爲長計使谷不騰價民有恆心當倉皇罔措之時有垂冊可生之望此至難者且易易處之況其易乎則西寧之役在侯特反手耳諺曰履欲固視前步豈直予所望於俠者然也西安諸士大夫與當朝縉紳皆是望之侯車將西關內諸士大夫咸爲歌詩贈侯以�序諸其首於是掇侯巳事聊書贈�有謂今日西門鎖鑰非侯馬者請再勿敢更言天下事也【此序馬刻未收】

烱然亭序【馬刻未收】

監察禦史��朱君子禮表其師陽明山人伯安政學篇烱然之語爲烱然亭縉紳大夫或爲記爲文爲詩爲歌以識其事旣成巨帙諸君子以予序其篇首予有以嘆朱君之好學也夫旣舉進士服官政矣乃孳孳於學如是宜其行義文采卓然於時學之有益於人如是哉黝襟之於蓋莫不知學然售一試得一譽卽睨視萬物先生長者立於前漠然若無曰此何艸艸章句者陋哉非吾侶也情蕩而志驕中溢而性枯曾不知身何以自立而曰吾將以彌綸天地之化也行何以自善而曰吾將以裁成萬物之道也於乎予自弱冠以及今所見皆若人也寧非朱君之罪人哉信乎陽明之教非朱君不能烱然於心學而土於烱然於心則推之��其可以彌綸裁成矣夫敢以是爲諸君子復因並以爲學者告嘉靖癸巳秋八月甲戌序

商州誌序【馬刻未收】

五溪蕭子以陜西布政司右參�治商洛漢中謂商爲關西大郡當有以傳其文獻於是取郡誌參校更定而成是編筆𨿽秉於任氏而斟酌損益則一出於蕭子刻旣成以予序諸其首予惟郡縣之志闕略廢壞天下十有八九揆厥所由視諸官師加意與否而巳明興百六十有八年典章文物前此之代莫之能或先也數年以來官程格於口禍�道盩於議端聖天子勵精圖治十又三年始皆釐而正之吏就典列民有恆心天下章縫之士歌詠誦說駸駸乎有洪武永樂之舊闕者漸全略者咸備廢者以興壞者以復故而蕭子蓋又先得乎我心之同然者其所以亟亟以成是編夫豈徒然者哉撰述參校之意蕭子自敍巳盡觀者當覽而得之玆不復贅但以歲月引之首且以示商之後賢君子與所以嗣至而撫治之者予在長安見蕭子撫治事宜其篤於愛民薄於自奉人之所不能逮者多矣況乎憂民之憂�民之樂興行禮教宣布徳意如彼哉讀是志者�有以識蕭子之用心可也

送趙世忠序

天子卽位之二年兗州闕守吏部請推擇長者有徳教能化民者詔以監察禦史馮翊趙君知兗州府趙君同爲禦史者咸以予爲鄕人當以贈趙君也爲說之曰夫趙君馮翊之羙材也馮翊之士能以節義治行顯名於天下後世者至多也其浩然之气蓄之於貧賤之素而加之於百姓之上者趙君豈異也余何以能益趙君者夫諸君之意豈不以禦史所守者約而所及者廣太守則繁劇駁雜欲事事皆親與切歷礱劘然後濟也吾昔在鄕縣以試事歷太守之府望見其事紛然亡有端則必以爲甚難莫如太守矣蓋禦史之令皆裁自我者太守之令其監司省部者能奪也夫奪則志不可以貞而廢時矣理不可以致而更慮矣廢時者莫能以自宜更慮者莫能以自固由是君子之致莫能聞於天下也故吏部獨以君守兗州焉曰長者之意當以格其上吏使勿以奪忘也徳教則親民可不畔也𨿽以天下亡難焉而況乎兗也由是則君之爲兗州可知巳伏今兗州之民濱之於海困之於饑饉疲之於科役若亡有能蘇也以君能二者之羙焉則由是使兗州之民有禮讓足食勿匍匐勉彊者孰謂非君也又況鄕魯之地夫子之裏邪君君知免巳矣

送東原先生序

昔先人在時以海方緫角當教以正歷求師之賢者得吾東原先生曰他日使吾子爲禮人不聞過於鄕黨父兄者必牛君也是可以教吾子也翌日通於使者以幣從於先生之門先生言動視聽皆有典則海時且幼且劣望之屏然不敢出息居數日心苦不自伸數月彌苦曾曰此生不能聊也先生所論皆道徳性命之微浩然而出靡有窮也故今所以不至大惡狼狽以辱先人實先生使然焉壬戌三月海舉進士先生適以歷事在京師其所教猶靡有間也明年十一月二十一日完事將歸凡交於海者相爲五七言詩贈先生先生旣而命海敍也故遂以所受之先生者道之且以餞先生之迫而欲有以勉焉者也

贈東禦史序

國家制爲考績之典以待天下之吏監察禦史官正七品體統居布政按察使之上其府與州與縣又聽布政按察使之指揇益不得與禦史抗其有過也禦史但以尺檄下皆頸鎖以見莫敢正目故自布政按察使以下凡禦史以執事行皆得而約束能者以旌不肖者以黜朝廷爲之倚焉而禦史亦有考績之典者若外之所爲旣皆惟彼是責凡內之朝廷百職而或未必皆才皆稱任使皆廉飾不貪惟禦史居與之正其政事得失人莫聽議者亦惟禦史正之禦史之職修則是數者各得其正而天下治鬼神亨天子無爲而受天下之賀不修則事不得其序人不獲其生天下不得而治鬼神不得而享天子之意不得而稱故考績者於禦史加嚴焉太原東君爲禦史幾年劾姦芟惡如決癰潰聞一君子之守𨿽墜且廢也必極力伸之便得於其志一小人之無忌𨿽勢不可攖亦必深論而不以爲諱故朝廷之上凜然皆知東君云云禦史楊宗文謂君考功吏部有聲欲余以言贈君故以禦史之職與君巳行者誦之若曰吾無患乎終身之不爲君也

沜東樂府後錄

曩予嘗著沜東樂府凡林泉之樂若頗具矣顧景物所觸則亦莫能自巳必隨時賦事被之管弦以達其趣年積月累至於今日暇省所錄忽巳倍前則又笑予疏狂若是蓋野人志願惟以樂其日用之常莫自知其時之費也適得二靑衣能鼓十三弦及琵琶號稱絕藝古今曲調又能審其雅俗之語和律依永殆同天授予作每出三靑衣不踰時輒能奏成洋洋遂遂合宮葉調予未嘗不撫掌私慶也身丁盛時益承祉福有安寧鮮疑畏歸田三十二年益肆志於登山臨水之際而二靑衣又以助之其樂詎有涯乎衰憊之餘後能似今尙當嗣爲雅頌以敷陳洪化上媲商周之所載才之菲劣非所計也

送虞坡楊子行邊北還序【馬刻未收】

今年春二月天子方南狩觀卜顯陵起相國石門公往視九邊布政令敷恩澤石門公以贊貳上請命司馬大夫虞坡子往焉由宣大而西至甘肅冒暑隆歷嵚山﹖奇凡七閱月而九邊視畢節麾所至邊人無小大咸感激思奮慮無以稱答休命石門公自以得虞坡子爲慶而藩參南溪張子乃以裴晉公比石門公昌黎公比虞坡子予以爲知豪傑之上日也虞坡子昔仕關內數以予遊歷盩厔長安二大縣豈弟之政貞固之操民至今誦之其休休之量明哲之資超邁之見殆若天授及轉官司馬部予竊以爲邦之遠器當在若人因與諸士大夫言之而石門公果今獨知其賢引之以偕玆使英雄豪傑之在人代𨿽顯微異地天下後世未有悶之而弗知也況同時同事於石門公哉擬人必於其倫子於南溪子韙馬虞坡子大人舜原侍禦昔嘗令扶風惠政在民虞坡子將過扶風扶風士大夫感舜原侍禦之愛以予言贈虞坡子予方幸虞坡子能再予見也其所欲言於虞坡子者𨿽備歷晨夕未盡也況酬應數言哉今邊計方壞而將領威薄加以兵微食匱正君相所當拯捄劑量之際也歸奏之後凡所望於石門公與虞坡子者奚但予與關內士大夫而巳也夫耳之所聞目之所見將孰爲親九邊之事予烏得而不望石門公與虞坡子也

任氏世承榮命錄序【馬刻未收】

巡撫陜西等處通議大夫都察院右副都禦史西溪任公奉特恩升戶部左侍郎歸自巡邊便道武功過訪予於滸西山房出巨帙示予曰此予世承累朝之榮命也玆將刻棗傅之子孫予先後宦遊關中蓋將十年關中士大夫知之者莫如先生宜有以序之用昭先人之潛徳彰累朝之恩遇予山林野夫辱公知最深義無可辭據錄首載英宗睿皇帝褒嘉厥祖義民公勑次及武宗毅皇帝與今上皇帝所賜公與先公之勑之誥蓋正統初河南饑饉義民公出粟麥千五百石助賑夫富而好禮宣聖所稱仁能卹眾𨿽鬼神且監佑也況欽明古帝如我英廟邪焦生有言曰天之所與其福不殆傅有之曰不在其身在其子孫二世之後篤生西溪公克開厥宗爲禦史副使參政按察使布政使都禦史侍郎慈惠承於先公恩澤加於百姓遼東不靖簡自山西撫臺旬日之間罪人斯得反側丕奠乃又以關中重地尢愼尢亟於是命公自遼東移鎭而來入關之日軍民鼓掌相慶老幼吁天若得慈母戶部闕侍郎吏部疏請於上上特以公爲左𨿽公之才徳克稱帝心然而先人之陰徳潛滋暗長不可誣也公玆入於朝忠誠所至帝眷必深所以福下民佐皇化不但區區三鎭軍民之慶而巳公之子孫宗族苟讀是編而繹思之則知善之當爲其效如此長而福如此備有不待嚴師以教而自無不奮承先志者矣序以俟之必有知予言之可以感人者矣

東泉序【馬刻未收】

卽墨故有東厓書院在城東一里許自藍氏之先所創今七世矣載在山東緫志蓋司寇勞山公洎其子北泉侍禦昆季咸藏修於此北泉與弟深甫皆擅才譽能文辭人或擬爲藍氏三鳳深甫𨿽就選貢尙未大售所負而徵甫以鄕進士拜知江寧其宏才駿聲不直山東士大夫傳說而巳予初筮仕與北泉交顧甚厚今北泉又二十有二載始與予弟徳淸同舉進士爲禦史建明之澤未下於民以言家居休休遂遂稽古尋樂若將終身豈淺丈夫能彷佛也徵甫治園亭於書院之後植松栢數千株奇花異卉愽物者莫能徧識又取東海之石羅列峯巒塔翠滿前恍然身居蓬島之上也方念安得一泉以成玆羙僮子掘地東西得泉報焉淸冽澄徹其出不窮徵甫因以東泉自號積厚履深坤靈錫瑞理之自然不可誣也東泉以書抵予欲予爲序將附書院所錄之後予以玆泉應期而出實藍氏子孫流芳不息之徵也東泉子幸以記而竢之當知予言之匪妄爾昔勞山公巡撫陜西風力徳教幽明咸仰顧未嘗刑一不辜以要名釣譽民至今以鈞陽公同頌之近執事者信委官之譎誕質實之民不知何所犯而徒流之人縣動數十安能如公之在陜哉子孫之興宜矣宜矣

【卷之十一】序二

【序二】評劉封君序贈蘇體健序奉壽大司空李公七十詩序代癸酉鄕試錄序呂母太孺人王氏壽詩序送白貞夫序楊氏族譜序奉壽孟母太夫人孫氏八十有四序姜武功使臺旌勸冊序送楊克承序送東穀子序壽劉母太夫人董氏七十詩序王荊山奏議序姜武功平賊序奉壽邃庵先生詩序奉壽毅庵�先生八十序贈巡撫陜西右副都禦史藍公序送朱升之序送太復先生還信陽序送陳禹學序

對山集卷之十一

序

評劉封君序【馬刻未收】

湖廣布政司右參政劉君士奇其大人封君今年壽八十關中士大夫以書抵予謂予與七奇厚士奇有親享此穹齡豈但爲士奇喜而巳夫子宜不可無言以敍述休美士大夫將大書頎捲張諸封君之堂以爲壽焉予弟徳充與士奇同舉甲子鄕試嘗聞封君盛徳懿行熟矣宜其享此穹齡備諸厚福也夫七十之壽古以爲稀洛社耆英𨿽溫公之賢幾不得與以未登七十爾況八十乎封君盛徳懿行刑於家而式於鄕黨鄰里故陰徳所萃篤生士奇以美才宏學掇科第擅令名提學山西士類興起至今傳誦藻鑑稱說訓迪參藩河南惠徳在民丕變有日顧中蒞讒構浩然返耕予恆遊華山每過長安輒承燕訪敍賢聖之迹談古今之變論議爾雅鑿鑿可行至於肆筆陳致上追大歷下陋元佑所與遊者悉關內名公士林巨擘故徳器宏遠造詣逖邃如此封君教育之力詎可誣哉因承士大夫之意告封君曰封君昔所遊者凡若干人無須論其起家迪後其僅能守其箕裘今幾家幾人也使其親心安然怡視桑楡畢景固巳稀矣況乎成名賢丰祿養乎自封君之所恆覩其大抵巳詳矣今日八旬之壽年髙而身彌彊履輕而聽不滯同時之人借有是壽能有是福乎今士奇宦迹方亨際遇明主將來端揆之位勛庸之樹尙當�休前哲光及梓裏封君之壽不但百禩而巳何也心無所怨恫則气昌生厚气昌生厚壽之端也請以是歸之士大夫之請以陳之封君之堂咸曰可於是復紀其歲月時嘉靖十六年丁酉夏五月壬寅序

贈蘇體健序

蘇君職方郎中升陜西布政司參識比蒞官爲總制太子少保右都禦史彭公絜來同與平蜀謂君官職方有聲稱能悉省方役於是軍中小大事怕之蘇君與分君一一受之凡所爲無不悉得彭公之意彭公曰吾軍得蘇君賊可破矣於是與君謀曰發兵攻漢綿是時漢綿諸賊驕縱不可制君一切調度皆能先事備集巳而兵與賊接賊潰散走晝夜常數百里追者旁午所至皆具備糧糗故追益力賊益劇困莫支平蜀之功𨿽彭公與諸將克捷神速要其本皆蘇君援餉不匱耳此𨿽以方漢之蕭寇何愧哉知漢中府楊君秉衡謂君之功在蜀徳在漢漢民積兵數年凋敝極矣得君消息其所用使供者不苦而給者恆足其道甚難而其惠甚大𨿽使漢民世世懷之不忘亦可因君東行還省署於是屬予序以贈君道漢民感激懷荷之意予昔在京師聞司馬諸大夫言君抱負甚厚徳器甚遠足以大受顧今不巳然乎夫戰伐之事由上古所載得其名義與善數能策者皆可先有勛勩而理給財用使民不以爲勞而士不以至困𨿽千萬人不可一二夫自蜀寇之起輸轉之民死者枕藉於道彼其時爲之權宜處置者豈皆不善無數哉用其小技而失其大猷約束𨿽布而埋之無合於人情不適於事機故𨿽少取亦困此所謂失其所張則往而俱敝者也楊君言彭公以賊遁竄難制患不得精騎追撲君才數日積置馬騾若干所施行吏皆惟謹母后彼無所計度於中者能之乎此其道皆可備誦說質實不誇後有徵平蜀之迹刊之史冊安知不以予言爲是而采之耶

奉壽大司空李公七十詩序【馬刻未收】

正徳辛未春工部尙書李公致仕還隴郡道過武功觀其志嵬嵬然髙心悠悠然長貌揖然遜也因謂之曰公大才盛望巨位髙年而其气象心志如此此𨿽千萬年何加焉願公保之重之使後生小子得矜式焉又二年癸酉春公子守經來議婚馬氏因備問公起居乃知所以昌續公之髙徳者守經也因嘆之曰大臣譽望所系豈但謹愼官度恪循職守哉得賢子弟贊襄匡廓之則所以揚著奉掖莫有大也張魏公之得敬夫範文正之得景文其所止極蓋何如耶是宜公安樂休逸如此此蓋其理然爾又一月公來益健益勝視辛未所瞻者益有加焉因以酒壽公曰公所以如此者固公之休徳和气所萃然有子如守經者乂能承順志意使公無有怨恫於心夫前代遠績不必論由國家以來大臣以才徳譽望爲時所重者何可數計尹公爲太守也明敏通愽古人莫彊焉因不得其子弟之順至並其身污之今由尹公胸次心志而校𨿽躡太華毋以髙蹈滄海毋以深也尹公豈污耶公才徳譽望不減尹公而獨能修其位畢其行不媿於朝不怒於鄕是不可謂無自也四月十六日值公初度之辰士大夫咸爲歌詩壽公於家而屬海敍之其首余觀洪範攸好徳考終命焉與詩之子子孫孫勿替引之孝子不匱求錫爾類之詞則古之人巳重有此意久矣因遂以所羨慕樂道於公者筆而歸之公應撫掌笑曰是吾子所以語我者矣

代癸酉鄕試錄序

正徳八年當天下大比之期合八郡三邊之士通一千幾百人圍棘而三試之遵制額取六十又五人故事當刻其姓名與文以傳而某以執事僣序其首夫士之生世其英敏穎銳者物不能隔也況數試而累校之卽皆空言未眠其行事其纖細委曲巳彬彬然見矣主司因得舉而升之於時豈惟諸士子之私喜主司者又有以深喜之也然可以不知自愼哉士以言語文字進爲時用者蓋未有不學孔氏談仁義也其得位行事或與孔氏異者非習之不精談之未善所以用力者弗若也諸士子蚤作而夜思日就兩月將其所以用力者固未肯弗若矣而吾猶以得位行事之復爲懼者蓋誠以操守之爲難矜持率循之末見也昔賈誼董仲詩公孫弘谷永楊雄皆以文學見用於漢其議論談說稱之於當時式之於後世是豈不美者所能也夷考其行事若永與雄於其言卒太戾矣夫言者心之聲學之著其所以推述乎修巳治人之道蓋若操冰而言寒執火而言熱也乃何使之太戾如此此非有隱故賾理獘在尊口耳而賤躬行耳卽日日述孔氏談仁義於修巳治人何有我國家造士養材之道士子生而由焉者幾百五十年其漸涵沾濡之所至𨿽三代之盛無以加也聖聖相承及我皇上一切以躬行是先前其觀法視效者蓋不獨言語文字而巳固不爲谷永楊雄之自戾然亦豈可以董賈公孫之流自止哉易曰飛龍在天大人造也今諸士幸有明天子作而造之於上矣伊尹周公之業不於是亟而圖之豈非自棄乎夫由典冊之所載者觀之其訓誥之文亦皆其所言耳然伊尹周公豈徒爲是言哉諸士子當惕然省此而知所愼矣

呂母太孺人王氏壽詩序

吾友兵科左給事中呂道夫有母太孺人王氏壽六十又三監察禦史孟君望之中書舍人何君仲默以書抵余曰道夫與吾輩皆交厚今親見太孺人盛徳閒靜有古昔女士之風道夫以國恩得推封太孺人華裾褕翟享荷寵光天於善人錫類降靈每如此僕與縉紳大夫將爲歌辭以壽願吾子申序其義夫太孺人歸呂氏未甚久也乃呂氏卽棄太孺人卒時道夫才九歲耳太孺人撫育教諭以至今日辛苦備嘗人不忍言也幸道夫克綏其心向道持志使先君子無所恨於地下以益明太孺人之徳光此非誠孝惻怛不能易曰視履考祥則太孺人之謂矣夫言者事之紀實之遠非善言者莫昌也縉紳大夫之詩之賦蓋善言能昌者也則所以揚著太孺人福祉徳教之厚可以信後及遠無疑也夫奚待予不肖之言哉然太孺人之徳所以能光著士大夫縉紳之間者以道夫爲之子也道夫非有所謂誠孝惻怛之意以勤其樹立則太孺人且匍匍忿恨恚中矣烏能悅太孺人之心由太孺人之心觀之必欲使道夫爲君子令名盛譽及於遠大焉固不以區區一官秩一封錫爾今道夫君子之譽徧國中气足以固其志學足以申其義不爲苟且偸安之習倚縱張侈之態此於太孺人何不獲也夫壽考之道心有所樂而無怍然後气得其滋養故壽焉凡所增益太孺人之壽者莫若先有以悅其心而悅心之道則吾道夫之責之事耳詩曰靡不有初鮮克有終道夫勉哉夫道夫學古信道予所素重且厚凡交遊之士莫彊焉故予以望於道夫如此然人子之道要於如此而後可者也

送白貞夫序

予居滸西山房二十有七年矣客過訪予者率以載之賓遊識久要焉然非卓然道義弗予也今年夏予與涇野呂仲木氏南裏楊用之氏同過彭麓山房眺南山遊普緣普緣爲故仙遊宮山回合而水圍繞气磅礡而景蔥蒨宋東坡蘇子瞻氏蓋奇其勝數往遊焉曩予與仲木屢訂玆約正徳壬申至而阻雨粵今十有三年始恊玆遊北至彭麓攜搕命輿矣而洛原白貞夫氏自晉陽來關中望華瞷河覩周秦漢唐之墟挹丰鎬岐雍之盛方自鄠杜訪渼陂王敬夫氏而西也聞予與二子在彭麓卽躍馬過彭麓同二子循黑谷抵普緣周覽遐眺歡悰畢陳降觀子瞻塔陰記及遊景敍題名巳而嘆曰玆無負於普緣矣事不前約而一旦卒同非數也耶明日旣晡仲木東邁用之有事渭川精舍貞夫同予北行過訪滸西巳而出平湖屠氏所贈文則貞夫此行蓋不予棄也然予逃形物外二十年禮法之士未有弗疾者貞夫則何取於予哉居數日貞夫北行畢使後二月復過訪予明日值予病與予弟徳充眺黃山覽武川訪邰墟涉澗予窮慶善之繇歌生民之雅其興翩翩然矣翊日予病小瘳方能以醴酒酌貞夫則南充任少海氏適至遂同坐夜分而去約以明日同過滸西值雨大作弗果夜仍同宴世爵堂焉貞夫少海世之二雋又爾相值誠亦奇矣明日貞夫辭予行予觀貞夫悠悠然有逸思焉於是握手語貞夫曰今士大夫尙浮名而趨末務偶善一詩成一文則矜炫馳肆目無全物卽上追屈宋中驂班馬藝而巳矣況摹仿摽敓文實俱鮮此文士之鄙習非國士之鴻操也國家以崇官好爵養天下之士者恐百姓之未安萬化之未洽也若此何耶貞夫論事滔滔萬言條理罔謬厥存逖矣夫揚休烈道情性古之人莫不用之而予意則苟求其志而巳詩曰言志今之爲詩者果言志否耶夷觀而試省之則思過半矣貞夫往哉野人之言欲無負吾貞夫爾非方居而忽逃也貞夫曰此予志也遂書以贈之甲午八月戊戌序

楊氏族譜序

邃庵先生命其子�芳考族於滇旣歸乃屬歐寧謝純撰次爲譜用示久遠譜成先生命海敍諸其首將刻梓以傳焉按譜楊氏本關西之裔其後有遷黔中者其子孫世居安寧不去遂爲黔中望族代有聞人長者至明興化州公以文學起家取科同占膴仕屹有令名慶遠流長篤生我先生爲世大儒揚歷中外垂六十年文武之道將相之業光今絕古上培國家億萬年之基下啟士大夫千百世之緒而紹芳又能廣心迪孝以開來裔可謂昭宣罔墜矣譜先世系次列傳又次恩命末以士大夫所贈遺之言附之昭姓合族廣孝啟徳咸以備矣海惟先生建族樹親所以惇本別疏其道至嚴也及周之衰典冊逸佚諸侯內忌世本巳壞故馬遷敍述三代以洎列國愼修世表繇此道也晉室旣東夷夏錯處冒姓亂冑無所分異唐宋以降抑又甚焉所可見者宰相世表特億萬之一耳我明以仁孝開國承平之久方思合族廣孝之道而天下之人溯源追始者彬然過半矣於平豈非世教之大幸耶昔先生嘗以語海曰予修家乘余錄恐先化州公之徳琬琰若燐則終天之旨娭然先生今日之事紀諸太常布之史冊所以光乎我宗萬世無極化州公之徳奚又有遺恨者於乎休哉是譜旣出則由化州公以上至於諱寬之祖以及其子孫天下之人展視具得猶歐蘇之譜至於今猶存也或以歐蘇之譜出於自作而是譜托之門人然其義例乃先生所定者信斯言也是崇其辭而廢其志也烏足以覩是譜之撰哉

奉壽孟母太夫人孫氏八十有四序

陜西布政司參政信陽孟公望之奉母太夫人孫氏養於官邸今年二月二十七日適惟太夫人八十有四之辰布政使孫公唐公參政楊公羅公將修禮於大夫人之庭先是介使問於滸西山人康海曰予聞政與同谷者寮寀之義事與同致者交與之情予自宦遊關中與望之爲寮忽巳數載其刮劘之益交承之契自以爲古之人不是過也乃今躬覩其太夫人享榮壽於省垣年若是其盛而履如是其彊詩之頌魯侯必先以令妻壽母爲言固巳見當時列國之君不能皆有於是焉耳然今之士大夫位致顯頎而慈闈不逮者皆是也太夫人鶴髮童顏﹖﹖兪禕輝耀誠予之所希覩也卽不爲望之之喜將亦不爲士大夫喜乎政焉與之修學焉與之迪所是焉與之惇以堅其往所否焉與之攺以聚其善是望之之所以友乎我者分洽誼深不徒如今之所謂適然而遊哆然而合也願夫子敍述吾意以壽於太夫人之庭是惟吾子所不吝也海三復其書巳則於諸公先生之辭有深感焉曰嗟乎履不辱志以承訓也交不媿幽以廣孝也太夫人所以教乎望之者學慮其弗端操慮其不嚴仕慮其於天下國家有匹夫匹婦之不獲故望之旣篤於其履大於其業而又推於其鄰正所以遵循懿訓申衍孝道故太夫人於其養而樂於其心是以享安履順衰矣而彊崇矣而泰有由然也於是敬陳諸公先生之意於大夫人之前曰惟太夫人善頤厥修膺和納慶篤生令子仕不媿學動不乖義承顏怡志孝道顯明賢過於堯佐之母而子不同是太夫人一宜壽諸子諸孫科第相紹文采相承慶滋於儀儼之門而際不同是太夫人一宜壽年齒穹邁气骨剛勁舉措不違兒齒臺背三品之養不斁甘旨連笥之積不厭朴素享丰於毛義之奉而志不溢是太夫人三宜壽在鄕則姻尙﹖﹖仰其表儀在官則列曹頌其休盛望同於士行之親而名復榮是太夫人又無往而不宜壽者敢再拜稽首上太夫人千歲願太夫人逖年永視惇和增享以至於無窮焉於是孫唐兩公洗爵更進加以黃金錯采之履散雪疊谷之殽而諸公以序相繼洗爵交進或獻以碧玉絲冰之塵或益以翡翠雜繡之褕又無算爵而退太夫人顧望之而笑曰有是哉予今而後知無赧於先君之遺也勉之哉懋之哉則吾將更能見此諸公先生之嘉惠以至於無窮矣嘉靖六年歲在丁亥春二月廿一日戊辰序

姜武功使臺旌勸冊序

武功者西安最下邑邑小而道衝民窮而用繁爲是邑者誠亦難矣廣安姜侯以進士來知武功訪民疾苦而加之治於是民熙然應之故不踰年而武功治行屹爲關中第一自撫按而下臺省諸公皆交章旌舉其禮幣優勸殆無虛日侯爲是邑又何其易也武功諸生私自相謂曰夫民視令長爲憂樂者也今百姓力不愆庸財不湣賦是令長之徳厚故治明政通吏不渝度民不易軌也吾與諸君親沐其教益而覩識其成緒不有起述傳之方來是昧長者之誼杜方來之效非所以稽誦古昔也於是取撫按而下洎臺省諸公所薦論勸勵於侯者書之於冊而實之以行事頌之以歌詩旣成帙矣乃詣予請序諸其首予旣三復其書乃嘅然增懷焉名實之柑倚其應捷而效長與桴鼓者奚異哉夫子曰君子之徳風小人之徳革艸上之風未有不偃者也予自戊辰以先太安人之憂歸今家居力田二十年矣民苦於租庸歲相比也當塗君子皆知憂民之疾苦而所以處其疾苦者顧寥寥無聞何耶予聞其論議未嘗不重自太息以爲斯民之不幸遽至此極乃侯之冶武功量田之肥磽以定租較丁之彊弱以署庸行不踰年百姓安堵室家相樂修禮義厚風俗期無貽怒於官侯𨿽三代之民亦若此而巳其應不巳捷而效不巳長耶夫租庸者國家之重賴而民命之�系也當塗君子不能探求其本徒以獲一事見一獘謂吾志巳盡吾令巳通此不思之過也今百姓之憂樂豈直一事一獘哉獲其事而因之見其獘而更之尙慮其有他也況無所與因無所與更哉故𨿽日夜奔走徒以重勞輿阜民無益也夫民情土俗天下之廣吾弗能知由吾關中之事觀其大略亦可言也桀民恃蓄而撓法姦胥甘賄而易令故富者益安而貧者益困其所由來非一朝一夕也侯至定以約束示以明義準丁力之歉丰罷門分之抑勒不刑一人民志允愜予嘗趣侯書所計度刻之堅石以貽來哲俾民永終嘉惠侯則謙讓而未遑也乃諸生能樂道其休美而形容詠嘆如此彼謂見善如不及者非耶因遂以所先乎民者書以歸之若夫決訟若流擿伏若照則侯之餘事固不能以徧載備陳焉今之爲令長者亦安能人人若侯使民自愜其志如吾武功也排年之人聞侯將擢官去巳咸有憂色以爲及巳應排不得與被其政侯尙可謙讓其計度哉嘉靖六年歲在丁亥夏四月十又二日戊午序

送楊克承序

恆齋楊君以進士爲西安推官三年矣將考績於吏部知西安廣川趙君興同知東谷王君咸以書抵予曰楊君內通而外融履端而行直居西安三年事無小大皆迎刃而決隱顯悉當言不赧中操不渝志易險不驚率履罔越予與之遊得其所以相矢﹖見益者不少矣今天子勵精冶理思得股肱亮直之士以左右民楊君玆行必將畱侍闕庭以佐天子曷能復來啟予使予日有資益願吾子之有以言予志於楊君以華其行也夫贈人以言所以著交道申久要而又重之以義政所以惇厚其所贈是則吾之所以布忠於楊君而返其所矢﹖見益也今又得士大夫歌辭若干言是宜吾子不惜於言以達吾意也予自戊辰西歸今忽二十年矣凡以執事在西安者皆可得而言也其推廳之英妙迥出者實未多見是惟有吾楊君而巳矣廣川東谷之言信無阿私於所好道公而義直凡所以言楊君卽吾所以聞之於眾焉者也朝廷以科目待天下之豪俊天下之豪俊其夷居抑曷嘗不以伊尹周公之事自待然少至於顯頎巳輒自負矣玆非楊君之罪人哉天下之事自丁卯以來蓋岌岌於累卵然外危而中安故民未有怨志其識者猶曰此蔽於佞幸耳七大夫秉憲操軌者猶夫弘治之舊何憚也迨及辛巳上以恭儉仁孝蒞天下天下之人莫不以堯舜之治望拯巳於水火之中而士大夫者反以空言危論彼此相激若餔飴啜醴日新月盛崇虛恢之節安苟且之見遂至君臣分睽愚佞借口長此不巳事將焉極借不負於巳耶昔者管仲相桓公霸諸侯一匡天下孔子誦其功曰微管仲吾其被髮左衽矣當是時豎刁易牙開方者未嘗一日與公離也管仲曾不以爲害巳而亟攻之凡以先其所大者而巳矣士大夫不務其所大而力較其所小吾恐上負徳意下負所學非義之安者也楊君不日陟臺諫與上道理政治望以愚意自惟使上下相忘愚佞不乖此所惠於天下者莫大也予弟河與楊君同舉進士有通家之義而楊加又數以道義勉予獨以是言贈楊君況又重之以廣川東谷之請哉此野人至意悲憤於心而不能忘者楊君念之予玆有望於楊君矣

送東穀子序

西安太守廣川趙侯以書抵予曰東谷內遷戶部員外郎久淹之餘知巳如吾子良足嘉悅玆有餞贈之文以勞於執事是惟吾子之不讓也夫東穀子自入關予卽與交今凡十年矣所以劘切於予而益其所不能者方之古人蓋有回路之義焉然東穀子操嚴而中坦志遠而外直賢者慕其義不肖者忌其才故入官十五年僅有是焉此非其慮之弗長而際之不融也其忌者害之也東穀子檢身治民裁費節用尙本崇實盩厔與涇州之民莫不懷也篤履愼官鶉衣蔬食先人之所遺平生之所志何不臧也今天子以仁孝治天下安知東穀子不由是以大行其志於時邪夫士固有詘於始而申於終者矣東穀子之名義士大夫庶民小子人人能言之𨿽有惡巳者不能加也據是以往凡所以報稱於時流惠於民者可以沛然無盭矣東穀子往哉君子之志以自彊不息有息則餒非君子之所貴也昔者與東谷語每夜分莫能去者固非如世俗彈棊愽塞流連尊俎也凡以探天地之化昭豪俊之業焉耳天下之事未有中無所主而能至者況以或存或亡之心參之故治日常少亂日常多者士大夫之過也廣川以英偉卓斝之器當紛糾劇冗之地其所以應之而有餘處之而皆當者固其中之有主如是也孔子曰三人行必有我師焉彼猶待於其所巳行而損益其過與不及借以自勵𨿽之天下可也東穀子其往哉尙默繹於予言而終廣川之誼是則廣川與諸公所以贈於東谷者咸有光矣東谷往哉

壽劉母太夫人董氏七十詩序

夫享卓綽之榮者有穹厚之徳備綏和之慶者本涵灝之量故姜姒興周百祥是殫孟陶啟俊列史具褒往驂今軌可略而言也況乎歷否茹辛承奕世之冑幹中衰之徳哉昔者予以官職在治朝凡天下之名士大夫莫不願與之交也然事勢推移苦節恆鮮沐訓未渥亮往每盭未嘗不嘆豪俊之難偕英雄之希覩也時麻城劉子以鄕舉在冑監間乃過予談古今之異宜昭天地之宏化予所恆覿寔未有其人也於是定伐木之義申王貢之好未幾劉子第進士駸有大用於時洎予西歸則劉子以監察禦史巡按關內聲稱所至不愧故談煩撋所加允弼邦訓旣而孽豎起讒哲人被執關內之民呼天悲叫響震九嵕踞轍泣畱立斃兩髦使者驚恆而攺色穹旻慘淡而減輝劉子顧自梘益恭當危不惴有巨源之雍容無公幹之急遽於是繹思前典追惟舊歡乃知劉子之操本於慈訓丈夫之志率自母成如此今年夏劉子又以按察副使提學於此仁孝之志上通乎帝衷儀刑之錫益滋於故部今年九月日值母太夫人董氏壽及古稀關中縉紳若張君時濟許君伯成胡君承之皆劉子巡按時所舉士也感歐蘇之遇申陳曾之報於是各陳詩賦遙以致壽於太夫人而以予序諸其首夫洪範諸福要終於壽考內則五教肇功於姆儀太夫人以窈窕之徳相先大夫繇名進士起家𨿽經綸之志但畢於丰城而循良之傳巳先於班史況乎專祠之祀有以踰甘棠之感超端揆之譽哉今劉子上承先人之緒下啟祚胤之賢秋毫皆太夫人之教也是太夫人所以光前﹖﹖谷後者誠可以嗣姜姒之懿徳邁孟陶之嚴教矣今日之壽非天之所以報有徳章有賢乎諸君之詩休美備陳嘉祥具闡顧予何足以加之於是但取劉子之所巳行以見太夫人所以享榮而備慶者效如是長而理如是著也若曰福與祉觀厥履恭與傲親所教去諸君子曰是可以爲太夫人千歲壽矣於是書歸之

王荊山奏議序

荊山公以兵部尙書起督三邊軍務丙戌春三月駐節固原問疾苦汰冗懦齊法令謹烽堠不踰年而士馬充斥饋餉饒﹖﹖谷乃人人思戰矣今年夏六月虜長驅入寇公遣將力討平之虜悉遁去蓋邇所未見也進士楊君經取公先後矢﹖見畫邊務及論列時政諸疏萃匯成編題曰荊山奏議按察副使帝丘桑君汝公將遂刻棗以傳托予序諸其首夫楊君之意豈不以此皆公精神心術之流布凡今日所以建大功樹令名者考其夷居所論大抵然也昔公以監察禦史治關內其處巳行事長老見者巳以公輔之器目公是時予方承乏翰林公自陜還京予數與公遊嘆長老之言乃能窺契盛徳如此乃桑君刻此而又示予以所願見安知天下願見公之緒論者不與予同哉夫事成之於見而原於學故切中事理推之而準動之而善也從古以來聖賢如周孔未之能違焉今天子勵精於上正須老成時重之臣建明於朝都兪吁咈之餘將使天下之�與被堯舜之政至於無窮是又不但三邊氓庶之獨幸而巳公以爲何如哉夫民今固以望公矣嘉靖六年丁亥秋九月六日庚辰序

姜武功平賊序

昔予以正徳戊辰歸見三數處風俗則嘅嘆興懷焉曰嗟秋何至是者是必將有厚憂隱禍迆邐未艾也否則何至是者居數年乃日日異不同也曰嗟乎其厚憂隱禍且成弗遠也安得賢且才者與告語之特一輿皁之力可攘也乃得巡撫都禦史藍公文秀巡按禦史王公子衡二子先後至焉曰是則吾所謂賢且才者也失玆不言福將焉致於是以書予二公曰某地事十年後必有大憂事關生靈僕不敢默惟公求倡始者數人薄治之其羣從渙然散也二公曰唯唯乃下其事於其長其長不知旨意喧喧混混乃藉是將要以爲功也其眾紛然因賂以訴於他司他司喜其重賂二公之志亦寢後八年幹州有狂人樊伸者多貲而樂誕方士誕者皆集於其門附會伸意行諛於伸云伸當大貴於是傳播遠近所謂三數處者舉熙然從伸而伸遂自居不疑日召無賴男子習戰修武來者雲集又令妖人以照水法惑之俾無畔志洎三年陰相結聚者十數萬人乃於嘉靖乙酉秋集黨寇幹州賴州之士大夫曁守力禦之日晡逃去走南山結銀兵復謀北寇郡縣震動若不克生獨武功姜侯練兵有素人得無恐報至侯下令曰伸輩皆膏梁子徒以妖師扇惑至是其羣黨固烏合也卽果南奔鐮場必假道立節橋頭凡濱水諸村落宜據舟密候其至共力與擊賊可悉擒明日昧爽賊果至諸村落人執挺拒賊賊悉從涉渡逃去獲馬及器物村落以馬來侯卽以馬賞獲者曰能得賊賞更不直此於是人人奮志思獲賊矣日中果有執賊至者得伸所給號帖巳署有僞官乃立磔於市而厚賞獲者凡涇咸興醴愚民爲賊惑者舉不敢南邁應賊賊居鐵鑪庵五六日候應不至始決意趨鐮場又二日賊首悉爲於敖輩所擒無一遁者故賊黨悉平焉比賊東獻馘醜猶曰非武功所阨不及是也於是守巡撫按諸君子咸功推自侯上功於廟而�之矢﹖見畫誠巳奇矣武功諸耆老相率曰幹州破吾縣有禍猶緩幹州不破賊合眾南下必先甘心於吾縣吾縣非侯勢必大壞乂安有今日者於是繪圖請序述其事於首以報侯保全之功滸西子曰伸之人知爲敖輩設巧善獲然發軔卽衂獨不以姜武功先事治兵哉及匐匍涉渭志灰然盡矣耆老之請殆亦有所見乎故予重之以此令示諸當事者

奉壽邃庵先生詩序

我邃庵先生以盛徳大學儀刑天下關中之人親炙之日視天下加多焉故其感戴欣慕之情至於不能自巳非私也其所得者深故其所報也厚卽先生固靳之亦不可得矣今年冬十二月十又七日寔惟先生初度之辰而先生之壽至是蓋七十又四矣此天之欲壽乎國家必先產明徳之臣益之以壽考居之以穹位使佐明辟佑元化也吾都禦史靈夏馬公宗大萃關中士大夫舊遊先生之門者而語之曰吾輩所以不辱乎先人之訓能自立於天壤之間者先生之教澤也今先生之年日髙而吾輩之違先生益遠七十古稀況益之以四借歲有所圖能寄壽於先生之堂其於百歲僅二十六年耳昊不敏玆有祝願之辭願與諸君同賦以致於先生諒惟諸君之意無殊於不敏也士大夫曰此正吾人欲致意而不可能者幸公有以教之於是各述其所賦之辭以輸於宗大宗大具縹冊求善書翊日帙成顧海曰須子述序士大夫之意於首海得之三數讀其冊矣乃作而嘆曰古今人以師道感服天下者孔孟程朱之後逮先生才五見爾其它𨿽不可勝紀皆弗羣此五者卽綢繆結固君子何取焉孟子曰以善服人者未有能服人者也以善﹖﹖良人然後能服天下又曰如七十子之服孔子也諦斯言也則士大夫所以感戴欣慕於先生者蓋得其養者深故感戴欣慕其徳者至於不能自巳若是是與七十子之服孔子奚異也今天子勵精求治於上先生以元老左右廟堂正天下仰沐深仁至治之日陰隲於民旣厚且固神之監之方將與天同極永禆淳化區區百齡何足言也宗大曰此正不敏之微意遂命書之士大夫歌詩之前若引起其意義焉嘉靖六年丁亥冬十有一月丙子序

奉壽毅庵�先生八十序

成化弘治之間�西有二君子曰毅庵先生﹖﹖谷庵先生二先生��楡次寇氏�時爲楡次學生諸提學每試輒以二寇其�曰�西有二寇其文章行義流輩莫敢望也後﹖﹖谷庵登進士爲大理寺副毅庵竟失意場屋應貢上大學拜定州判官以子今巡撫陜西都禦史子惇之貴兩封爲應天丞當毅庵在冑監時海季父長洲公公寔與之遊海每從事凡杖殊欽先生之名徳以爲非世所恆有也乃亦卒困於行夫徳厚者效長行髙者履泰天顧獨嗇於毅庵先生耶此不於其身當於其子孫矣不然詩書所稱天人之際將荒唐弗據乎巳而吾友子惇登進士位顯頎矣又十八年猶子子立中解元第進士爲戶部主事而孫洋與子立同榜舉人詩書之冑大江以北曾不一二見也天人之際豈不信哉今年先生壽當八十八月二日則先生初度之辰也子惇迎先生與其母夫人來關中舉觴奉壽海伏處滸西實樂聞其事因以屠蘇之酒一卣遙壽先生於子惇行臺因謂先生曰以先生之名徳丙魏將相之業唾手可致乃阨輪於初不能少見其抱負吾子惇旣與先生致身靑雲之上所謂爲上爲徳爲下爲民者悉措之行事先生之志可謂不負矣乎﹖﹖谷庵不幸早卒遺其孤於先生先生撫而育之教而善之而子立者果奮迅成賢而孫不肖者故父作子述孔以頌周洋之溫恭勵學不口登進士浥休寵則先生之孫不可謂不賢也子惇以三品之俸養先生與夫人伉儷同老致滫瀡極心意謂先生之養爲尋常不可也壽期旣屆上自節鎭巨公與藩臬重臣洎關內公卿大夫莫不拜壽先生於堂先生以康彊之身穹隆之年對之罔憊固不可謂不滎亦不可謂非福也人之能自致者行義文學爾而此數者有一非天則不可得天之所以舉是數者胥﹖之先生正先生之徳能契乎天而不違也子惇篤孝愼修一是以若先生之志將見陰隲於民厚而天錫於先生益無彊矣願先生懋承天休千歲逢吉因舉爵三上先生焉先生曰願如夫子之所惠矣遂書之以爲壽先生序

贈巡撫陜西右副都禦史藍公序

夫志大者器宏才厚者徳溥此古今之通道也惟宏且大也故聽參而用愽小利近勩勿撓焉惟溥且厚也故持重而不誇盛位恢績毋動焉二者事異而理同道分而究一皆俗儒所難諭也故天下無事則可以徽猷而嘉治有事則可以戡定爲安輯所謂天下不可一日無者明興百五十年學士大夫口不輟詩書之誦心不廢經綸之想志非不皆有才非不怕長也然以之治事而事或乖修業而業或廢者器有所弗宏才不過數百至易擒也當時用事者一失其會遂至不可以爲浸淫五六載寇益盛攻益難合三省全力不得半勩此其故非兵痿將蹷也繼而劉齊諸盜起中山山東山西與河南徐淮諸地所過殘滅無釜甑之遺男女幼壯者被掠老弱者蒙死江西諸賊乘其餘習益又驕悍難制當是時上蓋數以戡定之勛責功伐名譽之臣矣銳者或闕於持固鈍者或廢其幾宜明者或過於輕忽暗者或昧於策理四者非所以用武愽勩也然是時亦能殲賊而安壤者固有所謂志大而器宏才厚而徳溥者陰以維持於其間銷其變而巳其患也夫承制備蜀三省之兵關中爲最盛也自彭公之西也其奮擊之士才數千耳數年滋蔓難制之寇不待彭公來所以不敢再窺漢沔以掠關南之民此其道非騰遊說懾靡寇志也禦之有繇而持之有數得長者至誠惻怛之守綏懷其民心堅厚鞏固寇自不能窺也故予嘗私論之曰蜀漢之�片藍公無以成彭公之擒非彭公無以見藍公之�此可爲百世不刊者也玆聞上以藍公爲南占刑罪侍郎公行在旦夕然平蜀之勛終始由公甚多吾關中之民所以能保其屋廬田畛者秋毫皆公賜也因著其所詞說者於篇以贈公使夫切伐名譽之臣凡有當上之責者皆知其自進而不內民於溝壑而莫之知也

送朱升之序

夫折堅斷勁剸犀劘玉無向而弗利者良劍之用也沙汰湔濯溶鑄煆煉精光愈新者兼金之質也故士無炫譽當事乃奇驥無異足登塗則妙君子之節豈可約以細人之屑見齊以鄕尙﹖﹖之鄙情哉故葛藟生於髙山之上丄其才有淩於木﹖便柟松栢也犀象伏於澶洄之淵非其體固亞於猿猱麋鹿也髙下之分定而倚托之勢殊也故觀士者不於其細而於其大亮才者不於其明而於其隱二者所以斟酌豪俊窺識英妙之方也然五羖顯名於秦穆於臧彊迹於威宣二君者窺識明而斟酌當巨細靡遺隱顯不謬故俗議不能系浮辭不能姦也至居其思戮身於鄭武伍員盛屍於鴟革豈其誠未達於上而議不竭其智哉主疑而讒入故志阨行塞身死用弛也曩淩溪子提學關內勤勤懇懇若將一變而至於道矣加之以年則學者誦習之力豈或少讓於浮梁君哉細人倡之眾人和之故皜者見污純者見疵使聖天子公卿之明少虧於秦穆威宣則淩溪子安脫於羣口也今倚泥成俗苟且持論非一日之積也故私者蒙譽而愛者見拔咈者被詘而異者遭遣彼徒以太阿假之曹侯宏樞委之碩讓皆非其事實也士大夫者公論之所系也今異說悉出於縉紳而公論不稽於古訓是仲尼邪僞於衛而夷齊瞽昧於周之日也卽有才美上安所聞卽有邪罔上安所察故志士甘心而就辱豪傑長嘆以遠世者非有以馳想於卞許致薄於伊周也勢旣無所容而數固不可易也夫廉淸修﹖﹖絜行能純備者孟堅所以誦李育也苟以熟觀於淩溪子則育豈復敢結駟於齊轂抗肩於周行耶然淩溪子則反之矣聞淩溪子攺治滇南故予得私敍而贈之焉此學者所共覩而當塗者所宜愼哉甲戌夏五月序

送太復先生還信陽序

大復先生居關中四年矣今年夏六月以疾求去上下固畱不可其官屬及諸生之在正學書院者不欲遽別於先生知予之與先生友也於是以予爲言贈先生焉夫師生之際教化之首其居至不易也近名者先畏結而後軌則昧理者崇虛飾而乏精典玆二者其始也覩焉若親感焉若躍戀焉若不可一日去而其究也沨沨焉興怨焉鶴鳴於九臯聲聞於天物誠而形本實而茂自然之應不可彊也上以僞刼其下則下以詐姦其上教化興行之地持此以往將安極哉大復先生之來吾關中也曰教化廢壞者上下安於所習而不變也夫安於所習而不變則宜其廢壞亡捄也可不作而新之振而起之乎於是具以科約示以程序先之以身而董之以實行之以嚴而推之以恕其初也疑而弗信畏而弗親而其中也幡然而悟沛然而從曰學者之事水如是乃何者恇恇惕惕若前日耶故泛者畢定傲者畢諧崇其實而脫其僞先其事而後其功有若董生之論焉夫諸生欲贈大復先生歸而予泛及其事如此略情而弗言者蓋先生之於諸生以道而合而秉執教化之責者其理當若是也或曰賤功名而黜聲革固先生之巳事今天子龍飛之始首重教化後又畢升而先生乃以疾行豈孔孟之詘有然乎曰出處者聖賢之大閒而先生之所愼也安有髙宗爲之君而說終傅巖者也蓋有疾而歸徳合而出君子亦行其所無事而巳矣是何以疑先生哉諸生曰乃儲弭夫子之所命矣於是請次第予言贈先生焉

送陳禹學序

曹郡陳禹學爲陜西按察使甫三月甘州之變旣上公卿議可以巡撫甘肅者莫如陜西按察使於是以公爲僉都禦史巡撫甘肅諸處上可其奏﹖以璽書瀕行按察諸大夫謂予曰子於公爲同年且厚宜子言贈公行予應之曰往者肅州之事非公一炣爲矣乃今復欲公行事可以獲甘肅之守矣敢不敬承諸公先生之意哉於是卽諸公先生之意以告陳公曰曩嘗聞傳記之載詳矣夫聰者聽於無聲明者見於未形言事幾之至其體恆隱而其見至難也故君子審幾逆勢貴先覺其必至而豫致其所施是以泛應曲當鮮膠柱倉卒之患矣武公抑戒方自灑掃庭內而遽以修爾車馬弓矢戎兵用戒戎作用逷蠻方何也慮貴遠憂不遺近也蠻夷猾夏獨以西北爲言者其力與諸蠻夷異也制禦之道廟堂嘗憂之矣然其要在用人審爾誇者鮮實而僨事勇者乏謀而罔功儒者委靡而老師三者非疆圉之福也漢唐之策惟充國羌虜之度庶幾能先覺豫致者矣然虛恢之人猶以爲不便施難議也則是人豈易有而世孰能俱信也曩時肅州之變予在弘治之末巳憂之矣乃蒙宗社靈聖直俟於此始發之此天之所以待豪俊也夫虜所以潛度中國者凡二十餘年輕比不習之人易以爲常養其姦豪利小貨昧大略𨿽甘泉以南不失者幸也而其甚異者乃不若今日腹心之內受制若此其所聽所見安在耶直蠻夷蚩蠢弗乘耳故廟堂之計特托之公所以憂疆圉甚熟且大也曩公以頃刻談笑定肅州之變當是時番漢千萬人之命若反手也諺曰發後乘視前行今日之事非見之審而斷之決𨿽穰苴淮陰不能爲也天子飛龍之初所以震熠四夷控制萬國其逖威耀徳實自甘肅始故諸公先生望公特厚而予敢以諄諄爲公也公以爲何如哉

【卷之十二】序三

【序三】橫渠先生經理窟序送東谷序東穀子艸堂詩序贈僉都禦史翟公往撫寧夏事序太子少保右都禦史彭公平蜀詩序送東岡子序存笥集序張舜卿東徵詩序贈楊秉衡序送張闇夫序贈都察院右副都禦史李公往治甘肅序送潚川子序送沈仁夫序都察院右副都禦史馬公平蜀詩序送王克承序浚川文集序送桑華州序

對山集卷之十二

序

橫渠先生經理窟序

此吾橫渠夫子之微言而門人之所記也故曰經學理窟若以爲眾理之所聚其淵若窟而出無窮也予嘗細玩其辭說其於天下之理若指黑白而較堅脆言不虛越而理皆深造見之於行事無弗達矣宋儒言治要之躬行鮮而粉飾麗若夫子蓋�孔子之後一伐而巳予友陜西按察副使山陰成君賈夫昨守鳳翔以郿爲夫子之思思欲表章其道會巡撫都禦史灤江王公汝溫行部至郡而分守參政石岡蔡君承之具陳橫渠祠堂敝陋弗蠲請公更事修擴以表後觀公欣然從之遂以其事下蔡君及分巡僉事王君濟川與成君成之旣而又曰廟貌者一方所仰而著述萬世所賴也東西銘正蒙語錄世或盛傳而經學理窟與文集經說𨿽士大夫亦希覩矣曷求而刻之廣厥視乎石岡君曰某幸有經學理窟可以謄繕於是出以示成君刻之旣成成君以書來屬海序諸其首蓋以識刻時事使後人知所自始云耳而夫子之言讀者當目得之繇宋至於今學士大夫所論要不可勝道苟微實究其所以而曰能知夫子之爲道亦道聽途說者耳豈所以自通於夫子之門墻者君子弗取也嘉靖二年七月癸酉謹識

送東谷序

東穀子由昆山攺盩厔居盩厔者三年乃以考績上京師過予爲別又十三日往餞東穀子於思政之軒覩近遡往嘅然興懷焉於是賦詩悲歌以贈東穀子詩成遂序以書之於捲嗟夫士於夷居莫不以天下之道是是而非非謂如契以要貸他然而天下之事恆出於精神思慮之外蓋有是矣而或非非矣而或是者於是聖人之道不能信於天下而姦詐之徒爲其所不當爲獲其所不當獲者往往而是故小人亂君子夷狄侵中國遂使士大夫之口善者不知是惡者不知非聖如周公孔子而處士橫議蒙疑於當時此其故豈一日之漸哉關中郡縣之吏崇廉恥遵徳義者一二人往往憎於多口而貪饕僥幸之徒反冒薦牒此非獨當塗者之過習而不察居而不疑由弘治之季大抵然也東穀子以名進士出宰兩劇不幸而當其流俗志貞操潔而上弗知民安治興而譽弗逮登仕十年而貧蹇憂否不得推余於僕毀愈積而操愈固行愈屯而心愈紓由是則豈但可以首先關中之吏𨿽之天下可也易曰震驚百里不喪匕鬯東穀子由吳抵秦關數千里而所遭植右合符節乃能獨以無垢是居毀譽憂患沓至乎前略無少動其心由是𨿽古之人亦巳難也今士大夫並古人之難爲者而責中人之才乃其所予又因喜怒而重違其本指由是𨿽周公孔子立乎其前未有不非之者此其意非眞非周公孔子者苟其名非旦與丘則𨿽百周公孔子無非可非者也予有別業在彭麓雜聞於民愽考其政親見其爲人而有美不誇抱器罔售其過安歸耶東穀子行矣然天下之廣士大夫之多無有深知東谷如予與渼陂石岡東巖涇野太微者況東谷非求人之知而爲是者求人之知而爲是則別有所爲而不爲秋此矣知不知豈東谷之志哉其詩曰惻惻遠行邁悠悠勞我心若子當路岐握手揚淸音子實素心者棲遲良可欽世情重雷同薄俗鮮規箴今日送子去遙望南山岑秋風發志士意恆苦君如天上鳴我若道旁杇不能久踟躕徒使情縷縷君行巳十月君還應及春大道直如弦我心難重陳昌朝惜賢達君子念經綸願申宿昔意主隆斯民

東穀子艸堂詩序

王子明叔揭其堂曰東谷艸堂士大夫有記有賦有歌予𨿽不能坐其堂履其盛然讀其所謂記與賦詩與歌者則東谷巳固略無所遺矣於是明叔以序屬予究其名堂之義乃一循諸近代緣名以立字緣字以定號是亦所以借視乎名堂之義而因以致其丁寧之意而巳夫名者實之賓也於理也徳剛而陽柔而陰而明攴之暘蓋近積其易見而因著其無窮云爾何也晹日也天地之體如此其大且遠而其運如此其無窮非陽之爲徳則息而不長而以暘與爲之麗則暘又陽之精者故其光輝隨運而廣無有弗至乃其究使萬物各得乎遂而無遺故字王子曰明叔者章暘之徳也暘之徳明而其用使萬物各得乎明遂而無遺其義若巳盡矣而猶以東谷識之明暘之方升而昧者融止者進作而愈光久而彌大其意若謙而其實則又要諸其本有始有卒之道也周公於幹之初九潛龍勿用辟之於暘方居重淵者也九二之在田則光漸於谷天下獲覩其文明矣故曰利見大人惟有文明之徳故天下之人皆利見也明叔之東谷其義豈不亦猶九二之在田耶今明叔登仕版躋顯頎遭遇堯舜之君以行其所志逆不泥順不豫夷險靡懟毀譽弗侵其剛健之徳又合於幹往而不息守而不易則又自彊不息之義也於乎陽剛者天之徳而君子之道也明叔愼哉君子之道惟無垢故尊無息故明士大夫之詩若文旣皆言其意而達其徳矣予斯言實所以申士大夫之意焉耳所願明叔益富乎其所以爲明者以旁照於斯世上而君下而明近而天下遠而後世一被是明而不窮焉則東谷之稱將與天地日月並峙而立矣豈非君子之至願哉明叔曰予不佞予感矣終身從事無斁矣然而烏可云爾巳也於是書之以爲東穀子艸堂詩序

贈僉都禦史翟公往撫寧夏事序

聖天子一新天下之政謂天下之治莫先於撫巡之臣撫巡得其人則政通人和方內時乂故於撫巡者特加之意焉其在諸邊所選尢愼蓋承平日久武備玩弛非得老成更事之人則無以風厲士气滌易故習寧夏巡撫旣缺於是吏部敷求於中外明徳之士而以陜西按察使翟公超拔焉拜勑將往按察副使江公以予序述天子之休命因餞公公釋褐時予知公之名甚厚洎備洮岷長憲關內瞻承旣屢感願巳深況重之以羣公之請哉予昔方壯時亦嘗有志於天下之事覩見當時用之方崇內地而賤邊鄙心竊隘之以爲內地政通事習有水旱之虞無兵革之畏而邊鄙法禁久弛伸縮多謬帑藏不盈則士無鬭志驍勇不忿則地有他虞破積習之獘倡勇敢之風非計慮素熟於中世故久諳於外必不能臨機克相當事不迷寒氈裘之瞻致安攘之福也昔公在岷恩以撫眾嚴以懲惡至今繼者安枕而享成居者吁天而感惠彼以聲音笑貌釣餌於一時者能有之乎鄙諺有曰欲穩步審故路公玆往矣苟以所以處岷者處之特一運而巳聖天子率循舊章吏圖新化所望於士大夫者在俾民有安定之休耳寧夏自庚午以來公私之力憊矣所以安定之法惟視休養生息何若也士大夫自初學以及壯休養生息之法孰不能言之至其施行布置則銳者累於欲速鈍者迷於酬算𨿽內地且難況邊鄙乎此不能不起九重外顧之憂也公負天下之望將來平章方宇豈惟知巳者以是望公當佇與士大夫一是皆以望之矣公以爲何如哉

太子少保右都禦史彭公平蜀詩序

自己巳以來蜀民不鈐方土罔靖天子震怒爰命討平川漢之間士馬塡益財殫民困賊勢益延一時受命之臣瘁精竭思文武咸致撲之不滅隨撫隨叛於是上命太子少保右都禦史彭公往終厥勛蓋是時公巳悉平山東中山河南之賊遂督所故將軍鼓行來蜀乃於二月辛丑發兵保寧羣盜方叛走漢綿勢熖揚熾人心疑畏將謀內詘公曰此若搗鼠宜先塞其旁大夫旁穴苟塞何所不搗自三月壬申至於丁丑所誅獲者萬有千計蜀方用寧川漢咸乂巡撫陜西都禦史藍公屬予序以賀公夫以精不以多以律不以寬二者兵事之軌道也予曩聞徵蜀將士言蜀中多巉山絕壁賊更善咐山攀壁千人刺矛激弩萬夫莫能當也地多艸樹窟凹師弗習往往中其伏兵平衍之野又多稻塍水堰騎不可馳步不得奮一相躋倚僕跌若崩加之地气卑濕餉飼不飽士馬忽巳太半物故倉皇用騎馬百不能選一此語實矣然是時士亦多首功者豈設機應變不善哉或失其軌道耳藍公言公初進兵時先檄各路塡守要害其故所往來之道旣絕又分職專使糧糗常繼師得宿飽諸餘紀律之事益申益嚴擊者不取取者不擊奇自爲奇正自爲正鋒鏑相錯毋有易也夫持是以往𨿽天下可也豈但蜀方哉公英爽桓毅之气加以修涵有素宜能先覺乎此事功之成捷於影響固非偶然也藍公與公同事共勛能喜談樂道如此要豈其私好哉爲祝之曰願公凱還後以所得於蜀者上於天子細求所以安而鎭之之道使蜀之父兄黔首如曩時各得保其屋廬田畛死不爲盜則公之徳於蜀者不但萬萬世也公以爲何如哉

送東岡子序

皇上闡化厚邦勵精天下之事日日求所以安定天下之道乃莫若屏逐詭遇登崇俊良於是吏部以湖廣按察使員上聞上遂以東岡子往迎厥勛命書至矣東岡子方以執事在隴西畱滯數月始得歸省署戒行事歸時時因過滸西康子之廬與之飲食而別於是康子謂東岡子曰予昔聞諸乂師夫堅者不可磨而燐白者不可湼而緇也公抱徳履正凡所阨尼者莫能奪也是天豈無意於斯人俾公戎疾不殄如此哉天之生斯人也欲致所以厚之之道故旣有賢聖之君以主之於上而又必有明哲厓棐之臣以任之於下故治定功成民厚俗美也歲自丁卯以來權臣以刑歲持國天下沸然不能安幸賴天子明聖誅殛而更攺之明詔累下矣而主法之吏一沿余習以喜怒爲重輕故上𨿽憂勤於治而功效未彰此其故在官不守度民不信法也夫工有所爲而吏以輕重渝之是示民以無措而欲民之有措也民惡得信法而官惡得守度刑者民命所系風俗之本也少有所不得則姦宄緣以爲利僥幸者習而見之翕然摹於放矣𨿽百臯不能治一邑況天下乎故風俗日偸而禮樂不興者法敝於下而上不知也夫湖廣三楚之區彊勝之國土廣而民雜號至難治也諸演蜀漢之處又水旱兵燹相仍民苦於饋餉百不能支一其風俗因而轉移者殆何如也故上以公往隸察之夫持握者至重而維系者至繁也以公才徳譽望之盛固可以使湖廣父兄子弟安厚無難矣況湖廣之民今莫不惟公是望也公其遄往哉東岡子笑而語曰此予素所計數者吾將往矣於是次而書之以贈東岡子正徳八年癸酉秋八月十一日丙午序

存笥集序

存笥集者淩溪朱子升之所作也淸新俊逸有國風之才焉然淩溪子循若無而士大夫者乃人人願見矣卽淩溪子何可靳而不傳耶夫言之及於遠者必非尊官髙年也詩又言之精者苟有諷詠興起之益𨿽鄕黨閭巷可也況思深義熟該備情理如淩溪子之撰哉縣令劉侯者濮人也悅而刻之將以廣及同志予嘉其能昌君子之言也於是紀諸其後

張舜卿東徵詩序

正徳六年山東河北盜起官軍赴剿者以數萬計賊勢益盛於是上大怒命右都禦史長洲陸公往治之仍添調遼東宣府兩邊之兵以爲之前陸公行於是以武選主事靈夏張舜卿統宣府兵剿西路參將統遼東兵剿東路十一月中張興張旺率眾寇長淸章丘鄒平髙苑壽光愽興昌樂諸縣而張舜卿度賊必夜抵髙麗鎭於是伏軍貞觀鎭俟臥擊之髙麗去眞觀鎭十五里四鼓先令斬楡棗塞巷口道路分八百人遏要害餘兵皆遊擊約五鼓鼓躁而進賊急來犯我師盡爲楡棗所罥掛我師於衢市間奮擊斬獲不可勝數而二賊首亦就殄絕於是舜卿下令曰賊固有脇從者吾良民不可槪殺先降者當生於是得男女小大八百人騾馬千數十匹龍鳳旌轎及兵仗雜器三千七百有奇十二月壬寅賊劉六劉七齊彥名圍茌平舜卿以精兵百人與子破其圍斬獲劇賊數十人未失一矢捷上舜卿以功進武選員外郎子爲百戶縉紳大夫聞者皆爲歌詩以嘉舜卿之績命曰東徵大捷詩昨舜卿以少保右都禦史彭公之奏來與平蜀其過時出卷示予予深嘆舜卿文學之士能克武有勇如此聞齊彥明楊虎劉六劉七者巨盜大賊也方其猖獗時老將宿謀皆唯唯甘後不敢抗一鋒舜卿能以百人觧其堅圍斯巳偉矣其髙麗鎭之捷張興張旺者劉齊頡頏之盜也寇淮安立敗兵備兵擄知府劉祥不一年集巳至數千人直隸山東徐淮諸處所過傷殘毋敢攖也舜卿一戰遂克使無孑遺此非表表然具熊罷虎豹之勇而善謀能料其孰能然哉其孰能然哉今蜀地悉定舜卿之功又不知媿何由是而往任授方益大矣然盜起固有所繇其繇皆舜卿目覩而心悉者廟堂之上寧可嘿然而不求爲之所邪鄙諺曰治壞於少安病加於小瘥今日者當病痊劇之際者也失而弗治後何巳乎予與舜卿同年又厚誼如兄弟故旣讀其詩後於其卷首又猶有是言焉正徳甲戌春正月丙申序

贈楊秉衡序

夫徳與位相直才與性尙�非以表物異數其道有然也故古之明君審官而雜治責法而準式其得也吾從而重之凡加秩厚爵丰食足使者皆重也其失也吾從而治之凡罷廢詘卽�治也故明哲不以位貶徳才揜性明君不以私蓄人腐容蠱明此六者可以理天下矣故表物異數者天子之公柄天下之公行也�髙而峙矣有山嶽阜岡之異俱深而穢矣有江河湖海之異此非言髙私於嶽言深私諸海其數異也故明君之務在於操法而定式蓋法備而後可以責法於下式定而後可以使下有準故先有此二者然後因位以植才隨治而審官如此𨿽有僥幸詭遇之人不能雜進而冒至此非厚刑驅遣也賢者尙一一表辧莫失其小大況不賢邪故曰湯有天下舉伊尹不仁者遠矣此之謂也吾友楊秉衡守漢中三年吏部以爲浙江按察副使府寮請以予言爲賀夫君之淸徳明譽彼士大夫莫不知吾所以致意於君者蓋有以窺識皇上用賢爲治之道𨿽堯舜三王不復能過也彼法式者上操以眂下也由君在漢中凡所以綜理維持於是法是式者未嘗纖毫遺廢由明主表物異數之道參之使君一日而三陟弗過也況惟是哉君之在漢中也廣教化厚民人斯二者人人之所難也又加之以兵旅饑饉饋餉輸予未嘗一日少間此𨿽使古循吏如龔黃朱召莫能一朝居也𨿽非以棲止召也行遠者未有弗自邇登髙者未有弗自卑由是以往君位當益弘而負當益重天子宵旰之上蓋巳惓惓望君矣君尙念之哉

送張闇夫序

遼陽張闇夫以戶部郎中奉勑整督關中糧儲供實三邊旣逾年事幾克成會詔至優免逋欠君遂還京師諸公先生各賦詩以贈因屬予序諸其首簡夫諸公先生之詩所以道情悃揚休芬於君之行何弗至矣又奚待予言予聞之先民巳然者可指而數無然者難可必而待也此其故在識測消長逆順之道爾自孽臣專擅以來倉臾益虛國家之用益蹇蹇而難足此不能察其巳然𨿽嚴刑峻法其有所窺避者皆可得而欺也夫有所窺避者皆可得而欺則獘愈滋法愈嚴國愈空用愈歉𨿽百弘羊莫能給一鎭況之天下之大乎闇夫之來也嚴於治頑而略於理疲故民皆欣欣然若慈母之慰已嚴父之教成也夫事之不集者皆悍民仿姓相挺背也官府之令下於民民承官府之孜孜然早夜震恐惟其不先至耳彼悍民傲姓欲巳之脫者則揚言以訛眾使之勿來欲取以爲利者則夤緣縣官報部運因以所徵爲奇貨二者不同同於蠹敗國家之用刼小民之命當事丈或莫知求而治之或治而不及其眞有是故頑者益頑而疲者益倦固非國家之法獘百姓之抗玩也闇夫深知其獘而特治其最此於事何不集爲教何不遠邪然又明識其�然之故所爲之處者一能合於先王之道使有所窺避者莫能肆其姦不屑於條件禁治之末其老成愼重之气又足以副其心之所存由是道也𨿽天下可也何啻關中邪夫錢谷之事我國家自祖宗以來付之司農者其道蓋可見也後世行法理事之臣往往作聰明亂成憲洗垢索瘢於民以幸求暠暠之名浮薄者從而效之熙然成俗故賦日嚴用日歉民日病不可支�而弗變則病者且死矣不特賈生之癰疽耳闇夫歸見於上庶幾以所見所行者陳於前使盡復祖宗之舊貪婪窺俟之人莫能冀用其志則乂闇夫之成事也闇夫勉哉天下之民今以望闇夫矣奉贈太子太保兼都察院左都禦史彭公還朝序太子太保兼都察院左都禦史彭公旣再平蜀盜矣又比治土魯番西郵奄奠於是上以書徵公還朝比過省會陜西鎭巡諸公曁藩臬諸君子走使來屬予序以贈公謂予知公深凡所以欲致意於公者或能言之夫崧髙之作吉甫斯堪江漢之詩周邦惟賴公之崇勛休烈有耳目者所能言也至於要成功溯源始則有道者或昧而莫宣海何以當之哉布政使李公者以書責海曰公負蓋世之勛當上所禮重此丈夫得志君子道長之秋也諸公云贈者當以文爲貴而儀物不與焉其云文者當以子之言爲貴而他人不與焉夫談美徳章國休君子之事儒者所貴也子奚可辭哉於是海卽諸公先生之意以獻之公曰明興百五十載仁漸義摩天地所覆載日月所照臨罔不尊親愛戴��周所猶難漢唐所無有傳所稽不可誣也陛下承太平之統襲治平之後人康物阜何有弗施宜民趨義向教彰至仁之澤廣大治之緒乃弄兵犯教侮順抗恩方其橫時殪驍將掠名城倏忽千里捷於疾飆此與夷狄何異上旣累詔優撫宜亟首自敶匍匐踴擗覬萬幸以從徳心乃猶性恃冥昧致底天罰凶魁旣盡黨與靡遺使陛下隆神武之名公卿闡戡定之勩血流千里士憊數年此豈陛下初意哉故蠻夷𨿽至無狀猶有可諉曰此王者所不治地遠俗異也民亦乃爾固非冠帶文物之地於化反乎不及夫久張之弦必更久佚之民難令此長老素論也鄙諺曰操火者可以諭熱握冰者可以契冷言事以躬見爲得也保佐之位軨轄之地上意必欲公與共理此正一亂一治之際其更弦施令之道微公將誰圖哉盜起於民瘠而吏不檢風俗繇於法弛而辠不當夷狄生於內治疏而外守疲三者當塗之人所略而不論也夫瘠民不能以自給常役尙無以用而使無所不役安不爲盜吏之能者務以羅織求辠掠民無所遺不才者養姦長惡二者𨿽不同同於驅民此無他法弛於上而下觧體也夫法弛則維常弗張教化沮廢𨿽使百仲尼日詣民而導之善弗能也下觧體則見上所令玩而不從少被督責反因爲怨故訛言興正理盭桀民自帥其鄕國度不習於下苟以先王之道加之譬之沃膏然鐵毋能灼也故上𨿽宵肝憂勞與公卿百執事瘁志畢慮而功祥弗臻蓋意亡素定而行失其所先也民者以吏爲視聽者也吏如此民將焉循公奇勛宏勩天下婦人小子莫不跂而望之海承諸公之請安得不以斯言告公爲陛下得人與天下生民賀夫行百里者不以九十里而跲言必至也況公之巳行將遂足其百里哉

贈都察院右副都禦史李公往治甘肅序

正徳十年七月己丑甘肅闕都禦史撫上以陜西左布政使髙密李公爲都察院右副都禦史巡撫甘肅地方璽書旣至公於是秉節北行三司諸公咸欲有以贈公而右布政王公左參政柳公謂予與公厚宜予爲言予惟公在陜西最反由僉事副使數年始移湖廣湖廣才一年則又來陜凡陜西吏民所苦樂𨿽纖細知也今百姓聞公往甘肅恨不能畱公乃不知上意所在行將欲公徧澤天下予安敢不盡鄙人之詞昔公初來陜西予方以憂家居當時瘁瘁蹙蹙不能交賓客顧心獨欲見公以在京師士大夫間獨公所爲爲難知之深慕之厚也然何嘗待數言卽卒能信公爲長者可以大受此宜與執契孰謬夫事非難成能諭者少耳甘肅之人所不能自聊幾六七載向非天子厚福所庇今安能復有室廬之托父子之愛哉軌事者不以徳禦下以廉立威諸將一切優遊自玩致虜數梗邊者此非虜無﹖﹖犬也夫內治弛縱不嚴敵所必乘也主吏狂悖謬妄下所難令也昨彭濟物微趙克正克易前人之愆以爲之賢則濟物𨿽至今畱可也故曰以道居危易以滛居安難此非但可以深中其情當塗之人所萬世不易者也予嘗由載籍所見必竊自痛恨以爲士無事謂人不巳知不能爲時所用以濟天下之艱及用之弗效以往往托世文罪以推患於人此無他志非求實學非求巳耳曩公與予言卽不甚髙遠而指趣悉盡夷考其巳事則磊磊然不可得而企確然不可易也幸當諸公之請可略言之以見公之所采明予與公所由厚非比也孝廟時何鼎事詰問言者當時大臣蒙被禮重者無以言也而公以儀制主事抗疏上論至有鼎近臣直言之禍如此況疏遠乎科道言官不得其言如此況非言官乎上嘉納焉後有旨起延壽塔公又抗疏止之其論剴切明著可與佛骨表爭髙下上初嗣位公請愼法先皇以光丕緒敍述先皇憂勤天下之意與孜孜圖治之心甚有次第小王子上書以六千人入貢書辭悖謾公乞返所上書責其不敬之罪令旣伏悞然後許更所上書待議其人數定允然後容朝後卒如公議此四者志與學一不可廢也故公在武選日能篾視權姦抗阻傳奉鼎鑊之威不脦脇蜂蠆之毒不能蜇老公有此道也夫本者末之所資志者事之所待也由公之巳然以望其所未至吾於公知綽然有餘矣玆予將日望之

送潚川子序

潚川子旣有浙江憲使之命於是與潚川子遊者咸思所以贈潚川子或以詞賦或以文學彬彬然鬱鬱然有老宿之所未見也夫於潚川子之行不亦盛乎康子曰﹖﹖婁乎休哉可以言盛矣未可以言道也道者履之所及士之所志者也於人以言而不及乎道芬章繪什奚補焉抉奇窮瑰奚傳焉侈溢泛浩宏愽偉大奚關焉夫淵川子有道之士也工人之贈也以器賈人之贈也以寶士大夫之贈也以言言而弗及於道猶無言也夫欲贈潚川子何若以道而贈乎夫事之生也莫不挾恃所抱以睥睨於世謂可以光明俊偉物無不及焉其行之也千百不可一二謂其志之皆非邪此幾於誣士謂其學之皆非邪此謂之抗越弗達於教然而君子賤焉者以其中不足而外有餘也以其亂是而遂非也以其恢恢闊闊竊其義而資其名也故其名𨿽賢恘如所弗聞焉其行𨿽利也如所弗有焉此非所以語道者也何若以潚川子履之所及者語之乎昔潚川子其黜而田裏也優遊先王之道若將終身故窮居不損焉在臺察也棄人之所易而尙其難故國是以章焉其守府也略人之所喜爲而先其畏故民生以休焉按察也植善芟狂亟亟然以行於其所聞是非之際生死旤難無悔也故於士之守也有大業焉夫往者今之監也志者行之基也潚川子之於浙江何若一視於所故履而毋以易乎夫長憲者民命風俗之本也惟有所弗庸焉故上疑而下不畏民日就於刑戮不可以遷善而敏徳此非官有所不能也治弗以事而行弗以理也朝作而夕更加乎其弱而不校秋其彊此謂治弗以事以伸縮諛訐而蠹教以順旨廢實而滋憤此謂行弗以理二者冤民所以結恨於塗而弗知者也夫冤民結恨於塗而凶人肆縱志意此國家之福也故愚俗亂獄而固姦小人逃刑而放寇天下之民惴惴焉被躓於齊人故無怪乎治日常少而亂日常多也惟有道者深知其必然故因心以眂物參聽以廣情果斷以杜妄執準以正欹力不加多而效長焉辟不加眾而化行焉舜之於四凶孔子之於正卯是也然則潚川子以爲何如或曰天下之人莫不引頸以望潚川子使之輔弼天子以廣雍熙之治而子以是言之此但以及刑憲禁令之事奚足謂道以贈潚川子以道者曰流水之爲物也不盈科不行不足於此而通於彼吾未見有行焉者也吾聞之也君子之言也不捨其近而踰其遠由是而之也𨿽天下可指掌而治也奚謂弗可以贈潚川子

送沈仁夫序

沈子在關中也凡五年故沈子能數過予予於是則能有以熟知沈子之爲人玆沈子秩使憲滇南矣沈子以書抵予爲別予以痃癖不能餞沈子也乃以其��沈子而贈之曰夫騏驥驤騄所以稱良馬者以其徳足以致遠也士大夫所以稱有良治者以其業之居諸身者廣大而堅固也今天下之民所以困踣愁苦不能休息者天子嘗以蘇息安妥申飭有司使亟行之而此旦甚也固徵賦之令未善邪何行之百五十年而獨至此棘也夫由近之所行而不易𨿽悉蠲徵賦之令而民當益窮何也禁令不明刑罰不當姦吏舞文而欺罔豪民倚重而噬弱故貧者抑志委心甘爲人役而鉤利之徒洋洋然橫行於下而無忌也昔者沈子之在關內蓋嘗求是而治之矣旣而何子道亨又惟求是而治二子之治才一年而關內之民瘠如﹖﹖婁枲上吏虛恢鮮實苟務姑息忽經制略肯綮民安不然故愚嘗以爲教化之道在於富民裕才富民裕才之道在於明法禁審罪當刑法禁明罪審刑當矣禮樂有不興者吾未之見也曩於何子之行也旣嘗以是告之知何子居乎其業者廣大堅固可以行之而無躓也故於沈子之行也又﹖﹖婁陳不繁焉沈子何子其道一而已矣夫久通之市必偸久張之弦必韌皆不俟先民之訓而後知者也姦吏豪民之治不嚴徒以區區小過細事詰審劘切非所以求之法制之外者也今之言者曰貴近科擾官吏疾首苦心而莫能拒其至大者然止一索而止姦吏則緣是以趨五倍之利豪民乘以先輯速報者又輾轉藉倚是以什而供一也彼貴近者固莫能遽巳矣此緣貴近旤民者吾亦不能巳邪孔子之仕魯也魯人獵較孔子亦獵較而孔子先簿正祭器此所以使自廢其獵較之道也姦吏豪民無所得志於下彼貴近卽甚狠無厭見求之難知此不俟再求而心巳勌矣此姑舉一事以告沈子耳沈子愛民信法崇徳惇義關中來仕者吾微有多見也民盻盻於上之治巳也今巳數歲無驗矣予不於沈子望而誰望邪

都察院右副都禦史馬公平蜀詩序

正徳辛未今右副都禦史馬公以僉事分巡川南時藍鄢諸賊爲患蜀中者巳二年旣伏誅後復有廖麻子起川北方四起李崖井各有眾十餘萬破瑪瑙關陷南川綦江直犯江津以窺重瀘諸軍望鋒而潰亡敢攖者都禦史林公俊駐軍江津以公與副使何君有敍瀘之捷遂檄公巡川東川東諸兵事皆以屬之曰賊非君莫可平也公於是與何君約曰副使李君以施南兵阨綦江路吾宜躡而蹙之大埡與爲夾擊此至計也於是俘斬萬餘人賊懼走乃追諸永澄土﹖曹東鄕埧搖櫓箐益斬獲不可勝紀於是賊日夜竄毋敢反顧自蹂踐死者若積薪刈枲�兵以來此大創耳然時山路山﹖虛崄饋餉弗繼冰雪凝沍而又士凍餒不可支公自徒步衝崄勞苦慰勉故士人之感悅用命如此賊渡江北川湖土兵以久役思歸林公召諸公急還徵兵公獨以民兵數千襲賊後賊攻梁山矙新寧公趨保新寧賊遂遁去方四乃道亡公擊牛釃酒犒士卒曰吾乘勝追殺彼倉卒諳吾眾寡必急擊之可得志也眾曰惟乃進追於陶溪及鳳凰山連破之於是賊走廣利寧羗掠貪而巳廖麻子在漢中聞若此因內懼求撫軍中諸公信以爲然公曰此所謂急則求撫援則復叛也吾不能以全蜀之眾受侮於賊乃縱兵追擊於淸風嶺歌陽寺大破之於是方四賊爲曹甫遂來乞招而自散者巳數千人川東之賊始渺小矣廖麻子益自懼於是殺曹甫以遁而公帥兵追之斬獲不可勝數賊乃渡江轉川西往來漢城都之間以危言索臨江市於是主者以我師老憊議招益堅公極論不可惟飭兵戒士籌計攻討會臨江市父兄輯子弟數萬人拒賊弗納賊屯新梁相持者月餘而新梁民又欲謀變賊乃去新梁復縱橫漢州勢延蔓不可支矣上於是以今太子太保彭公來視師公首陳平賊之策凡若於言彭公嘆曰不如是賊不可平也乃出潼川梓潼會兵漢州一戰廖黨遂空諭賊以千餘人由間道東奔所經窮山絕谷捷若流電凡三日追兵未嘗一及獨公所伏兵數邀�會有詔進公右僉都禦史巡撫四川屬以兵事公受命益痛自刻責明賞罰嚴紀律學士卒謹要害賊遂不能更西於是又勒兵刈馬領絕其東奔屬副使曹某都指揮韓某悉以精兵更番向賊而巳出髙坪銅鈴歷抵平桑覩視緩急至燒刀溪�渠凶七人賊計窮始有志請降遣渠魁二人赴軍門公與期四五日越二日賊巳相率來而諭某亡去旋獲斬之蜀盜悉平捷上進公右副都禦史賜以璽書及金帛優賞之焉夫平蜀之功予以罪在鄕裏蓋數聞焉故知馬公先後詳細如此國家承平日久豪民貪吏得志恣肆窮人蒙被荼苦不能何故姦猾者輒起兵生亂賊又矙知兵戒弛玩又每要求招徠縉紳大夫不窺其誠僞輒亦信之故愈無所忌憚觀漢中與臨江市二事非馬公安可爲也林公覩事見信彭公納策決機非明者不能皆策書所蒶者此其數豈宿貯曩定邪未幾內江人駱松祥作亂有眾至數萬有司議兵討之公曰賊初僅百人耳餘皆良民脇從未可盡戮也乃勒兵坐境上傳檄諭之其眾果散去遂寧姦民挾其三里之眾曠役四年矣猶弄兵山中以脇其有司公命縳渠魁十數人餘民服役如初膚淺者當何如也茂州羗悉眾圍城城水盡圍急公遣人諭羗以朝廷威徳且使入城授方鑿井以待圍觧茂人因謂爲馬公井云使他人當之馳奏請軍矣夫戎兵之事聖人之所愼故學鮮傳焉馬公由書生起家有宿將之所難此不可以風聲气習槪論也易曰長子帥師以中行也其馬公謂邪予聞渠縣有凶人嘗戕其居民闔門死焉凡數年有司置不敢問公至悉縳治之方匆匆理校行陣也而又明法昭禁使教道顯明非確然長者不能陜西按察使邵君文實以四川諸君子之書謂予曩爲史官於馬公有管鮑之義當有言以引所爲百代奇勛詩冊之首故援其事實而私論之焉

送王克承序

王先生方伯關中三年矣使者師生以王先生數不理於羣口謂承流宣化之臣宜莫有如王先生於是尊禮王先生有加焉凡仕關中者及關中士大夫初不識其指意所在皆以使者爲賢明能獨知王先生也夫自明興以來承流宣化之臣予於關中得二人焉髙密李承裕與王先生耳然皆直而靡撓淸而靡污孑然弗滛於俗油然弗媿於心者彼又惡足以知孰可驩乎其心報乎其譽而當乎其毀者也及其有請於王先生而不獲也則又求所以甘心焉於是又以王先生爲不可凡仕關中者又關中士大夫皆以使者爲不肖曰是徒以市井之心矙長者之度是卒以自﹖﹖犬其姦諛譎險之迹而巳是亦奚益於事而奚損於王先生哉於是王先生奮然若曰我知靖恭執事私顧靡爽爾矣夫行年若吹飆奔矢也我奚可以其潔而易其穢以其安而易其危哉於是力陳其志而歸上與大臣皆莫得而畱焉於是王筅生浩歌以就駕大揖以謝客又忻然若曰田爾而耕水爾而釣吾得返吾初服而巳吾又安知所謂毀譽榮辱何物哉凡仕關中者及關中士大夫皆曰若王先生蓋古所謂仁人長者增之而弗崇窊之而弗卑者也彼奚以是爲有無也於是誦說王先生至於無窮焉而庶民小子跣而逐號泣而後先者不可以巨萬計滸西子聞而嘆曰王先生所以自爲者其蠲潔若是也夫豪傑之士不以丘壑之死而輕屈於細夫況若爾哉玆所以爲王先生者也於是次第其事以贈王先生

浚川文集序

浚川子之按關中也以所爲浚川稿九卷示予予得而讀之有賦四首樂府二十四首古詩五言二十六首七言十首律詩五言三十六首七言四十九首絕句五言二十二首六言二首七言十一首雜文三首奏議五首嘆曰浚川子之文之盛如此乎哉夫言者心之聲文者言之章者也士自始學以及於其老莫不惟道焉是致道不可以無著也莫不惟文焉是業君子所以布其心志於天下後世者文而巳也然天下後世讀其書則有以考其徳考其徳則有以識其人是文之所以爲文者以學而不以誇以所能至而不以其所徒聞故周公孔孟之文當時誦之後世仰之其體如是也故以其可守而善可久而敝也故謂之經經者常也盡人倫之常者也故濁世莫能蝕盛世莫能加巧者毋賁知者毋變也浚川子曩與予遊翰林窮古聖人之迹黜百家之謬當時所同遊者莫不以君爲能然詣理極變發精殫微愽而能簡麗而能則若浚川子蓋今所獨步操觚之士靡得並焉夫文有三等聖人所不易而學者所未諳也上焉者惠猷啟績若唐虞咨兪之美焉中焉者弘道廣訓若孔孟刪序之微焉下焉者序理達變若雅頌諷托之妙焉三者不具𨿽文何觀其故在所以養之者厚而毋淆純而毋駁而巳浚川子之所養可以無媿於斯二�則其文之所至三者何歉焉予悲今之爲文者殊昧此道故讀其文而附之以此此可以告後學矣正徳壬申冬十月十又二日序

送桑華州序

桑使君知華州之二年當夫述職之期冬十有一月吉日使君將起行北上覲天子道理政績述民疾苦山東大參東谷張子適罷省居華以使君優禮士大夫愛民愼政有古循良之所不逮且重與使君別於是以予言贈使君予與東谷往來遊華所見辱於使君者今且亦二年矣其得於聞見之際者誠巳弗蒶矣方欲述撰其美使天下爲郡邑者具識其賢乃東谷以是屬予哉夫祖宗以天下之不可以一人治也於是廣建置別樞轄嚴郡邑之制先守令之軌百五十年化行俗美百姓富庶修禮篤愛可以比隆三代然弛張互其機否泰逓其運故長治久安之後或沴泐參滛巧作奢窮侈極鴻化忽盭故必有以振作興起奮其惰滌其污闊其隘抑其文歸諸理使故者復��引如是而巳天下之爲郡邑者顧不能昔然於是乎有疾苦之民澶洄之俗上𨿽極意求治功日遠效益難此安可謂法制疏略闊大也中庸曰文武之政布在方冊其人存則其政舉亦求諸其人而巳關中郡縣甲於天下民之瘠損天下亦無以方焉而華州又當東面之衝使者冠蓋相望民匍匐輸挽迎候如歷緯軸加以冗徵雜斂晨夕更疊民疲而癉吏瞶而不知名之士無以昭布其豪傑之業恢擴其愽大之用況庸流中才哉桑使君下車以來繩吏有法用民岡典集事有章繁惰有等故吏畏而民悅人親而行通力無恆勞財無恆出使者不恕居者不搖歷其境知其功見其俗識其政於乎使天下守郡者皆如使君可以副天子徳意矣請以是爲桑使君贈何如東谷君曰斯惟桑使君所獨詣也是其可以贈吾桑使君矣正徳十有四年冬十月之望序

【卷之十三】序四

【序四】送中丞安崖公往治淮浙鹽法序韓汝慶集序海樵子序休庵詩集序送樊子諭序陜西壬午鄕舉同年會錄序何仲默集序賀太子少保禮部尙書李公七十序書幸庵贈捲後序沜東靈藥記序贈漁石子序贈雨山子序刻臺史集序送文谷先生序王舜夫集序送太守鳧溪公入覲序奉壽南莊先生八十序秦安縣誌序樊子少南詩集序

對山集卷之十三

序

送中丞安崖公往治淮浙鹽法序

都察院右副都禦史安崖黃公撫巡陜西者三年矣民安盜息刑淸政舉吏民畏愛豪彊屏息廟堂以爲難能士大夫方倚望安崖公久在關中以庇蔭其庶民小子顧以東南鹽法大壞國計不通公私告乏聖天子有憂焉於是勑吏部推擇素有才力大臣往治之僉以安崖公上聞制曰是勑至瀕行陜西布政司參議郤君文範以公昔參晉省辱知特深乃書抵予曰安崖公仰承明命柄用有漸正古人明良相遇之期不肖欣慕愛樂情莫自將惟執事有言以壯其行斯公之所以勤勤懇懇贍養黔首者將由是使天下賢人君子人人能樂道之矣予惟凡政莫艱於廢極諸鎭莫重於關中安民輯字補偏救獘非得老成體或之才必不可濟故九重不以重地鎖鑰是恡而借公往治蓋有監極公之微隱若曰有淸苦之介則何事不可爲有伸縮之才則何獘不可救於乎明哉夫鹽法之獘今𨿽數十年然憲章具在豪右之撓請托之蠹十一而巳非壞也新歲士夫受命視事者溢額掠民加課賈譽矣然遂至於大壞商夫竄避邊餉鮮援蓋予嘗拊髀嘆息者也公行矣玆予深有望於公焉聖天子光照及此經略之遠圖也凡公之所以極意報上者此或其一爾公思愼哉嘉靖十五年丙申秋九月朔旦序

韓汝慶集序

夫生者天地之大徳也然能生矣或又弗底於成中庸曰天地之大也人猶有所憾豈聖人天地固亦有弗能盡者與予因諱子汝慶之歿於是傷天地之徳有所不能自盡焉豈生則其理而弗能盡則其數邪汝慶韓邦靖朝邑人也與其兄汝節同舉正徳戊辰進士予與鄠杜王敬夫納交焉私以爲文武之業康濟之器玆實其人乃後十餘年汝慶以由西參議卒於家予亟往哭之撰誄寫哀謂天佑人國家﹖之以才矣復爾敓之扶輿之气萃之有期期不常逮逮矣復敓天道柰何聞汝節匯其詩文若干捲藏於家笥予痛汝慶光巳肆而弗長用將究而忽窒幸猶有此可以表見來世讀其詩思其人訴其志於戲汝慶可謂弗死矣古今詩人予不知其幾何許也曹植而下一杜甫李白爾三子者經濟之略停畜於內滂沛洋溢欝不得售故文辭之際惟觸而應聲色臭味愈用愈奇法度�然而志意不蝕與他摹仿剽敓遠於事實者萬萬不同也予恐讀是集者愛其詞而不逆其志徒以區區辭章之末視汝慶故以是序諸篇托臨潼趙伯一氏刻而傳焉嘉靖丁酉春三月七日丙戌序

海樵子序

予居滸西別業三十年矣�鑿飲食之外所知者農圃藥醫之細爾而與所謂道與器者不識何物也予友湛甘泉氏寄予格物通及學訓乃知君子之道非髙明不居如此予之荒唐益可笑也乃端溪王若又以海樵子寄予談理辯義精詳懇切有甘泉氏之風至於三復之餘始知其原出於甘泉氏聖天子以堯舜禹湯周孔之道化天下縉紳以道自鳴者紛紛然無下數十人而篤實當理則甘泉氏師�之間爾端溪君以盛年大學樂是道於澶淵之濱而不乘時建績光輔大業則其志可知矣吁抱洙泗之藝而甘心箕穎之間斯足以見唐虞人才之盛也巳因駱生之請遂以是序海樵子云嘉靖十七年戊戌春正月己丑序

休庵詩集序【以上四序馬刻並未收】

故兵部尙書王莊毅公休庵集三卷巡按禦史對霍李君付知臨洮陳君刻之以傳屬余爲序其後以識歲月予惟公剛方正大之气千百世之下聞之者尙凜凜然起敬況當時乎亡友山西按察副使馬君公順道公履歷獨詳以爲關中山嶽之气乃篤生於公如此昔山陰成質夫巡按時蓋刻其戇庵集矣休庵集則公所自著者詞嚴義正渾厚爾雅讀之可以使人興起志意立懦而廉頑顧至於今板刻尙艱對霍君力謂公當代名臣關隴豪傑見其集信知浩然之气公所素養故其事業文章皆本之於此眞知言哉昔韓昌黎之文至於異代得歐陽永叔始知其美而傳之其道同也今對霍君之於莊毅蓋同代後時者其神契何異於韓歐邪敬書以告後之君子焉時嘉靖丁酉冬十月乙未序

送樊子諭序【此序馬刻未收】

蜀有愽學篤恭君子曰樊君子諭予往者識之鄠杜鄠杜有愽學篤恭君子曰王敬夫樊君以教諭居於鄠杜與敬夫交且厚也故予訪敬夫於鄠杜因得與樊君交故予知樊君猶王君之於予也後樊君以家艱去鄠杜予每至鄠杜王君必稱之曰夫安得樊君與之共坐以論哉其見懷於君子如此此可以知樊君矣後數年樊君復�涇陽教諭予有族姓在涇陽則乂數與樊君遊故益知樊君衣表長者也今年夏五月庚午知涇陽吳君某者之同年也令族侄康生來以書謂予曰樊君以浙江之聘將往校其試文願吾子之有以贈樊君也夫試以進士文以顯業校以別賢故士非試無以進業非文無以顯賢非校無以別士者天下治安之�資君相所宜愼求而勿易者也浙之大夫君子有以知樊君之賢也故遠求樊君者如此勤其亦有冀乎樊君焉耳今天下丰產之區以浙江爲司而言�者亦惟浙江是先蓋自髙皇帝建國以來其以文武之資佐命而創物者若括蒼劉公以儒者之道而示斯文之軌則者若金取豕豕c天臺方公數君子者名徳巍巍然首�昌明開物之始其流風餘韻天下莫不仰之如覩也況其桑梓之地哉今浙江之士日盛而登庸之效日益以聞於天下矣其士之抱業就試者又鱗次羽集於場屋之間矣非積學履眞逖照廣識者尙可以易辦於斯哉是以持之吾樊君者良以冀其如是焉耳夫文之所以見士者自古堯舜咸先之蓋微言無以見志故試其文者將以探其業也數言之間心之邪正學之眞僞業之崇卑舉露而無隱焉其校之者或未能如是也是倚衡以觀眩獲其所獲而非吾之所謂獲者多矣夫豈斯文與斯民之幸哉樊君其有以念之可也謹以是復於吳君其暌闊希戀之懷吳君自有以道之非予所能及也嘉靖元年歲在壬午夏五月二十又六日辛未序

陜西壬午鄕舉同年會錄序

予覽傳記之所載關中風聲气習淳厚閎偉剛毅彊奮有古之道焉勝國以往姑無論矣明興若先尙書公文簡馬公禦史髙公司馬王公端毅司寇宋公其進也或立徳立言橾心亮節建功昌朝知名當時其退也惇本厚族睦黨重俗至於今掌淞x思其人使人薾思奮孟子所謂聞伯夷之風者頑夫廉懦夫有立志豈不信哉然習久而訛俗遠而敝今之士大夫果能無媿數君子之意乎此予之所深憂安得聚吾關中士大夫而一語者也何也棄朴趨末則淳厚蝕務細愽奇則閎偉散脂韋浮沈則剛毅亡卽讒履僞則彊奮熄關中之士所以聲名於天下者此數者苟旣蝕散亡熄則又何得以稱關中云云哉故曰此予之所深憂安得聚關中士大夫而一語者也適今年鄕舉士某等以予弟河及予甥張之榘徳光同舉而有會且將錄而傳也托予序其後此正予所欲告於鄕之士大夫者乃又托予有言哉於是更陳其義以告諸君曰夫君子之道進徳修業而巳矣故夫子於幹之九三曰君子進徳修業是故居上位而不驕在下位而不憂此得乎巳而無與乎外故窮不失志達不離道今諸君行將登用於時所以加諸其行事者一言一事有倍於此則非所謂進徳修業之意而顧慮持疑之惑起由是將有言其所不可言行其所不可行者豈非夫子之所棄哉夫國家所以待士大夫者禮義之厚諸君幸親與見也自監臨以下洎諸執事豈不欲有得人之望於諸君哉關中之前修學者之巳事予故丁寧於諸君所冀諸君之愼之也今日諸君之會正所以修其同爲吾關中之光也於此而少有所異則遂不可得而言同矣諸君勉哉嘉靖元年壬午秋九月八日序

何仲默集序

明興百六十年其文遐哉盛伏然作者接轍於域中其惇致古昔逖稱先王人人能矣而義意繁偎溢於往訓摹仿摽致遠於事實予猶以爲過云弘治時上興化重文士大夫翕然從之視昔加盛焉是時仲默爲中書舍人而予以次第爲翰林修撰一時能文之士凡予所交與者不可勝計予顧獨以仲默爲難能仲默時方弱冠也予每見仲默之作嘆曰嗟乎文其在玆乎夫序述以明事畏之在實論辯以稽理要之在明文辭以達是二者要之在近厥指意凡仲默之所作三者備焉故予歆慕嘆息非私之也武宗皇帝之三年予以憂罷修撰歸十三年仲默以提學來關中數能以公事過予出其所論著凡數萬言皆當實不修可以上薄屈宋賈董有相如子長之風顧世無知之者獨曰何子有詩人之遺意厥覩淺矣仲默豈獨工於詩者故仲默名徧天下然實無知仲默者此也漢魏以降訖於開成世代旣移音節斯異修辭之士能無惡厥趨斯以優矣復能引而上之不沈於流俗由載籍所覩若仲默者豈非鮮哉十六年秋仲默旣卒又三年予次第其文爲若干卷首賦次詩次文皆隨體區裁因制列捲題曰何仲默集錄存家笥以待後來讀其文思考其事可以知予言所指矣仲默才髙而意宏徳純而識遠榮辱毀譽一無所動於中予別有傳記玆不載方予定次仲默集時值張子時濟過予所見與予甚同因更與定之如此集云嘉靖三年二月甲子序

賀太子少保禮部尙書李公七十序【馬刻未收】

太臣以禮致仕而年盛體彊無所爲爲者國家百六十年不過三數人而巳致仕矣能休休然秉禮率義以飲食宴樂無系於外無動於中蓋自漢二疏以下殊不多見若今太子少保禮部尙書南莊李公眞其人也往年予以侍從在闕庭而公爲通參議私以爲從容端雅得大臣鎭重之體洎覩其光範接其論語心益重之以爲是則所謂有難進而易退之節者凡所以使頑夫能廉懦夫能有立志者何知非聞公之風而興起者也正徳戊辰子有先夫人之艱西歸後聞公爲懾而公以名徳宏才居輔本兵乃一是以鎭靜爲心天下有識之士莫不以公爲難能使在庭之臣率皆如公則上亦何以遠勤宵旰於不毛之地也於乎艱哉丙子公遷禮部尙書掌通攻司使公數上書乞免皆被溫旨勉畱明年丁丑公復上書以爲凡此皆肺腑眞情若托病要名臣當萬死又本無才能而要結稱譽陰相固祿而陽示恬退則臣之所深恥𨿽死不爲也上知公志必不可奪於是下詔從公之請加進太子少保給驛以歸於乎休哉夫禮義廉恥國之四維士之所由以自立者也彼以聲音笑貌之末要名賈譽固位揚榮近之名公所以欺天下罔後世人同以爲是而莫之察者公獨嘅然以妾婦之道目之其慷慨之節逸邁之气殆何如也於秋偉哉今年正月元日公壽七十予無能以登公之堂稱觴爲壽乃以此文因公之姻契張廷儀氏遙壽於公若曰卽不能道致公之髙明然於君子之操亦槪乎可考矣復致意於公今年力尙彊而步履綏和願公保之重之使鄕之後生小子與天下之思慕企仰於公者得永有矜上副先帝寵眷篤厚之意下昭君子貞固光明之業則天下後世名之而可言稱之而不媿豈非毅然大丈夫之事哉因系之以詩曰南山巖巖人所瞻矣君子萬年胡不訓矣汾水湯湯於彼東矣君子萬年人所宗矣南莊之遊君子樂矣邦家之光君子作矣君子作矣永錫爾胤子孫振振世萬�訓�萬益訓君子之祥福祿來賀君子之光嘉靖四年乙酉春正月元日庚申序

書幸庵贈捲後序【馬刻未收】

此幸庵先生歸致時公卿大夫���贈之詩也先生勛名事業昭在人耳天下之人莫不知之仰之後之人有讀是集者抑可以覘先生意�於百�之下矣西安太守趙侯旨爲司馬大夫與知於先生甚厚見墨集喜而刻之以傳謂予當識諸後因具歲月於此於乎先生之歸二年矣而陶然之懷浩然之气猶夫昔也豈非赤松黃綺之徒出緒以濟時反眞以惇化者哉嘉靖乙酉夏四月壬寅謹識

沜東靈藥記序

予惟造化之變易其微妙不可易而言也緇黃之流籨事於此何可勝道然實不足以副名虛恢之意多而馳騖之習遠以育誘育鮮弗瞽矣予自戊辰歸田士大夫間有過者率稱金穀石鼓之術炫耀過情綜核弗應舉世效之無一成者豈爲方之本謬哉想象猜疑加以脫夫利口烏得不難向嘗玩土宿之論究寶藏之言乃知艸木金石一切相湏猶醫之若臣佐使相疾爲劑理之自然智不能加愚不能少信乎魏伯陽以類輔自然非謾說也暇日卽諸家所收刪其詭僻約以恆見萃爲一編名曰沜東靈藥記用存家笥聊備省觀通變求之宛如在目夫事𨿽渺昧道實簡便格物之餘或廣別識固非徒然妄求非分可擬耳若夫金穀石鼓別有妙者難以例言也壬午十月十三日太白山人序

贈漁石子序

漁石子以名禦史推擇爲陜西提學副使由壬午至今六年矣關中名士凡有與被漁石之教者莫不漸徳感化鈍者奮而利者懼於是彬彬然視往益懋予觀其盛友其人未嘗不附髀而嘆以爲漁石子善教乎吾關中也蓋若是哉是歲東有二月甲寅上以山西獄訟之事不可無譽望之臣以專之乃特簡命吾漁石子焉西州之士張某秦藩曹士奇二十餘人過予出是冊請題其簽予讀其詩感其意因語之曰之子之於漁石其眷戀懇亟奚啻赤子之於毋也辭婉而思長意�而感邃蓋非所謂聲音笑貌於先生長者矣予將序述之子之意於首以告諸觀徳之君子或亦有所采焉曩者漁石子之來關中也予謂其必能振作興起以益吾西土之士天下之爲是官者非不欲士之皆善也然而意有所弗逮懷有所弗長則行矣而忽躓往矣而復沮故𨿽終日勞勞所事而動之不化教之弗馴不屑之人猶重假昔以自文於妻子閭裏之間士安於習見狃於素聞𨿽殊被獎與勉進焉者亦玩而罔信顧而自疑是士艱善道俗乏厚風君子於是蓋竊有憂心焉先工於禮必皆有等級者所以示軌則明分限使智不得踰而愚不得殺也至於賢否之際乃混混焉以施區區乖錯指摘參謬是無怪秋賢者自疑而否者借口此懷之不長意之弗逮之咎也漁石子涵育啟迪之意不浥乎古昔而舉措獨反於此是以關中之士無智愚賢不肖莫不各究其業而安其心懲其愆而逖其志凡以漁石子能以服其心遜其志焉耳矣人情紛紛日異若握沙煿影孰能迫之不違摩之畢聚如之子之於漁石子哉嘗有約於漁石子曰他日去此予必送之乃今以兒女子之事不得送覩之子之意加耿耿焉後之君子其欲考漁石子之在關中者尙亦視夫之子之所陳者可也嘉靖五年丙戌冬十二月己巳序

贈雨山子序【此序馬刻未收】

夫君子之於天下因其敝而救之因其利而利之而巳故矯情者鮮功因民者廣福傳曰民之所好好之民之所惡惡之孟子曰所欲與之聚之所惡勿施爾也此言聖人善因民施化也故曰此之謂民之父母明興百六十年海內晏然百姓富庶禮教興行恩澤汪濊可以上軼成周下陋漢唐者行此道也古者天子省方巡狩慶讓諸侯視民疾苦故庶民用章彜倫攸敍中葉以後繼統者徳罔比於先王上威褻則下不朝上佚欲則下咨怨故先王所以厚民惇化之道乃至無益於世此非法之過也嗣而行之不能惟其意者之過也太祖皇帝監於前代而以巡狩之事委之風紀之司歲

命禦史分按天下任大而責重法備而訓詳士大夫所以行道於時而報稱於上者惟是官得以自爲所謂吏治之隆污民生之疾苦惟是官得以綜核劑量去其所惡而貽其所好察其所不欲而施其欲一年得其人則一方十餘年享其利一年非其人則一方十餘年受其獘此士大夫於資性問學二者所以相湏而相濟也陜西北控三邊西接戎翟饋餉偎繁百姓疲敝下吏舞文桀民傲法加以正徳末造權幸驕放誅求盡乎錙銖荼毒徧於闤闠非二三君子相與周旋其間民則無子遺矣嘉靖乙酉冬雨山子以執事來治關中適幹涇興厔新有寇憂賊黨𨿽獲而冤帶甚繁雨山子與鎭巡藩臬諸公力正之危疑之民始有更生之望矣及乎發姦摘伏芟敝興利崇義信教吏畏民悅則一時諸公未可先也夫�履者不激修常者捨妄此非本於資性而養於問學不可得而通也雨山子獨能優入於是其動而有功行而物化可怪也昔予聞雨山子之義於是大夫恨莫能與之就見乃又親見吾民被與雨山子之澤明年雨山子按部過予乃又躬覩其爲人不但與所見所聞無憾也貌頎而恭履嚴而秦言序而理其气浩浩焉其心休休焉其文章彬焉是𨿽本之於天資而學問之所養不可誣也夫民易令而難忱也雨山子令下而民信教至而民從其行事一視於民因其利焉與之興因其敝焉與之革如是而巳矣聖人不踰情以爲理不矯俗以貨名皆此道也其秋七月予自華山歸過長安以采薪之憂畱滯兩旬雨山子則數往問予間有議論稽古昔之制明當時之宜繄予山居以來才一見耳冬十有二月辛亥雨山子以書別予東還京師因謾書此以贈夫士大夫之所學祖宗之所定凡所以爲乎民也今士大夫固有慕虛恢之節傷淳古之化者則斯民之疾苦何復止乎言浮諸履譽爽諸實非天下之所以望乎士大夫與士大夫所以自待乎天下者也士大夫欣慕雨山子者皆是也雨山子盍亦以其所巳行者見而語之乎玆予以望雨山子矣其有寄贈和答於雨山子者亦皆附具於左則斯言也又若爲之引云

刻臺史集序【此序馬刻未收】

此又浚川子爲禦史時之所著也宏放辧愽縟典則麗無不有之誠希世之偉觀達人之獨詣也浚川子並前溝斷集寄予與無涯子曰溝斷集旣巳刻矣此又安有弗可傳者念覺聞之曰聘𨿽不敏然於先生長者之載固不欲其弗興天下願學之士同誦習也願夫子識其歲月以廣吾浚川先生之懿訓與吾無涯先生公世之盛予則因撫捲嘆曰繇古及今文章之士所以自鳴其志意者不獨傳記所稱也苟士大夫無公世之心思有以廣視之則古之所逸豈但南華由麗邪夫作者之意但以舒發其懷耳非必欲與傳於無窮也士大夫誠如吾念覺不欲掩其前修之微則連山歸藏𨿽至今存可也念覺勉哉工始於是年正月戊子訖於是年二月丁丑嘉靖丁亥三月丁酉序

送文谷先生序

予以壬辰冬再詣長安文穀子來訪予覩其人聽其言有孚之君子也當時諸君子相訪者顧無能如文穀子於是定交焉凡予所論說於文穀子者他人莫能觧獨文穀子迎刃觧焉曰今之士大夫率以文章口耳之細能命一辭滕一說卽小視萬物皆莫已若是蓋未嘗反而求之於心故馳騖如彼耳然於辭說之末亦未之領略也左氏國語一時之言其精粗𨿽異而大指無謬於事實故或微有出入亦不害其有物之言也今之士大夫竊取其語似而未通其大指故泛泛焉蕩焉一自得所依蓋好古之過也於乎斯言也豈尋常所能識哉孔子曰巧言令色鮮矣仁仁者心之徳也學不求諸其心徒以言語文字之細貿貿焉終日以爲道在是矣亦不遠乎予今歲凡四會文穀子矣其所啟迪士類一皆因之於心而求諸理故士子沛然興焉諸以言語文字相勝者方退然若無也豈非文穀子之化哉聞文穀子以考貢不合於條例左遷治郡今天子勵精求治廟堂諸公方虛心以求天下之賢翊贊弘化安有純儒如文穀子者皆使之待年於郡而不亟登於朝哉於予是深有望於文穀子矣關中諸君咸有詩贈文穀子僉事南溟子以予爲序故予以所得於文穀子者引諸首甲午八月戊午序

王舜夫集序

昔王舜夫在山東督�以五古詩二首寄予才情之妙近希覩也後見陳伯行所刻然甚少益足以覘其所爲詩矣嗟夫舜之才典麗咸備機軸不凡蓋作者之雋也不幸早死厥志弗究士林惜焉比自華山歸道過長安遇伯子直夫出舜夫全集問序於予曰此亡弟舜夫之作也舜夫精力頗盡於此幸而不與俱亡亦賴於此而輩將刻之以傳惟吾子序焉以詔來世予惟天地淸淑之气以間而萃於人然輒予而又敓之故酈炎李賀百世興憫鮑照謝眺千古共珍蓋天不愛寶而恡才神不比淫而忌雋載集所覽略可徵矣明興百七十年文章之士莫盛於弘治正徳嘉靖之間其奇且逸者則光耀弗長仲默昌谷是巳理之合變達者略焉世稱壽者貴者百年之後寥寥無聞而酈李何徐世異代殊如一日也其得喪重輕逖乎弗驂予於舜夫又何傷焉集內詩若於首文若干篇共十幾卷舜夫之制宏且富矣其行事載在志傳列之卷首予不贅也嘉靖十二年甲午冬十月朔旦序

送太守鳧溪公入覲序【此序馬刻未收】

天下之大府有六曰開封平陽眞定濟南兗州而莫如西安故吏部推擇厥守視他郡尢謹焉陜西北控三邊西環羗落轉輸饋給之類𨿽一切倚於西安才力稍長者亦能辦之至三邊八府之政凡經省會者無大小悉西安是歸而經略損益之際又惟西安太守預焉非有宏愽之才明遠之識罔能濟也鳧溪公來守西安今將二年矣正巳率下遵道軌物州縣之吏不敢有逸厥度污暴不作民志用熙饑饉之後屢獲丰年修獘舉廢視昔攺觀總制漁石公巡撫南臯公皆深相推重藩臬未備須公底成故薦剡所稱卓然有國士之風身系安危力回否泰非虛語也今年春予以女孫之事邂逅長安辱公知愛特厚數令徳音彌增嘆服以爲余秦復生不復是過兩公推重豈適然哉有試之辭𨿽世萬益允也徐以俟之寧止是乎明年天下諸司朝覲之期鳧溪公將前共北上西安士大夫以書抵予徵文餞公憂勤於民如彼其厚也吏民之望鳧溪贍養厥生如彼其專也數月之違瞬息之頃爾百姓愁嘆若違乳哺此其故何哉民窮之極昔也若以爲分所宜然及今則簞食瓢飲皆爲已有貪吏不敢肆行姦民不敢復施吞噬一日在府則飽暖無奪是安得而弗爾也今皇帝勵精圖治求民之瘼累下優札守令之詔先朝故事循良優異者錫宴於朝以爲有官之勸安知不以鳧溪爲首而錫宴於朝邪顧問之餘又安知不以鳧溪公畱置釣衡鼎弼之地以共成天下之務邪然則百姓之慮非過也巳敢以百姓之意書之以餞鳧溪公而復吾西安士大夫之請嘉靖十三年甲午冬十月庚申

奉壽南莊先生八十序【此序馬刻未收】

嘉靖乙酉南莊先生時壽七十海嘗撰文洎詩以壽矣今又十年先生壽蓋八十海方欲具詞壽先生而先生子壻絳州張主簿欽徵序爲壽海惟大臣之義在位則恭和以弼化在野則優遊以�俗故周公吐哺而謨猷之士畢臻其門二疏享金而脂韋之徒咸愧其致是以敷勛當世流馨��今昔所稱蔑能加矣南莊先生昔以�保之貴職司邦禮望重徳尊經濟靡究歸田二十餘年淸風大節彌�彌新大臣之義始終之道惟先生無�焉夫七十之壽古以爲稀矧年踰八旬康彊未艾傳稱天下之所﹖考徳量賢不亦信乎欽父庭儀處士海三十年忘形友也間嘗過海則數言南莊先生起居之詳未嘗不欽仰休風緬懷穹操元子伯音侍禦及季子仲南太學才猷過人聞聞曠世辱承罔棄疊有致聲其家庭之間晨昏之奉先生視其履樂其成內無惡於志外無拂於心休休愉愉或者漢疏氏亦少也本朝大臣能以方剛之年脫榮狥義固未多見而驅遣之餘猶不能委心息駕覬覦徵舉則所在而是望先生之風考先生之履有不汗顏愧死者則亦非人之子也故先生八旬之壽海則傾心感羨以爲可以風化百世固不敢以鄙放之久爲辭於欽之所請焉

秦安縣誌序【此序馬刻未收】

可泉方伯旣成秦安志時汾西亢君知秦安縣遂請壽梓人梓人告成乃走使以予序其首簡予讀可泉之志感山川淸淑之气必欲鍾之於人故聖賢君子之生山川之名隨爲穹�秦安居隴右萬山之中而賢人君子之生代不乏人非其淸淑之气承運播靈安能若是乎哉可泉子於是爲之志以載其文獻然亦有不可得而辭焉者矣志凡八篇首建置次地裏次職官禮制學校人物田賦藝文末載權文公之文二十三篇若曰文章事業不徒今爲然在唐巳如此矣亢君之治秦安吏畏民懷教化興起西土郡邑之吏未之能或先也卽志又可以見其所有事非瑣瑣簿�期�而巳於乎其賢矣夫於乎其賢矣夫嘉靖十四年乙未五月丁亥序

樊子少南詩集序【此序馬刻未收】

予昔在詞林讀歷代詩漢魏以降顧獨悅初唐焉其詞𨿽縟而其气雄渾朴略有國風之遺響後三十年會信陽樊子少南出其詩聞其議論蓋初唐之雋者矣然體裁因時而易世道升降聲音畢從亦理之自然者少南生八百餘年之後能脫夫近習不聿造其奧如此非所謂豪傑之才哉或曰唐初承六朝靡麗之風非儷弗語非工弗傳實雕虫之末技爾子以雄渾朴略與之何邪曰正以承六朝之後而能卒然振奮其气詞或稍因其故而格則力脫其靡也或曰然則盛唐不足邪曰所謂文之以禮樂而考得其成者也少南集其所爲詩若干捲示予徵予序其首因其偶合於少南而欣愛其體裁故以是歸之學初唐而得初唐學漢魏而得漢魏學古君子使皆如少南斯可以爲我有明之盛矣乎嘉靖十五年丙申春二月丁亥序

【卷之十四】序五跋

記一

【序五】贈少參陳君平涼遺惠序翟母太夫人王氏身後旌表詩序林泉淸漱集序贈撫臺寇公轉少司寇比上序湯泉集序送袁介夫序魯齋先生集序云將軍哀挽錄序太微山人張孟獨詩集序

對山集卷之十四

序

贈少參陳君平涼遺惠序

陜西之府地瘠薄而民貧敝者莫如平涼加以宗室繁衍邊衝往來豈惟州若縣難府顧愈益難也頃以王府祿米詞訟號爲才守者且托事以歸吏部推擇其員命甫下而求罷者𨿽其人表表時名乃望望焉去焉撫按蒞及其境宗室遮道訴論揮之莫之應之弗勝而守巡又紛劇諸務者凡民之休戚事之得失吏之臧否日千萬以萃之而祿糧之伸縮支給之曲折惟守巡焉是司由弘治以來其克以稱是司者予寔未之前聞況加以災沴饑饉之變與庸吏鄙夫固執欲以俄頃之際成百世不刊之功樹贍養休息之業免虜掠昏墊之苦哉此予於少參陳君之分守平涼重以興懷焉去歲丁亥六月平涼城南之溺其禍之慘國家百七十年所未有也士民莫不以築城置防望之官曹而知府乃獨難之惟君慨然以爲已任曰往者虜所以卒至於關者正以關無崇墉焉耳今又當水災失玆弗理民將焉賴於是請其事總制王公巡撫寇公巡按張君刻日起工民之從之比若歸市甫及六月厥敍用成老穉歡呼婦子咸喜𨿽君之才識有餘而心之爲民弗能自巳者可因以具見矣故力犯羣議而克綏虜功亦士君子自然之效也平涼舉人楊生廷美張生倌絜君治行過予請序以代合郡士大夫庶民小子之意予重感君之能以君子之道治斯地也因遂以平涼之難治者推而言之近予自華山西歸過長安平涼宗室以祿糧弗支唁於撫臺凡數十人寇公附髀嘆曰安得陳君與處時君守關內平賑府東予會諸臨潼見民之誦聲純然長者也觀寇公之言則楊生所以致意於君者豈其私比哉禦史端君者正人也道君平涼之事以爲難能則楊生之言益將有據矣

翟母太夫人王氏身後旌表詩序

吾友都察院右僉都禦史翟公志南生四歲而違育於先公太安人辛苦備嘗以撫志南煢煢一室余年三十𨿽鄰里姻尙﹖﹖不能識其面遠近聞者莫不以太安人之操難能顧藉隸戎伍官曹未有以其事上聞者迨正徳戊辰志南舉進士爲戶部主事會有貤封之恩太孺人被與寵光安享榮養值撫寧衛指揮陳勛具奏乞旌表以勵風俗方下禮部核實而太安人旋卒京邸部以時制死者不舉其事遂寢志南讀禮於家值人有自吳下至者出大理評事李吉乞旌其母陳氏守節奏牘刊冊與太安人事若符契比終制援例懇請於上有命允旌宅裏志南且喜且痛以爲太安人平生淸苦萬狀幸獲微祿以養而年不逮享僅及六旬倏爾淪道及蒙旌表盛典乂爾不克躬覩一時縉紳士大夫聞者莫不傷悼或爲歌詩風詠其事捲帖盈櫝玉映金輝僉憲張君履謙者志南之鄕人也數重太安人之節以書抵關內諸公及鄕人諸君子益求詠歌以朙揚太安人之懿謂海辱知志南宜序其事於首簡海聞太安人之徳熟矣顧可以荒野辭耶當先公之計初至號泣之極太安人濱死亦數矣忽以舅姑髙年在堂是思遂忍死以圖終養𨿽在寒�而生事死葬物備禮盡悉無遺恨丈夫所不能而太安人獨能之視古之人奚愧也志南言某就學時太安人教詔之意尢極懇切每夜誦習則太安人燈下執女事一日某長飲於所親歸晚太安人責某曰吾不能爲若母矣某固長跪請罪太安人始持某泣曰爾父宜念也爾荒怠若此是能念爾父耶是使我無面以見爾父於地下爾何庸焉蓋至是志南益自淬礪以求無負太安人之教故成名亮徳一時知名之士皆莫之及者太安人之教深遠矣海惟人之成徳𨿽本於天資學問而其燻陶漸染之力亦不可誣也太安人以苦節自甘終身益嚴而志南克篤孝思迪哲於朙如此又以見犬之所以臨監於下者其感通昭應之妙的有可徵又如此先公之盛徳太安人旣以苦節報之是𨿽桴之應鼓影之應形何啻哉

聖天子以仁孝化天下尊用徳性登崇俊良而志南復以孝道節鎭大方行政施化吏民寅畏感慕有韓範之風則太安人之澤又將以及於無窮身後之褒贈方且有加未艾也豈止於前日表章宅裏之一事邪海不佞願書以竢之

林泉淸漱集序【馬刻未收】

此亡友野堂王君仁瑞之作也野堂有美才敏思遇有所感則詩若詞應口而出無竢點攛俏意俊句層見疊出揮灑示人四座稱羨以爲難能至於塡腔詩韻得諧卽巳初不深求東鍾江陽之細其間或至以庚靑恊東鍾以寒山恊監咸者曰歌之不離是卽大恊我道蓋如是耳客有難者笑而不答巳而曰於戲三百篇亦古之樂歌也被之筦弦薦之郊廟神人以和顧豈拘拘於韻者天地間所聞皆韻視作者何如耳夫豈有不恊哉長白山人徐本良曰仁瑞之論奇矣何古詩有恊韻而律詩則專韻乎今之歌曲猶律也故樂府法以知韻爲第一義分甚嚴也世代之相乘風俗之沿習柰何可以如是論也予次第野堂之著將刊以傳世而猶以二君之言序諸卷首𨿽所以愛其才之美又因以朙其法之不可廢也

贈撫臺寇公轉少司寇比上序【馬刻未收】

是歲春正月刑部左侍郎缺吏部再疏名上請乃以巡撫陜西都察院右副都禦史寇公升右侍郎咨至公將赴命闕庭而總督糧儲右僉都禦史劉公陟右副都禦史代公旣交承巳乃以書抵予曰公撫綏全陜餘三年矣廉公愛惠上下仰服玆膺峻陟北上有期某屬有交承之誼鎭巡藩臬而下僉謀同詞欲執事有言以著揚休美垂示永久並紓某輩感懷惜別之情是惟執事之不恡也予惟兩公譽望並隆咸以節鉞有事關中百姓感荷徳教浹被骨髓上重念西土特愼簡命交承之妙至於如此此西土生靈之福也敢以疏陋自辭哉昔予讀書中祕蓋嘗夷考方鎭建設之略矣然所以致意於生民者無纖細不備也顧行之旣久法煩獘滋公卿受命而至者志於奮振或略於匡寧亟於更新或遺乎稽古是以人之數易下騖於趨承審之弗精官渝於毀譽故民日益困心日益勞無禆當寧西顧之意非委任之弗隆責﹖之靡專也惟公以長者之道撫陜三年政不易令官不渝節事略紛更民用寧謐饑饉相仍矣而保乂曲盡邊防告急矣而計度愈閒關中父老以爲鈞陽公之後一人而巳言固非諛也公居巖廊之上尙以所以施諸西土者推之天下所以存諸平日者獻諸廟堂以副九重勵精求治之意以開百姓康寧無疆之福詎非斯世斯民之大幸哉公固不可曰吾所典者邦刑耳余非吾之所及知也此固公之所以得時行道之大漸者士風之久偸公嘗以之廑懷此今日之急務也孟子曰大人者正巳而物正者也公其諦是可焉此亦鎭守晏公巡撫劉公巡按王公與藩臬諸公之意也敢因其請而遂爲公贈之其感慕惜別之情自有諸公之瓊章瓌制在玆予得而略之也嘉靖九年歲在庚寅春二月廿又七日序

湯泉集序【馬刻未收】

是歲二月餘東遊華山歸故有廨日且漸盛因以二月四日南詣郿縣湯泉北塘求湯自五日乙未始八日戊戌乃歸然癬𨿽未瘳而右肱少陽公指許殊木不仁不俟三湯巳可矣藍田塘子余未及至若華淸塘則歲恆過之其水之淸瑩與暖具莫若郿塘故塘上亭子𨿽殊惡人不爲嫌也湯後必徜徉觀望得山川之美則吟興橫發莫能自制比歸忽巳數紙因命錄存篋笥命曰湯泉集聊記一時之趣焉爾以貽好事者必非湯泉勝事也嘉靖庚寅三月十日滸西山人序

送袁介夫序【馬刻未收】

夫理定者天未始不從也瞽瞍底豫而象傲以諧舜之理定也桓魋興亂而聖集大成孔子之理定也故義許燕仇而精誠貫日策畫長平而太白食昴又皆事激於心行拂乎履是以積毀銷骨積誠返數忠臣孝子端人正士行不違理動合諸天良以是也余有事於彭麓山房道過盩厔學諭王君率諸生請予曰學有故事諸貢於太學者諭與諸生皆有餞贈今貢士袁介夫行將觀國之光矣願執事有言以贈以興行盩厔之故事況袁貢士受知執事頗久執事嘗以變不渝操危不易志許之玆惟執事之慨然也予昔聞盩厔學有此心甚嘉之�爲他所難能然廢而不講亦有日矣乃王君與諸�適以袁貢士之行復之𨿽王君惇倫崇義之心有不能自巳而袁貢士爲人之賢抑可知矣當

毅皇南狩之日旣稱頌功徳獎飭武略求天下之無辜以侈大其事而劉祥等又以宇文鍾私恨羅織希寵咸長盩厔與幹州士民囚身系族慘動百室及縲紲而南死者過半袁貢士以英邁不撓之气感動天地值

皇上嗣大歷服朙淸庶獄開疑滌滯公卿首以玆事下理微袁貢士則姦邪私與扇動浮言三十七人不絕如綫之命與夫生者死者之族合數千人具就碪西市矣孰朙其無辜哉方祥以張姓巨盜收爲心膂擊搏良善袁貢士捽入省會囚車東邁𨿽至親不敢正目道路觀者隕涕如雨具謂不復生還而袁貢士者方且慷慨長揖神色不動若曰天日不耀則吾行不復自反而縮古之志人固無惴也豈知畱以朙雪諸冤者天固有意於袁貢士邪予故曰理定者天未始不從也袁貢士之徳無怒於人而有通於神明如此故予特重非私比也諸君子惇義振廢不於他人而於袁貢士豈偶然哉袁貢士行矣他日顯庸於時受安上治民之責其亦推廣是操以爲王君與諸生之光可朼袁貢士諒以予言爲是而力行之則予且益與有光焉矣

魯齋先生集序【馬刻未收】

嘉靖戊子魯齋先生裔孫泰和來知武功出先生集示海讀之終篇見吾友栢齋何子粹夫所爲先生祠堂記孰謂二百年餘未定之論乃至是而定乎海不敏嘗謂近世儒生言孔子之道者若明而實晦若近而實遠魯齋先生蹶起於中原播蕩之餘彜倫斁滅之際而能中行獨復身爲拯救故斁者復敍滅者復明遺言大訓至於今日切近精實安詳懇至比諸儒同而實異似而或非厥修逖矣蓋先生之學愽以致其知故粹乎理而無獘仁以厚其履故優乎所至而獨純是以夷主皮叱斯文永賴非徒然也昔人謂功不在禹下海於先生亦以是云舊集猥煩錯亂略無統紀因取而正之如左其本傳碑志與名賢論述悉附其後泰和命工刊成屬海爲序於是以所嘗私論於先生者言之而並記其歲月云

云將軍哀挽錄序【馬刻未收】

云將軍者今陜西都指揮同知洮岷參將云公徳敷之父也予昔聞將軍名洎見其子知將軍英毅卓絕之才與人殊也後又得太微子云將軍傳讀之事之成敗不足論其忠勇之風可以使人興起於百世之下矣今春予有事於華山道過長安徳敷出此卷示予關中及海內英俊之題殆徧詠嘆淫佚若不容口匪可以知將軍且足以知將軍之子矣往者予初遇徳敷見其人燕頷猿臂英然非所恆覩及接其語論隨難不窮私心以爲國家有士如此抑何復有北顧之憂因與石崗子言之後石崗子與徳敷北剿橫盜益熟知其爲人歸謂予曰若子可謂知徳敷者他日必成名將予相與兩月其淸節修操𨿽士大夫亦何以加也由是撫按藩臬諸公稱重徳敷亦不容口矣壯哉橋梓之俱賢如是也因掇其槪以爲哀挽錄序

太微山人張孟獨詩集序

夫因情命思緣感而有生者詩之實也比物陳興不期而與會者詩之道也君子所以優劣古先考論文藝於二者參決焉孟獨與予同遊南山及韋杜邰鄠之間凡十有餘年每有所作予輒稱善今其履益深而辭愈達矣非有以神會是理優遊斯道其何以然哉一日孟獨過予滸西山房出所爲詩十餘卷予取而讀之若鮑謝復出沈宋再作頗幸相得之未晚也因與區裁其體而講訂如此嗟乎明興百七十年詩人之生亦巳弓矣顧承沿元宋精典每艱忽易漢唐超悟終鮮惟李何王邊洎徐迪功五六君子蹶起於弘治之間而詩道始有定向繼而孟獨接武於正徳之季一時作者金石並奏斯皇明有大雅矣於戲休哉昔先兄徳瞻蓋嘗奮起於成化之初矣顧天不假年弱冠而隕篇章𨿽存神化未逮識者憾焉夫弗因幹情則思無所命是不緣感而有生也故比興不明修飾無據𨿽盈笥櫝將何以觀哉以是知孟獨之詩當沛然傳世也撫臺劉公嘉覩斯集嘅欲板行值予東遊華山再過杜曲太守李公裝潢見示因遂書此序諸其首而且溯我明詩道之盛由於諸子者又如此云

【跋】題唐漁石雲南兩疏後跋唐沛之南崗捲後明妃寫召圖跋尾書朱子捲後

跋

題唐漁石雲南兩疏後

此唐子以監察禦史巡按雲南時作也讀此二疏而又逆觀當時之行事非守死善道執徳不回之君子不可幾也毅皇帝聰明寬裕有君人之大度顧崇遊略細聞爲姦邪所乘褻弄威福流毒士類而又不自砥礪修飭惟是弭畏憤職故上虧國經下失道守而紀綱法度因以不若祖宗之舊者不獨姦邪然也曩者客自雲南來云唐子巡按雲南綽有風度至要其事實則正此二疏所指顧予不得覩其文辭以快心焉乃唐子以提學來關中幹是請而觀之三復興感焉曰嗟乎天下固有經𨿽大姦羣肆莫能變也至其緯則隨觸而紊非可憂者也故君子之責獨先守經經正則天下無不一於正今之君子卹其緯而不求於經故往而踣動而棼非時之難所以處乎其之難也錢寧事毅皇帝寵璫避席卿相俛首聲勢所加不拉而靡賣官鬻獄厥門若市當是時苟有所授莫敢弗應也況蔑和爲其義父敢當裂其書而力制其案此非守經不惑明義理之分察執守之節必不能也鳳朝鳴父子稔惡神人共怒積賂交權若援手足公卿覆論尙多曲辭唐子以孤子之軀遐當萬里乃抗奏數四卒允常刑孰不以爲至愚然終寧之身無敢以禍加之者彼固知此之爲經也君子之於事也守其經行其義而巳矣吾義旣正則小人𨿽欲肆其志意亦必以經爲思以義爲畏而不敢矣魏操以三分有二之勢而猶下意於僝存之獻畏其經也操之大無忌憚者是尙思畏之則寧之竊弄威徳顧敢遽溢於操而弗畏耶予於此旣以服唐子之气足以有執於是而又有以服唐子之識足以不惑於是因私識諸兩疏之後苟有觀唐子之風者將必興感於斯文焉

跋唐沛之南崗捲後【此跋馬刻未收】

陜西按察使唐侯沛之以所居南崗自號爲南崗子見素林公記之漁石惠君說之諸士大夫又從而歌詠之比予東歸華山過長安讀是捲蓋有感於唐侯之志焉夫士抱義履道出其餘緒捄時拯溺髙軒華從豈足以爲過也顧方有山林之想非所以致其微以眞其邁耶子輿有言達則兼善天下窮則獨善其身世有用不用道有行不行因其行而忘其止飫於用而眩諸藏皆非天下之士也昔者伊尹耕於有莘之野而樂堯舜之道固夫畎畝之野人耳及乎相湯以王天下人至本今獨欣慕焉當其時嘗五就而弗合於桀矣其事桀之志詎損於事湯哉要其自況若曰吾苟不失吾畎畝之志而巳是以君子之道大行不加窮居不損凡所以求乎其志如此也唐侯之志蓋若是焉予是以讀其捲有深感焉他日爲明天子弼明治後世之人孰不以其欣慕乎有莘者欣慕南崗哉若夫上承烏聊柳塘之休下引嗣緒繼衍之美則見素漁石二君子巳道之詳予玆得而略云

明妃寫召圖跋尾

藍玉夫西過武功出此卷示予曰此明妃寫召圖圖凡十二人上一人褕褘翟冠一手指侍兒一手托幾而坐一侍兒侍立看畫一畫工綠衣愽帶持巾﹖爭北向又三美人迆邐來一人以扇掩口而一人扯袂附語一人後行正簪一小姬抱象扳隨焉傍又有二姬一立而持兔一插扇拽裾向執兔者姬后又有二人服如三美人方舁盤持盂至曲盡意度矣其褕褘而坐者蓋明妃畫工毛延壽雜記言元帝宮多美人令畫工圖之有幸則被圖以召故宮人率厚賂畫工明妃姿容超麗不肯賂畫工而延壽陰毀其狀後竟不得召竟寧元年匈奴呼韓邪來朝帝以明妃賜呼韓邪召入見之帝大悅業巳以明字行遂不復畱明妃而殺延壽此卽其事也夫明妃待詔掖庭時修潔自好以爲足以事君矣安知流徙遠裔與夷狄異種爲伉也士抱誠明忠直之心一爲讒毀阻間不得售美於君者何以異此哉何以異此哉

書朱子捲後

此諸公所以贈淩溪子守延平者也淩溪子在延平能率循其行事使民淳俗美此於諸公之贈何少愧予得而覽之知諸公於淩溪子倚望甚厚夫士之有志於天下國家者自其始學知道蓋莫不蚤作而夜思然能實加於躬行千萬不可一二夫君子之論不白於天下學士大夫之行多凂於小人由是二者居之不變𨿽堯舜不能治天下此淩溪子將來之責倘亦如諸公之望於延平否乎正徳八年九月二十一日誌

【記一】秦州畫卦臺新建伏羲廟記秦州重修伏羲廟記晴山公岷州築城畱愛記岐山縣周太師廟泉記拜將壇記心遠亭記涇州重修儒學記春雨亭記

記

秦州畫卦臺新建伏羲廟記

秦州故有伏羲廟而畫卦臺在廟西四十里巋然中踞於岡巒之間昔予有事過秦蓋嘗此望而奇之輿者曰此伏羲畫卦臺也人文之祕肇啟於玆今日不幾千萬載而靈秀環衛若修埴愛護焉殆非偶然者也巡按禦史方君行部至秦登臺瞻望慨然興懷於是進郡吏與士大夫耆舊謀曰古聖之迹散在天下其有表章而此人文之始顧徒寄聞於樵牧耕﹖﹖立之口寧無遺拊髀之恨於將來稽古之士哉宜建祠於此以祀伏羲匪直報其肇啟人文之徳而因以表章聖迹愜千萬世之後觀矣遂鳩工掄材擇以今歲某月日始事某月日工用告成財出公帑民不知費郡吏與士大夫耆舊歡忻鼓舞咸思悠長於是介其貢士劉如式氏以狀請予爲記此其歲月劖之貞石爰符予志永惟世嘉然予又以嘆世之卑見之士愼小費而乏大猷原其心實非以�民也顧畏爲談禍耳學校之頹壞天下十九而是行道用惻而士大夫視爲秦越曾不齒及予深以爲�來之憂乃休休然爲奇論怪說以閼杜欲爲者之志無巳至於澌盡彼卽欲挽而捄之又烏可得也鄙諺有曰食欲廢棄耒耜邦欲敝貴處士自宋以來儒者以欲僻不經之論媚惑後世俗儒誦而不繹具以爲是是則所以貽萬世無窮之害者未必非其人以啟之也聖天子右文崇化漸將變其�緒以復古人忘言之舊矣後世有黜耳目之細惇�荄之大者未必不自方君今日之事以感悟也庸�以竢之方君名遠宜字伯時歙人而主承玆事者則秦州之良守王卿爲中山人云是歲嘉靖庚寅十有二月己卯記

秦州重修伏羲廟記【此記馬刻未收】

秦故有伏羲廟在州西郭門外歲久頹北巡按禦史馬君溥然馮君時雍許君鳳翔先後蒞此欲圖厥新顧方舉忽代承委之吏罔孚徳心是以成勩��無禆後觀嘉靖紀元禦史陳君講毅然舉行功用告成按期滿矣得禦史盧君問之來代其事相之以財厥績用熙前提學副使今兵部尙書提督三邊軍務漁石唐公龍實記其事刻之堅瑉然值時荒歉而主守數易丹雘未施垣墉半歇加以守護弗嚴仍瀕圯壞嘉靖十年禦史任丘郭君坼按至嘅焉興懷曰前人之作惟後者弗修故往者咸墜陳盧二君距今幾日而乃至是於是命知州李楷氏鳩工修補各極堅好矣又益以龕帷文以采繪周繚崇垣外建棹楔表識旣虔瞻望有蔚於是緘狀走吏屬予爲記夫伏羲氏羣聖之元始也徳開邃古迹嵎西維章縫之士非有事玆方難遂逖仰顧諸君者相繼興行至於如此郭君又能不掩前善永昌後哲予𨿽荒蝕良用欽服遂次第其事以歸李守俾劖諸廟石以廣君之徳心後之君子將益繼緒其志至於無巳則不必不自郭君云是役也起於某月日終於某月日明年二月十又七日丙申記

晴山公岷州築城畱愛記【馬刻未收】

岷在諸羗之際洮河之腹背臨鞏之襟喉也明興百六十餘年教化顯明恩威洽浹諸羗臣服惟恐或後先後守臣往往承沿康靖邊防弗嚴城池傾圯漫不加心嘉靖壬辰陜西按察司副使晴山竇公惟遠奉勑整飭洮岷邊備蒞事之初切用兢惕於是請於總制尙書漁石唐公巡撫都禦史南臯王公刻期舉事相土計工采薪取石不三閱月岷城克完岷欴父老小子咸喜以爲久安長治之計至是始獲念惟晴山公之徳延及來裔圖報罔稱私何以安於是請於士大夫守備署都指揮僉事尹君具狀徵文刻之堅石以識公恩予惟賈生之言曰日中必熭言盛者必衰滿者必戒也晴山公篤學修行爲先朝獻納之臣其盛衰之執治安之略惟之於心揆之於事熟矣前歲羗人蓋嘗寇及洮鄙肆劫我軍直不至略城爾使或敢至敗壘殘堞可與抵乎晴山公今日之舉所以岷之父老小大感之刻骨固嘗有以憂乎此也又聞岷父老建公生祠以報公之畱愛可見父老思之深而憂之熟若稿�之冒沛澤是惡能自巳者因書此以歸之時嘉靖甲午春正月之吉記

岐山縣周太師廟泉記

弘治某年岐山縣周太師旦廟有故潤徳泉涸若干年復出岐山鄕大夫士與耆民故老趨以告余口太師廟故有泉且涸今且復出其天下之嘉瑞乎父老欲有紀述願予以爲之據志泉自某年月日出公廟東北隅先是若有鬼物爲者烈風雷雨旣數日乃出說曰世冶則出世亂則涸然自某代之後往往有合焉豈固有數年之不可誣與先皇帝卽位之十有五年壬戌秋九月甲子雷風交作山澤震烈泉乃復出蓋自某代某年之涸巳若干年也嗟秋水之爲澤苟不能徧及之物則出雨雪霜露之外皆但以稍補其急而巳而斯泉之出鄕大夫士與耆民故老駭喜奔走乃如此亦豈以是爲雨雪霜露之可以徧天下後世而不可窮也神物之來必有所爲王者功徳髙厚則天應於上地應於下靈貺畢臻先皇帝所以致天下者至精至備浩然而天淵然而淵天下之人蓋身被而莫之知且識者故是泉𨿽不可具足一邑一里之望由時論之固亦天地萬物位肙之微意奚必其所及如雨雪霜露者而後可也乂曰縣令由今江氏以前或良或否惟江氏能不失天子命官之意利之所在一是爲民致之民能養其長老育及其下又能不相詐不僞不敖不爲多事以犯天子之辟故事出之曰亦有吏能其職消其異物如渡虎事者若泉之出地周公聖人之廟而時則先帝聖人之時良有司能將布其徳以不失其意則召南之騶虞亦豈曰但以爲召伯出也江氏名玠巳未進士蜀之巴人某年月日記

拜將壇記

漢中故有髙帝拜將壇在郡城南外附城塹實淮陰侯決策之地也代異境遐士大夫非土守監臨莫能輒至其地故登眺之際吟詠之事寡焉自己巳以來蜀盜恣橫郡方弗康天子震怒出師致討名臣巨公相繼秉節而士大夫以簡命參弼者數年之間始旁午不絕暇日或感風雲之意尋逖邁之迹間多寄興玆壇追懷往事是以遊覽旣繁述詠遂侈於是陜西按察司撫治副使呂公克中結亭壇左悉刻眞瑉豈耀近觀蓋恣來哲復以予言記諸亭側夫英雄之會賢聖之業其迹𨿽遠其教最長也故帝王之興也皇皇焉謙恭延士如有所弗逮而其衰也殺正士任邪佞孳孳然亦如有所弗及焉是以俊乂日遠而讒謟日親此二者治亂之定分存亡之大閒也有天下者可委而不鑑哉呂君承壞亂之餘當更親之際其所以怠嘅往而經畫於思惟者至熟也後之覽者苟能思所以構亭之意有職守者修其所守而不溺於所安懲其所未戒而益致其所當愼則其所以興起其吁謀而延慶於斯民者浩浩乎莫之能禦也豈非呂君之所能教哉亭作於某年月日成於某年月日明年庚辰冬十有一月甲子記

心遠亭記

見山先生結亭於西郭弘農川之沜命之曰心遠亭亭下則川之東陬土沃而易左右皆善圃而先生之圃居其中翠巖榮木掩映環列大河又自秦晉之間衝而東下橫射玆川川自秦山朱陽川來至虢略北與永寧澗口川合逶迆至數十里經亭北里許始與河遇灝蕩之气晨夕交騖卓爲關東奇觀微雨新霽則大華三峯舉在目前而此亭特據其會予再來靈寶先生攜酒飲予於亭乃以記屬予初予坐亭上巳甚愛山川之美憾不能卜居其鄰日覯其美且幸邸捨接垣於亭得時時觀玩偶一臨坐悠然之興沨然以生殆不知身世之安在也先生以心遠名亭蓋求諸靖節心遠地便之意予觀先生之心澹然無欲𨿽當顯頎之位而從容謙遜若無所與焉者卽日坐車馬之會此心之遠無以易也今天子勵精求治天下名徳之士搜訪幾盡廟堂之任將不久委諸先生推是心以加之天下則天下之民又將溥被安靜康和之遠福矣但此亭之作先生之遠致也亭作於嘉靖五年秋八月十八日明年三月記

涇州重修儒學記

予以弘治甲子春謁師邃庵先生於平涼道過涇郡值祀丁登拜郡廟巳見涇學頹敝幾盡嘆當時官師無能奮然以興復爲懷者今又十八載矣涇學諸生郭忠李鸞執其師學正某狀來請曰昔者吾子悲吾郡學之敝郡之學者至今能言之然今且無敝矣請吾子有以記之堅瑉使涇子弟得誦說無斁意惟吾子所不靳乎夫郡學之始建也蓋自洪武初緣元舊迹攺而新之三百五十餘年後吏無以益也故益敝不可攴焉乃今宋侯來守至大成曰此堅固尊美可因不可革也至兩廡曰此少敝可增益益壯也至學曰禮教興行之地其敝若此守吏之羞也曷亟治之耶於是鳩工取材經紀分次可者新之否者攺之工不踰夫煥然咸備豈非學者之大願吾子之樂聞乎夫飾館華傳剝民以賈譽效謟以要上其志慮宜不及此卽上吏督責嚴令然又藉以啖巳極千百之費亡久遠之觀其殫心殄志務至無窮此非夫人之所難而宋侯之所易乎予不敢隱宋侯之髙義爲序諸其事以告涇之子弟曰有明正徳十六年涇州知州太原宋灝孟淸修復涇州廟學財不費帑工不勞眾目﹖拆建明倫堂皆大木巨材制度軒豁可以經久堂左右爲三齋及藏書館其前爲門題曰謹庠序之教門左右又各有門題曰義路禮門堂後建議道堂而攺建生員號捨於議道堂後若國子之制每三連爲區置射圃於舊號廢趾而建觀徳亭矢﹖見模宏遠矣學地爲左右居民侵蝕者悉歸於學崇墉巨限後有姦者莫能爲也然豈徒爲觀美無意於涇之子弟哉百工居肆以成其事君子學以致其道向者學敝士無居以成其學矣今不徒無敝而又壯好可居矣乃或猶有無所用心於學者豈非宋侯之罪人哉夫丰林峻川鳥獸之所次而蛟龍虎豹出焉何也其所聚也今士大夫得庠序學校之教而養之所以爲聖爲賢而有益於天下後世則奚丰林峻川之不如哉亦各求其所至而巳矣予請與涇之士大夫子弟日自勉之

春雨亭記

渼陂子宅後有區幾十餘畝近宅百步爲場以納禾稼場以後皆園也列植花木蓊蘙蓬勃琦瑰逶迆其後又有修竹萬笑及場西望邃若丰林城市之中能若此者其亦鮮矣亭趾𨿽築楹棟未樹予每至則坐此而忘歸焉嘉靖癸未夏四日灣江公巡撫過鄠訪渼陂於衍慶之堂民事旣詢倡酬斯作於是攜榼至園卉木榮新好鳥羣至公忻然自適不知逸興之所白也輒巳詩成數首擊﹖微歌若將神遊八極之表地𨿽有然而公之胸次亦可知矣於是以廩余﹖知縣黃生曰爲我作亭於園永爲渼陂夫子之所憩遊渼陂子乃以書謂予曰子宜記予惟渼陂子欲構斯亭也申甲子及今二十有一載矣乃何至公而始成蓋於是而有異數焉造物者若有陰竢於公使兩君子之休聲髙誼因是亭以永傳也安知百世之下不以右丞之輞川別業晉公之綠野堂視此亭乎昔者渼陂子謂予曰他日亭成予當以春雨名之方予經始是園適有春雨而予今返耕於鄠其所以致力於稼穡之間者惟是賴耳斯亦因予日用之常以加之云爾於乎以夫子之徳之學乃俾至於此無他想焉其可以爲千萬世之所憾矣灣江名珝字汝溫永平人渼陂名九思字敬夫鄠人皆姓王氏明年甲申秋九月癸未記

【卷之十五】記二

【記二】五幸亭記尙友山堂記臨洮衛指揮使司重修衛治記藍氏世慶樓記光訓堂記瞻雲樓記巡撫都禦史松室劉公平番記劍州再建重陽亭記東岡記

對山集卷之十五

記

五幸亭記

五幸亭者北山夫子所居之亭也何以五幸名幸者人所難遽遇難遇而遇之所以幸也皆識其所樂逢五者何治亂安危世之恆事生丁福世蚤冒休徳不知兵戈之事𨿽嘗孽人侮順而耆舊登庸政理未盭羣盜奄平海宇澄乂使得逍遙遊偃於太平之世以爲之氓此一仕者棄親戚去墳墓𨿽以淺薄致閒然能常守先人之墳墓使享不後時間又與鄕黨故舊論心話宿傾倒往來則志願恆畢百想咸謝此二居官服政非雄才敏識則不能致名實愽徽美心魯意狂𨿽事之所至不敢不勉然稽之古人仍多抵牾乃以有罪去役不妨賢路此三古之賢人君子不在朝則在野在朝服政在野服耕耕作之事非力勝年富則不能親而以未老之年優遊畎畝克終初服此四載籍者禮義之府七之源也非閒靜安遂則不能頤理順而致深非气盛志彊則不能石﹖靡精而契雋耕作之餘身有餘力心有餘趣隨所披閱悉可無倦此五於是北山子之友武功康子聞之曰此五者古人之重也北山子有是哉是�以觀北山子矣遂大書於亭以爲之記

尙友山堂記

西盤子構堂於先大夫�塋左以自居題曰尙友山堂以書抵其友滸西子曰願子之有以志吾堂也滸西子方且極思於萬物之�以求其志乃不能重違西盤子之請於是爲之記�昔者予兒時事先君子宦遊平陽蓋數過汾西遊覽云汾西有劉村林木藟繄幹動霄漢而山勢迆邐環�於村蓋奧區沃壤也其居多名家大族當時自以爲不直爾爾宜必有名士大夫生於其間以紹明先王之道者予歸十又二年爲弘治壬戌乃西盤與予同舉進士親其人聽其言論文而腴莊而泰有君子之�焉於是常自嘆息以爲山川之气其靈共於人固如是且又以近思予言之能中也又二十三年爲嘉靖甲申西盤子以都禦史巡撫寧夏寧夏爲關西中鎭當正徳時反亂弗馴號爲難治西盤子至則申號令愼攻守汰剝削立約束遠近之人歡呼樂從於是漸若弘治之舊父老垂相語以爲復覩漢官威儀是西盤子有生之初藉靈憑秀亦巳奇矣何其功烈之盛如彼也孔子曰仁者樂山西盤子貴不忘其初達不渝其志顧孳孳於山堂是思凡以樂乎是而巳夫平陽古晉陽堯舜禹之故都而臯夔稷契所產之地也西盤子際聖明陟顯頎將以大行其道於天下其意若曰不以臯夔稷契事堯舜者事吾君是不敬於吾君也是則其所以尙友也孔子曰仁者壽吾將以覩西盤子之以仁壽乎天下國家也於乎懋哉予玆以望西盤子矣因遂書之以爲堂記嘉靖丁亥秋八月朔旦撰

臨洮衛指揮使司重修衛治記【馬刻未收】

臨洮衛東爲安會之衝北抵河蘭西連羗氐南延階岷誠隴表要地其衛治在國初爲指揮使孫徳所建矢﹖見制壯偉甲於西北嘉靖庚寅毀於回祿又九年戊戌二月指揮使鐵峯陸君恩同指揮僉事聞君濟武請於巡按守巡當途諸君子可其事乃掄材肇工朙明己亥三月工用告成介其府貢士田生大有王生朝佐請予爲記刻之堅石以示久遠夫近自二十餘年以來倚劘成俗宦者崇委惰而昧經畫私掊刻而忘體面予甚傷焉卽大省巨會公署學校廢極以至於無或漫不之省曰動支無命整繕匪由及其私置器玩盈車塞道以歸厥家則又奚以命渠也於乎上無以率下有以藉如此再不數年圯爲夷壤夫又何靳哉陸君之志乃爾其可嘉也夫聞君又能贊襄葉力故事得有濟奄忽抵成衛使以三品之貴臣膺受重命守莫一方發政行令萬�所仰衛治不飾其將如艸昧之世綿蕞以行乎哉𨿽五尺之童莫知其爲可也二君勗哉朝廷以崇秩重任付子凡以用戒戎作禦武而衛民也巍居巨堂觀瞻責望君其何以自塞邪二君勗哉後之以政坐斯堂者勗哉嘉靖十有八年己亥九月之望記

藍氏世慶樓記

王子明叔自京師來出藍子玉夫書道敍往者惇迪友道甚厚然自再別玉夫巳十年矣乃別緘則玉夫以所居世慶樓記屬予於乎休哉予惡可無說以復玉夫於是爲之記曰卽墨藍氏聚徳萃祥凡不知幾何世乃篤生我撫公發祥闡徳爲世大夫名實加於上下徽美嗣諸後昆天眷元徳又生我玉夫承耀履光稽古操則凡天下知名之士未能或之先也此其慶流長遠固巳非世之所謂光華榮耀者可擬矣乃如哉撫公者玉夫大夫嘗以都禦史治關中有大功徳於民民私懷之凡有稱述事實必曰昔藍撫公云云故予今亦得而稱之焉嘉靖甲申秋八月十日丁酉記

光訓堂記

夫父祖以產業付一孫其弗守者多也況乎以道以徳而訓其子孫其子孫苟毋失其遺書亦巳鮮矣況能身體而力行之又進而上達於古昔聖賢之所訓使其身爲聖賢之徒而若父若祖之道無怨無恫當世之人覩之而興起後世之人仰之而不忘非豪傑之才明哲之操其孰得而幾也吾友溪田馬先生伯循以光祿卿得告於家繕其先人之墓爲堂以修祀事今年正月廿又六日值先生初度之辰予往壽焉因便謁墓飯於東序堂尙未名先生請予擬之予曰堂當名以光訓先人之道先生若之先人之訓先生遵之幽宅之祀此堂麗焉名非光訓殆於不可於是涇陽諸生遂請予爲記刻之堂下予惟馬氏自靖川先生躬耕說道尙志愼修不求聞達罔就辟舉其髙風逖徳視區區利祿之徒奔走役役卒無分毫之益加於上下者詎北天淵也雲巖先生又克承先業出厥緒餘式諸多士美大巳集匿光閟發使其道至溪田先生益暢益肆景慕滿於士林名實昭於宇內明興百七十二年其以道鳴天下蓋惟三四人而巳河東薛先生徳溫涇野呂先生仲水與先生之外醫閭賀先生克恭蓋亦其人過此非予之所能知也夫學士大夫日誦說周公孔子之道將以成巳成物尊上而裕下也乃騰布口說挾道飾姦其人𨿽三尺之童唾口羞道乃又著爲邪說指斥前進東橋顧先生華玉送涇野先生序文其萬年公案也若溪田先生非所謂克光先訓者邪燻蒿淒愴之餘俯仰無愧若子之於道若是焉可也後之觀者其有感於予言也夫其有罪於予言也夫時嘉靖巳亥夏四月甲辰記

瞻雲樓記

江東雪崖沈子有大人曰石泉公操履方正非禮不形雪崖子旣長就學於是建樓三楹使居業於中雪崖子承志自彊寒暑罔間故學日益富譽日益隆江東人士無小大皆知雪崖之詣精且淳矣乃石泉公捐棄賓客雪崖子抱痛煢煢若不可更生也其友前溪景太史伯時憫厥孝思題其樓曰瞻云屬名士金琮氏書以扁之一時公卿大夫詠嘆其事若詩與文辭燦然盈櫝又不幸雪崖子抱志未售而其子麓村侍禦痛自砥礪卒成雪崖子之志取科第登膴仕陟耳目之司備風紀之任觀風關內究獘源釋冤滯馬政聿新茶禁罔盭由予私所覩見厥儷實鮮誠所謂獨知大體克綏厥猷者也比者天子大孝旣成推恩臣下雪崖子與其配獲贈封之典瞻云之孝麓村與有光焉詩曰教誨爾子式谷似之又曰子子孫孫勿替引之前溪之題豈非錫類於雪崖子之子孫邪予先曾大父太常公葬江東新亭江東士大夫視予若有裏閈之誼予大父及先人先兄皆生長其地曩在京師與江東士大夫接不啻親戚故雪崖子之學之行聞之殊稔於乎士有抱藝履貞不獲其志於身者多遺之子孫觀麓村侍禦顧不信哉雪崖子有舉業文千餘篇藏之家學者取法焉詩五卷命曰雪崖集淸新爾雅人多傳誦與其行誼備載前溪所撰墓志誠所謂豪傑之才君子之道萬世不可廢者因括其大略以爲瞻雲樓記沈氏子孫其益有以自勵也夫其益有以自勵也夫嘉靖十有八年冬十二月甲子記

巡撫都禦史松室劉公平番記

西戎諸番在國初秉忠效力惟中國之命是承成化弘治之間又不啻編民矣承平日久駕馭或失其道戎玆有弗悅焉及興師問罪則應之曰先朝視戎如子災與之卹患與之禦今不敢望其卹與禦也且乘隙殺戎以爲功部落遭外侮方襄首望中國之援也乃復若此戎將奚從浸淫日久至戊子以來洮有板兒若籠納卽打魚岷有刺卽栗中占藏之變大肆猖獗至庚寅松室劉公天和以右副都禦史受命巡撫陜西地方視邊至岷練兵儲糧師旅大奮西戎震懾望風納降攄誠悔過者凡若干族松石公推誠布信戎乃大悅矢不敢忘中國大義其一二彊族有負固者諸降戎自攻剿之盡滅其種戎方悉平巳亥歲楊子麗以按察司副使兵備洮岷詢諸故老考諸文卷嘉羨公之休績謀諸參議範子箕副使李子文中韓子廷偉紀子常王子世爵僉事江子南徵予爲記以示不朽予傷祖宗以信義待夷狄其用命秉忠莫如戎也後乃不相干攝矣戎忍負中國邪得松石公戎復用命秉忠記曰文武之政布在方策其人存則其政舉詎不信哉裀掇其事以復楊子之請後之繼厥守者愼思祖宗之法可也時嘉靖十九年庚子春三月朔旦記

劍州再建重陽亭記

予聞劍州山水舊矣後見李義山重陽亭銘言刺史蔣侑治郡理得人從乃大鏟險道混石見土平可容考工車四軌建爲南北亭以便勞餞又亭東山號曰重陽以辟風日則劍州山水亦然矣而蔣君在郡能有暇日以山水自娛又得名士大夫詠述其事播美於當時遺馨於後世其胸襟意度固亦非凡者矣正徳乙亥武緣李君來知劍州踰年政成百姓咸若於是廣教化之道表廢墜之迹髙城浚池練兵飾備陳禮義示軌則吏就典列﹖﹖谷無曲議乃歷覽奧曲窮索靈祕得玆亭之址焉於是二三士大夫謀曰夫禮義者世之大閒而佳勝者地之雋腴二者不可毋耀弗示也予旣建兼山書院以示學者而又表武侯之廟旌死節之人使庶位有警後賢克循然於禮義之事則庶幾矣佳勝如亭湮而罔知者將數十百年今幸得之得而弗治非所以闡靈祕發坤珍也於是滌穢芟艸復斯亭焉畚鍤始興卽得義山碑於宿莽之下吳職方記言自古至唐自唐至今僅兩賞耳詎知亭之興廢更幾許年而復值其人歟然職方又詎知今日之有李君也李君言亭近枕聞溪遠挹五華前對漢陽左秀巖右臥龍城郭樓臺俯在懷抱與職方之記略同至於長溪淸潯流影不去則吾亦神坐亭上久矣劍士姜文粹玉﹖﹖絜者予舊友也能道李君之事因以書托予記亭云亭崖畔有石刻古重陽亭四字隸大書之爲宋張珖筆予益躍然懊不能從諸君子遊也自予記巳不知諸君子遊而樂樂而詠者將若干番尙欲文粹爲吾錄寄之以觀李君之暇日比蔣君何如當亦更爲李君賦之矣關中名區勝壤不可以數計安得有賢如李君者少爲表章之以快吾意此不知予能待而見之否也李君名壁字白夫弘治乙卯廣西舉人詣深履厚故篤意古道如此亭成戊寅之夏明年正徳十四年己卯夏六月十又八日庚辰記

東岡記

東崗者髙密縣東之崗有李子先公之墓故李子結廬處焉因自號東崗子與淩溪子一日過予滸西別業嘆之曰美哉子之居滸西也洋洋乎不可得而系休休焉其有餘�也視予日走且馳以嘵嘵於功名之間不得恆守其廬豈不大戾哉夫逝景者易汨而盛年者難再也志曠者寡酬而气昌者多沮也我盍返焉以修吾廬乎余謂東崗子曰夫子之羨予居也似矣然未視夫子之道而詎以予之苟安不巳自昧乎夫志气者君子居身之所珍而窮達者士之遇也士抱誠明惇正之學孰肯忘世自掩與木石麋鹿爲友儕哉顧惟其所遇而巳矣今東崗子以直道鳴於天下天下之人莫不引頸以望得東崗子左右昌朝使匹夫匹婦無不各得其所此則東崗子之故志也今明主在上微賢弗尊微能弗使一切猖狂謬孛邪僻之人誅戮竄放不使一日雜乎惇人正士之間以傷和厚惇朴之化東崗子顯其身名於方憲樞較之位握髦俊之教統戎兵之數方將向用不巳而東崗子之志可謂行矣學士大夫修之於家者多壞之天子之庭東崗子貴不易其賤泰不失其窮守其官服權貴以生死榮辱不能奪至於黜放擯棄毋以回也艱難狼狽毋以怨也而東崗子之气可謂浩然不撓矣夫气者養之所昌而志者事之所本也古之君子功澤加於當時休美傳於來世凡此勿失耳東崗子有是二者凡所以養之東崗之廬而行之東崗之身者毋有不得亦奚必居東崗之廬然後爲東崗子也傅說不以商弼而害其築尙父不以周師而害其釣大行不加焉窮居不損焉君子之道如是而巳矣淩溪子曰旨哉之言是深得東崗子之心卽與東崗子日坐共廬以求其道何異是是可以記諸東崗子之廬是可以使子孫後世皆知東崗子之心不負其窮居之守如此也嘉靖八年癸酉春三月甲子記

【卷之十六】碑

墓表

【碑】大明嘉靖平虜之碑嘉靖甲午平虜之碑野田先生碑平山先生墓碑明封承徳郎吏部文選淸吏司主事馬公墓碑封儒林郎翰林修撰呂公墓碑明奉直大夫南京吏部淸吏司署郎中雙流縣學教諭胡公墓碑鈞州任氏世徳之碑

對山集卷之十六

碑

大明嘉靖平虜之碑

夫豊功鴻勩非淺計慧算能建也故晁生獻策於西京充國沈慮於羗虜非君臣和徳於上未之能成也明興百七十年制馭夷狄之策殷周所希覩也而近者猾虜襲套附邊之民歲被驅掠武宗皇帝奮武致討矣而虜鋒未挫今上嗣大歷服於是以少傅兼太子太傅吏部尙書兼武英殿太學士楊公起督軍務遂有乙酉之捷楊公徵還闕庭詔起兵部尙書王公代之公至一年爲嘉靖丁亥虜復入寇公曰嗟乎弦不更則音不調令不更則士不奮虜所以敢長驅入寶者固以我爲怯也今不預爲之計徒以坐待其歸而邀其後卽甘爲非勇如百姓何於是下令文武將吏分部扼塞馴練士馬廣具餱糧以待其至六月辛未虜果曰花馬池及小塩池折墻而入癸酉抵鎭戎所鎭戎操守指揇路瑞率所部官軍拒之值中軍都指揮李佐洎都督鄭卿參將劉文副總兵官趙�李義統正奇兵至虜懼分道北奔卿等至細溝追及與戰大破之斬首九十三級所獲馬匹器物無算虜勢漸潰諸將復依分部追至哲思溝又戰又斬首三十六級而所獲馬匹器物益多是夜公火牌至調延綏都指揮卜云相機策應而取寧夏總兵官杭雄嚴督參恊等官魏錕沙金遏其歸路明日甲戌云領遊兵徑趨靑羊領按兵待虜虜至與大戰斬首九十五級值指揮李英千戶王縉徐堂各率所部喊殺虜後聲震原野虜益大恐乃四散走佐與諸將選精兵來追至五羊坊諸處會雄統錕及參將苗鑾夏欽遊擊將軍李勛守備都指揮楊和迎虜剿殺已斬首八十三級馬匹器物並靑羊所獲益多不可勝紀而墜谷溺水及饑死者十之七八不在是算殘虜僅百餘騎奔遁出境而已於戲公之深計奇算如此而猶不自居曰此邊鄙諸將與鎭巡藩臬諸君子奉若徳意之功也其所上捷書深言兵備副使桑溥練達變通先﹖見畫攻戰諸事及今日獲功官軍卽前日楊公簡練將士謂成功有自尢非謾語傅所謂休休有容以能保我子孫黎民者非公之謂哉其各守分地恊心追剿者又有操守指揮任傑李英符深云地方士庶咸請刻石以示永久蓋欲誦說天子神武聖文知人善任故王公克綏厥事奏此膚功揆之古昔𨿽孝宣之任充國弗能加也海覩玆休盛實踰前聞有嘉厥請爰勒斯銘其辭曰惟皇建極萬邦所望耀徳邃古比迹周啇蠢玆醜虜順叛靡常皇赫斯怒九伐是張遴材選士其武湯湯起此元老纘甫踵方匪怒伊教令不易行我士用奮時維鷹揚天厭胡鷔欲滌其狂我馬旣同何需不臧殪此羣醜細溝之傍迆及哲思益僕且戕返則值閼往顧速亡靑羊之殲遂至五羊殘胡宵遁號跳慘愴仰瞻神武如雷如霆邊民悅懌方內富彊大小稽首頌聲載揚天子萬壽永綏四方外患旣殄內治彌康大夫君子盍思悠長循彼抑戒飭我戎行長子是率淺慧是防翊我皇度於虞有光惇彼古昔其道孔明我銘在石諦思勿忘

嘉靖甲午平虜之碑

嘉靖十三年甲午虜酋吉囊盤據河套數年抹馬勵兵將圖大舉入寇我邊兵部尙書兼都察院左都禦史唐公與總兵官都督僉事劉文講畫戰守之法緩急遠近部署咸定七月初寧夏報吉囊結營於花馬池唐公下令曰賊寇延綏定朔將軍張鳳主之寇寧夏平西將軍王效主之寇固原都督劉文主之其當衝截突副總兵官都督僉事梁震主之十四日巳卯虜由定邊幹溝鏟崖擁入鐵柱泉劉文堵截不得犯固原二十三日戊子乃從靑沙峴入寇安會金三縣文率所部參將某守備某馳兵往赴明日乙丑戰於會寧柳家營及葛家山斬其傑者數十人虜懼思遁文曰賊歸必自靑沙峴遊擊將軍李勛守備陶希臯可趨靑沙峴伏道以俟紅古城半个城零賊之所必犯指揮王縉可按兵截殺二城無事海刺都塩池鳴沙洲石溝可安堵矣八月四日戊戌虜果合眾出靑沙峴文督戰當衝伏兵盡起復大敗虜眾而正縉於半个城與指揮田國亦破零賊前後斬首一百二十又七所獲韃馬一百三十又二甲冑器械衣物一千九百三十又七梁震與參將吳吉守備戴經遇虜於幹溝大戰破之斬首一百八十又五所獲韃馬二百又四器物四千七百四十又七王效與副將苗鑾遊擊蔣存禮鄭時又遇虜於興武營大戰破之參將史經劉潮分布韋州張年又從苗鑾擺邊遇劉文驅虜結營北奔各哨奮勇而前前後斬首一百三十所獲韃馬二百又二器物二千一百六十又六虜幸得及老營晝夜函遁故海刺都塩池鳴沙石溝號靑牛富有之地𨿽具經行不敢正目視昔年駐掠豳隴而諸將閉門吁天不能得一遺鏃何如哉十萬之虜經年在套抹馬勵兵欲圖大舉二旬之內連獲三捷蓋維皇上神武聖文知人善任故唐公得以悉心壯猷諸將得以攄忠目奮爾語曰上下相須千古爲難豈不信哉唐公受命以來寒暑僅四閱也斬獲虜首殆及千餘威寧細溝之功北徵以後謂爲再見視威寧細溝不知相去幾許廟堂與本兵大臣必有休休之心翊贊皇度者矣方諸簡冊周宣漢武不足言也邊方父老以予撰碑敍述其事用告將來辭曰惟明九葉篤生聖皇允文允武帝徳用昌因心弘化寵綏萬邦內治旣洽恩被邊防惠徳有賚拂義必匡蠢玆酋虜潛蠕幽荒教旣未逮螫亦屢猖元臣若徳逖惠厥常盤據河套未遂驅攘豈天厭逆乃爾乖方屢犯屢挫曾不戒戕公用赫怒大伐斯張靑沙之役易若驅羊興武旣馘幹溝亦襄大舉反衂鼠竄惟囊恭惟神武所向必戧況此元老維徳之行弗崇虛譽克屏譎狂稽勛考勩咸恊否臧元戎丕奮參佐孔良節制四載武湯湯邪佞莫入誇毗是惶皇心勿二公徳愈光甲午之捷萬古所望後賢秉鉞尙愼勿忘

野田先生碑

先生姓韓氏諱福字徳夫其先天長人也始祖宗哲有才略元末嘗爲長興侯賓客覘見太祖知天命有所歸旣而去之曾祖弘從戎關中也籍西安前衛祖瑛生父鐸鄕試舉人累官茂州知州茂州娶趙氏生先生後以先生貴贈茂州爲知府趙爲恭人先生幼而穎慧長而超拔以成化辛丑進士除知滑縣嚴巳正法滑用大治旋以憂去百姓戀戀若失慈母后除知章丘治悉如滑二年徵爲四川道監察禦史巡按宣大舉劾明允時望是歸升大名知府知府八年再入覲朝廷以其治平爲天下第一錫宴吏部觀者盈道皆爭覩韓大名曰重生包老云升淛江布政司參政方去則轉大理寺右少卿奉敕總理直隸軍務馬政後升都察院右僉都禦史巡撫保定等處地方弭盜安民今尠其比復命總督蘇松糧儲未幾又命回院管事時劉瑾方軌事忤瑾下錦衣詔獄三月始釋後升戶部左侍郎凡有會議先生惟以是非所在持論天下陰其福者多矣俄命兼左副都禦史整理湖廣糧儲方綜理間值廟堂以遼東屯田淸查失實於是又攺命先生往遼東事瑾率以指授先生惟不如指故瑾益怒先生遂免官歸此正徳四年七月事也先是先生在湖廣夤緣者賂瑾則以先生封皮北行後一年瑾伏誅竟以湖廣封皮坐累謫戍固原至今上卽伏始赦還西安前衛在田二十四年康彊無恙自檢益嚴士大夫庶民小子親就先生如有弗逮春秋八十有一躍馬省耕捷於少年語稱仁者壽先生非邪弘治乙丑冬予北上會先生於刑臺其議論皆極當世之務綜理曲折無往不獲予始物色先生治大名事其先有司嚴保甲教樹藝諸事則政得樞要故每行必凖璽書所謂政平訟理吏畏民懷古之循良莫能及也斯實錄矣張孟獨撰先生行狀言大名事甚詳蓋有見之言非徒設也壬辰八月丁丑先生卒十一月巳未合葬於吳恭人之穴﹖之禮也先生之孫生員詢長安佳士也予宿重之光宗嗣羙當在若人因詢請爲先生之碑故略載行事系之以辭庶考徳者不厭其繁而步武者能思其要辭曰維先生世之偉人厥藏允厚行方物憚位大弗究豈時命之使然抑在我之何咎木塔新阡兆同元媾履不愧心宜爾遐壽子孫振振具羙且秀慶佑自天益遠益懋考徳采休視在華冑

平山先生墓碑

先生旣卒之二十四年爲嘉靖五年丙戌夫人聶氏以正月七日庚寅卒於家其第金子尙綗方起爲陜西布政司左參政聞喪於官卽晝夜奔行歸郟海時以子婿之喪在華州見其匍匐哭踴拒饘粥哀毀過也與監察禦史東君希宋勸之卽別已去顧其痛深道遠心恆以爲憂焉今年某月日子尙忠等將奉聶夫人之柩合窆於先生尙綗以書洎按察副使王君邃伯狀來謂海與交獨厚宜撰碑銘表諸墓石往者尙綗與海同舉弘治壬戌進士先生以其冬十月至京師海嘗親侍杖履覩其爲人恭厚淵懿言章而理道窮而遜以爲非巳所恆見繇是知吾尙綗所以尙徳跨譽爲世名人者不獨其天資之厚也明年七月十六日辛巳先生卒於家海旣以先生之行事銘諸壙中矣然先生之名徳巍巍在人南鄭與宜川諸生有言及先生者不問及門與否皆嘆息嗟悼以爲世安復有若人𨿽先生戹志於終身視身爲髙官丰爵而世罔知名者其相去奚啻千萬哉夫伏者所以因徳而功者所以施伏也故君子之言不下帶而道貴袗衣月﹖修月﹖隨有弗禦者凡以思令徳之當終修名之當樹也明興百六十載位卿相陟顯頎者至不可以數計其能爲士大夫所知者僅十數人而平山先生之名徧天下直可與漢之郭有道陳�丘比從方駕位斯亦非古昔所云大丈夫哉聶夫人賢淑嚴愼克配於先生修撰呂君仲木有志副使韓君汝楫有狀皆悉載其懿徳玆故以略之矣銘曰繄維先生履素抱貞哲範奕世至元乃扃上蔡不造擇此攸寧粵及四世醇徳是承蘊和毓祥先生以生弱冠傱傱三易用明余及墳典卓綽厥聲屢試弗售不慍益楨太學授館諸生所矜爰式上書闕庭皇志允恊公交車沮行奉檄南鄭儒學載興惟何亶亶罔滕其維伊何淵源是澄科第旣嗣性道克成翩翩若羽勛伐是鳴爰及冠射古道允升攺諭宜川地遠士寡弦誦洋洋自公之化爲毋思東歸我廬舍諸生嗷嗷泣涕盈野棲遲偃仰直躬多暇或詠或歌陶如肥遁旣歷險夷乃迪綏順邦人小子景行靡鈍所動斯軌所言斯訓聿思古人先生是信予旣克昌王用丕奮遡光臨沂不殞厥聞平山之阡夫人是同子孫繩繩世萬豈恫我銘不燐昭示永終

明封承徳郎吏部文選淸吏司主事馬公墓碑

弘治時海事敬皇帝欹湖馬子應祥以進士歷知河內歙而聲聞達於京師洎徵入爲稽勛主事則與鄠人王九思及海爲友道誦古昔則法先王一時名大夫莫之能先焉毅皇帝初應祥迎其大人封主事公於官邸九思與海日趨事焉聞其論覩其容質而有文簡而適理淵乎若深矢乎若直浩乎若不可量蓋古之遺徳也正徳庚子予罷翰林嘗遨遊三輔之間考往迹眺名里數獲拜公於堂乙亥之冬公乃以疾捐賓客矣鳴呼痛哉世有哲人爲民軌則乃不能俾之永享遐算使賢者承其式不肖者易其故豈非風俗之不幸哉往者應祥以海爲公墓碑海不敏嘗得君子之教於心久矣玆安可辭於是述公之行事於碑曰公姓馬氏諱倫字宗彜先世蓋髙苑人祖�原孔武有力洪武時從秦王就國後調西安左衛故子孫世爲西安人而居菜市裏中道原生六子其第四子升戴氏生公少而孤以卓犖自負馬氏故多俠西安人或多畏之公獨恥之曰丈夫當以信義則於鄕人何區區若是者故西安人咸曰宗彜長者不可不修問也公素愛畜產而家或弗豊於是以所有易馬貨之卽能裕用不乏巳而復自笑曰財取足用而巳役役於此不亦苦乎後亦棄絕不爲公天性慷慨好義急人之難無避水火實非利一錢者河州衛指揮金冕有急使人挾二百金將有所遺而使館公家金未及遺而使者畱金於公以去死於塗三年公自賫予之封識如故又一十戶某亦河州人自京師來送西安有罪亡去以一囊盛百金畱公所亦久弗取公又自賫予之其封題猶金氏云故兵部尙書河州王公居家不妄通賓客顧獨喜與公接又遣與其諸子遊公舊字修道王公以爲不恊於義以宗彜更之自爲說以贈公王公嘗謂公曰反金事不難俾數年出金以息所得蓋不細矣而封識不移此正其所難耳王九思曰王公振古之英社稷之臣也重公如此君子於是因有以覘知公矣故西安諸學士大夫巨人長者無不愛慕公願與公遊非苟然同俗也公事母戴夫人誠孝曲至夫人以貞節自誓而公能承顏奉歡老壽被旌顯於井疆有榮耀焉西安人嘗論述公之行事謂公性快直無論尊貴人洎能受與不能受輒面道其是非人猶有恕也公隨已忘之又輒與好處之不紀其過以此人愈益敬公故私相勉勵惟恐有聞如此也公生景泰戊午十二月二十四日壽蓋七十有八先配安人王氏其先灤州人陽和衛百戶林之孫伯父榮以才略攺西安左衛署鎭撫父貴偕其兄來關中因以安人有女徳歸去云善事戴夫人得其歡心而公之嚴毅能無逆志則其貞順之性蓋有人人之所難矣壽六十有一卒生男子二人長卽應祥累官山西按察司副使次應昌嗣於公徳女子三人殷富張暠李蕃者壻也而暠爲河南府同知云孫男子五人平咸寧縣學生中千辛午孫女子三人長嫁指揮襲子周邦圻死攺適千戶夏浹次適長安學楊宗輝季未嫁死曾孫子二人女子一人苗裔盛矣繼娶王氏亦先卒又繼杜氏公卒之二年丁丑三月七日與王安人合葬樂遊原新塋又七年海始撰碑刻諸墓左鳴呼公之遺徳顧此何能詳者然有求知公徳於千百世之下者其或可考於玆云爾辭曰惟馬孟父世篤其慶爰值其祥乃克有生是惟封公惟馬之光桓桓髙苑建此有宅克綏關輔俾壽而昌孫子以彊姓右宗亢服此令名故墓累而崇根培而茂徳之不爽音之不戕毋謂奚當嗣於按察其光益長萬夫之望樂遊之阡永惟公嘉玄堂閟閟神道充廣南山是瞻從以孫子胡不萬年

封儒林郎翰林修撰呂公墓碑

公諱溥字某家世髙陵人也其始祖曰世昌又幾世至彬卿�八八生興興生貴貴生鑑鑑娶魏氏生公及其弟愽公長子柟者海友也海以柟友則數之髙陵因得數拜公親見其容貌聞其言論覩其行事知公之宜有柟也公以正徳丙子五月十六日卒於家七月九日葬於縣北祖塋當時柟以海爲公墓碑海懼匪徳不能昭述盛徳揚著幽光故至於今始勉復於柟焉夫人子於所生者生也莫不欲其榮歿也莫不欲其哀言語行誼莫不欲其傳然虛誇鮮實人指議至矣尙奚言傳哉故海之自矢也不憂天下之不信吾言而憂吾言之不足以自信夫公鄕裏恆人無麗辭輝藻以要譽文學無豊財崇職以驚炫流俗無奇節詭行以聳世習然海數言不置非所以私其所好也示天下以長者之道所以廣教布徳懲勸浮靡也海惟公朴實不華耕鑿飲食之外一無所爲海不敢輕誣之曰遁世不仕也孝親友弟守身畏法處親戚鄰里無所欺負治生期於僅足責人不爲巳甚𨿽傳記所載期冊所訓何弗啻哉此公之大略人人易言之人人不能爲者故君子素其位而行不願秋其外君子無入而不自得焉君公者於此道庶幾否耶公羙髯鶴翰望之如神仙達識事體深計者莫能會其意其指擇是非談述理義學者或鮮焉志稱其決魏某詐嚇李縣判之事豈非其事實哉墨劉之鬭墨嘗謀酖其老病以償劉矣片言之間郤酖巳鬭生墨氏長少蓋幾人也其後又觧姙婦之死平劉李之怨訟買田逋稅者官不能稽諸板冊以公一言而決縣官定徭役辟於裏書方伯至亦信以去公言諸富平道中方伯卽歸以正之其已壯哉公居常惡衣糲食休休自娛旣受封貴顯猶著補綴履繩布終其身無怨恫於人少日以大戶輸餉楡林同輸者爲掩昧得貲皆笑公歸無完履乃同輸者發覺易子破產公獨安居闤闠至今應輸者必自戒飭曰愼不可亡若呂公閒居嘗謂柟曰汝知仕之大本矣乎無他愼取與爾有饋者無故而饋豈無所爲也輒令反之寢疾經兩歲柟晝夜侍不敢少怠或履聲稍震猶厲色以責曰汝侍天子側亦當爾邪病且革呼柟語曰汝受朝廷榮寵他日當竭力報國無得自便宜咨稟汝叔而行公所以愛其弟者死猶未已也曩聞髙陵人言公壯時父命爲居室將於弟異公乃擇大木爲弟室弟讓公公曰安知爲爾室也室成乃率以與弟配宋氏潘府教授宋公之孫女也宋公愛其孫不欲與凡子李州判者宋公之友也公十五卽爲李所器曰此大羙弗興若身當與若子孫故宋公因以孫妻公當其時諸宋薄公貧也李君曰渠稍長豈止如爾家後其言卒驗云宋安人旣配公奉其家範事舅姑處妯娌各得其道諸呂內外無弗悅者柟之少也安人壹是以身教之凡枕鞶刺繡故事必曰此賢此孝講說大義亶亶不倦又恆誦其祖教授公之遺行以詔柟故柟之所以爲天下之士者其父母之教有然也公生正統戊辰五月十四日春秋六十又九安人與公同生生七月二十一卒弘治乙卯五月八日壽止四十有八正徳癸酉三月一日以柟封公爲儒林郎翰林院修撰贈宋氏爲安人繼寶侯氏亦如封安人焉子三人柟舉正徳戊辰進士第一官翰林修撰爲上經筵講官仲曰梓公葬後五年歿李曰棲縣學生志弗忝兄二十一歲死女一人嫁劉孟陽孫子三人田縣學生甸柟子畱梓子孫女三人嗚呼其傅盛矣鑱曰維呂氏世懋徳蘊靈尙父啟齊爰有髙陵世昌孔武孫子是刑及彬卿父髙陵以興至於六葉封君乃生纘此懿徳厥宗用成篤生我友維邦之禎直義廣孝公志斯承昔在壬申拜公於庭望之則嚴卽之則平溫恭易簡若蘭之馨匪徳曷永匪言孰明亨不盡孝徳不媿齡遠近悲悼況云我情髙陵之北實惟廣垌建爾玄宅萬世之寧考光摛曜因勒斯銘

明奉直大夫南京吏部淸吏司署郎中雙流縣學教諭胡公墓碑

公諱士濟字澤民秦安人也曾大父鈞自某州徙居秦安豊財厚徳人咸讓之生子海幼有大志未售乃躬耕於南垌之野休休然若將終身蓋古沮溺者流云子璉善文辭累舉不第仕爲南陂知縣平以近民嚴以懲傲盜不涉境蝗不害稼民用乂安九載吏部方以爲良欲登用之顧懇疏乞歸有詔嘉其去就特許之道過南陂士民攀送者相望於道若失慈母𨿽傳記所稱且何以加焉生男子七人長士源次士淸次士溫次士潔次公次士洪什坊縣知縣次縣學生七淳公生而穎異幼有大志獨爲南陂公所鐘愛及遊縣學與其弟具以朱氏詩稱名關隴聞岐山張君精朱氏詩偕往學焉得其傳以歸大爲提學副使浮梁戴公所稱然累舉不利遂貢於太學方將友天下之士以卒其業值其配李宜人以病卒京師不得巳仕成都縣學訓導至成都教其諸生立方起惰士用丕興貧者捐廩卹之賴以成立者甚多有髙文質者蜀邸人與藩臣某交後某得罪蜀王逮及文質公詣王言文質無罪王卽釋文質一時撫按藩臬皆禮重之乃又令署資陽縣教一如成都職滿成都人士攀送者諸縉紳於玄都諸官寮於雲臺諸士人於昭覺諸弟子於親都觀者羣相嘆息謂所稀覩至今猶羙談焉升塩亭縣教諭尋以內艱復除雙流仍以教成都者教其諸生彬彬乎與他縣異兩受臺檄攝其縣事民殊以爲便巳且人人自勵惟恐弗馴無面見公所謂有恥且格非與正徳戊辰子纘宗以進士髙等詔刻其策命爲翰林院檢討明年己巳公惟雙流職滿致仕歸秦安戊寅以纘宗封公爲奉直大夫南京驗封淸吏司郎中先配李繼趙皆宜人今上卽位詔百官父母旣受封贈者其服色同子時纘宗知安慶府故又加公以四品服焉其生可謂榮矣嘉靖壬辰四月壽八十又四卒於家纘宗以山西布政使奔喪歸巳而從跣來武功請爲公碑以樹之墓道海嘗於姻友張用昭氏得聞公之懿徳若歸蒲銘之金於子與憫盜騾者之欲悔其過而未逮數事宜且子孫振振翼翼亢宗逖徳有如吾纘宗君往歲�嘗獲侍公之杖履望其容接其論逾於所聞多矣備極榮飬安享髙年謂樂只君子福履綏之正公之謂乎李宜人國子監生玘之女有淑徳宜於公卒時年三十又二蓋成化丁未也公生男子四人長卽纘宗次正宗次可宗次在宗纘宗初以檢討謫嘉定判官升童川州知州乃有南京吏部之命尋知蓀州歷淛江山西山東布政司參政乃升今職文章政事蔚然名世正宗以下皆學待舉思齊厥兄女子三人長歸通判孫述先次歸義官董瑩季歸髙第孫男子七人初﹖﹖專被祕祑礿祖皆讀書力學孫女子一人尙幼未聘其胤呂矣海與纘宗友善義不可辭銘曰惟胡仲父其徳克崇食不似徳其後乃丰粵惟伯子靡受弗庸鬱鬱翼翼爲時文宗光承帝賫尙弼丕功南垌之非厥垍窿窿配似伉儷終古是同刻銘表墓用逖休風

鈞州任氏世徳之碑【此碑文馬刻未載】

任氏之先爲河南啇水中鎭店人四世祖十老元末避地鈞州順店因家焉配宋氏生子淸配盧氏生子三人眞一寬眞永樂中歷大田蜻蛉臨汾穎川四驛驛丞二與寬不仕繼王氏生子一人�以耕啇玫富雅好施予一視於義義當以揇金弗吝也又不計所報人咸以長者稱之正統三年河南饑應詔首輸穀麥一千五百石備賑濟有司以聞是年九月十八日英宗睿皇帝賜勑曰國家施仁飬民爲首爾能出穀麥一千五百石用助賑濟有司以聞朕用嘉之今遣人賚勑諭爾勞以羊酒旌爲義民仍免本戶雜泛差役三年尙允蹈忠厚表勵鄕俗用副褒嘉之意欽哉故勑人莫不以爲榮君曰吾旣有餘粟鄕鄰之饑所當卹也況上命哉爲人臣子能奉上意亦可以無愧於人矣配許氏及張氏許生惟一女張生三子升忠恕許性嚴悍升在𦇤褓獨取自飬之保愛防護如巳出也後升果致成立家乘稱其天性孝友端愨寡言笑愼取與恂恂謙退好經史及釋老百家之言猶長於醫教子讀儒書輒勉以古道又喜山水遊眺及蒔植花木愛賓客士類有過其居者𨿽自奉有常必盛饌欵洽之重義疏財人有困踣傾貲以援天順二年河南復饑出粟八百斛於公庾脤之授冠帶義官宛有父風鄕人賢之配程氏生五子顯浚俯顒貊浚州學生顒山陰丞繼焦氏生子七江漢溥渙淇汴洛江州學增廣生洛正徳庚午河南鄕試禮魁明年辛未登楊愼榜進士初知欞鄕選山西道匥察禦史歷官副使參政按察使布政使山西遼東陜西巡撫都禦史戶部左侍郎嘉靖戊戌上上尊號於

昊天上帝太祖皇帝成祖皇帝睿宗皇帝推恩臣祖諒父升皆受誥贈通議大夫都察院右副都禦史祖母許氏母焦氏贈淑人如侍郎與其配劉氏繼馬氏之命焉嗚呼可謂生榮而死哀矣侍郎公與其兄弟又生子二十人廷繡廷縉廷紳廷綬璽瑞璐管瑉瑭捨珙璣玳王﹖未璜玨繡驛丞璽等耕讀以嗣其世父祖以金玉與其子孫金玉可立而盡也以徳植業則積之者厚其發必遠或恂恂爲善人或英英偉偉爲文人達士亢宗昌族若侍郎公曆顯顧承寵命上光於祖考澤延於後裔義民公與義官公之徳鄕人誦之四方仰之任氏之世巍巍乎冠於中州人人能之人人難之內不愧於化外不逆於志如此𨿽聖賢何加焉故曰君子創業垂統求爲可繼也侍郎公曆官三十年淸白之操恭和之履剛毅之節金石之守無少易也是可以繼厥祖考之端莊忠厚孝道顯明爾矣詩曰孝子不匱永錫爾類非任氏世徳之謂乎辭曰恭惟任氏裔肇啇水率履直質聞達不求何往何尼耕作是勤以開家室旣積旣有思滿戒溢憫窮拯厄施予必悉助賑因心寵命有職再世克效爾徳巳述天眷罔謬多男乃錫篤生侍郎亢宗將實犬命疊來寵光萃躋日用飲食惟民之極惟任罔懈孰荷弗力勒碑揚休尙訓尙勑母易母藐萬世可式

【墓表】明進階光祿大夫南京工部尙書李公墓表明故文林郎大寧縣知縣許君墓表

墓表

明進階光祿大夫南京工部尙書李公墓表

公諱善字宗元家世隴州人也髙祖公賜髙郵縣知縣配範氏生惟中以子升貴贈浙江道監察禦史而封其配某氏爲太孺人升累官至浙江按察司副使配苟氏傅氏俱封孺人生子溥卽公父也以太學生爲某倉大使以公貴封廣西道監察禦史配馮氏封孺人公少磊落負气及長就學巳浸浸有時名中成化丁酉鄕試明年戊戌第進士拜行人司行人能不辱使命擢南京廣西道監察禦史淸理廬鳳淮陽軍伍滌獘省誣人於今誦之弘治戊申有外艱辛亥攺浙江道監察禦史巡按遼東多所舉劾將吏不法者悉奏黜之遼東還升河南按察司僉事值張秋河決上遣內外重臣提督塞河知非公不可於是悉以委公卒至底績上甚嘉之因升俸一級以內艱攺湖廣僉事值荊襄賊何淮等作亂淮自爲鏟平王而其徒至數百人子女財帛所過一空道路阻絕公召指揇呂髙等諭議建策賊眾悉摛事聞上命升俸一級巳而妖人熊彥和等作亂爲號巳定陰相應附者數萬人公命呂髙等亟捕彥和等數人坐法而樊其應附人名籍人心用安與侈功幸償者異矣於乎人哉巳未升山東按察司副使兵備臨淸邏姦按僞時以爲難甲子升山西按察使持平愼法吏民畏之正徳丙寅升四川右布政使尋轉左祛獘政節公財察軌運衡重輕悉稱蜀民賴焉蜀故爲番戒所寇而某番尢盛鎭巡請命將徵剿而太監羅鑰與公計事謂非兵十萬不可公曰師出十萬日費千金民困歲歉公私俱竭恐邊事未平而內變復起柰何且悉酋巳知朝廷用兵剿罪恐懼無以自計若遣人宣布徳意宜必從之果不從然後舉兵未晚也於是遣王玉等入番宣諭諸酋欵服其長悉從玉來獻甲以降誓永爲良民捷奏上大喜賜大紅織金衣一襲白金十兩尋升南京都察院右副都禦史會考察京官公揚淸激濁輿論允恊俄升南京刑部右侍郎而用法平幀凡事多稽援故事洎事定眾方服公長者有見云若盜冊人王眞是其一也其事戴公家集玆不載庚午升南京工部尙書正先﹖見省費先後所無有勑命公提督修理孝陵並懿文殿宇公量工聚財深有計度厥功垂成會有疾懇乞歸致上竟允之歸十有三年爲嘉靖元年奉恩詔進階光祿大夫有司備彩幣羊酒問勞於家人咸榮之又三年乙酉秋八月癸丑卒於正寢距其生正統甲子四月乙酉春秋八十有二夫人周氏華亭教諭遷安周公之女先公卒其懿行自有志傳側室鮑氏劉氏皆貞淑類周云公有男子四人守經周夫人出錦衣冠帶總旗七品散官娶唐氏亦先公卒守純州學生聘閆氏娶劉氏守紱娶梁氏守維聘馬氏娶韓氏俱國子生三人者皆劉出女子四人長適典科閻效周出次適鳳翔張珂又次適舉人閻佳皆鮑出季適千戶白豸劉出孫男子五人瑭州學生娶閻氏珙聘閻氏瑢珝瑄俱幼孫女子二人長聘閆皷﹖金次聘王化民守純卜以是歲閏十二月辛巳葬公北原合周夫人之兆持參議閻子明狀乞海有以表公之墓嗚呼公之名徳嵬然在人居官居鄕夥非可師乃奄忽傾逝前輩典刑後將焉賴然玆但以稍述公之行事世次使後之觀者知爲公墓而巳顧一笏之石豈足以盡載之懿徳哉海以鄕裏晚生辱教有年今公巳矣回視世稱達尊長者諄諄懇懇汲引後進復有幾人如公也於乎傷哉公子守經𨿽不幸早死而嗣徳履孝公卿之子亦鮮儷矣守純勤學廣志克綏先猷其進靡度而守紱守皆維爾雅自好裕然俱良公之心復奚恫哉今孫子彬彬繁衍昌大揆之古昔蓋龔疏所無也不亦盛乎不亦盛乎

明故文林郎大寧縣知縣許君墓表

君諱諫字廷言家世陜州靈寶人也髙祖仕信曾祖實皆世抱潛徳祖聚爲安定教諭有厚徳大學教人不倦安定人至今感慕立祠祀焉生三男子以季子襄毅公之貴贈戶部侍郎其長曰通卽君父也配何氏生君與其兄誼君天資剛毅幼從季父襄毅公學領朱氏詩遊縣學卓有時名九試不第弘治庚戌應貢入太學其志愈力然竟不合於有司也於是以國學監先﹖見不均及鄕學稅價太重上言於朝或以爲將獲罪於人君不卹也甲子拜淸河縣知縣克新其政諸廢具舉當道者殊以爲能後以戚裏莊田坐詔獄攺知臨晉君曰爲民獲罪𨿽死不恨況攺近地乎君至臨晉則愼法禁嚴偸薄民大悅服未幾以外艱歸服除攺知大寧大寧俗尙朴略少文君又以文雜飭其政治更稱善偶病淋乃棄官歸徜徉梓裏者十餘年惇族厚倫人無間言嘉靖乙酉三月二十一日卒由生正統己巳十二月十四日春秋凡七十又七云初娶李氏生女一適國子生鄭鍾繼娶王氏生女二長適李扆次適主簿張珍三娶王氏無出四娶呂氏生子三人僑修備側室楊氏生子四人佶佇儼作女二人長適散官張天祿次適李繼恩而僑修佶佇儼皆縣學生可以嗣君休徳矣孫子三人福安薛安安孫女七人尙幼未聘於秋予昔與君弟今學士廷綸侍郎廷羙同遊翰林每及其家世則恆述君修徳砥行之事謂君因心孝友然試𨿽不獲第於科目而三令大邑俱有良名亦可以少禆其志矣予子栗娶君妹壻布政使楊君叔安之子則君從甥壻也比來靈寶君弟茂才廷陳率君諸子以狀洎志銘授予諸予表君之墓道志言君撫故兄子價偉僎倬如巳出𨿽老年寢疾言及二親與季父襄毅未嘗不流涕於枕其居常又以立身處家之道告戒諸子諸子若僑佶等又皆學文修行將具大售於時爲世令人君之所以教於家者視所以施之官秩曾少異哉予南至虢略訪函谷故迹過梁村望及君墳突然與君先公之墳相翼蓋百世之安也其子孫興盛繁衍孰謂無所自乎夫前人以徳昌庇其後後人益求其徳衍其昌庇之福引而益長緝而益光則許氏之世𨿽百世可也於乎僑與諸弟尙其﹖日耳力﹖之哉

【卷之十七】墓志一

【墓志一】故資善大夫都察院右都禦史鄒公墓志銘明故承徳郎戶部貴州司主事閻君墓志銘明故承徳郎刑部主事張公墓志銘明故亞中大夫四川布政司左參議石君墓志銘明故贈文林郎江西道監察禦史李公太孺人彭氏合葬墓志銘明故登仕郎宋壽王教授張君墓志銘承徳郎刑部主事東希孟墓志銘二兄墓志銘明故迪功郎伊陽縣丞康可久墓志銘明故奉政大夫山西按察司僉事暢君墓志銘明故沾�縣儒學教諭趙公墓志銘明文林郎知四川大竹縣事種公墓志銘明奉直大夫南京吏部淸吏司署郎中雙流縣學教諭胡公墓碑

對山集卷之十七

墓志

故資善大夫都察院右都禦史鄒公墓志銘

公諱昊�宗大其先鄒衍之後也蓋有仕宋者隨髙宗南渡居句容來蘇鄕曾祖保保洪武二十三年觧馬長受軍丁於寧夏不能歸遂從馬姓娶鈕氏生公祖豫豫娶周氏生公父俊俊先娶劉氏生二子升昊矣劉氏卒後鰥居不娶有相士謂曰君之相晚當生貴子於是鄕人力勸俊娶乃繼娶楊氏生公公幼與羣兒戲端坐髙躆指示方略觀勝負以爲樂長者異之十六喪父家道浸衰公傭書供母見千戶者優禮待秀才奮然曰秀才亦人爾我奚弗若彼哉於是從周生折節讀書顧家貧夜無燈油乃就廟中燈讀之周生言於巡撫賈公嘉其志給燈油﹖﹖帋筆後選爲衛學生陳公福慶奇之以女妻公弘治乙卯果中鄕試髙等己未進士拜行人鈞陽公時在兵部與之語器之因子訪邊事或奏行之三年授江西道監察禦史巡按山西揚淸激濁風裁凜然升山東按察司僉事尋謫眞定推官值韃官盜掠行旅人莫敢攖公曰彼恃騎射爾吾民亦能騎射顧吾無以教彼烏敢當吾眾於是懸金示賞不數月邏卒皆稱善射諸韃官多被捕獲乃不敢爲盜俄傳謫公開州判官百姓詣闕上書畱公先生帝允之乃免開州之命未幾復遷四川按察司僉事時蜀盜藍鄢方劇合四省兵馬剿之無效公之至笑曰將不知兵柰何可勝於是擇精兵千人教之分爲四隊隊各立長統之賊來逼城公夜出精騎百人舉炮擊營賊內潰我兵奮擊斬首四千餘級蓋用兵以來所絕無者軍中皆喜公曰戰𨿽少勝賊心未寒胡足爲喜遂乘勝遄發遇賊大營賊列陣於左伏兵於右公以正兵攻左親率精兵千騎搗伏伏兵驚潰自相蹂踐戕擊死者不可勝計乃舉火焚柵明日追賊百餘里斬其首賊方四降者萬人餘黨咸遁公下令曰此後擅殺人者抵命於是驅掠從賊者人人皆望生全矣總制洪鍾巡撫林俊會舉升川東道兵備副使及得麥子山之捷賊避居川北有兵備副使張思齊與巡撫髙謀廖麻子欲就招安求臨江市住札必徙臨江市民彼方肯降公曰臨江市蜀襟喉之地上達重敍下連湖襄其地饒腴其民富庶徙民飬寇咎將誰歸公立賞飭兵獨務行剿賊因不敢掠川東而伏漢州平埧未幾又集眾至二十萬竟反前約官軍戰皆敗績於是賊謀先破中江移兵成都髙公懼亟調公往公率精兵五千騎日夜追賊賊聞公至遂觧中江之危而成都無事矣尋朝廷攺命彭公澤總制公與彭公合兵擊賊大破賊營斬其賊首廖麻子餘黨復立諭老人遁入東鄕山中會科道交章劾髙公薦公以代遂巡撫四川公與彭公議曰東鄕山大不便騎射某請率步兵三萬人深入九員埧札營四面分布守隘賊不能出亦不得擄寇窮而後招降彼必自縛其魁至矣公至九眞賊果縛諭老人等四十餘人赴軍門給票以授降者今自歸鄕裏蜀盜遂平彭公曰使早用馬公蜀平久矣比凱旋有駱松祥與遂寧渠縣之寇未息各稱萬人皆觀望諭老人爲進止至內江遣火牌入賊營諭利害除松祥等十數人外餘皆聽撫松祥旣擒與遂寧渠縣諸賊相繼捕獲伏誅奏上升公右副都禦史巡撫如故仍賞松祥子慶兒三保爲奴乙亥冬虜亦不剌由西海至松潘張剌蜀民震恐公與總兵官張傑謀招大信小信土番令爲鄕導大軍夜抵虜營虜驚潰遁去獲馬三十餘匹及衣物日十事捷上加公俸一級茂州番攻城謂城故乏水公指泉穴得泉揚以示番番人觧去歲丙子髙拱筠連棘﹖火人普法惡皷惑諸夷僭號據險肆行攻刼公率兵搗其巢穴降者萬計惟靑山寨不下公曰靑山寨髙而無泉我絕其水口不數日賊當困渴以死何復庸戰遣指揮何定據水口賊志果窘公曰賊今夜當遁可掣南方一面待之於是遣人論寨夷曰今棘﹖火人子殺爾寨首級換水喫數日不下無噍類矣寨夷相向大哭中夜果下寨走生擒萬餘人渠首悉獲捷上升公右都禦史蔭子夢鶴錦衣衛百戶時方以副都考蒲公與其配及父祖巳受三品誥命而蔭子夢陽入監公曰功成身退天之道也累疏乞休不允歲己卯太監劉允奉勑取活佛案下三司措置銀百十萬兩巡按禦史唯唯而已公但厚與允往來累月略不及銀兩事允差人來議銀兩公曰此中絕有利害太監厚我我不忍置太監於水火之中而不捄也人還告允尣異日見公曰公有愛允之言願有以教允也公屏去左右與允口此行果公所願乎曰未也至彼果保其中途無虞乎曰未也今日百萬銀兩果公自得不以分近幸乎曰未也公今費百萬求佛不成朝廷究極所費能立舉百萬還官乎況此行活佛必不可致後患必不可免何以爲他人掊克瘡痍之民張大虛聲以賈實禍切爲公不取也允流涕稱謝明日案下攺百萬爲十萬�司驚喜不知事自何出公卒不言所以語允者於人後巡按論允安靜先帝賜勑獎勵允愈益願爲好�地方不擾公之力也後以微事下詔獄今上卽位特後其官公懇�致仕旣得諭旨遂定居長安因自號�束溪居士明年癸未省墓寧夏以宅與兩兄又買��益之凡送終之具咸與處之戊子以復姓上請得允休休田裏不求聞達公卿論薦累歲不乏朝廷將用公而公不起失時嘉靖甲午四月十四庚寅也由生成化乙酉十一月二日丙午享年七十夫人陳氏生男三人夢鶴夢龍夢陽夢龍亦國子生女子三人長嫁指揮盛�次嫁生員保召季嫁指揮何坤孫女子一人夢鶴�也陳夫人先公卒公英年鰥居矢不再娶訃聞特賜葬祭生榮死哀若公可謂難矣今年丙申十二月十五日丙申夢龍等將葬公長安第五橋風涼原新塋合陳夫人之兆以狀請銘於予予於公有厚交義不可辭偶憶公處陳翁事甞以爲人所難能陳翁卒時子聽十一歲妹三歲也撫而教之至於成有家室骨肉之際盡其心以俟天公獨有焉銘曰逖矣維鄒苗裔肇衍仕於東京厥家巳顯徽欽旣北髙扆南覸乃居句容苟以無涊曾祖至夏畱滯莫返冒姓三世我鄒方蹇施於封君積善實遠篤生東溪雋經飫典膴仕昌朝何往弗善觀風三晉貪叨咸剪旣進乃蹶我履彌闡復僉蜀泉殪羊噬犬赫赫厥聲才猷畢展節鉞所臨執若席捲內艱不生外侮悉殄天子悅懌廟堂稱鮮分席臺端安危是靦中心鑑盈聿懷畦獻困溪十年何興弗遣五橋之阡與儷同驅勩在太常名畱琰琬丈夫有懷維公克踐我銘不阿公兆若峴子孫勉哉世萬奚忝

明故承徳郎戶部貴州司主事閻君墓志銘【馬刻未收】

君諱倬字允章號山泉子太子太傅兵部尙書恆齋公之季子也世爲隴州人曾祖秀未仕祖璇宣徳乙卯舉人歷仕南充嶽陽昌邑廣昌濟源教諭具以太傅貴贈通議大夫都察院右副都禦史配王氏贈淑人生二子長仲實以進士起家累官吏部考功員外有盛徳巨名所爲詩成化弘治間海內爭誦之予爲諸生時嘗辱其與進蓋歐陽文忠之流焉次仲宇卽太傅公雅量宏度𨿽在顯頎而厥施罔究武廟臨禦之初固巳非有所尼之漸矣先配夫人仲氏生三子儒佑傅繼配夫人袁氏生二子俸及君君幼穎異不凡袁夫人夢鳳鳴樓屋上覺而生君曁就外傳日記千言不忘年十三卽能詩與文伯兄知州君侃於寺中見其詩謂太傅公曰吾家能詩者此人也太傅公喜乃遣從溪田馬先生受胡氏春秋提學秦君文深器許之令補州學生己卯鄕試提學大復何子景明試竣西歸語予曰關中士吾得二人隴州閻倬延安董珊子幸識之後關中稱名士者必二子也是科二子果中髙等予由是切慕二君之才君第後則不棄予過則必訪繾綣數日始歸予以其文采肖考功溫雅肖太傅士大夫或以予爲知人後君登嘉靖己丑進士除知聞喜縣豈弟之政冰鑑之操吏民感畏不至不忍欺暇則課士勸學科貢不匱君之教也一時撫按旌賢舉最不可勝數乙未轉戶部主事民扳轅不忍去乃立碑頌徳以東漢陳太丘內黃張問行武功李朝网與君題爲四君子可以知其政矣在戶部分理通州倉出納詳愼丙申總理三河大壩艸場摧督伸縮悉有條理歲餘所起至十餘萬卻廩餼愼獄訟三河人愛戴歌誦至不容口閒則日課一詩皆淸新爾雅得詩人之意大復之許詎弗信哉值上郊社禮成推恩臣下贈太傅公光祿大夫柱國太子太傅兵部尙書袁夫人一品太夫人丁西督餉固原事竣帰省太夫人遘疾具疏飬病允之明年乙亥三月辛未竟不起矣於戲痛哉君世之懿寶也關中文獻予方望君將實懸表以振厥衰乃若此天且胡以生君又且胡以弗壽於君豈天亦無柰於數而鬼神妬而奪之邪抑如李賀冀修文於天天受而閟之邪於戲痛哉君生弘治甲寅五月五日壬寅享年才四十有六爾配劉氏布政使顯之女也封安人生男子二人錧州學生娶子弟貢士淳女次錞未聘女子四人長嫁雲南參議郭田子生員中土次嫁戶部郎中邵伯�子舉人日﹖永次聘引禮舍人張珊子某次出育於房氏妹孫男女各一人俱幼君有遺詩二卷予將序而刻之君可以不死矣是年冬十一月九日壬寅錧等將葬君於太傅公墓側介其女弟夫日﹖永出君侄銂所具狀請予銘其墓石予知君者且乂重以姻契義不可辭銘曰窿窿惟閻關隴所瞻鳳起子紹何用弗忺睨彼科甲其易若探王謝是並韋杜豈參繄君之才中壽而鈐大用弗究視後則兼祔葬考側永葉我占遺徳不泯遺詩可耽徵懿考實世萬斯函

明故承徳郎刑部主事張公墓志銘

公諱通字大亨家世長安杜陵人也上世譜失無徵祖張大公生張二公張二公生公兄弟四人而公長焉公生而秉徳寡言笑不逐羣戲十五能通大學大義張二公蓋異之令就學洎家道少衰乃令就賈二公曰有子如此弗能令振且達豈非命邪豈非命邪賈不數年其足迹已徧天下而諸關中言賈者皆出公下矣然公性憚厚利而僅取足曰苟可以給日用則生道所關如是而已夫何以厚爲哉此其意慮豈庸人所能識哉成化乙巳關中大饑人相食他公諸弟方在𦇤褓而二公又不觧作業公曰家無餘積而丁此大難親且老矣吾何以坐承其變於是轉雓襄漢手足皆疲而家具溫飽二公謂公曰備谷防旱飬子防饑今於汝驗之矣遂泣數行下公亦數行下洎諸弟長成教令有立娶令有家二公又泣語公曰此諸兒我生之汝成之諸兒不忘汝吾將瞑目無悔矣故今關中稱孝友者獨先公焉蓋其誠意惻怛出於天性如此云公娶髙氏生男子二長治道甲戌進士初爲長垣知縣有駿聲遷刑部主事娶田氏繼娶陳氏次治化娶安氏一女子未聘夭孫男子二人其苗裔漸以盛矣公生天順戊寅七月戊子卒嘉靖癸未五月己酉春秋六十有六明年甲申某月日將葬公於曲江新阡治道衰絰奉狀來請予爲銘予有居在長安書院坊蓋與刑部居甚邇從長老聞公行實與狀無少異公心𨿽孝友而天性剛毅正直與人交一本公道無所私曲人有過能面道之構者觧失者復得容接者人人自以爲喜此殆有古先長者之意焉刑部君曰正徳丙子先人以先祖命視子長垣居無何一日方據案食忽棄筯太息曰吾心弗寧如此必吾親有弗安者卽命駕遄歸適先母病居十一日而先祖母卒四月而先祖亦卒身在數千里外而喘息呼吸與親無間非心之篤孝何以感應神速若此於戲難矣哉嘗謂刑部君曰吾家世業農畝至汝方以進士取官吾宗顯矣汝何以自爲哉又曰世自先曾以上皆無可考汝尙勵之此其微義大旨與司馬父子相告語者何異今刑部君操徳砥行名實昭迥抗節超邁非公之所教耶當時舉重其文采子猶以爲未故心敬好之弗專言焉於是爲之銘曰維大亨父蓄光不發畱待厥子顯名方夏實承乃求以肇後始若彼巨匯先邃而微故至無紀髙官膴仕世所共尊義或弗與故君子疾沒世而名弗稱千秋萬歲髙岸爲谷況此浮榮若大亨父下有厥子其道豈窮曲江之阡峩峩屹屹子孫瞻哉可以永終

明故亞中大夫四川布政司左參議石君墓志銘

君諱礻﹖系字君錫別號蓮峯上世南陽人也七世祖昭勝國時爲荊襄總帥佩金虎符因論計不合棄官來啇洛而居華郡華郡臨渭二川其後族屬蕃衍更臨渭爲石鄕云昭生遠遠生閏閏生著明精於武技不樂仕進有子曰巖君曾祖也生三子某璞秀璞以義勇起家官昭勇將軍騎都尉錦衣衛指揮僉事秀爲鄕之善人受髙年爵生四子其季曰輝是爲封君明法律有力絕人以椽爲磁澗逓運大使娶秦氏生君與其弟爵君幼穎悟英邁不羣長補郡學生有文名弘治戊午舉鄕試明年巳未登進士第爲南京刑科給事中倬有建論升山西按察僉事緝姦剔蠹風采凜然撫按交薦之會有封君之憂已復除山西僉事去淹滯之獄愼囹圄之政處馬邑定襄饑饉之害平寧武之圍山西人深賴之復有秦孺人之憂巳郎攺除四川時棘﹖火人蠻作亂都禦史馬宗大以委君君親冒矢石討平之又爲立州建官以杜後釁坐是升四川布政司左參議君曰仕宦何時止乎會當塗者有言卽幡然以歸歸七年爲嘉靖甲申六月十一日以驟感痰蹶而卒據其生成化丙戌三月二十二日春秋五十有九予與君同試於鄕同宦於朝𨿽南北不同交特厚君心志怛夷不拘小節與人言盡布心意居鄕井恂恂謙退若弗知其爲達官貴人者此其過人遠矣君在諫垣時會災異條陳八事曰明體統戒逸欲崇敬畏親賢臣遠佞人抑外戚厲官守減力役復有詔求直言君又陳十事曰親經筵以弘聖學察賢否以明黜陟公賞罰以服人心儲芻糧以實軍資擇將帥以固疆場罷營造以蘇民困開言路以決壅蔽久巡撫以便經略愼守令以字黎元惇節義以厲風俗皆依事據理克中時宜予竊有取焉後君在四川每經武功必握手話舊數日而別據君之能以爲必躋顯頎乃止於是私甚怪之洎予頻年遊華覩君躍馬大馳飲食起居若少年人恆自以爲難能顧亦復止於是於戲傷哉君娶黃氏封孺人內政嚴肅克弼君行生子一宗玉國子生女三長嫁兵部郎中東君子太學生元次嫁縣丞郭君子州學生嶽季嫁潼關千戶汪君子渥側室詹氏生二子宗正宗直宗王生男子曰堅君爲生孫也聘左副都禦史屈公次子國子生登之女明年三月某日將葬君西溪先塋之次宗正持屈公所撰行狀請銘於予予於是爲之銘曰西溪之東有墳窿窿其龍克從其風有容是惟君之閟宮泰華裏子孫雍雍萬年靡窮

明故贈文林郎江西道監察禦史李公太孺人彭氏合葬墓志銘【此銘馬刻未收】

公諱文厚字尙賢武功世族也曾祖永祖聰皆鄕之長者聰娶某氏生公一人公幼有志於大人之學值家貧不果長而謹厚與物無忤配彭氏長者端之第三女也生二男子長曰鳳次曰朝綱朝綱資性穎敏公曰興吾宗者其朝綱乎命習蔡氏尙書正徳丙子中陜西鄕試髙等明年試禮部不第以乙榜拜陽曲教諭或勸之曰父命也陽曲二年爲正徳己卯正月公卒於家由生景泰甲戌享年六十有六公卒六年鳳亦卒朝綱免喪拜章丘教諭未幾升聞喜知縣被選爲江西道監察禦史此嘉靖庚寅事也值上上兩宮徽號禮成推恩臣下贈公爲文林郎江西道監察禦史封彭氏爲太孺人又三年朝綱知靑州府乃奉太孺人於靑州越二年丁酉十一月某日太孺人卒於靑州由生景泰甲戌享年八十又四明年正月朝綱奉太孺人之柩還武功明年己亥四月十有一日葬太孺人於東原先塋合公之窆以予有姻契屬予銘其墓石予惟公淳徳休風克承先世是以篤生令子備法從守明郡使士大夫傳芬播羙以及無窮而太孺人事舅如勤紡績又有以承公之志植善萃祥享厥榮飬生榮死哀諸福備矣尙何憾哉太孺人生二女子一適孟文達一適楊仕化五孫男子九式生員九疇業農九山九川九敍俱就外傅五孫女子巳嫁及聘者四人未聘者一人牛大福與予甥生員習方楊河楊長史子文光婿也其名隆慶與貞定者爲二曾孫男幼在室者爲二曾孫女予女孫馬常則聘其長者苗裔繁矣銘曰猗與武功族惟李氏往代孔揚入明中巳涵蘊旣久必開厥羙封君昌休其後光只旣光且繁奚福不幾東原之阡伉儷偕止丰碑若林其自今始我銘在石告厥孫子

明故登仕郎宋壽王教授張君墓志銘

君諱儒珍字待聘別號東田居士上世固始人也元固始人被遷入關中七世祖盛兄弟五六人與�來而盛占籍武功興城裏盛生汝周文獻文獻生好禮好禮生敬爲君曾祖配馬氏文簡公姊也生海配侯氏生讓配程氏生三子長翺次士廉季郎君君生而孝友慈祥謹恪幼卽嗜學十八充縣學成化甲辰關中饑人相食乃與其兄奉其父母就食漢中洋縣凡衣食之奉百方匍匐親志用安不知其爲流離也一日自傍邑歸獨行山中幾百里許杳無人煙而饑憊巳甚怱云霾四合咫尺不辧君坐石上自分必死矣頃雲開見巖下有王﹖蔓數瓜累然取噉之饑憊若夫此孝感也居洋一年母卒君哀毀骨立洋之士人稱說其孝若不容口明年兄某奉其父歸又一年則聞父病劇君不辦衣糧不辭主人乃宵夜行至家不知足之重胝也居數日而父卒哭泣之哀遠近嗟嘆弘治己酉獨行至洋具小棺負母骨歸合葬於父每所至設香案𨿽簞食豆羔﹖火必祭而後食則跪告曰今日將適某處其孝有如此者傅記所稱殆何加焉君讀書有大志累舉不利正徳戊寅以歲貢拜河間縣學訓導又八年升南皮縣學教諭所抂以忠信教人𨿽豪生俠士亦服其教無敢易者彬彬之士懷若父母傳曰恭儉豈可以聲音笑貌爲哉如君者非其人耶嘉靖癸巳升永壽王教授王以爲長者殊禮敬之明年九月二十七日庚寅卒於官王重悲悼以爲失吾良傅君生天順壬午五月三日丁酉享年七十有三娶予叔姊生六男子鑄鑰鉉鎬鎛煉皆縣學生而鉉鎬先君卒鎛煉戊子同科舉人孫男子七人孫女子七人其胤繁矣今年乙未三月二十二日壬午鑄等將葬君於鳳岡之麓新兆請予銘君之墓於戲君與予同筆硯者十有餘年言必及義戲不抵謔至於俱老且死未嘗有芥滯弗合者亡友鳳麓符生嘗曰友道廢壞巳久若東田子獨何人邪君孝友之心出於天授違親巳久思念不忘諸甥言君在�見佳果羙食未嘗不以享不逮親爲言予獨諒焉關中之饑餓殍盈野君曰吾族寧無殍乎乃以俸金寄極貧者會極貧者絕粒已數日矣得寄卽能延及麥成故其族獨無殍者君之孝友所及也君有才賢之子對客略無一言南皮張東之憲使淸修之士也每以君不譽子爲士大夫之奇操予深題之銘曰東田隆隆何福不豊�監厥孝錫此令終維徳覃厚履則斯宏旣﹖賢子開廣厥宗益以多孫我張用崇振振翼翼允逖休風鳳岡之麗厥土維融我言卜之作子幽宮後人克�玆封彌窮猗千萬年光我秦雍

承徳郎刑部主事東希孟墓志銘

君諱野字希孟上世鞏昌人也髙祖良元季守啇州兵亂居華州子孫世爲華州人良生驥驥生升升生思忠有性行舉進士累官中議大夫贊治尹四川按察司副使夫人薛氏生男子五人周魯漢郊野皆命治蔡沈書傅辟進士魯漢先舉於鄕君尙少也乃卒出遂連舉進士明年弘治癸亥除知陳畱縣陳畱道衝役繁民貧獘不能堪也君至一一更﹖﹖立約束恭巳儉費使爲民先又信賞集事疏導教化使淸訟獄亡豗喧私鬭也其故爲盜掠者以無掊斂能安生也往往變更爲良人凡所以伸縮者道路傳之皆長者然性善惡惡人及豪逆不法故往往見犯者怭務盡法亡所舒緩焉河南撫按及布按重臣皆器重之凡所編籍及訟獄之事其最難者故亡不以委君君至果一一有度理一時尹縣者莫能或之先也正徳丁卯吏部舉縣軄以君年少佚資也但以刑部主事在刑部人皆曰不媿其先人蓋其先人按察公故爲刑部郎中有平聞於今不窮也冬十月提獄禁至十一月朔歸歸郎中寒又十四日乃不起今年才二十又六於乎惜也巳矣昔希孟言自兵燹來百十年北方弟子皆無書籍故陳畱置書籍數十百種其有閒暇率弟子至躬自課亡日政靡不能矣使假之以年而益自宏肆向裏𨿽古伐曷媿也於乎乃不然也卒之三日給事叚君世髙書狀來請爲銘後二十日兄魯漢以試至則又請矣夫希孟性行純羙其數修短如此然視刻削近名者宜何以終焉鳴呼痛哉巳矣希孟娶王氏已封爲孺人子一命曰頤壽甫一歲卒後二日又生女順壽神彩瑩澈宜有子矣銘曰年非修也而巳終也官非卑也而巳通也徳非疚也而巳窮也嗟嗟何也嗣有其子亡可煢也

二兄墓志銘【此銘馬刻未收】

君諱淮字徳疏仲父槁城府君子也母曰甄氏故侍郎甄公之孫兄生而穎異先平陽府君教之學喜之乃後以仲父卒業太學因治家人業遂竟廢學性倜儻好客飲酒及石罔醉醉後慷慨髙歌不計家之有無坦然惟意所行而巳有司請兄受髙年爵辭之嘉靖癸巳冬往兗州訪叔弟徳淸與居三月曲盡其情愛曰兄老矣吾弟居官廉愼明允如此吾可歸報汝五兄矣明年閏二月十一日戊申歸至新安病作不起三月三日己巳柩遠兄生成化戊子十月十七日癸卯享年六十有七初娶馮氏故中城兵馬副指揮義之女生一女子嫁前生員魏校繼馮氏嫂妹也生一男子二女子男相縣學生娶馬氏生男女各一繼薛氏生男子一命曰承祀兄之孫也二女子一嫁生員楊自東一嫁馬希龍今年乙未十一月二十七日甲申將葬唐山先塋與前嫂合葬桐請銘其墓石銘曰坦易勿校盛徳所蹈年髙亨長何福不效葬依祖考並汝徳耀千歲自今安此宅兆

明故迪功郎伊陽縣丞康可久墓志銘

可久諱永嘉族兄國子生文敷子也文敷兄有大志瀕幾於仕死遺子二人可久少郎有才譽先平陽府君甚奇之以爲光吾宗者此兒也時予少可久十歲每有戒諭則必稱可久云洎予稍長則始知平陽府君所稱予甚不輕也予謂可久必第進士成聞人顧竟不第正徳庚午歲貢入國子祭酒魯振之殊惜其才又十三年壬午上吏部拜伊陽縣丞五夫考績當受上賞乃力求致仕巡撫何道亨懇畱不獲竟致仕歸時嘉靖丙戌秋也是年予歸田裏十有九年可久𨿽族子義若友生予凡有所言惟得可久始語之可久性孤特恥與下流遊居官居家淸謹之操時輩無可同日語者故予每以可久爲韋弦乃巳丑二月十八日甲申疾作卒矣由生成化乙酉二月十五日壬辰享年六十有五娶喬氏里人喬銓之女有婦徳克家教子鄕黨宗族以爲難能由少至老未嘗出一疾言此可以知吾可久之有家相也嘉靖十二年癸巳九月二十日己未亦卒由生天順壬午四月十七日壬午享年七十有二生男子四人輅輪輖輥輖有穎質不幸早死輅治家人業輪輥俱生員孫子十人孫女子七人先是可久已葬西原新塋今年己未十二月十四日庚寅輅等奉其母合葬於可久因來請銘其墓銘曰學行昭只行藏異只天摧哲人元數戾止並儷趨化孫子茂止西原孔嘉終亦安只

明故奉政大夫山西按察司僉事暢君墓志銘【此銘馬刻未收】

君諱華字子實其先臨汾人也曾祖和甫啇遊於秦子孫世爲隴西人祖茂永樂甲午舉人拜陽谷令今祀於鄕賢祠父祿以國子生拜孟津簿卓有政聲攺簿祥符後又以君貴贈承徳郎刑部主事母蒙氏封太安人君資性偉異六歲卽知學有奇志祥符君曰予有官不能行志有祿不逮飬親生子若是胡以卑官役役於人哉遂致事歸而君爲生員極爲邃庵先生所重從學者日至其門果領弘治甲子鄕舉閱年祥符君卒君哀毀過禮終制始遂舉正徳丁丑進士拜無錫知縣興滯補獘庶務畢舉撫按交薦其能嘉靖癸未擢刑部廣東司主事論刑明允戊子奉命決獄畿內平反實多尋升刑部福建司員外郎己丑復奉命審錄平反一如畿內有疏論條例繁難未報丁內艱歸服除庚寅升山西按察司僉事值岢嵐寇發官莫能制撫按以君往君往不旬日渠魁悉殄脇從盡釋撫按以功上賞縀二疋銀十兩撫按又以河東道累值凶荒請勑專以公分巡河東道弭盜安民時論偉焉有昌白蓮教者君取其人至以禍福禮義論之其人感泣卽散去復猗氏有爲此教者誅戮不可勝言人乃知封君曲突徙薪之恩愽矣僉事三年撫按薦牒交上而升遷且邇君曰年將六十西山日薄盍歸乎來於是累疏乞休勑下吏部吏部以爲暢華廉能素著累次告休情非得巳上始允之甲午夏歸道過武功予與南裏楊用之舍弟徳充相率置酒飲君君歸未幾八月二十七日辛酉君不起矣由生成化丙申六月六日丁丑春秋五十又九先配贈安人王氏伴讀河南王某女早逝繼配封安人齊氏千戶忠之女先君七年卒生子男六情懷治家人業心性國子生齊出也志意方進於學側室王氏出也女二長適監生柳瑜次適生員楊光宇孫男三桐梧情子柟心子孫女四長適王宗武次許種皆鞏昌衛指揮襲子余尙幼情等將以是年月日葬君鞏哥山新塋以舉人史錄狀乞銘於予按狀君居官蒞政臨事善裁經年疑獄數言而決在無錫在刑部若買僮誣主及借糧脇盜數事觀之是矣以狀詳載故不復豈非天資卓絕者哉銘曰桓桓暢君有文且才巍科膴仕厥名如雷方將大施乃思艸萊旣幵兪旨歸息隴隈三月而隕先事克猜明哲之舉式興我哀鞏山巖巖隴水洇洇新阡孔嘉惟配是偕子孫振振厥世何媿考徳昭潛尙愼旃哉

明故沾�縣儒學教諭趙公墓志銘

公諱玉字汝石其始祖曰公用子孫第稱曰南京公云蓋自元之盛日趙氏在南屬近者徙西北時公用尙幼而孤至其寡姑與俱徙平涼遂占籍爲平涼今然不知爲趙氏何屬也杭在宋爲南京其曰南京公可占其苗裔矣公用娶張氏生佳兒佳兒洪武三年置府城東門坡下宅與弟共居佳兒生得名得名生榮榮生子祥福禎祥子常安弱冠當婚逃去爲道士居秦徽山中獵者每見兩虎倚其廬升木訊焉曰山居與野獸相狎無他也福以國子生爲平谷縣丞取楊氏生公幼卽莊敬嗜學外舅考功員外郎靈臺史公書奇之於是以其長女議婚云成化甲辰關中饑甚公時從外舅遊學京師亟以妝奩歸平谷云易粟救荒外舅語諸縉紳咸嘉嘆焉公以偉才積學凡六試場屋輒不第正徳丁卯平谷公卒公旣終喪恨不能成父之志應貢上京師途得金褓甚巨息樹下以待其主至與之主以什一謝公公馳去不顧廷試後拜元城訓導�惡教諭伐號房戶牗及文廟樹以貨督求諸生公惟日坐齋課諸生經書惡教諭愈益嫉公公不爲意也遷沾化教諭凡諸生所饋贈皆辭不受嘉靖巳丑致仕歸環堵敝廬蔬食飲水其意翛然樂也丁酉二月二十四日癸酉公不起矣生天順癸未九月二十三日巳卯春秋七十有五公初娶史氏生子時元有孫三人守約守敬守業及孫女一早歿繼娶範氏未舉子而卒繼又娶許氏生子時春及女子一人爲生員張雲龍妻側室王氏生子時泰及一女子尙幼初時春以己巳歲生公語諸親友曰此兒有異湏吾得學官祿力教之以成吾父之志故有元城之行後至沾化時春愈益開悟公日以談笑飲酒爲樂壬午時春年十四漁石唐公虞佐石岡蔡公成之爲予道其才羙若不容口然但舉鄕試第三人予私憤焉丙戌會試乃舉第一攺庶吉士讀中祕書出館授刑部主事庚寅上封事罷主事歸光大之業方正之气海內推焉公可謂有子矣夫比公疾幸遺命時春朝終夕殮勿停柩勿告訃勿厚葬必以予志其墓石玆將以月日葬公南山文原時春以狀來請銘從公志也公之盛徳雅操備在家集不可枚奉有子如刑部終無弗傳者矣銘曰世有哲人必昌厥後其昌伊何匪祿匪富令聞不忘厥履允厚厥履允厚萬祀所崇若彼茂艸奚其爲容於惟先生逖哉巨宗遡流循源有倬其洪公需我銘愧無闡衷佳城巍巍令子所封孝子不替斯公令終

明文林郎知四川大竹縣事種公墓志銘

公姓種名山字宗嶽別號素庵宋處士放之後放隱終南侄世衡由淸澗徙知環州遺子孫在關內遂爲咸寧興慶人傳至茂生敏不仕爲鄕善人配髙氏繼許氏生公公生气質聰敏安靜不爲浮躁長爲學弟子蔚然以文鳴成化戊子中鄕試髙第會試累不第丁未春乃就吏部授四川大竹縣知縣大竹僻在蜀西南隅民不知法彊者率意侮慢有能吏至亦不敢禁公曰吾不以猛民將何蘓時有遊迪者人號遊�不餘力首除之民帖以安地又多盜縣又無城郭公曰民無城何以保乃創爲之甚堅大鄭思釗娶盜於山謀不軌力收之盡得其黨盜自是無學校有敝壞者輒振飭修舉有詳上吏公文以羅利者諸郡縣應之公獨辧爲僞巡撫都禦史邢公表深器重之乃與巡按禦史歐陽公旦陳公瑤會議旌舉於朝後益自勵於政聲日益新人日益畏弘治丁巳以目疾懇乞致仕歸歸七年而爲癸亥之冬十月一日病石起距生正統癸亥七月三日合是春秋六十有一歲配荔氏關輔名家女生子一長雲霄七品散官取彭氏云漢府學生聘李氏女三長適諸生田滋次適周思儉又次適吾表弟閻瀚孫男子一賦霄出也乃卽乙丑十一月十五日葬龍首之岡新兆霄因瀚以狀來乞銘余不可辭且狀出吾友朱公在璣事當有徵乃銘曰徳惟不渝聲無爾袪維我克常名以不荒我銘在玆惟公其無彊【此銘馬刻未收】

明奉直大夫南京吏部淸吏司署郎中雙流縣學教諭胡公墓碑

公諱士濟字澤民秦安人也曾大父鈞自漳縣徙居秦安豊財厚徳人咸讓之生子海幼有大志未售乃躬耕於南埛之野休休然若將終身蓋古沮溺者流云子璉善文辭累舉不第仕爲南皮知縣平以近民嚴以懲傲盜不涉境蝗不害稼民用乂安九載吏部方以爲良欲登用之顧懇疏乞歸有詔嘉其去就特許之道過南皮士民攀送者相望於道若失慈母𨿽傳記所稱且何以加焉生男子七人長士源次士淸次士溫次士潔次公次士淇什邡縣知縣次縣學生士淳公生而穎異幼有大志獨爲南皮公所鐘愛及遊縣學與其弟俱以朱氏詩稱名關隴聞岐山張君精朱氏詩偕往學焉得其傳以歸大爲提學副使浮梁戴公所稱然累舉不利遂貢於太學方將友天下之士以衣﹖十其業值其配李宜人以病衣﹖十京師不得已仕成都縣學訓導至成都教其諸生立方起惰士用不興貧者捐廩卹之賴以成立者甚多有髙文質者蜀邸人與藩臣某交後某得罪蜀王逮及文質公詣王言文質無罪王卽釋文質一時撫按藩臬皆禮重之乃又令署資陽縣教一如成都軄滿成都人士攀送者諸縉紳於玄都諸官寮於雲臺諸士人於昭覺諸子弟於新都觀者羣相嘆息謂所稀覩至今猶羙談焉升塩亭縣教諭尋以內艱復除雙流仍以教成都者教其諸生彬彬乎與他縣異兩受臺檄攝其縣事民殊以爲便巳且人人自勵惟恐弗馴無面見公所謂有恥且格非與正徳戊辰子纘宗以進士髙等詔刻其策命爲翰林院檢討明年己巳公雙流軄滿致仕歸秦安戊寅以纘宗封公爲奉直大夫南京驗封淸吏司郎中先配李繼趙皆宜人今上卽位詔百官父母旣受封贈者其服色同子時纘宗知安慶府故又加四品服焉其生可謂榮矣嘉靖壬辰四月壽八十又四衣﹖十於家纘宗以山西布政使奔喪歸已而徒跣來武功請爲公碑以樹之墓道海嘗於姻友張用昭氏得聞公之懿徳若歸滿銘之金於子與憫盜騾者之欲悔其過而未逮數事宜其子孫振振翼翼亢宗逖徳有如吾纘宗君往歲海嘗獲待公之杖履望其容接其論逾於所聞多矣備極榮飬安享髙年謂樂只君子福履綏之正公之謂也李宜人國子監生玘之女有淑徳宜於公衣﹖十時年三十有二蓋成化丁未也公生男子四人長卽纘宗次正宗次可宗次在宗纘宗初以檢討謫嘉定判官升潼川州知州乃有南京吏部之命尋知蘇州歷浙江山西山東布政司參政乃升今軄文章政事蔚然名世正宗以下皆學待舉思齊厥兄女子三人長歸通判孫述先次歸義官董塋季歸髙第孫男子七人初﹖﹖專被祕袟礿祜皆讀書力學孫女子一人尙幼未聘其胤昌矣海與纘宗友善義不可辭銘曰惟胡仲父其徳克崇食不似徳其後乃豊粵惟伯子靡受弗庸鬱鬱翼翼爲時文宗光承帝賫尙弼丕功南埛之兆厥墳窿窿配以伉儷終古是同刻銘表墓用逖休風

【卷之十八】墓志二

【墓志二】��大夫陜西苑馬寺卿趙君墓志銘誥封太恭人王母劉氏墓志銘明故封文林郎雲南道監察禦史儒學訓導楊公墓志銘故文林郎知吳橋縣王君墓志銘亡妻安人尙氏墓志銘文林郎湯陰縣知縣侯君墓志銘郭處士墓志銘登仕佐郎鴻臚寺序班閻公孺人趙氏合葬墓志銘劉母恭人髙氏墓志銘將仕郎河南南陽府學教授封翰林院檢討徵仕郎王先生墓志銘

對山集卷之十八

墓志

��大夫陜西苑馬寺卿趙君墓志銘

嘉靖七年十月二十一日庚寅苑馬寺卿趙君卒於平涼官署又二十六日乙卯於蘇以狀來請銘其墓石君諱佑字汝承家世長垣人也與予同舉壬戌進士負气抱奇穎銳不隔同年之士予切以君爲難能乃日以望君顯名於當時顧遽有是事獨非數哉夫天生羙才如汝承宜必厚其培植使究其所長位將頎矣長將漸矣乃倏焉云亡天於汝承胡爲而生又胡爲而奪哉世之所謂英雄豪雋之士有明毅之材者乏渾厚之气彼自以爲可無往而不善予寔隘焉於是則輒嘆汝承天資之羙爲不可及而汝承又益之以學力昨予在鄠杜訪王子敬夫方共羨說汝承不置乃遽有是事於戲痛哉於戲痛哉按狀君父封吏部主事諱明配安人李氏以成化己亥十月十九日庚子生君卽孝友天成比就小學灑掃應對長老以爲難率謂封君曰此兒言貌非常後必有大成立者無可以凡兒視也弱冠爲縣學生毀譽不形造詣克敏甫出就試遂有名於場屋辛酉果中順天鄕試髙等明年連捷進士年才二十有四也未幾推擇爲吏部驗封主事又兩攺考功文選巳乃升文選署員外郎出爲平涼通判尋升同知未久升西安知府在西安豈弟之政嘉樂之徳浹於民心禦史師存智曰當今循良之吏孰有可擬趙西安者𨿽予且以爲名言乃不知其有要於君也尋復有他言廟堂知君特厚但且調登州顧隱顯益明遂升山西按察司副使尋攺提學予過觧梁士子誦服其教無異言喜君之復優於是如所望當能究其所長也今年春君升陜西苑馬卿予往華山第半程齟齬乃不得與君會方以爲懊猶有旣在關內容有可通者乃不知君之竟如是也於戲痛哉君歷官二十七年以廉持身以公亮職以仁愛民以誠禦吏以勤直事以恕待物居上不驕在下不謟諺所謂不任情以利巳不毒心以害人君實備矣巡按禦史端君聞訃驚怛謂君世之懿寶大羙不終倏爾傾謝命官護喪念卹懇至西安之民大小稽首北面垂涕非君盛徳孚於上下何以有此此於君之宿志𨿽未悉究而所遇靡恫亦可以不愧有事固煥然君子之道也於戲盛哉君配王氏封安人生男子西人莊蘇萬莘莊縣學生先不幸死蘇勤學勵志足幹君蠱萬莘𨿽幼俱英物也女子一人嫁縣學生殷渠明年巳丑某月日附葬城東先生塋禮也銘曰天佑善人禆爾多福以莫不厚年僅五十位終三品胡爲而僕溫恭其心顯明其履宜大厥授乃不克諧稽徳視祥或抂爾後爾後窿窿爾宗秩秩旣繁且秀逖徳亢宗繼志廣孝天監孔佑長垣之東佳城之南永安爾柩丰碑峩峩龍章燁燁世萬其懋

誥封太恭人王母劉氏墓志銘

太恭人者鄠縣英泉里人也家世有厚徳爲鄕人照f父曰劉翁諱聚娶李氏生太恭人太恭人年十八歸中憲公中憲公甚宜之是時中憲公年才二十有二爲縣學弟子籍有時名太恭人事祖母焦夫人與姑李夫人曲盡孝敬然兩夫人則皆甚嚴中憲公父髙年公兄弟四人同井而居叔氏三人皆甚少晨昏之具尊卑之節處之實難太恭人周旋其間曲盡情禮矣李夫人猶時有督過之辭焦夫人曰新婦特少爾使及爾年寧若是止邪蓋是時長淸公方棄飬家無厚蓄僮僕亦鮮井臼之任太恭人實躬操焉成化辛卯中憲公舉鄕試丁酉挈家卒業太學戊戌中憲公乙榜而悔恨不樂太恭人曰舅姑老藉此以盡菽水之奉未爲不可也寧知他日事乎中憲公意始釋然於是赴巴縣教諭未幾關內大饑太恭人且麥麵脯肉令人相繼歸奉舅姑其族尙﹖﹖鄰里流來巴者隨親疏多寡日與之餼洎九載滿歸太恭人乃出所有衣幣首飾壽李夫人李夫人嘆曰姑氏言新婦孝吾初以爲未乃今果然也弘治乙酉中憲公攺祥符教諭丙辰轉南陽府教授己未髙年公訃至中憲公痛恨自擊面欲死太恭人曰君若此母氏當柰何於是中憲公悟乃不擊面而歸治喪事飬李夫人無不當意者髙年公治命析產凡屋宇及諸田富善者悉以予二叔氏太恭人謂中憲公曰吾數子已幸有成立者當一依舅志中憲公喜曰正吾意爾蓋是時子九思巳爲翰林庶吉士云太恭人性嚴毅有斷制家事無大小隨至而決諸子洎婦𨿽並居私覿無敢有不敬者海與九思友且有姻契乃數拜太恭人於堂而識知懿訓往往爲人道之嘉靖丙戌四月八日庚申乃太恭人不起矣於戲痛哉距其生正統癸亥十一月二十八日庚戌享年八十有四云太鈊人生四男子長卽九思丙辰進士翰林院檢討垂九年矣不悅於軌事者修孝宗實錄成上將增秩史官軌事者嗾逆瑾以充拓政事同諸公出之部曹后瑾伏誅諸公皆巳復官而九思獨謫壽州同知尋以讒並罷同知以歸次九敍甲子舉人次九臯業農嘗輸金爲義民官季九峯戊辰進士以監察禦史遷金華知府轉山西按察司副使初九峯以太恭人思巳乃棄官日夜歸事太恭人相聚甚歡也未幾太恭人病而九峯亦病太恭人旣卒又二月九峯亦卒云孫男子七人長瀛癸酉舉人羅江知縣次潭早歿次滻渭漢沔孫女子十人長適楊顯次適徐永圖次適陳文奎次適張師孟次許劉拱次許何錦次適吾子栗太夫人卒後九月亦歿次許何某次許邢寘次尙未許曾孫男子二人曰山木曾孫女子一人許西安後衛應襲指揮白椿其嗣續之繁衍顯盛蓋關內所無有也於戲盛哉今年丁亥十一月十日甲申九思等將合葬太恭人於中憲公之兆以銘屬海海不敢辭姑述其大槪以示世之爲人母者太恭人初以九思官封孺人卒後幾月又以九峯金華治行得封命爲太恭人而贈府君中憲大夫焉銘曰繄惟恭人毓靈坤造作配於王克仁允孝篤生良胤繩武周召厥修孔揚方國是效羣桂並榮積善巳效衣冠相繹後先如導畢志闡華於雍有耀振振蟄蟄惟徳斯紹旣壽且昌何福不報並窆同終六老之兆億萬無斁同章懿教

明故封文林郎雲南道監察禦史儒學訓導楊公墓志銘

公諱丹字濟川別號訥庵家世武功人也曾祖禮國初舉人才引疾不就祖安父鑑俱孝弟力田爲鄕善人鑑生四子長善次鼎次哲季公爲縣學生讀書不成父命公繼哲爲學生治朱氏易籍然有名於時成化丁酉鄕試巳中式錄其文矣有某參議欲私其門客乃抵落公捲此後累試皆弗售士論惜焉弘治庚戌應貢上禮部拜夏縣儒學訓導勤以教人禮以自禦夏人至今猶誦說不忘云九載滿年尙未及六旬且將陟官也乃幡然告歸家無厚蓄守薄田數十畝其心休休若將終身焉此可以占識公志矣正徳辛未長子秉中第進士爲行人又三年爲禦史勑封公爲文林郎雲南道監察禦史配張氏封爲太孺人太孺人鄕善人貴女也年二十歸於公善執婦道勤儉備至故能相成公學公巳有官乃彌喜紡織所衣裙布敝猶不易曰我性蓋如是正徳辛巳十一月八日公以疾卒於家繇生正統庚申三月二日春秋蓋八十有二葬後四年嘉靖丙戌六月二日孺人亦卒繇生正統壬戌六月二十八日春秋蓋八十有五今年戌子九月三日秉中將奉孺人之柩啟壙附葬於公以狀授海請以銘公之墓海自兒童時嘗從鄕先生之後私識公之行事公天性孝友加以稟賦謹厚終其身鄕黨宗族咸無間言兩兄繼歿撫其遺孤無異所出堂叔某死無後葬之以禮又爲主時祀於家秉中旣貴祿之所入計巳饒裕公欿然如布衣時顧自處益儉每飲食至轍以先公先夫人逝不及飬感泣不巳此亦可以謂有終身之慕矣張孺人性尢儉素遺訓甚多秉中嘗述以告予曰不肖爲禦史曾拜吾母於堂記吾母之言曰我在家時聞人說而祖善而父將來必做官人我歸而父見而祖接人若恐傷乃而父果做官爾官視而父又加顯矣此而父之善所致也而謹識之凡百勿顧目前當從後看可也不肖攜家口北上吾母告吾妻曰我平日過活甚難今老矣一薪一米未忍輕費世常說節儉勝求人諸婦宜深念此日用間汝輩不愛惜累及吾兒請勿復來見我也此皆表表然可以訓及將來比迹古之賢�者噫嘻盛哉公與孺人生男子二人秉中允中秉中以禦史升山西按察司副使允中受義民爵女子一人適里人黨厚孫男子八人詡早夭餘三尙幼秉中出也純紀俱縣學生而紀天餘二幼允中出也孫女子三人秉中所出二一適重慶檢校王堂一許聘景墊允中所出一適馬河龍俱先歿純出曾孫女子一人巳許聘馬氏苗裔盛矣方公卒時秉中以巡按四川過家孺人卒時秉中巳升官山西歸省問疾侍藥屬壙視窆曾無一之不逮所謂不期然而然者非公與孺人陰徳宿厚詎有此哉銘曰武功之南厥川惟膴土厚水深公墳俁俁孺人是同奠玆終古名徳在時懿訓如睹子孫振振克遵伊武孔賢帝命是延丰章蔚誦胥賁公阡南山峩峩漆水煎煎永言孝思尙愼諦旃

故文林郎知吳橋縣王君墓志銘

弘治初關中蓋有才子焉言出而文成筆挺而思運諸關中英俊之士莫不以爲難能望望焉不敢與之抗見其文覩其誦述目動口嚅心服志赧者十恆八九吁亦奇矣子自弱冠與之爲友顧其天資之羙𨿽傳記所稱何以過也乃今卒不能以行見於世忽焉卒矣悲夫天之生才也付之以羙大純粹之資而又嗇其所就使之與物同腐顧非斯人之不幸哉此吾友野堂王君仁瑞之卒玆予有以傷士之不辰而感時日之易邁也於戲仁瑞之資豈世之所恆有邪昔馬遷讀服鳥賦深與其同死生輕去就爽然自失仁瑞以名進士試圻縣其欲爲之志橫愽之气至欲與宇漢爭髙及其退屍﹖立林麓澹焉脫焉若亡若寄玆亦非綽有餘覿者乎按狀仁瑞姓王氏諱麒上世寶雞人也自祖某以來率居鳳翔仁瑞生七歲父琰令就學卽若成人年十三四殊爲知府張公本濟所愛曰使其讀書不輟不數年天下無書矣後果中弘治乙卯鄕試巳未進士辛酉除知吳橋能以法令飭治民敬畏之不三年爲州守圭罷歸鳳翔年尙銳也卽脫棄其事日徜徉裏閈奕棋賦詩若將終身客至不拘有無必置酒欵洽雅歌投壼晏如也嘉靖癸未母夫人焦氏卒哀毀成疾延及今年戊子二月二十二日甲子遂不起繇生天順癸未五月九日丁酉春秋六卜有六先娶劉氏郡名家女善執婦道先君十五年卒懿徳在君之自志生男子一人曰元定女子一人嫁國子監生扶風趙惟珍繼娶李氏鳳翔守禦千戶所鎭撫憲之姊也徳似於劉先君七日亦卒生成化乙未十一月二十三日戊辰得年五十有四元定將以九月十六日乙酉合葬君與李孺人於城南劉孺人之壙以予知君爲深當銘君之墓石因以所寄於君者道之若夫吳橋人士感徳懷惠繪圖立傳諸事則吳橋志與士大夫所誦說者人人知之予不欲贅君卒時有孫男子四人孫女子一人苗裔盛矣銘曰气淩九有而位不逮心雄萬古而業未竟豈人履之靡諧抑天數之有定雍城之南地佳且正子孫振振纘君之慶享不酬徳爾後則競銘以告哀予言匪佞

亡妻安人尙氏墓志銘

安人者故順天推官尙公第二女也母曰賈夫人成化乙未九月二十八日甲戌生安人重厚嚴恪不必其長知非凡女子矣昔先君子爲予擇婚者數年無一當者乃後得安人弘治壬子先君子卒又三年乙卯安人歸予伉儷二十六年而安人卒焉𨿽其數有不可得而易者然奚至於予而數遽如此也於戲痛哉安人帰予時年已二十一歲貞靜恭儉有君子之徳其裁制事爲動與義合气岸﹖然烈丈夫或弗如也妯娌姻婭見安人莫不畏且敬者蓋其意度自能奪人如此也先夫人嘗曰新婦事我克盡孝道且今二十年母一懈也正徳戊辰先夫人寢疾安人晝夜不寐者十有七日洎卒號泣幾隕凡人之婦孰不能此者而因心惻怛則安人一人爾於戲痛哉方予舉進士第一人莫不喜也安人曰道以無垢爲貞名以陵實是懼保貞克懼此君子所以進徳修業欲及時者也尙何言喜邪此其意可與淺見薄識者道邪予歸葬先夫人之三年庚午淡瑾伏誅言官論予爲編氓報至安人撫掌曰不垢得垢是謂罔謬而今而後夫子蓋卒無垢矣非大慶邪省耕視饁黽勉作業由庚午至庚辰十有一年口食瑣瑣無弗給者所以使予放情丘壑鮮復顧慮秋毫皆安人之力也於戲痛哉安人自初及今事無巨細未有不白請予而徑行者其恭和弗專亦可見矣卒之日家人婦子號慟罔極若喪所生所立家則歿已三年而率行如在其宜夫克家蓋予之韋弦也何不幸不能與之窮年同斃豈造物者不使人兼媺並嘉如此也於戲痛哉安人所生男女十人其六人皆早夭今止有男子一曰﹖女子三長嫁舉人張之榘次嫁李世貞季嫁馬襲吉皆生員也嘉靖二年四月二日癸酉將葬安人於滸西先塋兒子﹖曰大人盍銘諸石以志毋安人之壙夫安人之羙眾矣人不能詳言者具巳載諸家乘不欲繁爲辭說銘曰滸西之崗巃嵸崎嶇唐山是名爰自我祖返貞歸始肇啟玆宇左漆右雍前渭後岐地臧孔宜非徳孰居汝年弗豊汝道則隆篤順克孝秉素蘊貞我宗用崇千歲一瞬若旦曁夕詎弗汝齊汝復何疑我行弗燐汝名乃偕汝玆休哉

文林郎湯陰縣知縣侯君墓志銘

君諱相字良弼上世故武功人也曾祖某生某某生恕有徳不仕舉爲鄕飲賓娶李氏生男子三人君蓋中子也少穎異落脫不拘小行年二十予先君平陽公見之謂君叔蒙城丞淸曰此兒神淸气羙何不令之學後侯氏有能亢宗逖徳者此兒也故遂從爲縣學諸生弘治巳酉果舉鄕試髙等明年試禮部不第以乙榜爲蒲州學正學正九年再試禮部不第尋有外艱除服上吏部拜湯陰知縣湯陰邑衝要民貧婁若徵役號煩難理君嘅然往之曰不能宰是邑書可廢也居一年吏就典列民信軌訓湯陰稱治平矣然性喜肆遂不通時宜遇尊官上吏則執禮爲敬不若世俗奔走卑屈往往爲所損詬𨿽小事必欲合其約束卽尊官上吏不能移未幾有內艱歸明年遂以朝覲考察閒住人以君英爽有气年又壯健未老也君嘆之曰嗟乎世人重爲官予重使气吾欲不失巳而官軄乃使之是重官不重巳非吾志也縣南有橫渠綠野書院因兒時嘗牧其野遂自號綠野牧子樂然於家凡十又一年以病腫卒時則正徳七年壬申閏五月十又六日己巳也由生景泰丙子三月二十日己丑春秋蓋五十又七云君易簣時托符尙玉來請予與語予至則君巳漸矣君弟右指予謂君曰爲誰君曰對山先生也或謂君將岡所托君搖首不應予恐其終而亂朼因語之以順安死之說君勉彊爲數言曰卽何不知死爲吾歸子之賢不肖在天豈敢累故人所覬故人者銘我墓石使後世知所我云云爾又釋倚者手向予揖而止予領君意歸且未出戶而君絕矣蓋予昔未第時君獨重予文謂可名世及病又數數以銘石見托乃至其大故猶不能忘此其心志所隱蓋何如哉君體頎面豊多髯善戲謔而喜飲無擇於鄕人故鄕人無大小惛樂與君遊君爲學生時有文名及爲學正湖廣河南皆聘爲考試官稱得士云性服善喜徳人有片長卽稱之不置居官克自砥礪欲爲循良不知上吏之不可其意卒至貧厄不裕然能慷慨靡撓蔬食豆羔﹖火晏如也配張氏側室王氏生男子一人宗史今爲縣學生娶長安楊教諭從禮女女子二人長嫁楊玠次嫁鄧際隆孫男子一人圭尙幼在𦇤褓明年癸酉十一月甲申葬新寨先塋之次禮也銘曰貞而咎惟視爾後惟爾不回爾光則恢我石孔文惟永翼爾墳

郭處士墓志銘

處士諱理字宗智咸寧人也曾祖曰得成生子道原舉人材爲河間府經歷生子恂恂娶李氏生三男子其季者處士也處士穎異有气以幼有目病不得讀書肆意爲家人產卽能鐃厚有裕無怨恫於父母兄弟之養性又簡易不與人苟合𨿽身爲布衣非有士君子之行者弗肯與遊與之遊者皆愛敬若兄弟故人人嚴憚修飭不肯惡處士也醫有齊惠者喜奕而不理於業人𨿽有篤病當奕不肯廢也見處士來卽罷奕應病者病者得惠醫惛生故凡病者因其奕皆來趨處士而惠之醫與處士之方正因沨然徧關中矣又生不喜酒晚年始少飲酒飲則輒醉醉則掀髯微咲而止人莫能測也終身未嘗一至公府暇日惟焚香默坐誦道徳經及爲善陰隲書客至喜問談山川名勝之迹故天下山川名勝者處士能一一道之人屢薦處士賓鄕飲堅辭不就正徳庚午有詔給民老壽者冠帶處士時年巳八十三竟不受又二年壬申二月丁丑以病卒由其生宣徳戊申三月丁未春秋蓋八十有五配李氏生男子三人鈁錦鏗女子三人嫁爲趙邦式李聚與太學生李選妻孫男子二人懋檢孫女子五人一嫁啇南學生李相一嫁李陽一嫁咸寧學生許陽二尙幼在室鈁錦皆早歿而鏗以朱氏詩舉正徳丁卯鄕試將以某月甲子葬處士於鴻固原新兆乃持表弟閻舉人溥狀來請銘予舊聞鏗才羙志意私甚重之因推其先世而處士之名行與溥狀有徵玆爲之銘銘曰惟彼郭氏實自虢奔於周爲宗乃肇郭孫最隗丹泰根枝孔繁汾陽始華郭世乃尊及此河間修潔克武會徳不緇是生恂父三英旣敷處士克宇彼克云何非干厥蠱惇徳樂文追鼻祖子孫振振惟鏗孔新昌宗元始惟郭之珍旣珍我郭心遐弗康卜云鴻固惟公是藏公福孔茂保艾爾後世萬彌章我銘在石

登仕佐郎鴻臚寺序班閻公孺人趙氏合葬墓志銘

閻故爲興平馬嵬人由警庵先生宅長安其子孫皆居長安故遂以趙孺人葬長安南新醮之原而遷序班公之柩合焉於是子瀚曁溥來武功以銘屬海夫序班公者海姑表諸父也與趙孺人俱有厚志瑰行當不可毋視於來世教予得述而銘之云序班公諱璘字尙溫狀云上世萬年人蓋唐右相閻立本之後也立本始葬馬嵬原而子孫因家馬嵬元季避兵入蜀洪武初四世祖名昌復歸馬嵬而馬嵬之閻延蔓不可勝紀矣名昌生遵道遵道生秉直秉直生通奇偉有異識鄕人賢之舉人材除南京刑部司獄娶張氏早歿繼又娶張氏生子鐸天順成化間詩人世呼爲警庵先生舉景泰辛未進士累官至浙江右布政使娶予曾太父太常公之女累封至淑人生男子三人序班公蓋仲子也修軀丹頰人望之如瑩玉又性敏善記兒時隨所口授書卽過耳不忘先君子平陽公嘗言警庵先生與余湣肅公飲序班公僅五六歲湣肅公指席上食蠏請曰八條螃蠏腿卽應之曰五色鳳凰毛其敏捷精巧如此是時警庵尙在郎置一時縉紳大夫聞者罔不奇之弱冠從警庵遊四方蓋多先﹖見識前言往行收書肆學無所不愽𨿽一器一物之小皆能察認世代人品萬不一矣然多病不能奔走而性又喜逸遂故卒不有科第成化丁亥以警庵順天尹蔭當補國子生時周文公詼祭酒深所器重每召語輒至夜分始退弘治辛亥除爲鴻臚寺序班苦以不得省侍警庵爲恨遂耿耿有心疾序班十不理一二獨伏枕拊膺曰父老父老甲寅四月辛巳病劇不起年才四十又五也孺人趙氏通政趙伯顒先生女朼世爲北京大興人伯顒以乙丑進士起家娶宜人潘氏生孺人端莊貞淑有古女士之風𦇤褓時太學生髙公見之曰此女不爲貴人婦當爲貴人母然貴家大族求者不可勝紀而通政公願獨喜序班蓋警庵與通政皆詩杜密契友而序班公每宴輒侍爲公熟見其羙乃如此孺人自歸序班公則克諧孝姑康淑人極嚴肅也能獨得其歡心由序班公卒至今二十年辛苦備嘗操履無間教導諸子皆克自成立爲聞人而女子悉歸士大夫婦人之事可謂慊然無憾者矣正徳癸酉三月丙戌以疾卒年蓋六十二矣生男子四人瀚滄浙溥瀚初娶種氏大竹令山女繼娶趙氏兗州知府蘭女滄先死娶趙氏樂至簿玘女浙娶薛氏洧川簿旺女溥正徳丁卯舉人娶王氏故兵部尙書河州公孫僉事經女女子四人長嫁兵部尙書李公之孫順義學生桂次嫁翰林院修撰滕霄又次嫁王應麒又次嫁蕭奇元皆舉人也孫男子八人梅梧椿果校樓榎榭孫女二人俱幼在室夫序班公天性篤孝一舉不忍忘其親及仕有官職猶思慕以死此其志湣然世未之能有也人恆言公遇異僧善黃白得其術亦卒以不用又秦簡王嘗大陳古今名帖圖畫徵序班公徧視之至則掩其題識問爲何人歷千萬軸無一不當王因悚然敬重矣其隱行遺致皆載在閻氏家傳中可備頌說今得而略云序班公生景泰庚午正月壬申趙孺人生景泰壬申九月庚寅其合葬也以正徳甲戌二月己未銘曰維閻之先有令徳窿四世光乃則無言弗訓誰可測三秦之文畢其力公爲之嗣往安畫斯道不延年壽隔子孫繩奕且赫斗城之南定幽宅淑音烜儀此焉格鬼伯罔怒神永懌正月壬午我銘石仲春旦日工有翼

劉母恭人髙氏墓志銘

恭人中部人萊陽知縣髙秉第三女也中部稱望族者恆曰劉髙然萊陽君與劉氏生員君凖同遊中部學气誼甚厚遂相與約爲婚姻故以恭人妻生員君子封彰徳知府焉當其配時生員君已逝久母折夫人再適鄜州王氏封君以四歲遺孤折夫人保育至成立始克還中部及還則家事已狼狽遂求爲縣吏云時鄜州王叟亦故折夫人復來依封君恭人左右奉飬曲盡孝道折夫人喜曰婦如此我無以報婦願婦多賢子孫勿若吾兒孤也天順甲申封君吏滿上京師恭人從之妨績易米以爲食者凡十年後封君爲保安州洗馬林倉大使爲亳縣義門巡檢凡百家事由恭人頗致饒裕矣恭人性嚴正有法所生男子皆教導以禮故皆成名人聞於世云左僉都禦史聰者恭人中子恘曩嘗告予曰聰實不肖凡聰有今日皆老母力曩聰從家君居京師就學衢捨中方甚貧約母手自勤苦得少貲卽以助學費一日母從下馬牌過見珠冠霞帔者問家君曰此命婦非貴人妻則貴人母母因指聰曰若能爲我辦耶以此聰益奮志向學後爲鄕縣學生自謂科第可立致及試甲午不第少驕怠矣則或有所子肆母聞輒杖之聰性喜奕棋嘗與寇生奕母至杖背罵曰秀才事是如此幹寇生感悟與聰俱力學後寇生學亦底成曰此固劉母之賜也母善料能審家事大小無有不中者甲辰乙巳歲大凶人相食父子不相顧母與家君言今日不但子侄𨿽奴僕工作皆要保全一僕有私財者欲出自居母曰爾所蓄不能當此年輕去恐不免餓死不聽卒餓死聰舉丁未進士弘治己酉除太平推官時家君巳在毫未幾家君官滿過太平母再畱二年朝夕惟以明刑母罔爲戒後有命封家君太平推官母孺人矣又後以聰知彰徳又封家君彰徳知府母恭人安享祿養者二十餘年益豊備矣乃益儉約戒諭如貧賤時云一時縉紳大夫聞者莫不嘆息敬服傳母之能教也予往過彰徳與王子敬夫蓋親見之敬夫曰有此母安得無此子孫敬夫者前翰林檢討九思也知人能論故予記其語如此云此可以徵恭人徳容之盛矣今年甲戌三月丙子無病卒於家生宣徳丁未二月丙寅壽蓋八十八云男子三人玖早卒聰官如前璋順天舉人女子一人鄜州王舉妻孫男子十二人伸縣學生儀偉國學生玫出佐辛未進士戶部主事儼國學生侃舉人倌縣學生仁舉人聰出仕縣學生價倬儒璋出孫女子八人嫁者三人宋溥張元傑馬鏞其壻也皆士人妻聘者三人宋氏與洛川王氏鄜州學生王文禴氏其二尙幼未聘曾孫男子九人曾孫女子七人其子孫統四十人云於乎此豈世嘗有也某年某月某日葬新河口梨園村鉶子坪新塋都憲公以狀來請予銘其墓石銘曰坪之廣兮可以藏徳坪之潤兮可以延澤乾向巽兮剛柔節子孫世萬兮惟坪斯宅靈爾康兮永無極

將仕郎河南南陽府學教授封翰林院檢討徵仕郎王先生墓志銘

夫賢人長者流風餘韻可以惇薄俗起頑懦當道衰文獘之日其捄正開誘至不小也然往往莫之能及故禮義廢絀維常不張君子有憂焉海於是述王先生之行而納諸其墓王先生者鄠人也諱儒字友宗其先河南人仕髙陵遂家不去子孫乃爲髙陵人今有諱元亨者墓在髙陵或卽始來者與其子孫皆不可考人第稱王大使家墓云元亨以後有三人繼祖繼容繼先然莫能詳所出元季兵起繼容繼先由秦嶺東行出關避兵而繼祖攜妻子渡渭入鄠匿居終南山中至明興始徙鄠城比街故子孫遂世世居鄠焉繼祖生克誠克誠生敬仁敬仁生琰讀書起家仕爲大寧長淸知縣以廉直顯名卒於官生子鉉寬厚愽大鄠人稱長者受髙年爵年八十一卒配李氏生三子其長爲先生先生隆凖奇頷烱目廣輔而背厚若負進退居止非禮不行年十五遊學山東於布衣蘇先生授蔡氏尙書三年盡得其學歸爲鄠學諸生成化辛卯舉陜西鄕試試禮部不第嘅然�曰吾長淸公之元孫也昔長淸公英英烈烈莫能舉進士蓋嘗命子曰是在爾小子矣今不舉異日何以報地下再試戊戌不第以乙榜遂爲保寧巴縣學教諭於是仰天嘆曰嗟乎志士若是矣其命也夫其命也夫至巴品第材質以爲教其子弟皆興行踴躍巴素尠科目至是連舉三人焉弘治巳酉復任祥符學教諭其教一視巴無損益居七年遷南陽府學教授教授三年以外艱歸遂不復仕云先生始仕巴時欲奉父母入蜀就飬李夫人以道險弗往止奉髙年公往居一年髙年公還歲時伏臘及父母旦日未嘗不東向泣拜甲辰關內大旱人相食先生以俸金予仲弟歸飬父母召其宗族可來食者三十人於巴又推其餘令鄰里已之巴者貿易爲食巳𨿽益困則益休然樂也在祥符日謂去鄠逾近可奉親來養乃數上書髙年公弗許欲罷歸去髙年公又不許故思慮浸滛至發盡白及聞髙年公喪痛恨擊面若不欲更生也故旣葬髙年公事李夫人終身不易焉此其誠孝懇至切益何如也海曩遊京師見先生之門人皆深服先生之教嚴毅切至有古人循循之益各言其與先生送時眷戀之事猶泣不沾臆其浹洽於人心者若此也此豈區區聲音笑貌可至邪弘治甲子予拜先生於鄠時先生巳受封爲檢討當母杛枎人之喪悴悴蹙蹙不得聞其言論前年壬申予再如鄠拜先生望之休休乎其容洋洋乎其度也接其言淵乎其深粹乎其理也曰此有道者古伏生戴公董生之流也乃吾身親見之乎宜其子孫彬彬然執禮而好義勤問而尙賢此其物有然矣踰年而先生卒蓋癸酉冬十月某日也先生𨿽嚴以自治而天性溫厚未嘗無所容中情澹然母以富貴利祿少動諸子科第相接聲望相踵天下識與不識莫不欣異仰慕而先生如有所弗聞者居鄕日與故舊置酒髙會洋洋而樂蓋有廣受之風焉配夫人劉氏封孺人生四男子長九思以庶吉士任翰林檢討文名才行聞於時爲上經筵講官纂修孝宗實錄成劉瑾用事同翰林諸公以未習時務出轉吏部主事遷員外郎郎中瑾下獄言者以有罪劾謫壽州同知會天變言者又劾詔以同知致仕歸次九敍甲子舉人九臯義官九峯戊辰進士河南道監察禦史孫男子五人瀛癸酉舉人潭沐渭渼孫女子八人巳嫁者二人鄠學生楊顯盩厔學生徐永圖婿也余與曾孫女一人俱幼未聘九年月日葬鄠北六老庵之原先塋九思語予曰曩九思罷壽州會盜起不得行先君賜書開導以理惟九思有所惰也及歸值捨弟九峯以病得告先君見九思來甚喜慰九思日日率諸弟以奉先君之歡𨿽卽已病先君中無以畱也乃再踰年先君卒矣其慟蓋何可言夫完徳厚行閭巷固宜有之亦奚必尊官盛位然莫能一二數者蓋利欲所灼鮮有弗化者斯賢人君子世固所愛慕焉先君之行蓋可以睹矣其賜九思書曰蓋聞萋菲之讒詩人嘆息流言之興聖人懼焉此天下古今萬世共聞睹也故曰眾口鑠金積毀消骨此非過語也其有見而言之也夫古之君子竭忠其主非有所不盡也修身愼行其越人非不多也然卒以罹於讒是故屈原放而離騷興其辭悲婉憤厲讀之沨沨焉使人心悲泣下而小子何爲哉古曰弭謗莫如自修此吾所嘗奉教於君子天地月日巍乎煥然仰而觀之�而察之求無媿於斯斯巳矣而又何惑焉夫賢者以一世之絀成百世之名其道固有然矣小子將何爲哉其言理直而指明義精而引長若此故予得以若於篇詔後世焉銘曰王氏之始厥自姬周平王旣東是有中丘乃及髙陵三緒維承伯也克武復玆�京長淸烈烈於宗有赫廉直顯名何政弗格髙年篤孝是生南陽光祖顯禰彜倫以昌位不蓋徳爰及諸子海宇有聲光被元始理茂本隆流長徳厚者被榮木何不秀南山巖巖玄堂悶悶萬世斯安我銘是跋

【卷之十九】墓志三祭文

【卷之十九／墓志三】�明詩人邵晉夫墓志銘懷遠將軍西安右護衛指揮使陳公淑人曹氏合葬墓志銘奉議大夫工部虞衡淸吏司郎中致仕劉君墓志銘王安人魏氏墓志銘明贈文林郎監察禦史王公合葬墓志銘陜西庚午舉人東墅王君墓志銘明故中憲大夫四川按察司副使東公封太恭人薛氏合葬墓志銘明故封文林郎監察禦史王公墓志銘明故中憲大夫河南開封府知府王公配宜人張氏合葬墓志銘明故通議大夫兵部左侍郎陳公墓志銘東母孺人薛氏姜氏合葬兵部給事中東公墓志銘明故通議大夫四川按察司按察使馬君墓志銘

對山集卷之十九

墓志

�明詩人邵晉夫墓志銘

世有�寶天旣﹖之於人又靳而藏之豈天無意於斯世邪抑局於其數𨿽天亦莫之何也予於邵晉夫之卒未嘗不嘆天道之難忱焉夫福善而禍滛天之道也晉夫瑰奇靈異之才少年登髙第矣乃今覬覦者資之爲可貨卒陷於晦塞不得施才於國家乃又使之不幸而死所謂靳而藏之非邪予將志晉夫墓石而嘆天道之難�如此於乎天誠何心哉敓我懿寶俾之不究其事不永其年又孰爲而來又孰爲而歸於乎天誠何心哉晉夫諱升上世蓋涇陽人也四世祖克禮始徙居鳳翔普潤裏子孫世爲鳳翔人正徳末又更爲朝陽裏克禮生庭庭生賢賢生泰仕爲雲南馬龍驛丞配傅氏生晉夫父戶部員外郎伯宗配宜人沈氏生晉夫洎弟恆夫日﹖永並三妹焉弘治癸亥冬予得告奉先太安人歸武功道經靈寶戶部公時滿靈寶教諭予往訪戶部公則出晉夫之作示予時晉夫方十三歲也𨿽英气逼人而進退爾雅略無嬉容予甚器之後四年丁卯果中陜西鄕試第一明年會試禮部旣下第會太監劉瑾爲其侄求婚曰吾女必得名士大夫爭以福建戴太賓洎晉夫薦瑾曰吾關中人所婚惟邵生乃可卒以晉手壻焉晉夫躑躅呼天百計求免弗得乃克自樹立略不與一人通終日閉戶拊膺讀書而已後瑾伏誅天子以晉夫苶所預事赦爲編民關中縉紳大夫莫不重以爲冤而晉夫洋洋粹粹曾無少動於中險夷不攺寵辱不形厥覿淵矣辛未戶部公卒晉夫哭泣之哀𨿽及終制一如始喪沈宜人無所不盡其極日日俟候顏色稍有不悅則憂形於色霽而後巳孔子曰色難若晉夫非其人邪往歲予道過鳳翔晉夫數與予言皆殊有造詣予方以爲斯文之幸乃後十餘年沈宜人卒而晉夫哀傷成疾治葬舉事小大靡不自爲憂勞爲靑壯夫且難況晉夫乎嘉靖甲午七月十七日壬午不起矣由生弘治辛亥十一月四日丙子享年四十又四爾於乎傷哉予每以晉夫淸臒簡靜後當長年乃若此聞訃之日行道悲痛況所重乎晉夫讀書過目不忘而精義畢會渼陂先生謂予曰邇會晉夫超詣若彼近之學者誠鮮其人蓋學不自得則矜肆作而實徳荒與晉夫不相侔也若劉元勛畢汝勤秦藩張璦曹士奇與日﹖永皆西土之名士也莫不咸感晉夫造就之力詩曰豈弟君子遐不作人言有豈弟之徳乃能作人也所配淡氏無子沈宜人爲置二妾亦無子乃以黨氏妹之子延禎爲後又飬表兄沈氏之女適朱��於乎傷哉晉夫平日所著有文章若干篇詩若干首小大樂府若干闋詩大旨春秋會義大學衍義隨錄及補遺十七史抄節詩評日紀若干捲晉夫亦可以不死矣�年乙未正月二十一日壬午將葬栢林�先�從戶部公之兆予悲晉夫之生晦塞於昌時而流光於來世其弟能稱述潛徳如有不及則天道亦難謂其終於無知也爲之銘曰維彼雍州名山大川毓靈發祥古多哲人奕世是光奄及有明晉夫以生其履不忒赫赫厥名敓於庶佞其直如繩考徳究業萬夫之特靈釋弗常至道每嗇喪此懿寶維世之索轢轢其輪灼灼其文近覿若蹇後聞則芬栢林之凹雲從先人陵谷可易玆封不燐後賢膏止爲有明詩人邵晉夫之墳

懷遠將軍西安右護衛指揮使陳公淑人曹氏合葬墓志銘

予爲諸生時邃庵先生提學關內以予就業正學書院當時交與之士其最厚者曰陳裕後光祖予旣忝竊第而裕後亦就襲替爲右護衛指揮使矣裕後慱學能文累不第場屋故往就此者謂非數邪或曰其父平林公之命也予以與裕後友也故往來西安則數拜平林公今年九月裕後以衰經來執吾友劉士奇員外狀請曰先生以四月二十六日棄不肖光祖將以某月日葬木塔裏先塋與淑人合兆必吾子有以銘其墓石使後世可以考先人之遺行玆惟光祖之有友也予惟平林公盛徳偉容宜有壽考乃果如此蓋其生正統壬戌三月一日至是則八十歲五福克備名徳不衰可謂膚淺者道耶按狀公故順義人始祖曰徳元生五公五公生勝元末避兵舒城而依舒城孔氏孔氏爲湯元帥部兵孔氏沒勝遂代孔氏爲元帥兵修軀偉貌勇略絕人常有大志值髙皇帝兵至河北於是仗劍歸之有功授千戶又從攻東阿東平汶上皆連破之明年戰於齊眉山並子賢死於是贈明威將軍指揮僉事而以子斌爲薊州衛指揮同知尋攺西安前衛在西安能其官升陜西都指揮僉事此平林公父也平林公諱銘字徳新天性孝友母淑人髙氏早卒至今思慕不忘生日則謝客茹素哀怚有加都僉公每以被命來陜事出倉卒不能遷葬其母語及輒慟時平林公方少弱冠也解之曰夫勞於國者不得私於家臣子之節無兩立也大人不能遷太夫人玆惟小子之責請終身不敢忘大人之所憂於是身目往重之數月而返葬焉其已異矣都僉旣卒平林公襲其官則益修都僉公之業徳聞興焉靈州缺守將當塗者以平林公往平林公故善射靈州諸將盛致緡錢爲注欲與平林公校射凡數回諸將悉莫之勝平林公乃悉得將緡錢無算諸將於是避匿平林公不敢言射矣平林公乃與諸將約曰能射勝者以吾所有緡錢厚賞之軍士乃各相砥礪挽彊善射虜用憚焉未幾以王親調衛眞定秦惠王奏畱右護衛尋升指揮使惠王薨簡王立益敬重公嘗問平林公曰若居官亦罔利乎公對曰有之但未敢屈法害人爾王善其對旣而曰若豈敢罔利者也禦史李伯起按關中文武之吏莫敢正目獨平林公數見親信令訊疑獄則應機而決亡弗當盜李衡嘯聚山谷時以爲憂禦史以公往得其魁盡釋其餘黨同事者或疑之平林公曰直當如是爾事上禦史禦史異焉以詼長者也衛有屯賦平林公俱與爲期約而不恃法衛人感之其課反最於他衛及其老而致去衛人無大小皆泣畱於王平林公乃辭去益懇於是王卒從平林公而命有司歲給廩役終身焉淑人費氏都指揮費公從孫也父曰銳爲義官淑人天性柔惠貞靜八九歲卽容止有常度及長益閒內則爲父母所鐘愛年十七歸平林松宜其家平林公有側室三人淑人待之甚厚所生子女無異出及生裕後教之曰予聞世祿者侈肉食者者鄙汝當讀書爲問人�陰未可恃也主正統甲子十一月十五日以弘治庚申二月二十病癱卒年五十又七矣側室髙氏生子二人淸源皆義官周氏生子一人濟張氏生女一人嫁劉千戶子大用孫男子十一人大策西安府學生巳卯武試第一與大壽皆光祖子大猷淸子大忠大仁大義大禮大智大信源子大誥大詔濟子而又有孫女子九人二出光祖三出淸二出源二出濟則平林公之苗裔可謂盛矣於是爲之銘曰位崇齒穹後廣徳丰有閟此宮玆惟元終

奉議大夫工部虞衡淸吏司郎中致仕劉君墓志銘

君諱汝靖字安之其先澄城人也有爲萬戶侯者不佑幾世祖遷來居渭南故世爲渭南人髙祖敬祖生儀國初舉賢良爲閬中簿生子鎬鎬生隆字文盛景泰康午舉人官至濟寧知州配宜人任氏生君與兄汝寧而君少有異遺見者莫不以爲奇君益危襟正色無所動成化乙酉濟寧公命從士人王寵受小學卽知灑掃應對之節濟寧公以爲可教也遂盡從寵所學比濟寧公罷歸渭南臨川伍先生至奇之以爲渭南縣諸生明季考渭南諸生則考君置第一補廩膳由是君騰聲關輔間一時藩臬巨公過皆求試之故聲益揚關輔士皆固以爲不如君也曩予見吏部尙書許公言爲禦史時嘗以喜雨及明皇幾致刑措二論試君甚嘉此蓋其實事云然兩試甲午丁酉皆不利後浮梁戴先生來提學重以君文爲奇謂君必首舉鄕試明年庚子果中髙等會試又屢不利乃思卒業太學益爲瓊臺丘先生京口費先生所稱許而又屢不利故至弘治癸丑始舉進士猶有例得依親君歸甫三月以爲母任夫人旣不幸卒當永事濟寧公而濟寧公忽遘疾不起君哀毀踰禮聞者莫不傷之丙辰冬十月拜工部營繕司主事督修通州倉廠兼收放張家灣磚廠料而二廠皆有中貴人兼轄十六衛官又習近京畿驕縱有素君居三年無敢梗者此固處有其道云爾予舊見邃庵先生通州攺建磚廠記言君以舊廠去河五六里舟不能達磚至又顧車轉般每萬計費八十兩天下財力取之不遺錙銖而蒞事者則每制於法比牽於毀譽安常習怠以爲通患其有能深慮卻顧爲斯人圖便安者蓋寡矣磚自始陶至輸所費已不貲又至轉般之��磚所用猶可當中人之產萬萬計之當若何以戚�戚積而計之當若何予固以爲名言夫士以牽於毀譽不爲其當爲者何可勝道君之所爲與邃庵之所道安得使天下人人見之庶幾乎可以興懦而起武使民恆得錙銖之寬豈不快邪此後君轉都水主事奉命視荊州抽分滌獘正理母所易借事竣價倍往昔戶部尙書以爲廉直爾尋升營繕員外郎命修

秦簡王園能以禮裁抑使其國弗軼往度其昌言正誼詳見家傳中今聞之尙凜凜云還提督神木五廠尋又升虞衡郎中提督盔甲廠未幾繼母史夫人卒君以憂歸免喪也爲緝事者言收系錦衣獄正徳丁卯五月獄成詔免爲庶人瑾旣誅始復虞衡郎中致仕徜徉爲樂才八年爾而又痿痺不履明年乙亥夏四月庚戌卒矣生天順丁丑二月日春秋五十又九配王氏徳宜於君君病以藥弗效割股進之得少蘇及卒之前日又割以進人莫不嘆其難然事𨿽不經亦可以見公所以處乎其內者有道也生男子四人女子一人皆早死惟時勉一人存生有二女子六月庚午將葬君辛市先塋之次時勉以狀來請銘云爲君所遺命於乎君英毅豪爽之气田今觀之蓋寥乎無儔然亦止如是豈非斯人之不幸彼僥幸污穢乖剌不道者方且指而議之謂君爲愚而其分何但堅白水火不相侔也又安知君之云何語曰富貴不能淫威武不能屈此之謂大丈夫此可以諭君矣君篤義樂善能急人之難渭南安生程生與長安趙生怕客死太學不能歸君爲置棺歸之至於成事此貴人所易忽忘故吾猶及之是以使人瞷君之細矣甲戌冬暮予如渭南訪君望君顏色𨿽病猶如渥丹聽其言論侃然古今之際道術之指纖細曲盡益喜望君無恙乃歸而求諸巳病者歷百數十人始得異方亟以寄君則先吾方三日逝矣豈非數之所定非人之能移哉於乎傷哉銘曰士自始仕皆礪靡懈中旣染淆元素乃憝君窮益嚴況彼方泰世之嘵永惟斯賴君翛歸使我心﹖﹖貴渭水湯湯玄堂噲噲我銘在玆世萬其禬

王安人魏氏墓志銘

安人者瀘州學生魏鑾季女也姿度婉淑動止莊謹十歲值魏君卒與母苟氏居無肯一失其意族中人人奇之曰兒他日必爲良婦年十八歸陜西按察司僉事王君姑劉氏者王君敵母也王君生母亦爲劉氏皆以先生耀州學正贈主事公卒寡於家安人事之曲盡其孝二夫人咸宜焉次劉夫人旣有疾能朝夕侍奉母怠色及其卒黽勉匍匐以至成葬哀毀痛至終喪未嘗少衰方王君爲學生時家故儒門淸儉無厚貲也安人能一切伸縮綜理使君得甘心向學後君以戊午舉鄕試乙未壬戌兩舉禮部不第因畱滯呆師者五年母君劉夫人之飬怕安人率弟愈極力爲之君旣舉乙丑進士方欲圖省母君西還得蘭州差若頗便矣而母君抱疾甚篤安人事之無所不盡然竟不起於是母君夫人遺言君曰此孝婦兒婦宜愛之重之婦徳與孝可使人人取法今人家婦不能有也君歸葬母君得曲全禮道者安人襄畫之力也君除服受刑部主事安人偕居京師𨿽巳貴有奉侍猶蔬食布衣無異儒生時或有詰之者安人曰我儒家女爲儒家婦所性只宜如此爾一日君自部署還言及刑法之事至某以某事合死或嘆息不安安人曰豈非欲求生道不得邪夫君爲刑官民命所系苟有枉負當盡心以求其生卽緣以受謫何害故君在刑部有羙名令譽𨿽君天資敻特要之安人所助不少正徳己巳冬十月安人忽有疾中子於宣刲服肉以進尋少愈矣明年庚午四月前病復大作之某月二十四日遂卒年才三十九爾生男子三人於蕃娶朱氏僉事謙孫也於宣聘閔氏舉人徹孫也皆向學克有進取於旬且幼女子一人許聘知府李復眞孫孚交某年月日將葬安人州北會龍山祖塋之側王君以舉人陳倉程勉學狀來請銘夫婦人之性剛者或多悍柔者或多萎至於井然能以家事爲理上不失舅姑之孝中克承意君子而下逮僮僕咸獲靡悔𨿽載記所稱何加若安人蓋表表者也嘗聞王君言安人處妯娌及內外姻尙﹖﹖無所獲戾至奴僕之際𨿽甚嚴毅而憐卹之意獨厚予向因家事怒諸僕將責矣安人因和色默諫曰彼惟愚方爲君役彼能以如君意且將埒君矣君安能役彼邪此意甚到可以語諸有位者母以過望責人中庸曰君子以人治人攺而止此豈其遺意乎銘曰婉而能順婦禮以盡𨿽不享其厚而子之孝親已以害慍龍山窿窿其飫且豊卽未大其寵而蜀之人曷不知爲賢安人魏氏之宮

明贈文林郎監察禦史王公合葬墓志銘

公諱英字文英家世扶風天社人也髙祖某曾祖某祖某父林俱隱徳不仕而家善富厚有貲蓄粟至萬餘石凡遠邇借貸輒以半息爲凖故人人稱公家爲佛王家云公生承家世饒余益又長厚有量甲申歲關內大饑至人相食公視左右言﹖民曰此皆吾故能飬者今若此吾弗與爲之彼將安望於是出粟五千石盡散與之約曰歲豊則償歲歉則巳後歲豊矣計復業者十一二乃嘆曰嗟乎昔吾以粟與諸君謂可生活相聚今旣不能全保來乃幸有諸君能在願棄素約勿較於是諸存者咸感激曰吾輩無以報公願公世有貴子弟後公子綸以鄕試舉人由眞定知縣陟監察禦史巡四川有顯名於時升嘉興知府而公配孫氏繼室史氏皆被有封贈之命此非其宜報與公叔父政嘗爲某地某官隸有盜庫者則反揚言爲官公詣城隍廟禱曰官郎不能奉遵教法乃何至爲盜神血食玆土獨不陰鑑邪是夜與政各夢老人語盜形狀甚合明日果獲盜此蓋其誠恕所感云孫孺人生男子四人綸緒紀而緒早死女子一人嫁某孫男子五人孫女子三人孫孺人慈惠克相於公史繼之又克似其徳因公刑諸內者有禮道爾公卒於弘治庚戌五月十三年止四十又九孫孺人卒成化癸卯正月二十七年四十又一史孺人卒正徳甲戌十二月二十四年七十又一明年乙亥十二月十八日合葬天社南新塋知府君以平山令趙彥卿狀請銘予曩在官秩與知府往來獨厚誼旣不可辭天社去武功近止十數里聲語相聞知公行誼尢切然嘗恨公忠厚惇實如彼而壽但止是以爲非天所以鑑右良善然視其子孫又彬彬然盛遠此又若補其所未足豈其數之一定𨿽天不可以與銘曰徳不能壽享巳克厚孫子綿懋天豈無右永玆焉咎

陜西庚午舉人東墅王君墓志銘

君諱應麒字夢祥別號東墅居士家世安定人也曾祖某祖某父某起家辛丑進士開封知府盛徳善政至今人誦之配淑人張氏生君少有奇志中庚午舉人髙等累試禮部不利故人相厚者勸之選不從曰吾何若棲遲畎畝之中由是以樂堯舜之道哉嘉靖丙申三月六日以疾卒於家由生成化己亥月日春秋蓋五十有八云於乎天生英邁之才於君乃不康其施設於世而遽奪之非數也邪君娶興平閻氏故順天尹警庵先生之孫贈刑部郎中鴻臆序班公之子於予爲表妹生男子二人徳光壬午舉人徳華縣學生女三人長嫁醫官盧淳次聘監生暢懷季嫁秦安學生侯同孫男一震奇徳華出孫女二幼未許聘徳光出側室某氏生一女先是君弟應魁有疾君迎醫視之有魏醫者低昂其病態君曰若能生吾弟有女當妻若子以報若以後魏醫死家道貧屢君遣人賙卹之曰吾壻家也女死君道遇許嫁之子問巳娶否曰家貧未能君厚遺助婚焉其篤愛於弟有如是者其致酒致蠏之事具在家傳物𨿽微而心之無所不至古之人誠所未見也予嘗以爲君孝友之心出於天性張淑人病心痛君以首觸地流血被面吁天求代痛遂愈事其母之姊如事母疾苦﹖﹖修髓無不與致開封公先守懷慶時右都禦史栢齋何公爲諸生公能識其才猷以國士之禮遇之謂君曰此公文武之才將相之業古人無與並者可師事之而君不知於予厚也及數道其爲人夫可以知君之志矣開封公與張淑人之卒君俱哀毀踰禮弔者無弗稱焉繼述之事凡可爲者殫厥心思爲之幼好奕開封公弗悅也卽終身不復奕琴劍射禦不待有傳各臻其妙穎異之資無所不貫又如此予每與君語謂君才無所不可顧世之用否何如爾乃賫志以沒嗟乎傷哉今年十二月某日徳光等將葬君開封公之域從先人也來請銘於予姑舉其大者於篇以詔來世銘﹖懿寶其施不逮二子振振秦隴之邁嗇諸其躬厥後斯大百千萬年其馨未艾百考不終惟予之嘅銘以告哀君子愼愛

明故中憲大夫四川按察司副使東公封太恭人薛氏合葬墓志銘

公諱思忠字進伯上世鞏昌人也髙祖良惠以總管守啇州值紅巾亂令二子挈家居華州一居朝邑曰吾受土地於國義當死守汝等往玆樂土愼哉毋以忘予先人之孝矣於是二子如命以往而總管公竟死於官今華與朝邑其子孫各繁衍興盛至有數百人云衣冠詩書蔚爲關中華冑非天所以報其忠邪居華者諱徳名至華則辧土省藝爲家人業不數年卽饒裕富有見諸貧乏者及婚喪者輒賙卹資助之華人咸喜以爲鄕有長者可蔭庇已也生子有升慱學篤志得深履固爲州學生學者咸敬畏焉其率履正俗之事鄕人化之如��浮圖循家禮其風肆然弗今衰也後以貢爲啇河丞仁以撫�介以律巳民至今有遺思可謂達不離道者矣�配郭氏爲兵部侍郎華陰郭公良長子郭公在太祖太宗朝極有勛徳與先尙書�同時云郭公蓋有二女愼於得壻郭公見啇河公奇之遂以女妻啇河公生子思孝輒卒郭公乃�一次女配啇河公生公與其弟考功員外思誠兵科給事中思恭凡奇男子三人云公生而�嶷�而穎悟十二從啇河公遊太學每祝則齋潔入廟凡俎豆樂舞之屬莫不備問而具識之退而曰禮云樂云固如此其所用心豈尋常能測哉讀書爲文𨿽長老莫不畏避西歸時巳值弱冠被遴爲州學生以書經中天順壬午鄕試成化丙戌登羅倫榜進士拜刑部河南司主事剖斷明決不避權要三載考績於是封啇河公爲刑部主事而郭爲安人焉尋轉雲南司員外郎郎中考最進階奉議大夫而啇河公贈郎中郭安人封太宜矣恩數頻仍𨿽國恆典而遇者每艱此亦足以占啇河公與太宜人之賢而公之孝道顯明孚於天而獲於人者誠不可誣也吁盛矣哉被命審錄畿內刑獄平反爲多惡有所畏冤有所白今其子孫眾庶而樹立卓犖豈非天所以報其忠如是哉公居刑部以端正自居因情亮事曾未一用慘酷刑具而犯者自不能不以隱曲備對嘗曰獄有微旨非敲朴所能致也每於招稿面題曰得情勿喜及據案正法則又曰罪疑惟輕一時危疑之獄皆以公爲決於是吏部兩薦公爲府丞不報遂轉金川按察司副使整飭松潘兵備璽書曰番賊出沒聽爾相機剿殺軍民利病聽從便處置公至立約束謹烽燧內修政事外樹兵威諸番部落畏威懷徳不敢侵邊然松潘孤寓萬山而諸番部曲環列蝟輳中畱一綫之路爲轉輸往來鬥米之價每銀數兩方辦故布政司計邊輒數倍他邊而主藏之吏或多爲伸縮侵盜監司在彼又以荒服俗獘因循罔稽由是吏姦民苦日甚一日公於是苦心勞意滌獘正法倉庾之積陳陳相因矣又嚴減克之禁正私鬻罰茶馬有序釁不生士有飽食官息科斂蜀方之兵駸駸生气焉公又於大石佛嘴鑿山開路以便轉輸人至今宜之成化甲辰惡匝族逆命公出軍剿之直抵巢穴斬首四十餘級捷上賜公白金彩幣乙巳小寨番竊發公又出軍剿之斬首三十餘級所獲軍器頭畜無算曰此士卒之功也悉以賞之捷上又賜如前於是軍威大振諸部矢志歸順其酋長及朔望輒來稟受約束蜀中士民倚公爲西北長城矣是歲十有一月八日公以疾卒於官距其生正統辛酉享年才四十五爾嗚呼惜哉國有懿寶倏焉奪之將誰是尢有葵軒漫興錄樂我軒稿藏於家配太恭人薛氏華族之子也太恭人初以公貴封爲宜人後用子魯貴加有今封稱太恭人云太恭人有女徳笄年歸公孝姑敬夫曲同內則公夜讀書則侍立門外至夜分而入五皷乃興具燈火又侍立門外及具供盥挈衣公往學始妝洗更衣問安親所始終恭愼寒暑罔違郭太宜人惟甚嚴重以太恭人爲難能比太宜人卒中憲公兄弟相繼淪謝喪禮一太恭人爲之名士達人或所不見二叔二姑幼時澣紉飲食先用咸備曰母令姑苦心勞意也兩姑已嫁太宜人恆憂其難太恭人與之處之令二壻從事省府役各爲小官太宜人歡心焉方公卒時有子五人獨周爲弱冠余尙幼也太恭人撫孤奉柩能返於萬里絕塞之間不亦難乎�事之際有哀戚有禮度遠近稱誦巳卽治家教�曰周汝理家以足口食以翊諸弟曰魯漢郊野汝讀書以承先人之徳母遊以曠日母惰以忝志於是各相奮迅俱有成立太恭人督率益嚴而諸婦紡織之聲達於閭巷矣後周助邊爲散官魯巳酉舉人累官至兵部郎中漢戊午舉人由戶部郎中累官南昌知府長蘆運使郊辛未進士浙江道監察禦史野壬戌進士刑部福建司主事賢能之聲冰鑑之操皆名於世人人自以爲莫及云孫男子十有五人驛丞曉國子生曙及暘時四人者周之子也國子生元州學生允及亢充銑五人者魯之子也州學生棨與王﹖﹖棐三人者漢之子也州學生旭與冕二人者效之子也國子生頤壽一人者野之子也曾孫男杛二十人紹芳繼芳續芳羣芳重芳十又九而卒詎其生蓋正統丁卯某月某日也初配余氏先公三六年卒贈孺人生子三人大綱大經大綸大綱丁丑進士今爲四川按察司僉事繼郭氏亦封孺人卒又繼郭氏生一女子配應襲指揮王威又卒又繼徐氏皆以僉事貴封孺人側室鄧氏生子大緒府學生梁氏生子大紳公凡有五男子一女子也孫男子邦傳邦佐邦佑邦俊邦傑邦儒凡六人而邦佐學舉子業孫女子二人而長許指揮襲子張羽次許百戶襲子周楹是年十月癸卯大綱將奉公柩啟余孺人之窆合葬於城北先塋謂海與爲同年有世契且嘗熟知公之行誼宜以銘其墓石海惟關中前修之士多履近而指遠癸爲議論要皆可以見諸行事故其功業豊顯世希儷焉若公蓋又其表表者矣公立身甚嚴而遇事不苟夷居明習國家之事無巨細執其樞要至於低昂起伏有智者萬慮而不可及者使公得究其所指則古將相之業奚愧哉公又夥所不學天文律曆具得其妙京房管魏不讓也慶陽北定邊營有妖自名趙太白日與化杯酒相集定邊諸貴人自參將指揮以下罔不狎而遊之有貧乏者妖轍重以賙予及所厭怒卽以鐵簡飛擊之妖知罔訛守郡旣宜司鹺益焯禦史﹖﹖冰鑑是嚴摧姦摘伏福此江南中使垂首彌詔反封翊我皇度如日麗中主事早卒才羙志貞犬用弗盡以貽後昆惟公之徳克契於天子孫振振厥宗用延合葬於華神靈允安刻此銘石胡不萬年

明故封文林郎監察禦史王公墓志銘

公諱慶字秉吉其先浙之寧海人也大父勝永樂初調戌涿鹿衛故子孫遂爲涿人焉勝配鍾氏生瑄瑄配林氏生二子長善次公公幼穎慧勤學好問𨿽事舉業顧喜古文辭如韓昌黎則肆力爲之流輩莫及也父以其勵志不凡聞江西李生治尙書善令公從之遊李殊重公曰後諸生有致用者慶也尋其兄善卒家事無所倚乃復治家人業卽能拻拓故業用以饒裕嘆曰吾宿有大志乃竟若是孰與爲田園之樂以終吾身乎於是夷居輒取唐人詩玩之曰求爲若人之徒可也間又爲艸書絕類趙子昂睱則延賓友投壼行樂誦說古今終日不倦有啇山黃綺之風焉今所存詩殊多佳句可傳者於是士林重以公爲惜云配紀氏房山名家女先公卒生三男子長道癸未進士以行人選爲某道監察禦史故封公如其官而紀贈孺人焉今升陜西按察司僉事持憲嚴正用法明允吏民畏服近所鮮見也仲遷季遜皆嗣公徳爲鄕之聞人後公以遷死憂思成痿痺百藥罔效按察君巡按山西歸省公疾頓愈按察君旣復命得轉陜西欲畱飬公公曰吾�不至顚沛汝但盡心供職以無負天子之恩吾志畢矣遂嚴促赴官遇便輒以飲食起居示按察君故按察君無內顧之憂數月之間百廢皆舉獄無滯囚民有喜色公之教也今年癸巳正月六日巳酉病痰卒由生成化戊子十一月戊子享年六十有六可謂壽考矣按狀公𨿽和易處世而中實耿介難凂孺人卒終身不娶可也戶亦無備使之婢此豈人易及哉按察君六歲時公卽授毛詩日日教之及登第實未就外傳公豈無所有於中也按察君北歸奔喪以狀屬予曰道不幸禍延先考不得侍湯藥受遺訓此終身之痛也道將以某月日甲子葬先君於某地之陽同壙先妣夫子庶銘其墓石子方重按察君之爲人而又聞公之名徳義不可辭因爲之銘曰抱徳負器其雋不售而行罔謬古之哲人蓋多有之孰如公後按察允孝徳綏公心何福不厚左右昌朝薦膺封命其來如湊孫子蓁蓁嗣續不忘亢宗恢舊涿鹿之原配以伉儷萬年是究【馬刻未收】

明故中憲大夫河南開封府知府王公配宜人張氏合葬墓志銘

公諱瓚字宗器上世祥符人也始祖思義隱徳不仕元季兵亂棄家徙蜀歷徽州居臨鞏間謂西土莫若通渭地僻耕牧便也於是遂居通渭而子孫遂爲通渭人云思義生信之信之生眞配王氏至眞蓋日盛矣眞生孝義孝義生億億生思恭有奇操悅詩書談論之事鄕人敬愛之配張氏生公後封工部員外郎洎宜人云初張宜人娠公時夢日墮懷中瀕產封君又夢偉男子修髯丹頰綠衣而前曰且起看生好子巳而生公蓋正統戊辰五月十三日也公生十三爲縣學弟子十七被試深爲臨川伍公所賞嘆曰勉哉當爲關中豪傑無但科第也成化甲午年二十七舉鄕試髙等至辛丑第進士甲辰授工部虞衡主事丙午課稅荊州有平政人至今稱之丁未升本部員外郎弘治己酉上數以水災命中使李瑾同工部踏勘溝渠工部以公往瑾恥與員外同乃以白頭帖子追部侍郎楊理及錦衣衛指揮劉剛二人亟趨赴追公憤然上書略曰侍郎大司空之貳股肱之臣也指揮近密瓜牙之司腹心之防也瑾乃召之如奴僕而一人望風奔命若承制誥國體所系豈小小也宜付瑾於法以作理剛之气不報瑾執奏公騎馬不遜公復劾瑾擅弄威福漸不可長於是下公於獄尋赦出之庚戌升本司郎中奉勑督修興王府興王府者卽今興獻帝也王以梁郢舊府偏處一隅不吉欲宅中央一時撫巡皆難之公獨曰王必以中央爲吉卽當治中央母使事後復紛更擾民也眾悟悉從公言府旣成王來之國賜公金帛辭不受至二十往返王聞公生日遣內使者賜黃金四十兩髙麗布二櫃亦不受比事竣辭歸王復以金帛香物賜公公取香一枝焚於庭北面稽首謝曰受此足矣王嘆息久之曰郎中淸苦至若此公同事有太監林索貨於諸從役者諸從役者苦之公以讓林林感謝公意悉反貨於諸從役者於是語之曰王公之直林公之攺過皆不可及也初公治府時明立約束揭表要成不逸�不勞愚均乎整齊上下信服每至寒沍則不拘文移牘案直以過春掘土不硬爲候母先而曠母后而喜言出眾去期不後時人初以公爲迂至是皆重以服公又慮督工諸官更代不常必且廢事於是上書乞以各官職名下吏兵二部或有遷轉必竢工完報爾後鎭遠侯以徵剿調都指揮彭英英輒往調公劾譴之由是湖廣諸公皆憚畏公無敢擅動督工官者公在安陸五年役者气相欝蒸癘時作公爲置樂予之所活不可勝紀人親之如父母洎公去乃爲立生祠報焉弘治丙辰升懷慶知府其攺一以魯齋先生爲則因時損益務在宜民故民熙然從也戊午有內艱歸巳卽其家復除開封至開封其政一如懷慶而剛嚴過之蓋郡附藩省多侮法者故開封人歌曰包公後王明父嚴如父慈如母不可犯良可慕未幾復有外艱承訃卽行及葬時以先時霖雨浹旬道上水積尺餘冬寒皆冰公以疏惡麻履走冰上故及墓嗽甚不能言竟臥病百餘日而卒此弘治甲子二月二十五日也春秋凡五十又七配宜人張氏亦通渭人慷慨君子張孟宗女也昔公幼時封君摩頂語曰吾鄕岡趙尙書然非進士也或謂吾鄕風土不當有進士此正謾語爾旣大宜力學必舉進士宜人歸公後日夜勸公學少有怠曰此舅志不可負及公舉鄕試人皆謂宜人喜士人曰舅志未償安可言喜公旣舉進士宜人喜曰舅志斯可償矣李瑾之禍宜人至欲擊登聞皷訟冤此其气凜然有烈丈夫之風寶雞白禦史鸞與公善其孺人某與宜人亦相愛白孺人病且死以幼子珝及女托宜人曲爲撫育令珝與其子同學五年然後去珝今巳舉進士爲敍州知府也宜人善琴公側室盧氏淑婉有度宜人愛之嘗坐而皷琴盧氏病死宜人�甚哀爲之毀琴此其和樂弗妬方之古人則姜姒之流矣嘉靖甲申九月三十日以病卒生正統戌辰五月三十日春秋七十又七生男子二人應麒應槐女二人長嫁隴西何鸞次早歿應麒正徳庚午舉人娶表叔鴻臚閻公中女生子徳光嘉靖壬午舉人徳�方學進士業而三女皆歸聘良族應槐讀書習禮事家人業娶某氏生二女聘許一如麒女明年月日應麒舉宜人與公合葬某山之陽遣徳光來出按察副使欹湖馬君應祥所撰行狀謂海在親末當銘公之墓石昔欹湖與予言公之盛徳若不以口蓋欹湖�爲河內令時公爲知府告誨之勤愛念之篤略邊幅崇理道若無知其孰爲守孰爲令者此其意度可與淺薄輩語邪狀稱公方面修髯气蓋一世事至輒爲略無顧惜至於上下職分之節則恪守不踰天性嫉惡在卽署時鄰有歐其母者公收笞之幾死後遂化爲孝子與士大夫接務出腹心又鑑識若神方在荊州國子祭酒景陵魯振之尙爲諸生公試得其文曰﹖日耳力﹖哉會元可得也在懷慶得今大理少卿何粹夫之文觀之曰是何止觧元者超世之心聖賢之徒也後皆如其言云公孝友天成爲諸生時虜大入寇弟瑜出莫知所在公中夜縋城而下五十里外關間求之竟得第以還封君病齒三日不食公亦三日不食居喪居官哀慟之誠思念之篤世所未有誠所謂全徳之英振古之豪傑也公於文章無所弗善而尢耽於詩有中林集一卷藏於家中林者公之自號故公所以名集焉爾銘曰通渭巖巖倬惟王氏思義孔武古道是肆相土攸宜以﹖孫子挈圖囊珤厥旨孰契迄及眞祖我宗益恢享長履深何福不來三世之後封君是培其培維何從以從子篤生我公於昭其羙岐嶷知學宏志焉倚開後亢宗衣冠斯始執行罔愆�帝任使崇義顧名宜躬率履湼之弗緇摧之豈悔兩守大邦徳音孔渥操矩建規厥民用作頌聲載揚生祠允碩賫孝以終世將焉托公志𨿽傷子孫則肖科第翩翩奕葉是效西隴之原宜人同兆世萬永光維公之效我銘在石由追來孝

明故通議大夫兵部左侍郎陳公墓志銘

公諱震字文靜上世武進人也曾祖肆從太祖皇帝定天下有功累升都督僉事而蔭其子友爲蔚州衛指揮同知正統間攺慶陽衛故今子悉居慶陽云指揮公生二子長福季祿福公父也當襲而卒後以公貴贈監察禦史配孺人汪氏生公先是禦史公夢老父以玉麟與巳曰是汝子當以文易武也巳而公生神宇凝重气度洞達人咸異之洎長受易於鄭州王先生未幾有內艱煢煢無依乃依叔父祿而祿天性孝友視若所出故公得肆力於易成化甲午中鄕試髙等數試禮部不第益自砥礪卒登丁未費宏榜進士弘治戊申拜某道監察禦史風裁凜然凡所按行姦貪望風而觧冤者平逮者釋時以爲眞禦史也丁巳升山西按察司副使恥尙嚴峻務以徳化而巳壬戊升本司按察使憲度益修人用丕變曰風俗相沿則頹獘滋至至是不可以文法繩易也曷以禮教興起其義意人能知義則廉恥生廉恥生則嚚訟自息此古人之巳行復何疑者今山西人重廉恥尙禮義遵矩履先﹖見無復曩昔風聲气習之累者公之教也正徳初以禦史盧儀事詿誤左遷兩淮運塩使司同知尋慱長盧運司而支正三品俸公曰是不可以巳乎於是方請致仕得旨命允居數年吏部薦公才可重授升光祿卿巳復升戶部右侍郎庚午夏值寘藩反逆攺公爲兵部右侍郎兼都察院左僉都禦史總全陜之師以討之京師至寧夏四千里�以十九日至則罪人巳獲公乃宣布上意撫安夏人而屬鎭西將軍曹雄收其餘黨其審實叛逆悉命指揮黃正起解於是寧夏遂定還及中途會邃庵先生以命至與公代兼有勑獎勵公之功伐八月劉瑾伏誅公罷歸慶陽會辛巳詔復其原秩致仕公自歸田垂二十年優遊之趣恭儉之節上可以參諸古人下可以式諸來學豈非超世之資振古之豪傑哉嘉靖乙酉正月壬午公壽七【下闕】此系東君墓志第五頁承芳濟芳國泰國安國平國定國正國寶國治國良國士國王塤折聯芳而繼芳亦爲州學生玄孫男子二人煥燧其孫女子與曾玄孫女子又十有六人云苗裔之盛文采之羙關西名家莫可與京公與太恭人一人之身所有若此是以爲尢難也於戲盛哉公之五子皆與海友善患難相濟徳業相先﹖見今近四十年如一日也嘉靖辛卯十月二十四日太恭人卒距其生正統丙寅二月六日享夫八十有六明年二月辛巳將與公合葬禦史郊具狀徒跣徙赴海謂海當銘公與太恭人之墓石然公之名徳海聞之長老久矣固忻其興盛宜如是也至太恭人則數見親拜之嚴毅恭儉孟陶之母或不多讓昔殷周以婦人開國而東氏以母道致盛關睢所稱豈虛語哉公負才秉徳揚歷中外𨿽年不逮用而享不稱徳遺之孫子愈遠愈盛謂天道無知邪是亦可以示法於後世爲有官者之勸矣爲之銘曰惟彼東氏世有哲人克配明後徳芳而伏以竢厥後中憲開緒奄有考功洎於給事東宗是崇三鳳並起赫赫窿窿又畱罔究以貽諸子惟太恭人克戡厥事立方示程其興旆旆克家裕屯有周若志郎中孔武戎事允拓運使克孝履躬公來定邊訪其所原謂諸貴人曰明日慶陽陳舉人至我與有干系不可相見當與諸君求別已而公至則其稟賦之正爲物所畏憚如此洎公之貴姦邪畏於朝豪彊畏於野可謂幽明無間終始弗渝者矣銘曰猗猗關輔世有哲人振衰拯溺以匡辟君公起錫胤亢宗浚源薦歷樞要卒開爾陳執憲有度何姦弗泯入貳本兵厥武允聞殪此大惇倏疾若神乖被夔枉遂韜大珍慶城峩峩公居豈毛貞徳靡究哀此下民壽考永怡子孫振振北原窿窿用作公墳億萬斯年我銘在王﹖扁【此銘馬刻未收】

東母孺人薛氏姜氏合葬兵部給事中東公墓志銘【此銘馬刻未收】

志銘兵科給事中東公華州人也以弘治戊午十月十三日卒於使所故吏部尙書端毅王公嘗銘其墓石其事爲履歷槪可見伏嘉靖乙酉五月二十日公繼室姜孺人卒子實將以是年十二月某日之吉並舉先孺人薛氏之柩合之公窆以狀來武功謂海與有姻契乞以銘其墓石狀按薛孺人者亦華州世族父處士彪與東公先人有厚交因以孺人��公有婦徳【甚宜】於公姑郭太宜人性嚴重難事孺人能事之其貞淑恭孝可知矣成化丙午同公在太學卒業以病卒邸捨時三月初九日詎生景泰乙亥八月十三日享年三十二爾生男子一人卽實癸酉舉人娶侍郎咸寧張公女歿繼醴泉王氏女子二人郡士王欽知縣李傑其壻也是時實方二歲二女亦俱幼孺人以厚徳不享盛年而歿乃其後克自昌大如此實方蓄學待用將來顯頎不但海一人之私望而已姜孺人山東掖人大父某爲南京光祿卿父富愽學有徳成化末孺人被選至京俄有詔賜幣從聘值東公有薛孺人之戚因求爲繼室東公自太學挈歸華州郭太宜人方以薛孺人之卒爲憂乃見姜孺人喜曰是奚愧薛新婦者又見其撫實與二女甚有母道則又喜曰𨿽薛新婦在其亦若是而巳姜天性柔淑警慧徳若其貌精女紅善織飪東公賴之弘治癸丑東公舉進士髙第二女嫁凡妝奩修紉皆姜孺人自治之甲寅公授兵科給事中有公事順歸將迎太宜人於京師太宜人以老弗欲去孺人終日跪懇不得巳至華陰以病止孺人顧公涕下沾襟曰幸有官矣乃不能致飬如此柰何后公以言事系獄孺人去鉛飭卻衾褥寢地垂泣出而後已洎受孺人之封乃益恭儉屏玩同志於公公有雲南勘事之命遂求同歸事太宜人於家若將終身焉雲南之訃至孺人痛哭幾絕至以首觸柱曰我何以生爲也諸娉勸之數次始飲淸湯枕塊臥槁歷寒暑不少易裏閈日聞哭聲無不泣下者終喪三年遠葷斷味日飧一粥而巳巳而復值太宜人之喪其哀痛愁苦一如公亡由是遂屏迹不出曰太宜人巳矣吾復何出所以不死者以實未成立爾通二十八年之間𨿽至親無能得見其面者是𨿽烈丈夫且何以加哉今按察副使桑公知華州時累欲請旌於朝以例難命婦守節之旌乃且幣執禮躬詣其門慰之旣而謂實曰守節婦人之常何以爲異如此獨汝能力學繼志斯吾死瞑目矣孺人卒後有禦史楊公某過華嘉其節檄州之白金一鎰助喪曰令人知以節義自勵也於乎吾觀端毅公所撰東公志銘旣傷公之素履抱雋不永所事乃其配先後貞淑如此非厥克刑於家有若是邪玆重慕公之餘休弗能忘焉實能昭宣潛徳後先靡間則其意義純篤永思長孝力可誦述矣�孺人生成化丙戌九月二十九日至是享年六十其由是以往𨿽千萬世益當知姜孺人之節矣銘曰吉人之配𨿽﹖﹖厄於其生乃獲於其死千載瞬息同自玆始億萬斯年其何以紀艾汝孫子

明故通議大夫四川按察司按察使馬君墓志銘

君諱應龍字公濟其先鳳陽人也不知自幾世祖移居河州今其子孫世爲河州人髙祖曰英曾祖曰志祖曰文考曰全俱稱長者娶王氏生三子長應夔早歿次某君其季也生君時考巳七十餘君生七歲卽好讀書手不釋卷考甚愛之又恐其勞母曰兒欲讀書是心誠悅於學也乃復靳之邪河州人至今傳云君之成王安人之訓也王安人者君爲主事時有勑並其考封如其官故鄕人因稱之也發蒙之明年卽習尙書日記數千言不踰年而旁通易詩禮樂春秋下筆成文𨿽老師宿儒咸自以爲不及十七入州學諸提學皆以爲佳士而邃庵先生獨奇之曰此子所就不止科目也虎谷繼邃庵取君緝正學書院予時巳領鄕舉或過長安虎谷輒語予曰馬應龍書院諸生未能或之先也弘治乙酉果中鄕舉第二正徳辛未登進士髙等除戶部江西司主事值流賊劉七等寇河南上命文武大臣討之君督餉焉賊平賜銀十兩紵絲一表裏以勞之又踰年蜀盜尙未平於是命都禦史彭公澤代尙書洪公鍾總制西徵軍務仍以兵部員外郎張君嘉謨與君參軍督餉未幾彭公舉君與張君皆生長邊方熟知兵事宜令贊畫軍務必有後勛乃以延綏臨鞏洮岷兵馬付君自爲一支君遂有中江之捷斬首蓋數百人兵勢漸盛後至漢州提督軍務都督時公源與陳副總兵官閻遊擊計事間報賊至城下諸公方猶豫君奮然提所部兵往剿之大戰於三渡水親斬劇賊一人令士卒皆奮擊所向而靡斬獲幾四百餘級而中多渠魁於是軍中皆以文武全才目君捷上上賜君銀二十兩紵絲二表裏升俸一級班師後又督糧宣大乙亥八月升本部山東司署員外郎明年升郎中尋奉勑總理遼東糧儲收支皆有法正巳格物積獘若洗君一年軍民胥悅信畏若神尋以病乞歸調理上許之居鄕三季所學益進比辛巳復除本部福建司郎中行取北上道過武功與予語奇君可以大受因賦詩贈君君至京乃數上言邊事上悉允行之嘉靖元年壬午升山東按察司副使整飭霸州等處兵備距京師但百餘里正徳以後浸爲盜賊淵藪地又多中貴洎勛戚莊宅士無完器倉無積粟豪家兼並侮法吏不敢捕桀民猗﹖﹖厄肆掠邏不能獲君至肅貞憲度振揚威武創修城池建置營堡大易舊觀聿新往勩於是民有畏志而吏漸捕邏漸獲矣於是汰冗憊選精壯得勇敢千人給以利器厚以糗粻訓以坐作飬其銳鋒又積粟萬二千餘石以備緩急不數月間石日﹖永房景玉陳奎梁臣等大盜七百餘人洎窩主盧進胥銳二十餘家先後俱獲而姦豪白鉞白景方等處以重法不通請謁由是民志惟熙吏守不盭可謂承平之希覩矣其它明冤獄摘隱昧不可勝紀地方之民皆設位祠祀於家則君之所以獲乎其心者豈聲音笑貌能邪巡撫都禦史孟公春以君治狀上聞上以爲難賞銀二十兩紵絲二表裏君宿有疢疾在霸州五年加以公事旁午乃間作間瘳逮丙戌章九上乞歸上皆答以優旨竟不許歸冬十二月疾方劇忽有四川按察使之命拜命又二月爲嘉靖丁亥二月五日而君卒矣於乎惜哉君生成化甲午八月二十四日至是享年五十有四先娶王氏河州衛人王海女有婦徳宜於君君飬病時卒生子一人汝良州學生娶陳氏指揮陳淳仲女生孫女一曰膺瑞女子二人長淑淸適千戶韓通次淑英適百戶杜江皆相繼娶胡氏衛致仕指揇故俊女生女一曰豊英王與胡皆封安仌側室錢氏無出汝良奉柩歸葬北原新阡過武功衰經及予門以狀請銘云君臨終時語胡安人曰吾平生心事惟武功康子知之果死當今汝良求銘吾墓於乎痛哉吾嘗私語予曰丈夫當磊磊落落自見於世一涉顧吝便安詘身之霸人來送喪者君卒之日筐篋惟有俸金若干余無一錢此可謂趨不渝志者矣豈非所謂丈夫乎哉銘曰吾巳見其文乃復聞其芳顯不異操履無愧云名徳振振光我雍秦承休萃祥允在子孫貞瑉弗燐萬年永存

【祭文】祭栗文告太白神文再告太白神文祭栗與婦文祭侯良弼文祭常侍禦文祭東原先生文祭康可久文祭張鎬文祭北山文代南臯祭北山文

祭文

祭栗文

維嘉靖八年己丑十一月二十七日己未父滸西老人以牲醴庶羞祭於兒栗曁新婦貞烈楊氏曰恩莫重乎父子事莫大於死生吾昔以有爾而樂今爾死矣吾將孰樂形影自顧行道心悲況老且病邪卽後有疾如去冬則誰將汲汲奔走如爾者於乎吾心裂矣尙何言矣人有微小疾病尙百方拯救惟恐害事新婦則視死如歸若茹膾食蔗豈故自輕其生不念父母飬育之恩邪然綱常所系尢有大於是者故新婦樂然就死以鴻毛視生非爾父母家教與吾兒履方迪義之效何以有是於乎痛哉明日吉辰往痊爾柩於前王新婦之壙腸斷心裂不能汝畱惟爾有靈其歆承之

告太白神文

維嘉靖十年辛卯五月六日己丑前翰林院修撰康某謹因鄕老某等告於大神太白之靈曰昔我武功嘗隸神籍世代𨿽易稱頌不殊神之丕功靈貺志傳所載炳如一日肆我國初若耿都督忠隨禱輒應海深感焉今夏場不登百姓已懼秋谷未播民命焉托推神聰明必監玆苦倘惠然錫我爰降甘雨滂沛優渥沾漑下土保我秋穡俾民有年海當備述神庥刻諸堅石並葺行祠以昭靈貺惟神眷之海心罔再謹告

再告太白神文

維嘉靖十年辛卯夏五月八日辛卯前翰林院修撰康某洎弟戶部郎中浩等又因鄕老某等諸山謹再拜稽首用告於我丕顯大神太白之靈曰海心罔再神監豈他靈貺奄臨萬民有望嗟叫湫子其來又三肅肅厥誠神其歆只靈气旣布甘雨必來悠悠我思惟神孔惠因安羣黎送徒出門再拜稽首用迎溢思謹告

祭栗與婦文

維嘉靖八年己丑十一月九日辛丑父滸西老人以柔毛庶品祭於兒栗與婦貞烈楊氏曰兒死吾甚痛也今婦又飲毒死節吾痛益甚也夫死生亦大矣婦從容就義視死如歸烈丈夫亦或難之婦獨易易如是𨿽爾父見山先生家教有素吾兒生前惇義尙行方正不撓故天特與相之使有此羙二者是邪非邪抑婦之所稟純粹堅固貞淑自然有不待習而能者邪鄕縣官師與士大夫耆舊俱以狀疏上達爲婦奏請旌表永勵風俗二姓之光炳耀如日則我兩適靈寶匍匐萬狀不爲無功也夫死生常理修短有數婦能如此吾何尢焉昨以兒稿百九十篇托渼陂先生序而傳之方謂兒可不死乃其婦又英英如是當益大厥聲同傳不朽世固有位極三公而無聞於後者兒與婦似可亦自慰於九泉之下矣吾痛𨿽深吾志不忝吾今而後將休休自裕巳矣命於天也祭以賀成兒與婦其欣承之

祭侯良弼文

維正徳八年歲次癸酉十月十八日壬子友生康某與弟某謹以柔毛庶品祭於故文林郎湯陰侯君之靈曰惟君負器抱雋早掇鄕科貧無厚業盛年忽過資祿河中稍未轗軻湯陰作宰聲稱番番予謂君起於玆有那乃執乃固卒逢世羅君歸克歡徜徉田墅予於朝夕惟君是語君才甚明君气靡茹益屈益休君子所語以此百年夫復何詎嬰病不還使予失侶君鑑烈烈灼物有赫予往未達獨君是傑卞楚之試奚有弗別君窮罔申君齒不老至官微名幽仕淺行塞皇天瞢物好每缺君𨿽靡興君嗣孔孝克勤厥��君斯效揚幽煥冥罔有弗到苟不自畫終臻所造古人似君亦多蹶踔君靈倘存於君巳耀明日巳丑其辰孔吉君轝不畱長歸窀穸薄陳斯奠我淚沾臆懷風想音永無見日惟靈孔昭是歆是卽

祭常侍禦文【此文馬刻未收】

於乎古稱英特之士生也有自出也有爲吾信其然也君之身曷乃反邪君爲禦史滯獘之政莫有不振而冗雜罷廢之吏莫有不興起也使君能久而與爲之則事續當此邪凡人有淸苦之節皆可以動鬼神而享壽考君寡妻孽子煢煢無適豈所以子良善邪明日君柩歸裏某等忝同郡人哀痛弗巳因陳薄奠於君惟君享之

祭東原先生文

昔先君子嘗謂先生履正而固行純而則不但當時之所少見方之古人蓋程張之徒也以是令海從遊於門或可以寡過淑善其身今先生卒矣彜倫大義學者易而弗懌此斯文之大患也九原不作義刑焉往明日大遷永訣終天爰陳薄奠以罄海私敢致兩楹與尊嬸夫人並薦伏惟尙享

祭康可久文

維嘉靖九年庚寅冬十二月癸未滸西山人海敬以羊豕庶羞祭於亡侄迪功郎伊陽丞可久之靈曰於乎可久孰榮不悴孰晝弗夜生之所爲死之所籍平生志意子惟汝嘉丈夫之特用光我家抱器弗售聞於大學貳此巨邑治行允卓歸田數年日與予處倫𨿽叔侄誼如父子中壽告殂我心用傷我老且廢韋弦復亡靈輿朝發賁爾幽宅薄陳斯奠庶幾來格尙享

祭張鎬文

維歲辛卯四月乙未母舅滸西老人以柔毛庶品祭於亡甥張四秀才之靈曰於乎我甥胡爲而生胡爲歿數之所遘何詎爾閟惟甥克賢薦志敏學光彩未長嗟此羙璞明日寄葬於城南郭頗近綠野魂其堪托念言永違腸肺﹖﹖哀灼聊陳斯奠庶其歆若

祭北山文

維嘉靖十二年歲次癸巳二月甲戌朔二十三日丙申前翰林修撰康某謹以柔毛庶品奠於故中憲大夫都察院左僉都禦史姊丈北山先生之靈曰於乎北山乃竟不起邪骨肉之親金蘭之契三十餘年而莫逆者公一人爾我方以公在足以相依語咲�終天年而公乃有此聞訃之日痛徹五內然安能復得見公握手道故昔哉於乎生死者理之常而數之定也年登七旬正終牗下有子有侄廉孝之節文章之譽海內章縫之士孰不仰之丈夫之事備矣盡矣尙何云歉聊陳薄奠以表我哀先生其右臨之尙饗

代南臯祭北山文【此文馬刻未收】

維公稟徳宏邁知能先覺髙不抗俗和不隨物膴仕昌朝人比管樂觀風畿內姦貪是卻節鎭宣府恢拓廣慱勛業垂成倏爾擯落歸田念年宿志愈恪明農水北何愧何怍間有徳音褒然古作某忝舊遊訪公梓裏握手數言益欽膚羙聞訃巳久心恆惻然聊陳薄儀用奠幾筵公靈不昧鑑此微虔孰徳如公不爲世傳尙饗

咸寧縣儒學教諭楊淮校生員宋資世陳元楊宗震李湛龔平書對山集卷之十九終

【後序】

刻對山集後序

嗟乎對山先生天下士也余私慕之久矣洎余來守關輔則先生巳修文下地考問無從矣詎非憾哉然先生主盟藝苑領袖哲匠者垂四十年頹玉几何而曩昔瑰章瑋帙顧使其壞爛不收謂守土者之一缺政誰云不然暇日乃得先生友人張君太微所輯先生詩歌書記序銘諸作凡若干捲以示余謀梓焉因具達之撫臺今制府翁公檄終其役無費之惑噫余志也何敢辭乃重以校正托諸張君而﹖之良梓梓成西陂諸公謂余何可�一言余固述余得籍以抒其私願於先生而庶幾文獻之究圖者如此嗟乎先生神解精詣略見於其詩若文經濟謨猷略見於其廷對一策其英風勁气軒挺卓踔斷非小物細故所能塵穢蕩搖者則有諸君子之狀銘表傅具在余可無贅也獨悲夫倜儻雋拔如先生或世有如先生者而竟亦弗偶才之所以自愛與其所以愛才者余不能無交望焉耳嘉靖二十四年秋七月朔日東郡六泉吳孟棋識

康集後序

武功康太史聲名滿宇宙間竟爲人所排擠其猷爲無由自見世特傳其詩文耳其人本豪邁不羈雄文巨作世稱其長云至於詩篇爾雅本質去雕世多未及異乎吾所聞矣嗚呼知其人誠未易也知其言亦豈易哉公以庚子殘歲卒適時春免編修校書官歸辛丑二月十三日行抵武功以文哭之曰公之生也將以發關河閟祕之淸輝其逝也於以還太華終南之元气彼世之紛擾者曾何足爲深計嗚乎文何足以知公而公之文亦豈易知哉三復公之集與公之文而又重悲之初公憤世不巳知滋欲自放不爲章句著作以求見於世然世之乞公文以求顯者益眾與人畢輒棄去故存者頗少賴太微張子盡裒諸交友乃克成集而都禦史東涯翁子始﹖西安守六泉吳子鋟諸木夫世不能致公於顯位反欲因公之文以求顯其身巳不試乃更取其所棄之空言而尊崇之人情賢不肖固相遠而士之遇不遇固自有命也乙巳冬吳子以刻本貽余讀其中則先子之墓銘固巳放失余旣托吳子以附諸集因序以歸之使例求公之遺文世有能藏公之文者而或不及乎梓或及乎梓矣而非公立言之旨然則𨿽托空言以自見業有所難而因人之言以求顯者要亦不足恃也君子恃其自立者何如耳公之不修飾以求名而名自隨不爲文以傳世而世自傳者其意或在於是與嗚乎公其人傑也哉嘉靖丙午季春旣望平涼鄕晚生趙時春書

