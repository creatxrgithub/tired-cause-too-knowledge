

欽定四庫全書

集部六

滄溟集目錄

別集類五【明】

卷一

古樂府

卷二

古樂府【附三言四言】

卷三

五言古詩

卷四

五言古詩

卷五

七言古詩

卷六

五言律詩

卷七

五言律詩七言律詩

卷八

七言律詩

卷九

七言律詩

卷十

七言律詩

卷十一

七言律詩五言排律

卷十二

七言排律七言絕句

卷十三

七言絕句

卷十四

七言絕句

卷十五

賦頌

序

卷十六

序

卷十七

序

卷十八

序

卷十九

記

卷二十

傳

卷二十一

墓志

卷二十二

墓志

卷二十三

墓志墓表神道碑行狀祭文

卷二十四

祭文

卷二十五

雜文

卷二十六

書

卷二十七

書

卷二十八

書

卷二十九

書

卷三十

書附錄

【臣】等謹案滄溟集三十卷附錄一卷明李攀龍撰攀龍字於鱗歷城人嘉靖甲辰進士官至河南按察使是集凡詩十四卷文十六卷附錄志傳表誄之文一卷明代文章初以舂容典雅爲宗久之漸流爲庸熟正徳間李夢陽崛起北地倡爲復古之學戒天下無讀唐以後書風气爲之一變攀龍引其緒而暢闡之殷士儋志其墓稱文自西漢以下詩自天寶以下若爲其毫素污者輒不忍爲故所作一字一句摹擬古人與太倉王士貞逓相倡和傾動一世舉以爲班馬李杜復生於明至萬曆間公安袁宏道兄弟始以贗古詆之天啟中臨川艾南英排之尢力今觀其集古樂府割剝字句誠不免剽竊之譏諸體亦亮節較多微情差少雜文多詰屈其詞塗飾其字誠不免如諸家所譏然攀龍資地本髙記誦亦博其才力富健淩轢一時亦有不可磨滅者汰其膚廓擷其英華固亦豪傑之士譽者過情毀者亦或太甚也乾隆四十一年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

滄溟集卷一

明李攀龍撰古樂府

胡寛營新丰士女老幼相擕路首各知其室放犬羊雞鶩於通塗亦競識其家此善用其擬者也至伯樂論天下之馬則若滅若沒若亡若失觀天機也得其精而忘其麤在其內而忘其外色物牝牡一弗敢知斯又當其無有擬之用矣古之爲樂府者無慮數百家各與之爭片語之間使𨿽復起各厭其意是故必有以當其無有擬之用有以當其無有擬之用則𨿽奇而有所不用也易曰擬議以成其變化日新之謂盛徳不可與言詩乎哉

黃澤辭

皇之麋其馬八驪皇人委蛇

皇之水其馬騄耳皇人受祉

皇之曲洛其馬沃若皇人薄薄

皇人孽孽其馬噴雪我心如結

白雲謡

白雲在天山陵逶迆率彼東土諸夏間之將子能來

瑤池謡

白雲在山亦洽而野予歸三年將顧見女

南山歌

南山白石白離離爾牛之角何其悲車下短衣歌者誰國有叔牙當見知佐命伯王獨後來

越人歌

山有隈兮江有汜歌擁枻兮見王子揄修袂兮披長云舉繡被兮風紛紛防詬恥兮心靡它君不知兮可柰何

采葛婦歌

臥下之薪何綢繆欲寐不寐思冦讐我今采葛以遨逰

易水歌

繚天兮白虹蕭蕭兮北風壯士怒兮易水飛羽聲激兮云不歸

垓下歌

從羙人擁駿馬涕從橫兮垓之下

大風歌

大風沸兮云薄天驅萬乘兮紛來旋紛來旋兮沛之宮士桓桓兮福攸同

秋風辭

秋風蕭蕭兮白雲晶晶艸木黃落兮鴻雁於徵蘭可佩兮菊可餐遺佳人兮汾之幹挾飛龍弓下中流橫大波兮放逺逰靈偃蹇兮翳日來憺容與兮紛裴徊顧帝京兮何壯哉

天馬歌

天馬下閶闔開汗以血騑離哉河之精龍之子視浮雲無萬里絕流景躡遺風今安駕幸回中天馬徠從西極經千里歸有徳天馬徠竦予身挾飛電化若神天馬徠循東道承靈威服帝皂天馬徠嵗執徐陿四海將安如天馬徠出嶠山逝昆侖排玉闗天馬徠龍爲友北擊胡驅羣醜

李夫人歌

去邪來邪就而視之紛何被被其徘徊

寤邪夢邪就而視之包紅顏其弗明

步儺儺者誰邪就而視之風何蕭蕭其蔽帷

隴上歌

隴上壯士乘防驄帶桑鞬服挾秦弓七尺大刀搏白虹丈八蛇矛盤怒風戰始三交失大刀且蕩且走亡其曺棄我防巖中逃爲我謂烏爲客豪隴上之水流潺潺壯士一去不復還

蹛林歌

單於庭陰山下漢家和親刑白馬刑白馬祭龍城今年蹛林大防兵

鐃歌【十八首】

朱鷺

朱鷺獵其纓茄下行魚在梁縱復橫鵜何飛濡其羽上書諫其主

思悲翁

思悲翁鳯凰安宿阿閣中奪我羙人思悲翁鳯凰飛上天梟子拉沓隨轉蓬狗逐狡兔走取爾梟子食梟母

艾如張

艾而張羅羅若雲中有黃雀呼其羣毛羽摧頽離哉紛山出黃雀山嵯峨鴻鵠絕四海君亦難爲羅我欲從之讒言多鴻鵠徘徊柰雀何

上之回

上之回蕭闗開以待邊單於臺勒兵十八萬羽林材振大旅鬗長馳詟匈奴臣月支朝諸侯王甘泉宮郡國受計福來同

翁離

擁離趾中可築宮蘭用葺之艾爾蓬擁離趾中

戰城南

戰城南走城北轉闘不利號路側謂我梟騎且行出攻寧爲野烏食不逐駑馬徘徊蒲葦中水深黝黝蒲葦驁驁烏亦自不去客亦自不豪梁以集烏子五烏母六禾黍不食攫腐肉願爲忠臣何可覆傷子良臣良臣誠可傷逺道之人枯骨何葬

巫山髙

巫山髙自言髙江水深自言深勿復相思君有他心山以蔚蔚水以湯湯何用度之石用梁徘徊逺望泣下霑裳願托黃鵠東歸故鄕

上陵

上陵亦誠羙下津以尙羊問客從何來自言水中央芰荷爲君衣芙蓉爲君裳木蘭爲君佩江蘺間杜蘅銅池之芝以九莖光華燭天披金英鳯凰之集乍開乍合蜚覧上林曾不知日月明赤翅之鴻翁雜相隨白雁何蔚蔚云爲車風爲馬防閶闔守謁者五色露何泥泥乃在仙人金掌中凝如膏羙如飴願奉我主飲延年萬嵗期

將進酒

將進酒稱我觴紛佳哉以浩倡心所作未嘗聞徘徊三嘆一爲君君之臣明四時和國有良工悉索歌觀者不苦柰子何

君馬黃

君馬黃臣馬驪二馬異體同權奇徘徊四海羙人子二馬相得以千里故東非我東西非我西南非我南北非我北駕如六飛龍之翼路訾邪謂何覧遨逰安終極二馬視駑馬局促食轅下將以問馭者

芳樹

芳樹如此之蔚蔚上有黃鵠以翺翔下飲蘭池鳴鏘鏘二而爲侶三而爲行芳樹拉雜黃鵠傷秋風蕭蕭思其鄕妬人之子妬殺我君有它心無不可黃鵠髙飛亦有羅目欲顧之柰樂何

有所思

有所思乃在燕山隅何用問遺君大秦明月珠結以連理帶薦以合歡襦又何問遺君靑絲系玉環可直千萬餘翠羽紹繚之黃金錯其間聞君有它心拉雜其珠摧其環摧其環臨髙臺反袂以障之當風揚其灰從今以往勿復相思若復相思有如此珠有如此環非我可爲雞鳴狗吠我視兄嫂不言謂何東方須臾髙柰何

雉子

雉子斑如此之趨蹌蹌雄來蜚從雌拉沓曳水集於梁目以顧之蔚蔚防防艾而張羅雉子知得柰我何王孫有羅以雉子黃鵠之羅當千里駕以南駕以北朝行出遨逰暮從羙人食

聖人出

聖人出應熛怒赫炎精文教洽武功成寒暑徳河海淸駕六龍何騑離聖人哉聖人禦天以調之日月星辰和四時郡國吏功上所治君之臣明逺如期

上邪

上邪我欲與君同心樂以不可禁相思紹繚讒言防極大駕六龍處天側日月出入滄海中妬人之子難爲工

臨髙防

臨髙臺望江水江水之流以千里黃鵠知得髙蜚止願遺香艸羙人子闗弓問鵠從何來我主萬年亦誠哉禾黍不獲鵠何食遨逰四海安終極

逺如期

逺如期宜四海皇帝日月所置有甘露三載單於自歸大佳以萬人稽首陛下北藩臣左右賢王奉國珍謁者令引之鄕殿陳槖佗拉沓就羽蒙戎酪酒乃是閼氏之所飲駃騠生自余吾中將進酒顧其豪撓以畱犁徑路刀何用賜之黃金犀毗赤綈錦袍扶伏沮澤曾不知天子神靈從今以往但居光祿塞下不願歸庭

石流

石流津以梁無敢曳水君安所薄秋風湯湯東飛者鵠北逰者河中有冥冥之白沙逺道之人謂之何蘭以有香君不知願言懷之遺所思

五鳯曲

梧桐生髙岡鳳凰鳴中央三百六十鳥翁雜朝四方其東鳴靑鶡其西鳴鷫鸘鸑鷟鳴其陰鶉雀鳴其旁

精列

欲何爲𨿽有一介志慷慨非其時慷慨非其時言從吾所好混迹於鴟夷入宮無羙女名士常見持名士常見持卞和乃衞足白璧以終疑白璧以終疑還君十五城抱之寧自奇抱之寧自奇周孔聖殂落世人莫我知𨿽有一介志慷慨非其時

東光

胡兒平倭奴何不平倭奴利水戰海塹船爲城諸軍彀騎士馳射難縱橫

對酒

對酒歌陽春含意未能申請客聴其眞男兒居世無依因誠獨難自絕於要津視扶風稱三輔吏共理之臣奉職亦何狀盤桓磬折闗石和鈞爲積書以報諸天官自公卿大夫士咸頷其人以君子經綸是時賤玉而貴瑉獨防迫濩落非其倫素無跅之才四載不遷敢辭於積薪此道當何以具陳彷徨所欲歸潔其身

烏生

黃口四五雀羅坐秦氏桂樹間啄啄樹上蠧母子相哺自言安唶我三河不知爲誰家有輕薄少年臂坐一鷂子鷂子小小如人拳出入雀東西一縱卽中兩黃口毛羽摧頽魂魄飛上滄浪天鷂子下來還少年阿母生黃口時乃在髙堂欂櫨間唶我人民安知雀乳處窈窕紫深宮中安從通白兔乃在平原大澤中羅者尙復得脯臘之唶我猛虎斑斑南山間射工尙復得枕藉之明珠乃在合浦深淵中後宮尙得剖以綴其襦唶我人民生各有壽命何須尙復計防賢愚

平陵東【二首】

太山陽璆琳瑯有羙一人坐明堂坐明堂以王者徳大從羣臣朝萬國朝萬國如防同頋見白雲生封中生封中禪梁父今上皇帝聖神主

其二

陰山旁馬牛羊不知何人城朔方城朔方絕大荒虜兩閼氏一賢王一賢王戰失利虎頭將軍顧驃騎顧驃騎曰歸止單於敢望漢天子

陌上桑

日出東南隅照我西北樓樓上有好女自名秦羅敷羅敷貴家子足不逾門樞性頗喜蠶作采桑南陌頭上枝結籠系下枝掛籠鉤墮髻何繚繞顏色以敷愉緗綺爲下裙紫綺爲上襦行者見羅敷下擔故綢繆少年見羅敷袒裼出臂韝樵者忘其薪芻者忘其芻來歸但怨怒且復坐斯須【一觧】使君自南來駐我五馬車遣吏前致問爲是誰家姝羅敷小家女秦氏有髙樓西鄰焦仲卿蘭芝對道隅羅敷年防何十五爲人婦嫁復一年餘力桑以作苦孰與使君俱使君復爲誰蠶桑所自娛小吏無所畏使君一何迂羅敷他人婦使君他人夫【二解】東方千餘騎夫壻在上頭左右三河長負弩爲先驅何用識夫壻飛蓋隨髙車象牙爲車軫桂樹爲輪輿白馬爲上襄兩驂皆驪駒靑絲爲馬靷黃金爲轡頭腰中千金劍自名爲鹿盧起家府小吏拜爲朝大夫稍遷郡太守出入專城居月朔朝京師觀者盈路衢爲人旣白晳鬑鬑有髭須四十尙不足三十尙有餘坐中數千人皆言夫壻殊

王明君吟

我夲良家子承恩入漢宮光彩射綺羅語笑生春風君王希召幸在逺誰爲通漢宮三十六處處種梧桐羙女八千名各各分當熊黃金買顏色丹靑多益工寧知佳麗人不出所圗中黃金猶糞土丹靑復何功顏色非可恃粉黛故難同因念長門賦夙昔亦相防君王寵自娛賤妾以和戎豈惜賤妾去但惜長門空涕泣顧長門從此逐秋蓬

安期生

安期生參駕白鹿雲中行參駕白鹿雲中行下遊來安期生白鹿皎皎金爲羈玉爲纓顧見蓬萊三山十二城安期生自署其名過謁四海五嶽後從麒麟赤鳯迎禹湯文武不足令令我今上應太平擁防左右賢公卿稽首聖人大道成仙女羅坐吹笛笙天神八面侍衛明流烏銜符翔殿廷悲吟我主享萬年皇帝求一得命延

長歌行【三首】

嗟我谷中蘭猗猗復英英秋气日夜至鶗鴂乃先鳴百艸不重芳霜露浩縱橫棲棲就一役慷慨非其情少壯復何爲老大無成名

其二

仙人攬紫芝芳燦如芙蓉兩耳委其肩短髮以蒙茸侍從防玉女導我入雲中奉我一丸藥期我於空同服之生羽翼婥約變形容頋見雲中鹿婉蜿成白龍

其三

累累城上星河漢流淸光耿耿不能寐寤言起彷徨彷徨立中庭遼遼夜未央白雲塗我衣北風吹我裳還坐頋四壁蘭燈一何明緘書寄逺道涕泣下縱橫倦鳥無故林逰子無故鄕驅車出門去徒侶相扶將

短歌行

駟馬可縻去日難追淸酒載觴短歌苦悲遨當以逰何能坐愁全身遺名惟有莊周鳳凰於飛覧彼九圍但爲君故駕言旋歸杜門似鄙離俗似驕彷徨所欲此一何勞斑斑猛乕其尾可履鬱鬱壯心猝不可抵傾側勢利還自相戕覆車不戒躊躇雁行秋風駪駪轉蓬如輪漂揚四野莫知所臻鳥不猒髙魚不猒深爾其肆志載浮載沈

當鰕防行

日月揚光華云漢垂文章五嶽髙摩天江海百谷王周孔聖有作大雅豈淪亡曲士徒嗷嗷此道非所詳嗟予滯末位慷慨志四方左伏吳越波右以笞中行立髮而乕視厲馬撫幹將吾謀適不用駕言歸故鄕

董逃行

吾欲上謁從蓬萊遨遊三山戱九垓閶闔詄蕩開斑璘宮闕樓防流光倒景徘徊但見織女弄杼往來白楡累累支機十二枚河流逶迆但見丈夫牽牛飲其隈問爾凡吏所爲客謝主人樂哉教敕酌彼金罍織女長跪進酒牽牛陪桂樹一何摧頽嫦娥端坐頷其頥白兔抱杵戞樹蝦蟇栽采取甘露一玉杯服此露壽以崔嵬服此甘露顏色自好陛下長生不老坐享萬年有道君臣歡如魚藻陛下長與天相保

塘上行

塘上雙鴛鴦芙蓉翳其陰不自行仁義何能知妾心靑蠅一墮耳琴瑟難爲音新人入宮時意已無同衾君子在萬里顏色安可任念妾平生時豈謂有中路新人斷流黃故人斷紈素新人種蘭苕故人種桂樹新人操陽春故人操白露新人日以驩故人日以悲浮雲顧我庭北風動我帷恩愛儻中還皓首以爲期

秋胡行【四首】

太行易驅仕路難爲工太行易驅仕路難爲工防佞防志罄折不自負者忌自異者攻智力相禦莫知所終歌以言之仕路難爲工

其二

河淸可須鐘期未易逢河淸可須鐘期未易逢國士見知非以先容𨿽有骨肉中懷莫從伯牙絕弦甘此不恭歌以言之鐘期未易逢

其三

闇妬相成周客一何疎闇妬相成周客一何疎維彼燕石明月是居爰發深藏庶用見譽卽曰瓦甓孰捄其初歌以言之周客一何疎

其四

好惡何常顯者易爲名好惡何常顯者易爲名一犬吠形百犬吠聲如艸偃風夜虫附明西子𨿽姣不屬於盲歌以言之顯者易爲名

相逢行

相逢狹斜間狹斜不容車不知何年少夾轂問君家君家誠易知甲第城南隅黃金爲君堂白玉爲門樞坐客髙堂上擊鐘吹笙竽將軍起行酒何論馮子都兄弟兩三人出入長相須大子侍中郎中子中大夫小子復何官稍遷執金吾五日一來歸觀者羅長衢二弟爲雁行長兄上頭居東方千餘騎兄弟一何殊入門遊後園銀牀纒轆轤梧桐十二樹一鳳將九雛梧桐自相值鳳凰自相呼音聲何啾啾枝葉以扶疎大婦董妖嬈中婦秦羅敷小婦邯鄲女顏色世所無大人且安坐爲樂良未䢐

燕歌行【二首】

秋風蕭瑟吹我裳蟋蟀寥寥啼我牀出門四顧非故鄕誰能客逰不斷膓短歌防吟激繁霜浮雲千里一彷徨仰看明月流淸光二十八宿羅成行髙防非閣遙相望河漢縱橫難爲梁胡馬北鳴雁南翔憂來不知從何方慊慊伏枕聊自當涕從中零安得防豈不懷歸道阻長

其二

防日苦少別日多爲君盛年行蹉跎憂來援琴聊短歌羽聲慷慨調不和悲風四起揚塵沙浮雲摧頽互相加人生奄忽若春華誰家客逰常無家中曲不覺淚滂沱攬衣出戶夜如何眾星歷歷月低河鴻雁嗷嗷鳴相過欲往從之畏蔚羅

善哉行【二首】

來日難期少合多離今日相樂不醉何爲寥寥北堂哀竹苦絲短歌裂耳慷慨以悲白日云沒秉燭繼之何晝何夜迨我盛時烹肥擊鮮鬥酒自隨安知王喬八公者誰促坐行觴交屬所私百年如寄當復何疑慊慊惜費智者所嗤計防有無將以奚遺

其二

巢父潔身天下爲污四嶽九官而無匹夫傅說築巖維時商實爰立作相不俟終日尙避海濵二老是麗旣載後車三聖所師仲未伯齊三逐何鄙生有父母知有鮑子伯陽猶龍和光同塵芻狗萬物聖而不仁丘明修辭古之國工縱橫六經化裁與同幹木偃息大魏以藩式則閉門廹則逾垣莊周非人蓬累而行逍遙防世乃稱達生

西門行

出西門步踟躕相逢不作樂當復何須但作樂勿復問有無安知家人生產當復混吾徒君撃築我和歌請爲燕市飲旁人當柰何人生欲知已結交不在多豈無車馬客富貴相經過自非名卿鮑叔牙𨿽有國士誰當知自非名卿鮑叔牙𨿽有國士誰當知與君重自愛中道有別離區區抱苦心可用不相疑

東門行【二首】

出東門顧且望欲何歸向洛陽座下兩走馬馬上結束千金裝揮鞭酒家去調笑邯鄲倡作使博徒數軰擲錢百萬少年塲少年塲朝用廣平公故暮爲瑯琊大王男兒結交願得豪賢君復自愛莫相忘男兒結交願得豪賢君復自愛莫相忘恩仇分所當翩翩輕薄殊未央

其二

出東門不顧歸來入門愴欲悲捨中無儋石儲還視身上衣參差慷慨出門去兒女牽裾啼他家自願富貴賤妾與君但餔糜但餔糜上用穹窿天故下用匍匐小兒時吏淸亷法不可幹一旦緩急當告誰行吾望君歸嗟少年莫輕非

飲馬長城窟行

蕭蕭山上艸悠悠山下道長城一何長逺望多悲傷逺望不如歸防子日依依依依復累累涕泣當爲誰髙防知天風鴻雁知天霜欲媚更無人欲去更彷徨浮雲西北來我馬顧之鳴願附尺素書迢迢東南行浮雲不可托素書不可成十年違室家安知卽平生

上畱田行

人生一何相懸哲士常見未然愚夫不睹目前所較以千年今爾忽怨蒼天非世淆亂誰貴聖賢

孤兒行

孤兒生孤兒生命不如一抔土父母在時坐長筵雷大鼓父母已去兄嫂令我報府今年防羌明年擊胡虜六月來歸不得自言苦目汁稠濁頭面生瘡大兄言視飯大嫂言漑釡上髙堂不見父與母下堂孤兒淚下如縷使我朝行薪暮不得束芻頃筐敝漏緝之用荼鉤折無喙鎌鈍無膚捨鎌防叢棘棘斷行復蘇刺傷我手復裂我襦自念猶人誰使爲奴兄嫂如此爲不早去下從地下當復何須髙秋八九月墮嚴霜百艸凋枯牧豎絕糧驅羊下山逸入他羣不辧所亡願取我羔莫攘我羊羊復戀子箠之不將棄箠挽角羊僵道傍拽羊回家兄與嫂睨三年不乳毛尾空長作何校計亂曰羊鳴一何芊芊父母地下將書寄與兄嫂爾愛其羊我愛其子

怨詩行

荊山何巖巖白璧何齒齒圭璋滿朝廷爾胡獨在此千載抵塵沙一抱卽知已瓦礫生目中眾人紛所指五都當一顧三獻不得理一刖藏白虹再刖涸沂水玉石苟不分安用存吾趾昭王遣使問慷慨不可止一剖屬白虹再剖折沂水至今爲宗器天下稱其羙願以陵陽侯還之樂正子

白頭

靑如雪中栢鑿如水中石自君有兩意事事非疇昔疇昔共綢繆何嘗不膠漆今日不膠漆眀日卽參商東西大道上車馬遙相望新人此一時故人彼一時難將故人意持與新人知非不結同心人情中道還白頭百年期豈作鬥酒間云漢何繩繩星宿何累累意气一以失黃金不可爲決如潰防川絕如蹶張有親相推與無親私自憐

滄溟集卷一

欽定四庫全書

滄溟集卷二

眀李攀龍撰古樂府

艷歌何嘗行

何嘗快獨平生但當被華縠獵長纓起家爲二千石四十以專城兄弟縱橫要路車馬絡繹往來公卿顯者行但當在髙堂置酒快獨呼我所歡五陵少年任俠知名主人稱壽以樂上賔攬持綺麗雜坐彈箏觸抵安足諍嵗月忽如流願言重自愛吾夙昔與君共綢繆朝亦復苦愁暮亦復苦愁辟彼東逝之川泛泛不系之舟浮雲轉薄心悠悠有似客逰難久畱

艷歌行【三首】

皎皎月中兔羅网安得錯夫婿流宕子翩翩長道路上堂事舅姑下堂力蠶作日出行采桑春風動紈素不知何年少踟躕西北顧請君且莫顧黃金徒自誤黃金道路傍誰當見國卿

其二

童童河上柳朝榮暮來朽人生天地間何可日無酒偃蹇誰當聞忼慷誰當有賴得心所歡嚼我以大斗醉後唱髙言掩耳使一走語卿且勿走不如舌在口舌在難爲捫嘆爾欲行恩

其三

南海一何長明珠一何光大珠抵明月小珠燭中堂洛陽發中使明珠竊自傷沒海采是珠珠淚以從橫持作木蘭櫃送至洛陽宮後宮莫不嘆問珠從何方誰能復市此隋侯與孟嘗用玉紹繚之黃金錯其中綴之用翡翠薫用蘇合香夲自南海珠今爲後宮璫

滿歌行

得意良獨難大帶如河髙弁如山功名侮予心不遑安遙望故鄕鬱鬱漫漫憂來自中不遜於顏鄙士患得失達士多所宜智不鬭時我斯蕩蕩天下熈熈俛拾仰取日競刀錐逝將掉臂棄而違之東蹈滄海寧居九夷崄巇可爲念爲偃息乃在艸萊蹲而逾垣嗒焉鑿壞流俗落落豈無友生門一以杜其可復開蜉蝣之裳視此末榮寵辱者驚寓言憤世混迹躬耕貧賤肆志惰傲相成徘徊千古載濁載淸飲酒而已誰知其它卽有三公相去幾何百年如寄孰少孰多胡朝謀夕自貽蹉跎屹彼在位經營四方天道病愚人道趨彊退而爲樂遼遼未央

企諭歌【四首】

男兒自言彊出門思故鄕隴水流離下淚落鐡裲襠放馬大澤中馬飽勿復驅寧斷壯士肉不斷駿馬芻鷂子下狡兔不顧黃雀羣男兒飽百戰少年笑殺人男兒重意气結伴不須錢誰能無兄弟千里不相憐

瑯琊王歌【八首】

陽春二三月單衫繡裲襠系馬臨大道值女行采桑炎天五六月挈枕逐陰涼絺服不掩體喚女汲寒漿初寒八九月銀燭照髙堂端然坐不睡看女織流黃盛冬十一月調笑酒罏傍玉壺出纎手索女弄絲簧主人但置酒烹肥擊其鮮男兒好還鄕不願持一錢孤兒當門泣門外霜皓皓今年許裁襦兄但視其嫂駿馬似人長金鞭五尺彊往來渭橋上瑯琊大道王新買五尺刀摩挲不離手但來防此物軍中誰更有

鉅鹿公主歌

邯鄲女兒年十五能彈琵琶唱樂府

頭上明珠間翠羽客與酒錢笑不數

可憐誤嫁陽翟賈遂使黃金暗如土

紫驑馬歌【四首】

出入渭城中少年獨妍雅不知是阿誰但識紫驑馬紫馬從西來道逢一驪駒兩人下馬揖便入酒家胡問客復何爲昨日發東平袖中出短書心知自劉生對客讀短書慷慨不能止防劍出門去報讐燕市裏

黃淡思歌【二首】

膓作轆轤轉淚作素綆垂獨坐不能言傍知思憶誰胡馬代州出還騎出代州黃金裝馬勒靑絲絡馬頭

地驅樂歌

蕭蕭條條風雨漂揺餓殺鷦鷯撐殺防鴞

倦鳥不飛非無羽翼貧女不嫁非無顏色

枕郎右臂郎側向左看郎顏色似不在我

宛轉郎懷坐郎左膝郎有它人不自今日

雀勞利歌

稂莠驕驕雀勞利前有鷂子後老鴟

與郎十期九不果郎有它人休誤我

捉搦歌【四首】

仕宦還須論知已結交還須論君子男兒失意悔人指老女不嫁難爲理

東家女兒大狡獪屋裏燒香出墻外供養世尊作佛防願得百媚無菑害

邯鄲城南夜逆旅樓頭十五誰家女可憐白馬空儃佇不見其人但聞語

駿馬憑陵粟在口男兒精神錢在手何不結伴日沽酒出臂蒼鷹使黃狗

折楊栁歌【五首】

上馬折楊柳楊柳郁葳蕤馬上吹長笛愁殺虜家兒不惜折楊栁孟津楊柳西夲是虜家女嫁作漢兒妻放馬孟津岸飲馬孟津河𨿽是虜家兒愛聽漢兒歌莫折楊柳枝婆娑動郎意自有瑚鞭出入擐郎臂上馬出門去馬鞭持與郎郎度孟津水何時還故鄕

幽州馬客吟歌【五首】

客從幽州來百萬爲摴蒱錢自它人有意气良所無今日但一擲何言無所持庭前兩走馬千里任君騎自憐十指鐶玉壺不離手女兒行無賴故勸郎君酒南山固言髙上有北流泉女兒固言好須得郎自憐郎賫千金裝結客行三秦那能論家計少年喜作人

慕容家自魯企由谷歌

鳥中有鷂子人中有慕容慕容家此谷少年多相從

髙陽樂人歌【二首】

欲知馬上兒但復看兒馬結束殊輕薄不在漢兒下郎來但坐飲百壺分自當見郎行仁義無錢何所妨

團扇郎

白團扇明月入君懷淸光滿流盼霜雪散炎天是儂歌始變合歡自一時秋風歡不見

前溪歌【七首】

逍遙東武亭下有獨桑路歡但宿儂家前溪不可度朝思出前溪暮思出前溪溪流亂漫下誰見倚門啼女蘿著長松蔓與長松長𨿽非嵗寒姿願得被風霜黃葛生溪邊溪水東西流枝枝自纒繞葉葉自綢繆春容故易老紅粉豈常鮮郎歸定何日憔悴復誰憐憐亦異當年

誰能采黃葛逍遙獨桑頭黃葛斷還生春風不可畱爛漫使儂愁

葵藿自有心蘭蕙自有香黃一小艸春風獨不忘枝葉頓芬芳

子夜歌【十首】

渉江種芙蓉靑荷防時有但使蓮心生何慮不成偶桑葉老欲盡春蠶已就眠那能不作繭絲子自纒綿彊言共寢食十日九不俱桐花夜夜落梧子暗中疏出亦陰憶汝入亦陰憶汝石闕四面生悲來定何許蕩舟芙蓉池紅顏在池水儂與芙蓉花有何不相似宿昔結同心絲髮與眉齊轉動如春風不離郎君懷相憐湏及時紅顏不難老郎自行由豫它人已相保始欲識儂時白頭誓相憐一日三唐突持底解千年歡心楊栁花春風爲顚倒到頭有感化不離浮萍艸願因鬥酒防發歡桃花容蹉跎自不飲雙杯持勸儂

四時子夜歌【八首】

春鳥旣集渚春花復著林髙臺不可望春色蕩儂心綺窓媚初月羅帳褰春風歡復自顧慮﨑嶇當柰儂三伏天雨火郎但籠坐何處汲寒漿金缾井中墮婉伸華簟上不下葳蕤鑰郎君已自前羅衣那及著庭含明月光蟋蟀入牀語獨自理寒衣秋風動砧杵熒熒斜月輝累累淸露垂中宵不還臥徘徊獨爲誰郎從何處來重袍那如水酒無沙糖味爲他沃寒爾北風振枯林嚴霜殺百艸歡不與時競獨向相思老

懊儂歌【四首】

五絲合歡被還得五絲縫儂爲懊惱曲還持懊惱儂布帆百餘幅阿娜自生風江水滿如月那得不愁儂夙昔幽閨性冶遊持自惑旦夕三千里不復作顏色長江得春風使帆如使馬朝發牛渚磯暮宿白門下

神弦歌

宿阿曲

天門詄蕩蕩地戶郁沈沈眞官下雲中窈窕從蘓林

道君曲

中庭有樹其實詡詡道君出入先以風雨

聖郎曲

梧桐何翼翼鳯凰何將將左坐靑溪姑右坐白石郎姑自翳瑤艸郎自命椒漿

嬌女詩【二首】

朝遊靑溪南暮逰靑溪北嬌女年十五芙蓉比顏色終日奏弦歌小姑獨相識

徘徊白石江蹀赤山磯湘綺爲下裳紫綺爲上衣自繡雙鴛鴦十十五五飛

白石郎曲【二首】

郎之徠何紛員車以淸風馬以云前有明姑後道君石子如彈丸累累江之渚有郎獨自居艷於十五女

靑溪小姑曲

靑溪湯湯白石爲梁小姑不嫁誰謂無郎

湖就姑曲

北遊赤山湖遙望中芙蓉裁衣贈大姑

大姑舞白鳩仲姑淥水歌不共小姑愁

姑恩曲【二首】

明姑遵雲中葳蕤六萌車前駕斑璘獸後從朱鳥麟辟邪

諸姑亦道同獨有明姑尊桂酒黃金色持以報姑恩

采蓮童曲【二首】

扣檝聲太苦聴我采蓮歌且將盛年容持比芙蓉花西湖采蓮舟上有愁思婦不摘芙蓉花何因出素手

明下童曲【二首】

走馬上越橋遺卻黃金鞭遙望射堂頭徘徊驕不前赭白千里姿斑騅八百餘乘不獨自去日與陸郎俱

同生曲【二首】

盛時不再逢百嵗一何促願以南山松秉作夜逰燭蟋蟀空局促人命安可爲但當飲羙酒醉卽蒿裏歌

石城曲【四首】

可憐冶逰郎大馬髙纒騣冶遊石城下聞名少年中珂峩同心髻環揷三子釵種種隨時變懊惱郎君懷陽春二三月花與郎同色明知苦淹畱盛年不可得大艑十八防長篙如竹林張帆看風色知是下江陵

烏夜啼【四首】

石城諸少年歌舞日相新劉生安東平是郎得意人長檣百幅帆常著千里風婀娜檣上佳飛逐不成雙大帆曵云還長檣柱天起非是不相畱勢已無千里烏生秦氏家不從秦氏棲夜夜將九子石城城上啼

烏棲曲【四首】

芙蓉如繡柳如織浣紗渡頭日將匿髙髻雙珠玳瑁簮采蓮一曲傾江南

珠履錯落華燈光長袖宛宛屬羽觴含笑一轉心相知誰能不前復自持

黃金匼匝葳蕤鑰北斗防幹城上落羙人空牀夜不眠雙雙玉筯下燈前

江南女兒蹋蹀歌陽春窈窕出綺羅黃金轡頭紫驑馬長安少年事遊冶

估客樂【二首】

估客從楊州大艑載何來有無郎寄書但語莫徘徊估客廣州人出入三江口一艑載三千娘但日沽酒

莫愁樂【四首】

何來諸少年石城迎莫愁莫愁石城西門前江水流莫愁善西曲曲曲變新聲含意嬌不發春風感人情莫愁幽閨性非但傾城色石城諸少年人人自相識何處尋莫愁石城諸少年可憐六萌車不送莫愁還

襄陽樂【六首】

朝上大隄頭暮上大堤頭大堤諸女兒逰冶不知愁女蘿復可縫兔絲復可織惟有菖蒲花郎自不曾識大堤諸女兒歌舞日相逐郎今定憐誰夙昔誰家宿郎君但坐飲聴我白雪弦十三工西曲自不工數錢楊州大估客千金作一裝誰敢攀貴徳牽壊儂衣裳詫儂斷信使還書亦不作防薄自憐儂歡豈自防薄

三洲歌【三首】

何處估客豪楊州估客豪象牙持作檣鍮石持作篙聞歡揚州去大艑居上頭一載五百萬兩載千萬餘何來板橋灣持底喚沽酒兩叢蒱鍜鐶問儂取不取

襄陽蹋銅蹄【四首】

白馬蹋銅蹄著地銅蹄鳴往來大堤上出入襄陽城大馬珂峩頭一步三舂鉏借問馬上兒家在襄陽不白馬金絡頭一步三駊便是馬上郎何嘗不婀娜陽春二三月襄陽好徘徊淥酒漢江色與郎傳一杯

靑白馬

靑躑躅八尺彊黃金絡頭絲作韁

可憐白馬如人長著地徘徊自生光

靑白馬冶遊郎勞君下都看三陽

可憐白馬逐靑石橋柏梁五湖東

靑白馬六萌車可憐今夜宿誰家

借問窈窕西曲娘白馬靑去無常

借問窈窕西曲女石城莫愁憑寄語

齊唱可憐淚沾裳可憐三聲忘故鄕

夜度娘

儂來星始集儂去月將夕不是地上霜無人見儂迹

長松標

落落南山松長標一何拙上棲萬里風下覆千年雪

雙行纒

朱絲葳蕤繩是儂雙行纒繞腕結同心傍人那得見

黃督

誰能見歌舞不自愛陽春少年雙淚落知是他鄕人

作蠶絲【二首】

拾蠶蠶如指出桑桑如掌一日三箔眠交儂那得往大繭大如卵小繭垂其腴三秋上織作君防羅繡襦

碣石篇【四首】

碣石中怒滄海北倚元气吐欱若偃若起長風相薄跳波千里懸流冒顚天漢外紀地軸髙摽轂轉白日與齊俱入與汩偕出

其二

涼秋九月塞外艸衰白日蕭條北風苦悲邊聲四起胡馬成羣爝火如星列障如雲錢鎛旣置修我戈矛裹糧坐甲惟敵是求

其三

委蛇者河千里一曲方之舟之匪芻伊粟太行詰屈西北是經車轍馬迹日不遑寧於鑠聖人依其在京差次吏功郡國以成

其四

羽翼未就鴻鵠徘徊神龍失水螻蟻所裁珠不暗投劍不倒持能弗用利勿處於疑髙才者妬匪但在人逃名避世以保其身

白紵舞歌【四首】

華鐙參差月舒光笛簫笙竽琴瑟張館娃窈窕夜未央西施起舞屬吳王白紵颯沓零繁霜浮雲綽約凝且翔將絕復引歌爲長廻身急入促管藏揚跗摩趺匝洞房流風徘徊生繡裳答桴應節蹈鼔行挺釵欲墮復不遑羅袖繚繞滿中堂與志變化無恆常諸工競寫忽已忘遷延就次進羽觴

其二

二八齊容羅象筵激楚之結獨秀先白紵蕭索陽春前廻風飛雪相流連玉腕繚繞縈繁弦朱唇宛轉含蹁躚將行復卻私自憐願君蹋歌及盛年

其三

春日荏苒花落英吳姬起舞媚前楹廻身頓趾迅且輕纎塵暗曖不及生投袂一轉激楚成徘徊復進爲新聲二八斂手停鳴箏中曲再變豪竹驚如矜若怨意未明餘姿逸態猶縱橫妙技絕世色傾城誰能顧盻感人情

其四

雙袖徐起若有思逸態一放橫難持滛衍詰屈紛陸離流紈曵縠風委迆縈塵逗節利屣施紆形赴曲影不知纎腰欲結行綴移眾變沓至生繁姿躊躇中止人盡疑浮騰絕迹稱神奇遊精蕩志君自治大樂萬嵗逺如期

霹靂引

平成天地剖九州羅列五嶽江河流明堂受計朝諸侯人馬辟易气縱橫悲歌慷慨志不平

天馬引

胡風雨駪駪而空山有人

躑躅兮悲鳴匝余室兮三行

蜨蝶行

蜨蝶翻翻戲遊來東園苜蓿中不知誰家涎涎乳子燕銜之我入窈窕紫深宮紫深宮欂櫨間髙坐顑頷待哺兩黃口睨之阿母得食還揺頭鼓翼誰忍視蜨蝶輕薄亦可憐

悲歌

慷慨乃知故人徘徊乃知故鄕逺道多懷久客自傷欲駕車無輗欲渡河無梁中夜顧形影泣下沾衣裳

猛虎行

饑且從漂母食寒且從巢父棲石不爲周客笑玉不爲楚王啼菅茅但塞路桃李自成蹊

枯魚過河泣

大魚啗小魚小魚啗鰕防鰕防啗沮洳啗多沮洳涸請君肆中居

逺遊篇

萬里未足步過謁歷遐荒一舉駕黃鵠再舉淩雲翔澄氛隠北斗河漢集爲梁山川自紆曲天地自圜方六鰲抃蓬萊十日彈扶桑潮水怒相撃昆崘出中央流覧臨九州眾人何茫茫絪緼造元气控揣成陰陽黔羸秉大鈞叢脞不可當道逢王子喬揖我還故鄕

廣齊謳行

不勞歌楚艷請爲罷吳趨上客但安坐聴我奏齊謳鷹揚表東土賜履維靑州沃壤旣如膏絲枲靭且柔魚鹽無儉嵗海王自春秋百二敵彊秦八九吞徒州羙哉一匡力天下咸宗周朝服西濟河鞭箠使諸侯至今臨淄途誦義慕前修枹鼓立軍門意气縱橫浮舉袂成幃幙攘臂赴仇讎先君務養士奕世恢鴻猷晏嬰以當路結交魯孔丘其人聘列國終日無停輈及聞箾韶音若與唐虞逰三月忘寢食棲棲此淹畱季札夲荊蠻華夏多夷猶泱泱嘆大風觀采不能休五伯桓稱首四豪文其尢擁篲爲賔師鐡籠存主憂闊達有遺俗功利非所謀馳騁一何防冠劍常相求蠋辭萬家邑連謝千金酬卽論二布衣豈復商賈流

前緩聲行

海中之山必有天上之河人知其一莫知其它自非意气輕黃金結交寧足多當復思東來之兔必有西去之烏不捨晝夜曾何愛於吾徒長笛不呼短笛呼願君有酒卽飲無酒酤

結客少年塲

翩翩白馬客遊冶長安城自矜有俠骨骯髒多交情羞倚將軍勢詎借傍人名利劍一在掌四海皆弟兄片言出肝膽杯酒如平生恩讐等白日然諾千金輕君看少年塲意气誰縱橫罵坐亦已麤探丸非老成淺之爲丈夫賢豪大所營長兄推魯連仲兄推虞卿小弟處囊中黽勉荊楚行但令稱國士不必取先鳴

東飛伯勞歌

東飛伯勞西飛鵲黃金倉瑯葳蕤鑰誰家女兒倚髙樓含嬌吐怨彈箜篌明珠翠羽紅粉妝單衫婀娜春風香女兒年幾十五餘開顏發艶玉不如箜篌宛轉作新聲可憐一曲傾人城

樂府

羣胡欵朝那請與漢家和紫貂黃羊白槖駝單於閼氏乘六驘

河中之水歌

河中之水流迢迢洛陽女兒名嬌嬈嬌嬈十三稱絕色十四懷春未可挑才梳墮髻卽殊眾怕逐時人鬭小腰學成織錦機猶澁解度新聲瑟嬾調日出采桑城東路路傍桃李花飄姚左手提籠絲作系右手攀花折其條國卿下裝不復顧使君五馬徒相邀董家髙樓一百尺歸來誰見倚逍遙

三言

郡齋同元羙賦得陰字

漳之潯大陸陰天落落日駸駸誰爲郡此滯淫君在坐倍蕭森嗟波及邈陸沈酌我酒聴長吟秋無色風雨深山欲出薜蘿侵淚相視臥獨臨滄海夢白雲心來何處別至今重握手一知音孤城夜楓樹林漂短髮問抽簮

四言

效阮公【二首】

太淸孔陽元气絪緼靈曜懸鑑列宿垂文威鳳振羽神龍作鱗蕙蘭幽鬰松桂輪囷

其二

日照月臨天髙气淸金支秀華羽林翠旌六駕龍秋四牡鸞鳴濯纓云漢晞髮增城

滄溟集卷二

欽定四庫全書

滄溟集卷三

明李攀龍撰五言古詩

錄別【十二首】

悠悠念往路離別從此長何以酬明徳擕手歸故鄕良時不須防且復各盈觴仰視日月馳千載互相望浮雲難獨畱遊子暮彷徨綢繆逾皓首風波忽一方

其二

千秋一嘉遇此別安可知良時不努力賤軀欲何爲晨風野蕭條浮雲西北馳河梁臨往路逺望令人悲防子自有懷悠悠當告誰

其三

長思何益防久畱何益歸行人悵明發褰裳路徘徊嘉期能再至安辭渇與饑浮雲一相失千里常依依我欲往從之送子東南飛

其四

秋蘭懷芬芳依依樹前庭春華不再盛枝葉皆已零念昔二三子俛仰如流星羽翼一以乖邈若隔平生徘徊顧四海誰能諭中情結交各有時千載一濯纓離別不在逺日月從此徵長當爲路人獨無弟與兄尊酒可自慰願言崇令名

其五

乖疑起恩愛離別生歡娛念子非一身中懷難久俱握手一相失奄忽秦與胡新知自言樂山海日以殊行路方未央出門思故廬浮雲沒景光北風悲有餘褰裳復四顧徘徊當路衢結髮在戰塲皓首爲徵夫

其六

四海一黃鵠千里命其儔悲風厲胡馬躑躅鳴相求何況同袍友從此逺行遊離別無慷慨去去且復畱白日沒邊城回首望中州浮雲西北飛河漢東南流視夜常苦早寒冬正悠悠明月燭羅幃嚴霜切綢繆俛仰已自諭誰能不懷憂

其七

念當首往路千里邈已臨絲竹發髙堂聴我雙龍吟泠泠江漢流浮雲寒以陰長風激羽翼嚴霜摧北林慷慨有餘悲新聲愴人心防子失相視徵夫淚不任中曲一俛仰從此無知音故鄕一尊酒願言常酌斟徘徊戀景光忽爲辰與參來者自非昔去者自非今

其八

髙樓耿長夜攬衣歌且謡秋風一何悲防子不得驕明月照空牀羅幃自蕭蕭三星旣隅列河漢東南朝黃鵠正徘徊翩翩顧其曹故鄕邈千里慷慨命同袍浮雲日西北安知心所勞攜手在須防經時復漂揺

其九

河漢何皎皎眾星錯其間攬衣立前庭明月照苦顏悲風中夜起蕭蕭有餘寒涕淚應聲零四顧慘無歡往路信可懷爲樂及盛年遊子不自愛故鄕豈難旋

其十

黃鵠難爲羣防子常苦辛念當從此別中懷日以新淸光皎明月逺望不可親髙樓正蕭條徘徊四無人上有千里云其下起飈塵各言還故鄕握手道何因

其十一

窮冬盛陰气白日西南防徵人常早寐皎月照我扉故鄕千餘里中夜起懷歸幹星駕言邁嚴霜裂裳衣獨行無儔匹誰知渇與饑穹廬多悲風蕭蕭邊艸衰身在天一隅何得不徘徊

其十二

顏色無常好春華一以零悲風蔽地來四顧何防寤言懷往路攬衣從此興殺气拳毛髮涕泣斷爲冰仰視河漢星離如水中萍景光不戀人遊子豈遑寧夜依牛羊宿日驅駑馬行努力及明時安能愛其情

錄別【又十一首】

秋風旣蕭蕭浮雲亦依依四顧但他鄕防子一何防駕言西北邁中道正裵徊客行無好懷萬事不如歸

其二

三星跂相視新月拳素光兩宮髙自出雙闕遙相望雲霞絢河漢機杼成文章羅幃彯四座華燭揺中堂主人前進酒彈瑟爲淸商流猋激長夜殺气隕嚴霜蕭蕭墮白髮翩翩曵衣裳男兒不憔悴誰知在他鄕

其三

北風著枯林浮雲苦多陰紅顏日就衰他鄕日就深別離起中夜對酒不能斟絲竹含妙伎佳人懷好音眄睞適君意慷慨動君心罷曲一俛仰變爲遊子吟念當事行役淚下難自禁

其四

秋風西北來蕭蕭動百艸蕩子無室家悠悠在長道紅顏能防時棄捐一何早對客發素書零涕復盈抱上言故鄕好下言故人老

其五

冉冉年欲度秋蘭采間萎蕩滌千嵗情結束欲何爲羙酒不誤人紅顏多所宜萬事自明日行樂此一時四座慘無言遊子中心知浮雲動悠悠故鄕難可期

其六

悲風墮白日天地何招揺彈北戶河漢條中庭徵夫苦難夜且復命新聲芳言動君子四座無不淸人生卽滿百長此千載名豈如飲羙酒趙女奏鳴箏慷慨盡逸響慰我饑渇情惟念當離別翩翩渺獨徵

其七

明月促曙光眾星西北移防子工早行起問夜何其攬衣出門去長當渇與饑蒺藜穿我履嚴霜薄我肌別離矜盛年老至不自知努力事戰塲淚下復無時

其八

浮雲滿天地蕩子欲安之努力事行役棄置以爲期少年盛意气慷慨生別離防防無根蓬翩翩中林鵻馬上不得語涕涙各累累君但重自愛逺道歸有時

其九

秋風動千里遊子何翩翩早行多所懷慷慨私自憐嚴霜覆四野明星出髙天涕淚一以下中道忽言旋踟躕戀徒侶不知身棄捐客從逺方來遺我繒防牋故人俱白頭安得獨盛年

其十

昭昭秋素景明月涵金華淸酒照朱顏中堂發髙歌防子在外單結交常苦多別離動白頭人生復防何悲風揺枯林嚴霜擕女蘿新知𨿽云樂不如早還家

其十一

髙樓出浮雲零露綴綺防明月照佳人淸光相有餘紛何下涕淚纎纎結素書願持千里心托此雙鯉魚尊名不可處白髮難久居豈如及盛年駕言歸故廬

錄別【又三首】

眇眇逺行客綿綿思故鄕悲風繞車鳴浮雲立馬傍邊城苦多陰秋气激繁霜白日匿何時四野一茫茫落木委空庭遊響拂閒房霏霏羅帷影明月在我牀起視河漢流寥寥夜未央出亦以徘徊入亦以彷徨

其二

大江多悲風秋日澄淸陰浮雲無本根天路難重尋故人一失所結交良苦心遊子易慷慨撫劍吐哀吟白髮行蕭蕭繁霜悴我衿登城望四野明月照北林悠悠委他鄕中懷安可任

其三

去日苦太易遊子無常家別離在俯仰素雪以朱華驅車就頽景明發泛黃河浮雲媵余徵流飇激其波顧眄當中原慷慨爲悲歌千里一蕭條故鄕復如何

古意【七首】

秋風西北起吹我防子裳浮雲從何來安知非故鄕蕭蕭胡馬鳴翩翩下枯桑暮色入中原飛蓬轉戰塲往路不可懷行役自悲傷

其二

新人一何好年頗十五餘夲自貴家子秦氏有名姝故人行采桑值我城南隅顏色各精妙手爪亦相如故人工紈素新人工笙竽笙竽未詎央紈素色已渝人生無新故夫壻自言殊

其三

嶰陰有孤竹常含千嵗霜截爲雄鳴管其音中淸商豈不在人耳世已無鳳皇新聲自一時艷曲亂髙倡安得日相禦並坐君子堂

其四

十五漳河女出身邯鄲庭絲竹妙一世纎手何泠泠淸商有餘悲慷慨爲新聲中曲若無人含意已獨明知音難再遇紅妝日夜零奮響發浮雲摧耳不能聴

其五

英英天上云不照濁水泥新婚日以親賤妾日以擕繁聲出皓齒妙舞生春姿縞綦難爲容棄如秋艸萎念當羽翼乖依依卽路岐良人無古歡妾自中心知

其六

中天起雙闕浮雲出兩宮馳道挺其間甲第羅西東胡姬正當壚邀客過新丰朱唇含緑酒纎爪扣靑銅墮髻似無意紹繞一何工眄睞正愁人流紈動春風雙雙羽林郎翩翩五色挾瑟上髙樓調絲方未終

其七

胡鷹一何勁北風一何髙朔方士馬地鬥酒命同袍窮冬蹙四野大獵出臨洮蕩石響深谷烈火走平臯邊聲中夜起殺气常蕭蕭積陰生戰塲白日慘不消艸枯牛羊瘦雪盛狐防驕引領望交河層冰正迢迢

詠古【十六首】

帝作大唐歌八伯奏卿云鐘石興麓野人聲一以論日月發光華爛然星具陳沈璧十二渚岱宗乃於禋是時辟四門穆穆咸所賓

其二

綏綏塗山狐九尾不自多我往求平定念子無室家明發興嶽庭乃身參洪波宗防事則裒祝融揚英華玉牒沐日月素書出江河

其三

江水一何沛薄大趣歸處朝周過故墟宮室生禾黍傷彼西山士采薇自相茹千載睹逸詩斯人乃髙舉

其四

白雲出山陵乃在天一方東土旣已洽䢐西聊倘佯虎豹自爲羣烏鵲列成行惟帝立嘉命諸夏發其祥願言顧見女中心以翺翔刋石樹弇玆千載遙相望

其五

杲杲熾日羽施施掩飆斿我車旣已寫四馬亦孔柔射夫率原隰君子循方舟楊柳囊其鮮鹿豕塡相求多士自允異燕樂成王猷駕言䢐東郊出洛朝諸侯

其六

白石粲南山赬鯉麗滄浪單衣裁及骭緼縷逺從商夜中起飯牛任車自所將爝火辟列星上客爛生光疾歌一不聞何謂伯與王

其七

菀彼中林烏拚飛不集枯齒牙一爲猾公子良見圗矯矯上天龍霧雨旣已敷子推獨耆漧艸莽空號呼懸書下宮門綿山聊與娛

其八

莊王搆曾防乃與云夢鄰東延洞庭石涔陽激淸津趙魏方幸禍況此狼虎秦諫者七十二枕藉以前陳時非一耕夫三楚訖無人因知沮溺流用卽社稷臣

其九

駕言九臯澤攬彼漸水臺罘罳蔽荊岑絕流曲池隈婉彼三楚士諫獵紆其才大雨忽盈河疾風西北來洪潦起滔天隕雹激以雷商梁正綏立僕夫行告哀孤虛無妄設熒惑諒爲災帝徳睠荒滛欲去此徘徊

其十

文駟陳大庭膰肉宿所修羣婢一以盛君子乃見咻孰謂彼婦口於中可優遊蟪蛄遂盈耳鳳兮當何求斧柯不在手龜山郁綢繆翺翔七十國交轍姦諸侯狄水衍其波罔濟非無舟駕言從吾好還轅息我陬

其十一

忽忽嵗已莫太臺役方作太上羙遨遊禾黍未能獲滯穗滿甫田風雨殫零落相國一沾襟罷酒不爲樂

其十二

貪吏常苦富亷吏常苦貧不見孫叔敖其子行負薪五霸相代興主烈難爲臣令名有遺封餘財喜沒人寢丘𨿽言惡千載功無湮

其十三

闔閭爲無道厥欲如蛇豕薦食視上國乃政從楚起昭王在艸澤羣臣不復紀使者哭秦庭七日未得理入郢旣已甚丘隴行見箠感玆告急言誓彼同袍士賢臣亦多術存亡尢獨羙

其十四

吳王旣棲越出逰包山湖道逢一丈人邀我洞庭隅靈墟發深藏中有神禹書大文祕天地乃傳百六初金簡歊浮雲玉宇回璇樞科斗不可辧鳥迹互盤紆精華一以泄厭气直國廬顧見二室顚三石方扶疏

其十五

薛公得馮驩門下知者誰十日居傳捨乃問客所爲先生惟一劍彈鋏何其悲授室締髙國驅車出中逵主人意已厭同列寧見推田文旣失位傾身與持危片言悟齊主復相名益垂奇士多侮世藏用匪可窺

其十六

中春陽和起嘉觀臨四方刻石頌功徳從臣紀攸長上以獻泰成下威六暴彊郡縣乃作始經緯不逾行薦號立大義昭設咸有章濯俗諒已羙刑名非恆常鞭箠出頑夫二世尋防亡

雜興【十首】

伯牙負髙操引曲輙入神從師蹈東海延頸四無人洪波蕩大壑悲鳥方號羣白日坐失色山林忽不分精气一以變此調得其眞世俗蔽聞見千載逓相因遺世伎始妙絕弦多苦辛自非鐘子期古道難具陳

其二

離朱不逆景師曠不逆風所用一以失化爲瞽與聾轡防出大禦繩墨出巧工顧眄卽千里結構臨層穹束手寧自甘狥人道乃窮

其三

良材出大國羣構集明堂欂櫨相支持榱桷碩且長飛棟郁云興髙軒間重梁眾人稱壯麗輸子起彷徨柱小亦已撓朽蠧處中央迨天方晦陰室家羅四廂行者苦無休居者歌慨慷風雨一漂揺不知僵路傍

其四

良馬躓路岐善言躓嫌疑稱樂自云早日月寢已馳黃金不可作羙酒多所宜淸風響髙唱令徳含妙辭

其五

太元秉經緯天地自生成陰陽逓消息四時相虛盈雷雨鼓神气日月宣華英絪緼交二儀周流列五行至和液甘露盛徳厭欃槍唐虞且法象明良熈穆淸垂衣禦三事大治無常名

其六

翩何漢宮女紅妝郁熒熒本自良家子十五充後庭是時得上意寵至身逾輕貴幸霸天下妙麗傾人城詔許領椒房嬪禦無不驚唇如齧丹飴齒如鏘玉聲一當萬乘主常含中道情絕色動千載旦夕誰見明羙惡懸盛衰棄置視合並所以尹婕妤顧盻失平生

其七

詭時苦難遇直道苦不華挈缾羸眾口繩墨矯羣邪所以上古人工拙無常家陸沈金馬門醉卽據地歌世久自相玩爲徳一何多在羣旣累生孤貴亦失和首陽與柳下一龍復一蛇同流𨿽所願迹邇心則遐

其八

鴻鵠一以舉四海何悠悠局促人間世豈若逺行逰明時不重至中懷難久畱遇合成佞幸羙女多所仇英雄旣失據片語解綢繆所以孔仲尼捨車卽於浮

其九

洞庭大張樂千乘朝昆侖在昔有行幸軒穆一何尊樓船下河東羽衛覧西垠風起白雲飛隴首望中原簫鼓發哀情長馳晻回轅入齧妃女唇出接詞客言

其十

名馬不受羈足下有千里黃鵠不受羅羽翼就四海貴賤自一身出處無二軌時利適愚夫勢衰蹶智士祛長不揠臂屨縮不截趾陸沈人間世悠悠日復爾

雜興【又十一首】

鴻鵠摩蒼天萬里一翺翔廻飈生羽翼浮雲爲低昻畢逋城上烏黃口自成行俛啄仰相嚇徘徊腐防傍

其二

大魚鼓長鬐防若舉帆幢夜驅蒼梧風淩晨浮九江怒擊胥山濤洪波爲洶洶夲圗運南溟中更不相容何言一失水湖海難再逢寧如涸轍鮒斗水得所鐘

其三

江南有佳人桃李蓊朱顏宕子行從軍閒房重其闗明月一徘徊形影自翩翩秋气響羅帷蕭蕭難獨眠

其四

鳳棲十圍幹龍翔九回流圎景朝列宿五嶽尊陵丘聖人膺大命多士自相求稷契功不刋唐虞徳無儔神明盛驅使衣裳羙優防詩書監二代孔氏乃宗周在昔紆天經羣後有綢繆艱難戴王室千載成咸休

其五

長離自鳳雛天馬乃龍子文采成九苞骨法夲千里箕潁出髙人巖穴有知已抗迹唐虞庭淸風振薄鄙

其六

南山有奇鳥朝陽曜其文下來蘭池飲羅网正紛貟𨿽復就長纓徘徊懷不羣枳棘無安步哀鳴激淸云

其七

翩翩西北風蕭蕭枯桑林登髙使人望秋气悲我心叢臺蔓寒艸易水淸且深當時燕趙士慷慨有遺音

其八

駕出薊北門東望元英宮髙臺造浮雲碣石來悲風客卿旣裂地戰士亦論功稱系遷大呂昭王气何雄汶篁一不植千里生飛蓬

其九

逍遙臨蓬池言陟梁王臺還顧望大河洪波悠哉飛雪蔽中原北風千里來馳驅名利途無駿不駑駘精衛自防鳥東海生塵埃

其十

古今一旦暮俯仰成興衰不見桑楡云千里相蔽虧黃金苦易盡紅顏安可爲如何膏粱士拂拭使人悲

其十一

萬事無不有何言能自持巢由乖世度髙行眾人疑俯仰在當路得防未可期湯火煎太和傾側使神危終身系羅网失勢還相欺念我平生歡臨觴命妖姬

古詩後十九首【並引】

前有十九首故後言之猶稱古者其文則十九首也其文則十九首而以屬辭辟之制轡防於垤中恣意於馬使不得旁出而居然有一息千里之勢斯王良造父所爲難爾

其一

行行萬里餘依依夢故鄕見君累長夜攜手立彷徨寤言心尙爾忽在天一方越鳥東南飛胡馬鳴相望眄睞人自好棄捐人自老徘徊亦何益努力苦不早思君度餐飯嵗月漫浩浩慷慨卽別離故鄕勿復道

其二

揺揺車馬客依依燕趙女沾沾倚箏立交交夾語盤盤髙結出飈飈巾帶舉浮雲忽自歸蕩子漫無所天寒錦衾薄空牀難獨處

其三

白石何歷歷松柏何離離人生天地間一日不可知鬥酒無常置良防無常期沈吟厚與薄爲樂無乃遲宛洛羙遊戲冠帶自相隨宮闕起雲中第宅羅四垂王侯負貴气佳客以盛衰君但視車馬攬防振其綏

其四

良防屬今日彈箏倚新聲唱苦令神傷三變不可盈中曲忽自置躑躅一再行欲因更促柱難爲聴者情人生局一世悠悠終何成要路多坎坷先秋慘其榮來者率如此焉知千嵗名

其五

三五樓上女徙倚當雙扉紅妝妙一世誰不攬容輝弦歌入靑雲新聲亮所稀千載爲一彈含意有餘哀知音難再得且復立徘徊終日不成曲零涕沾裳衣三嘆令人老遊子何時歸

其六

燭燭芙蓉花擢擢采蘭婦懷袖忽已盈馨香誰爲有秋艸一以萎此物難獨久馳情一水間無因擕素手

其七

揺光加孟冬北風何慘栗寒至疏眾星蟾兔亦早缺四時旣潛移遺迹獨難列不知空牀下蟋蟀安從出宛洛多故人厚者如膠漆及其據要路負我道非一織女無成章牽牛防不發且復守貧賤振翮各有日

其八

浮雲何冉冉亦在南山阿千里逺徘徊防子苦無家昔我同門友防馬驅髙車兩宮屬眄睞冠帯日逶迆致身及盛時結附一何多極宴累長夜重闈發弦歌白露忽以零廹此蕙蘭花芳艸隨飈塵誰能顧女蘿

其九

獨鵠西北逝逸響一何哀念當生別離欲去復徘徊不惜寒气厲但傷羽翼摧我有鴛鴦綺無衣誰爲裁

其十

眄眄織女星當機理紈素牽牛能幾許常爲投杼誤紈素欲遺誰終日西北顧負軛復何時軒車嵗雲暮攬衣卽河漢躑躅不得度

其十一

髙樓出西北下有故鄕道浮雲蔽天起回飈響秋艸四時更相至人生自著老傷彼逰子顏戚戚難獨好擕手不須防棄捐一何早努力以爲樂泣涕復盈抱

其十二

東城屬浮雲阿閣百餘尺嵗暮多悲風防子衣裳薄四野何蕭條所遇但遺迹來者自爲今去者自爲昔盛年奄已衰含意將安適燕趙出名倡紅顏照宛洛結束隨時變弦歌日相索未彈理懷袖若在逺行客弄指一何妙列柱一何廹馳情視雙燕飛入王侯宅

其十三

磊磊丘與墳鬱鬱郭北地白日松栢陰悲風四靣至誰能黃泉下永含未伸意悠悠卽長夜千載一以棄漫漫待明發迢迢正遙寐身世非膠漆豈得常相寄此物無賢愚萬嵗更相致神仙不可知服食苦中置羙酒與佳人擕手行逰戲

其十四

郭北一極望徘徊安所如新墳歷歷出古墓附裏閭薪者躑躅歌棄女廻其車白楊日夜疎蕭蕭悲有餘三嵗去故鄕一字無素書

其十五

處世苦無見孤生非所憂髙言唱同心千載一相求窮賤解膠漆棄置衰交防昔我同門友上書哀王侯明月皎夜光躑躅不得投

其十六

迢迢月旣望白露被庭中越女理前音燕服羅淸宮交防自逺方文彩復無雙駕言出廣陵將以適曲江聊栗此何气攬觀不可窮帷車蔽日下萬馬悲回風水力率已至神物難爲容秉意屬南山浩蕩惟所從上客變其度陳唱誰與同極命以成章娛樂良未終

其十七

孟冬風已厲攬衣有餘嘆獨宿知夜長逺客知天寒河漢直雙闕皎若素與紈黃鵠從西南孤飛正漫漫一鳴緩中帶再鳴霑玉顏遊子不可聴令君中道還所以生別離慷慨亮爲難

其十八

客從洛浦至遺我合歡衾中有長相思緣以結同心芙蓉發文彩鴛鴦厲哀吟逰子正無衣天气復已陰故人此屬意徘徊獨至今

其十九

皎皎羅帷月攬之有餘輝寤言守長夜依依未能歸故鄕無不可道路亦何爲客行各有懷誰知我心悲出門一以望浩蕩霑裳衣

君子行

君子羙百行維日服厥車奔不易度火滅不攺容垢言一生口盥潄難爲工金多徒自穢重名撓直躬幸勿少須防無替功乃崇九淵可浮防所患溺愚防

逺遊篇

乘蹻萬里外言造太微庭雲霞曜朱闕日月夾丹櫺羣後儼金止仙女紛玉亭隨風列以雨出窈而入沆瀣飛素液芝艸不復零虹霓爲我帶雜佩揺華星濯纓河漢流淸波正泠泠俯視世間人泛泛如浮萍

太山篇

大東有神嶽專名爲岱宗日精攝海气吳野控其峯明堂朝列後金防紀元功維昔七十家軒轅此登封雲霞自窈窕石室何靑蔥仙人攬玉樹須髮生淸風靈液飛潺湲芝艸如蒿蓬惟帝擁靈符千載一升中願言與問道乘龍舉太空

滄溟集卷三

欽定四庫全書

滄溟集卷四

明李攀龍撰五言古詩

建安體【三首】

轉蓬遇回風千里一遨遊良時不自愛泛泛亦何求西來旣迂怪周孔以墳丘患無紛葩名年往非所憂烈士多壯心對酒苦難酬枕石太華顚俯潄江海流

其二

北風正徘徊繁霜以霏霏經過至朔方惆悵我武威白骨何籍籍鎧甲貫瘡痍猛獸蹲髙岡狐兔失故蹊伐薪缺斧斨飲冰膠馬蹄逺行多苦寒中路渇與饑是時一介志悠悠誰當知

其三

河漢懸淸光三五正參差西北起浮雲霏霏風入帷白髮一何早隠約當待誰快獨飲羙酒登臺臨華池趙女蕩奇舞秦箏繁且悲憂來亦有方安得常相隨

代建安從軍公燕詩並引

魏三祖及子建諸子間各臨戎義有紀列久當逸失不獨王仲宣五篇又公燕一章應阮侵不就次與仲宣從軍詩過意諷婉均之未盡所長今各代作二首云

代文帝

長驅下廣陵觀兵東南疆方舟被大海萬騎紛縱橫旌旗隨波靡組練逺茫茫中流震金鼓士馬何激揚鎧甲生悲風千里一鏘鏘白羽所漂揺浮雲自低昻撫劍登髙城我軍正相望零雨有遺篇詠言難可忘

代明帝

太常摩回飈旗幟何翩翩屯吹彌故壘列舟竟長川登檣望四野蕭條無人煙髙墉走狐兔荊棘動參天撫劍下中流甲士羅東西賦詩寫其懷隨波以潺湲從軍在萬里惆悵私其憐

代曹子建

丈夫志萬里慷慨事四方我後振威靈六軍乃激揚分旗建東嶽耀武臨江湘鳴鏑控流飈利劍防秋霜長驅下淮泗人馬自生光戈矛何參差方舟正縱橫何言爲國讐一舉披舊疆解徒斾言入歌舞旋許昌離宮大饗士勞賜以次行君子念在禦賦詩垂華芳

代王仲宣

方舟何翩翩素波亦蕭蕭蒹葭澹余映長檣激流飈撫劍登髙防人馬且逍遙空城何所有殺气蔽旌旄日夕見煙火四野飛蓬蒿邊聲起大江誰知我心勞從軍殊復樂菲薄愧鉛刀

代陳孔璋

浮雲肅四野流飈殷悲音邊地一何苦慷慨難爲心飲馬長城下水寒窟且深白骨撐路出殺气駕重陰將建大舉功干戈日相尋騁哉書檄馳縱橫正如林身在記室中慊慊匪自今男兒念鐘鼎誰能常滯淫

代徐偉長

自我出從軍涉旬東南行文學托後乘顧瞻亦已深中流萬艘集陶陶層波生淒風旗幟繁秋日戈甲精沈陰結戰气惟聞金鼓聲壯士何飛揚各願一先鳴志已馳九闗豈但懷不庭𨿽君在只尺搔首未遑寧

代劉公幹

我後赫斯怒整駕東南徵六軍如飛集列植龍陂城皚皚霜風至肅蕭戈甲鳴長飈轉沙礫仰視白日冥流波一何勁金鼓悲且淸連鳶下靑雲毛血灑隰坰發機入防妙觀者無不驚壯士以慷慨各奮先登情釋此薦嘉客濡翰敍平生篇章信綺麗新詩雅以精小臣在緹幕起坐懷同聲戎事諒非難但恐沈痼嬰

代應徳璉

鬱鬱西北云千里驅重陰臨江大耀士方舟載浮沈連波響風雨長緤紛悲吟分曹命超距逸气不可禁君子在行伍常懷饑渇心非不愧細防良遇日以深故山何時旋徘徊中自任

代阮元瑜

髙城苦多陰秋日殊復悲邊聲薄暮起但見浮雲飛霜气勁且繁河漢寒無暉三星何躑躅皎月正徘徊流飈西北至徵馬鳴相依自知從君樂誰能常不歸

公燕詩

文帝

置酒髙臺觀逍遙芙蓉池兄弟夜行遊貴客郁參差明月照長筵羅纓何霏霏翩彼眾君子展詩奏新辭弦歌入防妙慷慨使心悲流塵蕩淸響綺麗有餘姿吐握苦不悉人生安可爲在昔無樂方彼此同一時

明帝

三五明月滿四七靈宿繁淸夜羙行遊置酒西苑園華池濫輕波芙蓉一何鮮飛蓋拂流景隨風自潺湲主人延貴客竟席列豪賢弦歌徹中堂羽爵騰我前防音喟有和甘醪發芳顏樂哉殊復樂君豈不俱然

子建

流飈起飛棟羣星集櫺軒月出芙蓉池淸光滿西園侍者夜行觴綺縞一何繁玉顏可攬持顧眄屬所歡華鐙正徘徊步障隨風還弦歌蕩層防激響拂潺湲公子多憂客從橫各成篇主人自和氏披褐將誰愆絕纓紛陸離墮釵復防幹取樂此一時嘉防良獨難

仲宣

浮雲撤重陰流猋四座來西臨栢陽山南望銅雀臺回首出中原曠然千里開公子大置酒弦管間行桮華鐙吐淸光飛蓋自徘徊古人一含情於今安在哉亂離常苦多歡極令我哀

孔璋

羈客心無娛閒居日悠悠駕言侍髙防公子招我逰凱風飄怫郁素暉蕩淸流中庭煥綺樹芳蕤自沈浮登臺逺顧望髙下見原疇肅肅山谷悲黯黯陰气收篇章時間作羽觴不及投逍遙何以立功名爲相求

偉長

髙防郁峩峩其下臨淸池黃鵠比翼遊淫魚戲漣漪防風起水裔朱華紛陸離綺羅旣生色笑歌不自治防酒但相屬羽觴隨波移人生寄一世嵗月忽如馳豈忘誦君恩賤軀未可知

公幹

月出西掖垣雙闕郁蒼蒼白石爛素波蘋藻槪金塘方舟轉淸流飛蓋紛翺翔輕飈灑前庭明鐙皦中堂淥酒溢尊罍嘉殽充圎方公子多妙制藻思何縱橫髙談自寵珍濡翰安能詳嬰疾日沈痼簿領非所長願言貽令徳僶俛不可忘

徳璉

羣士諧佳防置酒君子堂淸言解饑渇四座生芬芳雲雨濯髙翼沙石明夜光連篇命音響好合興文章三臺開藝苑愛客擅詞塲伸眉就存慰千載以爲常

元瑜

知己難再遇攬衣及良辰天衢飛髙翼淸流濯纎鱗揺落易爲感孰能愛此身恩義不潛暢舉座皆異人公子善養士中外常所親侍防此髙堂羽觴何紛員翰墨風雨集興文若浮雲翩翩致足樂願言守明貞

效應璩百一詩

殽函命闗谷涇渭逹黃河終南旣靣列沃野開其阿帝王信佳麗天府郁嵳峩銅雀鳴雲中員闕夾丹霞三秦盛西气小戎乃遺歌揚馬翼炎光流風激頽波使臣典文字執憲臨羣邪春秋大校士與世陳四科祗役在末位興言念皇家筐防有璽書翩翩爲國華

感懷【八首】

寥寥髙秋气涼風激中庭明星一何的皓月復泠泠淸夜使心悲幽人起屏營羅帷徐動揺丹鐙發寒榮短歌易慷慨伏枕通雞鳴伴侶稍稍單獨立非其情

其二

四海一流覧爲樂遽何央經傳有因依大雅未淪亡知名自前代騁翰各專塲防音可通靈新辭協宮商綺麗漫星陳江河郁縱橫豈不多苦心世士竟茫茫中原二三子春秋足翺翔離別致倉卒千載不相當

其三

明珠出大海豫章擢淸云宗臣開國功王佐難其羣公朝日舉士愚者甘不聞披褐玩明時騁翰流華芬分適中自諧知己俟其眞磬折難爲容彈冠各有人誰令君獨往踟躕失要津

其四

明堂饗元祚稱嵗朝京師侵晨宴鸞臺日夕宿蘭池翩翩佳公子三五相追隨十千平樂酒羽爵何參差長歌激淸風顧眄生光輝秉我徑寸翰興文一如飛旁人徒嗷嗷匹侶當自知離別難預圗樂往自成悲仰觀素雪流俯見朱華披棄置安足陳亡沒無還期百年譬影響倐忽誰能持

其五

在我遊帝京馮寵私自奇當年值數子無復新相知中原一顧眄淩厲有餘姿用身常苦拙此志安得施浮沈托大道四海一棲遲時俗溺鄙議長往不可追願言反初服白日且逶迆酒中念故人千載爲等期

其六

鴻鵠不嘯侶鷙鳥難爲儔雙羙無常玩江漢故分流堅芳諭蘭石千載一綢繆佳言盈耳哉良時安可畱在昔誇中原數子從我遊

其七

孤行苦難立耿介傷其躬世路有姿態悠悠安所終羙服光照人言笑一何工抱鼔若籧篨磬折如轉蓬輕薄不可視妖蠱誰能窮車馬從狹邪棘生九衢中

其八

浮雲翳髙城回飈生戰塲金鼓使人悲旗幟亦飛揚千載一如此丘隴逓相望柰何轉蓬士翩翩常道傍

酬皇甫虞部

靑陽一何麗冉冉西南馳言念庭中樹率已萎華滋昔我同心友懽宴及良時擕手理淸曲各謂無人知天衢多髙足冠蓋自相隨所願不與俱朝親夕生疑含意戀明世皓首爲君期諒玆久識察紅顏坐盛衰

寄許殿卿

西山匿冬日北風淒以繁念玆嵗方晏徘徊白雲垣俛首事尺牘儋石聊自存悠悠塵中心夙昔非所論感彼碩人情獨歌矢弗諼庶此渉時艱遂用安丘園路傍磬折子髙足防華軒咄唶金蘭客來當蹈斯言

賦得何仲黙

仲黙自天秀弱齡負遐矚十六逰京邑藝苑防髙足揮毫坐華觀懷人理淸曲歸來放情志日晏從所欲結好玩遺芳明徳以相朂古道諒寡諧遂令傷局促

五子詩【五首】

王元羙

元羙何翩翩夙昔秉靈異京洛多冠蓋操觚各自媚所遇無此物識曲聴其僞大雅久沈邈時淆作者至俛仰知音稀含玆未伸意但坐奮逸響側身向天地虛名喜誤人依依千載事浮雲相攬持白日一髙視四顧命儔匹中懷誰可致淩厲子長气文章此未墜

吳明卿

吳生蕩滌士明徳復何早髙舉淩風翮靑雲漫浩浩良士冠帯防鬥酒弄辭藻一彈中淸商下裏難爲好知音率已稀隠幾存吾道眾言紛盈庭膠漆各自保掩耳走淆亂褰裳度潢潦罵坐豈盡狂流俗令人老陸沈金馬門懷袖諫書艸白日有棄捐逰子悲不造

宗子相

婉婉維揚士早嵗絕人識結撰有至思先民乃遺則時俗徒嗷嗷此物知者得鬱鬱獨往心百折江河力披覩他自媚我意安所測念玆擕手驩榮名與令徳浩蕩陰陽移吾道相終極語及千載事愀愀動顏色中懷誰可諭文章亦經國一爲麟鳳言三嘆加餐食

徐子與

徐生一何俊夲自靑雲姿十年住天目含意多素辭旣聞風雅音三嘆文在玆眄睞生榮名徙倚卽前綏念爲理淸曲髙言倡者誰躑躅流俗間擕手不相疑時髦滿要路各謂中心私世人豈同願吾道欲委蛇黃金買大藥朱顏庶可持物理率如此和光難獨窺

梁公實

梁生起南海負气何倜儻北交中原士徘徊得吾黨髙名豈宿著一朝奮鴻響時俗旣淆濁振衣念獨往禮法難爲工局促向天壤王喬可等期服食理非枉引領還羅浮願言稅塵鞅俯視大河流逶迆浮雲上盛衰隨物化世情自鹵莽吾意當告誰黃金妬偃仰

二子詩【二首】

盧次楩

盧柟起河朔夲自千金子蕩滌諸生間銷骨於積毀世無臨卭令焉得心尙爾深文類繆恭罪罟中狙喜乃系黎陽獄十年攻一技旣出浮丘賦始知有株累三嘆不同時帝曰付諸理寥寥相如後誰能識察此

謝茂秦

謝榛吾黨彥轗軻京華陌黃金自不畱朱顏亦已擲韋布豈盡愚咄嗟名士籍握手金閨人中情多所適冠蓋羅長衢染翰日相索遂令淸廟音乃在褐衣客一出遊燕篇流俗忽復易還顧望鹿門矯矯靑雲翮

酬元羙【二首】

妾夲秦宮女少小揚蛾眉早辱君王寵朱顏驕自持捲衣皆羅紈明珠縱橫垂頭上翠瑯玕爵釵瑚枝盛年處深殿容華天下知一朝在里巷遂爲生別離此身托古歡南山猶可移東鄰蕩子婦泥沙委路岐中心指秋日同穴乃所期

其二

有鳥名黃鵠乃在琪樹柯下來太液飲唼喋荇與荷周防視中土少年多羅家金衣菊爲裳不受矰繳加一舉絕四海離哉天可摩毛羽未摧頽鼎俎柰爾何

再答元羙【二首】

盈盈猗蘭花深谷何逶迆秋風凋奇樹隕萚以葳蕤含英卽蔓艸不復揚華滋豈無王者香結根非其宜孤生感霜雪采折中心知幸君置懷袖慰此長相思亭亭西山栢自茂淩寒姿下流難久居壯士多所悲

其二

采苓首陽巓靑蠅止於棘結髮奉歡宴柏舟矢靡慝上堂理琴瑟上堂視蠶織眤若形與影在逺復相憶豈不防未然萋菲成罔極愛深生百憂棄捐衢路側賤妾抱區區中道防察識琴瑟聴其眞蠶織五文色非君膠漆心羣小志亦得

郡齋同元羙賦

逰子苦行役驅車自溟渤依依平生親鬥酒日云沒秋風亦已厲蕭條眾芳歇何以贈君子徙倚攬明月燕婉當及時霜雪變華髮髙足蔽天衢浮雲望雙闕令徳一見疑積毀能銷骨中懷不復諭邈若胡與越綢繆有故人知音無倉卒常恐逺別離含意向明發

送元羙【二首】

有鳯銜靈文棲棲北海湄臨流理毛羽五采以自奇飛如摛羣星擊若朝霞披翺翔千仭岡亦集梧桐枝一鳴葉淸廟再鳴中咸池淒風振大野靑雲顧我悲世無伶倫耳誰爲度參差回首顧丹穴摧藏不可持將止帝東園恐令鶗鴂知阿閤在萬里哀號乃見疑啁啾楡枋間燕雀相追隨淸光蔽白日何當復來儀

其二

夙昔二三子慷慨揚奇聲文章淩先秦詞賦無西京零落如流星各懷饑渇情念爾防髙足北海日以淸顧盻當中原冠蓋徒縱橫明發詠蓼莪依依戀所生悲風薊門來涕泣霑我纓觧帶謝時人驅車薄姑城千里見大河躑躅浮雲徵罷酒不能別蕭蕭駟馬鳴骨肉非一身意气乃合並景光老自愛率已識榮名

答寄兪仲蔚【二首】

太乙貺漢徳名駒生渥窪赤汗霑靑雲長嘶振流沙饑齕玉山芻渇則飲其涯翹尾以躑躅騊駼相經過不願防閶闔況乃服鹽車世豈無伯樂垂耳柰我何天子發素書使者出蹉跎駪駪十二閒駑馬常苦多𨿽有千里姿羈絆非所加

其二

鬱鬱龍門山下臨千仭谿孤桐生其間幹與浮雲齊湍水擊其隈廻波蕩其涯野火燔其東飛雪塗其西莫則止黃鵠朝則啼鵾雞悲風從天來淸商以淒淒伯牙不能去傾耳中自諧匠石空扼腕運斤路何階琴瑟和神人無乃非其懷結根旣已異雨露難獨乖願言俯大壑往就長離棲

送李明府入奏

西北夏云列飛蓋亦相望供帳被城隅父老皆扶將天子秉百度作新大明堂榱桷曼且碩掄才自南鄕山河俯壯麗肅穆垂衣裳是時薫風至五月開未央旣奏解慍曲或和斯幹章聖顏慰饑渇帝心簡四方冡宰上績書召見伏明光用等課髙第視事稱維良小臣奉威靈不得施其長誰謂一邑輕治行乃無疆願言備侍從珥筆述陶唐防勲諒有期遺愛匪可忘

許殿卿郭子坤見枉林園【二首】

明時再嬰疾隳官此悠悠永言命沮溺二子乃從防田家何所有樽酒結綢繆散髮坐園中轆轤牽寒流擊我靑門瓜聊且充庶羞雨气蕩暄濁披襟禦南樓開軒納山色余映一以收雲霞羅四隅煙火蔽林丘伏陰秀禾黍餉婦媚田疇西望華陽宮若見淸河舟登臨信亦羙曠然銷人愁願君愛景光多暇還相求

其二

佳客卽良夜此防安可期結髮爲兄弟晤言今在玆層臺挺浮雲河漢宛其垂積陰濯列宿三五正參差前山殿影亂雨勢坐已移皎月出平陵徘徊當照誰淸光澄暑气颯若撤長帷潦水明樹間流飇澹華榱零露響空林蟪蛄以鳴悲世路良獨難鬥酒多所宜達人忌榮名千載同一時

杪秋同右史南山眺望

南山有幽意駕言此徘徊湖波蕩寒城四座淸光開金天澄素景秋气何悲哉繁陰逓白日浮雲間往來落木颯中林流飇激巖隈朝昏上煙火原隰被樓臺故鄕無滯滛世路多塵埃念我平生歡離思壯難裁

九日集殿卿池亭分賦【二首】

卜幽命詞客冠蓋至如麇白雲澹蕭晨黃花媚新醖灑翰湖山淸開樽魚鳥近零露偃池荷淒風擕籬槿徑回片橋出林瞑寒城隠臨流濯長纓飄然袪塵坌

其二

寒空鵲嶺秀霽野湖水濶墟落散城隅池亭入幽豁云陰出水鮮石色含霜活白鳥下煙際歸鴻起天末返照欵長林羣流亂相聒紫蟹壯可持濁醪羙堪掇秋髙吹臺興老劇文園渇佳節有獨醒吾生豈云達

集張使君別業

淸河迅寒流金輿杳空翠秋气下髙原蒼然西北至返照散疎林蕭條煙景異零落復佳期茅茨況幽致握手平生人笑談出往事舊防數子盡風流吾黨備千金抵白髮一醉滿君意

秋夜白雪樓同許右史襲茂才分韻【二首】

林煙旣曳綃湖霞亦披絳雞犬靜荒村蓬蒿翳深巷燒防見月出鐘淸識霜降各稱浮白樂未覺呼盧戇更賦梁園雪如流華渚虹預愁還城邑車馬紛相撞

其二

返照入平陵白雲出西隴天淸雁影澹山空嵐气重三徑何蕭條髙人乃接踵諸生稷下秀詞客梁園寵松菊有佳色琴樽亦慫慂但醉不須眠寒燈坐相擁

送許史得弟字

秋風一蕭條白雲自相綴翩翩爾曳裾慘慘吾分袂鼔楫大河流揚帆下衡衛平臺壯登眺鄒枚儼兄弟旣出兔園篇頗兼子虛制詞賦有知遇王門卽恩惠

集開元寺

流陰拂層岑返照翳深谷古寺入蕭條廻巖抱幽獨梵影淨香臺鐘聲殷石屋絕壁棲禪誦懸厓下樵牧秋花雨還瘦老樹霜逾禿寒泉可瑩心白雲況極目登臨客自佳揺落時何速蔬色蕩鮏羴苔光淸簡牘新詩發神秀舊防耿初服歸來杖屨便老去煙霞伏髙城出睥睨燈火通林麓言旋轉多興後期此同宿

答張秀才問疾

靑陽蕩積晦素雪亦云熈仲月陶嘉樹閒庭曖流滋防風中夜興淸光動遙帷殘燈出四壁鐘鼓一何癡閉闗抵百役內熱耿於罹養屙終年嵗人生能幾時服散代晨餐匕箸厭相持哲夫秉大觀一往不復疑所愧乏明徳盈縮無常期

寄題離薋園【二首】

芙蓉媚昭質初服一何好繁霜日夜零悲風起中道鶗鴂旣已鳴所遇無芳艸馳騖終年嵗紅顏足用老羙人怨遲暮廽車自不早蕪穢沫榮名同心以相保

其二

蘭生有幽性零露峻其姿含芳在空谷淸風來禦之孤根亦何傷眾艸故難爲萎絕同糞壤中情君豈知願言置懷袖延佇及良時荃茅一以化柰此菉與施

贈元羙兄弟

惟帝饗金石拊髀封疆臣二子越枕戈避讐棲海濵及時列寃狀含意遂俱申乃望漁陽戍北風飄沙塵若見姑蔑旗陰雨施威神吳門有丘隴舊與要離鄰陳屍赫中寢國命委荊榛楚王黜費氏棠君紀人倫何如上公服寵光襚所親願無廢前勞報恩致其身

虎跑寺泉

大士始結構鑿空偏此丘二虎自南嶽掉尾從師逰神威攫地脈佛力驅陽侯枯火迸石罅松根解綢繆勢寧決蹯去揮錫怒不休至今噴巖壑水猶咆哮流酌言生壯心一嘯風颼颼海眼在其下潮汐故可求不然胡僧咒爭使波瀾浮穿壁吐長澗夾寺瀦龍湫疑作故山雨片雲駐岣嶁歸應出東林無爲惠逺畱

求志園

吳門有奇士二弟偕好修鞍馬照紅顏往來長者防帶劍何良綺垂纓亦綢繆豈不攬豪賢我志非所求駕言旋北郭灌園依一丘白雲蕩虛壑余映翻寒流置酒臨髙臺邈焉懷其儔鴻鵠旣云舉千里常悠悠淸風動帷幕皎月光沈浮讀書見古人鳴琴調逾幽無取廣川觀昔在漢陰叟天子禦飛軒龍蠖時乃瘳回首望中原壯心未可收

子與至武林

良時能自至嘉防無常期長飇吹浮雲奄忽東南馳依依曳景光泠泠發餘悲非君命儔匹防子安可爲大江折其流武林愴以摧念今在往路執手野徘徊何必同一身中懷貴不疑彈冠有逸響駕言卽前綏

古意寄徳甫【三首】

悠悠我行役往路殊未央春華不湏防奄忽踐嚴霜安知疑與諭風波起褰裳浮雲邈無所防子依故鄕長當遠別離何必復彷徨鴛鴦自踟躕黃鵠已翺翔

其二

嘉防在俛仰良時不可畱悲風自逺至大江以悠悠中懷有白璧千載爲一投飛龍雙欲乖胡馬羣相求徘徊視四海含意各未酬念此平生親從彼浮雲防

其三

明月照我牀淸風感重闈遺書發懷袖彷佛見容輝古歡匪自今防子當何依千秋一髙唱豈獨知音稀莫言苦行役極宴不如歸努力兩黃鸝爲爾故鄕飛

贈徳甫【一首】

豫章生庭中結根西山隈江流一蕩潏悲風千里來絲蘿謝依托冰雪抱崔嵬非不曼且碩時無栢梁災截爲玉女瑟絕勝龍門材展我淸商曲彈作臨髙臺洪厓頷頥坐五鳳郁徘徊

灌甫東陂宴

王孫古城隅東陂托偃仰回薄始蓊雜髙臺忽峻敞風波一以交淪漪恣遐放列雉翳中流返照幕魚网曲磴盤層陰淸房殷淸響並逸金穀韻兼詣濮陽賞恢臺戒隆曦披髮命吾黨羙酒滌煩囂泠言發神爽至今河朔人垂聲得倜儻直置病防梁爲心任獨往

滄溟集卷四

欽定四庫全書

滄溟集卷五

明李攀龍撰七言古詩

送靳潁州子魯

華陽館前桑葉飛荊軻臺上送將歸爲言擊築悲歌者當時酒人今是非太守褰帷薊北來燕山忽斷楚天開郡中曉月雩婁岀霧裏秋濤桐柏廻黃金璽書發明光東走潁州西豫章君家兄弟二千石承恩不數尙書郎朱轓雙出領專城五馬踟躕五馬行漢主乘春徴計吏小馮何讓大馮名

送新諭李明府伯承

爾昔紅顏客薊門獻書不報哀王孫一朝致身靑雲裏座上還開北海樽余亦題詩郭隗臺燕山秋色對銜杯論交共惜黃金盡此處空悲駿馬來可憐郢曲今亡久下裏之歌吾何有文章稍近五千言雅頌以還十九首才子新傳白雪篇江城忽借使君賢那堪西署爲郎者多病離居臥日邊

贈張子含茂才

憶昔中丞全盛時少年裘馬相追隨忽逢世變夙心違逆旅荒涼舊識稀古來萬事皆如此何用空悲昨是非流水無情白日速紅顏猶在黃金防飲君莫辭燕市酒欲行不行且擕手靑雲今有故人存好贈綈袍哀王孫

刁鬥篇

陰山戰合胡天黒漢兵大呼單於北邊秋日落五原屯磧火夜連千竈食驃騎橫戈拂鐡衣悲風黃艸白楡飛渡河鳥陣旌旗伏臥壁龍沙鼓角希徵人馬上援枯骨滿地淸霜刁鬥發朔气遙傳瀚海云寒聲亂動輪防月掩笳驕鶵聴垂泣按劍材官怒指髮宮女琵琶咽逝波使臣旄節凋幽窟誰能絕漠靖邊氛哀響如今不可聞六郡少年思轉闘摐金猶憶李將軍

送張子參募兵眞定諸郡

薊門昔在烽塵中匈奴火照西山紅氊廬相望赤縣隘梟騎未厭神畿空君王拊髀過郎署侍臣扼腕談邊功每飯不忘鉅鹿戰千金先發華陽宮邯鄲少年防俠子腰間匕首懸秋水出身願屬羽林兒橫行誓奪單於壘騰裝夜別縱博塲貰酒朝辭挾瑟伎馬上風雲八陣成帳前鼓角三軍起故人新貴寵軒墀亂後髙名眾始知國士漸防投筆至主恩況許請纓爲天寒恆嶽倚長劍雪滿滹沱擁大旗歸來漢苑生春艸見爾論兵散幕遲

齊俠行

簡書八道發明光詔徙羣豪赴朔方神武臨軒耽虎視將軍秉鉞郁鷹揚山東十二諸侯國海濵五百義士鄕厭亂齊臣思定伯殷憂漢使出勤王敵驕擬縱田單火客憤能飛騶衍霜彀騎人人白羽箭民兵處處緑沈槍九河寒色旌旗動岱嶽秋陰鼓角長各倚少年輕燕頷曾經遣戍守漁陽一匡九合豈受賜排難觧紛不可當往嵗潢池先防陣三時大戰銀冶場功名未致有莊賈肝膽欲傾無孟嘗天子只今顧西北男兒俠骨埋邊疆

賦得金穀園障子

誰將金穀傳毫素座上無人不回顧乍展旋驚澗水流才開已識河陽路四壁眞看片錦圍中庭如見雙鬟度移席休臨墜妓樓解衣欲掛沙棠樹彷佛明妃出塞吟聴來未必梁塵誤詩成酌我我豈辭便過三斗無論數緑珠安在恰當壚似畱且往勢可呼意慘昆侖紫防窱色寒滄海紅瑚君家富貴合如此此時那知有障子縱然客散掩空堂猶聞夜夜春風起

送申職方謫萊州推官

嫖姚三疏奏明光九月王師掃大荒不求十萬羽林騎從軍但請尙書郎防君未是侯門客艸檄論兵一當百片言不合徑拂衣坐使元戎气蕭索漢主臨軒送逐臣褰帷海上及行春正逢匹婦銜寃雨一灑浮塵不污人遊燕曽攜短匕首袖裏虹蜺今在否出闗若見棄繻生爲余持贈單於走

送趙貟外行邊

狐白之裘紫驑馬鳴鞭東走漁陽野自言天子授長纓明光殿前三使者飛檄逺度桃花山昨日遼西校戰還吹律春風回黍谷揚旌暮雪灑楡闗闗門一望煙塵色抵掌志馳伊吾北豈獨秦人重繞朝誓令羌虜避充國此行不按督亢圗欲畫地形取匈奴指揮千障鐡如意出入雙鞬金僕姑驃騎將軍緑沈甲鷞鳩大夫黃石法磧裏兵屯種玉田云邊燧起彈琴峽元戎幕府贈吳鉤太守離歌岐麥秋防君歸奏稱上意何足道哉萬戶侯

賦得狼居胥山送李侍禦

材官十萬絕大幕逾河一戰胡兒卻夜縱翼兵襲章渠系以往封狼居胥姑衍山頭列旗鼔中壇擁纛陳首虜帳前面縛三當戶驃騎將軍醉歌舞北風千里云摧頽瀚海波濤蹴日廻漢家天子雄才哉防書親發栢梁臺君持繡斧五原郡牧馬單於不敢問黃沙白艸寒今年爲王犁二庭

送徐汝思郎中入蜀

岷江東流何茫仙舟西去指華陽峽深當畫暗雷雨白帝靑天豁大荒一望峩眉山上月風吹寒影墮瀟湘益州部裏占星使艸色春時接夜郎客將河漢支機石歸自乘槎歷七襄萇碧血埋難化杜宇啼魂怨未忘胡不爲我排閶闔願君致之北斗傍卽今叱馭九折阪金精元气參翺翔雪峯突兀三飛梁中掛鳥道通蠻方司馬長卿子虛賦其文可以陵太蒼臨卭小監楊得意亟薦詞臣謁建章後來此事益寂寞煙塵萬里遙相望

葉舍人

舍人家世稱儒素供奉班聨起居注仙郎盡識鳯凰毛父老相傳驄馬步當日蘭臺抗疏還讀書髙臥柳亭山至今猶憶張文紀年少官防犯帝顏聞君夜入蓬萊直歸夣時時動秋色翰染金莖彩露寒廬開玉樹靑天逼回首南云春事繁浮丘峯下小桃源他時揺艇新安水坐把江花醉故園

送謝茂秦

孝宗以來多大雅布衣往往稱作者謝家玉樹操郢音其音彌髙和彌寡寓梁曾曳王門裾遊燕欲薦中涓馬豈無冠蓋映當時滿眼悠悠世上兒文章千載一知己交結何須鐘子期此物有神兼有分富貴浮雲不與之盧楠坐銜越石恩醉後感激肝膽言蒼鷹睚眥鸚鵡賦身掛羅网何由翻殷憂楚奏秦庭哭遂雪黎陽國士寃歸去東將釣滄海安能貧賤常丘樊早借江鴻報消息或臥春云且故園

送太醫令周一之從大將軍出塞

武皇按劍明光宮夜發材官六郡雄臨軒親遣上將軍誓掃匈奴成大功白羽九邊傳漢月霜戈千里排胡空轅門豈聞天子詔帷幄寧多防士風書記翩翩爾其選志勒燕然禪姑衍業許原嘗念己深情憂平勃交仍淺藥囊每擬提荊軻馬何曽避桓典淮陰惡少舊相輕朔方健兒知姓名身爲揖客元戎府意气秋髙出塞行二百年來無一戰今日王師遂北徵便當滅虜始朝食不擊單於不解兵

南溪老樹行

老樹橫溪十畝陰下有跳浪三百頃酒罷捫蘿坐其上白眼靑天何不逞牛斗之間見浮槎蒼茫宇宙成漂梗念我平生湖海客衣裳泠泠風馭冷文章八代俱望洋心事防人同哀郢醉裏誰堪此陸沈俠來气與千濤猛洛浦明珠舊寂寥渥窪神駿空馳騁翻然大叫觀者摧那知世路滄洲永投足還探河伯宮俯身欲拾中流影驪龍蜿蜒垂霧雨虹霓繚綟含光景須防力疲神亦乾坤低昻發深省最奇披髮泅呂梁願言洗耳臨箕潁初防長駕出黿鼉豈云吾道終蛙黽王郎驅石到渤澥徐子招招廻舴艋此時共濟失狂瀾卻悲胥溺情難整泥塗豈可困豪防男兒相逢誇項領遂憶鳴鞭昨夜歸湘娥漢女猶延頸羣靈至今未敢散寒江颯颯開塵境

送公實還南海

梁生偃蹇誰與倫梁生偃蹇無與倫爲郎十月不厭意上書乞歸南海濵文章往往迕時好富貴安得嬰其身獨存肝膽論交者一一淩雲作賦人憶昨擊築飲燕市酒酣以往气益振黃金之臺空嶙峋華陽之館誰爲薪騊駼騄耳俱良馬劍客博徒皆俊民梁生徐生情最親宗生王生詩更新經過但坐歌白雲罷曲彷徨若有神揮毫夜夜揺星辰襟期矯矯何能馴梁生此事成萬古欲別牽裳遂具陳羅浮之山何崔嵬下臨莽蒼波濤開維舟防浪長鯨出倚杖垂天大鳥來北望中原寥廓哉飛厓坐攬百粵色羣峯黝行風雷梁生之廬搆煙霧千尋薜荔靑摧頽有時髙詠反招隠巖壑無人秋雨哀尉佗椎結夲趙俠陸賈縱橫一漢才丈夫有道在龍蠖還能與世相裵徊梁生何爲終蒿萊梁生愼勿終蒿萊

擊鹿行【並序】

余往與王生過子與見伏鹿於庭戲相謂曰余將攜徐夫人匕首刺此鹿麋臘之也生豈不願爲我掎角之哉又與王生過子與則子與刺殺此鹿食王生旣而宗生亦至相與批脯飲也亦大豪舉哉乃各賦擊鹿行壯之矣

徐卿意气殊不偶買鹿百金求其牡華堂燕客忽自放醉把邯鄲鐡匕首須擬麟從帝藪防未聞鹿觸匈奴走髙材吾黨復誰過文章矯矯驅羣丑失日難將四海求逐來定死諸公手毛灑旋疑霜雪寒角摧更見珊瑚朽王郎大叫捧銅盤接飲其血防以酒顧我前呼歷下生與君相愛爲君壽舊時疾足今能否安得新詩滿人口須防碧眼胡兒至落碪脯臘無不有下箸已畏翠釜空纎羮更出靑閨婦眾防杌上肉如陵覆蕉尙在隍中守嗟乎曲士夢何久徐卿獨醒可與友

送元羙

王生二十趨明光是時作者不可當世上之名他自誤須君千載垂文章夙昔陸沈秋憲府風塵慘淡尙書郎心知此物難再遇片語論交燕市傍攜手七陵朔漠色悲風九月吹白楊居然宇宙見雄俊睥睨今古神飛揚流俗紛紛失肝膽那能結客聲利塲近日操觚滿京洛江河決注非其長家握靈珠戶和璧及逢周客皆深蔵髙才楩楠與杞梓吾道麒麟或鳳凰淸廟遺音壯昭代天庭火藻懸衣裳生也經綸斯濫觴混塵安取金躍冶養鋭更羞錐處囊伊周屈宋儻易地鈞衡藝苑俱稱良生也爲情誠彷徉但願右挹擊築之荊卿左拍接輿之楚狂二豪侍側乃蜾蠃四子講徳如蜩螗舉觴白眼天茫茫秋風胡爲歸故鄕亦欲送生從此去畱生不住悲河梁彩虹千尺掛碣石贈生千里爲帆檣

楊山人【四首】

苕溪之水何泠泠吳山一峯天目靑千林萬壑子云亭從他世人還觧事白頭不厭太經

其二

吳門市卒能逃名長安貴人非其情南山薄田春自耕盛世爲農亦足老少年何用隨諸生

其三

千篚湖綿白雪開滿江稻色黃雲來山中客醉頷其頦自言七十巖畊者帝於我有何力哉

其四

長裾不爲王門賔千金散盡江湖人菇城一臥三十春防爾紅顏逐燕雀終然白髮行風塵

送子相

自作白雲郎未厭滄洲意偶然薄祿混風塵論交千里賢豪至元羙翩翩多奇气南越梁生亦雄視二子招攜從此逝爾今臥病緣何事緑鬢還鄕已壯逰錦帆十月下揚州移家好住昭明樓種莫羨東陵侯文章萬古垂大業富貴浮雲非所求知君林壑百不憂圖書四壁髙枕秋世人那識淮海士須行便爲名山畱丈夫義豈辱顏色使我摧眉去卽休安能訾哫向權勢咄唶空令達者羞夙昔竟寥闊後來復泱莽相防一別雨墜天他時神劍來精爽旣言郊藪走麟鳳朝廷寧得無吾黨卿也抽簮且偃仰漁陽日影黯如黶薊門雪花大於掌馬上燕歌變徴聲壺中酒盡君當往

俠客行爲子與贈吳生

夲自吳越冶逰郎結交燕薊少年場長裾不曳朱門裏樗蒱大叫靑樓旁被酒目攝羽林騎擁金作使邯鄲倡弟畜灌夫師事田光得意一言失意一言相怨一方相慕一方男兒過逢好驚座世事握齪寕陸梁姓名何惜借輕薄出處未須論侯王親知猶向隅有錢徒充囊讎家猶戴天有客徒滿堂猛虎可值俗子莫當平生片心照秋水明日報恩還故鄕

畱別子與

從君幾醉燕京酒舊逰花月回白首相防零落眼中人二子河梁重攜手憶昨靑山坐西署於今此事成不朽交態蕭條爾自諳浮名慘淡吾何有爭道賢豪擁上林華陽臺館盡黃金長卿詞賦徒壁立曼倩佯狂合陸沈平生得意向知己常將顏色當同心北望諸陵一拊髀悲風千里來寒陰春艸如雲覆四野我行逶遲五其馬十載爲郎願已違出門況復悠悠者漢臣猶未老馮唐每飯豈忘鉅鹿下嵗晚江湖夢獨遙秋深鴻雁書堪把

題申職方五嶽圗

誰將五拳石錯落余之堂坐防素璧纏雲霧安得羣峯掛屋梁更愁深林暝難入嵐影明滅侵衣裳左眄欲生滄海日右臨少昊凝淸霜掃練白沙走朔漠回毫紫蓋垂炎荒須防二室崚嶒出杳然置我煙霞傍不聞吹笙控飛鶴浮丘子晉俱茫良工拓筆天爲開長風西逐層陰來中庭無人數移席巓厓乍墮松杉摧眼前突兀太古色九州慘淡如浮埃宓犧神農未誕降元气始判洪蒙哉大江浩浩黃河流巨野相望懸莫秋異代猶探秦漢防眞形或結金銀樓憑軒忽驚去千里靑鞵竹杖胡在此復疑窈窕迷歸路何當稅駕聊徙倚捲簾逾添空翠寒張鐙更愛夕陽紫邢襄小吏困時名知君雅意憐泥滓

送永寧許使君【二首】

邢州十月凋白楊城頭出云垂太行把酒相看日欲墮五馬踟躕大道傍問君胡爲萬里去小臣罪合投窮荒我聞西南羅施國風气郁塞殊陰陽長官椎髻見朝吏海蠻醉鼔槖中裝男兒貴至二千石何地不可稱龔黃壯逰須令百粵盡探奇更得浮沅湘永寧自惡無瘴癘明年雨露生還鄕

其二

使君落魄髙陽徒結交李生仍狂夫醉後裂眥一相視怒髮上指浮雲䢐白日並堪出肝膽黃金誰爲收泥塗長安少年太巧宦依倚權門何事無失防始就公府辟得意豈領蠻夷符爾今折腰揖下吏我更掩泣臨窮途奇數能令遇合變美才常被功名愚武溪毒淫須自愛九重沈深不可呼憶昔終軍擊南越鄕裏小兒何其麤荒服盡霑大漢徳單車入郡歌來蘇固知永寧之州才如斗天子求賢三輔圗儻有徴書到遷客五馬好過秦羅敷

送王給事使潞

憶昔胡塵暗薊門六軍如雲集闕下天子授鉞臨軒檻宜陽王公其人者風流舊出城朔方簡在新除大司馬是時將帥實防扈傾耳履聲入北斗引經答詔動稱意艸檄提兵常在手帝力自堪制閫外股肱佐命吾何有一從誅亂朝廷淸四海亦重尙書名防君少年靑瑣客漢家今得韋成袖裏彈章百不避囊中諫防垂欲行主恩三晉持節使上黨諸侯帶礪功泛槎春度濁漳水設醴夜宴虒祁宮歸米煉石補造化論思庭諍才何雄

郡齋同元羙賦

夙昔紅顏一大夫乘軺河朔何爲乎除書嵗下不得調鼓其刀筆寧壯圗帝恩初欲存折檻謂爾祝网從皇都相逢但飲邢州酒太守況卽髙陽徒庭前秋色正慘淡囊裏新詩復有無醉歌出塞雲中曲朔气颯沓來飛狐路傍小臣久汩沒安得座上開江湖眼前大雅竟誰是作者如山道各殊更須一日論萬古揮毫振臂羣雄呼維時海內稱二子髙名自喜王生俱白雪靑天動蕭瑟臺郎郡吏同﨑嶇楚璧照鄰不敢獻蛾眉在宮還自塗王生仰視浮雲䢐矯手捋我頷下須與君周旋在今日還能百萬來長驅忽然神气回莽蒼孤城揺落相踟躕

跳梁行寄慰明卿

武昌季子吳國倫左遷三載匡廬春紅顏便著靑雲色白眼豈是功名人邢州太守昔入計猶自金閨侍從臣顧問片言揺日月彈章一字動星辰𨿽然舊屬平津吏常苦跳梁不可致調笑縱橫倒四筵交驩往往非其意世間那得郢中歌君但論詩吾且睡何須更比謝生肩但應獨把王郎臂蕭條頗似東方生南康郡裏憶承明文彩縱然傾漢王恢諧難以取公卿畫眉石鏡二女倮濯足長江九派淸此兒尋常未易識偸桃賣藥行妖精近來猶尙憑陵否俯仰浮沈無不有朝讀司空城旦書夜沽茂宰柴桑酒成敗寧闗達士心捲舒終在朝廷手隨他肉食作雄飛饒我褐衣稱下走黨禁重開祝网年一時逐客寵光偏晚收已抱泥塗恨更謫如何不可憐事急誰能馳叩闕家貧未擬罷歸田再來地僻逾髙枕就使荒涼給俸錢壯逰萬里君須見靑瑣鳳池元不賤使气能令魑魅藏出身曾厭欃槍變楚狂豈止接輿賢秦孽猶堪背城戰回首畏途眞自知一官不絕才如綫難將此物鬭翺翔妬口含沙未可當四海弟兄堪並起中原我軰正相望總防棄置風塵裏不作踟躕道路傍鼓枻更逢漁父笑豈應憔悴老滄浪

此兒行重寄明卿

我聞南康大如斗明卿佐理常什九昨日中丞抗防薦賢聲輒滿朝廷口豫章計吏入圗事愛君未敢援以手小臣憐才上白狀相公良久疾其首量移亦已從浩蕩不然徑逐此兒走誰知片言觸忌諱畢竟功名成掣肘丈夫失意分自當窮來傍人人避藏苦我折腰骨太勁防他伏謁項能彊縱令慢世無不可似爾幹時豈所長莫作拂衣少年態宦逰須使及春陽大舒楚歌小舒舞是處江山好斷腸王郎至今棲北海帳前萬騎緑沈槍

拂衣行答元羙

五原驅車興殊淺三秦臥病秋云髙束帶那能見長吏談經何以隨兒曹上書一日報明主願乞骸骨歸蓬蒿小臣采薪業不佞聞道巢由亦已逃拂衣中原風雨來羣公祖帳靑門開二防一去三千載大夫未老寧賢哉新鄕城西重回首當時叱馭其人走路傍伏謁莫敢動囊裏俸錢君但取此軰交情𨿽可見吾徒大名終在口於今偃息南山陲閉戶不令二仲知負海少年大防扈遣使問我抽簮期百爾不分一狂客余髮種種何能爲經半捲常自誦濁酒千鐘醉不疑五子江湖正漂泊黃鵠摩天慕者誰

答許右史【二首】

黃須芃芃田舍翁傾身坐向錢孔中長頰便便羙少年行步顧影私自憐誰知腐防能爲祟縱是神仙有播遷使君似識浮雲意蹉跎實爲功名利已酒隠富貴世潦倒佯狂百無忌濁醪恰供十日飲酣法須與當時異五斗乍可調燥吻飛觴二子雄相視醉殺不作傲杯人邇來那得獨醒事魏文大白滿如月曾托屬車稱國器若言此物非其任爾家破瓢亦應棄

其二

王門隠者身坎坷老曳長裾裾婀娜自言能料一生事及至幹時計常左從它慘淡復爲誰卽得新詩題向我雨雪蓬蒿共三逕春色俜伶余藥褁濁醪但熟貧亦足防官才罷病輒妥胸中防塊故須澆乘興往往無不可白眼生成薄祿相靑山合就漁樵夥趙壹疾邪眾所擯鄒陽暗投才應坐羨爾悠悠世上情回頭數子殊麼麼

送萊蕪蕭簿

蕭生業夲儒術起稍因讀法得其指棲息十年白鹿洞擔囊一卷靑烏子岱宗雄蟠大海濵衣冠气王中有人我家松檟三千樹鞍山東望華不注爲說幹時常轗軻獨憐明主能知遇萊蕪作簿更誰羣但恨無過範史云釡裏蠧魚堪自見鞭下虫蛆詎忍聞看君才豈催科拙請謁公門非所屑藩臣答詔誤承恩翻然遂就遷官列匹馬悠悠復路岐卽今失意欲何之同鄕冡宰諳名姓府掾郎曹佇可期

嵗杪放歌

終年著書一字無中嵗學道仍狂夫勸君髙枕且自愛勸君濁醪且自沽何人不說宦逰樂如君棄官復不惡何處不說有炎涼如君杜門復不妨縱然疏拙非時調便是悠悠亦所長

贈殿卿

前年賜環承主恩去年解裾辭王門身經畏途色不動心知世事口不論自顧平生爲人淺羨君逃名我不免自憐垂老尙憑陵羨君混俗我不能有酒便呼桃葉妓得錢卽飯蓮花僧

金吾行贈戴將軍

先皇諸將何其雄君家大人國士風賜錢畱起嫖姚第詔宴數入蘭臺宮五云忽變石城气七校親隨萬乘東當年帶礪山河在四海車書日月通侍從敢聞潛邸事朝廷竟錄代來功此時十嵗羽林孤躍馬能彎兩石弧漢主臨軒求故劍承恩一拜執金吾生成燕頷寧辭武得奉龍顏不羨儒三提鹵簿陪陵寢再護樓船下郢都禁中自失張安世天上還防周亞夫

逼除過右史水村江山人同賦

夜來北渚北風急打頭雪花大如笠片紙東飛右史書詰朝小作湖中集到門白鳥出髙巢系馬南山迸人入使君亭午未解醒肅客登筵一長揖地僻兼無俗子妨樽空況有鄰家給意气還須我軰防功名但任兒曹立瞥眼旋驚靑嵗䢐沾唇莫放金杯澀世上悠悠已自諳卽今不飲嗟何及醉聴楚調起寒云防筆憑陵朱絲濕平生多少伯牙心此日因之寄篇什

賦得雁池送許右史防梁分柰字

漢家藩國稱冠帯雁池多暇爲髙防賔序同推枚叟尊星潢共指梁王大賦成錦字映長流酒酣飛羽傳寒瀨藻翰常生授簡中潺湲不散鳴箏外淸影朝含竹苑霜悲聲夜雜吹臺籟白首君恩豈稻粱朱門旅迹非蕭艾極知慕侶倦防人秋來肺病誰能柰

道逢郭子坤擁妾戲柬

城東桃花噴路光春風吹送孝亷郎自擁佳人防細馬時臨緑水照紅妝羅裙已奪石橊色禿袖單衫杏子黃蹋鐙防籠雙玉趾揚鞭笑起兩鴛鴦同棲孔雀言猶妬並蒂芙蓉願始償爲謝使君休借問郭家少婦身姓王二八盛年眞擅寵只今三十尙專房持齋能苦頭陀行發誓曾燒頂廟香浩刼自知仙女分他生常在世尊傍每修好事辭書捨但有佳期入道塲才著霓裳顏更少但盤云髻壻先狂假令不信吹簫侶試向秦臺防鳳凰

和許長史箏伎篇

君不聞秦箏多慢聲平臺女兒新長成家夲邯鄲行步好生年十三指爪淸安得此雙弦索手那能獨酌髙陽酒正值傾囊無俸錢將來換馬還肯否自從解贈同心結不惜樽前香腕折防回玉柱雁池飛春愁散作梁園雪合就羅敷陌上桑含顰一囀發中堂遙知華髮王門客縱是風流也斷腸

答寄殿卿見夢之作

憶昔紅顏日攜手一別三年非不久縱使天臺記阮郎也應梁苑稱枚叟故人多病臥靑春華髮如蓬自看醜漫爾風流更旁騷從他憔悴仍醉酒悠悠世上竟須疑夢裏相逢知是否

和殿卿春日梁園卽事

梁園髙防花開起直至落花猶未巳春花著酒酒自羙丈人但飲醉卽休才到花前無白頭紅顏相勸若爲畱春風何處不花開何處花開不看來看花何處好空回

答寄子威

劉生家夲安東子不爾髙名那如此十載論交少聞問君胡尺書數千里蒼頭大奴前置辭主人束髮重知己家夲闔閭城下兒淸風獨爲延陵起便從出刺三河還攬轡爭誇按百蠻早嵗升公趨漢署只今謝客臥江闗𨿽言萬事歸來好乍可論交到誰老猶作鳳凰池上看窮途殺更耽文藻中間跌蕩復王郎伏臘扁舟發太倉但語卽翁常在口彼時多士儼成行宦情漸覺綈袍勝秋興翻隨防筆彊魏倩一珠才照乘主人雙璧竟登塲倡余和汝篇相及日居月諸業以集共道提戈虎穴廻儻容投謁龍門入開椷寒色散陽湖白雪樓空嶽影孤不盡雄才推二妙止如古調已吾徒一當單於則豈敢相遇中原尙足圗但語主人須自愛一時長句似君無

酬李東昌寫寄白雪樓圗【並序】

樓在濟南郡東三十里許鮑城前望太麓西北眺華不注諸山大河淸河交絡其下左瞰長白平陵之野海气所際每一登臨郁爲勝觀東昌李使君子朱以讀白雪樓集於廣川馬中丞家咄然壯之歸爲圗以寄而攀龍贈焉如此

詩名東郡沈隠侯那復擅奇顧虎頭江湖槃薄有能事畫我山中白雪樓推毫已經海色至無乃兼驅蛟蜃逰須防百里岱陰合咫尺疑聞淸河流華不注山得非雨平陵以西胡獨秋松風似欲捲綃起良久看云失去畱丹靑快意癡如此丘壑過人老卽休使君實解郢中調爲爾深知宋玉愁

送鄭生逰大梁詩序

鄭生者名文賢楚之云夢人也少慕魏伯陽之術往往談長生自云夢來闗中三千里持一囊藥耳所至逆旅醫小兒卽食其嫗醫老卽食其子弟醫婦女卽食其夫度三千里如在里巷中矣然不爲糈也其來闗中庶幾望見能爲長生者焉余蓋苦多病三十年於此言醫也卽未嘗見醫視脈如生者豈其診書異有它禁方邪生又自言醫且五十年於此手指之附人脈多於握匕箸咀防如丘陵卽未嘗不精神與病者通長桑君豈實視見垣一方人哉不察見脈而治病其礙豈啻垣一方闗中故多賢豪人卽如大中丞何公博物君子也亦言生矣余又言秦越人來長安逰時事生未嘗不輒苦其術而隠之不得屬余在告將歸生亦欲逰大梁則闗中自大中丞許公大司徒劉公以下皆賦詩贈之而余序其右方云

君不見黃鵠髙飛未可羅楡枋之雀柰我何拂衣春色爲黯淡故山髙臥白雲多風塵誰識大梁行夷門輕薄笑侯生虛左莫言公子事今日邯鄲已罷兵金丹初出照人寒瑤艸千年老鶡冠更欲淸秋觀渤海那能渇病滯長安

代香山寺老僧答

老僧何處來迎客身無袈裟足無舄𨿽有弟子今流離獨向空山種麻麥先時長者布黃金大師說法如來席浮圗中霄天樂下禪臺雨花坐盈尺共道當朝少逰幸惟此祗園有恩澤防丈晴連鸚鵡林宮娥晚傍蟾蜍石侍從求看貝葉編焚香再拜開琳碧我往能言西域文珠函爲取華嚴譯自復懸燈香鑪峯君其問臘庭中栢何曽馬繞招提鳴未見沙門畜四兵突厥公然馳赤縣湖外秋風笳吹聲猶疑窮谷豈遽至已聞野哭屍縱橫褁創被血竄榛棘問之不答慘且驚須防馬駞蔽陵壑三騎五騎擐長纓抨弓北嶺飲南澗驕气直欲淩欃槍一騎常驅百漢人一人常聨二騎行翻身仰射罘罳落束茅縱火燒朱甍豈無卓錫笞其背佛力不祐人心傾西堂北丘緣業惡寺前荒冡遂崢嶸亦是官軍入援急匈奴颺去歸其營匍匐漸從艸莽出晝伏夜走同狐鼪衣鉢蕩盡防軀在性命眞如飛鳥輕丈人豈願聞防亂神州豈冝有戰爭故人更邀住廬嶽萬乘垂衣右北平燕中耆舊寄書說早晚單於和議成語罷空林轉蕭瑟茫茫天地終何情

滄溟集卷五

欽定四庫全書

滄溟集卷六

明李攀龍撰五言律詩

酬皇甫虞部寒夜書懷見寄

兄弟播淸徽詞林振羽飛再來郎署重何謂宦情違夜雪畱沽酒寒燈坐掩扉共嗟羈物役嵗晏此依依

圓硯效徐庾體

片石分云出良工向月刪自疑臨璧水誰爲縮壺山洗墨沈金鏡呵冰斷玉環畫眉京兆婦纖指曲池間

秋扇

自從團扇棄空復掩梁塵寒影收云葉淸光暗月輪誰憐班氏女薄命漢宮人但使緘蘭笥君情防更新

同皇甫繕部寒夜城南詠月

片月掛遙岑層城曵素陰寒分宮樹淨影落禦溝深結冷悲徵笛勻霜上搗砧西園芳宴後白雪復誰吟

元夜

公子聨鑣語佳人把袂歡星橋云外出火樹雪中看夜色開淸禁春酺許從官仍聞祠太乙達曙禮仙壇

登省中樓望西山晴雪

忽見西山雪髙樓重倚闌數峯城上出落日署中寒佳色繁天防淸光切露盤小臣操郢曲願獻聖人看

憶弟

新醪楊柳色不醉欲何如薊北三春雁山東二弟書宦情閒遂淺人事病全疏未擬酬恩去空令憶舊廬

初夏趙氏園亭

獨值春風後幽期此重過開樽黃鳥至髙枕緑陰多簪紱殊閒事乾坤一放歌淹畱君莫厭吾道本巖阿

送孟得之

十載薊門客秋風見長年思家明月夜驅馬白雲天來雁授衣後黃花落帽前何人過攜酒共醉黎陽川

登省中樓

蕭瑟賦悲哉西山爽气開白雲海色斷落日秋陰來砧髙長樂苑雁下華陽臺如何此時望客思轉難裁

酬徐員外舟中新詠見示

何處逢搖落秋風又別家天淸鴻雁影江滿荻蘆花明月畱仙佩寒星犯客槎到來開篋笥新句動京華

送諸光祿還於越

幾年東省月坐憶故園遊忽有緘書至蘭亭褉事修芙蓉天鏡曉風雨石帆秋到夜應逢雪門多乘興舟

長陵

明禋趨嵗序陟降儼昭回容物中原在乾坤北極開松楸千騎入風雨百靈來共話犁庭役遺重可哀

朝陵夜作

上陵無不美秋杪更宜看風雨朝佳气旌旗擁漢官星流千嶂過月出萬松寒倚馬淸鐘外新霜滿玉鞍

白雪樓

諸郎難得意非是敢沈冥拙宦無同病淸時有獨醒千家寒雨白雙闕曉煙靑又值髙樓雁寥寥不可聽

送楊子正還濟南

我家白雲渚落日掩孤城讀書艸堂上濯纓湖水淸古來失意事不獨名未成北風敝裘雪誰見棄濡情

重送楊生

十年湖上別風雪此相親把酒論時事霑衣向故人浮名靑嵗換生計白雲貧但去臥芳艸山中鴻雁春

殿卿至

駿馬何當出金髙郭隗臺雲中春酒熟書後故人來白首文章事靑雲王伯才誰爲一知己念子正悠哉

送殿卿

嗟君復失意吾道轉堪疑白雪論先達靑雲合後時落花寒食過載酒故山期莫以楊朱淚春風灑路岐

章行人使潞藩

使者持符下風塵叱馭前諸侯城赤狄列嶂黨靑天牟麥祈年畤芙蓉避暑筵相逢多愛客共賦逺遊篇

十六夜集劉子成宅

羽書三十度飛騎動長安今夜樽前月還同燧火看入門淸影滿久坐素華寒何處闗山引如悲行路難

聞砧

永夜盧家婦深閨坐自傷拭砧散明月投杵上淸霜別恨繁鴛綺哀音急鴈行同袍徵戰盡刀尺斷人腸

送張比部募兵秦晉諸郡

天威嚴滅敵使者出秋官白羽徵兵入黃金結士懽風雲千騎動雨雪二陵寒無易行間客能登漢將壇

送沈郎中守順慶

見說褰帷處千山擁使君嘉陵渡春水棧道轉秋云郡下平蠻檄家傳諭蜀文病餘饒臥理能不憶離羣

春日韋氏園亭同元美賦【二首】

春塢花防防斜陽倒玉缾風塵猶傲吏天地此空亭共醉薊云白相看燕艸靑我來吟澤畔不是獨爲醒

其二

借艸到流水看花延落暉客中過寒食馬上攺春衣移席靑山出開樽白鳥飛天涯有朋好能使宦情微夏日同元美徐子旋賈守準劉子成集張氏園亭得談字

共載杯中物聊停塵外驂路人終白眼世事豈淸談髙枕夏云出空亭斜照含竹間有流水可以漱餘酣初夏同元美汪伯陽皇甫子循集姚明府園亭得春字

五栁陶潛宅猶藏杜曲春緑陰衣上滿黃鳥席邊新河朔當年事風流我輩人胡爲日車馬擾擾向紅塵

送蔡少府之陽武

君歸寒食後猶及縣中花趨府具茨野鳴鞭博浪沙大河秋色外使者白雲槎豈不勞行役風塵見嵗華

爲殿卿悼亡

歌梁塵未斷舞袖影方閒落月窺珠鏡靑春暗玉顏爲雲歸峽裏竊藥去人間安得招防術姍姍步幄還

答殿卿

故園春艸後書札問同袍海嶽遊當壯風塵臥正髙大名詩裏出浮世酒中逃顧我仍多病時危小吏勞

送獲嘉郭明府

仙舟新出宰秋色渡淇河官屬諸侯貴君才百里多政齊吳季重地接衛朝歌漢主憂南服長纓送尉佗

霅溪徐山人【二首】

風塵余鬂髮天地此棲遲不問家人產寧求國士知門無荷蕢過鄰有灌園期得道憑烏幾藏名號鹿皮

其二

自有浮雲戀非因倦鳥還林光淸客夢湖色駐人顏嵗序髙懸榻風塵老抱闗不投明月璧甘隱大雷山

毛刺史姑蔑髙齋

武陵看花處二仲得相聞雨白閩天合山靑越徼分書聲散秋瀑翰墨染春雲府檄何年事猶餘鶴羣

出郭

出郭隨吾適人家杜曲邊溪流縈去馬山路入鳴蟬禾黍殷秋作茅茨足晝眠可能祛物役歸買汶陽田

張氏園亭

辟疆開別業載酒雨中看亭敞千花瞑樓空萬竹寒呼童攜枕簟勸客解衣冠宿我山窻下聽詩坐夜闌

碧雲寺禪房

佛土秋逾淨花臺夜復香一燈醒夢幻孤磬散淸涼月上梵輪滿湖開天鏡光新詩分妙偈病客對空王早春元美公實訪茂秦華嚴精舎同賦

招提多病客擁褐世間情法自傳燈得詩先卓錫成年光雲樹麗春晝雨花明若許東林住還攜漉酒生十四夜同王徐宗梁四君子集靈濟宮【二首】

愛此壺中約人皆曼倩才華燈懸日月仙樹接蓬萊靑鳥銜詩去金貂換酒回明宵祠太乙方士漢宮來

其二

逍遙圃望淸切紫微層月出三山樹春回萬井燈無悲田變海但願酒爲澠門外金羈影王孫自五陵

張山人

吾鄕張仲蔚未是蓬蒿人伏臘東籬下漁樵北海濵官家還賦役客路且風塵織妾齊紈素開筵嬌上春

春日

爲客淹歸騎思家過斷鴻春衣花發後寒食雨聲中生事羞人問時名與眾同自甘郎署隱不哭宦途窮

柬公實

如何梅發後更憶故園春海上多歸夢天涯一病人世情元慘淡宦迹好逡巡莫作鴻防客靑雲未可親

同元美與諸比部早夏城南放舟【六首】

豈悟風塵客還能汗漫遊天涯惟短髮海內此扁舟宦迹淸時劣人才畫省優百年渾緑醑一日且滄洲

其二

最憐行役久爲樂未言疲自起投車轄長歌覆羽巵江湖靑雀舫僚友白雲司醒後驚相問佯狂信有之

其三

誰爲河朔飲吾願罄交驩杯動滄波色舟空白日寒題詩溪鳥過岸幘野人看不是江湖興風塵此道難

其四

落日維舟好君其問水濵舉觴遙送鳥倚樹醉看人各負詩無敵翻驚防有神明朝在城郭騎馬共風塵

其五

春歸興不孤勝地此相呼公等稱詞伯余將混酒徒山光含浩蕩秋意颯江湖樂事闗窮達浮生敢自誣

其六

言尋韋杜曲與客放船行樹影含衣動溪光逼酒淸狂來出眞態醉裏見浮生所以山公後寥寥達者名

寄茂秦

向來燕市飲此意獨飛揚把袂看人過論詩到爾長世情揺白首吾道指滄浪去住俱貧病風塵動茫

再遊南溪同應駕部徐比部賦【四首】

此日南溪約應徐賦客同據牀千竹下進艇百花中天入華陽館云生碣石宮昔賢何慘淡吾醉任鴻蒙

其二

覆席花如待窺簾鳥似知到來共醉坐久見吾詩吏迹江湖傲仙才日月欺幸逢休澣出不顧尙書期

其三

晏遊無俗吏休沐有殊恩碧艸堪同借紅塵可重論溪聲畱倚仗山色取當樽夙昔疑吾醉維舟尙在門

其四

花鳥從春過嬉遊到夏偏白雲行酒上淸吹起舟前世路身何得吾徒賦必傳寧須千日醉不擬眾人憐

郊行【二首】

稍似武陵溪人家緑樹迷桔橰茅屋上荷蓧薊門西淸吹生衣袂繁陰散馬蹄紅塵才只尺城郭意多暌

其二

並馬未央前看云過灞川時逢黃鳥住欲就緑陰眠宦豈登臨拙名非案牘傳風塵朋好在回首汶陽田

柬元美【二首】

偃蹇寧知病今如藥褁何淸齋山雨至髙枕夏云多詞賦芳顏妬風塵壯志過相憐誰最久把臂此蹉跎

其二

久矣疲朝謁深惟傲吏情臨風看玉樹消渇望金莖返照虹霓出浮雲駟馬行慚無枚叔賦起爾薊門城

夜過元美【二首】

眼厎誰同病天涯好自親放歌依白日縱飲向風塵世態搖知己時名走眾人朝參君莫嬾漢主憶詞臣

其二

病卽科頭出狂仍枕腹眠禮非因我設污不受人憐興盡銜杯外言深把燭前開門看墮月騎馬問朝天夏日同元美子與子相天寧寺送別公實【二首】

晏坐人天近淸齋僧夏深出門成逺道駐馬向祗林益愧風塵色相看湖海心惠休能怨別爲擬碧雲吟

其二

西域黃金地南訛大火天贈言回白雪寒色動靑蓮幻迹抽簪外浮名把袂前古今皆涕淚去住各風煙

夏日同元美子與集子相宅

佳客堪常見幽期暑亦過披襟度風雨把酒出星河嬾拙元相借文章敢自多夜深忘白羽玉樹倚蹉跎

柬子相【二首】

已負西山約將無惜壯遊懷人當落日臥病復淸秋時事君髙枕風塵我敝裘加餐看物理天地一虛舟

其二

楚客秋多病羈心私自憐各天散朋好八月見烽煙白露寒砧下靑楓過鴈前豈應裁恨賦冩任故人傳

別汪正叔員外

幾年金虎署與爾結交歡傲吏莊生似詩家鮑叔看春光燕樹合雨色薊門寒各抆臨岐淚風塵去住難

懷魏順甫

白雲同署客相念意悠哉交道蕭朱失文章屈宋來風塵還傲吏案牘豈時才不見黃金駿秋髙薊北臺

登黃楡馬陵諸山是太行絕頂處【四首】

黃楡髙不極臨眺亦奇哉河勢中原坼山形上黨來白雲橫塞斷寒峽倚天開搖落淸秋色多慙作賦才

其二

不盡寒云外靑峯落照多秋陰生大鹵木葉下滹沱巨壑藏風雨飛梁掛薜蘿重闗三輔地躍馬意如何

其三

振衣巖木下倚杖白雲層落日懸狐塞淸秋度馬陵千峯寒自出大澤莽相仍左瞰邢襄郡分符憶股肱

其四

秋色自防防風煙接井陘闗門開落日山路出寒星太守方乘障淸時敢勒銘杉松回朔气哀壑未堪聽

答明卿病後見寄【二首】

薊門搖落後楚客病如何秋色髙金掌西風滿玉珂開樽鴻鴈至染翰五云過應憶山陽防疎狂阮籍多

其二

吳生何偃蹇稱病不朝天侍從官非拙浮沈世所憐黃金燕士裏白雪郢人前自識銜杯趣逾看結襪賢

寄元美【二首】

宿昔神仙省靑雲向爾親償金聊玩世抱玉故調人气色髙題柱文章老斵輪別來多所憶臥病上林春

其二

豈不爲同捨於時媿重名佳人誰獨立大將爾橫行病起髙詩興春光美宦情懸知思逺道落日薊門城

卽事【四首】

浮雲如浪迹春色且邢州磬折人堪老蕭條客自愁孤城山下出大陸日西流請郡終何意風塵復倦遊

其二

天涯看薄宦何以異漂蓬才豈分符後名非薦疏中黃塵霾落日白羽揷春風聞道漁陽戰方論衞霍功

其三

嬾嫚終疑傲和光意逺哉元龍無客禮方朔有仙才疾苦褰帷過風塵領郡來那須論往事作賦栢梁臺

其四

使者殊旁午吾生自不辰文章看長物道路竟何人寒食孤城外襜帷大澤濱那堪楊柳色風雨傍行春

寄宗考功【二首】

別離如昨日豈厭廣陵濤春色漁陽滿烽煙海上髙文章回白雪顧盻解綈袍下走猶三輔蕭條欲二毛

其二

春色還堪起靑雲固可披振纓人不病把袂客能詩奏事明光殿掄才藻鏡司稽康猶自嬾早辱巨源知

寄殿卿【二首】

人情原慘淡世路故蹉跎意气彈冠少風塵按劍多客居深雨雪春夢逺漳河賴有西山色猶堪載酒過

其二

燕山爲客地莫共酒人居吾輩詩名大其徒劍術疎風塵官不調雨雪嵗將除何限東歸意春花滿舊廬

春興【二首】

短髮黃塵裏浮生白日䢐詩名堪自見經術敢相誣薦列終才吏逢迎豈壯圖有年輕召杜不病足江湖

其二

案牘將能事文章敢具陳跳梁看此物隱幾過時人返照生殘雨浮雲矯上春夙心惟病免不欲滯風塵

重送許永寧【二首】

絕域天應斷揚波海未平浮雲隨薄宦華髮系微名傳檄西南定褰帷瘴癘淸看君饒臥理經術晚逾成

其二

世情今可見此謫竟堪陳偃蹇難容汝文章不利人淸秋炎海外落日大荒濵莫更埋銅柱功名老漢臣

郡齋送張肖甫【二首】

薊門相憶處豈不問加餐臥理非吾意詩名向爾看白雲尊酒盡山色郡齋寒莫惜重投轄秋風道路難

其二

送君何所有城上太行山落日堪相憶浮雲未可攀俱言張翰去得禦李膺還莫自悲秋色能摧壯士顏

閣夜示茂秦【四首】

相逢殊不惡久別竟誰驩貧病他鄕老交遊古道難開樽山欲出說劍雪逾寒如此蕭條色髙齋爾自看

其二

爲客今猶在浮名信已勞病來衰防筆老至戀綈袍閣臥風塵過銜杯夜色髙舊知江夏守不厭禰生豪

其三

病起看時事歸心不可裁著書官欲罷問字客還來月出樽堪滿霜淸角自哀相憐成白首明日阻三臺

其四

把袂今何夕髙齋雨雪淸詩才君矍鑠酒興我從橫同病無交態相依豈世情春來徵渤海陳對引王生

寄元美【四首】

我昔朝宗日君停使者軒並驅皆上駟相遇復中原艸昧時人起風塵國士恩別來春色滿無處不銷防

其二

若問除書意君何異積薪姓名常借客蹤迹竟疑人爲郡空髙第當朝各要津拂衣吾所欲不是避風塵

其三

漁陽春欲盡漢使未堪愁邊郡多豪俠風塵一壯遊浮雲寒大漠白日澹幽州莫更觀遼海蕭條正北流

其四

何悟淹爲郡風塵日以難宦情疎自解人事拙相看髙枕西山色淸齋大麓寒期君秋月滿從此掛吾冠

夏日行部遇明卿子與於癭陶邑

何來漳水上早晚發長安放逐吾曹在風塵此道難孤城髙自臥萬事醉相看莫擊鄒陽劍霜飛五月寒

郡齋與元美賦

握手今何在髙齋共此樽眾人方睥睨二子向乾坤經術從吾淺詩名得爾尊當時楊馬輩誰復在金門

送元美【二首】

吾曹天地在不惜滯風塵意气能無合文章自有眞齊名他日事側目此時人爲別還秋色樽前白髮新

其二

把酒論離索褰帷送友生白雲髙大麓秋色重孤城偃蹇還詩句蕭條自世情贈君無趙璧落日片心明

黃河

復就三秦役還爲四牡歌北風揚片席大雪渡黃河才豈諸郎少名非一郡多儒官明主意吾道好蹉跎

闗門雪望

西來千里雪斜日滿函闗秋水何當落浮雲自不還積陰髙紫气寒色壯秦山似欲欺雙鬢蒼茫到客顏

發長安

此處看春色蕭條客自禁風塵爲郡過蹤迹抱闗深不盡傳經意難言作賦心故人多道路薄宦有登臨

涇州

回磴層雲上孤城返照間人煙趨白阪睥睨走靑山芻粟浮涇下旌旗度隴還時看乘障吏車馬出蕭闗

秋日【四首】

薄遊寒暑換仍自滯孤城華髮看人事浮雲識宦情拂衣驅病色懸榻避時名但欲眠淸晝相嘲任友生

其二

此物還堪惜何官不可休驅馳如昨日藥餌更淸秋名已千人廢家徒四壁愁南山歸自好沮溺本同流

其三

倦遊非一日乘興復三秦多病難爲客浮名喜中人未堪沈案牘何以走風塵祖帳東門外賢哉一老臣

其四

還鄕明日事可柰簿書勞棄置看同病風塵避二毛酒如涇水濁枕對華山髙不是淸秋色何人見反騷

五日和許傅湖亭防集【二首】

城頭片雨懸客醉防湖邊酒柰橊花妬人堪桂樹憐五絲還令節雙鬢抵流年莫蹋王孫艸淮南賦已傳

其二

靑樽臨北渚一爲故人開此事成今昔浮雲自往來花間攜枕簟鏡裏出樓臺忽就投湘賦深知賈誼才

寄元美

寥落文章事相逢白首新微吾竟長夜念爾和陽春把酒千門雪論交四海人卽今燕市裏擊築好誰親

贈子與

握手論文者春來限各天卽今行樂處不似舊遊年神物風塵裏時名我輩前豈令徐孺榻白日此長懸

汪員外移水部時城京師汪爲植

聞有金城役掄玆水部才中原憂被髮使者詠於防睥睨燕山接風雲瀚海來懸知胡騎遁天子宴蓬萊

卽事【四首】

羽書秋色外飛挽海陵回日上犁庭議時難度漠才物情奇士過天造異人來側席勞明主黃金正滿臺

其二

卽今難授鉞誰可靜胡塵談笑存能事艱虞失眾人大軍歸掌握王者自經綸不復憂驕悍如林防北辰

其三

使者晨馳壁奪歸平虜章自天懸斧鉞擇日設壇塲萬馬中原集諸軍上苑旁主恩無可報一戰取名王

其四

天子何神武乘秋欲破胡儒臣擐甲冑大將解兵符叱吒風雲合艱危日月扶北瞻陵寢色蔥鬱近皇都

賦得屏風

虛屏漢宮裏有女白頭吟色倚琉璃怯秋來湘水深歡情張畫燭愁坐掩淸砧莫爲蒼蠅誤君王在上林

渡滹沱

滹沱來不極曉色蕩孤城擊楫中流過褰帷下吏情天銜紆岸轉日上大波行獨在知津後風塵見濯纓

廣陽山道中

出峽還何地杉松郁不開雷聲千嶂落雨色萬峯來地勝紆王事年饑損吏才難將憂旱意涕泣向蒿萊

趙州道中

獨往何爲者棲棲意不歡褰帷秋雨過伏軾夏云殘潦水陰相積蒹葭晚自寒大夫方跋涉天步屬艱難

吳舍人喪內【二首】

楚妃色殊眾不獨下堂悲鼔瑟瀟湘夜秋云未可持河流雙露掌月出萬年枝屬有將雛曲能無泣鳯池

其二

可憐禦溝水見此白頭吟病客思江郡詞臣在上林春風動花樹秋月散淸砧惟有陵陽淚知君抱玉心

和殿卿白雲亭醉歌

狂殺王門客空亭日嘯歌那知珠履散自愛白雲多短發明秋水長裾曳芰荷獨憐枚叟在不復厭婆娑

元美以家難羈京作此爲唁【四首】

馳騁淄澠日功名與宦情髙堂一爲坐世路遂相輕行乞還燕市悲歌復薊城佩刀風雨夜堪作箾中鳴

其二

一自抽簪後漂零見此身通章尋悟主懷刺更依人寒入綈袍色愁生黍谷春不因家難劇君豈在風塵

其三

海內論兄弟蕭條二子才一時稱病罷萬里拂衣來雨雪人髙臥蓬蒿客自回偶然占劍气夜夜向燕臺

其四

聞道周旋地偏承老父顏槖饘時在側賔客稍居閒函谷更封出夷門執轡還莫將公子淚亂漫灑燕山

滄溟集卷六

欽定四庫全書

滄溟集卷七

明李攀龍撰五言律詩

春日閒居【十首】

卽令闗請謁何用乞江湖僻性終難狎浮名本易污杜門人事過欹枕嵗華䢐薄俗還堪畏﨑嶇比宦途

其二

白日移髙枕靑山答放歌病才宜偃蹇老自厭婆娑禮數諸生絕交遊二仲多江湖春正滿更欲混漁簔

其三

藥餌休官嬾蓬髙謝客深濁醪殊解事髙枕自知音老大翻陵勁文章豈陸沈浮雲終日在瀟灑竟何心

其四

五羖功名薄雙龍羽翼乖風塵凋短褐雨雪閉髙齋慘淡幽人色飛揚壯士懷少年何太苦妖冶事形骸

其五

奉使談經日單車西入闗掄才牛口下得士鳯毛間白雪千人失黃河萬里還卽今髙臥處猶不減商山

其六

乞歸君已見削迹我何求交態疎能變時名久自休中原來病色萬里入春愁不是忘機客還驚海上鷗

其七

結舌論文地甘心養拙年朱門人自老白雪調空傳世路蓬蒿外浮名燕雀前中原二三子夙昔共周旋

其八

病起獨登臺春光萬里來浮沈還我輩俯仰見人才華髮風塵過靑山雨雪開浮雲堪倚杖落日好銜杯

其九

漂零惟濁酒落拓總狂生彭澤差聞道髙陽橫得名罷來詩慘淡臥久興淒淸日對春湖色潺湲嬾濯纓

其十

五柳防湖濵先生隱是眞文章堪側目潦倒竟全身何必論交地長須縱酒人卽令東蹈海斷不混風塵

夏日東村臥病【十二首】

平生偏伏枕睱日是抽簪病著靑山色愁髙白雪音雲霄懸出處蹤迹間浮沈不必名俱毀方知二仲心

其二

放歌知帝力縱飲見天眞防筆風雲老靑樽日月新詩驚噉蔗客酒讓采薇人卽使妨幽事何須傍隱淪

其三

自甘成獨往誰復病相憐金盡論交地囊余解擯篇淸齋芳藥餌華髮媚林泉不必憂生事深耕種秫田

其四

不謂幽棲處還堪抱膝吟大云千里駐片雨二湖陰暑逼藤蘿淺涼生栝栢深鮑山終日在知己媿黃金

其五

未同疎雨至勿翦夏云繁片華樽前出雙流樹杪翻紅顏辭上國白眼入中原慢世吾何敢風塵且避喧

其六

拂衣先達怪髙枕故人疑世路衡門左軒車負郭遲少年誇解事薄俗諱言詩何處堪遙集悠悠未有期

其七

毎逢河朔飲輒憶廣陵濤起色含佳句流光逼濁醪興緣知己盡名豈罷官髙髀肉看如此何論長二毛

其八

空林風雨過瀟灑一樽開看竹俄蠲疾漂蓬敢負才杜門辭問字落日罷登臺不是憐阮誰堪把臂來

其九

夜半忽風雨層樓四望孤雷盤華不注電劃大明湖雲霧連屏疊蛟龍抱劍呼飛揚天地意垂老見吾徒

其十

何物子虛賦深承漢主知一逢楊得意千載遂同時諫獵功名薄爲郎日月私閒居堪避事稱病足逶迆

其十一

更閱人間語誰堪出處同江湖星自客詞賦日猶工物色余爭席生涯見轉蓬延陵皮相士竟失被裘翁

其十二

白頭明日事君不見交情千載論知己中原命友生靑雲髙病色滄海傍詩名一爲彈冠誤徒令國士輕

秋日村居【八首】

隱幾憐淸曉開軒命濁醪西風行薜茘白露綴蒲桃气逼蟬聲苦天含鴈影髙壯心堪自見秋色正滔滔

其二

病色還相假秋光溘自開淸羸堪傍竹潦倒重銜杯返照湖邊盡浮雲海上來卽今知九辯無處不悲哉

其三

秋意長西北苕蕘望裏分靑含仙署雨白動帝鄕云屈宋終難達巢由故不羣江湖三十載揺落好誰聞

其四

南山伏枕前北渚濯纓邊林薄秋逾厲雲霞曉自鮮談詩成白首把酒望靑天萬里中原色蕭條此地偏

其五

不必知名姓中原一病夫柴荊存古色藥餌泥窮途落日懸魚笱西風纏轆轤生涯君自見百畝白雲湖

其六

髙齋淸自掩遙夕病相看片月花間淨明河樹杪幹流螢含火著宿鷺抱霜寒何限同袍意江湖坐漫

其七

白雲不揺落湖上長悠悠世事銜杯過人情把袂休秋光棲自老日色澹相愁況復多風雨蕭條傍倚樓

其八

揺落惟髙枕風塵且閉闗醉來雙白眼病起一靑山交態元難作詩名已自閒有人湖海上無事馬蹄間

冬日村居【四首】

髙臥堪人事幽棲豈世情老松寒更拙片竹冷逾淸擁褐江湖色鳴琴雨雪聲嬾心常近傲不是學莊生

其二

百年長藥褁三徑且蓬蒿華髮抽簪短靑山伏枕髙漂零知濁酒雨雪見綈袍似解防鴻意翻然變羽毛

其三

寒邳不可望蕭瑟掩柴扉宿霧含霜苦斜陽帶雪微淸齋宜病色生事合漁磯欲奏滄浪曲江湖此調稀

其四

遙夜憐幽獨南山傍戶庭泉流霜下白野色海邊靑風亂將殘燒寒疎欲曉星偶因樵唱起延眺及林坰

寄華從龍比以魚橘見致

多少人間事誰能便作書罷官君更早謝客我何疎八月來吳橘三江下楚魚因風裁數字一問子云廬

月

不是山中月誰能坐郁陶蟾孤憐凍影兔老愛霜毫暈疊金波動寒侵玉樹髙爲題團扇句千里寄同袍

和殿卿神通寺見貽之作

花宮畱妙唱防筆徧髙僧說法從初起談詩出上乘五言爭刻燭一字了傳燈度前身是風流益可憑

同許右史遊南山寺宿天井寺

古寺馬蹄前荒山斷復連階危孤石倒厓響亂泉懸喬木堪知午回峯半隱天不因許度誰此得攀緣

龍集寺

千林窺壑險一徑入云愁峯落靑蓮色燈懸白日幽香臺髙枕出澗水閉門流聞道羣龍集明珠自可求

錦陽川九塔寺觀許右史碑

名山諧夙好況復近吾廬嵐影浮斜照玆川錦不如空林雙樹老寒塔九華疎一片頭陀石新文六代余

元日

五十江湖客風塵一事違漁樵供藥餌雨雪偃荊扉白髮詩篇苦淸齋病色微平生縱酒今日不知非

立春前夜齋居殿卿攜具見枉

茅齋殘雪在新月況當門春動西園蓋寒空北海樽詩篇閒自遣交態老難論似覺行廚色能淸病客魂

立春日齋居對雪憶元美

齋居何所作春雪是佳期淨入年華淺光含暝色遲鳴弦流艷曲拂簡映新詩此夕山陰客扁舟興可知襲生初度與郭子坤集開元寺餞許右史

論交三十載此地重尋盟夏臘髙初度人天戀逺行靑蓮澄筆彩白馬識經聲曾是春山夜談禪對友生

逃暑

無處堪逃暑髙樓坐夜分河流纏宿霧電影迸重云紈扇含冰彩珠簾网露文漢宮多貴幸何以答南燻

暴雨

西來氛甚惡夏至此何祥雨伏千厓怒風回萬壑長雷聲盤暗牖電影纏空梁少選虹霓出園林媚夕陽

寄子與使君【二首】

一郡看如此扁舟意若何白雲天目徧春水太湖多怪事寧詞賦幽人自薜蘿平生無俗客三徑許誰過

其二

我輩還堪見人間已厭聞大都常謝客不次各離羣病酒仍耽句靑山自白雲春來論數子飄泊有如君

襲克懋托疾不肯入試賦贈

似得防鴻意兼深抱璧情一鳴堪自失三獻轉相經白雪看前輩靑雲讓後生己須橫四海且復愛連城

寄懷余徳甫【二首】

豈亦逢秋色登臨若逺行江通灌嬰井山到越王城何見非交態難言一宦情大東千里月石鏡好同明

其二

卽聞彭蠡鴈應上武陽臺華髮文章到靑山放逐回時名堪下榻秋興足銜杯不是求羊輩蓬蒿斷往來

二月十五日誕子

三十盧家妾明珠報使君國香元有種天馬自超羣月應懸弧滿春迎翦紱分負薪還爾事豈敢望靑雲

席上別王吳徐宗四子

仙吏滿蓬萊離筵气色開襜帷寒食過風雨太行來一失中原遇難論我輩才華陽猶駿馬涓者載金回

答元美喜於鱗被召見寄【二首】

十年君所見已分老蓬蒿安得浮名在將無執事勞海鷗羣自下天馬步元髙五柳還須種徴君不姓陶

其二

那堪成僻性非不愛明時白髮終憐我靑山好屬誰連城髙一抱流水妙相知君自墻東客行藏豈更疑

過呂梁

十年稱病客系楫在樓船澌下波方澑風鳴水正懸靑山髙臥裏白髮壯遊前起色聊相假終慙傲吏賢

宦情【二首】

初服終能事徐生己自違浮雲知失計漚鳥見忘機越酒經春老江魚入夏肥他鄕如不病一任宦情微

其二

我輩誠何意於今自解難累寧知眾嫭儂已罷新歡白雪狂歌盡靑雲病疏看江湖終日在一任宦情闌

劉太保文安公挽章【十首】

上公霑異典美謚表餘恩文並三光麗安同五嶽尊朝廷先達在社稷大名存廟議當時事稱天有世孫

右贈謚

遣奠煩容物臨軒憶典刑祠官開正寢法從輟明庭筵幾知存問鐘彛借寵靈老臣如就饗帷幄見談經

右諭祭

使從三省至地自九原開不作祁連象寧知漢代才佳城跑躑躅法駕擁徘徊文劍今埋照於焉燭夜臺

右賜葬

國史從王事經筵飫帝慈龍章紆後寵魚水見前知雨露含天藻山河勒制辭門生堪視艸猶作起家疑

右頒誥

峴首羊公石千秋涙不禁孤墳寒自出華表郁相臨陰雨龍文動風霜鳥迹深更聞辭妙絕一字可生金

右立碑

自復遺書出相傳片字工史才依晉乘詩調托唐風艸疏回天力談經發聖聰少年眈作賦頗欲擬河東

右遺文

祠堂何所有遺像鹿臺山爲是懸車處常聞曵履還諸生從上黨三老自壺闗伏臘蘋蘩外談經俎豆間

右特祠

諸劉稱令族羣從復淸操家自駒千里人皆鳯一毛文章爭左袒禮樂盛東曹五世傳經術推公甲第髙

右世科

一時求舊徳千載憶皇都北斗髙元气南山永帝圖靑雲餘幾杖白首自江湖此日乘驄客閭門意不孤

右達尊坊

小子元吾黨前賢亦故鄕春秋存俎豆日月望宮墻血食堪千載精靈自一堂惟應楊伯起秦晉郁相望

右從祀鄕賢

再過子與

浮名難自托佳防豈相圖日月髙詩社河山壯酒壚嵗星時一出白雪調元孤繾綣非爲佞風流不可無

七言律詩

送趙戶部出守淮陽

仙郎起艸漢明光幾載軍儲事朔方五馬新爲淮海郡三臺舊署度支章行車麥秀隨春雨臥閣花深對夕陽時憶上林詞賦客鴻書遙下楚雲長

崔駙馬山池燕集得無字

主家池館帝城隅上客相如漢大夫十里芙蓉迎劍舄一樽風雨對江湖橋邊取石鯨飛動臺上吹簫鳯有無向夕不堪車馬散朱門空鎖月明孤

送彰徳陳使君迎侍浙中

帝裏初分郡檄回便迎靑鳥建章臺東方千騎風雲下南國雙帆河嶽來公子西園池上防使君秋憲府中才鄴天露冕行春日更許何人托乘陪

送郭子坤下第還濟南

華省棲遲白髮新因憐失意轉憐春樽前病起逢寒食客裏花開別故人賦就自堪生顧眄才髙豈合老風塵燕臺郭隗君家事不擬驊驑不致身

送王郎守安慶

花滿胡姬春酒樓使君五馬五驊驑明光起艸推髙第三十專城領上游天柱西懸江漢影海門東控帝王州到來紆畫思同捨萬里風煙白鴈秋

送丰城杜少府謫滇南

共惜投荒萬里天當朝起艸事空傳主恩緑鬢神仙尉客夢靑雲侍從年盤水秋帆開瘴癘黔陽春樹隔風煙孤臣自有丰城劍遙夜思家向斗邊

酬谷明府見寄

淸時詞客滿公車獨向漂零嘆不如老去已常縱酒秋來何意爲裁書薄遊更自淹華省多病惟堪返敝廬共道子雲長筆札知君近日五侯疎

秋前一日同元美茂秦吳峻伯徐汝思集城南樓

萬里銀河接禦溝千門夜色暎南樓城頭客醉燕山月笛裏寒生薊北秋胡地帛書鴻鴈動漢宮紈扇婕妤愁西風明日吹雙鬢且逐飛蓬賦逺遊

送孫郎中守承天

鬱蔥佳气漢江邊今上龍飛北極年過幸沛宮三日飲裁畱郢曲大風篇仙郎珂散蓬萊月太守帷開橘柚天明到爲存湯沐邑須知父老借才賢

劉員外家宸翰樓

君家司冦此樓居奕葉承恩片帖余帝自經筵傳翰墨人從冊府見圖書煙雲繞檻生春色牛斗開函散楚墟誦只今諸弟滿韋賢相業好誰如

送劉員外使黔中

牂牁萬里越王臺北眺中原秋色來江嶂忽分三楚斷海天不盡百蠻開白雲使者乘軺過金馬祠官擁節回爲泛昆明誇上苑令知漢主自雄才

送大司冦之金陵

聞道銅標護百蠻當朝共擬伏波還來持滇海中丞節入領西曹法從班曵履春云髙北斗迥車秋色照鐘山顧期門客江城滿艸奏時時達漢闗

送皇甫別駕往開州

銜杯昨日夏云過愁向燕山送玉珂吳下詩名諸弟少天涯宦迹左遷多人家夜雨黎陽樹客渡秋風瓠子河自有呂防刀可贈開州別駕豈蹉跎

送瑞安劉明府

劉楨詞賦不羣才百里新承漢寵回吳地靑山飛舄下大江秋雨掛帆來白雲堪贈神明宰海色遙臨睥睨開到日自逢花滿縣更憐春樹接天臺

送許元復還姑蘇

薊門鴻鴈滿髙秋張翰思家罷逺遊入洛故人名下士度江寒夢雨邊舟客來白髮誰相憶賦就黃花不可畱興發鱸魚堪自釣吳楓搖落未須愁

署中有憶江南梅花者因以爲賦

欲問梅花上苑遲座中南客重相思開簾署有靑山色對酒人如白雪枝驛使書來春不見仙郎夢斷月應知偏驚直北多烽火昨夜闗山笛裏吹

與茂秦金山寺亭上望西湖

孤亭遙上翠微重檻外空林何處鐘秋到諸天開薝卜湖連雙闕散芙蓉雲光忽落黿鼉窟雨色飛來鸑鷟峯自信登臨能作賦肯令陶謝不相從

送汪伯陽出守慶陽

中原萬騎郤胡兵客領銅符塞上行大漠淸秋迷隴樹黃河落日見秦城邠人自美西羌俗漢守誰髙北地名郡吏可能無薦達還令介子乞長纓

送黃侍禦按滇中

去矣乘風瘴癘開西南萬里壯遊哉登臺越巂山形合攬轡昆明秋色來周禮職方天外盡漢臣封事日邊回徵蠻幕府今凋落安得樓船下瀨才

送包大中長蘆知事

九河水流何濺濺君去春花車馬前入幕官僚淸宴久揮毫渤海白雲天相將牛酒勞從事未少魚鹽給俸錢此去陸沈無不可於今薊北靜烽煙

除夕

幾年仙省白雲間此夕歸心醉裏閒九塞烽煙連北極千門雪色照西山還知傲吏能違俗未擬浮名好駐顏長孺淮陽今不薄春花或恐滯燕闗

元日早朝

禁城春色引朝天接迹防龍近法筵雲裏金莖通禦气宮中玉樹隱祈年西山亭障遙臨薊朔漠旌旗滿護燕聞道至尊歌白雪小臣還獻郢人篇

早春得汝思蜀中書

萬里誰傳錦字回楚天搖落正堪哀揚舲巫峽江聲合立馬岷峨雪色來西極使星遙入部中原人日好登臺莫言羽獵誇胡後不數揚雄作賦才

送惲貟外按察郢中

醉擁驪駒不可畱送君花發鳯凰樓靑春開府西陵色到日登臺北鴈愁寒雨逺分荊楚望白雲無盡漢江流共知人世悲難合儻得隋珠莫暗投

初春元美席上贈茂秦得闗字

鳯城楊柳又堪攀謝朓西園未擬還客久髙吟生白髮春來歸夢滿靑山明時抱病風塵下短褐論交天地間聞道鹿門妻子在祗今詞賦且燕闗

送大中丞王丈赴山東

天下軍儲飛挽來中原胡虜戰爭回漢柱舊題驄馬使名家接武佩刀才按章時拂風塵入憲府秋臨海岱開主恩偏憶嚴城日什二東秦保障哉

答宗考功齋居見贈

金莖夜擢建章髙漢主祈年祀事勞仙吏詩投靑玉案故人秋臥白雲曹此生湖海供多病何物風塵抵濁醪中散近來疎嬾甚更無書札到山濤

呈大司冦何公

漢臣韋氏有成舊徳中朝曵履聲督部曾持滄海節總戎親破緑林兵重瞻執法臨天座自失流言荷帝情千載云蒸龍變日更期文劍署髙名

再呈何公

幾年開府漢中丞去後功名何武稱荊楚軍儲遮海過潢池兵气向秋澄尙書北斗天喉舌司冦西曹帝股肱耆舊卽今推濟美淸朝劍履坐相仍

春夜同元美子與子相過公實

西山落日照金莖北闕春陰覆禁城湖海百年今夜酒風塵五子異時情和來白雪俱髙唱自附靑雲起大名不獨諸郎闗象緯眞人應更爲東行

送萬言卿明府之長興

逐虜將軍度漠回黃金猶自滿燕臺請纓慙我爲齊客制錦多君更楚材城上春雲天目出簾前秋色太湖來歌暇日能相憶花裏新詩過鴈裁

送範敬甫之閩中

共看驄馬使君賢開府東南日月偏海嶠秋陰分越樹人家雨色散閩天朝廷記憶江城久詞賦知名水部前還擬主恩頭白裏時危相贈祖生鞭

五日同子與子相過公實時公實在告

空堂隱映石橊殷花裏幽期白晝間染翰風雲隨上客開樽雷雨過西山賦成敢避能驚座酒罷何妨善閉闗況值懷沙千古怨那堪騎馬獨醒還

韋氏池亭同元美子與子相賦【四首】

貰酒新丰解佩刀相逢意气爲君豪孤亭晝敞杉松色亂石靑含薜茘髙自向風塵偏勝迹豈令湖海傲吾曹從他桂樹山中發招隱何勞更反騷

其二

華髮文章愧不工獨憐諸子調相同西京矯矯多奇气東海泱泱自大風三署仙郎攜酒後一時詞客此亭中白雲寥廓迷幽薊騶衍談天碣石宮

其三

幽亭斜日亂松聲下有滄浪可濯纓求友花間黃鳥出垂天城上夏云生梁園作賦千年事河朔銜杯萬古情莫恨風流吾輩晚鄒陽袁紹漢時名

其四

韋曲髙臨漢苑開城南連騎紫宸回閉門流水花間過倚檻靑山席上來客難似矜能避世子虛誰見不憐才若論承寵無先後安得吾曹共酒杯

送張元諭虞部謫常州別駕

賦就黃花別季鷹還從遷謫問飛騰懸知漢柱名當借況復防刀事可憑寒雨大江臨楚望千家秋色暗毘陵闔閭城外逢搖落何限吳山客裏登

送吳人陸之箕

客有登臺賦逺遊薊門金盡坐髙秋總憐岐路無知己不向風塵爲白頭木落毘陵看過鴈月明張翰倚扁舟未將簪紱論多病艸色姑蘇到自愁

送李司封謫廣陵

明光起艸羨靑春服藥求仙笑此身白首雲霄空薦士黃金湖海未逢人廣陵鴻鴈來秋色寒雨江楓度逐臣見說故園湘上水嬾將詞賦弔靈均

滄溟集卷七

欽定四庫全書

滄溟集卷八

明李攀龍撰七言律詩

送王侍禦

看君繡斧秣陵回烏府遙應接鳯臺寒雨鐘山千水下白雲秋色大江來時危攬轡中原出日近封章北極開當道狐貍何足問邊城今有郅都才

同元美與子相公實分賦懷太山得鐘字柬順甫

域內名山有岱宗側身東望一相從河流曉掛天門樹海色秋髙日觀峯金篋何人探漢防白雲千載護秦封向來信宿藤蘿外杖厎西風萬壑鐘

同子與登湖上臺

大漠蒼蒼鴻鴈回中原極目思悠哉白雲雙闕湖邊出落日西山樹杪來詞客百年相對酒秋陰萬里共登臺側身戎馬過逢地城柝朝聞角暮哀

十五夜子與明卿見過

日落靑梧白露生倦遊詞客鳯凰城千門過鴈來秋色萬里銜杯對月明上苑寒髙金狄掌西山影靜羽林兵解顏今夕無烽火二玅何當罷請纓

同徐吳二子法寺臺眺望

搖落偏驚祗樹林白雲鴻鴈亦蕭森何知潘鬢淹郎署但許燕山壯客心欲雨諸陵來朔气西風千里動秋陰悲哉聯璧登髙賦徙倚荒臺見古今

送大司冦應公歸臺州

搖落黃金駿馬臺都門供帳亦賢哉炎荒想見乘軺出北斗旋聽曵履回秋色白雲生海嶠主恩華髮臥天臺西曹官屬銜知遇東閣淸時好再開

送殷正甫【並引】

正甫檢討有河洛之役蓋濟南諸君子出餞焉是行也問誰治祖則廷尉史張嵐氏問誰相禮則大司農官屬洪遇伯時問誰贊事則許殿卿邦才將試於大宗伯至也正甫則稱使臣哉齊魯於文學其天性卽今日裏黨可謂多賢司馬長卿自漢庭遊梁鄒陽枚叔間相得驩甚也乃比部李生以贈言

中州一望气雄哉北極風塵使節開卜洛自存宗子計遊梁更見長卿才春晴嵩少云邊出雪盡黃河天上來在昔孝王誇授簡何當置酒向平臺

徐子與席懷梁公實

共指金莖雪色間鳴珂當日滿朝班卽看徐孺能懸榻豈謂梁鴻更出闗薄宦天涯成白首故人江上買靑山嶺南梅樹今堪折贈我寧無驛使還

懷子相

薊門秋杪送仙槎此日開樽轉嵗華臥病山中生桂樹懷人江上落梅花春來鴻鴈書千里夜色樓臺雪萬家南粵東吳還獨往應憐薄宦滯天涯

朝退同子與望西霽雪懷南海梁公實廣陵宗子相

騎省秋來嘆二毛還將白雪向君操千峯曙色開金掌並馬寒光照錦袍空翠欲浮仙闕動晴雲猶傍帝城髙初疑大庾梅花發忽憶揚州八月濤

嵗晚贈子與

南國鴻書杳不聞相看梅發尙離羣天涯薄宦堪知我世上虛名好誤君杪嵗西山逢雨雪懷人漢苑見春云往時載酒揚雄宅諸子談經坐夜分

人日與伯承集子與宅得胡字

新知握手鳯城隅莫嘆春來滯宦途萬里風煙人日過十年江海客星孤漢宮戴勝傳王母薊北登髙愧大夫曾是舊遊行樂處解貂同醉酒家胡

張駕部宅梅花

仙郎雪後建章回淸夜西堂擁上才笛裏春愁燕塞滿梁間月色漢宮來卽看芳樹催顏鬢莫厭寒花對酒杯共憶故人江北望因君賦罷倚徘徊

宣武門眺望

白雲千里接胡天雙闕遙臨碣石懸漢苑春生多雨雪薊門晴色滿寒煙五陵佳气蓬萊外大漠靑山睥睨前夙昔黃金收駿馬髙臺空作有誰憐

送範大澈

十載風塵道路難天涯金盡俗相看自憐華髮馮唐老誰問綈袍範叔寒病起淸樽開雨雪歸來春艸徧長安故人海上悲揺落擬共秋濤把釣竿

葛丈山房

少宰山房北海隈千林窈窕白雲開倚窻河勢鉤盤出拂檻秋陰碣石來魯國諸生紛受易漢庭多士滿題才臨流重憶乘槎客濯足還登萬里臺

寄子與

薊門春散紫宸班千里襜帷動客顏秋到白雲生漢署雨來寒色滿燕山仙郎書札遙相憶傲吏風塵且未還天上卽今看舊好誰憐曼倩謫人間

寄吳舍人兼呈徐子與

薊門春酒別同袍念我風塵解佩刀楚客久無鸚鵡賦舍人殊有鳯凰毛書來月色漳河滿北望秋陰漢闕髙行矣舊遊還自愛偉長今在白雲曹

寄正叔

十年裘馬向飄零一郡風塵出漢庭塞北嵐煙春浩浩薊門山色樹防防懷人西署秋云白對酒疎燈夜雨靑莫道揚雄長寂寞桓譚已見太經

趙州贈許使君

山雨蕭蕭曙色過異鄕攜手問蹉跎豈緣知己朝廷少自是詞臣嶽牧多宋子城髙臨大陸漢王臺迥出滹沱風塵行役君須見能得花前不醉歌

送譙比部還順慶

歸去嘉陵江上春防帷不復厭風塵巴山漸出云連楚劍閣回看雪照秦嵗晚江湖多病疏時危裘馬倦遊人明光起艸君無薄漢主恩深侍從臣

送申職方還魏縣

山中春色漂零澤畔行吟見獨醒縱使馮唐淹省署還如汲黯在朝廷漳河雨雪襜帷黒大漠風塵燧火靑憶爾時危曾抗疏至今諸將說龍庭

同張滑縣登淸風樓

層樓落日倚蹉跎明府髙軒載酒過檻外秋陰開大陸簾前樹色散漳河闗門紫气臨燕滿風雨靑山入晉多我醉欲裁王粲賦故園戎馬近如何

郡閣懷王徐二比部

曉漏鳴珂謁建章春風載酒出長楊詞華並數西臺妙握艸同稱大國香玉樹月明堪自倚金莖秋色坐相望故人爲郡逢搖落日夕看云憶帝鄕

郡齋與舍人賦

漢臣春散建章宮此地相逢嘆轉蓬落日開樽漳水上淸秋擁節太行東微官愧我潘生拙作賦多君楚調工朋好卽今三署滿故人猶滯右扶風

送顧天臣還姑蘇

落魄看君旅食年風塵裘馬竟誰憐歸吳擬著潛夫論入洛還防贈婦篇少室夏云憑檻外太湖秋色掛帆前故人爲客遙相念垂老浮名薊北天

郡城樓送明卿【二首】

西來山色滿城頭東望漳河入檻流傲吏嵗時頻臥閤故人風雨一登樓亂離王粲逢多病著作虞卿老自愁君到長安相問訊誰憐五月有披裘

其二

徙倚髙樓問索居故人湖海意何如樽中十日平原酒袖裏三年薊北書大麓夏云當檻出石門寒雨過城疏明朝逺道空相憶那得仍停使者車

於郡樓送茂秦之京

把酒髙樓眺暮春孤城落照濁漳濵自憐白髮常爲客誰道靑山不負人西署詩名幹气象中原宦迹任風塵元龍未下當時傲湖海看君意轉親

登黃楡馬陵諸山是太行絕頂處【四首】

太行山色倚防岏絕頂淸秋萬里看地坼黃河趨碣石天回紫塞抱長安悲風大壑飛流折白日千厓落木寒向夕振衣來朔雨闗門蕭瑟罷憑欄

其二

西嶺秋髙大陸前馬陵寒影踏遙天羣峯不斷浮雲色絕嶂長畱落日懸地險闗門銜急峽山奇削壁掛飛泉何人更遇靑泥飯有客空歌白石篇

其三

西來山色照邢襄北走並州擁大荒巨麓秋陰沙石門寒气雨蒼蒼天邊睥睨懸句注樹杪飛流掛濁漳搖落故人堪極目朔風千里白雲翔

其四

千峯郡閤望嵯峨此日褰帷按塞過落木悲風鴻鴈下白雲秋色太行多山連大陸蟠三晉水劃中原散九河回首薊門髙殺气羽林諸將在橫戈

答元美病中見寄並示吳舍人

短髮靑春照濁醪因君忽憶廣陵濤露華遙對金莖渴秋色驚看玉樹髙伏枕風塵雙白眼緘書湖海一綈袍何人更爲憐同病楚客參差長鳯毛

早春寄元美

薊門霜雪意何如回首風塵見索居病後五陵春艸色愁中三輔使君書時名轉憶潘生拙世事能令阮借疎最好拂衣江海上故園戎馬重躊躇

登邢臺

郡齋西北有邢臺落日登臨醉眼開春樹萬家漳水上白雲千載太行來孤城自老風塵色傲吏終慚嶽牧才便覺舊遊非浪迹至今鴻鴈薊門回

趙州道中憶殿卿

憶爾防帷出牧年風塵誰識使君賢政成神雀猶堪下興盡防鴻遂杳然樹色逺浮疎雨外人家忽斷夕陽前重來此地逢寒食何處看春不可憐

眞定邸中重憶殿卿

客捨題詩日已曛當時此地重離羣靑樽夜倒滹沱月紫馬秋嘶大陸云春色那堪愁裏望緘書何意病中聞依然趨府諸年少不見風流許使君

郡城西樓

使君杯酒郡城樓倚檻髙臨落日愁河朔浮雲連巨麓太行春雪照邢州自憐叔夜常多傲無那相如故倦遊畫省少年人所羨風塵豈亦念淹畱

郡齋

金虎署中誰大名我今出守邢州城折腰差自彊人意白眼那堪無宦情世路悠悠幾知己風塵落落一狂生春來病起少吏事擬艸經還未成

春興

東南殺气日相纏重憶先朝海晏年使者自歸沈璧馬將軍誰起防樓船旌旗愁動昆明色大鉞髙懸薊北天坐使越裳來白雉更追敵騎過燕然

寄劉子成

書札淸秋問解攜郡齋吟眺楚云低大夫持憲臨諸粵使者徵兵出五溪白日自流荒徼外靑山不盡夜郎西於今萬里看銅柱何意中原厭鼓鼙

懷元美

白雲何處一開尊山色看君滿薊門落日蕭條回朔气淸秋偃蹇向中原舊知太守齊狂士不佞扶風漢大藩病渴自銜金掌露將因著賦乞文園

懷明卿

淸秋羽檄薊門城楚客登臨短髮生已厭風塵多病色何妨侍從有詩名憐才欲薦雲中守抗疏先論海上兵此日主恩深顧問還如方朔在西京

懷子相

薊門秋气動鳴珂蕭瑟東南海賊過亂後人才掄欲盡畱中啟事艸如何裁詩漢署靑天色伏枕燕山落日多豈亦念余經術淺明年投劾罷京河

懷子與

登髙作賦大夫哉搖落江南重可哀染翰白雲天目出振衣秋色太湖來吳中父老紛相難海上樓船戰不回再入承明君莫厭薊門猶有故人杯

懷順甫

西曹羣少舊相求載酒燕山幾壯遊防筆憑陵回落日白雲蕭瑟坐髙秋風塵混合中原色江漢長懸萬里流自是嵗星人不識於今蹭蹬守邢州

懷公實

明光起艸自髙名復羨梁鴻出漢京白日顧瞻雙鳯闕靑春臥病五羊城人間已見新詩滿海上還聞大藥成應笑舊時同捨客風塵請郡愧平生

送張肖甫出計閩廣【二首】

聞道天書出漢宮君才博望逺相同少年章奏郎官裏大海樓船使者中度嶺春陰生白瘴及閩秋色暗靑楓懸知諸將平胡日聖主先論轉餉功

其二

司農飛挽七閩開芻粟如山百粵來落日中原看倚劍淸秋大海傍登臺三城羽檄單於過十道軍儲使者回郎署卽今多顧問誰憐魏尙有邊才

眞定道中遇伯承戶曹

滹沱冰合大風鳴馬上寒云護北徵我自朝天稱四嶽君還謁帝入承明黃金結客樽前盡白髮先春雪裏生握手不須悲物役梅花搖落故園情

眞定大悲閣

髙閣崚嶒倚素秋西山寒影掛城頭坐來大陸當窻盡不斷滹沱入檻流下界蒼茫元气合諸天縹緲白雲愁使君趨省無多暇暫爾登臨作壯遊

初至京與元美明卿子與分韻【二首】

邢州計吏入長安春色西山雪裏看天地容吾常落魄風塵對爾一加餐重來省署靑雲隔不散闗門紫气寒握手依然無長客可知千載和歌難

其二

北風吹折九河冰五馬如龍度李膺把袂中原來气色開樽碣石倚憑陵明堂大集周方嶽列郡深慙漢股肱詞賦祗今吾黨在將因顧眄一先登

除夕元美宅

蓬萊佳气舊霏微把酒千門朔雪飛繾綣綈袍回夜色縱橫防筆動春暉何來天地愁相向自信風塵意不違漢主明朝還受計君看五馬賜金歸

送陳比部使閩中

西曹詞賦有陳琳南去其如艸檄心百粵大云搖海色九峯寒雨壯秋陰將軍蕩冦功名薄使者銜恩日月深華髮總淹三輔吏風塵何處不蕭森

畱別元美輩四子

華髮西來謁帝遊風塵莫問使人愁但看詞賦靑雲色不盡江河白日流杯酒千山回大漠春花五馬入邢州黃金愧我無經術歸去防鴻未可求

送明卿謫江西

海上風塵未罷兵如何嚴助厭承明故人慘淡浮雲色逐客蕭條白雪晴落日掛帆彭蠡澤淸秋伏枕豫章城詩篇已側當時目不必兼傳抗疏名

將歸郡屬元美出使畿內作此爲別

西方千騎至朝宗使者銜恩下九重握手白雲生鉅鹿離心落日滿盧龍靑春上苑還堪醉我輩中原未可逢雄劍有神君自愛莫令風雨暗芙蓉

郡齋同元美賦得河字

孤城髙枕日蹉跎使者乘槎自九河亂後故人京洛少秋來山色郡齋多詩名更向風塵起傲吏還能意气過我亦平生難盡醉開樽無柰子猷何

與元美登郡樓二首其一得秋字

開軒萬里坐髙秋把酒漳河正北流自愛靑山供使者誰堪華髮滯邢州浮雲不盡蕭條色落日遙臨睥睨愁上國風塵還倚劍中原我輩更登樓

其二得云字

搖落髙樓此對君天涯不復有離羣銜杯大麓來秋色倚檻邢臺過白雲樹杪人家漳水出城頭風雨太行分極知今日同王粲賦就還應鄴下聞

與盧次楩登大伾山

河朔風塵萬里看空亭天外一憑欄夕陽忽送孤城色髙雪遙臨白馬寒何處浮雲吞大澤於時紫气滿長安我來欲著浮邱賦此地因君老鶡冠

於黎陽送次楩之金陵謁故陸令

蕭條杯酒對銷魂河朔諸生爾獨存書上梁王還寢獄賦成揚子不過門大江雨雪千帆出建業風流六代論雄劍自憐爲客意左驂寧負主人恩

懷慶道中雪

飛雪長驅使者車太行愁色滿天涯虛傳梁苑平臺賦眞作河陽一縣花流影風前迎劍气寒光樹杪澹人家問津明日知何處千里西來有漢槎

崆峒【二首】

風塵問道欲如何二月崆峒覽勝過返照自懸疏隴樹浮雲忽斷出涇河長城雪色當峯盡大漠春陰入塞多已負淸尊尋窈窕還將孤劍倚嵯峨

其二

誰道崆峒不壯遊香罏春雪照涼州浮雲半揷孤峯色落日長窺大壑愁萬乘東還靈气歇諸天西盡濁涇流蕭闗祗在藤蘿外客子風塵自白頭

平涼

春色蕭條白日斜平涼西北見天涯惟餘靑艸王孫路不屬朱門帝子家宛馬如雲開漢苑秦兵二月走胡沙欲投萬里封侯筆愧我談經鬢有華

寄元美【四首】

風塵萬里一蕭然病起相思到各天忽見南山靑艸色還成北海白雲篇登樓何處逢多暇開府於今實少年不是漢庭容汲黯如君意气好誰憐

其二

聞君雨雪到靑州春盡鴻書未可求莫問彈冠千載事徒令把袂故人愁浮雲萬里中原色落日孤城大海流自昔風塵驅傲吏還能伏枕向淸秋

其三

紫塞春風散羽書使君髙枕見離居人間不識胡名馬門下猶傳海大魚開府少陽還气色登臺東嶽復何如遙知醉後吳歌發落日蕭條薄望諸

其四

不盡靑山帶落暉美人何處送將歸城邊澠水寒如酒馬首浮雲曳作衣春到他鄕還健食時危薄宦豈雄飛自從二子中原別回首風塵萬事違

上郡【二首】

髙城窈窕四山開西北浮雲睥睨回鼓角疑從天外落軺車眞自日邊來防胡尙借秦人策射石猶傳漢吏才聞道朝廷思猛士羽書飛過赫連臺

其二

叱馭何來絕塞遊獨看山色向新秋人家漸出層厓樹客路髙盤斷壑流朔气忽隨風雨至孤城長傍夕陽愁五原子弟輕烽火馬上談經半白頭

元美望海見寄

白雲東望十洲開苦憶虛作賦才大壑秋陰生蜃气扶桑日色照樓臺波濤漢使乘槎過風雨秦王防石來縱有三山何可到不如相見且銜杯

酬順甫見寄

仙郎春思滿漳河天上雙魚寄楚歌自隔靑雲知己盡誰言白雪和人多山城薄曙軺車發幕府先秋羽檄過磬折路傍君不見漆園爲吏傲如何

人日答汝思

濁酒初開栢葉新醉來髙枕任風塵十年闗塞愁中客此日江湖病里人靑鏡欲催潘鬢攺防花空翦漢宮春卽今萬事抽簪外惟有浮雲傍角巾

再寄元美【二首】

黃金臺館郁蒼蒼遊子髙秋總斷腸萬里浮雲生渤海千山朔气壓漁陽風塵不老江湖色宮闕新懸日月光安得與君燕市裏和歌長在酒人傍

其二

中丞遼海罷登壇公子紅顏復掛冠自有綈袍憐範叔誰從長鋏見馮驩上書北闕風雲壯灑淚西山雨雪寒憔悴盡堪知國士相逢應作少年看

寄汝思

髙秋諸將欲橫行薊北先開細柳營萬里旌旗連殺气千山鼔角動邊聲指揮士馬中原合談笑風塵瀚海淸此日漢軍俱望幸滿朝應重亞夫名

送歷城李明府入計

春生仙令鷫鸘袍風雪褰帷擁佩刀忽憶鳴珂雙闕迥翻然飛舄五云髙朝堂不攺燕山色計吏寧分漢主勞爲政只今多異迹須知帝力到秋毫

題少方伯徐公明月軒【三首】

傲吏髙齋海岱開長畱明月照池臺白雲湖上秋何處鴻鴈樽前客自來寒色玉壺堪徙倚流光華髮與徘徊西園諸子俱能賦獨讓應徐鄴下才

其二

應憐明月滿長安永夜憑軒萬里看秋水乍疑湖外合白雲猶似署中寒繞枝烏鵲星霜色一曲闗山道路難此興庾公曾不淺南樓參佐幾人歡

其三

湖上風流畫省新堪多明月少紅塵長懸素魄銜金鏡不減淸光抱玉人當戶云生屏自倚拂牀星動劍相親看君如在揚雄宅搦管經合有神

送兪按察之湖廣【二首】

襜帷十載使君東開府還當楚地雄江漢日髙天子气樓臺秋敞大王風重瞻執法臨臺象自許論文見國工有客儻能鸚鵡賦莫令才子嘆漂蓬

其二

攬轡江湖萬里淸使君三楚舊知名陽春不是尋常調明月堪償十五城行省重臣推掌憲中原多事盛談兵遙憐佐吏耽秋色不淺南樓庾亮情

送張直卿再遷三楚參政

誰言才子竟漂零十載功名滿漢庭前後兩曹推起艸風流百粵讓談經重來方嶽分荊楚此去江湖識嵗星明主賜環今日事武昌楊柳幾回靑

元美以吳紗見惠作此謝之

西施浣紗江水中下機便入吳王宮憶昔紅顏銷白雪淒然素手弄秋風新裁薜茘忽無色更集芙蓉應未工知君贈我視縞帶願言不忘披裘翁

答寄華從龍戶曹

起艸當年漢署才毘陵尺素爲誰來山中鴻鴈三秋色江上浮雲萬里臺總是風塵淹伏枕空將日月老銜杯淸時仲蔚非無意謝客蓬蒿更不開

贈符臺卿李伯承出使東藩【二首】

漢宮春色照蘭臺符節分曹右掖開司馬長卿詞客幸東方曼倩侍臣才海濵城闕浮槎下天上風雲擁傳來無那故人常伏枕論詩還爲一銜杯

其二

春風紫禁日朝天帝寵東藩奉使年直省月臨三殿出軺車星度九河懸綈袍忽動靑雲色華髮逾驚白雪篇莫道古人霄漢少如君侍從總堪憐

除夕

夜色蕭條雪滿庭惟應濁酒見漂零闗門忽散眞人气滄海還髙處士星一自倦遊謝客遂因移疾罷傳經春風明日長安道依舊王孫艸又靑

杪秋登太華山絕頂【四首】

華頂苕蕘四望開正逢蕭瑟气悲哉黃河忽墮三峯下秋色遙從萬里來北極風塵還郡國中原日月自樓臺君王儻問仙人掌願上芙蓉露一杯

其二

縹緲眞探白帝宮三峯此日爲誰雄蒼龍半掛秦川雨石馬長嘶漢苑風地敞中原秋色盡天開萬里夕陽空平生突兀看人意容爾深知造化功

其三

太華髙臨萬里看中原秋色更漫漫振衣瀑布靑雲濕倚劍明星白日寒東走峯陰搖砥柱西來紫气屬長安自憐防筆驚人在只尺天開謁帝難

其四

徙倚三峯峯上頭蕭條萬里見髙秋蓮花直撲靑天色玉女常含白雪愁樹杪云霾沙漠气巖前日暈漢江流停杯一嘯千年事不擬人間說壯遊

滄溟集卷八

欽定四庫全書

滄溟集卷九

明李攀龍撰七言律詩

殷太史正甫至自太山爲贈

明堂天子昔登壇禦道風流擁漢官海色迥臨三觀動春陰不散五松寒白雲忽向封中出玉牒誰從篋裏看此日滿朝求禪艸相如早晚入長安

又作此問正甫

上宮春色自何年阿閣神房幾洞天囊裏定攜三秀艸懷中曾擬四愁篇射牛漢迹今猶在系馬吳門似杳然七十二家論祀典還朝可奏聖人前

送吳峻伯之楚

才子風流滿禁林傳經海岱主恩深諸生自紀銜魚事千里誰知相馬心王气日隨江漢轉方城春壓洞庭陰憐君宦迹偏形勝四十參藩豈滯淫

送朱大中丞召拜少司空還朝【二首】

執憲登臺海岱東銜恩入拜少司空長安近指回車日閶闔遙分曵履風北斗秋髙武署五云春滿建章宮懸知魚藻歡無極漢主從容問畫熊

其二

八月仙槎海上行司空謁帝鳯凰城漢庭經術還髙第畫省風流自列卿視艸星辰堪動色按章朝野盡知名況逢麟閣多賢日非復當年折檻情

送崔中甫入對

才子乘春集帝京燕山宮闕五云生按圖自動千金色射防還髙片玉名淸問從容天下事朝廷經略海方兵一時得意諸年少莫學終軍浪請纓

寄贈漢陽楊明府

方城仙令日爲羣各把銅章百里分江漢至今稱楚望風流何必減諸君東臨黃鶴飛雙舄西接蘭臺見五云早晚主恩誇羽獵滿朝誰不薦雄文

贈李明府暫詣廣川奉送景王之國

帝寵親王出牧年逢迎東道借才賢郎官舊列星辰上朱邸新開日月邊千乘旌旂分羽衞九河春色護樓船知君不廢鳴琴興應教還操桂樹篇

和李明府春日馳戀庭闈之作

百里歌太岱東美人爲政復誰同河陽縣裏花常滿北海樽中酒不空制錦還看成麗句裁斑忽憶舞春風何妨問寢憑雙舄擬送王喬入漢宮

酬朝城張明府和禦史中丞蘇丈秋興見寄

聞君爲縣武城傍花裏弦歌不下堂佳政日來多薦疏美名年少滿詞塲揮毫色動郎官宿托簡光搖禦史霜千載並傳秋興賦可知潘令在河陽

送劉侍禦歸臺【四首】

使者乘秋入建章曉排閶闔侍君王繡衣忽動雲霄色白簡猶含海岱光自許風霜知列栢還將諷諫托長楊大東杼柚看如此況復徵兵事朔方

其二

才子髙名八使中登車千里競稱雄西臺入奏聞天語東海陳詩見國風伏柱久推三楚駿還朝爭識五花驄極知未盡澄淸意獻納猶堪寵漢宮

其三

蘭臺使者出長安風俗三齊攬轡看今日殿中武仗須君柱後惠文冠彈章气借山河壯執法秋臨節鉞寒儻值東封陪扈從舊遊偏奉六龍歡

其四

繡斧東來按部年一時風裁萬人傳烏臺髙傍黃圖起靑槖遙依紫極懸三殿直聲推許國九河秋色送朝天正逢宣室齋居日羨爾持書捧禦筵

送謝中丞還蜀【二首】

微垣法象切三臺禦史中丞憲府開參執廟堂刀筆吏兼提郡國羽林材煙塵部索臨東夏節鉞朝恩壓外臺直擬賊平答明詔誰知投杼自天來

其二

元戎幕府檄書成袍鼔春風遂不鳴東觀齊名推李杜西臺獨坐見澄淸君王更寢中山篋談笑堪銷渤海兵暫去恐非髙臥日佇看安石起蒼生

送馮汝言學憲之浙江【二首】

使者淸秋擁漢槎五云回首望京華傳經南國推髙第執憲巾朝屬世家紫气欲臨滄海日防毫先動赤城霞還披綘帳延諸少爲報西施剰浣紗

其二

儒臣奉詔外臺居況復揚波海晏如門下美才收竹箭臥中髙士羨桐廬山川半入吳都賦風俗兼傳越絕書始信工文官自達主恩垂老不曾疎

羅山甫自晉䢐齊見困鹽官暫詣京師防家南還遂有此贈

十載靑雲迹漸疎風塵作客意何如服車垂老偏知驥彈鋏從工不爲魚遊子千金堪買賦佳人五色漫裁書江南薊北俱搖落那得樽前憶故廬

重送山甫

短髮蕭蕭日影孤淸秋行色又皇都百錢杖厎猶懸否片刺懷中好在無老去它鄕惟藥物愁來佳句滿江湖只言倒屣尋常事不是燕山舊酒徒

送何戶曹之金陵

江上層臺繞鳯凰石城秋色正蒼蒼黃金不厭東南气紫闕猶懸日月光帝謂何郎終傅粉人傳荀令本含香卽今起艸從容處轉餉風流海一方

春夜許使君集送江生過謁李伯華太常江善鼔琴因句及之

君家防筆美名齊客裏瑤琴重解攜抱膝自髙梁甫調絕弦空老雍門啼冰開華館三魚集月出春城五馬嘶近報太常深作事相逢應共醉如泥

送方山人

紅顏裘馬客京華十載春風上苑花忽爾壯懷生海嶽翛然淸興滿煙霞已白髮投詞社肯惜黃金盡酒家最是子云甘寂寞也因奇字識侯芭

送許右史之京【二首】

春林嚲嚲鳥嚶嚶花裏開樽送友生華髮我堪雙別淚綈袍君自一交情白雲欲贈湖中色紫气遙臨海上城明日已車馬絕不妨書札報柴荊

其二

少年車馬日紛紛老去誰應更識君酒態美如嵇叔夜詩才淸似沈休文曵裾忽動梁園雪飛蓋兼停鄴下云試向樽前看過鴈春風那不念離羣

夏日襲生過鮑山樓

長白山人本種田談經半住防湖邊攜來滿甕春城酒乞得諸生月俸錢倚檻四髙滄海气銜杯一望縉雲天尋常雞黍休嫌薄不淺交情二十年

神通寺

相傳精舎朗公開千載金牛去不回初地花間藏洞壑諸天樹杪出樓臺月髙淸梵西峯落霜淨疎鐘下界來豈謂投簪能避俗將因臥病白雲隈

過吳子玉函山艸堂

玉函山色艸堂偏恰有幽人擁膝眠樹杪徑回千澗合窻中天盡四峯連緑陰欲滿桑蠶月白首重論竹馬年就此一樽無不可因君己辦阮家錢

酬張轉運龍洞山之作

春山遙上翠微連忽出藤蘿一徑懸削壁雲霞開五色中峯日月隱諸天浮漚並結金龕麗飛竇雙銜石甕圓莫怪驪珠君已得寒湫元自有龍眠

與轉運諸公登華不注絕頂

中天紫气抱香罏復道金輿落帝都二水遙分淸渚下一峯深注白雲孤岱宗風雨通來往海色樓臺入有無不是登髙能賦客誰堪灑酒向平無

魏使君過宿鮑山山樓分賦

層樓風雨一登臨把酒重論十載心楚客豈須疑白璧鮑山堪自見黃金褰帷上國風霜滿伏枕中原日月深忽憶明光曾共被那知萍梗到於今

使君重過山樓分賦得空字

使君千騎入從東此日登臨作賦雄樹杪平湖元在地檐前疊嶂半浮空煙霞色借雙轓動牛斗光揺一劍通自入鹿門常謝客誰能濁酒過龎公

和魏使君扶侍遊太山

中天詄蕩敞天門上帝樓臺拱帝孫五馬並臨吳觀重諸峯獨讓丈人尊秦松忽借蒼顏駐海日遙銜紫气屯可道黃河看似帶須知西北是昆侖

李伯承謫亳州

十載風流寵漢庭一時才子見漂零便從天上來眞气縱落人間亦客星肯惜陽春回緑綺自愁明月按靑萍江湖我輩堪猶若差可扁舟問獨醒

得元美兄弟書

愛弟何因興太豪逾令四海羨吾曹金莖並擢靑雲秀玉樹雙銜白雪髙江上錦翰排藻疏吳門練影散綈袍知君難作池塘夢春色看人引濁醪

答元美

闔閭城上有髙臺海色蕭條對酒杯千里驊驑堪自老孤飛鴻鵠一何哀秋風忽傍扁舟起明月遙含尺素來白雪驚人操不得因君此曲暫徘徊

答王敬美進士

江左風流迥自分中間小陸更能文五花欲就龍爲友千里髙飛鵠不羣亂去東南無王气愁來西北有浮雲只今年少稱才子屈指詞林已到君

謝魏使君題白雪樓

白雪新題照畫闌鮑山堪此對盤桓楚宮一送江天色郢曲長飛海气寒繞夜朱弦淸自語淩雲防筆老相看使君不是元同調千載陽春和者難

寄右史

聞君天上聽吹噓薊北春風滿素書東壁儻難分末照何門不可曵長裾卽看投散官逾穩莫笑憐才術大疎諸子當時堪自見於今意气有誰如

寄汝南徐使君

美人爲政有輝光太守能名讓汝陽此日單車俄罷郡靑春五馬暫還鄕君才堪自風波老上意元從雨露長篋裏謗書休苦問恐令年少識行藏

吳使君自建寧移邵武

十載徘徊侍從羣銅符更向七閩分且疑落魄終遷客也自風流一使君五馬忽驚龍渚气雙轓猶畫幔亭云已知才子官難起無那吳郎雅好文

南樓

南樓暇日坐崢嶸白髮從他望裏生海近雲霞常繞戶山回風雨動連城防毫一散中原色濁酒偏含我輩情千載陽春須此調少年休說是虛名

白雪樓

伏枕空林積雨開旋因起色一登臺大淸河抱孤城轉長白山邀返照回無那嵇生成懶慢可知陶令賦歸來何人定解浮雲意片影漂搖落酒杯

杪秋同右史南山眺望【二首】

靑樽何處不蹉跎白髮相看一醉歌坐久鏡中懸片華望來城上出雙河杉松半壁浮雲滿砧杵千家落照多縱使平臺秋更好故人猶恐未同過

其二

回首飛鴻碣石標淸霜處處錦林凋層巖倒映平湖淨積翠斜連粉堞遙四海交遊空老大一時賔客更蕭條病來苦愛觀濤賦不分梁園此見招

爲周明府太霞洞天捲題

太霞髙館洞天遙東接蘭津十二橋巖壑盡銜滄海气樓臺常對赤城標雲煙五色春相麗金碧諸山夜自朝仙令怪來工制錦眞陽人喜得王喬

贈周眞陽明府

仙令風流百里才談經新自蜀天回彩毫忽動梁園色丹竈還鄰葉縣開琴裏春生桐栢水月明人在景夷臺只今汝潁髙賢聚爲有郎官一宿來

送魏使君入朝

靑春五馬入朝天稍似明光艸奏年方嶽只今雄海岱山河原自壯幽燕風雲忽傍襜帷起日月猶臨省署懸況復政成聞問好黃金不是上恩偏

送魏使君入覲兼呈吳邵武

如雲計吏集神京此日江湖見友生自是古今雙五馬居然南北兩專城漢廷交映黃金詔楚客同蜚白雪聲治行不知誰第一獨應巖穴愧髙名【爲問明卿卽承聖天子垂問巖穴隱逸豈復有狂如李生者於邵武邵武因自多賢矣】

寄贈襄史周象賢

春色髙齋萬里生曵裾常日罷逢迎雲霄未報中丞疏江漢先傳外史名俠客銅鞮多駿馬佳人花艷動傾城王門自昔棲遲地何限龎公避世情

明溪篇二首贈周都閫

明溪斜帶越臺髙逺送淸光照錦袍勢奪潮聲雄鼔角波分海色壯旌旄浮雲深控嫖姚騎秋水常函別駕刀翻恨普天無戰鬭臨觴不得更投醪

其二

越臺山下小江幹一曲遙開漢將壇槎動星河天上下陣成魚鳥鏡中看戈鋌忽溢澄潭色組練偏縈素渚寒此日非熊應入夢心隨渭水到長安

錫山尊賢祠

長史祠堂海一隅諸君精爽夜常俱懸知震澤珠來往莫問東峯錫有無前輩風流開俎豆南朝伏臘見枌楡何人不羨秦公子血食賢哉二大夫

秦丈爲武昌公建開利寺觀鵝亭

江上新亭接梵臺風流重憶右軍才相攜愛馬髙僧過自許籠鵝道士來池水如披霜練出煙霞猶傍彩毫開使君暇日多延眺可但南樓興已哉

除夕魏使君攜長君及黃山人見過同賦

三徑蕭條雨雪前使君除夕報周旋防帷自禦元方出賔客兼攜叔度賢太史定疑滄海气陽春先動楚宮篇諸生光寵霑行酒不獨荀家事可傳

與魏使君宿龍洞山寺同賦【四首】

回壑深林繞梵宮春來吟眺使君同空潭忽散三峯雨暗穴常吹半夜風人擬二龍精自合詩看五馬步逾工諸天坐失懸鐙色明月先投入掌中

其二

使君春興滿綈袍防筆靑山對濁醪望去天回雙闕迥坐來云盡一峯髙蛟龍出入常風雨鴻鵠飛自羽毛愧我淹畱逢楚客攀援桂樹詠離騷

其三

削成東壁五云屏下有龍宮夜不扃斗柄故臨雙甕轉月明常對一珠亭春回竹葉杯光白天逼蓮花劍气靑坐久空山仙籟寂新詩獨爲故人聽

其四

秀色中峯獨不羣藤蘿二月已紛紛諸天近海金銀气雙峽長春錦繡文塔影半空懸落照溪流一曲灑浮雲縱令洞口龍吟發郢調還須讓使君

寄殿卿

春滿梁園興不孤平臺一望盡平蕪於時授簡酬知已何處銜杯憶老夫浪迹已應爲客就浮名猶自傍人無只今慷慨夷門道肯讓蕭條在五湖

答殿卿

莫問看春第幾塲才兼風雨更茫茫能無對酒思公子亦有登樓望故鄕敢謂馬卿元在漢何如枚叔正遊梁病來已廢淩雲筆爲愛觀濤擬報章

送翟使君奏最

三臺年少雅相聞五馬邊州老使君更擁星軺趨北斗還依露冕拜南薫政成黃鵠誰云匹佩有靑萍自不羣海內重名推佐郡那知詞賦並淩雲

送張轉運之南康【二首】

此去專城又楚都遙臨五嶺壓三吳坐來齋閣江聲合忽傍襜帷嶽色孤白晝落星寒劍气淸秋石鏡滿冰壺美人欲報瓊瑤賦彭蠡春深鴈有無

其二【轉運舊爲太僕丞南刑部】

轉運風流動海方僕臣司駕早稱良齊鹽萬斛乘艘下冀馬千羣入塞長廬嶽使君新領郡金陵仙吏舊含香須知共理勞明主不但西京數趙張

柬張問甫使君

裘馬當時滿漢闗故人誰不羨紅顏只今湖海窮相傍可道風塵老自閒伏枕此身惟濁酒拂衣何處不靑山與君俱作漂零客容易今年斷往還

賈明府侍太公

郎官承寵建章回海岱春深百里開經術家傳新息長風流人羨洛陽才心同鄴令雙鳬舞身禦於公駟馬來怪得五云髙列宿卽看南極近三臺

贈蓬萊王少府

漢宮淸切右曹開染翰當年屬玅才天上鳯毛猶五色鬥間龍气劃雙回雲霞春滿千家邑山海秋髙萬里臺自是仙郎偏雨露總爲遷客亦蓬萊

送耿蠡縣之官

百里初分上谷城傍臨易水接燕京地偏俠客風猶在天近郎官宿轉明北闕靑雲懸舄影西山白雪入琴聲看君三異尋常事何限當年卓魯情

酬右史題扇見贈

防扇新題寄逺篇才開篋笥已堪憐淸風忽自蘭臺至明月還從鄴下懸佳客滿堂疎翰墨美人千里共嬋娟何因懷袖含香署再使君恩出入偏

苦熱因憶右史覽揆之辰作此爲寄

河朔風流避暑年平臺此日更翩翩客惟枚叔元稱叟主自梁王雅好賢兔苑近含嵩少雪鴈池遙動廣陵天故人苦熱心同渇安得金漿共爾傳

答殿卿書

故人書札到寒溫病起蓬蒿正滿門彭澤妻孥相對老淮南賔客自言尊頌成濁酒深知徳投罷明珠始見恩莫爲尋常招隱士山中轉復念王孫

酬黃山人郡中見懷之作兼呈魏使君

千山佳色郡齋前楚客相思秀句傳白雪調成堪自老靑雲名在好誰憐胡牀夜傍南樓月濁酒春開北海天羨爾風流陪坐嘯轉令人見使君賢

慰魏使君悼子

郡閣春深種合歡將雛一曲動雙彈褰帷此日驚騎竹灑淚何人說夢蘭楚璧自含明月墮隋珠空抱夜光寒況逢嬴博分符地片石嶣嶤不忍看

陶明府自羅山移東安

仙令風流自汝陽三臺薦疏滿明光不緣馴雉聞當寧那得飛鳬入帝鄕地近五云窺制錦天回列宿映垂裳折腰未是君家事珍重彈琴單父堂

送汪仲安之長沙藩理官

三楚風流總帝鄕蘭臺池館漢諸王官貧舞袖旋應拙老去長裾曵不妨授簡春陰生嶽麓開樽秋色動瀟湘從來此地多才子弔屈還看有和章

九日

九日陶家菊自黃更聞飛鴈搗衣裳誰人對酒能無賦何處登髙不望鄕二水寒光揺落照孤城秋色動淸霜那知極目中原苦數子江湖未盡狂

和余徳甫江上雜詠

城下春江繞戶斜誰開三徑俯龍沙客攜彭澤先生酒人指南州孺子家一劍寒光揺北斗西山秋色送雲霞只今海內無同調髙枕從君老物華

題仙人騎白鹿圖贈魏使君

少室仙人玉不如飄揺來自太林墟已參白鹿雲中駕復把靑羊洞裏書二女三花相綺麗霜毛短髮共蕭疎使君何讓臨淮守夾轂雙隨五馬車

答子與病起見寄

靑門遙向汝陽分伏枕傳書到白雲已道風波能失所更逢揺落不堪聞九歌自我思公子七發何人起使君一日齊名千載事驚心豈獨久離羣

寄題子與使君薜茘園【二首】

太守爲園自一邱遙看薜茘接滄洲醉來忽下湘君淚賦罷深知楚客愁黯淡欲飛天目雨蕭條猶帶洞庭秋惟應日共蓬蒿長安得聊從仲蔚遊

其二

老蔓成帷网四鄰紛紛落蘂霅溪濵嬋媛初服能無客窈窕空山若有人楊柳摧殘彭澤隱桃花俗殺武陵春獨憐逺道難爲理欲采何由寄所親

靑蘿館【二首】

十畝靑蘿別館開使君延眺意悠哉風揺北渚淸陰合煙雜南山黛色來臺敞髙秋深染翰庭虛斜日淨銜杯西鄰榮叟常還往帶索應同薜茘裁

其二

湖上髙齋此一時垂蘿四面繞茅茨欲令何處紅塵入可道窺人片月疑色借古松成逺勢意含幽石有餘姿空傳蔣詡開三徑不遇裘羊那得知

寄子與

何言雨雪薊門深明日褰帷是上林湖海弟兄余灑淚雲霄詞賦足知音猶堪一起中原色莫使長懸萬里心不爲故人勞問訊十年書札總浮沈

冬日登樓

佳節髙樓酒復淸鮑山斜日入杯平天涯誰借窮交淚海內空傳拙宦名四野浮雲垂雪色千林朔气擁寒聲醉來極目中原盡獨抱風流萬古情

子與病起移書二美吳下羣賢爰修禊事踴躍勝遊遙爲屬寄

伏枕經春憶舊遊永和三日命扁舟一時藝苑人亡恙千載蘭亭事可求吳下山川何蘊借王家兄弟本風流獨憐搦管傳觴處有客中原自白頭

魏使君以太公登太山

何言紫气滿昆侖須信中原五嶽尊南極一星朝日觀東方千騎擁天門舞衣重染雲霞色探篋深銜雨露恩試向丈人峯上望䢐徠新甫拱兒孫

病蘇憶王徐二子

伏枕髙樓白日䢐夢回春色杳相扶風流轉覺中原盡海嶽驚看我輩孤寒雪千山雙鬢老浮雲萬里尺書無也知俱壯觀濤興只是漂零不可呼

答贈廬陵劉山人

西來獻防薊門深棲泊王家玉樹林說劍夜髙湖海气鳴琴秋入薜蘿心別時春色長相似歸去浮雲不可尋萍梗愧君能記憶十年遙寄白駒音

答寄余徳甫

當年艸奏栢梁臺此日漂零濁酒杯伏枕春陰三楚合拂衣秋色大江回含寃夜識雙龍气作賦時推二馬才極目中原諸子盡豫章城裏一書來

薛氏瑞室自衡州使君以來不罹火事者二度君子美之但爲題止宜記頌然不可無律體乃先難以屬和者一首

赤董山火照城東郭外巍然太守宮舊俗龍蛇元自厭比鄰燕雀竟相蒙獨飛蜀郡尙書雨再反江陵大尹風四壁遺經亡恙在諸孫往往見文雄

寄憶余徳甫

防筆花生尺素寒西山飛雪正漫漫何來章貢雙江合並倚雌雄兩劍看無那中原長伏枕可知千載一彈冠卽今寥落陽春曲滿眼巴人和客難

滄溟集卷九

欽定四庫全書

滄溟集卷十

明李攀龍撰七言律詩

答寄聶儀部子安

司馬雄才動帝京當時羣從獨髙名奏成華省靑雲气賦就仙郎白雪聲春色迥分南北望江流不盡古今情應憐此意同巖穴千里傳書歷下生

薛子熈以靑州使君聘修郡誌見枉林園尋示贈章作此答寄

越客風流問字年登臺把酒白雲天一毛實自河東下雙鯉兼從海上傳彩筆乍含星野動明珠長對雪宮懸已看霸气前朝盡猶說當時鮑叔賢

病間答許殿卿

病客髙齋黯澹生何來一札大梁城夢回滄海風雲色春落黃河雨雪聲伏枕自須疑慢世曵裾兼亦似逃名可知枚馬元同調誰見千秋出處情

南海歐生自京師遺書於大梁屬許右史爲致答此

中原才子動相聞誰復髙名得似君南海一珠懸北斗黃河雙鯉墮靑雲城邊五色羊何在臺上千金馬不羣獻賦幾年猶未遇羅浮春思坐氤氳

送魏按察之潞

壺闗上黨切雲霄憲府中天揷漢標山勢西臨三晉險地形東控兩河遙名從出守髙郎署防本和戎寵聖朝盡道疆塲懸節鉞猶能書札滿漁樵

送崔明府之宿遷

山陽列郡接靑徐宿子中開百里居自是燕臺求駿馬飄然淮海駕蜚魚邑因美政花相似令有文名錦不如共理卽今明主意憐君指日捧徵書

題李水部恩榮捲

自奉天書出建章明時誰不羨仙郎五云偏借斑衣色列宿遙含畫省光水部盛名懸楚望南山佳气入髙堂鹿門咫尺龎公宅那見恩波繞漢陽

送賈明府以徵入遷

茂宰能名海岱聞更推經術起河汾卽論展驥無千里果爾飛鳬便五云烏府風霜秋正急黃門供奉日爲羣徵書十道求髙第治行誰人不讓君

送郭子坤別駕之廬州

諸生垂白困談經何似雄飛出漢庭客自燕臺知驥足人從金斗識屏星耆闍海外來峯色大蜀淮西擁地形匣裏佩刀誰所贈龍鳴風雨未堪聽

其二

吳楚西南郡閣重廬江小吏日從容濡須不是天河水霍嶽爭齊紫蓋峯京洛仙舟飛似鷁並州竹馬健如龍已知家世多名士難道明時可易逢

許殿卿擢左史

萬里防帷逗主恩長裾一再歷寒溫諸侯賔客梁園盛帝子官僚相國尊誰爲從旁驂駟馬自應虛左過夷門況兼詞賦淩雲气漢署風流可更論

九日登樓

白鴈黃花處處秋鮑山風雨獨登樓忽驚返照湖中出轉見孤城水上浮多病恰堪成臥隱濁醪眞足抵窮愁先生懶作東籬防可但交情老自休

靑州誌成薛生重枉報別將詣元美作此爲贈

於越諸生稷下來梧宮重起讀書臺薛君世業推經學齊客家傳讓史才北海風流天上座雲門秋色鏡中開菇蘆更有人相問爲道登龍禦李回

靑州誌成贈杜使君

使君經術有餘師元凱家傳左氏辭東海大風回騁翰少陽寒色動褰帷按圖冠帶還千里問俗春秋自一時況是郡城常下鳯文章兼似羽毛奇

題南海栢臺甘露贈潘侍禦【二首】

繡斧光淸瘴海云行臺甘露栢紛紛九天驄馬人爭避五色神羊气不羣白簡風生偏起粟皁囊秋浮總垂文侍臣豈讓東方朔千載芙蓉奉聖君

其二

蘭臺使者憶長安萬里雲霄攬轡看忽報三危開玉樹誰分雙掌注銅盤霜凝合浦明珠出風動增城瀑布寒淸節滿朝君不信流光偏綴惠文冠

題潘廷尉畱余堂

前朝知政四畱余廷尉爲堂取自書潘令官銜猶散騎於公門第早容車法星傍斗懸髙座佳气如雲護直廬海內稱平逢此日主恩先己未應虛

子與自蘆臺量移瑞州【二首】

題坐髙名漢署來魚鹽小吏混蘆臺誰憐汝海分符客自是南皮作賦才老驥霜蹄千里動佩刀寒色九河開量移休道非知遇難得君恩一日回

其二

遙傳雨露一時新不負漂零戀主身髙臥中原堪有客雄飛爾輩可無人屏星色動雙龍曙錦水光分五馬春詩興宦情堪並美南州孺子況爲鄰

得元美馮參政書知王沂州先己失寄

揺落中原伏枕時故人千里一相思雙魚不防加餐字五馬虛傳遣吏辭我在河山終未邈書來雨雪自堪遲從今把酒登樓處數子江湖防有期

答寄敬美

君家鴻鴈滿江千嵗杪逢人一字難白雪似應工伏枕靑山好在重加餐卷中雙玉淸相倚掌上千金笑獨看兩地起居俱不惡風塵回首任漫漫

寄題元美藏經閣

岧嶤飛閣大湖傍有客繙經日滿牀白馬尙畱霜練影彩毫應帶雨花香當年張掾生秋興何處支公坐道塲君自風流兼二子吳門極目正茫茫

送歐文學之江都

雨雪寒燈對濁醪蕭然似是一儒曹下帷國士堪華髮艸檄門生自彩毫雙峽迥分滄海气孤城秋壯廣陵濤文星𨿽小人爭識南斗常臨劍影髙

寄張幼於

吳門風雨洞庭陰上客常開子墨林劍閣自題名更起鱸魚一憶興何深古今不攺中原色南北相看萬里心愧我驚人無俊句勞君寫入二龍吟

白雪樓寄懷徐使君兼呈元美

木落淸河入檻流平陵月出照牀頭開樽自動靑雲色掩卷俱含白雪愁南國佳人能命駕中原病客此登樓從他不淺山陰興逺道無因報子猷

秋日寄懷元美兼呈吳徐二使君

十載江湖白露寒因君萬里憶長安故人相向中原老秋色何如畫省看邵武功名非不佞汝陽經術雅能官卽今垂作漂零客可道音書日轉難

寄題況吉甫藥湖別業在荷山下

湖上髙齋萬木齊白雲長在楚天西落霞一散燒丹火秋水遙通濯錦溪伏枕自來詩不廢扁舟誰爲酒同攜南峯盡作蓮花色曾是王喬隱遁棲

答寄余徳甫

二月鴻書發豫章到來春興日能長宦情轉借中山篋詩句猶含右省香海內故人元落落江南秋色正蒼蒼遙知相憶登髙處更過陶家醉不妨

寄謝兪仲蔚寫華山圖

雲臺隱者二茅龍曾道神仙自可逢忽爾畫圖開萬里居然秋色在三峯貪看塞外黃河下坐失闗門紫气重況復題詩如謝朓當年卻恨不相從

奉贈杜使君寄上太翁八十壽

越徼春生戲防天風流耆舊楚先賢靑州五馬分符日渭水非熊入夢年一自趨庭經術就還應托乘帝恩懸卽今南極長朝斗並照明珠北海邊

秋夜白雪樓贈周公瑕

日落風淸竹樹林一樽飛閣敞秋陰才逢狗監人先老能到龍門客自深海上共懸明月夢山中堪贈白雲心陽春寡和休言誤此夕因君作楚吟

登華不注山送公瑕

鴻鴈髙飛木葉丹逍遙臺上一憑闌浮雲不動孤峯起落日長臨二水寒多病故人書未達中原秋色醉相看預愁匹練江南道極目吳門駐馬難

題周天球小象

落魄吳門五十春嬾從髙閣畫麒麟此中墨客爭知玅何處詞人更有眞白眼自宜置邱壑紅顏元不染風塵東墻休掛喬家女夜恐周郎作後身

贈吳人梁辰魚

迢遙岱嶽海漫漫秋興如君未易闌三觀雲霞天上坐蓬萊宮闕掌中看才探緑綺陽春動一說幹將紫气寒詞客吳門誰不羨王家兄弟雅盤桓

寄謝許左史刋倡和集

平臺左史寄相思開卷風流見往時已自遊梁詞賦長翻因禦李姓名疑經竟爲何人出郢調除非和客知君有明珠堪照乘更煩淸影及茅茨

舜祠哭臨大雪

雨雪號天慘曙暉君王千載一垂衣廷中左鉞將軍出海上樓船使者歸紫气不隨江漢轉白雲還傍薊門飛孤臣賸有蒼梧淚逐客瀟湘在亦稀

答寄子與時自蘆臺移瑞州按察山東

北風飛雪擁南奔苦向綈袍掩淚防病客世疑中散傲故人官起外臺尊尺書萬里存交誼一嵗三遷見主恩月出登樓如匹練每依吳觀望吳門

於白雪樓送龔生入貢

樓上春陰動曉寒薊門千里入憑闌別來白雪還誰和老去靑春好自看天子今逢新禹貢諸生不攺舊周官臨軒若問羊裘客莫道江湖有釣竿

杜靑州按察楚中

東方千騎古諸侯憲府新開大楚秋北海淸風猶滿座武昌明月更登樓五云過郢朝佳气三峽吞江擁上游此地功名誰得似君家元凱自荊州

寄別元美

誰憐伏闕上書還國士銜寃動帝顏殺气始應髙碣石飛霜猶自滿燕山風塵雙淚綈袍盡湖海扁舟白髮閒卻念十年攜手地不知春色在吳闗

答元美山東道中見寄

飛來尺素九河陰報道春光滿上林遊子自矜年少好故人無恙嵗寒心卽今病借靑雲起何用詩傳白雪音處士一星依帝座兩朝誰似主恩深

答元美廣川道中見寄

椷書遙借薊門看只尺平原一笑難便道何妨畱作客他家惟願起爲官雙龍夜敞星文動匹馬秋深嶽影寒杯酒可知公子意空懸十日布衣歡

答王敬美廣川道中見懷

薊門秋色夢中偏二子乘舟下廣川食客未應常在趙酒人誰復並遊燕心知老驥元千里目送歸鴻自一天已分蓬髙能興盡壚頭春酒卻堪憐

答寄兪仲蔚兼呈元美時不果枉因有末句

濁酒新開緑綺鳴白雲湖上掩柴荊興來陶令還辭社老去龎公不入城一疏中原髙病色千秋吾黨見詩名故人徑作書相別握手看君負此生

寄懷子與

白雲愁色滿秋天海上離心鴈影傳那堪對酒書相憶況復登樓月正圓自爾一攜龍劍合何人更問鶡冠篇莫言十日平原飲不是王孫得意年

殷洗馬誕子值今上登極日

詞臣三命侍經筵聖主龍飛薊北天珠借星辰堪並出弧隨日月更新懸一毛深照銜圖夜千里長懷托乘年共訝玉堂分气色兼城重喜得藍田

寄賀天官殷少宰

十載詞林供奉中史才經術並稱雄恭承三命銅龍署兼典諸儒白虎通要地持衡當北斗淸聲曵履入南宮猶言紫極氤氳處非復文昌八座同

答寄劉子威侍禦【二首】

吳客椷書問轉蓬姑蘇臺上起秋風七星已佩幹將劍五色還乘鮑氏驄江海雙懸精自合陽春一曲步逾工只今曾照西施月多少娥眉畫不同

其二

憶昔風雲滿帝鄕同時射防向明光一毛宛在中書日匹練遙飛禦史霜北海淸尊開岱色西京彩筆照河梁非君尺素三江下爭得秋聲入鴈行

顧中翰祭告徳衡二藩兼有事沂山東海

聖主新恩北極開侍臣銜命出燕臺三齊茅土星潢近二國松楸雨露回百丈自天垂瀑布五云佳气接蓬萊俱言海嶽遊偏壯爲有王褒作頌才

送郭使君觧郡暫還豫章詩有序

公之難去郡百姓郡百姓之難去公猶之免赤子於懷也斯古遺愛焉不獲乎上民不得而治矣不曰直道而事人焉往而不三黜哉惟是帝命維新舜有天下選臯陶於眾危言危行是以論其世也重遌而厚望之相與以成其後者乎

春風解郡豫章還已報徵車起漢闗盡怪雙龍髙紫气何妨五馬照朱顏門人榻自南州下座客樽應北海閒似是朝廷知借冦先開書篋慰中山

送都轉運劉使君還萬安有序【二首】

使君之在西省與僕甚驩久不聞問轉運山東時某杜門十載矣哀宗梁之悠悠感王徐之常勤抵掌於同捨之役也使君司冦世家仲氏入拜九卿季子出二大郡是稱難兄再領國課厥聲卓然尋以舊守常徳誤中掇拾當路惜焉顧使君之在西省不少假一冢宰掾卽風采可知矣

使君漕挽山東回天子全齊外府開海王至今余伯气大風千古見雄才魚染忽落雙江水白石遙分萬里臺更廣絕交成玅論可無人識孝標來

其二

十年西署結交驩別後雲霄尺素難郡接荊衡分嶽牧塲開海岱領鹽官五溪誤見明珠拾千里誰將老驥看莫道賜環非近事新懸白日照長安

答元美吳門邂逅於鱗有贈【四首】

姑蘇城上倚髙臺卻望中原酒一杯彼自有人浮海去我今爲客渡江來飛龍忽報幹將合老驥還驚匹練開共向風雲論二子誰知天地此徘徊

其二

徴君巖穴雅能深出處人間總陸沈流水乍含鐘子調浮雲不系邴生心闗門紫气長來往海上靑山更古今世事彈冠難自料風塵容易是抽簪

其三

萬里風雲北極生中原二子舊齊名居然霄漢雙封事自是江湖一宦情天借客星髙物色歌回春雪壯潮聲何妨邂逅成佳防正復相思命駕行

其四

雪滿江城醉色寒蕭條春興入彈冠自憐滄海雙珠合誰作靑雲一鶚看日月祗銷髙伏枕風塵何事老投竿豈宜梅福吳門在共說先朝吏隱難

過嚴陵

嚴陵物色動新年解纜春回七里船繡嶺更宜殘雪映釣臺髙並客星懸灘聲乍合三江壯山勢遙臨百越偏此日靑陽瞻帝座羊裘深愧昔人賢

題候濤山觀音寺寺徙自落迦

落迦山上古祗林白馬西來峽口深月出爾時樓閣影風還如是海潮音若非鸚鵡元能語誰解蓮花不染心五十三員知識盡可勞蹤迹問浮沈

大閱兵海上【四首】

使者乘軺大閱兵千艘並集甬句城騰裝殺气三江合吹角長風萬里生帳擁樓臺天上坐陣回魚鳥鏡中行不知誰校昆池戰橫海空傳漢將名

其二

戈船諸校錦徵袍水戰當塲命客豪萬櫓軍聲開島嶼千檣陣影壓波濤赤城深泛旌旗動射的遙銜竹箭髙東海便應銅柱起何妨馬援是吾曹

其三

列艦如城積水前援枹擁棹出行邊桔橰气迸流烏火組練光揺太白天鵝鸛一呼風雨集黿鼉雙駕鬥牛懸卽今萬國梯航日並識君恩浩蕩年

其四

新開帷幄控朝宗萬里波臣老折衝海气抱吳遙似馬陣云含越總如龍中流鼔應潮聲疊下瀨戈回日影重自有長纓堪報主誰言白雉竟難逢

元美起家按察河南寄促之官

莫道漁樵計已安主恩堪爲一彈冠足知上國羣公疏猶作中原二子看虎觀迥連嵩少起龍門髙倚大江寒與君聊玩人間世明日抽簪未是難

答贈王給事

漢帝風流盛栢梁一時才子羨爲郎歸來東海桃三熟諫罷金門艸數行謫籍祗今人欲盡除書何意客相忘黃公𨿽道商巖起家本鄞山是故鄕

二山人孤山吟社得菲字

西陵樹色滉斜暉一片仙舟拂練飛三竺漸從天上落二峯髙入雨中微人今湖海開詩社客自雲霄奉禁闈防筆如花誰不羨敢將春興鬭芳菲

靈隱寺同吳馬二公作

武林臺殿敞諸天建自咸和第幾年才到上方雙澗合飛來何處一峯懸梵音動雜江潮轉燈影長含海日傳所以龍宮稱絕勝驪珠交映使君前

和馬侍禦賦得飛來雙白鶴

三花珠樹五雲開海上雙飛白鶴來借問分行棲玉署何如對舞映霜臺月明華表聨翩起雪滿緱山並駕回萬里只今誰比翼仙禽原自不羣才

和馬丈見送巡海之作

樓船遙指越王城萬里波濤按部行門下有人惟說劍江南何處不談兵長纓我媿山東妙銅柱君懸海外名忽訝天臺霞色起開椷彩筆更縱橫

煙霞嶺

煙霞不隔洞天遙佛影千巖散寂寥絕壁倒銜滄海照一峯髙映赤城標白雲家在時堪駐紫气山深夜自朝莫被藤蘿迷出入相逢終日少漁樵

董生寫四子圖

客星遙犯洛陽宮帝座雲臺路已通君自一毛求駿馬我將雙眼送歸鴻靑萍交映千秋色玉樹長含萬里風不是弟兄江海上誰堪防筆與爭雄

九里松圖爲馬侍禦作【二首】

三天嘉樹儼成行下接枌楡卽故鄕逺勢不隨雙澗盡層陰並落二峯長葉棲金掌仙人露榦挺烏臺禦史霜孔雀東飛煩再顧欲從威鳯托淸光

其二

武林佳气日蕭蕭夾道長松入望遙黛色總疑天目雨寒聲不辧浙江潮含淒風自枯鱗起倒影云隨偃蓋飄非值有心同竹箭懸蘿爭敢附髙標

按察李公誕子公蜀人先以中書舍人爲禦史

髙才染翰五雲中復道登車攬轡同雛有一毛殊是鳯駒無千里不爲驄名烏業已承家學字犬文堪命國工君自蜀人楊馬在同鄕奕葉播淸風

贈李封君兼訊長君進士

五陵羣少各賢豪客有能詩調獨髙受業不隨秦博士爲文無害漢功曹十年我輩慚龍臥萬里君家起鳯毛江左衣冠堪此地美名如昨照同袍

髙光州孤山精舍

白雲不散一山孤地主人稱楚大夫老作西陵詩社長可攜南部酒家胡囊余太古雙龍劍壁有行春五馬圖汝潁過逢遺事在髙陽似此聚星無

答龔茂才

中原相望兩漫漫傲吏重彈柱後冠不盡靑雲東嶽气飛來白雪大江寒人今雨別千年事君自風流二仲看若問嚴陵灘上月小淸河北照漁竿

毛封君

公家安在薊門城出入漁陽結客行經學並驅韓太傅辭華脫頴趙先生丈人不作雄邊老令子還髙秉憲名此日衣冠看甚偉也知黃綺負餘情

和吳太常南樓煙雨之作

南樓迢逓俯丹梯煙雨蕭條拂檻低越徼層陰千里合吳門春樹萬家迷江流欲動帆檣外山色才分睥睨西一自不齋多暇日新詩誰與醉同題

送周給事還朝【二首】

才子先朝侍從年東山一臥主恩偏彈冠便借風雲起補衮新看日月懸疏動龍鱗成五色名聨騎省映羣賢當時諫獵還誰在聞道長楊賦已傳

其二

才疑仙吏在人間萬里乘風復漢闗三殿不緣春色滿五云爭識嵗星還朝陽更王淸華气金馬依然供奉班未許陸沈如昔日須君持論答天顏

送勞少參提學蜀中

分藩吳越气雄哉人自南宮出上臺一抱連城明月滿還看三峽使星來錦江波動詞塲色劍閣髙臨憲府開聖主賢臣今日事王褒門下本奇才

汪中丞臺火救者獨以劍出彈鋏而歌和以相弔

中丞臺火照閩方客有千金劍一裝賴是龍蛇先自起忽然風雨爲深藏逃形疑入延津水厭影猶含北斗光報國片心還獨在逾看鱗甲動冰霜

爲南海鐘侍禦題金臺遙祝捲【二首】

遊子承恩出禁闈髙堂華髮照春暉潘輿自不隨驄馬萊防何妨舞繡衣江鯉一從天上寄臺烏長繞日南飛卽今婺女遙相望柱史星光近太微

其二

冰霜不厭北堂淸冠指神羊海上城戀闕未須將母疏倚門元自望君情家傳五字推承學朝擁三臺起令名驄馬更便千里駿還鄕實切斷機聲

送張閫使黔中

虎臣推轂滿長安吳越當朝閫外難君自雅歌稱坐鎭人疑漢將不登壇江潮常借軍聲壯海气遙臨陣影寒滇水一珠堪照夜誰憐薏苡竟同看

贈海憲蔡公開府

橫海今時領外臺書生謾說請纓來霜威瘴癘三山盡殺气波濤萬里開攬轡本朝元楚望談兵當代一邊才朝廷近有畱中疏柱史星光切上臺

送陸從事赴遼陽

禦苑東風吹客過共看芳艸有離珂西山晴雪鴻邊盡北海春云馬上多地險時窺菟郡天驕夜遁白狼河知君幕下參髙畫諸將何時議止戈

滄溟集卷十

欽定四庫全書

滄溟集卷十一

明李攀龍撰七言律詩

送王侍禦按貴陽

中原遙入楚天長道岀盤江古夜郎自許鐵冠衝瘴癘兼攜白筆掃風霜百蠻擁節開雄鎭萬里登車擥大荒莫說壯遊非妙選同時八彥避鵷行

郭吏部請急歸吳稱壽封君太宜人

水鏡淸光滿薊門庭闈雙映一寒溫角巾入洛名元重裘褐依梁道並尊白首更偕吳市隱靑雲再奉漢宮恩還朝益玅題才術湖海微言可具論

武太常貞母太常是遺腹子

令子淸標領太常持衡東省舊爲郎才因藻鏡知秋水胎本明珠產夜光天上旌旂懸日月人間竹帛映冰霜𨿽然燕趙多奇士已讓髙風在北堂

戲擬王安人稱壽郭相國相國嘗爲廬江別駕

南山髙唱入新題曲罷蛾眉玉盌齊秦史自偕嬴氏女廬江誰憶仲卿妻雙飛靑鳥披云下並蒂蟠桃帶雪攜何必千金稱上壽嫣然一笑醉如泥

秋前夜過昆山寄仲蔚時元美兄弟俱就徵車

有客中原回白頭懷人千里命扁舟吳門山色元非雨婁子江聲似是秋二友鴈行堪入洛惟君龍臥不依劉也知傾蓋須防事一日椷書卽舊遊

上朱大司空【二首】

重華冀北再開天益佐山林涉大川四嶽受成方貢日三邊仰給縣官年黃金不及隄形壯白馬長隨練影懸轉自流言能悟主老臣知遇兩朝偏

其二

河隄使者大司空無領中丞節制同轉餉千年軍國壯朝宗萬里帝圖雄春流無恙桃花水秋色依然瓠子宮太史但裁溝洫志丈人何減漢臣風

送徐子與之武昌【二首】

使君安在武昌城江漢雙懸憲府淸共許登髙能作賦不妨乘暇一論兵翛然白雪千人和颯爾雄風萬里生更憶南樓明月好欲攜佳興與縱橫

其二

刺史樓臺望裏重是時門客羨登龍白雲三署還堪起黃鵠千秋更可逢象合星辰雙執法心隨江漢一朝宗二天尊寵諸侯上出處何論邴曼容

和子與過訪平原道中值雪二首時按察楚中

九河風色報褰帷道入平原雨雪遲天欲並傳梁苑賦君今試和郢中詞憑陵尺素光猶動縹緲扁舟興可知況值如澠春酒熟好來投轄未須疑

其二

平原日映北風斜飛雪偏隨刺史車明月更投公子邑金門何處侍臣家綈袍忽自生春色彩翰紛然擁落花爲報袁安髙臥起齊宮上客有田巴

皇太子冊立入賀

燕臺依舊郁相望玉樹金莖是帝鄕鳯闕雙懸云五色龍樓交映日重光九天气王旌旗動三殿風淸劍佩長伏謁不違顏只尺十年西省愧爲郎

江上贈郭第歐大任

元年飛雪度維揚此日秋風復故鄕總爲郭君紆防纜況逢歐冶說幹將回看京口孤城轉坐擁江流萬里長以爾相從諸子後新知得似丈人狂

吳使君自邵武之髙州【二首】

先朝五子結交情一日靑雲滿鳯城漢主憐才金作署楚臣能賦玉爲名已應龍自延津起那更珠還合浦生直置壯遊消不得才兼遷客重縱橫

其二

中原五馬日騑騑嶺外翻傳俗吏稀逐客也須常作好使君安見逺遊非庻無疾病堪乘興況有登臨可當歸漂泊秋風同一葉幾時還向洛城飛

早春元美自大名見枉齊河【時元美代余浙中】

如此春醪醉莫辭中原攜手卽佳期何人命駕能千里與爾彈冠又一時嶽雪故應回匹練江潮今復借褰帷比來慷慨悲歌地河朔風流更有誰

與子與遊保叔塔同賦【山有落星石二拳】

古塔松臺對寂寥髙齋斜日傍漁樵金牛忽見湖中影鐵騎初回海上潮更倚連城明月動並攜雙劍落星揺若非賦有淩雲气筆厎天花可自飄

和梁憲使過密詠天仙宮白松【是黃帝葬三女處】

孤根一托蕊珠宮不與苕華粉黛同夜暗龍鱗銜自照天淸鶴影望來空條封姑射千秋雪蓋擁蘭臺萬里風非爲子云能作賦誰知玉樹本靑蔥

其二

軒轅宮裏試新妝縹緲連枝入帝鄕玉骨不緣能化石冰肌那得便生香只愁明月銷爲水更恐淸陰凝作霜巫峽瑤姬元素質卻令雲雨污衣裳

其三

玉女窻前手自栽遙分海色向蓬萊惟應七聖襄城過曾見三花少室開地迥流光通粉署天寒老榦倚霜臺懸知的有千年露欲獻須君作賦才

答寄用晦王孫【二首】

江上傳書錦字斜於時飛雪映瑤華誰攜雄劍非丰獄但出名駒卽漢家春色自憐彭澤柳美人相怨武陵花三年未報平安使長日心懸萬里槎

其二

豫章城上有髙樓樓下長江二水流君更紅顏雄制作誰同淸夜美遨遊陽春若許千人和明月何須萬里投不信秪今求自試詞塲可但少應劉

答寄元美

飛書苕水報王孫杯厎黃河似酒渾已讓五湖相代長敢臨中嶽自言尊人無西子堪同載客有如姬不負恩蕭索三餘回王气風塵非復古夷門

寄懷蒲圻魏使君【三首】

赤壁黃磯錦不如故人家傍武昌居蒲生太守裁鞭後竹擁郎官賜管余遣興幾篇司馬賦銜寃一紙樂羊書楚材堪已推三晉那得長懸刺史車

其二

歸來髙臥叔牙山恰爾分符出漢闗一顧靑雲生海上千秋白雪在人間非時按劍投珠起無意償城抱玉還所以離騷長苦怨楚臣容易老紅顏

其三

搖落誰憐作賦才髙秋無處不悲哉大王自嘯雄風起神女長攜暮雨來非有上林吞夢澤至今江漢繞蘭臺武昌月滿南樓夜安得靑樽共我開

東陂同許殿卿陸南道函灌甫兄弟賦

散髮東陂月滿庭王孫春艸鴈池靑平臺吹合風先起竹苑樽開酒旋醒自媿長卿工作賦誰憐子政老傳經明朝莫報髙陽防不定江湖是客星

勤中尉園亭

分竹穿苔暑自平披襟小閣坐來淸使君河上浮槎興公子夷門結轡情自有明珠堪照乘豈無佳色解傾城時人若問遊梁客司馬相如字長卿

聞肖甫已代元美大名有寄

褰帷蜀道望吳天二子期迥自憐五馬過逢曾此地雙鳬飛去復何年誰言官合談兵起爾已名從作賦傳父老未須窺露冕何人不識使君賢

贈劉將軍

憶醉卿家春艸芳徵軺信宿向漁陽行間舊識千夫長轂下新推六郡良白馬從軍明月塞黃金結客少年塲何時更出追風騎防爾持纓請建章

送羅大參之任山西【二首】

鴈門句注九闗通地接燕山帝業雄使者泛舟從綘水將軍轉餉入雲中分藩忽壯朝廷色開府深懸保障功晉國莫彊兵馬地股肱何但數河東

其二

吏部風流入奏年諸郎誰不讓朝天五云忽映襜帷動雙轄重臨水鏡懸色借綈袍堪病起詩更藻筆已名傳故人剰有河山在二子相逢海岱前

五言排律

送固始申明府還縣

百里弦歌邑春風獨在玆旋歸瞻日逺畱借見天私復送仙鳬去言趨竹馬期渡河蠶月早行縣麥秋遲楚國先賢傳梁園上客詞知君才不忝遙以慰相思

送李太守之東昌

諸侯辭北極千騎向東方十二稱天府風煙接帝鄕地形來海岱漕挽自徐揚春滿歌邑花明太守章射書延上客照乘得髙唐冦息解刀劍人和下鳯凰軒帷褰雨雪郡閣臥星霜治行兼經術諸曹借寵光

送宋宇少府之蒲城

別離有楊柳折贈擬瑯玕古道千人失時才一尉難淸秋開少府紫气指長安梅福稱仙仕蒲城得吏歡河聲公檄靜嶽色訟庭寒鴻鴈雲中出芙蓉月下看三秦至豪傑兩漢數衣冠馮翊今遺邑何輕佐幕官

答謝生盤山詩

愛爾躋攀處奇蹤滿報章山盤元气出寺抱翠微藏拂石搖天影披花帶雨香千峯回白首萬壑步淸霜鼔角闗楡墮旌旗塞艸長陰風來大漠秋日下漁陽海色秦城外邊聲漢苑旁欲因臨望代遂得紀金湯

送楊給事河南召募

邊眾休南牧朝廷議北徵幄中新授律天下大徵兵使者持符出君推抗疏名黃金秋突兀白羽日縱橫嶽雪三華秀河冰萬馬行將軍邀劇孟公子得侯嬴屠販多豪傑風塵郁戰爭有呼皆左袒無役不先鳴寕久燕山戌終期瀚海淸過梁投賦筆更爲請長纓

送林章之郎中讞獄南海

舊識於公傳新知陸賈才漢章雙鳯下越郡五羊開旌節看山駐樓船截海來長安天北望使者日南回訟府蒲堪掛刑書竹可裁明珠滿合浦應照不然灰

送祠部莫郎中貴州提學

薊門一相送楊柳未堪攀亦是文章地寧虛供奉班西南天欲盡羌筰日多艱鼔棹過三楚傳經到百蠻春云蒸赤水秋雨瘴靑山早就中和頌諸生憶漢闗

題歐職方鵝山泉髙齋

聞君讀書處乃在薊山阿水色開窻檻泉聲散薜蘿濯纓秋雨至把釣夕陽多白璧澆田出寒流沒羽過風塵無燕息賔客有羊何一自從王事空爲勞者歌

集元美宅送汝思吳峻伯袁履善三比部

別賦吾能作還銷客子魂上林又黃鳥何處此靑樽帝念徵兵日人銜祝网恩星楡散使者春艸待王孫於役分江徼相思共薊門風塵異南北莫向鴈書論

賦得邊馬有歸心

飛將驅天廐乘秋踏大荒三軍呼驃騎一戰蹶名王急難才堪老橫行勢可當嘶聲悲漢月顧影淨胡霜總轡陰山上鳴鑣瀚海旁何如春艸色躞蹀向長楊

得殿卿書兼寄張簡秀才

久客疎歸計吾徒足醉眠風塵猶逆旅服食豈神仙老母須微祿郎官亦冗員時名非我意詩句眾人傳雞肋堪誰棄蛾眉幸自全羈情驚嵗晚法署向秋懸竊笑吹竽濫深慙抱甕賢靑雲浮世外白眼貴遊前流俗終違性佯狂始入所甘才太拙敢望病相憐寄字存加飯興言問著鞭支離如昨日飛動異當年直覬亡殷社殷憂切禦筵逐臣收佩玦大將與兵權報主謀安出和戎議已偏乘輿空汗血錦繡被貂蟬帷幄今何事京師未晏然乾坤多壘後仕宦畏途邊海岱生瑤艸朋從拾紫煙伊余方物役回首薊門天

七夕集元美宅送茂秦

祖席陳果徵衣理薜蘿云邊看露掌花裏出星河仙吏揮金椀佳人罷錦梭新知天上少秀句鄴中多疎拙時名棄歡娛鐵騎過秋風吹鬢髮落日渡滹沱匕首荊卿贈刀頭桂客歌明年見牛女能不憶羊何

碧雲寺

飛塔標龍藏長橋掛虎溪五王開壯麗二梵樹菩提淨土黃金布香臺碧漢齊經過初地變徙倚上方迷杖底籠淸磬崖間散禦題屢疑窮紺宇復道出丹梯天樂蓬萊近祗林日月低水流僧舍下雲起佛堂西深愧雕虫技難同怖鴿棲慈燈懸廣刼處處得摩尼

香山寺

往時占紫气馬上看香鑪不是尋幽到其如發興孤回標臨北極秀色攬西湖樹杪諸天出堦前眾壑趨花臺騫地起風鐸蔽檐呼月抱蟾蜍石星搖舎利珠玉毫侵瀑水金相湧浮屠妙偈傳從竺髙僧至自胡法輪皆帝力下界復神都行幸當年事人王握大符

經華嚴廢寺爲兵火所燒

往事殊猖獗諸生坐播遷無方超寂防有地入烽煙境壞秋原上門空暮雨邊虛聞金作粟眞見火生蓮星影疑纓綴雲光學蓋懸焚身香象泣照鉢燭龍然莫辧沈灰刼猶傳噀酒天至今余淨土不復一燈傳

人日同元美子與公實集子相宅得寒字

年華開此晏春色又長安得日人相勞披云客共歡貼屏皆防勝佐酒尙辛盤北鴈先花發西山過雪看文章投璧盡心事斷金寒不但蕭朱輩論交自古難

初春【四首】

物色看如昨愁時獨不醒春陰含雨白日气宿霾靑國士紆三表王師壓二庭獻俘當祖社制勝本朝廷使者行飛挽將軍議勒銘誰憐劉子駿心事有傳經

其二

橫海樓船下平胡羽檄飛五云髙王气三殿敞春暉卜相敷文命徵兵出武威風塵終混合日月此瞻依薄宦無工拙浮名有是非陸沈吾豈敢疎懶世人違

其三

使者歸朝疏將軍捕虜才乾坤百越震烽燧九邊來國步艱難過天顏駘蕩開紫宮春窈窕華省日徘徊白石飯牛客黃金圖駿臺終看成遇合未可怨無媒

其四

薊北看春色羈情坐郁然官猶膠柱在名豈濫竽傳汩沒終何事文章自有權薄遊多難後知己眾人前疎拙容髙枕風雲讓著鞭客嘲安用解執防至今憐

五日同子相遊天寧寺

四海攜名士彌天得上方防絲還令節白馬自開皇揮拂靈花裏攤經祗樹傍燈輪侵日出塔影入雲藏淨土殊幽事淸齋復妙香幻知看紱冕靜欲厭詞章薜茘來風雨杉松接茫人間空競渡未解問慈航

立春日示子與

舊遊離別盡病客尙文園此地看春色惟君大雅存揮毫當北斗握手向中原夙昔爲郎意平生知己恩紫气臨燕塞靑山擁薊門豫愁分袂日花裏倒芳樽

燕京篇

燕京豪俠地杯酒爲君陳雙闕西山下諸陵北海濵薊門行雨雪黍谷變陽春騶衍初臨碣荊軻故入秦黃金來駿馬白璧售佳人定鼎還先帝千年正紫宸

哭陶侍禦

伏柱稱仙吏彈冠卽諍臣逢時隨八彥攬轡屬東巡抗疏惟安漢危言屢借秦寵光回造化正色上星辰夢已摧髙翼災非批逆鱗孤臺遙向夜五柳黯傷春白鶴還來客靑驄豈避人朝廷存折檻道路指理輪擊隼才何健神羊气不馴分陰空自惜浮世轉難陳風裁登車罷霜華掛劍新羣烏哀就老列栢采爲薪鬱鬱匡君意飄飄出使身廬山彭澤外落日九江濵

哭公實【六首】

逝矣梁公實淸時隱漢闗扁舟浮大海健筆志名山豈悟風流盡猶言洗沐還文章憎白髮服食誤紅顏禪艸來天上經出世間縱爲華表鶴羽翮已難攀

其二

客有燕山至傳君防海隅含香情不厭辟穀事還迂詞翰家長技經綸國大儒天心曾爾輩雪涕自吾徒精气乘朱鳥浮生過白駒所悲無舊物此道失前驅

其三

實沈其爾祟單閼乃爲災偃蹇非闗病文章未盡才他人紛項領之子塵埃白日中原墮髙秋大海回自逢雙鶴至誰叱五羊來欲掛延陵劍風雷不可開

其四

一虛郎署問竟負帝鄕期此日名堪定千秋事可知賦寧爲異物人已不同時垂白君應妬還丹我自疑槖裝髙臥盡椎結舊遊悲坐識藏舟理行令荷鍤隨

其五

從此微言絕何當大夢醒人間矜意气地下鬭精靈虛室還生白遺編竟殺靑浮名流景過夫子望秋零同捨悲離索投詩哭杳防山陽風雨夜鄰笛未堪聽

其六

嶺南秋慘淡海上日蕭森不王衣冠气云亡雅頌音操斤臣質少題柱主恩深此物何陵替斯人乃陸沈眾方疲道路爾欲久山林所以生芻贈終難托素心

郡齋同元美賦得髙字

風塵如昨日千里得同袍秋色隨佳句浮名避濁醪故人滄海逺使者白雲髙小郡常懸榻君家自佩刀飛揚鞭弭約慘淡簿書勞別後看多士元龍未似豪

宿華頂玉井樓【二首】

玉井通溟海朱樓冠削成波傳潮汐到檻接鬥牛平虎魄侵燈出蓮花傍枕生拂盆云髮暗映掌月珠明犯座人間象浮槎世上情不愁更漏絕石鼓自能鳴

其二

不寐芙蓉冷幽棲薜茘驚靈胡秋贔屭毛女夜妖精暗穴龍蛇走深林虎豹耕星連碁石布雨共洗盆傾霜絕千尋鎖風邀五舌笙豈因臨帝座呼吸變陰晴

冬日王給事出示許中丞苦熱詩卷

最秀中丞句尢奇苦熱篇開函回白雪展捲失寒天硯石猶堪礫壺冰豈自堅蠧魚冬不蟄螢火夜應然才是洪罏縱名將汗簡傳歌來探防扇寫罷撤靑氊藻筆還生色雲箋更雜煙五言如挾纊一字解纏綿病暍南風後魂銷大雅前霜臺三十載就日片心懸

和殿卿詠梅篇

忽報探梅句深知水部賢空梁流漢月寒色動江天影落靑樽裏花生彩筆前新妝縈素練白雪灑繁弦南國書堪寄春風病獨憐更慚淸思減不及兔園篇

爲魏使君送黃生歸楚

太守髙齋客時名豈易同六朝相上下五馬共西東非土悲王粲通家賴孔融登臨存勝迹坐嘯挹淸風四塞黃河險三峯日觀雄楚才元自老郢曲本難工裂素題班篋裁繻謁漢宮歸堪吞夢澤臥合起隆中雨雪綈袍暗江湖劍气空武昌魚正美彈鋏意何窮

送魏朴如孝亷省試時使君上計與偕

朝宗方嶽入問寢孝亷行經術俱髙第傳家接大名雲霄雄北上事業壯南徵奕世和戎防江湖戀闕情一毛隨鳳集合浦讓珠明物色燕常滿人才楚至精千金圖五馬片玉抵連城績奏龔繩直辭含樂鏡淸賜車郎署羨奪錦士林榮計吏分憂下文塲得雋鳴召翁今乃父丙相昔同聲防使臨軒日風流動漢京

再上少宰誦徳述懷

弱冠登髙第詞林擁重名兩朝延侍從空冀走諸生身自宮僚備親看國史行稍遷猶八座加授卽孤卿不盡兼曹美長余列署淸文章闗王气儒術定家聲羽翼衝天就波瀾赴海成見知同筆研記憶控銓衡雞肋才華薄羊裘物色輕人應疑畫餅君但入調羮北斗如相照南山亦至情少微𨿽冗宿同向掖垣明

天官殷少宰翟淑人挽歌

弱嵗徵箕帚童年托舅姑餘光東壁駐慈色北堂敷裘褐雲霄度蘋蘩日月䢐國香堪是夢閨秀豈爲芻零露晞金掌淸冰涸玉壺珠沈知旁斗弦斷憶將雛鳯逝泥書暗鸞銷水鏡孤繪帷含藻落彤管帶花枯作楫君能事藏舟妾敢誣网虫遺掛在羅雀外家無雜佩傳淒響殘機激壯圖乳糜疑自愛琴瑟訝相扶兩鵠云當復三魚兆已符客悲來白鶴帝寵防靑烏河漢深難越天門近可呼精靈成婺彩千古照皇都

重送張閫使

將才君自有儒術眾誰如廷對諸生防家傳孺子書百蠻麾下出兩浙閩中居故事單醪在流言二卵虛名應銅柱上身是玉闗余拊髀方今日君恩未可疏

夏日張茂才見枉林園【二首】

殘書開積雨髙枕對重林非爾乘幽興無人惠好音分寧雞黍薄交自布衣深不攺靑松色堪知白雪心諸生貧嗜酒多病老抽簮何必論邱壑金門總陸沈

其二

當時河朔飲未必勝陶家古井層陰合虛亭落景斜敲碁來凍雨散帙映明霞樹囀雙文鳥盤浮五色淸談開暑气白髮瑩冰華更有忘憂艸能回隱士車

答潘仲子和贈張茂才見枉林園之作

似解滄洲趣因傳白雪聲時才方上下秋興獨縱橫車馬分交態林園斷世情名寧花蕚重句自薜蘿淸弱冠推髙第雄飛失後生二毛如老筆三抱見連城業已深移疾閒仍事耦耕有君堪倒屣一爲欵柴荊

夏日襲生過白泉精舍索贈

本自巖扉客承家事耦耕中年歸卒業壯嵗托論兵身覺儒流貴心疑俠气輕垂成看一第良久遜諸生狗曲羣爲詬毛詩獨著名貧終諳世味老益見交情伏臘書相勞寒溫酒數行白泉鐘乳色黃鳥竊脂聲彩電投壺出疎星對局明卽知河朔防夙昔已縱橫

答報顧中翰

政本趨陪地身隨宰相行兩房深侍從三殿雅知名染翰宮云濕兼銜掌露淸與聞鐘五字同病沈雙聲何意乘槎客能憐伏枕生投詩回俗態把酒說交情敢謂龍門峻難霑鳯沼榮華陽今夜月醉眼爲君明

初抵浙中感遇一首呈馬丈

冀北登車日淮陽臥閣年襜帷非不撤舞袖竟難旋一顧堪千里羣疑托二天門生髙自出屬吏拙相憐紫气臨闗動文星傍斗懸樵漁歸計穩犬馬受知偏物色中原起封章上國傳江湖余壯觀風俗美多賢下榻時名盡分庭客禮全隋珠如片月長在報恩前

贈陸膳部

淸覽三臺上名家四姓前累朝霖雨望羣從聚星賢北斗尙書府南宮視艸年秩宗周典禮膳部漢常員官屬靑雲氏才髙白雪篇微言黃絹在美節素絲傳筆防生春署蘭薰握近天明光寧再入空此羨神仙

貞石篇爲吳比部賦

砥柱髙王室磐宗壯帝京支機河漢迥浮磬泗濵淸孺子兵書號郎官水鏡名一鞭皆至海三獻卽連城絕學驅羊起羣疑伏虎生梧臺深自饗司冦雅稱平磊落披雲气馮陵轉壑聲雄藩隆嶽佐華省映星精文陛含香入巖廊艸奏行防毫常五色何限補天情

與子與遊靈隱寺吳馬諸公同賦

片雨掛龍涔淸風嘯虎林海浮西域至江揷洞天深小嶺將遙集名山豈陸沈地靈聞水樂岫隱見云心金粟寒應結香鑪回自陰藤蘿褰窈窕臺殿倚蕭森石筍髙遙筆蓮花淨盍簮何須懷謝客俱解越中吟

滄溟集卷十一

欽定四庫全書

滄溟集卷十二

明李攀龍撰七言排律

郡齋同元美賦得明字

落日千山短發明蕭條轉見故人情時危小郡徵求少秋到髙齋臥理淸豈謂文章妨遇合深知偃蹇負平生論心對我杯中物握手看他世上名遂使浮雲愁大陸何來二子在孤城風塵如此仍爲守愧爾新詩滿帝京

送歷城李明府入計

五陵佳气薊門東此地車書四海同葉令逺爲朝防使漢家新起建章宮君王受計當天下月朔垂衣出禁中臺史莫疑鳬屢至都人已識馬能工三齊郡國推髙第百里弦歌播大風淸問卽求封禪艸好因文似薦揚雄

題徐子與門生汪惟一竹邱圖

靈邱隱者一逃名萬竹臨江見厎淸徙倚七賢相寄傲便娟二女重含情葛陂詎信雙龍影嶰谷空傳五鳯聲風雨長教秋色駐冰霜兼與嵗寒盟投竿渭水才堪老受簡梁園賦已行願得此君開蔣徑不妨佳客醉宜城浮雲西北來何莫今日東南美自並截作武陵溪上笛方知馬援有門生

畱子與署中

杭城落月早潮生憲府松杉風亂鳴伏枕待三從劾免移文滿百不畱行何人更許彈冠防惟爾還堪倒屣迎十載寒溫無長物一時出處有餘情酒斟白玉吳姬色賦擲黃金楚客聲大抵防鴻心自逺曾來老驥气難平浮雲在昔懸秦望北斗依然捧漢京吏挾江湖才是傲交論冰雪未爲淸官聨西省聞題柱家本同鄕見請纓誰似兩朝銜寵遇它如羣少失縱橫樽前且抗持螯手世上空傳染翰名須聽松杉風再起晚潮乘月到杭城

與劉憲使過子與大佛寺

西湖斜日淨風煙北嶺苕蕘出半天磴道乍從空外轉樓臺已入鏡中懸塔分西域銅缾勢石紀秦官錦纜年白社但須彭澤酒靑山不用華家錢波搖玉樹堪雙映月上珠林好獨眠我輩自狂君莫訝平生未敢謬周旋

五言絕句

寄殿卿

一作山中客蓬蒿自滿廬舊遊誰獨往新著復何書

別意

朝來送歸客復此長河湄立馬折楊柳已無前日枝

山中

君去何時歸山中春艸夕莫將白雲廬不及紅塵陌

贈元美

共擬懷人作先成幼婦篇微音知者少佳句法誰傳

寄登宗秀才茂登池亭【二首】

笑此杯中物從他世上名黃金結客盡誰識濟南生

其二

窻中采蓮舟落日菱歌起坐見浣沙人紅顏照秋水

渡易水贈伯承

匕首腰間鳴蕭蕭北風起平生壯士心可以照寒水

郡齋同元美賦得傍字

三載邢州客看人道路傍風塵君自見誰愛接輿狂

酬郭子坤感懷【四首】

懷璧如明月連城未肯開君王終見賞且爲守蘭臺

其二

若問浮生事風塵病裏過開樽看漸少伏枕似還多

其三

何來雙鬢雪五月鏡中寒便欲煩君鑷蕭蕭不可看

其四

不須婚嫁畢始作尙平遊五嶽年年在浮雲處處愁

戲呈子坤【三首】

聞君攜愛妾辛苦事求仙自繡浮邱鶴長齋子晉前

其二

家有秦臺女靑雲路不遙但愁明月夜天上喚吹簫

其三

丹竈幾時開妝成倚鏡臺不須嗔竊藥本自月中來

病中贈殿卿【二首】

夜來殊不病那得似維摩度談名理支公柰爾何

其二

玉兔操金杵誰知搗藥年豈應天上住不有病神仙

冬日【四首】

憔悴江湖上行吟雨雪寒不逢漁父問誰作楚臣看

其二

日澹平陵城寒髙華不注北風湖上來雪片大如鷺

其三

客來堪自見酒盡且須酤不是南山色貧家一事無

其四

風雪不出門苦吟何時已沽酒城中還先生擁褐起

立春【二首】

防花可憐色爲報漢宮春今日文園客依然四壁貧

其二

駘蕩還春色蕭條亦世情不然三徑裏豈愛蔣元卿

漫成【二首】

有酒但須飲無世不可避方其潦倒時何與傍人事

其二

翟公旣罷官人棄理亦賤殷勤莫署門交情不必見

桃花嶺

一度桃花嶺煙霞處處新縱迷源上路猶似武陵人

丁香灣

平潭澹不流寒影羣峯集斜陽一以照彩翠忽堪拾

春日自戲

自從移疾後誰謂主恩疎每及山林士天顏滿薦書

殿卿示樂府序小詩報

知音千載事君適賞心同從此三都賦人傳左太衝

羽林郎

從軍少年塲富貴歸故鄕一拜羽林騎鞍馬自生光

羅敷曲

春日照城隅羅敷陌上趨自能停五馬不是使君愚

山房書壁【二首】

夏日山房淸田作稍就次銜杯自有眞髙枕元吾事

其二

鄰翁幸相勞鬥酒不須滿且持伏雌還視君牀下卵

嵗杪再得殿卿書卻寄

連札鴈池來春風錦字開似看嵩少雪把酒上平臺

答寄襲懋卿

白首知經術靑袍見主恩爲尋揚子宅不到五侯門

和題郭山人五嶽遊囊雜錄【六首】

五嶽圖

逺遊何所佩五嶽眞形圖怪爾煙霞裏精光互有無

杖

十載相攜處白雲知幾重莫經葛陂道風雨去爲龍

衲

夜投東林寺北風雪大作捫虱對山僧衲衣不堪著

瓢

山中無供養時復飯胡麻不是桃源水何人漱落花

鋤

百艸各爭芳蘭生詎能那朅來深谷中我鋤還自荷

觚

醉來市上眠我觚不離手本是髙陽徒逢人時乞酒

和子與畱別

別酒故人同畱詩古寺中惟應湖上竹一爲起淸風

其二

結客五陵東相邀入漢宮但攜龍劍往不必問雌雄

七言絕句

寄襲朂

白雲湖上白雲飛長白山中去不歸君在幾峯秋色徧何人共結薜蘿衣

惆悵詞

休將翡翠綰金鍼不折芙蓉綴玉簪誰見雲中雙比翼空傳月下兩同心

送殿卿

莫辭杯酒薊門春匹馬明朝客路新陌上少年君自見相逢誰是眼中人

送劉戶部督餉湖廣【五首】

洲邊處士題鸚鵡陂上公孫擁驌驦到日夏云生七澤愁時秋色滿三湘

其二

馬上春風白接防花開應醉習家池鹿門耆舊何人在今日襄陽異昔時

其三

漢江春水竟陵東江樹蒼蒼繞沛宮父老只今猶望幸君王按劍顧雲中

其四

洞庭仙使日相乘君自扁舟似李膺江雨茫茫江艸徧不知何處是巴陵

其五

錦帆南入楚云重江上遙看衡嶽峯落日蒼茫秋不斷靑天七十二芙蓉

與元美集李郎中賦示謝生

仙郎歌動白雲秋酒滿金樽月滿樓借問西園飛蓋客座中誰不似應劉

送吳郎中讞獄江西【三首】

春風躍馬出長安送別江南路漫共說丰城龍劍气到時還向獄中看

其二

廬山北望楚天分君去揚帆入防云艸色秋迷彭蠡澤不知何處弔番君

其三

三十三峯淦水陰中藏玉笥白雲深自從歸去神仙尉秋艸茫茫不可尋

席上鼓飲歌送元美【五首】

翩翩白馬度秋風共醉胡姬酒肆中舞劍吹笳歌出塞送君朝發薊門東

其二

落日銜杯薊北秋片心堪贈有吳鉤靑山明月長相憶白艸寒云迥自愁

其三

風色蕭蕭易水寒荊卿匕首入長安憐君更向江南去此地何人意气看

其四

靑楓搖落气悲哉客有將歸張翰才東望三吳秋色裏掛天帆影大江來

其五

碧天無盡白雲孤到日扁舟落五湖不見薊門秋艸色愁心明月滿姑蘇

雪後憶元美

雪後千門月色開故人遙憶子猷回饒他已盡山陰興半夜還須載酒來

送子相歸廣陵【七首】

茂陵消渇臥詞臣搖落秋風白髮新漢主豈無金掌露馬卿元是倦遊人

其二

相逢杯酒薊門闗腰下並刀明月環開匣贈君當落日能令秋色滿燕山

其三

少年裘馬結交塲壯嵗功名竹帛光海內黃金看意气人間白雪見文章

其四

薊北靑山照別巵請君聽我秋風辭揚州十月梅花發江上春光好贈誰

其五

白雲無盡楚天寒鴻鴈蕭蕭楓樹丹楊子月明愁裏度蕪城雨色夢中看

其六

廣陵秋色雨中開系馬靑楓江上臺落日千帆低不度驚濤一片雪山來

其七

廣陵城上秋瀟瀟濤聲欲來風色驕聞道蹴天三百里不知何似浙江潮

再別子與【四首】

徐卿寵送酒如河半醉當筵楚調歌握手燕山春艸色緘書西省白雲多

其二

馬上垂楊綰別愁樽前斜日爲相畱明朝何處風塵吏回首靑雲是舊遊

其三

薊門山色雨中開三月漁陽春水來愁殺故人看錦字白雲秋樹滿燕臺

其四

知君起艸建章宮每見徵書問畫熊在昔漢臣多領郡黃金先賜右扶風

畱別吳舍人【三首】

舍人書札五雲開應笑風塵減吏才池上鳯凰今不見何因得下郡城來

其二

襜帷明日罷朝天擬向風塵避少年君自楚人諳故事於今白雪有誰傳

其三

薊門春色送歸愁楚客思家屬倦遊借問何人賦揺落白雲依舊洞庭秋

塞上曲四首送元美

燕山寒影落髙秋北折楡闗大海流馬上白雲隨漢使不知何處不堪愁

其二

漢兵圍合左賢王吹角千山夜有霜君試狐奴城上聽豈堪秋色滿漁陽

其三

西出居庸大漠開胡塵遙暗白登臺愁看塞上蕭條色落日秋風萬里來

其四

白羽如霜出塞寒胡烽不斷接長安城頭一片西山月多少徵人馬上看

畱別子與子相明卿元美【四首】

靑雲如舊滿燕闗病客風塵且自還到日郡齋春酒熟城頭何限太行山

其二

使君千騎自東方回首春云五鳯凰此日主恩曾不淺還容長孺臥淮陽

其三

總爲風塵去住難黃金臺上醉相看翛然落日離歌起忽爾燕山白雪寒

其四

莫道休官意不眞三年爲郡苦風塵靑雲縱有憐才客白眼終非解事人

於郡城送明卿之江西【四首】

江上靑山滿謫居還家莫戀武昌魚君王日下求賢詔憶爾還開諫獵書

其二

靑楓颯颯雨淒淒秋色遙看入楚迷誰向孤舟憐逐客白雲相送大江西

其三

長安二月綰垂楊爲爾踟躕五驌驦今日故人投轄地況逢山色滿邢襄

其四

髙齋秋色滿西山梅福當年此抱闗君到豫章勞問訊漢家遷客幾人還

郡齋同元美賦得橋字

山色秋停使者軺孤城何處不蕭條請看襄子宮前水依舊東流豫讓橋

懷元美

瑯琊山上越王臺秋色髙臨海色開莫向中原看落日浮雲萬里爲君來

懷明卿

豫章西望彩雲間九長江九疊山髙臥不須窺石鏡秋風憔悴侍臣顏

懷子相

越王城上黯銷魂萬里秋風動薊門君自平生稱國士南遷豈負信陵恩

懷子與

靑山忽送七閩秋大海遙連百粵流落日孤城風雨合褰帷何處不堪愁

寄伯承

才子含香滿玉墀仙郎賦就幾人知只今西省空相憶揚馬風流自一時

寄茂秦

誰惜虞卿老去貧平原食客一時新懷中白璧如明月何處還投按劍人

寄順甫

江漢秋風萬里生浮雲不見鄂王城於今楚調無人和憶爾還髙白雪情

寄余徳甫

使者銜恩入楚天秋風吹動豫章船孤帆遙掛浮雲色西望長江落日邊

答殿卿

扁舟歸去五湖春愁見紅顏掌上新明月自閒歌舞地秋風憔悴捧心人

答元美

蕭條鸚鵡賦初成偃蹇當年一禰生屈指中原餘子盡非君誰見孔融名

汝思見過林亭【二首】

五柳陰陰逼酒淸一杯須見故人情明朝馬上聽黃鳥不似樽前喚友聲

其二

自買南山種秫田幾回畱客甕頭眠與君今日沈醉莫笑陶家乏酒錢

五日與殿卿遊北渚【二首】

靑樽畫舫防湖濵風俗遙傳楚逐臣潦倒只今君自見那能長作獨醒人

其二

五月五日橊花杯故園故人北渚來君今不飲紅顏去那有長絲系得回

酬殿卿長史夏日過飲【四首】

蕭蕭風雨北堂寒客似髙陽復罷官君但能來長夜飲不妨人作酒徒看

其二

故人深愧子云才風雨茅廬晝不開寂寞已甘車馬絕君今載酒爲誰來

其三

白雲湖上華陽山那得相看不醉還明日蓬蒿三徑沒誰憐長史在人間

其四

美酒新開琥珀光還堪潦倒故人傍已十日平原飲怪爾能飛五月霜

九月同殿卿登南山

滿天鴻鴈雨紛紛濁酒黃花把向君莫道龍山髙防後風流今少孟參軍

其二

茱茰美酒玉壺殷此日逢君一醉還愁見孤城秋色裏不知風雨徧空山

其三

處處登髙白髮新年年陶令罷官貧蕭條豈少東籬菊不見當時勸酒人

其四

黃花蕭瑟雨中寒揺落東林木葉丹不是故人能載酒祗今秋色好誰看

秋日東村偶題【二首】

西風蕭瑟病相如髙枕從他世上疎莫道浮雲多變態還將秋色到茅廬

其二

五柳靑靑醉裏春那能長作折腰人情知縱酒非生事昨日罷官今日貧

九月八日東村送元美

濁酒枯魚自不貧黃花況復席邊新明朝縱及龍山防那得長逢落帽人

和答殿卿冬日招飲田間【二首】

白眼風塵一酒巵吾徒豈足傲當時城中年少空相慕說著髙陽縱不知

其二

白雲湖上北風寒茅屋蕭條兩鶡冠我自能憐華不注推窻君試雪中看

寄慰元美【二首】

幕府千山薊北靑朗陵賔客夜充庭卽今無恙荀文若著膝猶堪當一星

其二

少婦紅妝玉筯寒淸秋銀燭對闌干無情最是它鄕月不就仙郎掌上看

春日聞明卿之京爲寄

十載浮雲傍逐臣歸來不攺漢宮春摩挲金馬宮門外誰識當時諫獵人

寄懷元美

塞北江南萬里長各天兄弟正相望誰將匹練吳門色哭作燕山五月霜

仲鳴蒲桃

萬顆蒲桃照玉盤西施乳滴露華寒故人更比相如渴不向金莖夜夜看

王中丞破敵遼陽凱歌四章

匈奴十萬冦遼陽漢將飛來入戰塲直取單於歸闕下論功那更數名王

其二

萬里橫行大破胡沙塲西北漢軍孤不因驃騎能深入知有陰山瀚海無

其三

再領樓船護海濵三持節鉞掃邊塵怪來長得君王寵自是麒麟閣上人

其四

中丞萬馬下楡闗拂海旌旗破敵還幕府秋陰連殺气散爲風雨時燕山

爲劉伯東題王母圖壽太夫人

翩翩五鳯五雲開客自金門侍從才六月海東桃又熟親隨阿母漢宮來

勞別子與【二首】

武林山對海門開不枉登臨酒一杯十載故人零落盡有誰還爲度江來

其二

馬卿元自漢詞宗天子同時嘆不逢總爲故人邀貴客故將車馬過臨卭

張明府見惠橊柿【二首】

牀頭春酒百花香醉裏誰知柿子黃想道故人消渴久秋來爲摘滿林霜

其二

誰遣明珠掌上來秋風吹籠石橊開若非金穀園中樹定是河陽縣裏栽

答右史問山中與誰把苦

依然濁酒竹林傍那道窮途便不狂白眼生平君自見可能容易入山陽

見火齊鐙問是右史持入梁

火齊春鐙七采裝誰投明月向梁王也知照乘珠猶在不是先容不敢張

山中簡許郭【二首】

山中酒熟住山中早晚羊何詣謝公莫道白雲終日在及看秋色向丹楓

其二

金牛谷裏樹蒼蒼一入千峯但夕陽浪迹莫愁難問訊題詩多在朗公房

滄溟集卷十二

欽定四庫全書

滄溟集卷十三

明李攀龍撰七言絕句

逰仙曲

一聴黃竹寫歌鐘人醉秦臺十二重琪樹花開巢孔雀瑤池水暖岀芙蓉

過劉簿山齋

萬壑千山入戶重秋來三徑少人蹤不知君在蓮花府得似芙蓉第幾

宿林泉觀

盥漱焚香坐翠防煙霞猶在芰荷衣怪來不作人間夢一夜寒泉拂牖飛

寄謝茂秦

老去長裾滿淚防秋風又曵向何門可知十載龍陽恨不道前魚亦主恩

東村同殿卿送子坤赴選【三首】

靑雲明日羨翻飛應念陶家獨掩扉君最往還知五桞何曾送客解依依

其二

短褐憐君又遠遊如今白璧好誰酬座中楚客曽三獻才說連城淚已流

其三

老去看花上苑春憐君不厭艸堂貧預知鶴愁無主更屬南憐臥病人

寄元美【七首】

薊門城上月婆娑玉笛誰爲出塞歌君自客中聴不得秋風吹落小黃河

其二

白雲何處不漫漫欲寄綈袍薊北寒依舊西山秋色裏知君此日轉愁看

其三

匣裏龍泉北斗文攜來燕趙客如雲自言此劍千金買不是窮交不借君

其四

聞道紅顏鏡裏新還堪客子闘靑春秋來縱帶風塵色猶是行吟澤畔人

其五

江南風雨夢扁舟薊北燕花傍酒樓無那故人揺落盡教君何處不悲秋

其六

落魄初看逐客情風流又似棄繻生路傍年少從他問不必停車說姓名

其七

漁陽烽火暗西山一片徵鴻海上還多少胡笳吹不轉秋光先入薊門關

重寄元美【三首】

十載交逰滿帝都五陵年少避呼盧只今惟有張公子匹馬時時過酒徒

其二

南冠君子系京華秋色傷心廣柳車此地由來多俠客不知誰是魯朱家

其三

北斗闌干南斗低啼烏三匝鳯城棲萬年枝上秋風起飛入中丞署裏啼

哭子相【四首】

故園秋色廣陵間閩海悠悠自不還縱使蕪城愁易老那能長客武夷山

其二

淸秋不盡客依依夢裏閩天掛劍歸莫向延平津口度恐驚風雨二龍飛

其三

揚子江寒月影孤秋風吹落射陽湖故人欲灑臨江淚湖上明珠竟有無

其四

大江千里日滔滔秋色遙看入夢勞莫道故人枚叔少悲君已厭廣陵濤

答潘潤夫病中見贈【二首】

髙秋伏枕防湖濵憔悴誰憐似楚臣怪爾紅顏靑鏡裏潘郎本自玉爲人

其二

湖上靑山對濁醪故人遙望白雲髙愁中那得無秋興賦就看君已二毛

湧泉庵

錦陽川上女僧家紅樹蕭蕭白日斜弟子如雲人不見可憐秋老玉蓮花

挽王中丞【八首】

主恩三遣護三邊驃騎功名破敵年不謂漢軍能失利猶堪起冢象祈連

其二

司馬臺前列栢髙風雲猶自夾旌旄屬鏤不是君王意莫作胥山萬里濤

其三

旌旗海上似云屯大將登壇國士恩白馬只今成過隙千秋匹練曳吳門

其四

鐡馬蕭蕭日色黃邊聲殺气滿漁陽誰知一夜旌竿折揺落中丞栢上霜

其五

三月漁陽大出師君王按劍防書遲鼓聲不爲將軍起豈獨封侯是數奇

其六

莫道江南夢裏遙白楊明日便蕭蕭門人盡愛傷春句不擬招魂與大招

其七

昨夜烽煙海上靑猶聞麾下取龍庭一時雄劍無精彩遙指燕山落將星

其八

幕府髙臨碣石開薊門丹旐重裵徊沙塲入夜多風雨人見親提鐡騎來

別元美【二首】

北風吹鴈鴈羣呼泗水西流白日䢐不見浮雲千里色知它何處是姑蘇

其二

白雲愁色滿吳門疋馬孤舟不可論一自河梁攜手後至今猶有未銷魂

戲贈張茂才【二首】

自愛花枝掌上紅蛾眉如月綰春風湏知粉黛隨時變多恐張郎畫未工

其二

張郎新制合歡衾醉擁紅顏燭影深別有洞房雙玉妾吹簫自和白頭吟

送徐汝思【四首】

天涯明日故人疏莫向樽前嘆謫居最是孤臣偏雨露君王不問篋中書

其二

漁陽防載傍胡塵此日驪歌濟水濵白首談兵君自見何須更問請纓人

其三

靑樽華髮對銷魂匹馬孤城日色昏愛客更爲長鋏引一時回首孟嘗門

其四

主恩千騎入防秋幕府遙臨上谷愁今日故園遷客淚誰知不是爲封侯

和許史秋日玉函觀【二首】

瑤臺十二玉防幹月出名花映掌寒自是仙人君不信只今誰得醉中看

其二

靑鳥翩翩錦字通玉簫秋冷玉函宮情知洞裏如花女共指風流許侍中

秋日許郭殷見枉鮑山山荘

玉壺春酒石橊殷此日中林見往還堪是樽前防知己那能不愛叔牙山

與三君登樓

誰憐王粲懶登樓病起漳南對客秋自喜賦成多麗句因知座上有曹劉

和許右史初度村興之作

一瓢春酒望靑天誰識箕山武仲賢我亦潁陽飲牛客猶堪擊壌共堯年

九日示殿卿

林頭濁酒浸黃花門外蕭蕭五柳斜此日登樓人盡醉誰知秋色在陶家

襲生緋桃栽

白雲湖上酒家春那更桃花照眼新今日爲栽三徑裏憐君也是武陵人

送子與【五首】

北風吹雪雪漫漫雪裏題詩淚不幹豈意故人揺落後逄君五馬入長安

其二

十年髙臥白雲寒嬾借新知錦字看不是眼中人漸少那能相憶使君灘

其三

襜帷何處傍風塵握手江湖白髮新此去更沽燕市酒不知誰作和歌人

其四

中原北望九河分太守揚帆入五云莫按腰間鹿盧劍明珠今日便投君

其五

玉帛徴賢謁建章潁川軒蓋有輝光君恩儻許畱京兆不必重來下鳯凰

殿卿別業【二首】

負郭田荒勸客耕鄰家酒熟任逢迎只今何異吳門卒枉殺梁鴻變姓名

其二

牀頭詩艸日生塵架上長裾嬾著身自訝閉門無一事春來擬作緯蕭人

觀獵【二首】

胡鷹掣鏇北風廻艸盡平原使馬開臂上角弓如卻月當塲意气射生來

其二

十月霜淸紫兔肥浮雲不競鐡驄飛半酣驅逐諸年少朌子城東看打圍

酬許右史九日小山見贈【四首】

南山秋色照東籬又是陶家載酒期彭澤罷來無俗客何妨不許白衣知

其二

我愛淮王上客賢小山那在鵲湖邊開尊共泛金花酒散帙同吟桂樹篇

其三

十載銜杯望白雲天涯此日嘆離羣重來秋色生雙鬢更折茱萸挿向君

其四

湖上靑山繞郭斜翠防深處半人家誰知不解登臨苦醉殺猶堪借菊花

寄元美【四首】

楚客龍泉照雪霜曾攜上國獻君王柰何一閉丰城後紫气空幹斗北長

其二

慿將白雪寫朱絲總是人間此調悲縱使霑裳君莫管古來能得防鐘期

其三

自握明珠掌上愁夜來寒色動隋侯可知按劍人相視任是銜恩未可投

其四

櫪下長風萬里生誰憐汗血老無成若敎一奉瑤池禦八駿如雲不敢鳴

得徐使君所貽王敬美見贈答寄【四首】

山中伏枕白雲天江上新詩錦字傳轉向故人三致意君家兄弟有誰憐

其二

博物張華不易逢十年京洛少從容當時未得丰城劍已識雲間陸士龍

其三

十載論文畫省開君家二妙日趨陪那因見和池塘句始羨風流小謝才

其四

弱冠文章滿帝城偶因家難負平生中原莫恨論交少海內今無驃騎名

汝寕徐使君【十首】

汝海淸秋四望開白雲長在景夷臺已知千載無枚叔誰愛風流漢署才

其二

使君爲政雜風騷繞郡靑山照彩毫不是賦成相倡和那湏更署範功曹

其三

天子分符漢省郎風煙汝潁更相望府中但得平輿吏他郡從敎下鳯凰

其四

鴻陂東注汝陽城太守乘春出勸耕童子但須騎竹馬夾車休唱芋魁羹

其五

水如垂瓠抱城流西望千山入楚秋帝謂使君終長者褰帷不必更閩州

其六

髙齋臥理簿書閒掾吏裁詩日往還片月不離桐栢水白雲偏傍弋陽山

其七

髙蓋崚嶒駕楚云驂驔五馬五花文漢庭此日推經術可是尋常作使君

其八

千騎如雲汝水濵銅符黻冕一時新身爲漢主分憂吏何必龔黃好譲人

其九

三河名郡郁如林治行看君結主深但使便宜長得請守臣無意賜黃金

其十

觧道文章老自知中原病客重相思故人寥落看如此再領專城豈後時

寄吳明卿【十首】

平臺秋气郁蒼蒼落日登臨一防腸若道子虛今未就當年誰遣客逰梁

其二

梁園髙宴日紛紛帝子風流雅好文若使平臺賔客在已知詞賦不如君

其三

髙齋只尺小蒙城三載逍遙傲吏情不是春風常入夢誰知蝴蝶等功名

其四

秋色蕭條傍謫居體中今日定何如從他防載風塵吏不作平津相府書

其五

長吏應憐道路傍三年參佐有輝光縱書下考關何事不必詩名入薦章

其六

楚娃雙侍玉爲顏勸酒能歌雉子斑醉殺休論官不調古來遷客防人還

其七

睢陽小吏困逄迎醉後參差故態生莫倚甘泉曾獻賦君今久已罷承明

其八

來自廬山五老梁園賔客更相從已知無意二千石出處何如邴曼容

其九

短髮風塵老更繁靑雲何日見飛翻由來逐客人廻避遮莫詞垣與諌垣

其十

梁苑無人秋气悲吳門回首淚堪垂知君不盡平生意海內窮交更有誰

送殷正甫內翰之京【十首】

咸池一奏合宮成帝自垂裳拱玉京多少侍臣調六琯湏知共作鳯凰鳴

其二

春風忽送漢臣還再入承明供奉班怪得文章成五色朝朝染翰近龍顏

其三

君王賜宴栢梁臺七字新詩漢體開首倡自天酬不得曲終還賴嵗星才

其四

漢家詞客滿金門誰解淩雲感至尊一出子虛名便起長卿無日不承恩

其五

詔遣詞臣集漢都明年羽獵大誇胡共憐執防人猶在莫問長楊賦有無

其六

十載風流侍從臣歸來依舊帝城春金華殿裏談經客半是同時獻賦人

其七

帝寵詞臣弄彩毫蓬蒿宮闕五云髙自憐一日成三賦不分傍人賜錦袍

其八

紫禁淸秋五夜閒金莖玉樹少人間不知帝遣神仙吏更直蓬萊第防山

其九

依舊春風滿建章重來搦管對君王卽看應制偏承寵何處新詩不擅塲

其十

東觀風流著作郎滿朝誰不羨恩光賦成淸思如秋水一片霜毫灑玉堂

促殿卿之官【四首】

春色平臺散客愁淮南桂樹小山秋身爲一郡風塵吏借問何如此薄逰

其二

聞道相知滿帝京時來不得避功名縱今再補王門客恰好逍遙遣宦情

其三

白雲湖上酒家春坐愛靑山誤此身詩句近來多逺興那能不作宦遊人

其四

夙昔分符結主歡今來相國豈防官也知合有抽簪日且向山陰雪夜看

酬許使君讀鄙詩見贈【二首】

江湖防載避風塵病裏詩成白髮新不是使君相唱和一時同調更無人

其二

莫道西施寵最深館娃宮女正如林何人不解矜顏色敢向君王更捧心

少年行【二首】

胡姬十五堪當壚美酒靑絲白玉壺君但攜來成一醉知他誰是霍家奴

其二

裘馬翩翩出建章靑樓日日擁紅妝才開春酒荼防色說甚金莖露未嘗

早夏示殿卿【二首】

長夏園林黃鳥來百花春酒復新開主人把酒聴黃鳥黃鳥一聲酒一杯

其二

湖上靑山繞屋斜蕭條重枉使君車到來縱遣柴門閉只在東鄰賣酒家

許使君見過林亭【二首】

觧衣沽酒豈辭貧散髮狂歌也自眞林下似君看亦得誰言阮便無人

其二

濁酒自沽還自把先生寄傲南窓下門前五栁漸看長使君時時來系馬

謝中丞枉駕見過兼惠營艸堂貲【四首】

夾戶春風五桞斜繞籬秋色醉黃花南山只在茅茨外人道柴桑處士家

其二

車馬紛紛滿四鄰中丞不厭艸堂貧自從一爲蒼生起髙臥如君更防人

其三

結屋臨湖八九椽白雲秋色共蕭然若言長者無車轍何得中丞乞俸錢

其四

牀頭一卷大經湖上千山閉戶靑儻憶故園能載酒貧家不讓子云亭

送潘令之邯鄲【四首】

春滿邯鄲十萬家若爲潘令鬭繁華請看如玉叢臺女豈讓河陽縣裏花

其二

爲政風流不下堂漳河春色動宮墻遙知茂宰鳴琴曲彈作羅敷陌上桑

其三

趙家和璧舊知名千載秦人說藺生莫道君才非百里須將髙價抵連城

其四

邯鄲出宰气何雄佇日徴書奉漢宮制錦但令成五色如花豈羨鮑家驄

山齋牡丹【三首】

醉把名花掌上新空山開處防廻春西施自愛傾城色一出吳宮不嫁人

其二

西山風雨錦溪寒春色沈沈醉牡丹不是故人裁麗句那能蕭瑟病中看

其三

靑山繚繞樹橫斜中有柴桑令尹家白髮防廻能載酒春風何處不看花

過殿卿山房詠牡丹【二首】

相國園亭種牡丹枝枝風雨怨春寒主人車馬城中慣知傍誰家錦障看

其二

國色宮妝倚檻新一樽堪自對殘春卽令解語應相笑何必看花定主人

訪劉山人不值【二首】

主人三徑艸堂斜稚子開門勸喫茶自有白雲看好客不妨紅葉滿貧家

其二

南窓狼藉半牀書階下蒼苔罷掃除似是鄰翁邀作社不然應釣錦川魚

滄溟集卷十三

欽定四庫全書

滄溟集卷十四

明李攀龍撰七言絕句

贈鄭將軍之銅江【四首】

漢將承恩意气多樓船十道下牂牁憐君本自山東妙更許何人系尉佗

其二

銅柱遙臨幕府髙武陵溪水日滔滔桃花不及驊驑色並與春光照錦袍

其三

白羽如林漢主分萬山遙護長官軍大銅江上門生笛不是南徵不可聞

其四

射防當年捕虜才提兵又度百蠻來秋霜已避橫戈气春鴈應同結陣廻

答殿卿問疾

斜陽殘雪照樓中忽枉新詩字字工無那主人便伏枕十年不肯讓春風

戲問殿卿止酒狀

昨夜春風吹酒香牀頭甕甕菊脂黃當壚笑殺如花妾底事垂涎若个長

樓上

白雲湖上白雲還濁酒新詩日日閒無那滿樓春雪色敎人常對玉函山

聞鴈得元美兄弟書卻寄

春風忽送鴈行廻病客新銜白雪杯一度三江聲自苦君家兄弟寄書來

止酒

五栁先生漉酒巾蕭然東壁掛靑春逺公此日應相笑也學蓮花社里人

答張秀才簡病中見寄【二首】

一瓢春酒一漁磯羨爾江湖老布衣此日故人誰問疾柴門深閉雪霏霏

其二

裘馬翩翩自昔時誰憐華髮臥茅茨世情一薄如春雪不是窮交那得知

送金臺鄭參戎【二首】

徵南幕府百蠻遙擬勒功名寵聖朝此日漢家銅柱在何如海上赤城標

其二

帝遣樓船護海鄕旌旗十萬下東陽何來劍气轅門上夜夜遙防婺女光

答殿卿過飲南樓見贈【二首】

二月城頭栁半黃金枝嫋嫋掛斜陽已知不及春醪色自起開尊喚客嘗

其二

南樓雪後憶離羣湖上銜杯弄白雲也道酒如春水薄尊前無日好無君

和許長史玉函宮攜妓【二首】

玉函宮裏列紅顏美酒淸尊醉不還春色自應天上好那嗔長史出人間

其二

淸都花發彩雲深片月髙懸玉樹林此夕應逢秦女醉新詩偸得鳯簫吟

送右史之京【十二首】

漢家髙宴栢梁臺千載風雲擁上才誰得似君珠履貴親承咳唾九天來

其二

曾逰上國和陽春華髮重來一曲新身自楚臣誰不識蘭臺賔客更無人

其三

一片燕山紫气中漢家城闕薊門東卽今天子招賢地非復當年碣石宮

其四

五云西北望京華玉帛年年出漢家此去但承明主問不妨才子更長沙

其五

乞得梁園出漢關那將春色動離顏惟愁不見鄒枚苦賦就無人觧往還

其六

萬國稱藩拱至尊一時詞客出王門但敎日奉西園宴莫道應劉不是恩

其七

金輿山下小淸河河上朱樓疊素波此日爲君西北望浮雲不似客愁多

其八

桃花美酒鳯凰樓公子乘春作宦遊寒食不知何處過總無風雨亦堪愁

其九

胡姬十五漢宮妝夾道楊花撲面香處處紅樓堪系馬莫敎春色防君腸

其十

春風忽斷鴈行疎染翰靑雲照錦裾知爾已傳招隱賦相思更寄枕中書

其十一

秦女窓前桂葉垂那堪春色鬭雙眉君家自種淮南樹處處淹畱好爲誰

其十二

春光明日是長安楊栁靑靑傍酒寒也自道君爲客好那應猶作故園防

宿開元寺示諸子

三十年前住此白雲流水見相從那知此日東林防更聴開元寺裏鐘

重寄伯承

桃花不似玉顏紅顧影揚蛾入漢宮才說長門人便老黃金無賦買春風

答殿卿潞河旅次見憶之作

十載蕭條作逐臣長安明日更逢春那能不醉新丰酒且自江湖憶故人

錦陽川途中醉歸答劉山人

錦溪人醉接防斜邀客看花右史家右史未歸休下馬長安城里正防花

答右史於都城見賣牡丹者因憶故園之作【二首】

上苑繁華此一時牡丹偏媚漢宮姿故園春色無人賞零落空山只自知

其二

長安何處買花還玉女窓前兩度攀可惜漢宮都不管一枝春色借人間

周象賢明府明卿門人屬感明卿放逐因贈明府

金馬風流漢主恩一時冠蓋盡王孫不知澤畔行吟日那得周郎卻在門

贈周象賢明府

漢家當日渡蘭津銅柱西南盡外臣才子似君難便得始知元不爲巴人

爲周眞陽題芭蕉仕女圖戲呈吳明卿使君

春盡芭蕉未著花玉蘭雙倚麗人斜何如南郡從遊日一靣紅妝出絳紗

爲周眞陽詣徐使君得報使有感作此贈【二首】

使君淸怨滿江臯汝海秋深尺素勞當日往還門下吏那知猶有範功曹

其二

使君南國有詩名屬吏風流思亦淸今日新林還罷郡防人猶似在宣城

早春寄吳使君【四首】

十載風流動帝都只今漂泊滿江湖那能萬里褰帷處不憶中原一病夫

其二

從他白髮病中生濁酒寕知世上情才到蓬蒿人自轉非干仲蔚欲逃名

其三

越王臺上艸萋萋楚客褰帷五馬嘶那意故人將錦字春風吹到七閩西

其四

五馬遙臨百粵春漢家遷客虎符新同時諌獵堪誰在得領専城更防人

殿卿乞酒作此寄報【二首】

遙傳錦札鴈池來問我防春醉防回消渇未能常傍酒乞君攜客上平臺

其二

新開金掌露華香贈爾梁園喚客嘗酒賦若還遺此品可須浮白勞鄒陽

寄劉子方鬥酒

每到花開憶錦溪春醪今日爲君攜山中儻值防花伴醉裏新詩好共題

戲東張茂才

羅姑春酒百花香潦倒張郎自不妨爲問君家三婦艷今朝若个畫眉長

爲許右史悼伎【二首】

翩翩春色夢中微淚盡紅顏濕舞衣似愛主人能作賦化爲流雪兔園飛

其二

梁園修竹孝王栽散入秋風繞吹臺此夜防腸聴不得月明池上鴈還來

招張少坤

蕭蕭落木下河幹秋老東林白露寒爲報陶家新酒熟黃花三徑待君看

挽耿蠡縣【二首】

百里風雲接帝闈故園春色動芳菲知君自是神仙令此日雙鳬何處飛

其二

春色孤城病裏防誰憐白髮漢郎官蠡吾城下秋風起千載蕭蕭易水寒

挽楊生【二首】

翠羽明珠映掌新君家長是武陵春一時紅淚千行下腸防君家有防人

其二

平生裘馬最翩翩不惜黃金結少年今日蕭條君不見白楊秋色有誰憐

感逝示克懋

春風吹動故人情昨夜山陽玉笛聲若使紅顏偏紱冕誰將白髮老諸生

襲克懋托疾不肯入試賦贈

白髮蕭蕭一布衣秋風揺落鴈南飛如何自聴朱弦絕此調人間識者稀

十日陶令過東村

樽前無恙滿籬花栁亦蕭蕭映日斜正好故人成一醉風流那不似君家

子與以服散臥病因賦姬人怨服散三章戲贈

洞房春滿百花明月底紅顏把玉笙道是神仙君不信人間那得鳯凰鳴

其二

桃花流水赤城山當日劉郎去復還若道不如天上好何緣二女憶人間

其三

吳姬搗藥楚姬丸獨夜深閨玉兔寒更倚庭前雙桂樹何人不作月中防

簡許殿卿

玉函山色倚嵯峨北渚淸秋已自波我欲與君擕酒去不知何處白雲多

和許右史寄懷曽水部之作【二首】

右史懷人防彩毫華陽秋送白雲髙遙知水部開椷處不獨鐘山照錦袍

其二

鴻書揺落度江來爲憶風流許掾才曽是支公門下客秋光偏在雨花臺

病中答寄殿卿

大梁車騎日如雲客散夷門酒半醺更向古人論意气不知誰似信陵君

和聶儀部明妃曲【四首】

靑海長云萬里秋琵琶一曲淚先流六宮多少良家子不到沙塲不解愁

其二

玉門關外起秋風雙鬢蕭條傍轉蓬怪得紅顏零落盡春光只在合歡宮

其三

天山雪後北風寒抱得琵琶馬上彈曲罷不知靑海月徘徊猶作漢宮防

其四

燕支山下防回春坐使蛾眉誤此身二八漢宮含笑入一時紅粉更無人

重別魏使君【四首】

楚客褰帷不可畱陽春一曲更難酬並將別後蕭條色寫向君家白雪樓

其二

謝客園林已十春門前車馬任紅塵使君不爲憐同調何處蓬蒿得故人

其三

君家明月楚江幹價動連城海色寒不是片心還得似三年那借故人看

其四

海郡爭傳下鳯羣美人爲政有如君翛然更逐襜帷去西望蘭臺入五云

寄謝茂秦【二首】

美人春望望陵臺臺下漳河去不回惟有舊時歌舞地至今風雨自西來

其二

裘馬翩翩四十秋當時雙璧暫相畱於今客散平原館說著還鄕已白頭

和右史悼兒篇【三首】

賦罷人傳絕妙辭爭如細桞亂輕絲那知此日千行淚並拂秋風灑鴈池

其二

月出梁園授簡遲賦成賔客更相疑如何照乘珠無恙卻得精光異往時

其三

颯颯秋風木葉飛丹陽長史一霑衣自憐猶在人間住玉斧蓬萊去不歸

答右史秋懷見寄【二首】

河上秋風鴈影開樽前明月夜還來兔園一望渾如雪人在梁王古吹臺

其二

老去王門混酒徒陳畱賓客避呼盧不知今日狂何似曽入髙陽防裏無

答殿卿九日見懷【二首】

黃花獨傍酒邊開過鴈秋風繞吹臺直置霑裳聴不得何須更自故鄕來

其二

白髮蕭蕭映酒垂他鄕秋色更堪悲不知此日登髙處折得茱萸挿向誰

寄許殿卿【二首】

夾道楊花撲玉鞍隋堤三月正漫漫知君日向平臺醉猶作梁園雪裏防

其二

虛傳車騎故園來侍宴無非繞吹臺雪賦防篇才脫稿諸王已報牡丹開

盧城送子與

盧城吹角月輪髙夜色侵燈擁二毛明發使君從此去吳門飛雪見綈袍

答元美問余近事【二首】

山中還往酒家知才到蓬蒿客便疑縱有少年能問字也應難見子云奇

其二

賦罷淩雲气不降長楊羽獵妙無雙老來卻解人間事攤得經覆酒缸

和周公瑕猗蘭篇兼呈元美

玉指紅顏擁上春勞君一顧落梁塵當時觧贈同心句漢省風流在防人

寄余仲蔚

吳門月落洞庭孤何處扁舟釣五湖我夢三秋色裏不知曽掃華山圖

聞子與欲詣問詩以代柬【二首】

謝客江湖已十秋浮雲華髮共悠悠聞君忽憶陽春調濁酒還開白雪樓

其二

吳觀髙練影長使君千騎下東方故人不惜中原色借爾登臨望故鄕

白雪樓贈子與

綈袍十載北風寒又說陽春和者難直置樓西華不注使君能得防回防

遣侍兒

孔雀雙飛織素年蛾眉宛轉使君前桃花流水人間去何處春光不可憐

贈梁伯龍【二首】

白雪樓髙海气重吳門詞客逺相從可知不帶紅塵色至自淸秋日觀

其二

太華頭玉女壇別時明月滿長安不知秋色今多少君到仙人掌上防

蕭蕭篇哭孫【三首】

年年病裏度秋風雙鬢蕭蕭對轉蓬今日鄰家聞玉笛不堪吹入思悲翁

其二

西北浮雲白日防蕭蕭木葉傍人飛那知十載窮途淚並向秋風濕我衣

其三

西風玉樹一枝殘猶自蕭蕭月影寒白髮只堪供伏枕那敎雙淚更漫漫

謝兪仲蔚寄簟

五栁先生漉酒巾門無車馬斷紅塵勞將楚簟遙相問髙臥中原更防人

九日

黃花白髮病中新壁上常懸漉酒巾九日空齋似寒食更無風雨亦愁人

嵗杪得元美兄弟書卻寄【二首】

北風吹雪雪毿毿雪裏開緘酒半酣但說王家兄弟好自應春色滿江南

其二

病起逄春上酒巵江南江北正相思中原謾說先朝事五子風流自一時

答寄殿卿

平臺春興日堪乘公子相邀賽信陵那得更逄寒食下髙齋獨供伏牛僧

答殿卿代寄正甫

淩雲賦出罷朝天今日恩深漢帝年寄語故人楊得意白頭堪作病相憐

春興

自瀉金波滿玉盤使君沈醉不爲難新防二七如花女又向春風一笑防

酬殿卿寄惠達摩渡江圖

西來遺影少林傳萬里風波一葦前今日更因阿堵妙知君已解祖師禪

贈左史

蘭陵美酒日長攜趙女秦箏玉柱低爲問防梁何所作平臺左史醉如泥

伏日左史初度寄懷【二首】

當年曼倩負仙才此日金門割肉回自罷文園長病渇偸桃好寄故人來

其二

帝子華筵上客開千金爲壽在平臺如何此日偏相憶防度同銜避暑杯

寄贈梁伯龍

彩筆含花賦別離玉壺春酒調吳姬金陵子弟知名姓樂府爭傳絕妙辭

寄送方山人歸歙州【二首】

河水悠悠鴈影長長安回首淚成行可憐三十年前客明日扁舟是故鄕

其二

白髮對雪垂北風吹入鴈聲悲已知客裏黃金盡杯酒相防好似誰

柬徐子與

吳姬半醉月當壚握手王郎問酒徒聞道君家雙妾妾一時同唱鳯將雛

立春日

樽前華髮影毿毿病客思鄕總不堪一自倦逰三十載那知春色在江南

寄贈元美

寒巖摘耳石崚嶒下有波濤气鬱蒸知汝淸齊常自愛不當持供五湖僧

右石耳

美人持贈虎邱茶起汲吳江煮露華龍井近來還此種也堪淸賞屬詩家

右龍井茶

九疊風生障子深蘭臺上客賦披襟休疑古蔓龍蛇走猶帶松杉十里陰

右藤障子

鸚防雙飛白玉盤金漿一瀉萬珠寒故人自有相如渇明月煩君掌上防

右螺杯

李柱史蜀扇

明月團圓掌上開淸風猶自灑西臺誰將一片峨眉雪濯錦江寒萬里來

答贈沈孟學【四首】

浙江潮落海門髙王气千年照彩毫有客已成枚叔賦無人更羨廣陵濤

其二

海門中防出吳關北望江流九折還一日故人攜酒處白雲千載鳯凰山

其三

西湖一片白雲秋影落孤山水上浮君自神仙誰不見月明同在李膺舟

其四

江城春盡盡飛花花拂靑樽日影斜寂寞更無奇字問可知曽到子雲家

寄憶殿卿

江南行色照靑春白髮相防夢裏新憶爾故鄕歸未得梁園風雪正愁人

將至梁園寄殿卿

誰擅梁園作賦才只今枚叔在平臺春風好爲傳消息恰是相如漢署來

六言律詩

郡齋同元美賦得遺字

城上西山黯黯齋中秋艸離離風塵微祿相誤疏拙除書自遺落日故人對酒白雲仙吏裁詩蕭條回首何處徙倚論心此時

初度日子與過署中同賦

東海鐘靈此日西方誕聖彌旬玉淸老子同姓金粟如來後身佳客稱觴上壽薪詩落筆生神度江我自知已下榻誰爲故人

六言絕句

同元美賦得寒字

秋風華髮相得落日靑山自寒薄宦何如濁酒故人誰在長安

醉示元美

拂衣不免違俗縱酒還堪達生偶爾故人握手防他豎子成名

滄溟集卷十四

欽定四庫全書

滄溟集卷十五

明李攀龍撰賦

錦帶賦

彼都人士上國少年翩翩逸麗原嘗是賢連交紱冕英俊之域締好貂璫景繆之家三輔豪舉五陵紛華莫不肺腑共瀝意气相加爾其冠蓋如雲騎從如水持觴竢盡投袂鵲起浮逰近縣邁言千里思美孟姜在濟之湄神招魂挑匪我愆期怨靑春兮桃李衰況白日兮西南馳握君手兮淚愈滋悵軒車兮來何遲忽嫮目兮調笑客復易中兮思怨移絙洞房羅幬張爇蘭鐙酌瑤漿桑間詩芍藥章酡朱顏發娭光始容與以微動兮體陂陁而精蕩頩薄怒以相難兮旋靡迆而態暢爾乃下裝金恣歡情沈洄日夜極欲所營乍百艸兮艷陽又羣芳兮素秋胡鴈鳴兮憶故鄕逝將返兮動離憂防抗軔而北發重嫣然而且畱若乃聊城控急邯鄲被圍射書則紛難立觧竊符則趙魏焉依回防迅赴媚子頓違羈棲就道繾綣去闈送復送兮逺山曲行復行兮大河隈飛雪掩野悲風北來血相對灑涕銜恩妾居齊右君家薊門摻子袪兮蒼玉玦捐余佩兮贈王孫於是願假須臾似行未辭何以報之錦帶幡而方其織下秦川之機垂諸燕市之俠颺纓繡於輕飆系陸離之長鋏容兮遂兮鞙鞙獵獵於是引如霜兮並刀剖五色兮紛防摻乍若彩霞初斷倚若木又如虹霓中絕垂碧濤防兮鳯凰羽翼兮乖傷令黃河兮如此帶置懷袖兮天地長女如束素郎亦靑衿𨿽縷思之乍分庶離緒之可尋羌良防兮終合將永結兮同心於是紆領徘徊引踵遷延痛一逝而異鄕恐芳華之坐捐驅徵輪兮不顧望行塵兮霑巾塵漠漠而無見別脈脈以方新居人閨掩逰子馬嘶夢遙遙以空逐形怳怳以長暌撫此物兮凖疇昔欲往從之誰爲擕

頌

天中書院碑頌

重修天中書院成太守吳興徐君以其圖屬余曰此先太守盧龍廖君自顯所建也在郡城北汝水上天中山之陽三十年來業已廢矣余至郡蓋郡長老搢紳先生復爲請曰安得中國而授弟子室乎頃之乃購得院後地三畆許爲捨處諸生髙第者凡百間其前爲天中閣三間講堂五間漆雕氏祠五間蓍臺一表堂一因署爲天中書院云據髙陵呂君柟所記先諸生髙第者捨才十有五間蔵書閣三間在講堂後卽以祀漆雕開其中無今祠玆於廖君舊貫豈啻什九哉余惟中和應乎天地神明麗乎蓍聖澤衍乎大儒文王以幽贊演易周公以測景經野孔子以定禮達材三才之業具是矣先尙書槀城張公守汝寕時卽嘗檄諸生集上蔡𨿽一時科目號得二十餘人然郡太守安能時時出行縣視諸生豈若集郡治便矣卽郡治又不得時時視諸生何然則使有以誦法無窮時者師素立耳蓋仲尼遷於蔡者三嵗而於是邦也才得弟子三人亦六藝微辭道統大業其人如此之難也乃漆雕氏卒以傳禮爲道爲恭儉荘敬之儒至今稱焉至家語序列曹卹秦開之徒亦聞於世乃獨使開也仕何哉苟斯未信又何說乎餘悲孔子之意去魯十有四年旣不得一仕世主得漆雕氏效大業無窮時何不說乎由此觀之漆雕氏所信在此不在彼明矣漆雕氏之議曰不色撓不目逃行曲則違於臧獲行直則怒於諸侯𨿽世主以爲亷卽所事若夫子者不得一仕於世主矣則有傳禮爲道裁吾黨小子耳是漆雕氏之敎也使郡諸生安於習是著於常尊日相告曰是大聖所說先大儒也是郡太守之敎也凡言學而期於仕者無以處不必仕而困於其必仕者也不信孰大焉明興起家諸生間信陽固始二子其顯矣卽不仕何以自見乎何以爲善學漆雕氏也余嘉徐君之意如此余惟太史公獨蔡有世家言江黃沈息之屬微甚不數矣及觀吳公治行桓次公經術與孔融遺陳長文書汝南何多君子也至世俗所號八使三君八俊五處士汝南君子必與焉況所稱郡六孝亷決曹掾家五子與四世五公者乎豈皆所謂得夫子而名益彰如漆雕氏者何后之君子湮沒而不稱非附靑雲之士烏能施於後世哉徐君名中行字子與先守汀州時治行天下第一能爲漢魏文辭不具列云乃爲頌頌曰皇帝禦宇爰理人倫永錫厥極攬觀萬邦方伯分職祗承功徳攝提之野其維豫州九土攸式倬彼守臣乃蒞汝南庶士咸飭旣修泮宮宣逹上意漸於淮服屬邑向風蹌蹌濟濟譽髦允殖我斯用集以校六藝莫不如畫爰始授室卜郡一隅百堵是辟天作髙山實維地中樹之表儀我侯至止望形景附朋友攸宜敎之誨之載色載笑是瞻是依有臺矗矗是生神物防防以推素甲縞身浮防雲气幽贊匪違豈弟君子赫赫治行爲蓍爲八儒旣立本支仲尼迄用有成於漆雕氏其先蔡產祀事孔明肇維道統克開厥後不愆厥程維此庶士尙其夙夜保厥令名信而後仕釋斯在斯爲國之楨敢告守臣有造無斁佐王寵靈於嗟樂石永矢弗刋以著紀經

序

靑州府誌序

夫志也者志也方誌是事而已欲善之以有所取義作者之志也靑州爲郡其事則詩書周禮春秋國語史記管晏諸書君子得以識其大者其取義則所謂有能紹明世繼春秋本詩書禮樂之際意在斯乎爽鳩氏邈矣先王疆理天下尙父方就國而萊人爭營丘罷侯置守分領並隸不常所治何以按籍如指諸掌作二十有二圖與沿革表爰始賜履自天子命田和靖立挾濁澤之遇漢諸王子廢絕半之迄今親賢隱惟藩屏有司庶長更至疊謝與髙國世卿異矣鄕舉裏選明經射防之制興焉作封建職官選舉表熒惑守虛釋寃振老龍鬭馬山之陽乃詭天是使比論行事不逺明威作星野災祥志海岱維靑州鎭曰沂山淄澠流惡安得決瓁洛之水汁肥自穢而放於瑯琊比先王觀太公報政禮從其俗寛緩濶達繇之平易中具五民而地重難動揺六十牧豕固陋性成方願罷西南夷不置滄海郡安得布被爲而曰齊人多詐也今自見采金煮海之徒不可動揺不知我無以制其命乃惟其俗之罪作山川風俗志雞鳴犬吠轂擊肩摩然陰雍長城曁池龍夏二分之一非谷所生克服其政亦旣富彊絲蠶於燕牧馬於魯南多山谷登降之萌上防輪軸下采杼栗其餘鹽絺海物維錯戶登則田治賦平則產息三者相成以官山海卽升葵丘壯冠裳之防入石室探文字之原賢者亦有此樂矣作戶口田賦物產古迹志著定而官君子所由以基命寕一而出政治之位中國授室羣萃州處以就閒燕言必敬義有社稷焉祝史薦信堯之五吏安用鯢脯靈山河伯無所爲禱作官署學校祀典志昔稱節制技擊爲之不敎而戰安謂怯於眾鬭郤流賊數萬騎亦由人自爲戰議者謂顏神可城而不可規爲縣蓋以官具則民匱而險不爲用穆陵之勝是稱四塞閔以稱兵足備它盜桓爲防士奉之車馬國家一統承流載道察民疾苦使者相望疲於奔命置郵如綫作兵防城池關梁驛傳志掩胔寒塗振莩懷裏愴焉示睦龍夏以北至於海莊門山之祠奚用牢防爲哉觀孟嘗君之然於雍門周斯逼城而葬者未爲失之逢於何梱心路寢五丈夫見夢梧邱蓋已慘於堙微發掘之患矣齊魏之季實崇佛老有屹其棲伺我失道作鄕社陵墓寺觀志嬰之知景公不能用仲尼猶仲尼之知嬰不能使景公用以尼谿天沮不遇非人維諸侯享國從治以長大哉制辭寵靈篤敍九合一匡不可繼矣自余取節槪於吏體士生其間卓稱逹材左司馬伯公中大夫王邑富彊之佐蓋姑置焉而況崇弟蔣弟丁惠之功作聖賢封建名臣宦績人物傳相勸以趨義忠臣所難有激而累親孝子之過自公冶長受業身通田轅伏鄭代爲大儒源本六經家傳人授終始大聖之篇號爲閎大主父嚴安上書言事感動人主穰苴孫武至今言兵法者宗焉鐘離業陽助王息養程本寄食海濵泯子午載書三百作忠義孝友儒林文學武功隱逸僑寓傳俠無義則豪輕季次故齊人而後之言俠者置之狐咺子狄气足鼓眾士有私伍同袍之役乃過謂之隱憂務摧剪其豪卒然按借無怪其恫疑引避也作卓行傳治不越閫有脫珥之後亦有雞鳴之夫人北宮嬰兒何爲不朝大國問焉守數精明倉公可謂近之矣郎生望气能亦各有所長气同迹異各以其極聖哲之變仙釋間出作列女方技仙釋傳均之進徳勸一懲二城陽大夫自取杜滅梁丘栢騫過而能悛是從末減崔慶之惡失之履霜作外傳倉頡篇起自上世金匱蔵於王府惜韶樂無章不得其亂羽翼經術具列傳義君子有道懸之閭食魚乘馬紀有丹書無捄於亡文學天性後之作者彬彬乎幽以明爲形怪以常爲體精气相挾假合爲物情則然耳君子存之作藝文遺文雜誌凡一十有八卷爲目四十有三備矣善是之具於人事蓋獨詳焉後之覽者神而明之此秦杜二公之志郡諸君子賢士大夫之相與以有成者也有能紹明世繼春秋本詩書禮樂之際意在斯乎是爲序

廣陵十先生傳序

人才之生𨿽地气使然哉曷嘗不繇應運而興者乎應運而興則地气與防人才相感以勸其成相感以勸其成然後閼之不爲沮挫之不爲變也我世宗肅皇帝以聖文神武治天下者且五十年乃廣陵有先生十人洪永之際於斯爲盛矣諸公之黜如臯令與王公之訊蕭敬景伯時趙叔鳴之忤逆瑾也朱升之之捄顧開封與蔣子云之諌南狩也曽公之哅哅於遼左與桑子木之傾於骸骨之疏宗子相之祭楊太僕也所不罹者朱子價一人而已柰何十人而九閼之九挫之乎肅皇帝懲宦者煽亂而制姦臣之命斯運之所由起也余往見歐君矯矯自史才而致意乎作者有鑑裁矣善乎傳所謂廣陵在漢時吳王好文辭而大山小山之作奮自淮南彬彬哉明興二百年廣陵多文學之士乃今始有宗臣云今勿論其所得卽自諸公已力圖復古推轂獻吉景明輩而伯時子云叔鳴升之亦各以聲藝翺翔李何間矣子相後出相勸而成者乎翩翩孔璋之流也世方病文學之士無吏事登陴而守福州者誰與永安之捷與海防二三防豈一語不相合也而況馬政軍餉綏夷導河如儲王以下諸公所至有績者乎故閼之不爲沮挫之不爲變進則謀國家退則著文辭自董生而授經術之業有如十先生廣陵得以稱文獻之邦矣何應運而與而河套之議卒撓於讒而不得以復國家二百年之疆圉設令子木之奏行而嚴氏者與三尙書並罷豈有侔主之禍也豈廣陵地气微不能與運防而適至是乎傳言儲受知尹恭簡朱納交邊庭實二公皆余里人叔鳴按察副使曽公都禦史又皆在山東子價餘同年進士而子相則傳所謂昔者吾友也十人而得其六是傳也以徴文獻則足矣其斯實錄云

三韻類押序

辟之車韻者歌詩之輪也失之一語遂玷成篇有所不行職此其故蓋古者字少寕假借必諧聲韻無弗雅者書不同文俚始亂雅不知古字旣已足用患不博古耳博則吾能徴之矣今之作者限於其學之所不精苟而之俚焉屈於其才之所不健掉而之險焉而雅道遂病然險可使安而俚常累雅則用之者有善不善也聊用布親串孰與風物自淒雲霞肅川漲孰與金壺啟夕淪據薛君所爲累押字不見經傳者屬俚見經傳而僻若不可單舉者屬險凡以復雅道而陰裁俚字復古之一事此其志也未可以在諸生門而易之矣

選唐詩序

唐無五言古詩而有其古詩陳子昻以其古詩爲古詩弗取也七言古詩惟杜子美不失初唐气格而縱橫有之太白縱橫往往彊弩之末間雜長語英雄欺人耳至如五七言絕句實唐三百年一人蓋以不用意得之卽太白亦不自知其所至而工者顧失焉五言律排律諸家槪多佳句七言律體諸家所難王維李頎頗臻其妙卽子美篇什𨿽眾隤焉自放矣作者自苦亦惟天實生才不盡後之君子乃玆集以盡唐詩而唐詩盡於此

比玉集序

夫詩言志也士有不得其志而言之者俟知己於後也卞和氏奚泣哉悲夫楚如是其大三獻如是其數而舉天下之器題之以石也又何難焉魏之田父始疑之而卒怪之棄之惟恐其不逺乎是猶已置之廡下怖其明照一室耳宋人何見而襲礫於篋五都自饗及笑於周客蔵之益固瞽奚別焉卽有明照一室畜之弗利其家矣乃曰姑捨汝所學而從我則寕抵於櫝中詩之爲敎言之者無罪而匹夫以賈害則焉用此君子服之烏在其禦不祥也何子威懷瑾握瑜自令放爲乃有季朗於席上乎詘然抱不遇之感三復喜起之章響中鳴球有捲者阿矢音特達扼腕小雅孟子之論離騷累臣之誼交含互暎異采同符無倡不酬有投必報以相爲知己以快於當年是集之所由作也豈其無因而至前治徳結好而冒不屬之患以俟夫怪而棄之者必不然矣是集也其瑟若者其理勝也其煥若者其孚勝也二君子固在焉談者爲價側而視之有厚倍者則精气之致壯云爾是相詩之道乎

蒲圻黃生詩集序

余觀黃生所爲詩其困於賢良文學自傷不遇而不得其說而將以逸民遺老自解於斯世而非其所安而遂取裁於宗工鉅匠以有事其間而欲之者乎何辭之屢遷而气變也拙或合之工或離之微不容髮其失豈竢其著哉故里巷之謡非緣經術招隠之篇無渉防義各於其所至是詩之爲敎也魏順甫曰生嘗以所爲詩者屬余歸而求之則旣已削所爲諸生時槁矣乃十餘年又以屬余歸而求之又削其槁以就今所爲詩也然則順甫使之有所不得有所不安也有所不得有所不安而後有以欲之是爲詩之敎也故經術所以立雅而動不能不趨於風防所以養恬而發不能不趨於俊斯生之辭屢遷而气變者邪君子曰惟其有之是以仰之卽令生百不得百不安而非其所欲於順甫而有今所爲詩乎哉蓋自屈宋之相師友而楚人爲詩由來逺矣獨異夫棲棲不遇而徘徊以自解以求所欲焉是爲可以怨而猶之楚人之聲而已

按察李公恩榮永慕錄序

公生十一年而太孺人卒逾二年而贈中書君卒卒後若干年而公舉進士授中書舍人攺監察禦史擢今官矣猶日儳焉如贈君太孺人者之有所欲之而未能卽命也贈君太孺人者已矣何以猶君有所欲而未能卽命也人情十三故父母則猶若始免於懷𨿽猶若始免於懷而視成人爲己近精气鼓舞不可適以變著於愛斯愛著於悲斯悲矣𦇤褓而狎膝下曰父母是常一旦自顧苴如顧其父母宰如顧其榱棟幾筵宴如也顧之終鮮兄弟無以圖先徳而語世美顧之今不可爲而前不可知也其事異矣喘息之所不至而瞻依至焉瞻依之所不至而感通至焉以喘息則響絕以瞻依則形絕以感通則勢絕其類異矣非復𦇤褓而狎膝下曰父母是常者此精气鼓舞而適變之始公所由一著於悲而情不能以時遷者也是故終日言不遺已之憂以憂父母終日行不遺已之患以患父母則顧而言則顧而行矣公往按山東河南時優然如父母見乎其位者思得賢也朝而必有薦防愾然如聞父母之聲者思得寃也朝而必有白狀所罷監司太守某以下若干人所奏逮論殺某若干人無不踟躕躑躅若卽命於父母者顧之諦於生也顧之諦於生致顧之斯生矣是無是形而托儼然於堂上者是不需菽水而朝夕承歡者也夫精气善應一著於悲斯悲是永慕之義矣人情防不及見父母可欺以非其父母此無他佹得之也老而喪父母不可柰何廢而任之於父母此無他佹失之也𦇤褓而狎膝下生十三年曰父母是常安所不得安所不失哉霜露旣降淒愴履之非其寒之謂也身被國恩而與有榮施乃自顧猶苴如顧其父母猶宰如顧其榱棟幾筵猶宴如也由是乃有重被國恩而若無與於榮施者是曽參所不願於椎牛季路有枯魚之嘆也公再秉憲異臺同風余逺而望之湫然淸靜知其爲七尺之孤切而私之言行無罹於憂患知其著於悲而顧之致生也其在於公則言行成而容不知而錄之所由以名永慕者乎是爲序

送右都禦史周公出掌南院序

在漢禦史大夫掌副丞相九卿髙第者拜之典正法度以職相參總領百官至貴倨也國家建官分職以六卿治相事而左右都禦史之設視漢禦史大夫無攺焉無論其大者六卿共理天下吾得以紀綱其間使斟酌元气不至災沴陰陽愆伏之變不躬自六卿所治而實與其成功意攝於朝堂之上而郡縣吏莫能欺罔其次者卽所爲侍禦之率也其爲侍禦固皆養抗直於憤激出論議於諫諍以耽視百寮斥逐官邪而指其佞諤諤焉權勢之所摧靡若難乎爲其上此有素重臣厭其心而後不可爲重者也豈猶以謂刀筆之吏臣執之如曩時易與哉其在南都爲猶外也日夜思入就列以近天子耿光而安其位則有不傷其左右之慮而諸侍禦又以情迹防逖寡所援附輕其優惡之心據職言事無人乎王側不觀望人主則忘其忌諱或太銳意不無有害忠厚之气和平之體此又可率以意而不可以辭者也今夫王伯安之賢於祖宗以來可不謂功臣哉其在濠庶人之亂與所前後撻制諸蠻夷至今威行楚廣間而社稷有其利得賜爵爲新建伯天下所謂稱於施報之務也大難方折而削奪隨之使抱不賞之懼何以勸人臣見危授命乎當是時也惇陳力大義以救之用兵科給事中犯上怒謫判太倉州者非先生乎余猶及聞朝士大夫之言先生之名得伯安而益髙至今直聲動天下也已復入爲少司冦又自言廣中事與伯安所以卽工有苖時異矣象刑惟明先生蓋深念焉先生今以都禦史居南都何如哉逾河而恃舟楫不若聞震而喪匕鬯何則聲所及者大而有形者可玩也聖天子方明肅紀綱而朝廷多法家拂士卽有慆滛匪彛之臣欲爲不善𨿽能欺謾飭避幸眾人眤不識已於此然不能不畏吾議其後於彼而斂手屏气顧忌不爲也於此不愈重邪先生蓋歷蹈閩廣治人有效其法律在司冦有餘經術文雅足以謀王體斷國論所謂身兼數器有退食自公之節稱公實之臣者也是行也聲所及者爲大哉

送王中丞督理河道序

今天下禦史中丞自臺中出開府者無慮數十所矣越在四境非東事倭卽南絓越其不事倭絓於越者宗人大藩仰給縣官橫不可治不則盜賊亡賴依阻山澤弄兵自喜不則挾持左道動揺眾心不知所爲此視之胡若越未亂而有其形矣而公方且督淮揚以比四部刺史大司空水部七使者行治河則天子璧馬寔式靈之瀕河吏卒無伐買薪石之費大興人徒之勞由淮揚以北數千里漕具如故江南數十郡之芻粟日銜艫而至也不東事倭而南絓越無宗人大藩仰給之擾盜賊弄兵之憂左道動揺不知所爲之慮嵗滿且拱手遷去矣無已而欲有所爲則有餘以浸漑上潰其防令百姓引水饗其利不可也使數千里多就渠用注塡閼之水漑澤鹵之地自防水力𨿽使爲沃野猶之陸漕不可也使民茭牧其棄地而聴其所爲自弛其禁瀦而不泄則曲障川以逆水勢𨿽有少府稍入不可也三者以利民然且不可公𨿽不拱手遷去不能矣余入關中蓋聞公嘗分臬潼水上備它盜得啇洛山巨冦黃守矩者數十人格殺之及見公坐計陜以西緣邊四大中丞幕府軍士事胡者嵗數百萬轉相餉也是年敵大入上郡以軍士食給亡所掠去又及見公與右史大梁李君計宗人在朝那占種民田不爲輸租縣官者殆萬頃議請上以其所不輸租算如祿使自入因著爲籍得田萬頃云此以事胡越而塡撫宗藩虞盜賊不知所爲者之變何不可者而以公督治河固以爲自臺中出開府者猶之有人哉惟是天子作新明堂而治明年春屬受計之期朝諸侯而圖天下之事蓋執玉帛者萬國焉掄材使者乘傳出西南夷得因巴蜀吏幣物致其君長而諭以天子徳意使下所伐材木杉柟豫章鬱結輪囷長者竟數畆大者蔽兕象其液如凝膏其理如戛石椐椐疆疆由瞿唐而望荊門蕩若垂天之云被江流而下也明堂工師操繩墨而南望天子日夜思詠斯幹之雅誠下詔切責掄材使者公豈可謂非吾所敢知由淮楊以北數千里秋水豈多有所休息於污澤令可導爲漕者乎防波有晧旰而離常流者乎隄防有潰寫不厚蓄者乎何以令水力相積負大而不膠使杉柟豫章猶之杭葦者乎四部刺史司空七使者奉職行水以爲非公不可爾公豈能爲先尙書禮奉使馬湖時杉柟自行公所能爲者有河可行杉柟而已是又非公可拱手遷去時也

送大參羅公虞臣之山西序

蓋余旣補順徳太守至則公爲大名理官矣邢魏諸郡交轍比肩有事二臺不啻兄弟蓋三年公率受署往視順徳太守治狀未嘗不如大名太守治狀也蓋曰與其發擿中員程傷大體寜使伏於長者之誼取自致耳是時也眞定大名廣平皆得公以先後之而薦書嵗下某亦卒用遷去則趙子都所嘆誠令廣漢兼治二輔直差易耳不然視治順徳狀如治大名哉公由是亦以卓異聞世宗皇帝召爲大宗伯諸郎尋攺諸郎大冢宰余方病免歸自三秦也又三年今大司空朱公以山東都禦史遷去謂余編在四境乃度父老而辱薦書焉其後都禦史若禦史諸公在山東者薦書以爲常蓋數年今上攺元大舉士於廷也余遂起家按察浙中蓋猶尙以朱公朱公重臣也往視朱公然後知公實托不佞於朱公推轂自此始顧不佞治狀無聞業已自廢公在冢宰秉銓受計蓋又數年閱人徧天下凡老成之謀王斷國宿儒之昭曠逺擥循吏之奇節雅行陳力就列輩出門下方以媮妜余之治狀無聞公所習焉業已自廢得以爲解何拳拳乎捨彼取此而托以其所未效姑試爲之者乎是時也公自小宰上中大夫報績詣禦史大夫府贊詣不名與禦史大夫廷爭之防從令甲之舊而卒得天下稱古遺直豈其然乎輩出門下者紛然其未已而不以自媮妜乃不佞硜硜自好引病以免闔門髙枕爲智者首乎勸一諷百又豈謂贊謁不名與未嘗至偃之室類也而私之乎然而果哉末之難矣公弱冠以二戴氏禮舉進士髙第爲郡理官卽長者之誼自命顧冡宰諸郎須滿遷去於九卿猶掇之耳柰何禦史大夫執憲轂下乃與抗而廷爭必欲得請以犯其所必怙而不復卹成寵凡有以自見焉不敢猗違自謾也由太常出按察旋復醖借自養持臬如長者不數月山東都禦史又輙以卓異聞惟變所適豈爲介蔕內外哉逆順之際賢者難之餘見公精神折衝其本彊矣發擿以理斯黯者飾避之矣卽余觀之長者之誼取自致又終托焉而私之凡不失其爲故也旣余以憂免公又以山西參政輙遷去湣然若將旦夕懈嫚而負之者公之遇余功意俱美哉因爲紀列以識不忘如此若乃山西三晉地董安於尹鐸之烈存焉公方督諸道轉餉吏實邊爲天子一方保障經術有之非二子所敢望者云

滄溟集卷十五

欽定四庫全書

滄溟集卷十六

明李攀龍撰序

送大司空朱公新河成應召還朝序

先是河塞新集而南流以阻再塞龎家屯而全河北徙矣運道無所出縣官仰東南粟嵗數百萬不得從漕上蓋中外洶洶焉是時公方從少冡宰遷大司冦之南都也先帝輒爲止之攺守令官屬使治河矣公至行河則奏言新河事而明年新河成南陽至畱城百四十里入舊河至境山五十里而運道復出江南粟數百萬更得從漕上亡何有爲上言治三河口亡狀者疑不與公新河也以爲河所從來建瓴萬里並挾百川湍悍欲暴泄之甚秦溝一川兼受數河之任恐不溢而北則溢而東耳長隄一潰運道沙淤不饜不止抵極而反西南泛沛與魚臺苦爲壑無已時幸故道滅未久可求又其處易浚不如從上原開支河於以分流殺水力助大河泄暴水備非常佐舊河便新河三難不可爲也公旣得議以水之利害河誠欲暴泄之甚然使不直境山而北出將一聴沙淤所爲卽出自徐州南而二洪又且生慶忌今幸出秦溝秦溝適直境山南五里則是國家於河不治而已得其大惟是爲務他可次第舉者秦溝𨿽兼受數河之任猶爲束隘之而益其疾也河流疾則能自刮除束隘之則後推前以致於二洪勢不逾淮放海而不已暴泄何患焉夏秋水猥盛𨿽時潰而東北沙淤洊落泛淺力微視其自索抵極而反亦在新河西隄外昭陽湖受之以休息若所謂勿與水爭者獨何言爲壑今所欲開支河在新集至兩河口無論漫無河形者凡二百五十餘里須創作深廣若干丈卽有河形如郭貫樓至龍溝滅未久稱易浚又盡沙淤先臣有言撮沙如聚米挑淤如畫脂河之所捨寕能彊之卽求得故道又何以異未復之前而移魚沛之害還蕭碭也兩河皆赤子柰何傷昬墊之懷地出水上𨿽隆之天力可從施誰能築虛倡予和女而欲自托於水也無已則橫隄抵之使捨曠而就隘以迫阸其性不可矣且安得數十里成堤舉以置其間由華而東而入秦溝而河自道也以觀水勢跳出沙土欲居之久矣不如因之以合經義治水有決河深川而無隄防壅塞之文俾得並力下流以事秦溝而增卑倍薄兼事西隄重爲魚沛之防如是則上不傷天子昬墊之懷而江南粟常得從新河漕上矣及上報可而西隄亦成是役也因髙爲深黃流辟之污渠交委而本水自足其著者在新河某曰國家運道業以與河相直矣河獨非水哉善用河者因而利之耳出秦溝直境山以致於二洪逾淮放海豈一日乎而忘東南秦溝旣導濁河數倍下流已濶無復壅理卽溢而東北湖休息之束以長隄新河自足是爲不治而已得其大計定焉而他可次第舉者因而利之之道也豈其智焉匪天作之圖而必欲復國家二百年之運道業以與河相直而幸必爭之利以嘗不可並行之害貽非嘗憂必不然矣河入秦溝者什九而馬家橋西隄復成均之引水出小浮橋而秦溝去橋止三十餘里運道已便斯龎家屯所不必開先是開新河自南陽至畱城道又徑易漕度可省十日上介有河形土不疏惡勢又可因爲沙薛兩河力又可陂澤之而效節宣大臣之於國家見謂利害私竊念之猶曰天作之漕不然奉詔使行河費不訾作亡益而無尺寸功偸得不憚勞任事之名且爲新河中廢地以徼人主見謂識微慮逺備非常者而苟無後咎余責𨿽踵興大役復故道何不可者然而國家大命利害懸絕大臣舉事當爲後法善乎開新河不盡棄舊河引安流不盡排黃流之爲言乎所謂善用河者因而利之之道也豈嫌固自持議與眾破壊深論便宜相難極也苟得其大彊直自用安所卹哉今且入見上言水之利害與所以治河狀報敬承之績以贊乂安圖永賴勿但曰先帝式靈之而已是役也拊綏貞作有若都禦史姜公臨飭藝略有若監察禦史羅公共濟底平而與議利害天子所嘗報可者乃命某以備論之如此云

送中丞陳公撫塡河西序

中丞中河西四部而立幕府治張掖焉東起武威而西出惇煌玉門關數千里北邊匈奴西控諸畨而南制湟中羌非若他中丞得一意備胡者矣今年春匈奴出武威度河入冦隴西郡逾湟水擊諸羌掠申衝豪二部人畜去尋復牧西江上與諸羌爭水艸之利欲候便擊之何可久哉自漢表河曲而列四郡斷匈奴右臂令隔絕與羌通路今湟中羌羈縻內屬顧又且患苦胡而至占牧西海上出入其國旁不去則諸羌何以賴我而以爲中丞威重也日哈宻諸畨數萬又稱兵欲窺惇煌酒泉間假令國家怒而追哈宻已事往正其罪一旦開關延諸畨名王貴人使前受言則有若匈奴在靑海上爲內應又何以待之中丞自在西曹時望見虜都城下扼腕朝廷無禽敵之士請上大閱六師不報余旣已壯之也屬且督四道守臣使分護河西一太僕治外廏之政得以幕府西制殊域卽令驅其軍吏發四郡騎士爲天子揚推亡固存之威剌土魯畨之三禠哈宻者傳首詣北闕下而勒功昆山之仄豈爲難哉今天下厭亂朝廷方滅倭而後朝食敵又頻年出雲中上谷公卿議畱上郡朔方入衞兵使者又出上郡朔方間幕它敢戰之士而市西北駿馬郡國二千石各上補邊狀與計對中丞卽欲事萬里外吾恐國家與公卿議大防非凡所見事必不從必且以爲無故勤四郡兵生釁外國卽詔書問中丞甚苦暴露獨不計令徳柔逺因循舊貫與民休息孰與此也防中丞誰不樂此者中丞而得讓何以自解也然則陳子公之功沒齒不可復見矣優防河曲終更亟還而取卿相不已足以復給事中之踦哉他中丞得一意備匈奴何如中丞今得以羌備匈奴也匈奴欲與羌合者非一世矣其計常幸羌有中國之急先赴以堅其約然今觀望卑禾海上不卽爲冦者則猶私心不能忘恐中丞兵至而諸羌背之也中丞誠以爲羌小夷卽小冦盜時殺人民其原未可卒集者釋而不問問與匈奴解仇結約者再以此擁護大豪使卒歸義我勿輕治兵湟中使匈奴得施徳於羌而羌得以負匈奴之助然後以金符之利制其命而虛其外廏豈不並制羌虜之道也羌十三種故皆有大豪保南山湟中視城郭國久矣豈其不度而損所恃以生之利於中國以托於自疑不堅之匈奴棄妻子於他種中以與中國爲難必不然矣夷狄所以易制者以其種自有豪數相攻擊勢不一耳若謂卑禾海上安得有匈奴今安得從枕席上度敵也則以責之四郡不築遮敵障者徒令障候長吏多出卒若取庸獵獸以皮毛爲防罽日操量課杞采山理石爲觥自罷其力而爲實效何益哉匈奴𨿽在西海上羌能間得其降者時時以諜來受事中丞斥所欲至伏所必入使敵以謀泄自失而與國爲累則羌爲之障矣此謂以羌備匈奴者也

送王元美序

以余觀於文章國朝作者無慮數十家稱於世卽北地李獻吉輩其人也視古修辭寕失諸理今之文章如晉江毘陵二三君子豈不亦家傳戶誦而持論太過動傷气格憚於修辭理勝相掩彼豈以左邱明所載爲皆侏離之語而司馬遷敍事不近人情乎故同一意一事而結撰迥殊者才有所至不至也後生學士乃惟眾耳是寄至不能自發一識浮沈藝苑眞僞相含遂令古之作者謂千載無知已此何異塗之羣瞽取道一夫則相與拍肩隨之累累載路稱踣則皆橋足不下稱污邪則皆曳踵不進而𨿽有步趨終不自施者乎語曰何知仁義已向其利者爲有徳世之儒者苟治牘成一說不憚儕俗比之俚言而布在方防者耳復以易曉忘其鄙倍取合流俗相沿竊譽不自知其非及見能爲左氏司馬文者則又猥以不便於時制徒敝精神何乃有此不可讀之語且安所用之又二三君子家傳戶誦則一人又何難焉誠使元美與二三君子者比名量譽誠不能以一人一旦遽奪其終身之見而輒勝天下風靡之士文章之道童習白紛乃欲一朝使捨所學而從我日暮途逺且彼奚肯苦其心志於不可必致者乎夜虫傳火不疑於日非虛語也先是濮陽李先芳亟爲元美道余及元美見余時則稠人廣坐之中而已心知其爲余稍益近之卽曰文章經國大業不朽盛事今之作者論不與李獻吉輩者知其無能爲已且余結髮而屬辭比事今乃得一當生僕願居前先揭旗鼓必得所欲與左氏司馬千載而比肩生豈有意哉蓋五年於此少年多時時言余元美不問也曰世貞柰何乃從諸賢大夫知李生乎自是之後少年乃顧愈益知余齊魯之間其於文學𨿽天性然秦漢以來素業散失卽關洛諸世家亦皆漸由培植竢諸王者故五百年一名世出猶爲多也吳越尠兵火詩書蔵於闤闠卽後生學士無不操染竽濫不可區別超乘而上是爲難爾故能爲獻吉輩者乃能不爲獻吉輩者乎

贈王元美按察靑州諸郡序

元美所爲守尙書郎九歲當遷者再輒報罷則貴人側目矣亡何稱治獄使者北察燕趙諸郡居十月而竣事且入致命於天子乃遷按察副使奉璽書治靑州部兵事焉攀龍曰靑州故四塞國也今其民豈猶無不吹竽鼓瑟鬭雞走犬六博蹋鞠者乎臨淄之途豈猶無不車轂擊人肩摩連袵成幃舉袂成幕者乎有之然利不在上也管夷吾用齊而罷士無伍與其爲善於鄕也不如爲善於家匹夫有不善可得而誅也斯禦戎翟衛中夏成九合一匡之功而諸侯皆得以鞭箠使矣今其民見以爲無不吹竽鼓瑟鬭雞走犬六博蹋鞠相樂也然暴子弟亡賴少年爾不采金於山卽煮鹽於海矣輕扞厲禁恣睢辟倪往往內交亡命傾身爲急仇家不解白刃以視與其逮於法也不如聴於豪是大亂之形日具而有司者所不知卽爲有司者所知防欲持其陰事吾恐其發在左右之後也由是中猾以下猶姑逋逃佯以示遜殺有司之怒而其大者不挾眾負固卽自詣臺對有司者不問矣有司者問之柰何卒能以其黨令自攻今年一長吏明年一長吏又柰何卒能令有司者不問也三尋之矛惟敵是求振臂一呼超距十丈引而更郤如曳風雨其摶祕如組亦如掉蝟其盤鋒如輪亦如積環堵墻而進矢疾不得加劍銛不得接不竢尺符防於烽火三尋之矛若鄧林矣然則今日臨淄之塗車轂擊人肩摩連袵成幃舉袂成幕者豪爲政也縣官豈有賴與王於興師則占籍自偸不著同袍之義有司者一一治賦卽又狡憤而起坐索輜重裹糧於槖人歲不饜百𦇤髙秋徴戍攫市以行漁陽之野何多韋之跗注君子也三尋之矛十五相構傅以章幟寢處其間釋冰而防爰喪其馬不知玁狁受脤天子之鐘鼓寔式靈之汝何多之有柞浦之役有君子六千人島夷僞遁委以禦貨覆者三千人矣有司者初亦惟以汝爲功又不佞以勤縣官而怯於公戰卽有豪實應且憎以慚我有司我有司豈願有問也語曰虧之若月靡之若熱元美若能使臨淄之民無不吹竽鼓瑟鬭雞走犬六博蹋鞠相樂也而又無采金於山煮鹽於海是匹夫不善可得而誅也何辭之與有若是采金於山煮鹽於海也尙將使其爲善乎鄕也無以異爲善乎家以爲罷士伍而輕扞厲禁恣睢辟倪豪大者其未可遽問也元美其從堂視室左右將自復若曰爲勞防何而歲且𦇤食縣官而必置之則是使暴子弟亡賴少年登瑯琊之邱北向而嘆也其若徴戍以勤天子何何以春秋髙枕自媮快也夾谷之防魯行相事者誰哉元美其才一日可鞭箠使靑州矣何可使冦令也不然元美狙喜自用焉某安能知之某所以知者元美有績以間執諸貴人系不食夫我者爾送河南按察副使王公元美自大名之任浙江左參政序

始河南之按察大名者大名廣平二郡耳自某之爲順徳猶往謁山西之按察眞定者於獲鹿逾年蓋茅公始得並按察順徳凡三郡云余後往謁茅公大名習知大名故重鎭又並順徳順徳西距太原諸鄙爲畿內地設守障吏於境上按察部之秋三月臨勅順徳以爲常矣嘉靖丙辰公旣領治獄使者渡滹沱緣太行乃從某三日而讞順徳又五日而讞廣平又十日而讞大名旣告竣役余乃從公大名命盧楠擕謝榛交相勞也曰不佞世貞視治獄三郡掌上耳明年公出按察靑州凡三年則城顏神而収大猾徐氏令采金煮海諸亡命不逞之徒由是解罷先帝賜璽書焉余旣歸自關中問公之所以按察靑州者狀曰不佞世貞視按察靑州猶治獄三郡耳靑州於濟南雞犬相聞也至今誦之較如四境父老永懷紀載史乘迹用不朽尋以家難乃自劾去屏居者且十年今上大服搜天下失職之士乃南諫議諸君防薦之公遂與介弟敬美並起岑君旣領紹興往謁余曰始某之成爲疏薦者公與元美計所爲主者榮施也蓋是時不佞已爲諫議諸君疏薦之起補浙江轉參政部浙以西矣實儀封張君所爲至余往謁張君張君又謂非不知元美欲道南諸君榮施也公起補大名譲不就者再而不得請之大名又移欲中罷者再而不得請凡按察大名四月而余轉河南按察使公遂代余爲今官云明年公往謁余濟南余又問所以按察大名者狀曰不佞世貞視按察大名猶靑州耳獨未知可以按察大名者治浙以西也不可乎余旣轉參政以皇太子冊立入賀未之部而殷君從省中攝之卽浙以西三郡如掌上凡爲中丞臺禦史臺疏薦之者三而特疏薦之者二以按察大名治浙以西何不可也余未之部而聞諸省中浙以西三郡郡多豪俗怙而喜殖故不悛以嘗試吏顧其吏足以彈壓之則無敢輒動者元美在大名四月而州縣之以墨去者三之一其風裁慷慨數爲按察益鮮中丞臺禦史臺疏薦之者三而特疏薦之者二語多與岑君合至推其文學經術不置而剖擊如是者以信乎上深矣治浙以西何不可也公弱冠以才雄搢紳間所蒞稱秉憲之臣又蔚然爲辭宗二十餘年於此眾方見憚乃起而輒信乎上以無掣肘言行事何不可也余以入賀未之部無以道公者然其間父老之談文學者蓋數輩欲一相周旋未能也獨今之向意元美必舉不佞以爲借願公與周旋焉使父老由元美知某以此遺公矣不佞所以徘徊順徳者旣得於公而稱使河南猶及附如貫之誼卒假大名爲重其代浙以西也又將圖余所欲效而未逮者使於父老有餘狀斯又公所遺某者矣

送汝南太守徐子與序

漢所謂良二千石者政平訟理庶民忘嘆息愁恨之心也卽黃次翁爲潁川宣布詔令令民皆知上意而寛和爲名龔少卿爲渤海悉罷逐捕盜賊吏非使勝之將安之也而已各稱天下治行第一矣乃今良二千石猶難之毎坐以爲不可及何哉豈無智能用非其數耳方且從旁謂我二三兄弟文辭相矜不達於政𨿽摛藻如春華何益於殿最世務牾所居廢亂安在其以經術潤飾吏事也超然自以爲一輩而幸我之敗以甘心則何用我二三兄弟爲矣往者元美以璽書按察靑州諸軍事所部亡命采山煮海之徒長矛距踴之士翕然解散使有司無復沈命生累之憂子相參議閩中身在圍城談笑卻虜因計偕博士弟子員條上禦倭防宰相至讀不能置卽有謁閩中諸軍事者未嘗不曰此防具是矣明卿三黜在去就之間所居稱平似潔似辱我二三兄弟豈爲不效哉毋論君子自好視人太輕始責務盡卒抵以防而務不相能卽上之臺中省中若建藩陳臬諸執事下之丞尉功曹若縣令長無不相待以爲治而相適以有成此霸所以毋失賢者意而遂願得一切便宜從事也今之良二千石有則不近利害視勢取附巧爲系援使防聲譽無米鹽之功而竊髙第之賞不則惛惛無辯吏緣爲姦乏提衡之術而病神明之稱上陵之不悛下嘗之不報有則迂闊聖化鹵莽勸課欲治之急還復廢亂危加之愀焉輕省之藐焉過聴偏暱躁不自持𨿽有喜功趨事之心而無從善闕疑之度不則牽於猜忌馭於嫌疑佯示其求諫之迹而惟恐聴之則彼因以借資微見其親仁之名而惟恐暱之則彼因以賣重若存若亡使長者自沮而利其疏似禮似倨使故舊自遺而坐之怨不知一人聴而萬夫緘口智者不敢也非所暱而姑受其任義者不爲也扱綸錯餌迎而吸之不可以得魴而長者遠矣因緣其意而與其私猶之暴不公之心於國人也而故舊駭矣然則有所陳對安得長者之言而稱之非無智能用非其數而節度淺深適至是而止因坐以二字爲不可及耳今由王生所教戒觀之文辭豈可少乎次翁爲吏自喜卽經術亡益安用從獄中受書矣子與今爲汝南何異汀州時文辭經術誠亡當於今之君子然業已爲之我二三兄弟所恃以厭人之幸我者在是而何可使人更謂子與曰太守甚苦書防稠濁吏事旁午經術文辭一切無恙乎子與旣無是四者用非其數而又有以厭人之幸我豈爲不效哉余猶識在鉅鹿時子與與元美輒責治鉅鹿狀曰無以國人慮同捨也子相謂余卽上績書考功乃鉅鹿太守以殿聞我何以私故人明卿亦謂假令朝廷雜問上計吏爾條對失上意在後叩頭謝我以給事中臨飭左右又何忍見爾於此鉅鹿畿輔也餘才出子與下甚逺卽無是二三兄弟左提右挈子與何患焉余旣上計子與與元美輩數過勞我何爲也行治獄使者與明卿信宿我境上何爲也元美繼至一日致讞三日致飲曰太守何得囹圄如此此子與所知又何爲也凡以退而考察所行不欲有名實不相應且今豈敢言報子與亦謂子與有意於二三兄弟者如此矣

送宗子相序

王元美嘗與餘論天下士謂子相於梁生徐生可謂騏驥少壯一日千里何不可爲也久之梁生往南海徐子與請金陵不調元美之吳郡海內交防且盡矣乃子相又以疾去豈詩於人能使所有不爲也子相蓋嘗謂朝廷可使無文章之士則靈鳥不必鳴岐山而麒麟爲檮杌知言哉所論萬古一時者矣方吾之屬類比事結撰至思時也倐來忽失經營於將迎之間旣竭吾才而不得一辭窮日之力而不得一語猶且不能自已也而遑及其他無論明良喜起賡歌君臣之盛於唐虞之廷卽其次朝不坐燕不與憫時政得失主文而譎諌言之者無罪聞之者足以戒達於事變而懷其舊俗亦何所不得於我而況合契古人明請一朝實獲其心得意尺牘千金享之嗟嘆永歌手舞足蹈過此以往莫之或知不言而信是委諭於同心其有不反三隅則屏息辟之耳旣以彊人人愈厭旣以信人人愈疑其心以爲與其以不吾知者嘗吾技則豈不得已其無以嘗吾技者乎則病者乎是謂我竭才窮日之力而得之而彼豈輒得聞焉是則不恭之大有不卹者何也立乎百世之上使百世之下聞風而興起是旦暮遇之也四海而一人焉是比肩而至也何有於我也正使不免於好名之嫌則𨿽陸沈下僚亦余此不朽之心獨柰何非義而冀幸不可竢之富貴以心術之微精神之所至而沾沾焉防大人以成名也詩可以怨一有嗟嘆卽有永歌言危則性情峻潔語深則意气激烈能使人有孤臣孽子擯棄而不容之感遁世絕俗之悲泥而不滓蟬蛻滋垢之外者詩也子相之視天下又何所可爲乎向吳舍人亦爲餘言子相於是也不然以子相之才在吏部何憂不卽至卿相而委蛇若是卽世俗之見以竭才窮日之力作無益安知從吾所好也獨其人實不窮一日之力謬爲詩以竊取譽不知者受欺而與稱列至爲稍黠者所窺遂太過矯失不復區別眞僞槪天下賢者於是而子相不免於疑則有之爾然豈詩之罪哉直其去也人皆知子相有所不爲矣可以無去也其尙疑子相也則人有不可信也詩難言也

送袁履善郎中讞獄廣西序

天子旣誅丁大司馬而下王職方獄也百官當秋論報則職方逮詣闕下簿責不服矣按事者爲奏移章司冠吏將覆劾之時天下傷悼元元肝腦塗地而痛謀國之臣卽有嚴威赫怒人何得測焉履善蓋嘗仰屋嘆曰昔者鄧公言鼂錯於漢景帝謂錯計畫始行卒受大戮內杜忠臣之口外爲諸侯報仇臣爲陛下不取也而帝復謂吾亦恨之可謂愛君哉夫北敵防劉我人民大司馬悖愕自失至不敢出一騎他帥提重兵自鎭來復堅壁觀望未嘗發鏃矢何可不駢首戮也職方則防二重臣已足對天下怨心卽使又誅一職方是匈奴旣大爲職虐偃蹇肆志而去而朝廷復以其遺毒及吾臣子使相慶得計謂因疆埸之政自屠執事之臣受爲匈奴報怨名天子仁聖愛畿內百姓甚於一大司馬而惡匈奴懷詐內侵甚於二三執事之臣眾何憒憒無鄧公之見也卽前職方訊章所麗大辟法又非我所輒取何不可以成案委顧人臣將順天子徳意揚主之明傾身爲之不欲阿邑辟患爾余聞大司馬訑訑不受人言北敵薄城下時職方數爲請戰不許也先是職方移檄諸道乘障吏及時伺北敵出沒奏凡數十章又甚備於法得讞奏矣履善非不親見大司馬受鉞縣首槁街三司使議獄少緩行笞於庭法吏固人人危使余至今病悸也職方必無幸矣一朝覆劾從末減以冒天子黨惡之怒而爲無益不批鱗者哉履善素少年是舉也卽宰相以爲其人計魁梧奇偉吐餔出見焉一日而名重公卿間矣夫廣西不猶漢百粵地哉昔王然於風諭滇王入朝而勞深靡莫皆同姓相杖未肯聴今思田疆宗岑氏爲大詳爲內屬而羈縻自解斯同負固矣戈船下厲將軍出零陵下漓水桂林羣無害也今苗夷阻兵府江冦竊荔浦等郡矣馳義侯因巴蜀罪人發夜郎兵下牂牁江黔鬰之間𨿽蒼梧秦王助逆呂嘉何至大藤峽蠻剽戾如近時其在海濵西南夷譯者稱貢來往往禦人於貨使沈沙棲陸之珍紫貝翠羽之玩不得呈表瓌麗以雕被宮幄而賨火毳馴禽封獸之賦不軨積於內府有司者治之按劍相眄則慿依深峭中原兵往援復以下潦上霧毒气蒸浥輜重阻絕弓淰鋌澁不可久居故聲教或難之也卽縣道官督大姦滑過嚴以爲起釁生事往往中罷長其不逞之心檄召酋豪使出爲戰則枕藉城野又皆中國遷民流移亡命驅之鋒刃而不甚惜彼𨿽侏離蠢獷然其視利害禍福明矣我禦人於貨而譯者赭衣我日尋干戈而敵人受覆師之罪彼見髠鉗載道非其族類又安能不私相撫掌揶楡笑中國愚也當使者五歲讞獄欺彼豈亦不惴惴恐寃者得直而吾禦人於貨日尋干戈將論報反逮也乃使者怠於爰書不折片言否則又以夷狄國重事不欲輕變遂令系者由我遂不復望生時不卹矣何以大畏荒裔之志而制其命哉蠻夷猾夏咎繇是聴中猾小章何以稱淑問哉履善論囚畿中時爲越石父於黎陽盧生也嘗受其所上獄中書蓋余已異之又爲言廣中事多類王職方矣

滄溟集卷十六

欽定四庫全書

滄溟集卷十七

明李攀龍撰序

送萬郎中章甫讞獄湖廣序

在大司冦官屬余與章甫爲同捨郎旦夕從事捨中也今嵗天下大讞獄乃章甫得報之楚中則謂余曰子以吾聴訟猶人哉卽數年於捨中君所知也一切造對按簿責之見法輒取奏成於手中視其人與情不甚相逺也楚俗良獄赭衣載道而牿拲盈犴章大者連逮證案數百小者數十人鞫者非一吏系者非一日眾人所謂無罪者牽於文致不可得反所謂有罪者則其辭又不與罪蒙不徒受賕吏撓法舞文人有智愚卽文有害辭防意遂隠𨿽咎繇聴之上觀下獲有不可信者矣縣道官重成案不欲覆劾且數代去人情寃久不得直則不復樂生自號呼其寃則上以爲犯已而又被近刑彼知無益於生而且被近刑也後有心知其寃指道以明之者且以身無見膚庭有尺箠亦彷徨瞿顧不出一語自救也此豈不髠鉗戮囚甚危也豈自愛傷生乎其心以爲是固亦將謂一成而不可變當無異於它吏者云爾此猶百不有一然已足以損吾照覆之明傷吾見牛之仁而況大猾元憝一朝殺人則亡命莫索株連蔓及坐罪無辜然後從旁圖之莫不以禦人之貨售府辜功百金易字千金易辭而或怨家積憤靡於嵗月有司姑息久系憚於論報使其終年造佞一夕訊焉則出焉而投抵獄文之隙兩造不備肆爲單辭欺玩厚貌其示人辭色且懼且疑詳爲錯愕何可復得恃其五聴之術如初捕時哉若使各責如章告劾不服以笞掠定之一刀筆吏足矣烏在其爲奉天子徳意何能長我王國也夫獄之疑者吏或不敢決縣道官猶得各讞所屬二千石官二千石官以其罪名當報之所不能決者猶得移中丞臺治獄禦史當報之中丞臺治獄禦史所不能決猶得奏傅所當比律令以聞而奉宣上恩人命至重也司防使者旣出則縣道官二千石官中丞臺治獄禦史所不能決者舉皆往移焉而一切復案當報之奏傅律令得可事於天子桔拲坐解圜狴立出民以不寃中愛獲致辟雷雨作解元气鼓蕩百物甲坼不亦已媮快勝任乎然有一報不當無論网漏吞舟之魚卽無罪者今不得釋則其獄愈益亡解時後之人愈益自嫌不肯變縣官不復讞二千石官二千石官不復讞中丞臺治獄禦史矣寃者系囹圄苟可以有生孰不引頸從桎縲中日夜望司冦使者至也我乃各責如舊章又以笞掠定之使無有從出之塗哉且楚自辰沅而南徭峒之亂頻年用兵啙窳偸生而無積聚民散久矣殷王中興奮伐荊楚恆以不僣不濫大監於民今之臣子奉惟天子威靈何可不敬由獄也余惟都下橫不可問者莫若親禁軍其在衛尉稱貴重臣卽互相援庇而豪猾少年多所縱捨弗法章甫與余得就捨中按之也有父不能字厥子而蘧除不殄者乃疾厥子而訟欲殺之防逮則其子自引罪獄且具猶若不敢深發之章甫自爰書覆劾其父禽獸行論誅也其衛尉蓋若有讓焉章甫曰刑弼教自正父子始也及諸中常侍陰托相屬無不危言恐動章甫曰惟官惟來其罪均也可謂不畏疆禦矣推此心以在外江海之間可得不信乎

送浙江按察使郭公轉右布政使序

不佞旣起家補浙江按察副使時則公方以按察使入覲矣中道而有今命則猶以按察使圖事於大冡宰也屬左方伯汲郡蔡公稱病公獨以按察使蒞之聖天子旣秉新政始大防諸侯受朝於明堂之位公得列四嶽羣牧之首以玉帛率萬國而大巡功焉憲禮正刑以尊天子以聴於大冡宰黜陟郡國差次吏功乃浙江自太守以下若丞尉邑之令長若丞尉諸掾文學不職狀凡七百有奇人輙罷去公條其對與簿合無不名實相應者廩廩乎亷貪貞滛之行以勸四嶽羣牧令各上觀下獲而報成天子告竣役焉然後舉賢良文學問民所疾苦以達聖天子徳意而無梗於貪滛不職之吏則凡公以按察使圖事於冢宰也不然貪滛不職之吏不以罷去斯益肆於無懲加甚於匪望重民之疾苦何以言陳臬使者而按察爲乎先是公至自參政則以謂由舊之有佚徳而不職之吏輙幸免聖天子方秉新政求共理余曷敢比匪彛蹈積愆也蓋亷貪貞滛之行躬自有之矣然後簿省中諸吏而條其得失將以屬上計名實大較應矣又得以使者按察諸吏職不職狀以聴於冢宰聖天子集維新之命肇有始之治而以著典常是爲所效者大也先是公爲按察副使者蓋十五年凡在陜西者三年假河南副使以行薊遼諸鎭者一年實治河河南二年耳間以陜西待調者乃九年餘聞公在陜西以莊浪諸衛撫治湟中諸羌則湟中諸羌用也無以異以諸郎屯田雲中時而餽餉飽士馬何所見失論以待調乎又何所見得而兩府之士給事中某若禦史某同疏請上假以行薊遼諸鎭乎而遂以治河河南薊遼諸鎭方坐索大帑聲爲犒募而中賂權貴令士馬有饑色虛糜不訾度無能支旦夕公誠計糧谷茭槀金錢之徴發出入簿責盡石束而無能欺者邊長老猶能言之也卽以治河河南猶若無所治得失無所見安識其躬有之哉夙夜圖所得失而自以見調不獲其故謂維昔之諸中丞臺若部禦史之劾奏舉刺與上計吏之條得失名實不相應以餘八年待調圖至熟矣安能姑息以覆不職之吏使無徴自肆匪望自甚也是蓋公從參政爲按察使時度必入覲條省中吏得失簿無不關其手名實人人相應者卽枉焉而躬自八年待調孰與縱焉而不懲之益肆匪望之加甚之害及郡國哉此公之所卒因以獲其故而所效者大也公旣告竣役遂代蔡公左轄浙江稱大保釐未期月中丞臺若諸禦史臺交章言公卓異於上大抵存大體奉揚新政達上之徳意非直守筦鑰謹東南外府而已以方有顯庸不具列乃今按察使漳州蔡公代公而於亷貪貞滛之行躬自有之也因慕公之於按察使所效者大焉遂授不佞以具列者如此

送魏使君入朝序

昔者漢宣帝以渤海盜賊起二千石不能禽制也又懲沈命課累之獘意甚憂之選能爲渤海者得龔遂今觀遂之爲渤海自農桑外移書罷逐盜賊吏而盜賊解散民以畜積獄訟止息而已無它異政及入朝帝帝亦曰君何以治渤海令盜賊不起也蓋已深喜其得人而亦未嘗以他異政望之今天子神靈威武羣臣無小大逺邇無弗仰成以效共理日則東郡禦人於貨天子赫然切責疆埸諸長吏自二千石以下不能禽制盜賊者意蓋獨至卽吾終歲南奉倭北奉胡豈少諸執事而寕困於役乎是豈乘間竊發之時哉以順甫爲濟南郡濟南與東郡一彼一此境相接也亡何而陳氏者實倡亂於淄萊之間淄萊濟南嚴邑也順甫言於諸長吏曰某也戍卒窮來歸我不論輸行伍斯置之耳何至使挾廷臣以賣重恐愒中丞臺以介其權罔上以啗下爲也何乃懸不可知之功而坐使擁眾以要我輕薄少年業已佩牛帶犢廢其常產吾而無所用之則激爲非一爲非則分必法而務肆其不逞不底防絕而不已萬一不弔使者督之勤大役興擊之吾恐沈命課累之獘亡時已矣卽吾有所用之方今疆埸之臣徧天下不南奉倭北奉胡無以春秋耀吾甲士曽輕薄少年亡命之徒是恃耶何以示天子神靈威武而勸守臣乎諸長吏以爲然而屬順甫先是順甫奉行諸長吏所置伯格長法甚謹用是微知陳氏與淄萊輕薄少年亡命之徒通飲食借交爲姦狀一日召十餘豪勞之曰若等甚苦義不費縣官一錢身褁糧而赴國難吾爲若言於諸長吏盡隸若於尺籍倉卒傳檄將按若而數軍實吾恐愆期之誅不得以農時爲解矣若豈欲之乎豪相視稽首順甫囙亷之間多苟且就焉而視利害爲去畱者有始爲所啗而中怏怏移徳之者有少年失計而卒以爲易與懼其敗連坐而佯附之者而猶覬食於縣官也及聞順甫義不費縣官一錢而又將隸之籍其情立窮而眾乃解散然後中丞臺得以尺箠相加遺不用一逐捕吏不移一字書而濟南以安濟南以安斯天子赫然切責東郡者而吾敵王之愾於此其以入朝於天子亦將必曰何以治濟南令盜賊不起也甚稱朕意此不亦順甫得以神靈威武所變化而陳對於陛下而稱長者之時乎向使順甫武健自用卽一日逐捕瞷氏宗人三百家而犁求其黨何不可者無亦天子則曰選用賢良固欲安之也而勝之耶順甫何以爲解也居則曰今之君子無大小無不朝夕耿光思媚左右皆若不能一日於外者卽使久畱內無以效共理而稱上意柰之何一日於外矣而無以制盜賊奉職無狀天子實心輕焉博士雜治不出一語侍中臨飭視人以極何以謂圖天下之事也子有四封而盜賊不詰何以使民農桑畜積而獄訟止息哉是時也一日不能於朝矣故所患無以稱上意而效共理耳不然何郡之丞若尉嵗入賀州縣吏嵗上計凡以欲知君父無恙者無已時卽所謂間者闕焉不得聞問亦古之人主繾綣臣子之至情今勿論子與於汝南以罷去自阻卽邵武孔棘明卿猶若所謂待罪於郡矣然則順甫之業獨在采菽之卒章矣乎樂只君子天子葵之優哉防哉亦是戾矣然後乃今可以觀聖天子神靈威武之大而郡國吏奉職之有人也盛矣哉

送濟南郡丞陳公上績序

公以六年考滿上績行矣郡長老曰公蓋兩佐大郡而於濟南者五年云所爲諸中丞禦史監司使者諸薦防與書相勞者以十數治行具是矣是將何道必獲乎上何道所居輙效也郡州縣三十卽防徼吏更十數輩終嵗不能徧陌落何以令皆如其身家至焉者盜起必覺捕必得乎渠展之田瀕於東北煮泲無窮時必以防市無所積之販者豪嵗以一二羣輩非必主名逋逃泛爲引逮乃旁規賂免不則以爲捕者輩課捕者輩以其課自贖爲之贖尋受記出而販者相慶矣公罪一之私賄什之柰何以易之也亡伍之士不常窟穴卽裏閈故舊寕轉送通飲食爲一夕之行終不肯身自爲詰質一坐株累抵遣而後已以妨本業非便計矣而幕府對簿務求滿品何以應焉父老皆言他省主輸縣官吏前發蔵其家假道郡西偏諸邑故示封識惟謹者夜乃撲其所發篋作剽客狀桴鼓號眾以縣官利病脇諸令長償焉如委眢阱幸不於驛良家子不任患苦乃傾產授銜轡諸猾少年猶之羸敝載路行李往來疲於奔命恐諸令長得以口實也郡請籍於太山嵗𦇤數十萬然役之以祈祥人自爲致耳不可得而賦可得而校乎君子重領之惟利所在猶將潰之防誰敢哉尺菙控之乎日漕河之役徐兗之間作者數十萬人大司空奉天子明命出行河郡興卒操臿受署如期而竣首事以爲它郡望而大工舉矣余曰凡此者公所由以爲治行者也公固以穿窬拊捷抽箕逾備之姦不必問而必令淄萊阻山靑幘白矛之徒伏不敢動爲急乎鹽官佐賦計不至虧國使在公者準大率倍蓰之耳必過禁販者斯大商蹛財不防不行矣法不得而盡也亡伍之士盡裏閈亡賴飲食輩滿品上幕府孰與濮陳氏亡命戍卒至挾重臣恫疑諸郡豪少年者捕必得之足以寢成禍彌亂形乎驛車馬不終塗縣車馬爲兼驅必令詭以羸敝取逸縣並廢矣善哉良家子人自當禦挾銜轡習患苦寕出納無時不願爲諸猾少年鬥酒費也以借於大山辟之大官饔者朶頥防者引指矣故惟無意可貳於神明漕河之役身獲羣卒所署旅飲食以視糗糒露櫛沐以勸作息必及期而後竢也凡此者皆是也夫凡此者皆是也我不敢知知其所爲諸中丞禦史監司使者諸薦防與書相勞者如是得具論之耳惟是詰盜鹽法戎政驛傳借於防山漕河之役無弗爲也諸中丞禦史監司使者無弗事也駢至疊出一彼一此無弗安也毋以是道必獲乎上是道所居必效邪不然欲諸薦防與相勞者以十數如出一口難矣今日攝一州明日攝一縣五年於濟南無弗蒞也受成而已不欲持先後令長短長獨謹姦吏使勿得緣絕簿書如一日耳其它興徭治賦筦鑰之常不具論云漢郡都尉秩比二千石亦已貴倨乃循吏所稱獨龔黃諸君子其都尉之賢多以太守相掩無傳者自父老所睹記少卿次公之治行亦惟罷逐捕課収斂米鹽靡宻吏出不敢捨郵亭何以異公又次公守京兆坐乏軍興公奚讓焉余讀諸薦防與書相勞也介者髙其守幹者壯其才恬者美其度達者鑑其識可以觀獲乎上有道而所居輒效自經術相成也漢都尉多任郎佐史察舉吏又武健自將不以經術相成故其賢無傳公於龔黃旣無譲焉而得諸中丞禦史監司使者經術相成以薦勞圖共理之治豈終相掩哉父老何自疑之也

送陳郎中守彰徳序

始余與元卿爲同捨郎嘗論漢都官所掌法至貴倨也中都官不法事得一切按之卽他武健吏何敢任威操下也乃子與無所分署如諸緹騎士則多都中豪往往自比於王之牙稱親禁兵恣睢視文法吏徼循京輔得自置符爲儀督大姦猾從執金吾分行収捕績五人用賜爵一級因是不惜辜功或故吏善家子失計隨輕黠者卽雜舉以文內之又羣輩取受賕𨿽魁宿顧曲法私與出之睊睊惟罪罟是充得情喜焉獄則疑亦無不巧詆具之詣其長尉府對簿畏亡不俛首就系者章大者必上告得可事然後傳爰書委成於司冦官屬使覆鞫亦文致不可得反司冦官屬重廢格沮事且不得數奏讞時一聴之何異彼府掾史於懷中取輕重劾惟奉牘觀向以次人意哉凡系求信於知已徒心寃之斯越石父求絕於晏子也旣以造司寇官屬矣終無以變是與不仁甚也問有是不復行論自我者乎余知元卿志念深矣功實君子也語不及之卽危行愈於不得其言者哉乃按簿中要囚服念之謂人情不可使不樂生捶楚之下何求而不得飾辭以視則指道以明上奏畏郤鍜錬周內民安得不在鼎也元卿於法律家能橫佚言見法能輒取然亟痛於猜禍吏蒞彼長尉府所對簿一一摘見其寃狀舉之廷尉嵗凡十數章廷尉正丞亭疑法者無不稱淑問焉彼長尉亦重有庶尢稍稍上輸孚矣又署法故得詘其緹騎士卽捕逮者至反覆就簿詰責之示不可罔竟無敢引是非爭輩相戒無犯髯郎也蓋元卿與其兄駕部郎錫卿咸美且防云後署所部中猾以下皆伏有勢者爲防聲譽稱治而守命且下矣彰徳爲畿輔南鄙自趙簡王稱藩安陽議非素重臣不能任余觀元卿治署中何以異於守時極知元卿無害亡已則勿以越人治郡人乎又郡事責大指而已此其不與署中同者方今卿士大夫各因時廣主恩建立明制無不彬彬仲山甫將明之材乃莫敢別播敷相與條列就一代之法斯不已遜於爲郡縣出政宜民者乎西門君引漳水爲十二渠漑民田澤流於鄴其君祝令吾臣皆如西門豹之爲人臣也此非借守令何以聞於人主哉何謂不得於朝廷謂爲棄居郡也史稱漳河之間近梁魯微重而矜莭足用爲善矣余從元卿署中防居則謂良二千石與天子共理也豈亦慕黃次公朱仲卿爲人哉仁厚出於精嚴始能立也余觀元卿之治署中無以異於守時矣

送靳子魯出守潁州序

子魯第進士者五年不調居怏怏失志也傷錫類中匱而親不霑主恩自謂於藩王無君子之澤賜生之義逺也三奏勿報焉遂往守潁州云余惟子魯論天下事無不彷佛若卽成功也則安肯不欲施盡之且爾不聞其兄言易鄒齊間哉結髮稱田生有司以與計偕上時卽首六郡弟子弱冠第進士所守地凡三大郡各著異績南陽豫章諸卿大夫若父老各以其經學治行翕然重之想見風采而顧愈益畏子魯自惟難兄夫以經學治行甚盛顯於當世卿大夫若父老而子魯未就一業蒞一邑褎然惟知己者之私與而未以信眾人污不阿弟乃敬禮之若是可謂賢矣然棲棲五年求一諸郎不獲復俛首就簿書吏眎人以幸所不當得之嫌而自處於叔疑龍斷之誚卒無以自明而身比於斥抑卒爲之者何其下也子魯實自負其才故受此而不去欲有所用其未足也故不薄於其官子魯豈不謂吾何使戹於所適哉頴三年而治人庶乎其謂我不肯違君之情爲欲致諸其大也方今西北有匈奴之憂而江南敝於轉餽庶民將不安其田裏而興嘆息愁恨之心則淮潁之間揚淺可慮也昔在漢孝宣之世承奢侈師旅之後黃次公爲頴州所務耕桑節用治之時參考陰伏使姦人去入它郡盜賊日少三老力田孝弟有行義而民皆鄕教化使天子得並力於邊圉亦甚行其志也卽使次公爲相總紀綱號令亦無以自見爾豈得謂功名於治郡時損邪今省寺諸郎非不亦禮優而職逸無論一事之善防不足紀不獲乎上一事亦不得自裁郡國守臣便宜從事條教旣定沛然惟吾法之尊苦無所沮此爲從吾所好也子魯大人以恭謹聞山東質行如石奮家今二子皆視古二千石何減奮哉兄弟彬彬九江長淮之上寄有専城不借冦而民各父母豈弟君子千里比肩馮野王兄弟繼踵五原猶有譲焉玆不已榮於天下可傳於後世乎乃知賢者誠重其去就夫曲士小儒感慨而捨位一不當意卽長往者非能防身也其計畫無復之耳向令子魯周廻一諸郎不能棄而又不能幡然於潁州是無從事不失時之知不得於心斯多也何以稱篤行君子哉

送泉州袁推官序

蓋推官於一郡業鞫一郡獄也無論郡守若縣令奉職無訟也卽縣令之所不能決移郡守郡守所不能決移我矣今豈無所得於欲言而不敢盡者之情以竢論報郡守爰書斯未能信又其說可求也迹以行吾明據以施吾斷乎又其系逮在庭眾方以郡守若令所不能決而惟恃此聴可無變也疑謂四視憚於期對𨿽良民何敢終有其孚心必其見直乃吾折自一人裁自一意一朝而脫彼於桎梏以而錯諸此使周內已成不可識察者卒然解散片言之下此不已媮快哉推官鞫一郡獄信媮快勝任也今不知推官於郡能以監司斯未能信者得如有求於郡守乎又能執如臯陶不依阿禦史臺風防而惟法是取乎監司得如所求於郡守矣禦史臺惟法是取矣又能使無疑我乎髙明臨人者上惡之諛上而廢法者民亡之居下而身疑者患處之士防而讀書一旦得郡爲鞫獄視其學與監司禦史臺所責於我者一切與昔不合也戄然念所以適世之故而不可得矣推官於郡多少年又鞫獄其才易見又多入爲諌議貴臣豈獨有得失之患也監司恐其害已則伺之禦史臺恐其翫已則嘗之事故劾有輕重惟其頥授手有上下惟其气使無因而甘辭其欲中我而先示以不猜之形少當於目攝卽又若禍不可測退不自慊發容慚恧薄言妻子無不俯畜是累指爲成獘進不得不有所恱之以自安此無他監司有生敵之防禦史臺有薦汲之權而郡百姓不與也子仁爲能不由於是乎

送寕津縣訓導張伯壽序

余有識時嘗過髙堂生髙治毛萇詩濟南蓋海岱間士多從之防矣卽所上客則許殿卿毎相難天下事亟謂所善李生可語也余旣見髙生爲余述濟南父老時事在憲宗朝則李給事中森張禦史鼐稱爲名臣哉給事持簡數萬貴妃上前左右戄然危之也亡何禦史又防僧繼曉禦史章𨿽畱中然用事者旣已銜之遂發難於尹恭簡黨治中遷禦史郴州別駕猶尙以前過矣今去與髙生言時又二十年所餘毎飯未嘗忘兩名臣事乃伯壽爲語大父賢過給事又逺禦史自邠州來河南八年於外楗石行治河其法具治河三疏中遷禦史中丞督部刺史遼水上三年移上谷乃單於不敢南牧馬入領侍禦史受公卿章奏又二年遷禦史大夫當是時豎瑾煽虐士气不絕如髮爾公且柰何以數稱病不見爲可免於難乎頃之果有搆遼陽上谷事者無論詔獄榜系卽關三木往來罰糴遼陽上穀間米千斛亦已不訾而人極於病公方謂固且愈於次趄宦豎門卑疵而前趨而言惟苞苴是先以偸諛於傍幸色少假恃以無患一中目攝躬不自措薾然無丈夫顏而日夏畦者哉吾寕爲此不爲彼矣且吾豈不知禍至此也余惟士誠難於瑾時乃今大者不敢赴防拓社稷之業其次顧忌相視不爲進思最下不得守其挈缾之智𨿽有俊臣亦皆寓言吏隠汩沒省署仿廻公養而已一值大政不過竊爲深念悲計畫無所施庶防人主用我以是往耳玆豈皆以瑾也先生乃在寕津學捨中所與諸生者日前受業嚴事先生也一日異能之士卽言恱助我又所論說詩書尙友古昔以槪省署諸顯人計畫無所施不仰避戮辱而俯系妻子辟倪進退間幸人主庶防用我以是往余不知諸顯人所爲卽先生父齊豈不嘗再佐大郡何以勝爲涇王相時猶得職爲將順焉而明主之美也吾聞相卒時涇王以百金祠先生不受也非亦田仁所謂不以百金傷先人名者邪此其質行在濟南諸生自以爲不及矣先生子暐故奇士與余及許殿卿善嘗從髙堂生防也

送蒲城宋簿宇序

始宇給事藩省時蓋六郡吏各以其役焉六郡吏多海岱豪家有論具請報輒度一主進者來舉槖授之無撓法又不患所陰脫嵗且鉅萬則宇無取也久之蒲阪楊公始爲方嶽嘗異宇所行徧見諸貴人皆以爲無害言於禦史中丞府得檄書勞焉蓋昔未嘗有之入補制獄掾吏數與大奏讞卽所錄皆重臣語勿敢輕泄示若已聞宻告也其殆五載乃調今尉矣眾不知其賢豪人也關中素稱防俠又尉權小不能下大猾余往過平原嘗知宇一郡國吏條行砥名千里誦義比如趙公子借於王者親屬有土卿相之富厚招天下賢者顯名諸侯爲難矣又郭翁伯入關關中賢豪知與不知爭相交驩此豈有一邑尉之權哉又宇赴士阨困軌於正義不可與暴子弟豪少年同類而笑之也所嘗見諸大制獄重貴臣著卽令疏卽律不扞文防且今爲邑者多便宜治之往往薄法律不稱古昔令民失守也徒使有一尉能書獄執不可變人方恐自中罪罟畏尉知矣不亦貴倨哉今之論人蓋已攝命百里之才則曰豈亦讀書懷獨行君子之徳不知季次原憲用行舍蔵乃謂鄕曲之俠效功於當世者非也士何時而可有爲乎先臣大司馬徐孟暐氏江陰縣掾史也趣人之急甚已之私脫戍者而拒其報有魯男子之義焉向令終微賤何由自見焉宇蓋將附靑雲之士執鞭於斯人人貌榮名當知掾史多君子矣

送楊玉伯序

據譜玉伯蓋漢大尉震之後遷自蒲阪者九世矣至於涇陽同母姊適三原馬伯循時玉伯嘗從防庶防博雅君子也數嵗以孤卽廢居行賈贏得過當矣嘗謂周公九章法孫吳以施戰陣之間明於積著之理哉以掾史辟原州劉中丞幕府陜以西蓋八郡算編戶市租一夕而推笑得之主計者按籍索軍實焉玉伯𨿽吏給事人然賢操能有其身其才伎藝俛拾仰取不羞芻蕘卽所以責顯貴人行義過失亦有烈士風昔在張掖諸隊率微也以人愆期失一憲臣心後憲臣卽從臺中往按諸隊將以他事盡諸隊率髠鉗而戍焉以屬玉伯始玉伯法奏之則憲臣已意銜之矣又不欲卒變憲臣愈益怒且及玉伯也玉伯曰令今更重之罪豈遂在轘哉卽法至是止耳欲自棄去而諸隊率反相援止謂玉伯曰公在猶可以無寃後人勿遽歸重吾輩禍也頃之復辟原州幕府中則時時爲望气用得北敵情大將軍以下嘗往授所奇門法向戰多以擊破之也居六年入爲制獄吏制獄蓋多親禁臣主之禦史爵方在系時玉伯以謂上意且所欲釋矣及再就系猶謂上意且所欲釋也久之乃復從爵以問玉伯則玉伯曰吾在制獄凡見上所欲釋者復多耳趙司業貞吉嘗從玉伯問風角書司業下獄時玉伯傾身爲之不避也今且及代其屬玉伯所治十餘大制獄未嘗深禍取訾焉余蓋往往過玉伯卽嘗與治彭家言以爲篤行隠者也庚戌嵗敵乃大入玉伯始扼腕向餘言司馬法卽借箸若可系敵而笞之背者又褎然一賢豪俠矣余聞玉伯在金陵道中時嘗發裝遺一衛尉者使不至質其妻於負債家猶爲激於義玉伯有魯男子者二事不及亂從容有章過之餘爽然自失云余觀士不喜誦人善卽貴無一行稱實乃僞取名何以賢於玉伯哉

送趙處士還曹序

趙子爲獲鹿者垂三年矣則處士自曹來問爲獲鹿狀也曰爾爲獲鹿則良哉將下車視事而百姓煦煦自眤乎寕能悶悶俟去後思也維此多士從防甚驩而亦諤諤不可致乎欲焉而丞若簿以至它縣之令丞若簿不一其才而一其衷乎寕能傾奪不肖從事獨賢也欲焉而秋毫是析察其淵中稱神明乎寕百里翕然示慈敷惠如我視爾於此也不知中丞臺若禦史臺若監司陳臬若郡大夫共理所欲於爾發擿姦伏聚斂租賦孰與元元相安美俗相勸也不知豪貴人若中使者若諸長吏所欲於爾駿奔罄折出乎左右意未及色奉之如機孰與彊項正辭援禮交際臨以橫逆然相兢也趙子對曰惟勤何以與斯數者也西門豹爲鄴發民治十二渠當其時民煩苦不願也豹曰今父老子弟𨿽患苦我然百嵗後期今父老子孫思我言卽惟勤下車視事三年而未嘗忘於此也宓子賤治單父則多所致士然而無取於陽喬魚矣卽有丞若簿不肖者是惟勤不見憚眾豈徒丞若簿失徳哉人之欲善誰不如我它縣之令不一其人而一其才不然犬瘈木敝獨安能身犯之焉大人視惟勤於此一堂之上毛相屬裏相離也惟勤視百姓於此百里之內毛不相屬裏不相離也安用秋毫是析察見淵中爲南走邯鄲北抵句注之塞將千里無不徧也它縣之令丞若簿無不與言事也百姓疾苦無不間也山川險易無不如石畫也以聴成獄以鳩大後以達隠慝以閱軍實無不爲也中丞臺檄如禦史臺檄監司陳臬檄如郡大夫共理檄今日一薦防下獲鹿明日一薦防下獲鹿元元信我如列眉矣異日者監司某君不安惟勤在側也則曰吾將寢處此悍令哉惟勤曰山中之狐貉羆豹其可盡乎其又以令爲借也久之以餉戍戍則給以廬旅旅則芘三軍之士意皆當惟勤一某君意終不能不當惟勤也惟勤爲獲鹿如此而已矣處士曰惟勤爲獲鹿如此卽吾何憾焉無辭乎曹之父老也輒趨駕去

滄溟集卷十七

欽定四庫全書

滄溟集卷十八

明李攀龍撰序

送羅處士還萬安序

處士少時嘗試補縣官弟子員不就也居數年則以大小戴氏屬虞臣肄業及之乃虞臣婉婉日抱經受膝下𨿽丱然不出家塾中卽已知名廬陵諸生間郡大夫若萬安令聞虞臣秀才召署門下與論所以爲文辭無不各如其口出虞臣之從郡大夫若萬安令防危行如長者處士心異虞臣之爲人而視虞臣學則愈益勸不復事家人生產矣邑中少年竊相與非處士已則一切不事生產柰何托於不可知之子以釣奇乎一日不效遂失常業彼實有家而不知愛何有於我處士曰亦欲士之子恆爲士以是爲可知爾不知富貴也且爾不見邑中豪家少年不可以侍君子惟其學術少也而能走百役奉公法能不逋郡大夫若令之共稅而不以出諸門下非譽髦也明年虞臣與計吏偕詣京師癸丑射防甲科則處士之郡中視虞臣所以爲理狀日於於爾未嘗一語及行事浹旬趣歸虞臣固請所以爲理狀則處士曰稱法必及朝廷議獄必及典章爲理則是也然而一人握之十人披之汝尙惡之執乎虞臣曰百金示孩提之童而不得易其摶黍猶之和氏之璧示賢者而不得易其不受之名非以其知彌精其持彌固矣乎大人豈猶以此病臣也蓋處士家居復不能容人過失卽𨿽暱子弟有不直未嘗不靣折之亡問族防近以宿罅若卒搆怨必令處士居間是非曲聴處士始有不便處士者久之各厭其意曰卽令詣吏對何以異此故萬安俗𨿽稱健訟而羅氏宗人鮮有自相逮於縣庭者處士所謂施於有政哉其斯有味乎虞臣之爲理也

贈珍羞署正張君序

余嘗造防稽諸大績與言脈家學就理劑稱良焉顧又察其非重糈食技術之人暇問之則曰君豈以大績於署府中日辦膳若羞諸物事防羮飲皆若有所時適悟攝性之義君子恆放焉以達之石液遂多所濟於病者爲有取爾哉顧吾所同署者張君則謂大績曰昔邦輔侍我中丞兄於淮泗間見其急國餉而食不重味嘗疑割烹之言非也向邦輔與君掌醢時𨿽不卽膾炙眾意而不厭久要則君所三折肱於國中也大績曰周官膳夫掌王之膳羞以養王及後世子矣民窮而無告者君其能使各有常餼乎天子欲有問焉君亦以珍從就其室乎羞用百有二十品珍用八物矣張君豈嘗聞五十異粻六十宿肉七十貳膳八十常珍今各得其齒乎是皆不在君也聖天子方致孝鬼神菲飲食日舉之典爲羊存君𨿽日冪珍而進未嘗得躬覩授祭品嘗食之盛以縱觀槃盂之銘天下一人之養也其所禋祀於宗廟咸秩乎百神鏞簴萬舞紛陳備奏佩玉簮組鏘鳴翳列於堂寢之上駿奔載路祝史在庭執鬯奉璋濟濟峩峩以趣天子之左右而竢羮定以詔於位時則君必將肅牲豆豋魚臘致四海九州之美味四時之和气使明徳之馨誠信之衷借以同升偕暢以居歆上帝而祈永命錫純嘏卒就禮樂之成贊感格幽之道也乎聘以萬國譯以四夷燕享以諸侯王公脯賜以郡工黎獻旅語以嘉賔君子以光邦家以寕胡考以樂王者得賢之心以洽蓼蕭澤及四海之恵君又無一不司存於是署也無亦恥無以自盡而愈思其職之所不及爲邪亦求若大績者達之石液使多所濟於病者而未得其所欲托邪余然後知𨿽處下位而人人重自棄猶盛世之教也

贈太學生葛景宜序

景宜在濟南時蓋猶及與餘同爲郡弟子員云景宜嘗言與余候部刺史時行躡履甚鮮也蓋人自上谷來遺之復底突出可以承鞠余目攝之則若不敢不蹐旦日且幾幾然易舄行矣頃之以訾遊大學比卒業者五年餘爲郎景宜又數過署中爲夙昔弟子員時相樂語不倦也則稱濟南士人所頌伏授書終棄繻李生不濫竽豈欺我哉卽吾簦屩上國求友博洽君子非不多所宣翼然不至如向躡履時怵懼其動以防穢鎭浮今不忘也余謂景宜上谷之龍門人彼所節气相尙不飭其行其所謂我猶之曰非斯人之徒與而誰與則恢恢自疏爲急耳孔子所論直諒益者矣景宜仲父有勃貂建主之勲王子得以有其國景宜從旁以贊事豈匹夫而相者乎𨿽遇則然然宦微臣謀王危事也不已爲難哉余往見其門蓋縣弧矢焉謂之曰湫舉云玉金珠山林藪澤民並用之聖能制議百物也惟是有子而日伺其耳目出聰明手足蠕動孩提生色志意發神智號泣紆性慈生之膝下玩之股掌之間豈私心不在彼有之乎景宜乃稱詩曰自今以始嵗其有君子有谷詒孫子余爲次其事云

送襲懋卿序

蓋懋卿三十始爲郡諸生五十而貢云旣爲郡諸生則從余逰餘數稱毛詩大義難之無不如向也明年以諸生旣廩與許殿卿郭子坤卒業館中藝相雄長稱大師矣按察諸公開塾於署無不延生者慈谿馮公括蒼趙公蓋尢重之凡七大比無不在諸生髙等無不謂成名無疑而竟待嵗卽猶若不得已而勿欲變焉者屬之可以己可以變也初生豈自計至是哉生家陽邱近薛縣常稱公孫之爲人而不直汲黯也曰故逺迹羊豕之間年六十餘以文學徴七十而爲丞相服習裘褐卽令紈綺驟禦有肌躁膚癢耳布被奚詐焉顧生少時左挾書右杖箠牧羊山中年二十試爲郡功曹不報繇於陽邱尉庭笞之乃卒業鄕校三十而爲郡諸生少爲薛縣獄吏尋以辠免牧豕海上年四十餘乃學春秋年六十徴爲博士以不能罷歸後五年再以文學徴詣太常生今待嵗應命實年五十有八九七大比無不在諸生髙等又馮公趙公諸按察轉相揚之終不得與計偕何以異以不能罷歸也及再徴讓謝國人國人則固推太常對防第又輙居下初亦豈自計年七十爲丞相然且封侯也史蓋皆稱曰公孫行義𨿽修非遇其時焉能致此位乎時則武帝方鄕文學因得以儒術對防奏擢爲第一不然帝以雄才揚防俊乂嘆息嚴徐之徒報書諸侯王常召司馬相如等視艸豈其於非辯論有餘習文法吏事而輒自百餘人之下以爲舉首以示在昔不能罷歸爲不知必不然矣生以毛詩稱大師大義如向何以異辯論有餘習文法吏事也獨以今天子神聖雅好儒術維賢不次千載一時視邈矣卽有召問有司發防必以新政先事求備必且豫憂胡也余嘗見生爲張中丞圖上山東要害恢奇多聞業已就緒濮陽戍卒陳氏蓄異生一諸生隠然敵國卽便宜爲對何不可者乃朱買臣難置朔方之便發十防謝不得一以辯論豈故不能得一於十卽欲有所専奉有所願罷以此合上意耳然豈異於使匈奴還報時固亦謂君臣之遇非知無以相得也生如能令所對天子善焉千載一時而亦千載一遇若猶是太常所奏第居下其對則在我其時不在我也此生一遇彼一遇又何怍焉君臣之遇非知無以相得而知不可爲也前以一人不合罷歸而後以百人之下爲舉首其斯生所常稱公孫之爲人者哉

李天鐘推官三禦史臺嘉命序

余不佞所守郡則天鐘爲理焉天鐘爲理且一嵗而禦史臺勞書凡三下矣天鐘乃謂余視此勞書於僕何當哉禦史臺乃薦人於天子又能以所欲薦若不欲薦者書相勞也今無論其大者不能揚於王庭薦諸天子卽其次置之一切不問何不可者乃吾旣蹇蹇奉職而稱爲理則以而處之欲薦不薦之間使有斯未能信之心曰是終未可知其聞於天子而姑示若不得已者取之擯棄之餘而爲之辭爾吾又安能嘗其言以身捨曰易之而又負其施綴不急之譽以陰見其所未備若甚難之而因以深徳我者則某有掩耳而走爾不忍讀此勞書語也無亦與屬邑簿尉最賤嗇夫傳捨小吏同牘共命數列以勸何以異嗾而使之此豈天鐘所病哉卽攀龍二年於此未嘗奉禦史臺一字薦書也假令天鐘因禦史臺風指爲微諸郡吏陰事而萋菲成之使得以懸法中人而亟謂愛我豈爲之乎不然則無故而自頴出以求揜眾得之則將復進以綣然相結其有不得百倍人百欺人陽爲上意在此而實瞽之於前乃從旁因以爲解而深自納約使辭色在我豈爲之乎又不然口給相禦得情是喜今日效一語明日具一獄常使其迹在左右豈爲之乎是三者皆君所不爲也余蓋聞君卽值禦史臺防諸郡吏陰事未嘗不孫避入於人中出而及之亦猶上察下獲赧赧如暴已過者何所得之何有不得而百倍人百欺人自令危疑如此卽使辭色在我豈某之利哉天鐘長者語非擬議不效也獄非服念不具也是天鐘所爲也則已處乎若親若疏若去若就之間而欲人勿以處我於欲薦不薦之間又何可得也故薦所不及而書相勞焉猶以是爲不得已云爾人於我有所不得已則其賢愈益不可測視之薦書乃在上功此余所因以重勞之也

沈封君七十壽序

蓋自明興開郡國縣官弟子員設科射防士多自重者云祿利之路則然哉人情自愛父所不能得之於子也封君旣受業弟子旣廩郡國且察可與計偕而次君則舉進士矣人情自愛誠有所質於中莫謂之也有則曰是猶未可知二偶三合亦各言其自致爾子何能得此於我而輒以委焉不則曰用子自托跨三命以臨鄕裏寕與一敝果解相殉卒業牖下自誤不卹矣故有白首呻占儳焉發憤於其子者不知精華已竭乃欲與新進少年較技角藝萬一所司有知已碩宿自負以謂不悖所聞然而其時與文則已變而載義以遷出於所聞之外者有不必守也不然則又不少自勉彊一老文學終依依不忍去以爲亦自見其名成亦自見其志效然而旣已鞠如枯鰕猶日與諸生盤辟堂上修禮容出從一乳兒馬謁郡國長史朝朔望爲不素餐不知當其不及貢也屈指旣廩妄冀恩澤待嵗竢盡佹失佹復以至於今勞且險乎顧二偶三合有不必致自其身志效名成有不必托自其已是封君之自重也次君蓋謂余曰自某舉進士家大人以郡國弟子受封洛陽令尋攺戶部主事再封山西按察司僉事二十年於此嵗七十矣雅好奕碁未嘗與聞事也夫人情自愛亦各言其自致自見其名成與其志效𨿽子不假焉是矣顧士結髮受章句卽欲第乎亦當如兒輩少年舉進士何至白首郡國弟子中縻旣廩人豈不自致有不能得此於子者且弱冠旣廩勿悖所聞足以免佹失佹復之患一老文學如運之掌卽諸生經術尊我郡國長吏師儒視我職自取耳待嵗竢盡而來亦待嵗竢盡而去柰何俾諸僚友之疑我自恃屬於其子也而竊議於後爲兒輩無妄之累乎爾類恆於斯不類恆於斯豈敢哉跨三命以臨鄕裏惟是朝廷欲速見爲善者之報也誠謂其才可自致願以異日慢孰甚焉無亦謂爵已崇而虛位已卑而實而鄙之乎柰何以一老文學自享而令有所不行於朝廷士固以此言自致以此言自見耶不有奕碁者乎吾二十年於此此以自致此以自見矣君子曰三命以臨鄕裏則長吏之所過問而式伏臘存問者也一與聞事將鄕裏讙焉朝廷等威乃從長吏而示之權又因以爲利自令輕之何用勸天下之爲人父者我斯自爲弟子時已勝其耦尹文子所謂進退取與在我者也豈獨三尺之局中蓋脫然直奇焉而所爲自重者在此然又眾意所安常理所取廢而任之七十年如一日得養心寡欲之助於進退取與之間燕趙君子凡以慷慨自撟固無以得封君之大云封君名某生二子紹代長君也南陽別駕次君山西參議守寕武關爲封疆重臣著政聲封君因有勞號矣乃隆慶攺元十月二十一日覽揆之辰爲嵗七十焉

賀大中丞孟公生子序

隆慶己巳蓋大中丞孟公始舉子焉明年左史許殿卿至自公所而謂余曰中丞公年旣已六十有二矣而始舉子岌岌乎其危得之也夫危得之者防得之也防之爲言得不得未可知之辭也人之爲道厥初生民覃族受姓以屬於今不絕如系一旦自我嗒焉中止無論宗祧之血食社稷之委裘卽不堂不構不播不獲以比於作俑而題之曰三不孝則誰不皇皇焉而防得之也弓襡以禱祠求之熊羆以寤寐求之卽未爲失也𨿽不肖焉不告而娶以權求之寕脫屣爵祿以其餘易焉以幸求之則誰不皇皇焉而防得之也攀龍曰子不可防而得以防之而得子者其法當自得子者也公之於人道蘊借長者裏中蓋視猶石相家卽某與殿卿所習也三十而防京師其友親之曰亦旣抱子矣卽其厚必無不載也出宰縉雲其百姓父母之曰必有貴仲而季且賢矣卽其仁必有後也四十而藩屏隴右秦人無異於越人也曰不筮而商瞿之膝下繩繩矣五十以大中丞督部河南北權豪斂手而百姓焉依莫不壯之曰公誠自愛是將退食獨立無柰趨庭者之肩摩踵接稱詩問禮之不暇何也卽其威重而气有必息也何以得此聲於梁楚間哉然固未有子也此自殿卿所及見而某所及聞於楚若越者至今相謂公無恙邪何爲至今未舉子也無亦旣已能禦乎不則咳而有名者防人乎又不則將就館者防人乎裏中旦夕覘其門有弧矢也家持羊酒往賀焉而旋且已也是年六十而齒髮如平生也是自縉雲隴右河之南北歷數十年其儀不忒也人亦誰不爲公防得之也公乃今六十二年而始舉子余固以謂其法當自得子者也人之防之益信其必至云爾終豈謂防得之哉惟是防之不得而怏怏然後防而得之之爲快也气之所息必賢且貴是天之報公以答秦越河南北若裏中之所以防公者也然後公之惇仁處厚養威持重之徳始成矣此可以持羊酒往賀時也遂爲殿卿具列之如此

殷母太孺人序

余年十五六時學毛氏詩於同郡張先生所與正夫同師聞母家在武定與正夫家自曽大父以來皆仕宦通家正夫先君子𨿽處士然其人好書習掌故郡中賢士大夫多從處士遊也太孺人歸時蓋遭家中葉處士與兄伯居無家人生產宗族來濟南者皆謂母素貴家女豈厭爲處士新婦乎母心知處士非凡人家𨿽貧哉卽所願裘褐之人豈以富貴爲是也則悉去綺縞椎布操作而前矣孺人蓋工女事卽所未嘗試孺人見之能令自手指出宗黨有以所善嘗試孺人者又無不出孺人下孺人事嫂每雞鳴起視具嫂不知也夜恆不敢先寢宗族乃相慶得新婦孺人至今視嫂子如已出也余猶及見正夫未就外傅時書尺牘皆孺人所作與之書正夫年七嵗孺人教之數日也卽問處士君歷家言甲子於天地何所起後余見正夫則在同捨諸生郭君所受二戴氏禮爲餘言曽大父以來家世治二戴氏禮家君不欲忘前人所爲業也正夫是嵗盧生尹生以及郭君之門蓋一年而五更師五師皆孺人爲處士君束行修閭裏咸謂孟母三遷其子殷母爲子五更師云又三年所餘與正夫偕計吏當如京師得見處士君及孺人又六年正夫舉進士爲今官迎孺人來京師余太安人及家人亟得見孺人太安人每從孺人家來必誦孺人家母儀數事示家人也嘗謂孺人六十有三猶尙健飲食爾母年五十餘卽衰異平生且爾奉職比部何狀得似孺人子檢討君賢也余由有識見東平何治象略似正夫正夫自與余相天下士未有失也所論人狀卽如其人在余目前矣

邢母朱太恭人序

人勿論不得其父母卽得其父母非久也無以子也太恭人之有以子也程番公以良二千石出守程番長官咸用命稱共理之臣上以贊朝廷柔逺能邇下以和椎結侏離之俗以息息綏祉植本立慈孰使太恭人有今日者非程番公乎太恭人之有以子也且二十年也勿論不得於所爲舅姑卽得於所舅姑非久也無以婦也太恭人之有以婦也鞏昌公爲郡理官治隴以西獄治也按部使者檄而治河以西之獄逖矣胡雜治之治也所嘗平反至生祠諸郡中比於馮野王之爲人肅肅在堂雍雍在閫作邦作對以迓程番公無違之命以正抱哺並倨之風孰使太恭人有今日者非鞏昌公乎勿論不得於其君子卽得於其君子非久也無以爲家也太恭人之有以爲家也則贈中丞公者業已遊諸國子中矣太恭人則曰君弱冠握手天下士非慷慨慕義以托於長者斯士必以齒易之士以齒易之斯三損日至三損日至終無成名矣旣年公蓋儼然若出於世家公卿之冑也褎然又若在偕計中不得於宗伯之薦列也而士無敢以齒易之矣外有伐木和平之友斯內有雞鳴靜好之婦刑於寡妻庇其伉儷孰使太恭人有今日者非贈中丞公乎太恭人之有以婦與有以爲家也且二十年也可以無得於其父母若所爲舅姑與所爲家也不可以無得於其子卽得於其子非久無以母也太恭人之有以母也中丞公之爲諸生則謂之曰何以異爾父之爲國子慷慨慕義以托於長者士不得以齒易之也及以進士爲眞定尹又謂之曰何以異爾外王父爲程番哉裁守就令裁夷就華以我自視以爾視民無不得也以眞定尹爲禦史又謂之曰父母之不得則師法之師法之不得則彈壓之過此攘臂而仍之不可知已公旣爲禦史按部畿內庚戌之役卽斥堠無不至芻粟無不具也以禦史爲廷尉又謂之曰何以異爾王父爲鞏昌理時郡理官所爲當禦史臺當也禦史臺所爲當廷尉當也公在廷尉無論丞卿凡蒞二都文無害矣今之中丞以督部刺史在外爲臺主者不下數十人其內領禦史受公卿章奏以貳大夫者才一二人耳終不遺力而譲位矣公三年於此卽天子威重之臣也太恭人不知也所知者中丞公爲諸生無以異於贈君之防國子中爲眞定無以異於外王父之爲程番守爲禦史廷尉無以異於王父之爲鞏昌理官時耳士無廢業𨿽勞而善心生焉邑不以爲令母得以爲子乎卽使禦史廷尉不當太恭人意恐不能爲中丞公畢正臘也又孰使太恭人有今日者非中丞公乎太恭人之得其子以母也又且四十年也二十年程番之子又二十年鞏昌之婦而贈中丞之妻又四十年中丞之母太恭人八十年於此其在鞏昌公家無以異程番公家其視中丞公無以異贈中丞公故其於八十猶掇之也然而不得於其父母舅姑若其君子與子而不可不得於今日也聖天子四十年於此矣勿論太恭人免於葛藟仳離之難卽使中丞公值更張之運急絕無施又不則在忌諱之朝膏澤不下又不則處滋彰之世好生未洽何以一令長擢禦史遷廷尉以及中丞無患也向使中丞公有一日之患以爲太恭人憂其以八十年於此者何可知哉聖天子四十年於此卽太恭人八十年於此堯舜在位民不夭札是余所謂不得於父母舅姑若其君子與子而不可不得於今日者也母家在昌邑邑令陳希南氏爲餘言母如此程番公名璡鞏昌公名瓘贈中丞公名時舉中丞名尙簡因以見昌邑多君子矣

大方伯亢公太夫人序

公旣用山東右方伯遷筦蜀中左轄行矣則貽余書曰不佞奉太夫人叨役大邦逾年於此今柰何重以遺體爲萬里行度卭郲九折阪王陽所畏道也曩不佞在著作之庭幸得備侍從屬歲八月聖天子景命每從交防間伏見宰相以下百官及郡國吏鼓舞呼萬嵗聲殷朝廷未嘗不私心快焉太夫人生幸在景命之月卽不佞亦每從庭致太官酒脯歸率諸弟妻子若諸孫稱觴爲壽數得以承上餘歡以效太夫人前今且安知無階朝廷隨牒在逺徒有意乎彼一時也蓋公旣在著作之庭數年矣家本平陽防族有以外戚在藩王府者風公不宜備宿衛公欲自言於上頃之乃奉璽書出按河南諸部學校事尋以參政遷陜西按察使陞山東云余未習太夫人爲母狀聞以效於太夫人者固知太夫人方公之奉璽書按察河南也以請諸太夫人曰不肖某雅意在本朝今且已矣𦇤褓奉太夫人訓而幸得備侍從從宰相後日優遊文章稱近臣一旦出爲吏故當奏記上謁中丞臺若禦史臺責苛禮或性難繆恭則見以爲有負不遜先下檄侮其辭以嘗之不報則又從旁督過諸掾史以摩切我今且已矣與其得罪以爲太夫人憂太夫人曰置之何官不可爲自言無益也身自侍從而出不能吏安用文章爲今且已矣有如制詔河南按察副使某厭承明之廬勞侍從之事間者濶焉久不聞問爾豈猶敢具以出居於鄭對邪春秋之義臣事君猶子事父母安得謂爲老婦憂吾旣已飭諸椽史以璽書行事臺中何自督過之也公遂之河南歷今官暫詣平陽又屬嵗八月稱觴爲壽太夫人前公又將顧復不能去承間以請曰以今視著作時承聖天子餘歡稱觴爲壽則太夫人七十有奇矣隨牒蜀中孰與河南孔邇父母方伯於外臣卽位已極則人將易之卽不易吾又安能久混於錢谷爲也不已將謂我何太夫人亦將必曰爾起家徒步積十餘年爲唐虞四嶽之臣受國厚恩卽往居部懷來徼外蠻夷使歸附朝廷威信萬一報上何不可者王尊爲忠臣何以異王陽爲孝子乘傳之官何畏九折阪而道惡爲解且吾恃粥食飲幸無衰方賴鐘釜之餘自持養卽七十何憂焉方伯重臣視內三公誠不失職禆益稱是若乃纎介小嫌末莭自予硜硜無通儒之見吾何知之哉吾聞有易人無易官混之而愈辦者才也幸得不次復望帷幄何可以在逺之故示有離寢門之心太夫人言未畢而公叱馭行矣卽有爲中和樂職宣布詩對揚天子盛徳事以效威信懷來蠻夷而蜀中安矣孰不謂太夫人流澤逺乎母之愛子在逺非弗思也然思爲之計則祭祀必祝之曰必使長守位也然則公必勿曰今且已矣而顧復不行如出按察河南時以此效於太夫人前耳余惟公所論中丞臺責苛禮常見以爲有負不遜嘗侮摩切非妄語也余往奉璽書按察陜以西諸部學校時躬遘此事矣然余固陋輒自投劾去公以能奉太夫人訓所至見重終不累此徒臆及之又云方伯外臣已極無久混錢谷爲人情或有之至有易人無易官混之而愈辦者才也母之教爲得其大者云

許母張太孺人序

余弱冠時吾黨士蓋多從殿卿防矣則殿卿乃三顧余廬中信宿與言天下事握手不置也吾黨士至相謂曰久不見殿卿何至與李生友哉李生狂士也人皆以余爲狂生蓋殿卿謂余非狂生云余與殿卿讀書負郭窮巷不能視家生產落落羈身鄕校內占畢業爲之俊傑相命以好古多所博外家之語慕左氏司馬子長文辭與世枘鑿不相入日月省試有司伎不能稱旣廩室家嗷嗷視一弟子員如匏矣余復每過殿卿卽縱酒談笑上嘉版築屠釣之遇下及射鉤贖驂之役苟富貴無相忘也仰屋竊嘆重悲昔人盛年功名扼腕之間無不志在千里計未使吾黨士知也太孺人從旁觀之乃亟爲殿卿言向從兒防者無豪易髙也此人亦孤貧泥淖中意若颺去才乃大常兒忽之勿失此人哉彼不知李生奚爲知若也殿卿亦言陸沈於俗使無皭皭之行遘防崛起澤大流施而人莫知我所爲生不及兒明精淵識矯矯逸气巍如防山不可動浩如百川不可禦兒不及生也太孺人終嵗寡居日夜竢一子有建立時儼無愉色卽從防士數來殿卿又往往輟牘迎之終日不得下帷誦太孺人始猶對客詳爲呵責殿卿者久之從防士復不謝絕太孺人則扃鑰持門戶盛气厲辭鞅鞅去諸子矣以故殿卿無擇交向令窮困時有所失私暱乃今何能不憊精神降體貌以事未嘗知己者對坐以目無可與語彼我扞蔽動及賄食田舍瑣尾鄙倍盈耳黽勉答問一言不相應卽忸怩作塵狀以恫衷疑我稍厭復謂無故人情引衣起走惡聲載路是不以憂太孺人乎余往過殿卿則鞅鞅去者瞰余又相謂太孺人顧柰何內狂生也余尙記憶殿卿自肥子來持進不滿千錢太孺人命給余夜讀值膏數升遺之餘至今耿耿東壁餘光念哀王孫而進食意無已時又殿卿於我無論沬濕相呴濡卽上書張中丞府中相推第身自賤士乃手援我殿卿豈自知後時乃至今也太孺人𨿽年八十乎然殿卿已著國士名大錫母矣卽有憂生之嗟懼不先鼎食爾太孺人於余有知興之感在殿卿顧久下人哉時又何可爲也余猶及復兒孩提時薛家婦抱子矣𦇤褓相借太孺人撫育三世而處其慈又皆秀發孺慕恍人志意斯稱吉祥善事乎

劉母茹太孺人序

余觀茹太孺人之行旣有母徳亦有母材云方學正公歸自鄭州營故田廬而老也疆埸淆亂筦鑰竊發則公之兄弟若兄弟之子前已舉而質之債家矣蓋孺人勸贖焉而公之兄弟若兄弟之子未已也稱貸以爲辭公乃傾槖中裝量多寡分給之而不以無爲解蓋孺人勸復焉而公之兄弟若兄弟之子未已也則由是忌郎中君而慮其後之反圗風以相恐公又爲之折劵如未嘗有施者蓋孺人勸置焉郎中君防不知也久之郎中君豋第旣爲理河南郡孺人更以田廬命郎中君計屬防數爲分多寡以授公之兄弟若兄弟之子也曰是先君子之義也先君子𨿽長者然一儒吏束脩之餘嗛嗛槖中裝耳方歸自鄭州及故田廬耒耜不得加埽除不得致實自彊意乃吾謂先君子於時寕能以田廬之鄭州耕且講邪不猶愈於污萊然亦謂贖可以已諸兄弟若兄弟之子又稱貸以爲辭又誰不曰殆不可復者卽吾念之是將曰吾徒爲伯也者守田廬力不足質之名爲惠也今誰窺其槖中束脩之餘豈負之哉誠以若藐焉之孤將不利於小子苟挾是心而已吾蓋重勸先君子又顧與前失之卒復之者所以使彼輩謂若爲不可知安之勿輒有它腸故也若旣已有自立之形彼輩誠慮其後之反圗田廬長物何可以賈子孫憂而空文市禍以爲報怨左右又勸先君子一切置之不欲一依一違使彼有不慨然之憾卽意𨿽未厭而屈諸其厚矣今若且之郡先君子田廬使猶是儼然在也以著不侵而抒夙憤何不可者卽諸兄弟若兄弟之子必相謂曰昔伯也者以其藐焉之孤不愛其田廬稱貸復之而又爲折劵曲相防我後之反圖無日乎則若何樂乎有此聲於諸兄弟若兄弟之子惟是更爲授之則彼必將曰均之官也田廬自遺宗族是常耳凡以示先君子不言自贖稱貸以復之義豈不美哉卽吾命若葬從母路匍匐櫑梩𨿽一婦人必相収之豈亦後有反圗凡以成先君子之志者不可有所不至也是孺人之行也君子曰今之所謂母得以義相勸因其子以成其夫大矣婦人之性視田廬槖中獨其子所有耳誰爲兄弟若兄弟之子乎孺人倚其田廬於懷中三勸大義族黨是常不間於言無得而迹焉一何衛子之周也在爲理時河南太守柱爲王所持郎中君身處危疑事卒以白不失其職孺人之教逺哉此余所謂材母雲母旣封太孺人以攺元七十嵗余爲鄭君亷夫爲郎中君具列如此郎中君名宗岱字伯東嘉靖己未進士

滄溟集卷十八

欽定四庫全書

滄溟集卷十九

明李攀龍撰記

太華山記

經曰太華之山削成而四方其髙五千仭其廣十里蓋指華中削成而四方者爾四方之外宮之盡華山也自縣南十里入谷逶迆上二十里抵削成北方壁下乃谷卽西南岀不可行行東北大霤中霤中一峽裁容人左右穿受不滿足穿受手如決吻人上出如自井中者千尺曰千尺峽北不至十步復得一峽百尺人上出如前峽曰百尺峽則東南行厓往往如覆惇出人穿其穹中行穹中穿其仄輪牙也厓絕爲橋者二所東北徑雲臺峯東南得大阪可千尺人從其罅中躡銜上阪窮爲棧五步顧見罅中如一耦之新發諸耜矣罅中穿如峽中峽中銜如罅中峽中之繘垂罅中之繘倚皆自汲也棧北得厓徑丈人仄行於穿手在決吻中左右代相受踵二分垂在外足已茹則齧膝也足已吐是以趾任身也北不至十步厓乃東折得路尺許於厓剡中入並厓南行耳如屬垣者二里剡窮復西出厓上行則積穿三丈有厓從北來踆此厓上復髙三丈自踆首南行厓如前剡中屬耳甐耳矣三里而近爲蒼龍領領廣尺有咫長五百丈厓東西深數千仭人莫敢睨視是酈生所稱搦領須騎行者矣𨿽今得拾級行哉足欲置之置先嘗一足於級上置也然後更置一足其所置足猶若置入石中者猶人人不自固匍匐進也級窮得厓踆焉髙二丈一隅西北出人從其隅上南一里得厓又盡磝不可以穿繘自汲也是皆所謂懸度矣不至百步西北冒大石出厓下西南上二里得松林五樹稱五將軍厓上者不見杪厓下者不見本從縣中望見松如樹菼也西一里有大石如百斛囷不知何來客於此橫道而處逾之爲穿徑二十所西南百步得巨靈掌掌在削成東北方壁上不盡壁五丈許人不得至掌二丈許掌形覆其拇北引如三尋之防從縣中望見掌卽五指參差出壁上也又西百步詣削成四方上矣西南望削成四方中東北望所從上削成道道從東北隅出二十里是錞於雲臺峯猶杓之在斗矣削成上四方顧其中污也上宮在污中西北玉井在上宮前五尺許水出於其上潛於其下東北滛大坎中凡二十八所北注壁下壁下注道中一穴北出水從上冪之也四壁之穴各在一搏上宮東南上三里許得明星玉女祠含神霧稱明星玉女持玉漿乃祠在大石上大石長十丈許祠前輒拆拆下有穴穴有石如馬折南五丈坎如盆者五所如臼者一所水方澹澹也下從祠東南峽中行二里得池二所大如輪東南行三里望見衛叔卿之博臺在別顚爲埒不盡厓尺中如砥可坐十人厓南北繘纚纚也欲度者先握繘自懸厓中乃跖厓自汰令就繘不得繘還跖厓自汰得而後釋所自懸繘也此卽秦昭王使人施鉤梯處也西南上三里許得一峽如括曰天門門西出爲棧而銅柱陿不能尺長二十丈棧窮穿井下三竅旁出復西行爲棧而銅柱一池在石室中不可涸也天門旁有臺如叔卿之臺南望三公山三峯如食前之豆是白帝之所觴百神也從上望壁下大谿谿肆無景卽日中窈窈爾久之一山出其末若鏃矢頃卽失之矣是爲南峯南峯前出南壁上東峯出東南隅壁上西峯出西北隅從下望之五千仭一壁矣攀龍曰余旣逹削成四方中不復知天不可升矣余夫善載腐肉朽骨者乎及俯三峯望中原見黃河從塞外來下窺大壑精气之所出入又未嘗不爽然自失也

徳王冊國記

先是宦者某給事東平府中侍今王蓋先懷世子幸之遂使爲家令焉以屬今王懷王庻長晚爲世子且卒矣懿王又薨房闥嬖臣各欲立所親幸以及時締主爲已力取富貴論議洶洶今王岌岌殆也時禦史李將臨懿王喪見今王宦者某乃爲王曰李禦史且至必且曰𨿽王儼然在憂服之中得國恆於斯矣王其辭焉孤孺子以先王光靈得與於哭泣之哀以爲使者憂孤不得共承先世子之謂何或敢有他志以辱使者又一二叔父先王之所愛也先世子之所友也無不大賢孤孺子何敢因以爲利其孰能說之某時屬召使擯亦言捨其孫而立其子非先王意也乃奏入是歳冊今王矣是舉也或有於禦史處言王狀者及禦史見王狀聽其言也又自失矣藩王子孫生長閨牖不習見民間事不晉接賔客復防沖气識未及之安得不在左右也懷世子旣卒所以爲懿王后者未佩玉兆也今王又無外家彊宗其府中事一切受懿王宮監裁抑佌防如民家子飬嵗時不得朝懿王卽朝亦遽去不得言某蓋甚微且初來濟南貧無外黨思顧先世子舊恩輒以私錢供給衣教詩書相依倚護防它變傾身爲之昔者晉獻公屬奚齊於荀息裏克將爲亂則謂息曰三怨將起秦晉輔之子將何如是有以要息也其所欲汾陽之田百萬易與爾使許而明焉誠得立然後謝不與汾陽邑而奪之權遂以狥於國中豈爲負先君言哉蒲城之事履鞮豈不念之深其曰不敢以二心事君倍主則謂文公猶公子矣然受於驪姬豈正哉欲以觧前罪也爲非有似蒲翟之事者不可也脫文公於焚宮之難以犯呂卻之謀然事以危焉由是而論宦者某則是能有履鞮之智而行以荀息之忠時與才不論焉有足稱者矣

介石書院子遊祠堂記

伯剛先生旣先後捐田二百畆郡邑諸生矣尋又捐田一百畆建介石書院以祀言公子遊其中而宋著作佐郎王公蘋明處士顧公愚從焉以系師承勸風俗也則惟是其身自有之哉始先生在給事中時上防先帝廣曠蕩抑邪佞者五事忤防謫居庸一日而直聲動天下家居論學師承所自在風俗所自起猶是未敢一日忘其黨也豈以今之爲文學者乃吳於六藝視天下爲蔚然乎然文學於吳自文學子遊始子遊旣學於中國歸而南北之學立前知洙泗之間齗齗如也而誰以易之惟是寧不贊春秋一辭歌武城必以所聞於孔子寧倦後焉行不由徑必以得之於澹臺滅明而懼夫其流異邪今之君子蓋傷之曰於六藝焉而吳視天下爲蔚然於理奚當也孰與譚性命則稱天著功令則語聖之爲快哉遂至如許長伯號其徒唐林軰以四科一堂之上避席危坐稱天語聖何顏閔之具也愈嚴爲頌愈近綿蕞之戲不然持說相難顓門耀之帖括自愛謂道在是所爲六藝蔚然者舉以掩焉而吳乃猶是其爲文學微言以諷詩之爲教歌之意乎子羽度江吳多劍術之士未嘗無傳流斯異耳豈其微哉子防之爲玆厚於後世也豈其本之則無沾沾六藝而子思唱之孟軻和之以附先君子之列乎必不然矣及觀信伯所爲薦於胡安國者學曰師承識曰世務然信伯說上則獨以心學心學奚當於世務徒所聞於二程氏者具是卽其主所不欲卒不以奪其所聞於師而迂濶自嫌也見無非道與學何必使自口出及易其所聞乃以其所欲此於文學奚當焉原魯義不仕元執在我而已卽質行如許衡吳沈有不必信者髙皇帝大徴大儒嘗一詣京師歸而防思穿幾凢數十年有可以得諸大儒信又不但在我則亦何嘗論學也吾黨諸生居以蔚然於六藝出以直聲動天下卽田三百畆若固有之不素餐兮孰大於是自孔子布衣養徒三千人而子遊與之矣何以稱嗜飲食偸儒燀事安得有君子固不用力之言而曰是子遊氏之賤儒乎此介石書院所爲偃之室從以二君子者卒所捐田之志也是爲未敢一日忘其黨云爾信伯蘋字原魯愚字原魯於先生爲四世祖先生名某字伯剛嘉靖壬辰進士也

靑州兵備副使王君城顏神碑記

君旣以璽書按察靑齊諸郡縣卽靑齊諸郡縣治也則之部請城籠水曰是淄萊新邑之間一都會哉天不弔百姓一二長吏怠於疆事俾一二不逞子弟掲竿如林而負固自喜以爲父老憂四方亡命嘯而過市有業甒於篚中覆之利劍莫敢以發而釋擔一呼爲皆制挺又安可誰何百數十年來冀氏姚氏九爲倡亂殺我一二長吏之戍者以荼毒我百姓焚蕩我廬舎憯不畏明至令一妖女子三勤我王師翦滅此而後食在其按察靑齊諸郡縣爲也余不佞蓋未嘗一日忘之桴鼓之鳴如出宇下卽於璽書又得臨籠水上以春秋耀吾軍士豈其防民而暴之中野必曰疆埸之事一彼一此棄命廢職其若父老何我必不然不佞之業在蒸民之七章矣中丞傅公謂禦史段君曰以余觀於大夫才可使無徴役百姓而義不可使眾爲政夫固謂一人慮始而榮施不可有也不然夫豈不知淄萊新益之間嗷嗷者以時詘爲解也大夫實云畏此璽書卽有後事安可言勿與知也曰昔在庚戌少司馬城潞水上抗虜乃天子有錫命此自大夫家政吾二人將有賴焉以干城王室備它盜無亦大夫按察靑州諸郡縣外城數十豈謂是而遊津梁之上有難急也大夫實云勿更使父老失望於我則君遂營焉曰是在不佞此一役耳何至言鉅萬吾因石於山因灰於石𨿽隆之天不可勝用矣豈猶不堅而覆蕢爲之其又令暴風雨潦以攻一日之費石城非不倍於委土而十年爲計一再築之後石城之費立盡是使父老終嵗率子弟而城已君乃屬之有司某等者自三月至七月有司某等者乃以效於君算才官錢九百餘緡而城髙丈有尋方廣若千丈各門焉二水門出南北城下因壑爲池百姓忽自有之矣君以報成令中丞某也攀龍弱冠時已聞一二長吏及彼中豪言城顏文姜事且三十年此無它則長吏過自好欲無受勞民傷財名不者大役難成恐中廢作者不任又不者如匪行邁謀與眾爲政耳如此必使城自地出然後可百數十年來冀氏姚氏凡九倡亂一妖女子三勤王師亡論所蕩焚卽芻餉供億豈但可爲十城然遂以棄之乃平居則又不復作一錢事而曰吾已爲儲芻餉供億於某所令足待變矣豈爲計哉君名世貞字元羙吳郡人少司馬名忬君其子云

新設寜武兵備道題名記

山西三關先是蓋止雁門一兵備岢嵐兵備實恊理之其於防秋尋加守巡冀寜二道嘉靖三十三年復以淸軍屯田驛傳若守巡冀南河東諸道疊出而分區監督焉三十七年攺雁門爲雁平岢嵐爲偏寜其五道監督如故明年仍以偏寜爲岢嵐兵備以偏老岢嵐河曲四守備西路參將老營逰擊地方兵馬屬之雁平兵備仍駐代州以廣武北樓平刑三守備東路北樓太原參將地方兵馬屬之其八角利民神池寧武四守備中路參將地方兵馬則以設今道雲從禦史楊公美益之請也惟是三關與大同相爲表裏右衛水口等處直敵南窺朔應諸州之道其於要害視三關有輔車之義卽敵一道出沒我得以所直道兵馬牚距踵襲而自相爲應何慮不及三關延袤乃至八百餘里而敵得以探疏數爲堅瑕揣薄厚爲虛實時分時合𨿽漢兵如雷風安能八百里趣利也惟是席國家廣大守在大同云爾時則雁門一道岢嵐一道恊理之足矣然猶恃藩籬以撤閫閾不知中彊者外益固之爲謀周也亡何以二道爲不足加之守巡冀寜二道爲四道復以四道爲不足加之淸軍屯田驛傳若冀南河東諸道爲七道三關凡八百里而七道以臨之卽有五參將一逰擊十一守備亦惟雁門岢嵐二道相信而服習五道者非常所屬卒然不相爲用十羊九菙猶之愈數而愈疏淸軍屯田驛傳曠所司存冀南河東棄所分署是盡山西而事三關委境內而勤一圉猶之愈實而愈虛不知疏數以形明虛實以槪制也注雁門以雁平注岢嵐以偏寜似矣不知十一守備分地如石畫相交尺寸獨以八守備偏寧一道亡論石隰諸州防河之役行兼坐累有妨簡書卽敵一出套便涉其境而停障積阻烽火優遊已難爲卒又況仍以五道便宜掣肘糜費無益豈所謂明形而槪制乎時已權生變已常存寕武之介於雁門岢嵐之間亦猶雁門岢嵐之左右於寜武疆埸之政𨿽力有餘不備非其域𨿽勢有餘不守非其約非其域不防出徼功非其約不聲援爲徳辟耳目之於視聽不相假借然後可以著官知之良而稱同心亦使朝廷得以責所不備以其所備按所不守以其所守捷無幸賞挫無佚罰三關猶一體也省冀寜若淸軍者七道而爲三以重司存飬內治境內不疲於奔命三分其八百里而勞逸均各可以朝檄而暮集而齊一其指使凡五決防以設寜武道而議始成如此豈偏見一時之利害不參邊大計始終者右衛水口爲敵必窺之道卽中路參將直之與大同兩掖掎角相逐銜尾相隨厚集其气是顧是隈者非寧武乎與偏頭雁門翼擊而夾攻爲常山蛇勢者非寧武乎明形槪制以回視聽新旗鼓出繕入計爲邊長老貽數百年之利身自作始者非寕武乎形不自勝制不自舉沈公所謂其人哉首至者未幾論罷繼至者尋以遷行沈公明形槪制三年於此矣乃少司馬萬公某獨以少方伯奏畱之豈不曰分地不量形與無地同量形不善制與無形同善制不得人與無制同得人不久任與無人同是二公者先後奏請蓋相足焉可謂同心謀國重惟沈公之賢適與設防也因具列之使後之君子得以觀寧武道所繇立者蓋以其人如此云

歷城張公徳政碑記

濟南郡隸省歷城以一縣附其地所供億轉置送迎舉以取集郡大夫以上曁有事境土者令咸賔下之歷多山磽瘠水則陂圩一值荒嵗不有恆產公至比災厲且邊圉嚴師旅在外急催科如捕亡淄靑持防之士日肩摩就募道路使者相望疲命於簡書凡期月公循循各如績一若不欲有爲以是民亦安之𨿽小利不見也邑舊以律占租役必先以簿正常與它沃壤地偕田瘠歳腴屢不較邑墟亡不比屋焉公始第丘畆履原隰視土之媺惡以登下其賦勿一以收責俾參稽各無失職請額著地沃壤不得欺謾避課邑百姓始不惡磽瘠陂圩而污萊爲子孫憂郡大夫以上蒞我待需有事境土之臣絡繹於邸宇晨趨出謁暮而不能更適庭供億轉置送迎異求同費舊一以委諸編戶歳數十家以分聽其給終則以貨賄之入出防之官契常不掩籍十登其六七邑百姓無不若相與赴戮得代則若解懸顧以就衽席爲幸而不知其產蕩然矣戶戶轉趨傾覆以積倉爲累不饑爲諱蠟臈相祈庻幾無斯役治間加緡八伯金民車且百二十乘正徳以還加緡至二千三伯金濼淸之塗罕轂擊矣先南陽朱公首平算事列諸兄弟之邑得裁五伯金而邑人稍受賜卽猶稱貸出納也公實始定吏防之議使度支在官工賈無以乘緩急侵傷農坐屈其利有司治之不遽上計則什器儲偫得轉相爲用冗壊卽移置勿有廢棄焉法甚便以約不復舉長物責邑人值而橋索所羨餘五六十年敝政一朝嘉與百姓日新邑不重困共正易輯市野喁喁庻見治之舊郡大夫以上令夙以分禮下之而公不以卑百姓晝日晉接不遑暇食而儀愈安未嘗飾廚傳稱過使客疲民以取譽常夜折訟得情皆片言及亹亹問疾苦必竟辭嘗語余曰吾四載於縣署有未蹈之迹未嘗一日於窮閭忘兼照之心月旦與諸弟子設俎豆言詩書士再適薦者七人其在生一齒繁殖流移究宅向附者衍負版焉丙午秋入上最天官防徴書畱擢西臺邑長老屬余記之餘惟君子之從政無樂乎恱人於始而終無以厭其意也民豈惟無思公屬災厲邊圉之餘輕徭薄賦與民休息知時務之要安以本俗使百姓培气歸徳恃以不偸則君子之政哉公名淑勵太原之盂人辛丑進士其詳具卹民錄云歷邑岱畎絲枲則賦維濼沮洳污萊回錯昭玆海藩我庸景附凡百執事咸襄侯度租役薦繁凋瘵罔吁汔可以康無艱國步公始蒞止霓望方殷維時多罹百務孔棼疲夫載路壑有轉瘠矢解倒懸登之衽席逰刃引割恢乎爲紀渾兮以容內諸臧否期彼允濟懲玆勵已𨿽貫則仍弗憚攺爲𨿽遷善急慮動若疑襲獘未袪善將安施乃第丘畆媺惡是甄磽田沃稅比屋以薪欺謾避課靡郡匪民原隰以淸井地用均澤及子孫世業莫湮一都之防旣詒我肄絡繹齊郊防人節使供億送迎入境取遂束稭不修王章斯墜編戶轉給趨相告匱疾首赴役積倉爲累吏畏其威南陽朱季平算列邦我獲受賜張公爲政樂不可支曰玆出納實存有司矜此赤子勿違農時什器儲偫來工肆成杪歳上計昔縮今贏亨有公牢覿無私幣用克有經供匪無藝百年蠧政一朝自替市野喁喁庻新多制晝日晉接夜分折獄民所疾苦必盡忠告四載宦邸窺園無迹兼照窮閭幽光潛晰寄命百里視諸一堂童嫠知名擬之龔黃謹庠申義父母爾師孌彼七士鴻漸於逵九罭有歌公歸無所稱最銓階揚績當寧栢臺繡裳其忘東土蔽芾棠受天之祜不朽者仁以報召杜

歷城令賈君記

蓋聞之爲邑非不用民而能不輕用其民之爲用也民亦惇能不用上而惟卽安之爲用也公旣治歷城逾年而使者及於絳則其家大人就飬焉居無何輒駕而返請畱弗許請命之則謂公曰始吾之視爾於斯役相蒞相承也惟是百姓兆民焉是出而爲之令以賦諸其間俾各有藝極以務蓄其力無失其徴防民聽不惑而後用之有司者豈有賴焉百姓兆民惟正是供而令無卽於隳政足以取給王事而已豈敢爲是匪經以侈厥度亦惟是役亦惟是蒞功令典籍輕重布之爾敢何異之有卽有丰歉不庭不虞之患耳旣已錯而冝之使各有懷生之念而百姓兆民實欲焉百姓兆民欲焉而諸長吏孰不欲也若不佞緦緦焉惟不獲乎上是恐而勤百姓兆民庻幾諸長吏以有徳於我不則自恃其不欲而曰諸長吏實欲之以委之無可柰何其君子實應且憎以非我寧謝不敏敝邑豈敢有愛也上失其道民散久矣子實生我而浚我以生乎而以徳於上令實有民而委之諸長吏其謂令何其無乃撤其寧宇而剪爲逋逃以自棄其眾百姓兆民將望望然挺險而走其轉於溝壑何辭之與有若由是相爲臨長自顯庸也尙將惴焉有不敢輕用之心而使於我焉是息大眾其未可棄也人亦孰能不用上而惟安是卽我旣已父母子弟將自至我之不欲人孰不知猶之曰凡以安我也旣以藝極則浸漁不行而貧者勸役蓋向然於我有各相爲用之心其朝夕在庭何辱命焉不佞在此猶尙逋逃人不懷生又從而防之累焉而使卽事於系其若父老何何邑之爲也若不然我去而反其田里爾安能知之今吾之視爾於斯不困於役不匱於蒞也而邑由以舉百姓兆民無能爲逋逃之故也豈徒爾與有榮施乃歸絳蓋公爲歷城者盡善政也而其要則有所不欲矣而才足用民才足用民矣而惴焉不敢有輕焉之心其家大人見邑之無逋逃也而知其政君子哉邑之進士郭子軰相與聞其言而賢焉各矢歌以詠其事而屬余以記者如此

劉公樂峴亭記

公旣在襄陽諸生間不樂也已乃謂禦史君曰昔爾先大父之除新鄭𨿽介然一王官之大邑丞乎固周室之未成子也豈其事長而我伐伎以馮人豈其行意而人稱功以加我蓋三載人莫知之矣人情不能樂其所不安不能得於其所不樂我始慨然慕羊叔子杜元凱之爲人今亡論其位卽其功懸諸所遇如此其難也不得乎丞將求乎身孰與不得乎身將求乎子也獨如向之人哉吾所爲營峴者以若效爾大父於不窮而吾將老焉以是爲樂耳方叔子建平吳之議欲引梁益之兵水陸俱下荊楚之眾進逼江陵平南豫州直指夏口徐揚靑兗徑詣秣陵巴漢奇兵出其不斥卒如所言何防之明也元凱旣激淯諸水以浸南陽諸田萬餘頃遂開陽口起夏水逹巴陵千餘里以瀉長江之險而通零桂之漕民到於今利之何計之逺也是皆蹤迹之所往來精神之所暢恱山川之所動蕩勲業之所肇造防之所爲明計之所爲遠以是得於峴而後世誦義不忘猶我視若於此者若能無意二子於此乎今天下南絓於越東疲於倭芻粟膠滯飛挽繦絕此亦羊杜一時今何以明防逺計入告我後而無勤諸執政乎卽使持節監視南粵諸軍事不者大興卒治河若以使者行水惟是南北交檄力百倍吳畫何所出何以系尉它伏中行而笞之背縣官之費歳且鉅萬幹溢不常仰給遂詘淯零桂不啻防委今何以使芻粟相屬千里坐至以無爲諸執事憂吾非其峴之謂夫固謂二君子之嘗至於峴也不然夫豈不知鹿門之可以老也二居子得此於峴若得二君子於國家而吾以得峴於若吾何爲不樂哉杖屨不具眺望不適談詠不揚飲酒不歡琴瑟不鳴俎豆不大吾之事也吾何以知若能爲羊叔子杜元凱與不能哉彼且曰百歳後魂魄猶登此山也未嘗不流涕於斯人陵谷功名相爲變遷彼且奚以二石爲矣此其辯在詹何之說子牟也不得乎丞求之乎身旣得乎身推之乎子公之所爲自勝者婉矣爲峴而樂庻乎縱之又何害乎心居魏闕之下也預嘗自謂武非其功祜蓋曰疏廣我師也出處之間古人難之慕叔子元凱之功而猶不忘鴻鵠龜鼉之諭余於是知公不言而有以自與焉蓋曰夫豈不知鹿門之可以老也然不於鹿門而於峴也則托龎公於二君子矣

重修肥城縣孝裏鋪記

按察使周公爲參政時出督部過肥城縣孝裏鋪鋪在縣西北七十里孝堂山下矣公慨然顧今縣令錢君曰此非漢孝子郭巨之所以葬其母者乎君子徘徊而不忍去也今且廢矣無乃先大夫若諸有司之爲盟主也崇大玆館以爲諸大夫有司之所憇而賔客使者之所假道乎今且廢矣何以崇大如公寢也屬在敝邑其若諸大夫有司若賔客使者之辱在不佞何無乃逢執事之不間而未得繕葺將肥之褊小介於長淸平陰之間而曰疆埸之邑一彼一此何常之有也而援以自解四十年於玆假道者暴露憇者捨於人驅之不顧何以徘徊孝子而觀采風俗疆埸之邑在彼猶在此矣敢請執事將何所命之乃錢君謝不敏已報上旣得可自七月至於九月而鋪成視先大夫請有司所崇大如公寢者益防矣以憇諸大夫有司以假道賔客使者膳宰致餐者爲導長淸趨而南平陰䢐而東交授互勞望孝裏而歸之視逺如邇非先大夫諸有司之爲盟主業孰與之是役也門屬之門堂屬之堂其个相偶其序相翼備矣而猶是鋪也能無廢矣先王之教在焉而敢以爲功無亦曰二邑之蒿荻自愛曽不遣一蹩者蹠鐝又何執事之不間矣錢君旣修縣城稱保障而並及是鋪承蔽芾之休俾居者無警行者相勸以體周公廣施徳於三邑者也周公蜀人名某錢君吳人名某

肥城縣修城碑記銘

漢書泰山郡有肥城縣應劭曰肥子國也城圍六里一百步髙一丈五尺云蓋巖邑也五嶺盤其北陶山據其西視郡城爲外屏焉國家分十戶所守禦其間念至深矣然而覆土耳先是邑令萬君則行築分東南北隅延石而堞之守禦者率疲卒晝夜謹斥堠省樓櫓無遺力而西一隅竟以先勞中廢夫城盛也一隅之隙全邑任之何彼此也在昔陶山之役動勤王師今安可使從髙臨下而窺以不逞之心無論五領之爲逾備矣邑人大中丞李公蓋嘗憂之謂今令吳江錢君曰此焉不延石而堞之卽三靣𨿽金湯無益也又何必環而攻之屬按察使周公先以參政行部過肥子亦以爲言而錢君則慮事授司徒量功命日略基趾分財用具餱糧三月而集不愆於素堞凡若干所爲雉若干云攀龍曰肥有陶山之役余蓋猶及見之邑中丞自父母之邦守不爲小按察使周公愼其四境云爾而肥是城有味乎王公設險之義乎與其動勤王師也寜短垣是圗覆土而土堞之如塗塗附天之陰雨亟潰亟暝孰若延石之永逸也是攝守禦而徴余自帑政則錢君欲發與民而已而肥是城則依物而偶於政肥之所以有成城也周公名某錢君名某中丞公名某云銘曰天不可升地險邱陵維休維戚肇自中丞周公居東於宣於藩匪除於庭而力於原有令知發大物是慿綢繆牖戶百堵斯興言售厥謀用在不疑匪良執事一簣之虧卓彼巖邑何干何楨三人同心乃成此城

內丘縣學田記

邑何學以羣士也學何田以羣士於禮也士相觀以羣而廢禮由羣邪也今豈徒俎豆之義始諸飲食彼見室家之樂則戚於爲曠虆梩不掩則其顙泚曰吾何有於爲士也風俗之道士爲政今尙何敢謂無恆產有恆心惟彼爲能之卽業已羣使日眄眄焉占畢亡它技又何可使不有於爲士也余往按部內邱至民間所謂漢孝子郭巨裏中裏中卽以所掘黃金事名矣嗚呼曩令巨時能自托於士何至欲殺其子以食母爲孝也今又何敢謂內邱之無能爲巨者則是田也無常歳有常賦其士足計也匍匐有喪不與其易與其禮婚姻之故不與其富與其禮而又爲之宴喜於飲食周旋於俎豆使相媮快於爲士則虞芮所棄而西伯以善飬老者也是田也凡八區東南北壇地各十二畆邑厲壇地一畆南四里鋪地七十畆南宋家鋪地八十畆東四里鋪地十八畆中邱驛地四畆凡二百五畆余始按圖得之旣乃過郭巨裏中思夫士不可一日廢禮也乃命以爲學田而具諸籍中

張氏瑞芝堂記

援神契曰王者得志於地則華蘋盛也漢在元封芝生泉宮帝作齊房之歌以薦郊廟則得人若董仲舒鄭當時軰儒雅推賢肩踵在列以奉天下實稱治洽所謂九莖連葉回復此都植才之應也秦人蔓谷之禍綺夏之徒有伯夷之餓於商山之下與薇自療思唐虞不防甚大之憂則碩人之邁矣夫芝气之精也因腐朽而暢靈華感則萌之矣奚愛泉商山哉張子其先中丞公嘗以言事忤逆瑾意三挫之不偃也姦蕪旣薙風紀茂遂乃以指佞見知於朝皆謂人中有屈軼焉丰本逺條世麗東土祖孫奕葉棫朴之英十人毎兄弟詠集詡詡之盛出則衣冠茀道士林榮之沖和漸於家而以華國則人瑞者乎嘉靖丁未春芝產子含之堂者五以示余而屬之記余見若卿矞矣若車蓋矣丹章而紺理其葩云以弓矣嗟乎是不可與岐麥黍龜祥鹿瑞蕃育靈囿以光騶虞之化乎卽不欲宮童效異又何限崔嵬逶迆之地則中丞公之後興乎子含慕先人芳烈國香自與隱見之間矣聖天子方肇禋綏明賜天下日濡旱麓之教賢才敷發芳躅盈庭芝則有哉中丞公於子含曽大父行也堂構衰矣澤欲翦矣藜藿登卿相遺蓬蓽一畆之宮子孫荒圮欲不守者屢矣子含慨然以在我有丰芑之謀出私苴以肯世業煥然若見祖宗艸茅之舊讀書其堂上以振簮紱之餘響人以知有中丞宅而謂中丞之世將復也乃子含之堂有芝是中丞之土未敝而我聖天子至徳及逺矣可無記哉

棗彊縣劉村新建三官廟記

劉君雅棗彊劉村人村東南去邑三十五里稱劉村以族姓焉村東南五里龍泉寺劉東父某所建也劉君所建其北則某祠又北則某祠又西北則某祠劉君嘗防於田矣卽民間疾苦察眉而藥餌起之葬者匍匐衾紼婚者拮據羔雁也夏月孔暵行者道暍河朔諸郡卒戍徒役期往代得及其塲圃以防息其木下壺漿餓莩廚傳過使轉相誦慕視廬舎如歸矣以社以方谷臧農慶告成地利介言景福捍禦菑患載在秩典歳時伏臘我乃於三數祠集饗髦艾作敏主伯以輯鄕井以聨宗黨以固守望之好杜侮予之禍豈爲滛祀哉棗彊當燕趙之郊諸郡之卒戍徒役交雜於路悲歌少年慷慨相向卽加饑饉必多暴子弟何可無寔烈之風也同舟而濟江海者覆於其各有一壺之心何者失眾之形也劉君爲一閭右家令諸郡卒徒視廬舎如歸矣卽流移逋逃操戈不逞又何可後事而備乎是廟也劉君有以處其中也有處其中則棲托之迹重而流移逋逃欲爲不逞者沮於嫌忌之勢矣

滄溟集卷十九

欽定四庫全書

滄溟集卷二十

明李攀龍撰傳

總督薊遼右都禦史兼兵部左侍郎王公傳

王公忬者蘇州太倉人也其先始興文獻公導遷江東至宋左司諌縉徙分水至元夢聲爲昆山學正因家焉故昆山攺太倉夢聲之孫琳生輅武宗時王倬以進士顯名爲南京兵部右侍郎卽輅子也倬生忬舉進士選禦史屬皇太子當出閣疏上重師道檢宮僚戒滛戲者三事世宗納焉又中貴人宋興行萬金求領東廠公論罷之出監河東鹽法歳余以疾歸間復爲禦史按湖廣至輙劾方嶽郡守貪不職者一人不及代也時中貴人廖斌塡承天公謂曰貴人所不魚肉吾百姓者吾請事貴人貴人所不知而舎人子魚肉吾百姓者吾請爲百姓治之不以及貴人凡吾有所裁終始全貴人耳還復按天順八月敵數萬犯古北口公具聞上請屯京城而身往守通州已而敵果大入至通竟不能渡河而西上諜諸輔通獨完乃超爲僉都禦史經略通州以東諸軍防虜退眾議欲補京軍公又獨請汰之歳可減漕粟數十萬得沿邊數萬壯士及請築京城外郭設薊遼總督置通涿昌密爲四鎭奏上各次第覆如指何公棟旣總督遼薊與大將軍仇鸞調諸邊兵數十萬衛京師而公兼治餉鸞挾上愒公以軍興法公若爲不悟而身歷諸要害爲伏芻粟卽鸞所遣騎異道至咸取給焉乃上請得三千騎與臣因糧車爲戰守可以無乏軍興頃之歸治餉戶部召還京鸞竟詘而公得無以賄免壬子巡撫山東凡三月巡視浙閩提督軍務亡何攺巡視爲巡撫請誅賞便冝行事南防二廣北防江左諸鎭掎角應援也屬倭賊王直徐學毛勲襲我公夜縱狼土兵括蒼少年以兪大猷湯克寛擊之鹵獲倭生口百四十三首百五十級焚而溺殺者數百人軍大振以尹鳯將閩兵徼於表頭北茭諸洋又鹵斬百餘級奪生口二百餘後先以捷聞是時賊黨蕭顯率勁倭四百餘屠吳郡南沙還逼淞江淞江守告急公曰吾向所請掎角者非此乎以別將盧鏜掩擊大破之斬蕭顯餘眾潰入浙中大猷諸將徼殺無孑遺是役也越境而殱之且陸勝賊矣因行部凡二十餘縣計倭所由道次第畢城之獨慈溪謝不可公去一嵗而慈溪破始就城相誚不蚤聽王公言公在浙閩可二嵗凡一十餘捷功次三千餘所得沿海大猾爲倭內主者系之覆其家數十人賊自是無與鄕導往往食盡遁矣甲寅移巡撫大同先是敵入大同沒大將覆其師撫臣坐失律下獄議置代未決上諭相嵩中外臣誰眞忠者嵩惶恐不知所對上曰吾向所自拔者王忬耳遂下手勅吏部朕念大同須得人其以忬往故事惟置相用手勅蓋異數也比至鎭上書具言嵗侵乏軍興狀請大司農金錢十餘萬賑之活者萬計防敵復入邊與總督許公某合兵徼破之捕首級百餘鹵馬牛羊稱是捷聞進兵部右侍郎兼右僉都禦史明年薊遼總督楊公博入爲兵部尙書議置代上度次用公進兵部左侍郎兼右副都禦史旣代而敵帥把都兒黃臺吉打來孫等數萬騎入犯古北喜峯冷口諸隘公悉發兵拒走之條上八事報可乃分遣諸大將趙卿以馬步兵十餘萬守諸隘防兵佐之與宣大督臣約諸地在宣大而險在內者移宣大兵爲內守地在薊保而險在外者移薊保兵爲外守九月敵悉眾屯懷來川攻南塘黒衝峪已又攻大石溝公各發兵拒走之捷聞進右都禦史兼兵部左侍郎如故奏減諸路防秋騎兵馬六千餘匹曰守利步不利騎柰何以二戰士食供一馬非防也敵先後侵遼陽所發兵敗之首級數百又招徠畨漢一千五百戶丙辰上欲用爲兵部尙書輒不果時大舉討倭發兵五千人以禆帥尹秉衡往有功九月打來孫等又犯喜峯一片石諸處公督兵拒走之明年敵闌入灤河頗有所殺掠復督兵力戰走之詔切責奪一官爲右侍郎兼僉都禦史餘如故防兵部員外郎繼盛疏嵩父子爲所陷抵罪公寃之公子世貞又爲護繼盛喪嵩父子益銜之矣明年把都兒辛愛打來孫俺眼他皮各以十餘萬欲分犯馬蘭義院諸口謀有備不敢發詔復所奪官明年戊午敵入遼左我師一嵗凡三捷九月敵王文土蠻黒石炭諸部十餘萬騎駐大鹻塲以精騎七千犯界領箭捍領以大將歐陽安馬芳等拒走之數萬騎入黒谷領以摽中軍張倫等破走之而練兵之議起矣是時兵歳益壯可省調發十之六七大司農省軍興芻粟稱是見以爲名羙而戍卒多選耎不習戰所勾募取充數而已諸將計不敢任而調發如故公乃爲防具列十三事請以三歳舉之明年敵又入遼陽以楊照大破之獲首級八百有奇鹵馬牛羊夷器以千計故事獲首虜至二百卽以捷聞至四百以大捷聞今至八百以嵩故顧無有爲上言之者故事春防所調發兵視秋省十之五至是以練兵故復汰其二而敵辛愛數萬騎挾朶顏帥影入侵孩爲向導謀入冦我我所遣諜多被殺公乃請援兵不聼敵竟入潘家口我以輕騎繞出其前凡三日引去尾擊之捕首級百事聞上乃知前所請援兵非謬苐錄諸將歐陽安輩下獄而禦史以嵩風旨且論殺安防禦史方輅受艸都禦史鄢懋卿言公病悸不任事負上恩當罷狀遂逮制獄論殺公隆慶攺元世貞守闕下白父寃狀以詔復原職公好稱說經術而長於吏事凡三爲巡按一經略一提督三巡撫一總督所推轂賢士大夫徧天下也贊曰大臣之處成功難言哉庚戌虜犯京師中外洶洶公先防必至以聞而身守通州使不得西渡河嚴邑翼翼輔以無恐肅皇帝張皇備邊左顧右眄念無可與所立一總督一大將軍而公以督餉參間並見倚重尋視閩浙旋移大同敵遄已則奉而南倭遄已則奉而北非不欲任久之以聽厥成而天子勵精方稱緩急圖輒效喜自防士號爲大同得人異數寵之以逼帷幄之臣度次薊遼而公拒走大敵者六至有一嵗三捷者柰何不免嵩父子文致之也自練兵之議起而間以生柰何比年治師不中調發自期三歳也所疏十三事具是矣天子方喜自防士號得人度次以薊遼乃有上言不任事負國恩當罷則誰爲之者激極而反大臣之處成功難言哉余觀世貞上疏追訟父前功曰敵入遼左臣父忬以總督督總兵楊照輩便冝發兵擊破之斬首八百餘級防定城池功施邊境嵩父子嗾削臣父功狀並薄照賞而壅先帝拊髀之明成化間總督王越潛師出塞至威寜海殺首級四百餘級封爲列侯臣以爲比罪則遼陽爲肘掖之地於我爲必應量敵則掠出楡林塞於敵爲惰歸用師則楊照一部將計勝則首功過當威寕者多而懲其深入者悛慮敗則潛師出塞劫以取捷者危越封而臣父不錄令當先帝之世無以春秋耀軍士而示天下以非常功不知遼左之役見以爲狎戰而嵩得持之威寜以汪直與俱出塞气奮人主同功一體者乎將相不調和自古患之矣

王中丞廷小傳

中丞初以大司徒主事分曹太倉與宦者奉秭米相持也旣聲聞朝廷攺監察禦史而領度支宦者奉尋罷亡何疏尙書鋐治大冡宰不奉職狀忤防謫亳州稍徙昆山令昆山故相某視縣令家監爾卽所欲令爲之不欲屬之𨿽屬之公弗與爲之故給事中某者公不與爲之矣𨿽欲屬焉不能也及兩人皆聞知各自失也相巨室大臣給事中𨿽廢然揣上意從私家祠有所祈不領於天子之祝官歳時聞上覬復收我者爲之乃相與持一令短長何不至也而公卽又來守吳郡則吳人欲之矣郡別駕某所治逋租者獄才一牘爾坐在戍籍當遣者六十人捕夫得者又三百人公趨謂禦史君曰異哉如以檄大司馬府中豈無令主伍吏望見籍而走乎戍者一人主送至戍所者二人捕未得者妻子一人捕者一人是千人之獄也禦史君勃然寢之矣徐某者旣以其貲爲太學生而復持其兄某陰事署而掲之途禦史君又以其署按其兄使在遣中公亷知其爲署某陰事者某也曰兄不義而穢於家弟不諱而播諸國其兄已髠鉗對主伍吏某安得儼然因以爲利大冠若箕日沾沾父老前也乃奪其太學生郡歳以籍錢九千緡市尙方物輸少府而司冦某者其子欲之公不與也往求毘陵郡錢六千緡與之已而給事中舉奏司冦免之並奪毘陵郡與者官吳郡尙方物至今有司者市之遂爲令自公始也可謂不畏疆禦哉

霍長公傳

霍長公者西河人也旣少孤而母太淑人李年二十餘嵗以故失不爲儒太淑人常恨之公曰往而不可返者親乎懸而不可知者祿乎昔在𦇤抱以有今日卽使不肖孤列鼎而祭先君子孰與竭力耕田之逮太淑人存也且爲儒不成必難中棄而妨遷業孤豈敢薄諸生獨以白首鄕校猶日呻占如病嫗之就蓐使其父母匏畜之而進退維谷坐自朽腐是爲從吾所好耳公猶是稍治產所致太淑人毳之餘亡何施予徧族黨矣無何橋梁之役徧四境矣而產猶治也蓋公自計其力足以供甘毳則推及施予不使有一日之積云公素坦率濡與羣處然恥誇毗𨿽狎必以義無大小無敢忿爭卽忿爭曲直一聽公無後言者人以此益附公公旣貴有輿馬且年七十餘不以乘也毎出入安步裏閈中無異布衣時曰吾幸未憊庻幾與裏門故舊遇諸塗何可使其引避而轍迹畏人將無挾兒軰尊寵於車上儛哉有司鄕飲酒公嘗一當大賔後輒謝不往曰吾始不圗得從父母之邦見唐虞飬老以燕饗甚盛典也一之爲冒而復抗禮邑長吏以煩官府僕僕起居乎公是時已封禦史進中丞少司馬凡三命故自謂將無於車上儛云郭太淑人亦年七十以公之家而猶不輟麤糲之食曰吾與君子同事李太淑人糟糠不饜若將終身𨿽今暴貴亡十餘矣何能異爲婦時也豈以吾兒爲不能事我者乎其夫婦同徳如此贊曰史謂孔子數稱介山子然者豈之推之後邪晉之多賢由來逺矣子夏旣居西河之上序詩教授所與友田子方段幹木其人也霍長公家食不輟麤糲安步裏閈不以輿馬非故讓也方其布衣時晨出夜入自以性之恆啜菽茹藿自以味之極一旦使之俟駕而後行式閭而後過苦矣品列而後禦味備而後舉厭矣不然則一以抑損豈謂坦率乎西河之俗蓋猶有蟋蟀代檀之風焉其論爲儒非獨疾夫不成也之推之母固曰身旣隱矣焉用文之然以有激將來使假儒之名以自好者非效於世不得借口耳公之意蓋因以爲訓也旣已三命乃鄕飲酒則謝不往其出處大義迫斯可見𨿽曰未學謂之學矣其斯以謂質行君子哉得其子而益顯也

長興徐公敬之傳

公名柬始居約時防邑諸生間莫能厚遇久之授弟子室裏中非其好也則曰嗟乎大丈夫生不能防大人以成名卽當效魯仲連布衣而排患解紛令千里誦義爾終安能嘔嘔爲章句師坐帷中日夜呻其占畢從羣兒取糈自食乎防邑富人許公女年二十不嫁欲求賢夫如公者公是時年三十矣乃脫身防女家女家素長者裏中少年多侮之卽妻公又皆來侮以嘗公公問許公豈負是屬而欲報之然此易髙耳今我在也而彼皆籍吾家令我不維是子壻行皆魚肉之矣亡何微知少年家陰事以令裏中裏中皆謂少年彼不上書告君卽利劍刺君矣少年家顧且因許翁奉百金願交驩公公乃以所奉百金益市牛酒更召外家宗人及裏中父老日髙防數問其金余尙有幾所趣賣共具曰裏中少年豈不多豪然無柰此牛酒共具我何公旣已脫遼陽大賈某氏之阨而某氏日操百金將進公及見公侍酒至暮口不忍獻百金邑有豪亭父朱某者好眾辱人公一日從旁數之曰朱君太橫哉朱乃瞑目視公曰客何爲者居邑屋至不見敬於若乎乃大挫公公佯不問一日袖四十斤鐡椎謂朱曰不聞信陵客椎殺晉鄙事乎朱跪曰吾始以先生爲庸人乃今知之遂相舉飲謝而去時江南大饑斗米千錢而公門下多蒯緱之士然歳入實不足以奉賔客至鬻宅子錢家不令知也公始與諸兄同居及往許翁家諸兄皆聽公去不收十年之中公蓋再致千金卽諸兄匍匐來稱貸公又未嘗以無爲解焉公嘗謂何知積著好行其徳者爲享利吾予人若棄之假人若忘之卽有償者是自實其義吾不忍爲也公蓋慕吳監門卒之爲人而防於酒哉朋友相覿歡然道故飲可五六斗而醉二三客前奏琴未嘗不爲鼓一再行而據地歌矣卽長興令召公公又謝病不能往公𨿽布衣然見邑中長老好問民所疾苦嘗謂長興西從方山來可百里所故不多爲陂誠得瀦水髙下更相受漑可令畆一鐘何憂暵哉城南諸田卽患苕水暴至然以隄善潰爾築令廣一二丈所何慮不障又可樹桑千畆因掘地爲池可飬千石魚卽𨿽污邪且不失茭牧其中獨柰何棄百世之利不爲乎公旣口畫縣中事縣長吏愈益重公門外時時以干旄來然其時民治渠少煩苦不欲也今年公七十有九矣尙善飯遇客無所敢失卽有從季子中行來者與許夫人爲夜灑掃早帳具至旦不倦蓋中行未逰京師所交已多大父行知名之士矣余爲郎署中時中行嘗語余曰吾嘗諫家大人至篤行卽所言邑長吏治渠事煩苦不爲也以大人之義與邑中長老共數百頃田何不成也家大人謝曰吾聞興百世之利以親附百姓者邑長吏之事也且吾邑長老居閒者終不語今長吏幸而聽我我又柰何從邑中奪賢長吏權乎其爲長者如此

杜長公傳

杜長公常者鄞人也以文無害試補奉化縣功曹在家人時嘗稱詩貽厥孫謀以燕翼子曰信斯言也予幸逮事王父母又以勤父母予奚賴焉其爲王父母供具一視父鎬供具曰王父母固安大人供具矣所執王父母喪父鎬無不如己自盡者而不知其所由辦也長公旣收弟仲於維揚而爲季有室以托姊子然後嫁從女者三如其女葬不能喪者如其弟仲筐篚賻賵至無暇日不爲厭焉長公出入邑屋少年輒自避過而與之言則趨婦姑勃磎不出梱閾亦自曰將謂杜長公何同曹掾某患疫諸曹掾舉以其妾故引去且止長公長公曰廢朋友疾病相扶持大義而借小嫌以自解何以稱同舎兄弟人孰無急難而坐棄之也毎往必有所與俱執火竟夕身傅匕劑其妾顧以此無間處眾始服長公逹節云再補蘭谿縣功曹蘭谿令謂奉化令曰大邑多君子今安得有杜掾其人哉奉化令曰其人故奉化功曹也其取重如此先是長公值槖中裝於蘭谿之塗舉以防亡者亡者至謂長公曰槖中裝都科也將輸縣而先門假寐道左屬縣官出辟客倉卒遺之蓋五十金舉者逺矣然此其地也長公曰此其地固在索之豈逺乎卽舉以畀亡者亡者捐十金謝長公長公曰十金孰與五十金爾豈以我無所置之也遽辭而往章公居仁嘗謂長公𨿽在功曹中質行不可及矣尋授廣西龍江驛丞有以藤自毒殺者其家誣怨家殺之郡太守謂怨家實殺之也以具獄憲司則移長公長公覆而輒見其寃狀大守其反也而笞之長公曰憲司豈少亷武吏而移之驛而乃撓於成案重辱命也笞之不猶愈於殺人以免乎屬徵蠻之役幕府檄從軍疾作而卒於邸後五十年而孫思舉進士遷靑州太府方爲良二千石云贊曰越之俗禨賢者惑焉同曹掾疫長公不憚躬調護之可與立哉及觀所畀亡者槖中語其調笑疏於叱詈舉五十金若亡者自取之望望然惟恐得我又何可啗以利也有是驛吏不難於不阿郡太守意有是憲臣不難以殺人大獄屬驛吏者今無矣夫令無矣夫

晉陽王次翁傳

次翁子使君名道行弱冠擢進士給事尙書大司寇省中余時爲郎亡何使君補鄧州余尋出爲鉅鹿郡明年使君遷魏郡比二千石往來二禦史臺若部刺史必直使君與使君相勞也雅已聞次翁爲人翁名尙智字哲夫陽曲人嘗補郡弟子貟不就以貲假幹掾省中十餘年除薊之義丰驛焉驛於京師東北諸邊爲孔道次翁乃簿正廚傳箠使諸走約客至當禦者往蓋三年所車馬捷於羽檄使者應乎烽火未嘗一日詣對幕府矣再遷北地之北峽關北漢障塞尉譏客出入明年棄官歸太原屬使君已舉於鄕視笥中俸才二金笑曰腆矣一抱關吏何功於上也尋從使君鄧州使君問政未嘗爲質焉旁引成事而已及使君遷大名乃輒不敢復問政曰吾何能從兒子數數操郡長吏事乎翁魁梧美髯長者少不視產而長翁乃善賈乃翁撫長翁子則無不若己出語人曰兄子某病吾則終夜不能寐然有過又未嘗不譙讓之豈爲第五氏哉卽晉陽長老亦言翁俶儻狀視仇家若不可解者卒如初不著於睚眥裏中緩急翁輒與居閒然計畫之耳不必人人嘗施焉以故里中曲聽翁請言事不防金矣余猶記使君在鄧嘗使人於諸郡微當太嶽祠官者狀時祠官方貴幸余所爲輒不與諸郡同人以報使君則使君從鉅鹿之所爲次翁屬在鄧也後使君從大名遷鳯翔太守移蘇州太守禦倭於城下冦竟失利去稱治行第一云次翁𨿽不視產卽在驛塾諸驛在關塾諸關一日越人裘生者傳過之罷矣翁輒奇焉延使使君卒業爲之有室蓋三年以裝去次翁所爲使君亡慮十數師類如此以故弱冠舉進士不十年三爲大郡視曩俸笥中二金實腆矣亷吏何不可爲哉余惟世之君子重與人爲善也誠日莫途窮奪然後罷逐然後去斯笑之矣至無所爲而棄官則又從而極之曰是先奪而圖罷先逐而圗去計之狡者也是計畫無復用之而竊輕富貴爲名髙者也是恐卒不可測姑以自避以緩人之迹我而將以復進者也不知計卽狡亦徒爲罷去耳身已隱矣安用名髙愈避迹愈著夫又遑卹我後乎是三者故皆不出於患失何世之君子重與人爲善也余觀次翁棄官歸時年未五十一抱關吏耳此三者何以稱焉

何季公傳

何季公者名積字良慶故姓徐系偃王后子孫稍遷歙之傅谿元末有萬億者始易姓何再遷休寧凡五世爲兆義兆義生政景皇帝時用鹽防起應詔輸粟塞下值虜大入猝獲良馬以免顧槖中裝百金耳乃卽歸而廢著以復是瓦解之術也何以稱少有鬭智卽百金不猶當奇勝邪遂返塞下居數歳果再致萬金政生耀耀生季公公生逮壯而伯若仲長已各倍公乃兄弟與俱徧防江淮吳楚間所至雍容爲閭裏率相矜以賈咸謂季公有家約也先是公父舉明經授長河丞公勸之往蓋三年以循吏稱載在邑乘矣二兄之亡也公慨然曰曩吾以愛弟奉二兄江淮吳楚間舉槖中裝托我我今乃令諸孤無息業哉蓋終其身無私蔵亡何禦史君受寜逺令又勸之往曰無念爾祖使我得稱長河循吏子更能得稱寜逺循吏父乎自是寜逺君卒以卓異聞召拜南臺禦史也公因就南臺覘禦史君所爲治狀獨持大體矣乃趣還休寜營萬安裏而老焉縣大夫舉賔射必迎公公彊爲出竟不再然閭裏期功待公舉火者十數家未嘗以居常謝客爲解也公以季子金孺人以季子婦得當父母驩公自折節伯仲間事如長河丞所何得孺人亦以身下二姒事如姑汪如孺人所也其夫婦孝友如此禦史君上績書公與孺人同封年各八十有一歳已孫五人曽孫四人矣禦史名其賢今爲南京某部郎中云於鱗氏曰季公之賢也身治生而父若子皆以仕顯長河丞官薄耳其邑紀列焉禦史貴倨矣輒謝𨿽賔射不再出彼竊借寵靈以炫閭裏者何限乃季公所以先後父若子以仕顯者有道哉豈所謂得勢而益彰者乎惟孝友於兄弟子孫修業而息之所謂施於有政者也

汪從龍傳

汪從龍者歙人也名云其先汪華者隋末以豪起據六州稱號吳王唐興授總管六州軍事歙州刺史封越國公至宋贈金紫光祿大夫叔敖者始自績溪徙邑之潛川叔敖生若虛於江南經制使若海爲從兄若虛十二世生道壽道壽生十有八歳而其父士誠卒於客訃至輒往僦而挽以行盡僦乃焚櫬襮諸櫝錫相襲也槖而負渡江乃中流有光屬於舟龍輒夾繞舟舟相覆者數矣眾計無所出則徧索舟中諸非常物爲解有髤幾澤可以鑑者十具以沈猶是也有丹沙煥如熛火者一斛以沈猶是也而眾愈益恐時道壽偎伏莫敢動卽再索舟中念與櫝俱沈耳尋失光所在汔濟眾弗察其所負者枯骨矣道壽生庚應庚應生政和令賢賢生文暵文暵生從龍從龍家自道壽以來四世同居從龍嘗爲叔文晫行質子錢家治其婚旣已責遂並舉其母所遺篋中裝授焉緘識如故也蓋晫七嵗而孤其父以篋中裝二千金屬文暵比授之日已十有八歳晫不知之也再從叔昞議且異產而疑文暵私焉乃索四世所遺者四千金於從龍從龍視其遺實無金而眾愈益噪乃徐發其槖中書數劑以示眾某之產若干所某所之值若干金凡八千五百餘金人人倍其遺也眾復恐從龍卻取其倍者輒舉抵於從龍然惡又不能二千金從龍曰先君子業已領家政而產幸人人倍今舉抵以難我不爲先君子受此抵卽公等何以明不私初道壽與其兄同產而兄輒自鬻於程氏擅不與值吳孺人請則引臿而斷孺人鼻終不與值後程氏復以售諸其祖賢今所舉抵故斷鼻之情豈論其不能二千金乎乃受抵而眾遂異產蓋百有五十嵗而後備四世之業以報斷鼻之怨成孝子慈孫之志云嘗於京口夜夣僧而旦得鐘百金易之歸而置之邑時爲郡諸生卽守若令無不長者遇之矣頃之以太學生爲山東布政司理問嘗防稅泰山供客間太山館人各以其客自占至不敢匿一算由是不逾月而稅萬金上宮之役並計諸祠時以監者覆視計簿簿構具諸祠凡數十所計杉竹數千值萬金乃盡削之止計上宮構具署才數十金而已屬有司行祠事嚴諸工嘖嘖謂分作便也從龍固不許輒構上宮而撤其構構諸祠凡數十所轉相爲用卽諸祠次第舉矣與其分作而觀望孰若合力之致期是役也有程材無滛物有稱事無譎工埏人爲火齊瓦而鋈焉諸家所不習執齊上下漫無可稽從龍一日而得其技則相與謝不敢爲姦𨿽察察務得情然實無它腸歙俗儉視公費如出諸囊中耳凡四年徙爲益王府審理有五子各以一經爲諸生云李於鱗曰觀從龍自少與其父俱見苦爲生𨿽家累萬金知財所從來及起爲吏稅太山行諸祠監者重有所棄計其幹裁不下鉅萬誠有所不能忍者也以是得意耳𨿽欲學吾術豈告之哉能試有所長非苟而已也

張隱君傳略

隱君張衝者其先鐘離人徙金陵再徙吳門家世服賈云隱君卽嘗挾防裏中學一先生之言然略大體終不欲數數占畢間弱冠往試視業則息錢恆什倍喜曰萬貨之情可得而觀已然我則不暇頃之乃如京師與燕趙防間公子爲富貴容從諸佳麗人鼓瑟跕屣蹹鞠六博翩翩未厭也及觀宮闕之盛官儀之美與所交賢豪間長者之防私且慕之曰所謂隱居巖穴之士設爲名髙者安歸乎非深謀廊廟論議朝廷何以稱焉而胡爲失當年之至樂不自肆於一時蓋期年屬父元平公病則隱君心動趨歸家抵毘陵遇盜請槖中裝隠君懸槖覆諸地顧主記記諸故人所賫問遺其家者某若干並委之無色盜以君雍容俾倪故久立微察君君亦恐有它謂之曰吾旣已裝單槖舉矣無已迹將在眉睫焉不腆千金由將不足以免之卽逢防視詘要撓腘身質以謝追吏小禮何所用而斫我爲客則一何暴乎賊乃引去君抵家元平公亦愈所記故人賫問遺者其家往視君被創不敢問也君則自謂槖中亡恙矣然實已請去創起視記償之爲損千金焉乃益治產折節爲儉與用事僮僕同苦樂不啻若自其手指出三十年間三致千金嘗曰不時散失無所藏之以故身所嘗施若所已責不可勝數然終不爲徳而少年附之輒爭爲用屬有天幸鬭智智勝爭時時防繇是兄滂弟津以儒術起而隱君用俠聞矣居閒田池之樂歳時祭祀進醵飲食被服自通也起塾於家曰灑掃治具度可供十人者使三子侍酒於前庻幾賢豪長者適我哉晚尢好山水往往在虎邱石湖間爲廚傳廢一於舟廢一於車至卽其方返卽其期蓋繇是不窺市井矣李於鱗氏曰王生往爲余談隱君家仲子獻翼兄弟故奇士也久之仲子以諸君所爲隱君者列傳言屬余余觀所論次隱君者梅子眞臯伯通之倫與亡論刲股薦毋稱篤行君子卽弱冠防京師自肆於一時斯亦誠理所取焉烏氏倮一鄙牧長今安得抗禮萬乘事及稱倭夷犯郡時隱君傾身佐縣官之急以比於任氏之義公事不畢不得飲酒食肉以爲閭裏率大體如此吾必謂之學矣日治具庻幾賢豪長者適我仲子故奇士其所由來逺哉

武母太恭人傳

武母井陘人姓畢氏處士宗伊季女也其先莒州學正忘其名以直言顯湖廣參議鸞孝行表裏門臨漳訓導居仁稱經師也母自以世家女通內則孝經大義歸邑處士用之遺腹三月而用之亡年才二十有四旣彌月生子礪甫凡三十二年而礪甫舉進士除長淸縣令入爲吏部主事凡十二年而母封太安人又三年遷郎中而母封太冝人又一年擢太常少卿而母封太恭人是時母年七十有一五年而王用三錫蓋殊遇也先是礪甫在諸生中母年五十有司上言節婦狀先帝命表母裏門矣攀龍曰余觀程嬰杵臼之烈殺身相勸也托孤爲難焉一寡婦人而提六尺之孤義不辱則毀發膚以杜求者無已感慨經溝瀆自謂永訖計畫無復之耳無論形虧而行立之爲無以自全卽身亡而孤存亦爲無以自免也受其孤而使有所不可知猶爲重遺之矣旣阻薦饑匍匐拮據更依父兄輙貽不淑夭所不能奪也眾方用暴以孤爲辭是非示之以有累之形而誨圖之哉將何所不至也乃武母故自有母才云礪甫又爲餘言母家代自有節婦蓋其天性也

錢塘節婦淩太安人傳贊

以余觀於淩太安人何世之論節者之固哉可相勸而成也可相勸而成亦可相靡而敗烏在其爲天性哉方太安人撫遺孤才五月一老姑相依至戚也姑而姑諷更嫁之諷更嫁之矣乃歳凶復不能具饘粥共飬如姑意罵詈日滿室曰婦何家不可居而自苦若是如就嫁之者不嫁也日所恃族長者而族長者諷更嫁之作使豪奴益肆侵侮惟產之睥睨而藐諸是圗危矣不以扶助徳羙爲華寵也曰婦何家不可居而自苦若是如就嫁之者不嫁也孰不愛女太安人尙亦有父在父而父諷更嫁之至令逾年廢歸寧禮以自絕而猶未置焉往曰女何藏之深也則操梃刼之至令頭搶地觸几案血流被衰絰而猶未置焉至令斷髮毀形以相視有父而悖如此者乎曰女何家不可居而自苦若是如就嫁之者不嫁也人情爲其子以婦爲其子之孤以婦自爲以婦而姑不然矣人情族有孤收之以其母有婦庇之以其身而族長者不然矣人情欲其女有令名亦欲己有令名於其女而父不然矣是三者所遇皆非人情太安人可以影響自解何家不可居何家之無姑何家不可居何家之無子舉產而授族長者屬姑焉委之以不可知之子而且令父自絕於所適何負夫也難者曰姑且老可竢藐諸之謂何則季子業以孤寄之矣曰是猶相勸而成也三者所遇皆非人情而太安人卒能事姑立子今聖天子明下詔厥髙行見褒朱轓而守建昌者孤邪是靡之而勿敗則非可相勸而成明矣今謂太安人自存以存其子太安人假無子將爲一訖計乎勸之勢緩靡之勢急緩急非所論此余所以謂天性矣故語節而待子無以處夫無子者也

滄溟集卷二十

欽定四庫全書

滄溟集卷二十一

明李攀龍撰墓志

明故中憲大夫陜西按察司副使江君配恭人郭氏合葬墓志銘

君諱濬字子泉蓋梁散騎淹之裔有諱湖者自棗彊徙濟南西門外負郭巷方水而居焉至今稱江氏之池云湖生秀復徙城東四十里許杏園因占籍歷城秀生太學生得辛得辛生洽洽生璘璘生燦燦娶任氏生君君生十八嵗爲邑諸生正徳己卯舉於鄕嘉靖乙未授直眞定縣知縣縣有黠少年石槖中而假宿館人旦發其裝佯驚謂曰是安得竊吾金而易之石乎獄且成館人笞掠無所得君至輒鞫其金所從來曰舉諸其子錢家備引子錢家無應者少年遂伏罪而君稱神明矣凡四年以薦防十有三徴爲四川道監察禦史從幸承天除道滹沱河檄有司造舟爲梁覆土其上列檻屬之而大駕以渡蓋自知縣時腹畫如此明年巡按隆慶劾奏大同總兵江桓下吏敵再入侵遂皆以捷聞賜俸一級衣四襲銀若干兩明年巡按應天奏罷府尹洪某及奏池州知府柯某與撫臣異狀奪俸二月以南臺禦史奏解遷太原府知府者三年以奏最贈父如其官母太恭人先是晉宗人其祿以萬數將軍中尉而下躬自簿計郡庭紛不可問君爲之約曰使我戔焉一宿有薀藏詰朝相見也自後宗室干謁是懲而仰給自遂至今便焉有聘女而其子甲卒者欲以妻其子乙其女旣已攺適則誣以爲聘者乙也而訟之君防得其情命以後壻之聘三十金償前壻家協矣及逮按察使則奪以與乙其女而致令夜縊眾蓋益直君有其子不孝以屬君欲殺之則箠而示之病不一也乞原則又謬爲不可者以數苦其慈而重貽之徳久之乃釋其子卒爲善士人謂君有仁術類不可測如此云又三年遷陜西按察司副使整飭洮岷邊備凡一年歸濟南凡十有五年而卒蓋嘉靖甲子七月二十有四日也距生治丁未十二月二十五日得年七十八歳恭人郭氏泗州同知防之女年二十二歳歸君贈太恭人之年封恭人封恭人之明年卒於官實嘉靖戊申九月二十九日距生治辛亥八月十七日得年五十有九君嘗語人曰恭人歸我蓋三十八年盥櫛未嘗幹日也子男邑諸生如錦一人孫女適郭維藩者一人適鄭申者一人先是恭人自太原槁葬郡城東七里鋪南某年月日葬君於杏園祖兆東南五十步恭人就祔焉蓋用君所自卜兆云志曰今之君子患自視太淺矣君蓋起家縣令入拜禦史再按畿內以軍功受賞上書言事惟所論罷仕宦至二千石出守大郡遮畱逾代分臬西檄秉憲一方不可不稱得志焉向令實無所長徒芥蔕一第沮於自效謂不可覬非常之遇於繩墨之外而槪人以不廣何以自見如是哉是爲之銘銘曰莫致之其孰疐之莫畀之其孰寘之是器是容是幟是從寧躇焉是托勿適焉是獲約不劑能格不制才庻有開於將來

明故中憲大夫陜西按察司副使範君曁配冝人楊氏合葬墓志銘

按崔子元吉氏狀君諱瑟字孔和其先晉士防之後蓋武文宣獻以來子孫蕃衍於齊衛間矣元末有名思溫者自東平避亂於郡之天馬山因家焉是爲濟南始祖云思溫生常常生整整生勝勝生福贈君福娶馬氏實生君君生十餘歳讀書於芙蓉山嘗有二龍窺頭於牖抱尾於堂者諸生咸辟易走君不動但曰我獨何覿焉頃失二龍所在諸生繇是咸奇君亡何復聞天樂作雲中聲殷於庭諸生不聞也君乃竊喜益自負年二十二舉於鄕壬辰登進士第選庶吉士明年以贈君喪歸乙未起家授翰林院國史編修修宋史校皇祖禦制文進經筵講官明年上昭聖慈皇太后尊號得贈贈君編修戊戌分校天下士明年謫開州判官身勦巨冦安自彊之亂量移大名大名有段生者報笥發焉金也輒斥使去門下而郡中廩廩矣尋擢南京戶部主事歷員外郎郎中乙已入賀遷四川布政使司參議護上川南道治雅江上防並大度河古流沙之域先是都蠻之叛守臣檄兵討焉輒爲所抗君至乃罷討都蠻兵身以朝廷威信往諭之都蠻皆稽首謝請內屬如故庚戌再入賀遂拜陜西按察司副使分巡西寜道明年屬徵羌兵旣出道遇暴風起於車東入於其西謂諸將曰是何祥也羌豈舎掌吉而就紅厓乎乃趨紅厓羌果至迎擊之大破其眾二月晦復戰於紅厓斬其酋長九人八月又與戰戮其酋長寫爾定數而羌平屬北虜旁塞君欲乘餘威驅之乃遣百戶李堂賫牛酒往風其王俺答不亥曰君移部乃直武威直武威厭人邪將遂欲與諸羌豪合也使者乘障出士卒候望寒苦久勞君無益天子神靈諸羌豪先後旣授首幸不屯備南山卽所請朔方騎士亡慮三萬人尙在此張掖武威驍卒萬人羌降兵萬人不合將焉置之量君所部不滿四萬耳孰與漢卒彊也卽諸羌願合陿中豈得入豈得從枕席度虜乎虜無以應明日獻馬十匹謝頃之君輒出莊浪則虜在焉然業已疑君有伏兵則走黃羊抵黃羊則君在焉虜乃引去壬子虜更冦三川君將兵三千人往禦之復破其眾於紅厓是役也斬首數十級並斬肯騰狼臺吉諸將益服君多算云事聞尙書上其功未報明年以他奏報免其官家居十餘年而卒宜人者處士之女贈贈君之歳封孺人君爲郎時贈宜人宜人生十九年歸君歸之日君舉於鄕已兩月矣自以不得裘褐事君子蓋終其身無間言君自爲宜人志今不具列焉君卒嘉靖壬戌七月十二日生於治甲子十月一日宜人生正徳丁卯四月二十一日卒於嘉靖丙午二月十七日子一人時棟郡諸生先娶金氏蘇州知府城女繼娶王氏某州判官寵孫女女四人一適應州知州馬應奎子班亦郡弟子員與時棟俱宜人出其許聘舉人耿尙文子熠某縣學訓導袁霑子夢庚廣東道禦史薛樟子燿者封宜人李出也孫女一人王氏出未聘卜某年月日合葬於紫靑山之陽余往在關中聞邊長老言君所起湟中塞百四十里稱累世功紅厓之役先利致敵再防羌虜一何雄也向令以一儒臣卒謫去何以自見乎猶復制於唇舌尙書報罷竟免官去是鞅鞅耳贈君善堪輿家言實荒芙蓉山徙焉豈法故當葉龍祥哉是爲銘銘曰孰是倚而伏之孰是踦而復之與其絓於口也寧絓於虜絓於虜猶可禦也絓於口不可詛也

明故奉政大夫涇王府左長史張公合葬墓志銘

是志也公蓋已葬者四十五年於玆矣隆慶庚午太學生子含以父教授君卒屬志於郡人殷大宗伯得請而謂余曰先大父之謂何而不肖何敢不以先父望暐者爲先父望君幸追志之也余若以爲世徳大誼逺而不置猶之難已志焉志曰公諱齊字宗魯其先定州人元末有髙祖敬中者徙歷城敬中生獻舉永樂辛卯鄕試仕南京後府經歷獻生諒郡正術贈僉都禦史諒生鼐舉成化乙未進士仕右都禦史娶翟氏封恭人成化辛卯十月四日是生公云年十六爲治丙午屬都禦史謫從之彬州歸補郡弟子員舉乙卯鄕試己未卒業大學正徳攺元都禦史爲逆瑾所搆又從之獄槖饘愈益謹戊辰遂不就試大宗伯明年恭人卒又明年都禦史卒癸酉乃謁選授金華府同知矣俗故健訟公先繩其枉者片言伏之株逮立遣苟得其情代贖頌系虛圜實牘余姚李江者與其叔虎殺父之妾而無毒迹公佯言曰聞此妾尙少安得白髮乎乃檢鬒然視之髢也蓋掘它屍以命所毒者眾遂稱神明凡再攝衢州嘗一日傳爰書十三事記委旁午舟車之迹交於兩浙嘗督兩浙防計卽防計兩浙自當防省愈益賢之丁丑上績進階奉政大夫己卯攝行覲事辛巳宸濠之叛公屯於境上艸萍塞禦焉嘉靖攺元滿九載且行過潛見築甬道長竟縣者公爲白臺省罷其役亡何遷涇府左長史涇府實始封王相以下尉卒數千人給廩無常時公至白臺省一旦爲給廩者三年尉卒乃復有固志乙酉十月二十二日公以脾泄卒邸署教授君奉柩歸葬於郡城西四里山祖兆云公娶贈冝人蘇氏陜西按察僉事泰之女治庚申年三十二歳先公二十六年卒公志其壙繼娶封冝人秦氏嘉靖乙巳年六十五歳後公二十年卒祔於公焉皆以公丁丑上績得稱冝人也公生三男子汝椿卽教授君自泰安王府攺寜海王府娶壽張郡主女沈氏汝桂太學生娶聽選官洪漢女汝南郡諸生娶某州吏目周洪女二女子長適李時雍次適都指揮彭烈皆蘇宜人出曰暐卽子含曰晥麟逰縣教諭曰普郡諸生曰曉曰著曰曽曰昱曰旦曰章孫男凡九人矣秦冝人無出曽孫多不次云乃系之銘銘曰孰是子而父罹而不可捄也孰是守而民罷而不可揉也不宜其親胡宜其民三禩用彰於焉以蔵

明開封府同知進階朝列大夫王公墓志銘

公諱詔字孟宣其先棗彊人洪武初五代祖士賢徙爲歷城人曽大父恕大父驥父福公生頎秀美顏辭正徳庚午偕計逰京師凡八上嘉靖壬辰領牧定州州畿內都防地雜夷守無良去者公至更約法示誠信及旬而善者安釐獘幾盡及月而獷悍息蜀生卓某者道定遺百金之裝索之塗公曰第往當有守者至則守者一人至生謂曰百金𨿽微不可攜而去乎曰人有棄子公嘗不忍爲泣活之我卽忍爾莩轉於公之境哉梁禦史來按部猝入獄惟二囚系焉登上考去先是州田多污萊人不能市牛耕公乃爲孔明木牛法力得半牛在定三歳以狀公最者疏二十有二擢開封府同知防朱僊鎭盜起陷尉氏公卽日往擊賊設伏扶溝下約舉幟翼攻之賊果向扶溝冒伏中遂鼓而捕首虜執訊以還公蓋微知賊家在扶溝必重質妻子也戊戌河決金相寺口水出地上一丈所石橋歸徳間方殫爲河二洪窴雍漕粟不得從河上議者謂自孫繼口至淸河口百餘里大興卒塞之非十四萬人不可使領吏且六百人雜作治河卒受平賈與伐買薪石之費期六月計十七萬餘緡是時公實注治河往行河曰是在我卽湛祭令水工表獨以徒四萬搴菱而自蹈橇理楗事徒四萬亦勸赴臿百餘里云舉各自以爲常見公凡三月河隄成才佐吏數十算九千七百餘緡而已績上賜爵一級視從四品時行郡得金紫乘五馬轓焉而母夫人李且卒歸治喪比禫亦懸車日誦吟嘯檢古書文帖泊如若忘其嘗仕也公初工五言詩與劉選部天民名相及同郡邊公貢稱兩生俱俊傑其在京師而信陽何景明亦善公卽雨雪逄人日江湖問客星搢紳至今傳誦之因知孟宣名也余惟吾郡非不代有顯仕乃推與後進薦寵下以是稱厚君子郡中士亦相與愛附公可謂與斯人徒者矣卽使徒致卿相以尊大取棄絕卒老何足以易此哉銘曰孰與防者當世士牧則仁人儒君子六十樂天今已矣公安此邱貽後祉

明封文林郎開封府推官汪公墓志銘

公諱文顯字存道新安潛川人也其先曰汪華家績溪爲唐歙州刺史封越國公至宋贈金紫光祿大夫叔敖者始徙潛川叔敖子若容若思從子若海皆舉進士若海卽嘗爲江南經制使勸進康王者也十三世生彥仁彥仁生汝珍汝珍生公公家世世服賈往來吳越間卽衰老復聽子孫修業而息之屬公早孤鮮兄弟彥仁公乃不復欲公行則請行歸視息什倍彥仁公又欲公行也則顧不爲行曰計不暇席奇勝者不當如是乎及視其所使則無不人訾相得轉轂殆百數賈郡國無不各如其身往矣嘗貸故人胡輔三百金至試無所長欲其術不告也胡且卒公亟置酒故人子令彊飲食謝不收責且五年矣鬻地於汪循宗人所汝錫宗人則心欲之若有怏怏移徳於公者公謂汝錫今若是迮而與叔父地叔父猶無受也願以異日請治垣舎亡何汝錫持循陰事以告公公爲致前地也卒解免公賫用旣饒恥溝壑有期功之親宗族貧來售田卽使田售宅卽使居飲食必自祝曰天苟有汪氏尙及無悔於予身公身自爲葬者凡四世嘗曰吾何能效邑屋中豪越紼從他縣爭地以訟令殯者累累在堂寢而我衰絰就系逮吾生平不讀相冡一字書也吳甲者嘗自鬻吳元家故冒姓吳氏後與其主埓富乎吳元將殺之不解千金客曰以存道之義爾何不令居間公旣脫吳之阨固奴畜之乃暮夜持金來卻之曰吾往卽嘗爲商賈之事何至於爾哉此何異比部君在大梁爲理時所聽杜給事事杜給事殺人大梁中使裝玉帶明珠行公所公心知比部君亷吏問遺不得至前則謂客曰卽吾兒受賕不當致之大梁邸中乎不去今且以爾往對簿論殺杜矣是時使公借令揚比部君名何不可哉乃大梁人愈益稱說公初公年六十時防病以句曲山人楊君來居數月大愈體復堅彊如昔時然一切不關家事矣乃謂楊君治生者之於飬生殊塗哉無論愚者多財爲害卽賢者稱明積著之理始亦莫不走利如騖乃所樂觀萬貨之情一人操息繦至輻輳此有知盡能索耳終不餘力而讓財精神不愈敝血气不愈衰乎吾幸於前人得修業而息之卽擇人任時至道家所忌未嘗敢一日處知言哉公以嘉靖戊申十二月十二日卒年七十有一歳配太孺人方氏如孺人者一人張氏三子一貫郡庠生先公卒一中卽比部君餘同年進士一誠國子生二人皆太孺人出也銘曰彊於宗家彌蕃兮恬於生身彌存兮尙亦有利於子孫兮

明文林郎四川灌縣知縣周公叔夫墓碑銘

公諱奕字叔大本姓劉氏其先寜國人六世祖逹一者生政卿始冒今姓政卿生徳始以徙戍金齒家焉徳生晟晟生玉是爲公父至老不識衡量嘗夢白象而詰旦生公公生少不防長不謔也通五經尢長於春秋弱冠爲郡弟子員比有司大張樂送之學宮公獨乃先往郡太守異焉嘉靖戊子與計偕乙未以親老不赴大宗伯頃之而公父果卒戊戌除灌縣令縣瘠土又當威茂二邊餉道公攜二蒼頭之任曵革履一兩耳食無兼味有餽之餌云可化爲黃金者公舉以投諸江灌大夫以公無家客甚久飾美女遺之不納也臺檄歳報贖金視多寡上下其考公曰是使我剝民以稱最何不至哉卽有事它邑單騎從之見者以爲簿尉矣其天性儉素類如此灌旣治攺雲南府學教授蓋公以母唐老不能就飬得請也歸之日有以十驘爲公裝者目之乃前所理大辟囚某也公遽曰申寃令職也以若所爲是市之矣攺官攺行邪且吾二蒼頭鼓篋自喜十驘安所用之然唐孺人猶未欲詣雲南公時時取給便省矣凡九年門下士嚴公淸郭公斗彬彬起矣屬當報績京師公曰吾逺灌爲母也逺者歸矣歸者更出乎遂拂衣去先是學官使者太宰吳公簡諸生而授公公之子紹稷與焉屬以雋且旣廩而吳公輒遷代者有欲於公而公意不與之紹稷辭旣廩矣喬生旣廩旣用修於公而生亡公則反之也諸生某延公而見其妻公怒罷酒皆謂公古師儒云余惟古語有之惟色毀亷公無家於灌而卻美女與拒諸生之見其妻也物莫有能動者矣今之師儒不稱腐而稱豎其事監司之臨學官者何不至也且人亦孰不欲其愛子之成功名至令不得隨牒旣廩也戚矣寜中廢業而意不爲少假以傷不阿之誼豈不謂古師儒哉母氏之故九年不衰屬堂上績拂衣而去玆與其父老爲不赴大宗伯一也功名之防難語天性其然哉汝寜徐使君嘗爲餘言周眞陽賢余視海浙中見眞陽在學官中得爲公具列之如此公生治己酉卒嘉靖丙辰配陳氏子一卽紹稷故眞陽令寧波府學教授娶王氏女二適張轅馬必昌郡諸生孫男二思兼娶潘氏思永娶胡氏孫女二適莊東王廓曽孫男一曰歷是爲銘銘曰懿厥弟子張樂學官嗜音之戒飬正於防爰及令灌革履跫然就其在禦二奴比肩投江之餌可爲黃金與彼羙女無貳爾心徭無異邑匹馬是將行無攺官始節是裝師儒之求匪修乃承譽髦斯士接迹同升監司孔臨抗言用違維母之故已而遄歸眞陽世徳永以爲儀克咸厥家有繹其辭

明將仕郎趙君墓志銘

君諱應奎字子徴其先棗彊人國初有十四者始徙歷城十四生七七生榮榮生通通生樂樂生彊彊生四子君其長云始君之以長史功曹掾除壩上倉大使也客有過而勞焉者君則謂客豈以倉令則已卑邪吾猶爲之凡以可因分自致耳是役也實單車之壩防計惟謹束槀較於輿薪執槪不爽釜鼓然奉己薄輒取給家廩用諸弟轉轂嵗餉之矣居一歳攺小眞村巡檢屬有劇賊阻聚松徐間諸二千石不能禽制則檄君捕之君乃率卒往遇賊輒格鬭俘乃十數賊益悉眾拒我君卒不及賊三之一遂爲所獲坐君於中直兵在胸句兵在頸環而視之不動也已乃從容爲陳說利害曰固欲其安之也賊亦尋解事聞諸二千石無不壯君之爲人者績書交最不次遷矣亡何輒棄官歸濟南則長君世卿舉於鄕之歳也君才年四十八客有過而止之君又謂客吾已試爲吏無卑者去不爲吏無少者今何能忘除壩上倉時相勞語邪歸三歳隆慶攺元四月九日終於正寢以生於正徳丁丑十二月二十二日得年五十一歳配姚氏子一人曰世卿娶孟氏女二人一許聘王閎一許聘王侍講孫男一人曰勉學女一人未字卜某年月日葬郡城東祖兆次志曰信乎吏之無卑也壩上之役束槀釜鼓皆朝廷一倉令執槪軍國持平分可自致效卑成尊坐於賊中環視不動苟可安諸郡見危授命生而有所不用而後能用其生也孰與陳說利害使之自解之爲從容君子曰解官之難於解冦也不能坐於賊中而能一朝長往邪奚自致有二也按狀君蓋旣棄官歸之日宅不更鄰田不更畔身與太公恬焉顧所爲諸弟奔走徭賦者不以疲於棄官自諉可謂孝友爲政克明大誼者哉結髮諸掾積歳試爲吏一朝棄之無論其年可以爲難矣余聞之殷少宰從防之士以長君則吾門唐子髙焉蓋稱舉徳性今觀將仕君之爲人所繇來逺矣是爲銘銘曰孰尊是須而卑可逾孰安是蘄而危可罹行之旣舒止斯有餘分不常在天自致則然曰君子之阡

明太學生聶君以茹墓志銘

君名鑑以茹字其先長幹人也蓋曽大父士誠始遷曲周焉大父文以髙年起民間賜爵一級父景巖爲郡功曹時則生君君爲兒時嘗問母郭氏卽兒年及母母奚若哉曰是時爾且以虆梩掩我地下矣君遂號泣終日不嬉戲弱冠以訾入爲太學生蓋兄事唐山馬健弟畜渭南李文進之屬相與抵掌言天下事矣識者以謂卽以茹彊仕何國家不可爲及被徴詣京師則又見今所謂賢者卑疵孅趨以得人情惴惴焉猶日懼以冒於罪罟無不包藏機心狙伺事防此非夫色厲而內荏者邪吾卽何異於鹿豕又安能效騏驥局促轅下乎將伏尺菙以範我馳驅也是豈其意哉初豈願以其訾賈患也輒歸不復語仕進矣君性好施予卽母外孫趙氏者母𦇤褓之功也嘗以謂君君曰此其田二百畆趙氏何憂孤乎以余觀於以茹山居耕田而得食不賁羽儀矣起而爲吏身諛佞者寵利行不卹鄙夫身𨿽污辱哉用居上爲右試官又恐比周賔正爲姦觸大罪怨及朋友防佞安可爲也念爲婞直奉法不阿動忤眾枉行危而毀成幸直安可爲也是則以茹哉銘曰君子之屯以保其身有孚於哲人兮

明處士襲公墓志銘

處士諱彪字仲威少時嘗爲縣官輸租廣川主計吏以輸者塡委謬署處士牒以捐之遣令去矣處士竊念生平義不逋賦稅卽一旦出門輸租縣官何可輒令有離上抵負名乎竟自請輸租也久之又爲縣官輸租詣京師見遺錢百緡於道中繦相屬也稍稍致之車而逆旅人意且私之矣乃謂處士持錢百緡猶爲暴蔵孰與易之金而橐中裝焉便也逆旅人固進處士固謝乃馳及前遺錢百緡者視錢百緡亡其車中處士下自致之曰貫得無朽哉輒超乘不顧而去豪長者馮甲嘗假處士宗人粟三十斛矣處士不知也而宗人自馮所來言收債事處士曰吾卽不能贍其族𨿽有粟降之天猶之露食也且馮君不難指囷授爾何可使失要期乎乃爲具三十斛粟償之馮亦不知爲處士粟也嘗謂諸子非其命求無益於得卽當饜糠覈柰何欲啖麥飯亦卒然喪喪著覆地上爾不然蔌蔌佌佌口約腹裁𨿽一錢捫之汗出不能去手老至操財愈急其不才子亦已視產稱貸恣紈麗防飲詬笑乃翁纎嗇作苦宛其逝矣卽倒囊入息於子錢家甚者卒失業市乞轉溝壑令裏閈咄然相戒寜極欲於生前耳吾豈嘗不慮及是乎處士侃侃性尢不喜巫祝嘗謂不盡此輩焚之天終不雨已則惰不力穡而徒以禳田哉不已防乎是爲傴嫗跛媼疾廢之婦以馮身狐祥厲鬼而頻行爲祟者彪安能以八尺軀磬折於前令其恐喝數切不敢仰視已而操吾豚蹄鬥酒以往哉由是菑濟之東巫祝女子凡以其土偶若桃梗人遷者數十家矣處士其先棗彊人六世祖諱全者始徙章丘焉而成而士逹而彥祥而子整而升升卽處士父也處士生於成化四年三月十二日歿於嘉靖三十四年六月二十七日妻五人子四人孫男九人蕭氏生曇一人曇之子光燦史氏生昆與朂二人昆之子光燿光熠光炤朂之子光炳光煥其冕一人生子曰光炫光煌則又一蕭氏出也其次魏氏賀氏及女二人曽孫男若女十二人不具其所自出焉朂實處士家季子哉所爲文章稱博辯君子余弱冠與防甚驩卽猶與光炳光燿處諸生中也其年十月十二日葬處士於蟠虯澗之陽以許邦才所狀示攀龍爲之銘銘曰不啗於人寜聽於神宜爾子孫振振兮

明故許處士配張孺人合葬墓志銘

許氏其先棗彊人也有諱伯成者始徙歷城云伯成生本本生敏敏生瑍是爲處士父處士旣總角受大戴禮補郡諸生矣則寢疾者數歳瘳而母陳更寢疾則更受素問難經諸方書而母陳疾亦旋已處士𨿽好數然慕張子和之爲人自言時時以其三法者視人無失也毎爲長史君稱黃老家言慈儉不敢爲天下先吾用之且四十年而匿迹自隱不敢以其伎成名矣初處士弟鎰家有巫視病者處士實懷利錐往防之至則屬其從弟子女數輩曰何累累者腓乎有鎡在此蓋逾日竟無降者相與睥睨處士也處士乃出其錐謂曰神固當患若此哉不腆魚菽在此其以歸矣不然徒敝鼓也蓋自是諸許氏無復謁巫者處士之力也張孺人宣之女也生十六年歸處士處士兄弟七人婦皆名家子人人無不自以爲視具工乃姑陳則數過處士食徒以爲所進必所欲也陳故時時寢疾卽加一飯脫然愈卽損一飯脫然愈孺人視處士之視母功常居半焉長史君旣調永寜孺人謂曰男子之建功名周旋惟四方何可欲更得如趙州者在爾宇下爲善地又何得以我老爲觧卽不行所爲嘗爾者豈更憐爾而遂以一蹶已使甘心我乎及遷今官孺人卽又謂長史君在永寜時孰與今官親者親責之故者故望之宗族鄕黨遠於萬里又安得以我之故稱便也蓋自是長史君益荘而官屬益畏矣至今諸許氏皆謂孺人相夫不於處士或以其母或以其子云余惟處士懷錐事大類西門豹故談笑足以移風俗𨿽長者爲之又使當之永寧時非孺人數語引大體長史君安能慷慨萬里也處士字待時鎡卽其名生於成化八年正月二十九日以嘉靖七年六月十一日卒孺人少處士三歳六月二十三日生卒以嘉靖二十八年十一月十九日子一卽長史君邦才也孫復郡諸生卜三十九年三月六日城南某村之祖塋攺兆葬處士而孺人與合請余銘銘曰胡旣以慈儉不敢爲天下先又胡欲托於四方以周旋弗匿弗章弗蹶弗行子孫振振有懷二人哉

滄溟集卷二十一

欽定四庫全書

滄溟集卷二十二

明李攀龍撰墓志

明處士李公宗滿配黎氏墓志銘

公諱科宗滿其字其先南雄之保昌人宋建炎中有祖二十八宣義者始徙家番禺焉髙祖諱明廣曽大父諱緣富大父諱秀紅嘗屬歳大饑盡輸其家粟數千石與番禺令以給貧民廣州上富人助貧民者欲爲請賜爵一級不聴曰柰何以溝壑之身從父母之邦奪長吏振民之權秀紅生父政娶唐氏實生公繼室以梁氏生弟舉公生十九歳失父卽事梁無異舉舉卽事公不聞有唐弟旣葬則從公言田宅公卽聽所欲爲田宅者而獨取其所不欲凡數年弟所爲田宅者輒稱不便公又未嘗不輒聽易之司勲君旣舉進士邑長吏時時往存公公輒稱下堂之疾謂諸孫勿言若翁足不良行卽平生未嘗至城府昔賢所以加故人腹者直此爾至城府義不可無趨走孰與下堂之傷邑長吏使使問公年七十爵一級公曰自垂髫至今日一廛之氓終不能束帶見長吏矣使又言邑長吏旣重公豈欲言事乎曰一廛之氓何知事何所欲言其長者如此性尢不喜靡麗司勲君嘗爲市一褐自京師遺公不服也以示諸孫曰吾老乃見西土之人衣禽獸之毛以生若柰何休其蠶織矣公生成化丙申十二月初十日以嘉靖壬子十月十六日卒配黎氏先公生四年三月二十四日也後公二十六日卒男子四人長仕鸞封吏部考功司主事次仕鵬仕鴻仕碩俱廣州諸生女子一人適邑人龔怡孫十一人長曰價卽司勲君先官如其父所封次曰材柄樞楹機模楨杜植楷女四人曽孫男三人曰燿曰煒曰熾於某年月日合葬於某山之陽余惟人情少而自見苦爲生難者必重棄財何公不擇與弟田宅又聽易之卽令公之弟盡沃饒不能勞以向義防有廢著之刑兼並家逐逐日月取之則祖若父之產將在他人公何以稱孝友於兄弟以爲𨿽數易之亦猶是在吾兄弟爾聽之誠是也昔者梁公實嘗言司勲家如此因爲銘銘曰我履我卽爲儀不忒是以有友徳

明處士劉公曁配蕭孺人繼配陳孺人合葬墓志銘

公諱傑字漢卿歷城人世居邑之西郭髙祖諱子賢生二子並逸其名其長子實公曽祖生祖泰泰生源源生公公生失學卽行舉天性而已然孝弟顧無異於儒者公以仲子而父飬於其家至不能如約更過伯子飬且月朔必治具往伯子於庭以爲常嘗值其怒誤撾而僕諸塗不加衰焉公喜飲酒一醉輒十餘日終其身不知欺人人欺之亦不知也初娶蕭孺人生欽欽生四歳而瞽五歳而蕭卒乃娶陳孺人孺人生十有八歳而歸公公時爲𦇤褓匿蕭遺瞽子於它所孺人輒索母之無以異已出自歸公未嘗施朱粉事翁若姑未嘗假湔浣而躬兼治產不憚皸瘃嘗行園見葵楮於束薪孺人以葵辟纑以楮苫絮也而傭保咸手指自效矣有鬻飴於公質以其耜曰是首山之銅也計飴過當則慨然足以白金孺人曰豈古所謂以鐵耕者妄乎以嘗諸礪鐵矣謂白金曰此獨得不贗邪以嘗諸火又鑠然錫也遂不售公一日亡其盥器求之弗得孺人曰此必某持去求之果得自其屋間某懼而謝孺人亦謝曰誤以薦飴寜盜哉公問孺人曰彼毎鬻飴必早出昨獨後爾傭保某晨作而醉孺人曰是安從飲安所責乎對曰從某媼貰酒宿之責也孺人使之媼則已讐孺人以視其篋中錢果半亡乃遣某遣之日遽謂公曰彼卽遣豈能須臾忘我篋中戒之勿輒醉也無何遣者果與數少年夜縋垣而下以爲公醉無疑一婦人何能爲公時實大醉孺人遽起服公衣而冠操刃以出命二婢子抵關衛公諸傭保見以爲公出乃大呼曰家丈人至矣遂鼓擒二少年餘賊悉遁去公猶未之覺也其精捷有才類如此公生於成化癸卯十二月十四日卒於嘉靖癸卯十二月十六日蕭孺人生卒皆逸不次陳孺人生於治丙辰六月十六日卒於嘉靖癸亥月日與公同公凡三子曰欽卽蕭所遺娶王氏曰釴辛酉舉人娶賈氏曰鎔邑諸掾一女適錢世賞與鎔皆早卒則陳孺人出也孫男三人崇徳邑諸生娶徳府奉祀胡士恕女崇禮崇志欽出皆未聘孫女三人一適訓導袁霑子夢斗邑諸生一許聘禦史趙繼本孫克墊一許聘舉人陳九疇子夣芝與崇徳皆釴出嘉靖甲子二月十有七日將以陳孺人合葬於公之壙五里溝之原而請余爲銘余聞孝弟至行學所不能爲以是謂公行舉天性而已狀又謂公終其身不復知有人間機械之巧不復知人間有機械之巧矣𨿽有巧於機械安能用諸其所不知者哉孺人旣慮遣者而倉卒圖其便卽竊器而往又以爲誤而謝非其盜是安得獨言學也撫蕭遺瞽子而復撫瞽子所遺爲激於匿諸𦇤褓時邪是爲銘銘曰不駭於機械其神乃全不躓於顚沛其知乃便以性行者合天以徳慧者合權孰不近道而學無方孰不逹變而應無常濬玆發祥永玆偕蔵

明汪次公曁吳孺人合葬墓志銘

次公生十四而無寵於父也有奴睚眥父怒而不言公輒奮白梃詬曰奴無禮於家大人罪當誅奴蒱伏受杖乃白罷之而裏中壯之矣比居庭惡聲不及犬馬父疾爲侍臥起浹旬輒瘳父乃大驩驩之日乃自燕代請鹽防客東海諸郡中而昆弟子姓十餘亦因受賈從公公旣饒弟姓亦各數倍然後報成於父也時東海諸郡部使者視鹽防必召公畫便宜有司乃借公爲鹽防祭酒而浙東西皆知汪次公中貴人景之守浙也欲賂於賈而誣之法賈皆亡至括則獨疏次公名謂吏此節俠得之勿問其餘吏顧得守信公曰柰何以我殺季乃自詣吏景目而誰之公曰歙賈豎汪儀也旦夕且千金爲壽不忍須臾貴人耳景曰吾聞守義不聞儀公曰字也此中善視賈豎故不名公出則實無千金念紿之重其禍卽持券貸郡帑千金太守梁公許諾防劉瑾敗而景收公得完諸賈勞公公謝曰干支家言我生之辰適有天赦果然蓋戊子六月六日也公年六十歸自東海老焉曰安能白首刀錐爲二子虜也吾所爲修業而息之在此兒矣蓋中丞公已生者三年乃舉進士除黃巖令乃大喜曰孺子試爲吏矣服駒以轅齒壯則良發軔雁行吾懼其泛駕已嘉靖戊申八月二日卒年八十歳云吳孺人者歙之長林人以大父吳公予公而歸公而吳公故客甌括間孺人則勸公受賈吳公也公行孺人爲治室中則室之南宗人疏屬之產十餘家家質於孺人孺人無弗應而又不責其子錢居數年諸宗人皆徳之防有故轉徙則十餘家家屬孺人矣公由是不問室中至家大政積著之理顧未嘗不取裁孺人而往往片言定也初孺人與媵黃氏俱未有子有爲使物之術者謂公父曰何公之先府君有客乎吳公也其謂府君曰我之帝所乞丈夫子畀吾孫旣得請渡河而爲執輿夫吳某所覆丈夫子僕輿下左乳中石傷吾因以石識之異日洗兒懸疣乃去又謂府君謝矣曰吾亦得請於汪氏之宗祏矣又爲客答曰𨿽然必以吾所請者畀吾孫使先一月舉之公所請者畀媵黃氏也治甲子正月封君良彬生左乳懸疣悉與語合逾月黃氏乃生良植初吳公予次公孺人而諸毋譏焉謂孺人曰田家兒乃大而門又安用持葳蕤鑰如諸母爲也蓋吳公見次公冠田家冠無苛禮謂大而門矣言鑰者示諸父之有深藏托扃鐍諸毋佩組自愛雍容而已而次公將不良於賈也後吳氏中廢孺人徧存諸母而置其事云生七十有八年而卒爲嘉靖甲辰五月五日也中丞公名道昆督部閩粵有平倭功仲曰道某邑諸生封君卜下佛堂兆吉以某歳月日葬公而孺人袝中丞公請余志焉余曰新安俗矜賈卽同列財力相君乃所至爲鹽防祭酒畫便冝至令中貴人疏名求之稱汪儀自詣吏玩孰甚焉太守捄之不恡千金有所試其長非苟而已也大哉修業而息之賢人深謀於廊廟論議朝廷其在中丞乎是何能白首刀錐爲二子虜也孺人不責子錢以規室南之產亷賈五之俗之相靡𨿽女子亦奇勝邪至其與家大政決防片言亦其天性然也懸疣之祥其應二世來之以徳矣是爲銘銘曰莫燬於勢而身是嘗之莫美於利而身是颺之見取於予業乃成謀得於失政乃行維道則偕其人孔懷言作之述以伉玆邱

明故任處士墓碑

嗚呼此明任處士之墓處士者家本平陰大父讓以上墓皆在平陰徙家濟南自大母趙氏始讓生鸞爲處士父時方在𦇤抱長遂娶於歷城張氏生處士處士生毀齒而張卒事父與繼母翟氏躬自負薪米比弱冠父又卒子如也稍試爲功曹掾而文無害然非其所好尋罷去隱於酒人人不可得而識已然時時爲裏中少年論事動厭其意少年率服處士有大略凡再葬父母繼母如初葬儀而賔客之防葬者視初葬什倍矣性嚴潔無所狎侮所服禦未嘗受纎污生四十又四年而卒嘉靖乙未十二月二十四日也配姜氏校尉琳次女隆慶己巳二月四日卒年七十又五歳姜孺人生有逺度一乳不育輒爲處士置丘氏丘氏一不乳更爲公置丘氏則竟乳二子曰登瀛登洲登瀛乙卯舉鄕進士翩翩美文辭亟從余誦處士也而請題其墓不佞則惟齊雅多處士伯夷居北海之濵不能以衣冠坐塗炭而顏斶曰淸淨貞正以自娛任君𨿽隱於賣漿家卽裏中少年狎侮如匪澣衣功曹無害如將凂焉不辱其身耳奚必人得而識之而率伏之也人莫大乎父母生則躬負薪米葬則賔客觀禮是爲國勸孝情者也姜孺人𨿽有逺度非公刑於安能一姬不乳又一姬進哉處士卒後二子乃竟以姜孺人立處士使之如在耳何乃謂豈其娶妻必齊之姜是又爲國勸慈情者也嗚呼身致大誼此明任處士之爲墓而西北走邯鄲道也鐘離業陽無恙邪趙使者必且致任君大誼而髙其丕業於齊愈益重矣處士諱爵字天祿二邱氏先姜孺人卒隆慶庚午三月十七日舉袝焉登瀛娶張禮仲女卒聘薛天祐季女登洲娶齊承芳長女而孫男五人震亨謙亨萃亨丰亨節亨孫女二人一適邑諸生黃存性一未聘墓在郡城西五里溝之南公以再葬其父母與繼母者之兆云軒轅大姓孰齒諸任昔在中葉越播平陰孑嫠藐孤遵彼濟南旣壯有室生民是覃卓玆處士匪夷所思功曹無害棄而違之隱於酒人無巨弗微狎侮辟世如匪澣衣不降其志不辱其身湼而不淄磨而不燐由也負粟參也雞豚四方觀禮不逮親存永言勸孝永言勸慈兼女是進二子惟期禦於家邦刑於寡妻鐘離業陽專美於齊巋彼樂石植言孔安欲報之徳托諸不刋翩翩長君克光厥前敬竢褒書借用斯篇

明徳王府承奉正張君碑

君諱喜字恱君保定之深澤人治某年籍在掖庭正徳某年出給事於府中久之荘王使行守蔵也至嘉靖己丑懿王以積勞奏擢爲門官副癸巳遷典服正丙申超遷承奉副辛丑攺承奉正給事今王凡四年甲辰致仕凡十有三年丙辰四月朔日卒年六十四今王行守蔵使者槁城田君鑾汝金自以出君門下追惟君得與今王錫命之典爲盛且悼君之中廢也刋石記焉銘曰今王立國維初在昔嗣祚稱藩庻官率從永玆利建以翰元元君以髫齡籍在宦者觀禮掖庭王簡左右受詔於東寺人之令給事莊王乃領錢谷出納允明屬惟十載不沒於貨政是用成懿王念舊乃上其績擢而於門再遷典服峩峩衮冕則有司存進貳宮尹寔崇夾輔愈益和衷不愆不忘式於大憲蹇蹇匪躬今王防衝遭家不造流言以興君曰仁親得失匪計是翼是馮世及之義春秋所嚴維嫡是求帝曰冊止昭哉錫命以荷天休王修前功以正宮尹惟君無它𨿽已著庸名位則極遘閔遂多翔而後集言從所好乃致爲臣偃息優防十有三載歸潔其身程騰逺矣君其小雅巷伯之倫

明贈徴仕郎翰林院檢討殷公配封太孺人郭氏合葬墓志銘

公諱汝麟字致瑞其先成湯子姓之裔後以國氏焉其在武定者有廢碑於鄧莊之壠或稱將軍若千戶則金元以來已爲武定人也有曰從善者於公爲髙祖矣嘗避亂蜀漢之間髙皇帝之興也歸而處於今之永利鎭云生六子長曰旺贈徳府審理正配閻贈安人生五子少曰衡以永平訓導入爲徳荘王教授旣之國濟南參與藩體王上其績天子璽書勞焉尋進審理正且四十載旣致仕王自以師傅舊恩爲畫像制贊使就其家存問比卒而永平弟子員已請祠之學宮矣配李封安人亦生六子第四子曰畯其所爲禮家世傳業旣舉於鄕則靈寶許氏大司徒莊敏公誥大學士文簡公讚於大學則襄垣劉氏大司馬龍大中丞防兄弟出其門也生公八嵗而卒亡何毋亦捐館舎公蓋不能就學而一聽伯兄所爲則脫身出獨取敝惡具數事財物盡與兄數年而兄盡破其產公輒復分與兄更造者數矣後兄在徳州逆旅中病疫且革主人問卽不諱孰收子者則曷不謂之也曰有弟愛我旦夕且至徒以素遇之少恩難於謂之耳防太孺人亦病疫且革或以止公公曰棠棣之二章柰何何可令伯兄赫然在原隰而以內爲解蓋舎而後裝及焉宿而後圉及焉且啄且訣以輿櫬而返太孺人尋亦愈也初公與章邱翟君洪者友𨿽已聘孺人然檢討君才六歳耳屬翟君客濟南病倉卒無所歸公卽舁於家視粥藥四十餘日卒矣公更爲具以殯諸客位而受弔者如兄弟之喪以致諸其子已於葬而竣檢討君七嵗遣就外傅必擇名士不憚一歳五更至今檢討君言學必及師友言事必及家世蓋誦公之教不衰公旣博涉羣書旁及老莊諸家言而尢精於易數往往奇中嘉靖庚子屬且省試先期謂檢討君始吾以兒幸得偕計吏中如大父成化庚子時足矣顧安得遂至如曽大父爲第五人也然吾亦以十月二十日逝矣援筆而識之壁已果如所言平居持論排難解紛量所能爲各厭人望諸所嘗施惟恐見之卽至相負置而不校卒之日以書一帙屬檢討君曰此我所見聞諸陰徳行事也爾惟勿負朝廷而虐百姓以竊比於此哉凡七年檢討君第進士以庻吉士除今官尋推恩贈公封太孺人云太孺人者亦武定人父巽四川保寕府通判母曰郝氏初太孺人適公時咸謂貴家女豈任椎布操作爲新婦乎乃孺人事嫂如嚴姑毎雞鳴起視具嫂不知也公旣與孺人脫身出則愈益服勞節約以佐公更造卽公意所欲問遺贈卹必慫臾力贊務出其厚曰吾安得愛簮珥篋笥俾君子困於義也檢討公出諸懷抱之中生不令持一錢曰玩好在耳目之前而患在有識之後何以尺箠禁乎及就養京師則謂檢討君今祿孰與旣廩學官時若更修小禮曲意貴人左右之助何以稱通經術不失家世也寜課僮僕掘野以蔬而滌廐以防不願爾有此矣癸丑檢討君奉使河南孺人歸家暫詣武定旣再如京師則孺人輒病丁巳檢討君復以假請奉孺人歸逾年又病則謂檢討君卽吾不起勿徼福於釋氏謂翟孺人我所爲負牀之望無亦新婦緩帶之慮乎已乃卒蓋戊午二月十有四日也公生治庚戌十有二月八日卒於識壁之日壽五十有一孺人生治辛亥五月十有六日壽六十有八子一人曰士儋卽檢討君婦卽翟孺人孫一人曰居聘舉人劉宗禹女太孺人旣卒妾髙所生也孫女三人長許聘陜西布政司參議張嵐子志次許聘廣東道禦史薛樟子炤次許聘舉人潘子雨子鳯翎則皆出翟孺人居與所許聘薛氏潘氏者二女不幸夭所置宗人子爲後者一人曰聨爲娶婦趙氏亦武定人贈君以上皆葬武定不逺有廢碑於壠者審理公以下葬歷城東閔子騫冢傍而公在焉戊午葬孺人乃啟壙則更爲塗泥不得已以祔矣辛酉十有二月十有八日攺葬於長淸縣之鳯凰山在歷城縣西南三十里餘惟師學廢則六經無顓門東海孟鄕家世爲禮乃更使其子喜從田王孫受易孰若公家四世守曲臺之訓釋褐而傅入說王者稱贊命之儒四大臣一時出門下而儼然論石渠之署也向使輒分更造怏怏有徳色斯徳州逆旅中恝然絕憐而收我之望以自分於溝壑恝然絕憐而收我之望以自分於溝壑則豈獨其兄近若哉及觀翟君之事蓋其天性信義篤於信數如此矣人亦孰不欲節約而卒以侈敗則所嘗施不當也與不期眾期於當厄不然豈其一聽所欲問遺贈防而務出其厚必不能矣公旣收伯兄而孺人撫其孤及公與孺人之喪宗人喪焉緦者以功功者以期豈爲人人悅之哉至其教檢討君通經術不失家世爽然富貴之際矣好老莊諸家言而不惑於釋氏又何較然於晝夜之說也斯古稱同徳者乎乃爲銘銘曰神明之冑家是承旣竄乃復以儒興藩禮肇修崇舊恩於時大臣駢出門爰在中葉潛徳敷因心則友藐諸孤太史駿發世厥經取諸𦇤抱孚王廷鶉火式靈開气先宜爾子孫萬斯年

明誥贈奉政大夫刑部浙江淸吏司郎中方公曁配贈太宜人姚氏合葬墓志銘

方公旣歿之八年爲隆慶己巳乃仲子子賔卜得篁墩上阜將以某年月日葬焉而太宜人袝之也則謂余曰邑之瑞林故祖兆也先是族人鬻之先君子贖之而率族人營葬其側以次當陵元故祖冢上爲非順也乃受冢前隙地而先太宜人之偏在焉且十餘年危受水患然旣以杜鬻者猶則先君子之志也乃今所請爲志志諸篁墩上阜者矣志曰方公諱祥慶字徳徴其先出漢大司馬長史紘至隋有恵誠者爲歙令子叔滸因家焉歷宋居環山四傳曰十七者遷忠堂又四傳則元大都路使慶孫也慶孫生全全生繼祖繼祖生仲榮仲榮生貴質貴質生永寜永寜生富淸娶朱氏是生公公生恂恂長者於鄕黨出不具車馬所居才蔽風雨布衣蔬食晏如也甫弱冠防父當送戍於邊則請行不許請之行往役裏中蓋二十餘年又不以任二弟視二弟生產不知其不及也裏中而賦必先輸以代匱者畢計而匱者舉子錢辭曰以余在裏中不能振諸君之急而因以爲利乎後有賦裏中競勸惟恐公先輸之矣率爲置義倉裏中召父老以社伏臘有事焉常慕大父之爲人身布衣而邑令朱君使攝彈室命裏中是稱平也豈予敢望哉然結林有訟者以公居間解之全其家矣而裏中父老若子弟蓋由是無復身逮於有司公生八十年以子賔奏最封工部營繕司署員外郎主事明年辛酉正月九日卒父老奉主於社矣隆慶攺元子賔遷刑部浙江司郎中今上覃恩加贈公奉政大夫如子賔姚自太安人加贈太冝人云太冝人者諱壯眞父曰道轉母謝氏二十而歸公逮事祖姑舅姑旣有二子祖姑時已九十餘毎飯必爲太宜人祝曰吾願而年若余而子若孫若余而子若孫之婦事而亦若而之事余也一浣衣經十餘年不易見裏中紈綺子弟輒舉以誡諸子曰丈夫生不能自食竊父兄余焰誇毗鄕黨此斷椔被文繡者耳吾不願汝曹有此行也今觀少保大學士江陵張公所爲志賢母具是矣生成化戊戌以子賔舉進士之明年嘉靖甲寅卒爲七十有七嵗公生二男子長良明娶汪氏次卽子賔良曙也今爲河南按察司副使娶葉氏封宜人二女子適程鑌張元安孫男十人一防一鵬一鸞一麟一鶚良明出一元一徳一貫一樂一敬副使君出也女不次曽孫男十二人矣余惟歙俗什七服賈而葬者率治堪輿家言瑞林之偏贖諸旣鬻族舉徳之卽嫌於陵故祖塜上而嚙河受水不難數千里送戍於邊而難厝於杯土安在其爲堪輿家言哉斯足有子賔矣佐賦公家而裏中勸輸結林之訟者私焉君子曰借令裏中類如公長者邑令拱手受成不以重乎生自本業沒秩於社中太冝人自以祖姑之祝之也誡諸子自食可謂無徳不報者哉余往奉太恭人亡狀卒於大梁署中子賔臨輒隕涕以不逮二親之永訣也少保公又云余往江陵過繕部時視且滿不持一物去其淸如此今觀子賔大梁署中何以異江陵視時也永訣大矣是爲銘銘曰社是饗而兆以食祝是昉而誡以息仲氏克諧以慰其永懷維篁之惇然猗上阜之丸然豈曰無瑞林之幹兮不如於焉卽安兮

翟淑人墓志銘

按狀翟淑人者章邱西錦川里人翟公洪季女也母劉氏祖景華太學生山西太原府檢校始翟公防郡中諸長者與贈侍郎公交甚驩時淑人及侍郎公生六齡耳乃翟公輒約以爲婚姻旣三年翟公有歷城逮而疾作贈公果爲率父老十數謁縣請任出就醫遂舁家視粥藥四十餘日惟謹竟卒又爲含斂厝諸客位受弔若兄弟之喪召其子廷相已於葬而竣繇是諸長者皆謂翟公系援贈公而自令白寃狀殯有所歸知人哉孰無緩急也居五年淑人來歸蓋贈公與太淑人女畜之而使兄事侍郎公又三年稱冡婦矣三年公舉於鄕與爲贈公喪三年五年公第進士選庻吉士隨侍太淑人京邸五年以公檢討考績封孺人明年公奉使周藩隨侍太淑人歸濟南其冬從入京師又四年以公取急復隨侍太淑人歸濟南明年又與爲太淑人喪三年服闋又三年復從公入京師事今上裕邸超爲春坊右贊善三年擢洗馬逾月隆慶攺元徙侍讀學士尋拜禮部右侍郎兼翰林院學士計一歳而三遷焉天子覃恩乃淑人有今封命下三日卒於京邸三月四日也距生嘉靖攺元壬午七月二十七日得年四十有六逾月公攺今官兼如故云令甲三品妻喪無防典公以積勞論帷幄上特降文諭祭禮部移遣山東布政司左布政使致焉工部下有司營壙兆起祠堂各如儀式矣公方日在經筵又充副總裁纂修世宗皇帝實錄聖慈憫惻乃復聽暫解所署馳驅護淑人歸更賜金錢道路過喪兼期供職乃六月晦抵家厝於正寢卜是年八月十九日葬長淸之鳯凰山太淑人墓側云余曰淑人之榮寵所得於上何曲以備乎信乎濟南父老皆謂尹恭簡夫人以來未之有此也方淑人兄事公者三年而稱冡婦刑於友於無相凟焉而太淑人身女畜之念奉質共修之義恩結於心卽不能輙爲公置妾鬱鬱令失志乃淑人勸日益力蓋自奉使歸濟南時年三十二而輒爲公置妾矣旣生子又輙爲乳哺不知其非所出也人亦不知其所出嗚呼公自以太淑人遺孤所夙夜慮者後爲大耳淑人旣貴正不難於樛木之風斯公所繇委蛇於羔羊之節而精意啟沃無貳命也不然入則鄕唐虞之閎道王法納乎聖聽出則參冡宰之重職功烈施乎政事乃退食自公不忘夙夜所爲慮於太淑人者以奪於黽勉自效淑人與有譏矣狀安得謂內有益友焉惟是上所降諭祭文固曰胡良臣眷懷方切而女士哀訃忽聞君之於臣分其大哉惟是淑人國猶賴之豈爲幸乎而榮寵得諸上者不一而足也淑人少食貧粱肉粗糲而綺縞疏布旣貴安焉至周困窮見惟爲恵卽傾篋笥無厭色必先宗人次太淑人外家次諸翟以爲差自稱冡婦至有母道一視太淑人家法動則曰吾聞之先姑蓋四十年相承惟一徳太淑人片帛寸縷必組紃就業淑人躬秉刀尺稱禦之量太淑人比歳寢疾恭人夙夜祝北斗自代啖茹衣單三歷寒暑朝夕上執饋數進必鮮下至厠褕浣濯不以委諸婢制有曰茂昭孝敬存於勤儉玆其槪已余旣已爲贈公太淑人志銘不忘先役今重得以具列如此贈侍郎公諱某太淑人姓郭氏侍郎公名某淑人生四子八女今惟一女存適陜西布政司參議張嵐次子郡學生志庻子二女三人今存者子一曰誥未聘女一許聘戶部郎中劉宗岱子某先是所立宗人子聨以其父母無別子求去厚遣之逾年而誥生公自以淑人若將不更置繼室者又所營壙兆本上特典非防不得擅啟非封三品不得入也卽百歳後葬其所出者異壙同兆矣是又何自榮寵淑人篤以逺也寜能知百歳而後誥所封其自出乎且何遽自三品之凡以淑人乎乃爲銘銘曰於以其偶相夫則友於以其婦齊姑則母堂上兼女以觀人能產無常乳厥宗嗣興壼政孔從惟帷斯借聖徳孔容啟沃斯迓特頒防典躋禮充恩寜渝令申大誼是存帝眷良臣錫稱曰士以承諭祭旣多受祉司空政役有壙睪如天子命我於焉安居

明封太安人潘母趙氏墓志銘

太安人者趙公玉之女也旣聘於潘屬翁鐸疾革暫詣視鬻藥不起輒畱事承徳君時年十有五嵗耳蓋諸嫂不敢以其少易之承徳君尋報府爲王中使收租東阿陽谷間出者率半嵗太安人奉姑李卽無不如承徳君在母前李遇之輒異於諸婦蓋三十年生三子子雨邯鄲令子震邑諸生子霓行人戶部員外郎承徳君出者率半歳卽三子又無不以事父者並事太安人蓋五十年嵗己未以戶部君封太安人壬辰邯鄲君迎飬邑中明年戶部君左遷汝州走邯鄲道謁太安人而太安人某月日卒矣汝州君復走邯鄲道與邯鄲君執紼東也余惟太安人爲婦時十有五嵗耳又暫詣畱猝不及奉無違之訓承徳君又季子乃使季無夙夜行役之感是爲倚其子於堂下豈不難哉蓋五十年三子者無不以事承徳君者並事母是兼理夫道也人情嚴父而怙愛於母非其道承徳君出者率半歳何以使三子有今日又不然豈其備百行集眾美而夫是不冝子是不令以爲太安人願乎必不能矣據邯鄲君狀太安人性喜施好聞善言叱詈不出於梱正寢之夕大風僕屏匽先是安人見二紫衣女子侍焉意獨奇之矣嘗謁壠值負芻於道莽然荄也田者復用銍於巖問卽蹙額稱曰語固有之墾田及靑天斸薪及黃泉其好聞善言如此卽漆室之憂國奚擇哉承徳君名相封戶部主事先四年卒檢討殷君有志太安人生於成化某年三月六日凡七十四嵗癸亥八月二十有六日與承徳君合葬平山之麓是爲銘銘曰以其夫子於姑以其子父於夫維玆壙之永圖

滄溟集卷二十二

欽定四庫全書

滄溟集卷二十三

明李攀龍撰墓志

明故封太安人許氏墓志銘

太安人者許氏瓊之長女也其先鳯陽人徙長興四世而母方氏生太安人太安人生十歳受劉向列女傳觀古圖畫問知大義遂善繪事其工無二見者謂吳興管夫人以來所未有也嘗曰刺繡制形圖畫制意形致欲實意致欲虛並伎相發若輟若起父益奇之年二十得承徳君焉蓋贅壻也猶若不欲遂適之承徳君故儒俠好客日椎解不視生產太安人又爲父言大人幸以兒承事徐君卽裏中豪不敢借我家𨿽日椎解好客卽所授室弟子與裏中豪獻牛酒爲旦夕費未嘗假許氏一錢徐君丈夫也久之承徳君防日益盛生產日益微太安人乃日操作供具以爲常至鬻所圖畫佐緩急而承徳君不知其所繇置矣汝寜君於承徳君爲季子眤不令就外傳稍長猶自授章句卽惰弗忍問也太安人顧譙讓不少貸汝寜君亦父事太安人毎夜呻占則太安人以機杼相濟膏稱寢汝寜君嘗言比呻占時聲嘗若從機杼中出者汝寜君旣舉進士除刑部主事以甲寅封承徳君及太安人尋行論淮上丙辰遷郎中充江南治獄使者出便道兩詣太安人問所平反活幾何人必論誦其爰書狀如目前俯聽仰思各務有一二語自當而後已以自快也汝寜君旣再補郡太安人乃從長興來亡何謂曰我先不至汀州今至汝寜矣誠以郡大守古二千石祿甚厚自吾爲汝家婦魚菽才自給恐居非命所當托卽不任饗徒以疾爲爾憂若猶是齋廚蕭然在官與在家同也由是爲汝寜者數月而太安人必聞其政以莫不曰循吏云屬內考汝寜君有所中當左遷解郡歸逡循不欲行者二年太安人乃曰吾老啖粥耳汝家故有田一壥苕水上何至使王長君兄弟遺百金裝署曰太安人膬之費乎受之何辭也凡以痛若軰落拓不偶忤俗防謗無以灑之若將凂焉傾身爲之也範孟博何人哉方今天子聖明正臣當國不乘時白見寃狀而勉圖功名以自效何以間執慝口令謂無所復之汝寜君乃行至京師六日攺長蘆轉運判官居三月移瑞州府同知且以補郡而太安人訃至矣嘉靖四十四年九月二十有一日也距生治元年十月五日年七十有八嵗某年月日汝寜君以祔承徳君之壙顧渚山下承徳君名東有大節能持論與其家世戚屬並見宗考功臣志中汝寜君名中行考功志稱汀州君志曰古賢母性自有之乎抑因其子以立名迹矣汝寜君再出治獄多所平反然其大者已不得如雋曼倩之用春秋斷詔獄兩至二千石皆數月罷去其次者又不得非期自表效崔子眞之在五原是可曰吾有經術家世儒者哉太安人誠以二母自視而計是乎範母教子屬方捕逮乃曰吾兒得與李杜齊名亦復何恨語𨿽怨而不怒然一何決也太安人所雲乘時自見寃狀勉圗功名若曰善惡在我何與於彼云爾又何辭气繾綣不忘以望子者望之君父慈而知禮性自有之矣是爲銘銘曰豈維夫是躬亦維予是相豈維予是荷亦維予是儀豈維勞斯厚生困斯令名亦維逸斯敗營捷斯蹪成何有何亡義乃服屢進屢退道乃復卓彼明淑於焉貽谷

明故封孺人賈母魏氏墓志銘

余爲郎蓋與孺人仲子衡同捨故得聞孺人孺人生十嵗處士君於禦史君有貺命矣逾年而孺人不幸瞽處士君且將篚采返焉禦史君爲父封君言彼初固願有家也封君諱瓉孺人卒歸禦史君日從容請禦史君置妾禦史君又固不可時戶部君爲禦史君兄方置妾京師孺人則復力請禦史君復固不可也禦史君在武皇帝時九江盜起身攬轡往破之乾淸宮災奉詔言退小人數事守北地又忤武皇帝中貴人而車駕遂不幸北地語在呂太史柟志中孺人一處士女又瞽卒使固不置妾是自孺人賢矣太子少保工部尙書俊孺人王舅也謂禦史君古人所難復嘆魏家兒稱爲禦史君婦也知言哉孺人𨿽自瞶瞶病乎禦史君攜家人宦防數千里外垂上十載非孺人安得無梱內顧也守凖言孺人自鐘美禦史君使慮攝一家事諸僕若婢日獻功孺人前如孺人指向往無不當禦史君意卽僕若婢或不告孺人行不當禦史君意孺人復爲譙責是非如見也禦史君疾且革屬衡孺人曰是兒弱冠成名矣索筆臥中書進士字簡上授守凖守凖二十歲果偕計防京師凡五上卒爲進士除主事比部舎中先是孺人夢受金罏置笥中也窹而生守凖蓋夙昔私奇之矣守凖毎下第來孺人爲曰卽金罏事不兆可忘而父所授簡上書乎嘉靖丁未就養京師又謂守凖今而後汝母可持而所授而父簡上書往地下無憾也日數爲守凖道禦史君進士時一蒼頭挾鹿盧牀前持騎過故人官長身出刺褒中俸錢嗛嗛不飲酒肉客來僦舎內共持一案飲食朝退卽讀書終日坐何至如今出入列騶從大箑翳道來呵胠篋吏次且顯者門無歲時賀謁轉相主進爲姓名尺籍上使者持之無不如左劵家索醵金髙防無詘贏稱貸與之如攜取日交錯戶外爲閽者病也銘曰嗚呼孺人匪徳爾娛而家愉愉哉匪嗣爾須而宗訏訏哉

明孟冝人墓志銘

余蓋自弱冠與許殿卿防狎知孟宜人賢宜人適殿卿七日而封君亡矣比殿卿在郡諸生中又數不第乃宜人力貧支憊荼習蓼備所不堪一無難色退言也殿卿嘗卒業城南山中太宜人念之泣不能寐宜人勞之曰太宜人幸就寢矣夜如何其無乃孟母據機時邪彼方念子自苦也屬長君復啼於𦇤間索殿卿甚急宜人紿之曰而父且至爲而懷果飴啖汝何啼也且勞且紿逹旦矣一日大匱太宜人中昃不能飯宜人乃捐一空筐出易粟上食太宜人如常食閒宜人嘗在蓐太宜人躬爲糜至蓐所哺之未竟而淚下出語人曰安有在蓐而日徒糜者宜人聞之愴然爲翦中襦結托市數卵以爲鄰媼遺也其所曲事太宜人者類如此殿卿爲諸生不能具衿鞾率宜人染緝防防成之不辯其非衣帛而曵革也殿卿守趙州有裝槖將寘而去者宜人問焉曰某家金用爲壽耳因叱之曰奴速負去斷頭矣其禦僕從素謹嚴犯無不笞掠於庭者蓋憚於殿卿焉後裝槖家伏辠余實在邢州屬郡推官郟李君聽其獄廩廩於宜人矣無何殿卿調貴州之永寜萬里太宜人宜人爲若朝夕殿卿在側者殿卿得以遷徳王府右長史歸凡三嵗太宜人乃卒母子相存宜人力也殿卿長史徳王府勘中官某氏子弟又有裝槖將寘而勿逸者珠珥直千金矣宜人遽曰安用此糞土加諸首豈以爲有亷吏未必有亷婦乎徳王府𨿽裏閈萬里矣後殿卿市一珥示宜人宜人曰此大類某氏物何從致之哉然治家人生產其稍入皆手自簿計緡防衡量焉太宜人每取巵酒餉令立盡之矣癸亥殿卿補周王府長史以冝人從明年宜人還濟南尙猶時時傳敕諸婢妾不絕卽諸婢妾無不人人若宜人在邸中也還濟南者三年封宜人封宜人若干月而卒隆慶戊辰七月三十日也距生正徳某年月日凡五十有八嵗云子男一人卽復郡諸生娶徳府儀衛副薛來女女二人一適進士於鯨一適邑諸生李應聘孫男二人宗周娶保定府知府陳輖孫女朝周未聘女五人一適太學生史本子史某一適前進士宜興縣知縣谷繼宗孫谷某余未聘殿卿名邦才周府左長史階朝列大夫宜人郡之徳平人父名某母某氏卜某年月日葬於某山祖兆云志曰余蓋自弱冠與殿卿防狎知孟宜人賢矣柰何宜人之於裏閈見謂自健也夫自健之譽實近於悍柰何裏閈之於宜人見謂自健也夫力貧支憊荼習蓼備所不堪一無難色退言冝人信自健困於捐篚翦結而不變於裝槖千金卽不變於裝槖千金而家人稍入簿計緡防百不失一宜人信自健憚於殿鄕諸婢妾人人如在其邸中者宜人信自健然而太宜人臨新婦亦已莊矣至哺糜蓐所而巵酒餉之殿卿禮宜人如賔及其館於甥於髠髦而脫然無疑於愛子又何可謂自健也大誼章章而譽近於悍又柰裏閈何殿卿自狀宜人扼腕於蘇季子朱買臣之取絕於其妻也徳宜人深矣然自二子之妻無似耳安有匍匐乞憐後車命載而能糞土千金叱裝槖惟恐其污已哉何以有功於亷吏也不知其婦視其夫矣何裏閈之未有以槪於殿卿哉語曰弓彊於彌衣韌於裏此殿卿之所由腹悲也是爲銘銘曰欲婦是圖視其姑欲妻是孚視其夫大誼用章此焉攸蔵

墓表

徐給事中墓表

公諱易字希文舉嘉靖甲辰進士明年授鄞縣令先是縣以饑饉餓莩載道公至輒大發賑起者萬計夏大旱用璧天井山龍見於雩雨踵公至邑遂以有秋乙巳復大旱乃再雩而雨邑毎火公不憚郁攸出必直風風以反其气相感動類如此蓋治賦則具有參伍無產厚薄無不如手劑其槖中民至今無不均之患開萬金湖若干頃築堰東西鄕凡三十二所瀦泄惟時邑至今賴之嘗乘城見胔骼赫然在陴下輒屬吏某所樹所爲棺塟焉而後去詰朝冡累累數十出其地上矣不必盡見其胔骼赫然也繇是旁邑之民來歸者蓋數千戶居則募兵教水戰大儲餉以飬其年或以淵藪逋逃諫阻之弗聽也亡何而海冦作矣人始服其前識云日聽獄常數十牒獄無畱繋庭無暴卒嵗厲疫則出因尅期入逮若固在焉性敏捷一經目卽更數年不忘以故人不能欺然亦不以欺人其視百姓之害去之如仇讐視敝政如匪澣衣之於體蓋三年人無能犯其守者屬嵗歉邑中豪家競相勸輸矣莫不曰庻幾有事效公上乎郡報檄下則自取其償又若謂不敢以小民防勞之使神明令有宿義公卒聽之亦謂不敢以其守妨賙卹之美俗云久之徴爲戶科給事中凡三月而卒於官父某子克敬世廣信之永丰人鄞人薛晨時爲郡諸生嘗館於其署所次狀如此余曰萬家之邑精物亦大矣凡以令身自出之也雩而雨火而反風者天邪嵗一歉家相勸效急公上而後食人不自知其使之開萬金湖貽數百年之利流澤無已時卽後之君子不以其居常募兵教水戰爲迂而益爲斥守倭安能輙傅城下也鄞之政備矣以給事中何加焉三月而卒於官美先盡矣乎然未有爲今臣而遺力讓賢者也才不持數者哉

劉處士墓表

處士名紹箕其先崇陽之南谷人五世祖曰榮四者始亡命冝春榮四生祖才復如崇陽居祖才生仲文仲文生冝黃生吉吉生鐸處士其第五子也處士諸兄皆用訾爲縣功曹處士日趨縣諸兄裝賫之矣嘗爲伯防家宦防蜀中乃歸不持蜀中一錢而謂伯彼且謂紹箕亷吏弟誦義豈有窮時何更爲治裝中金令越境盡也卽令不與伯俱而往他所緩急又誰恃乎處士嘗侍疾父鐸所父鐸所非處士侍不說也父患苦嗌不能喘息飲食下輒出不畱其在診籍中諸醫藥試多不驗者處士則從人受禁方胾猨啖之病旋已也崇陽故無猨乃處士走索猨自禱三日不得猨刲膚進矣卽三日得猨南谷去縣中可十里所處士嘗夜爲父往謁醫道遇雨河漲卽馮河水且滅頂至乃大木從上流來處士卒用濟河矣母李且衰恃鬻耳一嵗中往來諸子家率不再三過獨謂處士乃數見愈益鮮使母嗜食不爲愛兒所不卹久慁兒爲也處士爲人在儒俠之間裏中少年多時時竊借其名以行某欲攘其鄰善田卽僞爲鄰人劵而行錢處士家願得季布一諾處士怫然曰汝不亦豪乃以我爲卽令我署名其間我遂直汝哉其先胼胝辟艸萊且漑且糞沾沾曰甌窶拓之不余穡力積勞至膏沃旅亞庤錢鎛計出俶載如趨仕官所翹首望納稼期不啻欲揠苖起婦子時時行饁田畔往來見土壤愉恱無不視若綺錦惜若肌膂俛有拾仰有取自禳世世勿離農畆也一旦挾僞劵數其齒責収之當令彼負其耒耜安從適乎先是嫗某亦有田十畆所屬豪亦欲辟睨有之及知處士所急者此嫗也無取也乃嫗則持券來遺處士又謝不受矣處士夙昔好堪輿家向從蜀中來惟一相冡書肘後爾蓋自食伎術行道間千里傳糈實不持一錢處士取胡母生子縉女爲程伯驥妻縉子景韶與餘同進士余爲郎復與同捨比部中自言已三男子矣余謂處士無論與裏閭浮沈卽能趣人之急而脫於阨若排難解紛各厭其意使邑中豪相髙矣匹婦賂遺不忍以其身爲溝壑恐彼以我爲非人也得父母而事與不得於父母孰媮快哉

神道碑

明封文林郎山東道監察禦史馬公神道碑

公諱瓏字聲甫其先眞定人元有浙江行省平章政事者家錢塘今葛領相傳馬平章遺址者其故第也平章生庸守泉州路卒葬西湖卽智果寺東墓也庸生林紹興路通判成浙江行省斷事國初攺理問始徙湖州之徳淸成生震震生禎禎生恆恆生六子最少景暹配姚氏生二子次卽公公復徙仁和籍焉蓋馬氏中衰矣先是公在徳淸困於徭賦而千金殆盡乃鄕裏少年益侮之公謂吾寜雄於都防自見耳徳淸豪易與也曁公兄以曹掾滿歸邑公則屬產於兄脫身徙仁和太孺人外家𨿽仁和然公自以大丈夫能廢千金之產能致千金之產者也使籍先業而息之豈其雍容哉手足之謂何而又孅兄以爲利卽依外家何必去徳淸無何通政君學乃大起公輒不復厚治生顧聘享經師內交諸友行修將幣一聽通政君所爲羔雁纁無不腆焉其自奉苟無匱而已嘉靖丁未通政君舉進士選庻吉士則迎公太孺人京師己酉授禦史出按山東則以公歸癸丑公封禦史甲寅通政君復迎公太孺人京師戊午遷太僕少卿尋攺今官庚申復迎公太孺人南都秋八月太孺人卒復以公歸公歸之日不復有心於世矣謂通政君曰吾再詣京師望宮闕陵寢如在天上以爾韋布之防褎然子大夫後爲王吉士讀書玉堂之署著作館閣旣而冠柱後立西臺持天下風裁攬轡海岱以臨眞定得以案章言百姓疾苦激揚部刺史以下郡邑吏命曰正色抗防之臣三輔之役譽髦如林爼豆邦畿稱文校藝以慰樂育之心思服自近始一何雄也以吾擁乎爾而再詣京師躬饗其盛何必自其身致之始爾爲我約四方諸長者朝夕與防及再詣京師其子各以出補若罷去一時諸長者視昔不能十之三又何論未若爾之有顯庸尋以卿貳待年南都用儲大體國家之寵靈爾者吾所豈欲但金陵之勝哉始吾爲爾行修將幣羔雁纁惟腆裏閈少年方姍笑我實謂爾於今日有不可知者耳自爾有今日吾豈忘之哉凡七年而公卒丁卯三月二十七日也年七十有八嵗公配卽張太孺人二子長卽通政君三才娶賈氏封孺人次三綱太學生娶陳氏繼娶張氏女一早卒孫男三曰應華亦太學生娶禮部尙書髙公儀女曰應防殤通政君出曰耆孫三綱出也孫女四通政君出者適諸生許三經官生髙循學三綱出者適諸生沈渭徐守圭曽孫女一曰鳯娥公事兄旣謹女兄胡少卹公孤公尢徳之及通政君貴命之曰願爾事伯猶父事姑猶母也初公之伯景昌者以進士爲大理評事謂公曰是當後我評事公沒而族人訟焉公不爲後也族人爭分其財公獨載其主而時祀之以爲常公爲次壻於張其長女贅者輒背去公代爲養而卒葬之其厚倫理篤恩義出於天性類如此至其足不蹈公府口不譚貨利負悼俗之懷抱拯物之具而有不必施焉君子難之矣表曰今之君子不階先業動廢千金焦勞中興自奉菲劣腆於修幣課子起家歷厥華要以守卿貳此方其三命而於車上儛時也不挾郡邑大夫謬恭以爲尊重而間執少年姍笑者卽計田宅明積著作爲焦勞菲劣得志而爲之何所不至矣又不然悼俗之懷與拯物之具爲郡邑大夫上便冝言行事如蓋公郡邑大夫將請燕閒而不可得躬致千金子孫息之孰大卿貳乘此不權坐失觀變之術今之君子吾見亦罕矣而足不蹈公府口不譚貨利乎三防兩都躬饗其盛爲名髙耳今之君子其矯者以小嫌爲解而辭不就不謂可以肺腑相示卒令其子不得承驩顏安其職於外如此又安能不復有心於世哉有子而有心於世有子而不復有心於世出處之大誼乎銘曰平章之冑聞人代興臬曹避役而公是膺脫身更造載遷武林不階先業積著千金有子納言兆光潛徳踐華據要激揚淑慝三防二京締延長者杖屨衣冠遙集闕下寵靈王國諸父攸同行修將幣伊孰之功旋息裏閈世相與忘防曠自引曰恬是常遏響賜命絕迹偃室蹈則倫理譚則經術悼俗斯深拯物孔備燕翼用成奚其躬致以貽有谷亦庻惇仁於焉起家卿貳之臣昔在屬吏忝玆大藩采風故老樹玆九原

行狀

亡妻徐恭人狀

亡妻恭人徐公宣之仲女徐公家本藩國列校防也嘉靖嵗庚寅以適余衿縭不具明年餘補郡諸生有宅一區太恭人逓遷而翦其餘以糊口者三盡則杯棬瓿合細靡錠拊鬻諸市朝售焉饔夕售焉餐無常飽矣恭人佐太恭人賃縫井臼宴然箕帚不滿隅防一壁焬一竈歷寒暑者數年無躁容丁酉余旣廩諸生間恭人嗛嗛猶若不能適晦朔所授弟子束脩以上上太恭人𨿽徹必劑以復進始余與廬州別駕郭君爲諸生同筆研嘗過余而止之飯恭人莝簾以防也前肅惟謹郭君察之假擔薪庚子余舉於鄕明年置妾蔡甲辰第進士恭人隨侍太恭人京邸明年疾予告隨侍太恭人歸濟南丙午起家復隨侍太恭人京邸丁未授刑部主事三年封安人尋陞貟外郎明年遷郎中明年復隨侍太恭人歸濟南癸丑出爲順徳府知府恭人自濟南隨侍太恭人之郡余丙辰上績得封恭人尋擢陜西按察司提學副使戊午復疾投劾歸濟南則恭人再擁新婦侍太恭人矣越在田間凡十年隆慶攺元聖天子覃恩遺佚諌議之臣交章大薦海內二十有二人與焉而余以一執臬吏自惟不佞方願與恭人終俱隠之誼乃七月二十四日卒於正寢嗚呼敢狀之長者哉恭人生五十四年乎人朴耳太恭人𨿽莊臨之然年已七十有二恭人猶尙踧踖若失太恭人意葸葸然自訟本辟之而反及之命邪性溺愛必躬視子之飯必飯子而後食卽食必祝艾家姑舉火乎蓋白首呴哺不卹其子之近若饜而益勸不知其不敢爲飺乃五十輒自老𨿽狎必防門與余語妾言事必直致其辭不敢以諷然後應一與之嫌終身督過不少假云嗚呼妻欲恵乎恵斯恵禦之孰與置人朴於室之相忘也孟徳曜綺縞粉墨嘗試梁鴻以觀其志七日不答乃出椎布於懷中何其恵也然作使伯鸞偃蹇已甚鴻何能相忘於此卽舉案莫敢仰視猶之儀耳恭人豈獨爲勝邪無乃黙黙低頭就之乎蓋徳曜有憂患之心矣恭人子二人曰駒郡諸生先娶曹氏女繼娶山西應州知州馬應奎氏女曰采女一人適嵗貢生艾濟氏子芹又子一人曰馴妾盧氏出也駒生子二一曰鳯翔聘鄕進士於鯨氏女一曰鹿齡未聘女一許邑諸生王見賔子衡外孫一人曰維髙采與鳯翔先後殤卜是年十月四日葬郡城西北馬鞍山之東陽祖兆南若干步

祭文

祭三原王公文

嗚呼不天下以仁而孰與爲大臣不天下以度而孰與爲大人方公之守維揚也饑饉薦臻溝壑斯民爰發廩庾不竢報章恫瘝者身蓋已汲長孺之倫以及拊循東南大水凶嵗眾望翕然庻蠲賦稅公乃獨持其義而軍國是計陰以免者十數郡而不億其麗乃辟三塘勺陂與繼川不爲沴是乃仁術遵周之制矣又公之起防陽也大盜未夷荊棘王師爰獲渠魁搗其巢穴脇從罔治實維龔渤海是儀以至開府滇中獞獠興亂閹豎作鎭誅求珍玩公乃匪敵是求而貪婪是按他莫敢問而持憲斯憚乃沒郭英王敬用竄姦不至蔓是稱肅僚維周之翰矣林俊下獄於永昌寺也則自以其身之去就而廷爭乎極言敢諌之士秦紘罷斥於安逺侯也則身以其國之是非而力挽其甄淑別慝之風社稷之士知無不言直聲動天下何未免於好名之議也君子之心爲而不有用捨隨物化亦惟恃乎大道之爲公秉銓孝宗之朝大注明良之眷志在防奇舉而能先耿鉅鹿李襄城張莊簡彭惠安何旴江周太原淸節弘猷維時之彥丰芑數世之所培植海內善類之所推薦同陞要地頽俗丕變庻元凱之可逢𨿽異官而同撰懼瓦石之相含精題才而不援帝曰尙書元气北斗實維阿衡冡玆羣後何必宻勿陟降左右奏爾訏謨無不自牖其知遇以隆其業爲以久何二三執政而莠言自口豈不仁者之未逺而孤立之難乎後哉亦惟止競𨿽人主之近戚而恩有所不能私亦惟黨正𨿽宰相之仇讐而權有所不能施及至藩郡奉職無狀又未嘗不引咎以爲辭某邦士是式髙山則仰詢諸故舊百蠻是長凡九閱月而防二十上鬱鬱重臣不可爲象祗役天官心折前修簿考中正管彼九流尙論天造而此其好逑畨畨元老誰適與謀是故先臣李獻吉有言居則嶽屹動則雷擊三原出忠良外植大事斧斷小細海畜帷幄佞幸請劍必殛斯其存亡禍福臨乎其前而已凜然有不可犯之色矣蔡介夫亦謂公本治易涉獵羣籍學問益人垂老不寘侍講經筵體履特異先未有事安生忿懥斯其性與天道觀乎其深而已淵然立時出之地矣而況歷侍五朝天下跂足而望元老燕翼八座後進扼腕而言世家美周召於當代謂唐虞其未遐也

祭韓公邦奇文

維公旣持丰采亦崇經術大節屹然髙名茂實蚤除銓曹讒殄是堲陟明於朝黜幽於室地震陳言極時得失乃謫平陽才浮於秩大獄旣訊藩王廸吉擢僉大臬愈多異政鉏彊洗寃浙風用競奏罷四府宦豎斂手亡何詔系不理者口顚沛必仁皇孚盈缶旣歸杜門彌興孝友大同之變畔者什九公防冀北叱馭而走談笑賊庭元凶授首反側以安驅此羣丑是時冀北便宜可否萬夫一身彼其何有𨿽才應猝气亦足徴帝嘉武功再涉中丞總憲上谷戎狄是膺利用禦虜則莫敢承攺督三晉愈嚴備邊圗上要害於深於堅兩移亞卿執徳罔愆惟允勅法惟明薦賢尋以髙第召主南臺掌大司馬軍國是材屢建大議稱是良哉旣乞骸骨著述益精胡天不弔失此老成某仰止匪今懿厥前修撫塡西郊文獻是求徒論出處之大較而景餘烈以爲休何斯人殄瘁逝者如流也

祭監察禦史陶公文

克承家學師友孔懷蚤以二戴往與計偕射防甲科官屬司冦乃遷臺中淑問愈茂出視牧政無邪者思君子之馬旣閒且馳有此冀方邦畿千里帝曰都哉於按斯止大惠乃心逹聰辟明耳目是寄國紀用淸夫何惟躬用瘁歿厥王事匪諫靡行天奪之植豈湮蜚聲錫仲之光持憲於庭譽髦於鄕矣其在某等永惟不恌愈貞百度才飬下吏伊教匪怒莫不俟其嘉猷入告膏澤薦臻也今能不於邑求言之朝與望治者之人邪

祭王侍禦文

維公法家自至憲體是宜識爰髙朗度亦委蛇曷激曷掦具依具違誼之道著時之道防某昔領督學課藝慶陽公實爲理載錫之光施於陳臬式刑用成我躬不閱自貽令名帝旣徴止入補西臺持重者徳應猝者才於浙之役海邦孔懷西蕩巨冦三郡以偕猥予不敏起諸田間載托屬吏臨之則閒及期而代惠我好音乃竢來賀遂慰遐心前修豈匹大儒是參爲王誦之云胡則堪豈不篤舊庻新是圖凡霑防列敢蹈非夫目爲卓越誰適可居不卹有眾厥遇何如曷私於室而寘於朝宛其逝矣示民不恌大校於館大錄於曹食少事煩自罔告勞某言恭朝夕傾注良殷載色載語倐見倐聞其知不二其人則存庶膺遣奠國士之恩

與殷正夫祭張先生潭文

蓋先生齗齗自將經禮三百曲禮三千曰古是常循循自推成人有徳小子有造吾黨與裁嗚呼世方猖披誰者章甫眾乃恣睢我焉執矩不知繪事後素赤子大人防正於聖功覺先於天民如有用者周官以往惟可語也性命而上龍也少孤且貧未嘗無誨機憤自動困不復廢故今猶夢寐其側誦習敬業如楚在背儋也通家舊好道尊情愛毀齒就外灑掃應對故今猶務求厥初模範是因壯行未艾嗚呼先生遂使接迹朝廷之間以縱觀百官之富而追思乎比肩函丈之地巋然宗廟之羙獨存愈嘆一時身親受業之人未嘗非齊魯之彥而顧瞻乎合志同方之士靡然江河之趨莫援龍惟憲之司儋惟詞之垣民生於三均玆爲義師勞功半益著其恩𨿽搢紳布列海內之才未量而逕庭自愛天下之事可論信乎問爲邦焉入乎其室其名世者出乎其門矣嗚呼哲人旣萎來者之悲又安能無喟然於君子不匱而逝者如斯哉

祭外兄郭大器文

於惟茂祖蚤譽孔彰舉槖中路千金者裝守以待客不取其償是用髙誼作賓於鄕齒惟三十庻老雁行在昔先君締好不忘實爲館甥克開厥祥矯矯諸父駢迹宮墻大器廸訓亦旣升堂任俠耿介豪聞一方博奕是賢修業而息爭道滋恭旣饒用徳中嵗肯搆恢復愈力比鄰宦豎並兼蠶食𨿽速我訟百折莫抑其徒造佞詭以爲期躬詣其庭輒抗其儀彼乃挾眾窘辱見持惡聲必反危坐不疑羣小吐剛益穢其辭務挑厥怒心面夷乃嗾父捽體無完肌左右慮變相顧詾詾計罔所出或誘或恐覬我引謝釋愧買重罵詈益奮神色益聳思挫一毫等之弗勇曰爾遺莩禍不旋踵气盡語絕舁屍而出其貲尙裂其身未屈名動藩王治獄私室旣殛仇讐脇從罔逸我則不貲彼亦是防可以不寃勿謂非質小懲大誡餘黨自失古齊烈士崇聲略實維賓卑聚千載同匹嗚呼哀哉靈其與悉矣

祭尹商衡文

曰世之論人者無亦僻哉臧否何常顯晦徒迹華狃習有實匪覈爾其情隱可原事防足繹豈無恃良友之殊知而遂使遺徳之蚤斁彼乃轂擊負入充棟劵積左賄使气揮金廢籍捐賢溺愚脫然若釋營一意而務就傾千緡以勿惜苟睚眥之與值𨿽多怨而放獲締好閥閱聨姻郡伯邦旅稱鉅邑豪避席交不和衷漠焉楚貊勢重臨而益厲驕防施而廣隙故謔眾以倨辭呶羣俠而取懌獨義屈於國士而色動乎偉防𨿽褐博而抗言亦振衣而引謫此夫亦馭富玩貴取順辟逆才有所不挫性有所不廹者邪余見其奉身宴安鴆毒匪阨疾剝及虜蹙不至額置心曠瓠落自斥垂成遽棄中道女畫則已視紛俗如污已以生寄爲旅客矣𨿽稟資之或偏已黙合君子之志適則豈不與彼身爲物累心爲形役戚然若不終日徨然若不得所索者懸隔乎

滄溟集卷二十三

欽定四庫全書

滄溟集卷二十四

明李攀龍撰祭文

祭西安洪太守伯時文

在僕弱冠受業諸生握手一堂譽髦用成始偕計吏入對大庭及爾如貫我心載寕尹彼吳興才非百里已則神明民斯赤子孰銘厥功今之冡宰片石巋然徳音未攺旣遷地官北虜侮予飛芻挽粟捷於羽書王師燕喜莫敢告勞歸主章奏紀綱列曹懿厥度支乃見經國轉餉朔方不稼不穡士愉馬閒疆場以晏所謂伊人戎有良翰皇嘉厥績名邦簡臨襜帷戾止克覃其心震蕩之餘家無完堵揮涕下車問其疾苦省刑薄斂剖滯若流可安者公匪地是謀厚載維人坤儀靡常我室翹翹侯玆降祥杌隉之危孰不累卵政未及期履道坦坦居有積倉亦以禦災倬彼云漢百姓於摧躬自斷罰郡務遂繁旦夕熈明乃蹈斯言病不遑息愈殷臥理浹旬在告倐焉不起聞當屬纊男啼女乳不及後事興而問雨嗚呼伯時何用爲哉而身不閱百姓恃將其誰哉某昔也分符且之鉅鹿祖席諄諄勿淪於黷素尙泊淡侈將自覆持憲闗中於焉邂逅依依他鄕歡然道舊首倡士風以光爼豆誼正自尊師嚴不疚是其語猶盈耳不居者形苟爲衷未和而求之杳乎嗚呼伯時之靈

祭鄒明府文

順徳逆命正乃裕如丰才嗇施自得則余若夫欣戚系於用捨是親世而身防能取愜於適意可流動而不居矣維先生英資秀發幼齡崇志浩浩鬱鬱鳯翔虎視振俗障流宗盟士類井掘簣覆髙山深泉周作孔述聖熄明愆學以辭逹奇能取忌卽空言之徒競爰慨然於小試召杜新鄕卓魯陽城絲綸防於理絲爕調寓於觧爭期月二邑風雷千里懸蒲在庭臥轍當軌恫瘝爾民優防吾心旣觴且詠言宓琴昔十俊參名三齊騫羽談詩避階乞文環堵及飭治於遐方覬功立而脫組卑官勿羞頽乎就愚事興義便躍以往趨執一於是守關萬夫樞要肆侮蜾蛉斯藐依彼古常毒羣小我違我歸匪祿伊貞故嫉諛者必忤眾𨿽阨困而能亨顧康濟之罔謀胡委訧於尼止旣韜已以密藏何羙服之誨指進以冠紳退而韋布非軒冕之避榮恥衮職之未晤彼名辱而華躬顧簮裳以載路仰玆令操立懦亷頑奚其爲政惇朴以還孰云矯異愈堅末節克家嗣徽廸訓承烈有翼垂云伏林未起邦閭卓稱喜難於子

祭良醖署丞馬君文

在昔世家由禮爰彰貽谷士不化於丰芑國何賴於喬木也開業者艱承考者逸心危而得志損則失此夫武有不防之憂統或作之無述君子欲爲可繼而奚樂無疆之卹哉惟君有祖早振文囿翕然儒宗徳音是茂聲聞四夷身朋三壽惟君則孫毓玆仁厚聿服淸僚宗廟用酧旣醇旣裕如揖如授其在同朝之士見其容履之婉順勿問名氏而已皆知其爲大賢之冑矣孰不曰吾得以識靑雲之良白眉之秀邪是𨿽鵠鶩之訓聿嚴而騏驥之驟不後昔逰太學無敢謂秦無其人而今在仕籍益以信殷實由舊也玆何可使不久於代而嗟斯疾之不偶乎

祭張隱君文

公至性近道不困於學質直好義不掩於朴行華身斯文章徳動物爲禮樂視帝力所獨有揖天民於先覺矣方其幼而失怙靡依匪母一簞者粟百里則負髫齡纎儉防防在疚不振於宗遑卹我後宜無忘於愈防而不睦以有咎也暇日修孝不宿不藏諸父昆弟思輯用光婚姻孔嘉匍匐有防貨財可私本支未昌惇薄寛鄙徽猷是襄此圮族所以爲凶而公自履者祥也又其少而治產適我禦窮俛拾仰取力嗇務丰若貨殖於受命謂奇勝之自躬能者輻輳不肖瓦解彼居息幣惟吾與通若冝無忘於嘗艱而放利以興戎也未衰戒得積而思施館有遺裝偕旅罔知緘志以還歸慰其嫠非能讓財昔饒爭時激貪勸亷末俗以移此姦富所以爲下而公自居者奇也又若外示怯而重爲邪中賈勇而羞使气裏有少年謂我易與閭之長者式復以畏獲金珥於隕萚而女泣不生止以待夫求者取諸懷而予之以行鄰婦就汲窺我篋笥慮貽之慙趨以引避晚卽廢著籯經遷儒厥季蜚聲用賔王衢父飲於鄕子薦於藩詔賜爵以優老齒及耋而彌尊奚其爲政家惟化原何足以臧善斯類蕃某等視必逹於此邦而與裁於吾黨久矣痛君子云亡豈私淑猶存邪公其尙鑑於斯言哉

祭璜山趙隱君文

先生代有厚產業乃鉅族幼安於倉箱之積而無遷技好壯修於忠信之義而無忌穡服千里則羙處不愆仁於宗則和室不去祿盧城諸豪負勢任利父老有三害之恥一至其門靡弗左右相視逡巡言事璜山眾弟雄才偉智閭巷有二難之謡毎親於身靡弗徐行肅侍恊恭飭志旱漧水溢指囷而授長吏卽郡庭徴辟亦迹所罕至嵗時伏臘秩筵而聨羣季逮妣祖祠祀尢躬於自致是孝友篤之天性而淳懿槪乎人情聘魯貴公入境而問俗若獲麥邱之隱瞻岱髙士及麓而仰風悼玆蘭谷之英日用之常則樂衣食之遂爲榮我田旣臧千耦其耘言就爾居百堵皆作臿如雲興恱懌有獲築不日成塈茨是恪素風比湯沐黃髮詢廟堂庻祜用篤多男且良八慈爲龍今過其歷九雛皆鳯世謂之祥俶載南畆侯旅克諧儐於東序寔殷孔懷厥仲承家紹儒衍澤昔從吾防崇心略迹嚴君與依來朋莫逆觀直諒於分體遡洪深於濬源常慕斯無懷氏之民而誦其有道者之言今其逝矣何以謂大徳必壽未之思也豈或有不忘者存邪

祭王給事中封君文

蓋公初效計然之防卽負向平之識有志四方廢著而息千金自衛連騎鼎食觀貨淮揚浮防南國不訾者身奇勝者徳洗腆用歸肇牽車牛處士之義退而彌修以亢厥宗無急不周何有何亡黽勉是求獨切有谷之思而裕後以貽謀也侃侃給事實厥令子在昔朝鮮世崇臣紀曰明是常以享以祀帝曰行人辭命是美往立之君錫我繁祉服以上公使者宴喜外夷望風髙山仰止徼福朝廷永言東鄙海爲不波自今以始四牡載旋報成我後詔書相勞俾省章奏何以柔逺政惟由舊尋長六曹直聲益茂嵗當述職諸侯率從黜陟幽明有來雍雍乃抗大防爲國建防嶽牧刺史臨下有赫誰其共理良二千石令尢近民無自立僻百里之宰父母是獲仁卽衽席暴亦肘掖考績無防官邪無卑甄別淑慝孰其可私巧文相謾法有不施臣於其時鷹鸇擊之帝曰兪哉納言惟允乃絓吞舟以厲庻尹小邑知創去惡斯盡矣天下莫不謂趨庭之訓惟肖克敏也某等謬以夙誼蒞陜以西邦有典刑俾政不迷何天不慭遺一老而物有所不可齊邪

祭王給事封君文

視業以息志於四方千金自衛觀貨淮揚浮防七防不訾是將處士之義退而彌彰何以亢宗燕貽則良式谷者才奇勝者子朝鮮稱藩往錫繁祉帝曰行人辭命之美外夷望風徼福東鄙執成我後懷柔逺人俾省章奏密勿經綸尋率六曹直聲愈振旣集嶽牧幽明黜陟勿輕令長爲虐爲徳旣已近民百里寄命遂乃抗防一新大政績防必錄尢嚴苛競孰其敢欺具曰予聖臣當其時紏察官邪庻無遺姦以害國家帝曰兪哉其惟共理郡邑旣熈父母孔邇侃侃給事論思以和有此黃髮庭訓則多某三秦爲憲移風向淳典刑云亡於何其臻

祭少司冦楊公封君文

惟公所謂隱君子而逸民者哉幽燕古稱多忼慨悲歌之士卽少年使气容有肆而淩人惟公其儀不忒是亦爲政悼哉司冦克紹其慶廷尉司空二玆民命三丞栢臺著聲諌諍休有烈光用基式敬屬毛離裏繼善成性當其還所遺於嫠婦者盈貫至今漁陽誦不疑爲長者加之投所選於父老者一錢愈使山陰謂劉寵爲亷吏不言而教可承者志父子同心窮逹一致九十四齡日閱諸編伏勝授書異代稱賢四子六孫星聚百里荀淑爲樂嫓美前史不獨浚明有家者仰先民而漸世澤亦使觀俗於野者嘆王畿之多耆舊皥皥以徴帝力煦煦而近天覆某等方覩維喬之向榮佇觀邦禁以有成乃與化俱逝詒斯令名則誰不撫燕翼未終而遡源自生以無堪於情哉

祭畢封君文

嘗聞陵陽而南浸江之邑其境淸曠靡流尙輯作苦無凶嵗服嗇無富人家稱隱君士稱逸民先生於其間也不位而以徳尊不名而以義揚排難觧紛慕魯仲連息爭化俗慕王彥方族相附如行葦之於本羣相恃如鳥之於長無論君子之至邦善者之入吾黨莫不見閭而式執饋而饗將以觀淳朴於式防得耆舊於艸莽也爰有譽髦實生膝下早承嚴訓聿追時雅謂余志在春秋用謀貽於弓冶乃登宗伯載離司冦其文則史藝成而上旣明惟允法處其厚某等分曹而治麗澤以居毎取斷於引經各獲益於啟書片言父教自出五聽帝心所屬鯉也過庭由也折獄道同者友宷同者官或遡之源或漸之磐朝錫命而夕考終木欲靜而風不寕是徒遺後以不報之情而示物以不厭之形矣

祭徳王妃劉氏文同許右史

維靈淑姿聿茂厥祥不遲翩翩吏部於誕之奇赫赫大藩實維我儀亦旣嘉止陰事咸熈居則命史動輒稱詩雞鳴致戒樛木致慈克配令徳君子攸冝有來雍雍被之僮僮於沼於沚在廟在宮爲絺爲綌罔怨罔恫思媚厥姑徽音日崇壼職靡忒國乃始風某旣西觀采人倫是常歷彼二南彤管惟光邦才委質而右夙忝惟良無詖私謁以二周行胡玆不造溘然其逢原逹者流表植者從貴不自身伐不自庸主器以長維城以宗茅土百世厥萌在初休戚是同山川捨諸日月之際此維有家屏翰之功豈其緒餘載罹寒暑言卽於幽維王內顧曷其有瘳爲樂以善隕哲惟憂琴瑟不禦寤寐是求某等悼逝則深惇誼綢繆生芻是將以慰阻修

祭樂平令羅君文

維靈蚤嵗明經百行是常阨於多士闇而愈章卒業太學尙友四方觀徳問藝中心翺翔旣除茂宰臯落之墟三晉遺風肅如穆如戴星而治鳴琴以居績用是成曰父母且曰父母且靡民匪子孰克厥家選曹嗣美銓管九流檢裁維理出納王言喉舌之紀帝眷巴蜀中丞用遷趨省於庭朝夕是防奚其爲政維玆象賢中丞自邑禦車而旋進維良吏退亦惇仁以勸頽俗言復於豳胡此不淑殄瘁駢臻不朽者澤垂裕後人

祭殷太孺人文

孺人名族世家降淑自天別駕覃澤有開必先亦旣歸止思輯用光乃遭中葉伯嫂是將裘褐在笥糟糠在堂雞鳴視具蠶織曰常井臼操作不徒爲養琴瑟靜好旣翕友於人逸我勞孰終晏如人侈我儉孰終有餘蓋已自失其貴倨而不愆於厥初惟是君子夙夜敬忌未嘗片言以相加遺婚防疾苦是問是饋何有何亡務成其事簮珥糞土可捐非義使不困於急難以永錫乎爾類孌彼檢討孩提自奇孺人自謂不肖恆斯豈其必盛於以轉衰弱不好弄而壯有爲徳輶如毛一錢勿持旣就外傅嵗五更師在昔三遷異代同慈旣宦詞林愈嚴教思人以烜赫我以委蛇始誰先容寵至不疑順取逆守工拙半之祿卽非贏饔飱不遲買馬得薪買奴得蔬物將棄而適用事可已而競時蓋自乳哺勝衣通塞顯防仁人所見無非母儀靖共在位性分自定文章華國志意之榮坐而論道其則不遠必聞其政無忝所生气所相屬誘以其衷愛之能誨正以其防不儼然爲大儒必隱然爲重臣尺箠不施孺人聖功攀龍之於檢討處則同門出則偕計自公退食靡曰不詣交相定省如兄如弟手足一身壎箎六藝孺人蓋嘗視猶膝下而將不億其麗也大化一遷云胡不瘳桑梓殄瘁非夷所謀其在攀龍與此靡依世徳是求逝者弗居徽音是遒無疆維卹無疆維休

祭何考功太孺人文

某等聞諸母儀訊之女史則有若漆室之於君臣緹縈之於父子而其𨿽值離亂稱義則身全𨿽在負汲稱孝而貌祀與夫杞梁華周勇下五乘之賓鐘離宿癅治禆二王之美又莫不嗣徽音於齊魯之墟比懿徳於海岱之裏蓋家傳而閭誦或異世而同軌也孰若孺人質之耳目可徴其實遡之子孫可識其始哉相夫於儒婦道乃成撫孤而仁卒貽令名考功之所以茂品藻之譽擅題才之術則誰與豫導其神發之智不失其孩提之明故淸通簡要欲飬於總角之初而立訓示慈愈深於屬毛之愛蓋士有披雲霧以覩之莫不卽音容而如在也方其奉親入蜀悼玆王陽長阪九折白首是將於時孺人不以道惡爲觧而以忠臣相期叱馭使前安顧身爲三年理官巴人去思所得賢智莫大於斯今其逝矣𨿽章服朝委而令聞天終使待銓衡者懷俎豆之教見經綸者思機杼之功復以讚孟母開聖之烈而益彰我鄒魯君子之風矣某等能不悼淑徳之云亡而俟世類於無窮哉

祭梁武選太孺人文

以某等所觀於母者漢平陵孟氏爲得其槪哉始也女貞不字偃蹇擇對及得賢如梁伯鸞者奉之乃能更綺縞而椎布操作以自代蓋見其償豕之義雞豚不察是以賃舂之賤而井臼匪憝彼所欲者裘褐之人吾何有於雜佩由是而夫爲大儒受業太學仕隱一邑民稱遺愛是亦居於齊魯之間而風澤猶在也三子毓秀最良季者早擢進士官屬司馬又嘗觀所恪共邦政慈訓攸從則不必同諸臯伯通之廡下而可識其具食舉案肅穆之容矣起於緝績而加玆象服則益榮昌於後裔而名以徳曜則稱情今其逝矣見君子於地下豈徒重要離之烈而成其髙淸哉

祭郭子坤大孺人文

曰淑徳近質苞實則蕃敬徳若葸令儀則惇允秀於閨式宜厥家勿愆爾婦母用孔嘉誰願之室匪賤賃舂三十始字梁鴻是從懿彼景純文絕地紀相玆肄術贈佩脫珥恭其諍夫愛而誨子謂彼致逺易轍正軌捨焉可遷徙業則是無泥舊學有律有禮季以鶚興卓哉修士囊書在籯一經則珍遼矣俯察法邇在人豈伊慈闈趨庭有嚴防所代終以依以瞻有曄其裔天祉方錫何以罔極報之貽戚某擇交齠齡睠焉諸嗣親以異膝友以同气窺所與逰無棄童穉時已知興托息委器長而績儒聨編俎林入受訓言出敷義箴澤麗有源與玆隱悲悼我良朋其胡有夷

代祭裴禦史太孺人文

惟靈克嗣徽音有淑其慈裕我後昆是良母儀適而宜家衍以充閭禦史廸訓穆如肅如梱範旣嚴邦人錫嘏不逾戶庭澄淸天下出貞庻度入憲一臺激之揚之秉心不回旣擢陳臬視學於東齊魯狂簡斐然向風載色載笑澤斯用溥爲遷者三敬敷者五卓彼大儒式譽髦一經則傳孰哉劬勞旣成厥績載藩中州參佐旬宣淠彼承流夫何遽爾靡依天喪懿徳殄於其闈瘁於其國某匪良奉職牧此冀方早辱汲薦錫我寵章其在望丰裁而擬所自始沐甄陶而本所爲親則已百寮服義而多士懷仁矣矧知遇之殷而夙誼莫愆者又能不戚於爾類以嘆息於開先也

祭何考功太夫人文

夫人少膺懿粹誕玆淑貞婦徳旣備母儀以成方作嬪於鴻碩遂嫓美乎漆室恥獨爲君子而覬魯之多賢由是尙書授業生徒景從而典謨誥命學是有傳時則邑有大儒家無治產佐以機杼簮珥是捐可謂有相之道伉儷弗愆矣乃育考功屬矣所賓尺孤是托罔極於仁慈以飬智頴發所因有經者笥有泮者鄰及其對揚於大庭無非正始於內訓而平反之爲孝子卽其叱馭之爲忠臣故三年於巴蜀稱其爲理九流之銓管所賴以振也識者以考功淸通如裴楷謂馴致於俎豆之教恬正如李毅爲不失其孩提之眞則是帝所難於知人之哲而我玩之膝下壯所聖於飬防之功者而我通乎一身矣是宜象服食報錫類無垠也逝者如斯得於披覩者益歔欷乎哀毀之色矧某等有兄弟之義又安能無痛於殄瘁薦臻哉乃防楮柏載列明禋

祭胡評事繼母袁太孺人文

於猗孺人三原令族昔在於歸遭家集蓼方封君失燕婉之好而徽音之嗣難也時則閥閱於卲公之黨眾卽擬知其貞淑矣載及廟見克謹婦箴乃賔饋饁如鼓瑟琴視美舊特異形同心其於梱儀猶易室而相授遂使君子若未嘗或亡耦事咸定於委裘迹不駭於發笱是坤道所厚也以至嫁未學飬卒貽之子愛非已出遽怙之母惟吾不愧於復生斯彼罔卹於厥後哀此四人孩提何知其季始育不絕如綦則令屬我毛裏離我衷曲躬澣𦇤褓身需攜隨哉非見夫戲嬉啼號之皆爲慕已而以長茂成立爲足以示慈者又烏能內外無間辭乎今旣以咸樂有室諸孫日蕃篤我世祜其澤愈惇矣獨異夫兆防於廢興之端察先於童齠之智仲而茂才卓彼國瑞開籯經以勸學捐佩珥而修防使就大儒推先士類庭中稱平天下受賜尙亦有利哉是爲孺人誥言所崇璽書則備宜錫祚於無疆忽造物者多忌豈粹徳易匱而福善之語猶僞邪

祭饒侍禦太夫人文

蓋聞夫人令徳惟貞淑愼爾止以憲梱內外傅伊始家以慈母國乃拂士𦇤褓之功諤哉君子設俎秩秩攬轡彌彌蓋屬之毛裏聰明自出寄之耳目謀哲其諧也信蹇節不可謂非性而气質之用孔皆矣某等論思一臺伯夔仲龍澄淸四方恊恭奮庸其將以知興之所從嗚呼已矣徒悲烏鳥之私未遂而列栢之防無逢矣

祭恭人文

嗚呼恭人惟性之朴惟徳之基方其禦窮豈逹是期貴有今日寕爾所知援而止之不躁不疑中含辯慧自夫則狂無非無儀得以相忘嚴於寡姑佹焉下堂懿斯象服允矣糟糠見一鐘於乳哺殆匪子而靡親尸饔勸學孰百其身謂壼政莫大主器而承家實在後人巾櫛委媵托息玆倫亦旣抱孫受福不那於以效我爲勞孔多代終有慶遑卹其他撫遺孤而對泣柰蘊結之云何

自河南告太恭人文

隆慶三年閏六月十二日兒攀龍告母曰三十寡母九齡之孤旣卽外傅擢第王都京臺郡邸無弗與俱匪朝匪夕是敷是愉自西振鐸爲孫孔旋起家於浙爲婦告捐誰謂河廣力疾以遷誰謂天逺喘息判然十年自廢菽水庭防尺書斗祿胡適與謀豈母之溺狥孤則瘳未畢正伏溘焉首邱暴不及訣危不及持母豈自意孤常自期母今安往藐孤在玆出則不返返惟其輀亦云就養孤則不良詰旦東發視彼故鄕我父迓之歸於其藏母也有孤是護是將謹告

辭太恭人文

兒則無良曰母是怙自柩之東旅焉是主防魄所依亦惟環堵旣啟父壙葉吉載祖三孤具列永言爲憮爰致大誼以孚振古厥初生民兒則孔辰實始立慈終焉允仁未存者子未亡者身扼我者天競我者人於時九齡毋倍者再季誕逾月仲癖且廢左提右攜乳哺自愛中外嘖嘖幸毋之貸於時毋危如旒欲潰毋今在玆往將安在成說維何躬之不逮乃奉祖母鬻宅以遷捨館未定祖母載捐展轉五就是粥是饘非不拮據溝壑朶焉季乃間出十載不旋仲惰以戇如寄食然兒雅好防搦筆自賢母豈知兒可防而前知匪所托大信以全藐焉諸生技僻而堅辟之行暍挹彼流泉母豈不知置之自便筮仕就養視歷艱難是菲惡奉有餘歡曰兒不第終饑且寒兒歸自西三遘奇疾毋亦浸衰勞之卽逸駒也防母造駒之室百爾孫謀不如所質兒旣起家就養有日其不命車顧孫多卹顧已念兒間以有孫豈無二弟不及其門兒歸自浙亦閱涼溫寜加至性而老彌惇兒方自慶所樂與存家有我母國則至尊亦旣入賀陟憲中州板輿載駕色不可畱無幾見汝亦又何求自春䢐暑朝夕北堂弄孫之暇語必故鄕母卽暴注恬以爲常兒愚匪意豈毋所量相視一訣洞惟肺腸蓋云累汝千里是將詰旦之役將者告防母所未亡母今則亡

滄溟集卷二十四

欽定四庫全書

滄溟集卷二十五

明李攀龍撰雜文

都禦史朱公居東遺愛捲引

稱遺愛何爲也爲都禦史朱公也其稱居東何也昔者周公居東東人居焉不系之周也公旣入爲大司空山東之人猶私焉不系之司空得稱居東也始公之居山東則濟南之搢紳先生若郡邑弟子莫不曰我未見按察如公者今安得久居此也旣而莫不曰我未見布政如公者今安得久居此也旣而莫不曰吾未見都禦史如公者今安得久居此也凡五年是稱遺愛也周公之詩有之是以有衮衣兮無以我公歸兮無使我心悲兮周公東人之遺愛也又曰伐柯伐柯其則不逺我遘之子籩豆有踐周公遺愛東人者也何言乎遺愛東人也書曰汝陳時臬勿庸以次又曰以藩王室綏乃厥位是周公所命也而必以丕惟耉成而必以率由典常何也所以遺愛東人者也之子不遘籩豆斯逺非周公之材之美已柰何佑乃辟巡侯甸撫萬邦永康惟無斁也無斁爲言遺愛也公爲按察務棐彛而不必於用訖公爲布政務正供而不必於用惠猶日存諸搢紳先生而進郡邑弟子與論焉曰得無失廸知之士然後舉郡邑而顓治之靡保匪蕃靡釐匪臬猶曰今爲得若在昔無斁乎是都禦史朱公也濟南朱先生弟子故齗齗自信自勸以急公家之誼而後朝食也𨿽無耉成尙有典常是爲習公公以習諸先生弟子者亦具是矣何患乎不得久居此也不然於搢紳先生望而拒之視郡邑弟子不可使不遜斯未能有先以爲百姓望者𨿽今貌祀亦於是有未致也豈獨以衮衣哉古之大臣官無間地澤無間時施無間人其爲遺愛備矣濟南搢紳先生若郡邑弟子得朝夕公而事焉迹詩書以周公迹公以詩書得稱居東也然不系之司空而系之都禦史者以嘗不以未以遘不以歸以習不以異勿諱乎其私之也不然詠歌之無從公奚取焉

靑州杜公家邦迓慶捲引

蓋公爲靑州四年於今矣所臨諸令長時時各舉所爲縣者狀人職相得也所移牒若條爲記惻然奉宣恩澤使百姓咸知有明詔諸令長亦旣傳相勸課惟恐詣曹對簿負太守共理效者而百姓恥逋租稅遜於徭役誼相屬分相親若家人父子一堂之上四年如一日而治行稱長者四境之內雞犬相聞鳴加和吠加應也而謂無以致家大人之教惴焉不欲以治行自引諸令長愈益勸課百姓愈益彊於租役監司禦史中丞臺交相勞也而薦書攟至且以遷行猶之謂無以致家大人之教也是年太公年蓋八十云公且計以遷行將便道謁太公稱壽一堂之上而無以致其教柰何爲治行矣然公不言也先是迎太公靑州而太公問爲靑州公亦不言也然太公已見公禦無長物事無長時私自喜之謂公曰吾往見爾大父爲龍江驛至爲按察使覆大獄而不難於反郡太守徵蠻之役幕府交檄從軍自蘭谿功曹舉五十金裝畀諸亡者禦豈欲有長物事豈欲有長時乎吾不謂乃得見爾大父於子也信斯言也公蓋四年不忘家大人之教於此諸令長勸課百姓勿失其租役太公不知也然而察亷諸令長其自防以不取如將不啻亡者裝交錯就檄獨賢載路不遑暇食猶爲守臣四年於此且以遷行更念諸爲縣新故無常令長者人職或不相得吾所移牒若條爲記法度具是相緣爲姦動必廢格吾豈敢知之哉問閭邱先生有後乎何爲至今不祀也閭邱先生者嘗見齊宣王而稱選良吏平法度臣得壽矣者其人也賜無租役不謝焉租稅者所以自存其業徭役者所以自存其身而命縣於吏幸而賜之復以非法度不可爲久也選良吏以平法度斯租稅正而徭役均百姓享數百年之利無窮時此不二千石所恃以爲聖天子圖共理而致家大人之教者哉始龍江公爲太守覆獄而畀亡者金以貽太公而公更欲以良吏法度行靑州數百年之利以致家大人其計可以爲久卽紀以八十不與焉意在諸令長不言也乃諸令長以有言而余識之如此

答濟南父老報殷太史文

正夫旣授檢討者八年矣嵗丁巳乃防以郭太孺人歸濟南濟南父老相與以弟子請曰檢討家自曽大父衡爲永平郡文學徴授徳莊王經誼永平後進皆從文學徳邸中及王之國蓋天子賜璽書勞焉大父畯旣省試則河南許襄毅公以荘敏文簡二公從其在太學又如劉大司馬龍大中丞防兄弟徒眾尢盛知名者也至今諸齊言禮者無不自出殷氏矣檢討家世傳業稱山東大師今幸詣家願以相累豈無意乎吾黨小子哉正夫常稱學廢推讓未遑乃不得已於父老而許之爲受徒數人屬太孺人捐館捨積至數十人攝衰臨藝是嵗省試得中鵠繼宗禹者三人次年傑一謨者二人顧濟南諸生則業謂禮經多不受受它經正夫各爲持論如其家家不能難然亦咸得以舉大誼如是者五年餘晚以駒事正夫問詩數篇所受經卽嘗聞之張先生所者蓋正夫結髮與餘事同郡張先生數年以家世故卽更它受禮云明年正夫起家以其官入說經學裕王府中矣父老則相與請余曰二三弟子安從卒業乎卽中廢何以報檢討也余曰父老安從知檢討之相爲二三弟子者不愈益亡已時國家設科射防二三弟子視以爲祿利之路則然矣莫不以朝受學弟子員卽夕效髙第取右試官耳吾業旣與恬然爲此而又勸使勿亟其孰信焉故使二三弟子受學身自致當世吾猶人也效髙第取右試官予安能知之卽因以長躁進之心傷揖遜之美有寜中廢報我而已一以躁進使自致當世何不至也畔師孰甚焉吾所願其大者受經學如漢諸大師家次者卽若許氏劉氏諸兄弟以不忝家世吾豈願此於二三弟子哉檢討且八年亦旦夕遷耳又方今文章之臣斂然在奧突之間簟席之上不次當禦以儒宗居宰相位一何醖借此豈不夙夜在公之義而五年於家猶曰今朝廷大儒骨鯁白首耆艾魁壘之士論議通古今喟然動眾心憂國如饑渇者何限吾幸得請歸與二三弟子相訓故說經誼以增益不能防息卒業庶有用我往以是矣此自父老所見二三弟子𨿽亟自致以效父老然有不可知則以檢討身爲揖遜猶未失爲是也身爲揖遜而後乃今儼然總五經之眇論鄕唐虞之閎道以陳於王前以爲聖天子主器者重以惑動二三弟子若難而縣之而實使自得之其相爲豈有已時用意至深父老安從知之也在昔有漢旣以成爲淮陽中尉而孔次孺尋以詹事遷霸世大儒忌爵大過懼徳不堪又何推譲君子猶之可以受而致安之無得不得由是矣聖天子方日隆敬承之緒以有事燕貽天下自主器所有宰相自儒臣所爲正夫奚敢見焉而可無用推譲卽朝廷用檢討意初不出此然正夫幸已備侍從守師傅猶且推讓不敢自見二三弟子身將愈益勸豈爲中廢無報乎父老幸歸報二三弟子也

爲太恭人乞言文

不肖年九嵗爲迪功君遺孤太恭人年二十有八嵗𦇤抱二弱弟稱未亡人祖母楊防於前子憂不肖曁二弱弟長則當薄其產數不予太恭人志也太恭人卽傾籯中一勿問之惟朝夕糊饘粥是命曰彼豈謂未亡人重捐生卽不忍此二三子貿貿食嗟來食相與僕僕轉溝壑也地下有言此二三子安在哉未亡人其尙有辭矢靡慝惟二三子焉依祖母楊持太恭人愈益亟顧若新婦太恭人亦愈益肅祖母楊病癰且潰太夫人溽暑身自浣湔傅藥底革而豫宗黨無不難者蓋八年不肖知敬業事諸君子然恆以戞羮失諸君子太恭人嘆曰爾何與仲多哉卽饜髠如何異也先是有誚不肖不能力穡服賈者兄嫂意難久居矣遂廢箸出各僦別捨太恭人所分貲僅支朝夕母子相哺也取濟西田自濼水用易岱畆元年三什租季年乃什租太恭人泣曰吾寡且不有秋何賴哉因貸息沒入富農遷廬學宮傍屬不肖壹讀廸功君書伏臘行經師修脫簮珥取給焉不肖奇蹇罔所掄錄又家徒四壁立太恭人困於女紅最辱洴澼勿卹爲之指手至胝率日一飵卽再飱必鮮鮑二弱弟在窮閻與傭保雜作自賣奉菽水蓋七年不肖乃下帷授毛氏詩稍稍致糈飬比旣稟有儋石儲太恭人已戒令從防士貧者覿勿用篚矣二弱弟固猶曠不有室裏婦約結縭者竊鄰窺之莫不中輟采謝絕謂何可棄女於是也庚子不肖始應郡舉甲辰詣對防以第次晚得補司冦諸郎時與二弱弟撫諸孫稱觴堂上太恭人言夙昔事未嘗不輒泣下罷酒也無以二三子不易至今日哉則惟大君子有賜言

戲爲絕謝茂秦書

昔逮爾在趙王邸中王帷婦人而笑之爾猶能涉漳河也則之長安在大長公主家又不負一蒯緱劍令主家監先亟斷席與爾別坐家監乃置惡齧馬爾邸中輒怒馬使踶於庭踐溺沃爾冠亡何又遷爾於傳捨使與騎奴同食傳捨長三投爾屨於戶外豈其愛士而執襪以防居期年傳捨長遷爾於僦捨舍人責爾償僦也若若使爾在我之他境我何知焉告者曰有君子而躁視事左右必得志然吾憚其爲人也則爾旣已謁我門下三日矣我躬授爾簡坐爾上客寵靈爾以薦紳先生出爾否心蕩爾穢疾元美偃蹇我實屬爾時爾實有豕心不詢幹我非其族類未同而言延頸貴人傾蓋爲故自言多顯者交平生足矣二三兄弟將防間之我用恐懼貽爾盧生防爾義門不以所惡廢鄕綏靜二三兄弟爾乃克還無害是我有大造於爾也不佞官臣以敝邑在爾之宇下不治執訊爾爲不弔防履敝邑不入見長者我先匹夫爾實要我辱我臺人殄置我不腆之幣於塗張脈僨興眥翳俱裂曰昔在長安邸中殊厭貴人曽爾一守臣也爾何乃去趙王邸中旣已釋憾於我我以二三兄弟之故猶願不忘舊勲於爾爾且以敝邑之頑民行而卽長安貴人謀我天誘其元美弗二爾是以不克逞志於我敝邑褊小我用疲於奔命屬且夜逸爾利吾失國徼福於二三兄弟曰若不得請猶有令名與其及也我其敢必有功願以間執讒慝之口我從事獨賢則是爾之詒我肄也我與元美狎主二三兄弟之盟久矣爾猶是櫜鞬鞭弭在左右與吳生徐生周旋中原不能一矢相加遺我是以大不列爾於二三兄弟爾亦悔過之延使以命我曰同好棄惡復修舊徳我尙猶未懌是以不報爾又不祥惡聲滋至我祗役大行稱詩二三兄弟其在二三兄弟則同心之賦而亦爾所不能爲妬口者爾有二心於吳生曰稱詩如此他何用糞土爲吳生固甚憎爾是用告我元美惡爾之二三其徳亦來告我曰君子不得志於稱詩女則使然今日之事我爲政昊天上帝虞九歌周二雅余𨿽與於鱗出入余惟利是視不佞惡其無成徳是用宣之以懲不一二三兄弟備聞此言是用痛心疾首二憾往矣不腆敝賦一聼客之所爲惟好是求爾若惠顧二三兄弟無敢徼亂則我之願也爾若不施大惠於鱗不佞二三兄弟愛才久矣豈其使一君子肆於二三兄弟之上以從其滛而防離眤好棄天地之性必不然矣敢盡布之執事俾執事實圗利之

擬秦昭王遺齊湣王書謀伐宋

秦昭王使人於齊湣王曰宋王無道爲木人以象寡人射其面寡人地絕兵逺不能攻也王茍能破宋有之寡人如自得之蓋寡人使使者間宋所爲曰有之宋可伐矣見祥不爲祥乃爲禍先是有雀生於城之陬偃使史占之曰小而生巨必霸天下則偃喜滅滕伐薛東敗王取五城南敗楚取淮北之地三百里西敗魏軍乃愈自信欲霸之速成築防臺於宮中鴟夷血縣之自著甲冑從下射之血墜流地命曰射天其佞臣田不禋賀之曰王之賢過湯武矣湯武勝人今王勝天賢不可加矣偃大說旣作千鐘之縣遂鑄諸侯之象使侍屏偃屬寡人像且成曹商自敝邑來言寡人方召醫破癰潰痤也偃乃更命工加寡人癰痤於面旣成謂之曰旣微且尰爾居徒幾何吾爲其象人而用之也指大王之象以示其臣唐鞅曰此冠側注者負海過頥豕視其象不仁也不知彼何所食乃帯益三副如此於是展魏哀王之臂以彈其鼻曰爾赫之子哉望之不似人君也哀王之臂急而汰於韓襄王之肘曰倉也何乃爲人所搏不愛顰笑乎乃移使去韓王咫曰此豈若等用肘足之時復展其臂彈之曰今視子之鼻間栩栩然矣何得更挈狗馬西走王豈猶以秦爲王交乃今且不得躍吾冶中展韓王左臂曰汝欲有天下右手攫之則廢此左手又展右臂曰左手攫之則廢此右手君將攫之乎所爲趙武靈王之象黒龍而鳥噣鬢麋髭大膺大胸冠術氏冠差池迆邐五采四重貝帯翿黃金師比綬不著紱綴以絲禭命曰伉王惟肖揜鼻而過楚懷王曰此柱後惠文冠者始亦爲從長至函谷關然無柰其以淮北之地三百里效我也寡人亦似惡聞王之臭也昔者岐陽之遇爾爲荊蠻置茅蕝設望表與鮮牟守燎故不與盟今其坐之堂下次至燕昭王曰是危欲爲朱均者偃聞相人於師惇面而土色者忍醜爾其忘齊之虜爾父乎其玩寡人大王與五諸侯無異鞀鼔一日倪侯請曰魯衛中山𨿽則鞭箠可使然亦泗上諸侯也卽折鉤之啄足以爲之何可不使備下執事乃復爲魯平公工不得其象以請倪侯曰亦果觧其冠令王可溺耳爲衛嗣君命曰小侯何爲籧篨至今不殄也日者趙氏襲衛爾跣行求救於魏今其勿令加舄至中山君曰此其準頞權衡犀角偃月不若其姬陰簡美也又爲西周武王東周惠公而金不足宋人夜拍東冡出文公之鼎彛椎而輸偃偃不知也亡何惠盎見偃曰有道於此使人𨿽勇刺之不入𨿽有力擊之不中偃乃釋章甫而冠無顏之冠以示勇盡置寡人大王十二諸侯之象於庭懸鴟夷血於其上而射之血下漸大王象盡殷則笑曰吾聞博昌千乘之間雨血沾衣豈天有意乎王之爲人也大王象僵於臺下偃曰捽之曰尙佯僵邪昔蘇代言齊王長主也有二毛矣先王不禽二毛豈謂爾哉血亦漸主父偃以蔑其口曰視爾相法當餓死今姑血食哉此孰與雀鷇美關弓以向楚懷王指其股曰吾將射此以報於之役不能如呂錡集矢爾目也遂召倪侯命羣臣以矢曰此十二諸侯者各令面夷矣羣臣乃各射偃之所鄕三發寡人不中王自往面樹之寡人像僕於臺下則轉巨石以撞其足曰西垂大夫吾當復絕爾臏矣趣使出木人射其面飲羽木人者卽前所爲寡人也已而唐鞅進謂偃曰昭襄無道命齊搆我皆其臣樗裏疾之謀臣已命工爲樗裏疾血鴟夷加於其頸以象其癭鞅請以一矢踣之無敢辱命偃大喜至則自射之中其頸鴟夷血出如霤大宰戴驩國老薛居州諌臣也以諌偃曰王欲行王政卽身屬櫜鞬遇玆十二諸侯者於中原之上而主盟之可矣安用終日與桃梗俑人闘而曰我必勝之乎偃大怒罵之曰子罕之後有睅其目皤其腹者如爾於此哉一薛居州其如宋王何關弓向之二子趣走唐鞅旣自及偃滛於酒婦人愈甚室中有呼萬嵗者堂上盡應堂上已應堂下盡應門外庭中聞之莫敢不應一日登防澤之臺見朝涉者鍥其脛矣而傴者至使人止傴者曰是其脰肩肩何爲者哉置之防臺之下使以鼻承血失之怒而剖其背矣宋人大駭而墨子所設守宋之備盡廢王速出令是於之事也齊王於是率魏與楚往伐之進兵宋城下民散城不守偃自投車上馳而走至溫逃倪侯之館而死三國盡分其地矣

乞歸公移

切照本職猥以艸茅叨防聖恩擢爲進士歷官郎中知府以及今職未嘗不誓以犬馬之勞答稱萬分之一卽沒齒不敢自棄於明時者矣柰何瞻依盛世固臣子戀主之至情而諱疾矌官尢臣子不忠之大罪本職不幸賦質羸弱調理失冝到任以來所歷西延平慶等處往還四千餘里考過府衛州縣生童六十餘處自夏䢐秋忽成泄痢以致瘻瘡頓發肛門突腫坐臥俱防下血卽多元气日損醫生任某等投藥將至百帖迄無一效再念本職校閱微能非心力無以自效而頭目昡暈卽臨捲必至失常恐開科孔邇求賢大事一有謬誤人材所關命在旦夕實爲狼狽合無憐察本職得以殘喘生還仰承聖恩之髙厚卽𨿽終無圗報而感激難忘矣

問西安三學諸生防

問九則安錯大气焉舉斡維焉系隅隈安處谿谷邱陵山川多有何所刑徳何所牝牡厥上左旋下焉取夫右轉淸濁攸判夫何墳何衍何得以寜今孰發焉何致以位今孰搰焉何四極之相屬卒其異方雍何傾覆豫何逢長南北順隳孰知其裏胡遵迹旣化而厥壤爰止廣厚何坼儵忽焉合重夫華嶽匪載匪沓陽伏不出厥出安居陰遁不烝厥烝何如谷洛何闘何神爭明梁山何朽何帝不饗子晉何諌後何庸伯宗何告侯何從气何以復何所揺政胡臣事是修而代終以慶

問華渭諸生防

問潼關於殽函其猶重楗也在昔彊秦建瓴山東注如決霤毎一出兵割地效賂有若俯拾山東諸侯合從而來止於一夫成列而進道惡爲觧則俛仰之勢異也今天下爲家聖天子封域殽函不異宇下山以東何患焉獨以北兵慿陵數入侵上谷北地間而先零諸羌往往窺西河玉門塞一旦交困秦人之卒空國出乘障矣卽有若往時大盜嘯聚商洛者竊發其中鼓采金鬻鹽亡命之徒以爲有司者難扼潼關而據黃河之津則山東之援不至守武關以分掠漢中諸邑則鄖陽之師不入西北出藍田以犯長安而稱屯灞上𨿽欲不棄華渭不得也此非王公自失其險而制於人之道乎二三子華渭之間人也其明發念亂久矣何以告我

李淑人大節解

中丞霍公大母李年二十餘撫遺孤焉旣贈太淑人掩於帝恩其大節無以自逹於上乃中丞狀之曰勤瘁幽苦精白貞純是先大母之徳也余惟八者備矣屹屹乎大節也哉方其夫以永絕若子在抱亟低佪於一往而藐諸之謂何跂予望之中廢不可知若將棄焉而旋復是顧業以黽勉孰與效以大畢之爲成仁也量力計期此伏彼起蓋有日月可處而我之未卽安者匍匐拮據不與焉勤矣惟玆孑遺防防在疚疢疾用勩忉怛爲勞卽庻幾將來瘏痡甚矣而逝者不返終身病之奚必殘形相拒毀體自絕始爲慘哉瘁矣壅閼閟侐鼠憂不陽如在晦視聽黝𨿽猶托於世未亡人耳百爾紛紜藏之地下獨其所爲喘息相屬者細若气微若聲不可以已是重蓄也幽矣可以已則舎生以之不可以已斯生而有所不得舎也難乎其爲心矣預防以自困致慮以自危旣秀方實植防壯長有不在我者而志毎窮焉以徼惠逝者拂亂煩寃此荼毒苦矣立孤難於殉葬善後優於捐軀二倫是經大義以辧非托於難以竊便非假於優以茍存夫婦母子無遺憾焉精矣蓋亦其質固有之旣自不飾亦自不渝不然捐軀殉葬本以爲潔而益示其華猶曰物采非素以爲行也光昭有家冺於無迹猶曰倫足以竊便義足以茍存云爾恬淡是常不以作色白矣據其所不得於舎生之心與其毎窮焉之志如天地定分之不可易如山河定位之不可移殉葬自奇立孤自正溝瀆之諒匹婦一朝舉之矣又不然非其性也勤瘁不將以損之幽苦不將以撓之乎貞矣激於始絕而衰於已事與操具而身亡均之失其半也此夫各成其信非以爲名而意自愜不觧於慈非以爲功而理自全故至於今無間然矣豈其習而便豈其守而存率之自是自致厥美不遺純矣屹屹乎大節也哉喘息相屬命脈以文神明之冑後世必復余猶及見中丞爲禦史時主課天下郡國上計吏風裁卓然自廷尉中丞少司馬司冦徧歷三臺大績益著於太淑人有餘烈矣勤瘁幽苦精白貞純具大臣之道焉有味乎其言之也

題太恭人圖

攀龍家有太恭人四圖先後出示家人其一則相視謂曰豈爲太恭人其一則競謂曰當爲太恭人其一則不時謂曰是爲太恭人也其一則杜氏愷所爲圖杜初爲圖家人各言所以狀無不曰有所似太恭人者旦而移之第二圗家人又言無不似太恭人者今稱杜氏第二圗而前三圗廢矣乃餘以杜初圗似矣及第二圖成卽初圖輒復若無所似者由是而知有所似不若無不似者之爲工然必相形而後眞得焉可以無似無不似而術神矣古賢母所具列列女傳無不善畫者莫能圗何哉漢圗休屠王閼氏於泉宮其子金日防毎見之涕泣然後去史稱侯篤敬非其似必涕泣之無從非其似必漸衰於毎見非其似必不難於去之何以澘然不能自己輒不得以禁中爲解乎余見太恭人初圖蓋儼如也見今圖蓋依如也太恭人稱未亡人四十年孰與侯侍閼氏爲羈虜痛哉乃逮今天子賜命服稱太恭人二十年嵗七十猶尙良食撫三世膝下其日且未艾彼卽七葉之貴何以易余哉是故以余從其依如者而後知杜氏不可以一技論也

王氏存笥稿防

余觀大宗伯孫公所論祭酒文章法司馬子長氏其然哉今之不能子長文章者曰法自已立矣安在引於繩墨卽所用心非不濯濯惟新是圖不知其言終日卒未嘗一語不出於古人而誠無他自異也徒以子長所逡巡不爲者彼方且得意爲之若是其自異爾柰何欲自掩於博物君子也關中故多文章家卽祭酒在著作之庭且三十年爲文章其用心寜屬辭比事未成而不敢不引於繩墨也且三十年爲文章其用心寕屬辭比事未成而不敢不引於防墨原夫法有所必至天且弗違者乎巧者有餘拙者不足假令祭酒爲文章其防辭美事一不得其所置豈楊雄劉向所稱實錄者也大宗伯又言祭酒與北地李獻吉氏接迹而起以爲祭酒重則是稿也海內學士大夫受而讀之者將益重子長之爲文章而引爲繩墨宗伯有力矣乃禦史鄭公按陜以西諸郡稱采風使者還且奏之則又謂攀龍在左輔有祭酒於文章往往紙列國家大典而抵掌談四方疾苦九邊要害奉胡言胡奉倭言倭卽欲聞時政不亦輶軒所載者哉乃若其詩則大宗伯所稱李獻吉得其具體矣吾重傷著作者之志因並錄焉攀龍得以具論二公所取祭酒者如此也

滄溟集卷二十五

欽定四庫全書

滄溟集卷二十六

明李攀龍撰書

答董學士用均

某不佞始偕計來京師卽海內諸搢紳君子言文章必言館閣言館閣必言執事未嘗不私竊慕之安得附靑雲觀當代之盛也久之乃辱執事三顧某於逆旅之中而不得亟見坐令從防之願沮於出守至今恨之未有以報此自執事能折節下士而士益以此重執事誦義無窮時顧其何人又至辱所推與謂某文章司馬子長西漢諸名家之流又謂某志行俊偉也某何人而敢處一於此哉徒以在此部時多拓落杜門稍類彊直自遂者爾它實無以自見卽不自量有所著述亦復下裏自好者爲之終未敢齒諸作者之列今不知何以當執事之心且執事以文學親幸之臣而不防郡縣共理之治是豈獨爲愛某也頃當滛潦爲沴自京畿千里莩骼蔽野而禦人白日𨿽有溝壑孑遺又無以佐公家之急而山東道塞使者冠蓋相屬於敝邑率不能飭廚傳稱其意安見方六七十如五六十而非邦也者君子之至於斯也吾未嘗不得見也其在某上之旣無莊助吾丘壽王嘗爲侍從之望次之順徳又不可施以防稽東郡之政卽某摛藻如春華何益於殿最哉誠自知不免於奉職無狀矣莫不捄荒而某拮據爲甚官無蓋藏仰給鄰國方且奉中丞禦史臺徳意惟謹而何以防功名之防大水之後壤土膏麗錫我來牟將受厥明此非所以慰執事隱惻斯人者乎過此以往庻幾借以喘息云爾某何人至辱執事也

再與董學士份

日某入計執事吐握延之則之邑執事屬且有校士之命而重辱貺某一郡國吏柰何有此於執事焉大者不得一日私竊出門下次者又輒去不得謝無以明執事所禮遇某者然而猶且不亟奉候則某積愆自畏耳不佞誠自分一邑足矣乃月朔得除目則以某辱今命某何人而有此於阿衡大臣也旣以私竊念之其惟執事夙昔薦寵某者無乎不至則伯樂一顧之力耳不然豈其不佞如某而天幸至是乎

報吳丈道卿

不佞日與諸生竊論執事命世無疑莫不私心若就見之而鬱鬱至此不理眾口俾有淪沮之嘆命邪不佞領郡趨役爲疲饑饉薦臻因之師旅何奉職無狀也盧廣平嘗扼腕爲某語使執事節鉞開府天子何憂邊也知已哉敝邑𨿽所謂一州如斗大卽令無貴客往來猶可閉閣臥則又柰惰气何哉此其計有以觧綬去久矣不然夙夜用勩顧復碌碌不中所期豈成其爲報執事

答汪正叔虞部

契濶不奉嗣音今豈胼胝爲勞也攺嵗聞足下在桑幹河時幾不免魚腹之厄巍然以梁上獨存也審是將無令僕病悸乎風塵下走有人乎繆公之側眀年上計京師爲十日之飲與足下大攄肝膽解綬去矣其在骨相足下視其惰气淩人豈爲暴貴者乎時者易失卽足下𨿽有同室之鬭不可三日不見元美也子相明卿亦諧夙好足下素稱折節何難於逰是酒人哉弟辱有兄弟之好敢重及之郡邸蕭條其於髙枕惟日不足主恩不可不知矣余悠悠無可稱述足下前

與李比部伯承

昔𨿽薄劣然念足下久要卽甚不忘日以元美軰褎然爲文章家稱首某則自不欲伯承出乎其後有以激故人爾苦無它也每與元美言何嘗不伯承在口今復慮伯承不安西署急將生議及又不欲伯承暗投以是爲切切偲偲其意也尙不以厚哉裏閈狂士固不朽爲期所不合執事者如此不敢隠矣

與李考功價

某不佞蓋自與梁公實爲同舎郎卽聞南海有執事也日以入計宗子相又亟謂署中有君子愛某者某知其必執事也乃某僻夫𨿽郡國下吏乎其在執事矯矯一不麗於世固私竊慕焉幸以辱謁者而復儼然臨之乃某屬駿奔走不得旦夕出左右則安敢不惟其意气爲恃也

答王寜波崇義

某不佞曩與執事分符而出者今且四載矣棲棲風塵中爲五斗米磬折道旁孰與執事浩然而歸髙臥淄澠之上也

與馬侍禦

駑劣二載於玆奉職無狀卽幸免紀列其罪已是矣不然置而勿論猶爲不屑之誨今何至登之薦章而重以奨命使某慚不敢有終於自棄之心乎無論爲九邑爭承一疏貽千百年不報之利使自某以往坐紓拮據之勞爲甚盛惠也卽所與屬吏未嘗不以禮相假含宏而竢其攺過豈爲易及哉則某不爲不遇矣則某不爲不遇矣

報鈞陽馬侍禦

某不佞爲郡無狀而復以遷去則免於疏列亦已足矣乃執事顧追而奬之以寵於父母之邦其所采稱又皆某片長自信者何至辱知遇如此也亦爲我執事激揚百寮不佞有某亦在不遺則凡以剪拂稱佳士者不將以不出其門下爲不幸哉

與樊侍禦

某狂愚爲郡無狀值將上計持者甚急執事數語羣心沮服旣已入覲頑民後言執事大畏其志而反側晏然矣顧猶某所及知者也他如含宏竢其攺過包荒勸其自成凡使某得以遷而不肖之迹得以掩者豈能萬一盡哉不然擯斥矣又不然不理眾口爲累多矣豈其不安其位於前而有今日也某固有不報之徳於執事者如此犬馬私情蚤夜戀戀而執事竢役復以某疏之剡中何愛人無已時誰令某追懷往咎抱不測之懼而惴惴幸免以善將來者非執事乎

報賈守凖

風雪之夕孟津邸中綈袍戀戀故人者兄耶某數年辱同捨之好察守凖者備矣𨿽徳气素甚髙卽一言不相應未嘗假顏色也不佞如某狂恣四出顧無異視骨肉此其知遇豈時俗見乎某有心卽一值守凖哉未嘗不縷縷所爲我聞有命者無隱也宦迹不居動輒如新守凖寧能捫舌不念某乎以大庇入闗校士且三月惟地之杌隉亦惟某其尙有戒覃懷安堵亦惟某爲守凖賴焉

報靳子愚

其不佞旣已辱此役於大賢之後矣爲徳不類以貽前人羞將奚賴焉然而執事畫一示我者昭然在也某豈敢謂終能躬行君子亦惟是識其小者以庶乎寡過爲幸爾旣蠟則二吏者以執事手書至某方且日夜東望晤言爲期以竊寵光百惟靣命今豈其不屑而車駕出涇陽屬有它不得輒候道左謹遣二舊豎往禦於蜀以當下悃幸叱之矣

寄宋按察

某不佞辱惟夙誼心竊向焉以自淑艾久矣而執事者屬領周大職方於時胡越匪茹簡書可畏而不出帷幄之中談笑以禦外侮天下固想見執事爲人也卽不取卿貳廟堂之上使四夷惴惴汲長孺之在朝廷而造士蜀中爲壯逰耶不佞亦旣祗役三秦接壤大邦咫尺徳音愈覺形穢矣不知駑惰何以自致惟執事有以教焉

寄邦孝亷

某不佞卽𨿽棲棲不自止然窺於去就之間得足下焉可謂狷介不變塞之士世之君子居則曰吾有未遇耳彼何爲逐逐爲富貴容也非必膴仕卽旦與計偕見有富貴之形已先泊於拮據而執事獨自堅也間有不自制則名爲求仙以澹其心如執事者豈不善學原思耶

答南宮楊侍禦

曩過覃懷屬攬轡境上以存問腆渥寵光載道抵今懸謝爲感可知不佞杜門伏枕五年於此矣乃見有以才忌髙足如公而沮於無妄之毀者生又安能自謂昔之拂衣非計也

與王中丞廷

某不佞再辱使者下存有致歷焉惟是天道旣變日月遷矣而孤陋未已昔人雲門一以杜其可開乎則某之謂哉藥餌自將舊業爲廢發春綜理當有以請不復敢以拙爲解也恭聞公子先生偕計北上屬且大敷治安之略以報明主取甲第人將無不曰是中丞之子也以昭濟美而紀世家不已爲寵耶某乃有以陳踴躍之心者亦惟是矣

與兪大防

不佞讀公所遺遼海集者今且三年矣每至登臨大閱諸篇未嘗不爽然自失也遼海與醫無閭越在塞上而公以守臣開幕府其間時時治軍吏張旗鼓耳目所習卽安得無令神气悲壯乎千峯當鏡出萬壑入杯平斯已五言之佳境至如五路雲霞連海气千家砧杵奪邊聲孤劍長懸萬里心陰風一望盡胡天今之作者安得多見此句哉卽漢省春風知視艸庾家明月想登樓其俊逸亦與韋柳非伯仲王允寕所論豈或於遼西曲巡方諸絕句有指耶若然固自有縹緲竹枝之響正無害乎總統之才龍蛇之徳矣

報亢方伯

不佞之居是邦也大夫之賢者不勝可事也而失計杜門竄伏艸莽妄附不入城府之義遂至使海內一人如我公者亦阻於道左而無以慰幹旄之私不佞亦復不獲望見顏色受學淸燕徒日就於孤陋柰何免自棄之誚於長者惟是必聞其政竊自淑艾以安堵余澤而髙枕田野此所爲賜不可使知之矣不佞日爲郎時嘗過殷正甫卽相與誦足下以至今日幾二十年向往何如不佞業已廢惰輒辱不鄙重所委命不及面謝不敏率爾屬辭極無以揄揚大夫人萬一亦恃有向往我公者三數語其內可借以起居而已然才已止此幸笑而置焉

與謝九式書

僕也惰夫何足與言詩而辱足下誼甚髙卽未能一和已又無一介之使稱至意而猶見屬不置重之錦篇經緯繁宻直奪七襄之妙者絢然盈目何以得此於執事乎然不佞聞之襲君足下才力可以無遠不造而尢不棄芻蕘之見斯不佞之所有效於左右者也文有所必不可至語有所必不可彊與其奇也寜拙漸近自然斯公輸當巧而不用者也此或有當於足下哉郵無正以輕車良馬上下九折阪無不極材盡技矣假令攺轍乎康衢之間何有於一日千里也然後乃今芻蕘於足下𨿽謬不卹焉

報楊孝亷

曩不佞叨守貴郡奉職無狀屢搆讒口幾於中傷極賴腹心幸獲無咎至有今役曷維其忘蚤夜以思所爲報稱我足下美意者已成率爾悔何及焉徒有能知足下於形迹之外而不奪於眾論卒相與久要爲無失人之誚以遺恨於今日此所不負足下者耳向令郡中無賢不肖皆謂某愛我而國士如足下者無以自見𨿽崇虛譽何益哉今日而觀足下睠焉東顧儼然以臨敝廬未已也聞謗若自膚受而愬之恐不能家置一喙未已也有可以托不佞者無所不用其極未已也越在數千里之外遣使而問未已也厚矣厚矣此某所愈自慶爲無失人之誚而因以益悔率爾無及者矣僕辱今役足下所察於時秉銓大夫甚不相能於宗子宗子不安其位之勢久矣豈暇爲我謀乎然某自省菲劣殊爲負乘乃冒進不止延累舊好耳近信老母寢疾乃某復去膝下數千里之外乎而茍祿爲也

與楊二守

不佞待罪貴郡數得聞過足下相爲之力惟宏未能圖效至今銜焉十年自廢復再慢逰輒作故態深恐長者薄之姑信所自止耳入賀事竣東還視母計當馳候而足下翰諭臨寵矣向令婿太學遣寄諸命時得起居五年於玆不知足下之懸車也幸無恙大才終自有奇遇如譚公者則足下用其所未盡有日矣此不佞且愕且喜所扼腕於譚公延攬俊傑之士不忌其多取者也此公神淸性恬動符玅理傾朝注意仰止勲勞旁及防用助精心禆補深矣足下念之不佞淺夫道聽合契此公足下因以疊相授受乃所大願不吝土苴以示舊好跂竢之至

報宋侍禦

昔在不佞謬惟附驥兼始視事同舎之雅重辱髙誼輩鮮儷焉蓋猶及見冡宰許公所試足下奏疏扼腕時事侃侃骨鯁之風以今觀之登臺攬轡澄淸西蜀稱名禦史惟其有之矣𨿽不佞自棄越在田間日爲壯之與有寵光何可極也

與靑州杜使君書

孔邇大政殊切瞻依自棄以來日違長者頃惟幹旄之寵儼然辱而臨焉所謂從天而下矣其惟鄙陋仰挹風裁竊幸何如聞公秉筆郡誌不佞四境之民也方且庻幾望見制作之盛何乃過聽詢於芻蕘無亦以王公則嘗謬交某而屬非其任所不卹邪然公命之矣謹輯數語以示某雅所願以頌此公於不朽者無由而因以冒僣逾之罪茍堅制作君子之意笑而置之無恨矣若所謂序則無論某不敢以不佞從他郡中奪諸賢大夫君子權卽諸賢大夫君子所爲創議興修者志將有在而世家相沿蓄之耳目亦復待此而後發又所謂其事體則然哉愛人以徳是所懇於長者其憐察焉王公雄古所著述可收之藝文者似不但所寄二碑矣

報靑州杜使君

再辱下存寵光巖穴伏讀郡誌厥績卓然一方文獻實公肇造可謂不朽之業千載一時毎與聞大政仰止彌殷郡士大夫家傳人誦何以躬逢其盛也不佞如某茍以塞委命已矣而以厠之方冊重惟顏神城記廣齊謳行並防謬采以私所好卽累全書有所不卹旣已形穢然以附靑雲之士喜愧交集矣狃於售醜更述爲序庻幾圖報雅意不知其笑而置之也

報顧給事

不佞某在諸生時已知大廷之上有以直言動天下如執事者一人也私竊壯之何爲至今不錄乎奉睹疏章首言曠蕩以承天休何大賢愛君之度卒抑邪佞指斥壬巧又何諤諤國士之風然不知執事論學狀知爲廬陵毘陵二君子所自友也出則王臣居則聖修大政方新昭玆求舊安得復謂無得而稱焉而願少湏臾爲解乎不佞自棄越在田中念無以承大君子聲气久矣安得諭及千里之外而寵以紀述以重不習豈謂言公北學所嘗與多齊魯之間之士耶不佞之於論學實不敢知然而論學美名肇禋盛典均之不可不具列而借以答貺命云嫌以孤陋自請寕笑而置之矣執事幸憐察焉

報劉子威

曩於張仲子帖中睹所摹足下者之防數語也文翰𨿽吳人固有乎而此獨不常矣重玩佳集則足下以才自雄潔而彌丰計且欲立埃之表坐覽千里不遏之勢有裕如焉其於不朽乃稱盛事然體裁各率所自至而風尙不可不一諭蓋曰漢魏以逮六朝皆不可廢惟唐中葉不堪復入耳見誠是也於不佞奚疑哉佳集取材班馬气骨卓然古樂府等書興寄不淺固宜一灑凡近動盈尺牘乃旁及章籙靈異自賞不能輒止豈由質之華易而由華之質難耶未聞罄控九折之阪而失馳康莊者也要之才患不自雄耳以余觀於佳集官知神欲亦在乎熟之而已季朗壯麗相敵惟帝作對必能懸解字爲句將句爲篇宗古詩樂府小而辧物唐之律絕瑜瑕較然務工所明無渝其似斯藝苑之致矣惟是大方以先固陋敢僣意焉庻因駁示得所適從不勝大願於足下也以弟婦不淑匍匐竣役浹旬病憊殊稽報使不次所言序文殊穢佳集幸笑而置之矣

報襲懋卿

先別計已甘此寂寥獨柰何朝燕笑於一堂而夕塊若於各天一有欲言誰其爲郢人質耶勿謂夙昔之驩呼罵局非數也入夏內屬備所爲疾呻吟發屋久之乃定不佞不能一日於城又柰何今歲爲田彊作解事顧有獲倍諸老農家黍畆七石酒本是足琴書靜好杯勺之餘攬持小豚犬於膝上唾籍溺簡不知其不可也克懋視余豈不聖世一逸民之放達者乎八月聞幸太學克懋觀光值玆曠典勉之必捷秋闈南海之羽出疆而後珍勿謂猶吾鄕舉裏選也殷少宰亦謂克懋廷試襃然爲不盡一等者之首以付天官藻鏡愈精矣

答顧天臣書

不佞得望見季狂而披所著述豈不一儼然吳中名家也而生平推重卽惟元美一人如所云立言經世力挽文體不一而置未嘗不纚纚若自誦也卽何至如茂秦生遇不佞不仁之甚也謝之見遇於不佞者季狂所覩不佞何負生而見譽於諸公乃至事已旣白而薄生者遂以不佞借口不亦左哉幸而季狂承辱敝邑至今不佞得借以居間而自明乃來諭輒恐不佞猶尙以前過終棄生季狂此其誼豈不甚髙然奉使三秦時已許見諸新鄕從末減矣近復閔其老而愈悖三判其詩筆削不定何肯更念舊惡也獨以旣得茂秦之謗而不佞之厚益顯季狂居間之力益不可忘矣

答李伯承書

日聞解郡良久自失柰何伯承亦復坐及也以足下重名無終困理卽杜門卒業效不朽一大事因緣又柰何乎伯承辱惠新集洋洋雅音是盈病耳暮春者維我二人握手天門日觀之上信宿道故東望吳門品目中原諸子沾沾自快無已南謁孔林振衣金奏可論昭曠之致伯承能無意哉昨謝臾報詩能邀令從逰否

上朱大司空

公旣保釐東土有甘棠遺蔭焉而尢急於愛養人才不佞如某自廢之餘人難倡始公蓋謬以葑菲疏之薦章爲羣公望使某有終不敢自棄之心以有今命一顧之力豈其微也不然一大中丞所臨豈少諸賢且達焉者而某乃襃然在列此其寵遇何能忘之某幸甚不徒今命而獲出我公門下以耀多士長鳴乎翦祓之徳者蓋自歸誠於其所由來非誣矣晚謁復不能繼見重賜使導跬步鈞慈乃知公之愛養人才旣已薦之而又勸之令樂於行以終前誼必效之國豈但吐握之節哉亦惟平成丕績旣建百世之利胼胝自慰天下人才幸甚某不勝私願矣

報劉少司馬

某不佞污不至阿所好惟是朝廷大計其在於今獨倭與虜耳自公一人左顧右眄身掃平而塡禦之南北倚重功蓋半天下焉豈其微哉寵光門下之士而某誦義無窮時也賜示諸疏扼腕狀之三復其文閎廓深逺老成謀國務出萬全所以動輒取效報可相聞其力由是也創舉三章蓋慮或有異見則公之心可易言耶然已辭詳法具足服眾論加以夙望巍然就盛則𨿽某愛莫助之而識者固豫卜公泰山之安與國偕休矣不佞自廢越在田野孔邇幹城幸防余庇又柰何不忍一日擁篲之役吹噓及之不卹自累其明於公卿間何以仰答萬一於是也承命爲序拙陋無以奉大典籍候起居云爾惟左右笑而置焉邊政方殷多祉自慰

報姜中丞

某備貟三秦時嘗校王大司成文集睹所致我公浙中書揄揚平倭之役沨沨如也旣以扼腕壯之以托於大誼自喜尋乃儼臨東土屬不佞越在田間守其硜硜之好不亟請見長者自處鄙薄至今恨焉然業已自廢殊愧鴻儀之美仰惟不校邇者辱庇起家浙中則我公分臬之地也成法遺愛榮施後賢方具是矣父母之邦莫尊於大中丞而鄙薄如某敢望顏色然大臣之度浩蕩撫我不可不知也無亦托於大誼且三十載寥寥可念乎至若某之鄙薄斯置之而已

報羅侍禦

某不佞十年自廢人斯置之猥以薦疏齒錄淸朝維時我公望重臺中秉持士論乃某獲與翦祓之末而有今命出按東土儼然辱貺腆惠稠疊遂使不佞挹承風采用慰向往之私不勝大願竊以自出門下爲幸矣

報鄒督學

不佞越在田間業以自廢十年於玆未嘗敢見長者曩以妻氏之變則執事儼然辱而臨焉乃某獲承顏色賻惠繼之湣念至矣尋以尊庇起家浙中猥賜燕閒祖席相命何以有一於執事乎不佞菲劣徒益相形耳執事乃復誼超泛愛廣眾之中未嘗不過意私與𨿽公不言而眄睞可識也褎然文宗世傳道學不佞竊伏淑艾久矣今何幸瞻言自致也

報襲克懋

許殿卿不可謂不知我至其知我而信我懋卿一人耳不佞十年田間如一日懋卿蓋嘗窺我豈有妄意於世也起而應運數之防輒不自量以犬馬未塡溝壑欲復作秦中故態以報舊好倐去倐就三仕三已如調世然不爲造物所覊而行藏天遊終焉髙引以身寄之卽不佞不卹矣所卽命駕之浙蓋爲當路所以處我者之地小觀後命徴夢卜云爾除目如雨不佞乃在積薪則又不但尋常視之甚以爲陽喬所謂無因至前且然且疑將收將棄久斯玩玩斯置矣而後不佞得以絕類離羣竢諸來者又柰我何不佞難於處以是爲豫待也此惟下悃非懋卿知我而信我者不使槪聞不佞乃今一以安焉興盡而返耳

報吳道卿先生

某軰自以狂簡睹今之俗郡守不復致士而士亦不復附焉每嘆在昔及門之寵曠古一遇矣間聞廣平盧公拊髀當朝又未嘗不稱述先生命世之才節鉞一方國家何憂邊也此自時軰所雅推重先生者不啻其常耳乃前以法家超異取忌羣流不盡所長萬夫失望何也不佞某十年自廢業已削迹乃忽有此小艸渡江日不忘作秦中故態歸返田廬不自知其不可者獻歲走謁諸院且圖起居丈下而使者儼然臨況矣惟是長者之請猶限於舎館之私而寵諭之頒顧早慰乎摳承之願爲甚幸乎伏讀寃錄有如天日彼已飛塵笑而置之耳

報吳濟南

念公不報之徳未嘗不欲千里負擔一謁門下也顧以薄羈畏人兩過函丈而不敢入則官之爲俗物可知矣𨿽翁愛我意已及此而示眾以譾劣之形不肖亦不能自逭其罪也然旋役復以疾作未堪摳承不獨薄羈之畏人者抵省百冗愈增惰气視昔十載偸安不能奮飛矣向見三長兄英才雅質均之大器鳯穴之毛無弗五采桂林之幹動以干霄翁撫之膝下經學相難異聞互發家庭之美堂構之樂快何如也孫軰畱神推步餉以珍果使預含之慈加於骨肉曷敢忘焉

報孫金吾

不佞蓋猶及見尊翁伯仲之盛則私竊念之大賢疊興當自難乎其爲後也乃足下髙才復與羣從兄弟嚶鳴聯翩益光來冑則三朝一世家矣直暇詠言輒防不鄙洋洋大雅之音乎不佞何幸使聞之今安得其人焉而晤語一堂之上以是尙友焉未能也

上劉中丞

曩以天不誘衷深獲無禱之罪於大父母至今十年杜門怨艾每一及之汗背無已旋臨東土用秉大憲不卽髠箝重遺腆惠不勝處厚領之赧然承乏於官道滕之野始知鈞臺以大中丞入覲遜館自避恐觸斧鉞之威徘徊未卽伏謁然自視以薄受責不勇防亦悔之矣玆者車駕之便正其肉袒負荊之時而亦爲公前驅之地復以海檄事嚴自失其會有終不得請之恨惟是不勝大願少垂夷齊不念之徳相與自新而棄前過非敢曰附驥之私且三十載寥寥可湣也不校者安於釋然自訟者苦於不置卽包荒之雅重愈著而不肖之謬迹常存矣無任惶悚馳戀之至

與劉憲使

奉違浹旬不勝郤戀長者之甚不佞猥以同宷之誼托鄰庇徳用紓內顧所愧菲劣日出視牘動輒滿百安能免戾耘人之田殊畏鹵莽蔡公近報何似肯爲守促之否

報王給事

足下出自著作之署諫議金馬門旣已聲動朝廷用是文雅髙誼懷我同好斯天下願識其風裁矣攝海之役畀予方殷防以及代下情不盡請益辱示佳篇把玩忘別輒有和章少見向往幸卒教之元美起憲河南具疏力辭吳明卿今補髙州五年一郡復爾投荒是爲兩公出處也

與胡大參安

蓋足下旣以嶽牧於衡之陽而不佞亦領郡畿輔以吾從計吏之後朝夕繼見也乃今十有三載矣攝海之役則長君柱史儼然辱而臨焉候諸道上持禮甚固通家承之殊爲異聞不佞柰何敢於外夙誼而愛薄劣令無以著象賢之大也適按甬東耀我軍士行間是求使者有命顧前已補其人矣防當他請仰副至意

報鄧令

蓋旣按余姚夾江而城崇墉言言以爲壯哉縣也令非其人不可焉乃賢奉謁郵亭則不佞察其气已足以勝之矣舟中數語更與所圖上方略相脗合俊傑之識匪爽也八章條達老成謀國異日足下撫鎭一臺以柔遐邇大體具是矣其優主將以重事權有非新進左武自尊之淺見而存召募以固士志尢當今預防未然之逺慮所以懸絕乎潛奪行伍以苟目前節用之微名者自知未葉羣議而不以嫌爲解諸子所不及也古人登常山而得符於代者則凡以躬閱視而使大勢在我耳賢不由是哉錄致諸編畫列明楷裝輯整麗甚盛心矣外音韻六書數種仍希終惠不任望蜀之意云

與徐少府

凡人之情莫不愛其子之能官比其失志斯衰矣加之一旦棄養而卽不祿又誰不愈甚其積憾之心此一時也能官者之諱言詩亦愈甚矣惟公盛徳不以副使君之言詩而疑其不能官以失志棄養而卽不祿以爲憾焉而顧爲裝槀乞元美序列而更以聞諸不佞拳拳將若寕不能官而此不可無傳者惟公盛徳迥異凡人之情而所樂有賢父兄者也不佞不任感羨奉命惟公盛徳益惇天性爲孤孫嫠婦之庇是懇矣向過蘇州元美序列已具集首亦復拳拳孤孫嫠婦之托而況惟公盛徳乎

與郭方伯

不佞奉委趨役惟謹八月二十五日抵京九月三日以臬司入見帝十四日則章畢達十八日陛辭已於事而竣矣是役也日惟辱命是恐黽勉自效非福徳之遙庇而指授之素閒何以免大戾而貽主者羞也此無他大宗伯自以一時大典禮議不與簿領是承日夜伺吾二人者至則三晉已稱方面之使而陜以西繼之江左簿領因而懸笥不進遣紹歸請觀望中途乃知公識大體不佞咫尺天威屏營爲勩所不卹矣惟公私厚發笥用覿始知中有深藏迥出常愧用心之宻若躬自急且愧且感曷維其忘盛譽傾朝節鉞孔邇不佞暫詣濟南一視老母先此起居用報竣事慰長者之永懷並陳謝悃新春於役面布不宣

與張大防

不佞甚陋自以奉長者之寵計欲處知徳之列也乃足下誼甚髙不佞詣吳而吳人士請焉詣都而都人士請焉以莫不三致意於公者謂不佞同宷之慶易事而可久要以信乎朋友道在是耳不佞則申之以劍旁星彩天表日華之句則又以莫不咄然三嘆而作謂不佞有臭味之好矣公所以造不佞而爲之重豈淺哉

與崔少防

不佞辱玆於役三月而竣事東還視老母則公之大賜矣無論渡江而祖之武林餽贐惟腆欵曲若不能輒已者之爲厚也於越跨有江海足下節鎭一方雄矣新政濯然爲創業名開府稱世寵焉不佞何幸暏之天朝澄朗今且以入賀行公豈無意乎

與殷憲長

先是不佞之越在田間者十載矣自陋以不奉長者於浙之役趑趄甚焉則公實在此不佞可以故人自恃而得免於後之君子使少年軰勿疑焉稱甚大惠姑勿論已卽辟眾而言時事動見千里至今一如所料不以疏而諱之出腹心相示令某得辱意气之雅以是不鄙何以報之公蓋自給事禁中望日傾朝其於出防外藩緒餘乃爾𨿽按院首剡破格待之何以盡公而至以不佞厠諸長者之側使謬附驥尾以爲某重顧以累公坐損所不卹矣平生長者而天從之願形穢自忘則不佞𨿽僣亦不失爲知所向往之效敢不益勵以求比迹萬一也入賀捐餽旣以方命不恭兼復小嫌仰違矜念使大愛不遂所施淺哉賴庇竣委東還視老母計春之任以謝諸惠然公已江右秉憲矣是舉也先三日而謁相公則相公起居公者甚偹而他無所及蓋其缺方新有心哉相公也卽公𨿽非求之然使當路者一切置而不問豈不獲乎上之道乎不佞蓋述所由以相聞而非以爲公耀也舊知政之政何以告新知政乎然不佞似更中廢者田間戀戀柰何惟長者憐之

滄溟集卷二十六

欽定四庫全書

滄溟集卷二十七

明李攀龍撰書

上禦史大夫王公書

惟我公遘今上攺元之防總持風裁綱紀維新之政著尊國體養一代作肅之气以中正大觀爲當朝重天下翕然壯之也某外藩掾屬日嚴入賀上謁西臺聽公臨飭憲度耽耽職用儀廷爽然思戾至今念焉起居燕間吐餔延納一卽溫厲故舊不遺亟承枉幸未及繼見已於事而竣矣某旣以不待失辭長者未謝不敏而公之手教且及其所爲欲私之者意蓋闕如有不能盡徳音可誦也某何以有是於公而薦寵下軰若此乎毋亦延擥海內得士自喜若所謂王大參兄弟者其人感非常之遇而效一藝承借光靈亦自某始乎長君世冑髙才異聞揚馬后賢麗澤交映擁之膝下足矣猶尙接引旁求以共永譽可不稱休休之臣哉仲月抵任謹玆報至奉牒以聞再附起居垂照不偹

上王侍禦啟

伏惟天使偹嚴凝之气業乃惇仁王臣秉綜覈之權徳惟持重皇斯執法儼臨吳越之交烈彼流風丕振東南之美旣竣省方之役江海澄淸再逢覩聖之期雲霄傾注操冰霜而自昔受命先朝瞻日月之維新告防當寧久虛侍從匪紓趨闕之懷並辱激揚言俟還臺之駕封章之暇飛隼旣已成威盡境而畱行驄庻其且止望髙獨座暫依烏府之光寵絕羣寮遂逺龍門之禦某等不任祗請延佇之至

與殷宗伯

恭惟大宗伯之命未幾而特恩儼然攺玉矣周召之業不下帶而存焉豈獨裏閈爲光哉先慈之役仰成長者實當大事所爲附布謝悃計且垂察而奠章再報則舉東省縉紳而列焉以勞寡母寵不肖無乎不致卽藩臬小吏分不得與於此典勿庸卹矣揭之北堂襃然大老衘諸首簡使觀者謂某有徼惠而式靈所逮坐祓沴徳當令某何以圖稱於公方晝日淸燕乃不忘裏閈其在深州夙𨿽矯矯然何能不伏此誼裏閈亦無不僉謂非大庇幹旋恐不免其有他公何患乎不亮公是不自亮也始見吳師於浙中福气索然而持論以左所覬誠不訾今豈竟並其身且委之也幸而長者如公托言糞本則三十年以國士視公者亦已足有今日耳子含感大志次骨如某左史抵舎彌日矣時時念長者似欲望秋旋任今腰股稍覺颯颯耳譜例二書領悉前諾拙槀序能一畱神否恐論道無遑暇而瑣屑非所以干尊嚴矣然亦笑而置之駒侄文如諭錄上萬惟痛賜批擲不勝延佇請也就正者春服綏祉不備

又

子含生寓候旣付而公札遂至一介行李謂得一諾將嗣領之足矣不意儼然衰服之中乃見垂湣如恐不得以襄大事者力疾筆研慨惠雄文寵靈家世爲子孫重浹旬而舉之也再使臨祭申命用章益愧菲薄無以仰副卽先慈不朽矣防吉而安厝之者凡三爲兆旣偹乃豫卽某所自盡猶不能若此者非獨情厚仁術所自適耳何能萬一圖報乎貴體就和珍餌自輔綏履不盡武選謝啟煩以轉致內別幅並錄覽裁統乞批示不任哀懇跂予之甚

又

承湣積釁而福庇之以大志使得祓夙愆而襄此役也兼之奠章蠲吉若在紼次老母可忘斯公盛徳可忘矣苫塊槁郁入城復以余冗心迹俱勞至今毀倦始知先慈有棄孤而生人之爲苦貿貿然若不終日柰何哉便使用附鄙私凡以告感且慰下存之誼冀爲惻然耳春和自珍綏膺帝眷無任仰祝垂照不宣

又

日所請拙槀當已塗竄卽朽糞下材極知不堪杇畫而待罪門下者四十年於玆𨿽至愚陋然不可使聞者謂門下於某一無所私也亦惟與進而令有所踴躍者由是亦惟棄之而令無所向往者由是矣謹玆專使上領不恡檢發至於謬賜片言以冠首簡爲不佞重尢所敢望於長者云

又

是日也已附起居襲生所而左史重以劉將軍托焉凡可聞問長者不厭旦夕嗣音也其人上下之交方淺輒欲言事以自表樹適以中疑亦其勢耳新政不效閫士惜之庻公憐察之矣敢代布焉不知其幹嚴如此適誦我公所示左史書致意某而勉之愼重不肖孤摧隕餘息惰僻不檢憮然命之矣何可裏閈從逰之士乃獨拳拳不肖孤儳焉惟恐湏臾之去禮君子哉其愛人乎惟是不忘一日原壤之誼而時使聞之以無辱故舊不肖孤𨿽老四脛猶可叩也小祥奄至音容漸邈念昔遘變日依然公實憐焉爲戚戚於此矣屬克懋有篚視之役附言起居袗絺調飲以承對越之寵下情不偹

又

前眞陽令周紹稷者以某辱公閭裏雅所指示其諸鄙槀蓋嘗與裁舉而刋焉徑冒不明之罪是時也豈知今日爲哀憐之交其在於浙不佞躬臨學宮采察行業科術衝雅門墻髙潔趙中丞三嘆於其功令而剡以稱首谷中丞不以旣遷爲解竭力挽之卽知無及於事人亦所甘心焉師儒長物耳恐近歳遇合未嘗有此也由二公觀之其人可識矣饘粥是計襄邸自不惡然其待次馬角羖乳方何爲期故鄕萬里仰哺者一十七口俾違苟祿之心兼負馮生之想今上維新爲治小善勿遺我公體國旁求防茅風勸其有一物失置片技自違固公所以夜繼日而思其未合者也其何以命之玆入賀當聽於大宗伯不揣先容焉賜之閒燕非所敢望於門下矣頓首幹嚴願垂財幸

上少宰王公

某自廢一紀於玆日者仗庇謬防廷薦於浙之役忽爾起家不佞聞之殷大宗伯曰始大冡宰楊公有意於某而立決於王公之一言則詰朝命下矣此爲知遇某銜之而未敢稱報也由是大中丞趙公亦爲仰體我公故舊不遺之意疏而薦之均以昔嘗待罪貴郡遂有蒲鞭之語凡以成公一言立決之誼也某無良於貴郡而顧辱二公庇防如此感愧交集何能自己曩以入賀亟承臨貺延敍夙雅折節優異俯循菲劣逾厚覿徳旋未及任而中州之牒至矣激切何如恭睹我公爲國銓衡著績一考淸朝重望傾注題才乃若下情尢其踴躍謹玆一介敬上起居兼聞謝悃垂照不宣

與殷少宰書

某父子所爲辱骨肉之愛非常哉老嫂淑人之卽兆也則弟婦卒以其時其所不報乃至如志銘告章生色交映千載不朽卽一玉銜天光發新可使復起而況弔祭謬恭以勸諸貴客儼然臨焉不佞父子得以襄役持匍匐而成之禮大恩可知己然則我公歸兮凡以老嫂淑人卽兆耳而榮寵之餘並及弟婦若爲之者卒以其時之遇乎屬公顧隴初情重以望闕取道不忘搆致佳篇以慰愚父子旦夕跂予之私體悉欵備捧讀感泣何以有此所與豚犬駒夙夜北祝綏履祚錫福天下耳

報姚方伯

甚矣我公之爲長者乎某不佞越在田間而誰以憶之惟是我公曩以謁補道出境上不遠數百里翰貺相存昔則然矣今豈有爲也以庇起家適叨浙省念當竣賀詣侯貴郡防有此役圖效未能坐防菲劣公猶推敬梓之愛繾綣非常蓋一月而三饗之餞贐逾涯教言在耳上及荒隴下寵豚犬三十年於此三百人通家未有若公之知遇也愚父子何以報之哉僕旋告至奉慰拳拳附聞候謝諸容嗣音垂照不盡

上趙中丞

於浙之役惟公屬吏夙承有造孰不任職某中廢輒就新命亦惟公屬吏而獨委以閫鑰寄之海防用寵異之庻幾因事自見爲顯庸之地而借眄其於陶成可謂曲盡矣不佞何以得此於長者無亦以某嘗附大誼必免大戾然後無忝諸君子乎然公之庇防某久矣待罪貴郡疵繆實多指摘是懼而紀列於疏其曰蒲鞭遺愛某自考寕不汗顏公豈忘之乃爾故舊不遺爲徳歸厚過與不卹也不然我公風裁滿朝廷顰笑自愛方竢銓衡以宰天下而私一不佞如某者乎聞者必且謂公所不棄其人尙可彊爲善也則是莫大焉我公片語而使中廢之材惟新是圖以效知遇於萬一而勿敢淪於匪彛庻幾爲報且激且勸之道而況莫不任職者哉謹玆一介稱謝左右並上起居統祈垂照

上李公中丞

原任河南按察司今丁憂按察使李某謹稟本職遘變先慈仰違臺候教思無斁憲恃維均弔賻奠章動出常格厚徳禮下匪獨鄕私矣親也罔極公也罔極某十三日奉柩由考城十五日渡河出境二十五日抵家權厝訖理合報謝湏至稟者

報姜中丞書

某不佞忝承此役圖效無狀至則重接諸宗人致莊蒞而已私之者曰是爲持大體蓋始自姜大中丞而若得其似者矣公以臺中風裁儼然秉憲不言而大觀作肅焉某何修而敢謂比迹長者顧紀法具在掾屬軰猶能言之卽𨿽未知向往無以爲仰成之地然矩矱夙就由之則是某不佞黽勉從事矣日者數賜淸燕造膝而面命之者豈獨愛某哉而托後賢以善爲可繼使相因持久則自公之盛心也輒遠摳承懼罹大戾其斯有請於徳音小僕東還敬疏報候伏惟綏履膺寵不宣

與殷檢討正甫書

大庇以能保我孑遺黎民哉順徳𨿽稱無歳卽亦不流離他盜來刼爲亂耳然已岌岌於多暴子弟也不才而守一郡於防歳爲勞何如向殊有意解綬去又柰何中讒慝之口不才不能事人局促轅下又不欲示不相知者以有可督過處正使他日解綬濟南當猶是饘粥糊口始足爲正甫憐不類分定今安敢望正甫靑雲之上惟是磬折路旁以俯仰人顏色於風塵中則某事矣

與正夫書

正夫無恙豈聞洪使君事乎昨見吳子所爲伯時答書謂使君家皆不得生荷恩不謂伯時亦不及見勑章也可恨哉我躬不閱遑卹我後當謂伯時矣食少政繁黽勉自愛叢脞之餘旦夕竢舉𨿽今旣已祠之諸名宦間而秦人有五羖大夫之痛何爲也哉又正夫書所爲言經紀二勑者甚備豈亦輒謂伯時不及見也人苦不知足某在鉅鹿下初豈謂有今命欲一遷官不爲苟去足矣棲棲至此日抱巖墻之懼與一二孺子妾緝蘆而處不如幕燕一行校閱鄙倍盈牘精神自疲披詠漸廢猶尙憐伯時邪正夫將何以教故人故人零落如此卽某視正夫愈益親正夫寕忍督過某不令在平生狂客間乎

與按察使蔡公

凡我有浙之諸君子者逖矣日數於諸臺之門中昃報謁然後視署未遑暇食交罷勌憊已思睡矣公方常度自將一儀一徳不佞自棄之餘鄙陋自分而相與必禮相適必情豈不襃然一大臬之長乎紀羣從而主之斯欲其熈然相安焉斯樂也不佞旣以末僚奉約法防往於藩戀戀不能就舎祖用入賀徘徊久之感人深矣何怪乎傾朝聞問如出一口乎不佞旣素得之亦躬值之矣三月而竣一役乃東旋視老母將以獻春之任計當報謝長者遂具如此

又

不佞爲公守文書樂觀成功於海上者浹旬矣明爝火於白日之後不已難乎幸賴眾心積格西風效便而執事方葉云霓之望令不佞得致於役之勞力疾以歸如釋重負甚盛賜也中途數語所謂舎門戶而守堂奧云云備達此公嘆賞執事入境畱心者久之今不可不疏以驗斯言矣

答蔡按察

不佞菲劣然一傾蓋卽知向往我公不但如舉浙諸君子𨿽皆被徳而三年淹也斯意气取之耳天下之士可偶合哉昨辱肝膽吳山之上不以某爲疏而使與聞祕論兼復奨借當道陰庇不佞不以某爲嫌而使俛焉自勸曉然恩之自出骨肉之誼於斯二者豈其微乎吳山之上千秋仰止於斯二者豈其微乎

與蔡按察

士有初若涼涼而馴至不厭不合則已合則久要焉者由是相與以成同心之誼焉者由是而見所謂善交也足下其人矣某不佞起家自廢陋無以信乎朋友惟公謬相推與一再晤言遂示肺腑舉觀所指果多戒心使不佞免於取戾也足下愛我哉於越萬里自開府作鎭三年無揚波之警得周公於海上何必中國聖人矣公其有意乎不佞之分藩而守也不任大願公其有意乎

與毛按察

公之爲杭蓋天下第一郡而稱治行第一矣又聯三大省而開府其間以坐制之使皆歸心焉而無敢推彼以避此然後三大省之政一三大省之政一卽東南夫復何不虞之患乎凡此皆不佞輩借以安枕焉而不知所由者大也卒然有役一朝徳之淺哉不佞自廢之餘未閒時事而識長者以傾蓋如此

與劉按察

不佞起家田間得足下不以爲鄙數千里托僚友焉得足下不以爲疏則官聯事居聯舎也朝夕繼見興寢相聞在迹已然而意獨向之此無他創合易徳新知易恩此不佞所感於足下者不啻平生之誼矣出攝於海時也日相存問使不佞置內顧而安焉入賀之役選舟命之俾良於行均勿論已辱賜雄文張誦中堂日爲三復奨與過情見者儼然因爲不佞此行所借以爲重不在一防政而在大篇矣則何幸而有是於公乎

報徐按察

不佞無補明時久矣是役也旣廢之餘於某爲異常之遇謂不可不一出以志感云爾亦知鹵莽如昔中當自困有何未竟之蘊而素位髙賢如我公者固巍然就列也乃謬及不佞至此乎

與林提學

不佞之於是役也見蓋多長者以莫不及公矣豈敢私焉而賢人之於天下眾莫不求識之求識之而不得必求知其所在以致向往而卜其出處以慰其比徳之願而況日以寮宷相觀法大誼如貫者乎各用簡書動相伊阻所恃是心而已朝政方澄講業未輟大省多士是宗是主公其勉之

答王憲使

不佞孤於中州秉憲之役卽𨿽不敏而所願大賢相承以蓋積愆者未敢以哀毀忘焉顧何幸乃辱故人如門下者乎喜愧交並不知其所自托矣兩奉雄篇泱泱大風惟公髙才視此末技搦筆過之所願嗣音惠示時借顏色必不負讎言之報也謬承查公推借加以門下蔽愛卽鄙拙見以爲可耳其在某蓋嘗內省豈堪一言入梓而累二長者哉查公丰標淸粹不逃賞鑑儻再卒業門下所就豈但此也時念不佞向往同之其爲友誼篤施髙致君子之情尢爲銜遇其傾倒門下從可識矣許史詿於疑口而心迹未雪得無不遺憐察否吏旋附候不卹防縷

與邵少防

自不佞有浙之役見莫不誦足下髙誼者及睹其盛不啻過之傾蓋而故豈偶然也行省未遑輒分贐惠乃視居者爲尢腆乎

與云少防

不佞越在田間三值奇疾不獲左右長者十年矣猥承是役實惟髙誼推與所及而某由之以著無得而稱之讓者圖所無辱命於諸老未已也黽勉抵任防念中林野心時作重以貽笑俛而竢之置七十老母與初失母之兒以從宦數千里外人情哉所恃我兄通家鄰徳百爾托寄稍以自解耳

報張少參

不佞某辱公寵異久矣歸自竣賀蓋一月而三饗之觀魚之樂自有北園從不佞始則他可知老嫂推愛下及婢妾尢爲殊遇何以報焉惟公長者小物不遺然則豚犬之托尙竢丁寕爲視兄者猶淺也次君熊羆之喜想已就館兄嫂福徳其可量乎老母時作痰悶仗庇稍安任後出謁僕旋附謝並上起居照諒不備

報沈少防

不佞歸自關中道出貴治屬足下有登封之役蓋辱臺餽焉至今耿耿久不聞問披牘戚焉足下自雄才兼當路多能文之士豈少寕武一記而不逺千里腆焉用幣以重不習哉母亦欲加遺焉而名爲云爾以開受者意也是何至髙誼如此乎不然一日之稚二十年於此亦已久矣又不然廢棄之餘緩急非所及也何至髙誼如此乎不佞在告杜門山居三值奇疾皆天幸自免卷帙自娯他無復過望足下重名敭歷中外二十年於此才少方伯殊覺畱滯而徴自守然而方且節鉞一鎭養元戎之體防亦有知遇如萬公者爲之籍甚少司馬代一間耳不淺爲慰稠疊附謝並致起居拙槁塞命惟笑而置之邊候迎和膺祉不盡

答方憲副

辱使者追送河上今逾卒哭矣寒暑坐易摧隕不忘初志銘之委某以謂門下非不知不佞未堪秉筆之役顧在寮宷之末而欲有所致以締交誼名爲此請耳能文之士豈少一某而嗣音懇懇又若終托不佞而匪謾爲之者乃不佞不卹鄙拙答稱成命如此矣幸笑而置焉其曰臨輒隕涕長者之情久愈耿耿用借識感並塵覽裁仲月襄事容效下忱謹附聞慰垂照不宣

與方憲副

某不佞自筮仕以至起家所辱諸僚友未嘗不睠然向往願締四海之好也久之迹定必間得一長者如公焉而事之托不佞於大誼於浙之役如殷中丞一人入汴更公一人耳不已難乎而忘之顧不佞所嘗誦公徳𨿽未出口而翁中丞近疏實獲我心則某向所事而托焉固知千載一日也杪冬先慈大襄深惟遙庇攺嵗病勩方圖聞問而使貺儼然下存旣追祭河上又申賻裏中以爲荒隴寵榮先慈可忘斯公之厚可忘也不佞薄劣無以揄揚爲報乃勤稠疊如此自惟有以成功初意而已矣曲士之懷不敢以遂其硜硜柰何然汗赧殊甚愈難稱答統祈憐照春和自愛不宣

又

不肖孤向見陳公語公之所爲厚也而孤復繼陳公以行則公若不能爲某者戚然於心矣某不佞以孤觀於公由衷君子誼已陰有所致之矣而薦致無已時匍匐之餘瘁形於色匪骨匪肉而有此於公乎惟親之忘斯公是忘矣

報楊憲副

不肖孤乃於玆值先母之變也何睹而非其慘然者乎猶幸朝廷之寵某得以階葬先母槪大事而尊親之至人子由以自解孰使孤起家秉憲以長我臬中非少傅公乎大徳久不報而老母以一夕之疾溘焉見背豈其自意竟不能一日待履任之吉而須臾供役以效積悃也乃辱慰勞追及賻惠戚然動兄弟之誼天之不弔而公實湣之至爲廢禮徹樂以隆不歌之寵某何足有此卽士風之所歸厚自隗始也重難圖稱矣十五日渡河出境二十五日抵家權厝訖謹玆上聞以副永懷哽咽不次

答楊憲副

中州之役計當效周旋於門下者深矣瞻言之私輒阻門難哀臨阻餞顧備湣卹不佞積忱未獲一語愴慕可知念倐卒哭倚次摧隕再辱存問生色勃然今卜十一月二十八日襄事矣惟公永懷謹玆附慰孤聞鑑不畢簡而徹才不終篇而具乃所大願校藝方殷儲神自愛矣無任狂僣莫助云爾惠扇祗領並謝惟垂照焉

答查憲副

某不佞以庇於長者老母旅次櫬具斯行得遂首邱之願爲徳大矣方其遄歸援而止之誼非不至乃不佞固違雅誼二日而汔濟於河也詰朝大雨從者載塗然後知惟公愛我昔之彊直不畱正所以不詒長者暴露之慮耳公以謂幸不以謂惠乎前謝由衷復承防湣某辱憲伯故人者二十年矣其以向仰蓋自有之轉致所諭益羨謙光之盛不敢當於斯言矣顧公何俟焉而厚以爲容乎憲伯工詩爲文章往卽酬倡與公無不魚水者間不識肯更念某否耳

報查憲副

一夕之疾孤不意有母之變旣以已矣時也亦豈意有公之誼哉母不可爲而公所以爲某爲之者乃無不各如某爲母之心其禍慘烈而由公以解所以爲某母也者獨喘息之不可爲耳親也罔極公也罔極然則士之不可以無友也如此其亟矣苟非其人誼不能動動矣而由之匪仁術匍匐之謂何則知公才美利一援手得以當大事者不常所遇也竣役餘年終天誦徳惟是跧伏私竊夫願中丞東土用霑寵庇是祝是報云爾十五日渡河出境二十五日抵家權厝訖竣役當在冬月然公之大惠什已舉其七八矣使旋附聞以慰永懷淸風在心庻厪湣念諸力勸役無不仰體公意者幸勞遣焉哽咽不次

又

霜露倐深僚友之誼公所施不佞以及先慈者未報也而諭湣復至矣卽𨿽哀隕無次非常銜感動倍慘切乃憲伯公書云查公丰標淸粹可愛哉其人乎是惟公徳明格士均向往而宜於長吏假樂由之兄弟朝夕恊恭勸役不佞之所夙昔蘄焉而爲公求必得之者則如此憲伯公神肅致遠足爲法器公在許與可謂大哉中州一臺二妙某薄劣恨無以參佐其間跂慕盛事遙爲踴躍而已熊羆之祥當已彌月遂失報賀賢郎大兄頴發日勝仰慰拳拳擬葬先慈仲月二十八日奉具戚然大恩在目玆不重述一惟垂照

答梁僉憲

不佞孤傾蓋而托於長者一日晤語耳心已竊異之分憲一臺中州動色可謂侃侃斷國之臣某自以得所向往輒防不鄙重示雄篇才一載和方冀卒業而匍匐自沮矣今之作者長公負襃粲之才而文宗矯矯奇气裏閈三晉更相唱酬致足爲樂乃勤湣勞不忘一日之雅寒暑懸易一何厚也

答徐僉憲

不佞孤之不托於長者也愈屬是時出則奉僚友之驩入則稱慶於堂上爲樂不遑而諭相勞也蓋謂有人焉儼然在衰服之中一日之雅枯塊依依視彼祖臨載道寒暑懸易矣而下存不置何以得公於此乎性自厚徳不敢不知己

又

不肖孤積惡斯極無論不得朝夕君子以勸終役也卽公所迎養伯父母大梁邸中者下車才數日耳而先慈乃以一夕之疾溘焉見背竟以不返悲驩懸絕能不重某隕越之悲猶幸推愛百爾賻贈湣然勞之得大事自效爲如貫之誼也何以敢忘

答傅僉憲

孤不佞中州之役乃得托夙夜之誼於長者也在陳之遇驩言平生三接之寵缾罍用罄珍殽間出湎於欵洽從者忘興矣至今未報而先慈變作柰之何哉荒迷失訃乃辱湣卹不遠千里遣使臨祭重之腆儀彤弓大帛不一而足某薄劣何敢有一於長者乎念以庇二十五日抵厝方圖告至以慰永懷玆者旋便敬附謝聞哽咽不次

又

不佞屬叨玆役深懼不勝方圖所請乃公翰示猥以僚友之誼下存知將爲教未艾而不佞恃以無過也𨿽缺躬候爲己命之矣敢不銜遇於斯言

與李僉憲

公旣按河南百度就舉而法不借權要精明之气達以風生古之眞禦史矣乃輒遷去使不獲竟其所施國家求賢惟是其才柰何卓有成效如公者乃輒報罷而覃及遺逸以竢未試之虛名卽世之見或以軒輊而秉憲一方大監羣辟亦自隠然一重臣又柰公何然上之諸臺使者次之藩臬僚友交委而互議不能徑遂其所欲致者有之則公之心良苦矣不佞私竊窺之公不言也公固不言而識不佞私竊窺之是知己者益深公蓋嘗不得於意而相示以色蓋謂與余爲同心何必言矣古蓋貴浮沈卽使精明之气蓄而爲渾涵之度公豈不願之乎𨿽西蜀在萬里外含飴而弄防子於掌上亦復甚慰宦情尙記不佞叨轉時惟公以謂廢十年而起家五月以防藩奚云遲也愛我哉卽有冒進適重余過亦弗願之矣是役也已於事而竣東還視母恐夙昔自棄之念復萌將遠髙誼不無望於賜示者謹先候謝如此

與宋僉憲

自山以東稱閭閈渡江而宦逰者有人哉遵海而南開府甌越以陳臬一靣者公耶乃崔公分藩而守境土相接互以犬牙屏翰萬里郭公坐而爲保釐主不佞勉承大邦之命使得借公與二君子重庻幾無大戾乎然卓績異政旣以疏聞甌越當不能久借長者吳興劇地何以教不佞使無隳是職而貽閭閈之累也

答李戶曹

曩讀足下封事未嘗不扼腕壯之時𨿽訪落而宮闈燕狎眾蓋相視難焉輒以侃侃開今上納言之路爲之倡首一何風裁也卽再抗疏以李禦史庭辯奇气不與焉不佞孤何幸得附一日之雅寵乎自愛乎十年分棄足下所知起家於浙實惟母命乃太恭人繇以至此積愆何辭適辱存湣束帛臨之大徴不忘佳篇泱泱重銜奨勞無堪圖稱矣倚次摧隕略附候謝垂照不宣

與劉戶曹

日以菲劣亟辱不鄙獲奉顏色復見延欵投轄之夕接膝徐君遂成嘉防重識足下尙友之美誼而逰多士以光先徳者不敢不承也

報羅武選

不佞孤日辱中州之役惟是足下所嘗儼然而臨之地也蓋聞諸郡長者所稱瀍澗之支余以抵大河內外從者之往來物色多矣孤不佞得於口畫則以羨當今之世有景純焉乃先慈卜葬不意有殷大宗伯紹介某而足下慨然躬爲指示三吉並列湣孝子之愚而備所裁成令襄大事是侑是妥也奉札踴躍安得從天而下有此於公先慈寵靈徼惠後人貽谷孫謀徳則遠矣何以萬一圖報乎伏讀新刋重玆請益具見別紙亦惟是憐察而命之某無任哀感佇竢之至

滄溟集卷二十七

欽定四庫全書

滄溟集卷二十八

明李攀龍撰書

報戚都督

維齊在昔蓋多名將云士之談境土之盛者至我尼父莫敢抵齒固矣猶之稱師旅焉亦無敢抵齒於我穰苴孫子者也然兩家區區在二國時獨以解燕罷晉西破楚耳非若今之彊倭轉冦東南數省殆徧惟公建大旗鼓掃淸海上大小百戰無不奇捷遂壯皇朝之气而遙制江廣使諸偏禆得賈餘勇塡蕩潢池功不且半天下乎不佞實爲諱之想見其爲人也辱示新刻觀公行事所施設者閎廓深遠不佞𨿽未能竟其義恐卽司馬法十三篇不能過也足下起閭伍之中而弱冠登壇海上之役籌防明矣是書也政自論其行事所旣施設者尢非懸度此何以讓穰苴孫子哉竊聞綏履蓋在吉甫宴喜之秋與汪中丞雅歌相和而王元美雄才篇章交映是爲質有其文武焉如不佞越在田間惟公重望錫我桑梓旣已竊幸何乃亦復下存用頒篚瑱而注屬如此

報戚總戎

不佞有浙之役則我公聲洽於海上古方叔之壯猷無過焉未嘗不翹然願一望見顏色矣詎意假道還朝披覩長者驩如平生不常欵接謬辱淸裁愈益瞻注不佞至自拜表則公之美譽盈庭英實四達秋云髙矣漠南宴然近年以來其在於今羽檄交馳之時也獨非大將邪何公之先聲乃如此詩云徵伐玁狁蠻荊來威公威蠻荊而玁狁來威聖天子在上簡書非常之遇乃公輒試輒效以釋聖天子北顧之憂而使邊陲被安堵之慶厥功茂矣不佞與裏閈之勞施獲再望見顏色不勝大願無已則有聞問起居焉惟是珍攝膺寵以副凱旋燕喜之祉

與戚元戎

有味乎公之言兵𨿽稍增而計日可罷者過之財𨿽暫益而他日所省者倍焉其猷一何壯哉至謂將官廢習技而教流黃鉸造之巧以爲奇貨中動貴人遠事漠北又何痛時如此其切也然則天下注意我公而聖天子倚重之者當柰何無已則所謂寕置其身於鑠金銷骨之鄕不枉其道以求悅以求事立云爾斯大忠之定誼矣我公旣在久之將習服則自求練卒卒習善則自求利器況志存報主者多其人之爲可恃也防秋別議已有成命是又我公之揚韜敷略之時也邊陲幸甚裏閈寵光在此舉矣

報劉都督

始劉將軍之名滿天下不佞願見其人者十年於此矣未嘗不私竊念之挾百戰百勝之功者不免自暴其才而中一朝無辜之謗者不免輒挫其志賢者猶難之也乃不佞以攝海之役執事者儼然辱而臨焉獲承顏色傾蓋如故先施自致不鄙下交由衷之誼披瀝惟謹有孔明集思廣益之風而慷慨以之卽過意延欵使不佞繾綣重別緬縷舟中不自知其盡境恍然自失如目前者勿論也不佞旣東陌落恬然秋毫不犯登塲大閱復覩紀律森嚴士气距躍技藝精眞可蹈水火艨艟便捷投枚記裏槳舵之利折旋如活礟石四興波濤響應削柹樹檄示疑設伏所徴敍瀘弁旄之步閩粵善遊之徒三河挽彊之騎軰相扼捥惟敵是求乃日椎牛行犒而帷幄自愛也可暴豈其才可挫豈其志乎天旣以虎臣托執事久矣然猶且有激乎宦成之後者動其所必奮堅其所久立云爾大忠完節愈困愈厲而劉將軍之名愈振矣不佞何能贊一辭卽有問焉攝海之役不佞所以深覿其美者如此庶取信狂夫以備稱述耳於甚盛徳則奚補焉乃旣奉違恍然自失有如目前至今不置非敢爲誕也

劉總兵

始以前汛視海奉接顏色乃玆畢役矣契闊何如惟是威望素崇振及萬里不遺一矢海波晏然厥功大哉東道之便不佞敬勞將軍卽𨿽冗僚安枕是賴用感述焉向再辱諭欲以二鹿見餉已知麾下士驩馬騰暇而校獵豫卜畢役無形之勝用賈餘勇今幸割鮮以犒從者卽若不佞謹致單醪云爾新茶一觔上充雅歌之淸賞以效別忱凱旋竢有嗣請不次

與劉總戎

日過朱大司空抵掌談足下聲實俱茂今之大將也使委兩廣而制之曽之氏已掛長纓伏闕下矣惜乎置之海濱而令勇無所施徒以距踴超騰日饗士爲樂耳此公平生愛才首薦不佞一時知名無不延納今已入補當爲我公防揚推轂無疑猶曰某知人益可徴也向得戚將軍書言邊事掣肘足下寕願之乎長君諸郎日玩膝下二夫人與諸佳麗歌舞飲帳中何如不佞磬折貴人門也

報李防戎

詩有之剛亦不吐則公之拒伊庶人也仲山甫之爲徳焉不肖孤扼捥言天下士願交驩公久矣在陳傾蓋雅意一時至今未防念不可報先慈見背矣方愧大梁署中猶尙淺乎其爲緇衣之愛也未敢訃聞而使者追及於曹致賻焉何以有此於長者乎以庇二十六日抵家訖便附謝悃以慰永懷哽咽不次

報鄭防戎

不佞以庇凡叨二省咸我永侯開閫之地流風具存不佞裏閈借余用光並殷懷止安得握手尙玆一堂也竣賀周旋防於北園飛雪之夜言歌且奕者誰邪戀戀可知己謹啟告至以慰髙情憐察不盡

與黎都使

貽我來牟公蓋自淮徐千里而近矣酌言嘗之乃沾汗如身在故鄕者非投醪之惠耶至今念之與其矜南之奇也寕北而狎處斯又不佞托於長者哉

報施都閫

日承使致大藥小椷當已覧裁矣某不佞一奉顏色私竊念之安有用意如此其篤信而大道不至者乎極知公嘗試某可援而入之不可耳𨿽甚愚陋稍知禁祕後轉勿吝傾示必不辱一門下也何如人便附謝起居不宣

報聶都閫

惟是我公大制閫貽玆陳臬者相勸與朝夕乎中州之役也柰何以太淑人違養遽奪此誼也天實不弔而公辱湣卹匍匐旌賻覃及不淺矣

報韓都閫

不肖孤得以鄕曲之誼從事中州也自謂朝夕乎平生之驩相勸於役矣先慈之變曽是不意而公實日臨焉以佐匍匐舉大禮賻贈覃及逺勤導使百爾爲愛荒迷之中倀倀之謂何而敢忘指示之徳也

答蘇州王使君

西時過大名署中至今念故人髙誼無已卽亦爲一飯不忘鉅鹿耶春秋實六易矣海邦盤錯不佞知必借使君而績滿以遷又非以待國士𨿽蘇旣乂生息以之卽使君亦惟是顧復柰何謂以三年淹也不佞杜門伏枕業爲僻情之夫五載於此安得札貺從天而下則戮余之氓屬使君車下如元美者感遇可知也

報金蘇州

某不佞亦惟我公宿學特行建標吾黨人自取裁不求聞達其在不佞尢謬薦寵𨿽悄然稠廣心固已黙識之矣卽形迹之疏數曷計焉日辱延召再承出餞不勝感戀僕旋報至附上起居嗣音不盡

報陳保定

其在濟南則惟我公儼然大老也吾黨小子無不知公之抗節三輔爲守臣者卽無不知公之爲隠君子誼甚髙矣或出或處誦徳豈有窮時此不佞某與有寵光於公者不報也日承延召祖餞稠疊僕旋告至用附起居炤諒不備

報張開封

不佞之所得托乎陳臬者凡以取絜乎郡也薄祿之孤匍匐用勩而能坐享二千石之政平訟理者乎曽是不意先母以一夕之疾溘然見背倉卒暑伏計出虆梩孰爲惇事盈尺之槨木若以美然者非公乎思母而及槨思槨而及公惟忘其母斯公是忘孤何不幸大變如此何幸公以長者收視如此也使不肖孤當大事什舉其八九矣不可不知也

報李二守

不肖孤所得扶柩東旋者郡大夫力也公匍匐多矣乃益推鄕曲申之賻贈爲愛無已時孤何以有此於長者乎

報周推府

不佞何幸公之臨是邦而理之也謂父母孔邇顏色斯日承之耳柰何不夙戒焉而適館則車駕出謁矣至今怏怏惟緇衣之愛未致而其無能爲役所恃以匡不逮用錫貴省者未請也戀戀可知己僕旋報至並附起居炤察不盡

報魏推府

曩惟辱領公寵而延欵門下視昔關中之役驩焉一堂者時也則十年於此矣菲劣乃叨今命用刀筆吏案牘自苦安得若我公據九鼎演丹經服食爲樂乎僕旋附謝並致起居炤察不盡

報歸徳潘通府

不佞孤業已違慈所由以扶柩汔濟者其大節也天實不弔而公匍匐於河上執紼用勩致兄弟之誼者故人乎覃賻臨奠惻然此心

答馮通府

文大業也校文大役也秦漢以後無文矣今目古今文十卷有之乎明興一二君子天啟其衷輒窺此契然而一經傳誦動駭耳目未嘗不以爲不近人情者不知千有餘嵗精气旋復遂跨遷固勢必至爾滔滔者天下皆是也而誰以易之哉不佞憂居百凡荒廢篋中集四冊奉塞葑菲之命𨿽不敢當作者然其締致亦苦矣足下秉鑑秇林持衡詞苑固某所長鳴於伯樂而一顧自喜之時也儻辱財幸斯竢百世無疑焉惟是塗掲郤示以匡不逮而勸詞請是同筆研之誼也近代諸公無非哲匠足下當已采錄過此恐難言矣據所見而次之何害乎防縷不吝寄貺與聞其政媮妜何如

答殷鈞州

孤不佞蓋承乏中州焉惟公之共理而勸玆於臬之役也通許之遇從容片語蔚雅風流防接省中注存郡乘所圖典籍其紀逺矣大政日新而先慈見背不獲遂向止之初心以效揄揚於萬一怏怏自失耳乃辱使者儼然臨祭寵以奠章其曰念此兩河民瘠土確仁哉父母之言乎哀湣之私不替旣往厚自性徳非獨腆貺也龍何以有是於長者哉旋便附謝摧隕不次統維憐察

報陶睢州

魯先生同列薦章以母老辭銓曹之命非足下郡中士乎孤以母就祿而遘禍如此則足下儼然臨貺焉孤何顏以立天地間也祭不遠百里已矣而重之以賻則長者之誼甚深不可不知也

報謝祥符

先母之變倉卒暑伏虆梩之外計無所出乃謝長者誼爲棺槨遠莫致之則足下防車以載式遄其行俾不肖孤得以當大事於什九匍匐爲勩賻賵稠疊儼然臨焉爲我心惻維親不忘敢忘足下乎

報內黃王令

天縱之才辟之飛黃結緑其步驟符乎人盡奇之不必卞樂矣不佞承乏關中得足下於髫齡蓋適遇之耳自我不見誰其捨諸而敢貪天功爲己力乎況復不數年而舉進士出宰百里由是以躋崇揚烈載錫之光爲不佞重使得以借多賢防鑑裁之稱者哉輒辱存問是明不鄙𨿽足下性自篤誼然卽所不遺故舊而加意百姓以爲百里父母者可因識其循良之績矣旣以緒餘成政而防息於藝文以嗣家學奚但仕優則然也近防王元美備述足下爲屬吏之最者狀云三郡一令矣此公少推與而獨極口足下矣

報易亭中尉

足下好士如不勝所交多君子也不肖孤蓋信陵髙之相勸以成大美矣老母之變不意奪焉人才之難豈獨其天乎

報松泉

以孤觀於公之福徳蓋衝雅而恥以才自見質行君子也多男而多賢者詩書之聲皦於絲竹揖遜之容泰於富貴孤不佞辱玆秉憲扼捥大國之風矣老母之變臨祭儼然敢忘答稱使旋附報庻慰永懷哽咽不次二君子幸爲道及

報一樓

孤逰大梁中所睹翩翩佳公子也烏有如足下美秀而文者乎信乎才自天出之異乎人也屬方抵掌談古昔藻雅之士論世尙友而老毋變作矣儼然臨祭蓋戚然其爲心有餘悲者何以得此於足下哉

報於子長

日承不鄙卽儼然衰服之中三致意焉其盛秩席而召延之也乃不佞旣不逮執紼之役於太夫人而奠賻無狀柰何復辱推餞益形菲劣乎惟是銜徳負罪並以爲謝僕旋起居垂炤不備

報王子利

不佞所辱足下延欵者三而未能趨領也可以置之矣則攜珍而饗之以致臨幸出餞於郊遂暌仰止然所恃兄弟之好而爲豚犬駒觀法焉以庶防無大笑者不佞未嘗一日忘也僕旋告至謹附謝聞炤諒不備

報鄭永侯

黎公至浙乃得足下起居不任大願永侯勉爲一出也以足下宿將開府兩越大名矯矯而抱未盡之蘊人其舎諸不佞悠悠𨿽在欲棄欲取之間不敢謂援足下以自重矣此中世情一符靣命而新政操切尢非昔時圖歸之心夙夜不置矣

與劉希臯

十年家居稱貸瑣屑不計子錢用濟屢空贍及病友方欲立逸老之防以樂餘年而髙臥不堅復此婆娑甚愧夙心矣

與張少坤

人言不佞不難於不出而難於出其然乎聖天子過意病臣無以答稱寵命此其出而自嘗所由以充乎不出之類者備是矣初尙以邴曼容薄遊自喜乃復渡江興盡力勉遁思抵浙奔謁無暇起居失次深愧髙臥之不堅丁躬自瘁夫何尢焉郊別馳戀不任長者十年跫然之愛圖報無時耳

與趙仲鳴

不佞𨿽今薄遊乎計惟中返使諸君子謂不佞初自三秦拂衣者非敢爲矯也慮城一別遂遠聞問抵浙趨冗爲勞辟之柙鹿豈能一日而忘在野自知此態是関福徳然而性定之矣可柰何歸思之方永也

與吳思睿

思睿知我四十年矣嬾不能事何可復羈風塵之中念久髙臥聊試一出至則興盡不獲遽返何見之不蚤也非敢爲僞以予視思睿老鉛槧之役息業未效常令玉函之廬契闊城市何異白首隨牒自貽伊阻王舎城二頃田種秫自樂

與金蘇州劉延安陳保定公谷宜興

不佞吾黨小子也越在田間三值奇疾用是不獲執禦於長者之側十年矣濡徳先逹私淑孔邇致有是役實惟長者之教所及而由某以著我濟南多賢薦寵下軰之誼不能忘者南發復辱祖餞嘉與至渥承庇履任出謁無暇尋念山林輒圗中廢將恐舊態不久更作以貽諸老笑柰何幸終始成愛以示不鄙矣

報李伯承

辱庇先慈乃襄大事方念濮陽遮祭寵光道路未能報謝而湣諭至矣是日也實惟小祥之期視公所雲雨中銜淚爲別者又一寒暑防晤可圖先慈不可見矣悲哉追言夙昔未嘗不戚戚於長者之誼奉讀哀詠蓼莪之響摧隕自失賴業服膺稍陶沈痛耳公以雄才詩名重當世而晚得主器精健岐嶷卽宦遊蹭蹬正惟含飴之樂日殷膝下不以彼易此者而況出自邱嫂貴嫡方處家政定如九鼎矣而今而後是公髙枕之秋也不識譲畔之俗可以【闕】美後宮之盛遣所不及禦乎此固公所能也又何以堪輿家言爲哉

報張肖甫

攺元之嵗先妻襄事矣帝命尋下乃先太恭人捐簮珥而犒邸走也於浙之役蓋捧檄之情渡江周旋元美子與二君子鼓足抵掌未嘗不忘逖矣西土之人非滇則粵安得厚集禹防壇玉帛旗鼓以快平生成說不朽某亡論【闕】凡六月自藩入賀再晤二君子雄飲海岱之間相視飛動卽舉酒逢酹亦惟二三兄弟遙駸駸生色如從楚蜀起者元美得足下代固奇而所代復不佞豈不益奇正以不與黨乃二三兄弟翩翩維新之防恥且彚徵因以自兆俾免間耳過此則𨿽元美乞骸之疏行豈爲遺憾哉在昔學士大夫掇拾聴說掩其不技如元美所謂跳而匿諸理者不自知病寱矣卽輒據顯貴終豈謂此軰效也足下自負才气不欲居吳徐二君子後是天之未防斯文又何患乎心神不自致也引示恆嶽諸篇合轍迹元美此相爲代之效甚明矣先慈所棄不佞孤於汴中垂逾年者兄弟之誼不忘使奠且先吳徐二君子勞備至寵錫大享某何以圖稱萬一於此昔所出宰而按轡臨之樂哉其尙良食

報周象賢

公乃坎失志所不日夜圗之者有如漢水然二中丞交章薦列不以旣去爲解亹焉惟恐賢者謂不知己公之名重天下矣則元美有心哉不佞何效焉曩以入賀辱公遣餞計爲報而先慈之變作矣再誄承弔兼之腆賻不遠千里爲誼過厚也不佞爲致啟大宗伯者力竭於此惟公財幸使旋附謝並布悃摧隕不次

答灌甫

日辱湣借惻然未報也乃所有則夙夜倚次服念髙誼勿忘云爾敢復望嗣音久而益存乎曩爲匍匐豈猶未至而蠲吉馳示使在萬全恐墮俗術爲失仁人孝子之至意此其大徳何能萬一答稱也念惟贊國興文日勤執事而意遙及此某益不知其所由矣左史役便附陳謝統乞垂炤摧隕不宣

報灌甫

凡客之遊梁者蓋莫不問禮足下稱博物君子也秉憲之役多聞是依未盡所請而奪以大事老母逝矣猶若有遺焉而顧之不可致則維足下之故哉儼臨賻祭用識不忘跂予奠章幸終爲示

五月六日灌甫中尉誕辰啟

玆審赤徳覃宗朱明戒仲臺流玉吹淸聞子晉之笙壺瀉金漿美薦鄒陽之酒大河演裔永言接於天潢維嶽降神久視偕諸少室期一日而長彌髙靖郭之門境千里而遙懸映小山之賦某遊孝王東苑自惟枚叟斯朋仰公子信陵深愧侯生虛左謹篚二瑱擬續五絲幸值浴蘭之晨尙存气味益熾然藜之火不棄芻蕘

報朱用晦

今天下二三君子者不佞之所習也其於取友明卿䢐喜中必其獲徳甫鵠立偶斯不乖咸惟足下一人焉以之則足下可知矣此不佞之以習明卿徳甫者知足下也而握手無論焉足下若猶是脫穎大藩日數諸公之門所握手者何限將明卿徳甫無論又何爲千里慕義以謬托不佞而介之寵靈以彼易此必不然矣然後由諭而觀所扼捥於同聲執鞭於大雅者如就中原而周旋焉始爲媮快重以風寒易水赤幟當時尺牘生色片辭入致忼慨自雄翩翩俠气可想見矣將由足下益習明卿徳甫則二三君子者取友安有極也不佞十年自棄巖穴不深歲辱三遷不遑將母無補淸朝而又未敢遽乞病免坐恐此道防荒仰孤足下相存美意柰之何不佞七言律成篇而已樂府落落似合似離今何以當足下之心而曰千古天授也將由足下益知不佞則何以哉然不佞之所徼惠於足下者以爲非今嘗試則不復也業已白首效萟惟以無累二三君子者是圖則足下固無有同舟之役矣無亦以二三君子爲累者圖之不佞不勝大願於嗣音如此

與華從龍書

從龍足下不佞某僻夫也杜門謝客三年於此矣卽未見好士如足下其人也足下不遠千里再致書於僕而再不得報於僕可以已也而三致書於僕足下卽自昭曠無校其在某何以得此於左右無亦恬愉之誼有槪乎足下之心千里而一知己所猶謂比肩者與梁伯鸞有言將遙集乎東南豈所望於君之廡下哉不但來諭所云渡江而弔元美也

報聶儀部

向伏西曹爰竊夙裁意獨偉焉垂及宮墻而公拂衣出矣不佞拘除郡省不任貽肄自棄明時杜門七載僻疾已錮久無聞問於長者適奉手教從天而下謬許神交某何人敢辱此誼然公尙論之旁情也以視握臂一堂相得驩甚在昔有言不可當吾之世而失諸侯非所欲不朽一大事乎明妃六曲可以怨矣輒取附和見同調之雅並代居云

報廬陵劉夫

陳憲使至致公書而公復致以聶公書至生僻人耳其於長者徒以一時防譽謬承薦寵久斯置之矣今安得十年之後猶辱記憶不以竊伏蓬蒿之賤數千里外而勤執事者乎不愛以其師身爲介而並得所致以爲故人重者乎此計無他豈其蚤歲自棄有槪於足下歸潔之微防乎無亦足下取友不遺之量所自至也

報周眞陽

維夏得問未報斯置之耳何至不遠千里重使相勞乎三復尺牘深惟尙論不盡友天下士不已也乃知無斁於不佞者有是哉前論屬某著述自見顧非其人而足下愛我以徳夫復不淺愽南旣開千載得足下豈爲非旦莫遇之也徐吳二君子海內大家並玆命世足下從防其間其在臭味則足下可知矣乃今而後於與有寵光

報周眞陽

頃辱使者附槁上誠以海內之數君子足下身爲屬吏而出諸門下有其二焉不佞不可不知也將斤削是求而重以布列不佞何所聞過乎版卽竣防爲置之矣然斯其誼非不甚髙乃卽不無由是以借妬口者不佞杜門八年於此卽杜門八年於此也一爲足下嘗焉而莫我肯力豈獨其才不能私一令長哉仕固莫難於久之不厭而患乎其始易合也足下勉之矣不佞方奇疾經今百日盛吏入視邸事又廹竢粥气稍充當圖所爲灌縣公碑以報稱足下委命不淺耳

報歐楨伯

以余致觀楨伯則必褒然一國士也黎惟敬於不佞蓋嘗爲信宿之好落落爾十年不遺一字書彼一時也量無以與進斯至今置之未爲不厚也乃足下崛起嶺南論交海內不佞未嘗傾蓋望見顏色何以槪於心而三勤存問務得報而後已此其尙友自信不回豈彼悻悻千牘之防可以計不朽一大事哉奚啻千里但足下已防子與明卿間則不佞夙昔與二三兄弟周旋中原者惟此气類足下何患不佞之終無以效左右乎諭引請謁江湖之語誠不佞僻性不可遽移然謂門墻太髙則吾豈敢又使少年盡夫倒屣楨伯何貴焉不佞所爲不同郭有道而同一宏奨風流如此足下縂角事黃公卽淸冰自許誰能易之乃餘所謂楨伯必褎然一國士也諸詩有格微辭兼到其白雪樓黃河中嶽長陵陽翠師子南內等篇尢爲佳麗蓋恥爲輕便專求興象正盛唐諸公擅美當年而足下所繇以羽翼二三兄弟者兩生有言不可使於鱗不知南海有歐生是矣惜也公實遄化不見楨伯於今日則又不佞河山之感而願足下自愛不淺二詩寄答其一則前屬許右史失附者並上裁覽伏枕艸艸不備

報茂秦書

不佞在告杜門伏枕三年於此矣足下髙誼乃能一介存故人所辱新刻輒以檢列卽不必致致之凡以爲足下者意則至矣豈敢謂足下已老勿厚望之卽示小詞取韻亦不妥能坐甘薄俗過我論詩不

與兪允文

曩辱仲蔚風期千里睠焉爲平生之好雲自元美得之不知不佞之有仲蔚得知元美爲多也豈徒邴生薄逰有以當足下之心爲知己卽知足下於元美可矣佳章衝雅直有應徐之韻遺榮棄鄙議一往不復疑美人𨿽云逺詎令歡愛擕沨沨乎其言之也中心藏之何日忘之然則嗣音契闊旦暮遇之矣惟足下憐察焉

報張防於

不佞知防於以元美哉自防於可知耳再辱諭豈敢忘之顧翁行實諸君揄揚具是矣無弗得雋者而使不佞攘臂其間豈不難乎其爲後乎然防於與元美命也𨿽復蕪穢以借諸君矣

與張防於

久不聞問日以耿耿曩讀計書見君家伯季交萼同輝爲踴躍焉卽知足下潛推大美將獨步千里也其惟二鳴編乎明珠在旁已慙形穢冠玉其上重使心勞不佞何以自免將無令觀者披華首簡而顏色自假耶卽足下一顧力也先聲致人足下爲我田僧起不淺況崔延伯並驅中原借長君爲勝乎不佞蓋甚壯之

報兪仲蔚

仲蔚足下幸無恙閉關日勝自梁伯龍稱足下所以爲隠君子狀心未嘗一日不在五湖之間乃不佞朝野混迹耳孰與足下結髮山林之爲獨行也元美兄弟得請計當大快敢聞左右庻知集蓼辛苦非一士之節矣其過而勞焉如不佞起居足下者

報兪允文

不佞承風執事蓋前髙之重以梁君備狀起居比躅禽尙盛世逸民願執鞭矣私懷偃蹇敢謂气類亦自一老諸生在田間耳卽梁君豈無復焉華山圖生韻古淡展帙如夢斯王安道可知豈獨先軰多賢新題悲壯雅與爭奇二幅已充庭矣謹附謝章取和諸以惟梁君

寄兪仲蔚

仲蔚海內此人耳屬乃天弢攣如牽復罔極埋防自帝吾道距沮所由聲气相與倡和交應令之懸解非足下軰乎聞子與云足下故髙隱卽𨿽還往亦惟伏臘誠有意乎此人奚以其迹疏數哉

寄周公瑕

公瑕足下得非公瑾後乎何蘊借如此四明薛生述足下者誼甚髙謂少年不肯俛首舉子業卽名日益起至使元美每致之及以介不佞此其於人不已重哉樓牓牙章古色飛動頗從防藝以示精眞不佞願因元美交驩足下不間千里非槪無繇矣

與周公瑕

不佞承風公瑕惟日夜望見顏色不可得也重名遂未能自遜使海岱間有大雅遺音長者髙躅各稱甚幸惠然敝廬矣𨿽雞黍惡艸然以延寵光搆不朽一盛事尙亦有賴焉華陽一晤解袂千載將無亦云爾哉菲劣不恭則蓄極而發未逮致情似略云爾

報薛晨

文章翰墨造物所恡今時貴客側目此技甚矣吾黨自諱言之每得一士臭味苟同不啻骨肉維是與足下傾蓋而故云足下垂四十載攻一藝窮神詣玅卽枯管成精靈非其人誰則知之哉願足下自愛歸幸卒業羽翼斯道徐子與以太安人志銘見枉𨿽儼然在衰服之中爲誦足下髙誼若就見之足下能往弔否三扁楷筆法兼長寵光艸茅昭揭不朽文房諸惠可謂淸貺敢不受賜捐金相致恐非行客所施於病夫今用附使完上

報梁伯龍

伯龍詞伯執事則優藝苑老也不佞田間一惰夫耳日乃儼然辱而臨焉何如其枤之杜乎蓋曰中心好之曷飲食之僕之役在此章矣元美北行嗣奉聞問重以翰錦睠焉顧我者伯龍耶乃元美旣得請一介相存不佞踴躍凡爲吾黨與髙玆役遂附以勞左右云

滄溟集卷二十八

欽定四庫全書

滄溟集卷二十九

明李攀龍撰書

與宗子相書

不佞近奏績書當已見報惟足下左右之一老吏安能爲乎秋風且至東望愀然龍也奉職無狀大旱之後水蝗薦至𨿽某善臥一日爲多方且首防牽於腐儒之見不欲爲苟去以萬一人之憐我不已迂哉向所示徐君云云者非敢自視大異不欲輒奪足下之愛次者慊慊爲難耳今所有陳情乞骸骨而已仕宦四十郡守頭顱可知三年不調意同於棄柰何瞶瞶無所取材差彊足下意又何卹焉

又

元美來亟謂子相出遇都門之外信宿而去蕭然各有江湖之气也壯哉邢州太守奉職無似囹圄空虛一日治牘十日爲布衣之飲齋閣海內旁若無人郡城之樓不下百尺西望太行東望漳水北眺神京一瞬千里歸復雷雨乃歌黃楡諸篇以敵其勢則響振大陸秋色漂颯頽乎就醉遂極千載品物五子於中原右宗左徐哀吳郎之去國悼梁生之不祿是時也曽晳牧皮爲未狂他豈暇論哉月晦興盡驪駒在道握手洺水之上黯淡不語某𨿽僻惰旋亦自失也

又

旣望廣宗尉持足下書來云當不日有嗣音明卿故吏回邢州吏有事於宗伯各致數字豈不旣己煩左右焉而愈益延佇永日不折腰道旁卽髙枕郡齋臥足下以爲非人哉老吏上某績屬足下省中僕泗固當繼至上乞歸疏足下省中則惟足下畱意焉元美今安所期對髠鉗之士彼二人者則猶防防聞戒來已也柰何

與吳明卿書

元美書來亟言足下似欲據子相上防者乃足下亦自謂宗謝所不及而梁徐未遠過也明卿明卿亡賴哉三子者不可謂非海內名家矣君子𨿽耄而繩墨猶存明卿今見其勝之爾卽一日千里某何敢私諸二三兄弟乎子相復言某在郡作何狀豈猶不理玆多口日足下由邢襄間得爲某甌防者殊深何但元美幹城吾道也

又

日不佞入計則足下傾身爲某焉海內二三兄弟固無恙也握手中原悲歌相視旁若無人旣彌月矣欲造物不妬耶某於時固知當有一別如雨者於今日耳明卿哲士夫復何言某亦有浩然有東意明卿幸無患郡齋𨿽惡尙能具十日之酒天豈更相厄哉

又

明卿無恙某比歲伏枕之日半之旣已拂衣業杜門一切謝絕客蕭然若未嘗有世上人者今彌年矣獨王生時時來不佞不得已彊起爲袒跣相醉耳春來殊憶明卿庻幾握手河山之間時事不必言卽未嘗不已如言者大率吾二人不如元美軰爲能太骯髒於俗態而已咄咄明卿柰何不忍一日之不宴而偃蹇自逺重令放爲豈所謂焉往而不三黜卽三黜又柰明卿何

又

所爲勞元美於家難者僕日夜望足下與俱耳兗州書至令某投袂而起屨及於窒皇策及於寢門之外車及於鞍山之麓矣客乃言有白眼君子者從楚來檄郡大夫稱故給事中與吳按察大醉狂歌泗水之上指顧甚異當是精物信宿發矣丈人勿自苦也已乃開椷讀明卿寄章寥歷怳懭有脊鴒之心於元美者豈必縶之馬哉浹辰而廣川吏復致足下嗣音知己在九河間竟不肯淹於吾地此一時也足下乃在酒人傍乎𨿽元美亦當自奇耳然勿更言子相使我二三兄弟酸鼻矣便可示挽章吳峻伯頗見傾注徐君亦誦足下無窮

與余徳甫書

不佞杜門伏枕五年於此其於諸君子斯置之耳安敢謂有一再存問如足下者廣川書方捧檄道次使命未敷首及故人林君之東復無他屬肫肫病客如就語焉不佞如某何以得此於伯兄而何敢忘之無亦虞翻所雲天下一人知己者足以不恨也天下皆以長兄不締膴仕爲髙而尢以不遺狂生爲美閩中信樂安得三年淹也子相已爲異物足下以骨肉爲治後事海內二三故人莫不悲感於大誼謂可以觀交情今不識其刻文已爲刋其所忌諱而後布之否故人陵替惟足下自愛節鉞一方建幟多士卒爲二三故人蕩滌此意不淺

又

豈其然乎余聞之足下有毀傷薪木之警何天重困吾黨也不佞不淑乃歲七月爲駒也母者竟以不起匍匐襄事爲憊已極不佞魯之狂士一旦儼然衰服驅之人禮之中杜門十年忽睹弔客會葬僕僕四視如處女防戶矣乃知莊叟鼓缶亦哀吾生之常勤耳郭使君古之遺愛郡百姓之視其去如免赤子於懷至乃有此豈獲乎上他有道耶卽仕宦之難何恨徳甫之不理愈白矣元美杪秋得請使寄白薴今以篚足下焉外律奉憶敢並及之間者殊闊勉之嗣音

又

自爲報閩中且三數載不得聞問契闊可知王中舎至始得足下不理於口狀而素產蕭索將若不能俯仰意殊不堪三復大篇夐然無一凡語乃知足下自有所事不著常情卽所可欲不遑暇顧今無論足下心迹山川勿舎行將夙夜卽由是置之立言當世作不朽一大業無不可者豈其吾輩厄此百六遂爾蕩然進退維谷必不然矣而後乃今二三兄弟千里比肩守望相助徳音不患孔膠耳某十年杜門於此何嘗坐自悶而令色萎黃惟是徳甫稱同調哉自愛自愛江上雜詠吐哈老莊擁帙閒居超然人道足下庻幾無疾病何媮快至此極也

又

得王將軍所寄詩讀之卽報元美曰余徳甫晚成七言律乃有其勢𨿽气未備生惡可已小美之下將其人焉小美敬美耳又報子與徳甫七言律乃有其勢無已終當自詣爲大江以西一人其於吾道所樹不淺矣不佞所防元美徐吳外徳甫也業已自致獻吉時則若熊侍禦者自今視之豈當徳甫於吾世耶謝茂秦見懷五言視昔故不較乃李伯承亦以疏歸尋惠刻稿其在吾黨𨿽有臭味然落落耳徳甫務工七言律當作俱胝三行咒不啻大江以西一人功名一長物也徳甫實繁有指乎小兒豚犬也叔父何自念之

又

郭使君旋所附聞問者當具是矣亡妻襄事則之官遇王將軍於途得足下起居略不知郭使君聞問未達也歲十二月乃渡江與元美兄弟雄飲姑蘇三日夜逼除以抵任出謁無常時三月至自攝海四月以子與盤桓西湖之上凡再浹旬而別五月分藩命下而王將軍所寓足下書始從濟南來明卿已移髙州六月以賀東宮行暫詣元美兄弟視之九月朔抵都門初三日旦入見帝是役也凡再浹旬而竣亦與子與凡在浹旬而別元美兄弟所抵大名抵金陵皆以前月也十月抵濟南且抵浙圖所以報足下則十二月河南之命又下元美與爲代焉元美正月自大名亦詣濟南視不佞不佞與雄飲一鼓而盡一石矣蓋二年也二月抵河南日夜與殿卿緬縷不能已三月得子與抵武昌書云明卿抵髙州則不佞抵河南之月也是役也與子與周旋浹旬者再與元美相詣雄飲者三與殿卿日夜緬縷者無常時得明卿起居不佞者一得子與所致明卿起居者亦一則是二三兄弟𨿽老相望中原猶可春秋耀吾鞭弭取爲快也左提右擕惟徳甫是求而湏臾忘之哉四月以至六月太夫人含弄孫不佞始就筆研乃圖所以報足下者如此矣爲致用晦萟林奧郁今之諸王孫掇躐有之貴倨耳誰當告者足下與明卿用用晦乎亦用晦能用二君子耳今不但其詩之體裁具是卽尺牘矯矯不作近語則人之不可無向往也如此足下其列之吾黨離合之間爲道不遠於不佞何有哉千里慕義在昔難之是足下與明卿之尙友也郭使君幸無恙駒兒豚犬耳裒然使冠多士何以稱有造之私然亦一吾黨之伯樂矣

與許殿卿

某抵東居且二月日夜望殿卿來甚急而意不能待愈成契闊殿卿殿卿萬里生還不當日鼓飲樂耶洪使君力疾視事又安在哉人苦不知足初某守鉅鹿時又焉知有三秦之役也徒謂以他遷行爲不苟去爾棲棲入關乃日夜與二三孺子妾緝蘆而處等於幕燕一行校閱帖括成山精神旣疲披詠漸廢何爲者乎安得與殿卿縮秫嚼苦驩然道故握手景陽之濵以弄白雲元美天下才也然願一當某久矣兄其爲我職志

又

不佞杜門六年於此矣所爲朝夕周旋者殿卿一人耳向以詣除輒失其偶嗒焉何如奉檄而東防好彌月益重爲別更展朝夕締將不解不佞與俱矣旣西復以麼麼之忌遂缺祖道是豈爲施於殿卿蓋至今遺憾無已時而諭已四至無論市馬之故假質未集以成不佞不達事體之誚卽其揭示妙理以持不逮如雲作意求適已成勞擾實足下自天夙悟鄙何敢辱焉獨以非習自墮汗漫乃今且在求不求適不適之間庻乎境變神遷耳小人易緣老兵易得誰吾不可與把苦吾誰不可與把苦也酣法難雅口鑑難精誰吾與把苦吾誰與把苦耶麼麼一言易解者猶尙妄議自引其諸微辭恍忽感動將在曲削始祛羣疑矣拙集出於客歲不佞取刻本校之酷加刪易凡什之二閱月而發卽佳序亦爲正一二字剜補會就想不日有定本極知無一可傳防當中廢但以備檢可諱語不至貽指摘者一以成魏使君之盛心一以用借佳序云爾前月使君用幣正夫中贊更爲乞佳序一篇並乞殷集一梓此兄謙宻其集恐未可猝發然豈爲故人重一序此實某乘間言之使君者殿卿以爲何如元美書云昨見吳中張仲子爲我二人刋所倡和詩若干篇似亦興起於海右集者但海右集訛甚至不可讀兼復逸而莫備拙集旣達可續翻對以終此意邵武使君亦翻子相集而序以元美海內知名士軰出矣魏更徴拙文將並付梓不惟多取亦重羣疑柰何柰何非殿卿一校不可夫士之所寕無友也而友必以知己者非知之難而處其知之難也若相絓於嫌而令不得任其所便豈爲知己焉殿卿乃今所事固自謂得主其左史又可與浮沈卽受簡賔客已稱淸樂況撫愛子擁少妾吏隠王門而人不測其所媮快哉信乎得以儉朴矯之大示中流之望不然何必去父母之邦諺云何知仁義已享其利者爲有徳諸君故自灰視不佞謂不復然遂擯之耳中贊君方烈炎火諸君何畏焉所得侍郭君者矯志難與談且間出別業無值時襲君亦但問奇語方冊往迹日月至焉耳渾源使君一疾幾廢今亦未能往祖之卽田間亦復卻埽侯氏子已屬他人劉生徒食客無與城中事卽有言中贊君者何從而聞之便爲促序更屬白雪樓記並詩一章不然不佞必數齒責之玉堂之署足下爲以何解虎近用餂每禦之令人著意遂不欲遣候以酒頗佳別來日復潦倒獨魏使君爲海漚鳥他猶是未敢自獻不知元美何謂見客談於鱗近事有感豈舊學憲恚我不納而云云卽足下亦何所聞也元美輒問足下防梁狀頃附子與書使且旋如肯就調當抵歷報淸河之役時則再達足下不晚長君居守屢瞰蓬蒿修儀精縟推誼爲多新示中贊君文妙甚不佞何幸托諸其側所云父老上白孝狀深得中贊意矣我朝諸公選可七八十首亦未妥愜適未擕至城中容與拙刻刪上彼中文獻地雅有藏本不憚訪錄以備當代之音近詩二紙間有古體可采今呈欲令殿卿知我輩不徧觀百代悉索諸家斯無以集大成聲金振玉耳𨿽然其中非爾力也則所望於知己者哉必以彊人於懸解大笑之矣新刻尢有難言殿卿幸爲我黨職志乎淸酒百壺用報佳蔬之賜暇爲諸宗室中求一痔漏禁方並前所許藥二種見致乃懇懇者白雪樓記及七言律何可無我殿卿外馬值七星附償卽太久又不敢具子錢

又

毅哉其能削柹成集如此然終自訛缺如少年行題𨿽刪而詩未易不肯更查白雪樓稿耳今寄攺本一冊幸依所塗注刋補頃刻事就何憚不畱意也續集姑不暇檢不佞稍窺文章未達佛理見謂爲二足下大方兼詣並妙見謂文章莫非佛理何不可哉適姑蘇梁生以元美書至出巵言以示大較俊語辯博未敢大書英雄欺人所評當代諸家語如鼓吹堪以捧腹矣梁生亦致元美書足下並巵言云且付長君生今東探海市計南旋足下恐不及作問辟之相馬觀其發迹汗血之駿若無意焉其於千里駑駘承禦非不砥踶振鬛而黽勉逾舎絕銜敝策步驟自失無他力有可極不可極無關齒盛衰也茂秦之於詩不佞固知其有今日矣

又

不佞爲疾適今百日以庇再造猶在牀薦𨿽宿創頓失似有因禍爲福之慶亦恐暴弱之餘未易以復其平生然辛楚備嘗庻日委日熟矣天幸之遺不敢自謂爲人間世而諸君亦宜勿更以人間世視某者柰何謂從諸生比文角藝乎夫好比文角藝者出於妬妬出於不自信龍也其妄自信奚啻先告子不動心殿卿愛我慮有口事傷杜門之義卽不佞亦懲此子善泄其與往來直欲不窮其交而已無所深言諸刻拙稿咸屬倉卒然此兒行何必易今題以浩蕩行可如原冊以從軍公燕詩他集未具姑寄元美昔在正月之二十一日豈復謂更值覽揆之辰而乃覩兄八詩之盛於指掌今猶記屬駒乞兄狀而因志於殷時戚戚焉其不爲感舊之音天幸之遺乎近示詩文統詣妙境迹藏於思可與知微日長君臨候謂不佞凡病之有形气實客之气理斯形乎竟如其論此其卓識非殿卿不得而子何患不至道也久謝客客輒謂不佞托疾耳今已身抵京幹諸貴人且起矣曰己抵汴身爲質子錢於右史矣此不與一二老腐儒左擕榼右提局如殿卿之於孟生指庭前栢樹子道故又但曰喫茶去耶生實不徳乃至親日偵其肥瘠況人間世哉藥物紗扇惠及老母並謝不次

又

自兄西不復聞妙語今安得曰道可忘而得生有待而失必令吾神於道合而已不自知乃爲得也微哉海內一人而已矣近作松聲似帯秦時雨等句益登神品夢聽琵琶前二句亦自新奇極知足下理髙妙土苴詞華然業已傳布乃生爲足下不欲示人以朴云爾

又

不佞所不貽一字書正甫者獨以有今日海岱之間我三人者豈其又一气類而敢自菲淺其或迹微有之要無害天合卽殿卿日夜從中調爕固亦因其气類合一之天巳爾寕能彊非其黨某實無他腸卽不有今日我三人者必全之交也但爲云尙蚤姑竣正甫秉鈞之秋使某得以有人乎穆公之側然後徐爲邴生薄逰之計擕我殿卿東歸箕頴老焉以觀稷契之美不愈於陽鱎之誚耶昨元美兄弟入理亦漫及此南還得請便詣晤言安得並與殿卿握手一堂之上春來寥僻援琴自愛渾源有言不佞兩爲大邑擢郡太守號二千石不如陳道鳴提一藥囊乃置十金小妾日侍巵酒何謂非薄祿相也爲諭𨿽鄙足徴其不獲爲樂於當年蔡姬勉作解事爲遣一姬進一姬各厭余意但依疾爲命每以先君子棄館舎爲嘆涕輒下殊相視悲焉乃知殿卿所示寄故伎三章慘於垓下之歌矣

又

小豚犬老夫爾耳乃辱褓佩之寵愛我哉松霞之祥又何可當惟是日夜祝諸姬安得就館爲足下更產一男子使豚犬在兄弟行益延世講乎河嵩之英取用宏多矣向謂李伯承忌不與我爲天門日觀之防今則果然元美亦未至魚蔬之惠姑領俟之襲生書生勢自依依不失爲故足下何慮焉卒恐上書之念未己不一貧博士柰何近數過我手談相命不及時事豈不佞因而學之耶新篇殊覺遒上神明垂應但足下妙悟求似卽止不肯由所不似以致其似爲遽有所隔乎正甫方獲主器而閫政不寕賀者在堂弔者在門每有良朋況也永嘆不佞適讀薦章知足下以其人相爲力不淺也不然豈其自棄十年於玆公朝大舉諫臣齗齗不佞如某一抱臬吏者滿天下獨安得濫與二十人之列必不然矣卽使其奏終寢尙可一吐吾黨之气不謂殿卿取非其友也不亦一快哉老嫂長君亟於豚犬有餉並報附謝

又

病後性愈狎野每一抵家事出理外如觸籠之鳥矣兄大積勞以承貤典黃金橫帯文章淸寵馳騁諸王之門防梁信自樂乎亡孫後黯然無狀杯牘浸廢乃以琴自遣耳杜靑州近饋一牀及弟所蓄似足不徹道家所貴得意忘器防且置之矣市價不定兄姑返焉仲月子與一介相存浹旬元美寄致甘毳均之拳拳我殿卿咸去數相聞也元美病瘍敬美云斯人斯疾今率當遄已吳峻伯寄歲編三十餘卷曰公試覽此當何以從於鱗元美子與之後殿卿以爲是何言與新什於初冬客思尢妙爲宗周气業師笥字當易諸賜精奇俱徴注念再頒藥餌尢軫扶衰歲杪興言懷人覩物想兄忉怛同之蘇子卿有云我有一尊酒欲以贈遠人凡三品五盛以付屬車至可呼羣姬牛飲把犒當禦謹伺入我牀下者灌將軍罵座此豈爲罵帳耶

又

夫玩世之爲大於辟世也邈矣不佞弟僻才似可足辟世耳自視無長兄之通才將何以出而玩世耶此公爲吾輩乃如此然某自視則昭昭十年一病夫傲惰無狀一朝與大廷薦列謬竊國寵防以爲且置焉而有今命卽有道如長兄者知亦爲弟踴躍矣是役也可以期月無大過不負翦祓之雅然後更圖作邴生計以報諸公者恆於斯也十年恬退防名不當人意一朝失之而辱翦祓者亦恆於斯也兄而爲不佞願之乎𨿽然亦患有道不如長兄耳苟惟其適十年防名亦何用哉卽一朝失之是亦遣累尢爲光塵俱妙但弟有難言姑試期月終當以辟作眚如秦中故態者兄幸識焉此外惟冀三河間一握手足下庻幾少忍云爾浙牒已下濡滯不果豈卹微名畏繁以勞半途而廢取笑裏閈也今月二十日當南發此恐不待褰帷而悔柰何長嫂長君稠疊出餞不肖駒又辱子長復締新好徼惠長兄殊無已時亡妻以來再捐產畆信乎貢禹賣瑯琊之田而赴彈冠之會非妄也盛貺及期暫免稱貸矣

又

南發無任硜硜半途之狀黽勉抵浙百違初心業已失計防復自解顧我長君前知不佞之不堪此而不言也終恐故態當作貽我鄕曲忽起忽罷狂妄人耳所惟其適卽並其名實而棄之何卹焉勞形則敝道力忍性則閼道气不佞某巗穴旣不能深川澤又不能廣絕物哉獨念平生殿卿知我可與言乃不佞所值凡多無其理者之事卽𨿽神明用必其知我也誠皆無其理者之事言之誰信之耶所求三河間一握手庻有披豁欲殿卿信我不必其理斯白首知我愈盡耳逼除視政似在驛傳旣竣閫署防攝海道莫春旋省乃得晦日邸報陪防江西本自菲才自宜常格見處且爲當路乍記乍忘援止而止甚足以成不佞不恭之趣而混薄防之迹轉相便也殿卿爲我願之乎姑蘇與元美兄弟及諸名士雄飲一日夜而渡江之興殆盡子與數相遣候致期而不虞妨之今猶咫尺千里所謂三河間一握手均之天不假之也然子與蠲吉屬且謁選計欲方舟北過元美擊楫中流以迓明卿詣廣陵宗生墓下釃酒爲別似千古一勝會然後間出大梁擕我殿卿登平臺弔鄒枚與相如把苦相勞駕言趨歷拜太夫人堂上稱觥爲壽再逰王舎城之野杜門髙枕彈琴散帙種秫在庾半醉袒跣含飴而弄少子以竣殿卿之有意焉歸逸二老於當年豈不天之道而善學猶龍者哉子長貴人壻今大捷矣殿卿固自一快而豚犬駒三附雷陳百折不置蓋素奇之廹行致締以遂前好識料可賞不然且當新命嫌於閥閱子長卽不棄舊徳如駒何浙中炊玉薪桂廩庖疏冷衣冠禪理雅相晉接澹情之勝致玩世之妙理也某不佞乃處名下年少自喜窺人卽稍墮落彼其謂我何十年寂寞作苦今倒行逆施耶始知長兄陸沈王門招揺一世者不動焉而已佹去佹畱如不佞未免滯乎其形矣老嫂屈尊出祖推愛非常賞鑑嬰侄如躬𦇤抱可謂難也適致問長君不佞僻拙裏閈所棄獨辱貴門謬與世講遂令某因親不失置其餘云

又

閫之使附啟乞狀當再抵覽凡奉先後二致書慰勞周至者且諭貴體日佳自幸仰托未艾矣何得衣被小豚犬𦇤抱中蔡老妾少識鄙意盧亦朴惠可借相安舉以命倮不敢當焉皆曰姑逝倉卒脫棺收視不報之徳世締伊始矣適又袁生書云權禮以時與戚寕易有味乎其言之也無論九歲之孤顧惟寡母卽人情凶薄亦何所不可流涕者任之耳徒戚何益然而無財不可以爲悅卽易亦難柰之何又云襄事無以志爲解是卽前所教以仍先大夫舊壙云者不佞豈忘逢於何捆心齊王之門若使貴公逗畱揺筆不下斯置之矣某於此苫塊慘惡寢伏僵攣甚不便於倚次誠如諭者長兄愛我哉子長信奇士卽長君亦各執其所自見者耳殿卿見以爲不爲宗周孫爲非乎卽殿卿之爲宗周孫長君見亦未盡以爲是也新憲長晤語無不起居足下者足下書已面屬之往當酬唱相存矣詩多麗句今錄以聞聶都使請文臨繹其作古潔殊類不佞當自一名家殿卿物色使在帷幄三益不淺萬無失此索所藏槁爲寄以觀其備裁之

又

生非爲恭者吾黨有人哉兄遽何謂而必圖之以孤鄙薄見所宜緩更隠王門不惡也倚次鬱鬱視日猶年賴小於鱗孩提旦夕耳心境拂戾不可言晨有自宗伯所來者云志已就槁望後可得報果爾孤無異悲感於殿卿者便爲轉謝否所托大篇懇惠以梓無任徼寵跂予不備

又

宗伯志奉覽簡潔老成亦自名品使早得佳篇狀外之助不啻此矣刻本已就方竢佳篇浹旬可緝寄不意長兄爲某一租客嵗賦布二十綿四百坐享挾纊之利不知所由至恐成冒昧積負不責矣日月不居先慈見背忽已卒哭念別長者視此濶焉駒誕歸集佳文適從天下父子奉泣如復得一母者先慈獲據成棺再叨狀列身與名孰親是均不朽其在殿卿厚自性生不難於爲徳值所可爲徳者爲難耳何以萬一圖報也佳篇語意一庇不佞而辭足以發然恐累殿卿不黨之名而信者半之矣廬次黯然防茹自慰夙夜念襄大事一切廢置卽一二妄動取侮亦先慈余譴之告子之道力時可竊用頑鈍不卹也長者匍匐豈猶有所不至而重蠲吉惠示使之慮出萬全卽某所自盡何以越是乃宗伯公卽已托羅武選爲擇十一月二十八日蓋以荒隴坐向先慈並愚父子年命生亡所忌取衷之者似與灌甫所爲擇者不同又其月日旣已登刻請益長君亦爲抵掌武選今恐互違教防柰何殿卿爲命之矣今之作者非李生王殷二三君子則殿卿其人耳閫之奠章始猶謂海內安得有此其人也者乎於子長亦謂家丈人平生作文自一色象此則焉恐非其手不知色象與文之所自適耳正恐殿卿傷何患色象也乃殿卿近所著述誠異平生無怪乎子長刮目矣不佞與殿卿老矣所願杖屨夙夜無相逢也初擬以白雪樓爲贈不佞營白泉而比鄰焉恐倫有別業猝未他委至今未敢獻左契詩曰十畆之間與子旋兮吉媾弱息未可窮谷無已則稱東郭二先生云爾此非就謀遙度不可王憲伯未行求所以晉接長兄之者體貌曲備矣猶謂不佞不源源豈可以不造諸公爲觧且不佞亦已推轂灌甫又當自悉也

又

不肖孤之於殿卿可謂成言乎友也弱冠狎之老而益信難矣哉卽晚締大誼何加焉且孤動以天幸卽先母大事亦復倔彊殿卿從旁贊之無不各中條理使孤思而得之無不以爲計所必出而後善者自今觀之老母大事什已舉其七八則以值殿卿不值耳是非動以天幸哉乃知友以人合未爲通論也十五日渡河出境十六日至曹州阻雨二十日過濮由東昌二十五日抵濟南權厝伊方鞅掌哽咽不宣

滄溟集卷二十九

欽定四庫全書

滄溟集卷三十

明李攀龍撰書

與徐子與

以不佞觀於子與不有今日何以著齟齬之效也然其技止於解郡而惜我者亦已隨之今不出彼將謂我何何所不屑而自惕如此卽太夫人何以自安一二兄弟實諧所請惟足下辱爲裁焉日再奉諭圖所起居未就拙刻亦復宿謝子與庻幾無疾病卽如明卿已事浮沈人間何不可者而悻悻爲卽何得使不佞望見顏色如曩在淸河舟中時也

又

君家大人違養某至不能爲一介絮酒之使二三兄弟柰何奇狀驚人凡再辱諭深念種種天不憗遺何論殄瘁非我子與縷縷誠無以聞髙枕前紹故自不孤廣陵生多情豈今有屬於𦇤抱明卿危就世网翩翩自在所美佯狂欲離欲合如阮嗣宗者一子與耳久擬一晤托言千古

又

得閠月書讀幾逰岱宗之語駭勃久之若卽就視不能奮飛方念南海廣陵二君子卽夜何堪更得此於子與蓋余至今尙病悸云及覩白雪樓二章又翩翩有逍遙垂天之度快哉快哉向謬計足下出處不獨以伯母卽亦子與所能信者一時同好交臂匏系將謂我輩何吳生棲棲一郡豈遽爲非哉足下髙識妙悟夙昔帝衷何竢解官如竢解官不能於解官矣病愈之悟悟豈曰委處何見爲委出何見不爲委耶此余所謂吳生棲棲一郡未遽爲非也伯母內行大儀南國攀龍敢不樂聞老母明年嵗復七十正自借乞答篇矣陶羅山銜恩足下輒拓闗稱謝述徳備至至使眞陽令三使致書使竊幣道亡而再致之竟取報而後止足下感人此一何深屬吏如二令郡百姓可知固始公所傾身激烈百口爲誓者豈其心能自已乎僕村居卽數月不入城市伏臘詣老母稱壽卽順甫亦數月一晤數語爲別耳終當爲足下酬固始公髙誼不淺也所示新作朱紱誰無恙孤臣去國之音世情回首盡達生齊物之防遠哉戚戚我心元美殊賴慰藉推與敬美蓋亦爲之惠連以慰藉之然此美故自臭味卽吾黨後賢亦所慰藉矣今復何狀間者濶焉久不聞問不佞業已自棄則有抱影槁立耳終不能復在貴客意气中

又

不佞所輒爲志銘蓋解衰服辱故人之迹至無以標秉當世反湮太夫人懿徳罪豈獨子與哉置之惠亦不但不佞也先伯承致書梁周二子具悉足下在疚狀元美亦云子與立壁如長卿滿座作文舉念其貧不欲慁之朝擊鮮亦夕歸矣二子者亦拳拳不佞爲請然足下業已過厚安之曷害焉顧二子亦雅能忠告以子與長者重爲躁耳日茂秦寄詩見懷及伯承所貽新刻並多出入畔我族類子與固云文章老自知乃兩君旣種種可以其文章知之矣余徳甫七言近體頗工於勢無已終當自詣將爲大江以西一人今湏子與元美時時奨掖相成羽翼吾道所樹不淺集佳把玩日不去手間有所效勿卹狂瞽不亟達者難其郵云前選詩目槪未精愜十刪其五庻幾近之

又

太夫人以子與乃當大事今幸已竣他無不可自致也通家猶子竟不得一執紼而授褐老母愧則可知爲別忽復彌歳矣雨雪黯然遂成千載向擕周生把苦三胡桃樹下道及子與纏綿轆轤前渴心如火子與爲亦不忘耶佳集璧上中多不可易之聯不可得之語寵光吾黨鏗鏘異代不佞賴焉卽元美所云斟酌二子殊有味乎斯言而曰精思便達似有子與所少今觀丙寅稿數章已詣境地何以更竢精思蓋詩之難正惟境地不可至耳至其境地矣精思安在哉十二團營一軍吏領神機諸部七劑相載聲聞百里此何故气欲實也精思非气所爲乎此固元美養气之學而以望諸子與子與誠能盡所爲集以積精蓄思一朝自至並其境地俱冺然後乃今命不佞以末簡之役俾不佞得以其所至爲敍揄揚明徳庻幾稱效將視元美明卿櫜鞬中原職志不淺不然今集故已絕塵當世膾炙士口不必更造顧所竢方來英雄窺人尙爲一間不獲我心非兄弟不朽大計也不佞一讀丙寅稿不勝踴躍晚成大器始敢諄諄期月作苦實謂子與必至無疑耳爲問元美瘍何狀斯人斯疾孰與逰諸洞天樂也顧大司冦狀宛暢周洽史斷核然元美取材子與縱橫自是可致覧向約李伯承暮春者我二人於日觀之上賦相遇也其人嫋嫋自愛茂恐三舎引避安能顧艸廬又殿卿報謝茂秦近狀曵裾沈王門擁一老伎故趙女居常千金裝自快是爲詩市也此自小馮君先容正惟牛頭未見四祖時耳今安得此老伎爲元美防瘍痂矣

又

七月旣望始從顧生所奉足下去歲書輒具答付寒溫不以時聞柰何元美通章色動聖主今旣得請凡在吾黨與賢此舉惟子與幸過而勞焉便道咫尺不果見枉不佞非人哉引領三諾竟忍負之縹緲一信益增悵悵握手前期不復可知矣而後乃今念足下三宿白雪樓中以成萬古奇會誼則甚髙然元美似有畏途之阻士之處世無以效哀憐之交難哉諭云邵武有齮齕之者子與無害也余蓋嘗慕足下大雅明哲之徳遜以出之矣爲有味乎元美其言之也便附起居屬有匍匐之役不次不宣

又

抵鄞之夕元美一介之使奉書至矣篚厥盈庭用托先司馬不朽之役不知不佞日判五百牘哺不及吐也四詩調笑小美亦復二章並以附覽天上客星聊作使不當如是耶中原紫气正與子與臥龍之句頡頏作已云云知有今日明不防耳小美去住靑山者自由殊合邴生之防卽爲諷不卹焉足下熊羆之喜不佞已徴元美稱文爲賀防攟至中逵握手一醉子與乃效東道主亦吾天下盛事寧無努力乎大美用小美爲陽鱎魚適以二十一日謁選欲因塞望不知終當不免矣郡博士周君云得明卿京邸報待調良苦元美海錯二瓿轉聞從者取答不次

又

正月痔乃作奇䢐夏始愈不佞平生善臥是稱病隠造化其柰我何但爲狀惡至今猶能令聞者悸斯岌岌乎可知元美爲足下勸起實獲此心今所欲於足下者從事而勿失時爲貴於智也公車一月可請除卽奉檄南枉從容道故豈爲晚哉

又

吾黨漂揺見復種種深念足下隠約無時乃使者忽以遷聞兼期晤寫不佞懷緘踴躍計日爲驩卽命湑蠲庖婦子從防亡何足下至矣則儼然在衰服之中使某駭愕四視慰勞不能成辭顧暫奪衰悰欵及病狀諸𨿽黯淡而一夕千載鮑山爲烈代有其人樓之取名懸合气調數非偶然王長君而後何可使子與無跫然之音獨以太夫人隱痛某自宜絮酒千里不然出弔於塗二者坐廢而居然辱駕倉卒南奔不得仰效雞黍之忱盡請益之雅則不佞所疑天厭之人事多中阻似不妄也盧城之別非敢恝然足下髙情有攜必戀旣已迂枉又令不得窮日之力豈所望故人永錫之義乎斯不難於足下難於受者志銘之委遂敢承之凡以釋羣疑使泯然不見有異常之迹耳謗書姑置之是矣久以伏枕廢業恧玆大文乃某與有猶母之分不得以作者自嫌終當削擲必無傷足下之明諸所面托謹以極愚防於一書並希檢發獨佳集一部正欲畱質明詩刪兼足下爲辭多詣神品非假日月其奧難窺文集亦卒難錄統容獻春便寄再求鑑賞明珠尺璧在已猶在人何慮什襲焉使者滯於轍中薄晦始返恐勞延佇詰朝緘發元美前云拙稿尙有可畱者失之集中或存之苑紙可屬錄示明詩刪姑無令出尢懇大事方百惟自愛

又

不佞種種攺元二月又舉一豚犬孩提盈抱子與可知矣元美再致書必欲一顧病夫艸廬之中然尙守闕祗俟勘覆得請而旋期難豫定是以久外公朝大薦元美已爲裦然稱首令吾黨吐气其通章以列寃狀者凜凜乎其文議臣動色特揭巖廊傳誦髙義小美例自得除兄弟並起夙憤豁然惟是聖政方新風雲之防子與及禫勿復濡滯明卿卽落落以卜有鄰何慮乎瑞室詩甚佳如履平韻是老筆耳

又

文章大業是以君子欲及時也顧文章自有其時有欲焉而不及之者子與所謂文章老自知是也佳集不敢久畱則足下時至矣期月作苦以遺二三知己千載一快許殿卿海右集屬灌甫中尉爲序不佞嘗欲畀諸炎火乃周公瑕亦曰是旣已不能禁其傳然不可以欺智者亦惟任之今以子與視殿卿爲竣灌甫乎嗚呼不獨其驥卽蠅亦難子與奚樂百世之下謂不佞執鞭子與邪竟貽左史詩云云矣

又

不佞巖穴不深自取侮予小艸渡江不勝故態復作之甚所幸子與禫而謁選之期近矣圖當方舟北返徴元美震澤之濵坐一大壇場搴旗中原去矣是役也不佞於出處之間似亦率爾然一失計之窮交也元美乃信宿自愛不知不佞南發之始已量所效於二三兄弟者固以此舉焉而匪久爲棲棲也抵任奔走無暇時卽未嘗頃刻忘薜荔園一握手札槀夙具冀有他請偕報而使者儼然臨貺矣以一病客坐更新嵗慰藉何如敬美欲復作逹飛揚自喜維夏尋且謁選再窺元美感述諸公之意亦恐卒不能堅臥豈不人各有志然旦巢阿閣暮翔千仭當與不佞同之不佞以足下寵靈自恃犬馬之齒尙堪善後顧止於遂初而已輒起輒罷何害焉此某不自知其不可者敢布腹心夫玩世之難於辟世也百倍則不佞黽勉自苦矣偶有他請二月當詣貴郡摳衣孺子之堂薄觀二姬將就館者垂腴溢幅明珠映媚豈不四海一快耶老毋以弟婦之變而豚犬駒以妻病未遑卽飬不佞攜一小於鱗呱呱掌上與老妾蔡張燭華屏正席珍品鬥酒相勞歌風雲一日臥龍來之句愀然借色於文章寕能羇旅自悲也寄於鱗起家浙憲二章大自格气非明卿所及矣有是哉大噐晚成者乎元美亦云邵武近槀輒不振至乃阿黨峻伯以畔正始豈其才之罪乎佳篇答江都歐文學以下如篋裏夜光等語非元美不能也足下必自駭之何由而駭造此無亦文章老自神乎吳越一撮土乃有兩生奉一不佞並立中原比肩千載圖盛事者邪許殿卿促不佞之官甚力惟恐不佞不一渡江與兩生者周旋鞭弭也昔在貢禹賣田以赴彈冠之防未聞王陽爲出黃金裝其橐中乃左史餽贐盈鎰爲難矣且念足下不置足下其奨借之勿以謂非大誼所関而惜片楮卽金紫新貴或可惠以贈章尢過望云

又

曩者西鄙吏行爲致艸艸逾日文成魏使君乃有一介於汝上以不聞命失附候音非敢湏防防所有請於左右也田家作苦旣已滌場與許史爲南山十日之逰歸而值一戶曹從河南來者言足下守汝上狀自謂三載郡理官未嘗見治行第一蚤有如足下者不佞也媮快可知矣及卽又稍述明卿被搆佹不免者是安得有此此何以稱焉而重以量移怏怏去海內二三兄弟且盡矣一楚狂又何能爲奚不聼之然後知足下龍蠖之徳不可及而天意慭遺者獨至爲二三兄弟間執它口豈其防哉何公祠記雄辧千古三仁四科大義卓然卽所論業已見撤無復返理足令仲黙凜凜有生气實獲我心所謂知其說者之於天下視諸掌乎卽不數月而治行第一奚怪焉

答子與

異日者攜許生逐兔朌子城下掠艸而射之不覺鼻頭出火耳後生風批脯而食醉見大介遂西走馬秉燭使君之灘雄飲相視扣舷賦詩撰思道故中夜忼慨拊髀於五子復亦不覺髮上指冠意气交作矣十年之別不可無一晤言如此不佞則爲五子者爲使君非直爲使君也曙發更抵右史之廬散帙揮染戀戀可知逾日乘雪復與右史載酒岱陰諸山谷間棲息諸寺試嘗名理歸臥東村掩關藥物除夕悠悠蔬粥自愛五尺一童子炙被而已是時也不知使君左擁吳娃右抱燕姬與彼海濵遺戮蓼莪藐焉之二孤泣血相對狀復何似也謝中丞苦愛佳篇三使人索之不佞爲檢百章今所緝采亡慮數十不佞狂僣間昜片語勿罪後聞繼奉寄示安得有文章老自知之句在人間其懷身輩諸古愈益渾雅二張氏驟列使君當爲割席耳卽存亡並舉何害邪元美一篇不佞不堪其悲安能使元美見之所謂王生𨿽僅存其憂甚死者某不能贊一辭矣

又

小祗園之樂不減天竺國於時龍象固自縱橫恐非睨金支擘海矣大美疏建白何事不佞入賀當踐京口之約子與勉之汪伯玉頗具名言驂於吾黨防當日上其論元美時亦弋獲明卿月朔補廣之髙州書云大宗伯公從羣謗中極口昭雪至以身証之也又云元美除目已下恐亦不能棄太夫人輒出矣別計逾月景光可愛此物誠是也子與何嫌乎七佛精進力而不一切遣之自作苦邪

與王元美【十八首】

某不幸中於流言足下愛我乃能縷縷爲語如污已者是猶不以某爲非人足下曩固慮及於此僕𨿽倔彊亦已郡國一吏矣方且局促轅下也元美自信僕豈能以伯樂望眾人卽間及僕它事某一不敢知某惰民苟升斗粟糊口卽飲河之願不欲爲盧至長者僕亦名爲守哉迹僕所禦一朱轓而抱關者爾猶尙不免於流言胡爲爾日薾然磬折路旁早晚觧綬去已定矣一州如斗大日出而視事卽不崇朝閉閣臥也燕趙南北殆千里人相食盜賊嘯聚白日出禦人卽邢防之間有防犬我輩何謂無益時理亂何謂於吏治厭薄也足下不示僕誰復言者今僕亦獨爲足下言爾

又

先是明卿書云見足下與某文大自气象當令海內文章家不復敢置喙二君也李生業爲此技不自謂有知已如足下者生平所負數語殊盡明卿知言哉諭謂日與明卿子相三人者狂語大相樂也燕市酒人豈亦效田光計圖李生令秦舞陽來邪明卿志復不小第未見考功近詩元美無慮哉亡論某卽二三子視足下其至爾力也其中非爾力也茂秦窮來歸我我猶尙哀憐之卽論太行諸篇吾見其膽破無復向時倔彊气爲可喜蠟後過郡齋見某無少厭薄意卽自咄咄向家人語云大防久不報何能重爲詆焉某稍舉足下與明卿防辭則吞聲行之日復觧顏我不腆之贈屬某全交防某納污然不敢謂某易與矣元美以爲盜俠邪今豈惜傷吾二三兄弟之明

又

日致書足下聞足下乃在上谷去天咫爾近復何似某業已濩落不爲齒柰何元美亦復在繼猶泮渙之間徒借姓名重它客也豈某素狂僻能累故人元美毋乃泛愛作苦邪今𨿽一握爲笑哉彼亦不能不謂吾軰爲異已某何患焉但子相向不與校士卽吾危疑之形已成不待謫明卿元美尙良食某不去禍終不觧子相乃自謂與元美爲眾所急某郡國吏當末減此殊誤元美幸馳來圖之攜手爲別托千載於一晤非獨契濶私情矣

又

無恙河間邸中夜臥誰爲搔背癢也中丞公自天授則辱諭僕才冠古與元美所期大業者千載矣𨿽流俗姍笑乎然更明興有文章者實自公等始也不已知言者哉邢州守臣無狀囹圄輒空虛屬吏亦不能具十獄上使者使者據案操鉛槧崇朝力爾今豈無班班河間作苦邪

又

曩在魏郡時元美誠自謂吾二人者別矣握手未可知也乃某旣歸日從裏中兒流連濟水上待故人爾居二月且西回首漁陽防帷之外柰何坐失晤言之好豈元美洗腆之餘裝而東也亦爲僕窮日之力乎某且西所不遺一字書者則已屬駒伏謁元美前又豈謂負郭巷復辱長者車轍也靑州之役誰適與謀然何害其元美卽使論定更遷向所再輒報罷者元美由是也顧廣陵生防我二人者已甚爾今旣以他補其尙釋憾哉久不得明卿起居徐生豈當已於事而竣雨雪入闗道經二華遙見三峯揷天白雲如練往來其下秀色射人長安咸陽卽復蕭索徒見漢家諸陵返照間而已回中西北見皆丘垤空同笄頭硜硜自異然已近塞風气荒涼大率秦隴震蕩之餘至今室家尙無完堵一二僚友人人自危𨿽有華榱緝蘆而寢某與一二孺子妾方如幕上燕矣

又

維夏重以奇疾牀蓐百日取之斗極還之司命矣以今觀昔悸也如何廓落兮羇旅而無友生惆悵兮而私自憐僕所爲聞於足下者如此耳卽牀蓐患苦不與也曩者君家宗人持書來言明卿廣陵生二故人誠以舉吳說繹不淺獨恐廣陵生掉臂地下矣

又

昨一餉邊使者爲謝茂秦寄二詩見懷似猶棲棲晉代間先是得寄許殿卿者盈牘如五臺山不下數十首並與逰燕集一語不較元美亦前識其有今日乎李伯承走示新刻十本尋爲讀之推意就辭未合而戰遂劣長驅沾沾自愛也余徳甫晚成七言律乃有其勢𨿽气未備生惡可已小美之下將其人矣但其才力與魏使君同倔彊恐慧不逮兩張子耳然均之待足下而興吳徐二家皆未昜鴈行論也惟是不佞敢謂與足下狎主齊盟哉公暇自雅浹旬而梁伯龍繼至再苦於感遇殊咄咄太常之爲人防子豈昜作邪乃拳拳謂不佞必度江不知其不可矣附嗣音如此則元美因以慰焉

又

某巖穴不深致有是役孟浪如何卽小艸渡江數月作秦中故態再效元美以復此踦然已不免畫蛇之誚矣足下視我豈非一失計之窮交乎幸出防諸舟中姑慰故人十年跂予之意歸途躬詣起居堂上不宣

又

日爲候足下者小祗園淸齋辟瘧坐談名理孰與相視海岱之間雄飲盡石旁若無人也遂不知別時作何狀旣抵西郭茵馮之上恍忽拍浮之態元美在前褰帷四顧月出之光耿耿流思耳千古一快惟足下念焉今遣僕泗追謝足下不逺數百里命駕者是役也不佞敢防所以圖報乎奏記諸臺幸假一掾屬與僕泗共之恃足下爲代益依依於此

報元美

乃不佞卽善臥然犬馬之齒及矣是何兪疾兪奇也溝壑分自塡何至使此物苦我狀不可忍視者彼一時也炯炯之外傲骨一具耳屬得小馮君所致足下書輒以伏枕起色盈牘東吳菇蘆中尙有斯人而廣陵南海化爲糞壌自春䢐秋其在侍者莫不遄已相幸不知轉復於邑一大事也足下蓋不獨疑不佞無報章惟四詩雄視古今佳集絕唱亦欲速取鑑賞旋自沾沾耳頃已裝置座右想象足下歌態毎爲抵掌旁若無人再奉尺帛稱副石室足下何慮焉拙刻自魏使君之厚成書始示筆削不逮也未經公軰終恐不厭余意矣明卿久州郡亦旣習宦乃滇命中沮元老視之顧不如給事時子與遲暮逡循出狥五斗當路顧爭爲汲雪事又安可知人又安可量哉沍寒次君姜被無敝乎

又

先是子與一介得讀足下逰陽羨稿去廹欲不待報是以無附音悵悵久之而徐按察寄至矣善捲洞若在下天樂哉瘍乃復作苦今狀豈當如墮屨辦邪不得一撫我元美扼腕永嘆也桓文爲盛壯哉斯言狎主齊盟蓐食自愛梁伯龍口吻不獨五色兼有熱腸惟恐不佞不一渡江其所稱述君家兄弟宛然目前子與近稿風格似上爲是其遷官力乎恨不見明卿耳北鄙荒涼無以致太夫人前何毳盈篚爲敬美可令一出否宦學不惡也

又

六月䢐暑涼生致以元美起居狀甚悉已卽東探海市無旋期不果附報九月防望復宿周公瑕白雪樓下攜行中原艸堂出元美詩卷讀之彼以謂天球恍然防其爲今之人也因與登華不注爲送將歸維子之故快哉雅夢寐小祗園以大夫人重爲防子耳自足下視小美乃鴈行卽小美視助甫旣先鳴矣狎主齊盟則吾豈敢獨恐罄洛陽之楮不能撏撦白雪樓集又柰何元美乎敬美視助甫自先驅視元美鴈行也嘗取謝句花萼嚶鳴標秉君家兄弟不然邪

又

遂得以元美飲諸胥之墟醉相視也觧防而度江之興輒盡柰之何一大督郵日媻辟稱過使客意不恭孰甚焉始尙疑元美者契濶自易交情艸艸耳於諸少年何誅足下旣已以不佞爲陽鱎恐自不免投綸之役所賴黽勉一起卽徐吳二生比迹相應而不佞儼然臨焉厚集夙誼不惡也子與蠲吉逺於一葦信至稍自致縷縷一日而七十函何如陳孟公一滑稽酒此君善泛愛不能中廢明卿雅習調自喜卽市箝方已溺者之笑苦欲元美從之井淪鋪不卹且得請當以鄙俚殿事亞相誌略可遺而采以文不朽不佞非托獨爲元美有意耳戚將軍實壯旗鼓卽至肅不覺嘸嘸作閧喉中如叱敵追北狀不佞今在視海劉將軍者自謂十五從軍身五百七十八戰破寨九十有三平蜀攘粵閩與維揚口難劇談迸齒始悉此二國士可與扼捥顧時又念陳中丞所處使君雅善禪理至卜姬妾非雀躍者不以爲不中善淫之相又何妜也足下豈甞聞之乎往夜別足下似不與不佞此出不佞何功徳乃敢玩世自以作逹坐冒危殆及讀四詩乃爲狂狡所名指反足自耀天上一星聊作使中原紫气渡江來不當如是邪惟是雄唱得和愈傳出處所關後賢是厭不卽付一介湏起居與俱也嗣音且就敢前附布謝春深不任秦中故態飛揚之甚竟當成一妄夫無疑矣

又

久無次乃龔廷平董生聞問相及也不佞之於是役非時奉手札如面談差爲快哉吳越諸山水長江大海之外亦各言其秀而已近同子與杯酒相勞愈益少足下者之人於其間柰何有墨子之忌不出更爲金焦洞庭之約乎名爲好龍滔滔皆是然於元美雕文爲工矣曩已計除目且自罹之今不然邪舉刺三河大號魏大名也能彊起就之乎未卽隨牒當竢後命一削乞休斷乎不可矣

又

子與凡再浹旬疊相主客殊媿雞黍之誼又浙士往從之者無暇時人人以爲愛已也斯驩焉道故惟日不足矣旣爲命舟請移謁選屬當逺別而往詣元美興復不淺不佞弗能佐飲其間如足下之念我者可柰何前啟略具子與此行唾在其耳足下幸采焉

答元美

初奉汶上書計將一介屬有召命嫌不敢發而熊按察所寓亦至柰何足下守闕乃於今不佞猶日謂旋復晤語者旦夕耳孰知其徑已元美忍心哉縶維弗及海岱黯然六驘之故邪惟是足下通章悲壯當路扼腕固當聳動天下得請防事歸奏幾筵英魂指髮矣以視阿裒抱經泣終無以傾身大義數爲士乎天下寃之不可爲也白之日而爲之聳動天下足下何負焉不朽之大者哉而猥借不佞爲足下兄弟聯翩薦疏嚶鳴聖朝卽二三子與伐木之響阿防自輕贛君小生乃欲相吏邪薛廣徳保懸車之榮則庶幾近之曩便報子與元美理帝狀屬當踴躍此命明卿乃患卒業無次耳齮齕家何傷敬美乃負包宗含吳之志稱天下事未可量耽耽欲作江南一小英雄尋將火攻伯仁柰何不善備之也足下念豚犬不置邪不佞薄祚輒有荘缶之感七月二十四日也意亦已惡幸先是又舉一小於鱗孩提目前續稿容錄上孑遺一介方匍匐亡妻之防不能出道左薄追六驘當抵彭城柰何枉駕掣肘僕所具悉通章太飾爲文乎所聞人言固不然矣濮陽乃自列當路饑涎盈紙正湏我後凋少持王气交道效意自田間臨內忽再浹旬稍接貴客野情思曠之甚竣葬入鹿門可復削迹不佞非禮法士撫孤姁姁自致耳期功時不廢促軫媮妜云何

又

蓋元美三年橐饘拮據旣已至此奉先君子數千里抵殯哭弔紛紜重以賢妹捐館捨在疚可知骨肉凋殘轉宜自愛一失慰藉不淺慈母弱弟之情及非先君子遺命天道舛薄豪賢扼腕生人之理何可都絕不佞旣絕相聞吳郎已頗疑之不意至此日謝方伯云給事有致囊艸者將售采輯乃不佞於省中只尺耳卒無片語相加遺又豈能一介存元美豈足下所謂知余志者哉謝又言君子亦致其嚢艸售某一字不知其可矣朱中丞答書云屬難於延見且有編氓之分幸不必爲東此奚但獪夫往嵗李伯承爲藩王使者浹旬而興矚自喜稍稍出贈章示之爽然自失及欲扁舟往視元美廬中未嘗不咄咄道故當猶有夙度耳

又

向竣役方東廹致聞問元美乃以爲辭甚婉今偶防其婉者辭然恐亦據示布棗起居耳元美今豈以不佞爲非逹節士邪善乎所答子與書者非敢以誼爲不當出再疏再不許而又不出是讐君也先是姑蘇夜語時獨元美兄弟在不佞固已有意於此而辭薄於喉上觀下獲業以前出慮二少年見謂以我借魴爲重而乃爲是防以卒不敢發虞翻有雲天下一人知己者足以不恨則不佞猶可恃在也侍中矯矯頭血豈能一日防鐘郎五步之內哉王偉元所不論已悠悠之談非子與誰當語者不佞東時亦防及之今不識所語何狀以不佞而言天下豈有才如元美而徒出者乎誼又無不當出可自觧斯二者皆天也此何損於千載以後身悠悠之談當自入朝之口不佞亦嘖有之不卹已乞骸疏似不當更上覺非老成耳安之移將自至觀所處我軰兩人何如爲久速可矣

又

不肖孤奉母亡狀乃辱使者湣勞儼然臨祭不逺數千里敢不聞命𨿽非至性念始寡藐以有今日不覺夷俟自悛耳茹蔬啖麥廢而任之吳俗視趙魏難奚啻倍蓰足下治之考則倍蓰趙魏上當自其才具是矣孤所量也扶柩而東使者索報不佞左執紼右操觚倉卒數語失以大事乞哀長者方圖馳情不意慨然開以不朽豈尙不防司馬公之役乎幸爲表先大夫太恭人之墓而題之以傳令某徼其寵靈以光丘隴得稱濟南阡亦一快也頃以葬期正甫爲近乃托之志當嗣奉覽紀述一通附錄采擇正甫耽耽恐不得此以自疏也諭乃云云吾來正甫一日耳海岱公舊逰者肯更爲擥轡否

與王敬美【五首】

日得子與書讀敬美誄其太恭人者文無害也志銘形穢耳梁生恆幹魁梧乃能宛延於君家兄弟奇哉東行痯痯自罷嚢中裝懸罄矣攬眺之餘空言盈篋不如一嚢錢也然禦我爲幸沾沾焉不知其所苦歸爲卒業門下而令無負逺防不佞所復執事且起居焉者如此

又

曩詣弔舟中觀足下稽顙狀若將搶入刳木者心知天性孝友人也盛積憤而一朝理於帝快何如焉卽以遜諸伯兄不敢自見而精志感動愈無掩於二難之誼矣不佞以嫌乃無一介之使致焉以慰伏闕之情者怏怏耳防役幸出薄逰先已從元美勸足下宦學不惡也壯哉敬美之志天下事誠未可量以不佞而量足下尋且指掌機云之間而獨包宗含吳已乎不幸悼亡不能出畱道左亟承存問重以腆儀千載龍門前期自愛肝膈之言哉肝膈之言哉更不意晚得一元美於敬美士亦安可輒定交也三復北行諸稿老筆余勁實嚴具體千里長風已在蹄下顧願撙轡曲折蟻封斯秋駕之技已亾妻竣葬當爲足下視艸由居必有所效今不具列云

又

不佞之於元美自天交之邂逅者耳非嘗有爲之紹介足下所知知足下於元美而令視不猶兄某非人哉不然豈其仰止而恧焉逡巡如諭云也

又

不佞之於足下視猶元美也豈以友於一堂爲可慰藉斯人而二三子遂願交驩此自足下載鍚之常耳柰何兼鐘並毓維天是私崛起鴈行翺翔气類使不佞睠焉有意乎其來者顧孑遺病夫處身僻左所不聞問逺莫致之實無便報以間不防有何指趣如諭督過乎足下非不知不佞積勞左右卽亦愛不佞欲亟得所起居狀若友於一堂始自厭也不然談笑道之何以得此於足下邪不知不佞欲得足下起居狀甚足下矣子與云云妙有所置致自樂事足下庶防能媮快乎

又

嵗杪得徐按察所爲致筐篚之珍謹以進太夫人前矣壯哉敬美所言某卽不佞敢孰不曰斯與元美故自先朝一藝文吏乎大江以北連鼇贔屭天何恙哉元美遄已太夫人善飯卽時態紛紏出緒餘應之耳以君雄才發軔見絆海內之士想望展驥生平志意何云欲畢邪

滄溟集卷三十

欽定四庫全書

滄溟集附錄

墓志銘

濟南殷士儋撰

余以隆慶丁夘志徐恭人墓己巳張太恭人卒與於鱗大人合葬余又志其墓今才一嵗爾且志於鱗悲夫文章道防彌彌日以下蓋千載於玆矣明興北地李獻吉奮起而力挽之於鱗生承其後益拓其業斐然成一家言𨿽古大雅者流何以過玆可謂當代之宗工鉅匠垂不朽者矣於鱗李氏攀龍名父贈中憲大夫知府寶母卽太恭人張其族系及世有髙誼與太恭人守節語具余前志中初太恭人夣日入懷生於鱗九嵗而孤比就外傅則余及今長史許殿卿皆以髫年相約爲知交嵗與之俱當是時則恥爲時師訓詁語人目爲狂生於鱗自謂非狂矣又九嵗爲諸生廩於郡庠庚子鄕薦第二人甲辰賜同進士出身試政吏部文選司乙巳以疾告歸歸則益發憤勵志陳百家言附而讀之務鉤其微抉其精取恆人所置不觧者拾之以積學蓋文自西漢以下詩自天寶以下若爲其毫素污者輒不忍爲也丙午還京師聘充順天鄕試同考試官簡防多奇士丁未授刑部廣東司主事旣曹務閒寂遂大肆力於文詞余時爲檢討日相引上下其議論而於鱗益交一時勝流若吳郡王元羙數子者名乃籍甚公卿間矣三年陞員外郎明年遷山西司郎中有邊將觸法不至死者柄臣子怒其不賂必欲寘諸辟而竟不能奪之於鱗從末減後其人至大帥果大著勲伐云癸丑出守順徳務爲休息愛利之政其大可紀者順徳所屬舊有種馬塲嵗入賦公家而時監司誤以爲營馬牧地增賦至二千七百餘金於鱗爲請悉蠲之郡故有永濟倉以自給後糧輸京師而軍食益乏又爲請得畱郡如異日焉將作所徴於眞定大名廣平順徳諸郡者於鱗以爲順徳土狹民貧不冝與諸郡比減其供如眞定十之三沙河之民役過客者越永年抵邯鄲界中始息肩邯鄲民報之亦然皆防渉一百七十餘里憊矣於鱗曰民安得任非其土之役使永年不惜數十人之力則兩邑之力皆可寛也又爲之請罷矣鉅鹿官亭集者大聚也界在眞定隆平南宮新河之間羣盜嘯聚無時捕之如搏影於鱗請移防秋別駕往鎭之秋至則復戍內丘而盜不敢復窺順徳界中又謂京師仰餉於東南或不時至而北直河南山東諸處近河百里而遙者可令毋出賦錢皆賦菽粟浮於河以達於京師此不獨國家之便民亦便也他如散召募之卒以杜事變移巡司於黃楡嶺以備非常仿常平以時畜積嚴保甲以弭盜賊皆深計長慮非旦夕視其民者部使者至順徳才一日讞獄罷使者嘆曰太守安得不寃若此比三嵗有十數最書擢陜西按察司提學副使關中士素習古文詞得於鱗爲師又蝟然勃興矣於鱗爲人素羸頓不習西土西土當地裂後猶時時動揺數心悸又念太恭人獨家居遂乞骸骨歸故事仕在外者無以病告卽乞身罷耳不復敍時銓部憐公才特取防予告疾已且復敍異日獨何仲黙視此以方於鱗實異數也歸搆一樓於華不注鮑山之間曰白雪樓於鱗爲人髙克有合已者引對累日不勌卽不合輒戒門絕造請數四終不幸一見之旣而於鱗亦不自駕修請謝也其樓居時余方在告家居獨殿卿及余時往來觴詠其間他曽不得一當於鱗凡十歷年所今天子用言者起爲浙江副使二年稍遷防政入賀過家覲省將南尋陞河南按察使遂奉太恭人俱越四月而太恭人卒於鱗持喪歸甚毀及小祥而漸平無何暴疾再日而絕嵗庚午八月二十日也年五十有七所著有白雪樓集行世他詩尙若干首文若干首或問於殷子曰王元美謂律至仲黙而暢獻吉而大於鱗而髙要之有化境在古惟子美今或於鱗𨿽於鱗亦自謂擬議以成其變化矣於鱗信才意不至如所稱乎殷子曰夫親見楊子云者肯信桓譚之論非私哉夫於鱗雄渾勁迅掉鞅於詩壇彼其視獻吉詩猶傅防龎雜文菚菚寡灝溔鴻洞之气所爲推獻吉者多其剗除艸昧功也故曰能爲獻吉軰者乃能不爲獻吉軰者然於鱗方且痛人詆其文辭相矜不達於政遊刃引割所至歌亦治操槪凜潔恥爲色澤稱其爲文於鱗獨文士乎哉於鱗妻徐氏封恭人有二妾蔡氏盧氏所生三男一女駒娶曹氏女繼娶應州知州馮應奎女采殤馴聘周府左長史許邦才女邦才殿卿也女適永淸訓導艾濟子芹獨馴盧出他皆恭人出駒有三子二女鴻仁聘進士於鯨女鴻儀未聘鴻儒聘張希全女女一許嫁舉人王見賔子衡一後公歿七日而生嫁艾氏者有外孫一人曰維髙駒卜隆慶五年三月十有一日葬公於牛山之原徐恭人祔焉請殿卿狀來乞銘駒吾門人也竟其所之亦可使千里無契需銘曰爾祖有言死而不防豈於鱗與吾生有涯知也無涯郁而爲書鏟削巧利滌濯滓垢追趨古初大者天行雲盤星廻小者綺疏績舊彌新忽出倐入霍然霧除赫赫厥聲施於當世海內寡如豈惟文章以緣吏事防試弗理入掌庶獄出典大邦柄文持紀書獄獄平治人人安風士士起鴻飛羅者不防思儀其羽曷篤其生曷嗇其成不遐錫祉璧傳士林蛻委斯蔵永慿其裏

李於鱗先生傳

吳郡王世貞撰

李於鱗者諱攀龍其家近東海因自號滄溟云當其業成時海內學士大夫無不知有滄溟先生者而自其六七友人居恆相字之故其爲於鱗獨著於鱗之先世濟南歷城人父寶以貲事徳荘王爲郎善酒任俠不問家人生產繼娶於張夢日入懷而生於鱗於鱗生九嵗而孤其母張影相弔也旦防纑不足以資修脯而自其挾冊請益塾師爲之遜席者數矣補博士弟子與今左長史許君邦才少保殷公士儋結髫齔交晉江王愼中來督山東學奇於鱗文擢諸首然於鱗益厭時師訓詁學間側弁而哦若古文辭者諸弟子不曉何語咸相指於鱗狂生狂生於鱗夷然不屑也曰吾而不狂誰當狂者亡何舉其省試第二人三年始成進士試政吏部文選司其明年移疾歸久之疾良已同考順天試獲奇雋居多又明年授刑部廣東司主事於鱗旣以古文辭創起齊魯間意不可一世學而屬居曹無事悉取諸名家言讀之以爲紀述之文厄於東京班氏姑其狡狡者耳不以規矩不能方圓擬議成變日新冨有今夫尙書荘左氏檀弓考工司馬其成言班如也法則森如也吾摭其華而裁其衷琢字成辭屬辭成篇以求當於古之作者而已操觚之士不盡見古作者語謂於鱗師心而務求髙以陰操其勝於人耳目之外而駭之其駭與尊賞者相半而至於有韻之文則心服靡間言蓋於鱗以詩歌自西京逮於唐大歷代有降而體不沿格有變而才各至故於法不必有所增損而能縱其夙授神觧於法之表句得而爲篇篇得而爲句卽所稱古作者其已至之語出入於筆端而不見迹未發之語爲天地所祕者創出於胸臆而不爲異亾論建安而後諸公有不徧之調於鱗以全収之卽其偏至而相角者不啻敵也當於鱗之爲主事遷員外郎以至山西司郎中曹事寖以劇守文法無害而其業日益進大司冦有著作輒以屬於鱗籍籍公卿間然於鱗竟無所造請幹贄不爲名計出曹一羸馬蹩躠歸杜門手一編矣其同捨郎徐中行梁有譽不佞世貞及吳舍人國倫宗考工臣相與切劘千古之事於鱗咸弟蓄之爲社防時有所賦詠人人意自得最後於鱗出片語則人人自失也於鱗雅不欲以刀筆見長然其聼讞最號公平柄臣子銜邊帥不通賄中以法欲置之死於鱗持不可後其人卒自奮功名致大將俄出守順徳問所以守順徳者於鱗曰使吾僕僕途道事嚴客帣韝鞠睨上官之色而進之則俱有所不能晨興坐堂皇揖屬吏考計延見鄕老問疾苦爲興除脫若承蜩矣於鱗之守順徳可一載所不報最則曰君子之至於斯也吾或未之見也奏記臺使者手自削牘牘多古文辭語爲其名髙也者而已之然於鱗暠暠自濯洗勤於大要居久之政聲流通三輔前後尉薦亡慮數十鄰郡嚴事於鱗若大府以故得請白媮志嘗蠲馬牧地垂三千金畱永濟倉粟毋灌輸京師以餉戍卒裁將作供比眞定十之二益永年傳於沙河邯鄲界中寛二邑力移郡尉置鉅鹿官亭扼盜衝又移巡司黃楡嶺爲晉趙關前後爭得之臺使者毋以難也於鱗又謂京師仰東南餉不時至而燕齊汴趙邊河百里而近者毋出賦錢皆賦菽粟浮於河達京師緩急一防也時頗韙之滿三載贈郎寶如於鱗官母張爲太恭人尋擢陜西按察副使視其學政於鱗謂陜古西京也先朝士大夫北地外多陽浮慕古文詞而時離之思以實反其始有機矣亡何其鄕人殷中丞來督撫以檄致於鱗使屬文於鱗不懌曰副使而屬視學政非而屬也且文可檄致耶防其地多震動念太恭人老家居遂上疏乞骸骨拂衣東歸吏部才於鱗而欲畱之度已發無可柰何爲特請予告故事外臣無予告者僅於鱗與何仲黙二人耳於鱗歸則搆一樓田居東眺華不注西揖鮑山曰它無所混吾目也繡衣直指郡國二千石幹旄屏息巷左納履錯於戶柰於鱗髙枕何去亦毋所報謝以是得簡貴聲而二三友人獨殷許過從靡間時徐中行亦罷官家居坐客恆滿二人聞之交相快也於鱗乃差次古樂府擬之又爲錄別諸篇及它文益工不踁而走四裔然居恆邑邑思一當世貞兄弟曰大兒孔文舉小兒楊徳祖吾其季孟間哉而世貞則挹損不敢以鴈行進也大司空朱公衡時巡撫司於鱗間迫起之爲置酒甚自是諸公推轂於鱗者相踵而防今上初大徴召耆碩於鱗復用薦起浙江按察副使嘗視海道篆按覈軍實一切治辦俄遷布政司左參政奉萬壽表入賀道拜河南按察使中州士大夫聞於鱗來鼓舞相慶而於鱗亦能摧亢爲和圓方互見其客稍稍進無何而太恭人捐館扶服還裏不勝毀病困久之小間尋暴心痛一日卒年五十七所著白雪樓集三十卷行於世子駒博學能文章有父風王子曰世能名於鱗莫能名於鱗所以其旁睨千古欲淩而上之乃至不得盡廢其遺要之創獲之語烺烺象表者不虛負也或謂其聲不暢實位不配望壽不竟志以爲恨夫漆園亭杜門著書而生寥寥者豈一於鱗也籍令臺鼎足重李生彼夫屈宋兩司馬防先得之矣無涯之智結爲大年月日經天光彩常鮮嗚呼何恨哉

滄溟集附錄

