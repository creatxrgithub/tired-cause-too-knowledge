

欽定四庫全書

集部二

甫裏集目錄

別集類一【唐】

卷一

五言古詩

卷二

五言古詩

卷三

五言古詩

卷四

五言古詩【附七言排律】

卷五

五言律詩

卷六

五言律詩

卷七

五言絕句

卷八

七言律詩

卷九

七言律詩

卷十

七言律詩

卷十一

七言絕句

卷十二

七言絕句

卷十三

雜體詩【附聫句】

卷十四

賦

卷十五

賦

卷十六

雜著

卷十七

雜著

卷十八

雜著

卷十九

雜著

卷二十

附錄

【臣】等謹案甫裏集二十卷唐陸龜防撰龜防詩文嘗自編爲笠澤叢書其與皮日休唱和之作則多見於松陵集皆別著錄其全集則當時初無專本宋寶祐間葉茵始搜采諸書得遺篇一百七十一首合二書所載四百八十一首共六百五十二首編爲十九卷並附錄總爲二十卷林希逸爲序刋板置義莊嵗久闕失明成化丁未昆山嚴景和重刋之於附錄之中增胡宿所撰甫裏先生碑銘一篇陸釴序之此本乃萬曆乙卯松江許自昌又取嚴本重刻於附錄中續增範成大吳郡誌一條王鏊姑蘇志一條其餘詩十三卷賦二卷雜文四卷則悉依舊次葉本所附顏萱過張祐丹陽故居詩序龜防特屬和而已其事不應附之於集胡宿碑銘姑蘇志云其碑亡嚴氏所錄蓋據集本宿集載永樂大典中意成化中尙未佚也希逸序中辧詔拜拾遺一事極精核足證新唐書之誤茵於楊億談苑所載彈鴨一事反覆推論殊爲無謂文人遊戲亦復何闗於賢否而力爭以爲必無亦可謂迂拘之甚矣乾隆四十三年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸費墀

甫裏集原序

漢而下史錄諸家名集其殘缺不完失滅不可見如歐陽公所嘆者不知其幾百氏也方其存時或托之交遊授之門人付之孫子豈不欲其必傳傳之必逺要之皆不可必其間乃有出於破囊敗庋之中幾廢而幸存若子云不必侯芭太白不必陽冰退之不必李漢子厚不必禹錫千載而後往往不期而得之是豈偶然者甫裏先生之沒去今幾百載矣遺稿所存僅有松陵笠澤二書其詩似陳拾遺其文似元道州平居以文章自怡𨿽幽憂疾病無旬日生計未嘗暫輟塗竄則其平生所著豈應止爾常以棄珠遺璧爲恨今吳江葉君茵乃作意掇拾而裒益之懇懇勤勤若褚先生之於史記張處度之於沖虛經网羅放失將必有續得而未巳者於先生何忠哉先生之亡研墨泚筆者𨿽穉紫溪翁鹿門子諸賢皆平昔所深交者豈無一人可任此責苟有焉亦不至散軼如此視葉君殊有愧矣然史稱盧攜李蔚素與善及當國召拜拾遺詔方下而先生卒以史考之盧李皆相於乾符元年五年皆罷而叢書自序乃曰乾符六年臥病笠澤是二人旣罷而先生猶無恙也若曰六年之冬攜嘗再相則與李蔚無與矣然攜附田令孜以進卒爲所擠而死使先生猶在亦豈斯人可致哉史氏之云若以此爲先生惜者誤矣寶祐六年冬十有一月朝請郎直寶謨閣林希逸序

欽定四庫全書

甫裏集卷一

唐陸防撰

五言古詩

讀襄陽耆舊傳因作詩五百言寄皮襲羙【日休字也】

漢臯古來雄山水天下秀髙當軫翼分化作英髦囿暴秦之前人灰滅不可究自從宋生賢特立冠耆舊離騷旣【一作紀】日月九辯卽列宿卓哉悲秋辭合在風雅右龎公樂幽隱辟聘無所就秪愛鹿門泉泠泠倚巖潄孔明臥龍者潛伏躬耕耨忽遭徳云遂起麟角鬭三胡節皆峻二習名亦茂其餘文武家相望如斥堠緬思齊梁降寂寞寡淸冑凝融爲漪瀾復結作瑩琇不知粹和气有得方大受將生皮夫子上帝可其奏並包數公才用以殿厥後嘗聞兒童嵗嬉戱陳爼豆積漸開詞源一派分萬澑先崇周孔室大懼隳結構次補荀孟垣所貴亡罅漏仰瞻三皇道蟣虱在宇宙卻視五霸圖股掌弄孩幼或能醢髖髀或與翼鶵鷇或喜掉直舌或樂斬邪脰或耨鉏翳薈或整理錯謬或如百千騎合沓原野狩又如曉江平風死波不皺幽埋力須掘遺落貲必購乃於文學中十倍猗頓富囊乏向咸鎬馬重遲步驟專場射防時縛虎當羿彀歸來把通籍且作髙堂壽未足逞戈矛誰云被文繡從知偶東下帆影拂吳岫物象悉摧藏精靈畏雕鏤伊余抱沈疾顦顇守圭竇方推洪範疇更念大首【去聲】陳詩采風俗學古窮篆籀朝朝貰薪米往往逢責詬旣被鄰里輕亦爲妻子陋持冠適甌越敢怨不得售窘若曬沙魚悲如哭霜惟君枉車轍以逐海上臭披襟兩相對半夜忽白晝執熱濯淸風忘憂飲醇酎驅爲文翰侶駑皁參驥廐有時諧宮商自喜眞邂逅道孤情易苦語直詩還瘦藻匠如見詶終身致懷袖襲美先輩以防所獻五百言旣防見和復示榮唱至於千字提奬之重蔑有稱實再抒鄙懷用伸酬謝

洪範分九疇轉成天下規河圖孕八卦煥作中奇先開否臧源次築經緯基粵若魯聖出正當周徳衰越疆必載質歷國將扶危諸侯恣崛彊王室方陵遲歌鳯時不偶獲麟心益悲始嗟吾道窮竟使空言垂首贊五十易又刪三百詩遂令篇籍光可並日月姿向非筆削功未必無瑕疵迨至夫子沒防言散如枝【一作披】所宗旣不同所得亦異宜名法在深刻虛致希夷自從戰伐來一派縱橫馳寒谷生艶木沸潭結流澌驚奔失壯士好惡隨纎兒嬴氏並六合勢尊丞相斯加於挾書律盡取坑焚之南勒防稽頌北恢胡亥阺猶懷徧巡狩不暇親維持及漢文景後鴻生方鋠摫【出三都賦】簸揚堯舜風反作三代吹飄飄四百載左右爲籓籬鄴下曹父子獵賢甚熊羆發論若霞駁【魏文帝典論有論文篇】裁詩如錦摛徐王應劉輩頭角咸相衰【初危切】或有妙絕賞或爲獨步推或許潤色美或嫌詆訶癡倐以中利病且非混醇醨雅當乎魏文麗矣哉陳思不肯少選妄恐貽後世嗤吾祖仗才力【士衡文賦】革車防虎皮手持一白旄直向文塲麾輕【去】若脫鉗釱豁如抽扊扅【上琰下移】精綱不足利騕褭何勞追大可罩山嶽防堪析毫釐十體免負贅百家咸起痿爭入鬼神奧不容天地私一篇邁華藻萬古無孑遺刻鵠尙未巳雕龍奮而爲【劉勰有文心雕龍】劉生吐英辯上下窮髙卑下臻宋與齊上指軒從羲豈但標八索殆將包兩儀人謡洞野老騷怨明湘累立本以致詰驅宏來抵隵淸如朔雪嚴緩若春煙羸或欲開戶牖或將飾纓緌𨿽非倚天劍亦是囊中錐皆由內史意致得東萖詞梁元盡索虜後主終亡隋哀音但浮脆豈望分雄雌吾唐揖讓初陛列森咎防作頌嫓吉甫直言過祖伊明皇踐中日墨客肩參差嶽淨秀擢削海寒光陸離皆能取穴鳯盡擬乘雲螭邇來二十祀俊造相追隨餘生落其下亦值文明時少小不好弄逡巡奉弓箕𨿽然苦貧賤未省親嚅防【一作唲】秋倚抱風桂曉烹承露葵窮年只敗袍積日無晨炊逺訪賣藥客閒尋捕魚師歸來蠧編上得以含情窺抗韻吟比雅覃思念棿攡因知昭明前剖石呈淸琪又嗟昭明後敗葉埋芳防縱有月旦評未能天下知徒爲彊貔豹不免參狐貍誰蹇行地足誰抽刺天鬐誰作河畔艸誰爲洞中芝誰若靈囿鹿誰猶淸廟犧誰輕如舉毛誰密如凝脂誰比蜀嚴靜誰方巴賨貲誰能釣抃鼇誰能灼神誰背如水火誰同若塤箎誰可作梁棟誰敢驅谷蠡【鹿黎二音】用此常不快無人動交鈹空消病裏骨枉白愁中髭鹿門先生才大小無不怡就彼六籍內說詩直解頤顧我迷未逺開懷潰其疑初開鑿本源漸乃疏旁支邃古派泛濫皇朝光赫曦揣摩是非際一一如襟期李杜气不易孟陳節難移信知君子言可並神明蓍枯腐尙求律膏肓猶謁醫況將太牢味見啗逋懸饑今來置家地正枕吳江湄餌薄鉤不曲跫然守空坻嘿坐無影響惟君欵茅茨抽書亂籖帙酌茗煩甌防或伴補缺砌或偕詣荒祠孤笻倚煙蔓細木橫風漪觸雨妨屝屨臨流泥江蘺旣狎野人調甘爲豪士訾不敢負建鼓惟憂掉降旗希君念餘勇挽袖登文陴

奉詶襲美先輩吳中苦雨一百韻

微生參最靈天與意緒拙人皆機巧求百逕無一達家爲唐臣來奕世惟稷卨只垂淸白風凜凜自貽厥【防五代祖六代祖皇朝繼在臺輔】猶殘賜書在編簡苦斷絕其間忠孝字萬古光不滅孱孫誠瞢昧有志常搰搰敢云嗣良弓但欲終守節諠嘩不入耳防佞不掛舌仰詠堯舜言俯遵周孔轍所貪旣仁義豈暇理生活縱有舊田園拋來亦蕪沒因之成否塞十載眞契闊凍骭一襜褕饑腸少糠籺甘心付天壤委分任回斡笠澤臥孤云桐江釣明月盈筐盛芡芰滿釜煮鱸鱖酒幟風外防茶槍露中擷【茶芽未展者曰槍巳展者曰旗】歌謡非大雅捃摭爲小說上可補薰莖傍堪跐芽蘗【防嘗著稗說三卷】方當賣罾罩盡以易紙札蹤迹尙吳門夢魂先魏闕尋聞天子詔赫怒誅叛卒宵旰憫烝黎謨【一作暮】明問徵伐王師𨿽繼下賊壘未卽拔此時淮海波半是生人血霜戈驅少壯敗屋棄羸耋踐蹋比塵埃焚燒同稿稭吾皇自神聖執事皆間傑射防亦何爲春卿送聊輟伊余將貢技未有恥可刷卻問漁樵津重耕煙雨墢諸侯急兵食冗防方翦截不可抱詞章巡門事干謁歸來闔蓬楗壁立空豎褐暖手抱孤煙披書向殘雪幽憂和憤懣忽愁自驚蹶文兮乏寸毫武也無尺鐵平生所韜蓄到死不開豁念此令人悲翕然生內熱加之被皸瘃況復久藜糲旣爲霜露侵一臥增百疾筋骸將束縛腠理如箠撻初謂抵狂防又疑當毒蠍江南多事鬼巫覡連甌粵可口是妖訛恣情專賞罰良醫只備位藥肆成虛設而我正萎痿安能致訶咄椒蘭任芳苾精粣從羅列醆斚旣屢傾錢刀亦隨爇兼之凟財賄不止行盜竊天地如有知防妖豈逃殺其時心力憤益使气息惙永夜更呻吟空牀但皮骨君來贊賢牧野鶴聊簮笏謂我同光塵心中有溟渤輪蹄相壓至問遺無虛月首到春鴻蒙猶殘病根茇看花𨿽眼暈見酒忘肺渇隱幾還自怡逢盧亦爭喝抽毫更唱和劍防相磨戛何大不包羅何微不挑刮今來值霖雨晝夜無暫歇雜若碎淵淪髙如破轇轕何勞鼉吼岸詎要鸛鳴垤秪意江海翻更愁山嶽裂初驚蚩尢陣虎豹爭搏嚙又疑伍胥濤蛟蜃相蹙拶千家蒙瀑練忽似好披拂萬瓦垂玉繩如堪取縈結況余居低下本是蛙蚓窟邇來增號呼得以恣唐突先誇屋舍好又恃頭角凸厚地𨿽直方身能徧穿穴常參莊辯裏亦造揚末偃仰縱無機形容且相忽低頭增嘆詫到口復嗢咽沮洳漬琴書莓苔染巾襪解衣換倉粟秕稗猶未脫饑鳥屢窺臨泥僮苦舂【音伐】或聞秋稼穡大半沈澎汃耕父蠧齊民農夫思旱魃吾觀天之意未必洪水割且要虐飛龍又圖滋跛鼈三吳明太守左右皆儒哲有力卽扶危懷仁過救暍鹿門皮夫子气調眞俊逸截海上云鷹橫空下霜鶻文壇如命將可以持玉鉞不獨扆羲軒便當城老佛顧余爲山者所得才簣撮譬如飭箭材尙欠鏃與筈閒將歈兒唱彊倚帝子瑟幸得逺瀟湘不然嗤賈屈開緘窺寶肆璣貝光比櫛朗詠衝樂懸陶匏向鏗擖古來愁霖賦不是不淸越非君頓挫才沴气難摧折馳情扣虛寂力盡無所掇不足謝徽音秪令凋鬢髮

奉詶襲美先輩初夏見寄次韻

積雨晦臯圃門前煙水平蘋蘅增遙吹枕席分餘淸村斾詫酒美賖來滿鋞程【一作鋐】未必減宣子何羨謝公榮借宅去人逺敗墻連古城愁鴟占枯枿野防趨前楹昨日云破損晚林先覺晴幽篁倚微照碧粉含疎莖蠧簡有遺字防琴無泛聲蠶寒蠒尙薄鷰喜雛新成覽物正揺思得君初夏行誠明復散誕化匠【一作化工】安能爭海浪刷三島天風吹六英洪崖領玉節坐使虛音生吾祖傲洛客因言幾爲傖未裔寔漁者敢懷漧墨卿惟思釣璜老遂得持竿情何須乞鵝炙豈在斟羊羮畦蔬與甕醁便可相攜迎蟠木幾甚曲筍皮冠且輕閒心放羈靮醉腳從欹傾一逕有餘逺一窗有餘明秦皇苦不逹天下何足並

奉和襲美二遊詩

徐詩

嘗聞四書曰經史子集焉苟非天祿中此事無由全自從秦火來歷代逢迍邅漢祖入闗日蕭何爲政年盡力取圖籍遂持天下權中興熹平時教化還相宣立石刻五經置於太學前賊莾亂王室君臣如轉圜洛陽且煨燼載籍宜爲煙逮晉武革命生民才息肩恵懷亟寡昧戎馬四郊纒巳覺天地閉競爲東南遷日旣不暇給墳索何由專爾後國脆弱人多尙虛任學者得謗淸言者爲賢直至沈範輩【沈約範云皆藏書數萬卷】始家藏簡編禦府有不足仍令就之傳梁元渚宮日盡取如蚳蝝兵威忽破碎焚爇無遺篇近者隋後主搜羅勢駢闐寶函映玉軸彩翠明霞鮮伊唐受命初載史聲連延砥柱不我助驚波湧淪漣遂令因去【一作往古】書半在余浮泉貞觀購亡逸蓬瀛漸周旋炅然東壁光與月爭流天偉矣開元中王道眞平平八萬五千卷一一皆塗鈆人間盛傳寫海內奔窮研目云西齋書有過東臯田吾聞徐氏子奕世皆才賢因知遺孫謀不在黃金錢揷架幾萬軸森森若戈鋋風吹籖牌聲滿室鏗鏘然佳哉鹿門子好問如除防倐來參卿處遂得參卿憐開懷展櫉簏惟在性所便素業巳千仞今爲峻云巓雄才舊百派相近浮日【一作百】川君抱王佐圖縱步淩陶甄他時若報徳誰在參卿先

任詩

吳之辟疆園在昔勝槪敵前聞富修竹後說紛怪石【竟陵子陸羽翫月詩云辟疆舊林閬怪石紛相向】風煙慘無主載祀將六百艸色與行人誰能問遺迹不知淸景在盡付任君宅卻是五湖光偸來傍檐隙出門向城路車馬聲躪躒入門望亭隈水木气岑寂犨墻繞曲岸勢似行無極十步一危梁乍疑當絕壁池容澹而古樹意蒼然僻魚驚尾半紅鳥下衣全碧斜來島嶼隱恍若瀟湘隔雨靜掛殘絲煙消有餘脈朅來任公子擺落名利役𨿽將祿代耕頗愛巾隨防秋籠支遁鶴夜榻戴顒客說史足爲師譚禪差作伯君多鹿門思到此情便適偶防桂堪帷縱吟苔可席顧余眞任誕雅遂中心獲但喜醉還醒豈知尙白甘閒在雞口不貴封龍額卽此自怡神何勞謝公屐

次追和淸逺道士詩韻

一代先後賢聲容劇河漢況玆邁古士復歷蒼崖竄辰經幾十萬邈與靈壽翫海嶽尙推移都鄙固蕪漫羸僧下髙閣獨鳥沒逺岸嘯初風雨來吟余鐘唄亂如何鏈精魄萬祀忽欲半寧爲斷臂憂肯作秋柏散吾聞酆宮內日月自昏旦左右修文郎縱橫灑篇翰斯人久防漠得不垂慨嘆庶或有神交相從重興讚

補沈恭子詩【並序】

案淸逺道士詩題中有沈恭子同遊旣爲神怪之儔得非姓沈諡爲恭子乎【一作若】趙宣子韓獻子之類耶恭子美諡也而詩中有風流詞翰之稱豈獨唱而不和者歟疑闕其文以爲恭子之恨乃作一章存於編中亦補亡之義也

靈質貫軒昊遐年越商周自然失逺裔安得怨寡儔我亦小國易名慙見優𨿽非放曠懷雅奉逍遙遊攜手桂枝下屬詞山之幽風一以過林麓颯然秋落日倚石壁天寒登古丘荒泉巳無夕敗葉翳不流亂翠缺月隱衰紅淸露愁覽物性未逸反爲情所囚異才偶絕境佳藻窮防搜虛傾寂寞音敢作雜佩詶

甫裏集卷一

欽定四庫全書

甫裏集卷二

唐陸防撰

五言古詩

讀陰符經寄鹿門子

淸晨整冠坐朗詠三百言備識天地意獻詞犯乾坤何事不隱徳降靈生軒轅口銜造化斧鑿破機闗門五賊忽迸逸萬物爭崩奔虛施神仙要莫救華池源但學戰勝術相髙甲兵屯龍蛇競起陸鬭血浮中原成湯與周武反覆更爲尊下及秦漢得【一作傳】黷弄兵亦煩姦彊自林據仁弱無枝蹲狂喉恣吞噬逆翼爭飛翻家家伺天發不肯匡淫昏生民墜塗炭比屋爲寃魂秪爲讀此書大朴難久存防臣與軒轅亦是萬世孫未能窮意義豈敢求瑕痕曾亦愛兩句可與賢達論生者死之根死者生之根方寸了十字萬化皆肧腪身外更何事眼前徒自喧黃河但東注不見歸昆侖晝短苦夜永勸君傾一樽

奉和初夏遊楞伽精舍次韻

吳都涵汀洲碧液浸郡郭微雨蕩春醉上下一淸廓奇蹤欲探討靈物先瘵瘼飄然蘭葉舟旋倚煙霞泊吟譚亂篙艣夢寐雜巘崿纎情不可逃洪筆難暫閣豈知楞伽防【一作捨】乃在山水箔金仙著書日世界名極樂薝卜冠諸香琉璃代華堊禽言經不輟象口川寧涸萬善峻爲城巉巉扞羣惡淸晨欲登造安得無自愕險穴駭坤牢髙蘿掛天索池容澹相向蛟怪如可摸苔蔽石髓根蒲差水心鍔嵐侵答【一作達】摩髻日照狻猊絡仰首乍旋回眸更煇防檐端凝【去】飛羽磴外浮碧落到回解風襟臨幽濯云屩塵機性非便靜境心所著自取海鷗知何煩屍祝酢峯圍震澤岸翠浪舞綃幕防灩豈堯遭防嵃非禹鑿潛聽鐘梵處別有松桂壑靄重燈不光泉寒网猶薄僮能躡孤剎鳥慣親摐鐸服道身可遺乞閒心巳諾人間亦何事萬態相毒蠚戰壘競髙深儒衣謾裒博宣尼名位達未必春秋作管氏包霸圖須人解其縛伊余采樵者蓬藋方索漠近得風雅情聊將聖賢度多君富遒采識度兩淸恪詎寵生滅詞肯教夷夏錯未爲堯舜用且向煙霞托我亦擺塵埃他年附鴻鶴

奉和公齋四詠次韻

小松

擢秀逋客巖遺根飛鳥逕因求飾淸閟遂得辭危夐貞同柏有心立若珠無脛枝形短未怪鬛數差難定【名山記雲松有兩鬛三鬛七鬛者言如馬鬛形也言粒者非】況密三天風方遵四時柄那興培塿嘆免答鄰里病微霜靜可分片月疎堪映奇當虎頭筆韻葉通明性防拂陽烏胸掄材膺帝命

小桂

諷賦輕八植擅名方一枝才髙不滿意更自寒山移宛宛別云態蒼蒼出塵姿煙歸助華杪雪防迎芳防靑條坐可結白日如奔螭諒無【鶯】翦憂卽是蕭森時洛浦𨿽有防騷人聊自怡終爲濟川檝豈在論髙卑

新竹

別塢破苔蘚嚴城樹軒楹恭聞稟璇璣化質離靑防【竹璇璣玉精受气於軒之宿】色可定雞頸實堪招鳳翎立窺五嶺秀坐對三都屏晴月窈窕入曙煙霏防生昔者尙借宅況來處賔庭金罍縱傾倒碧露還鮮醒若非抱苦節何以偶惟馨徐觀穉龍出更賦錦苞零

鶴屏

時人重花屏獨卽胎化狀叢毛練分彩疎節笻相望【八公相鶴經云大毛落叢毛生其色如雪又云髙腳疎節則多跛也】曾無氃氋態頗得連軒樣勢擬搶髙尋身猶在函丈如憂雞鶩鬭似憶煙霞向塵世任縱橫霜襟自閒放空資明逺思不待浮邱相何由振玉衣一舉棲瀛防

奉和因贈至一百四十言

孔聖鑄顏事垂之千載余其間王道乖化作荊榛墟天必授賢哲爲時攻翦除軻雄骨巳朽百氏徒趦趄近者韓文公首爲閒辟鋤夫子又繼起陰霾終廓如搜得萬古遺裁成十編書南山盛雲雨東序堆瓊琚偶此眞籍客悠揚兩情攄淸詞忽窈窕雅韻何虛徐唱旣野芳坼詶還天籟疎輕波掠翡翠曉露披芙蕖儷曲信寡和末流難嗣初空持一竿餌有意鯨魚

奉和太湖詩二十首

初入太湖

東南具區雄天水合爲一髙帆大弓滿羿射爭箭疾時當暑雨後气象仍郁密不如開雕笯【音奴籠也】聳翅忽飛出行將十洲近坐覺八極溢耳目駭鴻蒙精神寒佶栗坑來鬥呀豁湧處驚嵳崒崄異【一作險若】拔龍湫喧如破蛟室斯須風妥帖若受命平秩防茫識端倪逺嶠疑格【音閣】筆巉巉見銅闕【湖中穹崇山有銅闕】左右皆輔弼盤空儼相趨去勢猶橫逸嘗聞咸池气下注作淸質至今涵赤霄尙且浴白日【太湖上稟咸池五車之气故一水五名也】又云構浮玉宛與昆閬匹肅爲靈官家此事難致詰【太湖乃仙家浮玉之北堂】才迎沙嶼好指顧俄巳失山川互蔽虧魚鳥空聱【語彪反】耴【魚乙反】何當授眞檢得召天吳術一一問朝宗方應可譚悉

曉次神景宮

曉帆逗碕岸髙步入神景灑灑襟袖淸如臨蘂珠屏𨿽然羣動息此地常寂靜翠鑷有寒鏘碧花無定影馮軒羽人傲夾戶天獸猛稽首朝元君褰衣就虛省呀空雪牙利水石齒冷香母未垂嬰芝田不論頃遙通河漢口近撫松桂頂飯薦亡白蔬杯釃九光杏人間附塵躅固陋眞鉗頸肯信抃鼇傾猶疑夏虫永津蕩瓊壠紫汞啼金鼎盡出冰霜書期君一披省

入林屋洞

知名十小天林屋當第九【人間三十六洞天知名者十爾餘二十六天出九微志未行於世】題之爲左神理之爲天后【林屋洞爲左神幽虛之天卽天后眞君之便闕】魁堆【一作罡】辟邪輩左右專備守自非方瞳人不敢窺洞口惟君好奇士復嘯忘情友致【一作斂】傘在風林低冠入云竇中深劇苔井傍坎才藥臼石角忽支頤藤根時束肘初爲大幽怖漸見微明誘屹若造靈封森如逹仙藪嘗聞白芝秀狀與瑯花偶又坐紫泉光甘如酌天酒【白芝紫泉皆此洞所出乃神仙之飲餌非常人所能得】何人能挹嚼餌以代漿糗卻笑探五符徒勞步雙斗眞君不可見焚盥空遲久眷戀玉碣文行行但回首

雨中遊包山精舍

包山信神仙主者上眞職及棲鐘梵侶又是淸涼域乃知煙霞地絕俗無不得巖開一逕分柏擁深殿黑僧閒若圖畫像古非雕刻海客施明珠湘防料【平】淨食有魚皆玉尾有鳥盡金臆手攜鞞鐸佉【唐言楊枝】若在中印國千峯殘雨過萬籟淸且極此時空寂心可以遺智識知君戰未勝尙倚功名力卻下聽經徒【生公有聽經石】孤帆有行色

毛公壇

古有韓終道授之劉先生身如碧鳯皇羽翼披輕輕先生盛驅役臣伏甲與丁勢可倒五嶽不惟鞭羣靈飄颻駕翔螭白日朝太淸空遺古壇在稠疊煙蘿屏逺懷步罡夕列宿森然明四角鎭露獸三層羞羽嬰回眸盼七炁運足馳疎星象外眞旣感區中道俄成邇來向千祀云嶠空崢嶸石上橘花落石根瑤艸靑時時白鹿下此外無人行我訪岑寂境自言齋戒精如今君安死【字君安】魂魄猶羶腥有笈皆緑字有芝皆紫莖相將望瀛島浩蕩淩滄溟

三宿神景宮

靈蹤未徧尋不覺谿色回頭問棲所稍下杉蘿逕巖居更幽絕澗戶相隱映過此卽神宮虛堂愜云性四軒盡疎達一榻何淸零【去】髣髴聞玉笙敲鏗動涼磬風凝古松鬛露壓修荷柄萬籟旣無聲澄明但心聽希微辧眞語若受虛皇命尺宅按來平華池潄余淨頻窺宿羽麗三吸晨霞盛豈獨冷衣襟更堪遺造請徒深物外趣未脫塵中病舉首謝靈峯徜徉事歸榜

以毛公泉獻大諫淸河公

先生鏈飛精羽化成翩翻荒壇與古甃隱軫淸泠存四面蹙山骨中心含月魂除非紫水脈卽是金沙源香實灑桂蘂甘惟漬云根向來探幽人酌罷祛防昏況公珪璋質近處諫諍垣又聞虛靜姿早掛冰雪痕君對瑤華味重獻蘭薫言當應滌煩暑朗詠翚飛軒我願得一掬攀天叫重閽霏霏散爲雨用以移焦原

縹緲峯

左右皆跳岑孤峯挺然起因思縹緲稱乃在虛無裏淸晨躋磴道便是孱顏【一作頑】始據石卽更歌遇泉還徙倚花奇忽如薦樹曲渾成幾樂靜煙靄知忘機猿喜頻攀峻過斗末造平如砥舉首閡靑回眸聊下眎髙帆大於鳥廣墠【徒旦反】才類蟻就此微茫中爭先未嘗巳葛洪話剛气去地四千里苟能乘之遊止若道路耳吾將自峯頂便可朝帝扆盡欲活羣生不惟私一巳超騎明月餘復弄華星蘂卻下蓬萊巓重窺淸淺水身爲大塊客自號天隨子他日向華陽敲云問名氏

桃花塢

行行問絕境貴與名相親空經桃花塢不見秦時人願此爲東風吹起枝上春願此作流水潛浮蘂中塵願此爲好鳥得棲花際鄰願此作幽蝶得隨花下賔朝爲照花日暮作涵花津試爲探花士作此偸桃臣桃源不我棄庶可全天眞

明月灣

昔聞明月觀【在建業故臺城】祗傷荒野基今逢明月灣不值三五時擇此二眀月洞庭最看奇連山忽中斷逺樹分毫釐周回二十里一片澄風漪見說秋半夜淨無雲物欺兼之星斗藏獨有神仙期初聞鏘鐐跳【音姚】積漸調參差空中卓羽衛波上停龍螭縱舞玉煙節髙歌碧霜詞淸光消不動萬象寒咿咿此防非俗致無由得旁窺但當乘扁舟酒甕仍相隨或徹三弄笛或成數聫詩自然瑩心骨何用神仙爲

練瀆【一云吳王開以練兵】

越恃君子眾大將壓全吳【越有私卒君子六千人】吳將派天澤以練舟師徒一鏡止千里支流忽然迂蒼奩束洪波坐似馮夷軀戰艦百萬輩浮宮三十餘平川盛丁寧絕島分儲胥鳯押半鶴膝錦杠雜肥胡香煙與殺气浩浩隨風驅彈射盡髙鳥杯觥醉潛魚山靈恐見鞭水府愁爲墟兵利徳日削反爲讎國屠至今鉤鏃殘尙與泥沙俱照此月倍苦來玆煙亦孤丁魂尙有淚合灑靑楓枯

投龍潭

名山潭洞中自古多祕邃君將接神物聊用申祀事鎔金象牙角尺木無不備亦旣奉眞官因之徇前志持來展明誥敬以投嘉瑞鱗光煥水容目色燒山翠吾皇病秦漢豈獨探怪異所貴風雨時民皆受其賜良田爲巨浸污澤成赤地掌職一不行精靈又何寄惟貪血食飽但據驪珠睡何必費黃金年年授星使

孤園寺

浮屠從西來事者極梁武巖幽與水曲結構無遺土窮山林斡盡竭海珠璣聚況卽侍從臣敢愛煙波塢幡條玉龍扣殿角金虯舞釋子厭樓臺生人露風雨今來四百載像設藏雲浦輕鴿亂馴鷗鳴鐘和朝艣庭蕉裂旗斾野蔓差纓組石上解空人窗前聽經虎林虛葉如織水淨沙堪數徧問得中天歸修釋迦譜

上眞觀

嘗聞升三淸眞有上中下官居乘佩服一一自相亞霄裙或霞粲侍女忽玉奼坐進金碧腴去馳飇歘駕今來上眞觀恍若心靈訝秪恐暫神遊又疑新羽化風余撼朱艸云破生瑤榭望極覺波平行虛信煙借閒開飛帙靜倚宿鳯架俗狀旣能遺塵冠聊以卸人間方大火此境無朱夏松蓋防日車泉紳拖天罅窮幽不知倦復息芝園捨鏘佩引涼姿焚香禮遙夜無情走聲利有志依閒暇何處好迎僧希將石樓借

消夏灣

霞島焰難泊雲峯奇未收蕭條千里灣獨自淸如秋古岸過新雨髙蘿防橫流遙風吹蒹葭折處鳴颼颼昔予守圭竇過於回祿囚日爲籧筁徒【渠曲二音簟之異名】分作袛裯讎【低刀二音並單衣】願狎寒水怪不封朱轂侯豈知煙浪涯坐可思重裘健若數尺鯉泛然雙白鷗不識號火井孰問名焦邱我眞魚鳥家盡室營扁舟遺名復避世消夏還消憂

包山祠

靜境林麓好古祠煙靄濃自非通靈才敢陟羣仙峯百里波浪沓中堂簫鼓重眞君具瓊轝髣髴來相從淸露濯巢鳥陰雲生晝龍風飄橘柚香日動旛蓋容將命禮且潔所祈年不凶終當以疏聞特用諸侯封

聖姑廟

渺渺洞庭水盈盈芳嶼神因知古佳麗不獨湘夫人流蘇蕩遙吹斜領生輕塵蜀防駮霞碎吳綃盤霧勻可憐飛鷰姿合是乘鸞賔坐想煙雨夕兼知花艸春空登油壁車窈窕誰相親好贈玉條脫堪攜紫綸巾殷勤撥香池重薦汀洲蘋明朝動蘭檝不翅星河津

太湖石

他山豈無石厥狀皆可薦端然遇良工坐使天質變或裁基棟宇礧砢成廣殿或剖出溫瑜精光具華瑱或將破仇敵百礮資苦戰或用鏡功名萬古如防面今之洞庭者一以非此選槎牙眞不材反作天下彥所奇者嵌崆所尙者蔥蒨旁穿參洞穴內竅均環釧刻削九琳窗玲瓏五明扇新雕碧霞叚旋剖秋天片無力置池塘臨風只流眄

崦裏

山橫路若絕轉檝逢平川川中水木幽髙下兼良田溝塍墮防澑桑柘含疎煙處處倚蠶箔家家下漁筌騃犢臥新笯野禽爭折蓮試招搔首翁共語殘陽邊今來九州內未得皆恬然賊陣始吉語狂波又凶年吾翁欲何道守此常安眠笑我掉頭去蘆中聞刺船余知隱地術可以齊眞仙終當從之遊庶復全於天

石板

一片倒山屏何時隳洞門屹然空闊中萬古波濤痕我意上帝命特來壓泉源恐爲庚辰官囚怪力所掀又疑廣袤次零落潛驚奔不然遭霹靂彊半沈無垠如何造化首便截秋云根往事不足問奇蹤安可論吾今病煩暑據簟常昬昬欲從石公乞【石板在石公山前】瑩理平如璊前後植桂檜東西置琴樽盡攜天壤徒浩唱羲皇言

甫裏集卷二

欽定四庫全書

甫裏集卷三

唐陸防撰

五言古詩

和古杉三十韻

眾木盡相遺孤杉獨任奇挿天形硉兀當殿勢防危恐是誇娥怒教臨嶻衰節穿開耳目根癭坐熊羆世只論榮落人誰問等衰【初危切】有巓從日上無葉與秋欺虎搏應難動雕蹲不敢遲戰鋒新缺齾燒岸黑防鬭死龍骸雜爭奔鹿角差肢銷洪水腦稜聳梵天眉磔索瑚湧森嚴獬豸窺向空分犖指衝浪出鯨鬐楊僕船橦在蚩尢陣纛隳下連金粟固髙用鐵菱披挺若苻堅箠浮於祖納椎崢嶸驚露鶴防趣閡云螭傍宇將支壓撐霄欲抵隵背交虫臂挶相向鶻拳追格【音各】筆差【初加反】猶立階幹卓未麾鬼神應暗畫風雨恐潛移巳覺寒松伏偏宜后土疲好邀淸嘯傲堪映古茅茨材大應容蠍年深必孕防後凋依佛氏初植必僧彌【寺卽東晉王家別墅僧彌王瑉小字】擁腫煩莊辯槎牙費庾詞詠多靈府困搜苦化權卑類旣區中寡朋當物外推蟠桃標日域珠艸侍仙墀眞宰誠求夢春工幸可醫若能噓嶰竹猶足動華滋

和新秋三十韻

身閒惟愛靜籬外是荒郊地僻憐同巷庭喧厭累巢岸聲搖舴艋窗影辧蠨蛸逕秪溪禽下闗惟野客敲竹岡從古凸池緣本來防早藕擎霜節涼花束紫梢漁情隨錘网獵興起鳴好夢經年說名方著處抄木疎惟自補技癢欲誰搔窗靜常懸防鞭閒不正鞘山衣輕斧藻天籟逸匏蕙展風前帶桃烘雨後膠蘚幹粘晚砌煙濕動農庖沈約便圖籍揚雄重酒肴目曾窺絕洞耳不犯徵鐃歷外窮飛朔蓍中記伏爻石林空寂歷云肆肯嘵譊松桂何妨蠧龍亦任嘲未能丹作髓誰相紫爲胞莫把榮枯異但【平】和大小包由弓猿不捷梁圈虎忘虓舊友懷三益闗山阻二崤道隨書簏古時共釣輪拋好作忘機士須爲莫逆交看君馳諫艸憐我臥衡茅出處𨿽冥黙薫蕕肯混淆岸沙從鶴印崖蜜勸人白菌盈枯枿黃精緑滿莦仙因隱居信禪是淨名教勿謂江湖水終浮一大泡

奉和江南書情二十韻寄祕閣韋校書貽之商洛宋先輩垂文二同年次韻

我志如魚樂君詞稱鳯銜暫來從露冕何事買雲巖水石應容病松篁未聽防鑵香杉蠧膩山信藥苗緘愛鷺攲危立思猿矍鑠獑謝才偏許朓阮放最憐咸大樂寧忘缶奇工肯顧瑊客愁迷舊隱鷹健想秋毚硯缺猶慵琢文繁卻要芟雨餘幽沼淨霞散逺峯巉洗筆煙成叚培花土作鍁訪僧還覓伴醫鶴自須監荒廟猶懷季淸灘幾夢嚴背風開蠧簡衝浪試新帆悶憶年支酒閒裁古樣衫釣家隨野舫仙蘊逐雕函度嵗賖羸馬先春買小共疏泉入竹同坐月過杉染翰窮髙致懷賢發至諴不堪潘子鬢愁促易髟髟

和憶洞庭觀步十韻次韻

聞君遊靜境雅具更摐摐竹遮云逕藤鞋踏蘚矼杖斑花不一樽大癭成雙水鳥行沙嶼山僧禮石幢巳甘三秀味誰念百牢腔逺棹投何處殘陽到幾牕仙謡珠樹曲村餉白醅缸地裏方吳防人風似冉厖探幽非遁世尋勝肯迷邦爲讀江南傳何賢過二龐

和諫議罷郡敍懷六韻

巳報東吳政初捐左契歸天應酬苦節人不犯寒威江上思重借朝端望載饑紫泥封夜詔金殿賜春衣對酒情何逺裁詩思極防待升鎔造日江海問漁扉

雜諷九首

紅蠶緣枯桑靑繭大如甕人爭捩【力結力計二切】其臂羿矢亦不中防防待賢祿一一希入夢縱操上古言口噤難卽貢蛟龍在怒水拔取牙角弄丹穴如可遊家家畜孤鳯凶門尙兒戲戰血波澒溶社鬼苟有靈誰能遏秋慟

又

童麋來觸犀徳力不相及伊無愜心事秪有碎首泣況將鵬虱校數又百與十攻如餓鴟叫勢若脫兔急斯爲杇闗鍵怒犖抉以入年來橫干戈未見拔城邑得非左饔者齒齒待啜汁羈維豪傑輩四駭方少縶此皆乘時利縱捨在呼吸吾欲斧其吭無雷動幽蟄

又

鵝慘於冰陸立懷所適斯人道仍悶不得不嗚呃當時布衣士亦作天子客至今東方生滿口自誇白終爲萬乘交談笑無所隔致君非有書乃是堯舜畫秪今侯門峻日掃貧賤迹朝趨九韶音暮列五鼎食如聞恭儉語謇謇事夕惕可拍伊牧肩功名被金石

又

赤舌可燒城讒邪易爲伍詩人病之甚敢俾投豺虎長風吹窽木始有音韻吐無木亦無風笙簧由喜怒女媧鏈五石天缺猶可補當其利口銜罅漏不復數元精遺萬類雙目如牖戶非是旣相參重瞳亦爲瞽

又

東南有狂兕獵者西北矢利塵日防防獨此淸夜止無人語其事偶坐窺天紀安得東壁明洪洪用墳史搜揚好古士一以罄雲水流堪灑菁英風足去稗秕如能出奇計坐可平賊壘徐陳羲皇道髙駕太平軌攫疏成特雄濯垢爲具美貢賢當上賞景福視所履永播南薫音垂之萬年耳

又

有蘗何靑靑空城雪霜裏千林盡枯槁苦節獨不死他遭匠石顧總入犧黃美遂得保天年私心未爲恥髙徒宿梟怪下亦容螻蟻大廈若掄材亭亭托君子

又

左右佩劍者彼此亦相笑趨時與閉門喧寂不同調潛機取聲利自許臻乎妙志士以神窺慚寂眞可弔天之發遐籟大小隨萬竅魁其鑪冶姿形質惟所召鞀笙磬竽瑟是以登淸廟伊聖不吾欺誰能守蓬藋

又

橫笛鳴秋風淸商入疏越君居不夜城肯怨孤戍月吳兵甚犀利太白光突兀日巳費千金厪【一作僅】聞侵一墢豈無惡年少縱酒遊俠窟募爲敢死軍去以梟叛卒豈無中林士貫穿學問骨兵法五十家浩蕩如溟渤髙懸鹿皮睡淸潤時依樾分巳諾煙霞全遺事干謁旣非格猛獸未可輕華髮北面師其謀幾能止徵伐何妨秦堇勇又有曹劌說堯舜尙狗芻公乎聽無忽

又

朝爲壯士歌暮爲壯士歌壯士心獨苦傍人謂之何古鐵久不快倚天無處磨將來易水上猶足生寒波捷可搏飛狖健能超槖駞羣兒被堅利索手安馮河驚飇掃長林直木謝科嚴霜凍大澤僵龍不如蛇昔者天血碧吾徒安嘆嗟

美人

美人抱瑤瑟哀怨彈別鶴雌雄南北飛一旦異棲托諒非金石性安得宛如昨生爲並蔕花亦有先後落秋林對斜日光景自相薄猶欲悟君心朝朝佩蘭若

感事

將軍被鮫函秪畏金矢鏃豈知防箭利一中成赤族古來信簧舌巧韻淒鏘曲君聞悅耳咅盡日聽不足初因起毫髮漸可離骨肉所以達賢心求人須任目

素絲

園客麗獨繭詩人吟五緵如何墨子淚反以悲途窮我意豈如是願參天地功爲綫補君衮爲系君桐左右修闕職宮商還古風端然潔白心可與神明通

次幽獨君韻

落日送萬古秋聲含七哀枯株不蕭瑟枝榦虛崔嵬伊背臨大道歌鐘醉髙臺髙臺今巳平秪有春風回明月白艸死積陰荒壠摧聖賢亦如此慟絕眞悠哉

贈逺

茱萸匣中鏡欲照心還懶本是細腰人別來羅帶緩從君出門後不奏云和管妾思冷如簧時時望君暖心期夢中見路永魂夢短怨作泣西風秋窗月華滿

江墅言懷

病身兼稚子田舍劣相容迹共公卿絕貧須稼穡供月方行到閏霜始近來濃樹少棲禽雜村孤守犬重汀洲藏晚弋籬落露寒春野弁欹還整家書拆又封杉篁宜夕照牕戶憶疎鐘南北惟聞戰縱橫未勝農大春𨿽苦學叔夜本多慵直使貂裘敝猶堪過一冬

自和

命旣時相背才非世所容著書糧易絕多病藥難供夢爲懷山數愁因忌酒濃鳥媒呈不一魚寨下仍重晚桁簑兼褐晴檐織帶舂著籖分水味標石認田封此地家三戶何人祿萬鐘艸堂聊當貴金穴任輕農把釣竿初冷題詩筆未慵莫憂寒事晚江上少嚴冬

村夜

江上冬日短徘徊艸堂暝鴻當絕塞來客向孤村病緜緜起歸念咽咽興防詠菊徑月方髙橘齋霜巳並盤飡蔬粟粗史籍籖牌盛目冷松桂閒耳喧兒女競開瓶浮蟻綠試筆秋毫勁晝戶亦重闗寒屏遞相映詩從騷雅得字費鉛黃正遇敵舞虵矛逢談捉犀柄無名升甲乙有志扶荀孟守道希昔賢爲文通古聖幽憂廢長劍顦顇慙淸鏡祗防魚鳥情詎知時俗性浮虛多狥勢老懶徒歷聘旣不務人知空餘樂天命如何在田野家事苦遼夐耕稼一以防囷倉自然罄愁襟風葉亂獨坐燈花迸明發成浩歌誰能少傾聽

又

世旣賤文章歸來事耕稼伊人著農道【亢倉子有農道篇】我亦賦田舍所悲勞者苦敢用辭爲詫秪效芻牧言誰防輕薄罵嘻今居寵祿各自矜雄霸堂上考華鐘門前竚髙駕纎洪動絲竹水陸供鱠炙小雨靜樓臺防風動蘭麝吹噓川可倒盼睞花爭奼萬戶膏血窮一筵歌舞價安知勤播植卒嵗無閒暇種以春鳸【音扈】初獲從秋隼下專專望穜稑搰搰條桑柘日晏腹未充霜繁體猶躶平生守仁義所疾惟狙詐上誦周孔書沈湎至酣借豈無致君術堯舜馳【一作不】上下豈無活國方頗牧齊教化蛟龍任幹死雲雨終不借羿臂束如囚徒勞誇善射才能誚箕斗辯可移嵩華若與甿輩量饑寒殆相亞長吟倚淸瑟孤憤生遙夜自古有遺賢吾容偏稱謝

紀事【蜀本作二首】

本作漁釣徒心將遂疎放苦爲饑寒累未得恣閒暢去年十二月身住霅溪上病裏賀丰登雞豚聊饋餉巍峩卞山雪凝冽不可向瘦骨倍加寒徒爲厚繒纊晴來露靑靄千仞缺尋丈臥恐玉華銷時時推枕望𨿽然榮衛困亦覺精神王把筆彊題詩粗言瓌怪狀吳興鄭太守文律頗淸壯鳯尾與鯨牙紛翍落新唱緘書寄城內唐突無以況料峭采蓮船縱橫簸天浪方傾謝公詠忽值莊生喪【鄭員外仁規是年受代俄喪偶】黙黙阻徽音臨風但惆悵春歸殆秋末固自嬰微恙嵗晏【一作早】弗躬親何由免欺誑今來觀刈獲乃在松江並【步浪切】門外兩潮過波瀾光蕩都緣新卜築是事皆艸創爾後如有年還應愜防【一作收】尙天髙气爽野迥襟懷曠感物動牢愁憤時頻骯【口浪切】髒【子朗切】平生樂篇翰至老安敢忘駿骨正牽鹽文終覆醬嗟今多赤舌見善惟蔽謗忖度大爲防涵容寛作量圖書筐簏外闗眼皆賸長餓隸亦勝無薄田家所仰稍離饑寒患學古眞可彊聖道庶經營世途多踉蹌近聞天子詔復許私醖釀趨【促】使奉酒材呼兒具盆盎宵長擁吟褐日晏開書幌我醉卿可還陶然似元亮

孤鴈

我生天地間獨作南賔鴈哀鳴慕前侶不免飲啄晏𨿽防小雅詠未脫魚网患矧是婚禮須憂爲弋者簒晴鳶爭上下意气苦淩慢吾常嚇鴛雛爾輩何足訕回頭語晴鳶汝食腐防慣無異駑駘羣戀短豆皁棧豈知瀟湘岸葭菼蘋萍間有石形狀奇寒流古來灣閒看麋鹿志了不愛芻豢世所重巾冠何妨野夫丱騷人誇蕙芷易象取陸莧漆園逍遙篇中亦載斥鷃汝惟才性下嗜好不可諫身𨿽慕髙翔糞壤長流盼或聞通鬼魅怪祟立可辧硩蔟書尙存寧容恣妖幻【硩蔟周禮秋官司冦下硩蔟氏掌覆夭鳥之巢硩鄭司農讀爲擿又他歷反蔟讀爲爵蔟之蔟謂巢也】

南涇漁父【一作南溪】

予方任疎慵地僻卽所好江流背村落偶往心巳嫪【力報切】田家相去逺岑寂且縱傲出戶手先笻見人頭未帽南涇有漁父往往攜稚造問其所以漁對我眞蹈道吾初簎魚鼈童丱至於耄窟穴與生成自然通壼奧孜孜戒吾屬天物不可暴大小參去畱其孳養報終朝獲漁利魚亦未嘗耗同覆天地中違仁辜覆燾余觀爲政者此意諒難到民皆死搜求莫肯與湣悼今年川澤旱前嵗山源潦牒訴巳盈庭聞之類禽噪譬如豢雞鶩豈不容乳抱孟子譏宋人非其揠苗躁吾嘉漁父防雅葉賢哲操倘遇采詩官斯文誠敢告

引泉【睦州龍興觀老君院作】

上嗣位六載吾宗刺桐川余來拜旌防詔下之明年是時春三月繞郭花蟬聫嵐盤百萬髻上挿黃金鈿授以道士館置榻於東偏滿院聲碧樹空堂形老仙本性樂凝澹及來更虛焚香禮眞像盥手披靈編新定山角角烏龍獨巉然除非淨睛目不見蒼崖巓上有拏雲峯下有噴壑泉泉分數十汊落處皆崢潺寒聲入爛醉聒破西牕眠支笻起獨尋秪在墻東邊呼童具畚鍤立鑿莓苔穿漴一派墮練帶橫斜牽亂石拋落落寒流響濺濺狂奴七里瀨縮到疎楹前跳花潑半散湧沫飛旋圓勢束三峽掛瀉危孤磴懸曾聞瑤池澑亦灌朱艸田鳧伯防翠蘂鸞雛舞丹煙淩風捩桂柂隔霞馳犀船況當元家嘗著道徳篇上善可比水斯文參五千精靈若在此肯惡防波傳不擬爭滴瀝還應防淪漣出門後【一作復】飛箭合勢浮靑天必有學眞子鹿冠秋鶴顏如能輔余志日使疏其源

秋日遣懷十六韻寄道侶

盡日臨風坐雄詞妙略兼共知時世薄寧恨嵗華淹且把靈方試休慿吉夢占夜燃燒汞火朝鏈洗金鹽有路求眞隱無媒舉孝防自然成嘯傲不是學沈潛水恨同心隔霜愁兩鬢霑鶴屏憐掩扇烏防愛垂檐雅調宜觀樂淸才稱典籖冠防髮少書健紫毫尖故疾因秋召塵容畏日黔壯圖須行行儒服謾襜襜片石聊當枕橫煙欲代簾蠧根延穴蟻疎葉漏庭蟾藥鼎髙低鑄云庵早晚苫胡麻如重寄從誚我無厭

甫裏集卷三

欽定四庫全書

甫裏集卷四

唐陸防撰

五言古詩

紀夢遊甘露寺【寺在京口北固山上】

昔臥嵩髙云云窗正寒夕披裘忽生夢似到空王宅峩天一峯立欄楯橫半壁級倚緑巓差闗臨赤霄辟捫虛陟孤峭不翅千餘尺疊掌望罘罳分明袒肩釋淩香稽首罷嘹嘵余防髙戶承北風聲號太波白光中目難送定驗方可覿樹細鴻蒙煙島疎零落碧須臾羣籟入空水相噴激積浪亞寒堆呀如鬭危石跳音簇鞞鼔濺沫交矛防鳥疾帆亦奔紛紛助勍敵思非水靈怒卽是饑龍擘怯懾不敢前荷襟汗霑霢回經定僧處泉水光相射巖嶝云族棲松柯露華滴逍遙得眞趣邐迆尋常迹山腹貯孤亭嵐根四垂帟誰題雪月句乃是曹劉格【愛樹亭有故太尉房公詩】閬闕一枝瓊邊樓數聲笛吟髙矍然起若自蒼旻擲短燭墮餘花圓蟬掛斜魄自從神錫境無處不登陟忽上南徐山心期豁而獲豈伊煩惱骨合到淸涼域暗得蝴蝶身幽奇盡相識柰何有名氏未列金閨籍翻慙丱頂童得奉眞如防雲濤觸風望毫管和煙搦聊紀夢中遊畱之問禪客

京口與友生話別

共是悲秋客相逢恨不堪鴈頻辭薊北人尙在江南名利機初發樵漁事先諳松門穿戴寺荷徑繞秦潭【秦潭始皇所開】繩檢眞難束疎慵卻易耽枕當髙樹穩茶試逺泉甘架上經惟一樽前雅秪三風雲勞夢想天地入醺酣歷自堯階數書因禹穴探禦龍𨿽世祿下馬亦淸譚國計徒盈防家儲不滿甔斷簾從燕出防弁倩人簪木墜涼來葉山橫霽後嵐竹窗深窱苔洞緑龕弇積行依顏子和光則老耼杖誠爲虎節披信作鮫函養鷺看窺沼尋僧助結庵功名思馬援歌唱咽羊曇乞食羞孤鳯無衣羨八蠶系帆畱宿客吟句任羸驂寵鶴空無衛占烏未見香還須是桂靑防出於藍蜀酒時傾瓿【蒲口反從蜀呼】吳鰕徧發坩【苦甘反】玉封千挺藕霜閉一筒柑惜佩終邀禍辭環好激貪宗溟𨿽甽澮成廈必楩柟碧石雕琴薦黃金飾劍鐔煙緣沙砌引水爲藥畦擔博物君能繼多才我尙慙別離猶得在秋鬢未鬖鬖

丹陽道中寄友生

煙樹緑防防春流浸竹扉短蓑攜稚去孤艇載魚歸海俗蘆編室村娃練束衣舊栽奴橘老新刈女桑肥錦鯉衝風擲絲禽掠浪飛短亭幽徑入陳廟數峯圍地廢金牛暗陵荒石獸稀思君同一望帆上怨餘暉

寄茅山何道士

終身持玉舄丹訣未應傳況是曾同宿相違便隔年問顏知更少聽話想逾古籙文垂露新金汞絕煙蜂供和餌蜜人寄買溪錢紫燕長巢硐靑忽上蓮篋藏徴隱詔嚢佩攝生篇圃暖芝臺秀巖春乳管圓池棲子孫鶴堂宿弟兄仙幸閱靈書次心期賜一編

江南秋懷寄華陽山人

櫛髮涼天曙含毫故國情歸心一夜極病體九秋輕忽起襜褕詠因悲絡緯鳴逢山卽堪隱何路可圖榮揲防空占命持竿不釣名忘憂如有待縱嬾似無營小徑才分艸斜扉劣辧荊冷荷承露菂疎菊臥煙莖譜爲聽琴閱圖緣看海憕鷺毛浮島白魚尾撇波頳庭橘低攀嗅園葵旋折烹餓烏窺食案鬭防落書棚種豆悲楊惲投瓜憶衛旍東林誰處士南郭自先生分野星多蹇連山卦少亨衣裾徒博大文籍漫縱橫蘭葉騷人佩蒓絲內史羮鶡冠難適越羊酪未饒傖倚嘯防抽恨論好折酲棲遲勞鼓篋豪俠愛金贏鏈藥傳丹鼎嘗茶試石沼連枯葦暗牕對脫梧明未達譏張翰非才嫉禰衡逺懷魂易黯幽憤骨堪驚礪缺知矛利磨瑕見璧瑛道源疏滴瀝儒肆售精誠敢嘆良時擲猶勝亂世攖相秦猶幾死王漢尙當黥飲啄期應定窮通勢莫爭髠鉗爲皂隸譚笑得公卿浴日安知量追風不計程塵埃張耳分肝膽季心傾諭蜀專操檄通甌獨請纓匹夫能曲踴萬騎可橫行許國輕妻子防邊重戰耕俄分上尊酒驟厭五侯鯖靜黙供三語從容等一枰深司馬法雄傑貳師兵朔雪埋烽燧寒笳裂斾旌乘時收句注卽日掃攙槍武昔威殊俗文今被八紘琮璜陳始畢韶夏教初成芽孽羣妖滅松筠百度貞郎官靑拜使者繡衣迎帝道將云辟澆波漸砥平學徒羞說霸佳士恥爲跉負杖歌棲畝操觚賦北徵才當曹斗怯書比惠車盈謝氏憐兒女郗家貴舅甥惟荒稚珪宅莫贈景山鎗賢彥風流逺江湖思緒縈謳啞揺舴艋出沒漾防防晚樹參差碧奇峯邐迆睛水喧楒紫芡村響香秔荷笠漁翁古穿籬守犬獰公衫白紵捲田餉緑筲擎地與膏腴錯人多富壽並相懽時帖泰獨坐嵗崢嶸喞嘖蛩吟壁連軒鶴舞楹戍風飄疊鼓鄰月動哀箏未得文章力何由俸祿淸和鉛還搰搰持斧自丁丁驚懼疑凋朽功勤過屑瓊凝神披夕秀盡力取朝英蠧簡開塵篋寒燈立曉檠靜翻詞客糸閒難史官評天地寧舒慘山川自變更秪能分跖惠誰解等殤彭項豈重瞳聖防猶一足阮髙酣麯糵莊達謝犧牲齚舌無勞話寛心豈可盛但從鑪冶鍜莫受罻羅嬰硯撥萍根洗舟衝蓼穗撐短牀編翠竹低幾憑紅檉霜信催楊栁煙容褭杜衡桁排巢燕燕屏畫醉猩猩嬾檜推嵐影飛泉撼玉琤尋逺近握槊鬭輸贏技壓離披瓠檐垂礧磊橙忘情及宗柄抱疾過劉楨野饋誇菇飯江商賈蔗餳送神抱瓦缶畱客上瓷觥舉檝揮靑劍鳴榔扣逺鉦鳥行沈莽蒼魚隊破澄手防非吾事腰鎌且發硎【音坑】諒難求摽摽【上聲】聊欲取錚錚幾嘆虫甘蓼還思鹿美蘋愁長難自剪歌斷有誰賡未去師黃石空能說白珩性湍休激浪言莠罷抽萌地僻琴鐏獨溪寒杖屨淸物齊消臆對戈倒共心盟絲曳靈妃瑟金涵太子笙幽棲膠竹塢仙慮驛蓬瀛想象珠襦鳯追飛翠蘂鶯霧簾深香悄云磬冷敲鏗籙字多階品華陽足弟兄焚香凝一室盡日思曾城匿景崦嵫色呀空渤澥聲吾當營巨黍東去射長鯨

送宣武從事越中按獄

曉看呈使範知欲敕星軺水國難驅傳山城便倚橈秉籌先獨立持法稱髙標旌斾臨危堞金絲髮麗譙別愁當翠巘寃望隔風潮木落孤帆迥江寒疊鼔飄客鴻吳島盡殘雪剡汀消坐想休秦獄春應到栁條

七言排律

寄懷華陽道士

華陽門外五芝生飡罷愁君入杳防遙夜獨棲還有夢昔年相見便忘形爲分科斗親鉛槧與說蜉蝣坐竹櫺醮後幾時歸紫閣別來終日誦黃庭閒教辧藥僮名甲靜識窺巢鶴姓丁絕澗飲羊春水膩傍林燒石野煙腥深沈谷響含疎磬片叚嵐光落畫屏休采古書探禹穴自刋新曆鬭堯蓂珠宮鳯合迎蕭史玉籍人誰訪蔡經架上黑椽長褐穩案頭丹篆小符靈霓軒入洞齊初月羽節升壇拜七星當路獨行衝虎豹向風孤嘯起雷霆凝神密室多生白敍事聫編盡殺靑匝地山川皆暗寫隱天竽籟秪閒聽分張火力燒金竈拂拭苔痕洗酒缾翠壁上吟朝復暮暖云邊臥醉還醒倚身長短裁笻杖倩客髙低結艸亭直用森嚴朝北帝愛將淸淺問東溟常思近圃看栽杏擬借鄰峯伴采苓揜樹半扉晴靄靄背琴殘燭曉熒熒舊來捫虱知王猛欲去爲龍嘆管寧蟾魄幾應臨蕙帳漁竿猶尙枕楓汀銜煙細艸無端緑冒雨閒花作意馨掠岸驚波沈翡翠入檐斜照礙蜻蜓初徵漢棧宜飛檄待破燕山好勒銘六轡未收千里馬一囊空負九秋螢我悲雌伏眞方枘他騁雄材似建瓴合在深崖齊散術自求滄海防流萍頻拋俗物心還爽逺憶幽期目剰瞑見買扁舟束眞誥手披仙語任揚舲

甫裏集卷四

欽定四庫全書

甫裏集卷五

唐陸防撰

五言律詩

螢

肖翹𨿽振羽戚促盡疑冰風助流還急煙遮防暫凝不須輕列宿才可擬孤燈莫倚隋家事曾煩下詔徴

蟬

秪慿風作使全仰栁爲都一腹淸何甚雙翎薄更無伴貂金換酒並雀畫成圖恐是千年恨偏令落日呼

秋熱

自昔秋捐扇今來意未衰殷勤付柔握浙瀝待淸吹午气朱崖近宵聲白羽隨總如南國無復婕妤悲

村中晚望

抱杖柴門立江村日易斜鴈寒猶憶侶人病更離家短鬢看成雪雙眸舊有花何須萬里外卽此是天涯

漁具【並序】

天隨子於海山之顏有年矣矢漁之具莫不窮極其趣大凡結繩持网者總謂之网罟网罟之流日笊日罾曰罺【側交反】圓而縱捨曰罩挾而升降曰【女減反】緡而竿者總謂之筌筌之流曰筒曰車橫川曰梁承虛曰笱編而沈之曰箄【音卑】矛而卓之曰矠【音冊矛也】棘而中之曰乂鏃而綸之曰射扣而騃之曰桹【以薄板置瓦器上擊之以驅魚】置而守之曰神【鯉魚滿三百六十嵗蛟龍輒率而飛去年置一神守之則不能去矣神龞也】列竹於海澨曰滬【吳之滬瀆是也】錯薪於水中曰【糝】所載之舟曰舴艋所貯之器曰笭箵其他或術以招之或藥而盡之皆出於詩書雜傳及今之聞見可考而驗之不誣也今擇其任詠者作十五題以諷噫矢魚之具也如此余旣歌之矣矢民之具也如彼誰其嗣之鹿門子有髙灑之才必爲我同作

网

大罟网目繁空江波浪黒沈沈到波底恰共波同色牽時萬鬐入巳有千鈞力尙悔不橫流恐他人更得

罩

左手掲圓罛輕橈弄舟子不知潛鱗處但去籠煙水時穿紫屏【一作萍】破忽值朱衣起【松江有朱衣鮒】貴得不貴名敢論魴與鯉



有意烹小鮮乘流駐孤棹𨿽然煩取捨未肯求津要多爲蝦蜆誤巳分防防笑寄語龍伯人荒唐不同調

釣筒

短短截筠光悠悠臥江色篷差艣相應雨慢煙交織須防中芳餌迅疾如飛翼彼竭我還浮君看不爭得

釣車

溪上時雙輪溪邊指茅屋閒乘風水便敢議朱丹轂髙多倚衡懼下有折軸速曷若載逍遙歸來臥云族

魚梁

能編似云薄橫絕靑川口缺處欲隨波波中先置笱投身入籠檻自古難飛走盡日水濵吟殷勤謝漁叟

乂魚

春溪正含緑良夜才參半持矛若羽輕列燭如星爛傷鱗跳密藻碎首沈遙岸盡族染東流傍人作佳翫

射魚

彎弓注碧潯掉尾行涼止靑楓下晚照正在澄明裏抨斷荷扇濺血殷菱蘂若使禽荒聞移之暴煙水

鳴桹

水濺藻荇澁釣罩無所及鏗如木鐸音勢若金鉦急敺之就深處用以資俯拾搜羅爾甚防遁去將何入

滬【吳人今謂之籪】

萬植禦洪波森然倒林薄千顱咽云上過半隨潮落其間風信背更值雷聲惡天道亦裒多吾將移海若

【吳人今謂之叢】

斬木置水中枝條互相蔽寒魚遂家此自以爲生計春冰忽融冶盡取無遺裔所托成禍機臨川一凝睇

種魚

鑿池收頳鱗疎疎置云嶼還同汗漫遊遂以江湖處如非一神守潛被蛟龍主蛟龍若無道跛鼈亦可禦

藥魚

香餌綴金鉤目中懸者幾盈川是毒流細大同時死不惟空飼犬便可將貽蟻苟負竭澤心其他盡如此

舴艋

篷棹兩三事天然相與閒朝隨稚子去暮唱菱歌還倚石遲後侶徐橈供逺山君看萬斛載沈溺須防間

笭箵

誰謂笭箵小我謂笭箵大盛魚自足飡寘璧能爲害時將刷蘋浪又取懸藤帶不及腰上金何勞問蓍蔡

和添魚具五篇

漁庵

結茅次煙水用以資嘯傲豈謂釣家流忽同禪室號閒慿山叟占晚有溪禽嫪華物莫相非各隨吾所好

釣磯

揀得白雲根秋潮未曾沒坡陁坐背散漫垂龍髮持竿從掩霧置酒復待月卽此放神情何勞適吳越

蓑衣

山前度防雨不廢小澗漁上有靑襏襫下有新腒疎滴瀝珠影離披嵐彩虛君看荷制者不得安吾廬

篛笠

朝攜下楓浦晚戴出煙艇冒雪或平檐聽泉時仄頂飇移靄然色波亂危如影不識九衢塵終年居下洞

背篷

敏手試江筠隨身織煙殻沙禽固不知釣伴猶初覺閒從翠防拂靜唱滄浪濯見說萬山潭漁童盡能學

樵人十詠【並序】

環中先生謂天隨子曰子與鹿門子應和爲漁具詩盡得其道而美矣世言樵漁者必聨其命稱且常與隱君子事詩之言錯薪禮之言負薪傳之言積薪史之言吏薪非樵者之實乎不可足以寄興詠獨闕其詞耶退作十樵以補其闕漏寄鹿門子

樵谿

山髙谿且深蒼蒼但羣木抽條欲千尺眾亦疑朴一朝防剪伐萬古辭林麓若遇燎穹防煙出云族

樵家

艸木黃落時比鄰見相喜門當淸澗盡屋在寒雲裏山棚日才下野竈煙初起所謂順天民唐堯亦如此

樵叟

自小卽胼胝至今凋鬢髮所圖山褐厚所愛山鑪熱不知冠蓋好但信煙霞活富貴如疾顚吾從老巖穴

樵子

生在蒼崖邊能諳白雲養【去聲山家謂養柴地爲養】才穿逺林去巳在孤峯上薪和野花束步帶山詞唱日暮不歸來柴扉有人望

樵逕

石脈靑靄間行行自幽絕方愁山嫽嬈更值雲遮截爭推好林浪共約歸時節不似名利途相期覆車轍

樵斧

淬礪秋水淸攜持逺山曙丁丁在前澗杳杳無尋處巢傾鳥猶在樹盡猿方去授鉞者何人吾今易其慮

樵擔

輕無斗儲價重則筋力絕欲下半巖時憂襟兩如結風髙勢還卻雪厚疑中折負荷誠獨難移之贈來哲

樵風

朝隨早潮去暮帶殘陽返向背得淸飇相追無近逺采山一何遲服道常苦蹇仙術信能爲年華未將晚

樵火

積雪抱松塢蠧根燃艸堂深鑪與逺燒此夜仍交光或似坐奇獸或如焚異香堪嗟宦遊子凍死道路傍

樵歌

縱調爲野吟徐徐下云磴因知負樵樂不減援琴興出林方自轉隔水猶相應但取天壤情何求郢人稱

和酒中十詠

酒星

萬古醇酎气結而成晶熒降爲嵇阮徒動與樽罍並不獨祭天廟亦應邀客星何當八月槎載我遊靑防

酒泉

初懸碧崖口漸注靑谿腹味旣敵中山飲寧拘一斛春疑浸花骨暮若酣云族此地得封侯終身持美祿

酒篘

山齋醖方熟野童編近成持來歡伯內坐使賢人淸不待盎中滿旋供花下傾汪汪日可挹未羨黃金籯

酒牀

六尺樣何奇溪邊濯來潔槽深貯方半石重流還咽閒移秋病可偶聽寒夢缺往往枕眠時自疑陶靖節

酒壚

錦裏多佳人當壚自沽酒髙低過反坫大小隨圓瓿數錢紅燭下滌器春江口若得奉君歡十千求一斗

酒樓

百尺江上起東風吹酒香行人落帆上逺樹涵殘陽凝睇復凝睇一觴還一觴須知憑欄客不醉難爲腸

酒旗

揺揺倚靑岸逺蕩遊人思風欹翠竹杠雨澹香醪字才來隔煙見已覺臨江遲大斾非不榮其如有王事

酒樽

黃金卽爲侈白石又太拙斵得奇樹根中如老蛟穴時招山下叟共酌林間月盡醉兩忘言誰能作天舌

酒城

何代驅生靈築之爲釀地殊無甲兵守但有糟漿气雉堞圪如狂女墻低似醉必若據而爭先登儀狄氏

酒鄕

誰知此中路暗出虛無際廣莫是鄰封華胥爲附麗三杯聞古樂伯雅逢遺裔自爾等榮枯何勞問弟

甫裏集卷五

欽定四庫全書

甫裏集卷六

唐陸防撰

五言律詩

添酒中六詠【並序】

鹿門子示余酒中十詠物古而詞麗防髙而性眞可謂窮天人之際矣余旣和而且曰昔人之於酒有注爲池而飲之者象爲龍而吐之者親盜甕間而臥者將實舟中而浮者可謂四荒矣徐景山有酒鎗嵇叔夜有酒杯皆傳於後代可謂二髙矣四荒不得不刺二髙不得不頌更作六章附於末云

酒池

萬斛輸曲沼千鐘未爲多殘霞入醍齊逺岸澄白鄼后土亦沈醉姦臣空浩歌邇來荒淫君尙得乘餘波

酒龍

銅雀羽儀麗金龍光彩奇潛傾鄴宮酒忽似商庭漦若怒鱗甲赤如酣頭角垂君臣坐相滅安用驕奢爲

酒甕

暖麯蘗調覆深苫蓋淨溢處每淋漓沈來還濎瀅嘗聞淸涼酎可養希夷性盜飲以爲名得非君子病

酒船

昔人性何誕欲載無窮酒波上任浮身風來卽開口荒唐意難遂沈湎名不朽千古如比肩問君能繼否

酒鎗

景山實名士所翫垂淸塵嘗作酒家語自言中聖人奇器質含古挫糟味應醇惟懷魏公子卽此飛觴頻

酒杯

叔夜傲天壤不將琴酒疎制爲酒中物恐是琴之餘一弄廣陵散又裁絕交書頽然擲林下身世俱何如

和茶具十詠

茶塢

茗地曲隈回野行多繚繞向陽就中密背澗差還少遙盤云髻慢亂簇香篝小何處好幽期滿巖春露曉

茶人

天賦識靈艸自然鐘野姿閒來北山下似與東風期雨後探芳去雲間幽路危惟應報春鳥得共斯人知【顧渚山有報春鳥】

茶筍

所孕和气深時抽玉笤短輕煙漸結華嫩蘂初成管尋來靑靄曙欲去紅雲暖秀色自難逢傾筐不曾滿

茶籯

金刀劈翠筠織似波紋斜制作自野老攜持伴山娃昨日鬭煙粒今朝貯緑華爭歌調笑曲日暮方還家

茶捨

旋取山上材架爲山下屋門因水勢斜壁任巖隈曲朝隨鳥俱散暮與云同宿不憚采掇勞秪憂官未足

茶竈【經云茶竈無突】

無突抱輕嵐有煙映初旭盈鍋玉泉沸滿甑云牙熟奇香襲春桂嫩色淩秋菊煬者若吾徒年年看不足

茶焙

左右搗凝膏朝昏布煙縷方圓隨樣拍次第依層取山謡縱髙下火還文武見說焙前人時時炙花脯【紫花焙人以花爲脯】

茶鼎

新泉气味良古鐵形狀醜那堪風雪夜更值煙霞友曾過頳石下又住靑溪口【頳石靑溪皆江南出茶處】且共薦臯盧【茶名】何勞傾鬥酒

茶甌

昔人謝塸埞徒爲妍詞飾【劉孝威集有謝塸埞啟】豈如珪璧姿又有煙嵐色光參筠席上韻雅金罍側直使於闐君從來未嘗識

煮茶

閒來松間坐看煮松上雪時於浪花裏並下藍英末傾余精爽健忽似氛埃滅不合別觀書但宜窺玉札

四明山詩【並序】

謝遺塵者有道之士也嘗隠於四眀之南雷一旦訪余來語不及世務且曰吾得於玉泉生知子性誕逸樂神仙中書探海嶽遺事以期方外之交𨿽銅墻鬼炊虎獄劍餌無不窺也

子語吾山之奇者有峯最髙四穴在峯上每天地澄霽望之如牖戶相傳謂之石牕卽四明之目也山中有云不絕者二十里民皆家云之南北每相從謂之過云有鹿亭有樊榭有潺湲洞木實有靑櫺子味極甘而堅不可卒破有猿山家謂之鞠侯其他在圖籍不足道也凡此佳處各爲我賦詩餘因作九題題四十字謝省之曰玉泉生眞不誣矣好事者爲余傳之因呈襲美

石窗

石窗何處見萬仞倚晴虛積靄迷靑璅殘霞動綺疏山應列圓嶠宮便接方諸祗有三奔客時來教隠書

過云

相訪一程云云深路僅分嘯臺隨日辯樵斧帶風聞曉著衣全濕寒衝酒不醺幾回歸思靜髣髴見蘇君

雲南

雲南更有溪丹礫盡無泥藥有巴賨賣枝多越鳥啼夜淸先月午秋近少嵐迷若得山顏住芝手自攜

云北

云北是陽川人家洞壑連壇當星斗下樓拶翠防邊一半遙風雨三條古井煙金庭如有路應到左神天

鹿亭

鹿亭巖下坐時領白麛過艸細眠應久泉香飲自多認聲來月塢尋迹到煙蘿早晚吞金液騎將上綘河

樊榭

樊榭何年築人應白日飛至今山客說時駕玉麟歸乳蔕懸松嫩芝臺出石防慿欄虛目斷不見羽華衣

潺湲洞

石淺洞門深潺湲萬古音似吹雙羽管如奏落霞琴倒穴漂龍沫穿松濺鶴襟何人乘月弄應作上淸吟

靑櫺子

山實號靑櫺環岡次第生外形堅緑殻中味敵瓊英墮石樵兒拾敲林宿鳥驚亦應仙吏守時取薦層城

鞠侯

何事鞠侯名先封在四明但爲連臂飲不作斷腸聲野蔓垂纓細寒泉佩玉淸滿林遊宦子誰爲作君卿

和五貺詩

五瀉舟

樣自桐川得詞因隱地成好漁翁亦喜新白鳥還驚沙際擁江沫渡頭橫雨聲尙應嫌越相遺禍不遺名

華頂杖

萬古陰崖雪靈根不爲枯痩於霜鶴脛奇似黑龍須拄訪譚客持看潑墨圖湖云如有路兼可到仙都

太湖硯

誰截小秋灘閒窺四緒寛繞爲千嶂逺深置一潭寒坐久云應出詩成墨未漧不知新博物何處擬重刋

烏龍養和

養和名字好偶寄道情深所以親逋客兼能助五禽倚肩滄海望鉤膝白雲吟不是逍遙侶誰知世外心

訶陵樽

魚骼匠成樽猶殘海浪痕外堪欺玳瑁中可酌昆侖【酒名】水繞苔磯曲山當艸閣門此中醒復醉何必問乾坤

詶早春病中書事

秪貪詩調苦不計病容生我亦休文痩君能叔寶淸藥須勤一服春莫累多情欲入毗耶問無人敵淨名

又詶次韻

從來多逺思尢向靜中生所以令心苦還應是骨淸酒香偏入夢花落又闗情積此風流事爭無後世名

詶秋晚見題二首

爲愛晚窗明門前亦懶行圖書看得熟鄰里見還生鳥啄琴材響僧傳藥味精緣君多古思攜手上空城

其二

何事樂漁樵巾車或倚橈和詩盈古篋賖酒半寒瓢失雨園蔬赤無風蚛葉凋淸言一相遣吾道未全消

別離

丈夫非無淚不灑離別間仗劍對樽酒恥爲遊子顏蝮蛇一螫手壯士疾解腕所思在功名離別何足嘆

和初冬章上人院

每伴來方丈還如到四禪菊承荒砌露茶待逺山泉畫古全無迹林寒卻有煙相看吟未竟金磬巳泠然

襲美題郊居十首次韻

近來惟樂靜移傍故城居閒打修琴料時封謝藥書夜停江上鳥睛矖篋中魚出亦圖何事無勞置棧車

其二

倩人醫病樹看僕補衡茅散髮還同阮無心敢慕巢簡便書露竹樽待破霜匏日好林間坐煙蘿近欲交

其三

倭僧畱海紙山匠制云牀懶外應無敵貧中直是王池平鷗思喜花盡蝶情忙欲問新秋計菱絲一畝彊

其四

故山空自擲當路竟誰知秪有經時策全無養拙資病深憐久客炊晚信樵兒謾欲陳風俗周官未采詩

其五

福地能容塹闗詎有扉靜思瓊板字閒洗鐵笻衣鳥破涼煙下人衝暮雨歸故園秋艸夢猶記緑防防

其六

水影沈魚器鄰聲動緯車燕輕捎墜葉蜂懶臥燋花說史評諸例論兵判百家明時如不用歸去種桑麻

其七

禹穴奇編缺雷平異境殘靜吟封籙檢歸興削帆竿白石堪爲飯靑蘿好作冠幾時當斗柄同上步罡壇

其八

彊起披衣坐徐行處暑天上階來鬭雀移樹去驚蟬莫問鹽車駿誰看醬瓿黃金如可化相近買雲泉

其九

野入靑蕪巷陂侵白竹門風髙開栗刺沙淺露芹根迸防緣藤桁饑烏立石盆東吳𨿽不攺誰是武王孫

其十

疎慵眞有素時勢盡無能風月𨿽爲敵林泉幸未憎酒材經夏闕詩債待秋徴秪有君同癖閒來對曲肱

和旅泊吳門韻

髙秋能叩觸天籟忽成文苦調𨿽潛倚靈音自絕羣茅峯曾醮斗笠澤久眠云許伴山中躅三年任一醺

次張廣文見酬和詩韻

獨倚秋光岸風漪學簟文堪教鳯集書好換鵞羣葉墮平臺月香消古徑云彊歌非白紵聊以送餘醺

延陵張宰

春盡未離闗之官亦似閒不嫌請薄俸爲喜帶名山黙禱三眞後髙吟十字還【季子有仲尼所書十字碑】秪應江上鳥時下訟庭間

送人罷官歸茅山

呼童曉拂鞍歸上大茅端薄俸𨿽休入明霞自足餐暗霜松粒赤疎雨艸堂寒又鑿中峯石重修醮月壇

甫裏集卷六

欽定四庫全書

甫裏集卷七

唐陸防撰

五言絕句

人日代客子【是日立春】

人日兼春日長懷復短懷遙知雙防勝並在一金釵

築城詞二首

城上一抔土手中千萬杵築城畏不堅堅城在何處

又

莫嘆將軍逼將軍要卻敵城髙功亦髙爾命何勞惜

古意

君心莫淡薄妾意正棲托願得雙車輪一夜生四角

追和幽獨君詩韻

靈气獨不死尙能成綺文如何孤定裏猶自讀三墳

春曉

春庭曉景列淸露花邐迆黃蜂一過慵夜夜棲香蘂

雜興

桃柰傍檐楹無人賞春華時情重不見卻憶菖蒲花

鴈

南北路何長中間萬弋張不知煙霧裏幾隻到衡陽

寄逺

鬢亂羞云捲眉空羨月生中原猶將將何日重卿卿

庭前

合歡能解恚萱艸信忘憂盡向庭前種萋萋特地愁

洞房怨

玉挿朝扶鬢金梯晚下臺春衫將別淚一夜兩難裁

江行

酒旗菇葉外樓影浪花中醉帆張數幅惟待鯉魚風

巫峽

巫峽七百里巫山十二重年年自雲雨環佩竟誰逢

歸路

漸入新丰路衰紅映小橋渾如七年病初得一丸銷

南塘曲

妾住東湖下郎居南浦邊閒臨煙水望認得采菱船

黃金二首

自古黃金貴猶沽駿與才近來簪珥重無復上髙臺

又

平分從滿篋醉擲任成堆愼莫持千萬明明買禍胎

夕陽

渡口和帆落城邊帶角收如何茂陵客江上倚危樓

殘雪

桂冷防停素峯幹不徧嵐何谿背林處猶覆定僧庵

古意

古態日漸薄新裝心更勞城中皆一尺非妾髻鬟髙

大堤

大堤春日暮驄馬解鏤衢請君畱上客容妾薦雕胡

金陵道

北鴈行行直東流澹澹春當時六朝客還道帝鄕人

離騷

天問復招魂無因徹帝閽豈知千麗句不敵一讒言

對酒

後代稱歡伯前賢號聖人且須謀日富不要道家貧

寄南嶽客乞靈蕪香

聞說融峯下靈香似反魂春來正堪采試爲斸云根

山陽燕中郊樂錄

淮上能無雨回頭總是情蒲帆渾未織爭得一歡成

偶作

雙眉初出蠒兩鬢正藏鴉自有王昌在何勞近宋家

有示

相對莫辭貧蓬蒿任塞門無情是金玉不報主人恩

秋思三首

桐露珪初落蘭風佩欲衰不知能賦客何似柱刀兒

又

誰在嫖姚幕能教霹靂車至今思禿尾無以代寒葅

又

未得同虀杵何時滅藥嚢莫言天帝醉秦暴不靈長

早春

雨冷惟添暑煙初不著春數枝花纇小愁殺扈芳人

懷仙三首

聞道陽都女連娟耳細長自非黃犢客不得到云房

又

但服鐶剛子兼吟曲素詞須知臣漢客還見布龍兒

又

神燭光華麗靈祛羽翼生已傳飡玉粒猶自買雲英

芙蓉

閒吟鮑昭賦更起屈平愁莫引西風動紅衣不耐秋

春思

怨鶯新語澀雙蝶鬭飛髙作个名春恨浮生百倍勞

風人詩四首

十萬全師出遙知正憶君一心如瑞麥長作兩岐分

其二

破蘗供朝爨須憐是苦辛曉天窺落宿誰識獨醒人

其三

旦日思雙屨明時願早諧丹靑傳四瀆難寫是秋懷

其四

聞道更新幟多應廢舊旗徵衣無伴搗獨處自然悲

樂府雜詠六首

雙吹管

長短裁浮筠參差作飛鳯髙樓防月夜吹出江南弄

東飛鳧

裁得尺錦書欲寄東風鳧脛短翅亦短雌雄戀菇蒲

花成子

春風等君意亦解欺桃李寫得去時眞歸來不相似

月成

孤光照還沒轉益傷離別妾若是嫦娥長圓不教缺

孤獨怨

前回邊使至聞道交河戰坐想鼓鞞聲寸心攢百箭

金吾子

嫁得金吾子常聞輕薄名君心如不重妾腰徒自輕

子夜四時歌

春

山連翠羽屏艸接煙華席望盡南飛燕佳人斷消息

夏

蘭眼擡路斜鶯唇映花老金龍傾漏盡玉井敲冰早

秋

涼漢淸泬寥衰林怨風雨愁聽絡緯唱似與羈魂語

冬

南雲走冷圭北籟號空木年年任霜霰不減篔簹綠

大子夜歌二首

歌謡數百種子夜最可憐慷慨吐淸音宛轉出天然

其二

絲竹發歌響假器揚淸音不知歌謡妙聲勢出口心

子夜警歌二首

鏤椀傳緑酒雕鑪薰紫煙誰知苦寒調共作白雪

其二

恃愛如欲進含羞出不前朱口發艷歌玉指弄嬌弦

子夜變歌三首

人傳歡負情我自未嘗見三更開門去始知子夜變

其二

嵗月如流邁春盡秋巳至熒熒條上花零落何乃駛

其三

嵗月如流邁行巳及素秋蟋蟀吟堂前惆悵使儂愁

江南曲五首

魚戲蓮葉間參差隱葉扇防防鳿窺瀲灩無因見

其二

魚戲蓮葉東初霞射紅尾傍臨謝山側恰值淸風起

其三

魚戲蓮葉西盤盤舞波急潛依曲岸涼正對斜光入

其四

魚戲蓮葉南欹危午煙疊光揺越鳥巢影亂吳娃檝

其五

魚戲蓮葉北澄陽動防漣回看帝子渚稍背鄂君船

甫裏集卷七

欽定四庫全書

甫裏集卷八

唐陸防撰

七言律詩

二遺詩【並序】

二遺者何石枕材琴薦也石者何松之所化也松者何越之東陽也東陽多名山就中金華爲最枝峯蔓壑秀气磅礡者數百里不啻神仙登臨艸木芬怪永康之地亦蟬聨其間中饒古松往往化而爲石盤根大柯文理曲折盡爲好事者得而致於人間以爲耳目之異太山羊振文得枕材趙郡李中秀得琴薦皆玆石也咸以遺予予以二遺之奇聊賦詩以謝

誰從毫末見參天又到蒼蒼化石年萬古淸風吹作籟一條寒澑滴成穿閒追金帶徒勞恨靜格【音各】朱絲更可憐幸與野人俱散誕不煩良匠更雕鐫

防防【並序】

客有過震澤得水鳥所謂防防者貺余黒襟靑脛碧爪丹噣【張救反鳥觜也】色幾及項質甚髙而意卑【一本作艸】戚畏人余極哀其野逸性又非以能招累者而囚錄籠檻逼廹牕戶俛啄仰飲爲活大不快眞天地之窮鳥也爲之賦詩擬好事者和

詞賦曾誇鸀【徒甪切】鳿【牛欲切】流果爲名誤別滄洲𨿽防靜置疎籠晚不似閒棲折葦秋自昔稻梁髙鳥畏至今珪組野人讎防防避繳無窮事好與裁書謝白鷗

新秋月夕客有自逺相尋者作吳體二首以謝

風初寥寥月乍滿杉篁左右供餘淸因君一話故山事憶鶴互應深溪聲雲門老僧定未起白閣道士遙相迎世間羽檄日夜急掉臂欲歸巖下行

又

驚聞逺客訪良夜扶病起坐綸巾欹淸談白紵思悄悄玉繩銀漢光離離三吳煙霧且如此百越琛賮來何時林端片月落未落彊慰別情言後期

閒書

病學髙僧置一牀披衣才暇卽焚香閒階雨過苔花潤小簟風來薤葉涼南國羽書催部曲【時黃巢圍廣州告急】東山毛褐傲羲皇升平聞道無時節試問中林亦不妨

獨夜

新秋霽夜有淸境窮檐病客無佳期生公把經向石說而我對月須人爲獨行獨坐亦獨酌獨翫獨吟還獨悲古稱獨立與獨步若比羣居終較奇

寄吳融【字子華】

一夜秋聲入井桐數枝危緑怕西風霏霏晚砌煙華上淅淅疎簾雨气通君整輪蹄名未了我依琴鶴病相攻到頭江畔從漁事織作中流萬尺篊

中秋待月

轉缺霜輪上轉遲好風偏似送佳期簾斜樹隔情無限燭暗香殘坐不辭最愛笙調聞北裏漸看星澹失南箕何人爲校淸涼力未似初圓欲午時

重憶白菊【蜀本作雨絕】

我憐貞白重寒芳前後叢生夾小堂月朶暮開無絕艷風莖時動有奇香何慙謝雪淸才詠不羨劉梅貴主妝更憶幽窗凝一夢夜來村落有防霜

別墅懷歸

水國初冬和暖天南榮方好背陽眠題詩朝憶復暮憶見月上還下遙爲晚花吟白菊近炊香稻識紅蓮何人授我黃金百買取蘇君負郭田

寄淮南鄭寶書記

記室千年翰墨孤惟君才學似應徐五丁驅得神功盡二酉搜來祕檢疎煬帝帆檣畱澤國淮王牋奏入班書淸詞醉艸無因見但釣寒江半尺鱸

小雪後書事

時頻過小雪天江南寒色未曾偏楓汀尙憶逢人別麥隴惟應欠雉眠更擬結茅臨水次偶因行藥到村前鄰翁意緒相安慰多說明年是稔年

寒夜同襲美訪寂上人

月樓風殿靜沈沈披拂霜華訪道林鳥在寒枝棲影動人依古堞坐禪深明時尙阻靑雲步半夜猶追白石吟自是海邊鷗伴侶不勞金偈更降心

和江南道中懷茅山廣文南陽博士三首

一片輕帆背夕陽望三峯拜七眞堂【三茅二許一陽一郭是爲七眞】天寒夜潄云牙淨雪壊晴梳石髮香自拂煙霞安筆格獨開封檢試砂牀莫言洞府能招隱防輾飇輪見玉皇

又

壺中行坐可攜天何況林間息萬緣組綬任垂三品石佩環從落四公泉丹臺已運陰陽火碧簡須雕次第仙【廣文王季猶在塲中】想得雷平春色動五芝煙甲又芊綿

又

良常應不動移文金醴從酸亦自醺【蓬萊公洛廣休以金醴四升待主簿主簿恨其味酸】桂父舊歌飛綘雪桐孫新韻倚云春臨栁谷鶯先覺曙蘸蕪香鶴共聞珍重雙雙玉條脫盡慿三島寄羊君

早春雪中作吳體寄襲美

迎春避臘不肯下欺花凍艸還飄然光塡馬窟蓋塞外勢壓鶴巢偏殿巓山鑪癭節萬狀火墨突漧衰孤穂煙君披鶴氅獨自立何人解道眞神仙

和吳中言情見寄韻

菇煙蘆雪是儂鄕釣綫隨身好坐忘徒愛右軍遺防畫閒披左氏得膏肓無因月殿聞移屧秪有風汀去采香莫問江邊漁艇子玉皇看賜羽衣裳

和揚州看辛夷花韻

栁疎梅墮少春叢天遣花神別致功髙處朶稀難避日動時枝弱易爲風堪將亂蘂添云肆若得千株便雪宮不待羣芳應有意等閒桃杏卽爭紅

和行次野梅韻

飛棹參差拂早梅彊欺寒色尙低徊風憐薄媚畱香與月防深情借艷開梁殿得非蕭帝瑞齊宮應是玉兒媒不知謝客離腸醒臨水剛添萬恨來

和暇日獨處見寄

謝府殷樓少暇時又拋淸宴入書帷三千餘嵗上下古八十一家文字奇【司馬遷書上下紀三千餘嵗太有八十一家率多奇字】冷夢漢臯懷鹿隱靜憐煙島覺鴻離知君滿篋前朝事鳯諾龍奴借與窺

和襲美見訪不遇

爲愁煙岸老神防扶病呼兒斸翠苕秪道府中持簡牘不知林下訪漁樵花盤小墢晴初壓葉擁疎籬凍未燒倚杖徧吟春照午一池冰叚幾多消

詶襲美見寄海蟹

藥杯應阻蟹螯香卻乞江邊采捕郎自是揚雄知郭索【太經云蟹之郭索】且非何敢餦餭【何侈於食味稍欲去其甚者猶有鱾臘糟蟹】骨淸猶似含春靄沫白還疑帶海霜彊作南朝風雅客夜來偸醉早梅傍

和開元寺客省早景卽事韻

日上罘罳疊影紅一聲淸梵萬緣空防褷滿地貝多雪料峭入樓於闐風水榭初抽寥泬思竹窗猶掛夢防中靈香散盡禪家接誰共殷源小品同【辧正論亦有九流一曰禪家者流殷浩讀小品經下二百籖疑義以問支道林】

獨夜有懷因作吳體寄襲美

人吟側景抱凍竹鶴夢缺月沈枯梧淸澗無波鹿無魄白雲有根虯有須云虯澗鹿眞逸調刀名錐利非良圖不然快作燕市飲笑撫肉枅【音磐】眠酒壚

闔閭城北有賣花翁討春之士往往造焉因招襲美

故城邊有賣花翁水曲舟輕去盡通十畝芳菲爲舊業一家煙雨是元功閒添藥品年年別笑指生涯樹樹紅若要見春歸處所不過攜手問東風

和襲美病中海石橊花盛發見寄韻

紫府眞人餉露嚢猗蘭燈燭未熒煌丹華乞曙先侵日金焰欺寒卻照霜誰與佳名從海曲秪應芳裔出河陽那堪謝氏庭前見一叚淸香染郤郎

襲美以春橘見因次韻詶謝

到春猶作九秋鮮應是親封白帝煙良玉有漿須讓味明珠無纇亦羞圓堪居漢苑霜梨上合在仙家火棗前珍重更過三十子不堪分付野人邊【王僧辯嘗爲荊南得橘一蔕三十子以獻梁元帝】

和襲美病中書情寄崔諫議韻

或偃虛齋或在公藹然林下昔賢風庭前有蝶爭煙蘂簾外無人報水筒行藥不離深幌底【時患眼疾】寄書多向逺山中西園夜燭偏堪憶曾爲題詩刻半紅

詶病中見寄

逢花逢月便相招忽臥云航隔野橋春恨與誰同酩酊言何處問逍遙題詩石上空回筆拾蕙汀邊獨倚橈早晚卻還巖下電【襲美時有眼疾】共尋芳徑結煙條

和襲美病中孔雀

懶移金翠傍檐楹斜倚芳叢舊態生惟柰瘴煙籠飲啄可堪春雨滯飛鳴鴛鴦水畔回頭羨荳蔻圖前舉眼驚爭得鷓鴣來伴著不妨還校有心情

上元日道室焚修寄襲美

三淸今日聚靈官玉刺齊抽謁廣寒執蓋冒花香寂歷侍晨交佩響蘭【執蓋侍晨皆仙之貴侶矣】將排鳯節分階易欲校龍書下筆難惟有世塵中小兆夜來心拜七星壇

正月十五日惜春寄襲美

六分春色一分休滿眼東波盡是愁花匠礙寒應束手酒龍多病尙垂頭無窮懶惰齊中散有底機謀敵右侯見織短篷裁小檝挐煙閒弄个漁舟

次襲美病中見寄

日華風蕙正交光羯末相攜借艸塘【羯謝小字末謝川小字】佳酒旋傾酃醁嫩短船閒弄木蘭香煙絲鳥拂來縈帶蘂榼人收去約簧今日好爲聫句防不成剛爲欠檀郎

春雨卽事寄襲美

小謝輕埃日日飛【小謝詠雨詩有散漫似輕埃句】城邊江上阻春暉𨿽愁野岸花房凍還得山家藥筍肥雙屐著頻看齒折敗裘披苦見毛稀比鄰釣叟無塵事灑笠鳴簑夜半歸

和襲美見寄韻

𨿽失春城醉上期下帷裁徧未裁詩因吟郢岸百畝蕙欲采商崖三秀芝棲野鶴籠寛使織施山僧飯別教炊但醫沈約重瞳健不怕江花不滿枝

偶掇野蔬寄襲美

野園煙裏自幽尋嫩甲香蕤引漸深行歇每依鵶舅影挑頻時見防姑心淩風藹彩初攜籠帶露虛疎或貯襟欲助春盤還愛否不妨瀟灑似家林

和襲美臥疾感春見寄韻

共尋花思極飛騰病帶春寒去未能煙逕水涯多好鳥竹牀蒲倚但髙僧須知日富爲神授秪有家貧免盜憎除卻數函圖籍外更將何事結良朋

徐方平後聞赦因寄襲美

新春旒扆禦翚軒海內初傳渙汗恩秦獄巳收爲厲气瘴江初返未招魂英才盡作龍蛇蟄【時停貢舉】戰地多成虎豹村除卻數般傷痛外不知何事及王孫

襲美以魚牋見寄因謝

成霜粒細麟麟知作愁吟幸見分向日乍驚新繭色臨風時辯白萍文【魚子曰白萍】好將花下承金粉堪送天邊詠碧雲見倚小窗親襞染盡圖春色寄夫君

和襲美病後春思韻

气和靈府漸氤氳酒有賢人藥有君七字篇章看月得百勞言語傍花聞閒尋古寺消晴日最憶深溪枕夜云早晚共揺孤艇去紫屏風外碧波文

襲美以公齋小宴見招

早云才破漏春陽野客晨興喜又忙自與酌量煎藥水別教安置曬書牀依方釀酒愁遲去借樣裁巾怕索將惟待數般幽事了不妨還入少年塲

京口

江幹古渡傷離情斷山零落春潮平東風料峭客防逺落葉夕陽天際明戰舸昔浮千騎去釣舟今載一翁輕可憐宋帝籌帷處蒼翠無煙艸自生

潤州送人往長洲

秋來頻上向吳亭每上思歸意剰生廢苑池臺煙裏色夜村蓑笠雨中聲汀洲月下菱船疾楊栁風髙酒斾輕君住松江多少日爲嘗鱸鱠與蒓羮

潤州江口送人謁池陽衛郎中

山翁曾約舊交懽須拂侯門側注冠月在石頭揺戍角風生江口亞帆竿間隨野醉溪聲閙獨伴淸譚曉色殘待取新秋歸更好九華蒼翠入樓寒

甫裏集卷八

欽定四庫全書

甫裏集卷九

唐陸防撰

七言律詩

襲美以紗巾見惠因次韻詶謝

薄如蟬翅背斜陽不稱春前贈【女減反】郎初覺頂寒生逺吹預憂頭白透新霜堪窺水檻澄波影好拂花墻亞蘂香知有芙蓉畱自戴【桐柏眞人戴芙蓉冠也】欲峩煙霧訪黃房

聞襲美有親迎之期因以寄賀

梁鴻夫婦欲雙飛細雨輕寒拂雉衣初下雪窗應眷戀次乘煙幰柰光輝參差扇影分華月斷續簫聲落翠防見說春風偏有賀露花千朶照庭闈

襲美以巨魚之半見分因以詶謝

誰與春江上信魚可憐霜刃截來初鱗隳似撤騷人屋腹斷疑傷逺客書避网幾跳山影破逆風曾蹙浪花虛今朝最是家童喜免泥荒畦掇野蔬

和館娃宮懷古韻

鏤楣消落濯春雨蒼翠無言空斷崖艸碧未能忘帝女燕輕猶自識宮釵江山秪有愁容在劍佩應和愧色埋賴有伍員騷思少吳王才免似荊懷

同襲美遊北禪院【院卽顧司勲陸郎中舊宅】

連延花蔓映風廊岸幘披襟到竹房居士秪今開梵處先生曾是艸堂淸樽林下看香印逺岫窗中掛鉢嚢今日有情消未得欲將名理問思光

襲美以紫石硯見贈以詩迎之

霞骨堅來玉自愁琢成飛燕古釵頭澄沙脆弱聞應伏靑鐵沈埋見亦羞最稱風亭批碧簡好將云竇漬寒流君能把贈行吟客徧寫江南物象酬

和孫發百篇將遊天臺請詩贈行

直應天授與詩情百詠惟消一日成去把彩毫揮下國歸參黃綬別春卿閒窺碧落懷煙霧暫向金庭隱姓名珍重興公徒有賦石梁深處是君行

和開元寺筍園寄章上人

春龍爭地養檀欒況是雙林雨後看迸出似毫當垤防孤生如恨倚欄桿淩虛勢欲齊金剎折贈光宜照玉盤更待錦苞零落後粉環髙下挶煙寒

薔薇

倚墻當戶自橫陳致得貧家似不貧外布芳菲𨿽笑日中含芒刺欲傷人淸香往往生遙吹狂蔓看看及四鄰遇有客來堪玩處一端晴綺照煙新

和詠開元寺佛鉢

空王初受逞神功四鉢須防現一重【至今鉢緣有四重也】持次想添香積飯覆時應帶步羅鐘光寒好照金毛鹿響靜堪降白耳龍從此寶函香裏見不煩西去詣靈峯

詶襲美夏首病愈見招韻

雨多靑合是垣衣一幅蠻牋夜欵扉蕙帶又聞寛沈約茅齋猶自憶王防方靈秪在君臣正篆古須拋防畫肥除卻伴談秋水外野鷗何處更忘機

新夏東郊閒泛有懷襲美

遲於春日好於秋野客相攜上釣舟經略彴時冠暫亞佩笭箵後帶頻搊蒹葭鷺起波揺笠村落蠶眠樹掛鉤料得秪君能愛此不爭煙水似封侯

四月十五日道室書事寄襲美

烏飯新炊防香道家齋日以爲常月苗杯舉存三洞云蘂函開叩九章一掬陽泉堪作雨數銖秋石欲成霜可中值著雷平信爲覓閒眠苦竹牀

看壓新醅寄懷襲美

曉壓糟牀漸有聲旋如荒澗野泉淸身前古態燻應出世上愁痕滴合平飲啄斷年同鶴儉風波終日看人爭樽中若使常能淥兩綬通侯總彊名

和登初陽樓寄懷北平郎中

逺窗浮檻亦成年幾伴楊公白晝筵日暖煙花曾撲地气和星象卻歸天閒將水石侵軍壘醉引笙歌上釣船無限恩波猶在目東風吹起細漪漣

和夏初襲美見訪題小齋韻

四鄰多是老農家百樹維桑半頃麻盡趂晴明修网架每和煙雨掉繰車啼鶯偶坐身藏葉餉婦歸來鬢帶花不是對君吟復醉更將何事送年華

和襲美所居首夏適然有作韻

柿陰成列藥花空卻憶桐江下釣筒亦以魚鰕供熟鷺近緣櫻筍識鄰翁閒分酒劑多還少自記書籖白間紅更愛夜來風月好轉思度對支公

和題達上人藥圃二首

藥味多從逺客賫旋添花圃漸成畦三椏舊種根應異九節初移葉尙低山莢便和幽澗石水芝須帶本池泥從今直到淸秋日又有香苗幾番齊

又

淨名無語是淸羸藥艸搜來諭更防一雨一風皆遂性花開花落盡忘機教疎兔縷金亂【兔絲別名】自擁龍芻紫汞肥莫怪獨親幽圃坐病容銷盡欲依歸

和懷華陽潤卿博士三首

幾降眞官授隱書洛公曾到夢中無眉間入靜三辰影肘後通靈五嶽圖北洞樹形如曲蓋東凹山色似重鑪金墟福地能容否願作岡前蔣負芻

又

火景應難到洞宮蕭閒堂冷任天風談麈尾拋云底服散龍胎在酒中有路還將赤城接無泉不共紫河通奇編早晚教傳授免以神仙問葛洪

又

終日焚香禮洞云更思琪樹轉勞神曾尋下泊【宮名】常經月不到中峯又累春仙道最髙黃玉籙暑天偏稱白綸巾淸齋若見茅司命乞取朱兒十二斤【朱兒事見登眞隱訣】

以竹夾膝寄贈襲美

截得篔簹冷似龍翠光橫在暑天中堪臨薤簟閒慿月好向松窗臥跂風持贈敢齊靑玉案醉吟偏稱碧荷筒添君野具教多著爲著西齋譜一通

和夏景無事因懷章來二上人韻二首

檐外靑陽有二梅折來堪下凍醪杯【離騷注云盛夏以醇酒置冰上】髙杉自欲生龍腦小弁誰能寄鹿胎麗事肯教饒沈謝談防何必減宗雷還聞擬結東林社爭柰淵明醉不來

又

忽憶髙僧坐夏堂厭泉聲閙笑云忙山重海澹懷中印月冷風防宿上方病後書求嵩少藥定回衣染貝多香何時更問逍遙義【道林有逍遙遊別義】五鬛松陰半石牀

桐江得一釣車以襲美樂煙波之思因出以爲玩俄辱三篇復抒詶答

旋屈金鉤劈翠筠手中盤作釣魚輪忘情不效孤醒客有意閒窺百丈鱗雨似輕埃時一起雲如髙蓋彊相親任他華轂低頭笑此地終無覆敗人

曾招漁侶下淸潯獨繭初隨一錘深細輾煙華無轍迹靜含風力有車音相呼野飯依芳艸疊和山歌逗逺林得失任渠但【平】取樂不曾生个是非心

病來懸著脆緡絲獨喜髙情爲我持數幅尙凝煙雨態三篇能賦蕙蘭詞云深石淨閒眠穩月上江平放澑遲第一莫教諳此境倚天功業待君爲

和吳中書事寄漢南裴尙書

風淸地古帶前朝遺事紛紛未寂寥三泖涼波魚蕝動【逺祖士衡對晉武帝以三泖冬溫夏涼】五茸春艸雉媒嬌【五茸吳王獵所茸各有名】雲藏野寺分金剎月在江樓倚玉簫不用懷歸忘此景吳王看卽奉弓招

和夏景衝澹偶作二首韻

蟬雀參差在扇紗竹襟輕利籜冠斜壚中有酒文園防琴上無靖節家芝畹煙霞全覆穂橘洲風浪半浮花閒思兩地忘名者不信人間髮解華

秪於池曲象山幽便是瀟湘浸石樓斜拂芡盤輕鶩下細穿菱綫小鯢遊閒開茗焙嘗須徧醉撥書帷臥始休莫道仙家無好爵方諸還拜碧琳侯

和送李明府之任南海

春盡之官直到秋嶺雲深處憑瀧樓居人愛近沈珠浦吏多來拾翠洲賨稅盡應輸紫貝蠻童多學佩金鉤知君不戀南枝久拋卻經冬白裘

和寄題羅浮軒轅先生所居

鼎成仙馭入崆峒百世猶傳至道風暫應靑詞爲穴鳯卻思丹徼伴鴻金公的的生鑪際瓊刃時時到夢中預恐浮山歸有日載將云室十洲東

和寄瓊州楊舍人

明時非罪謫何偏鵬鳥巢南更數千酒滿椰杯消毒霧風隨蕉扇下瀧船人多藥戶行狂蠱吏有珠官出俸錢秪以直誠天自信不勞詩句詠貪泉

和宿報恩寺水閣

峯抱池光曲岸平月臨虛檻夜何淸僧穿小檜才分影魚擲髙荷漸有聲因憶故山吟易苦各橫秋簟夢難成周顒不用裁書勸自得涼天證道情

和醉中偶作見寄韻

海鶴飄飄韻莫儕在公猶與俗情乖初呈酒務求專判合禱山祠請自差永夜譚侵罔象一生交態忘形骸憐君醉墨風流甚幾度題詩小謝齋

和寄滑州李副使員外

洛生閒詠正抽毫忽傍旌旗著戰袍檄下連營皆破膽劍離孤匣欲吹毛淸秋月色臨軍壘半夜淮聲入賊壕除卻徵南爲上將平徐功業更誰髙

和吳中言懷寄南海二同年

曾見淩風上赤霄盡將華藻赴嘉招城連虎踞山圖麗路入龍編海舶遙江客漁歌衝白荇野禽人語映紅蕉庭中必有君遷樹莫向空臺望漢朝【交州記云有君遷樹有朝臺尉佗望漢所築】

和傷史拱山人

曾說山西欲去尋豈知霜骨寒林常依淨住師目兼事容成學算心【史學浮圖兼善算術】逋客預齋還梵唱老猿窺祭亦悲吟惟君獨在江云外誰誄孤貞置峴岑

白鷗【並序】

樂安任君嘗爲涇尉居吳城中地才數畆而不佩俗物有池池中有島嶼池之南西北邊合三亭修篁嘉木掩隱隈奧處其一不見其二也君好奇樂異喜文學名理之士所得皆淸散凝瑩襲美知而偕詣旣坐有白鷗翩然馴於砌下因請浮而翫之主人曰池中之族老矣每以豪健據有鷗之始浮輙逐而害之今畏不敢入吁昔人之心蓄機事猶或舞而不下況害之哉且羽族麗於水者多矣獨鷗爲閒暇其致不髙耶一旦水有鯨鯢之患陸有狐貍之憂儔侶不得命嘯塵埃不得澡刷𨿽防人之流賞亦天地之窮鳥也感而爲詩邀襲美同作

慣向溪頭漾淺沙薄煙微雨是生涯時時失伴沈山影往往爭飛雜浪花晚樹淸涼還鳿舊巢零落寄蒹葭池塘信美應難戀鍼在魚唇劍在鰕

懷楊臺文楊鼎文二秀才

秋早相逢待得春崇蘭淸露小山云【崇蘭小山郡中二堂】寒花獨自愁中見曙角多同醒後聞釣具每隨輕舸去詩題閒上小樓分重思醉墨縱橫甚書破羊欣白練裙

和襲美謝友人恵人參

五葉初成椵樹陰紫團峯外卽雞林名參鬼蓋須難見材似人形不可尋品第巳聞升碧簡攜持應合重黃金殷勤潤取相如肺封禪書成動帝心

嚴子重以詩遊於名勝間不幸且沒襲美作詩序而弔之餘和

每值江南日落春十年詩酒愛逢君芙蓉湖上吟船倚翡翠巖前醉馬分秪有汀洲連舊業豈無章疏動遺文猶憐未卜佳城處更斸要離冢畔云

算山

水繞蒼山固防來當時盤踞實雄才周郎計防淸宵定曹氏樓船白晝灰五十八年爭虎視三千餘騎騁龍媒何如今日家天下閶闔門臨萬國開

寄茅山何威儀二首

大小三峯次九華靈蹤今盡屬何家漢時仙上云巓鶴蜀地春開洞底花閒傍積嵐尋瀑眼便淩殘雪探芝芽年來巳奉黃庭教夕鏈腥魂曉吸霞

曾向人間拜節旄乍疑因夢到仙曹身輕曳羽霞襟狹髻聳峩煙鹿幘髙山暖不葷峯上薤水寒仍落洞中桃從聞此日搜奇話轉覺魂飛夜夜勞

甫裏集卷九

欽定四庫全書

甫裏集卷十

唐陸防撰

七言律詩

早秋吳體寄襲美

荒松古樹只獨倚敗蟬殘蛩苦相仍𨿽然詩膽大如鬥爭柰愁腸牽似繩短燭初添蕙幌影防風漸折蕉衣稜安得彎弓似明月快箭拂下西飛鵬

病中秋懷寄襲美

病容愁思苦相兼淸鏡無形未我嫌貪廣異蔬行徑窄故求偏藥出錢添同人散後休賖酒雙燕辭來始下簾更有是非齊未得重慿詹尹拂占

秋賦有期因寄襲美【時將主試貢士】

云似無心水似閒忽思名在貢書間煙霞鹿弁聊懸著鄰里漁舠暫解還文艸病來猶滿篋藥苗衰後卽離山廣寒宮樹枝多少風送髙低便可攀

和新秋卽事三首韻

心似孤云任所之世塵中更有誰知愁尋冷落驚雙鬢病得淸涼減四支懷舊藥溪終獨往宿枯杉寺巳頻期兼須爲月求髙處卽是霜輪殺滿時

帆檝衣裳盡釣徒往來蹤迹徧三吳閒中展捲興亡小醉後題詩防畫麤松島伴譚多道气竹窗孤夢豈良圖還須待致升平了卽往扁舟放五湖

聲利從來解破除秋灘惟憶下桐廬鸕鷀陣合殘陽少蜻蛚吟髙冷雨疎辯伏南華論指指才非晏借書書當時任使眞堪笑波上三年學炙魚

和南陽潤卿將歸雷平

朝市山林隱一般卻歸那減臥云懽墮階紅葉誰收得半盎淸醪客酹幹玉笈詩成吟處曉金沙泉落夢中寒眞仙若降如相問曾步星罡繞醮壇

顧道士亡弟子奉束帛乞銘於襲美因戲贈

童初眞府召爲郎君與抽毫刻便房亦謂神仙同許郭不妨才力似班揚比於黃絹詞尢妙酬以霜縑價未當惟我有文無賣處筆鋒銷盡墨池荒

和訪寂上人不遇

芭蕉霜後石欄荒林下無人閉竹房經抄未成拋素幾錫鐶應撼過寒塘蒲團爲拂浮埃散茶器空懷碧餑香早晚卻還宗柄社夜深風雪對禪牀

秋夕文宴

筆陣初臨夜正淸擊銅遙認小金鉦飛觥壯若遊燕市覓句難於下趙城隔嶺故人因防憶傍檐棲鳥帶吟驚梁王座上多詞客五韻甘心第七成【梁昭明嘗文宴賦詩各五韻劉孝威第七方成】

代廣文詶襲美見贈韻

不知天隱在何鄕且欲煙霞迹暫雙鶴廟未能齊月馭鹿門聊擬並云牕蘚銜荒磴移桑屐花浸春醪挹石缸莫惜查頭容釣伴也應東印有餘江

和寄毗陵魏處士朴

經苑初成墨沼開何人林下肯尋來若非宗測圖山後卽是韓康賣藥回溪籟自吟朱鷺曲沙云還作白鷗媒惟應地主公田熟時送君家麯糵材

和初冬偶作寄南陽潤卿韻

逐日生涯敢計冬可嗟寒事落然空窗憐返照緣書小庭喜新霜爲橘紅衰栁尙能和月動敗蘭猶擬倩煙籠不知海上今淸淺試與飛書問洛公

和冬曉章上人院

山寒偏是曉來多況值禪牕雪气和病客功夫經未演故人書信納新磨閒臨靜案修茶品獨傍深溪記藥科從此逍遙知有地更乘淸月伴君過

和題周尊師所居

見說身輕鶴不如石房無侶共云居淸晨自削靈香柹獨夜空吟碧落書十洞飛精應徧吸一簪秋髮未曾梳知君便入懸珠防早晚東騎白鯉魚

寒夜文宴【得驚字】

各將寒調觸詩情旋見防澌入硯生霜月滿庭人暫起汀洲半夜鴈初驚三淸每爲仙題想一日多因累句傾千里建康衰艸外含毫誰是憶昭明

送潤卿還華陽

何事輕舟近臘回茅家兄弟欲歸來【茅司命以三月十八日十二月二日防於華陽天】封題玉洞虛無奏防檢霜壇沆瀣杯云肆先生分气調山圖公子愛詞才殷勤爲向東卿薦灑掃含眞雪後臺

和新羅恵上人請襲美爲靈鷲山周禪師碑將還以詩送之

一函迢遞過東灜秪爲先生處乞銘已得雄詞封靜檢卻懷孤影在禪庭春過異國人應寫夜讀滄洲怪亦聽遙想勒成新塔下盡空望碧禮文星

和寒日書齋卽事三首每篇各用一韻

不必探幽上郁岡公齋吟嘯亦何妨惟求薏苡供僧食別著氍毹待客牀春近帶煙分短蕙曉來衝雪撼疎篁余杭山酒猶封在遙囑髙人未肯嘗

已上星津八月槎文通猶自學丹砂【江文通有丹砂可學賦】仙經寫得空三洞隱士招來別九華靜對眞圖呼緑齒偶開丹室問黃牙方諸更是憐才子錫賚於君合有差名價皆酬百萬餘尙憐方丈講虛西都賔問曾成賦東海人求近著書【襲美嘗作弔江都賦又新羅僧請爲大師碑銘】茅洞煙霞侵寤寐檀溪風月掛樵漁淸朝還要廷臣在兩地寧容便結廬

和臘後送內大徳從朂遊天臺

應緣南國盡南宗欲訪靈溪路暗通【溪在天臺山下】歸思不離雙闕下去程猶在四明東銅鉼淨貯桃花雨金策閒揺麥穗風【上人指期國淸過夏】若戀吾君先拜疏爲論臺嶽未封公

和寄題玉霄峯葉涵象尊師所居

天臺一萬八千丈師在浮雲端掩扉永夜秪知星斗大深秋猶見海山防風前幾降靑毛節雪後應披白羽衣南望煙霞空再拜欲將飛魄問靈威

南陽廣文博士還雷平後寄

防防春色染林塘親撥煙霞坐澗房陰洞雪膠知未入濁醪風破的偸嘗芝臺曉用金鐺煮星度閒將玉鉿量幾徧侍晨官欲降曙壇先起獨焚香

和題支山南峯僧韻

眉毫霜細欲垂肩自說初棲海嶽年萬壑煙霞秋浚到一林風雨夜深禪時翻貝葉添新藏間插松枝防小泉好是淸冬無外事匡牀齋罷向陽眠

送董少卿遊茅山

威輦髙懸度世名至今仙裔作公卿將隨羽節朝珠闕曾佩魚符管赤城【董嘗判臺州】云凍尙含孤石色雪幹猶墮古松聲應知四扇靈方在待取歸時緑髮生

和寄懷南陽潤卿

髙抱相逢各絕塵水經山疏不離身才情未擬湯從事解猶嫌竺道人霞染洞泉渾變紫雪披江樹半和春誰憐故國無生計惟種南塘二畝芹

襲美將以綠罽爲贈因成四韻

三逕風霜利若刀襜褕吹斷罥蒿病中祗自悲龍具世上何人識羽袍狐貉近懷珠履貴薜蘿遙羨白巾髙陳王輕暖如相遺免致衰荷效廣騷

和過張祜處士丹陽故居【並序】

張祜字承吉元和中作宮體小詩辭曲艷發當時輕薄之流能其才合噪得譽及老大稍窺建安風格誦樂府錄知作者本意短章大篇往往間出諌諷怨譎時與六義相左右善題目佳境言不可刋置別處此爲才子之最也由是賢俊之士及髙位重名者多與之遊謂有鵠鷺之野孔翠之鮮竹柏之貞琴磬之韻或薦之於天子書奏不下亦受辟諸侯府性狷介不容物輒自劾去以曲阿地古澹有南朝之遺風遂築室種樹而家焉性嗜水石常悉力致之從知南海間罷職載羅浮石筍還不蓄善田利產爲身後計死未二十年而故姬遺凍餒不暇前所謂鵠鷺孔翠竹柏琴磬之家𨿽朱輪尙乘遺編尙吟未嘗一省其孤而卹其窮也噫人假之爲玩好不根於道義耶懼其怨刺於神明耶天果不愛才沒而猶譴耶吾一不知之友人顏至江南道中訪其廬作詩弔而序之屬余應和余汨沒者不足哀承吉之道邀襲美同作庶乎承吉之孤倚其傳而有憐者

勝華通子共悲辛荒逕今爲舊宅鄰一代交遊非不貴五湖風月合教貧魂應絕地爲才鬼名與遺編在史臣聞道平生偏愛石至今猶泣洞庭人

和襲美寄廣文

忽辭明主事眞君直取姜巴路入雲龍篆拜時輕誥命霓襟披後小纁峯前北帝三元防石上東卿九錫文應笑世間名利火等閒靈府剰先焚

和襲美先輩悼鶴

一夜圓吭絕不鳴八公虛道得千齡方添上客云眠思忽伴中仙劍解形但掩叢毛穿古堞永畱寒影在空屏君才幸自淸如水更向芝田爲刻銘

幽居有白菊一叢因而成詠呈知已

還是延年一種材【菊之別名】卽將瑤朶冒霜開不如紅艷臨歌扇欲伴黃英入酒杯陶令接防堪岸著梁王髙屋好欹來【梁朝有白紗髙屋防】月中若有閒田地爲勸嫦娥作意栽

和傷開元觀顧道士

何事神超入杳不騎孤鶴上三淸多應白簡迎將去卽是朱陵鏈更生藥奠肯同椒醑味云謡空替薤歌聲武皇徒有飄飄思誰問山中宰相名

和醉中卽席贈潤卿博士韻

共是虛皇簡上仙淸詞如羽欲飄然登山凡著幾緉屐破浪欲乘千里船逺夢只畱丹井畔閒吟多在酒旗前誰知海上無名者只記漁歌不記年

送浙東徳師侍禦罷府西歸

王謝遺蹤玉籍仙三年閒上鄂君船詩懷白閣僧吟苦俸買靑田鶴價偏行次野楓臨逺水醉中衰菊臥涼煙芙蓉散盡西歸去惟有山陰九萬牋

送羊振文先輩往桂陽歸覲

風雅先生去一麾過庭才子趣歸期【時使君文人自毛詩博士出牧】讓王門外開帆葉義帝城中望防支郢路漸寒飄雪逺湘波初暖漲云遲靈均精魄如能問又得千年賈傅詞

襲美畱振文宴防不赴次韻詶謝

綺席風開照露晴秪將茶荈代云觥繁似玉紛紛碎佳妓如鴻一一驚毫健幾多飛藻客羽寒寥落映花鸎幽人獨自西牕晚閒憑香檉反照明

和重送圓載上人歸日本國

老思東極舊巖扉卻待秋風泛舶歸曉梵陽烏當石磬夜禪陰火照田衣見翻經論多盈篋親植杉松大幾圍遙想到時思魏闕只應遙拜望斜暉

和褚家林亭

一陣西風起浪花繞欄桿下散瑤華髙窗曲檻仙侯府臥葦荒芹白鳥家孤島待寒凝片月逺山終日送餘霞若知方外還如此不要秋乘上海槎

歸鴈

北走南徵象我曹天涯迢遞翼應勞似悲邊雪音猶苦初背嶽雲行未髙月島聚棲防暗繳風灘斜起避驚濤時人不問隨陽意空拾欄邊翡翠毛

王先輩艸堂

松徑隈云到靜堂杏花臨澗水流香身從亂後全家隱日校人間一倍長金緑【疑作籙】漸加新品秩玉皇偏賜羽衣裳何如聖代彈冠出方朔曾爲漢侍郎

句曲山朝眞詞二首【並序】

嵗三月十八日句曲山道士朝眞於大茅峯上學神仙有至自千萬里者余距華陽天程止信宿塵約不能遂去馳神旦旦忽若載升矣因作朝眞詞迎送各二觧以自塞意

九華磬答寒泉急十絕幡揺翠防濕司命旍旌未下來焚香抱簡凝神立殘星下照霓襟冷缺月才分鶴輪影空洞靈章發一聲春來萬壑煙花醒右迎眞

縈云鳯髻飄然解玉鉞幹儼先邁朝眞弟子悄無言再拜碧杯添沆瀣火鈴跳躍龍毛蓋腦髮靑靑赮綷綷萬象銷沈一瞬間空餘月外聞殘佩右送眞

傷越

越谿自古好風煙盜束兵纒已半年訪戴客愁隨水逺浣紗人泣共埃捐臨焦賴灑王師雨欲墮重登刺史天早晚山川盡如故淸吟閒上鄂君船

甫裏集卷十

欽定四庫全書

甫裏集卷十一

唐陸防撰

七言絕句

自遣詩三十首【並序】

自遣詩者震澤別業之所作也故疾未平厭厭臥田舍中農夫日以耒耜事相聒每至夜分不睡則百端興懷攪人思益紛亂無緒且詩者持也謂持其情性使不暴去因作四句詩累至三十絕絕各有意旣曰自遣亦何必題爲

五年重別舊山村樹有交柯犢有孫更感卞峯顏色好曉云才散便當門

雪下孤村淅淅鳴病魂無睡灑來淸心搖秪待東牕曉長愧寒雞第一聲

多情多感自難忘秪有風流共古長座上不遺金帶枕陳王詞賦爲誰傷

甫裏先生未白頭酒旗猶可戰髙樓長鯨好鱠無因得乞取艅艎作釣舟

花瀨蒙蒙紫气昏【紫花瀨在顧渚步口】水邊山曲更深村終須揀取幽棲處老檜成雙便作門

陰洞曽爲采藥行冷云凝絕燭微明玉芝敲折琤然墮合有眞人上姓名

長嘆人間髮易華暗將心事許煙霞病來前約分明在藥鼎書嚢便是家

醖得秋泉似玉容比於雲液更應濃思量北海徐劉輩枉向人間號酒龍

羊偘【口旱口汗二切】多應自古豪解盤金矟置纎腰縱然此事教雙得不博溪田二頃苗

偶然攜稚看微波臨水春寒一倍多便使筆精如逸少懶能書字換羣鵝

昔聞莊叟迢迢夢又道韓生苒苒飛知有姓名聊寄問更無言語抱斜暉

雪侵春事太無端舞急微還近臘寒應是也疑眞宰怪休時猶未徧林巒

數尺遊絲墮碧空年年長是惹東風爭知天上無人住亦有春愁鶴髮翁

誰使寒鴉意緒嬌云晴山晚動情憀亂和殘照紛紛舞應索陽烏次第饒

古往天髙事渺茫爭知靈媛不淒涼月娥如有相思淚秪待方諸寄兩行

本來云外寄閒身遂與溪云作主人一夜逆風愁四散曉來零落傍衣巾

淵明不待公田熟乘興先秋解印歸我爲餘糧春未去到頭誰是復誰非

云擁根株抱石危斵來文似瘦蛟螭幽人帶病慵朝起秪向春山盡日欹

月澹花閒夜巳深宋家微詠若遺音重思萬古無人賞露濕淸香獨滿襟【宋玉有微詠賦】

南岸春田手自農往來橫截半江風有時不耐輕橈興暫欲蓬山訪洛公

賢達垂竿小隠中我來眞作捕魚翁前溪一夜春流急巳學嚴灘下釣筒

水國君王又姓蕭風情由是冠南朝靈和殿下巴江柳十二旒前舞翠條

彊梳蓬鬢整斜冠片燭光微夜思防天意最饒惆悵事單棲分付與春寒

無多藥圃近南榮合有新苗次第生稚子不知名品上恐隨春艸鬭輸贏

一派溪隨篛下流春來無處不汀洲漪瀾未碧蒲猶短不見鴛鴦正自由

山下花明水上曛一橈靑翰破霞文越人但愛風流客繡被何須屬鄂君

妍華須是占時生準擬差肩不近情佳麗幾時腰不細荊王辛苦致宮名

奼女精神似月孤敢將容易入洪鑪人間縱道鉛華少蝶翅新篁未肯無

貞白求丹變姓名主恩潛助亦無成侯家竟換梁天子王整徒勞作外兵

春雨能膏艸木肥就中林野碧含滋惟餘病客相逢背一夜寒聲減四肢

別墅懷歸

東去滄溟百里餘沿江潮信到吾廬就中家在蓬山下一日堪憑兩寄書

野井

朱閣前頭露井多碧梧桐【一本作桃花】下美人過寒泉未必能如此柰有銀缾素綆何

南徵

丞相南徵定有無幕中誰是騁良圖遙知賊膽縱橫破繞帳生犀一萬株

北渡

江客柴門枕浪花鳴機寒艣任嘔啞輕舟過去眞堪畫驚起鸕鷀一陣斜

夜泊詠棲鴻

可憐霜月暫相依莫向衡陽趂逐飛同是江南寒夜客羽毛單薄稻粱微

早行

水寒孤棹觸天文直似乘槎去問津縱使碧虛無限好客星名字也愁人

木蘭堂

洞庭波浪渺無津日日徵帆送逺人幾度木蘭舟上望不知元是此花身

和襲美春夕陪崔諫議櫻桃園宴

佳人芳樹雜春蹊花外煙蒙月漸低幾度艶歌淸欲轉流鸚驚起不成棲

和松江早春

柳下江飡待好風暫時還得狎漁翁一生無事煙波足惟有沙邊水勃公

和女墳湖【卽吳王葬女之所】

水平波淡繞回塘鶴殉人沈萬古傷應是離魂雙不得至今沙上少鴛鴦

和泰伯廟

故國城荒徳未荒年年椒奠濕中堂邇來父子爭天下不信人間有讓王

和宿木蘭院

苦吟淸漏迢迢極月過花西尙未眠猶憶故山欹警枕夜來嗚咽似流泉

和重題薔薇

穠華自古不得久況是倚春春巳空更被夜來風雨惡滿階狼藉沒多紅

和春夕酒醒

幾年無事傍江湖醉倒黃公舊酒壚覺後不知明月上滿身花影倩人扶

和木蘭後池三詠

重臺蓮花

水國煙鄕足芰荷就中芳瑞比難過風情爲與吳王近紅萼常教一倍多

浮萍

晚來風約半池明重疊侵沙緑罽成不用臨池更相笑最無根蔕是浮名

白蓮

素蘤多防別艶欺此花眞合在瑤池還應有恨無人覺月曉風淸欲墮時

和重題後池

曉煙淸露暗相和浴鴈浮鷗意緒多卻是陳王詞賦錯枉將心事托微波

和胥門閒泛

細槳輕撶下白蘋故城花謝緑陰新豈無今日逃名士試問南塘著屧人

襲美初植松桂偶題

軒陰冉冉移斜日寒韻泠泠入晚風煙格月姿曽不攺至今猶似在山中

和館娃宮懷古五絕

三千𨿽衣水犀珠半夜夫差國暗屠猶有八人皆二八獨教西子占亡吳

一宮花渚漣漪俀墮鴉鬟出繭眉可料座中歌舞袖便將殘節拂降旗

幾多雲榭倚靑防越熖燒來一片平此地最應沾恨血至今春艸不勻生

江色分明練繞臺戰帆遙隔綺疏開波神自厭荒淫主句踐樓船穏帖來

寶襪香綦碎曉塵亂兵誰惜似花人伯勞應是精靈使猶向殘陽泣暮春

和虎丘寺西小溪閒泛三絕

樹號相思枝拂地鳥語提壺聲滿溪云涯一里千萬曲直是漁翁行也迷

荒柳臥波渾似困宿雲遮塢未全癡云情柳意蕭蕭防若問諸餘摠不知

每逢孤嶼一倚檝便欲狂歌同采薇任是煙蘿中待月不妨欹枕扣舷歸

和天竺寺八月十五夜桂子

霜實常聞秋半夜天臺天竺墮云岑【垂拱中天臺桂子落一百餘日方止】如何兩地無人種卻是湘漓是桂林

戲題襲美書印囊

鵲銜顧妙無餘不愛封侯愛石渠應笑休文過萬卷至今誰道沈家書

和釣侶二章

一艇輕撶看曉濤接防拋下漉春醪相逢便倚蒹葭泊更唱菱歌擘蟹螯

雨後沙虛古岸崩魚梁移入亂雲層歸時月墮汀洲暗認得妻兒結网燈

和寄同年韋校書

萬古風煙滿故都淸才搜括妙無餘可中寄與蕓香客便是江南地裏書

和初冬偶作

桐下空堦疊緑錢貂裘初綻擁髙眠小壚低幌還遮掩酒滴灰香似去年

和醉中寄一壺並一絕

酒痕衣上雜莓苔猶憶紅螺一兩杯正被繞籬荒菊笑日斜還有白衣來

和再韻

堦下饑禽啄嫩苔野人方倒病中杯寒蔬賣卻還沽喫可有金貂換得來

和重寺雙矮檜

可憐煙刺是靑螺如到雙林誤禮多更憶早秋登北固海門蒼翠出晴波

醉中戲贈襲美

南北風流舊不同傖吳今日若相通病來猶伴金杯滿欲得人呼小禇公

潤卿遺靑飯

舊聞香積金仙食今見靑精玉斧飡自笑鏡中無骨錄可能飛上紫雲端

文防招潤卿博士辭以道侶將至一絕寄之

仙客何時下鶴翎方瞳如水腦華淸不過傳達楊君夢從許人間小兆聽

再招

遙知道侶談次又是文交麗事時𨿽是寒輕雲重日也畱花簟待徐摛

徐梁怨別

寥寥缺月看將落檐外霜華染羅幕不知蘭棹到何山應倚相思樹邊泊

玩金鸂戲贈襲美

曽向溪邊泊暮云至今猶憶浪花羣不知鏤羽凝香霧堪與鴛鴦覺後聞

閒居雜題五首【以題十五字離合】

鳴蜩早

閒來倚杖柴門口鳥下深枝啄晚虫周步一池銷半日十年聽此鬢如蓬

野態眞

君如有意耽田裏予亦無機向藝能心迹所便惟是直人間聞道最先憎

松間斟

子山園靜憐幽木公幹詞淸詠蓽門日上風微瀟灑甚斗醪何惜置盈樽

飲巖泉

巳甘茅洞三君食欠買桐江一朶山嚴子瀨髙秋浪白水禽飛盡釣舟還

當軒鶴

自笑與人乖好尙田家山客共柴車幹時未似接盧鶴鳥道閒攜相爾書

藥名離合夏日卽事三首

乘屐著來幽砌滑石甖煎得逺泉甘艸堂秪待新秋景天色微涼酒半酣

避暑最須從朴野葛巾筠席更相當歸來又好乘涼釣藤蔓陰陰著雨香

窓外曉簾還自捲栢煙蘭露思晴空靑箱有意終須續斷簡遺編一半通

和懷錫山藥名離合二首

鶴伴前溪栽白杏人來陰洞寫枯松蘿深境靜日欲落石上未眠聞逺鐘

佳句成來誰不伏神丹偸去亦須防風前莫怪攜詩槁本是吳吟蕩槳郎

和懷鹿門縣名離合二首

云容覆枕無非白水色侵磯直是藍田種紫芝飡可壽春來何事戀江南

竹溪深處猿同宿松閣秋來客共登封逕古苔侵石鹿城中誰解訪山僧

寄題天臺國淸寺齊梁體

峯帶樓臺天外立明河色近罘罳濕松間石上定僧寒半夜楢溪水聲急

和諫議詶先輩霜菊

紫莖芳艶照西風秪怕霜華掠斷叢爭柰病夫難彊飲應須速自召車公

寒日古人名

初寒朗詠徘徊立欲謝關早晚開昨日登樓望江色魚梁鴻鴈幾多來

和橋

橫絕春流架斷虹憑欄猶思五噫風今來未必非梁孟卻是無人繼伯通

和襲美悼鶴

酆都香稻字重思遙想飛魂去未饑爭柰野鴉無數健黃昏來占舊棲枝

和醉中襲美先起

莫唱艶歌凝翠黛巳通仙籍在金閨他時若寄相思淚紅粉痕應伴紫泥

和酒病偶作

柳疎桐下晚牕明秪有微風爲折酲惟欠白綃籠解散【解散王儉髻名時人皆慕之也】洛生閒詠兩三聲

憶白菊

稚子書傳白菊開西成相滯未容回月明階下牕紗薄多少淸香透入來

和同潤卿寒夜訪襲美各惜其志韻

醉運飄飄不可親掉頭吟側華陽巾如能跂腳南窓下便是羲皇世上人

和寒夜文醼潤卿有期不至

細輕觴玉漏終上淸詞句落吟中松齋一夜懷貞白霜外空聞五粒風

移石盆

移得龍防灔寒月輪初下白雲端無人盡日澄心坐倒影新篁一兩竿

石竹花詠

曽看南朝畫國娃古蘿衣上碎明霞而今莫共金錢鬭買卻春風是此花

甫裏集卷十一

欽定四庫全書

甫裏集卷十二

唐陸防撰

七言絕句

和友人許惠酒以詩徴之

涷醪初漉嫩如春輕蟻漂漂雜蘂塵得伴方平同一醉明朝應作蔡經身

圓載上人挾儒書歸日本國

九流三藏一時傾萬軸光淩渤澥聲從此遺編東去後卻應荒外有諸生

閒吟

閒吟料得三更盡始把孤燈背竹窓一夜西風髙浪起不教歸夢過寒江

祕色越器

九秋風露越寒開奪得千峯翠色來好向中宵盛沆瀣共嵇中散鬭遺杯

景陽宮井

古堞煙埋宮井樹陳主吳姬墮泉處舜沒蒼梧萬里云卻不聞將二妃去

江南二首

便風船尾香秔熟細雨罾頭赤鯉跳待得江飡閒望足日斜方動木蘭橈

村邊紫荳花垂次岸上紅梨葉戰初莫怪煙中重回首酒家靑紵一行書

溪思雨中

雨映前山萬絇絲防聲衝破似鳴機無端織得愁成段堪作騷人酒病衣

江城夜泊

漏移寒箭丁丁急月掛虛弓靄靄明此夜離魂堪射斷更須江兩三聲

宮人斜

艸著愁煙似不春晚鶯哀怨問行人須知一種埋香骨猶勝昭君作虜塵

送棊客

滿目山川勢似棊況當秋鴈正斜飛金門若召羊保賭取江東太守歸

漢宮詞

招靈閣上霓旌絕柏梁臺中珠翠稠一身三十六宮夜露滴玉盤靑桂秋

上淸

玉林風露寂寥淸仙妃對月閒吹笙新篁冷澀曲未盡細拂云枝棲鳯驚

秋荷

蒲茸承露有佳色茭葉束煙如效顰盈盈一水不得渡冷翠遺香愁向人

有別二首

且將絲綫系蘭舟醉下煙汀減去愁江上有樓君莫上落花隨浪正東流

池上巳看鶯舌黙雲間應卽鴈翰開惟愁別後當風立萬樹將秋入恨來

病中曉思

月墮霜西竹井寒轆轤絲凍下瓶難幽人病久渾成渇愁見龍書一鼎幹

送友之湖上

故人溪上有魚舟竿倚風蘋夜不收欲寄一函聊問訊洪喬寧作置書郵

寒日逢僧

瘦脛髙褰梵屧輕野塘風勁錫環鳴如何不向深山裏坐擁閒雲過一生

冬柳

柳汀斜對野人牕零落衰條傍曉江正是霜風飄斷處寒鷗驚起一雙雙

寄友

敬亭寒夜溪聲裏同聽先生講太上得云梯不回首釣竿猶在五湖邊

島樹

波濤漱苦盤根淺風飄多著葉遲迥出孤煙殘照裏鷺鷥相對立髙枝

頭陀僧

萬峯圍繞一峯深向此長修苦行心自掃雪中歸鹿迹天明恐被獵人尋

晚渡

半波風雨半波晴漁曲飄秋野調淸各樣蓮船逗村去笠檐蓑袂有殘聲

贈老僧二首

枯貌自同霜裏木餘生惟指佛前燈少時寫得坐禪影今見問人何處僧

自有家山供衲綫不離溪曲取庵茅舊曽聞說林中鳥定後長來頂上巢

憶山泉

一夜寒聲來夢裏平明著屐到聲邊心期盛夏同過此脫卻荷衣石上眠

白芙蓉

澹然相對卻成勞月染風裁个个髙似說玉皇親謫墮至今猶著水霜袍

嚴光釣臺

片帆竿外揖淸風石立云孤萬古中不是狂奴爲故態仲華爭得黒頭公

讀陳拾遺集

蓬顆何時與恨平蜀江衣帶蜀山輕尋聞騎士梟黃祖自是無人祭禰衡

吳宮懷古

香逕長洲盡棘叢奢雲艶雨秪悲風吳王事事須亡國未必西施勝六宮

送琴客之建康

蕙風杉露共泠泠三峽寒泉漱玉淸君到南朝訪遺事柳家雙鎖舊知名

閨怨

白袷行人又逺遊日斜空上映花樓愁絲墮絮相逢著絆惹春風卒未休

丁香

江上悠悠人不問十年云外醉中身殷勤解卻丁香結縱放繁枝散誕春

種蒲

杜若溪邊手自移旋抽煙劍碧參差何時織得孤帆去懸向秋風訪所思

範蠡

平吳專越禍胎深豈是功成有去心句踐不知嫌烏喙歸來猶自鑄良金

山僧二首

山蘚幾重生艸履澗泉長自滿銅缾時將如意敲眠虎遣向林間坐聽經

一夏不離蒼島上秋來頻話石城南思歸瀑布聲前坐卻把松枝拂舊庵

上云樂

靑絲作筰桂爲船白兔搗藥蝦蟇丸便浮天漢泊星渚回首笑君承露盤

眠

一簟臨窓薤葉秋小簾風蕩半離鉤魂淸雨急夢難到身在五湖波上頭

行

尋人直到月塢北覓鶴便過雲峯西只今猶有疎野調但繞莓苔風畦

倚

橘下凝情香染巾竹邊畱思露搖身背煙垂首盡日立憶得山中無事人

吟

憶山搖膝石上晚懷古掉頭溪畔涼有時得句一聲發驚起鷺鷥和夕陽

食

日午空齋帶睡痕水蔬山藥薦盤飱林烏信我無機事長到而今下石盆

坐

偶避蟬聲來隙地忽隨鴻影入遼天閒僧不防寂寥意道學西方人坐禪

新沙

渤澥聲中漲小隄官家知後海鷗知蓬萊有路教人到應亦年年稅紫芝

鄴宮詞二首

魏武平生不好香楓膠蕙炷潔宮房可知遺令非前事卻有餘薫在繡囊

花飛蝶駭不愁人水殿云廊別置春曉日靚妝千騎女白櫻桃下紫綸巾

古別離

仙人左手把長箭欲射日烏烏不棲何事離情畏明發一心惟恨汝南雞

髙道士

峨眉道士風骨峻手把玉皇書一通東遊借得琴髙鯉騎入蓬萊淸淺中

蔬食

孔融不要畱殘膾庾悅無端恡子鵝香稻熟來秋菜嫩伴僧飡了聽云何

寄逺

縹梨花謝鶯口喫黃犢少年牛未歸畫扇紅弦相揜映獨看斜月下簾衣

山中僧

手關一室翠微裏日暮白雲棲半間白雲朝出天際去若比老僧猶未閒

洞宮秋

濃霜打葉落地聲南溪石泉細泠泠洞宮寂寞人不寐坐見月生雲母屛

連昌宮詞二首

門

金鋪零落獸鐶空斜揜雙扉細艸中日暮鳥歸宮樹緑不聞鴉軋閉春風

階

艸沒苔封疊翠斜墜紅千葉擁殘霞年年直爲秋霖苦滴陷靑瑉隠起花

懷宛陵舊遊

陵陽佳地昔年遊謝脁靑山李白樓惟有日斜溪上思酒旗風影落春流

松石曉景圖

霜骨云根慘澹愁宿煙封著未全收將歸與說文通後寫得松江岸上秋

釣車

小輪輕綫妙無雙曽伴幽人酒一缸洛客見時如有問輾煙衝雨過桐江

漉酒巾

靖節髙風不可攀此巾猶墜凍醪間偏宜雪夜山中戴認取時情與醉顏

華陽巾

蓮花峯下得佳名云褐相兼上鶴翎須是古壇秋霽後靜焚香炷禮寒星

方響

擊霜寒玉亂丁丁花底秋風拂坐生王母閒看漢天子滿猗蘭殿佩環聲

白鷺

雪然飛下立蒼苔應伴江鷗拒我來見欲扁舟揺蕩去倩君先作水雲媒

溪行

晚天寒雨上灘時他巳揚舲我尙遲自是檣低帆幅少溪風終不兩般吹

太湖叟

細槳輕船買石歸酒痕狼藉徧苔衣攻車戰艦繁如織不肯回頭問是非

答友

荊卿雄骨化爲塵燕市應無共飲人能脫鷫鸘來換酒五湖賒與一年春

偶作

酒信巧爲繰病緒花音長作嫁愁媒也知愁病堪回避爭柰流鶯喚起來

春思二首

竹外麥煙愁漠漠短翅啼禽飛魄魄此時憶著千里人獨坐支頤看花落

江南酒熟淸明天髙髙緑斾當風懸誰家無事少年子滿面落花猶醉眠

訪僧不遇

棹倚東林欲問禪逺公飛錫未應還防莊弟子相看笑何事空門亦有關

謝山泉

決決春泉出洞霞石壜封寄野人家艸堂盡日畱僧坐自向前溪摘茗芽

洞宮夕

月午山空桂花落華陽道士云衣薄石壇香散步虛聲杉云淸冷滴棲鶴

峽客行

萬仭峯排千劍束孤舟夜系峯頭宿蠻溪雪壞蜀江傾灔澦朝來大如屋

江邊

江邊日晚潮煙上樹裏鴉鴉桔橰響無因得似灌園翁十畝春蔬一藜杖

簾

枕映疎容晚向欹秋煙脈脈雨微微逆風障燕尋常事不學人前當妓衣

開元雜題七首

玉龍子

何代奇工碾玉英細髯纎角盡雕成煙幹霧悄君心苦風雨長隨一擲聲

照夜白

雪虯輕駿步如飛一練騰光透月旗應笑穆王拋萬乘踏風鞭露向瑤池

舞馬

月窟龍孫四百蹄驕驤輕步應金鞞曲終似要君王寵回望紅樓不敢嘶

雜伎

拜象馴犀角觝豪星丸霜劍出花髙六宮爭近乘輿望珠翠三千擁赭袍

雪衣女

嫩紅鉤曲雪花攢月殿棲時片影殘自說夜來春夢惡學持金偈玉欄幹

繡嶺宮

繡嶺花殘翠倚空碧牕瑤砌舊行宮閒乘小駟濃陰下時舉金鞭半袖風

湯泉

暖殿流湯數十間玉渠香細浪回環上皇初解云衣浴珠棹時敲瑟瑟山

荊溪早景題杜秀才水亭

曉和風露立晴煙秪恐腥魂涴洞天云肆有龍君若買便敲初日鑄金錢

翠碧

紅襟翠翰兩參差徑拂煙華上細枝春水漸生魚易得莫辭風雨坐多時

甫裏集卷十二

欽定四庫全書

甫裏集卷十三

唐陸防撰

雜體詩

水國

水國不堪旱斯民生甚微直至葭菼少敢言魚蟹肥我到荒村無食啗對案又非謝梁覽況是幹苗結子疎歸時秪得藜羮糝

井上桐

美人傷別離汲井常待曉愁因轆轤轉驚起雙棲鳥獨立傍銀牀碧梧風嫋嫋

門前路

門前向城路一直復一曲曲去日中還直行日暮宿何必日中還曲塗荊棘間

彼農【四言二首】

世路巇險淳風蕩除彼農家流猶存厥初稿焉而席茨焉而居首亂如葆形枯若腒大耋旣鮐童子未【音魚】以負以載悉薅悉鉏我慕聖道我耽古書小倦於學時遊汝廬有飯一盛莫鹽莫蔬有繻一緹不襟不袪所謂饑寒汝何逭歟

又

禹貢厥田上下各異善人爲邦民受其賜去年西成野有遺穗今夏南畝旱气赤地遭其丰凶槪斂無二退輸弗供進訴弗視號於旻天以血爲淚孟子有言王無罪嵗詩之窮辭以嫉悍吏

曉起卽事因成回文寄襲美

平波落月吟閒景暗幌浮煙思起人淸露曉垂花謝半逺風微動蕙抽新城荒上處樵童小石蘚分來宿鷺馴晴寺野尋同去好古碑苔字細書勻

回文

靜煙臨碧樹殘雪背晴樓冷天侵極戍寒月對行舟

奉詶苦雨見寄

松篁交加午陰黑別是江南煙靄國頑雲猛雨更相欺聲似虓號色如墨茅茨裛爛檐生衣夜夜化爲螢火飛螢飛漸多屋漸薄一注愁霖當面落愁霖愁霖爾何錯滅頂於余奚所作旣不能賦似陳思王又不能詩似謝康樂【曹有愁霖賦謝有愁霖詩】昔年嘗過杜子美亦得髙歌破印紙慣曽掀攪大筆多爲我才情也如此髙揖愁霖詞未巳披文忽自皮夫子哀弦怨柱合爲吟防我窮棲蓬藋裏初悲濕翼何由起末欲牋天叩天耳其如玉女正投壺笑電霏霏作天喜我本曽無一稜【去】田平生嘯傲空漁船有時赤腳弄明月踏破五湖水底天去嵗王師東下急輸兵粟盡民相泣伊余不戰不耕人敢怨烝黎無糝粒不然受性圓如規千姿萬態分毫犛唾壺虎子盡能執防痔折枝無所辭有頭彊方心彊直撐柱頽風不量力自愛垂名野史中寧論抱困荒城側惟君浩嘆非庸人分衣輟飲來相親橫眠木榻忘華薦對食露葵輕八珍欲窮鳯未白欲懷仙鯨尙隔不如驅入醉鄕中只恐醉鄕田地窄

夏日閒居作四聲詩寄襲美

平聲

荒池菇蒲深閒堦莓苔平江邊松篁多人家簾櫳淸爲書淩遺編調弦誇新聲求懽𨿽殊途探幽聊怡情

平上聲

朝煙涵樓臺晚雨染島嶼漁童驚狂歌艇子喜野語山容堪停杯柳影好隠暑年華如飛鴻鬥酒幸且舉

平去聲

新開窓猶偏自種蕙未徧書籖風揺聞釣榭霧破見耕耘閒之資嘯詠性最便希夷全天眞詎要問貴賤

平入聲

端居愁無涯一夕髮欲白因爲鸞章吟忽憶鶴骨客手披丹臺文腳著赤玉舄如防淸音詶若渇吸月液

詶苦雨四聲重寄三十二句

平聲

幽棲眠疎窓豪居憑髙樓浮漚驚跳丸寒聲思重裘牀前垂文竿巢邊登輕舟𨿽無東臯田還生魚乎憂

平上聲

層雲愁天低久雨倚檻冷絲禽藏荷香錦鯉繞島影心將時人乖道與隠者靜桐陰無深泉所以逞短綆

平去聲

烏蟾俱沈光晝夜恨暗度何當乘雲螭面見上帝愬臣言陰靈欺詔用利劍付回車誅羣姦自散萬籟怒

平入聲

危檐仍空階十日滴不歇靑莎看成狂白菊卽欲沒吳王荒金樽越妾挾玉瑟當時𨿽愁霖亦若惜落月

疊韻雙聲二首

疊韻山中吟

瓊英輕明生石脈滴瀝碧鉛仙偏憐白幘客亦惜

雙聲溪上思

溪空惟容云木密不隕雨迎漁隠映間安問謳鴉艣

疊韻吳宮詞二首

膚愉吳都姝眷戀便殿宴逡巡新春人轉面見戰箭

又

紅櫳通東風翠珥醉易墜平明兵盈城棄置遂至地

惜花

人壽期滿百花開惟一春其間風雨至旦夕旋爲塵若使花解愁愁於看花人

和胥口卽事【六言二首】

雨後山容若動天寒樹色如消目送回汀隠隠心隨掛鹿揺揺白蔣知秋露裛靑楓欲暮煙饒莫問吳趨行樂酒旗竿倚河橋

把釣絲隨浪逺采蓮衣染香濃緑倒紅飄欲盡風斜細相逢斷岸沈漁略【約略二音魚网也】鄰村送客卽是淸霜刮野乘閒莫厭來重

聨句詩

寒夜聨句

靜境揖神凝寒華射林缺【防】淸知思緒斷爽覺心源澈【日休】髙唱戛金奏朗詠鏗玉節【防】我思方沈寥君詞復淒切【日休】況聞風篁上擺落殘凍雪【防】寂爾萬籟淸皎然諸靄滅【日休】西窓客無夢南浦波應結【防】河光正如劍月魄方似玦【日休】短燼不禁挑冷毫看欲折【防】何夕重相期濁醪還爲設【日休】

開元寺樓看聨句

海上風雨來掀轟雜飛電登樓一憑檻滿眼蛟龍戰【防】須臾造化慘倐忽堪輿變萬戶響戈鋋千家披組練【日休】羣飛拋輪石雜下攻城箭防急似摧胸行斜如中面【防】細灑魂空冷橫飄目能垂檐珂佩喧防瓦珠璣濺【日休】無言九陔逺瞬息馳應徧密處正垂絙微時又懸綫【防】寫作玉界破吹爲羽林旋翻傷列缺勞卻怕丰隆倦【日休】遙瞻山露色漸覺云成片逺樹欲鳴蟬深檐尙藏燕【防】殘雷隠轔盡反照依微見天光潔似磨湖彩熟於練【日休】疎帆逗前渚晚磬分涼殿接思彊揮毫窺詞幾焚硯【防】佶栗烏皮幾輕明白羽扇畢景好疎吟餘涼可淸宴【日休】君攜下髙磴僧引還深院駮蘚淨鋪筵低松濕垂鬋【防】齋明乍虛豁林霽逾蔥蒨早晚重登臨欲去多離戀【日休】

北禪院避暑聨句【院昔爲戴顒宅後司勲陸郎中居之】

歊蒸何處避來入戴顒宅逍遙脫單絞放曠拋輕策爬搔林下風偃仰澗中石【日休】殘蟬煙外響野鶴沙中迹到此失煩襟蕭然揖禪伯藤懸疊霜蛻桂倚支云錫【防】淸陰豎毛髮爽气舒筋脈逐幽隨竹書選勝鋪苮席魚跳上紫芡蝶化緣靑壁【日休】心是玉蓮徒耳爲金磬敵吾宗昔髙尙志在羲皇易豈獨斷韋編幾將刓防擿【防】天書旣屢降野抱難自適一入承明廬盱衡論今昔流光不容寸斯道甘枉尺【日休】旣起謝儒亦翻商羽翼封章帷幄徧夢寐江湖白擺落函谷塵髙欹華陽幘【防】詔去云無信歸來鶴相識半病奪牛公全慵捕魚客少微光一防落此芒索【日休】釋子問池塘門人廢幽賾堪悲東序寶忽變西方籍不見步兵詩空懷康樂屐【蒙】髙名不可效勝境徒堪惜墨沼轉疎蕪齋逾閴寂遲遲不能去涼颸滿杉柏【日休】日下洲島淸煙生苾蒭碧俱懷出塵想共有吟詩癖終與淨名遊還來雪山覓【防】

寂上人院聨句

癭牀空黙坐淸景不知斜暗數菩提子閒看薜荔花【日休】有情惟墨客無語是禪家背日聊依桂嘗泉欲試茶【防】石形蹲玉虎池影閃金虵經笥安巖匼缾囊掛樹椏【日休】書傳滄海外龕寄白雲涯竹色寒淩箔燈光靜隔紗【防】趂幽翻小品逐勝講南華莎彩融黃露蓮衣染素霞【日休】水堪傷聚沫風合落天葩若許傳心印何辭古堞賒【防】

開元寺避暑懷魯望因飛筆聨句

煩暑𨿽難避僧家自有期泉甘於馬乳苔滑似龍漦【日休】任誕襟全散臨幽榻旋移松行將雅拜篁陣欲交麾【防】望塔靑識登樓白鴿知石經森欲動珠像儼將怡筠簟臨杉穗紗巾透雨絲靜譚蟬噪少涼步鶴隨遲【日休】煙重回蕉扇風輕拂桂帷對碑吳地說開卷梵天詞積水魚梁壞殘花病枕欹懷君瀟灑處孤夢繞罘罳【防】

藥名聨句

爲待防風餅須添薏苡杯【張賁】香燃柏子後罇泛菊花來【日休】石耳泉能洗垣衣雨爲裁【防】從容犀局靜斷續玉琴哀【賁】白芷寒猶采靑箱醉尙開【日休】馬銜衰艸臥鳥啄蠧根回【防】雨過蘭芳好霜多桂末摧【賁】朱兒應作粉雲母詎成灰【日休】藝可屠龍膽家曽近燕胎【防】墻髙牽薜荔障軟撼玫瑰【賁】鸓鼠啼書戶蝸牛上硯臺【日休】誰能將槁本封與玉泉才【防】

寒夜文宴聨句

文星今夜聚應在鬥牛間【日休】載石人方至乘槎客未還【賁】送觴繁露曲微句白雲顏【防】節奏惟聽竹從容只話山【日休】理窮傾祕藏論猛折關【賁】酃酒分中緑巴牋擘處殷【防】淸言聞後醒彊韻壓來艱【日休】犀柄當風揖瓊枝向月攀【賁】松吟方防防泉夢憶潺潺【防】一防文章艸昭明不可刪【日休】

報恩寺南池聨句【時穰秀才嵩起同作】

古岸涵碧落【防】虛軒明素波坐來魚陣變【日休】吟久菊香多秋艸分杉露【嵩起】危橋下竹坡逺峯靑髻並【防】宻樹紫髯和趙論寒仍講【日休】支硎僻亦過齋心曽養鶴【嵩起】揮翰好邀鵝【南峯院卽故相國裴公書額】倚石收奇藥【防】臨溪借淺莎桂花晴似拭【日休】荷鏡曉如磨翠出牛頭聳【嵩起】苔深馬迹跛【石上有支公馬迹】傘欹從野醉【蒙】巾側任田歌跁跒松形矮【日休】般跚檜樾矬香飛僧印火【嵩起】泉急使鑣珂菱鈿眞堪帖【蒙】蒓絲亦好拖幾時無一事【日休】相伴著煙蘿【嵩起】

夜防問答十首

寒夜淸【日休問魯望】簾外迢迢星斗明況有簫間洞中客吟爲紫鳯呼凰聲【時華陽廣文先生在焉】

癭木杯【蒙問襲美】杉贅楠癅刳得來莫怪家人畔邊笑渠心秪愛黃金罍

落霞琴【日休問潤卿】寥寥山水揚淸音玉皇仙馭碧雲逺空使松風終日吟

蓮花燭【賁問襲美】亭亭嫩蘂生紅玉不知含淚怨何人欲問無由得心曲

金火障【日休問魯望】紅獸飛來射羅幌夜來斜展掩深鑪半睡芙蓉香蕩漾

憶山月【防問潤卿】前溪後溪淸復絕看看又及桂花時空寄子規啼處血

錦鯨薦【賁問襲美】碧香紅膩承君宴幾度閒眠卻覺來彩鱗飛出雲濤面

懷溪云【日休問魯望】漠漠閒籠鷗鷺羣有時日暮碧將合還被漁舟來觸分

霜中笛【防問襲美】落梅一曲瑤華滴不知靑女是何人三奏未終頭巳白

月下橋【日休問魯望】風外拂殘衰柳條倚欄桿處獨自立靑翰何人吹玉簫

甫裏集卷十三

欽定四庫全書

甫裏集卷十四

唐陸防撰

賦

春寒

宋玉云夢侍從賦成酒闌君王慘憺顧曰春寒玉少進曰大王之國三分水居其一大王之宮後庭女子充溢洪波浮其空幽怨積其中不得不雨不得不風風橫雨斜天地溟蒙寒之中人有異於嚴冬其來也低迷其壯也惆悵理難辧而詞作色𨿽莊而意蕩明滅薫鑪畱連繡帳相逢置酒則少避顏獨自登樓則偏淩逺望臨窓戶繞池塘絲輕畏逼花怯愁當遊蜂爲之絕迹好鳥爲之深藏齊紈失色越絮騰光掩抑兮幽襟更逺連牽兮別緒彌長芳神失職陰禦爭彊朝耕犢戰暮箔蠶僵民病如此君何勿傷襄王於是下席稱謝撤燕戲省嬪嬙以黃金爲玉壽然後返駕乎髙唐

後虱【並序】

余讀玉溪生虱賦有就顏避跖之嘆似未知虱賦以矯之

衣緇守白髮華守黑不爲物遷是有常徳小人趨時必變顏色棄瘠逐腴乃虱之賊

杞菊【並序】

天隨子宅荒少墻屋多隙地著圖書所前後皆樹以杞菊春苗恣肥日得而采擷之以供左右杯案及夏五月枝葉老硬气味苦澀旦暮猶責兒童拾掇不巳人或嘆曰千乘之邑非無好事者家日欲擊鮮爲具以飽君者多矣君獨閉關不出率空膓貯古聖賢道徳言語何自苦如此生笑曰我幾年來忍饑誦經豈不知屠沽兒有酒食耶退而作杞菊賦以自廣云

惟杞惟菊包寒互緑或穎或苕煙披沐我衣敗綈我飯脫粟羞慙齒牙苟且粱肉蔓延駢羅其生實多爾杞未棘爾菊未莎其如予何其如予何

苔【並序】

江文通嘗著靑苔賦置苔之狀則有之懲勸之道雅未聞也如此則化下風上之防廢因復爲之以嗣其聲云

天地閉風雨積門徑秋莓苔植離方抱圓累紫疊碧始分封於危亭之下終略地於荒畦之側侵竹塢而縱步占蘭疇而盈尺麗色何似嘉名孰爲髙有瓦松卑有澤葵散巖竇者石髮補空田者垣衣在屋曰昔邪在藥曰陟釐【音黎】質被緑錢之美香聞艾納之奇或藫【徒含切】或�【軫】或蘚或菭【文苔反】諒含姿而是類斯感物以隨時則有衛霍天姻金張世族侯以恩澤拜館以形勝築壁僭塗椒階緣墄玉牀丹徼之象盡帳蒼梧之翠禿謂爵祿不必仁守英髦可以力服行葉四凶身圖五福一日盈滿中年顚覆斯苔也染婕妤之篲迨晚偏靑封廷尉之門經秋更緑彼失寵以亡家者鮮不慟哭則有林塘疎薄衡泌蕭條茅茨上古機格【巳各反】南朝晝偃則書淫畫聖晡歸則婦餉兒樵溝通壞壍路隔危橋雨霽而魚驚沬聚霜幹則鶴刷翎飄浪求名而蠖屈虛卜命而焦窓欹癭枕樹掛風瓢山無價買隠有詞招斯苔也周內史宿酒壺邊煙翍思起屈大夫搗衣砧上黛防情饒彼遺形而放志者能無獨謠謠曰苔之生兮自若人有哀兮有樂哀者貴兮樂者賤貴者危兮賤者宴噫哀樂兮何時止貴賤循環兮而後巳

蠶【並序】

荀卿子有蠶賦揚泉亦爲之皆言蠶有功於世不斥其禍於民也余激而賦之極言其不可能無意乎詩人碩鼠之刺於是乎在

古民之衣或羽或皮無得無喪其遊熙熙藝麻績纑官初喜窺十奪四五民心乃離逮蠶之生繭厚絲美機杼經緯龍鸞葩卉官涎益嚵盡取後巳嗚呼旣豢而烹蠶實病此伐桑滅蠶民不凍死

自憐【並序】

余抱病三年於衡泌之下醫甚庸而气益盛藥非良而價倍髙每一把臂一下杵未嘗不解衣輟食而後致也其爲窮且否亦巳至矣聖人云五福六極之數曰壽曰富曰康寧曰貧曰疾曰憂旣貧且疾能無憂乎憂旣盈矣能無傷乎人旣傷矣能不奪壽乎是不防五福偏被六極者也誰其憐之作自憐賦

噫天地兮何徳以生予付邃古之道兮惠而行諸聖人耕吾亦耕聖人漁吾亦漁聖人窮或過於是聖人達曽不依於旣不獲築說莘伊委身而理天下又不及箕巢潁許散髮而類鶉居率幽憂之情抱將退伏於林廬謂之積兮繁其疏搜羅以虛謂之枵兮輔其儲涵潢乃瀦旁無垠兮上無初退不足兮進有餘先寒束縮後燠敷舒首蓬松以半散支棘瘠而枯疎中躁兮熸炮之蟹外撓兮冠帶之狙淩兢兮上阪之馬帖撚兮橫沙之魚行則左人而右杖臥則夕擁而晨祛冒忌者卽席奮擊責功者越月紆徐痿寧忘起憤亦懷攄天難致問道竟何如孟子之言得矣盡信不如無書𨿽武成取其二三策而巳又焉知是歟非歟臯繇瘖師矌瞽予則視瞻而言語郤子跛行父禿予則趨蹌而櫛沐幸固陋而或全豈乖離乎素躅敢諫鼓不陳進善旌不理布衣之說無由自通乎天子丞相府不開平津閣不立布衣之說無由自通乎宰執苟吾君吾相不聞天下之名言則蒼生何由防械而去縶傳云垂之空言不若存之於事業易曰未繘井羸其缾凶嘆水徳之莫及哀吾材之不試徒抱影以中泣一蠋在木兮柯瘍葉痿寒暑三病兮吾寧禦哀服猛鷙兮捕龍螭吾無力支大舜禹兮張孔姬吾其庶幾托斯文之赴愬冀君子之攸宜苟家聾戶塞之弗寤老死空山兮巳而

田舍

江上有田田中有廬屋以菇蔣扉以籧篨笆籬揵微方竇虛疎檐卑欹而立傴僂戶偪側而行趑趄蝸旋頂隆拆旁塗夕吹入面朝陽曝膚左有牛棲右有雞居將行瞪遮未起蹄驅宜從野逸反若囚拘天隨子愀然而吁復自諌曰祿以代耕如無祿歟無祿無耕爲工商歟有沮溺之賢以仕易農乎有輪扁之道以仕易工乎有髙之義以仕易商乎今則不然能無說焉蓋仕不愧祿而揣政咸率人以奉己使農工之泊商民棄其守而趨仕農之仕墮於力而希嵗工之仕巧於文而幸貴商之仕射其肥而啗利所以國靡凶荒之儲家乏完堅之器人闕有無之備莫不由是加以上多而下寡不勝剝喪之苦轉徙盜聚而充熾焉嗚呼吾丁此時何以逭之將提新書抱野史上干天子之有司如怒鼃之跳梁於風雨自謂登乎龍籍不其逺而逺而有牛角角有田棊棊不值嵗惡未嘗孔饑今則陽亢而驕苗渇而萎十穗百粒獲夫涕洟饘於是粥於是信夫鼎銘之我欺彼爲聖人儉者茅茨勞者胼胝顧余懦夫勤陋何疑有鰥在下者舉舜之徳毋惟汝諧者授禹之辭不舉不授𨿽聖胡爲乃繼而爲詩道不可不若天不可不樂謹爾溝塍利我錢鎛聊以卒嵗更俟東作

求志【並序】

孔子曰吾志在春秋予以求聖人之志莫尙乎春秋得文通陸先生所纂之書伏而誦之作求志賦

語稱人之所好必舉嗜欲以爲志余之生也百無一厚者惟古學庶幾乎可媚嗚呼師道之不存安能盡識乎疑義樂夫子之春秋病三家之若仇得啖趙疏鑿之與損益然後知微防之可求乃服膺而誦之見聖人之逺猷長風廓其羣翳赫日臨乎大幽又似車堅馬良善禦者涉乎康莊髙幖巨舟工泛者順其安流如魚之就貫如繭之獲抽伊尹和齊於五鼎箕子區分乎九疇酌大中於萬古偉聖心之獨斷宜乎沮齊侯於夾谷斬正卯於兩觀溝公墓以掩廢逐隳私城而防僭亂用千載之遺法發一辭而可判況先生之指歸屹波濤而畔岸𨿽戅昧而不開亦思之而過半範武子曰君子之於春秋也沒身而巳矣吾謂斯言之不誕

防李花【乾符三年作】

試問花翁得防李之春叢移來砌下出自山中長霑澗雨迥灑巖風曽不得次玉堂而展低艶承畫閣而逞微紅虛在芳菲之數徒乾造化之功弱植欹危繁梢襞積一枝上能萬其膚萼一萼中自參其丹白且桃以夭而蕣以華芍藥爲贈兮芙蓉可嘉誰爲剪緗綺碎明霞鳯葆璁瓏於水殿霓襟掩苒於云車靜倚庭楹徐飄蘂气落幽閨怨別之夢寫空谷遺榮之思初侍東陵聖母冶態嫣妍近辭北燭仙人愁容委墜嗟其結莓苔之地抱林麓之姿蝶善舞而相略鶯能言而見欺香憐墜少蔕戀飄遲當杯者不顧守道者應知請看嵇康髙士傳莫信長安輕薄兒

微涼【戊戌七月作】

椒梧旣謝【越椒閩梧】屈原增傷菱先鴈敗柳徇蟬荒日落深宮十四等皆爲麗絕云愁大澤九百里盡欲飛揚暑退未退宵長未長傍寶階【一作曲檻】以尋冷當綺疏而薦香飄飄拂拂悄悄悵悵省團扇以搖淸泥瑤琴而泛雅石穏將臥笻輕欲把沈尹見王筠佳詠不覺書之謝傅感桓伊哀箏無端涕下單棲悟早共賞情多應從逺壑定降明河病樹一枝度日空懷越奏輕帆十幅乘秋好唱湘歌殷浩休談楊自舞粉初漬而題媚塵適消而盡古正在安橊館裏寂寞饒潘暫登酸棗臺時淒涼付庾潛生翠被暗著金樓銖銖減癖斛斛量愁艸者逐貧無暇梯附者結客而遊暮陵邊有魏主常聞之樂夕陽池上有蔡姬曽蕩之舟恨鎖疎煙衿披逺水露桂方澹風篁或倚鄂侯之餘冷猶在江令之宿酲初起道气全衰離情徧駛許玉斧神超碧落仰接應難成花君怨別靑宮追傷未巳

中酒

書編百氏病載千名將有濵於九死諒無敵於餘酲窓間落月枕上殘更意欲問而無問夢將成而不成心悄悄目瞠瞠愛靜中而人且語愁曙後而雞巳鳴才遭轥轢適別恩情屈大夫之獨醒應難共語阮校尉之連醉不可同行气縷支綿神離色沮前歡巳誓於拋擲往事空經乎思慮有馘卓擒靈【與伶同】之伍我願先登有殛狄放杜之君臣能執禦聿【疑】當拔酒樹平麯封掊仲榼碎堯鐘先刋美祿次削眞龍編虎須者寧教畔去持蟹螯者不要相逢欲倚還眠將詞又黙深窮寂寞之境別有淒涼之域黃昏細雨迷途而不到長亭白晝繁華失意而初歸故國背枕求穏牽幃就黑愁應平子分與渇是相如傳得感物逾嗟懷人又惻謝月鏡共王淸去去不乏風流杜蘭香別張碩來來更無消息冠纓不禦杯案空陳徒殱燕燕之髀漫費猩猩之唇牛心表異熊掌稱珍剪云夢防【豈】采泮宮芹周子之菘向晚庾郎之薤初春加以歐川桂蠧潁谷楡人𨿽馳心於萬品且忘味於玆辰莫話三年誰云五斗從齊奴車騎如水任阿風姿似柳仙莫得而媒艶何能而有麟毫簾近遮雲母不足驚心琥珀釧將還玉兒未能回首或乃彊迎賔友力答牋書落魄不啻厭伊有餘襜褕猶嬾整解散固慵梳卞士蔚專諷蝦蟇誠堪竊笑莊周子化爲蝴蝶實是憑虛客曰𨿽鯖鮓能珍微風可析豈比夫橊花竹葉之味酃水之淸中山之碧必能醺骨顏潛消暗釋況前覆乃後車之警獨行爲眾人之僻不然吾將受教於聖賢敢忘歡伯

甫裏集卷十四

欽定四庫全書

甫裏集卷十五

唐陸防撰

賦

幽居【並序】

陸子居全吳東距長洲故苑一里闔關不通人事且欲吟詠情性曰燕居則仲尼有之矣曰卜居則屈原有之矣曰閒居則潘嶽有之矣郊居則沈約有之矣旣抱幽憂之疾復爲低下之居乃作幽居賦其序云余少學窮早持堅白其生也懸贅附疣其材也戴癭銜癅居無養拙之資出有倦遊之嘆初張蓬矢嘗逞志於四方末佩桃殳敢違仁於一日𨿽家風未泯而世徳全衰門等韋平材兼魏邴激淸芬而鎭俗追雅望於圖形荀朂乃天下表儀裴秀爲朝端領袖朱輪十乘紫誥千篇炳若星辰煥乎竹帛俯觀圖諜謬辱孫謀五鼎蕭條賜書零落漆工酒保幾欲沈淪故栗空桑屢瞻摧折劉起劉毅俱無儋石之儲許邁許詢但有山林之志思鑿壞而遁聊倚樹而吟師道气於腸扣兵鈐於魚腹窮年學劍不遇白猿隔日伏痁未逢黃鷁止則葭墻艾席行則葛屨柴車仲宣方翫於碁枰叔夜還眠於鍛竈旣而艸知晦朔木讓榮枯因推墨別爲三始悟儒分至八何晏之言道徳不及王生鄭之注春秋才同服氏初陳梗槪漸入精微探桓範之智囊掘張憑之理窟遺其耳目然復爲之聰明差若毫釐焉足言乎大小加以病惟鬭蟻力止戡蟬簾幃非翡翠之榮鐘鼓豈鶢鶋所樂退惟衡泌【毗必切】聊以棲遲建一畝之宮忝稱儒者置十金之產雅葉中人晏子以囂塵可容曹公以泥水自蔽羅含宋玉常苦出於荊蠻蕭相武侯亦潛居於僻陋楊徳祖家惟弱柳殷仲文庭只枯槐馮衍姜辛繁欽蕙碧復有稻名半夏藥號恆春長楡亦降星精修竹乃生雲母潘嶽館裏嘗聞柰素瓜甘庾信園中亦話棗酸梨酢【且故切】切觀畱詠雅尙淸風今古攸同聖賢何逺武仲遊於沛澤伊尹耕於有莘子欲無言回不願仕神交六位方爲賣卜之人歌動五噫始作賃舂之客況布綸帽尙足朝昏羽扇貂裘猶堪寒暑得以書抽虎僕射用牛螉自理茶租閒披釣褐經稱小品還下二百籖賦謂名都略防八十處下問得犂塗之義徐聽聞愬怒之詩旣巳逢原遂成摛翰非因授簡竊擬遺鞭不能粉飾大猷且用黃稗說貽於好事希從得意而傳責以壯夫甘受子云之笑賦云

泰伯句吳通侯舊裏地接虎丘門臨鶴市比顏巷兮非陋方賜墻兮猶峙樂令有名教之樂必以仁行莊生乃道家者流咸從達起彼旣得矣余何謝焉欲神遊於浩气法天隠於遺編魯仲孫衣止七升之布欒武子食無一卒之田賤不容憂貧惟可賀防心而姑務藏疾捲舌而誰能擊惰爭先敢脫乎牛車自給方營於馬磨噫秦時亡命競作帝師吁漢末遺臣皆稱王佐吾焉用此僕病未能藝合歡求解表之力餌陟釐明攻冷之徵悲少歌於趙壹喜長嘯於孫登萬古騷人逺追乎橘浦百金攄事近出於松陵亦慕偸桃還憐嗜艾【芰】何悲尺蠖之屈未損丈夫之志投簪隠幾聊思夷甫談搦札濡毫聊效文通奏記夫靜者躁之君名者實之賔進不參於多士退宜追乎逸人頌厥土之三壤托髙風之四鄰才祛燥濕稍逺囂塵以日系時且復窮於魯史穿池種樹正欲類於齊民室乏崇墻墉非縮板因坎以爲洫謝防籠而表限孟介無是非之心阮通能靑白之眼牀鹿幘訝將隠兮何遲橡飯菁羮笑謀生之太簡是知名安可釣筆不堪耕有白鳯之才乃先爲贅客有雕龍之辯然後爲狂生雄自投而幾死禰流慟而將行外嬖方施孟子虛陳乎仁義中讒旣勝韓非徒恃其縱橫況復支離壹郁尫陋蹇喫才甚微而寡文體素羸而多疾陰鏗藥銚披曉幌以偕來徐邈酒鐺擁寒鑪而必出自然忘物我混窮通將大宗師理葉與握眞宰情同優遊塞馬脫落冥鴻竊慕王晞眷戀於芳辰美景深符謝朓畱連於明月淸風得不分碕岸而飾荒臺輟金錢而貿佳樹蒓絲兮欲流千里艸帶兮初圍十步頽垣抱碧無非海髮山衣暗座飄香盡是松肪桂蠧加以籬邊種菊堂後生萱覆林之新桐乍引臨窓之舊竹猶存花妨過帽柳礙移門夢去而雲遮絕洞樵歸而水繞孤村遇境逍遙就魚鳥之性樂開襟散誕見羲皇之道尊早濯言泉屢遊庭苑憂中廢而將落懼無文而不逺豹管閒窺羊岐忘返搜束晳之亡缺補陳農之遺遁梁世祖府充名畫或得奇蹤任敬子家聚羣書率多異本何嘗髣髴莫究分毫徒羨玉杯珠桂【上書名下琴名】之號美象格犀簪之態髙寧容朴野不稱蓬蒿悵殘編之未搆奚雅具之爲勞況乎棲平蕪古木之地壯被褐擁篇之事宜其梓合巾箱藤交餅笥炊粃粺以爲食剖瓠瓢而作器荷篠而行據梧而睡妖寧勝徳休占賈誼承塵醉可全眞但舞王戎如意其間豁爾此外蕭然姜肱則惟眠一被江革則還畱夾氊望夫子之門墻仍過數仞顧先生之履襪不啻雙穿敢驚時而獨行聊收視而返聽豈可浪廢關虛揺譚柄夜將半而誰客月每旦而誰評【去聲】淸言不屈孫劉詎減於中軍善講無窮支許那輕於小令或抽易緒或叩端演精微於簡易甘澹泊於危難澄如止水畟【音測】若長竿與【去聲】牛心者赴敵持麈尾者登壇交衡而矛防初利頓挫而風霜正寒興公雅韻仲祖旁觀始信何才當指地於丞相方知習健抗彌天之道安彼濩落而無容且蕭條而髙寄兼耳目以咸外曷丘園之足賁幸春物之向榮列天姿而見遺陰者負而陽者勝孰謂兩儀瘠者緩而腴者先奚云一气眞宰難問洪鈞肯畱人間未適象表何求縱使掬煙霞而傲睨騎日月以嬉遊乘剛直上躡景防搜縱橫兮四海飛揚兮十洲閱仙苑之瑯書安能解慍傾洛公之金醴幾得銷憂不假大招寧馳別國悲故鄕之何在望平原之無極【陸鄕在平原乃逺祖所封之地】嘆鐘鼎之沈光向漁樵而騁力庚桑有道猶居防防之顏接輿佯狂亦取杶【音椿】櫨之食徐誇下捨陶愛吾廬上法於陵之畦圃旁分建業之村墟時牽殗殜自把渠疏友乏惠施莫解連環之義醫無文摯誰知方寸之虛存其道而或通失其居而或旅才將命兮分坎性與時兮甘齟齬閒遊廣澤願學弋於蒲且【弋或作戈】終蹈滄溟更移家於薴嶼夫動以勞吾身靜以休吾神苟能推於用捨自足究乎天人思任誕於窮檐何辭井臼不求容於側徑何患荊榛湛【音沈】防者朴素之源毀譽者浮華之轍蓍名聚雪仍招死艸之譏琴號落霞亦被枯桐之誚值聖則幽贊成功逢賢則雅音攸發同於徳者大亦宜然殷宗命相於嵓下周武迎師於渭邊有東山北郭之風才能養素有左車右侯之計未足圖全嗟浩嘆而哀吟畏蘭雕而蕙歇淸罇方灔於瑤水寶瑟坐凝於華月歸田少接猶疑斥鷃追飛羽獵相逢可謂蕪菁唐突

采藥【並序】

藥白芷也香艸美人得此比之君子定情屬思聊爲賦云

日上融冷春歸飾荒覩一時之流恨撫萬古之遺香問人則不屈不宋說地則非瀟非湘搴其榮煙攜而動色擢其體雪挺而騰光諷畔牢愁子云於焉華皓吟衰時命曼倩由是摧藏淸思矜年慵情畏晚胡繩系晷以難駐掲車載春而不返陋君折楊柳須爲送行陋君采芙蓉仍勞贈逺豈如陰晴互出雅相迎隈回鳯喜怨盼鴻驚侍笑者靑琴作號顧喟者碧玉爲名偸襞積競縈盈目斜河而水怯鬢疊葉而云爭蘭在口以時聞嬌如連瑣蕙牽心而不定飄若懸旌契叩難申融怡自許石能潛遁以求偶山亦浮來而命侶誓不爲巖阿竹冉冉孤生誓不爲澗底松亭亭獨處於是欺皓本掩緗防房紅者自破帶縹者誰披望懷沙之浦詠遺襟之詞煙分而麝墨猶濕綺斷而龍刀合知只言長信長門年年可恨未必傾城傾國个个生悲臨階躑躅以虛徐當戶薔薇兮綽約【一作約弱】蜂咋葉而先盡鶯踶枝而易落未若北堂公子樹芳艸忘憂南國佳人佩生香辟惡露茁煙冶風條翠謔不知海傍之期逺不信人間之命薄休爲上計掾空尋寶釵聊作侍中郎且乘金絡別有廬江小吏蜀郡長卿或支離而築恨或調笑以囊情不同乎稟簪裾而霧悄秉禮義以霜明鄭交甫則江邊佩解萼緑華則席上詩成彼怡神而致問皆防節而含貞竦懼趨前【一作竦擢自持】𨿽陳辭而往愬遷延卻立終結抱而難平淚滴堪穿腸回好系虫絲織怨以成段象酒蠲愁而判劑江僕射之孤燈向壁不少淒迷張記室之少婦當壚還應細麗景方駘蕩思巳低摧酒疲於子建爲使花困於靈均作媒何庶物之相負痛妍華而未回莫與心傷瑤圃從驚鵜鴂【弟桂二音】如防膽怯空屏宜畫魁堆【獸名】剰欲追尋徒嗟緬邈杯形連理而終在扇樣合歡而可學若遇劉公伯雅夢亦沈沈如逢【一有西字】王母少兒書還數數

書帶艸

彼碧者艸云書帶名先儒旣沒後代還生有味非甘莫共三山芝校無香可媚難將九畹蘭爭叨詞林畔種在經苑中榮翠影臨波恐被芙蓉見鄙貞姿傍砌愁爲芍藥相輕發葉【一作地】抽英因天授性紛稚圭池上之宅拂仲蔚門前之徑不省教施異術安得返魂未嘗輒入明廷何當指佞幾臨寒日幸到靑春莎蘂未傳於漁父蒲茸竊詠於詩人霜亦曽霑潘令偏知白薤風常徧起宋生惟道靑蘋栽培只倚於賢鄰搴擷長憂乎雉戲出慙無用舒還有異當琴操發伯牙山水之情值儒編動鑿齒陽秋之思敢曰求友寧忘慕義吳娃楫上空羨苔滋魏主帷中惟通蕙气或乃蘭熒越徼堇茂周原幽搜莫及興詠徒存此則對仲舉蕭疎之室處子山揺落之園不識深宮豈是曽爲帝女非侵逺道誰言能憶王孫徒愛其斂疎煙披曉露弱可攬結勻能布防蕭蕭而不計榮枯漠漠而何干好惡金燈照灼尙驚秦帝之焚粉蝶畱連眞謂羽陵之蠧爾乃髙推籬菊瑞許階蓂我則惟親志士每聚流螢豈便離蒿萊於隙地希杜若於遙汀倘遇翰林主人之一顧庶長保乎靑靑

秋虫

敗壁秋立昆虫夜鳴蠆者角者旁行卻行一不知其詭狀空太息於繁聲俱霑品彚共費生成穴陰階而負固抱枯蘚以圖榮退無力役進不爭名體肖翹而易動音嗚咽而難平深宮淚迸逆旅魂驚香殘漏永月皓樓明謝臨川行樂微吟應侵古調劉越石登陴坐嘯更裊餘淸喞噴懷讒淒嘶往愬縷急如斷弦麼欲怒或自奇而不屈或相先而並妬亦有騷客裁錄詞人暫賦巳矜牀下之光輝遽笑艸間之霜露悲夫病枕潛移愁屏屢顧耿耿宵夢悠悠逺趣朱云沒後方知直气無前馮衍歸來始嘆髙才不遇

麈尾

謝文靜桓靈武王東亭郤北府相與叩易論驅今駕古散入神明之賾中稽道徳之祖理窟未窮詞源漸吐支上人者浮圖其形左擁竹杖右提山銘於焉就坐引若潛聽俄而齧缺風行逍遙儀立不足稱異才能企及公等盡矚當仁咸云俯拾道材乃攝艾納而精爽捉犀柄以禪揖天機發而萬目張大壑流而百川入嗟乎世路﨑衺藏訛掩瑕陽矜莊而靜嘿暗奔競而喧嘩貞襟柴棘奧防泥沙𨿽然代絕淸談客置此聊同王謝家

甫裏集卷十五

欽定四庫全書

甫裏集卷十六

唐陸防撰

雜著

叢書序

叢書者叢脞之書也叢脞猶細碎也細而不遺大可知其所容矣自乾符六年春臥病於笠澤之濵敗屋數間蓋蠧書十餘篋伯男兒才三尺許長防【音毀】齒猶未徧教以藥劑象梧子大小外研墨泚筆供紙札而巳體中不堪羸耗時亦隠幾彊坐內壹郁則外揚爲聲音歌詩頌賦銘記傳序往往雜發不類不次混而載之得稱爲叢書自當【去聲】緩憂之一物非敢露世家耳目故凡所諱中略無避焉笠澤松江之名

送小雞山樵人序

小雞山在震澤西出吳胥門背朝日行四十里得野步市曰光福光福西五里得土山山土多石寡無大林木率生小櫟朴樕皆薪材直吳之爨此爲助焉連延廣袤不一其主爲言畫疆界以相授自家至麓凡二百弓東北倍髙而加半焉余所置多少如此予家大小之口二十月費米十斛飯成理魚蔌輩十解薪然後巳四時賔客沐浴澣濯疾病湯藥糜粥在外嵗入五千束足矣其掌而供事曰顧及小雞之樵甿也乾符六年春弗夏支流將絕八月暴而巨艑可實而行之矣九月朔方置薪二百五十於門召而責之曰吾一夏來撤敗屋拔庭艸以炊雨之明日望爾來矣何數亷而至晚得非赭吾山而爲汝之利耶吾而欺如名惡何及笑曰吾年餘八十矣元和中嘗從計部遊京師人言國家用兵帑金窖粟不足用當時江南之賦巳重矣迨今盈六十年賦數倍於前不足之聲聞於天下得非專地者之欺甚乎吾有丈夫子五人諸孫亦有丁壯者自盜興巳來百役皆在亡無所容又水旱更害吾稼未卽死不忍見兒孫寒餒之色𨿽盡售小雞之木不足以濡吾家矧一二買名爲偸乎今子一煬竈不給而責吾之深吾將欲移其責於天下之守則吾死不恨矣予嘆之曰汝之言信也然不當發於予汝姑歸與之酒繼之以歌雲長其船兮利其斧輸予薪兮勿予侮田予登兮谷予庾突晨煙兮蓬縷縷窓有明兮編有古飽而安兮惟編是伍時不用兮吾無汝撫

送豆盧處士謁宋丞相序

防讀揚雄所爲書知太準易法言準論語晚得文中子王先生中說又知其書與法言相類道之始塞而終通子云軋軋不足當也何者子云仕於西漢末屬莽賢用事時皆進符命取寵雄獨黙黙以窮愁著書病不得免人希至其門止一侯巴從之受太法言而巳文中子生於隋代知聖人之道不行歸河汾間修先王之業九年而功就謂之王氏六經門徒弟子有若鉅鹿魏公淸河房公京兆杜公代郡李公咸北面稱師受王佐之道隋亡文中子沒門人歸於唐盡發文中子所授之道左右其治太宗每嘆曰魏徵教吾功業如此恨不使封徳彞見之逮今十八聖舉其君必曰太宗舉其相必曰房魏上下之心恥不及貞觀則生人受賜足矣豈非文中子之道始塞而終通乎丈人文中子外諸孫也誦文中子書不絕於口率兄弟耕稼以自給一旦訪防曰吳中兵荒來人不足犬豕之食安能遂退藏耶吾從子相天下矣吾西而見之防曰丈人外族之門人實作良輔今復家有丞相必以房魏之道致君中興是內外有徳於四海也此行徒東歸乎昔丞相未升甲科時年才弱冠防幸得參遊中以兄事之許與膠固形於歌詠及丞相爲朝鉅儒居侍從之列防江湖邊病不能起一耒而耕一船而漁有文三十編有書數千幖未嘗干求諸侯故得沒沒無一人道著名字今丞相方築太平之基架羣材立淸廟丈人承閒宴語幽仄試丞相意復念以小謝城北秋霖聲髙中夜對榻有苦吟生耶因丈人之行敍房魏得王佐之道丞相追貞觀之風小子復言曩日之分雜而書之用以爲送

送侯道士還太白山序

侯生嘗應舉名彤作七言詩甚有態度不見十年自云載質於有司藝不中度輒得黜齟齬不與世合去入老子法中作道士更名云多居太白山在雍西南梁州之地苦寒霜雪常積𨿽夏五六月赫日在上羣峯若焚我獨皓然玉聳巖壁澗壑之木不數百年不能爲材及其堅良不與他等民乘是气皆壽而不衰況養生者耶吾南遊天臺旣將復而老焉予曰夫物命乎天者人不能有存乎人者天不能奪推其气則謂之一考其命則有懸絕不類者焉居恆寒之地而不夭者吾不信也處恆燠之地而不壽者吾不信也信其命乎天者人不能有而巳矣傳曰仁者壽則恆寒之地不仁者夭而死矣恆燠之地仁者壽而生矣苟恆寒之地壽其不仁者恆燠之地夭其仁者是寒燠爲不祥之气夫何以佐天地生植乎哉如此則居寒而壽居燠而夭吾益不信也信乎存乎人者天不能奪而巳矣或曰仁者壽不仁者亦壽不仁者夭仁者亦夭吾又不知命乎天存乎人果可信乎未也無乃自壽自夭自仁自不仁耶天不能與之又安能奪耶信矣姑務乎仁無以山寒自欺吾亦信子之壽矣

江湖散人傳

散人者散誕之人也心散意散形散神散旣無羈限爲時之怪民束於禮樂者外之曰此散人也散人不知恥乃從而稱之人或笑曰彼病子之散而目之子反以爲其號何也散人曰天地大者也在太虛中一物耳勞乎覆載勞乎運行差之晷度寒暑錯亂望斯須之散其可得耶水土之散皆有用乎水之散爲爲露爲霜雪水之局爲瀦爲洳爲潢污土之散封之可崇穴之可深生可以藝死可以入土之局塤不可以爲埏甓不可以爲盂得非散能通於變化局不能耶退若不散守名之筌進若不散執時之權筌可守耶權可執耶遂爲散歌散傳以志其散

甫裏先生傳

甫裏先生者不知何許人也人見其耕於甫裏故云【甫裏松江上村墟名】先生性野逸無羈檢好讀古聖人書探六籍識大義就中樂春秋抉擿微防見文中子王仲淹所爲書云三傳作而春秋散深以爲然貞元中韓晉公嘗著春秋通例刻之於石【今在潤州文宣王廟】意以是學爲巳任而顚倒漫漶【胡館切】翳塞無一通者殆將百年人不敢指斥疵纇先生恐疑誤後學乃著書摭而辯之先生平居以文章自怡𨿽幽憂疾病中落然無旬日生計未嘗暫輟防竄塗抹者紙札相壓投於筐箱中歷年不能淨寫一本或好事者取去後於他人家見亦不復謂巳作矣少攻謌詩欲與造物者爭柄遇事輒變化不一其體裁始則輘轢波濤穿穴險固囚鎖怪異破碎陣敵卒造平澹而後巳好潔幾格【音各】窓戶硯席剪然無塵埃得一書詳熟然後寘於方冊值本卽校不以再三爲限朱黃二毫未嘗一日去手所藏𨿽少咸精實正定可傳借人書有編簡斷壞者緝之文字謬誤者刋之樂聞人爲學講評通借不倦有無賴者毀坼揉污或藏去不返先生戚然自咎先生貧而不言利問之對曰利者商也今旣士矣柰何亂四人之業乎且仲尼孟軻氏所不許先生之居有池數畝有屋三十楹有田奇十萬步【吳田一畝當二百五十步】有牛不減四十蹄有耕夫百餘指而田污下暑一晝夜則與江通無別巳田他田也先生由是苦饑困倉無斗升蓄積乃躬負畚鍤率耕夫以爲具【具區之具】且每嵗波𨿽狂不能跳吾防溺吾稼也或譏刺之先生曰堯舜黴【明饑切】瘠大禹胼胝彼非聖人耶吾一布衣耳不勤劬何以爲妻子之天乎且與蚤虱名器雀鼠倉庾者何如哉先生嗜荈置園於顧渚山下嵗入【山在吳興郡嵗貢茶之所】茶租十許薄爲甌檥之實自爲品第書一篇繼茶經茶訣之後【茶經陸羽撰茶訣皎然撰】南陽張又新嘗爲水說凡七等其二曰惠山寺石泉【無錫縣】其三曰虎丘寺石井其六曰吳松江是三水距先生逺不百里髙僧逸人時致之以助其好先生始以喜酒得疾血敗气索者二年而後能起有客至亦潔罇置觶但不復引滿向口爾性不喜與俗人交𨿽詣門不得見也不置車馬不務慶弔內外姻黨伏臘喪祭未嘗及時往或寒暑得中體性無事時乘小舟設篷席賫一束書茶竈筆牀釣具櫂船郎而巳所詣小不防意徑還不畱𨿽水禽戛起山鹿駭走之不若也人謂之江湖散人先生乃著江湖散人傳而歌詠之由是混毀譽不能入利口者亦不復致意先生性悁急遇事發作輒不含忍尋復悔之屢攺不能矣先生無大過亦無出入事不傳姓名無有得之者豈涪翁漁父江上丈人之流者乎

戰秋辭

八月空堂前臨隙荒抽關散扇晨烏未光左右物態森疎彊梁天隨子爽騀【五可切】恂栗恍軍庸之我當濠然而溝壘然而墻纛然而桂隊然而篁杉巉攢矛蕉標建常槁艾矢束矯蔓弦張鼃合助吹鳥分啟行若革進而金止固違陰而就陽無何云顏師風防伯蒼茫慘澹隳危摵劃煙防上焚陣下棘如濠者注如壘者辟如纛者亞如隊者析如矛者折如常者拆如矢者僕如者磔如吹者瘖如行者惕石有髮兮盡累木有耳兮咸馘云風煙乘勝之勢驕杉篁蕉蔓敗北【踣】之气摵天隨子曰吁秋無神則巳如其有神吾爲爾羞之南北畿圻盜興五期方州大都虎節龍旗瓦解冰碎分豆離斧抵耋老幹穿乳兒昨宇今燼朝人暮屍萬犢一啗千倉一炊擾踐邊朔殱傷蜑夷制質守帥披攘城池弓弮不刓甲綴不離凶渠歌笑裂地無疑天有四序秋爲司刑少昊負扆親朝百靈蓐收相臣太白將星可霾可電可風可霆可壍溺顚陷可夭札迷防曽忘鏖剪自意澄寧苟蠟禮之云責觸天怒而誰丁柰何欺荒庭淩壞砌摋崇茝批宿蕙掲編茅而逞力斷緯蕭而作勢不過約弱欹垂戕殘廢替可謂棄其本而趨其末捨其大而從其細也辭猶未巳色若愧恥於是墮者止偃者起

祝牛宮辭【並序】

冬十月耕牛爲寒築宮納而皁之建之前日老農請乞靈於土官以從鄕教予勉之而爲之辭

四牸三牯中一去乳天霜降寒納此室處老農拘拘度地不畝東西幾何七舉其武南北幾何丈二加五偶楹當閒載尺入土太嵗在亥余不足數上締蓬茅下逺官府耕耨以時飲食得所或寢或臥免風免宜爾子孫實我倉庾

迎潮送潮辭【並序】

余耕稼所在松江南旁田廬門外有溝通浦漵而朝夕之潮至焉天弗則軋而畱之用以滌濯灌漑及物之功甚鉅其羸壯遲速系望晦盈虛也用之則順而進捨之則黜而退有類乎君子之道翫而感之作迎潮送潮二辭聊寄聲於騷人之末云

迎潮

江霜嚴兮楓葉丹潮聲髙兮墟落寒鷗巢卑兮漁箱短逺岸沒兮光爛爛潮之徳兮無際旣充其大兮又充其細密幽人兮欵柴門寂寞流連兮依稀舊痕濡腴澤槁兮潮之恩不屍其功兮歸於混元

送潮

潮西來兮又東下日染中流兮紅灑灑汀葭蒼兮嶼蓼枯風騷牢兮愁煙孤大幾望兮微將晦翳睨瀛溶兮斂然而退愛長波兮數數一幅巾兮無纓可濯帆生塵兮檝有衣悵潮之還兮吾猶未歸

問吳宮辭【並序】

甫裏之鄕曰吳宮在長洲苑東南五十里非夫差所幸之別館耶披圖籍不見其說詢故老不得其地其名存其迹滅悵然興懷古之思作問吳宮辭云

彼吳之宮兮江之郍涯復道盤兮當髙且斜波搖疏兮霧蒙箔菡萏國兮鴛鴦家鸞之簫兮蛟之瑟駢筠參差兮界絲密防曲房兮上初日月落星稀兮歌酣未畢越山叢叢兮越溪疾美人雄劍兮相先後出火姑蘇兮沼長洲此宮之麗人兮畱乎不畱霜氛重兮孤榜曉逺樹扶蘇兮愁煙悄眇欲摭愁煙兮問故基又恐愁煙兮推白鳥

甫裏集卷十六

欽定四庫全書

甫裏集卷十七

唐陸防撰

雜著

登髙文

金行告窮日禦初九桐陰壓乎泥沙菊气風揚乎戶牖寒無以衣病不得酒茫洋於心噎嗢在口稚子拱而進曰古往滔滔人生實勞或暇或逸以嬉以遨玆辰甚良足嘯吾曹趨山選臺席餌樽醪旣可逭乎災眚亦聊釋乎郁陶齊諧之流載此世所謂夫登髙者也嘗有意乎予曰吁稚子之言止於是耳曽不探乎奧防吾數畝之間門常晝關學無端倪宛若循環時孤笑以獨憤樂正直而非險艱爲書摭之與善治【音持】頑有行同而迹類者尙憤疾乎聲顏一驥在阪百駑在閒傅嘶振秣侮病擠孱仲尼登東山而小魯況肆逺目而務周旋者哉陽專奧邃假竊名器有土有人前呵後騎佞舌吚啞所向上下鏜威介私放蕩侈哆如此者又欲見耶崇閎大居塈粉塗朱脊防螭屹扉環獸鋪輪鮮蹄驕羽翼成徒繡碧其內絲篁彼姝主張何人庸兒賈夫如此者又欲見耶纓弁外飾悔吝中積簡棄信行附比凶徳仁澤漧枯義路塡塞權之所憎始厚終斥權之所憐昨罵今惜反掌背面天遼海隔如此者又欲見耶國金鑄兵赤子聚盜殺人無慚罪人何躁造化不象名稱同暴隳頽墻垣不塡堂奧生靈幾何過半減耗殘存伶俜輸挽犒勞嬴豪偏頗役使顚倒胥敺吏笞不捨重耄如此者又欲見耶古所謂登髙能賦者賦物之姿慘戚在下吾寧忍窺爾以災眚可逭郁陶可披我中【去聲】時病言開怒隨我感物悴遐瞻邇噫是使災眚彌熾郁陶愈悲惟爾教我百無一宜我谷未實我蔬未肥弗視農圃吾將曷歸無重我悔吾方憒憒稚子不樂惴縮而退

告白蛇文

田廬西北偏有古丘焉髙可四望予將升之以眺逺舒郁農民遮言曰不可是丘有蛇巨如井缶而白忤之能爲祟不利人多矣宜無往予取酒沃其丘告之曰生而白者犬雞馬羊而巳其餘則老而後白狼狐兔鹿烏雀燕雉蛇之類是也人老而毛髮皓白耗眊昏倒不能記子孫名字形朽神潰以至於死物老而鱗毫羽甲盡白白而後有靈非以聖賢存乎上徳光被於下則不爲之出出必人奉之以獻不敢隠匿惟蛇不在瑞典𨿽然神而且靈尙矣故漢之興神姥謂之白帝子得非天命誌怪者必曰自然多穴老墳竅大木要野甿盤肴甌酒之享作小兒女子寒暑瞢淫巫倚之彈絲瞠目歌舞其妖怛駭其惑考鼓用幣僭冒其上嵗時奔走畏在人後疾病不治饑寒不辭悉爾輩之爲也古者鑄鼎象物使知神姦若之姦吾知之矣況旅吾之地由我進退蟄出以時無越昆虫之職無雜鬼神之事吾宮居若野處各有分齊故不相害然斬翳通巓爲暇日憑藉之所則不當與人爭也如不用吾言吾當吁天霆擊斷裂首尾焉吾誠不移無易爾爲

祭梁鴻墓文【並序】

梁伯鸞墓在吳西門金昌亭下幾一里餘過之作文而弔以酒爲奠其辭曰

先生爲五噫之歌漢天子聞而病之南走乎大江之波客臯氏之宇下志沈潛而靡他自吳粲以舉臼夫人之勤亦多不懷志於將沒適乎道之無頗比要離之烈魄冢𨿽夷而不磨嗟余後先生之千祀聊奉奠而來過俯灌地而仰語顧先生之謂何心性誕客他人之宇下不得故築垣而自翰身病妻弱自吳民之粲不得故力耕而自獲所以法先生之義者庶五噫兮可作

哀茹筆工文

天與之肱力何緜緜耕不能耒漁不能船截筠束毫旣勝且便晝夜今古惟毫是鐫爰有茹夫工之良者責其精觕在價髙下缺齧義互尙不能捨旬濡數鋒月禿一把編如蠶拏【女加反說文云持也】汝實助也我書奇奇渾元未衰惟汝是賴如何已而有兔千萬拔毛止皮散澀鈍鋩緡觚獄辭圓而不流銛而不欹在握方染亦茹之爲斲輪運斤傳之者誰毫健身殞吾寧不悲【一本悲作噫】

散人歌

江湖散人天骨奇短髮搔來蓬半垂手提孤篁曳寒繭口誦太古滄浪詞詞云太古萬萬古民性甚野無風期夜棲止與禽獸雜獨自搆架縱橫枝因而稱曰有巢氏民共敬貴如君師當時只效烏鵲輩豈是有意陳尊卑無端後聖穿鑿破一派前導千流隨多方惱亂元气死日使文字生姦欺聖人事業轉銷耗尙有漁者存熙熙風波不獨困一士凡百器具皆能施罛疎滬腐鱸鱖脫止失檢馭無讒疵人間所謂好男子我見婦女畱須眉奴顏婢膝眞乞丐反以正直爲狂癡所以頭欲散不散弁峩巍所以腰欲散不散佩陸離行散任之適坐散從傾欹語散空谷應笑散春云披衣散單復便食散酸醎宜書散渾眞艸酒散甘醇醨屋散勢斜直樹散行參差客散忘簮屨禽散虛籠池物外一以散中心散何疑不共諸侯分邑裏不與天子專隍陴靜則守桑柘亂則逃妻兒金鑣貝帶未嘗識白刃殺我窮生爲或聞蕃將負恩澤號令鐵馬如風馳大君年小丞相少當軸自請都旌旗神鋒悉出羽林仗繢畫日月蟠龍螭太宗基業甚牢固小醜背叛當殱夷禁軍近自肅宗置抑遏輔國爭雄雌必然大段剪凶逆須召勁勇扶軍麾四方賊壘猶占地死者暴骨生寒饑歸來輒擬荷鋤笠詬吏已責租錢遲興師十萬一日費不啻千金何以支秪今利口且箕斂何暇俛首哀惸嫠均荒補敗豈無術布在方防撐頽隵冰霜襦袴易反掌白面諸郎殊不知江湖散人悲古道悠悠幸寄羲皇傲官家未議活蒼生拜賜江湖散人號

五歌【並序】

古者歌詠言詩云我歌且謠傳曰勞者願歌其事吾言之拙艱不足稱詠且謡而歌其事者非吾而誰作五歌以自釋意

放牛

江艸秋窮似秋半十角吳牛放江岸鄰肩抵尾乍依隈橫去斜奔忽分散荒陂斷壍無端入背上時時孤鳥立日暮相將帶歸田家煙火微茫濕

水鳥

水鳥山禽𨿽異名天工各與雙翅翎雛巢吞啄卽一例遊處髙卑殊不停則有觜鈹【普皮切】爪防勁立直眎者擊搏挽裂圖氊腥如此等色恣豪橫聳身往往淩靑防爲人羅絆取材力韋韝防綬懸金鈴三驅不以鳥捕鳥矢下先得聞諸經超然可繼義勇後恰似有志行天刑鷗閒鶴散兩自遂意思不受人丁寧今朝櫂倚寒江汀舂鉏翡翠參防防孤翹側睨瞥滅沒未是卽肯馴檐楹婦女衣襟便佞舌始得金籠日提挈精神卓犖背人飛冷抱蒹葭宿煙月我與時情太乖刺秪是江禽有毛髮慇懃謝汝莫相猜歸來長短同羣活

刈獲

自春䢐秋天弗亷亷早稻才遮畝芒粒稀疎熟更輕地與禾頭不相拄我來愁築心如堵更聽農夫夜深語凶年是物卽爲災百陣野鳧千穴鼠平明抱杖入田中十穗蕭然九穗空敢言一嵗囷倉實不了如今朝暮舂天職誰司下民籍苟有區區宜防防本作耕耘意若何虫豸兼教食人食古者爲邦須蓄積魯饑尙責如齊糴今之爲政異當時一任流離恣徵索平生幸遇華陽客向日飱霞轉肥白欲賣耕牛棄水田移家直傍三茅宅

夜

屋小茅幹聲大自疑身著蓑衣臥兼似孤舟小泊時風吹折葦來相佐我有愁襟無可那才成好夢剛驚破背壁殘燈不及螢重挑卻向燈前坐

食魚

江南春旱魚無澤嵗晏未曽腥鼎鬲今朝有客賣鱸魴手提見【呼見反】我長於尺呼兒舂取紅蓮米輕重相當加十倍且作吳羮助早飡飽臥晴檐曝寒背橫戈負羽正紛紛秪用驍雄不用文爭如曉夕謳吟樣好伴滄洲白鳥羣

丁隠君歌【並序】

隠君姓丁氏字翰之濟陽人也名飛舉讀老子莊周書善養生能鼓琴居錢塘龍洞之左右或曰憩館耳別業在深山中非得得行不可適到其下畜妻子事耕稼如常人余嘗南浮桐江途而詣龍憩館獲見綸巾布裘貌古而意澹好古文樂聞歌詩見待加厚因曰他時願爲山中僕丁笑而不應問之年曰七十二當咸通丙午嵗逮今十四年矣雷平道士葛參寥話與翰之熟至今齒髮不衰气力益壯疏繁防灌漑剉皆自執綆缶斤斸輩升髙望逺不翅履平地時時書細字作文紀事皆有楷法意義夜半山靜取琴彈之奏雅弄一二而巳少睡寡言語與人相接禮簡而情至周旋累年未嘗有罷倦之色不惟疾病也非養生之效歟又不見其有所服餌或問之對曰治心修身之外復有何物予始嘉其遁世又聞其老而益精又悅其治心修身之說孔子所謂樂而壽者斯人也歟旣樂而壽則仁智充乎其內充乎其內者非有徳者歟有徳而不耀於世者非隠君子歟乃作丁隠君歌以寄其聲云

華陽道士南遊歸手中半捲靑蘿衣自言逋客持贈我乃是錢塘丁翰之連江大抵多奇岫獨話君家最奇秀盤燒天竺春筍肥琴倚洞庭秋石瘦艸堂暗引龍澑老樹根株若蹲獸霜濃果熟未容收往往兒童雜猿狖去嵗猖狂有黃冦官軍解散無人鬭滿城奔迸翰之閒只把枯松塞圭竇前度相逢正賣文一錢不直虛云云今來利作采樵客可以拋身麋鹿羣丁隠君丁隠君叩頭且莫變名氏卽日更尋丁隠君

紫溪翁歌【並序】

紫溪翁過甫裏先生舉酒相屬醉而歌曰

一丘之木其棲深也屋吾容不辱一溪之石其居平也席吾勞以息一竇之泉其音淸也弦吾方在懸得乎人得乎天吾不知所以然而然先生弁而賡之曰采江之魚兮朝船有鱸采江之蔬兮暮筐有蒲左圖且書右琴與壺壽歟夭歟貴歟賤歟歌闋而去

鶴媒歌

偶系漁舟汀樹枝因看射鳥令人悲盤空野鶴忽然下背翳見媒心不疑媒閒靜立如無事淸唳時時入遙吹徘徊未忍過南塘且應同聲就同類梳翎宛若相逢喜秪怕才來又驚起窺鱗啄藻乍低昻立定當胸流一矢媒懽舞躍勢離披似諂功能邀弩兒雲飛水宿各自物妬侶害羣猶爾爲而況世間有名利外頭笑語中猜忌君不見荒陂野鶴陷良媒同類同聲眞可畏

慶封宅古井行【並序】

春秋左氏傳云襄二十八年齊慶封亂而來奔旣而齊人來讓奔吳吳句余與之朱方聚族而居之富於其舊後七年荊人使屈申圍朱方執慶封而盡滅其族按圖經潤之城南一里則封所居之地詢諸故老井尙存焉因覽其遺甃故歌之以志其惡

古甓團團蘚花碧鼎濙寒泉深百尺江南戴白盡能言此地曽爲慶封宅慶封嗜酒荒齊政齊人剪族封奔迸𨿽過魯國羞魯儒欲弄吳民竊吳柄吳分巖邑號朱方子家負固心彊梁澤車豪馬馳似水錦鳯玉龍森若墻一朝云夢圍兵至胸陷鋒鋩腦塗地因知富徳不富財顏氏簞瓢有深意宣父嘗違盜泉水懦夫立事貪夫止今歌此井示吳人斷綆沈缾自玆始

甫裏集卷十七

欽定四庫全書

甫裏集卷十八

唐陸防撰

雜著

兩觀銘

兩觀雉門𨿽僭天子聖人在朝姦佞誅死姦首擲地姦血如水政不得亂國是以理下及千祀澆風四起內荏外賢舉世稱美赫奕皇都象魏天倚豈無姦邪佩玉蘂蘂聖人弗生兩觀如砥以石鑱辭著於闕裏

卜肆銘

蜀嚴之托蓍也以忠孝仁義後來之托蓍也以媮佞險詖美之使怡愉怛之使駭畏小人惟惡是嗜惟禍是避惟福是覬惟蠱是媚曽不究得失之所自故幽贊之蓍前列之乃化爲庸妄之器嗚呼成都吾不知古爲市之地況君平之卜肆耶彊爲之銘以刻其意

陋巷銘

魯國千乘豈無康逵傳載陋巷以顏居之鄙委側僻樞桑覆茨簞瓢屢空其樂怡怡聖人之言終日不違易贊獨入云顏庶幾門直道大堂如翚飛粱肉在禦狼貪豕肥陋巷相去不其逺而我實狂狷蓬蒿所宜勒於柴荊賢哉是宜

馬當山銘

言天下之險者在山曰太行在水曰呂梁合二險而爲一吾又聞乎馬當彼之爲險也屹於大江之旁怪石憑怒跳波發狂日黯風助摧牙折檣血和蛟涎骨橫魚吭幸而脫死神魂飛揚殊不知堅輪蹄者夷於太行仗忠信者通於呂梁便舟檝者行於馬當合是三險而爲一未敵小人方寸之包藏外若脂韋中如劍鋩蹈借必死鉤剺必傷在古巳極於今益昌敬篆巖石俾民勿忘

書銘

太古之時何嘗有欺逮乎結繩民始相疑畫卦造書聖人之爲圖載文字厥功弗知惟簡惟牘斷竹析木累必充庭負必折軸韋編一絕錯亂名目寖務輕【去聲】省搗枲剝谷膠綴畨畨恣其所便虫篆更形模易宣上下今古卷舒蟬聨薰曝蠧郁疵乎不堅又取瑉石篆琢雕鐫由簡牘下其存四邊璽印章號殷勤識【音志】焉其巧益甚其說益繁盟契質要朝成夕反【平聲】誥誓制令尾違首言牋檄奏報離方就圓傳錄注記醜仇美憐銘誄碑表虛功妄賢歌詩賦頌多思諂權在簡牘者埋沒爛壞無遺一編副以枲谷其畱最延繆戾顚倒尨防弗刪在瑉石者固寵納賂惟辭是妍鑱鑿旣畢名聲泯然堯舜之道以人爲傳有死必繼流乎億年宜斥詐僞焚燒棄捐復以太古結繩之前

漢三髙士贊

前漢一人

王霸仲儒淸節是理有息躬耕黃頭歷齒故人令狐奉書遣子從以車徒入耀閭裏旣往霸臥日昃不起其妻譏之以息愧恥君遁世榮抗節不仕子親耒耜固其宜矣我實信道曷足慚彼霸乃忻然恬淡如水夫髙婦賢可謂具美

後漢二人

摯先生恂伯陵之孫學通五經居於渭濵弟子累百馬融服勤以子妻之師而益親融爲大儒恂乃知人和帝之世公卿以聞季直才器宜當輔臣公車就徵禮備纁守道不至終爲逸民

外黃申屠少負名節義女報仇令欲論殺蟠以同縣陳情上讞廷尉宥之旌彼孝烈博通羣書復善談說漢衰政荒時實暮末隠於碭山遂與世絕獻帝卽位徵爲三公邈若不應防防一鴻時人之重賢者蔡邕明哲終始嗟乎子龍

怪松圖贊【並序】

有道人自天臺來示予怪松圖披之甚駭人目根盤於巖穴之內輪囷偪側而上身大數圍而髙不四五尺礧【洛罪切】砢【力可切】然蹙縮然榦不暇枝枝不暇葉有若龍攣虎跛壯士囚縛之狀道人曰是何物怪之如是耶子能辯之乎予曰艸木之生安足怪耶苟肥瘠得於中寒暑均於外不爲物所淩折未有不挺而茂者也矧松柏乎今不幸出於巖穴之內脞脆者則防然其牙伏死其下矣何自奮之能爲是松也𨿽稚气初拆而正性不辱及其壯也力與石鬭乘陽之威悲巳之軋拔而將升卒不勝其壓擁勇郁遏坌憤激訐然後大醜彰於形質天下指之爲怪木吁豈異人乎哉天之賦才之盛者早不得用於世則伏而不舒薰蒸沈酣日進其道權擠勢奪卒不勝其阨號呼呶挐發越赴訴然後大奇出於文彩天下指之爲怪民嗚呼木病而後怪不怪不能圖其眞文病而後奇不奇不能駭於俗非始不幸而終幸者耶道人曰然爲我贊之贊曰

松生陰隘巖獄穴械病乎不快卒以爲怪擁腫支離神羞鬼疑道人嗟咨援筆傳奇或怪其形或奇於辭目爲怪魁是以贊之

野廟碑【並詩】

碑者悲也古者懸而窆用木後人書之以表其功徳因畱之不忍去碑之名由是而得自秦漢以降生而有功徳政事者亦碑之而又易之以石失其稱矣余之碑野廟也非有政事功徳可紀述悲夫甿竭其力以奉無名之土木而巳矣甌越間好事鬼山椒水濵多淫祀其廟貌有雄而毅黝而碩者則曰將軍有溫而願晳而少者則曰某郎有媼而尊嚴者則曰姥有婦而容者則曰姑其居處則敞之以庭堂峻之以陛級左右老木攢植森拱蘿蔦翳於上梟鴞室其間車馬徒叢雜怪狀甿作之甿怖之大者椎牛次者擊豕小不下雞犬魚菽之薦牲酒之奠缺於家可也缺於神不可也一日懈怠禍亦隨作耄孺畜牧栗栗然病死喪甿不曰適丁其時耶而自惑其生悉歸之於神𨿽然若以古言之則戾以今言之則庶乎神之不足過也何者豈不以生能禦大災扞大患其死也則血食於生人無名之土木不當與禦災扞患者爲比是戾於古也明矣今之雄毅而碩者有之溫願而少者有之升階級坐堂筵耳弦匏口粱肉載車馬擁徒者皆是也解民之懸淸民之暍未嘗怵於胸中民之當奉者一日解怠則發悍吏肆淫刑敺之以就事較神之禍福孰爲輕重哉平居無事指爲賢良一旦有大夫之憂當報國之日則佪撓脆怯顚躓竄踣乞爲囚虜之不暇此乃纓弁言語之土木又何責其眞土木耶故曰以今言之則庶乎神之不足過也旣而爲詩以紀其末

土木其形竊吾民之酒牲固無以名土木其智竊吾君之祿位如何可儀祿位頎頎酒牲甚微神之享也孰云其非視吾之碑知斯文之孔悲

祀竈解

竈之壞者請新之旣成又請擇吉日以祀之曰竈在祀典聞之舊矣祭法曰王爲羣姓立七祀其一曰竈達於庶人庶士立一祀或立戶或立竈飲食之事先自火化以來生民賴之祀之可也說者曰其神居人間伺察小過作譴告者又曰竈鬼以時錄人功過上白於天當祀以祈福祥此僅出漢武帝時方士之言耳行之惑也苟行君子之道養老而慈幼寒同而飽均喪有哀祭有敬不忘禮以約己不忘樂以和心室闇不欺屋漏不愧𨿽嵗不一祀竈其誣我乎苟爲小人之道盡反君子之行父子兄弟夫婦人執一爨以自糊口專利以飾詐崇姦而樹非𨿽一嵗百祀竈其私我乎天至髙竈至下帝至尊嚴鬼至幽仄果能欺而告之是不忠也聽而依之是不明也下不忠上不明又果何以爲天帝乎

大儒評

世以孟軻氏荀卿子爲大儒觀其書不悖孔子之道非儒而何然李斯嘗學於荀卿入秦幹始皇帝並天下用爲左丞相一旦誘諸生聚而坑之復下禁曰天下敢有藏百家語詣守尉燒之偶語詩書者棄市昔孔子之於弟子也自仲由冉求巳下皆言其可使之才及其仁則曰不知也斯聞孔子之道於荀卿位至丞相是行其道得其志者也反焚滅詩書坑殺儒士爲不仁也甚矣不知不仁孰謂況賢知而傳之以道是昧觀聽也𨿽斯具五刑而荀卿得稱大儒乎吾以爲不如孟軻

書李賀小傳後

玉溪生傳李賀字長吉常時旦日出遊從小奚奴騎駏驉背一古破錦囊遇有所得卽書投囊中暮歸足成其文予爲兒童時在溧陽聞白頭書佐言孟東野貞元中以前秀才家貧受溧陽尉溧陽昔爲平陵縣南五里有投金瀨瀨南八里許道東有故平陵城周千餘步基址坡陁裁髙三四尺而艸木勢甚盛率多大櫟合數夫抱叢篠防翳如塢如洞地窪下積水沮洳深處可活魚鼈輩大抵幽邃岑寂气古澹可嘉除裏民樵罩外無入者東野得之忘歸或比日或間日乘驢領小吏徑驀投金渚一往至則防大櫟隠叢篠坐於積水之傍苦吟到日西而還爾後衮衮去曹務多防廢令季操卞急不佳東野之爲立白上府請以假尉代東野分其俸以給之東野竟以窮去吾聞淫畋漁者謂之暴天物天物旣不可暴又可抉擿刻削露其情狀乎使自萌卵至於槁死不得隠伏天能不致罰耶長吉夭東野窮玉溪生官不掛朝籍而死正坐是哉正坐是哉

復友生論文書

辱示近年作者論文書二篇使僕是非得失於其間僕𨿽極頑防亦知惴息汗下見詆訶之甚難招禍患之甚易也況僕少不攻文章止讀古聖人書誦其言思行其道而未得者也每涵咀義味獨坐日昃案上有一杯藜羮如五鼎七牢饋於左右加之以撞金石萬羽籥也未嘗幹有司對問希品第未嘗歷王公丏貸飾車馬故無用文處江湖間不過美泉石則記之聳節槪則傳之觸離防則序之值巾罍則銘之簡散【上聲】澹誕無所諱避又安知文之是歟非歟生過聽徳我太甚苟黙黙不應非朋友切切偲偲之義也故扶病把筆一二論之曰我自小讀六經孟軻揚雄之書頗有熟者求文之指趣規矩無出於此及子史則曰子近經經語古而微史近書書語直而淺所言子近經近何經史近書近何書書則記言之史也史近春秋春秋則記事之史也六籍中獨詩書易象與魯春秋經聖人之手耳禮樂二記𨿽載聖人之法近出二戴未能通一純實故時有齟齬不安者蓋漢代諸儒爭撰而獻之求購金耳記言記事參錯前後曰經曰史未可定其體也案經解則悉謂之經區而別之則詩易爲經書與春秋實史耳學者不當混而言之且經解之篇句名出於戴聖耳王輔嗣因之以易爲經杜元凱因之以春秋爲經孔子曰學詩乎學禮乎易之爲書也原始要終知我以春秋罪我以春秋未嘗稱經稱經非聖人防也蓋出於周公諡法經緯天地曰文故也有經書必有緯書聖人旣作經亦當作緯譬猶織也經而不緯可成幅乎緯者且非聖人之書則經亦後人名之耳非聖人之防明矣苟以六籍謂之經習而稱之可也指司馬遷班固之書謂之史何不思之甚乎六籍之內有經有史何必下及子長孟堅然後謂之史乎孔子曰吾猶及史之闕文也又曰質勝文則野文勝質則史又曰董狐古之良史也此則筆之曲直體之是非聖人悉論而辯之矣豈須班馬而後言史哉以詩易爲經以書春秋爲史足矣無待於外也謂經語古而皆微則易曰履霜堅冰至初筮告再三瀆瀆則不告苦節不可貞之類果純古而微乎謂史語直而淺則春秋書考仲子之宮初獻六羽及齊師戰於幹時我師敗績辛巳有事於太廟仲子遂卒於垂壬午猶繹萬入去籥之類果純直而淺乎經不純微史不純淺又可見也文之不可立諭則曰春秋不當言無使滋蔓又云春秋舉軍旅防盟豈非敍事耶引左氏傳語徵左氏敍事悉謂之春秋可乎春秋大典也舉凡例而褒貶之非周公之法所及者酌在夫子之心故遊夏不能措一辭若區區於敍事則魯國之史官耳孰謂之春秋哉前所謂自小讀六經頗有熟者求文之防趣規矩不出於此妄矣又一篇云某文也某辭也文旣與辭異是文優而辭劣耳易之系辭曰齊小大者存乎卦辯吉凶者存乎辭故卦有小大辭有險易又曰觀其彖辭則思過半矣易之辭非文耶書載帝庸作歌臯陶賡歌又歌五子之歌皆辭也書之辭非文耶屬辭比事春秋教也春秋之辭非文耶禮有朝聘之辭娶夫人之辭樂有登歌薦之辭禮樂之辭非文耶法言曰楊墨塞路孟子辭而辟之廓如也孟軻之辭非文耶太之辭也沈以窮乎下浮以際乎上揚雄之辭非文耶是知文者辭之總辭者文之用天之將喪斯文也天之未喪斯文也不當稱辭吉人之辭寡不當稱文文辭一也但所適有宜耳何異塗云云哉又曰聲病之辭非文也夫聲成文謂之音五音克諧然後中律度故舜典曰詩言志歌永言聲依永律和聲聲之不和病也去其病則和和則動天地感鬼神反不得謂之文乎猶繪事組繡中有精觕耳大凡解人之說不敢避墉垣膚爪而自矜於堂奧心腑也要在引學者當知之事以明之而巳矣師道不行後生多泥於所習有陷而溺者力能援之可也如或不同請觀過而後罰

甫裏集卷十八

欽定四庫全書

甫裏集卷十九

唐陸防撰

雜著

象耕鳥耘辯

世謂舜之在下也田於歷山象爲之耕鳥爲之耘聖徳感召也如是余曰斯異術也何聖徳歟孔子敍書於舜曰濬哲文明聖徳止於是而足矣何感召之云云乎然象耕鳥耘之說吾得於農家請試辯之吾觀耕者行端而徐起墢欲深獸之形魁者無出於象行必端履必深法其端深故曰象耕耘者去莠舉手務疾而畏晚鳥之啄食務疾而畏奪法其疾畏故曰鳥耘試禹之績大成而後薦之於天其爲端且深非得於象耕乎去四凶恐害於政其爲疾且畏非得於鳥耘乎不然則雷澤之漁河濵之陶一無感召何也豈聖徳有時而不徳耶孟子曰堯舜與人同耳而好事者張以就其怪怪非聖人之意也吾病其書入異端敺之使合於道人其從我乎𨿽不從吾亦不能變其說

寒泉子對秦惠王

寒泉子【秦之處士】對秦惠王曰客有自趙來以約從連橫事說大王者爲誰惠王曰東周人蘇秦也寒泉子曰書十上王不聽有之乎曰然其道如何王耶伯耶曰黜其伯以躋王乎曰若然則何上書之煩而用之疎乎惠王曰醯雞不能混雷霆嬰兒不能抗烏獲者響與力懸絕故也蘇子誠辯安能以三寸舌謀山東諸侯使西面朝秦者乎寡人非不知不破一領甲不折一隻矢之爲利也顧其猶捕風耳諸侯不可以一非一朝也齊桓晉文之伯也始若膠附終若冰拆豈連雞不能俱止於棲而巳哉寡人塞耳義弗聞也寒泉子曰不然夫齊荊三晉之人疾於兵久矣方城之金十九爲兵一爲鎛銚董澤之蒲十九爲榦一爲箕棬父子兄弟之血前後濺野艸齊魂爲燕氛趙骨化魏土淒痛之聲入金石出弦匏聞之者悄慼酸屑泣不自禁一旦有人謂曰朝與秦連橫暮得帖帖安臥秦亦厭戰𨿽鼓牙頰未能吞諸侯秦休而彊吾亦勇而奮矣設有辯口奚能反覆乎大王不用秦詔一武士斷其頸無令車輪輾闕下土使關東諸侯聞其言合從散橫東向以倍秦大王出則奪气入則包羞及其殆也披土地以奉仇國獨不念秦仲之業艱難乎春秋祀事何面目見宗廟惠王卒弗用寒泉子耕於鄙趙卽封蘇季子爲武安君六國果拒秦秦閉關十五年

耒耜經【並序】

耒耜者古聖人之作也自乃粒以來至於今生民賴之有天下國家者去此無有也飽食安坐曽不求命稱之義非楊子所謂如禽者耶余在田野間一日呼耕甿就而數其目恍若登農皇之庭受播種之法淳風泠泠聳豎毛髮然後知聖人之防趣朴乎其深哉孔子謂吾不如老農信也因書爲耒耜經以備遺忘且無愧於食

經曰耒耜農之言也民之習通謂之犂冶金而爲之者曰犂鏡【本作鑱】曰犂壁斵木而爲之者曰犂底曰壓鑱曰策頟曰犂箭曰犂轅曰犂梢曰犂評【去聲】曰犂建曰犂槃木與金凡十有一事耕之土曰墢墢猶塊也起其墢者鑱也覆其墢者壁也艸之生必布於墢不覆之則無以絕其本根故鑱引而居下壁偃而居上鑱表上利壁形下圓負鑱者曰底底初實於鑱中工謂之鼈肉底之次曰壓鑱背有二孔系於壓鑱之兩旁鑱之次曰策頟言其可以扞其壁也皆貤然相載自策頟達於犂底縱而貫之曰箭前如桯而樛者曰轅後如柄而喬者曰梢轅有越加箭可弛張焉轅之上又有如槽形亦如箭焉刻爲級前髙而後卑所以進退曰評進之則箭下入土也淺以其上下類激射故曰箭以其淺深類可否故曰評評之上曲而衡之者曰建建捷也所以柅其轅與評無是則二物躍而出箭不能止橫於轅之前末曰槃言可轉也左右系以樫乎軛也轅之後末曰梢中在手所以執耕者也轅車之胸梢取舟之尾止乎此平鑱長一尺四寸廣六寸壁廣長皆尺微橢【音墮】底長四尺廣四寸評底過壓鑱二尺策減壓鑱四寸廣狹與底同箭髙三尺評尺有三寸槃增評尺七焉建雄稱絕轅修九尺梢得其半轅至梢中間掩四尺犂之終始丈有二耕而後有爬【去聲】渠疎之義也散墢去芟者焉爬而後有礰【乎格】礋【宅】焉有磟碡【音鹿毒】焉自爬至礰礋皆有齒磟碡觚稜而巳咸以木爲之堅而重者良江東之田器盡於是耒耜經終焉

冶家子言

武王旣勝殷懸紂首有泣於白旗之下者有司責之其人曰吾冶家孫也數十年間載易其鎔範矣今又將易之不知其所業故泣吾祖始鑄田器嵗東作必大售殷賦重秉耒耜者一墢不敢起吾父易之爲工器屬宮室臺榭侈其售益倍民凋力窮土木中輟吾易之以爲兵器防諸侯伐殷師旅戰陣興其售又倍前也今周用鉞斬獨夫四海將奉文理吾之業必壞吾亡無日矣武王聞之懼於是包干戈勸農事冶家子復祖之舊

招野龍對

昔豢龍氏求龍之嗜欲幸而中焉得二龍而飲食之龍之於人固異類以其若巳之性也席其宮沼百川四溟之不足遊甘其飲食洪流大鯨之不足味施施然擾於其愛弗去一旦值野龍奮然而招之曰爾奚爲者茫洋乎天地之間寒而蟄暘而升能無勞乎誠從吾居而宴安乎野龍矯首而笑之曰若何齪齪乎如是耶賦吾之形冠角而被鱗賦吾之徳泉潛而天飛賦吾之靈噓云而乘風賦吾之職抑驕而澤枯觀乎無極之外息乎大荒之墟窮端倪而盡變化其樂不至耶今爾苟容於蹄涔之間惟沙泥之是拘惟蛭螾之與徒牽乎嗜好以希飲食之餘是同吾之形異吾之樂者也狎於人啗其利者扼其喉胾其肉可以立待吾方哀而援之以手又何誘吾納之陷穽耶爾不免矣野龍行未幾果爲夏后氏之醢

說鳯尾諾

或問予曰鳯尾諾爲何等物圖耶書耶對曰予之所聞自晉訖於梁陳巳來藩邸之書也凡封子弟爲王則開府辟僚屬取當時士有學行才藻者中是選其所下書東宮則曰令上書則曰牋諸王下書則曰教上書則曰啟應和文章則曰應令應教下其制一等故也其事行則曰諾猶漢天子肯臣下之奏曰可也鳯尾則所諾牋之文也綷防然防褷然織與繪莫的知旣肯其行必有褒異之辭若今之批答案晉元帝爲瑯琊王時帝美其才令通習外事嘗使批鳯尾諾南齊江夏王鋒【降】髙帝第十二子甚憐之年五嵗使學鳯尾諾下筆便工帝大悅以玉麒麟賜之餘未見其出鳯尾牋當畨薄縷輕其制作精妙靡麗而非牢固者也殆將五百年必不能保而存之好事者或云識【音志】妄矣且傳云仲尼在魯與陳有問缶羊楛矢者皆知之及修春秋則逺者略近者詳故曰立於定哀而指隠桓之日逺矣蓋聖人作大典不可不愼則前所傳亦妄矣予學聖人之文者求其誠而巳矣又安可詐別數百年前事自以爲賢哉君子愼所傳無易

禽暴

冬十月予視獲於甫裏旱苗離離年無以搘憂傷盈懷夜不能寐往往聲類暴而疾至者一夕凡數四明日訊其甿曰鳧鷖也其曹蔽天而下蓋田所畱之禾必竭穗而後去曰得無弋羅者捕而耗之耶對曰江之南不能弋羅常藥而得之【上箆下西】塗枝叢植於陂一中千萬膠而不飛是藥也出於長沙豫章之涯行賈貨錯嵗售於射鳥兒盜興巳來防衝塞江其誰敢商是藥旣絕羣鳧恣翔幸不充乎口腹反侵人之稻粱予曰嘻失馭之民化而爲盜關梁急徵商不得行使江湖小禽亦肆其暴以害民食古聖人敺害物之民出乎四裔矧害民之物乎俾生靈死乎饑吾不知安用馭者爲

蟹志

蟹水族之微者其爲虫也有籍見於禮經載於國語揚雄太辭晉春秋勸學等篇考於易象爲介類與與鼈剛其外者皆幹之屬也周公所謂旁行者歟參於藥錄食疏蔓延乎小說其智則未聞也惟左氏紀其爲災子云譏其躁以爲郭索後蚓而巳蟹始窟穴於沮洳中秋冬交必大出江東人云稻之登也率執一穗以朝其魁然後從其所之蚤夜觱沸指江而奔漁者緯蕭承其流而障之曰蟹斷【鍛】斷【短】其江之道焉爾然後扳援越軼遁而去者十六七旣入於江則形質寖大於舊自江復趨於海如江之狀漁者又斷而求之其越軼遁去者又加多焉旣入於海形質益大海人亦異其稱謂矣嗚呼穗而朝其魁不近於義耶捨沮洳而之江海自微而務著不近於智耶今之學者始得百家小說而不知孟軻荀揚氏之道或知之又不汲汲於聖人之言求大中之要何也百家小說沮洳也孟軻荀揚氏聖人之瀆也六籍者聖人之海也苟不能捨沮洳而求瀆由瀆以至於海是人之智反出於水虫下能不悲夫吾是以志其蟹

記稻鼠

乾符巳亥嵗震澤之東曰吳興自三月不至於七月當時污坳沮洳者埃塵勃濯檝支派者入屝屨無所汗農民轉逺流漸【平聲】稻本晝夜如乳赤子欠欠然救渴不暇僅得葩拆穗結十無一二焉無何羣鼠夜出齧而僵之信宿食殆盡𨿽廬守版擊敺而駭之不能勝若宮督戶責不食者有刑當是而賦索愈急棘械東榜箠木肌體者無壯老吾聞之於禮曰迎貓爲食田鼠也是禮缺而不行久矣田鼠知之後歟物有時而暴歟政有貪而廢歟國語曰吳稻蟹不遺種豈吳之土鼠與蟹更伺其事而效其力殱其民歟且魏風以碩鼠刺重斂斥其君也有鼠之名無鼠之實詩人猶曰逝將去汝適彼樂土況乎上捃其財而下啗其食率一民而當二鼠不流浪轉徙聚而爲盜何哉春秋螽蝝生大有年皆書是聖人於丰凶不隠之驗也余學春秋又親防其災於是乎記

記錦裾【一作裙】

侍禦史趙郡李君好事之士也因予話上元瓦棺寺有陳後主羊車一輪天后武氏羅裾佛旛皆組繡奇妙李君乃出古錦裾一條示余幅長四尺下廣上狹下濶六寸上減下三寸半皆周尺如直其前則左有鶴二十勢若飛起率曲折一脛口中銜莩葩輩右有一鸚鵡聳肩舒毛數與鶴相等二禽大小不類而又以花卉均布無餘地界道四向五色間雜道上累細鈿防綴其中微云璅結互以相帶有若駮霞殘虹流煙墮霧春艸夾逕逺山截空壞墻古苔石秋水印丹浸【上聲】漏蘂粉塗染縆【公曽切急也駛疾也或作恆】環佩云隠涯岸濃淡霏拂靄抑防密始如不可辯別及諦視之條段斬絕分畫一一有去處非繡非繪縝致柔美又不可狀也裏用繒防下制綫尙仍舊兩旁皆解散蓋拆滅零落僅存此故耳縱非齊梁物亦不下三百年矣昔時之工如此妙耶曳其裾者復何人焉因筆之爲辭繼於錦裾之後俾善詩者賦之

蠧化

橘之蠧大如小指首負特角身蹙蹙然類蝤蠐而靑翳葉仰齧如饑蠶之速不相上下人或振觸之輒奮角而怒气色桀驁一旦視之凝然弗食弗動明日復往則蛻爲蝴蝶矣力力拘拘其翎未舒襜黑韝蒼分朱間黃腹瑱而橢【墮】緌纎且長如醉方寤附枝不揚又明日往則倚薄風露攀緣艸樹聳空翅輕瞥然而去或隠蕙隙或畱篁端翩旋軒虛颺曳粉拂甚可愛也須防犯蝥网而膠之引絲環纒牢若桎梏人𨿽甚憐不可解而縱矣噫秀其外類有文也嘿其中類有徳也不朋而遊類潔也無嗜而食類亷也向使前不知爲橘之蠧後不見觸蝥之网人謂之鈞天帝居而來今復還矣天下大橘也名位大羽化也封略大蕙篁也苟滅徳忘公崇浮飾傲榮其外而枯其內害其本而窒其源得不爲大蝥网而膠之乎觀吾之蠧化者可以惕惕

雜說

先儒曰瞽瞍憎舜使塗廩浚井酖於觴酒欲從而殺之舜謀於二女二女教之以鳥工龍工藥俗注豕而後免矣夫勢之重壯夫不能不畏位之尊聖人不得不敬況舜壻於天子頑嚚嫚戾者獨不畏之又從而殺之耶且堯之妻二女帥九子觀舜之徳舜反受教於女子其術怪且如是是不教人以孝道教人以術免也故堯使勗之非觀徳也何足以天下付

邰侯姜女之生子也始棄之命之曰棄宋芮司徒之生女也始棄之亦命之曰棄邰棄爲稷官烝民賴之宋棄美而生佐幾移乎宋國名之同也奚傷舜重瞳子項羽亦重曈子形之類也奚病擇其道如何耳

季札以樂卜趙文子以詩卜襄仲歸父以言語卜子遊子夏以威儀卜沈尹戌以政卜孔成子以禮卜其應也如響無他圖在精誠而巳不精誠者不能自卜況吉凶他人乎

傳曰武王罷朝而襪系絕顧左右無可使結者衛褚師呼聲子結襪而登席漢廷尉爲王生結襪襪之有帶其來尙矣今獨亡之嗚呼古之制亡者十九奚襪帶之足云

柳下惠之妻誄其夫門人不能竄一字呂不韋作春秋秦人不敢損一字徳與刑如何哉

甫裏集卷十九

欽定四庫全書

甫裏集卷二十

附錄

唐書隠逸列傳【宋祈】

陸防字魯望元方七世孫也父賔虞以文歷侍禦史防少髙放通六經大義尢明春秋舉進士一不中往從湖州刺史張博歷蘇湖二州辟以自佐嘗至饒州三日無所詣刺史蔡京率官屬就見之防不樂拂衣去居松江甫裏多所論撰𨿽幽憂疾痛貲無十日計不少輟也文成竄稿篋中或歷年不省爲好事者盜去得書熟誦乃錄讐比勤勤朱黃不去手所藏𨿽少其精皆可傳借人書篇袠壞舛必爲輯褫刋正樂聞人學講論不倦有田數百畝屋三十楹田苦下潦則與江通故常苦饑身畚鍤茠刺無休時或譏其勞答曰堯舜黴瘠禹胼胝彼聖人也吾一褐衣敢不勤乎嗜茶置園顧渚山下嵗取租茶自判品第張又新爲水說七種其二惠山泉三虎丘井六松江人助其好者𨿽百里爲致之初病酒再期乃已其後客至絜壺置杯不復飲不喜與俗流交𨿽造門不肯見不乘馬升舟設篷席賫束書茶竈筆牀釣具往來時謂江湖散人或號天隨子甫裏先生自比涪翁漁父江上丈人後以髙士召不至李蔚盧攜素與善及當國召拜左拾遺詔方下防卒光化中韋莊表防及孟郊等十人皆贈右補闕陸氏在姑蘇其門有巨石逺祖績嘗仕吳爲郁林太守罷歸無裝舟輕不可越海取石爲重人稱其亷號郁林石世保其居云

甫裏陸先生文集序【樊開】

唐賢陸防字魯望三吳人也幼而聰悟通六籍尢長於春秋常體江謝賦事名振江右與顏蕘皮日休羅隠吳融爲友性髙潔家貧親老屈與張博爲湖蘇二郡佐嘗至饒州三月無所詣刺史率官屬就見之防不樂拂衣去居松江甫裏多所論譔著吳興實錄四十卷松陵集十卷笠澤叢書八十餘篇自謂江湖散人或號天隨子甫裏先生唐末以左拾遺授之詔下日疾終贈右補闕本朝宋景文公重修唐書仍列於隠逸傳今蜀中惟松陵集盛行笠澤叢書未有是書家藏久矣愚謂置之篋笥以私一人之觀覽不若鏤板而傳諸好事庶斯文之不墜而魯望之名復振亦儒者之用心也時聖宋元符庚辰嵗仲秋月郫人樊開題

後序【朱衮】

進退取捨君子之大節惟循於道而不悖然後無愧於聖人之門非明輕重之理知好惡之正者未有不爲物所勝也天隨子居衰亂之世仕不苟合家於松江躬勞苦甘淡薄而以讀書考古爲事所養者厚故其爲文气完而志直言辯而意深一歸於尊君愛民崇善沮惡玆非所謂循於道而不悖者耶世所傳叢書多舛繆衮旣至是邑想其遺風因求善本校證刋之於板俾覽者非獨玩其辭而巳矣於其志節將有取焉政和攺元季夏四日毗陵朱衮記

二遊詩序【皮日休】

吳之士有恩王府參軍徐修矩者世守書萬卷優遊自適余假其書數千卷未一年悉償夙志酣飫經史或日晏忘飲食次有前涇縣尉任晦者其居有深林曲沼危亭幽砌余並次以見之或退公之暇必造以息焉林泉隠事恣用研詠大凡遊於二君宅無浹旬之間因作詩以畱贈目之曰二遊兼寄魯望

五貺詩序【皮日休】

毗陵處士魏君不琢气眞而志放居毘陵凡二紀閉門窮學是乎裏民不得以師之非乎裏民不得以訾之用之不難進利之被人也捨之不難退辱非及巳也噫古君子處乎進退而全者由此道乎伯夷之隘柳下惠之不恭不能造於是也江南秋風時鱸肥而難釣菇脆而易挽不過乘短防【方言曰船短而深者謂之防音步】載一甔酒加以飲具由五瀉涇入震澤穿松陵抵杭越耳日休嘗聞道於不琢敢不求雅物成雅思乎於是買釣船一修二丈濶三尺施篷以蔽煙謂之五瀉舟天臺杖一色黯而力遒謂之華頂杖有頭山疊石硯一髙不二寸其仞數百謂之太湖硯有桐廬養和一怪形拳局坐若變去謂之烏龍養和有南海鱟魚殻樽一澀峯齾角內外黃謂之訶陵樽皆寄於不琢行以資雲水之興止以益琴籍之翫眞古人之雅貺也因思乘葦之義不過於詞遂爲五篇目之曰五貺兼請魯望同作

過張祜丹陽故居序【顏萱】

萱與故張處士祜世家通舊尙憶孩稚之嵗與伯氏嘗承處士撫抱之仁目管輅爲神童期孔融於偉器光陰䢐謝二紀於玆適經其故居巳易他主訪遺孤之所止則距故居之右二十餘步荊榛之下蓽門啟焉處士有四男一女男曰椿兒桂子椅兒杞兒問之三巳物故惟杞爲遺孕與其女尙存欲揖杞與言則又求食於汝墳矣但有霜鬢而黃冠者杖策迎門乃昔時愛姬崔氏也與之話舊曆然可聽嗟乎葛帔練裙兼非所有琴書圖籍盡屬他人又雲橫塘之西有故田數百畝力旣貧窶十年不畊惟嵗賦萬錢求免無所嗚呼昔爲穆生置醴鄭公立鄕者復何人哉因吟五十六字以聞好事者

三髙祠記【範成大】

乾道三年二月吳江縣新作三髙祠成三髙者越上將軍姓範氏是爲鴟夷子皮晉大司馬東曹掾姓張氏是爲江東步兵唐右補闕姓陸氏是爲甫裏先生三君生不並世鴟夷子皮又嘗一用人之國功大名顯而去之季鷹魯望蕭然臞儒使有爲於當年其所成就固不可隃度要皆以得道見微脫屣天刑淸風峻節相望於松江太湖之上故天下同髙之而邑人獨私得奉嘗以誇於四方曰此吾東家某云爾邑大夫趙伯虛以故祠逼陋將攺作鄕老王份獻其地雪灘乃築堂於上告遷而奠焉且屬石湖範成大爲之辭噫不有君子其能國乎今乃自放寂寞之濵掉頭而弗顧人又從而以爲髙此豈盛際之所願哉後之人髙三君之風而迹其所以去爲世道計者可以懼矣至於豪傑之士或肆志乎軒冕宴安畱連卒悔於後者亦將有感於斯堂而成大何足以述之然屈平旣從彭咸而叢桂之猶招隠士疑若幽處林薄不死而仙況如三君蟬蛻混濁得全於天者嘗試倚楹而望水光浮空云日下上風颿煙篷飄忽晦明意必往來其間成大亦何足以見之姑效小山作歌三章以招焉遂從而歌之曰若有人兮扁舟撫湖海兮逺遊眾芳媚兮髙丘忽獨君兮不可畱長風積兮浪波白蕩揺空明兮南極一色鏡萬里兮鞭魚龍列星剡剡兮其下孤篷眇顧懷兮斯路與涼月兮入滄浦戰爭蝸角兮昨夢一笑水雲得意兮垂虹可以檥櫂仙之人兮壽無期樂哉垂虹兮去復來載歌曰若有人兮橫大江秋風起兮歸故鄕鴻防飛兮白鷗舞吳波鱗鱗兮而在下嗟人胡爲兮天地四方美無度兮吾之玉鱠修鱸兮雪霏登菇蒓兮芼之水仙繽兮胥命君可望兮不可追頫倒景兮揮碧寥娭宴息兮江之臯菉蘋堂兮廡杜若一杯之酒兮我爲君酌又歌曰若有人兮北江之渚披云而晞兮颒煙雨菊莎兮杞棘嵗晚兮何以續君食偭五鼎兮腥腐羞三泉兮終古千秋風露兮歸來故墟月明無人兮蒼石與語牛宮洳兮生蒲荷潮西東兮下田一波訪南涇兮鄰曲山川良是兮丘壠多稼九畹兮今其刈聊春容兮玆裏是嵗六月旣望書遺邑人使習以侑祠伯虛請遂以爲記淳熙六年八月邑長陳翥增葺祠亭重刻石

甫裏先生碑銘【胡宿】

君子之無所失道與世而隆污聖人之不滯於物因時而遷徙達則奮庸而兼濟否則懷黙而獨善堯舜許由昔賢標一揆之論禹稷顏子先民有同道之說繼世而作易地則然自風流之聿頽固靈光之不屬中古以降作者寔繁舊史所存孤風可見咸能自潔身累脫去世紛耕巖石以相髙蹈山林而不返語其玉立之節姑得而云體其道勝之韻蓋亦有幾若乃揖紛亂而髙謝標耿介而長往漁釣一壑寄傲無何之鄕鼓吹六經圖芳不朽之事非夫髙雅淑靈粹溫簡正疇可以議夫是矣先生姓陸氏諱防字魯望笠澤之幽居者也吐崇嶽之符倬生民之俊溫其如玉而不加雕琢淵乎似道而無所澄撓神茂初學聲冠當世屬土行摽季天宇繹騷俎豆委而不收干戈尋而未巳先生嘆深鳯鳥志劇鴻防刻蜜函谷之關鼓枻滄浪之水棄去驕君之餌謝絕畏友之方於是上防稽探禹穴由臨安訪仙室歸長洲茂苑之下樂松江甫裏之勝乃嘆曰時無明主安能宗予施於有政是亦爲政退而賦考槃之詩且有終焉之計薙艸開徑爲臨江之居翦茅作堂仿在鄒之宅南直弁峯之色西帶重湖之光孤云無心白鳥可狎道素自處物累不嬰好事之流或載酒而相訪雅遊之子時欵關而請見戶外之屨常滿席間之丈屢啟稻田一廛嵗供薪水之費魚陂數頃日充庖膾之事至若金樞之月淨夜赤城之霞啟旦花瀨不逺蘋風甚快先生則必飭軥牛之衣戒白鵠之舫招來僧社之舊申明朋簪之盍泛覽節物從容談宴筆牀硯格靜置於左右琴歌酒賦相繼以晝夜擊銅鉢以賦詩指石鼎以聨句靑谿之曲亦復何窮白雪之唱其和益寡飄然聲利之表自適仁智之樂眞所謂風塵之外物天地之逸民者也加以癖好聚書本皆有副得以傳寫則烏襴不計其費躬加校正則雞距未嘗去手亡一簪而不戚以百城而有喜𨿽張華海內之祕班遊禁中之副無以過也由是富擁多文優入聖域防六經之眇論泛九家之淸流摘發異文多黃香之不見沈研精義皆郭璞之未詳此又稽古之宗師博物之淵藪也若夫言不詭聖志在拂世英辭辟楊朱之塵髙論攻墨翟之守潤色夫子之際煥乎有章潛心大業之中卓然不類斯又三代之遺英萬世之先覺也自頃元和而下風什陵喪多哇之響甚喧大雅之作幾墜先生收五際之長波駕四始之髙蹈綜制萬變入道奧而惟深刻雕眾形等天機之不宰微言之緒旣續正始之音復聞時皮公日休以髙文大筆爲世元儒先生幅巾過從一面如舊相與文酒之間坐忘形骸之外凡所賡唱溢於幾篋莫不研幾深以繹志叨虛寂以成韻天才艶發縟體交變褭蹄之性百煉而不耗大韶之音九變而彌雅居然嗣響蔚於中興其命世傑出之雄乎昔子山覯閔辭多主於悲哀韓非遭亂書頗露於孤憤屈平怨刺托方物以寄懷虞卿窮愁慨詩書而見志何自待之未厚將不遇之所興切況淵髙曽未彷佛密而不嗟乎西郊之云瑞非其時巳哉東魯之獸至於靑編紀素尙之節鏤版昭炳蔚之辭𨿽與日月爭光金石共盡可也宿仰企風微積有年籥經塗所出舊址存焉巋然靈光鞠爲茂艸憝交照之不接悼園秀之無文亦由歷髙唐者想綿駒之謳過夷門者感侯生之事蹈揚盛徳其庶幾乎銘曰

仰以觀文少微之位含徳葆光淪精毓粹猗歟先生鐘厥靈气郁哉懿文倬然上智五代尋戈三靈塞霧鶴在衛軒豺盈漢路衰鳯成歌防鴻曷慕長洲苑下松陵水邊內樂名教中有聖賢擁書萬卷掞藻千篇江山豈助造化無權名理之言有補於世淸尙之風未墜於地壤樹俄空壠書不至淸暉助邈幽靈潛翳鞠艸寔繁柅車增欷講樹已凋琴堂久墜茫茫太素英魂兮何歸杳杳終古香名兮獨飛

【按此碑葉茵失入嚴氏始增而姑蘇志云碑今亡蓋碑𨿽亡而文則未嘗亡也後彈鴨事中吳紀聞所載防有不同】

楊文公談苑

唐陸防善爲賦絕妙人有收得賦材皆綴緝屬對差次比儗凡數首有題而未就蓋其構思用功之非淺相傳防多智數狡獪居笠澤有內養自長安使杭州舟出舍下小童奴以小舟驅羣鴨出內養彈其一緑頭雄鴨折頸防遽從捨出大呼云此緑鴨有異善人言適將獻狀本州貢天子今持此死鴨以詣官自言耳內養少長宮禁不知外事信然甚驚駭厚以金帛遺之防乃止因徐問蒙曰此鴨何言蒙曰常自呼其名巧捷多類此

茵嘗觀其傳誦其文矣蒙字魯望居甫裏著吳興實錄四十卷松陵集十卷笠澤叢書四卷以髙士召不至躬自畚鍤品茶評水不與流俗交升舟則篷席束書筆牀釣具往來江湖間謂江湖散人或號天隨子甫裏先生自比涪翁漁父江上丈人淸風素節凜凜千古因疑談苑所傳之過況茵所居視甫裏無一捨逺其地荒僻渺在松江之東去驛程猶有數十里使者無由過之自武宗曁昭宗凡六十三載未嘗遣內養使杭州揆之地理考之唐紀信其爲誣豈談苑別有所據云

甫裏先生吾邦先賢也出處大節巳見本傳獨著述散漫未有善本今傳於世者笠澤叢書松陵集以篇計之僅四百八十一茵居其鄕誦其文且和其絕句百八十餘首遂於文籍中裒集得一百七十一篇合叢書松陵集計六百五十二篇凡可助此書以流行者聚於卷末名曰附錄總爲二十卷刋置義莊以廣觀覽其間字畫疑者存之舛譌者是正之文有遺逸者行且增補之庶可酬先生泉下之望亦可見茵景慕先哲之意云寶祐五年閏月上巳日葉茵謹識

吳郡誌【範成大】

咸通中崔璞守吳郡皮日休爲部從事與處士陸防爲文防之友風雨晦防蓬蒿翳薈未嘗不作詩璞間爲詩亦令兩人屬和吳中名士亦多與焉一年間所作盈積防裒爲十通日休名之曰松陵集

姑蘇志【王鏊等修】

陸魯望宅在臨頓橋皮日休云不出郛郭曠若郊墅魯望幽居賦云陸子居全吳東距長洲故苑一里又云地接虎丘門臨鶴市又有別墅在甫裏魯望躬耕於此有地數畝有屋三十楹有田奇四百畝其居後爲白蓮花寺建祠堂塑像咸淳中有盛氏子醉僕其像於水腹中皆平生詩文親稿

又云陸防墓在甫裏傍有白蓮寺

【注】摭言云防中和初卒給事顏蕘志墓吳融爲祭文千餘言有曰觸卽碎潭下月拭卽滅玉上塵又有胡宿所撰碑今亡

又云唐甫裏先生祠祀唐處士陸魯望也在長洲縣東五十里甫裏白蓮寺卽其故宅或云卒後就葬其傍廟食於此嘉定十七年錢塘龔時俌別建祠於左元至正間縣尹馬玉麟重建

【注】齊東埜語云白蓮寺魯望祠堂其像設皆當時物咸淳中有盛氏子醉僕其像於水滿腹皆平生詩文稿也知府倪普置盛罪更爲塑像其腹稿不復得矣

甫裏集卷二十

