

欽定四庫全書

集部六

蘇平仲集

別集類五【明】

提要

【臣】等謹案蘇平仲集十六卷明蘇伯衡撰伯衡有空同子瞽說已著錄是集卷首有洪武四年劉基序而集中厚徳庵記云庵成於洪武壬戌十二月則是記乃洪武十五年以後之作基所序者尙未定之初稿也又集末有洪武八年胡翰跋謂伯衡選爲太學六年考明史稱伯衡以丙午嵗爲國子學錄伯衡所著國子學同官記稱以丁未陞學正其詩又有庚戌七月十日奉命編摩國史口號則伯衡由學正擢編修實在洪武三年上距丙午僅五年翰與伯衡同時所敍不應有悞或史悞移後一年歟集爲正統壬戌處州推官黎諒所重刋宋濓序稱其不求似古人而未嘗不似又明史文苑傳稱濓以翰林學士承防致仕薦伯衡自代稱其文詞蔚贍有法殆非虛羙鄭瑗井觀瑣言病其用意太苦遣詞太繁縟不可爲法則過髙之論矣乾隆四十一年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

集部六

蘇平仲文集目錄

別集類五【明】

卷一

雜著

周書補亡三首

補範宣子復鄭子產輕幣書

師儉訓

畏愼訓

蒼玉軒釋

黙存齋釋

寓軒解

中谷解

金子權字解

橘亭對

聼竹軒對

艤航辯

名亭辯

望云亭志

志殺虎

廣原芝

太素原

衝靜篇

卷二

雜著

分野論

問刑

蘭雪軒銘【並序】

全有堂箴

桂衡孟平字箴

表文

代翰林院勸進表

國子學賀登極表

代翰林院賀登極表

中書省賀平杭湖秀越表

代秦王府官謝表

諡冊文

懿祖懿祖妣諡冊文二道

制誥

代詹學士封靖西王制

梅思禮授大都督府副使制

潘興祖授飛熊衛指揮使誥

王弼授驍騎衛同知指揮誥

頌贊

節婦黃氏旌門頌【並序】

何遁山先生贊【並序】

夢芝軒贊【並序】

宗忠簡公畫像贊

殿撰王公畫像贊【並序】

虞文靖公眞贊【並序】

太師韓國公畫像贊

譚君小像贊

鄭氏三老圖贊【並序】

策題

國學公試筞題八首

卷三

說

養素齋說

愼修齋說

黙齋說

存齋說

常吉孟廸字說

範氏二子字說

戴生名字說

譚氏三子名字說

樓彥珩字說

染說

傳

繆美傳

武徳傳

蕭壽傳

範幹小傳

胡家祐傳

金貞婦髙傳

王銘傳

謝成傳

卷四

傳

譚濟傳

張正傳

黃夢庚夢裴傳

張毅傳

黃母劉傳

陳節婦傳

天刑生傳

梁道士傳

序

林氏族譜序

譚氏家譜序

黃氏家範序

吳氏孝義集序

古詩選唐序

重教漢字源序

偏旁辯證序

心學圖說後序

範氏文官花詩序

蔡氏重修族譜序

三壽圖序

陳氏文錄序

壎篪集序

卷五

序

說齋先生文粹序

張潞公詩集序

申屠先生詩集序

潔庵集序

陳子上存稿序

鄭璞集序

鴈山樵唱詩集序

鄭叔文字序

王子文字序

宗元常字序

王子成傳後序

送歐陽公輔序

送陳季明序

送陳伯柔序

送胡先生還金華序

送譚鎭撫調平陽序

送孫太初序

卷六

序

送晉王相汪君序

送孔成夫序

送梅知州序

送田同知赴太原序

送樓生赴國學序

送徐生還國學序

贈髙士敏序

贈林子山序

贈黙子序

贈金與賢序

贈嶽徳淸序

記

天寧禪寺大佛殿記

開元教寺興造記

太平歸元禪寺記

重建廣福院記

淸泉庵記

重建江口斗門記

松陽縣學復射圃記

覈田記

卷七

記

國子學同官記

王氏祭田記

陳氏祠堂記

修睦堂記

一心堂記

同愛堂記

友恭堂記

壽豈堂記

慤敬堂記

春暉堂記

寶貞堂記

師萊堂記

瞻云軒記

春暉亭記

懷遠亭記

商山舊隠記

厚徳庵記

厚本亭記

時思堂記

卷八

記

川上書堂記

平村山書捨記

劉氏水竹居記

世美堂記

安遇堂記

節義堂記

存古堂記

師古齋記

景古齋記

堅白齋記

防齋記

松石齋記

靜學齋記

幽齋記

洗心亭記

梅初亭記

南軒記

淸源書隠記

南華謫居圖記

卷九

記

定軒記

淸風幕記

聽松樓記

聽泉樓記

皆山樓記

三然樓記

冰壺軒記

湘南淸趣軒記

臨淸軒記

蘭芳軒記

遂初堂記

南野堂記

西枝艸堂記

韞玉山房記

愛竹山房記

竹林書捨記

棲雲軒記

山庵記

卷十

題防

防陳彥弼誥

防宗忠簡公誥

防王魯公除少保誥

防漢上先生贈父誥

題鄭宣撫墓志銘

防愚齋先生奏稿並告

防譚侍郎傳

書徐文淸公家傳後

書賢良王公遺書後

防四英圖

防先文忠公墨迹

書淸宴閣防記後

書靈洞棲眞院題名後

防黃侍講送鄭仲舒序

防張承防古歌

防陳子上書

書張孟兼字說後

書歸嬰說後

書徐進善三命辯後

題勤有堂捲

羣書百考防尾

書讀易記後

書徳泉銘後

防保母帖

防先文忠公和韋詩

題劉養浩鐃歌鼓吹曲

書上蒲陳氏族譜後

卷十一

祝文

國學大成殿修造祝文二首

上梁文

康都督府上梁文

張都督府上梁文

碑銘記品

悟眞寺碑

蘭室馨禪師石塔銘

天地泉銘【並序】

辯證室贊【並序】

天香室品

淸淨禪庵記

蒼雪軒記

無涯偈

送玉上人遊方詩序

澹遊集題辭

諡議

南陽先生諡議

遂初先生諡議

祭文哀辭

爲胡左丞祭常忠武王文

爲廖平章祭忠武王文

祭許祭酒文

祭段知府文

祭胡先生文

夏太史哀辭【並序】

貞惠先生哀辭【並序】

卷十二

碑志碣

故元贈亞中大夫集賢直學士包公墓志銘金華衛指揮副使王公墓碑

溫州衛中左所千戶馬公墓碑

故元吳汒州儒學教授孔公墓銘

梅軒處士林君碣銘

郭君墓志銘

黃景昭墓志銘

敏齋處士林君碣銘

張母林夫人墓志銘

翰林應奉唐君墓志銘

故元中奉大夫江浙行省參知政事周公墓志銘故元承徳郎浙東都元帥府都亭鄭公墓志銘王府君墓志銘

竹坡處士兪元瑞墓志銘

卷十三

志表述

故元溫州路同知平陽州事孔公墓志銘故元朝請大夫僉太醫院事包公墓志銘逸叟處士徐君墓志銘

宋君墓志銘

許處士墓志銘

魯山處士王君墓志銘

韓君墓志銘

故元翰林侍講學士陳公墓表

謝氏西山阡表

吳府君墓表

故元承徳郎江浙等處行樞宻院判官周公墓表譚府君行述

陳子上墓表

先左司府君壙志

先郡君墓板文

卷十四

志壙

桂府君墓志銘

趙州判官張君墓志銘

譚益之墓志銘

庸齋吳君墓志銘

孔教授妻汪夫人墓志銘

夫人周氏墓志銘

楊子瑜墓志銘

見山處士王君墓志銘

林縣丞母吳夫人墓銘

周君墓志銘

能知州妻王夫人壙志

栁君妻潘氏壙志

節婦鄭夫人壙志

亡弟思誠壙志

東谷先生趙君墓銘

逸子碣銘

郭府君墓志銘

兩山處士王君墓志銘

危齋先生王希言甫墓志銘

卷十五

詩賦辭

義門詩【並序】

鉤勒竹賦

雲林辭【並序】

古今詩

周伯寧春晴江岫圖

送蔡思賢參政使蜀

送秦待制出守隴州

送宋起居還金華

潭古劍歌

送曹叔溫赴淮安幙

郭熈關山雪霽圖

題張防稽扇

題耕隠捲

送金主簿赴吳江任五首

送李丞赴堂邑

流觴圖同龍子髙作

送饒彥才還旴江二首

送陳思可赴進賢任

長江送別圖餞朱仲雅赴山西省幕

中丞劉先生閣前山茶一枝並蔕因效栢梁體呈陪諸公郊行

絕句

送王希暘使交趾

卽日

贈徐季子

朱澤民畵

方壺雲山爛熳圖同胡士恭題

庚戌七月九日晡時欽奉禦筆宣喚賦此明日入見於奉天門有國史編摩之命口號明日詣相府控辭述懷

越三日丞相以辭職歸養聞欽防兪允志喜尋被畱校讐元史

寄吳文明憲制

贈王檢校還北平四首

連雨雜書二首

史館雜書

東齋夕書

絕句

雪夜聯句

卷十六

別集

空同子瞽說二十八首

蘇平仲文集原序

漢武帝欲教霍去病兵法去病辭曰顧方略何如耳濓謂去病眞能用兵者古今之勢不同山川風气亦異而敵之制勝伺隟者常紛然雜出而無窮吾茍不能應之以變通之術而拘乎古之遺法其不敗覆也難哉爲文何以異此古之爲文者未甞相師欝積於中攄之於外而自然成文其道明也其事覈也引而伸之浩然而有餘豈必竊取辭語以爲工哉自秦以下文莫盛於宋宋之文莫盛於蘇氏若文公之變化傀偉文忠公之雄邁奔放文定公之汪洋秀傑載籍以來未之多遇其初亦奚暇追琢絺繪以爲言乎卒至於斯極而不可掩者其所養可知也近世道漓气弱文之不振已甚樂恣肆者失之駁而不醇好摹擬者拘於局而不暢合喙比聲不得稍自淩厲以震蕩人之耳目辟猶敝帚漏巵𨿽家畜而人有之其視魯弓郜鼎亦已逺矣每讀三公之文未嘗不太息也蓋晚而得平仲焉平仲文定公之裔孫少警敏絕倫誦說不勞而習中歳大肆力於文辭精愽而不麄澀敷腴而不苛縟不求其似古人而未始不似也仕皇朝由國子學錄爲學正上親擢國史院編修官以瞶辭歸濓以翰林承防致政將還天子命舉可以自代者卽以平仲應詔旣至復固辭上亦憫其誠特賜文綺楮幣遣之天下學士髙平仲之文而莫不惜其以疾困也人有困於當時而貴於後世者亦有貴於當世而後乃無聞者其得失久近果何如哉孰知平仲之困乃所以成其至貴者乎濓重平仲最甚序論其文所以嘆蘇氏三公之不可及而喜今世之復有斯人也平仲名伯衡其先居眉自文定公長子徽猷閣待制遲來知婺州遂家焉今爲婺之金華人去文定公九世矣洪武十三年冬十月前翰林學士承防嘉議大夫知制誥兼修國史兼太子贊善大夫宋濓序

文以理爲主而气以攄之理不明爲虛文气不足則理無所駕文之盛衰實關時之否泰是故先王以詩觀民風而知國之興廢豈茍然哉文與詩同生於人心體制𨿽殊而其造意出辭防矩繩墨固無異也唐虞三代之文誠於中而形於言不矯揉以爲工不虛辭而彊聒也故理明而气昌玩其辭想其人蓋莫非知徳而聞道者也而況又經孔子之刪定乎漢興鑑衰周之敝於華而反之於朴也故丰沛之歌雄偉而不飾移風易尙之機實肇於此而髙祖文帝之制誥天下咸用簡直於是儀秦鞅斯縣河之口至此防杜是以賈疏董筞韋傅之詩皆妥帖不詭語不驚人而意已至由其理明而气足以攄之也故周之下享國延祚漢爲最久有自來矣武帝英雄之才气蓋宇宙而司馬相如又以誇逞之文侈之以啟其夜郎卭筰通天桂館泰山梁父之役與秦始皇帝所爲無異致勤持斧之使封富民之侯下輪臺之詔然後僅克有終文不主理之害一至斯乎相如旣沒人猶尙之故揚子云用是見知成帝然而朴厚之根未甞防也故趙充國將也而有屯田之奏劉更生宗室之子也有封事之言往復開陳周旋辧析誠意懇至理明辭達气暢而舒夫二人者非汲汲以鴻生碩儒爭名當代者豈非習尙有源而得之於自然者乎於戲此西漢之文所以爲盛國祚絕而復續譬如元气之不壞而乾坤不死也論不及此而以相如子云爲稱首不亦悲乎東漢班孟堅之外𨿽無雄文要亦不攺故尙故亦不失西京之舊下逮魏晉降及於隋惟日趨於綺靡而已是故非惟國祚不長而政化所曁亦不能薄四海後之觀國風者盍於是焉求之乎繼漢而有九有享國延祚防及漢者唐也故有陳子昻而繼以李杜有韓退之而和以柳然後气復昌而理有所駕詩文皆不讓漢則此數公之力也繼唐者宋而有周程張歐蘇曾之徒出焉於是乎文追漢唐而髙者上窺三代豈不以理勝而气充乎元承宋統子孫相傳僅過百年而劉許姚閻吳虞範揭歐黃之儔詩文皆可埀後則由其土宇之最廣也大明撫運土宇之大上軼漢唐下與元同而廣於宋𨿽混一未久而髙文宏辭已有若翰林諸公餘故人子蘇平仲其一人也平仲於文定公爲九世孫文定公長子諱遲以徽猷閣待制工部侍郎守婺遂家於婺故平仲今爲金華人起前鄕貢進士選爲國子學錄卽陞學正上親擢翰林國史院編修官一時號稱得人見於著作者語粹而辭達識不凡而意不詭亦由其明於理而昌於气也余與之同朝每得而讀之未嘗不爲之擊節焉聖天子龍興江左文學之士彬彬然爲朝廷出者金華之君子居多典冊之施文檄之行故實之講煜然足以華國所謂如圭如璋令聞令望而顒顒卬卬者則莫能或過於平仲有由然哉他日徵我朝文章言語之工有以鳴國家之盛而追配漢唐諸作者其必於平仲有取也夫平仲文稿畱余所良久今得告省親金華於其行也特舉古人之大槪序而歸之以致期望之意云洪武四年春正月十日開國翊運守正文臣資善大夫前禦史中丞兼太子贊善大夫防軍誠意伯括蒼劉基序

欽定四庫全書

蘇平仲文集卷一

明蘇伯衡撰雜著

周書補亡三首

獻禾

叔虞邦於唐越有禾異畆同頴乃獻於王拜手稽首曰天子玆惟祥我防敢知玆惟不祥我防敢知矧敢曰其永孚於休皇天上帝亦旣崇建有夏有夏今用顚覆亦旣崇建有殷有殷今用顚覆嗚呼天命難知禾則匪難知勤敷菑禾乃殖敷菑不勤禾罔攸殖禾殖惟人不殖惟人故天之降命於夏於殷亦惟其用徳天之斷命於夏於殷亦惟其不用徳天匪難知不常厥徳肆不常厥命我聞天有咎徵厥咎無大亦允罔或愆乃不可不念休徵滋至自反𨿽惠乃亦不可念時則防有艱嗚呼天子無皇曰出於祥惟曰未有善夙夜自敬徳無豫無怠斯永不墜天之降休命

歸禾

唐叔獻禾於王王命歸之周公乃言曰嗚呼休玆匪我幼沖人克臻玆亦惟叔父周公徳惟時周公𨿽厥身居東厥以防不在我周邦亶我股肱耳目誕濟我家於多難而我幼沖人不明弗克知天肆崇降威以震動予越玆復顯降休祥用彰公曁予不啻若一人嗚呼惟時周公天尙不庸釋予曷敢不祗若天予曷敢遏公功爾其歸周公於東哉王曰公昔丕顯成湯格於皇天猶有賴於伊尹亦越我穆祖文王受殷命曁我昭考武王廸有祿並有賴於虢叔及閎夭及散宜生及泰顚及南宮括矧我幼沖人防公教告之防公左右之我則弗克亂我受民矧曰其能格於在上嗚呼尙旣乃心以予萬年欽承天之休嗚呼無曰予衝人惟用顧於先王文武

嘉禾

周公旣得命禾庸作書以誥曰伻來乃命賚予曰嘉禾曰臻玆在予旦嗚呼予旦尙懼弗克恭於王以獲戾於天夙夜不自皇其皇敢行貪天之功曰厥休旦之休其惟王克嗣文武徳天乃用申厥眷命休祥攸集嗚呼時則大可慶亦大可卹我思夫人未遘祥乃罔不畏旣遘祥乃罔或畏惟不畏畏乃誕縱厥滛泆怠傲以速厥辜故自古小大邦防不用降災日興罔不用降祥日亂嗚呼王尙永寅念於玆哉王尙若商王中宗之祗謹於桑谷哉王克謹惟天眷命有申王惟不謹天不惟不有申命亦作孽王亦入於畏我非敢多誥王惟心我惟股肱心不蘉股肱克有濟鮮哉嗚呼圖惟厥終永保玆顯休命

書序有歸禾嘉禾篇目而亡其書竊意𨿽唐叔之獻禾當亦有書蓋俱逸矣昔白居易作湯徵以補亡君子不罪也伯衡𨿽不敏輙敢效之作獻禾歸禾嘉禾凡三篇陶窳缶與殳丁卣父辛爵屈生惇臺夫鼎比妍其眞不知量哉其亦大可哂哉伯衡志

補範宣子復鄭子產輕幣書

範宣子爲政諸侯之幣重鄭伯患之寓書於子西以告宣子宣子說乃輕幣復書於子產曰四鄰諸侯以敝邑之爲盟主也朝以修好幣以將誠無時無之寡君嘗命其寡大夫曰我聞澗谿沼沚之毛蘋蘩薀藻之菜筐筥錡釜之器潢污行潦之水可以爲羞今列國來朝供奉玉帛以爲庭寔將焉用之寡人其辭諸寡大夫對曰非玉帛之是利惟禮之是供國之大禮惟朝與聘凡朝聘有珪有璋有好貨有陪鼎有贈賂是之謂禮禮之設久矣誰敢廢之盟主將範諸侯以禮者也君欲無煩諸侯而幣之不用是廢先王之大禮也可乎寡君用其寡大夫之言惟務行禮是以受之而不辭也不然敝邑於諸侯之幣受且不欲矧欲重乎蕭魚之防執事盡其土實重之以宗器以悅於我吾子所知也當是時也諸侯之屬辱在敝邑者見之曰晉鄭兄弟之邦也今鄭之服事晉猶不敢不恭而加幣焉況我異姓之邦其誰敢愛犧牲玉帛而不以申禮於晉於是乎幣莫不有加焉自是以來幣之重也庸有之矣然則加幣以爲禮則執事之是啟若乃幣加而寡君弗止焉寔匄之不敏不能補察防諫以至此也匄敢不伏其辜今吾子不此之罪匄以爲敝邑賴之而重之以浚諸侯其無乃未之思乎敝邑𨿽褊小公賦不必盡索惟是欒卻胥原狐續慶伯國邑之賦以供百事庫嘗有餘寔也抑諸侯之幣防何而曰賴焉其誰信之昔我先君悼公施捨出積以爲民也國無滯積亦無困人公無禁利亦無貪民至於今不替則敝邑之於民也生之而不浚有自來矣民猶弗之浚而況諸侯乎凡我同盟匹也而敢有浚心卹其匱乏通其有無無敢不力若曰浚之又誰浚哉或者君其苛慝時作庶民罷敝土地所生不足供事以異日之加幣也悔於厥心其從初也則懼以爲討其不從初也則懼無以給請之又憚煩也乃借匄以爲口寔乎夫主齊盟者將惟禮是講豈其愛幣禮以幣行亦以幣成成禮足矣豈在重乎𨿽君之務省穡亦敝邑之所喜也禮茍無廢幣初之從寡君之始願也敢有責備我知享而已周書有之享多儀儀不及物曰不享寡君之於諸侯識其享亦識其不享不享必棄信棄信必背盟背盟必怒鄰怒鄰將不免以一矢加遺𨿽欲贄幣相周還也其蔑之能矣從初幣之菲禮之腆也不猶愈於不享虖執事其圖之

師儉訓

惟義門鄭君仲徳旣嗣總家政乃至於師儉堂登進厥家人用告之曰予弟予侄予子予孫咸聽予訓昔漢相鄼侯置田宅逖在窮鄕作室不樹垣墉曰令後世賢師吾儉乃爾攸聞亦爾攸師嗚呼惟爾攸師豈惟鄼侯之儉哉古之人茅茨不翦土階土鉶則有若唐堯乃不可不師卑宮室惡衣服菲飲食則有若夏禹乃不可不師嗚呼惟堯惟禹時乃聖人猶儉若玆惟予曁爾矧曰凡民柰何弗儉惟堯惟禹時乃天子猶儉若玆惟予曁爾矧曰庶人柰何弗儉思夫儉若車之柅若馬之勒車以柅止馬以勒閒人而無儉情之從欲於何其制相古今邦君及卿士及百姓罔有克儉而或不吉罔有不克儉而或不防今予與爾其無胥曰儉無益亦無胥曰不儉無愆尙胥夙夜愼哉嗚呼先祖有訓曰毋縱奢侈以干天刑每旦颺之厥惟舊矣今予曷又若玆汝訓惟我鄭氏肇我家於玆自彼有宋我九世祖爰始誕爲義聚越五世乃克臻大競又五世乃底於今今予與汝攸居攸用厥室廬曁厥什器罔匪先祖之遺無有刻鏤無有奇巧斯其咸見之不惟遺我後嗣者若玆我聞先祖之自奉至於裳衣至於食飲乃亦無有輕肥惟我先祖豈曰無耳目口鼻之欲亦惟不敢不於儉徳是尙是若是庸是廸以制厥心以愼厥身以保厥家以永厥圖嗚呼先祖克儉不惟其言於其身惟若玆故在我後嗣賴之式克有今日周人有言曰世祿之家鮮克由禮敝化奢麗萬世同流予其可不創於時予其敢不訓汝惟儉之用爾曷永念家之升降在玆則其無滅義無肆欲無怙侈無耽樂凡厥服食器用以至於百爲與其過於奢寧過於儉去厥泰亦去其或不泰從厥約以從其所未約嗚呼爾克用予訓爾乃克恊於先祖爾亦式克師古之人是之謂義門之彥周還師儉堂尙無靦面目惟爾後人乃亦永有師師厥家人皆曰敢有不恭再拜趨出仲徳乃屬眉山蘇伯衡書諸冊具訓於子孫

畏愼訓

趙君彥嘉畏愼自牧爰作齊居大書揭諸座右玆豈曰用朝夕觀省其亦將訓廸於後之人予庸作訓曰我聞戰戰業業若渉春冰若履虎尾時曰畏又聞洞洞屬屬若執玉若奉盈時曰愼心非畏害制事非愼害應惟畏惟愼時乃要道肆君子不敢不率嗚呼惟心之動若火之炎若川之決若馬之逸君子宅心若捄火用畏爲水若防川用畏爲土若禦馬用畏爲勒肆厥心罔有弗存惟事之至若絲之棼若輻之輳若蔓之滋君子涖事若治絲用愼爲櫛若運輻用愼爲轂若除蔓用愼爲斤肆厥事罔有弗濟相古先民有若堯有若舜有若大禹有若成湯有若文王武王有若周公孔子旣克聖亦罔匪惟畏愼之行有若丹朱有若商均有若鯀有若桀有若紂有若幽厲不克聖亦罔匪不惟畏愼之行嗚呼豈惟聖狂攸在廸畏愼與不廸畏愼諸侯克保厥邦大夫克守厥家士克存厥位庶人克全厥身亦惟克畏克愼畏不畏愼不愼未有不亡厥邦喪厥家失厥位凶於厥身嗚呼凡人畏厥畏愼厥愼亦罔不能𨿽無攸畏亦克用畏汝曰盡愼亦克用愼玆惟鮮能哉必所其畏愼其乃無畏否則終入於畏𨿽愼可及嗚呼予以聞先正之格言咸告爾矣爾其夙夜畏哉愼哉爾尙無畏畏哉爾曷不畏亦畏哉爾尙無愼愼哉爾曷𨿽愼亦愼哉爾乃克存乃心爾乃克濟乃事爾亦則惟克由聖哉玆不啻不防於廼身爾如有位有家有邦尙亦永保哉嗚呼朂哉朂哉

蒼玉軒釋

軒曰蒼玉者何四面竹森然玉立也竹則何以曰玉貴竹也何貴乎貴其徳也其徳何如君子以其冬生仁也中虛道也有筠文也特立志也理而析義也直而不屈勇也爲律爲簡爲矢爲箭爲籩爲篚爲杖爲簟爲篷爲箑無不宜材也聲中節奏樂也羣居族處不倚不亂禮也其徳莫加焉柰何不貴之貴之而不儗之以玉何足謂之貴則曷爲曰蒼玉玉其質也蒼其色也質之溫然玉無以異也色之蒼然玉無以異也予之以玉之質而不以色予之可乎玉有六焉蒼璧其一也禮天以之祭莫大於事天故玉莫貴於蒼璧竹而謂之蒼玉貴之至也然則何以軒焉爾君子貴夫玉故佩之故無故不去之其貴竹也猶其貴玉也何獨竹而無故去之夫是以軒於其間動作也食飲也寢處也無不與之俱焉又從而記之何也所以成君子之貴竹也亦所以貴夫君子也焉成君子之貴竹也著之文辭昭其美徳是謂大其貴大其貴則夫人莫敢不擬竹於玉而竹之爲貴信於天下矣言亦所以貴夫君子何竹有似乎君子故君子斯貴焉非君子𨿽有竹莫之貴也然而君子之貴之也豈曰娯其耳目哉亦曰比徳云爾是君子之徳見於貴竹矣貴徳之君子其可貴不甚於竹乎甚竹之可貴也是以其所貴亦貴之貴其所貴至於記其所貴則人將曰所以記之也凡爲君子也夫是之謂貴君子之徳也君子氏名何居何郡邑裏南康彭君尙賢也今以選爲平陽縣丞軒在南康之卜鄰鄕視埠作於洪武戊午秋七月十日云

黙存齋釋

余君可立讀易至尙口乃窮惕然有警於是以黙存名其齋而或者非之曰語黙何常之有哉惟其時而已矣時不可黙夫安得而黙時不可不黙夫安得而不黙不可黙而黙則蹈仲尼之所謂隠不可不黙而不黙則蹈仲尼之所謂躁隠君子不爲也躁君子亦不爲也今可立以黙存名齋蓋有取黙黙者存之語也是將胥爲緘黙茍存之徒矣焉往而不爲隠哉事親也其能柔聲以諫乎事君也其能犯顏以諍乎交朋友也其能忠告而善道之乎何哉可立之名齋也余曰可立之名齋未必過也而子之求之未必不過也可立之意亦將以黙而存其不黙云爾不黙而以黙存古之人亦有之矣楚莊王縣陳諸縣公皆慶申叔時獨不慶不慶非黙乎莊王讓之申叔時進其說焉固未嘗終黙是其不慶於始者乃所以存其說也故說行而陳以封信陵君赴趙門下士皆諫侯嬴獨不諫不諫非黙乎信陵君詰之侯嬴效其計焉固未嘗終黙是其不諫於始者乃所以存其計也故計用而趙以全申叔時一黙而存已縣之陳侯嬴亦一黙而存埀亡之趙則黙之所存亦大矣人不知不黙存於黙不能以黙存不黙言不中而身不能存蓋無足怪者夫不黙以黙存者天之道也天之有雷不猶人之有言乎雷收聲於秋冬寂若無者此非以黙存不黙乎當春夏之際轟然而鳴天地之間品物之眾有知無知之屬無不鼓舞動蕩甲者拆而勾者申凝者散而蹙者遂其功至於若是則固存於秋冬之黙也使雷日夜隠隠吰吰又安能神其用乎故夫人患不能黙耳不患不能不黙也茍能黙矣於不黙乎何有平居黙黙似不能言者及臨大事決大議一言而定國是功存社稷澤存子孫名存宇宙此善黙者也而非眀乎天道者烏乎能之哉不然自古以敢言而受上賞者旣多以不言而遭顯戮者不少然則不黙果不足以存身乎黙果足以存身乎客愧而黙黙遂書以爲黙存齋釋

寓軒解

天下無物不有攸寓也明寓日月威寓雷霆潤澤寓雨露肅殺寓霜雪土寓夫生植水寓夫灌漑火寓夫烹飪春而發生寓之夏而長茂寓之秋冬而收斂堅貞寓之不惟麗乎天地位乎四季者有所寓命乎兩間者皆有所寓也堅之爲松柏箘簵脆之爲蒹葭萑葦潔之爲蘋藻菁茅馨之爲芝蘭苦之爲荼蓼韌之爲桑麻神之爲蓍鮮之爲魚鱉美之爲稻粱黍稷蔬果防之爲蜩範蚳蝸小虫水艸甘之爲雞豚雉犬羊鹿豕賤之爲牛溲馬勃珍之爲珠玉金貝水銀空靑纖之爲齒革羽毛絢之爲粉黛丹漆而服食器用寓焉而況於人乎是故君臣貴賤所由寓也父子慈孝所由寓也兄弟長幼所由寓也夫婦嗣續所由寓也師友道藝所由寓也而況於一身乎人知聽寓於耳視寓於目出納寓於口呼吸寓於鼻運用步趨寓於手足而不知三才之理於心焉寓也惟夫三才之理寓於人之心也是以昔者聖哲有作別九州畫井牧而疆理得所寓樹公侯卿大夫士居士農工商而職業有所寓制爲衣裳网罟棟宇舟車耒耜杵臼弧矢酒食鍼砭棺槨泉幣而利用知所寓立之朝覲防同冠婚防祭搜狩飲射而禮文以寓設之金石絲竹匏土革木羽籥干戚綴兆而樂舞以寓定之象刑而禁令以寓布之綱紀而法則以寓爲之郊廟而敬以寓刻之符璽而信以寓於髙城深池寓隄防於彰善殫惡寓勸懲以防寓員以矩寓方以繩寓直以準寓平而又一切寓之簡冊以埀式於千萬世凡此皆裁成輔相經綸參贊之所寓也而所以能爾蓋由其理寓之心也故君子欲得其寓者莫如身寓其身於善則心之理全寓其身於不善則心之理失全其心之理斯爲知爲賢失其心之理斯爲愚爲不肖豈獨吾之知愚賢不肖寓焉道術之顯晦風俗之美惡家國之興替世運之盛衰莫不於吾之用捨寓焉必也百嵗之中兢兢業業不容一日暇逸以求盡夫人道然後吾寓形於兩間可無愧也茍以宇宙爲傳舍人物爲逆旅視其生也若寄視其死也若蛻其存也蠢蠢其沒也泯泯則其名𨿽曰人其實木石鳥獸虫魚艸芥之不若矣而謂君子寓之乎禮部侍郎黃君子邕以盛年粹學修才雅譽爲時名卿寓其興於詩酒山水則有不暇也寓其情於歌舞管則有不欲也寓其志於富貴功名則有不爲也寓其術於權謀則有不屑也寓其言於荒唐則有不取也然則君以寓名軒夫亦欲全其所寓而寓於無愧之域而已矣吾故爲之解

中谷解

無偏無倚無過無不及之謂中至下至深至大至廣之謂谷中所以範圍天下者也而不外乎正谷所以嚢括天下者也而不越乎虛書曰王道平平非正而何又曰王道蕩蕩非虛而何君子之於天下也不可一日而不正亦不可一日而不虛夫惟正然後能中夫不中夫惟虛然後能谷夫不谷欹於左則偏正則不欹而焉有所偏侵乎右則倚正則不侵而焉有所倚有餘於前則過正則無餘而焉有過不足於後則不及正則無不足而焉有不及是則不中之所以中者正而已矣髙者不可藏虛則下而何所不藏淺者不可受虛則深而何所不受小者不可容虛則大而何所不容狹者不可居虛則廣而何所不居是則不谷之所以穀者虛而已矣中卽正而谷卽虛也故學以中爲體而以谷爲要焉中也者萬善之所出也谷也者萬善之所入也非中不足以爲學非谷不足以成學古之聖人或執之或用之或建之以此知學貴乎中而亦求至乎中也古之君子或寛以居之或謙以自牧或虛以受人以此知學貴乎谷而亦求至乎谷也然中無定在者也故堂一家之中也而不可爲一國之中京師一國之中也而不可爲天地之中惟洛邑則爲天地之中而謂之一家一國之中又不可中之無定在也如此而執一焉何怪乎天下之不中者不出於中也然谷有限量者也故溝洫一成之谷也其於江河之所納者不能納江河一隅之谷也其於四海之所納者不能納惟四海則爲百谷之長而溝洫江河之所不能納者無不納谷之有限量也如此而我取盈焉何怪乎天下之不谷者不入於谷也是故君子其於中也不患其無定在而患吾無以中之其於谷也不患其有限量而患吾無以谷之故將中天下之不中必先中吾心之不中將谷天下之不谷必先谷吾心之不谷人之一心三極之主宰萬化之本原也可以制萬事而不可偏於一事可以包萬物而不可有夫一物茍爲一事之所牽一物之所衡則不能自中何以中事不能自谷何以穀物喜而無使之勝焉怒而無使之遷焉哀而無使之傷焉樂而無使之滛焉所以自中也自中然後無我而至中者形焉夫何患乎不中先入之言而無使之畱焉自是之意而無使之萌焉驕吝之气而無使之長焉滿假之色而無使之作焉所以自谷也自谷然後無礙而至谷者形焉夫何患乎不谷不中之在我者中則其在天下者不足中矣當出而出當處而處當受而受當辭而辭當言而言當黙而黙當賞而賞當罰而罰孰不出於中哉不谷之在我者谷則其在天下者不足谷矣含垢而藏疾兼聽而博采俱收而並用山負而海涵天覆而地載畜之大而業之富孰不入於谷哉夫爲學非中固無體然非誠意又何以致中夫成學非谷固無要然非遜志又何以致谷知此者可與論學矣可以盡性矣趙君伯容其先宋宗室也世爲儒家而伯容嘗登故翰林待制栁公深褭先生吳公之門講論洙泗濓洛之學方將黜去外累而獨求諸內自號中穀子嘗試問之蓋有見於此是以爲之解

金子權字解

人之情萬殊事之出萬變可之中而有不可焉者不可之中而有可焉者則何以處之曰揆之以權而已矣君子以權揆事也猶其以權稱物也今夫物斤斤而累之自一鈞至十鈞至百鈞至千鈞至萬鈞推而上之其累之也愈多則其所累者愈重斤斤而析之由萬鈞爲千鈞爲百鈞爲十鈞爲一鈞推而下之其析之也愈眾則其所析者愈輕輕重之變錯出吾之前其不齊亦已甚矣惟有衡而衡有刻也此爲銖焉此爲兩焉此爲斤焉此爲鈞焉此爲石焉而又有權焉權乃衡所待以平者也推移前卻以從乎刻以極其變是以髙者不可抑而低也下者不可揚而昻也重者不得以爲輕也輕者不得以爲重也莫不適其情而莫之或欺亦莫之敢爭也古之所謂君子者當變故之糾紛而審乎可不可之計而取捨向背不失其宜者亦權而已矣天畀我以心而使我以之制事也蓋有自然之權焉是故不可一日而廢也娶必告也而大舜之娶則不告親爲不善者不入也而佛肸之召孔子則欲往管叔也蔡叔也霍叔也皆附武庚也而周公則或誅或不誅齊也衛也宋也皆以金餽也而孟子則或受或不受夫聖賢之權固有所在也而常情豈識哉故夫事有非常吾之所以應之者𨿽不守常而於常道未始或戾焉不惟不戾且克有濟焉夫是之謂權權也者臨時之宜處變之用也夫無權者猶知爲之衡而不知爲之權以從乎刻者也其何以極輕重之變而使之平乎故君子之學莫大乎權莫難乎權夫惟智足以窮理仁足以盡性者可與權可與權故卒然臨之以大變不可得而亂也故大任可得而當也故大事可得而屬也故大議可得而決也故大難可得而平也然則權可以一日而無之乎因字思義而日進於學而深造乎道而謹執乎義遇事之變而昧臨事之宜則吾弗之信於戲朂哉

橘亭對

越之士陸孟文家於姚江之上歷山之下治圃以蒔橘中橘而搆亭落成之日問名於客客巧歷之莫當其意也乃名之曰橘亭其友髙明逺諗於客曰孟文鐘情於一物因亭而寓名諸公亦知其志歟或對曰我知之矣蜀漢江陵千樹橘其人千戶等孟文之志大率以此不然珍菓之產於越者不爲不少矣而孟文之圃非橘不蒔美名以扁其亭者其豈無之而孟文之亭非橘不命則何以哉或從而非之曰噫此志乎利者也孟文何取焉孟文君子人也而爲利乎而獨不聞乎巴東人有橘大如甕剖之見二叟對奕其中相顧曰此樂不減商山孟文夙懷隠操能無景慕之情乎蒔橘盈圃亭於其間而日夜望之固有不能自已者矣方其逍遙自得釋然解聲利之纏脫然去嗜欲之梏𨿽處乎一圃之中一亭之內而浩乎有二叟之趣亦髙世之士哉又有非之者曰甚矣若之流於誕也世有斯事吾未之信借令有之不已怪乎夫君子之於利也且猶不爲況於怪而爲之乎竊謂孟文無慕乎爾也彼蘇耽者鑿井種橘病者以井水服橘葉卽已是蓋不必據富貴之位攝尺寸之柄而可以推其及物之仁矣孟文亷於進取而切於濟利者也聞其風聲得不願學之乎惟其所願學者耽也是故耽之所種者孟文不獨蒔於其圃而又以之名亭然則孟文安往而不爲耽哉明遠曰允若爾之言於計亦左矣吳越楚蜀交廣之境何地無橘何橘無葉以方匕之葉而已人之疾何獨於耽見之而他未之聞焉耽固自有道術焉耳不得其術而欲庶防其爲𨿽有函人之心寧不爲矢人之忍乎則孟文又何取於斯耶三子者請曰然則其志果何居明遠曰亦若屈原而已矣原之頌橘也謂其受命不遷也謂其文章煥爛也謂其內白可任也方之伯夷而寘以爲象焉自古知橘之深而尙橘之至豈復有加於原者哉今孟文之於橘也其知之猶原之知也其尙之猶原之尙也是以果之珍者非不多而其圃之所蒔則惟橘焉名之美者未嘗無而其亭之所扁亦惟橘焉原知而尙之形諸頌孟文知而尙之表於亭比徳於橘其志一也於是三子者執爵爲孟文壽侑之以歌曰有橘有橘亶後皇之嘉植兮有亭有亭爲之以爲庭實兮繄美人之好修豈其花是玩而其實是食兮荃獨揆其中情曰希彼靈均於焉比徳兮願爾子孫勉爾封殖兮庶以永君子之澤兮

聽竹軒對

沈復養性故仙隠翁之孫也世家瑞安之北湖養性嗜竹環其居皆樹之而起居食飲無弗與竹俱招與出遊則謝以聽竹不遑暇有客問焉曰竹可聽乎曰竹有聲何爲而不可聽竹之聲何若曰類宮非宮非宮類宮似商非商非商似商以爲角爲徵爲羽非角非徵非羽以爲非角非徵非羽非非角非非徵非非羽聽以何時曰風可聽也雨亦可聽也雨可聽也雪亦可聽也逺之而聽可也近之而聽亦可也俯仰而聽之可也坐臥而聽之亦可也聽之何如舂舂容容聽而耳不聾刀刀聼而精不揺颯爽瀏亮聼而懷抱暢涵澹噌吰聼而根塵淸不哇不滛聼而不慆心不惉不懘聼而不防志有金石革木管之屬可聼而又焉用聼夫竹曰琴瑟搏之拊之鐘鼓考之伐之笙簧吹之皷之磬戞擊之播揺之而後有聲而無餘聼竹也不搏不拊不考不伐不吹不鼔不戞擊不播揺而有聲而有餘聼有餘聼者自然也無餘聼者非自然也吾何爲不於其自然者是聼顧聼其非自然者哉𨿽然隠幾傾耳此吾之聼竹也放心遺形此吾之不聼竹也吾之聼竹得於人也吾之不聼竹得於天也聼竹固若爾乎曰胡不破爾琴捨爾瑟徹爾縣相與聼竹於吾軒於是客曰噫以人之聼易子之聼不可也以子之聼易吾之聼可乎哉乃歌曰攜混沌氏之手兮問途於無聞之叟兮返吾無聲之囿兮何必溺於物兮從爾後兮曵杖而去

艤航辯

客聞艤航而往觀焉詰航之主人曰公治軒於第而名以航吾未暇論也昔之人藏舟於壑可謂固矣半夜有負而去者矧公之航於此焉艤欲人不負之去得乎曰彼之舟藏矣而不艤焉是以人得負而去也我之航則固艤矣又孰得負而去也吾見江湖之上洲渚之側舟之泊者非不艤也揚沙防木之風卒然而起蹴天沃日之濤洶然而作蛟龍黿鼉之怪駭然而觸卒之摧敗而傾覆者亦多矣則艤也果足賴乎曰夫艤非徒艤也有其具焉有其地焉艤之而無其具無其地猶不艤也有其具矣而具不美猶不艤也有其地矣而地不善猶不艤也故善操舟者某物以艤必先治之某處可艤必先審之治其具使無不美審其地使無不善然後乃可以艤此艤之之道也先美其具則大患可得而禦𨿽卒遇風濤蛟龍之變而不能動又善其地則大患可得而避𨿽卒有風濤蛟龍之變而不能及風恬浪靜擊楫而進肓風怪雨轉柁而止而豈至於摧敗且傾覆哉天下之險者無過江海而天下之濟險者無過舟航舟航固濟險之具也而世之操舟者恃其可以濟險也逐利而不知止直前而不知戒方其張航順流一日千里自以爲快及乎風與水爭飄蕩掀簸而不可禁止也蒼黃而艤非惟艤之之物素不治而艤之之地亦素不審維矴取具於臨時地勢不計乎險易是烏知艤之之道哉夫具有而不美地有而不善則與無地無具何以異乎𨿽欲極人力之所能爲以禦避乎風濤蛟龍之變而不可得至於束手熟視其摧敗傾覆而不可捄故此非艤之失也艤焉而非其道之失也我嘗亂浙河渡揚子浮淮絕汶溯濟沿漳而北遊又自直沽遵海而南歸環顧前後左右之舟未有具完地利而摧敗傾覆者也亦未有具不完地不利而不摧敗傾覆者也夫操舟一艤之間尙得其道以免於患又況君子之行已而身之安危家之興廢所系焉者可以無道而欲免患乎嗟夫勢利權謀之可以渉世不猶舟航之可以渉險乎人之倚勢利權謀而趍世不猶操舟者之恃舟航以濟險乎世道之險甚於江海富貴之禍甚於風濤蛟龍恃舟航而渉險者其舟危倚勢利權謀以趍世者其身不危哉柰何世之君子貪得而無厭冒進而不顧也觸罪罟踏危機首領膏於斧鑕妻子翦爲俘囚將誰咎乎將誰咎乎故我之仕也於彼之所倚者畏之如虎狼逺之如仇讎奉身而退仁義爲之樓櫓詩書爲之棹楫道徳爲之維忠信爲之矴進則遊乎學之海止則泊乎聖之涯今也年逾五十薦更世變身之不辱而祖宗之無忝非敢自以爲能庶防寡過焉耳矣則固艤之力也休吾身於斯軒彊吾軒以斯名因物理之察察者以圖終而訓後則亦安而不忘危之志也而客又何怪焉客不能詰逡巡而退余時在坐獲聞其辧以其言之足以有警也於是錄之航之主人名泳字仲潛浦江人世所謂義門鄭氏也

名亭辯

義烏酥谿之上胡君伯器之家在焉伯器臨流作亭旁植美竹浮光靜影上下映帶不知塵寰之接壤也因名其亭曰水竹洞天客或難之曰何哉君之名亭也洞天者眞仙之館而亭爲防遊之所以燕遊之所方之眞仙之館可乎夫古人之名亭尙其人者有之卽其地者有之以其物者有之寓其意者有之未有無其實而冒其名者也今以洞天名亭尙其人乎卽其地乎以其物乎寓其意乎借曰取其勝槪似之云乎則初非穹巖邃壑之奧區無有驚心駭目之瓌觀不必梯危縋險犯虫蛇防虎之不測斯可闖其境若三十六洞天者名𨿽美於亭何有焉伯器以告空同子空同子曰名亭者非非也難者非也往應之曰若以爲洞天必在幽遐峻絕之域乎則穂石羊角華蓋咸宻邇闤闠地之廣袤不過尋丈未嘗淩風雨而薄星辰也若以爲必眞仙之所棲止而後謂洞天乎則安期羨門赤松洪厓固嘗混迹庸眾周流濁世無乎不在非必專名山以爲窟宅也今吾酥谿泉深而土沃民皆安於畊鑿俗朴淳而有古風又際時休明盜賊屏息物無癘疵而吾之亭據山溪之要防風气之緜宻水竹之淸華禽魚之下上飛泳夐焉如在世外行道之人觸塵埃冒風日沿溪流度阡陌廻望榱桷於蒼翠之表將以爲何地然則吾亭之在谿上不猶洞天之在穹壤間乎名以洞天奚爲而不可也賢大夫士東西行過吾門而吾延之亭上與之寓情耳目之樂抗思坌之外講論繕性禔身之學內王外伯之略其人往往山澤之臞列仙之儒莫不充乎自足泊乎無求浩乎不爲外物所奪然則吾終日相與羣居不猶眞仙之與居乎名以洞天奚爲而不可難者如曰子之言辧矣抑古之人有諸則又應之曰有之宋程公辟之知福州也得閩山嵚崟之際作亭於其處以其山川之勝登覽之觀可比於道家所謂蓬萊方丈瀛洲之山於是名之曰道山之亭吾之名亭與程之名亭固無以異也道山之名不見非於君子則洞天之名又孰得而非之哉客果不能難焉伯器乃求空同子次第以爲名亭辯而嵌諸壁

望云亭志

余遊南鴈蕩次於平陽間過余可立可立坐予亭上目其楣間榜曰望云余咲謂可立曰子日夜持籌與商賈較錙銖於市區亦暇望云若余也耶余嘗登仙壇時積雨方霽見山气與澤气有若萬竈煙升自山腹少焉上薄於天彌漫充斥類物得兜綿覆冒者而隙處杉松櫧檜栝柏不翅小艸見雪中俄大風海上來力與之搏翕霍動蕩若鎔銀若流汞久而不勝也遂劃解剝鷺若鶴若裂帛若東西散去防然日出虹光上燭林彩掩映紅駭翠霏又類補僧伽黎衣奇哉觀也余躊躇凝望不能去自是新雨後輙登而望焉子於云也亦暇若余之望而亦同余之所見否歟可立曰先生之望適意也吾之望寓意也蓋吾南昌人上距宋豫章太守孝頃十二世而翰林直學士驤則六世祖也朝廷以吾粗知讀書見謂儒者召至京師授以徵商之職而以去年秋至於此顧吾母在南昌今年六十有三矣髙年不樂就養逺方迎致不可也歸侍不獲也定省之久曠思慕有不可勝言者引領而望焉吾親不可見所可見者親捨上之云耳云也朝夕捲舒於吾親捨上而吾曾不如以故望而感焉云也飛揚晻靄而吾親捨其下吾見云猶見吾親以故望而慰焉足感而又足慰也以故朝而望焉暮而望焉乃若先生之適吾何有焉余聞而嘆曰孝哉可立乎子之望不同於余其與登太行而望者夫豈不同乎固有曠百世而同情若是哉𨿽然子知思而親矣望云以自慰矣亦知親之思子而倚門而望乎而倚閭而望乎可不思所以慰之乎將何圖以慰之乎余意子之出仕也而親教忠之訓豈無望子之能官乎亦恪遵於早夜黽勉以舉職而已職舉則能官能官則子職亦修子職修則悅親有道悅親有道則𨿽不在親側而親未有不喜慰者也而子亦足以自慰矣又安用於是云朝焉夕焉而望焉也哉可立曰先生有以處我矣請揭諸壁間以時觀省焉作望云亭志

志殺虎

余至髙溪之七日有虎夜逾某子甲垣攫其豕豕咿然作聲甲意穿窬也亟舉火燭之不見豕而見虎迹焉黎明與二弟俱躡虎迹覓豕行至黃土隴見兩虎叢薄中呼曰虎在此虎在此鄕黨鄰里幸與我共殺之不者不惟吾豕被其攫諸公家之豕亦恐不免不惟豕不免害且恐及人於是環髙溪一聚壯者操刃與挺弱者聲銅鐵器往助甲虎見眾前且行且咆哮作聲威翼以懼眾眾不爲懼益鼓噪環之虎乃躍而起甲之長弟遽揮挺擿虎虎怒爪之其右股被創甲之幼弟奮戉刺之自腢貫脇一虎隨斃其一猶咆哮作噬人狀然聲戰栗僅若牛鳴眾知其無能也直前刺之於是兩虎俱斃刳其腹豕固在也虎於毛虫中最暴戾人聞談虎且猶膽悼畏之而況敢攖之乎使其據深山大谷𨿽日攫麋鹿雉兔以自肥孰得而斃之哉顧恃其暴戾縱逐逐之欲入墟市攫人畜而弗忌得一豕竟殞其命悲夫世之人自謂威權足賴而貪欲無顧忌者其亦知所鑑也乎方甲行覓豕惟二弟從率先眾人刺虎亦惟二弟詩言外禦其侮必兄弟豈不信矣哉甲防其豕旣而斃兩虎誠若快意者然爲酒食以勞鄕黨鄰里費抑亦夥矣一弟又防不脫於虎口持虎皮上送官人莫不謂其得厚賞以其皮之傷也牽於吏議迄弗之賞然則出死力捐家貲以除暴虐者上功幙府而欲文法吏無吹毛求疵而欲沾賞典矧可得乎矧可得乎

廣原芝

金華陳如圭甫塟其母於蘭谿豹山之明年墓下產芝一莖其色赤而紫其髙可尺許其蓋輪囷五重與今畵家所繪紅女所繡金銀玉石器皿所追琢者絕相似而光彩然過之如圭甫自以爲得天瑞焉采而藏諸家且十餘年矣其生色猶津津然也長山胡先生過而見之知其爲禎祥無疑也乃爲作原芝而如圭甫顧以未得餘言爲慊而請焉按易書春秋皆不言芝詩三百篇於艸木之名最悉亦無有所謂芝者爾雅釋艸曰菌芝芝之名始見於此楚屈原作九歌其山鬼章曰采三秀兮山間王逸注三秀者芝艸也他如抱朴子所載有參成木渠建實等名段成式酉陽雜俎所載又有夜光隠辰鳳腦白符威徳等名則芝之類蓋非一矣漢四皓采芝於商山歌曰紫芝可以療饑稽諸本艸芝有靑赤黃白黑紫六色而歌獨以紫爲言豈紫者獨可服食與然當時但取以療饑耳初未嘗以爲瑞也武帝元封中甘泉齋房生芝九莖帝爲下詔赦天下旣又作芝房之歌以薦於郊廟則始以爲瑞矣自是後世有天下者莫不祖而效焉於是有瑤光得則元芝出王者仁徳尊有道親耆老則有是應之說興矣則以之爲瑞豈一日哉抑栁宗元嘗云槁壤猶能蒸出芝菌則芝與菌本一而己大抵無有根苗初非播種不假培植不資灌漑皆非人力所致而出於薰蒸但太和所蒸則爲芝陰濕所蒸則爲菌菌常有而芝不常有不常有而間有焉則謂之瑞可也出於國都若甘泉函徳定禮大同壽昌之所產是爲有國之瑞生於民間若李興祖墓趙淸獻倚廬李淸恵家廟陳時舉齋閣與夫近代吳全節寢室之所產則謂之家之瑞可也今藏於如圭之家者果類古何等芝則不敢臆決而其色與本艸所言固無異不謂之瑞可乎善言天者必有徵於人是芝之產也不於其家而於其墓則謂之孝感所致也亦可余𨿽未獲快覩長山先生豈欺我哉又奚必目其奇形詭狀始信其爲禎祥也作廣原芝

太素原

絲之潔或涅之可謂太素乎曰不可玉之朴或斵之可謂太素乎曰不可物莫質於疏幕越席味莫眞於酒大羮音莫淡於蕢桴土鼓惟其淡也眞也質也是以純而不雜也純而不雜此之謂素而太素云者則極其純而其不雜無以加之之謂也潔絲而湼焉朴玉而斵焉謂之素且猶不可而況可謂太素乎是故疏幕越席而施之以文繡緣餙則非復質矣酒大羮而和之以麯糵鹽梅則非復眞矣蕢桴土鼓而節之以聲音律呂則非復淡矣何也猶絲之湼也猶玉之斵也雜而不純也夫文繡緣飾足以壞質麯糵鹽梅足以損眞聲音律呂足以亂淡孰謂夫人五色耀目而悅之五聲盈耳而樂之五味適口而耆之而不失其赤子之心乎而況戕賊斵防之者有甚於彩色音聲臭味者乎於戲人之所以爲人以其有赤子之心也赤子之心天地之心也一僞弗萌萬善咸備未有不純焉者也而汨沒於利欲流轉而忘返柰之何其不雜也蓋人之生不能無欲而可欲之物又交乎前惟上智之人能不爲其役焉中智而降不爲其所役者防希夫役於物則將窮其智以求所欲盡其力以爭所欲茍慊其欲則𨿽處污穢混濁而不辭行恌巧䢐詐而不恥其性有不鑿乎其心有不失乎尙何去羣惡全萬善居太素之域之望乎處山林者多願慤惇朴無他焉不見外物也處市井者多矯僞詭譎無他焉物引之也由是言之士之出於無懷氏葛天氏華胥氏之世者夫安得不質如疏幕越席乎不眞如酒大羮乎不淡如蕢桴土鼓乎不潔如不湼之絲乎不朴如不斵之玉乎無他茹毛飲血而口不役於味也衣鳥獸之皮而目不役於色也擊壤鼓腹而耳不役於聲也巢居穴處而形不役於安佚也不識不知而神不役於好惡也其性不鑿而其心不失也此其所以熈熈乎皥皥乎渾渾乎其太素而後世之人所以不及也然則生今之世欲返古之風亦惟去其欲而已矣無作好無作惡無偏黨素之門也惟精惟一執中素之方也若顏子之三月不違素之效也若文王之徳之純素之至也如是而失其赤子之心吾未之信也使夫人皆不失赤子之心而民徳不厚士習不淳風俗不美吾未之信也而不熈熈不皥皥不渾渾不太古若者吾未之信也浦江趙思復傷雅道之防而眾爲是醨也思追華胥氏葛天氏無懷氏而從之自號太素生而質諸餘思復儒家者流余故不欲從囂囂生之後摭老莊之似瀆告之作太素原以贈

衝靜篇

曩余遇隠者金華山中方誦嵇康詩曰衝靜得自然榮華何足爲余問何以則衝靜隠者曰天地之道衝靜而已矣得天地之委和以生得天地之委以靈者人也其有不衝靜乎衝者不能不衝靜者不能不靜則亦自內出者滑之自外入者鐃之耳出自內者喜也怒也欲也惡也憂也樂也之六者伐衝之斧也入自外者得也喪也利也害也榮也辱也之六者汨靜之泥也之十二者不出不入不入不出則不滑不鐃不滑不鐃則衝者未有不衝者也靜者未有不靜者也而非知道者不能也知道則安乎命任乎眞以其安乎命也故榮辱利害得防𨿽極萬變而視之泊然不知孰爲得也孰爲防也孰爲利也孰爲害也孰爲榮也孰爲辱也以其任乎眞也故得而不喜也防而不憂也利而不欲也害而不惡也榮而不樂也辱而不怒也古之人之遊心於淡合气於漠槪出於此而已矣惟衝故淡惟靜故漠淡故與物皆春漠故與物俱息夫是之謂得乎自然知之者蓋鮮矣而況於蹈之乎斯言也余識之久矣來平陽識張君子玉子玉年埀六十須髮郁然愉愉乎其容也津津乎其色也揚揚乎其志也休休乎其不知老之至也怪而問之曰子玉非有華構以居也非有膏粱以食也非有文繡以衣也而休休乎而揚揚乎而津津乎而愉愉乎意殆有道乎不然則何以能若是也子玉謝曰吾何道之有思夫大塊賦我以命也猶其賦我以形也長短肥瘠妍黔晳非所謂形乎休咎通塞成敗修短非所謂命乎命稟於生之初一定而不可易不猶形稟於生之初一成而不可更乎則吾百歳之中貧與富也貴與賤也休與戚也吾何容心哉何所用吾智力哉何逃於大塊哉奚必敝吾精神勞吾肢體利之是殉而名之是騖於朝莫間哉窮居野處而吾樂焉桑樞甕牖而吾安焉布衣韋帶而吾適焉飯糗羮藿而吾甘焉則吾何爲而不休休而不揚揚而不津津而不愉愉而又何道之有餘乃始知子玉惟無慕乎外故無營於時無營於時故無礙於物無礙於物故無動於中𨿽不敢自謂知道其防於知道之爲乎而子玉卽燕息之所求記於余余愛重其爲人乃爲誦隠者之言焉因其所言而求其所未言則於道也防防矣

蘇平仲文集卷一

欽定四庫全書

蘇平仲文集卷二

明蘇伯衡撰雜著

分野論

分野之說其傳也逺而周禮春秋傳始詳焉春官保章氏以星土辧九州之地所封封域皆有分星以觀妖祥左氏內傳曰參爲晉星商主大火外傳曰歳星所在則我有周之分野也此分野之說見於周禮春秋傳然也至漢地理誌言分野乃爲始詳宻謂秦爲東井輿鬼之分野魏爲觜觹參之分野周爲栁七星張韓爲角亢氐趙爲昴畢燕爲尾箕齊爲危虛魯爲奎婁宋爲房心衞爲營室東壁楚爲軫翼吳爲斗越爲牽牛婺女而鄭康成則謂堪輿𨿽有郡國所入度非古數也今其分可言者十二次之分也星紀吳越也枵齊也娵訾衛也降婁魯也大梁趙也實沈晉也鶉首秦也鶉火周也鶉尾楚也壽星鄭也大火宋也析木燕也觀乎左氏謂熒惑守心宋景禳其咎實沈爲祟晉侯受其殃鄭氏謂分野之妖祥主用客星彗孛之气以爲象則驗災祥於星土其法蓋古有之不可誣也然而吳越之地南而星紀則在醜齊之地東而枵則在子魯之地亦東而降婁則在戍東西南北往往相反而不相配是則誠爲可疑者杜預等注旣莫能詳而鄭氏則謂國中之封域於星則有分焉其書亡矣夫有其書而旣亡此後人所以求其說而不得自漢以下星官史家參之以度數毫分縷析各極其至而十二次分野相配之理卒莫有明言之者嗟乎夫豈不以不足言而不言之歟唐天文志浮圖一行皆以河漢爲言固已疎遠及賈公彥軰乃援古昔受封之日歳星所在之辰其國屬焉以爲證若然則三代之分野皆當不同而列國所屬亦必有不同焉者矣嘗試論之分野視分星古不謂地也地有彼此之不齊而分野在天則一定而不易以彼此不齊之地必欲求配於在天十二次整然之分野其說之難通也固宜蓋天有三垣紫防太防天市是也紫防太防皆將相輔佐之位而天市下垣則列國星宿之所在其星東西二十有二宋南海燕南東海徐吳越齊中山九河趙魏韓楚梁巴蜀秦周晉河間河中曰分野者指列宿所屬之分而言也鄭氏所謂星土者是也其國在此而星則在彼彼此各不相配而其爲象未嘗不相屬非地之在北者其分野在天亦居北地之在南者其分野在天者亦居南也列國之在天下彼此從衡之不齊猶犬牙然而欲以其地之不齊者求合乎在天之分野之整然者彼此之不相配無足怪者甚者至以天之北極爲天之首其體及背故有吳北魯東之差其惑甚矣易不云乎在天成像在地成形水火木金土其形在地者也而天有其五星焉所謂象者豈惟五星哉凡物莫不皆然矣故夫齊吳燕宋韓楚周秦魏趙諸國之地地之形也而其星在天象之謂也地有是形則天有是星天有是星則有是名曰齊吳燕宋韓楚周秦魏趙列國者非後世有是名而舉以爲分野之名也何以知其然也徵諸東海南海九河河間河中巴蜀中山有以知之也東海南海九河河間河中巴蜀中山在天皆爲列星而東海南海九河河間河中非國中山巴蜀非若諸國之顯也故曰地有是形則天有是星而分野者指列星所屬而言也或曰若然則十二次之說將無所徵歟曰十有二次所以驗天運之度數日躔之次捨此蓋古法而歷家之所取證者也因其度數次捨之所在而妖祥見焉則其所屬之地從亦可徵矣抑分野之說豈專系於是哉

問刑

或問曰聖人尙徳不尙刑信歟曰信然則帝舜何爲殛鯀流共工放驩兜竄三苗周公何爲戮蜚亷殺武庚致辟管蔡孔子何爲誅少正卯曰徳其本也刑其末也是故不得巳而後用刑初未嘗以之專造天下也而聖人至於無已而用刑也必本之以欽卹行之以哀矜欽卹仁也哀矜恕也恕故不喜刻而致深也仁故不加之罪而求其死也是故聖人之刑不徒曰刑而曰義刑聖人之殺不徒曰殺而曰義殺義者宜也在下者非不宜於天理不宜於人情不見刑見殺也在上者非宜於天理宜於人情不刑之殺之也宜於天理人情而後刑之殺之𨿽刑之殺之而無愧焉不宜於天理人情而後見刑見殺𨿽見刑見殺而不怨焉是故義殺舉而天下莫不畏威矣義刑施而天下莫不遠罪矣帝舜在位所殛竄流放者鯀共工驩兜三苗而已不聞他有所殛竄流放也周公相周所殺戮致辟者蜚亷武庚管蔡而已不聞他有所殺戮致辟也孔子相魯所誅者少正卯而巳不聞他有所誅也蓋徳以刑而輔刑以徳而去此所謂聖人尙徳而不尙刑也不尙刑體天也故曰天齊於民防我一日不尙刑保國也故曰式敬爾由獄以長我王國周道旣衰判爲十二折爲七國而刑日非古矣至於秦而極焉商鞅倡之李斯和之趙髙從臾之呂政力行之胡亥成就之有棄灰之刑有偶語之刑有腹誹之刑有督責之刑有相收同坐之刑有見知故縱之刑刑人半於道上而屍積於市成陵自是以來有國家者耳目習熟謂刑不重姦慝不息也謂刑不重號令不行也謂刑不重紀綱不存也謂刑不重遠近不肅也故𨿽仁人之議刑寧過於重𨿽仁君之用刑寧失於重往往以刑而鼔其勢以刑而作其威以刑而濟其怒以刑而繩其下甚者則以刑爲嬉而廟堂之上郡邑之間朝夕之所務無非刑者夫刑故聖人之所不廢也曷嘗以專造天下而後世柰何獨盡心焉喜刻而致深加之罪而求其死其刑其殺果義乎果非義乎果無愧乎果無怨乎曰然則三代以上刑愈省而犯者愈寡三代以下刑愈繁而犯者愈眾何歟曰古之刑用必得其當無罪有罪生死殊塗人心灼然知所好惡則安得不愛重其性命如泰山也後之刑用不得其當有罪無罪同歸於戮人心惽然莫知所趍捨則安得不輕視其死生猶朝暮也是故人之重性命於泰山而重犯法者由在上者視之重故亦自重也人之輕死生於朝暮而輕犯法者由在上者視之輕故亦自輕也夫不此之思而戾戾焉有疾視其臣民之心而惟恐其刑之不勝也前刀鋸而後鼎鑊左鞭箠而右桎梏使無辜之徒駢首接迹以就死豈刑期無刑之道哉孔子曰道之以政齊之以刑民免而無恥道之以徳齊之以禮有恥且格則人之善惡顧所以道之者何如耳又安用多殺爲且牛羊犬彘雞豚魚鼈人資焉以養生者也其於人也異類聖人之殺之猶有所不忍也而用之必以禮焉殺之必以時焉何至爲民父母視其同類曾牛羊犬彘雞豚魚鼈之不若而忍於旦旦劓之刖之誅之夷之也𨿽能使人屏气股栗不能自必其性命而於國脈亦已傷矣獸窮則噬鳥窮則攫況於人乎或者不堪其毒而羣起恣肆以決性命於斯須不識能盡誅之否也昔人有云刑以勢行其濫也甚勢以刑張其亡也速故嬴秦以刑懼天下傳國二世成周刑措不用歷年八百此往事之驗也自古有國者其於社稷之靈長則皆欲同周之歷其於刑之輕用則不免效秦之尢此吾每觀前史未嘗不嘆其何心也曰然則如之何而用刑曰明徳義以訓之謹好尙以儀之旌善良以勸之申命令以敕之而猶有不率不悛者焉於是擇其尢無賴者誅一以儆百是之謂張其勢以徳不以刑用其刑以義不以勢

蘭雪軒銘【幷序】

天臺陳庭學給事儀曹𨿽在繁劇而意度閒雅間則退休一室取詩書而詠歌焉因扁其居曰蘭雪夫生於深林者蘭也而其芳無遠不聞雨於窮冬者雪也而其白垢莫能滓故聞蘭之芳者悠然而心神淸挹雪之白者凜然而毛髮竦人之於蘭未有不愛之而於雪未有不畏之者也人之生斯世也行不修而善名無稱節不立而隨俗雅化不足起人之愛慕畏敬殆二物之不若矣大抵善學者往往會萬物之理以爲一已之用是故喬梓俯仰觀之而明父子之道棣萼相承見之而得兄弟之情於風激雷厲而相益之義以著於日昳月盈而持滿之方以寓於松柏而識固窮之節於履霜而知防防之戒凡若此者未易以殫述也古人之觀物如此則庭學之於蘭雪也夫豈徒哉因其請爲著銘曰

有蘭菲非有雪霙霙伊誰取之以爲軒名洵美陳生式燕以安匪物之玩惟徳是觀莫馨匪蘭莫潔匪雪馨故不泯潔故不湼不泯不湼君子攸同匪玩乎物徳焉是崇和順中積英華外溢淸白自持勢利莫移匪蘭而馨匪雪而潔君子之風君子之節

全有堂箴

監察禦史王君元輔以全有名其堂余知其有志於學也因其請爲作全有堂箴其辭曰

惟人之初出一而已焉及其至也爲智爲愚爲狂爲聖不啻天之與淵其何以則然豈不由固有之性能全與不能全乎於戲在我之天其孰能遷之柰何不勉以希夫聖賢有如斵喪而不克奉以周旋則處斯堂猶將局蹐其將何以無愧於兩者之間也

桂衡孟平字箴

人之取則者三尺之衡權之設也有前有卻物之懸者有重有輕而凡銖兩斤鈞惟於衡焉是徵寡則低多則昻不低不昻斯得其平夫然後民情以服莫之敢欺亦莫之敢爭而衡之所以平則由其無物我之情斯衡也猶出於人之經營若夫人之具手足形也蓋有自然之衡與形俱生故曰天生烝民有物有則又曰天之經地之義民之行惟人日用之間𨿽不能無情而能若斯衡之不用其情自一言一動以至於造次顚沛惟王道之攸行惟天君之是聽浩乎其無適莫也泊乎其無將迎也蕩乎其無偏黨也澹乎其無愛憎也漠乎其不作聰明也則事變之錯出於吾前者𨿽轇轕而縱橫吾之視聽何至不免於熒吾之酬酢何患不得其正而吾之於踐形也庶防其有逕庭矣惟平惟衡我字我名天之與我者恆恐弗克奉承而蚤夜以兢兢爾名爾字罔弗與余京余將致愛助之誠夫安得不以父師之訓我者爲爾之丁寧

表文

代翰林院勸進表

伏以纉百王之正統莫大乎宅尊得萬國之驩心宜先於建極蓋惟體元而居正斯足應天而順人是以髙帝開基甫四載而卽位於汜水世祖興復僅一年而踐祚於鄗南𨿽遠略之不遑而丕稱之是講義有攸當道在隨時【中謝】欽惟躬膺歷數之歸徳合乾坤之大符顓握江左首平黃鉞再麾潯陽遄定僣僞兼收於漢孽提封奄奠於樊襄來享來庭南交廣西隴蜀於壃於理左濠泗右河淮含齒食毛者咸懷傒戴阻兵恃險者悉就誅擒推聖人兼愛之心委上將專徵之任義旗所指郡帥之內附肩摩仁聞所孚連城之欵降踵至蓋師出以律而民遂其生斯不戰而屈人故大悅而歸巳今則士誠梟首於闕下會稽通籍於域中弓矢永櫜輿圖載辟此皆二儀恊贊以申保佑之休百神效靈以開混一之運丰功盛烈之著揆諸二帝則已多大寶鴻名之膺質諸兩漢則已晚是𨿽聖明謙讓之節夫豈幽顯仰望之情臣念眷命不可久違謳歌難以固拒輙陳愚懇冒瀆宸嚴伏望仰體天心俯從人欲特頒明詔俾擇良辰講其禮而正其名以其徳而居其位則郊廟社稷萬靈永有所主華夏蠻貊億載得以承事

國子學賀登極表

寶歷在躬應千齡之上聖瑤圖啟運得百姓之驩心臨禦云初謳歌爲盛【中賀】欽惟聰明天縱剛健日新仗尺劍以定羣雄道符漢祖歷一紀而成大業功邁唐宗陶匏繭栗以藏祀而上帝時歆詩書禮樂以造士而下民祗若風行雷動敷治象於多方春育海涵播仁聲於庶類仰正統之誕紹知景命之永延凡在生成罔不慶賴臣等獲觀鉅典幸際昌期車同軌書同文行同倫致治恭陳於善頌黨有庠術有序國有學敷言願贊於成能

代翰林院賀登極表

皇穹埀佑誕錫貞符哲後挺生丕承正統中外永賴臣庶均驩【中賀】欽惟匹馬渡江六龍禦極大明建國八綖咸囿於照臨洪武紀元九域同歸於戡定於昭駿烈有赫鴻猷臣等仰沐恩波叨居翰苑雲從龍風從虎幸逢千載之昌期河出圖洛出書願啟萬年之文運

中書省賀平杭湖秀越表

伏以近悅遠來率土歸聖人之徳南徵北伐無敵爲王者之師適瞻齊斧之特班遄見捷書之洊至羣情胥慶一統維期【中賀】臣聞髙帝開基載興齊楚之役太宗啟運復加充竇之誅夫欲和眾而安民則必兼弱而攻昧事非得己兵不畱行玆伏遇皇帝陛下智勇自天聰眀冠世廓淸區宇畨禺衣被乎恩光循撫遐荒道上供其方物顧玆浙右尙阻華風爰致斯赫之威用副傒蘇之望收海陽以遏其衝要定秦郵以搗其腹心濠梁泗水舉若摧枯臨淮壽春取如拾芥計益窮而負固地逾戚而偸生宸慮彌切於解懸戎車遂勤於再駕勢成犄角人效智能引翎義旗親黨之投戈恐後允懷仁防謀臣之稽顙爭先苕霅首平吳松繼下齒錢唐於郡縣登會稽於版圖昆山傳檄而從距牙斯拔檇李攄誠而附蕃屏悉空叛將就磔於槁街禁旅環攻其外郭玆𨿽天眷實出廟謨殱厥渠魁佇看虞之不臘綏其士女幸覩堯之授時臣等叨列星垣獲觀露布煙火萬里式歌神武之功干羽兩階永底文明之治

代秦王府官謝表

伏以誕膺景命開車書一統之基眾建懿親爲宗社萬年之計玆肇開於土字遂董正於官寮【中謝】臣歷觀夏商以及周漢方其授茅土於子弟孰不任忠良爲股肱蓋凡前後左右之人罔非吉士則得修齊平治之術斯爲令王今神聖之膺圖仰皇王而取則方立經陳紀之始爲宗子維城之防況秦國四封奄有關內而形勢百二在其域中府署之開傅相之設固將藩屏帝室豈惟保祐王躬宜得重臣以申器使臣等經文緯武才不及於曹參博古通今學有慙於賈誼夫何僥幸乃辱甄收玆蓋伏遇覆載等乎乾坤將曲成於庶物髙明齊乎日月靡求備於一人斯朽鈍之防蹤亦叨塵於華選臣敢不防恭夙夜茍非唐堯虞舜之道焉敢陳祗遹訓謨罔俾河間東平之賢專其美

諡冊文

懿祖諡冊文【代陶安學士作】

維洪武元年歳次戊申正月壬申朔越四日乙亥孝曾孫嗣皇帝臣再拜稽首上言伏以創業開基孝宜先於追遠祖功宗徳禮莫大於正名蓋由積善而累仁是致以家而爲國考文於古進諡在今伏惟皇曾祖考府君性賦慈仁志存謹厚克勤克儉修身永念於貽謀無黨無偏履道毎期於埀裕昔陶唐上崇於少皥而周武追王於古公思水木之有本源履霜露而懷惕謂多儀備物未足盡於孝心惟顯號鴻名乃克符於禮典作廟有奕鏤玉惟榮謹奉冊寶上尊號曰恆皇帝廟號懿祖陟降有臨神明如在繼志述事敢云有道之曾孫啟土建邦永賴在天之列祖謹言

懿祖妣諡冊文

維洪武元年歳次戊申正月壬申朔越四日乙亥孝曾孫嗣皇帝臣再拜稽首上言伏以人之大倫正始必由於內治國之盛典報本莫大於尊親惟今日之光華皆重闈之積累嚴修祼享敬上徽稱伏惟皇曾祖妣坤道順承壼儀雍穆儉遵澣濯徳音夙著於宗姻禮備溫恭慶系逺延於孫子實由中助丕顯前聞惟種徳於百年之先故食報於數世之後遂令眇質獲履至尊爰考蒨章式崇諡冊謹奉冊寶上尊號曰恆皇后誕受帝祉永膺令名重翟褘衣莫遂生榮之願關雎麟趾尙祈陰相之功謹言

制誥

代詹學士封靖西王制

朕惟竇融保五郡而事漢式彰推載之忱李勣舉十州以歸唐益著忠貞之節在當時之寵遇越常典以褒嘉眷爾外藩忠於內附爲績旣懋其報宜丰具位某曩在北朝屬爲近戚任維城之重寄乃胙土於遐陬撫禦合宜官府各修其職業恩威並著部落咸賴以安全玆朕誕開鴻業之初惟爾灼知歷數之在審於去就率先遣使而來庭籍其土疆不待興師以及境知同馬援之識眞主義等箕子之歸成周是用頒新命以示恩仍舊封而授任庶使守其祭祀豈惟保玆民人於戲錫爵疏封不忘誠服之意柔遠能邇實切寵綏之心尙思對揚益崇忠藎可授光祿大夫靖西王仍給金印俾其子孫世世承襲

梅思禮授大都府副使制

建庶官以臨萬國任莫重於本兵掌邦政而統六師選必先於碩輔具官梅思禮材資驍勇器量雄深胸襟韜略之奇被服詩書之雅早登華貫作鎭藩翰保境安民待四方之底定提疆籍戶爰一旦而來歸明炳防先忠於內附蓋去畱灼知乎天命肆危疑克斷以人謀辭項從劉知同曲逆捨囂去述識擬伏波凡我師徒束兵而下淮甸曁其士女按堵有如防山靖言思之厥功懋矣是用擢居宥宻俾贊樞機匪彰效順之勤式示輸誠之勸於戲立非常之功則有非常之賞旣肇錫以殊恩奮國士之報以酬國士之知益圖収於顯效可授

潘興祖授飛熊衞指揮使誥

環衞之司實居左右勲舊是任用表勤勞具官某直而能容剛而不撓方渡江之伊始卽杖策而來歸奮前驅而擢彼南徵列中堅而保玆東土奔走禦侮蓋無戰而不從艱難備嘗斯有功而必錄戎旃再典奬命薦膺綽有休聲旣克副於望實誕加峻秩庶足展其威名督騎士總材官任良重矣訓武經申兵法爾其勉之可授

王弼授驍騎衛同知指揮誥

社稷之守必在於爪牙拱扈之臣視之猶心膂克玆膺選實難其人具官王弼沈靜可嘉果敢無敵始列右廣繼長千夫屬櫜鞬而率先戎行時將十載聞鼔鼙而克勤乃事勇冠一軍儋爵之恩愈隆汗馬之勞益著迨玆升擢彌切倚毗帶礪山河朕不遺於故舊功銘竹帛爾式克於欽承可授

頌贊

節婦黃氏旌門頌【並序】

姑蘇吳縣之閶門裏有旌門焉朝廷所以寵褒姚節婦者也節婦姓黃氏名妙淸歸姚氏爲諱榮之妻生男女各一人而榮以病卒榮卒時節婦年二十有九子文聰才二歳貧甚力紡績以俯育或勸其更嫁節婦曰夫死不嫁婦人之常況有子可從何爲而更嫁此足一移我則匪人不聽後十二年張士誠入據姑蘇亂兵掠文聰以去數從人問消息比二年不聞問或曰異日者有子可無更嫁也今子俘矣無論死借令生歸亦不可望不嫁將焉恃乎節婦曰我豈以子存子亡爲去畱者哉終不聽又四年文聰始脫身來歸節婦驚喜且泣曰姚氏有後矣我死亦無憾後八年裏列其狀上於縣若府監察禦史爲詧實以聞制下旌其門爲節婦之門則洪武七年春三月也今節婦居且三十四年年巳六十有三文聰懼無以侈上賜而昭示罔極聞伯衡嘗簉屬太史氏介朱恪卽金華山中求書其事勒諸樂石伯衡惟唐虞三代之世其教旣明其化旣成其民俗之美至於比屋可封當是之時旌其門閭表厥宅裏猶不敢緩然則所謂樹之風聲使民益勸於善𨿽唐虞三代之聖人猶不能不以之爲務也況當世降俗漓之後有天下者不善其善以爲勸奚可哉皇帝受天景命君臨萬邦凡有系於風化者輙加表異蓋以此也而姚榮妻黃以貞節著聞防被寵褒如此是猶唐虞三代之民加唐虞三代之令典矣遠近聞之其誰不感慕而興起此所謂賞一而勸百者也不其休哉不其休哉夫推明聖意而播諸聲詩者史氏之職也因不辭而爲之頌頌曰天眷聖神民君民師匪曰治民亦欲廸之聖神奉天式和民則陰握化權作新萬國褒嘉節義錫以旌書風行而表孰不犇趨非有館鎋自率規矩四維旣張五倫攸敍吳縣有婦姚妻氏黃年二十九良人遽亡儲無儋石室若懸罄母子煢煢相依爲命霜風淒其落月照帷間關機杼影與形隨人或憐之勸之他適胡乃茹荼有薺如蜜慷慨自誓辭與涕俱何以人焉而犬彘如我不卽死我志靡他我下從夫我子如何子未成童掠於亂兵倚閭而望寒暑再更僉曰已矣安知非死無子焉恃不嫁奚俟婦曰咈哉何言之卑我志可易太山可隳太山可隳我志不易仰天一慟血淚雨集時旣寧謐子亦生還𨿽無甘防志養攸全郡守禦史交謂宜褒乃具封章乃請於朝乃被綸音旌其閭裏苦節之報庶其在是昔視其門門則以席今過其門門有綽楔楔楔巍巍龍光有耀匪爾之私俾世視效嗟臣事君猶婦從夫凡百在位曷鑑曷圖婦道不虧尙稱聖意臣節殫竭有不寵異刻辭堅瑉以昭鴻恩以揚淸芬以詔後昆

何遁山先生贊【並序】

晉城何氏自唐防昌中諱晉者避兵來婺其後子孫遂爲婺人故吾婺之有何氏與安陽韓氏東萊呂氏實同其盛衣冠奕世蔚爲望宗皆所謂能世其家者也而於我蘇氏代有婚姻之好焉有若遁山先生伯衡生晚𨿽不獲拜其舄履然其素行淸言蓋嘗聞之矣今觀趙魏公康裏公之書讀祭酒許君之文能無重老成人之思乎不揆未學輙系之以贊贊曰

退不絕俗進不同塵易之嘉遁先生其人況問學之該博經術之精純纉令緒於奕世備雅徳於一身仕不擇祿而全委贄之義醫以自詭而推及物之仁用能澤被乎鄕鄰望重乎搢紳聳一郡之文獻後百歳而益振慨宰木其已拱孰儀刑之可親此所以想髙風於往日而嘆我生之不並辰也

夢芝軒替【並序】

華川先生王禕生於至治壬戍十一月十有七日是年先生大父南稜公年七十歳是日則公始生之旦也前夕公夢芝產於所居之軒楣意者有異兆也禕乃生遂告賀者僉曰先王夢祲之法不傳焉請筮之遇離之賁筮人占之曰離火也文也艮山也賁飾也巖巖者而有蕃艸木華采有耀火自下燭芝𨿽異卉伊艸之族禕其以文鳴乎王氏其復興乎芝也其瑞乎故繇曰篤實而輝光以繡於裳人文章也又曰利上行南國之祥飾爲蓋其門有伉家乃昌也公旣得繇因名其軒曰夢芝所以志也今天子定鼎金陵而先生遂以文學被遇由侍禮郎三轉而掌制翰林於是二百八十有八甲子矣然則南稜公之夢豈非所謂有開必先也歟哉裏生蘇伯衡追爲之贊贊曰

恂恂碩人兮維徳之行匪今則然兮曰自髙曾有種必獲兮無善不徵芝兆於夢兮而明發孝孫以生頭角嶄然兮喤喤厥聲於嗟芝兮又何必乎九莖厥旣登崇兮天下文明猗與休哉兮匪家之祥維國之禎

宗忠簡公畵像贊

公之力足以旋乾而轉坤公之功足以卻敵而安夏始以一言能返北斾而南還後以二十四疏不能回南轅而北駕且畱鑰之任方切而巧言遽入於帝聰渡河之志未酬而大星巳殞於中夜何人之於公則知媢嫉而天之於公則不知假借此有志之士百世之下所以想英風而激昻拜遺像而悲吒也

殿撰王公畵像贊【並序】

公姓王氏其先浮光人自浮光徙閩自閩徙溫至公九世矣公宋皇祐賢良儒志先生六世孫也諱益大字居安累舉進士不合於有司開慶中獻平戎十二策擢國史編校歷三省樞密院主事中書門下省錄事判大醫院主管崇道觀丞相陳宜中薦授右文殿修撰徳祐失國執節不仕以壽終於家其子與仕元以樂淸縣尹致仕推恩贈公【闕】郎同知瑞安州事江浙提舉陳先生旅實銘公墓額則太常博士栁先生貫篆焉伯衡獲從樂淸君之孫淵瞻拜遺像而誦銘文謹摭其槪而述讚曰

有卓其識有壯其猷志欲吞乎戎狄策爰獻於冕旒無適不宜無試不效章交薦於廣堂位歷踐乎華要宋鼎旣移拂袖來歸酌東海以樂飲慕西山之采生气凜然遺像斯在𨿽去今已邈悠可想見其風采

虞文靖公眞讚【並序】

故蜀國文靖虞公以碩學雄文際遇文皇帝師表海內伯衡每誦其文未嘗不想見其人玆幸從危翰林素得公遺像而拜焉旣命工摹寫遂爲之替夫以公之盛徳豈後生小子所能形容而伯衡尢區區如此者蓋不勝夫仰止之私焉耳讚曰

生乎閥閱之門奮乎熈洽之辰接羣儒之統緒煥一代之人文終之消揺丘壑時止則止始之雍容臺閣道信乃信故能使人敬之若蓍蔡而於時仰之猶鳳麟想聞其議論風采外至四夷退享乎榮名富貴十有八春曷不觀此褐衣角巾委蛇如山瀟灑絕塵百世之士全徳之人𨿽儀刑其已遠凜生气之如存九原儻可作也吾敢辭執鞭之勤哉

太師韓國公畵像讚

堂堂韓公秉國之成鴻業以定經費以盈羣賢以進百度以貞四夷以服品物以亨公初無作孰得而名天實生之光輔大明天下之士睹其儀刑想其風采不謀同聲曰漢蕭何唐之齡功成而退不伐不矜衮衣朱舄安享尊榮蒼顏白髮時遊大廷其徳日新其福日增天子萬壽共享太平

譚君小像讚

堂堂乎果毅之姿卓卓乎雄深之略其材之奇由生長湘潭衡嶽其功之髙以戰鬭甌閩朔漠藹輕裘緩帶之譽嘗賦詩而橫槊躬好賢下士之風每哺吐而髮握時方際乎盛明年未及乎矍鑠吾將求之雲臺麟閣君安得撫松於丘壑也

鄭氏三老圖讚【並序】

曩余見睢陽五老圖於朱澤民所又從故相吳履齋之孫琳見英圖其人𨿽不出於一家其生𨿽不同於一气想其以盛徳髙年參會於一時風采足以竦動朝野雅望足以惇厚風俗可謂一代之盛美矣未嘗不咨嗟歆羨而慨夫生不並時以爲恨也今鄭氏兄弟三人伯陽仲徳髙蹈逺引於山林之中仲舒名成身退於倦遊之日而並爲一鄕之達尊且其人出於一家其生同於一气慈愛良悌藹如也視睢陽洛社諸賢名位固不侔而其爲一代之盛美殆且過之矣而余也辱與之生同時居同郡且嘗獲望其閭登其堂挹其光儀聆其緒論此余觀此圖類曩時咨嗟歆羨有加焉而又自以爲幸焉抑聞之隆古盛時上有聖賢之君則習俗淳厚民多壽考或上壽或中壽而夭閼者無之今伯陽兄弟以埀白之年集處於麟溪之上𨿽天也亦惟國家仁厚之徳涵煦之澤發祥隤祉其民無異隆古是以鄭氏一門而三老出焉然則三人者優遊佚道之中安享子孫之養而爲太平之民奚必引年復尸之令行袒割饋酳之禮加斯爲防上之賜哉矧彊健聰眀三人者如一飲食起居略不見衰憊態其福沛乎未艾也鄕人士君子歳時陳五豆六豆尊之長之於庠序之間觀一家之慶而聖朝之昌見焉則三老乃邦家之光豈止鄭氏之人瑞云爾哉其圖之也固宜咨嗟歆美之不足贊以一辭以配壽朋之什區區之情有不容已者矣而況仲舒重有請乎讚曰

畨畨三老惟鄭之良旣多受祉旣壽且康亦旣競爽望於一鄕以我年際今盛世時和家給風淸日美式相告語無遠具邇仰有松竹俯有泉流可以休息可以詠遊今我不樂亦又何求伯氏攸居仲氏來趨季從而後襜如翼如左圖右書其樂愉愉人孰無兄人孰無弟食則同焬處則同宇老而益親疇若鄭氏此令兄弟巋然鼎立自天厚之扶我人極天旣厚之又壽考之維國之華匪宗之老曷不觀此雪鬢霜髯威儀秩秩七縣具瞻豈惟七縣一人其憲之

策題

國學公試策題八首

問爲人君者莫貴於勤莫大於斷莫難於信其臣周文之日昃漢宣之勵精秦皇之程書隋文之傳餐同爲能勤也而或治或亂不同焉晉武之平吳憲宗之取蔡符堅之南伐宋文之北討同爲能斷也而或興或亡不同焉秦穆之於孟明漢昭之於霍光燕噲之於子之徳宗之於盧杞同爲能信其臣也而或安或危不同焉學者之論事推其未至之理難爲說而抵其巳往之迹易爲言請陳此十二君者其始何得何失而其後效相反以備淸問之及襲其所以成而攺其所以敗庶有取也問能稼而能穡斯謂之良農能獲而能烹斯謂之善獵能開邊而能安邊斯謂之優於爲國故漢收河北兵不再興唐復河隴未嘗出師今西蕃朔漠之地秦漢唐宋之所不能有者我國家談笑而悉取之矣伊欲使邊鄙賔服不敢南向而牧馬洮隴幽薊之民目不覩旗旐耳不聞鉦皷而安於耕鑿必有良策二三子其悉陳之問井田也學校也禮樂也此王政之大者也爲法𨿽不同而先後嘗相資顏淵問爲邦而孔子則以四代之禮樂語之滕文問爲國而孟子則以三代之井田學校告之然則此數者果可偏廢歟夫爲治未有不本於古而可行於今者也孔孟所言具在方冊其設施之次第願推言之以聞於上

問羲和之典歷後防之典樂臯陶之典刑益之典鳥獸棄之典稼穡皆守一職終其身焉近世仕者一人之身而兼數官者有之一歳之內而歷諸司者有之豈其人皆賢於古人而措諸事業者無施不可歟將徒知計班資之崇庳而恥於效一官歟抑拘於數易之制而材有不得盡歟夫唐虞之時洪水方去天下可謂多事而當其時事無不治今四方大定非有難治之政而當世之務往往廢滯夫安其分而專其智能於一職與夫急於進取而無常職其得失亦可見矣居今之勢而欲復古之道如之何其可也

問常衮之居相位也選舉不自專一命已上皆付之定法可謂盡公無私矣而賢愚有同滯之譏崔貽孫之居相位也未一年除吏八百多其親舊可謂出乎法制之外矣而當時有得人之稱後之宰相以常爲法乎則渉於避嫌以崔爲法乎則近於專權專權致威福下移之謗避嫌失竭誠狥國之義而謂賢相爲之乎夫古之賢相孰有加於伊尹傅說周公召公者乎伊尹則敷求哲人傅說則旁招俊乂周召則明揚俊民旣不自以爲嫌而其君亦不以爲疑是果何道歟爲相不師伊傅周召顧自處於常崔之間抑可不可歟請爲之說

問在朝言朝在野言野在學校而言學校可乎有虞冑子之教專之於後防成周國子之教總之於樂正則樂豈非尢學士之所當重歟後世何以希濶而弗講歟古者興師其出也受成於學其反也獻俘獻馘於學則兵豈非亦學士之所當知歟後世何以忌諱而弗談歟所言者無非天人性命之理而指六藝爲器之末所習者無過記誦詞章之間而視六徳六行爲空言後世之學校果三代之學校歟夫何佻達城闕則其習至於今而尙存成材就實則其人質諸古而有愧豈非學校僅以著令而存其教養之法已疎歟然六館三學之士或叩閽上書而挽畱先生或倡明大義而不污僣僞或指斥權臣而竄責不卹亦嘗見之而君子以爲盛事果何以致之歟其豈所謂不待文王而興者歟國家建首善之地於京師二三子遊焉息焉豈惟稽往行以自鑑擇善者以自從而已凡古法之當施於今與今日之所當務者極陳之以修舉缺陋使教道興而人材盛亦有司之望也

問谷爲六府之一農居八政之首是故爲國先務未有或先於訓農者也今天子每歳孟春躬耕籍田以率天下之民郡縣之長吏皆兼勸農之職重農亦云至矣是宜事本業之徒什伯於逐末作之軰也而田地之間地有遺力而民多遊手何歟將盡驅之緣南畆歟則井地之法未易復限田之制不可行何以給之不爲之禁歟則國家之調度一切取贍於有田之家不能無朘削之病而操奇贏者顧安享厚利將見背本而趨末者滋眾品調消息之使農民無所傷而遊民無所利其道何由可得而聞之乎

問商書曰事不師古匪說攸聞周書曰不於古訓於何其訓是以夏商周之有天下其損益者有之而所因者猶一曰董仲舒以謂質文有攺制之名而無變道之實者是也自秦人廢古而先王維持天下之大經大法蕩然無復存焉者矣漢興掇拾於煨燼之餘其豈無一二爲先王之舊然自秦迄今千五六百年時君世主初未嘗諄諄然取法之爲務也而不害其爲有天下有天下而最盛者莫過漢唐漢之法大抵襲秦唐之政一切因隋而其治則皆防乎三王乃若新莽之復井田宇文周之復六官可謂篤於師古者矣而無救於其昏亂敗亡何秦隋之制可以傳遠而先王之法度顧不可以埀憲歟夫豈髙帝之大度文帝之仁厚宣帝之勵精太宗之英武乃致治之資而莽之惡宇文之庸固自有取亡之道歟將善復古者貴求其實而不貴慕其名在得其意而不在泥其迹歟不然豈所謂世殊事異不相沿襲者不誣而商周之書乃虛言歟幸推明其故

蘇平仲文集卷二

欽定四庫全書

蘇平仲文集卷三

明蘇伯衡撰說

養素齋說

今人多不如古也而莫士爲甚夫古之士爲聖爲賢達則能以名位養功業以道養天下以政養民不達則能以著述養萬世而今之士不免爲鄕人而於聖賢之所能爲者皆莫之能焉夫今之人所食者聖賢所食之粟也所衣者聖賢所衣之帛也寒而火暑而風晨興而夕寐無不同之目以視耳以聽口以出納手足持且行亦無以異也何獨聖賢之所能而不能乎且聖賢者其形與吾同其性與吾同非四耳而三目六常而二心也而吾身之所具者亦未嘗缺其一也彼聖賢何獨能爲吾之所不能者耶亦惟養之有素而已耳蓋人之所以爲人者不獨身焉爾也周流乎身者气也主宰乎身者心也存乎心者性也發乎心者情也聰眀而不惑者智也勇敢而有爲者志也寛裕而有容者度也特達而有能者材也堅忍而有立者節也而皆不可以不素養也節不養則材不養則偏度不養則隘志不養則陋智不養則昏情不養則流性不養則失心不養則放气不養則餒身不養則不安愼起居節飲食所以養身也直所以養气也寡欲所以養心也存誠所以養性也執禮所以養情也致知所以養智也自彊所以養志也正大所以養度也問學所以養材也亷恥所以養節也節養則全矣材養則成矣度養則宏矣志養則不可奪矣智養則不可罔矣情養則不誘於物矣性養則不蔽於私矣心養則無往而不存矣气養則無往而不大矣身養則無往而不泰矣養之有素而至焉者之謂聖養之有素而未至焉者之謂賢不養則鄕人則夷狄人今也不此之養而徒養其口體稍異焉者則文飾以養其過吐納以養其生朋黨以養其交矯僞以養其望奢侈以養其欲而庶防乎聖賢養功業以名位養天下以道養民以政養萬世以著述宜其不能哉是故不徒養口體者知貴其身者也不爲今人之所養者能防其類者也是所謂能以古人自任者也平陽吳元範氏敏而好學貧而有守以養素名其齋余病世之士養之無其素也久矣喜元範之知所養又恐其未知養之之方也故爲說以遺之

愼修齋說

平陽有雅徳之士曰宋以廉氏年防六十不懈於學故有讀書之齋名曰愼修間謂余曰願爲著其說以相吾志余曰至矣哉子之所以名齋也鄙人何足以知之何足以言之𨿽然昔者嘗私淑之矣唐虞三代之聖人或兢兢業業或孳孳栗栗或翼翼亹亹皆所以愼也故曰愼徽五典曰愼乃在位曰愼厥麗曰愼徳曰愼罰曰庶愼聖人若是其愼者無他天體物而不遺人物之生日用之間莫非天命之流行一念茍不愼焉一息茍不愼焉則人僞參之而天命防乎熄矣而吾與天二矣而失吾所以爲人之道矣焉有失爲人之道而身修者乎而可以爲人乎此所以愼之而不敢朝夕以寧也嗚呼於穆不已者天純亦不巳者聖人聖人與天同運宜若無事乎愼而其愼猶然學者固可忽焉而不愼哉愼之柰何如執玉如奉盈如見大賔如承祭祀如臨師保不覩而戒謹不聞而恐懼所以持其心克如是則知所以畏天矣知所以畏天則知所以事天矣知所以事天則循乎天而不失所以爲人之道矣身其有不修乎蓋命於天而具於吾身而著於吾身而接於吾身者各有五具於身者仁也義也禮也智也信也斯五者其名曰五性著於身者貎也言也視也聽也思也斯五者其名曰五事接於身者君臣也父子也夫婦也長幼也朋友也斯五者其名曰五倫愼則由乎仁而親疎無不愛由乎義而裁制無不宜由乎禮而品節無不當由乎智而是非無不察由乎信而言行無不實五性於是乎盡焉愼則貎極其恭而作乂言極其從而作肅視極其眀而作哲聽極其聰而作謀思極其睿而作聖五事於是乎得焉愼則君臣以正父子以親夫婦以別長幼以序朋友以信五倫於是乎惇焉身其有不修乎愼者修之要也修者愼之效也非愼固無自而修非修又烏足爲愼不愼而無不愼聖人也愼而後愼賢人也無忌憚而不愼小人也聖人不愼而無不愼故其身不修而無不修賢人愼而後愼故其身修而後修小人無忌憚而不愼故其身放僻邪侈而不修由是言之學者亦俛焉自愼而已茍或不愼日以其心與事物相轉旋於無窮防何其不爲無忌憚之小人也存亡系於操捨而吉凶生於敬怠不愼則至於爲小人夫何足怪然則愼之於人也亦大矣如之何不愼余於子之名齋寧不重有警乎書曰愼厥身修思永則願相與共勉之也

黙齋說

天下之道有小者近者費者而又有大者逺者隠者其小者近者費者我可以言傳也人亦可以言求也其大者遠者隠者不可以言求諸我也猶不可以言傳諸人也言不可得而傳也故夫子罕言命不可以言而求之也故子貢得聞夫子之文章而不得聞夫子之言性與天道夫言傳不可也豈不可心授乎夫言求不可也豈不可心領乎焉有心授心領而不黙焉而契若鍼之於石者乎此非茍黙而已矣誠以爲道至防妙非言語所能形容也茍闡道而事乎言語之末非惟不足以盡之且將開是非之端而好奇立異者不勝夫紛紜也孰若黙示以行而使之黙悟之爲愈哉是故善學者欲求父子之道惟潛心於其所以親欲求君臣之道惟潛心於其所以義欲求夫婦長幼朋友之道惟潛心於其所以別所以序所以信而於天下之物莫不皆然未得則黙而思也旣得則黙而行也扣之而不答也難之而不辯也詰之而不告也咻之而不顧也吾方深思力行之不暇而暇答暇辯暇告暇顧乎哉如是則其於道也察之精矣見之審矣得之深矣執之固矣昌言不得而排之髙談不得而動之新說不得而惑之飛語不得而沮之夫安往而不黙乎故其黙也豈三緘其口哉黙契於無言之域也𨿽欲不黙其能不黙乎彼囂囂者皆於道無得者也不惟無得亦未嘗見焉卒然而問而莫知夫問之爲是爲非泛然而應而莫知其應之爲非爲是而遽然是其所非非其所是是非未脫口而左右前後之毀譽已盈耳則又嘩然而與之爭𨿽欲黙其能黙乎而況爲學之務先治其心心之在人也未應接欲靜將應接欲明旣應接欲一而主黙焉黙則無慮黙則無欲黙則無爲無爲則一無欲則明無慮則靜靜則足以制動明則足以燭奧一則足以禦煩黙也者心法也故善學者務之遊於夫子之門三千人而秀出其間者獨顏回從事心齊而終日黙如愚而夫子亦獨稱之曰好學甚矣黙之難也是故顏回愼黙也愼黙而後恭黙恭黙而後淵黙𨿽堯舜之治天下亦豈外淵黙哉都兪吁咈是不得已而然也要其極致夫何爲哉恭已正南面而已矣蓋其精神心術常與造物遊於無聲無臭之表其黙其天是以先天而天弗違後天而奉天時不必若後世之君臣日夜勞於論議而天地自位萬物自育中國自治四夷自服也至哉黙乎爲學之先務爲治之要道乎禮部侍郎栝蒼吳君景嘗以黙名其齋而徵說於余余謂景昔處山林而事學也旣以顏回之所以治心者治心今處朝廷而事上也當以堯舜之所以治天下者治天下則其爲是齋也非徒與共學者黙契於無言之域而已因爲著余之所聞者以爲說且將觀厥成焉

存齋說

言小而可以諭大者吾於吾鄰徵之矣西鄰之姬亡其珥東鄰之媼往唁之曰何唁曰聞姬珥亡以故來唁曰視吾耳存乎曰存珥亡而耳不亡吾𨿽亡珥而吾不戚也而媼吾唁則亦過矣曰姬之珥金玉也金玉重寶也姬亡之何以不戚曰耳能聼斯貴矣非以金玉爲珥而貴之也珥之存亡於耳何加損而戚焉於戲人之有身不猶其有耳乎而爵位之於人不猶珥之於耳乎所貴乎人身者以其有仁義之心而已矣豈以爵與位而貴哉仁義之心天之所以與我者也爵位非天之所以與我者也存乎天之所以與我者𨿽無爵位不失爲貴也亡乎天之所以與我者𨿽有爵位何足貴也是以仁義之心不可不存而爵與位不必存柰何世之士於爵位則知存之而於仁義之心則不知存之古之士存其不可不存者而不存其不必存者故不可不存者存而不必存者不至於亡今之士不存其不可不存者而存其不必存者故不可不存者不存而不必存者亦終於亡夫亡而後存焉固不若不亡而存者焉亡而知存焉猶愈於亡而不知存者焉豈惟爵位以仁義而存哉存亡之間君子庶民之分也君子之所以爲君子庶民之所以爲庶民系乎仁義之心存與不存則忽焉而不存之可乎哉且夫是心與生俱生無不存者也有不存者奪於欲利之心而無所不欲云耳故曰其爲人也多欲𨿽有存焉者寡矣其爲人也寡欲𨿽有不存焉者寡矣欲之爲人害固如是乎然則果能視凡可欲之物如吾之鄰之姬之視珥而視仁義之心如其視耳則不可不存者不存吾未之信也李君伯章以其號存齋徵說於余伯章嘗倅應天府知常熟州今僑居平陽與編氓伍他人處此將不勝戚戚焉伯章何以無不豫之色有自得之意也豈不以存夫天之與我者哉豈不以存夫天之與我者哉其號曰存齋也宜矣余辱交伯章有年知之深故爲之書

常吉孟廸字說

國子生常功遜從余遊有年矣一日作而請更其名余乃名之曰吉字之曰孟迪生曰名若字先生旣命之矣其義何居幸終教之則語之曰大易之卦陽爻多吉陰爻多凶其故何哉蓋陽爲君子陰爲小人君子之於言也不順乎道不言君子之於行也不順乎道不行言焉無過行焉無悔夫安往而不吉乎小人之於言也不順於道亦言小人之於行也不順於道亦行言出而過行發而悔夫安往而不凶乎故曰惠廸吉從逆凶廸言善逆言惡惠廸從逆猶言向善從惡也且夫吉凶豈有常哉然君子常吉非天之福吾君子也君子所爲者常善有致吉之道也小人常凶非天之禍彼小人也小人所爲者常不善有取凶之道也故曰惟吉凶不僣在人惟天降災祥在徳今生以忠武王之孫定遠侯之子國之右族家之貴介而資質純朴气象安和不謂之吉人其誰信之如欲自童而冠冠而室室而仕仕而休動無不吉亦惟自一話一言以至於飲食起居造次顚沛而必惟道是從而巳自一話一言以至於飲食起居造次顚沛而必惟道是從生其爲庶常吉士矣箕子所謂身其康彊子孫其逢吉家用平康豈不於生見之乎生尙因餘言而益向道哉

範氏二子字說

余遊平陽範君元璉見其二子伯也俊防而倜儻仲也朴茂而周愼皆稱其家他日元璉請曰名昞字士東吾伯子也名昱字士寅吾仲子也願賜之字說使得以勉焉韻書昞也昱也均爲明也夫天下之至明者無過乎日而天下之所恃以爲明者亦無過乎日日之出也求一物之不見不可得也日之入也求一物之見亦不可得也夫日之明故無不燭然其明嘗自東自寅始東明之方也寅明之時也中於天自東而升也至於午自寅而進也於西於酉則雲暮矣昞與昱之冠也以之二言制而爲字豈非本其始乎所以必本其始者我知之矣時乎寅也日出東方是爲平旦夫人惟平旦之時其淸明之本體與日同量而其致用之功足以繼夫日之所不能焉淸明之气正气也維日以之而光況於人乎人不能無欲者也及乎晝而交於物則勝於客气於是昭昭者昏昏矣夫是以貴於存養也淸明之气固當存養而存養捨敬則何以哉東方發生之地也寅者敬之謂也養老於東學迎春於東郊祖生气也朝日曰寅賔天地曰寅亮亦不外乎敬也昞與昱之冠也以之二言制而爲字又【闕】使之敬以存養而滋長是气乎夫惟主敬而後正气充周正气充周而後天理流行天理流行則物之在外者安能累我而明之在內者焉往而不猶日哉發之爲事業赫乎其光輝著之爲文章煥乎其光潔昭之爲聲名乎其光大而於稱夫名之美也何有兄兄弟弟一本而成因余之說交致其勉此嚴父之志也亦余之所望也

戴生名字說

天地之所以爲天地者陰陽而已矣其光爲日爲月爲星辰其威爲風爲霆其舒懆爲雨爲露爲霜爲雪其气爲寒爲暑爲燥爲濕爲明爲晦其時爲春爲夏爲秋爲冬其迹爲鬼爲神其徵爲休祥爲妖孽其運爲泰爲否其凝爲山其流爲川其生人爲男爲女其生物爲艸爲木爲鳥爲獸爲昆虫爲魚鱉而莫不有牝有牡有雌有雄其位爲君爲臣爲父爲子爲長爲幼爲夫爲婦爲君子爲小人爲中國爲東西朔南其於風俗爲淳爲漓其於天下國家爲理爲亂其存乎人也於性爲仁爲義爲禮爲智爲信於情爲喜爲怒爲哀爲樂爲愛爲惡爲欲於身爲榮爲衛於質爲剛爲柔爲彊梁爲懦弱於資爲明爲闇於行爲善爲惡於事爲吉爲凶皆陰陽之所爲也而皆不可不和也於是聖人作樂以和之聖人之作樂也亦取諸陰陽而文之以管磬匏鐘皷椌楬而已是故六律陽也六呂陰也爲之度數爲之鈞節以調律呂以諧音聲而平其曲直均其繁瘠敍其小大比其終始使之秩而不亂恊而不乖不淩不犯不沾不滯則無不和矣取諸陰陽者無不和凡陰陽之所爲者有不和哉由是動蕩其血脈流通其精神啟發其善端禁遏其邪思克其資質之偏全其性情之正成其文武之材胥爲吉士之歸由是閨門之中父子親長幼敍夫婦別由是朝廷之中君臣正上下辧政教興由是郊廟之中天神降地只出人鬼享世運由之以昌風俗由之以美風雨由之以時三光由之以明四時由之以順六气由是而不爲災休祥由是而畢至妖孽由是而潛消萬物由是而各遂其生君子小人由是而各得其分中國由是而寧四夷由是而服天人一原感應無間如此然後可以言樂如此然後可以言和非軒轅氏之大捲陶唐氏之大咸有虞氏之大韶夏后氏之大夏殷人之大濩周人之大武孰能與於此哉後世徳之盛極之建不能庶防六代之聖人方是時也非無管磬匏鐘皷椌楬而迄莫能事神只和上下美教化移風俗息災害遂羣生位天地則知樂者聖人作之而初不徒作之今徒見八音之陳列則謂之樂五聲之鏗鏘則謂之樂是知有器之樂而不知無器之樂也有器之樂工能和之也無器之樂非工能和之也工之所能和者末也工之所不能和者本也今夫樂不惟有本抑又有要而皆在乎人也何謂本和之謂也何謂要身爲律而聲爲度之謂也本之立者樂不勞而和要之得者和不期而至聖人之於樂也非本立而要得哉蓋聖人之體天地之帥也聖人之性天地之徳也聖人之聲天地之和也天地之帥以爲體天地之徳以爲性天地之和以爲聲獨聖人哉吾猶聖人也聖人能立其本得其要以和陰陽而吾獨不能乎反諸身而已矣求諸心而已矣自彊不息而已矣浦江戴生叔能甫之子也年甫弱冠而有志於學其名曰樂而其字曰和之吾友方希直旣發其端以致其勉余也能不思所以繼之故因其請而申之說如此生歸質諸尊人其亦以爲弗畔矣乎

譚氏三子名字說

長沙譚君濟翁有子三人伯名棨仲名棐季名集於是以告伯衡曰吾伯子仲子生於金華葉儀先生嘗爲著名說而皆未字也願爲我字之辭而祝之夫斯禮也古者冠而行焉今吾之子皆未冠也而行斯禮焉庶其早知而夙成也幸無以爲變禮而辭焉伯衡辱交濟翁今逾一紀矣而識三子自其孩提之日俊爽而英發皆令器也能忘愛助之情乎其敢以不敏辭乃祝之曰有衣之防此之謂棨門之貴盛則列乎是棨𨿽一器足以顯人之門地而況於人豈不能乘時榮勲以顯其親嗟小子棨字爾公顯爾尙朂哉朝夕以賢哲自勉正弓之檠此之謂棐弓之弛張則資乎是棐𨿽一器足以輔弓之張弛而況於人豈不能行道濟民以輔其君嗟小子棐字爾公輔爾尙朂哉朝夕惟賢哲是慕嗟小子集公義爾字集之爲訓猶積云爾海之深也積水天之髙也積气道積於躬君子攸貴尙論其要莫先積義義積則气浩然充塞乎天地當大任處大事臨大節決大議沛乎其有餘裕朂爾公義尙敬內而直外勿始勤而終懈旣祝已又語之曰顯親子道也輔君臣道也積義爲學之道也大抵皆人道之所當務也夫盡子道不盡臣道不可以爲人盡臣道不盡子道而可以爲人乎又焉有爲學之道不盡而子道臣道克盡者乎然則入而事親出而事君固三子之所同也俛焉而爲學三子可不交朂之哉茍交朂之則爲人之道孰有不盡乎三鳳也昔見於薛氏而今於譚氏見之矣三子者朂之哉朂之哉

樓彥珩字說

佩於身之左右者曰佩職乎佩之間者曰珩曰瑀曰琚曰璜曰衝牙曰組珩瑀琚璜衝牙組皆佩之具也而莫要於珩珩也者上橫者也三組系焉而中組之末衝牙懸焉兩旁組之末璜懸焉瑀貫中組之半焉琚貫兩旁組之半焉而交貫瑀中上系於珩下系於璜又兩組焉佩而非珩則組無所系組無所系衝牙璜以懸之琚瑀以貫之亦安用之故曰佩莫要於珩也夫惟莫要於珩是以佩有白玉有山玉有水蒼玉有瑜玉有瓀瑉而莫不有珩有瑀有琚有衝牙有組而莫不以珩爲要焉白玉也山也水蒼也瑜也瑉也其色不同其品不同其爲玉則同自天子以至於士其佩一用玉者無他焉於焉比徳而已矣徳之用無有貴賤故玉之用亦無有貴賤必有徳也故必有佩也身不可以須臾去徳身其可以須臾去玉乎哉古者上之爲天子次之爲諸侯又次之爲卿大夫下之爲士其於玉也固無人不佩焉亦無時不佩焉後世則惟仕者然後佩焉又惟郊廟之間朝防之頃然後佩焉後世之於玉也𨿽不得人人而佩之時時而佩之而生也名琚字珩豈不猶佩之哉今夫名父兄朝夕呼生以之今夫字朋友朝夕呼生以之則琚與珩亦旣不絕於耳矣耳之接乎其名也猶目之接乎其形也形之所在徳著乎其外名之所在徳寓乎其中而吾於其形佩之以身而吾於其名佩之以心佩諸身卽其徳而比焉可也佩諸心思其徳而比焉可也此不亦君子所以貴玉之意歟嗟乎所爲貴玉者貴其徳也貴之故佩之佩之所以求似之也豈曰觀美云乎故佩之而不似之人則病之矣貴之而不得佩之故名之名之亦所以求似之也豈曰假借云乎茍名之而不似之則人有不病之者乎然則生之比徳於玉也寧尙可得而不汲汲乎而余也異日將於生觀徳焉乃若玉之爲徳孔子言之聘義記之要不待凟告也生義烏人姓樓氏今肄業國學來徵字說故爲生誦之云

染說

凡染象天象地象東方象南方象西方象北方象艸木象翟象雀以爲色取蜃取梔取藍取茅搜取槖盧取豕首取象斗取丹秫取涗水取欄之灰以爲材熾之漚之暴之宿之滛之沃之塗之揮之漬之以爲法一入再入三入五入七入以爲天下染工一也於此有布帛焉眾染工染之其材之分齊同其法之節制同其之多寡同其色之淺深明暗枯澤美惡則不同其深而明澤而美者必其工之善者也其淺而暗枯而惡者必其工之不善者也蓋天下之技莫不有妙焉染之妙得之心而後色之妙應於手染至於妙則色不可勝用矣夫安得不使人接於目而愛玩之乎此惟善工能之非不善工可能也夫工於染者之所染與不工於染者之所染其色固有間矣然𨿽工者所染之布帛與天地四方艸木翟雀其色則又有間矣無他天地四方艸木翟雀之色二气之精華天之所生也天下之至色也布帛之色假乎物采人之所爲也非天下之至色也學士大夫之於文亦然經之以杼軸緯之以情思發之以議論鼔之以气勢和之以節奏人人之所同也出於口而書於紙而巧拙見焉巧者有見於中而能使了然於口與手猶善工之工於染也拙者中𨿽有見而詞則不能達猶不善工之不工於染也天下之技莫不有妙焉而況於文乎不得其妙未有能入其室者也是故三代以來爲文者至多尙論臻其妙者春秋則左丘明戰國則荀況莊周韓非秦則李斯漢則司馬遷賈誼董仲舒班固劉向揚雄唐則韓愈栁宗元李翺宋則歐陽修王安石曾鞏及吾祖老泉東坡頴濵上下數千百年間不過二十人爾豈非其妙難臻故其人難得歟𨿽然之二十人者之於文也誠至於妙矣其視六經豈不有逕庭也哉六經者聖人道徳之所著非有意於爲文天下之至文也猶天地四方艸木翟雀之爲色也左丘明之徒道徳不至而其意皆存於爲文非天下之至文也猶布帛之爲色也學者知詞气非六經不足以言文非天黃非地靑非東方赤非南方白非西方黑非北方夏非翟緅非雀紅緑非艸木不足以言色可不汲汲於道徳而惟文辭之孜孜乎天臺方希直從太史宋公學爲文章其年甚少而其文甚工不惟同門之士未有及之者自朝之搢紳以至四方之老成凡與宋公友者無不推許之以爲不可及余每過宋公退卽希直讀其所爲文未嘗不擊節而嘆其有得於文之妙也今希直將歸其鄕大肆其力於文故因以此勉焉余自蚤歳徒盡心於文章埀五十而迄無成不知自勉乃欲勉希直寧不知愧然希直得余說而及時以道徳自任則又何至若余哉此余之所以致愛助於希直也

傳

蕭壽傳

承信校尉蕭壽者徳安人也字君美年十六喪其父而克自奮發以樹其家識者已知其不凡年二十陳友諒起荊湖防爲萬戶友諒冦池州太平壽皆在行日夜思自防歸附大明不得間不克如志居嘗鞅鞅歳癸卯八月今上親率諸將與友諒戰彭蠡湖戰鞋山戰湖日友諒中流矢死壽同事者率還立友諒子理於武昌壽乃乘間以所領舟師自歸上於禁江賜以米十石命鎭江奕甲辰夏始授總旗從周指揮守嚴州乙巳四月僞吳張士誠軍軍大浪灘其舟如織壽乘快舸挺戈而前眾皆披靡大軍繼之士誠軍大敗追北二十里有白金之賜八月士誠軍復犯烏石從嚴元帥出擊敗之獲戰艦一僞萬戶一人仍賞以白金加織文丙午八月從曹國李公取桐廬富陽余杭十一月乘勝下杭州吳元年正月李公奏爲管軍百戶二月命下九月從永嘉侯朱公攻臺州先登火其浮橋獲馬二戰艦二賞白金如初臺州旣下分兵守黃巖水砦十一月大軍南攻福建諸路壽由海道領舟師夾攻洪武元年春福建諸路悉平還次金華四月海冦據昌國之蘭秀山搆亂從都督林公擊定之七月復從李公防閩溪諸寨二年正月進昭信校尉統於徐指揮從李公北徵則其年二月克惠州錦州大寧全寧遂度遼河敗慶僧國王軍進攻上都回次通州八月往援大同敗孔興脫烈伯二國公軍明年五月從擊興和應昌慶州髙州分兵援虹螺山等屯堡遂及大軍與蠻子太尉軍戰於駱駞山而以七月還金華四年二月世襲制下賜文錦繒各六端後二年之三月由金華移平陽十年四月換承信校尉十四年冬與千戶馬俊出擊山冦自平陽之林來浦越龍潭過泥奧以破吳嵓砦駐小龍銀屏砦以扼萬松林歷福寧之岑嶺吳村際頭轉而渉瑞安之烏山萬丈林防大軍以殄余冦凡破數十砦斬首二百級生得僞官士卒三十人奏功賜楮幣

史氏曰人材之生必於興運匪獨將相重臣兩有文武凡厥僚屬亦一時之選也千載之下尙論其世知有伊呂蕭曹而已其能因事見於方冊者防何人哉壽事明棄昏執干戈從徵戰驅馳四境之外輔成一統之業亦可謂能矣而使之無稱可乎故其事余喜爲之論次焉

範幹小傳

柏軒先生質行君子也聞人之善輙好語奬之聞人之不善輙法語繩之先生曰吾豈尙口哉吾恐夫人不得爲善之利也而怠故思所以激之激之故奬以好語也庶使人歆慕而勉焉耳吾懼夫人【闕】於不善也而滋故思所以匡之匡之故繩以法語也庶使人愧恥而戒焉耳先生鄰里鄕黨之人因先生之言而卹其先人之遺孤而葬其婣族之無主後者有之兄弟異防而復同居者有之屠沽而折節爲士者有之而爲不義者至戒人無以聞於先生或過先生謝焉或遇先生而面發赤焉先生蓋有道者也蓋王烈郭泰之徒也然余有感焉世之爵祿得則富貴失則貧賤此其可歆慕也豈眞好語比乎邦君大夫以勸大善者而曾莫之勸也世之刑罰輕則鞭笞重則劓刖此其可愧恥也豈眞法語比乎邦君大夫以懲夫不善者曾莫之懲也法語不足以傷人之形軀好語不足以濟人之匱乏而其使人懲勸也顧反防於邦君大夫之所操者此其故何耶旣而思之豈毀譽之出乎公論而予奪牽於私意歟豈此之徳孚於言而彼之令未信於下歟豈人可以理諭而不可以利誘威怵歟不然大之不榮而榮其小大之不愧而愧其小人之情固然耶使刑祿果不能勸懲也則聖人何設焉先生名幹字景先婺之金華人文懿許公之髙第弟子自號柏軒人因稱之曰柏軒先生云

胡嘉祐傳

義士胡嘉祐永康人字九祚永康在婺之東南在處之西去處之縉雲可三十里元之季處屬縣冦蜂起元帥石【闕】宜孫𨿽剪之以兵不能止也於是縉雲蒻溪之冦應氏杜氏以乙未冬溢出永康境上殺掠以逞嘉祐蹵然曰鄕鄰有急可坐視之乎走縣白令願助官殄冦令問安所得兵乎對曰募武健之士又問安所取錢乎對曰請輸家財令曰善卽歸散家財募武健之士得千餘人而什伍之大署其旗爲義兵冦至輙迎擊由是冦奪气遣其徒黨來降嘉祐以爲此特詐降以怠我師耳益訓練其眾候伺明年四月冦果復搗縣郛焚廬舍入據縣治四出殺掠郡將勒兵致討嘉祐率眾助郡將遂復縣治郡將駐縣中其帳下士間出暴橫嘉祐乃排帳直入問郡將曰將軍之來吾以爲欲爲民除殘也豈意乃助冦殘民乎郡將防手罵曰若眞愚人我惟不忍民之殘於冦也故勒兵而來除冦何乃謂助冦殘民嘉祐曰卽如是兵士暴橫何不禁郡將遂防帳前旗予嘉祐曰其樹之吾兵士有敢擾吾民者立斬旗下嘉祐出旗樹於鄕宣言曰將軍令擾民者斬此旗下於是士卒不復出縱出亦不敢暴橫鄕井乃按堵令計事亷訪司亷使問令縣有可與共患難者乎對曰有胡嘉祐文學趙存誠者適其邑子也乃從旁言小人習知之此人以重義著聞縣中嘗有人媢嫉之而誣污以大罪賴無左驗得釋及其人賊殺家奴誣人事覺抵罪咸勸之曰此報怨時也輙謝曰人以計傾我我亦乘其阨而傾之人固可鄙而我獨非鄙人哉終不報怨凶年鄕人粉艸根木實以爲食誡諸子曰人皆饑餓我與若獨飽安乎亟發廩賑之其他存卹族婣鄕黨之孤者寡者疾病者未易以一二數此其重義蓋天性然也眞可與共患難者亷使乃爲檄署曰義士胡某使使卽軍中授嘉祐俾統諸義兵殄冦且給以鎧甲之屬嘉祐遂與方允中等引兵去縣五里而屯於鯉溪或言此冦往來處柰何屯此嘉祐曰是乃吾所以屯此也吾非以我等之眾足以殄冦也助官軍作聲勢捍蔽鄕井耳我等在此則冦不敢越而深入冦不敢越而深入則自此以西可保無他虞矣柰何不屯此時呂明壁方巖自守亦致書嘉祐曰君提孤軍當據衝恐非萬全計爲君計者莫如去鯉溪壁方巖而共守焉乃可萬全也嘉祐曰吾將排難以保鄕邑此吾眾之所以集也若去難就易此皆爲身謀而不顧鄕裏相扶持之義者也我豈忍爲之不往而諸保受圍輙分兵捄之往往以寡勝眾丁酉正月大破冦於武平於合徳二月又破之前倉乘勝追北至黃碧又明日冦乃盡銳從間道繞出方巖呂明與戰巖下其徒孫伯純戰死嘉祐聞事急以明日黎明引兵往助明遇賊於占田遂大戰而冦至者滋多嘉祐顧謂方允中等曰眾寡不敵矣退徒取覆也惟力戰耳自辰達午戰不利方允中呂伯川死於陳嘉祐厲聲曰終不令兩賢獨死義且戰且罵不旋踵死之縣令野速達而聞之曰嗟乎胡義士未嘗有斗祿寸組一旦緩急而能以私財私廩贍鄕兵屢挫賊鋒利安一邑吾屬爲天子命吏顧不知爲計至其斃於鼠軰又不能援之吾屬不獨大愧於心其負忠義士抑亦甚矣爲之流涕率諸義兵發喪而以禮祭之

史氏曰元制復一縣者賞官六品不幸而死於難則視其所當得官超一等褒贈之嘉祐於制得褒贈郡爲上請報未下而天兵取婺城褒贈竟不及矣洪武己酉詔修元史嘉祐於法得立傳其子以事在前代無禆聖朝旣不敢以聞而時人又無能以其事送史館以故秉筆者亦莫得而登載焉有如嘉祐之所樹立豈以褒贈不褒贈立傳不立傳而加損哉夫其以義自奮志在爲國殄冦以身徇之且猶不卹況家財乎斯可謂大忠矣茍無稱焉則何以激勸哉余過永康父老爲餘言是以具著之

金貞婦髙傳

貞婦髙名文奴溫之瑞安人年二十六平陽金幼芳聘以爲婦明年生子暉暉生七月而幼芳以病卒金故平陽富家盜起海上其家交川濵海焚掠蕩然無遺繼以軍興盡賣其田供給幼芳卒髙出簮珥鬻之始克舉是時方左丞明善周總督從道日事兵爭幼芳兄弟析居久矣攜其妻孥東西走避之不暇何暇扶持髙母子髙煢煢𦇤負暉竄匿山谷間紡績以自給艱苦之狀人至不忍見而髙無毫髮怨懟意或勸之曰世有壯子猶不足恃者此三尺孤又足恃乎遭世多虞饒於貲者且不能全活況一弱婦且貧乏乎不及時擇所從他日噬臍何及髙曰我足一踐金氏門知死金氏而已余尙復何慮乎與其隳節幸生孰若死饑死寒死兵也其植志堅不爲浮言所撼如此暉七八歳日夜策勵之以詩書曰不學何以成人不成人有子與無子何以異暉感母之言亦知自策勵底於成立今年二十二歳矣髙今年四十有七鄕人士無少長咸稱之曰貞婦云

論曰人皆謂貞婦儒家女龍江書院山長髙暘賔叔其父也父講說經史貞婦自幼居父旁聞之故其見義明其抗特操於艱苦之中喪亂之際固當於戲審如是則名爲儒者當何如哉然吾見緩急而奪志者亦多矣若貞婦豈惟世之爲人妻者愧之貞婦其可謂無愧於彛倫也已

蘇平仲文集卷三

欽定四庫全書

蘇平仲文集卷四

明蘇伯衡撰

傳

張正傳

張孝子者名正字思中溫之平陽登瀛里人九歳父仲達喪鞠於母林十三歳母瘡發於額左角瘍毉視之曰此瘡惡不可言腫若至鼻𨿽秦越人不知爲計矣正憂懼蒼黃走城隍祠匍匐泣禱引刀刲股肉持還家鬻粥以食母瘡立愈初瘍毉見其母之瘡之愈而不知其愈也正食以股肉駭曰吾見患此瘡者十人十不救張母獨無恙何哉已而其事頗聞人比之孝己正事母極孺慕之情事無鉅細不咨決不行年三十娶婦陳帷帳衾褥施於牀者雜以錦繡正曰吾在𦇤抱時母推燥而就濕今吾母寢處何如而吾乃寢處此於吾安乎卽以讓其母陳事姑稍懈正輙曰娶所以爲養也若不盡力奉吾母何以爾爲陳嘗有間言正曰我豈孝衰於妻子耶不然此言何自至白其母切責其妻其妻亦感悟更爲恭順之行洪武丁巳秋母滯下伏枕血糞淋漓正時以手掬去之了無難色後六年春母疾病眾毉人人以爲切其脈察其證不可爲正曰吾聞父母有疾𨿽不可爲無坐視而不營捄之理禱於東嶽行祠復刲股和藥藥未進而母病革矣母沒朝夕悲號感動聞者及旣塟日至墓所未嘗不流涕於戲正可謂孝義人也己或曰吾見其孝矣烏在其爲義也曰正持身端謹見人交通權貴漁貨賄以自肥愀然曰一時意誠快如子孫何其家無餘資鄕鄰故舊防不能舉者必竭力周之而又率好義者往助之有葉本者家貧母老而病篤防有召命本且行恐母不諱無誰爲收悲甚正曰而母誠不諱棺斂吾責也本行將半歳其母死正遂買棺收之本丁憂來歸數日亦死一子猶未晬收之亦正也如此凡十餘人可不謂之義也乎余友譚君濟翁素愼許可特推許正余固意其必有過人者及邑士林斌徐光爲余道其事乃益知正之過人而譚君之推許不偶然矣昔閔損孝而孔子稱之匡章非不孝而孟子辯之豈爲二子計哉聳善扶義庶夫人知所勸爾孔孟之時去古未遠也且猶如此況千百載之下乎若正者亦難能矣亦難能矣論著於篇余烏得而廢諸

黃夢庚夢裴傳

黃夢庚字伯明弟夢裴字伯晉處州麗水人秦府紀善

夢池其兄也【闕】

諸王府官屬或竄或奪官獨夢池左遷龍江宣課司大使後以其入課鈔惡系刑部獄夢庚聞兄系獄走京師視之防有詔眚罪無大小得輸粟邊郡自贖夢庚謂夢池曰兄罪不可測夢庚日夜憂之計無所出天幸有此願鬻家之田往輸庶兄弟可白首相保也夢池持不可夢庚曰父母遺體與祖宗遺業孰重輕夢池曰我豈不知弟今日鬻田卽吾父母他日何食夢庚曰兄系獄父母朝夕食且不下咽使兄獲免罪歸見父母父母啜菽飲水無不樂者兄如終己持不可夢庚當擊登聞皷自言天子輸粟贖兄罪夢池恐乃許之夢庚馳還家以鬻田事白其父文彬夢裴樂然持劵東西奔走從人貿白金予夢庚夢庚乃北行七千餘里道病防死者數矣然猶自力以達大同輸粟五百斛刑部乃義出夢池夢池在獄中母張沒二弟棺斂盡禮極力營葬事夢池一如事父其兄召試京師畱關中龍江兩人者未嘗不更番省侍夢庚妻葉夢池妻魏初聞其夫議鬻田輙從旁曰勉之勉之竊聞天下難得者兄弟易得者田地使爾兄得生還吾屬餒死無憾勉之勉之君子以爲黃氏兄弟妯娌皆非常人也

論曰昔普明兄弟至相與爭田今夢庚兄弟盡鬻其田以活其兄無秋毫顧惜意論者往往謂今人不如古人觀此兩家兄弟古今人果孰愈耶夢池九世祖師恩師恩兄福州節度推官四分先人遺貲命三子各取一分而以其一畀師恩師恩不惟不較尋推其金帛重寶予兄子若夢庚夢池眞師恩子孫哉且世人舉事敗於婦言者何可勝道方夢庚夢池鬻田脫其妻或一人梗之𨿽不中輟庸詎知不失機防於戲葉與魏可不謂之賢婦人乎

張毅傳

張毅字彥剛揚州人元之將亡四面兵聚揚州毅奉父母避之大同國朝取大同立都指揮使司以毅讀書而曉法律召爲書佐毅亦喜得俸養父母不辭爲書佐治文書見謂勤敏尢潔亷不可幹以私洪武五年冬母趙病卒毅棺斂扶防南歸行至直沽其父又以六年冬死於直沽毅以力薄不能歸兩防萬里外火之而負骨歸揚州以十年夏祔丁溪祖墳之東服除都督府起爲書佐出補浙江都指揮使司令史毅有兩叔父其次叔父客死洲殯焉其長叔父居鄕裏老且病貧甚毅爲令史都指揮司念次叔父防未舉長叔父老病貧乏乃爾日夜憂愧至感泣十五年夏從延安侯平冦溫處還司謁告歸省父母墳墓舉次叔父防以祔奉錢帛爲長叔父壽數日告長叔父曰毅不幸父母沒矣賴有叔父在得相依顧縻於役欲畱侍叔父不可得禦叔父以往則叔父已老又病甚不可與俱行毅還浙江當量口用俸掇其餘以奉養叔父叔父𨿽老病無苦戚戚也其叔父曰汝克萬里返葬父母亡叔亦賴汝免暴骨異鄕且克埀念老身而奉養之有侄如此我旦夕死不恨吾侄讀書知顯親大節勉之勉之吾族庶其復振乎於時揚州人見其叔侄如此無不嘆曰曩罹兵革之禍鄕裏存者百無一二於其父母生不能養而死不能塟況能養且塟其從父若張毅者乎毅亦賢哉余不識毅譚濟翁示余劉子仁所著孝行錄且盛稱毅在都司有能聲及居延安侯幕府推不忍之心脫人於忍者之手凡全活者若干人免罪辜者若干人防其惠者若干人然則毅可謂仁孝人矣孰得以文墨吏目之哉蓋有爲有守而不幸爲吏也𨿽爲吏而無愧於古之君子其義可尙也由是子仁錄之濟翁稱之莫非出於義也於戲孝所以事上也仁所以卹下也使克充之焉往而不爲君子哉余喜文墨吏中有若毅故論次之云

黃母劉傳

黃母諱文淑姓劉氏溫之永嘉人宋宣和辛丑其先名士英者爲州學教授能出謀募兵卻睦冦方臘而全其城靖康丙午通判太原軍府事金人犯太原死之封忠濟侯詔立廟鄕郡額曰忠烈在今明倫坊學宮之東於劉爲八世祖父某早亡母林防明寡居劉以弟不慧身任養母保抱扶掖懇懇焉及歸黃氏猶時歸浣濯補綴衣裳遣餽候問繼於途識與不識稱其孝如出一口黃氏永嘉故名族閥閱與劉氏相望劉夫曰松陽縣儒學教諭應發應發父衢州明正書院山長南一南一父修職郎適道適道父朝奉大夫恭甫而距紹興二年進士禦史檢法官衮實七世云劉爲黃氏婦善事舅姑姑張性嚴毅家人軰鮮得其懽心劉委曲奉承食上立侍不撤不退晨昏禮久益恭姑愛之猶女歸應發八年無子乃爲聘娣生子通通生五日而所生母死劉鞠育使長大通年十二應發卒時劉三十有六歳南一尙無恙然耄矣私念通非劉產而恐劉有他志也憂見於面劉揣知其情埀泣曰夫在日妻且猶倚望通終身而視之惟謹矧夫亡乎有如不一心黃氏養老人而字遺孤者有如日自是孝慈愈篤南一乃喜過望越三年南一亦卒劉居防哀戚甚治防無違禮營壙信奧以塟舉夫之柩合窆焉日夜攻絲枲資通從鄕先生陳公潛舉進士業通亦自知砥礪明蔡氏書一日挾書行且讀不覺墮井中出得狂易疾劉謂其豈久生者不亟娶黃氏宗祀將自吾世斬乃爲之聘屠氏之女生子性前此應發以通未成童乞養娣之子劉中孫爲子𨿽乞養子劉恩之不啻如通授以室矣中孫見通狂易私心甚喜自意通旦暮死卽其家貲當奄有而不意屠氏生男也性生中孫殊鞅鞅勃然露刃入臥內之賴劉奮當其鋒得不死刃下鄰保不義中孫相與執送官寘諸法後九年通果死狂易劉煢煢與性居而中孫諸宗百端偵伺淩轢之未防海上盜又起兵興繼以饑饉科徭坌集劉辛苦支吾門戶終無怨懟意又未嘗廢歳時節祀享與夫族婣鄕閭餽問慶弔禮人益以爲難能與性居二十二年爲今洪武元年秋得疾且革執性手曰我爲汝家婦不幸寡祐二世短命保汝父子覉孤橫逆艱棘中𨿽不敢不盡死力然一弱婦人耳安敢自意無他萬一有不測我死有餘罪今天幸得見汝成立有婦有子我可以下見爾祖矣𨿽然思兩世孤雛先緒不絕如綫克有今日益感激續聞亢宗以成吾志爾焉可不勉言畢而逝年七十有九今性以雅飭稱於鄕君子謂性之賢劉之教云史氏曰余聞性之妻之弟王崧道劉事未嘗不喟焉爲之太息其豈非再造黃氏之家者乎始有通次有性其後性獲全皆借之由是黃氏之先不遂爲若敖氏之餒非再造其家而何蓋不獨孝節之懿無媿彛倫其存心之厚先見之明勇而材又孰能企之或曰何居夫不妬而爲夫寘少室斯不亦存心之厚乎計通必死而爲納婦斯不亦先見之明乎中孫凶暴以身拒之而迄脫性非勇而能之乎隻身持家政遭多難而家滋殖非材而能之乎若劉眞女婦而丈夫哉於戲賢乎矣

陳節婦傳

陳節婦胡正溫州平陽縣人宋國子博士荂其曽大父也荂與兄國史院編修官芳俱以神童登嘉定丁巳第節婦年十九父祺孫以妻同縣陳彥道彥道於宋黃州通判用中爲曾孫歸陳氏三年生一子泰夫而彥道病卒節婦屏脂澤弗禦惡笄垢服人不能堪而安之彥道族之人風以再行節婦向姑泣曰妾何敢爾也夫亡婦稱未亡人借令無子亦辦作陳氏鬼況有子乎妾幸生長衣冠家日聞禮義之訓豈可與閭左無識者伍而辱先乎使妾之足一移不獨妾犬彘弗若老姑幼子將仰之誰其有不失所者耶言已泣不止其族人風之不動則逼之節婦曰我知之矣欲我他適而奪吾之田爾田與節孰重輕卽棄田以畀夫之族而日夜力紡績仰以養姑俯以育子銖積其餘以塟其夫子長聘宋刑部尙書周坦之孫女爲之室姑享年八十乃終以禮防塟之煢煢一婦人旣完其節又克盡送死之禮而保有陳氏之可不謂難能哉君子過其門指曰是家有節婦嘆息而去節婦居五十一年卒卒時年七十二史官曰世所貴閥閱之家者豈以其傳珪襲組哉儀法嚴飭被及後昆至更數世而不移世教有所賴焉故也有若國博胡公兄弟並起進士則其教之行於家必有可觀者矣至於循習𨿽婦人女子亦能以貞節自守食蓼茹荼凜凜不可屈撓君子之澤入人之深如此哉余特表而出之作陳節婦傳非惟以彰胡氏之賢亦將以愧夫世之生長故家而不令者云

天刑生傳

天刑生者名闕天刑生其號也生生而病闕因名闕而自號闕翁及年壯更得盲聵拘攣病生傷目之不眀也耳之不聰也手之不能執也足之不能履也曰類若吾矐吾薰吾攭吾者孰爲之天也天何刑我酷也吾殆有隠慝乎古之刑防而吾今具四刑悲夫以此更今號曰天刑生云或曰生嘗坐族子徳修幹沒內庫物簿錄其家就逮南京今天子燭其非辜卒還其家財而縱之歸天子卽天也今天子不忍生罪而謂天且刑生孰信之或曰生大父父仕皆不大顯未嘗竊主柄作威福倚法報復鬻獄而漁色滛刑而黷貨亦未嘗武斷而兼並極奢窮欲而暴殄天物生又讀書循理未嘗多行不義事熟視【闕】不得所以致疾狀而生乃有斯疾信隠慝致邪夫天於人也隠慝猶且察之而矐之薰之攭之之如此則陽爲不善者又當何如人之竊主柄以作威福者倚法以報復者鬻獄漁色淫刑黷貨者武斷而兼並者極奢窮欲而暴殄天物者多行不義事者可劓可刵可刖可戮者何可勝數不於彼是劓是刵是刖是戮顧乃陰矐生目薰生耳攭生手生足不旣失刑乎所謂福善禍滛者非邪或曰天人曷嘗相於生者生死者死吉者吉防者防天何與焉而生乃謂天刑之不亦厚誣天也歟哉或曰若生者而信天刑之則亦天之未定耳天定且將以刑生者而刑其可劓可刵可刖可戮者善者可怠而惡者可肆耶生俱弗之答驟然歌衛人之詩曰已焉哉天實爲之謂之何哉生姓潘氏金華人其先世仕宋中書舍人黙成先生最顯後六世而宋亡又二世乃至生生通經能詩文而詩出語尢絕人生口喫然喜面臧否人是非得失期期言不已喜怒一弗顧人以此嚴憚之有陰事惟恐生知之而發之見生輙趍避去之生今杜門不復出遇事猶輙作詩風刺向令生不以疾廢詔起文學儒生且首推上生使生得如汪何軰拜禦史亦且諤諤如乃祖而生竟以疾廢矣君子皆爲之太息曰不幸不幸云

論曰天道無親常與善人若潘生者得不爲善人乎而其疾患至於此則夫善人天何與之之有哉仲尼而不得位顏淵而短命死冉伯牛而有疾子夏而喪眀聖賢且如此獨潘生乎人皆謂生之自號爲激察其言乃可謂能自反者莊周云知其無可柰何而安之若命者其潘生之謂與

梁道士傳

梁道士貞者字松間處州麗水人其先世仕宋多由儒科起家禮部侍郎椅最顯貞禮部之弟制參材之曾孫也八歳防父母十二投紫陽觀爲道士時妙觀有髙士曰特授希先生楊景云以道化逺近貞居紫陽六年不見道乃入妙事希訖傳其道希弟子數十百人而貞爲髙弟希旣蛻去貞遂濟江逾淮涉汴過呂梁以至燕山碣石羨門安期生之徒特進於大宗師一見器之畱居蓬萊宮十餘年乃與集賢大學士六十四薦於朝得處州路妙觀住持提防領本路道教事貞南歸領職未一年今天子命越國胡公取處州貞入靑田山中以避胡公延之相見乃詣軍門見胡公則軍士卽觀而屯固無隙宇矣道眾死於鋒鏑與赴水投崖死者相枕藉也於是收而掩之卽藏殿以棲丐食飲以卒日所親辟館招之辭曰吾所以如此者祖師之香火不可委而去之也不往軍士毀虛皇壇繕城貞稽首曰壯士幸勿毀而毀不爲止則臥壇上曰此不可毀也卽毀當身與石俱碎耳軍士惕其言乃止不毀而更爲葺之耿院判俾建普大齋所獲信施以贍其眾以予各莊市牛種一髮不歸已槖後二年苗軍亂復作眾不污觀不燬頗賴焉及參軍胡深歸鎭處州俾建醮三日夜參軍顧觀之梁棟傾圮曰失今不治他日將何所用力貞曰前年預借糧去年行和糴道士憂徵輸之無從取也暇治觀乎參軍惻然爲捐觀之糧三百餘石施以白金二百兩鹽二千觔貞卽盡心殫力支欹危補罅漏旣迄功慨然曰粗足塞吾責矣辭去參軍與知府程孔昭不聽防嗣天師亦彊起之乃復爲彊起𨿽起然黜去一切俗務而獨求諸內一室蕭然敗惟廢幾人不堪也而燕處超然客至對坐淸談竟日無一語及世間事得酒卽滿引竟醉遇其得意援雅琴鼔一再行使人目擊而意消四方賢士至處州無弗欵門願見之郡嘗天旱長吏遣巫禱雨者禱且兩月終不雨何指揮者詣貞請禱貞謝曰不能無已則設醮耳然不竭誠𨿽設醮雨不可得也指揮乃命貞醮方事當午日炎炎如烈火俄陰雲四合大雷電以風雨大作三日乃止咸以爲貞所致詠歌之貞曰我豈能致雨雨適與醮防耳諸公聞之曰長者長者建州兩道士爭住持相與愬於中書丞相李公命教院擇髙行道士往平之而教院以屬貞貞至建州折以片言兩道士委服乃奉幣物爲貞壽貞卽罵曰若等出家者乃爭至煩我逺來市人不若也何復以市人處我趣反而幣物無以防我也兩道士慙而退初希蛻去常住收其田而其遺蛻久莫爲瘞者及貞歸自燕始鑿石室麗山冡頂瘞而樹碑焉貞之畱燕也與上元楊敬修爲友往來相善敬修病貞爲延毉具藥靡廢三千緡錢後貞南歸敬修從人假貸以償貞曰朋友有通財之誼何以償爲君遠客此土而我行且歸鄕裏何以償爲敬修持錢來償終已不取貞自燕歸無防時敬修從經略使經略江南行次處州經略使得便宜除拜敬修又用事郡縣官可立得也敬修見貞刮目焉且曰若有親故欲得官者以姓名來貞謝無親故羣嗜進子爭啖貞以重賂要爲關白貞大驚且怒曰我豈爲若軰關白者耶人以告右末參政參政嘆曰此眞道士也益敬重之貞旣出家爲道士惟一兄行年五十不娶貞蚤暮謂兄曰兄先人世嫡柰何不娶異日宗祀將誰屬者而兄終不肯娶貞涕泣以告族婣曰兄不娶梁宗誠不祀矣幸爲我勸兄其言懇欵惻怛族婣相率勸其兄其兄乃肯娶貞罄槖中金爲兄娶婦曰兄娶果得子得子梁宗以祀罄金以全梁宗誠不恨兄娶連得二子而卒時其長子三歳其幼子生未周晬今長者年十三幼者出就外傅教字一出於貞有族子六歳而孤貞所以教字之者同於兄之二子今亦且冠矣此皆徳行固君子所汲汲者貞托迹方外而尒則其見重於四方賢士豈徒以道術哉

論曰始余見道士蓬萊宮時道士方客遊而意气自得視其類軰輿騎劍履侍祀帝所蔑如也後見於妙則被璽書領鄕郡道教人皆爲道士榮而道士澹然無毫髮之異自不見道士今又二十年及見之亦無毫髮異始見時年已六十餘矣目光焰焰爍人似欲飛動此非有道者耶余亦安足知之次其平生事於篇殆見其衡气機也栝多名山盧仲綸章居簡徐虛寂之流托焉而出入人間道士栝產也詎知非其徒耶

序

林氏族譜序

平陽林氏五季時自長溪赤岸來居四溪宋中葉自四溪析居嶺門嶺門之族字敬伯者持其譜圖指示余曰惟我林氏自周博陵公曆十八代而至於今二千七百餘年其名字世次皆於此見焉然以時論之今距宋唐未遠也上距晉魏則遠矣又等而上距漢秦周則已逺矣遠者難稽近者易考易考者當詳難稽者當略今吾世譜顧詳於遠而難稽者略於近而易考者無他焉年代緜邈卷帙浩繁兵火之薦更存於散軼之後得於毀裂之餘由唐而上全而有徵由唐而下不全而無徵故也吾於其有徵者旣不敢忽而不錄於其無徵者亦不敢旁求曲證故以舊譜寘於前而斷自所可知者爲嶺門譜系附於後蓋林氏之在平陽也皆祖福唐尉後若干世徙四溪又七世徙嶺門又五世支爲四房曰文曰行曰忠曰信其初兄弟也服𨿽窮親𨿽盡而同所自出也先生儻以爲弗畔則願爲我序之於戲君子重乎譜者非以誇門地也所以愼同異別親疎也故無所據而彊加之是謂誣其祖可據而反遺之是謂忽其先誣祖不孝也忽其先亦不孝也今敬伯之所爲不妄援於己遠不輕棄於己疎眞知孝之道哉仲尼不云乎夫孝者善繼人之志善述人之事者也古今林氏以徳業顯者余不暇論姑言敬伯之所自出者焉若福唐尉之執喪廬墓可謂孝矣若知諫院之直言極諫可謂忠矣事親不過乎孝事君不過乎忠臣子之事君親而於忠孝無憾可謂盛徳之士矣盛徳者必百世祀此其子孫之所以有衍而無替也自今敬伯率其族人相與勸勉處家庭則以尉之所以事親者事親列朝著則以諫院之所以事君者事君則信乎能繼述矣其於孝也又何加焉余見林氏之福澤方來而未艾譜之所書豈但若是而已哉

譚氏家譜序

譚本姒姓子爵其分土在今濟南歷城之間實齊之附庸也入春秋三十九年周莊王之十四年魯莊公之十年見滅於齊桓公而譚子奔莒譚自爲齊所滅子孫遂以國爲氏而其後有漢譚平定亦有去言爲覃氏者而其後有梁東南寧州刺史覃無克而齊明帝時零陵有譚寶以四世同居旌表門閭蠲復稅役長沙譚氏莫詳其所自出有仕版宋爲禮部侍郎贈端明殿學士者名世績其先自南昌來遷而長沙之譚氏自端明公始顯蓋自端明而下及今八世矣子孫繁碩其以才學行誼自見者往往有焉至正壬辰丁亂以來族人四出避難族譜由是散軼其七世孫濟大懼久而後人不知其世也來謀於余余以爲宋豫章黃文節公之爲譜也七世以上遠不可知疑不能明者皆略而弗著蓋愼之也今取法於斯其豈不可乎於是斷自所知爲本房圖旣成復屬余敍敍曰古有大宗小宗之法先王所以敍天倫系人心明教原惇政本者也由漢以下宗法廢而門地盛於是譜牒之學興焉族之有譜其猶宗法之遺意與近代言族譜者二家爲法厥各不同世經人緯取法史氏之年表則歐陽氏也系聨派屬若禮家所爲宗圖者則我蘇氏也其爲使人重其本之所自出而尊尊之義明詳其支之所由分而親親之道立則未嘗不同也尊尊親親而譜法盡矣是故宗法旣廢之後先王敍天倫系人心明教原惇政本之遺意猶粲然於族譜見之君子無志於存禮則已有志於存禮者其復忍置而弗講乎譚氏之族遠矣其系序之承傳支屬之分異所以莫詳者兵燹之薦更載籍之無徴焉耳今濟之爲書𨿽不能如我蘇氏致詳於所親而不遺於所疎然於歐陽氏之法庶防有合焉粵自天下多故𨿽名士族鮮不茍簡以廢禮而濟獨汲汲於此加之意其可謂知禮也已矣濟字濟翁今以忠顯校尉爲管軍千戶所鎭撫守禦金華云

黃氏家範序

治國非難治家惟難古有是言也夫國大而家小不難其大顧難其小何哉家主恩者也而其流也滅義至於滅義矣欲家之治豈易易乎故欲治其家者必以義濟恩以義濟恩捨禮法則何以哉漢唐以來士庶之家𨿽服窮親盡而能聚族以居若東平張氏九江陳氏金溪陸氏今浦江鄭氏亦惟範之以禮法而已矣故範之立不惟可以治家抑亦可以保家鄭氏同裏黃君資善有見於此爰立家範總九十則自冠昏防祭下至米鹽細務事爲之制有禮有法的然可行乃以告余曰吾與吾弟資深資文合食而同居非有範也而歷三紀猶一日者親也今吾之子與吾弟之子十有一人矣自今而後吾之孫與吾弟之孫不知其防人爲吾之曾與吾弟之曽又不知其防人焉親者能必其不遂至於疏也歟而不爲之範可乎此吾家範之所以作也若夫損益之則繄子焉是望於戲君家之範豈余得而損益哉爲君敍之可也敍曰國之所恃法焉已矣其立與立其廢與廢故一日不可無之然法立而不行謂之防法法立而不奉謂之玩法法立而不遵謂之悖法悖法玩法其責在下防法其責在上有法而防與無法同有法而玩與無法同有法而悖與無法同家之範猶國之法也其可一日無哉使有範而與無範同則𨿽立範又何貴焉則範𨿽立又何補焉是故善治國者行其法者立賞玩其法悖其法者無宥夫然後法無不行而國無不治治國猶然而況治家乎今黃氏之家有範矣其克奉與克遵者必賞以家範之賞其不克奉與不克遵者必罰以家範之罰何患其不行而家之治也又何難哉合食而同居𨿽百世可必也抑黃氏義家也義家子弟不待乎範而興行孝友率由禮誼固當茍待範之立而後勉彊人斯陋矣矧範之以範而不奉焉不遵焉至於見罰而猶不恥焉不悔焉不勉焉則亦匪人也已矣則亦匪人也已矣於戲言出余口猶有弗忍焉者孰謂黃氏之子孫而忍爲之虖尙念之乎尙愼之虖

吳氏孝義集序

孝義裏在諸曁縣節孝鄕卽南宋賈恩所居裏也恩事見防稽志而裏實由恩以名裏之吳氏其先世居開化鄕之峽上宋熈寧中丘居士泗由峽上來遷而孝義之有吳氏自此始傳十一世至筠西翁宗元而家益裕族益大乃同室廬以處合釜防以食通其有無共其休戚子孫遵之今且五世矣閨門之內秩秩乎其肅穆也羣從之間抑抑乎其慈良也小大之政井井乎其有倫紀也吉防之禮鑿鑿乎其中榘度也鄰里之中諄諄乎其盡恩禮也僕之防循循乎其能謹勑也道其裏指其門而相告曰此居孝義裏而行義無愧前烈者確乎人人無間言也筠西之孫鉞念作始之難而懼保終之不易尙冀來者無替詔謀而相與繼述之此孝義集之所以編也親親之道莫大乎昭本始故譜圖先之閒家之方莫急於守先訓故家教家範次之文辭所以鋪張徳美者也故記序銘贊次之而歌行附焉墓志所以埀示悠久者也故碑銘行狀次之而挽詩附焉人之交也各以其類觀其交際而其人之賢否攸見故尺牘次之犬人畜也性於孝感於人而然也故孝犬錄次之釐爲八卷繕寫成帙因其鄕先達桂仲晦請余爲之序予觀天下之物厚其積而後其勢隆浚其源而後其流逺世家之澤有引而無替未有不由子孫之善繼善述者也善繼述者將何所致其力哉亦惟盡心於日用彛倫之所當爲者而已耳是故父慈而子孝夫義而婦順兄友而弟恭上和而下睦家之肥也父子之慈孝夫婦之義順兄弟之友恭上下之和睦孰使之性使之也性本於天而人同此理故賈氏之於吳氏姓𨿽異而孝義之行若出一人自南宋至於今時𨿽殊而孝義之聞若在一時性之在我𨿽異時異姓之人猶且同之何獨至於同時同姓之人而不同乎是集之編其名蓋有由矣夫以八卷之書不忘其所始則觀是集之人其可忘其所本乎故能充孝義之性斯能盡孝義之實盡孝義之實斯能延孝義之慶延孝義之慶斯不失爲孝義者之後而可以居孝義之裏詩書所稱聿修厥徳追配前人鉞寧不望之來裔乎尙懋勉之不然徒有是編也亦末矣

古詩選唐序

詩之有風雅頌賦比興也猶樂之有八音六律六呂也八音六律六呂樂之具也風雅頌賦比興詩之具也是故樂工之作樂也以六律六呂而定八音詩人之作詩也以賦比興而該風雅頌但詩人作詩之初因事而發於言不若樂工作樂之初先事而爲之制焉耳於戲韶簫也大夏也大武也以至於秦魏齊諸國其樂之作也陳之以八音和之以律呂未嘗不同也而其音則未嘗同也商也周也魯也以至於衛諸國其詩之作也經之以風雅頌緯之以賦比興未嘗不同也而其音則未嘗同也樂音之有治有忽不系八音六律六呂而系世變詩音之有正有變系風雅頌賦比興而不系世變哉夫惟詩之音系乎世變也是以大小雅十三國風出於文武成康之時者則謂之正雅正風出於夷王以下者則謂之變雅變風風雅變而爲騷些騷些變而爲樂府爲選爲律愈變而愈下不論其世而論其體裁可乎李唐有天下三百餘年其世蓋屢變矣有盛唐焉有中唐焉有晚唐焉晚唐之詩其體裁非不猶中唐之詩也中唐之詩其體裁非不猶盛唐之詩也然盛唐之詩其音豈中唐之詩可同日語哉中唐之詩其音豈晚唐之詩可同日語哉昔襄城楊伯謙選唐詩爲唐音錄蜀郡虞文靖公序之慨夫聲文之成系於世道之升降而終之以一言曰吾於伯謙之錄安得不嘆夫知言之難也蓋不能無憾焉無他文之日降譬如水之日下有莫之能禦者故唐不漢漢不秦秦不戰國戰國不春秋春秋不三代三代不唐虞自李唐一代之詩觀之晚不及中中不及盛伯謙以盛唐中唐晚唐別之其豈不以此乎然而盛時之詩不謂之正音而謂之始音衰世之詩不謂之變音而謂之正音又以盛唐中唐晚唐並謂之遺響是以體裁論而不以世變論也其亦異乎大小雅十三國風之所以爲正爲變者矣詩與樂固一道也不審音不足以知樂不審音則何以知詩伯謙之於音如此則其於詩也可見矣此文靖之所以不能無憾也歟平陽林敬伯蚤歳誦文靖之序深有槪乎其及遊國學質諸博士貝延琚劉子憲而知唐音去取出其嗜好也其友防陰縣簿暇日乃更選焉非有風雅騷些之遺韻者不取也得七百六首隨其世次釐爲六卷以所選皆五七言古詩故目爲古詩選唐敬伯之言曰竊聞詩緣情而作者也其部則有風雅頌其義則有賦比興其言或三或四或五或六或七其篇或長或短初曷嘗拘拘於其間哉又曷嘗曰我爲風爲雅爲頌也因事而作出於國人者則曰風出於朝廷者則曰雅用之宗廟郊社者則曰頌又曷嘗曰我爲賦爲比爲興也成章之後直陳其事則曰賦取彼譬此則曰比托物起意則曰興如斯而已矣柰何律詩出而聲律對偶章句拘拘之甚也詩之所以爲詩者至是盡廢矣故後世之詩不失古意惟有古詩而今於唐詩亦惟選古律以下則置之而況唐之詩近古而尢渾噩莫若李太白杜子美至於韓退之𨿽材髙欲自成家然其吐辭暗與古合者可勝道哉而唐音乃皆不之錄今則不敢不錄焉余偉其論之確識之夐而選之精也是以備著之於戲此詩選勝於唐音逺甚使文靖復生而見之寧不快於其意必有以發揮敬伯之用心者矣惜乎九原莫作顧使余序其篇端也

重校漢字源敍

重校漢字源六卷臨川宋季子所輯不鄙伯衡以序見屬其書伯衡𨿽未之見觀其自序季子之輯是書也夫豈一日之力伯衡於法初不通曉何以言哉𨿽然魯壁科斗之書出孔安國爲古定非漢始有是也自秦人變篆以便胥則固權輿於秦矣而謂漢爲字源何哉𨿽肇於秦至兩漢而法度斯備防畫俯仰之勢脫去篆分之意遂成一代之文崔子玉蔡邕梁鴻鐘繇諸人傑然以之名家百世之下咸取則焉𨿽總謂之漢可也𨿽謂漢之爲字之源亦可也經渉世代不免人用其私智徇於今之厚徵於古之略臨學之家狃於習熟承其譌而踵其謬所從來久矣篤志於古學遊心於藝事者不本諸漢烏乎本哉夫本諸漢者豈曰漢之去古未逺云乎亦惟漢法六體書試吏蒼頡之教史籕之學夫人誦而習之字學猶近古也是以有取焉耳蓋書之體𨿽殊總其實不越乎六書而已六書旣通參伍以變觸類而長極文字之變不能外焉故士惟弗學學必先六書尙論書法之源捨是則何以哉世人下筆往往與古背馳而流於俗謬者六書之學弗講也因之以周衰重之以秦火保氏之所掌小學之所教𨿽不可考也而說文解字字序等書猶有足徵焉者誠能反本循源而求之於斯其於形聲事意轉借之辧何至於昧文字子母聲音之源何至於迷波磔防畫偏傍位置之類復何乖之有然則法𨿽備於漢而所以觀其防通以極乎書之爲書者其可畫漢而遽止哉此宋儒婁機字源之所由作而季子之所以重校也歟韓愈氏有云無迷其途無絕其源祖述兩漢途之迷者希矣根祗六書源之絕者希矣𨿽以之盡古今之書綽然有餘裕矣豈惟哉豈惟哉漢求能讀古書者必徵齊人以所聞伏生可以考論也季子生車書混一之代年學俱冨志於稽古推其餘力重校此書其有關於字學之大者世惟無事考文則已儻有事於考文將於是乎徵焉抑聞孝宣命張敞受齊學遂能讀鼎刻杜鄴從敞子吉得其緒餘亦以小學名家至於敞受學之師史乃逸其姓名君子憾焉今季子述其承傳之自甚悉使人觀其書而知其師亦賢於敞也已矣

偏旁辯證序

扶風馬侯未出仕時僑於嘉禾嘉禾之士相率委質而師焉侯病世之學者於書學置而不講自一字以至偏旁承僞踵誤十八九乃爲書若干篇曰偏旁辯證與承學之士講習云及侯出而爲郡臨川而東陽蔡侯適以進士通守其郡謂侯此書誠有補於小學者也可不廣其傳乎馳書金華屬余敍之予惟先王之教小學必以六藝書其一也稽之周官掌養國子教之六書有保氏焉三歳則一考之以同其文其爲教如此是以其時士無弗知書是非有正而人不敢用其私也歷秦漢而至於唐經殘教弛已久書之爲書也因世生變趨便就簡非盡復先王之舊矣然猶有維持之法焉太史試學童能風書九千字以上乃得爲史又以六體試之課最者以爲尙書禦史史書令史吏民上書或不正輙舉劾漢之制也取士有明字科學館諸生試書凡書學石經說文字林先口試通乃墨試說文字林二十條十八通爲第唐之制也其爲法如此是以其時士亦無不知書是非有正而人不敢用其私也自時厥後時異制殊非惟先王之教不復而取士之法亦莫之行矣學士大夫率謂書非切己事髙談性命者慕遠大而忽近細遊心藝事者較工拙而論妍班揚賈許陸薛二李二徐之說𨿽有存焉者防何人能盡其心也昧形聲事意轉借之辧迷文字母子聲音之原夫豈獨後生小子哉先儒朱子患之嘗欲取說文解字字序爲書篇以詔於來學惜乎有其志而其書未就焉嗚呼成朱子所欲爲之志以明先王之所以教豈不在後之君子乎此馬侯之書所以作也竊觀其書凡一字之全謬偏旁之不經流俗之習熟傳寫之差舛牽彊而穿鑿杜譔而因襲一防一字之分一畫一字之別同音異用同形異從之類莫不推尋其端緒論列其得失考訂其抵牾區別其部類而其取捨義例有不合於班揚賈許陸薛二李二徐之說者蓋鮮矣明先王之教成朱子之志端在於此書乎國家方稽古以制度學校之教修取士之法行吾知亦將有取焉而於同文之治不無功矣豈惟有補於小學云爾哉是用不讓而爲之序使覽者知其書實繼先儒而作而盡其心焉庶防蔡侯之志也

心學圖說後序

金華坦溪之上有隱君子曰鄭君彥淵宋川陜置制忠湣公之六世孫也始余得其塟書注釋讀之固意彥淵儒者乃今讀其心學圖說信彥淵之爲儒者無疑矣夫堯舜禹之相授受也曰人心惟危道心惟防惟精惟一允執厥中萬世正學於是乎出焉商周繼之其間聖賢焉不學而亦焉有外此以學者哉逮乎周衰聖人不作異端並起其所以爲學者大抵非帝王之學漢興羣儒掇拾遺經於秦火之餘往往溺於訓詁而不知反求諸心則旣失矣後千數百年濓洛諸大儒出當宋世相與倡明聖學而論著焉子貢之徒所不得聞於仲尼者昭然若揭日月天下學士始知不知道不可以言學不明心不足以爲學夫何積習旣久𨿽有豪傑之材亦皆篤惟先儒之成言是誦莫肯以精力自致而今爲甚譬如侏儒之觀場人抵掌亦抵掌人揶揄亦揶揄其目且猶無見也其心況有得乎則其失愈逺矣夫千古帝王之學固因濓洛諸大儒而復明至於天地事物之倫理性命道徳之精防諸大儒又豈敢自謂其言盡矣備矣後之學者無所容心無所容喙也乎哉此彥淵之書所以作也彥淵優遊事外於凡聖經賢傳旁及釋老之書靡所不覽而未嘗阿以爲同冥思而黙體深造而自得得其說直欲逾濓洛渉洙泗窺先天之祕推其用心可謂勞矣非儒者而能與於斯乎惜夫是書出於三百年之下而諸大儒莫之知而莫之取也向令彥淵與諸大儒並時而生從而就正焉其有不傳信乎而顧使余得而讀之豈知言哉唐許宗國毉也而不欲著書以爲脈之幽而難明吾意所解口不能宣得吾之所言而不得吾所不言則於脈有不能明而且妄投藥矣於戲毉家之說萬一失之其禍止於傷人吾儒家之說萬一失之其禍遂至於亂世然則儒者著書視毉者著書豈不愈難乎故余平生爲學不敢篤信成言亦不敢輕出臆說觀彥淵之超詣獨得多所發揮寧無慨然者乎圖與說所不能盡者彥淵尙終有以教我哉

範氏文官花詩序

京口範氏自宋至今爲郡望族其先世嘗植文官花以爲庭實辛稼軒所爲賦水龍吟者也近代趙松雪鄧素履諸賢咸有題詠總若干首是花唐時惟學士院有之其殊形異色余固未嘗得見竊誦諸賢之賦詠而想望焉豈非範氏之嘉祥哉蓋艸木於天地間爲物𨿽防乃若鐘夫粹美溢爲英華忽焉而榮倐焉而悴是則不偶然也故孔陵之檜斯文之興喪系焉廣陵之瓊花世道之盛衰系焉田氏之荊王氏之槐門祚之升降系焉則艸木有關於人事也久矣而況天地生物有定形則有定色白者不能碧紅者不能紫今以一卉之防一日之間而遞爲之變而具有其色又花之異常而不多得者也孰謂範氏之有是花也暢茂敷榮數百年猶一日而可委諸偶然乎是宜諸賢喜傳而樂道之也於戲言天者常徵於人則於是花可以見範氏之所積矣觀物者取必於天則於是花亦可以見造物之厚範氏矣不然宋徳旣爽元入中國元徳旣爽皇明膺運天命之去畱人事之廢興且至於再故家喬木不與海桑俱化者鮮矣何獨是花之在範氏庭砌間𨿽運去物攺而其舒翹挺秀自若也世之勃然赫然以貴冨之家身得之而身失之者多矣又何獨範氏一門傳緒愈逺而流澤愈長賢材繼作項背相望不惟詩禮纉承抑且組綬蟬聨也吾祖文忠公之銘三槐堂謂魏公之徳與槐俱萌君子之於範氏觀徳有不在是花乎範氏之嗣人尙無替封殖哉他日余過京口倘獲寓目當賦角弓之詩而諸賢之篇什僉憲君方將鋟板以傳故爲之序

蔡氏重修族譜序

平陽多鉅族尙論其盛則未有加於蔡氏者也宋先後有國三百年而蔡氏舉八行一人登文科者十五人特科八人補入太學者十九人待補二人請漕試二十八人上書者二人勉解八人魁武科者一人登武科者四人凡八十二人焉其不由選舉而以進納邊賞防敍者又五十四人焉嗚呼可不謂之盛乎其族舊有譜晦庵先生子朱子寔敍之毀於洪武乙卯風潮之變此譜則八行七世孫仲謙因遺簡殘編而修補者也持以示余徵文爲序嗟夫族蕃而分世遠而疎地殊而忘此其勢有所必至者然而君子使之合於已分戚於己疎不忘於已殊未嘗無其法焉三代以上維持以宗法秦漢以來維持以譜法譜法之行猶宗法之行也何也自吾之所自出以至大父之所自出以至於大大父之所自出又推之以及乎始受姓之祖又推之以及乎屬之疎逺者無不登載昭穆以辯之字行以聨之系序之承傳支派之分異皆可得而詳𨿽數百世之久千百人之眾其初一人之身其一人之身而癢屙疾痛不相關乎平居或有老壯稚弱不相敬讓慈愛者寧不愧乎或有力不相借災不相救死不相收者寧不悔乎或有以富貴加之而淩侮之者寧不攺行乎則𨿽分而恆合矣𨿽疎而恆戚矣𨿽殊而不忘矣譜之所系如此有尊祖敬宗收族之心者未有不用其情者也余觀蔡氏之譜自九府君至仲謙十六世仲謙之下又四世世常百餘人不爲不蕃由五季歷宋元至於今不爲不逺或家防奧或家步廊或家新城或家永嘉不爲不殊而某爲叔伯行某爲兄弟行某爲子姓行其名某其字某其配某氏未嘗不可考其合族之人服𨿽窮親𨿽盡而歳時伏臘未嘗不相往來冠婚喪祭未嘗不相赴告患難緩急未嘗不相扶持豈不以譜之立乎然則仲謙於譜之修烏得不汲汲用其情也𨿽然今通都大邑故家舊族𨿽可指數而子孫日就衰替其克保先業者蓋甚少也而蔡氏獨茂衍丰殖不攺其舊果何以致是哉天下之物其基厚者其積髙其源深者其流長故積善之家傳委必遠蔡氏由九府君而下皆知力學而有徳行質諸許忠簡公志八行銘葉文定公志刺史墓之文則世篤其慶非朝夕之故矣其族之昌大非他姓所可及尙有由然哉夫然則爲之後者固當謹家諜尢當繼先徳詩曰無念爾祖聿修厥徳又曰夙興夜寐無忝爾所生誠克念焉無忝焉則蔡氏之盛又當何如是皆余之所歆慕而屬望者庸述以爲序

三壽圖序

浦江縣東行二十里其地曰長塘有大姓曰黃氏世家其上黃氏之良曰資善曰資深曰資文其生也同气其分也同體其爲人也同徳其處家也同心其壽而康也又同而又有連山有淸流有茂松巨竹有佳花美卉有禽魚圖史琴奕可以娯其耳目志意而三人者寄傲其間不知日之夕也吳興林子山過而見焉於是繪爲圖以著其事指焉而告予曰揮扇而中坐者資善也觀書而坐於其左者資深也袖手而坐於其右者資文也鞠躬而進茗飲則資深之嗣子宿也是𨿽存其大節而資善伯仲以埀白之年相從於山林之下衎衎以相友怡怡以共適藹然恭順和孺之風亦可想見也已斯人也而使之遊於鄕鄕之人尙有所觀感乎而使之居於邑邑之人尙有所觀感乎而使之養於國學國之人尙有所觀感乎故吾圖之不獨以張黃氏一門之盛蓋將以竦動夫人之爲兄弟者爾子史官也其言足信序之以文以啟詠歌不屬之子將誰屬焉予聞壽也者存乎人而命於天者也非智可取非力可獲非財可致以故世之兄弟並臻壽康者不多見也籍令見之往往出於一從再從三從羣從之間若夫同气而生同體而分而同壽者不常有也借令有之私其妻子田廬貨賄較夫長短得失彊弱以手足之親而猶秦越人之相視則𨿽欲同居合食休戚相關有所不能焉借令能之嗜好不同趣捨亦異或仕於朝或賈於市或耕於野睽離之日常多而防合之時常少則𨿽欲朝夕聚處自幼至老未嘗相捨有所不得焉借令得之家非給足時非休明凍餒切於體膚追呼勞其筋骨皇皇如也則𨿽欲優遊佚道之中共享有生之樂有所不暇焉今資善伯仲於在天而智不可取力不可獲財不可致者如此而於人之所不多所不常所不能所不得所不暇者又如此求之一邦未見其倫況一邑乎求之一邑未見其倫況一鄕乎子山𨿽欲不侈以圖安得而不侈之以圖展捲之頃觀其伯仲之參坐也气岸莊重凝然若三趾之鼎足以鎭浮威儀煥發炳然若三階之星足以美俗且猶使人歆慕之不已而況於其族姻時親炙之者乎而況於其子孫日周還於其左右者乎恭順之心不油然而生則吾弗信矣然則子山圖之予又從而序之非過也宜也

陳氏文錄序

陳氏文錄者宦遊東昌之士爲今浙江都指揮使陳公作之文詞也公以廣威將軍平山衛指揮鎭東昌十有四年功紀之多何可算哉士或記之或序之或詩之特表章其大者云爾聖天子之於公知之尢深恩寵優渥度越尋常不次超擢斷自宸由是有浙江之命而公之蒞浙江也辟塾延致防稽鄭元直先生使諸孫師焉先生因屬其諸孫裒集記序詩爲一帙題曰陳氏文錄不以伯衡陋而防序其篇端伯衡辭不獲乃爲之序曰古之君子紀徳銘功汲汲如不及者善善之意長惟恐其不流傳而已矣蓋文詞之於功業也猶桴之於鼔也梃之於鐘也鐘無梃鼔無桴則不鳴有功業而無文詞以發揮之思慮之精防何以見經畫之周宻何以知借曰其事接於人之耳目其澤洽於人之腎腸固當口誦之而心識之然稚者有時而壯壯者有時而老老者有時而往則有志有爲之成績亦與之俱往烏在其爲流傳也誦之口孰若托之翰墨識之心孰若載之簡冊在昔名公卿未有馳譽於當世埀名於方來而不職此者也文詞之所系亦重矣宜乎東昌之人士表章公之事業不容自己庶防古君子之遺意也哉始公以文武材略受知於聖天子創業之初眷遇日隆圖任益重及取中原卽以東昌屬公而公蚤夜竭其思慮爲之經畫率士卒珍倭冦殱亂軍翦荊棘辟城郭列府寺樹樓櫓奠市井相地宜立疆畔通溝渠藝秔稻聲威以著寇賊以除反側以安流亡以歸生聚以庶逺近以孚商賈以集餽餉以足漕運以省徵斂以寛誠奇偉而烜赫矣然都邑間見之窮陋僻逺則莫之盡見也九重知之四方則莫之盡知也乃今伯衡得是錄而讀之事以實書辭不華飾蓋不啻渉其境而覽觀鉅麗焉然則當世欲知公者徵是方來欲知公者亦必徵是而先生之所以裒集者其亦士友之所以表章之意歟𨿽然公以勲舊爲國重臣臨制乎方面事當什伯於此震今而耀後固自有史氏之大書特書是錄其豈非權輿也哉

繆氏壎箎集序

古人兄弟俱善文詞士林未嘗不以爲盛事故二應之在魏二陸之在晉二盧之在唐當時稱之後世傳焉余觀於平陽在元之世兄弟並以文鳴則有若鄭氏居今之世兄弟並以詩鳴則有若繆氏鄭氏兄字季明弟字季亮而其文集曰聨璧繆氏兄字仲琳弟字仲卣而其詩集曰壎箎夫鄭氏一門而能文者同气二人焉繆氏一門而能詩者同气二人焉此余每覽其聨璧壎箎集所以輙嘆平陽人物之不可及也且言之精者爲文而詩又言之精者也然而鄭氏兄弟固難能矣繆氏兄弟豈不愈難能哉序聨璧者翰林承防宋先生也今仲琳乃以壎箎集請余序其首簡顧余豈其人乎𨿽然以仲琳爲兄而有弟若仲卣以仲卣爲弟而有兄若仲琳麗藻交映逸韻疊發鏗鏘炳煥震耀遐邇固足以使人歆羨初仲卣膺薦至京師官之而不拜後仲琳應詔至京師官之亦不拜仲卣之來歸也縣令程君延爲訓導欣然而俯就仲琳之來歸也縣丞彭君延爲訓導亦欣然俯就不汲汲於利達而切切焉爲國家作人是務其出處之際若合符節尢足以起人愛敬然則仲琳仲卣之在當今不猶二盧之在唐二陸之在晉二應之在魏眞士林之盛事哉覽壎箎集者宜何如也是爲序

蘇平仲文集卷四

欽定四庫全書

蘇平仲文集卷五

明蘇伯衡撰序

說齋先生文粹序

宋自濂溪周子河南程子倡明性理號爲道學遞相傳受至乾道淳熈間紫陽朱子廣漢張子東萊呂子鼎立於一時而東南學者翕然宗之說齋唐公出乎其時又與呂子周居於婺而獨尙經制之學直可謂特起者矣而豈立異哉尙論道統由周程等而上之至孔孟由孔孟等而上之至三王又等而上之至於五帝經制者二帝三王之治迹也聞之曰治本於道道本於心得其心與道而後其治可得而言則經制性理固自相爲表裏者也茍從事性理而經制弗講焉不防於有體而無用乎公之尙之也有不能已者矣立異云乎哉公與其父侍禦史堯封其兄饒州教授仲溫樂平主簿仲義皆紹興名進士家庭之間自相師友不惟史學絕精而尢邃於諸經自謂不專主一說不務爲茍同隠之於心稽之於聖人合者取之疑者闕之又謂三代治法悉載於經灼可見諸行事後世以空言視之所以治不如古此其志爲何如哉天文地理王霸兵農禮樂刑政陰陽度數郊廟學校井野畿疆莫不窮探力索於遺編之中而防通其故不啻若身親見之上下古今和齊斟酌之以綜世變精粗本末兼該並舉其所造又何如哉使得志而大行焉舉帝王之大經大法於千載之後輔成一王之治俾天下之人復覩唐虞三代之盛夫何難之有然天性廉直利不能回勢不能撓忤物旣多謗讟攸歸仕未通顯而遽自引退其欲發而措之事業者僅推而托之論述此君子之所以追恨而深惜者也所著書六經解百五十卷九經發題經史難答孝經解愚書各一卷諸史精義百卷帝王經世圖譜十卷乾道祕府羣書新錄八十三卷天文地理詳辯各三卷故事備要詞科雜錄各四卷陸宣公奏議詳解十卷說齋文集四十卷今去公埀二百年薦更兵燹行乎世者惟經世圖譜諸史精義耳其他傳者蓋亦無防矣揚雄有言存則人亡則書欲求公於公之書而其書又如此不愈大可惜哉諸孫懷敬爲是極力搜訪得文集焉觀士介所爲序乃重刋本也以發題愚書足四十卷之數且駢儷之什應用之作居多然則亦非彚次之舊矣欲采擇爲文粹嘉惠承學則又懼以寡聞淺見而輙去取犯不韙之罪伯衡曰梁昭明大子統嘗以一人之見去取秦漢至本朝數千百年諸家之作爲文選矣宋姚鉉嘗以一人之見去取唐三百年諸家之作爲文粹矣他若文鑑文類未易枚舉至於昌黎之文自謂約六經之防孰得去取之而公嘗掇取二十六篇爲韓子今是舉也猶是意也奚爲而不可使是集出則公之學術庶亦粗足表見後公而作者有志於學而無從見其書一旦得而見之豈不深可借而若獲拱璧哉於是懷敬采擇論議記序書銘奏議雜著館職策一百五十四首釐爲十卷其發題愚書則寘於前詞科仍列於後合十五卷不鄙以序見屬伯衡晚陋何足以知公竊嘉懷敬不墜其家學喜承學之士得有所考故不辭而書之且以見公特起於流俗之中絕學之後所蘊之精防所造之髙妙不盡在是猶愈於槪乎無徵云爾

張潞國詩集序

故元翰林學士承防嶺北行省平章政事致仕潞國張公旣薨之十一年其方外友北山上人槖其詩來南京屬前靈隱住山見心復禪師類次之將刻以傳防伯衡自金華召至乃請爲之序伯衡曩在史局讀公之傳念其詩文莫之收拾久且軼墜嘗竊嘆焉則今於此山之請也其能以不敏辭乎夫文辭之盛衰固囿於世運而世運之盛衰亦於文辭焉見之然則誦其詩而欲知其人可不尙論其世乎昔元起朔方有天下至元貞大徳而盛莫加焉公之生也適際其時其所鐘者粹矣其言之品也有以哉然而覉窮不偶畱滯江湖之表詠歌寂寞之濵防五十年至正初始用薦者通朝籍至是而昔之耆老凋謝殆且盡矣由國子助教八轉拜翰林承防遂擅文章之柄而雄視乎天下斯文之未泯實有賴焉而孰知夫養之也厚而用之也不亟是以其望寔如彼之暴著也豈僥幸於一旦坐致顯融者所可同日語哉自公居翰林國事日非疆圉日蹙故其鋪張帝載黼黻王度之什旣與淸廟我將之頌鹿鳴鳬鷖之雅比隆至於緣情托物發爲聲歌顧於匪風下泉有取焉方鳴其盛而遽履其衰不亦悲乎夫何天不憗遺而公云亡公亡不獨詩亡而元尋亦亡矣文章世運固疊爲盛衰者與抑觀漢唐以來凡以文鳴者際乎天地之運之盛也其制述乃有治古之風逮夫光嶽分裂皆靡然若緒風之泛弱卉不有作者不能自振焉今公晚年之作𨿽當運去祚移之際其情舒而不廹其气淳而不散其言簡以壯和以平猶之盛年也其然非其中有不隨世轉移者存然乎不謂之作者可乎則其詩誠不宜無傳也公平生寓情詩酒所作至多而不自惜掇其遺尙五百餘篇皆可埀憲來學者公無子一女亦先卒其薨也卜地燕京城南而安厝之北山之力居多北山廬陵人受業衡之福巖寺遊燕京三十年𨿽佛之徒而喜從吾儒者遊與公交最善今老矣而圖公之不朽者甚篤視惠勤之於六一居士庶防無愧也已伯衡之防試禮部也公實同知貢舉得所對筞嘆賞不寘同事者以其言切直黜之公爭之不得每與歐陽文公言之以爲恨而文公以語伯衡𨿽不獲綴公門生之未而公亦伯衡之知己者矣執筆序公之詩於攺土之後俯仰今昔然久之

申屠先生詩集序

申屠君以詩鳴元統至正時其稿旣多類皆放失於兵燹之間幸而流傳於好事者十猶二三其子徵極力收拾蓋自君沒後十二年始克彚次成集以授余求序其端余聞君自總丱知學卽善記覽工辭章號稱雋才時出爲歌詩先軰爭下之而君不自足也延祐間故侍講黃公筮仕於其州遂委已事焉侍講文詞爲世楷模然剛中少容從之遊者鮮克當其意而獨器重君悉授以心法他從遊不得者君盡得之而君又能因侍講之言以治經之餘力力追古之作者於是君之詩與年日進沛然莫禦而其聲光勃然而起炳然而不可遏時之名能詩者風斯下矣祕卿達兼善外史張伯雨至謂侍講之有君也猶吾祖文忠公之有黃山谷陳后山其取重縉紳間如此哉始余謁伯雨於杭之開元宮伯雨以君和其詩三章示余私心慕焉及君來爲經師吾鄕校遂獲與之交自是或歳一再見或間歳一見見必以文字爲娯樂海防變故以來出處不同山川間之思見其人邈乎不可卽矣此余歸自江東過其舊遊之處輙爲之腹痛間見其遺篇翰伏讀數過不自休而不能無九原可作之嘆則余於徵之請其能已於言乎昔者浦陽方先生韶父括吳贊府善父粵謝軍諮臯父皆以古詩人自任東南之士翕然師尊之論者獨推侍講爲得其宗而君侍講之世嫡也則其所詣亦可槪見矣余復何言哉竊獨慨君生長文明之代才髙而學贍使其與一時鴻生望士文學侍從之臣通籍著庭之間鎔經鑄辭作爲雅頌播爲歌詠以鋪張太平雍熈之盛豈不優爲之然年逾四十再舉於鄕始以春秋乙榜棲遲學校防十五年未及攺官而運去物攺愁居惕處曾不數年竟以不幸死矣今其詩之見於集中者多黍離麥秀之音則其志不亦可哀乎尙幸有子若徵寶其遺稿世其家學足以慰君於地下云爾此余所爲撫捲不自知悲喜之交集也君諱性字彥徳申屠氏越諸曁人

潔庵集序

潔庵集詩文若干首平陽孔子升先生之所作門人同邑林與直敬伯之所彚次也敬伯以告余曰先生志於立徳者也立功且非其志而況於言乎然而先生由進士科出身𨿽不蘄以文辭名世而求文辭者則固以先生爲首矣則先生𨿽欲不述作烏得而不述作嘗聞諸先生文章非應用應用非文章此至論也凡吾之所作亦應用云爾吾敢自謂文哉以故先生𨿽爲文未嘗畱稿子弟門人間私錄之亦不多也先生旣棄代其子謜屬與直類粹爲八卷附以詩四卷因先生自號題曰潔庵集一二同志將鏤版以永其傳敢請爲之序余取而讀之理到矣气昌矣意精矣辭達矣典則而嚴謹溫純而整峻該洽而非綴緝明白而非淺近不粉飾而華彩不鍜鏈而光輝古之有徳必有言者蓋如此尙論文章何以加諸至於詩則出於性情而不窘於畦町有優遊詠嘆之思風雅騷些之遺而先生自視塪然何哉豈不以世之爲文者於學無所聞於道無所得險澁其語以爲奇僻怪其字以爲古隠晦其意以爲深突兀其體以爲髙而流俗之所尙也先生則不出乎是自意不足以追世好而云然也歟嗟乎文辭之陋未有甚於彼者也曾謂先生而爲之乎人固有卻菽粟而進蜆蛤者亦有捨布帛而取毯者茍弗貴先生之文而惟流俗之所謂文是貴則與是何以異乎夫蜆蛤可適口而不可療饑毯可悅目而不可禦寒養生則必以菽粟而不以蜆蛤也卒歳則必以布帛而不以毯也先生之文布帛也菽粟也世之所不可無人亦不得而弗之貴者也敬伯拳拳於其遺稿可謂知所貴者矣然則先生之有敬伯不猶揚子云之有侯芭也歟先生世系爵裏行業詳見墓碑此不重出

陳子上存稿序

子上陳君旣沒之十有八年餘過其裏從其子訪其遺稿得詩文總若干首詩爲四言爲五言爲七言爲古爲樂府爲律爲絕凡若干捲文爲記爲敍爲銘爲贊爲箴爲防凡若干首加詮次焉釐爲若干捲題曰陳子上存稿俾藏於家敍曰夫所貴乎文辭者非以言之工而貴之也當理之言斯貴矣其言當理𨿽其人無足取君子猶不以人廢言而使之泯沒也況其人若子上者抗特操於亂世臨患難死生禍福而不易其志不污其身可謂賢矣而其言也揆諸往哲而有合傳之來世而無愧可使泯沒而無聞乎此余於其遺稿所以不能已其情也六藝百氏之言子上無弗學而以求道爲急凡詩文未嘗茍作要其歸不當於理者蓋鮮矣自爲舉子時其所作已爲流軰所重金華胡仲申先生以古學名嘗傲視一世人於文章靳許可獨敬愛子上而稱之曰能其擢進士也朝之名公鉅人若翰林歐公太常張公禮部貢公禦史吳公助教程公僉謂子上之文宜用之朝廷施之典冊相與論薦之而子上以親老願取慶元路錄事南還赴上未二年度時不可爲輙自免去擅兵柄而倔彊州郡間者爭欲致子上用之而子上終不爲其用周流東西所在常使人不知所至未嘗終月淹也最後總戎其州者必欲脇致之子上遂棄妻子南至於閩又北至於懷慶尋以疾卒於懷慶旣卒而其文亦無能爲收拾者以故平生所作存者止此云嗚呼得其材於天成其學於已不獲措諸事業而徒托之述作君子之不幸也至於述作又多放失不幸抑何甚耶借非子上所操自足以暴於世則天下之於子上何從而知之何從而信之此余之所以重有慨也其友謝復元氏欲率同志鏤板以永其傳力𨿽不逮而未嘗忘之其豈不猶餘之情歟豫章揭先生伯防稱子上之文上本遷固下獵諸子詩上遡漢魏而齊梁以下弗論可謂知言矣復何所庸吾喙哉

鄭璞集序

安固髙君賔叔才甚優學甚邃長餘二十餘年其伯兄則誠甫又先左司僚友髙君於余父執也而辱與爲忘年友今三十年矣歳之正月會於平陽出其詩文曰鄭璞集者俾爲之序髙君之文根柢六經出入子史詩則淵源風雅沈浸騷選莫不理到而辭達气充而韻勝味雋而光潔余素知而愛慕焉今觀凡在集者粹然大玉夷玉之質也炳然琬琰珪璧之輝也鏘然璜珩琚瑀之音也謂之未理之玉人猶疑焉況譬諸已臘之防又孰信之而名其集曰鄭璞何與思而不得則以問諸髙君髙君曰彼以臘防而與璞玉同稱亦惟自負太髙而已自髙故詞誇詞誇故實不副實不副故始聞之意其玉也而欲與之市終見之則鼠也謝而去焉無足怪矣古人之文章大抵出於道徳明備之後是以言立而人信之今世之士屬辭聲韻稍恊則曰我能詩言語布寘成章則曰我能文此其自大不猶鄭人之於防乎人之視之其有不猶周人之視鄭人之所謂璞乎吾嘗以爲戒而不敢不務其實此吾集之所以名也而又何疑焉余於是益嘆髙君非獨文詞人未易及其處已取名尢人之所不敢望先文忠公曰古之君子其處已也厚其取名也亷故實浮於名而人誦其美髙君之謂矣然則髙君之鄕爲文辭者固多可傳誦者亦眾而人人獨購求髙君之文得其片言隻字心滿志愜而去豈偶然乎夫文章如良金美玉自有定價固非人所得輕重然持金玉而欲市者持錢而求市金玉者必有足爲輕重之人居其間而後欲市者與求市者信而無疑焉今髙君求序其詩文不就可以輕重之人而顧以及余余官位學行無足動人是非可否無足取信將何以塞請念辱交之久也不敢終辭姑述其名集之意以爲序覽余序者可無異髙君而有所自警矣

鴈山樵唱詩集序

言之精者之謂文詩又文之精者也夫豈易爲哉然古詩三百篇有出於小夫婦人小夫婦人而可與能則又若無難者是何歟大序不云乎詩者志之所之也在心爲志發言爲詩有是志則有是詩譬如天地之間形气相軋而聲出焉蓋莫之爲而爲者夫何難之有自古詩變而爲選選變而爲律天下之爲詩者不必皆本乎志騖於茫昧之域窘於聲偶研揣之間取聲之韻合言之文斯不易矣又況不能積嵗月之勞極其材力之所至而徒模儗以爲工而欲馳騁以盡夫人情物理之妙宜其愈難哉是故知詩之作在言其志則可謂善於詩者矣孔君顯夫持所謂鴈山樵唱徵爲之序余閱之累日合古今體八百首托物以造端比事以見義屬辭以致意發吟風弄月之趣於聲嗟气嘆之間大篇短韻雜然並陳鏗鏘振發而曲折窅如也余乃爲之嘆曰美哉顯夫之詩也不研揣不模儗不費辭而及乎形容之妙比興之微人之所難而顯夫獨無難焉若是者何自而能之蓋顯夫自幼明乎六藝之學兩舉校官皆辭不就其志直欲取世科以濟世美年二十四得瞶疾旣不可有爲於時而又申之以變故患難則其平生之情歡愉咈悱憂思慷慨觸於物者宜有以昌其詩而發焉則豈非所謂本於志哉人固有困於疾而名於世者若張籍之於詩是已今顯夫𨿽以瞶而志不獲申其詩豈遂泯滅而不傳乎是用語顯夫曰子無自附於樵唱世將有采而陳之者矣顯夫名克烈先聖五十五代孫今居平陽平陽有山曰南鴈碭顯夫嘗隠其間故以名其集云

鄭叔文字序

人之類眾矣不可以無別也故爲之名焉又從而爲之字焉名字者人之所以自別於眾人亦使以識別乎我者也然而眾人之中有聖人焉有賢人焉聖人賢人之於眾人其具耳目口鼻手足之形與夫飲食衣服動靜語黙之節無以異也其所以爲聖爲賢而傑然異乎眾者徳業而已矣名字之不立欲自別於人之類且猶不可得而況徳業其可以不立乎是故務以徳業自別者果有以異於人者也務以名字自別者非果有以異於人者也世之學者無不慕聖賢之異於眾人者而於名字則知所以自別而於徳業則不知所以自別是猶不免爲眾人也何以別於人哉是故善學者不汲汲於名與字之美而汲汲於徳與業之崇浦江鄭彬叔文來徵字序餘思夫古者冠而後字之字之所以責之以成人之道也則字之於人也亦重矣知所以重字則知所以重身知所以重身則叔文之徵序豈直求美於名字之間者哉乃告之曰物相雜而適均之謂彬故其字一從文從武人也或文有餘而武不足或武有餘而文不足謂之適均可乎不可也或偏於剛而不以柔克或偏於柔而不以剛克謂之適均可乎不可也或質之勝而流於野或文之勝而流於史謂之適均可乎不可也其必勉焉損其過增益其未至使可文可武知柔知剛不野不史夫然後適均而可謂之成人也已𨿽羣於眾人之中而眾人莫不推尊之以爲出乎其類也已此謂不以名字別其身而以徳業別其身其爲自別也至矣夫叔文義門之秀妙年而好學多能而善詩於予有世契予故以是致愛助之意於戲叔文亦在朂之而已

王生子文字序

深溪王生間謁余請曰小子名江字子文願先生爲著說使知所勉乃告之曰天下之至文孰有加於水乎水行地中海爲鉅江次之江出岷山歷瞿唐過灩澦下三峽合漢沔並流湘吞彭蠡以趨於海而軋之排之鼔之梗之逆之迫之受之觸之沮之激之而爲湍爲灘爲波爲瀬爲旋爲淪爲漪爲漣爲濤爲瀾而或蹙或舒或亂或縈或徐或疾或衡或縱或抑或昻或大或細而如雲如霧如縠如帶如輪如洄如沬如鱗如焰如簾而天下之文悉備矣然何莫非自然也哉惟其自然此天下之至文必歸諸水也嗟夫大凡物之有文者孰不出於自然獨水乎哉是故日月星辰雲霞煙霏河漢虹霓天之文也山林川澤丘陵原隰城郭道路艸木鳥獸地之文也君臣父子夫婦長幼郊廟朝廷禮樂刑政冠婚喪祭搜狩飲射朝聘防同人之文也而莫非天下之至文也夫是以可以觀時變可以化成天下其在人也則堯之文思舜之文明禹之文命文王周公孔子之所以爲文此文也其在經也則易之卦爻辭象書之典謨訓誥誓命詩之風雅頌賦比興春秋之賞善罰惡內中華而外四夷此文也不然則何以經天而緯地凝庶績而植人極埀訓萬代而爲百王法式哉古人之所謂文者如此豈辭翰可儗哉柰何后世區區以辭翰而謂之文耶自夫以辭翰爲文也文之用末矣彼殫一生之精力從事於其間者音韻之鏗鍧采色之炳煥防畫之娬媚則自以爲至文矣而烏在爲文也嗟夫文而止於辭翰而已則世何貴焉而於世抑何補焉音韻鏗鍧而足以爲文也則文又何難焉采色炳煥而足以爲文也則文又何難焉防畫娬媚而足以爲文也則文又何難焉此之謂文其去文也不已遠乎今生之家以孝義稱閒家有則也執禮有節也處事有倫也接物有儀也內外有辧也尊卑有序也親疎有恩也質文有宜也亦可謂文焉乎矣生耳濡目染日引月長周還進退惟諾步趨升降俯仰馴雅詳愼可觀可喜亦旣異乎區區以辭翰爲文者矣誠能聞由聖賢之訓耕耨詩書之圃游泳道徳之涯歸宿仁義之奧究極天人之蘊成就文武之材出爲邦家之光則天下之至文不在水而在生矣余嘗病夫世之人溺於辭翰故以此爲生告尙念之也乎哉尙朂之也乎哉

宗元常字序

爽口之味有水艸小虫蜩範蚳蛙野果之實然人情有嗜有不嗜至於豹之胎猩之唇封熊之蹯則極味之珍異矣然非可常致以給朝夕之須可常致以給朝夕之須者而人性無不嗜惟稻粱黍稷魚肉蔬菓而已是故稻粱黍稷魚肉蔬菓謂之常食輕暖之物有紗縠罽褐狐貉羔羊之皮然土俗有宜有不宜至於雉頭之裘火防之布鮫人之綃則極物之珍異矣然非可常致以禦寒暑之變可常致以禦寒暑之變者而土俗無不宜維絺綌吉貝絮纊繒帛而已是故絺綌吉貝絮纊繒帛謂之常服常也者人所資以爲養生之具不可一日缺者也故自生民以來食焉而易稻粱黍稷魚肉蔬菓服焉而易絺綌吉貝絮纊繒帛未之有能焉於戲豈惟服食然哉三代而降九流百家之說並起可以喜可以愕可以世可以駭俗可以動萬乘亦已眾矣而獨堯舜禹湯文武周公孔子孟軻者謂之常道是則人所資以爲人不可一日而缺者惟聖人之道而已蓋具於人心者有五曰仁曰義曰禮曰智曰信接於人身者有五曰君臣曰父子曰夫婦曰長幼曰朋友仁也義也禮也智也信也人之常性也君臣也父子也夫婦也長幼也朋友也人之常倫也而皆天地之常經也夫聖人設教豈有術以彊人哉不過爲之度量品節使賢者智者無此之過愚者不肖者無此之不及云爾故聖人之訓布在六經其爲言也婦人小子可與知焉其爲行也婦人小子可與能焉及其至也與天地參彼九流百家之說非不眾且嘩也非不奇且異也而亙萬世莫此之能易焉於戲此所以爲常道也歟哉人之所資而不可一日缺蓋有甚於常食常服者矣何也常食之缺饑而止爾常服之缺寒而止爾若常道缺則胥爲禽獸鱗介也已而世之人以常食示之曰日用不可缺皆曰不可缺也以常服示之曰日用不可缺亦曰不可缺也以常道示之曰日用不可缺皆不之信也故予之服食無不取而道之常道鮮或從於戲其亦不思而已矣茍思常道之去則禽獸鱗介之歸其於資聖人之道也豈不甚於資服食之爲乎而常經不明焉者寡矣𨿽然道豈若服食待外求哉善學者反諸身求諸心而已矣操之而無使之騖於髙虛也廓之而無使之局於陋小也治之而無使之溺於怠荒也攝之而使之無躁也安之而使之無動也振之而常使之參前倚衡也造次顚沛主乎敬也視聽言動由乎禮也喜怒哀樂稽乎中也自彊不息法乎天也夙興夜寐顯晦無貳也生死以之終始如一也則庶防乎其有常徳而無患乎其爲常人也宗氏子經其字元常而伯衡不令不足爲之辭然伯衡於經爲中表兄弟且愛其質粹嘉其知學而望其嫓美前哲不有以告之非誼也故作字說以貽之

王子成傳後序

子成初用父防補徵官歷嘉興之沙渚吳興之南潯由南潯遷廣濟庫子成平居不事事裏中子揶揄之然其所居官類皆日夜持籌與商賈較錙銖而廣濟尢號繁劇前後以干沒逋負奪其官破其家者相隨屬也子成在沙渚南潯率月有羨余在廣濟至終更無毫髮事罣吏議裏中子乃大慚曰始吾以王君爲不事事者吾乃今知王君非固不事事者當子成在南潯時廣濟冦陷吳興吳興吏無大小皆防竄子成獨不竄江浙行中書參政托克托統軍平吳興子成率裏胥奔走供給不懈參政使宜欲超遷子成子成謝曰無功徼賞非小人之心也參政曰冦至不去軍實不乏非功而何子成曰是者安足齒錄於是參政不復進其秩是歳至正十三年也子成後秩滿遂得慶元路錄事判官時方國珍爲行省左丞分治於慶元子成自度與左丞洪不合乃不上更著短布衣以自隠亡何國家取浙東郡將辟子成自佐使者凡再造子成送使者曰爲我謝元帥屬時多故幙府不有異材不足與共濟我素迂加以衰老卽彊爲元帥起無益萬分毫幸勿復來郡將知其志亦不敢屈也子成今年防七十𨿽蔬食不給而未嘗輙有求於人時時出入里巷間遇知己輒畱畱輙飲飲輙醉醉便拂衣竟去賢士大夫以此皆延頸慕交之而鎭撫袁仁譚濟敬重子成特至嘗用比文人行非獨以其齒也童冀作子成傳亟稱子成蓋安分者至於其歷履則不暇書余故得取爲後序云

送歐陽公輔序

故大司徒楚國歐陽文公起自休致拜翰長之明年伯衡舉進士至燕因得拜公於崇政裏第退復得與公之孫公輔遊公輔生長伯衡一年聰敏未之或先朝夕綜理家政裁答書疏賔禮門客閒則讀書爲文不遑頃刻自逸伯衡見之未嘗不羨且愧也別公輔南歸未防而兵興出處之不知且十有六年國家底定燕冀公輔來南復相見乃知公輔積官至中書左司都事而於當世之故益熟矣嘗與之論元社之所以屋𨿽天命而致之豈不由人乎哉天歷元統以來海內無事士大夫安富貴而養功名職於郡縣者以將迎爲要以依違爲賢以漁獵爲務而司憲度者亦皆保其祿位顧其妻子類欲樹私恩爲自完之計其低佪澁縮茍且歳月不以是是非非爲意者則號識大體而尢見重上下相防政以賄成馴至至正間變起意外而遂莫之支焉然則其亡也天耶人耶必有以辯之矣於戲公輔眞知言哉今年春公輔采史家事自北平山東還而陜西按察僉事之命下且行欲得一言爲贈伯衡竊謂君子之爲國也猶醫師之治病也今夫貎之瘠肥气之虛實病之深淺凡爲醫者舉知之而不能療療之而不能已則由其不知病之所在與夫治失其方藥之不得其良也有醫師焉切脈而灼知其病治之有方投之良藥固不待煎洗割解而愈矣曾謂爲國而異是乎聖天子起民間混一四海慨然思革前代之獘於是簡防人材分布郡邑而寘諸風憲則其尢者也而吾公輔與焉公輔侍文公自蚤歳所接識皆朝之耆老成人所聞皆康時之略所學乃聖賢之道而又養之以歳月習之以世故迹其言論譬諸醫師蓋不惟素蓄良方善藥抑亦知病之所在矣𨿽以之爲國無難也而況一道乎書曰商俗靡靡利口惟賢余風未殄君其戒哉夫君陳尹東郊時殷之爲周久矣而其言且如此矧今秦雍內附未久也則向之吏習庸詎知不有存焉者乎申明上徳意作新之伯衡於公輔有望焉

送陳季明序

宣城陳君季明與餘同舉於鄕同試於禮部又同爲校官江東中更防亂不相見且十餘年季明仕皇朝由湖廣按察照磨轉江西知事入爲大理評事陞刑部郎官防余以非材列官冑監乃復集處暇日過從篤敍舊好蓋二年於玆矣今季明以特防出爲江西左右司郎中過餘言別以謂當時同舉之士兩牓凡四十人不啻今亡者過半存者又散處四方得在同朝情洽而誼隆吾二人者而已吾今乂當逺去子烏得無言乎噫羣於天地萬物之中而吾幸而爲人豈若河防然足乎滿腹斯已也凡民之饑寒曰於我衣食爭鬭曰於我曲直顓防愚騃困悴鰥恫曰於我開導撫卹秦人之肥無以異於越人之肥秦人之瘠無以異於越人之瘠而秦越之肥瘠與已之肥瘠何異哉學焉而兼濟之爲務此君子之所以汲汲也君子之學可以兼濟矣不處富貴之位不操尺寸之柄𨿽欲推而加諸四海得乎然富貴之位尺寸之柄國家之名器也求之而不可得得之而不能有行可勝計哉於戲求之不得命也得之不能行才不足志不立則然也才不足者次之志不立者煦煦以希合於於以取容臨利害禍福僅若毫髮則耳目熒於視聽手足失其舉措噤而不敢吐气矣人也比肩而立何補於斯世斯民也余觀季明在秋官讞鞠詳允遇事慷慨不少阿懾可謂處其位操其柄而才兼焉者矣𨿽康濟海內殆無難焉況江右湖山數千里之間乎今參政江西實惟滕公識大體而可大受季明行哉余見賔主之相得而言聽計從矣余知彼民庶乎其有瘳矣季明行哉余復何言哉

送王彥和赴北平省檢校序

括於故宋時其士起閭左而位公卿者比比有焉尙論其學術操履之正則未有如給事王公者也髙門大閈是不一姓觀其子孫更八九世尙克守其先業亦惟王氏而已豈非有徳者必有後也與哉吾友彥和又王氏子孫之頴然出者也彥和儀榘甚偉於書無所不讀自幼以慱聞彊記名閭裏間里巷之士彥和視之若無人弱冠偕其兄彥中試於鄕不中卽棄去作爲古歌詩雜文長老咸推讓焉給事公之夫人實東陽郭氏於我曾祖妣爲女弟而余又與彥中文詞同考試領薦以故彥和友余最厚自余辱交彥和於今十七年矣其聚首日久而情洽惟餘得寓括之歳及彥和丁外艱之歳及此年爲然然今春彥和以議禮被徵而起尋承詔入史局纂修元史余忝教諸生上庠縻於職業𨿽歷三時相與考徳問業亦不能數數也比史成上奏彥和方謀歸養而北平之命下矣凡交遊皆喜其自此升而非彥和所樂也蓋彥和有別業在堰上樹藝畜牧足以具甘滑丰柔爲太夫人之奉且其地並大溪一水自龍泉南來道其門一水自松陽西來繞其廬合流蛇行而去四面層峯疊壁秩若屏障有修竹千百个如碧雲蒼雪又多松檜櫧楠大者且十許圍而薈蔚中禽鳥自鳴自止朝霞夕靄倐吐而忽斂漁歌樵唱雜然起於莽蒼間奉親讀書之隙徘徊臨眺日賞日勝信乎有足樂者余嘗僑焉且歳率六七夢至其處而況彥和若之何其能忘情也𨿽然彥和以聰明傑特之資又從而逸之於山林久焉養之以底於成固將昌王氏也昌王氏固終使逢其時得其位推所學而行之也彥和𨿽欲終隠得乎是故人之處天也其出亦天也處而身以修出而道大行則存乎人而皆所以奉乎天也君子之生於斯世也亦惟奉天以周旋而已吾何所容吾心哉髙君季廸率朝之搢紳賦詩以華其行余親且故敢序其首簡以奪彥和之志云

送陳伯柔序

伯衡弱冠讀虞文靖公送陳伯柔遊金陵序見其稱陳君超邁不羣慨然有志程伯子之學心竊異之後十有七年忝被徵來南京適陳君官中書典籖始得胥防於是君齒長二十四年且至南京已一年不以伯衡晚至後生辱與爲忘年交乃知君爲吳文正公之髙弟弟子其學篤實而閎愽其文融暢而淵永信乎稱其人焉旣而出佐諸曁承兵革之餘而能不大聲色以舉庶務耄倪有所攸賴於戲明體而適用陳君其庶防乎哉君在諸曁且滿三載以例來朝吏部疇其庸用進秩之律將超遷之而君引年辭歸禮部以議禮畱之又辭翰林以館職薦之又辭執政矜其志不欲重煩以政乃聞諸天子俾歸田裏以彰朝廷佚老之意時之大夫士莫不髙其風而伯衡深有望焉君臨川人也臨川陸文安公鄕郡也昔文安與朱文公並起於一時其自任以聖賢之道則同而其學有不同焉者𨿽以鵝湖白鹿有防終莫能定於一其後文公之學天下咸宗師之而文安之學獨行於臨川四明畨昜自夫前代設科取士一用文公之說學者往往狥時以希寵而文安之學𨿽三郡之士亦莫之或講矣先儒有云文公以道問學爲主文安以尊徳性爲主夫道問學尊徳性二者如之何其可偏廢也則文安之學豈不在所當講乎是以文正學統學基之篇作焉去短集長眞知允蹈亦惟後來是望陳君生文安之鄕登文正之門有志乎程伯子之學師友淵源之所自固習聞而素講者也觀其進不茍同退不茍異其學之所至豈不較然矣乎我國家方建學立師丕變士習然則推所承傳者以淑諸人君安得茍辭哉伯衡辱交最深故於君之歸也不以眾人之髙之者爲君美竊以鄕學有不可廢者致屬望焉

送胡先生還金華序

前年秋伯衡以非材忝教成均會許先生爲大司成相與甚親且樂也未數月而張君孟兼亦來爲學錄吾三人者婺人也人已愛慕婺多士友矣及詔書招延儒臣纂修元史而宋先生以前起居注來胡先生以前郡愽士繼來王先生以漳州通守又繼來相見益親且樂三人者亦婺人也人皆謂婺信多士友而伯衡與諸先生亦自慶夫防合之盛焉夫士君子出而宦遊其所至之處一旦遇夫同郡邑井裏之人爲樂固無以加也而況於其所遇者有親戚之好有同門之雅又皆以文字爲職業議論沾濡翰墨輝暎有相觀相長之道其樂何可量哉許先生歸且逾年今史書告成胡先生復引年固辭而歸則於伯衡私心如之何其不慊然也𨿽然尙論東南文獻之邦未有先於吾婺者也其人材之眾學術之懿蓋自昔然矣柰何比年迫於公私之多故非其父兄之甚賢教有所不暇非其子弟有超卓之才傑持之見不能終學者亦多矣他日求士於婺萬一如求釜錡錢鎛刀斧於鐵鑪步則豈不大可愧乎伯衡竊懼焉幸而教於鄕閭若古之所謂父師少師者有許先生乃今胡先生又歸推夙傳於先正者以淑之二三子薰蒸而成就夫何難焉則人材秀出足爲邦家之光猶及見之其樂又可量哉此伯衡於先生之歸始則慊然而更以喜也昔仲尼念吾黨小子之狂簡於是乎歸而裁之今二先生固不敢自同仲尼然二先生學仲尼者也仲尼之於魯二先生之於婺其爲父母之邦同也而婺亦伯衡父母邦也則以仲尼之所以造魯諸生者而造婺之諸生不惟二先生是望而望之誰哉先生歸防許先生於四賢精舍幸爲伯衡謝焉

送譚鎭撫調平陽序

都指揮使徐公以平陽岸大海內與南閩接壤外連日本諸畨𨿽宿重兵而守將不足以任折衝旣簡千夫長之材者往代之復命鎭撫譚侯濟翁往佐焉聞命之日濟翁方與吾黨之士就謁胡先生金華山中胡先生方刲羊豕備酒醴相燕勞酒行而報至濟翁命駕竟歸滿坐咸憮然不懌曰譚侯其遂去我等矣自今我等當誰慰藉哉竟酒無一人醉者嗟乎文武士之異趣久矣求其相能且不可得尙何相戚之望乎今吾黨顧於濟翁如此夫豈不以於濟翁而復見折節下士之風哉蓋余之畱京師也聞方今藩翰惟浙東諸大將能忘勢以禮天下之士而平章李公左丞林公指揮徐公夏公實表勵焉余恆欿然以不得趨其下風爲憾曁辭免編摩之職來歸則李公林公皆徵入朝徐公夏公皆移鎭錢塘所見克紹其風猷而士譽翕然歸之者上則長帥朱君下則鎭撫袁仁仲及吾濟翁皆其人也而幸托交焉濟翁暇日過余升堂卽席必讓周旋必度語諾必謹相接以文而相與以誠始余見之意其新交際適然耳旣而其後交際皆然今且四五年朝夕聚首其交際未嘗不然過相防也疑相質也急相賙也喜相慶也有無相通也患難相卹也疾病相憂也歳時必踵吾門拜吾親而時致異味奉焉曰而之親猶我之親也陳酒殽召故舊必及吾兄弟焉曰而之兄弟猶我之兄弟也托姻聨於吾而以空乏叩其門必有以賑焉曰而之親戚猶我之親戚也四方俊乂遊吾土而知吾者禮之惟恐不至焉曰而之朋友猶我之朋友也嗟乎無所肖似若余豈足言士哉而濟翁禮貎之乃爾則其於鴻生魁彥可知己且濟翁及余於裏居家食之日固知其不能延譽而使之增重於時於是從而禮貎焉則凡濟翁之交際豈要名譽而借助聲勢哉夫亦志乎道而已矣豈易得哉而今又當別去則於濟翁之別也豈不異於人之別歟玆吾黨所爲眷眷者耶濟翁之美眾矣余獨表其一節以告平陽之士尙聞其風聲爭磨冶洗滌以求交於濟翁而無槪視爲武弁之流哉先民有云自天子至於庶人未有不須友以成者濟翁能取友以宏其徳器而增崇其逺大之業𨿽當方面而有餘裕矣況佐平陽乎此余之所望於濟翁而亦濟翁之志也若餘者則豈足言士抑豈濟翁友哉

送孫太初詩序

建安孫太初爲千戶所照磨金華考第旣成將沿牒赴京師長其所事者朱公率士友賦詩以贊其行不鄙蕪陋授簡請序序曰李唐之世最重戎幙賔僚之選故夫名士大夫往往托乎其間位𨿽未達而榮如貴仕焉蓋主賔相得志意交孚飛書移文而徳威以宣借箸艸檄而材猷以著謀行計從而功敍以立邇安逺緝而名譽以彰其視俛首州邑處勢防蹜如束濕如盭惟適觖譙讓之避而不得一展布希知用於當世者信若倍蓰矣則夫榮之豈徒以其職優地峻出幙府而可持旌麾也哉皇家昭受天命奄甸萬方借兵守圉若衛若所周於列郡而主其畫謀者率用儒流𨿽官名古今異制其職守則猶唐也況唐之辟舉出於藩翰而今之用捨悉斷自宸則其選不愈重哉茍預在列烏得無榮也自海隅底定畫地統兵以臨制金華惟署千戶一所其握符之英有若朱公之賢惇詩而說禮忘已而下問好謀而從善視古名將蓋無愧焉太初乃以時來典其幙而與之並遊又能參用柔剛不抗不阿持文墨議論而上下彌縫之笙鏞恊和金玉舂應雍容朝夕之間而疆場宴然桴鼓不警尙論今戎府而金華遂防浙東焉則夫主賔之相得志意之交孚如魚之川泳鳥之雲飛以登厥美視溫石之在河陽復何愧哉是宜朱公於太初之行相引重而不置也矧今自衛以至於所皆得歳上其賢僚之名迹於朝由是取知鈞軸擢居華要者比有矣太初行哉駕騄駬而躡空虛友鸞鳳而翔寥廓余知旦夕間耳太初行哉

蘇平仲文集卷五

欽定四庫全書

蘇平仲文集卷六

明蘇伯衡撰序

送晉王相汪君序

聖天子統一函夏圖惟治道念夫爲國之藩屛在乎眾建親王爰以夏四月乙丑九子一孫同日封爲王授之冊寶錫之車服胙之土田復簡朝之重臣爲之保傅親禦便殿面諭而臨遣之俾之先往繕城闕樹府寺備儀衛董官職施政教以待諸王出閤而龍舒汪君實拜晉王相昔三王之於世子莫不旁求碩士爲之師爲之傅爲之保而道以徳義輔以政事保其身體漢氏以來因之凡諸侯王列置傅相其位秩差後三師而禮貌之隆責任之重則鈞一焉矧今晉王所賜履表裏山河乃堯之故都叔虞之舊封韓趙魏之全壤地大且要保王躬而制外閫不有重臣則何以哉汪君負倜儻傑出之資夙承訓於家庭又嘗師武威余公其奧學雄文宏材逺略卓乎非流軰所可及上之渡江也首被知遇出入左右敭歷中外惟其所用而聲實以著譬則萬石之鐘大叩之大鳴焉小叩之小鳴焉今由二千石擢拜是官眷注尢非昔比矣漢光武以張佚不難於正朕故用佚爲子傅唐太宗謂李勣不遺於李宻故托勣以孤幼帝者爲子擇相類如此汪君之使河南也被畱久之而卒完節來歸其在中臺也數犯天威陛陳讜論可屬晉王豈復有過於君者哉則君所輔導視佚與勣之所輔導者𨿽有本支之異而上之所以用君者與光武太宗之取佚與勣蓋千載同符也已鞠躬盡瘁啟沃彌綸以光孝友之行以拓維城之功以追河間東平之賢使晉邸綽爲令王保有社稷與國同休永永無疆上無負聖天子建親王之至計擇保傅之盛心固大夫士之所望而亦君之所優爲者哉君且行朝士之能詩者式歌以餞而屬余敍之於是乎述

送孔成夫序

惟二年十一月癸巳知縣孔君克勲至自淸河越四日丁酉朝於闕下吏部考厥績以其民孚於而政俾復往涖厥邑爰以丁未陛辭天子登進克勲申命之若曰爾邑濵於河昔屬天降亂艸竊朋興劕劓爾邑民爾邑民四方出祖亡宅弗克宅田弗克畋邑時則空虛自朕命一二熊羆之臣底定中土爾邑民乃攜持厥婦子復厥宅裏惟爾尹玆邑亦旣越三載民情民痌亦宜廸知之朕永念人惟求舊肆復命爾以往嗚呼我民亦孔艱矣爾曷相厥居爾曷開厥衣食爾曷屬厥鰥寡爾尙寛乃事黜乃刑夙夜宣昭朕徳用澤潤保乂之我戎士茍有𨿽厥次邇於爾土以夷於爾有民時則執以歸於京師爾克俾乃民有生有聚於而邑罔或怨咨爾克及爾暇逸以詩書惟乃子乃孫是訓凡民亦莫不懷於爾奔走惟爾之歸若厥子於厥父母時乃能朕則爾嘉其大用爾克勲受命再拜趍出以告伯衡曰聖訓聖心罔不在斯民克勲𨿽無良民牧哉其曷以對揚伯衡曰君克勲惟君世家聞孫克祗愼厥身嘗列在近侍克荷眷知肆簡畀玆邑君亦旣克綏玆邑民於前日我聞善厥始斯匪難善厥終如始斯惟不易矧乃祖仲尼有訓旣庶斯富富斯教嗚呼邑無小大民無眾寡治則同道往其率由玆以終厥功玆惟無忝乃祖之彛訓玆亦惟克對揚天子之明命君克勲念哉

送梅侯鼎重赴和州序

和防江以爲城南扼采石北控淮右立國於南者倚之以爲重鎭蓋自三國以來則然矣聖天子受命而興也嘗駐蹕於玆部署諸將乃渡江入都金陵旣平江東遂安浙右踣陳覆張兼閩並粵取樊襄舉齊魯克燕冀下秦晉而天下以定則和固興王之地哉不可與偏州齒亦審矣是以例定爲縣尋復爲州而寘守尢愼簡其人焉爲州之一月平陽令梅侯鼎重被選往知其州事或曰和重鎭也守重用也然受廛於和者戚畹將相之家居其半法之不行則蠧政法之必行則搆怨蠧政則獲罪搆怨則取侮梅侯𨿽材且賢舉其職也豈不難乎哉余曰趙奢田部吏耳猶能以法繩平原君之家平原君戰國之公子也猶知賢奢之爲矧今紀綱修明貴戚之家一一奉公如法過於平原君逺甚而梅侯乃天子命吏又非奢之比也無虐煢獨而畏髙明梅侯奚乃不可居重鎭膺重用其職之舉也又何難焉或曰子之言是已請書之以爲梅侯贈行序

送田同知赴太原詩序

今中書右丞楊公爲參政江西時幙府號多賢而鎭撫田侯無禽特知名旣文且武大見任使繕軍綏民以至於聽訟張防無不適其宜健將老吏鹹傾心下之楊公入朝而田侯亦代還僦屋龍河之上杜門讀書再食新矣方楊公由禦史中丞出鎭山西也屬郡缺長貳公曰吾所統皆股肱郡且其民新脫鋒鏑不有人焉足爲士卒黎庶倚賴者不足任而吾所知人惟田鎭撫最材而效又著卽具名以聞而請之上乃命爲太原府同知田侯且行求一言爲防余觀之春焉而艸木榮秋焉而艸木落之也皇朝之於諸生也取之易進之易用之易者無他貴之也貴之以故假借之也夫困折之則其求之也不全而責之也不備假借之則其求之也必全而責之也必備諸生生今之世居今之學吾見其易成名也吾知其難爲稱也吾所爲喜且懼也然有師資之益有教養之漸而又有國之刑賞在焉藏修遊息者誠能勸焉懲焉而感奮焉則成材就實自致於用以稱防意夫何難焉此余又未嘗不望諸生自勉也今年秋大選郡學弟子登於監學金華學子以選在行者十有四人而樓獻用章居其一用章勤而敏介而通其在郡學已自能頎然出其頭角矣矧今去而遊於監學乎惟知自慶幸毋幸其易尙思其難益致其勉能爲人之所難非用章之望而誰望哉使明體適用之學不愧於前修設學取士之效顯白於當世則余𨿽病處山林尙能作爲棫朴之雅以慶人材之秀出以歌國家之盛美也用章行有日凡朋從咸賦詩以送之而見請爲敍故述此告之

送徐生繼先還國學序

國子生徐繼先移病歸金華就醫期而愈將往卒業其同捨生何與道樓用章以省親在金華請於縉紳先生賦詩以贈之謂非余莫之敍也相率來請嗟乎繼先昔生之疾作生父兄之望生愈有甚於生之自望生知之乎今生之疾愈生父兄之爲生喜有甚於生之自喜生知之乎生亦知父兄望生之學成有如望生之疾愈乎生亦知父兄喜生之學成有如喜生之疾愈乎惟知父兄之所望與其所喜者在乎疾之愈然後知愛其身亦惟知父兄之所望與其所喜者在乎學之成然後知淑其身愛其身淑其身所以慰父兄之心也而豈自慰云乎生也疾則歸就醫愈則往卒業僕僕爾亟往來而不憚煩者夫豈不以此乎哉嗟乎繼先生之歸也凡可以愈疾者旣無所不用矣生之往也凡可以成學者宜無不勉焉如使於凡可愈疾者用之而於凡可成學者不勉焉是知愛其身而不知淑其身則父兄亦將缺望而又何喜乎𨿽然疾豈徒愈哉故非治以良醫不能愈也醫良矣非飲以良藥亦不能愈也藥良矣非愼起居節飲食致滛邪之去臻元气之復亦不能愈也則學固可徒成乎哉是故師者醫也道者藥也气質者滛邪也徳性者元气也不得賢師不聞至道不變化其气質不成全其徳性而學焉有成者乎今奉天子之命居儒學之館樂育天下之材自司業至愽士助教凡十數公餘𨿽不獲盡見之抑不可謂不知之也之十數公者皆徳尊望隆業乎堯舜周孔之術深於詩書禮樂之文以生之妙年得與英俊並遊而受業焉則師旣賢矣至道不患無聞矣生誠克以愈疾之心而蹶然愛日而自彊眞知而允蹈持其心養其性去其偏而復於中而學焉有不成者乎學成則徳可久業可大名可遂所以慰父兄之心不其至矣乎而生父兄之躍躍爲生喜也視今日之喜豈不相千萬乎此亦余所望於生者也誠如是余寧不爲生助喜乎嗟乎繼先尙懋勉之乎

贈髙士敏序

曩余遊燕都士敏之先公時任六察公則吾父行也因以故人子謁公於齊化裏第辱公與之爲禮朝夕往來門下且數月公暇日褒衣緩帶卻馬從一蒼頭過余譚移時始去儼然老成典刑也余將歸防公省太夫人維揚遂同舟而南公嘗言吾兒曰防士敏者且冠矣頗知力學攻文辭行且至維揚當出以見子子其弟視之茍有得無忘相訓告也比至安東道梗公間道以往余則取道海上竟不得過維揚與士敏相見後聞公奉太夫人來姑蘇又聞爲理官吳興以卒𨿽相邇而疆場事嚴以故亦不得往哭公與士敏相見今年國家搜羅四方之賢以議禮考文由是士敏來京師知余在成均數抵余所自以爲相見恨晚云蓋公嘗語士敏吾有故人子蘇平仲者在金華異日見之可與講學者也士敏以公之言爲信而不遺余之姓名以故見而喜喜而定交焉安知余之非材哉野人有山雞野人不愛而過客愛之彼以爲鳳故也使過客知其非鳳則過客之弗愛甚於野人矣余嘗獲從公遊不虞公之推與之過情也懼若山雞不足爲世瑞徒防士敏耳士敏名父之子非若余之不材托契家而獲交焉庶足以薰陶已又烏得不自以爲喜也士敏預修元史尋入東宮爲伴讀擢翰林編修轉秦邸紀善侍王畱居京師日與之處觀其儀榘之顒昂志气之軒豁議論之辧給文章之雄贍未嘗不羨公之有子余長士敏且十年內視不及士敏逺甚無以副公之期待也固不待他日能不發愧乎且髙氏世有厚積公宜食其報而位又不滿其徳焉譬之水其猶澤乎蓄而不流一旦決其防沛然其何能禦也孰謂遭其時以光昭前人不在士敏乎矧士敏年甚壯材甚優出入兩宮甚見器其馴致於通顯也何難然則士敏之使余羨慕愧赧要當以功名事業豈特文學而已哉

贈林子山序

人之生不幸而失身或爲農圃負販或爲百工技藝或爲皁倡優否則不幸或病狂易或癡騃或頑而或蒙或瞶或瘖或跛則其最不幸者也而吾之生也幸而不跛不瘖不聵不蒙且幸不頑不癡騃不病狂易於凡皁倡優也百工技藝也農圃負販也幸皆不失身爲之則吾之有生也夫豈易哉又況羣於萬物而靈於萬物齒於眾人而賢於眾人與天地並立相爲終始者乎於此見吾生之甚不易也古之士知生之如此其不易也是以栗焉而不寧汲汲焉務以遷善補不足俛焉日夜自彊而不敢以斯須而肆焉忘道茍頹然而不省宴然佚居侈然飽食而頑然不務進修而懵然不聞大道吾見其面墻而立行妄蹈與蒙者瞶者瘖者跛者奚以異師心自用戾常失正與病狂昜者癡騃者防頑者奚以異其名爲士而其失身固有甚於爲農圃負販者爲百工技藝者爲皁倡優者𨿽曰萬物之靈終亦必與艸木鳥獸眾人同歸於腐壞澌盡泯沒而已尙何參天地而相與終始之望乎嗟夫士之貴賤在聞道道之存亡在所學世降習污天下之士於是始以爲士之貴者在乎爵位之崇髙威權之隆赫意气之充溢名譽之光輝而相率馳騁於俗學以追世好之不暇其於道之存亡一切不暇顧也脫有偭流俗而希賢哲務正學而遵古道者出乎其間舉天下之士不以爲迂濶則以爲計左不相與詆之則相與咲之矣矧肯捨其學而與之共學乎嗚呼此亦不思夫有生之不易而已矣此亦甘心爲艸木鳥獸眾人之歸而已矣不亦大可悲也夫於斯時也而有人焉能自防於今之人求合於古之士卽文獻之邦就當世之碩儒以講求洙泗濂洛之學爲已事若子山者豈茍慕其名哉豈要譽於士林哉豈將以遠近之聽聞哉其殆灼知生之不易而不忍爲艸木鳥獸眾人之歸也云爾推此志也則子山誠亦超於人而有合於古矣何取於余也顧乃不忘下問而求益焉余也𨿽嘗抗顏一日爲國子師然自幼侍遊他邦中遭海內變故憧憧焉挈挈焉加之近歳不幸而蒙且瞶焉而於鄕學昧昧焉則其於道亦可見矣將安所進於子山乎獨念夫有形則必有神神者何精華果銳之气也凡物莫不恃之以立而人爲甚古之君子幼而壯壯而老老而至於死道以爲己任足乎內無待乎外不滛於富貴不詘於貧賤不奪於禍福不撓於憂患不回於勢利不愧於俯仰皆是气之所爲也而不可不養也是气也在人在天地一也朝氛之絪緼彌六合而薄三辰非不勃然盛矣然不崇朝而銷液矣詎足恃乎𨿽在天地猶然況在人乎夫是以貴乎有所養也故曰其爲气也至大至剛以直養而無害則塞乎天地之間此余不敢以疾疢而不加勉也余之所願學者如此子山其謂斯何茍有意焉尙勉旃以從事則不患鋭於始而消沮於終可以防有爲之志而極其材力之所至遊於髙明之域不在余則在子山矣又何任重道逺之慮哉

贈黙子序

混沌無聞遊於廣漠之野遇淩虛子入無子方相與論道淩虛子曰至哉道乎大於天地細於芒忽亙乎古今散於萬物狀之而無象執之而不得恍恍惚惚不如歸之黙黙入無子曰二儀之髙下七曜之著明山川之流峙寒暑之變更魚鳥之飛泳艸木之悴榮與夫人之男女飲食作息經營何莫非道之流形也吾以爲昭昭孰謂其防防混沌無聞曰唉若之於道也曷嘗窺其奧哉不過闖其扄耳夫形而上者謂之道無形無體無臭無聲得其一隅爲物得其大全爲人而與性俱生焉故道之防而顯也不在乎能言而在乎能行茍徒逞辯說以彷佛又何足爲之重輕也耶傍有一士神淸而气淳晳白而長身聞混沌無聞作是語已曵杖而歌曰存於天地之後兮有於天地之先無一息之或停兮無一物之不全不知其孰始而孰終兮但見其忽在後而倐在前蔽之以一言兮曰之又詎無忘言之人兮黙焉而意已傳淩虛子入無子方問其邑裏姓名其爲士者不答竟去混沌無聞曰若不聞滁之全椒有孫仲善號黙子者乎卽其人也卽其人也

贈金與賢序

古之善繪者畫詩圖孝經貌爾雅像論語春秋著易象皆附經以行下至漢魏晉宋之間講易有圖問禮有圖列女仁智有圖圖遂與史並傳助風教而翼彛倫則繪之所系不旣重乎然而豈易能哉易有之聖人有以見天下之賾而擬諸其形容象其物宜是故繪之事象之滋也實有該造化之妙理者焉不得其妙而能合於天造吾弗知之已於戲與造物者遊得於心形於言粲然在紙而成章則謂之文得於心形於手粲然在紙而成像則謂之畫余嘗學爲文述山之勢水之態煙霞雲霧之變艸木鳥獸之形以至於神情鬼狀或曲盡其思致則使人讀之不啻若登山臨水仰煙霞雲霧俯艸木鳥獸而鬼神出沒乎左右心目爲之竦動焉𨿽未必能窮造化之妙也而其故則可知己又況心手相應而爲畫哉使人觀紙上之象而竦動也固當什伯於紙上之文而或不能然豈不以規規於筆墨畦町間乎蓋有道有藝道至而後藝至自昔以藝名世者莫不有道焉庖丁之於割輪扁之於斵由基之於射宜僚之於丸非徒積習之所致也況於畫而可以不事道歟余抵平陽防金與賢與賢先君子曰徳謙甫爲儒學官旁暢繪事尢長於寫神與賢妙傳家法有士韻而無俗姿一時名大夫士無不與之遊聲稱籍甚嘗爲余作小影見者咸以爲酷肖而未有以報與賢也謀諸同志與賢聞之曰我無事乎報也以一言贈我足矣夫贈之爲言增也古人之於人或延譽之而使增重於時或箴防之以增益其所未至則贈之言余固無能爲與賢增重而與賢名聞諸公間亦無待余之延譽若夫思繪事所系之重明物理以進於道以增崇其筆力以追配於古人則區區所望於與賢而不容己者故述以爲贈

贈嶽徳淸序

往歳金華同知潘侯叔聞病目延周漢臣者治之漢臣出入叔聞所餘數數見之其徒有嶽生者未嘗不與之俱漢臣治叔聞之目凡砭焫湯熨與夫劑之和煮加損一以屬嶽生比叔聞病愈漢臣辭歸余亦徵赴京師余之叨祿於京師也八年然後得請歸養及歸從人問漢臣則且死矣而嶽生者余固忘之去年冬有持胡先生遺嶽徳淸詩示餘者言徳淸余嘗識之餘亦不記其爲漢臣之徒也歳之六月徳淸過余相與問勞乃知其爲往歳與漢臣俱出入叔聞所者固舊相識也而忘之則余見徳淸安得不喜且愧哉徳淸故鄂忠武王之裔家於嚴陵采藥浙水東名山奧區往往有其足迹而雅愛金華之長山至輒眷焉不能去其所至人莫不虛館以竢爲人治目比有奇驗則徳淸能傳漢臣之業可知矣余因問徳淸人目病凡防證狀何若也徳淸引古方書言目之病甚悉大都十七八證而名狀各異又問治之皆有術無術對曰惟瞽不治餘皆有治之之術也然則天下無不可治之目已對曰然余拊髀曰嗟乎徳淸生亦知余之病乎余目與人同而余獨視不及尋丈尋丈之外驪黃牝牡不辧此吾友也熟視而弗與揖彼非吾友也拱手而迎之以此動輙速諐招刺不知此果類古方書何等證也生將何以治之乎然余固能決別黔晳美惡眞膺於尋丈之內焉生縱不吾治猶可也嗟乎徳淸生亦知人之病有甚於余而余之所甚患者乎乃者雨不時降吾婺以旱溪流斷絕車無所用由是方地千里不問髙田下田鞠爲槁壤黍稷重稑無弗黃而殞矣而肉食者若不見而莫之省且督吏若胥日夜取常租之盈其視民之少壯者之有菜色老弱者之胥爲殍也與瞀者蒙者眇者無以異觀其目則非瞀非蒙非眇者不知此果類古方書何等證也生將何以治之乎人也固朝廷使之舉錯民之枉直者也生不有以治之其於賢否是非利害曲直廢置取捨從違顚倒錯謬每事類夫此則斯民將柰之何徳淸謝曰此非目病也茍非目病則何病也對曰此所謂盲於心者也夫人之所病病疾多而醫之所病病道少況乎以心盲之盲責醫目者醫哉則賤工亦安能治之𨿽然凡人之病必有由來得其所由治之斯愈此不易之道也之人之盲也亦必有由然矣故竊以爲茍治之以治阿大夫卽墨大夫之術何患其不治哉又焉用吾醫目者爲余嘉其辯遂次第其語以告操黜陟之柄者且以見余之識徳淸有素云

記

報恩光孝天寧禪寺大佛殿記

比丘軒公住持報恩光孝天寧禪寺之七年洪武十六年某月某日新作大佛殿成其費取諸經用之羨財而裒眾施以助不給出力爲之外防則廣威將軍僉溫州衛指揮使司事王公銘寺在衛署之東宋崇寧壬午奫禪師所建癸未賜額曰崇寧萬壽政和已亥乃攺額曰天寧萬壽紹興丁卯又更賜今額某年以菑毀重興未防而薦厄於某年至某年重搆又燬於某年元之至元防年始復於舊逮至正末困於力役田旣出質眾亦散去而寺之凋獘已甚國朝洪武九年二月軒公以選自惠日來主法席賴其經營繕葺僕者以植傾者以支朽者以易缺者以完而土田以復淸防以振防有司治海艦卽廡下處工徒不戒於火又以十三年春廢爲瓦礫之區軒公謂其徒曰寺之廢興法之隆替系焉我等坐視可乎焦神苦力掇拾煨燼以圖興復凡耆舊莫不感奮官民信向相繼致助西偏地勢褊迫則請於王公斥使與東如一地以尺計總若干尋建方丈庫司茶堂旣而曰有方丈以議事有庫司以儲財可以事土木之功矣然欲復吾故宇莫先於治殿以防奉佛祖眾議允協以白王公伐大木於羅浮象浦聚貨食召匠傭始事以其夏六月望至是而訖役爲屋以間計凡若干髙深修廣悉準其舊層阿廣霤隆棟厚礎斵雕藻繪殆無遺功金相玉毫安奉如式幡座華蓋種種莊嚴其壯麗顯敞侈於昔多矣爰以狀因鎭撫譚君濟來徵文爲記余聞成壞囿於數而以廢爲興則存乎人又必人與時防乃能不難於以廢爲興玆殿之建當山冦竊發之日歳艱物匱之時首尾僅四寒暑而熾然成就如此豈不以智性融通於事於理未嘗分別而生欣厭有若軒公而又遭逢聖時哉惟皇上渡江之初卽以故龍翔集慶寺爲天界善世寺【闕】

膺寶歷之四年徵有道浮屠十人就蔣山太平興國寺丕建廣薦福防後六年命天界住山宗泐取經西竺又五年詔郡縣咸立僧司以糾其徒佛法之見尊奉至此振古所未聞也蓋西方聖人以神道設教大率使人去妄而卽眞因境以生悟其誓願之廣大慈悲之深重欲髙深廣袤之區生成動植之類莫不防迷途脫苦海而泳遊於慈云慧日之中此與中國聖人愽施濟眾一視同仁夫何以異聖人在禦參用眞乘亦惟宻禆至化陰隲羣生豈專福田利益於一人哉軒公祗承徳意而致力斯寺於斯時旣成寶搆以嚴所事方務鳩工畢還舊觀庶防教基上並我鴻圖至於萬億維年而海隅含生之屬永有依怙其營度之勤搆締之美興復之功當屢書不一書殿之建特其權輿爾尙刻石以竢焉軒公名子軒號宗冕嗣法於宜翁雅禪師耆舊與公同心而效力者曰某曰某云

溫州府開元教寺興造記

溫之佛剎傳天臺智者之學者惟開元最鉅在今竗坊東晉天寧二年郡人李整捨宅以建初名崇安唐開元二十年制諸州咸以一大寺爲開元寺而玆寺爲溫諸寺之冠例攺今額石晉天福二年復崇安故名至宋治平四年火久而復完政和十年更爲天寧萬壽宮其復爲寺仍曰開元建炎十年也紹興十年又以菑燬未防重興初寺鄰法明院後遷法明於來福門外而以地畀寺斥大其址立於院五曰藏院曰天臺教院曰千佛律院曰囿覺曰圓通兩禪院寶慶十年重建山門又移千佛立於寺之後元至元二十七年各路例設官講所因以千佛爲之自是千佛不復本寺俱燬於延祐元年而重搆於泰定四年歳時節祝釐與凡祈禳咸在焉越三十五年至正丁酉颶風大作棟宇盡覆獨寶殿存而上漏傍穿亦已甚矣主僧至剛僅克葺而新之樹法堂辟山門範銅爲鐘搆樓以度而遷主江心也所宜有而未及爲者固多也今住持仰山欽以國朝洪武五年自顯徳來補其處鋭志興修圖惟厥終俄又以病去十六年春諸山相率白於郡府復挽之出再正法席卽探已之槖斂田之入市材諏曰召匠僦傭百堵皆作殿堂門廡庫庾齋庖湢圊或因或革以次就諸佛菩薩羅漢防法天神雕塑藻繪煥焉聿新僧佛之供器物之需纎悉畢備下逮垣墉階術之防有廢必舉凡至剛未及爲者至是仰山無不按其法之所宜有而申其志之所欲爲矣𨿽名因舊以爲新實則創始也十七年某月某日工告竣事耆舊僧僉謂數十年之廢成於一旦爲力不易而功甚鉅宜有述以示方來而寺之沿革興廢皆無所登載介前溫州路治中金君翊求余記之竊惟開元自有寺至於今千有六十有八年矣厄於郁攸者三奪於道家壞於風者各一由代有其人故其燬也隨復而其奪也迄歸在梁則有若宗慧開義井鑄大鐘大鼎在汴宋則有若性南詣闕獻頌仁宗召對稱防親禦宸翰錫以文英大師之號而禦書閣攸建自景祐至熈寧兩防一大藏教之賜在南渡則有若眞敬因山門爲閣崇百有三十尺東西各翼以臺髙與之等觀水心葉公之記其防模之雄傑巨麗猶可槪見也元有國百年先後登於主席是迓是續則有若至興思聰省初宗嶽至剛寺之久而不廢豈不以人乎際今昌辰尊崇象教不有仰山者出人與時會假方便力示現有爲安能於期歳間畢還舊觀存教基於將隳振宗風以不墜也哉然前乎此有大興造皆在時康物阜之際易壞爲成直易易耳今仰山興事於仍歳水旱之後帑藏空虛之日而能悉績於成不愆於素固猶其材之過人亦戞戞乎其難矣豈宜無以告後人使相與扶植於無窮乎庸不辭而備爲之書若夫如來以種言說開示趨極樂正路五時八教三觀十乘之防法筵重啟龍象咸萃修而行之又豈不在仰山當不待記而亦非世締文字所能記不敢因記興造而輒有所陳也

太平歸元禪寺記

平陽有新寺曰太平歸元其防模雄傑鉅麗環邑之境唐宋以來列剎皆未能或過之元後至元中邑長者吳君良佐之所剏也其爲事甚偉而其爲力亦勤矣今四十有五年吳君卒亦十二年於玆而未有登載其子常孫平若恐來者不知所自爰礱石介鎭撫譚君濟翁求余爲之記吳君素好施與每歳夏秋之交輙發粟周其鄕鄰嘗造舟飛雲渡廩篙師操以濟往來者買地一區縣北搆亭其間殯不能塟者旣而自謂此足以行吾義未足以率人爲善且吾儕生長安樂於太平之世皆上之賜也願借佛力以報焉而縣之西雅山之下其地衝爽以居佛誠宜於是以至順壬申夏度地八十餘畆夷髙而增卑堙窪而支阤使平正如一遂以後至元已卯秋八月乙未興役中爲大佛寶殿四阿崇三十有六尺益其尺十四以爲廣深視廣不及二尺左右翼之深廣如之殿之後法堂祖師祠侍者寮居左檀越祠首座寮居右法堂之後觀音閣又後爲茶堂爲方丈殿之前山門三間門東門西翼以夾各二爲維那知客之寮夾之東西各一樓東樓搆經一大藏庋焉西樓範銅爲鉅鐘縣焉門之外臺門臺門之前爲放生池其上爲梁其前樹扶防又前列七成浮圖而其數如成皆美石爲之左右廡各十有七間自法堂屬千門中左廡爲伽藍祠而廡後曰庫防曰行堂曰廚院在焉曰東庵曰倉司又在其後中右廡爲防善祠而廡後曰旃檀林曰選佛場曰照堂在焉曰西庵曰湢圊又在其後殿而方丈方丈而門外至於臺門內至於庖湢與夫作役之舍屋以間計通百有六十有八凡事佛之儀物奉僧之器用制所宜有者罔不精備而穹垣厚礎修術崇階稱之木石瓴甓釘灰丹漆匠傭之直爲四十萬五十緡爲米九千八百石佛菩薩阿羅漢以至防法天王之像設悉塗以黃金爲金百十有八兩以至正乙酉春二月甲戌訖功而比丘智通實始終效其勞是秋迎致逆川順禪師主之又割田千二百畆爲恆產勑賜今額定爲十方禪院仍下璽書防持則明年夏四月也帝師亦錫吳君號正心徳大圜悟居士云尙論其世蓋有元丰豫之際於時郡邑間厚積之家百倍吳氏富埒封君者固多皈心眞乘喜施不靳者亦未嘗無之名藍上剎方興土木之功捐十金資之以田數十百畆助其不及則自以爲輕財好施而人亦與之輕財好施之名觀吳君獨力自任以濟登慈風斯下矣自昔爲浮圖氏建大寺市大田非王公則戚畹也吳君一布衣男子耳十餘年而能爲王公戚畹之所爲此其材且智爲何如抑聞之寺落成之日吳君年未六十卽寘家事不問作樓四楹於方丈之西埀入處之焚香黙坐閱月逾時不出戶二十載猶一日年八十有四一日閱般若經終捲遽入室延寺眾語之曰老居士今行矣幸大眾稱揚佛號訣別合掌隨眾稱揚而逝夫離俗去智防竟生死偉特如是豈非所謂知施實相起慈悲心發願回向具足方便成就無上菩提佛果者與孰得以造寺功徳爲人天小善有漏之因而議之哉常等克念父祖之勤勞汲汲爲求文昭示寺僧使知剏始之不易而相與保守於無窮亦可謂賢孝子孫矣

武義縣重建廣福院記

武義縣之闤闠中有佛剎曰廣福院元之至正丁酉春燬於括冦其年冬僅剏大佛寶殿未及視其成而僧眾或逝或散莫有任其興廢之責者爲日已久屬者余宦遊來歸過焉則朱甍翠棟寶鐸金鈴煥然鍧然震耀耳目矣上人志晉肅余入坐方丈而言曰皇朝癸卯之歳志晉用甲乙之次忝主是山顧瞻薦莽不遑寧處切自思惟失今弗圖將隕先業而隳教基乃與吾徒宗煥慈防經營綜理而延慶寺住山如海邑士洪徳潤等矜吾之有志也所以佽助者靡愛其力爰裒眾施益以已槖聚材庀工成大殿於甲辰之夏建山門於乙已之春嚴像設於丙午之秋而兩廡之作以戊申夏法堂之樹以辛亥冬寢室庫庾庖湢之屬次第訖役凡制之所宜有法之所當備者方圖緒成之過不自量業欲具事狀求記於執事而辱下臨敢遂謁之按院始於宋之嘉祐丁酉本福聖浴室也治平丁未初賜額曰壽聖遭燬於宣和庚子未防重興紹興壬午乃攺賜今額曰廣福元大徳中溪數潰院又當其衝爲橫流必食之地山門旣圮而眾亦無以自安主僧永起得今址於徐文肅公之孫揚祖乃公之別業遂徙而建焉實至大辛亥也自嘉祐丁酉至今洪武壬子凡三百二十有二年一圮於水再燬於冦蓋有數焉至於以廢爲興未有不存乎其人者也且起之遷建始事以辛亥晉之重建訖役亦以辛亥信非偶然哉前乎起也顚末不登於文字固莫可考也觀兪公之記起致力於大競之際歷二十寒暑猶有待於時秉惟力繼之而後防制大備可謂難矣今恆產不加多而物力不迨前且倍蓰晉毅然以興起自任訖能以十年之間而復還舊觀不愈難哉思其難相與扶植彌縫之使之永久弗墜是誠在乎後之人庸次第書之俾刻石昭示焉施錢與助者之氏名具列於石陰此不著

淸泉庵記

洪武十六年春餘客平陽厭闤闠之喧囂思得寂寞之地澄坐滌慮焉余友前防陰縣主簿林敬伯乃相與之縣南嶺門之淸泉庵初取道林氏屋側復折而逕朱陳二氏居之前後以入庵爲屋若干間大山屏其東天妃祠峙其南祠之祝史廬於其西劉氏園於其北湫隘猶民家耳前則東山九凰諸峯森秀環列暖翠飛襲庭戶使人有夐塵之思固自可樂也庵僧曰東源順師嚴重簡黙對坐移時視瞻不茍類有道者余心異而喜之暮返而朝往於此兼旬矣乃知師年十八得度傳法於虛白日公後三十有三年爲洪武戊申司藏鑰江心其夏指揮何公髙其行言於郡禮請住持神山禪寺又三年謝去其徒棲於歸元七年敬伯尊人彥輝與詹仲輝者以玆庵久虛率里人延致之人固疑師之不屑也而師欣然不拒夫領眾叢林升坐說法號爲長老而居之不擇乃爾不惟不擇居而安完其缺興其廢未嘗不盡心焉此豈非有道者哉師以庵未有記具石求記而吳君元範又爲之請乃書曰庵剏於宋淳熈間名正因堂檀越吳氏始居此者曰正覺大師傳六世而至太古聞元至正甲午燬於冦太古罄其私槖經營興復甫樹前殿未及視其成而報緣盡矣師狥眾之請來主此則戊午夏也塗塈前殿建後殿辟僧堂翼以兩廡嚴像設其中皆出於師以介淸泉坊攺今名永業僅五畆凡瓶錫之集香花燈燭之供日用食飲之需皆仰眾施亦惟師道行足以起人敬信以故施者相踵也師縣之萬全鄕人俗吳氏云

平陽縣重修江口斗門記

平陽之江口舊嘗因海隄中斷之犍石爲兩厓深廣各三丈內外貼石爲左右翼又敷石壇於前後中涯植石楹析於雙門鍥坎陷板以爲扄每門板十有二層時水盈縮而閉縱之覆以屋五間號江口斗門宋端平丙申縣令林公宜孫始作之元至元二十四年裏之義士鄭君存耕嘗率眾繕理之繼存耕而致力焉者則其族人前福州路閩淸縣尹禮前松江府華亭縣尉公誼其歳至正辛丑也後二十三年國朝洪武八年水暴溢風激海潮相輔爲害厓崩屋僕而門亦圮今且九年矣爲縣者更防人而視之恬然厥民𨿽欲起廢夫孰爲之倡哉十六年夏南康彭君尙賢來爲丞是秋以公事過其地目擊之愀然不寧亟謀興作防主簿新安吳君韞中攝令還自瑞安典史成都楊君孝忠進冊至自浙江議以克合責成於水利所及之鄕大家之役於官者其人咸不勸而趍以謂浮屠一寧猶能出力裒眾施完砂塘陰均兩斗門今在位者興無窮之利吾屬顧不能效勤勞乎或輸以財或薦以力恊謀並智以任其事者九人以公誼嘗致力於斯也練歷而老成惟使督役焉於是市石與木揆日庀徒以畚以築以繩以削隄涯門扄以至於屋悉復其舊而斂甃堅致視昔過之足支久遠又以其餘力修平安渡馬道百二十五丈以免人於淖始事於九月庚申而訖功於乙酉皆欲刻石紀成而因謝君復元屬筆於余蓋江口在縣之東南二十五里左江而右山潮汐之所上下諸山谷水凡三十六支皆徑此而入江初斗門之未作也眾流旣莫之遏而海鹵水亦得入以害稼民交以爲病自作斗門然後溢不患溺幹有所仰而惠利及於二鄕五都之人漑田六萬五千三百餘畆則其所系豈輕也哉歐陽子有云作者未始不欲長存而繼者常至於殆廢使其繼者恆如作者之心則天下豈有遺利江口之有斗門蓄泄有恃水旱無虞歷百四十八年猶一日豈不以補而緝之者有其人乎壞於暴水而中廢者九年不有諸君子以興起爲已任將遂隳前人之功失一方之利然則是役也𨿽曰修廢舉墜其功蓋與剏始等矣於戲使凡爲縣者皆能職思其憂若諸君子則門之復當不待今日民之防利其可以世計哉故爲之書使來者尙有考而用其心也

松陽縣學復射圃記

松陽之有學學之有射圃蓋自宋紹興始元之制凡民不得持弓矢故射息而圃亦廢豪右因侵而有之逾八十年有司漫不加省皇帝卽位之明年詔郡縣皆興學置師弟子員而講習乎六藝儒生葉端等作而言曰今學令射居其一射圃之復維其時矣以告令王君防王君徵赴京師事格不行而提刑按察僉事張公行縣適至乃復以告公爲按圖籍凡學之地侵於民者責丞李君仚簿劉君文彬悉復之而地卒以歸正其疆界夷其畛域樹垣以繚之王君歸自京師謂部使者祗承徳意返故地於久攘之後幸惠斯文甚厚宜有以示後人教諭毛君煇膺薦而起遂命之來謁文書曰侯以明之此舜之學政也其人之賢不賢觀其射之中不中見焉故以射致眾眾致而後論士是以三代率由之而孔子射於矍相之圃觀者如堵使弟子揚觶而致黜者三則僅有存者夫學政莫大於射也尙矣矧國家方修文教而稽古定制焉則射圃之復其豈細故哉乃爲之記曰復地以尺計之直學之東南則從七十衡五十直東北則益其從二之一去其衡三之一直西北則其從倍東北之三其衡不及東南之八直西南則其從得東南之衡而去其一以爲其衡東南故所謂射圃也張公名志徳字某陜西人王君名彞字秉文北平人煇邑人攝學事殆一紀士論多之云

覈田記

宋南渡後金華縣諸名額田體量於紹興辛酉撿踏於嘉定甲申覆量於咸淳丙寅立法詳而爲制宻戶有恆徵地無遺利猶不失有田斯有賦焉元之下江南因之以收賦稅以詔力役而水旱於某則驗其災之厚薄蠲其賦之多少加以歷歳旣久舊櫝寖不足徵由是縣之民每遇災主佃各列其田自訴訴輙復益步加畆以幸免常租而賦額日羨矣至正庚寅令民自實要在均役而已不暇釐正也版籍入皇朝遂有鑿空之賦名曰虛譌糧而其數之多爲田至千三百九頃有奇民負逋而莫償吏惴惴惟歳入不登是懼而公私交以爲病矣事聞中書省亟命檢覈除之戶部援田令俾以五尺爲步造弓尺以量符下皆重攺成籍防敢自任旣而命明州府通判王琮來治之甫興役又以事罷去防今王君來倅郡遂以命君而君亦自以爲已任蓋縣統鄕十有二鄕統都上鄕七中鄕四下鄕三都統保大率十乃令都擇一人焉爲量長保擇一人焉爲里長都以五十步爲率築堠一焉表其都之界保以三十步爲率築堠一焉表其保之界田以區爲率樹木表一焉書其甲乙之次樹諸表一焉書其多寡之數而旁都此保分曹易地相司察焉有田者則各以名數如異時訴水旱者自占書於表而樹之田間擇吏之淸彊者分董其役以金華縣丞鐘弼董東南鄕以浦江縣丞杜彥董西北鄕侯乃出詣諸鄕卽寺觀以次捨裹餱糧以食飲衝冒暑雨防渉阡陌履畆而申量焉各乘其形之方圓曲直長短絕彼補此塵累防積以足畆數乃以今昔之度準之有餘者增之不及者減之岸溪而齧於水者蠲之山林園池而墾築耕稼者收之量旣周乃裒諸所表爲魚鱗圖爲流水冊冊以防賦圖以防田董之以東陽縣丞趙斗南君朝夕親臨而程督焉凡田旣除前虛訛之數其爲增者收者總百五十二頃有奇減者蠲者總三百四十五頃有奇冊以帙計者四百五十有三圖以幅計者如冊之數而皆有副檢量之役起洪武四年夏四月丙申訖其年秋八月庚子積百有二旬有四日圖冊之役起是秋八月壬寅訖明年夏五月壬子積二百有五旬而畢以竣事聞數十年之病一旦以除父老相與慶幸爰伐石圖其悠久介智者住山普仁求文爲記余聞經界者仁政攸始三代盛時分田制祿由乎井地之均而井地之均由經界之正自是以來其制世殊至若資賦以足用因田而成賦無古今一也今檢覈之舉執政責成有司可謂急先務矣符下且六七年而莫有從事者豈國家裕民意哉是宜王君於蒞政之初不憚勞勩而鰓鰓焉致其力也更張惟允而經費不虧民徵用寛上有節度下有常守仁民之政孰大於是嗣爲政者毋替厥成金華之民利賴庸有旣乎然則托焉以垂永久將不在余文矣王君名綱字之紀棣州人嘗覈田蘇州爲諸州使者冠其來倅是郡也由承運庫使外補云

蘇平仲文集卷六

欽定四庫全書

蘇平仲文集卷七

明蘇伯衡撰記

國子學同官記

已秋詔卽應天府學爲國子學設師弟子員其博士

助教學錄非有徳望邃於經術者不得登用維時博士

則【闕】

金華許君存仁爲之丙午春以章貢劉君宗弼爲博士【闕】

君宗表河南張君用周濟寧潘君文秀爲助教髙昌完君彥明爲學正廣信鄭君一中金陵杜君叔循爲學錄臨江張君以誠爲典膳其夏用周除淮安衛參謀其秋彥明除建平知縣以誠除管讀場管勾其冬一中除上海縣丞繼用周則廣平郭君可久繼彥明則南昌李君克正繼以誠則章貢呂君仲善繼一中則東陽張君孟兼而余以七月忝授學錄丁未秋學陞正四品始設祭酒司業典簿員卽拜存仁祭酒宗弼司業錢塘陳君彥博由元翰林編修署典簿浚儀陳君子方由元進士署博士棣州髙君仲暉由太子伴讀署助教而余亦忝進學正補余處則吳興張君伯淵也其後存仁謫韶州宗弼拜浙江按察僉事子方拜江西按察僉事彥博遷太常博士宗表以事罷去叔循遷太常贊禮仲暉陞磨勘司令伯淵陞磨勘司丞仲善陞太常典簿孟兼陞祠部主事余轉翰林國史院編修官辭疾不上今在官者祭酒則梁先生以太子賔客兼博士則汴梁李君叔允典簿則濟南周君敬中助教則上蔡朱君原禮合文秀可久克正爲七人而叔允原禮入東宮兼伴讀云自余爲國子官屬於斯之二十一人者皆獲托官聨而與之遊亦一時之幸哉然甫六年而升沈出處去就離合不齊已若此況於他日乎此余之所以慨然也因爲之記歸田後時覽觀其姓氏庶用自慰焉來者夷考其平生以議擬其得失亦未必不有取於斯也梁先生名貞字叔亨會稽人劉君名丞直周君名循理潘君名時英郭君名永髙君名暉朱君名明復完君名完哲鄭君名貫杜君名環其名如其字者許君呂君汴梁李君及東陽臨江兩張君名宗義則浚儀陳君名世昌則錢塘陳君名濟則河南張君名溥則吳興張君者臨安李君名也宗頥者南昌李君名也余名伯衡字平仲眉山人

王氏祭田記

浦江之深溪有義門王氏王氏之長曰士覺厥旣率子侄作祠堂以祀其先於是割上田五十畆隸焉嵗入租以石計者若干別儲之以供粢盛以具酪醴其田之畆步字號在某鄕某甲具刻諸石乃來徵文爲記古之有國家者莫不有廟廟必有祭祭必有田其禮可得而言矣天子爲借千畆諸侯百畆卿以下必有圭田圭田五十畆蓋禮莫大於祭祭莫大於敬是以古人之有事於廟也常食不食常居不居常服不服常器不用懼其防也而必變焉必遷焉必更焉必異焉敬之至也矧夫醴也酪也粢盛也所以饗先祖者也茍不別儲以資用而臨時取諸常廩不旣防乎又焉得爲敬乎此先王制禮天子諸侯之祭罍爵籩豆簠簋之實必於禦廩焉取之卿以下可類推也已而記禮者又曰有田則祭無田則薦當是時也井天下之田授天下之民凡民無不受田之家焉有士而無田者乎所謂無田者非無田之謂也無祭田之謂也無田則不祭田之所系豈輕也哉而固可無也哉後世廟無其制祭無其禮而況於田乎貴爲公卿大夫猶然而況於士乎今士覺以韋布之士顧能推其烝嘗之孝卽家建祠祀其逺始髙曽之祖而凡同居羣從之考妣無不及豈非用心之厚者哉且王氏系出鳯林異時其先有登進士至達官諡忠惠者於淳熙宰相魯公爲近宗則士覺固公侯之子孫也於是自附於古之有田祿者以田五十畆供祠事不亦善於禮矣夫余未嘗不嘉其孝誠之篤而喜其猶行古之道也於戲不賢能之乎抑聞君子之舉事惟可繼也故可尙惟不窮也故可貴士覺此舉本之以孝節之以禮斯不亦可繼乎田之所入歳取不竭斯不亦不窮乎然則其報本也詎曰一時之計而已來裔因其根於心者用其出於田者而以蕆事𨿽至於百世可也楚茨曰我倉旣盈我庾維億以享以祀以妥以侑以介景福士覺有焉其卒章曰孔惠孔時維其盡之子子孫孫勿替引之餘於王氏之嗣人蓋日望之

陳氏祠堂記

平陽陳君謙邑之故家也其先五季時自長溪來居南監元大徳間南監淪於潮陳氏亦不能獨存惟諱容府君僅以身免遂徙居金灘娶包氏生諱醒府君娶管氏生諱徳府君娶蘧氏則謙之考妣也謙以洪武十年某月某日作祠堂正寢之東以妥奉先世之靈始於諱容府君而不及髙祖以上者因厄於水位諱無從徵也祠之制同室而異龕一遵家禮月朔必謁有故必告時節必祭牲殺器皿亦一遵家禮旣卽以蕆事又欲來者知所以報本始之意介余友梅【闕】云來請記余聞凡有生者莫不有所自出知其所自出則知其所以報本矣報本莫大於追遠追遠莫重於祭是以古者飲焉而祭先酒食焉而祭先飯一飲一食猶不敢忘其所始則夫吾身之所自出者其可忘乎由吾身推之吾親之所自出未遠也吾祖之所自出𨿽遠而可追也其本一而已矣孝子慈孫宜無所不用其情然而聖人慮其過與不及也於是有禮焉有制焉尊而貴者其禮隆隆則有廟卑而賤者其禮殺殺則等而降之去廟而卽寢以薦寢乃燕處之所以之而修祭祀茍非庶人後世無祿之士爲之則於禮未稱禮者稱情而爲之者也茍欲其稱則𨿽古之所無可以義起之此祠堂之建爲不僣不防而於士爲稱焉嗟夫自宋儒之議行至於今非一日矣郡邑之間搢紳之家能念其濬發之所自從事乎此以致崇極於其先者防何人哉今謙於蕩析之餘室廬完美貨財滋殖不以爲吾力之所致身與妻子之所當豢養長顧卻慮以爲吾先祖父之所積累者厚故其福澤之所漸被者遠也於是報享稱情爲之而致其崇極如此可謂知本矣然則祠堂之作𨿽禮之常而亦不可不書也庸著所聞俾刻於麗牲之石庶其子孫思纉承於無窮

陳氏修睦堂記

夫族之貴乎親睦也尙矣是故周之盛世大司徒教萬民以六行而睦居其一能睦其族者則賔興之而不然者則紏之以刑焉於時世族之家𨿽祖遷於上宗易於下而其族之人初不以服窮親盡而弗之親也故詩有之曰君之宗之飲之食之又曰諸父兄弟備言燕私則其親且睦爲何如哉其所以能爾亦惟君天下者有以開導維持之也自葛藟之詩作斯民已不獲由乎先王治教之盛而況千數百載之下乎其間有不待大司徒之教而能崇其親親之仁於服窮親盡之餘豈非歐陽子所謂賢於三代之民者歟此余於陳氏之求記其修睦堂所爲喜聞而樂道之也陳氏家於麗水來儀鄕肇自汴宋其先隴相望東阡西陌間而百年之喬木郁乎蒼蒼尙論鄕之舊族未能或之先也至子明且十世矣蓋陳氏望於來儀而子明又陳氏之望也子明嘗語其從子孔淵曰吾祖吾父之於吾族人尊者老者寒暑奉布帛以爲壽嫁者娶者防塟者薦貨財以贈遺貧不能棺斂者收之恩則篤矣情未孚也惟吾祖父亦欲以時與之相宴以致歡欣洽愛之情柰何遭時多故奔走以事力役日不遑暇志不克申而遽卒矣今吾與若際四海一家之日防聖天子休養生息之恩獲優遊於田裏則成先志不在今日乎乃作修睦堂於正寢之前嘉時令節則爲酒醴刲羊豕布幾席羅豆籩舉宗咸延致而防於斯班白在坐子侄序列載獻載酬盡歡極醉醉則述祖宗儲慶綏祉之所自而以孝弟忠厚交致其勉有合之以食之遺風焉於是族之老颺言曰人之宗族至於不相往來者比比也而吾子明乃能以時節具酒食與吾族人共醉飽於一堂禮勤而情洽無親疎一也非陳氏之盛事哉來者能繼續於無窮斯不失爲禮義之俗矣然則可無以告之乎子明曰是吾志也相率來請惟婺之浦江鄭氏一門羣從數千餘指有同祖者焉有同曾祖者焉有同髙祖者焉又有同始祖者焉而其親且睦也𨿽同父者有不逮焉余見之未嘗不嘆其美而今又見陳氏焉鄭氏聚族而居號稱義門其雍睦也君子以爲難陳氏非若鄭氏之聚族也而有文以相接有恩以相愛乃爾豈不愈難哉謂其賢於三代之民非耶於戲釃酒有藇旣有肥羜以速諸父朋友猶然矧同族乎講信修睦鄰國猶然矧同族乎有能念夫族屬𨿽支分派別其初則出於一人而視疎猶親每事類夫此又何致於塗人之歸哉聞子明之風而興起余不能無望焉堂之崇卑落成之歳月不書而書其事非獨以張子明能爲人之所難亦以爲富而好禮者之勸云

一心堂記

浦江多大族而傳世之久者有黃氏黃氏先基之在花橋者見於開元十道志其族散處邑中而邑中之族水閣惟盛水閣之族則逢原兄弟最良逢原之諸父出分久矣至逢原任其家乃謀於諸父復防居而合食焉室廬之異戶者通於一田園之異籍者歸於一財賄之異藏者聚於一什器之異用者司於一奴僕之異主聽於一而以一心名其堂防余歸自南京遣其子宿來謁記惟我仲姑實爲逢原之祖母則余於黃氏固姻家也誼不得辭乃記曰三軍猶一人曰進而俱進曰退而俱退余嘗見之矣一家猶一人曰耕而俱耕曰織而俱織余未嘗數數見焉進而無不進也退而無不退也此之謂人無異志夫然故出戰入守相救相助無不至焉不惟可與共生而亦可以共死耕而不皆耕也織而不皆織也此之謂人各有心夫然故借鋤取箒勃蹊閱墻有不免焉且不可與共逸樂而況可與共患難夫三軍眾也疎也一家寡也戚也心之一也𨿽眾且疎者無弗親也而死生可共焉心之不一也𨿽寡且戚者無弗離也而逸樂不可共焉此同居非難而一心爲難也有家者知率家人惇行孝弟而不知以心感人心使人以其心爲心猶知爲之三十六輻而不知攝之以一轂也未見其能親者也嗟乎一心不一心豈惟親疎系焉門祚之盛衰恆必由之周之興也以三千臣一心商之亡也以億萬臣億萬心家國一道也烏有門祚之盛衰不懸於心之一不一乎而不一心可乎𨿽然主將之於三軍也三令而五申之而不一者有賞焉有罰焉賞之罰之而不一者有刑戮焉此其所以無不一也一家之中父子爾夫婦爾兄弟爾長幼爾夫父子也夫婦也兄弟也長幼也所謂骨肉也骨肉主恩者也責善也猶恐其賊恩而不可也繩之以政令賞罰刑戮如之何其可也然則將何以一其不一而致其一也傳不云乎天下之達道五所以行之者一也一者誠而已矣上兌下坤其卦曰萃上巽下坎其卦曰渙而其彖皆曰王假有廟廟莫大乎祭祭莫大乎誠故精气之旣散者可得而格也是故聖人以聚天下之眾以極天下之渙夫聖人之聚眾而極渙也夫猶有在乎誠而況一家乎而況骨肉乎故家人之象曰風自火出君子以言有物而行有恆則非誠而何逢原必此之燭矣不然其名堂也不直曰同心顧曰一心何哉人同此心心同此理居斯堂者果能致謹於言行積誠意以相感動則一家猶一人豈特三軍比乎將見恩以相愛文以相接雍睦之風彌久彌盛鄕無間言朝有旌復黃氏且與鄭氏並立於一邑之鄙十餘里之間而浦江爲禮義之俗矣不其盛哉不其休哉於戲可不勉哉可不勉哉

同愛堂記

凡人之生必有與也朝夕與居者國則君臣焉鄕則長幼焉學則師友焉而家則父子兄弟夫婦焉自有生以來未之能易也而家爲最親一家之眾所謂骨肉戚疏之殺𨿽則不齊非愛不親其致一也愛根乎仁仁根乎心夫仁心人皆有之故夫愛人皆可以能焉非有矯於外也大道之行天下皆同胞也而無不愛況於最親者乎推固有之心篤親親之仁達之父子兄弟夫婦之間相接也以粲然之文相撫也以歡然之恩此之謂同愛夫惟同愛然後不蔽於有我之私不蔽於有我之私室廬而異戶田園而異籍貨賄而異藏什器而異用服禦食飯而異施安逸勞苦而異情未之有也此非家之當務乎而能者鮮矣余遊平陽前防陰主簿林敬伯爲余誦其鄕人章氏之美其言曰章氏浦城人自宋崇寧間康州刺史及十一世孫伯歸以文林郎主平陽簿因家於縣之白沙詩禮繼承衣冠奕葉世載厥美蔚爲望宗有字子誠者主簿君之十世孫今徙居縣西白石屛山之下讀書有文樂道尙誼鄕邑推之年埀六十不欲以家政自嬰取其資業分給諸子其子曰坦曰昻曰賔曰參四人者相率白父母曰以骨肉而爲秦越不同居不共防有無不相通休戚不相關是不有兄弟也不有兄弟是不有父母也何忍父母曰若等能如是豈非吾願欲哉於是四人者退而各致勉焉今五載矣孝友之風藹如也鎭撫譚君聞而嘉之名其堂曰同愛爲之記伻知所朂惟下執事是望噫世降俗偸民不見徳一鄕而不爲秦越者無防焉一聚而不爲秦越者無防焉甚則一室猶秦越也余所見率家人之眾篤爲孝友之行積十餘世而不失親親之仁者不過婺之浦江鄭氏未嘗不嘆其能爲人之所難也今章氏之是舉孝友【闕】開迹之始也孰使之餘固知其骨肉之間有油然而不能已者庸非好徳之良心乎亦可謂難能矣𨿽然國以法而理家以禮而立隆於恩者尢當講於禮鄭氏不過以禮維持云爾又若古之九江陳氏金溪陸氏何莫不然坦兄弟則而行之本之以愛動之以誠而持之以志則若子若孫若從子孫亦猶今日之行也豈患不逮夫人哉異日平陽有曰章氏孝友之門余與敬伯猶及見之敬伯幸致斯言因以爲同愛堂記

友恭堂記

治莫備於成周其馭民也均其食則有井田焉聨其居則有比閭族黨焉糾其行則有鄕大夫州長焉統其屬則有宗法焉而勸其善懲其惡又有旌別之典焉民生其時禮讓興行風俗純美父子兄弟相與慈孝友弟於其家而親親之仁洽於九族急相賙也喜相慶也死塟相卹也患難相捄也達之天下無間也亦其效當然蓋無足以異也後世爲治者惟徵斂獄訟期防是務而馭民之道蔑如無井田以均其食也無比閭族黨以聨其居也無鄕大夫州長以糾其行也無宗法以統其屬也至於勸懲之際亦乖其方而不足以使人戒勉也民之不得由乎先王治教之盛亦已甚矣然其間篤於恩義厚於倫理如唐張公藝宋李自倫王丕之流史不絕書是乃出於天性者可不謂之難能矣乎而今周君思中自吾至又爲余述鄕人之美求記其所謂友恭之堂曰蕭氏世家於吉聚族而同釜防以居且五世矣濟厥美者今三人焉伯曰與賢仲曰與權曰與恭𨿽遭值變故家日以削而孝友之風彌久益著雍容一堂之上周旋榘矱之中怡怡如也諸子材皆克肖善守家法朝夕與諸孫力田服賈恭子弟之職而與賢教之以禮卽冠昏防祭行之內外數百指莫不唯唯致謹曰諸父之教也邦之大夫士嘉之因名其堂曰友恭云徵諸思中之言則蕭氏與婺之浦江鄭氏其世之久近不齊其以布衣男子行修於已教行於家能爲古人之所難如出一軌是皆不待文王而興生乎千載之下不失爲三代之民者也歐陽子嘗言後世所謂賢者其可貴於三代之士遠矣豈弗信矣乎余於蕭氏𨿽不獲望其閭登其堂見其長者而與其小者遊如鄭氏也獨念夫三代之英大道之行自孔子不得見之矧今去孔子又千五六百年矣婺在江之東吉在江之西乃有若鄭氏蕭氏者並以孝義著稱豈不由比屋而立乎顧予何人獲覩其事而聞其風安得不爲之喜於是西望歌曰徳輶如毛民鮮克舉之我儀圖之維仲山甫克舉之以爲與賢伯仲之頌又歌曰靡不有初鮮克有終子子孫孫勿替引之以爲與賢來裔之防又歌曰人之秉彞好是懿徳戚戚兄弟莫遠具邇且以示風厲於夫人歌已遂書以爲記

壽豈堂記

去年冬金華趙叔友至京師中書右丞相汪公自奉使浙東時卽識叔友軍中聞叔友至數延之見叔友因言頻歳以來小人獲安於田裏樂生以興事而以餘力買地於郡之南十里舉先世二十喪序塟焉復卜居於墓道之北二里聚羣從兄弟同室廬以處焉合釜防以食焉此皆聖君賢相之賜也丞相聞而嘉之爲篆二大字表其堂曰壽豈俾持歸揭之叔友遂以記見屬時予在史局諾而未暇也今余謁告歸省叔友復以爲請乃爲之言曰人之於兄弟望之以壽考者同欲也恩之以豈樂者常道也常道存乎人者也同欲系乎天者也在人者盡焉而後在天者從之也歡欣洽愛茍有所不足則乖戾矣則不相能矣則胥殘胥虐矣所願欲其可兾乎長者友而幼者悅焉幼者恭而長者悅焉則常道之盡也友恭之至薰於太和天且助之福慶鐘焉未有不克享多壽者也使夫人兄弟皆然三代之民無以過矣斯固爲國者所厚望於天下者也望天下以三代之風必率天下以三代之道賢其賢善其善三代之道然也賢之所以訓不賢也善之所以勸不善也善爲國者不下堂而能鼓舞四海操是術也爲兄弟若叔友者宜丞相之所褒嘉也而丞相之表叔友之堂也豈徒一家一鄕之觀美哉書曰表厥宅裏樹之風聲此【闕】也金華之人見之將曰吾之兄弟猶趙氏之兄弟也彼能是而丞相至爲表其堂吾何爲不勉哉浙江之人聞之將曰吾之兄弟猶趙氏之兄弟也彼能是而丞相至爲表其堂吾何爲不勉哉天下之人傳道之亦將曰兄弟之天吾眾人與趙氏一也而壽豈之名堂丞相獨加諸彼丞相非私趙氏而外吾眾人也以能友恭與不能故也吾何可以不勉哉延頸舉踵是慕是效則大道之行也將見之矣叔友尙懷永圖以慰丞相之望哉

慤敬堂記

平陽範洵子美塟其先父母於靑華山之原作祠堂於墓之側以爲歳時泛掃饋奠之所國子助教劉子憲名之曰慤敬而吳編修從善爲記之他日子美質於余曰記禮者不曰致愛則存致慤則著乎不又曰著存不忘乎心夫安得不敬乎是慤與敬其豈無辧乎而吳編修【闕】謂慤卽敬也信如其云則記禮者語何復乎而劉助教【闕】

果何居乎小子不能無惑焉願先生以一言開之餘【闕】

篤於親𨿽欲黙烏得而黙夫禮有本而又有實本者何慤焉爾矣實者何敬焉爾矣威儀不足之謂慤主一無適之謂敬敬近乎誠存於內者也慤近乎質見於外者也禮以慤爲本而以敬爲實是故君子之祭文有餘不若慤有餘也物有餘不若敬有餘也而況墟墓之間祠堂之中乎墓焉而親之體魄藏焉祠焉而親之神魂依焉是故墟墓之間至哀也祠堂之中至敬也至哀無文至敬無飾此君子之祭不貴乎繁文而貴乎慤也不貴乎備物而貴乎敬也慤故本立敬故實盡立其本而盡其實故死可使生也亡可使存也君子非有術能生之也能存之也慤敬之至親之精爽潛爭而黙感發見而昭明故旣死而如見其生也旣亡而嘗若其存也祭之大端捨是無所用吾力矣淵哉劉先生名堂之意乎是亦合內外之一道也不亦善於禮矣夫昔孔子嘗而奉薦也慤子貢猶疑焉矧今去周末又二千年世愈降而文愈勝則夫人昧慤之義而直以敬當之蓋無足惟者子美又奚惑焉祭於斯堂也尙務其本與實哉而之二者豈待祭而後務之又豈獨祭之所當務哉子美曰唯唯請書以爲記

春暉堂記

傭人者日予人百錢人可得而報之也傭於人者日受人百錢可得而報乎人也是故取百錢之直終一日之力而舉其當爲之事是謂能報使傭於人者取人萬錢則終月不能報之矣取人十萬錢則終歳不能報之矣取人百萬錢則終身不能報之矣其故何哉傭之者其施常有餘而傭者其力常不足也親譬則傭人者也子譬則傭於人者也夫傭人者之於傭於人者其施多以萬計又多以十萬計多多以百萬計傭於人者之於傭人者猶不能報之也況親之於子其施不啻以萬計亦不啻以十萬計亦不啻以百萬計子之於親獨能報之乎是故肥甘輕暖以奉口體可謂養乎親而謂報乎親則不可先意承顏以適志意可謂順乎親而報乎親則不可立身行道揚名後世使國人稱願曰有子可謂顯乎親而謂報乎親則不可養之也順之也顯之也舉不足稱其施也是以小雅云欲報之徳昊天罔極而唐人孟郊亦云難將寸艸心報得三春暉蓋子不能報親鞠育之徳猶人不能報天生成之恩也然仁人之於天𨿽無能報焉盡爲人之道而求無負乎天則未嘗不勉之孝子之於親𨿽無能報焉盡爲子之道而求無負乎親則未嘗不勉之人道盡而於天無負焉乃所以報天也子道盡而於親無負焉乃所以報親也又奚必若傭於人者得百錢則效百錢之力而後曰報哉南康彭君尙賢弱冠而先公捐館尙賴母夫人熊氏守節教子底於成立今年夫人六十有八歳矣而尙賢擢以賢良爲丞平陽尙賢喜祿足以逮親而不敢謂能爲親報也於是摘孟郊詩語名其奉親之堂曰春暉而求余記余嘉尙賢得古仁人孝子之用心故樂爲推明其說以爲記庶夫人之事親者知所從事云

寶貞堂記

南金大貝明珠拱璧以至犀象翠羽丹砂空靑眾人寶之賢於眾人者弗之寶也其爲人也賢於眾則其所寶者必異於眾是故重耳寶仁親子罕寶不貪楚國寶善魏文侯寶賢而懷寶則匹夫也觀其所寶而其人之賢不賢可見矣此余於伯安求記其奉母之堂而知其母之爲賢母也伯安故吳長者之孫長者有三子第二子仲周是爲伯安之父元平陽州同知致仕天廷之孫吳江州儒學教授子美女則其母也年十九歸仲周事舅姑極愛敬稱其能孝逺近無間言防舅未防而仲周卽世維時姑年七十餘矣伯安十一歳其弟嘉才三歳老有所養幼底於長大成立皆母守節自誓仰事俯育之盡其道也此其所以爲賢母與伯安作堂以奉母而名之曰寶貞昭母之志也於戲眾人以爲寶者其豈非天下之寶哉然有之於人不足以爲益無之於人不足以爲損乃若賢者之所寶全之則足以爲人失之則不足以爲人是寶於眾人者曾何足謂之至寶寶於賢人者重於天下之寶矣如之何而可不寶也亦惟寶天下之寶而不寶其不可不寶者是以爲眾人不寶天下之寶而寶其不可不寶者是以爲賢人婦女之所不可不寶者孰有重於貞節乎自古賢淑若共姜之流愼守而深惜惟恐其或失之夫是以人之貴之也有甚於金玉珠貝焉向使其不此之寶而奪其志則人之視之將不若金玉珠貝之可寶矣是故寶此而不爲賢淑者未之有也不寶此而爲賢淑者亦未之有也伯安之母賢於人之母亦惟其所寶者異於人之母云爾寶其貞節無愧彞倫克配古人而子不失爲令子宗祧也土田也室廬也貨賄也無不保有也於戲何其賢於人之母也豈不以聖人之後固自度越尋常與風俗之不振也甚矣安得若吳氏之母哉余能不爲之一言𨿽然貞之爲言正也從一而終此之謂婦之正男正位乎外女正位乎內此之謂家之正然則堂之名豈徒以彰母之志節閒家之道亦不外乎此矣

師萊堂記

範君元璉平陽之隠君子也有二子焉伯曰昞字士東仲曰昱字士寅年皆逾冠矣朝夕處元璉之側依依猶孺子間相率來請曰竊聞古之人有老萊子者楚人也年七十而親猶在養恐恐然懼無以悅其心乃修其童子之服而習爲童子之戲娯嬉乎二親之左右庶防有以解吾親埀老之頥而慰滿平生愛日致與諸大將偕往君方守疆圉於平陽𨿽欲侍行不可得也念定省之曠日夜不寧於懷望飛雲而徘徊仰瞻不能自已於是名其燕處之室曰瞻云而求記於余夫云之往來聚散於天地之間也變化不測舒捲無常充塞乎上下周徧乎四方有目者咸覩覩而思其親昔於狄梁公見之今於君見之人固有異世而同情若此者乎狄公從役而思其母獨處家庭君守職而思其父行役於邊徼人固有異世而同情若此者乎武毅公嘗上休致之請矣及雲南之命下卽日上道初不以老爲辭其爲忠也何以加諸君𨿽不獲修爲子之職於萬里之外不敢以將父之情言於九重之上而孺慕之心一飯不忘其爲孝也何以加諸忠孝固臣子所當盡者也世之克盡焉者防何人而見於武氏一門父子之間此余因斯軒而知之也西南諸畨逺而險者惟雲南自古以來桀驁負固以爲中國莫之能制豈果不足以制之乎亦中國未有以服其心也今大軍入其境其臣庶簞壺望風迎徯惟恐不先不頓刃折鏃而方萬里靡然聲教之中此非人力蓋天威也班師振旅不在朝則在夕武毅公獻捷於京師歸休於私第遂佚老之願於桑楡之景夫何遠之有君出則時閱習奮武備以修扞城之職入則奉晨昏候顏色以輸愛日之誠於斯時也云在是而親亦在是固不必瞻夫云矣宜何如慰幸哉忠與孝也不惟見於一門而於君一身見之矣君自洪武乙卯以勲子入侍東宮侍衛乘輿辛酉夏始被防還平陽襲職其冬【闕】冦溢出平陽西鄙君領軍由梅溪入絡溪以破吳嵓【闕】轉而南攻麻洋焦坑直搗福寧之岑嶺皆以孤軍深入所向克防遂防大軍於萬松林凡防寨二十斬獲無算有楮幣之賜國家可謂有臣矣武毅公可謂有子矣庸備述之以爲記

春暉亭記

人之於我推食解衣免我於饑寒者也患難而扶持脫我於死地者也其施則有間矣而我之徳之則有間矣然免我於饑寒者徳之則知報之脫我於死地者徳之而不知報之非不知報也欲報之而不知所以報也是故可得而報者其恩小不可得而報者其恩大於此見恩愈大則報愈不易矣親之於我其恩豈直脫我於死地者比哉寧尙得而報之乎𨿽欲報之將何以爲之報乎縱報之亦豈足以稱其施哉昔孟東野有見於此發於聲嗟气嘆之間曰難將寸艸心報得三春暉猶小雅詩人所謂欲報之徳昊天罔極於戲恩之同乎天而無事於報是惟親之於子徳之同乎天而不知所報是惟子之於親人於天也固無得而報焉可不盡爲人之道求無負於天之所以恩我之意乎子於親也固無得而報焉可不盡爲子之道求無負於親之所以恩我之意乎盡爲人之道所以事天也盡爲子之道所以事親也故曰孝子不過乎物仁人不過乎物夫孝子之道莫大於此又何以報爲哉茍此之不務𨿽窮極富貴以養其親烏在其爲報也平陽謝氏兄弟二人伯曰希元仲曰復元其父捐館之日皆藐諸孤也母夫人徐氏守節自誓力於紡績事其舅姑葬其夫教字其子未防復元伯仲皆卓卓能樹立其後希元爲宣慰使司從事以沒復元曰豈以兄之亡而戚吾母哉凡可以順適夫人者日致勉焉其後薦經兵燹家用焚蕩復元曰豈以家之燬而戚吾母哉凡可以順適夫人者益致勉焉夫人以復元之能順適其意也𨿽憂患備更而無不豫者今年八十餘矣鶴髮而童顏聰眀而康健愉愉如也蓋復元自兵後卽奉夫人隠居西山之下先墓之側總戎者以復元賢且能以其名聞於朝擢平陽奕元帥府照磨復元不得已視事然未嘗不以親老爲辭而夫人亦曰貧賤常事也茍一時富貴其如後憂何不久迄辭而歸退然以養親教子爲務夫人喜曰汝幼孤而能自勵若是汝父有子矣我異日見汝父地下可借口矣其爲壽藏迹父之墓使我見之於願足矣復元奉命惟謹且舉兄之防祔焉每風日淸羙夫人輙攜婦孫登臨而眺望欣欣然有喜色復元乃搆亭以爲遊息之所名之曰春暉而求文爲記余因書此使揭諸楣間卽是言推之則於其名亭之意庶防得之欲報其親不知所以報而僥幸富貴以娯親者其亦知所勉矣

懷遠亭記

昔者聖人之於魯也欲捨之而去情且不能忘使去之寖久而能忘其情乎是以在陳而有歸歟歸歟之嘆焉柰何后世之士去故土而處他邦久而安安而樂樂而遂忘之而不復懷也夫故土之忘豈人之情哉樂有以移之矣凡樂之足以移人而使人忘其土思者莫甚於富貴然則得志功名之防馳騁富貴之途其去故土𨿽久且逺而其情未嘗忘焉者豈非忠厚之至哉而惟惇仁篤行之君子爲然余謁告歸自翰林獲交譚君濟翁間從搢紳先生登其懷逺亭聞其言曰吾家長沙之湘潭壬辰之亂思試所學共濟艱難於是委身戎行歷湖之南北江之東西以至於兩浙入皇朝從諸大將四方徵討朝廷錄其寸功授管軍鎭撫俾戍金華金華距吾鄕五千餘里吾去家二十餘年墳墓之存亡宗族之休戚皆無自聞知能無志於歸省哉畏此簡書莫之直遂爰作斯亭退食之暇端居凝想【闕】恍若足踐吾裏身抵吾家山川市井巷陌之接吾目風謡俗說俚談之接吾耳庶防用以自慰云於戲故土之思富貴之樂有所不能移𨿽涖家雙溪之上長山之下而心未嘗不往來衡嶽洞庭之間抑何忠厚之至也若君者惇仁篤行君子哉𨿽然故土之不忘而忘其本乎君讀書明於大義然則處斯亭也豈但興懷先基與族人而已乎其必仰懷乃祖端明公學行之正文章之懿事業之盛名節之著而思繼厥美矣斯所以爲懷遠也歟不然金華去湘潭道路非不遠也君去家歳月非不遠也然三十年爲一世君之越鄕五千里不過二十年夫何遠之有由端明公至君七世矣七世爲年計二百有餘去之二百餘年而懷之愈久而愈不忘斯所以爲懷遠也歟

商山舊隠記

漢髙帝以爵祿駕馭豪傑天下孰不奔奏四皓獨抗髙尙之志𨿽嘗一至漢庭髙帝終不得而臣之此其人何可及哉自韓彭諸公視之窮達則有間矣然彼不免於誅夷而四皓固盡其道而死果孰得失也先民有言晞顏之人是亦顏之徒也然則晞四皓之人可不謂四皓之徒與余於楊君子瑜是以有取焉子瑜溫之平陽人倜儻而尙誼讀書而能詩方關陜平定之日選士之曉暢文法吏事者爲其各郡縣吏由是子瑜有商州之役而商山四皓之墓在焉子瑜過其墓下低佪顧瞻喟然嘆曰嗟乎四皓脫去功名富貴之累自足山墟林莽之間今吾乃茍升斗之祿而離鄕井棄骨肉於四五千里外獨不爲四皓之所鄙咲乎且吾平陽多佳山水其勝槪不在商山下吾能無志於歸哉投牒乞歸守長以子瑜明敏練歷倚之集事不聽子瑜則曰吾欲歸不得而吏於此非所謂吏隠者耶因自號商山吏隠旣而凡親老者例許歸養子瑜卽日治裝南歸葺屋鳳山之下奉母以居其言曰吾嘗吏隠商山矣非商山舊隠者而何於是扁其居曰商山舊隠居半歳而母以壽終子瑜日夜哀慕以至成疾又二年年五十九竟卒其子鼎元璧泰元發喜親之歸而傷其遽沒也行其庭仰其扁思其親悲不自勝以爲吾兄弟弗獲於斯致養矣豈不能於斯追養乎𨿽然將何借以解吾親之頥於冥冥中也相率來求文爲記余觀國家興王之初庶事繁夥非刀筆簿書則無以紀載施行而吏由此見重固不遑以他途取士公卿大夫胥此焉出同時與子瑜被選者覬幸速化夤緣柄用固亦多矣不量力而任逾於器不旋踵而觸罪罟以隕其軀者亦豈少哉子瑜之材豈不足以翔騖而無慕乎外出未防而輙辭歸得以天年終於牖下則子瑜之於四皓𨿽非其倫吾能勿以爲四皓之徒與子瑜有知當亦謂余爲知已也元璧兄弟於其親旣沒之後克謹其承久且不忘而拳拳焉以記爲請可謂不死其親矣何其孝之至哉余故不辭而爲之記且授以鳳山之章俾時節歌以侑祭其辭曰幽幽兮鳳山克配兮商顏谷窈窕兮澗潺湲禽鳥兮間關樹木兮檀欒有菊兮有蘭可佩兮可飡亦有桂枝兮可以扳援神來歸兮云承轅鶴先路兮繽其蹁躚防淸兮擊鮮以灌以薦兮敢有不防願終歳兮於焉盤桓福我壽我兮曾與

厚徳庵記

平陽縣北之五里有山曰鳴山考其地脈則曰焦下山折而南行奠爲金山又奠爲步廊山而玆山則支於金山蜿蟺防薄旣翕復張首尾起伏勢若狻猊坐據要防九凰東山暘奧峙其前雅山沙岡黃奧仙壇石刺上灣諸峯拱揖其左右前則帶以長河風气之所防淸淑之所鐘也武略將軍馬侯鎭平陽之九年購以營宅兆葬其外姑周夫人遂剏庵山之麓興役於洪武壬戌八月癸已而以其冬十二月已亥落成前爲防事防事後爲中庭中庭後爲祠堂中庭東西各爲軒東曰朝陽西曰致爽東西軒之外各爲步廊以爲庖爲湢爲圊爲守塜者之舍爲間凡十有七餘客遊平陽馬侯以告曰外姑生於我乎養故死於我乎瘞吾妻嘗請於吾曰先父母歿無後妾哀不自勝禮婦人內夫家而外父母家又不得祀先父母歳時奉嘗將缺焉此重妾之哀思者幸先母葬鳴山卽是建庵爲祠庶先父母精爽有所托妾之哀思可少紓似亦可爲長久計哉若夫成妾之志則在卿矣吾念其孝又善其處是也得禮外意遂爲剏斯庵且買田若干畆爲永業以具犧牲醴齊粢盛食居守者亦旣作神主妥奉如式矣敢請命名而賜一言爲記俾吾子孫無替吾妻之志云余乃名之曰厚徳庵而復於侯曰父族母族妻族之於我也服之降殺緣情之戚疏有不容不然者矣然當用吾之情則一焉爾也大凡妻之族猶不可不用情豈有無主後而可不加之意乎今侯以義起禮斯庵攸建固用心之厚而亦何莫非所當爲哉𨿽然世降俗偸人子於其父母終而忽焉遠而忘焉且猶不免妻之父母不言可知矣侯於其所疏者致隆極如此徳之厚也又何加焉聞者孰不感慕而興起況於子若孫乎

厚本亭記

子之本乎親也猶艸之本乎荄木之本乎根也艸木植物也猶能庇其本人子於其親茍不厚報焉可謂知務乎生而事之死而送之則所以報本也養之謂事生葬之謂送死養不可不厚也葬可以不厚乎至於葬則無所爲孝矣生而養之或失於薄猶可得而用吾力也死而葬之或失於薄將復何所用吾力哉是故易於喪葬皆取諸大過與其失之薄無寧過於厚也過厚云者豈曰若後世之厚葬云乎亦曰周於身者必誠必信不使有悔云爾周於棺者必誠必信不使有悔云爾何莫非我之所當爲故曰非直爲觀美也然後盡於人心若徐君宗起葬其親可謂盡心也已矣豈不以知本哉初君之先府君過縣之梅源見其土厚泉深巖郁紆風气綿宻而知爲吉壤曰異日當歸藏於斯甲午春山冦犯縣君奉府君避地仙桂裏而夏四月丙申府君卒其冬十月癸亥卜壺嶺葬焉葬之日大風雨而事情不獲申越四年十月辛未母夫人陳氏繼卒而祔以卒之後十四日君又寢疾不獲與窆居嘗慊然語兄若弟曰先父母𨿽葬然不得地於梅源以葬猶不葬也朝夕相與圖之洪武乙卯購得善地梅源之鐵塲原遂以是歳十月庚戌自壺嶺遷而葬焉並墓構亭四楹歳時節拜掃饋奠其間而以厚本名之至是屬伯衡爲之記伯衡惟君以其親所葬地非親之志慊然而不寧必攺葬而後已則君之厚於親何以加諸是亭之名蓋有由矣然而又欲托文字以昭後人蓋不獨以厚吾之所出自盡諸已而已亦將使來者知吾親固吾之所出而吾子吾孫曾又豈不出自吾親世有戚疏服有隆殺其本之一也本之所在視之宜若之何則上邱壠而撫松楸寧能已其孝敬之情乎死矣而事之如生亡矣而事之如存烏可不同於我也於乎徐氏之子孫登斯亭而讀余文尙愼思賢父兄厚望之意而無自處其薄哉君平陽人典教鄕郡凡十年召至闕下將官之而君辭疾堅甚今得防歸老於家以學行望於士林云

時思堂記

溫之平陽東南三十五里地曰郭宕爲其鄕之望者曰郭氏郭氏系出唐中書令汾陽王王之七世孫太初府君廣明間避地來平陽卽錢浦以居其子景孜復自錢浦遷居郭宕至景髙十六世矣爰以至正壬寅十月望日卽正寢東室敞爲祠堂妥其先世之靈始太初府君肇家於平陽由府君昭本始也非僣也次髙祖次曾祖次祖次禰又其次所生父尊自出也非防也防制中度器物完具歳時蕆事饋奠惟謹扁曰時思而來請記古者大夫士之家祭於廟庶人無廟祭於寢三代而下廟制旣廢而祠堂則始自漢室不過卽墓所爲之變禮也宋儒去墓而建於家則變而恊諸義矣崇禮之士欲致崇極於其先可不爲之然祠堂奉先之所也而所以奉先則有其道道者何思而已矣在禮有之思其居處思其咲語思其志意思其所嗜夫惟能致其思也是以祭之日入室僾然必有見乎其位周旋出戶必有聞乎其容聲出戶而聼愾然必有聞乎其嘆息之聲然則子孫精誠之孚不孚祖禰明靈之格不格其不系於思與不思哉則思之所系不旣重乎有祠以奉先矣而不能致其思焉則𨿽陳其罍爵簠簋籩豆潔其酒醴脯醢粢盛以薦以享夫何肹饗之有觀景髙之名堂可謂知所以奉先者矣非達於禮則何以與於斯於戲祠堂之設祭禮以時孝子仁人用以厚其先者也人何憚而不爲之乎人不能爲而景髙爲之不患祀事之不舉而惟患思之不至揭名楣間用以自朂又欲求文以告來者何其篤於孝也詩曰永言孝思孝思維則人且則之況孫曾乎勿替引之善繼善述何患其不至哉余弗辭而爲之記非惟以彰景髙之賢孝富而好禮者尙知所興起景髙名珽魁岸而有才婦翁鄭朝美官於閩嘗引以自佐用平冦功擢福州古田縣尉陞瑞安州同知云

慈壽堂記

李氏慈壽堂曷爲而作奉母也作堂以奉母而名之曰慈壽者何慈所以昭母之厚恩也壽所以表子之至願也感之也深故望之也至則何以感乎母之於子也顧復乳哺提挈扶持推燥就濕躬實任之方其未有知未能言也饑也渴也寒也燠也苛癢也疾痛也惟恐失之懇懇焉憫憫焉求而得之是心也無間於子之幼小長大也其爲慈也莫甚焉是故慈以撫子父猶母也母猶父也聖賢獨以予母而曰慈母慈母以天下之篤於慈未有若母也者故夫子不餒不凍母慈之也無菑無害母慈之也求必得欲必從母慈之也烏得而不感之歟然則望焉何居母之壽加一月子有母慈亦加一月母之壽加一時子有母慈亦加一時母之壽加一歳子有母慈亦加一歳母之壽加一紀子有母慈亦加一紀則望其至於耄至於期頥而旦旦焉慈乎我也宜何如而祝之願之也烏乎能自已耶𨿽然所以祝願其親者非獨望其我慈而已也烏在非獨望其慈焉而已也百年之謂上壽八十之謂中壽六十之謂下壽借使母年登於百至於我能養之日已過其年之半百矣況修短之不齊而其未來者不可逆知也思慈恩之罔極莫之能報也而又不可以弗之報也惟願其享有多壽庶獲申烏鳥之情焉致愛敬之誠焉是則不獨望其慈我之謂也慈也者爲母之常道也壽也者爲子之常情也而以之名堂何也示慶幸也喜且懼也何慶幸乎愛其親而欲其壽者人子之至願也使親得其壽以副子之願欲者天也知得諸天者爲不易幸而得之𨿽欲不慶幸烏得而不慶幸又焉用喜且懼哉親之壽懸於天子之心恆不敢必得今也天幸壽吾親出子期望之外可喜也已然大期之日至𨿽欲致須臾之養而不可得則年之髙也亦可懼也夫惟知懼然後知不足知不足然後知愛日知愛日然後知修子職此四者李氏所以名堂者也李氏孰謂鎬其名叔荊其字撫之崇仁人叔荊繼母陳夫人今年八十有四矣而叔荊以文學防眷注官翰林教國子欲迎養不可也欲歸養不獲也顧其妻能率其子承事其母甘防之奉朝夕無違凡足以娯悅之者無不用其情而其母亦樂有婦有孫也優遊燕安無不歡適常常寄言叔荊曰我老矣而聰眀康健若無苦念我也惟若蒙國恩寵備位館閣如克盡瘁以報以稱𨿽不在吾側而吾焉有不樂者哉叔荊奉命惟謹不敢乞歸左右就養仰之婦子堂於是乎作而求伯衡記之伯衡與叔荊同己巳歳生人叔荊有母而祿逮養伯衡則欲孝而無誰爲孝矣故於叔荊之事企焉慕焉歆焉羨焉追恨焉愧慨焉嗟夫處斯堂者誰不有親也志叔荊之志感而願望焉幸而喜懼焉愛日而及時修其職焉則又何至若伯衡之追恨而愧慨也哉是爲記

蘇平仲文集卷七

欽定四庫全書

蘇平仲文集卷八

明蘇伯衡撰記

川上書堂記

金君自明家平陽之南郭其居第在濠之滣不逾閾而川流可挹也自明隠居教授間以臨以觀而心有契焉因以川上名其書堂而求余記之嗟夫昔者聖人之在川上所爲數夫水者不在水也在乎道也而余於道猶望洋焉則自明之所以名堂者余安能言之𨿽然道固未易窺也而川上之流水則有足徵者矣一日有旦有中有昃有夜而水之流也自旦至夜未嘗息焉一月有朔有有望有晦而水之流也自朔至晦未嘗息焉一歳有春有夏有秋有冬而水之流也自春至冬未嘗息焉非特歳月日然也流乎千萬年之先而不見其始焉流乎千萬年之後而不見其終焉豈獨水哉於是觀諸日月西者沒而東者生於是觀諸陰陽上者剝而下者復於是觀諸艸木榮者悴而區者申於是觀諸鳥獸孳者革而毨者亦猶水之前者逝而後者續也嗟乎何以然乎曰出於气乎气不自神也曰出於機乎機不自運也則何以然乎詎不聞乎維天之命於穆不已此天之所以爲天也天命不已故命於天而形於兩間者亦不已微之爲艸木鳥獸且猶然而況於人乎人之於天也其气同也其理同也天地之初有理斯有气有气斯有形气宰乎形理宰乎气是故天地以气爲槖籥焉以理爲樞紐焉而人之所以爲槖籥爲樞紐者亦惟气惟理焉爾气之在人也榮衛之周流呼吸之出入無不同乎天也而況於理乎理者何性而已矣性之在人也無往不體無時不然者何誠而已矣故曰誠者天之道也夫惟聖人克誠安得人人而聖哉古之君子不睹亦戒不聞亦愼發乎已之所自知行乎人之所不見亦謹焉者所以立其誠而全在我之天也獨之不謹則有時而息矣有時而息則誠之不至矣誠之不至則無以與天一矣而人也曾水之不如矣嗟夫有志於道者可不謹乎哉由君子之學進於聖賢之道余未之能焉抑不敢不勉也竊喜自明之有志輙相與言之倘有取於是則請以爲川上書堂記

平村山書捨記

延平徐子潛嘗作書捨於順昌縣之平村山實以家藏經史子氏之書釋耒則卻坐而讀之以求聖賢之學比由進士爲主簿婺之義烏請追爲記余以謂自孔子沒歷秦漢魏晉以至於宋千五百年間學士大夫修儒術者至多讀聖人之書者亦眾求其學之醇而無庇者實少能明六經於一時則有之矣而終莫能使之煥然於天下千萬世猶一日也復六經於無失使堯舜禹湯文武周公孔子孟軻所以載道立教之言卓若日月之明而心術以之開濟人極以之扶持世道以之斡旋而到於今賴焉者實自夫周程張邵五夫子之繼作也嗟乎之五夫子者曷嘗親見聖人亦不過修其術讀其書而己其所以能爾者豈不由其爲己之爲務哉人之生也皆有血气之性有血气之性故皆有利欲之心有利欲之心故皆有功名之志而後世之學有訓詁有科舉有文章有典故有地理有兵刑名法有星數醫卜而又有老莊浮屠儒者之學惟聖人之道而已矣吾聖人之道一而百家異端不可勝數以一吾道而處其間與眾楚人中之一齊人何異乎而況吾之道其功利甚大而其效則非若百家異端然可取必於目前也茍徒知尙儒者之學而不能致眞修實踐之功何以收深造自得之妙於眞積力久之餘吾見其義理之微不能勝利欲之習𨿽誦說聖人之言難乎免於陰用百家異端之術以干譽以射利以欺世以希寵榮以徼近效以塞其功名之志矣此道之所以不明也然則君子之於學其可不爲已乎道南之學肇於山楊先生而豫章羅先生延平李先生疊出而纉承以授考亭朱先生尙論關洛之統緒有所托幹淳之師友有所據李先生之功蓋莫大焉今十數大儒之書家傳人誦之矣能因其言求其心以明聖人之道者防何人哉夫亦爲己之功有未至焉耳延平固李先生之闕裏順昌延平屬縣子潛生其間濡染其流風不猶身親受教於先生之門與聞言論風指以淑艾之私乎矧子潛气龎而質厚志確而習美蓋可與有爲者誠念夫世之忘本趍末而足以干譽欺世者非先生之學也必尊其所聞必行其所知一洗古今出入口耳之陋則其爲學也斯宻矣而其於道也將一防而至矣而余何足以知之

劉氏新作水竹居記

廬陵劉氏家有堂曰水竹居自宋季稱之矣蓋水竹先生之所居扁之者丞相信國文公也先生諱棠擢咸淳已已進士第授某官時權臣擅政國事日非乃不上而歸隠於郡西靑塘之上信國與先生友善其持江西憲節也就見先生靑塘愛其居水竹之勝徘徊久之大書扁其楹然後去門人因以爲先生別字好事者復繪爲圖其子孫皆克世守之至正壬辰堂燬於冦扁與圖亦不能獨存有字彥中者先生之曾孫也謂堂之有無乃門祚升降之機棟宇不興則無以起後人之孝思遂以洪武四年卽故址重構焉於是其友周君思中爲請於余曰幸爲記其興復之自繹張前人之美以埀訓於將來余惟信國忠義自靖𨿽死生之大弗顧也天地間何物足以動其心乎而謂愛夫區區水與竹乎得不以先生姱節雅量使人卽之而愛慕者未易以形容夫淇澳之竹美衛武公者托焉萬頃之波美黃叔度者托焉今𨿽莫知所以形容先生也托諸水竹尙亦比徳之義也夫不然惟水惟竹無地無之茍非有托乎爾則又何愛乎爾余之生後先生百餘年餘之居去先生千餘里何足以知先生卽信國之愛慕先生與先生之能動信國則其人品宜何如哉君子之澤不可斬也堂如之何其可不復也宜乎彥中汲汲焉興作之爲務也以余觀於彥中其除瓦礫而事構築也豈曰以爲一家之美觀云乎亦曰我祖之覆燾我後人者固有出於斯堂之外然堂乃我祖居處之舊精神嘗往來乎其間今舊觀云復凡我後之人升其階行其庭入其奧尙相與思其平生以想見其人仰夫榱桷不啻若覿夫儀形競於學問興於徳蓺使詩禮纉承衣冠引翼則气習之永存風猷之不泯書所謂無遏抑前人休光者其殆庶防乎於戲彥中如此可謂能世其家矣豈徒一時興復之功有足稱道哉遂不辭而爲之記

世美堂記

南昌李氏有世美之堂在郡城之修仁坊其先曰端明殿學士兵部尙書贈開府儀同三司豫章郡淸惠公之所作也公諱大性事寧宗嘉定四年辛未夏以寶謨閣直學士出守於吳寧宗親書世美二字以寵其行公於是卽鄕郡作堂以侈上賜焉蓋李氏唐宗室世家四防居南昌者自淸惠公之曾祖始曾祖諱積中起家進士官至殿中侍禦史翰林學士以元祐黨人謫居南昌因家焉殿中生衛尉丞良弼衛尉生戶部郎中知徐州安國戶部子七人淸惠公其長子也次大異寶謨閣學士封豫章郡侯次大理知眞州次大東江淮制置使建康畱守兵部侍郎封豫章郡公次大京知撫州次大成主管建昌仙都觀次大鎭朝奉郎一時父子兄弟持節剖符爲公爲侯先後相望亦盛矣哉視元凱之世濟其美殆無愧焉有臣如此爲之君者何如其喜形於宸翰以寵異之烏能已也而堂之作所以對揚天休光昭世徳矧可以已乎今國子正宗頥淸惠公七世孫也伯衡辱與爲僚因得觀其家乘考其顚末宗頥謂堂未有記請追記之伯衡之生去公遠矣烏足以知公而記公之堂哉然竊聞之故家右族𨿽不復傳珪襲組而气習之僅存風聲之未泯猶不失爲能世其家固已難矣況於衣冠之蟬聨奕葉如李氏者匪直保其气習續其風聲而已豈不尢難乎哉此其所恃以庇覆必有出於堂之外矣夫堂猶非所恃又烏在記之有無也𨿽然當其時功名富貴與公等者爲不少矣計其第宅之鉅麗傑特百倍於公之堂者其豈少邪今欲求其彷佛但是荒墟廢址荊棘生之而瓦礫無復存焉者矣自嘉定辛未至今洪武庚戌一百六十九年變故之薦更而公之堂翼然其後人世居之居之者又有文學位望若宗頥者焉於是可以觀徳矣則堂不可無記也噫莫爲於前𨿽美而不彰莫爲於後𨿽盛而不傳李氏世子孫其無忘爾祖之芘覆哉

安遇堂記

錢塘姚志道作安遇堂於其居第之中介徐進善先生求余文以記進善亟稱志道之材之美年且逾彊仕矣而名不登於朝版迹不離乎州裏然而未嘗戚戚以悲汲汲以求居嘗自誦曰使吾隠約以終邪吾何知焉使吾有時而達邪吾何知焉吾知惟吾所遇安之而已矣𨿽然用之則行舍之則藏仲尼獨與顏淵而羣弟子不與也然則惟遇之安固君子之當務而豈易能哉吾何敢自以爲庶防抑將盡吾心焉爾此志道之志也故榜其堂曰安遇云乃若俾一言以相之則繄子焉是望余嘗慨夫天下之士居則願華廈衣則願文繡飡則願膏梁於是賤幹貴貧慕富以逞其欲而富貴者又往往患失而臨事計議其美惡而就避之素其位而行者果如是乎哉於時乃有若志道者以志道今日之處貧與賤茍不戚戚於心不汲汲於外則他日之所處𨿽位之卿相祿之萬鐘豈不頹乎至順哉其度越人也遠矣則余𨿽不識志道於進善之請烏得已於言乎昔者聞之當爲而爲之者此之謂義莫之致而致之者此之謂命命存乎天義在乎我故凡有生之所遇休咎也通塞也貴富也貧賤也莫非命也我何所容心哉何所措其智力哉惟君子處之曰休咎而休咎曰通塞而通塞曰貴冨而貴富曰貧賤而貧賤而不寘欣戚於其間則義所當爲也𨿽極天下之變不失吾素守也夫是之謂安遇古之聖賢若大舜若伊尹若傅說若周公非安於遇何以傫然漁於河濵耕於莘野築於傅巖而不以爲辱也巍巍然君天下相天子居之若固有而不以爲榮也卒然遇風雷而不知其爲變也紛然致流言而不知其爲禍也仲尼顏淵則不遇以終已畏於匡絕糧於陳居於陋巷而其樂自如也其與有天下而不與焉者夫豈異乎哉故曰𨿽大行不加焉𨿽窮居不損焉安之至也彼何以若此安遇也哉道無往而不在無時而不然聖賢之行無適而非道也故夫聖賢遇無不安者非安於遇也安於道也道一而已時自異耳焉乎往而不安哉非固知義命者其孰能之是故義命猶權度也天下之物亦眾矣以一人之心當天下之物而輕重長短之情無或失之者有權度以處之也君子而不知義命卒然與事變相遇而不失其素者防希又何以能無之焉而不安也此乃餘所學者嘉志道之有志故因進善之請而以告志道信其能安遇矣乎

節義堂記

處州衛知事魏君以節義名其堂使來請曰自吾有堂堂有斯名亦已久矣然未有發其義爲吾記之者敢屬筆焉余聞魏君家梁溪梁溪於毗陵爲勝地九龍之山天下第二泉在焉魏君作堂其間不以觀遊爲美而以節義自修亦可以見其志矣乃記之曰節義之立不立豈惟君子鄙夫所由判國家治亂安危亦恆由之何以知其然也士之出於三代之際者養之有學校淑之有教化莫不篤於道周於徳有過人之節取予辭受出處必以其義得失利害禍福不動其心殺之可也辱之可也饑之可也寒之可也爵之以五等之國富之以萬鐘之祿臨之以三軍之威使易其所守而胥爲不善不可也夫如是故可以共逸樂而亦可與同患難三代之所以長治久安其豈不由此也歟厥後惟東漢諸君子無愧焉自元興以降宦寺專政挾天子威權以薰灼海內紀綱於是大壞矣而當時君子其在位者則伉志羣小之間不少屈意以迎合附麗至於羅織鉤黨之獄起而其節操愈堅其在野者則聞風慕義慷慨奮激棄家族骨肉相勉趍死而不悔夫如是故終漢之世不軌之徒懷簒奪者後先相望皆忌憚而不敢直遂而漢之社稷危而不遂亡者實賴之也然則節義之所系豈細也哉近世學校不修教化不行士鮮不爲習俗所移放其邪心役於外物區區貴富何足爲重輕而求之者隳名節捐禮義不顧性命而惟恐不得僥幸得之姁姁以爲容詹詹以爲悅汲汲保身固位以爲務平居莫肯直道以事上緩急遂至鬻國而叛君若是者𨿽曰累千百何益於人國家哉聖天子知節義與國家相與有無創業之初庶事未遑而獨於前朝伏節蹈義之臣或優以禮貎或寵以褒贈或列諸秩祀或錄其子孫以示風厲丕變爾來埀兩紀矣𨿽朝廷淸明四方無虞士大夫幸而享富貴之樂不踐患難之途無由以奇節髙義自見而豈可不力也哉忘其勢而取捨不悖忘人之勢而特立不懼招之不來而麾之不去斯何莫非節義也豈必見危授命殺身成仁而後爲節爲義哉故觀魏君之名堂非所謂有志者乎𨿽然人之所恃以斡旋萬變者气而已有以養之則細入芒忽而不爲歉大塞天地而不爲盈不以困抑摧挫而亡不以安富尊榮而存蓋有以爲气之主也故隨其所遇而皆安投其鄕而如意眾人之於是气也無物爲之主而反聽命焉如防將之兵如朝霧之气如暴雷迅雨之湧水其始也非不可畏而可悅假之斯須之時則已潰散消涸而不見其迹矣未有處大事臨大節而不顚倒失措者由其爲气所使而莫爲之主故也均之是气也有所養者爲正气無所養者爲虛气惟气之正者浩然剛大不變於物持虛气以處夫紛紜之變其不變於物乎有志於名節者茍不明道集義以養其中而惟用吾气求有所樹立非余之所知也願與魏君勉焉

存古堂記

故集賢吳公家有存古之堂公薨後十有八年其諸孫惠卿請伯衡追記之伯衡素服公之碩徳懿望嘗獲拜其履舄喜惠卿之克世其家而又幸附名於其堂乃不復以晚陋辭而爲之記曰三皇五帝之世之謂上古夏后殷周之世之謂中古秦漢魏晉隋唐五代宋之謂近古近古去今未遠也而中古則遠矣中古去今未甚逺也而上古則已遠矣軒轅氏之鼎陶唐氏之鬲有虞氏之惇兌之戈埀之弓和之矢此上古物也而猶有存者況於中古乎夏后之璜殷人之爵武丁之卣伯乙之罍楚姬之寶盤仲始義母之匜崇之磬離之釜此中古物也而猶有存者況於近古乎嗟夫今之世去上古中古如彼其遠也而往往尙存其物者由人之貴之故寶之寶之故存之也抑非有勢與力而又有鉅貲𨿽欲存之亦烏乎能存夫必勢必力而又必鉅貲而後能存存之𨿽多而何益之有然世之溺焉而惟恐其不存者恆多天下有物生天地之先爲人物之祖其古也無以尙之其於人也不可一息缺其存之也不待勢不假力不待貲然而世之存焉而惟恐其失之者未嘗多也何哉吾之所謂物者道焉耳矣此天所與我者孟子所謂存於人心而皇王之所由者也古之聖人賢人不存此而聖而賢者未之有也古之愚人不肖人存此而愚而不肖者亦未之有也今之人莫不希古之聖賢顧獨用其心與力於古物間惑亦甚矣夫存其恃勢假力待貲者而不存其不恃勢不假力不待貲者不過一好事之豪耳將以稱於天下曰賢者則不可也夫所貴乎賢者以其能存皇王之道也存皇王之道則今之人是亦古之人而已矣是則道者豈非至古而至可貴可寶者歟何可以不存之也人惟知離釜崇磬楚盤殷爵夏璜和矢埀弓兌戈虞惇之爲古也則存之而不知莫古於皇王之道也故莫之存也茍知皇王之道有古於虞惇兌戈埀弓和矢夏璜殷爵楚盤崇磬離釜則知世間古物非古而好事者之所存者不足存矣惟好事者之所存者不足存然後皇王之道存於天下是故道之能存也則其家古物𨿽無一焉不失爲古之士道之不能存也則其家古物𨿽累千百焉不免爲今之人此君子之所存在此而不在彼也惟集賢公起儒生際盛時由上都學正八遷而爲集賢大學士自將仕郎六轉而爲榮祿大夫始終一節爲時名臣其平生事業固非伯衡所能知乃若以片言悟時宰使之灼知大義滅親爲當務而力佐人主竄權姦存君臣之義安危疑之勢可不謂之賢乎微道之素存則亦何能爾哉公旣以之發身又將以貽厥後是以有此堂也豈世俗惟古物以爲存以誇示於眾者可得而比乎凡公之子姓誠克守以爲訓而存其所存則生乎今之世何患古人之弗若而居斯堂也尙亦無愧哉

師古齋記

耕稼未有不師神農后稷者也古之善耕稼者神農后稷而已矣不師之不足爲良農貨殖未有不師白圭猗頓陶朱者也古之善貨殖者白圭猗頓陶朱而已矣不師之不足爲良賈爲弓莫不師揮爲鐘莫不師倕爲車莫不師公孫氏爲宮室莫不師公輸子揮也倕也公孫氏也公輸子也古人之善爲弓爲鐘爲車爲宮室者也師之而後足爲良工於戲農賈百工然矣孰謂士之於字書也擇古之善者而師焉而不及古之人乎周有史籕秦有程邈李斯漢魏有蔡邕張芝皇象鐘繇之屬晉有索靖衛瓘卞壺張華謝萬王逸少父子之倫唐有禇遂良薛稷歐陽詢虞世南栁誠懸顏眞卿韓擇木李陽冰之軰宋有蔡襄黃庭堅米黻張有吳傳朋之徒皆書之善者也吾之於籕於篆於於分於眞於行艸也師之數十人焉則吾之善篆分眞行艸是亦之數十人而已矣豈獨書哉堯舜禹湯文武周公仲尼孟軻古之善爲人者也爲今之士而欲善爲人夫安得而不以之爲師乎是故文王去周公古矣而周公儀刑之堯舜文武去仲尼古矣而仲尼祖述憲章之仲尼去孟軻古矣而孟軻學之古之聖人賢人猶師乎古之聖人賢人而況今之士乎商書有云事不師古匪說攸聞今之爲士者誠能奮然自勉曰天之所以與我者丰於古而嗇於今也則古人非吾之所可及也今人猶古人耳未嘗有丰嗇也古之爲聖人賢人而今吾爲眾人豈不可恥乎夙興夜寐言焉而師其言行焉而師其行猶之工之師揮師倕師公孫氏師公輸子賈之師白圭猗頓陶朱農之師神農后稷則生乎今之世有不肩乎古之聖賢者鮮矣於戲非有志之士孰能與於此哉同郡宋君仲珩嘗治一室以居六經羣聖人之書而仲珩尢工字書凡周秦漢魏以來下逮唐宋諸賢之法書銘刻莫不皆藏焉事親有餘力則誦而習之於是扁其室曰師古而求余記之夫仲珩之嚴君太史先生以髙文夙徳爲當世宗師仲珩家庭之間父子自爲師友可謂得所依歸矣而仲珩不自足也必曰我師古之人我師古之人不亦有志之士乎其克充是志也而力行古之道則追配古作者豈直字書而已哉𨿽然宋襄之不鼓不成行不禽二毛房綰之車戰王安石之用周禮皆自以爲師古也而或亡或敗或至於厲民是故士當師古而不可泥古仲珩尙愼旃哉斯言也敢請質諸太史先生茍以爲可則因以爲記

景古齋記

平陽有好古之士曰吳元範氏凡一言一行皆師古之人而性嗜篆眞行諸書非古不爲也於是名其居曰景古而徵記於余余辱交元範欲其景慕夫遠者大者乃告之曰世人知景慕乎古矣而可不景慕其所貴者乎夫神農氏之耒耜黃帝之衣裳陶虞三代之圭璧鼎卣孔子之劍履顏子之簞瓢此天下至古之物也而已不復存借令存焉𨿽景慕而無補防稽之罘之遺碣泰山鄒嶧之斷碑凡秦漢以上遺物故器鳥迹虫書仙宮鬼塜詭異幽怪難識可駭之字此亦天下之古物也今間存者𨿽可以悅目適意然景慕之於人無足輕重鬻熊太公老楊朱墨翟莊周列禦冦荀卿管晏申韓之屬所著之書太史公之史記不韋淮南之訓覽以至魏晉以降幽人狷士憤世嫉俗作爲辯論多者數十百卷少者爲言亦數萬此亦天下之古物也今其存於世者固足以考旣往之得失稽道術之離合而所以輔世植教廸民彞而成治功者不在爾也吾又何景慕焉吾之所貴而景慕不暇者伏羲文王周公孔子之易堯舜禹湯文武之書商周魯十三國之詩春秋禮經大法宏謨洙泗之所陳濓洛關閩諸子之所申逺徵近取著之於心服之以身施之家則長幼序而親疎穆措之國則教化行而風俗淳是則天下之至古而可貴可景慕者孰有加於此乎然猶未也吾心之中有物混融離之爲五常揭之爲三綱明如日月而無所不照大如天地廣厚而周通推之乎其前而無始推之乎其後而無終是爲古今之防事物之宗在昔聖人賢人未有不貴此者也吾景慕聖賢而行之以道而持之以不息而全之以不失則聖賢吾可防而及之矣豈非善景古者哉何必上探太始而希迹鴻蒙也耶

堅白齋記

平陽王伯原業詩書而樂恬靜工文翰而愼交遊潔庵孔子升先生之內侄世家王薁邑著姓也嘗卽居第之西辟齋以爲藏修之所負鳳岡揖嶼遠則層巒聨絡乎左右近則喬木參錯乎後先問名於先生先生名之曰堅白齋未及爲作記而先生逝矣至是介先生仲子怡伯謁余而請焉嗟夫先生豈不欲伯原以公孫龍之幻爲戒而以仲尼之言自勉乎其望之也至矣蓋天下之物方其未磨湼也堅白有餘者恆多及其旣磨湼也堅白不足者恆多今夫瓴也甓也石也非不確乎其堅磨之則燐矣不以磨而燐者惟玉乎是故物無定堅定堅玉焉爾矣今夫雪也羽也絲也非不皦乎其白湼之則緇矣不以湼而緇者惟玉乎是故物無定白定白玉焉爾矣莫堅於玉而亦莫白於玉故天下無物可以言堅惟玉可以言堅無物可以言白惟玉可以言白玉也者足於堅白者也錘石以擊之不毀也淤泥以漬之不染也𨿽百磨百湼又豈憂燐與緇哉富貴貧賤禍福死生所謂事也無常而使人防其大節有甚於磨聲色臭味輕暖狗馬所謂物也善惑而使人失其本心有甚於湼然而君子惟患志之不足而事之無常不患也惟患徳之不純而物之善惑不患也古之君子當大任而不懼蒙大難而不怵變故交乎前而不亂窮達更乎身而不易誘之以不貲之利而不詭隨刼之以鈇鉞之威而不回屈無他焉志定而已矣目視采色而不耳聼聲音而不瑩口食肥甘而不爽身處佚樂而不溺馳騁田獵而不荒從車百乘而不驕無他焉徳純而已矣嗟夫志之定也徳之純也猶玉之堅也白也應乎事而事不能累交於物而物不能引不猶玉之不燐不緇乎然則學者不持其志不經其徳可乎何以經徳曰寡欲何以持志曰養气气養則志定矣欲寡則徳純矣徳純而志定則玉不足爲吾堅亦不足爲吾白矣吾也接物而本心不失臨事而大節不防焉往而不若古之君子哉先生名齋之意詎不以此伯原其亦知所勉夫書而歸之所以記也

巽齋記

巽齋者前平陽州學教授孔君子亮藏修之室也其扁【闕】江浙江省左丞番易周公伯溫之所書也子亮居兄弟中第五於巽之次有合焉其室在東南隅於巽之位有合焉此齋之所以名巽也而徵餘言其義以爲記夫巽之義聖人作易旣言之矣其又奚言顧子亮名齋之意𨿽本乎先天之位次而巽之所以爲巽則猶有當推言者焉嘗聞齋也者謂夫閒居以養其心若於此而齋戒也孔子不云乎聖人以此洗心而退藏於宻然則於斯閒居而以易養心豈非孔氏之家法乎大凡卦有象有辭有變有占而隨風則巽之象也利有攸往利見大人則巽之彖辭也君子以申命行事則巽大象之傳也而觀象玩辭則居者之事也子亮辭典教之職退而家食藏修遊息於斯其於有攸往見大人者察之必至審而於申命行事者究之必至悉動則觀其變玩其占而已言乎其變則巽自遁來遁而爲巽四乃得位得位而近君其動之占所以悔亡而有功者四以一陰處四陽之間而順於五皆以正而相得巽之善者也子亮神明之冑學術之優年髙而徳劭望尊而譽隆豈果於遁世而不動者哉一旦國家旁求耉老修漢家聘申公故事束帛加璧賁於丘園安車蒲輪禦以上道進居近列衣被淸光則所謂得位而近君順而以正相得者不在易而在子亮矣而況莫吾用而未始不動莫吾捨而未始不隠而吾固自有未始與之俱動俱隠者存焉夫如是則子亮之於巽也斯宻矣豈徒次與位之有合而已乎易之取義非一端是故巽爲有攸往見大人申命行事而又或爲伏或爲隠竊懼昧者疑子亮之退處斯齋有類乎以潛伏隠藏爲巽者是以爲之記

松石齋記

人之常情於天下之物接於目而不以爲異者日見之而一日不見焉猶不能忘情也況接於目而以爲異者日見之而一日不見焉獨能忘情乎哉此陳君子仁松石齋之所以作也君合肥人隠居黃陂湖鳳臺山之間仰而見夫蒼然挺者直者�者若總幹若蛟龍騰若幡幢列則松也俯而見夫嶄然鋭者楕者突者若置棊若虎豹蹲若圭璧植則石也心甚異之事親之暇讀書之間視若大賔狎若宻友未嘗一日不接焉去年春朝廷聞其名召至闕下說書東宮擢知平陽縣事君奉命而來宣徳意布教條給賦稅平獄訟孜孜若不及退處便坐仰焉而松俯焉而石莫之見也懷思焉悵望焉以名其軒而求余記焉於戲君之異夫松石而情之不能忘若是其必有以取之也豈畱意於物哉昔者聖人於松不曰後雕乎於石不曰不燐乎後雕之謂貞不燐之謂堅凡物之貞堅固無若之二物者而其用尢莫大焉故夫松以之制器以之作室故夫石以之攻玉以之補天使君不有取乎爾則何以異之而情不能忘若是耶異之故知之知之故取之取之故不忘之不忘之故比徳之不暇也然則挺貞堅之節周當世之用將不在松石而在君矣此固縉紳士之所望亦君之所自任者故以之爲記

靜學齋記

非學無以廣材非靜無以成學嘗聞之諸葛孔明已獨不知以靜而爲學乎抑靜之時而後學乎如使必靜之時而後學也則通國之人終日能處深山窮谷者無防也終日能杜門卻掃者無防也終日能不與事物酬酢者無防也而人之生日用之間不能不有爲亦人道之當然也朝有爲則朝不得靜處日中有爲則日中不得靜處暮有爲則暮不得靜處朝而不靜則朝不暇學矣日中不靜則日中不暇學矣暮不靜則暮不暇學矣豈惟自朝至暮無靜處之時自旬日而閱月而逾時而終歳寧復有靜處之時然則將何時而暇學而學無乃遂廢乎尙何成學之望乎以此知學須靜云者亦曰靜以爲爲學之地而其要則不過心不妄動云爾無若奕者然方奕而一心以爲有鴻鵠將至思援弓繳而射之則心不妄動矣心不妄動𨿽不處深山窮谷不杜門卻掃而與事物酬酢不害乎其靜也心妄動𨿽處深山窮谷𨿽杜門卻掃而不與事物酬酢不免乎其不靜也靜則焉往不可與共學而學焉有不成者不靜則焉往可與共學而學焉有成者是謂靜在內不在外以心不以境彭君仲輝平陽之雅士也隠居田裏絕意名利言動以禮自律朝夕篤志詩書間則從縉紳先生考徳問素嘗取孔明語扁其書室曰靜學齋因張子玉氏求余以爲記故與之言於戲夫人處乎闤闠能專心於學且猶成也而況仲輝閒居山林無事物之奪而專心以學所成就豈不過人遠甚他日聞平陽有傑出乎其類者必仲輝也

幽齋記

深山谷艸木叢茂樵蘇斷絕地之幽莫加焉緑陰淸晝萬籟俱寂纖塵不驚景之幽莫加焉宴坐終日目耳無營心念凝然趣之幽莫加焉地惟幽故勝景惟幽故靜趣惟幽故適以幽適之趣遇幽靜之景處幽勝之地其爲樂蓋有不可名言者矣而非心解神釋者何足以知之楊君孝忠蜀人也家在嘉定之龍遊其山則有三峨龍門登瀛焉其川則有瀆江玉津大渡焉孝忠未出仕時日徜徉乎其間木石與居鹿豕同羣喜其地與景並幽有防於其趣而得以樂其樂也因扁其居曰幽齋玆涖官平陽與余邂逅以余亦蜀人也有鄕曲之雅求文爲記昔者君之樂乎幽也余固不得而窺焉觀夫今之在平陽也有錢谷有徵發有期防有營繕有聼斷有送迎可謂煩且劇矣地也景也俱非復昔之幽矣而君自朝至夕從容暇裕初未嘗不樂也間過其寓閴乎寥乎門無請謁人迹防斷𨿽在城郭之中公署之內而隠然若山林之幽宜乎孝忠之樂易地皆然也道二出與處而已矣處則山林出則朝市𨿽曰殊途而吾之所以爲吾者豈有間於其間哉故曰𨿽大行不加焉𨿽窮居不損焉君子所性不以窮達而加損而況於趣乎然而未易能也而孝忠能不擇地而幽幽而適直賢乎矣古之成功名而享富貴者必終始一節惟其所遇而安者也然則君他日所成就孰得而涯涘哉

洗心亭記

東陽蔡伯圭氏通判撫州之二年作亭於公堂之西池上退食之暇則於斯危坐而息煩內省而滌慮因名之曰洗心而以書來告願有以記之於戲伯圭夫豈有取於坎然一勺之水乎殆其志存乎聖賢之學因借易所謂洗心以退藏於宻者以發之也余𨿽淺陋能不樂告以所聞乎夫天下之事不爲少矣而古之所謂聖賢者萬事至而無不接接之而無不得其情天下之變亦無窮矣而古之所謂聖賢者萬變觸而無不應應之而無不得其當今世之士左一人呼焉右一人問焉其惟諾不亂者鮮矣前一人挽之後一人推之其舉措不失者鮮矣而聖賢者以一心之微應接天下之事變常恢然有餘裕此豈偶然哉主靜而已矣惟其靜也夫然後足以制動靜足以制動者靜亦靜而動亦靜也是以無爲而無不爲無不爲而未嘗有爲此之謂寂然不動感而遂通天下之故也故聖人之心湛乎其猶澄江魚龍居焉鰕蛤生焉鳬鷗浴焉蟯蚘投焉牛馬飲焉神妖怪物藏焉荒查醜石容焉千漚萬泡起滅焉揺焉混焉莫能汨焉而映徹萬象纎毫見也妍媸鉅細無遁形也遺鍼墮芥可指取也夫其靜何以能爾也則亦仁而已矣故曰仁者靜淵哉仁乎其洗心之要乎果能仁其有不靜乎焉有靜而不退藏於宻乎聖賢之學無先於此矣然則其洗心也豈眞有以澡雪之而其退藏也亦豈兀然伏其身頹然無所用其心哉彼揚雄者顧以爲世之賢人之所以自養其心者如人之弱子幼弟不當出而寘之紛華轇轕之地嗟乎亦已不思矣吾恐其習之無素卒然與事變相遇義利不辯取捨不明防何其無錯謬而顚防也而是心難乎免於梏亡矣獨不見未嘗更事之子弟一旦出而任其家豪奴悍婢皆與之伉盜賊又乘間而入據其室朝夕擾擾且不暇尙何暇雍容應接賔客哉故夫養心猶將兵也善將兵者素蓄方略治三軍之眾麾八面之敵而其身嘗逸善養心者去情卻欲羣於萬有之中立於萬物之表而其心嘗靜又焉事夫兀然頹然如木偶人者而後曰靜哉𨿽然余之言何足徵也伯圭黃文定公王文憲公金文安公許文懿公里中子而四賢實以朱文公之學相授受伯圭夙旣有聞今出而仕又適在陸文安公鄕郡文安𨿽不可作然而尊其所聞行其所知詎不有其人耶伯圭嘗試就而詢焉不有得於此必有得於彼矣其殆有以啟予者乎而餘言烏足徵哉

梅初亭記

翰林學士江夏魏公有別業在蒲圻嘉花美卉種種並植而公於梅獨有取焉遂本邵子所謂梅初以名其亭公之言曰吾嘗求之晝夜矣日往則月來月往則日來而晝夜莫不有初也徵諸四時矣寒往則暑來暑往則寒來四時莫不有初也又嘗質諸天地矣浮而在上者爲天凝而在下者爲地天地莫不有初也合之爲宇宙宇宙各有初也散之爲萬物萬物各有初也然而未易窺也而吾於梅見焉時乎冬也雪霜凝沍萬木枯槁兩間之生意防乎息矣而梅也粲然而有華盎然而獨春傲極陰於方隆回防陽於最先造物之發育於是乎權輿矣故吾之取夫梅也豈曰翫物云乎吾之名吾亭爲梅初也豈曰其秀爲其實之初乎蓋以其芳於一陽來復之初爲眾芳敷榮之始猶正爲歳之初也猶朔爲月之初也猶辰爲日之初也伯衡聞而嘆曰知寶之愛之尊之貴之此尙徳之心也而豈文房之寶之謂歟一硯之防長不滿尺厚不盈寸而莘仲居之以特室表之以其號烏可謂過也哉蓋公之所以不朽者不系硯之存亡而公之賢則硯之輕重系焉夫其人賢矣其一物之遺後人寶愛尊貴之至於此也然則人固可以不賢哉於戲公精防之蘊見於其書而施及於今者豈直硯之比乎則夫以寶硯者寶其書夙夜勉焉是請是習是蹈以晞夫公之賢烏乎可已耶如是則華仲誠哉尙徳者矣而凡登其軒觀公之硯者其不特有所慕其亦思所勉也夫

淸源書隠記

奉新之大源宋翰林直學士余公之故居在焉子孫皆克守其先業曰可立者公之六世孫也淸源書隠則其藏修之所也可立司徵平陽謁余而請記余𨿽未嘗至其地可立言之甚詳大源去奉新縣治西南二十里其南白鶴峯峙焉其東障以雙鳳犀牛諸山而下馬村應城祠接焉其西直以登仙嶺而張天師壇李八百洞在焉淸溪環繞而襟帶乎其間余氏之居大源自豫章太守始六傳而至學士居第則其所創數百年之喬木郁乎陰森而甍桷隠見於蒼翠之表過而見焉者不問知爲舊族也前有旌表亭有仙人劉道眞石刻其略云時有靑雲子孫不絕書至今存焉由是觀之山川之環合風气之綿宻可想見矣竊意居其中者豈獨余氏而已與太守居並時者今亦有存焉者乎與學士居並時者今亦有存焉者乎借令有之其子孫亦有以儒世其業若余氏者乎余氏歷宋元以至於今上下四百年矣而世澤沛乎其未艾也何彼之泯沒無聞者眾而余氏之世彌久而益振豈扶輿淸淑之气獨鐘於一家是不亦可深長思乎蓋衣冠之引翼由忠厚之積累忠厚之積累由禮法之承傳禮法之承傳由詩書之講習太守積書以遺後人而學士能講習之故其門戶益大學士積書以遺後人而可立能講習之故其門戶不墜夫書非積之難而讀之難非讀之難而含其英咀其華得諸心爲實徳行諸躬爲實行玆惟難哉今可立之書室以書隠命名余意其書必挿架而充棟也凡子若弟誠克眞知而允蹈心得而躬行則胥爲善士之歸大源之有餘氏余氏之在大源豈不相爲悠久也哉余輙本其世澤淵源之懿而道其不可不以前人自力者爲記若夫山水林壑之美詼奇勝絕之觀當有妙於文辭者爲可立賦之

南華謫居圖記

洪武元年夏國子祭酒許先生謫韶州卽唐宰相張文獻公祠以居祠在州城之北而城南有山曰南華直乎祠之前其岡巒起伏艸木行列朝霏夕靄不出戶域可以盡得之先生著書間暇時臨眺而樂焉曰使吾爲此州人奚其不可也於是號南華逸人且屬龍虎山道士方壺子繪之縑素云初上行幸金華訪求文懿公之後得先生召之見未至而乘輿還京師驛召先生赴京師一見與語大說爲立京學命爲教授鑄印使佩之仍命入傅皇太子及諸王已而攺京學爲國子學拜慱士未防學陞正四品拜祭酒出入兩宮且埀十年自稽古禮文之事至於人材之進退時政之防張無不預議先生感奮圖報是是非非無所顧忌所爲學校修廢舉墜更防設法以教養者數十事無不施行其見知於上者至矣然亦不勝夫人之媢嫉也防先生嘗以學官什器用之私室言路因以移用官物坐之章入上覽之而咲而媒孽先生者不已於是韶州之命行矣夫以文學侍從之賢一旦以防言而遠謫嶺海間去親戚而位夷獠人將不勝其戚戚先生不惟不戚戚且安而樂焉觀其自號有終焉之志此其學問之過人爲何如蓋君子求在我者而已矣使其中有所愧何往而能安使其中無所愧何往而不安是以吾祖文忠公之安置惠州自言譬如元是惠州秀才累舉不第北歸之望已絕方自肆於山水之間惟日不足何曾以謫爲意也今先生之志豈不猶之吾祖哉不然蠻邦窮裔連山復壁蛇虫之所潛瘴癘之所聚此覊人遷客之所以悲思無聊而不勝者又何足樂也余故著先生出處之故覽斯圖者得以考焉

蘇平仲文集卷八

欽定四庫全書

蘇平仲文集卷九

明蘇伯衡撰記

定軒記

劉君公翼以浙江按察知事入奏畱京師縉紳與之遊者誦君之美而告於余曰劉君故儒生也𨿽躋膴仕而雅不忘舊學故有齋居之所曰定軒願乞言於子以記之餘聞之愧且謝焉鄙人於聖賢之學未之有得劉君之所以名軒者烏足以知之將以言其觕也又未嘗及君之門瞻望其輪奐之美二者何居𨿽然竊嘗觀之矣二儀髙厚而無窮七政循環而無端四時變化而不測而莫不有定運焉人之爲人手足耳目口鼻之爲體與夫山川艸木鳥獸虫魚之爲物而莫不有定形焉五方之異音九州之異俗智愚賢不肖彊弱勇怯之異質而莫不有定理焉內而六宮三夫人九嬪二十七世婦八十一禦妻外而六官三公九卿二十七大夫八十一元士而莫不有定職焉予奪廢置誅賞黜陟有定法焉尊卑上下之於輿馬宮室器用服食有定制焉朝覲會同冠婚防祭飲射搜田有定禮焉四民有定業焉百工之作什器有定式焉凡窮達有定分焉道合則合道離則離有定守焉惟其運之定也是以章部會元分至啟閉盈虧薄食退畱伏逆可得而推惟其形之定也是以峙者流者飛者潛者動者植者倮者可得而名惟其理之定也是以父子之親君臣之義夫婦之別長幼之序朋友之信放諸四海而準惟其職之定也是以治眾若治寡而庻事不勞而集法一定而不可私也故尊爲萬乘命一有徳討一有罪而必付之所司制一定而不可逾也故𨿽有過人之材出羣之力髙世之智擬乎封君之富而亦無敢越厥志禮一定而不可紊也故四海猶一家而千萬人猶一身惟其有定業也是以無職事者出夫布惟其有定式也是以輪人輿人弓人廬人車人梓人之攻木築氏冶氏鳬氏氏段氏桃氏之攻金函人鮑人人韋人裘人之攻皮鐘氏筐人防氏之設色玊人楖人雕人之括摩陶人旊人之摶防其爲師者不煩而其爲弟子者有成分定也是以用則行而捨則藏得不喜而失不戚守定也是以可生可殺而不可誘之以利刼之以勢定運也定形也定理也此天地之所以宰萬物也定職也定法也定制也定禮也此人主之所以宰天下也定業也定式也此眾人之所以擇而處之也定分也定守也此君子之所以自彊也而皆爲學之當務也念吾之生也幸而爲人早夜孜孜勉勉求踐吾形盡吾性安吾分毋易吾所守不吾用也則業吾業終焉如其用吾則垂紳端笏人主之前立不易之法建經久之制損益一代之禮翊扶天地之運以舉吾職庻防善學者哉𨿽然操舟以入海必定之以指南夫然後克有所底止而況學者如之何其可無定志也故傳有之曰知止而後有定劉君倘不以餘言爲老生之常談則請以爲記

淸風幙記

金華府經歷防事之後舊有軒焉廣平馬君爲經歷之又明年始葺而新之以爲宴休之所地不攺辟而勝戶不易鄕而敞城之北夫容諸峯不障於睥睨者一舉目可見環以喬木左右映帶囂聲逺遁野興橫生君時從僚友集處其間油然不知日之旣夕凡坐乎軒中者如坐大山長林之下未有不灑然者也太守鐘君曰是宜名淸風幙旣而告余請爲文以記之餘觀鼔萬物以然而莫知其所以然者無過乎風而吾祖文忠公以爲風也者力生於所激而不自爲力故不勞形生於所過而不自爲形故不窮夫如是故發達萬物而天下不以爲徳摧敗艸木而天下不以爲怒嗟乎豈惟風爲然善爲政者莫不然聖王之於民也所欲與聚所惡勿施生之而不庸殺之而不怨蓋得風之道也而君子法之曺參用蓋公之言以治齊而齊大治者其不出於此乎金華𨿽劇郡然其山水淸逺其習俗淳厚其君子貴徳而賤利其小人尊吏而畏法凡爲郡者率以風流文雅談笑觴詠爲事方國初用兵東南常倚金華以爲重大將相繼於此治軍實以平勾吳定於越取七閩自是郡守以下勞於營職窮日夜不休玆軒直尋丈耳葺之猶不暇尙何暇能雍容自適如故事哉豈其材皆不足歟慮民之難擾懼事之難集不臨之以聲威則馭之以智巧皆務出奇而莫知行其所無事也而欲庻防昔人之雍容宜其不可得哉惟二君之材賢旣足以相濟而又能葉其志順其俗乘其時而施其政一切除去苛澆而與之相安於無事以故不勞而治然後因其餘閒葺其庭宇而與僚友退食之暇講求政理焉商確古今焉委蛇以自適焉郡之人聞其愉愉以適於斯也咸樂然相告曰自軍興郡無此風且二十年矣何幸於今復見之斯世其小康乎侯其遂與我休息乎我等其將優遊以卒嵗乎此與聞其鐘鼓見其田獵而欣欣者奚以異蓋君子之風善爲政之效也向使政未平訟未理田裏未安𨿽有燕閒之地誰與適此而亦安能獨適哉故一軒之葺於二君之政𨿽不足以爲損益而其爲郡不煩綽有餘力則可槪見也已矣余喜二君之政成嘉斯民樂與之同樂而又恐有力者將奪二君以去也故述其大節如此庻來者登其軒聞其風慨乎想見其人以其所以治郡者治郡則民之於二君𨿽至久逺而猶蒙其庥也而斯軒者亦將托以不朽乎

聽松樓記

嶺門在平陽縣治之南一里其地介乎東山九鳳兩山之間林氏世居焉卽其居之左作樓以奉其親則余友敬伯也余嘗與客過之入坐樓中俄有聲若潮汐至而波濤驚也若雨雹交作而人馬並馳也若筦磬弦匏之雜奏而合止以柷敔也徐而察之則環樓皆古松柯葉彌布若車蓋蒼然際天望之有太古之色風颯然南來觸之動之撓之而紛披而淩亂而參錯而爲此聲也客顧謂余曰美哉沨沨乎防瀹世之污濁以快一時之懷有不在玆乎而孰槖籥是而孰吹噓是其出於風也乎哉其出於松也乎哉謂其出於風耶風行乎蒼莽之間方其未與松遇也曷嘗有聲哉謂其出於松耶松立乎巖壑之際方其未遇風也曷嘗有聲哉由是言之謂聲出於風不可也謂聲出於松亦不可也謂出於風於松皆不可則果安出耶余曰子未之知耶物之無形者非風而何物之有形者非松而何凡物之在兩間有形者實無形者虛虛者實者相值也相搏也相磨也相激也而聲於是焉生故槖無聲鼓之而有聲管無聲吹之而有聲惟風與松亦然是故風非松其聲無所托松非風其聲無所發聲出於所托故其淸濁無常聲出於所發故其作止有時然則謂之出於風可也謂之出於松亦可也人籟乎地籟乎天籟乎敬伯父子朝夕披襟而坐隠幾而聽其審之矣子其質之固不必起南郭子綦也敬伯父子其豈非莊周所謂心融者乎神凝者乎不然自有此松卽有此聲函胡淸越洋洋盈耳聽之而不聞過之而不顧日不知防千百人而其聲自鳴自息於天地之間不知防百載矣何獨敬伯父子聞焉顧焉樓焉而聽焉窮聲之狀足耳之欲飄若蟬蛻而撫有宇宙焉敬伯作而曰先生之言至矣吾親嘗名吾樓曰聽松請書以爲記

聽泉樓記

永康縣北三十里有山曰方巖峯巒峭防林壑幽泉流其間而峽束之而崖防之而竇泄之而窪內之而石扼之而木梗之而聲出焉或大或細乍疾乍徐旣淸且圜發天然之律呂寄遺音於澹泊非淸廟朱絲之所及也胡君濟源過而聞之怳然不知泉之聲而疑有若作樂山谷中者曰異哉此孔子聞之於齊而三月不知肉味者也何爲而在此哉徐而察之則巖壑中皆流泉回轉激觸而爲此也倚杖臨聽戀戀不能去乃卽泉之涯搆樓曰聴泉起居飲食常在乎是霜晨月夕凝然端坐窮泉之聲足耳之欲而自適焉或者以爲陳六代之器弦匏三百五篇雅音之沨沨豈特泉之比乎聽者且猶坐睡焉而況山中之泉垠然有聲烏足以悅耳而濟源聞而悅之至於作樓以聽之𨿽其嗜好與人殊也抑豈非僻乎濟源以告予予復於濟源曰詎不聞乎非有度數而均節自成此韶之大全也故曰韶則亡矣而有不亡者存蓋嘗與日月寒暑晦明風雨並行乎天地之間而凡有聲者皆吾筦磬匏弦也獨泉乎哉然世之人方汩沒於淫哇而聽者誰歟縱有此聲無此耳吾先祖所以興嘆於水樂也今濟源獨寤寐咸韶於數千百年之上追伶倫後防友其人於冥漠一旦聞泉聲入而心融可謂審於音矣是其中必有所得也不然泉鳴幽壑響應空山過而弗顧聽而弗聞人日以數百千而泉也自唱自和於寂寞之濵不知其防千萬年夫何獨濟源顧焉聽焉而不厭焉其得乎天爲何如也然則濟源延州來季子之徒歟東郭子綦之徒歟𨿽然方濟源聽之而有得也濟源口且不能自言而況夫人乎則濟源之所以聽泉者將誰知之何怪夫人以爲僻也彼𨿽吾僻又何病焉適吾適而已矣適吾適也吾不知老之將至矣又何病焉濟源笑曰有是哉乃歌曰今夕何夕得聞簫韶起而視之空山寥寥艸樹不驚明月中霄有聞無聲流泉滮滮後防已矣師曠莫招聊樂我心於焉逍遙

皆山樓記

武義西南行四十里至兪源兪源括之麗水在其治之東百有九十里介於羣山之中其地方廣數十里山聫絡無間斷其溪折行山罅間不見首尾皆自髙趨下初於山隙處遙望見謂是瀑布其田皆墾辟山阯爲之累石以爲畔岸髙髙下下秩若階級其路皆側逕緣崖懸磴臨流如曵練隠見木末其民居多負山而因山以爲垣墉散處凡數百家族大而望於鄕者曰兪氏其居第之址於眾中夷以衍然其四面之山若望云雪峯九隴之屬亦髙出屋危而俯窺幾席也余嘗出其途山之雄尊深秀婉麗端重傑特峭防不知可方終南王屋五臺峨嵋三峽赤城雲門五老羅浮與否觀其髙薄霄漢者潤含雨露者蛟龍翔者狻猊蹲者旗幟舒者屏障矗者劍槊攢者芒角露者騰欲上者俯似窺者環若衛者拱而揖者馳而赴者輳而集者離而分者屬而合者將僕壓者欲攫噬者立者偃者仰者防者窪者突者者防者使人神駭目不暇應接亦奇矣哉而往來之人弗之奇也況於土著者乎少則矜之多則厭之頻見則輕之倐遇則貴之此人之常情也兪氏之彥原善生長乎其間朝暮起居食飲接於目者無非山也意其輕且厭之矣顧乃若未嘗見山者至於作樓以臨以觀是何其情與常人殊也蓋天下之樂無窮而君子之於樂貴乎自得使其中無得極天下之尢物方其快意無物與易忽焉情遷未有不厭者也使其中有得極天下之微物以適吾適無所不可𨿽至沒齒又何厭之有哉原善之於山也其得諸心者歟不然何以能不輕且厭耶且夫朝陽夕陰春雨秋露風雪冰霜煙霏雲霞變化不同而巖姿壑態亦不同𨿽窮天地不能盡其妙也又豈一覽而能發其祕哉然則原善亦將溯乎有物之初而求於一气之始以徐觀夫千古之變也如此則審與常情殊矣原善與其季原遂原吉原禮皆髙尙其志無慕乎外欲知其人尙於其所樂觀之

三然樓記

人之生有耳目有心志有神气曰耳目吾以之爲用者也曰心志吾以之爲主者也曰神气吾以之爲幹者也爲吾用者隘則陋故欲廣吾視聽爲吾主者郁則昏故欲適吾意趣爲吾幹者勞則耗故欲安吾精爽豁然則視聽廣矣悠然則意趣適矣恬然則精爽安矣視聽廣然後用行意趣適然後主尊精爽安然後幹彊故豁然所以養耳目也故悠然所以養心志也故恬然所以養神气也養生者安得不兼務之有以養耳目無以養心志是養其外而不養其內非善養生者也有以養心志無以養神气是養其性而不養其形非善養生者也耳目而耳目養焉心志而心志養焉神气而神气養焉則可謂善養生者矣此張氏三然樓之所以作歟張氏世家平陽登瀛裏作樓裏之小屏山下則思中也樓爲屋三間中間北鄕名豁然東西間皆南鄕西名悠然東名怡然於是人號曰三然樓思中嘗與余登焉坐乎其中一望數十百里髙者下者洪者纎者峙者流者動者植者皆幾格間物也而吾耳目得所養焉入乎其西碧梧丹桂杉松櫧檜蔚薈成林掩映軒戶淸風不動爽气自臻林景陰翳疑出塵境得也失也休也戚也榮也辱也皆不足以累我也而吾心志得所養焉憇乎其東方牀髹幾可據可隠解衣岸幘或偃或仰書挿架而忘披琴掛壁而忘彈無思無爲無將無迎榮衛之周流呼吸之出入不知其闗鍵槖籥之在我之在天地也而吾神气得所養焉乃始知思中命名之意非偶然也余與思中蓋異方而同得矣嗟乎養吾外吾內吾性吾形以養吾生余每恨無以得之今不下階不終日而兼得之於斯樓然則斯樓其道山乎其春臺乎其壽域乎美哉樓乎其爲足以永居乎思中讀書自足於世寡求視富貴勢利斂然退避惟恐爲所凂而斯遊斯息若將終身焉此其所得爲何如哉世豈無朱甍碧瓦以爲麗雕檻綺防以爲美姬姜以爲貯管以爲娯醴鮮以爲奉彼視斯樓孰不自以爲雄也然蠱聰窒明而爲用者喪焉快情極欲而爲主者溺焉淪精奪魄而爲幹者伐焉余見其未有以養生且先戕其生矣又奚待較而後知其非雄也思中屑以此易彼哉其賢於人也逺矣乎

冰壺軒記

始余識魏郡鐘侯於京師後四年侯移守金華獲再見焉辱不鄙而謂之曰我以冰壺名軒舊矣子其爲我記之竊以爲天地之有水猶其有道也道在天地間人能凝之則人與道一而道爲人所有矣壺之於水也亦然凝則水與壺一不凝則水自水壺自壺焉能有冰哉是故道凝之謂徳水凝之謂冰今夫冰瑩然無瑕湛然不滓皦然可鑑世之能薰灼人者其气焰未有甚於夏之日之烈者也𨿽金石之堅剛無不流鑠惟冰於其間凝冷固自若也當暑而出一壺焉挹之者不知炎熱之切於肌膚而渴者以蘇躁者以靜甚矣有似乎君子之徳也以時藏焉以時出焉藏之密焉用之周焉則陽不愆於冬陰不伏於夏風不淒於春雨不苦於秋雷出不震霜雹不爲菑癘疾不降而民不至夭札夫聖人之參贊爕理也固非徒冰之是待然周公作豳風必謹著之仲尼修魯史無必書之又常不敢以爲忽者蓋一藏一出亦有助於陰陽之和寒暑之平也凡此又有似乎君子之用焉是以有志之士不獨於冰比徳而其致用之功亦所尙也今鐘侯以之名軒豈非有志之士乎兢兢乎懼道之在我者不能凝也而孜孜乎其務學也休休乎其寡欲也定其心而不使動於貧賤富貴也持其志而不使撓於毀譽榮辱也臨之以利害禍福而其守不易也之以是非曲直而其聽不惑也則侯之體冰以神明其徳可謂能矣昔者侯佐繁昌尹析門知下邳皆當百戰之餘念其民厭苦憔悴有甚於焚惔也宣上之恩徳以涵煦之簡徭役以休息之平政令以生養之於是創殘窮敝之屬莫不灑然如當暑之挹冰而安於田畝閭裏以樂生興事故侯之於民也猶冰之於夏日也豈惟二縣一州之人夫人其誰不愛戴之而所至遂以循良著稱侯之致用如此於侯之抱負百未施一焉其與出萬壑之冰以一壺固無以異也而其恵利之於人亦豈小補哉然以余觀之侯豈久外者朝廷且將疇其民庸如漢之黃霸徴入大用之則夫所謂盡君子之用者詎不於侯見之乎余知侯之志有在而亦以此望侯也故不辭而爲之記

湘南淸趣軒記

譚君濟翁潭州湘潭人也今以溫州衛中左所鎭撫戍平陽治書室於防事東南隅扁曰湘南淸趣而屬余以記余謂君曰荊州之域山川之勝甲於南方而湖湘之間山益防礡水益深緩登臨指顧之間淸邃奇麗之觀無不稱遊觀者焉足以寄髙懷而發逸思是固然矣今君撫軍平陽相望半萬里不啻道路如彼其修阻也山川如彼其邈悠也則所以成君之趣者曷從而得之其誰復信之以斯名也揭斯軒也不已誕乎余方疑焉顧使記之將何以爲記君曰子知軒之名而未知吾所以名吾軒也自吾去故鄕而居金華而居平陽爾來三十餘年矣上世之邱壠先人之獘廬曷嘗一日不往來於心維桑與梓嘗接於目自公而退假寐軒中則徜徉蒼梧之野陟降祝融之峯仰九疑之聨綿俯九江之浩渺聆洞庭之九奏楚女舞以傳芭湘靈出而鼓瑟倚斑竹想二妃歌橘頌企三閭采澧之蘭沅之芷而延竚夫重華悠然契驩若平生𨿽處乎一軒之中而浩乎有湘南之趣形神泯焉志意適焉飄飄焉栩栩焉休休焉及乎覺也吾身未嘗往而吾居未嘗易也蓋吾之趣無逺無近無彼無此無今無昔混而一矣爲是揭斯軒以斯名又孰得以爲誕哉余因悟曰我求之迹故以湘南視湘南君會之心故以非湘南視湘南非湘南而視同湘南此之謂不物於物不物於物則其趣固天趣也大凡趣得乎己者己知之人莫之知也得乎天者天知之𨿽已亦莫之知也然則君之趣余何足以知之何足以言之於是相視大笑記其說壁間俾同余疑者祛焉

臨淸軒記

魏晉以來書之妙絕可喜者亦眾矣而論者必曰右軍曰大令是則古今以書名世者豈復有加於王氏父子乎其父子之書當時尊之後世讓焉豈一朝夕之力哉右軍慕張芝臨池學書池水盡墨其所至皆有墨池則其平居勤勤於書可見矣故曽南丰記其臨川墨池以爲右軍之書晚乃善則其能蓋亦以精力自致者非天成也於戲書𨿽一藝臨學之家固可以不力哉此仲聞之所以日孳孳也歟仲聞故元翰林侍講學士陳公元達之仲子也侍講至正間爲宮僚以善書極爲儲君所敬禮儲君聞其退朝日必臨眞書千字艸書倍之以爲常多其能勤也作臨池二大字旌之侍講乃爲臨池軒以侈寵賜禮部貟外郎程以文實記之則侍講之書獨步當時豈偶然者仲聞幼傳家學邇來字畫亹亹逼侍講矣僑於平陽鳳山之下治軒以遊息取名賢墨迹石刻朝夕心慕而手追焉因扁曰臨淸軒間來告曰吾之書固不敢望先人若先人之專志則嘗見之矣先人猶勤而況於吾小子乎今吾臨流而學之不輟使水之淸者變而爲墨則吾書庻可不失先人法度此名軒之意也願先生爲我記之諺不云乎有志者事竟成桑維翰累試累黜主司惡其姓故也或勸之更姓維翰指鐵硯曰硯穿則吾攺吾姓後迄登第致位宰相豈不以志哉維翰大節無足取乃若其志則可尙矣觀仲聞之言不亦有志之士歟操之而不捨益以精力自致吾見仲聞之書𨿽古人可無愧也豈惟足以嫓美侍講人其有不以稱王氏父子者稱仲聞父子乎臨淸軒不獨並臨池軒以稱且將與墨池並存矣𨿽然陳氏故宰相家忠義莫加焉其在元也百年之門戶嘗鼎盛矣而侍講尢以文學名節重於天下吾之望於仲聞固不止乎書而仲聞宜勉焉

蘭芳軒記

繆君維周武毅公之嫡也嘗以勲臣子入侍東宮幼軍湘王蜀王殿下者悉統之而教以坐作擊刺之法燕王還北平居又被防扈送之上察其材而謹愼會武毅公上休致之請卽命襲職而嗣戍平陽君以英妙之年膺五品之秩爲國家守封疆於海隅旣貴顯矣而能刮去紈綺之習退食自公恬處一室覽觀書史臨寫法書閒則授雅琴鼓一再行綽有儒生之風室中列蘭數夲綠葉素莖菁菁焉楚楚焉恱可人意防風不動香韻自溢如在深山幽谷間因名其室曰蘭芳軒而屬其鎭撫譚濟翁求余記之餘惟蘭香艸也固天地之所生必培殖之灌漑之然後花葉益茂而芳烈益逺惟人亦然聰明智慧非不與生俱生也加之以問學充之以見聞重之以進修則其材成而實就而出乎其類焉古之君子余未暇論也今在位名公九重之所倚毗四海之所具瞻孰有過於曺國李公者乎人徒見其材徳之碩大勲業之隆赫而不知其所以臻此者由孳孳於學也竊窺曹國鎭浙江時內撫新附之民外禦乘間之敵小大庻務之畢親可謂煩且勞矣然而少暇輙與縉紳士講論修齊平治之道至於文翰亦未嘗不畱意焉向使其不從事乎學自足以成功名享富貴要不過爲功名富貴之人其徳業又安能若今日之盛揆之古之賢將相而有餘也學之於人大矣今君之好學如此豈非漸被曹國之流風而興起者乎於時戍平陽固皆一時之選而君與濟翁獨得士譽蓋以其皆嘗逮事曹國得於觀感者深矣君出而在公則宣力效忠入處家庭則遊心藝事植叢蘭於左右挹芬芳於朝夕觀其好尙可以知其人矣他日名位事業詎可涯涘矣哉余因記斯軒而推及之以見方今將帥賢而好學者未嘗無其人而其來爲有自

遂初堂記

鄭君宜中夙奉親命遊學燕京用近臣薦補國子生限於常貟出從事宣慰使者府歷福建廣西湖南三道遂擢華亭縣尉而君溫人也世家平陽之鏡江裏其地鉅海前橫靑華後擁逺若九鳳新羅夾嶼近若金字諸峯層見間出於其左右一方之勝處也以此君得意功名之途而退休家林之心未嘗一日忘焉自華亭來歸絕口不言仕進廷授錢塘縣簿迓吏在門而不爲起兵興之後幙府爭以得士相髙諸公雅知君不可屈亦不敢煩以職經略使便宜以江西理問所知事彊起君迄不赴乃作遂初堂於鏡江之西復據要會大治亭館以極遊眺之美蓋超然與世相忘久矣余過其裏來請曰吾之堂未有爲之記者願托筆於子嗟夫天下熈熙孰不爲聲利而馳天下穰穣孰不爲聲利而往乃有抗思埃之表寄迹山海之間甘與鷗鷺同羣漁樵分席攬煙雲之變化睇潮汐之往來以究觀盛衰消長之理不居其榮無患乎其辱不必於得無憂乎其失若君者乎推此志也𨿽謂之與太初爲鄰可也不亦髙世之士哉然自至正失徳海內橫潰室廬燬於冦攘貨賂匱於供億膂力疲於轉輸朝虞而夕戒愁居而懾處蓋二十年孰不慨君之不得遂其初也大明削平僭竊混一防縣施恩布恵涵煦乎羣生使之安養休息於天日照臨之下鳥獸艸木熈然同春而君始獲優遊於此共爲太平之人而無毫髮不如其欲又孰不喜君之得遂其初也然則初志之遂不遂其不系於時之理亂哉名堂之意豈曰退休之志遂夙昔之願償亦曰昭上賜寓慶幸也昔嘗聞之士大夫謝事而還其廬徒禦散矣賔客去矣百物之順其欲者不足人之羣嬉屬好之交不與約居獨遊於閭裏之間未有不埳然者也是以老於位而不知歸者十嘗八九樂於歸而無畱祿者十無二三焉君壯盛時宦業方興名譽日起非迫於著令非怵於淸議慨然遺簪紱之榮而從泉石之樂其賢於人也逺矣此余不惟喜君初志之遂且有不可及之嘆記之以彰君之淸標雅致以愧懷祿顧位而不知止者又何辭焉

南野堂記

平陽張君子玉家於坡南直九鳳山之下去縣南可三里許其地按衍夷曠環四面之山若新羅鳳凰東山暘谷夾嶼皆效奇獻秀幾席間帶之以淸池防之以嘉樹不出戶庭而幽思集𨿽邇大道而囂聲遁佳花異卉之並植水禽林鳥之相呼途歌野唱之酬應雨笠煙簔之出沒足以悅耳目而愜意趣而又衣有麻枲食有黍稻畦有菜茹林有橘柚渚有鱣鯉柵有雞豚子玉居而安焉安而樂焉以爲在朝言朝在野言野亦素位而行之一道也今我僻居城南所與者郊坰墟裏之人所談者耕稼樹藝之事則吾與淵明固非其倫而守拙田園庻防似之以其詩語名吾堂曰南野夫豈不宜旣而以告徴爲記余觀在昔君子獨樂山林與世相忘必天下承平而後遂故曰世無巢許不足以彰唐虞之盛淵明之開荒南野種林東臯𨿽樂夫天命然當晉宋之際亦豈能無槪於中今子玉得托於田夫野老日婆娑坡南以適其適蓋由逢聖時也向使夷夏未一冦盜未殄甲兵未戢田裏未安則裏有桴鼓之警門有追呼之及子玉縱不與齊民奔命能無憂思慷慨乎坡南𨿽勝亦安能獨樂哉然則子玊不惟若淵明有三徑之松菊與桑麻有近局之壺觴與雞黍無車馬之喧如柴桑栗裏尙論其時運之逢心志之慊殆且過之抑何幸也耶𨿽然居之勝如坡南無地無之自混一以來何地不可居而世之士率不甘浮湛閭巷中慕當世之爵稱求自異於稠眾不量力而冒進不旋踵而傾覆者皆是也子玉爵祿不入心又不肯自嬰世故懷其材而不售晦迹而不求聞𨿽傫然布衣而超乎寵辱利害之外較其所取孰得孰失固無竢於辯矣觀子玉之自處如此則彼有田園之樂而不能一朝享者詎不以外慕奪之乎於是益知子玉之爲賢非他人所得而及也此而不書將烏乎書

西枝艸堂記

平陽縣之前有大山焉隆然特立曰昆山中脊支而爲九故人又曰九鳳其西一支降爲平衍東向而西騖迆至支巷峯巒巋然防起若樹重屏據要會而獨擅其尊是爲西山謝君復元之居在焉路重嶺門過南坡入支巷南折而西行田間踸踔塍畛上可數百步有小澗梁石過之又緣坡陀而入始至其處鳳凰新羅諸峯森秀前列左則淸泉福地巾巖右則暘谷夾嶼勢皆輻輳拱衛如狻猊踞而圭墇植可指而數長松鉅竹掩暎蔽虧仰不見天日俯則聚落原疇相參錯河流如曵匹練隠見其間宛若繪畫山址泉側出瀦爲池綠色沈沈瑩徹使人不可唾餘波穿沙石灣磴瀏瀏有聲類琴築無不稱觀遊者去城僅五里許而閴寥靚幽不類人間世非親戚故舊來終日無人迹復元故第在明倫坊左𨿽頗野逸猶以邇通衢過客夥時聞里巷語會燬於冦於是築室於玆以負西山而西山乃九鳳之支隴也因名其居曰西枝艸堂余遊平陽而徴爲記嘗聞秦州有西枝村亦以直太白山之西得名杜子美辟安史之亂至秦愛其地勝欲營艸堂以居而卒不果然西枝村之名遂流聞到今西山山水林壑之勝可並西枝村與否𨿽不敢必然自有宇宙卽有此山千載之上西山與西枝村等耳西枝村以子美而聞自今西山有聞於世將不以復元歟復元至正末家再罹兵燹東西播遷無定止者數嵗與子美何異子美沒身干戈之際復元際今海防寧謐爲太平之人視子美差幸而髙年垂白之母在堂一子猶未成童居有室廬不窘寒暑而田嵗入不足以給饘粥其艱難比子美殆甚焉異時總戎者以復元有智略奏爲幙僚使屑就今己貴富不久輙以親老力辭去獨甘隠約勵淸苦之操如此其爲人也賢矣哉地以人而重人以賢而重也尙矣西山之有復元猶西枝村之有子美也則西山焉有不聞者乎惟益堅晚節如壯年時無忘昔人任重道逺之意艸堂之所托逺矣

韞玉山房記

卞和抱璞玉再獻再不售而至於再刖楚王命玉工理爲璧則秦王請以十五城與之易均是玉也或以刖而或以易連城人孰不曰方其爲璞也未見其可寶故楚王弗之寶及其爲璧也灼見其可寶故不惟楚王寶之而秦王亦寶之餘獨以爲不然有希世之寶必自寶也然後人寶之已不之寶而望人以爲寶難矣哉玉之產於荊山者天下之美玉也使卞和什襲而深藏賫萬金而與之市微楚人將見天下之人卞和不知出此而皇皇焉汲汲焉謁而獻焉則與販夫何異夫販夫立乎五達之衢牽人之裾而彊售其物何者其所鬻者不足觀也柰何以天下之美玉而自同於販夫之彊售焉其輕之不旣甚乎固有以來楚王之侮矣而至於刖其足蓋無足怪者子貢問於孔子曰有美玉於斯韞櫝而藏諸求善賈而沽諸孔子告之曰沽之哉沽之哉我待價者也彼卞和惟不知待價也是以至於刖使其知待價也又孰得而刖之哉有美徳者謂之賢有美材者謂之能人之有美徳美材也猶其有美玉也不自貴而自貶以求用不自寶而自卑以求合未有不若卞和之取侮者也是以古之賢者能者懷其徳抱其材從容畎畝皇皇汲汲舉非吾事有紹介然後交致敬盡禮然後出皆所以自貴自尊也是以人不敢侮之亦不得而侮之伊尹之在殷非成湯三聘之勤則躬耕莘野終焉而已矣諸葛亮之在漢非昭烈三顧之勤則髙臥南陽終焉而已矣其屑自貶自卑以與世市哉不獨二子古之君子蓋無不然新安吳君韞中越自蚤嵗讀書爲文自足山林而不事衒鬻至於材美外見而不可掩名聲洋溢而不可抑朝廷起而寄以民社然後纓冠而出仕其涖平陽也政事有過人者而未嘗要譽余怪何其有古君子之風及徴余記其所謂韞玉山房然後知君蓋善學古之君子者也𨿽然玉韞於石其光气常見於外故山輝如白虹玉之所在也而況韞於山房乎君懷抱材徳而試用於此也余知將有望气者言孚尹旁達而屬天者必君之所在也且取之以爲瑚璉以爲圭璧薦之淸廟登之玉府也已君固不得久淹下邑況得棲遲於山房哉蓋韞櫝而待價君子行已之方一世之寶爲一世之用天之所不能閟藏人亦不能閟藏之也

愛竹山房記

始余抵永嘉訪王君如淵過普安坊西行數百武見岸水屋一區竹樹蒼翠光彩奪目顧謂同行者曰是必隠君子攸居同行者問何以知之餘曰嘗聞君子之所居則山川爲之明秀艸木爲之津華其善色之所鐘則在其屋室門戶之間猶珠生而岸不枯地有寶藏則神明之光舒也是以息耗者不求於人而觀其山川艸木屋室門戶焉今嵗雲暮天地閉塞冰雪沍凝萬彚摧殘而竹之在是家者蒼翠乃爾𨿽曰其受命也獨抑豈非隠徳之休徴乎同行者曰此蔣先生之廬也余因介王君就見先生睹其儀形接其緒論休休焉盛徳君子也出曰庚桑楚居畏壘之山而畏壘大穣君子之善慶足以沾漑一鄕也久矣況植物在其庭砌間乎顧瞻久之然後去他日王君語余曰今龍泉文學字徳昭者先生子也方徳昭未出仕時題其書捨曰愛竹山房事親之暇則學於斯蓋先生平居於世間一切物舉不好而獨好竹林立其廬之前後左右者皆手自封植拊之如嬰兒待之如益友徳昭以先生甚好之也防視尢謹謹焉此山房之所以名愛竹也願爲徳昭記之餘謂夫竹冬夏不變有貞介之節焉特立不撓有幽獨之操焉虛其中抱道之器也直其外卓行之表也實有似乎君子故君子好之非君子𨿽有竹不好也先生泊然無欲澹然無所好而惟竹是好豈不以物非人而有同於人者歟父母之所愛亦愛之善事親者也則徳昭之於竹宜何如其愛哉惟徳昭之心豈愛親之愛𨿽一物之微不敢忽而因以及其大者乎亦欲推此以學其學而行其行乎引詩書之澤藹鄕邦之譽而爲蔣氏賢孝子弟宜矣而豈多得哉吁善慶所鐘固無間於人物也然而物之生豈可與人之生同日而語乎今蔣氏之圃猶有若斯竹之美蔣氏之門宜其有若徳昭之賢人孰無子而先生之子材獨克肖異乎人之子有由然矣因述爲記欲知一家之善者尙有所觀覽焉

竹林書捨記

章貢二水合而東北流五百餘里至於廬陵又四十里支爲文江以去其水紋縈逥類文字故名文江文江之東今溫州府司獄王君子直故居在焉王氏世業儒其居文江十一世矣居旁多美竹蒼然以萬計子直嘗面竹構屋積書其中以誦以習而歐陽先生莘耘則其所從受經者也語子直曰是宜名竹林書捨會朝廷徴用明經之士郡長吏遂起子直詣京師時方重徵商至者例授斯職而子直得峽州後以最擢今官子直涖永嘉九年淸彊之譽孚於上下亷介之徳形於造次又不以仕之優而緩於學終日手不釋卷延致壽俊相與上下講論永嘉諸君子與之遊者見余未嘗不稱其賢且以其竹林書捨未有記屬爲記之而子直亦屢以爲請江右士風之盛推廬陵爲冠其人無貴賤無不讀書而文江特盛十餘嵗童子於論孟詩書易諸經傳注皆能暗誦余曩過其地而目擊之喟然嘆其不可及於今乃恨維時未獲接識子直不得一造所謂竹林書捨求觀平生未見書魯多君子則有足徴者矣請爲子直賦淇澳之首章𨿽然吾祖文忠公有云世之能寒燠又具气焰亦未有若雪霜風雨之切於肌膚者也而士鮮不以爲欣戚喪其所守自植物言之四時之變化大矣而竹獨不顧於戲此竹之所以可貴歟夫竹一物之物耳而況於人乎而況於士乎如使居常不能勵其操臨變不能致其節得志不免於驕不得志不能不隕獲羣居而附麗特立而周章是皆愧於竹者也必若子直然後無愧焉斯所謂惟其有之是以似之者矣抑聞廬陵先哲劉公棠宋咸淳己巳進士以賈似道擅政國事日非棄官歸隠靑塘極爲丞相信國文公敬重信國之持江西憲節也禮於其廬大書水竹居扁其廬至今廬陵人士以爲鄕邦之美道其門者低徊瞻仰不能去子直與劉公時不同出處固異介而有守則相似也鄕人士之過竹林精舍有不低徊瞻仰哉有不低徊瞻仰哉

棲雲軒記

上人夲庵居千載巖之淸修寺一日過余請曰吾倦遊而歸故山嘗治小軒以自休名之曰棲雲而未有記敢謁之先生余戲之曰四大非有也五蘊皆空也而況於云乎然則師將何棲且何以棲也無所棲而亦無可棲者又何有於記乎夲庵曰視有以無則皆無視無以有則皆有以眞實視假合則莫匪眞實以假合視眞實則莫匪假合是故謂幻爲幻可也謂幻非幻可也無物不然獨云乎哉吾固無所棲而無所不棲無可棲而無不可棲者先生爲吾記之亦可也𨿽然當有以相示遂辭去越翼日遣兩僕夫畀余入山余亦欣然弗拒也比至本庵延余入坐所謂棲雲軒具湯茗果粢醅酒勞苦乃導余循山址升其巓而周覽焉日且入風自木末下寒气襲人毛髮皆竪乃相與返憇軒中歷談山中故實出蹲防地鑪中煨啖之室气盡白以爲夜鄕晨也啟牖視之月欲墮未墮充斥布濩無非云者蒸蒸乎其猶饙餾也奕奕乎其猶帷箔也爛乎若鎔銀之出冶也皜乎若積雪之初霽也若張氍毹而逰溟漠也若黃未奠而淸濁未判也四面岡巒竹樹皆不見第聞猿鶴嘯呼聲隠隠莽蒼間夲庵曰幻乎非乎相顧大笑余於是嘆曰一气之屈申而云其著者也可謂幻乎倐焉而合莫窺其始忽焉而散莫究其終可不謂幻乎且晝未始有也而暮夜之有也何來暮夜未始無也而旦晝之無也何往不謂之幻可乎則與夫功名富貴倐盛而倐衰而卒歸於共盡何以異乎而世之人莫不羨榮而慕華喜得而悲失而勤一世以汲汲營營垂死而不知止也豈不足慨乎余乃今然後知方外之士去喧就寂衣麤食淡於凡世人之所慕羨者一切無所求𨿽其形骸亦外焉未爲無所見也然則夲庵之名軒厥意深矣𨿽欲無記得乎軒在寺之法堂之後寺在巖之麓而麓支於長山南瞰大溪西鄰紫巖東扼三洞又東爲龍回其北則靈巖也左右有澗會於其前三洞餘波墮入澗中水與亂石鬭鏗鏜宛轉殆非世間金石聲莎艸叢生倒被水面始見謂是翠羽鳬毛蒼然絕可愛旁多松杉櫧檜其髙攙天其大蔽午其防黯然其間禽鳥嚶鳴與澗聲相和蓋寺據山之奧而軒又盡有寺之勝焉相傳爲劉孝標讀書故處其所著棲山詩寺之僧類能誦之云

耆山庵記

貴溪上淸溪之陰有山曰南山南山之背西一小峯隆然孤起曰耆山考其地脈則由藐孤而來忽伏如踞倐起如騖靡迆不絕亙十餘里乃奠爲鹿湖琵琶諸峯而玆山又支於琵琶溪水來自七閩若長虹蜿蜒走其下卽上淸溪溪之北東爲正一宮北爲宜陽市北西爲龍虎福地又北西爲二十四巖玆山對峙其南蓋由琵琶俯視特其支阜由南山而仰視之但見其據乎要會而獨擅其尊不知其爲支阜也及至其處穹巒防嶂交揖互拱圭擁簪盍層出疊見人以其若祖父中坐而子姓之屬咸盛冠服撰杖屨而列侍也故名之曰耆山南山之有耆山猶泰山之有大人山云地勢絕長林古木郁乎相望傍多沃壤可以樹藝至於天朗气淸望見鄰郡之山若撫之雲林旴之麻姑森列可指無有礙障他處皆莫能及非搏扶搖而淩倒景者烏足以居之哉嗣四十三代天師張公顧而樂之爰以洪武巳未八月卽其地作艸廬三間扁曰耆山庵因山以爲名也而靜得軒在焉鶴松防其前松之下有鹿車墩墩之右有芝園距眞人府四里而近距先世墳塋二里而贏公謝遣謁請逢迎之煩而日於斯逍遙或淵黙以居或嘯詠以適或焚香讀易或琴臨池或勘道書丹經大洞玉訣靈寶等書閒則低徊延覽以寄其千載之思焉使來求爲之記伯衡惟龍虎之區越自漢天師闡道以來其人搜占形勝不遺餘力琳宮璇館錯峙櫛比耆山近在目睫間顧至於公而庵斯建蓋天地閟藏以有待也不然晦於千數百年之久而一旦以顯何哉公柄法祖庭道樞內握徳符外形行峻而學廣靈仙飛化之變幻禁祝禳祈之靈異儒經釋典靡不該貫諸子百家多所涉獵其緒餘見於文詞翰墨一時亦復鮮儷豈惟學之士之宗之也猶山之於恆岱水之於江海而己天子禮貌焉王公敬信焉縉紳歆慕焉郡縣仰望焉其春秋甚富而其譽望甚隆凡厥耆俊風斯下矣君子謂山以耆名莫詳始自何代其名實之孚則自公始焉地必以人而重也尙矣此天地之有此山必如公者然後畀之也歟𨿽然有道之士天地之正是乘六气之辧是禦與造物者遊於無窮倐往倐來無所囿而亦不能囿也是知公亦致夫憫世拯俗之意而聊彌節養素於此云爾豈膏肓泉石痼疾煙霞者可同日而語哉乃敍其名迹之粗而詩以系之詩曰

耆山斗防蔚巃嵸下壓后土上摩空嶄然削出金夫容坐據要會擅獨雄羣峯四面翼且宗何分髙卑與橫縱勢如諸孫拱一翁巨靈奠玆自太蒙視猶至寶帝所悰朝呵夕防勞鬼工一旦軒豁露其蹤上帝有勅畀我公我公得之樂融融芟除薦莽木石攻作室簡朴膝僅容不藻不繪不樹墉太宵黃文玉撿封衛以龍劍藏其中山兮儼若增而崇巖花磵艸生春紅香霧飄灑气鬱蔥公斯宴處百神從抱一不二道自雍盛徳生色純粹衝叱爲雷霆噓爲虹曰雨卽雨風卽風手斡元化天無功疵癘不作年糓丰延康浩刼歷數通聖人撫世公際逢駢蕃寵錫來九重王侯卿相罔不恭令聞令望何卬顒星冠之徒曁掖縫趨風固宜若聚峯僉言廣成宅崆峒千一百嵗顏如童眷此奧區崆峒同大藥羅生夥於蓬石有髓兮鹿有茸有泉盎若甘露濃服食灌潄虛以充願公樂胥春復冬鶴天地相始終爲國薦釐萬福鴻肖翹蝡動鈞被蒙史官作詩昭無窮我公何必非喬松玆山何必非華嵩

蘇平仲文集卷九

欽定四庫全書卷

蘇平仲文集卷十

明蘇伯衡撰題跋

跋陳彥弼誥

興國軍推官前知饒州安仁縣事陳公彥弼擬淮南節度推官知亳州錄事參軍以元祐三年五月卄六日署行至六月三日其勑始下時宣仁聖烈太皇太后同處分軍國事凡厥登用皆天下之賢才勑後署名彬彬可徵也守中書侍郎呂大防守尙書左僕射兼門下侍郎同知樞宻院事範純仁守尙書右僕射兼中書侍郎尙書右丞王存守尙書左丞禦史中丞胡宗愈守尙書右丞觀文殿學士孫固守門下侍郎給事中兼侍講傅堯兪守吏部侍郎皆在四月四日前此甫五十有二日耳而呂公著以尙書左僕射拜司空同平章軍國事劉摯以尙書左丞拜中書侍郎孫覺以右司諫拜禦史中丞蓋同日我先文忠公時爲學士在翰林是夕召入見於內東門小殿簾中出除目行詞旣奉防太皇太后問公所以擢用之故語公以神宗奬待之意甚悉公哭失聲太皇太后及上左右皆泣下巳而命坐賜茶復勉公盡心事上以報先帝知遇公拜而出遂撤金蓮燭送歸院卽行司空左右僕射詞世傳一揮三制是也餘詞則劉攽曽肇等行呂司空以下皆再三表辭不允賜詔各一口宣各二斷來章批答各三皆公行於是諸公乃就職獨傅侍郎以舊疾未平未上後復申辭免之情仍有詔不允亦公行則五月二十三日也今其名下前小書未到而後不書豈非被詔之後五六月之交遂就職歟元年春司馬光拜左僕射自以歷事未久乞用文彥博爲侍中行左僕射而守右僕射佐之用其言依舊以師相起彥博不煩以事而侍中虛至今故書闕也頌者姓蘇氏延慶者姓蔡氏萊公以龍圖閣直學士兼工部侍郎在二年之夏蘇公由刑部尙書進吏部尙書在二年之冬顧臨遷給事中與我先文定公遷戶部侍郎實並命二年十一月二十六日也宇文員外郎紹節之叔祖嘗言州縣不依數令放免積欠者黃左司卽庭堅之叔父嘗體勘蜀茶者周考功蘇都事皆名士云觀此蓋可想見一時人物之盛森列於二聖之左右前後雅所謂濟濟多士殆不是過矣哲宗臨禦十有五年而莫盛於元祐之際不歸之君子在內之功抑豈可哉然則此卷豈但足以系孝子慈孫無窮之思而已

跋宗忠簡公誥

右故宋宗忠簡公復官誥謹按公元祐六年年三十六進士及第調館陶尉歷龍遊膠水趙城令政和二年攺官知掖縣差通判登州道士髙延昭恃勢犯法公窮治之不少假延昭至京師因林靈素訴公攺建神霄宮不當公旣乞祠而歸猶坐削奪羈置鎭江實宣和元年以四年郊恩敍復就差監鎭江酒官此則當時所被誥也六年除通判巴州事靖康二年禦史中丞趙過庭等薦公可臺職召赴闕假宗正少卿充和議使公奏名不正攺計議使議者以公剛方難合必不屈徒死無益乃不遣行防選易河朔帥守擢公直祕閣知磁州加河北義兵都總管就遷祕閣修撰髙宗以親王奉使過磁公力止之朝廷卽授以天下兵馬大元帥公爲副元帥曁髙宗卽位南京命公以龍圖閣直學士知襄陽府俄徙知靑州又用尙書左僕射李綱薦徙知開封府遂以延康殿學士爲京城畱守兼開封尹陞資政殿學士建炎二年秋薨於汴有詔除公門下侍郎禦營副使依舊畱守而遽以訃聞詔贈觀文殿學士諡忠簡公先是公上休致之請特授朝散大夫後卹典行累進其階由通議大夫至開府儀同三司詩不云乎無競維烈若公者非所謂命世之大材歟方公盛年置之散地且逾三朝以忤一道士得幸用事者坐廢四年及河北事勢危急始舉磁以授之公年己六十八矣其受任居守也二帝北狩髙宗南巡於斯之時岌岌乎眞如以一縷之綫引千鈞之石臨萬仭之淵尙賴公𨿽老而奮然自必身任恢復之事夫何規模甫定功業埀成而時宰忌之遇事輒從中沮之公不勝憂憤疽發於背而死及之玆非有志之士所爲太息流涕者耶公旣薨而宋竟失中原矣豈人之無祿而天不憗遺也將未欲混一而遽奪之也於戱喪亂之來必生弭亂之材以擬其後公材略不世出天固生之徽宗固不用之髙宗𨿽用之又不免以小人間之是則公之吞志以沒宋之偏安於一隅者豈天運哉抑亦有人事焉覽是誥者未可直以爲足見一代故事也此誥行於宣和四年壬寅後二百八十二年爲今洪武六年癸丑公七世孫經重加裝池且請其表兄蘇伯衡識公削奪之由並官伐之槪以便觀者而伯衡輒以所素慨者系之實是嵗之十月二十日也

跋王魯公除少保誥

淳熙丁未五月公乞退除特進觀文殿學士判衢州奉魏國太夫人歸裏亟求間便養秋乃提舉臨安府洞霄宮明年二月光宗受禪攺元紹熙下詔諮訪初政公疏六事及禹所以繼舜者以對有防拜開府儀同三司鎭潼軍節度使適丁魏國憂乃議服闋降制而公以執防哀毀成疾尋上休致之請於是有少保之除命以五月二十三日下至八月十二日公竟薨矣則致仕乃在丁憂之後未除少保之前行狀謂休致之請少保之除皆在薨之月者非也遺表聞輟朝二日贈少師則乞退之初未嘗致仕卹典之行始贈少師或者謂罷相日以觀文殿學士少師致仕者亦非也尙賴此誥之存足以訂其僞云公自熙寧甲午至辛丑八年之間徧歷政地遂以辛丑九月拜右揆壬寅九月進左揆距丁未夏首尾又八年乃罷先是癸卯冬以魏國年將八十辭位不允乙巳三月又以星變辭章四上不允九月以喪長子又辭面慰畱丙午夏以旱又辭仍不允秋以魏國年彌髙又辭防髙宗升遐孝宗諒陰充撰諡號冊文官充上冊寶禮儀使開議事堂佐皇太子參決庻政不敢求去至是髙廟祔禮畢乃力申前請而去由是觀之公去志未嘗一日忘也而其得君之專行乎國政之久亦惟道合而已矣夫豈持祿保位若公孫張禹孔光之流哉是亦後學所當知也故並著之

跋朱漢上先生贈父誥

金華朱元良出其先世所被誥命以示伯衡蓋以漢上先生拜翰林學士而加贈其父者也伯衡頗記先生初以胡安國薦髙宗召爲司勲員外郎稱疾不至紹興甲寅趙忠簡公參大政言先生宜侍講讀召拜祠部員外郎兼川陜荊襄都督府詳議官而都督則忠簡也先生因言屯田荊襄之利髙宗善之遷祕書少監兼侍經筵未幾攺起居郎轉中書舍人兼贊善堂翊善防郭千里除將作丞先生言其侵奪民田嘗經按治千里新命旣寢而先生遂除給事中兼直學士院俄拜翰林學士而學士之除實丙寅之五月十日此推恩之命以六月四日下相去蓋二十有四日云竊惟紹興三十年間惟忠簡與張忠獻公並相之日爲盛二公皆帶都督諸路軍馬忠獻出視師江上忠簡居中總庶政然邪正雜揉孫近之徒盤結其間終不能去忠獻所行有關三省樞府者參政沈與求樞宻孟庾皆不能平相繼罷去遂拜折彥復權簽書樞宻院事推參知政事今觀誥中所署姓名可槪見矣而司封員外郎諱符者則伯衡八世從叔祖官至敷文閣直學士去之二百六十五年而先生之後人猶能寶藏惟謹豈非君子之澤哉

題鄭宣撫墓志銘

伯衡竊聞公宣撫川陜節制諸將嚴甚吳璘而下每入謁必先庭參然後入就坐一日璘除少保來謝語主閽吏欲講鈞敵之禮吏以白公公厲聲曰少保官𨿽髙猶都統制耳倘變常禮是廢軍容少保若欲反則可取吾頭去庭參之禮不可廢也璘惶恐聽命時諸將鹹陽憚而陰忌之始見公擢自溫州通判不數年登禁近以資政殿大學士帥蜀意公秦檜之黨也𨿽忌而莫敢出聲後見公遇事輒與檜抗知非其黨也乃譛之檜言其有跋扈狀檜入其言謀於王防防以爲不若選一宗室有風力者往制之因薦趙徳夫於是創四川總制財賦以命徳夫徳夫至坤維辟鼂公武幹辦公事且屬其物色公陰事公武起久廢又引公所逐使臣魏彥忠者相與盡力擠之遂興大獄而公竟謫封州以沒於戱正人之不能獨立從古則然豈獨公乎且公帥蜀八年欲加之罪何患無詞而況諸將忌之於外宰相銜之於內迎合狙伺於前後左右者又其仇人此固司馬溫公所謂猶一黃葉之在風中也𨿽欲無危其可得乎偶觀墓志文輒疏所傳聞於後以補其略亦以見羣枉害正其勢蛇蟠蟻結牢不可破如此可畏也

跋杜愚齋先生奏藳並誥後

伯衡聞丁大全得志時以丞相董槐言其姦邪至上章劾之未報下自發府兵迫逐槐太學生陳宜中劉黻黃鏞林則祖曽惟上書言丞相槐秉政未期月而爲姦邪所中傷大全怒宜中等攻已奏削其籍又有蕭規者論大全黔面貶嶺南賈似道得志時朝士少不附已輒陷之死地而流放者相隨屬也京學生葉李因星變率同舎生唐棣等八十三人扣閽言似道專權誤國似道知奏槁出於李令京尹劉良貴捕寘於獄坐以僣用金飾齋扁竄漳州由此觀之方二人者檀柄立威言之者未有不逢其怒而罹禍者也先生在右庠前論大全後論似道略無顧忌眞豪傑士哉況先生之論似道也正以星變固與李同時不知何獨不逢其怒而罹禍耶借令史失於書人無得而傳焉觀先生除武岡軍新寧縣簿尉時所被誥命實咸淳己巳則度宗嗣位之二年也後七年徳祐乙亥似道始以喪師謫漳州尢可見似道據相位時先生未嘗罹禍豈非幸歟然到於今士大夫知有宜中規李而不知有先生得不以宜中規李竄逐故其事白於天下先生不竄逐故其事不白於天下歟是則幸者乃所謂不幸而不幸者乃所謂幸也已先生之志固不在事之傳不傳人之知不知蓋風聲義槪之或泯則後先生而生者將何所觀感而興起哉當理宗度宗時國祚微矣丁賈之姦邪非不能爲莽操也其所以不敢睥睨宋鼎者夫亦一時豪傑之士能言肯言敢言有以破其機而挫其鋒也則先生之言𨿽不得行其事豈可不白之天下使後先生而生者有所竦動耶尙賴此書晚出若伯衡得聞其風則此書之存眞如寶之遺足增志士之气豈特足爲杜氏之重是以表而出之於戱豈爲先生計哉

跋譚待郎傳

國子祭酒許先生讀宋史得禮部侍郎贈端明殿學士譚公世績傳錄以歸其七世孫濟以備其家乘之缺濟裝池以示伯衡於戱公以忠義爲質特立當世沮之誘之不撓不隨之死以之何其偉與伯衡之生也後公數百年讀公之傳迹公之遺事想見公於數百年之上而恨不得爲之執禦焉幸公之後有若濟者且辱與之遊而獲見其所爲家乘公生細三府君府君生湘潭縣丞縣丞生相谿居士居士生萬十一府君安榮安榮生寶一府君應辰五世惟縣丞稍出仕餘皆隠徳不耀以孝友力行於家庭以仁厚推重於鄕裏有質行君子之風視漢萬石君家蓋無愧焉濟則應辰之子也際今興運服勤戎行四方從徵綽有成績方以忠顯校尉爲管軍鎭撫戍金華駸駸顯融矣夫公事徽宗列官侍從埀二十年然身不容於時位不滿其徳同時沮抑公若蔡京何輩窮極富貴志滿而意得以公視之不翅天之與淵也今其冑存者其幾何哉而譚氏之後方興而未艾也先文忠公嘗云善惡之報至其子孫而後定又云君子之澤豈獨五世而已蓋得其人則可至於百傳眞知言哉嘆念之餘輒識卷末惟爾後人尙益思迓續焉

書徐文淸公家傳後

考亭朱子之學大行於婺由公與文定何公始文定承再傳之緒於文節黃公而公則親承指授於朱子者也文定後傳文憲王公文憲傳文安金公文安傳文懿許公而其學人到於今傳焉徐公遊最久而盡傳公之學者曰通齋隠君葉由庚公旣沒隠君與文定文憲皆以道學爲東南之望及隠君沒而其學遂莫之傳近時閭巷後生於公師友之淵源猶昧昧不知而況知講其學乎然則人之崇尙文定之學者不過風承響接以世所共傳爲信耳豈復卓然有見而灼然有知乎不然公與文定𨿽各名家而其所學則惟一道況隠君論辯周子太極圖與論語屬詞聫事集文定文憲皆深服其言則亦烏可弗講其學也歟宋渡江以來婺之先達淸修直亮貴而能貧惟公及中書舎人潘公而公之學術尢粹且正是誠何可及哉去之百餘年而無稱焉尙得謂之有尊徳樂道之心哉公之六世諸孫陵以此傳見屬繕寫景仰之餘而感慨系之矣

書賢良王公遺書後

伯衡年十二三側聞鄕之達尊言宋時永嘉人物之盛道術之懿固莫加於淳幹之際尙論其所由來實出皇祐賢良王公景山且盛稱公學術議論文章卓然過人伯衡私念公之在宋仕不登於朝化不行於國而數百載之下言濬斯道之源者屬之公焉必有大過人者矣自是防永嘉學士大夫輒從問公遺書皆以爲髙文大冊散落無存間存一二亦不多見伯衡未嘗不嘆惋久之玆過永嘉辱友公九世孫淵始得見其家藏儒志編若干首劉屯田戴惟嶽二墓文觀是書𨿽不能盡知公因文以求義因迹以求用亦足得其緒餘已於戱慶曆之前固有斯人乎鄕達尊豈我欺哉使假之以年究極髙妙得志當時則其道不旣昌大矣乎談者安得謂六經羣聖人之道至濓溪橫渠明道伊川諸子出而後復明又安得謂五代文詞之習至歐陽永叔尹師魯梅聖兪蘇子美諸公作而後丕變也惜乎公年三十有一而遽瘁庸非天乎𨿽然楊子云有言存則人亡則書而近世胡汲仲又廣之曰千古聖賢之道由斯人而知之後乎千古亦將由斯文而知今之道夫上下千古其人不相及矣必於其書而知其道焉則公之遺書何可以不傳也淵圖重刻以嘉惠來學不亦宜乎抑豈不以學術之在一家一邦不若公之天下也歟此君子之用心也伯衡旣幸得見少償素願又重淵克承家學無愧爲人後忘其寡陋識於篇末而翹翹望焉

跋四英圖

異時余聞劉正奉者欲於燕都嶽帝祠塑侍臣像久不肯下手一日觀魏鄭公像祕閣曰吾得之矣亟走入祠爲之不日而成觀者駭嘆竊意鄭公之貌必有異於人者及備官國學則前代之物器圖籍書畫皆上於朝廷而鄭公之像在焉幸獲見之相傳以爲閻相筆儼然弁冕紳韠之容憂深而思逺稱其所謂社稷臣者此卷鄭公像正類曩所見者其爲名筆無疑閻相前後被防所作畫皆載唐書藝術志此圖𨿽不載然陳秀公在元丰中定爲閻相所畵太宗所命宋之去唐未逺也要必有所據矣宣和內府藏閻相畫三十有二亦無此圗豈藏秀公家不經一覽畫譜亦莫得而記耶且貞觀所錄功臣五十三人圖形淩煙二十四人而止爾至配食太宗廟廷則梁鄭屈突通髙士亷四人而止爾不獨如晦𨿽無忌亦不從與享當時去取固自有意也此圖果出太宗所命又豈偶然去今已五百餘年矣畫猶不能必其主名況欲意斷其故難矣哉𨿽然漢髙祖用羣才以成帝業防乎其萃者三傑而已太宗之臣多文武之材尙論人英亦惟此四人是或一道也夫四臣者功業名聲有足動人者矣而其狀貌則不足以動人三世名卿身不勝衣一代宗臣貌如婦女古之可以大受者類如此士誠不易相哉柰何欲得天下士而以貌取人也獨不此之鑑夫噫

防先文忠公墨迹

右先文忠公手帖一通乃答滕達道者今見尺牘第二卷

按公元丰二年春由彭城移知吳興其秋李定等言公訕謗朝政以八月十八日赴臺獄十二月二十四日責授尙書水部貟外郎黃州練副使本州安置明年二月一日到黃帖中言二年不知出此則遣帖時當在五年春矣時達道以妻黨有犯法至大不道者小人出力擠之落南都畱守翰林侍講學士知池州徙蔡州未行攺安州旣罷入朝未對而左右不說者又中以飛語復貶筠州所謂知前事尙不已意者指此也初達道倅湖州杭守孫元防一見亟謂其後當爲賢將授以治劇安邊之防後爲禦史中丞充館伴契丹使深爲其使楊興公所愛敬及安撫河朔太原方略威名人言可亞其父舅範希文蓋素究心西事者也四年十二月二十日公謁王文甫坐上得陳季常書報種諤殺西夏六萬餘人獲馬六十疋喜忭嘗賦詩故語次復問其詳爾又按難測之測從水舊見楊大發侍郎家刻本固從水而此從心則一時筆誤云

書淸宴閣防記後

洪武庚戌秋髙麗國王遣其陪臣刑部侍郎金柱來朝獻柱頗知文墨折節從朝之名公遊間出此記以相示自言其八世祖緣所作也以其時考之實宋重和之七年時淵聖在禦日久狃於宴安荒於盤樂嘗防宰輔蔡京王黼等於宣和殿而京作曲宴記流傳四方以爲盛美是以髙麗聞而慕之淸晏有防而緣爲之記也則知上行下效其防如此況中國之爲君臣者以道徳仁義化成天下表儀萬方則遐方之觀感慕效又當何如哉且蠻夷僻陋之邦而其文學侍從之臣紀事陳義之善有若緣者代之詞臣蓋不能無愧焉而有宋文治之懿作養之盛人材之眾言語之工無內外逺近之間於此亦可以見矣是以錄之

書靈洞棲眞院題名後

乾道己丑九月二十三日範公元卿與韓公無咎呂公伯恭曾公正中及韓公之子淲遊蘭溪靈洞次棲眞院題名院之戶間後二十四年紹熈壬子正月十九日範公之弟元兪元臣亦來遊復題名其傍自乾道五年己丑至今洪武五年壬子凡二百有七年而伯衡來拜八世祖少傅公墓下歷覽久之蓋伯衡童子時侍家君省墓從傍竊觀己知景仰而私識之矣去之三十五年乃再至童子時所見題識𨿽具在而粉墨之剝落則十五六矣於戲金石猶有時而銷泐況屋壁乎況塗棧乎後三四十年幸而再至安能必其不遂至於磨滅也夫金華道術之懿本於呂公其言論所及猶將起敬而況其氏名之所在韓範諸公皆當世賢者學行有過於人字書之工近世亦莫及而視其日就磨滅曾不動心豈尊徳樂道之謂哉因顧瞻徘徊不能去會院之僧徳順言業巳礱石欲勒寘廡下且謁宋內翰記之矣於是亟摹授之上石且少助焉不惟使來者有所聞知亦永永爲山中之賁云又我少傅公先娶孔氏追贈衛國夫人實武仲之女於正中爲中表而無咎之姑實歸我七世祖少保公封福國夫人自呂公之夫人視之蓋祖姑也故諸君子同爲棲眞之行修薦奠之禮非直爲遊觀也時我六世祖以知韶州居少保公憂以故不同行今家藏無咎當時往來尺牘具可考而宋內翰記中偶不之及是用並著之

防黃侍講送鄭仲舒序

右侍講黃公送鄭仲舒還朝序前夲乃公門人今翰林應奉傅藻所錄公親攺定凡二十八字後本則公之親筆與錄本多不同蓋初艸也伯衡前九年觀於南京仲舒至自北平兵革之餘以僅存爲幸今再觀於麟溪之上則潢成捲矣竊聞公平生爲文故處輙塗以濃墨旣脫藳卽以齒練之糜爛乃已已必投諸水𨿽子侄弗使見之今顧於仲舒面加攺定且並初艸遺之此其相知之深相與之無間爲何如則其期望之逺且大尙何怪哉公爲此文時年已七十有七孟子所謂達尊蓋兼之矣而不自滿假臨文詳審作字端謹詩曰𨿽無老成人尙有典刑其斯之謂歟初學小子衒耀材能稠廣之中肆筆疾書略不檢防亦可少愧哉仲舒宦成名立足以當公之厚望君子類能言之伯衡獨表此以爲世法戒且以自警云

防張承防贈朱季誠古歌

書盛於東漢其金石諸刻之存者見於歐陽修之集古錄趙明誠之金石錄洪適之釋續又有婁機者亦宋儒也具列世所存漢碑爲漢字源於是學彬彬可考已然非嗜古之士誰暇究心於其間哉近時深於學而以善鳴者有番昜歐陽復龍虎山道士方從義臨川宋季子季子嘗重校字源又作漢綱領別撰辧訛字類與兩漢字統以附字源之後此三人者之書餘皆見之仙居朱季誠所作書余𨿽未之見觀張翥推許之意溢於歌詞之表季誠蓋亦嗜古而工學者矣唐李潮善八分其書世不多見而至今猶信其善書者徒以杜甫之詩也然則季誠將亦由翥而名世乎將亦由翥而名世乎

防陳子上書

於戲重其身愛其妻子不能忘其墳墓去其鄕里人之情也而至違鄕裏捐墳墓棄妻子而置身於艱險之地則以所重者甚於身所愛者甚於妻子所不可忘者甚於墳墓所不可去者甚於鄕裏也身非不重也而有重於身者焉妻子非不愛也而有愛於妻子者焉墳墓非能忘也而有不可忘於墳墓者焉鄕裏非能去也而有不可去於鄕裏者焉夫安得不捨彼而取此哉然非識輕重之人亦烏乎能之吾讀陳子上貽謝復元書未嘗不嘆其於輕重也明於取捨也審而又悲其適丁斯時也使子上不丁乎斯時則固重其所重愛其所愛不忘其所不能忘不去其所不可去若尋常矣於戲子上何其不幸也耶子上余友也同薦於鄕同試於禮部後一再見於四明而遂永訣矣曩在京師從揭兵部伯防得其所著子上埋銘讀之而髙其行而偉其志今讀此二書愈益信其行之髙其志之偉𨿽去之二十年餘而生气猶凜凜焉於戲子上眞賢乎哉錢用壬傅子敬趙時泰唐元嘉皆子上同年進士也彼惟重所重而不重其所不可不重愛所愛而不愛其所不可不愛不忘所不能忘而忘其所不可忘不去所不能去而去所不可去卒之身首異處妻子戮辱墳墓無主而爲鄕裏羞然則子上之不幸固未若彼四人之不幸也子上𨿽客死山東然喪葬以禮墳墓妻子皆無恙而鄕裏與有榮耀然則子上豈眞不幸也耶甚矣輕重之當明而取捨之當審也𨿽然向微復元子上安能決去而其墳墓妻子亦安能保全是故子上之遂其去志而墳墓妻子之獲保無他虞者以復元能委曲調防之也於戲復元眞子上友哉復元亦賢矣哉

書張孟兼字說後

陰陽分而爲五行五行分而爲十干十二支譬則卉木自根而幹自幹以達於枝而葉敷焉其實一本而已是故十干十二支卽五行也五行卽陰陽也而陰陽又未嘗判若兩物也聞人光生字張君以兼豈曰其生以戊寅而其嵗爲丁丑兼二年而云乎亦以戊爲剛丁爲柔而欲張君兼之以成其徳乎易曰一陰一陽之謂道是天地之育物必資陰陽之兼施也書曰髙明柔克沈潛剛克是聖人之馭世必資剛柔之兼用也而況於學者乎美矣哉先生之命字也張君能不吐剛不茹柔則張君其克承師訓矣於乎念之哉

書歸嬰說後

養生全眞之術老子道徳之書其說存焉其義備矣爲歸嬰者於是取之足矣而顧有望於餘言者何陰陽之交五行之運存乎人者未易言也無亦觀於物而己矣物之近似者莫雞莫蜩莫若也雞之伏也蜩之蛻也之息也無視無聽不飲不食而形神以完其與嬰兒者何異焉嬰兒之在母也呼吸隨母口鼻皆閉而精魄以全其與至人者何異焉至人者神止气定絕粒卻味乘天地之正禦六气之辧以百嵗爲一息而遊於無窮庸詎知其非嬰兒乎豈惟嬰兒其乎其蜩乎其雞乎由雞之伏蜩之蛻之息而求其有不歸於嬰兒者乎審歸於嬰兒烏乎往而不爲至人哉是數者闗鍵槖籥不可窺見也機紐本根不可名狀也恍惚杳冥不可搏執也余何以言之太上養性其次養气其次養形是則余與子之所同也子亦知得其養則長失其養則消乎與其養嬰兒而不消未若養赤子之心而不失也凡有物不歸於盡者曾亦有之乎故𨿽天地之大也猶有時而壊而況於人乎羣於萬物恃形以立何所逃於天地之間哉子幸無內養之是務而養其大體焉則所謂先於天地而不爲久長於上古而不爲老者不能外矣奚事乎歸嬰哉余𨿽以孱弱無似之軀從事呫嗶間窮日夜之力而不知止神疲精鑠日朘月削猶願與子從事於斯毋曰吾方顚倒五行無廢吾事

書徐進善三命辯後

以五十一萬八千四百之四柱包括天下古今生人之命蓋昉於虛中夫造化之妙其變莫測𨿽聖人有所不能知而欲以有限之數推無窮之命誠哉難乎矣𨿽然天地之寒暑日月之晦明混淪磅礡於三十八萬四千里之外而歷家測以三尺之箭五斗之瓶而不能逃此與人之生於兩間十二紀萬有一千七百八十載之內往者過來者續而星翁包括之以五十一萬八千四百之四柱而不能外則何以異殆亦未可遽以二者多寡之懸絕而詆之也其四柱同其賢愚異者有之其四柱同其貴賤異者有之其四柱同其修短異者有之其四柱同其休咎異者有之存乎世運焉爾存乎地域焉爾存乎气焉爾存乎稟賦焉爾否泰理亂升降消長此之謂世運五方九州山川限隔此之謂地域一時離爲八刻一刻離爲初中末此之謂气受形之初胎气所鐘此之謂稟賦稟賦有厚薄气有早晚地域有南北世運有盛衰明盛衰之機別南北之辯審早晚之節權厚薄之等以斷賢愚貴賤修短休咎之故此談命者之所以徴也豈惟四柱哉豈惟四柱哉原性讀書而邃於方技進善之論如彼余之說如此原性其亦能折衷之也夫

題勤有堂捲

余家故多藏書而餘年少時不知讀卽讀鹵莽滅裂有不免焉玩日愒時不自知年運之䢐而學之不盈素望也比列官成均從先生長者討論古今文義漫不省出何書作何說諸生間有質問窘於遺忘口欲言若或箝之假令記一二亦不能成誦然後愧而悔悔而嘆曰先文忠公嘗言恱耳目而適用用之不獘取之不竭賢不肖之所得各隨其材仁智之所見各隨其分而無不獲者惟書而已書之所存道之所存也其可以不讀乎而吾之讀書也乃不能若古人之囊螢映雪刺股焚膏今於其詞且不能習熟尙何淑吾身措諸事業之望哉因思四明程時叔先生有讀書排年法方欲發羣書取其法端居而讀之玩味其英華究極其根柢則職守又從而奪焉不勤之失一至於此欲誰咎哉欲誰咎哉王君舉直名其藏書之堂曰勤有徴言於余余不暇勦取他說而特識余之失使君之子孫用以爲戒及時自奮勇於求索毋坐余之愧而悔悔而嘆則君之藏書庻防不失望焉

羣書百考防尾

余自兒童時從長者遊竊聞其道宋幹淳間義烏有杏溪先生於天文地理明堂封建井田兵制律曆之類靡不窮究根穴訂其譌謬資取博而參考精事爲一圖累至於百號曰羣書百考說齋唐公聞其升陑分陜之說以爲職方輿地盡在其腹中大愚呂公閱其禹貢考以爲是書集先儒之大成夫以唐公之該洽呂公之精詳其推敬先生如此則先生之書豈徒事空言以爲著述者比哉思一見之埀三十年而不可得未嘗不以爲憾也比解後先生諸孫桴而叩焉則散落久矣獨十二三僅存焉耳因出以相示始得見之少償夙願又未嘗不以爲幸也益將求其全書而卒業焉於戲道與器曷嘗相離哉經制之所在精義之所在也先生寤寐先王於數千百年之上疲思耗精於斷編殘簡之中明絕學之指歸示一王之準則可謂至矣而學者方玩思空言髙談性命顧以是爲近者小者而弗知甚貴可不悲哉則夫去之未二百年而將遂泯墜無傳豈曰勞而少功云乎亦曰世好酸鹹之異嗜切近之意微誇誕之气勝云耳且三代之制度托之簡編以傳者其存防何朝廷埀意稽古卒然有所訪問往往無以應吾見亦多矣而是書也可措於實用有裨於治道泯墜者旣如彼其厪存者亦終莫之講何哉況今無板本則後余而生者將不止不見其全而已此余不惟幸於得見而又撫捲爲之慨且懼焉

書讀易記後

經莫古於易莫完於易莫粹於易伏羲畫八卦而文籍生則經豈復有古於易者乎秦焚典籍而易以卜筮存則經豈復有完於易者乎書出於虞夏商周之史官詩多出於閭巷之小夫婦人春秋𨿽出於仲尼然本魯國之史而禮皆雜出漢儒之綴緝易則伏羲畫之文王演之周公重之孔子贊之皆古之聖人則經豈復有粹於易者乎嗟夫易之爲書古矣完矣粹矣而汨而不明者吾祖以爲諸儒之說亂之也漢室去古未逺焦費京房之流已泥於術數災異況後世乎經學至宋而大明程子之傳朱子之本義或者猶詆其各有所偏況他人乎由是觀之則先儒之於易也知之有至焉有不至焉言之有至焉有不至焉亦可見矣使其知之言之而至焉吾無可言也如使其知之言之而不至焉吾無言奚可也此趙先生讀易記所以不容已也與易者天徳之蘊萬物之奧也惟聖人能言之聖人明乎天地萬物之情故也不明乎天地萬物之情以言乎易者則賴有聖人之說存焉耳先生當易道汨而不明之際不專主一說不務爲茍同問難以造端辧析以折衷而一本之於聖人此其志豈茍哉諸說具在如指諸掌士之處乎窮鄕下邑者有志於學而力不足以致諸家之書力足致之而或不能殫其嵗月之勞一旦見先生之書豈不深有借哉顧乃謂其足以應有司之問則其知先生也抑末矣昔西山眞文忠公不有讀書記乎不知其書亦徒以應有司之問否也吾知其不爲是也必矣文忠之書非爲應有司之問而設何獨至於先王之書而云云乎得之心者不可諭以言得之天者人不與力焉先生潛心於易六十年矣其所得者吾亦安敢謂其盡於是也先生讀書亦有記惜己爲人持去吾不得見之又焉得隠度論之

書徳泉銘捲後

平陽防江其邑聚皆斥鹵之地故其水皆苦惡獨昆山有泉仰出甘冽異諸水宋朝奉者引以給邑人之用蓋自宋南渡後然矣元大徳戊戌亷訪僉事完顏公行部見之嘉其勤己以濟人名之曰徳泉屬宣閫都事鮮於公爲著銘旣刻之石矣而鮮於公復以副本予朝奉之孫郴州教授景玉開化教諭景明二君宦轍所至時之鉅公多題其後自趙公子昂吳公幼淸至郭君天錫凡十人聨爲一卷世襲藏焉國初爲兵士所得教諭君之孫以亷從陳維志購得之則洪武十二年也後四年餘閱之而嘆曰昔羅浮道士鄧守安以廣州一城人飲鹹苦水春夏多疾疫欲引蒲澗山滴水巖水二十里外庻一城貧富同飲甘涼防畫處置具有條理以告吾祖文忠公文忠公以告漕帥王敏仲夫敏仲以帥一道之權而爲此宜若易易也然卒不能成守安之志豈不以難爲力哉今宋朝奉一韋布隠居之士耳顧能引此泉以恵一邑可謂能爲古人之所難矣使人不卹其力用其智以恵利及物皆若朝奉之心天下豈有難爲之事乎且引西湖水以給杭人唐則宰相李長源刺史白樂天宋則太守陳述古猶刻石湖上使後來有所考平陽之人賴宋氏而給於每嵗用竹百文役工二人皆出其私力獨可無述以示後乎此二公之所以拳拳也與向使宋氏不厄於兵革則邑人之利賴之𨿽到於今可也今泉如故而莫能引石亦已磨滅惟故石槽臥道旁而徳泉與朝奉之名不共石磨滅者尙賴此卷之存焉爾以亷防藏惟謹豈徒以其文翰蓋亦存羊之意焉好事者有能因此而修復宋氏故事則泉之流衍邑人之蒙其澤將必有日矣其豈無繼鮮於公而秉筆者

防保母帖捲後

今【闕】大本堂有鵞羣帖大令眞迹也自唐迄元諸名公題防具存而袁文淸公其一也文淸以謂嘗見保母帖𨿽墨本而筆意正如此乃知古人字畫妙固不可及至於鐫刻之妙後世亦未易及焉今此卷前後有桷字小方印乃文淸之名豈其當時所見本耶據周丞相防此蓋拓本然前後又有袁通甫印通甫姑蘇人名易嘗爲石洞書院山長號稱好古家有靜春堂多藏法書名畫鮮於伯機趙子昂極推敬之而敬伯得此姑蘇其爲通甫家藏舊物無疑矣餘數詢會稽人此石己不知所在則似此本亦豈可多得尙寶防之哉蓋非獨宜於臨學亦可以爲博洽之助樓參政詩云坡翁應未見此志金蟬之銘何絕類則以石之出在宋渡江之後而我先文忠公保母楊氏墓銘作於元丰間而語意符合初非蹈襲以故又云固知文章有暗合智謀所見略相似也因敬伯持以相示輙防所知於後而歸之

防先文忠公和韋詩後

此我九世伯祖文忠公書以遺我八世祖少傅公者也蓋吾家舊物今藏金華方氏方氏之良子儀持以相示且請題其後伯衡按文忠公紹聖元年甲戌六月五日責授寧逺軍節度副使恵州安置而以冬十月二日至恵州此詩則作於明年之春正月十日又明年丁丑二月十九日復授瓊州別駕昌化軍安置夏四月十七日被命卽行文定公亦自筠州徙雷州五月十一日相遇於藤州遂同行至雷而以六月十日取別十九日渡海秋七月二日奔昌化是時少傅公方自許下來省文定公亦在行間故文忠公爲書此詩以所題月日推之正在中途云夫當竄責放逐之日流離道路之際而遊戲翰墨字勢筆意無秋毫不足之意則公之超然自得夷險不攺其度抑亦可見矣

題劉養浩鐃歌鼓吹曲

右鐃歌鼓吹曲余友劉養浩之所作杜叔循之所書也養浩文辭有名縉紳間而此十二曲材雄气昌辭與事稱有古作者之風尢爲諸老所推固無借乎叔循之翰墨以傳然叔循早以書法入侍春坊大爲皇太子所眷其書流輩中亦未見其比焉逺方畯士誦養浩之作觀叔循之書不獨可以想見今天子聖徳神功巍巍蕩蕩天之爲大而國家多士濟濟材藝臻極抑亦可見矣

書陳六分族譜後

上蒲陳謙示余以其家譜其先自潁川遷閩之長溪自長溪遷溫之平陽四百餘年上下十五世而代亦且五易矣繼繼承承的然可考𨿽位不大顯而其間善士相望不其盛哉彼以功名富貴赫奕於一時者其豈無之然不過一傳再傳而聲迹俱泯自其子孫不知其世者有矣視此果孰得失哉於戲祖澤流衍於冥漠之中子孫又能緝學勵行以濟美焉𨿽至於百世可也陳氏之嗣人其可不知所勉

書龍淵集後

廬陵以學術稱者前則申齋桂隠二劉公並起卓立而附和於其後凡六七君子村民陳先生其一人也先生以經學教授而尢善古文辭東南學者多宗師之伯衡不獲識先生若其及門之士則往往與之遊今又辱交都事阮君龍淵而見其所作文則根柢乎理而不事雕刻詩則辭不費而意已至得於先生者深矣伯樂之廐多良馬卞和之肆多美玉不旣信矣乎君方駸駸柄用當以功業名世詩文特餘事耳然一時文章政事兼優求如君者豈多見乎哉此伯衡不自知其譾陋而輙敢書其集後以致歆羨之意者也洪武二十五年二月甲子眉山蘇伯衡書

蘇平仲文集卷十

欽定四庫全書

蘇平仲文集卷十一

明蘇伯衡撰祝文

國子學大成殿修造祝文二首

翼翼廟庭多歷年所杗蠧桷傾丹臒防昧欽承睿防維新是圖揆日程事百工具作伏慮震喧以瀆明靈菲薦告防尙祈昭鑑

禮殿有嚴安靈維舊熾然增新自我熈朝有飛其榱有楹其旅金碧焜煌四國具瞻昭薦爼豆式告竣事神哉顧懷文治永昌

上梁文

康都督府上梁文

伏以出將入相依龍蟠虎踞之都列防建牙啟鳥革翚飛之宇規模大矣典禮宜之伏惟都督榮祿相君閣下間世英資熈朝碩輔心惟向日力足擎天方羣雄競逐鹿之時識眞主於潛龍之日契遂同乎魚水防式慶於風雲張皇六師威行萬里之外弼成五服名收一紀之餘載戢干戈顯膺茅土𨿽有晏嬰之室廬以避燥濕可無驃姚之邸第用表恩榮廣舊基而蓍協從營丕搆而燕雀相賀坊連建業地直秦淮擅面勢之雄攬江山之勝美輪美奐人誇京邑之增輝宜室宜家我見子孫之逢吉再涓谷旦爰舉修梁敢陳六偉之辭庸致羣工之頌

拋梁東人在祥雲麗日中紫气近依雙鳯闕靑山長拱獨龍峯

拋梁西蕭曹房杜盛名齊楓陛近聞傳紫詔竹街行見築沙堤

拋梁南秦淮環繞碧挼藍膝下承歡皆驥子階前競秀是宜男

拋梁北主聖臣賢天合徳慶門衮衮出公侯咸附龍麟攀鳯翼

拋梁上共喜太平今有象揚旗直度鐡門闗洗兵更挽銀河浪

拋梁下一代威名震華夏君王神武重功臣分封更擬麒麟畵

伏願上梁之後玉闗奏凱金鼎調元坐令田野之民均借帡幪之庇受天之慶篤生肯搆肯堂之賢與國同休克承如帶如礪之誓重珪疊組耀古震今

張都督府上梁文

伏以帝念股肱錫上棟下宇之材木身居將相備前堂後寢之規模都邑增輝子孫逢吉伏惟都督榮祿相君閤下威行外閫望重中朝眾所帡幪今之柱石丰功偉績簡在一人之心逺略雄名驚破四夷之膽惟疏封之有日爰賜第以爲先聿來楩楠梓杞之堅良不假斧斤尋引之朴斵瑣綺戶隔風雨於人間綉拱雕甍接雲霞於天上仰觀輪奐之美益知恩寵之隆爰處爰居俾其壽而臧昌而熾以似以續有如日之恆月之升方舉修梁式陳善頌

拋梁東門闌佳气鬱蔥蔥女配王侯男尙主車如流水馬如龍

拋梁西長樂鐘聲簇仗齊躬佐玉皇調玉燭鞭敲金上金閨

拋梁南朱門華廈仰潭潭共慶四時膺五福更誇百子與千男

拋梁北四震天聲誰敢敵奏凱遙從紫塞還勲名已向燕然勒

拋梁上甲第規模極宏敞和气祥光似海深芝蘭玉樹淩階長

拋梁下舉目江山明似畵秦淮雨濟漲蒲桃鐘阜雲開羅筆架

伏願上梁之後埀紳端笏論道經邦秉鈞軸於廟堂均庇庥於華夏嫓商周之望說世篤忠貞炳王謝之家聲代有文武受天埀佑與國同休

碑銘記品

悟眞寺碑

麗水之泉源有叢林曰悟眞相傳後唐淸泰甲午淮南王楊行密之所剏也於時錢氏有浙東不知行密何以來剏寺蓋其事逺無所從質矣𨿽簡有行業僧曰文泰者開山顧其規制猶未備宋陳錢公居與寺鄰施以餘地增廣其址於是普明從曜相繼經營之始稱所謂大伽藍其寶殿落成以大中祥符已酉而山門樹於幹興壬戌其辟法堂以天聖丁卯而鐘樓之作在明道癸酉刑部侍郎胡公則實爲外防逮咸淳乙丑歷年旣多棟宇就圮嗣主是山者茂公葺而一新之後六十年爲元泰定甲子聞叟薰領眾增置田若干畞未及有所興造尋司藏鑰於徑山而成壞有數至正癸巳春竟燬焉側金所布鞠爲瓦礫惟鐘樓三解脫門僅存壽嵓祐師聞叟之嫡有長材而行願精堅旣補其處孜孜焉以興復爲已任是夏首建維摩室已未春偕景祚造兩華堂皇朝乙巳秋建覺皇殿洪武辛亥搆東西兩廡壬子冬營選佛場壬戌春必祀建齋堂而必森者以其力塑普賢大士像又勸邑之長者莊塑像設塗以黃金釋迦佛則兪原遂摩訶迦葉則原遂仲弟原禮阿難陀則原遂季弟原吉曼殊師利則某某文殊則淸修比丘法渝用栴檀雕爲水月普濟則耆舊思聰若執金剛防法神像以致藏殿庫防庾院庖湢之屬或裒眾施或率同志緒成之而以某年月日告訖功爰伐石介原遂之子文固徴辭爲記余念師劬躬盡瘁老不退轉歷三十寒暑猶一日成此勝因可謂勤矣而豈爲觀美哉亦將以安處徒眾相與修行佛道而紹隆宗風也因說偈言遺之使刻焉偈曰

泉源幽幽括之奧壤羣山郁環如靑蓮花宅其要防有大藍若如化天宮輝賁林壑龍象攸萃人天具依云胡回祿而加以燎我佛有命去故作新猗壽嵓師乘此願力寢食靡遑以事締興爰率其徒鳩眾所施伐木於林攻石於山徴瓦於陶百工並作惟信所有故成所無美輪美奐彈指幻出寶殿中峙崇堂後居前敞山門傍翼修廡覺皇南面玉色金相菩薩天王在左在右一一梵相莊嚴妙麗靈山儼然四眾歡喜乃具香華乃羅幡幢乃合鐘磬作禮供養供養旣已舉揚義諦問諸比丘爲幻爲眞若說爲幻丹楹墁戶芝陑藻井宛在目中說非幻者初我未嘗示現有爲了無見相諸比丘眾當知世間有成壞相是名幻有有有無相亦名幻有惟眞實際不依幻有自無始刼盡未來際於其中間無能壞者其無量光徧一切處大若法界小若微塵罔不攝入更無餘欠有情無情同一明了斯乃金剛不壞全體此不壞者名光明幢此不壞者名淸淨域此不壞者名神通藏此不壞者名波羅密此不壞者名無漏果若欲捨此別證眞如譬如捕風畢竟何得所以者何汝當締聽心外無相相由心生心正住時相何從顯一切世相起滅無常如空中花繽紛翔舞非花似花倐現忽滅如水中漚爭聚互散從朝至夕出彼沒此皆由一心念念不停四大和合五蘊流轉種種因緣亦復如是如使執著滋長無明圓明妙性何以不昧故證眞如當防妄想𨿽則如是無上妙道非有而有非無而無才涉有無落第二義凢我學人作此思惟加精進力同登上善

蘭室馨禪師石塔銘

慧照一宗逮宋季葉寖以寥寂雪巖出而振之然後復熾由是髙峯中峯相繼而起至千巖長公以眞傳實證爲世擅度而法筵之盛遂冠絕於東南故其得度者皆不失於空門翹楚尙論嗣法上首恆推蘭室禪師爲巨擘焉師諱徳馨蘭室蓋其字族義烏方氏父一淸母徐氏師自幼不茹葷卽超然有棄俗之意泰定丁卯長公在伏龍山之聖壽寺遂往師事焉年已二十四矣尋祝受具戒居侍師凢十五年恂恂然若闇於機者聞語法要輒心領而神會同時參學者皆自以爲弗如也一旦喟然嘆曰日月如跳丸人命如春霜朝露而吾久安於此吾其爲井蛙乎乃躡蹻出遊吳越間歷抵諸方究竟已事大尊宿若元叟端笑隠訴曇芳忠咸嘖嘖器許參頑石眞於石溪眞問師甚處來師云伏龍眞問甚名師稱名以對眞云詎不聞乎斯是陋室惟吾徳馨其字曰蘭室可也師欣然作禮云謝和尙命字拂衣徑出眞云好个師僧只恁麼去乃反伏龍依長公以卒其業聞而能思思而能修凝然宴坐又埀一紀長公間祝師曰汝平實地上人也擔負大事吾將屬望焉宜善自防持師旣受付囑以至正壬辰與同門弟徳猷杖錫來金華至於域西止焉其地有泉曰君子泉乃宋賢劉先生嶠隠居之所岡巒廻合林樾幽郁將結茅以居地主曹仁卿卽割以奉師緇素景向金穀之施不求而至不數年遂建精舍其規制一如大伽藍榜曰淸隠嵗無一畝之入而凢供養之需沛然有餘遊方之士來者如歸防聖壽虛席三宗僉謂非師莫宜補其處爭相勸請固辭則白於郡府彊起之國家辛丑嵗也金華之人瞻戀莫能已乃相率迓師明年復歸於淸隠居十年洪武壬子十二月十有四日示疾端坐而逝春秋七十夏四十六龕畱七日顏貌如生茶毗得五色舍利無數遂以乙卯十二月十二日塔於精舍西三里瘞焉徳猷奉狀來請曰是不可無銘以傳示久逺始余歸自南京往往聞師名縉紳間乃往謁之延坐室中移時起居外無一辭余謂之曰嘗聞長公見客口如懸河剎那頃數千言師其大弟子顧黙然如土偶將不言以餂我耶抑執徳不同作佛事亦異也師曰昔吾師未嘗不言而未嘗言今吾未嘗言而未嘗不言道無隠顯焉有語黙乎余頷之旣而見其履行誠實不事緣餙凢接學者亦未嘗假一切言語相以爲教乃知師於達摩氏之道庶幾弗畔矣乎其克纂前人之統緒爲四眾之依歸有不偶然者矣以故慕而締世外交則今於徳猷之請其可以不知師爲辭乎徳猷今嗣主淸隠端身以律事勤已以裕人蓋所謂修三摩鉢提者銘曰

無上正法不可思議直指心源何有文字襲取空言其世之季條葉滋蔓本根乃離不求諸內曷拯其眾之誥決談鋒交起我於我師則以黙契彼方提唱以事防厲我於我徒亦以黙示夫我常黙詎曰立異考諸先覺道固如是有若日月普照人世有目斯覩非手所指又若雷霆奮出於地厥聲四聞豈擊攸致不辯而證不行而至破諸妄幻入佛三昧謂我不信視此舍利舍利煜煜窣堵是閟匪獨師存道與不墜太史著銘以詔來裔修此行者善述善繼

天池泉銘【並序】

蘭溪縣之棲眞寺有泉曰天池余侍家君展省八世祖少傅公墓過而酌之主僧徳順曰此泉甃石爲池深可五尺廣及三之二然而沛乎洋溢湛乎虛明曾不以澄而淨不以撓而垢不以閱月逾時不浥不汲而溢不以朝夕給盥潄爲酒漿供洗濯飲牛馬而耗嗚呼不旣異矣乎余曰噫固哉子之言也我觀世間此流水者猶如气之呼吸通乎毛竅箴之往來見於綫蹊自有無量世界卽有無量水泉滿其中無有去來無有盈縮無有深淺無有淨穢溪洞池沼乃至江淮河濟大海皆復如是彼之有去有來有盈有縮有深有淺有淨有穢皆非實相而此泉於河沙諸國中譬彼一毛竅之在法身一綫蹊之在磨衲也又何獨異之哉乃贊之曰

濁水者泥淸者膠而水初不自淸濁此水非濁亦非淸畢竟誰能淸濁之非惟淸濁兩無有亦復永刼不增減世情妄意爲流水道眼視之本無二能使泉生一酌頃心地淸涼熱惱除又能徧滿十方界世世爲人種種用一切佛性亦如是當觀水相知我相

辯證室贊【並序】

或問無聞居士摩詰無語獨涉二門云何八還辯見達摩面壁便入圓覺云何七處徴心居士答言眞辯者無所辯無所不辯眞徴者無所徴無所不徴譬如飯中有沙𨿽小兒食一入口頃了然知覺咽飯吐沙不待揀擇是名無所辯而無所不辯又如背上或癢木童子搔一舉手間自然順適髙下輕重不待議擬是名無所徴而無所不徴何以故以無心故彼庖人終日淘米去沙而沙之不去眞童子終日爲人爬癢而人不之快則有心以爲之累也以無思惟心證如來法𨿽千萬億辯可也而況於八辯乎𨿽千萬億徴可也而況於七徴乎𨿽然惟無不辯故無辯惟無不徴故無徴惟無辯無徴故曰以無所得故而得惟無所得故曰眞辯眞徴居士作是語已復說贊曰

非辯而辯指鹿爲馬辯其所辯涇渭分流非徴而徴證成鼈徴其所徴鍼石相投子將奚去奚取何不升徴辯之室而參徴辯之比丘方其動也開口說法珠聨玉貫及其靜也跏趺瞑目雨止雲收果孰辯而孰徴曰有覺而無修但見一室千燈之並照而瓦礫木石之防頭也

天香室品

有一梵志欲東涉瀛海禮補怛洛迦山行次定海聞有大比丘唱道鳴鶴山中隨緣應感開導眾生咸期同證無上妙覺四眾歸依如佛出世卽往求見爾時大比丘宴坐靜室其室中間妙香芬郁非蘭非麝非龍腦非薝卜亦非栴檀梵志聞未曾有歡喜無量作禮而白大比丘我聞佛世尊以慈悲願力說法利生方便開遮普濟羣品天龍防衞則降異香從以雨華自時厥後嗣教尊宿道行髙深隨其住止亦復現瑞今此室中妙香發聞非焚非有鼻咸薫一剎那頃根塵淸淨此大殊勝不知何以願爲我等顯然宣示大比丘告梵志我此山中有大樹其名曰桂根柯所毓葩蕚所蘊流出妙香在山滿山在谷滿谷在林滿林在室滿室莫非實際無足異者梵志聞是語已心生疑惑私自念言我見六合大地何所無桂何桂無花若說妙香一切桂同具足者云何彼桂與此桂香有差等若說此等妙香而獨具足者云何此桂根柯葩蕚與彼桂曾無差等根柯葩蕚無有差等而妙香有等差此何以故爾時大比丘復告梵志當知一切眾桂本來根器𨿽有髙下本來妙香非有淺深亦非有髙下彼之眾桂與凢艸木齊植並榮如薫如蕕日雜日壞由是不能與此桂妙香等譬如百千水皆受泥沙於中一水不受泥沙故有淸濁又如百千鏡皆染塵垢於中一鏡不染塵垢故有明暗不可妄生意見說水說鏡本有淸濁明暗我此桂與彼桂者卽水鏡相亦不可說有髙下淺深何以故一水十百水乃至千萬億水元無淸濁故一鏡十百鏡乃至千萬億鏡元無明暗故此大桂與世間種種桂同一芬郁故以是思惟世間一切人與一切桂等無有異覺性比妙香亦何差別若佛世尊若菩薩若羅漢若比丘若比丘尼若優婆塞若優婆夷若諸凢夫齊具髮毛爪齒皮肉筋骨耳鼻口眼手足身意於圓妙覺性中實無佛菩薩及諸凢夫我佛世尊常住大圓覺妙莊嚴境界如妙蓮花如淨琉璃如寶月輪無有污染無有畱礙無有住止無有去來無有成壞無有起滅而諸凢夫執著薩迦邪見迷而不悟顚倒沒溺如暗室坐如黑夜行苦樂生死輾轉無邊乃知佛世尊猶如此大桂者諸凢夫猶如彼百千桂者有能因是開悟堅持禁戒解脫幻妄則不生四緣不生四緣則不蘊諸根不蘊諸根則不染諸塵不染諸塵則不牽聨諸識不牽聨諸識則不造作諸業不造作諸業則不輪轉諸趣不輪轉諸趣則覺性不昧與佛無異非悟故無異本無異故卽說偈曰

圓覺菩提性本來無差別佛不異凢夫凢夫不異佛凢夫墮邪見迷而不知悟迷悟反掌間乃與佛相懸譬彼林中桂花有黃白紅妙香流芬郁三者皆如是若使將一枝於惡木中植嗅之卽狂醒不復與桂同臭味𨿽云變於桂無加損乃是雜壞故其香本不滅及移植桂林芬郁還如舊一切諸佛子因香而生悟因悟而成覺永防貪嗔癡以及憎與愛事理障皆除覺性終不昧名爲入吾室

金華縣水心淸淨禪庵記

彌滿淸淨者諸佛之心無識無名永防諸有者生死所由盡也天下生民出入生死不離諸趣是豈天命之乎父生之君食之心傾之也何者法界性中無聖無凢無人無物羣生與佛同入湼槃無生無死而剎海之內生死熾然天下大患在有身也身非我有而視身爲我則外有可欲內有所宜好惡取捨各從所志則毀人利已而利害生生死循環三途異趣污愈甚則患愈大三界惟心此之謂也古之行深般若者無作無爲一塵不受耳目心志若存若亡不見不聞能所皆廢如淨琉璃內涵寶月如芬陀利雨不能濡一眞獨立無古無今淸淨域中不容他物則出世間矣生死之海竟安在哉常樂我淨復吾初而已也淨池在金華郡城北郡人作室水上廟堂佛閣前後相輝法師玉公宴處九年而燬於火師節衣縮食指期興復金華檀越出金帛爲倡首而他縣繼之遂以乙卯夏四月復廟堂明年春作佛閣曰水心淸淨禪庵徴余辭說以記其役予謂生民有欲耳目所接莫非污垢色陰一滅則四陰防亡水無細大悉歸於海物無污垢皆歸於空昔者濡首嘗謂阿闍世王曰空可洗乎否也王曰不可吁天下之污至灌而止天下之淨至空而止菩提卽空顯相空之至淨之極也淨至於極則入有而不見一物入空而不滯於空淸淨胥盡空有胥亡如來藏中不畱朕迹辭記安在哉

蒼雪軒記

出平陽縣南門五里山曰夾嶼夾嶼之陽寺曰淨明淨明西廡主僧瑛師玉峯居之嘗面靑華搆軒三楹軒前鑿池池上植竹碧乾離立翠葉敷茂陰布牕戶達於幾席悅可人意乃以蒼雪扁其軒楣其徒無瑕善詩與琴從諸學士爲方外交無聞居士一日隨眾造其軒中而問瑛師道存空寂心與世冥此佛之教今師何緣畱佛如是況彼雪者綏綏而下璀璀而集山川原野城郭道路田疇藪澤邑屋聚落沙石艸木無所不被拂焉而防焉而穢黝焉而濁無不轉而皎皎潔潔天下無物可以比雪天下惟白可以稱雪今師指竹而謂之雪而又以蒼易雪之白若說此竹其色紺碧上下洞徹如淨琉璃毫塵土了不可侵淸風不動爽气自集一剎那頃使人毛髮以至心膽灑然淸涼熱惱銷隕與雪無異緣名求實亦已違背瑛師答言以非雪相視雪之相以非雪色視雪之色於竹之與雪則有差別視非雪相以非非雪相視非雪色以非非雪色於竹之與雪何有差別此何以故世間一切物同一幻故世間一切色同一假故無物非幻無色非假則我此軒取竹諭雪何云違背豈惟竹雪安名立號爲幻爲假自吾法身及吾法性悉幻悉假以是思惟則竹非雪而雪亦非雪則蒼非白而白亦非白𨿽有竹雪實無竹雪非幻而幻非假而假我且忘我又況於軒居士曰善哉善哉乃說偈曰

河沙諸品類種種非實相眾情自執著隨品立名色逐妄以亂眞彼此彊分別而謂竹非雪又云蒼異白不知竹雪者非二亦非一非一亦非二蒼白亦復然此以何因緣本皆幻假故瑛師善幻巧軒以蒼雪名攝別以歸總普度有情眾若能悟斯指豈爲法所縛竹雪旣兩忘蒼白亦雙泯於一彈指間永防無明惑常往空寂境無生亦無滅不作如是觀卽落第二義

無涯偈

王府參軍胡公仲淵禦史中丞章公三益有方外交曰無涯浩師居武義之聖智院勤求佛道精修苦行無聞居士因其號爲說偈曰

我聞江河及淮濟一一津涯皆可見惟有滄溟與渤澥舉目了不辯涯涘四海縱然浩無涯而初寄此虛空中大哉虛空不可說其東無東西無西而南與北亦復然於中四海一勺如乃知世間無涯相畢竟無若虛空者先佛所說無量法正與虛空等無二徧滿大千三千界不分中邊及內外問師此復何以故圓明妙性本空寂更無可以涯涘者才涉有涯卽外道一切佛子爾當知此是眞實第一義若能思惟悟空防卽證毗盧華藏海

送玉上人遊方詩序

上人無瑕玉師受業平陽之淨明寺寺剏於唐以吳越時有大比丘曰道隆禪師居之遂爲望剎嗣是代有名徳至上人十七傳矣上人聰明而不凝滯能以學道餘力攻詩鳴琴以故邑之彥多與之遊一日語其徒曰觀水者必之河海觀山者必之嵩岱越之天童育王吳之南屏靈隠雙徑京師之天界乃古佛顯化之地有應眞示現之迹且學徒雲集法防莫盛焉譬則水之河海也山之嵩岱也吾可以不遊乎行有日與之遊者咸賦詩餞之防余遊南雁蕩上人持示求爲之序噫玉非上人之名乎無瑕非上人之號乎夫無瑕之玉質之美者也質美矣必成器人斯寶焉然非玉人雕琢之器何由成哉是故天下之美玉必得天下之良工然後爲天下之至寶夫人亦然有美質而徳不成君子弗貴也有美質而不能自得師徳無自而成也故師之於人也猶良工之於玉也而人師其易得哉爲佛氏之學者固貴乎一法不立而日用泯然六入皆空而眞機獨露入靈源親見本體發揮性地妙明眞照照徹一切茍不得天下大宗匠深桃痛札則知解未泯本智不彰證其似者而以爲本眞難乎免矣遇夫差別因緣臨乎愛染境界防細情習宛然呈露譬如病不除根感毒還發盡未來際了無休期尙何成道之望哉夫然故自昔具大慧充大量者未有不逺訪師資勤求印可者也上人不卽安於山林顧皇皇然跋涉江湖其豈不以聞見未溥踐履或礙也歟今道探上乘手提正印足以師表當世者庸詎知無其人上人行哉不得之越得之吳不得之吳得之京師不得之名山得之林下究竟大事穿透虛空當於此行徴之矣彼見上人而曰歸求有餘師歸求有餘師此爲大以欺人者也愼勿北面焉

澹遊集題辭

余靈隠住山見心禪師復公神資頴秀善果夙成旣博綜於言詮亦深造於觀境旁參曲證遐躅交於諸方直指單提妙覺證於無上惟了心之爲務遂滅影而退藏紉槲葉以爲衣采木實以爲食常寂常黙無作無爲融通羣有之機攝入一乘之妙凝然宴坐寂爾山阿若將終身以隆斯道雄文雅制霞爛虹舒駿望鴻聲焱馳水湧譬猶劍埋於地而斗纏之光自著霜降於天而丰山之鐘自鳴是以逃名而名愈隨離世而世固挽手提正印坐鎭名山扶植教基俯從輿望則其勢有不得已者焉幡幢所建緇素如歸破異說於顓門啟諸佛之祕藏徇緣禦物應感隨機憤悱者若冰之春融障礙者如目之翳去因聞入見防不歡欣大器細根咸獲濟利𨿽林猿野鶴亦皆同遊覺海之中澗艸巖花一是防輝慧日之下信乎法門之領袖龍象之帡幪者也而況貴徳尊賢懷仁慕義不趐飲食之人欲庶幾吐握之小心方外之良傾蓋卽如故天下之士投刺恐不先在野取象於藏經如水遵義於戴記畛域不立勢利俱亡斯亦可謂難已方在定水之時適丁戎衣之日或故交而契濶或新知而過從或音問之往來或文義之扣擊鞍馬道途之使萍蓬江海之蹤賡酬風月之鄕周旋泉石之境分席而語防杖而陪無虛日也由是內而淸朝法從外而方伯連率縉紳縫掖之名勝巖穴巾裓之翹楚舄履不期而集於門文墨無定而至其室爰葺堂構錫名澹遊兼取篇章鋟諸文梓彰盛集於東林之社表交情於六一之泉將在玆乎凡厥記銘至於賦詠體格詞气𨿽別狀情敍事不殊埀紳正笏雍容廊廟此其典則也秋水澄空星月交映此其光輝也淸廟朱絲一唱三嘆此其幽深也玉瓚黃流土鉶大羮此其衝澹也一展捲間非惟復公取友之端交際之廣可以見而並遊之龎俊徽言麗藻淸標素尙抑亦可徴矣載稽在昔事賢友仁誠信以孚非意气之可撼驕瀆悉屏惟道徳之是崇故淡而不厭久而能敬自伐木之音旣息而市道之風滋熾炎附寒棄朝親夕疎可扳援則執鞭而不辭茍顚沛𨿽投石其遑卹慨我寤嘆匪獨斯今卓爾復公墨名儒行平居嘗千里問有若佛印之於東坡祖元之於山谷行之以爲常緩急或萬一阽危當如贊公之於次律曇晦之於子韶拯之而無憾欲知其道尙考斯編允宜傅流以爲風厲回淳風於太古障薄俗於頽波彼抽配靑白雕刻虫魚競桃李之芳華乏菽粟之功用烏可同日語哉予也懷惟儼於相國慕支遁於沃洲欲附神交式假子墨輒攄悰素敬序篇端珠玉盈編沙礫在列君子幸勿以爲譏大方尙從而是正

謚議

南陽先生葛公謚議

讀聖賢之書由聖賢之道毀譽得喪窮達夷險無槪於其心而從容於出處去就可謂特立之士也已位𨿽不滿於材志𨿽不究於物視夫談王論覇以爲希世資身之助同俗媚眾而防持祿保位之譏果孰得失哉自道隠習陋士之所務者空言而實徳病焉君子思所以矯其失也固矣今發於文而經術以明修於行而名節以立使人灼知道無二致不可岐而二之此固足以扶世而覺民信今而傳後又烏在奮身赴時防以就功名也哉有如福建行中書省左右司都事葛公資稟淳龎識見卓絕生長臨川之鄕兼傳考亭之緒窮探極討眞知實踐其爲說𨿽詳而不至於支離其所守𨿽約而不失於簡易旣深於道尢邃於文剖析之精防援據之該博論議之正大造詣之淵奧質諸古人蓋無愧焉近若鄕邦之良逺若四方之彥不獨尊尙其學術抑且信服其行誼間出其緒餘以應有司之求遂冠鄕闈防名昕陛中朝老成存者無幾方將付以斯文之柄擢居館閣之中而力求補外以便就養未幾丁內艱而喪亂及之矣後尹金溪倅臨江爲僚於江東憲府福建行省難進易退皆不終任家燬於兵僑於南閩衣食至或不給杜門著述自如茍非其義周之不取也其充職州司謂不可多殺徼功而戕賊國本力與大將抗𨿽得罪弗顧也其預秉文衡謂不宜好奇崇誕以斵壞士習屢與主司辯必計從斯已也江東寄治於建寧則以爲無事可治素餐莫甚焉而投牒自劾閩省政出於蕃酋則以爲非我族類贊畫不行焉而浮海北上旣至燕都見其君臣宣淫而安危利菑上下黷貨而賣官鬻獄典戎旃者務報復而不卹國家之難屍國柄者樹朋黨而不納諫諍之言則移書故舊之在髙位者指攻當世無所諱忌兾悟主聽少有更張言不見采至轉官不拜慨然慟哭竟憂憤以卒推此志也使大受焉引君當道見危授命詎不優爲之哉門人學子僉曰仁思義色由中達外非文而何經徳不回至死不變非貞而何於是合二字私謚曰文貞先生云

遂初先生鄭君謚議

家庭之間可以考徳出處之際可以驗學蓋親親以至愛物人之行也欲富貴而惡貧賤人之情也夫惟徳之修然後仁義之心全仁義之心全然後能惇行孝弟而利濟民物夫惟學之至然後內外之分明內外之分明然後能恬退而安貧賤不冒進以茍富貴有若浦江義門鄭氏逖居浙河之東而名聞四海之內一門孝友十世同居徳義之所薰陶禮法之所防範羣從得諸觀感囿於丕冒亦彬彬乎多賢矣尙論其廸徳而善學者獨推遂初先生仲涵固自有由然哉先生事親至孝母病逾年日夜抱持之至疽發而不自輟母食而終遂終身不食後居父喪哀毀骨立積愛薰心兩耳以聵每遇忌日輒慟哭行禮若初喪之時其於族婣也通其有無嫁其孤女其於朋友也拯其疾厄周其匱乏其於鄕鄰也濟其寒饑卹其患難𨿽古之視民之饑溺猶已饑溺者殆不過爾則其徳有諸已孰得而掩之哉先生涵茹六羣史之說研究性命道徳之蘊考求聖賢行藏之故炳知內外輕重之辧自放山林無求於世作爲文章有志明道在前代則持使節者交章薦舉署學校官而不赴入國朝則求賢之使臨門勸駕而不起譬如防鴻翔乎寥廓弋人𨿽慕之而不得羅致之則其爲學之效又焉可誣也易曰幽人貞吉詩曰張仲孝友先生奚愧焉合二美而私謚曰貞孝先生揆諸故事僉以爲宜其於儀世範俗亦豈輕哉謹謚

祭文哀辭

爲胡世美左丞祭常忠武王文

於皇景命聖神受之聿生良臣左之右之附翼攀鱗良臣如雨智謀忠勇孰與王伍曲逆之奇淮陰之雄嫖姚之雅汾陽之恭揆厥所長萃於王躬王之始奮自彼淮浦命佐商周徳符伊呂凢有猷爲天心允符明良契合如水與魚乃分齊斧乃典戎旃乃環甲冑鷹揚以先飛渡長江首取浙東彭蠡之捷功爲時宗潯陽旣下江右率従追奔逐北至於衡湘遂俘僝王遂取荊襄旋斾西指蘇湖秀杭禽彼僣竊安此百粵奏凱來歸尋復北伐威聲啍啍如霆如雷聞之者震當之者摧自彼齊魯以及河汴城無堅瑕一鼓而奠乘破竹勢直搗燕都師之所趨如涉空虛幽冀之疆澤潞之境闗隴之阻沙漠之夐龍旂一麾孰不稽顙甚於摧枯易如反掌混一之謨本於九重王寔肩此戡定之功王功茂矣王澤深矣烈烈轟轟震古今矣謂宜受祉黃髮兒齒出將入相相明天子方倚長城遽停相杵天乎不弔悲動當寧昔我先公委身戎行竭其膂力經營四方肝膽相照莫如我王王視徳濟有如猶子徳濟識王爰自童稚防之慈之嵗逾一紀先公旣殂我憑我恃禔身報國庶無罪悔我之所望惟王而已如何今日王又云亡嗟我小子能不痛傷身縻守戍防兮飛揚殯不執紼葬不臨穴緘辭千里有淚如血一幽一明哀哉訣絕

爲廖平章祭忠武王文

永忠昔與伯氏有眾一旅知天命之有在爰委身於眞主奔走禦侮自彼淮土方艱難險阻之備嘗豈自意得見王於和陽之滸立談之間分投气合有如肺腑余亦不自知其何以同事戎行至於今蓋十六寒暑惟王文武全材有力如虎𨿽猛將之盈庭孰英風之敢擬況於余孱弱而敢與王齒每受命從徵輒忘其駑怯而相與犄角者寔思附乎驥尾至於奬率六師灑掃九宇上以報答聖明下以乂安遐邇則王之所自許今南徵北伐日辟地千里混一之功佐運之勲震今而耀古眞可謂不負平生之語矣何堂堂山立之軀遽奄忽其蟬蛻將下民之無祿抑修短之有數然王之表表者固𨿽死猶生而聲名與國同休於千萬世也余之歔欷而涕泗交墜則念情好於疇昔感幽明之異路而已耳於呼哀哉

祭許祭酒文

於戱人生一世盛衰戚休𨿽云異境自達人而觀之均夢幻與泡影夫得吾志也旣非吾榮則失吾志也又豈吾病蓋不以窮達而損益者惟君子所性至於人力莫能致者𨿽聖賢亦歸之有命我懷先生識髙才挺愽聞彊記流輩無競幼承家學力追先正蘊爲徳行發爲文章莫不珠揮而玉瑩聆其議論接其威儀孰不駭視而傾聴昔先生之未出也識者見及門之士拘者以開躁者以靜散者以斂惰者以敏固知其規模可以任國家之政際聖明之龍興喜幡然於幣聘立談之間機鳴籟應謂相見之何晚不煩以官師之職遂授斯文之柄侍經筵而領春坊奉宴閒而陪顧問對揚惟精白之心啟沃皆典謨之訓恩禮度越乎尋常名聲洋溢乎逺近凡其義以爲質道以自殉知無不言言無不罄不朋而比不詭以徇嗟易所謂謇謇而媢嫉者覆以爲悻悻吹毛求其疵瑕中傷成於俄頃位甫正於辟雍車忽道夫庾嶺尙賴鴻澤之滂沛遄歸安於鄕井舟溪幽幽可遊可泳若將終焉浩乎無悶然無賢不肖咸謂方今之時右文之運弓旌四出招延英俊有如先生之老成宜膺求舊之眷而冠羣公以進攄胸中之大畜致君民於堯舜以增光於前人而垂裕於後柰何松柏之堅貞竟同蒲栁以摧隕將善類之殄瘁抑吾道之莫儐於戱天人之際消長之理蓋先生之所夙講亦先生之所自信齊幽明於一塗兮尙否泰乎奚訊而況先生之耿耿者當不隨異物而澌盡則其有生亦旣異乎眾人之爲人也肉未寒而名已泯茍能如此良有餘矣而亦可以無恨吾黨所不能釋然而相與臨穴而悲哽者夫豈徒懷契分於平生感死生其猶醉醒誠悼夫人物之然鄕學之灰冷環視餘子譬則蛙黽念先生不可復作𨿽大道之孔夷而吾其誰與馳騁

祭段知府文

明明天子卽位之嵗多士如鱗四方來萃君於其間材優徳粹一見之頃使我心醉握手締交不持紹介遂獲爲僚國學之內朝誦暮弦如魚有隊同堂合席俛仰三載並防選擢我甘恬退我旣東歸君亦北邁相望萬里君顯我晦八載之後豈期再防君實受命爲民師帥五焉旣駕雙溪是稅受廛屬邑惠然傾蓋君之爲邦後威先愛仁聞洋溢膏澤奫濊惟耄惟倪悉沾悉漑巨室小家交歡同戴薦遭水旱罔有怨懟謂君循吏其升以最夫何一旦蒼黃就逮變生不測事出意外奄其死矣天乎何罪我方防防寢苫枕塊聞之咄咄望空書惟嗚呼段君不聞牘背欲死死議古今一槪刻木之徒斯誓不對君之不幸亦復何悔禍福之至𨿽不以類君子觀人豈論成敗君能自信餘言不再念昔國學同官行輩斵防之餘惟君我在今君又沒世路愈隘我幸生存箴規誰賴人瞻素帷胡寧不慨寓情一奠涕泗交墜

祭胡先生文

嗚呼仲申良金美玉庶足以方公學術之精純商鼎周彛庶足以擬公述作之古雅惟嚴毅以自持曾毀譽之不假故不合者甚多而合者恆寡方年嵗之壯盛侶麋鹿而在埜逮景廹於桑楡乃聖主之遭逢承特招之明詔邇淸光於九重體右文之至意振教鐸於一邦及元史之纂修遂大筆之獨當參公論以褒貶深上契於宸衷然而寶懷而不售材蓄而不試代言顧問上𨿽注意於柄用引年乞歸公則必行其素志得不以聲譽之隆吾所謂富而不在乎祿之丰道徳之充吾所謂貴而不在乎位之崇不然旣兪所乞拂袖而還長山之下竹林之間僦屋以憇貸田以耘非樵牧以爲伍則猿鶴之同羣亦獨何樂而志气欣欣嗚呼仲申意謂百齡以重鄕郡何斯文之寡佑嬰防疾而遽病昔者相過塞坐書詩英俊在列笑談麈揮今者之來室是人非帷交塵网庭暗履綦嗟距公之云沒曾居諸之幾時慨夫事之殊異忽乎已至於斯更一二嵗徴文獻於門墻者何從仰其音徽牧牛羊於丘壠者誰復爲之呵防又況一紀必世乎此吾黨所以重反袂而歔欷也𨿽然生必有死盛必有衰猶旦有夜理固若玆惟古聖賢其身𨿽沒而其名永埀者亦惟托徳業與文辭公之所蘊固不見於設施公之所作則與古人而並馳其味也雋其聲也希大篇短章細書深刻者有不家傳而人誦之然則公固自有沒而不埋者存矣吾黨噓唏又奚以爲聊緝此言以侑一巵蓋不獨慰公於九京亦將塞後死者無窮之悲嗚呼仲申以爲是乎以爲非乎

夏尙之太史哀辭【有序】

我師克燕拔其知名士赴南京旣而其類輩復官王朝太史夏君獨以老病乞歸且歸防遣使分道搜訪元史乃彊君如江廣君辭不得命乃行行至畨禺以疾卒二年冬十月十二日則卒之嵗月也君名以忠字尙之世家袁州宋孝成恭後父族也曾祖自得鄕貢進士受業畨昜陳克齊先生先生師徽國朱公其所緝問答語錄世傳焉自君以上皆世其學君蚤有譽於鄕年四十餘始用襲封衍聖公克堅薦授孔顏孟三氏子孫儒學正危公素之治田雄霸辟君以爲副轉惠州教授攺涿州照磨丙申秋燕都開設流寓科君入就試中其科擢翰林國史院編修官調國子助教遷太史院都事方君田雄霸時伯衡北遊得一見君道上不聞問埀一紀比相見南京情誼之篤乃若久要者間嘗語伯衡曰吾自分老死於燕不復上先人丘墓去家時少子正年甫十二薦更喪亂家燬母又死無誰爲教恆恐其失學隕先緒今名在俘籍不能卽死誠可愧然聖恩寛大旦夕且得歸守塋域教子讀書以終吾餘年可謂不幸之幸哉抑吾平生好爲詩多至千百篇兵後片楮無復存今𨿽耄矣歸訪故老於山椒水澨追惟疇昔江山人物睠焉若失悲思感慨托聲詩以寄吾志亦安能已乎行當錄以遺子子爲我序之則我盛年之作𨿽不得齒猗那淸廟之什而吾衰莫之詞或者得與麥秀黍離並傳焉嗟乎言猶在耳而君竟死矣此其有足使人傷悼也夫此其有足使人傷悼也夫乃爲楚歌以哀之詞曰

嗚呼夫子之好修兮胡遭時之棘艱飄風忽其烈烈兮白日薄乎西山服南冠之峩峩兮旅膚敏以南遷包羞而競進兮旣非余心之所安欲退而自放兮又縶維而莫余捐奉赫赫之明命兮備使價於炎方淩大江之浩渺兮道忽經夫故鄕萍之川兮湯湯袁之山兮蒼蒼山川宛其如昨兮何世故之不常問遺民於舊墟兮慨星辰與木霜思少畱而弗獲兮遂悠悠以南行歷大庾之嵚兮溯隴水之砅砰灌與莽其蓊薈兮虺蜮宂而臊腥神惝恍以內傷兮气歊赩以外嬰曾日月之幾何兮竟魂釋而蛻形嗟夙志之莫申兮卽長夜之冥冥亂曰芝爲蓋兮桂爲輈仍子陽兮羅浮層城慌惚兮阻以修不死之藥兮矧可求羌胡爲兮海之陬轟轟兮爲霾爲雺叢薄黯黲兮有蛇兩頭海之陬兮不可以久畱魂歸來兮無離郵晞汝髮兮臥龍洲洲之上兮郁松楸魂不來歸兮使我心憂

貞惠先生方公哀辭【有敍】

貞惠先生方公之知濟寧也庶富教可謂兼舉之矣在郡五年不惟民愛之而天亦助之先生以壬子夏拜命於時郡入我職方且四年二州二十縣戶僅三萬稅萬餘石先生下車揭書諭民有寃抑自直於庭禁胥吏不得誰何日延耆宿周詢幽隠先是詔民墾荒田者滿三嵗乃徵吏徼功未滿嵗輒徵之民疑以惰田不加墾先生如詔防約民且籍其丁產類爲上中下三等等復三之遇科徴則視籍爲髙【闕】追呼不遣皂遣符爲信符印而析爲二左以追呼右藏先生所程之緩急一決於已吏之舞手謀利者無所售而民之於生產作業始得並其力比三年戶倍於舊有奇稅以石計者增多十有三倍而贏民之庶可見矣封內家給而人足雞犬羊牛之聲相聞桑麻楡棗之陰相接社稷山川諸祀壇壝莫不修崇器服莫不嚴飭垣之外莫不周樹名木新作水驛城南門廡堂室易庳陋爲宏敞甓魯橋棗林二牐又構石牐泗上教民陶瓦營屋百餘間峙粟農隙則伐木爲炭宂土藏冰民之富可見矣役浮屠修孔子廟堂鑿泮池辟射圃造弓矢樹正鵠騁前進士爲師選補弟子員日一再視學親爲正句讀較中否屬縣社立學學凢數百區生徒二千人公事稍閒卽召吏屬訓以詩書法律其於教之也豈曰具文云乎夏秋二稅前期移文與民約小大家咸以後期爲恥爭先挽負不待督責而登逋逃之民𦇤負而來受鄽者相屬及先生以誣構就逮老稚號泣塡道隨行數百里不能去者將以千數後聞先生且死皆相向慟哭非有以得乎民其能然乎壬子夏旱先生袒跣歷禱羣祠泣涕待命祠下誓不得雨不還旣而大雨如建瓴五穀皆熟後是連三嵗三禱皆響應如初癸丑秋蝗先生省愆吁天是夜聞空中聲薨薨乃飛蝗蔽天而過郡獨不災永嘉侯朱公亮祖統舟師百餘艘徵燕過郡河水涸舟膠莫能進脇先生大發民浚河否則論如軍法日已晡先生仰天黙禱夜漏下二皷天雨明發水溢兩涯舟去而民無擾非有以契天心其能然乎先生顏狀支體猶夫人也視聽言動猶夫人也何獨爲郡而治效乃爾於乎我知之矣年甫弱冠研究羣經及濂洛闗閩遺書尋鄕先達授受源委凢道徳性命之懿精思力索而允蹈之至於天文地理禮樂兵刑制度名物之屬亦辯析歸於至當慨然以爲不合天人以爲學學非其學也而於易尢注意一卦一爻必欲驗之事爲其學術有如此者生平奉養甚約不禦紈綺大布之衣寒暑不易曰惟一肉不治官事輒卻不進其寡欲有如此者在官月取祿米十斗給饘粥余悉畱倉助軍食時斛米可易白金三兩或以問先生先生若不聞每行縣以糗糒自隨杯湯不取諸人兗州守奉二木瓜因童以進笞童而反之饒陽令緣鄕曲雅故以潯鴈侑書力謝去之晝之所爲夜則白於天其廉謹有如此者公牘堆幾羣辯方嘩先生徐折以片言當於理而比於律畫一發遣庭無滯事大將軍徐魏公副將軍李曹公提兵十萬趨北平駐郡殆將逾時要官勢吏爭索芻糧朝夕傍午先生從容酬給人人意滿而去其明敏有如此者性不近名務以徳化府庭之間屏去械杻楹懸艸鞭亦不妄用民投牒者隨事大小裁決或笞辱或戒諭不畱案牘而尢愼於庶獄日省月錄獄無淹囚或有未報下者時食之以縻浙西江西兩省水陸數千里運糧百萬濟寧先生撫其民不翅部民且憫其道逺言於朝蠲其蠧耗其惻怛有如此者郡民以牛車轉戎衣於燕嵗暮雨雪牛相借物故欲僦舟以載時有令役民舟者誅僚佐畏令持不可先生曰民茍便縱抵法吾不辭也立載以舟郡倉絕糧省檄民轉粟靑州走七百里民以爲病防淮安漕運濟南者道境上先生欲俾淮安輸郡倉而濟南致靑州告於行省不得命卽具白戶部奏可郡將挾權貴勢當五六月調民數萬繕城民棄其穡事灑淚而卽工先生議密以聞同列懼獲罪權貴相視不署名先生獨署之事聞卽日詔罷其勇敢有如此者學術以本之寡欲以持之廉愼以濟之明敏以行之惻怛以動之勇敢以成之治天下無難也況爲郡乎皇上器重先生注意圖任之而啣先生者遽中傷之禦史又從而羅織之先生視榮辱得防一致遂不與辯而就逮謫役江浦年僅五十有一死尋及之此其道之所以不大行而其澤之所以不逺被也悲夫豈天不欲天下後世目眞儒之效歟𨿽然道徳自任之死不回不亦貞乎善俗之政治於千里不亦惠乎合二字爲先生謚以昭公論不亦宜乎翰林宋公濓旣銘其墓余乃哀之以辭辭曰

時之眞儒國之循吏賴有此夫些擢自布韋典領大郡寒暑四䢐些危持顚扶本仁輔義邇悅逺歸些庶富教俱顯有成迹可以大書些天人交孚小試之效亦旣皦如些俾乘事樞四海萬姓庶幾驩虞些云胡中途使遭誣蔑又剪屠之些澤不大濡斯世斯民亦獨何辜些已乎已乎吾道之非一至於斯些天乎天乎可必也歟呼之奚爲些嗚呼吾徒泣下沾裾豈曰此夫之欷歔些豈曰此夫之欷歔些

蘇平仲文集卷十一

欽定四庫全書

蘇平仲文集卷十二

明蘇伯衡撰碑志碣

故元贈亞中大夫集賢直學士包公墓志銘

故贈亞中大夫集賢直學士輕車都尉追封上黨郡侯包公諱涇字東伯括之麗水人考諱開宋府學教授元贈朝列大夫同僉太常禮儀院事騎都尉追封上黨郡伯妣郭氏贈上黨郡君生於宋咸淳辛酉四月五日仕元大徳皇慶間尋自引歸後以予容徳官祕書封承事郎集賢院都事卒於至正戊子四月二十六日壽八十有八明年十二月十九日祔於治平孝子陳茂元墓左公本孝子之七世孫國學上捨生諱儲者其生父也母翁氏於太常府君爲中表兄弟公生八嵗防其父母時太常府君方教授於家往師事之見公器識異常兒自顧無子逆命爲後以故公歿祔孝子墓仍以田六畝給孝子嵗時薦享治命也葬後十九年容徳陞三品加贈今官階勲爵公𨿽早孤克自振勵儒書吏事罔不積練又气岸魁梧音吐鴻暢達官貴人交相引重由郡列曹掾歷績溪龍泉兩縣典史調慶元路行用鈔庫副使年且五十矣一日喟然曰仕將以行道也不然則爲養云耳今吾俯首下僚道之不行矣而吾二親又早見棄苟升斗之粟奚爲哉遂謝事竟歸尙羊山水間惟日以教子爲務諸子皆有材局而埜與容徳慨然有志於當世出遊京師受知時宰薦之於朝膺受官使日近淸光恩寵之渥一時鮮儷詔蠲其家租稅力役之徵無有所與蓋異數也公被璽書顧謂家人曰朝廷遇我以優典爲其能賢而已我獨不能彰上之賜乎於是推其有餘賑親故鄕鄰距其居三里有山溪焉架石爲梁曰保安橋嚙於瀑水涉者以爲病公爲復之裏有觀音院相傳孝子所重建嵗久摧圮繕而新之割田四十畝入治平寺以贍其徒而崇道觀亦畀之田半於治平其於爲義甚於嗜欲蓋以此終其身前配金氏累贈上黨郡夫人繼薛氏子四人垚隠居行誼有公之風森慶元路儒學教諭埜卒官禦藥院大使容徳累官朝請大夫僉太醫院事金出也女二人適項順陳驥薛出也孫男二人嗣祖防州府建始縣知縣階承事守文太常禮儀院掾史孫女六人婿曰山陰知縣張宣曰善慶曰兵部尙書世列門曰萊州府同知祝彥方之子金生曰某曰某曽孫男若干人曾孫女若干人公以覊孤三尺之童見器於太常府君而爲之子不待程督早夜力於學問以材表見薦有祿位𨿽髙尙其志早旣閒放措諸事業不自其身然義方之訓行於家庭諸子彬彬稱其家兒二仲競爽出爲世用致位通顯貤恩昭被防爵侯伯不惟公食其報而太常府君亦蒙寵光其於命後之志復何負哉而況曾孫眾多克守先業又有若嗣祖者際今之聖時出宰百里善於撫綏至於絕域亦愛敬焉則公之劬躬燾後可見矣嗣祖懼夫潛徳日逺日冺以伯衡嘗簉屬史氏求銘其墓敍而題詩之豈獨以表公於不朽且俾來裔知陳氏之爲包氏而包氏之絕而復續皆自公始詩曰

猗集賢公髫齔而孤來後於陳以侄從姑夙興夜寐不戒而飭博通詩書明習法律爰被推擇歷試大邦邦伯袖手仰其贊襄乃典縣幙乃司筦庫低徊嵗月莫展其素喟然興嘆拂袖而歸蓄其所蘊嗣人之遺詵詵嗣人克承公志發迹韋布通籍朝著帝謂予令由父之賢天書下賁賦役是蠲旣蠲賦役褒封申錫爵則邦君三品其秩亦旣有子而又有孫仕於熙朝以政事聞人亦有言河潤九里維公之澤沛乎未己太史勒銘以焯墓門尙其來裔思厥夲源

溫州衛中左所千戶馬公墓碑

洪武十六年二月二十有四日平陽守禦武毅將軍溫州衛中左所千戶馬公卒於位享年五十有二嗣子良從治命擇地平陽縣萬全鄕鳴山之原而葬卜以三月十有七日前期奉狀請銘於前史官蘇伯衡公於律應銘而良又以禮請烏得而辭按公諱俊字世傑姓馬氏髙郵人祖重四府君妣顏氏考元一府君妣蔣氏公幼有大志身長不滿六尺而音吐如鴻鐘膂力絕人善騎射嵗壬辰張士誠起髙郵器公用爲萬戶使令平章潘公旣而從渡江入姑蘇及士誠以姑蘇納欵凡其下人授官有差公擢浙東道宣慰使司都元帥鎭杭時元祚將終公無所施其材略嘗嘆曰蠅不附驥不能致千里人不得所依獨能發名成業乎丙午冬曹國李公奉詔取杭公遂率所部數千人出附曹國公嘉其誠立命從攻崇徳防之進取嘉興回守富陽吳元年正月奏授管軍千戶十月從永嘉侯朱公平溫州臺州賞以鞍馬尋分兵扼黃巖海口遂遵海夾擊福州旣會大軍撫定福州乘勝克延平汀州洪武元年正月從都督林公捕海冦昌國之蘭秀山七月復從曹國公擊破閩溪靑龍等砦二年正月進階武略將軍戍陰華二月曹國公以徵虜副將軍北伐公統於指揮徐公以從略定錦州敗江文淸國公軍下惠州進擊大寧全寧遼河又下遂從攻上都八月援大同克馬邑與孔興脫列伯二國公軍遇合戰大防逐之至黑河還次北平三年二月復從攻云州敗敵於察罕諾爾之地以五月克上都應昌慶州六月取髙州瑞州八月師還北平往援保昌而班師詔下以十月還戍金華四年二月賜文綺絹各八仍下制書世世承襲戍金華五年爲洪武七年以平陽岸大海俾移戍焉至平陽與所長事繆侯美攺築其城十年七月換武毅將軍十四年十月處州盜吳達三等蔓延平陽西鄭公率所部出林來浦越龍潭襲破黃灣遂抵吳巖山吳巖山最號險絕中怒崖有穴若堂四面壁立萬仭賊眾據爲窟穴公至其下親蒙矢石選勇防者蟻附上奮擊竟夷之屯銀瓶寨以當其衝突分軍徶東溪剗彭坑防萬松林所向披靡徵南將軍延安侯統大軍乃至𨿽分任諸將以公習地利常命爲導凡破二十砦斬首千餘級賊平咸以功爲最事聞有楮幣之賜逾年而疾革端坐而逝一軍莫不灑泣初外舅陳元吉知公非常人延爲贅婿其歿也公喪葬以禮養外姑三十餘年生事死葬一如其母外家無後剏庵外姑墓側並祠外舅有嘗與公同仕而失勢者每有以周之而妻其子以愛女性磊落喜延接賔友尊爼之間情文藹然配陳氏側室楊氏子男四人良庸陳氏出讓楊氏出早亡女四人長未行而卒次適周忠余尙幼伯衡惟公爵列五品位冠一軍而爵位世及將與國家相與悠久其得於上者侈矣非勞烈之茂何以臻此公嘗南逾閩嶠北涉沙漠轉戰萬里之外決勝兩軍之間豈無奇計逺略而平生未嘗以語人迄無得而稱焉是則可惜也欽惟聖上錄人之功𨿽逺不忘防之千百戶之列而擢置環衛者累累有之昭被殊渥峻陟崇階人之於公蓋有望焉而天遽奪之不尢大可防傷乎然其所樹立固自有餘裕播以銘詩使千載之下知我朝千夫長有若而人一代賢材何其眾多也哉銘曰

於皇上帝祚我大明羣材挺生如雲之蒸小大將臣罔匪人傑奔走輸忠光輔鴻業桓桓馬公鷙勇沈雄奮挺大叱孰當其鋒始在僞吳韜其材略日夜引領以俟所托文武李公問罪錢塘公率所部迎於道傍李公曰嗟汝實余嘉余汝指蹤汝余爪牙公益感奮死以自誓旣防崇徳遂取檇李帖溫定臺朽拉枯摧廓其氛祲吳越攸靖旋師而南夾攻七閩溟波浩浩不見其津視若平地揚舲飛渡乃會步騎於城之下七閩載安凱奏而還殱彼小醜蘭秀之山李公受詔戡定朔漠公屬槖鞬或犄或角堂堂六軍百萬其羣奮不顧身莫與公倫黑河以西陰山以北何戰不防何攻不克武功告成萬國咸寧推恩世及亦孔之榮皇鑑於古聿修武備剖符列戍星羅棊置維公所戍於彼金華裏閭晏安有桑有麻平陽岸海國之重鎭孰克保障更以公任公入其疆增城浚湟寛是南顧如水有防辛酉十月盜起於括蠢蠢愚民煽亂竊發乃援桴鼓乃礪戈矛乃率部曲往斧其喉何異泰山壓彼雛殻列塞旣鏟窟穴斯覆上將至止士馬不勞鐃鼓短簫獻防於朝天子曰都內出楮幣馹騎星馳旌厥勞勩皇仁如天垂念有功凡百勲舊次第登崇曰公曰侯孰不公望嗇不使年奄焉淪喪長城之隳殄瘁之悲爾軍爾民一是涕洟鳴山峩峩畢玆窀穸勲名不磨不在斯刻

故元吳江州儒學教授孔公墓志銘

昔有元致崇極於光聖凡厥子孫例得以布衣補州縣學官以故平陽孔氏於時有祿位成功名者相隨屬矧公材徳之優學問之防文章之工出乎羣從而出身又特用曲阜子孫例補州郡教授孰不以逺大期之及起教授吳江年四十六矣又二年竟卒於官於乎豈非命也夫公卒於至治癸亥十月二十四日而以重紀至元丙子十月某日葬於新隴逮至正乙未十一月廿一日乃攺葬管奧之源後二十有九年爲洪武十六年伯衡客遊平陽其子克烈以其季克勛嘗同朝奉事狀乞銘誼不得辭乃爲之記公諱文栩字周卿孔子五十四代孫後唐同光二年諱檜者自闕裏避亂來居平陽曆十世而至宣義郎漕舉進士伯奮無子以從兄贈承事郎缶之第三子冑舉進士承信郎淮北提刑幹辦官貴明爲子生釋褐進士迪功郎淮北路帥幹淇孫公之父也母夫人周氏公生而宋亡未成童刻意爲學迪功府君器之使受經於鄕先生林公霽山學詩於安國張公湛江時兵燹後家無遺書諸經史露抄雪纂口誦心惟至忘寢食比冠名已起矣杭爲宋故都向之宿儒遺老猶有存者乃以至大間辭親出遊若紫陽方公回淮陰龔公開南陽仇公逺句章戴公表元永康胡公長孺公徧遊其門而見聞益充造詣益深諸公亦喜爲之延譽名聞於一時省憲二府若大明髙公昉東平王公侯爭引防之未及授官丁迪公府君憂未除丁太夫人憂服除署義烏縣學教諭以師道自仕士論翕然歸之縣達嚕噶齊瑪蘓繙爲下誣構公言之分憲得釋其爲上官敬信如此秩滿黃公溍贈以言屬望甚至攺池州路學正貴池縣學與豪氏爭魚陂郡久不能決司憲乃檄公與楊主簿者按視豪民以公學官易之而倚重簿公詰之曰據文界淺水爾烏得梁中流立奪侵地歸諸學郡守以公先聖人後親信之而貳車與守不相能以公黨於守至詆以言公曰立於爭地不去尙得爲知機乎拂袖竟歸治園亭蒔花木日求四方賢士與鄕人之老者觴詠爼豆之間隤然與世相忘郭公貫在吏部趙公孟頫在兵部雅知公相與推挽會襲封衍聖公思晦以薦牘上置前資特授以吳江之職階將仕郎則至治辛酉也視事伊始霖潦害稼贍學田租無從徴者凡三頃而閭丘知州必欲取盈公爭不聽則請於會府竟如公言免徴由是知州衘公日夜躡尋其過誤公樂育之政修出納之際愼且兩嵗訖無所得江浙省臣聞公材名羅致爲掾方治裝以暴疾卒公所至必興學校以教化爲先諸生具有成績平生篤恩義好施與宗族百餘口尊其老者以禮懷其少者以恵直言正色舉宗推重之女兄歸潘氏女弟歸薛氏遣使問相繼於途外祖周氏無後嵗時祭掃其墳墓終身周窮振匱觧衣推食於親故鄕鄰懇懇如也性尢矜嚴士行或不檢絕弗與往來人咸敬憚焉家廟在城西事多綿蕝聖像所禦扆不稱制忽謀於伯兄建康錄事貞卿攺作髙座工甫畢而大風雨挾海潮奄至平地深水六七尺而聖像以座髙無虞眾服其先見娶陳氏先八年卒合葬新隴繼汪氏後二十七年卒別南湖子五人克熈長林縣學教諭陳出也克烈克缹克勛建徳路學教授仕皇朝歷侍禮郎淸河縣知縣隴州知州汪出也克然興化路學正媵陳出也孫男四人希城希竦希在希至女八人伯衡悲公有其材有其時而無其命又愛克烈之能孝乃爲銘曰士之窮亨系其所遇乘時防出或致富貴文宣孫子在元之世視凢庶士恩隆數異繄公之生式逢盛際矧宏其中而彪其外才孚於人譽望攸萃謂冝奮飛翺翔朝著四十八齡遽鎩其翅僅霑一命卒不大施𨿽不大施文猷克繼是謂能賢公乎奚愧昭明於上其藏在是銘闡其幽用詔來裔

故梅軒處士林君碣銘

林氏系出莆田闕下初遷長溪再遷平陽居平陽者非一族人因其所居地望爲別而居嶺門者是爲嶺門林氏嶺門之族始於宋某路帥府防議遵至其子光祿大夫知諫院季倫而益顯以科目宦學相繼疊起沿於宋季六世而得故元梅軒處士處士諱元彬字文卿生以大徳戊戌正月三日卒以至正壬寅八月十五日以今洪武乙夘年二月十七日兆在親仁鄕茅竹裏之原後八年嗣子世光屬前江陵路儒學正孔克烈爲狀請眉山蘇伯衡銘而勒諸墓上之石伯衡嘗簉屬史氏紀徳銘功其職業而考辭諏事又知處士爲厚徳長者此而不銘將誰銘乃敍而銘之處士讀書務明體要不爲章句譤繞擇然後言賢然後交忖度然後許諾卽許諾已百金不易也治家以法冠婚防祭一本朱子家禮未嘗若流俗人惑浮屠之法修滛昏之祀性至孝其母以其父之沒也哭之過而防明處士百方醫療榻於母臥榻傍以便奉承旦則抱坐堂上暮抱入臥內以爲常頃刻不離左右自食飲以至便液躬扶持之凡二十餘年母乃卒處士治執禮甚哀戚與從弟平陽州毉學錄元啟友愛尢防無子命庶子悌爲之後嵗癸巳盜起犯縣郭處士率家人浮海逾靑山之麥城辟焉中流大風雨與波濤鬭勢欲壊舟同舟之人無不蒼黃號泣獨處士凝坐自若神色不少變徐諭眾曰詎不聞諸死生有命使命盡今日縱懼能生乎孰若安之爲愈頃焉風恬雨霽舟獲登陸人人手加額曰此公至誠所格也明年辟地新渡防癘气作病者相仍裏中不敢往來處士每晨躬持善藥撫視之零丁者舁至家治之多賴以全絕糧之家分粟賑之又明年嵗凶賑之如初更設粥食饑者所活百數十人而不自以爲徳也防平歸卽故址築室以居自是家事置不問日逍遙長林曲水間或援琴作秋鴻一闋翛翛然有塵外之趣見者疑爲神仙云臨終寢疾諸子進藥卻而不飲仰而笑曰藥能已疾亦能續命耶訃聞閭居巷處之人咸曰善人亡已吾將何賴相視泣下配藍田程氏邑右姓婦儀母道閒之有素而善綜理家務後四年年六十二亦卒寔丙午十二月十六日也其與處士同兆同日子男二人世光悌也女二人婿曰鄭天霖曰陳沂孫男二人長與直國子生釋褐授廸功郎靑州府防陰縣主簿次與方曽孫男二人公積公稹女三人尙幼處士髙祖諱勛朝奉郎通判漳州府事曽祖諱仲覺正議大夫主管瓊州安撫司公事祖諱儼夫朝散大夫知道州事學者尊之曰怡堂先生父諱淥翁元建寧路儒學教授母鄭氏登仕郎大誼之女而梅軒處士自號也處士以賦性耿介不能與時推移有蘊而不試隱約以終身然平生所樹立自足爲搢紳歆慕彼富貴炳赫而枉已屯膏者𨿽庸人將羞道其名失得果何如也與直起諸生有民社春秋甚富材學甚優而事業如方至之川人益知處士善慶之積於是乎在矣銘曰

處於家庭行乎懿也臨乎危難見何異也材而不仕尙吾志也施而不徳行吾義也利乎其後固侈於籝金之遺也纉乎其先又何必析圭之貴也俯仰無愧優防卒嵗於戱不圖見斯人於斯世也

元故廣徳路平準行用庫副使郭君墓志銘

至正四年十二月丁丑廣徳路平準行用庫副使郭君貴權卒於家以十三年十二月已夘後三十年爲洪武十六年其子孚拜且請曰先人已久而墓隧之石猶未有刻諸孤惟孚後死孚今年六十恐一旦不可諱無以下見先人謹奉【闕】之狀以請倘矜而賜之銘則先人不死而孚卽死無憾矣伯衡感其言亟答拜而不敢辭按郭氏世爲平陽人最號鉅族與立君之名貴權其字也曽祖諱自中宋廸功郎祖諱宗昭不仕考諱元春宋太學齋諭母陳氏而君周出也生於宋咸淳己未三月四日防聰敏【闕】

有過人之志十嵗母沒又五年父遘疾毉者不能治語君曰汝不幸早失母今我又度不起汝將誰恃以立冝自力以底於成君涕泣露禱於天引刀刲肉於腹左脇右鬻粥以食父父疾立愈而初不之知也旣而婢以言聞者嘖嘖稱其能孝逾年父乃卒君𨿽失怙恃防然獨立而能自奮發力學里人防氏噐之延爲贅婿由郡學生員吏於樂淸於永嘉於瑞安於溫臺運糧千戶所歷太平臺州慶元三郡【闕】曹掾旣書滿署集慶路句容縣典史攺信州路平準行用庫副使及調廣徳而年將六十矣喟然嘆曰我爲吏三十載未嘗處人後以督漕至京師蒙賞賚甚渥所事二千石率皆中朝名卿不以吏遇我典句容幙咫尺防察見謂防能然謖謖刀茟簿書間頴出不能以寸非命也邪夫仕將欲以行志列職筦庫志莫之行矣何以廬爲哉投牒竟歸初愛樂淸佳山水卜居焉後以先世墳墓在平陽畱長子守樂淸田廬而攜幼子返平陽杜門端居厚自養以尊其生須髮班白而童顏不衰賔友相過不酣醉不聴其去賢大夫來涖平陽慕其典刑多禮於其廬間以政事咨決君諏經據律開陳指導動中肯綮而愼重滋至從容一語未嘗及其私諸公愈敬重之優防事外囂然以樂隤然以委乎至順蓋二十年餘年七十四而終臨終之際初無所疾苦气息奄奄夷然而逝娶防氏先二十三年卒男曰凱經筵撿討女曰寧適鄕貢進士周尙徳繼葉氏後二十二年卒男郎孚也學行卓然前朝舉校官不就皇朝舉秀才以老不行孫男四人寅錫勉南女三人婿曰樞宻院經歷鄭晅曰眞定史公達曰【闕】

鄭彥東墓在西鄕章家原防氏樂淸茗嶼鄕東漈山葉氏祔君墓左三十步昔有元以吏治撫諸夏富貴之資公卿之選胥此焉出以故豪傑之士折而從之然得之不得有命孔子固嘗言之而不蹈韓子所謂僥幸於萬一老死而後止者防何人也君以有猷有爲持文墨論議州郡間觀其在運糧所佐千戶樂侯克敬剏署募船立法監使後之人可以繼處在臺州見噐於守趙公鳳儀任以事不避繁劇而數平反疑獄在句容裨贊其令李允中以寛恕平易爲施而政刑辟不施而邑以治秩滿百姓謁防司告畱可以知其非碌碌之流而況積累任勞循序而進亦可以貴達然年未及謝奉身而去其賢於汨沒而忘返者豈不相什百哉然則君之蘊𨿽不克究於用而其志則可尙也已銘曰

維材與時貴富之資有得不得寔命之爲紛紛鄙夫曽不是思嘆老嗟卑百喙一辭君材孔碩靡適不宜而又有時大路載馳低徊簿書逾三十期匪我不武有物司之謝不待年捲而懷之髙尙其志山砠水涯樂夫天命吁嗟庶幾欲知其人視此銘詩

黃景昭墓志銘

君諱文明字景昭姓黃氏其十七世祖珌與宋太史文莭公之七世祖玘從兄弟同自金華徙於分寧玘之後防居分寧而珌之子恵復自分寧徙剡恵之子褒又自剡徙諸曁褒生勝勝生衛尉卿振振三子長比部貟外郎宋卿次正議大夫舜卿次承事郎晉卿宋卿生宣義郎充充生傳傳生宣教郎康時康時生良材良材生鎰無子以朝奉郎知鹽官縣事誾之孫新爲子誾乾道已醜乙科進士則朝請郎知浦江縣事贈開府儀同三司汝楫之子正議大夫鉞之孫承事之曽孫也新生瑞是爲君之考妣吳氏君生於元之至大庚戌十月二十日卒於國朝之己亥五月六日以辛丑十月三日於孝義裏銅坑之原後十有九年其子鏞奉事狀請追銘其墓余先是從鏞閱其家乘知其自剡遷諸曁之世次思其先世榮貴文墨之赫奕觀其子孫長厚而眾多𨿽曰徳厚者流光亦由引而申之代有其人故嘗爲敍其事君之懿行有光前烈銘以示來裔又安得而辭君之事親也以隻身綜家務內而生產作業外而應酬門戶服勞而不憚隨事諮稟而行一不以貽親憂其親喜曰吾有子矣家政一切寘不問而娛意杯酌親友過門輙防與飲飲輙窮日夜君左右侍奉往往不觧帯天寒冰凍夜半取魚池中羞之以饋所以順適之者無所不用其情可見矣其待宗族也因仁壽莊田正其疆畔登其嵗入之數籍長幼而時給之又爲之防約俾後人有所遵守從父兄弟以乏軍儲至被榜掠禍且及其妻子君慨然曰鄕鄰有急猶當相周況兄弟乎悉出金帛往代之輸方國珍楊完者兩軍趨越郡人𨿽不安居其鄕固安堵無他虞而君遽率其族載其帑避之他所無何官軍狎至環鄕率焚蕩狼籍惟君舉宗以先去免禍其撫鄕鄰也每嵗發廩貸之散以春夏之交斂以秋冬之交不問丰凶不計多寡皆不取息有不能償者來嵗貸之如故里小家以貧故產子多不舉君遇其產時例餽以米又若干名娩母米由是裏中產子得不至不舉長吏延義士大修其學宮闔郡惟君一人赴之長吏好謂君曰此役吾熟計費殊浩穰若挺身任之後得無悔乎君對曰世人傾貲崇餙佛老之居且猶不悔況先聖人之居乎縱傾貲以崇餙小人又何悔焉於是具竹木灰石瓴甓芻糧之類召梓人陶人攻金攻石設色之工棟梁榱桷之朽腐者易之階陛壇壝之毀缺者完之屏幛帷幄之故者更之像設五色之澷漶者新之甫五月而南面之像侑食之容殿堂門廡齋舎之屬煥然一新凡用錢若干萬緡事見宗家侍講文獻公所爲記此尢人所難能者然此特眾人耳目之所及者他若行乎不見不聞者固無得而稱焉娶東陽曹氏婦徳母儀冠於九族子七人長鏞也次鏈劉鎧鑾鉦鏜君沒時冠者才三人余或未成童或甫髫齓或在𦇤褓今皆克成立有孫男十二人孫女九人曽孫男二人同居不別籍內外雍穆略不見有間則其行修於已而化行於家又可見矣於戱黃氏之在諸曁自宋以來登科領薦以世賞入官以防行著稱者彬彬焉衣冠蟬聫項背相望非積累深厚何以臻此善乎史官宋濂氏之言曰衛尉仁及於鄕仁壽夫人澤加於宗族而其三子十一孫皆躋膴仕方臘之亂開府罄家財以贖俘者而其子登進士者五人特奏者一人自是與有祿食者終朱之世於戱今君之有徳於族於鄕可謂侈矣其子孫有不食其報乎當知後之視君亦猶今之視衛尉開府無疑也銘曰

文獻之家寔難爲繼有顯黃氏興自五季綬組簪纓幾四百防維君嗣之克比克類不世其祿世其徳誼人之有急若疾在已振之以財如棄糠粃有廟有學君所獨治用錢鉅萬曽不爲意紛紛鄙夫孳孳爲利斬其先澤壽不蓋愧君不多壽君多令譽前承後引綽有餘裕

敏齋處士林君碣

君諱均翁字彥祥姓林氏號敏齋其先自莆田遷長溪赤岸自赤岸遷平陽四溪宋初廸功郎熈又自四溪遷塗川六傳至主管誥院膺君之髙祖膺生朝奉大夫知雷州珪君之曽祖珪生朝奉郎知烏江縣嶸君之祖而諱某者其父也母吳氏廸功郎知江陰縣亮之女太常博士蘊古之孫君生元貞已未五月己丑爲人質直忠信非其人未嘗妄交家饒於財以錢貸人取息嘗從輕至正己夘鄰不戒於火煙焰至君家君與其兄析翁出凡所質人金帛服用而已帑不顧曰彼可燬此不可使燬也里人乘時或取粟其倉或取貨其樓君戒家人勿禁曰與其歸於煨燼無寧爲人所有也陳明者取貨不已樓燬壓於梁木火焚其足矣君防諸火中人益以爲長者嵗庚寅入郡城得鹽引一十有六道元丰橋上宻偵至日暮覓者終不至明日雞鳴復往偵見一人徬徨來往詢之曰我處州王文興也失鹽引覓之不得君出諸懷中枚數而歸文興伏地謝曰微公寧尙可復得耶甲午春兵火之餘癘气流行死者相枕藉賴君予防而収者五十餘人又二年防復作環塗川之民被其毒尢甚類皆乏食不能存賴君發粟而飽者七十餘家嘗有佃人夫婦肩田租來入視其粟大半傷於火問之對曰旬日前家失火蓋藏一空僅餘此爾君聞之惻然遂捐其租加賑卹焉萬全石塘架石爲橋其九十尺其廣得其二十之一而贏五寸丁酉之秋大風雨水暴湧壊焉君重建之不以煩里人又除四腳橋東驛通一百丈有奇車者無濟盈行者無側足相與誦美之平生輕財好施往往如此非學而能蓋出於天性也晚年更築室東郊之外均橋之北率妻子居之居均橋二十五年年七十有一以至正乙巳十月壬寅卒遂以閏十月甲寅章灣之原配應氏生於元大徳丙午閏正月戊戌卒於洪武丙辰九月乙巳而於【闕】年【闕】月【闕】日子男一煥女一婿曰孔謜孫男三人時旵旭女一人適陳諲煥念其先人不有祿位隱居行誼而施及鄕閭澤在子孫宜得銘以昭之失今弗圗後將無聞乃奉邑士劉東所爲狀來請余觀三王之世井地以居民而又教以任卹之政與刑是以比閭族黨遂州之間其出入守望疾病患難之際莫不以義相扶持如狀所云君於鄕黨鄰里可不謂能扶持之以義乎是𨿽生於千載之下猶三代之民也賢矣哉乃爲銘曰

人之於財顧惜錐刀君視百金譬彼弁髦裏閭吟呻彼若不聞君聞其聲若疾在身死資之槥饑哺之粟拾道之遺已槖不宿道路之穢川梁不修有司之責君職其憂拯災卹患肫肫其仁居今之世奚愧古人孰無鄕黨孰無緩急我銘其藏用勸凡百

張母林夫人墓志銘

昔劉向傳列女一言一行之善無不錄念女徳之盛衰系家道之隆替昭徳美樹世坊也以今所聞張母林夫人克事其父母奉其舅姑輔佐其夫成就其子又克守其志保其家於艱棘防亂之際誠賢乎矣不有以發明之非惟其事將遂泯沒抑何以振起於斯人哉其子正奉表舅金滌之狀來請銘余以此不得辭也其敍曰夫人諱靜眞姓林氏世爲平陽人宋奉議大夫太常寺簿鏜孫其曽祖考也祖考某考某妣徐氏夫人生於元大徳丁未十月十日聰慧淑靜女工之事不學而能家貧而孝特爲父母所愛擇婿得同裏張仲達遂歸張氏治內事勤而儉處上下恭而和逮事其舅舅州三老喜通賔客仲達向意於廚傳防饗以恱親浩歌鼔舞盡醉極歡以爲常夫人治辦𨿽勞無厭倦之色其舅喜曰婦善事我賔客退而知仲達能盡子職夫人寔相之同辭稱之曰賢夫人歸仲達年十七後十七年仲達得癖疾荏苒一年夫人百方延醫治之至禱於神刲股食之終不愈仲達濵死語夫人曰我死後爾何恃以立其早擇所從無用以我屬意也夫人泣曰妾知君君顧不知妾耶縦君不有妾而使之他適妾忍不有君父與子而委而他適乎仲達沒後二年舅病拘攣夫人扶持之尢謹得美味必防以饋諸孤欲得食輙曰汝等食之日長汝祖食之日短也舅沒率其子行防無遺禮巨室慕夫人之能因其所親請婚夫人怒罵曰我豈閭左無識者比而若出此言也我何獨不幸防其天而使人欲奪吾志也號泣不已絕所親不與往來日以教子爲務爲之擇師又爲招致善人君子與之處曰若父在義方有所受吾猶致其力而不敢懈矧今若父不在乎𨿽遭時多故家毀於防而所以程督之者如初子曰思誠曰昭曰正後皆克成立好學而有文思誠洪武元年舉賢良擢將仕郎趙州判官有白金文綺之賜夫人與焉鄕裏榮之昭優防田裏而樂赴人之急切夫人得危疾百藥防效正十三嵗刲股肉雜淖糜以食之乃愈後其兄卒於官正走趙州負其骨以歸縉紳士僉曰非是母烏得有是子洪武十五年春夫人疾病醫者以爲不可療正猶刲股和藥竟卒於三月二十六日春秋七十有六卽以其年十一月甲申祔於夫之兆鄕曰萬全原曰昆山子三人卽思誠昭正也女二人婿曰陳昺邵升孫男六人參垕堅眞建孫女三人尙幼其銘曰

人孰無子孰若張氏厥子三人俱克有聞伯佐方州官紀其能仲勇於誼季以孝稱惟子克肖猶母善教懿哉張母爲女爲婦靡不盡道賢莫與夷相古貞淑何愧乎而摭寔原美刻辭幽室播其淸芬爲世作則

翰林應奉唐君墓志銘

翰林應奉唐君處敬年四十有四以病卒於濠之瞿相山其孤之淳奉骨歸越祔於山陰縣承務鄕赤土山先塋之次而爲狀授使者將圗其不朽於伯衡昔歐陽子深慨夫文之復古者難得其人又謂學者文章見用於世鮮矣況得施於朝廷而又遭人主致治之時乎君之文可謂無愧千古矣亦旣遭逢盛際而用之朝廷矣然未究其用以一眚之故至廢爲耕民而困頓以死其文章迄不得施諸典冊遂使一代之詔令不能追還三代之盛是𨿽曰有命抑豈獨君之不幸歟故於其死也凡知之者無不爲之悲而至今論者猶爲樂有賢材者惜焉伯衡知君時深安可使君賫志地下而無一言以白之君諱肅處敬其字也自號丹崖居士世爲杭之新城人君之父始遷居越故今爲越之山陰人曽祖文源祖榮貴父應麟母汪氏君生有異質敏而克勤幼從鄕先生王菜山授毛氏詩比長兼通諸經旁及子史陰陽毉卜書數之學無不研究資爲古文簡潔而雅奧律詩步驟盛唐樂府古詩上薄漢魏場屋之文特其餘事尢工篆楷深得筆意至正壬寅君充賦江浙中其選以道梗不得上春官省臣便宜授杭州路黃崗書院山長轉嘉興路儒學正皇朝取浙西例起赴南京君以父憂東還洪武三年春用近臣薦召至京師纂修禮樂書其夏擢應奉翰林文字承事郎其秋科舉法行預考南京貢士有織文之賜其冬扈從東宮拜英陵有襲衣之賜明年夏以疾失朝防例免官歸鄕後例謫佃於濠則癸丑之秋而君以是秋至瞿相山卒於甲寅十二月六日而歸祔以己夘七月二十四日娶汪氏子男一之淳也彊學能文克世其家女一人早卒孫女二人尙幼所爲文十卷藏於家庶其不朽者在是伯衡無以加之矣銘曰世所須而或乏駑駘以之駕馭材適用而不急騏驥不免棄置故君之文足以華國而其身竟死於甿非人之能不能亦世之貴不貴也悲夫

故元中奉大夫江浙等處行中書省參知政事周公墓志銘

至正乙未閩括之防蔓延平陽且兩嵗矣民之黠者跳踉以相附和弱者不能自立於是四境之內胥而爲盜者十六七淛東道宣慰使恩寧普來鎭溫求可屬任者僉薦公可宣慰問所以可者僉曰公以門功補海口塲鹽司令龍江書院邇其治所久廢無能葺公初至謁先聖立勸竈戶新之柱悉易以石不半嵗告成亭民項徳兄弟積爲民患以賂結權勢前後塲官少忤之輙遭反噬公竟發其姦罪論如法海口之俗嵗正月千百爲曹聚東郊擲石謂之禳祈傷支體不卹有司痛縄以法莫能禁其來久矣公懸榜約束之無一人犯者其俗遂革甫二年得羨鹽四千引以此知其可也宣慰曰卽周司令耶我習聞其人便宜命公攝行平陽州事而浙省左丞特哩特穆爾至自臺先是公以副元帥吳世顯政乖其方任用非人變在旦暮毒且及民詣左丞言狀請豫爲計不旋踵而陳安國弒世顯其所任治兵於平陽瑞安者亦於賊悉如公言左丞由是噐公倚公討賊安民給以糧五百石勉令就職人皆以兵以食不足沮公無行公曰父母之邦也受命立行隨以所給糧賑饑民曰事無急此不然皆盜也時平陽惟江南鄕阻江爲塹鄕民自相團結賊不敢入境公以五月至江南屯自沙禮致大家使輸軍儲設法募丁壯爲兵而訓練焉民旣用命軍寔具而兵日眾或請出師公不許人謂公怯公曰以新集之兵擊數年之防茍不持重萬一失利損威重莫甚焉後將何以成功在兵書致人不致於人防至擊之未晚八月劇防李師金翁瑞突入黃浦江公勒兵渡江迎敵賊大潰斬其馘百餘而生擒數十人兵士請乘利深入公不應俄大閧公堅坐不動徐自定取其首謀者斬以殉而申明紀律遂移屯逕川冦來薄我三合而三防復遣輕兵衝其後賊駭亂獲其酋金安三吳邦大邦大素健鬭眾之所恃至是獲之賊奪气追北數十里殺獲甚眾獻俘於左丞仍以計誘致李師金翁瑞及他酋數十皆戮之而散其火伍歸農獨西溪防恃括冦不下且請決戰紏括冦數萬直逕川公曰賊輕我矣今日必殄之部署其眾而下令曰勿擅動聞皷聲則進望其白旗下多精鋭命士引弓齊發僕其執旗者皷而進賊不能支自相蹂躪聲言勿殺我當投降許之張中卿者卽趨而前俯伏公撫而遣之還諭眾曰周知州知爾従賊出於廹脇不爾誅降無不宥不者擊爾盡乃已仲卿又盛稱公誠信人人喜曰有生意矣爭棄仗來降上功行省陞淛東道副元帥摠制平陽遂安丙申正月別防葛兆出掠走之獲酋金龍十明年又出襲我覆之獲酋吳天雷等遂命弟誠徳分兵擊下瑞安諸砦而歸其民黃宗云等之辟居平陽者進兵防括分院兵夾攻防之抄平陽者破其窟穴惟吳悌五遁之福寧王賢五所括分院以誠徳功聞於康裏丞相授忠顯校尉同知平陽州事兼行軍鎭撫尋引兵趍象原以逼王賢五方置營而吳悌五領眾奄至誠徳奮當其衝突吳悌五中矢其下負以走因其亂薙之僵屍數里未幾購得吳悌五並三恢酋鄭子敬送於閩省誅之經略使在閩遣從事官工部貟外郎曽堅分禦賜酒勞之承制擢公行樞宻院判官自是平陽之人安於耕鑿以供稅賦矣公曰外攘之功粗立其益嚴內治之修乎壁於州南五里而鎭焉革蠧平訟獄布寛政行義役與民休息浚河渠若干裏深丈有一尺廣倍之築海隄若干丈廣二丈崇半之又興土木之功官署孔子廟學東嶽行宮城隍祠廣福宮悉復其舊內而布教條外而修職貢使者咸出其途迎來送往禮無或遺𨿽廩無餘粟庚子夏聞京師旱遣弟紹徳漕運糧二萬五千石上供天子嘉之賜龍衣一襲及上尊酒眞授行樞宻院判官階奉議大夫而官誠徳以昭信校尉溫州路防管府判官紹徳惇武校尉同知平陽州事麾下士錫命有差當是時方國珍侄明善以樞判制溫公不爲之下而明善忮公屢軋以舟師公屢卻之然自念彼不有朝廷況有鄰州乎且彼據三郡而吾以區區一州與之抗終非萬全之計進父老語以故欲委他去聴民自爲去就父老曰方虎狼也公於我等數年安全之一旦以遺虎狼忍乎公若終恵我等幸與之修睦公用父老言遣弟明徳往謁拘防不遣辛丑夏遣都事張君錫漕貢如初天子益嘉之進朝列大夫同僉行樞宻院事降分院印明善舟人在直沽者欲奪印不克壬寅春遂以三千餘舟列營平陽瑞安公四面受敵激諸軍以忠義人皆感奮屢挫其鋒又遣沒人斷其矴纜乃觧去追獲舟二百防集賢院都事興童持詔來勞公乃遣都事蕭天瑞從詔使入貢謝恩且進地圗表言國珍侵軼乞注代天子覽表爲下詔讓國珍仍有龍衣禦酒之賜超拜中奉大夫江浙等處行中書省防知政事刻分省印使佩之以承徳郎行樞宻判官官誠徳國珍被詔大怒調臺慶溫之兵來攻相持閱六月陰防公帳下林淳以厚利使爲應三郡兵攻其外淳應於內九月平陽防執公及誠徳紹徳以去誠徳慢罵明善遂遇害刳其皮焉至死罵不絕口紹徳則縋以石而沈諸海送公國珍國珍甚禮公好語公曰省防貴臣皆聴吾命公獨敢我抗豪傑士哉自今與公釋憾且仍爲防政我所公曰我與爾有不共國之仇而與爾共事乎然國珍終不敢害公越三年王師取臺度公與國珍例遣赴南京後公以誠意伯劉基言得放還田裏洪武辛亥大臣行邊者復遣赴南京其秋八月壬寅卒於南京享年六十有六後十月婿顧克敏歸其柩平陽以甲寅十二月甲辰於睦嶺之原公諱嗣徳字宗道姓周氏平陽人宋江陰軍莭度推官元贈中順大夫淮東道宣慰副使上騎都尉追封永嘉郡伯汝臨之曽孫元累贈太中大夫河南路總管輕車都尉追封永嘉郡侯雷轟之孫元太中大夫同知浙東道宣慰使司副都元帥致仕贈同僉太常禮儀院事輕車都尉追封汝南郡侯諡康恵應奎之子也曽祖妣張氏追封永嘉郡君祖妣翁氏妣遊氏並封永嘉郡夫人妻顧氏封永嘉郡夫人次陳氏其婿永嘉陳聰奉事狀求伯衡銘其墓者我先君以江浙省左右司都事佐戎於括公無月不通問伯衡不敢以不知公爲辭乃爲敍而銘之銘曰

元運將終並母之邦自祖自稅大憝氏方海邦之民亦孔之痗頭箕防斂擢筋盬髓眷玆平陽於方只尺虐焰炎炎何以不及文武周公厥猶克壯天矜於民俾作保障公未至止豈無州牧鄰防橫行曽莫敢逐凡厥士女東竄西匿寢食不遑矧暇耕織公旣至止奮其戎兵招降討逆內謐外寧凡厥士女有室有家爾藝黍稷我種桑麻相時倉廩枵然空虛謂公蹶蹶公則舒舒徵從其薄刑用其輕追還舊觀百廢具興先聖之居明神之廬出沽之所棟宇渠渠憂彼水旱爲民之病以畚以鍤河渠攸濬虞彼潮汐爲民之患廼疆廼理作之畔岸維民休戚系公存亡公構閔凶孰不痛傷昆山蒼蒼不崩不墜公功巍巍克類克對我采民謡勒碑墓道無曰不顯終古有耀

故元承徳郎浙東道宣慰使司都元帥府都事鄭公墓志銘

故元承徳郎浙東道元帥府都事鄭公旣沒之十有四年伯衡過其裏其母弟前翰林撿閱朝端枉顧伯衡於逆旅俾銘公墓伯衡辭有行色而其婿郭珽且奉事狀以來追惟先君昔仕閩閫浙省與公從兄朝元皆同時又內交公伯仲間契家之好施及後人誼不得終辭乃爲敍而銘之敍曰公諱禮字朝美姓鄭氏世家溫之平陽邑衣冠鉅族嘗推爲首曽祖嗣僧宋宗訓郎知澧州安鄕縣祖善老宋太學上舎生考大元贈承務郎樂淸縣尹妣陳氏贈冝人公美丰姿而負材學早被推擇爲海道都漕運萬戶府奏差遂署處州路麗水縣尉在官六月丁樂淸府君憂哀毀累然不勝喪服闋起爲松陽縣尉攺進義副尉泉州路安溪縣主簿調懷安縣主簿就陞本縣尹進從仕郎又轉承事郎閩淸縣尹遷徴事郎漳州路總管府經歷遂擢承徳郎浙東道宣慰使司元帥府都事時方國珍據慶元公義不與共事不上伊嚕布哈平章開省廣東便宜辟公爲其省檢校官而南行防又奏公監察禦史公知大事已去俱不赴漕運司奉差例入元帥府爲奏差始出官公督運至京師爲中書許左丞有壬焦防政孝先識拔不限資格授以麗水之職其在麗水也盜弭而民安松陽政如麗水而威恵尢洽在安溪以潔防幹濟時爲郡守長偰玉立孫才卿所禮重俾攝郡錄事又攝晉江縣尹安溪之民詣於府乞還公晉江之民則乞畱冦起安溪焚掠縣郛獨戒無犯公居署公募義勇擊定之又諭下南溪之防其調懷安也未上防冦圍福城帥閫以公前在安溪能卻賊委守北嶺屢以偏師挫賊鋒福城圍觧與有功焉懷安當孔道咫尺憲帥二府動輙速諐素號難治公優爲之績用尢著在閩淸亦以最聞又漕運軍儲二萬餘石輸之南行防以故福建防訪使郭興祖南防侍禦史拜住哥福州路同知鄭交章薦之惜夫公之志業未盡展而運去鼎移捲身而退以全其歸公之自處則可無憾矣生於元大徳己亥二月二十一日卒於今洪武庚戌正月十二日壽七十有二以卒之春三月十三日墓在丰山之原兩娶前張氏繼陳氏以贈以封並宜人子男一人剛泰以賢良舉今將仕郎眞定府稅課司大使女一婿卽郭珽者瑞安州同知孫男二未名銘曰顯顯鄭宗域莫與京蟬聫組綬大閈髙閎曁公兄弟益宏厥聲公材旣碩學又夙成仕途奮飛越自妙齡無試不宜綽有能稱亦旣仕矣胡不大行昔者谷今嶄其陵冒進茍祿豈公之情功名莭義孰重孰輕計其所獲孰虧孰贏生順死寧亦孔之榮欲知其人視我斯銘

王府君墓志銘

王氏爲婺著姓宋理宗世監察禦史致仕太常少卿贈忠恵公處一之弟處棠自義烏之鳳林遷浦江之深溪六傳至府君深溪地西直諸曁方諸曁未入版籍時竊僣者據之日尋干戈以相侵奪於其時大家掖老擕幼東西竄徙以脫一旦之命而宗祏骨肉不暇顧者皆是也王氏曽不怖焉顧乃率一家之眾防爲孝友之行而禮儀之興遂抗衡麟溪鄭氏是𨿽善人君子天寔相之抑亦府君兄弟有必爲之志躬行之寔不以變故而易其慮挫其鋭也兄弟之中府君最少而先逝其墓有宿艸者今六年矣邦人知王氏能爲古人之所難而不知府君與有力焉爲善者何所賴乎其子懃奉陳禮狀來請銘此余不可不諾也府君諱士偉字誠之曽大父曰鑄大父曰元而曰澄號善淵處士與其弟汶同財共食者其父也府君善承父志以孝謹稱居父防祥且禫矣哀戚如初防日夜號泣目爲之病𨿽病目母寢疾猶自力至母所躬奉湯樂母止之曰汝二兄能孝汝婦子又能事我汝眊矣無用爾對曰子事父母服勤至死職也烏得以疾而廢厥職哉終不敢退休私室寢處母之榻前朝夕扶持者十年及母沒每哭輙頓絕僕地遂防其明奉其兄復之祥之愛敬怡怡如也事無鉅細不敢専擅其妻之貲裝亦不敢自有悉歸諸公帑曰先君臨終之言在耳吾忍私蓄乎初府君之婦翁愛其女擇所從得府君遂以歸之而其家素冨厚而子幼其一旦病防悉以屬府君綜理其防一遵禮制維持其戶門而撫其孤不啻若同气比孤長大授以貲業其孤畀府君以其半府君訖謝一毫不取聞者無弗髙之府君家居不急於營貲產日與二兄講論閒家之道而率之以身羣子姓咸冠服聴受進退周還欽容正手跬步不敢肆性好施與嵗祲輙白兄曰夫財積之非難積而能散爲難今年饑在他人猶當賙防況鄰里宗族乎乃發廩賑之凡疾病而不足於藥糜死防而不克棺斂者往往資以財帛平生不識僞言僞行許人以諾𨿽百金不易比閭三尺童子來見必以禮接與之言可復也視紛華勢利漠然不以屬意𨿽田夫裏媼皆知其爲長者嘗感危疾懃竭誠敬謁醫吁神而愈久之病滯下逾年在牀蓐血糞淋漓懃日以手掬去君子不多懃之能子而謂府君善教云易簀之夕誡懃等曰我死後爾聴命伯父盡力生業無隕祖訓以貽我羞言未畢而逝洪武乙夘十一月十四日也享年六十有二遂以丁巳十一月十一日裏湖山之原妻周氏諱淑和同邑人宋廸功郎端之曽孫女父鼎母黃氏有柔嘉之徳而克相成以道生於元之延祐丁巳十一月十四日得年六十有五以辛酉二月二十二日卒是年九月八日合府君之墓子二人長卽懃次恩女一人適張侃孫男七人涇浙淇澑瀹泳濤曽孫男三人楷檀禱尙論人物功業易見學術易知而潛徳隱於身而不試者則𨿽極其形容不足以盡之有迹者可窺而無迹者難知故也自府君言之行成於內而教行於家固無愧三代之民矣然廣於進取隱約而終其蘊於內者豈易窺哉狀稱府君言行忠信噐量巍博有濟用之材而志不願仕有珪璋之望而气不自滿有守而近仁非禮與府君居同裏且有連焉能知之若此歟是用備述而系以銘寧不有尙考其行而則慕其人者乎銘曰王宗奕奕莫與京歷宋迄元甲乙稱合族聚居自皇明處士善開君善承承之伊何日躬行孝於父母友於兄入循規榘出準縄有孤三尺方惸惸君持其危扶其傾田連阡陌金滿籯中分畀君君弗膺視之有若鴻毛輕孰饑孰寒欲無生我周我卹出至情鄰里猶爾矧宗盟休哉化行於家庭長幼五世千指贏息則同宇食同鉶合敬同愛不俟懲和气盎若春陽升是亦爲政聖所榮其生也順沒也寧夫復奚憾不百齡墓隧宿艸芊眠靑發潛闡幽揭此銘世人骨肉不相能防風可赧亦可興

竹坡處士兪元瑞墓志銘

洪武甲子春予逰永嘉還麗水兪堅使人持狀來求制父竹坡處士墓銘前五年予友李防議之季景中客處士所予過之景中爲予言處士之美且曰其兄弟𨿽別籍異居而通有無同休戚巵酒臠肉不集不食怡怡然略不見其有間州裏之間稱處士爲有徳之人童孺無異辭而學士大夫過門無不見禮者爲之嘆曰嗟夫處士不嗜仕進自放山林而力行乎孝友慈讓重然諾好施與賑人之乏絕不計家之有無交於人不以其得時失時防戚緩急扣門未嘗計利害禍福爲避就非所謂有所不爲而可以有爲者乎越二年又過之館於其新堂觴豆在列子姓奔走將事處士時感上气疾且一年猶衣冠出相與揖讓酬酢殊欵洽又未嘗不嘆其精爽有餘也去之永嘉一月而處士竟卒則壬戌之嵗十二月二十有八日距其生甲戌之嵗得年四十九堅等以明年癸亥之嵗十一月三日於裏馬愽源之山至是以銘爲詣余雅敬重處士而堅又好學有文何敢愛於言乎按狀處士姓兪氏麗水之兪源人其先有諱徳者嘗爲松陽教官教官生義義生至剛至剛生淶世業詩書而以積善稱寔生麟字元瑞是爲處士也妣顏氏處士內剛外柔而特以恭謹養親燠寒食飲之宜常足以得其歡心父歿擇北山以謁銘於翰林宋公濂刻諸墓上之石庻其有聞於來世戶門之務自任其勞而以逸遺兄若弟無始終一也至正甲午松陽靑田縉雲盜附和起四出剽掠壓其境矣鄕民不知所爲處士曰此烏合之眾利子女玉帛爾何能爲之有團結以抗之可保萬全也眾唯唯少壯者扶攜老幼者四湊至處士部署而申以要約羅絡內外聲震傍近盜卻而鄕民以安當是時微處士環兪源數十里不惟侵暴不免且將胥而爲亂其禍有不可勝者嵗戊戌婺守將舉城欵附國朝而括不下兪源介乎其間兩軍狎至不能居處士乃率家眾之城府居焉防越國胡公兵入城舉家駭散獨母后處士負母而逃得免於難兵燹後家業蕩然遺田數畆而已嵗饑鬻田市粟賑其里人至熟里人償之處士不受嘗東過齊魯西略秦鳳南逰閩越北抵幽薊所至問其名士而禮於其廬遇同州之人不能自歸者輙資之使歸有賈於杭而防誣於官者賴處士貸之錢不庾死其人三年然後歸懷所貸來償息倍蓰焉處士曰亟反而息非我所望也裏之眞如寺殿堂門廡以至像設煥然聿新費出於處士者十三其於教子尢刻意嵗求良師儒不逺數百里迎致家塾躬承事之使爲子師以故諸子皆克肖而堅遂以文學有名縉紳間其爲人大槪如此於戱在上而貴顯者未必皆賢在下而隱約者未必皆不賢是故君子之於人也不觀其用於世惟觀其無愧於世處士檢身愼行而美名令譽表於鄕閭達於士林亦旣生順而死寧矣而可使無傳乎配潘氏溫厚儉勤處士家索而復裕其佽助之力居多子四長堅也次珍次奇次希女一人未行孫男二曰景防景權銘曰我觀所在大家相望孰無小民聚廬其鄕慨彼小民於厥大家面譽背詈靡間邇遐君在桑梓何修何施方其生存小大環歸及乎淪逝防哭如市久而益悲是孰之使人亦有言君古仁人退焉林丘澤流鄕鄰旣周我急亦拯我厄克任克卹自孝友出奄其亡矣哀哉人斯載寒載饑疇拊疇綏采彼輿言刻此貞石尙俾樵牧善視松柏

蘇平仲文集卷十二

欽定四庫全書

蘇平仲文集卷十三

明蘇伯衡撰志表述

故元溫州路同知平陽州事孔公墓志銘

至正末方國珍據臺慶溫用名士以收人心凡士居其地者不爲所用則爲所禍而其於公也不得而用之亦不得而禍之四方之士聞而莫不髙其風國初胡仲淵以王府參軍鎭括將進公於朝而先之以書幣公返其書幣謂使者曰使孔暘一出足於天下重𨿽彊顏從參軍後亦不辭不然何益況吾父年埀九十不可頃刻去左右參軍柰何欲使之胥爲不忠孝人耶仲淵愧其言而止洪武元年按察僉事趙壽將使指求賢浙東得公於溫以應詔公終辭不起士益以是髙之公神明之冑起家爲名進士仕州縣爲良吏師學爲儒宗當世尊而仰之不在彼而在此也公自幼篤志於學警悟彊記絕人而諸經史百家之書罔不該貫取元統乙亥鄕薦溫之士以春秋貢者自公始方上春官而科舉廢南歸以衍聖公思晦舉署永嘉書院山長未上而科詔復下至正元年再薦於鄕登二年進士第推衢州路錄事階將仕郎九年轉從仕郎防州路慶元縣尹代歸以二親年髙絕口不言仕進十九年中書參政巴延布哈公內臺治書李公國鳳經略江南得便宜除拜承制授公溫州路同知平陽州事使得便養公奉檄欣然而起其爲錄事於衢也下車適大旱以郡守命禱徐偃王祠下未復命而雨如注莫不驚異民汪明之兄弟爭家財吏展轉求賂數嵗不決公問汪曰兄弟親孰與吏汪對曰兄弟同產吏途人爾公曰獘同產以資途人汝何不思之甚耶其兄弟立感悟叩頭曰不敢復煩官府矣防訪僉事寶寶公行部蒞衢委以難決之獄凡所平反無不服其明允遂以最防朝廷遣使分道宣撫過衢得公治狀甚禮遇之其爲令於慶元也防分憲余公闕以括賦役不均舉行覈寔各縣皆擇人往董之惟慶元就以屬公乃令民以田畆多寡自占卽不寔罪及鄰保立法周而用法嚴民自占無敢不以實賦以田制役以賦定富者幸兌貧下重用之患遂除余公自爲書遣吏勞以公堂酒學宮在縣西大溪之北公始視事進謁阻水不得前聞舊有詠歸橋直神力院左廢且數十年卽經營興復之六月而成其修七百尺廣三十尺覆以屋爲間四十有九來往者便之壬辰嵗祲縣西鄙小民六十餘人稱貸於富民弗從彊委劑而發其廩以去富民忿之訴公以爲彊刼公惻然曰彼艱食冀活性命乃爾情亦可矜矣今以其活性命者其性命吾不忍爲也若何獨忍乎富民愧謝而退閩防犯縣境公能以義兵撃退之民賴以安急於仕者率縛平民徼賞典公曰軍功與民命孰重輒觧其縛而縱之平陽鄕邑也時行樞宻院判官周嗣徳行州事公不矯以爲異不比以爲同事無大小一裁以法𨿽族婣不少假借之君子稱其識大體督平陽三嵗丁母恭人憂觧官明年州人以版圖上於職方公與陳子上者慨然有浮海之志顧父判府公在堂於上入閩公覊孤無儔卻掃一室名曰防庵情有所觸俛仰書空而已後三年而判府公捐館公年六十三而執喪哀毀又十六年公以疾不起洪武壬戌七月二十七日也得年七十有九臨終謂諸子曰吾今而後有以下見曽大父於地矣蓋公之曽大父曰景行宋太學內舎生度宗視學循故事官先聖子孫賜同進士出身授慶元府學教授【闕】

曰吾國亡而吾不能與之俱亡有餘罪矣是行固當旣而有將授以官公蹵然曰終不克此執灌將而旅膚敏異日何以見舊君於地下發憤而卒二年三月廿八日也享年七十有五其子守忠奉柩東歸遂以五年十一月二十一日祔於上黨郡夫人之墓後十年守忠奉秦府紀善黃伯生所爲狀泣請曰先君之死志不白於當世小子懼焉倘矜而畀之銘則先君𨿽死不死矣伯衡年十五六侍逰廣東卽服膺公之名玆又辱交守忠誼不得以不文爲辭按公諱容徳字子成姓包氏處州麗水人曽大父諱某大父諱開父諱涇本宋孝子陳茂元八世孫來後包氏公貴顯大父累贈朝列大夫同僉太常儀禮院事騎都尉追封上黨郡伯妣郭氏上黨郡君父累贈亞中大夫集賢直學士輕車都尉追封上黨郡侯妣金氏上黨郡夫人公少力學倜儻志不羣甫逾冠渉淮溯汲周防陳宋齊魯之墟以至燕京气岸魁偉議論辯愽一時公卿爭願見之隠然名動京師防文宗晏駕周王當入纉大統親王往迎擇儒士有才略者爲輔行乃以屬公謁見周王於和林語稱防面授翰林直學士行至上都之魚児泊而周王遇害命遂寢公還京師從用禦史大夫特穆爾布哈薦擢海北廣東道肅政防訪司照磨兼承發管勾架閣時使副以下皆坐事空一司以去公行使事有豪民十姓結勢要以重賂權顧出守宰上作威福以毒齊民號十虎前後使者爲所賂置不問公發其姦悉捕寘獄十人者百方行賂規貸不可得竟徙海外民大悅服而郡縣吏皆知守法一道肅然禦史署其考曰防介無私仁明有斷徴入爲祕書監典簿奉宣諭江浙行省得乘傳賫贈封敕命歸爲親壽仍下璽書復其家鄕邦榮之還朝轉著作郎集賢府君訃聞南歸持服竁孝子墓左其父語所親曰向吾出仕茍祿以養親也親今已矣何以仕爲哉當築舎墓下隠居終吾身顧妻子畱於燕服闋復北上將挈之俱南適中原兵起不果還自是所在云擾國事日非公居常鬱鬱不樂挽之仕不起阿裕爾實哩立爲皇太子剏左右親軍都指揮司廷議以任事者率世襲少年非佐以老成識大體者不可廼以承直郎都威衛知事彊起公不得已拜命衛號繁劇公處之裕如而庭無畱事未幾廣平王約約出爲遼陽行省丞相素材公奏爲其省左右司都事以自佐廣平王行未至遼陽而前中書省左丞相賀公太平代之賀丞相知公猶深以本省理問官奏畱進階奉訓大夫本省嘗承詔峙粟數千萬斛涯頭驛給軍餉設官居守一夕土防焚抄殆盡事聞系守者坐以自盜株連數百人公馳至都堂白丞相曰今名都重鎭宿兵動以萬計防掠府庫且不能禦而朝廷亦若罔聞知涯頭粟山積而居守官吏不滿數十人尙安能禦防乎今縄之以法正所謂不能三年而緦小功是察也丞相愧其言立命出系者數百人賴以全活因畱爲太醫院判官由判官陞同僉又以朝請大夫僉本院事公在京所主皆朝廷重臣冀寧王特穆爾達實有古賢相之風所交皆天下士雅敬重公其當國有大事輒咨訪焉公亦爲之畫多所建明然未嘗有所請九轉官三在遐方而六居散地人益多其有守爲人剛直不阿𨿽用事者或有過面折之弗顧後其人慚悔至踵門謝攺之其爲一時嚴憚蓋如此惇本好義出於天性父日葺孝子墓割田以奉其祀至正末京畿蝗旱斗粟易白金二兩公月廩入輒分贍故舊家無餘粟人尢以爲難善筆札初師智永蔡襄後自成一家爲詩淸婉而典則於書無不該貫下至毉卜防古書亦洞其防防閣名公咸慕而與之交揭文安公傒斯歐陽文公張潞公翥最親厚娶張氏封上黨郡夫人子男三人長守文太常禮儀院掾史先卒次守禮次卽守忠女三人山陰知縣張宣刑部尙書世列門祝金生其婿也孫男四人【闕】孫女二人尙防於戱公當南士擯斥之日奮取爵

位如持左契非有大過人者則何以能爾在廣東以幙僚而克振揚風紀在遼陽以省屬而入與宰相抗論是非使所居官皆要路其樹立當何如及乎運去鼎移則守志不降竟死於憂憤而不失爲全臣𨿽平生所蘊不獲盡展復何憾哉序而系之以銘百世之下欲知其人尙有考於斯乎銘曰

君子所貴大莭爲先气茍不充莭何以完烈烈包公惟气浩然是以夷險直道而前公持憲度擿伏摧姦公佐省垣正色危言宰相知公公不扳援瞻仰孝肅又何忝焉髙岸爲谷滄海爲田南冠而縶喟焉慨嘆內省或疚生也何安徳義無虧含笑九泉有死而已發憤廢餐是謂成仁先民所難紛紛鄙夫志與時遷得寵遺義曽不靦顏不有公者孰障狂瀾太史勒銘於彼新阡尙其烈思千萬斯年

逸叟處士徐君墓志銘

溫州府儒學教授徐宗起得謝歸自京師謂伯衡曰竊聞古之人不必皆能有以自見而卒有傳於後者以世有發明之者耳惟我先處士隠約以終材無所試而志不獲就無以表見於當時矣子其爲我發明之伯衡辭不斐之辭不足以寄重則自爲狀固以請按狀處士孝友仁慈剛毅直諒父年老疾病謁毉者療之弗愈乃徒跣走新羅山哀禱於山之神求以身代父病尋愈咸以爲孝誠所格後七年父廼卒治防執禮哀毀幾欲無生事嫡母範氏生母朱氏備極愛敬待庶弟有恩意其婦防爲再聘其屋陋爲新作之有無相通白首無間言有異姓之親之孤貧無以爲資致之家而衣食之長大爲娶然後聼其去如此者二人焉家本匱也錢以予困乏者槥以資不能防者汲汲若不及尢刻意教諸子禮幣使師事鄕先生鄭如圭史伯璿時時誨之曰業詩書之謂儒治法律之謂吏二者皆足以發身人顧多樂從吏者不以吏之取效防於儒之致用乎然儒術寛厚而吏治刻深宅心旣異則獲報亦殊天道不逺可不愼歟此吾欲若等爲儒而無爲吏也族婣子弟亦以此訓之識者推爲名言嘗語所親曰局促海濵欲聞見廣得乎吳楚齊魯幽冀之墟多奇偉傑特之觀委身往遊斯快吾意耳一日攝履出門竟去遂抵燕都鄕人周提舉應奎素材處士言於中書左丞許公有壬許公見處士容貌魁岸論議慷慨儒書吏律無不該洽甚噐重焉卽命授以官而主銓吏求賂處士曰吾惟不欲以賂得官以故在此使屑行賂則吾翺翔仕途久矣或勸宜俯就曰得不得命也因咄咄嗟唶曰輦轂之下而政以賄成中書欲用人而扼於銓曹借令得官志可行乎哉遂南歸故邦日與親戚舊故縱飲劇談一不問斯世爲何世去家五里地曰柏洋墾山爲田防泉爲池結廬種樹有隠居終焉之志因自號逸叟於戱措行而於彜倫無虧出言而於風教有闗固可尙矣其寜不爲官職而不爲吏變所守不愈可尙乎若處士眞善自樹立者矣而況宗起邃於經說操履純固爲教授十年克以師道自任朝廷聞其賢徴入將官之禁近引疾固辭今𨿽裏居譽名日起極爲學者所向觀其子如此則其義方之教積善之慶又可覩已而言行略不暴白亦君子之所不忍見哉伯衡烏得而沒諸處士諱必友字仁卿姓徐氏其先閩人曰寅者實相王審知晉天福間其子孫避亂來平陽故爲平陽人曽祖諱杲祖諱入父諱繼老生於至元壬辰十一月二十三日至正甲午年六十三避冦方全卿之仙桂裏以疾卒於夏之四月四曰冬十月癸亥塟其鄕之壺嶺娶陳氏有賢行後四年卒卒後十四日祔國朝洪武乙夘諸子又卜地鳳林鄕梅源之鐡場遷而塟焉寔十月庚戌也子男三人長曰應時其次曰興祖卽宗起曰顯祖皆側室黃氏出女二人一適郭孚一適蔡晟孫男五人欽望升佾琄女五人曽孫男二人敏敞銘曰

於戱孰有爲善而無報者乎柰何世之人闖闖於目前之效也觀逸叟處士無營於世含章弗耀惟以詩書廸厥子而積善以覆燾之卽世之後而其子遂膺妙柬典郡教卓然以學行爲時師表不尙有天道哉我銘其藏發其幽潛百爾君子其可不知效乎

宋君墓志銘

至正癸未先人從事廣憲子成爲徳慶路防古字學政先人以子成多材藝朝夕過誦當有資益言於官長使食其祿而畱居廣州憲帥二府甚敬禮之是時子成交余父子間莫也居三年先人移閩閫子成亦調福緣寨巡檢廼別自是遂不復見因之以世變亦不聞問後三十九年爲洪武癸亥余來平陽防其子簡廼始知子成爲巡檢後四年年四十五竟卒矣嗚呼以子成之賢縱不貴富猶當壽考而止於此不惟可惜亦可悲而簡涕洟曰吾父不幸蚤世材不能究於用而澤不克加於時幸而得銘信後世將無憾於地下矣子知吾父者敢請余聞其言惻然𨿽文不足其敢辭子成姓宋氏諱允恆子成其字也別號昆巖山人上世由閩長溪之赤岸來居平陽始自五代時夙稱望族世載厚徳曽大父士榮大父宗壽俱隱徳不仕好施予以其私財引昆山之泉恵利一邑漁陽鮮於公樞爲作徳泉銘見州誌父熈春元衢州路開化縣儒學教諭母唐氏子成姿稟蘊借聰敏過人未冠博學彊記天文地理毉卜術數無不該洽防心藝事錢唐白公無咎之教授平陽州學也見子成峣然秀出諸生中選以爲婿而宋遺老湛淵先生則其父也得子成所作文辭嘖嘖曰佳婿哉子成婿白氏十五年而妻沒時子成年甫三十有四人多勸其再娶子成不肯曰凡娶爲嗣續爾吾有三子矣又何以再娶爲夫不以前子爲子𨿽閔損王祥之後母猶爾況世之婦人乎無寧鰥居爲吾三子地終其身不再娶開化君欲中分家財與子成伯仲對曰家富出分此秦俗也柰何效之更盡出其妻之首餙貲裝充公堂之用其爲學正巡檢計口用俸而歸其餘賑宗族之匱乏者𨿽在嶺南得異味輒附海舶奉其父兄福緣新州新興縣所統大率獠人子成視事伊始吏緣舊比請出巡獠洞啖以有金珠寶貝之獲子成曰不思宣布徳意以恵安遐荒而務漁獵之豈朝廷立巡檢意哉獠人聞之喜帖帖按堵秩滿新興闕縣令丞州屬子成權本之以公濟之以勤防理滯獄晝夜竭慮不期月獄爲空大姓麥氏叔侄爭財子成諭之如蘇瓊諭乙普明兄弟者麥叔侄立感悟去旣而各持楮幣來謝子成曰吾無事此也其亟持去豪吏溫君玉彊占民地顧誣民而欲傅致其罪子成燭其情奪地歸民而坐君玉權縣一年抑彊扶善類如此繼子成巡檢福緣者生事啟釁民用不靖外連獠人屯聚山林帥閫檄縣合各處弓兵捕之子成披檄以爲民憤抑竊發吏則使然豈其情哉今捕以弓兵吾恐民之重困防之愈滋非弓兵嵗月可平也於是單騎直抵其地屯聚者望見子成爭自山下羅拜馬首泣曰惟公舎我等去以故至此子成好語之曰吏爾虐吾又罪爾何忍爾釋兵歸來寘爾罪否則薙無遺余廼已眾釋兵盡一日歸復業尢以是見知於部使者欲以補職官書吏徴至廣州未用而以前在新興中瘴毒疾暴作卒於崇報佛舎惟以母防未舉爲恨懇懇焉屬簡圖之至正戊子十二月九日也無不痛惜之簡以己丑春扶防航海歸平陽卽卜地新羅山之陽其大母庚子冬十月望始子成萬全鄕北山瑞巖之原夫人白氏有賢行生於大徳壬寅二月六日卒於至順丁丑七月十九日男三人長卽簡篤學尙誼士林推之次範出後外家仕皇朝同知黃州府事次篔早亡女一人適同邑鐘思中肇慶府四防縣稅課局大使孫男三人曰丕顯曰丕承曰丕基丕承範之子仍歸宗云銘曰

材也旣奇學也又熈厥位𨿽卑而克有爲未寔而萎誰寔使之殃慶逆施自古如斯嗟子成兮又奚悲

許君墓志銘

處士生長有元之盛時養素許峯之間而名動中朝臺閣鉅賢若侍書虞公伯生中丞王公繼學丞制李公漑之侍講揭公曼碩待制栁公道傳防政蘇公伯禦史於公思容無不愛慕其人一池一亭皆爲品題虞公之記其雲巢樓也何其推許之至哉以爲處士岸然自髙不與世接凡琴書之樂歌詠之適鳶飛魚躍之機在斯矣豈専於遊觀而已天下不以其言爲過而信其志之髙防則處士之人品固不問可知其子份請曰先人二十八年矣刻辭顧猶闕焉敢奉前中書兵部貟外郎黃震之狀謁之先生嗚呼有虞王揭栁之文辭在焉所以爲處士不朽之托者不旣有餘矣乎復何借不斐之言哉𨿽然死者人所易忽逺者人所易忘份於其親不敢忽忘如此厚之至也其何可辭按狀處士諱此翁字玆父姓許氏晉旌陽令遜之後也遜與弟防軍長史邁采藥浙東至平陽華蓋峯結廬煉丹人遂以其姓姓華蓋曰許峯南唐天祐初十世孫朝奉大夫檢校吏部尙書文郁自建州來訪遺迹許峯因家焉三傳爲袁州刺史國輔子六人曰明曰暉曰曉曰昉曰時曰昕皆貴顯其後世世仕宋多由科目出身蔚爲望宗處士上距昕十四世矣宋奉議郎淮東路安撫司參議官嶽官曽孫咸淳辛未進士著作郎寔錄院檢討兼贊善堂說書一龍之孫元溫州路道判垕之子也母鐘氏少府浩之女孫處士在娠母夢旌陽降於庭授以玉環曰佩之當生異子覺而產處士大徳辛丑九月六日也秀朗異常児晬而孤稍長能自刻志於學比冠卓卓有所樹立視聲利澹如也據林壑要會爲碧山堂而翼以樓虞公爲作記者也貯書數千卷樓中與兄師古探索講說求聖賢之防歸語人曰生斯世也於道有聞焉志願足矣何以仕爲哉因自號書隠思得超邁不羣之士從之遊於是更爲涼亭燠館碧山堂之側以待四方之賢士談笑傾倒惟恐其去由是聞其風而慕之慕而願見之見其淸致而喜聞其貫穿古今究極理趣而服譽之者喙相鼓也以故平陽逖在海濵而處士名動京師初吏部嘗建寺曰廣化以祠其先嵗久棟宇將壓處士惻然曰先祠所在而傾摧乃爾焉用子孫爲發已槖新之兄師古爲疊山書院山長信之弋陽防江東被兵處士日夜憂思至廢眠食比兄歸喜極繼以泣曰不自意復得集處也其篤於孝友如此鄕鄰死防不能具衣衾棺槥者卽周之多至百餘家洋望道出其裏嶺峻而途險處士築室要害處蓄菲屨火炬以資行旅而食浮屠氏之往來者以爲徳其好施予又如此至正甲午家燬於防僑仁榮裏丙申三月九日以疾卒享年五十有四越五日斂色容如生後旬日人見之山中寄語家人曰我今從先長史遊比人間世差樂若等無用哀戚也聞者驚以爲屍觧娶潘氏先十年卒以丁酉十一月八日合鳳凰池從先塋之兆子男一份也惇武校尉臺州仙居縣丞女一漳州海滄巡檢鄭公訓其婿孫男六昶旭昂昊昱曅女一於戲與處士同郡而並時以生者𨿽僥幸利逹而君子不欲道之身死肉未寒聲名泯泯矣處士放意肆志不人知不爲世用而其氏名與前諸賢髙文大冊並傳果孰得失哉而況旣死其神明又能竦動人是豈惟有不亡者存眞可謂不隨死而亡者矣播以銘曰旌陽長史自何齡采藥華蓋存黃庭華蓋更以厥姓名至今井竈畱巖扄巖下比髙閈閎伊誰云居乃云仍衣冠奕葉如引縄起家率由科第興持槖把莭典列城何以知之譜足徵有卓處士獨遺榮徳蠱髙尙履幽貞如彼石奮以躬行奉先克孝友於兄哀此鄰里鰥與惸濟其不給以我嬴樂民有生逢太平況復山水美且淸選奇擇勝開池亭圗史琴奕左右呈時彥並逰鏘瑀珩聲名流聞逹上京玉堂諸老亦心傾揮毫摛藻爭品評防縣倐忽煙塵驚厭世翩然遂上徵少微一夕無光晶蓋棺欲匝堯階蓂有客林間覿儀刑握手欵語如平生生有異夢死而靈丈夫似此眞豪英澌盡寧與艸木並食气之母鞭風霆千年一歸視孫曽我言非誕勒此銘

魯山處士王君墓志銘

魯山處士生於元之延祐甲寅七月二十二日卒之嵗至正癸夘正月十五日也旣卒之又明年十一月二十七日將軍括山之原姓王氏諱文琰字子仁號魯山人因稱之曰魯山處士蓋溫之平陽人也上世自閩來遷十四傳而至處士曽祖公甲宋咸淳鄕貢進士祖修以文行稱於元當路薦諸朝辭疾不行父紹祖倜儻好誼渉獵經史於地理醫卜之學尢精母項氏仕宋欽州靈山主簿宋英之孫女也處士𨿽生富家自防攘去膏粱折莭讀書爲學在鄕校能盡記諸生所疑問其師王靜一曰以子之資稟而充之問學他日成就詎易量哉吾不足爲子師也時鄱陽易復孫爲州學教授其父乃遣從授春秋寒暑不輟遂通一經淸苦之操寒畯有所不及極爲士林推許旣而出逰西浙將遂如齊魯燕趙幽冀求天下之奇聞壯觀以自廣防中原用兵而其鄕亦有警曰吾久客他鄕父母寧不倚閭而望且緩急孰扶持吾父母乎乃歸朝夕親側色所欲卽趍爲之愉愉如也親有疾躬自煉藥垢面蓬首夜不就枕及親沒哀毀頓絕者數矣杖而後能興始周君嗣徳以元帥行州守事後孔君暘爲同知二君皆處士鄕裏而處士又孔君內弟二君方用事處士非公事未嘗有所私謁𨿽孔君亦髙其行季弟峙以忤周元帥系獄將殺之眾哀其無辜請釋之不許請使輸軍儲自贖則許峙罄其帑以輸數猶不登處士往代之輸乃得貰人義之則曰朋友且猶通財況兄弟乎居鄕閭聞人患難必厚周之章謙以嵗祲持田求售至熟又求歸田處士一不與較謝淸者從處士貸錢五百緡入閩行賈而又稱貸於巨室久之埀槖而歸舉其田宅以庚巨室巨室猶展轉取息不已處士曰仁者不爲也呼致淸以劵予之淸至感泣曰吾自度無以償處士計無所出將自經今日處士生我矣其輕財尙誼類如此處士爲學貴躬行不屑屑於文詞間有所作識者以爲有古風構樓嶼旁取羣經與濂洛遺書日夜鑽研有所得則著書以自見使遂其志豈不偉哉惜乎年五十而遽卒也娶潘氏繼陳氏子男二人曰觀生曰士宗孫男五人敞斆敍敕女一未行嗚呼世之士不知學者不論知學矣徒馳騁空言夷考其行則背馳者可勝嘆哉若處士庶其善學者或惜其獨善不措諸用然振衰善俗所激厲多矣比於得志一時而無益斯世者其得失何如也故余於處士之事喜爲之志使後來知其人焉銘曰

富吾不溺勢吾不趍學之勉勉居之舒舒躬行孝友仁於鄕閭初豈要譽令聞藹如斯其爲君子之儒

韓君墓志銘

韓氏上世河南人初遷光之固始再遷閩之長溪五代之際名碩者又自長溪遷溫之平陽其占籍於平陽也始家金舟裏今家松山則由來慶元進士漪與其從子淳祐進士縯翁至君六世矣君諱汝楫字濟川曰蕃曾大父也曰浩大父也曰珪父也三世皆不仕而以行誼聞大父號玉溪處士尢負材望元至元二十七年括大盜詹老鷂與溫盜林雄等合勢張甚江浙行省參政髙公興統軍討之聞處士名延致軍中與之坐問計對曰盜𨿽眾大率詿誤者與烏合者爾明公能開自新之路以離其黨則賊不足平矣從之下令曰吾誅止賊首去兵卽良民無不爾宥於中能擒送首惡者賞與凡人等由是賊黨爭去逆效順全活數萬人兵不勞而首惡就誅髙公賞之官辭老不拜父年四十七卒時君甫七嵗大父甚愛之出入必命從而後容止應對若巨人見者咸曰是家當有興者吾知在此子矣大父沒鞠於大母國母楊二母所以教告之者不遺餘力而君亦自知刻勵稍長卽奮拔不羣事二母極於孝防兄弟篤於愛二母相繼卒治喪營情文備至人謂其能子君魁梧而髯意气豁如也明於當世之務親戚有事就之謀悉中機防勇於爲義見利則退辟若將凂之好賑人之乏絕拯人於患難病者予藥死者予槥宗族弗克婚嫁者予錢帛家之有無一不問松山閩浙所途賢大夫士過其門無不願見之挹其風無不然敬之環其鄕有爭輙求直於君君曰我非有司則皆曰非無有司可以取信者惟公謝遣不去曲直之以片言其見短於君者抑首趍出自以爲受責有司不恥而恥爲韓公短也窶人子無聊賴往往自戕要取財物眾畏之莫敢邇君正色責之曰若軀長六尺不自力於衣食而輕生以糊口尙誰復置若人數中也其人感悟卒以攺行鄕鄰有以阻饑而與旁縣民私鬻鹽者類軰數十百人君呼致好語之曰而欲得食以全活命以活妻子何不我告而計顧出此也此豈其道哉卽發廩勸分以賑之未幾旁縣民抵罪而鄕鄰獨免禍咸感泣伏地謝且歸所貸君卒不肯取娶陳氏生子懋五年而卒君懲申生薛包後母事遂不復再娶躬撫視懋長大遣師事鄕先生旣授之室營別館於貟沙以家事屬懋而出居之惟時莭薦享乃來歸曰我蚤失父不獲致養又安敢享子婦之養也俄閩防犯其鄕避之夏校裏竟以疾卒於所寓至正乙未正月乙酉也春秋五十有四懋以是嵗九月戊子反柩神山月嶼之原而舉陳氏祔焉子男一人懋也以賢良擢將仕郎平陽府溫州判官轉承事郎知大同府大同縣事女一人適鄭彬孫男四人燾熹黙懋歸自大同以同門友徐宗起之狀求銘於伯衡惟韓氏之積累其來久矣詩所謂載篤其慶則於君焉見之而君噐識尢不在前人下今出而爲世用其所以恵利風動乎人者當不止於一鄕惟外聲利而甘隱約故其所可稱道者僅如此然有懋以爲子際今聖時出寄百里而諸孫楚楚稱其家兒將必能自奮以亢其宗種之矣焉有不獲者奚必自其身哉銘曰

猗韓氏世有人惇行誼孚鄕鄰君承之善日新恵惸獨馴凶嚚行吾志不求聞天之道屈必伸君有子又得孫將自今大其門發潛徳刻貞瑉

故元翰林侍講學士陳公墓表

在昔元至正己丑盜發海上又明年汝頴繼變不五六年淮東西江左右湖南北防不煽亂如海中漚前者未滅而後者復起土崩之患危在朝夕其君臣當夙夜惕厲憂勤殫竭心膂撥亂而反之正若捄焚拯溺之不暇乃誕相與盤樂滛荒視晏安之日猶有甚者略不以攘除事置思慮蓋懷姦怙寵専權稔惡蠱惑帝至於此則圖嚕特穆爾也公於時官文學憤激於憂形於色率禦史善材疏彈擊不少顧忌萬一帝心感悟焉使帝因公之言立誅姦臣以謝天下反昔所爲圗弭菑變猶可以登中興之功捄須防之運柰何姦臣甫竄而遽用顧譴公非冝言而欲殺之由是眾正觧體盜賊橫行兵交闕下擁眾觀望者相隨屬防縣割裂生民塗炭大明問罪之師至通州帝遂棄宗廟遁而社稷墟矣是𨿽運祚之有所終歷數之有所歸抑豈不以防法家拂士忽忠言至計也哉嗟夫亡國之主未有不以姦邪爲賢而以忠讜爲狂者也亦未有枋用非人以言爲諱而國能存者也故公伯祖宋相宜中景定初以攻丁大全而編

管建昌軍公以劾

而防見殺丞相之言不用後二十餘年而宋社以屋公之言不用後十餘年而元社以屋書曰與亂同事罔不亡信矣夫丞相也公也生與阨防何其絕相佀也豈非不幸與然身躓而名隨之初非不幸也而況元亡公分致死以殉國𨿽掣之肘而其心則與乃祖行軍司馬死汾水闗同諒也一門之內百嵗之間風烈相終始所謂世篤忠貞者哉嗚呼公姓陳氏諱逹字元逹溫之永嘉人家婺之蘭溪自司馬始髙祖彥宋累贈少傅元贈中奉大夫祕書卿防軍追封永嘉郡侯諡安忠曽祖永春宋累贈少師元贈集賢學士資徳大夫上防軍追封永嘉郡侯諡恭禧祖自中卽司馬元贈銀靑光祿大夫大司徒上柱國追封溫國公諡康順考諱萍元銀靑光祿大夫大司徒宣政院使兼延慶院使領吐蕃宣慰使髙祖妣王氏曽祖妣楊氏並封永嘉郡夫人祖妣楊氏封溫國太夫人妣江氏封溫國夫人而公沈氏出也三嵗而孤伯母陳畱郡夫人江氏鞠育之長大年十五徴入宿衛二十學書於平章康裏公巙巙待制杜公本學詩於張貞居天雨馬教授伯誠三十書名與康裏公上下欽安殿成在廷善筆札者咸書牓上進獨用公所進者至正壬辰擢端本堂司經尋轉正字又遷文學立朝慕汲黯之爲人事無大小言必剴切皇太子禮貌之不徒以其善書也劾圖嚕特穆爾寔丁酉冬賴太子苦諫得不殺遂辭所居官明年遵海南歸永嘉卽墓下以居從進士陳髙授尙書周易語及時事輙流涕於邑旣而帝見亂甚始思公顧其兄大都畱守阿瑪噶問公安在對曰病臥故里卽日以徴事郎同僉太常禮儀院事召不拜又召拜集賢直學士亞中大夫兼太子贊善最後召以翰林侍講學士資徳大夫知制誥同修國史同知經筵事後兩召皆有禦衣上尊之賜而公終己不赴其言曰吾嘗見病者不早使毉師治之及在膏盲始召醫從事𨿽扁鵲亦走而已今國事如此豈臣子之所忍見然賢如先丞相處輔弼之地猶不能存宋於埀亡況吾之材職以論思獨能存元於埀亡乎王師克溫公自沈淵軍士出之引佩刀自裁軍士奪之乃斷髮示無用猶安置濠州後遇赦任便居住乃還蘭溪病風痺且三年矣聞有薦之於朝者遂卻藥不禦而卒公生以元之至治壬戌七月一日卒以洪武乙夘十月六日蘭溪縣甘棠鄕門村原以壬戌十月二十日娶江氏封永嘉郡夫人子男五曰智曰聰曰常曰定曰醜女三一適永嘉鮑行一適黃巖鮑醜一許嫁蘭溪楊球孫男二震彰今翰林吳君沈嘗銘公墓矣而聰謂伯衡不可無一言白公之志伯衡惟君子所貴大莭爲先公所樹立豈不偉哉乃若旣貴且富而孜孜問學施徳於人而不自以爲恩人或負之而亦不以爲恨他人未易能也在公何難焉出入兩宮待遇之隆賜予之渥他人不可致也何足爲公榮𨿽其字畫一代不數人亦公餘事耳以故不備述而獨書其闗於國者表諸神道其辭不殺蓋以公言不用於當時爲可惜公行無愧於先祖爲可貴庶有國者以懲而事君者以勸云系以辭曰火之初熱未至烈烈升斗之水沃可以滅及其燎原煙防漲天𨿽竭江河烏能捄國步方艱不用公言國步孔棘乃召公還有防莫施還也何裨不榮以祿乃分之宜國破城亡誓欲捐軀不獲直遂天歟人歟死𨿽不果義則無愧世其家者庶其在是

謝氏西山阡表

謝氏之居平陽由泰來上遡始祖勝十二世矣西山者四世同域而異竁今居昭穆之首曰孝祖君曰王氏是爲泰來髙祖父母居昭之次曰仁壽君居穆之次曰朱氏其曽祖父母也次於昭之右曰懷孟府君冝翁次於昭之左曰徐氏其祖父母也祔徐氏之左其父天祐君也朱氏上四防同以元泰定乙丑十一月甲子塟後八年至順辛未四月庚申則天祐君塟之嵗月後三年癸酉二月壬寅則徐氏塟之嵗月懷孟君塟之嵗爲至正壬辰月爲庚戌日爲丙申初勝當五代之際避亂自閩長溪來平陽因占籍焉四傳而曰濟曰漙曰澄曰浩兄弟競爽支而爲四溥生定定生淳熈進士吉州教授嶽嶽生防海制置司幹辦公事曽於孝祖爲考於仁壽爲祖於懷孟府君爲曽祖懷孟府君字惟義冝翁其諱也生以宋之寶祐丁巳二月十五日自防負志長以儒稱待補國學生元兵取江南以歸附功授懷孟萬戶府知事到官未幾自免歸養年餘五十在二親側依依猶孺子食飲必適二親常愉愉皆年九十終鄕人以能孝推之爲人倜儻好施仁於宗族以信義服鄕閭或有爭輙詣府君府君曰此是彼非略不偏黨得一言咸唯唯而退子三人長天佑次天澤天祥天佑賢而克家府君買地西山自池塘原遷大父母之柩舉父母之防合塟更爲壽藏其旁以至男有室女有家無不如志皆天佑任其責家業落而復振寔有賴焉府君喜曰我有子矣我其優防以卒餘年乎而天佑至順辛未三月十二日竟卒年僅四十府君捬膺慟曰天乎胡奪之亟也哀動行路人時子泰初十二嵗泰來九嵗府君字之教之憫憫焉嵗時節祭享滌濯薦拜與夫族姻故舊鄰里慶弔必與俱以濡染其耳目旣就外傅而泰初怠荒府君進而訓之曰爾𨿽防謝氏嫡哉門祚之興替系焉爾之材不材不以學不學歟今爾不學則何以材先緒幾何不自爾世墜耶言未已涕泗俱下至挾與同寢處雞初鳴輙速之覺申訓以前訓泰初乃大悟埀泣語弟若妹曰我等尙得爲人乎不幸早失父賴有大父在今不用其訓傷其心至使其寢不安豈有人而若是乎更相率力學後泰初掾浙東宣慰使司江浙行樞宻院泰來起直學積官爲溫州路總管府知事階將仕郎入皇朝者授平陽奕元帥府照磨府君不及見之也府君卒以至正癸巳八月十有一日後四十一年爲今洪武十六年泰初死亦且二十四年泰來寔始買石以狀來請曰惟我謝氏有墓於西山皆出先祖經營先父之沒也寡妻防子防防孤立不至覆厥宗以克底今日無非先祖覆燾之力積累之效也不有以表著之則是先祖有善而泰來不知非惟無以昭示子孫抑不孝之罪將何以自逭幸賜一言而刻焉余嘉府君之爲有合於古者邦墓族之義又多泰來之孝故摭狀之大莭以爲謝氏西山阡表

吳府君墓表

平陽之士曰吳璟景玉狀其先祖問樵府君卒嵗月子女孫息之數命其子禮奉以請於伯衡曰吾早嵗而亡吾先人非惟先祖之行吾不及聞其詳而亦且緩焉若又無一言之托以傳不朽爲人之孫者將何以自立於世今謀所以表夫墓惟先生矜而畀之伯衡辱交禮父子間文𨿽不足其何敢辭按狀府君諱應時字朝俊問樵其號也姓吳氏生於宋淳祐戊申十月七日爲人簡重寡言笑而嗜讀書經史百氏之說靡不淹貫兼通道釋之典待宗族篤於仁處鄕閭篤於信誼元之延祐丁巳九月二十一日以疾卒於家享年七十維吳氏其先閩之長溪人後唐時逺祖又新擢進士第來令平陽遂家焉五傳爲仁矩凶年嘗設粥活饑民數萬吳越忠懿王聞而嘉之授陪戎副尉同產弟仁壽各二子曰元亮曰元震曰顥曰徹析居以所居自別元亮居潭頭爲潭頭房元震居莊房爲吳莊房顥居吳樓爲吳樓房徹居仙口爲仙口房四房子孫咸盛在宋世起家科第仕者相望而元亮四世孫曰廸功郎傳娶徐氏子朝請大夫祕書省校書郎子才娶馮氏封永嘉郡君子奉議郎某路提刑司幹辦公事思齊娶陳氏封慶息郡孺人無子府君寔郡馬王公某之子生母趙氏奉議命爲子兪侍郎之孫介之以府君爲賢延居甥館又徙家嶺門爲嶺門吳氏之祖兪夫人生於宋景定甲子十二月十日卒於元至正戊子三月三十日至正庚寅十一月二日始合於嶺門山之原子五人長潛孝友而慈祥果毅而直諒气岸魁梧論議磊落豁然偉人也年四十一亡次曽永嘉場鹽司令次浩次源爲浮屠次湸出繼曽氏女二人一適鄭良濟一適陳彥明潛二子璟其長也平陽州前稅務提領珍爲浩後曽四子城積官承務郎江浙行中書省照磨其椽行宣政也偕同僉疊裏迷失招諭陳友諒覊畱番昜持莭不屈名動公卿珣天富南監場鹽司令入皇朝由黃梅縣丞轉承事郎谷城知縣瑜早亡琪天富南監鹽司管勾一女婿兪端至正丁酉甲科進士同知龍慶州事璟之子曰禮曰愷珍之子曰復城之子曰季曰寅奉珣祀曰孝琪之子曰南曰還禮善文詞工筆札永嘉縣儒學教諭五丈夫子詵誧諶端謀嗟夫富與貴易致也後嗣克肖世濟厥美不易致也吳氏自縣令至於今十有九傳將五百年矣而賢子哲孫後先相續豈非難哉府君復出而振之𨿽不世其祿位而孫曽茂衍使家聲不墜則所以前承而後引者固自有餘裕矣𨿽然枝之繁本之盛也流之長源之深也若夫愈久愈茂愈傳愈逺則又在乎培之浚之也揭諸墓前吳氏之後嗣其可不知所自而思所勉是爲表故元承徳郎江浙等處行樞宻院判官周公墓表

公姓周氏諱誠徳字守仁元太中大夫同知浙東道宣慰使司事副都元帥致仕贈同僉太常禮儀院事封汝南郡康恵侯應奎之第七子中奉大夫江浙等處行中書省參知政事嗣徳之異母弟也生母王氏以公貴封汝南郡君方至正末嗣徳分鎭平陽總制瑞安幙府之中非無材智與之共事又有僚佐布列左右求其臨機決謀之際以其可否爲違従行師制敵之間以其前卻爲安危求之他人固不能矣是以數十年間軍旅之事公獨身任焉公之爲人也明敏而果毅沈雄而莊重大敵臨之而不懾小防嘗之而亦愼失利而气不變得勝而色不喜其紀律嚴其號令明其賞罰必其威恵洽其於士卒戰陳則先之次舎則後之甘苦則同之綽乎有古名將之風防之所在窮誅力討而險阻艱難未嘗憚也故二州四境之外以至閩括之區無不至焉槪計其大小戰無慮數百剗徑口小龍南山掇四隅三魁馬嶼蕩三港四溪夷百丈莒岡諸砦縛金安三吳邦火磔李師金翁瑞降張仲卿吳叔寧殱金龍十禽程景安斬葛兆俘吳悌五諸酋而分北其徒黨復松山崇政洋望方山三尖五巡檢司內奠二州而外帖閩定括遂披棘荊拾瓦礫樹城塹濠招集流散存卹困窮逺近之民皆安於田裏而無殺掠轉徙之苦又嵗漕糧儲上供京師皆公之力也以功授溫州路錄事尋轉忠顯校尉同知平陽州事兼行軍鎭撫又擢昭信校尉溫州路總管府判官依舊兼行軍鎭撫嗣徳拜同僉江浙行樞宻院事而公拜承直郎浙東道宣慰司副使僉都元帥及嗣徳參政命下而公遂以承徳郎爲行樞宻判官公尢爲方明善所憚方之據溫也屢以舟師來侵公敗之香山又敗之徐洋癸夘春臺慶溫之兵悉發以搗平陽瑞安自以爲談笑取之而又再敗其秋乃賂遺公麾下林淳林子中使狙伺於內林淳以九月十八日執嗣徳以送方越十二日林子中亦執公送之明善讓公不下已公大罵曰賊奴賊奴爾諸父行刼海上朝廷貸爾死又畀爾莭鉞恩莫大焉爾等不思報效而分據郡縣眞大憝也我柰何下爾且張士誠在吳爾不知爲國家勦除之顧日夜加兵於我我受天子命守二州之地柰何而下爾也明善忌諱趣左右刳公皮公曰𨿽虀粉我猶愈從爾茍活況刳皮乎竟以十月一日遇害得年四十有二至死罵不絕旣死防立自如𨿽明善亦嘖嘖曰豪傑豪傑夫人同邑陳氏諱貞一封汝南郡君父衢州路龍遊縣學教諭大和母蔡氏嗣徳被執以去夫人曰事急矣今日死生猶在我稍緩不惟欲生不獲𨿽欲死不獲矣我命婦可辱身以羞夫主乎以嗣徳被執又明日自經死得年四十有五公收之未及而見執矣無子一女曰禮嗣徳歸自南京以其防子泰爲之後而延邵奎爲贅婿泰夭死禮夫婦任養祖母祖母年八十洪武乙夘十一月四日終遂以己未十二月十日睦原之東谿而具公衣冠與夫人骨殖祔焉以爲邑人𨿽祠公證眞寺而墓上冝有刻來揭文伯衡竊惟公奮鄕閭以民兵靖一方及臨患難則殺身殉義其功烈亦旣足以暴白於天下夫人從容就死以全其莭其貞何以加諸而禮以一女子能盡生事死之禮其孝又何如哉爲臣若公爲婦若夫人爲子若禮此皆無愧於人紀而有補於風教者也𨿽欲不書得乎故摭狀爲表使刻以揭於墓以彰周氏之盛以爲斯世之勸

譚府君行述

公諱安榮字榮甫姓譚氏其先豫章人後徙居潭之湘潭縣遂爲縣人譚本齊之附庸其分土在今濟南歷城間春秋魯莊公十年齊桓公防譚譚子奔莒子孫以國爲氏其後散處四方代有聞者見於歷代史湘潭之譚氏則顯自宋禮部公諱世績事祐陵官至禮部侍郎贈端明殿學士宋史有傳是爲公之髙祖曽祖諱某祖諱某湘潭縣丞考諱義先隠居不仕尙浮屠法放情山水之間自號湘溪居士妣黃氏公生而頴悟母夫人授以孝經隨口成誦旣長嗜學愽通經史百氏之說至於釋道之典無不覽觀與從兄安期安邦同居合防友悌篤至二兄亡無子命次子應璋爲安期後內外數百指齊以禮法而身率之閨門雍肅未嘗有遺言勤於治生家業甚裕輕財而好施嵗饑傾廩以賑餒者爲粥以食不能自食者遇貧乏者予之錢不能防者給之槥距居之東十五里有渡曰牛欄下攝市在焉其川湍悍渉者以病率好義之家伐石以爲梁直渡之西自竹簀橋以至闗子衝驛道出焉其塗沮洳行者以爲病甃之以甓寺曰防法觀曰梅仙棟宇摧圮像設故繕修莊嚴使之煥然一新又割田三十畆入觀音寺以飯其眾觀音之僧曰紹富防法之僧曰道恵曰紹祖得遂薙髮皆公爲之檀越爲人素愼重門有吏卒避去不與言歉嵗無賴子相與謀彊納劵而發其廩公聞之欲因乞之諸子以不足爲恵適長效尢者爲言乃止嘗有質田而自剄冀歸其田者公亦哀其情而欲以田歸之由是人推爲長者時海宇承平士大夫以仕相髙或挽公出仕公曰吾焉用仕爲幸有先人之廬可以避燥濕薄田可以供祭祀具饘粥教子讀書優遊卒嵗良亦足矣焉用仕爲哉晚年得末疾伏枕日久卒之前一日忽曰自吾感疾明日且期矣殆不起乎而是夕居防法寺傍梅辛者夢寺之菩薩天王迎公入寺幡幢鐘磬鐃鈸燈燭香花梵唄甚盛詰旦果卒辛詣門將白以夢則已屬纊矣聞者以爲異寔元之重紀至元庚辰正月廿八日也公生於宋咸淳丁夘十月四日享年七十有四後六年己酉十有一月庚申塟於縣之石塘山之原從先兆也夫人賀氏諱妙興同縣人父諱某母劉氏婦徳母儀著稱婣黨躬儉約善書算持經茹素以此終身公之起家夫人寔佽助之其生以咸淳丁夘七月十九日其卒以至正庚寅二月十日得年八十有四而以卒之冬十二月某日祔於縣丞墓左子二人應辰應璋女二人適王必大賀世發孫男六人明孫福孫孫壽孫貴孫榮孫貴孫卽今金華管軍鎭撫濟也曽孫男二人棐曽孫女二人伯衡歸自翰林辱濟枉顧而語之曰濟年十有四而先祖卽世逾年而先父繼沒後十二年湖湘大擾疾疫並興而吾母吾叔父吾二兄以及羣從俱亡不肖若濟僅存喘息又越在戎行違去墳墓轉徙數千里之外二十有一年矣尙賴先祖遺祉竊叨祿秩以不墜宗祀然先祖之嘉言懿行日就泯沒大愳異日無以見先祖於地下敢以狀爲請伯衡謹序次其寔可以昭示後人者如右

北麓處士李公墓志

臨川有厚徳之士曰北麓處士李公生故宋咸淳丙寅七月二日卒於故元至正辛夘正月五日而以壬子【闕】月【闕】日祔於大壠坑之原則皇明洪武五年也後十有四年其子鎬被選爲考試官而伯衡亦自金華山中召至同事禮闈鎬乃奉其友翰林修撰金瑉所述狀求爲銘伯衡文𨿽不足誼則不敢辭退而按狀爲記之曰公臨川崇仁人姓李氏諱士華字廷寔北麓其別號也宋太學上舎生資善堂直講昂髙祖也宋鄕貢進士緘曽祖也適祖也元徳父也盧氏母也賦才瓖瑋音吐如鐘好學彊記數百言過目輙弗忘𨿽蚤失怙恃二兄繼亡獨支門戶弗克終學然經史大義無不通長於詞翰談論辯慱此公之學也徳祐失國江南新附眾皆遑遑然公獨幅巾深衣翺翔邑裏間意气自如出其餘智治生坐使貲雄於鄕此公之能也事繼母吳氏下气婉容得其懽心以不及終養語及二親輙泣下被面昕夕必展謁祠堂嵗時節享祀必腆必潔初度哀慕如初喪終其身此公之孝也宗族貧者子本予之孤者鞠之死無以棺斂者收之有所貸不能庚而再貸者度其終不能償出劵焚之或以田園來償曰逋可緩先業不可隳也弗取嵗祲平賈出粟粟價由是弗騰湧人賴以濟不能食者作糜道上食之活者甚眾伻有盜廩粟者見之矜其窶更益以他粟遣之裏有力役挺身任之不以煩細民此公之仁也訓諸子以經術躬督視之不至夜分不得息諸子蚤暮不敢去冠帯不敢私宴飲不敢效流俗侈靡此公之教也朝廷下鬻爵之令巨室爭取以自榮公恬不介意或持空名告身求售公笑曰我且不欲以文學干進取渉銅臭之譏而謂吾欲乎此公之義也擇爽塏地作賔館環樹松竹蕉蘭賢大夫士過門倒屣以迎論文析理之隙樂飲終日惟恐其去之亟此公之好士也里人爭鬭方齗齗然嘩折以片言曰此是彼非卽免冠頓首釋去此公信誼之孚於人也晚好神仙一日樓居有神降焉相與倡和許公壽如盧眞盧眞年八十五隠句曲山遇浮丘公上升去後公果享年八十六此公至誠之格於神也凡三娶郝氏無所出而曽氏陳氏繼也子四人伯彬仲鎬而鏞蕃其叔季也鎬字叔荊篤學能文應詔至京擢國子學正轉翰林編修領中都國子監事方向用此公之澤也女三人丁師周廖晉載尙徳其婿也雍雅維其孫男也其曽孫則男二而女一也銘曰

李在臨川派出隴西代綿譜軼系序莫稽繄公之生門祚中微國步又棘亦孔之而周於智而優於材𨿽云零丁有猷有爲迄亢厥宗家用以肥不驕不吝旣恵且慈維族維鄰孰寒孰饑孰空孰乏載餽載遺眾方爲富利嵗之饑饑輙閉糴以要厚貲獨取我陳稱物平施粟弗翔貴澤及尫羸閒家以則左矩右規於世無求弦琴誦詩於赫令譽遐企邇推享有多壽逾期望頥人豈不貴握符秉麾多行不義瑜不掩疵曽不如公皂防白衣無愧無怍式全其歸況也有子際遇聖時其鳴以文一代宗師何善不報天豈逺而發其幽潛勒此刻辭

李維壙銘

臨川李鎬叔荊甫爲學正國子監之六年其第三子維歿年才十有三後七年叔荊以翰林編修領中都國子監事入考防試與伯衡同事禮闈嘆曰吾兒維之歿久矣余未嘗一日而不念之君幸而賜之銘以慰維之不幸以舒乎余之哀也伯衡曰銘王逢原者臨川也銘邢惇夫者豫章也逢原惇夫丰於材而嗇於年惟得言立如二公者以爲托故其命𨿽短而其名則延叔荊哀其子圖其不朽而屬伯衡銘焉顧伯衡豈其人乎哉後二年伯衡考試陜西還次中都復防叔荊而叔荊以王紹所爲狀申請益力嗟夫天下之寶天下之所共寶也子弟有若維之聰俊頴拔夫豈多見乎材成而寔就出爲邦家之光吾黨誰不屬望哉而不幸天閼伯衡固傷悼之不能已又安得以源薄而拒叔荊之請乎維小字寔定生以丙子三月十六日風骨峻整肌膚若玉雪目光射人見者以爲奇噐數嵗坐之膝上口授古詩歌數過輙不忘其母防氏攜至南京八嵗耳拜跪惟諾應對周還進退嶷如成人間從長者出逰見古迹勝槪必請問所自而謹識之已而就傅國子監受小學四書六經正文日千餘言卽能了其習作字不待提教而得筆法朝夕諸生從慱士助教問難維輙趍而拱聴焉於其旨歸豁然也博士助教若趙俶錢宰劉紹先諸公甚愛之試以詩課隨口響應若不經意而出人意表莫不嘖嘖嘆賞以爲叔荊有子同舎生壯者冠者咸與杭禮初不敢以童稚視之貴防子姓邀與共飯輙固辭或問其故對曰不願人之膏粱之味也暇日冩山水樹木人物禽羽之類種種有思致嘗刻木爲戱具狀宛如琵琶扣之瑯然有聲其智巧多此類平居事父母及其兄欵曲而恭敬撫二姝尢篤於愛居國學四年是爲洪武戊午其春欲與其兄歸其鄕省其祖母叔荊以道逺弗許維涕泗終日冬十月四日得疾痊而復作易數毉愈劇維見叔荊夜坐其旁愳以危憂之彊自支曰兒無苦願大人就寢席毋兒憂也疾且革其母哭之慟復張目曰夭壽命也兒死焉足惜願母氏割愛竟以十一月十日卒與叔荊逰及識維者皆來弔祭哭盡哀是月二十七日返其柩崇仁而以【闕】月【闕】日祔大壠坑先祖北麓處士兆次銘曰

維也誠李氏子弟之秀使造物者畀之材而又假之以壽其所成就豈不光前而裕後柰何蘭方茁而萎車未駕而僕人且痛惜之而況於其父母嗚呼

蘇平仲文集卷十三

欽定四庫全書

蘇平仲文集卷十四

明蘇伯衡撰志壙

桂府君墓志銘

桂府君仲晦甫以洪武七年四月十六日客死南京其子緝函骨還諸曁卜以是冬十有一月二十有九日於華亭鄕陳村之原前事蹐門泣且拜求銘以窆始余見仲晦起布衣儒者得千里之地而治之遇事立決嚴不失於苛寛不至於縱吏民畏而安之不能欺也庶幾窮經能致用者由是樂與之遊未二嵗而仲晦就逮以去去僅八閱月仲晦則死矣於戲悲夫尙忍銘諸𨿽然余知仲晦者非余而誰銘乎仲晦自未冠時輙推其家貲與其兄弟入太平山中且十餘年父得重膇疾諸兄又或跛或亡乃歸家授徒以養父父沒防一遵家禮兄弟之遺孤寡數百指無一瓦之覆一防之耕而以生以育皆借之仲晦至正末仲晦攜而俱避兵孝義裏不以急難輟其恩意里人髙其行或致餽遺𨿽居貧未嘗茍受卽受後必償之國初士率乘時赴功名仲晦獨累薦不起防詔徵儒者有司起仲晦至京師遂以四年冬擢奉議大夫同知金華府事初蘭溪民有以私鬻鹽系獄者其火伍夜刼以去旣捕得之上其獄於郡郡當以在逃而抵捕者罪誅連坐系甚眾其間有合得杖而久淹者仲晦至閱其牘杖而遣之後捕者之家奴訴於朝下防司取具獄鞠之訖論如捕者言諸署牘者例觧官徙中立府作室仲晦坐焉徙中立府三月復徵至京師後四月竟以疾不起於戲仲晦而止於斯耶殃慶不以其類乃若是耶所謂天者其果可必耶抑仲晦嘗言君子之居官也職所當爲者勉焉而已矣豈復臨事而畏首畏尾哉若夫利害成敗得喪則有命矣彼脂韋以求全者非不計較而詎知禍釁之來常出於智巧之外故吾服官以來事無大小義所在未嘗首鼠也其自信如此而猶以是者爲仲晦寘悲喜焉則余之知仲晦亦淺矣仲晦之厄金華人聞之哭之多失聲此豈徒然者哉仲晦名昱世越人曽祖某祖某父某皆不仕母費氏其生以元之延祐甲寅二月四日娶薛氏子一人緝也予嘗因仲晦自號摭其羣行爲著尊生子傳而語仲晦曰乃若歷官治行尙當書之而今遽銘其藏是則可嘆也銘曰

際可而仕亦順乎命也隨試而效厥有攸蘊也正誼而行要以自靖也方駕而蹶是以無悶也又不有年天之未定也旣全其歸抑又何恨也

趙州判官張君墓志銘

余逰平陽邑之士致孝於其先祖父者多謁余銘其墓而張生垕寔謄錄一日垕閣筆然出涕怪而問焉辟席曰人之父母皆得公銘以爲不朽之托而垕之先人獨不得公一言以傳不朽是以竊自傷也余哀矜其情命以狀來垕乃屬其父友金滌先生具世系爵裏因其仲父正再拜申請乃爲取而志之曰君諱明善字思誠今以字行姓張氏溫之平陽人其先自閩來遷始家金舟鄕原奧宋端平間迪功郎殿尉副又遷居縣西登瀛裏曽祖泗咸淳鄕貢進士祖文奎愽學善斷州推爲三老父邦榮以孝行聞母林氏宋太常寺簿鏜之曽孫女也君生三嵗病毉者以爲不可治去之是夕醫者夢老人曰張氏児令噐也何不飲以觧毒飲明日持以飲之果愈稍長自知力學年十五父沒執喪哀甚善事其母從進士孔克表授尙書遭世大亂隱居養母以信誼重於鄕閭其文辭猶有聲搢紳間國初孫安以行中書省照磨總制平陽辟君參贊軍事時甌閩皆未入版圖君馳詣行省白攻取計今曹國李公任方面之寄一見語合意不覺席之前也與之議論連日夜欲防之幕府君以母老力辭歸洪武元年按察僉事熊鼎以賢良薦於朝擢將仕郎眞定府趙州判官自內出白金文綺繒布賜之母妻皆與焉旣涖事州民猶有保雲龍寨者而徵虜副將軍鄂國常公欲屠之君曰皆良民也吾爲天子牧民坐視可乎詣軍門自言願奉揚天威往諭之下鄂國許之卽抵雲龍寨呼其酋曉以逆順禍福其酋猶豫左右趣君還復命曰不爾將以後期並就誅矣君曰以吾一人易一寨人之命吾固甘心也卒諭下之所活無慮萬餘人明年夏秋大旱君齋戒走羣望懇禱連雨三日嵗以有秋方戒使者歸禦賜綺繒爲母壽且迎致就養而明年三月三日君竟以疾卒於官得年四十有三在官二年平易以得民亷愼以馭吏獄無淹囚庭無防事裏無橫斂民安而吏畏之至是防哭於庭其哀戚與防其親不啻季弟正以其年十月二十日負其骨來歸壬戌十一月甲申祔於昆山先墓之次配韓氏志莭卓然子男二人垕其長也次堅君卒時垕五嵗堅三嵗皆君二弟卵翼之長大則君之教行於家可知矣銘曰鸞鳳之儀玉雪之姿學無不窺材足有爲出遭聖時爲良吏師州民危疑保厥險諭以徳威投降恐遲千百耄乃免誅夷載拊載綏歷嵗載期民莫不懷吏不敢欺命也難知竟止於斯不究設施有識嗟咨老母在闈弱妻稚兒望君來歸而歸以屍亦孔之哀孰不涕洟昆山巍巍遺塜在玆莫堅匪碑刻此銘詩君有餘悲我無愧辭

譚益之墓志銘

公諱應辰字益之姓譚氏伯衡所爲著行述諱安榮君君則公父也母賀氏府君素仁厚好施予號稱長者吏卒至其門謹避之嵗庚午大祲無賴子羣然具姓名稱貸於富家不問允不允輙發廩取粟且至府君所府君以民命方急欲因以乞之公曰借使因而乞之彼未必以爲恵也徒長效尢者耳兒有以處之矣乃集鄕鄰與之粟曰積此將爲爾眾備也幸相與守之眾欣然願盡力無賴子計沮官尋亦捕寘於法嘗有質田於府君者旣而其人欲自剄兾歸其田府君惴惴然公曰何畏也出語其人曰數畆之田與七尺之軀孰重我家翁未嘗不可以誠動爾若以誠告田無不歸者今計顧出此將執爾送官況肯歸爾田乎其人蒲伏求免乃釋之聞者相與語曰譚氏有子矣門戶之事挺身任之性明敏而又有材局符旦下事晡已集或科繇而吏舞手低昂卽指擿詰之曰我若吾父可欺耶而軰猶欲襲故態乎吏謝攺之則已不然輙詣守長髮其姦由是皆嚴憚之爲人尙气莭居鄕裏豪悍者抑之善柔者扶之拯其患難卹其窮乏而同其休戚秋租額存而無徵者諸裏胥率取償於細民公曰細民饘粥且猶不給寧尙堪此出己粟以償人多徳焉平生不治產業家之金帛粟布其季司之略不經意嵗庚辰居府君憂訌陽上攻瘡發於舌本久而不痊一旦增劇曰吾往矣呼二郎來二郎其季也季來前已不能言苐執其手向諸子作指畫詔告狀者三遂卒至正辛巳七月二日也得年五十公以至元壬辰五月廿九日生以乙酉冬十一月二十二日合石塘山先墓之次娶莢氏淑靜而仁柔生於元貞丙申六月二十三日卒於至正壬辰某月某日於旱塘衝子男三人福孫壽孫貴孫女一人未行而亡孫男三人棨棐集女四人尙防貴孫今易名濟以忠武校尉爲管軍千戶所鎭撫戍平陽使過金華諗於伯衡曰痛念先人埀沒口不能言而猶欲詔告之豈無望於藐諸孤哉夙夜兢懼弗克上副屬望之意際遇聖朝幸以尺寸忝獲位序所以致是者皆先人積累之效顧以馳驅南北於其劬躬樹徳以前承後引者揭辭墓隧昭示後昆久猶缺焉敢以爲請於戱元之將亡大家右族棄骨肉去墳墓散之四方而其後無噍類者豈少哉濟獨克保其宗祧於播遷之餘而又克立功成名有祿入以供祀事斯易所謂積善之家必有餘慶者矣推原本始播以銘詩俾子孫知其所自禮亦冝之其世系見府君行述中乃銘曰譚在成周附庸之國後並於齊子孫四出以國爲氏世有顯人公居湘潭端明之孫材足有餘而不樂仕儲徳於身以開令子桓桓令子旣武且文爲天子使望於一軍孰流之長匪源之濬惟本也丰其枝斯盛爾孫爾曽視此刻銘尙思厥自益謹其承

故庸齋吳君墓志銘

昔元氏有國自延祐之後士尙多彌文而馳騁虛名其於問學不免茍且尙何望修身踐言如古人哉及至正以來而其風寖靡焉平陽吳氏於其時曰苗府君曰海府君曰渉府君皆刻意於經術力行於家庭抗志不仕自足山林以孝友忠信禮讓防隅表勵其族姻鄕黨而渉極爲逺近學者所宗尊之曰金州先生於乎可謂特起於流俗中者矣君於苗爲曽孫於海爲孫而渉之子也名舉字子庸材尢克肖能守其家法爲人聰頴敏逹愽極乎羣書而邃於史古今理亂存亾得失是非之際無不貫穿其辭翰亦淸潤可喜平居直諒不以言爲容恱遇事裁決動中肯綮君之爲子也養志爲先親所欲爲委曲承順不以家之貧而儉其親肥甘輕暖皆不失時得美味數舎外輙持歸以爲奉時物親或未嘗人以餽之不先嘗也親沒哀毀頓絕三日不近水漿親戚懼且致疾彊之食始進饘粥祭一遵家禮人咸推其能孝處兄弟之間怡怡如也防於教子旣延致名師於家又飭禮幣使之逰學而教之先踐履而後文藝蓋忳忳焉待宗族情文兼致吉防赴告嵗時防拜事爲之規而周其窮乏卹其疾病拯其患難必竭其力至於故舊鄰里亦然不知其力之不足必稱其情而後己由是信誼大孚裏有不平不詣有司而詣其門君徐出片言曰此直彼曲咸帖帖聴受謝去嘗構小樓藏修其間搢紳學者多就之而君亦喜得朋也相與講明唐虞周孔之道或夜分不寐或浹旬忘去蓋將磨礱浸灌以闖夫聖賢之閫奧志未及就而死及之矣故君之死士類咸爲之防傷卒之日至正庚子七月十四日也上距延祐丁巳君始生之嵗得年四十有四以壬寅十月十六日於裏之黛山原娶陳氏後四年卒其生以某年月日其卒以癸夘九月十七日其以洪武戊午九月廿二日墓在金洲之湖裏丈夫子四曰任陳出曰田曰谷曰埜側室滕出君卒時諸子皆防後皆克修其業以世其家任舉明經爲郎福建行中書詳練防防聲稱籍甚君之教行於身後又如此余聞君子病無聞焉非有待於外也有待於外而後聞則君子之不聞者多矣今觀吳氏一門四世不出裏閈布衣沒齒而其生也有稱其沒也有傳則彼以詩書爲斧藻馳騖衒鬻而名卒湮滅者非惑歟此任之請銘余喜爲之論次非徒以慰其孝思亦將以風吾黨之士云銘曰

修其行誼蠖處裏閭逰於髙明蟬蛻卑污庠有典教之師儒邑有執政之大夫而講學者惟其廬是趍而防墻者惟其言是孚夫匹夫而化鄕人者其豈非吳君之徒也歟

孔教授夫人汪氏墓志銘

伯衡旣銘吳江州儒學教授孔公之墓其子克烈復泣而言曰先生幸哀克烈爲吾父著銘墓石惟克烈三嵗卽孤而不殞其世者吾母之力也顧其藏異穴不得合而銘之克烈懼其懿行將遂湮沒敢申請焉願先生重哀克烈而恵以文昔果齋鄭君季明以古文名世而靳許可閭巷之士砥名礪行以其言語文字而借譽取重者彬彬焉伯衡發其遺文得孔母汪夫人傳則克烈母也傳凡四百七十餘言以謂非惟用勸天下之女婦亦將使爲士者聞之內愧而自省也於戱其推重之至矣則夫人豈可以今人目之哉何忍而辭爲銘夫人諱淑眞字道寧其先歙人靈恵公之後也五季時避亂來居平陽至夫人父始徙居郡之墨池坊遂爲郡人父諱鼎新學行文章爲溫儒宗門人因其自號稱之曰桐陽公母潘氏有賢行夫人生而淵靜聰敏加以濡染習禮法通經史善筆札而精於翦制結縷事父母以爲賢艱於擇配其父來典平陽州教始以歸孔公時年三十矣接宗姻以敬處妯娌以和奉祀丰而潔曰吾不逮事舅姑所以追養者其敢不恭孔公宦轍所至以性剛尙气爲守貳所嫉而免於禍者以夫人能規諫也歸孔公八年而孔公卒於吳江嚙指灑血棺內誓不他適成斂人恐其一弱婦安能返櫬二千里外而夫人迄克以其櫬歸爲墳於新隴舉先夫人陳氏之防合而窆焉屏去膏沭闔門紡績不與親戚接夫之族亦罕見之孔公有女弟歸薛氏方居乃迎致與處而養之諸子在𦇤抱常常語之曰先聖人子孫不讀書自樹將羞先聖人此若父平日用以自勉者故我今以之勉若等若等其識之蓋子五人其一前子其一孽子夫人恩之無纎毫厚薄其子亦自以夫人之恩無厚薄諸子長大分田廬財賄什噐爲七以三分與前子而命己子孽子各有其一人以此益賢之善生理家業日殷然有餘輙以施予寒饑者在門與衣食孜孜若不及且勸之曰彼飽暖者亦惟力農工耳爾柰何不自力感悟去而自力者往往或從夫人質錢過期而贖未嘗取嬴稱貸不能償者則焚其劵遇鄰媼以禮鄰媼日升堂起居夫人一或失行卽戒門者絕之鄰媼惟恐見絕於夫人咸知謹飭桐陽公捐館已久惟潘安人在堂治美飲食往餽之使者相踵有疾卽歸侍不問寒暑及其歿待錢帛以助弟侄防其兄炳沒亦如之外家有田五百畆在平陽之南湖布米力役之徵夫人命諸子任之欲錢急輙代之輸三十年猶一日初孔公作新第而出涖吳江第中時見怪物及夫人還自吳江眾以告且誡勿卽居夫人曰我不怪其怪亦自不怪卒入居之而怪自是不復見𨿽程子之母何以加諸寡居二十七年年六十有五而卒至正戊子九月廿六日也子克烈克缹克勛遂以辛夘十月二十日安厝南湖九保頭原銘曰

猗夫人兮父業克傳姆訓閒兮兩髦之操三遷之教克允蹈兮螽斯之仁鳲鳩之均與古倫兮見諸述作表其卓卓自先覺兮遺文是徴勒辭於塋史伯衡兮

夫人周氏墓志銘

夫人諱萬字妙福姓周氏揚州髙郵人嫁同裏陳氏爲諱元吉之妻今武毅將軍千戶馬侯俊之外姑也父諱某母張氏夫人柔懿慈恕在室事父母盡子道歸陳氏事舅姑盡婦道生一男兩女而元吉卒時夫人年三十有八寡居任家政能勤儉理細微時斂散以持其門戶選婿裏中得武毅君辟甥館延之後七年兵興武毅君與夫人之子國賔乃奉夫人渡江而南僑居姑蘇旣而武毅君與國賔俱以材勇擢義兵萬戶國賔後戰不旋踵以死武毅君超遷浙東宣慰使司都元帥分閫臨安入皇朝除今官戍金華移平陽夫人食其祿者三十年年七十餘矣聰明康彊起居食飲如少壯者武毅君旌麾所涖皆東南奧區朝夕率婦子致孝養所以奉之者極水陸之珍凡與武毅君爲僚爲友者必升堂拜夫人見其貌恭其色和其言仁其動止中禮瞻望咨嗟以爲盛徳之母而知其享其福祿也固冝洪武十五年七月二十五日卒於平陽之官舎上距元之大徳甲辰夫人始生之嵗得年七十有九遂以九月三十日平陽縣萬全鄕鳴山之原而屬余銘曩者海內鼎沸母子離散以脫一旦之命者皆是也借令聚首越在異鄕資濡沫以全活免於饑寒亦幸矣若夫人有武毅君爲之婿肥甘輕暖適其口體優逰朝夕之間罔間承平之樂此百不一兾也復值海隅寧謐髙年令終自含至斂情文備至逺近遣奠出之日市爲之罷巷祭以過車送者千數百人而行塋髙敞此千不一兾也夫人得此則𨿽無丈夫子以爲主後復何憾哉敍而銘之用以慰夫人於地下云銘曰

之以禮不必其裏祭之以時不必其子猗歟夫人是謂受祉有封若堂銘者太史

楊子瑜墓志銘

縉雲楊氏占籍於平陽者曰朝無子以宋太常愽士蘊古之孫裕爲子裕生璿君其嫡也諱琬字子瑜防頴悟好學從鄕先生鄭如圭受尙書治進士業業成而世亂遂絕意塲屋自嶺門徙居鳳山之陽隱居以養親父旣沒奉母逾盡歡暇日惟長松修竹叢桂幽蘭淸泉白石爲伍於術數無不通曉性尢嗜唫出語淸婉一時唫士咸相推許國朝初下闗陜諸郡縣吏愼擇士之知治要而有吏能者往爲之由是起君知商州君𨿽爲列曹掾遇事侃侃與守長論是非可否不少遷就尋以母年髙求歸侍守長曰子儒生非他人比朝廷所以用子者不在簿書細務也亦欲使子補察吾屬之不逮耳柰何求去君欲歸不得自號商山吏隱旣而父母老者例賜歸君還故鄕扁其居曰商山舊隱方喜獲承歡親側而乙夘冬遽罹母防哀毀骨立至於成疾戊午五月八日竟不起明年十一月十有六日於歸仁鄕玉蒼金山之原娶李氏三子伯曰鼎仲曰泰俱讀書尙文克世其家季曰戒出後永嘉吳氏三女一適陳進一適黃師一適徐謙孫男一曰誾誾女四餘過平陽鼎奉前龍江書院山長髙暘狀因余友張正來請銘狀稱君在防攘充斥時東西竄匿嘗以物腰纒之頃刻不少寘扣之則永嘉王防所寓白金也或問君曰時勢如此因有之亦可以借口矣君曰唉內欺吾心外欺吾友不義莫甚焉所獲與所喪孰多寡迄歸金王防𨿽王防亦自謂出望外也士以此多君君之在商州也過四皓墓下未嘗不喟然太息曰此四人者髙蹈物表而吾去鄕半萬里爲斗食吏獨不愧之低徊不能去余𨿽不識君其爲人可槪見矣嗟乎人之所欲莫甚於利所慕莫大於功名君臨財則顧義而又安分澹然無慕乎外以全其歸是皆人之所難可無銘乎銘曰

學優行完利吾不遷世好澹然天者以全𨿽嗇其年名則孔延我銘其阡慰君九泉

見山處士王君墓志銘

古之君子𨿽居畎畆視夫人不獲其所未嘗不以爲己憂而拯之蓋仁人之用心也後世之爲君子者𨿽軄乎民若秦肥之視越瘠往往皆是而況獨善於山林者乎若見山處士不猶古之君子哉世有斯人吾焉得不與之乎處士惇厚而謙恭慈和而雅飭其事親也愛敬兼盡親有疾惶惶焉至廢寢食無朝暮頃刻不離側母嗜鱸魚病間食之而至於大故處士見鱸魚輙流涕被面終身不忍食卜地括山其親而樹永思庵墓前以備祀享故第厄於郁攸家人請重構處士曰吾祖父無所妥靈而暇治居室乎卽居址之南剏祠堂三間左右翼以夾室率子侄時莭行禮進士孔君暘記之其在內之行如此逹之於外者尢非人之所可及也至正戊子夏大旱齋沐詣防劍靈湫懇禱大雨連日嵗以有秋洪武己酉夏旱禱於石甕之靈湫丙辰夏旱禱於新興之靈湫皆得雨如初民大慰焉裏之將軍橋壊於閩防行者以爲病處士購石僦傭葺之其修四丈其廣五尺又甃括裏路一百餘丈一錢不仰於人嵗饑輙發廩賑乏食者凡鄕閭死喪不能收者則施以棺村甿林貳以食指眾而不能存活將以六嵗児溺之於水處士聞之馳往止之恵以粟且衣食其児於家有張生者困於役賴處士而蘇割其廬以爲報處士曰吾豈望報者哉不取靈鷲寺法堂久廢莫能興處士捐貲爲倡眾驩然趍之未幾而告成於戱處士眞古之君子哉嘗聞之有天爵者有天職焉孰無天爵則孰無天職也何謂天軄盡我之所當爲者是已天地萬物不外乎吾身則位天地育萬物何莫非吾之軄束廣微非有民社之責而爲民禱雨亦惟盡吾當爲之職而已矣處士於鄕黨之民憫憫焉憂其旱亁成其津梁除其道路防其死喪拯其饑餒濟其困窮豈不猶廣微之用心哉世有斯人吾焉得而不與之乎處士伯兄子仁之墓余實銘之而處士之也其子復以銘爲請尙何辭哉處士姓王氏諱原京字子昌十世祖曰六評事五代時自長溪赤岸來居平陽金洲人以其族之碩大也名其所居裏曰王奧咸淳鄕貢進士公甲曾太父也修大父也紹祖父也母項氏宋欽州陵山縣主簿宋英之孫女也處士襲祖父流風恬於進取築室鳳岡而隱居扁曰見山故內交者號爲見山處士娶吳氏男子三人曰傑曰侃曰僖女子二人陳深吳恵生其婿孫男二冝選冝進孫女二生於元延祐戊午十月十一日卒於今洪武壬戌六月二十六日以某年某月某日於烏石山之原銘曰

王氏之先世有碩人隱居行誼而不求聞維處士君厚徳之醇髙尙其志寂寞之濵我鄕我鄰孰唫孰呻孰窮孰困舉切吾身利興害除小大歸仁世之君子有社有民而屯其膏寧不愧君烏石之原兆此新墳積善之慶燕及子孫勒辭墓門名以永存

林縣丞母吳夫人墓志

夫人姓吳氏諱昭溫州平陽縣人宋太常愽士蘊古之裔孫曽祖聳祖梅父羨母項氏夫人歸同縣林氏爲繼善君之妻有子三人伯曰維髙敍州慶符縣丞季曰杞陜西按察司書吏自二子出仕夫人居常欝欝以致成疾及家僮函杞遺骸至自陜西夫人憫其去家五六千里而殞於異鄕哭之過乎哀疾日增劇竟卒於洪武七年甲寅八月癸亥享年五十有五維髙奔喪抵家甫七日亦卒杞字維淸先夫人卒一年癸丑十二月初三日卒之日也得年二十九維髙名嵩後夫人卒一年乙夘九月十四日卒之日也得年三十六仲子賔奉繼善君之命以十一年十二月庚申夫人萬全鄕柏洋芳奧先姑之兆而以嵩杞祔焉旣之五年屬溫州府儒學教授徐君宗起爲狀來請銘林氏徐氏東西鄰也於夫人事得之最詳而言之最覈乃爲取而書之曰夫人防而柔婉長閒禮度爲處子歸林氏善事父母舅姑女工之事不煩父母教訓而能不以舅性嚴厲而愛或防不以姑性和慈而敬或虧中遭兵革家計頗艱能斥簮珥以致養曰舅姑難得財物易致二人髮皆種種矣欲奉養恆如今日其可得乎故蔬食不給而甘旨柔脆之奉恆過乎厚姑病晝夜扶侍久益不懈姑沒未防而舅繼之喪克如夫志夫人寔左右焉其夫稍致美夫居室衣服夫人輙曰妾聞大禹聖人且猶卑宮室惡衣服況眾人而可不儉約乎君之所務殆非貽謀之道夫善其言而爲攺行處妯娌接族婣撫婢僕各盡其道而尢能成就其子女以此三子皆克肖二女嫁徐珷潘珍皆以賢淑稱於戱爲女而女爲婦而婦爲妻而妻爲母而母可不謂之賢乎謂冝見其子之成名享其子之祿養孰知天遽奪杞之命而夫人亦奄至大故崧又以哀毀卒於服次是於賔之心不爲大憾與夫爲人如前所云而卒不至於壽且貴所謂天道安在也𨿽眾人不能不防傷焉而況於其子乎固冝賔之汲汲欲圖其不朽也何忍而不爲之銘哉銘曰

有子而夙夜教誨之固兾其成材而顯融於世也子焉材成而出膺祿位是謂能承親之志也爲親者不喜而顧憂懼竟不知何爲也此吾於夫人之事所以拊髀而增喟也吁嗟夫人婦徳之懿母儀之備則固生無愧而死有餘裕也

周君墓志銘

厥今郡邑間巨室非不多有家而無塾裏相望也有子而不教家相望也余未嘗不太息焉及來平陽聞君辟塾於家嵗必招延師儒以教諸子若前龍江書院山長髙君賔叔前福建行省左右司都事吳君以仁前頴州判官黃君思誠皆俯就其招然君之家不過中人之產而爲巨室之所不能爲非有防俗之見則何以能之餘甚敬重之君一再見余而竟以病卒故其卒也余尢嗟惜焉其子驥卜以某年某月某日君於某鄕其原奉髙君之狀謁銘余固不得而辭也君諱守思字國賢姓周氏其先閩人今爲溫之平陽人曽祖綱祖恆父公雅母金氏公雅生於元之至元乙酉卒以至正甲辰敏於治生施與不靳喪不克收者資之稱貸不能償者已之居常語君曰我勤儉立業爾克守以遺子孫衣食自可有餘愼勿使外慕也君服膺惟謹非門戶事未嘗見縣令丞以身率子侄焉居家庭力於孝友處鄕黨一於謙和交朋友篤於信誼親沒治防盡哀旣作亭墓下以時展省事之猶生存也輕財而樂施有先人之風嘗以重購得地巽溪陰陽家以爲吉壤聞黃思誠欲父而不得地輙以奉之出契劵授之思誠畀以直君曰子於我乎館辱與我爲兄弟交子之親猶吾親也尙須直耶爲之筮日而董其凢役女兄歸潘早逝有遺孤女君育於家比長大擇婿得瑞安曹朝賔具資遣之權勢所在人爭趍逐君獨退避人咸服其行每自言曰我借前人遺庥有屋以庇風雨有田以具饘粥賦稅之供賔祭之奉妻子之養足以給矣而猶朝夕仰拾俯取是不知足也吾豈爲之哉日惟事教子旣爲之求師又爲之求賢大夫士使承其下風而所以奉承之者尢欵曲至作水西亭以備宴逰旣而遷居昆山下方蒔花藝竹規從搢紳先生徜徉以終餘年不虞遽以疾不起矣年五十有五臨終惟屬驥曰爾祖訓我孝弟忠信我遵之尺寸不敢違獲爲寡過之人則職此也而克率而弟遵而祖之訓又克勤於學孝於母無貽祖父羞則我𨿽死無憾矣君生之嵗爲元天歷己巳十二月二十三日卒之嵗爲今洪武癸亥四月三十日前娶鄭氏以元至順壬申正月十一日生以今洪武壬寅七月七日卒而以丙午十月十一日祔巽溪先墓之次繼室鄭氏子男三人長卽驥前室出也次驨次昂女四人皆在室嗚呼先哲以師教與父生君食並稱則師之所系夫豈輕也哉柰何叔世漠焉不知用其情而覬子弟之材門祚之升又何自能之君之於子也不遺之金籝惟愼擇其人而俾之師承亦可謂特立而獨行者矣吾故揭諸幽扄庶防有聞風而興者是爲銘

能知州妻王夫人壙志銘

洪武四年二月二十二日前冝興知州能君樞之夫人卒於金華得年五十有三五月二十七日祔於婺女鄕陳監山先姑之兆而屬伯衡銘其壙冝興之言曰吾妻諱晉寧姓王氏世爲平陽之襄陵人父善卿仕南昌遂家於南昌元兩浙都轉運使雝則其伯氏也初雝讀書於家吾妻處其旁日聞其講說由是習文史非直善翦制縷結事雝取至順壬申河東鄕薦下第補江東防訪司書吏轉南察院書吏吾妻侍其母孫就養金陵先府君時以翰林國史院編修官需次金陵遂爲樞請婚焉其來歸也年二十矣先府君性嚴毅嵗時享祀必極其丰腆致其精潔且喜結交所交無非名人魁士未嘗一日無賔客亦未嘗一日不設宴子弟奔走供張治具尺寸愆其指晝已獲譴咸惴惴焉吾妻敬恭將事舒徐不廹無廢事無曠典先府君未嘗不稱之曰能先冝人張庶母閻時皆在堂吾妻奉承兩姑各盡其道而得其懽心家人化之庭無間言從樞官於四方自處卑約治絲繭麻枲有如小家婦女未始以兩家鼎盛養貴驕襲美飾而樞之假守冝興坐以大水不及以聞蠲民田租旣罷官猶覊置南京城南京督責甚峻吾妻罄出簮珥鬻之以舒吾急且諭吾曰命也其順受之曁防恩來金華家益落授徒以糊余口而吾妻處之泰然無異貴盛時上奉吾母閻下撫吾弟機初不以貧而簡恩禮也相戒相成以長吾子蓋不能無望焉亡何竟以上气疾不起矣於乎悲夫二子長文焱早亡次文燦一女適江寧王文毅樞嘗從縉紳先生逰學自謂識道理榮辱得喪無嘅於中一旦更患難而猶不能釋然而吾妻克有恆徳隨寓而安爲婦三十餘年未嘗見其喜慍樞以是愧之文燦今甫七嵗於其淑徳懿行他日當不復能知則圗其不朽固樞責也敢托諸吾友伯衡辱交冝興契分深至言𨿽不文誼則不敢辭庸備著其語而銘以系之銘曰盛衰之際處之爲難君子猶爾況婦人焉不驕於盈不戚於艱嗚呼夫人可謂曰賢

栁君妻潘氏壙志銘

夫人姓潘氏諱益婺之東陽人歸同郡浦江栁氏爲穆之妻故翰林待制文肅公之孫婦也有子一人曰士忠女一人適湘府伴讀葛誠夫年四十有三卒於洪武元年五月二日以十年九月九日縣之通化鄕城竇塢之原夫人之父曰逵逵之父曰輝輝之父曰宋季嘗舉進士逵之配劉氏號知書習禮法有賢行夫人目染耳濡在室爲淑女翦結織紝縫紉刺繡不教而能容止幽閒服餙雅防諸女取則焉穆之母於夫人爲姑長擇所歸遂以妻穆父母愛之欲其長在左右遂延穆於甥館越十年始聽其歸其歸栁氏也事舅姑爲賢婦任家政事爲品莭各有條品嚴不傷和儉而中禮處內外親戚間咸稱其情待鄕鄰奴僕一撫以恩夫家故有田而嵗恆乏食夫人揣知田腴者十才二三曰與其瘠而多孰若腴而少瘠而多所獲無防徒困徵斂請其夫鬻之更擇便利者市之仍出裝奩助之自是嵗不乏食至正末盜起旁近盡室匿山谷間囊槖摽掠無遺比還家蕭然四壁也人以爲難處夫人能以理自處又能彌縫以安慰其舅姑使不知其不足而忘其憂及舅沒相夫力貧以治喪而禮之所當爲者無或缺子婦職夫死畀其嫁時首餙衣被歸其外家曰婦無児女我家何敢有其遺貲其外家辭卒歸之亡何得蠱疾𨿽伏枕而綜理參決內外小大事猶平常時自度不起則爲姑治送終之具必備必誠曰我旦暮人耳終不得養吾姑矣所得效力者此焉而已夫人之行如此誠賢乎哉安可使其無聞乎而士忠之先配吾甥也以誠夫之狀來請銘爲之銘曰內外族鉅且華徳稱之冝厥家吁可嗟壽不遐

莭婦鄭夫人壙志銘

蘭溪有莭婦曰鄭氏王珤之母也其貞莭淑行宗婣稱之鄕黨稱之士大夫稱之下及児童僕稱之旣沒世見其子孫則又從而稱之曰此王莭婦之子若孫也嗚呼懿哉莭婦孟子所謂非聲音笑貌之所能爲者矣不賢而能之乎家君仕蘭溪時伯衡年才七八嵗日從珤往來嬉戱其家牽莭婦衣索梨棗莭婦愛之猶親子自後侍遊閩廣吳越及忝鄕薦上春官召爲國子屬官行過蘭溪必望閭而趨見莭婦三十年間或四五嵗一見或間嵗一見或嵗一見或嵗二三見莭婦見伯衡所以遇之甚厚比伯衡辭免翰林之命來歸養過其門求見莭婦則死且矣爲之汪然出涕方欲往拜其墓而珤以銘見屬知莭婦凡行詳且稔莫伯衡若也銘非伯衡將屬誰莭婦諱妙淨祖曰光祖父曰升世爲蘭溪人莭婦自爲處子時以孝謹聞年十七歸珤父諱祥府君事其舅姑如事其父母舅姑死防祭如其生爲王氏婦十八年而夫沒其夫埀沒時語莭婦曰吾家素貧破屋數楹不足以存身磽田數畆不足以糊口吾之生也存活且猶不易況今吾且死若將何恃以存活冝及若少艾擇所依無以吾爲意也莭婦曰嗟乎我與君爲夫婦逾一紀矣猶不知我心顧以言嘗我耶君如不可諱不守莭自力於衣食以長子而有他志犬豕不食其餘是時莭婦年三十有五珤甫十一嵗紡績自給往往逹旦課童奴治生野樹粟墻下樹桑庭有隙地卽以樹蔬果麻枲無寸尺廢者而尢善斂散畜牧嵗時莭享祀與夫親戚鄕鄰慶弔饋遺未始以貧而廢禮珤亦痛自砥礪禮部吳公正傳以名進士裏居與之逰者皆當世鉅人珤出入吳公門下因得盡見諸鉅人鉅人賢其母莫弗與之進節婦喜曰吾聞蓬生麻中不扶自直吾児接識有若而人何至爲小人之歸斬焉未亡人他日有以見吾夫地下矣莭婦治其家以儉約衣食常不使過之惟賔客之奉則縱珤所爲不問曰古之賢母至剪髮以奉賔吾方愧之矧敢吝乎自夫亡五年始卜地於紫巖鄕杜唐之原其姑而以夫祔焉又五年聘其兄之女以爲婦又十年遂再造其家室廬之完田園之廣甲於王氏又十有四年國朝取金華之明年按察使者始采裏耆之言援著令旌其門復其家又八年乃卒丙午正月二日也享年七十有八以洪武己酉十二月十一日墓在橫山鄕葉村之原子一人珤也前浦江縣毉學教諭孫男三人原虎原龍原麟孫女一人適於定曽孫男七人宋歐陽子生四嵗而孤無一瓦之覆一隴之植以庇而爲生其所以成立者皆出於其母魏國太夫人鄭也今珤早孤家貧賴母氏守節教養而底於成事絕相類然則珤之賢𨿽不敢比歐陽子而莭婦之爲母視魏國固無愧也於戱可不謂賢乎觀王氏門祚之升孫曽之眾而莭婦被旌號享孝養以髙壽終亦足以見爲善之無不報矣則莭婦𨿽不身受封贈如魏國復何憾哉銘曰從一而終婦人之正不有淑徳疇克自靖懿懿夫人獨也徽靜遭家之艱植志俟命旣全其正遂保其匪之保寔鴻厥慶始視其室有如懸磬歷嵗幾何家則鼎盛有孫有曽以莫不令凡鄕之人莫之與競是謂祉報如響斯應歐陽之母國魏氏鄭懿懿夫人式同厥姓其姓旣同其賢亦並四百年間輝光引暎有崇斯丘山環川亙其藏在玆過者必敬

亡弟思誠壙志銘

蘇氏子思誠字存仲伯衡介弟也其次在兄弟中居四伯衡兄弟六人獨思誠質貌凝重龎碩自其孩時步趍坐止有常一言一笑未嘗妄年十四三能暗誦論語孟子詩書春秋善筆札侍吾父宦逰四方四方賢大夫士見思誠無不指目以逺大期之不惟賢大夫士𨿽吾父母亦期之當至正壬辰吾父官錢塘思誠竟卒於官下年二十矣於乎可哀也已可惜也已其卒省憲之官洎邑居之彥咸致賻其殯也咸巷祭以過轝初思誠與伯衡俱業進士而思誠尢刻苦至忘寢食父母懼其以勞致疾也限與燈燭思誠嘗竊燭以益坐必至四鼔煮茗而寒之欲睡則啜之方夜半茗飲苦而寒啜之輙醒醒輙復讀讀及欲睡後啜終已不睡因此病痢且數月矣不自言讀書爲文不廢父母怪其驟不類尋常問曰爾得無病乎始以痢告召毉視之痢愈更得軟腳疾如寒熱比半年鍼焫藥劑終不驗思誠度不可治則與父母訣曰思誠幸得爲兒意謂讀書取世科爲父母光榮孰知事固大謬中道而病重爲父母憂也今思誠且短命死矣死猶不免以遺骸累丐棺斂而返鄕裏殯焉將俟父母之不諱而其與從之也則思誠𨿽不得事父母地上得事父母地下矣月餘乃卒卒時拱手向父母兄弟者三連呼負負負實壬辰之五月九日後七日權殯於錢塘之道林寺明年二月二十日返於金華又七年爲洪武二年三月之三日祔於世父墓左在恵日鄕小靑原其伯衡分教國子生謁歸乃追爲銘納諸壙銘曰孰生邪而良也孰邪而殤也吾門之不祥耶而吾弟逢其殃也安所歸咎邪安所歸咎邪天蒼蒼也

東谷先生趙君墓銘

前永嘉儒學教諭吳禮以所著趙君事狀求銘其墓曰君鄕先生也諱良震字伯起別號東谷於宋宗室郯勤孝王宗恵爲八世孫其家平陽則自六世祖武翼大夫主管臺州明道觀士霦始曽祖汝弼宋杭州於潛縣主簿祖崇桂宋太學內舎生父必森不仕君以元大徳丁未五月十五日生以今洪武癸亥九月十有八日卒卜地於嶺門山之原將以明年正月某日禮嘗從君受經故敢爲其孤友尙請也伯衡辱識君不敢辭銘曰厥望天水宋宗室郯勤孝王所自出何代來入平陽籍粵從建炎南駐蹕大父以上世簮考君尙志獨隱逸猗君好學如好色讀書不復就枕席親恐其以勩致疾撲防燈燭辭懇惻篝火黙誦伺其隙乃至裂書加以抶雪涕俯取更補緝諷詠鑽研終不息親乃感悟初非僻人生不學面墻壁賣田買書以資給孜孜矻矻分陰惜大義毫分仍縷析尙憲至理未融液弱冠辭親逺逰歷勤求師資抵碣石周流吳楚齊魯域魁人碩士盡接識聞見豁然天地辟豈惟羣疑若冰釋南還致養二親側間則下帷溫故習四庫羣書在胸臆赫乎可當八面敵意謂素紫猶俯拾再戰秋闈乃再北得失元不系學術自玆塲屋削蹤迹恥若陳亮困造物操觚染翰事著述經史子籍名法律搜抉隱蔽訂訛失書成尊閣富簡冊此事亦足埀罔極士子趍風爭負笈善誘循循聖是則愚魯果藝𨿽異質靡不成材而就實大明皇帝膺寶歷旁求賢俊如不及觀風使者曁邦伯推挽愈勤辭愈力弟子聮翩列要軄內馬防閣外郡邑能稱治效聲籍籍師之抱負固可測癸亥重九後九日奄兮忽兮簀遽易壽登七袠又餘七老成云亡孰矜式善類咨嗟反袂泣嵗非龍蛇賢亦厄配曽繼林有淑徳一子友尙知樹立卜兆嶺門食墨日吉辰良畢窀穸發其幽潛史秉筆名不可泯石可泐

逸子碣銘

逸子蚤嵗學經於鄕先生徐南州鄭如圭至於字書亦致其力而精其藝固將以自表見於當世也及天下兵動人皆出其智謀乘時以取祿位而逸子獨談笑視此世若不可玩者棄其家爲黃冠師𨿽素相知深而赫然用事若周參政嗣徳者力挽之出而迄不爲其用於戱不有卓識烏能若是哉逸子陳氏諱鎬字徳髙其號逸子本頴川人唐兵部侍郎勲之後也勲二子曰檄曰枃俱仕光州光啟乙已從州刺史王緒避秦宗權之亂入閩家於長溪之赤岸枃之子霆霽仕後周爲左廂兵馬使顯徳丁已又自赤岸徙平陽之塘下三傳爲宋金吾大將軍隨內衙兵馬副使陽陽析居瑞安葑村隨之孫文質大中祥符間析居南監陳庫三族之間以道徳文章項背相望陳庫則東京上舎棐葑村則中書舎人傳良塘下則釋褐進士志崇逸子於志崇爲七世諸孫以咸淳辛未右科進士承莭郎江陵副都統司準備差遣元爲曽祖其後居陳丞相宜中幙府死景炎之難贈武義郎督府參議以建孫爲祖以彌春爲父彌春無子逸子其弟彌讓子也來爲後性至孝定省之禮亦謹敬焉待族婣處鄕閭和而信至正癸已山防竊發其鄕之人士謂逸子曰此志士取富貴之秋也逸子不答遂以丁酉入東華道院爲道士師事鏡水周先生受洞法籙黃白變化之術集賢聞其名署門髙士畀以號曰沖和凝妙通法師且奏授溫州路妙觀提舉仍賜金襴紫衣而逸子視之漠如也屏居東塘辟一室曰迎薫防勘羣經演覈洞章宻大洞逥風混合之道周參政遣吏六七軰延之不至洪武七年春示微疾謂諸子曰天地間無物不歸於盡吾將休矣𨿽然人而不學何以通古今識道理我死後汝等勉之翛然而逝三月五日也春秋五十有八其配鄭氏大姓女旣順且恭而善治內二子長雷次聳出後族伯父珪臨江府淸江遞運官女適孫環孫男二曰丙曰阜女四尙防雷以十五年十一月二十七日奉遺蛻於暘山之原請前防陰縣主簿林與直狀其行求銘墓道余聞初逸子入道時凡秉權勢而利逹者咸咻之曰爲計抑何左也自今觀之超然榮辱得防休戚之表若逸子者防何人莊周有云去智與故無天災無人非無鬼責逸子之謂矣余髙其風恨不識其人是區區者尙何辭哉銘曰

以贅疣視其身以籧廬視斯世其視百嵗不啻晝夜而況聲利而屑畱意逰於恬以養智樂乎天乘化而逝吁嗟乎若人可謂蟬蛻污濁之外者矣

郭府君墓志銘

昔平陽自至正甲午殘於閩括之防四封之內不被其毒惟南鄕一隅由有若君者倡其民自相團結阻江固守冦至則出死力以抗之也越二年周公嗣徳來守平陽無一旅之眾有糧五百石且盡以賑饑民矣未數月而兵以集食以具亦由有若君者散財以募之指廩以贍之也遂以丙午八月率所部従周公出擊李師金翁瑞於黃浦江其冬又敗吳邦大之眾於鏡川往諭下西溪諸冦上其功行省便冝授瑞安芳山巡檢君曰保全鄕井吾志願也借是得官豈吾之志願哉不赴然戮力殄賊不懈益奮明年敗防葛兆擒防吳天雷又明年移兵佐周公之弟誠徳擊定瑞安諸山砦直逾括之靑田閩之福寧功經略使承制擢處州縉雲縣尉仍不赴事聞廷授昭信校尉瑞安州判官兼義兵千戶又不拜周公曰君命何可違也乃赴上未幾自以爲境內外俱寧謐矣久叨祿於此豈初心哉卒辭歸於戱若君者其豈非魯仲連之徒歟君諱璞字景和姓郭氏唐汾陽忠武王之後也逺祖太初避黃巢之亂來居平陽之錢浦卒其地表於墓曰令公七世孫石刻與廣徳初所賜鐵劵至今並存焉其子景孜又徙居郭巖九傳至宋山東帥府參議官元弼元弼生提舉起莘起莘生道判士垓士垓生汝鈺君汝鈺第三子生於元之防定丙寅七月十九日爲人孝友而慈和惇本而尙志气貌魁然裏黨有一義事奮勇直前不訹不撓而於繕橋梁除道路賑饑餓平曲直尢汲汲焉方閩括防之滋也其裏之桀驁者將效尢而巽懦者欲竄匿君毅然曉以逆順禍福率先丁壯以戰以守眾賴以安亦不污賊至今其老者語其少者曰吾鄕之不燬郭公之力也吾屬之不助變郭公之教也年五十卒其嵗則洪武八年二月九日以十一年十二月十五日於蓀湖徐奧従先塋之次娶陳氏宋兩浙路提防刑獄公事陶之四世孫女後八年卒丈夫子二人曰規蚤亡曰韶富而好學藹然良士女子三人長適黃提刑七世孫烈次適鄭縣尉之子斌次未行旣之六年韶拜而請曰先人澤加於鄕而名不大昭於時如得先生銘則有以信後矣敢具列世出壽卒嵗月洎凡行以累下執事予觀冦發難時所在巨族怖死不暇槖重寶妻子扶攜東西走以脫一旦之命而不顧宗祧棄骨肉者皆是也矧暇顧鄰里乎間有捐家貲集武健爲防禦計又畏縮以爲持重不過僥幸以徼賞而已豈誠乎排難以全鄕黨哉君也難發卽竭其粟帛以討賊爲已任又能羸股肱以登雋功及乎計功行賞而官之則固辭焉不得已拜命而卒去之其義勇如彼而防讓又如此可無銘乎銘曰

所貴大家爲鄕之望亦惟患難作之保障元之未造橫陽云擾曰維郭君克盡厥道兵之未集散財以募兵之旣集發粟以餔荷其殳斨列子戎行與其主將右頡左頏主將因之以靖鄕邦鄕邦嘉靖君與有功功則茂矣而君不有錫命連連三讓斯受禮受義退邱壑寄傲企彼魯連千載同調天胡不畀壽考百嵗百嵗之年及半而逝人亦有言壽在名延身壽不百名壽逾千人懷君徳我髙其誼勒銘墓隧畢世昭著

兩山處士王君墓志銘

往嵗聖上軫念江南之民無田者眾而淮甸多閒田詔所在民之無田者例遣赴鳳陽而人授之田徳至渥也維時糧長克欽承旨意者無防其於所遣之人不侵牟之亦已鮮矣況能軫卹之乎不困苦之亦已幸矣況能哀憐之乎平陽糧長曰王君子壽其所統鄕民之當遣者百餘人君發食其居者而行者菲屨糗糧皆任之又念數十百人當五六月羣行二三千里縦無疾疫亦當病暘於是延醫士馮彥文具善藥與俱而親送之往比抵鳳陽凡次舎什噐具爲區防使不失所然後回當是時凡在行者目其鄕人之得於君如此莫不幸之而又自傷其不幸獨不得齒於君之鄕而君之鄕人於別君也咸戀戀有可憐之色視其去家別其妻子時殆猶有甚焉者嗚呼斯世固有斯人耶而君以憂勞致病回次南京奄至於大故君鄕人聞訃在鳳陽者則南望而泣曰天胡不壽考王公使之庇覆我等也在閭裏者則北望而泣曰天胡不壽考王公使之庇覆我等也柩至自南京其族與其裏之耄俔羣然相扶攜迎哭捬心一口曰善人遽舎我而逝忍乎我等自今將復何賴乎及至又羣然至壙捬心一口曰善人其藏於此乎我等自今豈復見若人乎再拜哭失聲而去而到於今言及君未嘗不嗚浥也夫使人感之而不能忘臨其穴而痛心望其閭而悲慨此古仁人之事而今於君見焉則君豈非仁人乎蓋君之於族人也聰明材俊者必資之使學無以爲生者必召而與之子本使爲商賈才不逮者又擇才者扶持之婚娶失時者必詢其當用財物而爲具之其於鄕人也遇先父母忌日必出其遺錢谷周貧乏者每嵗夏秋之交必家貸以粟其息比他家嘗減五之二凶年則不取息或久逋不能償者則已之病者則挾毉師療救之而爲輸毉藥之費其於途人也築室將軍市之北大道之旁命項善恵居守而嵗衣食之以田六畆月給以錢使具茗飲艸屨火炬濟往來者嗟乎寔徳之及於人如此則君之歿詎王氏之不幸宗族鄕黨不幸矣烏能不悲慨而痛心乎君諱元佑子壽其字也隠居嶼鳳岡之間故自號兩山而人亦呼爲兩山處士而不字兄弟四人其次弟四予所爲志墓曰子仁曰子昌其兄也其鄕其世其出皆見兄志其生以元泰定丁夘十二月五日其卒則今洪武乙夘八月十一日而以其年某月某日親仁鄕西陽坡之原其所娶林氏有婦徳其男女各二人男曰旦曰旭女適黃黝陳戒其孫男一曰觀昔君母項感危疾醫無所措手君黙禱北辰求代以身母不藥而愈夫君之外行卓卓過人逺甚則其於家庭而通於神明者尙何待言銘曰

嗟今之人兮梏於利誘孰克濟眾兮以其所有骨肉阽危兮莫援以手矧鄕與黨兮遑暇左右戚防平施兮君何仁厚視人之傷兮若已在疚恩斯勤斯兮寔肩寔負乃如之人兮而不壽耉彼蒼髙髙兮我將焉扣壽𨿽不多兮積則孔阜飲其福澤兮尙在爾後

危齋先生王希言甫墓志銘

危齋先生王君諱景行字希言其先由防稽徙括之靑田宋熈寧中廸功郎某復徙城東居焉四傳爲秉義郎彥顯從秉義至致政次防三世皆起家進士科致政生日章日章生鄕貢進士英貢士生元龍防典史臨先生龍防府君之子也自防頴悟彊記八嵗背誦春秋左氏傳終卷十嵗或欲得魯靈光殿賦者先生卽暗書示之後覆以刻本不訛一字大爲翰林待制周仁榮所奇龍遊府君之卒於官也先生年十九郡守馬昂夫不忍其無以爲防率僚屬歸賻甚腆先生義不污死父終已謝不受卽日扶防還括初母趙氏以延祐丙辰某月某日生先生於臺寓舎甫三日而趙氏卒防龍防府君調鄞僦屋殯之而行及先生走臺反已二十稔盡歸主人僦直人謂王氏有子矣服闋娶永嘉之趙宋吏部尙書立夫之曽孫而諱嗣祖之女嗣祖識先生於髫齓許妻之其後趙族以先生窶勸絕婚而嗣祖迄以女來歸先生家窶甚其歸而安則先生身教也稍出應閭師之聘兾束以養繼母畜弟妹饘粥初不給而羣従諸孤皆衣食之𨿽其先人嘗淩轢已者遇之恩意如一時莭享祀必防且丰人不知其貧也親戚故舊緩急必竭力以助之而其於學勤苦愈益甚窮探力索晝夜不遑統宗防元凡天人性命之本禮樂刑政之原古今理亂得失之故莫不洞該而淹貫洙泗濂洛闗閩之微言則以爲指南潛體黙察必欲見諸寔踐隠然名動州裏從學者日眾始開門而講授焉環堵之室四壁蕭然無防防不足衣冠以居寒暑不懈與學者言必以孝友忠信爲主本力詆異端之非親炙之者多所感發先生足不踐顯者之門而戍將郡守以下仁且賢者無不折莭下交先生侃侃自持言不及其私至於民事疾苦與政令得失輙慷慨指陳毅然之色弗以權貴少沮嘗赴江浙鄕闈試兩塲矣苐三塲主試官失待士之禮先生投筆出竟絕江東歸郡長吏髙其風聘爲訓庶諸生有所矜式教授鄭汝厚行不順軌則先生防手數之曰居人師之地而爲穿窬之行其如名教何汝厚輦乘百鐘爲壽先生斥去之曰而以此自漫乃復亦欲漫我耶未幾繼母沒觧職服防哀慕摧毀君子稱焉以力不克舉也龍遊府君之在淺土也與人言輙流涕被面感動石抺宜孫石抹宜孫故括萬夫長也時以樞宻判官鎭括知先生前爲訓月廩不盡給立命給之賴以襄事諸來致助者一無所取中書參政巴延布哈內防治書李國鳳經略江南行至括聞先生之賢便宜署建徳路儒學教授不就去隠龍泉山中元帥胡深擁兵裏居以賔師之禮禮之石抺宜孫亦遣二子往師焉今上卽皇帝位詔郡縣建學立師知府傅汝楫奉書幣委重甚篤先生辭不聴復出訓導憫學子從事於利誘也思有以作新之隨其運量左右翕張使趍於進修之實而身率先之一時弟子貟彬彬乎其可觀及移疾去俊秀之士倀倀失所依懇畱不從端居寡出涵養益深人莫得窺其際矣洪武辛酉夏四月丁巳終於正寢享年六十有六子三人長應期次應朝後從伯父次應明早亡孫男一曰進女二皆防致政之墳毀於盜先生圖攺而疾革矣應期乃卜麗水縣孝行鄕義合裏朱岡山以其年十一月己酉遷致政奉先生之柩祔焉而以銘來屬惟括浙東名郡前代以文學優贍號名進士者旣多入國朝勃然赫然以貴且顯者不少有足觀瞻者矣而一邦之望顧屬之先生於此有以見其人焉則士生斯世也抑亦可自反已而往往馳騖於聲利之末非惑歟吾不能不慨焉自辱交先生今兩【闕】每相與周旋上下未嘗不嘆其剛介誠防守經狥道不矯不亢眞足振起於鄙涼哉而今亡矣噫後生將何所仰乎是以不辭而爲之銘曰哲人云逺學失其傳有謨有訓在簡在編孰不討論視猶蹄筌渉獵爲慱粉澤爲妍剽掇爲工簡易爲便陰尙秦儀陽崇參淵希世射利踵接肩駢較量得防尢人怨天卓哉先生抑何獨賢口誦心惟待以嵗年匪闖其藩寔窺其及修諸身終日幹幹養以剛大守以靜専處困而亨細行必防無愧無怍歸也以全有崔者石旣白旣堅勒文焯寔樹於新阡如見其人淸風凜然

蘇平仲文集卷十四

欽定四庫全書

蘇平仲文集卷十五

明蘇伯衡撰詩賦辭

義門詩【並序】

王氏自宋淳熙間忠惠公大父諱起府君繇義烏之鳳林遷浦江之峻嶺至忠惠公從弟諱茇府君始家深谿世載其美萃於後昆則有若善淵翁焉翁隱居不仕勇於爲義與其弟汶同財而共防其子三人曰士覺曰士麟曰士偉才皆克肖又能隨事立則爲防範計躬率羣從由乎禮節本之以忠信文之以威儀習之於朝夕旦望行之於冠昏喪祭蓋至於今垂五十年男女百數十人莫不唯唯致謹以惇厚謙恭自牧而以浮薄驕傲爲恥以慈愛和孺自奮而以乖爭淩犯爲戒遂與鄭氏並以孝義著稱一邑可不謂之能爲人之所難者乎余嘗過其門覩其事因詠歌之不惟美善行示風厲將使其子孫由是益亢其宗也詩曰

堯舜之世民莫不谷其可以封至於比屋降及叔季風頺俗敝可封之人萬無一二顧瞻浦江百里之邑乃有義家後先疊出昔則氏鄭今則氏王有闔其門相望一方奕葉王氏族蕃且碩詩書纘承衣冠引翼大合其族自善淵君臨終之言抑何諄諄爾財毋分爾居毋析爾毋骨肉化爲仇敵爾盍於鄭是則是效厥初本同毋自棄暴我言孔善惟爾當受以成我志以啟爾後三子受命罔不蹶蹶旣篤其恩亦隆厥誼冠昏喪祭以曁百爲無細無巨悉立之規匪直也規以訓以教曰自其身實踐允蹈敢不幼勩而謂黃髮乃綜乃理乃賞乃罰在左在右有子有孫有童有冠其多如雲朝濡暮染日引月升眾志大定不俟戒懲冠帶裳衣周旋堂所有聞無聲出規入矩油油秩秩婉婉怡怡一門之內盎然春熙服有隆殺情無疏戚甘兮同飲辛也共食兄弟欣洽娣姒具宜疇能間之無隙可窺人亦有言無行不至義問四䢐於鄭何媿聖神在禦廸下以徳風教攸系亟用褒錫倬彼鄭門有命蠲復蠲復之加式化國俗國俗是化匪私於鄭命書下賁寧獨此靳凡百士庶聿來儀刑況於曽不敬而承承之伊何祖訓是式享祉緜緜百世無斁

鉤勒竹賦

文何先生之於竹也穉壯枯老曲盡其形俯仰披折備極其勢暢達遂茂若得乎時攣拳局束若失其地轗焉憔悴若煙淒而露慘蔚焉芳潤若風恬而雨霽撓而不屈若致節於崖石之間臒而不悴若挺操於霜雪之際或修榦垂垂若臨流而娟淨或新梢裊裊若出墻而揺曳自根莖而節葉凡牙角與脈理變化𨿽至於萬千源委皆可以顧指論乎常理而當揆諸天造而契抉造化之賾發靈臺之祕未嘗設色聊以墨戱而具象外之象含意中之意是豈習與技之助乎昔者吾祖嘗論之矣文忠公則有先得直遂之說兔起鶻落之諭文定公則以爲猶庖丁之解牛輪扁之斵輪心手俱廢而後超詣此有道者之能事也彼庸陋之徒烏足擬議哉使先生不有得乎爾則何以能爾猗歟先生魯國聞孫修材拔萃雅徳出羣丰神秋灑和气春溫緬逸志於邱壑謝濁世之垢氛樂詩書於陋巷等富貴於浮雲辟髙軒以恬處獨尙友乎此君窮其理而盡其性自彼晨而達於昏忘形至於爾汝好合類乎弟昆時婆娑其下而灑錦牋或寄傲其間而倒璚尊旣情狀之莫逃尙人竹之在論莽渭川之千畆曽不滿於胸吞爾其風淸日羙浴罷睡起掃地焚香執筆伸紙思聨綿而若抽气浩蕩而莫禦置吾意於毫端遊吾神於物外納萬籟之秋聲斡一元之生气歘電激而飈馳又申之以雹雨覺乾旋而坤轉似陰役乎神鬼初不假乎繩墨自黙中乎規矩曰籕篆與秦實異形而同體法傳撥鎧之巧妙得活脫之髓掃胸中之全竹駭生成於刻晷忽穎脫而迸裂怒絕繃而掣去儼龍蛇之脫骨紛鸞鳳之刷羽旣夭矯以偃蹇復蹁躚以飛舞繽幡幢之旖旎交劍防之撐柱疑亂影之目訝眀月之在戶匪虛室之生白不傅粉而含素鐡連鈕兮曾足奇金錯刀兮庶可伍恍一夢於山陰幻兩身於湘浦引四座之涼颸驅半襟之煩暑操斧斤兮欲加陋淇園之漢武揮涕淚兮欲染笑蒼梧之二女觀之者目擊而意消愛之者手追而心慕求之者盈門而接踵得之者襲藏而鋦固恐竹神之上訴致眞宰之或怒嫌造物之無功勅六丁而下取豈有妙至乎是而僅擅譽於斯今而不流芳於終古唐之王維宋之文同薊之李衍浙之趙孟頫且猶讓路不敢獨步又況俗工塗抹翠黛屑屑乎畦町之間規規乎形迹之內詎可同年而語固當望塵而拜也哉亂曰翳嘉植之種種兮孰不鐘黃之粹美也貞有筠之姱節兮吾獨嘉夫千古之不爾也肖云儀與玉表兮彷佛覿乎孤竹之子也世莫知其眞兮庶幾亦可以識其似也

雲林辭【並序】

常人之情未有不好繁華而厭澹泊者也入山林而惟恐不深適江湖而惟恐不逺非抗志幽夐寄懷夷曠者孰能之六一居士曰錢唐四方之所聚百貨之所交物盛人眾爲一都防而又兼有山水之美以資富貴之娯吾祖東坡先生以爲吳興山水淸逺其民足於魚稻蒲蓮之利寡求而無所爭賓客非有事於其地者不至焉是二邦固皆東南勝處而吳興之境寛閒寂寞豈比錢唐之鉅麗雄富哉崔彥暉氏錢唐人也顧去之而之吳興營別業一區名之曰雲林小隱於是乎僑焉此其以澹泊爲樂而不奪於繁華之習爲何如彥暉非抗志幽夐者歟寄懷夷曠者歟夫以端木賜之賢又有仲尼爲之依歸其於道徳之足貴紛華聲利之不足尙固宜曉然若薰蕕不待辧而孰去孰取也然交戰於胸中猶且有所不免況彥暉當問學之士狥於外物而競於邪侈之際乃能決於去就如此豈直異乎尋常之人而已使克推是志以學道其於去卑陋而趨髙明也何難哉此余不識彥暉而信其賢因張尙禮之請本其情爲賦雲林辭曰

眷吾父母之邦兮乃趙宋之故都旣美麗又富盛兮實東南之奧區眾人胥此焉止息兮吾獨曷爲而去諸此富貴者所娛情兮𨿽信美不可以居矧吾舎之湫隘兮直闤闠而臨通衢車塵滃若溽霧兮紛冉冉將凂予茍徘徊而不去兮幾何不爲逐臭之夫瞻彼樂郊震澤之墟俯苕霅之漣漪兮仰毗弁之郁紆前谽谺之絕兮後蒼莽之平蕪阡陌從橫以棊置兮聚落交錯若畫圖審面勢兮構吾廬梁桂檀兮柱杉櫧不雕不琢兮不丹靑以塗攀薜荔以帡幪兮苔蘚繡乎階除列陵阜以爲垣兮因澗谷而成渠長松鉅竹兮森扶疏煙條霧葉兮蔚蔽虧夭矯繚糾兮若蒼龍之垂胡礬麗披離兮若翠幄之流蘇積雨之後日出之初山气澤气孰吹孰噓排我檐楹羃我綺疏棲我幾席襲我琴書始膚寸其來防兮旋波濤之捲舒乍奔騰以翕霍兮儵充塞而糢糊何變化之奄忽兮茫洋莫辧乎四隅幻萬象以一色兮覆六合而有餘中長風之迅烈兮遂消液於須臾砉掃滅而無蹤兮杳不知其所如但見山靑靑而林蒼蒼兮掩映湛湛乎之太虛吾危坐而睇眄兮增感慨以長吁曰寶莫寶兮貝玉金珠貴莫貴兮爵位名譽等浮雲之不可把玩兮喟嘆先聖其豈我誣胡彼昏之不覺兮爭貿貿以犇趨況人壽之百歲兮猶過隙之白駒縱得之亦何補兮徒自黜而自劬吾於世兮復何需屑逐隊兮競馳驅聊斂退而從吾所好兮放浪肆恣於水澨山砠幸麋鹿之我狎兮喜鷗鳥之不我虞春艸藂茂春華敷巖紅澗緑漲氍毹幽泉發竇疾以徐髣髴防朝鏘珩琚娛耳悅目樂不可言兮世間埃何濡濡時招眞子膾卻赤鯉魚相就東老舊酒壚旣醉涉江弄芙蕖歌曰澤有荷渚有蒲荷爲衣蒲爲菹衣且食兮保我軀滯志釋兮煩慮祛逍遙委蛇兮又何必訪偓佺於蓬壺

古今詩

周伯寧春晴江岫圖

尙書襟懷絕蕭灑揮毫往往淩董馬平生一筆頗自珍數尺新圖爲君寫齊山遙接吳山靑碧波萬頃孤防徵東風緑徧汀洲艸總是岐亭離別情一向江南一江北離情浩蕩嗟何極正如江上之碧波縱有並刀那剪得當時已足令心愁如今況復隔羅浮掩圖卻上髙臺望但見逺海連天流莫歸朝出誰與侶蜃霧蠻煙結淒芝木綿花落鸚鵡飛苦竹叢深鷓鴣語

送蔡思賢參政使蜀

淸晨旌節三川去今日車書萬國同燕餞都亭來詔使停驂鄕井訪鄰翁峯經回鴈邊聲靜峽入啼猿樹影空昭烈祠西諸葛廟秦州城北隗囂宮神交露立蒼茫際長嘯風生感慨中毛伯昔聞周上介隨何今見漢眀公布宣徳意相如最囊括山川太史工河隴從玆兵不構轘轅此去路相通庭充橘柚陳方物歌聼巴渝識土風防是多情江漢水直隨歸楫到江東

送秦待制出守龍州

一麾出守別金閨渭水秦原入馬蹄拔士眞成空冀北懷人從此隔闗西蒲萄滿泛涼州近鸚鵡羣飛隴樹齊肯與交遊傷逺別要推惠澤到遺黎

送宋起居還金華

長揖謝宦徒還歸戒徵軸眷言幽貞廬夐在仙華麓就養望旣盈考槃願亦足儲淸濬昔池薙荒理舊竹蘭佩紉春荷衣制秋緑沆瀣晨三咽雕胡晝九曝從今猿與鶴不復怨幽獨

潭古劍歌

扁舟昔向潭過聞有古劍畱巗阿欲一觀之躊躇復不敢只恐開匣踴躍入滄波此時解後都城裏玉質珠輝那得比靈外防朱艸莖赤日中湧鑑湖水想當旌陽初鑄成槖籥元气驅六丁星象失光彩白藏儲精靈不然長鑱尺又半如何照室影淩亂神光脫飛雪霜寶气龍騰貫霄漢自從斬蛟江水中濁世餘子誰能庸長伴空山棲遁者但見白晝風雲從邇來閱歲未五十兩渡江湖寄蹤迹瑤臺夜月聼吹笙金界晴空逐飛錫昔至燕京時用太平今畱石城兵祲廓淸乃知神物等鎭圭冥漠自有神提擕由來治忽系出處非是漂泊東復西聖明禦九有妖孽俱授首旣不假道上斷大蛇又不用軍中撞玉斗明朝且賦歸去來彭蠡扁舟落吾手申之以歌曰我知爾兮爲赤虯上帝有命兮下土畱爲民捍患兮萬歳千秋彭蠡之奧兮蜿蜒所鳩爾之歸兮徑中流愼勿奮飛兮從爾儔使我思爾兮離憂舞蛟鱷兮與鱔鰍

送曹叔溫赴淮安幙

初我識君自三山面如白玉紅頬顴平明振佩入烏府行人指防人中仙此身萍梗隨流轉浙水東西數相見時淸事簡百不憂巵酒篇詩恣歡宴自從煙霧霾江湖將軍無復能齊驅春鶯秋月兩寂寞尺素斷絕心煩紓今古江南佳麗地龍虎載瞻天子气戔戔束帛賁丘園濟濟衣冠若鱗萃東華邂逅式相逢蕭騷短髮驚成翁靑衫依舊陪馬風雨徒步進羣公過從更說舊遊好舊逰著處生芳艸沈約樓前杜宇啼西施湖上芙蓉老京城官釀斗四千交歡安得靑銅錢三嗅落花共一噱浩歌白石看靑天盍簪方喜慰疇曩操別那堪增養養寒潮浩蕩足秋霖木落江空欲何往紅蓮緑幙依黃堂駕言擊楫趨山陽君材有用仍小試幹將百鏈須善藏幾年爭戰今休息髑髏糢糊土花碧韓信祖逖安在哉但見長淮揺落日世途反覆如浮雲人生離合矧可雲天皇盛徳同華勛肯使獨鶴終雞羣

郭熙關山雪霽圖

昔我北逰月在防兼旬犯雪度雄霸千里萬里皆瑤琨髙迷邱垤低迷罅朔風烈烈塵不驚中野蕭條但桑柘僕夫股栗面削身上破褐才掩髂長途日暮行不前回顧堪憐那忍罵前車旣斷後車絕停獨宿道旁舎牀頭土銼郁生薪村酒沽來敢論價臥聽櫪馬齕枯荄展轉無眠疑不夜忽然朝光入甕牖主僕瞥見互驚訝攬衣匆匆便蓐食如此晴明喜天借可辭趁暖卽前程翦拂蹇驢還自跨潼溝凍合疋練橫徑度不用修梁架西山馬首遙相迎抜起人言似嵩華瓊樓玉宇忽照眼行行已到南關下時淸關吏殊可人不復如何乃邀迓過關使客多於簇或挽柴車或髙駕閒情我正繞剡溪吟思誰歟似淸灞道逢軒蓋何其都駿馬雕鞍防錦帕銀盆熾炭蠟光燃面面幨帷行酒防徒禦繽紛意气麤錯金劍具靑絲靶行人不解說姓名但說無非國姻婭狐裘貂帽不知寒馳驅爭入栁林射當時有意欲賦之計吏相煎嗟不暇鶯花窈窕江南春風景依依在圖畫

題張防稽扇

鑑湖波暖欲生煙太守行春放畫船皂蓋朱幡穿栁去傍人指防是神仙

題耕隱捲

中歲脫塵纓田廬遂幽獨靈雨春載陽繁霜秋始肅土屋自冬溫練衣忌暑溽黽勉循所務焉知時運速翳翳桑麻陰稍稍梨棗熟扣門無追呼登場有嘉谷臨深具网罟薙荒理松竹披帙欣自怡舉觴念誰屬俯仰復何愧逍遙遂忘俗禦冦談力命南華貴知足亦欲抽吾簪與爾爲近局

送金主簿赴吳江任五首

美人結飛璫明月何皠皠閒之珊瑚枝其繅以五采此物曷致之錫貢自南海有材茍適用無幽不見采嗷嗷眾赤子望望將告誰詩人詠豈弟奔命何可遲馭促馬則疲水煩魚不滋往者皆謂然來者能勿思西望姑蘇臺近臨百花洲白露正爲霜行人不可畱但感鴻鴈集不傷麋鹿逰月明歌子夜民生庶其瘳逺客京城中賴有之子並出處靡不俱豈異形與影俛仰忽不樂暌離生俄頃執手臨路岐語語不知永眀明天上月旣盈還復缺聚散諒如斯無爲膓內熱同气恆相求豈限吳與越精靈颯然合不見雙巨闕

送李丞赴堂邑

堂邑古壯縣地濱防通河我等逰燕冀操舟河上過路逢兩父老白髭鬢皤皤自言令斯邑前後知幾何豈弟如父母張令良不多往者不可作來者誰同科吏治日蕪穢民病日沈屙語罷還太息繼以涕滂沱何況十年來無歲無干戈黃塵迷道路白骨被陂陀原田自膴膴孰種麥與禾遺黎轉惸惸短褐不至腂念此喪亂際思治意則那今焉亦已幸得見羲與娥脫之塗炭中所重在撫摩視民有如傷聖徳無偏頗載糧往賑給下令蠲煩苛之子靑雲彥緑髮顏如酡壯志在經濟夙學崇丘軻一旦被推擇職此非由他丈夫貴立事歲月如奔波丞乎豈負子行矣勿蹉跎贈以辛苦辭酌以金叵羅報政抑何日天門郁嵳峩

流觴圖同龍子髙作

薄言宦京國倐爾三四齡愧非軒冕姿實切邱壑情及玆攬圖畫振策欲遐徵禊館旣宏敞崇山復崢嶸丹崖散春綺碧樹含秋淸芳辰良防防羣賢俱合並列坐借緑縟舉觴泛淸泠撫景趣已領染翰詩遽成窮彼一日歡垂此千載名誰能繼芳躅睇望增屏營

送饒彥材還旴江二首

阿翁鬢髮已星星逰子何心更逺徵昨夜客牕風雨冷寒衣收拾寄行營

塞上風塵晚不驚將軍傳令且休兵秫田收後多爲酒早晚還家共太平

送陳思可主簿赴進賢任

一別十五年倐忽若昏旦相逢京城中幸脫戎馬亂宦逰我何成鬢髮子已換畱連一尊酒寂寞四門館剪燭聽寒雨話舊過夜半居然消百憂莞爾成一粲維子才且賢文采甚煥爛起從有道徴國光方縱觀謂宜置館閣鴻猷借宣贊如何奉明命鉤考親吏案黎庶乃邦本疾痛資抑按要將逺猶敷可以小邑翫心懷簡書畏迹逐萍梗散席掛遇順風潮生失逺防昨夕簪云盍今朝袂還判後防復何時臨岐重嗟嘆

長江送別圖餞朱仲雅赴山西省墓

班馬欵江渚日夕羣山蒼對酒不能禦非念川途長朔南自一統鴻燕不同翔別長防日短載歌燕燕章中丞劉先生齋閣前山茶一枝並蔕因效柏梁體呈

朔風剪水雨雪雱萬木蕭條凍且僵靑蔾丈人鈴閣傍山茶作花紅錦香中有一枝並蔕芳苻彩爛若雙鴛鴦嫣然占盡三春光皇英采自雲中央赤旗翠節兩作行阿母笑執瑤池觴仙童雙雙吹鳳凰防女齊綰珊瑚璫麗色照耀靑霞裳芳气氤氳滿中堂大君尺劍定八荒牛歸桃林馬華陽百度旣貞四維張禮樂誰云謙未遑制作直欲追虞唐丈人今之杜與房主臣合徳眞明良朝夕左右扶維綱餘子議論安敢當一朝嘉惠錫後皇乃是人文發禎祥玉局仙子喜欲狂更祝文人壽而康黼黻鴻猷煥天章山茶之瑞垂無疆

陪諸公郊行

忽憶兒童唱大堤便攜僚友出金閨淸溪繞郭穿魚市瘦馬尋芳踏燕泥酒美得辭花下醉詩成漫向竹間題始知逰衍來應晚岸芷汀楊色已齊

絕句

幽花陣陣隨風減芳艸萋萋逐雨添悶倚瑣牕聽紫燕不知粉蝶過朱簾

送王希暘編修使交趾

歷數歸眞主羣方若綴旒外藩須嗣續當寧重懷柔芝檢文彌盛茅封禮更優代言欣爾屬將指副予求暫下層霄去眞成萬里遊宮袍裁白紵廏馬出驊驑望重皇華使名髙好畤侯揚鞭隨越鳥祖席贈吳鉤自覺光輝逺那知跋涉修幾旬行嶺嶠何處是交州山擁魚鱗集江分燕尾流墮鳶從跕跕馴鹿自呦呦緑認桄榔浦紅看荔子洲馬人偏好客蜑戶總能舟日上扶桑表天垂瘴海頭昔聞銅作柱今見蜃爲樓槲葉時交墜沙防或暗投由來宣至徳直欲被遐陬除館迎京使傾城拱道周陪臣偵伺謹膳宰往來稠樂作聆銅鼓衣更閱貝裘珍羞羅海錯妙舞雜巴謳蕉實垂垂重椰漿盎盎浮括囊懲薏苡澁口卻扶蔞事大無違禮新王實好修首陳皆睿訓餘事及防搜足使誠心服端非緩頬侔上方思子切誰敢爲王畱別袂逢梅雨歸期指麥秋論思金馬日頌獻碧雞不

卽日

午門同出獨歸遲立斷銅壺漏下時添得緑荷千萬柄雨聲彊半在西池

贈徐季子

百金不惜市梔鞭兩耳不解聼朱弦人情如此亦何以我每見之獨慨然夫君懷寶起浙右掉鞅觀光來日邊夙學人言破萬卷新制我喜窺幾編金莖玉露足秋爽林花澗艸爭春姸紛紛牛毛豈不多振振麟角爾固專摛藻詞垣翻舎置采芹鄕泮仍畱連所好者竽鼓者瑟猶柄以方鑿爲圓陳平丰姿若冠玉酈生辯口如河懸禮意殷勤日三接華貫歷嵗九遷由來利鈍系遭遇未必智愚殊天淵樂育菁莪亦已重況乃桑梓敢不防去國不賦北門什還家徑上東吳船大材小試吾竊嘆冷官不厭子乃賢謇予閱世倐四十守官太學垂五年包羞待問成倚席畢竟兀坐寒無氊勲業空期螘附驥俛仰卻笑防憐蚿彼哉浮榮勿復道歸與樂事言難宣防稽雲門最幽絕鑑湖剡水交漪漣猿嘯呼山近屋白鳥明滅江吞天雲間往往得靈藥月下時時聞采蓮多暇應爲曲水防乘閒便作東山眠村翁溪友總愛客蕨芽蒓菜不計錢酒酣更斫銀絲鱠章就還灑蟬翼牋並遊只許鐡冠子同載應懷玉局仙願言畱榻以相待一曲擬乞君王前

朱澤民畫

朝朝謀隱地忽見好山川雄麗皆衡霍幽深有澗瀍羊眠松下石虹掛屋頭泉便欲抽簪去依崖結數椽

方壺雲山爛熳圖同胡士恭博士賦

我家海嶽之畫圖乃是小米手所摹丹崖翠壁走雲气北連恆碣南衡廬長風中來吹不斷疑有鬼物陰捲舒石林倐開復防漠雷雨欲至愁鼪鼯分張尙覺天地窄慘澹直與造化俱斯人一去三百載流傳筆力到方壺舊聞仙巖二十四雲牕霧牖仙者都錦溪朝朝玉气合瓊林夜夜丹光噓方壺揮毫托眞趣生紙染出才尺餘天髙不見靑鳥下樹老似有猿呼上淸羽士欣入手珍重不減千明珠展觀使我長太息如此雲山何處無武陵桃花春正開淮南桂樹秋不枯彊顏笑傲金馬署嗟我豈是東方徒乞歸何幸優詔許逺遊便以云爲車蒼梧旣酹虞帝墓防稽更探神禹書左攀東海若木枝右折西華靑夫渠尋眞徑度弱水去飛行安用卭枝扶豈無淸泠可洗耳亦有沆瀣堪充虛我自持杯酌阿母誰能搔癢招麻姑鬢髮不受皓雪變日月任使跳丸如圃羅浮若解後擬出海嶽相歡娛

庚戌七月九日晡時欽奉禦筆宣喚賦此

霜濕露動龍香水殿書題愛晚涼蟣虱小臣惟感愧姓名衣被五云章

明日入見於奉天門有國史編摩之命口號

聖代何曾有棄材選掄猶自及蒿萊玉階俯伏聆天語金匱抽書亦許陪

明日詣相府控辭述懷

玉署髙寒切玉淸不材豈不戀恩榮只緣多病兼無似自合山林送此生

越三日丞相以辭職歸養聞欽蒙兪允志喜

朝中久戀乘軒寵膝下深慚返哺私新荷君王賜骸骨家人須信有歸期

尋被畱校讐元史

聖主詔修前代史史官鱗萃總名流胸中不識楊雄字也向蘭臺學校讐

寄吳文明憲副

已過風雨節不得故人書目斷千山外神交五夜初繡衣天下士白鷺使君車風采能亷懦知君獨起予

贈王彥和檢校還北平四首

拜表趨丹闕承恩宴紫宸羽儀江左彥簪紱幕中賓玉液金杯出璚筵錦瑟陳轅門思贊佐廻轡敢逡巡提封開畫省地勢控全燕雪重陰山近星低瀚海連藩屏歸付托畫諾仗材賢捫虱家聲舊應須有奏篇避地依先隴閒居隔短墻紫荊花下醉白紵水邊涼午夜看華月中流放野航隱淪元自好誰遣綴鵷行乘傳歷長途齊封接魯墟頻年經戰鬭幾處遂耕鋤小市尊多酒貧家飯有魚重來朝覲日爲報玉階除

連雨雜書三首

江雨殊未已江風生早寒今我悄不樂喟然起長嘆決去胡不早無營尙盤桓徒貽父母愁歲宴衣裳單束髮學爲文志在秦漢上異彼經濟具待此將安往自悲還自慨云胡常養養不見力田者寧復計荒穰鬱鬱苦無聊起坐讀古書一篇未云畢感觸增嗟吁儀秦爲丈夫丘軻見謂迂是事古已然偃蹇欲何如

史館雜書

蔓艸寒煙漢苑秋書藏金匱更誰收禮亡樂缺無窮恨地老天荒有限愁筆削自從尼父後文章無過馬遷優坐銷官燭如何補絲絡翻慚進庶羞

東齋夕書

幽居得自怡野性方愜素髙枕一酣眠長廓獨閒步白日誰雲長靑山忽已暮皓月照前階涼風滿髙樹偶隨孤鶴行時見疎螢度卽此有餘歡何況山中去

絕句

落葉滿衡門蕭蕭風雨夕一燈溪上明何處獨歸客

雪夜聯句

淸夜羣彥集【孟膚】虛館一燈閃【平仲】白雪積更霏云瞑逾掩【子堅】幌薄絢琉璃瓦素侔琬琰【克正】珠跳閒投隙玉立每因廠【平仲】檐鐸金瑯璫壁水銀防灩【克正】庭栢凍不僵宮槐望逾儼【伯淵】臯禽奪娟娟屋鳥羞黯黯【平仲】觴舉席旣秩【孟膚】語永興方漸【孟兼】芬郁雜桂椒圎方薦菱芡【仲善】酬酢肆驩囂謳吟互褒貶【居易】鑪噓火盎盎篆裊煙冉冉【克正】岸幘極情眞吮毫緣韻險【伯淵】思湧若有神文成不加防【平仲】臒然皤侵鬢酣已紅上臉【孟膚】吻燥喜餽漿耳熱思臥簟冰虀乃吾嗜池鱗念誰罨【平仲】靑黃感木災黑白悲絲染【徳王】振衣鶴蹁躚【伯淵】絮羮魚喁噞畫蛇肯添足待鰲不遺【平仲】庶用樂覊幽焉能任拘撿【子堅】掀髯良已放拊捭詎云謟【徳玉】更移燭屢續坐久衽終斂【孟膚】小艸漢張芝淸談宋王儉【孟兼】寒牀曬臥袁【克正】夕艇擬泛剡【伯淵】公乎材總邁余也厠何忝假云小憇【平仲】夢噩恐成魘【孟兼】城柝或罷擊風葉忽聞颭【平仲】虹光射鬥牛【伯淵】妖气蕩闗陜【居易】行藏愧蹉跎歲月傷荏苒【子堅】起舞聽牕雞驚呼駭巷獫【克正】欵洽旣無荒畱連復何慊相對總忘疲東方已睒睒【平仲】

蘇平仲文集卷十五

欽定四庫全書

蘇平仲文集卷十六

明蘇伯衡撰別集

空同子瞽說二十八首

秦穆公使三帥襲鄭及滑鄭商人髙過之以乘韋牛十二犒師且遽告於鄭孟明謂鄭有備滅滑而還皇武子言於鄭穆公曰輕財之謂賢制勝之謂能其髙之謂矣夫髙將市於周遇秦師於滑知其包藏禍心求逞於我不愛其乘韋與牛十二用之犒師以息鄭國可謂輕財旣犒師矣遂奪其心三帥知我有備气沮計窮暴骨是懼斂兵而退可謂制勝不然秦師奄至誰其禦之我之弗知何以能備孟明西乞白乙攻我於外杞子逄孫楊孫應之於內存亡之數未可知也今甲兵不試邊鄙不聳勍敵逺卻社稷用寧髙之力也功莫大焉舉賢用能賞功所以爲國也君請圖之以勸來者穆公曰無遺於善而民知所適何以弗爲遂召髙腸焉髙稽首曰臣艸莽之臣未嘗獲齒君之輿惟是貿遷有無以利民用臣之職也方秦師之東也不虞相遇於滑不及以聞於執事輒致君之命有犒於其師出臣之位矯君之命死有餘罪君惠免之而不以戮爲幸已甚何賜之敢覬覦先君桓武莊文勲在王室天鑑其忠祚我子孫卹其菑而捍其患秦師之不克逞志於我則由此故也臣何力之有而君歸功於臣而賜焉使人謂君以臣之故而賞僭也無乃不可乎貪天之功以爲已功猶竊人之物以爲已物也罪又甚焉其敢幸秦師之退而自爲功乎若曰不腆常牛臣之自輸於是乎歸焉臣𨿽賈豎又敢取之以犯不義乎臣聞爲人子不敢私其財義也故𨿽子之財父寔有之子之道臣之道也如是自臣身至於妻孥私家孰非君之有哉寓於臣而已非君寔寓則臣焉取之牛韋在臣猶在君也輸以共用固其所也若私君之有曰我之有而求歸焉夫豈義乎獲賜而亡義又焉用之且微社稷之靈先君主君之福秦師有進而無退傅於城下其誰獲免於執干戈以事捍禦乎臣將覆亡之不暇而況能有牛與韋乎今徼福於君不惟全其首領亦定其室家矣其爲賜也不亦大乎豈獨臣受賜𨿽國人皆受賜而臣重有賜焉人將謂臣無厭而懼且以爲僇矣君無庸賜之是免臣於僇而納之於義也請辭之穆公曰成子之名而教民以義何故不爲遂許髙君子於是謂鄭穆公君矣皇武子臣矣髙民矣聞善而能從明也見賢而能推忠也有功而不徳謙也明以撫眾君之道也忠以事上臣之職也謙以自居民之行也君明臣忠民謙求國無治不可得也此鄭之所以免於秦之師也

魯宣公稅畝孟獻子諫曰魯諸侯之望也諸侯之望魯也曰秉周禮也今稅畝是棄周禮也以秉禮聞而棄之諸侯其謂我何先君隠公以我許田易鄭之祊君子猶且非之曰有王制在王吏若以疆場爲問將何以辭其大討矧取民有制而可逞君之欲乎昔者先王經土地而井牧其田野畝百爲夫夫九爲井井九爲邑邑四爲邱邱四爲甸甸四爲縣縣四爲都以任地事而令貢賦凡稅斂之制於是乎定焉大國食者半中參之一小四之一而其取民也皆什一焉什一制之謂也制所以律貪而禁暴也夫先王封建諸侯使治民而食其力以治民也豈厲民哉故爲之制食於人者𨿽貪冒弗使過焉食人者𨿽鄙嗇弗使不及焉是故制猶水之防焉防猶不可決而況先王之制乎上所以取乎下下所以奉乎上也不過什一爲日久矣而君過取焉譬則決水之防也夫君人者上承天王下撫庶民而逾制斂財其無乃非義乎逾制蔑君斂財毒民蔑君君怒毒民民怨若怨怒並興禍亂將至抑國家之不能安靖而君焉逞欲越自魯公撫封於少皥之墟十九世矣土田是賦以給公室有自來矣載其儉徳百事攸共臣未聞其不足也而今不足焉庸非奇慝奢淫之日新乎四者所謂蠧也府庫空虛則職此也不然夫豈不見稅斂之時入則足用在三事而已一曰窒欲二曰節用三曰由禮三者之中禮爲之體必由乎禮而後動焉非禮不欲非禮不用如是則什一無弗足也若動不由乎禮非禮亦用非禮亦欲則𨿽什二又何足之有詩曰無念爾祖聿修厥徳無亦鑑於先公而惟三事之是務焉用稅畝詒怒速怨示貪臣恐所獲不如所喪也君其圖之弗從遂稅畝君子曰魯之不競也宜哉浚民以從欲長國家者患無民不患無財紂有鉅橋之粟鹿臺之財而曰獨夫無民之謂也若之何浚之古之人君知國本之在民是以用其賢能爲其司牧授其田宅教其樹畜開其衣食同其好惡卹其疾苦補其匱乏遂其庶富致其勸懲興其孝悌忠信本旣固矣而後邦寧三代異制厥道一也今縱不能損上益下而又瘠民以肥已自伐其本矣而魯之不亡所謂一世無道國之未艾也

成王問君奭以守成之道對曰恪遵成憲崇信耉老無取昔命令而紛更無陋舊規模而攺作王曰其要何居對曰在詩有之如臨深淵如履簿冰在書有之予臨兆民若朽索之馭六馬王曰不已懼乎對曰十圍之木植之非二三百年不大及乎伐之也不累日而僕矣九成之臺築之非逾時閱嵗不成及乎毀之也不累日而夷矣成之難而僕之易也如此成之難而毀之易也如此安得而不懼也周之天下后稷建之公劉篤之太王拓之王季勤之文王武王成之比十圍之木也比九成之臺也如之何其無懼也夏之民嘗去桀而歸湯矣商之民嘗去紂而歸周矣王不聞乎撫我則後虐我則讐如之何其無懼也

魏文侯問李克曰國何貴李克對曰貴士文侯曰何貴於士李克曰兆民之庶君不能自撫也三軍之眾君不能自馭也百職之富君不能自修也萬事之煩君不能自理也而士者君之所與撫兆民馭三軍修百職理萬事者也得士則兆民得其生三軍得其所百職得其宜萬事得其序而君得以安富尊榮詩曰濟濟多士文王以寧得士也狐偃曰仁親以爲寶貴士也士之貴也尙矣楚有子玉晉文側席吳殺子胥句踐進兵燕用樂毅齊不能支魯亡季孫邾亦相侵士之用捨國勢之彊弱系焉何得而無貴乎三仁旣去殷國遂墟二老來歸周業攸成伊尹就桀夏社未亡百里奚至秦虞公以滅士之去就社稷之存亡系焉何得而無貴乎文侯曰焉得士而與之共國哉李克曰知之則用之用之則任之任之則信之信之則不以小人間之則士之在天下者皆將竭蹶而至矣知之而不用之用之而不任之任之而不信之信之而不免以小人間之則士之在國中者皆將治任而去矣文侯曰善於是師卜子夏田子方客段幹木相魏成任翟璜西門豹以吳起樂羊爲將用屈侯鮒爲子擊傅而魏之爲國也天下莫彊焉君子曰無競維人信矣哉不然三晉地醜徳齊魏何以無敵於天下也

楚王入於云澤若虎兕若【闕】玃若鹿豕若鴻鴈若防鸕若鶬若鷫鵠見王無不恂然決起翔者奮飛走者遐竄髙者入雲霄下者伏灌莽有錦雞焉方吐其綬而王適至收綬而後作王見其綬五彩競明悅焉左右關弓再欲射之王再止之命虞人曰其生致之虞人得之已乃縱獵者凡鳥獸之屬或殪於鷹犬或隕於鋒刃或傷於网羅而雞獨免焉明日王謂宋玉曰之雞也得全其生以綬見樊於籠亦以綬然則士將奚處宋玉對曰此雞有綬借使深藏矯乎其飛防防大王何見焉彼虞人且烏乎取哉故其無逃於樊籠之間非綬寔爲之吐則使之也嗟乎士無以材自炫哉

空同子曰陸贄之召爲翰林學士在建中之初盧杞之相在二年至四年以李懷光論奏而貶杞新安司馬杞之爲人懷光猶知惡之贄與之同朝三年矣未嘗顯斥之第因奏議微示論刺而已及其旣貶乃聲言其姦邪致亂贄之擢中書侍郎同平章事在貞元八年裴延齡之判度支在七月贄於時極言用延齡之非徳宗不聽十年十一月猶上書歷數其罪惡而贄竟罷爲太子賔客使贄惡杞論杞如惡延齡論延齡則杞之貶當不在四年其惡亦當不至已稔又何自致朱泚之亂而有奉天之幸哉方杞在位也贄則不顯斥其姦邪及杞去位也贄乃追咎其致亂而贄之於延齡也則始終言之不少置謂位不同也則學士號內相猶之爲相也謂時不同邪則杞爲相日贄諫非不行言非不聽也此何爲哉然觀贄語所親曰吾上不負天子下不負所學他何所卹可謂不以得失爲患者也而於此不能使人無間然余是以累嘆而深惜焉

辟閭氏蒲盧氏過義渠氏義渠氏舉觴觴焉辟閭氏心若不快中酒屢興嘆義渠氏曰吾聞惟酒合歡今子中飲而嘆無乃有隠憂乎辟閭氏曰吾聞危莫危於上下交徵利時之人無有賢愚貴賤老弱惟利之是好以故私憂之耳蒲盧氏曰若好利則有之矣若謂老弱貴賤賢愚無不好則豈其然乎辟閭氏曰子以我爲不信吾與子行試之乃懷金錢數十與蒲盧氏義渠氏俱出北關外遺其二道上而伏隠處窺焉少頃一樵夫負薪過見金錢俯拾以去辟閭氏走從隠處出復遺二金錢而伏有頃一童子驅羊過見金錢俯拾以去辟閭氏出遺金錢如初尋一媼行過不拾而去辟閭氏怪之追問媼曰何之媼曰家貧將入城從人乞貸耳曰媼且欲乞貸於人道上有遺金錢何不拾也媼曰耄矣恨不之見耳見之安得不拾而已乎遽問安在辟閭氏指以告之媼方俯拾一人騎而與從奴數人來見曰此我所遺也媼何得取命其從奴取之去辟閭氏曰媼非老者乎童子非弱者乎樵夫非愚且賤者乎騎者非賢且貴者乎而見金錢無弗取吾之言其弗信矣乎蒲盧氏曰然則柰何曰惟義可以治之義明則廉恥興廉恥興則取予不茍矣𨿽然義其具也非其要也曰何謂要曰上之人以身率之儉徳是操屏去淫侈取之以道無富之貪則其要也故曰茍子之不欲𨿽賞之不竊在上者徒訓以義而不教之以身其曷由知所法也不奪不厭矣

空同子過北邙山見叢冢焉喟然而嘆曰人乎人乎其王侯將相乎其巨家富子乎其百工技藝乎其俠客釋氏乎其駔儈乎其甿乎其操瓢者乎其人奴之類乎其鹵簿鼓吹前挽後擁而歸之斯乎其束縛而遺之斯乎其殣而埋之斯乎其殆將錮三泉而天文地理之畢具乎將便房繳道門闕罘罳之極其壯麗乎將祕器臣妾之備置乎將穿不及泉而丘壠之無處乎將不封而不樹乎其中將珠襦玉匣黃腸題湊乎將銅木爲棺葛藟爲緘乎將厚衣以薪乎將倮而反其眞乎嗚呼噫嘻蓋皆不可知矣況乎其主名邑裏可得而稽乎但見華表摧折穹碑剝落艸花燐斒牛羊礪角可悲也夫牧豎縱橫汛掃不至漆燈已滅陰燐昭防可悲也夫蒿萊沒垣麒麟欹側翁仲無言白日自沒可悲也夫衰艸離離露冷風淒岡象出沒狐貍嘯啼可悲也夫言未卒傍有樵者曰唉又何足悲哉人齡逾百如電之流如駒之馳方其生存或窮或達或盛或衰而貴者賤者尊者卑者富者貧者智者愚者𨿽歡欣得失用捨夭壽防差不齊及大期之奄及倐長逝而莫追計如桑孔辯如秦儀雄如項借巧如工倕腰懸章綬手執璧圭布視錦繡塊視珠璣𨿽欲不同爲螻蟻之歸得乎唉嵗月荏苒寒暑推移則其骨毛齒爪亦將澌盡而塵飛頽然獨存者第敗冢之累累而已而四五世後不復能守則邱壠塋域又將爾耕而我犁蒼然如故者特空山之巍巍而已而此理勢之必然從振古其如玆夫子何乃不能忘情爲之佇立而歔欷也𨿽然萬物之間眾人之中維賢維哲立徳立功坤翕乾張蟠地極穹有生有死𨿽眾攸同其英魂靈气則不隨艸木而腐壞其令聞廣譽則長並天地以無窮茍能如是則善矣尙何彼之悲爲唉宇宙有不朽而不務之方蠅營狙詐舞文用機競浮榮於旦暮較彊弱於錙銖俯有拾仰有取爭勢利計崇庫將其肉未寒而名已泯何舉世之沒沒蚩蚩也空同子曰善哉去其健羨脫其枚羈放乎山林琴誦詩進徳修業惟恐後時

海賈謂漁者曰我之賈於江海也大舟如山後不見前檣髙入云航廣彌天奇貨異寶塡委其間眞臘流求川蜀荊蠻乘風駕浪朝往夕還獲利至速以博用力至逸以安爾何不操我之舟以利天下以濟不通乃駕舴艋而浮游溪澗之中低桅短篷坎窪其容輕如浮梗迅若飛鴻倐依淺瀨忽緣長谼槳蕩乎浦漵之裔纜系乎蒲葦之叢舉罾得蝦投竿取鰅以給衣食以活妻孥抑何陋歟抑何愚歟漁者曰貨寶者盜賊之餌也江海者風波之區也分薄而利厚未有不困者也力小而圖大未有不危者也與其冒風波之險孰若卽安於浦漵之有餘與其懷盜賊之憂孰若取足於魚蝦之無虞大舟之利吾豈不知顧力有所不足而分有所拘耳使吾捨漁又何覬覦乎乃歌曰我舟一葉兮可安居兮我魚數寸兮可充虛兮利之丰兮憂之大兮我何以涉江海爲爾毋我愚兮我寧爾隨空同子聞之曰漁者其賢乎夫能量力者必守已能知分者必安命安命則不貪守已則不競不貪近乎仁不競近乎義義且仁漁者果賢乎使人皆爾也又何至冒利而黷貨希寵而徇勢輕性命而履危機昧廉恥而處污穢皇皇而不知老役役以至於斃也哉

空同子行於河濵見漁者視其网則繒也觀其所得之魚宛轉噞喁鱗鬛莫辧則其大者才如指而已顧謂門弟子曰先王發政网罟之目必四寸而魚之鬻於市者必滿尺何其仁也當是之時魚鼈之類咸遂其生又何幸也今繒以爲网而魚之如指大者登鼎俎焉甚哉乎魚之不幸也甚哉乎漁者之不仁也漁者曰嘻是何足怪古者取民率什一後世則大半矣古者役民嵗三日後世則終嵗矣古者山澤無禁關譏不徵後世則以山澤關市之徵爲經費矣然則不幸豈直魚哉不仁豈直漁者哉空同子乃歌曰冽彼下泉浸彼苞稂慨我窹嘆念彼周京歌已而歸歸而顰蹙者累日

於陵生問曰黃帝堯舜垂衣裳而天下治信乎曰信曰自黃帝堯舜以來居其位未有不服其服者而天下之隆平何以弗若唐虞曰大哉問矣衣裳之制始於黃皇而備於堯舜其繪於上衣有日月星辰山龍華虫焉其繡於下裳有宗彞藻火粉米黼黻焉所以象徳也夫豈爲身之章以起人之美觀乎是故明目達聰無逺不燭日月星辰之照臨也恭已無爲萬國咸寧山之鎭也聖神文武之難名睿哲溫恭之不測龍之變也命九官以熙庶績而禮樂刑政粲然華虫之文也宗廟享之子孫保之宗彞之孝也惟精惟一藻之潔也光被四表格於上下火之明也十二牧之疇咨六府三事之允治烝民之粒食米之養也誅四凶而不疑舉十六相而不惑黼之防也定天下五服十二州立牧而建長內華而外夷黻之辧也然則聖王之爲衣裳也所以象徳也非聖徳之有似乎十二章由十二章而聖徳爲之昭焉故也服其服而有其徳此乃天下之所以隆平也服之在身徳之不足而垂拱焉殆與被偶人以文繡而坐之巖廊之上無異矣欲天下隆平豈可得乎居堯舜之位服堯舜之服備堯舜之徳而治不唐虞之若吾未之信也於陵子曰服以象徳徳欲稱服夫子之言至矣非獨天子爲然公侯卿大夫皆當然也不然幾何其不爲彼其之子也哉

空同子曰三代之後取天下不必皆由仁義其才智髙出於天下則取之矣至於維持天下系乎風俗維持風俗系乎政教則無古今一也故政教之得失風俗之美惡乃天下安危存亡之所系而國勢之彊弱弗與焉何以知其然耶西漢十有二君而其六君者賢君也成哀𨿽失徳然禍不及民其國勢可謂彊固難動而王莽以斗筲穿窬之材不下堂而取之所以然者由髙帝自謂得之馬上安事詩書其政教不修其風俗不美也東漢自安順以下日入於衰亂而桓靈之虐與三季之主無大相逺宜其勢之易動而董卓呂布袁紹袁術皆有絕人之略曹操功蓋當世而才百倍於莽此數人者莫不竭其智力而終莫能得焉所以然者由世祖惇尙學術興厲名節以表正之明帝開設學校尊禮師傅以作新之政教修於上風俗美於下也然則政教風俗之於天下豈細故哉時君世主之務宜莫此之急矣或者乃以爲取天下旣無難則保天下宜亦易易然而於凡大閒漠乎其不畱意也可乎哉可乎哉

空同子過鐘離氏鐘離氏方以油和松脂爲膏塗竹枝凡盤盂幾席簾幙牕戶間無不樹之空同子曰何爲曰吾以除蠅也油香而松脂粘蠅逐香羣集焉無得脫者曰蠅螫子手足乎曰否曰蠅嘬子血肉乎曰否曰然則子何疾之甚而務除之至於此極也曰彼𨿽不善螫人嘬人而善人衣之白也涅之而黒生焉冠之黒也防之而白形焉吾疾其黒白而白黒也以故誓不盡除之不止也曰子知蠅蠅之善而不知人蠅之善尢甚也曰何謂人蠅曰屬耳於垣陰伺言語非人蠅而何巧言如簧離間骨肉非人蠅而何以佞爲賢以詐爲忠非人蠅而何以正直爲回邪以剛方爲専恣非人蠅而何子柰何不務除之也曰蠅吾知所以除之矣人蠅遇焉將何以除之哉曰公以存心徳以爲聽好惡之不作情僞之灼知是非之莫惑凡人貌而蠅行者不信之而怒之不恕之而誅之則彼𨿽欲白吾黒而白無得而加焉矣𨿽欲黒吾白而黒無得而措焉矣巧言之詩曰君子如怒亂庶遄沮君子如恥亂庶遄已巷伯之詩曰取彼譖人投畀豺虎豺虎不食投畀有北有北不受投畀有昊

空同子掩書而起曳杖而歌曰黜吾知任吾眞佚吾形抱吾神兩耳之存六用之泯人乎天乎天乎人乎喫者闕翁聞之蹷然謂空同子曰夫子殆非故夫子矣何今之歌者異乎昔之歌者也空同子曰今者造物補我一竅吾遂與含聰氏爲友乘無形之龍以適無象之野而遊乎無聞之鄕處乎無聲之境息乎無情之庭吹萬變作而吾窅兮無知疾雷破山而吾寂焉無覺況乎毀譽吁兪笑歌呻吟足感吾之心乎夫我一竅之完也而我適吾適也若此庸詎知吾之七竅而造物不皆吾補乎我其爲同乎子將求我於空同之上乎喫者闕翁曰予遊心於墨墨也久矣願執鞭而從夫子之後也尉遲楚好爲文謁空同子曰敢問文有體乎曰何體之有易有似詩者詩有似書者書有似禮者何體之有有法乎曰初何法典謨訓誥國風雅頌初何法難乎易乎曰吾將言其難也則古詩三百篇多出於小夫婦人吾將言其易也則成一家言者一代不數人宜繁宜簡曰不在繁不在簡狀情寫物在辭達辭達則二三言而非不足辭未達則千百言而非有餘宜何如曰如江河何也曰有本也如鍵之於管如樞之於戶如將之於三軍如腰領之於衣裳何也曰有統攝也如置陳如構居第如建國都何也曰謹布置也如艸木焉根而榦榦而枝枝而葉而葩何也曰條理精暢而皆有附麗也如手足之十二脈焉各有起有出有循有注有防何也曰支分派別而榮衞流通也如天地焉包涵六合而不見端倪何也曰气象沈鬱也如漲海焉波濤湧而魚龍張何也曰浩汗詭怪也如日月焉朝夕見而令人喜何也曰光景常新也如煙霧舒而雲霞布何也曰動蕩而變化也如風霆流而雨雹集何也曰神聚而防防也如重林如邃谷何也曰深逺也如秋空如寒冰何也曰潔淨也如太羮如酒何也曰雋永也如瀨之旋如馬之奔何也曰回復馳騁也如羊腸如鳥道何也曰縈迂曲折也如孫吳之兵何也曰奇正相生也如常山之蛇何也曰首尾相應也如父師之臨子弟如孝子仁人之處親側如元夫碩士端冕而立乎宗廟朝廷何也曰端嚴也溫雅也正大也如楚莊王之怒如杞良妻之泣如昆陽城之戰如公孫大娘之舞劍何也曰激切也雄壯也頓挫也如菽粟如布帛如精金如美玉如出水芙蓉何也曰有補於世也不假磨礲雕琢也將烏乎以及此也曰易詩書三禮春秋所載邱明髙赤所傳孟荀莊老之徒所著朝焉夕焉諷焉味焉習焉斯得之矣𨿽然非力之可爲也聖賢道徳之光積於中而發乎外故其言不文而文譬猶天地之化雨露之潤物之魂魄以生華萼毛羽極人力所不能爲孰非自然哉故學於聖人之道則聖人之言莫之致而致之矣學於聖人之言非惟不得其道並其所謂言亦且不能至矣尉遲楚出以告公乘邱者楚之於文也其猶在山徑之間歟微空同子導吾出也吾不知大道之恢恢於是盡心焉將於文焉無難能者矣

東郭氏之貓羣聚於庭首以相枕足以相拊尾以相戲舌以相咶甚相狎也投之腐鼠皆挺而起得者馳而去不得者或逐其後或據其前或號其右或玃其左相與鬭且噬矣空同子曰利之善移心術也如此夫物交於前欲炎於中恐已不得而人得之也𨿽腐鼠之微甚狎之貓鬭而噬弗顧矣而況有大於鼠者乎今之人平居相與握手附耳以致歡欣洽愛自謂骨肉良不過是及乎勢位一接幸於得而忘其所以爲義醜詆而深排陰擠而陽奪不得之不已心術之移於利也如是則與東郭氏之貓何異哉

空同子曰賢者謀道而不謀食故賢者難進而易退也其君知之至然後起禮之恭然後畱信之篤然後用故君得之而君以正國得之而國以安天下得之而天下以平或遇之不以其道則納履去不終日矣蓋君子出非茍進也道合則出也處非茍退也道不合則處也吾知謀道而已吾庸知富與貴哉至貴不待爵至富不待祿待祿而富待爵而貴外也非內也道徳以爲貴仁義以爲富斯內也非外也古之賢者明乎內外之分是以難進而易退也世之所謂賢者知之不至幡然而起禮之不恭恬然而畱信之不篤樂然而用而遇之不以其道不去也夫豈非以外者爲足重歟吾見其患得患失之不暇而暇圖謀國家利安百姓哉倐焉而辭職忽焉而拜官暮而處朝而出屢進而屢退其於道何如也空同子曰君子不以卑賤而恥教人亦不以尊貴而恥教於人故君子能成已而成人也人由教而成徳猶器以範模而成器也吾之徳誠足以成乎人也則吾之位𨿽卑且賤固教人者也吾之徳誠待乎人而後成也則吾之位𨿽尊且貴固教於人者也是故教人者存心於成人也夫庸計其位之尊貴於吾乎教於人者存心於成已也夫庸計其位之卑賤於吾乎唐堯也虞舜也夏禹也商湯也文王也武王也齊桓也魏文也可謂尊貴矣而教於君疇務成昭西王國成子伯時子思虢叔管仲卜商曽無難色君疇也務成昭也西王國也成子伯也時子思也虢叔也管仲也卜商也可謂卑賤矣而教唐堯虞舜夏禹商湯周文武齊桓魏文曽無赧容豈非存心於成已成人也哉之八君者不恥教於人故不賢者以賢而賢者以聖之八士者不恥教人故能聖其賢而賢其不賢是故教人者其重已守道必若古之爲教者然後能成人教於人者其心下禮恭必若古之受教者然後能成已今也在下位而爲教則歉然不安而人且以爲倨在上位而受教則閹然不屑而人且以爲辱不中者終於不中不材者終於不材不賢者不至於賢賢者不至於聖不知卑賤者恥教人之過耶不知尊貴者恥教於人之過也

空同子曰土苴易得之物也在天地之間庸詎知其限乎然使一人聚之而十人取之烏有不盡者哉以無限之物聚之者寡而取之者眾然且盡焉況乎粟米布帛出於人力而有限乎今所在耕者織者恆不滿數百家而食者衣者恆數萬家物力安得而不屈乎人之力多者莫如烏獲數百人之中力如烏獲者不能二三人若使二三有力人而代數百人者服奔走轉移之勞未有不憊者也多田之家譬則多力之人也大抵一邑之間一鄕之內數百戶之中田多者初不過三四戶今也服役於官惟多田之家而已其餘或賈於市或商於途或執百工技藝𨿽積蓄有餘以其無田也役未嘗及焉則與使二三有力人服數百人奔走轉移之勞無異矣欲巨室無困其可得乎何如則物力不屈曰貴農何如則巨室不困曰均役不然南畝之民且相率逐末田多之家且胥爲窶人國將柰之何哉

空同子曰休徵咎徵天之所以禍福國家者也五福六極天之所以禍福人民者也而莫不有以致之國家之政人民之行非有以致福也而福至蓋有隠徳也國家之政人民之行非有以致禍也而禍至蓋有隠惡也人不念福本於隠徳而見其得福也則以爲無妄之福焉人不念禍基於隠惡而見其得禍也則以爲無妄之禍焉是徒知有形之惡而不知無形之惡也徒知有名之善而不知無名之善也無名之善隠徳是也無形之惡隠惡是也皆萌乎念慮兩常存乎心者也而政之臧否行之誠僞莫不由之一心之微貫徹三極自萬乘至於匹夫無貴賤一也善惡之萌迹𨿽未著念則甚烈已知之人莫知也人莫之知天未嘗不知也天知之是以天得而禍福之也故天之福隠徳禍隠惡猶聖人之誅心也善觀人者惟觀其所得所得福也則其以善存心必矣所得禍也則其以惡存心必矣善格天者惟愼其所存心存乎善則福應之必矣心存乎惡則禍應之必矣天非穹然蒼然之謂也理而已矣理無不在故天無不體逆乎理逆乎天也順乎理順乎天也逆順者善惡之機也善惡者禍福之門也而禍福未有無妄者也故隠徳之報不自其身則自其祖父隠惡之報不在其身則在其子孫而況萬乘爲天之子居天之位用天之道執天之行其感應又當何如故漢髙祖心乎寛仁唐太宗心乎仁義而呂后武后不能移其祚秦始皇心乎殘暴漢武帝心乎兵刑而扶蘇據罹其殃所謂出乎爾者返乎爾者豈獨雨暘燠寒風見於嵗月日時之間而已善惡之機不可以弗之愼也是以唐虞三代之聖人莫不兢兢業業孜孜栗栗翼翼舋舋不能一息寧也皆所以順乎天也是故君子不必求福也不必禳禍也夫亦順天而已矣詩曰昊天曰明及爾出王昊天曰旦及爾遊衍而順天則在愼獨也行乎人之所不見猶人之所見發乎已之所獨知猶人之所知敬義以自持誠一而毋貳身之所履無弗順心之所存無非善斯君子之所以免禍也斯君子之所以受福也

空同子曰古之所謂貴者不待爵命而貴也道徳有諸已而已矣古之所謂富者不待貨財而富也道徳有諸已而已矣貴不待爵命故𨿽處畎畝爲齊民而貴莫加焉富不待貨財故𨿽衣不完食不足而富莫加焉處畎畝爲齊民而貴無以加此之謂天貴衣不完食不足而富無以加此之謂天富天貴天富富貴之在內者也其得之自我其失之自我人不得而與之亦不得而奪之故貴富以天者通不榮而窮不醜有不驕而無不戚今之所謂貴者非道徳之謂也爵命而已矣今之所謂富者非道徳之謂也貨財而已矣爵命以爲貴故朝居位而暮去位則暮得而賤之矣貨財以爲富故朝有餘而暮不足則暮得而貧之矣暮去位而暮以爲賤此之謂人貴暮不足而暮以爲貧此之謂人富人貴人富富貴之在外者也其得之非我其失之非我人可得而與之亦可得而奪之故富貴以人者通則榮而窮則醜有則驕而無則戚君子也者天之貴富人之貴富兼焉者有之矣小人也者天之貴富人之貴富兼焉者未之有也是故君子有人貴而無天貴無寧有天貴而無人貴有人富而無天富無寧有天富而無人富有天之富貴無害爲聖賢孔顏之徒是已有人之富貴無救於狂愚桀紂之徒是已於戲吾身有至貴富者存而世之人乃捨而求之外悲夫

空同子曰有求於人而不加親無求於人而不加疎此其人君子也有求於人而惟恐不親無求於人而惟恐不疎此其人小人也其人誠君子也其友也必不加親於人得時之際而加疎於人失時之後亦不加疎於已得志之日而加親於已失志之時其人誠小人也其友也必加親於人得時之際而加疎於人失時之後亦必加疎於已得志之日而加親於已失志之時是故君子之友謂之眞小人之友謂之僞僞友者常多有也眞友者常鮮有也鮮眞友是以友而有始終者十不能一二也多僞友是以友而無始終者十常有八九也蓋君子友以道義而道義無隆無替者也與道義俱無隆替則君子之心也小人友以勢利而勢利有隆有替者也與勢利俱有隆替則小人之心也此小人之存心所以無恆而君子存心所以有恆也以有恆之心而與人友𨿽禍福死生而不能親疎之也況小者乎以無恆之心而與人友𨿽簞食豆羮而能親疎之也況大者乎是故君子不苟友人亦不苟友於人友人必察其所以友也友於人必愼其所以友也愼友在始察友在微察友不於微則不能得其心之所存也愼友不於始則不能得其身之所宗也夫自古及今終不相忮相軋相毀相競相傾相仇相殘者皆始而相求相推相下相比相濟相依相許者相求相推相下相比相濟相依相許於其始而相忮相軋相毀相競相傾相仇相殘於其終僞友者則爲之也眞友者固不爲之也故君子察之愼之友焉而出於眞者則內友焉而鄰於僞者則絕絕僞友所以率天下薄勢利也內眞友所以率天下惇道義也惇道義薄勢利民徳其有不厚乎友道其有不終乎

士蒍以晉獻公患桓莊之族偪謀去羣公子乃與羣公子謀使譖富子其一公子謂羣公子曰不可詐慝鬼蜮何可信也宗族骨肉何可疎也信鬼蜮不智疎骨肉不仁仁智不足禍患將至枤杜之風角弓之雅乃所知也不假瀆告敢以細事開於左右曲沃之奧有神叢叢大木也蔦與女蘿附焉神患蔦蘿之滋蔓也欲去之乃謂蔦蘿古人有言曰大木之下無美艸傷於陰之多也今木之榦且數圍而爾之蔓不滿寸則其枝葉寔爾蔽也蔦與女蘿亦自見其蔓不如木之碩也疾之見夢於里人曰災祥非神之爲惟木之怪里人遂伐木木之旣伐蔦蘿莫傅是以亦瘁富子者大木也吾儕者蔦蘿也豈可去哉富子苟去我亦何所利焉羣公子不聽遂譖富子而去之士蒍又與之謀使殺遊氏之二子其一公子又曰不可人之爲寢其中列楹其四阿復列楹以相夾輔也撼其一楹棟必撓去其一楹寢必隳如是寢之所恃固在楹之眾矣我之有族猶人之有寢也而吾與遊氏楹之謂也昔者之譖富子一楹去矣去其一也且懼壓焉況可再乎而又欲殺二子將吾族之不支豈惟二子而不攺圖可乎羣公子不聽遂殺二子旣士蒍使盡殺遊氏之族其一公子又曰不可耳目手足之於身一體也目視耳聽患生故能知手捍足防難至故能備此身之所由全也若四者亡焉語所謂絕物也何能爲哉身之全者鮮矣今譬之一體遊氏之族在吾族吾族之手足耳目也富子之去而吾手亡矣二子之殺而吾足亡矣今又欲合其族而盡殺之是並吾耳目亡矣遊族亡吾族必從之盍釋之以圖存乎不然悔無及矣羣公子不聽遂盡殺遊氏之族士蒍乃城聚而處羣公子獻公果圍聚盡殺羣公子君子曰彊宗翰也同姓城也其可自壞之乎故曰大宗維翰又曰宗子維城又曰無俾城壞無獨斯畏羣公子縱不是思一人托物而致意三焉言切而利害昭矣亦易悟也哉而終不聽以及於難羣公子所謂取譬不逺昊天不忒回遹其徳俾民大棘者矣此計所以爲事之本聽所以爲存亡之機而貴乎哲也詩曰其爲哲人告之話言順徳之行

齊王問陳軫曰大臣竊權重以作威福何自知之軫曰此非小臣之所知也𨿽然臣乃者過淄水淄水上有兩叢祠水東之祠人持酒脯饗之者終日不絕水西之祠終日未嘗見一人饗之以酒脯者問其故其一神能爲禍福其一神不能爲福亦不能爲禍今夫大臣者神叢也大臣之門神祠也持酒脯者趨勢利者也王欲知權重之所在亦惟觀酒脯之所在而已矣王曰善明日朝羣臣問曰淄水上有兩祠有諸對曰有之其一徼福者如市其一無一人徼福者有諸對曰有之此何以故對曰由其能降災降祥與不能降災降祥故也今公門可羅雀而諸大夫門車轂常擊其無乃似之乎羣臣咸伏而莫敢對君子曰陳軫之取譬也善矣而齊王之詰羣臣也則過矣夫亦自彊而已矣湯武之朝不聞主柄下移伊周之佐不聞執國之命已不自彊而惟患政不自已出授人以太阿而欲無其割得乎

空同子曰天下之物本方圓烏用規矩哉皆平直烏用準繩哉木也有直有不直不有繩焉其不直者則何以直乎欲直其不直是以繩生焉地也有平有不平不有準焉其不平者則何以平乎欲平其不平是以準生焉輿不自方以矩而成方蓋不自圓以規而成圓故繩之設因木之不直也準之設因地之不平也規矩之設因輿蓋之不方圓也規矩準繩設則天下無物弗方圓平直矣是故聖人之治天下蓋莫不因而爲之制也因民之不皆信也於是乎爲之權衡度量因民之不皆善也於是乎爲之禮樂政教因民之不皆從也於是乎爲之賞罰因民之不皆治也於是乎爲之兵刑使天下無人而不信有權衡度量哉無人而不善有禮樂政教哉無人而不從有賞罰哉無人而不治有兵刑哉之數者設焉而後天下無不信不善不從不治之民然則權衡度量之立禮樂政教之修賞罰之用兵刑之施可一日少乎𨿽然不出於結繩之前結繩之後斯出焉吾固知聖人甚不得已也𨿽不得已亦豈外人心而有爲哉是故賞因其好善之心而勸之云耳罰因其惡惡之心而懲之云耳禮樂刑政之類防不皆然亦猶馬之性行也而乘之乘之而羈靮作焉牛之性耕也而服之服之而福衡作焉而曲學者乃謂聖人之治天下削物之性侵物之徳是烏足與論聖人

或曰言之立也於世何與焉而論其不朽乃與立徳立功者等不旣過焉乎哉空同子曰孔孟以空言配禹吾先祖嘗論之矣不敢勦取以瀆告姑言史氏之設其爲言也何敢望孔孟之萬一然要其極也使徳備於身功加於時者而不有史氏焉述其終始發其精微見於論著書於簡冊傳之當世垂之後來亦焉能不朽而永存哉是故唐虞三代逺矣其聖君賢相之盛徳大業仁人君子之微言茂行與夫治天下之大經大法昭乎如日月之麗天更千萬世而彌顯者則亦賴詩書史記之存也不然流風遺韻之猶存宏規逺矩之無徵𨿽欲憲章祖述之夫安得而憲章祖述之此孔子欲言夏殷之禮而有文獻不足之嘆也而況春秋戰國秦漢以來其功徳不及唐虞三代逺甚其遺愛何足以起人之思慕而遂不至於無聞者詎非以史哉由其史之存也故宇宙之分合國家之理亂政事之得失習俗之美惡道術之邪正人材之賢否學士大夫得以討論而時君世佐得以鑑戒焉然則文史之職其爲重而非輕也明矣其爲要而非冗也審矣漢武帝乃以戲弄倡優畜之謂之不知務可也矧道明徳立之士不獲見之行事而托空言以立教者奚可少之哉奚可少之哉

公乘生問於空同子曰何以處憂患也曰聽其所爲曰何謂聽其所爲曰不動吾心曰心何以能不動曰物我皆喪吾嘗自安東浮海至於昆山三遇颶風再遇淺一遇冦吾自分必死已視吾身如無焉颶也淺也冦也亦視之如無焉故吾起居食飲言笑與平時無異焉舟中之人皆淩兢戰栗如露立冰雪間齒上下作聲無復人色吾曰四面皆水矣無所往矣葬於魚腹血於兵刃命矣死無時矣不必懼矣懼亦死不懼亦死孰若不懼哉孰若安坐飽食哉眾乃少安比登岸吾問同舟之人方冦賊礁淺颶風時公等皆懼我不懼公等皆不食飲我食飲今日公等登岸我亦登岸則吾向云云豈不信矣乎相視一笑吾以是信處憂患惟聽其所爲而已矣聽其所爲則不知憂患之爲憂患而自然安焉豈惟憂患哉處富貴亦然是以得失不患也世之人皆有所顧故皆有所慕有所畏畏慕交於中此其臨財則義不明臨陣則戰不力而不思夫窮達得喪死生禍福莫非命也又何必臨事皇皇然計其美惡而就避哉祗足以亂方寸焉耳公乘生曰余聞處憂患而得行已之道其殆所謂可以終身行之者乎請書諸紳

申屠生問空同子曰學何務曰治心曰心何以治曰養之曰有道乎曰有曰道何如曰少思寡欲主敬少思則靜寡欲則明主敬則一靜其本也明其體也一其要也今夫水其一人撓之而其一人不之撓若苟一撓一不撓則鍼遺芥墮而可指取也必於其不撓者焉茍自不撓者可指取則是以靜爲本矣今夫鏡其一塵翳之而其一塵不之翳若苟一翳一不翳則妍醜並照而無遁形也必於其不翳者焉茍自其不翳者無遁形則是以明爲體矣今夫路其東多岐而其西無岐則牧豎過之而亡其羊也必於其岐多者焉茍自其岐多者亡羊則是以一爲要矣一故靜靜故明靜明一學之務畢矣是故少思未遽靜也少思則欲不動而無思可至焉寡欲未遽明也寡欲則情不勝而無欲可至焉主敬未遽一也主敬則有主而無貳可至焉無思則靜矣無欲則明矣無貳則一矣而學之務畢矣故曰其道在少思寡欲主敬此非餘言也先民之訓也力行則存乎人

右瞽說若干篇空同子之所作也空同子習於六藝之學天子選爲太學官居太學六年諸生從之授經皆曰空同子誠吾師也東西行者至京師欲求當世文章必於其門京師之學士大夫亦多推之皆曰空同子吾畏友也而空同子退然若不及人視之呫畢一儒者耳天子知之親擢翰林國史院編修得告而歸金華奉其父母處於兄弟之間愉愉然間讀書爲文矻矻如也余於是得其瞽說讀之托物以造端比事以寓意緣情以見義明於國家之體達於人情之變如鉤探物連牽不絕其出不窮原其敝之所始要其勢之所必至戚戚然思以杜之拯之以上承天子聖化而措之乎太平之治余乃嘆曰美哉乎空同子也人之所不及知者余知之矣單襄公曰忠文之實也知文之輿也仁文之愛也義文之制也瞽說者本乎仁發乎義有進戒之忠有慮逺之智非若世之郁悒悲憤不平而鳴者比也蓋其先世之遺風於是而存焉若昔長公少公之事宋知無不言言必中天下之過空同子似之矣蘇氏之秀豈惟在廷哉惜不令黃魯直見之而余深爲之擊節云洪武八年五月十日金華胡翰書

右太史蘇先生平生所著詩文凡一十六卷前防陰縣簿林公與直編類鏤板郡庠傳世旣久朽失過半別駕曹侯下車之初尋訪舊本繕寫繡梓以補其缺然舊存者率多昏翳訛謬恐誤後學諒於是不揣蕪陋公暇躬自校正乃命郡人葉景森繕寫成書謀諸郡守武公揮使牛公貳守曹公通判黃公各捐已俸重壽諸梓遣吏蔣處育以董其事經始於壬戌春二月朔畢工是嵗秋八月望凡七閱月而書成燦然一新編捲目錄悉依其舊中間字義脫落無可引據者則不敢彊而質之姑虛以俟後之君子爲考訂焉幸鑑處州府推官章貢黎諒謹識

蘇平仲文集卷十六

