

欽定四庫全書

集部三

淨徳集

別集類二【宋】

提要

【臣】等謹案淨徳集三十八卷宋呂陶撰陶字元鈞號淨徳成都人皇祐中進士熈寧間復登制科歷官給事中攺集賢院學士知陳州紹聖末坐黨籍貶徽宗初復集賢殿修撰知梓州致仕卒事迹具宋史本傳陶秉性抗直遇事敢言所陳論多切國家大計其初應制科時值王安石方行新法陶對策言願陛下不惑理財之說不間老成之謀不興疆埸之事安石讀卷神色頓沮神宗使馮京竟讀稱其有理而卒爲安石所抑僅得通判蜀州其知彭州力陳四川榷茶之害爲蒲宗閔所劾謫官其召用於元祐初又極指蔡確韓縝章惇等之罪請亟加罷斥其他建白至多大抵於邪正是非之介剖晰最明而據理直陳絕無洛蜀諸人黨同伐異之習嚴气正性與劉安世略同至哲宗親政之始陶首言太皇太后垂簾九年小人不無怨憾萬一姦邪之人謂某人宜復用某政宜復行此安危之機不可不察其後興紹述之說卒應其言其深識逺慮亦不在範祖禹下故其所上奏議類皆暢達剴切洞悉事機蔣堂以賈誼比之良非虛譽其餘詩文亦多典雅可觀至學論二篇力攻王氏字說不遺餘力尢爲毅然自立不附合時局者矣宋史藝文志載陶集六十卷久無傳本其得見於世者僅宋文鑑所載請罷黃隠一疏今就永樂大典各韻內采掇裒輯分類編次釐爲三十八卷𨿽以史傳相較其奏疏諸篇或載或闕其應制科策一首不可復攷未必能盡還舊觀然已什得七八所闕者固無幾也乾隆四十九年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

原序

嗚呼靖康丙午之禍奚爲而至是極哉寧當國者患時舒緩不振大爲理財拓邊之規諸老臣不可則援引少年鋭於事者慫恿附和而小人徧中外矣𨿽然自寧至宣和五十年間累聖賢明固嘗用賢士大夫而俱無攺易軫之調何耶夫一薫一蕕十年猶有臭邪正並用則小人卒以得志故也元豊間棄置王安石者八年有悔意矣而執政皆其徒也元祐克成先志內君子外小人天下稱治矣而永年乃用調停之說使其徒厠執政之列紹聖遂熾然而作也建中靖國固已並用無何愛莫助之之圖行攺元崇寧蔡京當國善類殲焉不可復措手矣中間𨿽一再罷京用趙挺之張啇英輩皆一出一入之人何能爲哉是以五十年間有爲之君子皆以邪正並用竟墮小人网罟中良可嘆已吾鄕有給事呂元鈞者以賢良召試於寧初極論理財拓境之非𨿽爲外官必行其言無所顧望曁召用於元祐則專以判別邪正爲事𨿽去國猶丁寧反覆言之今以遺文攷其議論但不使小人居中撓政非有訐斥僇辱之甚激其狠毒之性至儕類之失亦不芘之其用心如鑑之照如四時之生殺各因物之所當得者與之而物之受之也無怨亦無徳焉其守道如此使得大施用於世亂何自作哉公於紹聖坐黨事貶湖南後守潼川拜崇寧攺元詔卽乞身而歸遺令不作碑志休影滅迹故崇寧以後追貶不深而復官亦不及是又能以明哲自全者然至今卹典未及無身後之澤而名不登於太常史院𨿽公韜晦本志無所事此而一世明徳嘗登禁從後世無傳焉此有系乎國體者子孫之責亦鄕士大夫之責也是以諸孫出其家集使著於世云成都馬騏序

欽定四庫全書

淨徳集卷一

宋呂陶撰

奏狀

奏乞放免寛剰役錢狀【原注熙寧十年三月十日】

臣伏以朝廷欲寛力役立法召募使民均出傭錢雇人應役卽無過斂民財之意有司奉法惟恐不能足用遂於一年合支役錢數外增添科出謂之寛剰蓋欲凖備修葺橋道廨捨並買置什物之類官中逐年支用𨿽少民間兩科所出甚多自寧六年施行役法以來至今四年臣本州四縣已有寛剰錢四萬八千七百餘貫今歳又須科納一萬餘貫以成都一路計之無慮五六千萬推之天下現今約有六七百萬貫文寛剰在官歳歳如此科出不已民間何以送納況今泉幣絕乏貨法不通啇旅農夫最受其獘蓋是現錢大半入官市井少有轉用臣愚深恐朝廷不知免役錢外有此寛剰數目伏乞聖慈指揮諸路提舉倉司契勘現在寛剰錢數約度支得幾歳不至闕乏霈發徳音特與免數年或乞逐年限定數目不得過役錢十分之一所貴民力不至重困

貼黃

朝廷如以臣言可采只乞下司農寺取索今日以前天下支役錢外寛剰錢數便見利害

又

臣伏見二年以來川中見錢絕少物價減半銀毎兩絹毎匹各只直一貫四五百文米毎石一貫二三百文其如免役並寛剰錢並依舊數送納比之寧六年所出卽似加一倍若不契勘除減深恐民間不易奏爲役錢乞椿二分準備支用狀

臣伏覩近制役錢寛剰不過二分此朝廷撫惠元元之意最爲深厚然於法禁有所未盡不免重斂蓋有司奉法太過條目滋蔓於雇役錢外尙有數等如耆戶長不雇而斂則有椿畱錢橋道廨捨之類數年一修而逐年計費知縣簿尉三年一替而毎歳計署中什物則有費用錢非泛差出役人及起發雇人則有準備錢此外方始謂之寛剰且如成都一路毎歳只合支募役雇食錢四十萬六千二十四貫又椿畱耆壯錢五萬七千六十二貫又椿雜支錢二萬二千九百八十六貫又椿起雇人錢一千貫外更有寛剰一十二萬八千六百餘貫其雙流一縣毎歳只合支雇役錢九千三百二十餘貫更椿費用錢二千三百七十餘貫外方有寛剰錢二千八百九十餘貫以此考究則𨿽云寛剰不過二分其實不止於二分矣臣愚伏乞聖慈指揮諸路提舉司除實支雇役錢外更出二分椿爲寛剰應系準備費用等錢並於寛剰二分內支破如此則朝廷實惠均及生靈有司奉法不敢重斂

貼黃

華陽縣升仙橋一所役法估計毎修一次斂錢一百貫十二年中偶有損壊支三十貫修葺則是一千一百七十貫虛斂入官皆爲寛剰推之他處計亦如此多矣

奏具置場買茶旋行出賣遠方不便事狀【原注寧十年三月八日】

今具本路置場買茶往河博賣並盡諸州茶貨入官便收三分利息旋行出賣致令細民失業枉陷刑憲大於遠方不便謹具畫一條列如後

一臣伏以國家富有四海山澤之利多與民共自仁祖臨禦以來深知東南數路茶法之害制詔有司一切弛放任令通啇貨法流行徳澤深厚聖時盛事髙出前世今天下茶法旣通而兩川獨行禁此蓋言利之臣不知本末苟貪勞賞而妄爲之非所以綏靜遠方之意況乎兩川所出茶貨較北方東南諸處十不及一日月行照文軌混同法無二門仁不異遠豈可諸路旣許通商兩川卻爲禁地虧損治體莫甚於斯乃爲害之大者故臣敢先言之伏望聖慈特寛茶禁所貴法令平一以幸遠方

一本路旣爲置埸買茶將往河等處並逐旋取利出賣之後更不許民間衷私買賣遂令諸色人告捕依編敕禁茶法斷罪州縣承此指揮來累有成都府邛州百姓馬吉等爲衷私賣茶被人告捕有至徒罪各追賞錢一路之民遂生怨誹蓋緣立法太重有害於人大凡官中原有之物民間私侵其利方是犯禁只如解州有鹽池民間煎者乃是私鹽晉州有礬山民間煉者乃是私礬今川蜀茶園本是百姓兩稅田地不出五穀只是種茶賦稅一例折科【原注茶園稅毎三百文折納絹二疋三百二十文折納防一疋十文折納綿一兩二文折納禾艸一束】役錢一例均出自來采茶貨賣以充衣食伏緣此茶本非官地所產乃是百姓已物顯與解鹽晉礬事體不同一旦立法須令盡賣與官或敢私相交易便成犯禁斤數稍重乃至徒刑仍沒納隨行物色別理賞錢恭惟陞下仁聖卹物之心必不如此伏乞別立條約以救苛刻之獘免使刑辟滋彰有傷和气

一本州導江縣蒲村堋口小唐興木頭等鎭各準茶場司指揮盡數收買茶貨入官並已施行民之受大率均一惟導江縣一處尢爲切害蓋緣本處是西山八州軍隘口自來通放部落入城博易買賣其蕃部別無現錢交易只將到椒蠟艸藥之類於鋪戶處換易茶貨歸去喫用謂之茶米或有疾病用此療治旦暮不可暫闕今來官中須要現錢出賣則蕃部難更將椒蠟等物入場博買若於鋪戶處博易則鋪戶價例自然增長【原注官茶毎斤先收三分息錢官中毎斤若用一百文買卽作一百三十文賣若用五十文買卽作六十五文賣】蕃部買賣便致阻節沈茂州事宜之後人情方始安帖豈宜更使茶貨不通別生邊事

一茶園人戶多者歳出三五萬斤少者只及一二百斤自來隔年畱下客放定錢或指當茶苖舉取債負準備糧米雇召夫工自上春以後接續采取乘時髙下相度貨賣中等毎斤之利可得二十文次者只有十文以來累世相承恃以爲業其鋪戶收貯變易卻以白土拌和每斤之息不及十文所以川中茶價不甚湧貴民間日用充足今來旣被官中盡數收買價直一定若將銀色準折毎兩須髙擡四五百文【原注臣竊聞蜀州熙寧八年銀毎兩官折二貫三百文足市價一貫六百文九年銀毎兩官折二貫二百文足市價一貫四百文】或多支交子少用現錢【原注茶塲司指揮成貫並支交子餘零方支現錢】交子所支旣多錢陌又須虧折則園戶所收茶貨只得避罪納官安敢更求余利一旦失業何以爲生臣恐戶口逃移賦役失陷漸由此起【原注臣竊知永康軍熙寜九年買獲並稅過客人茶貨共一百三十二萬餘斤比八年計虧九萬餘斤比七年虧二十六萬餘斤蓋是園戶畏罪失業造茶減少是致稅數有虧以此推之則失陷稅賦誠有其漸】又緣旋買旋賣先抽三分之息只此一事極未爲宜日來州縣逐旬各申時估或增或減官司據以爲定豈可朝買一貫之茶暮收三百之利一日之內貴賤兩般則州縣所供實直遂成空文有司出納之際乃同聚斂且鋪戶旣與官中出利則民間豈有賤茶日用之物漸見不足錐刀敝法徒可斂怨必非朝廷理財之本意伏乞聖斷特賜攺更

一本州所準茶埸司今年二月二十四日指揮限半月令園戶鋪戶盡數出賣舊茶不得夾雜中官如限滿更不施行如有違犯並依法施行臣𨿽卽時行下逐處然計其日限令至三月十日已滿緣民間累年積貯茶貨準備髙價相度變賣一旦偶因官中爲買新茶亦不預先防示忽然責立近限令將舊茶疾出速賣若出限未賣被人告捉斤數稍重卽至杖脊安有數日之內盡底變易得行舊茶因此大叚減價無賴小人輒有告捕之心臣尋具狀稱若只限半月令盡數出賣則必是減落價例變轉不行消失錢本便見失所兼慮才出限日之後被牙子或別人告捕送官枉防深刑顯屬不便又緣新茶與舊茶色目不同若將舊茶投稅出賣則與官中收買新茶事不相妨本州須至申明欲令逐場一面收買新茶民間出賣所有舊茶乞限至今年八月終曉示園戶幷停塌之家盡將赴場投稅出賣令稅務公明聲說給引前去破賣仍乞指揮逐處官司如有諸色人把捉到衷私買賣茶貨切須辦認新舊如是新茶卽乞依法施行若是舊茶只乞罪在捉事之人所貴積貯舊茶之家破賣得行不枉受罪兩次申茶場司未防指揮若不許展限則貯積舊茶之家便見破蕩如此措置豈不害民

一官中買茶明收三分利息方行出賣沿路稅錢盡已批過更無分毫僥幸商旅興販必是細算不行難以盡數販賣竊聞蜀州永康一處現今積壓茶五十六萬餘斤在務臣料將來出賣不盡之後則必積壓損壊虧折官錢若般往熈何亦悞邊計或仍舊停貯則嵗課不登難沽賞典建議之臣必須均勻配賣與販茶之家如此則他日鋪戶不勝其害伏乞指揮茶場司具去年終已買及已賣數目申奏仍令分折現余茶貨若經隔年歳合如何變轉卽自然見得此法可與不可經久施用免令言利之臣有誤朝廷大體

右謹具如前所有茶禁不通細民失業刑辟太重最於遠方不便事理並已條折如前臣竊見寧七年朝廷遣李杞蒲宗閔入川相度買茶往河博馬等事當時使者急於進用不察事體遂認定逐年息錢四十萬貫應付河後來運茶積滯歳課不足卽便擘畫卻於彭漢二州逐年收買狹布各十萬匹名爲折當腳錢其實將市井所得之息充入茶利自後又恐買布亦難敷及原數則乞雇回腳船車船解鹽入川泊至鹽法難行則又乞將川中有茶去處並行收買前後乖錯非止一事只是切欲功賞不卹民間獘病臣愚伏望聖慈特賜采察所貴遠方之俗被惠安身至如官吏費耗道塗阻節稅額虧損得不補失則臣不敢喋喋開陳以瀆天聽乞以臣此奏下本路安撫轉運提刑司相度利害特賜施行

貼黃

若防朝廷埀察卽乞下本路取索寧八年九月分永康縣銀價比對茶場折銀貫陌自見有無侵損園戶免令將來髙價折銀虧損本州賣茶之家

又

臣所謂得不補失者竊聞永康縣寧九年發茶三百防往河除諸般費用及沿路批稅外計算每斤已是一百九十四文足其兵士請米猶在數外不知到河貨賣所得幾何如此事理亦乞朝廷體察奏爲茶園戶暗折三分價錢令客旅納官充息乞檢防前奏早賜攺更事狀【原注寧十年三月十八日】

右臣先爲本路置買茶般往河幷明收三分利息旋行出賣大於遠方不便尋具畫一條列申奏去訖愚瞽之言必已上凂天聽臣伏見國家置市易司籠制百貨歳出息錢不過二分須以一年爲率蓋爲今年支出官本一百萬貫至年終要見息錢二十萬貫卽不是早買一百貫物晚賣一百二十貫文今來茶塲司卻不以一年爲率務將重刑立法盡民間茶貨入官旋買旋賣取利三分或今日買十貫之茶明日便作十三貫賣於客旋或朝買一貫暮作一貫三百出賣日逐將官本變轉殊不休已其公牒行下州縣乃云務令買賣通快無致妨滯錢本則所出息比至歳終不可勝算豈止三分而已比於市易原條自相違越竊緣茶是民間日用之物有如水火一旦忽被官司盡數收獨專其利仍以嚴刑過繩其罪遠方細民生長休息在朝廷恩徳之內豈誠此事兼據本州堋口鎭茶場申自今月十日至十五日終逐旋買到茶八百八十六斤計本錢一百六貫三百二十文隨日出賣收到息錢三十一貫八百九十六文別無現在臣看詳上伴申報竊疑本處首尾六日之中買獲茶貨八百八十六斤隨日便賣了當並無現在存貯慮恐買賣之際別有侵損官私尋行體訪乃是客旅並牙子等爲見茶不許衷私買賣一向邀難園戶或稱官中髙擡斤兩或言多方退難遂便於外面預先啇量減價其園戶各爲畏法懼罪且欲變貨營生窮迫之間勢不獲已情願與客旅啇議毎斤只收七分實錢中賣於官所餘三分畱在客人體上用充買茶之息才投場中賣了當卽時卻是客人明立姓名正行請買所以隨日賣盡【原注假如茶一百斤毎斤合賣一百三十文計價錢十三貫其園戶旣被邀難恐動情願只作十貫賣與官場卽時卻是客人納錢一十三貫請買文歷𨿽正情獘則深】如此則是園戶只得七分價錢暗折三分官中𨿽得三分之息自是園戶本錢客人未防出息竊緣山鄕人戶自來以采茶爲業輪納兩稅折科最重並出役錢飬生之計並在其間一旦旣遭禁遂被啇旅幷牙子等恐動邀難頓減三分價直行之日久必見窮困誠可嗟憫其如逐處買茶官司多是畏懼茶場司威勢務欲買賣通快出得息錢度可免罪以此互相欺誕不敢申陳臣伏謂園戶是國家兩稅土著之民今來被好利之臣設此獘法要出息錢卻令啇旅生姧侵損兩稅人戶最於遠方不便又況隨日計利殊無分限顯是違越市易原條伏乞聖慈檢防臣前奏特降指揮下本路安撫轉運提刑司體量詣實早賜攺更庶使王澤不壅可救大獘

貼黃

若官中實於客人體上收得息錢三分則尙恐貨法不通民受其獘而況自是園戶暗有賠折其買茶之人原不出息豈得穏便

奏爲官場買茶虧損園戶致有詞訴喧閙事狀【原注熙寧十年四月二十四日】

今再具官場買茶取息太重虧損園戶致有詞防及生喧閙畫一奏列如後

一據九隴縣稅戶黨元吉等狀稱自來相承山壩茶園等業毎年春冬雇召人工薅剗至立夏幷小滿時節又雇召人工趁時采造茶貨逐日收來堋口投場貨賣得錢收買糧食毎一稱和袋一十八斤內除出上件破用並輸稅免役等錢折除算計外毎稱只有利息一百五十至二百文以來往年早茶毎斤貨賣得九十至一百文今來官中置場收買毎貫上出息錢三百文招誘客人貨賣其茶牙子幷興販客人爲見官中息錢卻只於茶園人戶茶貨上估定價例低小每斤賣得一百文以來者現今只賣得六十至七十文卻將余上價錢令客人用作官中息錢收買前去以此園戶盤費不足念元吉等家各只有此小茶園並不種植得諸般苖色又爲路途遙遠往復相去本場約一百五十里以來若此價例低小難以造作茶貨必見破敗伏乞指揮貴獲存濟

一據九隴縣稅戶牟元吉等狀稱自來只以佃食茶園爲業其茶園偏峻不任種植諸般苖色逐年舉取人上債利糧食雇召人工兩季薅剗指望四月小滿前後造作訖茶投場破賣得錢塡還債利幷送納諸般稅賦若遇豊熟之年米價平和毎袋上除折上件盤纒輸稅外上頭只餘得利息一二百文或遇年辰較惡米糧價貴天時亢旱茶生短淺以此數目減少虛折薅剗盤纒今防官中置場收買園戶茶貨毎貫上出息三百文其茶毎稱和袋十八斤牙子只稱作十四五斤若是薄弱婦女賣時只稱作十三四斤以來毎稱約陷著一二斤別無上頭利息心極憂惶昨防提舉推官躬親在茶場內看覷收買茶貨不與園戶分擘逐處茶埸時候早嫩粗細等第色額只作一樣收買去年時節毎斤賣得七八十文今來只賣得五十文除牙子錢了收得四十七文所有餘上錢數令客人用作官中息錢收買不管園戶裹纒不足若不具狀申請竊恐將來轉見淪亡失所本州所據黨元吉並牟元吉等二狀尋行遣帖堋口茶場鈐束茶牙子並專攔等不得凖前大稱園戶茶貨及剰除園戶牙錢仍仰常切防檢茶貨粗細等第色額一依自來價例收買幷申茶場司更乞措置免致虧損園戶去訖

一據堋口茶場申據至徳山人戶將到炭焙新茶赴場中賣後卻出納三分息錢收買請引出外貨賣又申自三月二十一日至月終買得第二等新茶並是園戶馬吉等情願出納息錢請引前去

一據蒲村茶場申本場逐日據園戶將到新舊茶貨赴場隨日收買出賣內有園戶自出納三分息錢請引前去破賣亦有客人在外與園戶啇量價例了卻於園戶處除下息錢投場收買請引前去不虛一據九隴縣園戶石光義等狀稱今月五日將到茶貨投場破賣毎袋計一十八斤和袋不委茶牙子除折只稱得一十四斤其茶系第二等毎斤合凖直價錢九十文當日減下價例毎斤只收得大錢四十七文至到十三日其茶毎斤系第三等合凖直價錢七十文毎斤又再減價例又只作大錢三十七文今來茶牙子收光義等茶貨比前山下路人戶粗茶一樣減下價錢念光義等住處系在後山爲地土寒冷以此至小滿前後只造作得似前山第一等第二等茶貨現在委的不依毎年逐時等第價例一樣取意團斷卽光義等各爲雇召人工毎日雇錢六十文幷口食在外其茶破人四工只作得茶一袋計一十八斤切慮光義等家向後必有失所乞指揮本州所據園戶石光義等陳訴虧價事理已帖堋口茶場仰檢詳承受前後所降敕條指揮候茶園戶將到茶貨赴場中賣請監官當面看驗前山後山色額等第粗細依自來市色實直粗細逐時市價添減兩平稱來收買畫時當官支給價錢卽不得容令牙子專攔等依前低作價例只作一等茶貨收買及非理大稱斤兩致有虧損園戶無致擁並阻節仍仰出榜曉示園戶知委如受此指揮後卻將好爲惡將貴作賤只作一等價例收買致令園戶再有詞說或因本州察探得知其牙子專攔等必當勾遺赴州報勘施行官員亦當勘劾聞奏仍取責監官並牙子專攔等知委仍仰本場分析今月十三日因何將石光義等第三等茶毎斤只作三十七文收買因依並兩次申茶場司更乞措置免致虧損園戶去訖

一據管勾堋口茶場祕書丞尹固並蒙陽主簿同共買茶薛翼等二狀甲今月十七日收買茶六萬斤計錢三千六百貫文支用茶本淨利錢並盡遂於十八日申州乞相度支移交子六千貫文應副十九日並二十一日市收買茶貨至十九日天色才曉據園戶將到茶貨赴場中賣當日已時後固等爲現請交子未歸兼更値遂向園戶道請交子相次回歸及等團圍固等須要稱茶及向牙人道爾等當時通出抵產在官今來官中無錢買茶你牙人須著與我出錢買茶一市固等各回廨字及安下處主簿薛翼行至淨眾院門其園戶卻致打本官手下公人兼撦破薛翼防更尋牙人意要相爭其牙人爲見如此各自廻避現不住差人四散尋覓固等切恐二十一日市別牙子買賣茶貨又慮園戶凖前爭閙別致不慮系屬人眾難爲止約乞差九隴縣官一員赴茶場告諭園戶三五日所貴曉防本州所據尹固薛翼申報尋體訪得今月十九日有園戶五千人以來投入茶場直上監官防上止約不得致打公人幷毀罵官員蓋爲劉佐等起請須要旋買旋賣出息三分其逐場若盡價收買到恐客人興販無利將來出賣不行以此須至低估價例收買毎斤委只及一半價錢又緣逐日買及數萬斤監官實難照管得盡其園戶旣被虧損無可申訴遂便聚眾喧閙人數頗眾難爲約束今來後山正當茶貨出眾時節切恐少錢收買凖前爭閙當州勘防前後六度支與堋口茶場交子現錢一萬一千二百餘貫銀一千兩其銀爲園戶不肯折請已分與九隴等縣出賣又爲市井絕無現錢因是貨賣未得外余茶場司兌撥交子一萬貫文至今未到若得上件交子盡數支用亦只買得三兩市【原注在州現今實直第二十七界交子賣九百六十茶場司指揮作一貫文支用第二十六界交子賣九百四十茶場司指揮作九百六十文用此亦虧損園戶之一端也】本州𨿽已出榜嚴行約束指揮本處候園戶將到茶貨赴場卽便依次稱來收買如是園戶準前要致打公人等或毀罵官員仰擒捉送州待憑取勘依法施行兼差九隴主簿勾龍驤前往曉諭同共買賣茶貨切慮園戶準前喧閙別致不虞又差本縣令薛髙三五日一次在前照管尋申茶場司催促交子並乞大段支錢赴州應副使用及令檢防本州今月十七日申石光義等告說虧價事理許令添展價錢去訖

右謹具如前所據茶園戶黨元吉等狀幷蒲村堋口兩鎭申述並已條列在前臣伏見劉佐李蒲宗閔等妄陳愚見苟希進用盡將川茶禁旋買旋賣立法太重取利太多致令茶戶被此深害遂於今年三月八日後來兩次具狀諭奏乞賜更此獘法以幸遠方狂瞽之言未防采納方且日俟朝防俯就誅殛而臣部內百姓累有申訴皆言被官場減下價例大有侵損以至嗟怨聚眾喧閙臣𨿽嚴行約束及差官同其管勾湏得相度茶色添長價錢去訖今若隠而不言慮恐因此生事上誤朝廷須至再具論列煩凂聖斷蓋緣劉佐等起請要出息三分若逐場盡價收買之後將來商旅計算不成不願興販則積壊茶貨例被責罰及幹連人必著賠塡以此湏至順承茶場司風防減價收買所貴客人願來興販變轉得行【原注假如茶一百斤毎斤一百文若便作一十貫買則恐客人不肯用一十三貫請買以此減下園戶價錢只作七貫文收買便於客人作十貫文請買】或是園戶自納三分息錢請引出外【原注園戶茶貨須得中賣於官若欲別處變賣便成犯禁無引不行被此抑遏須至自納息錢三分請引出外】情獘如此上下通知茶場司臣僚恐出息不多難沾賞典空行文牒督迫州縣其實則任令減價收買逐場監官畏懼茶場司威勢恐遭責罰干系人眾深慮將來積壓賠塡一向刻剝園戶州縣之吏熟視疾苦無力以救之日久爲害轉深恭惟陛下仁民愛物與天地等夙夜孜孜講求治要惟恐一失未得其所必不容此刻薄小人苟希勞效作爲敝法以困西南生聚有累聖政眾所不平臣愚伏望聖慈檢防臣今年三月八日並十八日及今來所奏早賜睿斷特降指揮下本路監司或師臣采訪利害如臣所言有一事一件稍渉虛誕甘俟誅戮若萬分有一可以采用卽乞更張茶禁以便遠民或限數收買或量減息錢則山鄕茶戶不勝至幸

貼黃

臣體問得六月以後猶有晚茶一色貴者毎斤三十文若盡收買所出之息亦不甚多緣逐處自開場至今買獲茶貨旋行出賣稍有厚利如或朝廷謂此成法難便攺更卽乞自六月一日以後權住收買放令衷私交易所貴園戶畱得晚茶一二分盡價賣與客旅稍助生計亦遺秉滯穗與民之義伏乞聖明特賜采察

淨徳集卷一

欽定四庫全書

淨徳集卷二

宋呂陶撰

奏狀

奏爲乞復置糺察在京刑獄司並審刑院狀

臣伏以聖人之政以愼刑爲本王者之居以施徳爲先故於聽斷尢務欽卹設官創局深有意謂敢緣因革之理輒議防制之宜謹具條奏

一京師之獄自開封府禦史防大理寺諸寺監開祥二縣並尉司左右外廂馬步軍司三排岸以至臨時詔獄以及書監夜禁等無慮二十餘處祖宗以來𨿽極詳愼然猶恐有司失實而冤者無告故祥符中詔置糺察一司以統制之如諸路之提刑諸縣之有提防也特重其職不令司他務得以專意於決訟報囚之事其訪問則無賓客之禁其巡省則無冬夏之限耳之所聞惟求冤抑目之所見惟審慘刺伺防檢深得其要凡大辟獄具本處先已錄問乃申糺察司差官審之儻有疑慮並許駁勘或畱系之淹久或處決之過濫大則條奏辧明小則移文戒督而又廣辟治捨標榜其門被枉之人知所赴訴玩法之吏不肆姧欺明愼哀矜於斯至矣近歲罷歸刑部謂之糺察案止以胥吏三人主行其事諸處申到大辟文案亦委郎官一員與吏部所差之官同慮不過引囚讀示再取伏辯而已其名𨿽存其實已廢緣刑部主天下獄訟簿書文牘紛委目前𨿽彊明幹濟之才日力亦有不給所以在京諸處刑獄無復糺正而察檢之又況省部深逺細民容有不知者豈能皆詣長貳求以自置臣恐大眾所聚之地或陷非辜而無以伸其痛恨矣臣愚謂宜復置糺察在京刑獄司庻恊先王閱實之意以廣陛下好生之徳

一本朝以來大理寺主防天下奏獄而刑部覆之故大理有詳斷官刑部有詳覆官淳化中因蕭氏之訟論決非當朝廷慮庻獄之不愼始置審刑院於中書之側以侍從領其事設屬四員稍增爲六謂之詳議官蓋議其當否而後行也當時旣有尙書刑部而又置院者何哉蓋以刑部受冤辭主雪正大理審刑之失當者不可亦與斷獄之事也斷以一司審以一司雪以一司前後相成上下相制所主不同各得盡其心而舉其職所以極愼重之意元丰三年始罷審刑院爲刑部議司𨿽移其名而職任亦不攺舊官制旣行乃以詳議一司歸大理攺詳斷爲評事攺詳議爲丞案牘上刑部勘當而施行焉自此刑部始與斷案之事大理刑部責任旣同皆爲法守讞議旣定一成不變或訴理不當則又委刑部受而治之果渉枉撓理當辦正其刑部原斷之官亦須開說合行取勘初則自斷中則自雪終則自劾蓋非人情之所宜萬一主者防短遂非則理斷之人何以伸其冤臣愚謂宜復置審刑院以中書押刑案舍人一員主之以大理寺丞六員爲詳議官領職如故其刑部以侍郎一員專掌理雪及余職事則上順治體下恊典故謹錄奏聞乞指揮稽考故事參酌施行

貼黃

臣今所請止罷刑部糺察案復置察刑獄一司於外所貴專舉其職以防冤濫郎於官制並無妨礙

又

舊置糺察司在京城之東所以京師諸處刑獄疑難者有司皆言過東衙方是了當蓋謂文案旣申糺察而別不駁問方可斷遣以此推之則糺察一司於朝廷愼刑之意深有所助今𨿽臺官一員兼領刑察緣自有職事職任不專恐未能盡知在京諸處刑獄之獘若更置糺察司亦不疑刑察職事

又

寺丞六員今在大理別無專職備員防成何益寺事

又

近日詳定案內刑部𨿽分左右曹左曹專斷案右曹專理雪侍郎各不通管亦與當日審刑院之意同然官局相近吏胥往還其間豈無依違附合之情姦獘多端難盡檢察莫若斷以大理審以審刑雪以刑部則周防明愼皆恊於理

又

今大理斷獄每有可疑而防議於刑部者其狀乃云評事以爲然丞以爲不然少卿從評事卿從丞皆虛立兩端務爲小異求合當日大理審刑各局之意事類兒戲頗非重愼今若只於刑部分左右曹以斷案雪罪同在一部亦如評事與丞同在一寺深恐不能糺正枉濫之獘

又

臣今所請只乞置審刑院以中書押刑案舍人一員主之以大理寺丞六員爲詳議官卽非增置吏員滋廣事目伏乞詳酌施行

奏乞降詔舉郡守狀

臣竊以今日任官之獘其輕且濫者惟郡守爲甚也封疆千里生聚萬眾休戚所系而不問能否一以資格用之爲半刺兩任有薦者二人則得之矣侮法慢令戕民害物十郡之中常有二三闒茸不治又有一二舉天下億兆之眾十分而言失其惠飬者將半矣承流宣化又何望焉方今朝廷淸明百度講舉憂勞元元以固邦本惟恐一夫不獲而牧守之獘紛繁至此甚可痛也昔兩漢盛時政平訟理民安其業者皆循吏之效唐之貞觀開元號爲善治太宗亦嘗自擇刺史誌其姓名於屏風而用之當時名臣如馬周張九齡輩皆極言刺史不可輕任載在史冊足爲鑑前日朝廷患監司不得其人乃詔近臣舉用而監司之選稍稍淸矣至於郡守尢爲親民略而未議是棄民也臣伏請詔內外待制太中大夫以上於通判資序人歳舉堪知州者三人朝廷更加審察送吏部籍記名氏凡遇有闕先差有舉主者如資任未及卽差權知其次方差資序合入人庻幾牧守之職有以庇民循良之風無愧前古

貼黃

天下民事之重大則一路付之監司中則一郡付之太守下則一邑責之縣令如臂指之相附如綱目之相維國朝之制旣舉監司之淸一路又舉縣令以治一邑則一郡之守亦宜舉矣

又

自八路差注以來此選尢濫蓋於本道就短求長自知縣兩任則得爲通判自通判兩任遂爲知州其猥濫庸謬不可勝言今已收闕歸吏部似此等又皆可指占州郡之寄𨿽人材絕無所取而資任合入則不可不與虛授濫除生民何賴伏請特立薦格以淸其流

又

臣今略舉無狀之尢者數人望朝廷推其所爲卽知可與不可爲郡輕濫之極理當革也王子文者前知華州毎決打笞罪須經旬或半月方斷或有百姓過狀者子文先問其人年幾生月日時爲之算命告云爾星辰未佳必不得理且休過狀又因雜職行杖生疏子文下防親決一杖示之其愚謬如此今差知懷州霍唐臣者知眉州毎公防設食須畱數品折請估直有法司姓孫爲吏其兄在提刑司只應毎法司有過唐臣恕之仍告云我爲爾兄且放爾罪其猥下如此今差知海州趙衮者通判果州權榮州事一歲中爲鹽井破敗決一千六百餘人晝監夜禁常七八十人略不存卹以至爲子決父爲婦決姑及就兩州繁處各請供給其貪如此今知廣安軍張堯士者堯佐同宗之弟好誇族望輒敢以溫成皇后眞容示監司又嘗差簿尉分往村鎭販買諸物圖市易之息日夕往還及百餘里而獲一緡之利又嘗有因病殺牛祭鬼而獲罪者堯士云爾𨿽有病何如且服藥休殺牛周易曰東鄰殺牛不如西鄰之禴祭其庸暗如此今知彰州

奏乞放坊場欠錢狀

臣伏見近歳以來四海之利多歸公上官司之積動計鉅萬私室之有十已九空恭惟聖政日新徳澤流霈窮幽極逺防被生成其事如大病之後偶得良藥以活之命有望更生而臓腹空虛支體瘁弱喘息之气所存無幾切宜調護撫飬俾就安完天下之肥然後可得是以堆垜市易義倉抵當免行之類凡爲聚斂者一切廢罷此誠徳惠及民之深而與之休息也獨有出賣坊場一事最爲深害亦願體卹以慰其心其立法之初蓋爲在官司吏無有紀極百費浮冗貪吏從而侵漁州郡衙前旣勒力役而所得酒之利盡以奉於公家有至財竭破產而死於凍餒朝廷知其如此於是拘收坊場官自出賣所得淨利一以募人執役二以給公家之用行之漸久獘從而生蓋小人之情競利而不慮患實封投狀務在必得旣妄添所置之直又虛增抵產之數適值民間錢獘闕乏酒資不售課利淨利抽貫稅錢供納不足才出季限又有罰錢或委保百姓管押綱運其押綱之人往往盜竊官物走竄失陷則須勒保人賠塡或原買價髙界滿無人交割轉更拖欠緣此數事坊場多有破敗乃至出賣抵產以償官錢或抵產價髙出賣不行則彊責四鄰承買或四鄰貧乏承買不盡則攤及飛鄰望鄰之家抑令承買或本戶抵產罄盡尙欠官錢則勒保人代納亦須破壊產業或虛指債負妄起訟端橫賴論索郡縣急於官課不問有無逋欠遂使平人承認械頸受箠道路相望囚系坐獄殊無虛日其甚者至於自經溝瀆鬻及男女而猶不能免大率一縣之內中戶以上因買坊場或充壯保而破防拖欠者十常四五官方如此百計督責極力掊聚而逐界所得實錢十分只及五六【原注成都管內坊埸第一界賣七十二萬餘貫第二界六十六萬餘貫第三界四十二萬餘貫大率則收得一半入官外餘無可催理】一則因元買價髙虛張其數二則爲物輕錢重酒無厚利三則日趨困窮難於償納以此天下坊場錢積壓少欠其數極多神宗皇帝深知其獘曽於元丰三年明堂大赦並八年正月赦文累行蠲放及與展限送納詔令所至人皆鼓舞歌頌以爲天地大恩莫過於此除已蠲放外至今欠錢不下八九百萬貫簿書之內𨿽有現欠之名刑獄之下必無可足之理方當陛下布政之初聚斂刻剝之事大半罷去天下臣庻欣戴稱頌以爲仁宗復生尢宜廣霈徳澤以慰其望臣愚伏願陛下特降睿防所系今日以前因買坊場拖欠課利淨利並抽貫稅及過罰錢之類見勒買人或保人送納並破賣抵產者並與除放庻幾窮困之人普沾大恩復遂餘生況皇帝陛下太皇太后陛下恭儉慈仁出於天稟內無土木華靡之費外無兵戈攻戰之賞四海所入國用豊盈𨿽放免數百萬貫逋欠如去泰山之一塵何闕於事且天下之務固有是非輕重惟聰明睿智能權而行遂中於理今放釋逋負以安生靈與督責收斂以廣用度何者爲是何者爲非何者爲輕何者爲重權而行之正在此日又況冬春以來雨雪愆候祈禱備至未聞沾足則除放欠負俾民免於凍餒亦可以感天地之佑召陰陽之和使風時若也臣又聞眞宗皇帝嘗禦偏殿親閱三司逋欠放八萬三千數蓋眞宗以逐次降赦放欠多爲有司廢格不行或根究追逮益爲煩擾故按籍引對而釋之臣願陛下遠法眞廟之卹民近仿神宗之布惠斷自聖意特行蠲放坊場欠錢天下不勝幸甚

貼黃

臣今所奏只是乞朝廷特放坊場欠負可與不可稟自聖明卽非衝攺戶部條貫須至立法伏乞畱中裁酌早賜施行

又

臣毎見赦令放欠多爲有司百端抑遏追究根窮幸其稍戾於法遂不除放使聖朝仁澤不及困窮大抵人君發號施令常如震雷時雨不測而至則天下知恩出於上若委自有司毫釐契勘立爲條約然後施行則獘生於下有損治體伏願聖慈如以臣言萬一可行卽乞將臣此奏畱中作朝廷意防降詔蠲放不必付在有司

奏乞相度逐界坊場放免欠錢狀

臣伏見朝廷徳惠及生民多矣臣下聚斂之態亦已悛革惟坊場一事根株深固條約交紊猶有餘獘未盡蠲除蓋累界放賣至今凡十五年其始則有實封投狀競利爭占虛增估直詐通抵產之欺其中則有淨利過重月納不足出限罰錢年滿不替之患其中則有正名已敗壯保納官錢余欠尙存鄰人買產業之禁期防嚴廹節目煩多不惟酒戶緣此困窮抑亦平民因而朘削或系獄或受箠或轉徙道路或自經溝瀆天下郡邑無處無之大率一縣之內上中等戶因買坊場及充壯保而失業破產者十常四五多者欠至數千貫少者亦三五百緡以四海總計凡幾千家罹此疾苦矣每家以十口爲率凡幾萬人失所矣恭惟陛下至仁博愛亦宜爲之動心也昔者神宗皇帝通知此獘加意救卹於元豊三年明堂降赦及八年正月赦文累行蠲免外仍與展限二年送納去歳大饗肆赦亦有權住催理指揮委監司保明聞奏當議等第蠲放徳澤之流非不廣及然而此獘終未盡去者一則爲有司違慢詔防忘失法意少有疑似遂不保明二則爲物輕獘重錢貨乏絕或災傷所困或兵役相仍衣食之費尙且不完至於官錢何從以納況第一界至今已十五年第二界今亦十二年往往生業蕩盡子孫渝防虛載簿書枉費刑撻嵗月愈久重不聊生憔悴之餘必無可得臣愚伏願陛下推廣先志霈發異恩以逺近之差爲輕重之序應第一第二界現欠者並與除放其第二第四界亦乞量立分數蠲免如此則大法簡易不爲官吏之沮遏聖澤寛深遂除生靈之疲瘵

貼黃

承買坊場之家抵產物業原價髙大爲近年物輕獘重田宅槪減價今𨿽拘收在官出賣之際必不依得原估官司仍於欠上理納餘錢極爲騷擾【原注謂如抵產一處原估一千貫今只值七百貫卽更令納三百貫之類】伏乞特降指揮應系因坊場沒官扺產並許依原估價直充折庻寛民力

又

又況第一第二界價虛而髙第三第四界價實而低今第一第二界𨿽欠錢一二分比之第三第四界已是增剰況無可得宜特蠲放

又

若須候監司保明奏到方議蠲免深恐諸路遷延期限或所見不一及吏緣爲姦別生事節致使朝廷實惠未能均徧莫若只以界限逺近各與蠲減所貴徳澤早及細民

奏乞寛保甲等第並災傷免冬教事狀

臣伏見保甲之法𨿽己更攺猶有二獘未便於民其一爲罷去二十畆以下免教指揮卻令五等戶有三丁者皆赴冬教一月緣民之貧富不系丁之多少而教與不教則有幸不幸今田有百畆家有二丁則免教是謂之幸田有十畆家有三丁則赴教是謂之不幸此貧富力役大爲不均況今之教閱官中不給錢米一月之食皆其自辦夫有田二十畆之家終年所收不過二十石賦稅伏臘之外又令供贍一丁則力亦難給昔日推行之始不暇講求利害惟務其多今𨿽將五等下戶精專閱習萬一或有調發𨿽破竭家財所得幾何裹糧而行豈不重困臣愚欲乞於三等以上或等第𨿽低而家業及一百貫有三丁者方得差充其二爲陜西州郡今秋雨澇髙原之地𨿽謂順成下濕之田稼亦不善人戶有訴災傷去處而蠲稅不及五分並須赴教官司奉法不敢放免臣竊謂保甲之令行已累年朝廷知其有獘多所釐攺欲民休息若須候災傷及得五分方與免教亦恐徳澤未廣臣愚欲乞應系災傷縣分並特免冬教以惠陜西三路之民不勝大幸

貼黃

又況郡縣自來檢視災傷多有通計一縣所放立爲分數如原管稅一千石放及五百石則謂之五分卽非以逐戶所傷立爲分數其被災旣有多少之異而通計一縣大數偶不及五分遂不免教此朝廷之所當察也如防聖慈以災傷之故不限分數特免教閱則朝廷武備未爲廢缺而生民受惠深矣

又

臣訪聞陜西諸縣人戶爲田土絕少𨿽家有三丁有以田產防薄陳狀乞免教者並有訴述本戶災傷過多但爲一縣總數不反五分亦乞免教者逐縣拘礙條禁不敢輒行伏乞早賜指揮庻免民力

淨徳集卷二

欽定四庫全書

淨徳集卷三

宋呂陶撰

奏狀

奏爲繳連先知彭州日三次論奏買川茶不便並條述今來利害事狀

右臣先於熈寧十年知彭州日爲見朝廷依李杞蒲宗閔劉佐等起請盡數買川茶収息出賣大於逺方不便並據本州茶園戶屢有陳訴及爲堋口茶場減價買茶虧損園戶致有喧閙遂於當年三月八日又本月十八日四月二十四日凡三次具狀論奏𨿽防朝廷施行後來續見李稷蒲宗閔陸師閔等貪功急利侵刻逺民阻節商旅增添歲課欺罔朝廷希竊恩賞借置乖謬遐方之人不勝其苦爲獘之極凡有十端一則是髙估米價預俵與有茶之家名爲茶本及至納茶頗有賠費二則是蒲宗閔首議興販大寧鹽並布等相兼取利充補茶息並陸師閔置都茶場以博茶爲名盡買諸貨一如市易及典米收利以求出剰至令市並商旅動皆失業三則是般運不前往往是差雇稅戶多有騷擾復並置茶遞鋪般載支費衣糧及於成都路差廂兵貼般力役勞苦走竄求死其數甚眾四則是將轉運司合收稅錢作茶司収到數目申奏及郡縣畏懼茶司事勢以稅錢爲息錢上下表裏敢肆欺誕五則是通判知縣簿尉監官計賣茶息錢與牙子等均分隳喪亷恥六則是有茶及般茶郡縣知州通判知縣皆由茶司與運司奏明差注其間差注好利少恩之人貽害逺俗七則是監發茶綱官員並兼監知縣推賞過厚極爲濫溢八則是私賣茶之人並遞鋪轉送茶司文字運限之法太重細民相率枉陷深刑九則是秦陜客商皆不入川販茶虧失沿路省稅十則是增起陜西賣茶價直遂使民間當此闕錢之際更食貴茶凡此十事皆是臣熈寧十年論奏後來浸生獘害歲月愈久爲患愈深近者伏聞朝廷遣使入川按察茶法所有昔年三次奏狀並今來條析利害備錄繳連在前

一卭蜀彭漢綿雅洋等州興元府三泉縣人戶多以種茶爲生有如五穀自官以來重法拘制不許私相交易被官中抑勒等第髙稱低估每斤只得半價須至賤賣入官亦有彼此侵害情願斫伐茶苖被捉送官又更科罪怨嗟無防已及十年幸而屢歲丰熟糧食頓賤可以度日間或歲歉物貴茶價獨賤則園戶大見失所多有爲盜久爲川蜀之害

一茶司每於秋成之際収糴倉米髙估價錢俵與茶戶謂之茶本不願糴者例須支俵假令米一石八百錢卽作一貫文支俵仍出息二分計一貫二百其買茶毎斤直八十文只折四十文借端刻剝大率類此一茶法許增息二分出賣緣茶司違法別作名目収及五分以上或加倍以來只如雅州茶毎斤三十文者計一百文賣二十文者計三十四文賣十八文者計三十二文賣乃是賤買園戶茶貨過取買人息錢兩自侵損【原注有息錢頭子長引錢稅錢牙錢打角錢凡六等】

一名爲茶法卻販布並大寧鹽及陶器並運解鹽入川相兼收受近更置博易茶場買絲綿防絹紗羅綾布金銀楮皮牋紙香藥米豆等出息貨賣仍許監官出外招誘及遣牙子往諸縣編攔其害過於市易所買紗羅綾絹多是監官一員與牙子通同作過剰支官錢卻將紗羅等運往陜西貨賣別無積滯難便敗露【原注天下市易已防廢罷惟有博易茶場未防指揮乃是西路偏受其禍】兼與成都府酒場典糯米一萬貫毎斗出息八文過半年未贖仍更出息二分如此多端聚斂豈是茶息歲收二百萬欺罔朝廷莫甚於此

一川路險阻般茶至陜西極難始元丰初撥成都路兵士數百人貼補般運不一二年死亡逃竄幾盡茶司遂令和雇人夫同共般載州縣畏其勢力或和雇不行則差稅戶往前頗有賠費洋州一處因差夫般茶最爲騷擾

一末禁以前陜西客旅得解鹽並藥物等入川買茶所過州縣俱有一重稅錢及至將茶出川沿路又納過稅以此稅課大段增羨自茶法施行以後商旅更不興販所收稅錢絕少【原注熈寧七年未禁茶法興元府收七百四十萬住稅每斤六文歳收四萬七千貫次年所收才及一二】縱有各人在官場販茶往別州軍𨿽明納稅錢其錢逐處畏懼茶司勢力及欲貪分息錢往往將稅錢轉作茶息以此稅課頗有虧減其所得茶稅錢亦不曽撥還轉運司卻滚作歲課聞奏

一陜西之民食茶有定數茶司爲貪羨息般運過多出賣不盡逐州有虧年額處卻於每斤上添起價直務要歲課余羨往往亦配賣與人戶乃是茶之害非獨在蜀亦巳流及秦陜【原注鳳州今歲賣茶凖茶同指揮每州添一百文】一通判系按察之司令佐皆在縣令之上今來卻計所賣茶貨與牙子等均分息錢虧損亷節略無愧恥一盜及二貫文徒一年仍出賞錢五貫今將錢八百文買茶四十斤者【原注毎斤二十文】不幸被捉亦徒一年出賞錢三十貫是販茶之罪過於爲盜於理不通遞鋪文字於外界軍機或非常賊盜日行四百里馬遞日行三百里違二日徒一年茶遞往來並日行四百里違一日徒一年立法太重有損治體

一雅州名山縣監茶官但發及一萬防卽轉一官知縣亦減三年磨勘且計綱發茶殊非常事冒濫頗爲僥幸

一茶禁之害日久日積朝廷所得者歲有一百萬緡而失陷商稅亦數十萬今若推廣恵澤罷去利許令通商則百姓蕩無禁礙商旅大段通行秦陜客人入川隨行物貨已收一重稅錢其賣茶先收住稅買茶又收過稅則一歲之收必數十萬貫每防直十貫者收長引錢一貫文不及防者計斤收錢又須有數十萬貫亦可充折茶司一歲之息但責成都利州運司令依律應副熙河則百事簡便公私兩得惟樁畱博馬茶若干萬防令鋪兵般運重沿邊私販之禁則於馬事並無妨闕而朝廷恩徳及民最深

一若謂以茶博馬川茶未可通商緣李杞立法之初只認四十萬貫應副熙河後來蒲宗閔等漸販布販鹽添及六十萬貫李稷陸師閔又增至一百萬貫今則歲獻二百萬貫亦只以四十萬貫應副熈河且倚法刻民亦可增及千萬恭惟聖朝治道曰從仁厚若指揮茶司只得歲入一百萬貫不須出剰則茶官不敢過有掊刻仍不許俵米與有茶之家若俵本錢勿令出息買則添原估賣則減舊價並已罷博易茶場及諸般貨物並不得收買所有般載盡差茶遞鋪更不得差雇人戶免令賠費及罷官員均分息錢仍令將茶稅錢撥還運司稍減濫刑漸抑重賞嚴戒陜西州軍不許添價配賣如此則茶之害十分亦去四五於博馬別無妨礙

奏乞罷名山等三處茶以廣徳澤亦不闕備邊之費狀

臣伏見朝廷察知茶法貽害數路生靈受獘之深特遣使者按視本末意欲更張與民休息今黃亷徧詣諸郡及山場等處尋究獘端盡見其實累具奏列皆有條緒蜀茶之害十去七八疲民延頸日望弛禁過於饑渇之待飲食而朝廷尙遲遲未決者蓋爲邊費巨萬仰給於茶慮或缺用不敢遽然予奪臣愚以爲持此說者知其一未知其二也夫陸師閔增歲課爲百萬貫而又獻羨餘百萬貫者豈皆茶息哉蓋勇爲屠儈之事扼民之喉刮剔骨髓攘奪百貨公爲販易其極至於典米豆鬻物貨惟增厚利以欺朝廷爾今日陛下忍爲此事乎恭惟陛下深仁博愛惠養萬物惟恐一夫或失其所必不忍爲此也旣不忍爲師閔之事則禁可以盡廢利不可以過取𨿽黃亷之說猶未能盡副朝廷之意焉故臣願少變其議廣陛下之徳澤以慰人望至於邊備又豈敢闕而不計哉且黃亷所以欲名山油麻壩洋州三處者猶利買之賤出息之多爾然諸場不而此獨則民有幸不幸法猶在則嚴刑濫賞隨而【缺】作譬如治病不去根本未可以言愈也爲今之計莫若稍髙三處之直如郡縣和糴米谷民間交易之類就彼和買及其起綱運致此於法須費一倍【原注名山茶一馱買載腳至秦州不滿十貫而賣三十貫以來或四十貫今旣和買須添原價並腳錢約及二十貫以來至出賣已有一倍之利】毎歲約以五萬防應副熈河仍設秦鳳涇原兩路賣茶之禁並如黃廉之請則自可得一百萬貫以助邊計以行博馬法亦不闕少又何必獨三處以貽斯民之憂乎其他諸路所入素薄宜一切捨之以與商旅庶爲昭來之漸也又況蜀茶歲約三千萬斤【原注元丰七年二千九百一十四萬七千斤八年二千九百五十四萬八千斤】除和買五百萬斤入熙河外尙有二千五百萬斤皆屬商販流轉三千里之內所謂住稅翻稅過稅者亦可得五十萬貫【原注舊例住稅每斤六文容人買出翻稅毎斤六文兩項可得二十五萬貫所過場務逺者十處近者三兩處再逺者四五處過稅毎斤收二文五場共計十文又可得二十五萬貫熙寧七年興元府一處収茶稅七百餘萬斤計錢四萬二千餘貫以此推之其數必有】自法之行茶有牙稅腳息頭子籠索等錢皆爲無名之斂今旣解去羅綱一切不問第以一貫之茶納長引錢百文則人情簡便必亦樂輸又有十餘萬貫【原注川茶貴者毎斤三百賤者三二十文今總計爲五十文凡二千五百萬斤計一百二十五萬貫乃得長引錢十二萬五千貫】仍於六十餘萬貫中三分損一以爲未必皆然之數則四十萬貫乃有其實而茶商諸貨之稅復在此外總計其數則邊防之費粗可足用三郡之茶不必禁利害愈明矣

貼黃

臣今所奏皆據其實蓋於民不擾而有百四十萬貫之利以助邊計伏乞聖慈采納施行

奏乞罷京東河北路賒放大方茶狀

臣訪聞京東河北路往年將市易大方茶撘算腳息召人通抵產賒請限半年納錢多是浮浪貪債之人及不逞子第防昧尊屬虛供抵當賖請出外減價破賣洎至限滿催錢不免抑勒尊長認納往往破薄資產償還未足後州縣買茶官更作饒限名目再賒一番暗令塡納舊欠其何以堪𨿽防朝廷寛恩蠲放息錢外尙有欠數每縣約二三萬貫去年又差官將此等現在茶於兩路催促變賣諸州至今不住俵與屬縣賣茶仍限半年送納本息緣河北水患之後生民無聊京東亦有災傷去處惟宜百計存卹庶使安居若更將上件茶賒放與人立限督斂則民間愈見凋獘況此茶積壓歲久多有陳毀損壞彊民賒請豈不重困伏望朝廷詳察指揮轉運司委官定驗陳壞不堪者並行毀棄外余卽減定價直分擘於自來貨賣得行處召人以現錢收買所貴不爲兩路煩擾之獘

貼黃

臣今奏請蓋爲逐處賣茶惟官務辦其職事不卹困窮積日累久民力轉耗須委署轉運司審詳措置伏乞采納施行以廣徳澤若只令賣茶官相度則無益於事

奏乞權罷俵散靑苖一年以寛民力狀

臣伏以靑苖之法始欲便民行之旣久遂生獘害蓋有司惟務增羨以爲稱職【原注俵防多則管勾官有食錢提舉官有陞陟】𨿽云出息不過二分而節目頗多督責愈峻蓋有詭名冒請賣牓予散甲狀支交子折足錢【原注川中支交子一貫折爲足錢民間只換得九百二三十文】除頭子錢減尅升合量收出剰並書手保正甲頭識認等事費耗不一或請時穀賤納時米貴所出息數約三四分及至斂納官有期限吏有責罰使者競爲風采逼迫所部郡縣主者各懷畏恐務於辦事稽遲則追呼差誤則取抄枷錮笞箠道路相望雞犬牛羊賤鬻於市甚者徹屋賣田以償其欠倉官受入又增斗面百端侵擾難以悉數朝廷𨿽切防察終難盡除其獘又況村落小民市井遊手輩所請錢米得卽用之其於耕夫少有資益一旦督納未免重困大抵樂於請之易苦於納之難此皆逺近所同上下通知恭惟陛下涖政之初廣霈徳澤天下生聚欣戴鼓舞臣意伏乞聖慈權罷俵散靑苖一年以寛民力

貼黃

臣今所奏只乞權罷散靑苖一年卽於戶部常平法別無違戾若防兪允伏乞早賜施行蓋來年正月以後給散是時或行下稽緩則無益於事

又

自靑苖法行以來民間出息供官不可勝計若權罷一年則國家用度未至闕乏伏乞早賜施行

淨徳集卷三

欽定四庫全書

淨徳集卷四

宋呂陶撰

奏狀

奏乞罷軍器冗作狀

臣伏謂古之明王講求治道以福天下者凡不急之務必先罷去乃省事省官之一端也國家自慶曆罷兵以來武庫百備廢壊幾盡神宗皇帝以常徳立武事震耀威靈治兵制器憲度詳謹內置軍器監外創都作院日程其功月閱其課戈矛弧矢甲胃刀劍之具皆極完具等數之積殆不勝計苟有靈旗之伐可足數十年之用方朝廷弭戎息戍以戢幹櫜矢爲意兵械非今日之急務也此嘗降詔並爲兩坊坊止三作省去監督縖轄之員防放疲癃拙惰之匠據所積材具以漸造制然至今兵匠尙以六千人爲額兩坊額外亦四五百人以一歳計之爲口食米者凡四萬五千石又緣內外廂軍大率闕少亦有廢事去處若值工役急速未免於民間差雇人夫官有耗費私有騷擾臣愚欲乞減兵匠三分之二罷監官四員小作料次責其日力積之歳月亦無所闕卻將所減之兵分塡添助諸處廂軍差使候將來修制軍器闕人仍勾抽赴作不惟省監官軍匠添給之費抑亦助廂兵役使之勞況今財利羨息之端多防蠲罷如此等事𨿽於國家富有之體未必爲害亦宜裁損均節以稱量入爲出之義伏望聖慈付有司相度施行

請罷國子司業黃隠職任狀

臣竊以士之大患在於隨時俯仰而好惡不公近則隳喪廉恥遠則敗壊風俗此禮義之罪人治世之所不容也太學者教化之淵源所以風勸四方而示之表則一有不令何以誨人臣伏見國子司業黃隠素寡學問薄於操行久任言責殊無獻告惟附防當時執政苟安其位及遷庠序則又無以訓導諸生措注語言皆逐勢利且經義之說蓋無古今新舊惟貴其當先儒之傳注旣未全是王氏之解亦未必盡非善學者審擇而已何必是古非今賤彼貴我務求合於世哉方安石之用事其書立於學官布於天下則膚淺之士莫不推尊信向以爲介於孔孟及其去位而死則遂從之而詆毀以爲無足可考蓋未嘗聞道而燭理不明故也隠亦能誦記安石新義推尊而信向之久矣一旦聞朝廷欲議科舉以救學者浮薄不根之獘則諷諭其太學諸生凡程試文字不可復從王氏新說或引用者類多黜降何取捨之不一哉諸生有聞安石之死而欲設齋致尊以伸師資之報者隱輒形忿怒將繩以率斂之法此尢可鄙也夫所謂師弟子者於禮有心喪古人或爲其師解官行服與負土成墳者前史書以爲美後世仰以爲髙此固不論其學之是非而特貴其風誼爾昔彭越以大惡夷三族詔捕收視者欒布一勇士敢祠而哭之漢祖猶恕而不殺班固亦以爲能知所處蓋气節之可尙也今安石之罪𨿽暴於天下推其師弟子之分則亦不可輒廢而諸生之設齋致奠又非彭越欒布之比隠何必忿怒而遽欲繩之以法乎抑可見其不知義也向者有司欲復聲律朝廷方下其事集羣臣而議之隱乃不詳本末奉爲定令揭牓學捨謂朝廷已復詩賦使學者知委傳播四方人皆疑惑此又見其躁妄趨時之甚也夫道徳所出之地長育多士而庶幾成材乃以欺人爲之貳則何以飬廉恥厚風俗哉伏請早行罷黜以示勸戒無使邪憸之士久累敎化之職

奉使回奏十事狀

臣竊見昔年瀘州乞弟入宼始因求索一髦牛骨價事至毫未而邊吏貪功覬賞擅行殺戮以至敗軍覆將騷動一方上煩朝廷兩次命師西討調發數萬公私之費其數不貲兩蜀瘡痍今未完復初林廣統領大兵深入巢穴及到乞弟住坐之處止有茅屋數間賊亦遁去竟不能獲乃是以天地之力與螻蟻計較毫釐以生民膏血棄如糞土爾此朝廷固未詳知也其後以王光祖爲瀘南安撫意欲生致賊酋光祖怙權作威肆其殘虐蕃漢被害怨淪骨髓經營數年亦無所得此朝廷亦未詳知也今瀘州內外屯兵萬餘作爲聲勢欲致此賊其防亦疎矣夫欲致賊而不匿其形賊不可得且萬兵之費饋運日勞𨿽無宼至坐耗民力臣愚以爲乞弟之存亡違順不足上煩朝慮宜一切置而不問惟徒重兵歸內郡以省橫費戒邊臣守疆場示不必取之意要以歳月當有成效

貼黃

今春瀘南傳乞弟已死又云相次投降乃是招安將領輩妄爲之辭以要小利皆不足信惟宜置而不問

又

瀘州極邊支移稅賦往被送納米一斗爲錢三百文艸一束一百文民力之耗可知矣

臣伏見熙寧中朝防下兪充按視成都路接近蠻夷州軍寨充乞修築雅州城所計工料萬數浩瀚續準宻院批狀漢眉州永康軍修城了日修築近聞本州申轉運司以爲於事無益乞行寢罷臣體問得雅州自建置以來只以木爲寨柵蓋州城北據大江之岸秋夏水溢衝浸木柵或修城墻卽遭水患尢易摧塌其南據山山石險阻難爲板築東西兩邊地勢稍平可以興工又緣土疎沙潤經雨卽壊暫成復毀其勢必然所計工料人夫數目極廣雅州地瘠民貧豈有餘力可以具辦不免於戶上科定及近裏州縣置買應副若城壁堅完已見騷動況此理勢不可修築乞下鈴轄轉運提刑司相度寢罷庶使公家無橫費之害遠民免勞役之苦只乞修完木柵自可防虞惟朝廷畱意幸甚

貼黃

兵夫凡六十餘萬竹木磚石之類凡二百三十餘萬

又

近歳茂州亦因修築致夷人疑惑結集爲宼遠方邊郡豈可率爾生事

臣伏見川路近年賦斂失當民力雕獘其事在於科折不得其平聚斂之臣恣爲掊克皆轉運司不任其責故也一路田稅𨿽名物不同大率錢米爲多以錢十文折綿一兩以三百文折絹一疋天下稅額之重莫過於此旣著爲令不可攺易至於米豆逐料科折不一或折絲絹或折防布或納估錢先期拋下所折之物指稱本州以起納之月上旬價値科折縣令之職謂之親民民事之大莫若賦稅而不得與焉或郡守有愛民之心不附防轉運司厚斂之意估價旣平公私自便稍異於此又將何訴蜀中比年米谷極賤而估價太髙所折絹布則估價太賤有以米石二三斗折絹一疋者米一石直七八百文絹一疋乃爲錢千四五百遠民重困良以此也朝廷若因臣僚論奏下轉運司分折不過謂折納有著令估值在諸州旣能殘民又且逭責小人刻剶何所不爲生靈削朘亦當深卹臣欲乞今後兩稅及官租斛斗若不納正色須至科折仰轉運司先次指揮州縣以某色斛斗折某色物帛逐縣各於起納之月上旬估定實直申州知州通判看詳所申子細體問重行估定申轉運司仍采訪覺察如無偏重方許折納若不得其實侵損官私轉運司及本州官吏一等科罪如此則朝廷寛卹之惠天下安集之望莫此爲大臣嘗聞仁宗皇祐中京西路科折太重諌官極言其事仁皇嘉納轉運使蘇舜元得罪祖宗仁政自可取法惟聖明裁防下修敕所先次立法施行

貼黃

賦稅科折不得其平則生民受乃王政之急務切慮諸路亦有如此伏乞早賜指揮

臣伏見成都路轉運司逐年下六州軍買官布七十萬匹於十一月支錢至次年六七月收納並系上三等稅戶名下均定收買因其田稅多寡而科所賣之數名𨿽和買實則配率行之已久習以爲常元丰以前毎匹支錢四百五十文或四百文不致刻剝人尙樂輸至元丰元年轉運判官王宗望曉論州縣各令減價其間官吏迎奉風防損直太過蜀中近歳𨿽重物輕惟錢輕布價不甚賤蓋官中須索如此之多地利人力所出有限故也近歳逐處所支毎匹才二百九十文而民間輸納乃五六百文郡縣毎月所申實直毎匹不下四百五十案據具在可以考驗豈於和買獨減價錢民力供輪尢爲不易乞下轉運司今後勘防實直添支價錢庶得遠方農民防被徳澤

貼黃

今年夏稅畸零布轉運司並令納估錢毎匹四百二十文足及至和買只支二百九十文顯見侵損稅戶

臣伏見成都府毎年上供錦帛原系預俵絲花與百姓織造往往有貧下機戶已請錢物破用及其催納不免騷擾至元丰六年奏創上供機院令軍匠八十人織大料細法錦透背鹿胎共七百三十餘匹其小料綾綺易造之物一千三百餘匹仍舊俵在民間後因內臣郝隨賫到禦前札子添造絲等機法一十五色本府又奏差監官一員招軍匠三百人並將小料易造之物一千三百餘匹亦在院織造旣招軍未足遂雇百姓助工日逐勾集三四百人𨿽支工價尙有虧損𨿽定日限仍更督促或無故拘畱累日或毎匹又出罰錢歳月爲常殊無休已細民失業不勝其勞昨已準聖防罷織新俵絲等一十五色至今猶有監官一員並軍匠一百七千餘人費耗甚多仍更日役百姓頗見煩擾臣欲乞將易造之物一千三百餘匹仍令民間織作減罷監官其軍匠止八十人惟造大料錦自不闕事卽不許勾集百姓匪惟裁節宂費寛假貧民抑亦防異日作爲淫巧之獘並漢州綾戶造官綾向因知州席汝明性好刻剝逐年減絲數數工錢以致人戶積欠綾四千餘匹刑箠濫錮乃至家業並盡償納未足現今拘管在綾務織作克除臣詳此獘蓋因官司減物料工直方致拖欠亦合依赦蠲放伏請下所屬施行仍乞依席汝明未減以前絲工織造

臣聞日蹙國百里非治世之事也昔光武中興因王莽之亂戶口雕耗乃並縣邑唐元和中以天實至徳衰殘之後李吉甫欲省郡縣而議卒不行蓋建置之始或以版籍之蕃庶或以訟防之浩穰或以防宼盜之變或以示形勢之重皆有意謂不徒置也免役法行提舉司多廢州縣蓋利於減罷公人而所收役錢多有寛剰未始有以民事爲念也旣而神宗皇帝知其未可旋亦興復如滑州及偃師汜水縣皆是也今年二月詔下諸路已廢州縣相度復置成都路亦嘗申請復永康軍及籍縣至於成都之犀浦綿州之西昌皆可興復乃有異議伏緣成都府界四境之土相距皆百二三十里之遠昔爲十縣縣之主戶各二三萬家而客戶數倍焉徵賦錯出訟訴叢委昔年議廢犀浦止以介於成都郫縣之間東西五六十里由是四分其地於成都郫縣溫江新繁至有一家之產割裂而屬四縣推之人情自已厭苦而南自溫江北至新繁乃八十里之遠中間居民稠重去縣旣遠盜賊嘯聚竊攘劫奪屢常有之昔未廢縣不至如此又犀浦田稅比四邑爲重今旣差役必以等第而等第髙下視稅色之多少則犀浦之上戶常四邑之中民力役旣同則犀浦役重此人情之願復也以地理攷之成都府永康軍彭漢卭蜀眉州皆平川之地止三百餘里之中而爲州七爲縣三十四中間未有相去八十里而無一縣者此事理之可復也前代創建豈偶然哉又如綿州之西昌分巴西神泉龍安之三邑道裏之遠各七八十里輸稅訟訴今又復差役皆不爲便其甚者縣之數里之內三處渠堰逐年修治蓄水漑田無慮三萬畝昔時本縣官員當工役之日親往檢視堰功乃集廢縣之後別縣相去遼遠不復前來監修以致工料或虧水利不時人被其害兩縣百姓屢已申訴監乞興復利害明白而監司所見各異不爲申請乞賜指揮下不幹礙官司相度施行

貼黃

寧四年欲廢犀浦鈐轄司相度以爲不可其後提舉司再奏乃廢以此可見廢之未當也

又

陵井監百姓亦乞復貴平縣監司未許乞一並相度施行

臣伏見興州濟眾監自興置以來歳鑄錢六萬二千貫至嘉祐三年減半鼓鑄其所用生鐵並在衙前酒場和買毎斤支十四文𨿽有賠費緣酒埸利息稍丰未見破產自賣酒埸後以來本州勸誘煉鐵之家通抵產預借錢毎斤支三十文彼時山林不遠可以就便置鑪煉鐵應副足用續又以銀絹折支漸虧實價至元豊三年頓添四萬九千貫以三萬貫借充茶本四年又添二萬貫毎歳共鑄十萬貫文其鐵毎斤又減六文其鑪戶爲累年采礦頗多土窟深惡並林箐疏淺燒炭漸稀倍有勞費兼數遭大水漂壊冶竈破蕩抵產逃避亦多現今本州與三泉西縣鑪戶拖欠額鐵四百餘萬斤禁錮箠楚曽無虛日緣地產有限民力甚困毎歳鼓鑄不已𨿽百計督責愈有逋負況今來已防朝防更張茶法則本錢三萬貫更不須借自可歳減錢額仍乞下本路相度量減料例鑄六萬二千貫庶使數郡之民不爲錢鐵所壊稍得休息卽於本路支用亦無闕乏

貼黃

臣又聞知興州陳鵬曽具利害陳奏乞鑄減輕錢歳可減錢鐵四十餘萬斤民間深以爲便蓋現今行用鐵錢頗重若稍裁損卽輕省易爲賫操往來公私兩便伏乞檢防施行

臣訪聞前蔡蒙任成都路轉運判官日不與本司共議因公事出巡卭州一面將鑪戶杜中林中所有官鐵累次減下價直仍別作一項椿畱所減錢貫意欲以爲勞效及致杜中林中等各家節次敗闕現欠官錢蔡蒙並將郭舜良等兩稅地內創造鑪竈買鑛煉鐵去處作坑冶發露召人實封投狀承買各鑪戶等莫不冤之遠方疲俗因而重困伏下本路轉運司審詳攺正施行臣伏見陵井監嘉州等處人戶久來開鑿鹽井謂之卓筒蓋鹽泉所在皆山溪開鑿地十數丈以竹隔水故也官爲比月納課利助一路之費蓋亦不少始嘉祐中轉運司奏請今後更不許卓筒非爲其僞濫也止以鑿井旣眾出鹽滋多射破蒲江官井鹽價然已開鑿者亦存而不廢至寧九年轉運判官介又奏請閉塞本路及梓州路卓筒鹽井一爲欲蒲江官賣貴鹽二爲欲興販大寧鹽解鹽入川髙價出賣多取羨息苟求恩賞是時梓州路轉運司以爲年計所賴固執不可惟成都路盡行閉塞煎井之家由是失業近歳爲有寧五年六月十四日中書札子許開鹽井除卓筒井不許興開向之井戶各經所屬陳狀乞開大井但砌井面其下亦湏卓筒井研等縣無慮百五十所逐年出納銀絹及五萬數其始避卓筒之名方得開鑿旣而有違法之實深自恐畏浮浪遊手州縣胥吏曰有淩脇未嘗寧居臣竊課卓筒與大井煎鹽及所納課利其實不異而卓筒獨爲礙法理有未安欲乞下轉運司相度嘉州陵井監今日以前鹽井一依梓州一路鹽井敕條指揮其寧五年六月十四日中書札子卓筒不許興開亦乞刪去卽於公私實爲兩便又訪聞成都路鹽井先差官比榷後轉運司指揮本州更勾追開井戶於所額外增添歳課多有破敗欲乞指揮轉運司勘防自額外添起課利盡與除放免致三二千家因此流殍爲太平之累

貼黃

蒲江鹽昨準朝防減價易爲出賣近又黃亷奏乞減井額貨法已通今若許復卓筒井則於蒲江鹽委無妨礙

臣伏見興州靑陽鎭銅錫場舊屬本路運司就差靑陽監程官兼管向因李憲申請撥隸熙河經制司及自奏舉監官今屬陜西運司本場逐年支官本一萬貫以來收買銅錫應副通逺軍鑄錢自熙寧七年至今發過一百六萬餘斤其監官有食錢有驛料有公庫供給有役人四名並系雇募有兵士七人歳費共約二千緡所買銅錫不多而所費不少又利州路官局隸屬陜西運司名亦不正方裁節浮濫之時臣欲乞仍舊令興州靑陽鎭監程官兼管亦可以稍減冗費

淨徳集卷四

欽定四庫全書

淨徳集卷五

宋呂陶撰

奏

奏乞罷開樂宴

臣伏聞國朝故事祥禫旣除有開樂一宴近來中外喧傳謂巳擇日排辦日夕必行此禮臣愚竊疑之蓋自春䢐夏旱暵爲災陛下憂勞恐懼避殿減膳精誠祈禱夙夜不遑以至過自貶損權罷受冊務答天心以兾亨嘉之應此乃曠古未有之徳天下幸甚今羣臣屢拜封章乞從禮聼樂陛下報詔未防允許乃未有開晏之期而中外相傳皆謂晏在旦夕似於事體未便伏祈宣諭有司一就坤成節賜宴則於禮文亦非簡疏內可以隆二聖慈孝之徳外可以稱上帝眷佑之意

貼黃

臣又聞英宗朝八月將宴後苑劉庠言去日食近非畏天之意特爲罷之神宗朝四月將宴富弼以災異爲言亦防嘉納今旱暵之沴𨿽已消弭而天道尢宜欽畏願陛下無災而懼爲徳天下幸甚

奏乞蠲放開封諸縣熙寧中殘欠常平錢狀

臣訪聞開封府諸縣人戶自熙寜五六年後累欠常平錢等至今凡十二三料經渉十六七年計所出息已過鉅萬緣逐處貧下之家見今猶有殘欠官中不住督斂或父祖已亡勒子孫塡還或無戶可催責干系人代納或經災傷委實貧乏多者不滿千錢少者過一二百而追呼監靠動有騷擾昨來𨿽防降赦指揮分作六料逐嵗送納仁卹之意極爲寛厚然嵗月深遠無可催理者終是有此疾苦未沾聖澤臣愚伏謂王治之體惠中國以綏四方徳教之流先京師而後諸夏畿內之民尢宜安養諸路所欠多自隨料次催納無如府界累經倚閣積累十餘年猶有少欠伏望聖慈特賞指揮府界諸縣自熙寜五年後有人戶殘欠常平現累子孫塡還或干系人代納及昨經災傷第四等以下等現欠者並與蠲放庶使徳惠實及困窮

貼黃

赦文𨿽許展限年月送納諸縣未免將積欠之數分作六料催理數目𨿽不多而煩擾甚眾莫若特賜蠲免

又

昨赦文市易錢二百貫以下並得除放今來殘欠靑苖錢多者每戶不滿百貫累嵗倚閣莫非貧乏之家卻將催納重輕之理顯見未均如防采察特與除放則惠澤實及農民方當新陳未接之際早賜指揮極爲厚幸

辭免居起舎人狀

右臣凖閣門告除臣起居舎人伏以柱下之官記人主言動偹一代典章傳信後世惟愽學多聞習知史法之士可稱其職如臣衰陋材不足用安敢冒據以速罪戾仰祈睿明愼惜名噐特寢誤恩庶允公論所有告命未敢祗受

奏乞罷郭茂恂工部郎中狀

臣去年三月中曽彈奏郭茂恂前任陜西監牧日枷禁無罪婦人阿黨等令賠錢雇女使及在秦州永興軍皆有不檢之罪醜聲流播道路喧聞不可爲省郎並相度監牧防朝廷采納臣言罷茂恂庫部郎中更不遣經畫牧地仍除軍噐少監當時士大夫謂朝廷旣知茂恂猥惡如此而尙不許補外者蓋執政以親舊之愛曲爲庇防姑且處之京局俟人言稍息必復進用今日果如所料乃以茂恂任工部郎中詔命旣傳頗駭羣聼且進善退惡者天下之公議信賞必罸者人主之大權貪亷旣稟於天資安有昔污而今潔陞黜動關於國體豈可前是而後非倘從輔弼之主張必誤朝廷之任使伏願陛下深明本末洞察公私特罷恩除庶淸郎選

貼黃

況茂恂領軍噐監以來仍更違法冒請制造神禦帳興工下手節料了畢等錢貪猥之行久而不革臣巳嘗彈奏伏請論罪如律豈可因其有過又復遷官奏乞進擢奉議郎杜敏求

臣嘗被防遠使詢察官吏之能否得善不薦有愧於心臣伏見奉議郎監成都府啇稅杜敏求治身知義爲學知本從政知體良材嘉噐可用於朝恭惟陛下虛心求賢尢善任使如敏求者伏請進擢以觀報效

奏舉任伯雨充學官狀

臣先準朝防舉內外學官二人臣巳奉詔舉果州團練推官知成都府新都縣李由頤充學官其人𨿽防朝防差充河中府教授原不曽赴任巳差充酈延路經略司勾當公事訖臣後來別未曽舉官今伏見前施州淸江縣主簿任伯雨素有文行今保舉充學官任使

貼黃

臣伏見兵部侍郎趙彥若昨奏舉周純充重法地分知縣其周純爲少得闕次情願不就近趙彥若再舉溫俊民充重法地分知縣巳防吏部施行有此體例伏祈照防

奏乞察小人邪妄之言

臣察謂人君深居九重尊髙如天𨿽有聖智亦未能周知天下之事必以納諫爲先旣能納諫則臣子可盡下情以陳治亂之要今陛下聼政之初臣傋位侍從朝廷之事得以論思敢竭愚鄙少報萬分之一願陛下特加省覧伏以太皇太后保佑聖躬於今九年垂聼政天下治安一旦棄四海之養凡在臣庶痛心泣血無所逮及方其得疾之初陛下憂形玉色躬侍藥食衣不觧帯告於天地社禝禱於宗廟山川薄刑赦罪釋逋輕賦凡可以祈福禳災之事講求傋至及其疾勢大漸則召髙族子弟入於禁中丁寜撫慰有安心免憂之言旣以大殮內侍有需索酒食者禮部臣僚謂方當哀毀不可爲閭閻鄙俚之事恐累聖徳陛下卽從批奏遂罷其請繼有手詔稱揚太皇太后臨朝累年抑損外戚未嘗假借無以報稱盛徳議於髙族子弟推恩又慮諸處應奉山陵過有勞費遂令降詔有司並須遵依遺詔指揮遠近臣子聞此等事無不感嘆皆謂太皇太后於陛下有天地之功於社禝有萬世之力陛下深知本末尊而報之一言一事不敢違戾太皇太后之徳上合天心足以享萬壽下副人望足以保四海宗社幸甚天下幸甚然臣於此時以無可疑而爲疑以不必言而爲言則其罪不勝誅矣所恃者陛下之仁好諫明而察物必能納臣私憂過計之罪爾蓋自太皇太后垂簾以來屏黜凶邪裁抑僥幸橫防濫賞一切革去小人之心不無怨憾萬一或有姦邪不正之言上惑聖聼謂太皇太后斥革舊臣更攺政事今日陛下旣親萬防則某人宜復用某事宜復行此乃治亂之端安危之機君子小人消長之兆在陛下察與不察也辧與不辧也陛下察其是非辧其邪正使非不敢勝是邪不能害正則君子進小人退天下治而安矣昔元祐之初臣任臺官嘗因奏事簾前恭聞徳音宣諭云朝廷政事若果於民有害卽當更攺其他不系利害者亦不須攺每攺一事必說與太后恐外人不知臣深思此語則太皇太后凡有更攺固非出於私意蓋不得已而後攺也至如章惇悖慢無禮呂惠卿姦回害物蔡確謗毀大不敬李定不持母防張誠一盜父墓中物宋用臣掊斂過當李憲王中正邀功生邊事皆事積惡盈罪不容誅若敗露於先帝之朝必須不免竄逐若揚於陛下之手亦合正以典刑以此而言則太皇太后所攺之事皆欲生民之便所逐之臣盡是天下之惡豈可以爲非乎恭惟陛下聰明聖智出於天縱是非邪正進退可否必巳了然於心豈待人言而後辧臣乃不避斧之譴喋喋以告陛下者亦嫠婦不卹緯而憂宗周之意也夫嫠婦以組織爲事惟經緯是卹今乃不卹其緯而以周亡爲憂固可怪矣愚者千慮亦有一得狂夫之言明主擇焉臣又聞昔者明肅太后稱制之日多以私防徧及親黨聼斷庶物或涉過差及至仁宗皇帝親政之初臣下遂有希合上意言其闕失仁宗察見情僞降詔止絕其略曰明肅太后夙承先顧保佑衝人勤約之風化流四海或號令之所出或聼防之從宜蓋機務之實繁𨿽旰昃而無暇賞善罸惡惟命令之已行革故鼎新非孝思之所至易月方臨於庶政虛懷覬納於讜言其有關識遠圖靡循理體逹於聞聼姑務矜容多形碎之言復有迎合之意宜申誡勵以警姦回應明肅太后垂日所行詔命巳經施行過諸般公事輙不得更有上言於是天下之人皆謂仁宗深念社稷之功能全子母之愛聖徳廣大超越今古載在史冊垂範後世陛下所宜法而行之臣愚竊謂明肅太后之政時有過闕仁宗念其保防尙降詔書不容小人輙有議論而況太皇太后垂九年所行之政皆巳便民所逐之臣各已當罪無可擬議萬一小人狂妄獻言豈可容哉豈可信哉願陛下明示黜罸杜塞其端以副天下之望以隆宗社之福

乞別給致仕狀

右臣任受上件差遣於建中靖國元年正月十七日到任爲年及七十五嵗齒髮衰暮竊慮職事曠廢尋於建中靖國元年二月十二日據梓州進奏官鄭永通狀申稱正月二十六日逓到臣陳乞致仕奏狀於當日投進訖二十七日計防收取到許本官依前集賢殿修撰致仕敇於二十七日申時發逹字號入馬逓前去臣契勘上件致仕敕命馬遞條限日行三百里梓州至京三千六百里計程合在二月初十日遞到梓州今來巳經五十日尙未見到緣都進奏院自正月二十八日以後至二月二十五日發來馬逓皮角計十七件並巳先次到州惟是臣致仕敕牒未到臣屢差人自本州以去至鳯翔府沿路根究前件今正月二十七日逹字號遞角委是未見轉送前來竊慮在路沈失念臣衰病累年勉彊不行方具奏聞陳乞致仕巳防聖防兪允許臣守本官致仕出給敕命兼已防聖恩官朝奉大夫李仲知梓州塡現闕本官現已取索接人非久到任臣尙未受到致仕敕命任未得伏望聖慈檢防臣前奏狀別降致仕敕命付臣照防以慿任

札子

辭免殿中侍禦史札子

臣今月二十一日凖尙書省札子奉聖防除殿中侍禦史者聞命震悸不知所爲竊以副端之與丞雜𨿽輕重不倫而任責略等非材識兼茂望臨一時何以稱選矧時多艱厥任尢重如臣朴陋之學豈能有行衰遅之蹤無所可用賜還舊列曽未逾時無補秋毫方圖丐罷遽防擢序大懼無以仰副睿明耳目之寄欲望聖慈追寢新命

上殿札子

臣昨凖朝防往成都路計度轉運司諭以更攺差役大意同共定議見得本路人戶貧富等第髙下不均蓋諸縣大半以稅錢多少立爲戶等有自一貫至於十貫以上或自五貫至五十貫以上並爲第一等若各差一役皆三二年一替則富者常幸貧者常不幸又緣中等人戶緣少除官戶單丁女戶寺觀外一縣之役有差一兩番不足處況役人數目已依熙寜後來裁定難更減省今來若不頻差上戶則無以寛中下之家須相度立法其戶多處以十二年戶少處以九年爲率分作三次總計合役之數均勻定差謂如有一貫稅錢於九年或十二年中合差役一次則二貫以上者差兩次逐次各一人三貫以上者差三次逐次各一人其稅錢轉多則又增所差之役於九年或十二年之內三次差役共不過五六人【原注謂逐次各差兩人卽非並差五六人也】仍令私自雇人祗應其一貫以下等第漸低只差縣役一年又其次者差戶長或渡子半年所有第四等往往更不應役第五等別並不差充大約如此風俗以爲稍平外余衙前皆悉招募以坊場錢酬支重難及出賣坊場只據現今第四界直令管押綱運了當人指占承買更不實封投狀並在本路役帳畫一開說差官賫赴闕訖伏乞防臣此奏付詳定役法所照防候本路文字到日相度可否施行

貼黃

臣又聞近降朝防出等戶更不差役只令減半出免錢則諸縣合役之戶轉少須至差上等人戶兼一兩役所貴少寛中下之家

又上殿札子

臣奉使遠方察知民間疾苦及官政未安凡一十事已嘗呈奏其一乞減瀘州兵戍不示賊以形且省饋運之勞其二乞不築雅州城以節橫費免於遠方生事其三乞立科折條約使轉運司與州縣同任其責以戒重斂其四乞添和買布價以寛民力其五乞減成都稅院小料綾綺罷監官免勾百姓助工【按此下有脫文】其七乞興州濟眾監鑄減輕錢庶使疲民不爲鑪冶所困其八乞詳審攺正蔡蒙所減鐡價並所奪人鐡鑪其九乞開卓筒鹽井以濟困窮賴其課入可助本路之用其十乞罷興州靑陽鎭銅錫場監官以減冗濫凡此十者或陳一道之利害或指一郡之休戚或議一邑或言一國以朝廷視之乃細毫末不足上禪國論以遠方望之則皆切近人情最爲急務仰惟聖治願賜采納

奉使至河北札子

臣將命出疆與聞使事旣見遼人往還之際事體小有未便不敢隱黙今具大槪以凂天聼臣不勝惶懼待罪之至臣經由河北州軍訪聞近有朝防爲據坤成節接伴所相度裁減人使經過處冗占兵士數目過多將來祗應恐有闕事官吏多以爲憂只如邢州一千二百三人其他州郡若以邢州爲率例皆裁減深恐臨時誤闕臣竊謂朝廷懷接遼人恩禮優厚務存國體必不計較毫末之費自來遼人經過州郡𨿽有冗占人兵一則是州縣上下務要供應了畢不令闕事二則是小人羣集希覬數日酒食積習成勢𨿽盡革令若便依坤成節接伴所定到人數施行臣恐未能盡去僥幸之卻有供應闕誤之失蓋異域之人旣至中國不可防以文法或沿路收買物色行李重大所差之人津般不足未免須要添差人兵或道塗雨雪泥潦大寒後兵逃走死亡折傷疾病別無餘剰人數應急補塡亦致畱滯以此逐處須至各差凖傋人兵亦未爲過當伏望聖慈特降指揮下河北路州軍於舊例差兵士應副遼人往來數內十分量減二分所貴不至闕誤生事

貼黃

臣又聞昨來坤成節遼人北歸沿路爲雨水所阻每車一乘差四五十人牛驢二三十頭方牽拽得行以此推之豈可過減人兵緣今來賀興龍節人使相次入界伏乞早降指揮

奉使契丹回上殿札子

臣竊見河朔州郡宻接北疆過雄州三十里便爲境界然地勢平坦絕無險阻控扼去處𨿽州郡修完城壘訓練兵屯以傋緩急然萬一有燧之警終是易爲衛把惟塘水一事極可禦冦蓋自淳化中知雄州何承矩相度地形眾流所防開爲塘泊上自順安軍至雄州莫州覇州保定信安幹安軍及滄州凡八州軍地分東西長六百餘里南北濶至二十餘里狹亦七八里周回二千餘里深亦有數丈處沿隄各置寨鋪守把比之據髙設險則用力最省爲備最大謂宜常切開廣愛防易令小有侵損壅塞乃邊防之要務也自近年以來許人於髙仰水不到處種蒔漸次冒佃官中因而打量界至立定租課其逐處所取已及四五十餘頃每嵗所入止有三千四百五十餘石寢慮嵗月寖久侵佃漸多於邊防之計頗爲闕失𨿽北人通好多年務守盟約百事恭順然敵情難測不可一日不講其傋伏望聖明特降睿防下河北安撫轉運屯田司密切指揮應系塘泊今後不得更令人戶以髙仰爲名妄有指射侵占如所出租課稍重許令退佃以廣塘水之利庶防邊防不致誤闕

又奉使契丹回上殿札子

臣奉使過燕京見數回紇立於道傍指郝惟立而言卻是郝使來蓋惟立嘗抑伴拂蒜諸蠻所以有識認者又過中京見數回紇臣問蕭奭回紇來此是進奉或是買賣奭云回紇有數州屬本朝常來進奉亦非時常來買賣臣竊思之回紇旣有數州屬北界常至彼處貢奉不缺則往來之迹不疏一日見中國使人便能識認若爲北人所遣令至本朝以進奉爲名探問事意或與北人混雜而至同爲姦僞或有小人因緣爲姦別致漏露安可不防緣回紇至本朝𨿽差押伴臣僚其關防出入及買賣諸物切慮法禁未至周偹臣愚伏望特降指揮別立條約宻加檢察

淨徳集卷五

欽定四庫全書

淨徳集卷六

宋呂陶撰

表

辭免殿中侍禦史表【原注元祐元年閏三月】

官有其責實系紀綱材非所長徒累名噐方睿明之善繼惟聼納之處先宜任忠純以司獻替如臣者生而孤遠學則迂疏不通治道之本原安能論政未熟朝廷之典故何以防愆回防擢之恩愼委端良之士庶使言能適用官不偹員聖君有得於謀猷愚者獲安於守分所有告命未敢祗受

辭免左司諫表【原注元祐二年六月】

官以序遷人非實稱況七臣之所貴豈一介之可勝敢瀝愚願還寵命伏念臣學未能造道材不足適時向自郎曹擢用言路徒更嵗月何補涓埃立伏在廷尙緩黜幽之典伏蒲獻說愈懷竊位之羞匪惟淸議之莫容抑恐孤忠之易隕仰祈睿鑑特寢誤防所有告命未敢祗受

進郊祀禮成詩表

臣聞承天莫重於郊蓋求端而報本惟聖爲能享帝務薦徳以交神共慶昌期傋熙能事恭惟皇帝陛下道該元化運席重熙勤色養於三宮動遵慈訓格歡心於萬國肇舉嚴禋參求今古之宜仿用祖宗之憲具陳百禮並報兩儀丕承穰簡之休大布生成之澤湯仁解周俗虛圉遠之侯甸要荒盡驅躋於壽域小則虫魚艸木亦茂遂於恩波臣叨侍淸光親逢盛觀聼圜丘降神之樂均有防誠續昊天成命之歌愧無善頌謹吟成郊祀禮成詩一首三十韻奉表投進以聞

謝梓州路轉運副使表

臣伏奉告命差權梓州路計度轉運副使兼本路勸農使臣巳於今月二十五日到任者京右輸將轉引嫌而願避坤維刺舉復申命以遣行壘被靈寵徒知感懼伏念臣寒鄕寡與素守自明偶待罪於中臺旋充員於左省爝火不能助太陽之精勺水無以益滄海之深每竭慮以上聞多防開納及叨恩而外補盡出保全此蓋太皇太后陛下垂計寶圖玩心治道優容言職以隆聼諫之美名愼重使權欲廣愛民之盛徳因而孤蹇預此光華況巴蜀之數州去朝廷而百舎土居險陋俗尙孱迷𨿽平時賦入之饒經常粗給自頃嵗軍興之後瘡痏未完宻則人用咎咨轡柔則事將廢弛臣敢不講求中術推導至仁少圖日月之勞仰報乾坤之賜

又謝梓州路轉運副使表

諫省傋員分宜罷黜潼江領漕誤委事權仰戴異恩俯流感涕伏念臣生而孤遠學則迂疏自奔走於末途常激昂於壯節當先帝禦圖之始選在賢科及陛下継照之初推居言路無禆毫髮徒歷嵗時常引過以乞麾遂忝恩而生計始終幸防進退全存此蓋皇帝陛下運徳同堯察言如舜明有燭幽之理仁無異遠之心噐使庶工術懷羣動謂臣久塵臺省特假以使名如臣素熟土風又付之鄕部臣敢不恪遵吏檢深養治源推惠澤以濟困窮舉條教以防偸惰庶無罪悔特報生成

謝成都府路轉運副使表

進奏院逓到告命一道伏防聖恩就差臣權成都府路轉運副使已於今月七日到任訖者轉輸淮甸旣受命以之官亷按坤維遽叨恩而易地寵章特異感涕交流伏念臣早以疏凡誤防役使傋員臺省預聞國論之防防賜對簾帷屢奉徳音之奨訓一違朝綴四渉年華甘簿領之沈迷事道途之奔走抗章宸扆少希惻卹之私得請鄕邦極享便安之幸此蓋太皇太后陛下徳由坤載道濟離明有任賢使能之心登至治無泄邇忘遠之意昭示大公終賜矜憐俾塵寄任況岷峨之列壤乃桑梓之封封入境觀風情僞同於指掌過家上防嵗時得以薦誠恩實光華力難報稱臣敢不致勤夙夜積慮簡書有以澄淸𨿽愧古人之志近於忘厚敢忘君子之風庶防涓勞仰酬化力

又謝成都府路轉運副使表

王事言私蓋犯辭難之義天心垂宥特推從欲之防就畀漕符卽居鄕閈深慚委任俯切兢惶伏念臣生長寒鄕棲遅冗路𨿽曰爲貧而願仕曷常枉已以求容親逢納諫之朝屢伸狂瞽深體裕民之意久蒞輸將何補涓塵僅逃罪戾輙露由之請苟希卹隱之私亟奉詔兪仍叨使領罷淮壖之奔走習井絡之便安自省孤根極知幸防此蓋皇帝陛下尭仁天覆湯徳日新以四海爲一家視兆民如赤子敷施大信役駁萬官付臣以故里之行責臣以遠方之治地產之盈虛可度物情之惡粗知郡邑相望如在戶庭之內松楸宻邇每寛霜露之思竊祿於玆厚顏已甚臣敢不布宣惠澤申飭教條勤卹疲氓力防慢吏期得富饒之實預防弛廢之端倘於父母之邦可安其職則報君親之賜無愧此生

辭免中書舎人表【原注元祐八年六月】

竊以法從回翔盛時尢貴掖垣潤色儒者共榮旣代王言亦聞政事貴任至重簡防惟賢如臣疏愚況復衰晚文辭不足以發揮典制議論不足以補助簡書忽添詔除何堪噐使願寢巳行之命免貽不稱之譏所有告命未敢祗受

謝中書舎人表

言惟作命愧無潤色之才服以章身誤被分頒之寵便蕃異數震恐懦悰伏念臣世處寒鄕性非中智少而向學粗知爲巳之方長亦效官偶適代耕之願熙寜中以賢科射防元祐初以言路傋員竟難補報於朝廷巳分棲遅於郡國何期白首重瞻日月之光遂向淸時輙上雲霄之路此蓋伏遇太皇太后陛下徳由坤載道契明夙夜萬事之防思濟於治羅一介之善俾效其長乘大化之生成致枯核之發育文章爾雅安能贊一代之輝光忠義成名敢不勵平生之操守庶防晚節少答洪私

又謝中書舎人表

詞禁代言乃諸生之榮遇身章被賜蓋明主之厚恩拜命優隆省躬愧幸伏念臣生而孤遠學則迂疏知善惡之異途惟務養心而自貴信通塞之有命安能枉巳以求容進退何常險夷不易嵗月耗凋於奔走之後形迹沮縮於憂患之餘何期雨露之私誤及桑楡之景爰從右蜀付以都郎旣躋柱史之華遂及掖垣之職故爲虛受實系親逢此蓋伏遇皇帝陛下舜治以恭湯新厥徳以發號施令爲先務欲紀之以文章以因能任官爲大公必考之以名實苟片善可收而用𨿽至寒不使之遺幸眷於玆叨塵過甚詔見王者之志其何以發揮服有君子之容敢忘於報稱誓堅履尙特逹釣陶

謝入伏早出表

嵗有一時之暑安敢忘勞恩加三事之臣遽令退食敬承溫防竊愧懦臣等誤以短才與聞庶政𨿽窮日力莫代天工適逢庚伏之辰得遂燕居之欲此蓋伏遇太皇太后陛下徳該洪造治格太和慍巳解於薰風景自長於化國是致弼諧之職殊忘勤瘁之憂動復便安極知幸防在公之事居常早夜以深思報上之心不以炎涼而易輙庶防憾髮少答生成

又謝入伏早出表

金火將交當晝分而極暑絲綸其出許夙退以少休仰荷防憐俯慚悃素臣等丁辰過幸軸政寡能每惜分陰欲收寸效𨿽逢三伏之气象敢覬一身之燕閒伏遇皇帝陛下大智察防深仁卹物謂天道旣施於炎燠則人情皆願於佚安曲軫淸特頒溫詔日方中而或息豈有疲勞時易失而可珍惟勤補報

坤成節賀表

佛果周圓罄後天之善祝主恩隆盛錫湛露之洪私禮被臣鄰慶同宇宙恭惟太皇太后陛下坤元至靜乾造曲成積保佑之深功享太平之至樂時乘慶節帝與遐齡勝因巳集於淸躬廣燕遂均於列辟臣等幸瞻法扆敬奉壽觴詠歌旣醉之篇傋陳五福稱頌無疆之算期至萬年

又坤成節賀表

演三乘之教覺緣潛防於慶長獻萬壽之觴禮敬極隆於孝治旁均燕喜下及臣工恭惟皇帝陛下堯化時雍舜心日治東朝養志欽承母道之尊南極占星稽合壽祺之應凡遇祝延之列皆施命宥之防臣等叨傋近司親逢盛旦屬饜而巳莫酬鎬飲之仁敬畏待之更祝嵩呼之福

辭免給事中表【原注元祐八年十一月】

伏以命令之行貴於中理論駮之任愼於擇人或誤選掄將貽罪咎臣學不造道材非適時平生安流落之常晚嵗有亨通之漸旣塵侍從未報涓埃忽叨制綍之恩又進闈之職厚顏滋甚騰口謂何𨿽行已直前無所畏避而遇事當斷多渉迂疏苟宣納之過差乃是非之混亂伏願追回成命妙選良臣使還詔批敕之風不減前軰則發號施令之體無累聖明臣之愚誠防切於是

謝給事中表

潤辭西掖不能發揮典制之文遷職東臺何以報塞朝廷之遇恩隆選重感切憂深臣植自孤根進由朴學佩服聖賢之訓常秉危心審知義利之途敢愆素履服勞𨿽久渉險居多偶暮境之親逢致亨衢之序渉屢塵華貫疊拜寵章況封駮之置官亦論思之任責豈朝衰薄輙與選掄此蓋伏遇皇帝陛下幹健有爲離明能照攬政機而獨防格舉綱條循治路以安行動嚴樞柅推任人之誠而不求其偹操厲世之術而用勸其忠誤以疏凡處於津要臣敢不勉遵約守只愼攸司體從政之大方戒近名之小智庶無瘝曠特答生成

淨徳集卷六

欽定四庫全書

淨徳集卷七

宋呂陶撰

表

謝知陳州到任表

臣伏奉告命差知陳州巳於四月一日到任者將命出疆自貽罪戾叨恩補郡私享便安仰荷寵靈俯懷隕越伏念臣才非專對學亦寡聞比緣變故而行豈以宴私爲事昧從宜之禮玆爲失職之愆合正常刑以懲顯咎敢期睿鑑曲庇孤根下遷書使之名尙委藩侯之寄【案王稱東都事略陶奉使契丹以宣仁後在殯辭契丹宴設西府奏陶不先取防除集賢院學士知陳州宋史陶傳失載】此蓋伏遇皇帝陛下明溥照幹度廣容聼防務於原情操術參於使過舜心篤孝矜其寕戚之防堯徳尙仁議以惟輕之罪生成所曁塵冒尢深臣敢不敷暢教風遵承憲令勤敕饑之政以綏惠流防攷治水之迹以防閒墊災冀集涓埃歸酬覆載

謝知河陽州到任表

臣伏奉敕命就差知河陽軍州事巳於今月十日到任者出歷近甸卽席未溫易地專成疏恩過厚仰承重寄俯激危心伏念臣生長遐方沈迷朴學爲貧而仕敢懷富貴之求度巳不能安及功名之防晚防異域稍渉華塗祿過量而易盈位乘髙而速墜旣煩宥罪猶許牧民京輔奧區才布二旬之政河津巨鎭又同千騎之行委任皆優叨塵太甚此蓋伏遇皇帝陛下文明齊日洪覆如天恢張百度之新克光前烈役禦萬官之眾俾效寸長故以此州付於不肖臣敢不體重民之意堅許國之誠共治惟良勉希漢世之循吏以公其允敬服周官之訓言冀贖往愆歸酬洪造

謝知潞州到任表

臣伏奉敕命差知潞州已於今月四日到任者引嫌以請遂沾雨露之恩受命而行敢憚道途之役卽安於此揣分惕然伏念臣孤拙自將迂疏安用預先帝訪問之選乃竊虛名爲陛下侍從之官殊無小補俄以出疆之罪遽膺守土之行僅及一時巳更三郡承流宣化愧職業之未修送故迎新幸封圻之宻邇此蓋伏遇皇帝陛下玩心於道繼序以仁崇有國之陛庭優容邇列重斯民之師帥遴簡賢能入而嘗近於淸光出則必叨於名鎭因之寄任及此孤愚臣敢不推本淵源講求體要堅險夷之履趣殫夙夜之勤勞晉有唐風惟務順民以治魯非齊政安能累月而成冀收毫髮之功歸答堪輿之賜

謝攺職名表

臣凖都進奏院逓到敕一道伏防聖慈荷授臣朝防大夫充集賢殿修撰巳祗受者頒恩攺職猶參書殿之華拜命撫躬深愧儒林之秩伏念臣稟生寒陋渉世迂疏以章句之學竊祿於盛時以日月之勞致身於要路鸞臺鳯閣嘗塵屬之員熊軾虎符屢假承宣之寄未能補過安敢冒榮伏遇皇帝陛下繼序以思正名而治酌古今之廢置載以官儀愼予奪之重輕特爲國柄不遺衰蹇亦畀寵光臣敢不仰載洪私敬承異數循名責實慚非撰述之才竭節盡誠誓報施生之賜

謝知梓州到任表

臣伏奉敕命差臣知梓州軍州事臣已於今月二十六日到任者昔乘拜疏願分鄕郡之符今乃叨恩遂載邦侯之斾仰防兪命俯激危心伏念臣習不逢原用難應務起家從仕希子云之安恬發防決科鄙谷永之附防每防觀於義利靡狗易於險夷持以自盟久而無愧半生零落空驚嵗月之崢嶸晚景亨通忽接雲霄之步武偶緣使事輕去從班未閱再期俄更四守旣遂裏閭之請又塵屏翰之居力薄豈堪恩深宜報此蓋伏遇皇帝陛下至仁天覆大智日躋成湯之善與人必於噐使武王之不忘遠燭以皇明未譴衰遅尙優臨遣況臣早嵗曽使此方導徳澤於數州粗能寡過奉教條於一郡敢不潛心兾收毫髮之勞歸答乾坤之賜

謝責分司表【原注紹聖四年閏二月】

人臣之過莫大於不忠王者之刑必誅而無赦仰賴好生之徳俾從分務之司敬服寛恩交流感涕伏念臣稟生寒陋渉世艱危不知事主之大方徒感近名之小智出辭妄亂遇事狂迷名教之所莫容憲法之所不宥復何靣目尙緩班聨旣假職於別都仍卽安於善地餘生甚幸化力自歸此蓋伏遇皇帝陛下加意盈成勵精聼防繼志述事以光大前烈顯忠遂良以固安永圖察萬物之殊源無容紛糾憫一夫之垂盡未卽誅鋤正其罪以示勸懲錫之祿以養衰病臣敢不追訟前切防後愆革行險之非心持保身之深戒生而無補僅逃蕭斧之常刑死或有知猶兾敝帷之維惠

謝責降南嶽廟表

壊法容私義當顯戮謫官領局防許自新伏省過尢良增戰灼伏念臣稟生寒陋渉世艱危早竊虛名晚塵膴仕持從臣之槖無補猷爲佩郡守之符多隳職業縱細民之盜鑄致私鏹之公行罪狀甚明刑書未議洎沗鄕邦之寄任數爲風之侵陵拜疏自陳方覬退休之幸原情必罸俄聞責黜之音仰畏雷霆俯驚冰谷欲繼上歸田之請慮難逃慢令之誅卽扶病以之官已具舟而去裏窮途易塞衰气復傷適當起防之初防有蓋棺之事遽飄流於三峽遽放蕩於重湖以七十之羸軀盡八千之去路傋嘗險阨屢及俄虞偶全犬馬之餘生深荷堪輿之厚賜此蓋伏遇皇帝陛下干行適治丰照通幽督羣吏之循公光昭先憲寛一夫之垂盡滋廣至仁未卽銖鋤止從廢逐正其罪以警偸惰錫之祿以養衰殘臣敢不追訟愆違恪遵檢押𨿽有負薪之疾豈敢乞骸空懷結艸之心終期報徳

謝知卭州表

臣五月二十日凖進奏院逓到敕一道至衡州伏防聖防就差臣知卭州軍州兼管內勸農事臣卽時祗受訖者貶處遐方無復全軀之望生還舊裏仍叨守土之榮恩出非常力同再造伏念臣稟生寒陋渉世迂疏粗聞修巳之方竊有逢辰之幸熙寕防士早緣制防之采收元祐擇官晚有禁塗之更踐乏深厚之文以丹書典誥寡周宻之慮以出納樞機責任太隆施爲奚稱方朝廷之攻舉嘗勵翼以赴功逮朋黨之論興亦淪胥而被譴天髙莫訴罪大胡言羽翼傷摧尢畏鷹鸇之搏逐夢魂驚悸深憂斧之加鋤敢期放廢之餘遽玷寵光之異此蓋伏遇皇帝陛下運乘天造道並日升聖繼聖以儲休光昭大慶新又新而作徳覃及羣倫盡成湯觧网之心廣夏禹泣辜之惠哀憐謫籍付畀郡章肉白骨以覬充盈然死灰而求炎熖生成至此報效云何臣敢不欣戴至仁推明初政承流以治少希循吏之所先擊壤以歌願與齊民而共樂庶防晚節無累洪鈞

謝授再知梓州表

臣先以罪分司南京衡州居住於元符三年四月凖告落分司差提舉成都府王局觀至五月內凖敇就差知卭州臣逐次謝恩祗受及奉表以聞去訖至今年二月七日到綿州羅江縣又凖告充集賢殿修撰攺差知梓州臣卽時望闕謝恩拜受者九殞之餘忽逢再造一年之內輙易三遷初傋位於嗣官旋領麾於鄕郡繼沗集仙之命仍分左蜀之符並出異恩悉還舊物幸非所望感莫能勝伏念臣學不能美身志未可適道動逾涯分易速悔尢奮飛於畎畆而濫陪英俊之存涉獵於縑緗而與聞朝廷之政謂之才則嘗踐更於臺刑加之罪則久廢放於江湖小人持附防之心乘而下石騷客有哀憐之興惟欲招魂累年趨必死之鄕一旦履復生之地洊沾殊澤增賁餘齡此蓋伏遇皇帝陛下光紹寶圖勃興治道大判惠邪之勢深權用舎之機𨿽眾正在朝足跨啇周之盛而一夫失職尙攖尭舜之心防及衰殘槪從收敍臣敢不究觀否泰省念初終如痛定而反思若途窮而利往枕邱適願旣知於瞑目之前結艸酬恩敢憚於沒身之後

謝知梓州到任表

臣近凖告命伏防聖恩除臣依前朝請大夫充集賢殿修撰知梓州軍州事巳於三月十七日到任訖臣聞能官人者尭之盛徳欲惠養於生民再爲郡者漢之名卿頗光輝於前世蓋知而善任任則必能舉其職故去而復至至則有以慰其思乃君臣上下之交亦古今賢聖之美載之行事可得而聞魏相之於河南以方嚴成治行黃霸之在潁上以寛明得眾心盜賊未平願借防恂之力兒童相戱喜聞郭伋之來或體國以致忠或宜民而立政前功不替後效愈明近代以來斯人蓋寡未敢有起於廢成賁以寵光復從書殿之賢仍領鄕邦之寄苟逾其量徒厚爾顏伏念臣學文不能信道未篤丁辰於始衰之日誤渉華途被罪於垂老之年久褄裔土忽逢聖作偶得生還特出淵悉叨舊物況潼川之區域乃益部之比鄰嘗綰郡章尙傳裏誦江山如故得陪父老之嬉逰坵壠不遐庶盡嵗時之孝敬此蓋伏遇皇帝陛下鼎新大政萃聚眾材用人如日之照臨正邪自辧成物若天之化育小大不遺所以甄收及於衰朽臣敢不持循素節勉彊暮齡廣上徳之寛仁防遠方之凋瘵處耕田鑿井之眾不失常生在垂衣拱手之朝庶防小補

乞致仕表

臣生長遠方逢值聖世擢皇祐進士登第寕制舉元祐中塵冒侍從紹聖初謫放江湖伏遇皇帝陛下光紹寶圖誕敷鴻澤昭洗過惡敍復班聨臣深遇勉竭疲駑仰答造化而齒髮衰暮疾恙侵淩竊慮職事曠廢重取非戾伏望聖慈念臣今巳七十四嵗舊感瘴癘間或病作心力昏耗難以釐務伏乞特降指揮許臣守本官致仕庶防安養羸疾遂其餘生

謝致仕表

齒髮衰殘義當告老絲綸煥赫恩許歸休荷君父之始終全臣子之進退敬承兪命感激危心伏念臣起迹至寒逢辰過幸早竭簿書之力徒自沈迷晚叨侍從之班訖無補報侵尋暮境眷戀故鄕輙申謝事之誠覬遂乞骸之願仰煩睿鑑俯察愚此蓋伏遇皇帝陛下舜道用中尭仁濟眾如天地陰陽之覆不間於防𨿽虫魚艸木之生亦從其欲因而衰朽得遂休閒臣卽解郡章言旋故里想天顏之睟穆難暏淸光詠化日之舒長敢忘帝力

淨徳集卷七

欽定四庫全書

淨徳集卷八

宋呂陶撰

內外制

誡厲諸路監司修舉職事詔

朕思古之人君恭已無爲而恩之所加者深威之所制者遠羣黎百姓莫不悅懷畏服而無一夫不獲者其道非他蓋有法度以爲治世之具張官置吏奉而行之足以整齊天下而導其徳澤以及於遠近幽深故也今四海之廣判爲諸部部有使者以督察郡縣乃爲朕行法度而導徳澤者比嵗以來或不勝職以苟且爲易簡以解縱爲寛裕以懲姦去惡爲慘以度用均財爲刻剝政有先務則置而不問事有中道則違而不循是以賦役不均刑罸不中盜賊不戢疾苦不除其勢駸駸然日趨於偸惰弛廢之餘而不知止朕何望焉元元何賴焉朕夙興夜寐講求治要論議所先詔今數下率從寛厚者蓋欲安養生民而躋之富壽爾非謂使汝一切廢事而竊祿傋位也詩不云乎彼其之子不稱其服書曰敬爾有官亂爾有政斯皆士大夫之所習聞也爾其勵志意修職業特凖防以肅庶務推仁惠以蘓疲民使四方無咎咨憔悴之嘆而朝廷享太平之福豈不美歟苟蹈前愆必罰無赦

吏部郎中制

敕文昌六官分董天下之務而吏部最號要劇蓋萬官之眾流品有淸濁資格有先後法不歸一吏能爲奸夫欲銓綜至當而選授之路不失於紛縟則小宰之任安可虛授其人哉以爾具官某學而從政志尙不苟更渉中外風迹可稱擢其規鑑之明處以銓衡之貳昔韋陟以殿整稱職孝本以淸愼服人勉蹈前修無忝朕命

禮部郎中除吏部員外郎制

敕吏員多而待次者眾條目混淆而吏胥得以因緣爲姦此選部之公患也故特擇淸尙通識之士以助長貳庶防銓綜有序而物論平允爾端亮不倚敏於從政出將使指入踐省曹皆有能名效於已試天官之屬宜以才任惟公可以循守法式則吏不能欺惟明可以甄別流品則士皆無憾往惟懋哉以稱朕命

吏部侍郎除戶部尙書制

敇中臺之建六卿異職別流品精選防使人材無遺者天官之事均財用審出納使民力不匱者司徒之責皆朝廷之重寄士大夫行已及物之地也由彼遷此莫非能臣以爾具官某愽識多聞明於世務資忠履信蔚爲吏師頃從四戶之華總泣三銓之務嚴整稱職如韋陟之賢淸愼服人有孝本之譽推其餘蘊可畀重權宜邦計之總司庶賢猷之兼濟予有量入爲出之法爾其愼詔於他求予有損上益下之心爾其深思於邦本勉從明訓永底茂庸

資政殿學士通議大夫知成徳軍李淸臣可戶部尙書制

敕周之制以九賦九貢斂財致用而以九式均節之入有藝極出有度數是以民不告勞而經費無不足此王道之資也今天下大計歸要地官凡盈虛登耗之差髙下輕重之勢必審處而後行其任可謂難矣然特有司之事爾朕擇輔政之舊臣而付之愛民保國之意可見於斯具官某讀聖賢之書而學通今古辧義利之分而行有本末早防先帝之遇久踐禁近之榮謀於廟堂得持綱操轄之體任以蕃屏見承流宣化之勞宜國計之總司庶賢猷之兼濟予有量入爲出之法爾其愼詔於他求予有損上益下之心爾其深思於邦本惟敷餘蘊以底茂功

寶文閣待制權知開封府韓宗道可戶部侍郎制

敕左右侍從之臣朕待之無間也外則王畿之政以綏乂萬眾內則文昌之貳以總領庶務寄任皆重要之得人具官某才資愽通誌尙中正忠良之訓能世其家愷悌之心克施有政滋試猷爲之美久安禁近之聨天邑之繁旣逾年而成政地官之副宜分任以責能況此要途蓋爲舊物爾其體解用裕民之至意量入爲出之規勉續前功輔成大計

除屍部侍郎制

敕周之制以九賦九貢斂財致用而以九式均節之入有極藝出有度數是以民不告勞而經費無不足此王道之資也今天下大計歸於地官凡盈耗登耗之差損益重輕之理必審處而後行則建正立貳可不愼哉具官某忠正出於天資彊明通於世務多藝故能從政知義可以理財故命以小司徒之職俾任其事爾其體節用裕民之意謹量入爲出之法輔成大計以稱朕心

兵部侍郎除禮部尙書制

敕小司馬典五兵之政所以申講國威大宗伯掌三禮之務所以翊成邦化眷惟職任率賴俊良某粹積於中壯行其學式敷遠業久序禁途以周之九伐治兵有嚴我武以隋之四曹授政無瘝厥官爰取用於賢猷俾進司於國憲夫聲明文物之盛乃風俗教化之原予欲考三代之情文爾其崇本而抑末予欲傋一朝之制作必也引古而驗今勉勵寅淸以勤職業

給事中除禮部侍郎制

敕東臺之制以駮正爲任所以愼命令而維紀綱秩宗之貳以禮樂爲職所以和邦國而厚風化皆朝廷之髙選士大夫得志行巳之地爲官擇人豈虛授乎以爾具官某學該本原行著坊表在侍從之列每善於論思凡政事之行能檢其違失更踐寢久譽望益隆循名考實故命爾以小宗伯之事夫典章度數因革有不同述作情文議論莫能一惟考古驗今以求損益之當惟體常盡變以傋制作之功庶防文物聲明之盛炳然同於三代則儒者能事蓋無愧矣

端明殿學士知永興軍鄧溫伯可兵部尙書制瘝

敇中臺之建六卿異職惟大司馬綜五兵之要蓋申嚴威制而鎭重國體也擇人以任安可易哉具官某學該本原行有坊表夙敷遠業久序要途入則制司命於禁中極爲儒者之榮遇出則頒教條於閫外雅有循吏之休風其還方伯之符歸領夏官之秩蓋推久次必允公僉爾其以周之九伐訓戎有嚴我武以隋之四曺治事無瘝厥官行乃夙聞副予愼選

著作佐郎時彥可集賢校理兵部郎中制

敕具官某古之人學而仕也其心豈有所苟哉愽聞彊識則發之以文章陳力就列則著之於事業朝廷所以養材任官之術亦本於此是以賢者在位能者在職而天下之務巨細畢舉焉以爾儒林之秀蘊積深厚試藝於廷名在第一登踐祕館亦顯厥聞集賢之華遷汝以職司馬之屬付汝以事郎選淸矣勉而蒞之庶防於文於政兼能而兩得豈不偉歟

除刑部郎中制

敕法者公天下之具也而有司用之輕重或出其意豈欽卹明愼之謂哉以爾忠恕之資善燭厥理故命以秋官之屬傳不云乎刑者成也一成而不可變是以君子盡心焉爾能求爲君子則庶防當罪而無寃民矣

左朝請郎諭陟可刑部郎中制

敕具官某法者公天下之具有司用之重輕上下或出其意豈欽明愼之謂哉朕憂憫元元之不辜而愼重聼聼訟防獄之職蓋以此也以爾疏通之才善燭厥理刺察之政頗宜於民惟導宣徳澤而有惠養之功惟循守憲度而無弛廢之患秋官之屬用旌其能傳不云乎刑者成也一成而不可變惟勉之哉庶防刑不濫爲君子矣惟勉之哉庶防刑不濫而民不寃則汝之職業舉矣祕書省校書郎陳師錫可集賢校理工部郎中制

敕具官某朝廷設文館以養天下之士俊觀其成材而用之是故郎臺之選往往由此而出則待之之意可謂厚矣以爾多聞愽識守以端荘發爲辭章擢在異等言路之獻告冊府之防繹率有聲聞推於搢紳書殿之職起部之官考於公僉肆以命爾所以待之者固厚矣則報之安可薄哉其勉猷爲以稱褒任

中書舍人遷給事中制

敕朝廷之政歸於臺閣而黃門給事總領論駮蓋樞機周宻防過舉而從至當也擇人以任允屬俊良具官某操履之修求合道義更踐之久推髙搢紳潤辭爲詔命之光端議乃政事之益宜自西掖遷之闈玆用所長固非虛授夫代言敷訓之體旣有得於文華則封制還敕之能必將見於事業汝惟懋哉

祕閣校理試祕書少監王古可起居郎制

敕具官某朝廷之用人𨿽以行實才能爲本其遷進之序則途轍各異蓋甄別流品而愼重名噐也是故祖宗以來二史之職或以科舉之髙第或以儒館之久次或學術推於一時或更踐由於要地然後擢而任之國有舊章朕不敢易以爾名臣之後力學自進出將使指入造省闈祕閣之校文卿寺之副貳率有顯譽久而益彰是用輟從麟閣之逰處以螭之位夫能直筆以記傳爲信書使朕無過舉而爾得良吏之體則善矣

祕書丞呂希純可起居舎人制

敕具官某先王之設官愼之至矣大則凝丞輔弼必得正人小則攜僕庶府其惟吉士蓋左右前後皆當其位則出入起居罔有不欽而況立於殿陛以記言動則授受之際可非其人乎以爾徳義之訓克承厥家文史之學自進以道儒林推其彊愽禮官服其辯論一代之典旣有撰述之勞右史之華是爲褒擢之漸夫端良之士日侍朕側則庶乎無過舉而有常徳責任之意豈特執筆以記哉益勉猷爲以副眷待

起居郎姚勔可中書舎人仍賜紫金魚袋制

敕二帝三王之制坦明雅奧邈乎不可復也漢之訓辭號爲深厚亦足嘉焉有唐之盛間得名儒典司詔誥如蘓李常楊賈許軰皆以大手筆相髙一時至於發明人主之意該切事物之情形於筆端感動天下則陸贄無以加而封敖亦有得焉我思古人極愼玆選考以淸議咨於老成以爾具官某性質之美學問之富積於中然後發於外知所重故能有所輕早懷祿仕之情中有山林之興起而復用尢見其實伏蒲以力諫執筆而直書俾代予言必稱其任夫辭以體要爲尙庶防助風化之純官以侍從爲稱不可忘論思之益敬服朕命往惟懋哉

監察禦史來之邵可殿中侍禦史制

敕具官某禦史以辧邪正維持法度爲稱制朝廷以別能否進退羣吏爲至公二者相濟而上下兩得則天下之事何患不治以爾端良之資無所避就言而可行有補於政稍遷以位示旌勸也古之人有歷五院者前史載以爲美而後世推以爲賢汝惟勉哉以期終譽

除殿中侍禦史制

敕朕嗣位以來開廣言路招致端良之士聼受讜直之言八年於玆忠益多矣愼重其職敢虛授乎比者禦史員闕近臣謂爾操立中立宣任玆選朕信其言而命焉其審辧邪正指陳得失使朕又信爾言而濟乎治豈不羙歟

尙書吏部郎中莊公嶽可鴻臚少卿制

敕具官某朕推至誠以待大臣安問其小嫌哉然大臣之事朕則不敢以不嫌爲說蓋爲朕守法度而示天下以至公也夫爲大臣而守法度示至公則朝廷之事當無不治矣遠嫌有請可不從歟以爾良於治躬敏於應務刺察之寄屢試四方銓綜之司亦惟久次屬命相之始以避親爲嫌參考故常重違誠懇其易臺郎之任往從卿寺之防歆服寵嘉勉修職業

皇叔太子右內率府副率叔釗可特授太子右監門率府率制

敕具官某朕於宗室不敢以恩廢法凡遷進之序必付之有司而後行所以示至公而防虛授也以爾居寵能戒爲善而樂考其嵗月之久察其行誼之常當懋以官用勵於眾益思祗愼乃稱寵光

龍圖閣待制權戶部尙書錢勰可龍圖閣直學士權知開封府制

敕夫王畿千里萬眾之所聚而豪宗大姓以權利相市憸民吏以巧詐相髙獄訟繁興姦宄竊發政非其人則四方無所法治待其術則朝廷賴以尊必任老成庶諧公議具官某富通儒之學而輔以彊敏明當世之務而審於辧裁文陛之防每竭忠而慮國地官之職常重本以厚生尙賴賢猷愼司民政是用因河圖之舊職進以美名付天邑之要權續其往效若夫施廣漢之鉤距以屏息攘盜用延篤之寛仁以綏安善良皆汝舊聞何煩多訓服我殊命底於茂庸

除節度制

敕治兵者天下之至權故列貔貅之士以傋宿衛命帥者朝廷之大事故有斧之賜以示威靈眷內外之所毗惟忠勲之克稱爰申渙命昭諭羣工具官某推奇正之學以臨戎持果毅之气以報國建靈旗而敵愾報克防之勞提甲士以環宮畏肅淸之令予欲嚴六師之政必先申命於勁臣予欲同四國之藩莫若正名於方伯式舉武安之邦用襃兵要之勲益以爰田衍其眞賦允矣寵光之盛壯哉形勢之彊於戱軍如羽林蓋象天之壁壘國有祈父實爲王之爪牙惟威愛適中則士心服惟機權應務則邦體重益堅壯節以副茂庸

侍從乞郡制

敕左右侍從之臣立朝旣久知朕愛養元元之意願得郡以自試者蓋有志於民也宣示寵敷用光其行具官某學知大方行有素守以譽望之顯歷髙位以文藻之懿踐禁垣方資潤色之才亦佇論思之益遽形奏牘懇請州麾宜陞延閣之華往蒞丹陽之眾夫古之循吏蓋有君子之風儒者在位則能美俗苟以文雅緣節使政平訟理而斯民安其業得非朝廷之美歟

西京左藏庫使榮州刺史帶禦噐械朱伯材可特授文思使依舊榮州刺史帶禦噐械制

敕具官某朕郊見天地防神祗之休敷爲煥渥均被四海愛自親始恩典尢殊故外戚之家有以慶澤陞進者乃法所當與非朝廷之私授也爾於太后之親實爲近屬擢遷使秩蓋恊彛章其服寵光益思報效

皇城使帶禦噐械向綽可遙郡刺史制

敕具官某朝廷設懋官之法以待羣吏之進重輕髙下曲折必當有至公而無虛授所以嚴沮勸也以爾忠勲之家早易武弁更練庶事恪勤累年曆職於玆城滿嵗則有賞執兵於殿陛解秩則當遷酬此勞能之殊擢以刺察之重益圖報效無忝寵光

得功人蕃官六宅使李宗誠制

敕具官某古者軍賞不逾時故傳有舎爵防勲之禮蓋以褒寵功功感勵事气於事不可緩也爾爲朕捍邊能奮勇力鋒鏑之下執俘以獻遷官一等庸報厥功往服恩休益圖報效

淨徳集卷八

欽定四庫全書

淨徳集卷九

宋呂陶撰

內外制

資政殿大學士太子少傅致仕韓維可太子少師致仕制

敕左右輔弼之臣謝事而歸久矣間者以相祀起之則以老不至朕懷思儀刑而未嘗忘也今其世嗣乃援郊霈之令有請於朝而欲加命焉亦可以致予貴老之意而成汝報親之心矣具官某父某重徳偉望著在累朝忠言嘉謨有補大政知止去位積年於玆退靜之風聳聞中外宜乘禋享之祜進陟宮師之聨惟爾克承顯家繼有髙爵至於休居之後復享封敍之榮裏閈增光搢紳所仰在君臣之分尢見始終於父子之間可明義訓其膺寵渙以介壽康

虎翼左第二軍第一指揮軍都指揮使成州刺史賈眞可右領軍衛將軍致仕制

敕具官某少壯而責以力老疾則休其身始終之際恩禮存焉爾奮自行伍遷至戎校軍中之事固嘗任責今其老矣以疾求去國有常典朕不汝遺其陞雜衛之職以爲退居之

權泉州恵安縣尉王侁父景年可右承務郎致仕制

敕具官某父某朕旣郊而赦𨿽一命之吏其親髙年則許以名聞而褒寵之亦先王貴老之義歟爾生於盛時享有上壽祿食之養已遂佚安官封之榮宜示旌勸非特慰爾子孫之情亦可以助風化於天下也

新授蘇州司戶參軍王浩父允恭可假承務郎致仕制

敕具官某父某年之貴於天下久矣三王四代未嘗遺也況孝治之世而敢薄其禮乎郊赦之令所以推封敍之恩及於一命之吏得以褒其親之耄者意本於此惟爾克稱宜服休

皇叔故右武衛大將軍榮州團練使仲雪可贈徐州觀察使追封彭城侯制

敕朝廷之於族屬始終之際恩禮可謂至矣生則髙爵重祿以處之以示惇睦之教沒則隆名異數以贈之以致哀榮之情國有舊章朕不敢廢以爾具官某少防祖宗之澤長親師傅之賢禮敬以自文富貴而能守降年不永朕甚傷之命以防車進之侯爵玆爲五等之貴以慰重泉之思幽穸有知尙歆寵賁

皇族郊恩封贈制

敇祖宗之於族屬始終之際恩禮亦至矣生則髙爵厚祿以處之以示惇睦之教沒則隆名異數以贈之以致哀榮之情國有舊章朕不敢廢具官某愼靜而保富貴修飾而蹈禮義宗族仰其訓範子孫防其寵休五福考終旣全洪範之錫九命作伯宜享上公之封服我恩光以賁窀穸

三司使父某加贈制

敕朕嚴郊廟之享格神只之休推朝廷報本之心慰人子顯親之志褒榮有典存沒率同具官某故父某學焉醇儒仕至髙爵經術自信士林所宗昔在仁祖之朝嘗預邇英之選淪謝𨿽久風徽若存位次三公已膺防典階崇一品載錫寵章冥漠有知光歆光賁

龍圖閣直學士中散大夫陳安石故父任尙書刑部郎中直昭文館贈司徒貫可贈太尉制

敕朕答天地之休嚴郊丘之享順受景福敷爲渙恩推布徳行恵之心達於遐邇隆顯親追逺之制不間幽明況處從官之崇宜褒先閥之驗具官某故父某履有吉徳富於多文被遇祖宗之朝更直圖書之府詩禮之訓見於義方閈閎之髙彰厥善報宜追榮於公爵以昭賁於家祠冥漠有知尙能歆服

陳安石故母蔡國太夫人李氏可贈魏國太夫人制

敕古之人其母賢則其子有立於時其令名懿徳可見於後世此報親之恩所以加於存沒而廣孝之教成於天下也具官某故母某氏生有淑行宜於顯家萬鐘之養𨿽不及於承顏大國之封亦足彰其流慶庻幾幽穸享此章

陳安石故妻太原郡君王氏可贈京兆郡君制

敕三年而郊受釐於神只嘉與海內共焉是以行慶施恵及於庻工又從而廣之以及於伉儷之親不問存沒咸有褒賁幽明之際可無憾矣具官某故妻某氏率履婦徳作配良士雍睦之教甞推美於令門湯沐之封宜追榮於大郡詔於幽寢尙或歆承

陳安石妻安康郡君王氏可封普安郡君制

敕旣郊而赦均神明之休及於天下凢造朝之士皆得褒其室家而況侍從之貴乎具官某妻某氏柔順慈愛能循法度作配君子時惟邇臣迹其內助之功榮以進封之澤只服寵命以勸閨門

右通直郎掌世康弟左朝請郎世衡故父任尙書工部侍郎致仕贈開府儀同三司禹錫可贈司徒制

敕朕荷二儀之休防三嵗之報丕承靈貺渙發湛恩旣均受嘏之祥及於列位又錫漏泉之澤褒乃先猷具官某故父某以博識多聞見推學者以純徳懿行仕至邇臣𨿽淪謝歷年而風徽如在宜進他卿之貴庻爲家廟之光幽穸有知其歆服命

右朝防郎馬玕弟左朝奉郎玿故父通議大夫充天章閣待制特進仲甫可贈司空制

敕荷二儀之休講三嵗之祀著誠以致其報受祉而不敢私推布徳行恵之心溥周萬宇廣奉先追逺之致咸曁九泉而況仕從之賢甞仕祖宗之世風徽未遠褒防敢忘具官某故父某才猷博通事業著見夙有邇臣之望久登延閣之華𨿽淪謝歷年而聲光如在宜進冬官之秩式旌賢範之良泉壤𨿽幽尙期歆服

馬玕等故前母齊安郡太夫人鐘離氏可贈榮國太夫人制

敕具官某故前母鐘離氏榮則受福期中外之率同孝以顯親故幽明之不間申予褒防之命慰爾劬勞之思以爾來歸令門率履柔徳治家以禮協齊明之大端有子立朝表善慶之顯效其選上郡之號遂正大邦之封幽穸有知尙歆寵賁

馬玕等故母樂平郡太夫人楊氏可贈崇國太夫人制

敕具官某故母楊氏推天澤以及下朝廷之至仁極孝思以顯親人子之能事宜舉追榮之典以報顧復之恩以爾系自令門嬪於吉士志專以靜著爲閫徳之良徳積而深衍乃世嗣之慶告於家廟進以國封尙期光靈服此旌賁

馬玕等故繼母安康郡太夫人楊氏可贈康國太夫人制

敇其官某故繼母楊氏生則養之以禮沒則顯之以恩人子欲報其親朝廷推而爲教此郊祀慶成所以講褒贈之典也以爾勤勞雍睦率履婦道柔順慈愛克全母徳防乘禋享之祜宜錫追榮之休進以大封自郡而國幽靈不昧尙或歆承

右朝散郎行司農寺主簿韓祗祖弟左朝散郎行都水監主簿祗徳故父任正議大夫致仕贈右光祿大夫璹可贈右銀靑光祿大夫制

敕朕答上帝之貺嚴圜丘之禋順受繁禧敷爲大號推布徳行恵之意達於邇遐隆顯親追遠之恩不間幽顯況惟侍從之貴甞仕祖宗之朝當厚褒崇以旌懿美具官某故父某志尙惇篤才猷敏彊雅有循吏之風久踐邇臣之列詩禮之訓見於義方閈閎之髙彰厥善報宜加章綬之秩以慰烝嘗之思期爾光靈歆玆寵賁右朝奉郎楊良顯故父任翰林侍講學士兼給事中贈右銀靑光祿大夫安國可贈左銀靑光祿大夫制

敕朕禋奉上穹祀嚴淸廟著誠以致其報受祉而不敢私推布徳行恵之心溥周萬宇廣奉先追逺之致咸曁九泉而況侍從之臣甞仕祖宗之世永惟懿美當厚追榮具官某故父某學能通經行不違道以儒術自奮爲士林所推親逢仁廟之好文嘗預邇英之勸講閱世未久遺風可懷宜敷錫於靈休遂進陞於貴秩非特徇乃子之請可報義方抑亦示我朝之仁不忘舊徳詔於幽寢其尙歆承

楊良顯故嫡母中山縣君王氏可贈泰寧郡太夫人制

敕朕奉三嵗之郊膺百順之貺慶及中外所以均受嘏之休澤該幽明所以廣顯親之教況於鞠育之報必厚追崇之恩具官某故嫡母某氏生鐘慈柔躬履法度婦徳之懿施於顯家慶源之長衍至後裔其新陽邑之賜式正郡封之名魂而有知服我休命

楊良顯故繼母太原郡太君王氏可贈太原郡太夫人制

敕推天澤以及物朝廷之至仁極孝思以顯親人子之能事適乘禋享之祜率有追榮之光宜爾寵章隆於慈訓具官某故繼母某氏生蘊令徳來嬪顯家均愛子之慈心勤教忠之懿範慶流於後恩報厥躬特因大郡之封遂正小君之號尙期幽壤歆此殊休

右通直郎楊元永故父任給事中充天章閣待制佐可贈右正議大夫制

敕朕荷二儀之眷防三嵗之郊仰承靈休渙發大號旣均受嘏之福及爾庻工又錫漏泉之恩旌其先閥具官某故父某志慮彊立才猷博通昔在仁祖之朝嘗登從臣之列屢試以事所至見稱𨿽淪謝歷年而風徽如在防精禋之終禮宜贈典之爲光進以祿階式褒賢業庻幾泉壤尙服寵休

楊元永故母髙陽郡君張氏可贈譙郡太君制

敕祭則受福期中外之率同孝以顯親故幽明之不間申予褒防之命慰爾劬勞之思具官某故母某氏來歸令門常履柔徳治家以禮念風徽之若存有子立朝知善慶之獲報宜隆贈典進易郡封幽穸有知尙歆寵賁左通直郎邵聞禮弟右通直郎惇詩弟右奉議郎約史故父任龍圖閣學士尙書右司郎中贈通議大夫必可贈左正議大夫制

敕始皇祐至治之際名臣接武儒館詞禁光輝一時世變風移朕常念之不已今其嗣子有以厥考之懿請命於朝欲從郊社而褒顯之況有故常安可忘也具官某故父某以學術自奮爲士林所宗被遇祖宗之朝推髙侍從之列淪謝𨿽久聲猷若存宜均神貺之休增踐祿階之貴非特慰後嗣之追逺光於而家抑亦見本朝之多賢盛哉往日詔於幽穸歆此寵章

邵聞禮等故母通義郡太君蔣氏贈永寧郡太君制

敕具官某故母某氏生則養之以禮沒則顯之以恩人子欲報其親朝廷推而成教此郊祀慶成所以講褒贈之典也以爾生名臣之家爲吉士之配母道之懿著於徳門慶源之深衍至世嗣其新湯邑之賜進易郡封之名泉壤𨿽幽尙歆寵賁

邵聞禮等故繼母和義郡太君蔡氏可贈遂寧郡太君制

敕具官某故繼母某氏均帝祉以及下朝廷之至仁極孝思以顯親人子之能事宜舉褒榮之典以報顧復之恩以爾生鐘愛慈躬履法度齊家以禮仰風徽之若存有子立朝知善慶之獲助告於家廟易以郡封幽壤有知其歆寵賁

右朝散大夫充集賢院學士李周故父贈通議大夫齊可贈右正議大夫制

敕朕答天地之貺嚴郊丘之禋順受繁禧敷宣渙號推布徳行恵之意邇遐率均隆顯親追逺之恩幽明咸曁況處從官之列宜報先閥之賢具官某故父某潛徳在躬治家有範詩禮之訓見於義方閈閎之髙彰厥善報乃有良子進爲邇臣特頒贈典之優昭示祿階之貴告於家廟歆此寵章

李周故前母仙遊縣太君周氏可贈安定郡太君制

敕古之人其母賢則子有立於時其令名懿徳可見於後世此顯親之恩所以加於存沒而廣孝之教成子天下也具官某故前母某氏婦道惟恪母儀可宗旨甘之養𨿽不及於承顏侍從之榮亦足彰其流慶防郊祠之均福宜郡望之進封泉壤有知其歆寵賁

李周故前母仙源縣太君黨氏可贈馮翊郡太君制

敕報本莫重於郊故祭有順助之福顯親無大於孝故沒有追榮之恩肆均錫於靈休庻推褒於慈範具官某故親母某氏婦徳柔懿母儀恭莊以禮事夫旣睦於閨門之內以善教子遂至於侍從之途其陞湯沐之封以爲泉壤之賁

李周故繼母仙居縣太君姚氏可贈襄陽郡太君制

敕神錫以福惟四海之與同母主於慈𨿽九泉而必報予方致祀以均慶爾可承休而顯親具官某故繼母某氏來嬪徳門率履婦道乃有良子進爲近臣推積累之源流不忘閫徳正追榮之名分式慰孝思魂兮有歆知此休命

李周故繼母壽安縣太君劉氏可贈彭城郡太君制

敕嚴吉土之禋所以同天下之禮濡漏泉之澤所以慰人子之心懿範可懷寵章惟渥具官某故繼母某氏履徳柔靜宜家顯榮教誨見於母儀光輝鐘於世嗣𨿽慈闈之養每深切於孝思而佳郡之封尙歆承於恩制李周故妻黨氏可贈直寕縣郡故妻詹氏可贈永寧縣君故妻郭氏可贈眞定縣君制

敕三年而郊受釐於神只嘉與海內共焉是以布慶施恵及於庻工又從而廣之以及其父母伉儷之親不間存沒率有褒賁幽明之際可無憾矣仁至義盡乃見於斯況侍從之賢早得室家之助淪謝玆久其可忘之具官某故妻某氏等恭儉慈愛能守法度作配君子爲時邇臣迹其內助之功榮以進封之澤庻幾冥漠享此追崇

皇叔祖感徳軍節度使宗景故母襄陽郡太君張氏可特贈泰寕郡太夫人制

敕人子之報其親蓋無窮已也生則事之以禮沒則顯之以恩朝廷推本其情而爲之節文故郊祀大霈褒榮有典幽明共之仁至義盡見於斯矣況惟屬籍之長永懷慈教之恩爰舉舊章式旌往懿具官某故母某氏婦徳惟順母儀可尊篤生世嗣之賢久處宗藩之理𨿽萬鐘之養莫能伸敬於晨昏而一郡之封尙可致隆於名號庻幾冥識歆此殊休

宮正王氏可贈郡夫人制

敕某氏六宮之職在朕左右生有懿淑之行沒有哀榮之恩眷言始終不可忘也以爾名族之英掖廷之舊動循女則善輔陰教彤管有煒猶若風徽之存象服是宜式隆褒賁之典詔於冥漠歆此寵光

左朝散郎充龍圖閣待制王震故母金華縣太君張氏可贈汝南郡太夫人制

敇古之人其母賢則其子有立於時其令名懿徳因而見於後世此顯親之恩所以同於存沒而廣孝之教成於天下也具官某故母某氏柔順慈愛嬪於甲族治家以禮著爲閨門之法教子以善至於侍從之途遺懿如存榮養莫及防均嚴享之祜用遷大郡之封幽穸有知尙歆寵命

皇叔右武衛大將軍徳州刺史叔等所生母朱氏可贈崇仁縣太君制

敕具官某故所生母某氏旣郊而赦均神只之休周於天下凡造朝之士皆得褒榮其親漏泉之澤下及幽壤況屬籍之近欲報劬勞之恩防典有常不可後也以爾柔嘉之徳著在閨閫篤生良子貴處宗藩髙堂之養𨿽不及於承顏湯邑之封尙可明於追逺光靈不泯庻幾歆承

右班殿直王志母安氏可封長縣太君制

敕具官某母某氏仕而通籍於朝則父母有封敍之別乃故事爾捨是則惟尙年之爲貴蓋本先王貴老之義推而行之所以廣孝愛而厚風俗也郊赦所載爾克稱之宜新湯邑之封以旌眉壽之福

三班借職盧拱母汲氏可封永安縣太君制

敕具官某母某氏父母已老而子未立朝則封敍之恩不可得此人情之所不足也苟能推本其情而與其不可得者則所不足遂有餘矣亦先王忠厚之政乎朕旣禋而赦凡一命之吏其親及髦則許以名聞而旌寵之蓋本情貴老之義可以廣孝愛而勸風俗也惟爾克稱其服恩光

左班殿直葛世良母郭氏可封長安縣太君制

敕具官某母某氏仕而通籍於朝則父母有封敍之別乃故事也捨是則惟髙年之爲貴故𨿽一命之吏其親耄矣而褒寵亦及焉此三代上齒之義推而行之可以厚風化而勸孝悌也郊赦所載爾實稱之宜疏湯沐之恩以榮子孫之養

宣義郎致仕孫向母張氏可封長壽縣太君制

敕具官某母某氏朕旣郊而赦推本先王貴老之義凡一命之吏其親耄矣則以名聞而旌寵之所以勸天下之孝而厚風俗也惟爾髙年克稱褒顯其親湯沐之封以榮子孫之養

左班殿直袁務成母趙氏可特封長壽縣太君制

敕具官某母某氏朕若稽先王之治道務以孝敬爲先凡人子之欲尊崇父母者皆徇從其情而與之是故旣郊而赦𨿽非造廷之士而其親耄矣亦有以旌寵焉庻幾風勸吾俗而躋之禮義歟惟爾髙年乃朕所貴其新湯沐之賜以榮子孫之養

尙書右僕射兼中書侍郎範純仁妻燕國夫人王氏可封魏國夫人制

敕大臣之體國外則以忠良之業成其名賢婦之正家內則以柔靜之志爲之助予方任弼諧之舊以濟乎治爾則有輔佐之力同享其安爰霈寵章式旌懿範具官某妻某氏生於卿相之族而動循女則歸於忠賢之家而率履婦道其退而成約則有勤瘁相成之心其進而居顯則有恭儉自警之徳具此茂美是宜褒嘉顧予全魏之名邦乃爾先臣之舊裏遂頒明命特啟大封豈止爲室家之榮光輝於中饋抑亦見君臣之分眷厚於老成

皇叔興州防禦使仲僕妻崇仁縣君張氏可封長樂郡君制

敕朕肇禋於郊防神只之休嘉與海內共焉故推而廣之及於羣臣凡我造庭之士皆得以褒榮其伉儷而況宗屬之貴乎以爾柔嘉之徳能履法度雍睦之教著在閨門宜選上郡之封俾正小君之號服此殊命光於而家

皇兄右千牛衛將軍士盉等妻髙氏等可封永康縣君等制

敕朝廷之於宗屬異之以禮而隆之以恩異之不爲過制隆之不爲私親蓋所以廣睦族之教也是以朕之誕辰得推慶恵以褒寵其室家爾等少循女則長率婦道靜專以處莊順不懈其新湯沐之賜式示宮閫之光皇叔右千牛衛將軍仲微新婦陳氏可封壽安縣君制

敇具官某妻某氏圓丘之祀禮成而福隆鈞而錫之中外凡造朝之士皆得以褒榮其室家而況屬籍之親乎以爾令淑之行嬪於宗藩輔佐有常旣茂閨門之則寵光以勸宜新脂澤之封敬服恩章益循婦道

淨徳集卷九

欽定四庫全書

淨徳集卷十

宋呂陶撰

書

應制舉上諸公書

陶聞之聖人之所謂道者以簡易爲宗以該天下之理以仁義爲用以成天下之務非幽逺而難明闊疎而難施汗漫而不可考信自微言旣息章句之學隨流而興百家異騖眾說殊騁各習其師忘失統要故爲易者不窮天地之本始變化之至神以推迹於人事而務言上下無二經之異系辭非仲尼之作爲詩者不究風俗之代變王道之初終以參驗於治體而好議商魯二頌之不同毛鄭兩解之小異爲春秋者不考刑賞之大原權制善否一歸皇極而爭辧日月之爲例五始七等之成文爲書者不取君臣上下都兪告戒之義而令施設之體要而競論武成之不可盡信秦費二誓之不當作有釋數字之文至數十萬言而是非無所處正求以援世率民又天下國家之大略蓋闕如也昔者堯舜之盛崇冠百王而書稱其大乃曰順考古道而行傳說戒於商宗則亦曰師古以克永世孟軻皇皇戰國開說諸侯然非二帝三王仁義之語未嘗輒道摭此而論則君臣之際捨斯文要道安所稽法以全適治之具哉是以二漢碩儒若董仲舒兒寛公孫夏侯勝雋不疑伏湛侯霸魯恭鄭興桓榮之徒皆以經術博彊果於適用其轉導世主推明治統建大議施逺業率有考據不悖於三綱五常之分義若持權衡按繩墨以審萬物之輕重曲直而毫忽莫敢欺也永惟聖人立教貽訓之心則旣如彼君臣之際師經式道則又冝如此而學不執六經之用以酬世務之變乃放肆紛紜樂爲衍說而滋破碎之害深足惜焉抑又聞哲人志士之所存不以難俗爲髙求全於世而已蓋仁以爲任逺而逾勵大則欲恢隆先務以躋至治之極小則欲舉偏補以便安於一時故也然三代之盛時皆出於聖人經營創業之法足以維持百世是故井地以授民什一以定賦而天下之人足九賦以待用九成以均節而天下之財丰制鄕遂以爲六師農隙則教戰而天下之兵彊自家黨以上至於國都皆立學以訓導而天下之士得其素養六卿率屬輔昌王治中外之務必舉而天下之官無幸位凡所以用於政教者皆可循而守之其賢智才能之人惟在辧事而不復有加損廢置之作迨夫而漢之興皆桑喪亂之極三代之宏規大範蓋無存者其君臣之計議多出於一時之苟簡而百度末俱不足爲後世之襲用及其生變起則賢人君子裁量揆敍而爲之策是以七國交峙而外有尾大之釁及者將起則晁錯獻削地之說以弱諸侯而彊王室百姓背本而趨末者眾滛侈之俗曰長而財用大蹷則賈誼陳務農之計欲驅遊首而歸之南畝以廣儲積兼並之路不塞而冨室擁資巨萬貧弱愈困則仲舒貢限田之疑以檢過制而補不足牧人之吏屢見罷易而生民不能綏靜則朱浮申苛察之戒欲久其職俾人服從上教選舉失實賢不肖混亂而無以協宣風教則左雄抗限年之請以考練名實要之得人而任刑煩禁宻世主以峻政爲威而元元防於暴則陳寵上蠲法之疎願除其溢於甫刑者以應經中禮而濟羣生凡爲是者大槪綴緝缺漏技技傾邪隨形栽制則措斯民於康靖之域而巳也抑又聞聖人之政皆切致治而不能無學者之言務好陳文而未必可以適用以不足適用之言陳不能無之政則華崇浮勝而事非根切豈所謂有補於世哉昔漢文以恭儉治天下號爲隆平朝廷無大過邊鄙無大憂天道地化無大變異生民無大失職然而獻書者以爲可痛哭可流涕可長太息背理傷道難徧以防舉豈當時之勢誠爾耶蓋亦激於忠憤力爲切直可畏之語冀以感悟人生之意故也陶嘗讀六經探索要歸舍章句之習而務以簡要明切爲之本統義嘗歷覽舊史竊迹近事考究古今得失盛眾治亂安危之變而僅有得者乃言而筆之不溺於侈辭誇說以求工於文而庶幾焉一有以資治理之用治平中知者謂其可塞天子直言之詔采而聞諸朝驗於今日則時異事變而疇昔之論多無取矣然猶勉劾區區欲求合於科舉之式度者蓋知其指歸也恭惟閤下徳業文章之懿充積於中輝光於外以二帝三王之道獻告吾君講修國具以幸萬世摶收天下之材而耀乎器任俾盡其用安以一介爲微而不見錄於左右或詩曰菁菁者莪在彼中阿言君子長育人材則天下喜樂而詠歌之矣又曰先民有言詢於芻蕘言古之賢者謀及匹夫而取其善也夫二雅之奧訓皆明哲之所履蹈以完其事業陶國不足被長育之賜亦庶乎先民之詢者矣惟閤下一與之進幸甚幸甚

乂應制舉上諸公書

陶嘗讀舊史以窮治亂之變而察夫仁人志士之所存蓋亦見其略矣昔漢文以恭儉治天下號爲安平朝廷無大過邊鄙無大憂天道地化無大災變生民無大失職然而賈獻書以爲事可爲病哭者一可爲流涕者二可爲長息者三背理傷道者難徧以疏舉豈當時天下之勢誠若是哉蓋誼之心發於忠憤務爲切直可畏之語欲以感悟人主之意故也旣而文帝亦深聴納養臣下有節封諸王有制至於唐文宗承長慶皆惰之政百度弛廢威令困弱國體不完然有意於太平之事一日燕見詢於朝臣牛僧孺以爲大平無象且曰令四夷不交侵百姓不流散上無滛虛下無怨讟私室無彊家公議無壅滯𨿽未至理亦是小康豈當時天下之勢誠若是哉蓋僧孺之心不能勉於有爲徒伺上意爲順悅之言取容而巳故也旣而王室之政委墜不振深足惜焉今夫人之疾恙𨿽感於外而未爲腹心之屙扁鵲倉公望而督之以孟治者其人必有忠懼修愼之思而庶以就愈也及其有腹心之屙而庸醫告之曰無傷者是速其死之說也治安之時政亦有如疾之感於外也謂其未至於沈屙而不爲是驚世動俗之論以開其視聴使之恐懼修愼以就愈及其勢幾於亡而猶告曰無傷者非扁鵲倉公之用心乃庸醫之爲術也以漢唐之迹推二子之言則是非炳然矣君臣之際治亂安危之理烏可以苟於言乎國家設科以延天下方正者欲聽其言也不獨欲聽其言而欲用其道也士之存志而求以塞詔者非奪以祿利而爲美仕之階也天災地異有譴告人道物理有危微紀綱有廢缺風化有流徳澤不養而傷忠厚之政體要不辧而敗盈成之功皆世之大患而不可顧望隠避也陶惓惓於此久矣材下慮淺信道未篤固不足以承天下而謀王治也惟明公亮其言之不苟而亦與之進則亦庶幾治朝詢於芻蕘而君子樂育人材之道歟

上吳殿院書

某始相別之明年聞召自長沙作禦史私心喜甚謂朝廷擢眞忠之士求補厲庶政可爲天下賀第未嘗走一書通左右敍所亦然不數月又間糺宰相過惡論列切正謫書池陽薦紳大夫皆惜其不當去今年春上念言職之難知公議不可癈復召以用而朝廷之貴乃塞夫閤下豎立何似而取重當世如是凜凜乎然則了天下之事不足爲大也功名不足爲有無也惟忠臣義士感慨抗激發露所蓄以康國愛君爲先務始終無愧而後巳也陶間之古者采言之道博自三公四輔朝夕納誨卿大夫獻規士抗議下至百工之賤皆執藝事以諫故一有闕失眾得以論從而悟之今夫羣臣享祿居位𨿽有志於民而不職於言者倘語及朝庭臧否則譏以爲僭且妄笑以爲近名徼寵況其取信耶獨諫官禦史得奮然不固避以指摘規正爲己任然竊觀天下之事固有違於大公大正者隠於大利大害者幸而諫官禦史言則救之不幸而不言則救之之道無因而至乃生民休戚之所歸國家治亂之所擊也方今之勢宗廟社稷計之最重者猶未聞焉永惟根本之說可爲寒心陶疎逺鄙賤闇於體要得非迹涉機防必逺思熟慮而後發耶抑君臣之際置而未議耶將廟堂之上權制素定不得而知耶愚誠惓惓有望於閤下

上趙雜端書

某竊審朝廷愼言責之職艱乎其人乃召還執事任以雜端當其詔書甫下士夫大相與爲賀以爲朝廷昌明輔相協力樂得忠義之士共維綱紀以貽無窮是故執事兩出而再還至今之來也其望益隆其任益重其始終進退之際益爲難執事天稟堅正信道以篤厚勇執之气未嘗暴露於形色險夷之塗不能少遷其輙向惇大節以崇樹國體吐確論以該切世務發諸事業而暉光炳然已可見矣必能處之以無愧施之以有爲足以歸天下之望而副朝廷之任也始終進退之際孰患其難乎方今國憲宏逺治具恢張求爲根本之策不苟朝夕之計姦詖之迹不涉於廟堂朋黨之嫌不聞於百辟澤民之實恵𨿽未浹於四海而時有滲露制邊之大略𨿽未通於百世而日謹禦備循而守之防其所不至而講修之亦庶乎治平之漸也上仁聖慈恕言路不壅議臣獻替輙加聴納然而邪險之人任非其責徒能覘見利機忘失分義以爲危言一出則主意駭動美名貴仕階此而得於是假忠倘之迹伸悖慢之志多作詭辧以訐發隠諱巧爲愎辭以詆斥慰言片語上聞事白中外邸司傳報流及夷夏淺夫狂士得借其口使朝廷受有過之名而已享直譽比嵗廣西之疏泗州之議舉類此也仲尼曰有徳者必有言有言者不必有徳又曰惡居下流而訕上與訐以爲直者蓋君子能處巳而後能謀人顧內冝何如爾夫鼎鑊在前而气不懾九命及門而容不喜惟社稷生民之安爲務豈斯人之徒而能乎要其歸覬幸於世而已古人之入告於內過則稱已斯謀斯猷乃曰惟後之徳曰爲君言而四方不知其言不爲己功而天下賴其功全臣子之大分畢賢者之逺業弼君致主之道不當如是耶是皆執事詳聞而熱計之矣陶奚足喋喋其間哉士固伸於知已微執事豈嘗語及惟恕之幸甚

與唐士憲書

前年冬執事以事親來晉獲承下風𨿽不敏相見苐論議毎依於道徳旣而執事入禦史府挺然在廷動多獻納防執法非其人中外失於瞻倚乃謂朝家綱維系屬至重防微杜漸非正臣端士不可居封上謂報俄以親嫌補外此其由處進退之際凜凜有大節可謂能世其家矣天下識者於是聞風增气而勤乎髙山之仰也陶今年秋罷官還臺見仲氏君益始知執事向者不鄙不肖援以自代竊漸材分之疎拙固不足服承厚愛然而義理之所激志向之所同安能無說以拜賜耶夫詩之君子至誠樂於賢共易之防矛連茹以其彚徵虞書之九官相讓儒行之爵位相先自代之迹皆原於此矣仁人志士所以訓從古訓而推盡其類者不獨好賢與盡朋友之分而已蓋以徳業相期而欲著之行事與功名相始終也昔者姚崇以宋璟自代而應變守又各盡其才以成天下之務則開元稱至裴度以崔從自代而立朝正色不避權幸臺閣之事付內者抗請以歸有司則淸議謂之得人陶𨿽愚按少立而能厚於處巳居常逺覽載籍深慮世變至於良史之大方直世之危論則意气感慨篤好而力善之夫處已甚厚而報人以薄非陶之心也執事亮焉景陵風物淸幽道味必樂奉見何時千萬輔重

別範子功書

自車從還家累煩臨貺乍更軫翼欽向不勝死亡無日未能展以別惶懼之至公之此行朝廷眷倚甚厚士林仰望甚深所履者正所陳者厚乃公素志𨿽禍福窮通之際未嘗須防忘也陶竊謂世之紛紛欲盡言則不勝言言而不用則又未可必事有以重輕理有先後時有幸不幸勢有難易期於見聴則不計乎激與不激要之有成則不聞其速與王陵𨿽面折廷諍及其計安劉氏則不如陳平魏文忠直剛方唐室之鑑也然亦願爲良臣薛廣徳從橋安危之論近情不誇人所悅聞陽道州在朝日久或譏其黙洎延齡不相訖有力焉仲尼惡訕上孟子罪淺夫良有所謂哉敢以此少致鄙意自更祈厚愛

與十弟書

久別思念之深欲一相見終不得人來承書且知自祖黨而下洎嬸母各各安休欣慰欣慰兄之始謀發於不忍輙欲以一外郡之虛名救益利兩路數萬家之實患果是耶彼可以免凍綏果非耶此甘於罪癈得失止是斷之以前旣而果如所料安有榮辱進退之念哉抑於天俯於人中於心皆無愧恃此三不愧以待小人則我固無損矣嵗稔物賤不覺食貧著作甚安房下無恙了人事數日後必得暇看書余不足道重陽後相見未問保重

淨徳集卷十

欽定四庫全書

淨徳集卷十一

宋呂陶撰

申狀

申府帥並二司狀

右某自今年四月三日後來累據九江縣茶戶等各陳文狀申說彼官場減價買茶卻將余上價錢令各人充息請買及不分早嫩粗細色額只作一般取買委有侵損乞指揮貴獲存濟某尋帖堋口作場令依市價收買兩平稱來如敢淮前以好爲惡將貴作賤及不分等第髙稱斤兩牙子専攔必定根勘斷決監官以按劾申奏如此行下非不丁寧緣議者立法要除息三分旋賣旋買逐塲若盡價收買之後將來客旅計算不成不願興販必至積壓損壞監官例遭責罰幹連人盡著賠塡以此須至順承茶場司風旨減價收買所貴客人願來興販變轉得行【原注假如茶一百斤毎斤一百文若便作一十貫買則恐客人不肯用一十三貫又請買以此減下園戶假錢只作七貫收買所貴有客人作十貫請買】或是園戶自納三分息錢請引出外【原注園戶茶貨須得中賣與官若將往別處變賣便成犯禁無引不行此仰逼須至自納息錢三分請引出外】情如此上下通知茶場司僚臣恐出息不多難沾賞典空行文牒督迫州縣其實則任今減價收買逐塲監官畏懼茶埸司威勢恐遭責罰干系人則深憂將來損壞賠塡一向刻剝圓戶低估價直收買毎斤除牙稅頭子錢及交子陌外只及半價州郡之吏熟視疾苦無力以救行之日久爲害轉深茶戶嗟怨屢有詞說及至今月十九日爲本埸支錢並盡有園戶三百家以來約及三千人止約不住各自將茶直上監官防堆垜團圍祕丞伊固主簿薛翼語言不遜須要稱茶逐官各回廨宇眾人遂便撦破薛翼袍防並至打隨行手力等其牙子一十二人並各回避陶尋出榜且令園戶任便四散暫將茶戶往蒲村木頭導江等處官場中賣並行諸縣曉諭保正等不得妄有在路阻節及差九隴主簿勾龍驤前往曉諭園戶同共買賣兼差本縣令薛髙或三日或五日一次前去照管陶當時卽不敢皇申覆亦不敢行根究致打手力之人蓋緣愚民聚眾忿怒爭閒惟𨿽難恕而虧損茶價其曲在已從而賣法愈更厚顏以此一面出榜嚴行約束及根防次陶再詳山戶茶戶若外面私賣一兩便成犯法將至官場例被監價費用不足大抵小人之情至於窮塞則何所不爲深恐此事非西南之利伏望某官更賜體訪減價事理喧閙因冝如陶所言不妄卽乞特爲敷奏乞攺茶法以便逺方陶聞體以得六月以後猶有晚茶一色貴者毎斤不過三十文若盡收買所出之息亦不甚多緣逐處自開埸至今買獲茶貨旋行出買頗有厚利如或朝廷謂此成法難便攺更卽乞自六月一日以後權任收買法令克私交易所貴園戶畱得晚茶一二分盡價買與客旅少助生計亦遺秉滯穂與民之義謹具狀申知府龍圖運使學士運判大博提刑郎中

啟

謝薦舉啟

官無異最恩出誤知索實於中寄顏何地蓋聞得士若賞君子本乎至誠事君以人上臣存夫大節言其理勢則親讎不間考以分義則貴賤相須然而性品之偏未嘗無蔽才資之義安可求全必恕已以窮微務擇能而適用韋因緩急之利規矩從方圓之宜寧可棄千金無俾眾心之失不輕一介庶幾乎羣智之求故甄揚之道甚寛而疏懦之人有立伏念陶寒鄕寡與朴學粗堅操修務合於大方策發願於素業也以治身而議乃戶庭自處之常以任職而言無毫髮可褒之效居常懷幸位之恥何當卜當塗之知伏遇某官博愛推仁大公爲治待之以簿書之外納之於名教之中特爾采收欲其磨厲此明公育才之意不責以近切則賤子報徳之誠亦期與他日自明以義岡食斯言

謝薦舉啟

官無善狀事出誤知索實於中寄顏何地竊謂朝家揭三銓之制較羣史之財責在薦論因而甄陟科條詳宻統要謹嚴郡邑之差各限員於眾寡賢愚之際皆同義於戚休然以一嵗而言計其四海之大擇能顯舉者不啻千載第課引對者不慮百人歷驗前朝推之今日豈非有與進之道則多士得以憑藉有至公之義則名卿受以抑揚可潔其流而不可窒其源乃重其體而不可易其用夫何物理寖薄人謀少惇苟奔援致之塗肯顧持循之操各矜巧行多餙僞端或姦回其心迹希蘧史之直或貪冒乃欲口誦夷齊之防或抗戾以謀知或將迎而幸進故朝稱良史暮陷匪彛少享令名長違寸節薦之不愼玷者實繁向嗟紛縟之風重革選求之特頒明詔申諭庶士戒以自陳責夫至當其難亦甚所采逾常直得偉人以快輿論如陶者稟所不慧向學粗堅旣得祿以代耕愈愛身而有待所先行已未可自明其次及親居常有得幸而進趨屬部寖沐淸庥子捨親賢毎襲芝蘭之益賔除請覿屢聞藥石之談固未嘗輒吐一辭仰睎奬遇妄修尺牘僭上品題誠以處躬不祚則無患莫知冒恥以進則頗均市道且審知於寒懦冝引避於豪英何愧此心惟安其分伏惟某官厚忠義之蘊持權衡之平恢令徳以澤生均愛心而接物明於察隠昭若戶庭凡所畱忱傅如羽翼謂犯難沽者難亮其往謂循黙懇願者可要以終無間短材遽飛陟狀竊謂磨一鈍可以得貴器扳一賤可以來智人髙賢之懷玆有所激愚者之慮敢忘其歸陶謹當究從之以大方朂治身之素守炎涼忽易性所不能名教可遵巳將焉往倘力行而寡過亦論報之一端捨此以還非敢語及

答諸官謝薦舉啟

比聞治罪輒露奏封蓋爲公朝之薦才敢言私室之専恵遽煩厚眷特貺珍題仰荷謙光徒增感怍

謝登制科啟

聖問該明深究一時之獘芻言猥略愧非三道之才服寵過優寄顏良厚夫取人之術惟名實之辧不欺則可要以終行巳之方惟義利之分不惑則能伸其志嘗觀制舉之開設莫盛本朝之選掄公卿間出而廣有濟時之功豪俊繼起而屢聞康國之論髙風慤矣故事存焉以科試論謂之名而實乃詢於闕失以進取待之亦謂之利而義難苟於謏從𨿽隆薄之在人亦輕重之由巳如陶者寒鄕寡與朴學粗堅彊爲文辭而气格不髙好窮事變而事略無取徒謂前良之可慕又思聖主之難逢輒不自量庶幾少立幸被徳音之召俾從國士之遊咸造廣延仰承淸聞方朝家大有爲之日惟萬物更新而詢於芻蕘非天下不敢言之時故一夫進說而寛其罪戾況夫自漢而下有唐以來賢良爲舉者凡幾人得失最明者惟二子以谷永之附托而轉攻世主之過咎則今之愚者所不能以劉蕡之量切而卒爲有司之案遺則古之賢者或不幸殊自慚譾陋亦預甄収此蓋以某官講求治體而務在得人崇倡化風而樂於進善權衡之平也不私髙下於彼物鈞軸之運也不系剛柔於我心是致孤生偶塵髙選昔也謀道素聞取捨之大方今也丁辰益勵始終之常節倘力行而寡過亦論報之一端過此以還非敢語及

賀宰執啟

伏審中扆疇庸外延申命爰咨舊徳入正冡司一發寵章交流善政竊以明王席盈成之勢所急任人大儒懷康濟之才乃能致治聖賢胥防海宇均歡恭惟某官體合道原用該皇極敷爲逺業茂對昌辰以經緯之文發揮三代之風以疏通之智酬酢萬事之變如君陳之孝友務適厥居山甫之將明不遷其守也盛矣垂裳之善繼著哉衮繡之來歸股肱良而庶事康允爲社稷之鎭陰陽理而四時順玆見天人之苻凡屬羣率依洪之化陶幸分符竹獲守近邦鈴閣深嚴阻聞名於將命臺躔炳煥徒延頸於平階蹈詠之誠敷宣罔旣

賀成都趙大資啟

伏審誕告外廷再煩舊徳進徽名於祕殿倚重鎭於遐方凡出綏懷舉增歡頌竊以天下之勢如腹心手足之交扶劍南之權實屏翰蕃宣之最盛蓋冨彊者縣官之所仰給而險固者中夏之所防虞昔之國步天夷則二僞乘時而苟處間者王澤或壅則三盜觀釁而輒奔驗聖朝逺馭之心盡累世深思之要有恩以結其情也故文法之體大槪歸諸簡易有威以神其用也故牧伯之任一切付以權冝習慣百年靖康三蜀物情自遂帝力何知幸防熙辰始更洪化𨿽朝廷之盛舉方攺易柱以圖寧而風俗之未諳或傾耳側目而駭政伍保周之遺法也行之所以息寇盜而連甍多懼於网羅租庸唐之定賦也復之所以抑兼並而下戶反嗟於朘削患浮費之不防而裁以憲度則父老謂絕其嬉好與大法之有宗而戒其權斷則姦竊窺而倡獗此四者之異論乃一方之切憂冝得鉅公以寧舊俗恭惟某官至誠自任大節不欺體魏相之方嚴濟酇侯之淸淨言其更踐由臺閣而至廟堂考以猷爲該本原而盡變之故惟方面宻若家庭因冝施務則益適中和以俗教安則安由仁義譬如陽春之令一動而品彚蘇百樂之音一禦而淳气浹必復頃年之治體載揚今日之歡聲陶早以疎凡誤煩惇奬預里人之胥慶同郡吏之知歸

謝轉官啟

銓臺第課宸扆均休擢自選曹置諸文省撫躬逾分只命若驚竊以古者任官舉求實效昔之受位蓋恥虛名惟史局之舊員亦儒林之淸選魏晉而下隋唐以還偉人疊居大雅交勝圖書東觀之直元本承明之庭綴集多聞補完缺典撰名臣傳每取信於當時有良史才頗見稱於後世風徽旣逺職業寖殊𨿽籍放祕文苐服勞於外事鞹猶虎豹有慊於中體若柚榛徒華其外況國家天綱淸乂世路寛通詠思皇之詩實生多士調經入之費足食萬官然而事失於循仍成於積久雜流乘奔潰之勢正塗有紛縟之幾持議者患吏冗之未澄務艱其采擇幹祿者喜時平之難得益競於進趨其求之矣自處巳輕其待之矣亦從而薄以至錄勞而攺秩猥多立式以求全旣詳其保任之科又嚴以資考之格旁窺釁漏密較錙銖嵗月以須僅同癈去毫釐或誤輕以罷聞苟天幸而有成豈地寒之可望如陶者稟靈不慧向學粗堅憑翰墨之空言竊斗筲之微祿夤緣冗調微覬序升逢堯舜之昌明敢忘希進誦周秦之貴賤亦已厚顏非有力成胡然虛授此蓋某官厚樂育之蘊輔泰通之時恢令徳以澤生均愛心而遂物颷然若傅之羽翼指秋漢以遐飛沛然若假之舟航臨長淵而獲濟乘以雲霄之勢脫其塵坌之蹤頂踵甚明邱山何補向之探道已知行巳之大方今也丁辰惟勵終身之素守庶幾異日無忝隆知

答周考功賀轉官啟

比以年勞偶遷祿級小材累日練覆無聞寵命自天叨塵可愧寸進𨿽朝廷之格力成皆噓借之功此蓋某官樂善以誠愛人由義厚鄕曲之契常借品題從搢紳之遊陰爲援助誤令嵗滿以可階升占謝後時愧區區之禮致勤委教聞侃侃之令言仰識庥光伏增銘佩

淨徳集卷十一

欽定四庫全書

淨徳集卷十二

宋呂陶撰

啟

賀宰執正旦啟

辰防孟陬玆得四時之正嵗推上月蓋惟萬物之原恭惟某官器宅天精徳參坤載運太寧之化和若鈞鎔固累盛之圖壽如箕翼適厥人正之序諒同邦社之休寖被洪私舉增善頌謹官聮而有系慶臺衮以無從

賀蘇內翰啟

伏審光膺制命進直禁林蓋朝廷以斯文爲難必咨間傑而天下知共議所屬共激歡心恭惟某官道造本元才周貫變語黙系時之休戚出處爲國之重輕密告嘉猷務引君而當道總司大計期節用以裕民逺業寖施貴名增重深被中宸之遇延登內相之崇惟仁經義緯之成文庶幾同於三代況前兄後弟之接武盛事萃於一門將倚全謨共敷元化某逺從吏役恭聴恩兪趨慶莫緣瞻風載抃

答知梓州杜學士啟

比叨寄任外總輸將方馳馹以及彊願向風而致問恭惟某官處躬於道飾吏以文綴從書殿之遊付以藩雄之治期年報政玆有顯庸一節還朝佇躋禁直某逺方雅眷垂貺珍題卽拜只承並增感怍

答新知梓州周考功啟

伏惟柅車臨部頒政諭民治體一新物情交抃恭惟某官躬處於道應務以才蘊如圭璧之純發若蓍之決寖涉逺業久涉要塗入省爲郎議惜馮唐之老還家開府歌傳叔度之來卽慶僉兪遂躋華近某叨從晚涖適防歸心入境觀風仰仁聲之逺布發函愛教慚禮好之相先良極感銘豈勝敍述

答知廣安家朝請啟

忝將使事稔聴治聲褰賈琮之帷足以成政戲老萊之服切於養親緣愛日之純心抑登云之髙步眷求有待褒召可期譬夫上帝之圭安假人工而後保淸廟之瑟不須眾和而流音深慙小言仰累純徳遽辱牋修之貺過存禮好之隆佩服至誠敍揚奚悉

謝兩府啟

自梓易淮引方車而就道由楚得蜀遽委轡以涖官釋萬里奔走之勞享一旦裏閭之便淸朝信道特重逺民使者觀風許臨故國以可否利害知之有素故亷按職任付而不疑廩祿所霑僅周貧屬松楸在望尢慰永懷事非近比之常力本誤知之及此蓋伏遇某官槖籥萬類權衡百工故曲從私欲之所安乃可責公家之後效某謹當淸任事情刻已致忠莫敢或遑冀少行其素業毎懷靡及庶無負於斯人倘吏最之有聞則化鈞之可報

賀許右丞啟

伏審法扆疇庸天臺入輔伏惟淸慰竊惟分六卿之職蓋推演於道原峻二轄之權賴總特於事統逺存周家之髙躅進見唐室之宏模稽古建官至矣先朝之法度任人共政偉乎盛際之典刑恭惟某官抱道覺民任誠孚物識前言往行以畜徳發仁經義緯而成文步朝庭之要塗任天下之大務兩爲京兆再直禁林議其更踐之深惟先舊徳倚以弼諧之用幾若後時一發寵章交流歡頌昔魏鄭公以平直稱職韋景以鯁亮知名惟時鉅公豈持前哲仰聖賢之相與信宗社之無彊某屬綰漕符阻趨賔席卑情無任瞻詠欣躍之至

賀新知成都李寶文啟

伏審職近淸廂任隆全蜀公朝遴簡僉謂難能舊俗交歡前知受恵恭惟某官至誠格物令徳冝民凡踐涉於要塗皆發施於逺業西州使指深養治源北到師臺允崇國體特重憑熊之寄再煩叱馭之行視封域之中宻如庭戶澤蒼黔之眾均若子孫行報膚公延登近比某夙叨知奬載抃寵章官守奔馳難逐兒童之迓鄰光焜燿樂聞父老之謳歌欣詠實勤敍揚奚極

謝成都知府李寶文啟

誤被詔除就遷漕事莫副朝廷之寄任徒爲鄕曲之便安竊自省循率從援致此則某官愛人由義樂善以誠顧盼末塗矜憐拙宦常假遊談之助因爲仕進之階況復鄕邦久依徳宇澄淸行部毎推明恕之心偃息於藩巳報中和之政幸而晚輩仰止下風匪惟日奉於教言抑亦動遵於使範願言感抃奚旣敍揚

答知州李守啟

伏審詔除適逺政體更新𨿽屈髙才實歡輿頌恭惟某官處躬於義飭吏以文言其踐歷之深眾推久次考以猷爲之素率有嘉聲尙煩叱馭之行聊重憑熊之寄夷塗未駕毎懷驥之嗟瑞翮將翶安復鶉籠之戀卽聞褒召歸序髙華某謬綰使符密依容庇捧玉音而載抃瞻徳宇以增勞欣詠之思深切於是

答慶帥賀右史啟

叨被詔音誤堦柱史名非實稱幸與愧並伏念某學甞誦經仕欲行已涉道至淺彊文不髙嵗月馳邁於憂患之塗志气耗凋於塵滓之域靑緗黃卷𨿽素業之未忘文石赤墀豈寒鄕之可到胡然冒據率有夤緣此蓋某官恕以愛人公於引類謂其有一日之雅常借品題知其無萬乘之容陰爲禆助乘容以進省己甚明力若舟航己拜嘉於徳宇音如金玉又承教於風郵徒極置藏曷窮敍述

賀太原帥啟

四國於蕃邦家所以示彊榦弱枝之勢一麾出守州部所以致承流宣化之勞其振舉如裘領之從其委使若臂指之應況論道經邦之舊徳居秉旄杖鉞之達尊克壯其猷增重兩山之气象所服者眾特髙二鄙之威名岱宗之澤不出於一朝洪河之潤自及於千里顧惟陋邑授屬提封常引領於門庭敢薦名於竿牘恭惟某官道光羣辟徳被斯民借裴令之論兵輟於樞軸仰鄭公之開幕遄返朝廷介圭聞入覲之期繡衮有來歸之詠復資逺業永翊昌圖某叨假郡章獲依帥節綱具舉願遵條目之常柔轡以驅庶盡疲駑之力前瞻臺席增抃予心

答新知遂州馮朝請啟

伏審以親自列得郡爲榮士論推髙民謡胥慶恭惟某官安行於義晦養其才服毳冕以平刑有光使指戲防衣而致養實便州麾匪惟承不匱之歡抑以溥如膏之澤某叨從晚涖適防晝歸握手升堂將襲芝蘭之異發函愛教逺聞金玉之音卽俟披承並伸感抃

回新及第先輩啟

伏審發防中程疏恩唱第副士林之博議聳鄕社之樂觀竊以經術取人重本原於數路文章適用逄亨防於一時推之風俗則朝廷由道徳以混同言之路什則君子安義命以登進所求不苟其得尢難恭惟新恩先輩問學該深操修純潔登英華而飭掲己坊表以憲時力少徳多非特效儒流之博實先名後實宜然致人爵之隆自此顯塗期於異日偶緣晚涖適防晝歸負弩相迎遐想古風之如在使郵垂貺遽煩禮好之過隆

回卬州知郡陳大夫啟

比者只命易麾深慙異數及玆受代愧繼前良空傳父老之謡難奉子孫之契重加禮意曲示牋修拜惠何堪瞻風愈切永以爲好言莫能勝

謝梓州路提舉常平薛寺丞啟

起於謫放賁以寵光還書殿之美名領潼川之優寄適父老之願愧無所以承宣事大夫之賢將有依於庇賴恭惟某官文而飭治政必養源襲訓範於樞庭振猷爲於使部淵澄流潔餘波有以載霑綱舉綱疎眾目從而不紊況有雲霄之淸議其惟堂構之髙才卽序禁塗益敷逺業息肩故里引領下風行遂參承並伸感忭

答簡州知郡楊朝請啟

比者起於發放賁以寵光得郡還家難稱邦人之傒望勝牋賤好過煩才哲之撫存觀禮意之勤隆異世途之流薄第增感服奚極敍暢

賀簡州知郡楊朝請啟

伏審攷績推先頒恩示勸陟郎曹之前列沸郡境之歡聲恭惟某官茂器承家逺材適治要塗更踐惟嫺循吏之風華步超遷元被盛朝之寵行期異日自陟邇聨

謝諸公賀致仕啟

齒髮衰殘義當避退名勲煥赫恩許歸休於君臣之際幸而有終於朋友之功豈爲無助此蓋某官至誠嗟卹雅度並包知其勉彊不前未甞深責使之安完而去可樂餘生重委牋修曲存軫念且引年謝事庶防免賢者之誚義所宜然而杜門養疾聊以待終焉之期禮無足賀襃嘉所及愧懼莫勝方羸疹之纒緜想門庭之阻邈欣聞所教書不盡言

回成都監司啟

隆恩遣使朝廷委憲度之成淸轡戒塗郡邑仰光華之逺式欽茂業良抃下悰夙覿風徽甞親誨語方幸退藏於里巷未由趨集於賓除向望實勤敍揚奚悉

代賀範相公啟

器兼文武道備天人始列周行綽有棟梁之器及參大政蔚爲社稷之才果振家聲遂當國相昔韋平嗣興於西漢袁楊繼起於東京張公錫延賞之名陸氏取象先之意𨿽雲華族未必熙朝然猶前史以爲美談當世謂之榮事固未有百年遇太平之運四時膺爰立之求以今言之一何盛也某夙登門甞頌威容念班謁以無由第承風而竊抃

賀新知成都胡資政啟

伏審法扆疇庸制函申命易宛邱之巨鎭領令全蜀之要權一發寵章交流歡頌恭惟某官至誠自旣大節不欺以道徳文章爲經國之逺猷以法度紀綱爲致君之先務四鄰作輔獨髙治世之典刑九命出藩尢重逺方之形勢卽聞溫綍復秉洪鈞某早候下風宿聞余教仰朝位之圗任竊幸依仁知鄕黨之防休敢先致慶願言欣詠奚極敍揚

答家朝請謝轉官啟

伏審天官考績法扆霈恩循格有常遷官示寵恭惟某官內崇徳本旁貫治源賢業周施宜坦雲霄之步祿階敍進榮酬日月之勞仰承君命之光華聊助親幃之喜樂遽煩隆禮特貺珍題感抃交深布宣奚極

淨徳集卷十二

欽定四庫全書

淨徳集卷十三

宋呂陶撰

序

鹿鳴燕詩序

自三代之衰法制防亡禮文殘闕後世考求於防牘之間仿而用焉其幸存而僅似者蓋無幾也周之時鄕吏教民於所治至三年大比則鄕老與士大夫興舉賢能飲酒以賔之於是歌小雅合二南以申其尊寵喜樂之意井田旣廢校序不講待士以科試取士以文章𨿽因宜施務倡變治體推迹源派亦甚異於古矣洎唐開元中百憲具葺文化寖隆乃詔州郡以貢士日行鄕飲用少牢當時謂之中禮則今之鹿鳴燕者又從而繁飾之也然猶取講道修徳之歌以爲美名言嘉賔之可則效是故飲食宴樂且將厚意庶幾得盡心焉竊詳味其遺風余範亦有以見前古之髣髴𨿽加繁飭愈於闕而不復見者得非幸存而僅似歟成都素號多士比比向學親逢熙明率以治經求舉今年秋旣試於有司而薦之禮部也府帥蔡公約用舊章惇勵良俗致禮以燕之時翰林範公得謝而歸適居右席實爲古之鄕老公與範公洎集賢兪公中祕叚公各爲詩以美之如方圭圓璧光焰相燭知與不知皆視以爲寶儒林盛遇超邁平昔士大夫賡而獻者凡若干篇信盛矣夫某竊維朝廷念蜀之深愼簡才傑付畀事任故取人待物之道皆由懇誠務盡體要𨿽古之君子長育人材樂與賢共勸駕明徳虛席多聞諒不能過也諸君方誌經術豈特務論說苟名第爲哉惟好學可以任道惟愼行可以成俗此諸公之所以有望於諸君也某旣賦詩求附於後又因而述其然惟諸君勉之無怠熙寧乙卯九月朔日

鹿鳴燕詩序

成都諸進士旣中有司之式度則藩侯爲之設燕賦詩寵行相與屬和摹刻而傳循仍久之號曰故事今年秋府帥劉公謂舊禮之不可廢也旣燕之遂以詩贈之且述前人題柱奪標之事而勸勵焉蓋好賢樂善之心發於詠歌則教存其間也自天章李公洎僚屬賔從及其諸生相繼而賦凡若干篇士林誇尙光輝一時昔王起三領貢籍周墀作詩以賀起亦答之時一榜進士盧肇而下二十二人盡能賡唱後世好事者摭其本末紀爲美談有以知朝廷文化之盛多士逢辰之榮想味余風良可愛慕然則鹿鳴唱和之傳也亦可以見西州學俗之美而禮文之有足觀者

陳傳正退居類槁序

予嘗志中表陳公傳正之墓而銘焉其行其學其政事槪可見矣後十二年謫居衡陽過公之子綬始得公漢南退居類槁二十卷讀之信乎志銘之不妄與也夫君子之學始於治性修身而終於事業豈特規規於辭采章句而謂之文乎積於中乃發於外蘊其實乃形於言表裏之相符本末之相濟而後能也譬夫輝山之玉不責功於琢刻撫之則溫潤擊之則淸越躍冶之金不資巧於鍜錬舉之則堅重扣之則鏗鍧皆本其所有而見焉公忠於君孝於親信於朋友仁於物故其文之典厚詳正出於天質之自然乃仲尼所謂有徳者必有言也慶曆二年仁宗皇帝試進士置在乙等上覧捲嘉美謂曰辭理優贍遂擢甲科抑亦士林之宗仰淸議之敬服其可欺乎公初名東琪後攺曰習字傳正云

送唐子方序

治亂之源出於任人而賢不肖進退系天下之幸不幸世主安得不愼取舎哉蓋天下之事有本末有重輕賢者志於逺而不肖者苟於近此所以任人之得失爲斯民之治亂也漢孝武承文景恭儉之餘中外丰實奮然欲鞭笞四夷竭數十年滋衍之財繼以鹽鐡舟車之入調用於邊猶不能贍乃至桑羊領大農而盡秋毫之利然戶口減耗邦本搖矣𨿽悔且哀痛無及也唐憲宗力平冦孽以兵費爲先務而異鎛聚斂媚上乃執大政𨿽裴度崔羣諫輒不聴用上下羣情爲之震駭而元和治體亦寖衰矣吾朝舉海域之廣利源貨法一制於上富厚之積跨擬前古然而兵過百萬日有常養二陲向順嵗有常賜三載禋賚萬官冗祿尙方之用時或不防平居量入而出僅無餘焉自康定用師以四海備一方而天下之力不復全盛比者數年大變繼起優錫之具多貸於民歉饑相仍十室九空而朝廷經費不可一日少損嗚呼用度如此其急也生民如此其勞也則天下利柄誰可屬任耶上嗣位之九月親勵聴斷逺猷庶政究索講舉元臣舊徳簡擢信任念公之賢不當久於外乃詔以歸而付之大計天下於是知上之願治而任人得其道也惟公忠純貞亮以仁義禮樂賁飾諸外歷輔三聖無後先遊說之助惟直道自致惟大節自處湛然有阜安元元之志承命而往豈非天下之幸歟荀卿書𨿽雜言王覇至於論足國之道則曰節用以禮裕民以政又曰儒術誠行則天下防而富夫上所以任公者本節用裕民之道矣公所以報上者施儒術而躋富壽也推而措之揆席以翊成大化則良史必書其詳此姑述公之行爾

送並帥陳公還闕序

兵者天下之難事也用之難不若養之難養之難不若禦之尢難用兵而失道則威沮於外不可以勝敵養兵而無制則生民之害日益增長於內久而不革禍敗隨之禦兵而非其道則內外之釁乘間以發速若反掌故用之難不若養與禦之難今之兵習常於治安而不用將用之固難惟其養而有制禦而有道則庶幾可適於用而不甚患其難也屯田置府之法不可少仿前世而聚豪悍不逞之徒無慮百萬溫衣飽食仰給縣官賦斂過乎什一公利不遺毫末而廩帑無數歲之積耗於兵者十常四五夫耕而殍溝塗婦織而寒無以自覆家苦於轉輸戶勞於饋餉斯民之力有時而竭養兵之制宜爾耶無名不功之賜數下不能厭滿其意而能開誘其貪平居搖搖焉惟恩賚是望不幸有非常之事則聚而議賞嘉祐之末見之而可爲太息也有偸生之色無敢死之气知可愛之政不知可畏之令上下恬然曾莫是卹或匹夫之勇或數級之多不詰其忠義智謀何若遽假以美官重職而措之要地其甚者以捍邊又其甚者以副一道之經制夫小人之情好推其類而歸心焉有唐方鎭之變鮮不由此禦兵之道冝爾耶恭惟圖任元臣總握樞柄賴其深謀奧略以禦遏四海險暴之萌而立成富彊不抜之勢偉乎盛哉惟公忠純貞亮卓然當世出處中外率本大節無好名懼謗之意不爲苟簡自安之策早夜孜孜爲朝廷畫宏逺無窮之計豈非信道篤而自任以天下之重者歟上嗣位之二年念公之賢不當久於外乃詔以歸將付之鉅任所以塞天下之望而仰成重徳也夫如是則畢天下之事不足爲了也功名不足爲有無也惟大君子盡所以致身行已之道無負而後巳也向之所謂難者俄而易也四夷可懷也生民可福也萬世之利可享也昔漢宣帝厲精求治鏈羣臣核名實而魏相總領眾職頗稱其意上下相安莫敢苟且又嘗陳五兵之要諫擊匈奴右地言行計從有三世稱藩之效唐憲宗憤國勢之陵蕩奮英武削亂階而裴度抗志大防以靖盤結之祲姦臣凶將蓄鋭喪气憚其威稜二十年間王室系之輕重以古揆今而觀聖賢之防則公之勲誼徳業豈特偕漢唐名臣而巳國有良史必能書其詳

送田宻學元均還闕詩序

某儒衣非好侫者耳目公之仁治久矣防公以王命歸涖宰府鄕之稚耋皆嗟咨涕洟戀念公徳業顯異發於謳歌喧喧載塗然能謡而不能文其何以逹九重播四方傳千萬祀乎敢次第其言爲古詩一章贈公之行庶幾中和之政流聞於無窮爾

送曾子山序

待士之薄補吏之輕今天下之公患也采以章句之學秩以斗升之祿合賢不肖而一焉以日月爲勞而位焉幸𨿽小人能苟容媮合則進而得騁不幸𨿽君子有毫毛之缺則見廢於世故世而居小官者舉皆以簿書期防冗末勞賤之役爲任其施爲思索一不敢外繩墨甚者至於俯仰步趨亦習其柔瘁寒弱之態辦於是謂之材安於是謂之分捨是以爲好髙取異往往乘而蹈禍以躓其終身君子處之而顧其勢之如此也𨿽有偉特閎逺之心必養之以防納之以蓄庶乎有待焉爾非敢茍於時也臨川曾子山識明气勁以名節自礪一命爲尉銅梁而處已慮事外𨿽混混於流俗中則瑩然以淸毎語及當世利害必感慨引論有愛君援民之意豈非所謂有待者耶夫行植於初必裕於終誠發於言必著於事予乃知子山將有立於今也

記

利州修城記

皇祐四年冬蠻寇嶺表犯諸郡惟廣州城堅可守攻之五旬不陷自是搢紳大夫言於朝謂蜀久治安武備稍廢城當城不當遂廢不議詔俾治之此繕修之大槪利據蜀之四逹古號控扼地旣喉而藩其勢孰禦將臣之出守者綰有兵制統治邊疆朝廷建置之意逺矣城圯弗顧焉能率職況天子明詔存焉郡守太原王侯勤勞民務率有矩矱奉詔祗飭乃謀於城尋其廣凡千有五百防其入總千有三萬欲賦於民則地瘠財窘𨿽丰年猶有艱食重困以勞肌將不膏欲給於兵則給役無幾但緩歲月未克以究乃請於漕刑二府仰其資給而成之咸以爲天下之事一也協議而濟孰謂損權顧巳而處孰謂知變矧爲之城非私一郡豈宜坐視州郡之闕而恬愉其心於是集他州羨卒千人致廩粟數千斛以周其事郡守王侯日至城所以勞以食眾罔不勉起甲午仲冬至乙未夏四月而新城成觀夫墉壘屹立山河慿輔以控則壯以居則完乃襟帶之利也城之爲效可述矣然天下久安𨿽三王之政必有敝不救不革元元疇依則利固有大於城害固有大於不城必曰警而後慮非慮之原也推此及彼功業烏可涯哉

利州重建永安廟記

利城東北隅有隙地廣袤數十步廟貌棟宇圯不復見歲之春秋郡遣官祭其神至則設爼豆榛棘間行獻禮訖事棄而去考諸圖志廟以永安目之索其創建之本末不得而悉然詳觀稱謂摭禮經命祀之說揆前世所以神夫豈非法足以濟時功足以保國捍災禦患貽斯民之利者歟又豈非邱陵川谷出云爲風見怪物資萬物之生者歟抑良吏嘉政有以入人之心沒而不能忘者歟不然孰能傳廟祀歷千百年𨿽血食幾廢而美名尙存耶嘉祐二年冬十月郡守張侯遵按祀典追懷神烈嚴其像而屋之於是明靈以安薦獻以位歳時致報不黷而肅客有過而嘆曰民荷神之休以生神於民有功也太守司民甘苦務寧其生故推本於神而奉以禮具以永民之休太守於民無愧也神享太守之報何愧矣十二月五日

重修成都西樓記【原注代呂公弼】

嘉祐六年夏四月予自延安就領成都節制至則考求風俗之敝及其所便安乃知蜀人循柔思義易以誠感治得其道皆能樂生於是平心而思律已而動事罔鉅細務中適宜庶幾宣布皇澤使之泳遊則亦無愧旣而普淖大熟新陳相仍物遂平價昔之饑者有腴其膚向之寒者或溫其軀野農晝嬉廛叟夜娛皥皥然不知其從來若處於唐虞豈非堯仁舜明覆被幽逺庶黎防福之效歟夫然奉詔令導徳惠因其安生而與之共樂者亦牧守之事也府署西樓創建逺矣據藩翰之峻勢宅林園之勝地登臨濶視可以極山川之秀景燕閒髙防可以快風月之淸意歲之方春物狀尢異紅葩鮮妍防榭交輝綠樹茂宻亭宇爭蔭吾民來遊醉於樓下實一方之偉觀四時之絕賞也惜乎基級傾圯梁栱腐橈遽一風雨慮至剝覆此而不葺殆非起舊起廢悅民便俗之理然議者重於興作欲攺豎防捨予以爲斯樓之建亦西州故事一日乘毀輒易民其謂何乃辦材鳩功因而新之不賦於民不耗於公未逾月而事具觀夫巍構山立重楹翚飛上虛下廣內顯外壯穹隆奐麗疑若天設旣落成之酌而謂同僚曰昔齊宣梁惠有園囿臺沼之勝不與民共孟子譏之防今承平逺方無他憂斯人熙熙知樂生之趣予幸守土不咈其欲則是役也庶不爲孟子所譏耳因筆爲記云

集眞觀記

道術與吾儒並驅爭騖於中國歷千百年源深流長津際漫渺徒類益滋气勢益壯自國都郡邑至鄕閭黨巷之聚率置廟貌以防祀事學六經者謂其戾去吾教有駮去掃蕩之志爲言與力舉能勇也若乃信向堅慤崇奉切至則反愧彼焉走郡城而南瀕江流而東田壤內平而積腴園林競秀而交蔭遺基舊棘屹然其間者集眞老子祠也唐天寶中以金星玉芝之祥始命創建榜曰眞符宋朝祥符六年又賜今額前府尹宋公俾靑城山道士黃方中居之府民句希廣多出緡錢以繕緝乃崇門屋乃翼廡序乃嚴神位乃辟壇宇惡儉鄙侈得虛寂淸淨之勝焉夫天寶距治平逾三百年治亂不常兵戈間作民廬官舍多若陵谷之變獨此仙祠𨿽圯不壊後有居者自能完治惟仲尼之徳覆被四海義均社稷血食無愧自天子逹於庶人咸有北面尊事之禮著在祀典大不可忽而州邑之廟傾敗不屋十常二三慶曆中詔天下興學多士靡然向風識誦之地未幾議者舛馳學校又廢豈吾儒信向崇奉其道不若彼徒之堅慤切至耶抑禍福之理近則易諭仁義之功逺而難知也記集眞者得而詳之治平元年二月二日

淨徳集卷十三

欽定四庫全書

淨徳集卷十四

宋呂陶撰

記

巡撫謝公畫像記

眞宗景徳三年夏四月西南方有大星占者謂應在蜀分上惻然動心以爲蜀去朝廷逺民之疾苦尢難知天有異象可畏不可忽其擇廷臣之賢而通世務者往綏元元於是公以屯田員外郎巡撫利益又詔同九河張公詠議鼓鑄利害乃攷鐡價制錢幣重輕適均物估用平眾甚便之時方寇亂之餘百獘滋起土俗凋困惟九河公洎公相與謀議作爲憲令安全紓息極盡統要俾其世世子孫恃之以生故張公之治蜀爲天下最實公有以助之也旣而舉部吏數十執政以多爲疑公請連坐冀其必用自爾奉使舉吏皆連坐而公之舉者大半有立於時矣成都舊風凡奉使來者繪像天慶之仙遊閣公之後六十有四年其孫司封郎中景初師厚以按刑之命至故亦繪公之像於壁所以推崇先徳而永蜀人之瞻也防惟眞宗皇帝承天下熙盛之極恩隆澤厚及民骨髓跂行喙息罔不欣戴然而星變一出則恐懼警戒以蜀爲憂分命良臣審究時病豈非奉天愛民之心乎惟公純誠大略深體上意施設有原期底靜安豈非推已濟物之義乎夫奉天愛民聖君之令徳推巳濟物賢臣之能事王道之起莫先於此而君臣兩得惠加逺方固可以著示後世率爲大範也公諱濤字濟之爲太子賔客陳畱伯薨以子絳知制誥贈禮部尙書若乃出處之本末勲烈之始終則範文正公之碑歐陽公之志尹師魯之行狀悉得而載此特治蜀之一端爾師厚儒者知治體風槪落落有援世之意時方攺作以福斯民而或忘義利之辧師厚累疏列其不可無愧於祖構云熙寧四年五月二十日

府學經史閣落成記

蜀學之盈冠天下而垂無窮者其具有三一曰文翁之石室二曰周公之禮殿三曰石壁之九經蓋自周道衰防鄕校毀廢歷秦之暴至漢景武間典章風化稍稍復講時文翁爲蜀郡守起學於市減少府用度以遺博士遣諸生受業京師招子弟爲除更由且以補吏或與之行縣民用向勸幾比齊魯自爾郡國皆立學實文翁倡之所謂石室者存焉至東漢之季四海板蕩兵火相仍災及校捨弦誦寂絕儒俗不振興平中郡將陳畱髙眹修舊補廢作爲廟堂模制閎偉名號一新所謂禮殿者見焉及五代之亂疆宇割裂孟氏苟有劍南百度艸創猶能取易詩書春秋周禮禮記刻於石以資學者吾朝皇祐中樞宻直學士京兆田公加意文治附以儀禮公羊谷梁傳所謂九經者備焉始漢景末距今凡十六代千二百四十餘年崩離變革理勢不常而三事之盛莫易其故然則冠天下而垂無窮非誇說也攷實以議也惟經史閣之成基勢崇大棟宇雄奧下視眾屋匪隘卽陋聚書萬卷寶藏其間斯亦近類三事傳千百年而不可輒廢者乎龍圖閣直學士濮陽吳公因其成也防僚佐與蜀之士大夫及其講師弟子凡若干人飲酒以落之徳風洋洋頌聲愉愉布宣於一方有若闕裏弟子集雩壇之下詠歌先王道徳而歸諸聖門又若魯侯至泮水之上國人望其車旗和鸞而樂見之視其顏色笑語而有感恩向化之意嗚呼其盛矣夫公純誠好善治有本末所至以勸學爲先見一士可以語道誘進之常若不及乃詩人所謂能長育人材則天下喜樂者也某於是推明公義而言焉夫治性修身以及國家天下大略本之仁義其文莫賅於經見古之人注措發施正邪粹駁與其生民幸不幸其迹莫著於史世之學者不矜誦數而率履其言不競多聞而愼擇其是則爲有得亦庶幾善學歟初閣之營建皆幕府太常博士王君霽爲之謀君修潔有文嘗典吳興郡學挈其規範來遺諸生匪獨施諸閣也時熙寧四年十二月一日

成都新建備武堂記

安危治亂之變豈不難言哉人之情狃常習故捨先幾取後患蓋亦多矣今朝廷所謂外憂者無如西北故秦晉趙魏皆宿勁兵爲之用治軍抗武於政最先而天下之勢亦以爲最重夫重輕者天下之異勢安危治亂所從出易而無備則變逆之資也漢之衰冀州之兵起唐之季桂林之戍叛禍結不觧乃底滅亡前轍往鑑足以懲警議者知三路之爲重而不知蜀之不可爲輕豈善計乎夫蜀之四隅緜亙數千里土衍物阜貲貨以蕃財利貢賦率四海三之一縣官指爲外府北倚劍閣險絕天下東連獞獠蟠聚深固西南皆蠻詔自古獷彊唐天寶後嘗與吐蕃並力以二十萬眾三道入冦又嘗止成都西郛大掠華人數萬而南方其王政衰圯則姦豪憑險自安或七八十載不以賦稅歸中國吾朝混平寰宇恩柔威禦咸有深意淳化之際吏於上澤壅不流經制燼矣民心懷危盜乘而作起甲午距庚子七年三亂狂夫一呼羣應如響今日取某州明日陷某縣向風輒靡何啻捲席之易戴白父老往往猶言其狀聞者爲之寒心然則戎防軍政敢一日廢耶龍圖濮陽吳公之開府也馭兵如民條教詳白凡居處飲食之具與其役任之勞逸先治以宜用壹厥心乃度府門之右作備武堂所以講師律而訓戎伍也日練月習率有定令數視屢閱饗勞繼之金鳴鼔奏士倍其勇萬眾旁睨震動耳目實鎭守之重務氓俗之深利也昔晉武旣平吳欲去州郡兵以治安𨿽山濤盧欽力陳大本以爲非是亦莫能用及永寕之後冦難交起則郡國無備不能制唐穆宗初兩河旣定蕭俛叚文昌謂武不可黷乃議銷兵及燕趙之亂始募市人以戰復喪河朔斯皆固不知變撥去根本苟近效忘逺圖安能成天下之務哉蜀無事七十有三年議者恬然不怪民尙嬉樂惡聞干戈公一旦逺思長慮而及於此不獨爲蜀之計乃爲朝廷計也始民惡兵異公之爲懦夫曲士從而騰說逮其久也則曰吾將賴之以安而說者亦愧悔不敢議易之萃君子以除戎器戒不虞兵法無恃敵之不至恃吾有以待其公之意歟且魯有治戎之備足爲世法孔子序錄附於王言春秋書治兵大閱𨿽以義制文中存奧訓蓋亦區之大事謹興作也堂之成敢不第敍本末及其歲月云熙寧五年三月一日

薛文恭公尙書眞像記

嘗觀西漢之興髙祖勤於創業謀臣猛將乘時而起相與經營乃底靖康功成事濟咸享封爵其君臣恩義之篤則著位於朝藏籍於廟示以帶礪申以盟信期之千百年而無有絕滅厥初豈不盛哉及二三世或寖衰落以至除國失姓甚者乃陥傭保何物理隆替不常如是耶抑其後裔不克嗣守其先烈因隳沒也永言堂構菑獲之論宜爲寒心宋有重徳君子尙書薛文恭公諱某字某世爲華陽人太平興國中擢進士第遂居某郡至景祐某年薨於位歷事三聖率有大節出入中外風迹藹然書在國史實顯以光諸孫之得錄者凡若干人西京左藏庫使某其一也按刑總兵畱蜀五稔欲詢族祖之邱隴而展拜之則陵谷異變終不能識欲詢族屬黨巷之舊而親接之則契濶流防亦莫得知蓋仕宦四方歲月緜久而情好不相通故也平居感慨每有故鄕之念於是繪公眞像於玉局觀之西室庶以榮裏閈之觀而慰士林之思其尊先貴本之心亦勤矣乎惟蜀去朝廷最逺而賢士大夫最多或以忠義立或以文章稱或以操行著蓋自漢而下世常有之惟公生於盛時能以道徳致位八座而子孫又能防其遺澤余美保有爵位旣蕃且昌匪惟不墜乃祖之烈而亦足以誇耀吾蜀之事逺視前古皆無愧焉夫於國爲名臣於鄕爲先生存有逺業沒有重名此晚輩所以仰望而矜式者也某聞公之風用自飭勵繼以左藏君之請故從而記之熙寧五年十一月五日

蜀州新堰記

熙寧七年冬十二月朔唐安新堰成廣民利也岷山之旁三水合而北注至郡之東隅與大江防湍悍湓激又潰而五霖潦閒作橫山防漫髙則沒邱壠下則漂田廬止者患溺行者苦濘江之故道日漏且涸棄失餘潤不能浸逺永壖之稼屢植盡槁蓋八九年矣渠江黎希聲旣守郡深防隱獘加意於此思有所以捍防之欲責於兵以致力則無羨卒欲出於廩以充食則無餘糧欲重困元元以起大役則素所不忍時旱甚谷貴流徙滿道皆仰給於公養而壯者僅三千人晨夕飽飫可任以事防新津老人陳汝玉亦狀本末以獻乃按度衝防布爲巨楗制導異歸之舊蹤循源而下大患自弭始秋八月至是有成凡漑田三萬九千畝瀕側之民安而粒者無慮五千家其爲利亦博矣誠能講葺以時久且完固𨿽或亢沴歲望庶幾不失也予嘗防利害廢興之說蓋生民幸不幸系焉君子必審而後動大率因物之自然徇人之所欲不矜妄智不計近功則事之有作簡以濟民之受惠逺以深若乃自用而鑿智飾巧僞背天理反物性苟期成效以要利取寵於一時而不慮吾民之困戚者彼安足與論利害耶西南𨿽號沃壊然賦斂百出於農耕夫日夜劬勞而三時有餒色百畝之家占名上籍而歉歲或不免饑惟是溝畎渠防之務於政最切上之人苟置不議非所以撫惠赤子也希聲儒者通經術以忠厚治常先民防故所施如此昔漢循吏皆以樂易徳愛爲之本濟時及物凜然足稱若召翁卿之於南陽王仲通之於芍陂前史嘉其風迹著範來世則唐安新堰者可略而不述哉八年四月五日

文與可畫墨竹枯木記

君子之智思能過於人則事無巨細皆足以取髙此眾人所以尊愛欽重之不已也畫者中有擬像而發於筆墨之間苟臻其極則近見羣物之情狀逺參造化之功力自古賢俊往往能之蓋取其如此歟與可之於墨竹枯木世之好事者皆知而貴子瞻嘗謂盡得其理固不妄也頃年來成都畫此兩物於嘉祐長老紀師之方丈紀師寶之以誇識者乃西州僧捨勝事之一也與可在文館二十年其材可巨用將老矣尙恂恂小州胸中之蘊曾不少露通塞榮悴無一毫胃諸心名教至樂之餘時作墨竹枯木一二以寓其幽懷逺趣眞所謂粹靜君子也豈特筆墨之間有以過人哉知則語其大不知則語其小知不知於與可何損益耶此可與髙爽明逹者言不可與鄙闇道也熙寧八年六月十日記

聖興寺僧文爽壽塔記

僧文爽詣予而言曰文爽之先居濟南姓朱氏方少時去父母來成都學浮圖道得聖興寺蘊中而禮之防眞宗皇帝吳國長公主爲報慈正覺大師以普恩落髮今六十九載矣自爲童讀佛書以至隸僧籍登講座主贊懴長戒壇居副職衣紫方袍無一不足者行年八十復何爲哉惟晦黙澄靜日俟終化有爲我穴西郊之地他日以燼骨藏其間而謂之壽塔者敢請文以志焉某伏聞家君言師字鑑之相從最舊知其爲人有律行該通教典終日演講僅五十年就壇稟戒者無慮千數嘗委槖金新防淨寺門防求所利益天章待制李公爲記其事年𨿽耄意气不少衰某向遭先妣喪數爲水陸大供覬享防福師夜誦眞諦亹亹逹旦聲韻逺暢愈於壯夫蓋諸經所載佛語者嘗總而記之故多且不遺也悲夫世之妄人牽聨馳突於利欲之墜裒惡貯過以自封殖伐滅天和投塗罪境不知其神魄之喪奪固已久矣而猶蚤夜惕惕恆恐浮軀之易壊凡如此者又安能知釋氏之於死生甚近而易乃有往來彼此之論𨿽然以師之輕淸悅豫不誇能不役智則未可以歲月期也曰仲倪仲昻惟賢士曇士獨五人者實繼其後云元丰戊午歲季秋朔日

眉州醴泉寺善慶堂記

士君子少而從政老而謝事去仕途之勞就林泉之佚康寧壽考防然自得其始終往返之際固巳髙於人矣至於子孫皆能有立從而光大之則尢可髙也吾鄕祕書監程公踐歷寄任凡四十年風迹凜凜徳惠在民及其老也得請而歸髙堂廣廈足以奉起居之安芳亭茂榭足以遂吟賞之樂安車輕蓋足以便遊從之趣道衣野服足以資蕭散之味凡塵埃网羅深可厭惡之事無一毫輒累其懷賔客到門則置酒髙防劇談大笑如少壯時往往日暮夜防不欲其去有子五人而官者四其一人則又以才能見用而仕亦顯矣此退休之美紹續之隆皆可髙也非獨此而已抑有可紀者焉公嘗念仲弟泳之之亡而祿秩未及乃以一子恩及其猶子所以公之幼子尙未仕而泳之之子巳爲丞於大理則昆弟義好之篤於古無愧宜其見愛於鄕黨而推尊之也郡城之西曰醴泉寺者公之先世實葬其側歲時上冢必止息焉榛蕪滿前棟宇敗陋公出力而完之僧紹良徳公之深乃建新堂以繪公之像及諸子之仕者凡六人而尊奉之且推本公之祖考以來積累深厚之所致而謂之善慶尙虛西壁以俟後哲程氏之族信盛矣哉昔人蓋有父子皆至公卿兄弟同時爲二千石則前史錄以爲嘉事後世借以爲美談攷古揆今良可尙矣公官三品年八十古之鄕老也斯堂之成必飲酒以落之子孫列侍於旁鄕人愛公而來賀者或以爵或以齒序位於前起而執觴羅拜而爲壽賔主相與尊斝相交樂作於庭酒行而無次老者得盡其樂少者不敢忘其恭一席之間有悅豫而無惰慢於此觀焉亦鄕飲之遺風歟某同郡人喜公公之落成而爾得偕眾賔之末酌以獻公已而從杖者以出安能無慊於心哉得書其事不敢辭也元丰元年十月朔日

淨徳集卷十四

欽定四庫全書

淨徳集卷十五

宋呂陶撰

論

論略

聖人之道布於方策非髙逺而難知迂濶而難行汗漫而不可攷信大槪以簡易爲宗以盡天下之理以仁義爲用以成天下之務自微言旣章句之學承流而興百家異論眾說殊指學者各習其師亡失本統釋數字之文有至十數萬言而是非無所取正求之以經世範民之用爲天下治國家之大略蓋闕如也豈故教貽訓之深旨哉人君之立乎民上𨿽至誠深智究逹萬事之表必師式要道以建皇極是故書陳堯舜禹之徳皆以順考古道而行之爲盛至於傳說之戒髙宗則亦曰事不師古以克永世匪說攸聞孟軻區區戰國遊騁諸侯非二帝三王仁義之說未嘗輒道由是而言則爲人君者安可不知經術哉捨是則萬化之原無所稽法而治亂之幾隳於應變矣人臣之處乎朝廷圖逺謀至識欲盡致君之分必通習經刻求古知今然後可以剖決大疑而裁量先務是以兩漢諸儒若董仲舒兒寛公孫夏侯勝呂季主雋不疑伏湛侯霸魯恭鄭興桓榮之徒皆以經術博彊果於適用其輔導世主究陳政教建大議逺業以率有位足以垂憲千古若持防衡按繩墨而以別萬物之輕重曲直而毫忽莫敢欺也由是而言則爲人臣者安可不通經術哉捨是則止於簿書刀筆之間而無以謀王體斷國論欲移風易俗使天下回心而向道難矣永惟聖人垂教之原則旣如彼君臣之際體道師經則又冝如此而學者不窮六經之用以推治亂之變規於章句之習務爲衍說而滋破碎之亦足惜焉臣嘗探索大原得其至要以爲易之本始由數而入象得象以窮理皆天地萬物自然之蘊不必旁摭異端以就其說故論易政教之迹不同則風俗代變聖人著其始終以貽後王之戒可以意得而有不可以文辧故論刑賞失柄則王道歸於筆削其文則史其義則裁之以權制故論春秋天人精祲之際莫若修巳以奉順政執其中則萬端不失於偏陂故論洪範明天性者長於教故論孟軻言而不知其歸則或叛去禮義故論荀卿防所以議道而不可議以數故論揚雄不以天下動其心則能保天下之治故論唐虞垂法創制其效逺者其流長故論三代得天下而無以守之則亡必速故論秦乘可爲之時則不當苟簡而治故論西漢先幾預論則勢不奪於小人故論東漢利害之體必通究而善治故論魏禍亂之萌必有以召而後發故論晉治人之道必以誠爲任故論隋天下之勢陵壊必有漸故論唐鑑於近事則切直而易論故論五代舉其條目而著之篇故有論略言古驗今庶乎有補而巳也

易論上

易之始蓋生於數而成於變推之而及乎人事以盡萬物之理學者安可不知也世之學者不知數之有然或以爲無補於教略而不言之或言而駮誕迂怪務欲求合其說其甚者流而入於占術方技之事而後已夫略而不言者旣不能洞明其原本矣言馳駮誕迂怪者又不足以尊髙易道取信於人而反爲之累則三才造化之蘊孰從而究極其理耶嘗聞之曰陰陽之消息兩儀之動靜四時之生殺萬物之始終若有以尸之而不知其然者數之謂也數也者至神運動之迹顯見於外而可以名之也成變化而行鬼神者五十有五也五行生成之用而數之自然也分陰陽而生八卦者九六也九六者出乎數而入乎象也數之自然者五十有五而卦則生於九六者何也參天兩地而之本立其始也是故有太極而後有兩儀有兩儀而後有四象八卦易始於一一生二二生三三也者兩之則六三之則九九者爲奇而六者爲偶則陰陽之始而象數之本也聖人觀察天地之本統參考萬物之情狀探之於渾淪之先發之於成著之後爲之三畫像三才也是故以畫言則曰三以象言則曰幹易也者變而相生也不變則無以通其用是故數變則三爲九象變則乾生坤乾畫則三坤畫乃六因而爲九也乾坤之畫未定陰陽之气不相須以成則生生之用或幾乎息是故幹三畫下交於坤則爲震爲坎爲艮此闗氏所謂得乾坤奇數爲陽也坤三畫上交於乾則爲巽爲離爲兌此闗氏所謂得乾坤偶數爲陰也八卦之位二十有四非無陰也而有陽之數也八卦之畫三十有六非無陽也而有陰之數也此陰陽九六之數互見也八卦之生本著乾坤乾爲陽故其策二十有四坤爲陰故其策三十有六九六之數此抑又合於位與自畫之然也不言少陰少陽者七八居九六之間也數變而卦有六十四卦生而爻有三百八十四爻具有策有萬一千五百二十萬物之數盡矣聖人知夫數之自然八卦有之而生萬物由之而成於是推明其作易用著之意而之於經曰大衍大衍者所以演天地之數而神乎易之用也是以明於無心之畫而陰陽奇偶可見焉今夫三揲之後不取其籌之奇而歸與掛而一者而取其己揲者或多而三十有六或少而二十四有或易而三十二有或損而二十有八則天地之數兆於此而不兆於彼也夫不取其奇而一者何也蓋道者以靜爲本以動爲末靜者得之於不爲不爲則自然也彼奇而歸與其掛而一者皆動也此以四揲之而有九六者靜也豈非其自然耶或曰然則其用四十有九者又何也曰未分而二者一也太極之象也二以象兩而後見其用也四十有九者【案此下脫二字】數之極也卦以八而生位以六而定畫以九而變大衍以七而知則陰陽奇偶之數其可晦乎明此者可與言易矣伏羲仲尼之心豈異哉

易論中

乾坤之生六子可得而知也八卦之爲六十四其可得而知乎不牽於數不惑於气而後可知也夫易固有數而八卦之成列不可以數言也卦固有气而六爻之適變未可以气言也以數而言者求於八卦之先而未至於象也以气而言者得於六爻之後而歸於象也以求於八卦之先而牽乎數故於坎離先天地得於六爻之後而惑乎气故謂卦气起中孚蓋數與象與气於卦之相生其迹甚近而其理甚微宜乎說者之不能別而紛紛其間也譬之於人其智愚壽夭者數也其四體具者象也其動息語黙者气也今目之曰人者將以其智愚壽夭與其動息語黙之何如而稱之耶亦以其四體之具而稱之也其生而有智愚壽夭則置而不言其動息語黙之何如而未議及之蓋有生而後有體有體而後有動息語黙數之與象象之與气亦何異於是有數而後得其象有象而後知其气也有數而後得其象是以三畫爲幹六畫爲坤謂之乾坤而不謂之九六則卦之相生不可以數言而可以象言也有象而後知其气是以有復之象而後明之曰七日來復有臨之象而後推之曰八月有凶則卦之相生可以象言而未可以气言也苟質之於經以乾坤爲之始以六子爲之次俱不爲異端小說之所奪一本諸象以求六十四卦始終之變其誰曰不然昔者聖人之言曰震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女其言曰震一索而得男巽一索而得女者猶言曰一索得震而爲男一索而得巽爲女也此諸卦相生之法也夫陰陽者相求之物也由其相求然後有生生之用成萬物之象焉是以乾坤之位定八卦之爻重陰必求陽陽求之陰始於一陰一陽之相求六子以次而生再變而求而十有二卦成矣故幹之初求於坤得震而爲長男則謂之復坤之初求於乾得巽而爲長女則爲之始幹之二求於坤得坎而爲中男則爲之始坤之二求於乾得離而爲中女則謂之同人幹之三求於坤得艮而爲少男則謂之謙坤之三來於乾得兌而爲少女則謂之履此其一變也幹之四求於坤得震而爲長男則謂之豫坤之四求於乾得巽而爲長女則謂之小畜幹之五求於坤得坎而謂中男則謂之比坤之五求於乾得離而爲中女則謂之大有幹之六求於坤得艮而爲少男則謂之剝坤之六求於乾得兌而爲少女則謂之夬此其再變而求也以此而推其中則二陰二陽之相窮六子以次而生起於屯鼎四變而窮而二十四卦之象成矣又以此而推其終而三陰三陽之相求六子以次而生起於否泰三變而窮而十有八卦之象成矣與夫求之於數得之於气而涉乎異端小說之紛紛者孰爲簡易哉

易論下

卦之有象由乾坤六子之相生而陰陽變化之各適聖人因而名之所以該三極之道括萬事之蘊示人以易之本統也先儒𨿽有假實義用之說而未嘗互明其所以然或迂滯而不通淺易而無所攷信夫物用體必有用體之所主者一而用之所召者眾始乎天施地生之至廣至大而盡乎人事物理之至纖至微未有不由乎此也天髙地卑水流濕火就燥雷之轟轟風之冷冷山積而上澤聚而下皆其體也視之而有常也天地相交水火相逮風雷不相悖山澤相通晦明寒暑得之而循環凡有生知血气之類由之而始終皆其用也推之而無窮也其歸之於卦而掲之於象也専言乎體者用有所偏直言乎用則體有所晦是必觀陰陽之相須因上下之相重而互言之乾坤坎離震艮巽兌者諸卦之祖也止一體言而用居其間也天地不交爲否交爲泰雨未及於下雷澤宣於上則曰屯雨潤而下雷動而上則曰解地必有水爲師水必親地爲比天與水違行訟也云上於天可需待也上天下澤尊卑辧位則曰履澤上於天決然下潤則曰夬天與火曰同人火柔而明居於外天剛而髙處於內內有剛徳而外示柔以容物不失其明有髙明柔克之義曰大有地雷復靜也雷地豫動也山附於地外𨿽剛正而內附柔邪剝也地中有山外柔順中剛正謙也長陽少陰歸妺也上示以悅下感而動隨也漸進也故上山有目曰漸蠱事也上以剛徳止節於物從權行令所謂有事而待能者也故山下有風曰蠱地中生木升也令行於眾而可觀望觀也火地晉顯也地火明夷隠也山下出泉處得其地有決導之理養晦俟時防也水以就下爲和居山之上處非其地蹇也澤性處卑在地之中上以順道臨之而下悅臨也澤必就地萃也火炎而上山止而下旅無容也坤變而艮乾變而離剛柔相交者道成賁也盛升陽而在上助天施化大壯也剛徳上居威令下動物不可妄也木有上火烹飪也風自火出由乎明內而後物不可妄也外家人也艮之气始萬物繼之以震皆得其養故以山雷頤也物之生離始於艮及其鼓動甲折則雷之功顯而艮之用隠也其體則二陽究其發生之迹則雷有以過之故雷山過也木進而上澤順而下物之分者故以澤木爲大過柔在內而靜剛居中而正內靜而正信發乎中號令行於外以感物之故風澤爲中孚風行水上波險渙散也木上水順乎上而有水井之功也上火下澤暌也澤居上火處下位則相易勢則相戰而變生革也君徳在上號令施於下則物有所遇故天風爲垢君徳未居於上號令不及於下則待時而發故風天爲小畜雷電者相須之物也電作於上雷動於下有必合之理故火雷爲噬嗑雷電旣合威明之至則臨照天下故雷火爲丰山髙澤卑山下有澤言髙必有卑虧損之相也澤上有山男下於女威感之理也長陽長陰相配而成尊卑之位正剛柔之气合萬世不易乎此恆也風散雷動百物鬯茂盛也澤無水困也水在於澤蓄而不流物有其節也水火未濟不相入也水火旣濟相逮也然則否屯言乎體泰解言乎用推之諸卦皆可知也蓋易以變生而象以互立皆體用之未也或曰卦之象皆用也安可謂互見也曰立象者以體用取知易者得其用而體可忘也

詩論

春秋論

洪範論

孟軻論【案以上四篇原闕今據論客所敍存其目於此】

荀卿論

天下之物理其始若不可究其終必有歸星之所經躔次捨合散犯守紛錯陵亂莫得而息然所統者北辰也水之東西曲折源長廣聚爲四瀆離爲百川蕩溢泛濫莫得而測然所赴者海也途之逺而上下險艱易直或向秦蜀或通吳楚舟車人迹莫得而窮然所防者中國也一言而可以盡天下之物理者蓋知其歸也言乎規則天下之圓者不能遺矣言乎矩則天下之方者不能遺矣方圓者歸於規矩而已者道徳仁義者其微發於神明其著極於萬物幽及於鬼神明見於禮樂籠絡萬世之前馳騁千載之外弛張變化於天地同其歸可得而知歟以宗主言之則止乎聖人也以法度言之則存乎皇極也總其大分而言之則謂之名教也名教者𨿽無知不肖之人可以納諸其中而賢智才能之士不可出乎其外也豪說侈論又安得而過乎仲尼嘗謂博學於文約之以禮可以弗畔其稱道前古之君則以堯爲巍巍蕩蕩舜爲恭巳而治禹無間然巳衞靈公問陳則對以俎豆子貢欲棄信則答以去兵夫以天縱之聖生知於道則固能放言髙議恢其端於無垠神其用於不測謂天下之治皆出於我矣而乃曰以禮約文則可以弗畔而又推尊堯舜禹之善如此夫以徬徨天下欲伸其道以濟斯民之心則固冝舉一切便利之事求合於時然後得奮其志矣乃以問陳答禮貴信賤兵其言之不苟則又如此得非以道徳仁義之大分歸於名教而不苟越其外乎名教之不可越故博學者必約以禮堯舜禹必爲後世之所推尊君子之言必無所苟也孟子奔走戰國開說諸侯而善必稱堯舜政必陳三代養生送死必得其詳其迹𨿽類迂濶其心則仲尼無異焉惜乎荀卿之不出於此而務爲毫說侈論往往越於名教之外而不知其歸也爲仁義禮樂之宗主萬世仰而師之者聖人也荀卿曰堯舜跖其性耳又曰禮樂生於聖人之僞則萬世安所師乎爲二帝三王之法度萬世推而仿之者皇極也荀卿曰有治人無治法又曰欲觀先王之迹則於後王彼治而無法不本於先王而本於後王則萬世安所仿乎失其宗主忘其法度則必越於名教之外也越於名教之外則何爲而不妄哉斯言也未足以適當時天下之用而足以啟後世天下之害也立說好異誇辧太過而不知其歸矣夫

揚雄論

世之論太者多矣是非何其異乎或曰雄之爲也得自然之數始於一而三之故有天地人之體而統之曰四乘之極而至於八十一故有方州部家之位而名之曰首從而三之故有二百四十三表又從而三之故有七百二十九贊以一首爲四分度之一而周天之夜又以踦嬴爲四分度之一而周天之度二十八宿之次捨一期之日四時之气節盡於此矣猶六十卦之當夫一嵗而有六日七分也或曰之數可損益也首爲者四日有半而爲分者四百八十有七則所謂周天之度與夫四分度之一者亦可以合也其踦與嬴者不必加之也嗚呼雄之爲止於是而已乎曰未也昔之作易蓋有憂乎於後世矣深探天地之本而得於數之自然數不可以爲教乃畫之一卦擬之以象重之以爻系之以辭而後見三才之用焉故曰立天之道曰陰與陽立地之道曰柔與剛立人之道曰仁與義然則易之生也出於數而其成也數亦隠矣聖之所以之濟乎斯民者曰道也道之用在乎教也彼天地五行之奇偶者不適夫道之用也雄之書其爲數乎抑爲道乎觀其覃思於渾天三摹而九據索研陰陽晝夜之運攷究節侯鐘律之紀星斗五行旣得其詳然後定之以爲首敍之以爲贊以求合乎周天之度一嵗之日則幾乎爲數而巳也至於一首之不同則言一時之理一贊之不同則言一人之事而又設爲衝錯測灘瑩數文掜圖告以解剝其義而敷繹其教關之以休咎禍福播之以進退動靜其微則一身之吉凶悔吝其聚則天下之安危治亂以可以推而及之蓋爲道之用而著以爲教也者亦有憂患後世之心而不獨爲乎數也然則說者多惑其數少言其道抑有由矣蓋其說曰與太初歷合而又有顓頊歷夫歷者以數推天之書也以數而差於天不能不差於秒忽是故千載之後疎宻異端而其法不可歸一使雄之書専爲歷耶其數𨿽有小差尙可成一家之法未必癈而無取況雄之所爲者寓乎數而言乎道哉然則所謂合乎初顓頊歷者之體也寓乎數而言乎道者之用也說者貴其道之有取而不議其數之何如可也昔王莽用之以筮旦占而遇幹其贊則一五七蓋言以逆爲事而終至於害身故其贊三違示其不可動於禍亂也此與夫南蒯將叛而子服恵伯謂易不可以占險之義同矣雄爲數乎爲道乎

唐虞論

人之心苟有以大受而不爲外物之所奪則天下之廣不足容也履安間逸樂之時而常懼及乎敗亂則天下之物不足治也深居髙堂運其計數而日獲千金之利未嘗喜形於色乃良賈也所畜素厚而所享冝其博也和鸞中節平趨大道而忘銜蹶之變以乃善禦也所向𨿽無虞而所思不敢怠也授之一命則慊然如不滿祿之萬鐘則泰然如巳盈必失其所守也百日之安則習之以爲常一日之危則置之而不慮必妄其所施也以一心之所存而得所闗如此世主豈以可不深窮其源而愼執其用哉今夫巍巍乎立斯民之上合天下之勢以成其髙使天下之能以給其用罄天下之愛以廣其恵齊天下之長以隆其威而乃怙然自處若無恃乎尊崇冨盛者是人情之所難也而聖人者不以爲難其教化足以召萬物之和其法度足以爲萬世之準其安如磐石其固如泰山而乃惕然自勵若不免乎憂虞敝壊者是人情之所難也而聖人者不以爲難是以聖人之於天下其視之則至輕其待之則至重視之至輕故其心亦不易以天下動待之至重故其心亦不易乎天下然則四海之大不足爲容而萬事不足爲治矣夫昔者嘗聞堯舜之爲君當時號爲至治之極而後世有不可及之名乃觀傳記以求之夫所爲然者而見其行事不過命官分職以禮樂刑政爲之具舉而措之悉有條目竊以爲堯舜之治其迹如此而已亦非有以大過於人者而當時號爲至治後世不可及則又何哉卽而推之蓋凡所爲人情之所難者其心舉能爲之焉耳且堯自唐侯而升天子舜以匹夫而有天下向也處乎一國耕於畎畝之中今也居乎四海之上享有生民之奉如固有之而未嘗少慊焉是以土階三尺茅茨不剪飯土鉶啜水而謂之中禮九男二女百官牛羊倉廩之盛而憂不見愛於父母彼豈以天下動其心哉以欽明文思溫恭允塞之徳臨可封之民成無爲之功而兢然於日行其道以天下爲憂不以位爲樂耳與其臣下相博謀議則吁兪訓飭盡夫君臣之義抑又作歌以戒以示奉若天命順時愼徽安不忘危之意彼豈以其心易乎天下哉堯舜之所以冠百王而爲人主之師者不在其外而在其終也孟子曰服堯之服行堯之行是堯而已又曰舜何人也子何人也夫資有二帝之資行之至而熟謂不可乎

三代論

夏有天下十四世四百餘年而後化爲商商有天下十七世六百餘年而後化爲周周有天下三十一世八百餘年而後化爲秦由秦而下疊興疊廢不復有如三代之永其故何也慮世之有深淺也爲治之有厚薄也體用之有大小也迹效之有逺近也慮世之深者爲治必忠厚也體用必廣大也迹效必悠逺也能識天下之大用者不苟天下之小利也能成天下之逺效者不急天下之近切也聖人之所謂政教者非一朝一夕之事也其道則仁義禮樂其具則法制也仁義禮樂之行於天下如導四瀆之水以灌良田使之源源而流要以千載而不可竭涸非徼幸決溢乃得一漑今嵗爲腴而來嵗爲瘠也法制之立於天下如以九牧之金鑄爲巨鼎本之模範而成要以千載而不可破壊非假借苦窳以便其用今日可舉而明日不完也是故祖宗相傳至於今孫循而守之𨿽其材僅可以保天下而其過不以至播於萬民則天下之勢猶盤固堅重而未易抜得非所慮者深所爲者厚體用至大迹效至逺而然乎夏商周之有天下歷二千年而才三易姓者其原出乎此也天下之先務四曰政也曰兵也曰財也曰士也天下之政人君莫不欲歸於一以全其尊也而三代之封建使諸侯世守其彊土家有其人民教令自出兵賦自奉爲天子者受其朝覲貢獻而巳以一時觀之則權散於列國王室幾乎不振反而求焉以至於久則藩屏之勢拱衞中夏可與之始終也天下之兵人君莫不欲彊其眾以暴其威也而三代之君政隠於鄕遂卒乘馬牛量力而出三時務農俟其隙而後教戰以一時觀之則國之武備疑其修講之未至反而求焉以至於久則井地之民舉皆吾之精兵而不可勝用也天下之財人君莫不欲問入之多以足其費也而三代之賦稅授田於民十取其一以爲公利以一時觀之則國之用度常若不給反而求焉以至於久則下有餘力而易供上有餘冨而不可勝計也天下之士人君莫不欲速求而驟用以盡其材也而三代之選舉先以學校養而教之徳成行立然後量能而定位以一時觀之則殆非明王急賢之意反而求焉以至於久則素養之賢其積眾多而不可勝任也由是推之則三代之凡曰政教者皆有寛緩遲久之心而無淺暴苟簡之態非邀功於目前務爲利於後世其名𨿽類迂濶其心乃切於事是故規模宏逺徳澤深厚而子孫亨國之永冝矣孔子曰無欲速無見小利欲速則不逹見小利則大事不成治亂之至鑑也思慮不能極於深施爲近於薄法度狹隘而功效易見而欲希風於三代者殆卻行而求及前也夫

秦論【按此篇原闕今據論略所敍存其目於此】

淨徳集卷十五

欽定四庫全書

淨徳集卷十六

宋呂陶撰

論

西漢論

善治天下者必觀諸時而不擇事之難易蓋天下之事有逺近大小之別而無難易之定體惟其時不可爲則謂之難時可爲之則謂之易昔者聰明睿聖之君賢智才能之臣未嘗不欲舉其逺者大者而行於天下惟直乎時有不可而遂不爲當時之深有不足之心後世亦爲之惜然則時者治之端又君子所謂詘伸也夫時不可而不爲則固足惜矣時無有不可而亦不爲則又仁君子謂之何如嗟乎天下之事多失於此而莫能臻夫極致王道所以不及於古而生民有不幸也秦之將亡禍流四海嗷嗷之民求息肩措足之地而舉無所容漢髙帝仗義以起誅代無道援而出之於塗炭首除奇法約以三章數赦罪屢賜爵軍事勞苦者復其田租郡國多賦者減其歳獻鄕縣爲置三老以帥眾爲善饑者甘糟糠寒者利短褐故得望之如雲霓親之如父母以布衣一劍之任五載而成帝業然當此之時去周未久三代之宏規遠略遺規舊制與其民之耳目相接疑其猶有存於天下者以新造之天下而乘民心之初得苟能講求三代少仿而用之則愚者不以爲驚智者不以爲迂濶然而不能者何也十二年間寇難未盡平法度未盡立而未暇及之也故髙帝之政不過前之數事而已至於文景以恭儉養民孝武以雄才大略至治皆處大有爲之勢而亦不能者何也非時之有不可也彼見髙帝得天下如此之易其所行者乃前之數事而民之悅服亦已如此之易則其心以爲治天下之道不過如此而無難惟不爲秦之所爲而行髙帝之所行則亦足矣蓋不察髙帝之時有不可也於是舍其遠者大者而取其近者小者以行之是故不立公田什一之法而除租釋賦以勸農不惇引年養老之教而歳次牛酒以示惠不遵賢能賓興之制而務察孝廉不施鰥寡有養之道而惟行賑貸不崇鄕黨庠序之訓而增置生員以廣學者不書徳行道藝之羙而復其孝悌以風斯民事皆近而易行不足以經遠名爲治理而曽無其實使三代之道邈然不可復見政教益苟簡風俗益偸敝可不惜哉是故仲舒譏其不能更化賈誼痛經制之不立王吉以爲未有萬世之長策者此也昔唐太宗與房杜議興禮樂而曰有志不就古人悠悲時難得而易失朕所以遑遑也嘗三讀而嘆之苟易地以處則西漢之風豈有不至三代乎

東漢論

天下國家之權不幸而爲小人所乘則生民受敝社稷有可憂之漸於是忠臣義士痛心切齒合謀共力犯大難而攻之攻之而勝則天下賴之以安攻之不勝則繼以死而無憾然其勢常不勝以及於死天下從而悲之竊嘗攻求成敗之迹爲之深思遠慮而見其亦有可禦之策不必犯難以攻而使之不可勝蓋先幾之謂也夫小人而能竊天下之權則安有無故得之者哉其始也蓋天下有不幸之事君子不爲之辧而小人辧之幸而有成以爲其功以固結世主之意於是气焰熾烈而黨與盛大後之人君生於深宮溺於近習熟聞其說而謂斯人之足以辧吾事也則又從而親信之故天下之權爲其所乘至於喪亂而下可觧世之君子旣有扶衰持危之心盍先天下之憂而爲之謀使辧事在吾而収功不在於彼深防其源痛遏其流則奔衝泱溢之患不及於後世豈有因之而遂喪天下者哉惜乎始也不能一出力以辧其事由是功不在吾而在彼旣以啟其彊梗之漸以遺彼世及夫權移勢力而乃與之力決勝敗於死生之際多見其重不幸也此譬如此百金之劍授於盜賊逮其行劫有人焉一旦竊不平其戻敢持梃而搏之反至於死死之者固無愧矣授之劍者安可逃其責耶東漢宦官之盛自鄭眾始眾之盛以和帝防弱而有誅竇憲之功其後國統遽絕母后臨政孫程定立順之議曹騰參建桓之防朝廷綱柄盡付其黨陳蕃何進竇武之徒懷憤奮發欲淸妖祲而不免殄戮之禍劉氏鼎由此淪失使誅憲立順建桓之事當時將相能収其功而不出於三凶之手則姦佞之勢豈遂滋長而至是耶忠臣義士亦未遽然爲之死也唐之宦官亦大類此自輔國元振之後其徒日益肆橫而不可禁然二人者其始亦有寶應定防之功故其終乃有甘露之事此前世安危成敗之明驗炳然可見者矣嗚呼功者忠義之實也君子之所宜有非小人之所可居也小人而居功防則利已而害物巨則至於亂天下豈獨宦官而然乎有天下之大節者然後可以任天下之大事也幾微付畀之際敢不愼哉師之上六曰大君有命開國承家小人勿用象曰小人勿用必亂邦也夫處師之極爲眾所歸以大君之命而有開國承家之事豈小人而可用乎此聖人所以深明夫治亂之大計也

魏論

善計天下之安危者必審其利害之兩端而不泥於懲戒之偏說思其所以爲利則防其所以有害蓋有其道可施於安可施於危使天下之變不能乘間而發是之謂知本天下安則內足以制外天下危則外可以禦內此利害之所宜審也彼狥懲戒之偏說者見其利而不知其害可施於安而不可施於危也蓋天下之變所起有二一曰諸侯之彊盛二曰大臣之持權彊盛則爲外憂天下所以漸亂持防則爲內患天下所以速亡此二變者有內外遲速之異世主豈可不察哉然則所謂更相制禦之道者何也曰修法度愼政教足以杜彊盛之漸固蕃衛完形勢足以破持權之姦周之始封八百餘國有賦足用有兵足戰朝覲貢獻莫敢先後而至當此之時未聞有不庭之國者何也有所服於內也及其衰世大邦千里齊晉起而爲盟主天子尊之僅存位號當此之時未聞有擅命之臣者何也有所忌於外也是故內有治政則無慮諸侯之彊外有諸侯則無慮大臣之橫所謂相制之道也昔之圖治者不究於此以爲廢諸侯則無憂外天下可不僣亂是安間無事之策也是不知諸侯之彊始於王室之不綱也徒知外憂可弭之爲利而不知內患無以禦之爲害也若去天下之僣亂而反取天下之速亡也其說豈不偏哉秦懲周之所以亡不授子弟以尺寸之士獨収其權以控制四海才歷二世乃死於趙髙之手漢監七國之所以亂推恩分國以銷維城之勢軽根易防危基易墜方百年間乃爲王莽之所乘世祖中興失於遠覧封建之制日益陋郡縣屍其政於外臺閣總其務於內宗室王惟衣食租賦而已暌孤之釁遂爲曹氏之所窺此三者皆外無以救變生於內而不能禦焉曹魏之亡何以異此旣以詐力而得又欲以詐力而守無親疏無小大未嘗以誠信待之故於同姓之臣尢爲猜貳𨿽有封疏之名曽無任爵之實官屬則付以下才兵衛則給其殘老惠澤不流科禁峻廹失侯削地無嵗無之至有兄弟不得同路而出者權軽勢弱僅同匹夫是故賊臣一施其謀而魏之神噐失矣夫以任城之剛武敢爲陳思之機慮敏博而使之握重兵至勝地洎諸宗子分列建國以忠義同憂之心爲膠固不防之勢處可以遏姦萌出可以靖大難則司馬氏安能遽遷其祚業哉昔者朱虛之謀倡於內齊國瑯邪之兵待於外乃能平諸呂之亂由是而言則利害之端可見矣惜乎魏之不監於此也

晉論

晉之亂亡議者談之多矣或曰外裔盛疆侵暴王室劉聰石勒之徒據有中原兵寇乘風而起徧滿天下惠懷昏庸力所不制乃有奔播之禍或曰當時公鄕大臣宗尙虛曠徇名而忘實好淸言而不可適用姦雄之士窺其所不能而攻之乃底於敗壊此二說者皆指其已然之後而不究其將成之前也今夫富家巨家多蓄貨財父祖處之有素子孫亦能守其所積苟不至於慢藏則平居終日安見刼奪之患哉惟失其所主而軽其所蓄舉希世之寶以寄諸臧獲捨千金之貲以委諸通衢則盜賊肆志而奄有之矣勢至於此而不窮致寇之因而乃責家人之不能禁宼抑亦惑歟然則劉石足以亂晉而晉之禍不始於劉石之盛彊公卿𨿽不足捍患而晉之亡不系於公卿之崇尙虛無蓋天下防亂之端何嘗不自內起人君失道則姦民叛羌有竊伺之意權臣擅命則壯夫烈士懷不平之心此前定之理也宣景之取天下豈有分毫仁義以服人之心乎索其始終則皆天下之所不容誅也然而得之者幸也天下有以幸而得無以幸而守何則其得以天而其守以人也武帝之於天下豈非亦欲以幸而守乎彼賈充者魏之賊臣耳而任托大事與之婚姻知惠帝之不肖而不能處以大義提四方新定之勢而付授非人則其心亦欲幸天下之茍安而巳固不暇深思逺慮求爲千萬世之策也旣而楊后得循其愛又以楊駿爲之輔翼此數事者足以啟竊伺之意而激不平之心矣亂亡之根固以盤於朝廷也是故自太康之初吳人獻地天下始一至於永平方十餘年三楊被誅賈後專政宗室諸王自相殄戮中外觀釁反者屢起永寜而後天子日有遷廢之慮統緒之大不絕如綫是以元海父子始建僣號之議石勒之眾繼爲寇孽自是而下中國之勢四分五裂而天下之禍遂至於不可解嗚呼有武帝之不斷然後有惠之闇弱有惠之闇弱然後有賈後楊駿之暴戾有賈後楊駿之暴戾然後有宗室諸王之變故有宗室諸王之變故然後有劉石侵暴之禍皆武帝有以導之也彼武帝始爲之謀則亦不謂其禍之至於此惟其欲幸天下之苟安而遂及之矣周之王業自后稷以來積功累徳歷數十世大命旣集猶不敢遽然當之及武王成王之際則以周召爲之左右聖人之欲天下之安也豈敢有求於幸哉經曰愼厥終惟其始差之毫釐繆以千里又曰國之將亡本必先顚其晉之謂矣嗚呼自古喪亂之端未嘗不起於內得失安危之相倚防可少怠而不思乎

隋論【案此篇原闕今據論略所敍存其目於此】

唐論

隋唐之際天厭亂久矣髙祖始受命經營創造天下略平太宗宏謀遠算以底大定髙宗昏庸權移武周中宗繼之韋氏奮抦唐之基緒絕而後續此二者皆起於女子之禍而下生於天下之變豈待擬議而後明乎然自天寶至天祐始終幾二百年變故數起而遂乃至亡者何也迹其衰防之端蓋有四焉一日方鎭二曰四裔三曰姦臣四曰宦者四患之生則又有所從矣方鎭之患生於倚之過重而養至彊大四裔之患生於苟其爲用而不復禁制姦臣之患生於聼任之惑宦者之患生於危難而賴其功其生𨿽異而其迹相表裏內有以召則外有以應惟其明君忠臣或禦於外以定內之勢或制於內以成外之功是以亂而復治危而復安及其內外之患並起共攻而上下無以制禦則天下崩解而不可支此唐亡之明驗也藩鎭諸帥分列四方大者千里少者數郡建幢授鉞犬牙錯﨑沿邊皆置節度府範陽朔方兵至十萬威武相髙暴戻相勝一旦窺伺國釁捲甲而前則中原丘墟天子播越亂根逆萌旣無以制然後加之王爵以安其意賜之金劵許其自新姑息繼世幸於無事此倚之過重而養至彊大也肅宗之初志在恢復西戎嘗引軍赴難収復二京亦賴其力代宗時寇孽未殄又嘗率眾討逆旣與之和親又待以殊禮西戎之性暴而無厭及大歷之際吐蕃侵掠屢至近輔卒犯京師此苟其爲用而不復禁制也明皇之於國忠林甫代宗之於王縉元載徳宗之於趙贊盧杞此聼任之惑輔國元振始建寶應定防之議而宦官張盛此危難而賴其功也國忠林甫旣專政乃有天寶之亂縉載輔國元振旣用事乃有大歷之冦趙贊盧杞旣擅命乃有奉天之危此內召而應也然天寶之亂則子儀光弼能靖大難再造王業而天下不遂壊大歷之冦則又爲子儀蕩平而中原不遂失奉天之危則渾瑊李晟竭其忠力以淸妖祲而王室不遂亡此之謂禦於外以定內之勢徳宗之季以延賞之怨罷李晟以延齡之謀廢陸贄始置防軍中尉中防軍以兵授閹尹當此時姦臣宦者之勢可畏矣憲宗憤威令之不振勇於撥亂誅劉辟執李錡討王承宗而不疑一用裴度則淮西之孽掃去逆藩叛將蓄鋭喪气而思效順穆宗之時崔植杜元穎不知兵朱克融之亂復棄河朔元稹與魏簡交害國政至於文宗則守澄有勲宗閔爲相甘露之敗京師喋血當此時姦臣宦者之勢又可畏矣武宗以雄謀勇斷抗舉國勢一用李徳裕而誅陳行泰破回紇討劉稹皆有成績而冦孽不敢肆其此之謂制於內以成外之功僖昭之際主徳旣昬令孜復恭擅執威柄盧張濬輩爲之輔翼旣有沙陀之侵暴又有朱溫之吞噬則天下之勢固去矣嗚呼唐三百年而治亂循環如此爲萬世之防者安得不逺監而深慮哉

五代論

甚矣天下治亂之不常而爲君之難也其始也未嘗不欲爲千萬世大定之防及夫一日失其制治之道則喪亂之勢如洪河之去其隄防奔衝決溢防漫四逺流至百年然後其患稍稍止息方其安流而未潰也可不深窮其源而預慮他日之害乎周之衰自昭王而下諸侯之勢日益盛彊齊晉秦楚有國千里以兵相攻以地相制大吞小滅二百餘年然後並爲六國又一而爲秦秦不能守才二世而遷爲漢天下至漢而始服晉之衰自惠帝以來四裔之勢日益熾烈劉聰石勒乘王室之多故裂中原而處之擅王僭帝倡爲禍首四方巨盜如毛之多援迹而起百餘年間天下分割而爲國十六又二百年而傳之者七代然後合於隋隋不能守未三十年而遷爲唐而天下始定唐之衰自穆宗而後方鎭之勢目益暴橫兵彊地大盤結於外亂根逆本深不可防百餘年間唐祚因之以亡唐𨿽亡而其遺毒餘烈存於天下姧雄借之以盜神噐是故未六十年而社稷五禪厎於喪亡壊敗之極聖人出而天下始安嗟夫此三亂者其源之從來甚長故其流之所適甚逺皆歷數世而後可以止息夫五代干戈之事固不足議惟以其去唐最近而於今不爲逺亦可摭其旣往之迹而著爲監戒以杜萬世之患焉昔者唐之禍始於方鎭終於盜賊而遂爲梁之所乘自梁以來以亂濟亂其覆亡之端則與唐無異或以將帥之防扈或以外裔之侵廹繼之以驕悍之兵滿於天下而不知所以制禦之道是故或變於外或潰於內而不復支矣國家蕩除根芽混一區宇立成法制思與萬世爲利罷藩侯銷武力將帥之臣受成於內𨿽擁兵專閫而未嘗敢擅威福凡進退出處惟天子之命是從求其防扈之狀固無有也然而外侮驕兵之勢則志士仁人竊以之爲憂焉以後唐之亡驗之則悍兵可不爲之防耶以石晉之亂推之則邊圉可不爲之備耶失慮於一日者召患於百世矣詩云殷監不逺在夏后之世書曰無若商王受之迷亂酗於酒徳夫詩書之所戒必稽稱衰晚假譬近事至於賈山獻書漢帝而又借以爲諭其言最號明切然則條季末之迹爲隆盛之規豈非聖賢之心歟此鯫生所以畢其說於五代也

淨徳集卷十六

欽定四庫全書

淨徳集卷十七

宋呂陶撰

論

發防論

聖人之作易也探天地萬物始終之變而歸之於人事也歸之於人事者蓋示人以進退用捨吉凶得失利害安危之端俾夫深思而逺慮詳愼而善應擬而後言議而後動不失其正而已矣故六十四卦之相受以用相濟循環適變而無窮已一卦之設各言一時之事而立其宗主以成天下之務六爻之別各象一人之爲而著其善否以示趨避之宜是以從之則爲亨爲利爲吉逆之則爲悔爲吝爲凶此乃易之體要而爻之爲大戒也防之爲卦繼於剛柔始交之後言萬物始生而防穉也物之始生而防穉而無有以發之者則性命將安歸乎故履防之世陰必求陽闇必求明而庶乎發之焉爾然則求之與發之者抑亦有道耶曰求之者貴其誠發之者貴其始求之而不以誠則巧僞之端萌而不足以告也發之而不以始則愚昧之漸長而𨿽告之不諭也初六者以陰柔之質履一卦之初比附於陽近而相得所謂以誠而求發於始者也可以享初筮之告而無再三之瀆矣夫防之求發而發之得其道則善惡之變萬事之理可以煥然坐照而不迷於曲直是非之分爲眾人之所信聼也孰謂獄訟之難而不可決乎故曰利用刑人用脫桎梏𨿽桎梏之刑亦能斷而脫矣夫刑之施於治道蓋民惟於惡而後用之豈君子之所樂者歟或者以聰明辧察之資而專之於斷獄則非君子之用心也非忠厚以謀治道者也非待民以善者也是故防之用刑止於正法而已不可以長刑也法正則分義自明於天下刑不可長則治以教化爲本且一卦之象一爻之作而人事之取捨如此易可謂深矣

典獄監伯夷論

至哉古之聖人待天下之民而制其治也其仁且厚矣其知本矣爲之禮所以致中而納善也爲之刑所以防過而懲惡也大分別而莫不中焉百志定而莫不善焉則禮之教行矣旣中焉無過可防也旣善焉無惡可懲也則刑之權去矣然而其說曰刑期於無刑又曰以殺止殺則刑者果可與禮並驅爭騖而適於治哉曰不然夫禮者止邪於將然之前而刑者禁於已然之後且將然之邪有禮以止之則已然之不待禁禦而自息矣是刑之權寓於禮而歸於治也聖人者樂民之蹈於禮而憂民之蹈於刑以爲禮者本也刑者末也二者之施設率有先後緩急夫豈非仁厚以待吾民而知本者歟昔舜之命九官在伯夷則曰汝作秩宗典朕三禮夙夜惟寅直哉惟淸在臯陶則曰蠻夷猾夏冦賊姦宄汝作士明於五刑以弼五教欽哉惟刑之卹哉臯陶亦曰與其殺不辜寜失不經好生之徳洽於民心玆用不犯於有司則命官任人而措之刑禮也皆適其宜矣以舜之聖臯陶之賢而猶兢懼於刑罰勤勞於告戒以爲可失不經不可殺不辜則後之求平允刑罰者捨於臯陶其誰準繩乎迨夫周道中衰生民多僻穆王嗟風俗之陵替而懷古治之不可及也於是裁量揆敍以應世變訓暢夏典參用輕法至於戒飭臣庶則曰司政典獄非爾惟作天牧今爾何監非時伯夷播刑之迪夫伯夷典禮而臯陶主刑堯舜之事可見也欲刑之平乎莫若臯陶之職之善也然而曰司政典獄監於伯夷者穆王之待天下所謂仁厚知本者也其有意乎成康之無刑也彼四十餘年囹圄空虛措而不用者豈特傷肌膚之效歟禮樂之隆教化之實也吾將逺取夏法以濟周治亦庶乎哀矜元元而進之以禮義也彼伯夷者以禮齊民者也禮逹而分定則是非不以獄訟而自辧亷讓不以刑罰而自勸與其免而無恥孰若有恥且格之美歟捨伯夷將誰監乎嗟夫後之人知刑之可以助治而不知無刑之所以治毅然持三尺之律以較輕重而欲求勝於斯民者將告以是說宜少愧矣

聖人制富貴論

天之生斯人而謂之靈於萬物者蓋以有五性之動七情之役利欲之端潛伏於中而莫知其已也然則何以稱其欲保其生而全其性命哉有聖人者出深思逺慮而爲之計有所以養之而又有所以節之使之得其養則足而不屈使之得其節則羣而不亂統而言之謂之禮散而言之謂之分貴者安於上賤者過於下尊者務於隆卑者從於殺而不敢以毫釐秒忽之私淚於其間自天下國家之大至於閭巷閨門之防持而守之履而用之晏然日以大治而不知所以然者皆聖人之功也坊記曰聖人之制富貴也使貧不至於約富不足以驕貴不慊於上三復斯言其知禮之本然手夫人之情貧則患於約而爭奪之慮起吾有以給之富則失於驕而奢侈之患生吾有以止之貴則有慊於上而以爲不足吾有以充之使之各適其分而中於禮又誰憾焉以三代之制言之則周爲最詳周之制天子之田千里而諸侯之封有百里者庶民之家止於百畆則免於饑寒之患天子之居九里而諸侯之城五雉庶人之受田者廬舍二畆有半而無風雨之虞天子之服以日月山龍爲飾而卑者至於無旒之冕一章之服天子之食十有二鼎而賤者五十而後食肉此豈非聖人所以制之之義耶夫然故祿之天下而不爲多養之以抱闗擊柝而不爲寡知其分義之當不可以相雜也荀卿子著書力言治道至於分義之際未嘗不丁寜焉其說曰辧莫大於分分莫大於禮又曰分者義之別又曰禮者法之大分與戴記之說皆相表裏而深明夫聖人制禮之本意歟

聖王務行禮論

聖賢之所謂治道者蓋有本末先後之異焉本在於此末在於彼先者自治而後者治人詳其在我者而先之略其在彼者而後焉則人將以我爲君子而從之矣春秋之世諸侯專威彊者淩弱眾者寡不仁以取勝於仁不義而求先於義舉天下之廣而紛紛於目前也責以本末先後之論而能自治者蓋亦鮮矣幸而有賢人君子以爲我之先而以人爲之後啟導其君而使之爲君子者亦可貴矣楚之敵晉也久矣韓起叔向聘之楚子欲恥二人者而求爲得志焉故防啟彊諫之曰聖王務行禮不求恥人夫朝聘有珪享覜有璋小有述職大有巡功設機而不倚爵盈而不飲宴有好貨飱有陪鼎皆所以行禮也楚子於是悟其言之是爲之加禮於二子而晉楚之好遂因以隆睦嗚呼不有君子其能國乎以啟疆之一言而救楚子之失惇二國之好利亦博矣不然則晉楚之干戈日尋於邦內而莫之休息此防啟疆之賢能使其君之爲君子而可貴也敢又從而廣之以續左氏之意焉夫中外之分春秋所爲致嚴也世之所謂禮義者出於此不出於彼也齊爲周之大國禮義之出也而曹伯來朝於魯則惡而討之故春秋書以示貶而當時之君子亦譏其無禮嗟夫齊中國也一失而經貶其非楚南蠻也一得而傳述其是皆防啟疆有以導之矣由是而言則春秋之法有褒進蠻荊而同於中國之例說者有以七等進退之文推廣其義者皆不爲妄也夫爲天下國家而不先自治求以治人者未之信矣以防啟疆之言監之可也

君子思禮義論

人倫之大別有二而已曰善也曰惡也善則謂之君子惡則謂之小人爲君子則天下莫不貴之爲小人則天下莫不賤之此無他出於善惡而異也世之人有能知君子之可貴而小人之可賤則安忍不去彼而取此哉去彼而取此者不爲小人之爲而爲君子之爲焉耳眾人不仁而我獨行仁眾人非義而我獨履義眾人邪而我守者正眾人貪而我存者亷此其所以取貴乎天下而謂之君子也聖人之所謂名教者蓋以維持人倫而通行於天下傳於千萬世不可得而輙易其大略亦不過貴君子賤小人而已貴君子則勸之賤小人則懲之勸之者彼無過矣吾猶勤拳而告之不欲其復有過也則人將磨厲而求全焉懲之者彼有過矣吾更著明而責之不使雜於無過也則人安得不畏罪而驚懼耶春秋者懲惡勸善之大法以至公爲心而深明夫君子小人之分如權衡之於輕重繩墨之於曲直炳然而不可欺也故其所以賤小人而貴君子者仲尼之經左氏之傳相表裏而爲之說皆造夫名教之極矣昔者齊豹爲大夫殺衛侯之兄以求其不畏彊禦之名而春秋書之曰盜邾庶其莒牟夷邾黒肱皆竊地來奔而春秋不沒其名且艱難其身以險危大人而不誅之則攻難之士將寘力而不已此豹之名所以求而不得也彼竊邑叛君以求容於他國而不罪之則貪冒之人將奔走之不暇此三叛之名所以蓋而益彰也一以求而不得一以欲蓋而彰則小人之惡豈有毫釐不獲罪於名教者哉左氏從而爲之說曰名之不可不愼也如是是以君子動則思禮行則思義不爲利回不爲義疚夫禮義者修性誠身而完夫道徳之具也履而行宜而動𨿽欲有過不可得也夫能無過而不獲罪於名教此君子所以異於小人而可貴矣仲尼以小人之可賤而書於經所以懲惡也左氏以君子之可貴而發於傳所以勸善也非皆造乎名教之極乎

教以防其失論

天之生斯人皆可以爲善也而有不善者蓋中性之動逐物於外而心術喪於內不知所以揉治防制之道故也夫揉治防制之道聖人所以成人之性而復之於中和也昔舜之命防興樂以教冑子而告之曰直而溫寛而栗剛而無虐簡而無傲釋者曰正直而溫和寛洪而莊栗剛失之虐簡失之傲教之以防其失善乎舜之所以命防之所以教安國之論其義凡養心治性之說具於此矣夫惻隠之心而謂之仁人皆有也仁之失則狥愛而少斷羞惡之心而謂之義人皆有也義之失則多忍而寡恩辭讓之心而謂之禮人皆有也禮之失則巽懦而無立是非之心而謂之智人皆有也智之失則樂勤而好詐誠慤之心而謂之信人皆有也信之失則拘隘而懵理由是推之則正直者必失之嚴嚴則不溫寛洪者必失之慢慢則不栗好剛者必失之虐務簡者必失之傲此人性之大蔽發而不中其節也宜有以揉治防制之而復於中和矣聖人嗟天理之易滅而謂人欲之可禦也於是因樂以成人之性而著之教焉蓋樂者生於人心之和而發於聲文金石可以養人善心而復於中和也夫生於人心之和而用之爲教以養其善心而復於中和則其感必速其藏必深是以正聲一發順气旁應悸悼邪僻之態不奪於外恬愉粹靜之本油然有得於內矣吾見其直而溫柔寛而莊栗剛簡而不爲虐傲也故曰廟焉而君臣上下聼之則莫不和敬鄕焉而族黨閭裏聼之則莫不和順家焉而父子兄弟聼之則莫不和親者樂以教之防其失之謂也況以舜之韶防之職而國之子弟烏有不率其性以歸於中和者歟二典而下其教存於經者則周官以中和祗庸孝友之徳教國子其道一本於樂抑可見虞舜周公之心一也

有性可以爲徳論

天之生斯人均是一气也而人之有生何其紛紛而不一乎或聰明睿智而爲聖或修愼飭勵而爲賢或頑冒庸妄而爲愚是三者自孔子子思孟軻荀卿楊雄韓愈皆爲之說學者嘗聞之矣孔子以爲性相近習相遠也子思以爲天命者性率性者道性自誠而明教自明而誠也孟軻以爲性之無不善如水之無不下人性善也荀卿以爲待禮義然後治待師法然後正人性惡也其僞也楊雄以爲修其善則爲善人修其惡則爲惡人性混善惡也韓愈以爲上者就學而愈明下者畏威而寡罪中人介上下之間也性之爲性者一面說之如此則學者將誰適從乎防孔子子思孟軻之論亦莫之從矣所謂性之相近而習之相遠命之爲性而率之爲道者是性之可爲善也性之可以爲善信乎如水之無不下矣非孔子子思孟軻之論將誰從耶昔之時有以博士之學而言及於性索求其端而合於孔子子思孟軻之論者可取以爲性之說也抑之詩有曰荏染柔木言緡之絲溫溫恭人維徳之基康成釋之以爲桑木可爲弓言人內有其性可以爲徳此豈非善言性者耶方其稟之於中和根之於至靜寂然而未動也則賢之性亦近於聖之性愚之性亦近於賢之性及夫天理一動七情相交則遂以岐分而派別矣或不勉而中不思而得或勉而後中思而後得或不勉不思而無中無得故謂之遠也惻隠之心我固有之推之足以爲仁羞惡之心我固有之推之足以爲義辭讓之心我固有之推之足以爲禮是非之心我固有之推之足以爲智安有性之不可爲徳哉自非聖人必修之而後能也康成之言誠有合於孔孟矣

設法以待有功論

古之聖人以一姓之尊而立乎四海之上力至寡矣而爲之用者眾勢至危矣而與之守者安子孫綿綿傳祚享國爲世數十歷年數百天下可以漸壊而不可速亡者其慮深圖遠之意豈不詳且密乎其創制立法之要豈不廣且大乎要其歸蓋不私天下之利而能與眾人共享之爾此封建之事所以起也書之所述禮之所載始終之際可得而言焉虞舜之致治也肇十有二州置十有二牧外薄四海咸建五長夏禹之成功也斥大九州弼成五服中國之界至於五千其聲教之所及者抑亦遠矣歷夏之衰渉商之季而九州之境土則已隘於前古是以武王之初推列五等之爵尙循商制之舊分土惟三蓋以九州之地尙狹而不足以容之故也泊乎成王周公旣致太平廣大土壤制爲禮法以成先王之意設五等之封爵制之髙下而阻其疆理之廣狹是故公之地以五百里侯之地以四百里伯之地以三百里子之地以二百里男之地以百里以七千里之廣而王畿據有其一則八州之大可以封者其多少之數不可得而知耶故職方氏之制曰凡邦國千里公五百里則四公侯四百里則六侯伯三百里則十一伯子二百里則二十五子男百里則百男鄭氏釋之以爲則者法也設法以待有功蓋地以開方爲說而知之且明成王周公所以封建之意也夫周盛時天下之地必如此之廣也天下之諸侯亦必如此之多也天下之地旣如此之廣而吾不以爲有餘故用之以封天下之諸侯𨿽諸侯如此之多而吾以爲不足故設法以待有功而封建之地廣而不以爲有餘諸侯多而以爲不足則其不私天下之利而能與眾人共享之意可見矣是故盛則周召相其治以致刑措衰則五伯扶其弱與之共守數世歷年而終過其歷豈非慮深圖遠旣詳且密而創制立法廣大之效歟

大賢擬聖論

聖賢之心一也其道亦一也其窮逹出處亦一也而天下國家之治亂生民之幸不幸系焉聖人之心欲有爲以康世也大賢之心亦然也聖人之道欲巨用以澤物也大賢之道亦然也苟不爲不用則捲而蔵之以利於千萬世之後此聖賢之不得已也天下國家之未治也生民之不幸也然則六經之作非仲尼之本意也七篇之言非孟軻之始心矣仲尼之意復衰周之治於二帝而已也孟軻之心躋戰國之政於三代而已也然二人者率不爲不用而徒能載之於六經發之於七篇則吾道之窮甚矣後之釋孟子者又能推明其始終之迹而言之以爲孔子自衛反魯然後樂正雅頌各得其所刪詩定書系易象作春秋孟子退自齊梁然後論著其書蓋大賢擬聖而作焉是故衛靈公問陳則答以俎豆梁惠王問利則對以仁義桓魋之厄則謂之莫如予徳臧倉之譖則謂之不遇者天此其爲心爲道之相擬於符節之相合壎箎之相應而無一毫之戾矣此趙氏之言當也敢後而又廣之以顯聖賢之功焉昔者洪水之懷襄民多死於塾溺則禹決九川陂九澤而天下平飛亷惡來之害及於中國則周公兼夷狄驅猛獸而百姓寜賞罰失柄而王道不存則孔子修春秋而臣子知懼此前聖後聖之爲𨿽世之相去甚遠而成功則一皆務以康世而澤民也戰國之衰楊墨放蕩君父之義將絕而禍亂之流漫以淫及於後世非有禹周公孔子之心安能禦哉故孟子之好辧者所以距詖行放淫辭息邪說而承於三聖也韓愈氏深明其功謂之不在禹下信哉擬聖之作抑可見於斯矣

崇所尙則羙不虧論

爲上而尊居下而卑履貴而隆處賤而殺者事之常也天下固有之矣宜伸而屈宜屈而伸可重而輕可輕而重者事之不常也天下亦有之矣此二者嘗質之於君臣之際其始若異而終則同蓋歸於義而已也今夫萬乘之崇九重之盛被衮南面人皆俯伏稽首而願爲之臣是其尊不可卑也其貴不可賤也其伸不可屈也其重不可軽也艸茅之防市井之陋退處窮閻而甘心藜藿者其下不足尊也其賤不足隆也其伸不屈屈也其輕不足重也然而人君嘗有降心損已以致禮於巖谷之士而不以爲愧恥者何也蓋有求於下而爲之人臣嘗有篤守深信以全其忠不見詘於世主而不以爲悖慢者何也蓋無求於上而爲之孟子曰古之賢王好善而忘勢古之賢士樂其道而忘人之勢趙氏從而釋之曰好善忘勢以貴下賤之義樂道忘人之勢富貴不動心之分也各崇所尙則義不虧斯極致之論矣矣夫聖人之所以營治天下者以道徳才智爲之用也而後有聖焉則𨿽致禮而不爲愧恥成湯之於伊尹髙宗之於傳說文王之於呂尙可謂好善而忘勢者矣夫眾人之所以取適其欲者惟爵祿厚利爲之勸也而我無取焉則𨿽自守而不爲悖慢夷齊之下周武四皓之於秦皇嚴陵之於漢光可謂樂道而忘人之勢者矣易曰賁於丘園束帛戔戔又曰不事王侯髙尙其事二爻之設抑亦配於思也要其歸則上爲好賢之君而下不失爲守節之士於義何損焉

士惟義之所在論

天下之事有是與非其始不同而其終則一者固未可以一槪而言也六國彊秦之際以兵相尙以地相勝朝合而爲從暮離而爲衡當時之士大率揣知時變求順乎情持巧詐權利之術以富國足兵之計開說諸侯而欲爲之用當時之君亦皆樂聞其策而冀有以取畏於敵人於是信而用之然其君臣之間始終之變亦可怪矣其始也同心合慮委之以兵授之以國而不疑其終也釁起罅開談笑熟視付之以死而亦忍豈非下之事上也以權詐爲之始而上之待下也以權詐爲之終乎啇鞅之事秦也變法度以一民心督耕戰以完武備凡所以並吞六國者防啇鞅爲之及其成功事定而鞅以戮死吳起之事楚也以峭刻少恩爲務𨿽王之貴戚悉繩以法凡所以齊治於楚者皆起爲之及其攻行眾畏而起以被誅文種之事起也分兵民之職以防計先備陳安危之端以深諫切謀凡所以求滅於吳者皆種爲之及其敵破國安而種乃賜劍然則三子之死皆出於不幸焉原其所以死之之心則各盡其分而已矣洎乎蔡澤之說應侯而欲奪其位也乃舉三子之事以窮之是以應侯皆許其死而謂之義之至忠之節又從而言曰君子以義死難視死如歸生而辱不如死而榮士固有殺身以成名惟義之所在意者欲明已之事秦𨿽蹈危亡禍敗之機而亦莫之顧將惟義之是守而死之也夫義者合於天下之宜而已宜而死之義也今夫說人之君謀人之國而惟變詐權利是務及功成而身戮亦不足怪矣故三子之死未可以言義也以一辯口之蔡澤而應侯捐相君之位以與之則以身系安危而擇夫去就之義抑亦虧矣

淨徳集卷十七

欽定四庫全書

淨徳集卷十八

宋呂陶撰

論

文武舉大略論

古之人制爲君臣之分者不獨全人主之尊而巳勢必相須義必相濟所以經綸天下國家而措斯民於治安之域也故比以元首股肱耳目腹心之象明其同心合體而成功立事此萬世不易之道矣然而天下治亂不常苟值創始造端之勢則其君臣之際爲力難易又可知矣夫非上之任下者得其道下之事上者盡其能則天下之務孰能應之哉韙乎髙祖之經營羣臣之際防也可謂上任之得其道下事之盡其能也方秦之衰天下惴惴困於刻之餘而求其所以息肩之地是故以布衣之資一劍之任始終五載遂成帝業鼎祚之安傳至二百餘年而始危者豈獨髙祖之材能所致哉蓋亦一時之賢傑有以先後左右而勲業始完也班固之論曰任蕭曹之文用良平之謀騁陸酈之辯制叔孫通之儀文武相配大略舉焉盡之矣夫庻事艸創而天下之法度不立則何以維持民心哉此蕭曹之文必任而寛厚淸靜所以率下也四方多難而天下之勢易動則何以保於全安哉此良平之智必用而出奇決勝所以中於機防也幹慮則智有時而窮此酈陸之辧所以必騁而開說於後也連衽而起被衮南向而接之則人未之服此叔孫通之儀所以必制而示朝廷之禮也此四者皆聖人所以經營天下而守之之先務而髙帝能之則大略已舉大功巳成乃其驗也議者以爲知人善任使而史臣亦言其規模宏逺信不妄矣

張馮近王道論

聖人之所謂至公者情無所狗而已故朝廷之事君子有以一言而正之者蓋體於至公也體聖人之公出君子之言而朝廷之事得其正推此心加於天下乃至治之道矣求之於古人而見於張季馮公矣質之以六經之義而合於洪範之皇極矣夫洪範之皇極蓋統九疇之中而立爲之法以爲人君大用中道以範四海不可過之而不可不及也故其說曰無偏無黨王道蕩蕩又曰無黨無偏王道平平且天下之治莫尙王道而王道之說惟戒於黨偏則王道豈有他乎一本於至公而已也以至公爲言而適於正則君子何慊於王道哉犯蹕之罪文帝欲誅之釋之請以贖論爲之言曰法者天下公共廷尉天下之平用法一傾則民無所錯旣而獲從其請文帝引李齊之事思得良將馮唐爲之言曰𨿽有頗牧亦不能用以發上意而辧魏尙之非罪帝悟其說復以尙守雲中夫釋之非私於犯蹕也蓋能執法持平而不奪於人君之勢也馮唐非私於魏尙也蓋惜有功見廢而明於任將之術也以釋之守法之心措諸天下則獄訟有不平乎以馮唐論將之心措諸天下則賞罰有不當乎求之王道誠近之已此太史公所以深嘉而屢嘆也後之議者謂天子之吏猶不可失平而天子之身安可以失則釋之之言未探本矣文帝能信亞夫之能軍何至不用頗牧則馮唐之論爲有激矣豈有責偹賢者之意哉然歷觀漢之名臣言切於事而會合經訓如二者鮮矣書曰皇極之敷言是訓是行以近天子之光其張馮之謂歟

賈山與路溫舒同傳論

自春秋之法絕筆於獲麟之一句而褒貶重輕之義進退是非之訓卒不可得而復見耶其大權大法幽深隠奧則不可得而見矣其祖述聖人之緒餘而立爲一家之學裁成義例以示後世庻防得其髣髴者猶可見焉遷固之史是也馬遷始攺編年之舊而爲紀傳之書以帝王繼統而謂之紀以公侯傳國而謂之世家以卿大夫列位而爲之傳而善惡褒貶之意寓於其中其爲功亦勤矣至班固則又繼其法而成一代之史夫二百年間天下國家君臣事物之變可謂廣且多矣以八十萬字之文可勝載耶向非裁之以義例則錯亂糅雜而莫能究其體要知其統類烏足以稱爲良史哉故紀言其略而傳載其詳而傳之先後抑有義焉以功之大小而次之則韓彭之後當繼之以衛霍也以人之賢愚而次之則蕭曹之後當繼之以丙魏也而世之逺近殊不接矣亦非記事之體也故傳之所次服防謂不以功之大小人之賢愚惟以時之先後而顏師古亦曰又以事類相從夫時之先後相繼而事之義類相從則一時之本末眾人之是非舉其端而可以推之矣賈山之至言皆借秦以爲諭路溫舒之抗疏則亦曰秦有十失其一尙存治獄之吏是也二人之志皆指明秦氏之亂亾以劘切世主而欲其除煩救獘豈非事類之一耶傳而同之不爲失矣不獨此而已也欲觀其變詐之迹則見於張耳陳余欲觀其開陳治亂之道則見於徐樂嚴安欲觀禦邊之防則見於賈捐之嚴助欲觀撫民之要則見於龔遂召信臣凡爲此者皆類而從之之謂也師古之言槪舉一二以明之信乎固之稱良史也

湯周福祚如何論

甚矣天道之難言也六經之說有曰皇天無親惟徳是輔又曰作善降之百祥作不善防之百殃又曰積善之家必有餘慶積不善之家必有餘殃此儒者守之以爲定論而謂其可必也予攷以人事而實其福善禍淫之說則亦未必皆然蓋昔者司馬遷以爲伯夷叔齊以義諌周食薇而死顏回無遷怒貳過之失孔子羙其好學而亦夭喪盜跖恣行虐殺千人反以壽終天之報施善人信何如哉此史遷疑而未辧學者嘗惑矣至於班固評張湯杜周之子孫則又可疑焉固之言曰張湯杜周並起文墨小吏列於酷吏皆有良子徳器自過爵位尊顯繼世立朝相與提衡至於建武杜氏爵乃獨絕迹其福祚元功儒林之後莫能及也夫蕭何曹參之才張良陳平之智與髙祖經營天下措之乂安要其所以興利除害功濟斯民蓋亦深也韋賢貢禹之學匡衡薛宣之能其輔導時君有補於治蓋亦多也而其後子孫或數十年而世絕或一傳而國除彼持法刻深者乃享祚悠長有至建武而後絕者豈報施之理不得而知之歟竊嘗思之顏子死孔子謂之不幸夫以徳而夭聖人以爲不幸則徳而壽者出於幸而已使天之禍福家至而人論之則審無可疑而聖人亦不以幸不幸爲之說而乃徧覆包含於九州之內外爲善於此者未必防祐於彼履惡於下者未必獲咎於上則難以一人之報施而言天矣以聖人幸不幸之說而求其福善禍淫之應則天與人両不相廢而教存於中夫又何疑焉且於公之善聽其髙門以自顯豈幸哉丙吉之陰徳則傳子而不侯蓋不幸矣湯周之福祚抑可明於斯也

教論

因人之所能而導之不彊人之所未能而使之自至則天下皆知爲善之易而不苦其難吾之教亦不勞而成也人之所能者素有於內也其所未能者擴於外而後得也施其素有於內者則用力固少矣而又擴之於外則何行而不健何求而不遂乎抉瞽者之目而授以婁之任提聾者之耳而訓以師曠之技彼自知其資之不可爲也𨿽早夜諄諄語之安肯信其說而從哉禦不失其步驟射不失其容止而告之曰久而不已則五節五善可以具焉其人必有激昻自進之心而無恐縮不敢之意何則其資可爲而無所憚也及其久而不巳則所謂五節五善者亦庻防矣忠信廉孝者天下之人皆目之曰善行而欲行之也或告之曰如比干乃謂之忠如尾生乃謂之信如伯夷乃謂之廉如虞舜乃謂之孝則其心莫不畏其不可及而自惰焉倘告之人不欺於人足以爲忠不食其言足以爲信不苟於得足以爲廉不悖其親足以爲孝則孰不欣然而願行之行之而不己安知其不盡夫所謂忠信廉孝之道哉古之聖人察夫人情而知其資之可爲而慮其心之畏不可以及是故爲之教也不過其端不咈其欲充其所有致其所無引之以至易要之以至難昔孔子之門人弟子皆賢明才哲可謂造乎道者然其問答之語多切身近情而無髙逺難知勤苦難行之事是故以敬飬爲孝以言動視聽不渉非禮爲仁以敬鬼神而逺之爲智以先行其言而後從爲君子凡爲此說者欲人爲善之易及後世道喪而教衰人持異論而失其本統以告子之賢而猶有杞栁桮棬之諭謂仁義戕賊其性陳仲子許行之徒則又叛禮義之中立苟難之行以惑世噫斯言也斯行也無乃室天下之善心而爲仁義之禍歟故孟子之教皆先乎人之可爲者後乎人之畏其不可及者先乎可爲者蓋因人之所能而導之也後乎畏其不可及者蓋不彊人以所未能而使之自至也且其言曰四端猶四體也苟能充之足以保四海如是則有惻隠之心者可以爲仁仁之至則不止於惻隱也有羞惡之心者可以爲義義之至則不止於羞惡也又曰徐行後長者謂之悌堯舜之道孝弟而已又曰雞鳴而起孳孳爲善者舜之徒也夫惟徐行後長者雞鳴而爲善皆眾人之所不憚而其歸乃至於堯舜凡爲此說者所謂引之以至易要之以至難也人之所未能者可以自至夫然後知孟子之深於教也

學論上

治天下有大分大分定則天下不勞而治矣古之聖人立爲名教者蓋道徳仁義之施設所以齊一生民而維持萬世與天地日月相爲終始而無窮已也天地之位有髙卑日月之行有明晦此物理之大別也是故有貴則有賤有上則有下有長則有防有大則有小有內則有外有近則有逺有重則有輕有親則有疎有貧則有富有隆則有殺有眾則有寡有彊則有弱有本則有末有先則有後有恩則有威有刑則有當有善則有惡有是則有非有愛則有惡有剛則有柔有寛則有猛有用則有捨有行則有止有治則有亂有興則有廢有福則有禍有生則有殺有與則有取有屈則有伸有寵則有辱凡如此者蓋天下之理勢可以俱有而不偏立也爲父主於義爲母主於慈爲兄主於友爲弟主於防爲君主於明爲臣主於忠夫婦有別長防有序朋友有信是亦不可一日防也仁也者以愛而濟此者也義也者以宜而裁此者也禮也者以體而履此者也智也者以明而知此者也信也者以誠而任此者也堯以是首二帝之徳舜以是致無爲之功禹湯文武以是隆三代之治皐防稷契伊尹周公以是輔導其主綏靖其民掲而爲法度如日星之明不可得而差也施而爲教化如江海之流不可得而竭也是故傳世數十累年累百𨿽其子孫僅可承而守之猶足以保天下何則大分定故也名教存故也詩者詠歌此以美刺於上也書者謀議此以號令於下也春秋者嚴其體使民畏此而不敢犯也易者神其用使民由此而不得知也六合之外聖人不言千古之上聖人不取其不言不取者非不知也爲其不足以明大分著明教也甚矣學者之蔽且惑也捨乎邇而求諸逺也違乎明而趣諸幽也指有以言無也借虛而論實也三光五曜燦然目前曽莫之見及其防冥邃黒則熟視四方而欲辧合散之理寧非欺吾哉四通八逹坦然易履則莫之行而乃冒險阻渉危隘或奔崖谷或穿林莾終日踽踽求以適夫大道蓋亦迂矣胡不以名教大分爲之宗主耶彼名教大分者蓋與天地日月相終始而無窮已也𨿽能廢之名教大分廢則三才壊滅生民不爲禽獸者防希矣學者之力旣不能毀天地日月又烏能廢名教絕大分哉徒見其嘵嘵於天下而滋聾瞽之惑也且天下之事有可以力奪者有不可奪以力者有可以勢驅者有不可驅以勢者有可以法齊者有不可齊以法者凡出於迹者上之人可奪以力也可驅以勢也可齊以法也凡蔵於心者𨿽其力與勢可以死生禍福於人而不可奪我之有驅我之從況能以法齊我哉是故君子可蹈白刃而不中庸也忠臣可趣鼎鑊而不可防大節也昔者道之不幸無如秦焚燒詩書坑殺學士挾書抵禁偶語棄市其勢與力固足以勝天下矣其爲法以破毀聖人之道亦已至矣道果從而喪乎及漢之興六經百氏之書翕然雜出徧滿天下老生碩學接武於朝文章法度一日振起議者謂其與三代同風然則秦之法固不能繩學者亦甚明矣道不可喪教不可廢故也由是而言則天下之學安可齊之以法而必使從爾所好哉

學論下

天下之學而可齊以法固無有也學之興廢系乎時之好惡則有焉昔者春秋爲經一而傳者三師徒異論父子異說世主惑於其間天下從而取捨是以武帝好公羊則糓梁廢宣帝置谷梁則公羊亦詘左氏之書乃不爲世用及劉歆鄭眾賈逵陳元軰辧析是非折以中道然後三家之學並行於漢而傳習至今不絕方其捨而不用與其取而立之時一時之好惡耳未能破碎大道敗壊風化也今則不然六經之舊說先儒之所講觧多士之所宗師朝廷之所崇信凡立於學官者一切擯棄以爲無取而乃獨伸一已之私見力毀萬世之公議一夫倡於前百夫和於後百夫倡於前萬夫隨而和之𨿽亦出於世俗之好惡耳而於大道有破碎於風化有敗壊此君子之所深憂也夫易者生於數而成於變化聖人所以盡三才之理也其吉凶禍福進退得失之塗其安危治亂否防消長之勢其隠則造於防徵之先其顯則立於神用之表烏可以七八九六之數言哉是故劉牧以數觧不若輔嗣以用說也詩者出於性情因人之善惡而形之言也日月星辰風雨雲雷霜露山川艸木鳥獸虫魚衣服器用或目之所觸或意之所寓苟可借之以爲言而諭人者莫不備有方其爲言也何睱攷合於名數制度而後言哉是故康成以禮求不若毛公以意得也然則易以數觧詩以禮求猶不能知其防而況以字說乎字之大本莫過六書引而伸之觸類以長而天下之字盡在是矣一字不足以言事物之義則至於數字數字不足則至於百十又不足則至於千萬句字者所以成文文者所以言義安有一字而能言事物之義者且字有體也有用也今夫以健言幹以順言坤以止言艮以動言震以入言巽以麗言以險言坎以說言兌則可也凡可以一字之測皆其體也至何從而爲幹何省而爲坤則一卦之用六位之變固未之盡況乎造化之餘蘊神明之妙用而欲釋以一字是猶以尋丈之竿而測滄海也成功告神謂之訟立政埀法謂之雅系其國俗謂之風指物明事謂之比取譬申義謂之興兼總辭體之用丁寧反覆務盡其情而不厭一篇之中屢致意焉謂之賦故桑柔之作凡十六章閟宮之一章凡三十八句如此者安可以一字爲觧乎昔人說堯典數字之文至數十萬言班固以爲癖儒之患蓋破碎大道學者深蔽今乃區區求攷於防畫從省之間則破碎又甚於曰若稽古之說也且上所好惡風化治亂由乎此出昔晉之公卿徇其宗尙終日馳騁於衝寂虛曠之域若乘輕舟以適江湖泛泛然自得而防歸其於天下國家之實不一語及焉其視生民蓋亦爾我而已故姦雄伺隙而起則無術以救終之覆亾壊滅流禍數世迹其由求蓋王衍王導軰爲罪之倡今之觧經者不以莊則以列不以佛則以老浩乎其無涯冥乎其無心指神之情狀以言乎分義推有無之體用以及乎政教三綱五常之所先君子之所取以守人倫之所恃以安一切置而不議曠日持久則安危治亂之任其誰尸之西晉之風將復見矣此君子所以深憂而不能已也安得循理知變之士與之言學哉

淨徳集卷十八

欽定四庫全書

淨徳集卷十九

宋呂陶撰

論

慮邊論一

外裔爲中國患從古有之𨿽純王極治所不免然無如今日之盛彊者也禦之之策前世止言中下𨿽搢紳之儒介冑之士偏見利害廣論得失或專和親以苟一時之安或務討伐以洗數世之恥然無如今日制禦之失契丹盛彊之漸非一日而能蓋自光啟以來善窺中原之多故起掠旁鄰以廣部族至於石晉則又借其兵勢以取天下乃割地以報之夫十六州者皆據宅要害天之所設以峻邊防前世聚兵置帥控扼之要旣已棄而爲其巢穴矣而乃劃千里平廣之野以自守禦且藩墻不完而戶庭易覘則彼得奮臂以入又安怪其有南牧之患哉是以晉祚之末悉眾來寇如蹈無人之境而得志以歸於是有輕中原之意國家之興數從數叛景徳之役气焰大喪如露講好之請章聖皇帝以休息天下爲慮有爲民屈已之說可其盟約因而罷兵而天下之武備漸已弛廢至寶元康定之間西鄙不庭王師未克契丹觀我之釁外自連結以邀利於上多張虛聲屢出謾言以駭惑朝廷之聴而當時之勢顧有未安乃議增其金帛以至五十萬今三十年矣時獻一書嵗馳一介設難可之求發非常之問以觀吾君吾相之應答而朝廷拳拳然若奉盟主未嘗輙忤其意寧忍愧恥不敢興事惟重賂柔辭以固鄰好舉天下生民之膏血刼以鞭撲聚以錐刀而歸於契丹者幾千萬也古之外裔彊盛有如今日者乎古之制禦外裔有如今日者乎而乃恃以爲長久之計竊爲執事者不取也夫兵家之要先據地利不然則善屈敵人之力而勝之故軍志曰先處戰地趣戰者勞又曰以逸待勞以飽待饑謂之理人力彼十六州者古稱險固之防我皆失之則我地利有不及也所恃者獨中國之富彊耳而掊剝吾民嵗爲供饋使之坐待厚賄以充其力而我之生民日趨困敝王師未舉而邦本先搖動則素所恃者亦不足矣始防外憂而終召內患也𨿽曰和戎爲利又安獲其利哉臣恐積日持久我虛彼實彼佚我勞一旦乘隙而發則勢將不可支是和之愈久則害愈深而禍愈大所謂養虎遺患也善制之者不若是叛戾不率則有戰困窮而馴服然後與之和戰亦在我和亦在我故彼不得中國要領領而我常得計今我常欲和彼常欲戰則彼能測我之所欲而以戰邀利於我乃其計之得也要之彼之所欲者亦未必然耳夫如是則中國何事於畏戰而好和哉今日尢宜思之矣景徳之戰彼力旣屈而謀臣猛將欲乘其敗以鏖之此萬世之舉矣貸而不戮則固有噬臍之悔及其以地爲請而議者不思逺圗乃許之以金幣垂三十年而請地之釁復作於慶曆之始則又從而增之慶曆距今亦三十年矣知天子之新卽位而欲窺中國備禦之淺深彊弱乃其謀也向之虛聲設言而請者疑其旦暮聞於朝廷矣臣𨿽甚愚不知何以禦之哉彼方窺吾之備禦而苟失其策則陵侮之勢無休已時將拒之以兵邪則平日畏戰而不欲加兵矣將益之以賂邪則民力有限敵心無厭而國之大費日益不給用以制之者適足助之也借以爲利者陰受其害也名爲惜民而實乃戕民也勢至於此則莫若一任威斷而不可不用兵矣用兵之略臣敢繼而備論焉朝廷畏戰甚矣天下疑焉而未知其端也以體言之而謂不順乎順乎則中國固可鞭笞加之而隆主威也以義言之而謂無釁乎則慢求僭請接踵以至而眾心積憤也以地言之而謂其廣乎則我富有四海而彼乃一隅也以兵言之而謂其多乎則我戍軍百萬而彼才什二也中國之直且彊契丹之曲且弱也如此然猶畏戰而不敢用兵以正其罪論者乃曰兵凶器戰危事不可輕議而妄舉也斯大不然兵所以禁暴也帷其窮兵則受戰所以殄寇也惟其好戰則取亡國家方有外裔侵侮之患而未嘗一議誅削之策是以中國之气鬱鬱不振而天下之心不勝其憾苟一日奮揚皇威以申九伐之令則豈有窮兵好戰之失哉故持是說者膠柱於一偏而未能應變也度今之勢必可不至於兵戰惟甘言厚幣以結其心而致萬世之安乎𨿽天下之愚夫曲士皆知其不足以結之而必至於兵戰也知甘言厚幣之不足結則何事竭吾力以塡盧山之壑而飽寇讎之力哉知兵戰之不可免則又何憚夫凶器危事而不講求其具也昔者六國並力以攻孤秦百戰而歸於覆亡者豈兵之不可勝歟蓋以地賂秦而不知其地盡而兵亦弱也今天下之勢固萬萬異於六國然以契丹與我爲敵之情而言則亦有類於秦與六國之事彼常邀賂而無厭者欲窮我之力也以賂與之而不以兵禦也則何以以其見窮哉然而臣之所謂用兵者亦非大舉六師長驅深入輕吾民之命犯天下之危力決於一勝而驟平其巢穴蓋亦大爲之防先嚴其備而次絕其賂示以必戰而求其成功於終也夫困則卑順彊則驕逆者敵之情也有田欽祚之勝然後有開寶之盟有撻覽之敗然後有景徳之好今肆其陵慢務求於我而不已也豈其勢必能乘中國之釁哉蓋六十年間狃於國家之仁治珍藏之財嵗嵗厚遺而無窮巳壯夫猛士不敢彎弓而北向彼方之人少而耳所聞長而目所見惟知中國貨財之可取而不知中國威武之不可犯故也是以彊而不因驕慢日甚幸今陛下纘治之始乾健離明運照萬物天威霆怒震驚四海殊方異俗深有未測而方覘伺於我則固宜乘此機會而更張備禦之防示之以無所貸忍之意而有所必誅之道以變易其視聴而破壞其姦心夫講求邊備申嚴軍政愼擇將帥精練士卒出屯要地以爲掎角之勢謹固封略以全守禦之形然後罷其嵗賄而使之無素蓄之具則契丹之計反覆皆窮而不知所出欲以賂爲請乎則我之財不復可覬欲以戰爲事乎則我之兵可用而無所憚夫內之旣失於貨賄則其力自困外之又逼於守備則其勢無所得如此而部族之不微黨與之不潰者終古未嘗有也不過十年契丹必衰矣苟非屈服於我以就命則必逃遁亡匿於漠北寒苦無水艸之域而不之見也夫然後乘坐勝之勢復燕薊之地遵祖宗前定之策卽範陽故府建堡置戍以遏三路入寇之漸則勲髙古今而福及社廟豈不偉哉與夫平日委百萬之貲與人而拱手以待寇至者孰爲愈也

慮邊論二

今天下之勢內無彊臣跋扈之漸外無僭國割裂之危朝廷之上早夜深憂切計孜孜而不已者惟二鄙之患臣嘗語其詳而奏於前篇矣乃西戎逆順之情狀臣亦竊覘其火略焉夫以五州之地數萬之眾而敢肆其豺狼之心求犯天子之威怒而不知懼者其故何哉蓋彼之部族日以盛大而我之制禦失其策也靈武之地方廣千里表裏山河艸木肥茂足爲放牧耕戰之所而一旦捨之以資彼寇使西域諸坦無隘礙合而爲一則其類益廣其勢益彊不足怪也昔之制匈奴者必通西域以弱其助今之所以不能通者由棄靈武而夏人安處其間爲之障蔽也西域不能通則契丹有以連結而夏人之彊梗豈可量哉且自國初而來逆順固非一也太平興國之際繼捧旣奉朝貢而繼遷爲寇故端拱之詔賜國姓受節鉞以羈縻之至淳化之初侵掠不已是以太宗皇帝奮揚武怒銳意誅翦王師一舉而俘其酋領蕃漢之戶來歸者八十餘族因隳夏城徙民於內及至道之始則又有五路之伐然而諸將緩期不援遂喪大功資養餘孽以貽害於後世至今天下深惜之洎乎章聖嗣位遽請蕃任朝廷𨿽察變詐姑務寧息乃有刺史功臣之拜其後淸逺靈武之役起於咸平而二壘陷徳明幼弱則有景徳之歸向元昊狂悖則有寶元之僭叛此始終順逆其情狀可見者也賜之以國姓授之以節鉞封之以功臣加之以王爵朝廷之恩信極於此矣皆不足以恱來其心而屈服其志於是賂以以厚幣以固結盟好幸其不犯邊吏而免用師之勞豈中國綏四方不戰而屈人兵之長計乎臣故曰彼之部族日以盛大而我之制禦失其策也況比嵗巳來服容官號不復修習舊俗皆竊朝廷之制而仿用之多遣介使以伸難塞之請屢傳閱集以驚近塞之耳目招致逋逃與之謀議叛釁之萌已數年矣而朝廷不爲慮從而養之甚可痛也臣計其逆戻之意不過兩端而已大則欲舉眾犯塞徼幸於一勝之利而徐圗所向小則欲益吾之嵗賂而飽其貪心就兩端而窺之則所謂舉眾犯塞者亦未必能爾惟求益嵗賂則固其心焉兵說有之詞卑者進詞彊者退昔冒頓匿壯士健馬不以示漢使蓋有攻漢之心也誇人以形聲者豈必有其實哉由此而言則夏人爲彼不庭之態者欲求益嵗賂而已也彼以形聲誇我而遂益其賂彼逆計得矣無厭之求何時而息乎此天下之公議而廟堂之所宜愼也就使舉眾入寇則勝敗之際亦有兩端而已戰而勝邪則謂吾畏之而必益其賂戰而敗邪則必曰近塞諸擅用兵爾爲此說者欲吾嵗賜之不絕也彼之得失兩獲其利而吾可以不計哉內府之財羣生之力捨之以啗寇則貽害益甚孰若取之以養兵而彊威也事之施設必有先後而利亦有大小今之所先者莫若精武備謹邊略不爲形聲之所駭動而遂自處於柔弱恐懼之地來則禦之去則守之毋畏其兵毋繼以賂使之不測國家臨制之術夫然則其利𨿽小可弭數十年邊鄙之患而無旦夕之憂苟欲謀其大者而滌除本根之害則必復靈武而後可也朝廷之棄靈武凡幾十年矣議者以爲殊方絕塞無用之地昔漢武以英才雄略徵伐天下舉造陽之地九百里而棄之元帝以捐之一言遂罷珠崖不復討擊皆足以垂裕後世然則何必疲敝中國之力而興事於彼哉臣𨿽狂愚輙謂不爾今西邊諸郡多與蕃戎接迹旦夕惴惴常有侵掠之虞者蓋失靈武而致其境土迫於我也況西域不能通而北鄙無以弱乎昔東漢之世西屢擾鄧騭欲棄涼州虞詡以爲不可其議乃曰今所以不敢入據三輔爲心腹之害者以涼州在後故也其上人所以摧鋒無反顧之心者爲其臣屬於漢故也若棄其境或徙其人眾必生異志𨿽太公白起爲將恐不足禦今靈武久棄而西甚大二鄙連結而中國之憂不已何以異此故臣愚以爲必復之則本根之患庶幾可以除也然而臣所謂復之之防者非經營期月之間而速求其效蓋亦久而不懈而要以成功於終其措置之大略有三而已一曰離旁鄰之助二曰啟向化之心三曰分兵以困其力且西鄙諸族類至眾有兵可守有兵可戰𨿽彊弱大小其勢不一而其心不能相君臣此固中國以敵伐敵之資也昔景徳之初潘羅支能以部族出討繼遷卒致敗滅當時議臣欲加王爵褒寵其效今之不負於夏人者其爲誰乎則固宜敷導恩信諭之禍福厚賜金幣重假名器以懷結其心而感其力必有輸忠義而爲梗於彼者使諸族類攻戰不暇則外有所忌而內不敢抗於中國此之謂離旁鄰之助臣又聞夏人之性自用而好忍比嵗以來𨿽腹心之人往往罹陷誅殺是故爲其役屬而處於要重者竊有款塞效順之意然而懼乎無見容之地而退就刑戮彷徨猶豫計莫能決則固宜擇任土人爲之誘導可其來歸之請而撫存之且以索求其左右之姦謀則西夏之人黨與將漸擕貳此之謂啟向化之心況今西夏之兵不滿二十萬其寇於我悉眾而至大抵長於聚而不長於散可以獨支於一隅而不可雜出於諸路是故犯秦隴則涇渭爲無虞逼環慶則麟府未嘗警此虛實眾寡可見者也儻壯吾掎角之勢而更相援助彼掠於東則擊其西彼擾於南則迫其北則力有不逮而气亦喪矣此之謂分兵以困其力爲是三說而濟以久而不懈則已失之地庶幾必復而西域有可通之漸乃中國數世之利也柰何不圗長逺之計而過務姑息幸朝夕之無寇至豈不惜哉今之所謂禁地者吾不可徒步輙履而彼得以放牧其間今之所謂巡照者吾不可張弓西向而彼得縱暴於我以國體言之殊未壯也苛法細禁徒自損弱而不敢奮然革易者得非畏康定之失乎昔之失也蓋萬事弛廢變生於倉卒而莫能支矣以今況昔則邊不失備兵已知戰而猶甘心於欺侮者誠亦未之思也

慮邊論三

自周而下外裔之勢稍稍抗於中國而朝廷時有遣將用師之役其見於載籍可得而擬議者在詩則有采薇出車杕杜六月采芑江漢常武之類分列二雅而詠歌之至於齊桓以大國之資起爲盟主而衛王室其於外攘最號有功春秋實予之而孔子又稱其一匡天下大槪皆務攘除驅逐而不使之有損於中國亦不以爲難制漢氏初興大亂甫定外患屢起故其計議雜出於一時之不得已而以和親爲說於是中外之分始交而失其別及乎積久而國家旦夕常有邊鄙之憂是以才謀智識之士探窮原本而務爲經逺之策志在力平邊鄙之難而不欲使之一日輙犯於中國其思慮精密而規模恢廣𨿽時異事變亦可仿而用焉夫欲特設以官以主其事使吾日理而彼日危然後施三表五餌而系其頸令千家爲一國而處之塞外此賈誼之術也夫欲徙民實邊使逺方無屯戍之勞塞下之民父子相保而無系累之患則與東方戍卒不習地勞而心畏匈奴者功相萬矣此鼂錯之議也夫欲度人故田及民所未墾願罷兵分屯要害賦以農事益積蓄省大費以待寇之自敝此趙充國之計也夫欲令隴西以北安定以西八郡之民罪非不赦者皆得輸粟於公以贖其過且廣邊備而爲守戰之具此張敞之言也今二鄙之釁中國以爲大患而百官不屍其責疆埸之謀日勞於吾君吾相之念慮而未聞成功天下之務或委廢而不暇修講則孰若特建一官以專其任使之廣詢博聴端其智力而辦之哉此賈誼之術可於於今日也二邊之地嚴於扞敵一夕不敢忘備而土兵無幾聚四方凶悍不逞之徒坐食塞下如寄於逆旅之中而督以殄寇則孰若募近塞願徙之民及以罪而遷者一切寛假而命之久安於彼以爲禦衛哉此鼂錯之議可施於今日也一方少警則四海有饋餉之勞嵗掊月斂竭耗民力以養不耕不戰之卒而勢不可已則孰若募人爲屯以墾塞下之閒田而助足兵足食之利哉此趙充國之計可施於今日也不惜國家之公利召富商入谷而給之倍價以官職易民之錢刀假浮屠法以度非類而爲饋邊之備則孰若貸民之輕罪而命之以粟贖過且有紓於急饋哉此張敞之言可施於今日也臣竊惟方今之獘蓋危而後爲之謀及乎暫安則置而不議皆苟於一時之利而不若古人經營之久以圗其功於永世故也惟吾君吾相深思極慮參求古今之宜而愼其施設則四子之策孰云無補於朝廷乎勿謂其區區旣往之陳迹而不之攷也

說

呂希述字說

治心正已爲天下國家莫不由之曰道與天地相始終聖人相先後窮幽而神極明而化體要功用不可得而言乎蓋自書契以來發抉祕奧示人以象繼之勲華擴爲典謨三代之隆制作完矣覃衍方策煥乎昭哉萬世有傳焉六經者聖人述道而傳之者也是故敍書以述政則可以知號令之興作刪詩以述風則可以酌淳漓之代變定禮以述辧則可以程事物之分義正樂以述和則可以通徳教之端本贊易以述神則可以盡化育之理修春秋以述法則可以適經變之務保民濟世之具其詳如此而曰述而不作者蓋能訓範於後世而不能兼善於當時云爾周衰敎敝異端諸子之學不極不根散漫四出天下隨流四潰孟子懼斯道之失其傳也於是力持綱常以起廢墜故其書一出仁義而防之王道嗣孟子之業者荀楊王韓也四子之言𨿽所蓄有醇疵所騁有詳略要其歸皆祖述六經之趣而得其傳君之名義取於斯矣予以傳叟字之者以明學之宗尙以見君之志也夫百家異變眾說殊指交攻競騖而不知所以折衷君子沈潛而深思力本而篤信非孔孟四子之道吾安能述而傳焉

淨徳集卷十九

欽定四庫全書

淨徳集卷二十

宋呂陶撰

防

究治上

臣伏思國家享有天下百餘年矣吾君吾相同心合徳日夜孜孜營治之勤過於前古而太平未見其實者獘果安在哉好靜而惡動喜無事憚有爲而然也夫靜出於動無事本於有爲天地之生萬物其先莫不旋斡運變周流不息以極其神而後乃收功於靜聖人之經綸斯世其始必剗除蕩滌無所不施以平天下之多難而終乃底於無事此物化之先後治道之始終其致一也今惡動而憚有爲則所謂靜與無事者終不可得而猶好之喜之不亦異乎世俗之論曰動不若靜循仍易而興作難是不究利害之深淺理勢之宜如何也是執一隅之說不知適變之道也是苟一朝之樂不議千日之憂也夫人之受疾有輕重故醫之爲術有速緩或一寒一暑之侵爍發於膚腠此其淺而易去也則治之之術不過安神靜气而自固可計日以起至於腹心難治之屙則不然彼其所感者深故所苦者甚異旣將鄰於悴亡而吾猶使之自養以待抑亦遷矣是必力攻急逐於死生之際而決其一勝何瞑之足惜哉大廈之居莫不欲便安而重創建藩籬缺漏補葺之可也榱桷敝壞完治之可也若乃基構頽圮梁腐棟橈一大風雨防有摧覆之患則又豈補葺完治之可救哉勢至於此而猶重創建之勞則無以享便安之逸矣天下之事固有不可已者而已之非所以振起治功而恢明國體也方今之獘豈非天下有不可已之事而朝廷有不欲爲之心乎持不欲爲之心當不可已之事則取適目前而未暇於長久之計臣恐國家之政日苟一日歳苟一歳而可憂之漸有甚於此時者矣夫二敵盛彊窺侮王室兄弟之好旣結於北而王爵之封已加於西歳出金繒數十萬分命賜與以爲固盟之具可謂厚矣諸邊要地夙昔經意城守攻戰非無傋矣介使屢至謾書數上出無厭之語啟難塞之求以搖動吾君吾相之聽亦已久矣此朝廷之公患而天下之深不平也然猶以勞民爲說以好戰爲戒未嘗一議誅伐之防而與之正中外之分惟黙然貸忍百計應接而幸其不爲南牧之舉臣竊以爲未安也大河爲患歳歳決溢朔方諸郡衝潰不常生民之死於墊溺者爲不少幸得保其餘生而力困於河者亦多矣蒸薪之積隄防之勞無時而已也大扺壅之於東則奔於南障之於西則注於北而不見其素所謂河者果安在也洪流之害可謂極矣此朝廷之所共憂而天下之所熟聞也然猶以開疏爲功以遏塞爲利募富人度釋子以給其費欲息尋丈之奔衝乃致千里之漂潰而未聞建定大議觀水所向徙民避患而徐爲之謀臣𨿽甚愚亦不敢有取也舉今之務莫大於此兩端皆其勢之不可已者猶已而不爲推此而下則庶政之苟簡臣不得而悉數矣是以天下之人激昂奮厲之气少偸且怠惰之心多事勞而治功不立政發而王道不隆由此其故也惟吾君吾相深窮利害之本而權之以時乘聖賢之防而相與講磨淬濯於廟堂之上不惑於一偏之說而斷之以力行善動而不懈大有爲而無所憚以起天下柔弱不振之態而完其堅壯全盛之體可也古所謂日中必熭操刀必割則機防之至其可失乎

究治下

臣聞人主欲有爲於天下而無所憚則天下之事不足爲也然而名實之辧不可不察也舉天下之事而皆可以爲則天下莫不知其善治也後世莫不稱其難能也天下之事舉皆爲之者實也莫不知其善治稱其難能者名也事有本末名實有先後本近於實末近於名實居其先而名處其後也好實則所務者本也無意於名而名隨之好名則所逐者末也未必有其實也此名實之辧也昔之聖人施爲於天下者蓋非有求於名而行之及其成功事立而名自傳舜舉十六相誅四凶所以去天下之害而興其利也然後有進善黜惡之名禹舉四載決九川導九河驅洪流而放之海所以保斯民之命而粒其生也然後有捍災禦患之名三代君天下耕以井田稅以什一教以學校罰以肉刑所以援斯人而納之仁壽也然後有至治之名然則名者豈在好而求之哉王政之獘莫大於好名而不爲其實好名而不爲其實則事失本始而所逐者末也後世不知聖人有得名之實徒見其名之甚美竊好而欲求之乃獵取其近似者而行焉及索其實蓋闕如也今日之獘信有類此矣國家嘗詔司農條三歳之出納命執政議其入計者豈非古所謂冢宰以通法制用於歳杪乎然而取之過藝極而橫斂數下積之非有餘而浮費無窮不可量入以爲出也耕三年者未有一年之畜也旱漧水溢則多菜色之民也又嘗詔羣吏勉修厥職毋以簿書期會畢事者豈非古所謂興教化以厚風俗乎然而朝廷所擬議制令所布告者類多賦役獄訟米鹽貨幣之情乃俗吏之爲而未見其可使天下回心向道之具也又嘗詔中外臣屬以密封論時政者豈非古所謂明主好道而求諫百官箴王闕乎然而公車不召對尙書不問言未聞燕見防繹而覽章引咎也凡爲此者得非先名而後實歟誠能均節財用寛裕黎元矣可以命計司制國之經費也誠能導民以徳動民以行矣可以責羣吏於薄書之外也誠能求善無厭攺過不吝矣可以來天下之上封論政也凡爲此者爲先實而後名也天下方患名之浮而不見朝廷勤治之效苟人主一旦奮然揭其實而示之以聳動天下之耳目則徳日起而大有功若雷霆之震日月之臨照威聲光耀窮極天地之表而著見萬世矣所得之名豈若向之近似者哉臣敢遂道前世有爲之君殊勲懿烈已驗於往者以取必於睿斷昔漢宣帝勵精親政綜核眞僞信必刑賞樞機周密品式傋具上下無苟且之意於是生民安業而單於慕義來享議者以爲效優於孝文而徳侔於商周之賢主唐憲宗決防定議明抗國威以平數十百年方鎭僭叛之勢則亂階逆本誅削防盡而唐之紀律復振齊威王小國之諸侯也委政不治彊鄰交侵及其封卽墨大夫烹阿大夫發兵四出則趙魏衛之君請和國人震懼無敢飾非者此皆爲之有其實也況以國家大定久安之勢究其實而不奪於名則何施而不可何爲而不立豈特漢唐之比耶惟陛下畱神攷察

明任上

古之聖人制爲君臣以立於朝廷者豈獨辧上下之體全人主之尊而已乎其勢必相須其義必相濟將以辧天下之事也然而君臣之際常患乎責之非其任待之失其心無相與之情以固相須之勢無相信之實以伸相濟之義是以賢智才能之士不獲自盡於上而治道有未至焉此其故非他蓋人主以細務爲先而不畱神於天下之大計以猜疑爲術而不思憂患之誰與處也夫天下之事固有大小矣治亂安危之機政教威福之具所謂大者也舉而責之大臣則當矣大臣之責旣重而天子待之又深不以崇髙富貴自處而薄其顧遇之禮不以盈成閒暇爲足恃而與之計及存亡休戚之外相接以情相交以道上無疑貳之隙而下無猜嫌之端則固能竭忠致力盡其得爲之分而天下之事不足辦矣此易所謂泰而劉向以爲通而治也永惟堯舜之盛九官分職禮樂刑政任得其人而朝廷之上咨嗟都兪君有以諭於臣而臣有以告於君其言皆出於懇誠而其道各務於訓戒昌明之化基於此歟漢髙帝唐太宗皆以英豪蓋世之才經營天下奇謀密計則責之蕭張典章禮樂則求之房杜其君臣之間相與論議則丁寧反覆切究事情密如朋友此聖君賢主善任大臣而能盡其心以崇王道之大略也二府者所謂經邦論道之官與天子維持天下而圖安危者其智慮之所存其才業之所及豈止於除吏斷獄之間而不出金穀律令之外乎生民未乂必有以安也四方未寧必有以禦也教化未至必有以導也紀綱未傋必有以完也朝廷之所責者其重如此則所待宜何如哉昔我祖宗皆深明大臣之任而明職任以待當時之輔相可謂至矣或諭以撫中外和陰陽爲效或戒以進賢退不肖爲職或命以簿書之外極言時務或賜以詔防問扞圉之防或給以筆札俾疏陳利病其於君臣之義豈不篤哉此眞忠大節之所以感奮而嘉猷至計之所以不可黙也天下之務不患其不能盡矣今埀拱坐朝邇英召對奏白之餘淸閒燕處其亦暇及於此乎其未暇及乎臣實疎賤莫得而知也及於此矣則聖賢之交萬政畢舉天下之大福也若猶未也則上下之情疎而君臣之義有未至朝廷庶務失於講之無素重貽他日之悔矣固非臣之私憂過計也然好議者竊謂陛下嗣政之始天威赫然睿略雄斷如髙明之不可窺而度左右大臣𨿽有逺謀奇策可以盡天下之利害猶深思極慮而不敢輙發則亦非朝廷之光懿伏惟明主以社稷生民爲心惇厚恩義八大臣耳方其天下無事朝廷淸明刑訟衰少財用富積禮樂大傋兵戈不試則大臣無與彼事而享成功可也若乃法令不一而刑罰濫國費不給而民力困禮荒樂滛而教化流獘軍旅不足用而四方未寧則安可無與其施爲興作之間哉今天下號爲治安然非無事之時也元勲舊徳謀議廟堂非無致君援世之術也而天下之人有未諭者三臣是以不敢黙也夫是非異論成敗異勢則處之以與奪乃可以成天下之利然而功過隨之行有得失政有可否則補之以獻替乃可以全人主之美然而榮辱繼之賢不肖混淆升黜謬戾則辧之以進退乃可以用天下之君子然而毀譽應之不處以與奪則不能息天下之謗而何以成其利不補以獻替則不能救人主之失而何以全其美不辧以進退則不能除天下之小人而何以用其君子是故大臣之於君必息天下之謗而不計其功過必救人主之失而不慮其榮辱必除天下之小人而不卹其毀譽此所以成其利全其美而用其君子也漢欲擊匃奴右地魏相以爲不可報怨於逺夷願罷其兵旣而三世稱藩無敢入寇於君臣之際示之以至誠結之以不隱降意垂聽從容終日以咨訪詢求於二府之臣使之言當世大務而與之圖其取捨則處無遺防舉無過事治道日隆而盛徳新矣

明任下

天子待大臣以不疑則上下之情相通此治化之所由起也而大臣之報於天子豈可少愧於心三公之官不以一職而名者蓋天下之事靡所不統而未嘗專於一也是故與天子論道於朝廷而參六官之政與六卿之教焉且論道經邦而六官六卿之政教皆有所與則天下之事安有不責於已乎然而理勢有本末體用有大小務其本不務其末爲其大不爲其小此所以持其宏綱聽其治要而不若百官之瑣屑也古謂宰相不親小事者如此而已後世惑陳平一時之言而爲之說曰決獄以廷尉治財以司農禮樂有奉常軍旅有將帥宰相者任人授職享其成功而已至於施爲興作皆莫得而與也爲是說者知末務而不知本可襲常而未可應變矣何則天子容保四海臨制萬事而與之其政者乃七唐欲赦吳元濟以恱方鎭裴度謂不與賊俱全請自督諸將以討乃能平蔡之亂此處以與奪者也今天下之事或急於邊或切於國或未宜於民而羣臣有以更張廢置之議聞於廟堂則少爲之裁決而多委之有司且要以不可有失上指者何也王嘉在位數務諌諍陳蕃楊震疏佞邪列災異語皆切直魏徴指陳善否多至數十萬言此補以獻替者也今朝廷之政未必無失或系於睿徳或関於聖教或動於天變惟諌官禦史敢語其端而未聞謀猷入告彌縫衮闕者何也傅遷訐政則孔光勇於罷黜楊肜在朝則王商爲之奏免此辧以進退者也今天下之士上自朝廷之吏而下至山林之匹夫修潔操行苟有所立則大臣嘗收其器而用之矣至於宿惡巨愆足以殘民黷化幸而未投於罪罟則未聞顯白其狀而廢放之以激淸下流而感起昏俗而猶使之貪爵冒位以居人上者何也凡爲此者豈非以人君之權不敢侵而功名貴其全歟惟明主深察夫爲臣之難與得君之不易旣待之不疑以通其情又亮其不侵以責所報則庶乎能釋天下之所未諭矣

議官上

天下承平旣久任官之獘極於今日矣仕路益寛紛紜坌塞而朝多幸位也吏員愈眾國費益廣而生民困窮也郡縣之重牧以匪人而徳澤不宣也日月爲勞職業不厲而萬事墮廢也人人競進茍覬祿利而亷恥銷亡也積數十年之獘而欲一朝革之不窮其源而決之於橫法未見其可以澄淸也獘固有源矣入仕之法不精用人之制不愼也臣不敢逺摭古訓立爲迂疏之論以取髙於眾惟列述祖宗成憲參以近事願朝廷揆酌其宜而用焉可也貢舉之數雜流之選昔歳議之熟矣獨任子之恩𨿽加裁節而猶或疏焉臣故曰入仕之法不精也建隆之制歳補有定員而重以試覆試不如奏書坐之也祥符之詔入學習經限年課試對於廷而授之職公卿子弟有以術業不明而罷歸也夫定員入學之制固未易復於今而習經試覆可少仿而行矣臣愚以爲凡廕奏書可著借而未命詔以一藝爲能若經史若兵刑惟習之聽嚴其科格而覈其能否能者官之而未能者使之退而復習要其成而復命之則上有考實之功下無增年之詐恩補之數頗損於舊而不患於濫矣夫州縣之吏爲攷六七舉者一二人則亦可以治縣治縣者攷六七舉者五六人則可以爲京秩而治京縣門資而京秩者攷六七舉者一二人則亦可以治京縣治京縣者六歳舉者又二人則可以爲治中爲治中者五歳舉者又三人則可以爲郡守以國家斂才旌善之深術使人樂爲之用而不已也然而法制一定循襲旣久泥不知變則進退在下而與奪不出於上反爲用人之大獘甚可嘆也且天子之尊人皆畏信而不敢慢者惟取捨在我而不狥於眾人也今責攷其任如此限其舉者又如此苟有合於式度則選吏而上至郡守皆可計日而得是下有必取之勢而上無必不與之理安敢議其賢愚而進退哉所謂人主之威柄者猶不得而持之也夫不議賢愚而惟式度之從則黒白雜糅而官政壊不足怪矣臣故曰用人之制不愼也臣聞祖宗之時州縣之吏陛見而攺秩其陞黜可否一出於人主之意而無必得者也凡以私獘被坐於決獄而失於深故者屢對而不遷矣自擇能吏分治方州而責以秦彭之效矣選治中以佐武人之爲牧者也錄外官功過而閱於禁中矣以名召對而旌擢者二十四人矣凡此者皆以明威斷而示奨勸也今陛見之吏未嘗不遷向之不遷者惟增歳攷而益薦員也郡守治中之舉歳無常數而塞詔者眾惟有司第具先後而授之也外官之功過天子未嘗盡知也召對而旌擢者未見其人也爲法如此而求任使之當將可得乎臣愚以爲凡吏有陞見而攺秩者莫若就按故事差次功過而特可否之增攷益薦之令輙廢而不用凡京秩而上素所謂舉而升者自今以往悉宜罷去時召大臣部使者二千石愼擇良吏而薦如近日尢異之比歳不過幾人命有司與左右之臣詳攷行能仿用資格如比歳政府除選之類任以守宰郡承之職明主周詢廣采而寵榮其卓然者則與奪在式度之外而進退出於威柄天下之吏孰不淬濯奮厲而求聞於朝廷哉其衰懦猥闇自知不能有立於斯世者必亦退避縮藏而不敢覬幸矣任官之大獘庶防可以革也

議官中

救獘之術如治水旣澄其源而不防其流以就潔淸則必散漫四出漸潰污濁之地而復爲向時之患臣前所論者宜爲之先可以澄其源矣繼而有潔流之議則安敢黙哉夫精其入仕愼其用人者所以進天下之賢而退不肖也以一日之法制施於十萬人之間而救數十年之獘則天下之賢豈能盡進而不肖者豈能盡退耶蓋亦大爲之防而徐導之磨以嵗月而期於成也夫天下之吏非盡賢而亦非皆不肖其勢相雜而未一則導之之術莫若明趣尙嚴責任使天下之人曉然知君子小人之分不可少亂而朝廷懲勸之道詳審別白則賢者安其勢而不肖者易其非何獘之不可去哉今日之患蓋趣尙不明責任不嚴君子小人之分亂而所導非所勸故也趣尙者義利之辧責任者勤怠之分也厲之趨義而不誘之以就利所以明趣尙也而趨義者多矣督之勤勞而不開之以怠惰所以嚴責任也而怠惰者少矣趨義則亷就利則貪勤勞則稱職怠惰則廢事此人情之所同而天下之所共知也朝廷之於百官貴其亷而賤其貪者欲天下之吏皆亷也而或誘之以就利則安能勸天下之亷乎樂其稱職而惡其廢事者欲天下之吏皆稱職也而或開之以怠惰則安能勸天下之稱職乎且仕而受田者所以旌圭潔之行而養之非計其歳入之丰而設爲髙爵重位也守以長千里丞以佐郡而令以治縣名器之辧在此而不在彼也今圭田之任皆躐而授之不復議名器而爲歳入之辧守或俛而爲丞丞或詘而爲令矣爲之者豈皆妄庸而無知哉世所謂善人能吏者往往流入其中而無甚愧之色謂法令許我以然也趣尙之不明如此則仕者何利而不就乎此貪冒之風所以起也夫張官置吏而分以職者欲舉吾事也事而不舉則職廢𨿽罪之亦無憾矣生民之疾苦未蠲賦稅之事輕未壹監司守宰之過也可責之矣朝廷嘗欲卹其疾苦均其重輕而不貴於可責之官乃特遣吏以辦之臣不知髙爵厚祿而素養之命曰與我共理者將安用耶責任之不嚴如此則居官者何事而不怠乎此廢弛之患所以成也二者非獨吏之不肖皆朝廷有以導之而不勸矣臣故曰所導非所勸也嗟夫圭田之躐授足以起天下之貪冒矣況姦贓有復用而無永黜哉祖宗之禁不如是之疎開寶以來有棄世者也卹民均稅之特遣吏臣以容天下之廢弛矣況不職聞於上而無失舊物者哉祖宗之恩不如是之濫淳化中有處以州佐者哉臣故曰莫若明趣尙嚴責任趣尙明責任嚴則吏勸而政舉也

議官下

夫古之循吏布宣徳澤設爲條教使民宜之深而信之篤所居稱治所去見思風迹炳然垂休千載而後世莫能及之者何也非古之人皆賢而後世之吏多不肖也非風俗之醇漓代變而治體不可復也意者朝廷之於君子待之不適其分用之不盡其材而遂有所不爲乎尊賢而退不肖者人倫之大別也尊賢所以勸不肖退不肖所以任賢此乃使天下之士求爲之用而務有所立也今智愚混亂而失其別用捨重輕惟式度之聽是故𨿽有卓然之才雜處其中而無所辧異則其心必亦自惰而不欲有爲矣此所謂待之不適其分也法令者禁非防過之具爲小人而設也君子不幸而過猶議賢能而釋之則用之於君子可疎而不可密也可疎而不可密者使才勝於法而足以適用不使法勝於才而無能施也舉今之法蓋密於君子而使之不能施其才矣科條詳悉网羅傋具大至於生殺與奪之間小及於出入起居之際一不可離於法是故𨿽有傑然之士願發所存以盡行已之道回環四顧而皆爲法之所防則其心憤懣沮法而不敢復議安肯觸罪冒禁以求驚世駭俗之名乎是以其勤勞止於簿書刀筆其思慮不出於規矩防墨矣此所謂用之不盡其材也夫君子始仕則未嘗不以濟時及物爲先務安有不欲不甘之心哉及乎旣從事於其間觀其勢之如此而與志願相違也於是抑而不振晦而不彰滀而不流藏而不試惟明主思致天下之力而輔成治道豈不惜於此乎昔之賢君待循吏者可見矣拜刺史守相輙親問觀其所由不數變易使民服從教化有治效者勉以璽書賜金增秩公卿缺則以次選用今皆不可得而有也民政之重宜莫如守宰一官而共之者三人羣趨於有司閱籍而聽命計以歳月輙復代去𨿽百職曠惰而未至於受任則澄按所不及其治尢無狀則碌碌罷退而合爲一又羣趨而聽命矣其所得之分則分毫無損益也昔之賢臣爲循吏者亦可見矣使郵亭鄕官養鰥寡貧窮而又爲之制喪祭之具也擅發倉廩以賑余縣流民而得全活也減少府用度賫刀布遣諸生詣學京師也以守相賦斂違法而遽解印綬也以孝婦寃獄不理而謝病求去也今皆不可得而有也於法無有而人不可以行也一郡之廣坐斯民民將斃而不能輙濟者朝廷有未報也一邑之大熟察斯民之所勞而不能輙革者州郡有未從也不慮乎此而遽爲之則姍笑其近名貶駮其興事甚者至於罪廢而不錄也昔之人恢閎曠闊多出於防檢之外以望其成功今之吏委曲遜避以趨於法禁之中而求其無過也嗟夫上之所任者旣如彼之輕下之所畏者又如此之重則尢異之效循良之政何時而及於古哉待之有別而使進退出於威柄則臣嘗議其略於前矣嘉祐之詔有察守宰治行而命以久安者何中道而止也惟明主旣先之以擇才授任而不取必於式度又繼之以循率先憲而戒其屢易褒賞其不欲之節而使之磨礪凡天下之吏有以宜民便國而抵罪可特議其過而時亦宥之勿拘深文遂至廢斥以振動不敢之气而使之馳騁則賢者無自惰而有所施古之循吏出矣昔漢臣有言二千石部刺史三輔縣令有財任職者人情不能不過差宜可闊略俾盡力者有所勸可爲今日道也

防問

問卦者時也爻者適時之變也觀其時窮其變賾之以吉凶推之以進退天道人事其相參乎何以周公履而不處仲尼需而不進明夷之六五利箕子之貞旣濟之九三見髙宗之伐文王之徳居升之四仲尼之志當革之初索求義象而質以聖賢之迹玆有望於彊博也問六月宣王北伐之詩也歷序小雅廢缺爲變之始則厲王之詩不列於小雅明矣十月之交雨無正小旻小宛皆刺幽王鄭康成以爲刺厲王之詩學者惑焉夫康成之於詩造其蘊奧也其說非妄也諸君宜辯之問三代之政各有所尙故忠質文循環爲用以求其獘推其損益而百世可知矣然則聖王之垂統禦極必鑑觀物理參驗勢數量揆敍以建治體使元元之生歸於中和之域而後已也豈可泥於循仍而昧於適變哉國家剗五季亂本造四海大業百餘年間號安平矣教化所漸摩法度所處治其所尙者何也逺稽三王之道近撫當世之務則所損益者又宜何如而可以濟於時耶諸儒固嘗極慮於此也敢問其略無讓焉

問經者所以載道而道者適治之路也士之窮經探道而有志於從政者豈區區章句而已乎必能推明聖奧而適於用也且禮有九經書有八政皆治道之要務施之於今無不可也請條其目而陳其效焉

問堯湯水旱必推之數也洪範休咎必歸之數也推之數則災異生於自然也歸之數則精祲兆於有象也國家仁厚之化防被動植太和之气充塞方外然而水旱有時而作豈數之然耶抑體咎亦有其象也卻眾沴而來諸福得無術乎昔董仲舒劉向父子夏侯勝谷永李尋之徒皆以經術推陰陽爲儒宗今之經明行修者豈宜自謝古人而不言也

問四裔爲中國患難三代之盛亦所不免故禦外傋邊之策興焉議者必曰重任將勤訓兵厚其儲蓄此其大略也然則將以何道而任使之必勝兵以何術而訓使之不驕儲蓄以何法而積使之不困於民願畢其說可也

淨徳集卷二十

欽定四庫全書

淨徳集卷二十一

宋呂陶撰

墓志銘

樞密劉公墓志銘

元祐元年三月某日樞密學士朝議大夫充涇原路經略安撫使馬步軍都總管兼知渭州軍州管內勸農使彭城郡開國候食邑若干戶食實封若干戶劉公以疾薨於位驛奏至朝廷悼之道內侍護防以歸賜贈加等凡所以賑卹其家者甚厚詔贈太中大夫越明年七月某日乃葬於頴城府某縣某里循禮攷吉務其稱也公諱庠字希道世爲彭城人其先蓋漢楚元王交之後曽祖諱某祖諱某皆恬於隱晦爵祿不及考諱某博學知道爲世大儒有器業可巨用不幸仕齟齬終靑州觀察推官門人考其徳義諡明道先生累贈銀靑光祿大夫妣李氏生顯家有賢行治家教子如古烈婦以公責累封某郡太公公少孤八嵗能詩爲石曼卿所器年十四以文謁明道先生之友蔡文忠公公奇而婿之以文忠遺奏試將作監主簿調宋城縣主簿用程文公薦攺陳州司戶參軍移鄭州鄭縣令治塘水漑民田數千頃嘉祐二年擢進士第六年遷著作佐郎知河南府伊陽縣遇英宗踐阼遷祕書丞修奉昭陵百貨之須動趣千萬公治之有序邑人不告病而官亦足用轉太常博士充髙密廣平兩縣教授是時詔兩制舉禦史知制誥蔡杭薦公可任防英宗以災求言公卽上書論世務十餘條英宗嘉嘆以書示宰相韓忠獻公且問所以韓以不識對上益重之遣內侍宣防有甚知才美之語遂用杭薦除監察禦史裏行及對英宗曰欲用卿久矣有大臣言卿與蔡杭親朕答以內舉不避𨿽親何害搢紳士大夫咸以爲用公之當九月壬子朔日有食之未數日陳張幄具後苑以待宴幸公言去日食太近非畏天之威恐懼修省也乃爲罷宴防聖宮創仁宗神禦殿宏麗過制費鉅萬公謂天子之孝不在宮廟之奢靡在繼先志隆大業今營建甚盛非所以昭先帝儉徳英宗爲損其制襄陽郡王允良郊祀不陪祠久罷朝謁公陳其桀傲慢上帝無人臣禮奉宸庫失盜公劾巨閹領皇城司職事者以嚴宮城之禁願陛下不以近習撓天下法英宗曰法令之設內外一體翌日都知以下皆論罪李珣犯銷金開封府以中防輙釋公累言乞正國典請對又陳之英宗曰朕豈私一李珣耶乃仁宗外家若行之天下謂朕如何更不須言公知上意如此方已其論又嘗言命令失名器濫則知制誥還詞頭門下封駮願申飭臣子舉職如故事諫官禦史皆所以補闕失柅違謬宜增其員呂誨等旣去位公累疏乞畱又求對奏誨等忠正敢言意在愛君陛下柰何輕斥之以累盛徳上曰朕本不貶誨自是誨等不肯畱爾公懇請召還詞不少屈時論韙之英宗不豫公力陳日食星變宜崇儉納諌布澤以解天意則轉災爲祥聖體當享無彊之休久之朝政多自中出皇嗣未立人心尢不安公獨拜疏謂太子天下本漢文帝唐太宗皆於卽位元年預建太子爲宗社無窮計頴王長且賢願陛下亟立爲皇太子上感悟大位遂定又請頴王侍禁中閱天下奏報降付如平時俟康復乃罷則聖躬便於頤養而機務不壅宰臣韓琦樞密使文彥博宜夜直以安人心英宗崩百官臨福寧殿大宮給肉食公謂先帝棄四海臣子豈知肉味請給素食庻近禮州郡遣子弟納貢賀卽位恩補過幸宜罷去事𨿽不行識者以爲是以神宗登極恩補主客員外郎殿中侍禦史裏行未幾遷右司諌兼提舉國子監一日神宗語及漢武事公對曰王者當上法堯舜之徳下迹成康文景之治漢武不足爲陛下道神宗恱其忠時邊臣有邀功致冦者本非朝廷意公疏其姦謀請寘於法以謝天下及下二府大臣措置邊事之宜定以公罪庻幾不苟簡誤國事又陳中國禦外之體守信爲上武帝深入爲下防昔寶元時元昊叛五來五背天下爲之困敝今莫若崇大信捨近功爲國家長利古者冢宰制國用量入以出請詔二府議大計京師久不雨蝗害稼公引王弼京房說以爲陰不能固陽故不雨臣安祿玆謂貪厥災虫請黜臣下不勝任安祿無徳蔽惡爲孽者則以時降蝗不爲災又乞貰孫琪畱馬黙以來直言優容王陶以全恩舊公之啟沃獻替正紀綱紏姦佞著聞於人者如此其祕詞切論未嘗語於私者則莫得而知也是年秋奉使大遼故事兩朝國忌不相避公將還度以正月八日至白溝宴用樂然是日英宗小祥也公具以告願於涿州插宴則八日達雄州且行杳得遂臣子之志遼主嘆美從公言使還除集賢殿修撰充河東轉運使蓋公論議剛果權貴忌之而利其去也時晉地旱饑軍費日廣公計一道之產惟鐵利爲饒請復舊冶鼓鑄通隰州溫泉鹽博易以濟用又請募民入粟塞下預爲足食計悉聽之俄遷起居舍人除天章閣侍制攺河北都轉運使契丹人侵覇州土場爲已地集兵疑我河東亦奏契丹徙帳西京朝廷爲之動詔公驗狀公曰云朔去嵗饑荒孰便於屯聚今往西京者不過集部族數萬人西脇秉常南疑中國爾安肯捨定州平易之塗趨並晉險阨之地而入宼乎又以五說料其必不能有爲宜安靜持重以待可遂無事後果如公言二股河之役興兵無餘力邊城遂不完公謂城壘之設俯瞰敵境勢不在河防後請輟二股役兵傋覇州等城以嚴守禦黃河起春天禦河繼之凡十七萬九千人期以期月罷公謂今年河始東流其南北岸創隄防千餘里以夫役爭土功力不足用𨿽責以速成未見實益願減半先治其急而徐其他則無枉費勞民之患詔約二股北流口以防水勢公言河方東流而遽遏其北則澶滑以下將有潰溢之虞儻以歳月分殺其勢漸議閉塞乃得治河之防宦者程昉乞益兵助禦河之役欲以奏功公謂督工於盛夏則暍死者眾乃奏緩之又請銷開塘口泄水勢外示設險之方而內不失蒲葦樵蘓之利朝廷皆信其說靑苗令始下公謂不可行奏願罷之歳余差知成都府以親年髙不拜得知眞定府屬並晉用兵之後民疲不生上以安輯之防諭公又除河東都轉運使至則寛力役蠲逋負賑流散以稱上意凡三閱月乃召還知開封府前此議者置廂官分治府事凡輕罪聽決遣公謂京師多豪右廂官體輕人不畏或緣而寛縱有罪且政出多門非所以肅淸浩穰之術昔趙廣漢嘗患二輔亂其治猶欲兼之況廂事之末乎請罷蔡確沈振願殫力公事以報萬一是時宰相王安石用事與公異論確主於安石見公不庭參公謂朝廷之儀安可以私廢上防辧之由是上失宰相意神宗亦嘗諭之曰卿柰何不與一二大臣協心濟治乎公對曰臣子於君父各伸其志臣知事陛下不知附王安石不數月除龍圖閣學士知太原府充河東路經略安撫使蓋朝廷以二鄙爲慮謂公深知西北事故以閫制付之也前帥嘗建惹淩議不足示威武公奏罷之夏國降羌數千人公慮其爲患請遣詣境上召其防歸之有不去者乃畱外以示大體內以消姦萌兩得則防事未報果有謀歸者中防亟令徙內郡公謂降羌遷則生變宜假宴犒漸移徙至太原並邊旣無虞比次區析於華人之中久則吾民矣從之塞外以寜累請復憲州以重形勢還置寜肅定神木三堡以傋應援又請募兵民子弟之彊勁者爲勇敢以壯軍聲如漢謫民戍邊故事下流非巨蠧積姦者擇少壯貰罪徙河外以實邊徼皆可其奏契丹議侵彊諜者謂有稱兵意朝廷問公以爲未必然岢嵐雁門求濟師皆不應契丹主駐云州遣數騎渉吾境邏者得之契丹馳檄紛辯不已公奏曰契丹意在彊場持此爲端爾臣刺知云州無兵朔應艱食願朝廷緩答而峻拒之方盛夏兵未必至惟以有傋待非常乃得計願遺劉忱等至境上姑以理論臣俾將佐飭兵觀釁而動此事機也時朝廷以契丹使言順禮防及持惇睦和好之說乃錄契丹主書付公諭以地界且通啇公復奏曰臣竊疑契丹此舉非本心蓋見朝廷尙未克復河湟不得不爲唇齒之計故以此嘗我爾今欲爭辧積年已定之彊界曲固不在中國而在彼則泛使之來禮宜偃蹇而反恭順辭宜髙抗而反卑遜臣竊恐其意別有所在也敵意無厭朝得寸暮求尺必又有僥幸之請宜直以拒或與以不當得之地旣杜其姦未必不疑中國有謀用此以餌之者若妄意於我背盟伺隙恐非嵗月可解也公爭之旣不能得防遭太夫人防去位後竟以黃嵬山分水嶺地與之公常以爲恨士大夫爲國逺慮者至今惜焉郡邑酒戶月以課入供河外逺或至千里公請以季易月麟府州漢戶之單丁與蕃族之內附而遇歉者檄有司蠲其役且著爲令晉俗尙焚骸貧不克葬者遂委不視爲竁四穴以藏之公在晉二年治兵與民皆得其心以靜制寇不勞而服父老至今猶能稱道感嘆之不巳防旣除又差知成都府蜀久安無事朝廷以徳撫之官吏或縱情忘分守公一切齊以法度上下宜之細民競利以髙直占坊場破產不能償相繼箠死或自殺公請蠲所負以逺人乞推之諸路天子可其奏獲免者凡數十萬計文州蕃族有復讎者當以蕃法論朝廷欲加誅請赦之以寜邊圉緣罪徙內郡者願復之以示恩信西山六州與漢人爲防姻者請禁之以防後患悉從公奏至於治石室黌捨增置學官廣朝廷教育之意又新乖崖張公祠爲書韓忠獻公碑立祠下慰蜀人之思皆有助於治體也遷禮部郎中知泰州充秦鳳經略安撫使以失舉降秩一等攺虢州及期知江寜府官制行易朝廷大夫未逾年又坐失舉降秩知滁州雨三月特起知靑州充京東東路安撫使又徙知永興軍時徵西戎無功調發恟駭關右騷然天子震怒大臣無敢議也公過闕賜對言虛內事外恐動搖根本邊隅之患特手足之疥聖徳宜涵容置之度外天下幸甚上嘉納焉陜右保甲行團教法州邑擾動公奏曰軍旅之後年饑人勞正當完養其力宜權罷教俾之少休乃得罷一年稅租苗役之逋薦饑不能償請倚閣以紓其乏流徙漢南者請依富弼靑州賑濟術俾京西安集之移稅往他州民不堪其勞請寛下戶詔皆納可南山逃卒僅百人依聚山谷時出剽近縣或殺官吏厚遺山民爲耳目因保甲團教掠兵器驅村落馬騾乘以遁捕者𨿽勇鋭終莫能遏長安大恐公於是徙山中居民入保奏罷並山團教令廠外馬悉歸州縣乃發兵驅之未防賊勢自蹙遂殲凶渠而支黨亦潰矣是年十二月拜樞密直學士旋除知渭州時轉運使辦軍儲非其術按版籍彊民以供公揭榜罷之增物價而民來願輸者眾廩計大實邊吏請發防春兵公謂彊圉無事遂不遣卒無他虞弓箭手屢以戍廢耕公下番休之令凡旬有五日而罷邊戶便之朝廷方與民休息有懷柔四裔之意公亦以綏邊弭寇爲先務不幸在鎭三月而卒故宏規逺略未施一二也初公感疾有大星隕於正寢人咸異之及其沒也華人羌族皆慟哭訃至京師太皇太后嗟悼之深且謂如劉庠輩不過數人方將召用而命不少假搢紳士大夫識與不識莫不傷之嗚呼公剛方直諒學造本統通古今治亂安危之變積深而蓄厚親達睿明被遇隆眷發爲愛君憂國之謀惟爲澤民卹物之利賢者事業蓋無愧負惟屢忤懽貴不忍一俯已狥合悠然四方遂至終老此可悲也太皇太后爲宗社萬世計保祐嗣皇裁決大政圖倚舊徳共防治安而公不及見焉此重可悲也公娶蔡氏封安康郡君男六人端夫鳳翔府觀察判官先公五年卒次三人早亡次惇夫承奉郎次寛夫承務郎女一人適定州北平縣主簿朱師略孫男二人沔假承務郎浩早夭女一人尙幼公享年六十四有文集二十卷奏議三十卷藏於家雅不喜治生祿廩所入均以贍族人使契丹得金幣則以葬宗黨之貧者凡二十餘防兄之子互以恩補故捐館之日寛夫猶未仕此人所難能也儲宮之議公尢晦密終神宗一朝無知者此又難能也視古君子何愧耶蜀茶之初禁某知彭州輙條其害以聞朝廷委公與部使審議公以某言爲然某旣罪廢公又累疏辧之知我可謂厚矣後八年見公於渭從容語議慨然有憂天下之心至明年而亡矣其徳業始終大慨某可得而知也重以諸孤之勤請敢哭而銘曰彭城之劉實繼楚元奕世有顯又生公賢惟公之賢以剛濟忠獻告二後靡言不從治平之未獨建大議天人合符傳以神器始終一朝公晦不言方之古人孰爲後先公忠自將義不附防天子倚信用公於外公之在外十有八年威揚浹卒老於邊離明坤載恊徳而濟黃髮在廷惟公已矣生有大節沒有重名敢告無窮勒之斯銘

太中大夫武昌程公墓志銘

通義郡西醴泉山之陽有巨冡焉山隆而磐水悠而澄松檟叢郁以深門闕崇廣以嚴乃有宋太中大夫武昌程公葬於此也維程氏爲眉大姓世有令徳曽祖諱沼祖諱仁霸值時季亂爵祿不及考諱文應以公故累封大理寺丞贈官光祿大夫妣宋氏封長安縣君公諱濬字治之天稟方厚少有大志力學舉進士時輩推其才天聖五年賜同學防出身選河中府猗氏縣尉戎州司戶參軍鳳翔府節度推官用薦者言受大理寺丞再舉進士中乙科通判彭州遷殿中丞又通判梓嘉二州攺太常博士賜五品服歷屯田都官員外郎遭長安君洎光祿公憂服除知開封府太康縣遷職知歸州移遂州爲屯田都官職方郎中提防荊湖南路刑獄除太常少卿賜三品服徙防州路轉運使熈寧三年年七十乃謝事公儒者讀書知名教大防鑑古今治亂之迹其取捨進退未嘗違道以徇所欲其治事通果敏密先體要濟以忠厚其庇民卹物所至可紀在鳳翔有盜五人者法皆宜死防公至自外邑吏抱案請書之守丞以爲不疑見促甚遽公審情閱法謂四人不當死指以示吏吏驚且拜公曰吾豈乘人不逮少覬勞奬第慮殺之誤爾卒如其說一府大服又有誣執盜者所司考驗無得欲以藏禁物處罪公力爭不可乃以狀議且曰始則信其厚誣旣非實狀終則求其別坐率寘嚴科古之浮刑無甚於此眾不能奪遂勿論然爲守者自爾忌公而欲疏之未防出權岐山轉運使叚公少連一見謂曰軍興事劇小邑非君所處卽日移公長安是時正獻杜祁公以徳望臨鎭開府待士賢俊鱗集得公甚恱防萬年令謝病去請公暫治仍檄他官將代之公聽決有方嘉聲翕然一日祁公見而言曰依稀似曲無易君矣蓋喜公之政務修舉有漸故引古詩以相褒譽於是委公領治如故而知遇深矣詔下籍民爲鄕兵羣情震恐多走南山以避上之人欲遮道止之公曰民方如駭獸遏之適足激也大不可乃指他事集裏胥條其鄕之丁壯且開以籍而爲兵之意亦無足避𨿽遁將安歸宜以某日與爲兵者至民素信服聞公言無他憂如期而集遂籍之不浹旬事定議者嘆其神速陜西治軍器以牛革數十萬須於郡縣期防尢急民多屠殺以輸公謂轉運使蜀之筋革積於荊渚數不勝計儻由襄鄧致於陜雍不閱月可足用行之乃免暴賦舊制蜀人官近鄕止再任公旣通判彭梓以親髙年乞便官朝廷推異恩兪其請又通判嘉州僚友稱其孝鄕閭榮其歸或板輿迎養或持檄還省始終十餘年庭闈歡然得盡人子之心太康畿甸民素驕橫官政尙姑息幸無事以去至有擊尉弓手掩不問者防豪子縱奴毆平民深竄逺匿公搜擿必得之痛防以法自是彊猾戢畏境內大治朝廷議弛六路茶禁擇良吏往究利病公當詣二浙三司承風防以定論諭諸君公獨不從乃逡巡白中書曰朝廷所以遣官者欲察利害爾今旣付之成法則𨿽有可否安敢陳恐非遣官之本意願飭不往遂以羅拯代焉由六路者後多顯用則公之守道難進可知矣梓防兩道兵爲鈐轄者素専其事遂州𨿽兼總之實則無所與奪至公不然凡軍政邊防必議而後定淯井監有言雲南鬼主將請道來貢人皆疑其與儂賊入冦専其事者請移兵嚴備部使亦以爲憂公曰雲南於中國道路梗絕之久彼自衛巢穴不暇安能逺來吾屬當愼所舉以寧人心兵乃不移冦亦不至遂人賴公鎭重以鐡塔號之仁皇帝遏密時潭州巡檢與客飲酒輙謳歌卒有告者仍以貿易爲說究其實貿易不當坐公欲懲卒之妄而他不復責轉運使謂非忠臣孝子所爲必論以法公曰彼武人爾逢敵值冦不用命報國乃非忠孝至於醉飽不思之過何足深咎況自下告上安可啟其端遂無異論乃釋之衡韶二州間有凶黨七八百人縱火掠黃幹坑戶一道駭然公巡部撫遏不張賊勢以希功賞下令捕首惡論誘脇者使潰去民得安堵事訖以聞朝廷嘉之道州有父子歐人至死子當伏誅以屍壊獄疑爲請委公審覆處之公詢察情狀子願死無他辭猶疑不忍決奏得免死湖外二稅率經五六嵗斂入不已胥吏緣爲姦窶弱重困公請量戶眾寡毎嵗緩以期限畢則州爲鉤攷有逋負督於邑吏從之著爲令民甚被茶陵縣擅增役戶七十有八循仍久之公按劾罷去頗紓眾力卲州嵗運淮塩凡六十舟舟萬斤自潭之益陽溯險而上風濤屢溺主吏二十有四往往耗產兵三百多還糧於官終身不能巳公請置倉於永之祁陽去卲才六捨以所役兵九鋪運致如舊簡費蠲害遊效甚白言𨿽不報識者服其是忠州臨江縣塩井五以吏十四人與居民主之彊弱勢不一汲訟日起吏苦劇役民亦罹敝公奏専委之民兩獲其利至今不能易渝州李光吉輩三族旁夷落慿阻逞暴納亡命聚邊雜殺擄剽奪郡縣不能禁公請出師治其罪訓兵蓄糧事將舉而代去來者用其謀蕩平之以功遷官至貴仕公不言勞賞亦不及時論惜焉薦屬官無慮二百人或以過將得罪未嘗陳其不當薦亦未嘗有累之者匪惟能知人抑可以惇流運尢惡滛祀力禁之彭人有爲灌口神娶婦者潭人有祭張太保神者皆訛作亂俗一懲以法邪風爲之變旣得謝而歸卽其居爲林下軒日防賓侶以詩酒自適而气韻淸壯笑談髙爽俯視俗罟有超然不可慕之勢凡如此者又十三年以子登朝封光祿卿遷祕書監易中大夫元丰三年天子祀明堂又當進秩於時方議官制畱恩未下五年十一月戊子無疾而卒春秋八十有二明年四月始防太中大夫誥娶宋氏封長壽縣君雅有賢行先公十六年卒公以六年十一月庚申葬同長壽君之塋禮也子男五人之才朝奉嘗爲司農寺丞歷梓利防三路轉運判官瀘蠻犯邊王師西伐朝廷賴其才復還梓州路之元奉議嘗從使者治淯井叛夷遂知瀘州江安縣以功通判本州又從辟渝南平冦有異效除防州路轉運判官嵗滿請便郡得知嘉州之卲奉議郎嘗爲三司磨勘官辟勾當公事又從使者按視江廣鹽防還對如防除廣南東路轉運判官之祥宜徳郎之儀未仕女二人適通直郎句洙承奉史敏孫男十人庾成都府郫縣尉庚早卒度廊序防唐廡亷廙皆廩訓不怠孫女十四人適前進士史厚簡州司理參軍李葵太廟齋郎黎傃進士史器孫宗彛余未嫁公之康寧也子以才能出使孫以進士中第出使者蓋三人中第者巳三世上林景慕宜矣初仲兄湜有气節善治產光祿分財置第與之使自滋殖湜亡其妻又能嗣守資計益丰光祿公嘗許以其所積爲之分巳而諸侄議將均之公曰士人所以異於編氓者蓋有孝義亷恥也治命在耳愼勿言嫂之積秋毫不可覬未數年湜之子縱侈無賴蕩去生業反訟財之不均公自引咎惟有司是聽而猶子有獲嫂氏所自具資產之數乃向日稟於光祿公而許以爲分者蓋倍於眾人所有也官得之信訟於是息人皆服公之義又嘗念仲弟沿亡而嗣未祿乃以一子恩薦其子之奇故終公之身之儀猶未仕族屬貧者聚而衣食養孤女寡婦而嫁之者凡六人此皆鄕黨所矜法也平生所爲詩醇深閒易有唐人風凡五百餘篇藏於家篤信莊老造達理致其將終也神气凝靜視死生如寤寐非有得孰能至此然傳者謂公之初生羣烏大集其第三日乃去期復然里人以爲佳祥洎將終之二日集噪如昔又三日乃去其祥不可得而知某亦不敢略也銘曰

允矣程公實材之良起仕於朝克循大方乃牧千里孚以霶乃使一道其爲典常歸有林泉錫之壽康韜我器業以詠以觴徳久則茂慶流而長旣獲於菑亦構於堂令猷不隕奕世用光銘以傳永故書其詳

淨徳集卷二十一

欽定四庫全書

淨徳集卷二十二

宋呂陶撰

墓志銘

朝請大夫知卭州常君墓志銘

元丰七年七月初六日朝請大夫知卭州事常君卒於官享年六十一其孤卜以元祐二年某月葬於華陽縣某鄕某里以君之行狀來求銘予與君同郡而家世往還最舊自慶曆中天下興學君爲石室生予亦肄業其間始與君相從及宦遊四方多與君接今四十年知君可謂詳矣敢不銘按君之先居長安六代祖有任唐安椽者卒葬江原子孫寓焉曽祖延昱以气節自任所與遊皆一時豪俠然於財未嘗苟得也方是時宣徽使雷公入蜀平寇思得奇特不羈之士以傋其用得見甚喜凡捍禦術略多從之謀旣而雷公守成都以書招致遂爲成都人祖思齊性孝友能竭力事親𨿽亂離不失其樂考禧好事喜儒善擇師友以教子故君起家入仕生有榮養沒有寵賁贈至中大夫封母袁氏華陽縣太君卒成其志也君諱珙字君璧性穎悟初就學誦書𨿽數百言一閱遂記稍長泛觀羣籍好周官戴氏禮凡先儒注釋異同微顯錯出互見悉能通之尢精於名數制度以至圭幣冦服車符樂舞牢鼎齊尊之類用於禮者其規範之巨狹容色之丹黝先後之序繁簡之差皆能條別指數聽其言如視諸圖作爲聲律曲折中度慶曆六年南宮試進士孫文懿公夢得與今少保張公安道實司文柄以狝日祀祊爲題君之辭章詳實華潤攷爲第一二公於是勉君以逺到士人始知君力學而文旣擢第調合州軍事官徙華州節度掌書記用薦言者攺祕書省著作佐郎知江陵府公安縣遷祕書丞移福州之閩以親年髙乞便官得洋州之西鄕未行丁中大夫憂服除轉太常博士知三泉縣歷尙書屯田都官職方員外郎賜五品服通判忻州遭太夫人防終制又通判漢遂二州爲屯田都官郎中移知資州官至行易朝散大夫知果州又遷朝請知卭州君敏於吏治濟以彊力事不擇巨細必究極防裏然後行之人多以爲宜在公安承廢紊之政民苦無凡賦徭訟訴處決以平遂號無事防嵗歉釋圭田之租以賑流殍三泉邑陋俗野初不知學君治之有餘裕乃作庠序擇吏民子弟可教者躬爲課試人用向儒君之力也懷安軍三江堰以侵競致訟歷四十年不能已君時在漢州兩蜀使者委之按治君鉤索本末得其情歸所侵田而復其堰漑潤之利凡四千頃果州瀕嘉陵嵗嵗水患君審視形勢爲長堤捍其衝民得不魚至今賴之君襟度疏簡不競矜式見善必褒愛作意引汲見不善輙暴揚挫折若仇怨然交遊視此或少之徐就其中無他也嗚呼君少勵學博覽彊記爲文字就科舉一試禮部遂能先眾人聲華翕然苟有攀援慿借將之緣飾則仕可以顯巳而汲汲吏檢老於郡不失爲良二千石蓋無愧也娶孟氏封永安縣君子三人景修宣徳郎景仁昌州大足縣尉景儒舉進士三女適懷州武陟縣主簿劉舜臣管勾成都路帳司文字袁平簡州陽安縣尉何宗師孫男六人女三人銘曰

少也務學求以發身壯而從政思以與民六品之位其志亦伸三郡之治有顯厥聞墓崇於岡銘堅於瑉告其子孫敢忘其親

中大夫致仕石公墓志銘

有宋名卿蜀之純徳君子中大夫致仕石公享年九十言三以元祐六年十月某日終於眉州私第之正寢八年十月某日葬於眉山縣懷徳鄕先塋之次禮也維石氏出萬石君之後唐有仲覽者仕至兵部郎又六世曰藏用大歷中爲羽林大將軍善星緯之學當朱泚未亂時已告老嘗謂家人曰天下將有變惟蜀稍安乃擕孥而西依其親眉州刺史李滈遂家焉至公七世矣曽祖瑭隱居守道爵祿不及祖昌齡累贈屯田員外郎考待舉贈至開府儀同三司公諱洵直字居正幼有志操彊學力文爲辭章淸贍尙理舉進士聲稱翕然中景祐元年甲科釋褐知涇州保定縣又知並之祁縣通判遂並二州守鳯歸成陵彭五郡分司南京遂謝事自祕書省校書郎五轉至太常博士又八遷爲光祿卿官制行易中大夫累封開國侯積勲上柱國以三品服終此出處之大槪也始蜀人去五代亂俗未向儒屯田君卽其居搆層臺以儲書以經術教子弟里人化之誦日聞號書臺石家有子待聞卒其業咸平中及進士第又登賢良方正科志大言髙與世多忤仕竟不顯終檢校水部員外郎乃公之季父也公以性質之美家法之良深滀厚養完就徳器剛不於容貎柔不混於履趣平居恂恂然卽之甚溫及其遇事決可否則賁育其亢其勇在成州時寛卹民力之詔下部使遣官行郡有楊士元者持檄而至作气勢事求索重爲民病公以狀白轉運使卽召之還李元瑜者天資憸刻人也知彭州永昌縣爲公屬吏忽就領常平事輙依法逞其私傲上淩下無愧恥銳意戕剝公以理解譬使之馴伏卒無所施一郡不被其毒陵之醫挾其技犯分抵禁詐爲疾幸恩霈以免公一日引而榜之彭之巫詐於郡僚搆淫祠誆俗以禍福公収而置之法其敏決舉類此識者畏其勇力其少時能安貧重義不求苟得旣貴益堅如故在我者約故於物不擾秭歸漆林之饒官史多爲髤器以廣資用耗地產奪民利上下習以成俗公一切罷去邦人防其殿中禦吏張唐英因撰漆民語刻石紀之陵陽圭田之入素號優腆不問嵗美惡倚辦較吏務登其嬴公盡革之後人遵以爲常君子服其亷夫勇則識者畏廉則君子服然皆公之小者近者其大且逺者蓋未嘗發也竊嘗論之公少而博學舉進士爲天下第六風度淸懿從政知治體苟少露餘蘊以示眾或有資地可憑藉則推志及物利澤滋廣功名將赫然豈特數郡而巳惟其信道甚篤處已甚重待外物甚輕安晦靜黙寶其所有以爲髙世所謂進取榮利者未嘗萌於心出於口是故人無知者卒不巨用亦未嘗有毫髮不滿之意其髙標令節足以立懦夫惇薄俗鄕黨賴以主風教多士仰以爲師式其顧視悖義喪恥以僥幸錙銖之進者如糞土也公旣退休終日閉門泊然無所營不與俗子交卽城南舊圃爲亭沼植名花異卉毎乘輿往遊其間以詩酒爲娯其詩尢平暢閒澹無一語及榮辱時大中大夫程公濬吏公瑜亦已引年龎睂鶴髮安車相還往燕喜賡唱里人敬之號三卿凡如此者二十年此又非世俗之所能享也與夫馳騁於名利之場一絓世綱終身不復出回首故鄕如逆旅心欲奮飛而迹不能者楚樂蓋異矣所得孰爲輕重哉進退豈不裕哉公娶蘇氏累封仁壽郡君先率幾年子二人長景修宣義卽知嘉州洪雅縣次詠嘉州軍事推官監蜀州陶壩鎭皆亡女一人適朝奉郎郭子臯孫三人順之承務郎延之太廟齋郎元之尙幼孫女六人長適進士程輿次適蜀州永康縣尉蘇其餘木字水部有三子伯與季皆早世公旣貴各官其一子田疇室廬均而畀之尢見其雍睦也元祐初某爲諌官議事及權貴得請補外公之從孫朝奉君嗣慶其以本未告公公曰士之所養有素動而得一善足矣安俟其餘斯言其知我哉及公將葬朝奉君狀公平生行業求志其墓其敢辭乎銘曰

十尋之木或植於荒所立不髙視以爲常我固不競誰其度量不剖而尊彜不削而棟梁不獘於刻剜不罹子斧斨根堅幹老惟日之長彼自曰勝此庸何塲所貴在徳久而不忘

朝議大夫黎公墓志

春秋事出於吏而法與義生於筆削𨿽遊夏不敢措辭其間及夫微言寂絕大防畔散傳注解詁之象坌並而起各持其說以誇異騁髙於人蓋自左邱明而下五傳殊歸歷漢晉及唐之盛而祕府所藏至六十餘家千餘卷嗟乎春秋之難知而學者之難論亦巳甚矣渠江黎希聲専經而信道常謂春秋緣舊史之文假聖師之筆行王者之事其文坦易其法簡嚴思之不必太深求之不必太過則有得乃探索蘊奧敷暢厥旨著春秋經解十卷大率以經爲主不泊於異家曲說之紛紜傳諸士林信之深從之眾熙寧初丞相韓魏公上其書於朝謂可置文館翰林王禹玉軰援之甚力防貢舉更制春秋不爲科議乃寢公亦浩然有歸意遂老於蜀今天子向儒重道謂一經不可輙廢爲置博士用以取人則公之亡久矣嗚呼道之明也有至是乎狥一時之好惡而經術用捨系焉亦儒者之不幸矣此所以古之人著書立說或藏之山巖屋壁或投之煨鑪而不欲傳於後世蓋有謂也按黎氏之先出北正其後子孫散處四方建隆中有曰嵩者初自云安徙居潼川今爲廣安人嵩生元祐元祐生徳頴乃公考也累贈金紫光祿大夫妣王氏贈太原郡夫人公諱淳字希聲幼務學旣冠與仲兄洵遊京師當時儒宗石守道孫明復皆美其才韓忠獻公召置門下譽望益顯第慶曆六年進士調利州節度推官以父憂罷終制除成徳軍觀察推官監延州折博務轉大理寺丞攺殿中丞知防州南部縣以母喪去職服除監在京鑄防務遷太常博士屯田員外郎歐陽文忠公吳長文薦爲學官得國子監直講是時大學士凡千數諸博士講解先日撰口義升座徐讀而退無復辧析防要公獨不然置經於前按文釋義聴者樂聞其說咸宗向之公凡守雅蜀睂簡四郡皆先徳後刑務存治體不汲汲簿書期防君子喜其勸小人畏其懲有古循吏之風在唐安乘嵗饑募民完堤堰兩得其利不浮而稔此治狀尢炳然者元丰七年以朝請大夫致仕哲宗卽位加朝議元祐八年五月二十九日卒享年七十九天聖四年十二月十日塟於渠江縣惇義鄕書臺裏書臺山下公娶安氏再娶周氏封仙居壽安皆縣君一男傃太廟齋郎早卒女四人長適朝議大夫蒲宗閔次適朝奉大夫楊次早夭次又適宗閔孫男二人暹升皆郊杜齋郎公善學知原本窮經立言𨿽皓首不倦六卿薦於朝將用已而棄不錄然能以教於鄕其臨政必重民所至有可紀舒而廓之豈特沾滲四郡乎世所謂鄕先生良二千石公無愧也銘曰

言可以垂世屈伸存乎時或布於廊廟雍泮震發斯文之光輝或委之重巖餘燼來者莫得而知志可以澤物廣狹系乎用或彌塞海宇鼓舞萬靈之動或踧踖遐陋敝�米鹽之司名在彼孰先義在我孰重欲識公懷銘於髙冡

朝奉大夫知洋州楊府君墓志銘

漢太尉揚震以忠義剛方之節扶危持顚王室倚之𨿽亂不忘功徳及四海深且大矣天與令善子孫盛多歷九百九十年爵祿猶不絕間有賢者出焉蓋二十四世生漢公在唐宣宗時領宣武天平二節度君靖恭裏光顯一時又二世生珂任金堂縣令生國子祭酒擔因葬金堂於緜作遂爲綿竹人祭酒生頴仕孟蜀爲漢州別駕別駕生曮懷道自悔不願仕族黨尊爲隱君祥符天禧間大臣表論行義授國子監主簿隱君有二子長曰至爲尙書郎故累贈太常少卿次曰塾乃君考也趣識超邁有君子長者稱鄕人之善者皆師式其行贈朝請郎君諱忠字惇夫孩提時己莊謹不妄笑言旣長能學以干祿擢嘉祐八年進士第初授眉州司法以親嫌徙陵州視條格有未安輒論奏往往如請著爲令遷遂州靑石令攺著作佐郎知緜州巴西縣是時苖役之令初下逺方郡邑行之或過與不及獨君能體法意推廣以序民得不擾使者請君賫奏而上謂可遷進君以親年髙辭不行就辟監成都商稅前此有司幸賞徵斂無名求溢常課多至遷二官君能汰甚者羨入遂寡疇其勞惟可減歳進秩丁母憂去未服除攺祕書丞君居防逢郊霈未封其親乃敍前勞於朝丐一命以及父部使亦爲之皆不報君自是不復語減歳之賞朝請公公旣沒終防逾年顧松檟不忍去殆無仕進意親友彊之久而後行今天子卽位詔天下實封言事君獻十議一任宰相二選將帥三省冗官四薄賦斂五愼名噐六安邊鄙七廣言路八重法令九節浮費十議科舉其言有補於治賞通判衡州嵗大水民饑且溺郡守坐視不防君盡假官舟以濟發廩貸之然後白使者全活甚眾湖南郡縣凡追集吏以文書鬻於皂頴謂之賣帖得者借以斂賄公肆掊擾上下不爲怪民甚病之君嚴治之立禁條以上聞朝廷因作法頒天下又賞知洋州爲幼學文諭郡人朔望率諸生釋菜於先聖退而環坐執經講論課試能否於是舊俗一變學者數倍爭訟爲之衰息紹聖元年十二月十二日卒於官旣閱月朝奉大人命始下享年五十六某年某月某日葬於某鄕先瑩之次母張氏封廣徳王氏封靖安皆縣太君妻黎氏壽安縣君子六人綝細纁絿綨綝瀘州司戶參軍緗早卒餘皆力學求舉女三人長適宇文綱次適李際季適奉議郎張及君孝友亷靜貴義而賤利事親能養志惟恐一毫違其欲愛人惜物甚勤不汲汲於榮祿朝請公長女旣適朝散郎宇文昭度愛之畱於家與君共居三十年內外無間言泊析產爲二君乃占瘠土故伏臘冠婚之費有不給而終身猶貧親黨無以葬與孤女不能嫁則出力資之壬申嵗緜竹水災君率里人瘞溺戶幾千數其在官亦以爲功務元祐中大臣有喜君者欲援以進君不趨合乃已或勉之則曰用捨在道通塞在命求無益也平居不倦學有文集二十卷晚讀釋老書常戒殺間不茹葷旬至四五日非賓客盡晝黙坐將捐館之數日呼綝讀司馬承禎坐忘論旣而嘆曰人之處世要在如是於物我始終之理其有得乎及其亡也親友或謂君常苦脾疾蔬食損气以及大故蓋惜君不幸而云爾有王從古者持術攷數或以奇中嘗告君曰異時有同祖考名者位己之上宜慮以避禍君旣在洋防朝奉郎張塾爲利州路轉運通判適與朝請公同諱未幾君乃卒嗚呼天下之不可致詰豈一端者元丰初年予始識君一日與客偕至客詫其親侈縱聲色以自奉眞得富貴之樂君愀然顧予曰審如是何以示子孫子嘗研味此語愛君之淸識云銘曰

其質也良其守也方外舒其華中斂其光富兮非吾樂嗟悖義而多藏貴兮非我好敢枉己以自戕予迹孰從防然不競之場予心安歸漠然無何有之鄕令名不忘終焉允臧

淨徳集卷二十二

欽定四庫全書

淨徳集卷二十三

宋呂陶撰

墓志銘

朝散大夫致仕陳公墓志銘

某先妣樂壽縣君陳夫人本眉州眉山之巨姓其再從侄仕至都官郎中以行義聞於鄕事業見於時者乃公也諱習字傳正曾祖諱徳念祖諱贊值時季亂爵祿不及考諱位有器識讀書知世務以气節自任重義好施急人患難如不及鄕閭推爲豪傑累贈工部侍郎妣楊氏早卒贈華陽縣太君公少鞠於外氏能抗志從學爲辭章舉進士聲名赫然中慶曆二年甲科調武昌軍節度推官掌永興軍書記攺著作佐郎勾當開封府檢校庫轉祕書丞遭工部公憂服除授太常博士通判慶州永康軍歷尙書屯田都官職方三員外郎爲屯田郎中監齊州新孫耿鎭鹽酒稅知處州不赴攺渝州遷都官郎中嵗滿還朝年六十有五遂告老元丰初官制行易朝散大夫公剛簡靜重气守完固博學通古今治已慮務正而不苟𨿽貴權豪勢不能少屈故相劉公沆守鄂州政任彊果凡所可否賓佐不復議有未安者公與之辧則從嘗謂之曰異時立朝宜不遷此志今北都畱守馮公亦嘗移書稱公在武昌時論議操守古有道君子也翰林侍讀楊公察治長安幕中皆名輩蕃總之務悉以委公深加禮敬期以遠到神宗初卽位詔百官轉對公以十事聞其大者謂裴度有大勲徳爲李逢吉元稹輩毀沮得韋處厚論奏時君警悟今宰相韓琦於嘉祐中乞立先帝爲皇嗣定策兩朝功施社稷不可置散地願陛下一閱裴度傳乃見情僞是非又謂自陶谷失對參知政事遂下宰相一等不敢當筆可否事非朝廷任用輔弼意願陛下諭趙抃唐介政有未便宜指陳得失又謂自古人君暱信宦官盜弄威柄多致敗亂始東漢距唐簡策歷歷可鑑願陛下深以爲戒又謂自昔乘喪亂據有坤維僭名號者自公孫述至孟知祥皆非西南人今承平百餘年海字混一【案此下有脫文】慮囚得免王吉之死王吉者扶溝民吉妻之侄貧無依爲吉所養夜聞吉語其妻以發冢事乃以告鄰父捕系具獄吉罪當死公嘆曰同財共居於律聽容隠妻之侄素養於吉而冒法訐告乃同凡人豈近情哉逐以疑請故貸焉【案此下有脫文】至於比嵗以來西南士大夫得守鄰郡小官亦不困逺適法禁稍略乃公之助襄陽山水最佳處公因卜居爲老焉之地旣得謝愈放意自適遊山中諸佛剎往往彌月不返元丰元年二月十二日疾終於家享年七十有六娶楊氏封仁壽縣君先公二十六年卒二子長曰續太平錄事參軍次曰綬鼎州司法皆只愼自立一女嫁渝州巴縣尉唐子昻孫男四人曰沛曰漁曰潛曰淵方從學求舉以元祐二年十二月二十七日葬公於襄州襄陽縣望楚山之東原有集三十卷其文如其爲人尢好爲詩有古作者體某童丱時數聞先妣稱道公志苦力學𨿽甚寒暑或達旦不寤每以相訓飭心竊慕之旣長而仕則又仰公器業之宏遠惜乎不能盡發其胸中也敢序實而銘曰

行義之域君子務適公造之安屢而不息勢利之途小人爭趨公望之畏卻而不驅位則不克志則不遂壽則不嗇名則不墜山有峴首水有漢川𨿽百千年猶知公賢

朝請郎新知嘉州家府君墓志銘

眉陽士人之盛甲兩蜀蓋耆儒宿學能以徳行道義勵風俗訓子孫使人人有所宗仰而趨於善故其後裔晚生循率風範求爲君子以至承家從仕譽望有立者眾家氏之族乃其一也自周衰大夫家父之後遷於晉至唐徳宗時有爲職方員外郎者從乘輿幸山南因入蜀遊靑衣訪故人路眉愛樂風土遂居眉山今十一世矣曾祖光不仕祖正贈大理評事考某隠居鄕裏有善人長者稱累贈左朝議大夫母楊氏累封長壽縣太君君諱定國字退藏六嵗知聲律朝議君嘗與客飲客以對句試之曰笙歌陪酒聖卽應之曰桃李從花王客大驚聞者以爲奇童子方冠舉進士聲華翕然慶曆中詔天下興學時歐陽文忠公友人張公應之爲治中課試羣士善君詞業純茂與俱來京師旣擢第除雅州名山尉居朝議憂執防不違禮將葬捨墓次晝夜哭不己有甘露之祥見者以爲孝報服除調永康軍司法韓康公帥蜀欲治西山道至威茂建玉壘關君謂蜀近夷惟恃險以安昔唐中衰吐蕃三入冦一出汶川今鑿石平塹爲坦塗將貽蜀之憂康公信其言捐工役之半再調灃州司理提防刑獄賈宜言囚部吏饒瑄欲誣以巨罪君不從賈怒屢摭以事卒莫能得識者嘉其持守遷祕書省著作佐郎知嘉州洪雅縣嵗大旱詔減民賦轉運使韓璹好裒聚官屬畏之不敢告以實君曰嵗凶民甚病朝廷以爲憂而使者不防郡縣又相附會誠何心哉苟不負於民𨿽得罪無憾是嵗獨洪雅田賦十減七八就差僉書蜀州判官事二川田稅舊有折變絲綿者估才十之一監司猶欲加以耗君謂旣變而斂則與正稅異豈復有耗耶乃以辧析得免又嘗增損卭蜀水平之制均二渠水利鬭訟止息人至今以爲宜嵗滿通判瀘州夷羅狗村責言於寨王馬仲通與之戰旣敗夷人將執而歸吏以急告君遽往曉譬招撫給牌示信有降附者矣議者議討之朝廷遣韓存實經制夷事君具以本末白轉運經制司請戒於軍凡降而給牌者勿妄殺以爲功𨿽行之終莫如其言也烏蠻乞弟先使其弟一毛遺江安令馬旣不納遣去又陰諭羅个牟村夷襲殺之乞弟怒甚藏怨未發間輒以兵往來境上一日率眾次江安聲言將不利於令人情大恐郡將欲挈牙兵以禦君曰彼眾我寡而從以兵是速冦也乃止遂以檄君卽馳至納溪俾招安將以利害鐫告乞弟亦從命歸所掠貲畜而去防轉運判官許安世欲以弭兵懷逺爲事遣介與議打誓移文瀘州行之元丰三年瀘守喬敍及乞弟盟於納溪旣而報怨羅个牟大縱攻掠路分都監王宣戰死朝廷謂乞弟降不以誠兄議誓與行之者皆得罪君方知渠州亦罷歸久之知懷安軍其政皆有惠愛長壽君旣去世君年已六十哀慕殆不能勝終喪還朝气貎減平昔得知嘉州未行時大疫從弟朴在太學病甚君遷置於家朝夕視藥食不少避及其死哭之慟因感疾不起紹聖元年五月朔也享年六十四二年之二月二十二日甲申葬於眉山縣徳義鄕積玉山娶楊氏封仙源縣君一子彬奉議郎太學博士有學行爲士林所髙女三人長嫁武昌程卞次未嫁而卒次適故左承議郎監在京綾錦院王君卿孫男二人餘慶昌祖孫女四人長適廬江何恂次適承務郎範洪余尙幼君姿韻恭粹務自修適燕處無惰容縱談無謔語愼於事勉於政論交接物未嘗少忤尢工於詩古律凡三十卷雜文十卷體格淸懿如其爲人蘇公子由嘗送以詩曰鵠鷺性本靜芝蘭深自馨知者以爲紀實初君欲葬先塋之右嘗植木志其穴及將葬以地理驗而果得之吉皆如其言死生之分豈偶然哉嗚呼瀘夷作禍蓋小人鋭進行險以覬萬一勇夫乘其後急功趨死凶焰旣不可撲禦經制顚紊遠方爲之騷然朝廷再遣將剗蕩巢穴乃班師歷三四年然後定君始終其間與事居多平江安之變則無功行納溪之議則有罪時無爲君言者君亦不言亦古人之不伐歟銘曰

有行在躬靜恪而文有政在物和簡而仁瀘夷復仇貽憂爾民往諭以言亦懷而賓旣盟則渝有功莫伸隠徳顯報期於後人

承事王府君墓志銘

王氏出姬姓其先居太原自唐僖宗幸蜀有從而西者遂爲華陽人至先生五世矣曾祖某祖某考某皆樂隠晦不仕進先生諱某字仲符性篤孝事親能養志讀書務窮大指不溺章句學文章純明簡重一與道合尢好爲詩每遇事感物輒賦詠以自適有唐人格趨與人交推本誠慤終身不失其歡或卽之謀必曲折詳盡以告急其患難若已有居鄕恂恂然無少長疎戚接之皆以禮家窘於貲不卹生事客至如歸士有貧而就學者衣食而教焉嘗舉進士與計皆一試未第遂歸岷山之下安退自若後二十五年詔許赴禮部將恩其遺滯則不復起識者髙之趙淸獻公鎭成都最加厚遇卽其居與之田以資隠計先生樂道人善恥言過缺至於斷否臧明利害則勇不可奪有永康軍守郡某者淫刑刻深轉運使彭公思永將按劾之見先生問其詳乃以官吏能否非士子所與聞爲對彭公嘆其長者導江令吳太元剛亷少與小人忌之部使不能察欲繩以罪先生於是移書淸獻公謂太元履尙堅正不當以小過廢且曰某受田於公每思所以報公苟以某言爲是辧太元而薦之非獨免今日過抑可爲他日用則其報公之責塞矣淸獻信其然待太元益厚小人不能勝太元竟爲朝廷所擢先生所娶李氏封長安縣君先卒男四人長曰彀嘗貢於鄕次日轂亦善辭業皆早亡次曰任有志操好學力文熙寧六年上策試進士能以經對抜爲天下第二累遷奉議郎成都教授季曰價克勉家學女二人長適某人早卒次適某人孫男幾人女幾人先生有岷編凡十卷元祐三年正月某日衣冠燕坐與族人飲酒而教飭之若將訣別然其夕遂終卽以某月某日葬於某縣某鄕某里舉長安君之喪以祔焉初先生從學於舅氏端明殿學士蜀郡範公故其行與文得爲君子進趨祿仕聲名翕然人皆期其顯矣已而止塞不進終遁丘園則又能委已順命不露欣戚及其嗣子果以器業奮起承家而光大之今天子祀明堂乃以承事郎封先生其道徳之報歟銘曰

公有隠居岷山之陽山間之云捲舒何常或畜不雨或需以霶有如公懷惟行與藏溫溫未試自韜其光有子克家積之博彊起踐亨轍坦如康莊乃公緒餘而能顯揚公其無憾寧止崇岡

知渝州王叔重墓志銘

元祐戊辰嵗予嘗銘王君承事仲符之墓述其性質之粹履尙之安問學之正惜乎不幸而不踐髙位以充行其志不享遐齡以崇養其徳幸而有良子曰任克承厥家博學多文早自振起士林推先天下共仰意謂必能展布餘蘊爲朝廷用庶幾仲符之幽光垂耀不朽後十三年則亦卒矣嗟夫善惡報施之際禍福始終之迹竟何如哉或可索而質其是非乎或不可得而知一歸於偶然乎或合一舛二參差不齊徒滋惑於人乎此聖賢所以有幸不幸之說而古今莫能廢也君字叔重承事之次子弱不好弄勵志在學讀書務究大防得治已及物之原本不汲汲於章句爲文雅健純贍先體用後華采熙寧六年神宗以馭吏務農訓兵之要策進士君條析治道傅經義以對擢爲天下第二方唱第之初有司誤贊其名君亦不辯少頃上訝無應者覺其誤始正之君乃徐進焉在廷識者伏君安重有遠量調卭州軍事判官遷宣義郎知漢州什邡縣用薦格充成都教授遭二親憂去位洎終喪中丞蘇公轍辟主臺簿蘇公旣登用鄭公雍李公之純相繼執法皆薦君材得太學博士李公謂爲下遷卽復疏論之遂除祕書省正字又攺校書郎防朝廷還日曆於省乃以著作佐郎典修之凡五年爲朝奉郎知渝州君聞道而篤信守已甚重視外物甚輕語黙出處惟義命是安要之無怍而已旣以髙文陟上第跬步可貴顯而一切晦靜如不居之遷宣義時詣審官求爲鄕邑安公燾方主此選謂君曰故事凡巍科皆不次用柰何俛首就選乎將以君請於朝姑少待之君辭以親老在蜀不可官京師安公不能彊益重君所守呂公著亦嘗諷君自陳可得美官君退謂範醇夫曰較文場屋緣一日之長得上第又以媒進亷恥喪矣日曆之還省也權臣欲私其親舊以君等可修者三人上之其二則所欲私者也哲宗以君素少援遂命之儒館上下公議翕然謂君不求而得可以抑躁進警流薄君在省五年沖淡自養終日讀書爲樂不與外事如林棲谷隠之深公卿大臣之門或累月不造倘知之則不趨合以求悅不知則愈密不露言色未嘗輒慍然竟爲異趨者所疾故有渝南之行初君讀書知治身及物之用𨿽以文藻光輝人世而涖官從政不敢少忽苟可濟物勇而力行蓋嘗懇部使永罷什邡之市易眾安其業請增成都學田以養士詔可之達州斷獄謂縣令李傳失入奪官傳以寃告事下禦史府君爲辯直竟無累在渝州不夷陋其俗葺鄕校集諸生躬自課試以補不學少儒之獘置醫生審方劑督察診療以救尙鬼不藥之死議七郡貧瘠非蜀他地比願弛荼禁卒如其說峽人深徳之其明逹不撓率類此元祐紹聖間天下之事再變士大夫奔溺勢利視時可否從而離合𨿽姻戚僚友間輒向背甚者至自相魚肉以取寵邀遇苟得毫髮則悻悻市權有厭飽充滿之色不啻商儈然君於是時獨立坦履了無避就凡十餘年完潔而去亦明哲保身之效歟彼從而離合者聞君之風宜少愧矣今天子嗣位推原本末講修治具別忠邪而進退之海宇生聚濡滲厚徳如脫陰霾覩白日如出險窞步通衢公卿大夫非罪廢逐者悉與之滌蕩且召用焉蓋所以承天心而又皇業也惜乎君不及見豈非重不幸者哉竊嘗論之天下之治亂生於風俗之厚薄風俗之厚薄系於士大夫之出處若夫棄維常逞利欲覬幸朝夕之得一唱百和競爲喧閧積習逾久散漫四出一旦如洪流決潰無以禦塞則將有不勝憂者仁人志士其可不遠謀極慮而愼所取捨乎如君之气守志尙可謂能愼取捨也君娶李氏封壽光縣君子五人曰鏄曰鐸曰鉉曰銓曰梁鏄前開封府扶搆縣主簿鐸嘗預鄕貢鉉銓梁早卒一女未嫁君有文集三十卷享年五十某年某月某日卒於渝州之正寢某年某月某日葬於某處予表其墓而銘曰

士於周秦生質何殊或重而千鈞或輕而錙銖乃曰貴賤緣其所趨乃曰否泰出由此塗智者見防詳研疾徐違險從夷誡哉覆車君有良守明晦弗渝君有宏業終捲莫舒遐望古人並軫齊驅摭實以書斯銘不誣

淨徳集卷二十三

欽定四庫全書

淨徳集卷二十四

宋呂陶撰

墓志銘

都官員外郎趙君墓志銘

熙寧十年三月都官員外郎趙君旣守榮州乃建悅老堂日奉二親盡所以樂親者君爲州已大治親方壽考而能極防致養適其懽心𨿽天下之至樂無若此也於是搢紳士大夫多爲歌詩襃譽徳美鄕閭族屬指以爲榮且愛慕之不及越明年閏正月某日喪其父太子中允祐二月某日又喪其母萬年縣君張氏君哀毀屢絕僅能扶喪歸晝夜哭如禮又時彊飲食凡四十九日而病又五十一日而卒實元丰攺元四年辛亥哀哉君子孝愛其親終繼以死可謂不幸矣君諱薦字賓興邛州依政縣人曾祖翺祖文皆隠民籍至中允君以君立朝始有封君少向學善詞章旣冠舉進士一試登乙科調緜州司法以陟狀遷鳳翔府虢縣令縣介岐雍間民以豪悍相勝抵禁自若君設爲規範諭以可不可民信之刑省五六巨盜伏境中捕吏畏罪執非辜以告舊令傅致之獄具如實君審辧詐僞縱去不問乃任謀下令搜擿黨與未逾月果獲眞盜有司以功上遷安化軍節度推官知河中府河西縣君曰爲縣不能使無盜誠可愧捕之職也安可借以苟賞辭不拜識者髙其亷當塗交薦之後三年攺著作佐郎知汾州西河縣縣劇於虢處治益辦今天子踐阼授祕書丞未幾轉太常博士嵗滿監成都府軍資庫是時天章閣待制趙公帥延安乃以賓佐請君卽僉書彰武軍節度判官攺屯田員外郎洎公被命南伐交趾又辟君以行君懷親思歸不敢往公入見上言君父母畱遠方皆老矣不當久在邊當使之歸養且言君才可用願用焉上乃許君不俟秩滿而還逾年除知榮州轉都官員外郎方將大用之命未下而君卒春秋四十有八故交親知者莫不悲也君襟度夷暢無少凝塞接人無賢不肖皆得其歡至於判析是否則中甚皎然尢好爲詩觸物感意有得輒書凡一十八卷四千三百首或多至數百言𨿽贍不宂或止於二韻𨿽淺不俗遠探近拾率有理致君先娶黃氏封蓬萊縣君再娶楊氏封仁和縣君男六人曰彀曰防曰彊曰彍曰某曰某一女未嫁始君從宦遊未嘗治產世貲家帑委其兄莊廩俸之入往往歸諸書畫旣不幸諸孤甚貧乃丐田於莊爲謀葬養生之具遂以二年十月某甲子君於蒲陰鄕山泉裏皈巖山之側銘曰

以君有行有文而獨不克壽要之報施子孫當有以立者理勢宜爾君其無憾

尙書屯田郎中致仕常公墓志銘

尙書屯田郎中致仕常公享年七十有八熙寧丁巳嵗正月朔日卒於成都孫男安民之官舍卽以三月壬申於大邑縣多融鄕安寧裏先塋之次從大夫禮也公諱溥字用周其先居長安自唐季有爲唐要掾者子孫因家焉至髙祖某則又徙臨卭曾祖某祖某遂爲卭大姓父某以信義著鄕裏淳化盜起能與眾捍之盜不敢犯又能率士軍迎王師以從討活污染者千人蜀平議賞不願仕君子知其有後洎公之貴累贈工部侍郎追封母杜氏長安縣太君繼母費氏永康縣太君公天資純願少力學旣冠從鄕舉輒先諸進士景祐五年始登第調陜府陜縣主簿母喪父繼歿服除授成州南溪縣尉旁邑有地訟指七木堰暮露灘爲說凡十七年不決部使者委公聽之公考驗圖劵詳辧訛誤所謂漆木墓路者以折分爭人伏其明官滿調鄂州節度掌書記炭場吏私貸官緍將防重辟公湣其非大惡偶不知法遂至是諭以償之免九人死攺著作佐郎知濠州定逺縣縣素多訟吏積習爲姦號難治公以簡處劇以嚴濟恕綱開條舉乃至無事於是修孔子祠防諸生躬爲課試時旱蝗相仍公禱之必應獨一縣沾洽蝗亦及境而斃誠忱感格如古循吏之效轉祕書丞太常博士通判彭州屬縣鶴鳴堰嵗嵗衝潰大破民產公度視岸勢因水之性鑿髙就下得以不決民防其利乃用常公爲堰之名遷屯田員外郎通判寧州遇英皇踐祚恩遷都官員外郎亦以雩祀獲報郡人愛之有號都官者猶前世以禦史稱也攺職方員外郎審官攷其課在異等薦爲禦史不報今天子卽位授屯田郎中通判海州提舉楚海漣水鹽綱時年六十八矣彊明無恙滿嵗賞勞當自宰府除便郡一日登景疏樓感物賦詩浩然有歸意或勸之俟從心而去公曰吾起白屋位郎曹於素志何負士之進退惟以義必曰七十而謝則非出於誠出於法也吾老矣其西歸乎嵗時奉丘隴旦暮防朋戚嘯歌觴詠以佚吾生其樂與宦遊孰勝耶旣得請乃還臨卭號鶴峯歸老安車野服惟所欲往燕吟諧笑終日歡然凡如此者十年而沒公謙懿和裕不忤於物接人無少長貴賤一以禮處事無艱易巨細一以誠眞樂易君子也凡平生所著雜文歌詩若干篇爲一集傳於家今樞宻馮公之未仕公嘗以臺輔期之旣而貴顯則亦報公之徳議者謂公有知人之明而馮公厚於義莫不韙之公娶何氏有婦徳封仁和縣君春秋七十七後公二十六日而終舉祔焉子二人檝黎州軍事推官構嘗舉進士已而退處樂於名教女六人長適廖世鄕次適杜修輔次適徐鈞次適宿松尉李寅次適漢陽尉張伯遵次適崔君平孫男十人長安道預太學薦早卒次安義次安石遂州節度推官次安民成都府府學教授次安雅安中安政安節安世安術皆務家學孫女五人重孫亦如之公之葬也教授君狀其行來求銘某竊謂世之士大夫或役於祿利往往癃老未謝去或謝而歸失素所嗜則沮郁有悶容或後裔慢於送往以至暴棺累嵗不得卽藏如公之勇退退而能自得及其亡也子孫又能時而葬之亦可以警昏薄勸篤厚矣敢不爲之銘銘曰仕而知止請老以歸老而有終葬不逾時惟義保躬公能履之惟禮篤親子孫從之吁嗟公乎無憾於斯

朝散郎費君墓志銘

元丰三年正月某日朝散郎費君以疾卒於渝州白崖舟中享年五十四寓喪於合州之扶山十四年矣欲歸成都貧不能其配袁氏與子伯髙謀以某年某月某日葬君於石照縣某鄕某里遂家焉伯髙書君之行來求銘予三讀而悲之君與予同郡又同爲皇祐中進士諱字孝琰成都人曾髙以來皆隠民籍考諱某累贈殿中丞妣魏氏封仙居縣太君殿中君早亡有五子君處幼家甚貧能力學爲辭章聲名聞閭裏舉鄕進士在第一遂中科得祿養母以及諸兄人推其孝悌初仕興元府戶曹參軍遷合州赤水縣令有治狀用薦格攺祕書省著作佐郎知定州安喜縣民有婦自經父母謂夫家殺之君驗謂無他覆視者旣異訟辯不已州將置疑有司皆傅防連逮數十輩淹系累月竟不能奪君議黍苖將熟匹夫防其下邏者執爲冦誣以巨罪君索其情輒釋之郡欲深治君不忍致之法未幾旁邑果獲眞盜眾服其明於是部使劉公庠呂公大防張君問皆薦君才請以治無極朝廷從之縣接契丹境一日民訛言相驚謂北兵來侵皆閉事自匿市井不相通君不爲之動有以慰諭其心凡三日復業如故兵亦不至保州民集眾數百撾登聞鼔防屯田水利事久不決郡邑患之安撫使委君按視卽條利害以圖上其說行公私以爲宜熙寧中差通判蜀州遭仙居君憂服除又通判緜州元丰二年瀘州夷擾邊朝廷出師討罪調民夫數萬饋挽以進轉運使辟君都大提舉夫糧數入瘴鄕因感疾將歸合州之寓居至渝南不起君自著作佐郎五遷都官員外郎賜五品服官制行易朝散郎娶袁氏封永壽縣君子一人伯髙女四人長適周鼎次適袁鈞次適袁鍚皆舉進士次尙幼始君從學力養起家享祿凡晨昏伏臘之費諸兄皆仰給焉以至辦其嫁娶賙其死喪収卹其孤惸如此者三十年未嘗一日間薄洎君之亡則斂無新衣祭無丰俎自合距成都才六百里旅殯佛寺久之不能歸歸則無族屬可依無田可耕無室可處其謀葬於合者死生之際宜其慊也悲夫瀘南之役斯民蓋不幸矣君之提舉夫糧區處以宜知會以信其聚不急其散不緩然而死於病者十猶二三明年再用兵夫糧之任非其人顚暗乖紊無復統紀先期不戒以集訖事不釋以歸萬眾暴露瘴癘大起相枕藉而死者十凡八九或彊而歸則疫及其家血屬皆亡又不知幾千人耳至今東蜀父老語及是事則必惜君之沒云銘曰

厚於其兄以悅其親兄衣未完子裘不溫兄食未充子炊不晨救卹死喪畢其婚姻艱勤一世竟卒於貧客殯無歸葬爲旅人士之行已蓋後其身君乎何憾於以寧神

淨徳集卷二十四

欽定四庫全書

淨徳集卷二十五

宋呂陶撰

墓志銘

著作佐郎李府君墓志銘

祕書省著作佐郎知眉州丹稜縣事李君熙寧乙卯嵗四月某日卒於官享年四十有幾元丰乙丑嵗某月某日葬於晉原縣某鄕某里從先塋也君諱逢字承之唐安人曾祖勤祖圜考平皆晦徳不仕君爲兒童時超然有志气憤其家世不耀願學以起之資頴力勤居數嵗遂能博彊下筆爲文辭雅有理趣流輩畏伏搢紳先生褒譽之里人度支郎閻公仲孚以道徳自任名重一時於後進少許與毎稱君才嘉祐二年擢進士第授陵州仁壽縣尉捕彊冦獲七人於格當遷官太守趙公敏達亦以功賞諭之君謂子弟曰士君子進退通塞固有義命吾將遷乎𨿽不戮此孰禦之將不遷如命何借七人之死以幸進不忍爲也乃削去彊迹皆可不死獄具趙公愕然問之以前說對公嘉其識量且曰餘慶之報遠矣再調歸州司理參軍商人有撐舟夜泛以避關徵者津吏彎弓警之誤中輒死羣欲以故殺論君持論不可乃請於朝卒從輕罪徙利州緜谷縣令攺某軍節度推官知遂寧縣是時轉運使急功利不復卹困窮小人好承迎議置鎭市稅局以圗羨入主者委君按視鋭意必行君以爲村落細民間日而集有無相易苟營朝晡之費一旦設官置局限其稅課則瘡痍何時而愈理不當置主者𨿽不悅亦不敢行嵗時以薦格攺秩得知丹稜束館僧持悔過懺罪之說率其徒早夜講佛書聽者逾百數浮士造飛語指爲妖訛以亂上之人聰明且以媒進提防刑獄者信其言移文委君急捕連逮坐系者將眾人情大駭君曰此豈有巨惡不過以其教誘民而從者偶多爾安足深咎遂寛其獄防宥頗眾縣郊多棄水散漫流溢君命引以漑鄰田之荒易瘠而腴凡數百頃初母畢氏旣亡君晝夜哭不已遂夢焉乃思所夢而刻之以木形色肖類終身奉事不敢懈鄕閭稱之尢善篆知書者以爲自成一家之法嗚呼君少力學有文聞譽彰者時旣從政又能不忍削民以媚權勢其治獄務求之生有古仁厚之風矣而用不適於顯享不及於耆良可悲夫娶楊氏男六人騤未仕驤陵井監司理參軍騏嘗得試禮部駿卭州臨卭縣令騊知漢州綿竹縣駪舉進士女二人嫁楊籍費霖皆進士也孫男九人孫女十二人並幼銘曰

古人治獄多陰徳子孫當有顯者於公之報明矣君不忍以七人之命易一官津吏得不死東館之岡無所寃視古人何愧哉諸子森然有美才可以光大迹其慶驗又非若湯周福祚之幸也

秭歸縣令李君墓志銘

西南士大夫言善教子者以李君希聖爲先希聖有五子學者四方五六嵗時卽使誦詩書日須數百字𨿽攜抱玩戲不以他習其耳目稍長不復出戶外至於飲食動止一語一笑皆不離文字間凡風俗遨遊奔集之盛如燈夕藥市者去其居不遠未嘗聞知也早夜訓飭月攷嵗練積之數稔術業用成愼修年十六愼交十四乃能以辭重求舉同時擢第皇祐初愼微亦中科甲其後君又繼之此所以見稱於士大夫而謂之善教也君諱愼思字敬中於諸子爲季孩提而孤聞先君之餘訓抗志勵學欲與諸兄相上下探索研味實詣有餘華藻煥發能就楷度旣中第調遂州小溪主簿遷靑石尉部使郡守知其才屢委以事裁宜處正咸適其意交章慰薦惟恐在後未幾移歸州秭歸縣令縣僻民野舉不知法禁君治以誠視之如一家期會聽決諄諄戒諭𨿽極冗微悉使曉信新灘在境內官舟饋運間有毀溺皇祐中使者建議鐫崖拓江以紆湍怒嵗役萬夫芻薪數十萬三邑之民困於費不能已君以爲灘𨿽險暴惟春冬之交水涸石露厄於沿溯方是時灘之上下官舟畏而不進者倘易陸載而往則皆可遠險兩獲其利當塗行其說乃罷修灘之役歸人深徳之嵗滿代還父老涕泣惜其去薦者如格吏部以課最上嘉祐八年當陛見泛江而東七月二十四日次云安軍感疾遂不起享年三十有八君資稟樂易力學有美名與人交多風議朋友愛之旣仕不廢書好易春秋每多論述著治策五十篇講明世務欲獻之朝庶奉大對卒不伸其志按君之先京兆萬年人自唐廣明西狩時有爲晉原令者畱居溫江後遷於郫晉原四世生承粲承粲生洪慶洪慶生章甫乃君考字希聖也以長子故贈中大夫妣文氏贈仙源縣君君娶張氏治家訓子動有準的子五人紹卿彥卿某晉卿皆舉進士旦緝嘗薦於鄕二女適範祖修張寅君沒十九年未葬諸子待祿以祀而未能也乃以元丰七年二月庚午朔葬於新津縣修覺山依仁鄕曷伏裏然則未葬而有待者出於義而待而葬之者禮也鳴呼君少而學壯而仕策發磨勵所志者遠去爲古人今則久矣此可悲也予與君皆皇祐四年進士成都同籍凡十一人三十年間存三人焉榮謝合離不常如此此又可悲也世之人有以錙銖得喪或競於秋毫之未而不究其終者豈知覆載爲逆旅而吾遊其間哉所以遺生齊物之論起而覺其未諭也銘曰

有文矣藻繪其傳不發之危言有位矣撫字而安不尸之大權天嗇以年志莫究宣巨山崇原卜云新阡墓松森然人知其賢

李太博墓志銘

君諱彤字周伯姓李氏其先京兆人八世祖遠從唐僖宗幸蜀調晉原令因家焉髙祖臻仕孟氏朝爲永平軍節度推官曾祖某亦任太子司議郎祖某不願仕父某以君登朝贈大理寺丞母黎氏贈成都縣太君君少篤學頗頴秀時鄕先生職方員外郎張公中行守嶽陽君往就正得易與春秋大防朋友畏其博聞又嘗摭前世忠邪事以類相從爲史斷十二篇以監治亂慶曆六年中進士第調眉州靑神尉言者謂蜀人官近鄕非所宜於是近皆徙遠移萬州司理參軍嵗滿用陟狀遷江陵府松滋令丁寺丞君憂終喪授隴州判官吏部上其課轉著作佐郎知太原府平晉縣今天子踐阼攺祕書丞尋遷太常博士知華州鄭縣以疾分司西京卒於盭庢之寓止享年五十四實熙寧五年春二月某日也旣沒七年貧不克葬至元丰元年三月某日乃葬於某鄕某里先隴之次君彊明喜節亷自處素髙待交遊如少所與然不廢於義休戚可以同於政事知大略而未嘗以忿恚任刑聽斷適其理大率剛而不撓恥爲流俗態度也在萬州有箠人之脈者提防刑獄視之疑且怒欲以骨折論太守畏不敢辯君提傷者以告曰折則上下不相屬今舉其上而下不少曲非折明矣使者無以勝卒輕之又有三人謀殺一人者君方攝督郵當議法卽白守曰一人死安可戮三人坐謀首可也守不聽有詬責言君持之益堅請於提防刑獄且曰某寧解印綬去安忍妄殺人求順太守意耶得聞之朝止報一人萬州帑失緡錢數千萬俾君驗之君以爲貫朽鐡壞不知幾十載一旦指爲盜疑或刻深請飭吏共償無煩搆獄守從之免數輩刑竄松滋產茗嵗輸府千斤春未社牧遣校至督所有君曰今未知茗之芽否可偕往視卽斸根株俾校持以歸願牧植之後園俟其芽可責輸矣牧始不懌旣而從之植者旣芽則謂同僚曰李松滋以芽爲期今可取乎校復至具言君乃戒茗戶以五日集如其令無一毫私撓民深徳之有宿防數十結山民聚境上往往害捕吏累嵗莫獲君開以威信許其歸首乃至無盜功當賞君不言賞亦不及隴之汧源號難治凡閱嵗定籍則吏民相因爲姦歷十數年官不敢輒易其舊君權涖未幾遂定籍髙下適當人伏其平平晉民冒居公地而縣爲輸租緣此以斂剝習久縱不問君使冒者自陳盡得其實免代輸之患又嘗爲增隄以捍汾流以軍事未報君已解去旣而大水一城蕩然識者稱其先見鄭縣之西舊以石隄水過守居洎他官池圃以及富彊治榭君始來方諭民得取以漑水旣不至爲總管者謾其詞移檄於縣覬水以禦火符下凡四五君悉不應時都官員外郎郭君源明以方靜爲州君具白所以然信之民甚賴其利洎引疾而去有防君之貧者告曰願一曰畱則終月祿入可享乃笑而謝之卽日不視事君先娶包氏在萬州時遇君之疾以憂卒再娶郭氏封壽安縣君包氏生子覲孝友力學自二曲防喪歸葬靈泉不違治命長女適瀘州司戶文朝光郭氏生子規治經力學從舉薦於鄕必能世其家次女適鄕貢進士李葆光二孫曰暠曰晏嗚呼君平生施爲如此剛矣哉苟遭時得志盡發胸中蘊則軒騰馳驟立事致功卓然有奇節可必也惜乎仁不顯而見於用者止此耳予少從君遊洎官晉陽又與之同竊思仲尼未見剛者之說信剛者之難見愛君气節舊矣覲來請銘敢爲銘曰

剛近於仁亦鮮克舉剛生於气充則孰禦申棖徇欲義所不取孟子養浩以是爲主家山之東喬松之隖嗚呼剛者李君之墓

光祿寺丞致仕何君墓志銘

何氏之先蓋晉之卿佐封於韓者子孫因以爲氏秦滅韓其後流散四方或謂韓爲何故漢魏以來始著何氏有居於閩者至瓚乃顯卽君六世祖也仕後唐歷太原畱守除西川副使防孟氏僭竊恥屈其下飲恨死其子柔不能東乃家靑城遂爲靑城人柔生令昕令昕生繕不幸逢亂離無復振起繕生中卽君考也任道晦處無意官祿以聚書爲能以賦詩爲樂蜀之耆儒李畋渭卿戈淵仲顏皆與之友子四人君其季也諱敏字希顏簡慤莊重克承厥家貧而能力生以養親奉祀至於撫養百口靡有不給富而能好善以訓其子孫至於起家從仕翹然有聞旁攴外屬之無歸則倍仰而濟鄕閭識者以吉人君子稱焉熙寧初今天子祀南郊以君之子大章登朝封大理評事四年明堂大饗遷光祿寺丞六年十一月某日終於家享年七十二八年十月某日葬於縣之某鄕某里君娶李氏今封仁壽縣君生三子大章皇祐四年中進士第五遷太常博士通判漢州大臨某皆飭行不墜先訓孫四人宗元榮州榮徳縣令宗範合州巴川縣令某某悉志於學期以自立惟何氏蜀來中葉不燿至博士君始以學文徳祿而榮徳巴川二君又能同時取科第士議榮之君可謂有後矣某與博士君同進士籍且爲姻家君之葬也敢志而銘銘曰

何遷於岷五世至君旣永以年再光以恩山之阿江之濆祗厥祀傳後昆

奉議郎何君墓志銘

余嘗銘光祿寺丞岷山何公之墓攷論世次及其裏居詳矣君乃光祿仲子也諱大臨字才叔少讀書知名教以修潔治身以恭願事親鄕黨以善稱閨門以孝聞通詩騷之學仿約大致作爲篇章適情寓物平暢純澹有昔人風格或告以釋氏之說當防敬崇奉乃享令報則曰廣慈心卽佛不妄語卽經若乃禍福之應惟修其在我者而順以聽命吾知此而已晚從道家之教信尙淸寂求以養心治气歸之虛靜故能委置世紛無競於物漠然自得有方外之趣尢長於教子擇師取友必以賢飭勵以經術欲其愼行而寡過誘掖以辭章欲其資身而得祿凡朝夕所肄習而謂之課試者每與之講解切劘不倦若朋友然由是起家中第孟仲接武西南士大夫舉義方之訓皆推君爲先君娶倪氏累封安仁縣君卒十年矣子五人宗範朝散郎眉州教授宗奭早亡宗誨以學求舉宗韓資州磐石縣令宗哲果州相如縣尉孫男十二人元丰三年神宗祀明堂封君承事郎其後五遷至奉議郎宗範又嘗得五品服請以賜君不著於令詔特可之議者以爲榮君享年六十三元祐五年三月十五日卒於家八年正月四日葬於靑城縣之懷仁鄕赤木裏先塋之北初倪氏之葬也君爲壽冢其旁弔以詩曰我來同穴知何日石火光中更十年已而其言驗嗟夫始終生死之變豈偶然哉銘曰

毎讀五代忠義傳至明宗命何瓚入蜀制孟知祥事未嘗不廢捲而嘆也夫以明宗區區暌弱之唐任一何瓚而欲禦權彊僭叛之蜀豈不難哉瓚意不屈繼以死何其易也自瓚至君六世而子孫之盛如此究觀前人之大節推驗後嗣之吉報則福祿之來抑有由矣

淨徳集卷二十五

欽定四庫全書

淨徳集卷二十六

宋呂陶撰

墓志銘

故光祿寺丞致仕張君墓志銘

某年某月甲子張君元老以疾卒於卭州安仁縣之居第享年七十四凡三族之親及其鄕之士大夫聞而哭曰義士死矣今而後吾屬有患難誰其卹里巷之耆叟耋婦與其孤童弱女聞而哭曰仁者亡矣今而後吾家有窘困誰其濟至某年某月甲子將葬於縣之某里則向之哭者又往弔而哭焉君諱某字元老而三蜀之士識與不識皆稱曰元老者愛之也蓋君天稟仁惠而樂於義與人交同其休戚施與不吝以急難告不擇險易必竭誠拯之以貧匱請不間疎密必極力賙之友人黃子山客死合陽子幼且窶寓櫬未還謀於鄕無肯出力者君奔走數百里防其喪歸郡文學張之翰父亡二十載未遑窀穸之事莆陽範還卒於安仁諸孤無托君皆給田使之葬樊氏女大歸父母繼沒貧甚君擇良家子妻之其勇義好施率如此於親屬尢篤愛𨿽淪沒不忍欺仲父惟一女早失怙恃君撫養勤至爲納贅壻分產與之如昆弟或謂在律不然給之田太多君曰吾仲父不幸無子幸而有壻吾與之田奉嵗時血食安忍計多寡哉按君之先居南陽值唐季亂避地入蜀今爲臨卭人曾祖某祖某考某皆不仕君娶黃氏生二子長曰某早卒次曰某皇祐中舉進士爲天府髙第累遷朝奉郎君以子立朝封大理評事遷光祿寺丞孫男幾人曰某某君少力學善詞章一時名士多師友之晚嵗安閒惟詩酒自適其生平气節好出於仁義故書其大者以示來世銘曰

仁及鄕閭義加朋友懿行之最君安而有儻或得位力行其志擴而充之人防其利惜也不逹用於退藏勒銘墓隧顯發幽光

著作佐郎致仕宋府君墓志銘

宋氏之先居京兆唐僖宗時爲屯田郎中隨乘輿入蜀任彭眉二州刺史諱挺者乃君七世祖也卒官葬武陽因家焉其後有五宗次昌殷始遷卭之蒲陽遂爲卭大姓昌殷生賢賢生珂珂生皓皓生平卽君考也君諱愼交字葆初七嵗失所恃執喪如成人族屬異之旣長剛方厚裏若少緣飾然有識度不以賤貧榮富動懷無一語及非義談說慷慨歷歷可聽多與名教合其治家有範約而中禮恥徇浮侈之俗其教子有術嚴不傷愛從學者諭以修身礪行效官者勉以急吏緩民其待物甚恕蓋𨿽有怨不復里人伏其量熙寧元年上親祀昊天以子炤登朝封大理評事累遷光祿寺丞著作佐郎享年七十八十年九月某日卒於成都之別第卜以元丰二年正月戊子葬於依政縣某鄕某里四公山先壠之次君娶李氏封仁壽縣君生四子煒早亡煥舉進士炤爲屯田員外郎爟嘗貢於鄕孫男十二人也自君之喪屯田君哀毀骨立早夜惟窀穸是謀日月先其吉宅兆貴其安衣衾棺槨悉以度數弔者不冗挽者不嘩旣祖於庭𨿽親朋猶有未知者君子謂宋氏之葬得其所以葬初刺史君葬武陽後葬四公至昌殷遷蒲陽則葬升平君常愛四公有佳山水巳而葬焉亦遵平昔之志且不遠其祖也銘曰

質直好義犯而不校二者聖賢著以爲教君有是徳匪習而樂聽言則厲人可法效愛子則嚴納於忠孝族別而五疎矣情好墓析而三異矣祠報四公之岡祖始之兆君歸於斯夙昔所詔期百千年銘此以告

長樂馮先生墓志銘

蜀之有道君子馮先生諱某字損之其先蓋長樂郡者姓自五代祖儔仕孟氏任眉州司戶參軍卒官因家焉曾祖少連祖承諒父知禮皆爲彭山人先生生而聰穎與他兒異才五嵗聞鄰人誦書輒喜稍長遂好學讀五經尢專詩書探深抉奧志其本統泛閱古史百氏該綜得失舉進士不第退而講學誨人每正席橫經演明大旨凡訓傳之殊騁及其膚說則判別是否歸於至當學者多信向之往往化而博彊先生常曰學所以治性修身而充吾之所有非特誇論辯要利祿爲也能積乎中發而粹乎外則無媿爲君子若夫貴賤榮辱通塞險易當以義命委之世俗所謂厄窮憔悴者安足累吾靈臺是以抗志礪行愈困愈篤口不出柔言目不顧令色不枉己以徇物不違義以求人簞瓢藜藿裕然白首乃貧無諂怨飯疏飲水曲肱而樂之徒歟娶唐氏亡九年矣二子長曰敢靜黙有文登進士科累遷彭州軍事判官得祿就養里人榮之次曰敏力學愼檢操蓋隠徳不位而慶流於後也三女皆嫁良族孫男三人女五人先生享年九十一熙寧八年五月某日卒於天彭之官舍十月某日葬於彭山安鎭鄕祖塋之次舉唐氏之喪以祔焉禮也其平生所著歌詩若干捲藏於家銘曰

壽考康寧好徳終命此四者先生兼享之不富以利而富以道洪範之五篇亦具矣

吳府君墓志銘

蜀有吳氏其先京兆櫟陽人自唐中世有名祥者宦於唐安愛其土俗風物之美遂占籍華陽後四世生處謙仕本朝爲膳部員外郎膳部生傳紹任涇陽縣令涇陽生季回授郊社齋郎乃府君考也府君諱拱之字宗象性孝友事親盡其道旣長從學讀書通義理當彼時蜀去亂未久俗未甚盛仁人志士多以退靜相髙於榮利無所慕府君𨿽向學亦無仕進意治身守道恬晦自如居鄕裏善惡甚明不妄許可結交以義患難則出力卹物以仁貧而樂施好談算數推步之術以禍福諭人使之修省戒懼常閱書曉方論以疾告者爲治之中年以來擇親朋之厚者而告曰吾儕生太平日無事閒居盍遂所樂以適吾情乎於是結爲棊酒之社而謂之太平棊酒友縱謔髙談連日無倦色蓋優遊於此者三十年元丰六年忽謂其侶曰明年春予乘厄限殆將終乎七年正月感疾二月二日果不起享年八十三悉如其說旣卒卽以某年十月乙酉塟於華陽縣居賢鄕先兆之次娶張氏先卒十三年男三人師兪檢已無過師益舉進士有聲名累上未第師臯亦與計偕早卒女三人適進士史珪前萬州南浦縣令郭由儀進士宇文遘孫男女各六人予於吳氏有世舊知府君爲詳其孤乃以朝議公所述仲父平生屢行之狀示予求銘其墓予以爲莊生有言人之生除疾病死喪憂患其中開口而笑者一月不過四五日不能悅志意養壽命非通道也若府君者生逢治安傳襲祿仕而能遠世紛薄外累以顯晦榮悴爲一悲愁死憤不汩於中三十年間寓於棊酒一月之笑豈其四五日而已乃能全天眞享髙壽其逹人之徒歟銘曰

進榮退辱率非己欲貴富賤貧莫非吾其忽然而勝歡然而競飲酒而醉黙然如靜𨿽曰形器吾不刻鐫古之逹者宜其永年

醫博古府君墓志銘

予謫官懷安得古太素與之遊太素知道者寓於醫以自誨始卽之如不能言謂其魯人也徐而叩之或及於治病謂其良醫也久而親之知其通物理能自得也蓋少時嘗遇河南李君傳以丹訣戒以素書晚又得隠者趙君付以金丹二故練藏養气皆有深術所謂丹訣者蓋順天地陰陽造化自然之理受之以神持之以心所謂素書者蓋言保生之要本於內眞知之必修修之必不怠所謂金丹者燦然有晶輝圓而粒也太素旣語予以丹訣其二物皆得而見之若李趙二君則不得而免不知其何如人也太素又嘗謂予曰趙君旣以金丹見遺且言修道有三限之別上者享年百有二十九十次之七十又次之予至七十有疾將解去卽服金丹以固性涉歷三世乃超離形器之外予聞是說至元丰七年太素年七十忽感疾如趙君之言餌其金丹後二日而卒實某月某日也嗟夫道家之說天地與人以生不與之死戕伐其生而死者舉世皆是也知有神仙之道從而學之者欲保其生也如趙君之言必涉三世而後得其難如此乎豈塵埃网罟之內罪垢污濁纒結塗漬必洗蕩刮磨經數百載然後完潔乃以可保天地之所與者乎抑定於中者不亂累於外者可忘水火刀劍之來尙委而去況疾病乎天下之事有不可致詰者今趙君之論太素之亡亦其一端乎太素諱世淳曾祖諱某祖諱某皆占籍金水太素好卹孤賙急人多賴其力亦濟世之意也家藏道書五千卷著禪頌千餘首述五運六气圗六十年气候訣皆有理趣子三人公輔公述先卒成之舉進士女四人悉嫁良族八年九月某日乃葬於柏廟鄕羅曲裏西山之陽銘曰

君常攝耳宜壽且祺乃以疾終莫得而知仙說有夫生兮可遺或寓而正或委而馳爲君作銘縱言及斯君如不昧尙亦笑之

淨徳集卷二十六

欽定四庫全書

淨徳集卷二十七

宋呂陶撰

墓志銘

夫人文氏墓志銘

瀘州判官蕭君叔獻之母夫人文氏世居遂州之靑巖父寶母孫氏皆早亡淳化咸平間蜀防亂郡邑擾蕩夫人旣失怙恃復遭時多故與昆弟徙居合徳以完其生旣長適蕭氏事舅姑以孝事夫以順訓子治家愛而有法性喜儒學尢好施天禧中老儒唐恕善談合理郡人推爲有道每過蕭氏必從容語及飭身臨事之要夫人嘗志其言謂其子曰兒終身能如唐翁語吾門當大夫某卒叔獻未中科夫人戒之曰爲子貴能樹立使父母存沒無慊乃可汝無怠終吾老期汝得祿酬平昔意其判別善否惜之母道如是豈古所謂賢母者歟親黨內外洎裏閈之眾貧不能自濟則賙瞻存給俾之有賴未嘗以遠邇厚薄形諸意以是無餘藏於家子男二人長曰允昭先卒次叔獻也一女嫁陳紀慶曆六年叔獻旣以進士第詔許蜀人初仕於鄕遂佐寧武幕秩滿當遷北地以夫人老請便官歸養乃除武信從事又除瀘州始終十餘年以祿爲養鄕閭榮之夫人嘉祐三年某月某日卒於裏捨享年八十二五年某月某日葬石照縣某里叔獻字師元志行和謹接朋友間言不入歷官多有能名予愛而與之厚故於其葬母也來求銘銘曰少也艱危已而有歸母以壽考終子以藝學顯於時可謂有後矣

仁壽縣太君魏氏墓志銘

熙寧七年十月某日仁壽縣太君魏氏以疾卒於普州大鑪鎭王誼家享年八十明年其子防喪而歸卜以十二月某日葬於華陽縣晉安鄕先塋之次禮也夫人世居成都曾祖某仕孟蜀補東頭供奉官將兵戍普慈因家焉祖淵父昭乃遂爲普人夫人年十五歸於故贈大理寺丞費君諱文字正用生五子曰珍珣今亡矣曰珪璋祗愼寡過曰琦以孝行稱鄕裏皇祐中登進士第累遷屯田員外郎通判蜀州四女長適李惟吉次適楊士賢次適張鐸次適王誼皆良族也夫人仁孝敏惠得自天稟聞前世賢婦烈女事歷歷志記以自規飭好佛書知緣報大略特加崇信閫法愛而嚴𨿽壯子長婦侍之每有畏色寺丞君舊豪捨財不屑屑治產惟好賢樂善宴衎自適夫人罄奩中物及父母所與之田以資其用至於匱竭曾不少慊寺丞君之亡屯田君之幼也名聲未聞生事困約夫人殊無他憂務擇師友磨礪其業至於起家得祿板輿就養士論推以爲榮宗親黨巷指以爲楷範治平中屯田君之官河朔夫人年逾七十歡然願行熙寧元年上初郊祀乃享今封四年大饗請進以邑則曰吾婦人一受命足矣在河朔七年而歸涉深登險水陸僅萬里康寧喜樂未嘗一日不豫然起居語黙惟王氏女之在念欲往見焉凡如此者將一年子孫固畱不可防誼亦來迓卽與之行至則浹日而逝王氏女哀夫人離闊之遠而防合之近遽及於大變也自是毀頓骨立誓以死殉後五月而亡其將亡也語不及他亦惟夫人之鳴呼始終存沒之際果何如耶夫夫人與其子官於地方凡二十年無恙一旦歸而卒於女之家豈冥理素定不可輒徙耶人之生聚防休戚何常之有惟是母子之愛遂繼以死得非鞠養大賜𨿽終天莫能以報稱而至是耶臨夫人之喪者旣弔而又傷之也銘曰享年於耄惟徳之施受封於朝惟母之儀祿以養裕於私禮以葬得其歸滔滔此生固有合離惟此合離喜樂憂悲夫人之懷吾女是思往卒其家女亦繼之理涉茫昧屍者云誰抑亦偶然莫得而知勒銘幽石以顯孝慈

李夫人墓志銘

夫人李氏封壽光縣君故尙書屯田郎中常公諱漙之婦宣義郎致仕構之妻左朝奉郎安民之母其先蓋唐之宗室爲鹽鐵判官從僖宗西幸遂居卭州之依政者曾祖也好施不吝賙及凍餒者祖元熙也以文學名鄕裏爲詩尢工者父奐也郎中公家範嚴整太夫人雅好賓客夫人夙夕奉事周盡敬禮諸姑悅其防娣姒服其和宣義君少從學不治產不卹有無夫人能成其志不累以家事凡嫁娶伏臘問遺之具一切處辦莫不中禮享年六十有六元祐五年十二月十八日卒子六人長安石衞尉寺丞早亡次卽安民志尙淸壯學行治最推髙一時次安序安節安稷皆舉進士季安時尙幼女二人長適左承議郎宿州州學教授梅貢次適左朝奉郎大理評事滕友孫男四女七人惟常氏世世守亷約族屬眾資費寡自夫人之來歸勤儉以修婦職慈卹以惇母道損口體之奉以丰瀡完繒緼之敝以備祑養足於老愛隆於幼三十年間閨閫雍睦人無間言可謂賢矣旣而二子得祿安輿潔膳始有可樂之意則感疾攣痺凡十餘年不能痊朝奉君嘗由太常丞除江西轉運判官懇請畱京師力謀療治朝廷從之攺宗正丞遷開封府推官國醫髙手診視殆徧竟不起得非命乎自郎中公而上皆葬臨卭至夫人之喪貧不可以歸乃以八年三月甲申葬於陳州某縣受節鄕三河村之原蓋亦不悖於禮也銘曰

祿以養何報之涼禮以塟孰爲之鄕有宛惟丘蓋得其藏孝乎親乎要之不忘

夫人呂氏墓志銘

鄕先生光祿寺丞任君遵聖有賢配曰夫人呂氏眉州眉山之著姓祖考皆以好善稱鄕裏夫人年十七歸於任以孝敬奉舅姑以禮義事夫以節行教子遵聖之考居家嚴整子孫侍左右未嘗少假以容色惟夫人能盡婦道朝夕承養順適其意終身無樂之語遵聖趣向向髙篤學力文得聖賢指歸處已從政恥枉道不與流俗合仕宦多齟齬飄寓四方幾至憔悴夫人輔助艱勤𨿽衣食不足終日裕然所以遵聖得遂剛簡之志而不隕溺於困窮者夫人能成之也子一人伯雨學有本原彊明重气節擢進士第今爲宣徳郎某王宮教授士林多推之異時在朝廷必有立夫人能教之也遵聖治郴縣會王師討儂冦道過境窘於餉餽議斂來嵗賦入貸民財以濟之守將難其說遵聖又從往議夫人止之曰竟不從可遂已乎莫若専達以辦事𨿽得罪何愧其善慮而斷又非婦人之所能也伯未第時以祿養爲憂忽忽感恨夫人戒之曰取捨在人通塞在命吾豈彊汝以人力所不能致者哉旣釋褐則又戒之曰堂構不墜吾無慊斗升之祿非歡戚所系不義之富貴不可以悅親惟求汝父之志愼所履不獲罪於名教則子道盡矣是故遵聖去世二十年終有良子乃夫人始卒之訓也晚嵗好佛書知緣果大略怡然若有得紹聖元年四月壬子忽感疾閉目誦金剛經凡二卷無一字舛謬翌日乃卒享年七十有八明年某月某甲子葬縣某鄕女四人長適里人孫伯宗次適朝奉郎師規次適黃裳次適史喬年皆進士孫男二人祖構祖福孫女一人曾孫二人予交遵聖父子間以夫人之志之徳攷驗前載蓋鮮倫擬昔孟軻之母擇鄰教子卒爲大儒然其父之行業不傳於後世梁鴻之妻甘樂隠遁並著髙節然其子之威名不耀於當日豈傳記有所略乎抑亦無足述者推役校此孰爲全懿則夫人之墓可不銘哉銘曰

有夫而賢涉世孔艱惟其助之困節以完有子而才持守莫遷惟其訓之克承厥先茂矣令徳錫之永年著之銘辭爰信而傳

長安縣君祝氏墓志銘

祕書監濟陰祝君正辭在嘉祐治平間守密深衛襄四州皆有治效朝廷嘉其才嘗降詔賜金以襃顯之蓋當時良二千石也其女嫁同郡人奉議郎致仕董君綎生四子曰丕朝請郎知閬州曰萃未仕曰平兗州瑕丘令曰中渭州平涼尉孫十一人曰耕隰州隰川尉早卒餘皆從學舉進士夫人以丕登朝封長安縣君元祐三年十一月十七日終於家春秋六十有八紹聖三年十月庚午葬濟陰縣安平鄕南十里存榮沒哀其中禮也董氏與祝皆爲良族以純約治家以雍睦聞鄕黨自夫人之歸奉其姑以孝從其夫以禮友其夫之妹以和教其子以立己之大方紃紉組綴之事𨿽勞必親蘋蘩簠簋之薦𨿽老必勤女功婦道兼修兩得由是閨閫之內益治而明至於不誦佛書不講淫祀惟儒者禮法是從皆婦人之所難能者諸子旣仕則告之曰凡不欺於心不害於物謂之君子反是謂之小人窮達異分貴賤殊轍惟不悖於義則無愧爲君子不爲人人𨿽五斗之奉吾不憾也爲小人不爲君子𨿽萬鐘之養吾不悅也爾等勉之慈訓所及率有令懿予嘗與朝請君爲同僚愛其趣操方靜多文而敏於政則夫人之賢從可知矣銘曰祝氏之慶克昌子孫夫人鐘之徳慈行溫董氏之法有嚴閨門夫人守之禮隆教存致養以祿惟義乃尊享封以邑惟善乃聞刻銘幽石貽範後昆

靜安縣君蒲氏墓志銘

夫人蒲氏世爲閬中贈太子少保諱穎士人之曾孫贈太子少傅諱伸之孫贈太師衞國公諱師道之女資政殿學士諱宗孟之姊贈太中大夫蘇公諱渙之冢婦太子中捨不欺之妻慶曆中太中公任閬倅與衞國公善結爲姻家夫人年十九歸於蘇資稟慈和勤女功循婦道亦喜讀書娣似族屬無間言舅姑繼沒有季女未嫁夫人撫愛愈厚迨其有行出匳中物以資之族人或以此譽美則曰先姑卽世新婦當任其責安敢以爲能尢敬於祀先凡嵗時嵗獻與忌日之奉其炮燔烹餁之具𨿽老矣不以付子孫必擇平時之所嗜而羞之旣享則愓齋栗終日愀然如見所祭蓋得孝子所以饗親之義中捨君之亡失夫人持諸孤而哭曰汝父棄不待年今壯者未有立幼者尙可保耶訓飭教戒益嚴且勤旣了嫁娶則又告曰吾事而父畢矣汝曹惟勉學愼行庶幾成就以顯爾親則吾無憾昔馬援聞人之過如父母之名吾自幼至老不敢言人之非小人識之可以寡尢也某年天子旣郊夫人當封邑資政公以其性行靜専動有法度事父母奉舅姑皆盡敬愛請以靜安封之又嘗丐於朝乃賜以帔紹聖某年七月某日以疾終於眉山之所居享年六十有八明年十一月某日祔於中捨君之墓次子五人千乘千之某官千能千秋千鈞皆舉進士女三人長適鄕貢進士任忠弼次適承奉郎監杭州洞霄宮蒲澈次適進士雍緝孫男十三人孫女八人銘曰

閨閫肅肅兮徳之宗子孫詵詵兮慶之隆美封貴服兮恩以崇髙丘深蘧兮禮以終婦則母儀兮傳素風庶幾陵谷之無窮

淨徳集卷二十七

欽定四庫全書

淨徳集卷二十八

宋呂陶撰

墓表

贈大理評事張府君墓表

南榮有道之士淸河張君旣以皇祐初元三月已亥疾卒於家春秋四十有九三年十一月庚午葬於榮徳縣榮川鄕歸政裏先隴之次後二十五年君之子復爲丞祕書天子大享霈赦贈君大理寺丞均慶賚賁潛徳也太博君擢進士第與予同時每懼先烈之不耀思得推敍大略著示後世乃求予文表諸墓按君譜系由來最遠蓋晉司空華唐曲江公九齡後天寶中有從明皇西幸者占南榮爲鉅姓曾祖諱儼建隆時王師伐蜀率土兵導所向補先鋒將力戰有功祖諱讓亦以智能補和義縣令考諱文煥攝州司馬君諱惟徳字輔之幼以孝謹聞執親防不忘禮讀書先經術務窮大旨尢好春秋孟子凡雜家駮說未嘗顧一試於鄕不薦遂無仕進意訓子孫以雍睦淸愼爲先平居擇交遊惡苟合間或賦詩見志以誨人語純格整與朋友言多援前史得失否臧以相警勵鄕人善者好焉君袁氏壻僚凡壻七人袁富族也爲之壻者或私其貲幣以豪君獨不爾袁父母嘗厭他壻之求欲以余積委君則再拜避謝卒不以一金自污此其眾人所難而君子所貴者也子男七人曰綸曰衍曰復曰衡曰紀曰繹曰侃復卽大博君今知陵井監履尙惇懿居官有能名衡猶未仕余則亡女四人長適勾僑次適袁綬次未嫁而卒季適袁璐孫男六人希逸希道己夭希聖希孟希簡希古皆建侯賓王舋舋向學克承厥家孫女五人歸孫誥賈麟袁晦句年句師臯曾孫男十人女六人並幼予嘗閱史載見昔人出處大致若司空在晉曲江公在唐其徳操義烈皆社稷臣𨿽百千年猶使人仰畏不已今攷君譜系原究本始則二公之苖裔固可書也況嘉行有足紀乎銘曰人之生無窮達顯晦儻有一節異於眾可以憲子孫風流俗則謂之不朽非必髙爵重位乃取貴後世也女有歸矣父母愛之而私以金幣𨿽受之未爲大過君獨無取豈臨財不苟其得歟彼求而惟日不足者聞君行誼可愧矣嗚呼亷哉

行狀

衝退處士章詧行狀

蜀有知道君子章詧先本閩人五世祖練唐廣明中從僖宗西幸有官守家乘闕而不載髙祖父垂裔始居眉之鼔山曾祖曰璉祖曰道方徙居成都之雙流縣考曰惠妣蹇氏三子孟曰忠仲曰亮季卽府君字隠之生三年考歿七嵗母氏亡旣孤鞠於兄嫂以所以事父母之道悌而報焉未冠治經術往來成都求師質問大義鄕先生任維翰若釋中古皆通經善講解悉從之遊得其要旨妙論階之以踐古人之閾故其志修其行懋與人言古今人事物理之變所謂索而難至者皆探抉窔奧務得其極而後已尢好揚子云太經知以數寓道之用三摹九據始終之變著發隠三篇講疏四十五卷太圖卦气圖各一𨿽前世陸績宋東王涯輩通太學者殆有不及也慶曆四年樞密直學士蔣公堂以其書薦諸朝皇祐三年仁宗祀明堂賜粟帛四年端明殿學士楊公察又薦之除本州助教懇避不拜至和二年宣徽使張公方平奏請以處士號旌之不報嘉祐四年天章閣待制何公郯陛對以疏論列詔委轉運使詳定其實時殿中侍禦史趙公抃兼按一道卽以學行之懿條悉聞上乃賜今號翰林侍讀學士王公素方牧是郡遂命所居之鄕曰處士裏曰通儒坊曰衝退由是浩然以聖賢之道自裕憂喜無累形是非無攖中者十年非其趣之髙遠徳之精防疇能爾娶魏氏生二子長曰禩舉進士應嘉祐詔以行藝惇遺今爲著作佐郎守漢州綿竹縣事次稷業文未仕孫男四人曰正曰遷曰益曰宣方治經求進處士嘗爲歌詩雜文二十卷行於世卦气圖以石刻於府學之西太經圖並文集刻於中興寺子云祠堂熙寧元年四月未病先辟穀六十日嘗言以气治之六月九日卒於衝退坊所居之第享年七十六明年九月壬申葬於華陽縣普安鄕白土裏嗚呼處士道義充於身文章傳於世惜乎固髙節隠居不仕今朝廷方修一代之史則處士之淸名皆可書也某旣得其詳敢序大略以備史館之載錄云

雜著

書術

易之道神矣其源出於天地陰陽其流入於蓍卜筮其大極於三才造化之精微其小該於一物動息之形象事之隠晦而未究𨿽聖智不可得而知者必有以告焉非謂之神乎卜筮之書旣本於易岐分派別散漫繁衍於天下觸類而長沿波而適其名號種品之多幾不可悉數而至於閭閻畎畝之賤夫亦有通其說者或擲錢擊瓦無知之物而可以攷吉凶禍福蓋我以術窺彼以神告安怪其影響之密哉世所謂壬課者尢可信驗始予之楚悵然以松檟爲念遲遲不忍去有匪人焉力於斗筲而進委者方籠利以合而索然無所得乃欲擠之巖壑以充虎狼之求予憂而占之術言卦爲彈射夫射者平心正志循禮而後發君子之求也非幸其中以戕彼之命而鬻我之能也挾彈而射非禮甚矣伏險賊之心用非禮之具隴斷之態穿窬之謀也安能爲物之害乎已而果然居楚累年闔戶終日不與異類接又有匪人焉飽於芻豢而襟裾者旣憑邪以逞而靦然無所獻乃欲訥之网罟以資庖鼎之味予懼而問之術者曰在卦爲蒿矢夫矢者貴其直而不枉先王之創制謂之利品巨用則威天下小用則去害而全已非徇我之欲傷彼之生淆亂否臧悖壞典憲一切以忿暴昏虐爲務覬覦一售而防搜捕之賞也以蒿爲矢豈正直不枉之意歟不稟於法度而發狗鼠之盜蹄齧之勇也何恙之及哉已而亦然嗚呼卜筮非感予也玆二事者地之相去僅萬里晦明之相遠乃於五百日而所告者如符節然不特吉凶之明驗乃善惡之深戒誅賞之大端也夫禍福者天所以賞善罰惡非私快喜怒而加於人也小人而私快喜怒欲以禍福加於人則爲善或不能徼福逆天理矣逆天理而逞人欲照臨在上其可使之欺乎昔者左丘明解春秋好言卜筮司馬遷作史記傳策漢志載雜占唐史述卜相大率可以明吉凶著善惡爲小人之深戒有輔於教也予感二卦之說作書術

淨徳集卷二十八

欽定四庫全書

淨徳集卷二十九

宋呂陶撰

五言古詩

雜詩

夕陰斂層空素月出西海寥寥俯仰間杳不見纖靄淸光信可掬璀璨掌握內虛庭縱逺目中夜如有待念我金石交輕別己十載徳音響球琳道味芬蘭茝悠然阻聲容況復接言誨幽懷願一寫四顧多泛愛回頭自珍惜欲顯不如晦賴此秋蟾魄千里共光彩思賢搖去意對景慕良防此夕𨿽圓明淸賞君何在

化阿

子奇昔稚齒得官化阿城齊君疑其幼且悔寄任輕同車載白首教告力奉行一日鑄劍防二日促農耕官倉不積粟武庫皆無兵魏人錯料事來戰欲蕩平阿俗且感義子弟從父兄小邑抗大國魏敗齊以寧千年陵谷變猶有化阿聲乃知謀人國自古須老成

河津女

河津女娟者可與壯士儔簡子欲南渡誰人爲撐舟娟奮紅袂起姿容盛優柔長篙與風快大翼如雲浮頃刻易千里恬然濟中流心情忽感慨爲子發淸謳波濤激無際駭畏事禱求杳防若形響自爾防神休交龍助其維歸櫂勿夷猶聞之意飽滿春風滿華斿禕防響環佩蘋藻奉薦羞豈獨女子事可況公與侯一言固有合半防或見収惟其遇不遇通塞難相謀旬月取漢相安怪田千秋

送周茂叔殿丞【並序】

君子能信道不能必信於人能自知不能必知於人得乎中不奪於外環視天下而輕重在已死生貴賤否泰休戚未嘗少遷其思索以戻其趨向故能也人則分暌於義利取捨好惡交攷競騖而莫知合於至當故不能也予嘗持是說以觀世俗情僞而憤君子之所不足反而求諸傳記至仲尼稱伯夷柳下惠荀卿氏推尊子弓揚子云珍君平畏仲元而乃知君子之道𨿽晦必明𨿽屈必伸蓋聖人之待天下必推之以至公而教存焉然則道人之善而有警於世非佞也公天下而爲言也舂陵周茂叔志淸而材醇行敏而學博讀易春秋探其原文簡潔有制其政撫而不柔與人交平居若泛愛及其判忠諛拯憂患𨿽賁育之力莫亢其勇滀之深流必長趨之端適必遠擴而充之斯民有望焉然而常自誦曰俯仰不怍用捨惟道行將遁去山林以全吾志其信道焉而自知明歟或知之或不知之其君子之所不能歟以君子之所不能於君子何損益焉惟知者可與言其然惟不知者亦可與辧其不然亦庶乎道人之善而不爲佞歟今年夏六月官滿南歸士大夫皆爲文送之某旣序又繼以詩

髙帆颺漢水六月南風溫下流乘漲怒一日千里奔湍威雷霆系石勢龍虎蹲漂搖波濤際渺漫天地昬君心浩溟渤目笑眾水煩外任安濟徳中養澄靜源靑雲露三峽寄傲開琴樽白日滿平楚放懷淸夢魂夷險旣一致捲舒惟義存未易泛滄浪時平斯道尊

百合

盛夏眾芳息景物殊寂寥庭前有百合頴然學春嬌數枝己聳茂百朶尢富饒擁蔽因巨葉紛數假長條吐秀偏得地爭妍欲於霄素紛間瓔珞輕黃染璚瑤靜若寶幢植動如鳴佩搖盡向杲日麗不畏炎風飄太守雅好事得之詫朋僚綺思入新句彩圖上輕綃眾目遂賞翫英華不虛凋此物旣異常論議有以招人情愛惡間輕重何以遼或謂花之祥或譏艸木妖嗟予豈博物智慮隨曰消欲窮造化理茫昧增無聊疑此亦偶然發之自根苖莫議妖與祥爲公續長謠

韓子定嘉雪應祈二首

晉地素瘠埆所憂冬气差明神享其誠瑞霰飄爲花輕絲瞥已沒散漫撲水涯大片殊易積髣髴塡丘窊饑鷹健欲擊伏虎凍不拏比響少鳴鴈南飛絕驚鵶肅然天地中靡聞一聲嘩樓觀動曉色江湖壓晴沙度曲宜鼔琴捲葉難吹笳顧此勤儉俗趨時務耕畬三冬苟失望二麥將不芽造化善從欲沾滋罔遺遐須爲盈尺喜勿興祁寒嗟淸威儼開府和气方當衙餘潤匝千里歡聲同一家天人報應間其速如馳車我公心在民致禱誠乃加康衢有歌詠繼者慚余哇

天道孰雲遠未嘗毫釐差鑑此金石心報之瓊瑰花旱氛滌已去丰嵗來何涯髙能累岌業卑亦防污窊密布气晃蕩急飄勢奔拏掘地得寶馬集庭瞻白鵶嵗功助發泄民口騰讙嘩髙原有瑤塵絕漠無黃沙山夫喜執來戍卒愁聞笳鐵甲彼固凝石田吾將畬雰雰旣霑足陳根其動芽霏霏幸還反歸路曾忘遐待詔一何寒映書誰肯嗟鳴弓壯暮獵凍鼓咽朝衙羨君詩筆雄退之昔名家染翰動成集卷軸可載車矧此古琴操應和無以加雅鄭本末殊中正防多哇

朝陰

朝陰晝多雨少見日有光四顧天地慘萬物皆茫茫占書久不讀何暇推雨暘試以人事說訝此非吉祥日者人君象照臨及遐荒豈容一物掩有若自晦藏明主躬聽斷萬事付紀綱賞罰信且必威令非不彊天子報應間安得陰侵陽疑是蠻冦起勢力殊猖狂王師僅四萬靈旗指邊疆州郡少羨卒饋挽須丁黃父子罷斂獲女妻急縫裳老母哭不忍癡兒亦徬徨將行痛訣別意謂趨死鄕小憂止竄匿大患在殺傷蜀人不慣此聞者皆倉惶所以作霾霧終日爭飄颺秋毫與天地自古不比方中國及夷獠何足校短長帷幄巳坐勝虎貔誰可當天威一掃蕩不使存微芒何時防書至喜聲復鏘鏘霄漢忽開霽金烏欲飛翔登髙賦常武注目瞻扶桑此願殊未適百憂滿羇腸

和陳長蒨休致二首

惜君有髙才舒捲莫非道趨時忽倦遊謝事不待老私謀惟恐晚公論嘆其早平生恬淡懷憂恨未嘗抱白日由此間紅塵灑然少鼔棹勿遲遲湘川秋色好

進取𨿽系時退藏亦在道儻與志不會須惜流年老不知笑君拙知者羨君早知與不知間惡在愜予抱得無鈞石重失乃錙銖少明鏡洗無心向誰論醜好

送劉希道龍圖赴防亭

君子異眾人所系惟大節著見在功業何嘗一毫缺幽能動金石明可貫日月其間有用捨舒捲不同轍言之尺與尋輕重自區別公以道徳進義操非孑孑早嵗在言路屢補衮衣闕一語定大計永祚慶綿瓞西來委重鎭遠業粗施施岷峨固不動江漢亦澄澈譬如公輸木巨細歸檃括又如後防音合止付椌楬爾其遂生成吾豈任呴沬愚者多競利破產營酒蘗官緡逋數萬私計鮮毫髮𨿽云鬻兒女未免就縲紲巨械壓羸頸重箠困流血亦有凍餒斃枯骸不藏穴玆事關進退聞之宜結舌壯哉仁者勇拜疏爲論列詔書卽日下蠲除允公說皇慈極霶霑治體非眇末推此不忍心疲瘵庶全活方將秦川命又仗元師鉞何時歸廊廟民望甚饑渴天网舉無外海勢包有截威徳廣所被神武専不殺兩階虞舜舞六月宣王伐梯航走琛賮早夜畏鞭撻相因太倉粟紅腐以時發已朽外府貫浩蕩流不竭乘此全盛力萬事易裁割泰山可轉徙巨浸可壅遏深惟漢唐治丞輔次臯卨弱翁知故事論議頗諄切開府善守文規模亦宏闊敢告天子聖邦基系明哲斯言得之公非以爲容悅

送範希聲歸洛

策馬太行道西風動防涼之子去意遠南望嵩洛鄕日馳百里足急歸拜髙堂天倫喜會合親侍生輝光惜此暫闊別送君乏詞章早晚揖回馭秋深籬菊黃

云頂山

﨑嶇上層山十里到巍頂天形露空闊物態蓄深靜羣峯峙其旁儼若挈裘領廣野辟於下誰爲畫廬井殿閣聳盛觀松檜富淸景蕭然古佛界邈矣眞仙境枯株吐芽蘗晴雲發祥慶盡手矜妙逸詩毫事奔騁乘髙縱閒目�意適遐回班班見髣髴歷歷可窮省玆山介兩蜀鎭壓猶巨屏南連三峨巓北距雙斂嶺東西數萬里髙下幾千頃地產號充盈天時與康靖民間丰嵗樂事外化日永攬轡一登臨玆焉聊賦詠

見云頂山

朝見云頂明暮見云頂暗陰見云頂濃晴見云頂澹雲頂乃一物百態異舒慘朝暮不相失陰晴可先探於吾如有緣靜景供遠瞰搜求入風騷刻琢費鉛槧一語小如意讀之惟自頷深惟出處途兩得亦誰敢雲霄有達士丰祿侈飲啗終身落世綱塵垢漬衡紞𨿽逢物境勝何暇縱遊覽丘壑有幽人俗繩不可防茂林適情性淸泉滌肝膽野飯止一盂往往乏藜糝予生安拙計萬事恥浮濫宦遊若不樂進退殊防坎廩俸才數斛憂責如捨擔飽食坐看山閒心復何憾

三亭詩【原注淸慮治已味道】

三亭何爲者吾友所繕營亭前有標榜雅意異俗生治已已孰治淸慮慮孰淸吾道固可味未易貫至誠惟天於斯人一槪授五行生質本淳靜外誘徒縱橫心術儻芽塞耳目將聾肓上聖貴復本大賢猶性情況其可上下安得不勵精四端匪外鑠語黙無自輕百行皆吾分積漸日有成稂莠荒我懷去之如鋤萌波瀾擾我源止之如澄浩然滌萬慮粹矣讀六經不趣楊墨塗將造周孔庭出井見仁義仰天瞻日星甘若飲醇酎珍若享太羮淸若餌芝術和若聞咸莖積中而恬愉發外而光享窮不失素守達不孤羣氓生不陷非義死不忘英聲道味固如此身規從可明本原何所來慮之深以閎欲知君子心吾請觀亭名

贈蔡山王潛

王生性髙閒了不掛塵网家居蔡山下景物盡幽爽山松何年植老干己增長山云終日飛秀气自飄蕩山泉涓涓流落澗有餘響山月隠隠出澄輝透林莾生嘗坐巖石寂爾遺萬想橫琴試一弄意外忽忘象千年幾興亡六合一俯仰惟傳太古聲猶在五上純皇與聖帝作樂理和暢志士及幽人寄情多感愴於焉得深趣不返而遂往銖石莫重輕尺尋奚直枉淸哉此標節抑可勸鄕黨予生本靜黙意味欲恬養偶然從宦遊百態殊鞅掌旣無移時術力軟不能彊亦有超世心倦足欲焉往【案此韻】作詩持贈生厚顏尢惘

送吳龍圖歸闕

蜀山千尋立奇勢淩穹蒼岷水萬里走怒流吞滄浪南連楚越腹北際秦隴吭乾坤所造作險固天下彊四境髙與深沃野蟠中央天時少凶旱地力宜耕桑生齒萬億計貲貨丰且穰運載實內府重車不停箱公廩己腐粟私家始餘糧恬然禮義俗杳在無何鄕王澤或壅閉土風亦悲涼所以二僭僞艸木罹凋傷繼有三盜起氛埃屢飛颺耳目殊未遠本末猶可詳朝廷任連帥指顧寧一方聖造爾莫測恩波但流長我公來息蕃琴瑟更而張至誠極愷悌大事費忖量澄撓孰淸濁中和匪柔剛蜀人自荷戴頌口殊鏘洋仰公若梁棟愛公比琳瑯謂宜立大廈豈特爲圭璋願公保遐福堅厚如陵岡期公享眉壽嵗月過綺黃或吐藥石論百脈除膏肓或執陶冶柄四序時雨暘歌徳動金石書勲滿旂常輿意信如此惟公恊行藏淸風聳朝野闊步由康莊昔爲禦史時率先問豺狼及其按河患巨姦縮鋒鋩邊兵好掎角公令無出疆獄奏或反汗公嗟爲飛章斯事最卓犖輝耀日月旁平生寶大節安肯差毫芒都兪旣防合事業尢輝光蓋以大臣道施之輔虞唐雅意有餘裕玩占得黃裳此語知者重不惟談否臧稽首告天子髙賢民所望

三黜詩【原注己酉嵗送呂公出守南陽也有序】

某今年寓闕下一日聞除書宣猷王公守南都翰林鄭公餘杭紫微錢公金陵又聞法有殊議度嵗未能決又聞狂人上書語及宗黨羣論匈匈咸以爲非是獨公懇到爲上言疏至八九條剖十失旣而出治鄧士大夫相顧失色深惜其去公三黜也視古人何愧耶某用是爲詩以述公出

下惠爲士師子文乃令尹仕也固不喜黜之何嘗慍直道宜少合髙風諒難泯大抵君子心惟義素藏韞進非爲私謀退亦爲道隠顧彼榮與辱於吾不加損我公天下賢許國以誠悃危言屢啟納大事費量忖審如秦和醫良劑起疾疢工如魯匠斵鉅木赴繩準昔嘗遷九江誰謂去途窘又嘗謫蘄水恬然泛驚濆於今已三黜去就決不混遠視前世賢並驅而齊軫大敵眾所畏未戰勢自殞惟公鼓而前萬旅悚兵楯晚節人所重半道或凋隕惟公久益壯千古激忠憤大明方乘離元老反遇遁得喪未易言所系在邦本

和毅甫惠梅竹茶麯

春前識寒梅雨裏見修竹一水自浮花六神休搗麯淸惠非塵埃佳章亦金玉毫髮無重輕此意可勵俗

卽席送堯天

行行重行行千里秦蜀道落日飛孤云秋風蕩衰艸極望快歸目深思感幽抱吾俗有謠言公還一何早

淨徳集卷二十九

欽定四庫全書

淨徳集卷三十

宋呂陶撰

五言古詩

說學送句輔元赴普慈

六經聖人心言以寓微意著示萬世教大略歸簡易先儒事研覃傳注發奧祕其間豈無失十數才一二沿波而討源自可見極致學者不務此紛紛競非是所得方一毫已謂盡千里譬如就寸管窺覘九淸位又如持小蠡測度巨浸水近年經術興眾說尢鼎沸或沿老佛解或取鬼神議或以對偶求或用防畫治往往勤萬言區區釋數字茫昧超洪荒髙闊等天地幽欲根死生明欲混愚智五常孰爲常百氏孰爲氏古今名家學一旦盡委棄老生分退縮鉗口深有畏晚輩互馳騁鋭力不少避玆事系風化賢者愼措置吾鄕句夫子天稟最純粹事親存至行執捲考精理平生耽道膄大嚼得鼎味使之典冑席琢玉成貴器不爾坐泮宮好音變惡類頭白顏已蒼猶從一麾寄普慈實名郡良俗先禮義斯文久磨淬浮筆恥誦記有心欲聞韶作樂慮惉懘有道欲適逺驅車患軒輊玆焉遇儒師於學有統帥公若舜權舉明若軒鑑視珍若太羮飽快若醇酎醉詩書文翁治教育孟軻志𨿽則憩甘棠淸風似槐市

答宇文公南

少年從君遊於今已頭白逡巡三十載光景如昨日追懷當時事感慨橫胸臆賢侯在泮水多士凡數百探道先淵源學文重气格君常露華采流品推第一西南有豪俊自此貴名出天池可直上中減扶搖力不免逐鷦鷯搶楡暫棲息北窻換五斗輕重固不敵況當念赤子安忍負愧色歸來林下泉屢把塵衣滌南溟徒爾慕腐鼠莫我嚇淸樽及黃卷兩與聖賢覿伊予最不肖厚幸防賁飾歸田尙無計苟祿惟自靑因循得瘖病放蕩成笑疾持此答長謡慚無雙白璧

西風起髙原一首奉送應之太博東歸

西風起髙原萬象動秋色彌潔寒流淡升杲日嗈嗈云端雁所向知自擇豈獨順寒暑行將避矰弋蕭蕭林間葉早暮見疏密危梢怯搖撼懍若遇彊敵騷人與志士趨向在幽寂悲歌節物變浩嘆歳月失逺憂積不解難以鬥酒滌中夜撫鳴琴餘聲寫沈鬱竊嘗窮天運舒慘固其職胡爲世中情熊異休戚逹觀殊不爾曠懷居自適偉歟當世賢明爽照今昔孤髙松柏操肯與霜雪易磊落鷹集拳何憚狐免擊天涯共一笑肝膽露纎悉相從恨不早此別重嗟惜夷途快覽望還馭忘渉歷悲哉宋玉賦安可贈行客

仁智亭夜集

明月有深意輝光滿層臺佳景豈易得對此持酒杯坐久轉淸曠雄風爲時來夜闌興未倦歸步猶徘徊

答梁子美召食

湘中佳山水使指重他部髙賢駐行節儒雅飾治具𨿽云入郡廣曽不假多慮一扇淸微風融和及生聚川原發陽和艸木均雨露疎网悉舉綱和聲已載路時登華逺亭每與勝景遇秀巖及南峻碧江爭北注回環如戶庭髣髴若繪素彌望快遐目縱吟盡幽趣雍容接諸生謙屈存異顧飲食出誠眷上下捐禮數賤子慚不肖萬里困飄寓屢嘗造賔除幸此聴談緒斐然無所裁安可繼大句

送蔣州

昔登蔣公門忽忽五十載於今見猶子省記似前代慶源得餘波家範稟性誨筆下吐雄文滔滔湧江海胸中抱英气落落等嵩岱十嘗試一二卓犖已稱最還朝才防時何時又補外河湟復古地形勢壯且大冊府圖籍存充國城壘在臨洮建都府節制中機防守之扼喉吭動則攻腹背西羌輒犯順種落異向背呼嗟秦雍間氛祲恐未艾連年困飛挽何日貯倉廥一病費調養已甚其可再綏懷與剪蕩黒白燦利害吾君鑑勤逺靜制六合內仁如天地心萬類悉容貸不矜靈旗伐未奏短簫凱一旦春風來生意入窮塞載瞻將軍鉞猶識使者旆治邊信有術豈徒威克愛【原注慶曆中蔣公希魯侍郎守成都某防賴數載今五十年矣觀州之爲人彊裕淸敏蓋得其家法云】

送張子公

康定用兵日府谷尢孤危屬當治安久多事盡廢隳三面枕賊境平易如通逵重城輒議葺浮論多背馳賢哉光祿公定慮先本基百堵大興作據險成藩籬城完賊已至善守莫敢窺泉源眾所汲公爲親解圍兵勢弱不振公能屢張威賊退城可處生聚始有歸於今三十年功勲書鼎彛邊人毎記憶言者感涕揮近日羽書至討伐加羌夷廟算出帷幄王師整熊羆壯夫思報國志士竊憂時寒日朝慘淡淒風夜號悲昔人何卓犖往事可追維夫君實賢嗣仕宦圖奮飛家聲貴不墜儒學當有爲歸歟自磨礪門閥增光輝

送唐君益

朝家設賢科畱意在豪彥三道詢天人萬言極貫變國論庶有補謀身非自薦昧者鮮知此榮祿生貪羨討論遺本原文采事藻絢假之爲防塗得以步華選亦有附羣邪借以肆綺辯心迹旣自異事業安可見遂令權貴人待物少明辧槪爲天下材皆同秦士賤夫君非好名力學久忘倦天資固彊直道業益丰羨純如後防音發若老羿箭深有啟沃誠恬無寵榮戀時事方艱虞干心屢告譴逺憂何時已長防殊未獻期君爲國醫起疾須瞑

送杜翁東行

我爲懷安官君作什邡令封疆苦不逺音驛稍頻並乘閒彊吟詩寄去同賦詠其言類諧謔間或有譏病防君屢酬答往問復來聘長謠頗壯贍短語亦淸勁大率如爲人圭璋有餘瑩得之每急讀醉魄時暫醒方從文字樂忽爾報成政秋風飄行色萬里去意迥知君最畱滯文價早馳騁防名二十載位未立朝廷一官奚足論百熊委前定自古有通塞誰與造物爭任此不系舟所至遂游泳西山白雲起回首念溫凊恭聞陛前語歸拜堂上慶僕馭倦遊否塵中多防徑

寄題丹稜李令野亭

前山翠光凝後圃穠秀合惜此眾景防聊以一亭納地勢得髙爽人情逺囂雜縱懷百慮淸極望四逺匝風行訟牒簡晝永縣扉闔居常玩文史間亦理杯榼雅趣適安靜嘉章屬酬答門外有通衢華輪正騰踏

南山有嘉木一首贈友人

南山有嘉木秀抜何亭亭盤根蓋得地直幹自挺生朝爲杲日照暮得甘零气敵雪霜勁勢淩雲霄靑豈非澗下材獨賦輪囷形屬當搆大廈量度審重輕彼尺我已文一柱支百楹夫君承顯家累世公與卿天質由慶稟湛然寶純明膏梁莫能遷志操務潔淸紛華未易勝仁義思力行學殖固原本詞章露葩英早夜勤琢磨日望貴器成間歳下明詔時哉防光亨遙遙萬里塗思君如戶庭

和巖起貝暄

淒風苦朝寒愛日惜影短翹首望餘照曝背希一暖溫如襲裘褐美若悅芻豢在陽頗舒暢適性易飽滿支頤殆忘形縮手豈執版卻笑假春衣無乃求之晚

感白髮

少年事辛勤老大渉憂患撫時感零落髮白亦已慣每思初白時黒者尙千萬晨梳滿一握中有素絲間及其白已甚色勢頗滋蔓種種漸無防星星忽大半常情惡衰颯不欲姿容變持鑷屢剪摘煮藥勤防換久之反自笑遂事固不諌萬物入形器盛衰有期限葩英乘春芳凋滅向秋晚人生止百歳稚耋如早晏光陰白駒走安得常總丱形骸任驅役膂力資治辦其間得與喪大率皆夢幻旣老遂休佚萬熊無足盼方當齊椿菌未暇語鵬鷃霜雪華滿頭長吟又何怨

送翰林範侍郎

進退爲大節君子貴其全獻替實大事良臣所宜先二者苟一失胡得稱至賢況乃勢利誘中性殊易遷趨時或勇鋭顧義少慤堅昆山有良玉烈焰不敢燔太華有蒼松嚴霜豈能幹公以學行起華塗三十年器業飽防卨文章富云淵徐行自廊廟羣望惟陶甄適防薰風琴爲民更五潔情思卹物有道當危言一旦謝簮紱易若忘蹄筌冥鴻颺雲霄老鶴得芝田天眞適曠蕩世网脫拘牽安居返故里盛事光塵寰父老相嘆詫謂公乃神仙士林素矜式仰公如綺園試閱前代史昔人難比肩嘗防喬與固精誠動皇幹願仗至忠力區區塞奔川不幸遭戮辱何由老林泉徒使國士淚至今爲之潸又聞廣與受知止皆求還都門祖帳盛鄕裏千金捐靑以大論議寂寞空簡編猶有繪畫手屢將丹靑傳四士所出處得之皆一偏惟公逢聖明雍容捲舒間任職思補報乞身享安閒素履瑩如玉貴名重於山知公享壽考歳月方遐延壯容換老骨緑髮藏華顚諒公保福祚子孫慶綿綿髙門納駟馬舊物還靑氈令徳終報驗化工可推研小智泥畛域通懷究淵源方爾泥物我其誰計寒暄超遙誠自得局縮亦徒然再拜逺門下長吟歌此篇

奉和胡右丞視學所賦

成都學最古肇自西漢時寥寥千餘載間有或盛衰慶曆始下詔四方如響隨良哉樂安伯【原注蔣公自謂�從郡望與封爵也】治體由本基逺模類文翁故事循魯僖課試月爲度講觧日有規教育猶父兄片言不邇遺學子五百人誦何儀儀陶成禮義俗大變西南維距此已一世繼者賢其誰胡公廟堂老天子深倚毗下車急先務勸學爲之師時異心則同兩哲吹壎箎作詩遺諸生字字皆典彛近欲美材成逺使純風熙礱石建巨堂豎柱不復欹九經滿四壁髙下相支持首尾傳注完粲然日星垂斯經與斯堂天下難等夷【原注洛雍𨿽有石經未若蜀本注釋之完】度地得勝勢西隅敞髙扉气象自宏顯出門見通逵嘉木種千本敷陰接春暉人將不剪伐異日甘棠枝賤子昔在泮執經趨綘帷嘗聞先生訓敢告多士知讀書有本統宜先窮是非防言率簡易眾說殊支離詳觀聖賢迹於我猶蓍龜不獨事辭章華葩競葳防豈徒換爵祿稱謂生光輝立已如逺遊縱橫亦多岐取捨各異轍義利難兩馳一足少蹭蹬終身陷污卑君子與小人古今不同歸勉哉篤志操行副公所期

再和胡右丞視學

士有幸不幸所逢皆一時道隆學自正文敝俗亦衰匪惟古今異況復好惡隨觀詩不觀政爭議毓與基【原注詩有孫毓坐基之學】窮經不窮法區區論桓僖必得大匠誨然後圓中規譬欲攷躔度亦先由渾儀所以君子教眾材無棄遺公來鎭西州爲民張四維且曰化未孚執咎歸之誰醇醲造禮義偸薄生誇毗予其本庠序動以經爲師善道易牖進應和如壎箎自此石室生處躬無匪彛勤誠戒挑逹美頌贊緝熙屢聞講鼓集不見儒冠欹逺或千里至篋笥相攜持公堂坐無地布滿東西埀學殖務栽培心茅悉芟夷前瞻數仞墻競欲趨公扉謂公富經術執捲將問逹誦公勤學篇華柔鄙暉杏壇乘春風一日千萬枝昔公長烏臺奏囊成殿帷藥石盡晦密世人罕聞知今公倡儒教羣情革其非道勝逢大壯文明契重離繼有巨篇作拜貺如受龜咸韶奏淸廟音中爽與蕤琳瑯聚寶肆亙夜騰晶輝蛙鼓畏不鳴防璞羞路岐信矣蜀政美聲聞已四馳海宇翹首望天髙終聴卑行聞十行詔匪朝促公歸𨿽欲在泮飲盛事安可期

戲作客從中州來

客從中州來有旨謫嶺外道由長沙郡行李極狼狽地主惡遷客不許宿闤闠馳逐使之出威勢如下礌我嗟伏蒲君力小忠謇大一言犯雷霆萬里竄江海方當困羈旅復爾招咎悔誰謂守者謀義理亦甚昧人道異邪正天時分否泰外物愼取捨中扄權利善小人迎合君子恥附防如何鄙流放輒欲登善最所持況輕貨安可遷重賄惡名被諸身巨衾不可蓋羞色睟於面洪水安能靧嘗聞賢人生希闊須異代聲華無今昔趣尙一進退李唐距聖宋乃有二徐晦

送李鎭北歸

昔爲並晉遊識子十數載當時鄕曲譽學行己可愛公卿察亷孝一命果霑霈飄然從宦遊萬里適劍外標操本孤直鋒稜苦磨淬研味冰蘗間規爲準防內素節𨿽有常往往駭流輩違順旣殊途指此作瑕纇好惡貴必察丁寧昔賢誨羣言徒爾爲終有公議在北歸太行道極頂見嵩岱下視丘與阜岌屹殊瑣碎洪河天外來勢欲浮大塊吁嗟眾流小奔走爭合匯長吟助超軼壯气增感慨善惡忌太明與奪宜少晦此語所系重非特論進退數路盛得人期君赴亨防

勇烈侯廟

唐衰中原亂賊據西南疆號令不出畿疇能禦彊梁楊侯仗直忠寶劍淩穹蒼誓將掃妖祲得以完金湯嘗膽過勾踐食羮如樂羊嚴顏頸未斷霽云指何傷眾寡固不敵歳月亦已長孤城屹然峙鋒鋭莫可當譬如泛巨海難以一葦航天心未厭悔人意忽蒼黃百口同穴瘞悲云慘朝陽寰區旣澄靜往事極淒涼封爵加美諡幽明知寵章近世修舊史筆削嚴否藏書曰侯死之一褒逾繡裳【原注近修唐史書五月丙子王建陷彭州楊某死之】彭人念侯徳廟食墓之傍水旱毎致禱丰年屢倉箱父老或有言夜漏猶未央見侯出自廟凜然坐黃堂此理實晦昧有無何茫子厚羅池神海俗專祈禳乖崖宛丘殯醉者取滅亡【原注乖崖殞於私第過其門者必步有軍校醉至門不下輒委轡以死陳人到今言之】英靈果不泯猶足威一方予嘗假州紱秉笏趨侯墻爲侯記諱日一奠歳率常出令避侯名示民以防莊【原注彭人傳云五月二十二日城防某嘗於是日率官屬具祭仍作佛事自是歳以爲常又嘗諭郡人不得名侯之名】又欲建髙碑始終載其詳俄以罪戾至慊然視縑緗幸此續大句安能發幽光持以遺彭人庶防予不忘

答任師中

石城山下居艸艸已經歳終日對山吟何嘗問陰霽自知有義命百事安拙計每防親朋念尺書來者繼豈徒問寒溫亦惑慰窮滯惟公見愛心不逐時情替親迂老匠筆特枉長吟惠良金豈雕刻文錦自燦麗太羮充餒腸靈藥去昏翳所得適所懷拜賜敢不勵詩騷久寂寞俗士鮮緝綴公常得之深豪贍有規制頃聞湖州禍文字倦且廢朝廷極仁恕風俗當訓厲終令服寛典不忍投四裔吾儕今唱酬正可頌治世況當導情性無自取罪戾敢於韶濩前率爾獻鄭衛【原注時蘇子瞻以詩得罪貶黃州�詞云黜置方州以勵風俗往服寛典勿忘自新故及之】

和孔毅甫州名五首

毅甫生江南蘊有洙泗質雄文極古今通鑑盡疏宻瀛山繡衣使髙步尙云屈河水潤畎畝隨珠照圭蓽仁風信樂易治體本誠一昌時政多暇丰歳民甚佚撫琴得遺音開卷終舊帙天和內自保萬事皆外物我生本蒿萊豈合顧簪紱南遷至此處惠養殊不失傷心屈原棹掩耳湘靈瑟罪大敢放懷恩深已淪骨辛常從公遊談笑度永日我吟續郢唱緘封彌戰栗

衡陽古勝郡齊民頗淳質富饒防維揚朴靜類髙宻易將誠心感難以威勢屈水宿亦安枕巖扉不施蓽太平得良守條教盡一人方樂簡治自爲宜老佚窮通有定數舒捲猶古帙深思已諧理逹觀豈言物屢嘗登賔階毎許脫朝紱共談談海鵬志不道塞馬失金聲發鏘鏘寶肆容瑟瑟遂爲岷山眼未委瘴江骨賡詠酬眞樂聊以歌化日珷玞難重陳黃玉似防栗

謫宦寓湖南憔悴變容質老懷極孤窮益友最親宻髙軒喜陪從雅防煩揖屈馨香襲芝蘭文采輝陋蓽談辯𨿽縱橫儀範甚專一毎聞陽春曲欽誦不敢佚遂將蜀溪紙連冩漸成帙慚非髙尙者思古感事物當時郢楚士英秀盡簪紱池臺今何在冠劍久淪失我憂復遼逺試聴暮鳴瑟何時還敝廬一奠九泉骨此心實防望昭昭有如日未嘗果山柑日饌湘江栗

平生知求道冀保衰朽質金闕勞仰望玉經探祕宻嘗聞造化理虛靜乃不屈又聞棲眞士幽處遁荊蓽深藏𨿽混同安養自誠一廣采與博訪未遇敢懷佚誦經期萬徧掩卷復開帙才能簡思慮了不見象物誰將林泉屨易取塵土紱渠意良有得吾曹又何失愛君气容和忻樂不在瑟得鼎必全神逢丹可換骨方蓬逹去路寰海空白日願開循循誨靈臺非縝栗

羨君詩格雄非謂文勝質長篇自博雅短語亦溫宻筆端時一揮鋒利不少屈髙情寓祥雲幽意及疎蓽豪縱嘆李賀難以憲度一窮愁傷孟郊不欲懷抱佚鋪陳黃堂上一案凡防帙先倡乃前輩形容何以物瑁圭施華藻錦段副朱紱測海至千仞穿楊無一失寶器藏巨劍古聲發瓊瑟鳯羽翔徳輝龍種搜駿骨嗟予澤畔吟繼唱輒連日果牓誤收采小榛齊大栗

淨徳集卷三十

欽定四庫全書

淨徳集卷三十一

宋呂陶撰

七言古詩

雪意

淒風向晚來何頻潛與嘉雪爲塗津重云固結慘不動六幕莾蕩空無塵信哉北帝舉柬令肅淸萬類猶時巡人思沾被率土濱有若渴者欲飲醇儻施餘潤及芽蘗寸艸亦望繁如茵嘗聞洛陽縱髙臥抑有郢客歌陽春何如酒陣與之敵卻退寒色其威振天心安肯靳一灑化力自可周羣倫黎明忽見巳盈尺良瑞豈止山溢銀預知豊年此足賀十空九室皆斯民

苦寒

朔風屢起聲驅雷濃霜不許晨暉開天髙地遠槖籥動凝然一气從中來坤靈至靜體堅厚大罅忽裂如剪裁河流迅疾猛如箭一朝水合鋪瓊瑰山川色勢尙慘沮安恨艸木遭衰摧羣陰交盛固如此均被和煦何時哉傳聞西徼有積雪平地數尺光皚皚賊兵夜凍多死者萬眾已望穹廬防

有感

春秋二百四十年彗星三見書簡編當時災異豈止此無乃舊史失其傳咸平距今十八載數出妖象垂經躔聖君憂勞畏天戒責躬下詔殊測然吏之不良民失職思得讜諭繩諸愆太平日久徳澤厚濟濟多士追昔覧窮幽極逺盡聞命愛君慮國誰敢先聞陳藥石宜有補勿謂綸綍爲虛言

焦夫子畫

予不見夫子之身不知夫子何如人但見蘊之爲之贊與可筆其神二公規鑑少許與獨於夫子何勤勤意是抱道者有志不得伸潔操蜀江泉棲心岷嶺雲野飯有藜糝濁杯無醨醇平居不荷蓧來者莫問津笑歌千古巳白日睥睨六合皆紅塵气貎特怪陋意味尢酸辛破褐聊被體如敝履之安貧爬癢頗適興如捫虱之自珍五六十載一邑間安寜防亂昬復晨世累不我及浩然保天眞上問西南維是古多隠淪令伯純好任公賢風範皆足師吾民仲元髙明君平晦聲迹長共日月新當時傳公議後世仰嘉問夫子𨿽不逹見於繪像詩與文淸標可想味素節難等倫從此千萬年焜燿寂寞濱

貽艸萊章詧

漢熖中熄哀平微子云有道不有時立言盡括二儀數八十一首淵而微至神不形復不見道固非人易知劉歆嘗恐覆醬瓿切憤學者斯言垂桓譚亦謂傳必久賤近貴逺可逆推史臣俗筆擬僭號數字豈免萬世譏侯芭英骨久沒地千均難用一髮維幸且綿綿未歇絕果與後代揚雄期環中先生悟逹者力舉雄道潛其思著圗課見歷象運發隱扣逹乾坤機深嗟範望用心苦意與測異將奚歸乃覃精義述講疏直論雄心非詭隨愚聞是書百日就瀝懇再拜求觀之先生訓我有大略筆端粗可言亳釐在曰首易曰卦凖易象測凖詞方州部家𨿽列位非類六爻髙與卑第當縱橫以算計豈可連缺如象爲夜詞多凶畫多吉陽家貴偶陰家奇謹持此理讀九贊人事粗可詳其宜餘地三極蘊奧妙一朝未許以意窺我從誨言日勉勉始若得濟終無涯性庸才下道悠遠策發未進吁可悲願從諸生北靣請庶防一釋終身疑

以茶寄宋君儀有詩見答和之

九之民多種茶山村櫛比千萬家朝脯伏臘皆仰此累嵗憑恃爲生涯一朝使者忽禁振舉法令搖三巴錐刀盡毫髮鞭朴過网罝悲者西南人生長逄勲華垂髫以來至白首未識此事徒憂嗟議欲伐茗荈不如植禾麻一花五出最爲早焙戶常於火前造春來畏罪不敢言芽甲任隨黃葉老安得仙崖凝露膏寄與交朋敍勤好廣平先生風格淸坐聽萬事心無營日髙睡覺懶慵起不欲世態昏瞳睛誠宜玉筒摘佳品或向武夷搜早英汲將楚谷水就取石鼎烹可以助君淳深幽寂之道味髙古平淡之詩情小方片甲洎觜翼凡下不足論芳馨西湖所采者抑亦傳虛名不執符移往不由關市徵而乃輙贈遺豈非干典刑髙賢接物自無間野夫得以芹爲誠長謠三百言重報不稱輕文錦方能致珠琲木安敢邀瑰瓊再拜捧嘉貺讀之如寵驚感君裁詩誤題品勸君避患宜詳審平日視世途孤心巳寒凜坐逄俗客不須嘗亦恐持之爲冒禁

和蒙軒

防軒髙占山之埡其上五頂皆生茶仙崖雲霧不復見上峯紫筍令爲嘉地宜物產種植廣疲民所恃如禾麻朝晡衣食足生計賦稅力役供王家頃者憸人獻議百獘滋長多蘗芽川馳陸走窮嵗月泣血無告天之涯近從吾蜀逺秦陜生意凋落成咨嗟天髙聽卑詔令下欲使徳澤沾荒遐使節西來善詢度剗削獘蠧除罝山翁野老盡欣悅市井歌舞尢諠嘩憑軒一望快遠目滿山和气凝丹霞聖君仁政賢臣布信矣原隰生光華

遊文水壽寕院【原注武后母葬院側】

重巖一水源何長下浸十頃同江鄕環堤數里植垂柳緣陰交蓋西風涼危橋迆邐渡前岸古寺直枕山之岡門防閟防戶庭闊金碧間鬭皆煌煌並人事佛素巳謹挾以富力尢輝光三朝宸札舊所賜奎文寶迹人間藏有如方嶽處厚地鎭壓萬眾傳無疆西園嘉卉不知數春暉盡許開琳瑯東偏小池亦足愛秋色未老芙蕖香寺旁有曰武陵者髙碑大字言其詳武周一旦攺唐祚天傾地轉無干綱睿皇書碑李嶠記常時气安可量神功距此四百載孤墳𨿽在郊原荒年年秋潦過墳側枯盡白艸空斜陽且憐景物爲一飲誰暇對酒論興亡

送程彛仲赴東川教授

與君同縣又同甲家世相同學爲業陪從最舊今老矣四十餘年如一霎吁嗟先徳去已久後嗣皆能守家法君之一第得稍晚更向小官勤檢押鄕閭執友在嗣禁奉詔親題薦賢札美材猶未立朝庭歸馭依然走川峽文章近嵗頗頺靡庠序得人須鎭壓欲疏密网在提綱思遏狂瀾當下牐由來文黨俗寢盛定見子昻才不乏羨君髙堂有慈母日侍歡顏問單裌寶牋銀絡累年封他日恩書應滿匣聖君文母切求治數路招來不爲狹讀書到老必有用一發胸中補洽喬松千支雪中靑肯向西風感衰颯

次伯通云頂山長句韻

金淵地界東西州諺云錦擔垂兩頭中間石城最佳勝二十餘年嘗再遊奇𨿽向郡城見好景半是僧家收松蘿四靣圍絕頂九夏不暑長如秋東隅忽値海日出下照巖壑無深幽羣陰破防宿霧斂萬象開闊晴雲浮軒髙處气勢別縱欲極望誠難周藍凝後嶂遠更秀雪壅前溪寒不流軟艸將春鹿麌麌濃林未暝蟬啾啾襌僧上堂演佛理鏜然鐘韻喧層樓問之浮世輙不語應笑世人多謬悠下山儻有頓悟者直須作意無遲畱

贈平羌狄尉

梁公沒世五百年殊勲茂烈存簡編我懷忠議不復見讀至舊史嘗喟然窮山老尉有狄氏問之乃曰公其先誥書家牒盡炳炳照出往事如目前念公英節不見矣見公遠孫良可賢況公遠孫實賢者本末趣尙疇能肩昔從五季衰亂來簪組飄墜歸農廛平時下詔繼絕世霑以一命聊襃甄天資忠孝遂奮激報祖許國惟勤拳胸中已有霜雪在飲冰食蘗甘如羶嘗雲起迹自畎畝幸得寸祿因賞延語言動靜苟一失辱及吾祖爲欺天信者淸白與剛毅異代猶有芳風傳如何十載走塵坌緑髮減盡成華顚靑雲岐路苦悠遠誰借跬步爲階緣當途逹者倘在念一顧可使羽翼軒不惟廉操足惇勸抑見袓徳光緜緜嗟予之意止如此感憤爲君書此篇

送曾尉

前年到官殊未久君亦東來爲我友握手一笑萬愁寛平日語言期白首山深縣僻庶事荒𨿽植嘉苖半稂莠我無長術剗芽蘗坐見斯民顏甚厚君有豪才生顯家未渉要津甘五斗巳將客意同休戚復視世途均好丑咄嗟吾屬皆壯年當學古人所無苟勞生險易固多岐未必功名垂不朽自知物理難揆量惟勵身規務恃守丈夫實蘊四方誌方防君命方趨走崎嶇一邑勿雲遠赤子歡迎如父母銅梁春晚亦開花猛駕歸軒防文酒

和運判孫聖微遊大慈

西州都防坤之維地產豊羨人熙朝庭念逺勤撫養欲壯心腹彊四肢精求守臣擇使者故有賢業堪依毗導宣徳澤廣流講舉政教先本基不容蠧獘長芽蘗直欲赤子皆充肥泰然一道遂無事犴獄衰止文符希燕閒何以度嵗月憑仗文酒相追隨過從僧捨盡幽防閱徧畫手多神奇因嗟唐人値防亂奔走至此常懷歸韜藏絕藝鬰不發壁間一掃窮精微試登髙閣凝望久欲將逺眼窮天涯山扃水繞气象好雲晴日暖光陰移信哉浮生巨河上鼎勢防以一足支【原注薛許昌登大慈寺誾詩云一足防支鼎浮生半在舟】方今文軌慶混合帝力何有民何知長廊廣屢數百載畱得風景資遊嬉淸罇豈特具酬獻髙論不廢評是非鄙夫幸爾陪雅集懷抱芬馥蘭與芝天閽九重勞夢想回首鄕國空遲遲

靑蠅

去年十月靑蠅滅髙堂小防頗淸潔今年四月靑蠅出競逐鮏羴誇羽翼畏途榮悴如寒喧流俗早夜趨貴權一朝勢去卽消散可與靑蠅同日言

席上詠金橘

江南種橘繁如秔爾今獨以金爲名豈非彼俗甚珍惜謂其可比百鏈精千頭盡帯秋色老一腹皆飽晨霜淸初筵特此獻磊落滿座不覺窺光晶寶肆豪華竸相勝瑪瑙散入雕盤盈珠庭變化望已久仙丹忽向洪鑪成試侵香潤擘圓粒齒牙滴瀝沾冰瓊自憐孤根出遠土得並眾果親杯觥赤心可恥不嗤棗虛表無用安須橙辛酸甘苦各存味賴有知者加題評

奉寄單州太守王聖欽【原注詩中所敍皆聖欽來書之意】

昔嘗請郡歸東川衰遲幸防使者賢開誠論議簡條目一境艸木沾春妍公齋淸假弄詩筆更唱疊和多長篇嵗豊民樂尙蠶市撼罍鬭鼓殊喧闐東山西市頗壯觀飲帳或在山之巓踏靑摸石循故事浣花亦仿成都船相從對酒毎一笑聊與遠俗同欣然北巖石穴廣似洞疑是古昔棲神仙火雲燒空赤日猛及到此地如冰淵淸風滿懷興未盡四望晚景增畱連平生宦遊此最適不覺晦相推遷郵筒忽報謫書至君命嚴重敢不防試思衡嶽詢遠近裏堠去蜀凡八千蒼黃去郡別我友一意調琴中斷回首鄕邦止數驛欲頃血淚辭松阡藩候廹逐倉使促爭向墜羽誇鳴天恩曠漡置不問投放裔土懲小愆闔門良賤三百指孤舟一葉何翩翩瞿唐灔澦徧渉歷內訟過咎歸之天洞庭阻淺輙三夕怒風急兩聲相喧此身恐污盜賊刃不爾定沾蛟鱷涎偶逄漁艇相援濟稍覺神觀來歸還長沙旣下尢怪駭半夜雷雹如烹煎桅傾防斷船脊折四十餘里中流漩舟人恐懼難致力皃孫顧我皆淚漣嘗聞死生有定所頃刻由此歸重泉東方漸明浪漸息忽造平岸逃危顚胸中悲愁𨿽未艾分外嵗月疑少延寓居衡陽味亦惡地接炎荒風气偏毎逄三伏如坐甑突焰已熾猶吹煽是時回祿得乘便取次薰灼須及椽回環四顧求避計往往啜食不下咽深冬屢見溫瘴起灑作昏霧飄爲煙勇夫壯士尙抱疾嗟我衰憊何由痊雀羅當門人迹少賓榻不觧塵生氈難希杜甫遣秋興易學邊韶貪晝眠碧湘萬頃望不極泰嶽數峯髙莫攀江山信不與人事日送佳景來目前長腰縮項兼二美早晚嘗稻時差鯿浮生一飽亦已足下筯何必求鮏羴親朋書問寂絕久杳似隔世馮誰傳平居分義重膠漆一旦爭敢通寒暄匪惟物態尙流薄抑恐罪戾相攀緣古之交情貴賤見而況利害生其間君乎存守異於是特特萬里郵華牋窮通黨來極慰勉疾疢愈否深哀憐髙標豈爲霜雪減雅操誠如金石堅羨君髙堂有慈母壽髮鬈膩猶垂肩防衣趨庭奉燕喜玉盤潔膳羅珍鮮復有佳兒富文史闊步直登英俊躔行聞淸廟獻雅樂伯仲交奏箎與壎事親教子兩如意此外紛紛烏足言君在山東我劍外一書往返須經年餘生再防諒難必我往應在君之先作詩寄君重感慨交道多闕君能全子孫他日有顯者勿以衰門相棄捐

淨徳集卷三十一

欽定四庫全書

淨徳集卷三十二

宋呂陶撰

五言律詩

和成都道中

溝畎淸穿道禾麻綠防疇地形從此坦山勢爲誰收使指星言駕皇恩旣優愛吟吟不盡目斷錦江頭

嘉州陸氏涵秀樓

勝地林泉近層楹物象閒野平秋璋列天闊暮云還快目登臨外棲心嘯傲閒羨君談雅槪持語寄江山範才元參議求酒於延平使君邀予同賦謹次其韻

桑落冷篘玉菊衰霜滿天飄零河朔飲悵望竹林賢烏有防前轍靑州貴下田使君能遣騎端爲喚魚船

二月一日郡郊賞花得郊字

春仲方迎朔花農已滿郊曉園香散路晴樹錦垂梢耽勝爲髙防通歡有淡交芳時去尢速吟賞莫輕拋

寄句輔元

普州公事少太守讀書多見得是非盡無如今古何老懷驚歲月冷夢到云蘿郡下有佳士防人陪詠歌

送李公擇同年赴嘉倅

極目三峩頂濃嵐切沓宦心甘似水親髮己如星壽幾陪春斚吟齋息晝鈴何須二千石旟隼丹靑

過羅氏圜亭

官暇無多事春深偶一來溪隨芳榭轉門入翠嵐開有得供吟筆將閒付酒杯暫遊殊艸艸空趂夕陽迥

西郊

西郊村落好歲月甚優防野性每自適倦心何所求鼓鐘催永晝砧杵報新秋若遇延形術猶能換白頭思道同晦甫春日過李氏園亭次思道韻

官暇頻遊覽春闌勿嘆嗟閒情寓文酒好景付鸎花笑語畱長日園林訪防家歸途最喧塞紅燭數行斜

和思道招晦甫

相親未多時相別已旬日詩筒須奉招棊手欲求敵三春有餘閒一醉安足惜此樂眞無涯交情重金石

金竹【原注渠江有竹其色深黃里人目爲金竹】

修竹已可愛況復如黃金天地與正色雪霜堅此心云芝生有節栗玉種成林回首渭川遠山間饒翠陰

送楊日卿移任潘原

謫宦成流落移官自寵恩窮通𨿽異迹得喪盡忘言車馬動行色江山勞別魂關西三十世祠下見云孫歲除前五日獨往黎氏園見梅花盛發

慘淡歲將暮煙村忽見梅年光背我去春色爲誰開半日憑軒檻無人共酒杯芳標深可惜聊作看花回

和賞梅

何處爲眞賞芳園白玉英春前挺仙質物外得花名雪月資閒淡風霜與潔淸偏宜文字斂嘉客盡詩成

和聞蛩有感二首

志士感幽寂杜門臨晚晴流年無柰老永夜有餘淸秋夏欲交處古今皆此聲羈愁與離恨爲爾忽相並思婦感離別夕霖殊未晴九秋消息近千里夢魂淸續縷有深意促機無緩聲寒衣遠須寄人去在幽並

送杜常

壯士軒昻早窮塗蹭蹬多直將天命說其柰客愁何晚歲饒歸興靑春亦浩歌舊溪如何守應便掛漁蓑

淨徳集卷三十二

欽定四庫全書

淨徳集卷三十三

宋呂陶撰

五言長律詩

和春雪

歲攺春將半春寒雪又飛積陰殊未散生气一何防忽墜千尋險偏增百仞巍密難沾暖席冷易襲徵衣慿仗淒風助遲畱煦景歸聚來難得勢消去乃知幾眾喜勻萌潤私憂气候違方當乘太蔟愼勿掩靈威尺地惟書異丰年可免饑持言問眞宰天道是耶非

再和初春微雪

治有春陽感和無月律差濃云方聚鶴凍桞亦飄花瑞應來如響羣情喜溢涯縱觀天勢淡俄失地形窊素月交暉耀狂風助擊拏一斑迷隠豹三尺晦祥鵶塞上威尢澟軍中語敢嘩漢兵同被練朔地訝吹沙冷熖侵殘燧寒聲入舊笳飛紈安用裂種玉豈須畬淸潔山川景微茫艸木芽墾田因澤及望歲已心遐共荷沾濡力應忘旱歉嗟詩豪夜傳捲賀客曉趨衙滲漉元侯徳生成赤子家指期三日耜拭目萬箱車況賴深仁卹防蠲重賦加願賡稱頌句豈肯匿咬哇

和喜雪

向夕層雲結黎明漫漫飛山川都變色松竹倍生輝共喜飄方密翻憂落漸稀陰功施黒律寒侯應璿璣右席延文客先塗奉玉妃二儀淸景混四野遠光圍愛日因藏照狂飈間作威三冬玆有得一谷敢言饑渇望於時久華心在物微霈然防大潤化力少知歸

和對雪

嚴冬飛朔雪此景望中嘉云暗垂天幕江平壓浪花翅寒低獨鴈枝重折叢葭冷甲窮邊戍凝煙野叟家聚來風有助消去日難遮鑪暖頻烘獸杯濃不飲蜿謝呤殊可愛郢唱更何加好盡登臨興搜題徹四遐

上韓端明

要道根皇極純王攬懿网域中洪造廣天下大形彊臣主同千載藩宣奠四方幹文耀參井地鎭聳岷梁景谷餘波迥靈關古塞荒限蠻唐節制析部漢封彊石穴延通道山扄設巨防利源充內帑兵勢壓巴羌付畀關休戚權宜任弛張紫封傳墨敕金印坐黃堂自昔都兪重其誰徳業彰乖崖施遠略忠獻紹前良樂得中和職人躋富庶鄕含生知化力永日載春陽滲漉淵源在醲醇骨髓藏深和流耳目盛事載縑緗歲月徒爲久風猷信不忘恩褒賈逵祀人愛召公棠檜有喬枝荗蘭宜後葉芳惟公眞輔翼與世防明昌間發乾坤秀親逢日月光國華增黼黻地寶獻琳瑯尹道存先覺軻心蘊至剛朝廷尊閥閱士黨貴文章髙視雲霄路遐飛翰墨場鵬圖指溟渤驥步得康莊藩防初關決仙瀛已踐揚本元遊祕府侍從陟淸廂偉望全康濟周才歷浩穰中天承帝選南國撫民傷使範資勤卹君言務肅將繡衣恩燦燦大旆遠皇皇賑惠常聞黯澄淸乃識滂疲羸起溝壑濫去豺狼大節堅特守純忠自激昻還登文石陛頻上諫書囊人鑑分今古神憲否藏斯猷三接告至理一言詳柱下尊良史螭頭立左郎纂修該七法注錄擅三長午夜星垣防南風省戶涼揮毫綸防爛垂佩玉聲鏘春老常聨萼云晴鴈綴行雄名出蘇李公論羙常楊眷倚隆矜式諮詢行贊防得人居內相有道輔明王大手憑才識深謀恊典常五花曾執判七寶屢登牀燕見趨東閣優容對未央儀刑眞謇謇謨訓極洋洋重委臺綱正終圖國體康至誠頻啟導大事費裁量多僻消芽孽羣邪潔肺膓諄諄聞藥石凜凜畏冰霜論議他奚卹猷爲己所當安危一身系出處萬民望蔡俗嗟延哺堯心慮納隍建侯崇屏翰選徳庇災殃異政乘時立淸飈與惠翔界中生穭谷境上散飛蝗儒將能専閫神兵豈頓鋩十連循節鉞四面固金湯拓地歸充國謀軍得子房天威神臂指戎气窒喉吭屬國恬懷撫函書恥謾狂具贍宜廟幄遐福合陵岡乃顧西南遠明如左右旁大門堪世守輿頌願時颺命防榮千矢封圭判二章物傳家乃舊刀應夣爲祥善事知弓冶奇毛識鳯凰百尋標落落萬頃信汪汪廟瑟餘音靜庖刀發刃鋼闊難求畛域微不誤毫芒雅意儒爲寶宏規沼象璜魯公先請學髙防力崇庠教化惟惇奬衣冠敢怠遑七經登講舎數仞企師墻樂善無遺芥懲非易去稂百城損慱塞萬井絕貪攘牧廐寛收斂【原注許收芻之積罷斂一歳】窮閻飽歳糧【原注嵗窮發廩以貸周及貧窶】吏姦藏吻人瘼愈膏盲昔謂庖廚侈徒矜口體嘗愛心加俎豆和气落壺觴蔀屋晴曦燭枯荄湛露瀼盛時逢召杜奕世見龔黃至矣紓宵旰熙然恊雨暘裏閭惇悌讓原野競農桑指顧寧陬落生成及稻梁邊聲息金皷民室富囷倉共樂親熒座僉期輔峻廊定登賢相器行促舎人裝奕奕驅軺傳喈喈餙鏤鍚矢謨勤翼舜納誨永隆商鄭武髙風盛韋成懿迹相洪鑪専皷鑄大鼎薦烹鬺浩漡躋民域安平援世航詩人褒繡衮坤道吉黃裳歌舞眞賢進光華至治香欲知能事畢四海處陶唐

和質夫運使大夫久旱喜雨長句

六月陽初亢三農否忽傾應祈由化力防惠得歡聲艸木英華動山川气象淸石間看燕舞池上覺蛙鳴水闊江尢云濃夜未明逡巡煩暑薄時序好風輕喜意知餘潤憂心恐易晴秀園吟際適丰野望中平勤有賢侯志霖非舊史評不須窮造物土俗但犂耕

又和喜雨

壇宇嚴封築牲羞薦潔鮮精誠宜有感惠澤果無愆暑气沈虛谷濃云布滿天雷霆馳勢力河漢動經躔農作方勞甚人情忽防然春渠慙訟水夜皷促蕓田優足過三日丰登又一年隨車循吏事應可繼前賢

云頂山次韻

地峻山形壯周遭盡勝遊抱巖如拱手轉嶺似回頭老木淩空防濃云覆石幽朝陽千里快暮雨數峯愁澗底猿隨鹿松顚鶴勝鷗香花開靜宇煙火認他州寶翰中朝錫神燈半夜畱勢容逋客戀景許化工偸雪色連年貯嵐光幾院收仙葩多躑躅野果號獼猴法印傳無礙禪機問郎酬叢林分徑路蓮社得朋儔眼遠層霄闊心澄外物浮登臨豁塵抱今古信悠悠

送兪漕

積有儒林望聊從使節行髙文自經緯壯志欲澄淸地鎭三峨重江波萬里平闊難求畛域深不爲功名吉象光圖籍祥風捲旆旌巢阿贍鳯彩運海見鵬程事外神鋒晦胸中寶鑑明淵源千慮極肝膽一言傾徳業期康濟諮詢屬老成定知前席對有以澤羣生

送人爲郡回

當世勲賢後嶄然器業髙劍鋒天際倚虹气王中韜列乘提藩總雙旌署郡曹至精慿寶鑑大割見庖刀曠闊非私物周流不失毫霜威摧吏春煦起民膏治世須醫國亨塗合擁旄蜀人懷舊徳涪漢共滔滔

送楊祕丞赴戎南倅

萬里南溪水滔滔逼郡城四時多雨气終日是江聲蠻市煙中合山疇火後耕孤村隨漑斷絕嶂與云平甲冷三冬成蜂髙半夜驚盛朝咨鎭守別乘委才明愛日迎舟檝春風捲旆旌蘭陔新膳潔【原注迎侍太夫人之官】花縣舊陰成【原注君嘗佐邑戎南】荔子瓊瑤破藤梢琥珀傾羈懷休念遠淺醉易忘情宦況如郵傳年華似送迎笑談聊布政閒暇亦論兵僻地非通轍層霄有去程行聞海沂詠流入竹枝淸

送王昌州屯田

百里鄰疆宇詳聞懿迹多本原由簡厚論議必中和平日春陽愛斯民徳澤歌藩宣聊息偃名教足逶迆遠業今猶郁亨塗去若何蓬仙終到海軒鳯必巢阿裁割神鋒舉光輝國鑑磨公乎難隠讓忠義貴無他

送張景元【並序】

天下之勢如腹心手足之相須而成求其所以安靜於中者必少休其外也勞敝四體則歡寧愉悅之气化而形色槁瘁孰謂四方之地可不暫紓其力以養中國之用乎天子恭已於上萬官任職於下廟堂權其謀方部維其紀綱郡邑赴向其事𨿽付畀之迹異而愛念元元之心均焉以一道處之重任也舉天下財賦之出蜀最多焉正朔始歸中原時爲生丰贍物估擬今率十之一司租庸者闇經遠之慮沿其時直以限王賦賦𨿽重矣而他求未及民不吿勞數十年間供億日益繁泉幣日益輕物估日益湧而乃務足經費者以半價市繒帛按戶而斂歲無慮四十萬康定中兵興於西饋軍之費又三十餘萬地產有常而賦重於昔物估日湧而半價之斂增齊民無聊竊自憤難間或乘以饑旱則溝壑之委可爲寒心嗚呼天下一體也治天下一道也四民之勞如此其極也而議者曾不顧卹乃曰殖財具事則於吾何歉豈朝廷所以待遠方之意耶豈君子所以均愛物之心耶比歲臺雜趙公以漕節出按閔蜀困匱乃列上利病得減康定之數疲羸延頸庶幾休息今明公臨部未幾惻然有撫卹之心計當道繒帛所積凡半價之八爲罷一歲夫豈非君子慿其所存於中者以度物制宜而濟其徳業乎固不能遷度於外而與之疾徐也旣而上召公以副大計士有惜公之去之速而謂吾蜀不能深被其賜者此安知天下之治戒乎遺逺而君子之徳業惟其有加於民之爲貴奚遲速遐邇之間乎用是推公之心則吾蜀被賜非特今而已某敢第其說以爲序而繼之詩

方域提權重朝廷擇士尊綱疎因正紀流潔爲澄源寒日風威靜熙陽气序溫人知廉使體物荷聖皇恩淸轡才周境歸途已駕轅光華三節瑞邃宻九重閽韶集丹山鳯云升北海鯤聞公難避讓天下盡元元

送馮樞密

帥領來全蜀掄魁祗一人【原注由進士狀元鎭蜀者惟公一人】崧髙雪山勢淸徹錦江津旒冕思長防機衡屬老臣部中方拜賜天下又廻春出處無非道安危系此身巖贍殊慶快塗說敢陳聖運重熙久皇威萬里振勒兵充宇宙按劍待煙塵權術輕三表韜鈴貴五申招懷及蠻徼指顧下洮岷文誥傳荒服天聲壓外鄰捷書連歲上故壤一朝新計費千金易論功百勝頻徵衣空杼軸戰骨委荊榛水旱乾坤慘錐刀畎畝貧人情危欲鎭帝澤壅難均幸防公歸國相歡物在鈞華心生艸野和气滿楓宸士論歸依切風謠禱頌眞嘉謨慿獻納大事費經綸治術關休戚規模有革因號寒思挾纊引哺願嘗珍圖治𨿽更化封侯漫富民髙明深鑑照密勿定諮詢悟主言稱舜論兵諭借秦無爲羣動悅不陳四夷賓寶鼎千鈞重薰琴九奏純放懷畱化日反掌敍彛倫邦體還淸靜王綱務率循太平勲業就寰海被堯仁

送師厚

毳冕登車後薫琴易柱時遐方新視聽赤子系安危羅网難投足錐刀漸削肌激昻忠論發絡繹奏封馳有意同休戚無心計險夷海傾身亦禦山轉力須支沸鼎憂魚爛沈屙待藥治正邪雙辯起義利兩塗知帝徳終柔遠天聰善聽卑丁寧詢使指勞來及坤維大法圖公共憸言惡詭隨從經嵗積恩許一朝釐治體今殊昔仁聲喜換悲方期講原本何暇語毫釐虎噬猶吾怯蠅營漫爾爲陰功符監佑直道擁祥禧行色靑雲棧英遊白玉遲是非都一笑歸旆捲晴曦

送範堯夫【並序】

自攺作之議興士大夫有以言獲罪者罪之愈多而言之愈不已天下之事其是乎其非乎公由諫員謫守蒲津領漕於蜀察民重困不忍以厚斂加之凡朝廷詢間可否則述利病以對毅然不可少奪其於天下國家始終無毫髮愧負也世之人平居以端良自處或慷慨論議決不爲得喪所遷一旦紛華悅於前困阻脇於後則顧望縮伏務以求容於眾向所謂志尙操履者棄置若長物然仰聽下風亦厚顏矣公之去蜀人思焉某於是序而又爲之詩

欲賦旋歸樂翻成感遇篇盛時惟道在輿誦自民傳伊昔更張議於今造化權綱條籠宇宙號令震山川大略先農穡餘波及貨泉俊豪爭援世忠亮欲回天暮對靑蒲側朝畱赭案前堪憂逐江海猶許治蕃宣此地勞飛挽何人念瘠捐壯心摧更激髙節困尢堅晚歲松方荗洪鑪焰不燃迂從鄒叟得【原注前史有謂孟子爲鄒叟者】勇在孟賁先坦若王良轍端如后羿一毫無畏惜千慮極哀憐定論予張膽遊辭彼脇肩尺尋難枉直鑿枘自方圓止沸愁烘鼎調音恥絕漢緡寛酒唐賦舎庸錢睿智期開允生靈懼削朘獘端殊皎皎物望甚拳拳白日功名久浮雲富貴遷萬鐘均廩祿一品漫貂蟬儻爲升沈動誰能事業全寄言天下士無愧屬眞賢

送蔡帥赴平涼

劍外開三蜀回中宿萬兵召還宜北覲賜鉞又西徵體貌均先後權綱一重輕淵衷尢愼簡輿意尙難平伊昔藩條振於今治體成有爲終簡易無迹但恢閎筆下銷頑獘樽前得隠情快如長劍立通若巨河傾闊刃從虛落醇源及物情山川增气象艸木遂勾萌暖褐三冬足丰疇百室盈詠歌今父母畏服古神明方幸華輪柅俄聞瑞節迎渇心猶借冦翹望欲還瓊況復盤關路常瞻部使旌十連依玉帳一道固金城後詔光前出新棠似舊榮於宣推徳業所至盡功名塞馬寜非福溟鵬豈問程惟期未溫席歸去纂家聲

郊祀禮成詩

皇極恢臨照嘉時屬盛隆八年登至治大祀答圓穹並報知坤道推尊見祖功先期齊廣殿將旦謁眞宮杲日迎鑾皎祥雲繞蓋紅衣冠開祕寢幢節下層空東向經途近前贍太室崇過門遵往徳降輅屈淸躬【原注臣聞向者先帝入太廟望見神室郎降輅步至齋殿此盛徳也陛下循而行之尊神重禮孝敬之至】八聖威神在三牲薦品丰奉璋人左右進俎序西東上意精純至英靈顧享同念深堯八彩感切舜重瞳【原注臣闈唐韓愈作元和聖徳詩羙憲宗功徳有薦享新宮淚落人俎之句恭惟陛下大資仁孝親享祖宗之神考之室必有永懷之感臣愚敢輙形容之】地勝壇灣闊【原注近郊壇地名】塵淸輦路通防城齊北闕天仗轉南風旂動三辰麗兵嚴萬衞雄國容殊肅穆丘勢自穹窿虛次移銅漏【原注圜丘之禮旣作樂降神陛下立於小次前移刻然後登壇以獻深得祖宗敬天之意】升壇儼玉珫禮惟三獻具樂以六成終燔燎交神聽髙明鑑睿衷岡陵均委積箕翼等光融海沸歡聲振天旋瑞气充呼嵩喧宇宙迎仗抃華戎盛典千春備洪恩庶彚防山河皆戶牖寰海一帡幪獨運陶鈞術齊驅造化工令行雷洊震澤及雨其蒙苛密寛三面幽潛達四聰華心歸荗艸蟄戶啟昆虫六合澄淸外羣生富壽中願賡成命頌垂裕播無窮

送吳龍圖仲庶赴江寧

方域開全晉權綱委巨公深仁吾所導實惠物常防曠濶歸儒術周流見治功蠢生無不贍豪利豈須籠金糓邊屯鋭農桑漢地丰頌聲如響答和气與春融天下殊庸冠朝廷偉望隆咨詢懷舊徳付畀出淸衷禁直圖書近龎恩屏翰崇鄕衣新粲錦都軾再慿熊自昔金陵盛於今玉節雄江山三國勢臺殿六朝風地勝名區在時移往事空貢先淮甸入化接海隅同封宇緩安外煙波賦詠中民瞻深系屬國論素探窮此日畱藩鎭何時補上聰鈞衡須遠業藥石仰眞忠孰謂勞申伯前知用弱翁南歸勿遲久登弻代天工

送江巨源奉議

吳防儒林勝坤維使節雄人誰攀景躅物自得淸風繅玉塵埃外冰壺愷悌中教源資濬遵治具費磨礱舉向權衡見難相畛域窮章傳靑瑣闥夢徹紫眞宮自昔文章手能成造化功夷途方濶步公論況僉同晝永朝紳接天髙奏牘通平生先遠業有以助堯聰

送聞人夷庾太愽

邑有循良政人特介潔心庖刀發虛刃廟瑟鼔遺音閒艸丰春野修篁荗晚林卹民中詔遠及物上恩深歲月吳江夢山川蜀道吟歸歟淸議在直筆待君簪

送茹世羙少卿

切慕眞仙理能收至靜心紛華𨿽爾共勢利莫吾侵造化歸三鼎逍遙托五禽一言平物我萬事委浮沈研味經翻玉吁嗟礫變金太霞方夢想流水漫光陰得郡情應樂休官志已深遐飛脫塵网髙視笑蹄涔舊徳淹卿寺淸風聳士林卻憂公議在未易解朝簪

和提舉遊上方南禪十韻

宿約遊雲谷晨興過寺扉雨聲隨步急暑气逐風微正午逢晴照層霄斂夕霏江濤千里湧城郭萬山圍淸集同揮塵髙談及轉璣虛涼河朔飲蕭散道家衣適意朋簪盛回頭世网非碁休誇小勝禪莫問余機對景聊行樂因吟欲賦歸髙人應笑我白首戀輕肥

答王仲髙

從政宜師古爲儒貴席珍承流仰循吏慮患屬孤臣休戚同千里輕肥止一身虛名稱有土慙色見斯民羅网甘投足波瀾恥問津狂言千重辟冷笑待憸人琴瑟方調節芻蕘願采詢閉關聊度日開卷易經春地暖畦蔬足年丰甕粟陳惟特三不愧通塞任天鈞

淨徳集卷三十三

欽定四庫全書

淨徳集卷三十四

宋呂陶撰

七言律詩

和正月二日遊碑堂寺二首

農事初興欲及時東城風物又春出郊開燕始今日迎馬獻花才幾枝萬室遊人方雜遝三竿煦景漸舒遲乖崖眞得綏懷術八十年間俗不知

防旗連道過重闉卻訪僧居暫柅輪平野一朝鋪秀色輕風十里散香塵此時燕賞須從俗昨日陽和己發春自古成都稱美酒細傾聊以度良辰

觀打春牛和韻

塊然形質本何殊似爲春來出舊墟以色配年疑未可與耕爲候信非虛升陽蓋自寅正始取類還當丑位初但得碎身資穡事豈須功效載農書

浣花泛舟和韻

野店村橋迆邐通蜀江深處茂林中花潭遠漾春波緑防閣相迎畵舫紅修岸幾朝經宻芳樽盡日得淸風詩翁舊隱知何在且事嬉遊與俗同

寒貪

新火乖時熖已燃寒云收盡晚晴天欣逢佳節遊花圃獨欠詩人泛酒船南畝如雲鋪秀色西樓照日起祥煙傳聞里巷嬉防俗盡說豊年勝去年

和重九遊栁溪

西溪景物似江鄕無賴秋容到岸傍勝事可懷樽酒樂淒風渾減路塵香半凋栁色猶垂帶欲凍泉源秖濫觴防向明春重遊覽春暉依舊倍舒長

晚過西溪

煩暑襟懷倦客情西湖虛爽暫閒行林間聞未爲閙池上得風尢覺淸斜日漸因山隔閡斷雲應與月逢迎牧之才調誰能繼一爲慿髙賦晚晴

多日牽俗闕西溪之遊和友人來韻

西溪流水正涓涓髣髴江村種稻山弱枊依風徒自困晚花經更誰憐已知榮謝椿如槿莫問飛潛魚與鳶結得勝遊須盡興醉鄕岐路在傍邊

赴官唐安益帥吳公以詩寵行次韻爲謝

二十年前許進趨【原注公赴官南犍日已嘗參候】六科重沗薦論書獻言悟主慚明詔乞祿還家得副車此日詩章形黼黻當時匠手器輪輿恩知最厚難圖報有意髙賢一挽裾

送劉儀甫職方東歸二首

藍田良玉古稱珍品屬瓊瑤異碔瑉純有英華爲國寶貴無雕琢是天眞連城享價千金重垂繅承光五采新羣後在廷皆執瑞大圭終得奉嚴宸

南山蒼柏自森森長就喬枝出荗林肅政臺中思直幹孔明祠下得淸陰【原注君嘗有禦史之薦防使節西指尙稽除命】風雲毎助孤髙勢霜雪難移勁挺心大廈有成梁棟在平時燕雀望皆深

題府廨淸素軒

蘭麝香濃玉少塵開軒相對似交親臘寒庭院春將近晚吹襲月又新慿檻雅宜題雪女銜杯俱是詠花人【原注古詩云今朝梅樹下定有詠花人】碧爪故事標圖記從此嘉名亦等倫【原注乖崖種後園田宣簡葺軒賦詩以記之】

懷鶴鳴

棣華曾到翠防中一別仙宮入泮宮眞景望如雲在上年光去似水流東靑霄得志𨿽榮已白髮多情亦念公若許他時遂休逸山翁攜手有詩翁

偕友人遊上方南禪

出郭行行數里村石梯盤曲到禪門亭開髙檻侵山腳水過方池斷樹根城市塵埃終日逺煙嵐气象四時存約公乘興重來此延納淸風盡一樽

捨之北有海棠二本惜非其地移植庭前呈晦甫同年博士

何事當庭植海棠欲乘生气待春光恰逢輕雨渾如意若得和風定吐芳籬下不堪藏秀質眼前從此識淸香一樽防與嘉賓賞屈指紅英在艷陽

寄花廣漢守倅

地產名花敢自珍百枝聊且寄彊鄰分將後千金色添得罇前一日春檀板屢歌慿侍女玉簪齊挿奉嘉賓明年紅爛還馳去惟恐流光老卻人

答髙進賢南歸見別

春波萬里己魂銷況是分攜過蜀橋吏隱有心終濟物他山無術可除妖好將醒醉迷千日莫爲興亡感六朝南望襄山何處是悒然懷抱更無聊

答晦甫

花往詩來報禮優不慙蕪累願賡酬靑春易去何妨賞白髮相欺未足羞萬事放懷閒歲月一樽髙笑好朋儔公堂訟簡心情在莫對風光取次休

次韻思道同晦甫春日過李氏園亭

二賢談笑共爲州惜靑春爛漫遊吟到醉鄕須一飲步回芳徑亦三休風前幾防見蛺蝶後數聲聞栗畱人望使旌應喜樂此心於爾亦何羞

和晦甫答思道

防馬悠悠倦往還竹邊林下舉吟鞭忙中對酒成閒客老去逢春憶少年三島月來淸入牖十洲波淨碧涵天歸歟且共良朋賞花未飄紅柳未眠

次韻周思道喜正孺過廣漢二首

霜臺禦史迥名藩气象光陰動故山此日郡中誇盛事明朝堂上拜慈顏禦香持去仍輕別天詔飛來卽召還南北唱酬皆勝絕一窺方識豹文斑

鴈樓南畔報來期遠俗騈闐望錦衣官府奉迎因直指家庭喜樂是榮歸款慿罇酌延談議密獻囊封中事機莫嘆宦遊多闊別九重深待弻予違

送東方子春歸廣漢

閒上層樓賦式微暮云重疊鴈南飛三秋已有還鄕念十日那堪送客歸世路最宜心似水年華休嘆露沾衣一官擬得知何處回首風標又闊違

送周思道郎中通理益昌

閩見寃魄久艱伸吾以仁心濟不仁十室苟能全一子萬家無慮活千人於公治獄門生相韓厥成功世有民陰徳所施陽報在莫嘆孤宦老朝紳

和寄周郎中

省郎華髮倦遊時卻憶當年一布衣仕路更勞何足戀家山可愛不如歸吟中斗絕紅塵味靜裏能延白日輝某水某丘眞舊物春來贏得掩重扉

寄廣漢周思道

鴈橋古郡誠佳絕熊軾名郎暫鎭臨滿郊原千里潤春歸臺榭百花深將迎意味煩淸燕閒暇工夫屬靜吟若詫湖亭風物好西鄰猶有不平心

和陳圖南州學石柱題名之作三首

方柱鐫題誰厭頻三年還見一畨新姓名已載推前逹行列猶虛待後人淸世雲霄如坦道壯夫思慮惜靑春瓊瑤定得連城價至鑑從來不貴瑉

鴈塔題名故事存泮宮鐫柱又增新十行詔下方求士千佛經中定有人錦繡燐斌涪水畫風雷變化集英春公卿皆向此途出豈待區區佩瓀瑉

匠氏磨礱用力勤先生序引亦淸新尺書已報泥金帖【原注唐人登第用泥金帖字報其家】丹字仍題衣錦人桂籍共誇亨有路泮林無倦誦於春東川素與西川敵又見榮名上翠瑉【原注父老謂東川不在西川下事事同之昔田宣簡鎭成都始建大柱於石壁之西刻進士登科者榜曰滎名堂今郡學之柱亦其類】

和陳圖南安昌巖避暑詩二首

石穴虛深宛似房石形方穏亦如牀千年知是誰人隠一郡除非此地涼山外來煙色暝林間風過藥苖香塵埃巳斷尢淸寂今日禪僧不上堂

巖前數步到幽房巖裏聊安息偃牀已得淸風極瀟灑休彈白雪恐淒涼平時地籟乘空發何日天花墜香三伏屢來君莫厭流年背我去堂堂

和再遊二首

仙居殊不類樊籠瀟灑淸涼皆可封【原注古詩松竹可封瀟灑侯又云便須封向淸涼國】寒澑恰如揚子水修筠應有稚川龍云深沈是門無客人去惟聞鶴在松【原注古詩只應松上鶴便是洞中人】向此卻疑推律法應鐘何事代林鐘

石門髙下両相通冰屋初開不復封睡穏好欹方水玉味淸須試密雲龍詩筒疊和難親筆談柄閒搖屢折松便寫姓名鐫翠壁休論功烈刻華鐘

和三月二十一日遊海云

玉節重來鎭此州暫驅千騎上峯頭春防好爲良辰惜俗樂誰知急景流山色也疑今日盛物淸渾勝昔年遊登臨賦詠知難再持語鄕人早借畱

南充縣野翁亭

勢利紛紛萬慮侵縣亭聊可一登臨日前不近將迎路塵外能消富貴心燕處自知如隱遁縱談誰更及浮沈時平樂得常棲地且向幽閒寄楚吟

和義夫出文谷

羸馬駸駸不厭驅望中天勢接晴蕪一朝偶適林泉興十里誰開水墨圖枊綫漸看金弄色雪花猶見玉爲柎登臨自得詩家路寄語紅塵爲訝迂

云頂寺

秀巘層層一徑通秋來更植萬株松閒中日永宜禪性望處云平見物容半夜起風喧地籟何年說佛響天鐘塵埃滿馬遊從隔寄恨煙蘿第幾重

云頂寺蹙云軒

寺枕山巓擁翠峯幽棲更與白雲通半空欄檻千尋外兩蜀風煙一望中晨霽最宜天浩蕩夕陰先覺蒙頃年曾坐盤陀石不到軒前目未窮

送唐誠老祕丞

越溪千里碧滔滔匹馬西遊豈憚勞文牘甚稀如吏隠江山有助作詩豪和風盡日生眉宇白髮何年上鬢毛好向堯庭露華彩韶音方奏徳輝髙

和紅蕉二首

嫩靑叢裏色何如猩血𨿽紅莫奪朱曉薦赤璋開繅借夜燃綘蠟照瑚穠華如擘霞光紙芳價堪酬明月珠欲識此花堅與否願將眞偈叩文殊

綺牕開處畫堂西紅緑相參數尺低種得靑琳生寶熖裁將丹錦防封題染因乘露皆鮮翠舞爲交竿少整齊惆悵夜來經暮糚痕幾防帶嬌啼

有惠詩求酒者和答二首贈以兩榼

閒居偏向酒中間已把人間比夢間飮量欲希江海納醉鄕應有路岐還髙談好對淸樽樂屢舞猶嫌數斗慳信有金船少風浪莫乘輕舸下深灣

愁腸思得濁醪澆渾似春苗旱欲焦洗甕已於坊禁防【原注洗甕先知醒酒期見韓致光詩】典琴誰向息錢饒【原注村酒典琴醉見栁仲塗詩】醒心未免嗟牢落醉眼偏宜望泬寥酩酊到來須畫寢信知畢卓勝邊韶

次韻劉希道龍圗鹿鳴燕進士

賢能書上鹿鳴時欲步丹梯別釣磯名世公卿加寵薦故鄕親友待滎歸通經豈比籯金價成器難藏璞玉輝威鳯有雛鵬有路相將盡向九霄飛

和知府右丞秋貢燕士席上所賦

應書羣彥稱旁求勸駕賢公禮數優名出士林當赫赫詩歌鹿野自呦呦雲霄去路程皆逺杞梓良材幹盡修登卻龍門須變化奪標人已在船頭

和鹿鳴燕進士二首

石室宏開化二川文場今歲不遺賢鸎慿暖律方遷木鶴遇祥雲必到天隨貢充庭知有路乘風破浪去如船龍墀唱第程塗近應在春餘數日前

裏有賓興方啟燕詩稱樂育願升歌英才盡向師門出貴器須慿匠手磋澤射定誇楊葉箭鄕衣便促錦機梭諸生大防諸公賜先紀王勲後戰多

和八日登髙

八日登髙九日同拒霜寕有兩般紅流陰漸老三秋後嘉客相歡一醉中塵裏仙官應混俗坐間談麈自生風龍山故事今辰防𨿽欠笙歌不是空

重陽登城

上得層城暫倚欄況逄佳節萬愁寛山靑水緑等閒好酒白花黃隨分歡一月放懷能幾許九秋生感又多端龍山勝事今何在空使騷人賦蕙蘭

和十日菊

今辰誰道此花衰更倚欄桿把酒巵白眼漫生秋後意黃金不減夜來枝化工應己均開落心賞何須問速遲嵗歲樽前鎭相似風光千萬莫差池

和郡齋卽事

表裏山河久鎭綏府無畱事縱懷時自將遠業更中外不向榮塗計速遲衝談本從天理得安閒常有道心知元元未盡躋仁壽日望登庸爲審思

郡齋春暮

自覺勞生萬事非宦心從此更遲遲淒涼好飲悲春酒閒暇猶吟送老詩軒冕去來皆萬物雲山早晚是歸期懷民報國終無術空負慙顏對一麾

淨徳集卷三十四

欽定四庫全書

淨徳集卷三十五

宋呂陶撰

七言律詩

次韻張懷安題云頂浴室院

山門漸近少凡塵佛子長棲物外身款戶多因遊寺客倚欄時有羨魚人祥雲結蓋應非霧法雨飄花別是春數刻盤桓覺蕭散回頭官事又勞神

次韻張懷安喜雨詩

云密西郊末作霖暫憑精禱快羣心望如至寶難搜索來似嘉賔忽訪臨古廟有靈惟響答洪鈞於物已恩深春膏直待沾濡足不使狂風取次侵

過金堂偶記舊詩因贈宇文縣宰

嘗聞縣古槐根出最愛官淸馬骨髙前輩有詩談事實今辰此景入風騷飛雲幾處籠山頂密雨連宵發土膏公事稀疏吏歸去不妨歡待對春醪

和野軒答李著作見寄

公居何事葺幽軒客味蕭條稱養閒人笑規模猶物外我憐風景勝花間穠林鬭影舒帷幕淺澑餘聲雜佩環欲把郡圖傳向此座中常得見岷山

登攬秀亭

亭在西山積翠中煙嵐气象一重重芟開檐際偏髙竹見得云問最後峯野色爲誰長郁荗物情於我似從容年來已有林泉興倚著闌干興轉濃

次輔元韻

山嵐穠秀望中靑路轉松陰步步迎十里晴郊供野意萬家和气發歡聲春臺不覺殘春景樂國偏知眾樂情公向蜀人深有意更憐風物暫閒行

鐘陽道中和酬輔元

忽捧瓊瑰俗眼驚荷君深照舊交情歸心自喜雙親壽拙計難酬厚祿榮十捨路岐平野闊幾重村落霽煙生羈遊毎憶家山樂況是花時到錦城

送任遵聖之官富順二首

千大蒼松出故林喬枝成就古根深棟梁須負平生用霜雪難移此日心月白曽經丹鳳宿風悲定有老龍呤重巖復澗何緣幸一旦家家得茂陰

野鶴孤髙舊羽儀超然殊不事卑飛有心雲路翺翔去回首芝田迆邐歸白日漫教羅网密紅塵堪笑稻梁肥仙家自有千年約應許先生學令威

竹枕

不誇雕琢略磨礱溪叟持來贈野翁冰雪易侵毛髮際塵埃難到夢魂中消除暑慍宜無價安養慵閒似有功富貴人家應笑我水晶新樣極玲瓏

次韻家渠州承議春陰

春工用意本華鮮气陰沈未逞妍風色送寒無甚雨雲容垂逺又非煙遷延鸎舌應嫌巧抑遏花心恐占先稍待新晴纎翳廓穠芳齊媚艶陽天

官舍東偏海棠開最晚落亦後時以詩嘲之

花到春深半已過此花猶見滿枝柯傳來芳信𨿽爲晚占得韶光卻是多愛惜錦文愁雨急畱連妝臉笑風和後先榮謝人休問且伴樽前一醉歌

送秦漕歸淮南

襲得芝蘭一室薰更將三美向誰論【原注公與某同時中第在潼川嘗共事曁岷蜀報政又得繼踵宦遊之美有此三者亦罕也】光輝自可誇僚友契愛猶能及子孫金節暫求康爾俗錦衣歸去大吾門西南終是天涯逺卻羨鸞凰集九閽

寄新寧黎叔蒨

平日論交重久要毎懷髙誼寸心搖君恩最是憂民社吏隠偏宜逺市朝諄誨佇聞流尺素嘉篇頻爲寄瓊瑤笑言契闊勞生甚別後堪嗟壯气消

寄周才叔

天涯羈宦落蓬蒿漫說平時器業髙寒暖所逢皆物理悲歡相較只秋毫徒嗟壯士難行已懶學風人便著騷樂道養閒俱可羨念君淸誼甚魂勞

和周簡州寄範蜀公三章

禁林元老忽西歸眾謂西州此事奇矰繳漫勞鴻去後桑田未變鶴來時一鄕金帛皆沾惠千載松楸得奉祠預想年前至京國子孫持酒獻春祺

春深歸到錦江頭笑傲光陰巳晚秋內相貴名𨿽烜赫山翁行李甚優遊詩中气格超摩詰方外情懷類子休【原注莊叟字】南下有期風月爽鄕人從此望仙舟

法從深嚴寵祿榮淸標素節兩難並有心報國𨿽謀國無意求名又得名道服豈煩垂寶帶安居何用華纓秋風一夜喬林減惟見松篁不變更

昨日

昨日文書挿羽毛徵夫連日整弓刀云如野色隨時慘風作邊聲特地號八陣威靈今可托六州形勢古稱髙西南久不聞金鼓莫遣人人著戰袍

又賦二首

千里徵蠻向不毛坐籌先勝自三刀井中蛙力狂𨿽躍弓下猿聲怯便號艸白見城羌地淺月明聞角漢天髙將軍幾日當雄防速把功書上赭袍

忠膽輕生甚一毛奇謀破賊鋭於刀橫行容易平烏合面縛須臾作犬號霜甲共輝軍帳冷煙烽齊出戍樓髙羌酋若也投降早定得君王瑞錦袍

雪

白金鋪野玉堆檐獨上危亭喜再瞻多積豈能塡澗底已髙猶未累山尖碎聲著物飄來急寒色侵人霽後添時節霏霏末還役賊平消息願重占

岷峨王髙士賫牟中祕墨帖來求跋自言能防眞气鏈大丹罹兵禍而輟同輩有志於斯事者皆然又言老人村凡二三百歲者亦皆死於兵嗟夫兵之禍生靈甚矣禍蜀則尢慘禍及髙士更不輕矣遂爲之賦詩

道人少日鏈神形兵禍俄乘竟不成欠爲黃庭判一死所酬丹事又三生眼防殘盡雞窠老膽破寧寒犬防盟豹養虎攻嗟爾似卻求翰墨作虛名

石泉道中和綿州通判李朝散見寄

深僻﨑危不厭過欲將涓滴助恩波躡雲髙步三休在踏雪淸寒一倍多依約度溪投野店逡巡扶杖歷新坡【原注山有極險如不可登者里人謂之新坡】初春此去才旬日屈指流年柰老何

有觸

三十餘年齒士林靑綸一命鬢霜侵策名𨿽動遲畱嘆行已常存少壯心月滿漲潭淸逺夢春歸平野付長吟前溪況亦稱南浦惜別情悰幾倍深

城西龍祠二首

市橋官栁翠陰垂路向西郊駐彩旂故事毎從遐俗尙淸歡又送晚春歸畱連野色遲遲去珍惜年華苒苒飛老杜有詩殊有味風光流轉莫相違

林密溪寒錦浦西千年靈宇舊憑依竹村迎路堪行樂麥壠連云已應祈詩將早從吟社去遊人暮到醉鄕歸隼旟莫倦徘徊久化日舒長未夕輝

和賞申氏園海棠

誰裁錦段碎文章憑借春工便吐芳自是多花宜少葉【原注蜀人以花多葉少爲海棠花葉相間而開者非也】肯教仙格有凡香妝容試酒偏增麗舞興迎春擬作狂使幕縣庭𨿽甲乙更饒鄰圃借餘光【原注舊記云成都使院海棠第一成都縣庭第二今申園所植乃其類也】

和姚提舉賞海棠

曉霧籠花暖漸収萬枝難盡數花頭胭脂半爲傷春淡錦帶翻因拂地羞圍飲舊風傳樂國【原注田宣簡云命酒圍海棠而飲乃蜀故事】縱吟淸味屬詩流西園韶景眞無價紅滿池臺月滿樓

和蜀守道中書事

天恩流布下天津沴气消除生气淳昔慮早饑農失職今逢賑惠澤如春綏懷有術推儒者全活爲功類古人賢傑一心溝壑起翕然歌頌在生民

題友人西行雜詩

一官一集古稱賢未似西徵五十篇雅頌純音流管磬風騷餘味到林泉光生曉岫刋岷石價踴春溪費錦牋愧幸師門舊林教得爲家寶子孫傳

讀黜邪詔

天詔丁寧逐佞柔不須請劍復持矛平生邪膽君前落後日污名紙上傳寶鑑乍開消魍魅正聲才作罷離兜便爲葅醢何嗟及貪得浮榮似食鉤

晚向南樓

野情無限物無窮一憑危樓又晚空過雨郊原渾積翠送春亭榭尙餘紅煙光已屬綃圖上湖影初歸寶鑑中飛鳥潛魚應自得倚欄小憩豁雙瞳

送張頴達屯田

西風獵獵馬駸駸極目歸途寄靜呤美玉自藏圭璧用寒松偏有雪霜心皆知舊徳淹郎署合寵耆儒鎭士林勢利競馳孤介少爲懷淸誼動離襟

和寄治之少卿

榮路層層滿眼開家山在望懶徘徊霜侵客鬢須歸去塵拂朝冠是儻來一棹綠波遊不厭三竿紅日夢初回更聞觴詠同幽趣應少閒人可預陪

送張靜之少卿東歸

禮寺居卿寵搢紳若求淸議尙沈淪三千里外甘投足四十年前已化鱗何必萬鐘如已欲好將一笑寓天眞當時共獻藏珠賦壽考康寧有幾人

象棋二首

咫尺楸枰計慮深偶緣嬉戱便交侵縱橫各有往來道勝負豈無名利心終局漫誇兵得地在宮渾倚士如林安危成敗何殊此付與閒人爲討尋

星布重重陣腳深不須輕敵事相侵渡河𨿽借奇兵勢對壘難知老將心酬酢巨杯宜燕席消磨永日稱山林呼盧格五前賢有莫笑年來共講尋

送楊聖愈口中赴益倅

畫轅曾記到西州莫爲題輿厭滯畱官況優如支郡樂風光渾似昔年遊日無餘事知閒暇時有淸呤競唱酬政績易成恩典在天涯不覺兩經秋

寓意

夕陽芳艸自天涯倦客何須感物華無計可能逃世网有心剛欲慕詩家將烹誰惜能鳴鴈安足翻成彊畫蛇白髮漸多瞳漸翳少年相見莫揄揶

秋郊

西風蕭瑟動年華村望猶將景物誇山色半隨云勢斷浮光多被竹陰遮社前歸興雙飛燕雨後新聲幾處蛙萬里橋南亦如此十分有意在農家

寄唐君益

秋日晴如春日遲山間水際盡光輝江湖頓減騷人詠父老爭誇太守歸歲晚莫驚松易葉時來又見錦爲衣門前行馬𨿽崇竣應許衰翁一叩扉

淨徳集卷三十五

欽定四庫全書

淨徳集卷三十六

宋呂陶撰

七言律詩

廣安鹿嗚燕送諸進士

文章得雋自雄飛平地靑雲有路岐勸駕寂寥慙漢詔升歌髣髴見周詩九秋煙登臨日三月風雷變化時回首不須題競渡錦標爭勝已先知

次韻李才元舍人二首

求閒得請信賢哉曽歷星垣侍從來標節向人淸似玉紛華於已冷如灰仙壇露重吟懷爽禪榻風輕睡眼開昨日尋梅奉談笑竹軒松塢共徘徊

當年累疏徹堯廷不爲虛名自得名霜雪盛來松秀茂風波散後水澄淸紅塵漸與髙情隔緑髮應隨喜气生否泰捲舒公自悟不須端防問君平

致政侍郎知郡學士賡和詩凡數篇謹用元韻寄呈知郡學士

玉色諸皃馥若蘭防衣想見日承顏塵纓遠濯滄浪水燕幾深居畏壘山俗眼漫譏身察察人情方喜志閒閒夕陽歸興隨飛鳥眞意無人語此還

遊交城石壁寺二首

十里縈紆路轉山山城深入翠微間何年勝地雲霞老終日淸風歳月閒池上蟄龍方隱伏巖前遊客暫躋攀卻嗟鸞綽遺居在難向空堦一叩關

山僧何事下山迎步徹山腰到寺庭淸梵一聲沈夕籟碧嵐千幅展春屏自慙韁鎖非眞賞乍見林泉似獨醒回首暮鐘畱恨處斷煙層靄倍靑靑

題信相院林亭

深靜禪門秋復春不知門外是紅塵滿庭修竹有君子終日好風如故人曲徑最宜巢翠羽澄潭猶足養纖鱗年年寓泊知閒味毎謝林泉作四鄰

按視麋棗堰次韻

郊原气象欲迎春祠下喬林秀色勻數里舊防能禦患二江流水不迷津輿言此日防深利惠政當時念遠人公意勤勤議增築又逢賢傑繼芳塵

麋棗道中

藩政雍容慮在民暫行千騎按江津寒侵客袂逢輕翠拂林梢覺淺春極望風光迷緑野縱吟懷抱脫紅塵願公攺作劉公堰畱得嘉名諭蜀人

松

遊人何事種芳菲試把庭松較盛衰得地不將天質攺有心惟與歳寒期一軒野色栽培後十月霜華秀茂時造化果能周及物亦須千丈引喬枝

遣興

毎嗟無計遠紅塵願讀仙書學養眞収得寸心淸似水放教雙白於銀功名見誤回頭晚風物相驚滿眼新一卷黃庭有深趣誦持聊以愛吾身

和李寶文紫庭玉節花

云枝玉蘂兩難加應是殊庭種此花地產有時呈秀異仙標無意競繁華已持寶瑞傳君命更擁香幢送道家若預景文方物志定先羣卉贊祥葩【原注皇祐中宋景文志蜀中方物凡數十種物爲之贊惜乎時無此花】

送李寶文還朝

使華西指主恩深又見鰲頭此鎭臨十載星霜皆化日【原注公領漕鎭蜀凡十年厚徳及物多矣】百城桃李盡穠陰層霄自得翺翔路止水難搖淡靜心全蜀蒼黔共傾耳卽聞和气入薰琴

古松館

大字新題重古松標題不與眾人同何年直幹藏山驛半夜寒聲滿道宮並秀雅宜云壑外相逢最愛雪霜中秋深縱使喬林減未許堅姿墜晚風

和郤仲輔開化寺三首

寺在西山第幾重山僧相遇喜相容寂無塵慮到禪室瞥有秋聲來野松已恨夕陽催返轡又過危磴聼殘鐘霞更約他時望未必髙懷負翠峯

目前塵坌最重重乍見名山喜動容選勝道裝堪著屐談禪麈柄亦揮松千尋急欲攀秋徑十里猶聞擊午鐘下得巒林又牽俗特書歸恨寄晴峯

煙嵐深處幾千重難向丹靑寫物容層閣試憑窺百里函經慵讀倚雙松喬林乍響囙秋籟棲鳥頻驚爲晚鐘莫笑下山猶悵望浪仙平昔愛三峯

送錢端履歸二曲

君去金淵十五春暫歸翻是客中身千年丘壠勝當日兩世親朋無幾人麈尾幸能銷白書馬蹄還厭踏紅塵錦衣防有重來約應笑衰翁漉酒巾

晚飲

霽景宜將遠眼看緑陰垂地已春闌山巓日出方乘暖峽口風來又作寒老去心情非往事閒中談笑有餘歡玉盤四照江如練忍對澄輝不倚闌

送文逹甫贊善

洪河一曲晉溪濱自有餘波及四鄰循吏風聲今慕昔淡交情味故如新江山極目登臨遠嵗月驚心聚防頻無限名園費吟賞化工偏與洛陽春

和成都轉運判官孫聖微見寄

文章平昔擅才名使指於今總列城甲乙常聯榜中第東西俱作劍南行淸吟愈覺交朋厚老別難堪嵗月驚惟喜歸途近霄漢吾鄕畱得是嘉聲

和重己晚菊三首

眾菊爭開此獨遲已過重九見新枝自甘化力均先後不與春芳較盛衰秀蘂漸繁微雨夜淸香終在早霜時詩人未便移靑眼防有金樽是己知

花開𨿽晚莫嗟遲落盡千葩發幾枝淸露有恩殊未報寒風無賴不能衰幽芳自占三秋景眞賞堪同九日時蝶少蜂愁人事別餐英獨有屈平知

仙翁培種一何遲防綴黃金更滿枝秋色已髙方秀茂物華皆老未凋衰幾多俗客慵畱意無限妖花笑後時獨向風霜對松竹潔淸標格自相知

聞說一首寄與可爲堯夫作

聞說蓬仙作小麾湛恩從此破羣疑平生直道宜三黜自古周防用四知松竹何嘗凋晚秀稻梁應且續朝饑不須利口歸豺虎皎皎淸穹未易欺

次韻贈陳季常

一塵殊不掛胸中標韻髙閒辯論雄詩得江山深有助道囙橐籥易爲功平生擬效漆園吏何日相逢黃石公可惜壯年長防在卻陪明月與淸風

伏日池上二首

塵氛不到此池亭庚伏長來駐旆旌波蕩畫船衝岸急露明翠蓋遇風傾一先有得碁頻勝眾樂無嫌酒屢行紅日漸低鐘鼓近路人歌笑望專城

南風時起有餘溫晷影炎炎勢欲焚堤上遊人皆樂俗坐中豪客少將軍深思闊沼生冰色尢畏晴霞防錦紋待得淸涼到襟袖斷煙重疊送西曛

題致仕袁成均燕申亭

掛冠歸後愛林泉擇地爲亭欲看山淸畫絕無塵坌到白雲常與性情閒詩書教子雍容外琴酒娯賔笑傲間堂構不隳門有慶防衣終約錦衣還

送李寶之

流落文塲晚得名十年猶未脫銓衡軒昻本爲太平起憤嘆卻囙多難成方略滿懷期樹立塵埃防袂且將迎由來不遇須藏器豈是佯愚學寧生

送修孺歸通泉用陳圖南韻

猿鶴皆飛昔日聲安車歸去路岐平髙懷無累能知止半祿𨿽微亦代耕林下光陰尢覺永環中气象有餘淸塵埃滿抱華顚客笑指泉山羨此行

次韻送人有感

三月山城送客時山頭芳艸又離離紅塵道路今猶古淸酒罇罍樂勝悲鄕外忽搖懷遠意坐中聊賦惜春詩洛陽風景別來久應屬少年遊俠皃

送交代茹安禮二首

平日陽和已浹民浪馳幽迹紹芳塵芝蘭秀品推前輩桃李淸陰及後人諄誨有聞知契厚縱談無間覺情親去思從此憑何慰待刻銘詞上翠瑉【原注安禮新縣獄記且銘之當爲刻石以久其傳】

越溪春水碧迢迢岷岫晴嵐翠欲飄故國風光頻夢斷殊鄕景物易魂銷何時執友無暌索此日長亭倍寂寥把酒送君同一醉羨君東去客心搖

送曹憲州

山頭紅日照紅旌祖席仍歌塞上行慷慨有心終破敵燕閒無事暫專城朔風動色驊驑健秋水澄光寶劍輕萬一羽書飛到郡定煩方略取功名

送範庠博

十載閒經紫塞秋辟書連上得君畱一身已共冰壺潔八法堪同墨寶収壽幾歡心憐防服詩庭虛席待良籌古今京洛風埃甚去有亨途莫倦遊

再和送李大夫

莫聽灘前漲水聲少遲樽酒話平生堪嘉祁老初辭位卻笑樊湏欲問耕落日望君三捨遠西風惠我一襟淸江流自在悠哉興得得回船十里行

送永康司理張思純東歸

曽把叢蓍叩大鈞少逢升漸屢逢屯平生道在惟藏器今日途窮恥問津萬事感懷歸白髮九衢欺客是紅塵何須便作林泉計未必文章誤此身

送秭歸胡宜甫

京洛前年困客塵孤舟今去楚江濱位無髙下在行已邑有政刑宜福民人子歡心憐白髮壯夫幽抱感靑春歌已治庭闈樂休說窮通問大鈞

送淳於溫其

五陵豪客攬歸鞍行矣休嗟蜀道難世治不須專將閫才雄自可陟詩壇虎符金印亨途在夜笛秋琴逸气安至寶投人猶按劍愼將騷雅載毫端

送道粹

泛交如面頗紛紛珍重賢豪有所存髙論向人須藥石壯心於俗不寒溫已懷忠孝歸儒術誓取功勲襲將門蜀道阻長秦塞闊夕陽芳艸最銷魂

大享肆赦府帥賦詩次其韻

運際重熙講克禋祖宗嚴配答慈仁典章備物該三代殿寶殊名應五辰早嵗侍祠曽受嘏外方畱鎭屢頒春皇恩更遠皆宣布自此祥風起八垠

答文通卽席見及

春華穠處客心闌俗事勞勞近萬端嘉景良朋豈常遇淸詩濁酒暫相歡飄零宦況誠非欲烜赫名途未易幹惜別戀遊深意在寄聲弦上約誰彈

喜文通西歸

毎記江頭舉別觴別來如昨幾炎涼年華莫問當時水髮皆添近日霜伏櫪已甘常蹭蹬淩雲猶滯遠翺翔羨君標韻終蕭灑恰是花開到故鄕

諭明仲自成都憲使領漕湖北

荊楚旬宣盛事誇十年重復賦皇華【原注公頃年嘗提防湖北刑獄今復將漕】更己見調疏越切玉猶須試鏌鎁隨手春風飄塞下【原注渠陽飛挽公是任焉】回頭膏潤天涯親聞父老慇懃說溝壑沾恩數百家【原注西州盜醖之獄沒產甚眾公推舉法令多所還給憔悴更生無慮千數人父老能談其詳予熟聞之】

寄眉守黎希聲

千騎駸駸出錦城鄕人翹首望先生二年爲郡應須樂數日遊山已快晴泉石有誰陪道話雲霞無限愜詩情紅塵拂袂良朋少時向西風願寄聲

送戴正仲大夫歸玉局

請得琳宮別未央西行行色重增光官曹冷淡如逋客風物鮮明類故鄕歸去林泉謀已定閒中詩酒味偏長市橋側畔鄰居日應許過從亦道裝

送陳正臣遊昌元

三月狂風不惜春客愁千斛付行人平生操履由吾道何日安閒遂此身陌上紛華空白畫山中气味少紅塵歸來必遇求賢詔莫向窮途苦問津

答趙賓與同年見寄

羨君方寸最澄淸何必滄浪更濯纓玉麈縱談聊入幕錦衣歸養自專城交情久似喬松茂詩興濃如皎月明閱味來章佩勤好卻慙塵耳聽咸莖

和子瞻寄希聲二首

通江山水甲岷川和气融融滿四邊儒者易成千里政鄕人近得兩重天金罍淺飲𨿽歌舞玉麈髙談盡聖賢不是春秋爲冷學借畱何計及三年

海勢茫茫防百川一麾正在海西邊鴻収迅翮方棲渚鶴吐淸音自徹天落筆盡降詩裏將放懷常對酒中賢及鋒急用應非晚畱帶紅塵已數年

和信夫屯田疾間偶作二首

安居無事莫興嗟聊放髙情喜溢涯攬照不驚頭染雪讀書未信眼生花謳吟罷後詩筒減方論搜來藥劑加見說道心從此壯幾囙淸夢到仙家

仕路浮沈不足嗟到頭何處是津涯庭中度日多無事湖上經年各有花熟焙春芽香不防輕澄臘醑味偏加憑君莫賦思歸引一郡相歡似一家

和王霽太博見寄

惜別心情彼此難想君歸去自能安輕舟蕩槳依平岸快水流冰下險灘夢到親聞方嵗晚路迎江國少春寒牡丹時節西園醉不得相同一倚闡

送皇甫秉彛殿丞

徵車千里極關河特遣離懷賦緑波晚節不隨華髮變歸裝還載異書多雲霄有約增攀望文酒相逢異嘯歌若相淸朝許投筆生平孤劍願重磨

淨徳集卷三十六

欽定四庫全書

淨徳集卷三十七

宋呂陶撰

七言律詩

戢武堂書事和韻

永日華堂靜掩扉道膄深味敵珍肥一軒有景詩求勝十邑無塵冦懾威雅性自髙閒去樂泛交難合信來稀誦君淸句知君意秪任天眞不任機

和董奉議喜雨

需云廿澤爲時來間作雄風鼔迅雷信有威靈周闔境應無偏黨限枯荄滿山和气捲舒易【原注六月壬申辰刻客有登淸風閣者見白崖煙霧如練勝空而起疑其欲雨午間果大霈詢之里人云孚惠行雨先有雲气起於廟上】一夜丰年消息回愆亢霖霪皆吏責幸慿神力庇凡材提舉道祖監丞愛靈隠泉之景因廣其地可置坐席賦詩見貺極有雅味次韻奉謝

巘澑涓涓在目前更開餘地助賔筵方池可鑑無深淺罇酒相逢有聖賢每爲野情貪勝槪暫慿淸味滌塵緣何時學得琴書趣一冩林間石上泉

登兜率寺閣次薛道祖韻

乘閒極望興悠哉遠眼宜於此處開危磴直穿修竹徑虛牕深占白雲堆江湖有景侵平野棟宇何年倚巨材自是登髙乃能賦誰嗟古往與今來

道祖訪趙太賔舊居惜其荒毀慨然賦詩有懷賢念往之深意次韻

經濟書成祕書收依然蓬蓽在巖丘淒涼往事慵開卷想象髙風合倚樓山色無言終日見泉聲有恨爲誰畱懷賢訪古閒中味宜與詩人作勝遊

道祖示及遠祖師像及唱和佳什次韻

山深縣古蜀江濵往哲聲華尙未湮物外低昻應絕品榜間廋硬亦通神名稱三鳯古爲瑞書作二家今有人首唱繼酬皆盛事通泉從此識陽春

淸風閣晚景

晚際閒將景物防郡人休笑苦慿闌逺山露色知晨霽素月籠光報夜寒野燒順風穿絕頂漁舟隨浪轉長灘故鄕回首七百里歸去不辭行路難

伏承原伯安撫侍郎爲江雨所阻未卽防見遠寄雅章深敍勤眷次韻奉答

憑髙日日望交遊方寸飄如一葉舟文酒相從期賦詠江山何事尙遲畱洲中橘熟輝晴晝【原注潭有橘洲】潭上花繁送暮秋【原注鄧有菊洲】南路士民應有語旌麾早晚到吾州

和寄景仁致政侍郎

文章道徳冇源流進退瀟然信自由身在禁林方倚望年侵老景便歸休素雲收雨還層岫勁栢淩霜茂晚秋何日家山縱吟賞閒中情味更優遊

橊花

十分紅色占亭臺不恨春風不許開折疊染成隨日麗芳菲過後爲時來賦詩多是題千葉醸酒誰能飲百杯翠蕚丹須無計學佳人屢把絳紗裁

殘葉和韻

秋光何事易陵侵不許芳條展茂陰曉色向風生別意夜聲隨雨入愁吟已嗟禽鳥幽棲淺漸失園林防處深榮謝循環都物理肯將零落動予心

和禮部孔經甫齋宮三首

試思離合數光陰日月消磨世累侵晚嵗心懷如止水舊交情分敵兼金相從不厭春壇逺共語誰知夜漏深頻閱來書諭勤意愧無靑玉報璆琳

讀書到老應成癖了事他人莫笑癡敲印舊曹煩夜直防花新句感春熈已聞騏驥騰千里應許鷦鷯附一枝薦牘屢交虛席久壎篪應喜共君吹

嘗馳別乘走龍沙過盡春寒始到家已置功名如外物只慿詩酒作生涯廻頭忽上靑雲路洗眼重防紫禁花百日絲綸君定掌文章從此燦朝霞

瑞聖園齋宮

花鑰重開不禁闌眼前芳景未凋殘仙花笑日欲爭媚禁栁受風疑怯寒詩興似春多麗藻齋心如水自澄瀾慿君賦盡園中景免向綃圖指防防

致齋北園因記舊遊書呈經甫

齋館深沈舊苑開嘗從祀事偶參陪故人已步靑雲去倦客還尋紫陌來淸景暫從塵慮滌流年長恨物華催唱酬不講詩情懶獨對風光疆剪裁

與臺中同飲答諫院王明叟

休沐無多欵聚難暫畱佳客解朝冠鰕頭泛酒罇前樂麈尾生風席上寒陪集敢誇言路盛詼諧漸覺醉鄕寛敲門又報靑蒲信捧得新詩似執桓

和

溫風一袖己董然燕坐何須更整冠沈李杯盤聊避暑飲冰懷抱暫生寒縱談無間情相照淸句難酬韻不寛莫笑未曛車馬防嘗聞陳仲諷齊桓

同文館諸君遊金明池

春風拂拂動輕陰四望歡聲雜雅音人在華胥無限樂路經蓬島幾重深潛鱗可羨遊靈沼巧舌時聞轉上林況有賜罇堪一醉百愁從此定消沈

和觀瑞聖宮殿有感

屬車何日泛塵淸舊苑沈沈隔禁城別殿未聞天蹕向華封常聽寶鸞聲禽魚欲遂靈臺樂燕雀終期大廈成敢告冬官舉常職莫將池籞等閒輕

次韻蕓叟燕瓊林苑

禦水休論九曲池宮花爭發萬年枝長虹駕浪人間去大翼乘風海際垂【原注大翼巨舟之異名事見文選】均被上恩容燕集共憐嘉景事遊嬉願公早獻金明賦紀述吾朝全盛時和蕓叟左司被資治通鑑之賜感事賦詩

廟席詞林一二臣校讎選述體惟均聖心欲以古爲鑑史法有如王次春神武略中書事類【原注仁宗嘗撰神武祕略凡軍政兵機之事靡不該載此書亦紀將帥之方略其一端殆相類近】天和覽後得名新【原注太宗嘗詔近臣撲天和殿禦覽數十卷分門紀事亦此書之比】羨君受此傳家寶遺與兒孫似昔人

和彥常舍人元夕扈從二首

東風將暖不鳴條霽景曈曈薄霧銷五隊繡衣華廣陌一聲天蹕振層霄淸塵少拂鸞旗動紫气長隨鳯蓋飄向晚都人相與語更誇明日似今朝【原注次日太皇太后駕出】羽衛森然翠輦平仰贍天步出西淸月行靑道夜如晝春入皇州花滿城三五良辰傳盛觀九重歸路沸歡聲君王已向龍樓望喜奉慈顏酒數行【原注是日午漏上禦宣徳門俟太皇太后回駕觀燈】

己夘冬至後

月律潛萌斗柄移陽和气象等間知五云已驗天心順一刻先添日腳遲燕雁待時思北向嶺梅乘暖發南枝人人盡冇春臺興料得東風不失期

次韻答何爽監簿二首

十年勤苦學詩騷擬向篇章運短毫廢井心情傷汲綆沈舟气象怯驚濤謀可法無如杜常侍難攀獨有髙自是土風忘不得南音莫訝楚囚操

淸才何事愛淸呤從古詩人誤此心按劍莫投隨氏寶騎驢難和有虞琴賦成物外云無著搜到天涯海不深自顧巴詞終鄙俚願從鄰友聼純音

穆伯通謫官合陽居常鬱鬱忽見近報必有賢守善待故以詩賀之

浪如奔馬葉舟輕畏景炎炎盡室行自處𨿽無遷客恨相逄誰有故人情年來江上嘆頭白日近樽前覺眼明浣濯塵埃好吟笑春風旦暮入巴城

送穆伯通歸成都二首

宦遊無著任東西通塞惟將物理齊平日風波方艤棹經年桃李又成蹊塵埃易沒千金劍霄漢誰爲數尺梯三驛錦江歸去近知君不厭子規啼

欲賦長謠贈別君不勝離緒懶條陳讀書有感舊循吏對酒無悰少故人事往何須嗟蹭蹬時來應是起沈淪石城山下西南望更約期在早春

和靜之登樂俗亭

亭下寒流碧似天亭邊疎柳尙嬋娟山林隠隠岷峯出江路超超楚峽連對景宛然開畫幅放懷宜此醉金船嗟予望極終畱恨千里濃云與淡煙

子進舍人北歸過衡陽累曰防話粗釋暌間之念復辱佳章存慰衰朽輒次韻以謝

昔年詞掖與君逄今日天涯白髮翁賴有江山供晚景未先蒲桞困西風歸心已適三川外髙論仍倍一笑中深幸未寒交道在非徒淸句及衰窮

道州何道士相會於途次匆匆告歸余亦北還作詩致遠別之意

九疑山色望中靑似與湘江展翠屛終日掩闗澄俗慮有時開卷讀仙經談端往往該窮逹酒興悠悠混醉醒南去北歸皆惜別更嗟衰鬢尙飄萍

王定國北歸過衡陽惠示四詩其聚散憂樂之興盡矣率賡二篇可資笑噱

臘寒嘗醉蒲桃酒春霽空搖舴艋船倦客偶來皆失路故人相值似逢仙半生感事驚殘夢兩世知音話宿緣聞說三懷長秀茂子孫才業信家傳

壯年馳走太行車晚嵗還家幸有餘進取厚顏嗟鶴髮退藏深計得蝸廬五湖謫去誰収骨千騎歸來尙載旟廻首太平堪頌詠聖君勤政式啇閭

過合江望安樂觀

四十年前會作詩爲題山觀有髙碑宦遊奔走過此地情思光陰非昔時北望數峯殊隠隠南飛一舸尙遲遲仙家跬步未能到深愧勞生龍與池【原注皇有初有李道士者來京師求觀記得翰林李獻臣文石經陽南仲書集賢邵不疑篆予嘗以詩美其事謂之三絕碑】

答季鎭

老向家山領一麾安閒惟有故人知塵埃是幻勞湔洗水月如流任轉移可笑書空徒咄咄願同捨哺亦熙熙春來景物𨿽佳麗多謝東風少賦詩

次韻吳師益三首

從宦故爲渉險塗彊敎人事與心符狂言喋喋眞無補虛譽紛紛更不虞世味已如流水薄野情常逐片雲孤聖恩寛裕歸來好免得鄕人笑懦夫

謫官誰更恨蹉跎回首浮雲亦防何𨿽向士林爲覆轍卻於言路得餘波當年志气消磨少晚嵗光陰賦詠多毎閱塵編無愧赧此生應不負丘軻

珍重良交苦愛忘記存愚陋枉詩章華林才日敷春藻蔀屋今朝得夜光寶鑑未逢猶獻璞俊鋒終在不摧剛淹翔日久雄飛近早嵗才名振玉堂

昨日漢公承議見召與二三老友談笑退而爲詩少謝勤意

六十年前里巷遊北歸重此接朋儔據鞍矍鑠誇朱紱把酒慇懃勸白頭況是三春同對景何妨一笑自忘憂閒中嵗月非難遣須仗新詩共唱酬

挽吳太君詞

寶絡疎封得令名人間慶事屬平生身居壽域幾三世福及兒曹已九卿埋石有文深紀美弔喪多客亦哀榮泉塗一往應無憾十八年前吉冢成

七言長律詩

答陳彛仲

天質疏慵一野夫因從利祿走官途惟知名爵有常履非向塵埃言自殊萬事放懷歸失馬百年過客任踆鳥雪霜毛髮來還近宵漢岐程去已迂凡骨易沈羞許衛短材難斵累班輸每甘流落爲遷客豈免挪揄笑癖儒處落未能醫拙病揲蓍安敢卜亨衢宜將大夢消榮辱肯把虛名計有無顧我拙艱當晚涖惜君畱滯卻長吁玉工早夜榮圭壁莫使球琳委路隅

聞蛩和長句

啷啷微呤透綺疏乍令人意少歡娯畱連夜景蕭條甚引惹秋聲迆邐殊似向蝸廬頻學嘯恐隨蛙鼓亦吹竽能鳴豈羨蚣蝑股不語堪蛺蝶須賦就情詩感長信驚回仙夢失蒼梧𨿽知物性何喧寂應念年華卻嘆吁從此漸爲寒月計憑誰與畵小軒圖西堂忽起東歸興望防靑嵩接緑蕪

淨徳集卷三十七

欽定四庫全書

淨徳集卷三十八

宋呂陶撰

五言絕句

寄題洋川與可學士公園十七首

湖橋

湖中少塵氛事外得野趣日日過橋來遲畱不能去

橫湖

極望無際悠然澄碧波淸風與明月此處得之多

荻浦

葉底畱殘雨叢邊泊小舟夜聲才索索應是報新秋

蓼嶼

水際柔枝倒霜前晚穗紅野禽來泊此渾是畫圖中

涵虛亭

亭如主人心中虛見諸外回環四顧間殊無一毫礙

灙泉亭

灙泉涓涓流可鑑毛髮影淵源旣澄淸到處是佳景

露香亭

春早花方綻朝寒露未晞可憐蜂與蝶巳去逐芳菲

溪光亭

風來緑衣搖雨罷靑煙罩隠隠夕陽間漁人理歸棹

過溪亭

野亭傍幽溪從此過溪去平日已忘機沙鷗何必懼

褉亭

山陰已陳迹此樂終如何酒船深不礙去住少風波

菡萏軒

開軒向芙蓉紅緑如捧擁遊魚定相忘時見花光動

書軒

隠兀坐幽軒幽懷日疆慱黃卷有聖賢幾人知此樂

荼防洞

瓊瑰露華英緑幄相芘覆幾度得風淸眞香到襟袖

篔簹谷

漢川如渭川千畝盡修竹疑此是芝田年年生碧玉

寒蘆港

悠悠江湖思擾擾聲名累溪上見蘆花寧無慊然意

野人廬

耕鋤事勤苦賦斂少驅逼終日掩柴荊何嘗知帝力

金橙徑

橙色似黃金佳名最爲貴一腹飽秋霜嘗之有餘味

北園

可愛北園景春來遊者多欲知民樂否處處是笙歌六言古詩

用與可韻爲湖亭雜興十首

流水三兩條合翠筠千萬枝垂漫說忘情待物亦嘗對景題詩

簿領絕無畱事親朋少有來書度日此中閒坐自慙也是官居

湖上澄波似鑑林間曲徑如村雙鳥飛來碧照獨蟬呤徹黃昬

樓外四垂晴靄簾前一餉淸風更倚危欄北望岷山半出雲中

治郡乃稱太守退公自是閒人已向環中得趣何湏事外勞神

弱柳低低舞岸新蒲拂拂籠沙貪向水邊傾耳不知紗防攲斜

朴學粗知義命幽懷聊寄風騷道勝何如時與位卑安用髙言

有著在人爲累無營與物何功秪此也該至理懶能更說眞空

小器秪堪近用要途莫笑閒官到了野情易足自於拙分常安

花爛時逢佳節酒醲宜賞靑春酩酊任他醉客芳菲付與遊人

卽事五首

斜日半山隠隠暮云千里蒙蒙北望黃昬微月西來頃刻淸風

閉門可以羅雀垂釣何必求魚有耳倦聞俗事無心更讀閒書

樂俗亭下流水嘉防宮前茂林雙瞳日日凝睇逺夢時時訪尋【原注僣僞時嘉防宮今爲廢第乃私居之蔬圃】

林下木奴漸熟罇前歡伯差濃萬事都來身外一毫不置胸中

岣嶁數峯秀勝瀟湘萬頃淸深雲雨有時變化風濤莫測浮沈

七言絕句

讀韓長孺傳

梁孝事平終結愛王恢謀沮已和親早知蹇甚難爲相何必賫金與貴人

讀朱浮傳

權歸刺舉已條陳慱士非才貴得眞若也國防殊不賣單辭未必死功臣

裴矩

西巡北幸四夷朝權寵功名盡易邀惟有髙麗猶旅拒靈旗從此便徵遼

宇文士及

象牀金埒極豪華出入隋唐似一家自古聖君湏逺佞禁中佳木不湏誇

李大亮

遊田未見說虞箴佞語貪謀競奉承豈獨懷中有佳鷂更教大亮獻名鷹

王求禮

秋晚棃花忽盛開滿朝稱賀不稱災景佺求禮眞奇論冬月如何有瑞雷

元徳秀二首

五鳯樓前觀大酺肯因工拙見賢愚優倡數百被錦繡安得人歌於蒍於

嗜酒彈琴徒自知累囚屍虎縣前歸世人名利心不盡那得逢元紫芝

王武俊

巨盜盤根嵗月深交流戰血競浮沈一言便解蒼生禍何事君恩薄賈林

陽城

終日銜杯酒是家十年全不話忠邪一朝便伏延英閤餘力猶能壞白麻

張萬福

聞說宣麻伏紫宸願將忠膽觸龍鱗此翁八十眞堪笑何事昌言有直臣

錢徽

封疆萬里等閒開一日千金不吝財持語無名求貢者何湏更入古銀臺

舒元輿

仗內邪根欲去難承平思慮漸闌珊殿髙捲春風裏空憶詞臣賦牡丹

李甘

夜進麻詞曉未宣滿朝簪笏盡誼然李甘輕肆君休議不相姦凶已可賢

柳仲郢

方當炙手已寒灰倚伏循環可動懷試問華堂歌舞妓防人曽以玉爲釵

李景讓

終日淸風聳搢紳不存騙石逺他人如何議欲遷三廟卻使門庭有俗塵

王潮

六幕恢恢皆綱羅琴書無計避干戈泉南更起招賢院從此衣冠去轉多

爲山

累石封泥一餉間層巖疊嶂盡廻環眞形惟有山常在何事徒勞作假山

植竹

爲憐髙節聳寒林擇地培根我意深千畝封𨿽未必且慿霜雪試虛心

種花

春到窮山生意回試慿山土育根荄花開莫笑無名器縱得名花未易栽

樹萱

北堂風物不驚秋兒女攀憐欲解愁未悟詩人深切意世間何艸可忘憂【原注東野雲萱艸兒女花不解壯士憂】

栽菊

花名藥品兩相兼種菊𨿽多豈避嫌而我折腰求五斗賞心於爾愧陶潛

伐樹

此心非是好傷生重倚西軒覺眼明但得樗樠芽蘗盡縣人何必笑丁丁

笑往

衛靑勲業已闌珊驃騎門前輒得官榮謝不同人事攺故人何獨有任安

過張彥輔所居二首

城裏塵埃空自忙暫來城外覺淸涼臨池靜坐有餘味雨後荷花無限香

秀野埀楊數里靑夕陽猶占一峯晴病來兩耳如聾者聞得巖泉防防聲

梅花開盡小桃次之

發盡寒梅千萬枝小桃乘暖欲開時春風次第來湏早芳艸埀楊莫恨遲

答嶽山蓮惠茶

春芽不染焙中煙山客勤勤惠至前洗滌肺肝時一啜恐如雲露得超仙

乍暖可愛

馬蹄經嵗踏紅塵閏臘光陰已覺春遲日暖風眞可愛年年長是伴行人

久旱

曉雲將雨午還收晚日余炎未似秋豈獨稻畦枯已久兼憂井竭飲污流

次韻分司南京李誠之待制求酒二首

世上升沈都夢裏春來彊健鬭尊前公田種秫全拋卻坐客無氊誰與錢

春深風雨半相和節物令人意緒多中酒何湏問賢聖和詩今尙許羊何

廣濟寺

十年佛迹畱於此屈指山門皆所無今日淸詩重褒述禪林又復有犀渠

瞻岷閣前雙梅將開蘇子羙屢約一賞防予行部左錦未果石泉道中僧捨見楊應之阻雨所題李義山詩極有意味因次其韻惜梅之未賞且以寄聚防離合之興雲【原注應之題李義山詩云君問歸期未有期巴山夜雨漲秋池何時共剪西燭卻話巴山夜兩時】

欲賞寒梅先有期卻嗟人事又差池西山雪後東風急應是寒梅爛漫時

和通判閻朝奉賞花四絕

春來尊酒屢過從萬事無如一醉中聽唱歐公洛陽曲今年花勝去年紅

多年已分作衰翁病眼看花似霧中卻謝東風無厚薄芳心皆露十分紅

田家僧捨有芳叢競折繁枝獻座中持語佳賔莫輕防林稍猶見夕陽紅

好花長是怯狂風榮謝都來十日中未過淸明時節在更湏攜酒覓殘紅

和提刑戶部賞花

年華易去三春半花態增新一雨中自笑白頭連日賞罇前猶挿數枝紅

金州值雪畱一日詰旦遂晴乃西

山下孤城倍寂寥行人無意暫停鑣千林萬壑瓊瑰滿賴有晴曦半日消

絕句五首

可愛山花百日紅南風開得到西風一般顏色差長久移取栽培後圃中

可羙盆池一寸鱗圓荷陰底自由身金刀落膾非吾事不畏江邊結人

可笑公庭種牡丹日培肥壤設重欄好花三嵗方成就誰向花前一醉防

可惜賨城足海棠山頭澗底盡芬芳成都花品分先後此地誰人爲發揚

可喜公居近白雲眼前塵事少紛紛紗防竹簟偏宜睡五月庭除不聚蚊

庚申四月六日馬上口占

聖皇防重卹狂愚待罪山城嵗已逾更入西門三百度便湏跨馬上成都

華陰道中

畏日銜山欲沈馬頭西去又駸駸道傍槐柳陰濃處時有淸風怏我襟

過肅寧城

百里郊原極目平未寒林葉尙餘靑前村一穗濃煙起知是逡巡到肅寧

秋晚

九月西風未肯涼信知時節炎騷人不念天涯逺只愛靑山對碧湘

西陽道中

千山雜遝開還掩一水縈紆淺復深渾似嘉陵江上路轉令覊客動歸心

過天彭懷昔遊三首

西湖風物似當時惟有流光去莫追十四年前植修竹茂陰如識繞方池【原注池畔修竹予在郡時所植】

昔向朝亭種牡丹花開酒熟不勝歡霧中雙眼猶能防更約春深欲欄

曽向髙樓賦晚晴每防魚鳥樂長生下樓還是紅塵道不信機心勝野情

初春三絕

雪霜盡苦寒威六幕融融喜气歸原上枯荄還不死有心剛欲報春暉

誰知眞宰執天端天運無私造化寛是物向榮皆鋭意莫於春色辦蒿蘭

窮山幽谷防重深一樹東風防積陰從此薄冰尢愼履世途平日已寒心

和王定國二首

三十年前愁送別八千里外喜同歸自甘衰叟鋤新圃未許髙才戀舊磯

峽上相逢惟話道湘中一笑又成詩競將酬唱誇新句不爲窮愁減昔時

見嘉陵

嘉陵江水潑藍靑徹防澄光明鑑形一葉釣舟眞自在漁翁應是醉還醒

過劍關

一別京華十七年野情長是戀家山謀身太拙眞堪笑頭白重來度劍關

淨徳集卷三十八

