

欽定四庫全書

集部四

竹溪鬳齋十一槁續集

別集類三【宋】

提要

【臣】等謹案竹溪鬳齋十一槁續集三十卷宋林希逸撰希逸有考工記解別著錄宋史藝文志載希逸有鬳齋前集六十卷久佚不存惟續集謂之竹溪十一稿者尙有傳本卽此三十卷也凡詩五卷雜著一卷少作三卷記二卷序一卷跋一卷四六三卷省題詩二卷挽詩一卷祭文一卷墓志二卷行狀二卷學記四卷其門人福淸林式之所編共十三類而謂之十一稿不詳其故或十中存一之意歟劉克荘嘗謂幹淳間林光朝始好深沈之思爲文極鍛鏈一傳爲林亦之再傳爲陳藻三傳爲希逸比其師槁幹中見華滋蕭散中見嚴宻窘狹中見紆徐所以推許之者甚至今觀其集多應酬頌美之作且以道學名一世而上賈似道啟乃極口稱譽至以趙普文彥博比之殆與楊時之從蔡京同一白璧之瑕集末載學記其中解太經者居其半詩亦多宗門語爲王士禎居易錄所譏然南宋遺集流傳日少其詩文𨿽不盡如劉克莊所稱而尙不失前人軌度其學記中所論學問文藝之事亦時有可取錄而存之用備一家之言固無不可耳前有咸淳庚午林同序稱戊辰九月上擢鬳齋長仙蓬侍緝熙明年春再入禁林長詞翰趨行之詔聯翩而下行有日至是而續集之入梓者爲卷三十云云則是集成於希逸內召時也乾隆四十四年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

竹溪鬳齋十一藳續集原序

鬳齋林先生之自玉堂翠帷求奉太夫人出臨莆郡也實淳祐戊申後村先師時方辭宗正少卿之召先皇以魏國年髙就畀憲節卽家建臺一時麾節照映之盛眞有壺山之所未有賔僚乎其間者蓋莫不人自磨濯奮勵求以所講習所蘊蓄所設施而於學問於文章於政事有可以表表自見者爨下之音囊中之穎又夫孰無是心哉旣而臺與郡各以郡之法曹掾爲舉首掾則同之再從兄子敬也莆於七閩爲軍壘子敬於郡幕爲底僚一旦揵出騰上受國士之知於二先生是所謂空羣於冀北拔尢於河陽者其榮且耀固萬萬而始是臬臺禰表已具中以親嫌爲疑𨿽重之魏國之命有不能自決惟一聞守侯合薦之說乃定此造就之仁終始之誼子敬於鬳齋不無重惓惓焉後村第一集六十卷之行也亦子敬效程督其間前五十卷則鬳齋在郡時以卻例捲資其費及易鎭延平通守王公實緒成之今後十卷卷末有子敬監雕名銜在焉可考也故子敬於欲以自表其惓惓焉者則亦惟於鬳齋之若詩與文思所以淑後學詔來世如鬳齋之於後村焉且可與後村諸集相爲不朽於穹壤之間是固子敬之心也而素食貧多家居願有莫之遂志亦莫之渝其於前集後集之行亦惟知於顏楊二君致其歡喜贊嘆焉爾歸自括家食又且十年及通守三陽咸淳戊辰秋抵官下將一考以書爲同言吾此來得綰郡紱薄有俸入節縮裘飪銖積寸累或有可以足吾生平未足之志者願以鬳齋集爲先子其爲我請續集於先生而行之且毋以憚煩辭同敬諾於是鬳齋方捲退處之懷袖觀之手其年秋九月上擢鬳齋長仙蓬侍緝熙明年春再入禁林掌詞翰蓋是癸亥東歸一閒七期矣舊詞臣眞學士有不惟一堂之上明良胥防於所都兪者則然下而九州四海人士亦孰不曰是當行鋪席也是我家舊物也顧非斯文之一泰吾道之一春乎鬳齋屢辭不獲命趨行之詔聨翩而下行有日至是而續集之入梓者爲卷三十矣昔人懷一飯之感捐千金之報以情不以物以誼不爲利也況舉之入云噓之上天乎寂寂誰從翟廷尉滔滔去事霍將軍此後村所以爲世道感也此同爲子敬別鬳齋續集三十卷爲一集之意也鬳齋前集亦六十卷續集宜視前繼自今賡殿閣之吟陪氊廈之咨雲霧裁剪日月獻納必且至於手抄而腕脫者當揭爲文續集以遂子敬兄之志云是年爲庚午春爲正月元夕前一日石塘林同謹書

欽定四庫全書

竹溪鬳齋十一槁續集卷一

宋林希逸撰

古律詩

和後村憶昔二首

應世只愁一著差少曽苦學鬢今華愛牛因見無傷也諭馬還非俱是耶工苦從人誇腹槁發明自我看心花蠅頭蝸角人間事回首驚防似亂麻

白雲深處臥元英莫問卿君與我卿說向老禪成寐語誤他壯士爲虛名鏤脂須信文徒巧隔膜只愁性未明空忍饑窮吟樂府也疑太祝似心盲

和後村口占一首

老去田翁多狎友年來觀主換新銜緣溪竹杖時行散面壁蒲團漸放參休夢筆花尋硯滴但看貝葉守燈龕淸朝越紼將修禮畱滯何妨似史談

和後村唐衣二首

非晉非唐落魄人生行樂不知他可曾癡說飛霞佩那肯吟思疊雪羅帶眼減多臒已甚布毛吹盡意如何溪鄰更有笭箵伴時整蓑衣共緝莎

初服能尋恨已遲便如野鹿脫拘維閒因解帶迎風處凍憶穿靴立雪時老守漁蓑隨分樂古多蟬冕嘆機危不知窮苦哦詩相破帽從前略似誰

和後村記顏一首

精神歸阿堵一防定如何問景論蛇跗吹毛笑鳥窠鬢知誰甚似音比舊尢訛但擁維摩幾時時閱貝多

和後村漫興一首

儒冠能誤甫休憶早充賓旣得林間趣甘爲局外人法書喜皇象古畫愛公麟屢典衣償直因癡不恨貧

行田間見新秧作【丙寅三月初九日】

新秧成段見連連風弄輕柔雨後鮮細出水如靑縷綫平鋪田似綠毛氈國貧民困憂無日身逺心存冀有年試問維魚誰入夢牧童三五澗頭眠

錦溪謁墳作

鞠育恩深愧老身少營甘防苦長貧如今有酒空澆酹對此傷心十一春

松下殷勤奠獻回山房四望小徘徊常年不似今年晚待得花時過盡來

資福嶺庵前作【嶺內有神祠舊時課社十日一集其間】

嶺路松陰好歸鞭爲小停苔封石面紫藤絡樹身靑庵古無人住蟬多過客聽少時文防處近裏有祠庭

和莆田陳宰篠塘庵韻【賢有十不去】

竹根墻下一燈龕舊事傷心未易談十頌尙畱禪髓在諸方應作話頭參髙情冩入陽春調逺望吟思落日酣魔種紛紛堪可笑得君防破料知慙

崇安忌日【丙寅四月】

生死塗分久追懷謾自傷憐渠眉舊白嘆我髮今黃聚散萍來去悲歡夢短長縱能排遣盡此日亦難忘逾月苦旱忽得邑宰喜雨詩用韻二首【丙寅四月十二日】

連日非無數防飛濱溪底見響舂機甘霖君已吟成捲炎赫吾方汗濕衣雷邑未能均澤施龍君可要逐方祈箋天更仗伊誰力外史臣慙似螘微

布谷催耕嘆雨幹諸賢歡詠我辛酸瓢分不到田猶涸琴化𨿽均天作難底要歲遺三九食但爲民幾一分寛未縣龍骨魚無夢那得新租上送官

和蕭教韻

聲華六館壓羣雄獨坐臯比信國工弟子三千徒共喜法筵第一義尢公我開薦口慙如愈守自知名盍敬融料得芹香畱不住防須班入大明宮

四月二十日得雨方足聞城間一禱卽應沾渥久矣此餘波所及也再用前韻一首寄呈恕齋

晴雲捲盡雨雲飛多謝元工已轉機懇切敷陳緑封事殷勤持送紫霞衣十連如佛仁均施一念於民福可祈秧馬旣閒靑徧野搖搖爭弄晚風微

和一隱堂【義江陳吏部】

少陵那肯縛微官謾結陶廬雜市闤五客昻藏圖素壁一翁偃蹇對靑山我因月憶人千里公比云居僧半間老去得閒應浪喜何如未老已先閒【堂中畫鶴鷗五禽】

賀後村得第七孫

恰喜長房兒納婦蘭堦又報送麒麟一防四海名千載三鳯諸孫見七人新綴錦繃饒獻笑賸畱寶硯要分珍太翁從此應投鑷卻許貂金映鬢銀

旣旱得雨連日不小住

旱余得雨又傷多塵世因饑百種魔便使有方能辟穀我𨿽獨樂柰人何

喜雨還憂雨過多人生可煞是多魔事難恰好天誰問天本無心可柰何

再和後村得孫韻

含飴方樂燕嘉賓畫果犀錢勝擘麟老鳯逓看雛鳯好猶龍行見共龍人孫誇奇骨磽如玉翁喜龎眉從以珍產有萬金誰敵此他山何羨器車銀

送用和劉推官入京班攺

幕畫如兄有異才嶺南聲價動諸臺登龍尾道呼班去爲鱷魚州守印來定有賞音相料理何妨進捲小徘徊遙知得意行吟處傍桞堤看菡蓞開

山丹已盛

夏半葵橊亦頓空臨池還未見芙蓉花神也念翁岑寂數本山丹著意紅

小盆新種水芝方有生意

買石殷勤種水芝主人欲速訝渠遲朝來喜見芽如粟防防靑靑上下枝

行楮

救楮爲謀意甚忠人間豈不願流通未論子母權輕重無柰官民價異同【州縣入納只用時價紐中半之數】產計髙低藏自可用難節縮出何窮秤提須信無奇防賤則因多少則穹

和吳帥古靈祠堂韻

學問功深筆硯靈南來題詠徧吾閩詩書禮樂宗元帥爼豆衣冠友昔人顏色如存滿梁月襟懷長想浴沂春新成翚革添吟句傳入圖經字字珍

用珍字韻謝吳帥分惠乃弟山泉所寄廬山新茗一首

五老峯前艸自靈若爲封褁入南閩錦嚢有句知難弟玉帳多情寄野人云腳似浮廬瀑雪水痕堪鬭建溪春龍團拜賜前身夢得此烹嘗勝食珍

題郭進士所進萬世寶鼎鑑

學苦功深老更臒儲闈一念許渠渠掄才合作金閨彥忠國無逾寶鼎書未見龍圖攜處士但聞狗監薦相如明時主相求賢急指日香名入詔除

謝劉正奏惠文戱效昌黎體仍用送賈浪仙韻一首

可人忽及門瑩骨淸照膽銜袖子何謙拜手吾豈敢於嗟泥尙蟠有興月可攬何居欲困衡乃爾蹈坎萬言蛹吐絲一第髭摘頷攀天桂非髙佳境蔗方噉但思俗茫茫頗怪云黯黯顧我方阨窮相看合淒藿食恣酣饕大羮鄙漓澹甘守竹笭箵疇憶蓋菡蓞孤熊輩貍狌芳卉雜葭菼躪借眾靡憐訪求情易感玉肆混琳瑉珍筵侶菹歜豈伊厭蔥珩雅欲共藜糝見睍失瀌瀌聞雷嗟坎坎儷箋價編瓊璆槁憤削槧新知乍激昻老我長顑頷惟應旌翹翹曾是禦憯憯期君騏驥驤眇彼蜉蝣撼層靑冨修程墳索且覽

和後村二首

瓊筵追補慶樗庵壽宿熒熒耀斗南詩勝盧仝酬馬異客無李四與張三【深村酒小溪魚李四張三來便畱】顏紅鬢白國元老眼赤腰黃世美談索和多慙供狗尾公如大楚僕毛聃

其二

但喜僧歌不壞庵可曽佞佛學和南溪深卻有鸝千百城逺何妨家兩三詩未能工多纇句書無髙論總常談身窮久欲逃名姓任把秦儋作史耼

耳鳴戲作

底事虛聰里長聞風雨聲史嘗云蟻鬭醫卻比蟬鳴老縱聾何惜愁因聒易生道書疑太誕如磬是丹成【丹書云第三轉則耳中常有笙磬鳯凰之聲】

六月二十四日雨後苦熱作

今年一旱熱良苦旣雨才晴熱如故桔橰蹔閒稍解憂赤日當空蒸濕土晚田切切更望霖早禾已失十四五溪泉漸涸眾撮眉老我垂頭汗如雨有身有患信可憐亦旣憂農還畏暑

樂軒逺日之祀巖尹方兄賦以七言用韻一首

事師如父理云然到底難忘講席前身在必憂惟忌日義存𨿽死似生年親祠執奠疑容見淺學孤恩枕膝傳長愧後生香一瓣玉樓十二抵三千

得大慧頂相有親筆贊【贊中有呼聚又喝散之語】

見師畫像如師活聚散如何呼又喝似與不似吾不知卻是夢中靑直裰

四睡戲題

多少醒人作寐語異形同趣誰知汝四頭十足相枕眠寒山拾得丰幹虎【其像三人交頭枕虎而睡】

詠松石【松化爲石】

生生化化果何如物類𨿽殊气不殊疎密尙畱松脈理嵁巗卻是石肌膚今身肯羨陳三品往事堪羞秦大夫斸藥仙翁何處問云根還似樹根無

和柯山玉上人三首

身如孤鶴萬緣空吟得交情底許濃我老學禪無長進相逢卻講少陵宗

聞說髙人意已消非坡誰解識參寥何年共賦浮花雪一棹淸溪兩岸苕【坡詩溪上苕花似浮雪】

贊盡俱佳見似親殷勤逺寄證前因𨿽然說我夢中夢卻要知渠身外身【知某曾夢大慧似慧自贊頂相見寄】

賀後村生日慶八十

星履班頭跨錦韉乞身玉座賦歸田當行兩制文章老來處三壺功行仙生比萊公過半月占求尙父恰今年先皇法從新皇憶須落前銜拜榻前【七月二十九日生冦公七月十四日生】

宸奎輝映畫堂深瑞旦華筵酒滿斟三鳯七雛樽捧玉雙魚九銙帶橫金未須人詫耆英防更看公求耄老箴卻此趙州行腳後百三十歳主禪林

戲效劉苕溪十二辰歌

華門防憂多喞喞我貧不厭牛窄癡人虎視欲眈眈我寧老守兔園冊莫愁龍具苦酸寒等爲蛇跗祗瞬息試問藍関馬不前何似金華羊可叱嬌羞已笑沭猴冠卑棲那更爭雞食掉頭一任犬狺狺掩耳莫聽豬嚄嚄晚日旣入紅雲滿空以東西言之此間去日入處幾千萬里日旣到海而其光上射於天如在頭上非天髙地小四面海濶安得如是因以紀之

幾譯天西到海東日沈猶射半空紅吟思益信人間小海濶天髙地水中

天髙地小水茫茫取諭只如雞子黃西日旣沈光倒射天中還是水中光

袁命士

言多奇中邑人誇得妙無過六十花術學要須來處好馳聲貞觀是渠家

題趙工部柞山堂【以半山五願木爲柞自名其堂求余書扁】

太白前身錦繡腸字書捜盡入篇章作歸田賦辭蘭省取半山詩扁艸堂自擬百圍莊散木不誇五柞漢長楊卻愁金殿催班去風舞槐龍影正涼

和韉字謝後村和篇

狨鞍更合破花韉【親王而下鞍上綉花隨品支破】揮手歸尋種玉田琢句工如賈島佛引杯豪似翰林仙作蠅頭字無虛日辭豹尾班不待年活底壽星公卽是輕安尢勝者希前九袠筵開喜更深金杯從客十分斟新詞歲歲歌縣矢回啟人人得碎金短韻豈堪勾白句初心卻似欠韓箴如公總是書融化椰腹多於漢學林

再和前韻謝後村惠生日詞

野客相過坐馬韀論談大半是農田生慙弧矢爲男子老脫簮裳似散仙錦捲新詞歌永日茅檐小酌勝常年癡因好佛防嗤誚更敢誇張靈運前

老去劬勞念轉深一樽聊爾可曾斟中年爲拙辭宮錦晚歲𨿽貧笑汞金破被與兒眠似鐵敗氊畱客坐如箴【箴與鍼同】多情曲意加題品錯比唐溪與晉林

三和韉字二首寄後村

誰道林花不是韉山如奔馬下平田哦詩不記身投老對酒猶狂興欲仙勾漏丹砂尋舊令云安麯米問長年如翁一事尢癡絕醉卻逃禪綉佛前

勝敗如碁閱世深夏商猶爾況戈斟癡人倚柱思全璧達士揮鋤不顧金頴自忉防宜愈傳酒何殃咎要皮箴過從怕聽閒言說聞早移家避入林

偶題

溪南溪北鳥相呼聽雨看雲足自娛不羨筆書黃紙尾但吟詩撚白髭須身謀只合交猿鶴眼見渾如擲雉盧堪笑少陵髙自比到頭老大始知愚

再和柞山腸字一首

縣知書卷飽撐腸一倡殷勤十和章茅卷三重憐杜屋株髙八九羨韓堂利名誰信爲韁鎖聖知人猶比桁楊萬事不如祗浩飲葡萄切莫換西涼

溪居古榕甚佳未嘗有所賦得柞山詩卷借奇字韻戲成一首

古樹婆娑誰手種有藤纒絡似髯垂但看窗艸求溪意自覺庭楸欠愈詩才拙豈能酬郢曲心降但合靡齊旗吟渠卻羨公家柞短韻長篇句句奇

春谷惠示榕橋精舍二十四詩借首篇韻賦一首

春谷因榕費苦吟爲憐夾道緑陰陰身藏巖澗風霜老名入圖經嵗月深北客未知題詠少南州莫向字書尋鶯啼庭葉曾畱句獨有河東栁賞音

題僧雪岑詩

本自無須學撚須此於止觀事何如詩家格怕無僧字聖處吟須讀佛書得趣藕花山下去逃名枯木眾中居早梅詠得師誰是見鄭都官卻問渠

題範月溪欵乃集

欵乃溪幹入聽時忽傳新集到柴扉自慚我老眠云慣遙羨君吟弄月歸正始餘音何寂寞四靈苦思盡光輝當行家數今誰是消得渠儂論錦機

送徐諮議縂管

美矣軍諮議元戎喜借畱吟多磨盾鼻心久折刀頭梅日相求去花時寄別愁天風題石處從此夢同遊括要翁精訓君於翁又賢吟工如射巧槁富已刋傳資格宜分竹功名早著鞭從軍詩更好因鴈寄溪邊郡圃小山大資可齋先生所作也石久散而池亦荒恕齋來公補處疊之浚之訪求舊記重刋之仍續畱題之句以寄可翁翁又和之以某同出可齋之門不鄙賜示借韻爲謝

湖嵌散盡重堆疊池碧堙多旋斸開舊記幸存新入石勝遊端待可人來

舊畱岸栁千株老新種池荷一度開此是可翁題詠處元戎領客喜同來

石好歲深歐記在雨多雲爲段遊開同門一士頭如雪許待龍圖老子來【時方苦雨恕齋一禱卽晴咸淳丙寅九月】

吳帥用前韻以別再賦以謝

碧油幢下詩書帥吏案如山彊撥開領客雍容遊郡圃栁間松下步行來

主人愛客情何厚盡日移樽逐處開古栢寒梅俱問訊追思猶說海棠來

淸晨玉帳方違拜一葉江幹艤未開多愧元戎懷舊雨殷勤惜別袖詩來

村居僻甚城闉逺避俗柴門久不開忽漫出山歸自喜龎翁還謁恕翁來

題天風海濤

亭後千尋屴崱峯亭前萬里見晴空山藏落照生新月海漲輕濤帶晚風世事浮雲變今古客遊鑱石徧西東近檐澑雨霜皮栢卻是渠曾識晦翁

題梁祕閣玉堂何似亭

放眼久知亭外景連朝苦恨雨昏昏紅飄落桂渾如雪靑失平林總是云與世相忘眞有道休官曾不待移文玉堂天上空回首白髮追尋我愧君

喜新晴和前韻【梁丈三徑堂中作】

淸曉秋聲枕上聞倚欄頓覺失眵昏潮分新水添池水山放晴雲換雨雲翠洗方壺如著色稻搖平野自成文荷枯菊少梅全未風葉蕭蕭對竹君

題張尙書畫冊四首

松間睡道士

髙枕松間石如儂未易知世情祗益睡不是學希夷

犬

辭家何處附書歸縱獵何年投絏去斯入咸陽機洛陽料知黃耳嗤渠誤

牡丹

生意艸亦佳可但蓮菊好富貴本何心莫以色見我

雀

勘破鵬鳩事人間百念消茂先老自誤不記賦鷦鷯

菊庵相道人求贈

拋汝庵中菊尋他楦上麟休將窮達事來語菊邊人

送建寧倅林太博用後村韻二首

淸班早見揚休立自詭俄爲九仭翔教雨久霑儒館下屏星還照建溪傍助行好事趨鈴閤課了康功向玉堂禹錫文章終得力吾儕觕細要更嘗

家年愛友相期久注目雲霄看鳯翔半刺暫煩書紙尾一翁分守繋籬傍多攜客上丹靑閣易事賢居夷白堂更喜宦遊逢樂地戶無貴糴稻新嘗

寄題趙武子鶴泉

可人何事著斯名知傍淸泉築小亭遙想倚風看鶴鶴更須和月掬泠泠君於醉後流應潄渠若來時舞不停莫謾濯纓歌此水防當衝翼上靑冥

別林伯常國博

解印南來久卸鞍未甘遮日向長安洪都別駕何廉取齋殿除書果趣還再入美傳喧輦下多情逺別到溪幹才名借甚如君少此去應須立要班

歳晚交親久寂寥明時賸喜入旌招玉融名邑𨿽多士槖從無人已四朝我分長閒守龍具君宜聞健侍雞翹從今出處分岐路對月相思夢愈遙

偶題

淸曉焚香罷書窗只自娛時爲五禽戲閒看六牛圖遁世元無悶衰年不厭臒圍棊三稚子夜夜笑翁輸題國淸林氏海山精舍【取樂天海山不是吾歸處爲名】

白醉吟翁頗似癡當仁一見卻無疑但尋來處知歸處莫把迷時待悟時風過更看云不盡潮生長與月相隨海山此趣誰能防也是禪關也是詩

丙寅再至水南吳景朔家

舊遊人物轉頭空此地重來恨不窮聞笛久懷中散氏對牀僅有小蘇公門前旋辟園池好壁上芳題子侄同尢喜芝蘭書種茂迎門歡笑挹溪翁【景朔男子謙侄定子皆請舉諸孫亦好學】

和後村問訊水南失約二首

憶昔從容陪燕幾別來岑寂守漁蓑論談苦羨江河決離索深慙歳月磨覿面難逢善知識鈍根空比老禪和當時言語何曾防路滑山髙敢再過

學荒久欠親談麈居僻誰同理釣蓑砂欲作糜那解飽塼難成鏡只空磨出乘雪興思安道歸逐風吟笑志和賴有先生前約在掃門直候愈軒過

題劉某詩集

鄰居前此未相聞到手新編喜得君一事更令人動念曾吟詩謁网山墳【集中有謁网山墳兩絕句】

夜坐偶成

涉世才深誤轉深鬢毛贏得雪霜侵人多癡到未來刼禪要空無見在心晝暖枕書髙鼾睡夜長樽酒縱狂吟花開花落春何意潮去潮來古卽今

書窗卽事

此心無著自超然麄糲隨宜醉卽眠喜讀佛書非佞佛賦遊仙曲豈求仙涪翁語忌隨人後康節圖看到畫前老盡蓬窗聊爾耳何曾敢道慕諸賢

竹溪鬳齋十一槁續集卷一

欽定四庫全書

竹溪鬳齋十一槁續集卷二

宋林希逸撰

古律詩

晚晴

云収風止晚晴初池減波痕見緑蒲鷺入田行如數步鵶隨林去似相呼賦形宇宙眞如寄息意林泉不是迂疎栁欲黃楓漸赤來今去古幾榮枯

題吳司戶忠齋【名漢英谷城人乙丑科畱忠齋知舉】

事業心期在漢廷師生莫訝共齋名當年取履封畱者入夢秪因住谷城

題吳司戶思忠堂

我旣題齋扁堂名卻又同進思臣職分意慕世宗工欲問傳心法無如盡已功防揚朱呂后先且學忠公

三和除字韻

終歲吾伊秪自苦多生習气未全除卻嫌俗態騷騷爾寧作閒民皥皥如肯羨孔光靈壽杖且燒韓愈送窮車一編受用牀頭易卻似忘筌已得魚

詩贈友人程鄕次子和甫兄

苦戀庭闈戲防衣其言𨿽訥未全非旁人競喜廣長舌之子還如杜徳機他日必多麟抱送妙年肯嘆雉孤飛但能寡過何妨拙卻恨鄕閭識者稀

雨中懷後村石塘之約爽矣

好讀書多晝苦短細行歷到歳其除無端竹雨蕭蕭下可柰松風謖謖如更僕詩來幾滿篋過門約在待安車大寒不出空回首何日同觀濠上魚

四和除字

白髮餘生甘寂寞丹書微累幸蠲除天畱老眼諒人只云本無心於我如千歲不知碁幾局二乘且論寶三車香山見徹人間事斷道爲龍苦似魚

客至五和除字

衡茅有客同歡笑徑艸呼童旋剗除芻酒熟遲聊酤我藜羮生怕有捲如夜長不必論升斗歳晚能忘誓笠車鄰捨多情還解事頻分野菜饋生魚

和披字寄後村

不羨新雕繡轂馳不嫌自織艸衣披談禪客至眼俱碧聮句人來髻似椎愁絕只慿杯遣興意行全借杖扶衰舊遊歷歷天南北夢不能忘隨所之

送陳莆田【僴】

【歸時得後村力】

邑以灘名處處同此灘加似打頭風吟多正恐招窮鬼怨作無端謗殺公怒欲懷磚嗟薄俗義爲全璧賴宗工衝寒溪上攜琴去羞澀囊如子美空

和春谷用弓字見寄

奴去看魚笱兒尋射鴨弓養屙三徑裏取友一溪中日苦經檐短天如罩野穹過從人絕少訪問愧春翁星曉有殘月明明掛一弓四天垂野外萬象蓄山中水動知冰薄林疎見谷穹傍人應比我觀物邵家翁齊物書非放師傳自子弓人多談稷下我獨守環中道貴身無賤名髙位莫穹元和𨿽五相千載一漁翁

三和磨字韻

休憶朝攜香滿袖從教人畫雪披蓑詩狂黃鶴樓堪碎頌美浯溪石欲磨安得谷論肥定武卻嗤甫貴瘦光和老癡只弄窮生活散帙多聞暮鳥過

再和除字韻

洛下功須究意人間雜念早消除才情向老無多許夢覺何時解一如失馬塞翁云得馬數車柱史論無車浮生寵辱渾閒事勝負眞如射防魚【防音塌骰采之名】

第三孫彌月小飲

茅檐喜得第三孫艸艸團欒笑語溫晚菊客貽黃似蓋新篘兒喜緑盈樽生涯素薄書差富舊物能畱硯僅存儒級傳來方四葉九龍入夢始曽門

四和除字韻寄元思別駕

多生已被禪勾引萬事秪慿酒破除節物變衰黃落矣儒功寡要白紛如懷賢疑似渴司馬避俗佯爲瞶仲車好友年來吟驟進相逢何日語姬魚

雨山徐縂管袖詩見訪以道間見梅而作少畱一夕次韻爲別

何曾問栁與尋花訪友輕車到海涯少爲梅吟看倒掛【坡詞倒掛緑毛麼鳯】防須木餫出褒斜霜寒盡夜同煨芋月過殘星似撒沙村落常時無此客多陪僧話送年華

二

天放寒梅三兩花殷勤妝防淡生涯巡檐索笑忘霜冷倚樹長吟待月斜君去定趨丹鳯闕我閒但占白鷗沙孤山好處空回首典祀何時到玉華【玉華宮名見杜詩孤山今爲西太乙祠】

三

岸幘衝寒嗅雪花興隨云逺到天涯月知玉斧修成近星伴銀潢左界斜佳客過從聊把酒浮生聚散似團沙新吟何日重商防苦學無功鬢已華

七和披字韻

意馬難調繋更馳【繋馬而馳】空沙莫爲揀金披忘機每笑碁爭局愛禮時看齋白椎正月書因王不競變風作爲教先衰聖朝可托狂歌樂況有羊何共和之

泳得男再防後村先生和除字見寄戲和一首

貧慣人人嗤不管老慙幼幼念難除有孫何必位爲喜【蕭願】戲父誰云翁不如【張憑】夫子忘年容撰屨長文何日抱隨車殷勤好伴腰鎌叟莫學嬌癡女覓魚

題朔齋鐵壁堂

耐久聲名參古柏絕淸詞翰賦薇花幾聞人似南都老再有公生朔黨家題扁不慚名鐵壁持荷更合侍金華元城志業須翁了推美還看入制麻【堂以綸言名】

丁夘元日作

泰畤欽柴已慶成金雞赦下是玆辰百官班立樓前拜萬歳嵩呼竿上人正喜含飴看稚子還叨祭澤及微臣老逢嗣聖徵前夢三十年前歲在寅【庚寅夢應今上禦名】

二日野望作

麥壠髙低一樣靑澹雲籠晝雨絲輕梅花爛漫開將盡松葉稀疎落又生遙企鈞天知夢斷欣聞玉陛慶熈成人人盡說新年好除夕無風歲旦晴

丁夘立春作

歲陽更始財三日輦路歸來第四春野菜旋挑絲未細村醪淺酌釀差醇團欒弟侄何妨笑淡薄杯盤莫厭貧卻憶先朝供帖子傷心白髮舊詞臣

鄰園惠晚菊數月有花髙大甚奇

菊種𨿽殊多短短忽傳一種自比鄰圍過十尺髙七尺開到初春始小春團比蓋擎身極瘦碎如金散色常新梅時得此眞奇絕更有淸香細襲人

放歌【讀放翁詩作】

朗誦烏棲曲數終乾坤何事老英雄縱令經有千名佛敢道詩無兩放翁九萬里風來海外二三更月到天中便教挽得銀河下今古閒愁洗不空

晨興聞檐雀作

晨起喧喧暮自棲夢回每每當聞雞有渠何用門前客廷尉當年見處低

石竺山紫雲恭老【得樗庵尙書書往溫陵見洪陽巖】

幾載空拳把疏頭新成樓閣石山幽未忘囑付樗居士送紫雲師紫防遊

師知緣熟向溫陵騎虎仙翁現化身袖有先容應得力陽巖佛地位中人【紫雲仙舊騎虎】

雨後贈雁來紅【閩中謂鐵樹】

雨後欣欣緑萬叢憐渠葉葉但焦紅旁人莫作榮枯看時節因緣各不同

先母忌日【丁夘】

兒正癡時賴母賢如今滿鏡白於綿可堪逺日思存日更向衰年憶幼年嫠早獨攜三稚子世貧能有幾磽田書燈督課無虛夕曾解衣還束脯錢

有感【丁夘二月】

世事年來百色難沈思觸目是憂端田家仰麥嗟傷雨海市無鮮爲苦寒楮欲秤提官自抑苗多走弄吏尢姦【時有秤提推排指揮】身逢昭代還如此獨喜三邊慮少寛

遣興

風流不羨三學士衰退甘爲一腐儒嗜古心癡迷黒鬼【見歐公與劉原父簡中】養生胎息學夫興闌日下新吟少靜勝年來雜夢無醉後枕書時鼾睡長孫喚醒小孫扶

戲效梅宛陵賦歐公白兔

毛虫𨿽小著仙籍云渠千歲皆化白中山山中衣褐徒生長何年換顏色豈其孕育自夘宮又是金公付精魄渠宗學孔非學朱拔毛不蘄供書冊老防將軍縱獵時遁向何方爲窟宅紛紛爾後更幾秦避世甘心飡苦柏明時作意始出來五嶽徧遊無定迹多生曾識六一仙知道瑯邪有新刻要尋此碑與螭何事乃被滁人得滁人知渠慕醉翁翁歸已在雲霞中期翁千歲亦如汝殷勤逺致提金籠傳誇瑞物徧都邑倡和千篇模寫工翁攜入直金鑾殿渠應自比廣寒宮寄聲樹下搗藥者汝伴嫦娥我伴公

三和庵字韻

新吟度度到溪庵諷味鏗鍧似雅南筆健稱雄一當百韻嚴苦和二生三捨襄陽外無新語除謫仙來可劇談覿面猶龍誰復識杏壇人在庶知聃

題平逺軒

伊昔營此窗眼前頗有趣往來多勝流必和壁間句人事一淒涼牕亦不如故舊詩無一存誰復闖其戶新來攺作之好景欣再遇淸溪漾淺流長松列古路髙下見靑山濃澹雲來去西齋平逺名移以扁其處我闥納八荒令人心領悟星垂平野詩云徵逺遊賦倚欄拍手歌百盞吸瓊露

新晴四和庵字韻【三月三日作】

衰懶如僧不出庵雨晴春又徧溪南周天日度一日一初夜月生三月三還丹只是安樂法虛白應難容易談最喜無名公自傳何須儒學記齊聃【唐儒學傳徐齊聃】

偶題

浮沈上下一虛舟久喜身心得自由知我要須髙著眼逢人多是懶擡頭詩名遣興元非興酒道消愁有底愁學聖宗總如許莫疑老子習單修

別黃尉【止堂左史之侄】

梅隱多畱譽花殘乍語違慈空縣棒在廉得薦書歸好是家聲著賢如柱史稀淸時衡尺定著意稱傳衣山長潘同捨南歸袖詩爲惠奉和一首

南郡談經得譽還久知言行有防壇合從金帖氊書後便入宮花院栁間雅抱淸如漉明月俗情險甚渡揚瀾慇懃話舊溪幹去好友相期向道山

了不了語

龍去拔髯嗟帝逺鶴歸畱語笑人非龎涓死怨悲題樹豫讓酬恩喜撃衣

胥駕鯨來潮上下羲鞭烏急日西東萬世不竭箠取半一是無窮樞得中

和元思朋微韻二首

吟淸字字使人冰惠我多於錫百朋照破塵心如鏡鏡【鏡鏡相照齊丘化書】續傳詩派似燈燈【燈燈相續禪家語】句工可信堪呈佛格老誰嗤要惹僧【鄭國詩壇惡惹僧】但把功名付篇什莫論靑竹幾人登【杜詩】

宮衣我已換禪衣讀得狐書頗造微晚歲斗思蓬【闕】去早年浪奪錦標歸多生自苦滔滔是一悟應知念念非【八十年來念念非放翁詩】投老但畱詩癖在羨君珠玉入毫揮

苦雨

半春常值雨人嘆久難禁橋斷溪仍漲秧寒水更深老天因底漏無日不重陰兀坐慿誰訴愁多隻自吟

劉躔甫七十【四月初四日】

早歲耽詩學樂軒如今霜鬢作吟仙回思同捨二三子幾見生朝七十筵竺嶺佛來爭四日崆峒人在更千年稱觴豈必纒頭錦醉舞何妨共醵錢

別吳帥恕齋

學問功深道得民但曾補處譽俱新來爲閩嶺詩書帥歸作甘泉侍從臣政劇不辭身自苦施多卻似郡非貧前賢好事推行徧玉帳如今有幾人

獵獵江濱萬防旗戀恩非止送公時賢如司馬家求像教比文翁學有祠半月趣行三被防殘年惜別兩攢睂東南民力閩尢困到日論思首及之

七聚人人苦戀行吾鄕一事更關情郡貧已極民縣罄歲計秖於寺取盈官要板曹寛未許閩無保障害非輕扶持有意公還去條約春初恰講明【今春恕齋方爲諸邑不濟權管區處】公來植纛我扶犂苦憶京塵判袂時墀下一回樵服謁溪幹幾度錦箋貽去思定有愛棠集戀別空吟折栁詩梅子正黃晴又雨風檣語燕夢追隨

送徐倉用後村韻

君王玉節選非輕逺部何如鄕部榮得志可酬公學問用人如此世淸明名猶髙似南州士性本剛於東海生振廩豈應煩此老論思便合向西淸

鯤橫學海孰知修萬卷胸中古索丘滂喜澄淸眞有志籍違禮法亦如讎發棠事亟聊行錦活國忠存待借籌聖要直臣流俗憚防須覽鏡說韓休

再用仙字韻答劉躔甫【劉生日醵飲】

柴車本不羨華軒吟苦何妨浪號仙扶老底須九節杖歡呼還費一金筵正聞僧去坐長夏那得君來論大年防面苦難辰去速栁綿飛盡見荷錢

題建安曹兄深居小槁

得君詩一卷自命曰深居苦愛驚人句多慙寄我書絕知吟可老更問法何如叟已忘言久離鉤正待魚

二

伊昔君居裏宗師有大賢字嘗疑呂啞詩怕爲揚顚堪恨梁頽久祗余棹曲傳【九曲棹歌】要令吟律細但學紫陽仙

題陳兄始鳴集

集編名甚雅之子信吟徒不是綦聞籟應如惠防梧但令鳴中律何用句成圖蠅蚓嗤時輩能聯石鼎無

苦雨

一春苦淋漓旣晴差自喜四郊遽如壑晴日共能幾人言山雨驟每防大如指新秧過半空農泣向妻子今年種如金典質到衣被忍饑事犂鋤豈料今乃爾一飽彊營營天公難指擬先淫後必涸我慮非止此可柰漫空云如墨來未已長宵欹枕聽攬衣四五起滴碎愁人心不滴愁人耳

太平蓮者艸花也本如藤蔓好事者結竹而植之其花大如當三錢四圍先綻中有一蕚如初出水蓮最後方拆想以此得名一花可十許日鄰人饋以一盆亦自可愛推其所以名者戲述一首

柔條細葉緑層層盤結何工豈易然繞竹似藤渾似艸開花如菊卻名蓮知渠耐看令人喜入我新吟與世傳性分本同無細大休誇太乙葉爲船

記事【四月卄八日】

淸曉奴傳事異常白浮碧瓦徧銀牀正愁炎夏多淫雨那更陽秋記隕霜我爲太和思保合誰知小雅賦憂傷中朝定有更生疏野老空添雪鬢長

送三文書院陳上捨入京

翁季能賢有月評頻年相與愧深情三文書捨新求友六館英流喜得兄秋賦屢曾飛禰墨夜寒未肯捨韓檠殷勤拭目看雙鳯同向龍飛榜防名

三文主席劉兄翼運相別

百尺劉墻未易窺筆無盡思信瑰奇早聞大字書氈墨肯爲三文坐虎皮注腳根株談未了狀頭名第久相期錦衣歸後如相訪卻要重論芣苢詩

閒居

已喜塵緣斷𨿽然未盡閒筆因求字禿燭爲檢書慳可愧家牢落難辭客往還苦須窮壁觀除卻住雲間

六月卄九早題

【夜來頗涼與月仲弟飲散再欲一酌以姜醯蘿葡薦之】

時難禁酷暑晚喜動涼颸已飲阿連去仍招歡伯來數根煮蘆服一酌熱茅柴睡到窗明足摩挲醉眼開

謝石塘小孤山惠酒

好友憐余渴飲溪醲香每月入緘題分無內庫黃封賜似有孤山赤幫支把盞慚非漿瑪瑙傾瓶尢勝碧玻瓈三升美醖何須戀績也當年可煞癡

梯飈惠酒且有和篇用韻爲謝

襆被當年去省房村沽空憶禦流香花城不靳分新釀應笑三升戀帝鄕

入斝渾如琥珀紅誰家釀法似渠工爲憐漁父鳴鞭送盡有醒人羨醉翁

贈僧宗仁回江西

少別溪幹去於今識者稀腰包畱一鉢頂相稱三衣未得逢漁住還如化鶴歸馬駒江上有著意訪禪機

題臨淸堂

一派淸流繞屋長陰陰古木隔修墻枯梅照水橫疎影新竹搖風送細香諸老舊遊如洛社百年陳迹有溪堂扁題祖筆眞奇絕竚立沈吟兩鬢霜

題林桂芳洲集【丁夘五月十日陳左秋轉求】

知子吟情美工於學選詩音惟追正始派不入旁支謝句人難夢鐘評世有誰匆匆酬雅意勘辧待他時

和後村三絕句

求齊若拙瑟徒工已謝孫劉不作公拋卻巢由思稷契許身卻笑杜陵翁

談要似蜜中邊末學紛紛紙上傳撃竹捲簾如未防要無疑去待驢年

衰翁分已絕塵緣自和新詩醉撃轅不是燈燈相照者个中消息也難言

再和

藝業𨿽多蛻不工差頭分付是天公之乎者也成何事卻是天公誤此翁

白髮攢眉住道邊錢荒糴貴怕人傳溪幹早稻垂頭久次第今年似有年

少小田家有熟緣自騎牛背賦犂轅閒思耒耜經髙古朗誦防數百言

朔齋惠龍焙新茗用鐵壁堂韻賦謝一首

天公時放火前芽勝似優曇一度花修貢蹔煩鐵壁老多情分到玉川家帝疇使事催班近僕守詩窮任鬢華八椀能令風兩腋底須飱菊飯胡麻

六月頻雨

雨患先淫後必慳春來數月爲睂攢如今早稻黃幾徧卻怕收時雨未幹

春雨傷多眾慮深那知六月似梅霖天公事事俱難凖掃盡閒愁信意吟

又一首【講堂前作】

半空如墨半空明亂灑斜飄卻又晴細栁墻邊飛拂拂隨風不住帶蟬鳴

三文祠堂七月二日禮成作

九龍山外築祠宮崇祀三師敬則同此禮獨行秋逺日身曾逮事樂軒翁

明星落處是溪邊回首如今四十年淸曉深衣來防拜人無少長識師傳【樂軒沒於子晦宅中正在小橋之側明星事見先師傳】

在三之義父師均往事追懷等念親當日西軒同社友相看白髮只三人【是日防拜獨余與月仲弟嗣功林丞】

卜築𨿽殫歲月勤事於州縣不相聞祠田更擬圖升斗要與春秋祭二分

別莆陽郡齋張文學歸建安用後村韻

君住壺山防請徧樗翁卻似嶺松孤學如禪派求潙仰師比醫宗要扁兪到此幾嘗名譜茘歸歟獨憶故家鱸我慙九曲身遙領空誦仙經說黍珠

再和自賦

意散久知流不競交窮甘與月同孤酣歌斫地慿誰聽心事箋天恐未兪何必紅雲班立鵠只愁赤壁网無鱸身名自要分輕重人世多慙彈雀珠

後村先生再寄新出名茘賦謝一首

逺使殷勤訪艸堂見書已似飽瓊漿曾叨獨樂園中賜猶寄端明譜外香珍重朱籃分五品衰殘白髮喜初嘗燈前把玩如珠顆彊忍饞涎且庋藏

淸古源以隆茂宗畫華池佛求防

畫如禪有派此派自公麟試我銀絲髮幻渠金色身淡無脂粉气淸與雪霜鄰具眼須珍惜休將示俗人

七月十五日作

【早禾已熟連日風猛頗以田間爲憂朝來得雨𨿽小而風止矣喜而賦之】

連日秪愁穗落空松飄竹斷似飛蓬喜看密密漫天雨止得蕭蕭捲地風儉歲久難禁貴糴早秋今幸有全功田家更仰冬收好倚柱攢眉祝化工

竹溪鬳齋十一槁續集卷二

欽定四庫全書

竹溪鬳齋十一槁續集卷三

宋林希逸撰

古律詩

夜涼飲罷月中作

早秋涼夜那無酒明月淸風不用錢重露正隨松葉下飛星忽過栁梢前騎鯨昔有李十二控鶴今無員半千頭白如綿空醉舞歌長意逺有誰憐

懷古

萬事信前緣陶穩醉眠笑他名下士底似飲中仙樂在身何羨閒多性所便不窮能有幾試數昔諸賢

二十日待月有感

秋來余暑未能淸夜久涼因露气生星影漸微斜漢落月華欲上半空明人間寒燠能無變世事更嘗孰與評不鼓昭文深有意宮商才動幾虧成

題陳道古畱逺堂【卓山憲使之兄】

乾坤不毀易寧熄風月常新詩豈亡可但功名須久逺也知道味更深長畱題底要窮東野取友何如賢李方料得對牀吟樂處平章歐蔡到程張

詠蓮花

梅有幽人骨蘭如處子姿二者豈不貴淸矣仁未知美哉水芙蓉百花誰庶幾可愛非可狎不臒亦不肥充然徳之容瑩矣仙之肌芬芳不容挹旣逺而有遺洛陽妖艶品紅紫薄易萎東籬敗壞相著枝黏如此花𨿽已落泛泛看紅衣有房如粟玉尙以金絲圍吟翫苦不足賦予何其奇因思愛蓮說稽首百世師非汝溪不愛非溪不汝宜何人斯取斯有道者似之

遣興

車輪到處碾成塵苦樂伊誰見得眞蟻聚萬緣皆假合駒陰千載幾新陳𨿽云入息非出息或說前身有後身此事謾然成諍論且看古月照今人

玉水記方流【白傅省試題偶讀其集同賦一首】

玉水何從記工因卞璞求若非藏異寶那得有方流逺派來元圃潛珍向某洲璧沈疑月在斗折認波浮山鬼休持獻江神不暗投磬襄何入海應爲訪鳴球

和王臞軒舊題紫閣寺詩

余初識此寺是臞軒約飲題詩時也今甫三十年寺已中廢余守郡始復之丁夘寺僧擕此詩來訪和付之

閣爲山名紫松依水更靑僧談疇昔事我記始初經敗壁題仍在臞軒喚不醒个中安穩住但要主人惺

問訊後村目眚【前書云食茘多得此疾】

赤眚因何久未除客來多爲茘分疎苦云牛背寒光減病在蠅頭細字書老學常時資共訂詩筒兩月頓成虛人間未有醫龍手夢索仙翁擬訪渠

淸曉

淸曉沈思自防頭年將八十又何求便令防閤扶鳩杖底似漁磯弄釣舟鄧禹不妨嗤寂寂司空自信合休休年來防校書多在但囑兒曹著意收

梯飇遣惠菊糕且以鐵壁和篇與蘭闈魁捲示教戲用前韻以謝

詩來已似風敲竹飣巧還如雪糝花便把菊杯邀酒伴誰將糕字問吟家獨憐卷上文成錦卻守琴邊鬢欲華飽聽溪幹人頌詠鳬歸早早進三麻

月仲重九生朝喜賦二首

自得生涯一室中不於牛斗問窮通傍閒婚嫁先時了隨分衣冠與世同伊昔阿奴俱養母如今予季亦成翁相看各喜貧彊健對菊休辭酒盞空

長年冷淡似難堪自比榮期樂有三就書卷中時借問除杯酒外老何耽定知丹桂還兒折且把黃花對我簪好趂月明來痛飲不妨握手共迂談

贈別張養晦

訪我溪幹住蕉衣換裌衣甘同蔬飯久飲了菊杯歸論藥方書熟修丹咽息微浴冰還啜火此事世應稀【飲酒極熱如火而盥沐只用冷水】

遣興

於魚於蟻皆非計爲馬爲牛一任呼文字要須心自肯功名只怕命元無癡人底信髙僧黠俗士從嗤我輩迂老作凡夫差了事得閒不厭弄心珠

卽事

學必苦心非易事世多扺掌是癡談評量人到九分九指擬天窮三十三徹底書須隨字解造微詩要似禪參眼前定與誰商忽謾狂吟付一酣

寄興

黃花未有紅花盡秋思撩人欲上眉耕不逢年難靠筆窮知有命錯寃詩旋沽來酒聊供客畱讀殘書要付兒猶向醉時歌衮衮少陵𨿽老有些癡

長孫遣聘五更戲作

生涯太極一圖中白鶂猶鳴上下風蟻穴蜂房人世是鴆媒鳩婦性情同誰家不欠兒孫債緣法還歸造化功月下有書何日定一門三見綫牽紅【祖子孫皆婚方氏】

得京中書

故心人在貽書及禿鬢翁慚信道癡千卷一琴甘隱矣五窮三揖喜延之空山賸擬藏書去好景只愁得句遲倚杖看云陶處士樂夫天命又何疑

夜坐偶成

涉世才深誤轉深鬢毛贏得雪霜侵人多癡到未來刼禪要空無見在心晝暖枕書髙鼾睡夜長樽酒縱狂吟花開花落春何意潮去潮來古卽今

三十年前嘗與陳剛父論詩云本朝詩人極少荊公絕工致尙非當行山谷詩有道气敖臞庵諸人只是俠气余甚以爲知言追懷此友因以記之

目斷千山嗟宿艸言猶在耳柰從何文人縱有詩人少俠气不如道气多哲匠久埋泉下骨吟徒今似法中魔【佛云五百年後魔生吾法中壞吾道場】吾非具眼空饒舌自掩柴扉適意歌

癡翁

癡翁癡處苦難言半似禪宗半似仙適意酒杯中味道寄心詩句裏參𨿽然也作人間夢但覺元無俗下緣剩把殘編消日子不妨吟罷枕書眠

寄興

少時攻苦已成翁學似無功亦有功身外事皆隨順去人間念已掃除空癡兒莫指第二月快士休誇九萬風世界𨿽然許空濶等閒分付酒杯中

別躔甫

一別三秋喜我過舊遊如說夢南柯功名防上前緣薄燈火社中遺恨多幾刼曾爲詩法眷兩鰥堪號俗禪和相看未久匆匆去可柰能吟不飲何

十月朔日作是月十一日立冬

靜看歷推移天公巧孰知朔先旬日攺冬早小春遲防手閒中老歡顏乳下兒小殘槁在續紙旋抄詩

二

身外無餘念殘年守舊書先寒日補園趂小春鋤邊耗多疑信郵傳久缺疏往來南北客時得問何如

十月初六夜偶成

寒鷗歸盡暮煙生野艸墻根絡緯鳴嶺外斜河雙派入檐前新月半輪明厲階莫甚董狐筆避世寧隨桀溺耕堯舜不驚秪愛酒癡人往往笑長庚

懷後村作

無端對酒忽愁生酒欲澆愁愁未平老我阨窮如子美故人憂病似丘明常時交訊無虛日每日迂談盡五更手簡近來兒代作得公手簡若爲情

十月九日回書偶作

炎炎翕翕何關我是是非非厭聽人莫謾揣摩當世事且須康濟自家身【康節語】囊空米盡挨排去菊老梅遲問訊頻南北尙畱書債在未能痛絕爲情親

客云今年小限甚佳戲題一首

曉呼兒讀新詩艸晝引孫看槁葉蓮但得天教閒度日休將星算小行年耐饑不管塵生甑嗇算猶存紙裹錢一事近來堪自笑關心數月爲橋緣

寄劉躔甫

涉世還須著眼髙塵浮浪汨世滔滔功名縱似秋風客見解何如春夢婆握手縱談拋我去關心往事悶人多西軒舊友今餘幾掩卷長吟嘆逝波

昔與諸友同登香城最勝閣有長歌一首今壁題已失僅記炊煙不盡愁不盡七字追懷往事遂爲律體以足之

曾向山巓望海濤逺村簇簇樹如蒿炊煙不盡愁不盡立處愈髙見愈髙追記壁題才一句同遊漚聚惜諸豪等閒試足成章在卻嘆吟時鬢未毛

秋闈放榜作

三載掄材棘屋中不知老盡幾英雄爭先誰是穿楊妙偶得依然拾芥同眾噪似狂俄寂寂【試後鄕人聚飲而喊謂之喊榜】捷傳未定愈忡忡人間萬事皆兒戲注目長空送暮鴻

晚步偶成十月廿八日

半空濃碧雲成嶠上有明霞如野燒緑田黃犬吠行人白鳥靑林送殘照連朝毒熱勝三庚萬木號風無一竅松間散步信意吟安得孫登與長嘯

老來猶喜看書淸晨有警書以自砭

千古興亡大略同自爲兒戲是天公人如流水浮雲去事落殘編斷簡中已分塵埃嗟齒髮休將防畫污心胸香嚴喜把經遮眼悟處𨿽髙性未空

禪學元非妄詆訶聲前句後總成魔本來性卽虛空是自障塵因聞見多過眼皆如雲不住舉頭但看月如何傳燈諸老還癡絕只翫心珠防用歌【傳燈有翫珠歌】

偶題

求之有道果何如莫信鄒書恐自愚生怕不祥如躍冶底曾大叫肯成盧言禪尙要空諸有定分誰能得所無卻喜天公最公處人人可索是珠

遊應天寺

白嶼有僧初業農因見蝦蟇躍苔而出忽然省悟去而爲緇徧遊諸方老歸西禪寮居帥以某寺招不就訪之寺中煨芋煙滿室竟不出戶帥敬嘆良久而去此疇昔所聞也鄕鄰有寺曰應天𨿽相去不逺未嘗一至偶因溪行見之四圍破碎中殿竟存西廊小屋一緇尙畱問其寺所由起則曰開山白嶼僧也其名曰智淳塑像猶在雙眸異於人崇寧四年有防住西寧州萬壽師進偈辭旣而還鄕遂剏此寺紹興壬子也舊碑載三偈磨防尙可讀僂指寺成才兩壬子其季方十六歲入亦不薄以主僧不得人官吏又重困之遂爲不濟人間百事興廢不常良可感慨因賦一首

萬安橋北破僧坊追數梁題歲月長師祖碑殘微有字世尊鑪在久無香蝦蟇撞破靑苔去龍象淒涼宿艸荒四壁不畱風雨入僅餘一衲住空廊

偶懷丙午丁未同朝諸公悵然有感壬戌再預經幄先帝猶記小臣爲安晚門人

前朝舊事怕追尋欹枕更長忽上心七貴五侯俱夢斷【李太白詩】一翁六士謾愁吟雪歌黃竹遊何邈云叫蒼梧恨更深再割鉛刀尢可嘆白頭贏得涙沾襟

和吳檢詳飛躍亭韻

心有靈淵性有天得渠樂處自難言誰傳仙去曾騎鯉況說南徵看跕鳶

聖師知逺又知微率性而修教迪彛物性髙髙還下下與渠相賞莫相違

六爻萬象理俱陳物物皆誠在反身飛鳥音遺魚信及中庸盡性易窮神

夢如爲鳥何妨樂計得於魚底是愚化化生生機在目紫陽深意注陰符

有我何能與物親物無非我學方淳不知目送飛鴻者何似觀魚濠上人

躍躍飛飛共太虛癡人底解見遺余師傳喫知何處樂在中心不在書

萬善皆由一念基學能自悟不妨遲得他淵黙天遊處何異摳衣侍子思

題範晞文詩槁【武資請觧】

年翫新編比碎金知君風月滿淸襟才髙欲進竿頭步興到還磨盾鼻吟字有三千何日奏槁畱五七巳年深漢廷射策無蘓李千載河梁是正音

答吳檢詳用饒字韻見寄二首

星省論文久追思去日饒同趨花底路執別桞邊橋【山泉出使別於江漲橋】我已甘肥遁公還惜髀消新詩時見寄莫怕鴈程遙

白髮溪幹住𨿽貧買竹饒名慙五云吏夢斷七星橋烹鯉梅春小歸鴻桞雪消兩鄕同此月廬阜亦非遙

曉起卽事

枕上吟安未了詩披衣趺坐自支頥今年暖過冬彊半昨夜霜濃曉始知腰帶愈寛只彊束髮梳常落不多絲衰殘卻喜身彊健歲稔村沽醉度時

和梯飈薛宰鏡中我韻

菱花裏炯相親久翫還疑假是眞覿面果爲誰氏子回光須照本來人正慚我老羞看影堪笑渠癡苦效顰陶叟但知身有二當年問答只形神

送劉漳倅

撚髭袖手耽閒久嵗晚俄聞輅騎催翁喜爲親負米去守需監郡及來但令岸幘歌司馬莫戀斑衣戲老萊迂叟有康人所羨竚看扶對殿中槐

南郡久聞非舊比民貧甚矣吏姦深憑熊正試活人手展驥仍多及物心箝尾決無閒署字支頤莫謾喜工吟殷勤惜別龎眉老洗耳溪邊聽好音

再和鏡中我

把照相看意自親是身非幻亦非眞徘徊似月歌中我上下如冰夢里人諭以不言只見色愁於何有亦同顰本來面目伊誰識卻詫僧繇解寫神【第三第四句一作似歌月處徘徊我如夢冰時上下人】

三和鏡中我

百骸𨿽在果誰親本地風光見是眞隱幾正忘吾與我開奩忽訝彼何人叔敖還許伶優學西子何如裏婦顰遙想當年遊鏡殿化身千百未爲神

丁夘重作化龍橋嘉平甲子修梁方舉兩虹忽現里人皆以爲瑞輒賦一首

下手髙秋忽暮冬霜晴水暖荷天公舊碑語妙誰能繼新築工多事卻同健筆早題需駟馬修梁朝舉現雙虹殷勤著意溪幹友應防橋門況已通

三偈寄白沙和尙

疊石爲梁歲月遙溪神毒發恣飄搖萬事有緣人贊嘆白沙師造趙州橋

橋長百丈架溪橫半水工夫次第成人言不是慈悲力那得霜冬暖又晴

作緣道者信難哉小工石匠亦持齋世間苦行誰能此爲向白沙防下來

玉融嘉禾歌

新來盛事喧南北爭道玉融調玉燭乍可優曇現出花未見嘉禾長似竹一莖五穗各垂頭千人萬人齊拭目元戎如佛令尹賢淸朝有道吾君福來處況是太平鄕此事須傳瑞應錄便當圖本上九天看取三登上上熟

送方巖尹到省

可人家世文章籙騎气如虹向上都姓字儒流稱作者工夫聖處及原夫臨軒黼扆新龍禦射策彤墀引鳳雛鶴髮溪翁勤洗耳首聽翁季共傳臚

送方兄【巖尹之子次云正字孫】

淸姿乍見似蘭芽未識多聞士友誇健筆如翁冝跨竈著書先世久傳家妙年秋日髙攀桂來歲春風早看花竚聽龍飛新進士一門姓字耀京蕐

寄題陳非潛達觀堂

詘信時也古猶今耐事閒居且醉吟看破人間須具眼馳求身外枉縈心樂常在我窮何有名欲爲賔見未深聞說君如濠上老防當握手論升沈

子眞昆仲用虹字韻堅十七之約因昡而爽和以謝之

握手歸來四見冬窩中風月憶先公情知夢逐飛鴻去愧與饑吟病鶴同旣老豈應忘舊雨相尋恨不渡橫虹雲龍上下心期在彼此秪憑一念通

答子常

淸曉霜晴不似冬多情剩擬謁龎公若無檄得頭風愈卻引帆如弱水同見訝令人時阿鵲淸吟惠我气舒虹殷勤一使來何逺雙鳯華箋袖兩通

和福淸鹿鳴宴詩

雪花飛舞上貂裘此去朱衣定防頭字奏三千髙射策璪垂十二拜凝旒鄕邦正說龍年好吾輩相期鵬路修日下五云知有兆瑞光先向玉融浮

和後村答空靑韻

病能祟眼似波旬聞說仙方妙入神定要空靑爲藥使解除翳赤見瞳人僕貧何計求珍劑天壽斯文保玉身巖電竚須光爍爍檢書看劍樂千春

和後村韻贈硯士方生

精能磨石似磨磚巧手馳聲積有年想見割來云制作妙如修得月團圓我𨿽成癖耽求硯家苦長貧恨少錢卻羨樗翁藏甚富防題欲付子孫傳【溪工割紫雲李賀端硯詩】

橋緣漸畢再用冬字韻

未雪爲梁正禦冬主緣賸喜得支公如膺下手知誰防與洧褰裳涉不同列屋饑貧幾似鶴髙軒來往謾如虹【髙軒過】成裘豈有毛堪聚不待靑銅助半通【趙州問僧趙州石橋誰造僧云李膺造州云當初如何下手僧無對州云旣知造橋問著下手處卻不知】

送方汝則西上【同年之子】

才華少日早崢嶸萬里鵬摶始發程丹桂籍中曾定價金花帖上合書名同升每爲翁稱屈此去深期子有成便好輸忠酬聖問臚傳聽取最初聲

送劉兄西上【乃父同行】

春光已入栁條催雪後孤山尙有梅泉上老人攜子去天中多士待君來絕知戲防怡顏久便合看花得意回遙想端門迎馬處不妨翁季共傳杯【天中多士劉禹錫送吳應制舉詩】

戊辰元日作【除夜暗而無風鄕人以爲丰穣之兆】

云暗長空夜不風新年又與舊年同身前百念翁俱足但幾鄕田歲屢丰

初二日作

一飽秪期與眾同殘年自分樂溪中此心久爲云畱住猶夢持箋入帝宮

象祖戊辰元日初冠仍拜勑命

老得渠爲第二孫加冠還已向春元藍試拜癡翁喜初勅題名聖主恩好續世科如汝父勉求師學大吾門一樽長幼團圞笑𨿽愧儒酸禮略存

臨淸堂前觀紅梅作

濱溪竹伴老梅叢一種風姿與杏同直者倒垂橫者瘦水中同漾影靑紅

送林少嘉西上

聲名早出自兒曹場屋尢推筆力髙老大詩魔空白髮幾多榜少已靑袍窮通有道吾何畏文字隨時看所遭簪取宮花歸錦後不妨痛飲誦離騷

送吳子謙西上

君家學問富源流世守書窗志未詶曽記麒麟初抱日喜看雕鶚再橫秋龍飛恩數優多士臚唱聲名占上流我爲汝翁期望汝捷書聞日報溪頭

送戴兄西上【端溪簿之子】

乃翁白髮棲鸞去夙志勤勤待汝成自古文章有定價如兄詞賦合先鳴今年恩數非常比上甲科名著意爭語別溪千聊贈句南歸竚看錦衣榮

送王稅院西上

詞場百戰气尢豪此友眞如老伏波本色藍須用著到頭鐵硯豈空磨向來鶚薦飛騰屢此去龍飛恩數多遙想玉階臚唱後小璫覓句看揮毫

用韻送徐平父西上【徐釋之後艾軒外孫】

鳴鞭西上訪漁村倒屣霜朝喜及門豹隱頻年聊蓄鋭龍飛今歲有殊恩誦先朝賦知名祖讀外家書見此孫千載艾軒吾敬慕袖中錦軸兩詩存【以老艾墨迹二俾余書其後】

送林汝大西上

一第於兄何足混相期十載恨悠悠未聞鯉化三層浪但見雕橫幾度秋手妙八義時輩服眼迷五色主司羞舒徐有待知天意要作龍飛榜狀頭

送陳淸夫西上

健筆朋儔推許久芬芬幾播桂花秋詞場多羨君義手省戶須看鬼防頭昔送廣文生有序今無瞌睡漢爭籌髙科遲取君休訝恩數龍飛榜最優

送林毅夫西上

【乃父特奏仕止法曹昨賦挽章末句押臯字正以此見能賦】

乃翁賦手妙馳名白髮靑衫恨晚成宋玉大招慙老友枚臯末句屬吾兄專場見說詞鋒鋭跨竈應知話柄行聖禦六龍新策士輸忠不厭字縱橫

戊辰謁伯祖惠陽使君墳三絕

一山雙脈兩翁藏最久凋零長一房誰道敗墻荒艸裏冢中枯骨昔金章

少日春秋學最髙年逾弱冠掇危科也乘五馬鵝湖去埋玉淒淒艸一窠

手足情鐘共處埋榮枯頓異可勝哀長公松下無人掃三從諸孫歲一來【惠陽與山齋提刑相並爲墳】

送余兄西上【曽祖乃祖俱龍飛登第年方十八】

得意秋風早香浮桂籍中淸疑衞玠是年與賈生同鵬化多諸從龍飛上兩翁此行宜趾美竚見賦摩空

竹溪鬳齋十一槁續集卷三

欽定四庫全書

竹溪鬳齋十一槁續集卷四

宋林希逸撰

古律詩

送蔡彌堅西上【戊辰榜鄭孫黃三魁皆三山人】

春試新因閏少遲行行應見栁舒眉香畱丹桂籍中久名寫金花帖上宜一榜三魁同我裏重輪六戊屬今時贈言此意殷勤甚就有安書寄小兒

次韻題馬氏亦樂園集【建安馬氏晦翁放翁皆賦此韻】

何處君家亦樂園遙知眼界與天寛年時料得羣花好歲晚秪畱老樹蟠佳客酒中吟李白主人林下見韋丹事隨鴻去今如夢卻有賡酬集可觀

用韻和黃兄【黃號梅坡寄橋成詩和虹字韻】

老如枯栢傲霜冬名實俱忘賦芧公正苦歲寒無竹伴喜知春思與梅同囊書待登金馬琢句追坡詠玉虹他日肯尋翁住處花邊野水與池通

昨晚溪緣之論聞善友頗不能堪戲成八句

作室道謀𨿽不可同舟義等又何疑自賢必去能賢也不受何宗是受之非馬固知難諭馬圍棋恐未及看棋溪幹老子歸來笑憶到行河集議時

題化龍橋碑【橋本名萬安中間再修得石碑化龍橋字於潭中】

橋以鄕名曰萬安篆碑誰作曰溪乾化龍二字重修得歸鶴千年耐久看鉤畫不凡非世有精神欲動肯泥蟠崇寧石在文尢古虹筆相輝射斗寒【重修乃崇寧間石記猶無恙】

贈周醫主簿和後村詩

紫槖塤箎派易推丹鑪芽雪妙誰知方因龍得來何處棘爲鸞棲住幾時見似臞仙淸可掬勝他流輩俗難醫樗庵有句吾拈出謁兩孤山共和之

寄興

生涯薄薄仰田疇破敝猶存晏子裘聊向太虛中過活何曾自己外馳求狂吟時有銜杯興退省知無障扇羞老守殘書差得趣人間別一種風流

洗石蒲作

似發靑蒲石頂鮮與奴疏剔換靑泉莫嫌水部寒貧气【何遜傳】聊結涪翁瀟灑緣晝永久看云獨立夜寒略對月還眠焚香弄鏡皆書味時有新詩入續編【涪翁事在題跋中】羅眞隱已化數年曽糾仕五羊病中嘗訪渠爲之求藥曾知其已逝頗有問答曽今爲漳倅親與東庵道老言之

生時句句有機語我因醫偶造微霞嶼已題新窆石羊城還著舊深衣曼卿見說乘騾去丁令嘗聞化鶴歸蔥嶺相逢提履者宋云恐被後人譏

戊辰二月六日作【是年閏正月】

事隨時去似飛瀾具眼應須以道觀湯武交爭棋裏見唐虞气象瑟中看【伊川語】寄情物外吟差樂回首塵間意久闌多一月春還過半先生隨分老溪幹

讀昌黎與孟簡書作

學能害道義當排深淺還須究竟來動靜理如雙轉轂危微心要兩俱灰俟之不貳知天矣逝者如斯嘆水哉卻笑畱衣韓十八羨人明識外形骸

遣興

老後粗知見處眞世緣隨順不妨貧靜看星斗尊吾性閒對煙雲笑此身舊學易忘緣懶散近詩多拙欠尖新從今只合逃名去似此饑窮昔幾人

曉作偶成

飲粟羮藜漫曲肱病無俗物也身輕萬錢下筯非吾事數卷殘書了此生學淺幸無禪二障心閒喜與迹雙淸更長睡足元無夢又聽檐間足足鳴

和後村喜大淵至二首

可笑兒癡覓句忙先生善誘許升堂未應得髓能如可敢道言詩亦與商筆落更誇風雨疾袖回猶射鬥牛光句中有眼容參取肯靳涪翁古印章

問疾維摩本不任【佛遣弟子問摩皆云不任詣彼問疾】招延多謝屢揮金伏波牀下容松拜康節窩中爲客吟新語粲花空把翫舊遊煨芋阻追尋老慙筋力難爲禮南北相望只嗣音

和效顰一首【屢勸吟多恐妨目眚答以自樂不爲勞】

詩能妨病語情眞才大猶如富傲貧彊作手書誠愧我那知腹槁不勞人生平酷好樂何苦集本多傳續又新卻此身吟送老百骸𨿽在果誰親

葉萬山以詩求詩爲賦一首

聞說君家舊業儒貪遊到處曳長裾學靑烏子通砂法傍紫陽翁故里居吟苦𨿽無堪煮字交窮卻有救貧書虛中融結皆眞理朱蔡猶談可但渠【風水家楊救貧文字最佳】

送陳伯厚試上庠

才華早已逼難兄聲動賢關指日聽萬卷飽看雙眼碧一篇聊換半身靑三都賦出愁無紙千佛名題防有經投老溪幹吟送別舊遊回首夢鑪亭

後村再和堂字二首且云欲謝遣孤月一意祈天用韻爲謝【醫者號孤月】

問藥𨿽忙吟更忙新詩必富似堂未能載雪尋安道恨不乘風學老商伊昔虱心看愈大因何牛背射無光疑公只欠長明頌不用云璈共綠章

詩工如沈筆如任【沈詩任筆任昉傳】到手篇篇玉應金【金�玉應韓詩】月好豈無搔首夢【杜夢白詩】日長誰伴撚髭吟如今具眼師能幾何處還睛佛可尋【西湖有僧夢觀音云還汝一雙眼睛今有還睛庵】來往莫嫌貧問訊也勝空谷聽跫音

和桃巷吏部用鄙韻三首

人間波浪勝揚瀾對鏡知公有達觀晚喜騎驢半山去早曽立馬萬人看平頭八秩身逾健信手千詩興未闌應笑溪翁耽貝葉但尋破寺訪丰幹

袖疏曽將紫闥排山今排闥送詩來試評藜杖爲吹火何似麻衣共撥灰濠上鯈魚眞樂也山梁雌雉信時哉只愁驅上蒲輪去不許箋天彊乞骸

老學黔婁已逼眞他年誰解傅寒貧曽供天老書題目空守將軍醉告身山似友於靑眼在世多交絕白頭新癡兒浪下龎公拜許作樽前問字人

送吳司戶之任

南州詫說才名早到手靑衫已二毛自守冰霜眞鐵漢肯淹歲月待珠曹遙知玉節將爭致暫掌牙籌莫厭勞聖世憐才甄拔易倚須去著錦宮袍

再用前韻謝桃巷

淸吟思湧似回瀾家數他年比務觀歌舞叢中知散易功名紙上要畱看吹殘栁雪寒仍在數盡花風春欲闌好景縱多公不飲誰論糵向江幹

老境渾無悶可排交情莫逆有輿來骨寒底爲哦詩瘦心懶非因忍事灰蔬水生涯聊爾耳輪云世故柰何哉漆園未悟身如幻更把君臣論百骸

山深林密樂吾眞從古吟人例是貧參句似禪詩有眼還丹無訣酒全身我聞竹後癡猶甚公見桃來思許新有雁莫嫌時問訊舊遊諸老更何人

閒題

老守寒溪作逸民未嘗憂道況憂貧生涯寧薄吾無愧分外求多天亦嗔一防要須明不昧萬緣總是假非眞有書數卷詩千首便是人間了底人

四和瀾字三首謝趙工部

汩汩難回旣倒瀾我今忘世漫遊觀雀羅生怕客驚散魚笱長呼兒去看筍蕨彌山求易足園林到處入無闌漁翁樵叟相過熟一語何曾非意幹

已分金門不可排何須竹帛詔方來囊收玉子開云種鑪養金公候火灰老見明時眞樂隻身緣吾黨合歸哉年丰處處炊煙好追憶邊城嘆析骸

芋栗先生語最眞有園我亦未全貧閒尋往事渾如夢作淸吟老此身但愧淹才隨錦盡何如韓思與花新柞山集卽杼山是佛地中來有幾人【趙有柞山集自比杼山僧】

山前山丹己見微紅【四月初六日作】

一種村居富貴窮多年饒潤謝天公眼前黃白方吹盡已放山丹蓓蕾紅【樓前黃木香酴醿方謝】

再和效顰一首寄後村

讀易伊誰見得眞能見富定不如貧【向子平】涪翁但冀天還眼子厚何求愁化身【若爲化得身千萬】語燕殷勤如話舊良苗次第又懷新往來獨恨詩差少便覺江山憔悴人

用韻答徐古爲【寄進易與詩】

金問天南使過門欲盡春理談經獨妙詩當札尢眞圖進知天喜綸頒人日新相思梁月在吟望向江濱

悼劉主簿【後村之侄善書工琴後村目眚日在侍傍代親書】

忽傳哀訃淚難禁憶在樗庵別至今遺迹幾何畱子墨知音多是惜人琴汝身汝伯相爲命一死一生尢痛心幸是棲鸞本無意遽令題墓向空林

雪峯藏叟過門見訪贈別一首

山頭老漢老尢臒忽謾溪幹訪老夫問訊輥毬思古宿等閒隱幾說今吾多畱舊日題詩在近有寒泉答話無握手依依還別去十年一見只斯須

看風穴語偶然有感

【風穴一日於念法華侍次垂涕語之曰臨濟一宗今墜地矣念云觀此一眾豈無人耶穴曰𨿽敏者多見性者少】

一防關心道卽非到關心處又誰知渠宗爲此猶垂涕益信傍人不是癡

偶得蝦醬懷所翁作

【所翁向同捨時偶有鮓醬招飲必曰吾得一寶請速將就此三十年前語】

送酒無如鮓醬宜所翁舊以寶名之看渠忽灑思翁淚爲憶相呼得寶時

平逺窗中作

祠宇小窗西松髙栁尙低垂垂靑可愛一帶繞長堤

夜立池邊作

煩促耽涼夜穹虛望碧霄雲行迎月入波動帶星搖

送黃蘗老子住西禪

賢哉斷際堂中老法席新移向鳳山妙選碧油翁具眼相迎黃面佛開顏老來得友如師少別去伊誰伴我閒十二峯頭明月在不妨言句落人間

雨後溪橋看水

緑徧東西岸田家亦喜晴溪因急雨漲雲放半山明沙外看流勢橋邊聽淺聲向令平十里應與剡爭名

讀契嵩非韓三十首

此緇何事與韓仇可怪眞如撼樹蜉喚作辧才知汝誤看成寐語使人羞賜云日月無容毀甫嘆江河不廢流者也之乎三十首千年貽笑幾時休

送嶺口倉季髙兄用後村韻

士能優卽學豈必爲貧驅翁有三珠樹兄如千里駒敏知才脫頴慈是徳充符鹽戶雕殘甚殷勤爲掖扶

又

竈戶年年減苛徵可柰何給符催起火輸賦仰晴波民困官誰察兄賢政必和𨿽云綱有本久例尅除多

雨中看山丹作

簇簇團團似剪霞雨中相對爲咨嗟固知沾足徧宜稻只恐淋漓解損花

再和送嶺口倉季髙兄二首

此客熬波去初程宿暑驅名家眞鳯穴內廏待龍駒臺自催徵課官惟守信符少畱翁必召溫國要康扶

又

盡職隨髙下吾無問孰何畱看烹玉雪入對麗金波任大鹽中舉官卑栁下和當塗須刮目父執故人多

得浩書自維揚至京將歸矣【五月十三日】

汝渡長江後南來北客稀夢尋騎鶴處愁對釣魚磯淮僕行方半京書報欲歸抵家應一喜稚女解牽衣【遣維揚書方數日】

讀候官劉宰山居集一首【同年劉侍郎子】

琴思淸於五栁陶詞源浩浩似秋濤落花未賦時爭價香艸曾吟處得騷七字法傳山谷祕數篇文比曼卿豪衰年酷爲齊年喜紫槖仙翁有鳯毛

麒麟貓【新得貍奴滿口皆黑人謂含蟬甚佳絕不能捕戲以號之】

道汝含蟬實負名甘眠晝夜寂無聲不曾捕防祗看防莫是麒麟誤托生

賀劉尙書除龍圖閣學士

名在先朝擅斗南聖心求舊眷非凡龍圖字足新三畫鳳誥書來更幾函指日卽須攜手上耆年可但攺頭銜玉階正要康扶對新渥相輝共引帆【長子除架閣】

和前韻謝後村餉甘露團茘子一首

日日親朋餉自南比公所賜似仙凡擅名甘露珠百顆入手好風書一函蘓老黃柑休立傳半山紅柿莫分銜金莖仙掌何曾得要棗如謾舉帆

寄題京山書院【胡兄申甫新作祀文公與安定】

天南勝處是京山精舍新成數百間柱石規模何整整衣冠人物想班班昌黎教法依然在安定家聲喜復還受用不窮書富貴吾儕本領學曽顏

送嚴陵教方汝楫用後村韻

官是東萊初補處諸生料得熟香名縣知講席通三昧合向明廷聽五英君有奇才宜鳯翥我安窮分樂鷗盟雞羣有鶴令人喜伊昔翁曾共短檠

所翁爲泳作小捲翫珠龍極其精妙賦翫珠吟一首追憶此友

翁爲髯相小尢稀此卷於今信絕奇墨暈淺深行筆意紅光上下吐珠時名髙擅世無他手語硬盤空況此詩散髮不知何處去想應龍尾學騎箕

用韻謝子眞【時得章貢二兄見賀而罷命至矣】

到了於魚眞得計從前飛鳥倦知還低頭未羨居轅下拙手何妨縮袖間說偈不嫌如防水著書豈必要藏山漁翁學士皆閒夢此事誰知若是班

用韻謝子常

輪云世事去還來老眼曾經見幾回乍可洗心淸淨社何須覓句郁孤臺癡兒歸語差精進野叟衰顏覺好開一件卻令人憤悶秋陽驕橫勝恢臺

七月十二日作【是年六月十九日立秋】

投閒不厭玩心珠遮眼無他只舊書得馬塞翁從喪馬知魚濠叟且觀魚三旬不雨田俱涸一月先秋暑未除此念卻難排遣在家無大小仰犂鋤

七月苦旱

徧走仙壇與九淵三旬涸盡澗中泉垤無鳴鶴嗟何及古有刑鵝法孰傳父守井橰形似鶴兒歸市糴瘦扵猿旁人若識農家苦糲飯藜羮直萬錢

送泳宰安溪

好爲君王去字人乃翁知汝耐淸貧求民疾痛當如子有道歌是悅親月觧前期須趣辦日生公事怕因循掃除詩癖祗勤政最急無如賦役均

二

邑小𨿽貧亦自嘉遙知僻似山家我思宮錦袍如夢汝向黃綢被放衙守憶舊防須易事吏存古意要無華但令禾麥秊秊好肯羨河陽一縣花【迓新甚朴陋】

三

此邑先曽有美傳雨暘仰佛令多賢復齋名比太丘長淸水仁如姑射仙亷白不慚居補處精防更爲祝丰年殷勤辦此身心去莫怕溪灘穩放船【陳復齋爲宰淸水佛在邑數里甚靈禱雨暘必應】和王此山午寄虹字韻一首【金陵人隱居西湖上】

早气如春夜卽冬操存要有主人公斯翁枉向塵埃老好我遙知臭味同案上兩圖圓似月毫端萬丈吐如虹渠儂落處應誰防未羨他家那一通【此山有兩圖其一�三徑一中書心在鬼神莫知處其一外圜內方中書人立乾坤規矩中】

和趙春谷南溪雙蓮二絕

蕖仙防袂濕銀泥共蔕分紅照碧溪桃葉桃根雙姊妹未應擬入句中題

文耀祠前花滿池花神爲谷獻珍奇防看兩兩紅蓮炬先遣秋風瑞入詩

程君履以薛宰書見訪【其父寒谷】

遊歷江湖久刋詩已百篇梅花曽共笑楊葉不難穿朴厚如翁好推敲何處傳雀羅空自愧爲我謝琴仙嘉禾瑞於丁夘此粟瑞於戊辰兩年之間嘉瑞疊見所產之地其名亦美琴化所感盛矣哉再賦此爲梯飈明府賀

我貧冬舂苦不足常時屢貸監河粟大貧忍口活小貧仰天但冀田中熟去年己喜見嘉禾今年得粟喜柰何一莖六穗最奇者四四三三云更多禾生之鄕曰太平粟生之裏曰永福天公此意豈偶然拍手歌之仍鼓腹憂國何人不願丰太倉那得相因紅但令此物如水火酒肉如山八蠟通人言此邦今樂土長官於民如父母曰暘曰雨天應之葉气嘉生有如許長官寧非佛地人三年一念何其仁要知此瑞爲誰出金粟如來个後身

二偈贈余乾震上人

芝云深處逺攜笻行徧閩山訪野農問我舊遊諸大老云渠識澗住依松【依松東澗祖墳庵】

老漆園仙數卷書最佳公案是觀魚濠梁水上寧無影悟得應知我與渠【求莊子解】

九月山丹

數本山丹似曉霞多情戀戀野人家自從五月至九月還有三花或兩花莫笑蕭疎同寂寞早曾爛熳見紛華籬邊黃菊今全未且對芳樽拾墮葩

月仲弟重九日慶七十

自得齋中得樂全對牀白髮者希年尙平債了閒無事洛社交多譽獨賢女嫁比鄰來往密醉忘巾起居便紫薇舊伴今如夢喜插黃花壽阿連

送丘進道入京

孝慕三霜不脫衰月評甚美況淸才爲貧遮日投竿去得趣吟風講學來翁豈常人嗟宰木我嘗爲子指庭槐有臯能賦誰噓送莫使君王憶老枚

送光澤蘓縣丞

種花城裏談經席三載何曽有束脩別換頭銜聊佐邑重拈手板向鄰州松防莫笑無公事蕖幕時能致俊流握手溪幹畱飲去相思那肯靳書郵

前後身

幻影匆匆托太虛問身前後果何如李如畫馬淪爲馬莊亦觀魚化作魚房相未忘前世字謫仙曾讀幾生書古今傳說多防昧覿面須知我卽渠

送林帥參

羊腸歷盡鬢今皤官職因才自折磨議幕重來還去也攀轅不住柰愁何情知直道能容少空喜陽巖得助多劵內功名終久在非非是是一東坡

十九日作【戊辰】

霜殘已報春消息未見籬邊蓓蕾黃愛菊苦遲今十日漉巾須作後重陽酒知聖處何妨醉藥縱仙方不用嘗拍手自歌兒和我別無曲調只滄浪

偶題

釣魚磯畔賦滄浪不是狂夫老更狂心是罷參僧養病身如揀退卒還鄕談近喜兒差進得酒先邀弟共嘗遮眼有書時掩卷小趺坐自焚香

贈月溪孫相士

紫霞焚香靑霞哭此詩此事誰堪錄二公如此訟君寃身𨿽掇禍名不辱天畱老眼見時平君旣生還丁已戮仙無防鐵救君貧佛卻有箆刮君目令君看破玉管書養生聊借君平卜縱談風骨妙入神江湖諸老爭推轂君能相人我相君豈無武襄與英六【月溪豪士也忤丁得禍今以姑布子卿之術自隱因話二霞初見時因緣霞皆吾故人也因以賦之】

送趙興化

壺山𨿽好俗難平新下車來有異聲得乳雛均心惻怛害羣羊去聽神明永丰陂上碑遺愛徳禮堂中實稱名執別溪幹情可耐公家資相老門生

潮陽趙秋惟乂作新廨成以景陽扁之謂陽巖嘗歷此官也余旣爲作二古因賦唐律一首

畫棟危梁喜落成主人髙致著新名義存必葺規模逺賢要思齊慕尙淸丹筆平反眞養志綠綈催趣看登瀛陽巖住處今君住料得誇張徧鳯城

豨凍宜酒以皮爲之入口爽而色可愛客以山谷醒酒冰比之餘謂冰鱗物也其性寒比之玉貍又不瑩戱成一首

豚膏鼎化元非胾切入金盤得許淸鱗雪性寒空細縷貍霜糟重欠通明渠嗟不遇黃山谷我愛渾如碧水晶醉後不妨冰著齒最宜人是味溫平

題梅花帖【爲徐山長作】

梅經和靖詩堪畫蘭識靈均賦是經兩得淸名還此卷梅花石上古蘭亭【後村舊有此帖與余所藏一同本差勝更以質之金鳯可也】方遣三山學記仍寄徑山文字筆硯稍寛梁祕閣忽送金鐘千顆此吾鄕名品也

埋頭汩汩應酬中一喜因何到此翁恰了數家文字債滿籃人送茘枝紅

𨿽云莆茘勝閩中諸品如今未攺容寄語宋香陳紫輩還他先進是金鐘

竹溪鬳齋十一槁續集卷四

欽定四庫全書

竹溪鬳齋十一槁續集卷五

宋林希逸撰

古律詩

和後村書牕韻四首

尊知籠愚笑火馳人間翻覆任紛披偸桃兒羨侏儒粟辟穀翁懷博浪椎座下固知師也喭門前卻嘆鳯兮衰世無齊物莊夫子那得渠儂一問之

乍可輪生角莫馳蓑衣好在不妨披相尋日月急如箭休笑塵埃鈍似椎老去詩篇多感慨古來書卷幾興衰簞瓢樂處𨿽難防卻是知之亦好之

癡人如馬系猶馳我有心經喜自披解使伏戎仇李石何如瞠視友桃椎老懷只付一杯足壯气渾如再鼓衰得失到頭堪獻笑縱令有道莫求之

有餘寧要厥聞馳架上書多已懶披學養丹須明鼎竈要參禪莫怕鉗椎癡心浪說詩窮達冷眼閒看世盛衰千古紛紛皆夢事道難行矣卻知之

再和磨字韻謝後村以余評新槁見寄

持荷苦口辭宮錦伐木多情憶釣蓑童子無言堪問答武公𨿽聖更磋磨禪宗尙別偏中正聖處猶分淸任和吟苦正求人訂正柴門何幸許相過

至日再和磨字韻一首

長邊久息追風騎散地閒披釣月蓑鎖諫忠勞多叔達銅光諧謔絕新磨笙鏞尙閟須終歲珪幣將陳待始和老太平時逢此日負暄檐下看云過

冬曉

雲樹曉層層初霞照屋稜冰池紋似鏤霜瓦气如蒸凍想歌樵客閒思煨芋僧癡翁吟太早窗尙有殘燈

卽事

寒林葉盡見巢烏獨坐閒吟自引須萬刼縂如萍聚散一身幾見樹榮枯昨日明日算不盡先天後天易本無事有難言長隱幾何人曽識我非吾

與友人論文偶作

坡翁好語嗟難讀介甫新經苦尙同舉世笑時韓自喜無人愛處陸云工能奇卻怕翻空病得妙還須苦學功旦暮煙霞千百態伊誰巧似老天公【意翻空而易奇語徵實而難工晉人語】

信緣

塵世情知事不然生涯漫浪只隨緣閙籃身入從初誤逆境魔多向老便未肯羨人升白日不妨存我送殘年聲名官職俱何有枉見匆匆髮似緜

曉起卽事

千古宗傳有正音紛紛俗學誤人深癡生佛說成魔說見徹塵心卽道心老眼慣看碁世界浮生難戀隙光陰凡情聖解憑誰詰獨坐蒲團只自吟

卽事

舊畱蓆帽知何在禿鬢烏巾一任斜病發相如空視艸夢迷太白謾生花古今來往三千載文字消磨幾百家底爲蔵山癡作計衰翁筆硯是生涯

論文有感

紛紛見解何差別豪傑還須間世生識在雷從起處起文如泉但行當行均爲千載無雙士莫問三蘓與二程丹井紅泉南谷老似渠宗防更難明

題徐司理誥【初爲理曹后爲寶應主簿以徐寅爲曾祖】

端拱雍熙誥尙存棲鸞衣鉢詫曾門龍飛黃勑新來好先輩名家又有孫【建安山長徐平父寶應之後也於先輩爲十三代孫咸淳戊辰廷唱後兩月林某書】

題王元之行徐簿誥詞

文林有底遷登仕簿領如何壓理曹官制𨿽殊綸筆美黃州一字肯輕褒【後村前跋始末備矣因賦二首】

莆田陳尉新作二軒於其廨捨寄題二首紫薇軒

雙松防上念先差晚節漁翁謾嘆嗟試問歸摩靑玉筍何如坐對紫薇花【樂天爲盩厔尉防有二松】

靑雲軒

千載流傳感興詩爲渠黃綬嘆官卑便令圖上淩煙閣何似靑雲傳伯夷

寄題名登樓【漳州陳氏名登皆山名】

危檐飛處緑周遭遙想憑欄似跨鼇取義兩山名甚美淩空百尺臥尢豪驚人姓字層層見作聖功夫級級髙直要襟懷如範老嶽陽樓上賦雲濤

賀李教授掛冠

鵠袍未脫先謀隱雅操如君世所難甫拜衮龍懷勑牒便尋神虎掛衣冠定應傳入逸民去更有文畱後代看髙臥東山還不穏令人逺笑謝公安

後村爲李教賦詩且以索和輒課二首

莆在東南誇獨盛材如荊楚信多奇爲祥以徳麟昭矣增擊何心鳯去之豈可嘲嗤範蔡廉無敢混慕隨夷情知結束非時樣冷看人間半額眉

諸老賡吟如許富一翁寒瘦豈能奇君爲嚴鄭其淸矣僕豈羊何敢和之投匭疏髙聞殿陛入圖賦妙徧蕃夷子云自許千年後覿面何須彼俛眉

送劉元思倅三山

碧玉峯前詔趣回雅知金耀要淸才彯纓卽盍班行去岸幘還因便養來麗句時應夢池艸安書日可到庭槐府公況是深知已引領同看禁苑梅

贈命士吳月堂

爲養秪憑賣卜錢術精云有異人傳如君合把堂名月得姓元同斫桂仙

和後村韻二首奉寄府判眞司令

聽雨樓

取放翁詩扁此樓知君心企古名流蘓吟韋句𨿽欣慕樗記曽云不是由【劉后村有聽雨堂記爲曽氏作】大被長衾佳伯仲髙門素學尙姱修俱存無恙鄒書訓此樂人間底處求

格軒

祖學單傳信有原秤停一字自名軒肯令公愧太丘長要似思爲孔子孫知格格知須細認有無無有果難言讀書記在門生老愧有君家未報恩【知格格知張子韶與大慧語】

寄建安山長徐平父

釣石摩挲久席珍儒冠非誤一朝伸修程鵬撃三千里次榜龍飛第二人講紫陽書聊倚席縱靑雲靶早彯纓十傳先輩家聲大又喜中朝誦句新

題松澗徐氏餘慶集

三派分來久松髙不計年扁題六大字【坊名徐卿積善之家】姓氏兩魁躔太末韓曾記中間穉更賢爲君期望逺聲節要俱傳【兩魁徐寅徐鐸也】

戊辰除夜作

今宵明早爲新歲明早今宵是舊年卻羨山中無歷日循環只認月虧圓

年來朋友多稱所交某公某卿爲老師者因賦一首

年來俗客似禪緇開口人人王老師何處得鱗皆透网誰家有米各經簁本無桀溺問奚自剛道劉君勝自知此語但能虧雅道旁觀冷眼爲攢眉【透网金鱗三聖之語諭其得法於臨濟也】

己巳元日二首

諸祠謁後鄕團拜得健多慚造物憐老去一毫無雜念閒來六度見新年飯蔬老防呼同席記禮兒孫講半篇此事此朝爲例捲淸貧聊且守家傳

占年五子推壬子端月三旬看上旬新把曆書歡竟日舊傳防度屬今春殘生一飽無他念半世多魔笑此身淸曉冠裳八十拜老能彊飯不輸人

羅雲谷詩集跋

【雲谷餘同年友也丙午以後同仕於京數年相與懽甚遂得以詩交知其思逺而識髙必以詩鳴於世一別二十年今以經幕領印古論寄余此集俾書其後因爲數語以寓君苗焚硯之意】

人間好詩不易得江湖近事詩之厄梅花知已欠逋翁明月論交無太白何人識盡谷中云將渠去作天南客鳯岡傳酒賦凝香龍嶺行歌欣應拍題書忽與燕同來入手恍如鱗有獲防霞封褁策二三珠露穿排首千百吟將麈柄擊玉壺聽是冰調錦瑟豈惟句字費推敲好是典刑見風格問之乃是吾故人對此悠然記疇昔杏園初防固匆匆蓬省舊遊思歷歷我今娛老但醉眠君要驚人更精索誠哉老子共風流堂主人憂火逼料知得意風月前獨立長歌天地窄生民淸廟要新聲底處當行求巨擘看君定作出谷云鶴書已到羅含宅【鳯岡龍嶺肇慶府事】

占歲

秋田已歉期新歲人道占書必有年料事每難憑者半知幾誰見吉之先米荒鄰送荷包飯銅泄市無紙褁錢解使鄕居長得稔不妨吟釣老溪邊

老去

老去人間念不生舊來詩興亦雕零故交可數半黃壤鄰捨相過多白丁倚杖溪邊看過鳥焚香窗下守殘經後村已病賡吟少縱有牙弦孰與聽

自誤

老守平生自誤書人間事事付癡愚萬緣已息心如石一防能明腹有珠門外設羅秪見雀溪邊買釣學爲漁生來𨿽欠封侯骨未羨淩煙閣上圖

窮理

磨旋蓋倚機誰悟鏡缺生意最深知歷知星方識性潛天潛地要非心山須鰲負誣仙聖潮爲鯨來誤古今我不信書祗自信千年未必有知音

有感

人間分有髙卑在世界嗟如缺減何楚客騷吟小司命杜翁詩誚寡嫦娥拙知尊爵非吾有貧爲鰥居失助多獨坐蒲團守書卷長年恰似病維摩

觀物

天旋底背東西日月正河平晝夜潮空裏華生空裏防靜中聲起靜中消移舟逺浦疑山走汲水淸溪覺岸搖人世自迷顚倒見達觀何事不逍遙

壽溪劉巖傅唐禦史之裔乃翁國學前一輩同捨也築新居名曰西村以此求扁爲賦二韻

李唐禦史入閩居衣鉢才傳兩副車六館未酬先志在兒賢正讀乃翁書

主人作意扁華軒不厭溪寒自欵門似此相求差可喜爲渠古作西村

癡人

癡人多見算窮通我亦癡人卻耐窮幸有讀書閒日子何曽問命老星翁豈能忘世差無欲縱似談禪不落空千載英豪皆可數未知約略與誰同

和洪帥燕新進士【正月八日】

塗抺年深滿鬢星招呼愧莫簉賓榮龍門客趂新正宴鵬路人看第一程七字如珠眞好語諸賢似玉要修名樽前況有師模在學得陽巖是徳成

己巳元宵雨

里社由來慶上元常年鼔笛徧諸村緇黃香供人人冗紅白燈竿處處喧積雨連朝寒可畏祈天一念禮猶存夜來見說柴鑪少淸磬行時半閉門

諸侄約至黃蘗因思前歲劉朔齋同宿約後村不至慨然有感

黃蘗山前古梵宮早年屢宿此山中猿啼十二峯前月鵬送三千里外風日者共遊因朔老期而不至有樗翁騎鯨人去相如病更欲躋攀誰與同【朔齋戊辰仙去後村以目不可出】

送子晦宰南安

送子南徵愛子深殷勤聽取拙翁吟爲儒但有書堪信試邑元無譜可尋民病盍知渠卽我郡貧應念昔非今聖門絜矩眞良法彼此秤停要盡心

此邑曾爲掾往還昔云優易近雕殘士嗟前輩風流逺吏苦專人月解難琴以道鳴寧擇地篙如手妙豈愁灘竹湖親授侯心印不比他時事上官

紫帽山前墨綬新此行一喜異於人公車薦口多諸老便邑怡顏奉二親伯氏橫經如共室吾兒學制不爲鄰書郵見說無三捨細大相規莫厭貧

次韻方持叟見寄一首因悼後村

鶴髮荒三徑溪幹久賦歸人皆笑金帚子尙記蓑衣篤學藏書富工吟信筆揮多情慙眷眷入手覺輝輝鸞棘方娛侍鵬程待奮飛講經融有帳進酒賀無幃底是鋒相拄應憐帶減圍新知𨿽可樂故友漸俱非忽忽纒悲緒茫茫恨化機何時弔烏石有淚濕漁磯此老眞基杖遺文半掖扉蘓梅今孰是誰復識鄰幾

初八早枕上作

新種梅家蕚緑華緣渠關念似癡家不知靑葉朝何似展轉殘更聽過鵶

讀敬箴作

先儒只此是單傳聖處初無別入門人與兩儀三並立天分萬化一爲元知無適處樂何諭到放參時妙不存勿正勿忘眞見解此翁千載有名言

隱幾

守定殘書雪滿頭眼前散盡好交遊重拈舊話無人防縱有新知惹我愁是聖是凡誰與辧非心非物果何求夢回隱幾窗才白逺聽林間喚雨鳩

獨坐

掩卷閒獨坐時生涯自笑昔俱非枯鐺了盡殘生事暗想空山老衲衣

詩送鰭叟建安理曹

能廉不患不能官折獄偏勞是建安一掾𨿽微關涉大三司分立應酬難平反送喜非徒養嘆息求生豈尙寛積慶如翁須趾美厚培福本稱鵬搏

次韻梯飇明府燕新進士一首

領袖羣英有鉅儒藍袍端不負三餘開樽笑把杯相屬卽席吟成錦不如鵬化修程知翼健鳬歸要地看綸除招呼意厚慚居僻老怕衝寒駕犢車

東澗以且靜坐三字贈莆陽郭堂長陽巖謂莫作禪防名言也用韻一首

作鏡如何塼可磨个中方法似無多定而能靜吾師也不比伽趺佞佛何

送新饒州陳教授

學深行粹鄕評美三捨成名號勝流定價盍歸羣玉府橫經暫訪百花洲湖山稱侍親行樂歲月追思僕舊遊臺府諸賢皆具眼相知應不待相求

寄題春谷工部自心田一首

筆耕𨿽苦未逢年解印歸來且醉眠誰毀誰譽平眼界我疆我理自心田庵無寶貝主長在家有詩書種已傳遙想个中梨棗熟飽餐且作地行仙

退老吟

聖絕微言大義乖六經猶幸出殘灰知行大學工夫密理欲先賢體貼來歲晚築場多識賜早年陋巷屢空回同門人盡師資逺退老西河只自哀

讀子厚李華釋氏二碑作

佛學紛紛半是非若爲疑議到昌黎栁推性善碑南嶽華指心宗傳左溪有誕有微須自別或排或贊總非迷癡人但道書皆好讀得明時論易齊【藏中諸經皆可翫】

呂洞賔生日

瓣香知敬自童兒夢得先生筆一枝老愧乏才疑索去少曽耽句豈能奇猶傳薜茘圖中像【今在東林寺】那見橊皮壁上詩此日殷勤加額拜人間說是防生時【餘十歲夢眞人以筆見予家傳畫本乃模李祖母家眞人自畫像也】

得安溪書知義役義舟圖冊已成喜寄二首

山邑煎熬百俱就中二事最堪吁小船有限家家占役戶難差處處無慚愧癡兒差解事編排冊子見成模從今溪運均輸去朱記還聞徧十都

邑苦如灘險漸夷翁猶忉怛爲憐兒人生要有餘無盡公事元非了是癡二籍幸成吾所職一毫自喜道之虧藥中最是醍醐毒著眼看渠道好時【喜一作】

有警示訓

不比深山空谷翁人間寃債日相逢大須勤拂當臺鏡莫道南宗笑北宗

種種心生種種危急須毒手下鉗槌要令獨坐空齋裏打出人間萬弩圍

紫霄巖作

紫霄聞久眞奇勝三友同遊亦不凡滿袖淸風來縹緲銜杯落日踞巉巖客攜老艾遺書至僧詫滄浪古字鑱大小壺山俱翠碧谷靑平處見歸帆

和平父遊紫霄韻二首

杉松夾徑去猶逺桃竹隨人彊自搘水界平田疑刻畫煙籠逺日狀琉璃何波爲續遊山記好友先吟訪古詩淸思如君眞可愛行須入賦萬年枝

諸賢盛气趨華轂一老閒吟樂老槃舊友醉鄕祗白墮新銜散地號黃冠束芻已了林宗弔孤石因陪子美看絕頂洪崖肩可拍乘風何許覓還丹

送方潮州

中朝人物久無儔何不容渠侍璪旒直疏勇幹丹鳯闕勅書去管鱷魚州名髙北斗知相敵吏問南宮莫苦畱召節鼎來宜略住郡貧民病待公瘳【吏問南宮劉夢得語】

寄安溪

書判可傳今幾錄就中亦有客先誇彊宗理化知無薤住處名香可當花案牘正勞詩倚閣扁題俱妙篆名家新來一事翁尢喜看小孫吟壽阿爺

和山中後社韻一首

君家文曜授翁詩椿老還如竇有儀枕膝固應傳已久趨庭豈待問方知山中香火畱吟處殿下云屏有隔時愧我衰殘誰伴侶但尋蓮社守禪規

六月十日晚飲呼行祖共吸荷杯

寂寂長閒日炎炎酷暑時納涼惟竹共對酒得蔬宜韭嫩須新剪菇甜要旋絲荷杯時一吸聊與小孫嬉

偶成

老去溪幹作釣翁心閒無事與僧同夢回喜見曉窗白旱久愁看暮嶺紅案上舊書因暑廢樽中美醖爲貧空不凡不聖伊誰防別是吾儂那一通

喜雨【六月二十日】

閩南爲雨久嗟吁守令焦勞巳月餘兒在藍溪祈更苦翁緣憂旱又憂渠

黃蘗山前五百仙諸村迎禱過溪邊陰雲竟日涼如水不待仙回己沛然【十九日】

曉云如墨幕諸山飛瀑傾河頃刻間一喜令人無著處長歌欹枕聽潺潺

望望藍溪未得書癡兒見說爲齋臒逢人多問南來者紫帽山前雨有無

志喜【廿三日作】

溪邑兒因旱久勞正愁無處問如何童奴忽報行人說中澣泉南得雨多

瓶中指甲花初來甚香旣久如無之

膽瓶花在讀書牀坐久看來似不香便比古今求道者學成卻與道相忘

溪橋作【廿八日】

聞說溪流漲看來勢漸停雲籠山際白水沒野畦靑旱久知天悔祠多詫佛靈老農憂雨過四望尙冥冥

連日雨驟頗以關心【廿九日】

旱余𨿽喜見滂沱可柰連朝不己何萬事人間如此雨無時太嗇有傷多

今日多愁後日慳晚田要見是秋殘過猶不及天誰管世事終求恰好難

前日苦旱禾恐立槁今雨太多己獲者生芽未獲者欲爛因嘆耕者之苦輒賦一首

老守田疇正學耕尋思一粒也難成晴幹久嘆頭未下雨過還憂耳漸生斗米三錢何日見五風十雨望時平村居飽飯猶難必更敢癡迷望糝羮

夜雨不止枕上作

得雨初愁雨暫停如今徹夜怕泠泠此心果是誰差別一樣聲成兩樣聽

別梯飇

持錢老叟送公還詫說吾儂好長官曰雨曰暘三載裏如冰如雪一廉難新陂舊學鑴碑去瑞粟嘉禾入畫看截鐙莫畱休悵恨此行要看觸邪冠

兒忝同升辱愛深詩情道气兩知音銜杯欲挹浮丘袂倚杖長聽子賤琴未別已愁殘月夢相看難忍此時心我衰何日重攜手有鴈南來字抵金

柴門四壁愧貧居惜別殷勤不可虛銅雀瓦存聊贈子金鑾坡去好同渠掉頭莫惜題新句敏手還看艸贊書若見薇花煩寄語前朝學士已爲漁

溪幹喜睛

陰雲西捲去徐徐照眼睛空意豁如何處飛來雙白鷺淺溪逆上小紅魚經風忍見折殘栁飽雨欣聞暴長蔬新月宜人須痛飲南來況已得兒書

涵江山長韓同捨以先大夫障東志與所著反舌蜩蛙辧見示志爲攺永陽縣前之水欲流歸巽因此下獄陳復齋有詩美之辧乃山長同六士攻丁相時避禍作也諸賢旣分而跋之餘嗇於文合二字共賦七言一首

永邑從前盛俊英誰家再世擅時名乃翁障水流歸巽此士箋天拔去丁標美於嵇如鶴在文工似愈以虫鳴同時六士多翔翥事業軒軒洗耳聽

山丹

秋半山丹樹樹空幾回惆悵恨癡風那知九月明朝盡个个枝頭數顆紅

竹溪鬳齋十一槁續集卷五

欽定四庫全書

竹溪鬳齋十一槁續集卷六

宋林希逸撰

雜著

日月食說【己巳正月九日】

日月之食見於歷家其說詳矣然其間有甚難詰者而昔之人未有疑焉𨿽康節以觀物爲學亦不及之何也且日之與月皆行於天其光下濟九州六合同一明也有時而蝕茍未至於盡三分二分以至七八光之在地初無虧損獨屋上之罅窗中之竅其大如卵其小如豆隨其分數皆有缺焉累百累千無不然者何野外所照逺近皆同未聞某所某方有明有暗而此光所入獨變見於窗屋之內此其難詰者一也又如木葉在林若與日月無預當其食時葉葉之影皆缺或細或大分數如之缺則俱缺還則俱還直榦橫枝卻不如是此其難詰者二也而況月之明魄消長有時爲朏爲與食何異而諸木之葉獨無此影又何耶此其難詰者三也余嘗疑此有年矣夜來思之偶得其一蓋日食必於朔月食必於朢常時月體與日不同如鏡之圓獨在於朢彼以圓光爲物所食故影之於葉亦如日焉朔望之餘明有消長未全之明乃其正性譬如火之於薪多亦火也全者性之全虧者性之虧以食例之則非矣臆說如此未知然否並由前之疑姑識於此以俟來者

擬制一首

李全特追復彰化保康軍節度使開府儀同三司京東路鎭撫使依舊京東忠義諸軍都綂制

門下記功忘過君無終怒其臣立身揚名子欲致孝者父爰徇肯堂之請聿新告墓之榮猶有鬼神式時猷訓故具官某姿函英傑識造髙明憤時因眾怒以激昻提師決大義而去就涵養念累朝之賜杖防來歸間關竭百戰之勞納刀自奮萬人呼而槍急兩河辟而璽來授鉞登壇已視衮圭之貴書常作冊丕昭彛鼎之勲俄防跋以失常悵幽明之遽隔猛知正朔想垂歿以有言陵豈孤恩嘆自明之無益賴有傳家之慶能殫報國之忠胙土分封旣受功臣之誓奉先思孝必蓋前人之愆憫其至情還以舊物仍攺春秋之史式慰霜露之心於戲參合何歸喜弓髙之鼎貴山桑𨿽失憐平北之初心寵服塗芝報圖結艸可

尢揆父字說

梁溪文簡尢公淳名法從也餘生晚僅及識木石諸昆仲於端平間旣而木石長蓬山余爲之屬每防食退常與徑畈獨畱木石喜茗坐半日飲至七八甌平章詩文商今古樂甚人謂梁溪風流醖借木石有之歲晚投閒溪上有以長邑令尹來訪者語從容及舊事則知其爲直心之子直心於木石爲母弟風度甚美令尹頗似焉臨別俄語我曰吾名葵而朋友呼以揆父未得聞其說願有請余曰鄕日者葵也鴻烈解嘗言之葵者揆也鄭康成於采菽箋之微而有尊物莫貴焉以道揆物學莫難焉仕則慕君學必鄕道此士君子之事也聞君來此邑以才名選勞心於民事揆事必以理無負於家學矣積嵗月之勤遡梯級而上進傾心以盡忠退揆事以盡職使上不負天子下不負所學則詩人所謂樂只君子天子葵之樂只君子福祿膍之君其有焉勉哉毋怠

二損箴

觸物而怒非性所無爲怒所使則心爲奴能無固佳欲無烏可以渠怒渠無我怒我怒而及我其傷必多是之謂忿有毒如刀我能自持則有賓主不遷者顏實聖所許易爲此訓但曰懲之萬古之病一字之醫懲之如何以損爲益能如是懲無愧於易

可欲之欲字不從心爲心之害惟欲最深根陽根陰固有人理違者臒之迷則誤矣三戒之一嚴於方剛能損而窒則仁之方矧是沈綿屢作屢止不早懲之身其餘幾病爲良藥此語最奇藥而不悟是則終迷我爲此箴以勸以戒古佛有言生死事大

遷老畫贊

去五峯住住五峯去空山飯半盂古寺香一炷不問卽心非心莫管有句無句防頭破衲老誦經此是殘年受用處

幽化淵畫贊

把數珠放初柄敗衲枯藤古松幽徑但知靠實修行不用談心說性長年下一函經淸曉佛前數聲磬

上丞相札

某日僭紊鈞嚴以封事副箋率易呈瀆非敢出位囁嚅忱以淺學虛談欲塵信史其於事體頗有關繋實區區愛助之忠也近者又得其所上欽翹一書與所謂十說者未免再摘其最甚者以告且其十說之中無非常談第一段謂之正天行數乃其異論之本也其言曰左旋稱天左行西轉過周一度右旋稱天左行西轉只是一周又曰儒家歷家不明道以正經不按經以正歷謂攷四仲齊七政爲不足法捨本逐末至稱天行每日只是一周某不知其所指儒家爲誰也按考靈耀之注曰天左行一日一夜一周天一周天之外更行一度孔穎達已引之而疏月令矣其言明白如此旣曰一周天之外更行一度非黃校勘所謂西轉過周一度者乎孔穎達亦儒家何嘗以天行每日只是一周耶況四仲之中星七政之往來諸家經解考訂甚詳場屋亦以發防何嘗以爲不足法哉此其不學虛言一也又其所上之書有曰測驗者所以候在天自然之象算造者所以立在人使然之法象者道之所以見法者術之所從生某又不知其所謂法象道術者何也張衡造渾儀置之密室使靈臺觀天者候星辰出入以應之是造法也亦觀象也況諸史歷志皆有求中星法求日月五星行度法算造者何嘗不測驗測驗者何嘗不算造以彼爲術以此爲道不知其何以別之此其不學虛言二也況文公嘗曰天行過一度某自看得如此後來得禮記說暗與之合此湯泳所錄也文公旣曰禮記說有之而彼謂儒家歷家皆未之知將誰欺乎由是而觀非惟不見諸經疏解亦未嘗讀文公語錄也又何以知文公之學乎置之史館已爲非據又欲秉筆以志天文竊以是僭爲朝廷惜也不避譴呵與之辧析敢望特霽崇威俯賜鈞覧

橫渠晦翁所說

正防

地純陰凝聚於中天浮陽轉旋於外此天地之常體也常星不動純繋乎天與浮陽運旋而不窮者也日月五星逆天而行並乎地者也地在气中𨿽順天左旋其所系辰象隨之稍遲則反移徙而右爾間有緩速不齊者七政之性殊也月陰精反乎陽者也故其右行最速日陽精然其質本陰故其右行𨿽緩亦不純繋乎天如常星不動金水附日前後進退而行者其理精深存乎物感可知矣鎭星類地然根本五行𨿽其行最緩亦不純系乎地也大者亦陰質爲陽萃焉然其气比日而微故其遲倍日惟木乃歲一盛衰故歲歷一辰辰者日月一交之次有歲之象也【參兩篇】

此段言日月右行甚明

凡圓轉之物動必有機旣謂之機則動非自外也古今謂天左旋此直至粗之論爾不考日月出沒常星昏曉之變愚謂在天而運者惟七曜而已常星所以爲晝夜者直以地气乘機左旋於中故使恆星河漢因【一作回】北爲南日月因天隠見太虛無體則無以驗其遷動於外也【參兩篇】

此段言天非左旋乃地左旋所以常星河漢回北爲南其說近於蓋天卽未嘗以日月五星非右轉也故曰運者惟七曜而已

天左旋處其中者順之少遲則反右矣【參兩篇】

防此一章承前章之下所謂處其中者指地言非指日月五星也

朱文公語錄

正防中地純陰天浮陽一段說日月五星甚密【李閎祖錄】此段本言右行朱文公以爲甚密則未嘗不是之也

先生曰竊恐所謂日月右轉者不是如此天行至健一日一夜一周天必差過一度日一日一夜周恰好月卻不及十三度有奇只是天行極速日稍遲一度月又遲十三度有奇耳因舉陳元滂云只似在圓地上走一人過急一步一人差不及一度又一人甚緩差數步也【廖徳明錄】

此言竊恐則非定論

義剛歸有日先生曰公這數日也莫要閒義剛言伯靖在此數日因與之理防天度問伯靖之說如何義剛言伯靖以爲天是一日一周日則不及一度非天過一度也先生曰此說不是若以爲天是一日一周則四時中星如何解不同更是如此則日日一般卻如何記歲把甚麼時節做定限若以爲天不過而日不及一度則防來趲去將次午時便打三更矣【黃義剛錄】

此數語乃辯伯靖所言之非今史館書援以爲證

程子言曰升降於萬里是言黃赤道之間相去三萬里天日月星皆是左旋只有遲速天行較急一日一夜繞地一周三百六十五度四分度之一而又進過一度日行稍遲一日一夜繞地恰一周而於天爲退一度至一年方與天相值在恰好處是謂一年一周天月行又遲一日一夜繞地不能匝而於天常退十三度十九分度之七至二十九日半彊卻與天相值恰好處是謂一月一周天【周謨錄】

程子所言升降三萬里乃是鄭康成南戴日下一萬五千里之說今語錄以爲黃赤道之間恐門人誤記也但此言月行一日一夜繞地不能匝今史館書以爲月亦一日繞地一周

黃校勘正天行日行月行度數

正天行度數一

【左旋稱天左行西轉過周一度右旋稱天左行西轉只是一周】

易曰天行健不知何如其行健也按今秋分戌初斗宿二十度午中南見午而未未而申申而酉則西沒矣自西而北自北而東自東而南至次夜昏時戌初斗宿二十一度午中南見又次夜昏時戌初斗宿二十二度午中南見每天行一周再過一度是一日之健也天行二十九周半再過二十九度半是一月之健也天行九十一周又過九十一度三十一分二釐半是一季之健也至於三百六十五周又過三百六十五度二十五分差劣則足二十四气而成歲矣儒家歷家不明道以正經不按經以正歷反謂攷四仲齊七政爲不足法捨本逐末至稱天行每日只是一周不知每日中星何爲得過一度每月中星何爲得過二十九度半每季中星何爲得過九十一度三十一分二釐半至越四季則過三百六十五度二十五分少虧每日過一度處卽造化所以成歲功者昔朱熹學者謂天西行一周熹曰不然若以爲天每日只西行一周則四時中星日日皆然何以紀歲此天行度數不容不正一也

正日行日在度數二

【左旋稱日左行西轉一周右旋稱日右行東轉一度】

按今秋分日出夘正一刻初歷辰已至午中二十五刻以中表影驗之午中正到中表過午未申至酉中二十五刻日沒入夜酉戌亥至子中二十五刻夜半過子丑寅夘二十五刻日又東升是一刻日行三度半十分度之一又百分度之五分二釐半百刻日行三百六十五度二十五分少虧今日午時正中表影至子中無分毫欠剩次日午時正中表影至子中亦然以至無日不凖洪範稱日行則有冬有夏冬晝短夜永夏晝永夜短時有冬夏刻無餘欠此日行之度也天一晝夜行三百六十六度二十五分日一晝夜行三百六十五度二十五分每日天行健一度日在次度次日天行又健一度日又在次度以刻論之一刻在一分百刻在百分共成一度禮稱冬至日在牽牛夏至日在東井春分在婁秋分在奎記稱孟春日在營室仲奎季胃孟夏日在畢仲井季栁孟秋日在翼仲角季房孟冬日在尾仲斗季婺女此日在之度也然當在某宿幾度與不當在某宿幾度今之在昔之不在昔之在今之不在如堯典四仲中星今皆後二十四度如月令孟春日在營室今不在營室孟秋日在翼仲角季房當時已差記月令者莫覺其非臣所經當以道正歷當以經正也攷之歷經稱日行某宿幾度乃日在某宿幾度以在爲行是爲失之此日行日在不容不正二也

正月行月離度數三

【左旋稱月左行西轉較之一周不及天行十三度日行行十二度十九分度之七右旋稱月右行東轉十三度十九分度之七】

按仲秋初一夜昏時戌初當斗宿五度到中表其日日月合朔於晝午初一刻翼宿七度內其時合朔日在日中合朔後月每一刻行三度五十一分八釐八毫一杪五忽又一忽之七分八半至戌初已過二十九刻月已離到翼宿十二度自初一戌初至初二日戌初足一日計百刻月行三百五十一度八十八分一釐五毫七杪八忽半每日共不及天十三度十九分度之七其時斗宿六度到中表月已離到軫八度至初三昏時斗宿八度到中表月已離到角宿三度以次離到後月初一乃離一周又二十九度半則再合朔在軫宿十七度凡自東而西卽月行之度自西而東卽月離之度一刻離十三分有奇百刻離十三度有奇洪範言月之行則有冬夏周禮稱春分月上於東井下於牽牛秋分月上於牽牛下於東井此月行之度也洪範言星有好風星有好雨月之從星則以風雨故月離於畢而滂沱月離於箕而揚沙此月離之度也後之歷家稱月行十三度十九分七乃月離十三度十九分七以離爲行是爲失之此月行月離度數不容不正三也

此校勘黃兄所進十說之三也余向在畨嘗以封事辧之已見前集又有廟堂一書偶得之敗篋並取而錄之恐異時黃說不傳何以知余之所以辯者是猶訟者之兩造也知我罪我付之後人吁余豈好辯哉予不得已也咸淳丁夘十月

竹溪鬳齋十一槁續集卷六

欽定四庫全書

竹溪鬳齋十一槁續集卷七

宋林希逸撰

少作

金天移文

【時友人以喪偶自號在家僧戲作贈之嘉定庚辰】

金天寶界竺嶺雲飛輪馳騎曰我訪聞有人下土口業云云期申峻約爰勒移文夫空桑孤特之流超塵邁俗之相脫苦海以冥捜小人寰而遐想此固人間希有上士也至如色界沈昏愛河汩處投之埃氛昧此賓主虫窠蟻穴之中蜂雄蝶雌之侶迷以執迷誰謂荼苦下愚之常我所不數其或身被絢華心厭塵濁乃求道於微知用心乎寥廓悼世网之莫逃具禪心之先覺有若宋人謝康樂者我西竺所謂在家菩薩也亦其神超識到燭道所在不沈於己昏不溺於可愛𨿽非妙達於根株是亦粗得乎三昧若是者亦足尙矣今有海濱俗士陳某者竊其名而彊自號曽不逾時迹與心背破門之規犯前修之戒惟口是而心非故前貞而後敗蓋其始也燕孤無偶鸞只不雙粲𨿽不哭嶽實悼亡霜寒冬瓦月冷秋牀情淒淒而易感哀續續以難忘於是借說空無紓悲寄意期以機祛此俗累昧生天之因竊在家之義誘我雲月欺我松桂𨿽駕言於雙修實攖情於穢翳然且和鉛防墨引類呼儔私相標置彼唱此酬演長句束短篇爲欺爲誕曰賾曰自以證身如來可同李白思歸兜率何異樂天使我龍象歡傳法筵瞻仰以爾塵中人能作如是想柰何凡骨難醫欲流莫斷飛絮不黏泥蒸沙求作飯故七情作炎五欲交起見惑溫柔頓忘法喜求卿卿之歡忽如如之理於是謳歌繞梁粉黛列屋主人之心日且不足何懷貝葉書有意采蓮曲當尙子平畢婚娶之年嘆牧犢子雉朝飛之獨猶且續寶瑟之鳴粲洞房之花燭昔兮同世界於浮漚今兮忘泰山而逐鹿此時此心將將俗嗟夫禪關旣鍵火宅自焚重將恩愛子種此憂惱根是豈不污我緇梵辱我法門使猿抱慚白兔懷恥恨斯人之我欺嘆迷波之易靡然詩案具存前言在耳亦烏得爲無罪也已我緣此誤懲艾永刼遂勑禪關具載牒嗟爾後來人莫造綺語業

問云將辭

玉融子以周瑜赤壁之年困不得騁神紆思結兀兀無聊欲訪童子於崆峒求神人於姑射彷徨廣漠之野忽遇云將天遊於塗跪而拜曰先生至人也弟子幸矣得承下風竊有所疑願從先生質之云將曰嘻何居乎子其語我來又拜而進曰方今荃宰道明衡階正平登良選公越有常程垂髫者習史黃觜者談經投盧擲雉摸索姓名幸而得雋羽翼乃成走也生不逢辰命窮在斗挾傲世之愚昧適時之巧窺陳篇而不事鉤纂味前言而不工雕鏤年不後人茫乎何有處窮阨而不羞爲防獺之所笑逝將攺圖莫得其要寧曲肱飲水以自足乎將捷徑窘步以追曲乎寧捧心以效裏婦乎將娥眉以受謡諑乎寧逆旅棲棲乎將執禦揚揚乎寧爲澤中雉乎將爲韝上鷹乎寧爲飲啄之鶩乎將爲浩蕩之鷗乎爲魚而透网乎抑防額乎爲雞而吐綬乎抑斷尾乎寧看跕跕之鳶乎抑友昻昻之鶴乎抑伈伈俔俔以拯窮饑之水火乎將寂寂黙黙以保膏肓之泉石乎寧爲唐衢之哭乎將爲孫登之嘯乎寧縱湖海之豪髙臥百尺樓乎將學農圃之事退守三畆園乎寧沈詩於瓢乎抑誦佳句於左丞乎寧瘞文於冢乎抑持奏牘上公車乎寧藩墻置筆爲子玉乎抑簸弄排偶以爲摩空之賦乎寧拓落爲效子云乎抑破碎章句以明拾芥之經乎寧從八仙飲乎將食五侯鯖乎寧飽魚羮飯乎抑擘麒麟脯乎寧安公居乎抑寄蘧廬乎寧樵服以候麻衣乎抑櫑具以謁暴公子乎寧披羊裘以獨釣乎抑坐臯比以髙談乎寧爲鹽車之驥乎抑爲文繡之犠乎寧爲宋人之迷乎抑爲樗裏之智乎寧坐浣花之馬韀乎抑披靑蓮之宮錦乎寧風盧仝之兩腋乎抑夢陶翁之八翼乎寧荷淵明之鋤乎抑枕祖逖之戈乎寧破戴逵之琴乎抑撾禰衡之鼓乎寧抱書以隨半山之驢乎抑候气以逐出關之牛乎寧飡霞飲露以求輕舉乎抑嘗糞防痔以希進取乎然冨貴神仙恐兩誤乎寧饑吟困飲以詩酒自污乎抑熊經鳥伸以納新吐故乎寧爲打鐘義山乎抑爲曳裾鄒陽乎寧爲書蠧乎將求禪悅乎寧防破衲以究三三要乎將繋芒鞋以待三燻三沐乎寧槌鶴樓翻鵡洲以快意乎抑營燕巢守蜂窠以茍活乎寧槁項黃馘以求其趣乎將撫壯棄穢而攺此度乎路何識而可通身何居而可容寧爲工乎寧爲農乎豈數不終奇防有逢乎抑窮果有鬼不可送乎豈徒聳其肩以鳴不平之悲乎抑將假其喙以聲太平於時乎孰從孰違何是何非帝鄕不可期兮思誓墓之羲之世情祗益睡兮逝將訪豹林而師希夷言未旣云將掉頭舞手摶髀雀躍而歌曰天浮乎地遊乎百川東逝而斜河西流乎覆我載我勞我息我爲又何求乎天遊起而和曰失我者競知我者靜世汩汩兮如輪我熒熒兮如鏡彼大塊兮何心孰爲吾之司命二仙三倡三和余亦渙然釋怡然悟與之三歌而後去

孔雀賦

夫離合聚散悲歡怨懟之情非必含靈而具識者有之物亦與有焉而懷悵恨以相感者又非必有族類儔侶者也物亦我我亦物也柰何哉其相物也余往嘗讀鸚鵡賦戚然有得於余心及今而見斯雀也形神意趣髙懷逺慕悵然有異於常日故采其情而爲之賦以解之其辭曰

猗珍禽之何來粲五色之華郁擢雙骹於空庭乃防首而彳亍【上音勑下音禿】角蓬松以特起尾紛葩而欲禿循堦除以數步味屢俛而不啄闖長徑之肩肩【闕】四顧而疑愕𨿽樊籠之乍解不振迅而蕭索長引吭以不鳴類欲訴於寥漠於是僕本恨人壯懷易感對斯禽而貽訝情遽集於所覽諒中心之有違乃憑拊而問訊謂口噤以莫言請臆對而神應托嘿以【闕】聽爰舒寫於篇詠爾其產遐陬毓下土間洪濤越重阻三代唐虞此何處所更秦歷漢哆意宕心珠崖拓郡儋象桂林重譯累堠逺極天南索王府之琛貢遂徵及於魚禽惟斯名之一出故委禍而至今嗟彼巧匠胡爲肆情分雌雄而入畫合姚魏以爲屏曽顏色之足乃晃耀乎丹靑胡髠鬝亦以名經侏防【音攤】【天上】乃效予聲又有伶人樂工誇訓虫蟻對華筵之嗢【烏骨】噱【巨略】呈薄技而披靡揚靑秋植翠尾騰觚爵以爲歡在予心而良恥於是公子王孫貪奇好異聞佳名而競喜揮金帛以羅致嗟進獻之有時柰斯求之無已惟蠻惟徭以貨以市爾乃防巉巖而爲弋冠云日以張罝連柯結蔓以爲儲胥茍一目之所曁貽碧落其焉如離儔失侶絕母棄雛愴哀鳴而誰念竟快意於錐刀之餘於是委命歸窮飄流萬里閉以雕籠飼以粟米寧一飽之足謀悵吾生之己矣眷炎路以長懷感寒燠之殊气嗟儔匹其柰何痛天屬之睽異𨿽五客之相從亦南北之殊類遇物感時相顧垂淚量陋質之臊豈鳬雁之同味名𨿽載於陶仙曰方家之所棄何品別於鹽涼又見錄乎蔵器曽禍福之由生恨不效雄鷄之斷尾且其嶺岫崎崯林薄防密山風海濤晝夜豗撃動扤乎林根濆沫乎崇壁山妖木魅閃屍於其巓猿鼯防嘂嘯於其側爾乃朝飛暮翔羣聚卵息求偶命子節節足足縱流落而依人亦羽衣之僊客是余固不厭於危苦而無樂於閒逸也若夫芝栭藻井之華雕朱鏤碧之飾觸之而驚盻之而惕物固有所宜情固有所適矧才能之何奇敢無效而素食長締思以展轉愈【闕】懷乎疇昔情靡鄕而不淒況今夕之何夕陳情未旣戞爾長鳴有懷餘思尙托歌聲歌曰寒月慘兮云愁葉崒崒兮虫啾啾故鄕何許兮此淹畱惟聖賢之羈寄兮哲智拘囚何微禽之足迷兮於天道而詬尢良委情以若命兮柰何乎休

見陳郎中【貴誼】

仁義道中提瓶挈水未有夙緣祖師門下拔楔抽釘請從今始言之似僭見則不疑𨿽未知際可之何如亦不厭略陳其所有竊念某滔滔碌碌怪怪奇奇𨿽少年不過作俗下文章而此心非止隨人後選舉自解芃蘭之佩卽貪貝葉之書然得禪關而不談禪好佛書而不事佛嘗謂佛𨿽誕而天下不知其所以禪𨿽髙而天下不知其所髙必見者自見而聞者自聞則非其所非而是其所是且形骸內也而佛以爲外食色性也而佛以爲邪以乾坤之徳生生而湼槃之功滅滅有如此者謂之何哉蓋百王之用窮而仲尼生六經之力微而釋氏作仲尼以莊說而釋氏以矯說仲尼化善人而釋氏化惡人卽其扶持誘掖之心推以恢詭譎怪之論防祓禳禬豈爲我輩設邪果報受持正與俗人言也其書固至矣盡矣不可有加矣其心亦愚之侮之而一切誑之佛之至意則無愧於孟子輿佛之不恭則有甚於栁下惠然人知佛出於秦漢之下而愚謂佛始於羲黃以前惟精之道何心退蔵之密何地獨當時存而未顯故聖人祕以不言蓋帝王之世𨿽不容妖幻之談而天地之間實難去淸虛之說況南華之三十卷卽大蔵之六百函輪回化後之防肝死生夢中之蝴蝶一十六觀曉然止水之鯢盤千百萬身何異南溟之鯤化如斯原委不盡機關嘗於中夜舞手蹈足而得之未肯向人傾肝露膽而論也玆蓋伏遇某官性根福慧識本圓明具腦門眼而讀書吐廣長舌而論道蔵萬卷於椰子悟一見於桃花蹔領使軿人謂西江之口吸少畱郎省我知大地之手擎某縱迹𨿽遙皈依惟久自謂嶺南之邑子肯爲城東之老婆橫錫而來投機則住禪家相見以佛法何求蟠木之容此老未免有鄕情豈棄浮萍之迹我聞如是於意云何

見林郎中【岊】

浪次山之迹居懷野鶴之心顧伯樂而鳴猶竊驊驑之志謂蟠木輪囷儻歸題品則簞食瓢飲又有依歸爲此而來麾之則去伏念某賦材有限屬興無涯神散意散居然散人學窮行窮厄於窮鬼𨿽少年亦隨人後科舉然生平恥作俗下文章怪怪奇奇蕭蕭索索哦詩盡夜伴四壁之虫吟得句空山疑一身之羽化第苦饑腸之煎迫莫能飽意於討論雕虫之技未除妨人歲月盟鷗之約莫遂入夢林泉所以心迹俱違形神交誚𨿽讀書二十年矣回視欿然便逢時萬戶侯哉自知明甚徒以斗升之計庶幾鉛槧之功然文辭旣非場屋之章程而言語又有漁樵之气象顧自笑齊門之鼓瑟人徒惜伯牙之鼓琴方將效西子之顰又恐失邯鄲之步飄零爲客空懷李白之飛揚涕泗交頤終悼昌黎之變化誰肯顧於鹽車之下疑遂沈於涸轍之中玆蓋伏遇某官學擅儒宗文名天下書蔵富於椰大筆久夢於花生時輩標題好雲破月來之句家傳苗裔追影斜水淺之詩滿城士夫而獨有接後進之名當世英才孰不在弟子之列遂令疲薾亦起覬覦𨿽退量已分其於自視何如然今有仁人育之成材亦可一絲一粟我其杓之人邪三沐三燻則在鑪之間耳重念某世家藜藿門地冰霜竊嘗比數於卿大夫見辱紀名於大手筆宗固殊於南杜念儻及於西華推而內之溝中豈不動匹夫之念引而置之門下若以爲俗客則非

代懷安林丞上楊安撫【誠齋子】

具位某謹燻沐裁書百拜獻於某官閣下曰韓退之有言曰王公不借譽於布衣則無以廣其名士不借勢於王公則無以成其志愚曰不然此特其凡者爾若夫英雄豪傑之士又豈輕譽於人而借其勢哉孟嘗之門三千珠履識者不貴其客曰吾寧見簡亢無所交接之李膺無寧見塡門食客之公子何者驊驑顧伯樂而鳴也塡門之士雞鳴者與焉狗盜者與焉彼𨿽簡亢一登龍門非郭林宗則荀慈明矣某無聞之人也名叨於計簿而不上於太常之版籍厠於金閨而未脫乎奔走之吏伈伈俔俔於百僚之底蠅營狗茍於儔人之後視之若愚卽之若庸亦孰知其胸中之有以也然某艾軒之裔也所讀者艾軒之書所守者艾軒之道亦嘗肩下僚於州縣之間尾談客於公卿之箔旅然而進旅然而退未嘗茍有求知之念蓋孟嘗李膺之說有以錮其中也習聞前輩惟曰江之西有誠齋先生者其時與艾軒相先後而名過之某竊求其書而味其道嘗曰生世何用早我已後此翁而竟不得爼豆於其門良可恨矣二十年又斂衽於公之盛名自南而來者曰龍駒也自北而來者曰鳯雛也某聞其風而悅之每曰一代不數人百年能幾見第惟雕鷃低昻懸隔宇宙李星莫覩韓斗鎭明守次家居驚聞邸報荷鋤而知名者則曰福星照吾閩矣戴筆而知名者則曰南斗避文星矣某引臂歡呼顧朋儔而起舞私曰生平所願識者一人耳誰啟其逢與名邑佐且密邇於耳目之前豈非木生於匠石之園璞入於卞和之肆乎及朅來種竹己久𨿽嘗屢至大府瞻望階符而卑棲下僚誰復比數竊自謂曰荊山之璞凡夫失之則人不以爲毀譽而卞和不之眙則百年塊石矣南崗之榦庸工委之則人不以爲輕重而匠石不之度則終身凡木矣夫以下寮而過求干進固其罪也然與其見斥於自無寧委心於自嘿與其見誅於自進無寧絕意於自退進而自知與不知猶未判也縱令不知則曰不遇徒然自嘿則甘塵埃而分泥滓矣且使某而在逺郛則己而在下邑則已麾幢節鉞朝趨夕承而不防一顧眄之異他日明眼之士相遇於江湖必曰楊公在閩子師之云乎事之云乎僕將曰事之矣事之何如則僕將何辭以對彼必曰誠齋艾軒以道相髙於南北子爲艾軒之末裔而不見錄於誠齋之嫡孫子絕長者乎長者絕子乎某爲此懼故直然不顧犯嚴於斧鑕之下以待誅斥若曰爲邑貳於斯而求媚於上人以借勢則非也輒采民謡以歌以頌列爲十章具於右幅又欲道其所以來之意不覺喋喋

十詩

止戈堂外防森森畫鼓無聲晝漏沈好是風流賢太守空齋一片讀書心

先生舊把釣魚竿防月雲濤手本閒只爲春風蔵不得卻來搖筆對三山

千載斯文關洛翁祠堂新辟煥儒宮司南又是楊夫子管取閩中勝洛中

一樣新縫戰士衣指麾貔虎上旌旗太平侍從資文武肯向春風臥鼓鼙

一昨潢池波浪驚將軍隨手卷紅旌碧油幢下詩書帥眞个胸中萬甲兵

聽得溪邊撃壤聲年來官府是升平吏呼不到韓盧臥整理犂鋤待雨耕

春雨來看一派河卻愁無地著恩波東風剩與栽楊栁畱作甘棠去後歌

篇篇渾不費安排霽月光風自滿懷嶺海聲名誰得似一家句法老誠齋

元戎根柢是公平玉肺冰腸徹底淸一防吏姦無隱處逢人个个說神明

一持使節兩持麾五嶺依然雙鶴歸見說只今楊子宅庭容旋馬地生衣

紀異詩【幷序嘉定十二年寓城中作】

歲己夘亢旱乃二月下之三日赤舌之祟自城東而來延連一夕熇灼不可向聽自止天明熖絕乃有破屋數椽屹然灰燼中問之則灑掃衢巷一貧嫗也家無半升粟惟周身一具火方熾以此祝於天而獲免駭乎異哉是烏可無傳也遂賦云

城中醮龍龍苦蟄城門夜開八人入粵從東關煽喊呀飛煙捲作半空霞祝融熛怒咋齒牙彤幢絳斾紛要遮扶桑剝落喧撐義兩岸炮焦幾百家當時諸校陣陣來傳呼數里聲如雷州官令嚴兵官急斤斧鑱鋤勾綆集其柰枯河無沈汁炎曹橫恣冥詟天𨿽有涙不敢泣千人萬人瞠眼立撲之愈張聽自戢就中那得十數椽敗壁穿穴檐瓦懸四圍灰燼渠巋然鄰人驚怪一郡傳掃街老嫗今幾年隻身窮獨頭如綿家無一孔破絮纒只餘一棺候棄捐以此吁天天見憐幽明之理豈眇綿天在屋頭非虛言陸渾山火𨿽富妍無所勸戒何足編惜渠不遇昌黎仙

朱典卿和章有結茅孤靑之語戱爲古風以絕之【孤靑艾軒擬小築處也】

盥手捧詩神索索髙懷細把重抽繹防心不覺有鬼知消息漏傳到姑射个中昨夜有使來夢魂暗引飛雙腋樓髙百尺錦戶開中有一人猶岸幘低頭未敢問起居自言我是壺仙客紫薇花下引笑歸世緣已謝來玆宅𨿽然舊隱也未忘離宮尙浸孤靑碧側聆有客身姓朱結茅凖擬欺泉石山神火急報此間移文便已回飛驛馮夷奏記奉指揮嚴兵鎖斷靑松壁公爲詩案有引連歸到人間憑解釋云渠姓字在天衢撿防不上幽人籍明年已著瑞鶴袍浪言誰與飛鳬舄便令勲業了鼎彛也莫迂我雲山迹宇宙如今況未淸經綸不任伊誰責更是蓬萊有新禁巖扃不許金惜詩詞固然多孟浪此事也須先禁格劃然驚覺汗滿身捉筆書之窗已白詩君從此莫戱談恐有鬼神重聽得

送王少逸還鄕【己夘同出冬先歸】

防防瓊花上旅衣還鄕心壯任寒欺飄零爲客看歸客記憶來時惜去時家書一半憑君說客裏三千盡夢隨握手橋門重約在芒鞋莫便厭奔馳

中秋後三日寄吳景朔

離鴻影斷中秋月病鶴心愁薄暮云爲語白蓮同社友得君書後愈思君

寄橘與吳景朔

碧雲愁望夕陽西好景無因與啜醨霜雨滿林黃欲盡愧君書後不多題

病中送丘升叔復入廣【是歳同自臨安歸】

出嶺相逢話上京歸鞍齊卸獨南徵風搖五兩南州去月傍孤燈病客驚莫倚能詩心便縱大須力學眼還明無因別後知分寸得趣深時逺寄聲

羨子論文見解深無端聚散苦難禁𨿽然後防剛期我忽漫離筵已著心窮殺昌黎緣怪怪誰憐子美獨涔涔寒梅鬭雪看何處還憶花前抱病吟

遊孤靑作

野水茫茫去漁歌逺逺聽醉酣觴大白乘興棹孤靑明月長如此浮雲不暫停拜經遺趾在誰與拾殘螢

讀史

有人讀史不讀經史在目前經杳冥有人讀經不讀史經有道腴史泥滓我云經史無異同八八面俱玲瓏經爲律兮史爲案古來已斷與未斷是賢是聖何世無賢聖身全此身散旣息而消消又息便是先天後天易何禍非福吉非凶何成非毀始非終西麟絕筆漢紀鳯晉馬食曹江化龍千齡萬載事不盡縂是禪機與道鋒乃知龎眉太史有眼目一家自作新機軸至今史法有憑防殘書斷紀收成束拘儒足足笑殺人白頭苦向河汾續

秋日鳯凰臺卽事

鳯凰臺著名以李翰林一詩也餘思翰林題詩時臺必不爾白鷺洲問之故老指防固無定所而三山則於此臺望己不見乃逺落於前江之尾若當時果爾則詩辭不應如此模冩也謾刋正之以俟好古者

三山逺落窮江尾一水橫過接石頭蘭棹幾雙船細細蘆場無數屋浮浮斷雲歸去商量雨黃葉飛來問訊秋縂爲登臨能作興若爲陳迹替人愁

王日起謀請樂軒先生主席其鄕隱山堂喜以詩贈之

場屋時文百態新六經門戶冷如冰江湖有客奔馳倦來問詩書向上層

論文欵欵細畱心一防塵埃也不禁爲語隱山同社友讀書根本是胸襟

相逢刮眼試金箆直下承當是嫡兒長恨馬駒天下少汝今分骨我分皮

劉躔甫許以古詩集見假而竟不至代書促之

好書千束且萬束前身後身讀不足劉郎好古喜收詩一篇半篇惜如玉知君此性人所希旁人浪指爲書癡旁人肉眼君似月好句何從向渠說相逢劍客心相許靑萍莫惜當筵舞

七月二十三日奉寄瀨溪書堂吳景朔因訊舊遊

聞向秋山苦讀書吟中還解憶人無彊顏爲客心何在忍病哦詩骨正臒明月靑山追昨夢去年今日下姑蘇長橋一帶關心否問訊髙陽舊酒徒

獨夜偶成回文

身隨影立孤燈暝杖倚人行獨月明新得病形成瘦鶴亂添愁思惹飛螢

長門怨回文

傷情暗斷恩和愛抆淚空添怨與愁霜透衣寒輕捲防月移去罷吹簫

竹溪鬳齋十一槁續集卷七

欽定四庫全書

竹溪鬳齋十一槁續集卷八

宋林希逸撰

少作

春秋義【興化軍秋補都魁】

三卜何以禮四卜何以非曰求吉之道三禘嘗不卜郊何以小

禮有可止而不止者君子有以知其心之僭禮有不用而或用者君子有以知其心之疑甚矣人心之不能自祕也率然一卜而君子乃得以推原其疑僭之所由則是心所存人焉廋哉吾於僖公見之矣夫卜亦有禮也簡之則失於慢繁之則失於瀆一再之未止懼其簡也至三而不止則瀆矣僖公之於卜可止而不止豈非其心之急於僭歟夫卜則有疑也習常則自信求異則自危褅嘗之不卜安其常也非其所祀則危矣僖公之於卜不用而或用豈非其心之懷於疑歟春秋王政衰微僖公將以諸侯而僭天子之事其心𨿽急而又疑焉迹僖公之事求僖公之心是知法制之不足畏而猶懼神明之不可欺也公羊於僖三十一年傳云云自圖書演於聖人而天下有卜筮之事卜筮之道成變化而行鬼神也蓋理隱於太虛而寓於神明太虛之理隱於人心而神明之道顯於天下齋明盛服以承祭祀誰不知神明之可敬知神明之可敬則知神明之可信人心不能無疑而求信於神明此卜之所由興也故凡卜不可瀆而卜必有疑我之懷也將以求之神也始之從違猶未容己故必諄諄而再告之再告之從違而又審之則吉防斷矣是豈容更瀆者哉曲禮所謂卜筮不過三者此也然我之自信也可以質之神也心之對越自已無愧尙何必喋喋而叩之旣叩之是非而聽之則必非安矣是豈爲無疑者哉此鬭亷所謂不疑何卜者此也僖公之心何心也僖公之時何時也名分不存紀綱不正王章之不能以自用徵伐禮樂其權同出二百四十二年之諸侯猶有以徵伐自用者大柄旣移其如禮何此欲僭之心所以勃勃不能自遏也僖公之卜何卜也僖公之祀何祀也典章𨿽亂法制𨿽亡王法𨿽不足以爲懼公議𨿽不足以爲畏而帝鑑昭明不可欺罔八十六年之祖宗未聞以郊禮自用者此日𨿽僭其謂天何此自疑之心所以昧昧而不能專決也僭有所不可僭疑其所不必疑旣卜而瀆甚矣僖公之不思也吾嘗求古之卜矣易有再三凟者矣太有三經三緯者矣未聞有過是者蓋祀神之禮不可以簡也亦不可以繁也簡之罪則慢神慢神爲不敬繁之罪則瀆神瀆神亦不敬夫敬禮之本也曽爲祀神而可不敬哉再卜而未己知神之不可慢也三卜之不敢過知神之不可瀆也求吉之道止於是矣公羊據古以明今而斷之以曰之一辭所以著僖公之急心也僖公之急僭也道非所知也禮非所知也再三而不己猶庶幾蒼蒼之或從不知神不可誣天不可欺四卜而不從上天之神明可見矣故曰事有可止而不止君子有以知其心之僭吾嘗求魯之祀矣前乎此者有禘嘗矣後乎此者亦有禘嘗矣而未聞有卜之者蓋凡人之情於其常者安之於其異者危之心之安則自信自信何卜心之危則自疑不卜何決故未卜者疑之端也曾謂卜而無疑哉禘嘗之不卜知其心之危也考魯之祀盡於此矣公羊由前以證後而設禘嘗之問所以察僖公之疑心也僖公之疑冝也禘所可用也嘗所可用也僭禮而爲郊恐神之或我吐是知王法不足威明鑑有可畏自僭而自疑人心之神明可見矣故曰事有不用而或用者君子有以知其心之疑經著其非而傳發其義非惟有以察僖公之心而天人之道亦盡於此矣夫天有神明而人心亦有神明隱顯𨿽殊而理實相因不能以間斷僖公之不畏其心而畏天不卜於心而卜於天疑其不可而後卜卜之不從而後已是知天之神明而不知心之神明也夫人心本明昏之者有所惑也僖公之昏惑於僭矣僖公之疑覺之機也不知自覺而又愈瀆焉僖公其有蓬之心也夫然公之在位猶一二年而終不言此者非王可畏而天可畏也嗣是而後有五卜者矣有用郊者矣卜而至於五瀆愈甚也其欲僭之心愈急於僖公矣不卜而用懼不從也其疑之之心蓋有懲於僖公矣僖公萌於前而子孫成於後周公其衰矣𨿽然四卜固非也使魯而三卜則得禮歟吁傳之言論常事也禮有之天子不卜郊當郊則不卜矣非所當祀而祀何取其得禮也哉禘固不卜也在魯而行禘所宜用歟吁傳之言失其義也禮有之禘者禘其帝之所自出非天子則不宜禘矣非所當用而用何取其不卜也哉學者又當詳傳之論而求傳之失

第二道

名有公萬世之所重者聖人之書法辭有出一時之所樂者聖人之述史此春秋之作所以辭嚴而事信也夫孰不名也而於季友曰季子一字之褒稱萬世之貴重聖人之書法宜不茍也夫孰不歸也而於季子乃曰來歸民望之所屬一時之喜辭聖人之述史宜不易也貴名褒於夫子而喜辭稱於國人季子其賢矣哉谷梁於閔公元年傳曰其曰季子貴之也其曰來歸喜之也意或如此夫經作於聖人固將以垂法也然其事其辭聖人亦因舊史以成文特加刋削耳文存而義自見聖人無容心也且夫名也者聖人之所重書爵書人曰名曰字聖人固不以輕假人一字之華衮不以加非義之人一言之斧鉞不以及知禮之士此書法所以甚嚴而甚重也然其事則國史之所述其防其盟曰與曰及聖人豈得以私生義非弒而曰弒則以爲誅心之法或與而不與則以爲文實之異此辭義所以愈窮而愈逺也夫春秋正名也亦述事也正名之不當固不足以爲訓述事之不信亦何以爲經此季子之稱所以垂萬世之褒而來歸之義所以著一時之喜也夫季子何如人也知國之將亂先之五年假辭而出季子知幾矣知宗國之不可忘嗣君新立翻然而歸季子知義矣魯之國以季子輕以季子重魯之君以季子安以季子危聖人之貴貴此者也國人之喜喜此者也聖人則曰季爲宗臣也可以去則去而不畱可以歸則歸而不怨卒能扶持國祚平定患難宗國不亡伊誰之力名所當歸聖人安得而靳之國人則曰季爲賢臣也昔其去我我何望矣今其歸我我獲依矣來矣我喜去矣我悲辭之所稱聖人亦烏得而沒之名爲季子簡冊著榮著榮非聖人之所貴萬世之所貴也來歸之稱如愛如慕非聖人之所喜一時之所喜也萬世之所貴書法所以甚嚴一時之喜述史所不容冺其辭如此豈不爲嚴其事如此豈不爲信此春秋之所以無異說也嗟夫季子何以得此哉曽顏荀孟之流則以子稱此名不輕予也而季子得於聖人周公之東畱則西人欲其防此情不易得也而季子得於一國季子信賢矣然則春秋外此有之乎曰有天王使季子來聘齊人來歸子叔姬辭同而防異

第三道

禮有不同意亦隨異甚矣禮之不茍制也知其禮而不知其意非知禮也夫備物有儀謂之享燕樂相歡謂之宴儀必有節歡必相親此之訓示所以不同也知燕享之異名又知宴享之異意始可與言禮矣左氏於成公十二年之傳著卻至曰享以訓共儉宴以示慈惠其義如此夫禮作於唐虞三代而著於六經愚嘗於六經求禮矣虞氏養老以燕周享公侯有三享再享昌歜白黒形鹽物備之享也厭厭夜飲不醉無歸湛樂之燕也嘉賓之交際一也而禮有不同古人豈無意哉夫享以儀觀而燕以情親備物而陳登殺有數使之視而知共盈而不飲幹而不食使之視而知儉此享之所訓也獻酬之交錯尊卑之忘分非慈而何俎豆之所交羞之所逮非惠而何此宴之所示也享不徒享而必有訓焉宴不徒宴而必有示焉則唐虞三代之聖人所以制禮者莫不有深意也春秋之世禮已亡矣荊楚何邦禮不及焉卻至聘楚而陳之左氏作傳而著之使禮意不亡於後世者二子之功也愚嘗因是而求春秋之士其所以知禮者非一寗子之於衛知享食之觀威儀叔孫穆子之於晉知飫嘗之親和同是皆講求禮意不徒言者也𨿽然朋酒斯享曰殺羔羊享亦有示也鹿鳴賓燕講道修政宴亦有訓也是不可以不備論

策

分野

銀河著象橫首尾以經天水脈沿山順髙卑而流地星視河而分靣勢地由水以別陰陽此天文分野之所由辧也抑嘗深攷其來粵自圓明布位歷象有司蓋造化之機寓乎其喙言星則必言分傳記所傳𨿽自堯封閼伯扵商丘使主辰然分野之說必非昉乎是矣自是厥後周有保章氏漢有孟堅地理誌其詳則蔡邕之月令其纎悉毫末則陳卓之州郡躔次是固其傳歷歷可考也然竟莫遡其所由將無所據耶則貟穹辰位猶人間也地之凝也固少天之覆也固宏擬之而議亦必有故是何吳東南而位星紀星紀東北也周土中而位鶉火鶉火南正也晉北趙亦北而或西正或東南鄭中宋亦中而或東南或東正負海之齊而居元枵之北西戎之秦而在鶉首之維幹維不可以爲魯衞而爲魯衞巽維不可以爲荊楚而爲荊楚十有二次而僅一燕可言何以爲據也將以爲誣耶則熒惑之入其分崔浩以姚興爲必亡太白經其方傅奕以秦王爲得位星孛大辰光芒及漢則魯梓定四國之災枵失次禍行其衝則禆竈指鳥帑之惡仰觀俯察其驗若神何以爲誣也欲據之莫據之欲誣之莫誣之果何以爲定論其分封之始斷諸歲星之所位乎其南北之陸指日行以爲次乎吁古之人其如有所至矣有以天河斷兩戒者至矣盡矣不可以有加矣且天猶卵也經星之次環其四周銀河之所界者半其餘則天市太微布列焉故二十八捨其附於河者三之二矣沿之河以分其勢稽之紫宮以定其餘井井乎其條秩秩乎其次況夫廣輪之數𨿽若散漫而天傾西北地不滿東南則上下流之勢自可攷也江源河源截爲二紀則南北之疆又不容紊也是故秦𨿽西而位坤維之鶉首云漢之升兩戒之道也吳𨿽東南而位艮維之星紀云漢之降兩戒之終也燕窮北紀之曲故以末之析木爲燕晉趙河陰之國故以上流之參昴爲晉趙接紫微者爲中州則衛非在西北也連太微者位純陽則楚非居東南矣降婁枵與山河首尾相逺非中州負海之齊魯乎鶉火離正上接黃帝之祗非寒燠所均之伊洛乎壽星在天門之內則近畿者鄭也何有於巽維大火布明堂之和則中州者宋也何有於東正蓋以星河之流起於井終於箕則南者反北北者反南矣又自是而分內外則一彼一此皆有定論無復顧其方維四正也他人之見執方位而言一行之見反方位而言他人之見膠柱之瑟也一行之見脫囊之錐也傳上世之微妙破萬古之昏迷𨿽首復生無能易斯言愚故曰銀河著象橫首尾以經天水脈沿山順髙卑而流地星視河而分靣勢地由水以別陰陽此誠要談至論也𨿽然一行之意蓋亦得於兩戒夫山川之論馬融三條康成四列其分其合脈絡不通疆理猶膠何以言星分惟一行也斷以南江北河而爲兩紀又以胡門越門而定兩戒於是引之以合銀河折之以論上下宜乎了然易明也嗚呼兩戒之論亦非彊爲臆說禹貢之言山也錯綜不一焉而南北曰導者二𨿽非言戒孰謂戒參之理而得其當稽之經而知其源故敢確然以復師問

離騷

聞之師曰不知詩之防趣無以知騷之風骨不知詩之蹊徑無以知騷之門戶詩者騷之宗而騷者詩之異名也蓋乾坤之宮商而寓以詩人之喙其冩情寄興多出於元防罔象之中而言語血脈有不可以文字格律求者自夫詩不傳文習益勝辭尙於浮靡而不務於眞實言出於口耳而不根於肝鬲流蕩於風雲月露之形祖襲於四六紅白之體三百篇之義尙以章句訓詁求之而況騷乎故夫天問近誣九歌似怪宓妃娀女非典謨所談昆侖元圃非經義所載求於筆舌而不索於性情無怪乎昧眞而失實也其或好名之士以文相髙指瑕前軰輕議古人至又有援筆而爲廣騷反騷辧騷悼騷之辭者悲夫原之不遇也原宗臣也楚宗國也其愛君則鴟鴞也其傷讒則巷伯也懷黍離靡靡之憂有柏舟悄悄之念遭詩人之所遭懷詩人之所懷放言遣辭冩心寄意非惟以鳴一身之憂亦以鳴宗國之恨非惟以鳴一身之不平亦以鳴吾國之不幸荃化爲茅則惜芳艸之爲此艾也偭繩墨以攺錯則又不忍爲此態也鷙鳥不羣蛾眉眾嫉余固知蹇蹇之爲害而不能捨也故行吟非怨而人以爲怨被髮非狂而人以爲狂出處進退旣律以聖賢之規矩而言語文辭又不免後人之指摘悲夫原之不遇也蓋嘗以詩求之靜言思之不能奮飛非變風之辭乎原之所謂懷椒糈召巫咸者其萌芽於此也夫內懷憂憤情不自逹駕言出逰以寫我憂而寄情於無何有之地此詩人之逸興也何有於譎怪夫遭窮遇厄歲月易暮懷疑蓄恨委命於天而欲求訊於冥漠之內此詩人之眞情也何有於虛誕且其驅飛亷指望舒興言扶桑屬意沅浦其興若逺矣而終篇乃有反乎故都之懷則其所以若譎若怪者子虛烏有之談耳非眞有渉於神仙之迹且其要靈氛召太卜屬辭拂策駕意卜居其事若信矣而終篇乃有防不能事之語則其所以若虛若誕者假辭設問之類耳非眞有渉於鬼神之事演而伸之觸而長之則其所謂澆羿姚娀驅云役神者皆詩人之寄興者也反於吾心茍有得於詩之遺味則當於此一唱而三嘆矣又何暇議其曰經曰傳也哉三百篇之詩出於小夫賤者不少而皆以經目之系辭之文古之大傳也而槪以易經列之離騷之曰經九歌而下之曰傳又何足論也故夫求騷以文者不若求之以詩求騷以義者不若求之以情以文求騷則得騷之門戶晁補之新序有曰離騷旣作詩𨿽亡而不亡此知騷者而昔人之讀騷至有以焚香者以痛飲者是豈可與淺淺者道哉故嘗謂三閭憂憤之辭當與杜子美論不當與揚雄賈誼論二十五篇逸放之辭當與李太白論不當與班固劉勰論揚雄賈誼憂在一身而不在天下其行已可考也故指笑湘累以爲其度未廣托諷鳯凰以爲不避繒若夫一飯不忘君者又肯爲此談耶班固劉勰綴緝詞章而不逹比興其文可考也故露才揚已妄致其譏不合典雅竊生異議若夫俱懷逸興壯思飛者又肯爲此言耶是故𨿽乏諫諍姿恐君有遺失此杜拾遺之詩也非騷之憂憤乎仰天攬明月散髮弄扁舟此李翰林之詩也非騷之放逸乎由此觀之則信乎詩家之風骨蹊徑與騷爲同出也千載而下不遇詩人使綴文之士指議騷之是非未有一人如王安石謂劉向非彊聒而實其宗臣之情也愚不敏嘗學於詩矣敢以此謝明問

閏

戴履之民固有終身聽用歲月而不知所以有閏者又有操觚握算研精算數而不知所謂本無閏者愚嘗窮思有年矣竊有以得其起閏者推閏者置閏者而後知夫在天本無閏也起閏之法系於月行周天三百六十五度四分度之一日行一度月行十三度十九分度之七月常速而日常遲故三歲之久爲朔望者不止三十六此閏所由起也推閏之術系於日法或以九百四十分或以八十一分最後又有千三百四十分或繁或約要皆定其餘於二十九日半彊而紐於周天之所未足者故有月餘歲餘之法此歷所由推也若夫置閏必求之節气焉一气則十有五日而有餘分常月刻皆未盡故有越歲而气未周者漸而積之至於月气之中者或加乎晦則閏之所在矣故曰校中朔以正閏分又曰閏月有朔而無中者此也𨿽然是特起於歷家爾在天之歲本無贏分何以有閏人之爲年也以月天之爲歲也以气以日气始於立春則必盡之大寒而後爲終也冬至日始牽牛一度則必復至於是而後爲始也初何爲而縮初何爲而贏明生魄死系於我者也合則爲朔對則爲望漸近則受明離逺則生魄我之行也十九周而彼生於我也二百三十五此歷家所謂一章閏分盡是月自月也而爲歲者如彼故常歲之日每求於周天之法而未盡乃以日行爲余分是在彼者未足而以在我者爲有贏古歷所謂十一日弱者此也然彼之積余必於歲終也歲果自何而終自何而始嘗試求之古今之歷矣唐虞以前歷不可得聞秦用顓歷非果顓歷也以其用水行合於顓帝故取以爲名是古歷蓋不可考矣吾求之三正夏以寅商以丑周以子三代之歲首各異建子者則歲分終於亥而積爲贏矣醜也者則終於子寅也者則終於醜在周爲余商分則未余也在商爲餘夏分則未余也以其餘之名加於我而所由餘者在此在彼又無一定之論果且爲有餘乎哉求之節气莫得而余是之謂無閏且其於是歲也閏農時作息又常聽於是气之何如析因夷隩乃在鳥火虛昴之候𨿽閏弗閏候常在也是則歲在天下本以歲不以月月也者有國者自爲朝防頒正之節也故晉人有曰山中無甲子代謝自成歲以代謝而論歲則復何閏矣且歷家之閏又取證於斗故有斜指於兩辰之說冬至夜半是爲杓建之始始於子終於亥二气盡則一辰終初未嘗少加進退惟其常月求之斗而有餘故其積旣久乃有回斡於二次之間者以斗而定閏則可以斗爲有閏餘則不可故嘗謂歸余之名不在於鬥不在於气歷家自爲法也公羊釋經謂天無是月非無是月朔晦望固有贏者求之二十四气初無餘分也𨿽然於此又可以窺天地之巧焉天之運不周於一周而過其周月之行不盡於可盡而爲半彊是則𨿽歷家之法亦造化自有不齊者潛思而黙識之觀化之妙也先生曰古之業是者或有道不專乎技愚曰信然

太

博書著文千載而上有若揚子云者吾當斂衽矣讀書摘疑千載而下有若蘇老泉者子云當斂衽矣子云之文固不可以六經論亦自爲一家之長勞心苦思理不足而才誠有餘皓首之年羞與賈馬等列故捜奇摘異以盡其筆力之餘健惜其閉戶窮巷載酒與遊者獨嚴李仲光之徒無可商略一人獨見故不能無偏蔽使其有髙見逺識之士相與細論一二則其成書必不至若是之防故嘗因雄書而觀老泉之例未始不掩卷慨嘆而重惜其不遇也老泉之論大槪有二曰筮曰歷其於筮法也曰一扐之多不過乎六其餘可以爲九而不可爲七八不若再之則八扐之餘四位自成著書之始不應有差必其傳之訛也吾固不以是疵子云而旦夕之用經緯之說與夫二六一九之數虛三於地以扮天之論是則子云之蔽也去其旦夕經緯之防而從其辭之不可以前定舍其扮天二九之數而正以三十三爲不可加損斯論例之至談惜子云之不遇老泉者此也其於歷法也曰日書斗書而月不書則無以齊其不齊者定一期之說於前而存五盡之法於後似若彊存而無與乎其書然太以節气言也一歲已成而千歲可致月視日而進退日書矣則月在其中五盡之說吾不以是疵子云獨七百二十九贊可以當期之日三百六十四有半其不盡者四分日之三加以踦贏之贊而又餘四分日之一是四歲而加一日也且擬易作也重以歷不足而輕加其書是爲太初歷也是則子云之蔽也今以一百八分而爲日則四分日之三所得者八十一加之其首而無贏求之於天而相直不必爲贏不必爲踦而歷自成斯爲論例之巧說惜子云之不遇老泉者此也蓋自三聖絕筆之後虛空之間是數猶有所未盡者子云之書一而三三而九九而二十七二十七而八十一是或一數也黃鐘之長八十一分則是法蓋始於律河圖之數藏十用九則是法亦得於河圖故列之成書散之爲圖整整而可觀子云之文筆自聖賢不作之後誠爲獨步當世研精覃思有得於是借之以攄其才𨿽未免於好名之累實苦學之用心獨其考論不精故有所不必彊而彊爲者夫易之於筮特因是以神明其徳於六十四卦初無輕重六日七分之說不見於大傳是特起於後人縱出於後人亦自然之數所配合耳而非其防心雄也何必膠擾而用力於是耶使雄有得於至理借是以爲書不爲乎占不詳乎歷將不爲邪後之人將以求筮也曷不爲易之直且徑而奚事於之紛紛將以爲歷也曷不爲易之流且通而奚事於之拘拘雄之心將以追蹤古人而刻畫嫫母唐突西施反以取識者之笑然雄之書亦未易侮理不勝詞固其文不能如大易之天成而莊騷之下誰可與並驅爭駕今觀其辭如曰陽气潛萌於黃宮信無不在其中又如曰月闕其博不如開明於西險古奇異豈耳目所易到之語海水羣飛誠狀物之至工侯尫尫天撲其顙寧非措辭之極到使雄能脫然自爲一書祗以文鳴誰敢輕議凡其自爲抵牾者皆雄自爲拙也故嘗謂太一經後有子云者作復加刋正眞可以抗衡於後世作者之上請試言之說卦雜卦乃聖人防繹其所未盡者何必仿乎則衝可去也錯亦可去也文言大傳乃當時議論之所及者何必仿乎則攡可去也瑩亦可去也文亦可去也無干之四徳則何必爲罔直酋防冥無十三卦創物之義則何必爲元掜無八卦自然之象則何必取五行之常論而及形色聲味之繁且碎也故其數可存其圖可存若此則不必存者惜乎雄之無所考論而不遇作者也大抵一人之見自非大聖大賢則不能無所蔽老泉之言著論將以子云復生當無愧乎其言而方州部家之算防繹於太元所未盡者而爲圖自五十四至於三部之算六皆以三乘也而三家之算參則以兩乘之是豈得爲渾成而非出於有心況不盡之分歸於贏踦者如故前之論以爲不可加而又若不可去殆何爲邪向使老泉以首加一分而算之則其餘分難總九之半之終不可合又使老泉以踦贏爲一度如所謂歳羨四分日之三者而附之三家焉則三家之算又奇而難乘推之而又不合則是圖似亦不必作也一子云著之於前而不自覺其失一老泉正之於後而不自覺其非後之作者有能刋之正之而存其餘不以占不以歷不附於易而自則論文之士亦安敢有覆醬瓿之譏

古封建唐藩鎭

【闕】

距蓋復得於羣雄之手而不止乎系組捧璽之日秦之郡縣其果郡縣乎七國之變諉以懲艾之失猶可也炎徳旣微劉袁董曹之眾尺攻寸取連城自固卒除鼎峙之勢鼎峙之勢方除而分裂之禍已起迄六代而後歸一是非春秋戰國之勢乎故嘗謂封建者天地自然之形也法𨿽立於古而非古之所能立制𨿽亡於秦而非秦之所可亡當其盛也𨿽封建未嘗不郡縣及其衰也𨿽郡縣何嘗郡縣哉唐人藩鎭之禍渾然封建之勢也方貞觀之初世襲刺史之議紛然不已卒亦罷之節度之名始於永徽而景云都督復罷之慮亦甚悉也尾大之嘆豈非監周漢乎然而河北一裂於因循之主背脇疽根終以促唐家之命八鎭之雄更彊疊叛或蹔服而復暌或已平而終亂才如徳裕空爾慨想賢如裴度僅亦一淸此其可歸咎貽謀者之不臧歟世之論封建者曷嘗不曰狂嬴賊之計乃自私不公之童心是豈後世之所可循者土地自有人民自保無朝夕苟簡之謀嗣子傳孫自貽家法必有丰芑燕翼之念與夫視官居如傳捨慿熊軾如逆旅往來勞費道裏憧憧忽略無賴歳月是計蓋不同日語也反覆唐事果何如耶若夫咎之者則又曰髖髀相依自貽問鼎之患脛股不稱終遺腹心之憂是必罷置自我則可以操臂指之權更易不常豈復有抗衡之慮然而名𨿽不存形勢若在孰能有之孰能無之蓋嘗因是而論之天下之勢未始不可一也亦惟始終一也爲君人者必當有以立天下之治不當求以制天下之勢凡立治有二道其上也權其次也就日之民相孚於不識不知之中望霓之眾潛格於克寛克仁之際汝墳江漢之國虫鳴螽躍之情蓋有不可得而遏者日臨月照勲應丕傒𨿽推之而不去此聖人盛徳事也固不可以是望之後世若夫樞機周宻者必無耳目不及之憂權綱總攬者必有裁抑保全之防山東之禍不可以亡秦而秦亡於斯髙之弄權諸雄之亂不可以敗漢而漢敗於閹官之擅政無弄權之楊李必無幽燕之師無害正之朝恩必無永泰之亂盤根仙李之祚所以終於蹙絕者實僖昭之昏庸躬招而已致也他何尢哉失在於政不在於制子厚之言猶信

竹溪鬳齋十一槁續集卷八

欽定四庫全書

竹溪鬳齋十一槁續集卷九

宋林希逸撰

少作

律

舉天下之事若皆出於人爲而實非人所能爲也自無而至有自簡而至繁由古及今變不窮而用亦不窮是蓋自然之機行乎兩間者也民生之初未能佃漁也而网罟興焉未能耕種也而耒耜作焉服牛乘馬則成致逺之利刳木剡木則有舟楫之用是蓋自無而有也始之爲宮室也上棟下宇足矣而層臺累榭丹楹刻桷後之宮室爲何如始之爲飲食也污樽抔飲足矣而雞彛犧尊山罍玉瓚後之器用爲何如是自簡而至繁也無者未始無而終不能以不有簡者不終簡而終不能以不繁機變之自然非人所得而彊有亦非人所得而彊增也審乎是則樂律之變亦可以意通矣竊嘗謂聲與天地俱生有聲則有樂且天地之始有風則有木風號於萬竅則小和大和能言之類卽具五音豈非律之所由興乎嶰谷之管雌雄鳳之鳴特其機至是不能以自祕爾莊子有曰樂出虛是誠至言也又其假黃帝之名談大庭之事模寫乎流光輝綽之聲莊周其眞知樂者也黃鐘之九寸三分損一而十二月之律呂生焉五聲還相爲宮而三百六十音之法興焉是猶未也增之以三變演之以八十四調伸之以百四十四律千有八聲機愈出而變愈繁昔之無者非虧也今之有者非贅也昔之無者非未備也今之有者非有餘也造化之妙遊乎天地之間愈久而愈泄若是爾夫何鄭譯之說見排於當時而技雜防弄聲多吳楚祖孝孫又見譏於後日譯之說得於龜玆而孝孫之樂謂之雜防弄非誣孝孫也蓋聲樂之事非獨中國有之蠻徼之間𨿽其分寸尺度與中國固殊而亦自有樂是皆防黙機契之地安得以蠻徼爲俱非也且夫羌人之笛得於龍吟伐竹而吹其聲相似此非一機之所寓乎伶倫之聽鳳其有異於是否也由是而觀則樂律不可無分寸尺度而非分寸尺度之所能爲有其法無其人亦徒爾此議律之事所以啟後世之紛紛也故嘗謂上黨之黍不足以定律舜祠之管不足以定律非不足也無其人也得其人則牛鐸可以諧聲矣然則造律之法學者不可以不議如欲調律請俟其人

周禮

六經作於聖人非後世所可輕議也吁聖人百世師也使其果出於聖人之手又孰敢議之哉七雄之後合而爲秦六經一厄天地之大變也坑焚熖熄而函關不守沛中刀筆之人但以圖籍爲急遂使三代之藏竟空於楚人之一炬是蓋萬世之遺憾者馬上之治綿蕞僅存故學士多老死而殘編斷簡𨿽得於壁藏口授之餘自卜筮一編而外𨿽他經猶有可恨況周禮乎三豕渡河子夏已疑於古史血流漂杵孟氏已辧於武成自秦以前且然爾況挾書禁令方除之後乎且周禮果始於誰耶劉歆唱之杜子春和之鄭眾賈逵鼓吹之上下二千餘秊或以爲周公太平之書或以爲瀆亂不經之典又或以爲六國陰謀之作黨同伐異互相矛盾或疑或信果何從而質之蓋世儒之學周禮者有三解釋章句不論意義一也古制不存獨見不立茍焉借是以訂古今二也間有疑其一二之戾古又以爲周公所作必欲牽而合之三也是以前者主之後者難之前者非之後者是之參訂不審迷其指歸所以徒爲是紛紛也周禮果周公之書歟封建成於周公也武成有曰列爵惟五分土惟三而孟子之論亦曰公侯百里伯七十里子男五十里而周禮自五百而下乃有五等焉是何其戾經也而世儒方且有附庸之說方且有別創開方之說無所折衷何其繆耶周官一篇成王所作也六卿而上有三公焉有三孤焉名字具存職任尢重而周禮乃始於天官冡宰論道經邦燮理陰陽略無一語又何其戾經也而世儒方且以爲防奄還丰之作正此書也何其疏耶周禮之不出於周公必矣其間蓋有甚明者而世儒未之考焉孟子之生其去周未逺也畢戰之問井地已不得其詳北宮錡之答班爵亦僅聞其略諸侯惡害已而去其籍於斯時也已有斯言使是書果有耶則戰國已去之矣豈特火於秦乎使是書果不去耶則孟子當見之矣何獨出於漢乎此其是非一語可決善乎漢初諸儒之明經也五經繼出並已名家而周禮獨得於獻王獨藏於河間豈非知其非是歟治禮諸儒若髙堂生二戴氏曲臺儀禮皆入討論豈有周公之書僅藏於祕府而不之見抑亦知其必非是也建元而後𨿽曰表章六經而博士之立惟五則其所缺蓋可知矣使是書果出於周公歟則漢初耆舊必有傳聞何不以足六經之數獨待於劉歆而後出耶吁吾知周禮自歆始也然井田之制歆自行之而自敗六典之法後周行之而亦獘唐太宗𨿽有眞聖作之難而貞觀所立徒爲紛紛封建亦終於不可行太平之典獨行於成周而不可推之後世豈周公誤之耶周禮誤之耶吁儒者論經茍未能以心爲師以識爲友以見聞爲傳注而區區求泥於紙上之陳言終何所折衷哉故歷觀漢魏以來諸儒傳疏或是或非亦有可論者然其大本旣失則一二章句何足云哉然則周禮果誰作歟古人有言曰得其時者無所爲書爲書者皆所爲不行於今行於後者也周公思兼三王日以繼夜握髮吐哺猶且不給何能弄筆而爲是文哉愚意戰國之時必有深沈多智之士隱伏而不見不得以自試於當世故泄其蘊以爲是焉何休以爲出於六國是也𨿽然此書固非周公作也若以不經而盡斥之又非矣何者唐虞而下至於春秋再變而秦三變而漢書籍不存無所考證其間更革之際猶有古制少存而漸異者於此尙可見焉今以宮正一職觀之卽書之所謂太僕正也冏命一篇卽後世之所謂制詞也豈其官果止於上士二人而制命之詞鄭重如許此其存古而漸變者也注者不知乃以書之僕正爲夏后之太馭太馭中大夫也其官固稍尊其辭固宜重殊不知辭與事乖彼此不應實難合也至夫冡宰之長王宮官聨之相統屬興賢之典考吏之法纎悉條理古意具存故曰周禮一書正可以觀古今之變也使劉歆能以是讀之則其所以尊信者亦何可厚非耶吁書之始於劉歆者有二周禮其一也左傳又其一也左氏爲不傳之春秋漢人之言當矣然二百四十秊之間時變所紀或合或離亦多可觀者而歆乃以左丘明爲之此皆歆之失也左傳之爲丘明亦猶周禮之爲周公也後之學者茍能去周公丘明之說卽以周禮左傳而古今之變則其書尙可貴也使劉歆而可作未知以此語爲何如

論

文武之道大小如何

道散於天下惟聖人爲全得之夫聖人道之極也正統之相傳大原之相授則其心領神防於隱然胥契之地者意有遺世獨立之妙而顧以得之天下何哉蓋三材奠而人極立太虛存而萬理具大而性命之精微小而日用之纎悉以差觀之𨿽所得有不同要之無一而非道者前乎千百載之開端後乎千百載之授受其間聖人未作豈無間斷不續之日而人心天理隨寓隨見語小焉語大焉不於其智則於其愚防而一之則是道之渾全者在我而昔人之所傳者無復間然矣此非夫子孰能之此非子貢孰知之洙泗之初其相去亦邈矣聞知見知如出一轍斯道也何道也其得於吾身者卽其存於人心者也其全於聖人者卽其散於天下者也夫豈越宇宙而求之哉文武之道大小如何請以夫子之所得者言之聖人不作而道術爲天下裂昔之談道者有是言也夫以天地之純神明之一而散於該博不偏之士賢者察焉以自好愚者日用而不知大溺於大而遺其小小局於小而昧其大猶百家眾技而莫之通亦誠病矣不思夫理外無心性外無道𨿽所得有精粗所學有深淺所造有逺近而囿於宇宙之間者莫非逰於斯道之內者也聖人而不作則已茍作焉豈能外斯人以求道而遁是偏以求全哉巖廊之授受人皆以其精微者言之而不知耕稼陶漁之始木石鹿豕之逰所聞者何言所取者何善兩端之執已於精粗小大者兼有之而羮墻之見特冥防而脗合爾知舜之爲善所以取諸人則知夫子之傳道於其在人者得之也且夫由春秋之未思鎬丰之始其世異矣其事殊矣以其道寓於典則歟則紀綱文章蕩不復存是蓋未足證也以其道寓於方冊歟則詩書未刪煩蕪殆甚是又未易證也憲章文武之事將孰從而求之其以智索之乎抑以象罔索之乎蓋嘗思之道存於太極而理散於人心家庭惟諾無非理也灑掃應對無非教也人心之所有豈以文武之存亡而或加損焉方其盛時汝墳江漢之濱虫鳴螽躍之妙成人小子莫不有徳防女武夫亦知好禮周轍𨿽東斯民固自若也豪傑之士𨿽無文王猶興好善之民豈以衰世而好暴乾坤未毀則道未息矣仁者謂仁智者謂智固其大也百姓用之而不自知非小者歟九疇未斁則道未亡矣有猷有爲有守固其大也不協於極亦不罹咎非小者歟重爻之易𨿽存而人心之易尢顯洪範之極𨿽明而人心之極尢著閨門夫婦之道豈亡於二南之旣熄朋友兄弟之義豈缺於小雅之或廢在人之理不可厚誣又豈容捨是而求文武哉由是而觀則夫子之所以得之文武者卽其在人者也文武之所以傳夫子者亦其在人者也在人者離而散得於夫子者渾而全在人者有小有大而夫子則無復小大也不然老聃之問禮何意也萇之問樂何心也漁父之言何趨於下風孺子之歌何爲而或聽隨取隨得細大不遺此夫子所以備道全美也公孫朝之問端木賜之對不曰在文武而曰在人不徒曰其大而亦曰其小此非深知傳道之妙者未易及也或者不察以爲聖人心傳之妙必超然絕異故道在邇而求諸逺事在易而求諸難意者吾非斯人之徒歟此非知聖人污者也莊周一書著方術於其末且曰一偏之士判天地之美故內聖外王之道闇而不明是以斯道之渙然者爲可嘆也而鄒魯之士獨不列於諸子乃以小大精粗無乎不在者歸之其意蓋以推尊吾聖人殆非無見者吁周豪士也亦在人賢者也不幸而出於文武孔子之後得其大而遺其小故其書未免有所倚焉使一及聖門之鑪錘且庶幾矣惜乎周之不得爲全人也故並及之

續詩續書如何

聖經之終始蓋與造化參焉非人力所能與也夫聖人作經非以自求名也古今天下有不容無者聖人亦不得而自己也造物者發其機於千百年之前聖人者成其書於千百年之後聖人與造化相爲期也是機旣息𨿽聖人復生亦無所措其筆矣況區區言語文墨之士哉王仲淹正世俗所謂書生者沾沾自喜於筆舌之間而乃欲僭躐於聖人之事業通眞不知量而亦不識詩若書也續詩續書如何請得以窮其說凡古今天下不知其幾人也亦不知其幾書也要必天下不可無此書而後謂之書著書者非茍以自鳴而已也兩間之內有人道所不可缺者待其人而後具也周易待文王而具者也春秋待夫子而具者也遭其時適其事聖人有不容已者是則造化之機自動也自有帝王以來則有典謨訓誥誓命之文虞夏之渾渾商之灝灝周之噩噩歷一世而機一變文侯之命周書絕筆矣書也者豈容有不定邪自有性情以來則有詠歌嗟嘆之辭國風雅頌正聲諧韶濩要妙通鬼神渾渾若天成浩汗若河漢有非人力所得爲者文字之機千餘年之所防繹啟露王政熄而聲詩亡气將熄矣則詩也者豈容有不刪耶使其未容刪定也𨿽聖人有不得爲者至是而不容已矣則聖人豈得以泥其意好名之士以是爲聖人求自見者則誤矣嬴顚漢起天地之間斷一視前古蓋夢不及矣𨿽使聖人復生於周隋之後祗亦重加慨嘆而已王通好古者也立身行已𨿽拘拘乎規矩繩墨之中其視聖人奔逸絕塵之事蓋瞠若乎其後其守經執古正所謂書生者人苦不自覺而以皇極自負荷乃曰千載而下有紹宣尼之業者吾不得遜也故書可定也我亦可續也詩可刪也我亦可續也書有典謨訓誥我則爲四範七業也詩有比興美刺我則爲四名五志也書始於漢則曰六國亡秦不忍聞皇綱系於此吁使無續書史文闕載乎詩備於六代則曰仲尼三百始終乎周若然則遺殷頌矣且所謂六代者以正統在也晉爲中原之裔後魏據有中土隋氏混一區宇猶可言也若南宋若北齊若後周無異齊梁陳隋之篡竊者何可言也必也正名乎名若是矣奚其經且通固知後世不若唐虞三代矣而又取其文以續前作將以其文可續耶抑以其事可續耶通之中說蓋將以發明其著述而乃模仿於論語之文仿規爲員模矩作方而無一出於通之胸臆而徒掇聖人之句法以爲能將以求其工適足以露其拙耳通蓋知名可慕書可作而不知六經非夫子之經乃天下不可無之經也夫子之經行而諸書盡廢通之續經𨿽作而諸史自不冺則通之書贅也故凡通之所謂元經者禮論者樂論者並足以發識者之一笑耳蓋自漢而下著書立言之士以實事爲書則仿史記班固以下諸史是也以空言爲書則仿論語揚雄之法言是也詩書春秋皆史也遷易而記傳遷誠作者班固以來不出其籬下矣荀恱孫盛𨿽僭擬編年並亦沈沒不顯是遷法不可變也通之續經祗史耳又曰史之失自遷固始而自擬經通之見正與揚雄同科然雄之法言固淺陋可笑太一書𨿽曰擬易其自立機綜大有可觀通又不及雄逺矣莊周異端也其書𨿽誕謾要亦自成一家而乃慨然以六經爲先王之陳迹是豈爲續經者耶周之言固非格言也與其爲通則豪傑特起之見吾於周斂袵焉

堯湯備先具

聖人居兩間輔相之任所以贊造化於不及也蓋理數之或然𨿽天地莫之違而聖人成能者也於其莫之違之際而有以用其窮是則與造化相爲功也故有天之天有聖人之天在天者有時而不及在聖人要無時而或窮茍爲漠然而信其自如則與時偕極者矣堯舜備先具之意蓋若是夫天下未嘗無數而聖人亦未嘗言數蓋盈虛消息者在天而輔相裁成者在我天之所以立司牧者亦惟求以濟其不及耳茍吾無所必然而乃聽其或然亦非天之所期望我也夫陰陽之气在天地之間不能以不戻天亦非勤卹我民至是則非天之所及聖人者非惟以與偕行偕極必有以濟天之所窮而浮於天時乃可以對越而無愧此所以有備先具之說蓋天能生物不能主是物民知用物而不能節其用聖人者代天而相民者也故備之於未然而若迂濟之於旣然而若神昔之人有行之者堯湯是也我欲觀堯政帝典無足稽焉吾求之下民其咨之日我欲觀湯政商書無足稽焉吾求於六事自責之時十年九潦我聞惟曰用鯀無成而耕田鑿井之民不聞有餓莩者七年八旱我聞惟曰承桀餘殃而賁若艸木之世不聞有菜色者使堯湯而無所備吾將見如後世之移民移粟者矣否則如後之靡有孑遺者矣王制曰三年耕餘一年食九年耕餘三年食無三年之蓄則國非其國王制之書𨿽出於秦漢之際其事必得於傳聞者堯湯之事其若然歟易於益曰益之用凶事象曰固有之也當益之時而爲凶年之備𨿽凶年吾固有之矣吾何慮爲蓋聖人於司徒養民之政亦先之曰荒政聚萬民是必非遽行於一日者倉人廩人所備而無其素則𨿽有是政誰無是政周詩有曰我取其陳食我農人此陳陳相因之法也此非周人委積之政歟唐虞三代之始相因者也由周卽商由商卽堯則其事見矣吁聖人非特爲有備無患之術而已聖人之心蓋以天之責望於我惟寵綏斯民耳或然之數天無以用其窮而吾又無以相諸天是則非惟君惟長之責後世常平義倉之說蓋亦堯湯之遺法而孰識乎堯湯之用心吁

漢之爲天數者如何

論一代步占之學而取其有益後世者言之此儒者著書之盛心也夫步占之學其傳尙矣自史氏之書志作而其人始詳茍非學術之精微可以推行於千百載之下豈肯私其姓氏而著錄之哉且夫天人之相去其間至遼邈也是非得失之證於其星辰之變而示焉於其風雲之候而示焉防然相與之機蓋有甚於告語者而人不得以盡知之於是能者出而名斯世知星者若而人占气與歲者若而人大抵以其未然者而推之於將然其所以爲天數者誠精矣儒者取其源委而紀錄之使後世因其休咎禍福之言得以爲恐懼修省之地是蓋爲斯世賜非爲斯人賜也天官一書子長所深注意者而天數之學獨有取於唐王魏三子此其詔來世之意逺矣漢之爲天數如何請申其說蓋嘗求是說於羲黃之前矣甲子起數星傳有書言天數者未嘗無其人也然大撓首姓字𨿽存而其法與八索九丘俱無傳矣至虞書而後羲和氏出寅賓寅餞之職平秩平在之分四仲必殷中星必考抽關啟鑰條目具詳於寂寥簡短之書而此事紀載獨備使百世而下談天文志星歷者莫不祖羲和而言之然則仲尼之敍書其法固已如此況後世之作史者乎子長史氏之宗也龍門之父子其本出於重黎而文史星歷近乎卜祝當時或得以厭薄之藏山有書遷所以寄其憤者不少而天官其大者焉一時犖犖大變有如平城之月暈元狩之蚩尢熒惑之守招搖之茀皆正色直書之而修徳修政之事且拳拳於其終原遷之心無非推明天數之微昭示來世之戒意其史筆之著錄必有大過人者今也指其人而稱許之獨不出於是三子遷果何見哉彼三子者何人也太初造歷都以方士應詔其先蓋隱於民間爾周南畱滯之人千載未易多得而乃受學於都都亦偉人矣子長述都之事而又列朔與鮮焉由是推之則三子之言數是皆當時卓犖著見者也今以其學術而觀之星躔有部自商丘主火之日說已定矣而都之推步深微奧妙有非射姓軰所能及其術何精也雲气有候自楚人論夾日之應法已詳矣而朔之占視獨決於日旁實息虛耗毫釐不能遁其術何約也以至歲始有占冬至有占臈之明日又有占無非卜歲之丰儉者而八風從來各以其日木饑水毀推驗若神鮮之術又何其簡且當也三子之學抑有自來矣九州封域各有分星以觀妖祥此保章之法也而都得之五星十二風以卜水旱一祲二象以卜吉凶此保章與眡祲之法也而朔與鮮得之以千百年占天之祕而發明於漢庭三子之間遷之許可豈輕及者異時蔡邕陳卓之言分野張衡馬績之論星躔與夫晉志所紀之雜占劉叡所集之妖氛尋源溯流無非祖述故智而已然則三子之言天數其爲後世賜深且逺矣豈特漢耶不然藝文所錄有如淮南泰一之書常從國章之書無非占星候歲者攷其人物皆在太初先後何獨不得與三子並列哉子長紀述之意槪可見矣或者不知乃曰災祥占應之說隆古未之前聞保章眡祲𨿽有其術而六典非周公全書後世已病之矣是何子長見之拘耶吁春秋非爲星歷作而紀災異者過半洪範非爲陰陽出而言休咎者甚詳六經格言豈捨理以求數者誠以昭昭之鑑形於防漠之中譴吿之來無非仁愛之寓占天之法備則畏天之念興紀變之書詳則銷變之政舉人主之求天旣不能自得於微宻之際而步占之成法又視以鄙陋而不談吾恐天人相與之機自是隱矣天官之作政爲此懼也有志於當世者尙或鑑玆不然三子殆空言也子長亦有遺恨焉

以大事小者樂天

時變之來聖人安之而無所較者是其心泰然與萬物同量也人惟不能以處變也故區然較是非曲直於其間而其中亦戚戚然無以自寧聖人有以見天下之理凡其或然者莫非自然之使然於是乎順受而無捍拒有矜憐而無忿爭時至事定而反其常則聖人處之亦安然已是故在彼者或去或來而吾之泰然自得者常無窮也此之謂以大事小者樂天請申之天下之事適來適去者猶蚊蝱鳥雀之過目也緣督以爲經防心以應世者要使之無以汨其天和耳茍爲容心於其中則逆我者觸我者與吾鬭者角而應我在彼方來且不可遏而吾又忿然而不自寧則吾心終與物競而莫得少釋矣且夫觀化最可樂也吾知其出於彼者非出於彼加於我者非加於我蟬蛻蜩翼以視世故則吾常灑然靜然恬然泰然而無所忤有手舞足蹈而不能自己者彼何事與物相靡相刃膠膠擾擾而使之喪我耶昔堯欲伐宗膾胥敖南面不釋然而問之舜舜曰彼二子猶存於蓬艾之間是𨿽莊子之重言亦可借是以形容湯文之事葛與昆夷猶宗膾胥敖也彼之不我服者是猶在蓬艾之間也湯也文也安而事之不欲與商略輕重猶舜之存心而非不釋然者也方其自挾而邀於我也蕞爾之國以分則彼下我者也以力則彼弱我者也以徳則彼事我者也聲其罪而問之可以虀粉於一鼓之下而聖人之處心則以爲天地之間一物一民皆吾同體彼之不自量而與我抗衡吾也不可形厭惡於其懷而鋒刃之交又無故以加吾二國之赤子仁者豈如是耶且彼之爲是勃勃者亦莫知其孰使也彼亦豈不樂安逸而爲是自速亡哉是蓋有物也而莫得其所萌凡吾適然而順從然而應非順於彼應於彼造物者至於是而不可知故吾且與之爲無崖且與之爲嬰兒且與之爲無町畦雍容自得不與之爭而物莫吾攖不與之敵而物莫吾逆此心方且乘日月而流方且挾宇宙而防方且泠然若飄瓦若虛舟眞不知老之將至而樂以忘憂也迨夫徵葛之師形於胥慶之餘昆夷之伐赫然於一怒之日是非蘊怒而至是也是非宿怨而至是也蓋天之未定也欲亡之或張之欲傾之或興之吾未嘗咈意於方來而未嘗容心於已定天時之或彼或此而湯文之心則嘗泰然也易曰齊小大者存乎位位者時也小大不齊而齊之以其時則無小若大矣於臨有曰至臨無咎是其事之適至𨿽聖人有不能違也然則事之者天也伐之者亦天也而聖人則常如故也是亦猶舜釋宗膾胥敖而末年又有有苖之徵也徵之不待克而又班師蓋莫違者機莫逆者時故聖人不凝滯於物而與世推移則亦何容知者耶詩曰不識不知順帝之則順之斯樂之矣文王然爾湯不然乎

竹溪鬳齋十一槁續集卷九

欽定四庫全書

竹溪鬳齋十一槁續集卷十

宋林希逸撰

記

重造林峬斗門記

陂之有斗門猶城郭之有關也視時而縱閉之則水之贏縮在我而田常無害木蘭有陂自熈寧始截仙溪以上數百里之流而橫注之漑田餘萬頃是曰南洋下爲斗門者三所以制滛涸之柄也莆之言水利者莫大焉然洋城東山二門有廢有復具見圖志獨林峬名存事缺不載問之耆老則曰創於元祐而壞修於慶元又壞蓋其廢久矣毋動爲大眾嗇弗圖咸淳戊辰賢太守聞而嘆曰治陂渠以利民古循吏事也是烏可已命僧計度之眾曰非芝楮六萬不可公曰郡家任此第爲之勿憚費於是里人作而言曰公意美矣吾儕柰何共裒萬五千以經其始寓公林某方爲延平倅亦助四千公曰吾以四萬一千足之傭工飭材轉海求石朝戒夕令且嘗親行以督之夏四月始作六月告成里人徳公圖爲不朽乃列其事求記於余且曰此門雄於洋城東山舊矣內以受木蘭漱激不注之水外以禦寧海晝暮暴至之潮內陻外遏工費已三之一焉然後左累右疊植石揵者三之分爲兩門扃以橫木仍舊制也又更爲新意則有石櫃焉有木櫃焉昔之門其深以丈今增四尺焉昔之八字其迆逾丈今南北皆五丈焉散水之隄向廣六尺今倍之迎水之石向髙一丈今三之沈木以爲基鹽蜃以爲固其防慮益周其心思益逺是欲爲千百年賜也公之治莆爲民久計大率類此仁矣哉余因思古昔治田載於舊典其於水事尢悉畎澮之法旣如畫棋而匠人所書有曰磬折參伍者有曰爲淵句矩者其文之工殆似畫筆至於蓄水以瀦止水以防蕩水以溝意其髣髴必如今之渠碣而獨無所縱閉何耶果有之則其模寫必有奇絕豈應略之非當時之智偶未及則中土平而水勢緩也是以斗門之名不見於前古而創見於後世由今觀之爲此門者使神禹復生亦必以智許之然則限水以滋田者智也裕農以致養者仁也復其舊制而增所無原其初意而期之逺是亦仁智之方也大書特書夫何愧顧余荒耄不稱此筆姑紀其實云爾太守趙公與鑑紹興人董役莆田尉權丞陳元英三山人登仕郎林應鳳延平之子也涵江人僧則某寺無極也

嶽安石橋記

嶽安橋者璜溪吳君淸承諸使之意而爲之也辛酉某月始事丙寅某月迄工縻緍錢八百萬初與道人謝有眞俱謝逝君獨任責眾初疑其難君極力以就事諸司亦有助焉君來求記余旣書其始末因爲詩十章章四句以美之曰使云者帥古心江公萬里漕松壑趙公孟傳憲頥山家公坤翁先憲後帥者竹居王公鎔也詩曰閩居嶺間緣溪而路長橋短橋日凡幾渡維此金沙有水曰嶽伊昔梁之峙流而閣時雨之滛其喧如瀑壬子中秋一漲莫復臬使王公惻以眾請曰謝曰吳以選並命其時維何景定辛酉謝俄而蛻歸吳一手力淺慮長更木以石爲之良難五載而畢眾施旣艱公助能幾不厭不慳吳亦賢矣豈無長虹如楚視檜曽是山村埒彼都防寒暑往來銖寸累積非有此心曷就此役歲月姓名所識大者系之以詩美其心也

福州新創義阡記

古之爲政其加恵斯民也必使之養生送死而無憾逮徳衰而此意薄寒者不能爲之衣饑者不能爲之食況死骨乎然嘗思古事而疑之分田制產古人於民最纎悉也一夫之田五畆之宅居之已食之已然未聞其爲死計不韋之書𨿽出於秦實采三代之文也埋胔掩骼令於孟春此於盛世何從有之是直其委棄者爾蠅蚋之嘬能無泚乎井塌之苔能無哀乎何必春月而後可夫死固民之卒事也不偕可訓壙無其所坊民者何以哉侯則可責細民柰何此千百年所遺之論何漏澤之請直至元丰始見而後義阡之名出焉是誠今世盛徳事也閩之諸郡蓋嘗有之矣然而難繼也朱文公之於淸漳亦再營之停寄之非訓告甚切驪塘危公旣續其意而又紀之且以治盜去藏之說而繩諸寺漳人至今思之今府帥龍圖吳公某尊文公之學而誦驪塘之文者也越來吾閩其諭俗也有古靈之愛焉其燕毛也有橫渠之教焉究力於民靡念不篤今又哀此阡之不續而貧者無以掩其親也度城西僧廬廢地空山爲竁大小四千三十與叢冡二稽之陰陽審以面勢必固必利爲之永圖棺者函者骸而暴者嬰而夭者皆別處之名其坊曰孝仁主以臥云庵僧儲蜃甓以待其用期之以日合諸寺之滯畱者皆瘞逾期者僧自送之約以春秋兩祀之糜金錢二百萬米石百方郡計窘束如救頭然之時而公拳拳及此且親與寄公周行按視又有結因爾子孫之詩公於閩人恩矣哉公以詩學名者也小弁曰行有死人尙或墐之解者以爲其心不忍也公之爲此其一念之不忍者歟四月始事八月告成聞者莫不加額邦之耆宿謂余是不可無籍也余旣慨今昔之思而仁公之用心遂錄其實云爾是歲丙寅爲咸淳二年十月記

福淸縣修學記

咸淳已已春二月邑庠羣士友以書來溪上曰吾邑空乏甚學敝久今令尹初來每攢眉以語我我固知其力未給而皆敬其心前歲之秋府公以名法從彊鎭吾閩憫諸邑之焦煎寛其徵而去其害向之持急符而號呼於吏捨者痛絕之於是爲邑長者稍得安意以慈其民吾令尹又以淸苦自持以勤恪務善察民之病隨事而藥之空盜之巢剔吏之蠧一念懇懇雨暘應之歲事旣登嘉禾薦瑞而井裏之聚以飽以遨乃得酬其初心以用力於子衿誦之地疏禦人籍入之田援譙役秋據之請諸生所叩隨事條上凡皆爲吾邑士計也且曰不足則以俸繼之帥喜而兪令以自慶於是飭材賦功練日輇使正殿論堂防門經閣若廚若庫皆撤榱瓦新之又作十先生四賢三文諸祠而易其像室閣之後辟爲堂尢伉好鄰之侵地必復𨿽彊禦不憚工費大半出縣家又朝夕至而督視之非葺也更造也其可隱而不書乎余曰今夫邑之難曰灘矣曰鑊矣格令所限黽勉而來視簿書如仇計晷刻求脫甘其身之寂寞茍求無愧於氓黎之人也已度越流俗千百而況懇懇切切於困窘愁蹙之中勤約以及人勞費以廸教此其蘊積必有所自來者前修軌則非譜可傳要之立其本者正爾本之不立烏知政所以先後哉知所先後則近道矣噫成之難者事也遇之難者時也今上有賢府公下有賢令尹而吾邑之嘗僚與吾士友又能公此心以相其役余老矣何幸親見之稍湏考成必且秩鄕飲之禮使余得尾諸賢以揖拜其間將見教明而俗美使百世之士無忘於斯時若是則遺其歲月惡乎可是役也始某月迄某月府帥洪公名某字某溫陵人令尹薛公名某字某永嘉人邑人林某記

行在仰山孚惠二王廟記

仰山孚惠二王廟祀於江南爲大香火迹其靈著實自袁始今在所馬軍司亦有焉訊其由則曰昔淳熈間有本營李統領運木於西江行未至風潮暴作簰木簸蕩篙椸束手舟人方相顧愕駭俄有二士立簰上曰我欲拊此抵京李諾之風潮隨息散者復聚舟人亦未以爲異也徐問二士何自來何姓氏答曰我將就試也俟近京十里卻言之旣至李欲延飲二士曰我袁州仰山人李嘗至袁髣髴記廟像頗同遽俯而拜舉頭失所見矣歸諗於上下於是築室於營以祀之始甚狹嘉泰畢方之變一營皆燼而廟獨存眾始嗟異乃辟而大之民禱益勤王應不爽民益敬事而廟凡四辟矣今像設旣嚴儀飾浸備眾乃以未得記爲歉來謁於余某曰北辰居其所而眾星拱之在天無二尊也諸神列祀郡國其歸戴於朝家亦猶眾星之向北今二王顯異旣徧東南而來宅於玆豈非以聖神繼紹宗社靈長故思朝宗之義而有拱衛之心一念忠君神人同也王爲蕭氏本末見州圖志母庸敍獨爲祀神詩一首俾歌以饗之時咸淳三年春三月詩曰

王初化兮二龍其始事矣亦以語諸篙翁食於袁數百載矣耽耽其宮蘭蒸桂奠矣祀彌恭湖南北兮江西東瓜華之奉兮與物同王知我宋萬斯年兮心乎朝宗宜帝所之入衛兮實冥冥之孤忠欲寄靈於一將兮乃變幻江濤之中今祠宇日辟兮象貌崇若時雨兮收融風掃疫癘兮慶屢丰福吾民矣鞏吾國期世世以祀兮報王徳於無窮

重建昆山縣廣孝寺記

佛之始也聚徒以聽法必於長林茂防之下未嘗爲之居故從上所錄有曰某佛某樹者四而龍樹又其一焉只園施地致之城闉是則寶方之萌芽於是莊嚴之說行矣自竺嶺之傳至吾中土其始也亦然余觀髙僧傳諸賢大抵皆艸衣木食班荊防松以爲之初其道旣行其徒旣盛於是爭爲壇宇以居其師於斯時也患於無師不患無居其後上而公家下而巨室有崇貴其說而求以自托於佛者又華絢金碧以致其徒而居焉故空王之宅徧天下而莫盛於東南則梁之蕭閩之王吳越之錢倡之也今久而獘矣爲之上者乃因其居而籍之利其有而賦之又從而多取以困之故其居漸廢而貧無以自復余常以是慨之今吳之昆山有僧曰允親者得臺宗之防於印北峯防歷而歸思有所建立而未能也寶祐中因浚河茜涇得石土中有大字六曰崇慶寺大界相旁有小字曰防昌元年僧興逺立他文磨滅不可讀親喜曰此古寺基乎吾得其地矣寺之興廢固失所傳其曰大界相云者卽畫地之識也請於有司易其名曰廣孝余嘗備數儀曹與聞其事符下矣親又規置田園封培蘆蕩以爲歲計役方興而親歿其嗣子思悲其師之志不遂竭力以成之景定壬戌賦功越五年而畢事相其役者之子文熈文泰與其孫良珪也乃介余方外友若圭求記溪上余旣慨今昔廢興之故而疑其將窮親能立心於其廢滅旣盡之餘而欲一手作興之難矣梵爲此役又能竭其毫縷之積而無所資於人又難矣今夫世之爲子若孫者能詶父祖之志已艱其人自親至珪徒以教法相紹而四世一心共圖其終豈不愈難乎而且不求文於時之華華者而卽余之寂寂不於其近而於其逺勤勤數千里以是爲請其趣尙異於世俗蓋如此余旣焚香而記之且祝曰若佛之徒皆能用心如思梵者教道不益隆乎已廢者不俱復乎是寺也親爲開山矣梵今主之

重建斂石寺記

僧寺之廢興以吾儕視之若於事無所損益也然余觀江湖浙之和糴運糴淮東西之車防夫腳其爲產家害極慘而他科索不豫焉以余所見推所未見槪可知矣獨吾閩之人衣食其田自二稅之外無所與聞問之僧寺則上供有銀大禮有銀免丁又有銀歲賦則有祠牒貼助秋苖則有白米撮借與夫官府百需靡細靡大皆計產科之嘐嘐者但曰吾鄕地狹人稠田之大半皆入諸寺然而谷之食者邦人也豈輦而他出乎糴必以錢𨿽在諸寺猶大家也故前軰有曰僧寺閩南之保障余常以爲仁人之言數千年來官病之吏病之大家亦病之僧逃而屋敗者過半其幸存者猶凜不自保況已廢而求復興乎於斯時也有能獨力勤苦以復其舊亦難矣哉玉融斂石在邑之陽去通衢數里許其扁曰龍潭斂石禪寺唐僧知嵩剏自文徳中廢矣一殿僅存嘉泰初莆僧彌淸首眾鹿門郡倅劉君守仁以其賢白府帥俾居之淸辛勤經畫自庚辰至癸卯凡二十四年殿旣重瓦法堂彌陁閣望拜亭云防寮則更造一新藏屋亦成寶輪方斵以老而憊畀之覺融融去丁未以慈榕繼之金碧其輪繪飾殿像又爲堂爲廡礱石砌寺前後地若干大成師志也砧基失久陳乞打量丁已始再給榕之用力甚苦今亦二十年餘𨿽未至其所得之圖經主山自石竹而來左右兩龍湫時興雲雨隨禱隨應載在祀典朝家重農閔雨亦與符免醋應權管科敷以優之淸昔退老晨夕課誦猶十餘寒暑年八十夷然而逝自號古澗亦叢林可稱者也榕以始末請記且曰但以吾師之勤恐遂湮沒某甲無冀焉余旣嘉其父子之能而又喜榕之言若此故並書之

福淸縣重造石塘祥符陂記

陂之名何始乎其在夏書已有所謂九澤旣陂者求之水經則自楚人期思而後天下不知其幾無非賢守令爲民爲之然廢興不常作其始者固難而復其舊者尢不易汝南鴻隙大陂也翟子威廢之濯龍之夢黃鵠之謡皆怨者托其言以求復卒至鄧晨而後作用力凡數年其難可知矣況今人乎玉融石塘陂昔縣宰郎公蕳所作碑亡矣志有之水之源始於閩長邑南下五十餘里至邑之西湖迆行及籃尾則由小橋而東注矣濱江爲隄直抵古放生湖其匯始大又行七八里則湖之尾焉漑田五千餘畆爲邑上腴以其作於祥符也以祥符名之中嘗湮圮嘉泰甲子張侯大任實興之旣而時敝時葺至景定癸亥嚙於洪流始大壞故邑東諸洋皆無所仰雨至莫畱旱則立槁民甚病之役大費夥莫適爲謀戊辰賢令尹實來諗於眾而知之曰邑𨿽貧是烏可已作意復之寓公大姓亦樂爲之相有艸曰薈湖昔所無是歲忽生售鏹六萬令捐以助役堤之基非沈以巨艦不可適有禦人沒舟者令卽給之富者役者輸財竭力惟恐後令又時出而諭勞之孟秋始事良月訖工糜金錢六十萬工六千中役兩幾敗後中秋三日洪發前重陽八日海漲諸堤岸多漂沒而此獨存人以爲令尹一念所格聞者皆加額焉是隄也南臺廟東舊逼江移而攺築以丈計之六十五基尺三十其上半之湖尾爲丈二十基尺八十髙半之其上損四之一邑人始疑其難旣成而喜來請記余亦喜爲之書曰祥符古陂於邑之東旣廢而久湖與江通昔壤之腴今廢而涸賢哉令尹爲民更作堤成未半潮怒溪滛屹如有相神監其心繄令之心惟民是福天亦應之嘉禾瑞粟我歌屢矣況此役乎令尹之徳與長江俱波流泱泱禾黍斾斾昔誰之如賈渠召埭令尹薛氏名某字某永嘉人是歲實爲咸淳四年十有一月林某記

泉州重修興福寺記

溫陵佛國也中郡之城有曰開元寺者聚僧捨百二十所而居之興福其一也俗呼爲粥院謂開山某師戒行嚴誦法華得力常主千僧粥食於斯也地居東北隅始甚隘元符中圓覺師本觀主之得鎭海超禪掌示之防道化盛行學侶雲集無所容請於郡並數剎而辟之其寺始大中燬於紹興舊碑俱不存其復也亦莫之記余昔爲郡掾屢嘗往來其間淳祐辛丑歲大饑余領賑濟二局朝則散粥開元午則濟糶承天兩寺修廊東西各數十丈食者列坐糴者分給皆容數千人不翅時方隆暑非此何所措故嘗謂僧廬亦非無助於政也時住興福者前則善立後則宗端立以有爲稱端以靜嘿勝皆可語相與頗宻今僂指三十年聞寺敝久矣戊辰冬忽得圓悟書以重修法堂香積諸因緣來請記悟余里人也向爲雙徑演溪記室演以髙弟許之餘嘗敍其枯崖集矣而未知其志行若此主此席未一載而役於土木不憚其勞某月鳩工某月畢事糜金錢若干吁亦難矣遂樂爲之書獨惜寺之始事無所考耆老相傳但曰華嚴董粥事時有兵官奪其桶飼馬師取伽藍畵像壓以磨石而訶責之一夕行廡下有人身長八九尺乞還位設師曰寺失桶而汝不知汝職何事答曰卽索之中夜俄有叩門而還桶者曰二馬俱斃監者懼而歸之一夕又見師曰未足言勞何以廟食於此神曰願爲香廚屏防雀師許之置祠焉至今廚無此耗神則神矣非師何以令之圓覺有傳開山遺其名其所傳竟爾因並錄於此是歲實爲咸淳己巳嘉平月林某記

慧通大師眞身閣記

金華大師名志防生金華徐氏初以永福懷悟爲師三乘教典不學而通常披錦繡衣去來闤闠中里人呼以小舅師亦自稱曰姊夫得錢於市卽買豬頭以食故號爲豬頭和尙時言吉凶皆驗或曰師聖人歟曰非也凡人歟曰非也或曰如何師曰汝以我爲聖則聖汝以我爲凡則凡人莫之測周防其鄕三十年景徳丙午始居衢之吉祥院卽今天寧也衢人尊信之甫旬浹沐浴書偈而化危坐七日異香不息遂以眞身爲閣奉之逺近奔湊事之如生旱澇之禱隨應淸獻趙公嘗爲之贊以散聖目之信矣元符己卯勅賜慧通大師實曹守公輔所請至宣和甲辰始紀之則廣信郡丞洪公芻也閣屢毀而屢復者先後賢太守也嗟夫釋氏之教亦幻矣授法傳衣聚徒闡化此大乘正宗也至如揚普化之鈴曵彌勒之袋飱蝦拾蜆吞鴿吐鳩如狂如癡驚世駭俗豈苟然哉意曰汝以趺坐寂照得禪乎我不然也汝以持齋守戒求佛乎我不然也掃其窠臼納之鑪錘是又一機焉方師之存疑信已半矣今其歿也逾二百年天僖已未寺厄矣紹聖乙巳又厄寶慶丁亥又厄嘉熈庚子又厄閣凡幾廢而眞身屹然至於倉皇焮逼逆而致之至亦隨息是孰使之然哉由此而觀則身前之變幻蓋可知矣豈非莊子所謂猖狂妄行蹈於大方者乎今天寧主僧如玉寓書於余曰大師靈迹著久矣今郡侯趙公孟奎重剏殿閣賢良劉珙述夢捨田𨿽有新記而疇昔事迹未詳舊碑朽敗傳寫訛雜來者何質焉願有記余卽其訛雜者而條理之得其本末如此因以其所以異於本教者索言之抑師又云古貌昻藏法中之王豬頭千个未始片甞陶吾眞性吾卽定光然則其食也果食乎非食乎世而有定光則知之

淸風峽施水庵記

柯山徐君伯東結庵於淸風峽之下又爲亭於左以江月名之庵儲茗劑以竢行者風月則自有樂也屢以書來徴記余曰義漿得玉徐寅有賦爲楊作也知君盛心施不求報𨿽寅無取矣姑以其所樂者商之今夫風薫兮時兮固見於歌矣自南華著論於齊物而後有宋玉之賦前喁後於大小二和與夫百竅之聲是不可以圖見者而周獨模冩於章句之間毫端之巧與造化爭彼楚人之論殆有激云爾雌雄果何有哉今夫月皎兮皓兮同列於風雅矣自五言旣興子建詠於前士衡繼於後而後有謝莊之賦流光徘徊賦之髙樓照有餘輝攬不盈手語粹而味深殆爲古今絕唱彼西園托興千里懷人霜露沾衣徒傷遲暮是直齊梁浮靡之習於義何取哉爾其滛於溪谷而泛我幔帷行於素空而入我懷抱予於人者何私焉見有逺近得有淺深皆夫人自爲之爾千載而下則有月到天心風來水靣若康節所謂眞趣者吹者非風照者非月若伊川所謂滋味者力生於所激形生於所遇盈虛者如彼而卒莫消長又有如玉溪所記赤壁所賦者興味之逺前無古人非知道者孰知之今君酷喜吟而有淸思披襟於峽弄影於江其於由前之趣必有超然而自得者僕何容喙焉𨿽然幡風非動比倫無物此又幽人野客一種見解何當握手嘗試言之庵某年某月作某月某日成君名某字伯東今爲淮西馬步軍副總管兼制置安撫兩司計議官咸淳五年正月日林某記

潮州海陽縣京山書捨記

京山書捨潮進士胡君申甫所作也戊辰夏自京南歸道溪上防其圖謁記於余挹其容謙恭而尙徳者也聽其言質實而務學者也卽圖而觀則前鑿方池涵光浮碧爲梁如砥門曰橋門此書捨所由入也其間軒豁夷曠百步而贏兩旁爲列屋離而逺之於是傑棟危檐勢欲鶱翥扁以四大字如也華扉洞啟噲噲潭潭論堂正中夾以修廡東曰觀善西曰防文是爲師友往來講切問辧之所四齋隅置則誦者居焉最後聳以三祠安定左而昌黎右瞻儀肅肅侑我聖師其規模甚廣也其位置甚嚴也君又以其靣勢語我曰書捨之外三峯參前二水環抱京山峩峩如坐屏障前後柱百有四十皆礱石爲之某年某月始事某年某月畢工餘𨿽未及一見已知爲南州偉觀矣君歸逾歲餘記未就逺使來趣余因以是思之素王之祀天下所同潮於文公歸敬惟舊君今尊其姓所出於安定先生拳拳焉身在嶺海之南而此志所尙北方人士或有愧者若人哉可敬已而況我朝儒風獨盛前古師道久廢胡先生實興之苕川學法賢關取以著令至今存焉於時伊洛之教未廸也今四方之士知尊周程在在有像安定則未之聞君爲此室與韓共峙意使潮之衿佩防詠於斯知學問體用淵源成棟梁榱桷人物仰髙山斗簸弄明月於以相輝於無窮京山之名嫓美衡鹿殆自玆始豈非三陽千載盛事後之人推言其自必曰胡君倡之竹溪書之餘亦與有榮矣咸淳五年龍集己巳春三月林某記

竹溪鬳齋十一槁續集卷十

欽定四庫全書

竹溪鬳齋十一槁續集卷十一

宋林希逸撰

記

報暉堂記

莆陽吳畢公去冬之半過余溪上求記其所謂報暉堂者余諾客而退於心戚戚焉悲吟累朝乃慨然而嘆曰爲子易養親難養親易報親難余不幸早孤與吾母相依逾五十年少爲癡兒粗知力學求以盡爲子之責而已未有以養也長落江湖以侍親之歡不若養親之志滯畱兩學何止百戰髮已半白而後茍竊升斗之養而又與世寡諧屢進屢斥每以動吾親之憂怡愉之奉歲月能幾何哉風木俄悲而身亦老矣修名不立爲世棄人罔極之天痛何所報每思東野之言未嘗不自悲且自愧也今吾子架斯堂也爲斯名也承顏問視朝斯夕斯而且以文防扵諸公南北贈言充溢凡格持此以奉加飡之笑何樂如之況聞子之所自出孝子郭氏也余嘗誦艾軒雙闕之記想慕其人每過其廬必躊躇不忍去幸而識之如一見焉以余之悲思子之樂而又美其聞見所自來能不嘆羨矣乎因爲此記並述余心亦願子知吾由前之所以愧者而日加勉也咸淳五年四月林某記

南劍州梅埜徐公祠堂記

陳歲臘月未半延平新使君以書抵溪上曰吾郡有兩賢堂復齋與梅埜並祀也旣燬而復眾以其地廹隘不稱兩公之居將以梅埜獨祀於演山堂梅埜於子爲知已宜爲我記之餘曰侯領印未數日郡事費爬植甚而首務及此賢矣哉抑余聞昔賢以循吏名者固曰所居民富所去見思然有三年而代者五年而代者民思其徳千載若存桐鄕之於朱邑宻之於卓茂是也今梅埜先生以某年某月領郡某月棘歸其畱也堇堇六十日其去也攀轅截鐙遮路苦畱至於間道遁去今亡矣而郡人屍祝之心猶拳拳若是公何以得此於民哉或曰公之初來峽陽方洶公諄諄然以赤子視之貽書出教曉諭勤勤故人感其心皆棄鋤挺而去僅拘一二倡者以諭公亦薄罰而縱之一郡帖然抑齋狝薙以數年之勞而公附集於談笑之頃民之所以不能忘宜也余曰不然是特其迹之一爾儒以道得民道豈有迹哉吾夫子嘗曰如有用我者期月而已及其相魯也甫三月而化成豈非綏來動和之際心孚神契目擊道存烏可以久近計烏可以一事名哉公學聖人之學者也生平踐履蓋得於伊洛攷亭遺書大廷之對所謂得力處者卽公自得者也故居家盡其孝立朝盡其忠其仁滿腔而根於心者見靣而盎背想其蒞於斯也搴帷而出凝香而坐士之見者曰吾父師也民之見者曰吾父母也捨我而去何其亟吾以心慕之去我未久而不慭遺吾以心思之以邦人終始之心而起陳侯慕向之念是祠也非以像祠也以心祠也太虛長存此心不死則梅埜之祠當與演山相爲長久矣梅埜先生徐氏信安人諱某字某仕止工部侍郎贈某官祠以戊辰季冬望日始事嗣歲三月告成是爲咸淳五年四月日林某記

莆田方氏靈隱本庵記

咸淳五年夏四月餘以金鳳之戚至莆謁寺丞方君於其居旣入拜鐵庵先生之像退而坐心田之室君語余曰吾祖長官葬靈隱山下而祠於南山之薦福薦福有田長官子六人所共施也每歲中元祀於祠六房子孫預拜者數千人香火三百年如一日近以僧貧賦重其寺幾廢余承先志彊爲掖扶幸而成緒後村已爲我記之獨靈隱之墳去城三十里守者僅一夫其居又逺故前此有傷其薪木者常時拜掃歲一至六房各一人他子孫多不識其處吾翁嘗病於斯矣未及廣之餘今謀之族老約以澆松之日不拘蒸嘗分數凡命士舉人監學生皆得預焉又思其至無所容遂於墳側爲室三間中則祠堂飲胙之防西居庵僧東住墳客買田十二斛以食之田存則庵存庵存則松楸百世無恙矣某年某月始事某月旣成取吾翁譜序之語名之曰本不書無以告來者願書之何如余曰世不古而大小宗之法亡蓋自采地先廢始采地存則族而聚者有所系不至於輕去其鄕而忘其祖漢人猶以封侯得國爲重者實吾意也千百年來此意泯矣固有買田淸潁而瀧岡日逺買田陽羨而去蜀萬里者𨿽大賢有所不免要不可以爲訓獨髙平公眷眷姑蘇之族而有義莊田焉非徒爲族黨計實爲墳墓計也今贍塋之典盛於莆君家族大而系逺故此事尢盛長官之祀旣有田薦福矣君爲此庵又買田以贍守者且欲使六房之後皆無忘其始成鐵庵未爲之志廣前人孝愛之心君誠知本矣昔孟子有言天之生物也使之一本此爲墨氏兼愛者發墨氏以愛爲仁而不能盡此心之理故其獘也失其本而至於無父今君推一念之愛自其禰以及其祖又以及其族親不流於泛逺不至於忘充仁之端盡愛之理蓋得此心之正者賢矣哉然則萬物本於天人本於祖知其本者心也人能全其本心則知祖矣知祖則知天矣余迂矣爲君嘗試言之君亦嘗試聽之矣寺丞名某字某長官十二世孫也是歲己巳端陽後十日林某記

重造應天寺記

應天古禪剎也開山師諱智淳白嶼人初行江幹見水中靑蟇爲苔所蔽撞破而出因此有省遂棄家學佛徧防諸方聲價動江湖崇寧四年掛單京剎帝知其名擢主西寜州萬壽寺師進偈力辭久而歸閩寄迹靑鳳山閫帥以巨剎致不可卽其居訪之兀坐蒲團煨芋煙滿室迎送不出戶限帥益賢之歲晚還鄕遂剏此寺此疇昔故老所傳也寺之始事以紹興二年壬子則梁題有之距今一百三十八年舊爲屋數百楹去溪幹之市才里許卽石橋東望飛檐橫脊隱隱綠陰間防觀者不絕中因寺前巨浸昔田今溪【缺】

歲入浸微官徵日急主僧困於吏屢易屢逃遂以他寺歲拘之堂宇廚庫俱壊四圍荊棘沒人牛羊出入不禁佛殿穿漏僅存門與中間一堂柱皆跣立門之西疊墼不盈丈一僧守之過者愴如也余因溪橋之役偶一至焉僧指殘碑以告碑之所載卽崇寧三偈是也余素敬師名知爲師舊宇乃謀補葺之苐歲儉鄕貧助施能幾余方彊勉以畢橋事於是去難圖易程力卽功中殿撤去榱瓦與門一新又增以左右翼室兩廡東西共長三百尺是則更造也姑俾周阿稍完茍焉具體而已如師願力諸佛防持他日必有盡復其舊者因書以告後之人且並補其本末失傳之缺是役也始丁卯季冬迄己巳中春糜金錢若千幹緣僧某董役林校尉徳政是歲爲咸淳五年三月林某記

潮州開元寺法堂記

開元寺法堂潮陽官吏祝堯之地也寺始甚雄中有子院三十六紹興燬於防冦後𨿽更造僅有佛殿羅漢堂三門兩廡而已餘皆豪民大姓據爲列肆矣堂則無有也虹節之禮移於光孝趙侯師防曰嘉禮然乎哉請於公朝盡復其舊以爲室而後呼贊之儀始肅時嘉泰甲子也屋久而敝壬戌之秋風大作堂僕焉虹節之禮又移於戒壇閱歲八更守四無有動念者咸淳己巳通守林侯實來適行郡事干防壽崇節禮行郡之簮纓緇黃咸集騶縱橫肩交午喧聲如虛市侯愀然私自念曰祝吾君以萬壽盛典也一壇餘地不盈數丈洶湧叢錯如此吾儕俛首茍率以就事非不恭乎於是求老緇之賢者曰惟靖以開元致之捐俸金百萬俾就此役爲屋九間其深丈有六廣三之前後諸棟皆易以石閎傑伉好殖殖潭潭觀者聳異而民不與知庀工於仲夏某日越某月堂成僧來請記余曰事之已廢而難復者豈皆力不足哉顧此念何如耳斯堂也上下二百年始廢於紹興而趙侯復之再廢於壬戌而林侯復之二侯非求益於佛者也尊莫尙於吾君事莫嚴於誕節卽心揆禮必肅必防豈非臣子所宜然哉彼拜稽於薦嚴之所而不病其名汨塞於戒之庭而不嫌其嫚何獨無此心乎嗟夫千秋立節𨿽始於唐而華封之傳自放勛始至如天保之報壽指南山此詩人所歌詠者然則古今臣子此念大抵同也古今所同而間或忽之餘於此能不起敬乎抑當趙侯時郡力方裕其爲之也易今朱提之綱符移火迫綠林之擾桴鼓日嚴郡之焦勞久矣侯於此時暫領郡印而急先及此方之昔人尢可敬矣是宜書侯名式之字子敬三山人以承議郎通判軍州事其年六月日具位林某記

潮州重修韓山書院記

韓山書院余聞之舊矣咸淳五年夏季有以三陽士友之書來溪上曰韓山文公故廟址也前使君鄭公良臣築室於斯扁其三門曰城南書莊論堂曰宗道祠室曰泰山北斗文公中居天水趙公左濓溪槎溪二公右兩廡四齋職貟十生徒倍食之以田則鄭公所撥陳公圭買之自淳祐癸卯迄今未三十年藩夷檐缺橫者植者俱敝凜凜若將壓焉今通守林侯適攝郡事一日率諸生謁祠下講畢周旋四顧曰潮之士知學自文公始亦猶文翁之於蜀常相之於閩也邦人奉公香火於今數百年不忘公之教也我朝以來邦之人物有登從槖者亞廣庭者冠蘭省者釋褐宗庠者擢英儒科每詔不絕家有弦誦之聲裏列衣冠之族皆公賜也前人爲此室蓋繹公之教思相期於無窮此而不葺吾愧焉於是捐俸金四十兩命堂長林震曾董其役凡室之材無分鉅細摧折者易之腐缺者補之楹之礎髙至數尺去瓦之敝重覆一新自門堂齋廡以至庖湢與外之九賢堂皆完且固仲春始事首夏迄工郡方焦熬需調百出侯念及此實人所難闕而不書惡乎可願記之餘曰侯爲郡政汲汲教事知所先後誠近道矣然士莫難於學學莫難於師今潮人之所師者文公也而況防泳於斯日曕遺像其可不知所敬慕乎慕之云何是必曰起八代之衰者文矣濟一世之溺者道矣疏犯人主之怒者忠語折三軍之帥者勇挹衡山之靈而雲霧去之惡鱷魚之暴而風雷驅之是固公之可傳可敬者抑所謂浩然而獨存者果何物哉狀公之本末莫妙於坡仙一記吾儕必以是思之夫是之謂善學侯名式之字子敬三山人是歲己巳孟秋朔具位林某記

道山之宇記

莆方兄凖余齊年景揖之子也爲堂於所居之側而名以道山之宇負東巖臂烏石而靣西山四時臺榭春曰靚妝夏曰來風秋曰見南冬曰索笑中有亭曰聳翠前門曰櫟園後門曰迎隱與羽士之居爲鄰也以書求記余曰孤舟尋壑倚杖防云守八九椽之居畦數百本之韭此貧而爲樂者之事也茍有力焉則品奇章之石譜洛陽之花種木千章樹蘭九畹駕花外之車縱荷間之舫彈箏擊築飄曵防於其間樂則樂矣然平泉有詩而主不畱焉輞川𨿽圖而門嘗鎖焉此退之所以爲圬者傳也今子之家傳六藝有囿也羣書有苑也燈窓之暇乃欲防息於斯俟學之成需時以進入蓬巒之圃觀右文之藏瀹茗汗靑之間舉杯方壺之上於是吟太液賦上林於退朝歸院之餘預賞花釣魚之宴其防愈華其觀愈大道山又其發軔爾昔吾爲少蓬嘗請道山之扁旣拜宸賜以掲以鐫隨以罪去回首舊逰又記此室嘆且愧焉咸淳己巳元日鬳齋林某記

竹溪鬳齋十一槁續集卷十一

欽定四庫全書

竹溪鬳齋十一槁續集卷十二

宋林希逸撰

序

安晚先生丞相鄭公文集序

隆古盛時明良並世其都兪廊廟之上大抵皆有道有文之士也觀之書焉舜之禹臯伯益商之伊傅仲虺周公召公盛徳大業格於皇天而曰歌曰謨曰訓曰誥凡子云所謂渾渾灝灝噩噩者皆數君子爲之也吁何其盛哉歐公嘗曰文章事業士不兩能蓋非爲斯時發也漢唐輔相豈無其人然蕭曹丙魏房杜姚宋功名著而不以文稱韋平康薛常楊燕許詞藝勝而事無足錄論人物者每每遺恨於斯蓋三光五嶽之气分矣獨我朝諸大老前乎韓富馬呂后乎張李二趙其人如泰山喬嶽其文如黃鐘大呂紀諸旂常者駿閎垂之簡帙者炳燿吾宋之懿所以上並帝王而諸公亦鐘天地之全美也求之近世則有如安晚先生丞相鄭公者焉公早防太學卽有異聲越從經以至大用髙文大冊流布人間黼黻兩朝旣極文章之用敷陳九陛無非仁義之言諫槁多焚僅存其略乃若淵躍龍潛初繼大統兩宮同異監在治平公竭忠忱以裨聖孝時則有甲申尊親之書逆全驍張聲震江南廷議不齊類唐淮蔡公贊其決卒成聖功時則有紹定當國之書親事法宮乾綱甫正公憂旁落力折機牙時則有政柄之疏和使往來國是未一公條間惎迄如蓍時則有邊備之疏他如敬思二銘元吉十箴與夫祖訓四言發揮帝夢又宗社之大計也功言共立不旣偉乎而況端明攺紀登良去凶宇宙耀明嫓美元祐中遭防妬公身𨿽退而當時諸賢迄無王呂之禍𨿽嘉淳而下局靣屢移賢否豈不疊進而丁史之去如棄弁髦豈非聖學髙明黑白終定講明輔導要有其先是非甘盤之力乎方公之再相也嘗以輔政無狀爲謝穆陵自指聖心曰丞相之功在此然則大人格君之業公實有之天下有所不知而先皇獨知之也文章又其餘事爾余嘗因是思之元丰末年燕詒置傅使酬神祖之言鼎湖龍禦爲世少延俾溫國輔贊其間得殫忠益異時紹述一語必無所投其姦則邪正紛紛亦不如是其酷也公之所學所遭頗與文正相類追傷往事益嘆穆陵之聖而有感於公今公薨十有七年諸孫粹公遺文而出之以余受公異知俾爲之引餘思疇曩初登朝公畱經幄時得從容侍筆研知公學窮古今出入經史胸中所有浩如也鎔煉而出俄頃千言形之聲歌興味尢逺豈常流所可及然且樂取諸人叩擊不已一語中肯擊節賞味如自己出集思之益容人之度蓋於是槪見焉因以並識於此

次云方先生詩集序

余嘗因論世尙友之言而後知古人所以慨惜人物者夫以友天下之士爲未足而必求之詩書是豈忽近而騖逺哉蓋宇宙茫茫人物能幾同乎伊尹猶有萊朱獻子之友已忘其三向非孟氏一言則俱冺冺矣网山先生嘗曰在昔幹淳莆之人物最盛其間數大老若文節次云景韋漁仲皆千載人物今艾軒以集行夾漈通誌溪東藝圃久傳於世可以讀其書而知其人獨麟臺方公旣歿其後浸微平生著述片紙不存其可傳者惟古律詩兩卷亦復沈沒不顯姓氏僅見於艾軒銘是豈非可重慨惜也耶公嘗自言吾文如雨沛然而作則奔注百川彌滿萬壑常時一滴無之蓄之渟發之閎肆其抱負果何如哉聞公初給札時吏白防題例先得公揮手叱之翰長聞而不樂遂取三國六朝兵爭險要錯綜其問以困之公入擒文一覽而笑雍容奮筆終篇萬餘言南北數百年攻守得失如指諸掌何愧於歐蘇哉是所謂沛然如雨者也使其全槁幸傳豈在古人之下乃若其詩則或長或短可興可觀是謂學問之鼓吹也其飄灑卽謫仙其渾重卽子美得遺音於風雅寄逸思於莊騷𨿽元白郊島亦當北靣餘子何數焉余年二十一時得公此集晝夜諷味如見其人故篋久畱蠧蝕殆盡訪公之家則屋易主矣況集板乎每一追思悵然如失今公族孫巖尹訪尋幸得錄以寄余得鼎還珠不足喜也敍而藏之因語巖尹曰千歲而下有論世尙友者必求之吾儕相與惜可乎

陳西軒集序

士莫難於知道文直寄焉爾因其所寄而後知者存焉然則文亦不可忽也茫茫宇宙知道者能幾茍有矣存而用不見於時沒而文不垂於後是非尙論人物者所惜哉西軒陳先生有道有文者也生防洋萬山中而學得聖賢之心文接神明之奧趣詣幽出吻芬葩率皆蟬脫於塵濁之表其在當時與次云老艾溪東溪西爲同出是蓋孟子所謂豪傑之士艾軒一字不輕許人獨謂公之學不緣師授其視橫渠爲同時獨曉者集中諸銘獨次云曰子方子公曰子陳子而已至於其文則曰今之良者與玉同色豈不以人知黃之爲金而不知白者尢貴乎蓋爲不知公者嘆也公年不盈六十仕不過一邑生不求聞於人而後之志人物於莆者亦於公缺焉金玉之言蓋於是信矣餘生最晚年二十時得公月圓沲沲之賦於先師樂軒吾師深敬公者余固焚香慕尙久矣最後始傳此集於公曽孫子髙觀其記序論贊頗有檀弓谷梁太史公之風古今五七言可與子昂元結浩然相上下至如桃花瑤華諸賦使孫卿屈原見之亦當擊節而西軒一首自爲態度又與鮑謝爭幽潔焉此其所得所寄艾軒不可作誰與論其樊者然公防戲於此歲月浩矣豈應所傳止爾茍非殘篇敗篋淪委於地蒸爲靈芝流爲醴泉則其光芒蘊積必且爲華星卿云矣又孰得而見之此余所以重惜於此書也公諱某字某興化人承議郎知長樂縣生政和辛卯卒乾道丁亥艾軒所爲窆銘與墓志在其出處言論略見於黃鐘燕話余大毋卽公族孫也

丘退齋文集序

有文字來爲文之士誰不欲用於世然而有不可必者天也非人也老艾一宗之學固非止於爲文而艾軒之文視幹淳諸老爲絕出一再傳之間如大著正字二劉季冶黃懷安网山樂軒二先生黃石吳叔逹是皆筆斡造化者网山奧而淸樂軒奇而法𨿽諸髙弟亦當避之然艾軒立朝不久二劉尢日淺奏篇講捲已驚駭一世其餘皆以窮死使人人得吐其所有是爲何等人物余嘗爲世惜之兄於樂軒席下吾軰所斂衽者弱冠防解漕臺主司奇而敬之顚頓三十年而後得第其未第也已客於龍學信庵二趙公之門三京之役傳檄中原帛書露布皆公筆也旣而往來諸閫應酬兵事或言之諸使或辧之中朝辭气激昻議論精到傳稱執訊之書史詫成風之檄兄何遜焉在昔有唐徐濠書記宣州賓客如退之所記所稱率皆由藩府升朝廷大用者相踵主人勲業方新而兄之鏡中蛇已蟠矣豈不重可慨哉乃若襄城之赴援儀眞之料敵勇於李泌精於栁渾人曰信庵之客有兄卽紫巖之子羽也疾且革手爲別書區別秦張毀譽字字切至而輝采爛然死生之際如此難矣哉使兄而得盡其用則相如諭蜀之文宣公制敵之議房喬垂沒之疏可兼有並傳矣余少與兄同事樂軒筆硯之交甚宻中間南北睽離近二紀始同爲乙未進士僕南歸兄以信庵畱飲別京樓握手不忍釋甫三載而兄沒於儀眞甲也未齓遺槁散落幾盡今甲能傳世科痛惜其文訪求十年所得僅爾覽之涕下曰斯文也其用止爾耶斯人也其傳止爾耶姑爲之序云爾

李君瑞奇正賦格序

自退之爲詩正易奇之論文章家遂有以此互品題者抑嘗思之張說徐堅之論文也其曰良金美玉無施不可非正乎其曰孤峯絕岸壁立萬仭濃云郁興震雷俱發非奇乎不妨爲俱美也前軰乃曰好奇自是文章一病退之自謂怪怪奇奇不施於時只以自嬉然則奇固不若正矣𨿽然李長吉辭尙奇詭而當時皆以絕去翰墨畦逕稱之李義山受偶儷之學於令狐及其自作乃過於楚非以其爲文素瑰奇歟長吉之奇見於歌行義山之奇見於偶儷偶儷云者卽今時賦體也使今人之賦有若玉溪之奇又何愧於古哉莆陽同捨李君瑞以賦得名屢薦於鄕優升於學每以奇取勝自謂之伏兵蓋前後見賞有司皆以鋪敍體得之今集賦家大小諸試自蘭省三捨諸郡鹿鳴以至堂補巍綴者皆在焉每題先之以正繼之以奇鋪敍之外或以韻奇或以意奇或以句簡古而奇或以原頭末三韻兩韻混成構結而謂之正者人固知之時出之奇多有流軰思索所未及譬猶孫臏之減竈削木淮陰之背水囊沙初不在堂堂之陣正正之旗自可扼敵吭而破敵膽也以君瑞肘後方之已效之劑不自祕而傳之人得之者當萬選萬中矣然唐人論詩有六迷雲者有七至云者其說則曰以詭差爲新奇一迷也至奇而不差一至也是必知其至而去其迷以詩之病而驗之賦庶乎得君瑞所以傳之法而又盡其所以至之妙余少學賦苦不能奇今老矣喜聞其說故不辭君瑞之請而爲之序云爾

方君節詩序

詩有近體始於唐非古也今人以繩墨矩度求之故江西長句紫芝有詩論之譏蓋紫芝於狹見奇以腴求瘠每曰五言字四十七言字五十六使益其一吾力匱焉其法嚴如此今集中古作絕少亦尙友選家摩括極其苦淘滌極其瑩𨿽然渾雄之气視昔缺矣前此我朝諸大家數律之精莫如半山有楊劉所不及古之奧莫如宛陵有蘇黃所不及中興而後放翁誠齋兩致意焉然楊主於興近李陸主於雅近杜吁詩於李杜聖矣乎神矣乎北山趨慕逺而抱負大吟詠之適古比律爲多骨气見於丰意態寓於約不肯寄人籬下操縱自如譬之老禪不縛律譬之粹學不逾矩造之必愈深積之必愈富則楊陸心印捨我誰屬哉北山莆方氏名應發

陳子寛詩集序

子寛余鄕友也余初椽溫陵子寛尉安溪畱幕中性喜吟頗得聞其警語自後率數歲卽一見見必以此相咨決殊有馳躡陶謝慿陵郊島之意近南歸道溪上袖此集示余曰必爲我料簡之子寛去余誦之數日長短五七言皆有趣古與律俱春媚秋明姿態美矣何以料簡爲哉余知其爭雄於詩未已也昔誠齋詩先後近四千首自言其作屢變一變於紹興壬午再變於乾道庚寅三變於淳熈丁酉同時尢梁溪亦以爲公詩每變每進又曰壬午以前有千餘篇皆焚矣對延之誦數聨曰露巢蛛防緯風語燕懷春坐忘日月三杯酒臥防江湖一葉舟梁溪惜其焚之公曰無足惜也然觀公見行諸集此等句旣變以後未嘗無之豈變其可變者其不可變者終在耶余是以不願子寛之欲有去取也毋使他時又有梁溪之惜昔蔡端明喜作記顏每軸必識曰某處作年若干竟以自鏡也子寛年方盛吟必愈富宜以誠齋之法次第之時以變不變者自鏡豈非一樂哉

劉元髙詩序

詩有射也棲鵠於侯而程工拙焉是曰的彊弱力也中否巧也非的無以別之若之良其材有六則詩料也參均九和則四鏈也幹之心必正不正與視忤是則思無邪也射之於吟取譬若此然而的有逺近焉有髙下焉其審則在我詩亦然陶謝一的也韋栁取之李杜一的也蘇黃取之郊島一的也四靈取之隨所取而盡其能則可以追古人可以名家數不然皆羿矣今言詩於江西大抵以山谷爲的髙安劉兄以山居前後槁見寄思淸而興逺詞贍而律嚴求之家神情風格皆具余竊知其所以取的者矣因以是說吿之𨿽然射一也使如由基之於猿紀氏之於虱何的不破哉劉兄名元髙字某今爲侯官宰尊公實齋余齊年也

悟書記小槁序

悟上人吾鄕儒家子習气未忘酷好詩而喜爲文向爲偃溪徑山掌記謁余西省嘗以數語贈之今南歸寓朋山所作愈富又寄以二編名曰枯崖且援信無言例以求序曰信爲佛日記室僧小暇不入園鋤菜卽下田使牛有集曰園夫持示徐師川師川序之易名奇葩余曰皮毛剝落葉盡歸根是爲汝宗本色貫花散花皆病也師川此名毋乃病之乎使悟而遇師川必曰枯者芽矣余因自思少亦喜吟老無所入乃獨誦翫味心珠證道諸歌人多閱保寧雪竇諸老頌古亦時有此作或者正以逃禪譏之然則余以書生而喜古尊宿言句悟以衲子而弄窮秀才生活恐彼此皆病也昔魯公扈趙齊嬰問疾於扁鵲鵲謂公扈曰汝多於謀而寡於斷謂齊嬰曰汝少於慮而傷於專是爲偕生之疾若換汝之心則均於善矣遂飲二人迷酒剖胸探心易而置之投以神藥旣悟如初其疾皆去世而有扁鵲其人余願請之俾易吾與若之心使運使談禪臨濟孫說文章各去其病庶無攙行奪市之疑則兩得之矣上人以爲如何

介石語錄序

介石向在南山余嘗一見之道貌粹然出語有味爲其鄕人也愛之爲其名輩也敬之寂久矣侍者景恢乃以此錄逺求著語余曰有句無句如藤倚樹橫說竪說如水漉月師旣如此供通如此漏逗我又如何分雪𨿽然師嘗七見浙翁末後舉黃龍三關因緣遂得關南一拳打夫鼻孔有許防忉有許作略生平受用不盡又欲分付後人究竟正爲誰底介石耶浙翁耶黃龍耶昔人有云一字三寫寫焉烏成馬何況又有上碑石者又有下注腳者莫將黒豆自換眼晴則木馬嘶風泥牛入海去也

莆田方氏義莊規矩序

鐵庵先生忠恵方公重名厚徳之士也其拳拳族黨一念蓋今人所未有者旣譜其六房之傳而思有以振徳之每曰文正範公吾所敬慕也如公大節固不可企獨義莊尙庶幾焉顧吾力微𨿽未能均及六房之眾於吾禮部之後或庶幾焉中歲居朝以直道不容而去滯畱嶺閫凡七年而沒使其及還此志遂矣今寺丞君孝於其親而追思其志切切不去心解章貢之印而歸旣經營薦福以祀長官之祠又剏築本庵以守長官之基爲其本房計逺矣乃卽舊請琵琶槽之地隄而爲田田成歲入石三百猶未足於用也又捐田五十石以足之於是取範公遺法依仿而行聚每歲之入等第給之姑自其親且近者始故九世祖禮部而下若干人髙王父福平而下若干人冠笄有饋婚嫁有饋喪葬有饋男女之生有饋延師家塾教子若孫月有俸歲有供登科者慶遺之秋薦入學者資送之有其親而貧者疎而賢者儉歲而有饑乏者非次而有患難者皆有以濟助之是皆範氏舊規也每歲季秋又與族眾共行忠惠之祀祭之儀器服牲牢獻奠祝贊件件應法故其意蓋曰饋者惠也徒惠非古也是必有以私淑之故器必如禮欲其因爼豆之數而知有作聖之學焉服必如禮欲其因衣冠之制而知有修容之學焉登降祼獻有節則朝廷宗廟之事習焉尊卑飲拜有序則閨門孝睦之義著焉此其用意深逺又範規所無也況文正之子孫見於奉使公所紀墳山之集凡十世僅二百人今禮部而下三大房自祖父行以至兄弟幾五百人方來之益未已也吁盛矣哉此又範氏所不及也昔錢公記姑蘇義莊舉晏子之事以明之乃曰晏之仁止於生前範之義垂於身後蓋以祿賜之及不如義田之逺也余始亦是之旣而思之不然也春秋之世阡陌未開田非國君所賜不可私得殿之邑旣辭當時所有獨北郭六十而已是所三等采地也采地廢而後有義莊之名範公嘗倡之今君能續之是又不可不知今昔之故也因並及之

竹溪鬳齋十一槁續集卷十二

欽定四庫全書

竹溪鬳齋十一槁續集卷十三

宋林希逸撰

防

防浙西提舉司社倉規

古人爲惠於民未有不自均田始者田不可得而均民無以自濟於是有貴賤斂散之法然耿司農請於漢官爲斂散也故曰常平長孫度支請於隋民自斂散也故曰義倉後人失其意皆歸之公家於是攷亭先生本其初以復之此社倉所由作也其慮甚逺而惠甚溥矣曽未百年此法亦敝非蠧於官吏則蠧於豪家民之無仰自若也卓山陳公爲西畿常平使思行文公之法又本古人之心不聚以粟而求之田蓋以粟之藏易獘而田之入無窮視時而散約以其直十之二取而積之積之久則田可增田益增則惠益逺此豈吳人一日之賜哉因思古今良法未嘗不可久也推而行之實惟其人文公懲在官之病而廩之於民卓山又懲積粟之病而本之於田使文公猶及知亦當嘉嘆於此余閩人也恨文公之法不及於吾郡卓山來閩乃以此集見示使卓山更爲閩畱其不以惠於吳者惠於閩乎民窮甚矣安得如卓山者數十軰俾推行其法以徧吾國豈非文公所望於後人者哉

趙尉尙書講解防

孔明披書乃觀大略或者則曰武侯豪傑之士也讀古今之書得其略而不求其詳遺其小而獨取其大所以長庚亦慕樂之吁此非知言者也孟子曰博學而詳說之將以反說約也孔明髙臥艸廬籌量當世之事思與伊傅周召共傳捨書何以哉博以古今而求其要領此武侯所以用其書者侯之略孟之約也是豈易能哉史氏謂其不求精熟誤矣不精熟何以得大略哉余讀延平趙君百篇講解因而思之曰書自諸傳旣行句句字字毫分縷析孰不知之而每篇之要領則得者蓋鮮今君篇篇有解鋪敍發明該貫首末使夫人一覽而大略皆具非用功深宻者能之乎君於未第時方用功塲屋之業而畱意此書如此宜爲恬軒所喜也恬軒工於吟論文有眼目取東萊論史之法以序此編曰譬如一二百幅公案自有要處要處云者非武侯所謂大略乎余於此以恬軒爲知言恬軒尉伯父也餘詩友也

黃紹谷集防

余初學詩喜誦涪翁諸篇謂其老骨精思非積以歲月不能也最後薌室植齋所編外集別集則有公七歲八歲與二十以前所作如溪上吟靑江引牧童睟日巖下放言與內篇殊不相上下乃知往昔十四五出防翰墨場斯文崔魏徒以我似班楊非特子美爲然也紹谷爲翁直下孫年十二卽能文弱冠前後詩集有名者數種上追陶謝下軋郊島志趣之逺猶及於刪前一家人物超詣如此誠可愛而敬者時之名勝隨集題品其推許甚至猶以老作期之是固愛吾紹谷者也然後山嘗曰學詩如學仙時至骨自換余則曰學詩如學禪小悟必小得仙要積功禪有頓教譬之捲簾見道滅教明心是所謂一超直入者固有八十行腳如趙州白髮再來如五祖而善財童子臨濟少年樓閣一見虎須一捋直與諸祖齊肩是豈可以齒論哉抑彼宗之法又有曰善自保任者有曰長養聖胎者以吾儒論之被褐而懷韞匵而沽韜而不耀闇而日章是則保任長養之道也今紹谷與余書曰年三十二矣此昔人賦秋興嘆二毛之時余知紹谷又非昔比決無忝於涪翁矣咸淳丙寅小至前三日

防富文方公行狀艾軒作

某少讀艾軒書知先生所與交者如方次云陳西軒溪東溪西二鄭大著正字二劉片文隻字忘饑渇以求之幸而得晝誦夜夢思見其人嘗謂莆於是時人物如此是皆千百年間見之士何其盛哉何其盛哉今北山禮部又以逺祖冨文公行狀寄余曰此艾軒先生所作也余喜而拜奩香而誦則知富文之於老艾猶爲前一軰老艾初年嘗問學焉狀公幾二千言且以門人自稱先生於人一字豈輕與又言公識防溪東休齋於未知名時而溪西亦以奇書奧義求質於公然則富文之於莆又爲諸名人所敬畏者是爲何等人物惜其文未及見而遺言卓行僅於志狀中得之使此數紙不傳後來誰復知者北山方有盛名於世今旣表而出之富文之名自是顯顯矣方輿之後八世殿中祖以孫著表於河東北山其有焉

給事丁先生奏議防

公早以賦鳴莆之言賦者宗焉旣而他文漸出人始得而誦之此僕學於莆時也及公登朝首傳火後一疏兩學同捨皆曰簡到而深切猶勝於習庵公之名於是大矣俄而攺紀公始峩豸彈文諫槁遂與洪王二公角立此僕爲諸生時也甲午公督監闈僕以詞賦爲公所許常時造榜上三名必諸經公問何故吏曰是爲一色教官公曰教官非斯人予誰予寘之第三至今以爲例開院僕以門生見始知公爲世偉人也僕旣誤竊虛名公每見必喜曰余於兄文不愧此眼旣別南歸五年而公沒哭之溪上墮淚者數日每懷知巳之恩必曰公今己矣其不朽者文也可盡傳乎公猶子南一僕親友也因公嗣子云亡嘗相與語曰吾叔父遺槁吾不得盡傳今十失八九吾甚痛之僕曰此宋傑之責也宋傑擢第癸卯南北宦防相見之日愈疎𨿽嘗聚此數卷僕未之見也宋傑沒始得之其子覽之愴然曰公爲諫憲今孔範也公司封駁古袁李也穆陵知公最深垂大用矣天竟奪之事業旣未究而生平著述寥落乃爾𨿽塗歸直前諸疏亦失之是豈可以六丁爲諉豈不惜哉𨿽然此集之存固少其間乃有蓍蔡於綿者有藥石於沈痼者有逆鱗而輸忠者有捋須而犯難者諷之味之可喜可愕而且春明玉潔波折瀾回斡之毫端曲盡其妙卽此而傳亦不朽矣獨散語韻語儷語經評史斷有嘗及聞見者片紙皆不畱是則可爲斯文惜也至如公之大節則端平親擢猶鳳鳴朝陽公之所以名於世者此時也嘉定之進致我以名公何嘗一識哉嘉熈之畱實上所眷公豈容遽去哉當時在朝豈無三變兩來之士而公居其間獨爲全節此穆陵所以屬意者大而惜其憗不遺也後村爲公銘墓頗得其心論甚正而辭甚悲死者而可作也公必以後村爲知已而人亦以後村爲知言

防方持叟歲寒三友制誥

毛中書傳退之試史筆也當時之士且笑且怪子厚至爲之解嘲豈非駭所未見耶然東陽沈作芭蕉彈文前此矣以朝廷體制用之防戱似非退之作古其駭也何故爾後遂有以竹夫人木居士爲頌爲贊者儀曹以爲善謔當矣昔安晚先生以帝師畱經席時取文房四友入之北扉西掖之文繼而作者不翅數十家旣又轉爲歲寒三友除授余向畱京已得之同朝臨川吳萬叔及還三山得之憲幙四明張立道二兄皆嘗以詞學應選矣今莆陽方持叟年才弱冠兩薦於鄕西上過門乃以此卷相示後村許以年少而筆老意髙而語綺信非虛美持叟此行必擢髙科登膴仕他日本色文字官舍我又誰屬因思宏博一科嘉定大臣以私意廢士亦棄不習遂使公朝兩制之選每嘆乏才旣設小詞科又欲秋試增爲四場豈亦聞防尾帳之誚乎使今世友朋皆如持叟於進士業之暇防戱於斯文字一機爾豈有難能者哉常楊蘇李將層見而疊出矣

林君合詩四六防

今場屋之士爲詩文四六者皆曰外學固有哂其必荒舉業者又有自挾以傲同軰者余曰二俱非也文字無古今機鍵則一是豈不可兩能哉直患不用力爾脫頴防之呂伯恭林夙永嘉論之陳君舉戴溪前軰賦之葉初陸唐老其人皆進士也筆力所到何所不能邑士林兄君合防儷語一通訪余溪上以其所作五七言四六數篇下問且求防妙年場屋未了而餘力及此汪洋有餘趣向頗異是非兩能者耶又何惜數語然學貴自知求知於人未必以情吿我江湖諸友人人有序有防若美矣或以其淺淡則曰酒太羮或以其虛泛則曰行雲流水疎率失律度則以瑞芝曇華目之放浪無繩束則以翔龍躍鳳譽之譏侮變幻而得者亦以自喜後村翁每以錦褁刀爲笑者此也余素不然敢以情告參之離騷致其幽參之太史致其潔此子厚言文者凡作皆然君筆進矣更以二字求之老子曰惟能病病是以不病他日當以余爲知言

防東坡與蘇丞相頌五帖

山谷云東坡簡札字形溫潤無一防俗气觀此卷眞所謂筆圓而韻勝也前一帖借金帯乃初除從槖時第二帖獲譴時升沈轉眼榮辱兼之由今而觀並可一笑百世人物固不可磨也

防蔡端明遺建康杜君懿行艸四帖

蔡忠惠正字爲本朝第一行艸俱妙然得者絕少此卷尢當寶之

防東坡黙化堂三大字帖【堂名坡所命也】

三大字神全而韻勝其說尢美此坡仙儋耳所作與者果誰歟公方見仇於世而能求此於公亦賢守將矣體四時之運而無容心於其間付苦樂於偶然而隨所寓以自適此先生養性之法也豈直爲牧養之妙乎黙化之名奇矣哉𨿽然四時化萬物亦化其不化者長存此先生之帖所以傳先生之名所以在也

防山谷與魏彭澤四帖

山谷元祐八年七月除編修官時方服除紹聖元年除宣城攺鄂渚六月離城下八月至彭澤四帖皆此時作所言三前執政【微仲郢州莘老蘄子由筠】之報紹述之禍萌芽矣明年先生去黔中矣今片札寸簡百世寶之而子厚諸人字誅筆撻童稚鄙惡得喪榮辱果何如哉

防摩詰防云圖【注云防陽米友仁元暉丹陽釋梵隆茂宗同作】

陸平原云情見於物𨿽近猶疎神藏於形𨿽逺則宻觀此筆者必以是求之茍知其趣莫問誰作

防玉融林鏻詩

詩雅道也幾敗於唐唐人以爲進士業也然而不敗者李杜韓栁元白諸賢不可得而束縛也今世之詩盛矣不用之場屋而用之江湖至有以爲防謁之具者少則成捲多則成集長而序短而防𨿽其間諸老亦有宻寓箴諷者而人人不自覺所以後村有錦褁刀之諭余常恐雅道微矣今玉融林鏻吾邑佳子弟郭外之田足以自給原夫之技亦頗自力而喜爲詩親防此冊不逺訪余是其意蓋有所慕而非江湖友朋之比余讀而喜之曰詩有鏈字鏈句者有鏈意鏈格者此香山居士舊法也然不止是風雅之傳幾千載古今作者幾百家或諭以彈丸或諭以組繡或以比洞庭之合樂或以比龍淵之探珠先後形容猶可置喙至如樂軒先師嘗論芣苢三章曰譬如晴空一聲霹靂今人言詩豈知有此境界子其以是求之幸而有得則四鏈之工固在於詩之中而自諭之樂則在於詩之外矣

題子眞人身倡詶集

右五言三百首石塘林子眞所寄也超倫絕類出人意表始若可駭徐而愛之曰是詩也非詩也眞詩也詩之所以爲詩不如此也然而必如此也何爲而不如此梓匠輪輿各有規尺是豈規尺哉何爲而必如此蕢桴葦籥自爲鼓吹此非鼓吹乎規尺之常人人知之鼓吹之妙非有道者不知也刪後無詩固康節言之然擊壤諸吟何愧於古彼其規尺豈與古同所以鼓吹者同一機也康節之後又無詩矣幸而子眞得之子眞之規尺豈與康節同哉惟其不同所以爲同同則不同矣𨿽然難能也亦難知也世無康節人必不知之𨿽然幸而不知也人人知之則我不貴而機泄矣抑不知子眞知之乎人知之乎身知之乎倡者知之乎詶者知之乎皆不知也則余又何以知之子眞囑余爲之勘辧如斯云者其知乎其不知乎

題徐先輩家傳

正字徐公以文名於唐末誦其賦者與樊川香山共誇詡也遇非其時名髙位下釣磯固在而文緒浸微直至建炎始有族孫著作一序又寂寂焉𨿽詩賦儷語數卷探龍雅道諸集而世莫之見至有遺佚不存者寶祐以來十一世孫平父始收拾其書采摭遺事求其年月而譜之辧世俗訛傳列所作先後於是鴻於審知之閩捋虎於大梁之朱溫未篡適放榜公旣第不至汴往來致光諸賢之帖感詠天祐末年之變忠唐之心歸隱之操出處本末始備而大節著矣平父於公可謂無忝獨惜歐宋二賢共爲唐史不見張文定所記九國誌所傳使公之名不得與防表聖共入卓行隱逸之間不爲無遺恨也𨿽然今平父名列龍飛魁亞行卽顯融文章節槪當與公共爲不朽又何取於傳不傳哉

題徐少章和注後村百梅詩

在昔聞人有注前人詩者有和前人詩者未有且注且和者獨趙次公於坡老爲然數十卷之詩和盡而注又特詳此人所難能也今徐君少章以後村翁百梅絕句注之和之援引博而用韻工勝於人逺矣然翁詩六七千首百梅特集中一卷爾兄若了場屋之事能盡爲翁注之豈非朋友所望唐詩家李義山其用事最精宻世所喜讀者而苦於無注開卷茫然良以爲病況翁詩比義山數倍而句句用事融化獨妙他年若無注本尢病於義山前輩云任淵史防注陳黃二詩多得於同時及門之友故其間略無差舛今翁防詠午橋樂接引後進有疑可以靣質將有勝於任史矣吾友其勉之

防鄕僧詩集

從上諸吟家詩有自選無求選於人者山谷詩甚富而選者爲內篇放翁詩萬首嚴陵以前存者二十之一誰實去取之誠齋舊詩亦多削去尢梁溪以爲可惜亦不肯畱其自信如此今人不自信而以此質於人誤矣況退之有云人笑則以爲喜譽則以爲憂將使人選其笑者歟選其譽者歟上人昔以此集示余嘗說偈言矣又欲求去取焉余乃以自信者語之非靳也抑余又有語上人景淳藏作山居詩十首甚工其師寶峯見而諭之曰此詩不減灌溪第恐世以技取子而道不信於人今上人欲了單傳之事而用工於此道進於技乎技進於道乎畱以自玩勿示人可也

防蔡伯英四友集

退之毛頴或者以爲俳子厚獨以詩之善謔史之滑稽比之四友除謝之作亦猶是也初安晚先生畱養魚莊僕以文字時奉燕笑先生偶出此數則僕戱和之旣而後村亦和之爾來作者甚眾今總幕蔡君又出此筆於諸作之後抽擢愈深排比愈巧四六家之能事君實有之不妨於此防戱也昔夕郎王是齋取前漢諸大傳盡入駢體作漢制一冊進之阜陵遂見擢用君方防諸老間知己不少若此集因以上聞他日詞垣之命南澗不得而遜矣

防靜觀小槁

靜觀小槁余友人傅子淵所作也其詞淸放而意閒適余方得而喜之客有過余而見之者曰子淵之詩美矣其自名者柰何余曰太極一圖所主者靜夫子言詩曰可以觀子淵學聖門而宗濓洛者意以是名之客曰情動於中而形於言歌之不足至於舞蹈觀奚靜窈窕尋壑﨑嶇經丘登髙而嘯臨流而詩此淵明得於防觀者靜奚觀余曰不然栁月梧風先天翁擊壤詩也伊川嘗以非風非月美之而翁之自敍則因閒觀時因靜照物因物寓言因言成詩子淵之靜其得於康節照物者子淵之詩其得於康節觀時者子奚疑然則子淵之詩似擊壤乎曰余聞方外諸友謂子淵𨿽以吟事爲樂而觀心靜定之學所得者奧詩其土苴爾客起而拱手曰然乎滋可敬咸淳丙寅臘月林某書

防趙次山云捨小槁

江西詩之冀北也家行而誠齋出後村評中興家數以放翁比少陵誠齋比太白而文公昔嘗病之豈以其變化如浮雲激射如飛流有非繩墨規矩所可限者然非病誠齋也病學誠齋者也今江西諸吟人又多祖陶謝矣陶謝詩之典刑也不假鉛華不待雕鐫而態度渾成趣味閒適一字百鏈而無鏈之之迹學者亦難矣白雲以詩名江西次山白雲之子也余識白雲於京師而得兄於鄕幕廼以此編見示自命曰云捨小槁步趨陶謝而隱然有誠齋之深思五言如飲酒及飲酒社日雨聲秋懷云臥諸作七言如重午夏日生春春晚守歲唐律絕句工力到而興味深余讀而愛之知兄方盛年吟事進進未已白雲集未盡見而得此作乃翁不死矣遂題此以爲白雲賀

劉候官文防

文亦難工矣𨿽從前大家數亦未嘗不磨以歲月而後得之自韓退之有如是者有年之說至老泉乃曰其始也駭然以驚其久也豁然以明及其胸中之言日益多不能自制試出而書之再三讀之然後渾渾乎覺其來之易也此非沈潛之深悟入之奧無緣有此語𨿽然不如是而已也老泉此書方以請於歐公故其言有不容盡者若退之所謂迎而拒之平心而察之見其皆醇也然後肆焉斯一轉又有黃芽化云之妙非傳心得髓者未易知也山居劉君少掇髙科而學問不少輟其爲文日銳日進正如秋水方至而波洄瀾激姿態橫生今觀此集有豪爽似曼卿者有崛彊似䢐徠者其間紆余夭矯又有文潛少防之遺風他時霜降水涸一見涯涘當知退之所以迎所以察所以肆者其不名家矣乎比因南來訪余溪上與語及此君以余爲知言遂書集後以歸之名某餘同年實齋侍郎之子也咸淳五年五月日林某題

防忠定晦庵與井伯林僉判諸帖

井伯林公艾軒先生猶子也艾軒在時客於忠定之門所交多當世名勝紫陽尢敬愛之此帖二十有七皆二公往來者也忠定在閩欲致福公晦翁不可而公亦不肯一出帖中所謂學可再招不至者网山也公爲舊客网山爲防氓皆重於一舉足如此而忠定拳拳之意亦異於將相不俛眉者矣豈不兩賢哉紫陽在漳以經界訪求人物公亦不一就之諸帖云云或及時之大故或訪以所述何業或曰欲質所疑不可得紫陽豈輕予人者又礬書一事有如後村所記東巒信偉人矣余又聞東巒夫人田氏也旣嫠而嫁諸女皆名家歷山陳君作哲其第三倩也陳君得璋夫人以錦囊送此諸帖以代犀錢玉果曰可抵千緡非艾軒侄婦安有此語聞者皆笑而陳氏獨寶之今叔謙因平父山長寄以示余而西山後村臞軒手迹俱在思前哲之浸逺而題防諸賢亦不可見感翫不已書而歸之叔謙平父皆艾軒諸孫也故家人物遺風尙存好尙如許艾軒之書其有傳矣咸淳己巳立冬前一日三山林某書

防艾軒讀離騷遺迹

靈均之文龍驤鳳躍神鬼神帝不可以筆墨蹊徑求之此從上諸老所傳艾軒先生之語先生於書具如許眼目而此卷隨條雜記不厭煩碎必少年初讀時今集中有以騷發防者議論頗相出入豈非究其纎悉而後盡其底蘊乎此眞讀書法也平父徐山長其外大父井伯僉判也於老艾爲外諸孫擢第來歸極意訪求先生遺迹所得頗多而眞贗相半蓋莆之前軰風流慕尙學艾軒筆札者甚眾故有虎賁似中郎者此卷其眞也平父寶之咸淳五年十月後學林某敬書

防徐平父所藏蘭亭二帖

山谷謂右軍蘭亭無一字一筆不可以人意摹寫或失之肥瘦亦自成妍此卷二帖皆摹而又摹者與余所藏頗相類𨿽其間有失眞處然亦有可心防者以山谷之語求之則可竹溪林某咸淳己巳九月己巳書【可以心防亦山谷防中語】

老艾遺槁防

此卷是爲艾軒先生遺槁曾孫白杜方君之性所藏也前數則有爲幸學紀事者有爲經筵故事者有爲二廣論鹽法歲計者有爲榻前擬奏者此先生在西掖時也最後細書宻行有論西漢顏注者有論大易乾坤二卦者有論顏子學問先後者此先生爲著作與南軒東萊鄰居時也其間至言妙義如曰自堯舜以來宇宙之間始曉然知有帝王之學如曰體乾坤二字之義惟天惟地可以盡之不當說幹便指天坤便指地又如南軒曰回終日如愚當時問學中間一節先生曰退省其私亦足以發此是初學無疑鉆堅仰髙以至欲罷不能則是中間一節非先生無此見也非先生無此言也余旣得而翫之因曰是𨿽殘篇敗楮眞迹能幾而論其世想其人其於朝廷則有君臣遇合之懿焉其於班行則有朋友講論之懿焉其於家庭先生口占而東巒筆受則有一門父子之懿焉是豈千金之璧所可敵哉方君其珍之咸淳五年十月十五日林某書

老艾遺文防

嘉定壬辰巖仲初解褐余方補上庠與巖仲飲別彚徵曰兄老艾外諸孫也先生遺文散落殆盡兄之責也巖仲得尉光溪需食數載捜獵殘缺之文不遺餘力乙未余成進士歸方盡見其所得者捜獵猶未巳也每得一紙𨿽三數行亦必馳以見質其間亦有諸生傳錄而論議失眞者余稍能辧之遂不以入集己刋之莆番兩郡矣年來諸友又有得於故家而集所無者或以見遺大扺有若似夫子俳優效叔敖益信巖仲所選之精可無遺憾今性仲訪余溪上又出此數則余謂太史公之書必揚幼安所傳爲眞禇先生𨿽爲補遺或者未免疑之古今之事皆然敬書遺文之後以俟具大眼目者

諸賢與艾軒書防

頭一帖忠定書也忠定與先生書如家人語余得見多矣次兩帖乃畱丞相章貢所作時先生猶在朝也最後範石湖數書如作英英堂托先生求張余曾三公畫像皆所謂桂林伯者如厭諸妓所歌俚語則因誕節裒蘇黃舊作委吏教之曰盡洗蠻煙瘴雨亦與先生言之又求古端舊石意故家有得於未閉巖之前者風流好尙豈俗吏所爲哉使人讀之如見二仙相與倡和湘南樓時奇矣

諸賢與東巒書防

東巒爲艾軒先生猶子獲交諸老間此卷乃忠定晦翁益公兩防公李鴈湖諸賢手帖時東巒或未解褐也方君彥惠得之其子性仲出以示余又在歷山陳氏所藏趙朱四十帖之外陳亦東巒之倩與方爲襟友東巒四女防仲乃翁亦倩也然此等書帖多畱方陳二氏而他倩獨無何也聞巖仲向得以入集者亦皆性仲借之此帖𨿽存巖仲木已拱矣爲之悵然

竹溪鬳齋十一槁續集卷十三

欽定四庫全書

竹溪鬳齋十一槁續集卷十四

宋林希逸撰

四六

理宗皇帝大祥疏文

臣必慕君終身之謂大孝喪無過禮天子以達庶人旣終遏宻之期敢伸梵唄之祝大行皇帝陛下乘雲獨樂慧日同輝渭北岀遊之衣冠第勤追慕天上已成之宮闕永遂逍遙

理宗皇帝大祥疏文

千歲厭世至於帝鄕徳忱罔極三年服喪達自天子禮必有終祥而曠然嗟何及矣卽梵宮而祝贊合率土以悲號伏願大行理宗皇帝與道逍遙在天對越廟配太祖爲百世不遷之宗聖卽如來有萬刼長存之性

丁卯賀郊祀表【代作】

中國一人只襲寶圖之慶正月上日肅陳圭邸之儀熈事備成受命用懌恭惟皇帝陛下儼君臨之始郊見之恭湯又日而日新徳隆昭格舜薦天而天受禮重肇禋柴燎而宵景穆淸鑾回而朝光絢爛符萬國謳歌之望昭先皇付托之明宗社尊安神人鼔舞臣際時龍禦與數駿奔丹鳳樓前幸伻從而班賀金雞赦下知喜動於驛馳

丁卯賀聖節二首

鴻名鏤牒備天下養以爲榮虹節稱觴與佛降生而同慶敬慿淸唄仰祝遐齡壽和皇太后殿下如月之恆俔天之妹其來有自諸仙振金防之鄕惟休無疆萬歲並瑤池之母叨利天之佛母方慶誕彌金輪王之如來相期示現合臣黎而欣戴資梵唄以防祈皇帝陛下介福萬年並明兩曜昨日今日瑞疊紀於虹流先天後天壽永齊於鼇立

賀生皇子表【戊辰閏正月六日皇子生代作】

璪旒髙拱萬年方頌於怡愉銀榜儲休彌月載歌於覃訏懽騰鼇抃祜篤燕詒恭惟皇帝陛下惟徳紹明自天施祉帝天之功九敍洽於羣生華封之祝多男得於一索況昔惟誕節瑞當蓂莢之五生今閏亦建寅數比雪花之六出以聖祖神孫之繼美知皇天眷命以無窮臣等際世重熈逢辰大慶吉日維戊肇開暉暈之祥千歲爲春可卜治安之盛

賀皇太后表

惟聖憲明受玆福於王母今天命哲肖其徳以神孫懽奉東朝瑞騰北闕伏惟皇太后殿下徳備姜任之聖壽齊箕翼之長帝捧瑤觴旣先天後天之同祝祖詒玉葉又五日六日以相仍閏亦建寅帝爲施祉卽造物安排之巧知皇家眷祐之隆臣粗綴班趨遙陳表賀怡愉問膳喜防朱芾之祥歡笑含飴竚見綠車之侍

賀皇后表

萬年爲母奉太后以怡愉一索得男歌生民之岐嶷懽傳萬宇喜動六宮恭惟皇后殿下以坤承乾如月嬪日諫而脫珥朝必謹於雞鳴禖以授兮占喜符於熊夢福隆基祚瑞塞堪輿臣遙企椒塗重伸華祝小星及下之惠冝爾繩繩後天不老之期相維穆穆

賀丞相進封魏國公札子

位峻上臺國隆新命爵尊以勸屢辭尙父之師官無可酬特錫大名之魏勤勞旣懋謙遜尢髙共惟某官旋乾轉坤功成再造扶天浴日翼贊兩朝屬當訪落之初綽著無前之績仇魚之蠧重窒曾龍之徑掃淸詔令罷行皆先帝欲爲之志弓旌收召多前朝未至之人修內攘外而徳威彊開忱布公而容量大气象挽回於慶祐聲華逺輩於伊周快活新條丕變一和之效明良嘉防共期千歲之安某欣際熈明遙瞻穹邃𨿽少陵已老敢忘左丞誦句之恩恨史克不生莫繼周室啟宇之頌

賀丞相除太師

國重元勛階崇極品玆惟後矣宅牧宅凖以式四方曰吾師乎爲仁爲義而澤萬世維垣之遜必陟告廷之命又新喜動埏垓輝流簡冊竊以宗社之重所寄一賢古今之難莫如二事誥今王以敬徳時惟升陑之伊保衝子以居師是亦徵東之旦自漢唐以來鮮此惟殷周之老兼之乃若皇家非無名哲澶淵之冦遺恨於天禧好水之韓始稱於嘉祐呂相有不名之寵於平世何爲紫巖任中興之功而末揚不與蓋嘗觀田文吳起之問答誦采薇天保之聲詩我思古人式至今日恭惟某官盛徳元老耆儒宗工聲猷逺輩於典謨勲烈徧銘於彛鼎力侔再造在長江飲馬之初忠濟兩朝實大寶遺之際搢笏垂紳而聲色不動諏經訂禮而冊號具嚴快活新條皆述行於先志登延眾正卽詒燕之初謀屹成磐石之安亟了因山之役爾乃攀烏號而如慕奉龍輴以請行兩宮疊勉諭以莫畱四海誦奏篇而竦立導恭八翣歸秩九虞淸廟之對在天心質祖宗而無愧咸池之浴出日功於社稷以愈隆爰卽止垣榮躋絕席殊咈防謙之志實無可酬之官𨿽韓以勛潞以年未有如公之全美使河如帶山如礪所宜與國以長存弼予一人期之千載某叨居化冶喜際明時卑棲莫望於鴟嚴踴躍敢鳴於燕賀第慙拙陋曷究形容如正臺之席而啟黃扉公何樂此追先帝之遇以光遺徳世所望焉

賀魏國公再拜相

九垓宣制元老還朝今王卽命曰功宗方切時中之念先帝寄臣以大事敢忘陛下之忠是以衮歸能令鼎重嘗謂甘盤舊學姬旦大勲髙宗興罔顯之思迄容遁野成後有弗知之悔猶待反風是皆簡冊之誇談未盡君臣之全美卓如今者皇乎盛哉共惟某官以文徳規乾矩坤以鉅力扶天浴日保金甌而無缺茂著勤勞奉玉几之末揚具明忠孝登延眾正允契詒謀快活新條無非先志旣奉襄城之駕功卽方中樂慕子房之防疏卻復上扁舟徑渡飛鞚莫追宸章疊十數以苦畱朝紳隨班次而疊奏謂唐於裴令所謂佩安危之身漢去酇侯信如失左右之手庚牌防下丙枕皇安殿學士與持槖以逓行王叔父亦載酒而勉諭賴髙帝之靈啟我幸阿衡之志幡然都人欣司馬之來天下慶紫巖之相師維尙父必成防盟一正之功心若老臣宜盡開濟兩朝之事某戀徳恨去天之逺歡顏聽動地之聲蚓亦何鳴燕知有廈蒼生厚福欣聞再提筆之期紫極隃瞻但竭一瓣香之敬褰裳舞蹈端笏敷陳

繳札

共審宸旒凝竚公衮來歸子房爲帝者師𨿽念授書之約予旦篤前人烈冝膺作冊之新勲華極千古以獨崇聲節比二公而兼美基圖益固日月增明某方吟遵渚之詩欣聽告廷之命亟慿儷牘僭露慶忱因思君奭序言有所謂召公不恱者訓解久訛未得其防獨艾軒先生以爲召之不恱蓋欲歸而未許也方周公東徵未還公嘗獨當國矣卜洛旣成浩然動念周公以二人共濟苦畱之公之不恱蓋此時也夫何自此旣畱之後終始王室獨相兩朝三十餘年是豈淺心狹量者所知哉蓋功成欲逸固爲賢哲之本心眷篤必畱是乃君臣之大義九廟之托重則一身之計輕此古大臣事也竊惟師相先生始焉之請旣同召公之心今者之畱必踵召公之武翼扶初政昭答先皇萬年敬天之體蓋自今日始區區排偶未竟願言敢述此比拳拳爲斯世所有賀啟一通謹百拜敬具短札申欲望鈞慈一賜電覽擲去

賀賈平章啟

注倚眷深辧章位正兩朝開濟侔建武再造之功一老褒崇繼元祐二公之美軍容國容之俱肅天心人心之允符逺思盛朝喜見今日共惟某官元勲大徳碩量鴻儒和野和朝致治慕虞周之懿知兵知國禦戎笑秦漢之疎雍頌變局而躋至寧艱難定防而了大事旣弼成於新政且搜舉於彌文元旦奉瑄賡昊天有成命之頌兩宮作冊續思齊所以聖之詩然後欵謁儒師以至躋升哲祀丕煥恢之烈允殫勱相之勞帝方念無可酬之官公乃有成不居之意爰登絕席就斡洪鈞聳世觀瞻對時尊禮首百辟而獨立宰臣之上定三日而一防廟堂之儀時於熈明坐而經論恩禮有加於潞國眷畱期比於召公稱瑤池之觴孰若黃扉之榮養作角招之樂宜於淸廟以美成某退服鋤犁遙依衮黼傳觀制詔與臯謨說命以同誇歸美君親願天保南陔之再作

丁卯賀平章生日【八月八日】

共審嶽駿生申奎明聚卯帝夢予而賚弼久殫啟沃之忠時申命以登庸式協平章之治兩朝元老千載昌期共惟某官箕昴瑞儲乾坤名塞三日繼千秋之節生徳於予中天成再造之功弼基自我躋時雍而眾芳和聚穆天縡而大化敷明丕宣擎柱之勞獨任賜圖之托大舜協華而類帝姬公作誥以明農惟玉皇注倚之隆而奎畫眷畱之切謂天生李晟非爲朕實惟社稷之臣矧時若甘盤又有殷可微師保之訓勉就湖山之賜第優崇廊廟之重臣慈闈養志以含飴瑞旦同聲而稱壽遙想賀牀之萬笏防來禦府之八珍野言富貴神仙𨿽山人而亦美克頌燕喜壽母何魯國之足云某扶犂正托於化鈞滌筆僭修於慶牘靜惟今昔未見擬倫潞國以徳韓王以勛旣備兩公之美廣成之壽汾陽之考所宜二者之兼舞抃惟深形容罔旣

賀常樞宻

共審誕制冊晉斡鈞樞躬一徳以享心時則有伊尹籌千里而決勝吾不如子房朝登眞儒國成彊勢敬惟某官以魁壘之名瑞世以學問之道致君二紀踐敭兩朝聞望名爲殿上虎義不畱而莫畱防去眼中丁時可進而後進矣常揚之制凜乎袁李之風天綸奮筆以塗歸星履拂衣而徑去先帝雅知於大器畱遺後人嗣皇簡記於直聲式至今日乃者還望之於試政位坡老於大儀熈事備成功疇咨於五使基命宥宻班峻陟於一堂益聳巖瞻嗣膺廷告萊公爲文正所重蓋本同年潞國與忠宣俱賢竚須共政某身逃空谷心企層霄晦叔得時老固難於言仕司馬作相禮不可以無書所恨衰遲有慙後賀

賀葉右相

播告楓墀延登槐宰招旌不至如舊學之遁於荒有衮是歸喜良弼之置諸右宗祧增重亷陛益崇共惟某官徳備乾坤之和學得聖賢之奧筆全大巧文爲六館多士之宗王立淸聨名在百辟千官之上雍容出入宻勿論思其浹於下也皆仁聞仁心其沃於上者必大計大慮社稷之臣惟黯廟堂之量如安琴瑟更張獨首諸賢而召衣冠甚偉有如四皓之來方煩公調護之時卽咨汝弼承之意兩地共擎於鼇極一朝扶上於羲輪弓劍是藏所以報先帝而忠陛下麾幢於邁亦惟光萬邦而至海隅屬時圖任於舊人將防趣還者累月九重虛竚百疏告辭朝有潞公次輔必資於司馬相惟防正元勲庶佚於韓王及此告麻聞者舉笏問朝問左右孰不屬心惟天惟祖宗生而佑我相須一體在時二人必如三賢推慶曆之車主行而已將見萬國貢王朝之籍曰盛哉乎無疆惟休俾耆而艾某迹慙孤逺格合遁閒聞宰路之尊隆爲世道而鼓舞公來西洛想萬人環馬以共觀僕老香山𨿽一翁自漁而亦樂

賀畱樞使

作冊明廷顓柄宥府斗魁宣化第一星而曰樞天佑生賢五百年而名世朝聳巖巖之望國隆濯濯之聲共惟某官學貫幾神姿函經濟文軋漢周而上名垂宇宙之中射防大廷以直言爲多士之冠彯纓華省卽上疏訟故王之寃帝簡知於是時士期許以異日曁燕詒之謀決首鴻碩以習居固知注倚之宻隆猶且從容而入出著於朝者直節孚於眾者仁聲卽華使以趣還實先皇之深意持荷紫禁藹如君謨永叔之言講徳靑宮隱然溫國申公之望嗣王纘服舊學奮庸經綸二府之間才兼文武翊贊萬微之化力罄忠勤屬時修攘加意申儆謂知兵知國莫如希文之賢況同徳同心庶協裴公之議疇咨元哲帝曰欽哉獨斡洪樞相尊等爾是必以魯經而正夷夏之分以周雅而規內外之功當使函谷泥封然後天河甲洗邊無南牧敵宜襲冠帶以稱藩聖壽東朝公亦戱衮衣而娛母慶關家國福等山河某晚際熈明格當閒退迹逺方盟於鷗鷺才衰莫頌於防龍爲世道以激昻企臺垣而鼓舞西周二老時哉如鷹之必揚元和一翁僕也𨿽漁而亦樂

賀後村八十札

曵履名臣垂弧瑞節新吟傳槁己誇孩兒貼額之年初度銜杯恰是老子出胎之日大手時需於閣老元身壽等於壺公某夙沐殊知欣逢盛際允協周熊之兆曷伸夏燕之私輒課疎蕪仍羞輶菲僭祈容納倍切皈依三子七孫再入共防於兩地十年一賀百篇更紀於千齡

賀劉朔齋除鄕漕兼建寧

帝眷耆英詔兼臺府持兩使之節孰如朔翁之賢緫大漕之權仍領南州之牧列城雷動千里春濃爲丹山碧水而小畱聽緑霧紅雲之遽召某逃閒旣老知已惟公廣廈懽顏遂釣艇漁簔之適彤墀接武防龍藩驪駕之歸

賀陳提刑【淳祖】

九陛防恩七閩司臬轡絲遣使由赤霞選表而來衣綉問民稱霽月洗寃之志令如霜肅至與春同共惟某官偉矣文宗然政譽惟當官必於行義此先帝所以知名星渚抗言有不受之豺虎日畿持節安肯問於狐貍𨿽許辭鷺序而歸實深有燕貽之意於皇嗣聖簡在勝流初元須共理之良寛書布矣正旦霈好生之澤丹筆付之禁武稍迂宸知殊宻欽哉惟卹姑登孟博之車道之將行卽補仲山之衮某散人號久遺老傳成蓮葉操舟息意但尋於溪友薇花殘夢回思幸識於省郎乃以堅民托之兾部皇華吾善處愧莫陪騎竹之迎短褐人更喜或遂扶犂之適率然箋賀幸甚鏡原

賀吳恕齋除兵侍

疇咨閫庸趣還禁省詩書元帥方進直於老龍筆槖淸班特峻躋於司馬邦人戀嫪輦路懽迎共惟某官瑞世一賢牧閩三載行盡世間之好事何求身外之虛名來從佛地位中用心仁矣得於書冊子上皆學知之冝其推行如此光偉今嗣聖正朝之始謂先皇得力之臣與其逺惠於一方孰若歸遊於兩禁有文必有武熟師友之講聞志刑不志兵笑史家之疏缺於此獻論思之益佇焉運宥宻之籌某辱知素隆受防尢幸𨿽聽頒綸而喜預牽臥轍之情民願借畱莫遏九重之眷公歸奏對請言七聚之貧

賀洪福帥札【天錫】

帝疇法從詔領元戎兩朝之召五載之辭但見奏篇之防上十乘之雄七閩之寄肯爲鄕部而一來吏民爭輅於福星主相欣聞於上日共惟某官學扶人紀道結聖知直聲發於世喑啞之時雅操見於局轉移之後人誦排姦之九防我如橫野之孤舟大老歸乎來嗣聖薦勤乎出綍諌官徴不起諸公應愧於彈冠繳還紫禁之除書苦遜淸湘之賜鉞有臣不召欲治其誰想宵衣之思賢至於側席卽晝錦而命率姑以起家玉音不住以丁寧輿誦又從而慫慂迫斯可矣樂則行之碧油幢下之書生何必冨貴琉璃瓶中之淸望竚見登庸某辱眷素隆受防伊始玆候迎於茅慮敢率越以箋忱老愧惰荒拙難模寫作堂而刻詩於石固知相人之所榮要路而請造於朝尙願齊王之得見

賀劉尙書生日

聽履星辰儲精箕昴歐老之生丁未昔皆謂之再來祁相之防丙申今已多於一算爲文章之宗主備福祉於元身名重兩朝壽期千歲某欣逢盛旦莫效慶忱素不工詞又恥借君房之筆姑惟存禮敢並羞野老之芹

賀徐倉兼憲【明叔】

帝眷一賢詔兼兩使饑者溺者旣捐例捲以活其窮欽哉卹哉又證古書而行所學廷頒綸命鄕詫錦行某聽崇臺布徳之新爲聖世用人而喜始了澄淸之寄具知簡記之深老固歡顏布被安凍廬之雨公冝歸覲繡衣立霄漢之春道與時行施由閩始

賀陳提刑兼泉州

帝提三印詔付一賢紫帽雄藩特移於簜節繡衣禦史就領於金珠部曲歡呼商夷鼓舞共惟某官傳止齋涵古茹今之學推濓溪洗寃澤物之心平反之筆春和亷按之章霜凜卽使星之躔次專佛地之拊摩森防凝香竚見藩條之肅連檣接舳抑令防市之通雍容荷禁之歸迓續芝綸之至某欣聆郵令倚俟郊迎與野老共談喜卽瞻於標宇𨿽崇臺漸逺要不外於提封

賀劉齋除中書禮侍

荷槖眞除薇垣再入周使載馳之迹方慶衮歸賀公二命之華玆聞詔下九陛虛懷而圖舊三階夷武以登庸獨柄斯文卽棟吾國某辱垂情於簮履喜竊聽於絲綸姑亟瀝於賀忱尙嗣鳴於別悃禮樂文章之老定符巖尹之瞻郵筒倡和之詩寧去溪翁之手

賀李侍郎兼漕【建寧】

公領侯藩甫頒條於上日朝分使節俾兼組以觀風九重之眷異殊再命之榮赫奕聲揺山嶽歡溢閻閭某正慙溪老之寒幸入防氓之數棠陰仍在樾防是依得人吾榜中四海必均於霖雨先州後天下八城重見於福星

回洪帥

紫槖油幢方秩初筵之禮華箋錦字肯貽老圃之農欲使扶杖之癃得與曵之客眷隆破例迹冷知榮適苓桂之未除整檐簦而莫彊不容稟令有甚負芒謫仙長揖而見荊州豈非素願淵明稱疾而辭刺史何敢爲欺

趙判府賀年札【興化】

史占新曆紀百二十日之春侯舉慶杯上萬有千歲之壽奉慈闈而燕喜輅帝闕之鳯綸一賢得輿千里同頌某𨿽居鄰壌何異防氓未能貢賀於椒盤乃若鳴謙之華翰元日到人日自慙溪老之陰寒卿云若非云徒羨壺公之喜气矧叨珍惠倍劇瑑藏

回林潮倅賀年

春多一月喜歷日之開端潮有三陽賦屏星之來暮內君子旣遇防茅之吉半刺史冝膺出綍之榮小畱詠於柳塘竚催班於蘭省某隠幾窮吟而度歲開緘愁破於淸朝今年似去年對酒遙知於花好元日到人日爲鶯獨惜於冰寒

謝再任武夷

欽承恩命倍激懦伏念某自去闕廷久安農畝每思疇曩幸逃偃月之危機敢意衰殘獲際中天之盛旦逾分屢叨於華擢汗顏十斥之自貽齒豁頭童世鄙退之之陋囊空米盡誰憐子美之貧曲賴陶甄未忘簮履支離之鐘有粟足可門萊蕪之甑才塵又嗟涸轍問鈞僣矣提筆活之此蓋平章先生仁不棄於內溝徳尢先於噓槁謂彼耄無能之老曾備驅馳使其飯不足於今有虧覆幬冒焉引喙慨爾垂情某敢不防祝瓣香歸依化冶十題漁具逺師笠澤之散人九曲棹歌卽訪幔亭之精舍𨿽捐糜之無路實戴荷以猶天

賀余宅燎黃

禋恩貤逺燎祀展儀黃制前陳諧告墓顯親之志緑後拜兼呼班擢第之榮福萃一門輝聯三世某自慙倚玉莫預炷香善積慶余侈有子有孫之美利成宰徹想爲賔爲客之華薄效菲輶厚祈容亮

賀余帥參生日

谷城喜气蓬島瑞光是月先立秋適生申於五日有星曰南極冝介壽於千齡姑滿酌於兕觥竚飛來於鳯詔某有慙葭倚薄致芹恭同是黃冠堪笑兩翁之岑寂遙瞻華佩阻陪諸客之歡娛

回福淸薛宰札【夢桂】

門外三尺艸底聞蒲艾之香河陽一縣花猶念樵蘇之老朅來華染訪逮衡茅倚馬揮毫巧矣抽黃譬白籠鵝包黍加之重碧輕紅辱專價之肯臨知可人之厚愛鳴琴餘暇少看競渡之龍舟召札佇朌卽見催歸之鳬舄

回丘司理【謝乃翁退庵集序】

還兄先集率爾署銜惠我長箋得之衘防古云三不朽貴如翁之立言教有五大倫忘其友則非義所幸蠧編之猶在𨿽非鴻筆以奚辭慨懷一生一死之情可無有子有文之喜若爲言謝弗稱知慚樂莫樂於相知嘆斯文之已矣序者序所以作庶後世其知之

代後村遺表

投紱歸來之久抱病日深闔棺就盡之時懷恩天逺將隨土化敢罄私忠伏念臣夙慙尾之蹤橫被蛾眉之妬幾更煩使動觸危機愛憎並起於虛名毀譽皆傷於過實固嘗負妄男子之譴幸不加刑然卒叨先神後之知召而賜第逆防塗歸而又去充員襮直以重來眾忌是仇十年不齒輿圖中復華顚幸際於攺弦扉掖兼除紫槖仍陞於曵履瓿槁至蒙宣索奎文特示褒嘉疑福過以乞身拜宸頒而稽首寶箑親題之句禦墨猶新篚金內出之珍歸裝驟冨寵加一老榮倍二防柰還笏之未幾痛遺弓而何及今皇新命方欣扶杖之觀古我舊人亦軫遺簮之念老龍華而過望肓龜藥以弗痊逮此新春乘之他證分揣僥逾之極理安夢覺之常況其年八袠又加三此在昔諸賢爲絕少所恨涓塵莫效終始何裨竚閟泉扄指他生而自誓遙瞻霄漢盡垂歿之悲言伏望皇帝陛下體道淸心尊賢敬故能保民則能保國知事天則知事親楮下物昻節用當由於上始敵彊我弱攘夷莫急於內修毋憚憂勤而喜小康毋縱窺覘而幹大政思再造之艱必申嚴屏翰守兩箴之訓必如見羮墻於以奉太母怡愉之歡於以答穆陵付托之意臣萬事足而欠一死身無憾於九京羣枉杜而和眾賢國願安於千歲

竹溪鬳齋十一槁續集卷十四

欽定四庫全書

竹溪鬳齋十一槁續集卷十五

宋林希逸撰

四六

賀江左相

上宰登庸明庭宣布今王立政宅俊而灼有三良弼輔臺作相而置諸左朝紳喜而舉笏國勢定於覆盂竊以盛時所貴者多賢泰階莫難於齊色昔惟元祐尊申國而呂範並除亦若成周內畢公而周召分治是所謂鼎承君之象於以成鼇立極之功於赫前聞復見今日共惟某官气稟兩間之浩文爲百世之宗早似獲麟當世謂異人之間出晚如翔鳯舉朝望大老之來歸蓋方行言行道之時已有汝翼汝爲之托先帝旣登崇於兩社嗣皇遂圖任於初元其居休休以有容其進綽綽而餘裕賦靈光之在魯譽望獨隆歌缺斧之居東優防三入及玆廷告式副巖瞻同徳同心上曰甘盤之舊學知兵知國敵云江左之偉人翕然四海之皈依重矣一身之負荷和協於虞者臯防之大徳交懽於漢者平勃之良規推車何取如爭作楫但期共濟乾坤之闔辟有運人物之防合以時三賢謀而成太平之階自今以始千歲壽而計中書之考無疆惟休某喜際熈明迹慙衰遁昔黍相門之下士今爲耕野之遺民旣分守於黃冠徒企瞻於紫漢公來西洛想千人環馬以聚觀僕老香山𨿽一翁自漁而亦樂

賀馬右相

播告辧朝登庸眞宰賚商者帝思舊學之甘盤祚宋惟天相中國之司馬歡騰海嶽聲震華戎竊以聖時所貴者多賢泰階莫難於齊色昔惟元祐尊申國而呂範並除亦若蒼姬內畢公而周召分治是所謂鼎承君之象於以成鼇立極之功於赫前聞復見今日共惟某官稟徳金明而玉粹蓄學地負而海涵方鱔舞狐號屹立南都之壁及鳯翔麟出獨鳴正始之音淸名下視於嚴徐精思上淩於燕許𨿽前軰老文學之士各避一頭凡中朝大典冊之文更無兩手先帝巳深於簡注嗣皇冝亟於延登蓋煩公調護之時卽咨汝弼承之意方歌幾幾俄賦欒欒九重欽竚者三年四海歡欣於再入貴居廊廟澹若臒儒名塞乾坤欿然盡下同堂選吏何嘗有範老之勾當世名流孰不入裴公之防士聞風而自奮物防潤以不知屬當揆席之久虛預叩前旒而苦遜曁汝其濟曰有合哉二人非我有私亦惟佑於一徳明良胥防气運有開三賢謀而成太平之階自今以始千歲壽而計中書之考無疆惟休某時際熈明格當閒退𨿽愧田中之老亦爲門下之人慶世道以激昻企臺垣而鼓舞千官百辟之選信永叔之知言一翁六士之詩笑樂天之癡語

甲子回生日啟

後村

公爲翰長先攜寶箑而歸僕守祠官豈憶錦袍之舊同嗟流落共念衰殘共惟某官履上星辰筆驚風雨身懷碧水丹山之綬意守淸泉白石之盟六學士五相一翁公無不可九尙書四登兩地人謂冝然方將慷慨以縣車乃爲交遊而度曲某淒其寂寂愧此拳拳歌寡和之陽春喜而拍手問疑年之甲子數又從頭

新漳州劉通判【彊甫】

棹歌九曲喜得缺之便家弧射四方愧衰年之遁世客誰來只公獨念之伏惟某官家冨經籝翁傳心印岸司馬之幘了不介懷學伯魚之詩自知得髓未忘舊雨爲賦陽春某續前哲歸去來之詞見幾差晚誦可人好事近之作回向固宜率爾稟詶幸甚恕亮

余制參【邵魯】

棹歌九曲喜得缺之便家弧射四方愧逃防而遁世客誰來只公獨念之藹然舊雨之情賁以華星之字盛儀侈錫寒舍增輝參紅蕖幕府之謀竚迎朱紱訪浣花艸堂之隠亦有靑芻謝擬靣言幸祈體詧

乙丑

福淸陳簿【徳亮】

散人賜號尋棹歌九曲之遊老景逃防負弧射四方之志寂寂正慙於羅雀拳拳獨荷於棲鸞伏惟某官屈意勾朱潛心捨紫蜚聲鴈序著鞭始遜於少公造榜龍飛唾手卽收於髙第以毫端之遊戲爲門左之輝華七十年之過三自知衰退五百名之第一尙覩扶揺亟瀝謝言幸祈孚亮

丙寅回生日啟

後村劉尙書

生男子而縣六矢老慙戴氏之格言寄祿官而呼大蓬年比陸翁而自誚豈伊衰槁猶足品題汗顏錦捲之貽鏤瞻荷囊之賜此蓋某官以眞法從爲太宗師先皇防坡老之文每聞停筯外國愛樂天之集不吝捐金未忘撰履之徒曲借濡毫之潤某𨿽有附靑雲之喜愧難酬白雪之髙況內學之命南音之辭僕悔晚矣若上殿之扶北面之拜公願先之

新漳州劉通判

凋年急景誰憐退士之窮每歲玆辰長拜可人之賜陽春腔妙初度輝生共惟某官義山之鳯絕淸士元之驥方展謂翁吾翁愛友久矣親之然子曾子何人擬之過矣以郢人寡和之曲賡先生自壽之詞愧不得當辭則何敢對嫦娥十九分得七之度有慙攀桂之天髙誦放翁七十年又四之詩敢道大蓬之階似眾方鄙誚君獨品題率控謝言幸希孚亮【子曾子之文忠詞中語】

陳公益

年比香山之白自信非倫詞工雙井之黃雅知造妙華其初度惠以新腔且羅列品之嘉昭仞髙情之篤此蓋某人胸藏逺趣筆有餘功義尢重於交遊情不分於涼燠擇所冝而下拜感此意以彌襟執防丫頭豈堪歌於白雪揮毫義手願卽躡於靑雲

福淸薛知縣【夢桂】

老處士橫江潭而漁伊誰訪問邑大夫爲河東之鳯於我勤渠度雅調以入琴華久塵之縣矢共惟某官隠萬人海負一世豪爲玉融金翅而來實迂俊武得錦瑟朱之妙雅有餘功歌此陽春榮其初度某思昔人風推戶之句幾誤攬衣歌令尹月當庭之詞不妨擊缶【先許見訪】

興化蕭教授

小山桂隠誰爲歲晏之華半水芹香獨惠陽春之曲捧提錦捲拂拭蓬弧伏惟某官奏賦名髙橫經譽借四海傳千巖之集允謂世家諸生誦三捨之文見稱哲匠義存維梓喜動衡茅某忽得新腔頓回老色獨尋南鄰愛酒之伴擊缶歌之何必東山攜妓之遊銜杯樂甚

新劍浦鄭主簿

僕守五窮已愧老夫之耄君名三絕肯貽防婦之詞把翫箋題拂拭弧矢伏惟某官學參諸老才壓羣英身爲鸞棘之棲方將奮翮念及漁樵之叟不厭低眉雙緘之華三捨其逺某思候迎之一失有欠負之百慚敢意英流未忘遁迹暮齒九老圖之白才則歉焉新腔太史氏之黃褒之過矣

劉逹卿【惠詞用後村韻】

老守釣竿方枕石潄流而隠使持錦字自朋霞友月而來知吾故人記僕初度伏惟某人經明古意文謝時妝蔚有擅場之聲蚤作買山之計世無具眼頓成方叔之迷我有遐心不待孔賔之呼謂宜遺俗尙未忘情一門阿大中郎無詞和者三逕歡迎稚子樂與歌之【朋霞友月劉別業之名】

福淸陳主簿【徳亮】

老甘漁隠是謂世之陳人賢有鸞棲猶念邑之寄客華其初度惠以新腔伏惟某官名早占於鄕書夢曾吞於古易尙攜銀案必取靑氊王楊盧駱之才暫爲祿仕荀賈良平之作行振家聲以勾朱之餘功爲垂白而加賜陽春白雪莫酬絕妙之詞通明紅雲但祝方來之慶【乃祖省魁荀賈良平之亞論傳】

三文書堂方巖尹【令嗣亦有詩】

僕還四方之事世謂陳人君爲三文而來時有此客華其弧矢惠以珠璣伏惟某人簮裳世襲於蕓香喬梓名聯於桂籍八義手之賦如乘如臯一撚髭之吟有閒有甫何意老漁樵之士得交賢父子之間百賦千詩未有榮於此者兩采一賽所期恕而亮之因書緒言爲僕多謝令嗣狀元更不別狀

石塘林子眞

漢陰丈人之居紛其羅雀文隠先生之子譽以紱麟拍手自歌汗顏滋甚伏惟某人希蹤魏野拍肩洪崖屏案上之楞伽占筆端而遊戲味少林之髓久矣杜門淸廟之音時乎應世鏗鍧五字黼黻一寒棘句鉤章是乃兄之餘事金舂玉應尢愧僕之非長

石塘林子常【付珠林氏堂名】

縣弧之六生男子老愧前聞付珠之二如少公寵貽佳什錦箋入手茅舍增輝伏惟某人粲然有文淵乎似道夜雨對牀之樂慕尙昔人靑雲得路之誇鄙夷俗客獨有溪幹之叟是爲方外之交三萬之日無多常恐茶山老矣七十之年又四乃爲放翁歌之

新潮州林通判

一男子之妄有愧防弧半刺史之賢特貽珠玉知心有此拍手歌之伏惟某官旣吟煙雨以拂衣猶分風月而懷綬以數莖吟一字之手豈輕予人謂七十又四年之翁獨爲愛友每加黼黻欲賁蓬茅某感歲暮之交情豈容錦捲愧陽春之寡和徒負金舂

同安林丞

老慙初度坐挹五窮我有故人書馳一介此宮商之妙瑟兮弧矢之華伏惟某官筆掃煙雲胸藏冰露於藍田公事之暇不廢哦吟以茶山衲子之貧特相暖熱眷懷許篤歸興何濃謂官情已薄於秋光而交誼不忘於舊雨年相若也素爲二仲之鄰吾有待耶擬尋九老之防

劉士仰

昨承華染承惠佳詞特爲弧矢之華足仞金石之誼凋年急景固慙斗牛之不辰西捨東鄰豈無湜籍之畔去多情若此一感可知

新汀州黃教授

一辭而退臣之厚也甘日守於五窮十年之長兄以事之慕風流之二老字比蠅頭而更細詩吟鶴膝以尢工華此衰齡奇哉異稟伏惟某官浩然善飬粲乎有文經師人師眾方求於指授形散神散獨自樂於逍遙同爲扶杖之翁尙記垂弧之日堪傳佳話曷稱髙情放翁七十四年之詩歌而自慶廣成千二百歲之壽還以相期

劉智翁【小令嗣亦有詩】

老愧蓬弧方學漁翁之獨釣君攜錦捲且聞驥子之誦詩舊雨髙情陽春寡和聊供茅齋之湯餅共披薤葉之琳瑯君家兄弟不可當誰肯雲龍之相逐帝鄕冨貴非吾願但於猿鶴以申盟

鄭進士

人生貴是男老負蓬弧之志常時有此客久尋燈火之盟愁破今朝歌貽白雪奉槐淘而淺酌擊瓦缶以共歌六字語一字難愧莫酬於錦制去年人今年老且同醉於花枝

心防劉躔甫

老吾之老誰此日之肯來詩人之詩後數朝而猶至情知好我愧曷酬君伏惟某人超然心遊久矣神悟鄙夷場屋恥爲俗下之文笑傲煙霞眞得吟中之趣貽半山之絕句問少陵之殘年與鬼歌之徒有嘆辛虀之妙去人逺矣何由致湯餅之招

僧賀生日二首

門前問今朝之客能來者誰山中無歷日之人未忘此老掃除筍演說蓬弧伏惟某僧了爲僧心具論詩眼唱誰家曲從來自立宗風作牧護歌所得無非法要不嫌湯餅並爲說貫花禪是九世臨濟孫𨿽論文章而何害添一日寒山子且聽鐘鼓以共飲

山中無歷日誰傳直斗之辰石上舊精防雅有吟風之興得無生忍頌不壞身伏惟某僧說洞山文字禪作無本推敲勢竹邊松下之思時出偶然句後聲前之機不言樂只悟三身之現化演六矢之因緣祖師直指單傳何妨遊戱父母未生一句便請證明

丁卯回生日啟

劉后村

老尋溪友方散髮以弄舟公念門人爲倚聲而度曲馳來錦捲增賁蓬弧共惟某官履上星辰手抉河漢了三麻九制之作笑把壺公殿兩朝諸老而畱壽同柱史暫葆光明於晝眼不妨遊戲於文心口占佳詞意憐孤迹以通神之要妙俾對客以誇張白雪和難虛辱最髙樓之賜紅雲侍立但祈通明殿之歸

新漳州劉通判

浯溪聱叟老將至而不知斜川小坡交𨿽久而益敬華其蓬矢惠以色絲伏惟某官未駕題輿獨耽戱防書無不讀但資以爲詩簫豈必吹乃倚之度曲唾成珠玉義篤金蘭欲令欵乃之聲中稍識鏗鏘於格外第慙衰老方參露地白之禪𨿽有童奴誰識滿江紅之調有孤絕唱徒感髙懷

福淸薛知縣

投竿野叟浪家瀼溪之濵制錦主人風格薛華之老情加弧矢曲度宮商共惟某官淸名獨鶴之標亷取雙鳬之舄雨露司存之貴可但荷囊香煙消息之傳先聞箕筆行驂鸞鳯猶顧蟾蜍紅心好手之才不妨戲詠赤腳無齒之婢誰識新腔

新潮州林通判

滄浪一釣舟誰念笭箵之叟別駕半刺史未忘金石之交惠以色絲華其蓬矢共惟某官防中風月筆下煙雲難弟難兄遙想日吟之冨舊雨今雨不爲秋述之交拜手新腔彌襟厚感門前幾客肯爲湯餅而來林下一人甚愧華箋之及

同安林縣丞

擊竹枯禪誰問蒲團之老哦松好友偶因艸檄而來白髮舊情靑燈共醉共惟某官在人賢者負余丞哉謂我鈐紙尾而書眞堪一笑汝了詞頭而斥相顧兩窮昔焉嘗共於虀鹽今也何嫌於湯餅八家家百畝之井素托善鄰十章章四句之詩彌欽盛意

福淸陳主簿【詠僕鬳鼎】

放鶴山人嘆垂弧之老矣棲鸞髙士指古鬳而賦之運筆思工開緘喜溢伏惟某官廣寒有約矮屋暫畱未忘先世之交欲作忘年之友謂彌明石鼎且勇索於倡詶元結窪尊亦自銘而誇許矧是名齋之器何妨托物之吟美其燥濕以不移侈以壽熾而見頌薦君淸廟期爲瑚璉之珍老我空村何足斗筲之算

福淸趙縣尉

僕遊鷗渚方思同谷之歌君立雞灘獨有倚樓之思乃爲初揆特度新腔伏惟某官折桂詞科訪梅吏隱千詩百賦退之曾許於專場三字六麼賀老尢工於樂府情知好我語欲驚人靑蒻蓑衣愧方尋於溪友紅牙拍板寧復有於雪兒

劉正奏【應旗】

老憶垂弧之志薄似秋光騷吟古鬳之詩華予歲晏雅知情重誰誚交窮伏惟某人讀西京太乙之書冠南皮七子之譽名香淡墨賦已壓於鄒枚諌字炳丹防將陳於晁董義深綈戀榮錫錦題第慙磯畔之笭箵曷稱毫端之黼黻山景仁之宣哲擬旣非倫元祐淳熈之舍人寧有此夢𨿽剝緘而愧矣聊擊缶以歌之鵠立門外之竚聽金胥之傳漏龍動硯中之影卽聆玉陛之呼名

新衡陽趙主簿

昨嘗交訊擬一謝以尙遲玆辱貽箋有七言之雅詠記存初度訪問窮檐念冰翁之遊從未忘疇曩出風人之比興特示殷懃爛然畫蠟名香侈矣書禽美醖擇其宜而下拜感此意以難名有美棲鸞之仲措詞佳甚相與盟鷗之侶拍手歌之

劉達卿【號後坡】

僕爲茅隠誰下問於縣弧人正槐忙知髙情之投筆此秋月華星之賜非去年今日之同伏惟某人亙如雕鶚之橫秋卻笑鯤鵬之擊水摩空作賦恥誇義手之工入海畱詩苦欲掉頭而去交情仍在厚誼可量爲我品題及三文之墜緒如君趣操冝千載以相期

石塘林子眞

三徑交窮皆樵父蕓童之侶小山吟冨有梅兄樊弟之賢眷此衰慵歌以比興伏惟某人慕華陽仙之眞逸爲老泉氏之長公毛羣爭掉之時笑人炙手蟻戰方酣之日爲我撚髭得此十章起而再拜八月棗十月稲未辧公堂之觥今年花去年人且飲君家之酒

石塘林子常

蓮葉舟操老我興思於濠叟梅花帖好少公吟妙於郢人笑指垂弧酣歌擊缶伏惟某人交親猿鶴才度驊驑進士𨿽不學而能何足凂我曲子豈可防而住不靳予人一闋見貽兼金莫敵少陵飽飯但歌殘年長相見之詩白老坐吟剩有陽春髙難和之愧

劉智翁

城東住處誰尋白傅之家門外交情兄異翟公之客念其寂寂示以拳拳七字論工眞半山之絕句三文得友勝子美之殘年

鄭進士

伏承華箋特賁初度吟散人之漁具世已相遺設廷尉之雀羅客有不去尙徳哉若人也爲詩者知道乎秋月雨章信獨工於鍜錬陽春寡和愧難謝於瓊琚

劉子木

來日大難重有縣弧之感徒友益散僅存割席之交好我情殷令人愁破碧雲暮合何佳人之不來白雪調髙嘆郢客之難和

劉士仰【學稼劉之亭名】

判花老子視羅雀以知慙學稼故人指紱麟而過譽垂情八十老拜手十二詩湯餅薄持愧莫延於佳客濁醪妙理笑自酌之衰翁

回劉府教請講易

室祀三文齋延諸友髙賢屈賁正期講道以吟風下問何謙若俾抗顏於吠雪防華箋特枉顧指危坐許劇談揆此空疏間此歉怍峩冠昔日已見誚於窽言迂學衰年豈足污於淸聽知非所據愧不得當在浴談經子厚猶且撤虎皮而去登堂論易充宗豈無折鹿角之羞

賀余制參【己巳】

紀節椿齡秩筵蘭飬調冰嚼雪一翁如立於翠蓬橫捲弄琴雙鳯爭迎於紫帽喬梓共官遊之至樂縉紳傳佳話以爲誇某幸叨倚玉之榮遙致稱暢之慶鳴鸞何處列樽爼之佳賔防犢有懷過茶湯之癡女輒效防芹之貢竚需召節之來

回余制參

僕守黃冠破薇花之殘夢公遊紫帽記蓬矢於今辰眷眷髙情班班腆賜曷稱胎箋之意於昭倚玉之榮卻之匪恭擇所冝拜錦鯨還客庶揆禮以少安馹騎造朝當望塵而言謝

賀徐帥開藩【明叔】

璽書趣上金篆啟封戎壘晶輝元帥擁油幢之重藩條簡當老農扶藜杖而觀九扈日升八城雷動某老甘岑寂喜入照臨禮盍貢於慶忱威忽傳於先令不敢過呼一字恐書吏之卻回所期廣廕萬間幸故人之貽念深慙簡侻竊兾矜融

賀吳制使【革】

疇咨紫槖雄建碧幢文昌六星光夙騰於魁斗長江千里身獨謢於風雲勝勢益張眞儒無敵共惟恕齊先生兩朝重望一代宗工試長才於蕃宣撫禦之勞於中於外攄素學於論思獻納之從有徳有言屬時逺圖付我畱鑰國之藩籬門戶坐制其全王之纛防旌旗所分者半方叔之猷克壯子儀之壘驟明渥照乾坤膽寒夷敵竚究関河之略卽專帷幄之籌某辱眷素深聞命增躍自去歲貢箋題之謝莫嗣寸忱以殘年爲漁釣之遊自甘逺屏迹𨿽疏於詗候情實切於皈依庭別賀自嘆去人逺矣功成歸衮尙能爲公賦之

余制參招飲

寧馨疊慶屏攝告防盛禮旣成嘉筵斯秩重拜招呼之寵深慚謁賀之稽於粲灑掃而無伐木之遺具知雅眷不以微薄而廢采瓠之禮自揆靦顏

行祖聘方氏書

男爲之室合兩家二姓之懽祖及其孫締三世一門之好固惟情誼信亦夤緣令侄孫女箴訓有嚴夙成於徳性長孫行祖簮裳是襲篤守於詩書巳於少小之時有是綢繆之約畱紫薇之舊槁擬付此兒問紅綫之老人喜諧嘉耦

回黃丞請婚書

西掖陳人癡了子平之債東牀得婿由叔度而來二姓之歡一言以定令似將仕慶傳簮笏書猶珤於善和而某季女誡守衿鞶訓粗門於內則旣辱問名之禮玆承來聘之儀昔我祖曾門嘗托掄魁之契而君家明府亦有文字之交信自夙緣玆爲永好

回郭通判婚書

同升同裏知此志之素孚有子有孫偶其年之相若況長者嘗語阿戎而喜則今焉冝有快婿之求問名旣領於防箋防吉重承於嘉聘論情可省執禮何勤已祗具於回儀庸仰酬於至意兩家緣熟幸諧鳴鳯之占一旦名成尙冀乘龍之早

竹溪鬳齋十一槁續集卷十五

欽定四庫全書

竹溪鬳齋十一槁續集卷十六

宋林希逸撰

戊辰回生日啟

劉后村

老費招麾笑多生之宿業親無補報慙初度之嘉名髙情敢冀扵宗工佳句特華扵野叟此蓋某官聖時鳴鳯學海老龍北門西掖之文槁傳萬首南窻東臯之詠口授諸郎以遊戱之餘間示矜存之厚意兩章秋月喜擊缶以長歌一朶紅雲佇安車而入對所期雅拜庶竭謝忱

余制參【師魯】

老子斑衣空記母前之樂山人朱紱正歆洛下之遊塵埃誰省於蓬弧華繅特勤於葭玉謙貽珍染侈賜縟儀有慙樗櫟之姿曷稱椿松之頌聊爲湯餅喜兒女之團欒佇輅朝軒盡親戚之情話率然稟謝幸甚原融

劉架閣【彊甫】

樵風涇之陳人貧無湯餅金耀門之召客寵有錦箋拜手欣欣奪目粲粲伏惟某官傳後村翁之印乘半刺史之車父老攀轅正歌喧於霞嶼文書盈閣乃詔入於日畿念寂寞之蓬弧特殷勤而黼黻是爲雅頌之亞也盍此防鳴安得羊何共和之苐慙島瘦亟抒謝悃切幸深原

興化蕭教授

笠澤散人老守犂鋤之業芹宮博士記存弧矢之辰犀騎逺臨雀羅驚散伏惟某官學窮聖域身爲人師五七字如彈丸工於鍜鏈八九椽居老衲辱此品題欽嘆髙情持誇鄰叟自念不神之牛斗寂寂笑人安得共和之羊何蹲蹲舞我率然奉謝幸甚昭融

石塘林子眞【以九龍山命意】

我非一佛夙慙花掖之居君賦九龍取譬雪山之老拊殘年而易感拜妙語以增羞伏惟某人心𨿽樂以自修名欲逃而不得刺史部刺史共騰噓送之章中書令中書己上褒嘉之奏方需異寵猶念舊交黼黻蓬弧鏗鏘律呂奇哉所作莊騷太史下同工顧此欲聞父母未生前一句

石塘林子常

大方家之笑我老費招麾小孤山之故人多情繾綣記存初度賁惠佳篇伏惟某人以一郤之長才慕兩龔之雅操鄙夷場屋笑傲林泉君鳴仲氏之箎何殊伯氏世寶長公之集寧捨少公方騰當世之盛名猶念衰翁之遁迹有客慙無湯餅愧此交情伊誰直得金蓮奇哉好語愧云多矣還以奉之【伊誰直得金蓮來詞云】

劉達卿【號後坡】

前度表郎愧久收於朝迹後坡詩友愛尢篤於衰齡侈以髙吟華其初度伏惟某人鄙夷場屋笑傲林泉君唾成珠素誇吟於汝伯僕腸無錦防見殺於世人胡爲膠漆之投不忘弧矢之陋自念不神之牛斗曷稱錦篇安得共和之羊何徒知珍襲率然奉謝幸甚深原

福淸薛宰

孤山和靖方耽放鶴之遊王所居州已趣飛鳬之覲情存膠漆問及蓬弧伏惟某官胸抱一和政紀三異裝懷牒訴何嘗輟單父之琴學道歌又喜度相公之曲顧慚絳老獲預堅民衰年幸棠茇之依每嵗有錦箋之賜光生庭戶誇示裏閭秋月華星愧殷勤而好我明年今日須展翫以懷人

薛宰札

昨承答誨方佩謙隆玆被華緘益昭眷渥記陳人之初度専盛使以逺臨侈賜縟儀光生茅宇瑞鶴仙之髙妙允葉宮商祝雞翁之酸寒豈堪黼黻己修謝啟載瀝寸忱莫究願言切丐寛亮

劉躔甫【天防劉之樓名】

我歌庵小徒參水觀之禪君好樓居獨有天遊之樂故人情重誕日書來伏惟某人苦學如甘愛詩成癖念五窮之莫送賦十首以相貽開緘赧然擊缶詠只聲名官職知合受於折磨富貴子孫恐俱難於擘畫【富貴功名堪擘畫最難擘畫子孫賢劉詩也】

黃汀教【龍應年八十七矣】

僕誦子平之易自樂一貧公守伏生之書只爭三嵗眷眷兩卿之二老鏗鏗初度之七言共惟某官經師人師意散形散手之方奇祕久已韜藏蠅頭之字傾欹不妨吟詠念其岑寂侈此賁存卜鄰𨿽慕於羊求所嗟逺矣敵已愧非於元白何以和之

丘司理【得一山丘之樓名】

開三徑以鄰居托翁舊好得一山之友愛華我殘年揆初度兮作是詩也伏惟某官稱梅讀富擢桂文工鍜鏈功深盡吟家之三昧交遊情重念散地之一寒欲黼黻於縣弧出珠璣於銜袖勾牽花社靑雲已暢於前塗題寄艸堂明年未知在何處【將到選】

同安林縣丞【鐘】

我慚視艸分廿老於釣舟君厭哦松喜歸調於樂府多情眷眷妙語鏗鏗伏惟某官學館文章之稱南州廉白之譽探三文之脈絡同出一門擅二老之風流共居三徑常時和捲初度佳篇聲韻髙低知行雲之可遏舞歌淩亂明月之長圓

己巳回生日啟

潮陽林通判【式之】

僕開蔣翊徑之三老尋鶴伴君刺昌黎州之半時寄鴈書念蓬矢之塵埃度瑰詞而黼黻伏惟某官興存風月操比冰霜視公如龍𨿽鱷魚而可訓爲王市駿知騏驥之難畱身將致於靑雲交未忘於舊雨飯猶可飽茍樂我之殘年幣不必將已感君之厚意莫修瓊報輒奉錦還

福淸葉知縣【忠正】

僕意都觀裏曾爲桃吟君來佛地位中乃通花譜喜其負耒問以垂弧共惟某官其仁滿腔於書具眼愛民如子素存一念之慈許我納交殊勝十年之讀方相尋於茅舍又招致以玳筵矧憐岑寂之餘尢侈鏗鍧之作揆情過矣拜手歌之潦倒何堪私有滕國受防之喜窮通素定巳見孩兒墮地之時言謝旣稽不工可愧

前同安丞林通直【鐘】

門方羅雀伊誰籠鴿而來客有緋魚惠我紱麟之頌多情眷眷再拜章章伏惟某官出哦斯立之松歸愛淵明之菊嘆朱紱平生之負無羨於時賦黃絹外孫之詞欲華其友開緘喜甚擊缶歌之僕似香山笑一翁憔悴君如子美成二老風流率爾稟詶幸甚涵亮

新徳化方簿【晉】

遺羮而我獨無方有頴封人之感讀書不如一詣正思習主簿之賢荷君多情恵我好語玆蓋某官家世麟臺之學丰姿蠏井之仙才名三十年夙稱師匠扶搖九萬里合快鵬程尙憐衰白之蹤肯借勾朱之筆作此詩也相期欲比於椿松何以報之自揆有慙於樗櫟

新建安徐山長【端衡】

漁隱淒涼之士老愧饑吟龍飛魁亞之英名香次榜多情厚眷初度增華敬惟某官文擅眾長學參諸老作乃祖釣磯公之賦何減吳融讀外家艾軒氏之書有如楊惲方將坐臯比而講乃肯爲蓬矢以吟君防紫陽之故鄕自此升矣僕置靑雲之舊事還以祝之言謝有稽不工可愧【靑雲舊事空五瀉一漁翁白詩】

新永春劉尉【肩吾】

白首來歸空憶紫微之伴靑雲早達猶爲黃綬之官落落於時拳拳此老伏惟某官文成家數學有宗師更生畆之忠己攄對策禹錫文章之力合演綸言尙憐臭味之投特賁蓬弧之陋百千萬刼之鄣老笑多魔二十六韻之詩心慙好我亟玆敷謝幸甚昭融【百千萬刼鄣白詩】

新徽州丘知錄【應甲】

杜陵野客之家誰來剝啄退庵年兄之子酷喜推敲問訊垂弧殷勤按拍伏惟某官靑雲望重舊雨情濃道來不來正傒朱絲參軍之直所美非美乃貽黃絹幼婦之詞拜手欽承過情自恥甚矣吾衰矣甘爲白氏之漁翁知之者好之有忝致光之曲子率然敷謝切防原融

海口翁監鎭【應星翠浪玉虹鎭中亭名浩堂中書之弟】

竹籬茅舍笑老我之無心翠浪玉虹知吟仙之得趣卽牙籌之餘暇爲蓬矢以增華伏惟某官二難之譽俱髙少公之思尢老吟風弄月精防獨探於程書積雪熬波橫冩更工於晉問莫甚相知之樂朅來俾壽之詞拜手承之過情多矣永嘉四子君眞得於詩靈元和一翁僕有慙於才退曷詶雅意切防深原

福淸趙尉【宗溥】

我非指李之耼其生也晚君似倚樓之趙所樂者吟咳唾珠璣問訊弧矢伏惟某官稟雙龍之气擅孤羆之才以文自名讀書有傳東南一尉久得譽於閩中臺省諸公爭欲致之門下佇集觚稜之鶚猶憐沙渚之鷗白雪陽春深有慙於寡和靑雲異日諒不至於相忘

石塘林子眞【同】

山頭老漢談入吾宗谷口子眞名爲君字共眈禪隱不厭衰殘伏惟某人傳文隱之珠得後村之印至道惟嫌決擇精通向上之機正句不涉思惟眞得吟中之樂淒其弧矢調以宮商一日百杯況有君家之酒十章四句長歌好友之詩何感如之言謝淺矣

石塘林子常【合】

杜陵野客誰肯共於襟期蘇氏少公情有加於兄弟揆予初度恵我好音伏惟某人胸著千年筆通三昧小山小陸小謝比漢晉以來名家今年今夏今秋有秦黃而上句法因暇時而遊戲爲晚節之光華雲南云北之往來僅存者我月蓬月山之期許先驗於君【今年今夏今秋月蓬月山二相士皆詞中語】

新平江吳江縣張主學【松年建寧人】

學士爲漁守白石淸泉之約可人寄鴈自丹山碧水而來問訊蓬弧輝華篇翰伏惟某官早馳文譽晚上奏篇將尋花縣諸生坐虎皮而講猶念竹溪遺老忍龍具之寒不靳殷勤特相暖熱七言八句知獨行於苦吟三揖五窮相與歌而拍手

劉躔甫【翼號心遊】

孩兒墜地已知分劑之嚴稚子門自喜歸來之久心遊髙誼意愛衰蹤伏惟某人學有所傳吟得其趣讀武成二三冊𨿽少必精錄唐人五七言旣多不厭功已成於四鏈惠乃及於左弧老不相忘獨名家之翁季少嘗共學實異姓之弟兄愧此多情何以言謝

劉士仰【更逮】

孩兒分劑定於墜地之時賔客交情陋矣署門之見多慙親故獨爲吟哦伏惟某人霽月胸懷薄雲襟誼譜牒自建威而下猶有遺風祖父得樂軒之傳常如一日久篤葭莩之好不遺弧矢之辰老子形骸敢羨椿松之祝君家翁季信爲金石之交

劉達卿【求志自號後坡】

前朝學士老甘退以爲漁後坡故人詞獨工於吐鳯揆予初度惠我好音伏惟某人才度驊驑之前聲橫雕鶚而上少陵三賦信妙手之優爲晦翁四書猶究心於未竟常年此日念念不忘秋月華星字字俱到多情若此一感云何語我兒孫宜襲藏而毋斁如君翁季尙逺大以相期率爾奉詶幸甚加亮

黃掌祠【君遇允文先生之後】

三徑就荒之老與世無緣羣經辧惑之家有人好我肯貽善頌來畀衰齡伏惟某人學得親傳文宜世用謂乃祖有春秋之學竊嘗窺斑訪鄙夫於泉石之間相逢握手納交自此拜賜以之門左垂弧有愧過情之曲子溪幹守釣何由上謁於涓人莫究謝忱切祈深亮

林彊父【麟】

白髮笭箵之老卽唐漁翁靑衿筆硯之交皆周髦士爲吾同姓祈我髙年伏惟某人獨工於文所好者古盡毫端之巧可但原夫一兩聨厭紙上之聞欲從某也二三子因佳句法如何之問有殘年長相見之情可觀可興可羣詩差難而詞易俾熾俾昌俾壽事𨿽熟而語佳廣而充之用不窮矣【俾熾俾昌俾壽來詞結語】

方持叟【名徳化簿之子】

僕解朝衣稱前進士君傳家學似小東坡不以老而見疏爲此詩以相好伏惟某人擅場才俊跨竈譽髙聖處自知可但一兩聨之消息班頭獨拜佇看三千字之縱橫以其納交翁季之間乃有俾我期頤之祝愛兄曲子堪爲時輩之秦黃愧我釣翁惜不早師於邴鄭

方帝臣【時舉次云正字之後】

僕友漁磯之叟方葺蓑衣君祖麟臺之賢獨傳書卷揆予初度惠我好音伏惟某人富以才名篤於交舊謂鵬鳩相笑何大年小年之足云使牛斗能神豈善名惡名之無別眾方嗤誚我爲褒揚二滿三平不妨老吾之老十章四句所謂詩人之詩何以奉詶切防加亮

劉智翁【貴活安溪之客】

茅舍玉堂眾笑無心之老藍溪琴室多情握手之交問訊垂弧沈吟擊節伏惟某人潛心者理得趣於書大年小年讀南華而縱論昨日今日呼太白以欲飛愛此衰翁寄之曲子君多好語信有似於天生我不中書乃浪云於物出自知不稱欲謝伊何

檗山照老

佛有三三之眾邇日何如仙開七七之花吾年相若多情禪友問訊陽人玆蓋某僧久坐蒲團屢拋杓柄七言𨿽妙不入半山之宗五葉相傳獨得少林之髓心心相似歳歳如然曹潙分派後五家許儂參徧父母未生前一句爲我道來

賀陳倉

績最錄屏恩榮司庾日邊遣使九重所急者周咨境上爭公七聚共嗟於來晚車音至只輿誦欣然共惟某官一代名流兩朝異眷明道伊川之學問共得其傳司馬景仁之弟兄不同者姓自登朝黼徧歷儒紳是姑爲本色之官便合峻緊頭之武靑綾夜直方膺賜筆之榮皂蓋春生雅意凝香之樂惟時斂散屬意選擩需章屢上以苦辭催詔防頒而勉就丹山碧水暫誇刺史之勝遊黃閤紫樞竚續公家之補處某向竊窺於綸綍今幸托於帡幪迹安猿鶴之交心懷燕雀之賀識何蕃於六館況忝諸生笑香山之一翁尙憐遺老

回徐帥送開藩折送及菊節

爲農負耒方依南國之碧幢遣使貽緘肯問東籬之黃菊有華異眷猥及寒蹤憐其賖酒之貧侈此卷爼之賜秩初筵而僊舞莫預眾歡倩傍人以整冠但知亟拜難名磯感切丐監融

竹溪鬳齋十一槁續集卷十六

欽定四庫全書

竹溪鬳齋十一槁續集卷十七

宋林希逸撰

省題詩

文字飲

我問揚雄字君評李嶠文劇談聊詡詡對飲盡醺醺筆落三千首杯浮一百分醉吟唐學士酒頌晉參軍良夜邀明月他年憶暮云獨醒憐楚客悲怨托湘君

食見堯於羮

隱幾看堯典身慙不並生道如知所味食亦見於羮飽學寧求飽精思不厭精垂衣𨿽己逺失筯恍然驚端坐如吁咈忘饑在服行鹽梅思致主說不愧阿衡

枯木半龍鱗

枯木奇如許空山閱防春千尋依鳥道一半是龍鱗磥砢眞如石扶持果有神雪猶畱敗甲云不露全身藤比髯尢老根疑爪欲伸竚看雷雨夜一躍到天津

弔靑塜

誰弔千年塜芳防喚不醒雪連沙外白春帶塞南靑一酹嗟何及重泉恨莫扄花曾辭漢苑艸不似邊庭妾死匈奴在風悲壯士經遙憐斑竹涙鼔瑟和湘靈

野菜飛黃蝶

古竹疎籬畔無人菜自長雙飛蝴蝶好一樣野花黃簇簇靑無數翩翩意欲狂色鮮凝曉露翅薄弄朝陽正擬和根拔因憐戀葉忙今宵須夢化隨逐過山墻

刻燭

玉筍班頭客文章絕代奇奉璋陪內宴刻燭賦新詩指認紅蓮影安排麗藻辭絕嫌痕己迫只恐句來遲花燼將殘處宮袍欲奪時寵榮歸佩晚金炬出天墀

髙議排金門

立个黃金馬君黃苐防門伊人來艸莽髙議動乾坤勁气層雲上孤忠一縷存未通靑瑣籍先獻白衣言只爲豺狼怒那知虎豹尊客星如入兆昨夜在天閽

潮回日射星

有底平沙上輝輝不暫停潮回陰未夕日射燦如星落水歸何處斜陽照逺汀浮光看閃閃散地見熒熒擬泛槎尋石知非艸化螢晚來河漢白漁火滿滄溟

離憂忽浩然

只有片時畱離觴肯計籌知渠因底別使我浩然憂握手看成夢多情種得愁徵帆天共逺羈恨水俱流明日非今日杭州定越州慇懃無別祝切莫斷書郵

星有好雨

視夜防回興濃云潑未停無端常苦雨作好果何星有爛參之左於嗟月又經何心長霢霂拜手問蒼咨暑能無怨呼天孰與聽或云旗伐動陰曀爲兵刑

至朔同日

至乃陽生節常居子月中計年章在卽是日朔應同一葉堦蓂長飛灰嶰管通元來初吉旦恰是六陰終料得云書際還嗟餼禮隆如何太初歷辛巳謾求工

竹林七賢

賞靜偏憐竹宜人況有林七賢同逺趣千載有遺音避俗來深處披衣臥緑陰玉人三四輩風籜短長吟翠入劉伶酒聲隨叔夜琴溪幹唐六逸先後許論心

一字買堪貧

獨妙如椽手誇傳品入神千金猶莫買一字實堪貧玉柱多誰得銀鉤少自珍願求三折筆甘作屢空人但喜蕭齋玩寧憂範甑塵療饑那欲煮吟苦謾酸辛

山光恱鳥性

細大皆天性逍遙宇宙間山光非爲鳥鳥恱自因山曉日浮靑嶂春云影翠鬟物情如有識樂意自相關疎宻陰俱好飛鳴態自閒夕陽歸翅急應是倦知還

呼兒問煮魚

有客過茅宇停杯待煮魚向兒呼不已爲我問何如驥子摳衣至校人授手初叮嚀凡再四烹割勿躊躇正起羮鱸興因看遺鯉書團欒陪父執更欲采園蔬

白鳥去邊明

燕外絲方捲明開若个邊癡云畱片片白鳥去翩翩雨後霜毛濕風前雪翅鮮雙飛向何處一半是晴天乍息鳩鳴垤還歸鶴避煙須防陰靄盡烏繞月娟娟

松子僧前落

野迥無人迹長松不計年隨風飄子下竟日落僧前葉暗丹誰化根枯石共堅時敲經夾響匹似數珠圓味美忘齋久聲輕入定便時看童行戲爭把柳絲穿

月靜庾公樓

明月今宵好曾經照庾公登樓當靜夜懷古對秋風飛鏡緣空上危檐映水中胡牀無恙否岸幘爲誰雄老子今何在寒光昔亦同淸談孤此景白髮向江東

星垂平野闊

良夜空如洗憑欄一望平星垂因野濶野淨見星明防防光疑墜熒熒勢半傾天低連岸逺地盡看參橫水迥過時白雲收撤夜淸銀河今咫尺我欲泛槎行

風破寒江遲

倚棹吟將息江神聽亦癡陰猶凝未散風欲破應遲颯颯聲𨿽急霧莫披淩波疑有物到曉尙多時空使蜚防怒翻令帝子悲沈湘人在否喚起賦椒蘺

剪燭話巴雨

不負西窻約相逢剪燭花驚心如一夢對雨話三巴蠟燼愁頻落關云嘆舊遮昔曾畱劍外今卻指天涯江逺談何劇風搖影屢斜從今須惜別邀月醉流霞

飛星過水白

良夜步郊坰飛看過水星四垂靑漠漠一防白熒熒瑞彩浮蓮渚流光渡蓼汀不應天共轉恍若月初經錯認珠生蚌還疑艸化螢須防云半黑漁火个邊靑

赤壁走曹操

往事思塵迹周郎走魏曹長江防爭戰萬古一英豪亂石吹飛雪防衝破巨濤笑談成一快姓字信孤髙賸擬投鞭渡誰知捲甲逃江山如昔日北望首空搔

拾穗許村童

拂拂新涼入家家獲稻同參差多滯穗收拾許村童滿地禾頻落憐渠筥尙空少多從汝得小大共年丰挈負歸茅宇歡呼謝主翁晚來炊飯飽牛笛弄松風

石鼎聯句

漫浪有詩仙相逢藥竈邊鼎存嗟石古句巧似珠聨筆力扛何健云根斵許圓倡酬皆敵手摸寫聳吟肩何日丹同防寒更墨共研和羮應待我賡載入虞

歸人爭渡喧

野外炊煙起沙邊帶日明歸村人合遝問渡晚喧爭暝色催行客長江阻去程帆輕斜照影語雜逺聞聲隔岸招尢急棲鴉過亦鳴茅檐何處是兒女想相迎

月色不可掃

此夜一輪滿騷情不柰秋月非人可掃人與月俱愁素魄憑誰問寒光爲底畱擬隨風葉去還似雪花浮竹影搖仍在波明散未收嫦娥如戲我移照讀書樓

又

皓色一輪滿吟看獨倚樓伊誰能掃月使我不悲秋處處寒光共娟娟素魄浮竹知空弄影箒豈解驅愁露重應徒灑云行卻暫收誰疑門外雪謾欲課蒼頭

天際識歸舟

日夕思天際悠悠半掩扉扁舟緣底急注目識君歸帆外殘鴉去云邊一葉飛立須蘭棹至細認槁砧非僂指思江路牽兒上釣磯入門相勞問賖酒趂鱸肥

飲酒拜浪婆

對飲敲銅斗聲聲應浩歌頻斟江上酒亟拜浪中婆深淺傾浮蟻低回舞短蓑白頭髙似屋素韈想淩波江逺如神在杯長柰我何卻憐獨醒客憔悴賦湘娥

鶴引洗衣僧

獨捲袈裟去禪房半掩扉僧行隨鶴影鶴引洗僧衣振翼尋仙路牽裳上釣磯老緇輕濯濯白鳥亦依依澣滌元無垢叮嚀莫浪飛茶煙休更避相伴月中歸

新詩攺自吟

酷愛驚人語詩壇獨苦心吟成還自攺攺罷又長吟四鏈傳誰法雙聲豈古音筆塗隨句定髭撚用功深過眼疵難掩支頤吻欲噤身輕少陵集商榷到於今

秋水淸無底

倚杖臨秋水微茫一派平極深不知底獨照有餘淸一色兼天淨千尋似鑑明誰能冰下語爲探地中行月動無移石雲飛落止滄浪佳興動可以濯吾纓

山鳥暮過庭

試拄看山笏新詩得自哦空庭人不到日暮鳥時過逺岫呼雛急斜陽接翅多瞥看窻外影爭認柳邊窠散帙隨吾意喧檐柰汝何須防林鵲噪衮衮見金波

杓攜龍角

帝斡璇杓處云髙隔防重自天攜左角出地見靑龍碧漢方回柄蒼精恰露容舉頭看斗指驤首覺雲從西掲殊春候東騎驗尾蹤韓門人所仰直欲折充宗

山村人暮歸

點防殘鴉過孤村帶落暉籬邊聞犬吠山下有人歸逺岫連芳塢長林繞翠微云深認茅屋風細颺徵衣樵唱同尋徑猿驚爲扣扉夜深燈火下兒女共依依

掛席上南斗

掛席防千里飄飄向極南昻頭驚斗近舉袖與云參海濶天光入帆輕水影前瞻依宿六回望迫臺三恰似槎星渚應殊釣月潭若非吟膽壯髙處亦難堪

翁踏孤舟立

江逺孤舟小悠悠避世翁望中畱夕照立處倚秋風一葉煙波釣千莖雪鬢蓬短衣難掩骭獨棹似浮空人影檣烏並生涯宿鴈同得魚隨貰酒醉臥荻蘆中

同前

一葉孤舟小生涯在釣筒羣飛看鴈陣獨立是漁翁浪與頭俱白顏因酒暫紅片防煙渚外瘦影夕陽中蓬鬢千莖雪蘆花兩岸風烹鱸吹荻火隔岸呼兒童

屋上烏亦好

我訪山家友遙看屋上烏不知何事好所愛與人俱竹外參差瓦檐間八九雛只應交繾綣卻喜汝喧呼誰賦牙髙啄因吟尾畢逋待令鷗可狎物我兩俱無

蘓武歸漢

仗節來歸漢麒麟萬古圖艱難曾使虜慷慨有臣蘇鴈信傳何有旄殘齧已無拜恩趨鳯闕揮涕憶龍湖日月依新主風沙失故吾一官才屬國攬捲爲嗟吁

龍馬負圖

八卦將呈露天寧祕此圖出因龍馬負瑞與鳯麟殊八尺非常種千年有此駒皇穹開易象緑字見珍符鳥迹文非比疇數亦俱渥窪何足詠誰復羨西都

不寢聽金鑰

不寢因何事囊封奏帝庭銅壺猶未歇金鑰故頻聽憂國長無寐懷忠我獨醒魚關頻借問鳯闕想猶扄珂傘依殘月觚稜帶曉星須防看鵠立袖惹禦鑪馨

鳥影度寒塘

一段秋容好丹靑欲畫難塘幽塵不到鳥度影偏寒何處尋窠去行人瞥眼看雲間尋舊侶水底見飛翰鷗訝隨波沒鵬思擊水摶佳人遙望處誤指鏡中鸞

雲霄一雨毛

自起南陽臥軒然志气飄三分嗟漢業一羽在雲霄健翮淩星漢孤忠翼聖朝羣雄爭逐鹿百鷙不如雕垂翅應嗤異淩煙未許喬出師𨿽未防萬古想髙標

同心言如蘭

金石同心好言言可起予紉蘭應足比伐木義何如慷慨輸情久芬芳入室初諾能爲一布佩不必三閭椒榝能欺我松梅合友渠銜杯時對飲冷淡共園蔬

圍棊看驛書

驛騎軍書到風流相國知淮淝千載事賔主一枰棊敵手無遺算名家有此兒我方分黒白渠亦決雄雌局外人人喜邊頭著著奇爛柯翁在否還笑世人癡

兒去看魚笱

兒去出茅廬防笻逺見渠行隨溪畔鶴看取笱中魚童穉喧呼至笭箵整頓初餌寒知不食罾少問何如穿柳呼爺笑編蒲怪僕疎荻蘆吹火罷賖酒徧鄰居

賜鏡湖一曲

拜賜歸湖曲生涯只此湖三韓云不逺一鏡月同孤天語書黃誥波光照白須柴扉當鴈鶩采地卽菇蒲殿下投箋乞波間弄槳娛不妨眠井底醉入八仙圖

玉斧修成月

我問靑天月如何缺又生冰輪看碾去玉斧想修成睨視柯誰執傳聞璞孰名元功無此巧素魄豈能盈兔向圓時搗蟾因琢夜驚廣寒八萬戶技與女媧爭

杜宇呼名語

叫盡三巴月淒涼杜宇聲今人誰與語故主自呼名啼血嗟何意前身恨未平轉喉曾有諱弄舌似猶生姓字諸禽識君臣易世輕提壺無意緒醉魄謾飛鳴

漁村晚照

自得江湖趣生涯樂在漁孤村多晚景落照映荒居近水髙低岸誅茅八九廬舟橫人語近网漏夕陽疎倚棹看歸鴈呼兒促煮魚脫簔眠漸穩寒月動江虛

夫子墻數仞

劍佩隨夫子傾心一瓣香四科分等級數仞嘆宮墻我正勞鑽仰人惟較短長可窺憐子貢欲倚愧防莊步步瞠吾後巍巍藐彼堂傳心因坐見三聖逺相望

勇士赴敵場

士有非常勇堂堂赴敵場聽琴何比象屬意在軒昻觸手聲何怒推牀興欲狂廣陵無散卒易水有剛腸劍客休誇詫桐君爲發揚聞弦心有感解使懦夫彊

晚涼看洗馬

倚杖試徜徉幽看野興長歸鴉淩薄晚洗馬就微涼落日明蘋渚輕風拂柳塘遙觀千頃雪靜滌四蹄霜噴沬隨流水搖騣灑夕陽塵纓應可濯濶步逐飛黃

封比干墓

埋恨非埋骨生前怨不逢比干猶有墓周室合增封一死身奚惜孤忠憤所鐘淸朝加顯澤終古志遺蹤寵辱嗟何意興亡記所從誰甘遊地下攀檻敢嬰龍

雨後過畦潤

雨後思花信相過欵杖藜翠明開曉嶂緑潤徧春畦燕外絲方捲鷗邊霧尙低貪看蔬長甲不覺屐粘泥艸挾余陰漲苗分秀色齊時逢原上客大半話耕犂

機舂潺湲力

機事嗟何巧空村不住舂潺湲因借力俯仰若爲容盡日勞雙杵疏泉隔防峯無人長軋軋助我爲淙淙碓下僧長喜溪邊婦亦慵香廚炊已辦時倩野雲封

池水觀爲政

筆落冰人語霜凝照夜姿平心長似水觀政可於池卽彼挼藍處防渠據案時淸能見肝膽燭可但須眉泥濁廉何有泉貪飲自知笑他渾數尺誰道是吾師

水中有行車

野水雲何涸咨嗟爲久晴昔曾移艇去今見有車行石已燐燐白流無脈脈生不愁濡轡度只恐細魚驚寧復滄洲興空餘野渡名秋霖看拍岸還聽棹歌聲

買木帶巢烏

買木爲新居詩翁徳不孤巧當三畆宅帶得一巢烏羞澁無多費槎牙已半枯卻憐棲鵲在還識主人無不入山家劵應添畫史圖從今屋上好來往聽相呼

月疑照顏色

苦憶君顏色歸期未有期好風吹夢斷明月使人疑對影三人共懷賢萬里悲徘徊如欲舞恍惚與論詩蝶化憑誰詰蟾畱訝我癡暮云樽酒在只恐見無時

買石得云饒

自笑生涯拙天公意贈君買來千載石饒得四時云禿筆書新劵蒼苔帶舊紋眼前長秀潤分外是氤氳定價元非玉宜貧可當燻時哉爲雨去利與世均分

柳影不礙舟

長短堤邊柳波流影不流渾如低倚岸卻不礙行舟水漾千絲亂風吹一葉浮輕搖蘭槳過攪碎緑陰不似帶墻頭燕如縈鏡裏鷗那堪南浦別明暗兩牽愁

橊花照眼明

惜花愁滿眼倚杖慶新晴緑幄連天暗紅橊照我明蹙巾迎日吐剪錦亞風輕一見眵昏失多疑醉纈生撚須詩欲就覿面興偏淸卻笑酡酡後看朱碧已成

龍躍天衢

頭角驚人世如龍乍躍淵身隨三月浪衢在九重天雲起方成陸雷驅正急鞭戰鱗飛百萬怒爪擊三千赤水神何照蒼精角有躔堪嗤時俗眼空向壁間傳

開冰

仲月鶯花半朝家已薦冰馳來金騕褭開此玉稜層冷逼茅檐透光從淩室騰滿盤爭雪瑩照眼訝霜凝九廟親祠舉羣工祿賜膺愛君推托諷履薄願兢兢

山有仙則名

試拄看山笏令人興灑然誇名驚俗眼知道有神仙勝地棲丹客蒼崖比洞天煙霞無此輩方冊不應傳柯爛今何處簫鳴若个邊舊聞終縹緲何似竹林賢

竹溪鬳齋十一槁續集卷十七

欽定四庫全書

竹溪鬳齋十一槁續集卷十八

宋林希逸撰

省題詩

爲麥祈實

麥事家家作宸旒軫意微無虛民所望爲實我先祈見白欣輿誦熉黃屈衮衣要他舂日飽莫使斂時稀餅餌香深覬牷牲薦必肥禮成農共慶加額對龍旂

雲臺圖功臣

四七紛紜後慇懃帝念功幹雲臺百尺依日漢羣公棲爵侵霄漢揮毫萃畫工位分勲次第像列壁西東貎冩丹靑裏名垂竹帛中淩煙生面筆人物古今同

防手升玉階

甃玉成階戺天顏去防層彈冠酬素願攜手盡同升得侶欣交臂伊誰恨折肱龍墀看宻邇鵷武接飛騰已慶天街肅行須揆路登朝回花底散袖滿禦香凝

畎畆不忘君

君幸逢堯舜孤忠豈敢忘身𨿽居畎畆志亦在巖廊艸野棲身久鈞天去夢長煙霞𨿽自樂日月願依光炙背當如甫披裘莫學光此生名未立金馬進封囊

落日見漁樵

落日誰橫笛江村一望遙喧喧歸鳥雀得得見漁樵薄暮舒愁眼斜暉帶逺潮依灘綸在手出谷斧橫腰歌罷尋歸徑影行先度橋兩翁山水趣應未羨金貂

看碑不下驢

寺古碑猶在塵埃半已漫騎驢應懶下逐字細吟看鉤畫雕鐫古虫魚辧識難停鞭欹帽立緩轡聳肩寒應笑修明字還如援據鞍歸吟風掠耳影瘦夕陽殘

梅花疑是君

欲訪春消息寒花昨夜開思君如在眼使我亦疑梅蘂冷於人意窻開露粉腮欲同渠索笑還似子歸來蘭室因香訝冰肌助我猜一枝聊寄與何日共持杯

身玉要俱捐

壯節將全趙威風直挫秦若令空授玉寧用復還身此璧瑕何有伊人气愈嗔頭寧同碎柱節不可欺臣大義千鈞重微軀一羽均後來誰慕藺盛節獨嶙峋

淸邊生戰場

已洗天河甲邊淸國愈彊誰生今日釁戰似古沙場不見狼煙久俄驚鴈塞荒風悲苔染血月射骨如霜楡柳依然好干戈有底忙李華眞健筆弔古思淒涼

勒石紀漢徳【班字韻】

稽落功成後將軍勒石還輝華天子徳姓字漢臣班篆刻千年績鐫磨萬里山勲名沙幕外歳月永元間頌筆嗟何古胡弓孰敢彎龍墀歸拜日稱壽動天顏

云逐度溪風

拂面微風動輕雲過逺堤飛飛無定迹逐逐度前溪望斷江東暮生從捨北泥但隨蘋未起還傍蓼花低白映淸波影紅看孤鶩齊似迷歸去路漠漠自東西

蒼隼防巢歸

蒼隼當秋日風髙萬里飛忽看孤影過因防舊巢歸刷翮摶云漢翻身度野扉雛饑方喞喞爪立自依依莫笑蜂窠小休嗤燕壘微物情元等耳細大各天機

秋髙風怒號

人意與秋髙臨風意自豪倚欄吟未巳防地怒方號露宇遙窮目霜林見落毛威生來虎谷聲震似鯨濤六鷁飛應退羣狐懼莫嘷擬騎鵬翼去萬里訪盧敖

金買長門賦

誰買長門賦閨愁不自禁寸腸抒萬恨一字直千金菲薄聊爲壽淒涼要冩心珠簾春寂寂玉戶夜沈沈語妙錢何惜宮閒恨轉深文君因自笑我有白頭吟

雷隱象車音

不聽車音久逍遙獨倚臺逺聞疑所象細認隠其雷不怒聲初發遙聞妾自猜輕移蓮步出空喜玉輿來只謂君王顧因知神女推千金誰買賦防使聖心回

許由洗耳

有道之君子箕山一許由淸波聊洗耳塵世肯回頭此趣名千古奚心長九州若令嬰世网何似枕江流俗事喧誰聽寒泉響自幽鄰翁牽犢避使我轉增羞

川曲通諸海

直道行今古淵源妙莫窮百川𨿽若曲大海必皆通酬酢防千變周流共一中問津非斷港無水不歸東洙泗源尢正河汾派亦同縱橫嗟末學濫說未爲雄

李下不整冠

李下有傍觀嫌微擇所安莫將遮日手輕整切云冠故徑累垂久荒林禮數寛杜陵羞任落貢禹喜休彈主正操籌待吾寕岸幘看義童卻歡笑就地拾螬殘

田不納履

莫道田間僻持身懼指瑕近休納履爲履似侵野徑風隨屧陽陂雨落花藤方鋪滿地屨且曳歸家籬賦長庚蔓鞋吟子美麻及門如有客倒屣只烹茶

精衞銜石塡海

精衞誰家女悲鳴苦自憐石知銜不盡海有恨難塡妾父曾爲帝禽言自訴天燐燐空爾啄渺浩無邊志有愚公似寃同杜宇傳揚塵終可待且伴羽衣仙

觀慶雲圖

伊昔承天慶人間有聖君圖傳何世本今見古時云就日曾謠詠非煙喜郁紛筆工疑顧陸治盛憶華勲簡冊歌𨿽在丹靑畫罕聞坎中元有象心畫妙羲文

掬水月在手

水下元無月江澄別有天凝眸欣浩浩在手掬娟娟桂魄方畱影荷衣試弄泉正看波底樣俄入掌中圓太白狂應攬知章醉欲眠我知光可汲便擬拍洪肩

弄花香滿衣

隔岸聞風處淸晨嗅露房花因閒弄久衣有帶來香試摘枝頭白還拈葉底黃恍如玉皇吏來自錦窠郎袖比朝方罷心因惱欲狂謝安休掩鼻非佩紫羅囊

夢見周公

至聖元無夢傷麟有隱憂道傳自公旦意切爲宗周泗水遽方覺東山記昔畱鴻飛歸不復蝶化恍同防洛卜圖何在殷楹涕自收蒲姑如可作料想訂春秋

四更山吐月

愁客眠難穩危欄忽四更乍疑山色攺已吐月華明五夜籌將轉孤輪缺未盈霜翻禽欲下云破兔還生問曉樵相語棲寒鵲自驚娥眉秋一半徹夕惱長庚

熱不息惡木陰

苦熱𨿽求息炎涼愧易心旣云名惡木那復有佳陰煩溽方三嘆婆娑有百尋匠皆行弗顧吾肯據而吟冷憶浮玉淸思竹碎金鳥猶知所擇人豈馬牛襟

渇不飲盜泉水

盜有經行處波流惡莫湔固能澆我渇誓不飲渠泉奔驥如追電長鯨擬吸川貪夫曾就酌饞者莫流涎竊玉嚴於史空瓢碎自賢杜陵思賈井病肺臥江船

道不拾遺

世似江河去還聞返朴時久藏天下富不拾道中遺行者歌如砥誰與嘆泣岐鋤金寧弗顧守劍烈能知楚國亡弓在荊山抵玉嬉抱茅嗟薄俗屋破呼羣兒

望祀蓬萊

祀事非常典君王望紫蓬仗從天闕下山在水雲中采藥何時返鳴鞘秩禮隆靈無先沛雨船有引回風夷見燔柴去仙難架海通札書終不驗空翠鎖祠宮

祖二疏

祖帳都門外賢哉惜二疏史畱名不朽古善畫何如張幕班離席歸裝問故居辭官兩賢傅送客防華車帝眷慇懃在臣慙老病餘重來甘防秩時爲子房噓

濟河焚舟

汔濟焚舟去秦兵意若何深仇思必雪信誓有如河甲卒方停棹將軍怒指戈連檣皆縱燎勁气欲波拜賜前言在論功一炬多至今臨岸處夢想髮皤皤

客星

久要劉文叔論交在闕庭不爲渠相漢僅以客名星鶴髮蒹霜白羊裘近帝靑宮中聊欵欵極下獨熒熒一防今霄漢孤燈昔釣汀靈臺誇列宿詎共圖形

駐蹕山

萬里君王蹕雷驅鐵騎環移來云下仗逺駐海東山飛檄靑丘外鳴鞘怪石間龍經占得耳禽語喜違顏似勒燕然去如封岱嶽還鐃歌模寫徧何不續東蠻

乘月登樓

鐵騎圍何急登樓卻自由一輪秋夜月百尺嶽陽樓老將憑欄怒嫦娥爲我畱功成長嘯後人在古城頭羽扇榮差可胡牀庾浪逰千年髯孰似笛裏夢並州

飲馬長城窟

瘦馬如烏渇長驅傍古城聽他隨窟飲不暇擇泉淸沙外追風驥楡邊積雨坑花鬃搖漢騎艸血染秦兵地脈千年恨波腥萬鬛鳴思歸頻蹀躞苜蓿滿宸京

鴈足書

中郎沙漠外羝乳事何如賴有雲中鴈能傳足上書銜蘆來內苑系帛自穹廬地說荒寒極人稱老病餘史徒誇問犬詩莫詠烹魚靑鳥僊家使吾今益信渠

無琴

道外元無器聊橫膝上琴本非可弄自覺趣尢深早向聲前悟何勞指下尋昭文元不鼔鐘子謾知音賾矣鐘名啞傷哉磬有心退之如解此十操不應吟

爲郎牧羊

卜式何爲者淸班粉省郎不騎沙苑馬只牧上林羊謾詫窠名錦何如屩曳芒含香休向闕挾冊且隨臧列宿從嗤我三星喜詠牂尙懷肥報國抗疏欲烹桑

登單於臺

天仗祈連外窮荒鳥雀呼登臺眞帝子絕幕遁單於百級雲中見千官帳下趨穹廬垂曠野警蹕近淸都漢地今無虜秦城枉避胡呼韓天日謁卻入渭橋圖【天如穹廬罩四野勅勒歌】

蒲鞭

自古官刑在如何只用蒲賢哉知道者陋矣執鞭乎艸艸存笞責拳拳愛體膚教非刑可比恥患免而無舜朴書徒識秦敲慘自愚悲因撻黎庶適意與寛俱

被褐懷珠玉

懷寶伊誰識累然被褐夫荊山寧泣玉滄海任遺珠寛博形何散龍鐘智似愚藏淵只自媚韞櫝求沽雅志褰裳蹈旁觀按劍無我知韋布樂應不艷金朱

墮淚碑

叔子今何在風流緩帶時傷心因覩物墮淚遂名碑剝落銀鉤古淒涼玉筯【缺】生前驅萬馬身後立雙螭人物襄陽記莓苔太白詩【螭頭剝落生莓苔涙亦不能爲之墮】羊公豈無徳戎衍卻堪悲

杏壇

反袂傷麟後淒涼舊日壇尙爲人愛惜不使杏雕殘葉映緇林好枝橫泗水寒一從梁木去多把落花看自昔棠思召於今木有韓遙知槐並並根古似龍蟠

聞雞起舞

龍臥何時起生涯厭鼔鼙舞因隨獨鶴聞偶爲荒雞楚客長更夢秦關未曉啼竹風吹袂舉柳月傍樓低我醉非無度渠寒不柰棲誰家小垂手百囀聽黃鸝

圍棊賭墅

太傅籌邊日家庭賭墅時淮淝千載事秦晉一畨棊得算如翁妙爭先落子知汝能輸別業我已笑胡兒曇得山先喜氐爭局自癡兩軍臨水處幼度著尢奇

西狩獲麟

西狩知何獲驚嗟徧國人自憐方嘆鳯何事又逢麟伊昔追戎地於今較獵頻三家如此僣一角豈爲珍筆絕眞傷魯書成已系秦同時多虎輩誰信獸能仁

五言長城

老子風騷將雄豪霸一方五言如壁立萬里此城長气靡曹劉壘聲喧翰墨場但令投幘去誰詫撚須狂羲筆圖成陣韓文諭倚墻騷壇惟我擅誰敢犯鋒鋩

惜花春起早

苦惜花能好晴窻喚起頻只憂春去早卻要早尋春一片飛愁我千枝艷惱人鳴鞭思曉月化蝶逐香塵醉臥狂誰子【楚狂小子韓退之】吟看睡太眞每因風雨夜不寢爲渠顰

愛月夜眠遲

意愛多成癖淸秋悵望時月能向人好夜不恨眠遲搗藥何爲者停杯屢問之貂裘蟾正戀鴛枕蝶休癡晝短何須燭更寒且詠詩婆娑無影處料得夢相隨

登封泰山

海畔山名泰東封自昔曾三千餘載記七十二回登冕輅陳金策衣冠迫玉繩祕書畱歳月立視俯丘陵華蓋行中阪松官立防層祖龍空刻石千載笑升

棊聲花院閉

花院重重閉香風拂面輕防觀多野趣靜聽有棊聲松老藏孤寺柯翁看防枰反關從爛熳落子自敲鏗得著僧應笑棲枝鵲又驚須防聞剝啄收局出相迎

寒機曉猶織

機上誰家女更長睡不安當牎只自織到曉不知寒霜瓦凝威重冰絲續斷難梭聲隨漏盡妾意爲衣單錦字挑誰寄銀缸剔已殘姑畱刀尺久零落待輸官

肅時雨若

肅肅存吾敬冥冥若有期人皆欣雨若心爲有天知悃切憂民志勤拳在廟時片雲催許急三祝果伊誰方寸來何易吁嗟禮亦宜虛中求造化事應不須惟

防須筆

安得如椽筆晴窻弄防須知渠來某氏【永某氏之防】爲我作尖奴燻窒捜羅盡精粗簡防殊香沾窻下墨腥帶甕中腴食肉非無相揮毫且共娯生因斯恨汝莫把篆臨模

僧敲月下門

深夜沈沈寂誰行下嶺防寺深明月照門閉老僧敲剝啄林間寺嬋娟云外梢山童破幽夢人影並疎茅殿冷存余篆窻明待解包山虛傳谷應驚鵲亦離巢

笛裏關山月

笛裏愁千緒更長憶故山今人吹古曲漢月照秦關霜竹和聲切胡牀倨坐閒一輪秋塞外萬嶂野雲間此夜聽渠弄何時照我還回思帝城角花影映朝班

隔竹敲茶

興入盧仝椀龍團旋解包忽聞茶窗響正隔竹窻敲活水烹新茗香風度緑梢聴知童落杵驚起鵲離巢香比雲英搗淸無水厄嘲林深畱客處未羨已公茅

門多長者車

窄窄柴門下多應隱士居時人皆障面長者競迂車羅雀寧辭客牛舊有廬髙軒詩李賀都騎賦相如痛飲宜投轄何心更曳裾辛勤有此室鄙矣羨金魚

師直爲壯

古有徵無戰堂堂整六師直哉能用壯敵者欲何爲道在周如矢兵行漢有旗天威雷在上人喜雨如時敷徳苖歸舜幹盟魯卻夷淮淝知義勝算入謝安棋

星陳天行

法駕誰摸寫形容比太淸星陳元肅肅天運自行行閶闔開黃道璇璣映玉衡蓋明瞻帝近旗動認參橫移得魁臺下如聞警蹕鳴流光知遣使招我立通明

叫舜蒼梧云

叫舜嗟何處梧江去路長天髙心云逺地蒼蒼我欲排閶闔誰能訪帝鄕淚沾瀟水碧夢入瘴煙黃莫喚湘娥問空憐老杜狂重華何可就騷筆更淒涼

山上有澤咸

彼澤卑而滙維山峻且巉上應無見有气以感而鹹石隱虛中竅春蒸潤下咸畫前分艮兌象外識機緘野露浮江柳溪云到嶺杉个中皆易理具眼要非凡

君王畫陣防

聖世憂邊切騷騷羽檄忙凱歌來幕府畫陣奏君王宸陛千官慶軍書一卷長卷舒從禦榻想象到沙場此日丹靑筆當時赤白囊防看麟閣上圖寫更輝煌

洗硯魚吞墨

防硯臨流洗迎人戲小魚忘機知似我吞墨喜看渠案上研磨久池邊浣濯初黑翻波裏影素染腹中書水與煙俱落香知餌不如誰能圖罩罩防筆滴蟾蜍

烹茶鶴避煙

隔竹敲茶臼禪房汲井烹山僧吹火急野鶴避煙行入鼎龍團碎當窻蚓竅鳴紫雲飛不斷白鳥去邊明云捨飄猶濕風巢逺更驚通靈數椀後騎汝訪蓬瀛

敲云問名氏

避喧誰氏子逺近不知名踏雨來相問敲云忽自驚空蒙迷處所剝啄訪平生不是師嚴釣應須學尹耕深山無戶籍虛谷答人聲野服徐迎客論文到月明

又

何意逃名氏秖緣避俗紛有人來隔嶺問我獨敲云剝啄聲𨿽急朦朧喚未聞嚴耕應似子說築豈非君瞥去鴉驚起誰來稚答云日髙才出戶對客卻慇懃

灘聲起魚眼

酒醒聞敲云呼童汲水烹龍頭琢山骨魚眼起灘聲活水催泉急凝波與石爭鱗無防釡見目有比珠明車異羊腸繞蠅嗤蚓竅鳴磨刀誰氏子對此憶鱸羮

葉帶露痕書

拾得堦前葉提防近玉蜍自呵冰凍筆猶帶露痕書秋興題紅日霜寒墜緑初珠凝光細碎墨淡字稀疎滴硯研朱易渲毫汗竹如更幹防亦喜勤掃入僧廬

不下帶道存

身外元無道摳衣樂聖門能因機以悟不下帶而存身俯心何愧腰垂手可捫步趨如有見左右自逢原鞶錫殊三褫紳書味數言垂魚何足羨愈以訓兒孫

竹溪鬳齋十一槁續集卷十八

欽定四庫全書

竹溪鬳齋十一槁續集卷十九

宋林希逸撰

挽詩

趙庸齋

金章𨿽貴豈公榮一防孤忠百世名字字淸吟如太白篇篇奏疏似更生士緣气類歸宗主身爲朝廷作重輕當世共傳書防種最初曾見易先成

品題人物妙權衡在日江湖有重名爲國得賢八君子登門執贄防書生少防輦路心交久晚見南華口義成欲序未酬詩卷在相知可獨是同庚

信庵趙少保

勲名已盛端嘉日身佩安危三十年自去鴻樞開督府迄辭鴟閤老平泉早看養馬封侯將晚作騎鯨捉月仙縱道進賢冠最好不須畫此上淩煙

長淮當日事尢危孤壘身當數月圍楊子江頭如虎臥平山堂下似羓歸二難千載爲時出一戰三京與願違賫恨伯符投鏡去追懷到老淚沾衣

百萬頻年戰虎神馳漠北到洮西空餘八陣江頭石未見一丸關上泥守父訓辭黃閤去負時名與紫巗齊河山收此英靈气下馬千年看墓題

出語無多動造微公於學問似生知客遊槐府珍遺帖世誦樗翁序近詩握手最先門下士傷心誰勒墓前碑匆匆四十年間夢憶到廬江下榻時

趙虛齋

兩朝人物號耆英九折﨑嶇亦飽經防度拂衣心似石重來曳履髮如星爭名可是因文字轉臂堪嗟失典刑何處藏山猶有史悲笳幽咽若爲聽

奧學深功在易通禦題褒句聖恩隆成書自講前無例異論難齊久始公辭有所之端可據文無不變論尢工臯比定集諸仙聽獨惜丁寛道不通

恕齋洪尙書

定是仙從天目來少曾吟詠到襄淮才名詞伯班常伯學問平齋授恕齋華蓋謾云鄰翰苑衮衣不許上瑤堦海山縱好歸何處嘆惜人間事好乖

秀骨淸姿玉雪同防多星宿入心胸風流王謝談諧勝家數常楊制詔工坐政事堂無六丈登文章籙似三洪年來人物蕭疎甚玉座東西欠此翁

伊昔宸京握手初橫經公未到三衢早班玉筍還先去晚侍金華卻共趨思老有餘知筆健病成應是爲詩臒峯摧太華嗟何及身逺無因奠束芻

陳節齋

諸賢名並端平見一老音存正始遺攺紀重來時領袖持荷獨立右尊彛心忘世易身難乞家著書多人少知省闥才辭畱史館可憐便入八哀詩

國重穆陵搜鉅典帝咨宿學進隆名那知幻境空花散不待藏山史艸成筆冢長存堪悵恨書棺何益謾哀榮西山門第今無防落盡殘星涙眼盈

早歳登門叨賞異暮年造闕喜追陪每從省戶供詞去多向都曹誦句來逐客贈年今尙在癡兒別飲恰方回湖邊握手如前日身隔千山嘆玉埋

李斛峯尙書

公擢端平第祥開日下云乾坤鐘直气星斗瑞斯文出處關時運更嘗厭俗氛白頭需舊學何事靳吾君

又

論著千年計﨑嶇二紀餘人多仇直疏公不羨除書曳履歸何晚儀圖事竟虛早知天許嗇恨不守茅廬

又

中朝更防局鳴世獨錚錚奏疏如山槁哀笳何處聲𨿽孤巖石望何損斛峯名應有遺書富何時見集行

又

當年期集所一榜上三人晚節帷公在交情獨我親楚東分袂久溪上得書頻曾共茅檐宿因行部入閩

又

三領閩麾節名髙徳度寛苦尋鹽利病痛念郡凋殘擬有回天奏相期對日看入朝孤此意聞者淚闌干

朔齋中書劉禮侍

聲名早日到宸防自許淩空健翮飛朔黨家傳眞抱負西州人老防招麾長庚窮殺狂如故韓愈疑爲傲則非歳晚𨿽爲香案吏白頭終與壯心違

再造功成始趣還又從薇省去長安登車屢作澄淸使持槖還須文字官子美八哀俄入此賀公二命只書棺不知庾亮埋何處遙想悲笳淚雨澘

一識端平三十秋北關重別見南州紫薇閣下分房住黃檗山前並轡防碧水詩來秋後得吳門書去病中投交情不薄相期逺底料催歸記玉樓

趙大資【無惰先生以下追悼作】

先帝云公有相才經帷曳履久徘徊先調化瑟更弦去卻贊兵機杖節來祀典空聞陪五使宗臣不許位三臺白頭遺老孤忠在忽漫騎鯨亦惜防

當年玉座語尢親薦士𨿽多不語人天下短長才識盡內中方寸紙來頻【用晏公事】僕窮分作米鹽吏公許宜爲翰墨臣回首摛文今夢斷長懷知已涙沾巾【公有奏冊分門薦士余爲丰儲幹官名入詞翰門】

王太博【特魁宗合】

蘭宮凡防上直待晚成身臣對三千字君恩第一人談經居未久岸幘請何頻風月分能防空山骨已塵以賦鳴𨿽早襟懷實似虛出彈齊士鋏歸讀樂軒書丹桂攀殊苦黃粱夢不如在時同手足入念每沾衣

盧汀州【號野涉】

名落江湖歳月多白頭還止夢三刀胸藏千載心期逺識盡諸賢眼力髙慷慨當筵談抵掌淋漓滿壁醉揮毫空山埋去泥銷骨何日人間見此豪

野涉來南岸幘時我方爲掾久追隨鑪燻柳葉同淸話酒嚼梅花防賦詩別後京華才一見病餘山寺謾相期【壬子余自畨歸公病方安約至黃蘗不果】爲公一慟今逾紀當日交防在者誰

百七弟

我嗟孤日早汝亦守偏親愛甚於諸季年多似一輪家𨿽老去足身苦病來頻卜穴何時定傷心歷四春

黃倅【鈞】

蹇驢驂乘驥鹽車有士如君具眼無唾手兩科名淡墨禿頭半刺【闕】紆朱筆無見夢花何有玉只空埋艸已枯搖膝向人吟不住追思如見重嗟吁

輩行交情似此稀舊逰追記每攢眉桐花古郡爲僚日落葉長安謁選時君去鳴琴曾別飲我期煨芋更論詩誰知俯仰成今古僂指傷心二十期

兩舅氏

吾舅𨿽潛徳人間兩玉人眼髙俱邁俗鬢禿共娯親場屋因緣薄詩書趣味新少公談頗勝伯氏奕尢神門外相過少樽中自釀醇荊花同伴老竹葉滿懷春壽袠皆逾七堂封亦與鄰贈車傷作夢華屋悵今顰甥老頭如雪山空骨已塵前年松下酹語不盡酸辛

王倉【華甫王實齊遂銘倉之父爲孝友王家】

【王爲溫陵法曺方蒙子功爲理曺余爲節推三人相與最厚】

姓名早入文章籙姿性宜生孝友家視世故輕如棗葉得時名重只皇華白楊何處傷心逺紫帽同防飲涙嗟向老伊誰同此意獨餘一友在東嘉【子功永嘉人】

九江朱長卿【信庵之客餘同朝同捨也】

精神滿腹气英英早歲宜登要路津名是平原門下客字同先漢蜀中人已趨文石班猶淺𨿽擁油幢志未伸壯士不畱彊敵在交防相弔涙沾巾

江番相望兩年餘度度書來有壯圖安已彈箏思海道武空鳴劍說伊吾公閒未久騎鯨去我逺先慚倩鴈無宿艸不知秋防度衰年何計奠生芻

班行一見便歡然意气相求似夙緣得古鼎彛多鑑定常時樽爼每招延郊吟愈和曾成軸晉帖唐碑不計錢見說舊藏今散盡傳家猶幸子能賢

陳所齋

胸涵萬卷筆如虹四海應無兩所翁身老疑詢有鬼眼髙不許憲交公祗緣命薄非才薄信是文窮與學窮班路重來終一簿予麾亦不到莆中【在朝以足疾出】

又

三文堂上墨猶鮮別防何時哭此仙散髮弄舟思往日撚髭覓句是前年理明洛學知翁少表慕瀧岡有子賢人物如斯埋玉去病違執紼淚澘然

劉殿講大卿【範】

涉世風波惡收身歳月長再三持簜節八十侍華光邊入籌如蔡民懷惠有棠兩朝凡防奏書不與人亡

又

已分黃冠老猶爲白髮卿登朝耆壽俊聖學緝光明盛徳兼和介髙懷了死生柯山仙窟宅笙鶴定相迎

又

防年漫仕貧如故半世投閒樂逺防無八九椽多借宅得三百戶謾題銜初畱蘭省交吟捲再見芝山送別帆何月得尋埋玉處天南淒惻夢松杉

莆守汪宗博

凝香據案防何時事事傳來昔見稀生果神如包孝肅死尢貧似尹翁歸誰知食少爲身害可恨才多與命違見說滿城人慟哭交防那得不沾衣

又

襟義如公世所難南來一念十年間喜時文石爲烏石未到壺山住道山宿艸故人詶願畢生芻有客弔喪還淸名𨿽在身何在淚空嗟造物慳【來莆先至三山謁越烏石尙書墓】

又

天奪如公亦酷哉遺民悲慕似嬰孩輤還夾道號啼送寢祭諸村接續來野錄何年能入史祠成他日轉生哀溪幹舊友多彈淚半月前書手自回

吳理卿

風骨相期眾才名爲底窮策𨿽髙似董位卻劣於洪沒世臣卿少他年史筆公賜詩宸訓在無愧是淸忠

又

二紀中年廢淸時晚歳收如斯封馬鬛謾爾跨鼇頭雅度人何忤虛名世浪仇論交思少日文防飲榕樓

又

白首同收召追隨僅一冬公由卿出使我去掖爲農上節歸曾見攜琴願莫從傷心湖水外石獸倚長松

陳判官【介】

師學親聞正始音半生爲母欲投簮防環璧水成名去爲念珠曹得譽深賢比鄴侯家有傳達如康節病先吟寧需郡幙辭臺幙到死知君鐵石心

陳府判司令【童科】

大科家世衮傳芳恨不崢嶸翰墨場空郁壯圖才半刺合司帝籍便橫翔官稱僅似潯陽白早慧疑如江夏黃曾向掖垣開薦口眼看埋璧倍嗟傷

鄭令人【義江陳開國內子】

具眼翁求壻齊眉老耐貧年如綘甲子賢比鮑夫人守誡居官舍持經識幻身親鄰恩意厚誰不涙沾巾

陳橘山

昔侍先師席西軒筆研同晚爲蓮社客私號橘山翁內景經誰授還丹訣自通仙班催底急吟此望方蓬

又

數畆園𨿽小齋居卻有樓木奴居半許果子亦多收閒日長趺坐晴時間出防自君之去矣遙望只增愁

鄭子誠

執經師席下於我是庚兄袖手塵中老灰心世上名杖藜行竟日杯酒度平生終始交情在無人解索銘

又

住處𨿽鄰曲多慙寂寂居間能馳手帖時致以肩輿我嘆年相若君衰日漸疎人間夢先破周蝶果何如

劉夫人【趙必鍪母】

淑徳生全美深閨禮自防訓嚴今孟母誓苦昔共姜科欲傳三世兒令學四方棲鸞吾所愛千里索銘章

又

獨力持家老眞如烈丈夫齋明供蘊藻服飾厭金珠甲子祗餘六鸞雌嘆久孤悲笳講山路寒日澹霜蕪

莊丞內子

多門嬪貴族何事喜摩訶淸比顧家婦達如淩行婆再來鄰曲媼獨見女中娥委化𨿽云樂潘郎鬢柰何【銘云鄰媼見夢而生】

死自知歸處生能孝養親眞堪名烈婦豈不勝癡人新卜金沙竁空埋玉雪身佳銘求篆石摻筆爲酸辛

鄭仲升

西軒同捨日開爽莫如君健筆疑淹筆方巾似艾巾壯年嗟斗粟老日味羮芹鄰里交防盡傷心宿艸墳

林甲父【冑】

我有宗傳未付衣喜渠歳晚共吾伊云胡丹旐鳴笳去不見靑衿問易時生靈運前何太速爲文介後重堪悲犀斜宰木今誰主飲淚看君乳下兒

丘司理毋【同年升內子】

三十年嫠未易禁信眉才爾遽涔涔斷機有訓名花帖埋璧無慙見槁砧剪髮爲珪供客饌卻蚶令侃職官箴年兄事狀夫人志歳月追思淚滿襟

李提舉【丑父】

榮塗久歷似羊腸蓬省歸來髮欲黃麟筆正煩朱邸客駰絲還要錦窠郎觀魚濠上歸思切吟雁峯前遺愛長金鳯賡酬知樂甚玉樓誰召去何忙

早歳聲喧翰墨場晚尋蘭芷到湖湘劉郎未得文章力涪老空懷書傳香埋璧柰何從石好竽滋甚況琴亡山房宿處成終訣悵憶交情四十霜

陳提舉【煒】

三爲一疏鳯鳴陽去國投閒兩鬢霜早有重名居豸府晚因同姓誤君王恰還使事逢新政已峻卿班入太常止尼不知何物祟淸時竟失魯靈光

嶺海淸聲玉雪如門庭尢峻是閒居吹噓昔日班揚賦受用餘年老易書亭列百間多築圃舟移數里自穿渠春來紅紫應岑寂花外無因見小車

別無久近不相忘見面𨿽疎意味長向摧梁初馳唁疏已埋玉後送銘章我慚臨穴詩黃鳥兒報移阡防白羊絮酒何時澆宿艸些成三賦淚沾裳

趙通判

世守祗儒術才優奏最頻官終半刺史孝事兩家親長葛碑仍在甘棠愛尙新趙公陂上下遙想泣遺民【宰惠安築陂有記】

碎劇更嘗久躋攀鬢已皤題輿嗟命嗇制錦得名多銘好傳千載梁摧付一窠書丹慙鈍筆回惻甚於蘇

山長陳剛父【初爲霅川簿入倉總幕】

名在江湖久靑袍鬢已霜苕人師鑿齒蓮幙客君房甫爲思芹去還遭撼樹傷淸朝公道厄埋骨竟淒涼

又

君本輕場屋何心第太常吟姿如島瘦直性似蕭剛已恨嬋娟誤爭知襌化忙功名𨿽有命詩在莫俱亡

林宗院母

鶴髮賢哉母冰淸又玉溫早同夫傃隱晚受子貤恩箕筆營新竁銘文托後村登堂曾及拜吟望暗傷魂

丘進衜內子

鸂防同看去閨營不少須幼癡兒哭母死孝婦從姑牛臥圖形好鸞棲鏡影孤槁砧銘石語淒寄挽郎歌

梁祕閣

江幙歸來喜脫簮當門小築似山庵名於世見林間一爵以仁尊天下三早失偏慈心已懶晚𨿽漫仕性難堪非無憂愛閒成僻雷雨曾傳舊奏函

白頭姓字紫蓬仙三徑還公得樂全八九十翁健如虎等閒一蛻妙於蟬何年重見風前樹此夜愁看月上義合弔廬寒阻我須防鬥酒到岡邊【三月初八日築】

當年握手向番湖歳晚交情不暫疎安樂窩中三度宿往來溪上防回書鳯防舊客雕零盡龍窟新阡悵望初人物如公應不死有銘有誄果何如【鳯逰冶司堂名】

趙侯母葛氏【莆守】

盛徳髙年百福全瑤池元是女中仙慈民束吏如侯少爲國生材嘆母賢防服俄更衰服去襦歌還與薤歌傳民懷召父依依切苦恨夫人不少延

戴主簿【防鑣】

榕樓飲日君豪甚豈料淒涼雪滿頭橫鶚防回賔上國棲鸞一老殯南州拜經傳業源流在作賦摩空取次休詩卷舊人無十九簫笳何去暮云愁

有子能賢知孝甚新磨銘石以貧遲爲君更作招魂些此士無慙有道碑身老夢思埋玉處客防憶到共燈時家成好入遺文去乞與他年作瑞芝

前住黃檗亮西山

疇昔西山元有亮師今名亮號西山初修白業光時現晚破關髮已斑緣熟不妨逢檗住意防忽漫杖藜還鴈湖未久跏趺去汝蛻𨿽髙我愴顏

黃倅內子

岸幘生同譽繙經老耐嫠能賢兒似侃愛客母如珪有弟銘崔姊何人傳鮑妻霜風吹旐去笳咽篠塘西

適軒黃革叟

翁昔南防日防君玉雪如晚憑居士幾死守樂軒書聖處吟應到原夫技豈疎白頭心自適元不羨髙車

二

閩譜𨿽華逺君於派得黃銘宜買石待詩豈入瓢藏憶昔題吟槁傷今賦一章薌巒序葬處遙想暮笳長

挽潘守

詩書家世事公獨妙兵籌異質生三乳時名放一頭萬山叢裏邑五嶺水邊州謾道登朝去功多恨未酬

二

廣蜀爲唇齒雙江直下舟人知傳幹腹公識到源頭袖入前疏籌深嶺外憂慇懃參近事字字比猷

三

鄕閭扶杖久早歳譽兵間誰信白頭叟能柔赤腳蠻人言勞不報公有道能閒似是英雄骨埋名向此山

四

文武憂才盡斯人爲底窮威聲傳境外袖手老閩中來往二三客康寧九十翁及門曾一識銘筆愧難工

同年趙左藏【時序】

登名三十載岸幘去壺山乍入離珠府不畱鳴玉班同升君弱冠久別我衰顏及此吟哀些傷哉數太慳

二

客有南來者云君病本無信然身是夢俄爾我非吾甫脫登山屐猶傾對月壺人生太危脆變幻止斯須

三

疇昔號宗英嵚﨑恨莫平晚同蓍用數早負榜中名握手𨿽疎濶驚心隔死生白頭慈母在遙想若爲情

挽後村五首

九十非爲壽天胡奪此翁兩朝名法從一世大宗工集本家家有囊封字字忠老龍𨿽異寵堪嘆夢俄空

二

詞源泉萬斛筆欲挽天河詩比歐韓密文追漢晉多一生名皎皎四入髮皤皤班不登書殿傷哉可柰何

三

古來皆有死身豈解千年縱使能仙去何如以集傳騎鯨烏石外下馬釣磯邊忍使斯文喪憑誰問老天

四

雲鬢登堂老論文四十年憶曾同宿處說到未生前精妙無雙手賡詶共防編耽禪生笑我去作海山仙

五

筋力衰難彊傷心苦涕零篋多畱尺素藥僅致空靑傳後吾何述生前已自銘帷堂才一慟恨莫聽謳鈴

竹溪鬳齋十一槁續集卷十九

欽定四庫全書

竹溪鬳齋十一槁續集卷二十

宋林希逸撰

祭文

莆守汪宗博【元春】

僕緣烏石得公而友烏石於公知公最久十載睽離於京再見語及烏石必愴顏面每嘆平生受恩此老不知何年一哭宿艸僕時戲言壺山勝處輟班蹔防此爲便路我歸三年公始再轉忽詭民庸果如所願曁來語余頗覺慰意曰子前言殆防縣記我固知公襟誼可敬尢知其賢必有美政一聞下車事事駭俗逺近傳誇如包孝肅落公之筆若神授手幹公以私誰敢啟口呼民如兒據案書牘片語可傳勝負俱服首營糴舟盡卻冊例廚寒無煙飯喜以麥吏曰神明民曰父母天乎何其遽爾奪去四境哀號曰莆無福香華連連躋堂以哭或尢火攻或嘆食少曰我使君何辜而夭凡仕於今無論饕墨巧則邀名惰則逃責公胡介然皎皎自異豈神亦憎不奚累千里喪還囊無餘孔生者何依死者何送昨公之來過門話舊戒言三酌不許多又今公之歸仍道溪曲我持此觴徒酹以哭千載須防名存身沒何嗟乎公惜此人物

梁祕閣【應庚】

君爲先輩登名四紀漫焉而仕俄焉而止向也爲貧五就賔幕乃心鴻揮手薦鶚知己非無兩在鈞軸拂衣徑還甘老駒谷晚遭明時寵以中祕身外虛名君亦何意小圃當門有梅有竹觴詠自娯無所不足九十之年愈老愈健如仙地行舉國所羨楚東爲僚一見知敬交久而親屢至三徑愛客苛畱度度如是書來溪幹不知凡防去秋之殘忽以病諗亟問亟酬初不伏枕續聞小車亦旣出戶方喜君安忽得君訃哀哉斯人遽爾仙去君骨非凡必有歸處君乎何憾我惜此友寓情一誄寸心何有我𨿽衰慵義當往哭先馳此巵有淚盈掬

常東軒【挺】

公早以文名晚以節著奏賦如班揚牧民如召杜峩冠則鄒陳當制則燕許旣受知於兩朝猶屹立之一柱何厚積之未施乃見奪之許遽嘗觀公之平生蓋以道而出處莫難於曩歳之塗歸莫榮於此時之引去彼璫何人惟寵是怙旣斥以憑城之狐重來如出柙之虎豈聖世之淸明容此曹之號舞眾方噤而詭隨公獨奮而力拒𨿽中札之屢頒抗累奏而不住帝亦何心臺已有疏固省闥之暫違實宸旒所簡注俄當饋以興思痛憑幾之移禦遺之嗣皇擢以政路朝方喜而登賢公亦義而報主天不憖遺此酷何愬思累朝之前修就兩地而歷數治平有歐天聖有魯皆譽於初元豈必立於宰府以方之公何愧於古惟賤子之納交實同防於齋序每握手以相歡至忘形而爾汝溫陵之歸再見溪幹之別三暑餘年分守於阨窮一字不到於公所愧公多情逢人寄語墨猶濕於近書事莫慘於逺訃方得請於帝前忽遺形於江滸嗟何惜於幻塵亦等是於逆旅義當哭臨道苦修阻素車之願以老違巵酒之微以誠寓悵交情之柰何徒隕涕以如雨

莆守監簿陳所翁

千年百年豪傑能防我觀所翁則其人矣興托之勝淩霜噏霞才思之妙舒英吐葩少作流傳誦不容口老筆縱橫醉不停手名固我予才固我奇卽其蘊抱知者伊誰一第中年世路何蹇花底重來緣法何淺生平學問所試防何豈伊才名能爾折磨壺山一麾未至而尼歳晚𨿽貧吟傲自適去冬遇我紫帽是還僅能兩夕笑語溪幹祠壁畱題醉墨猶濕後約未詶至此何及翁乎已矣已矣翁乎身前百恨可付一吁其迂似誇其簡似亢亦以此名亦以此謗僕緣息味一見而親愈久愈篤豈伊同升中間相望離合屢只每一相逢雀躍拊髀翁今何往再見何時惜此人物云胡不悲太白曼卿不仙則已果如所傳翁必不死義當一慟曷日願諧寓情先此於乎痛哉

後村劉尙書

嗚呼先生胡忍遺世梁傾嶽摧龍亡虎逝嗚呼天其喪斯文乎國不遺一老乎四方之士何所就正乎吾黨之友何所問業乎光爭日月之文僅止三百卷乎幽泣鬼神之詩不許足萬首乎斗南文星其隕而爲石乎壺公玉色其愴如岷峨乎公於先皇受知殊特錫第以寶跗序文以奎畫其感恩而從於地下乎嗣聖於公眷亦深厚進班於老龍待公以黃耉不待乞言而棄人間乎西山南塘公知己鐵庵臞軒公端友其將往而同遊乎騎箕者傅爲奎者蘇抑公𨿽去而不死乎僕從公久近四十年書藏防篋詩和防編平生相與似有宿緣論文縷入析理機公才之大我時攻堅我學之癖公譏近禪有瑕必摘靡精不研公嘗謂我休戚同焉公子吾子如一家然歳在乙丑訪公畱連登辟支之頂宿壽溪之邊同吟卽事獨妙數聨續聞目眚致藥萬錢柰何書月至死弗痊邇者問訊於燈夕前小阮惠報知公沈綿走僕數四夙夜縣縣俄而得訃淚灑如泉義當往哭春猶未暄馳此一酹始爲之先二品之貴八袠之延謂公何憾未爲知言公來瑞世公去飛仙斯文何抑後學稱寃我爲此誄悲懷曷宣邦之殄瘁柰何乎天

謁考塘外祖墳

幼來外家及拜王母母憐其孤是愛是拊長旣飄零防學天北夫人之喪逺望而哭歳在壬辰始謁墳下追惟舊恩有涙如防後十五年叨此假守酹奠與偕吾母吾舅人世空花翕然聚散回首於今可柰哀嘆挈挈壺觴僕僕來止髮已如霜嗣至能防宰木其崇孫曾是荷尙期千載積善之報

謁二舅墳

少也孤苦母舅是憐時來就學誨飭拳拳僥逾叨竊敢昧由緣官防南北歳月易遷不拜堂下二十六年中慙假守徼福自天儒雅之集團欒母前番易還裏偶以病纒舅別吾母實來溪邊自此一間雲山連連聞舅之訃寸心欲然弔祭弗及遙望涕漣𨿽有書疏此情曷宣甥今老矣有髮如綿持此一酹於舅之阡宿艸不哭徒飲淚焉

前髙安林縣尉

嗚呼卿月竟止斯乎一第乃爾不第何如燈窻勤勤蚤歳雙宇所防成身以慰父母年逾六十始緑其衣風木之感言之涕洟黃綬而西聊復爾耳三易郡侯非不知己霜臺一剡方爾萌芽春𨿽有信梅猶未花俄爾書來以歸檄告我復其書僕猶未到何恙靡已遽殞其身拖紳鳴玉世果何人君於交防夙有美譽久窒而通又厄以數士非傃隱孰不求名如斯而已亦曰有成人世空花短長皆夢底許匆匆則亦可痛繐帷一慟宜速而遲亟酹以告云胡不悲

後村墓祭

此山之藏公所自築有崒其封夾以華屋有檜有松有梅有竹公常自來客亦同宿生而身防歿而魄復此公所安誰議攺卜諸孤能賢不惑流俗吉日時良於焉埋玉下馬之陵今在城北來者按圖問此宰木惟我於公情同骨肉原頭送車義當追逐叨恩誤除有防詔趣小艸自慚行裝已束區區數言薄露心曲猶子厚余托爲宣讀傷哉柰何有淚盈掬公其亮之歆此魚菽

後坡林吏部祭文

於乎後坡如斯柰何浮榮能防掣電逝波人世匆匆千載一夢𨿽則云然柰何不痛公於三捨如狩獲麟詞華俱妙尢以賦名崢嶸乙科顯晦三紀豈不登朝豈無知己旣歌於蔿猶詠海沂後先三入始謂逢時朱邸談經紫宸對疏胸中光芒於此略吐銓曹旣擢帝眷方濃云胡雅志詭以民庸自謂丞郎法當外補寓書語余欲小結裹朝有公議亦曰予麾𨿽兪心去猶防公歸朱幡方迎易以丹旐天果如何予奪莫料如玉其徳如錦其文胡不持槖胡不演綸世𨿽多才公豈易得衮衮羣飛於公何嗇嗇公猶可能不慭遺江幹一蛻行路嗟悲矧我於公情同手足別我入京過我一宿班行三載有鴈必書近墨猶濕幽明頓殊我注南華公所酷喜非茍喜之忱有悟已經言物化擊節不休公今何往爲蝶爲周我每思公狂欲大叫輀車旣還病阻往弔述情巵酒一字一吁縱令宿艸敢廢生芻

竹溪鬳齋十一槁續集卷二十

欽定四庫全書

竹溪鬳齋十一槁續集卷二十一

宋林希逸撰

墓志銘

將仕林君父子墓志銘

三溪之南昔有隱君子廬於古榕之陰曰林氏余識其家四世矣若君之父子余實加敬愛焉君諱鶚翁字朝叔早事樂軒於西軒頗能場屋語年三十杜門如處女動守繩度不茍言笑築樓於其居面挹西南諸峯梅荔列墻左右余爲名曰登明時引接賔友壺觴其間於世泊如也無親疎逺近皆曰徳人延師教子尢盡禮課督甚嚴故諸子皆頴出少孤終鮮母子相守四十五年孝養甚至潘夫人卒歳時悲慕不已咸淳丙寅正月三日以疾終享年五十六補將仕郎曾祖某祖某父某娶張氏男子二俱登仕郎冑其長也浚漕貢進士女一人適兪慶嗣鄕貢進士冑字甲父丱角聰敏出羣兒旣長恂恂如也於人不妄交從余學易春秋頗有得余築三文書捨溪幹致名師聚學侶冑居其中下筆多奇語同捨推先之將仕病執藥餌不頃刻離居喪哀毀骨立卒哭猶往來課藝不輟俄以怯病卒後翁一年丁夘四月也年三十一朋友入哭皆慟余尢痛悼之娶余弟義女一男某方齓戊辰十二月十有四日庚寅與將仕共葬董漈東灣山之原嗚呼傷哉先是壬戌余待罪祕書監乞以元士一階貤秩网山林先生樂軒陳先生旣特贈迪功郎仍許以文介文逺易名余又疏於朝以二師嗣皆絕旁支無一家乞從諸生僉議立後朝家兪之然二師松楸僅存斷垣敗屋不守歸謀諸人無肯卽者朝叔慨然曰冑守三文之學文介吾宗也願以在籍田分其半爲文介戶俾冑承祀焉白之臺府諸使義其爲皆奮筆褒許於是甲父爲文介直下孫而文逺亦得嗣君實倡之鄕之舊門人喜网山之有傳也共植華表於其廬之右扁曰文介坊余方冀其有成以振遺緒而天嗇之乃竟爾嗚呼傷哉浚好學性孝友執喪治冡捨尢謹哀其父兄不得年涕泣以銘請余廢食涙序而銘之銘曰結廬何年松陰翳翳自我識之倐已四世有徳必年胡夭而逝哀哀何心銘此翁季矧曰冑乎文介之裔

適軒黃君墓志銘

永陽龍嶼黃革叟遁齋紏曹公之次子也諱自信與其兄某同事樂軒陳先生以見趣稱早歳有場屋聲亦嘗走江湖矣交防甚眾諸老頗許之中年喜學詩盡焚他槁築室以適軒名日夕吟詠其間暇則焚香鼔瑟有蕭然自得之趣𨿽先世簮紱華盛自視漠如也生平守師學鄙夷流俗緇黃占卜之事至死不變潛心經典大抵以詩發之故有適軒吟槁紀行防湘防嶽諸集余嘗及見其半爲之防矣今存者一千六十八首無非輸寫已意略不蹈踐古人前死知其期學力也咸淳己巳三月六日終於寢春秋七十有二其年五月十六日葬薌巒山弟某來乞銘曰君埀歿所囑也余少因樂軒翁識君父子於溪上紏曹南防初程也於時君兄弟如玉雪人皆以逺業期之今止爾傷哉余初記薌巒庵又銘朴齋墓今又銘君俯仰五十年如一瞬息感今懷昔能不慨然遂廢一食爲之銘君娶陳氏先君卒三十年子一人公裕其世次見朴齋銘玆不重出銘曰

得於師者正得於天者髙不耽於進其適者哦不羨何欠不求何遭畸於人者多我以銘之何

梁祕閣墓志銘

咸淳四年十有二月二十有八日祕閣梁公卒年九十一餘未能逺弔爲文馳哭之其孤以書復曰前數載吾父治竁買棺百需具矣且預爲遺令曰銘我必竹溪吾兄弟未忍死吾父朝晡守柩哭如生存吾族親友乃以陰陽說語余謂葬莫難於得日失此春恐其期愈緩非孝也吾兄弟且哀且懼又相與謀曰葬必銘得葬不得銘如不葬死之日何以見吾父期逼柰何余讀而悲之不忍辭恨本末未詳姑紀其大者梁著姓也其系逺世居三山閩縣曾大父徳昭妣陳氏大父成慶妣王氏父元輔贈承仕郎妣林氏贈孺人公諱應庚字本仁自號止堂生有異質早著文聲交防皆前一輩聞人二十四拔解鄕漕寶慶丙戌始擢第孺人老矣公旣得簿泉之南安易請祠祿以養甫三載孺人卒公哀哭自誓曰母亡矣吾何仕終歳不入京汀守李公華髙其行以武平簿辟邑瘴鄕盜窟前至者多死公感其知己勉爲一出俄攝令四彊冦一亷如冰霜民徳之呼慈父繼守右司張公翀以勞績上得防循一資與堂除差遣丁酉陞從政五月循文林堂差江西節制司準遣丙申攺辟兵鈐司峒冦作公宣力多太守胡公又以勞績上得防與陞擢鈐司無歳不薦將以郡剡攺奏公辭之甲辰堂差都大司凖遣胡適居豸府又薦不報公宦情愈薄矣泉使訥齋程公憲使後村劉公皆授以京削苦辭不受二公列薦於朝又有堂除之命秩將滿訥齋辟畱陞檢察二公召余與蔡久軒俱在番其不可凂者如故癸丑堂差幹辦江西帥司漕使浩堂翁公以上賔禮之時訥齋入相久軒與政矣方屬意料理之公急告老不得已如其請乙卯甫一考就轉通直郎賜緋魚致仕浩堂大書見一二字贈之公歸築圃當門名以三徑吏書節齋陳公書其扁鄕帥矩山徐公架見一堂圃中余爲之記癸亥矩山爲大儀以孝防奏除直祕閣余適待罪西掖制詞余所艸也朝野榮之丁卯陽巖洪公帥吾閩又以鄕諸老狀聞更乞褒擢未報而公逝矣公𨿽五爲使客世味泊然殊非所樂歳晚得閒卽三徑之間爲窩曰安樂爲亭曰玉堂何似爲室曰村田樂往來吟奕客至卽飲步履視聽如少年人自以爲身退而力彊造物乘除之賜余居隔一江相去四捨嘗三至其廬畱必旬日對語超然無一防塵翳然公忠孝人也用世才略甚長憂愛猶至時有所聞稍異必仰天嗟惜不已端平丙申禋夕雷雨一疏防千言皆冰人語癸亥致書廟堂條內外之獘剴切當事情聞者益敬之始知公𨿽樂於退老而一念之忠不忘也余嘗謂仕而去有防有以折腰爲屈而去者有掛冠畏禍而去者有墜笏自憊而去者有買山資足而去者公防上幕何屈居明時何畏彊於力何憊貧而防何足由由然而就舒舒然而去愛士者求我我辭焉當國者致我我避焉漫乎仕有元次山之風確乎止有邴曼容之志陽巖之誄有曰早不求舉晚爲逸民如公髙尙世有防人眞篤論也余自楚東爲僚知其心而愛之閒居相望倡詶之筆還往之書成帙矣去秋聞以蹶傷亟問亟答殊無它苦輿以兩竹日涉自如忽以訃傳曰俄而逝吁惜哉死生之際亦異矣今以己巳中春八日甲申葬公龍窟山之岡娶林氏贈孺人先公歿三十有一年合窆焉治命也三子垓國安寅之二孫壯孫定孫女孫七是宜銘銘曰

五墓之防三徑之適名齊二疏壽逾九彼窟誰營崇以數尺彼車何送來者千百老而康彊去不寢疾防能如斯允矣見一

陳夫人墓志銘

夫人諱善堅世居福淸蘇溪湖北計議陳公煥其父也儀眞貳車丘公升其夫也莆陽李曹應甲其子也儀眞歿李曹方齓夫人守貧課其學壬戌擢兵科夫人喜曰吾無愧吾夫矣尉崇安夫人訓尢嚴每曰重囚之死生羣盜之重輕其獄自尉始是之不審徒防爾秩滿得掾夫人頗以便家喜歸至建驟得疾隨愈抵捨如常時無何疾仍作年七十二卒之日咸淳丙寅六月二十有八日也儀眞兩娶前夫人林氏一女夫人一男二女庶子一女一男應斗治命爲其弟井後四壻登仕郎吳之遂武經大夫淮西副總管李應龍顏襲公黃裒一孫眞錫儀眞與餘同裏同師又同年進士余嘗狀其本末矣葬龍山先夫人二十八年卜以九月十七日祔甲也以銘請余曰夫人盛年嫠貧自守有共姜之節焉拊諸息其愛均有程母之慈焉訓理曹以學進有翟母之賢焉是可銘也已銘曰

嫠而居成其孤老而殂從其夫驥有駒大其閭遲有需榮其墟

潘左藏墓志銘

咸淳五年五月十五日靖州太守左藏開國潘公年八十九卒其孤公助以狀來請銘曰此吾兄告院公湜所作也余讀之悚然曰公輩行髙而得閒久余後進也景定甲子始拜公於裏第挹其容聽其言知其爲鉅人長徳也而公於湖湘知名許早治兵料敵獨有古名將之風賞不償勞以老自遁世之負公多矣而略無防微見於辭色賢矣哉遂敍次而銘之餘𨿽荒拙忝前史官盍紀其事庶公之尙有傳也惟長樂之潘爲閩大姓實唐禦史中丞季旬之後徙而城居著籍閩邑衣冠之盛自五世祖通奉公常始宣義郎建州教授贈朝議師孔於公爲曾王父朝奉郎肇慶府贈太中飛英於公爲王父晦翁以種徳名其塋者是也朝奉大夫兵部郎中贈銀靑光祿子韶則公皇考也銀靑三室前後兩朱氏公母周夫人以夢得之生而三乳頗有異質銀靑酷愛之初補將仕郎銀靑歿事繼母人以伯奇悲之屏而不怨嘉定辛未銓調常徳龍陽尉朱夫人歿終喪爲黃巖買納鹽場以防謹得譽丞郴桂東時東南盜作如螗如蝟江西舒慶二黃十五吾閩晏頭陀羅五官郴之髙垓衡之妙甫則扶友嵩謝了負包全李纂九皆其最桀黠者也自紹定己丑朝廷調兵遣將憂勞凡數此邑萬山之中爲湖南江西廣東三路門戶乃黑風洞羅李二巨賊窟穴也其民暴悍易動小忤意則刀鞘四起臺閫以公辟公曰辭難非義也慷慨就職一以赤子待之民安其政俄桂陽冦急權令盛桂以城危告公曰解圍不如搗虛自提官軍義勇入戰洞中簿尉何琛死於陣公之气愈厲相持巖谷數日出奇掩襲髙垓賊先奔諸黨隨潰桂陽圍遂解諸公益知其能遂以招撫一委之公曰屈以力易得其心難吾爲張綱可也單車造賊地不以兵自隨羣獠章章競出迎拜曰我儂非敢弄兵以自速禍常時不堪侵枉使我至此公生佛也今惟令是從公停馬畱食與語惻惻然曉譬以逆順禍福聞者相顧泣下送公還邑巢落防空辭拜之際有出而言者曰我儂何以報公茍有驅令願爲朝廷盡死力皆舉手加額而去諸峒聞風相繼聽命公知其可用矣適廬陵守趙公彥覃江西憲魏公大有以求援公遣七甲義士助之於是舒慶二自隕黃十五乞降臺閫皆以義士功居多爭上其事得旨因任攺官理爲須入仍與陞擢差遣公又爲之儲粟治藥剏立義冢使饑者病者死者有資焉然後傷死事之家旌孝婦之節以揉其心新學校之宮還教導之員以回其習於時蠻俗爲之一變添差通判潭州朝廷知公得溪洞之心畱之於此蓋有待也嘉熙丁酉酋爲邊禍烈史制垣公以七甲三洞策應公卽日就道點集壯勇八百人直抵壽昌突圍以進北酋驚顧曰赤腳蠻兵來矣或守月城或戰淸淮門我軍屢捷敵遂退制府上功得旨全軍補轉三官資赤腳蠻之聲遂振於境外當是時公之名於兵間何如也秩滿除監左藏東庫人謂公鄕用矣無何出守潯州眾以爲訝而公自視猶若欿然在郡孜孜如理家事以嶺民去天逺疾痛不得上聞切切然毛縷診治之損例捲損浮費代其民輸夏稅一年帥謝公逵狀公治行累數百言上之不報繼知韶州以父諱辭攺梅州未上朝以黃平爲慮攺知靖州公亦喜於自用初公以潯陛辭援漢唐防晉董元二事痛言蜀廣可通之路黔郁共下之江時幹腹之傳未的也先事之見已如蓍及抵渠陽訪求大理自杞蹊徑嚴如防遏曾未三月以侍禦史周坦疏罷公論惜之歸食崇道祿尋擢廣東參議官時有諫官居寓裏者欲請大奚山墾田同僚憚其聲勢噤齘閣筆公獨奮然曰此盜窟也居海中心昔在淳熙爲朝廷憂甚久幸而鋤薙不許生聚種植其間著在令甲是烏可許其事遂寢聞者韙之公諱周伯字宗之莊重沈黙卽之粹然無嶄崕異之行與人極和易居官不求赫赫譽而人自稱之間關盜賊叢中十一年不徙邑勞績著甚亦旣登朝隨以一麾而去其在渠陽甫爲邊計而又斥之史之當國其失士大抵如此老畱瘴嶺非其所樂於是慨然歸而請老矣至於開慶之元湖廣蟊訌向公所借之士赫然有聞臨陣爭先多爲朝廷死節而主其兵者羅詮亦公在邑時薦之帥垣畱之飛虎者也縉紳之士以此爲譽而公絕口不自言公朝亦無知者此余所以爲公恨也優遊里社嵗晚康寧人以爲造物所報門無雜客時與鄰曲年徳相若者往來樂以忘憂至於沒齒人無逺近以潘佛稱尙徳哉若人也積階朝議大夫閩縣開國男食邑三百戶娶劉氏繼趙氏庸齋忠淸公女兄也子三人長公湜故通判撫州次公助漳州推官次公嵓將仕郎女二人楊某趙某其倩也孫男四人成祖將仕郎廣祖興祖彰祖女孫四人其年七月二十有八日葬洪塘山之原銘曰士於今世患不知兵旣仁且勇如公幾人一紀於郴七甲三洞何以得之惟公所用彼獠所穴白刃如林單車直詣示以赤心人狝以禽我視如子所以其人爲公效死援淮之役自將往還敵亦憚之曰赤腳蠻上功𨿽頻賞功何薄曾是登畿亦爾落落天南何所一再易麾渠陽甫至又以斥歸邊猶未寧失此偉士俾之得閒防二十防勞而不報所得者年一身之嗇百世之延伊昔公家名以種徳是又種之以銘以勒

劉夫人墓志銘

夫人之子必鍪辱與餘子泳防且嘗問詩於余余愛之己巳秋居夫人之喪識其事與家世銘狀介泳以來且曰吾父沒鍪也稺不得銘今吾母棄我不銘不子矣余讀而悲之抑自念曰夫人之二祖龍溪東萊實銘之柰何敢𨿽然不忍辭也夫人生名家自荊溪徙武川舊矣髙祖光祿公諱滂太常博士守盱江全家死於難汪公藻合諸賢奏其事髙皇帝惻然優贈之汪爲志辭甚哀曾祖梧州刺史諱墉早退有重名呂公祖謙甚髙之祖上元令諱續父諱琮母趙氏房公元孫歸於趙朱陳之好也夫人諱孟溫幼小有見聞言動應準繩在家爲賢女旣嬪爲賢婦旣嫠爲賢母檢法登己丑第初調晉陵尉嚴陵徵官皆以憂不及上再調丹徒簿秩滿爲毗陵錄參攺差浙西檢法官將就班卒官下生事索如也夫人奉其輤以歸爲塋爲庵事事整集痛其夫之出門折軸也勤苦治生以起家屬其子鍪幼章句自授之稍長延師極勤敬旣壯縱逰四方取友當世豪俊費𨿽厚不少靳時以聞人相與言歸白膝下夫人喜見顏色必勉以毋倦初檢法該祖澤遜其弟撫州汝防之子撫州痛其兄迄以遺澤奏鍪也丙寅銓得【缺】州海門簿夫人每訓之曰汝曾王父鼓院王父司理與汝父皆由科目選不應以此自畫也海門將問戍夫人以疾卒夫人嫠居二十年治家如烈士敎子如嚴師自飾去其華時祀竭其敬接內外婣族有恩待賔親上下有禮戊辰上元中夕俄感疾危甚禱而愈謂鍪曰吾爲終計百需已具今𨿽精彊明年今日猶及見否言之不戚若有前知達矣哉生嘉泰四年卒咸淳五年其日正月初六日是歳冬季庚寅合葬於太平鄕白峯講堂山之原男鍪也孫良畛銘曰

嫠之劉唐巨族以節名死光祿世積隆其文郁夫人生陶染熟婦徳全慈訓篤嫠而居儉以足二十年甘守獨一甲子餘數六養有期臯不復講山原爲夫卜袝於玆後來福

徑山偃溪佛智禪師塔銘

景定四年六月十四日徑山佛智禪師廣聞示寂遺奏聞皇帝悼惜賜錢助葬塔在大明山下以大明庵禦書其扁且給田以食守者嗚呼盛矣非師能賢穆陵豈輕畀哉師於余爲鄕人初得其名於鄭丞相所爲偃溪序壬戌還朝始見於京疎眉秀目哆口丰頤道貎粹然出語有味益敬之東澗侍郎湯公於師尢稔每相與言其賢方聞其病卽以書別余與東澗俱爲文以奠之東澗筆甚奇南歸五載其徒普暉來溪上乞銘狀曰師官林家子世業儒母陳氏夢僧伽振錫入其室娠而生師貎與像肖人曰僧伽再來也劍負未言見佛卽合爪稍長誦書如流年十五父母以夙緣俾從小父智隆於宛陵廣孝十八受戒其初謁印鐵牛印名具眼深奇之曰法棟也徧參諸老與少室睦無際派追隨甚久卒嗣琰浙翁初見於天童鍼芥𨿽投自知未隱去再見於雙徑翁知梅將熟矣迎曰汝來耶一夕坐檐前聞更三轉將入云堂曳履而蹶如夢忽醒翼朝造室翁舉趙州洗鉢語師將啟吻翁拄止之平生疑情箆下冰釋機鋒自是不可當叢林曰有兩浙翁矣紹定戊子四明制閫胡公以小淨慈致之郡有貴公謀竁寺後時安晚當國師以詩馳白卽行相苦畱之事遂止無何移住香山相功徳寺也相還裏又移城之萬壽貴卿名士爭先防從晚每至忘歸爲師作序此時也乙巳雪竇虛榻制閫顏公以師聞如奏勑下此山給勑自師始上又親灑應夢名山四字以賜戊申移育王辛亥移淨慈時敎家有挾坐禪宗上帥奏疏百言條析明備上是之詔仍舊時璫焰方熾師以理折聞者敬服甲寅移徑山寺更兩燼而復始務速成傾漏相仍日費苴補師始至歳仍儉輟衣盂以贍來者廚堂忽敗撤而新獨雄於一寺其有爲之功不茍類此庚申賜號佛智舊莊二所指水爲田東餉按籍索租害此寺二紀師爲奏免逾年又以和糴病告穆陵雅敬師每請必兪師𨿽於世泊然而所居利興獘革不可盡書賢矣哉連住八山防四十年誘納其徒證悟者眾海東夷相叩讀書沓至師之道化逺矣病中危坐如常時問疾往來與語不倦將終獨以急明己事爲門人戒侍僧求偈靡去益請書十六字而化時方炎夏飛霞紛紛非積行所感乎住世七十五年五十八夏其壽若臘與佛日同金書庵名共一明字聞者異之師襟量素宏與人和易所至緇徒雲集敬慕之沒齒無疾聲遽色遇事𨿽劇處之如如不逼而成隨願必應他人不可學也或疑主法過慈其獘也弛余曰百丈規則嚴南陽門戶大臨濟峻峭雪峯粹夷敎𨿽不同其道一也師以身率何弛云余𨿽交師晚而知師深是宜銘銘曰

振錫何人再來何故夢覺何分歸防何處無爲有爲一手呈露全提半提八防言句我翫我珠無汝喜怒汝傳汝薪自我來去大明峯前遺蛻所寓枯木眾中法髓誰付金字扁題龍君呵防百世之藏與龍共住

鼓山愚谷佛慧禪師塔銘

愚谷名元智枯禪法子密庵二世孫也枯禪道眼髙師初從枯禪於鳯山叩請甚勤禪已奇之去而防方謁浙翁琰於雙徑謁少林崧於北山畱掌記有聲稱少林移徑山枯禪嗣席師喜曰靑鳯山前事未竟今竟矣禪至仍掌記俄而機契萬境如如禪移天童甫至而寂師往奠有偈甚悲其詞曰擬擘春云作錢楮傳徧諸方曰石屏風又題破矣歸畱南北頗久妙峯石田皆以座元晚之石田病貴璫當至俾師領客璫有數問師與語要而明璫以密聞名徹中禁其人約師一見師力辭之一眾驚服嘉熙己亥出住吳門薦福移翠峯又移毗陵芙蓉道價日隆辭歸靈隱寶祐某年泉守以法石致三夏遷西禪寺久廢師興之增築二莊海田曰福淸太寧長樂大澤居六年俄退席逾歳帥閫竹居王公移處崱屴甫一夏以病告退老東庵咸淳丙寅正月十七日趺坐書偈而化壽七十一臘五十八塔於鼓山南院師生薛氏世爲長溪儒家防村薛補闕之後年十四治書筆頴出非其所好出家邑之淸潭二十受具道貌充然識踐兼美渟涵愈富退斂若虛和而有容犯亦不校其所造詣未易涯涘余初得師於冷泉余老溪上師自法石北來一見良喜自此書問不絕師素寡言每見黙然以意相怡恱餘多方外友師尢質重者也師沒三載其門人九峯某謁銘於我語愴然曰吾無以報吾師師不得銘吾弗子也余知師之賢而多某之義遂爲銘曰

欿然而虛𨿽有若無是曰愚淡然而足𨿽下不辱是曰谷有屴其崇有萃其封我志此翁

前天竺住持同庵法師塔銘

錢塘上天竺諸敎寺之冠冕也位置其人亦猶五山之雙徑焉況是六龍駐蹕大士之奉尢嚴主席之來必有宸命疇咨聲望畀予不輕故先後相承多其宗大尊宿若同庵則其一也師諱允憲越之曁陽劉家子母楊氏夢僧入室而師生以爲再來人也少卽緇之初防育王有老衲具眼曰子緣在臺宗且敎以鄕往遂從逸堂某於西山又從北峯某於超果精勤十載洞造其微於是學侶奔趨爭就鑪錘名山虛席疊求致焉自臺大龍歷秀廣福與臺白蓮遂由鄞之延慶擢主上竺乃探名於大士得之師嘗兩爲座元一眾心服居八載軌行之化私淑門徒有爲之功徧新堂宇淳祐一再明禋隨禱隨應兩遷左右街穆陵特防也初成傑閣以超諸有海賜名宸奎昭回亦惟師是寵丁未季夏朔祝香甫畢就與淸眾語違人皆駭之翼朝書偈趺化畱龕旬浹危坐如生報年六十九夏五十三葬寺之東其徒以師沒二十年塔未有志介古源淸來請余曰佛學莫難於頓悟臺宗尢妙於講明茍獲造其微豈必離於文字能窮辯何鈔疏之俱焚旣悟此心寧法華之自轉卽師所學觀其終始豈非雙修之全功圓位之極致歟遂爲銘曰南北互興空有汨龍勝之傳佛隴出二溪而上肅也述珠相付同一佛上竺自唐爲法窟累朝妙選多人物同庵八年玉柄拂見地光明語剞往來如蛻沒不沒書以傳之鑱崒千載宗傳指可詘來者伊誰覓靈骨

林孺人墓志銘

古囊山之前有處士曰蕭宋珍其室孺人林氏玉融鏡江人也爲處士繼室以賢名余嘗造其家處士父子皆龎眉皓髮有古君子之風其翁精於內典嘗寫華嚴盡其帙余與後村爲之防處士好善如乃翁輕財樂施孺人力助之𨿽厚費無靳也其平生可稱者於公姑盡孝於賔親盡禮於鄰里上下盡情人無親疎逺近皆敬譽之處士以次子畱上庠遇禋恩封迪功郎戊辰轉承奉郎賜緋魚袋林氏封孺人年七十五某年某月某日以疾終某年某月某日合葬某山之原子二人長桂芳次桂發爲存心長升前廡擢戊辰龍飛第調泉州敎官孫四人麒麟福巖桂發未歸而承奉沒甫歸而孺人沒痛父母之不及榮養也爲承奉求銘於後村乃以此見囑兩謁余溪上餘悲其志而知其家世之賢亦樂爲之書銘曰

承奉之妻廣文之母善積於躬福貽爾後誰其銘之竹溪老叟

竹溪鬳齋十一槁續集卷二十一

欽定四庫全書

竹溪鬳齋十一槁續集卷二十二

宋林希逸撰

墓志銘

崇禧陳吏部墓志銘

咸淳二年十二月二十有四日崇禧提舉宮講吏部開國陳公夢庚卒前三日猶以手簡至溪上索余考工口義曰吾疾少間矣願見此書幸毋靳余汲汲復命而公之訃聞矣以程度之至才一夕余與公交三十年此帖爲絕筆也嗚呼哀哉其孤卜次年四月三日畢葬事以國史武諭陳自齋之狀來謁銘且曰吾父生平酷嗜書𨿽病不廢捲得考工傳良喜扶頭繙閱至疾革後已公眞生死文字間矣嗚呼哀哉公少以文名年二十一拔冑解三十三擢甲科敎授潮州秩滿堂除廣西漕幕人訝其逺謂廟堂抑名輩公殊不屑意代還安晚鄭公當國矣遂得幹辦浙西運司兼防子局校藝省闈房中所得多佳士俄以考舉如格注廬陵縣鄭公曰非所以重科目也創員提舉防子庫比內職以處之鄭免相除奏院公以未試邑辭攺太社令甫兩月臺評去以公安晚所敬疑其爲黨添差通判泉州吏於泉多以珠犀自污公屹立如冰霜大商豪姓敬逺之人目爲古老通判埀滿又以臺評去公朝知彈者修同幙之怨甚不直之逾年遂添倅廬陵實文淸李丞相當筆廬陵舊有督府賣鹽籮錢終嵗緡以萬計公曰毋貽患他日悉還州家未防漕臺積等驟索郡無見儲良窘人服公逺見董秋闈與諸房以不重謄爲約遂洗累試鬻舉之疑知和糴素病民屏絕符移但委攬家分勸民不見吏卒而辦諸司皆髙其才檄攝撫州前將交頭諸帑多虛數公畱其緘鑰別爲出入兩簿自領事日始比去盈縮了然网米敷船歳擾且滯公造巨艘十二先半載出深潭以俟徐以小舟運足之舊以秋期是年四月至總吏以爲六十年未有也其長於吏事率類此除檢院免得貴州母喪止知惠陽至之日有重囚連逮在犴人二十九前死者不計也公曰韓必和贛客也去管下九年而後韓達訴無屍無證徒據黠卒陳猛一言詰之則曰傳聞也見且疑聞而信乎攺委貳車審鞫之得其情二十九人皆釋前在撫宜黃人有得罪於父而縊死者縣囚其父三月公亦一閱而縱之仁而能斷聞者以爲法便民奏上列二事於朝其一曰惠民苦贑商之害名爲販負實則暴客豪奪必空其廬忿激多死於鬭爭而誣訟捕系尢擾若如淳熙守臣吳褒之請乞今汀贑二州團保伍與憑由入出稽諸一人有犯同保共坐其二曰博羅石灣介廣惠之間海冦以爲窟穴出沒如鬼𨿽嘗置寨籍缺而力微乞從經司撥水軍三十人部以一將兼博羅巡檢生劵州給之公爲惠政俱可書此於慮民尢逺議𨿽未行識者韙之惠人像公祠於丰湖十賢堂歸得汀州除宮敎道除太府寺丞就職兼莊文府教授對班首疏言今天下固未亂而亂之形已具國勢固未危而危之證已成內外患交攻公私儲俱竭𨿽未有徐樂瓦解之慮而有賈誼積薪之憂又言盜賊夷狄之禍曰鹽禁過密荻浦變生掗鹽害滋昭夫嘯聚在內則有緑林相挻之虞整居寶峯必謀掩屬板築光化意在圖襄城亳邑以窺浮光陷大理以搖廣右在外則有日蹙百里之辱皆當時諱聞者言官丁大全甚惡之遷司封卽劾去穆陵知其非辜玉音予祠時寶祐五年也大全敗前惡者皆召公曰吾倦矣甘老林泉四請祠廩爲詩示其子以銅臭不如書香稱善人勝官呼爲訓其始終操趣蓋如此公嘗自謂吾年七十七爲厄歳十二月爲厄月果如其言官至中奉大夫閩縣開國男食邑三百戶所作詩文多不自珍惜僅存者竹溪詩一槁至五槁羅浮倡和小集摹傳矣又有笑林若干捲竹溪雜槁五卷藏於家坡詩防箋若干捲刋於惠笑林自志出處也娶劉氏封令人有賢操白頭相與如賔先公一年卒葬所公自營今合窆焉子攸承直郎漳州判官孫溶將仕郎孫女三壻曰將仕郎林溶之修職郎新徽州績溪縣尉趙必埴一尙幼公偉人也學問有源委取捨義利明其在桂林兩幙皆以徵黎受賞經帥憾公防漕鹽獨遺之有勉其致禱者公曰吾寧失兩官禱辱也其在京漕衞公經諾以京剡適有嚴陵宗姓爭嗣者衞決矣公以理爭之有疑掇怒者公曰吾寧失一削爭職也此其所以自立亦其所以自困使能少貶以徇流俗其達也久矣大資可齋先生實公從祖辭榮髙蹈爲今丞相所敬屢謀起公而公以知止告可齋曰景長能如是吾家有二隱矣初號竹溪晚以隱名堂蓋取諸此余所記是也公姓字居上流嵚﨑四十載僅一刺郡兩登朝通不及一考人皆以爲恨而公春媚玉明由由自適寄所懷於聲畫視退猶進也是惡可與寡淺者道哉余初識公於京計幙之廨鄰余寓屋每夕共坐燭影下評談古今文字公眼目最髙辧難往復時中肯綮必相握手歡笑夫人喜具觴茗隔簾時曰掫者錚錚矣去嵗秋謁公里第公𨿽少臒眼光爍爍劇談縱飲如常時間及京華舊事相顧愴然豈知幽明訣竟以此日余又何忍爲斯銘又何忍而辭斯銘也自齋工於文狀公本末詳而有法余哀思涸姑述其槪云爾因系疇昔所以相與者焉嗚呼傷哉銘曰

義江古靈閩之夫子五傳至禾義山金紫禾生良臣理曹公祖宗仁太中是爲公父母也碩人考諤林氏二李齊名諤之昆弟中外兩家有文有道少長燻磨所詣者奧旣名於時且翔且止胸中光芒所吐能防槁𨿽可傳事𨿽可錄淵其渟涵見者毫粟歳晚自怡更號一隱我散其樗彼榮者堇是身如雲朝聞夕可矧味其腴吟嘯至老渺素綬橫孤翠筆聳千載不蕪一隱之壠

宋知縣通直陳公墓志銘

咸淳二年四月乳源陳君之子夢龍以書抵溪上曰吾父尉尢溪丞連江掾英徳令乳源東廣以架閣檄畱乙丑如京鈔已上俄得疾致其事進階通直賜緋魚命下而卒時十一月二十七日春秋五十有一東軒大儀常公挺爲吾父書壙石矣願有銘僕辭焉九月又書曰吾爲吾父卜窀穸初以五月痛其未得銘也攺卜中冬丁酉矣吾父生無以騁恐死在湮泯將遺憾九京是吾父有子猶無子也余爲之惻然曰君向自連川來攝玉融有賢聲其歸也余以詩餞之去而爲掾爲邑皆以防白名英韶之士至今稱之龍也𨿽不能條其事而余聞之審況寓齋寶章以學問起家仕更麾節而宅不過一區田不盈百畆待制陳公讜大書公勤防儉四字褒之參政徐公榮叟狀其出處亦以亷許之建安名前輩也君以父仕守其學終身忍貧以死昔人曰臣父淸畏人知臣淸畏人不知自以爲不及君一防如冰雪所至歉然未嘗以此自多其在吾邑卻例謝私覿嘗敬而譽之君赧然變色曰無是余於是知君家父如威子勝質矣龍也圖君之不朽不逺數十捨専伻一再至不得銘不葬其志與李方叔同豸猶不以屬雪堂僕何取知君世貧無以求於顯者憐龍之志遂爲銘云君諱焯字仲明寓齋公諱梓朝請大夫直寶章閣江西漕知隆興府母鄭氏贈恭人遊氏贈恭人君遊出也一子龍也銘曰將相裏溪之陽林石阪君之藏再世賢闇而章銘以詞傳彌芳後之人表瀧岡

陳判官墓志銘

君諱介字方叟世爲福淸人自古龍徙龍津則髙王父某也曾王父洪業王父士表父侃皆以積善名其鄕君生五歳而孤母氏督敎甚至初從學尙右鄭公有能賦聲鄭公世所傳八韻活法者名師也長事樂軒於网山之裏母氏外家龍江實與网山爲鄰遂徙而居焉君旣有聞於樂軒不以場屋爲意年三十不應舉人問其故曰吾早孤母子相依爲命吾親老矣何忍一日離膝下終曹夫人之喪已酉始就舉庚戌與其子巖石同補上庠兩拔解擢開慶己未乙科時鶴相當國仇名士君廷對語切直考官懼而抑之調三衢戶曹偶縮戍遲半載始往至卽卻砂地粳糯例錢秋場受納每石有買口錢二楮君笑曰口可買心可買乎防去之後果毅軍閧郡誅其渠洶洶猶未已委君詣營諭之眾歡然曰是不受錢司戶吾曹請好米敢不聽命臺府多委送每以理折之且委曲訓諭以還其天間有彼此釋然而去或兩造俱嚚𨿽負者亦服其議死獄也必爲囚者求活死者求寃曰庶防兩無憾常邑詹冦成於幕客魁吏君深憂之力言而不聽變作登陴守捍君獨當所必攻事平辭賞格不獨受人益賢之前是謝公奕中禱雨久未應以君純篤曰爲君走靈山隨車霑霈郡人曰司戶雨也甲子又旱君白郡侯曰旱之虐者天政之虐者人減五邑之賦天必雨王公已欣然弛其半雨立應嘗攝邑山時諸鄕多盜君謂尉曹曰此饑民耳毋庸激但以禱雨爲急旣得霖糴無閉盜果息邑素煎熬君守之以防期之以信月解未過以俸代之守曰江山果難乎陳戶何優也諸臺専吏橫舊苦之君攝倅不爲屈屢直於使家來者以戢私曰此彊項司戶也在職三年四易守寛猛𨿽不同君處其間隨事救正無不敬之秩滿擬以職幕辟辭不就畱八月始得去外移潮州判官憲王公佖素昧剡以浙東憲幹書幣造廬君苦辭以謝杜門課諸孫寄情歌詠於世漠如也忽一日自吟曰了知傳菜日仍是破年時咸淳乙丑君年六十六其子以二八疑之驚問曰何爲作不祥語君笑不答果以十二月二十三日無疾而逝實立春次日也君蓋前知之矣娶鄭氏子一人巖石修職郎攺差建寧府學敎授女一人適登仕郎劉嗣翁男孫二女孫二將以某年某月卜葬云漈山其孤以銘請曰君治命也余𨿽與君同邑先後出樂軒之門久落江湖而未及識壬戌被命還卽捨道行柯山鄕落間聞父老誦戶曹之賢有曰活菩薩者心甚異之旣見則知粹然古君子也嘗以其名上於朝越歳南歸又一見旣而聞君兩辭臺郡之辟所守甚堅今世之仕爭歳月校分毫若不復有明日者而君所守如此又且怡然死生之際非學問之力歟樂軒之門寥落久矣使其年幸而及耄使其學幸而及試豈不爲程門尹和靖獨殿諸老以壽斯傳天不慭遺惜哉若人也君之子旣爲家傳甚備余因取其大者書之銘曰

書而臞道而腴名以文兮雙宇譽以政兮三衢卻當塗之羅致甘逺次以舒徐棲心恬知之養蛻身夢覺之蘧夫是之謂樂軒子之徒

張屏山墓志銘

嘉熙庚子秋餘以溫陵掾入漕闈撤棘有士頎然闖門者視其刺則張君持之也坐而語余曰吾爲屏山書室以聚鄕俊秀而學焉貧不自給者買濠田一莊以資之今已成願有記余曰建爲往來之衝名於時者日過門何取於僕再三謝不可旣而謁其居則山之環者如屏前後左右位置各有思喜而諾之自此相與三十年知君上世家升州唐曲江司徒之後南徙伊莘遂爲建人嘉祐以來擢科第者相踵曾大父轂三捨貢士祖某考某贈迪功母謝氏封孺人開禧禋澤也君字立叔生十四歳而孤與孺人依外氏湘潭令尹居溪濵後移屏山下初從永嘉李公曼卿蔡公幼學授春秋同門生謝公汲古周公端朝皆推先之齊堂倪公領郡親課學職員君爲首選擢以學錄極加器重君行醇而學博里人執經席下去而顯者甚眾居孺人之喪嘔血防毀性逺近以孝稱庚寅辛夘君損廩質家活千餘家人呼爲生佛招使抑齋陳公素寡與獨約二使者訪君於書室歡飲畱詩而去君𨿽筆硯未靈老不釋卷晨興必誦周易終帙持身治家有古君子之風性喜施予建寧縣學廢堂廡爲蔬溪雲際寺荒山行苦暴客君一手倡成之邑士行旅至今以爲徳晚號屏山居士築精舍於靑雲峯卽梨山也淳祐已酉某月某日畱詩一絕無疾而逝享年七十有六有詩兩卷名意槁其年十二月五日壬寅葬靑雲中麓君自營也娶提點陳公扄之女男瑜先公十二年卒孫男二人康松年女一人壻莆田葉丞仁甫之子祖曾孫男三人女一人狀其事者門弟懷安簿黃夢吳咸淳丁夘松年以文學守勑應莆陽趙使君之招道溪上袖以求銘君於是歿十九年矣讀其狀思其人恍如初見時也爲之愴然又喜松年好學工文能紹其業知君之有後銘曰

屏山之下昔君書捨梨山之前今君墓田君窮於世酷愛者山以吟以樂生死其間曼卿芙蓉純父長白君今何歸必如歐石此山長存君則不死何年鶴還問君孫子

林夢隆墓志銘

國淸林夢隆字徳本惠安丞雷震仲子也早工場屋語長富於學累試不售居裕如年四十辟一室名彊齋聚圖史其中理家𨿽甚勤巨細必整比而晨夕諷詠此室以書自味爲詩多警語性嗜古寶繪所儲集古所錄與涵星割云之珍茍有至者以得爲喜不計直予之居鄕尢樂賙人之急貧而沒者槥之裏士程徳正老無依谷之家庵死爲之窆其能慈且義類此執惠安之喪衰麻不去體前兩年嘗告余曰吾卜地醴泉西蔡營吾繭室取香山詩語名之曰海山歸處余嘗扁矣今年春又以詩請餘詩之甫數月其兄忽以書來訃且乞銘又曰吾弟孝於親友於昆季旣歿猶見夢於吾母曰二兒𨿽稚弟兄在何憂余讀之愴然曰彊齋其歸海山乎因思中庸問答其最後兩言窮達死生之事也今君塞於時而不變愬於夢而不戚亦彊矣是可銘君生嘉定丙辰終咸淳丁卯某月某日葬以其年十二月某日母余氏娶魏氏先卒十二年已窆今合焉二稚宗直宗海也余嘗銘惠安矣家世已具玆不書銘曰

海蒙蒙山小小有人焉彊哉矯嗟爾賢嗇爾壽藏於斯利爾後

孫夫人墓志銘

夫人孫氏諱汝靜溫之平陽仙江人迪功郎叔惠之女保義郎林棟之妻初歸時夫家未裕夫人曰姑向老不宜自勞夫力學不宜自汨請以身任之縱其夫逺求師養其姑極盡孝去飾甘菲朝晡應酬不少懈茍完矣始辟其居保義亦升右庠人以爲賀曰未也夫早成名姑安得壽此吾願爾俄而姑疾衣不解一年夜半露香自祈乞減已算旣居喪泣血不啟齒終其制及保義合選成擢第上三人傷姑不及見語必涕下保義歸逾歳卽逝夫人嘆曰命也柰何嫠孤相守勤苦自力恪意敎其子畢婚姻未久而女忽亡悼恨得疾以景定四年六月四日卒享年五十有八初病卽曰吾數盡矣三日凝然端坐而瞑但囑其子以行好事振家聲定力如烈丈夫性純孝慕其親終身母陳氏年九袠家𨿽逺稍暇必歸寧常問時安否不絕屏攝之祀滌視必躬鄕鄰之急貸予不靳歳侵每平糴以倡一介不茍取嘗有輸租多數楮去而覺追數里還之又嘗遺首飾於庭心知其人不欲言眾索驗得實夫人曰非吾所遺者其寛厚類此死之日閭裏逺近哭必哀以咸淳丙寅合葬金舟鄕湖原象嶺曾祖徳運武翼郎祖大經承節郎子一人煜漕貢進士女一人壻方皥如今史防之子國史余友也得書爲謁銘余又聞煜筆力如乃翁必能大其家惜夫人不少待也銘曰【闕】

永嘉林國輔墓志銘

前之冬浙貢進士林煜以余友方國史防之書乞銘其母今又以其父狀來亦余友所作也且曰吾父銘吾祖母重趼至閩乞憐於庸齋趙公畱數月始得之吾父亡吾尙幼宰木拱矣不銘不子也吾懼焉余憐其志不忍辭按君先世自閩徙溫卜居林灣薛習齋已於南仲之志紀之曾大父訓大父廷翰父謹皆以積善名於鄕君諱棟字國輔一字與守年十二而孤劬書力學志亢其宗甲辰混試補右庠歸拜其母戀戀不忍離母趣之君曰歐陽四門𨿽曰養志兒願學者陳蕃也未防母以疾終哀毀防滅性朝晡之奠哭三載聞者傷之旣葬始入京戊申升捨已酉上捨文聲籍籍旣擢庚戌第學法必需明禋或曰君爲鼎魁不應限此君恥自陳東歸甫逾年得奇疾卒淳祐辛亥六月二十有七日也春秋四十二明年從戎殿扈之命下不及拜階爲保義郎君爲文簡而有法以諸祖多防陳止齋樓攻媿之門議論有源委其從師取友又皆當世名人少時聲價與從兄潮陽宰善補儀眞敎思齊相上下生平一語不輕發自號訥庵而扣閽議時政別忠邪多爲同捨先廷策痛言邊事甚激切謂兵禍甫息喜功好大前世覆轍也時有主議圖邊功者君故峻折之末言天理人欲限界定則君子小人限界定君子小人限界定則中國夷狄限界定衮衮數千言識者謂其有龍川气骨無垢學問使君得試掖垣必又有可傳者惜哉性喜施輕財救荒賙急不少吝某梁某路茍有病於人不待告者築均水偃復古運河團保伍捍海暴或請於諸使自爲之或獻以奇策俾行之使君得用於時必以勲勞見惜哉其睦族有恩其交友有義其持身有禮其敎子有方國史狀已詳卒之日無他語但曰死生命也使吾少延得再轉以貤吾親吾願也已矣柰何歿其身不忘其親吁賢矣娶孫氏上捨正奏應霖之姊後君十年卒男煜也女嫁方皥如咸淳丙寅十一月已酉與孫夫人合葬湖原象嶺君昔自卜也銘曰

聲三捨兮文豪上三人兮名髙𨿽橫金兮賜袍遽埋璧兮叢蒿志貤親兮不遂死遺恨兮柰何

祕閣提刑侍講正言陳公墓志銘

淳祐甲辰大政攺紀朝方畱意人物公時有聲於湖湘矣丙午防克齋獨相公以體量江湖鹽事稟議尙書省甫至條上三說皆前相施行舊獘也廟堂是之旣又述建閫之議曰國初𨿽收藩鎭之權而重邊城之寄所以藝祖之世西北帖然今淮西諸城日困於敵謀國不思變通之策如靖康剏四輔建炎置鎭撫徒曰昔人剗方鎭以爲郡縣今不可割郡縣以啟彊藩以桓溫蘇峻疑當世之人而不以羊祜陸遜期文武之士非識時之論也克齋喜書其紙尾曰此論甚偉國有人矣終當用之除公左帑甫陞轄而防去安晚相矣於是遷六部門未防遂除監察禦史兼侍講此丁未七月也初進講穆陵曰知卿不求人知此朕所親擢公頓首謝聖意蓋欲用公矣苐一義及鄭簽樞又言史宅之之橫時史以宇文融故知求媚於時遣使四出名爲括田委信王疇爲害西淛公議籍籍諫垣抗疏柱史直前史爲掩防猶得外補公乞覈其贓重加鐫斥朝論壯之在臺一年其所彈擊皆天下所不與者每奏必行且言大臣不持大體內而筦庫小吏外而監司末屬駢塡光範之門中書紊矣人尢以爲難言戊申十月除右正言仍兼侍講公條陳獘事愈力時史已在樞府媒蘗尢甚以言事之臣多侵貴近指公爲植黨除大理少卿不拜而去此已酉閏二月也明年除江東憲再辭始就職逾年辛亥以部內有簿李某當路倩也奪浮屠田畆數百郡欲媚以畀之公不可移文追索急李毒於朝免寶祐元年十月主管明道宮抗章引年以直祕閣致其事十二月二十一日以疾終年七十一階朝散郎公諱求魯字質甫嘉定癸未進士自爲小官恪然有守所至得譽且皆有勞效可紀初調臨海尉郡罹巨浸彌漫城郭死者相枕藉猾商乘時聚羣不逞詳爲暴邦人大恐守以屬公公不動聲色捕三十餘人一訊卽服聞於朝以弭變於未形宜厚加賞非公意也再調漢陽敎官朝論皆言有勞不錄何以勸特攺承奉郎丞處之麗水僞劵之獄誣連大家鞫者欲以嘗賄吏實之公曰平民被誣懼禍求脫此亦常情事求其當不可以此爲疑請精詰之其人果無罪至今像公祠之知福之閩縣鄭府家僮逐吏入縣廨公執而杖毅齋稱其能益以賢公東畎曹帥辟公機幕敬之如賔友繼帥意一徐公以公族日蕃郡稍不給議請祠牒以濟之公適當筆知宗暴人怙藝妄作素與帥不咸且嫉公守正倡言有所裁抑嗾宗子關公家一空公曰國無紀綱矣拂衣去道富沙鐵庵方漕畱辟建倅公辭焉防堂中有誦公賢美者時宰曰得非前知宗所惡者乎除通判澧州守楊大異以職事忤孟制攺它郡朝防俾公攝之公尢不屈事有不便於民爭不直不已孟反敬憚之堂稟之命𨿽以此亦不専以此也然公𨿽以防介名於時而學問有淵源獨歉然自下不少其長故知其賢者多而知其學者少蓋永嘉諸古事而及之穆陵亦嘉其忠懇而勢孤讒勝迄不得少行其言而去惜哉士患無學學成矣患於不得言居可言之地而遇可言之主竟亦止爾惜哉公之季公汲自號璽齋與葉水心錢白石防久公磨礲其間故毫端極細潤言論纎悉洞識體要余初交公於朝及公持節來番余備數治事與公相從防一載析理論文句句中肯綮郡刋艾軒先生集初成公得之甫三日俄語余曰艾軒之學異於人矣其於古今書上下數千年事無大小如珠貫而繩引余爲之竦然曰吾儕讀此書者多矣未有能爲此語者況一日而得之益知公之不可及辛亥冬別余江岸時丁爲番倅初擢江西分司瀆山素奇遇之丁亦自許以必見用公私語余曰此輕薄小人他日必自禍但願朝家毋爲所誤爾公歿數年而丁敗每思公先見之明曰先見之明𨿽老泉辧姦亦不過是公葬所居後山已十三年咸淳戊辰其子爲吾郡理曹乃以銘見屬余曰我銘也乎哉遂抆涕爲之公家本居閩七世祖徙溫今爲樂淸人曾大父師禹大祖說與詹事王梅溪爲友號八叟父泳以公貴贈朝奉郎娶魏氏繼戴氏皆安人子二人子崇理曹也子嵩今爲某官孫一人竺儒自薛常州陳止齋以周官六典參之諸史講求古今損益異同之故又考本朝文憲相承所以埀世立國者欲正體統聨上下使內朝外廷必別大綱小紀必嚴與夫取民制兵足國厚下之法隨事條理期爲長久以今準昔而不爲好古之迂本末明究要皆可行公謂禮樂頗得其傳每慨前修曾未及試以身爲憲諫之臣感人主知遇欲朝廷仿而行之故諸所進言如曰謹微如曰仁必兼知勇如曰務實如曰舉要固無非格心之大者至於整齊世故扶補罅敝先後條上十餘萬言大抵以防計必令爲一書內帑必制於冡宰兵民政分則體統失宮府情隔則禍患生取士未能復古必回所習以養其心予民未能如古必求所苦而去其害和糴抑也預借欺也又言鹽入漸損者眾爭利之當嚴於諸閫楮價愈下者國自輕之母徒以彊民人才之乏實原於士習澆民力之困實原於國用窘成周逺矣國初非所法乎某病某源某證某藥其言皆有關系未嘗輕摭淺微通而不拘詳而有據鑿鑿然如谷粟可飽而絲帛可暖也且曰臣非不能抗髙論以邀虛名蓋救時變通之道毋急於此精粗皆學也陳之奏篇著之講義又時因進孫其書存於家有雜著奏議講義故事共若干捲銘曰

公始來閩我未及識人言公賢諭以金石曁防湖湘聲兪借借旣召而來獻言千百相曰偉人偉哉此畫公畱未防晚登宰席每語奇公曰不易得峩豸之除帝所自擇時有要人怙眷彊愎抗疏力彈並及其客人皆比公鳯鳴麟獲公𨿽慈和守義正色或忠或邪靡不別白上知益深付以言責公慨於【闕】如醫視疾曰上聖明扶世何策生平討論得自陳薛出而試敷奏歷歷匪泛匪迂以今準昔鍼砭其源隨證區析約以規繩質之典籍謂此不明無以立國公𨿽忠勤讒者在側何憾於公實世之厄我思若人有言有徳非以交情爲之惻惻臯如之藏蒼崖古栢其以斯銘大書深刻

竹溪鬳齋十一槁續集卷二十二

欽定四庫全書

竹溪鬳齋十一槁續集卷二十三

宋林希逸撰

行狀

宋龍圖閣學士贈銀靑光祿大夫侍讀尙書後村劉公狀

曾祖炳贈宣教郎妣鄭氏贈孺人遊氏恭人祖夙承議郎著作佐郎累贈中奉大夫妣林氏贈令人父彌正朝議大夫吏部侍郎累贈少師妣方氏贈魯國夫人林氏魏國夫人

咸淳五年正月二十九日龍圖閣學士正議大夫莆田縣開國伯食邑九百戶後村先生劉公卒年八十三前數夕有大星隕公寢室後俄而公逝莆之大夫士皆揮涙以相弔有方斂而往枕屍以哭者有旣殯而往拊棺以哭者莫不盡哀又數日則泉南之南閩北之北弔唁往來交馳於道又數月則四方交舊與凡得銘得序得防得詩之友不逺千里而來力不能來亦以書至蓋不知其防皆曰斯文無所宗主矣吾儕無所質正矣後進無所定價矣茫茫宇宙人物何限其能擅一世盛名自少至老使言詩者宗焉言文者宗焉言四六者宗焉𨿽前乎耆老後乎秀傑之士亦莫不退遜而推先卒至見知於人主者古今能防人哉公𨿽得名得壽得祿而愛公者猶以用公未盡爲恨是豈私相好耶吁若公者可謂千載之士矣公諱克莊字潛夫世爲莆田人自大著正字崢嶸艾軒之門聲振幹淳間已蔚然爲文章家矣公生有異質少小日誦萬言爲文不屬槁援筆立就初名灼以聲律冠冑子入上庠場屋士至今誦之嘉定己巳郊恩奏補將仕郎更今名初調靖安簿帥曹爭檄寘幕下潔齋袁公時以倉兼府尢以文字見知俄丁少師憂終制注福州右理曹攺差眞州錄參菊坡崔公帥維揚因公白事喜曰吾於閩得二士君與子華也鋭欲致公防李公玨建閫金陵辟防江制司準遣一時幕府諸賢自勉齋黃公而下皆相敬愛及謀進取公有異議主謀者忌之公求南嶽廟去薦員及格猶欠一考八桂胡公槻以經司準遣辟公辭地逺魏國力勉之八桂佳山水胡與公倡酬防成集嶺外帥權重不輕餞客公入京進捲胡公飲別榕臺桂人以爲前未有也甲申攺宣敎郎知建陽縣新考亭之祠祀朱範劉魏四君子於學庭無畱訟邑用有餘增糴賑糶倉二千斛大書其門曰聊爲爾民畱飯椀豈無來者續心燈西山眞公記之更剏西齋北山陳公篆其扁爲之賦於蔿之什西山在朝以公學貫古今文追騷雅薦西山還裏公以師事自此學問益新矣言官李知孝梁成大箋公落梅詩與朱三鄭五之句激怒當國防得譴安晚鄭公時在瑣闥力爲釋辧以免終更防旗蔽路送者逾數十里比聞公喪猶有重趼來哭者得倅潮陽趙至道猶以嘲詠謗訕彈之毒由梁李也刑寺下所屬究實公若不聞邑丞虞徳羔素昧以士民公論上府漕使陳公汶社之界以京削主管仙都觀俄通判吉州端平攺紀安晚當國甲午春有防都堂審察西山帥閩以機幕辟除將作簿兼帥司參議官公迎魏國之官魏國自哭少師不出戶者二紀矣西山知公吏材髙府事一委之平齋洪公遷西掖奏公自代安晚曰中書眼髙西山以戶書召公援例求退詔以匠簿供職公奉魏公還裏逾月獨入京九月除宗正簿西山喜曰方是本色公在麟寺南塘爲卿遊二公間以文字相好歡甚西山夢奠乞假防葬不許乙未六月除樞密院編修官兼權侍右郎官未防鄭喬並相公輪對言服天下莫若公今失之私鎭天下莫若重今失之輕陛下因私天位遂徳柄臣因徳柄臣遂失君道非公也因私天位遂疎同气因疎同气遂失家道非公也大臣憂讒畏譏而有狼防之嗟厭事避權而動魚羮之興非輕歟或以匹夫橫議而攺政或以走卒偶語而易令非輕歟次篇言柄臣壞朝綱開邊釁兵驕楮賤貪饕僥幸之俗不可回諸賢起而當之天人未應陛下遂疑君子而思小人曾肇有言上意漸變臣思此語可爲寒心願陛下堅凝初意無使邪說搖正論則天下幸甚貼黃痛言苕川之事出於迫脇向止議其罪不原其情近𨿽復其爵未雪其寃皆時所難言也公於上前奏讀玉音所問隨事敷陳或言陛下向待柄臣太重今待大臣太輕或言更化之初奄嬖屏息近因軍卒小警此曹頗得進言陛下若聽用之天下事去矣或言陛下聖心待濟王本不如此只是臺諫給捨一等小人遂有後面一段施行當治其罪以滌此謗繼絕一事他日國本旣定決不容已或言向者權柄下移陛下欲除一吏不可今從官宰相皆自聖擢又言向者近臣惟眞徳秀魏了翁小臣惟蔣重珍陳塤敢與故相異論今人人得攻大臣議朝此更化美事又言弓旌所招近稍稍引去蔣重珍旣去洪咨防又引疾如此則諸賢漸去別一副當人來矣上曰無人任事公言今日如人久病沈痼已深用君子如服參苓𨿽無近效猶有生全之理用小人如服烏喙一劑喪生矣殿上下之人皆謂公小官初對音吐瑯瑯從容如許廊廟器也疏出鶴山魏公果山遊公實齋王公南塘平齋時皆在朝擊節不已實齋因奏疏有曰兼旬之間嘉謀疊進有益聖學蓋爲公與杜立齋王臞軒發也狂酋入冦朝議以元樞曾公建督曾辟竹湖李公與公參議不果行丙申左府語泄有錫第表郎之傳鶴林舍人疑其遏已遂以吳昌裔疏罷禦史舍人弟也主管玉局觀尋除漳州毅齋鄭公言於朝謂去非其罪丁酉攺知袁州有防趣行公在郡一以崇風化肅紀綱訪故家禮名賢爲先務因寛得眾郡以最聞殿中蔣禦史公同捨郎也因火災倡邪說爲學捨所詆知鐵庵方公前在諫垣言濟邸事太切天意不怡遂以公與鐵庵臞軒同疏皆嘗言故王者三公居同裏旣歸相與賦詠無虛日自以同傳爲榮俄主雲臺觀文淸李相當國擢公江西提舉攺廣東提舉公不以入嶺爲難道潮惠謁昌黎祠訪坡公舊迹庚子元日始至以嬰孺視嶺民以冰玉帥寮屬歳計羨而商徵寛民夷安之八月升漕文淸薨史獨相經理兩淮屯田敷耕牛於廣右公以事關邊儲急爲區畫旣應令而民不知異時表謝有曰每於吏民相告語之間具言朝廷不得已之意指此以諷也識者誦味之畱粵兩年更攝帥舶俸給例捲皆卻不受買田二百畆以贍仕於南而以喪歸者南人刻石紀之辛丑令赴行在奏事侍禦史金淵謂公以淸望自擬寢召命主管崇禧觀癸卯元日除侍右郎官又以濮斗南疏罷仍舊崇禧甲辰秋社與範同相除江東提刑一意訪求民瘼澤物洗寃劾廣信貪守黥南康黠胥皆有奧援者公論稱快十一月除將作監未防攺直華文閣因任範日忌公托言歳旱民饑艱於擇代沮其入也範去防獨當國與參與抑齋屢以公薦丙申四月令赴行在奏事時方禱雨公𨿽治任而拯饑雪枉備極焦勞畱至七月乞謁告省親不許道除太府少卿八月望入修門二十三日面對三札首言委任之失二其一嵩之以借助滅殘今爲戰以厚幣奉俸盞爲和以淸野蹙國爲守土者非長徒尙智術豈堪倚仗若非天去其疾他日必貽朝廷之憂其二曰昔者不擇其人而任之太専今也𨿽擇其人而不授以柄但見調防使之勿言宣諭使之奉詔又言謀謨之誤二其一曰大臣有翕受之量而無主宰之功同列有不說之漸而無鬷假之和易一邊閫淹久而後決遣一儒帥迫趣而始行桑維翰一日易十節郭子儀朝聞命夕就道視今何如也其二曰廟謨睽異邪黨揶揄殆防反戈以自攻不憂探穴之覆出劉摯主調停而防覆族曾韓爭大柄而卒相京追思可畏也陛下𨿽有退小人之功而虛受思小人之謗臣聞桓溫嗤誚王衍諸人自許豪傑而苻堅笑之語及謝安則以爲江左偉人秦檜當言諸人但嘗啖飯觀吾致太平而烏珠將死乃以張浚尙存爲憂安之握兵初不如溫浚之挾權初不如檜而二國皆慢彼畏此今陛下托國將求如溫如檜者乎抑求如安如浚者乎次言善類之合莫盛於本朝言路之通莫盛於本朝祖宗以來甘其苦言養其直气有立行其說者有久而思之者有始忤而終合者有自常調而處以淸要者今陛下上法祖宗待羣臣至厚記憶所及收采不遺恐其間尙有迹逺而孤位卑而滯者其人昔尙盛年今已暮景願收之於霜降水涸之餘使善類常合言路常通其意蓋以言故王者收召未盡也讀至迹逺位卑處上問爲誰公曰從臣如王遂徐淸叟方大琮庶僚如湯巾潘牥不幸已歿存者如黃自然王邁自然近已向用餘人皆年事已髙願陛下收錄之三言江東使事以卹貧民處流民爲最急貼黃以親老求歸養玉音曰朕知卿文名有史學卽朌錫第之命仍任責修纂公退見果山坐未定宸翰已至劉某文名久著史學尢精可特賜同進士出身除祕書少監令與尢焴同任史事庶累朝鉅典早獲成書次日兼國史院編修官實錄院檢討官又三日禦筆兼崇政殿說書公四辭錫第再辭史事晚講皆不許十月朔轉對言今日之深憂莫如國本未建援引甚詳且曰臣謂此事在唐宣宗後唐明宗孝宗於禁中也皆擇於未入之前定於旣入之後異其封爵別其名稱自幼至長自侄爲子不待建儲而人望已有所系矣若朝取一人焉暮取一人焉一出焉一入焉舉棋之勢未定當璧之兾浸廣非所以重宗廟尊本統也於是有自內學退歸者故公及之孟祀禦筆時暫兼中書舍人同院庸齋趙公時行下三房公以趙已除法從乞以上房易之奏上不許三學友朋喜曰此眞舍人也時史相未終喪以艸上疏乞掛冠上批服闋除職予祠臺諫從槁交章詆之皆不付出十二月初旮禦筆嵩之今已從吉守本官職致仕公奏曰嵩之有無父之罪四無君之罪七舊相致仕合有詰詞今臣行嵩之之詞未知爲褒爲貶若從其自乞則合用杜衍歐陽修之例何以示天下後世若爲貶辭則不坐下罪名秉筆何所按據此綦崈禮所以必請髙宗禦筆然後艸秦檜罷制也上令丞相宣諭可作自陳行詞付下禦前所錄嵩之奏狀令體此降制公又奏禦筆有守本官職之文未知所守何職本官見封永國公合以本官見封階官帶永國公致仕十四日禦筆史嵩之除觀文殿大學士致仕公又奏昨日進講側聆玉音已降除職指揮臣淸旦待班東華門未知所除何職講退方聞臣竊見髙宗朝前左相沈該落大觀文致仕孝宗朝左相葉顒以雷變罷不除職只守本官奉祠左相葉衡魏杞去位皆終身資政今嵩之忠孝有虧所除職名乃與元勲重徳無異竊聞外廷之論皆咎臣不合奏審公議實可畏也乞詳臣元奏寢罷嵩之職名只守永國公致仕容臣行詞十六日中使宣諭史嵩之除職致仕卿已遵承又復入奏可依已降批諭行詞公又奏詞臣命詞須合典故嵩之若以階官永國公致仕則職在掖垣今除大觀文則合宣鎖降制此乃學士院職事竊見紹興二十五年秦熺特授少師觀文殿大學士嘉國公致仕正與嵩之一同系學士院降麻臣若侵官內制豈不貽笑天下是日王倫復宣諭嵩之除職旣系學士院降麻卿可一面書行公奏云連日紊凟聖聰未敢重陳容臣於經筵審取聖防十七日與給事趙無惰舍人趙庸齋同上繳奏十八日上又命謝瀆山諭防公遂丐祠不允二十二日禦筆嵩之依所乞守金紫光祿大夫永國公致仕除職指揮更不施行防相柬公云諸賢盡力回天聖主捨己從人書之簡冊有光多矣便可書行命詞公爲此制有曰我聞在昔求忠臣於孝子之門人謂斯何豈天下有無父之國未上二十四日殿中侍禦史章琰疏罷猶以奏審爲罪安晚時在湖濵冒雪祖餞以鄒道鄕事相勉公在省八十日艸七十制學士大夫爭相傳冩以爲前無古人丁未二月除直寶文閣知漳州時有仲氏工部之戚公以太夫人年髙力辭安晚再相除直龍圖閣主明道宮戊申元日除宗正少卿公又苦辭余時備數編修官袖公手書以白五月依舊職知漳州公以戍期逺方拜命是月又除祕閣修撰福建提刑欲公便養也公又辭不允九月朔卽家建臺公方申嚴使事訪疾苦扶善良以哀矜讞獄以孤逺拔士甫及月丁魏國憂哀慕毀瘠三年如一日庚戌十一月除祕書監公以禫制未終辭辛亥春有防趣行四月到闕兼太常少卿直學士院對札二首言端平變局侔於元祐今陛下登庸舊弼埀意至寧而人謂端平之政攺矣端平之心亦攺矣次言朝廷之士議君上者或以掖庭或以戚畹或以聚斂議大臣者或指除授或指賔客或指子弟道路之傳皆曰君相厭之臣以爲不然惟聖主可以責善惟賢相可以責備其意甚忠其辭甚婉五義之諫諷居其一不知公者或以爲訝貼黃乃以建儲爲請曰臣於端平乙未以樞掾對嘗啟其端丙午孟冬以少蓬對又嘗言之越三日孟祀卽有貴州刺史之命臣旣去國今五六年節旄𨿽建王爵𨿽疏名號未正聖意未白願陛下早圖之上皆嘉納公退見丞相乞召潘凱吳遂二人皆忤相國者大咈相意語諸客曰千辛萬苦喚得來又向那邊去然公本無心外庭之訝相國之忤皆悞矣五月兼崇政殿說書六月兼史館同修撰時事多內出公言祖宗盛時內降絕少間有一二有論列者有繳駁者有執奏者誨純仁寧謫而不以濮議爲是必大茂良寧去而不與兩知閣並立衍寧罷而不肯求容權貴之門今中外除授間有不由大臣啟擬者求者予者奉行者習以爲常但日依應臣竊爲陛下君臣惜之又言衍之所以能卻內降者當公僅三數月而已蓋小臣能以去就爲輕𨿽大事可論大臣能以去就爲輕則內降可執橫恩可寢其語頗諷當國於是愈落落矣公已決意賦歸而上眷甚隆相亦勉諭凡六上祠請再乞掛冠皆不許公亦以禮官逼禋祀未敢數凟十月除起居舍人閏月兼侍講公𨿽遷延數月未能決去而前後進言愈切史宇之除工侍公不艸答詔曰宇之一未更事少年使之從上雍非吁俊尊上帝之誼臣前攝詞垣未行嵩之之詞不樂臣者已橫加誣蔑今若秉筆褒宇之之美人謂臣何京尹規謀小利京民苦之公言昔之理財者摧抑富商之盜利權者逐什一養口體者不問也削弱豪家之侵細民者營升斗育妻子者不問也漠算緡錢下逮末作唐爲宮市白奪樵夫今何異此時江浙名藩多付戚畹公言擇守不過兩塗一曰才望二曰資格今穉齒登鵷序弱冠佩虎符昔人以四十専城爲榮今不待四十矣凡向者近省均佚名流補外之地今皆以處若人百姓何賴焉山相經營復出事有萌芽公直前奏曰陛下曩語羣臣以爲某人決不復用今都人競傳曰落致仕矣建督府矣又曰某人嘗以禦槧示人矣又曰陛下戒其勿修怨矣臣知陛下萬無此事設或有之此誤不小向使疇昔在朝終始不廢偃月之禍不過及士大夫今以埓國之富震主之威繆爲恭順陰懷怨毒外豈可付以寸鐵內豈可假以寸權秦檜再相未嘗不牢籠李光胡寅久則當世名臣舉族貶竄閤門廢錮上而至尊亦有靴中匕首之防此陛下商鑑也敵主新亡或傳北運以衰荊狃一勝蜀謀再舉公言趙範欲圖唐鄧唐鄧不可得而棗陽先失安隨郢復均房皆爲丘墟趙彥吶欲圖秦鞏秦鞏不可得而劍闕不守五十四州遂成蕩覆豈非外重而不能禦內虛而無以守臣謂江陵固然後可以援襄樊重慶實然後可以圖漢中範與彥吶前事可鏡也言𨿽峻切上獨優容察官鄭發若不相樂是月十九日疏入公方進講玉音曰卿與鄭發無他否旣退疏不下禦筆除職予郡道聞安晚薨旅哭甚哀曰吾不忘知已之舊謝吳並相壬子正月除右文殿修撰知建寧府二月兼福建運副鄭憤前疏不行再論禠職寢新命六月依舊職提舉明道宮公優遊裏閈作爲新居掲宸翰所賜樗庵後村二扁日與賔客觴詠其間曰吾得此足矣寶祐丙辰矩堂董相欲以冶使處公丁大全沮於上前曰劉某恃才傲物遂有正言邵澤之疏實丁意也仍奉明道祠景定庚申師相魏公還朝公方奏疏引年除起居郎再辭不許九月兼權中書舍人公猶在道十一月朔面對首札言防相弄權以富彊自詭輔聖君而行霸政爲天下宰而設騙局人曰相非相駔也政事堂非政事堂龍斷也傳者嘆其形容之工末言國以危懼存以供樂亡其警告者甚切曰陛下必持勝必慮危已竄者毋至量移已斥者毋復親近大臣必弼違必格非士大夫毋以淸談廢務毋以浮文妨要人以爲藥石之言次言貪吏可懲奚問名勝贓罪狼籍而曰爲賢者諱春秋書法八議舊典恐不如是其意有所指也聞者是之讀畢以老防收召謝玉音曰知卿愛君憂國至老不衰所以欲得相見除擢兵部侍郎兼中書舍人兼直學士院立螭才三日爾十二月兼史館同修撰初上過東宮見公書肆所傳文集喜之未除兵侍前一日中使傳宣諭曰卿居閒日久著述必多可錄本進呈公辭以容臣繕寫俄有防再索公辭以史事猥冗未及防對越數日以古賦古律詩記敍題防詩話共二十六卷奏進皆辛亥以後所作也翌日中使以宸翰禦制賜公曰卿風姿沈邃天韻崇谹今觀所進近作賦典麗而詩淸新記腴贍而序簡古片言隻字據經按史謂非有禆於緝熙顧問可乎先儒有言學富醇儒雅辭華哲匠能非卿不足以語此眞儒臣希濶之遇也辛酉正月將降科舉詔公以非科第辭同院進槁不稱防命廟堂攺屬曰非劉某不可三月兼侍講四月以病辭西掖詔從之俄除兵部侍郎八月再兼中書是歳乞引年者再九月厲文翁除防江制閫公不待黃至與給事徐公繳奏酉時黃至又奏是夕一更禦筆至逼趣書行公又繳奏其言甚苦命遂寢壬戌三月除權工部尙書陞兼侍讀李桂除察公力排之桂已入臺次日疏出全臺待罪朝紳皆謂與艾軒疇昔繳謝某同今上在東宮亦語宮端徐公曰劉中書此舉甚髙公𨿽身兼兩制詞命塡委寒暑無間坐至四皷而一念之忠言無不盡故淫雨有疏大水有疏和糴之害有疏拯饑有疏猶有五管見焉其言剴切允當帝心至如大全旣死則曰李石責北司有言李訓固可罪因何人以進乞斥其內詗奧主者指當時貴璫也漣海歸順邊患浸紓公言禁中排當太宻湖山丹艧浸盛願母忘透渡時江桂二閫宻圖起廢公言史以怯愞邀功李以閉城縱冦罰未當罪其可牽復乎或言簿錄姦贓之財圩田禦莊之入合以助糴本補和糴此陸贄散小儲成大儲捐小寶固大寶之說或言右選勑牒冗濫補授多稽考難戰士捐軀得賞而補授帖牒死歸他人蠧國無端何以示勸毎奏多則萬言少亦數千人皆美公之忠純而服公之整暇八月再乞納祿禦批曰覽卿來奏求退甚勇詞垣經幄方資文儒輸情甚眞難奪雅志特除寶章閣學士知建寧權文昌得眞學士異恩也禦賜玉柄寶箑宸制五言書其上以金纈香茶侑之竹湖以後未有也師相亦賦詩贈行從槖飲別道山堂分賦禦制詩韻時人比之二疏公旣還裏優遊觴詠甲子秋以目謝事除煥章閣學士守本官致仕其年先帝棄羣臣公哭臨哀慟丁夘右目亦苦赤障遺身自樂處之裕如也四年五月今上念先朝遺老禦筆劉某謝事先朝年徳俱髙特除龍圖閣學士仍舊致仕人謂嗣聖將起公矣公早受知忠肅賈公辧章尢相親敬古公碧梧二揆皆公文字友而天不憖遺國嗟殄瘁嗚呼惜哉公娶玉融林氏贈淑人寶章國博之女先公卒四十二年子三人彊甫朝奉郎三省架閣添差福州通判明甫奉議郎邵武軍通判山甫承奉郎監嶺口鹽倉女一人適正獻福公之孫故通直郎惠安知縣陳琰孫男八人沂登仕郎渙洙將以京選二澤分奏澈履錦絢尙幼孫女五人已嫁者承奉郎監嶺口鹽倉方廣翁修職郎浦城主簿方公權余未笄是年十二月十九日諸孤奉公之柩葬城北徐潭之原公負間世之才問學所積源流三世公探索涵泳又深造而自得之無書不讀發以詩文持論尙气節下筆關倫教一篇一詠脫槁爭傳初年卽見知於諸老溫陵竹隠傳公知晦翁謚議乃公所筆寄聲願納交趣召道莆造公之廬覽公近作曰亹亹逼人屢以疏薦潔齋在豫章得公代郡家賀正表喜曰酷似李云龕勉公加意南塘爲西宗得公諸作於北山甚奇之或問北山潛夫諸作如何北山曰不患不好只患忒好公歸自桂林迂道見南塘於三山讀公南嶽槁稱賞不已自此遂爲文字交水心評公詩曰當是建大將旗皷者西山知公尢至端平初貽書廟堂曰當今詞人惟趙某劉某謂南塘也乙未夢奠於京門人諸賢俱在獨以遺表屬公果山得公雜詠二百首手之不置曰一章𨿽十字皆史斷也辧章師相尢奇公之文每得公所作必令吏錄之自西山諸老旣沒獨巋然爲大宗工四方大紀述皆歸後村氏銘敍先世勲徳以不得公文爲恥公嘗笑曰吾賣文以資老者也公見地旣髙而學有定力窮達得喪是非毀譽寄之歌詠一付嬉笑梅花數聯以詩得謗也而略不以爲悔巴陵一疏以言獲譴也而不自以爲髙前後四立朝共不盈五考非無蚍蜉之撼含沙之射而未嘗恨其人旣有邱明子夏之疾黑白如故往來交際飲笑自如每曰某親某友年皆後我木已拱矣老我於今皆剰底嵗月自營竁室乃徐先輩故居結廬其間佳客過從時與同宿有以靑囊術見者豈無異議但笑以視之非達乎公吏事素長自領邑建陽最聲已著爲麾爲節剖決如神處事件件有方略在番司臬獄案千紙一覽盡得其要而行之以恕息庵湯公嘗語余甚嘆服之安晚亦曰潛夫眞材吏爲文名所勝故人不盡知之𨿽中間與晚少忤而追思痛悼時見吟篇暮年狀其行事防萬餘言每語人曰安晚實知我公嘗以成集屬余序之諸作皆髙律詩尢精絕李唐諸子所不及至於駢語𨿽祖半山曲阜而隱顯融化鍵奧沈表制之外諸啟尢妙自成一家他人或相仿效神气索矣甲子以來又爲渾深簡到之語嘗語余曰吾四六又一變公有前後續新四集已行於世其在新集者半出於目之後口誦成篇子侄筆受鎔煆諸書字字嚴宻無一篇不可埀訓非徒詩也其於當世交遊先後輩皆名流傑士姓字班班見集中不可悉數余屢擯於是去公所居差近每一篇成卽以見寄時有商防以余爲知言疾革旣黙諸子問以遺奏屬僕如何公瞠目頷之奏上君相嗟惜贈銀靑光祿大夫與致仕遺表恩澤將謀請謚諸孤俾余狀其事欲上之太史碑銘墓表則屬之東澗湯公陽巖洪公擇齋徐公皆平生宻友亦遺命也謹狀

竹溪鬳齋十一槁續集卷二十三

欽定四庫全書

竹溪鬳齋十一槁續集卷二十四

宋林希逸撰

行狀

工部侍郎寶章閣待制林公行狀

曾祖幹不仕祖采贈修職郎父麟贈朝請郎母余氏贈恭人繼李氏贈恭人

景定三年正月上以虹節下周尊黃耉漢事三老之詔除公寶章閣待制仍舊祠同命者三人皆耆年不可致特旌異之也公於是時先上章告老矣命未至而公卒聞者皆曰公擯於時十載今政瑟攺調四方名勝收拾褒顯殆盡典刑遺老𨿽逺不忘使公少畱君相之意豈如是而已惜哉公諱彬之字元質姓林氏先世名三山石井國初徙莆自遊洋遷郡城左則中興後也少與王臞軒方鐡庵齊名中興百年言詞賦者以莆爲首而公尢表表其間端平乙未以詞賦第二人擢第時西山眞先生典舉深用稱賞以爲得人分教惠陽南方士子翕然宗之再調福建常平幹官爭防鹽新議上帥漕數千言慷慨條析痛言其害至有黃巾必擾於山孫恩必擾於海之語聞者凜然議隨寢甲辰謁選校文別所除書庫官遷武學諭通判福州兼西外丞時安晚鄭公當國知公爲西山許予甚鄕之戊申以國簿召九月爲明禋舉冊官十月除監察禦史閩人曰是能與諸司爭鹽議者必爲眞禦史也上以老成重厚用公公亦感激知遇不以沽激要虛名誓殫忠愛以報首疏論天命人才民心其言關國大體次言括田之害曰利之一字自古爲人主心術之蠧決擇不可不明取捨不可不審開阡之利惑孝公而害秦鹽鐵之利蠱武帝而害漢徳宗以裴延齡爲度支憲宗以皇甫鏄主財計而害唐此明鑑也今世理財固爲急著然興利於利源旣竭之後立法於法意已盡之餘非集眾思參公論不可今以一樞臣主之彼生長富貴之家翼以要功黷貨私人臣恐利未興而害滋大時短史之勢方張公獨不顧上嘉納之又言皇祐五年仁宗春秋四十四太常博士張述請立皇嗣已有社稷未有所托之言今陛下春秋過於仁宗皇祐時決大議立大本容可緩耶又言彌逺用鄭損棄關而基蜀漢之禍嵩之招北兵入城而兆樊襄之變以數百年生聚之地淪爲鬼魅化爲榛莽陛下豈可忘襄蜀淪覆之恨而不加念乎兩淮百姓家室流離延息沙洲逃死不暇主兵之臣但曰我步彼騎難與爭鋒列竈連營畏敵如虎而以閉門自守爲上策於是數千里蕭條數十城孤立運米江浙以餉糧坐之兵竭財大農以守不耕之野徒曰敵哨𨿽來空無所得糧盡自去可以苟安豈不中其減水困魚之計陛下猶徒恃淸野而不攺圖乎人皆以爲至論已酉春又言雷雪大作寒如深冬積潦重陰彌月不已此非小變也臣以天意觀之必有召怨於民者蓋和糴變爲敷糴民已不堪而州縣有糴發運有糴總所有糴帥有糴分頭應辦煩擾百出此科抑之召怨一也大農告匱通財無策乃行徵防之政或隨戶掗鹽或增稅取羨有絲粟之利則官攘之有升斗之贏則官徵之此防法之召怨二也近親之田不問權門之田不問乃以民戶世守之業指爲官物以耕種不可施之地勒令輸租抑米於茫茫之水指廩於空空之屋議臣曰區畫已定圖籍可成橫奪虛張爲欺爲暴此括田之召怨三也民怨釋則天意回矣四月朔日食公又言扶陽抑陰三事首曰今日未嘗不用君子而君子之勢未固未嘗不去小人而小人之根尙蟠王曾張知白𨿽在朝而丁謂方圖覆出呂大防範純仁𨿽共政而揚畏挾詐方深恐妖鬼孽狐乘昏嘷嘯姦謀逆計必累陽明此天之所以示變也其意指山相云庚戌遷左司諫中冬有雷公又言易之洊雷震爲長子主器之義彖亦曰守宗廟以爲祭主乃者一陽方復內卦爲震而有雷聲之異天其以此警陛下爲國本計乎昔範鎭嘗告仁祖曰陛下許臣三年矣乞行前奏今臣分察之初首陳皇嗣當建聖度如天曲賜容納今且兩年資善𨿽建益國𨿽封而錫名之典尙爾悠悠宜臣不能已於言也上曰朕志已定公退而自喜曰宗社之福也竟不以語人辛亥九月將有事明堂時有宻薦淳祐權臣者公力以扶道凝定力爲請其言曰自景祐慶曆至於至和嘉祐有以朋黨之論撼君子者有以好名之說排正論者女童習書以誣介弼內侍密疏以讒修襄賴仁祖堅定不搖一竦旣去遂不復來而文富歐韓始終任遇所以四十餘年如一日也元祐之事則有可悔者矣陛下臨禦以來寶紹權臣嘗以私意壞吾之紀綱端平更化始從而培植之淳祐柄臣又以私意盜吾之權寵甲辰更化始從而董正之今邪徑欲絕而不能限來者之多戶庭欲峻而不能勝求者之巧某遷某職不曰當遷而疑以媚竈計行某入某闕不曰合入而謂其通神力勝名都藩府如劵取價穹官好爵惟意所欲富貴之柄人主所操也而使嗜進亡恥之人可以博取防於倒持矣公道之脈定力不足扶之乃有冺滅彛常慚負戴履之人朶頤羊鼎伺隙以投竊步翳行布置愈密臣恐邢揚之弄姦京檜之貽禍復見於今日讀疏未畢上曰嵩之斷不復用公又退而喜曰宗社之福也定國本抳權姦當時以二事爲大樞紐聖意要終不可搖公於此有功多矣壬子除殿中侍禦史心思目前擅利病民莫甚於京尹而無敢言者遂以第一義力攻之其言曰今之戶部先朝三司使也陳恕定茶法則以中等爲可行不探利以病民也張方平論鹽法則以再防爲不可欲弛禁以惠民也今醯醬薪炭斡取不遺田野市朝怨怒日積攘漕司酒課而京畿之漕莫能支斡倅防牙契而天下之倅不可爲括鹽之法密則處處有場防酤之禁苛則在在有庫甚至旁侵禮部之權下行司農之事禁嚴之地分置私人九重意向內庭動息無不知者長此安窮其言甚切疏入令家人束裝俟命上俾訥齋程公諭公程公辭曰臣嘗與之同臺知其必以死諍尹旣除紹興都人莫不稱快而疏猶未出公又入奏卽以臺牒趣之上疑非舊典遂有今後不許用臺牒之命預參徐公乃援端平生逐袁韶之例以告上意始解卒行其言乃以余天任攝事公因講次又言天任非才密以裕齋馬公爲薦上首肯再三俄而余晦尹京以私意仇諸生激怒右庠之士上下紛紛公率同列以奏曰小司成蔡抗旣去諸學官亦求去三學士人又捲堂而去陛下何惜一晦而使紛紜至此如士心何如國體何晦遂罷未防吳子明除大理丞公言子明本一庸人以恩澤補右選旣換文資守郡未及考又除朝職班列之臣恥與噲伍上遣中臣宣諭以元奏付還公又言陳舜封以科第進及爲大理評事太宗聞其父爲伶人以宰相不能澄汰流品攺授殿直此陛下家法何愛於子明宣諭至再曰當從卿請勿使趨班俟假及期卻令丐外可易元奏以進公曰臣積忱未至無以感動聖心臣之罪也疏如可易是自虧臣職自辱臺綱必孤陛下所以用臣之意臣不敢奉詔公旣屢忤防自分必斥十月除工部侍郎公徑出闕上累遣中人諭公公求去益力上又命右司李公諭防勉畱公始就職內引力陳知足知止之請玉音曰從班無人卿未可去同修撰國史實錄兼權侍左侍郎爲殿廬詳定官及晦入蜀公又直前言宣諭使非其人公素與時相謝瀆山議論不合晦謝所主也至是愈落落矣遂力丐外以集撰知婺州婺人迎境上公徑歸五上免牘提舉太平興國宮乙卯除知寧國府公又辭左相訥齋以書勉公一出丙辰六月至郡蠲旱租減酒課嚴府第私酤折彊宗幹僕事有毫縷便民切切行之以吳衍疏罷領事凡五月不私支一孔一縑邦人服其淸儉次年復職予祠今丞相還朝益加器重而公以老無意於世矣郊禋奏補吏以正郎權從必隔郊特與奏行人知傳相所以眷公者公謙厚人也平居與人言惟恐毫末傷其意至居言責獨有孜孜當世之心在臺五年奏疏傳落人間不少𨿽不以直求譽而多言人所難言其詳有囿山家集姑摭其關系之大者著之又如迎逢獻羨時習方酣公乃以孝宗懲進獻邀賞之臣令戶部刷上供舊欠獨行按劾爲奏且曰希進之寵濫及盜臣括利之名累及人主而使四方受橫徵之害於國何利哉新寺之役眾諍莫回公乃以韓魏公諫大悲殿蔡端明諫開寶防爲奏且曰邊境多虞國力已困何不畱此費積此財以爲練兵遣間繕甲治械之用是又因進故事而言者人或未之知也公賦性純慤事繼母李恭人以孝稱自少至老日不廢書甘於淸貧先廬僅數丈晚聚所得祿賜僅葺數椽故居有囿山樓因以自號嵗晚食祠廩者三獨處蕭然不過蒼頭數輩飡不重味身無鮮衣所趣極枯淡嘗曰吾之始生外祖夢有髙軒入其門左右呼曰林侍郎吾止矣得閒自喜易簀夷然公與臞軒同生於甲辰以文字相好臞軒之文英囿山之文粹筆力異而臭味同白頭如一日臞軒試玉堂而公始第囿山登臺省而臞軒沒公之沒後臞軒十四年實辛酉十二月二十六日享年七十有八積階朝散大夫贈中大夫其綸言有曰殿作前賦膾炙一時防中彈文芬芳千載持槖方隆於主眷請麾力避於相嗔人曰盡公始終之美此後村劉公所艸也娶方氏繼葉氏先公卒並贈恭人以景定三年十二月初九日辛酉合窆城西之原子孫若干余因臞軒納交於公旣以乙未同進相與三十年每見握手吐肺肝知公心事爲甚悉聞公之逝哭之數日述公言行以傳信來者余之願也辭𨿽不工字字皆實錄後村之密友卽許爲銘傑也欲借此以請余固於公有不愸之悲又幸公有不朽之記矣

湖南提舉宮講太史禮部李公行狀

曾祖徳暉從事郎南恩州陽江令祖永年贈承事郎父宗之奉議郎通判邵武軍贈中大夫

公諱丑父字艮翁先世防稽人唐天寶末與隱君秦系俱避地溫陵徙居於莆六世祖思也丞相正獻陳公於度支郎建州守事狀言之度支諱徳昭陽江於度支爲弟政和名進士世守詩書至邵武以文名其鄕未第時授徒城北執經者嵗數百人諸史百家口答疑問人曰伯可書廚也公幼而頴悟讀書迎刃解出語輒驚人旣授室獨寢夜誦達旦母趙令人每勸止之猶篝燈坐帳內學成以文防諸公間後村劉公臞軒王公鐵庵方公甚奇其才年四十一始拔鄕解明年擢第端平初攺紀典舉異常時西山眞公平齋洪公兩實齋蔣公王公實妙一世之選同院皆名人無輕許予西山得公詞賦擊節稱賞參詳意一徐公得公第二場喜曰爲國得人於時名重一榜鐵庵語人曰伯可昔以論名艮翁不忝矣調邵武戶曹家食五載始至捐俸復廨捨太守嘉其意助成之漕使項公寅孫雅知名檄致幕下公屢辭不許憲康公植倉趙公綸爭薦之建守王公實齋座主也俾子弟就師焉項移兼帥與公偕來丁令人憂服除久未謁選後村鐡庵皆以書趣之京尹節齋趙公初以筦庫辟旣見曰是不足爲艮翁凂攺辟節制司準遣安晚鄭丞相與語喜甚曰某於莆得潛夫實之徳潤今又得兄可謂緣熟除刑工架閣庚戌省試檢防官選太學正沂王府教授安晚意鄕公爲門下諸客所忌公又時以所聞忠告相𨿽喜而諸客不樂以臺疏罷添差幹辦淮浙發運司分職京口今平章時制兩淮以學問深醇文采鉅麗薦考舉應格攺宣教郎添差通判福州公嘗攝郡廣文士聞其來皆喜綉使康公多以奇書難義詰寮寀獨公應答如流遂以貳車領學事聲譽然再倅建安攝府事一毫無所私繼守庸齋趙公以學問切磋相得歡甚秩滿除太學博士歸謁諸塋夷猶十閱月札以學官不可久虛趣行丁已冬抵京遷諸王宮教授先是囿山林公在臺丁方營進以公豸同鄕同年屢求轉囑公應且憎丁以爲憾旣當軸已落落不合公以其怪繆百出議論多譏之千峯陳公忤丁去國無敢餞者公獨畱江滸越宿丁客沈翥誦公私闈策曰吾當北面公聞而笑曰吾文豈願此曹稱佳丁與翥愈忿俾言者劾去旣歸曰吾師淵明矣買艸堂西隙地卽亭山也因以自號景定庚申善類一泰予祠崇禧隨以大府丞召道中遷祕書郎校文公闈竣事去國添差淮東制參應李公異待之滿嵗除著作佐郎景獻府教府癸亥春遷著作郎權禮部郎官適大璫董宋臣差講所承受公與同寮力拒之命遂寢九月以班對公曰吾兩登朝皆不及玉階而去今不盡言是自負也齋戒沐浴艸兩疏首言苛徵戚畹黷貨聽言四事且曰本末備體統該綱紀張政事舉此堯舜禹湯文武植立中國盛際陛下承帝王正統當以中原盛際爲法四不除將爲世運升降之防辭不逼切而關涉大憂慮深知言者是之次言競侈二習曰遊士競邊功借補競求攝添教正教競於郡土著遊學競於京天下之官冗矣而吏銓大小使臣諸閫都副鈐轄斗量車載皆競之效也娼優後飾輿皁玉食漿酒藿肉窶夫如董賢之雙珠被晶盤裏婦有秦虢之貴風俗頽浙中爲甚過於朱某告先朝時皆侈之積也二習不去長此安窮穆陵嘉納之甲子春請外提舉湖南常平義倉常時戶絕之爭產多沒入公務存繼之曰毋使其家有若敖之餒決嫠婦久訟不以勢奪條社倉舊規虛額必足桂陽豪民龔某乘敵禍屠王媼家八口寃防久遏公巡歷立決之人以爲神明屬西全寶慶兩守貪虐怙勢脇制諸臺公謀劾之機泄爲所擠乙丑以臺疏去公笑指其足曰是間有鬼吾歸休矣廟堂憐其非罪畀崇禧祠咸淳丁卯五月某日以疾卒享年七十四積階至朝散大夫四以進書邸講轉郊恩元士命下不及見矣公溫良和易胸次灑然與人無新故一語必用情見者皆曰徳人徳人少遊竹隠傅公之門傅李云龕自出也詩文四六各有法度公頗似之每味南丰諸作曰吾所由入者其文溫潤含蓄削去穠華其詩淸婉而有味儷語極淸新所居與後村爲鄰賡酬無虛日晚嵗傳槁尢富後村素以文字官期之初擢第意未厭僦一室西湖修宏博之業寒暑不解衣未幾曰可以應令矣戊戌中程喬孔山重於取放格不下交防曰艮翁不由此科不爲兩制乎及在東淮後村爲詞臣奏公自代旣歸儀曹人曰筆生華矣豈料文章竟不得力遂爲劉賔客乎家素淸貧𨿽稍沾祿賜僅僅自給而析其半爲義廩與弟侄共之聞者以爲難歿之日自處夷然後村往之舉手爲別而暝有文若干捲未編次藏於家初娶林氏先公卒三十年贈恭人繼室以其娣封恭人先後皆賢善居室公賴以自佚終身守書卷家之有無不問也子二人長濟孫登壬戌第迪功郎主六安簿次勤孫迪功郎安丰尉孫一人將以遺澤奏女四人鄕貢進士方之巽林公晉何應采太學待省進士吳澧其壻也將以其年十有一月二十五日葬鑪峯之陽仙溪東其孤囑余狀其事曰後村翁許爲銘矣余於公爲同升相與最篤密間畱溪上共榻而寢語至白及與余疊爲表郎頗以自喜余南歸公出使書問不少間乙丑余畱徐潭公載酒一再又與後村同餞宿古裳三日賦詩飲酒樂甚豈知四十年筆硯之交竟訣於此集嗚呼傷哉握筆淚未能詳公之美姑識其本末云爾

竹溪鬳齋十一槁續集卷二十四

欽定四庫全書

竹溪鬳齋十一槁續集卷二十五

宋林希逸撰

學記

太精語

子云作太以擬易昔人以爲僣惟韓退之屢稱之至我朝康節司馬老泉卻喜其書康節用其數老泉論其防司馬公爲之注獨東坡乃謂以艱深之辭文淺近之說此語固佳但子云之辭𨿽非易比然亦豈易能哉潛虛未必出於溫公其辭亦可觀視太則迥異矣太有古意潛虛出似後世文字今取其語之精者表而出之亦略爲解釋使讀者易曉庶有意於古書者不以坡老一言而忽之也

中【凖中孚】陽气潛萌於黃宮信無不在乎中

在歷爲冬至黃宮土中也信者萬物之生意猶今曰花信曰春消息也陽復物將生消息皆在地中矣

次二神戰於其陳陰陽測曰神戰於善惡井也者心也神者心之用也擇乎理欲之間而此心未定互有消長猶兩陣之交戰也

次六月闕其摶不如開明於西測曰月闕有摶賤始退也【賤一作明不如賤字佳】

開明者初三四其明在西方一鉤一弓十五之後其圓漸缺𨿽其明尙多其勢退矣此與其進不與其止之意賤者不與也

次八黃不黃覆秋常測曰黃不黃失中徳也

秋气肅殺萬物覆敗常數之必然也黃中也爲徳不中則必至覆敗猶常嵗之秋必肅殺萬物也

周【凖復】

次二植中樞周無隅測曰植中樞立督慮也

莊子曰樞得其環中卽植中樞也植立也立於中而能運故曰植中樞周環而無方隅言不可定也衣之背縫曰督督中慮思也立中於心故曰立督慮也

礥【凖礥難也屯】

次二黃不純屈於根測曰黃不純失中適也

黃中也立中道於此則萬善由之而生爲中不純則善根屈絕矣何以適中乎

閒【凖屯】

次三闗無鍵捨金管測曰闗無鍵盜入門也

捨注音捨今音釋鍵鎖牡也管所以出入鍵者也闗門而無鍵𨿽有鎖管亦開釋矣言失防閒之道也

次六閒黃垁席金笫測曰閒黃垁以徳固也

垁古雉字城也笫牀簀也閒以金城借以金簀人之自防如此諭有徳以自固也

少【凖謙】

次八貧不貧人莫之振測曰貧不貧何足敬也

居貧而不爲貧之計是以虛爲盈者人誰振貸之諭當謙而不謙者

上九宻雨溟沐潤於枯凟三日射谷測曰宻雨射谷謙之靜也

枯瀆難潤但有三日小雨則有射谷之鮒矣言謙久必益也

戾【凖乖戾也暌】

次五東南射兕西北其矢測曰東南射兕不得其首也兕在東南矢射西北事相違戾何由有功

上九倉靈之雌不同宿而離失則嵗之功乖測曰倉靈之雌失作敗也

倉靈木星也其配爲太白金星也金木相配而不可以同二十八宿之度太白在南木星在北名曰牝牡嵗則大稔金木合爲白衣之防嵗大水言事有相戾而吉者離麗也作爲也失則爲敗也

幹【凖干進之意升】

次三鍵挈挈匪貞測曰鍵挈挈幹祿回也

鬼穀子有內鍵飛篇挈挈急切貌以術幹說欲求爵祿非正道也鍵用術以束鍵固之卽縱橫之術也渠掩切回不正也

次七何防解解遘測曰何防解解不容道也

何與荷同擔荷戈防而行解解然必與物相遇言相抵觸也行道之間必不見容言小人以非道而行多抵觸也解解惹絆之意胡買切

次八赤舌燒城吐水於缾測曰赤舌吐水君子以解也

以赤舌而燒城口中出火也又能吐水於缾變幻之術能爲吾祟必有以解之赤舌吐水防賊之諭栁子厚有此賦

【凖音疏義同進也大也臨】

次六獨逝逝利小不利大測曰獨逝逝不可大事也

逝逝猶去去也獨進而自行可以小事不可以大事言無助也

次八蚤虱之厲測曰蚤虱之不足賴也

疏附之小人如蚤虱然只以自取危厲而已不足賴恃也

羨【凖羨余也猶璧羨以起度之羨臨】

上九車軸抈其衡相四馬就括髙人吐血測曰軸抈吐血終不可悔也

抈音月折也括結也車將行而軸與衡俱抈四馬又有縶結車上之髙人必墜而有傷至於吐血也言非道求贏餘反以取禍

童【凖防】

次七修侏侏比於朱儒測曰侏侏之修無可爲也修長也侏侏長大之貌朱儒短小也年長而有童心不足有爲也

上九童麋觸犀灰其首測曰童麋觸犀還自累也以小麋而觸犀牛自碎其角不量力也灰麋碎也

增【凖益】

次三木以止漸增測曰木止漸增不可蓋也

木𨿽止而其長有漸誰得而抑遏之蓋掩也進學日益之諭也

次五澤庳其容眾潤攸同測曰澤庳其容謙虛大也澤在下而諸水自歸之謙以得益之諭也

鋭【凖漸】

初一蟹之郭索後蚓黃泉測曰蟹之郭索心不一也蚓食黃泉而心一蟹多足而躁反不如之荀子勸學篇已有此諭

達【凖泰】陽气枝枚條出物莫不達

自枝別者爲枚自枚別者爲條言陽气旣達枝枚條皆生也一樹之間枝爲大枚爲小條又小者言气自下而上大而小也

初一中冥獨達迵迵不屈測曰中防獨達內曉無方也迵與洞同中心達而無窒礙也

次四小利小達大迷扁扁不救測曰小達大迷獨曉隅方也【扁必沔切】

扁狹也見小而失大不能自救其失也所獨者止偶一方所以小也

次八迷目達腹測曰迷目達腹外惑其內也

次二曰迷腹達目言內惑而外察也此曰迷目達腹言內明而外惑也內外俱明則善矣

交【凖泰】

初一防交於神齊不以其貞測曰防交不貞懷非含慙也

交於神明祭祀也𨿽齋而其內心不正非事神明之道心旣懷非則內慙矣

次五交於鸎猩不獲其榮測曰交於鸎猩鳥獸同方也鸚鵡猩猩𨿽能言非人類也言交於非人只以自辱也

次六大圈閎閎小圈交之我有靈殽與爾殽之測曰大小之交待賢煥光也

圈求晚切豢養之所也以我大養之地而交其小養者卽頥卦大烹養賢之意大養猶大畜也以我之靈殽與爾共食之言與賢者共天祿也殽合作肴肴美食也

次七交於鳥防貴其資黍測曰交於鳥防徒費也所養非類徒費無益也與鸚猩同意

防【凖與軟同柔弱之義需】

次五黃菌不誕俟於慶雲測曰黃菌不誕俟逑偶也逑一作防古仇字也音防匹耦也黃菌靈芝也芝待慶雲而後生需其類也

傒【凖需】

次六傒福貞貞測曰傒福貞貞正可服也

次七傒禍介介防人之郵測曰傒禍介介與禍期也介介邪僻之貌傒福傒禍卽積善積惡餘殃餘慶之意

次四詘其角直其足維以傒谷測曰詘角直足不伎剌也

伎與忮同音至剌郎達切剌狼戾也詘角不觸初也直足行以正也以此待祿必可得也糓祿也

次八不禍福傒天活我測曰禍不禍非厥訧也

無取禍之尢而不幸得禍少待其定天必活我訧與尢同卽𨿽在縲紲而非其罪之意

上九傒尫尫天撲之顙測曰傒尫之撲終不可治也尫者病人仰而向天顙額也言惡人爲天所棄何所仰望亦徒傒也

從【凖隨】

初一日幽嬪之月冥隨之基測曰日嬪月隨臣應基也日於幽隠之時而求其婦月於冥晦之時而隨從之言合朔之始也基始也言君臣相得於隠防之中卽遇主於巷之意

次四鳴從不臧

鳴從巧言以求合也𨿽得其從終不善也

次七拂其惡從其淑雄黃食肉

言去惡從善猶藥用雄黃可去惡肉而生新肉也拂除也

進【凖晉】

初一冥進否作退母測曰冥進否邪作退也

夫道而進其終必否則今日之進所以生異日之退也故曰退母

次七進非其以聽咎窒耳測曰進非其以毀滋章也進不以正爲世所毀其過咎滿耳之聽卽榮華不滿眼殃咎塞兩儀之意

釋【凖散也震】

次五和釋之脂四國之夷測曰和釋之脂民說無疆也脂澤也以中和而布散其徳澤天下自然夷平

次六震於廷防其和貞測曰震於廷和正俱亡也廷諭內也用威不於外而於內則一家之和正俱失之矣

格【凖非大壯】

次五膠漆釋弓不射角木離測曰膠漆釋信不結也膠漆旣開釋則角不可用矣何者弓之角與木已離不合矣言人心無所固結豈能用以禦難

次六息金消石往小來奕測曰息金消石美日大也息生也金生而石消善長而惡消也所去者小所來者奕奕矣言遷善攺過則其徳日盛也

夷【凖傷也大壯】

次三柔嬰兒於號三日不嗄測曰嬰兒於號中心和也號胡刀切嗄所嫁切聲變也嬰兒之啼其气和柔𨿽三日之久而聲不變也此用老子之意言人能和平其心則無所傷也

次四夷其牙或飫之徒測曰夷其牙食不足嘉也飫之徒猶曰飲食之人也貪於食而至夷平其牙所食𨿽多亦不足貴言不義而富貴非吾徒也

樂【凖音落豫】

次三不宴不雅呱啞咋號咷倚戶測曰不宴不雅禮樂廢也

古弔切啞音厄咋音責音孤皆不樂之聲也雅雅樂也不宴飲不用正樂但呱啞咋以度日至於死亡而號咷者倚戶矣卽今者不樂逝者其亡之意

次七人嘻鬼嘻天要之期測曰人嘻鬼嘻稱樂畢也嘻嘆也小人虐眾以自樂人鬼共嗟怨之得禍必速矣要約也約少其期言不久也

上九極樂之幾不移日而悲則哭泣之防資測曰極樂之幾信可悔也

樂至於極哀之幾也其至不易日矣防資與嗟咨同卽樂極則哀來之意

爭【凖訟】

初一爭不爭隠冥測曰爭不爭道之素也

隠冥無形之中也以不爭而善勝黙運於無形之中此天道也素卽太素也

次二嚇河臞測曰嚇河之臞何可也

嚇呼駕切與怙同以口拒人曰嚇詩云伊予來嚇人不量力如何方潰而以口嚇之徒自臞瘠何可恃也

次八狼盈口矢在其後測曰狼盈口不顧害也

天文弧矢星在狼星後狼之噬物方盈其口而人在後射之卽螳蜋捕蟬黃雀在後之意言不知後禍也

上九兩虎相牙知掣者全測曰兩虎相牙知所制也相牙相噬也掣尺制切卽卞莊子刺虎之說兩虎相鬭旣則人皆取之矣掣卽制之意

務【凖事也蠱】

次五蜘蛛之務不如蠶之緰測曰蜘蛛之務無益人也緰音須衫帛也或作楡音遙褕翟之服也言蜘蛛𨿽巧不如蠶可以爲衣爲服也

上九務成自敗雨成自墜測曰務成自敗非厥命也事功旣成不能自守必至於敗如雲旣成雨則自然墜落也此非天命自取之也

事【凖蠱】

次二事在樞不咨不喪其哲符測曰不咨不其知亡也

與諏同樞事之始也圖事之始不謀於人自奪其鑑也哲符此心至靈至明之諭也

次四男女事不代之字測曰男女事非厥務也

以男子而爲女子之事女之字育亦可代乎言人各有職業非所事而事皆失常也

次七丈人扶孤豎子提壺測曰丈人扶孤小子知方也丈人老者也老者扶其孤而小子爲之提壺尊卑之分宜然也

更【凖變也革】

次二時七時九軫轉其道測曰時七時九不失當也七陽盛九陽極極則必衰宜知通變如輪軫之轉則得其道矣卽通變無法之意

次三化白於泥淄測曰化白於泥變不明也

淄黒也黒泥可以化白乎言不知變而變則失其道矣

次五童牛角馬不今不古測曰童牛角馬變天常也牛有角而童之馬無角而欲角之此古今所無之事逆天理而求異非所當變而變也

斷【凖夬】

初一斷心滅斧防其防矩測曰斷心滅斧內自治也斷決於心而不見其用斷之迹曰滅斧防者隠而不可見也防矩法則也法度在心不見於外也

次六決不決爾仇不闊乃後有鉞測曰決不決辜及身也

仇敵在近初不濶逺當斷不斷必有斧鉞之事在後來也

次七庚斷甲我心孔碩乃心有鑠測曰庚斷甲義斷仁也

庚義也甲仁也以義斷恩也碩大也我心所見者大其後乃有鑠美也

上九斧刄蛾蛾利匠人之貞測曰蛾蛾之斧利徵亂也蛾蛾眾多之貌匠人用此以制木此用兵制敵之諭也

毅【凖夬】

上九豨毅其牙發以張弧測曰豨毅其牙人所獵也【人一作吏非】

毅其牙者勇用其牙欲以噬人人必張弧矢以取之發起也小人用勢正以起兵而自禍也

裝【凖旅】陽气𨿽大用事微陰據下裝而欲去

立夏气應陽𨿽大用事而一陰已生據於在下陽則束裝將去矣

次二鵝慘於冰翼彼南風內懷其乘測曰鵝之慘懷憂無決也

音哥又音加鴈也慘冰怕寒也翼飛也向南而飛去寒就溫鴈所宜也今懷愛其乘匹而未決去諭人之當退而不退也乘時證切

次五鴻裝於淄飲食頥頥測曰鴻裝於淄大將得志也淄水名也鴈自北來宿於水濵得其所也頥頥自得之貌

眾【凖師】

次七旌旗絓羅干戈蛾蛾師孕唁之哭且防測曰旌旗絓羅大恨民也

絓戶掛切唁音咳防莫佳切絓羅惹絆也蛾蛾眾多散亂之貌師敗孕婦相弔唁也防竊視之貌言百姓皆恨其上也

親【凖比】

次三螟蛉不屬蜾臝取之不迓悔測曰螟蛉不屬失其體也

不屬無類也不迓悔不禦侮也言親非其親緩急不相爲也迓侮猶迎敵也

次六厚厚君子秉斗測曰厚厚君子得人無疆也厚厚親其所親也斗居中央而中星環之君子得眾之諭也

斂【凖小畜】

次二墨斂韯韯寢我匪貞測曰墨斂韯韯非其以先也墨貪也韯韯取之盡錙銖也匪貞不正也言取民韯悉則我之政道寖失矣

次六閔而綿而作大元而小人不戒測曰閔綿之戒不識微也

閔憂也綿微也元首也其憂𨿽小憂之大者自此而始言當慮微也

睟【凖幹】

初一睟於內淸無穢

言初心之純也無穢不雜也

次二冥駁冒睟於中測曰冥駁冒睟中自防也冥冥昧之中駁雜以萌則其粹美皆冒沒矣與恧同漸也防於計切隠昧也

次五睟於幽黃元貞無方測曰睟於幽黃正地則也幽防也黃中也其睟在心也元貞大正也無方不可定名也卽是黃裳元吉之義

次七睟辰愆君子補愆測曰睟辰愆善補過也

辰時也人誰無過當過之時能以睟易愆則善矣

盛【凖大有】

初一盛不墨失防徳測曰盛不墨中不自克也

時𨿽盛而不以法則自守則失中心之徳墨法也冥心也

次五何福滿肩提禍椫椫測曰何福提禍小人之道也何與荷同椫音纒又音丹眾多之意滿肩言不自勝也提取也言小人受福不能自勝必自取禍

次七秉火寒泉至測曰秉火泉至禍不逺也

火方炎而水忽至必能滅之盛極必衰之諭也乘盛也

次八挹於滿熒幾後之頃測曰挹於滿幾危也

挹損也熒炎也旣盈滿之時宜自挹損而反以炎熾自矜乃後日傾危之地也幾兆也測曰幾危者謂此乃傾危之幾也

居【凖家人】

次二家無壺婦承之姑或洗之塗測曰家無壺無以相承也

洗蘇典切壺尊酒器也婦之事姑無盛酒之器乃行酒於地上非禮也洗猶書曰洗腆致用酒也塗泥塗也卽在地之意

次四見豕在堂狗系之迒測曰見豕在堂其體不慶也迒音剛獸迹也堂尊處也旣有豕在則狗亦相繼而至也系迒猶接迹也此自辱以招辱之諭

次八反其幾雙其朼其家不防測曰反幾雙朼家用不臧也

幾以家食今反之七隻用一今二之其家必不美矣言所用失道也朼與枇同防美也此立家不用禮法之諭

上九株在蘗其種不絕測曰株在蘗其類乃長也木斬而復生曰蘗枯株再生蘗則其種不絕矣書曰若顚木之有由蘗是也此旣廢而復興絕而復續之諭

法【凖井】

初一造法不法測曰造法不法不足用也

造作也作法而不應法何可用也

次五繘陸陸缾寘腹井潢洋終不得食測曰缾寘腹非學方也

繘音橘汲索也陸陸索下之貌寘音田缾腹先塡滿也潢音黃潢洋猶汪洋也索𨿽下井水𨿽多缾旣滿何以得水非虛心以求益也

次六於紀於綱示以貞光測曰於紀於綱大統用也綱紀旣定而示以正大光明之道則治統得矣竹溪鬳齋十一槁續集卷二十五

欽定四庫全書

竹溪鬳齋十一槁續集卷二十六

宋林希逸撰

學記

太精語

應【凖離】

初一六幹羅如五枝離如測曰六幹羅如附離君也乾木也六幹而只五枝不能輔其本矣羅列也離疏也此君不得臣之諭

次二上歷施之下律和之非則否測曰上施下和匪其眞也

歷施於上以觀星辰之行律和於下以求地气之應律曆必更相治也非則否者違此則不可用也匪其眞也言不得正法也只曰上施下和不曰非則否省文也

次三一從一橫天网防防測曰一從一橫經緯陳也防音郎又郎宕切廣大貌网有經緯而後成故曰一從一橫此法令全備而濶疎之諭天网猶天則也自然之法也

次六熾承於天冰萌於地測曰承天萌地陽始退也陽長之極上至於天而陰已萌於地下矣言陽進極而陰生也熾陽也承接也

迎【凖咸】

次二蛟潛於淵陵卵化之人或陰言百姓和之測曰蛟潛之化中精誠也

蛟潛於水產卵在陵下復於淵以气感之自然剖化此言發於隠而𨿽遂必應之諭陰隠也言以誠感人也

次六黃相迎其意感感測曰黃相迎以類應也黃天地也天上地下而時乎相迎以意自相感也與咸卦同

竈【凖鼎】陰𨿽沃而灑之陽猶熱而龢之

陰陽俱盛此灑而彼和猶相息也

次五鼎大可觴不齋不莊測曰鼎大可觴饗無意也觴當作音商大亨以養聖賢亦必以禮行之今鼎𨿽大可以觴食而不以齋莊臨之則士不歸之矣饗無意者言其無心於饗禮也

次六五味龢調如美如大人之饗測曰味龢之饗宰輔事也

五味旣和而調之又美宜大人亨之言大臣能和其職則天子亦樂之也

次七脂牛正肪不濯釜而烹則歐之疾至測曰脂牛歐不潔志也

脂牛肥牛也肪亦脂也正肪者割之正也烹之之釜茍不精潔則人將吐之矣言養士必以禮也歐鳥後切哀都切歐吐逆之聲也

大【凖丰】陰虛其內陽蓬其外物與盤蓋

蓬蓬然盛也盤結也陰在內陽在外而盤結覆蓋之言外盛而內虛也

次六大失小多失少測曰大失小禍由微也

凡事之大皆因小而失之凡物之多皆因少而失之此由微至著之意也

次七大奢迂自削以觚或益之餔

奢侈也迂逺也方大而侈逺之法能以法自律則其所養愈厚矣觚法也削自損約也餔食也

次八丰墻峭阯三嵗不築崩測曰丰墻之峭崩不遲也墻𨿽丰大而削去其阯三嵗之久不能更築則崩壊矣言自削其根本也

廓【凖大也丰】

次二金榦玉楨廓於城測曰金榦玉楨蕃輔正也版築之旁曰榦其題曰楨題額也築城之具其堅固如金玉則其城可以髙大矣此人君得輔佐之諭

次三廓無子室石婦測曰廓無子焉得後生也

石婦無所產也其家𨿽大而無繼承之子以其室人乃石婦也此輔佐不擇人而無益於國之諭

文【凖渙】

初一祫何縵玉貞測曰祫何縵文在內也

祫乞洽切與繪同音防何與荷同縵莫旦切祫衿也以爲衿而乃被荷無文之縵自晦之意也衣錦尙防是也繒無文曰縵

次七雉之不祿而雞藎谷測曰雉之不祿難幽養也藎進也雉不得谷而以谷養雞言失所養也

禮【凖履】

次四孔鴈之儀利用登於階測曰孔鴈之儀可法則也孔孔雀也其羽毛有文鴈飛有行列諭人之有儀也登階可進而仕也卽鴻漸於陸其羽可用爲儀之意

次六魚鱗差之乃秩施之帝用登於天測曰魚鱗差之貴賤位也

差次也魚鱗有次序制禮制法秩然有次而施之於國可以格天矣故曰帝用登於天

逃【凖遁】

次六多田不婁費我膎功測曰多田不婁費力亡功也婁音樓膎戶佳反田𨿽多而不樓理之徒費膎食之功也熟食曰膎

唐【凖遁】

次三唐素不貞亡彼瓏玲測曰亡彼瓏玲非爾所也瓏玲玉也荒唐朴素而不守以正自喪其徳以玉比徳故曰瓏玲

次五奔鹿懷鼷得不訾測曰奔鹿懷鼷奚足功也鹿失不顧而以鼷防爲懷所得者不足以爲訾矣訾與資同言棄大而見小也

次八唐收祿社鬼輟哭或得其沐測曰唐收祿復亡也唐遁之後而能收其祿謂廢而復興也社稷有主則其鬼不哭矣沐澤也言得其福也

次七弋彼三飛明明於徵終日不歸

一弋豈能中三飛鳥平明而去至暮不歸無所得也此求不以道之諭

常【凖恆】陰以知臣陽以知辟君臣之道萬世不易

陰陽君臣之道也

初一戴神墨履靈式以一耦萬終不稷測曰戴神墨體一形也

神墨妙法也靈式善法也以一耦萬執一而萬事畢也稷日下稷也稷與昃同終不稷者言用不窮也

次七得七而九懦撓其剛不克常測曰得七而九棄盛乘衰也

七陽之盛九陽極而衰也以柔亂而自撓其剛則不能守其常矣言處盛不自彊則必衰也

次八常疾不疾咎成不詰測曰常疾不自能治也常疾而不以爲疾言病而不治也詰問也有病而不治其禍旣成何所歸咎此安其危利其菑之意

度【凖節】陰气日躁陽气日捨躁躁捨舎各得其度

舎音捨躁動也舎止也陰气動而陽气止各得其所也

次三小度差差大櫴之階測曰小度之差大度傾也櫴音賴毀裂也差失也小法差失乃大法毀裂之階也此不謹小而失大之諭

次五榦不榦櫴於營測曰榦不榦不能有寧也

榦本也所本非本則其經營者皆毀裂之矣櫴毀裂也

次六大度檢檢於天示象垂其範測曰大度檢檢垂象貞也

檢檢猶整整也範法也天垂象而聖人法之其爲大法整整然可以垂後此云漢猶天子法度之意

次七不度規之鬼卽訾之測曰不度規之明察笑也規圍也訾笑也所爲不以法度則鬼笑之矣訾音子

次八石赤不奪節士之必測曰石赤不奪可與有要也石赤丹砂也丹砂之色不可變移猶人之守節而可必信也有要有約也有節之人必不負所約也

永【凖同人】

次四子序不序先賔永失主測曰子序不序非永方也爲子而不得子之道言不知小大之序則賔主先後之義皆失之矣此非可久之道也

昆【凖音混同人】

次二白墨菲菲三禽一角同尾測曰三禽一角無害心也

白墨菲菲羣而不亂也譬如三禽以一爲之首而餘皆尾之尾隨其後也故曰一角同尾言人之羣聚必有所長則不亂故其心無得而相害也

次三昆於白失不黑無際一尾三角測曰昆白不黑不相親也

昆同也白不同黑而自爲分別無交際之道羣聚而無爲之首此一民二君之意角者眾而尾者少冝其不相親也

次五穀不谷失疏數眾釐毀玉測曰谷失疏數奚足旬也

谷與轂同爲車轂而失疏數之度不足爲眾幅之所容言爲主不得其道也眾釐毀玉猶積羽沈舟也立心不均則毀言日至賢者無所容矣旬均也釐毛也

次六昆於市井文車同軌測曰昆於市井同一倫也井市人所居也昆而同之則天下皆同文同軌矣一倫者一其倫類也

減【凖損】

次六幽闡積不減不施石測曰幽闡不施澤不平也幽微也闡大也無大無小皆自積聚而不能減損以施人其頑如石不知稱物平施之道也

唫【凖音欽又否音琴】

次五不中不督腐蠧之嗇測曰不中不督其唫非也督衣縫之中也不中不督言不知中道也積而不能散𨿽腐蠧之物亦吝嗇之此唫閉之道也

守【凖否】

次六車案軔圭璧塵測曰車案軔不接鄰也

軔礙車輪之木也案止也車爲軔所止圭與璧皆積於塵埃之中此閉吝而不與人交際者之諭

次八臼無杵其碓舉天陰不已白日毀暑測曰臼無杵其守貧也

有臼而無杵不舂米也其碓舉而不下無所碓也天陰不雨澤不下流也白日宜熱而陰晦之故曰毀此貧不得時者之諭

翕【凖防】

次三食翕嘬嘬測曰食翕嘬嘬利如舞也

嘬楚快切翕食貪食也嘬嘬貪食之貌也小人多貪見利如舞無所不至矣

次六黃心鴻翼翕於天測曰黃心鴻翼利得輔也黃心得中也鴻翼大翼也翕於天者合於天也得大中之道而合於天賢者之諭也

次七翕繳惻惻測曰翕繳惻惻被離害也

繳音灼以繳取鳥人見之惻惻然而見利者不顧他日必自離害也

次八防其罦絕其羂殆測曰防罦絕羂危得遂也防與揮同羂古縣反罦覆車也羂网也小人以罦羂害物一旦揮絕而去之則𨿽危而可以自免矣此爲惡而知悔者之諭遂安也

聚【凖萃】

初一鬼神以無靈測曰鬼神無靈形不見也

鬼神之靈以不可見也

次三宗其髙年羣鬼之門測曰宗其髙年鬼待敬也宗尊也髙年之人能尊敬之則其心可以事鬼神矣

次五鼎血之九宗之好乃後有孚測曰鼎血之信王命也

與槱同鼎欲薦血而薪槱之熟之也旣祀而享其九宗以誠意相好乃有後也以王命而從事者其心亦如此誠信可也

積【凖大畜】

次七魁而顏而玉帛班而決欲收防測曰魁而顏而盜之招也

魁大也顏露也班布也自誇大自炫露而玉帛班布而示之人斷可以致防也收者致之意

餙【凖賁】陰白陽黑分行其職出入有餙

白黑相錯所以爲文餙也分行其職各致其用也卽剛來文柔柔來文剛之意

初一言不言不以言測曰言不言黙而信也

次五下言如水實以天牡測曰下言之水能自衝也天牡海也從諌如流如水下而歸海也實者盛之意也衝謙也

次八蛁防喁喁血出其口測曰蛁防喁喁口自傷也蛁與蜩同喁喁鳴聲不已也血出其口自傷也多言不誠無以取信徒自苦耳

上九白舌於於屈於根

白舌者徒費舌而言之也於於屈貌根舌根也言不思信不如屈其舌根而勿言

疑【凖賁】

次五黃疑金中測曰黃疑中邪奪正也

音雄雄黃石也以其色而疑爲金在其中紫亂朱之意也

次七鬼魂疑貞厲嚘鳴弋木之烏射穴之狐反目耳厲測曰鬼魂之疑誠不可信也

以鬼魂自疑惑乃有嚘鳴之嘆旣以爲烏而弋之又以爲狐而射之烏黒狐赤至易見也而亦不能別之反其目而以耳爲信危矣哉

視【凖觀】陰成魄陽成妣物之形貌咸可視

陰如月旣蝕成魄而陽爲妃偶言秋分陰陽均平也

次七視其瑕無穢測曰視其瑕能自矯也

視其瑕知其過也人能知過則行無疵矣穢疵也餙矯也

沈【凖下視觀也】

次三沈於美失貞矢測曰沈於美作聾盲也

貞矢正直之道也爲紛華之美所沈迷則失其道矣

次五雕鷹髙翔沈其腹好惡粥測曰雕鷹髙翔在腐糧也

雕鷹鷙鳥也沈其腹飛𨿽髙志在實腹而已自好生孕而乃惡他物之生育言其喜殺也古孕字粥與育同沈實也

次七離如婁如赤肉防梟厲測曰離婁赤肉食不臧也以離婁之明而食如防梟但食生肉危道也赤肉生肉也此貪不擇祿者之諭

內【凖歸妹】

初一謹於媐防初貞後寧測曰謹於媐防治女貞也媐古妃字防古字匹偶也娶必擇賢初得其正則家終安也

去【凖無妄】

去彼枯園舎下靈淵

枯園自髙之諭靈淵善淵也自處之卑也此好謙自下之諭枯園燥地也

次四去於子父去於臣主測曰去於子父非所望也父尊子卑主尊臣卑今子居父上臣過於主皆逆也去之則順矣去逆從順以其逆道非所欲也望欲之之意

次五攓其衣之庭有麋測曰攓衣有麋亦可懼也攓音愆牽也庭有荊棘牽衣而行則麋鹿生之矣言有國有家不自修飭則必至荒亂也

次七去其徳貞三死不令測曰去其徳貞終死醜也失其正徳者必死於不善非令終也三死猶離騷言九死也卽多多之意

次八月髙火幾縣不可以動動有愆測曰月火縣恐見咎也

月至髙則蝕將盡矣大火幾於流則暑將往而寒生矣皆時之諭下則一鉤之明在魄之上故曰髙幾近也近於縣則將西入也時去則不可有爲也

晦【凖明夷】

次三陰行陽從利作不防測曰陰行陽從事大外也陰先陽後於理爲逆然世間亦有小者卑者先之而大者尊者應之之時旣相從順亦可有爲不至於防也大者不在內而反外言異常也

次四晦其類失金匱測曰晦其類法度廢也

金匱良法也君子小人之類不明則國之良法必廢矣

次七防提明或遵之行測曰防提明徳將遵行也防古霄字世方昏暗我揭明徳以示之人必有從我者凡人夜中提燈照路則行人必有遵之者矣

瞢【凖明夷】陰徵南陽徵北物失明貞莫不瞢瞢

瞢古夢字又莫登反陰往南而陽往北失其位矣非相見於離之日矣小人用事則世皆失其明正之道矣物人物也

次二明腹睒天覩其根測曰明腹睒天中獨爛也睒失冉切視也以腹中之明而能窺見天理則可以窮究根抵矣爛明也

窮【凖困】陰气塞宇陽亡其所萬物窮遽

塞宇滿天內也遽窘也窮窘無所歸向也

次五無糝其腹坎坎不失其範測曰無糝猶不失也

坎坎空虛也貧而不失其法猶曰不攺其度也範法也

上九破璧毀圭舊竈生鼃天禍以他測曰破璧毀圭逢不幸也

破璧毀圭失其所寶也舊竈生鼃貧之食也禍以他非自取也此賢者不逢時之諭

割【凖剝】

次七紫蜺矞云朋圍日其疾可割測曰紫蜺矞云不知刋也

紫蜺妖气也矞云日旁刺日之气也矞余律切朋聚而圍日此太陽之病也可以割而去之防邪障蔽可以掃去也刋削也可去而不去是不知刋也

次八割其蠧得我心疾測曰割其蠧國所便也

蠧國之人我心所疾惡割而去之則得我心矣便利也去此人爲國之利也

止【凖艮】

次七車累其馬擸其蹄止貞測曰車累馬擸行可甐也

音雉又音馳輪也擸良涉切有所經也累有所系也車累馬擸不可行之時宜止則止也甐敝也考工記不甐於鑿亦作甐宜止而行則敝也甐作鄰擸或作獵皆誤也

堅【凖艮】

次三堅不淩或泄其中測曰堅不淩不能待齊也淩冰也當冰堅之時而不成淩者其中陰爲陽所泄也齊中也外能堅守而中不自持此色厲而內荏者之諭

次四小螽營營防其蛡蛡不介以堅蝶測曰小螽營營固其居也

與蜂同防與蔕同蜂房之帶也蛡靑許又音弋蜂房也蜂營營而爲房必堅其蔕不堅則房墜矣蔕只在堅而不在大故曰不介以堅介大也

次五蛡大防小虛測曰蛡大防小國虛空也

蛡蜂房也防房之帶也房大而帶小不足以系之則蜂必散亂而蜂窠虛矣爲國而不知其本必失其民以此諭之

次六韯防紗紗縣於九州測曰韯防之縣民以康也紗紗微小貌音幽九州之民各戴其君心有所系如蜂房之蒂小而甚堅則可以康安矣韯與纎同縣系也

成【凖旣濟】

次二成微攺攺未成而殆測曰成微攺攺不能自遂也爲善方成而心已攺攺不待成而知其危矣

次三成躍以縮成飛不遂測曰成躍以縮成徳壯也事之旣成可以躍進又縮之可以飛上而不飛隨之言能謹畏退托以守其成則徳愈壯也遂隨也

防【凖防與窒同噬嗑閉門也】

上九陰陽啟其變赤白測曰陰陽啟極則反也啟靑啟古化字啟開通訛化也陰變而赤陽變而白極則反也

失【凖大過】

次七疾則藥巫則酌測曰疾藥巫酌禍可轉也

酌祭以酒也此言災咎可禳也爲攺過之諭

次八雌鳴於辰牝角魚木測曰雌鳴於辰厥正反也雌鳴辰旦反常也牝而求角緣木而求魚皆反正之諭

劇【凖大過】陰窮大泣於陽無介�離之劇

�與儔同介助也陰旣窮大而陽自啼泣爲無助也陽陰之離至此劇甚矣介�卽無介助黨類也

次五出野見虛有虎牧豬攓絝與襦測曰出野見虛無所措足也

野外荒虛虎牧其豬出而遇此不過攓裳而走攓與牽同襦短衣也牧逐也

上九海水羣飛於天杭

杭卽航也海水羣飛狼方勇也壊也天杭卽大舟也

馴【凖坤】

次四狥其勞不如五之豪測曰狥其勞伐善也

五中也茍伐其功勞則不如五之得中爲過人也豪過人者也

次五靈囊大包其徳珍黃測曰靈囊大包不敢自盛也靈善也囊有涵蓄也大包可以包容而大受也此爲珍美黃中之徳以其不自大也

次六囊失括泄珍器測曰囊失括臣口溢也

有囊而不括則其珍美之器皆泄露矣此伐善矜能者之諭

竹溪鬳齋十一槁續集卷二十六

欽定四庫全書

竹溪鬳齋十一槁續集卷二十七

宋林希逸撰

學記

太精語

將【凖未濟】

次二將無疵元睟測曰將無疵易爲後也

元善也睟美也將求無過則其徳必善美矣謹之於初則後易爲矣

次三鑪鈞否利用止測曰鑪鈞否化內傷也

冶人爲鑪陶人爲鈞鑪鈞旣不可用則宜止矣彊以化物徒自傷損也化猶考工記飭化八材之化也卽工欲善事必利其器之意

次四將飛得羽以登於天測曰將飛得羽其輔彊也欲飛得羽言有助也

次七趹船防車其害不遐測曰趹船防車不逺害也趹古穴切防蒲撥切趹踏跌之也防難行貌車船所以行濟也今自棄之害必至矣此不求助者之諭防韻書不由蹊隧而行曰防

上九紅蠶緣於枯桑其繭不黃測曰緣於枯桑蠶功貶也

蠶之初生有毛旣老故曰紅枯桑無所食也不黃不中用也此不能自養者之諭紅者以老無毛而但紅也

難【凖乃旦切蹇】

次四卵破石測曰卵破之小人難也

徒玩切以卵破石則其壊不生也必矣卵不孚曰楊子曰雌之不才其卵矣

次七防石防防力沒以引測曰防石防防乘時也防之人切防防難致之意石𨿽難防我能沒盡其力以引致之亦可防也此勉力濟難者之諭

上九角豸終以直其有施測曰角豸終以直之也豸本作觟豸之直始終如一則可以有施矣戒中變也

勤【凖蹇】

次三羈角之吾其泣呱呱未得繦扶測曰羈角之吾不得命也

男角女羈孩子之飾吾者吾吾然無歸也繦抱扶持也不得命者不得活也此孤弱而無歸者之諭

次七勞牽不其鼻於尾測曰勞牽之獘其道逆也牽牛徒勞不以鼻而以尾自獘也此操持失理者之諭

養【凖頥】

初一藏心於淵美厥靈根測曰藏心於淵神不外也淵深靜也藏心於深靜以自養其性則美矣靈根性也

次二墨養邪元函匪貞測曰墨養邪中心敗也

墨與黙同元始也函心中含養之地也隠黙之中養其邪思則用心之始已匪正矣

次四燕食扁扁其志利用徵賈測曰燕食扁扁志在賴也

扁扁卽翩翩也音篇求利貌賴利也小人求利如燕之飛欲但攫食而已此賈者之事

次六次次一日三餼只牛之兆肥不利測曰次次之餼肥無身也

次與趑同音咨不安之貌只神只也祭祀之牛卜旣得兆一日而三飼之肥則烹矣此以利自禍者之諭

踦贊一

凍登赤天晏入泉測曰凍登赤天陰作首也

晏至熱也陽气深入而陰得時此小人道長之諭

羸贊二

一虛一羸踦踦所生測曰虛羸踦踦禪無已也

踦奇數也數之有盈有虛皆自奇而生所以相禪代而無窮也夫惟不齊乃能生變化也

衝【衝序也凖易序卦】

閒孤而竈鄰

差過也而常谷【谷善也差過也人能知過則常歸於善矣】

傒也出翕也序

格好也是而疑惡也非【格去羣陰則所好者是也疑而未定則所惡或非也】錯【錯雜也凖易雜卦】

進欲迂止欲鷙

從也牽守也固

攡【○音離張也攡瑩掜圖凖系辭】

故聘取天下之合而連之者也【○陰陽善惡是非類皆合也】夫晦其位而防其畛深其阜而其根

阜髙也根深也言之理隠奧也

人之所好而不足者善也人之所醜而有餘者惡也○【此二句有味誰不知好善而得善常少誰不知惡醜而有之者常多】

夫天宙然示人神矣夫地佗然示人明矣天地奠位神明通气有一有二有三位各殊輩回行九區終始運屬上下無隅

殊輩異類也回行運行也佗負荷也湯何切

信道致詘詘道致信

存存而亡亡微微而章章始始而終終

瑩【○明徹也】

天地開辟宇宙拓坦【開拓坦夷】天元咫步【有躔度也】日月紀數【紀數有歷紀數度也】周運歷統羣倫品庶或合或離或羸或踦故曰假哉天地防函啟化罔於終始幽明表贊神靈大陽乘陰萬物該兼周流九虛而禍福經羅【經羅隨所遭也】防徒濫切防函卽含容之意

鑽精倚神箝知休咎

鑽求也求其精倚其神言蓍龜也箝知推索而知之也

一一所以摹始而測也三三所以盡終而極崇也二二所以參事而要中也

自一始一曰一自一爲二而二之曰二二自二而三至於九曰三三

陰陽所以抽嘖也從橫所以瑩理也明晦所以昭事也嘖情也抽理也瑩事也昭君子之道也

嘖與賾同抽深也

夫福樂終而禍憂始天地所貴曰福鬼神所祐曰福人道所喜曰福其所賤惡皆曰旤故惡福甚者其旤亢晝人之禍少夜人之禍多晝夜散者其禍福雜

晝明者也夜昧者也

數

昆侖天地而產蓍參珍【參考也珍貴也】睟精以數【音索義同】散幽於王重而立家旁擬兩儀則覩事逢遭並合【音格】繁其名而極命焉精則經疑之事其質乎令曰假大假大孚貞爰質所疑於神於靈休則逢陽星時數辭從咎則逢陰星時數辭逹凡筮有道不精不筮不疑不筮不軌不筮不以其占若不筮神靈之曜曽越卓

不以誠占與不筮同神靈𨿽明曜曾是不誠而可以見越卓乎越卓髙逺也

掜【妍啟切】

秉圭戴璧臚湊羣辟

秉圭戴璧有爵者所執也臚傳而輻湊以奉其君羣辟者天子諸侯皆有臣也

嘖以牙者童其角防以翼者兩其足無角無翼材以道徳掜擬之九日平分

有牙可嘖則其角童有翼可揮則其足二無角無翼則有性

天地作函日月固明五行該醜五嶽宗山四瀆長川五經括矩作函上下相函也固明永久之明也該醜該徧其醜類也宗山爲山之宗也長川爲川之長也五常之理括盡其矩法也

圖

日月畛營陰陽沈交四時潛處五行伏行

畛營所居之躔度也沈伏也交相代也潛處宻運也伏行有遲畱伏逆也

七宿軫轉【軫轉輪轉也】馴幽歷微六甲內馴九九實有律呂孔幽歷數匿紀圖像形贊載成功

七宿四方各七宿也軫運也二十八宿運轉於上循歷幽微之間六十甲子寓焉九九之數有焉九九者黃鐘而下有此數也九九則爲律呂六甲爲歷數孔幽者甚妙也匿隠也歷紀隠然在中也形渾儀也贊載稱述也

始哉中羨從百�權輿乃訊感天【訊與迅同速也】雷推�【雷聲也推出也�字書無疑作�徒感切】輿【合作與】物旁震【音震珍響】寅贊柔微防根於元東動靑龍光離於淵【東陽生離淵出也】摧吐萬物【摧古催通上合作吐】天地輿新【輿合作與】

中哉更睟廓象天重明靁風炫煥【渾明也】與物時行陰酋西北【酋就也】陽尙東南內𨿽有應外觝【觸也】亢貞龍幹於天長類無疆南徵不利遇崩光【喪明也】

終哉減沈成天根還向【陰陽之本元气也】成气收精閱入庶物【物皆閱見而入斂】咸首囏鳴【气感之初物皆不鳴咸感首初也囏古艱字】深合黃純地【地道】廣含羣生泰柄【斗也】云行時監地營

隨時監視隨方營度斗運有時有方也斗斜指而可論四時斗髙運而可吞四方

衰謨髙吸乃馴神靈【循天之神道也】旁該終【該徧曰時也】天地人功咸酋貞【就正也】

攡瑩掜圖告皆擬易系辭也始中終九卦於圖言之擬易系履謙井等九卦也始哉中羨從一首生九首中至九首羨至徯九首從至事九首以歷言之則自冬至至谷雨是其時也中哉更睟廓亦一首生九首更至疆九首睟至大九首廓至昆九首以歷言之則是淸明至立秋是其時也終哉減沈成亦一首生九首減至視九首沈至堅九首成至養九首以歷言之則是處暑至大雪是其時也以二十四气分而爲三以八十一首亦分而三子始哉二十七首中哉二十七首終哉二十七首以其時參其詞則始之防根於元東動靑龍中之陰酋西北陽尙東南終之天根還向成气收精其義易通矣辭𨿽奧澁得其義則迎刃可解坡仙所謂淺近者是也

天甸其道【甸治也井甸之意有倫序也】地杝其緒【杝音侈有條理也】陰陽雜厠有男有女天道成規地道成矩【天圓地方】生陽莫如子生陰莫如午西北則子美盡矣東南則午美極矣子陽也午陰也西北幹十月也陽方盡而後生東南防四月陰方盡而後生

五以下作息【生也】五以上作消數多者見貴而實索數少者見賤而實饒息與消亂貴與賤交

此論九贊之中五以下四三二一也五以上六七八九也

晝夜相丞【丞與承同】夫婦系也終始相生父子繼也日月合離君臣義也【月助日也以比君臣也合離行度也】孟季有序長幼際也兩間相闔朋友防也一晝一夜然後作一日一陰一陽然後生萬物晝數多夜數少象月而闚日溢君行光而臣行滅君子道全小人道缺

月有小闚也與虧同日有餘溢也滅暗也君陽臣陰也

有一規一矩一防一凖以從橫天地之道馴陰陽之數

告【凖說卦】

天穹隆而周乎下地旁薄而向乎上人苠苠【音冺】而處乎中天渾而防故其運不已【防與揮同】地隤而靜故其生不遲人馴乎天地故其施行不窮天地相對日月相劌【劌居禦切傷也日月相食也】山川相流輕重相浮【浮過也】陰陽相續尊卑不相黷是故地坎【陥也】而天嚴【穹尊也】月遄而日湛【沈遲也】五行疊王四時不俱壯【有時衰也】日以昱乎晝月以昱乎夜【昱由鞠切日明也】昴則登於冬【日短星】火則登於夏南北定位東西通气萬物錯雜【麗也】乎其中一徳而作五生一刑而作五尅【生者爲徳尅者爲刑卽五行也】五生不相殄五尅不相逆【以尅爲用】不相殄乃能相繼也不相逆乃能相治相繼則父子之道也相治則君臣之寶也

日斗書而月不書常滿以禦虛也【日滿月虛卽日可知月也】嵗寜悉【多也】而年病【減也】十九年七閠天之償也【建欠敝也】陽動叱陰靜翕【吐出也翕入也】陽道常饒【多也】陰道常乏【少也】陰陽之道也天彊健而僑躆【髙之貌僑渠消切又與矯通躆音據】一晝一夜自復而有餘聖人察乎朓朒側匿之變

晦見於西謂之朓朔見於東謂之朒側匿失正行也四者皆日月之變

而律乎日月雌雄之序【幹爲雄支爲雌】經之於無已也故鴻綸天元屢而拑之於將來者乎【屢發明不一也拑巨淹切拑摘而發明之】故之辭也沈以窮乎下浮以際乎上曲而端【正當也】散而聚美也不盡於味【其味之美無盡也】大也不盡其彚【其類之大亦無窮也】

自衝而下以其文奇摘而錄之造語用字可以爲法潛虛方之大有逕庭矣

潛虛

太元起九數潛虛起五數自是天地間不可冺者先師嘗云易則正穴此支龍也辭之有古今又不可不精別之潛虛非無佳語但只是後世文字太元則猶有古意況潛虛設諭大抵皆前人書文中已有者張炳文以爲果溫公所作此亦不必深辧只以文論不必問何人前後本有缺有全續添者爲僞文公言之盡矣初本已有膚淺無深味者況續增者乎今以其語之工者與退之所謂正而未至者摘而錄之未知世之具眼者以爲何如也

元

元始也夜半日之始也朔月之始也冬至嵗之始也好學智之始也

此數語佳

愼於舉趾差則千里機正其矢

謹矢意也荀子尙書已有此意

裒

裒聚也气聚而物宗族聚而家聖賢聚而國

此數語比彖其詞甚佳

三百毒之聚勝者爲主惟物之蠱

勝者毒之甚者也眾毒之中必推其甚者以爲主諭小人之黨其主者必桀黠其爲世害必矣蠱敗也

五兔絲之棼附艸絕根

棼多也附之艸豈能生諭所附匪人必不久也

六人倮而繁獸猛而殫

倮無牙也獸𨿽猛而必盡人有道則愈蕃

柔

四蜚石之落抗之以幕

彊弩不穿魯縞卽是此意諭柔可制剛也

六蒲梁栁轂傾榱脫輻

梁敗則榱傾轂敗則輻脫以弱力勝重任無不敗者

剛

三目瞠耳塞防木觸石一跌而踣螻蟻之食

言恃力者必敗下八字勝上八字太露太剛則折卽此意

雍【○和也】

六鹽梅不適羮棄不食

相與以和則事可濟調羮而鹹酸不適人誰食之

昧

昧晦也日之晦晝夜以成月之晦望以生君子之晦與時偕行

此三句比彖也頗有味

初取足於已不知外美

被褐懷玉卽是此意其詞𨿽佳以比易爻則露

四冥行失足或導之燭

暗弱之人能得所輔則可自安

五無相之瞽闔戶而處

不明而無助能退而自守則可免禍

上偶人守金眾益攸侵

愚暗而處髙位必爲人所奪也

昭【○明也】

三察窮秋毫物駭而逃

太察無徒卽是此意其不古者皆此類

立循墻不蹶秉燭而跌

知畏者可自保恃明者必罹害

容【○貌也】

上樛木之垂甘匏之累

用樛木詩意其淺露者類此

言

二人不我知饋金而疑

此乃未信而諌人必見疑之意

慮【○思也】

三澄原正本執天之鍵

下一句佳然執神之機乃韓語也澄原正本四字弱甚

五萬慮之神出天入塵

模仿子云中之語不謂之蹈襲不可

聆【○間】

二苦言刺耳惟身之利

言苦口者利於行亦前人語

覿【○見也】

初粉澤之暉覆穽埋機昧者不知明者識微

暉華也外𨿽粉澤中藏機穽明者則知之發得太露不似爻辭

懠【○怒也】

初匪怒之道必理之求防刃難收

道勁也言怒之來必以理察旣發則不可悔矣下四字佳

二自怒自解人之不畏

八字尢弱意亦淺露

三快心一朝忘其宗祧失不可招鯸防之浮烏鳶之求招悔也一朝之忿忘其身卽此意下八字設諭卻佳

六忍之少時福祿無期

觸來勿與競事過心淸涼卽此意也語亦太露

四豨腹饕饕爲人益膏

小人貪得終不自亨此八字甚佳

湛【○樂也】

三醉飽之惛歌舞之紛突火將焚盜倚其門

以貴爲樂不能爲曲突徙薪之慮禍將至矣

四酒食衎衎威儀反反防墨不逺

用抑詩意下四字卻佳

六家有韶濩外忘其慕

金朱樂也外顏氏樂也內卽此意也

【○進也】

四兔跳而局鳥蜚而伏弧張肘縮

兔先局而後跳鳥先伏而後飛欲張弧者必縮其肘能退而能進也三句俱佳

六駑馬之疲馬之追鷇羽彊蜚墜於藩籬

不量力以求進必至自敝下八字差弱

上日沒而徵力憊而登遇淖逢兵

不知時而貪進必遇禍也淖用左傳晉事

卻【○退也】

初一葉於蜚木陰未稀我心傷悲

一片花飛減卻春卽此意也

一納履而顧心畱迹去

納履將行也顧者欲畱也僞爲退而心實戀戀此二句佳

三唾面不辱叱嗟不縮或擠諸谷

忍辱無恥不知自退受禍必矣

四云蜚於江舟藏於浦雷出於山車稅於宇

見雲藏舟聞雷止車知幾知退也

六膳珍不禦致鼎而去勿須其飫

飫飽也致食而去不求自飽此不戀榮華自知早退者之諭

上龍登於云垂尾之卷下人式瞻

龍在雲中而捲其尾相去也則人望而羨之人能知退則世皆貴之矣

庸【○常也】

六井污而久虫羃其口

井久不潔則飛虫覆其上如羃然也

蠢【○動也】

五鑿凍樹稷勞而無得

凍地豈宜種徒勞動而無功卽耕石田之意

六樹谷於雨防艸於暑

言及時也此八字佳然亦易得

訒【○仁也】

二養虺縱蝗匪仁之方

蝗虺當去而養之縱之不知仁者也

忱【○信也】

四父子乖離吐心而疑禍不在羣

父子至親才有離間𨿽吐心亦疑之況他人乎上八字佳下四字可去

六小信之必大誼之失君子不由

信不近義非信也尾生之信則失誼矣

戞【○禮也】

四掣牛之狂服畝遵塲

牛𨿽狂茍能掣之可使服田此以禮制心之諭

六斐如煌如紀如綱如四海王如

下五如字模仿易之突如焚如也然亦不甚佳

暱【○親也】

三竹枯不防蚿死不蹶

百足之虫死而不僵曹子建已用之言人必親親也

四曰條亡枿存或斧之根

詩云枝葉未有害本實先撥此云條已亡其枿僅存又斧其根意卻稍異然亦蹈襲爲之

六割臂斮足易之金玉其肌不屬

此爲棄親卽他人之諭莊子隋珠彈雀臂重於天下亦此意

續【○子也】

三蠆子滿腹不如蜾臝之不育

有子不才不如無也

考【○父也】

五囊金篋玉不畀之燭盜守其屋

徒遺以富貴而不敎之他人有覬覦之意矣

徒【○眾也】

初出門擇術跬步之失之晉而粵

千里失於跬步卽是此意有眾而不能用必失之矣

醜【○友也】

四總角繆綢膠而漆投半塗分防注矢操矛

爲交不終耳余是也

上一首三尾先完後毀惟初之罪

始交而終睽擇之不早也此三句佳

隸【○臣也】

地不天不能以生月不日不能以光臣不君不能以君此比彖辭言人必有所主也

三一身三首蜂蟻所醜

忠臣不事二主劉牢之犯此戒矣八字極工

四登丘而俛置厀而逺百祿簡簡

登丘而俛居髙能自卑也置厀而逺𨿽相親而不防以合也

六顏戴其勞口揚其髙挾恩以驕或倳之刀

顏戴其勞有矜色也口揚其髙自誇功也或倳之刀必見殺也挾恩以驕四字太露可省而不省

林【○君也】

三人無主不能共處

盜賊之人亦必有爲首者此八字甚佳

禋【○祀也】

五繭栗之角瓦登匏爵上帝是亨

禮𨿽薄能盡其忱帝亦歆之

凖【○法也】

初董荼之萌雉則不榮燎火熒熒沃不盡瓶

惡之初生除之必早能薙能沃則惡艸必去燎火必滅矣此小懲大戒之意不盡瓶者不用多也

二瞽夫執銍蘭艾同刜上罔下畢獸駭而突

不善用法則善惡無別矣上罔下畢法太宻也此四句佳

聲【○名也】

三蔽葉之蜩其鳴嘵嘵蜚鳥之招

虛名自矜必自禍也三句佳

興【○起也】

三澣垢縫裂搘欹補缺

此興滯補獘之意二句佳然亦易得

五熒出於灰可以焚萊

小能致大不可忽也

六困而憩望逺而唏【倦也音劇唏訝幾切】

力小任重欲罷不能嗟何及矣

冺【○滅也】

初蜩鳴於林防衣絮衾

大寒索裘與此異矣

隆【○盛也】

五暑至陰生寒極陽萌君子畏盈小人怙成

此四句俱露弱亦甚矣

六盛不忘衰安不忘危一日萬幾

此三句尢弱且皆前書語子云不爾也諸變如此者頗多可以類推

余【○終也】

余終也天過其度日之餘也朔不滿气月之餘也日不復次嵗之餘也功徳垂後聖賢之餘也故天地無餘則不能變化矣聖賢無餘則光澤不逺矣

此數句有味

齋【○中也】

眾星拱極萬矢湊的必不可易

上八字佳下四字弱元余齋無變只有此數語

六十四卦或因象而名或因義而名六爻六位各有意義故千變萬化而不窮太九贊與方州部家初無干渉其間猶有因歷而以時言者潛虛體性本於立行之生成每行七變初上者始終也於占不用二三四五六則以生尅王相別之然每行之名不過一字以一字取義故其意淺而易窮其辭又多竊取前人譬諭之語有工有拙非惟不及易亦不及太矣然五自是一數亦有可觀後今世而有子云別爲之辭使稍有古意庶幾可行於時亦不待借溫公之名以求信於人也

五十五行除元余齊無變之外五十二行每行七變共三百六十四變有七變皆有詞者有七變皆無辭者有一行一變者二變者三四變者總而計之共一百七十六今所摘錄者六十七而已

竹溪鬳齋十一槁續集卷二十七

欽定四庫全書

竹溪鬳齋十一槁續集卷二十八

宋林希逸撰

學記

江淮河濟此六書所謂諧聲造字者也廣雅曰江貢也春秋說題辭曰河之爲言荷也淮者均其勢也濟齊也齊渡也如此分說意義豈非自爲膠擾乎且水之名多矣如涇渭伊洛其類非一若欲字字求義謂之不牽彊吾不信也

漢地理誌東萊有地名曰計斤師古曰卽左傳所謂介根也語音有輕重故成二名設非地名或者欲爲訓詁則從其輕者乎從其重者乎地名旣隨聲輕重而字亦異同其他名字安知不隨聲而有異同者注解欲彊通之可乎

韓文公張中丞傳後序末後述張司業之言結以三字曰張籍云此用禮記老云之法然前旣有張籍曰三字而此又曰張籍云不知者必以爲衍語知此則所謂古文須省字者決不然矣

溪西先生曰書有四疊華書無四疊今鹿字部中有若者有若麤者三鹿而一土非四疊乎溪西字學最精恨不得摳衣而請之姑記此以俟精學者

韓文顏子不貳過論曰故惟聖人無過故所謂過者故顏子之過此類也三故字中間一故字勢不順必誤也瓜華之祭前人多用之佛塔廟僧家不知所本乃以瓜字爲誤曰合作瓜謂以瓜畫某物而爲供此繆說也瓜卽今之瓜華果蓏也卽是蔬祭爾二字出於郊特牲乃蠟祭所用之物

太史公伯夷傳者尾轉換筆力最髙文字最妙自夫學者載籍而下且辧許由之事及卞隨務光而曰孔子序列吳太伯伯夷又引夫子伯夷叔齊之言而後及作傳之意旣傳其始末及其所作之歌乃曰然邪非邪此應前面怨是用希之語也或曰天道無親發論而起又以顏子盜跖並言之至天道是耶非耶乃結天道無親之語也道不同不相爲謀至其重若彼其輕若此哉則是斷世情之輕重以足前論又引疾沒世而名不稱一句蓋言身前得喪爲輕身後毀譽爲重也再舉賈生之言正在烈士狥名一句貪夫等語牽聯而及亦以見世俗好惡輕重不同如此此下同明同類從龍從虎聖人萬物五句又是援古書之言謂惟賢則知賢有孔子則知夷齊顏子亦得孔子而後有後世之名此又並結前段顏子之語也巖穴而下方是嘆惜今世無人𨿽有賢者誰能知之其傷已之意則黙寓其間矣閭巷立名必附靑雲之士言今人欲立名於後非得髙世者記之不可此則子長自謂著書立言可以傳後恐世無夫子未必能傳也索隠於聖人作萬物覩處卽以爲自言著書之意則文脈扞格失其本防亦無以見其筆勢之妙文字最要防轉換處此篇自夫學者至其傳曰上一轉也至然耶非耶一轉也自或曰至天道是耶非耶一轉也自子曰道不同至其輕若此哉一轉也此數行分別重輕正是歸結在名上卻未及名字卻舉君子疾沒世而名不稱又賈子烈士狥名之語足之而彼重此輕之意則隠然在貪夫誇者等語之內此一轉也欲言名字之傳須有知我者卻舉相照相求以下數句而後指夷齊顏子得夫子之實此一轉也其曰巖穴無附而名不聞閭巷必有附而顯此只正反兩語卻如此曲折言之最是天道是非而下三四轉皆藏鋒不露頴此爲子長絕髙處歐陽公喜讀此傳其亦有取於此耶

韓退之祖席詩二首送王津自虢州司馬徙袁州刺史也詩後有手札語云兩詩好處好就中何處佳何處惡不知此手札問之誰也

韓詩多作生語硬韻豈當時之士旣以應科選爛熟軟靡千人一律故特爲此以別之乎

有人欲和靖爲伊川作行狀和靖曰自不須得又欲爲伊川請謚和靖亦曰不必如此又有曰伊川文集講解近皆刋行亦可喜和靖曰正不要得如此和靖此見極髙豈亦預憂慶元道學僞學之所由起乎

和靖曰事當爲者豈可不爲廢事便是廢人道乃引莊子匿而不可不爲者事也和靖之語自正莊子意又別楊子安學禪問伊川易從何處起伊川以扇柄畫地一下曰從這里起子安無語後來語和靖曰悔當時不問此畫從甚處起和靖以告伊川伊川曰待他問時與个黙然此伊川就子安禪學而戱之也楊公如此伎倆如何伊川面前出手得和靖卻看未破

王佺期字子眞不見富韓而公丐茶炷香以待伊川且曰正叔欲來信息甚大嵩山董五經亦謂伊川曰先生欲來信息甚大祁寛以爲至誠前知和靖但守伊川之語曰靜則自明又舉伊川之語曰釋氏庵內坐見庵外事亦是此類此語當矣但伊川見董五經則以爲隠者王佺期學仙至洛居於劉壽臣家園亭中未嘗來謁伊川伊川何爲先往見之伊川豈輕下人者惜當時祁居之不以此質之和靖也【尹語錄】

和靖語錄所載伊川逺行嘗憩古寺聞防嚙於佛腹中起而視之於佛腹竅中得文字一小捲取而讀之乃丹方也過目悉了其意遂錄本卻以元紙納竅中後因郊居如其法鍛之本法火養四十九日乃成鍛近三十日遇夜四逺皆以遺火爲問云如見火發如此數四恐驚眾遂取出試以粟粒許置銀盂中凡丹到處皆成黃金崇寜間此盂尙在其金如綫圜轉數匝皆丹著處也和靖嘗以問伊川伊川曰此外丹也若人內丹成服之可長年防化五金不足道也和靖曰何不服伊川曰這般肚皮裏便著得此物晚年許傳一道士而伊川卒又曰伊川嘗云此丹可奪五百年造化以其近怪不以告人然則伊川之所以不服者亦以無內丹而不可服也然劉向得之淮南枕中而煉不成伊川一煉卽成乃以防化五金爲餘事豈其所得之方有至與未至歟抑此法只許自煉而不許言之於人也惜和靖當時不問至此和靖曰介甫未嘗廢春秋廢春秋以爲斷爛朝報皆後來無忌憚者托介甫之言也和靖又謂韓玉汝之子宗文字求仁嘗上王介甫書請六經之防介甫皆答之獨於春秋曰此經比它經尢難蓋三傳皆不足信也故有介甫大段識好惡之語且曰介甫亦有易解其辭甚簡疑處卽缺文後來有印行者名曰易傳非介甫之書和靖去介甫未逺其言如此甚公今人皆以斷爛朝報之語爲荊公之罪亦寃甚矣然亦荊公有以招之所以君子惡居下流孟子之論桀與和靖之論荊公正同此意和靖嘗以易傳之序體用一源顯微無間爲太泄露天機請問於伊川伊川曰如此分明說破人猶不解愚因此語深知和靖質實之意使和靖而在今日見字義語錄編類諸書又不知如何其嘆息也𨿽然天機正亦何曾漏泄得

東臯馮聖先嘗學於伊川其子名忠恕嘗問於和靖曰其父晚年不信陰陽拘忌之說更不擇日亦無避忌恐是伊川家風和靖曰不須立異人之所畏不得不畏從俗何害看此等語便見和靖質實不自異處【語錄上卷】和靖曰歐公文章一時宗師只爲不見道故有憾於晁文元又曰作小詞語不擇爲人所慕賦題通變使民不倦爲人所譏此皆程門之論又曰伊川不言人短每見人論前輩則曰汝輩且取他長處此語甚有益於後學亦有論伊川於呂榮陽者呂曰何不談他好處意與此同

和靖曰孟子論仲子曰以其小者信其大者奚可哉此極本之言若以其小者信其大者只是啟詐僞之端和靖此語極有闗系今人正有此獘【語類下卷】

和靖每早晨拜經書二拜曰道之所在也今庸愚人見釋氏書則知敬儒者卻以枕或置之坐側或袒跣以讀皆不知畏此卽侮聖人之言者也此語極佳

鄒陽下獄以書免江文通亦然防榮延熹之書其情尢可憐其辭亦甚工竟以此不得免豈非遇不遇乎況榮爲防恂曾孫亦在八議之科桓帝獨不動念何耶榮貴盛於人少與兄子又尙公主始又爲帝親戶門太盛爲人所忌害之者非一榮死而防氏遂衰非鄒江寒士之此其所以死者或在此耶然此以天理論桓帝之不明亦可嘆也已

蠱卦正義釋注令洽後來誅曰誅者謂兼通責讓之罪非專爲誅殺也誅亦訓求如左傳誅屨於寺人費是也此則爲責義

說苑莊辛謂襄成君曰昔越人之歌曰山有木兮木有枝心悅君兮君不知與楊子春木之芚禮記貍首之斑然皆興詩也【說苑見魏文帝善哉行注】

車在魚韻又在麻韻增韻云韋昭曰古無居音自漢以來始有居音然何彼穠矣以華韻車爲恊韻又曰華古讀爲敷正與居爲韻後皆仿此則是古有居音而韋昭之說乃爾何耶況睽卦先張之弧後說之弧見豕負塗載鬼一車此非居韻乎

艾軒道桐廬有詩示成季云此是灘頭處士家我從何日離天涯木綿髙長云成絮瞿麥平鋪雪作花其曰此者言我自廣東被召而來今忽到桐廬矣木綿則離廣時所見瞿麥則今所見也蓋有感嘆行李防渉之意初與處士無預其曰處士家但謂桐廬縣也

丁夘正月一日始郊詔書頭聯曰虞典之類於帝率惟正月上日之初周郊之單厥心只若昊天成命之始或疑有帝字又有天字余因擬曰易言履位上天下澤以定民書美重華正月上日而肆類庶見天地俱全又稍渾成

茶山有新如月出初三夜淸似茶烹第一泉之句實本於山谷淸於夷則初秋律美似芙蓉八月花茶山語又好此山谷謝張仲謀示新詩篇在編年集第四卷

栁河東之言有害於理者吏商一則尢甚也董子曰正其義不謀其利明其道不計其功若以利心而爲亷豈有識者所爲哉況誠明明誠之論尢爲失當利進而害退又曰明而誠者乎末言孟子緩而孔子急果何所據云爾學術不正莫甚於斯是豈可以爲訓

範文公祭尹師魯文云爲學之初時文方麗子師何人獨有古意眾莫子知子特弗移是非乃定英俊乃隨聖朝之文與唐等夷繄子之功多士所推而歐公師魯卻不及此意何也

尙書堯典正義曰釋訓云鬼之爲言歸也鄕飲酒義云春之爲言蠢也然則釋訓之例有以聲相近而求其義者釐治工官皆以聲近爲訓他皆仿此類例也

大嵗三百六十六日小嵗三百五十五日則一嵗所餘無十日此堯典正義之文大嵗小嵗字前人未有用者詩家用字漢拔用赤幟荊公作漢旗紅伯成子髙押作伯成髙本集七言廿一卷

三代忠質文之說劉公是以爲不然本雜集著中三代同道論此說甚正此論有三第二論同此意雜著中說多偏文字亦有佳處

天官籩人朝事之籩膴鮀魚鱐注云膴者牒生魚爲臠也鮑者於室中糗幹之出於江淮鱐者析幹之出於東海正義曰經文鮑鱐二者魚在於中明二物皆魚與云土夢纎縞文同史記天官書曰論其書傳故其占驗淩雜米鹽正義曰米鹽細碎也此必古來有此語非以米鹽比細碎也𨿽然小雅曰王事靡盬鄭箋云盬固也靡盬不堅固也愚意恐不然米靡聲同假借而用如事之爲士也菊之爲言鞠也盬與鹽字相近非鹽訛爲盬則盬訛爲鹽大抵皆言細碎也詩曰王事靡盬仄聲字若作鹽則不可讀以此求之史記鹽字必誤

歐公作謝希深銘其末有曰昔太史公世稱其文善以多爲少今予不能此語可爲作銘者之法但以多爲少固難以少爲多尢難退之銘子厚士窮乃見節義一段與歐公薛眞孺不孝有三無後爲大之說此非二公筆力不可能也

陳止齋銘中有曰薛寺正見公於仙巖問其所安止齋曰毋不敬薛曰比參倚如何公始釋然歸心薛氏故其祭寺正之文曰我昔自喜壁立倚天見兄海潭忽若墜淵海潭卽仙巖也以此觀二公之學有可想見者今人師友無此問亦無此答矣

歐公爲黃夢升銘舉其祭乃兄子庠之詞曰子之文章電激雷震忽止閴然滅沒此與次云先生所謂吾文如雨有則流溢四壑無時一防也無一等才力也

唐人失鶴詩曰西風吹失九臯禽一片閒雲萬里心此兩句甚佳碧落有情應悵望靑天無路可追尋靑天碧落如何分別愚意以爲若作日逺對天髙則當日逺者言彼乍去猶未覺日稍久後當亦不忘我也初來白雪翎猶短欲去丹砂頂漸深長有不盡之意華表柱頭畱語後更無消息到如今華表一句卻大有病若以爲前日在此畱語乎則與出處意不合不然則是旣失之後曾來一畨又去乎題中又無此意愚謂攺作解作令威歸語否方可言其他日更無歸來否今去許時未有消息也如此語稍圓畱以俟精於詩者商之

阜陵剏選徳殿洪野處作記而陳止齋又有代周益公作一篇豈益公所進不用久而再命洪耶洪記中亦云不命諸賢而以命臣或是如此野處所作得內中文字體止齋一篇首尾皆要著題故先一行便云不增苑囿中間又以詩書所說射文發明欲見選徳本意然阜陵旣明言不專習射見羣臣閱奏看經史皆在此則引用射事似太局矣只是書生認題目常法兼末後云以堯舜授受而可以爲湯武豈不曰阜陵受髙廟之禪今欲習武而事爲湯武之事亦是就上干歸題意愚亦疑其太譾譾但就此一句評量則是堯舜不能爲湯武之事湯武又優於堯舜乎已自礙理況欲體貼爲工則愈差矣野處只是宏博體制卻覺稍大體但中間抑唐太宗而獨稱宣宗武宗此又大窒礙宣宗武宗猶勝於太宗乎縱當時面對之間阜陵或有此語亦當委曲敷奏以爲未當況筆入記中乎偶尋二作與兒輩言之因記於此未知作者以爲如何𨿽前輩尊老之作不當輕議然論文要到盡處不容不如此商確退之曰古書𨿽正而未至者猶欲別白之況文乎

鶴山贈奕棊羅五星詩云少年不識棊但見剝剝啄啄更相圍有人指授予衝闗奪角刼復持少年不識星但見腷腷防防還如棊亦有告予者縮贏伏見元有期七年五谿讀書暇時把二事相悅怡久之剨然悟是間有數人不知三百六十一棊子此是幹策藏其奇萬有一千五百二十星若以三十六乘之乘之旣盡除坤防恰與棊數無參差此理極精宻歸後不復思羅生挾二長過我瀘之湄恍如著我五谿上欲與之語無間時此須靜觀乃有得而我家住西山西生揣我何時歸按此詩所引者易也幹防二百一十有六坤防百四十有四合乾坤之防爲三百六十也微星之數萬有一千五百二十此於張衡靈憲見之乃易所謂當萬物之數者也卽萬有一千五百二十之數以三十六除之則爲三十六者三百二十鶴山先以碁數三百六十一去其一謂之藏其奇則三百六十而已又以微星之數乘以三十六則除去一萬六百爲三百个六十六矣其餘七百二十又以干防二百一十六除之又以坤防百四十四除之則所存者三百六十故謂恰與棊數無參差以愚見觀之不過三百六十而已謂之合當期之日亦可也旣以爲極精宻又以爲剨然悟不知先生何以嘆其神妙如此謾記於此更俟學於鶴山者問之

老泉上歐陽書如曰退養其心幸其道之將成可以復見於當世賢人君子又曰斯人之去而道𨿽成不復足以爲榮又曰姑養其心使其道大有成而待之何傷又曰道旣以粗成而果將有以發之也愚嘗反覆誦此數語恐只須換道字作學字未知世之學者有與餘同此疑否以爲己爲人之訓參之謂之學已不可況道乎範寗注谷梁有周書曰大荒有禱無祀楊士勛疏曰周書者先儒以爲仲尼刪尙書之餘今據其書與尙書不類未知是與非也在襄公二十年論大侵之禮今世未見所謂周書者然則前世之書於今不及見者多矣孟子曰父子不責善所以有父不敎子之說然今人看此語更須究竟到盡處方可父非其人固不足問若父有可學之善必其子知學而有請則可以告之若其識性未明未可語此而彊以責之則父爲失矣

歆向不同自來以其學問言之向不取左氏而歆力主之此事固然但向之用心於宗國如許而歆末年失節如此則其稟賦本自不同豈特學問之殊哉𨿽然學問之殊亦其稟賦之不同者爲之也

莊子大宗師所言狶韋氏得之以挈天地至傅說得之以相武丁十三个得字余於本章已解之矣然細思莊子之意中間言日月斗末後言西王母彭祖與傅說其垂示萬世更須具大眼目方看得破不特鼓舞而已若於此看得破則大藏敎可束髙閣矣戊辰十月十二日偶記於此

天末海門橫北固煙中沙岸似西興此荊公和平甫金山詩上句指其地下句言其似固爲甚佳但李雁湖以寺影中流見鐘聲兩岸聞爲不及此聯則似未然據此十字猶勝於天多剩得月地少不生塵落星寺亦在水中𨿽亦可用然論詩卻不如此此十字實中有虛虛中有實正詩筆妙處且如湘潭云盡暮山出巴蜀雪消春水來池陽南康縱有髙處可用正亦何嫌

久埋瘴霧看猶濕一取春波洗更鮮此荊公謝丁元珍送緑石硯詩久霾厚地金聲盡才著新泉翠色深趙紫芝古鼎詩句絕相類豈紫芝讀公詩熟不覺似之耶抑偶合也【荊詩三十五卷緑石玉當新樣】

栁子厚監察使四門助敎諸使兼中丞館驛使進奏院皆就題目援古證今此世間文字常法也可謂典實體饗軍堂新食堂興州江運則就題目指實其事發明亦是正當法度獨武功丞一首自邦畿甸服敍起至引用丞字如左右中丞之類則近俗而無味謂之典實則不可今之爲文不得法者大率有此病末後使令丞與抗禮在當時極爲切當此兩三行卻極佳但以韓文藍田之作觀之則子厚輸籌多矣由前典實諸篇則饗軍堂模冩燕饗之時自幢牙茸纛而下至禮成樂徧以上宛然與西都西京賦中間相似精采華艷又如館驛前面鋪敍其驛若干則有西漢西南夷傳首气象此皆可以爲法至其防山水諸篇則無遜於藍田矣而又有勝焉然作文亦看題目防山水題目佳易得好若藍田丞本無可說被退之如此簸弄眞不可及卻又當如此防方得若洪野處官題名則全依效退之寄人籬下山谷所謂文章切忌隨人後正此戒也

子厚防家洲戴氏東池一卷皆爲偉筆若全義北門非特意淺其辭亦未爲精美

徑山無凖云圓悟大慧普說示眾甚好然他人猶可得而學至如徳山臨濟則皆學不得他是自胸中流出此語極是無凖時在徑山今檗山住持允善親聞之栁子厚南嶽彌陀碑般舟第二碑兩人也韓注不攷以彌陀爲日悟以承逺爲未詳故彌陀一篇首末不可讀不思般舟道場之名代宗所賜也名山置大徳肅宗朝事也般舟臺者其徒自號也般舟承逺卒於貞元十八年般舟日悟卒於貞元二十年法昭因夢而見承逺求於衡山肖所夢乃從而學所以曰師南嶽大長老有異徳傳敎天下法照爲國師也由公之訓者公卽承逺也國師必禪宗日悟乃律敎事之不同如此注誤甚矣幼曰願惟孝恭者承逺之門人最小者名曰願能爲其師乞文立石是能盡孝恭者也【承逺碑銘乃呂溫作英華有之韓氏何未之見】

栁集南睢陽碑猶用唐初四六體末一聯云洛陽城下思鄕之夢儻來麒麟閣中卽圖之詞可繼如此等語汪龍溪李云龕更有可稱者不可不知也

公羊解鄭伯克段於鄢曰母欲立之已殺之如勿與而已矣注曰如卽不如齊人語也詩曰有周不顯卽顯也以如爲不如不顯爲顯皆古方言如此

論古文者以省字省句爲髙若過秦論所謂有席捲天下包舉宇內囊括四海之意並吞八荒之心其間十六字只是一意蓋不如此不足以甚孝公之用意也若以並吞爲心是有甚其用心猶在四海之表也今觀始皇旣並六國有天下遂築長城限匈奴南取百粵非並吞八荒之心乎

鄕邦俗語卽方言也今人簡帖或用之試取朱文公所用者錄之誠齋東坡以下諸公並記於此

索性

顢頇

儱侗

糊塗

勞攘【呂子約四十八】持擇【陳同父三十六卷】麻嗏

斗海

無轉智

撚合【蔡李通合】骨董【江徳功書】廝炒【楊子直】廝崖【廖子晦】四防【黃商伯書】下梢頭【潘叔昌】活絡【黃仁卿書】杜撰扛夯【呂子約】漩渦【呂子約末】打並【呂子約四十八】翻騰【上】

折洗【上】

排齪【上】

搏量【呂子約】催儧【王子合未殘上晉】郎當【黃仁卿二十九】揣模【張欽夫二十卷】鈍滯【程正思五十】焦躁【黃子耕五十一】柄【萬正淳五十一】撈摸【萬正淳】苗脈【吳伯丰五十二】次第節拍【姜叔】遏【汪長孺五十二】攛掇【劉季章五十三】倒東耒西【孫季和田五】白撰【項平父五十四】刮剔【上】

防掇【吳宜之五十四】記當【徐居厚五十六】意寄【方賔王五十六】擎夯作弄【方賓王】腔窠【方賔王五十六】防得課程【鄭子上五六】丑差【徐子融五十六】湊泊【輔漢卿五十九】千生萬變【杜叔髙】略綽【潘子善】襯帖【張元徳六十一】歷落【張元徳六一說得歷落】相屬【季通八五】錐剳【劉韜仲續集第四上】間界學問【陳同父二八】卒乍

白髮【陳丞相二十五】盤剝【運米王漕二十六】各別【陳帥畫一二十六】私暬【庚子封事】顏情【戊申封事】打並【打並人聞名利心誠齋退休集】防鬖【坡詩注二十四】拉搭【坡詩注上海市詩】惺惚【放翁詩第一卷

】藍鑱【眼藏保寧百八】懵懂【上妙喜拈語】拉扱

懡防

麤慥【大慧眞贊】劈脊婁【上聲大慧眞贊】藞苴【大慧眞贊】摑【劈腮一摑大慧眞贊押客窄字】拍盲【韻大慧眞】鄒捜斂【贊亷上音大慧眞】聒噪【贊】

壁角落頭【上】壓【上壓捺朝頭敵子胥白詩二十】淡濘【二和順之琴者白詩五十】峣﨑【二格言十六說孟】坯朴【子格言十六說王】蒿惱【通邵康節詩五言他人蒿惱】

竹溪鬳齋十一槁續集卷二十八

欽定四庫全書

竹溪鬳齋十一槁續集卷二十九

宋林希逸撰

學記

周禮六官缺其一河間獻王以考工記足之考工之文自與五官不同余嘗以此爲造物之巧畢竟五官文字俱同一律考工之文又奇足以此書似造物有意也或者又曰輪人輿人弓人廬人匠人車人梓人此攻木之工七也築氏冶氏鳬氏防氏段氏桃氏此攻金之工六也函人鮑人韗人韋氏裘氏此攻皮之工五也畫人繢人鐘氏筐人防氏此設色之工五也玉人櫛人雕人矢人磬氏此刮摩之工五也陶人旊人此搏埴之工二也以上共三十一人又五官之中天官則有掌皮司裘地官則有鼓人防人掌節卝人角人羽人掌艸春官則有典瑞典同磬師鐘師鎛師巾車車僕司常夏官則有射人司甲司兵司戈盾司弓矢繕人藳人服不氏射鳥氏秋官則有職金柞氏庭氏以上共三十人則是冬官之屬六十未嘗亡也此說亦佳但以文論則考工自是考工周禮自是周禮

淮南原道訓云道橫四維而含陰陽紱宇宙而章三光山以之髙淵以之深獸以之走鳥以之飛日月以之明星歷以之行麟以之防鳳以之翔與退之送文暢序所謂日月星辰之所以行天地之所以著鬼神之所以幽人物之所以蕃江河之所以流同意豈退之本於此乎抑退之自有所見乎先師樂軒嘗於此序云恐退之只是說得亦未必盡知之也

詩有六義後世不傳者興也然太白王建獨漉歌王建李益促促詞促促曲韓退之水中蒲首句皆爲興體何論者前此未及之李益云促促何促促黃河九回曲嫁與棹船郎空牀將影宿不道君心不如石那敎妾貌長如玉王建云促促復刺刺水中無魚山無石少年𨿽嫁不將歸白頭猶著父母衣韓退之云靑靑水中蒲下有一雙魚君今上隴去我在與誰居寄語浮萍艸相隨我不如靑靑水中蒲葉短不出水婦人不下堂行子在萬里李太白雲獨漉水中泥水濁不見月不見月尙可水深行人沒越鳥從南來胡鷹亦北度我欲彎弓向天射惜其中道失歸路王建云獨獨漉漉防食貓肉鳥日中鶴露宿黃河水直人心曲又據史記田敬仲傳雲松耶柏耶信建共者客耶蓋其國人以齊王建信客之言致爲秦所滅而遷建於共地松耶柏耶以韻起語興也朱文公記外祖祝公遺事中問有曰伯舅莘娶張氏其先以治獄有陰功王宣徽拱辰所傳張佛子者也佛子二字入之文中今人必以爲近於異端文公此言是或一例也

放翁曰俗人爲俗詩佛出救不得此語最佳但何以爲不俗何以爲俗此須分別得子細方可下筆今未論他人子美送王判官扶持還黔中詩云靑靑竹筍迎船出白白江魚入饌來兩句下得極佳但不過是用王祥姜詩婦兩事若無此句法兼非船歸亦未免近俗也至如珍重六州防禦使起居八座太夫人气象體面則如何又如我已無家尋弟妹君今何處訪庭闈此語𨿽似無奇特卻有情味視彼用事而句不工者則大逕庭矣詩有直述句有得意句須分別得定方可七月三日苦炎蒸對食暫食還不能已愁夜中自足蠍況乃秋後轉多蠅此直述句也似於質朴束帶髮狂欲大叫簿書何急來相仍此是傑句南望靑松架逺壑安得赤腳踏層冰此興句也後四句如此則前四句但見豪壯矣文無害漢語也史記減宣傳以佐史無害給事河東大將軍靑使買馬河東見宣無害言上徴爲大廐丞杜周事張湯湯數言其無害如此則無害二字乃當時解事者之稱

宣爲左內史其治米鹽事大小皆闗其手此言煩碎事也若以米鹽爲細則不當又言大小矣米鹽事已辧在前卷

晉佛圖澄傳聞鈴聲曰洛度嘗與後村讀此後村曰二字何義也余曰猶今人言落泊爾後村以未有前訓爲疑及觀蜀楊儀語費禕曰丞相亡歿際吾若舉軍以就魏氏寧當落度如此耶見儀本傳又水心爲莫子純母虞夫人墓銘乃有嘆其遲暮落度之語余始以自信銅歷者鬲也鬲與歷音可以借用猶士之爲事史記優孟傳

滑稽必方言也否則古語也索隠之注曰滑亂也稽同也以便防之人言非若是亂異同也崔浩因揚雄酒箴有鴟夷滑稽之語乃曰滑音骨稽流酒器也言出口而不已猶注之吐酒也姚察又曰滑稽四字稽音計也以言諧語滑利其智計此三說皆恐未然今人言滑落若欲解說亦可分析爲訓其實不然大抵非方言則古意也

司馬子長作東方朔滑稽傳所載事迹甚略比之漢史十失其九使東方只如子長所傳則何以得名於百世若此哉豈劉向揚雄之論子長時皆未及見班固則有所依據矣

世說下卷任誕類中以左傳哀公虞殯周勃吹簫樂喪證挽歌不始於田橫其說是也

朱易言象於頥虎曰虞仲翔以坤艮爲虎馬融以兌爲虎郭璞以兌艮爲虎三者異位而同象坤爲虎坤交乾也艮爲虎寅位也天文尾爲虎艮也兌爲虎參伐之次也龍徳所衝爲虎亦兌也易之取象果如是乎獨樂軒以理言象八卦之外不喜穿鑿曰乾爲馬坤爲牛而曰牝馬地類此彖解坤繇辭也論易象者當以天子爲法荊公字說人皆以爲穿鑿溪西曰王氏不足爲穿鑿許愼說文識字而求義太多是可謂之穿鑿半山未能分別文字何穿鑿爲某何以免此病某有三語嘗書諸紳曰無義之理理之眞有義之理理之失多義之理理之妄此見髙矣哉東方朔傳曰時方外事胡越內興制度國家多事自公孫以下至司馬遷皆奉使方外或爲郡國守相至公卿而朔嘗至大中大夫後常爲郎與枚臯郭舍人俱在左右詼諧而已然司馬子長未聞有出使方外及爲守相之事不知何所據而云也

文選七發七啟七命曹子建張景陽末段歸結只防其時枚乘欲以至言妙道爲斷此見髙於張曹惜其所謂資略者見焉而未瑩語焉而莫詳悉未免識者所哂孔老賢觀孟子籌之萬不失一此等句謂之亂道亦可周益公靑城奏札云【臣】適防宣諭天道甚佳因奏自來赦文例是前期具艸無由槪見感格今欲於其中增入四句具述晴霽庶幾四方萬里咸知陛下至誠動天之意恭奉聖訓令添入謹錄進呈如得允當乞令本院一面咨報中書門下省施行所有宣讀致本卽更不須攺易伏乞睿照十一月十一日奉禦寶批依據此則殿廷宣讀本與播告四方本不同非阜陵聖明學士院亦不敢如此具奏今時則譏議隨至矣

洪文安小隠集第四卷

載辛次膺辭免新除禦史中丞答詔不允末云今後除常朝便殿引對外應行事陪位立班從駕及非泛朝謁等並許請假從駕預許請假前未有例此則孝宗優待之也

韓王信叛漢之後其子頽當歸朝得封弓髙侯而二孫韓嫣韓說皆入佞幸傳比之鄧通嫣又爲太后所怒賜死豈其祖不忠之罪越四世而猶得此報乎

溪西先生鄭漁仲千載豪傑之士也其文超絕自爲調度有同叔友兄見宇文樞宻二書其一曰厚生天地間藜藿二十有八年矣樵生二十有四年矣爲兒時楚楚便有脫落流俗志聞君子長者風卽規纓矩履不避風雨一求見馬首而還視閭閻輕薄子可蹴躡數千百輩若躪秋毫好讀古人書而性眞率不求一二記憶憚作時下文章喜盤誥聱牙風雅古澹易春秋邃邁欲效之未能也家貧無文籍聞人家有書直造其門求讀不問其容否讀已則還去住曾不外情寒月一窻殘燈一席誦讀達旦而喉舌不疲勞才不讀便覺舌本幹彊或掩卷帷燈就席杜目而坐耳不屬口不謂而心不適人或呼之再三莫覺春風二三月時兄弟二人手揭飯囊酒甕貿貿深山中遇奇泉怪石茂林修竹凡可以可人意向者卽釋然坐臥一觴一詠累月忘歸山林翳薈禽鳥不知人來爭食揮之不退牧子樵夫抖擻相逢呼之不就坐卽疑爲神仙鬼物不敢問姓名睨睨而去或采梠拾橡澆花種藥隨魚狎獵優防山谷間自得名敎中樂地故夏不葛亦涼冬不裘亦溫腸不飯亦飽頭非累月不櫛面目衣裘垢膩相重不洗而眞粹之地油然禮義足兄弟親戚鄕黨僚友謂爲癡爲愚爲妄不相輩行也而土木形質又好衝介自守不廣交防以求聞達用是見斥於世彌曠宇宙若無所容焉一見閣下便開懷許可推階前盈尺之地與之揚眉吐气激昻靑雲且熟視詳聽了無難色承顏接辭稠欵移時布衣受知於此極矣儻犬馬之骨不墜於地當效首領以報故不敢不盡其所能亦不敢不盡道其所不能也厚也樵也﨑歷落可笑人也春言文賦體物瀏亮籠天地於形內挫萬物於筆端春云秋月無下手處疑不若屈宋賈馬憑陵造化櫽括風雲所得皆驚邁絕去翰墨蹊徑語出山間筆歸圖障田夫女子諷道不容口疑不若鮑謝李杜回旣倒之狂瀾支已頺之岱嶽澄世所不能澄裁世所不能裁千條析理一緒連天捍壁周孔俾申韓楊墨佛老重足而立疑不若孟荀楊韓天才英俊豪防不羣朝野挹其風流人倫推其表燭落筆作文章言語妙天下幹將鏌鎁難與爭鋒如日出冰溶焜燿人耳目若不敢正視者疑不若王楊盧駱或掉三寸舌抃摶王公或淸持髙論收降物議如扣鐘如懸河如玉屑如琴瑟聽之纚纚令人忘勌疑不若蘇張裴樂練達宏博攟摭古今出入羲黃驅馳綿邈如經笥如肉譜如五總龜如人物志如入宗廟中觀禮樂器疑不若遷固歆向經綸韜略崒理窟畫地布棋岌不可犯如入武庫中但見五兵縱橫疑不若孫吳英衛乃若義分明於霜信行直於平生之言握手入地僅不軼毫髮厚也樵也牧荀息其人也利不可回威不可刼義存友道視死如歸瑟然英魄與秋霜爭嚴厚也樵也程嬰杵臼其人也仗節奉辭有死無貳直挫虓虎而奪之气其英姿奮激動人毛髮厚也樵也毛遂藺相如其人也巖巖淸峙壁立萬仞精神動天威毅貫日義气凜凜迫人若有寒色厚也樵也荊軻聶政其人也孤城圍急飛鳥不敢度獨能身質鈇鉞拯危亡於葅醢中壯圖諒節頺嵩華不吾壓使英蕩之命不委於艸莽厚也樵也解揚其人也鐵腸石心銘忠勒孝身全君父含笑就刑生爲萬夫雄死爲壯士規厚也樵也紀信其人也抱松筠之節嵗寒不凋堂堂直道詟恧豺狼若象齒若犀角嶷然有不可奪气厚也樵也蘇武其人也贍幹應辧隠有城府搴龡侯之旗斬郅支之首懸旌萬里揚威昆西何其壯哉厚也樵也陳湯其人也生不封侯死不廟食非丈夫也勃勃雄飛气吞逆敵期以馬革裹屍而後己厚也樵也馬援其人也標格遼亮灑出物表臺閣生風姦雄斂手砥名節慨然有澄淸天下志厚也樵也陳書其人也蹇裳赴義擲足輕生𨿽白刃碪胸而鋒鉅不頓嘔肝血呼號欲絕天地聞之無置顏處厚也樵也向雄其人也主憂臣辱主辱臣死篤存亡之義𨿽﨑嶇晉陽而端冕繾綣臣節愈恭義血防防糢糊禦服誠疾風中勁艸也厚也樵也嵇紹其人也張膽厲聲羯酋禠色臨刀鋸鼎鑊而顏色益壯吐志飲墳含糊不絕在今與古盡千一焉厚也樵也顏杲卿其人也一握義气刳姦剔邪而其防萬丈使蜂毒狼威赩然疑沮而不得逞眞可畏人也厚也樵也何蕃其人也擁疲卒嬰孤墉抗方張不測之虜梗其喉牙掣其首尾生𨿽不能報君死當爲鬼以癘賊眥裂血面疊屍徧地古之烈夫也厚也樵也張巡許逺其人也此志不展則棲遲林野長嘯泉石負耒而鋤破北隴春煙扣角而歌殘南山夜月一邱一壑一山一云便作了一生事下視勢利而胸懷灑灑然者厚也樵也向子平竇孝威其人也然則厚也樵也何也沈寂人也仁勇人也古所謂能死義之士也謂人生天地間一死耳得功而死死無悔得名而死死無悔得義而死死無悔得知已而死死無悔死固非難恨未得死所耳今天子防塵蒼生鼎沸典午興亡卜在深源一人厚樵兄弟用提一死以售功售名售義售知已故比見閣下以求其所也王彥章曰人死畱名豹死畱皮史臣謂其於忠義蓋天性也厚樵自卜其云爲𨿽決絕中庸防墨非常人行檢柰天性有不可矯激云其不知者謂爲狂生其知者謂爲義士知與不知等不知耳蓋其醖借在我舒捲惟時生平用心有獨到處不敢於閣下諱也擁幼君臨大節義形於色隠然社稷之臣霍光金日防其師也兼資文武出入將相勲烈蓋世爲中興功臣表冦恂鄧禹其師也枕戈待旦志梟彊敵飛英騰茂競著鞭於中原劉琨祖逖其師也戮力姦回再造王室名垂竹帛功勒鼎彛郭子儀李光弼其師也其如毛頴未脫阮途尙窮使霜松雪檜杞質楠姿摧頺林薄泣露悲風螻螘窖澑荊葦雜陰幾殆於薪蕘蘇防者數矣儻一得題品於大匠手𨿽磥砢多節目施之大廈保有棟梁之用惟閣下亮之惟閣下矜之宇文名粹中復書有云二公之文上則馳騁前世根本仁義下則邃曉民情旁達吏治知彼知己料敵人之情僞則又若躬踐敵庭之議殆所謂千萬人之中無一者也所恨某罪戾放逐無能爲二公輕重願以自愛一言以謝來意夫士言信計行未有不由於知己者連城之璞三獻而不售明月之珠一顧而按劍豈非輕以示人之所致哉願二公三思愚言毋忽蓋有勉其自韜晦之意又一書云厚樵生長山野幼不學犂鋤慨然有讀書志胸中便以古人自期每於史冊見一傳而髙風凜凜者必讀之再三通卽掩卷長思躋仰其爲人抃搏气槪以從之逰若驟若馳及之而後己故厚性淸達而規模宏逺慕王導之爲人樵性豁蕩而慷慨有節尙慕祖逖之爲人今滄海橫流處不安故終夜振衣達旦不寐防渉山川防犯風雨仗天下安危大計以求見一時通人爲人望所歸而論之與其饑餓蓬蒿中老死而比屋不聞曷若推心授首於忠義之域俾天地日月所共知者閣下一時通人用不用爲朝廷重輕實人望所歸也厚兄弟不自疑愚且賤防所著文凡三進閣下之門每進而貌愈怡言愈溫情愈宻進席促膝移晷而初情不吝且謂厚樵議論文章皆可人用經綸韜略緩急足倚正當求之古人近世未見其比者無何鈞翰左授辭防稠委間以自愛一言爲誨𨿽父兄提耳諄諄其撫憐固不過是廼若器其朽陋而納之前修軌躅則品題過情若懷千鈞之璧弗克負荷者昔人有言曰人固不易知知人亦未易王濟王湛同居三十年不啻若秦越人相視則知人豈其易哉閣下列筦樞庭爲天子大臣厚樵風塵布衣不在天地一螻螘數當代文伯閣下實司之厚樵未許借衙官列閣下出入三朝爲時元老厚樵黃觜經生耳且閩蜀相距僅彌萬里逺近之相懸賢不肖之相懸先進後學之相懸其間可置數百驛舉烽燧傳呼不相及者何以三見間而分不間毫髮蓋磁石取鐵以气相合固不期然而然者今旣蠅吞蠡測不逃裁鑑當展盡底裏以俟采芼厚逸邁而癡樵幽邃而愚厚癡絕樵愚絕厚於風格有領袖於人物有林藪厚見理如破竹迎刃而解初無畱手樵見理如攻堅木終自劈析稍遲耳厚於文如狂瀾怒濤衮衮不絕樵於文如懸崖絕壑向之瑟然寒人毛骨厚仰慕韓愈如不及樵下視李白猶常人厚下筆如迅馬歷隴阪終日馳騁而足不頓且無蹶失樵下筆如大匠掄材肚中暗有防墨每作文文成自不曉其義必求厚爲之解說然後胸中了然者厚常曰我弟文章合有神物不然何得乃爾厚失之易得樵而後峻樵失之紛得厚而後理厚得樵而城壁固樵得厚而朱紫分厚眞粹之地可容千百輩而峯岠孤峭樵自出厚之右厚應辧多方略樵遲鈍有隠思厚臨倉卒若素成綽有餘晷樵臨倉卒若暴疾沈昏徐而圖之了無一塵相累使厚司臺諌則世無豺虎迹使樵直史苑則地下無寃人智解交鋒气挫虓虎使於四方不辱君命則厚優於樵正固幹事不避暮夜能辛苦其身爲紀綱先樵亦優於厚當官正色不畏彊禦則厚優於樵小心事君繾綣朝夕樵亦優於厚至當廟堂擁幼臨大節而不可奪厚能之樵亦能之斟酌治體如扁鵲治疾盡見五臟櫝中短長不出此爾推短論長於閣下有望焉古者將門必有將相門必有相故蕭何之於韓信羊祜之於杜預王導之於紀瞻李績之於戴冑皆相首尾以成功名厚樵生平用心於古人閣下亦以古人許可幸而犬馬之齒未在桑楡正當戮力周旋閣下著一鞭於中原使白骨寒灰復然若反掌爾惟閣下置胸臆而終始之公妙年筆端如此宜宇文之所敬也然集本少傳莆人猶有不及見者錄此二篇與溪幹諸同捨共之

中興以來詩之大家數惟放翁爲最集中篇篇俱好其間約對諸史諸書捜索殆盡後村已嘗言之餘嘗於其七言律詩中得其警聯有天矯不窮之妙者摘錄而詠之𨿽後村亦有品題未盡今錄於此自詠云鐘鼎山林俱不遂聲名官職兩無多簡章徳茂云造物無情吾輩老古人不死是心傳卽事云醉來身外窮通小老去人間毀譽輕感秋云萬事從初聊復爾百年彊半欲何之得京書云百年未必如炊久萬事眞須作夢看蕭山云功名姑付未來刼詩酒何孤見在身感秋云世味掃除和蠟盡生涯零落並錐空幽居云衰極睡魔殊有力愁多酒聖欲無功病起雲志士淒涼閒處老名花零落雨中看早春池上云一官空作讀書祟五斗不供沽酒資述懷云大鵬境界塵裏曠刼年光掣電中乞祠久未報云得閒要及身安日到死應無睡足時及感憤云出處有心終有愧聖賢無命亦無成蝸廬云爲生艸艸僧行腳到處悠悠客泛槎自笑云老气醉中猶跌宕閒身夢裏亦消搖幽居三首云流年不貸人皆老造物無私我自窮又云交朋散落歡娛少憂患侵淩志气衰覽鏡云三萬里天供醉眼二千年事入愁歌寓嘆雲幻世界中均起滅太虛空裏孰寃親閉戶云安樂本因無事得功名常忌有心求沽埭西酒小酌雲從曠刼來俱有死出靑天外始無愁醉後莊門望西南諸山云百年只是夢長短一醉且隨家有無早秋云謀身自拙窮無鬼閉戶長閒睡有魔秋思云未死皆爲閒日月無求盡有醉工夫老學庵云名譽不如心自肯文辭終與道相妨夜坐云風寧可系功名誤日不能黏嵗月遷作夢云驃騎向來求作佛淮南末路望登僊世間妄想何窮盡輸與山翁一醉眠讀書云飽識二三千嵗事已爲七十四年人朝饑示子聿云外物不移方是學俗人猶愛未爲詩示友云尙嘲孟顗遲成佛那計辛毗不作公昨非云老狐五百生前錯孤鶴三千嵗後歸讀史云功名多向窮中立禍患常從巧處生枕上雲月色橫分窻一半秋聲正在樹中間明日復理夢中意作云客從謝事歸時散詩到無人愛處工寓嘆云潛消暗換人誰在小醉閒眠我自奇初夏閒居云功名防上元須福生死津頭正要頑對酒云榮枯一枕春來夢聚散千山雨後雲溪上云看云舒捲了窮達見月盈知死生山房云身逰與世相忘地詩到令人不愛時閒中偶詠云不識狐書那是博尙分鶴料敢言髙初夏雜興雲百年等是一枯塜四海應無兩放翁對酒作云飲酒豪如捲白波遣愁難似塞黃河多聞只解爲身累後死空令見事多酒後快意步至湖塘云古人亦自逢時少吾輩何疑忤俗多書嘆云窮居自是長年術魔境常爲定力資新堤行飯云詩酒消磨無事日功名分付未來身悲秋云四海一身常落魄十年萬事苦差池舟中戱書雲英雄到底是癡絕富貴但能妨醉眠夏日云三千界內人人錯七十年來念念非村居云造物與閒仍與健鄕人知老不知年家風雲四海交情殘夢裏一生心事斷編中

溪西筆力甚髙其作夾漈聽泉記曰去溪西遺民夾漈艸堂之枕六七步許有前日不聞夜聞深夜猶聞夜之聞也作不聞靜聞靜之聞也有適莫不聞無適莫聞故覺莫不聞而夢或聞覺與之情其聲之形夢與之然其聲之天此數語可謂奇絕又言覺與之情其聲之形則曰經於怪石之巉阻龜者盂者齒者咽者室者堵者級者箔者復於老樹根之爲龍爲蛇爲人爲禽爲蓄爲指爲股爲矛爲防爲飛翔跣足之勢者故能去而復來下而復上沒於此而出於彼盤而吸暈而泗明珠靡靡玉柱千態萬狀無所不有其或滯於輕沙落葉乍停乍決或冒於紅菉芳蓀一俯一仰𨿽長松蕭騷風雨啾嘈落葉析戍空谷噫鳴莫得而渾互也亦極其模冩之妙可與子厚防山水記並觀

竹溪鬳齋十一槁續集卷二十九

欽定四庫全書

竹溪鬳齋十一槁續集卷三十

宋林希逸撰

學記

陸象山爲王荊公祠堂記意以孔孟而下斯道之微陵夷數千載公能卓然有見於斯義而前修譏議之者皆未公也其首曰裕陵初得公問唐太宗何如主公對曰陛下每事當以堯舜爲法太宗所知不逺所爲未盡合法度裕陵曰卿可爲責難於君然朕自視欿然恐無以副此意卿宜悉意輔朕庶同濟此道自是君臣議論未嘗不以堯舜相期及委之以政則曰有以助朕勿惜盡言又曰須督責朕使大有爲又曰天生畯明之才可以覆庇生民義當與之戮力若虛損嵗月是自棄也秦漢以下南面之君亦嘗有知斯義者乎後之好議論者之聞斯言也亦嘗隠之於心以揆斯志乎曾魯公曰聖知如此安石殺身以報亦其宜也公曰君臣相與各欲致其義耳爲君則自欲盡君道爲臣則自欲盡臣道非相爲賜也秦漢而下當塗之士亦嘗有知義者矣後之好議論者之聞斯言也亦嘗隠之於心以揆斯志乎惜哉公之學不足以遂斯志而卒以負斯志不足以究斯義而卒以蔽斯義也昭陵之日使還獻書指陳時事剖析端枝葉扶疏往往切當然覈其綱領則曰當今之法度不合乎先王之法度公之不能究斯義而卒以自蔽者固見於此矣其告裕陵蓋無異防勉其君以法堯舜是也而謂每事當以爲法此豈足以法堯舜者乎謂太宗不足法可也而謂其所爲未盡合法度此豈足以度越太宗者乎又曰典禮爵刑莫非天理洪範九疇帝實錫之古所謂憲章法度典則者皆此理也公之所謂法度者豈其然乎獻納未幾裕陵出諌慌疎與公評之至簡易之說曰今未可爲簡易修立法度乃所以爲簡易也熙寧之政病於是矣釋此弗論尙何以費辭於其建置之末哉又曰大學不傳古道榛塞其來已久隨世而就功名者淵源又類出於老氏世之君子天常之厚師尊裁籍以輔其質者行於天下隨其分量有所補益然而不究其義不能大有所爲其於當世之有不能正則依違其間稍加潤餙以幸無禍公方恥斯世不爲唐虞其肯安於是乎蔽於其末而不究其義世之君子未嘗不與公同而犯害則異者彼依違其間而公取必焉故也熙寜排公者大抵極詆訾之言而不折之以至理平者未一二而激者居八九上不足以取信於裕陵下不足以解公之蔽反以固其意成其事新法之罪諸君子固分之矣此本朝一大公案也象山之言有闗於學問未知晦翁東萊曾見此記否其文甚富摘其大防如此畱俟來者商確之

正字方先生諱翥字次云老艾之友也眞千載豪傑之士其詩雄放如太白法度如子美向有集本今其家微甚此本不存莆人無有記其一聯者獨後村時相與諷詠之今取古律絕句錄而傳之庶使同志友朋知有前輩風度

羽儀潔白如自修風雨晦冥那失曉沙頭鷗鳥不馴熟雪裏鷺絲太孤皎山寒夜半落葉深閉門垂荑偎重衾聞雞而起竟何事我老看書不入心久無鬭志形如木世上癡兒能捨肉白雞之肉不可食無勞斷尾亦爲福山僧窮獨老無妻想見愛養如嬰兒得地羽毛愈應好天年全得山中老【家有白雞蓄之三年矣馴熟可愛謙之讀書山中一日相過偶道庵僧所闕遂送謙之以遺之】

吟詩夜半霜月白胡牀夢作乘槎客醉中入月捉玉兔手摵桂枝鳴防防風吹天河銀浪髙月邊星宿相周遭五色機頭索云錦天孫一笑顏如桃天河下接武陵溪重覓仙源路卻迷五更波上回煙棹半空飛雨落淒淒羽衣稚子雙瞳方伴我淸江老嚴光落日還收釣筒去蘆風起處暮天長【次韻時瑞見寄】

雲昏雨暗黃蘆渚沙磧風髙人斷渡一葉扁舟忽下來落日還收釣筒去收盡沙頭白鳥飛蕪葭暮雪滿蓑衣千門萬戶擁被臥獨釣寒波人未歸【防漁村晚景瀟湘夜雨圖】去年雪暗江南路日暮踟躕無宿處今年坐見故園春梅花已過桃花新東臯薄田才數畝依方旋造逡巡酒嗣宗痛飲是吾師萬事否臧勿掛口循環三百眞超忽誰向空蒙問巢窟愚癡聰慧一冥冥不如且進杯中物【除夜寄謙之】

生犀百萬環帳立漏聲未殘楚聲急拔山男子心轉柔夜倚芙蓉秋露泣帳中別酒苦如荼不是嬋娟害覇圖鄛人憤死愁雲气呂氏田頭見老夫漢宮三萬六千日得意蛾眉亦陳迹至今一曲唱虞姬恨艸搖搖向春碧【虞美人】

防笻山下路未省盡幽尋回首見桑柘始知墟落深【與鄭國叔司法山行】

暗雨落漫漫山中五月寒大江渾不覺溪壑有驚湍【無題】樹連平野濶深夜易髙風星月迷蒙外乾坤鼓蕩中山窻寒未白宿炭曉能紅抱被論詩句長長與子同【再過幾先侄齋中】

又見增年齒謀身事事非時難逢嵗飰日暖換春衣新莾姦猶在懷王殯未歸中原久離絕感節淚頻揮【元日】山寒一杯酒嵗晚兩窮人【和鄭處易溪邊贈別】

可惜聽泉夜還當殘月時【防石泉】

晝出陽闗已斷腸那堪眞別更淒涼癡人刻水方求劍一息舟行過夜郎【讀易】

蕩蕩春風野老家欲尋蹤迹隔煙霞洞中防出小桃核種作碧雲千樹花【幹】

雨過前村湖水平魚頭戢戢逐波生鄰家籃裏收雞子昨夜分明報五更【元】

洛邑舟中萬里均舟車白浪與紅塵微掀衣角涼生面不是淸風動白蘋【亨】

江上柴門照夕陽牧童蓑笠下牛羊明朝依舊山前路溪北溪南花艸香【利】

牛背穏如千斛舟斜煙細雨任遨逰春風艸緑江南岸秖見輕寒不見牛【貞】

鄧侯牽挽政難畱六十年來亦倦防至竟眼髙無俗韻不因人喚始回頭【次韻鄭漢仲講書】

茅檐寂寞住人稀落日逢迎宿酒旗夢覺五更山月上溪邊人語釣船移【宿釣溪】

老僧方丈倚雲巖窘束公私百不堪𨿽有此泉無此耳畱君旬日駐徵驂【過華嚴謁陳季若同年】

星光如月映長空驚起愁眠夜向中殘暑不妨欺枕簟隔窻鳴葉是西風【立秋】

無端正踏江南路暮雪蕭騷滿客衣

隔屋靑燈一防明臥聽檐雨落三更無因作得還鄕夢門外兒童爆竹聲【癸酉冬赴部除夜宿信州客捨】

來時雪片楊花落今見楊花作雪飛獨立暮江心似醉羨他一葉釣船歸【臨安江上】

大江東接海漫漫海气江風吹雨寒才出國門三十里便成回首望長安【離武林】

且柅流沙靑犢車蔥蔥佳气滿城閭白頭不解家人語狂學司空城旦書【讀老子】

兒女歡喜羅酒漿夜深笑語火鑪傍如何去嵗聽風雪身在江南夢故鄕【甲戌除夕】

澹蕩光風尋戶牖迷蒙宿霧淨園林春深燕子來無數雨後桃花落不禁【病起】

宿命須同一洞天相逢孰處故依然不知墮落靑衫底何日塵泥是了緣【送虞仲房監倉歸臨安】

上書北闕妨何事笑殺孤寒孟浩然【同前】

天寒古寺往來希門掩柴鑪晝共圍細雨無聲潛自落開簾時復見霏霏

陣陣山風逓雨來夜深飄損滿庭梅未應一等成搖落知有人家花未開【宿尊勝庵二首呈謙之】

斷崖日夕自撞舂未近先看气象雄萬壑不停雷隠隠一川長覺雨蒙蒙【百丈漈】

學得天文夜睡遲云籠月照恨星稀而今病眼都無力猶向檐邊認紫微【紫微】

逺山馬首尙相隨近岸迎人勢卻回鸜鵒食殘松子落虹霓飲過水聲來【再至北鄕幹歸路中作】

雞犬還家自識村重營生理長兒孫時平戰地逢華屋嵗久他鄕是故園別後塵埃如我老歸來耆舊幾人存鴈行疇昔從防者莫話凋零恐斷魂【謂柔立兄】

出戶春光刮眼明逺云遲日慶初晴偶來傍樹尋梅子時聽新蟬葉底聲【出戶】

江山入眼昔無殊只有人事堪嗟歔權門雜沓行苞苴屠兒販客紆靑朱梵儀膜拜參浮屠癡兒嬌子不識書淫坊博塞爲歡娛金章下堂揖老胥老胥分庭抗士儒身裹道衣臂佛珠嵗時入謁何易於羊肩鬥酒淸而腴酬酢偃蹇以字呼官家赤子元何辜一毫枉直憑靑蚨十八年前此事無作詩一笑君應呼【此詩無題末段數語如此必當時有所憤激而作今世亦然】

文字以渾正爲本如範文正嚴子陵祠堂記濓溪愛蓮說伊川易傳敍李泰伯袁州州學記此固不可揜者穆伯長尹師魯以古文爲倡在歐曾蘇王之先嚴潔雅正而後人不甚傳誦者豈非精神風采有未備乎二公專慕韓栁終未及之

荀子富國篇云墨子之言昭昭然爲天下憂不足夫不足非天下之公患也特墨子之私憂過計也今是土之生五穀也人善治之則畝數盆一嵗而再獲【獲讀獲】之然後桃棗李一本數以盆鼓【量也記曰獻米者操量鼓】然後葷菜百疎以澤量然後六畜禽獸一切而剸車黿鼉魚鱉防鱣以時別一而成羣然後飛鳥鳬鴈若煙海然後昆虫萬物生間【生其間也】可以相食養者不可勝數也夫天地之生萬物也固有餘足以食人矣麻葛繭絲鳥獸之羽毛也固有餘足以衣人矣夫有餘不足非天下之患也特墨子之私憂過計也此段之文可謂奇絕

溪西上皇帝書曰臣本山林之人入山之初結茆之日其心苦矣其志逺矣欲讀古今之書欲通百家之學欲討六藝之文而爲羽翼如此一生則無遺恨忽忽三十年不與人問流通事所以古今之書稍經耳目百家之學粗識門庭惟著述之功百不償一不圖晚景獲見太平𨿽松筠之節不攺嵗寒而葵藿之心難忘日下共惟皇帝陛下誠格上下孝通神明以天縱之聖以日新之徳君臣道合一言而致中興自書契以來未之聞也臣竊見兵火之餘文物無幾陛下畱心聖學篤意斯文擢用儒臣典司東觀臣伏覩祕書省嵗嵗求書之勤臣𨿽在艸萊亦欲及玆時效尺寸顧臣究心於此殆有年矣今天下圖書若有若無在朝在野臣𨿽不一一見之而皆知其名數所在獨恨無力抄致姑能紀記之耳謹捜盡東南之遺書古今之圖譜以及上代之鼎彛與四海之銘碣遺編缺簡各有彛倫天篆梵書亦爲釐正於是提四百卷自作之書徒步二千里來趨闕下欲以塵而禆嵩華欲以涓流而益滄海者也念臣窮困之極而寸陰未嘗虛度風晨雪夜執筆不休廚無煙火而誦聲不絕積日積月一簣不十年爲經防之學以其所得者作書考作書辧訛作詩傳作詩辧妄作春秋考作諸經序作刋繆正俗跋三年爲禮樂之學以其所得者作謚法作運祀議作鄕飲禮作鄕飲駁議作系聲樂府三年爲文字之學以其所得者作象類書作字始連環作續汗簡作石鼓文作梵書論作分音之韻五六年爲天文地理之學爲魚虫艸木之學爲方書之學以天文地理之所得者作春秋地名作百川源委圖作春秋列國圖作分野紀作大象略以虫魚艸木之所得者作爾雅志作詩名物志作本艸成書作本艸外類以方書之所得者作鶴頂方作食鑑作采治錄作畏惡錄八九年爲討論之學爲圖譜之學爲亡書之學以討論之所得者作羣書防紀作校讎備論作目書正訛以圖譜之所得者作圖書志作圖譜有無記作氏族源以亡書之所得者作求書闕記作求書外記作集古系時錄作集古系地錄此皆已成之書也其未成之書在禮樂則有器服圖在文字則有字書有音讀之書在天文則有天文志在地理則有郡縣遷革志在魚虫艸木則有動植志在圖譜則有氏族志在亡書則有亡書備載三二年間可以就緒如詞章之文論說之集𨿽多不得而與焉柰秋先蒲栁景逼桑楡兄弟淪亡子姓亦殤惟餘老身形影相弔若一旦倐先朝露則此書與此身並塡溝壑不惟有負於平生亦有負於聖時謹繕冩十八部百四十卷恭詣檢院投進其餘卷帙稍多恐勞聖覽萬一臣之書有可采望賜睿防許臣料理余書續當上進微臣遭遇文明之世寧無奮發之情使臣得展盡底蘊然後鶴歸蕙帳狐止首丘庶幾履陛下之地食陛下之粟不辜陛下之一民也公之諸書今散失已盡余僅得十一二種觀此可以見其所著書是亦天地間一奇事也溪西云重莫重於二典舜典至姚興時始出凢江左諸儒不得覩其書焉古莫古於三墳五典八索九邱三墳至近代始出於民間凡往代諸儒並不得覩其文焉如我之懷矣自貽伊阻今詩雄雉之言也而晉時爲逸詩戒之用休董之用威俾勿壊今書大禹謨之言也而晉時爲逸書似此類極多應知古書前代不得而有反出於後世甚多以晉志較漢志凡漢以前之書漢志不得而有反出於隋志者多矣以國家崇文總目史館書目較之民間之藏凡奇圖異書民間所有而國家所無者亦多民間如吳氏西齋書目【一卷唐人吳競家藏】新集書目【一卷唐人蔣或家藏已上二目並見崇文總目第二十二卷

】荊州田家書目【六卷興化方郎中陳運使家有之】古今書目【四十卷】沈氏墨野堂書目【二卷】祁氏藏書目【二卷】梁山書堂目錄【四卷已上興化方家有之】沈諌議書目【三卷】李正議書目【三卷】籝金堂書目【三卷已上漳浦吳家有之】六一居士目錄【福州余氏有之】萬卷樓書目【三卷】望壺書目【三卷已上興化二方家藏】此皆官所無民間所有也

溪西有詩云昨夜西風到漢軍塞鴻不敢傳慇懃幾山衰艸連天見何處悲笳異地聞犬馬有心𨿽許國艸茅無路可酬君微臣一縷申胥淚不落秦庭落暮云其題曰建炎初秋不得北狩消息作公時爲士人而忠憤如此後來虞丞相以此詩薦公遂召對

溪西曰字有大小只有二體故許愼之書凡萬字無一有三從者如森字渺字似有三從然森乃從木從林渺乃從水從渺如此二字旣不得爲三從則他可知矣王氏未能如此所以可笑如同字從【莫保切】從口王氏則曰從從二從口眾字從目從巛王氏則曰從目從三人甚者如冬字從奐從丶【音冰】王氏則曰從八從勹從重入以冰爲重入尙可論字乎

溪西曰說字要如畫卦爻爲三陽爲幹三陰爲坤以坤承乾爲否以干承坤爲泰以乾坤相錯爲未濟以坤乾相錯爲旣濟由是轉錯相承則六十四卦可成矣若陰陽各一爻不能生息安得成三爻而爲乾坤若皆著在一處不能轉動則安能變移而成六十四卦某之說字亦如此使字不麗乎紙而能使之橫斜曲折反轉走動如陰陽家撥沙經然今以一之文論之

起於一從一爲丨【音衮】而委蛇爲人【音猷】斜一爲丿【房必切】反丿爲乀【音拂】曲一爲廠【音罕】反廠爲【音及】轉爲乚【音隠】反乚爲丄【音厥】侈爲【音乙】曲乙兩端爲冂【音羃】轉冂爲凵【口犯切】側凵爲匸【音方】反匸爲�【音播】隌冂爲幾【音凡】引一而勾之爲�【音私】轉�爲�【音了】引一而繞合之正圓爲○【音星】微方爲◛【音圍】○○以反轉無異勢自一至圓起機之義備矣丨【音社】與一並生一變至圍九十八文又合二體而變之疊爲二並爲巜【音澮】互爲乂【音五】串爲十向爲八合爲入之類積而起之生生成文至於無窮丨與一並生而丨獨孤者蓋卜不可引不可屈曲故孤溪西之意以文自一起凡十八變成十八文亦猶易之十有八變也

劉向作列女傳其言某人作詩者十與序同者二載馳許穆夫人也渭陽秦康公也其小異者二行露無指名而有申女許嫁於酆迎不以禮之說汝墳但言行役而有周南大夫受命平水土之說此猶可也乃若大乖異者則有六焉柏舟仁人不遇也而向以爲衛宣夫人所作芣苢婦人樂有子也而向以爲宋女之夫有惡疾誓不攺志而其母作之燕燕送歸妾也而向以爲慈姑之定姜送其亡子之婦碩人美莊姜也而向以爲莊姜有冶容淫心傅姆作此以防未然式微則曰傅姆與夫人更相問答大車則曰息國夫人有生離地上豈若死並地下之言此其說與序猶冰炭黑白也至於二子乘舟𨿽以爲伋壽而又不言作詩之由然則三百篇之詩𨿽火於秦出於漢而諸儒傳之其說各有互異使小序果出於子夏自孔門而下果有之則向在衛宏之前號爲博極羣書不應未之見而又爲異論也況衛宏之學出於毛公毛公在西都已爲河間獻王博士其詩必有傳者何爲向亦見之由此而言則此序非惟不出於子夏亦未必出於毛公今人但知有衛宏之序不復考之諸書故信之而不疑非溪西艾軒二先生未有具此眼者也

行露之詩列女傳以爲申女許嫁於酆酆人迎之不以禮誓不肯行故作此據向此言召南有申國又有酆國一國之外其爲國必多以申酆之見於所傳而推其所不及傳者則知二南之詩諸國之詩也皆以爲爲文王而作可乎

趙次公注杜詩用工極深其自序云余喜本朝孫覺莘老之說謂杜子美詩無兩字無來處又王直方立之之說謂不行一萬里不讀萬卷書不可看老杜詩因畱功十年注此詩稍盡其詩乃知非特兩字如此耳往往一字切必有來處皆從萬卷中來至其思致之妙體格之多非惟一時人所不能及而古人亦有未到焉者若論其所謂來處則句中有字有語有勢有事凡四種兩字而下爲三字而上爲語擬似依倚爲勢事則或專用或借用或直用或翻用或用其意不在字語中於專用之外又有展用有倒用有抽摘參合而用則李善所謂文𨿽出彼而意殊不以文害也又至用方言之穏熟用當日之事實者又有用事之祖有用事之孫何謂祖其始出者是也何謂孫𨿽事有祖出而後人有先拈用或用之別有所主而變化不同卽爲孫矣杜公詩句皆有焉世之注解者謬引旁似遺落佳處固多矣至於只見後人重用重說處而不知本始是謂無祖其所經後人先撚用並已變化而但引祖出是謂不知末捨祖而取孫又至於字語明熟混成如自己出則杜公所謂水中著鹽不飲不知者蓋言非讀書之多不能知覺尢世之注解者弗悟也次公所注杜公詩誤者正之遺者補之且原其弟因明其防趣與夫表出其新意未見則闕之以俟博聞疑則論而弗泥以俟明識其間所言來處有四種與夫專用借用直用翻用或用其意而不在字語專用之外又有展用倒用拈摘參合而用凡八个用字觀此知公之用心苦矣惜此板在蜀兵火之後今亡矣予嘗及見於杜丞相子大理正家京中書肆已無有前兩行有男虎錄者是

西軒陳先生已有諸賦見有前集今又得其贊銘數首如六牛銘其一純白曰天命之謂性率性之謂道無惻隠之心非人也無羞惡之心非人也故曰人無有不善水無有不下其二半黑前著艸數叢曰赤子之心其發未逺據操捨而言則得失豈但相半其三純黑一童子向後牽之曰牛山之木斧斤濯濯人見其濯濯也以爲未嘗有材此豈山之性也哉其四回頭前半白曰富嵗子弟多賴防嵗子弟多暴子弟未變於初耳是以聖人善其攺過其五露地純白曰白雪之白白玉亦爾惟人與牛稟受則異其六純白水邊嚙艸田間有獲者有收遺秉者曰天位乎上地位乎下由盡己之性至於盡人盡物之性則能參天地之化又有王審權昆齋銘曰白白黑黑人弗汝親以黑爲白不可語人孰知其白而守其黑鳥巢於叢人寄於公有友有朋有兵有戎市井同文安危同仁三禽一角是謂徳學古齋曰於何疑於稽古於何畔道於徵利於何相畏於朋友竹庵贊曰不汲富貴似介不矜才知似怠不畏彊禦似驕不容俗子似隘谷堂贊曰谷堂峩峩叢林望之如備頭陁至若驚世鼓索琵琶夫子能之而能不爲者邪調度皆不凡愛翫不可夫惜其集不傳遂錄於此前六半記向在番陽得之一友以爲監簿鄭谷叔所作誤也

洪野處作夷堅壬志序記王質景文之作曰誌怪之書甚夥至鄱陽夷堅之志出則盡超之矣予平生所嗜略類洪公始讀左傳史記漢書稍得其記事之法而無所施因誌怪發之又曰世以徐鉉好誌怪而今存者多其客蒯生欺之豈可以蒯生盡待天下之士蓋有之矣亦在夫決擇之者審也傳聞云者置之而余所自遇者小孤夢神君瞿唐峽夢公孫子陽云安夢張益徳甚白寤寐云者亦置之而余所親覩者王淵亭見龍彭澤舟中見蛤蜊菩薩像永興道中見道人嚼艸成蠟甚著則致諸人者胡可以弗信也景文之書謂之夷堅別誌筆力如此信不減洪公宜乎公得之而喜也洪公記此時景文已沒臭味之相契亦如歐公之得廖生矣

春秋用周正始於左氏先師樂軒嘗云古人作長歷自晉以來推算閠餘皆與諸歷合不知何處過了此兩月止齋又有夏時冠周月之說尢爲鶻突不知周以建子爲正卽周禮所謂正嵗也十有一月初未嘗攺卽尙書太甲元祀十有二月之文可證正月始和則建寅月也正嵗者以十一月爲嵗首也商亦然漢初仍秦以十月爲嵗首此尢明白先師三傳正已言之特人未見爾東坡詩有甚奇者如無錫道中水車翻翻聯聯銜尾鴉犖犖確確蛻骨蛇分畦翠浪走云陣刺水緑鍼抽稲牙洞庭五月欲飛砍鼉鳴窟中如打衙天公不見老翁泣喚取阿香推雷車此篇筆法豈可及而前此未有人拈出者

東坡之文人皆知敬之而公之詩猶有妙處尢長於敍事卽其文法也且如黃鶴樓詩敍其舊聞曰黃鶴樓前月滿川抱闗老卒饑不眠夜聞三人笑語言羽衣著屐響空山非鬼非人意其仙石扉三扣聲淸圓洞中鏗鈜落門闗縹緲入石如飛煙雞鳴月落風馭還迎拜稽首願執鞭汝非其人骨鮏羴黃金乞得重莫肩持歸包裹席氊夜穿茆屋光射天裏閭來觀已變遷似石非石鈆非鈆或取而有眾忿喧訟歸有司今幾年無功暴得喜欲顚神人戱汝眞可憐願君爲攷然不然此語可信馮公傳此事見於章炳文搜神祕覽終篇敍述無一長語況李公擇以此樓求詩公不詠樓獨以馮京當世所傳者作一篇如此其調度自是英傑豈他人所及哉東坡書焦山論長老壁云法師住焦山而實未嘗住我來輒問師法師了無語法師非無語不知所答故君看頭與足本是安冠屨譬如長鬛人不以長爲苦一旦或人問每睡安所措歸來被上下一夜著無處展轉遂達晨意欲盡鑷去此言𨿽鄙淺故自有深趣持此問法師法師一笑許此說人皆知之等閒拈出作此偈語多少奇特此是坡仙防戱三昧試爲拈出

竹溪鬳齋十一槁續集卷三十

