

欽定四庫全書

集部三

龍學文集

別集類二【宋】

提要

【臣】等謹案龍學文集十六卷宋祖無擇撰無擇字擇之上蔡人進士髙第歷官龍圖閣學士知通進銀臺司坐事謫忠正軍節度副使移知信陽軍卒事迹具宋史本傳無擇少從孫復學經術穆修爲文章其著作頗多南渡後僅存十之二三紹熈三年其曾孫袁州軍事判官行始裒爲十卷取無擇知陜府日歐陽修餞行詩中右掖文章煥星斗語名之曰煥斗集又采司馬光梅堯臣等與無擇贈答之作曰名臣賢士詩文凡一卷又輯無擇叔祖防叔起居舍人知制誥士衡弟福建路提刑無頗等傳記勑書及其侄知普州徳恭詩三首曰家集凡四卷皆附之於後見第十六卷

行所作龍學始末中卽此本也惟毎捲標目別題洛陽九老祖龍學文集故永樂大典焦氏經籍志俱稱龍學集而煥斗之名不顯其曰洛陽九老者無擇分司西京時與文彥博等九人爲眞率防嘗有此稱當時推爲盛事行故特舉之以爲重歟集中詩一百二十三首文四十二首其詩下間注所作時地頗見詳審如三教圓通堂雲龍學時知制誥蔡州壺仙觀雲龍學四月八日遊九老詩雲英宗卽位龍學充契丹國信使其詠震山巖彭徵君釣臺一首下至有紹興巳未雷轟石斷之語詳按詞意蓋出行所訂補非無擇自注又上安撫張雜端薦孫復牛仲容書注云初任齊州通判居官十有一月作此書按宋史無擇傳但紀其舉進士後歷知南康軍而不言嘗判齊州則更可以補史闕矣無擇爲文峭厲勁折實開風气之先足與尹洙匹敵𨿽流傳者少而掇拾散亡菁華猶不至盡佚至所附家集中如士衡之西齋話記載宋初故事多他書所未及亦可以備考據焉乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

龍學文集卷一

宋祖無擇撰

古律十一篇

書髙辛氏廟

平昔敍星辰元功祀事分因人列官紀行道亞皇墳髙躅追顓頊徽聲壓放勲淳風今不競帝典世無聞陵古森喬木祠新際逺氛樵蘇當季運血食屬明君【開寶六年初建是廟】舊壌資庥廕遺黎薦苾芬春秋奏簫鼔疑是六英文

依韻和登州推官張同年之梁山

峻極軋蒼蒼班移自混茫勢臨坤軸斷根入海濤僵屹立逾千仞孤標冠四荒興雲山近泰出日谷連暘絕景於斯勝煩襟到此涼山經終寂寂祀典謾煌煌【山海經不載此山秦祠八神五曰陽卽此山也】巖黒驪龍睡煙淸采鳳翔藏書陋羣玉中瑟小空桑【空桑山材中琴瑟】禹載無遺迹秦碑有舊章乘輿曽直上鞭石宛居傍在昔初遷鼎當時異省方縱心師誕妄恃力逞彊梁儒學防言絕神仙怪說彰錫符尊徳水畱識著吾漿豈念思王度惟期至帝鄕齋男何杳杳秋祝自瑯瑯詎得三山藥翻同一國狂八神寜爾福二世果斯亡始禍聞陳涉遺書見子長龍興成大定虎噬免交攘往事眞塗炭寒心劇刺芒自從玆防國誰復此祠陽寃毒疑淪髓凋殘競沐瘡鑑宜觀夏后道合慕陶唐聖世逾三代明君掩百王朝廷隆盛禮簡冊耀休光運契千齡統歌喧六達莊古今稱治理夷夏共瞻望洪化周無外羣生洽太康東民休望幸端拱徳芬芳

暮秋江上逢端州朱使君詩以申餞

奕葉淸芬逺夫君素履恢人皆推世徳我亦愛卿材新命一麾守長途萬里來畫船江雨暗紅斾海風開服嶺先聲浹編甿美化該此行眞邂逅防日共沿洄去矣瞻仙棹依然對酒杯前程如見憶爲寄早春梅

落星寺南康

金碧共玲瓏樓臺浩中雨花僧講盛星石寺基雄巗岫廬峯對波瀾蠡澤通防紅看海日逺緑認江楓鷗鳥機心息潮音梵唱同人間羣玉府【寺有太宗皇帝禦制禦書】物外廣寒宮云衲蒸多壊塵襟到自空扁舟五湖客長此伴支公

瀑布廬山

絕巘千尋勢飛泉萬疊痕寒光涵玉岫靈派析琁源峭壁河流立蒼崖井浪翻猿悲經樹急龍駭落潭渾气爽諸峯秀聲和眾籟喧功成身退日期此灌中園

景臣同年郟兄作亭於公居之池上予登而名之曰夢艸且賦詩以志焉

新構俯漣漪名標謝客詩明溪雨過檻靜竹風吹賀廈應容燕巢蓮亦許何人倦漂泊此地好追隨兀兀乘籃轝厭厭倒接防秋芳正堪賞樽酒莫過時

題仰山二十韻

維南鬥牛下萬仞聳崔嵬日上光先占江盤勢卻回一方防雨露幾處對樓臺不逐秦鞭去曽經禹載來云生峯慘淡冰泮谷喧豗險外煙嵐變深中洞府開巖花春灼爍溪鳥暖毰毸飛瀑含淸籟龍走疾雷平川蕭廟閟半腹鄧壇摧精蘊瑤瑰寶龍鐘杞梓材僧軒宜薜荔樵徑怯莓苔旁睨龍舟橘前瞻庾嶺梅仙經饒地肺賦筆譲天臺神物多靈貺農田少旱災隠君須獨行吟詠亦難才何客能依止伊予語敢哉一麾成系滯四友阻遊陪未脫紅塵累徒嗟白髮催夢頻生枕席賞每倒樽罍預恐瓜時代圖歸作醉媒

陳郡袁陟世弼奉和

客意正索寞詩筒江際來一聞淸玉韻如見翠屏開磅礡雲霄外騰淩鸞鳳回仙源朝露蔽乳竇夜風豗九月已冰霰三時無沴災徒均南畝澤應老鄧林材岌岌聳天柱巖巖尊國臺髙名皆禍爾眞賞豈然哉紫蓋欹松蔓靑錢防石苔神虯潛夭矯皓鶴舞毰毸采藥蕃芝術尋花有杏梅丹臺今窅窅蒼壁古嵬嵬絕頂飛泉落平崖枯栢摧勢堪卑蔣霍名不假劉雷釋子安生計幽人足隠媒雲中認旛剎漢上醉觥罍蓽戶方窮阨籃軒阻奉陪耳愁塵事入心怯嵗華催已作五噫詠元非三傑才先將丘壑意模寫寄春臺

途次金陵逢同年沈五判官

數載天涯別年來不定居扁舟忽相值孤抱信何如公幹猶多病【春述】孝先仍懶書【自謂】人生從坎防客意且躊躕淡薄市橋酒鮮肥江岸魚可來同飲食勿笑此蕭疎

【附】沈遜和詩

一自曽經別於今嘆索居善交思栁惠多病是相如官下頻無況天涯每得書舊懷長惋嘆此防合踟躕曉露生蘭苑秋風動鱠魚蕭然林野性與世轉爲疎遊眞陽石室【皇祐元年十一月丙申任廣東提刑日所作有石刻在英州】

昔讀到難篇乃聞眞陽室亦嘗惟斯人稱道或浮實邈在數千里莫覿煙霞質靑山有獨往吾志久已必如何驂俗駕尙此紆朝紱謬分南顧憂惟刑在欽卹孤宦𨿽云逺勝踐其敢失行行訪雲巖艸樹披防宻呀然一穴開勢欲吞朝日嵐光屏障展乳澑龍蛇屈溪流自淸泚松韻何蕭瑟酌酒飲遊客謂言此可述周生誠不誣所紀窮纎悉惜哉非吾土無由寄蓬蓽平生丘壑心與道共湮郁難進而易退終當守儒術【唐周防作到難篇謂此祠離長安逺故到者難也】

龍學文集卷一

欽定四庫全書

龍學文集卷二

宋祖無擇撰

七言四韻詩四十四首

和禦制賞花釣魚【時爲中書舎人】

禁籞春深禦幄開鳴鞘曉出五云來花含瑞色三危露酒湛晴光萬壽杯香餌得魚波滉漾仙音儀鳳日徘徊防臣叨竊逢辰幸持槖甘泉此從陪

九日陪舊防政蔡侍郎宴潁州西湖

秋晚西湖勝槪多臺軒來此駐鳴珂沙鷗散去驚絲竹煙栁低垂間綺羅亂擲金錢和露菊狂搖鈿扇倚風荷下僚幸接曹尊末率爾翻成擊箸歌

讀王元之後集題於卷末【其集三卷皆出黃州後所作詩】

提筆防回書誥命剖符長是守方州未能抗表分司去【五閒詩又題云何當婚嫁了抗表請分司】終老爲郎謫宦休歌舞嬾呼寒食節【寒食防郡客詩云歌舞嬾呼筵上妓饑寒慙見獄中囚】醉吟孤坐月波樓【月波樓詠詩獨酌詩云孤吟獨酌送殘春坐久樓邊白鳥馴】文章獨步成何事【太宗嘗曰王禹偁文章獨步異日垂名不朽】空有離騷寄隠憂

寄獻闕下一二知已

公道當朝絕比倫因慿暖律變孤根才衝霰雪遊梁苑便逐風雷化禹門南郡已甘拋絳帳東州何幸佐朱旛心懷象魏身江海兩地悠悠欲斷魂

歷城郡治凝波亭【齊州】

耽耽層構俯淸漣山色波光曉共鮮形勝增雄齊十二風流素盛客三千鋪舒栁影眠鷗渚欺壓蓮香載妓船公退每來湏度日塵纓未濯媿潺湲

畱題泰山孫明復先生新居

築室新成日觀前亂雲重疊稱髙眠人逢捫虱驚旁若眾望乘駒詠賁然名理靜談誰捉麈古書閒校自磨鉛行聞天子東巡狩羽葆親臨此禮賢

試筆

濟南通守欲經年最課無成媿古賢卻爲簿書拋筆硯每思樵釣負林泉浮名自信𨿽徒爾薄俸相拘且勉旃已共妻孥約生計防湏搔首賦歸田

監丞蕭君見貽嘉句仍惠芳醪彊率鄙詞輙繼髙韻聊資逌爾深媿斐然

遲日和風婉娩春感時情思浩無津憑君逺寄中山酒顧我方爲洛社人濡筆便思題素扇當尊誰借吐芳茵已欽才妙兼懷惠相遇文塲願捧輪

寄泰山孫復【卽明復也】

先生心與白雲閒五十秋風鬢不斑自有淸名滿天下更無塵迹到人間朱鉛樂外非攸好貪懦聞風合厚顏不待髙吟見招隠見收餘俸買靑山

蕭五監丞新作堂成名曰知雄且賦雕章題之屋壁勉率蕪惡以繼髙韻

況堂佳號塵防外題壁新吟藻思春朴素自持師老氏淸醒常戒鑑靈均窮通一致由知命恬智相湏合入神因覽君詩我顏厚不能假日樂天眞

贈牛仲容

吾君旰食念邊陲天下英雄待聘時仁義未行眞處士功名不立豈男兒臥龍誰識南陽隠失馬何勞北叟悲【生嘗來薦濟南不利】莫向林泉賦長往秋風吹子毛衰

張寺丞鳴玉亭書事

爲憐瀟灑近城闉來往何曽問主人列岫曉昏云鬱鬱流泉秋淨石陸機詩就休招隠班固文成正答賓愁見西峯日將暮卻驅羸馬入埃塵

庚辰淸明州衙不送新火

禁煙故事存遺俗攺火平時有舊章縱道齊民皆按堵堪驚烜氏昧修方晨炊已絕供賓饌夘飲難溫獨酌觴不似前年爲客日當鄰猶許借餘光

赴任南康將經九江防二林先寄交代闗屯田

平生山水有心期今得軍麾慰所思我欲因行訪蓮社君應未訝過瓜時若逢勝槪終朝住兼領閒僧到處隨莫遣迎新吏人至雲間泉畔不相宜

送交代闗屯田赴闕

謝公雅尙廉侯政兼得如君不可加自有袴襦歌道路長驅旌斾訪煙霞林僧解誦松牕句防吏能封竹檻花今日北轅堪健羨淸風畱與後人誇

琵琶亭

晚泊湓江半客舟琵琶亭下動閒愁霓裳緑腰杳何許楓葉荻花空自秋賈傅有才悲鵩鳥楚騷終古怨靈修莫言司馬靑衫濕今日行人亦涕流

南康春日

慙愧東風破臘來一樽淸聖爲君開無方可使朱顏駐有客相逢白眼廻老大漸能知世態疎慵那復計身媒遙憐伊洛冰應泮芳艸還荒舊釣臺

簡寂觀【觀卽陸靜修先生所居名卽先生之諡號焉】

順風曽屈帝王尊身後髙名與觀存石室深居廣成子布囊薄楊王孫流塵羃羃凝丹竈淸吹徐徐觸絳旛牢落空山門晝掩羽人亦說絕囂煩【梁沈旋碑云止煩曰簡逺囂在寂卽義表名也】

右軍墨池

匡廬峯下歸宗寺曽是當年內史居繭紙世傳遺迹後墨池人記作書初秋毫防老崇山兔舊法空觀得水魚【筆勢圖云先取崇山絕谷中兔毛八九月取之又用筆法云送腳似遊魚得水合頭若景山興雲也】珍重僧家能好事朱防碧甃壯庭除

淸明日與二三賓客賞花陳判官爲推勘他州事不預是防以詩抵予因次其韻酬之

寒食春光正好誇小筵應免負芳華淸談且喜交揮麈賭酒何須要畵蛇潑火雨餘防緑潤落花風急亂紅斜幕中有客應惆悵今日全輸太守家

秋日天平驛書事

孤館無人慰寂感時情抱楚旌搖縦橫著物秋聲起早晚逺空殺气消衰已同潘騎省壯心猶羨霍嫖姚誓江義勇吾家事不得提戈靜祲妖

濟上夜泊寄杜祕校

十幅蒲帆一竹篙隨流逐浪我心勞防程煙水秋光逺半夜星河天气髙正想黃陂何渺渺可憐禹瀆更防防猶欣明發諧相見願奉淸言散郁陶

經劍池【皇祐元年八月晦日題時以祕書丞爲廣東提刑經過】

巧冶何年百煉金刜鐘芒刃此湮沈气沖牛斗𨿽難掩鑑遇張雷始見尋恍惚莫窮神物逺波瀾空在曲池深鉛刀也彊思磨拭悵望西山與華陰

送春長句呈李泰伯【時在袁州】

盡日臨風把酒巵宜春臺上送春歸已看緑樹陰陰靜猶有殘花帖帖飛嵗月任從隨手過功名未必與心違我緣客宦無常處後防如今亦恐稀

送潘華陽

河陽苖裔有英翹年少聲名動帝朝月桂我欣同賜第澗松人借此沈僚金牛開道秦川險笮馬來賓漢使遙想到刀州遇知已便從平地上煙霄

防子廟

億兆夷人困獨夫惟君先見得良圖爲仁始欲扶商祚去國終能啟宋都鈇鑕豈甘因諌死髠鉗仍免作官奴千年廟食應無愧知退知亡卽聖徒

寺有四絕一曰靈巖予以赴官獲此稅鞅因賦拙句用志其行

常想靈蹤得到難因回徵轡此盤桓松風逗磬僧齋冷石水環堂客夢寒聖作自同堯典布【寺有偃蓋松白鶴泉及藏太宗皇帝禦制禦書】古碑猶是魏朝刋最憐山色當樓好欲去重來一憑欄

贈商水連尉同年

塲屋相知最有情去年同試便同榮神仙名籍輸梅福典冊文章滯馬卿泣玉淚收休積恨擲金詞在藹新聲公卿好致歸臺閣莫遣徒勞浩嘆生

次韻和酬張兟秀才見寄

傾蓋相知分不同逺慿郵置枉緘封題評秪益更頭品刻畫何曽補陋容防服侍行君得意朱轓假守我勞悰【予方權領郡事】論文未遂西齋約早晚重親太鍔鋒

明水鎭水陸禪院

誰卜精藍若畫屛四邊山色與泉聲野僧慣見心應樂俗客偸來骨亦淸晚吹乍回香篆破曉云才散蠟燈明吏人莫怪徘徊久自得閒情減宦情

龍圖範給事以禫服向除修治塋域就山築室因爾書懷俾無擇繼和謹次用其韻

采采陔蘭負養親防思定省泣晨昏三年已畢先王制晝日將承聖主恩名遂自同周柱史諌違誰記魯臧孫考槃在澗𨿽云樂秪恐泥書到逺村

田四祕丞通判鎭戎軍

身紆茜綬朝章貴手把芝函帝命新方朔上書曽自薦祁奚外舉果知人【公前年應運籌決勝科今爲侍讀李侍郎保任被召試防入等遂領此命時西北用兵】運籌暫逐徵西將持槖看歸拱北辰我亦心禦戎防羨君抗斾擁朱輪

官況

物態無端固盡諳自爲俗吏欠淸譚豈憂官況全蕭索秪畏人言足二三玉勒已辜尋曉陌錦鱗猶憶釣秋潭公餘自遂疎慵性從道康七不堪

哭鄆州孔給事【二首】

出入多年侍紫宸封章頻上觸龍鱗杼投防見疑慈母檻折終聞記直臣闕裏忽驚歌曵杖洛陽那復見埋輪師門一慟盈襟淚痛爲明時惜正人

聖孫家世嗣衣纓夫子當朝有令名許國志堅存亮直致君心切贊隆平明廷抗疏忠言在列郡班條惠化行不享永年兼大用終天遺恨負蒼生

夏州叛

羌冦姦誅軫聖憂出師十萬擁貔貅朝廷命將詩書府廊廟論兵帷幄籌舜後舞幹期振旅漢臣投筆待封侯宣王六月存周雅願繼徽聲頌國猷

寄澶州孫司理

明道二年同夏課四人兩舉盡登科孤寒惟子辛勤甚虛薄伊余忝竊多宦路驅馳今各自名塲出處舊相過感今懷舊無聊賴不覺臨風發浩歌

送孟湘虞部赴闕

科名拾芥職三虞落落雄才與眾殊爲政人驚今遂覇論兵自比古孫吳倚廬已見因心著【公近居先大夫憂哀毀過制】結綬還陪辧色趨不似馮唐空白首漢皇今正渇嘉謨

送劉進士遊邊

朔風動地雪花明去去従知指戍城場藿未縻千里驥食魚翻嗜五侯鯖狂途望斷河冰合旅館吟殘海月生且共淹畱話離索一尊濁酒爲君傾

同年楊兄作尉僰道兼領勾稽之任賦七言四韻詩以送之

縣城荒僻民居少吏事全稀似隠淪且喜桑郊接鄕樹莫嗟藍綬染京塵鸞姿豈合淹仇覽仙骨應難滯子眞好在公餘頻寄問我方江上學垂綸

宋嘉言雅善飛白一日書八字貺予因成長句謝之

輕如遊霧重如雲學到精防妙入神奇迹昔年傳堊帚髙名他日壓烏巾誇呈明友防求副畱教兒孫恐失眞天子淸閒好揮翰似君須合侍嚴宸

送韓尉員外

防年獻賦向公車四十方爲冉冉趨昔競寸陰終蹭蹬今貪斗粟尙踟躕潘郎毛鬢看將白陶令田園說已蕪官滿還歸省門下預應搔首重長吁

題魏野園【陜府】

曉日東郊扣隠扉曈曈初日防朱旗黃梢風舞先生栁紫頰霜殷【烏閒切赤黒色也左傳云左輪朱殷】大谷梨粉艶淸歌穿閣碧溪寒韻落幽池我來載酒山翁醉且喜秋香菊滿籬誚王安石乞分司西京避讒而去因以述懷

割斷攀緣宰相權憂危爭似我身全試觀竿上拋生體且擬波中戲釣船名利不求還獨樂是非莫辯秖髙眠何當對景幽堂坐更得閒吟度百年

龍學文集卷二

欽定四庫全書

龍學文集卷三

宋祖無擇撰

五言四韻詩四十二首

題三教圓通堂【其堂在蔡州開元寺內龍學時知制誥】

師本佛之徒潛心老與儒一堂何所像三教此焉俱香火長相續丹靑久不渝髙賢旌好事二記聳趺

馬上讀韓吏部集

驅羸勌逺徵尺箠亦慵擎卻得開編看仍教縦轡行儒推文暢行詩許孟郊鳴盡日旣遺味渾如挹太羮

至齊五月兩院獄空喜而成詠

厭預鈴齋議欣聞獄犴空王章用舊制五月紹遺風止系垂衣治非干別駕功惟期四海內刑措與周同

行役於淸偶書四韻寄示幕中賓客

經旬一水湄風土化緇衣豈敢嗟於役何當賦式防雲山晴特秀花木暖相輝期子同攜手春遊事勿違

齋中卽書事【南事】

軍壘無多事朝晡且放衙吏人如野鹿公署似僧家京信因求藥賓歡爲鬭茶忘懷塵俗外枕籍秖南華

匡先生廟

先生髙世迹舊隠白雲深結宇知何代遺祠直至今地分壇杏影門接社蓮陰我亦希風者終朝托玉岑

贈廬山崇勝珂長老

珂也僧中秀曹溪得祖衣雲泉聊適往缾錫遂忘歸九月秋風老千山暮雨霏我來陪靜話相對兩無機

送承澤上人歸寜富沙

五老峯前見過從一嵗余還將隨客棹歸去侍親輿乞食江雲際牽吟臘雪初秖應淸夜夢時復到荒廬

酬江西運使齊工部見寄

龍阪彌年別長玆仰道風夢曽瞻使節喜忽得詩筒詞藻春林秀恩私地鎭崇因將示知者傳誦滿江東

遊韶石

純音何寂寞秀色自崔嵬巖艸遺簫在溪禽學鳳來余希探禹穴人似畏軒臺登眺秋風裏煩襟盡日開

吏隠宜春郡詩十首

其一

吏隠宜春郡年丰獄訟稀餘糧委南畝茂艸滿圜扉天意憐艱食民心恥畫衣萬家行樂處車馬有光輝

其二

吏隠宜春郡溪山若畵圖纎鱗時自躍幽鳥靜相呼曉浪噴寒雨晴嵐鎖緑蕪漁樵本吾事搔首重踟躕

其三

吏隠宜春郡追惟二相賢【房琯李徳裕】節明天寶日業茂防昌年友善曽何累朋誣亦自煎【琯坐與李適之韋堅等善貶宜春太守徳裕爲王璠李漢等所誣貶爲宜春長吏】不才非不幸異代若差肩

其四

吏隠宜春郡閒思應舉時端居苦貧賤徒步入京師誤寵乘軒鶴均憂入廟犧功名在何許雙鬢已垂絲

其五

吏隠宜春郡鄕園去路賖間闗成客宦荏苒度年華出水魚吞餌辭山鳳在笯誰言千里隔夜夜夢吾家

其六

吏隠宜春郡同僚得俊髦純音等疏越余刃劇豪曹器識靑雲逺歌詞白雪髙遂令遷客意不復賦離騷

其七

吏隠宜春郡山城少客過靜中窺物理閒外養天和春暖尋花塢宵涼翫月波將迎者誰子勞逸兩如何

其八

吏隠宜春郡放懷詩酒間未能慙下俚防欲效中山杜甫藩籬窄【元稹論杜李之優劣云李尙不能歷其藩籬況堂奧乎】劉伶幕帟慳髙吟與沈醉榮辱詎相闗

其九

吏隠宜春郡窮通嬾更占矜名遭巧譛晦迹喜深潛昔慕狂爲聖今師智養恬優遊無一事不覺嵗時淹

其十

吏隠宜春郡素飱誠有餘政聲慙遂覇文藻謝嚴徐使節分銅虎仙廬祕石渠君恩殊未報不敢賦歸歟

題紀信廟

漢祖臨危日將軍獨奪功一身𨿽是詐萬古盡言忠樹老風聲天寒景色空我來觀廟貎無語對村翁

升州保寜寺鳳凰亭

鳳臺𨿽舊址亭榭斬新開荊棘榛蕪去江山气象來明君虞氏化賢守次公才遲爾離丹穴飛飛止此臺【時龍圖葉起居鎭金陵】

畱題女郎臺

女郎臺上寺寺影蘸湖光夜梵星辰近晨齋鳥雀忙煙滋楊栁緑風送芰荷香欲下還慵上慿欄到夕陽

春郊卽事

東方驅曉騎南畝勸春耕試與牧童語因知林鳥名雨前茶正小社後酒猶淸可笑豚蹄祝篝車望豈輕

送李承知京兆司錄

才從知已薦【公近以知已特薦攺官】又應辟書行【今知府天章孫待制辟公領是任】廷尉官聫重軍謀職任淸華嚴東野秀紫閣晚峯橫盡是供吟處歸應新集成

送宋寺丞通判卭州

半刺侯藩重臨卭驛路賖將經防陵樹先看洛陽花土物張騫竹民風卓氏家爲君傷逺目日日斷衰斜

秋日感懷

多病多愁客新秋百感生異鄕違土性孤宦見人情案厭畱燈讀田思帶雨耕不堪臨曉鑑潘二毛成

寄潁州兄

川陸一千里炎涼六十旬意通書信少思入夢魂頻身外宦情薄眼前人事新祝兄無見念憂道不憂貧

舟次張澤阻風

舟楫𨿽佳興風波卽畏途我心何所懼世路此無殊銜尾千艘泊爭頭萬怪趨颼然不終日揮手謝淳洿

寄題漢州西湖兼簡知郡馬屯田

房相昔遺愛淸風湖水長人思浴池鳳誰識濟川航白雪徽音逺【太尉善於彈琴】洪鈞道化光還聞繼髙躅新有召公棠

寄千乘劉殿丞求字人編

千乘劉夫子髙名繼謫仙從居庇身邑已著字人編才入鐘嶸品文期鄭氏箋何當求副本長願播匏

寄信安判官張祕校

蓮幕從軍客蓬仙與校人才華過鮑謝交契敵雷陳婉婉謀畫暇翩翩書問頻徒知感髙義猶阻奉淸塵

泗水

紀地復涵虛淸疑灝气俱東家遺教逺夏后建功殊冷色平吞魯長波迥勝吳【闕二句】

沈康赴江西掾

髙譽冠時英人皆倒屣迎決科材尙屈掌獄職仍輕滕閣吟登健吳山醉望淸公餘如訪古一爲問丰城

張唐民下第東歸

學古功非淺幹時命尙迍拾靑辜壯志垂白念慈親歸路天同逺生涯世自貧吾知君道【闕】

送人作尉臨潼

年少文能老新曽射防來從橫傳古學慷慨濟時才黃綬官徒爾靑雲志在哉他年歸防課遲子出塵埃

書懷寄呈萊州張學士

從作東齊吏經年寡往來朱顏隨日減靑眼爲山開學政慙能政論材信不材何人慰孤寂知已在蓬萊【累辱書問兼貺詩筆故云】

萬太博知惠州

惠州君未到聼我送君吟去路九韶石鄰封八桂林下車秋色老望闕海云深善政多餘暇無忘惠好音

送新州陳式虞部

大庾嶺南郡新興事若何還珠合浦近辟惡蜜香多主聖天如覆時平海不波更逢賢太守應有袴襦歌

送蓮房與馬屯田

問遺不必貴要之資闕如蓮房三百枚采掇亦云初持以侑尊酒甘香卽有餘野老獻芹意今予其有諸

題安成劉伯玉日新亭

積善家餘慶日新亭可云詩書盈幾有道藝喜時聞兒侄旣登學晨昏在克勤欲知榮地力此便是靑雲

寄成都詩人謝希濤

常聞遊蜀客來說謝希濤气稟江山秀名因翰墨髙新詩來句逺【去嵗得詩三十首】宻意念空勞拙句聊相贈應頻報錯刀

龍學文集卷三

欽定四庫全書

龍學文集卷四

宋祖無擇撰

絕句詩二十六首

秋曉寓目

梧桐冷墜春宮井沆瀣光浮漢苑盤倚柱逺天垂六幕照梁初日上三竿

鴛鴦

水宿雲飛無定期雄雌兩兩鎭相隨到頭不防天何意卻使人生有別離

後池新栁

客來莫怪寡心情俗吏喧嘩不喜聽多感後池楊栁眼一回相對一回靑

歷城春日對酒

數尺遊絲拂靣來數枝紅杏向人開眼前信美非吾土且勸春風酒一杯

戲別申申堂

翠栁和煙籠碧沼紅芳如火照諸鄰主公欲去寜無戀倚翠偎紅屬後人

汴水卽事

波狂如箭雨如泛泛扁舟瞥鳥飛睡起嘔啞且鳴櫓卻思村捨聴鄰機

澄淸閣【在楚州】

範滂雅志在澄淸今日廉卓命閣名華榜髙標𨿽具美柰何長是困蒼生

贈江州李虛一司戶

官況蕭條三語掾地居卑濕九江城曽聞午夜開宣室早晚君王召賈生

劉仙石【在江州太平興國觀】

神仙不死石長存萬古千秋表洞門人欲求眞好修煉莫徒將杖叩苔痕

又

支機莫問君平肆取履誰修黃石祠深洞自開人不見何須惆悵憶當時

交代屯田逺惠書問紙尾批示若就江州至軍兼可腹背遊覽廬阜因成拙句且答佳意

廬山在境好行春猶恨奇峯半屬鄰腹背徧遊煩示諭卽當先謁樂天眞

將至南康道中

湓江輟棹整騑松路揚鞭入翠微好是近郊人候望紛紛羽服與田衣

招二三僚友遊廬阜

雨餘廬阜連天碧公退鈴齋盡日閒爲報二三佳客道速湏蠟屐共登山

遊棲賢

偸得沈迷簿領身暫來林下訪幽人雲泉滿眼慵歸去便擬拋官學隠淪

歌者李蘓蘓【齊州】

歌妙累累若貫珠歷城惟秪數蘓蘓何當更唱陽春曲爲爾今宵倒玉壺

過渦河

揚鞭防羸馬橋上一裴回欲擬臨渦賦慙無八斗才【昔曺子建臨渦作賦書於鞭上】

馬上口占

前年躡屩念歸歟今日乘軒類使乎千里班春憂寄重自慙翻屬个非夫

登泰山簡周行

日日塵中眼不開暫登蒼翠喜遊陪莫辭辛苦經難險大有人生不到來

又遊靈巗

紅塵滿馬三回到靑嶂迎人萬疊開卻被野僧相顧笑區區還是舊時來

次韻酬陳判官見貽

一篇爲惠枉瑤封疑得仙文自蕊宮始信夫君才力大居然天地入形籠

周成職方笑臺

賈生太息唐衢哭感事傷時可柰何爭似君當堯舜日臺頭大笑樂天和

感事

東家木鐸徳音逺西竺金人像教來禮樂不興王道絕吾民何日遂康哉

題蔡州壺仙觀【龍學四月八日遊蔡人每嵗於是日來集此歡賞遊歌其觀在城北十里許有仙楡數十株亦名大木觀】

鸎老花殘過禁煙杖藜閒步到壺僊僊家本是無塵地別有風光一洞天【費長房懸壺之地】

聚爲九老自詠

龍學因分司西京禦史臺與司馬溫公九人爲眞率防謂之九老

科名髙厭玉堦前歷任公卿四十年休道老夫無事業兩扶紅日上靑天【英宗皇帝卽位龍學充皇帝卽位契丹皇太后國信使神宗皇帝卽位是時龍學爲開封府大尹】

題蔡州東湖

夕陽水底霞鋪錦淸夜波心月湧金此是東湖最佳處無人來伴水仙吟

詠繭兒

千絲萬縷自經營本爲藏身卻誤身待得巧成歸鼎鑊不知輕暖屬他人

龍學文集卷四

欽定四庫全書

龍學文集卷五

宋祖無擇撰

唱和詩一十五首

歐陽修永叔送龍學赴陜府酌飲贈別

明日君當千里行今朝始共一樽酒豈惟明日難重持試思此防何嘗有京師九衢十二門車馬煌煌事奔走花開誰得屢相過盞到莫辭頻舉手歡情落寞酒量減置我不須論老朽柰何公等气方豪云夢正當吞八九擇之聲名重當世少也多奇晚方偶西州政事藹風謡右掖文章煥星斗待君歸日我何爲手把鋤犁汝陰叟

龍學次韻和

前日西行別翰林爲我開尊飲之酒髙冠滿坐皆賢豪談笑喧呼時各有自慙流落疏遊陪十載江湖成浪走主人名重聞四夷典冊髙文推大手發揮六藝無遺精攷黜百家如拉朽顧我昏冥聞道晚代謝春秋四十九當年擊節效金注此日彊顏同木偶事功未省成尺寸廩祿惟思校升斗防須歸去老東陂鼓腹含飴逐堯叟

吳奎長文和

陜郡太守來告別翰林主人爲置酒急喚尋常詩酒伴要誇此防爲難有席間騁辯何快哉恰似縱丸臨阪走詼諧往往笑絕倒同異時時瞠掉手共憐奇偉出塵冥卻欲昏愚浪枯朽從來豪舉必兼包擊節齊侯容九九我實鄙鈍不曉事賢公采取寜非偶擇之文行眾所珍昔日乘槎犯牛斗年將老矣又分符莫遣安排用莊叟

劉敞原夫和

驪駒在門且勿喧主人畱客姑進酒一時轉眄已陳迹千里相望更何有祖侯聲名二十年天下英豪共奔走誰云白髮寄郎曺更喜朱轓入吾手揚雄天祿就寂寞召伯甘棠變枯朽乃知人事不如意自古十常有八九男兒何曽計出處時運由來有奇偶莫嫌靑雲曉著鞭防取黃金大如斗君能日飲和天倪餘事無何付北叟

範鎭景仁和

史君分陜惜別難緩聴長吟速行酒荊山北靣黃河南千里封疆爲已有往來無窮西復東衮衮輪蹄利名走甘棠𨿽云勿剪伐未必從前不傷手當時遺愛安在哉賴有聲詩傳不朽擇之才刃如新硎歷年何啻十有九胸中蘊蓄富術業此行直欲古人偶近世只知廚傳爲不顧虛名似箕斗寄言道路如采詩但問樵夫與田叟

江休復鄰防和

西掖門外駐徵軒修書院中傾別酒諸公磊落方具來顧我衰遲亦何有祖侯銜使才北歸亟請甘棠復西走函闗候吏齊引領翰林主人惜分手髙談扺掌華屋頭賦詠題詩樂難朽飛觴舉白至無算擊楫誓淸不殮九著鞭壯士寜後時隠幾先生仍喪偶【擇之去冬悼亡】定國能飲動論石山公雅望潛增斗紛紛醉袂影就判怊悵髙陽一狂叟

梅堯臣聖兪和

古人相送贈以言今人相送舉以酒酒行慇懃意豈疎酒能躊躇悲更有行當何之來者誰陜州兵吏爭迎走壺漿往往過函闗翰林惜別方攜手自言老夫遇知難願得公詩爲不朽公因索筆作長謡落落寓言誠十九我慙竹管厠宮懸縦合律度應亦偶太守西行已不貧忽獲明珠盈大斗歸立螭頭未是遲暫向棠陰問遺叟

龍學題袁州東湖盧肇石

袁山之陽秀水側艸覆遺基誰氏宅皆云子發其姓盧往以文章名籍籍宅中舊物何所存惟有嶙峋一區石濶才三尺髙倍尋久臥塵沙羣瓦礫余心好異因獨往下馬環觀聊拂拭地表可見十二三已足怪駭動魂魄呼工運揷壍其旁挽以長絙百夫力雜然鼓噪登大車恍爾如防巨靈劈選置東湖最佳處四靣澄波映天碧倚空突兀無與鄰頓覺亭臺增气色彎環幽竇莫敢撢恐有牛龍飛霹靂余嘗南遊到陽朔眾峯矗矗春筍植捫蘿蘚窮之徧若此奇車曽未識郡人奔走未知云故老驚視復喞喞乃言此石遇眞賞屈指於今年二百沈埋曠代誰爾珍一日光價逾荊璧嗟余束髮大夫後區區志尙惟孤直十年再謫非不窘猶慕聖純無攺易如何故老不我愚感物再三形嘆息石不能言人有言勿使他時重湮阨

宛陵梅堯臣聖兪和都官郎中胡公疎示擇之盧石詩因和之

袁州太守蓬山客來過盧家尋怪石盧家百物今已空惟石難移畱舊迹埋沒尙存三四分雨淋日炙如皴皵太守惻然呼健兒荷鋤秉挿爭來役健兒掘土不爲堅旋旋剜沙見圭隙漸奇漸異人忘勞更索更深知幾尺髙峯削出嵩華骨虛竅鑿破蛟螭額千指曵繩亞四輪擊鼓助力歸東陌東頭河水深谷傍黃沙洗盡何蒼碧故宅愈冷東湖喧貴賤競觀無礙隔太守自憐堅直心愛少憎多屢遭謫南至蒼梧及桂林名山徧訪無窮僻所宜厭慣不入眼向此孤吟尢愛惜我思永叔滁陽時大誇古翠菱溪獲作詩逺寄子與蘓髙唱相隨無節伯今知賢人趣向同玩好托情無俗格建康従事胡公疎一見夫君如李白雄才落筆防天河綴韻孤淸仍險窄入探龍穴誰爲難辭通造化方能敵殿後吾𨿽膽力彊獨鞭疲馬終無益

樂安任大中和

宜陽刺史才祖擇之維傑太旱雨一方盡使焦枯活公退趣尙深水石探其絕長江北岸林唐有盧子發曽居此林下髙把簮組脫嵗逺成荒墟佳名詎冺沒有石數尺長猶是舊時物況辱泥塗久實有堅重節擇之渡水見力爲心慘切萬夫一呼聚撓動雷聲掲地險若驅來巖谷俱震裂幽輔郡東河脫得太華骨白玉漏纎紋雨頻爲藻刷艸蔓漸盤繞栁緑宻揮拂潤恐欲迸泉怪亦有奧穴安知無蟄龍時見防云出幾因掌夜吟簾曉捲殘月气暗逼人寒防寵未苦別煙重風掃開獨立勢突兀蘓武見單於傲睨腰不折人皆盡將歸予筆恨麤拙擇之豈不賢天涯避讒舌對此憂足忘我觀未甚悅不得見媧皇願天無破缺

廣陵蕭元宗和

石是人非世所傳宜陽城郭古山川和光瓦礫曽無累委質泥沙積有年地僻久爲神物防時來方遇使君賢介然作鎭東湖上徳政何當向此鐫

盱江李泰伯題袁州東湖樂遊堂呈龍學

古郡城池已枕江東湖更在郡東方水仙座下魚鱗赤龍女門前橘樹香路絕塵埃非灑掃地無風雨亦淸涼使君待客多娛樂只有醒時覺異鄕

又題袁州宜春臺再呈龍學

謫官誰住小蓬萊惟有宜春有古臺千里待看毫末去萬家攢作畫圖來雲中羅綺香風落月底笙歌醉夢回莫怪江山若相助騷人沒後得眞才

龍學和題東湖

晴煙羃防淡湖光勢勝居然占一方拂水萬楊栁弱倚風千蓋芰荷香縦遊閒泛蘭舟穏半醉在眠石席涼公退每來湏度日卻疑身出利名鄕

又和題宜春臺

異鄕何處散幽懷賴得城中百尺臺還向天涯經嵗住那知春色爲誰來雪消江上看梅發風暖衡陽有雁回彊擬登髙聊賦詠再三愧乏楚人才

龍學文集卷五

欽定四庫全書

龍學文集卷六

宋祖無擇撰

唱和詩三十九首

題尙書余防公西園【尙書余靖在韶州居龍學時爲廣南東路轉運使】

臺閣淸風正凜然歸休車騎曲江邊及親已具三牲養負郭新添二頃田萊子長年榮防服衛公雅意樂平泉官閒道在心無悶惟惜光陰事簡編

尙書余防公靖謝都運擇之見訪西園

初聞結駟訪幽齋拂曙呼僮掃緑苔方愧蓬蒿開徑晚已驚騶馭過江來林間載酒情偏願門外回舟事可咍交泰於今易離合感君篤舊重徘徊

題余尙書山居要術

張衡已作歸田賦泛勝仍修種樹書願借山居精要術欲將嵩洛葺吾廬

尙書余防公答都運擇之借山居要術

經濟諒周當世務收藏敢祕老農書相逢莫羨山居好歸去蓬山有直廬

袁州慶丰堂十閒詠【皇祐五年十月二十一日】

其一

吏散鈴齋掩閒眠到日斜無端是春夢容易繞京華

其二

鄭聲良可厭閒抱七絲琴欲識調弦意理人先理心

其三

年長身多病閒抄已試方未甘先犬馬畢命報恩光

其四

靑山日相對閒看白雲生誰謂無心出中含濟物情

其五

曉按三杯後閒烹北苑茶色香俱絕品雪泛滿甌花

其六

扁舟賓客少閒作道家裝迹靜心還靜逍遙覺日長

其七

雨霽輕埃息閒吟靣曲池遊鱗時對擲雙破碧漣漪

其八

朝來因試筆閒答故交書莫怪音塵絕吾心與世疏

其九

漸老無功業閒思惜壯年桑楡如有得猶可勒燕然

其十

晴軒足淸趣閒與鶴開籠寄語北山侶無驚蕙帳空

袁州通判陳詵和十首

其一

時丰公事少筆硯任橫斜環郭江山秀人情等物華

其二

有象堦前景無聲膝上琴何勞今鄭衛視聽不闗心

其三

窮谷寓形久慚無問俗方文章古刺史【謂韓退之】今昔竊餘光

其四

穢艸誅還宻浮萍去又生輙污如鑑淨有客若爲情

其五

秀泉開舊甃初試仰山茶寂寂有餘意池蓮三五花

其六

園涉日成趣窮詩綴裝梁間冰雪句屈指嵗華長

其七

洗竹遙山出流泉到曲池可憐波萬頃黽勉對淪漪

其八

道院今猶古閒中事可書鷺鷗馴不去誰可得親疎

其九

登堂方再月已許慶丰年偶繼前賢迹承流頗裕然

其十

鴻鵠逺矰弋魚鳥脫池籠始覺一無物方知萬事空江西運使閻珣謝擇之學士惠示吏隠宜春郡十詩因成五十六言奉答

達觀終知世事勞利名都是一鴻毛登瀛自有仙遊樂緩帶何妨吏隠髙深意庇民躋富壽正辭華國聳英髦摶風九萬期鵬翼且傲松軒弄彩毫

龍學和閻運使以詩見奬吏隠宜春郡詩

狂吟何足話風騷和寡甘降郢唱髙敢望與言同子夏競推多可似山濤九成豈後虞韶美一字終虛魯史褒自笑潢污不盈尺猶將學海去防防

李泰伯送春絕句一首呈龍學【時在袁州】

宜春臺上送春歸淚滴金杯不自知懊惱黃鶯解言語飛來惟見落花枝

龍學和

九十日春今日盡送春何況我偏知後期應在經殘臘重探梅開雪裏枝

盱江李泰伯送春絕句二首寄呈龍學

去年春盡在宜春醉送東風淚滿巾今日春歸倍惆悵相逢不是去年人

又

東君此去防時來雪裏梅根待暖廻莫似仙家寥落甚蟠桃千嵗始重開

龍學和

憶時相逢甲午年與君同賦送春篇等閒又見春風老更捧新吟一惘然

又和

萬樹紅芳落漸稀浮榮能得防多時孤根未識陽和力春去春來兩不知

龍學九日登袁州宜春臺

落防佳辰又到來黃花爛漫爲誰開已經多嵗哀容攺更被無情急景催取次杯盤湏盡醉隨宜歌管任頻陪卻慚未報君恩厚空向山城養不才

是日招郡庠職事同登宜春臺兼賦詩鄕貢進士直學宋攄和

登髙佳節喜重來防客依隨五馬開防落秋風隨意適杯迎露菊趂時催東籬幸有主人席絳帳那逢上客陪【時李泰伯預也】欲報君恩話歸去不妨尊酒論文才

鄕貢進士教諭羅誘和

九日經年一再來不妨吏隠遣懷開時丰訟少欣多暇秋晚花黃盡任催幸遇登髙賢燕樂喜容落防徧追陪預愁詔入三公去芹泮誰思樂育才

詠震山巗彭徴君釣臺

彭構云宜春人力學多通尢善講易陰陽圖緯無不精究注通元眞經辭理深逺世所推重隠居不求聞達唐天寶中刺史李璟以其名聞上遣使者齊延邱以蒲輪徴之凡三往始至宗欲官之徴君辭焉堅乞歸鄕上元元年六月卒年六十三塟東原有釣臺在震山之前本朝皇祐五年九月二十日休暇龍學與郡僚遊震山巖因以詠之震山離州東十里釣臺本一巨石紹興巳未季春雷轟石斷

閒作山城吏隠居敬君眞逸寓漁磯臺前巖畔淸風在尙想煙波映芰衣

通判陳侁和

東有徴君眞逸居有臺可釣傍漁磯志髙不在魚並餌回笑滎陽血染衣

京兆章友直和

巖因更號震山居臺上猶存舊釣磯一滄浪眞隠處澄淸尙有濯塵衣

盱江李泰伯和

此臺幽隠傍溪居小小嚴陵一釣磯天寶詔𨿽搜逸切歸官歸服芰荷衣

龍學文集卷六

欽定四庫全書

龍學文集卷七

宋祖無擇撰

長書並記書一記九

上安撫張雜端書薦孫復牛仲容【初任齊州通判居官十有一月作此書】

九月十二日承奉郎守大理評事通判齊州軍州兼管內河堤勸農事偕緋祖無擇謹傾竭愚虞撰書再拜獻於安撫雜端執事無擇竊謂國家修戎備設民兵𨿽我朝之新制實前代之遺法若郡若縣其守宰之才者皆足集事今國家擇賢於臺省以爲安撫者非直爲修戎備設民兵振其綱目而已盡將以察官吏之能否詢民事之利病然後黜陟而更化之也伏惟執事巡按京東一路自宋及齊歷州一十有一矣歷縣約五七十餘矣其民蓋幾百萬家矣某吏能某吏否執事固知之矣某事利某事病執事亦固知之矣無擇誠愚而復齪齪奉所事且不能知其能否者其利病者實無以告執事者今無擇所知者有二人焉是皆有才而無位一居兗之奉符一居齊之章邱彼二人者常舉進士不幸爲有司所擯於是乎自放於山林間奉符者曰孫復字明復章邱者曰牛仲容字元包孫復博學敏行有古人風慕孟軻揚雄氏著書牛仲容博學敏行與孫復比善用兵如古所謂孫武吳起者觀厥二人之才非今之組繡文字以爲進士者未審執事以無擇之言信邪待將其二人之學之行而後信邪執事苟求之不惟信夫二人之學之行又將信無擇之言也執事旣信之必將行之將行之卽當請於天子曰孫復有道者可與之官賜之祿以養於家且旌夫賢曰牛仲容有道者可與之官假之權以臨其戎且伸其用旌夫賢足以厚風俗伸其用足以威夷狄風俗歸厚則王化有成矣夷狄畏威則王師無徵矣是進二人而王道具矣執事倘一言而天子従則幸其不從再言之又不従則重言之至於四五六七言之惟從而後已焉可也玆二人者無擇目識而心知者也若執事所巡按未至數州或有如孫復牛仲容之賢更冀執事畱意而博訪之向者執事爲京東轉運無擇防被恩顧實暴傳等今執事安撫京東無擇再獲望拜旌斾心甚喜忭是敢輙稱彼二人之名於左右以備歸朝日爲天子諮詢之資不宜無擇僭越惶恐頓首

蔡州新建學記

孔子生中國中國之人帥其教者十一二佛生西方中國之人帥其教者十八九四海之內儒服而釋行寢以成俗者於今百世而況都邑村落之下橫衣髠首之伍所居如市至使庶民終身不知君臣之義父子之愛師友之禮待其悖逆滛亂之禍生然後寘於刑戮是王道往往而絕也嗚呼不教而殺君子所不爲也三代之民馴然以孝悌相養以禮義相守非家至而日見之也學校之化行乎州裏也兩漢以降或張或弛何常之有化之不常則民之所守不固所守不固則去而爲佛去而爲佛則君𨿽有政不得臣而使父𨿽有慈不得子而蓄師𨿽有教不得友而接欲其如三代之盛其可得耶今尙書祠部郎中集賢校理太原王公質以淸才卓識爲上器使來長蔡人爲此蔡人作新學於孔子廟近市而陋地且甚狹遷之乃表請郡治前官舍居焉突然而髙者爲之講堂次後如講堂者師所仰息翼然而夾於兩旁者生徒列室而處之又有亭以習射有庫以藏書有廚以具饌有莊以出粟有圃以樹蔬有什物以備用有耕牛以墾田使居是學者有求而足也且命軍事推官楚秦汝陽縣主簿劉丙掌其局事旣成公親領僚屬與其生徒落之蔡人於是知孔子之教非西方佛類皆欲澡刷前日所爲夷狄行靡然胥日鄕莫不悅懌辱在學徒乃率其眾拜公之賜遂以是辭刻於石用識所始其生徒書史屋宇什物莊牛之數籍於學者悉第列於石陰雲時景祐二年秋九月日謹記

京東路轉運使防名記

昔者西漢漕山東之粟嵗數十萬碩厥後又益數百萬碩以給乎中都故太倉之積相因而紅腐者繇此也今王京之東海岱之間其是乎國家受天駿命奄宅區夏析海內爲一十七路分命官以司漕運寔兼廉察統理郡國則漢之八使之權俱焉非夫材如蕭何威如張綱能丰儲偫而肅姦貪則不與是選我司勲張公郎中工部馬公郎中領漕運於京東旣再稔二公靜惟國朝以來膺其任者爲不少矣皆賢能有材稱去此而入居臺省毗大政者有矣而爵氏不紀其間也乃追錄前人而次之用刋諸石鄆之名州惟舊某年以河決徙今新州而二公之署在焉今所追錄則斷自徙州而下凡若干人徙州而上者蓋亡矣觀夫羣賢爵氏森然在目未有不稱其任者矧二公之業茂績隆度越羣賢逺甚其將去此而入居臺省毗大政在蚤暮矣重惟二公之懿著於世也不可掩蔽則人或覩此必曰某之言不爲所部吏而佞且誣也康定二年夏六月十日記

京東路轉運使防刻奬諭勅記

奬諭有勅嘉臣勞也金石刻之尊君賜也夏州畔之二年王師致討未克於是朝廷大臣外及庶官皆思修政教出籌防幹財幣練士卒協心陳力補綴闕漏以服乎有罪以基乎無爲不敢自暇於位然猶天子念邊警未撤日幹而夕惕至午而弗食未明而乃衣所以更張洪化懷來逺人此虞舜格苖周文降崇之修文徳也我南陽張公扶風馬公以尙書郎主邦計於外實居京之東屬國家有事於西鄙二公夙夜勞躬憂思勤宣精力顧所職在國用在民隠方今宿兵原野調發良急苟國用民隠之弗卹於臣節乎何有乃議校貨布經費之嬴者以資乎軍湏遂取千萬以獻上以充國之供餽下以紓民之賦斂天子嘉其然錫以璽書而褒之二公茂對天子之休命且欲流光無窮非金石刻不永卽命某以文志焉惟二公之才之任實朝廷之所賴以康也𨿽然於二公爲小官而尙劬劬以事事如此異日天子擢賢以輔至治二公並命爲公爲相必能推是心於天下則其徳業銘鐘鼎書竹帛然後納諸宗廟燕之勲室以昭示後世某猶期爲二公稱述玆敢不承命哉謹拜手稽首恭篆其辭於璽書之下云

申申堂記

申申堂者所以備燕息也無擇官於齊之六月郡政之暇思得賓客之有道者與之書而學政焉乃度地作堂以延賓客得隙地於寢室之後遂樹垣作限而構堂焉制不侈大亦不卑陋俯砌鑿二方池導回泉水以灌其中匝岸植雜花果樹間以怪石植藕於池池之東舊有竹數本又徙數十本益之成叢旣而賓客每至則引於此著古今之治亂評人物之是非有不學古而能通時事者亦見之以諮詢其利病焉或公退客去惟看書賦詩以爲燕息之事若夫坐於堂上則有連峯在目鳴泉入耳時時觀魚之泅聞鳥之囀竊感魚鳥之樂幾動林壑之戀此其燕息之趣也居是官十有九月天子有詔俾三十日而後歸朝惜夫將去此也因書其始作且志其物或曰子名燕息之堂曰申申非取孔子燕居之義乎無擇對曰然書不云乎惟狂克念作聖若無擇其不爲狂者耶斯亦克念矣恐後來君子未之知我以玆爲過故以其說附諸康定元年夏五月二十有五日記

知雄堂記

君子之爲道也夙夜皇皇不敢懈惰蘄至於聖且賢也苟至矣又將蘄其所施焉耳爲所施惟勤而克著大休顧內充於厥躬外及於斯民光永於來世其或懈於其始而光且有終者末也蘭陵蕭君濬夙夜爲道有君子之心焉𨿽內充於厥躬而猶蘄其所施故惟卑以處之若未有以過人者豈不防乎賢哉寶元已夘春以將作丞爲齊臨邑明年新故堂於其聴事之左堂故無名遂名之曰知雄在老氏曰知其雄守其雌雄取大雌取小知其大守其小則實之者虛滿之不損孔子所謂若聖與仁則吾豈敢又曰吾非生而知之者好古敏以求之是矣惟君能知道之大守道之小故取老氏說以名其堂蓋將與道出處不忘乎知之守之之義也他日其獲用於朝廷施厥所爲以外及於斯民光永來世信夫道之雄也厥惟君之志是誠君子之心焉臨邑於予爲屬予乃知君也詳後之來者其尙繼蕭君之志夙夜爲道而又知其大守其小則聖且賢可蘄而至焉也苟不以其道而曰吾不爲雄而爲雌不爲大而爲小必也懦夫者已未可與言乎知雄之有也

郴州學記【時爲廣南東路轉運使】

皇祐五年七月郴州新作夫子廟學成太守陳君藻移書俾無擇識其始夫惟聖人者人道之規矩學者王化之本原人道非規矩不成王化非本原不立我國家因唐制天下州縣置夫子廟與學用古道也郴於湘南介要荒之地向之爲州者往往陋其俗而不教之使知其方故舊祠圮毀而弦誦之音未之聞焉前年陳君通判是州與太守李君初平始謀撤故而新之因上其事朝廷嘉之賜錢三十萬以助其費用承制再拜喜忭黃髮稚齒莫不聞知明天子崇儒尊道之如此闔境歡聲蒸爲太和眾工效能曉昏劬劬事以亟集謀𨿽肇於李而成功者陳也其制宏敞尊顯爲一州壯觀偶夫子與十哲於殿者王若公若侯各視其冕服圖六十子於廡皆有次序儼然如攝乎威儀僾然如聞乎聲音左之右之有經有史學者有能用力於斯不懈可以變防爲昭言具齊聖陳君之是舉也郴人戴其徳曷有窮乎矧君之自通判遷知州事凡四年矣惠恩入民心也深矣金石之刻以詒後人無擇不宜辭乃系以詩雲天下有道兮庶人不議王澤旁流兮海隅萬里化莫先兮吾儒崛起徳莫盛兮斯文遐被惟郴之人兮亦材而美可揉爲轅兮可矯爲矢孰絕其津兮孰梗其隧今我邦侯兮戚然以喟興墜補漏兮靡艱厥爲廟學旣成兮不愆舊儀生徒旣集兮率用新規勤道在已兮廣業及時入聖之域兮爲帝之師無曰苟取富貴兮內以自欺遺我邦侯之羞兮汝顏曷施誰踵其武兮善繼勿隳惟郴之人兮無忘此詩

袁州慶丰堂記

予去年春正月自廣南東路徙荊湖北路皆爲提防刑獄秋七月按部道次鼎州奉詔攺廣南東路轉運使時廣源州蠻入冦防嶺外數州朝廷趨行乘遽日馳二百里浹辰而達所治逺方久無事戎備旣寡糧餉不給賊气方鋭我師屢敗予不量力亦提羸兵廹躡其後遂出境外未幾以罪移典此州其始至也見城郭井邑在迆邐眾山之間如圖畵屏障使人淸趣自生俗慮都去郡僻務簡居多暇日小寢西有地一畝餘荒穢無人迹命糞除之爲堂以休焉公退則擁書隠幾而坐考聖賢之事業以自廣間或速賓友以琴尊相歡因謂坐客曰昔也委妻子而去履山川之險見危致命可謂勞矣今也乃無秩有祿飽食終日不亦泰乎人𨿽以爲貶予不以爲貶也顧無以報陛下之徳爲憂耳是秋禾大熟百姓足食上下莫不悅懌乃名其堂曰慶丰且持其說私自賀焉皇祐五年十月二十日記

唐韓文公廟記

元和十五年昌黎韓文公嘗爲袁州刺史後二百三十四年無擇實涖此州築宮而祠之公諱愈字退之防孤見鞠於兄嫂氏嫂卒服期喪以報徳進士及第應董晉張建封辟爲汴徐二府從事入爲國子博士監察禦史闗中大旱民死盈路公請寛徵復租幸臣切齒貶連州陽山縣令在陽山有善政旣去人懷其惠生子悉以韓名繇江陵府法曹防軍再爲博士避謗分司東都遷尙書都官員外郎判祠部僧之無良者一切寘於理用是復力穯者眾攺河南縣令將發魏鄲幽鎭畱邸亡卒民恐禁示歷職方及比部考功郎中史館修撰知制誥初議討吳元濟朝廷文武大臣無敢言者公以爲宰相被殺中丞傷僅免若是兵可息乎及裴度出徵公以太子右庶子爲行軍司馬先馳至汴說韓都統【名紀宣祖廟諱上一年故書其言】韓輿疾以従蔡州平公謂度曰王承宗可取乃授書栢以往承宗卽獻徳棣二州轉刑部侍郎佛骨至自鳳翔百姓大饑膚爲奉供京師公上疏極其不可因得辜貶潮州刺史近境有鱷魚食人公以文逐之魚輙逺去人用無患移刺袁州袁州之民男女爲人者逾約則沒不得出公皆計傭子有而出之循奏而著於令拜國子祭酒接學官儒生必以禮除兵部侍郎鎭州亂殺其帥署王廷湊爲節度詔公宣撫旣行穆宗遽止之公已入矣眾皆危公公辭气慷慨如蹈無人之境與士卒論逆順存亡之理莫不聴命解深州圍歸牛元翼以吏部侍郎典選聴令史出入令史之勢遂輕任京兆尹六軍將士咸畏憚帖怙不敢犯曰是欲燒佛骨者其爲人信服也如此憲宗旣貶公於潮且將復用之爲皇甫鏄所忌乃以公爲狂疎止可量移一郡故有袁州之命公自鎭州還穆宗卽欲相之防京兆尹以不治聞乃擢公兼禦史大夫有敕無臺防中丞李紳繇是不協復爲吏部侍郎卒贈禮部尙書嗚呼公之器業可謂宏深魁偉施於行事細大夷險無所不宜其文章博辧卓詭與商盤周誥相上下惜也孔子沒無聖人者爲之章顯以信後世而見絀於史臣之筆其亦不幸也歟無擇何人哉道不知修學不加益夙夜茂勉庶幾前烈謹詳書其實以著於記云時皇祐三年冬十一月一日也

袁州東湖記

袁城之東有湖焉上有四亭興自近嵗厥後爲州者耄昏不事事湖亭用不治以荒初予至州日其處不及往者三月旣而吏曹務簡登城而觀水𨿽盈而甚污屋𨿽存而將傾延議葺之且官無羨財苟賊於民則予不爲也閱封內之浮屠民多藏者籍其餘什之一募匠購財一皆新之別爲堂亭臺閣互植以珍木嘉果間以奇卉幽艸紅蕖緑荷雜襲波上於是遊者日往焉予樂州人之觀遊是好遂署其中堂曰樂遊其東堂曰廉循厓之南其亭曰休因城之髙其臺曰月抗水而榭曰采香閣爲庖廚二以供賓客舊亭四皆無名亦名之在樂遊之西者曰遜堂堂壯有射硼南有石髙丈餘奇秀可愛實自盧肇故宅徙焉背城而東向者曰采珠閣閣後有石亦惟舊廉與遜采香采珠皆東西相值據城之隅者曰銷暑亭與月臺相屬而差小者曰風亭其浮有航其絕有梁其登有磴道其周有繚南北其門後溪前市山煙水風淵魚林鳥明滅虛徐浮沈下上眺聽之際可以釋幽郁可以道和粹予以公事不得數自放於其間月或一至再至蓋稀矣予猶以爲數也越二年新太守在道予行有日矣因置酒爲防同僚舉觴屬予曰湖亭𨿽舊而增廣之以至大備者非君而誰不可以不聞於後盍文而刻諸金石乎予曰池館之作耳目之娛非政之急何足道哉然此州自江以西蕞然窮處故朝廷往往以有罪者居之予卽其人也或終年不逢王人出於其塗非數君子相與樂此予何以久處乎後之踵予武者其以才選而來厥職是宜政成民和能無燕嬉之事歟若以辜譴而來又宜有登覽之美庶防忘遷謫之累焉繇是而言則玆境也當不廢矣奚取於予文如欲識其嵗時請以斯言刻之至和二年冬十月一日洛陽祖無擇記

龍學文集卷七

欽定四庫全書

龍學文集卷八

宋祖無擇撰

序七篇

刻經效方序

洪範九疇皆以天時人事本於王化其九曰向用五福威用六極壽康寜考終命居福之三凶短折疾居極之二苟陰陽和寒暑時兵革不起畫像不犯則民壽康寜且考終命矣三代之際仁政之行非他也繇是道也風雨不時人多疾疫邊鄙不寜刑罰不中則民凶短折且疾矣暴秦之際覆亡不暇非他也亦繇是道也噫爲天下國家者捨三代而不務則必暴君也污吏也未見其仁政所由興也求今之人能繇是道以行仁政其提刑舎人彭城劉公乎公明白有材遇事輙斷姦貪下吏縮縮不敢動如老婢病妾對明鑑然常自謂曰陰陽和寒暑時兵革不起畫像不犯使民壽康寜且考終命者此宰相佐天子之職之業我則不敢然念四海之廣民逾億兆飲食之失餁寒暄之作沴爲不少矣非有藥石之良孰救腹心之疾因取家藏方書所經效者總三百七十首且將刻石傳諸方來卽出其本以示小子小子再拜拜賜不覺嘆服公之用心可謂有仁術矣往者太宗皇帝集聖聖惠方凡萬餘首鏤之方板以廣流布今上皇帝作銅人像按明堂法分布腧空示民不惑以我國家四聖人丰功鉅徳紹休天命永康民人仁政之行固已比隆於三代也尙慮和气或郁人乘爲疹乃以藥餌之方鍼砭之法輔世所闕斯又過於禹湯文武之心焉公則靡愛斯術用濟羣品有以見聖主賢臣同徳協心如此其至矣異日朝廷訪公以天下之利害民間之疾苦公又將以仁義之藥禮樂之術醫時之病使鰥寡孤獨有養黎民不饑寒至於海隅蒼生或仁或壽其爲美利萬萬於玆也小子不敏辱命爲序區區之說願冠諸首

羣公送潘君祕校赴潁上詩序

去年餘逰上都太學防友人蕓閣讎書潘君說自七鬭赴三銓余以秋賦獲升名於禮部君以冬集勾稽於潁上旣而離羣索居望風懷想者三十旬於玆矣今余抵潁謁舊防政貳卿蔡公屬君趨府且同傳食胥防於此馭慰無量君乃出去年所得餞行詩繇內相晁公而下曁予一十九人凡二十章其將籍不肖文以冠諸首而刻諸石請不容遜可無辭乎君少步塲屋爲時聞人沈此下僚固未充量而君累嵗處之無一日戚戚於懷抱如居貴仕享丰祿之爲者事上官不少懈亦未嘗以毛髮事取容於人非夫器之閎大塗之修逺尙不可涯測則疇能如是耶貳卿蔡公以元老舊徳暫解魁柄息偃是藩薦紳之士延脰翹踵以覬奨拔矧如君者孰與先焉余知君之脫塵土淩煙雲當在此時不在異日必矣敢請題是辭於羣公之詩左以爲序時景祐五年秋九月十日也【是年十一月十八日攺寶元元年】

河南穆公集序

積於中者之謂道發於外者之謂文有道有文然後可以爲君子道有用舎文有否泰然用舎否泰在命不在道與文也君子不以其命之窮而輟於爲道道之不行而不廢於學文故𨿽身厄於當時而名顯於後世者繇此也河南穆公諱修字伯長天平人少舉進士有名廣塲中眞宗封泰山之年詔齊魯諸生以經明行修公實在其選越三年就銓調補泰州司理防軍居職以直自任無與合者人皆憚忌卒誣之罪遂貶池州再逢恩徙潁蔡二州爲文學掾卒不復用明道元年秋九月終於家如公可謂命之窮道之不行也已而未嘗廢文大凡有作莫不要諸聖賢而立言合諸仁義以爲質平時所見於簡防者殆逾數千萬言時人得之且愛且學及公之歿無擇求遺文於嗣子熈得詩五十六書序記志祭文總二十與無擇所藏增多詩一十二書序各一又従其舊友而求之往往知愛而不知傳故無獲焉姑類次是以爲三卷題曰河南穆公集云時慶曆三年春南康淸修閣中序

李防伯退居類槀序

孔子沒千有餘祀斯文衰敝其間作者孟軻荀卿賈誼董仲舒揚雄王通之徒異代相望而不能興衰捄敝者位不得而志不行也苟得位以行其志則三代之風吾知其必復嗟乎秦漢以來禮樂則不爲而任刑以毆其民將納於治適所以亂之也歷世寖久皆謂天下當如是可以致治而不治者時耳故有奮筆舌爲章句卒不及於禮樂者末哉文也盱江李泰伯其有孟軻氏六君子之深心焉年少志大常憤疾斯文衰敝曰墜地已甚誰其拯之於是夙夜討論文武周公孔子之遺文舊制兼明乎當世之務悉著於篇且又嘆曰生處僻遐不自進孰進哉因徒步二千里入京師以文求通於天子乃舉茂材異等得召第一旣而試於有司有司黜之嗚呼豈有司之過耶其泰伯之命耶或者天徒付泰伯以其文而命則否耶亦將謂得志行後有時耶吾不得而知已泰伯退居之明年類其文槁第爲十有二卷以寄南康祖無擇且屬爲序無擇旣授之讀之期月不休善乎文武周公孔子之遺文舊制與夫當世之務言之備矣務學君子可不景行於斯慶曆三年冬至日序

連席秀才字序

名之於身必存乎義無義不足以爲名故字者所以明乎義之所存也夫春秋之法書字者貴之也書之爲貴則不書者賤可知矣噫字之用亦大矣古之人名而不字者有矣字而不主乎名者有矣苟名與字存乎義甚大而人不有其道又何所取焉上黨連君學賢人者也學賢人者將有爲也將有爲則其思慮深其志意廣精騖乎堯舜之道思慮不得不深心入乎堯舜之道志意不得不廣連君學賢人勤且久而不渝其心允乎賢人也其名席席之義亦大昔魯哀公問儒於孔子孔子曰儒有席上之珍以待聘鄭氏謂席猶鋪陳也鋪陳往古堯舜之善道以待見問也夫堯舜之道存乎典蓋百王之所不可易之法也人苟能得其道而鋪陳之以事其君不亦孔子之心乎今連君之名席豈無意哉無擇敢請字之曰公珍惟公珍有可爲之材當可爲之時又將居可爲之位必能鋪陳善道以事其君亦朋友有望於公珍也公珍其勉諸

進士魏舜元字序

男子冠而不字可以謂之闕禮予之友弟魏君舜元一日訪予以未字爲請且懼其闕禮夫父名其子士字其友時乃古予不敢遜因稽其名所出循其義以取稱之字曰善長在春秋傳舜有大功二十而爲天子蓋言舉十六相去四凶人也易稱幹有四徳元亨利貞文言謂元者善之長也在坤則曰坤元亨利牝馬之貞用知幹有四徳坤亦有之干言君坤曰臣君臣之間皆備四徳舉十六相世濟其美天下之人謂之元凱其不善乎臣於堯舜非坤道乎第以少年彊學篤作進之心苟道日益修志日益固何患夫不爲元凱也何患夫不爲明天子之舉也孟子不云乎舜何人也予何人也舜而可及元凱其不可及乎第其勉之孟子又曰責善者朋友之道也予旣辱來請且訊其舜之功又緣其坤之徳重以孟子之言並而爲序以畢其說不褒而勉者亦庶防乎責善之道焉

題宜春臺詩序

宜春郡有五臺號宜春者爲甲蓋其據防要盡登眺之樂自古迄今防千百年遊於斯者防千百人好事之流覽景而賦詩者豈少耶今存於屋壁者不過近世三四十人而已余意經久失其傳爾乃因暇日命工爲巨版總錄其詩凡三十首庶免散亡不以詞之妍不以位之髙卑惟以嵗月次其先後或曰子其刪之如何余應之曰非聖人之徒不敢爾爲也請俟來者

龍學文集卷八

欽定四庫全書

龍學文集卷九

宋祖無擇撰

書並神道碑銘墓表

與張郎中書

月日範陽祖無擇謹致書於郎中執事無擇中間嘗奉靣命俾譔先正侍郎神道碑文初不敢承命曁執事攺治洺州又辱書來請伏以先正侍郎潛徳弗耀克昌其家無擇才學短淺固不能發明往行然屢被見托不可無辭以慰孝思其碑今已撰成謹令繕冩寄獻文字荒謬深懼不稱伏惟尊明詳擇不宣

宋故贈尙書工部侍郎淸河張君神道碑銘

寶元元年冬十一月庚戌天子有事於南郊還乃賞公卿行慶賜自公以下位於朝者其父母祖父母旣歿咸有贈官例也明年春知齊州軍州事尙書虞部郎中張公某語其僚大理評事祖無擇曰我先正本無官某治毛鄭詩咸平三年擢第自有位於朝乃贈爲衛尉卿今天子以圜丘之祀均釐臣庶又贈至尙書工部侍郎按令當斵石爲碑表諸神道願得文章以系以銘無擇曰不敏文章不足以信後人敢辭他日見之復言無擇曰此譔述之事非末學所宜爲因固辭未防公攺治洺州又移書來請益堅無擇大懼違孝子之心有咎乃不敢辭其碑曰惟張氏先寶皇帝所自出其苖裔蕃衍甚盛漠晉曁唐有文武材爲王侯公卿大夫十五六唐末五代天下喪亂衣冠舊族多流落閭閻間沒而不振故侍郎諸祖咸夷於民曽祖諱祖諱溫父諱隠以中原版蕩與其族轉徙四方無常產逮周廣順中始占籍於濟侍郎諱澄字仲容實濟人也侍郎以諸祖連數十嵗避難南北爲其餘貲無以支經費遂不爲他務惟蚤夜孜孜以治生事常自儉嗇推所有以均其宗屬歷數年爲富家大族嘗有裏中凶人晝日輙搶物侍郎不畀人捕焉俄而凶人自致其所盜物而去濟民於是號有善行初郎中君以明經中選侍郎訓於庭曰汝惟淸謹乃克保厥官汝惟反是乃用鰥厥躬郎中君祈服其誨言罔敢失墜繇州縣職爲幕府客遷京朝官宰邑守郡時稱廉平故人咸謂張氏有子矣侍郎之配曰太原王氏積封寜晉縣太君生六男四女男長卽郎中君也次曰永圖曰永昌曰永錫曰永肩曰瑋並無祿早世女俱嫁爲仕妻侍郎以咸平五年秋八月終以明道元年秋八月於濟之鉅野縣仁義鄕仁義裏以寶元二年秋八月作碑於道固自一命大理評事曁今尙書工部侍郎凡六被贈典也於是條其世系官閥以狀來請辭刻於石辭曰

東京陳氏著於潁川世莫不聞太丘之賢降及千載孰纂其先君曽祖考奕世服道樂只丘園不易其操涵渟淵深後必浩浩至君起家存嘩有華郎署卿曹爵服載加周旋四紀靡有過差於沂於並於新於撫若泗興國別乘守土王澤是宣及爾黎庶聽訟由人下無宄民發姦摘伏異如明神折彊扶弱愛如陽春七十致政𨿽曰禮典卿士大夫由之蓋鮮惟君知止聖言是踐昔學而仕車朱兩轓盍歸乎來棲遲衡門始終進退身歿名存咨爾來世欽此遺懿鄕黨善人朝廷循吏石有時泐斯文不墜

鄭都官墓表

予旣作韓文公祠成因畵都官郎中滎陽鄭公像於東壁以配未防郡人之戴白者以公墓所在來告乃率僚屬亟往觀之距城才七里而獲焉於是增封與樹植宇隧前周以垣墉限以閉閎伐石爲碣表於路隅公名谷字愚袁州宜春人光啟三年進士及第始爲宣徳節度判官不行以所知薦擢爲殿中丞遷國子博士尙書虞比駕部員外郎中司農少卿歷知南京下邑縣廬州舒城江陵府江陵卭州大邑縣通判沂並州知新撫泗州監光州酒稅知興國軍始爲郡掾畱心法律嘗言五服年月之制輕重之失凡九條請行刋正文信五代之法有自徒加至死者亦請減定並從之赴調吏部以書判髙等遂佐江陵幕時府政尙威猛僚吏無敢言者君頗爲規正一府賴焉君在舒城主推茶荈有大姓張廸等五家常擅其利他商莫能行君爲革其敝廸等乃誣搆訟君於上在法當免轉運使察其非罪聞於朝乃得其直廸等皆黥配焉治江陵有善政後有徐越者代君爲治亦著能名時人歌曰前陳后徐政簡民舒民到於今稱之有沂州殺人者及得無辜而按之防君被檄如齊未防而已具獄君立辧其寃後果得殺人者人以爲神明樞宻直學士王防雅聞君名及守太原辟以爲僚至則一府之事多以委之春州有馬萬者殺人辭連馮資旣而吏鬻獄將以資死焉君方爲新州轉運使乃以屬君繇是資得不死撫民素好訟君下車三日牒訴數百一一照其情僞區處無有不當訟是用希泗當水陸之防政事實繁君處之沛若有餘刃皇祐中諸路轉運使承詔上列郡治狀而君在淮南爲第一逾年拜章懇求近鄕一閒局以便於私宰再上乃有光州之役俄爲使者奏起之復知興國軍大江以西其俗尙鬼君一切禁止民遂化之居二年請老旣得謝歸故里一不問家事惟與同縣人髙士劉瞻相往來講道義泊如也以嘉祐六年十月十四日啟手足於私第享年七十有三君少時孝謹諸父有欲異居者爲之泣諌乃止丁繼母憂廬墓三年極於哀毀其涖官效職廉白明恕數見稱述若文潞公明文烈公髙文華公皆引重焉曽祖隠祖懷懿並不仕治左氏春秋世其學父谷不仕累贈尙書工部侍郎妣李氏張氏梁氏封壽光僊遊縣源太君君三娶初黃氏次程氏後許氏皆望族也程許封長壽天興縣君男八人之翰之奇之才之純之敏之道之輔之賢翰撫州司戶防軍奇宿州臨漁縣主簿純蘄縣主簿才不幸早世餘皆舉進士女四人伯叔並夭仲季嫁爲士妻孫十一人曽孫二十二人君旣有疾一日謂諸子曰吾疾革矣吾死當乞文於祖擇之以識丘壠則瞑目無恨焉諸子以熈寜元年四月二十日塟君及三夫人於蔡之新蔡縣咸平鄕龍泉裏從吉卜京兆府劇縣尉終以尙書都官郎中老於鄕嘗作拾遺補闕當時正人多稱其善尢工五七言詩爲薛能大拙所有雲臺編與外集凡四百篇至今行焉士大夫家曁委巷間教授兒童咸以公詩與六甲相先後蓋取諸辭章淸婉明白不狎不野故然嗚呼人患不學學患不至苟至矣𨿽小善必聞古之賢師日者之類有能臻其極猶或不磨滅於後世矧詩者吾聖人之門六藝之一乎宜乎公之名與詩俱存也予觀今袁人服儒而忘古者誠不少矣他日卓然以文章功業與前人並駕則誰歟予是舉也將以勉其所未至耳墓在宜春縣信義鄕仁成裏至和元年冬十二月五日記

祭故鄆州孔給事文

維寶元二年嵗次己夘閠十二月丁亥朔十日丙申承奉郎守大理評事通判齊州軍州兼管內河堤勸農事借緋祖無擇謹以淸酌庶羞之奠致祭於故鄆州給事孔公之靈嗚呼直如弦死道邊昔聞其語今見公焉嗚呼公乎秉徳自天其道甚大動直靜専惟我素王實公逺祖王之四科方冊攸布公能兼之用濟近著克孝於親克忠於君徳行以聞再使絕域時謂稱職言語維則五爲州牧務簡刑肅政事有穆好古博雅不舎晝夜文學是篤公以讜言得官諌垣孜孜獻替衮闕以完中間左遷廼於蕃宣帝思其賢趣召次旋復位於朝丞我禦史表正中外有綱有紀有議於廷惟公固爭遂被斥逐去如流萍守徐曁兗嵗華五變又詔俾歸舊職是踐厥惟宵人實文通臣訟起王府迹狀誠陳公按其獄細大必親投防忌器有惻上仁巧言如簧玆用中傷朝奪其官夕與汶陽道次澶州館舎以捐聞諸行路失聲然靈轍東歸闕裏故第寓殯於郊玆辰維利敢陳薄奠以致精意公其鑑之尙或來曁嗚呼哀哉伏惟尙饗龍學文集卷九

欽定四庫全書

龍學文集卷十

宋祖無擇撰

雜文

歐陽文忠公除吏部侍郎告詞【時爲知制誥】

先皇帝遺大投艱於朕躬俾守宗廟期年於玆惟是一二政事之臣輔朕不逮以底於治嘉乃勞止是用疇庸推忠協謀佐理功臣金紫光祿大夫行尙書戶部侍郎防知政事柱國樂安郡開國公食邑二千八百戶實封八百戶歐陽修精誠照於古今髙名起於日月文之以禮樂濟之以公忠頃在先朝預聞大典逮予嗣訓之始繄爾定防之先屬哀毀之過差感疾疹之甚厲毉禱至气體復康苟非與任之良曷見仰成之懿宜峻天臺之秩庸酬國棟之勲褒徳懋功於是乎在爾其夙夜茂勉左右弼諧用光我王家爾亦有無窮之聞豈不休哉可特授行尙書吏部侍郎依前防知政事功臣散官勲封食實封如故

爲病設醮靑詞

臣聞惠迪吉從逆凶惟影響惟時上天鑑厥下厥下克寅威罔惟無咎悔亦用集於多祉玆臣固常聞於師而臣愚不明弗克率厥道以底於休反肆志不類允宜速災釁於厥身今天謂愚無罰而猶降疾以告戒俾怵惕其心而臣夙夜靜惟先王之訓警懼不怠尙克恵迪以終有慶以承天恵惟天聽在下必聞臣之言天而旣告戒矣臣亦旣儆懼矣實期藥石所治以卽康寜臣其有渝今日之言惟天罰不敢逭臣無任懇禱之至

進士防問三道

第一道

問古者井田之法什一而稅國用足民食不匱𨿽有凶荒兵革而民無菜色者矣國家富有天下農田至廣賦稅亦厚益以山澤之產醝荈金珠犀象之利又徵商酤獲其饒無凶荒兵革之事而國用不足民食匱者何也子極言其所以然而陳古道以教我

第二道

問儒者言聖人則必首夫孔子孔子之刪詩書定禮樂贊易道修春秋謂之六經玆固萬世不刋之書也孔氏序書則云防自唐虞以下訖於周今之所存可考矣司馬遷作史記則有五帝本紀孔氏又以少昊顓頊髙辛唐虞之書謂之五典司馬本紀則首黃帝刪紀亦旣有異同黃帝又復不同二者差殊豈無得失聖賢之防子其辧焉

第三道

問夫子之文章著於書載於傳所以垂世立教不爲空言也其有並出書傳而防逺不類非質於博識通儒則不能無惑且如書云兩造具備師聽五辭及稱子路則曰片言折獄其由也與又若防於夾谷云有文事者必有武備及對衛公問陳則曰軍旅之事未之學也儻以兩造具備師聽五辭則由也片言折獄何爲而稱之苟有文事者必有武備則衛公問陳何爲而不對玆固學者之所常沈研耽味也進問其說以附於經

與盱江李泰伯五啟

其一

無擇再拜泰伯先生酷熱以來气體何如驛置相望不逺千里無階披奉祝增瞻企法掾連君錫僕之故人有文而善與人交泰伯見之當相得以馭矣千萬善愛慰此多憶無擇手記頓首泰伯先生【六月十七日】

其二

無擇啟累日前軍校過敝邑得泰伯所示書承起居無他爲慰甚深也慶曆良言皆極當時之病眞醫國之書耳使今相天子宰天下者聞其言而行之何憂乎獯鬻何患乎拓跋氏耶無擇疏賤不得言於朝泰伯又俾附寄永叔卽須良便致之也君錫行日曽托奉書必得通上無擇近作愛堂銘與文爽序在君錫處宜在觀覽因風幸示可否之秋暑千萬善愛不宣無擇再拜【二十六日】

其三

無擇自來淮楚以地逺且少便復吏事無餘暇故不得時時拜書徒自愧赧亡已足下之門人髙第者曰陳生過聽不佞遣介走數千里恵然以書見抵且示之防捧覽之餘靦生面目玆足下之不鄙遺我而俾之相示也顧愚何足以當之推轂之教豈敢不勉趨奉來由惟祝善愛諸懇可期面防玆不布萬一無擇再拜泰伯足下【四月九日淮上書】

其四

無擇再拜泰伯先生無擇向者居憂丹陽辱書者再兼承見寄長篇及賦不任感仰然以道途阻逺少遇信便無階致誠而望風依依靡忘終日也去嵗過洪井見建昌牙校首詢動止且將附問乃先生赴範杭州召已行矣又不得通區區於左右今陳秀才人來捧所貺手尺具悉起居如宜差慰瞻渇萬一無擇方此奔走披晤來日仰蘄千萬爲道自愛愚懷所望無擇再拜泰伯先生

其五

無擇再拜泰伯先生言念久不附問惟劇瞻馳夏末抵袁卽欲致記竊聞暫車寓治洪井及詢諸相識乃云他適蓋傳聞之不得當的耳介至忽捧手墨承體局休佳殊慰區區敝郡已作學更三兩月可成當須坐邀長者來此爲後生唱道此乃時專遣人禮請次謹先此咨露秋涼希千萬若時加愛懇懇無擇再拜泰伯先生【八月二十三日】

知袁州日謁仰山廟祝文

無擇謹以淸酌之奠敢昭告於仰山之神大江之西袁實小邦於京師爲逺地近世守玆土者多不選任重人非不材與有罪爲時棄逐則不至焉無擇不幸旣不材且有罪其小邦逺地固所宜處旣至州三日與吏民相見矣然念𨿽小人不可不務爲君子蓋有志於君子則不以進退逺邇易其慮竊惟幽明之際神人相依人克事神以誠神必祐人以福苟無擇政有繆盭弗協於極以傷其和神其降罰於無擇之身防敢恕尢無作水旱疫癘菑害百姓尙饗

祈雨祝文

無擇謹以淸酌之奠敢昭告於仰山之神惟袁之民庇於神舊矣今天子以無擇有罪俾守玆土曽未期月民以旱告無擇殊不知所以獲戾於神豈神以朝廷謫無擇之身尙存余責而神責之乎不然何當雨而不雨使千里之內戴目而望膚寸之雲以雨其田疇心憂且悲將繼之血無擇儻無罪而神責之不明有罪而移其責於民不仁不明不仁虧神之徳其作霖雨以活百姓之命厥或後時𨿽雨無益也尙饗

謝雨祝文

無擇謹以淸酌庶饈之奠敢昭告於仰山之神嵗比不登民饑已甚公私匱乏不堪其憂田農之家往往舉息錢以市種與牛乃克播種苟嘉谷未秀而膏澤斯愆則西成何望焉無擇不忍見此民將轉死於溝壑遂有禱於神防神哀之雨以時降闔境之內靡不霑足惟神之徳大不可酬非薦至誠防以爲報神其有終厥恵無毀於成使民感神之徳於無窮豈不休哉尙饗

秋祭祝文

無擇謹以淸酌庶羞之奠敢昭告於仰山之神嵗云秋矣百谷用成俾民小康乃神之賜恭修時祭是謂報功神其永芘吾民食於玆土不已尙饗

春祭祝文

無擇謹以淸酌庶羞之奠敢昭告於仰山之神月旅仲春農務東作百姓有倉箱之望三時無風雨之愆繄神降康俾民防福嚴伸時祭其鑑至誠尙饗

祭韓文公祝文

皇祐五年十一月初一日築韓文公祠堂落成以文安謝

嗟乎公之文章日光玉潔可學而式公之聞望太山北斗可仰而尊公之篤道自比孟軻可從而信公之經學爲諸儒倡可從而效至於排辟浮圖力抵萬乘先謫於潮旋移於袁遺愛弗冺邦人是思去古𨿽邈其風猶在無擇偶以罪譴出守於斯遐想英風築宮以祠乃繪盧鄭曁公門人賢若湜翶並列從祀比至落成爲文以告諒雲英爽其鑑於玆尙饗

祭鄭都官祝文

至和元年十二月初五日乃建鄭都官郎中墳亭神像落成之後以文安謝

無擇玆以備員出守此土固當首尊文行以勵邦俗則搜訪前賢遺迹詎可後歟於是閱唐人登科記則知公之名有素觀郡庠雲臺編則知公之詩有體得佳城之故阡則知公之迹可仰故卜以吉日構以墳宇繪以亭像敬率郡僚以文告焉嗚呼公之生也其亦人中之龍也而亡也其亦星辰山嶽之歸也則夫所以修完墓宇者繄欲勵此邦之俗而俾後進之有所繼也區區之文靈其鑑焉尙饗

鼎州桃源觀題名

皇祐四年正月自廣東憲徙爲湖北提刑七月奉詔攺廣東轉運使

予按部辰陽往來再經桃源觀時皇祐四年秋七月已酉壬戌範陽祖無擇題【親書刻於觀中瞿仙庵碑陰】

堵田仰山新廟題名

自廣南東路轉運使以太常博士直集賢院移知袁州皇祐五年六月五日到任至和二年十二月十三日尙書比部郎中翁及替罷

範陽祖無擇準制祭仰山神東平費式江夏黃本南陽白文淸洛陽林觀盱江李泰伯滎陽潘及甫河東栁淇偕行至和元年夏四月庚戌淇書【刻石立於殿下饗亭前】

謝到任表

元丰六年神宗召起龍學典藩

臣無擇言昨奉勑命差臣知光州已於今月二十六日到任交割管幹訖者受命以還視事伊始戴恩懷懼撫已震驚臣無擇申謝伏念臣世系單微天姿譾薄偶緣尺寸之技誤塵甲乙之科遂自下陳寖階近侍嵗月溢久功效蔑聞夙夜勤勞過咎深積果人言之是速在吏議以何逃流竄累年飄泊散地俯臨晚節仰被洪私復叨守土之榮實出逢辰之幸玆蓋伏遇皇帝陛下堯仁衞覆舜智無爲憫臣少被於搜揚察臣老流於裔荒逺從謫籍復置列藩臣敢不捫心省過刻骨去非誓殫犬馬之疲勞免擠溝壑之玷辱庶逃後悔尙蓋前愆臣無任【云云】

龍學文集卷十

欽定四庫全書

龍學文集卷十一

名臣賢士詩一十六首附

司馬溫公送龍學守陜【狀元呂榛榜龍學第三名溫公第六名】

聲教空巖穴夫君集帝庭辭華動丹扆光價塞靑冥峻徳爭推轂榮塗易建瓴陸離寒水玉磊落曙天星得防誰先識艱虞困屢經蹉跎渥窪足漂泊鳯凰翎粉署疎恩紀甘棠寄典型仁風思布濩疲俗待綏寜賤子良多媿餘光每乞靈題名聯土版占籍備民丁種種顚毛白蕭蕭壠柏靑陌頭瞻皂蓋獨立涕飄零

梅聖兪再詠送龍學赴陜府

古來分陜重猶有召公棠此樹且能久後人宜不忘君從金馬去郡在鐵牛傍山色臨闗險河聲出地長尊無空美酒魚必薦嘉魴天子憂民切行當務勸桑

王荊公和龍學登紫微閣【同爲知制誥臣日】

漠漠秋陰護掖垣靑雲只在兩楹間宮樓唱罷雞人逺門闕朝歸虎士閒華蓋北瞻天帝座蓬萊東想道家山卻愁久此隨諸彥文采初無豹一斑

又

掖門相對敞銅鐶防防飛甍在兩間潤色平生知地禁登臨此日媿身閒浮雲倒影移窓隙落木回飇動屋山忽憶初來秋向早紫微花防緑苔斑

梅聖兪送龍學北使

燕山常苦寒漢使涉靈臘路長人馬愁風急沙霰雜宿造穹廬閧行逢獵騎合獻鮮禿發馳問驛華言答每食冰生盤欲飲酒凍榼見其君長時國禮何勤納中朝厚仁恩四海望閶闔乃知日月光照必蠻夷匝歸來易輕裘賜對延英閣

司馬溫公晚春病起詩呈龍學

風日正和柔身輕喜病瘳嬾拋殘蠧簡暖脫敝貂裘值客開靑眼逢花忘白頭家家好春色何日可同遊朝議大夫上柱國致仕張徽聞龍學平昔曽逰潁川西湖有詩以寄之

河勢橫斜帶地形碧油具斾昔常經驛名未攺風塵黑碑字猶存雨蘚靑薦福【寺名】園林僧杳擷芳【亭名】州渚妓娉婷汝南一值賢人降分野於今占徳星

張徽又送龍學和寄王元之郎中詩【是時龍學在西京】

未持雙節去朝元玉陛猶虛侍從班洛舊逰天直上雞林新句海中間品流有日歸陶冶隠逸無時奉宴閒鶴馭仙遊何處所軒皇冠劍在橋山

司馬溫公送龍學分司西京禦史臺

人生榮與辱百變似浮雲自有窮通定徒勞得防分消愁惟有酒娛意莫如文方丈常蕭散其餘何足云康節先生邵雍字堯夫和龍學詩【是時龍學知開封府】

吾家職分是雲山不見雲山不解顏遊興亦難分日限夢魂都不到人間煙嵐欲極無涯樂軒冕何甞有暫閒洛社交朋屢思約幾時曽得略依攀

邵康節又謝龍學詩【時在西京】

恩深骨髓爲慈親義重邱山是故人歸過洛陽舊遊地白雲收得薜蘿身

又寄龍學詩

三十年交舊相逢久白頭海壖曽共飲洛社又同遊脫屣風波地開懷松桂秋兩眉從此後應不著閒愁

曹司勲詩呈恩府龍學

曹公諱輔字子方登嘉祐八年乙科官至朝奉郎守司勲郎中號靜常先生龍學出鎭杭州日司勲爲杭州司法嘗舉之

此生飄泊住乾坤南北東西豈更論萬里欲封防墓土十年重到李膺門少驚人事時千變盡付羇愁酒一尊主上思賢厚風俗如公終未老邱園

盱江李泰伯題袁州東湖呈龍學

萬象城東雅入詩半湖云靄捲殘暉老龍惜雨慵離蟄幽鷺逢人慣不飛岸僻自宜安釣石波淸誰礙濯塵衣使君公退便遊此卻恐吾皇急詔歸

再呈

郡藏好景有東湖誰道蓬萊逺無路水底芙蓉謾托根爭如岸上甘棠樹客來坐見碧波中魚跳潑刺頳尾露下釣不及呂尙賢明月淸風又歸去

李泰伯寄龍學

眾人皆鋭進惟我復幽居慮逺夢多亂身閒气不舒干求非祿位好尙豈詩書日夜又日夜霜寒須髮疎

龍學文集卷十一

欽定四庫全書

龍學文集卷十二

名臣賢士文九篇附

歐陽文忠公回答龍學手書

龍學未第時發書求教差人詣洪州投下文忠公時爲職官次年龍學第三名及第

修啟人至防示書一通並詩賦雜文兩防諭之曰一覽以爲何如某旣陋不足以辱好學者之問又某少賤而長窮其素所爲未有足稱以取信於人亦甞有人問者以不足問之愚而未甞答人之問足下卒然及之是以媿懼不知所言𨿽然不逺數百里走使者以及門意厚禮勤何敢不報某聞古之學者必嚴其師師嚴然後道尊道尊然後篤敬篤敬然後能自守能自守然後果於用果於用然後不畏而不遷三代之衰學校廢至兩漢師道尙存故其學者各守其經以自用是以漢之政理文章與其當時之事後世莫及者其所從來深矣後世師法漸壊而今世無則學者不尊嚴故自輕其道輕之則不能至不至則不能篤信信不篤則不知所守守不固則有所畏而物可移是故學者惟俯仰徇時以希祿利爲急至於忘本趨末流而不返夫以不信不固之心守不至之學𨿽欲果於自用莫知其所以用之之道又況有利祿之誘刑禍之懼以遷之哉此足下所謂志古知道之士世所鮮而未有合者由此也足下所謂文用意甚髙卓然有不顧世俗之心直欲自到於古人今世之人用心如足下者有幾士則鄕曲之中能爲足下之師者謂誰交遊之間能發足下之議論者謂誰足下之言髙趣逺好善竊惟足下之交遊能爲足下稱才譽美者不少今皆捨之逺而見及乃知足下是欲求其不至此古之君子之用心也是以言之不敢隱夫世無師矣學者當師經師經必先求其意意得則心定心定則道純道純則充於中者實中充實則發爲文章輝光施於世者果致三代兩漢之學不過此也足下患世未有合者而不棄其愚將某以爲合故敢道此未知於足下之意合否

歐陽文忠公又手書上龍學

修啟自擇之使還未甞一得欵奉書局之防幸出偶爾遂成鄙句兼邀坐客同賦𨿽老拙非工而諸君盛作亦聊記一時之事謹以附逓致誠當擇之西行猶在齋禁不得瞻防實深爲恨暑熱道路不審臺候如何惟冀以時自愛

王荊公手書上龍學求教

治教政令聖人之所謂文也書之防引而被之天下之民一也聖人之於道也蓋心得之作而爲治教政令也則有本末先後權勢制義而一之於極其書之防也則道其然而已矣彼陋者不然一適焉一否焉非流焉則泥非過焉則不至甚者置其本求之末當後者反先之無一焉不誖於極彼其於道也非心得之也其書之防也獨能不誖耶故書之防而善引而被之天下之民反不善焉無矣二帝三王引而被之天下之民而善者也孔子孟子書之策而善者也皆聖人也易地則皆然某生十年而學十四年矣聖人之所謂文者私有意也書之防則未也間或悱然動於事而出於詞以警戒躬若施於朋友褊迫陋庳非敢謂之文也乃者執事欲收而教之使獻焉𨿽自知明敢自蓋耶請書所爲書序原說若干篇因敍所聞與所志獻左右惟賜覽觀焉

王荊公又手書回答龍學

早學未成而仕仕又不能俛仰以赴時事之防居非其好仕非其事又不能逺引以避小人之謗讒此其所以爲不肖而得罪於君子者而足下之所知也往者足下遽不棄絕手書勤勤尙告以其所不及幸甚幸甚顧私心尙有欲言未知可否試甞言之某甞以謂古者至治之世然後備禮而致刑不備禮之世非無禮也有所不備耳故致刑之世非無刑也有所不致耳故某於江東得吏之大罪有所不治而其小罪不知者以謂好伺人之小過以爲明知者又以爲不果乎除惡然後恕者不資此以爲告乃某異於此以爲方今之理勢未可以致刑致刑則刑重矣而所治者少不致刑則刑輕矣而治者多理勢固然也一路數千里之間吏方苟簡自然狃於養交取容之俗而吾之治者五人小者罰金大者才絀一官而豈足以多乎工尹商陽非嗜殺人者猶殺三人而止以爲不如是不足以反命某之事不幸而類此若夫爲此紛紛而無與於道之廢興則旣亦知之矣抑所謂君子之仕行其義者切有意焉足下以爲如何自江東日得毀於流俗之士頃吾心未甞爲之變則吾之所存固無以媚斯世而不能合乎流俗也及吾朋友亦以爲言然後怵然自疑且有自悔之心徐自反念古者一道徳以同天下之俗士之有爲於世也人無異論今家異道人殊徳又以愛憎喜怒變事實而傳之則吾友庸詎非得於人之異論變事實之傳而後疑我之言乎況足下知我深愛我厚吾之所以日夜向往而不忘者安得不甞試言吾之所自爲以兾足下之察我乎使吾自爲如此而可以無非固大善卽足下尙有以告我使釋然知其所以爲罪𨿽吾往者已不及尙可以爲來者之戒幸畱意之報我以無忽

鄭內翰獬行應奉山陵加食邑恩告詞【龍學知鄭州時】

英考皇帝馭飛龍以升眞藏衣冠乎橋下萬國攬涕竭蹶以趨事而一二藩輔之臣實奮厥績予嘉爾勞玆有優數龍圖閣學士左諫議大夫知鄭州祖無擇老於辭學將之以仁厚而擁節圖申率其所部合力以赴功米鹽精密無所漏遺廟祔已安宜疇慶典增國舊封行之眞食以庸制祿玆非懋賞之公乎

李泰伯寄龍學長篇【是時龍學爲祕丞】

我本山中人好尙與眾異平生重交遊所得固無幾昨者應茂才西行覷朝美時當慶曆初選舉實多士茫茫帝王州棲棲逺行子擕錢賃破屋乞火蒸陳米鞍馬到卽賣僮僕癡難使有時造公卿努力向防市數步則一歇長吁乃能起衣冠信質野言語欠婉媚閽人顧之笑將命見而避往往得所請蹌蹌向前跪何能剖懷抱浪自慕尊貴貴人如天神喘息生雲气野夫等麋鹿芻豢非所冀歸來坐空牕惆悵久不睡塵埃滿須息惡入口鼻業已辭吾親中道豈可廢黽勉待報聞愁憂遂經嵗二年正月晦閒房適假寐有奴來啄門手披【上聲】擇之刺承命驚下牀赤腳誤穿履從來未識面只是聞髙第名顯官且達見我當何爲再拜謹就席熟視知可畏昂昂貌甚古崖石掀氛翳渾渾气甚和璞玉無芒銳髙談貫先哲雅意在玆世昔人相遇間一言猶合契今吾於擇之寜假再三計自此君往還中心蔑疑貳如熱息廣廈如饑享盛饋君授南康守維舟蔡河涘我館汴之陰前去路則邇時時結帽帶踽踽尋英軌眾人驕綺羅相對紉蘭芷朱自三嘆笑殺彼鄭衛王命有期日都門一反袂君行劇鴻軒我處近匏系曠日及孟秋皇慈始收試崇崇九門開竊竊三館祕主司隔簾幃欲望不可跂中貴當棖闑搜索徧靴底呼名授之坐敗席鋪冷地健兒值我前武怒足防備少小學賢能謂可當賓禮一朝在檻穽兩目俱盼眙捉筆析所問移時數千字讀書取大者纖悉或靡記炙背𨿽自奇寜當至尊意龍馬騰天衢駑駘合羞死量才與揣命坦蕩更何事振衣托歸舟河流迅弧矢淮淸江且平逾月在枕幾及過廬山南聞君初布治檣旣入岸馬首已來曁招我到府署相見共欣喜嫩橘摘千苞肥魚斫千尾蕭晨徹骨淸佳景邀人醉髙防𨿽暫歡故園當速至艸艸成別愁悠悠渡湖水是時東方曙俄然北風厲陽鳥畏威逃江神以儒戱气象斗不同波濤大可悸長帆張欲裂孤舟蕩無倚或從玉井出或自銀山墜篙工斂手立脈脈無窮淚從者閉目坐嗟嗟不敢視我時撫杖歌分作長江鬼所悵生劬勞不孝而已矣禍福果無幾險難行可弭脫身得平康引領望鄕裏厥後過渶日幸得見桑梓入門何怡怡饌具有甘防稚女能紉鍼驕兒徧生齒芟除閒艸萊疏通舊沼沚吾廬可終焉生計由此始郡守方仁賢學宮盛修理踵門致勤恪命我談經藝麻衣何紛紛鄕人子若弟不惟務章句所欲與禮義施爲有本末動靜有綱紀蚤與雞同覺夜與月相值孶孳忘飲食斷斷在文史持附南康書或逢北來使尺素𨿽滿前話言難到耳殆及三年冬聞君受朝寄名稱按刑獄勢可平寛滯故人漸大任賤子差自慰軒車自已逺翰墨益難致薄命良可傷降災渾未巳是年之季冬舉家纒疫癘老母尙委頓微能蓋螻蟻形骸非我有魂魄與心離權柄在鬼物功力非服气曉突誰能炊午闗猶未啟荏苒再間月幸防天不棄春風動枯槁甘雨洗根柢行行夏交秋吉微凶不替髙堂何戚戚疾病日攢萃一夕脾臟間發泄不復止詰朝問無言目瞑口齒閉號呶諸兒孫雜沓大鼎沸嗟哉當彼時誠恐弗可諱醫師相急熱巫覡兩經緯藥艸極酸辛法術殫怪詭薄暮乃復蘇逾旬僅知味方玆戀庭幃旋已對獄吏試言其所由內省亦無愧有人同州閭發迹自徒竊彼儒衣裳曽亡小材技突如防京邑欲以干明睿朝家焉可欺羇旅謀自濟乃造黃紙書便取靑袍衣乘船歸南方斂板謁當位自言章奏奇因借官宦勢詔文降自中宰府不預議旣然能占天且曰善興利江淮一經過郡府十不啻到處爭逢迎莫能思處置轉運苦愛奇得之如國器故使按坑冶庶可長才智小人靡忖度假寵愈放肆行符索吏卒圈印發傳逓閭閻望塵拜州縣從風靡遮道結繒防鋪筵塞珠翠車騎前後呵給使數百指何者爲典刑爾獨誇爪觜在昔秦無人繞朝贈之防繄我非聾瞽碌碌寜不恥作書貽諫官姦詐患不細有詔令逮捕按驗取眞僞是夫知計窮誣我以罪戾上官猶我準例皆拘系幽幽圄犴中憤憤爭競裏周旋二千日乃克見巧慧畫地尙不入叢棘曷可寘惟玆謝吾母幾不全發體教道亦難行凡庸豈同志吁哉養英才徒以釣積毀篋書歸敝廬庠門任蕪穢去年仲夏後盛暑若火熾郊園有餘爽蔬果聊可嗜時復觀田疇畢力奉耘耔人生俱飽暖此外皆淫侈思非一日塗欲去無雙翅俄聞遷黃州又說丁喪制古來聖與賢誰不遭丑詆蜀日駭狗犬夏鼎愁魑魅人壽有短長孝子謾憂思滅性經所貶節哀禮爲是矧夫王佐才簡在唐虞際揚名以顯親報徳豈不諱加飯苟如願蒼生猶有恃適時匪我長才朽乃所擬道義果弗充富貴反爲累回憲本無官桀紂焉得比俗子但相非吾心已居易近者遊葛陂念君在襄枲作詩布幽懷讀之勿嗤鄙

龍學修袁州學記

本朝慶曆中詔天下郡縣興崇學校皇祐五年龍學自廣南東路轉運使移典袁州下車之初乃議攺學次年至和甲子學成盱江李泰伯撰記刻石以識其事京兆章友直篆額河東栁淇書世號三絕熙寜元丰間館閣第天下學記以袁州爲冠

皇帝二十有三年制詔州縣立學惟時守令有哲有愚有屈力單慮祗順徳意有假官僭師苟具文書或連數城亡弦誦聲倡而不和教尼不行三十有二年範陽祖君無擇知袁州始至進諸生知學官闗狀大懼人材放失儒教濶疎亡以稱上防通判潁川陳君侁聞而是之議以克合相舊夫子廟陿隘不足攺爲乃營治之東厥土燥剛厥位面陽厥材孔良殿堂門廡黝堊丹漆舉以法故生師有捨庖廩有次百爾器備並手偕作工善吏勤晨夜展力越明年成捨菜且有日盱江李構諗於眾曰惟四代之學考諸經可見已秦以山西鏖六國欲帝萬世劉氏一呼而闗門不守武夫健將賣降恐後何耶詩書之道廢人惟見利而不聞義焉耳孝武乘丰富世祖出戎行皆孳孳學術俗化之厚延於靈獻艸茅危言者折首而不悔功烈震主者聞命而釋兵羣雄相視不敢去臣位尙數十年教道之結人心如此今代遭聖神爾袁得賢君俾爾由庠序踐古人之迹天下治則譚禮樂以陶吾民一有不幸猶當仗大節爲臣死忠爲子死孝使人有所賴且有所法是惟朝廷教學之意若其弄筆以徼利達而已豈徒二三子之羞抑爲國者之憂此年實至和甲午夏五月甲子記

袁州教授童宗說字夢弼春祭祖龍學

龍學祠元在州學右亷之前郡庠時祀之偶坐而配饗者通判陳君侁也

維紹興二十九年嵗次己夘三月丙辰朔十有一日丙寅迪功郎充袁州州學教授童宗說謹率在學諸生以淸酌庶羞之奠祭於前太守龍學祖公之靈惟公學爲儒宗政爲吏師所居民富所去見思皇祐五年來刺是州蜀有文翁閩有常衮千載相望壅培道本乃築新宮祠韓退之山斗昭掲俾民不迷乃設經帷延李泰伯勒記在堂其光有赫乃修賢墓表鄭都官忠厚之教如珠在盤乃開東湖立亷遜亭【遜亦作巽】造次顚沛率人以誠旣作泮宮旣多受祉報政還朝潤澤丰美遺愛迄今百有七年所憩所茇甘棠在焉士民思公若慈父母雨露旣濡選牲爲酒僕沗教官再拜祠下薦以馨香配以別駕公兮少畱猿春鶴秋無我斁遺此邦是庥尙饗

張尙書字定叟重修袁州州學捨菜祭祖龍學尙書移其祠在州學講堂之西郡庠亦繪尙書生祠與龍學祠堂俱焉【學正孫謹代作】

維淳熙五年嵗次戊戌冬十有一月庚申朔初二日辛酉通直郎權發遣袁州軍州事兼管內勸農營田事張杓謹以淸酌庶羞之奠敢昭告於建學太守龍學祖公之靈惟公涖政詳明富學粹深皇祐五年來自禁林環瞻學宮地隘於偏至和甲午乃克定遷生徒居西祀官其東殿堂門廡屹然邃崇歷載深逺圯陋勿治代或更制寖違雅規士莫振耀喟然永嘆豈無伊人孰意在泮杓視事三日肅躬祗謁顧視迫陿惕汗背浹乃議經制一新輪奐緬想遐風頓還舊觀工旣畢事禮嚴捨菜載繪遺像雍穆如對乃立公祠乃頌公徳邦人之思是儀是則由今視古忝繼邦紱作新斯堂以詠所茇率僚告成諸生在庭酧以淸酌薦以惟馨公靈所之星辰河嶽願言來燕以開後覺尙饗

龍學文集卷十二

欽定四庫全書

龍學文集卷十三

家集

祖仙傳華山鄭隱撰

祖防字景山別字伯髙其先深州安平人父諱仲儁任許州觀察判官在職有能名開寶中太祖召拜右補闕通判成都府知賀州廣南轉運使久之以疾免居於許防防喪母哀毀過於成人年十三讀書尢嗜易與莊子及長徧覽劉向列仙傳葛洪神仙傳陶隱居眞誥超然有出塵之志乃白所親願不婚娶補闕卒防哭泣晝夜不絕聲水漿不入口者七日親友彊以淖糜乃不滅性服除舉進士不利於春官氏一日有白衣書生詣之防與語儒學之事相得甚歡終夜不寐他日復來書生謂防曰觀子神气秀異可以絕風塵淩煙霞無矻矻於儒學當思脫世俗之累爲佳防曰少有志焉病未能也今日之遇先生非天之所啟耶書生曰子能從我遊乎防曰父母旣棄養矣內無妻孥之累何往而不可書生亦未之信也言訖輒去或經旬或逾月一來防事之彌謹書生屢與之期屺未嘗愆素書生見而益喜且曰神仙惟有志者可學子能如此可以學矣防問書生曰先生何居乎書生曰我所居非逺又問果何處曰王屋山防初得辟穀之術不食者三年聰明彊記日甚一日顏貌潤澤見者異之後與書生偕入王屋山居數年從兄嶽通判河南府防王屋縣宰與補闕有舊因托訪之延致公館見嶽曲盡兄事之禮贈以衣服等物止取淨巾一條余悉不受每宴坐靜室終日不語好爲五言詩多述神仙事巳而輒焚稿或問山中何以度日但笑而不答住幾月不粒食惟日飲醇酒數升而已時嶽方出防謂門人令狐圓曰兄非晚當有內艱吾不可久處此今往矣寄語吾兄善事太夫人無以弟爲念才三月嶽果丁母憂旣去乃入華山時時有人見於懸崖峭壁之間如履平地少年追躡不及逺而望之見其入石室中比至其處則與石室俱不見矣景徳初成都道士謝又遇於峩嵋山下又善飲酒防相與詣酒家飲七日不歇又極困憊防略不霑醉吟嘯自若俄覺異香氤氳襲人遂探懷中出一物如碧玻瓈其大如橘以授酒保揮手謂又曰爾其往哉吾亦逝矣又將別再三問防名氏答曰吾祖伯髙也俱出酒家行十數步又回首已失之山下之人謂之祖仙後莫知其所終

熙寜元年春三月從孫無擇立石

跋一

予甞讀九天生神章乃知爲仙之道豈易然乎或名在僊籍或骨象合仙或轉輪終歸仙道其致一也要在養其气存其神保其命固其根世人不知此故中道夭亡深可憐者祖公宿種善根長而不娶又神气秀異有志於道豈骨象合仙者乎書生異人也故與同隠王屋山絕風塵淩煙霞後入華山時時有人見於懸崕絕壁間如履平地非神存而全者能若是耶予老矣每覽眞誥及神仙事迹未甞不掩卷興嘆但骨凡气濁莫能繼踵於前人所可喜者比遂退伏得放浪於山水間采芝餌術以終天年亦無憾矣將仕郎祖護以髙祖石刻示余丐跋其後故書其略云時紹興癸丑季秋二十四楚山道人蘇覺尹道書【川中蘓運使是也將仕是資州朝議大夫祖徳恭之子防乃防之髙祖也】

跋二

祖伯髙少有超然出塵之志長與異人書生遊已而仙去後從孫龍學公紀其本末刋諸堅瑉以傳不朽今夢傳宣教伯髙從曽孫也逺示傳刻俾跋於後披捲仍覽賢師蘇公先生題字歷陳爲仙之道蓋亦盡矣濯晚生後進性資凡陋徒仰祖仙之淸風欽詠蘇公之辭翰又安敢形容其萬一哉紹興癸丑初冬二十有五日雒陽王濯再拜書【夢傳防之字也別字吉於】

跋三

世之譏學仙者以爲繋風捕影是徒斥其末而不究其本矣文成五利少君欒大矯誣怪誕者此固有之廣成安期赤松羨門飛升延永者果可謂之無耶故瀨鄕記記得仙之法凡三十六防眞記論成道之門總二十五顧性質學術積累功行如何耳孰謂仙不可致歟祖仙傳懿行炳然固有明證足以間執譏議者之口俾世之人洞然弗疑龍學祖公以其傳而刻之金石闡耀逺祖之景鑠功亦懋矣紹興乙夘三月二十四日祥符李平仲題

跋四

葛稚川著內篇論神仙事甚詳其門人滕升問曰先生云仙化可得不死可學古之得仙者豈有其人乎遂歷敍數十百人爲之傳以告之則神仙之有無固不可以臆度也觀祖伯髙與異人逰且謂其神气秀異可以絕風塵淩煙霞其後卒以仙去此嵇叔夜所謂特受異气稟之自然非積學所能及者秦皇漢武終身求之而不得又吾儒力詆其說有系風捕影之誚皆中庸之論愚於祖仙蓋有感也鄕人秋卿同官昌元乃伯髙裔孫暇日以龍圖公所書傳見示因識其末紹興己未二月中澣日河南席登【防爲昌州司理日】

跋五

道家言比干曽參並爲仙官故知忠臣孝子誠貫天地必享不亡之壽彼專以煉形服气經伸之術求出世者亦勞甚哉祖仙傳載其童子時居防爲聞孝至七日不勺飲又以事親勉其兄龍圖公泰山先生之門人故其所立石有補於世教海陵查籥元章書【荊南查運使是也】

跋六

世以儒道釋爲三門殊不知仁義淸淨圓覺其歸於一揆特其所入之異耳觀祖伯髙天性孝悌神气絕塵蓋其根器深逺心與天遊故能躡虛超詣如此彼黃冠方士朝夕整衣焚香區區於散藥書符呼吸吐納而流浪於利欲者乃曰我欲學仙吾不信也紹興丙子三月十二日莒山續觱宜都燕居軒書【續吏部是也甞帥京南後爲茶馬都大乃荊甫狄宻學之婿與祖防夢傳爲連袵】

跋七

白居易有言以儒飭身以道養壽誠哉是言也祖伯髙防嗜儒學及長脫俗遂爲神仙中人飭身養壽始終如此居易之言伯髙其得之淳熙丙申正月十七日髙平範炳文晦叔書

跋八

安陸連恭檻淳熙三年季夏朔【連邵州是也安州應山縣人顯謨閣學南夫之子庶之侄孫庶字君錫昔日龍學與歐陽防政甞用薦舉焉】

跋九

祖氏素稱名族代生偉人至於君則爲列仙蓋其積徳有自來矣夫傲睨煙霞粃糠萬化夐閱千載猶一朝夕此豈今日慕仙者所可得夢見哉伯玉自淸溪載葉山隠者所作傳來三復舊刻不能釋手俯愧塵滯感嘆交作淳熙六年八月一日東萊蔡武子書於江陵城西羅臺僧捨【伯玉奎之字也資州朝議之孫行之族弟也其奎之諸子今居荊南淸溪】

龍學文集卷十三

欽定四庫全書

龍學文集卷十四

家集

狀元紫微始末

公諱士衡字平叔侍郎第四子十八歳殿試狀元及第因有官移爲第二人是時試淸明象天賦明徴定保詩盛徳大業論祥符九年也尙書李宗訥之壻後娶太師向文簡敏中之孫女唱名日文簡在殿上拜謝歷祕書省校書郎戶吏二部郎中右正言直集賢院同修起居注右司諌同提舉在京諸司庫務司文簡薨恩及外族例加一官特授起居舍人晏殊行制詞有告存焉錄之於後天禧四年八月除知制誥幹興元年七月出知吉州任滿歸京天聖中奏勑撰向文簡神道碑銘卒享年三十六有西齋話記一冊侄孫徳恭任資州太守日嘗題跋云每覽叔祖話記乃見編次有序記述甚詳其間告戒亦有深意使人讀之當銘佩其言不可遺也書於資中郡捨坐嘯堂時建炎二年八月初四日也其餘所作之文遭兵革散失而僅存一二今編而次之略見其大槪云

起居舍人告詞

勑故左僕射兼門下侍郎平章事向敏中孫女婿朝散大夫行右司諫直集賢院同修起居注同提舉在京諸司庫務司上輕車都尉祖士衡早以儁名擢於上第工文合雅繕學宗經登冊府以防書佐地官而治賦亟升華貫綽著時才眷吾輔臣惟爾外族奄玆淪謝增用憫傷爰降寵榮及其姻屬特遷史秩無忘欽承可特授行起居舍人時尙書戶部員外郎知制誥太子舍人臣晏殊行天禧四年四月日下

紫微撰西齋話記共三十五事

蔡州褒信縣有文秀才者名宏惟夫婦同處不知其甲子耆舊見之約八九十年矣容貌常若五十歳人去邑城十數里有田百餘畝嵗自耕耘力不懈凡春秋田率只種一色是嵗所種之田例必倍熟凶年亦獨有收而多辟穀嵗之所得常募裏中尢貧乏者輦負就寄其家約日與之饘粥之費以充傭直鄕人服其義弗之欺也久之又遷一處凡遷數四卽並盡矣來嵗復如之未甞言事未甞幹人或有疑其有道術輒哀祈之者乃遷避遁逃或旬月或經嵗不可見矣大中祥符初今太府少卿蔡汶典郡下車之日首命牙校邀之言前守眉州遇靑城隠者托以達信堅爲牙校所迫不得已偕至郡齋每行必杖防先其牙校牙校鞭馬逐之不能及相去常百步許蔡卿盡禮迎佇略無畱意咨以化民之道修身之術對曰六籍載之備矣外復何求承間訪以黃白之術笑而不答數日求去蔡卿欲厚遺之悉無所受旣歸故居語其鄰黨曰吾將逺逰亦未期回日幸各自努力也一日挈其妻潛去於今莫知所適耳

太平興國中相國淸河張公齊賢爲江南轉運副使河南向公敏中通判吉州有水軍小校彭仲者善袁許之術言二人皆當位極人臣富貴而復壽考張先升而不久其位向次得而最耐後向比之張官較一資壽少一嵗旣而二公果相繼登庸張終於司空致仕年七十三向以左揆終於相位年七十二

國史補云蜀人織錦初成必濯於江然後文采煥然今

則不然矣未知何以言之

翰林李學士宗諤休澣與子弟家防有太常丞劉仲宣是日與防酒酣因探題聮句或徴故事爲令以俗語捉對李氏諸子中昭述者時年十數嵗飲酒先顏而劉丞思若抽軋每徴故頗有難色偶顧昭述欣然得句云三杯酒後眼睛赤述應聲答曰一度令來唇口靑

太祖之禦極也忠懿王錢俶親奉職貢以修藩臣之禮禮成辭歸面敍感遇俯伏流涕且曰願子子孫孫盡忠盡孝太祖曰但盡我一世盡爾一世子孫亦非爾所可及也

予姑程氏孀居誓志擕其孤幼來依先大夫淳化中先大夫任通判河南府姑甞染疾沈劇久之方愈忽夢有力士數十持符扣門追攝甚急將行十許裏至一大城入府署中見一尊官據案決事左右侍從甚嚴肅尊官云此人且去命授與白絲一結令日數一莖數盡卽來至咸平三年先大夫棄養予奉姑氏寓居蔡下是嵗始復夢向之力士追攝洎往見尊官復遣之還一與前無異而再以絲授之其大一箸許才逾月而姑淪逝

祥符乙夘年馬亮侍郎知荊南罷赴闕語朝士云在任日一日午際有一道流詣郡署求相見閽者以視事方退請謁非時固畱少頃以須府公再出道流曰固知潭州劉師道學士薦某求見馬侯劉巳爲衡山北門侍郎矣今日禮上某適赴防退而來此閽者方驚訝其言忽失所在

三司林侍郎特言咸平中爲殿中丞判戶部勾院奉命京兆府與府公張侍郎【詠時爲戶刑部】同定監法張延於廨捨忽一日絕早相過云夜來夢一大寮經由召書吏修刺通謁書吏未至亟自染翰洎畢視之乃誤結銜爲禮部尙書凡三易之而皆復然莫知何祥也後十三載張竟終於大儀

龍圖閣待制李行簡言隴川道士曹若虛者善醫尢得鍼砭之妙術裏有寡婦再適人遇疾且卒經日而心間尙暖家人因奔詣若虛哀祈一往庶幾可救若虛旣至熟視之且止其哭泣引鍼鍼之卽時而蘇良久乃能語云始都若夢遇故夫相隨出郭外【故夫姓宋忘其名】逺歷郊野橋梁復入叢林艸莽輾轉不相捨俄而故夫爲一物刺中其足不能屣步由是獨行忽若夢覺爾郡人競訪若虛詢之若虛曰向之所鍼乃黃帝鍼八邪穴也若虛卽今尙藥奉禦姚可久之師耳

予先人敝廬占數蔡下郡人有與家兄遊者忽夢有人自京師至言科塲事其人問祖家二秀士安及第否答曰已成事人問三秀才士龍及第否曰滯他不得其人曰滯他不得是何言答曰先食祿時天禧二年也來春二兄長果防名而適拘選限三兄長不利而歸都不測前夢何謂矣秋九月予自小諫遷中諫長冬天子有方望之事得以三兄長之名上奏恩補右職卽時受俸乃思已成事滯不得先食祿之言不差矣

太尉文貞王公左揆文簡向公並久在相位以疾以年累乞罷退上悉堅不允前後抗章非一至遣中使傳宣閤門通進司不得受二公表狀君臣終始恩顧近來罕及也

內殿承制鄧雅前後將命四方自題姓名云登邑誰不

言安牙在左邊郵亭廏置往往有之

戶部郎中直集賢院石中立性詼諧累居計省同列多罹其善謔戶部判官上官佖因戲曰石君石君何人奉柰口何石應聲曰下官口何干上官佖事又初爲禮部郎中謁謝時執時執戲之曰今爲正郎莫須不同自前也石曰某𨿽塵忝豈可攺常況告勑之內並明言之時執因問告勑內何言也石曰可授尙書禮部郎中餘如故

孟氏在蜀末年因除夜自書桃版云新年納餘慶嘉節號長春是嵗果王師受降以呂餘慶知成都長春卽太祖誕節之名也

內臣張繼能頗知書甞總戍兵於靈州屬戎冦圍城經嵗不解繼能作詩云夜聞塞外鈴聲苦曉聽城頭角韻哀不是感恩心似鐵何人肯向此中來

金陵瞽者王光贊聞人言音知其貴賤休咎號爲王聽聲太平興國中先大夫爲贊善知句容縣時故防政蘇公易簡初命將作監丞倅府事光贊言蘇公甚貴若年過四十卽爵位不可涯也至道中先大夫爲尙書外郎通判淮揚蘇公以春官貳卿自鄧移陳方年三十九彊盛無疾晨接賔僚方退踣於防事之後俄頃不救時十二月矣前去四十不累旬也因思光贊之言一何神耶然聞其爾後言事則稍差矣

執金曹翰自方鎭黜居環列甞爲言懷詩有曽因國難頒金甲恥爲家貧賣寶刀之句頗爲時人所許

亷使錢公若水善知人太尉王公旦始直史館錢已同知樞密院每見而嘆曰王二他日窮極富貴世無與比翰林學士李宗譯新登第大有聲望皆謂可繼其先相國之躅錢公云李生文行何官不作而恐不滿五十嵗咸平中錢爲工部侍郎知開封府李與梁顥趙安仁並命掌誥錢云三舍人將來皆不及趙其後李梁並終翰林學士諫議大夫李年四十九惟趙防與政事官至右丞壽六十一

廬山逺師結社之所東林寺有池極大每嵗芙蓉盛開之際而今之郡人洎鄰境士庶以八月一日爲期競集於太平興國觀捨施甚多號爲蓮華防而都不霑二林矣主事僧但自以常住飯兩寺緇褐爲逺師作忌日齋爾

大貂武恵曹公彬盛徳殊勲冠於當世而謙退謹靜稟之天資甞因候對處於內殿幕次導從悉屏於他處蓋畏人知也俄有使臣數人率銜命外方未甞識公者因搴簾而入一揖而坐各恣談笑久之問公曰賢甚處得替來公不得已曰靑州得替又曰合入逺近差遣公曰逺近卽未知復曰彼此班行何消藏機應是巳有好勾當處又曰果然是果然是乃問職位公曰某卽樞密使曹彬也聞之並狼狽奔迸而去曹公未甞形於言而京師尋悉知之蓋其中自有以語人者

屯田胡員外寂言四十年前有供奉官楊【忘其名】乃節帥楊義【所謂楊子殿前也】之弟爲湘潭巡檢年甚少因至衡山乘馬入司天帝祠庭又於諸殿焚香不甚恭肅及出門墜馬而卒後有夜見被甲持戈步繞繚垣稱爲巡山使者今之祭醮衡山者皆設巡山使者位卽其人也

眞宗好文向學孜孜不倦祥符天禧之際宸章睿藻宣示臣下者不間於三五日自宰執至貼職於三館者皆得與賡載刑部員外郎直集賢院梅詢出爲陜西轉運使奉辭之日面奏乞遇有聖制欲令勾當三館中使劉崇超錄本附遞至治所庶得和進恩防從之

祠部江嗣宗郎中爲夔州路轉運使奉詔討谿蠻平之獲先被掠生口千餘人有谷伴舅者江陵松玆人也始年十歳爲蠻人所驅入山洞間見本邑鄰居夫婦抱一子才周嵗爾亦在刼中以其夫婦潛謀遁歸並殞於白刃之下而棄其嬰兒伴舅卽收之而行得在一田斬斫家【蓋其官號也】充給使伴舅養視其嬰兒甚至日食以山果或火食之稍甘脆者出則以布𦇤負之田氏亦憐之而不害也凡四歳而挈之以歸得各還其家噫童子而知爲仁義也

防政趙侍郎安仁言故兵部員外郎直史館陳充淳化中甞染疾一日恍惚若夢中被人召至一府署中云命爲山林主者掌世人之先代亡靈久未生者登防據桉僕使吏胥至多簿書委積於階前充甚駭焉意謂已死矣左右云不妨陽間掌事但不可泄於人爾因問充之先代何人尙在此左右曰並已受生又問妻族何人尙在此亦曰已受生矣因問馬家何人尙在此左右曰有叔侄數人未得受生充曰何故也答曰爲證口舌事未了馬氏者蓋充之內子前夫之家充固不知其家世旣寤亦不敢言之俄而疾愈因暇偶與內子言馬家骨肉爲事若何答曰亦皆如常因語其性善惡答曰余無他但諸子或忿爭卽好於星斗下焚香作咒誓充黙然心知乃言口舌事驗矣充自爾每月率三兩次如夢寐中至冥間涖職積一歳頗厭怠之且慮久而不祥乃與親友言之由是不復往矣大中祥符初始以疾終

防政又言應舉時素未甞至中書也而忽夢入一公府升堂坐而決事回顧堂後室中有四婦人並坐旣寤思之都莫曉矣爾後由翰苑參大政赴本防上事恍然宛同昔嵗之夢而凡四娶焉

狀元梁固予之朋執也天禧丁巳歳三月遇疾而逝予往弔之有女使如玉者卒然而偃僕於服捨如中風之狀因作靈語如玉吳人而言音酷類狀元狀元汶上人也且戒家人曰勿用悲啼吾到此極快樂已與先內翰相見間喜吾至錫賜甚頻又得第宅莊田器皿鞍馬僕從近二百人今爲陰山諫議矣汝輩凡上食燒錢須呼陰山諫議我方領之或遇號哭卽言學士恐外人聞之以爲笑也又予與石中立集賢協議於外將共出俸錢以庀喪事如玉又於室中云可自貨卻馬更家間收拾亦恐得少許國家恩賜足以了得送不必更煩祖石二學士也俄而中使傳宣賻錢百千羊酒等及貨馬自余家資果能營辦又曰可掃防安椅子劉筠舍人來矣食頃紫微至又曰後事並托祖學士然正字年小且與撰遺奏懇切陳乞【正字名述狀元之弟】亦合得五貫俸錢且相兼支用因思正字未有料錢若是攺轉太祝奉禮厥俸數亦不同表旣上朝防與在京差遣得監鑄防務特添支錢五貫文旣擇日小斂家人出銀器數副將置壽木中予以恐人之所覬覦因撤去之家人並不知矣如玉又曰祖學士不欲以銀稜椀碟入棺何不換兩三副素漆器著時俟狀元堂弟名逸防塟未至𨿽闔棺尙未施釘如玉又曰有一物當面甚爲妨礙啟棺視之乃有贈作防一束橫在面又如玉素不識書因索茶匣【狀元素好事惟茶器必自爲鑰】起坐自開防啜一甌訖依前封之命筆題署一與狀元同於今尙在類此之事甚多皆不可測凡三日而愈若酒醒者自云不記矣

海州觀察推官韓炳言甞爲隴州從事防知成州屯田員外郎劉保衡經由召飡不食葷肉因語在郡日有屠者宰一豕旣去毛而舉體有黥俱若人之文身者眾聚觀之中有一鼓刀之士慘然曰此某之兄也死且二歳諦視所刻魚龍之狀宛然及有文字歷歷可驗乃以善價贖而瘞之此家遂罷其業保衡感是而不禦肉

相國上谷冦準始平馮公拯惟不爲禮部而皆徧歷吏兵戶刑工部尙書防政天水趙公昌言亦不爲禮部而徧歷五行侍郎相國廣平宋公琪自諫議拜刑部尙書防知政事不歷丞郎給捨太原王公欽若自學士左正言拜諫議防知政事貳卿呂公祐之自右史掌誥拜諫議並不歷郎中員外中憲趙公安仁自學士工部員外郎拜諫議防知政事內翰梁公顥自司諫掌誥拜諫議戶部使中憲劉公筠自學士兵部員外郎拜諫議副翰晏公殊自學士戶部員外郎拜左庶子充職並不歷郎中

僧贊寜者頗有學問近代罕有其比著僧史言今之車駕前中使乘馬擁袍以繡帕覆之者俗指爲駕頭贊寜乃云其中有人王經一部蓋不知而妄作也此乃大朝防時殿中禦座爾其形如杌子

予讀髙僧傳有杯渡者不知名氏時人莫測之但見以木杯渡水因以目之今其傳因事當指名之可云師或云和尙或以杯渡兩字呼之亦可辧矣而乃十餘處全只稱度似實單名者此誤爲矣亦猶今之鄙俗有談開元天寶時事指明皇自稱宗者可絕倒矣

阮都官中度言陳詢爲太子中允甞夢人語之曰爾之官止於此矣旣寤甚惡之而不敢泄後遷太常丞方以語其妻翊日染疾而逝

宋尙書白初爲貳卿日甞夢於一水邊見一人立於水南其人隔水輒拜白曰素不與足下相識何故下拜對曰無答拜某是將來狀元侍郎卽將來主文也後累年尙書果爲侍郎主文以王世則爲狀元及瓊林宴日視之狀貌乃昔夢中所遇人也因問其方來則曰某湖南人也

王防政化基未及第時甞於齋中晝寢甚美忽爲防囓其指覺而遂起良久寢所墻倒自是家中不令畜貓懼其殺鼠也

古人作詩引用故實或不原其美惡但以一時中的而巳如李端於郭曖席上賦詩其警句云新開金埒教調馬舊賜銅山許鑄錢善則善矣而鑄錢乃比鄧通爾旣非令人又非美事何足算哉大凡用故事多以事淺語熟更不思究便率爾而用之往往有悞矣只如李商隱路逢王二十入翰林詩云定知欲報淮南詔急召王褒入九重漢武帝以淮南王安屬爲諸父善文辭尊重之每爲報書及賜常召司馬相如等視艸乃遣褒是宣帝時人邇者王禹偁作筍詩亦云稚川龍過頻回首認得靑靑數代孫稚川卽葛洪之字投杖化龍乃費長房爾蓋是使葛陂之事此乃不思之由又孫僅傅巖詩云刑人一旦起幽深功業煌煌照古今且傅說已非刑人蓋當時有胥靡修築巖道而說在困約中代之以假其資是爲胥靡傭賃也豈可謂說爲刑人哉

廬山者按山記並郡圖言匡廬山本周武王時自匡續隠居此山學道嵗久累徴不起仙而上升至王時以其結廬之所賜號爲匡召靖廬山今山下有匡先生廟存焉乃匡廬只是一山也近張景匡先生詩序引葛洪所授五嶽眞形圖記云黃帝署廬山爲使者是黃帝時旣有廬山又取張密廬山實錄云因廬水而曰廬山也是山本名廬而因續曰匡也唐李衛公望匡廬賦序曰望匡廬之二山則不指其所出莫得而詳焉

龍學文集卷十四

欽定四庫全書

龍學文集卷十五

家集

紫微祖士衡字平叔

撰呼延告詞加食邑【幹興元年三月日】

翊衛雄勇功臣捧日左第三軍都指揮使銀靑光祿大夫檢校工部尙書使持節髙州諸軍事髙州刺史禦史大夫輕車都尉永安郡開國侯食邑一千一百戶呼延必顯

朕奉馮幾之訓言肇登宸極眷執戈之營衛時舉徽章庶使勞臣有以知勸惟爾名登勇爵志達善經居然禦眾之材蔚有訓戎之效入奉周廬之警出嚴袀服之容純誠可嘉荗渥宜及增其視品進以爰申勉報朝榮惟忠與孝可特授檢校禮部尙書使持節髙州諸軍事髙州刺史兼禦史大夫依舊捧日左第三軍都指揮使加食邑三百戶實封一百戶功臣散官勲封如故

大宋故推忠協謀守正佐理功臣開府儀同三司行尙書左僕射兼門下侍郎同中書門下平章事充玉淸昭應宮使昭文館大學士監修國史上柱國河內郡開國公食邑一萬二千七百戶食實封五千一百戶贈太師諡曰文簡向公神道碑銘

朝請大夫尙書禮部郎中上防軍範陽縣開國伯食邑七百戶賜紫金魚袋臣祖士衡奉勅撰【士衡乃文簡之孫婿也所以知文簡之詳】

臣聞麗髙穹者萬象而斗魁制其中搆廣廈者眾材而棟梁任其大民惟後而斯戴後非臣而罔乂天地裁成之日一二萬幾聖賢防道之期旦暮千載若乃自天生徳業時奮庸守正以持平宣獻以敷制切劘當世之務嘉靖有邦之臣使藩帷扆繄丙魏之同心照爛簡編與閎散而爭烈者其惟元宰河內公乎公諱敏中字常之其先宋左師之裔也後世徙居大梁子孫因家焉曽祖萊國公諱貽孫祖許國公諱載烈考曹國公諱瑀皆贈開府儀同三司太師尙書令兼中書令而國爵之命凡五遷焉密印泥書輝映裏門曽祖妣張夫人祖妣孫夫人妣史夫人以韓魏晉三國申追封之典善慶之來斯遠哀榮之數兼極曽祖而下皆感慨世故優遊天爵諸侯不得友萬物莫能遷鄕裏稱爲善人子孫宜有達者而先曹公器局閎廓志行潔修好聚圖書多交賢俊位匪充量福成有基公生協貴祥切懷夙智山庭月角特崇於奇姿天球河圖居然於重器始就外傅文藻日新先令君治家尙嚴知子爲美甞謂史夫人曰大吾門者吾兒也勿漏吾言恐墮其志寓居近市過往踵門有若儒生適至傍捨覩公風骨視正行遲因與鄰母言稱有宰相之器俄失所在斯足異焉繼喪二親善居得禮比至除變四壁蕭然載逾加冠之年始赴命卿之舉太平興國五年太宗親禦便坐公以進士髙等面賜登科一命將作監丞同判吉州郊祀之慶遷太子右贊善大夫故司空致仕張齊賢時司外計囑公治狀璽書褒之九年代還遷著作郎覲見之日奏事稱防選於三司戶部判官賜五品服未幾爲淮南轉運副使前此涖職率尙剛決析毫定制破枉求姦公獨不然取一警百甄明吏課勤卹民隠屬有言公況雄才大略可備文武之用者驛召且至將以入作使處之非所好也懇辭得免翊日繕冩平生筆述獻於公車亟乙牘以回觀固每篇而稱善得直史館遣還治所耕借恩超遷左司諫入爲戶部判官明年以本官知制誥賜紫當是時也堯日光華安安爲徳周家忠厚鬱鬱成風疇咨之命亟行潤色之文尢重公以儁望躋於禁垣發揮大哉之言裁成煥然之制稱職之美僉論歸之俄同判大理寺有妖尼道安者誣告庭列時諫議大夫張公去華任京府判官實公之外舅公抗疏請不預決讞詔卽許之旣法僚悉罹譴黜好事者因定公𨿽避嫌疑猶涉黨援上惡其言不獲問狀俾罷綸閣出知廣州求對淸閒之燕罄陳感戀之誠今之此行非敢憚逺幸生還於京闕期盡瘁於國家言發危心漼然淚下天子感動憫黙久之且畱公業又不可詔遷職方員外郎以申奬任之意南粵舊邦爲一都防重溟伊邇蠻蜑之人雜居百貨所叢掌握之珍可當控提封之五管嚴守府之萬兵公之至也閭裏懷恩如得慈母堂皇決事號爲神明期月有成淳風革於殊俗異代相望淸節邁於古人逾年就領廣南東路轉運使寄任誠優風冝且異力耕火種田農之利益微艸伏木棲物怪之名斯眾跋履山川之巇道推行米鹽之細務辧官屬之能否齊市價之貪亷逺民悉安列國胥化太宗察前咎之無狀惜傑才之處外詔還且以爲工部郎中一日宸筆作飛白體書公及故禮部尙書張公詠之名以賜相府詰朝二三執政進對上曰斯二人名臣也卿頗知之乎左右因盛稱其才上大悅公旣至卽拜樞密直學士與張公並命焉銀臺之制存乎李唐近代以來歸之樞府公甞援引典故請更設一官局卽詔與張公同領之上書之有六體得以裁評施令之告四方此焉闗決出納無壅朝廷賴之陟降左右以益親從容言事而甚眾復有決公任廷尉日有國子博士皇甫偘掌無爲務以賕抵罪受其私禱爲之末減事下憲府乃偘甞寓題尺蹏公不啟緘亟遣持去別詔卽訊一介尙存納書竹中於傳捨穿掘斯獲封識宛然飛驛以聞上驚嘆卽時召見慰勞久之公頓首對以感防非常𨿽死無報今此一節本畏人知飛語傍連乃至上達非遇覆盆之照將興投杼之疑詞直气和上爲傾聽心則不競幾困於多言道之將行彌隆於乃眷天其或者以是開之是月拜右諫議大夫同知樞宻院事不十旬之間由外郎之秩遷擢之速當世罕偕甫再見而拜趙卿未滿嵗而得漢相用才之急從古而然惟公舊屬亨辰發舒盛業道合明主澤及生民許之三賢曽何足數時淳化二年季秋也至道初遷給事中眞宗卽位之始公適在假告力疾入謁得見柬序君臣感咽悲不能勝徐奉慰安俾卽親事進封戶部侍郎防値曹王彬自鎭海節制入爲樞密使以公爲副西北二鄙烽煙未寜遣戍勞旋曽無於虛月伐謀制勝爰在於中堂而公智本天資略不世出爲國逺慮咸有告於徽言惟帝念切爰盛推於寵數咸平元年拜兵部侍郎防知政事二年冬氊裘入塞革輅省方詔公兼知樞密院事壁壘朝行儲胥夕捨出入延見動靜咨詢選將練兵戒器搜乘機事尙密率插羽以馳書謀士或多殆躡足而進計六驘濳遁萬旅凱還天子以兩河之間綿及塞下師之所止固荊棘之將生嵗比不登念瘡痍之未起命公爲河北河西宣撫使時惟飲餞貂璫申諭蕃庶之錫莫匪珍奇仍以禁卒萬人俾爲衛從郡邑相望凡數千里官司肅給車騎甚盛鳴笳淸路百姓爭以縱觀持節勞軍諸侯不敢仰視問閭閻之疾苦宣朝廷之恩徳幼艾胥悅至於涕零離去鄕裏之甿得室家而競入跳梁山谷之盜投弓矢而求哀乃至羌戎遺種城郭諸國聞公之至驩噪競臻迎拜馬前或言吾父申嚴邊堠震疊天聲復命來朝禮貌尢異明年三月以本官同中書門下平章事充集賢殿大學士內則彌綸百度外則鎭撫四夷志勤勞於邦家徳光明於上下巖石之瞻斯屬鼎餁之味惟和豈勢髙之易傾將功成而當去倐構貸田之訴頗致飯煤之猜匪圖辧明深自劾責以戶部侍郎罷政事逾年出知永興軍府事未幾就復兵部髙奴之壤保界一隅控大宛善馬之來爲天下勁兵之處屬羌酋之慕化因疆吏以傳言輟我元臣綏玆異黨命知延州兼兵馬都部署公作事謹始防心見誠納其懷徠許之卽敍行險徼幸固無爾從蓄疑敗謀適足自棄坎孚之言惟信庭旅之貢甚勤戎索汔寜軍政增肅俄而陰山之眾盛秋南牧皇赫斯怒旰食罷朝王於出兵宿食在野専以西事委之於公密許從於便宜諸侯皆聽其節度調發次補不俟奏可公再拜奉詔未甞漏露外禦侮而有素坐鎭俗以同常百郡幾乎不知四鄙終之無警公之定大事得大體率此類也可勝言哉知河南府兼西京畱守司屬圖建封被召歸覲六龍時邁以公東京畱守司日幾千里之廣居鑰萬戶之嚴政務簡稀令行禁止善而無迹天下稱之禮畢遷尙書右丞俄兼祕書監局禁凝嚴盛開元之制度英髦雜集主東壁之文章天子以下武應期向學篤化來金華侍講之舊躬石渠稱制之勤而公兩朝柄臣上所尊禮思近耆徳樂聞詔言卽以爲工部尙書入政殿大學士屬有事於汾睢再命權東京畱守司禮成拜刑部尙書夏以本官同中書門下平章事集英殿大學士公本以平素於顯胥契神靈之運遂踐承弼之地甞罹疑似之謗厥位惟危深思遲暮之年大福不再而枚卜斯文輿誦益歸簡在上帝之心果爲蒼生而起眞祖下曁渥澤其雱加拜中書侍郎譙亳修祀加開府儀同三司七年夏兼樞密院明年又詔權涖馳道震方濳龍舊館自飇馭之招格植殊庭而嚴奉總斯重事屬於臺衡以公爲景靈宮使僝工畢進位兵部尙書感雹之區考室厎續命公爲兗州景靈宮慶成使奉冊推尊攺元肆眚典禮蔚縟瑞應紛綸授吏部尙書天子推藝祖慶誕之方實在洛宅擬漢家顧成之廟崇建仁祠儼作繪之威神奉將行之儀衛以公爲西京應天禪院太祖聖容奉安禮儀使亦旣復命剡奏避位援禮經之將及奉恩詔之弗兪至於再三終不得請天子以公耆明之徳宜師長於百僚乃拜爲右僕射康濟之術久緝熙於皇極命兼門下侍郎鴻儒之才能就成於大典俾之監修國史寵進之數率有加焉顧待之恩舉無與對天禧二年充玉淸昭應宮使首冠四輔奉承萬樞協於友僚恢張法度之政恵此黎獻躋致仁壽之域啟乃之論甚精毗予之托斯重終以衰疾晚以退休疊貢由衷願從還政面命切至黽勉視事三年重陽節有詔近位盛集禁園公伸主禮以盡歡逮暮景而罷防趨駕還第言笑自若暴中風初若昏醒俄頃有瘳拜伏猶若中使交道五返以宣言太醫盈門十全而責效防就陽有日公弗克侍祠禮成進位左僕射加昭文館大學士聞命益懼削牘固辭詔以客禮交修謀猷有素苟守小遜則非朝廷寵重宗臣臣下以身徇國之意宜卽只受無復重煩公不獲面陳但望闕頓首庚申嵗旦疾勢驟加湯劑並臻繼以鍼砭泣對傳詔手自封囊願達志誠乞罷重任非敢愛死實恐辱國絲言薦降皆不垂允臨軒軫慮形於顏色暮春三月風景恬和少體佳頗有戀思因召門下士授席圍碁啜茗閒話及夕而罷比至中夜疾不可起乃明日己夘以不起聞享年七十有二上卽時就臨哭爲慟再賜白金五千兩輟視朝三日冊贈太尉中書令命入內省太常丞直龍圖閣馮元攝大鴻臚持節職喪上又臨次發哀羣臣奉慰自小斂至掩壙內司賓凡三至其第奉常考行諡曰文簡追錄嗣子及諸孫傍連姻戚之家下周給使之列卽其年六月甲申有司具鹵簿鼔吹我公於開封府縣汴陽鄕丰臺裏從先曹公之塋也公階崇三司爵冠五等封啟萬室號登八字徽寵之數曷以加焉初娶安定梁氏封本縣君再娶張氏封南郡夫人又娶廣平宋氏故氊毯使延昭之女封祁國夫人後娶太原王氏故忠武軍節度使同平章事追封秦王審琦之女並夙承宮教克著壼儀輔佐宣勞奄忽流嘆五子長曰傳正次曰傳亮並殿中丞傳正賜緋魚袋次曰傳式次曰傳師次曰傳範並大理寺丞三女長適金部員外郎李直方次適如京副使王希範次在室孫十人長大理寺丞賜緋魚袋繹次大理寺丞絳次衛尉寺丞紳約綜次大理寺丞緯西頭供奉官純次大理寺評事緩綸維孫女八人曽孫四人並防公風度凝正識局淵深簡言易從守之以信莊色難犯卽之也溫不伐而功益髙有容而徳乃大由布衣而作丞相自委質而至歸全出處不離於令色屯夷不失於正道曠貴全盛凡四十年享用福履大臣莫二始令君罷符離邑宰丁許公之憂生計屢空僦居輦下惟公一子旁無近親偶得鮮原以營眞宅俄有隠者過而竊嘆謂其後嗣當至公臺豈英衮之崇已髙天之黙定而靑鳥之兆亦吉地之冥符釋褐臨州最號難治刑淸訟息吉人宜之亟升表著之班疊居要劇之務亨衢有漸淑問攸歸磅礡外邦遵毓重器執庭中之法見君子用心慕委珠之名抗章辭設論入鎭厲酌泉之節罷郡無囊實之資密侍威嚴陪於前馬贊領樞務責之坐籌屬戎堠之尙嚴講兵鈐之至眾朝奏暮召靡有間時夜思晨行是稱盡力雅善敷納言必詣理方書簡冊進讀如流已事而還上爲目送或問溫樹更答他言每下殿門更有常處山川曲折之狀畫地可成邊防緩急之機傳檄乃定際於隆洽預玆弼諧百志惟熙一徳匪懈深惟朝家之大防親贊帝者之上儀昔黃霸長於治民及爲丞相風采不及於魏功名益損惟公外守方面流愷悌之聲內秉紀綱茂經綸之業謝公有廊廟之量而不閒時略惟公長轡逺馭帷幄而決勝輕裘緩帶談笑以臨戎周勃之謹厚可屬而椎朴少文惟公言成典謨學該韜略常以經義而進退好觀故事而奉行薛宣之足以謀王體斷國論而煩碎不稱賢惟公持重有威惇大成裕公府未甞按吏卿大夫各使任其職公孫脫粟一肉賔客仰給衣食而性忌害外寛內深惟公致位三事故舊不遺賦祿萬鐘自奉甚薄推轂薦士常若不及虛心待物豁然無疑張安世匿名迹逺權勢而父子封侯在位太盛家僮七百皆有手技以殖其貨惟公子十有餘人在公之時無一釐務者祿賜之入猶畏盛滿躬以淸徳率下化成傑然眞王佐之材所以成天下之務前後屢奉詔撰宗廟尊諡及皇帝徽號冊文斯大手筆事與穹壤相埓矣自餘論著體大思精遺稿僅存成十五卷齋閣岑寂挾防觀書數嵗以來手抄唐史孜孜讎校朱墨洞分感疾之前甫爾終秩筆法遒勁自成一家檢飭閨門教誨子侄日嚴與敬極乎義方鄧訓在家未甞賜席石慶入裏不敢乘車念肯構之爲難諒餘慶之斯在前嵗屬疾涉於累旬徧召家人條約後事裁置壽木寓置增坊及此奄然終制巳具達人大觀其若是歟惟其未報主恩不去相位垂緒言而在耳賫永恨以入若乃務經大猷克庸只徳有庇人之恵包世之量玆所謂巖廊肅哲之老社稷表幹之臣者也其一話一言大功大行固已藏之王府載於國而諸孤等履霜露而永感仰風烈之如存願紀丰碑以表幽隧爰奉兪詔屬於下臣慚匪當仁庶於傳信其銘曰天之气淸地之徳寜大昴儲粹維嵩降靈防合嘉運公之生兮舜咨於牧湯選於眾出畋協卜求野肖夢發舒盛業公之用兮懿行嘉言休勛美利文致太平武嚴守備知無不爲事二帝兮七政以齊五刑幾措丹靑神化金玉王度時恨老成居元輔兮其靜也専其動也直保玆一人建皇極兮剛亦不吐柔亦不茹式是百辟遵公路兮陟路巖廟助和鼎鼐如其天下想風采兮屹若崇山湛如止水終之宰相自有體兮池鳯方集陳駒靡畱奄忽厚夜生若浮兮行將賜幾不獲歸印凜然余風沒猶振兮容車祕器衮服九章送往無還孝心傷兮徳音孔遐緒言如在翼傳子孫令族大兮梁臺南峙浚波東走眞宅言歸名不朽兮國典禁樵都人墮淚穹石攸刋辭無媿兮

文正李公魏國太夫人符氏墓志

李文正諱昉字明遠深州人

朝奉郎行右正言直集賢院同修起居注輕車都尉賜緋魚袋祖士衡撰【士衡先娶禮部尙書李宗訥字大辯之女所以知夫人符氏之詳】

天禧二年嵗在壬午閏四月癸卯故相國文正李公夫人考終於京師崇慶裏春秋六十有七天子以其輔佐君子之勞幹理家政之徳朝宮庭者逾於三紀啟國封者歷於五邦淑問柔儀爲命婦之表自屬纊以俟主専道而行內司賓凡三至其第賻襚之禮率有加焉存歿之恩斯爲至矣夫人姓符氏其先武都人後徙眞定占籍治產遂爲北門之望族髙曽而下皆隠徳藏器用晦居貞作善降祥自他有耀故殿中諱嗣隴西李氏考妣也故吏部郎中賜紫金魚袋宗訥太子右贊善大夫賜緋魚袋宗誨翰林學士玉淸昭應宮副使右諫議大夫知制誥宗諤朝奉大夫國子博士宗諒子也適宮使防州刺史帶禦器械曹翊次早亡女也故國子四門助教昭逸今太子中捨賜緋魚袋昭迪大理評事昭回故大理評事充宣化軍使昭遹今大理評事昭遜太常寺奉禮郎昭邁太常寺太祝刑部詳覆官昭述三班借職昭運太常寺奉禮郎昭遘逰士昭道祕書省校書郎昭邈太常寺奉禮郎昭適二未仕昭選昭逢孫也彭城劉湛光祿寺丞潘承右西上閤門副使曹儀右正言直集賢院同修起居注祖士衡衛尉寺丞錢延年孫婿也一在室而亡三尙防孫女也祕書省校書郎元卿次仲卿季卿耀卿眞卿堯卿舜卿正卿升卿晉卿曽孫也九並防曽孫女也夫人和順在躬幽閒成徳始在孩稚天資不羣沈靜寡言未甞嬉戲因心則孝宗族稱之逮於成人蔚爲女士居玩圖史動守箴誨母氏鐘愛擇對未行以燕婉之見求輒連蹇而不偶時有識者知其貴徴年二十六矣文正公任翰林學士承防工部尙書始納采焉公先夫人卽夫人之從祖伯姊也二姓合好永資繼室之賢百兩禦歸適協宜家之美一命受封武都郡夫人明年文正公入躋祕殿乃贊中樞期月之間正位宰府夫人時疏封於曹國儷我碩徳嬪於淸門朝夕執勤聿成於閫範嵗時稱慶遂冠於內朝而旣富能裁在貴思降寬裕謙約慈恵柔明比宗親待娣侄則以已下之潔粢盛澄酒醴則以身先之衣不同椸言無出閫五服之戚中外實繁憧憧往來盈門交道親疎有序榮瘁不移家用益肥人以濳化爲絺爲綌見功行之勤如山如河知服位之盛每休澣宴集子婦佐饌兒童捧觴夫人親舉案以致恭儼如賔而相待故當世言家法者稱李氏焉洎文正公曳杖晨歌夫人帷堂晝哭哀有餘而盡禮居無慮以勉喪旣而整飭閨庭率勵宗黨門內之治不肅而成今上嗣統封許國太夫人始從子也自爾國家再欽柴於陽位肇祕玉於天封臨顧之祥薦膺於神貺顯揚之澤用旌於母儀由是進邀陳魯衛國號焉於時愛子令孫懿親近屬或代言玉署通籍金閨納駟之第通衢附貂之冠充幄垂靑襲紫濟濟詵詵諸婦在旁莫非甲族粉澤之鈿並列環佩之聲相聞夏凊冬溫克伸於孝養出告反面匪逺於慈顏而自比部歸全翰林淪謝曽未數嵗戴宣化之亡慈念所鐘居多感泣平生無疾未始晝臥今玆首夏常膳靡加涉乎旬時遂至羸瘠𨿽勉進醫藥而微瞑不言恬然反眞如熟寐者易簀之夕家老始吿固已儲量人之財庀送終之具修約後事咸有素焉豈知命之靡常何達生之如是博士君與孝孫昭回等卽以其年孟秋甲申號奉靈輤歸於河南府河南縣伊水鄕諸葛原與文正公同域而異壙合葬非古得吉兆以在玆其生若浮惟芳猷之不冺嗚呼夫人淑謹內積端厚外彰言無奇衺志在節儉賔祭之外靡事珍饈朝覿之餘不衣異防賦性勤敏精力過人自始筓至內外婦逾四十年率雞鳴而起盛服正容暑雨祈寒無一日少懈服勞攻苦常夙夜而警戒問疾弔喪必先往而後罷家有孤孺乃自鞠之推燥分甘無所不至聞人爲善必欲成就其身名撫下有恩未甞假借其顏色若乃居春秋小君之重得易象中饋之宜修內則之齊莊窺女史之說懌采蘋之能循度殷靁之勸以義鐘夫人之禮郝夫人之法惟是數美無不兼之宜其式孝慈於六親享康寜於五福著嚴君之家節播壽母之頌聲方抱孫於髙堂遽收神於太素蘭薫玉璧已嗣徽於昔人石泐金生當取信於來裔恭惟先考諫議文正公自出士衡無狀又爲夫人諸孫之壻周知尊行欽奉緒言銜哀不文庶資實錄銘曰其馨如蘭比徳如玉終然允淑出令族兮長守富貴能循法度居中有助嬪賢輔兮表率命婦肅肅雝雝元服盛容啟國封兮言惟婉柔性本衝澹國史是鑑成閫範兮生若夢幻疾在膏肓復命曰常壽不臧兮疑尙如存求則不得孝心惻惻思防極兮東望吾天北望吾子卜於此掩蒿裏兮刻辭介石追美重泉玆無媿言表松阡兮

龍學文集卷十五

欽定四庫全書

龍學文集卷十六

家集

提刑始末

朝奉大夫提防福建路刑獄公事兼本路觀農使提舉河渠公事柱國賜紫金魚袋祖無頗贈宣奉大夫

公諱無頗字夷甫喜讀書不事他好刻意爲詩賦年十一用父府君防補官試於京師其文中有司衡尺授河南府永安縣尉到官一年用兄無擇爲廣東轉運使過嶺恩例奏乞家便授江陵府法曹移廣安軍渠江縣令以亷幹稱攺天平軍節度推官知福州寜徳縣簿書民事之暇讀書溫習寢食不釋卷防是年舉進士鏁試中格回攺大理寺丞荊門軍簽判數月移知化州治平四年轉太子中捨又轉殿中尋監在京布帛轉國子博士通判登州時熙寜初役法行爲幹管官轉虞部員外郎通判婺州攝治吳興郡元丰三年官制行換朝奉郎復轉朝散郎爲九江守有治狀爲朝廷所知俄被召權開封府推官三院獄空開封尹王存上表稱賀賜公奬諭銀絹修京城用夫役十餘萬人爲専一都大提舉官元丰六年閏六月十三日公上殿奏修城事稱防賜金紫謝恩當殿兩拜河決陽武防北使亟至命公疊治道路無弇浸之患特減年磨勘攺朝請郎除駕部郎中自陜西罷牧馬監其廢地多爲民所占公奏請官根括皆如公所請復賜帛元丰八年公上疏爲亡兄無擇安事乞補外任遂知潁州轉朝奉大夫移知邢州乞將合轉官永不攺贈父止乞攺贈兄官所請不行而竟不下磨勘就移提防利州路刑獄未逾年以西京蔡州族屬口夥食貧乞宮觀以便撫卹授提舉西京嵩山崇福宮因盡散所有以給不足公居蔡日以松楸爲事終宮觀任不離墳側芝又生於墳者數本蔡人異之以爲孝徳所感秦觀紀述其事奬勸風俗尋授提防福建路刑獄諸州防案有宜輕而誤重應出而誤入皆原情糾正不動州縣情輕者以減無辜者獲免屢司邦憲未甞起獄以沽時譽大抵明敏尢長於吏事其持已也嚴其治人也恕見於行𨿽不爲驚俗可喜之事人皆知其中實而不華行於政𨿽不爲振眾可懼之法人皆知其公正而不倚自福建歸元祐八年正月二十日感疾卒於杭州余杭之江亭享年六十有五故死之日無不嘆息皆曰天奪吾善良其子球禮等扶護歸於蔡紹聖三年正月六日葬從先塋也初府君常以蔡州土厚水深可以爲他日歸息之宅乃囑其子吾死當出祖於蔡及沒至自鳯州公與兄無擇能奉父之遺訓寶元二年冬十一月歸於汝陽縣西十里岡定居蔡州自此始也公有子七人長曰琚次曰球禮過房在龍學位曰珫曰徳孫曰徳恭曰復曰徳彰皆齒仕版女二人長適奉議郎前知蘇州長洲縣李秠次適承議郎尙書司勲員外郎陳並孫兒女二十人逐位仕宦南北昨經兵革之後惟有恭位衍於紹興辛巳嵗自蔡州歸正近已見之徳恭叔祖也終於朝議大夫知資州賜紫金魚袋紹興間卒於川中富順監防補子孫官四人今在荊南府淸溪居

祖氏先塋芝艸記

秦觀字少遊撰少防時爲蔡州教官

大夫祖公無頗自西蜀使者得請以崇福祠宮燕居於蔡將送朝謂髙郵秦觀曰祖氏本幽州之範陽晉將軍逖實我逺祖其後稍徙深州至道間始來居蔡今汝陽縣陽安鄕十里岡之源則我先府君之墓也元丰初有芝數十本產於塋中其後嵗嵗有之迨今不絕夫豈一气之運偶然感發莫詰其所以然耶抑天時人事之際或有以致之也子其爲我記之觀曰艸之有芝猶鳥之有鳯獸之有麟從古相傳以爲瑞物今乃嵗生於先塋之中者殆汝南和气之應祖氏方大之祥其非偶然決也何以明之汝南在漢爲佳郡陳蕃黃憲二許諸袁之徒實皆郡人俗尙風節輕勢利士不守道則妻妾恥之故天下號汝南爲名士之區迨唐之世始建彰義節度屯宿重兵而李希烈吳元濟秦宗權之屬盜有其地王澤不流民甿無知父以弄兵詔子兄以殺人誨弟故天下號淮西爲盜之藪皇朝受命定都大梁蔡去京師七驛遂爲輔郡百餘年間良二千石接武而至興學校修貢舉以宣布教化而盛徳尊行魁奇俊偉之才相繼出焉蓋唐之舊俗寖微而漢之遺風復起當此之時祖氏一門顯者數人府君之仲弟士衡掌誥掖垣子無擇通籍內閣大夫踐更中外爲省名郎作時膚使行且登用諸子森然多有植立其慶未艾也由是言之芝爲汝南和气之應祖氏方大之祥豈不信然昔新丰民李興廬於父之墓左有紫芝白芝二本生於廬上栁宗元以爲孝治神化陰中其心克致斯事矧今芝出於股肱之郡侍從之家也哉宜得一時文學之士比物屬辭歸美於上度爲樂歌薦之郊廟追配元封齋房之篇觀也何足以與於此姑承大夫之命論次其事以備作者采擇而已元祐八年四月吉記【至道年號是本朝太宗末年】

勅書一十三件

一

勅祖無頗省所進奉賀尊太皇太后皇太后皇太妃絹共一千三百匹事具悉朕嗣膺景命只奉慈闈眷言共服之良來效貢珍之慶顧惟忠藎深所嘆嘉故玆示諭想宜知悉秋涼汝比好否遺書指不多及二十一日勅

二

勅祖無頗省所進奉賀登位銀三百兩事具悉汝蚤分邦寄具帥朝彞肆於涖祚之初爰有旅廷之貢載循順節曷弭褎懷故玆示諭想宜知悉秋熱汝比好否遣書指不多及十一日勅

三

勅祖無頗省權知開封府王存上來稱賀三院獄空事開封典治畿甸稱爲浩穰獄刑之蕃其來舊矣汝協心帥職囹圄空虛載惟公勤良以褒尙今賜汝銀三十兩絹三十疋至可領也故玆奬諭想宜知悉十七日勅

四

勅祖無頗朕總擥政綱力求民隠蠢玆多辟各在一人屬當暑令之行尢念囚累之苦汝出分憂寄寅布化條宜體朕之哀矜以效天之長育益思明謹無使羇畱勅書到日汝可速指揮渥飾灑掃獄房常須淨潔每五日一度差人就獄內監逐人力刷湯枷杻及逐日供給水漿兼罪人內如有疾病者立便差人看承醫療其委無骨肉者支與喫食有人供送茶飯者亦須畫時轉送不得邀難減克無使罪人或至饑渇所有合歸法者候處防之時給與酒食如小可罪犯便須逐旋決遣若是大段刑禁事闗人命亦須盡理速行勘斷不得淹延致有寃枉仍散下管內汝宜常切提舉無令曠慢及候依此逐件施行訖聞奏故玆示諭想宜知悉夏熱汝比好否遣書指不多及二十七日勅

五

勅祖無頗朕臨禦綿區輯和兆姓式屆長嬴之序爰矜庶獄之艱申飭攸司載懷欽卹汝職當寄任身奉詔條宜察滯畱益加敬謹勅書到日汝可速指揮渥飾灑掃獄房常須淨潔每五日一度差人就獄內監逐人力刷湯枷杻及逐日供給水漿兼罪人內如有疾病者立便差人看承醫療其無人供食者官造給之有人供送茶飯者亦須畫時轉送不得邀難減克無使罪人或至饑渇所有合歸法者候處斷之時給與酒食如小可罪犯便須逐旋決遣若是大段刑禁事闗人命亦須盡理速行勘斷不得淹延致有寃枉仍散下管內汝宜常切提舉無令曠慢及候依此逐件施行訖聞奏余依條制故玆示諭想宜知悉夏熱汝比好否遣書指不多及二十七日勅

六

勅祖無頗省所進奉興龍節功徳疏一軸事具悉穠嵗含祥誕辰屬慶嘉一忠之體國薦萬壽之對天勝集妙緣誼形善祝精誠彌勵欣嘆良多故玆示諭想宜知悉春暄汝比好否遣書指不多及九日勅

七

勅祖無頗覽所進奉坤成節功徳疏一軸事具悉節紀誕辰慶均率土集貢乘之妙教演寶梵之洪音式將臣子之誠同罄人天之祝眷惟忠恪良用嘆嘉故玆示諭想宜知悉秋涼汝比好否遣書指不多及二十六日勅

八

勅祖無頗省所進奉坤成節功徳疏一軸銀軸頭事具悉秋籥方更金行協應屬慈闈之盛徳紀彌月之嘉辰恭結勝緣祝延壽祉載惟勤至良厚褒稱故玆示諭想宜知悉春暄汝比好否遣書指不多及二十二日勅

九

勅祖無頗覽所進奉坤成節功徳疏一軸事具悉節屬誕彌慶均中外集三乘之妙教祈百順之休祥眷若忠誠良深嘉嘆故玆示諭想宜知悉秋冷汝比好否遣書指不多及二十六日勅

十

勅祖無頗朕惟教導之不篤俾無知之民橫罹罪罟方夏繁溽累系狴牢朕甚憫之汝砥節首公出分憂寄宜務矜哀勿令慘礉以時視獄副玆欽卹之懷勅書到日汝可速指揮渥飾灑掃獄房常須淨潔每五日一度差人就獄內監逐人力刷湯枷杻及逐日供給水漿兼罪人內如有疾病者立便差人看承醫療其委無骨肉者支與喫食有人供送茶飯者亦須畫時轉送不得邀難減克無使罪人或至饑渇所有合歸法者處斷之時給與酒食如小可罪犯便須逐旋決遣若是大段刑禁事闗人命亦須盡理速行勘防不得淹延致有寃枉仍散下管內汝宜常切提舉無令曠慢及依此逐件施行訖聞奏故玆示諭想宜知悉夏熱汝比好否遣書指不多及一日勅

十一

勅祖無頗代天牧民欽哉惟刑之卹司政典獄罔不惟徳之勤官申飭於邦常以奉承於夏令萬方有罪孰非朕志之哀矜一夫向隅豈助物生之茂豫肆吾孚號戒爾在官事無變於明淸心必存於忠恕惟察惟法勿替朕言勅書到日汝可速指揮渥飾灑掃獄房常須淨潔每五日一度差人就獄內監逐人力刷湯枷杻及逐日供給水漿兼罪人內如有疾病者立便差人看承醫療其委無骨肉者支與喫食有人供送茶飯亦須畫時轉送不得邀難減克無使罪人或至饑渇所有合歸法者處斷之時給與酒食如小可罪犯便須逐旋決遣若是大段刑禁事闗人命亦須盡理速行勘斷不得淹延致有寃枉仍散下管內汝宜常切提舉無令曠慢及依此逐件施行訖聞奏余依條制故玆示諭想宜知悉夏熱汝比好否遣書指不多及十五日勅

十二

勅祖無頗朕若古禦圖本天布化永念編氓之眾靡勝罹罪之蕃屬炎郁之正興在系累之良苦將導盛陽之徳尙虞庶獄之苛稽用舊章特頒矜詔勑書到日汝可速指揮渥飾灑掃獄房常須淨潔每五日一度差人就獄內監逐人力刷湯枷杻及逐日供給水漿兼罪人內如有疾病者立便差人看承醫療其委無骨肉者支與喫食有人供送茶飯者亦須畫時轉送不得邀難減克無使罪人或至饑渇所有合歸法者處斷之時給與酒食如小可罪犯便須逐旋決遣若是大段刑禁事闗人命亦須盡理速行勘防不得淹延致有寃枉仍散下管內汝宜常切提舉無令曠慢及候依此逐件施行訖聞奏故玆示諭想宜悉知夏熱汝比好否遣書指不多及二十四日勑

十三

勅獄者人命之至重也故刑罰不中則民無所措手足方盛夏長養之時有司其蠲煩獄出輕系以奉順天气夫以苛爲察以刻爲明豈稱朕所以哀矜之意哉勅書到日汝可速指揮渥飾灑掃獄房常須淨潔每五日一度差人就獄內監逐人力刷湯枷杻及逐日供給水漿兼罪人內如有疾病者立便差人看承醫療其委無骨肉者支與喫食有人供送茶飯者亦須畫時轉送不得邀難減克無使罪人或至饑渇所有合歸法者候處斷之時給與酒食如小可罪犯便須逐旋決遣若是大段刑禁事闗人命亦須盡理速行勘斷不得淹延致有寃枉仍散下管內汝宜常切提舉無令曠慢及依此逐件施行訖聞奏故玆示諭想宜知悉夏熱汝比好否遣書指不多及二十八日勅

跋韓熙載夜宴圖

南唐中書侍郎韓公熙載後主時知國祚將廢放懷杯酒間以自污後主欲用爲相而聞縱逸不檢每伺其家宴令畫工顧中丹靑以追其卷首卽與公門生朱銑紫微印粲狀元及教坊副使李嘉明並其妹按胡琴又公自擊鼔妓王屋山舞六麼王屋山俊慧非常公最憐每醉須樂聒之乃醒防令二婢出家號凝酥素質後主復信小人之譖遂黜公以左庶子分司南京受命日盡逐羣婢單車卽路後主憐之畱爲尙書不數日羣婢復集飲逸愈甚後主嘆曰孤不得熙載爲相矣旣而薨於私第後主泣之慟贈平章事諡曰文元丰已未孟夏二十日洛陽祖無頗題

提刑第五子諱徳恭字肅之乃徳安府落雁朱少師之孫婿也頃於宣政間待普州太守闕挈家寓居安陸縣城北普光寺中與張金紫之孫字宣卿者皆爲親契因出賦挽詩今附之於末云

徳恭伏承致政安卿承事出有期不勝感愴輒成挽詞三首以道追往之意範陽祖徳恭上一

孝養人誰及淸修少比倫旋聞丹旐具俄見軸車存空嘆音塵逺猶思燕席溫安然向窀穸感涕一銷魂

二

淸白傳家舊天鐘間世才大椿宜更壽喬木遽先摧難止交情淚空遺寶燭灰幽墟歸處慘慘暮云堆

三

重嘆張夫子神襟遽弗寜摧山傾嶽算萎奄椿齡舊室惟圖像新阡但刻銘何堪聽歌挽埋玉在幽坰

龍學文集卷十六

欽定四庫全書

龍學文集並源流始末

祖氏源流

上世幽州祖於範陽爲著姓【涿州三縣範陽固安新城】其後稍徙深州而因家安平縣凡數世【幽州南一百二十里至涿州南又一百二十里至深州倚郭縣曰安平】逮至皇朝曰諱【仲宣仲儁】者隨李丞相自深而遷汴故相文正李公昉之婿則仲宣是也【仲宣】仕爲都官生侍郎諱【嶽】貫開封府開封縣淸河坊戶至道間始來寓居蔡州【仲儁】遭際太祖拔擢爲右補闕廣南西路轉運使與其子諱【防】回居許州【防】以宿骨爲仙侍郎有四子伯曰【士良】無祿早世仲曰【士安】登天禧三年進士科終銀靑光祿大夫季曰【士龍】用弟【士衡】防補官終大中大夫曰【士衡】狀元及第終知制誥

龍學始末

公諱【無擇】字擇之蔡州人王父尙書吏部侍郎諱【嶽】父銀靑光祿大夫諱【士安】公寶元元年進士第三人及第授承奉郎通判齊州年餘召試充直史館次知南康軍海州遷祕書丞廣南東路徙荊湖北路皆爲提防刑獄加太常博士直集賢院攺廣東轉運使時廣源州蠻入冦陷嶺外數州公提兵逐未幾移典袁州自慶曆詔天下立學十年間徒爲文具無命教之實公下車首建學宮置師生郡國弦誦之風由此始盛召除同修起居注時封孔子四十七代孫宣願爲文宣公公言前代所封在漢魏曰宗聖在晉宋曰奉聖後魏曰藻聖北齊曰恭聖唐初曰褒聖開元中尊孔子爲文宣王遂封其後爲文宣公是以祖諡而加後嗣非禮也於是下近臣議攺爲衍聖公尋奉使契丹回數月出知陜府及湖北轉運使入爲中書舍人兼宗正寺修玉牒官判太府寺嘉祐六年富相奏舉天下遺材詔從時王拱辰尹洛薦邵雍仁宗命公行詞次後公與宰相英充復薦之嘉祐八年假右諫議大夫充英宗卽位契丹皇太后國信使還見對以禦書禦篆四朝寶字賜之仁宗虞主至自山陵英宗迎至集英殿公與諫官司馬君實奏請親虞下禮院詳議以聞治平元年獻皇極箴司馬君實獻戰國通誌並賜詔奬之二年糾察在京刑獄遷左諫議大夫加龍圖閣直學士權知開封府七月進龍圖閣學士知開封府其後出知鄭杭二州神宗召知通進銀臺司初詞臣作誥命許受潤筆物王安石與公同知制誥公爲先進安石辭一家所饋以其物置舍人院梁上安石憂去公性端毅以安石沽矯虛名取爲公用安石聞而怒之後安石出使江東多招士謗公作書馳報可謂忠言安石答書其言怒益甚至是安石當國密諭監司求公守杭之事監司承風防采以妄言聞於朝廷乃遣禦史王子韶按治終無所得子韶知安石意誣以送賔客酒三百小瓶蘇頌鄭獬禦史張戩等皆上疏力言其不可是時公年六十不幸值安石専政司馬君實堅辭求出公慨然乞分司提舉西京禦史臺與文潞公富韓公司馬溫公數君子爲眞率防洛中謂之九老公分司十餘載神宗厭薄安石出於外元丰六年復起公典藩賜玉帶方大用公卒矣時元丰八年正月十五日士論惜之公爲人好義篤於師友少從孫復學經術從穆修爲古文兩人死力求其遺本彚次之傳於世以言語政事爲時名臣槪見於史公平生所作文甚多自兩經兵革之後家藏並收拾止得十之二三今集爲十卷名曰煥斗集蓋取公出之陜府日歐陽永叔餞行詩有曰西州政事藹風謡右掖文章煥星斗故也又有名臣賢士詩與文兩卷附之公之叔祖諱【防】爲神仙叔【士衡】爲狀元紫微弟諱【無頗】爲福建路提刑亦有傳記勑書與文其侄惟有資州太守諱徳恭者詩三首又作四卷亦附之公之妻參政王舉正長女連梅堯臣韓繹李復圭範子開紹熙三年九月吉日曽孫承直郎特添差袁州軍事判官仍釐務範陽祖行頓首再拜謹題

龍學文集並源流始末

