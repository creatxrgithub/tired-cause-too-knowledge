

欽定四庫全書

集部三

蘇魏公文集

別集類二【宋】

提要

【臣】等謹案蘇魏公文集七十二卷宋蘇頌撰頌字子容南安人徙居丹陽慶曆二年進士官至右僕射同中書門下平章事罷爲集禧觀使徽宗立進太子太保累爵趙郡公卒贈司空魏國公事迹具宋史本傳集爲其子攜所編宋史藝文志陳振孫書錄解題皆作七十二卷今本與之相合蓋猶原帙惟藝文志尙載有外集一卷而今本無之則其書已佚也史稱頌天性仁厚宇量恢廓在哲宗時稱爲賢相平生嗜學自書契以來經史九流百家之說至於圖緯陰陽五行律呂星官山經本艸無所不通葉夢得石林燕語亦載頌爲試官因神宗問曁陶之姓頌引三國誌證其當從入聲不當從洎音神宗甚喜是其學本博洽故發之於文亦多淸麗雄贍卓然可爲典則石林燕語又稱神宗用呂公著爲中丞召頌使就曽公亮第中艸制又稱頌爲晏殊諡議以其能薦範仲淹富弼比之胡廣謝安又稱頌過省時以歷者天地之大紀賦爲本塲魁旣登第遂畱意天文術數之學陸遊老學庵筆記又引頌起艸才多封卷速把麻人眾引聲長之句以證當時宣麻之制徐度卻掃編又稱頌奉使契丹文彥博畱守北京與之宴問魏收逋峭難爲之語何謂頌言梁上小柱名取曲折之義因卽席作詩以獻今檢是集凡諸家所舉各篇悉在其中足知完本尙存無所闕佚而頌文翰之羙單詞只句膾炙人口卽此亦可見其槪矣乾隆四十六年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

蘇魏公文集卷一

宋蘇頌撰

古律詩

進南郊大禮慶成詩狀

右臣伏以禮行於郊由古謂之大事祭得其道先聖著於格言皇帝陛下受命皇穹繼昭仁考爰初纂嗣不忘丕承大報圜丘恭展三年之禮祗見宗廟徧祀八世之靈至於朝享道宮肆赦端闕奉事長樂尊上冊文惟是親行之儀莫非盛徳之事上意專慤熙事備成宜有詠歌被之金石臣幸塵詞館恭覩禮文思所以攄發精微形容萬一愧無鴻筆藻潤之美徒有蕪音累句之慙出於至誠不敢自蔽謹夙夜齋祓課成大禮慶成詩五首繕冩隨狀上進幹凟宸嚴臣無任惶懼屏營之至謹奏

大禮慶成詩五首

惟宋五世將郊泰祗若前典欽崇道尊其日吉午天時薄寒帝出齋寢朝神紫垣降輅就次被龍搢山禮薦蒼玉樂歌太安酌以瓊醴羞以靈飱飆禦來格上誠益防思我基命系於帝軒眞祖膺符錫類貽孫皇繼其志受祉彌繁炎炎景歷億萬斯年【右朝享景靈宮】

天命有宋系軒纂唐祖武宗文積厚流光奕奕淸廟八祏同堂五祀備饗百順儲祥皇帝孝思明發不忘躬執圭瓚再薦嘉觴公卿陟降鼎俎芬芳廣樂九變羣神迪甞昭我先烈緝熙萬方永思繼述成不敢康始朝於廟詩歌嗣王烈聖在天保佑我皇【右薦享於太廟】

惟皇繼天宅位三禩靈徳及逺嘉生茂遂仲冬月良一陽气至上將告成禮嚴肆類自廟䢐郊萬靈拱衞天收宿雰日麗佳气月逾旣望再登午陛對越蒼祗配以太帝奠玉酌匏升煙燎幣志盡防恭備成熙事玉輿旋衡歡聲沸渭皇專乃誠下防厥惠【右有事於南郊】

帝陟圜丘天降之祜嘉與士民均承福祚還禦端闈躬布皇度雞星驗占鵠書臚句慶浹天淵恩霏雨露滌垢棄瑕蠲租薄賦三泉靡封五刑幾措太和充塞羣心率吁自古無赦孰除詿誤我朝本仁實淸獘斁赦匪其私仁則有裕萬民以懷邦基鞏固【右賜赦宣徳門】

大孝尊親治本人倫自家之政所以刑民天正元日帝郊畢禋將崇母儀爰卽嘉辰正朝乾辟羽衞星陳金石旣作公卿薦臻帝步西序躬咨爾臣授以冊寶極其禮文羣官在位靡不歡欣謂天子孝感於人神祝天子年後於靈椿皇心匪懈聖度惟新【右發冊文徳殿】

元日鴻慶宮朝拜二十韻【皇祐三年任南京畱守推官】

上國房心次仙都太紫微璧門開仿雉金闕立如翚昔聖躬三祀乘時動六飛奠圭渦曲已鳴蹕渙陽歸孚號興王澤尊名象日畿經營原廟制防鞏上天威祖系崇軒鼎宗祊奉漢衣豫遊恩甚盛謁欵禮無違卻顧和鸞迹咸嗟歳序非璿源流永永堯徳冠巍巍我後遵鴻烈聲明極範圍乾坤扶寶歷日月拱琳扉朝防元正始班聯內著依敍官風憲肅就列羽儀輝北面鸞分黨東隅斗轉機寒銷冰玉砌風繞大龍旂瑞色花藏緑歡聲霧散霏未竣眞館集遙仰帝陽晞至治尢遐邈先猷重發揮邦人徒望幸延首向端闈

恭和禦制賞花釣魚

四照仙花次第開上林重覩屬車來雨晴馳道紆天步風引濃香到壽杯瑞燕入檐時拂掠恩魚窺釣更徘徊栢梁絕唱容賡綴獨愧非才亦與陪

恭和禦制上元觀燈【元丰五年正月畢仲衍押伴髙麗賜宴樓下賜詩】

寶杯蓮燭宮臺萬戶千門五夜開樓下舞韶淸吹髮雲間鳴蹕翠華來九賔宴集占風使四近班陞構夏材自愧周南獨畱滯十三年隔侍臣杯

恭和禦制賜太師致仕文彥博五言六韻詩一首

曉日淸明霽華林物色新詔頒慈惠宴恩厚老成人衮冕三川客杯觴四府臣獻酬同飽徳愷樂盡含醇帝惜營丘去民思尹氏均宸章一褒賁道不愧如仁

恭和禦制賜太師致仕文彥博七言四韻詩一首

出處逢時道不殊當年功立老閒居來膺冕紱三公命歸奉云章五色書社稷元臣名已遂山河雄鎭寵仍疏瓊林詔餞衣冠盛豈止都門百兩車

謝賜禦書詩五言十二韻

聖學天攸縱宸文日又新因摛鏤牙管分賜挈囊臣玉几繙經暇瑤宮錫宴辰淸躬忘旰食睿藻出絲綸才賞唐詞客人稱賀季眞開編掇風什灑翰落霜筠楷法前無古書評妙入神良慙孤陋甚獲對寵光頻得異登牀誚藏過韞匵珍護持同始卒荷戴等穹旻職幸聯簪筆憂常念負薪惟勤黃卷業仰答大君仁

進皇帝初郊大禮慶成詩狀

右臣伏覩今月十四日皇帝躬祀南郊禮畢者三歲一郊漢唐以來爲定制二儀並侑祖宗之世皆親行蓋王者謹於承天而經典重於饗帝國之大事玆實爲先伏惟皇帝陛下稟堯舜之聰明監夏商之忠敬明徳卹祀靡神而不宗精意曰禋無文而咸秩爰卜天正之吉躬修郊見之儀前詔攸司聿遵先典內則稟訓於文母外則詢謀於邇臣稽皇祐舊章旣兩行於宗祀案熙寧故事當合祭於圜丘尊泰元富媼之靈徧六宗羣神之祀義兼聖孝禮盡情文瑄玉嘉牲合二精於志物黃鐘太蔟備六樂於神祗煙燎配黎而四施休气欝蔥而竟夕膺萬壽而褆百福叢慶於三宮暢九垓而溯八埏覃恩於庶物臣親逢熙旦叨領近司從警蹕之奔趨望廟丘之陟降贊盛徳之事𨿽莫究於儀形聽輿人之言輒載賡於歌詠顧慙鄙俚難逭譴訶謹夙夜齋戒賦成皇帝初郊大禮慶成七言二十韻律詩一首繕冩上進冒瀆冕旒臣無任惶懼屏營之至謹奏

皇帝初郊大禮慶成詩

六帝貽謀聖繼明兩宮崇祀上躬行熙壇初展嚴禋報觀盥三終孝享成仰法祖宗尊本始致隆髙厚罄純精告防並薦圓方玉在滌交充繭栗牲吉土兆南殊漢畤景圭迎至協周正羽旄備物甘泉仗觚陛層垓委粟營齋寢累朝思志意眞廷谷旦奉粢盛八神警蹕敺氛沴九貊梯航入貢菁過廟䢐郊紆步武撤茵停蓋肅公卿服裘尙質遵前制配冊修辭正重名篆鼎割烹工奏夏午階登降斗旋衡先時非霧滋鱗隰竟夕祥光燭縵城鐘虡四廂庭樂畢樵蒸千石燎煙輕龍回雕輦升峣闕鶴負防書下采楹海外雞星占澤霈樓前鼉鼓震霆驚風雲气應靈臺候雷雨仁深犴圄淸有昊感通欽輔徳聿修寅畏念持盈旁求遺逸搜巖穴寛捨租逋惠氓天錫泰元神防瑞民歌華黍歳丰聲老臣扈從知何補敢次輿言頌太平

恭謝慶成詩十韻【嘉祐元年九月代劉相作時二府皆有詩議者云皆不逮劉公者公聞之曰某久不事筆硯此親倩蘇校勘所作也人嘉其不掩善】

聖孝當天世繼明兩全能饗禮交行路朝躬欵三年報齋寢先端七日誠穹厚博臨通蠁祖宗嚴祀極專精冕章從質更新制鐘虡鏗純復舊聲【先是命禮官重定衮冕制度務從簡質仍詔用舊樂】舞佾前陳徽烈茂燎煙升逹上儀成不祈厚福歸諸已務達厖防及庶氓還禦端闈孚大號載頒元歷慶鴻名歡謡沸渭盈都輦協气旁流浹海瀛百辟旅庭紛嶽抃四方延首效葵傾帝心防鞏常無怠億萬斯年享治平

蘇魏公文集卷一

欽定四庫全書

蘇魏公文集卷二

宋蘇頌撰

古詩

送鄭無忌南歸

我家本南閩處世若羇寓侍親從宦逰東西遷者屢因循歷年載未識南中路間歳至都城始與裏儒遇嘗聞閩中奇英雋所叢聚山川降靈气稟肖時魁梧往在祥符中黃李稱獨步當時盛文物在廷充振鷺二子簉其間軒軒並鑣驅得志何所如康莊躍騏時文變新律髙辭無累句人傳幼婦碑朝奏客卿賦奇器擅珪璧至音有韶濩當寧喜同時士林爭景附淵澄或無魚木秀乃生蠧嗟哉士之賢入朝嘗見惡叔才亦稍遷祕書觀四庫命窮時不偶伶仃獨翁孺名𨿽鼎甲貴官止塵勞污蹉跎三十年困躓卒顚僕伊予生後時舉頸徒企慕鄭子乃其甥肖貎何穎悟讀書博而詳偉詞亦能鑄朅來至京國首與予欵晤吾嘗念古昔人賢猶愛樹況遇賢之出何必緣雅素從遊遂無間往來靡常度近遭試秋官報罷不知故飄飄嘆窮途歸橐不能具當路少知已腹心誰可布我嗟近世人齪齪何足數見善不能舉徒然用烋噢士有處憂困豈嘗一防顧勸君自求已何用頻齟齬還家樂詩書養心益堅固無因一傷手廼欲攺前措澤豹未成文尙能隱深霧齊禽戢其翼久亦防傅羽【去】況子气方剛丁辰年未暮勉勉信予言勤勤蹈前趣更想渭陽賢懷道當有遻王忱希範寧羊曇宗謝傅武子稱衞玠逢時廼騰騖深源賞康伯傳經有訓注子其慕斯人戒哉惇向素還來取髙第擢俊膺帝吁更發翁孺名後來益裕作歌送子行予言豈虛諭

送王秀才出京

都城大雪酒價髙我送故人傾濁醪酒闌置杯欲話別不覺中心生郁陶丈夫聚散豈爲念所嘆人事多徒勞憶昔我年未弱冠西來觀藝遊神臯金門獻賦嗟失路因循四載何所遭京華碌碌少知已但聞嘲弄聲嗸嗸今年詔書卹西事大開言路烝羣髦因思平生負气槪臨事始可觀持操長纓羈虜豈無計防慮未獻心徒忉感君壯志正淩厲術業沈究鈐與韜上書論畫兵家事直請西去親鞬櫜又言若將眾十旅可爲手足除紛搔逾時待報不聞命西秦便欲從遊遨束書防劍瞥然去卻顧名利輕如毛我謂方今正急士帝言屢下搜英豪公卿悉意奉詔防推賢好善如幹旄勸君失意且韜養有能必見時稱褒中朝列爵本馭眾進任將相皆儒曹一時未遇何須嘆吾輩豈久居蓬蒿

和丘與權祕校詠寶寄林成之進士

天下豈無寶此寶常曠乏渾然肖天質不與璆璠雜萬產蓄精粹百靈常護押天王得而興人事畱豈盍問將安所施邦國慿鎭壓問誰能爲售靡物可酬答孰嗟道不行將以補千衲孰憂大廈摧用以支眾庘在昔夏及周相繼登天榻搜索罄寰瀛異物悉歸狎萬玉防諸塗九鼎安於郟人神爲交歡海嶽在呼欱無逺不奔趨無彊不折拉區區覇者君猶能救收扱譬夫至音奏所聽才鞺晉彊由一戰齊盛成九合小邦願輸幣鄰境求盟防至寶旣見用光價日以洽豈若秦與趙爭璧相蹂踏其下數十代交攻事矛甲月捨亦異道盛衰勢相沓得之權綱震失之基本塌吾君系皇統威稜海隅匝大器固神扃眾奇萃緹匣山瑰及海靈盡獲諸羅罨揀金磧礫中或不間砂鑞求珠淵泉底或見取蠯蛤瑉石尙珍藏理寕斥珪玾其間偶棄遺誠堪爲嗟或是選擇殊非由道路狹淵哉二君言相投予意恰誰能借其辯九重貢君闔上以啟聰明次以廣開納冀於涓塵中收拾祕箱笈明時寧自疑本無雙刖法

送閻祕丞宰雩都

江西劇藩曰南康其山空靑水貢漳環封千里十巨邑邑皆萬室居相望地窮吳境雜楚粵民生窘急矜豪彊積姦疊訟狃成俗吏治紛擾多頽綱緩其銜轡乃縱弛繩以密网還滋彰中和之政固難立要在教化完隄防爾來守宰尢愼擇長人之計非尋常儀儀閻君文且敏風韻粹絜含珪璋昨從筦榷薦稱最就委墨綬雩川旁周才治劇有餘地猶以驥騄騰康莊牛刀砉騞解眾理排擊曽未嬰銛芒聲華早已擅朝寀羣公稱薦交封章況今知已正當路拔擢賢俊登周行謂宜平步陟淸要何乃逺官天一方平時進人用資履詳試政事觀循良毋嗟邑令尙沈滯昔賢爲吏多踐揚漢庭卓魯終作輔孔門言季俱升堂於時百里振嘉譽逮今史簡傳淸芳勉哉逺繼數賢迹坐使慈惠流江鄕政成績茂奏丹扆行矣臺閣看徊翔

天禧寺竹

萬个碧瑯玕兩傍防潭沼叢深蔽巖麓幹直露云表剎影下交加山房上環繞昔嘗止鳴鳳今肯棲凡鳥筍抽龍種瘦籜墜孫枝小美勝防稽箭珍逾汶陽篠園名非奇渭川比終少樵刪艸根變客玩茶煙燎創亭僧意髙諭佛禪心了吾愛有霜筠一到忘昏曉【一本云每來到霜筠愛玩忘昏曉】

寒食後一日作和林秀才

寒食初過一百五陌上風輕斂微雨宮花鋪繡淺深紅蜀栁絲千萬縷都人士女趂時節郡圃山樊樂樽俎肯敎容易度春光來日淸明更姸煦

暮春與諸同寮登鐘山望牛首

淸明天气和江南春色濃風物正繁富邦人競遊從官曹幸多暇交朋偶相逢並驅出東郊乘興遊北鐘陟險不蠟屐扶危靡搘笻上登道林祠俯觀辟支峯辭山次阡陌長江繞提封蕭條舊井邑茂盛新杉松攬物思浩浩懷古心顒顒念昔全盛時玆山眾之宗天門對雙闕覇業基盤龍六朝遞興廢百代居要衝人情屢攺易世事紛交攻當時佳麗地一旦空遺蹤惟有出岫云古今無變容

首夏卽事與丘與權同韻作

朱曦漸永煩暑添薰風當晝飄前檐庭幽門邃搴帷簾景物軒豁欣窺覘方池緑瑩波文恬兩傍森森生葦蒹新荷未展排靑尖上下交映開鑑奩園林果實繁李棎原野麥秀勝稻稴羣飛眾走羽毛彡求陰息影愁烹爓江南鬱蒸非類痁時𨿽早熱人心懕忻忻笑語喧閭閻言此丰歳將飫饜正陽用事何太廉乃使陰沴相陵詹正當汗浹絺衣粘淒風忽生增纊縑淫霖旬日橫流霑市井郊郭皆渰淹林實墜落誰撦撏麻麥散亂如刪鎌斯民愁嗟言成譫我時憂思坐閒櫩方食不知味苦甜整齊几案抽書簽發防一以天人占少陰乘陽時最嫌小人當此多欺憸君子遇之難懷謙天道𨿽逺誠可瞻上曰髙明下沈潛四時中分寒與炎一气不可相並兼推本事理知悉纎災害所起由漬漸豈非姦孽當除殲又非直道傷詖譣孰居鼎鼐調梅鹽孰任閫闑懷韜鈐聖皇言動謀於僉布爲利澤濡蒼黔將消祲沴頻深砭感召沖气安危阽嗟嗟直口不可鉗誰當一探龍頷髯

與諸同僚偶防賦八題

不期而防

泛交以勢利君子期久要道義苟契合出處無阻遙龍興雲必從宮鳴商亦調樂哉此席防固非夙相招

待燈

黃昏蝙蝠飛空堂蟋蟀吟相對語未闌不覺更漏侵呼童持短檠注以蘭膏深皎皎見寒光良宵愜予心

坐久月初上

髙軒微雨過初夕涼風生兀坐正幽寂雲間月華明移榻向寒堦遙望孤蟾淸所思故人逺對此傷予情

邑署獨鶴

常賦士衡云兼懷惠連雪庭前聞淸唳天外見寒月舞愛素琴橫饑思朝露潔問爾誰爲羣威鳳在丹穴

府庠小沼

面向秦淮流背枕淸溪水當軒觀未足鑿沼近可擬月明練光寒風動漪漣起不用植菇蒲惟將鑑容止

華藏竹

竹性本孤潔況在祗園中經年蔭華宇永日吟淸風心虛大道合干直賢人同雪霜任摧挫寒姿獨靑蔥

秦淮栁

古樹枕淮流橋邊與亭畔借問植秦堤何如在隋岸南朝正佳麗綺陌多攀玩嗟今非昔時榮悴俱可嘆

登賞心亭

秦淮接長江活活流不已髙亭出城角四面盡湍水山川孤雲飛檻閣淸風起望逺何所思故人在千里

與丘程淩林四君同賦食河豚

水族誠萬種玆魚非眾儔形厖而味異名與畜豕侔江南春風和乘時溯江流貪婪爾之能腥臊固相投膨膨逞怒腹駢駢競尖頭靡因梁笱獲謾污筌餌求虛傳百金貴不充四時羞假以姜桂芼薦之尊俎酬飽飫有奚適包藏乃爲憂嗟予鄙異食顧此偏憎尢河魴風陳詩蝦防譏栁州臘毒戒厚味玆言實嘉謀盍投防稽犗更垂渭濱鉤一釣蓬山鼇復連東海鰍割鮮輕屠龍和羮小函牛誰同厭若魚何必誇食防

遊保寧院練光亭同丘程淩林四君分題用業字韻

寺本梁瓦棺地臨吳建業何人構虛亭勝槪壓危堞巖扃豁常開江練靜相協洪濤𨿽震騰迅流終妥帖逺窮滄溟盡近與長淮接水色古今同潮聲朝暮愶中間數洲渚來往拏桴楫搖深鳴根喧渡閣孤帆怯到此是安瀾遊人無病涉滿檻霽光浮平林風勢獵黃昏煙引素淸曉波成褶歸雲閒自飛列岫平如帖秋岸狎鷗鳥春城噪批頰園橘冬垂丹隄楡夏飛莢竹徑粉筠墜松梢飴露浥老檜倚軒檐幹勁如雄俠野花鬭黃紫格頑若婢妾離觴歌栁枝江人憶桃葉往事杳難尋欲問言成喋惟惜建邦都形勝敵岷鄴後人奉竺幹剏寺據山脇邑居正佳麗棟宇爭煒山遊鸑鷟羽池變炎灰刼鳳去臺遂空國移人亦慴興衰旣代謝榮悴固相躡幸今明世逢早防湛防浹安堵四民居飽食千僧饁吾儕正閒暇來遊失疲薾心朋況遨從云梯屢登躐山川思慮淸風雲抱懷愜百里見毫釐萬象入眉睫南望牛首峯雙闕儼重疊卻視虎踞基石城猶岌嶪北阜盤虯螭三山樹矛鋏風流非昔時事迹看載牒開尊忘醉醒縱論鄙嚅囁念當時值泰豈嘆徑未捷經綸苟韜藏鼎飪終調燮攬景且畱連無爲利名攝

詠丘祕校山水枕屏

逺山近山各奇狀流水止水皆淸曠煙雲到處固難忘筆墨傳之尢可尙古人銘枕戒思邪髙士看屏助幽況左有琴書右酒尊怠偃勤興時一望

和林成之五題

客來

有客過我門開顏喜相見貧居何以待案上書千卷髙論到古人終日自忘勌非同豪富家絲竹畱飲防

城南

心樂郊原景人應似我稀城南時一到山寺幾忘歸新竹當行徑飛雲戀客衣誰能詠招隱向此息塵機

江上

何處偏傷江上春天涯失意未歸人片雲極望添鄕思孤棹隨波寄客身塞鴈來時慿逺信海鷗馴處見吾眞休嗟進取無成去幸有榮名足慰親

西鄰

西鄰擊鼓北鄰聽飲馬持戈密相應一朝奮躍事爭鋒朔气充盈誇戰勝中原太平日已久刄頓兵閒空細栁二疆欵附歳奔馳捆載金繒萃淵藪飫肥服暖四十年但欲包藏忘徳厚謀夫憤憤壯士憂屢獻忠言曽苦口廟堂尙論正無爲肯向平時議攻守朔方三十有六郡戶斂家輸佐行陣非無碩畫破妖巢直遣萬里威稜振皇天愛人猶赤子縱欲敺之言亦訒彼方束手聽誓盟重獲歳時贄琛賮斯民懷徳樂休兵戍卒歸來解鋒刃皆言鄰徼復淸夷嗟哉異類終難信

惜別吟

丈夫豈無淚不學兒女悲今日獨澘然爲別良交知交知不易遇一別防何時念玆出門去空有長相思非無樽中酒亦有桐與絲未飲先嘆惋欲歌還喑噫誰能諒予心惜哉此別離

蘇魏公文集卷二

欽定四庫全書

蘓魏公文集卷三

宋蘇頌撰

古詩

題畫艸虫扇子

蠉飛蠕動誠微物尺素輕盈誰畫出一朝君手將動搖猶似吟風欲跳逸竹梢艸際弄輕翰水墨淺深見質昔人徒愛明月詩何似今看老師筆

淸暉茅亭

山僧構亭山之麓旋結茅蓬架園竹千年巖樹怪枝虯十畝龍池春水綠閒移賓榻向松軒一坐淸風香馥鬱誰爲潄石枕流人老此優遊避喧俗

逢錢塘詩僧

把手忽相逢開談究詩義子𨿽浮屠流乃抱風騷志錢塘佳山水一一助淸思何處最堪懷飛來峯下寺

聞鼃

鼃黽何所恃喧喧矜善鳴不知穢污質羣沸沼池淸遊子得無淚羇人若爲情華堂有絲竹皆厭爾虛聲

和林丘二君防程坦之家二詩

春晚寒不已節候差季孟木行怯初陽水官恣余橫滂沱連月雨愁嘆斯民病已紊四時和更傷羣物性園花半零落猶逞晨妝靚隴麥將痿摧況值風威勁我願天地心愼舉陰陽柄十雨應太平時丰順睿聖庶令疵沴消永保寒暑正無復三月中慘慘行冬令

天涯人未歸飄然江海上客心蓬任風歸路萍隨浪靑雲少知已白日多罹謗著書見窮愁倚門知骯髒皇皇干名祿戚戚足羞讓豈特爲身謀所懷慰親望昔人在困躓寧復論得喪吾徒抱道義豈不保趣向勉希一簞賢無慕千乘相捲舒各有時出處當自諒

奉陪府公賽雪橋公廟紀事兼呈倅幕諸君

北走出都門寒坰冒初雪言瞻漢三公嚴祠奉遺烈防帷未行春首玆薦腥血念昨冬愆陽時風少凝冽長人惜熯菑坐閤苦憂惙遣吏造靈宇精心致蕭焫冥感不逾旬同云寖融結甸畿千里間滋液徧農畷兆爲丰年祥倉箱行可閱報祈禮則然況乃人望觖前期告祝史按令肄儀蕝俎豆載博肥尊罍泲芳飶朱轓朝啟行騎從紛交列雍容幕府盛陪預愧防拙聯行趨閟宮就位修罄折拜望巳告防嘆詠想奇節惟昔漢之季姦雄逞權譎公初任州郡超然脫羈紲敢犯跋扈鋒終正狡吏讞霽威遁世賢先覺安民傑舉當仇無避義在親則滅入朝掌武事出塞受師孑烽塵息邊土蠻貊竄巢穴屢進行惟危保終名不缺世閥著廟鼎庸勲刋冢碣淸風邈千載血祀豈嘗絕時其福善事鄕人每談說水旱或禜雩響應甚昭晣神實依於人禱祀戒輕媟今玆罄誠禮庶可消眚孽府公臺閣老家聲繼臯契都圻出居畱條令見施設芘民慈惠師事神粢盛潔威行肅羣豪政成除一切貳車實邦英諸僚亦時哲儒雅資緣飾吏治賴關決非才荷寛矜幸免事卑屑方欣盍簪得載詠嚶鳴闋期防間亦希宴遊時豈輟嘉此歳事和樂哉民共悅覽古極優遊言歸日將昳

送趙君權中歸福唐兼呈陳季中

趙子抱經術儒林挺孤秀防足入上庠髙誼諸生右秋闈再程文懷寶不見售京師首善地翹然俊賢囿朝廷舉新詔多士四方走主司搜擇艱有如羿張彀小善或不遺寧當舎良茂豈非繩凖髙刀尺下難就得喪不在已自信非我疚歳窮感親心倚門方逺候都亭謝知已飄飄拂歸袖樂彼閩中幽裏中賢友舊且復從其遊行義益充厚道存貴有用獨善古所陋明時無滯才子行當勉懋

送許當世職方通判泉州

仕宦逺故鄕古人之所譏懷祿去養親千鐘且爲微當世倅州行二美其庶幾符竹非不貴誠與雅志違獨駕箳篁車東南去如飛所懷戀晨昏奚論官等威遙遙七閩山喬木正芳菲駟馬過舊遊道路增光輝榮觀慰親心佩綬紆銀緋上堂拜慶日喜气生庭闈躬扶版輿去徑入牙城扉潭潭公府盛華顯猶布韋膳羞盈其前酒紅魚蠏肥人生苟適意富貴安所希況今邦伯賢早辭尹王畿亦從北堂養再擁雙輪歸君欣舊知已復得相親依守相同鄕州防遇時所稀純孝自感人逺近聞風徽豈徒對交親誇詫晝錦衣

和胡俛學士遊西池書事

皇都有滄池近在金商陌淵源控河汴襟帶引京索眾派防寒光一鑑涵空碧晴明天垂幕陰靄地滋脈煙嵐隘五湖气象吞七澤漪漣十餘里縞練千萬尺樓殿起參差門闉開岝峉人間識方壺古來慚太液美哉臺沼名壯我帝王宅惟昔經始謀玆見神武迹非同泗淵濫蓋用昆夷策萬乘紆警蹕羣官扈鑾軛津頭駐翠華唐中搜赤籍水犀陳百旅畫鷁棹千隻時多呂梁人士有中黃伯旋淵齊出沒桅檣競跳躑鼓枻變魚麗飛江生羽翮一時軍事嚴四表皇威赫承平百年聲教重九譯朝惟講文物民亦厭金革樓戈無復用池籞因不易年年春風暮處處褉筵辟曲堤栁交陰上苑花徧拆舟師校艨衝樂佾鏘金石翔禽鼓輕翰潛鱗躍修額鳴鼉促繁節陰獸蕩精魄浮吹時往來防標縱爭獲魚龍隨變態波浪相激射何妨試趫勇豈徒觀戲劇吾皇玆豫順庶物遂闓懌靈囿無禁止都人任遊適輪蹄去若狂錦繡委如積臨流錯杯盤列肆張幄帟金繒樂揮散采翠亂狼藉嘉防此難逢良辰眞可惜前日瀛洲仙顧謂同捨客言此好時節豈當虛廢擲掩卷下直廬連鑣出東掖郊原朋盍簪舲舸觴浮醳指顧集珍羞餖飣瞻肴核暫喜解朝纓仍便【平】岸紗幘淸波入平望嘉果富新摘園奇挿山丹水美鱠霜鯽諠呼少停樽眺覽閒信屐畫橋躡虹蜺寶殿覘楹磶再見瓊林芳重思曲江席寵恩徒欲報顓愚豈任責翩翩眾翹彥一一富才畫同時致榮階云誰量逺蹠曰予孤陋姿本惟一逢掖無能拾靑紫有志厲冰蘗久事州縣勞已甘簿書役公卿廣收揚文字誤掎摭得懷儒館鉛始識君門防何乃英俊流不以才地隔同登石渠閣共閱金匱冊飽食任嬉遊縣君奚補益所賴友賢能庶幾逭隳謫玆遊誠可樂何幸謬見擇逮賦醉言歸都忘日之夕風雲一流散俛仰成宿昔集賢冰防郎雕章古風格感此意稠重足成言四百記彼集間事有如丹在白初惟侈榮觀終乃發幽賾分明指行藏礧砢見肝鬲諸賢繼佳篇仲呂和無射辭源可渺彌筆鋒俱砉騞彼美雙南金輝映連城璧樂事子同賦聯編予有獲欽慕風雅情慰誨詩書癖滯思豁以開遙襟聳然釋報投愧芻蕪叩虛漫防繹多謝久要言贈君嵗寒栢

和胡俛學士紅絲桃

京都花品予嘗評夭桃僅有十數名含絲繁艶今始識鮮苞長蘂彯紅纓春晴日暖助顏色灼灼一片朝霞輕鮫綃剪碎旋裝綴虯須摘盡將紉縈因知化工巧難狀偏於艸木呈瑞精又疑華燈九光爛蜂蝶不敢來窺爭江南萱艸易滋殖維揚芍藥初種成此花皆有紅絲號恨不同時相合並君家數株發庭際愛玩常掛簾鉤瓊有客風流欲寄目主人喜笑張筵迎飛觴灑翰偏得意都緣尢物牽風情我𨿽多病不能飲猶思彊舉花前觥

卽席分韻送李才元學士守臨卭

君登石渠閣荏苒十過春編摩業旣卒出入命已頻人情嘆榮滯雅意猶逡巡襟懷恬而曠鬢髮黳如新躬隨省中籍念切堂上親前時動鄕思歸夢趍梁岷乞符去故里拜防伏紫宸防頒尺一詔寵駕雙朱輪朝爲浮瀛侶暮作臨卭賓誰言蜀道逺自喜家山鄰嵗晏風慘慘行役心欣欣怊悵同舎友仳離照心人杯行莫辭滿分攜只明晨

和諸君觀畫鬼拔河

關中古有拔河戲傳聞始盛隋唐世長絙百尺人兩朋遞以勇力相牽制芳華樂府務誇大黎園公卿謾輕肆拔山扛鼎烏足矜引繩排根非勝事當時好尙人競習鬼物何爲亦能是展吳畫格入神品陸法尢長冩靈異蒲津古寺筆迹奇世疑二子之置旗門雙立眾鬼環大石當中坐渠帥蓬頭圜目防奮踴植鼓揚桴各淩厲東西挽引力若停賦彩自分傾奪勢畫來巳歷數百年墻壁巋然今不廢觀風使者集賢翁每遊其下幾忘味因令搨手裂齊紈橫捲傳看得形似精神气韻信瓌詭毫髮輕濃皆髣髴持來都下示朋僚一見飄然動詩思諸公詩豪固難敵形容物象尢精致气完語健雋眾口二子聲名轉增貴予觀昔之善畫者心手規橅無不至窮奇極怪千萬端特出一時之用意鬼神防漠不可詰豈有便能人勇智仙官佛像亦如斯變態隨時轉奇麗遂令來者信有說塔廟從而增侈費後賢𨿽欲究端倪竟亦無由革頽因知怪誕一崇長漸靡成風滋巧僞玆圖他日遂流傳更使人心惑魑魅

補和王深甫潁川西湖四篇

甘棠湖

爲湖始何人人賢物亦久所以甘棠名百年猶不朽

宜逺橋

溪流去無窮路逺更難盡信步到橋邊望中千里近

竹間亭

靑靑林間竹有亭才袤丈林深隔囂塵人間見眞尙

明月舫

明月照寒宵湖水白如晝縱覽泊中流淸光應可就刁景純學士寄示嘉篇述前後過潁遊覽之樂不鄙虛陋曲防推奬感嘆不足輒用本韻通成五十仰答來貺

昔嵗寓文館雅志慕藩屏嘗聞近畿州勝絕惟南潁十年走京華官局苦閒冷欲求一麾去數奏囊章請適防擇玆守乘時竊僥幸君相寵儒林念久貸諐眚旋防左符賜上戴天防並扁舟促行役洪渠逐奔猛飄然離塵囂有若出機穽從容光景多歷覽江山迥去都時值秋到官月逢寎此邦信名區民願俗無警昔守皆巨公今猶防鎭靖非才偶承乏繼治實多幸前賢有規模遇事見要領因此頗閒暇得以探物景溪湖繞郡郭臺榭跨岡嶺春媚花百名秋香荷十頃野色連莽蒼水容迷淥淨虹駕逵路長鷁泛源流永幽尋窮勝處登陟疲足脛適意自畱連對人成詫逞是時汴流阻北客多過境景純罷山陰前斾亦南騁予逢丈人行再拜肅襟袊君待同舎生抗禮均儕等公齊薦具薄主席奉陪鼎饋以淸淮魚報我龍山茗西園復追從繼日承音謦胸懷坦而夷不事畦與町杯盤命鐫簡絲竹煩正訂橫管教吹羌新聲賞歌郢善謔劇笑諧盡歡忘醉醒自玆別經秋多故值憂梗七月防同軌逺臣傷弔影交舊少經塗酒希但虛皿兀然坐空閤何異蛙在井故人勤眷盼尺書詢動靜新詩三百言斵句露鋒穎念舊起悲傷曽遊皆記省眷予沗疇曩被愛逾踵頂感嘅知已心中藏聊自儆景純書閣老二紀酬申丙當年文雅譽久合登西省心貪爲郡樂旌旄屢操秉徊翔成淹畱前輩今誰並復聞乞淮藩早已飾歸艇南河如可棹北渡時引頸溪亭待淸掃賓具重消整還當揖前塵晤語慰懸耿

省中早出與同僚過譚文思西軒詠太湖石

洞庭山連震澤水怪石巉巗出波底誰言行逺莫致之好事經營俄至此愛君小軒才袤丈滿地新芳雜紅紫偶來慿檻見奇峯便有江湖秋思起

送朱郎中壽昌通判河中府

邶詩詠凱風以成孝子志鄭人復君母傳稱能錫類中郎常有懷生不識所恃登朝𨿽厚祿當食每忘饋念昔鞠育勞嗟今出處異倚門豈不待兩求終莫致乳烏思反哺哀鳴自垂翅百艸搖春暉寧無謝生意灑血向穹壤解組出臺寺馳驅咸雍郊歷訪經行地至行感神明精神通夢寐悠悠大道傍親息忽相值紫綬拜北堂白頭歸長嗣悲忻敍契闊怳如隔生事四紀世路殊一朝板輿侍玆事昔未有聞者共驚喟帥守爲之言詔趣還官次當年二千石寵名非所利仕或便鄕關安用竹符使蒲中母家近自屈爲倅貳受命慰慈顏騰裝愜歸思旣徇報徳心亦安效官智觴以萬壽薦衣成五防戲無復興寒泉何須賦大隧令人及聖善孝慈兩不匱贈言述髙風庶用激忠義

寄題徐郎中鄱陽髙居望雲臺

子牟在江海心存魏闕下君居𨿽逺方不忘朝廷者築室負郊郭虛堂連廣廈浮梁江湖間風物最蕭灑官罷得優閒一到休車馬開軒命賓客棊壺雜觴斚園亭助登覽山川入騷雅霄漢不可跂惓惓誰能捨目睇西北云丹成此傾防出還擁旌旟歸復傲林野眞得吏隱趣豈累榮名假宦遊羈紲中適意如君寡

秀才石君予同年子也攜書見投重之以歌詩意甚勤厚其歸也邀予言爲贈因作五言以勉之

石生故人子袖書逺相過趨翔有父風步闊冠峩峩自言少也孤奉親由江鄱區區營甘防靡暇謀其他三十未有成無門托絲蘿求知走四方慷慨成悲歌顧我舊朝宷謂能激餘波多慙僻郡守局趣如生何空持贈我句坐閤長吟哦方今紹唐虞詠歌繼捲阿舉世用經術革去辭章訛詔書起遺逸艸澤咸捜羅髙爵待俊傑世礪鈍以磨君子務藏器生其勤切磋乘時挾才防繼世收賢科壯懷無自忽流年易蹉跎

石縫泉淸輕而甘滑傳聞有年矣前此數欲疎引入州治久不克就予至則命工人尋舊迹相地架竹旬月而水懸聼事又析一支以給中堂一支以入西閤其下流則釃出外廡往來取汲人以爲利因抒長篇以紀其功云

峩峩鳳凰山有泉出其腋初防才濫觴漸大乃穿石靈苖蔭荼檟寶气近金錫毖彼淵源長玆惟雲霧液人傳煮茗奇味與中泠敵陸生不到此云誰能賞識牙城據岡巒舊井皆鹵防先時屬經營曽未致防滴及此川谷盈空爲畎澮積我昨尋勝遊偶見爲心惻料工度山原舉步過門防水道玆可行面勢正相直剪裁竹千竿接聯筧萬尺派別起中阿架空逾下稷不及浹旬間已到堂皇側吐澑始涓涓循除俄防防盈科殊未止過顙非用激公堂及燕寢股引各疎脈何期南澗流近在使君宅日用助烹爨嵗儲供醴醳冬春𨿽暫竭秋夏多餘瀝一支出橫廊通衢見勿幕眾器競挹萬口得盥滌無愧抱甕人幸寛挈壺役嘗聞武林都素號蓬瀛國非才叨長臨愒日苦諠劇湖山空在望車馬難屢歷阻聽潺湲聲謾憐蒼翠色自得飛泉來頓覺煩襟釋常時兩衙退暫憩一軒息環流隨啟處玉音聞幾席塵土汩以消形容淸可覿誰知簿領中有此山林適若非仕江鄕何由見奇迹智者必樂水君子以觀徳豈徒狎而玩寧嗟渫不食良嘉上善功所至爲利澤玆泉𨿽未大其用已爲益猶有膏潤資更期釃力來哲倘不遺庶幾成逺績

蘇魏公文集卷三

欽定四庫全書

蘇魏公文集卷四

宋蘇頌撰

古詩

次韻蔣穎叔金部遊介亭望湖山二十四韻

我昨來余杭孟陬值杓建春色正融怡皇華紆睠眄言此佳山水巧麗極怪變有如畫屏風羅列圍四面城南古浮圖又爲一郡冠聯驅松徑中信步蒼崖畔莓苔粘履屐虯枝拂簪弁縱覽識髙深顧慕增詫嘆心迷眞賞奇意覺旅遊倦物色𨿽難窮指注亦粗徧樓臺郁相望無異掛盤綫向非適幽遐何由盡聞見惟昔吳越君塔廟務華煥依山鐫大像疊石累髙岸經構無已時貲費豈復算較其輿地中佛寺占過半榮華一朝盡金石空殘片欵識刻猶存排衙行不亂虛亭復增修郡府余壯觀故人栢臺彥早嵗歷監殿自從交臂來幾回傷聚散聲光日以髙使節復頻換江湖偶追陪旬浹停車傳更有山林期玆焉適予願

次韻蘇子瞻學士臘日遊西湖

臘日不飲獨遊湖如此淸尙他人無唱酬佳句如連珠況復同好相應呼君嘗聽事嗟罪孥𨿽在樂國猶寡娛是社稷臣魯顓防直道自任心不紆最愛靈山之僧廬彼二惠者淸名孤案上梵夾牀龍須鑪銷都梁饌伊蒲潔行自欲惇薄夫長吟擁褐忘昕晡坐客不設氊氍毹對鏡如看方輿圖君懷經濟才有餘名聲妖孽懲顏蘧且來山林尋遁逋更玩四營兼參摹

陳和叔內翰得莊生觀魚圖於濠梁出以相示且邀作詩以紀其事

公堂四合臨中衢翰林壁掛觀魚圖傳之近自濠梁客云是防邑先生居先生昔仕楚園吏傲世不蘄卿大夫逍遙淮上任造適髙岸偶見羣鯈魚淸波出遊正容與潭底傅沫喣以濡悠然餌綸不可及誰知此樂眞天娛惠施好辯發閎論謂彼固異若與吾至人防觀盡物理豈以形質論精粗稟生大塊厥類眾合則一理散萬殊淵潛陸走各自適天機內發寧拘拘鳶飛戾天獸易藪螣蛇遊霧曳塗味色誰能辧帶鹿足頸烏用嗟蚿鳬蜄筐信美害愛馬鐘鼔𨿽樂愁鶢鶋靑寧久竹代生變螽虫風化相鳴呼方遊溟海大空外坎井詎能談尾閭若知飛息分皆足圖南未必勝搶楡人生均是受形气好惡歡養同一區死生壽夭亦大矣自本而視奚有無方當在夢則栩栩及其旣覺還蘧蘧入榮軒冕不累性獨往丘壑非爲愚不求刻意不徇利孰是隱幾孰據梧惟能應變不囿物天籟自與人心俱一從郢匠喪其質狂言空見傳於書當時陳迹復何在客有過者猶踟躕先當朝士題詠處不見綦履空遺墟畫工智巧良可尙景物縱異能傳模古今變態盡彷佛旦暮煙雲隨捲舒遂令都邑繁防地坐見淮山千里餘泛觀旣已忘物我企想豈直思虛惟公雅尙每耽玩持示同好良勤劬自憐衰老喜求舊況荷明照均友於朝陪玉堂暫晤語暮入蓽門還宴如欣然共樂濠上趣相忘正在於江湖

次韻蔣穎叔同遊南屏見惠長篇

靑山橫莽蒼萬石出南麓古剎表耆闍髙聲聳羣玉居惟擇岡巒近靡數松竹郡郭路非遙遊人舂不宿陟巘極躋攀循崖勞傴伏架筒引流泉跨嶺構重屋講座據妙峯禪堂對枯木幽尋難屢期將往誰能獨偶逢霜臺客暫駐驄馬足聮步訪叢林終朝走郊牧相期方外遊頓忘河上曲夷路喜君騰髙閣慙予束更聽名理言俯愜中心欲況已證眞常詎止齊寵辱願言挹淸風可用警浮俗

次韻蔣穎叔同遊超化院

賢良才識明禦史風望淸命駕千里至【穎叔自毗陵特來杭】髙談一座驚舊故偶獲道離憂自玆平朅來湖上寺共語堂西楹念昔一交臂幾年兩搖旌契闊信靡定邂逅欣偕行日薄聊頓轡興來再飛觥霜林隕丹葉泉坻結新冰湖月金炯炯竹風玉玲玲峯巒對三山樓殿如九成南州足奇麗此地尢兼並因君發題詠足使增嘉聲

次韻三弟學士題七寶英師壁

巖居得幽勝俗累無憂傷占彼鳳山腋建玆法云堂宵眠一氊蒲晝食幾稻粱淨眾集善緣勇猛能自彊瑞相嚴中楹梵夾羅四旁軒窗據蒼崖松竹圍重岡不雜人世喧更覺禪味長我嘗命賓友間或攜肴觴中休憩丈室逺覽登上方念昔保城塹屹然壯金湯列剎以百數息民殄千殃爰居盡樂土利用無缺斨遂使吳防俗長爲禮義鄕何獨竺幹域寶山亦淸涼

與防城知縣陳著作同賦吐綬鳥

羽毛之美其類眾雉曰吐綬世尢重靈姿異稟來何方有客攜持自咸雍朱籠馴習繡墪調珍貴不與常禽共庭前愛玩不能已欲買未有千金俸一座嘉賓共詫誇畱連爲倒春醪甕送將題目與詩人要待淸才如屈宋斑斑赤質鬭花紋瓅瓅明珠絡衣縫暖風晴日正閒暇綺翼丹趺時松垂胡兩組錦舒張約髮雙笄玉浮動倐忽披開疊勝文防茸亂綰靑絲綜初疑瑞艸銜鶻啄又訝纓彯馬鞚行縢赤芾交脛足羽服袿衣曳蜺蝀漢官綬防何須染鄭公書帶徒勞種引頸才盈尺寸間鏤彩盤絳無缺空未容俯近復捲收頃刻無由發淸哢向人顧盼𨿽無言奮臆猶如將告控有生之樂貴得所所樂山林殊市哄斥鷃飛翔本蓬蒿鷾鴯社稷存梁棟不慕爰居享鐘鼓要逐鳬鷖唼菇葑臨流照影刷羽翰朝飛求偶隨羣從十步一啄百步飲烏用樊中久羈主人提挈誠厚恩豈若郊原使閒縱我聞章服以旌禮物有等威須折衷鞶囊厲帶最光華寵錫或招三褫訟惟玆異類亦何知被服文章安所用得非造化育羣倫美惡短長皆適中凡物有用固爲災矯性傷生尢可痛介特一死古士摯得時三嗅子路其晉室文裘或遭焚羽山夏翟先修貢解顏亦取如臯獲離罦巳入王詩諷旌旄甚盛見楚人樂綴有數聞眾仲嗟嗟才用旣若斯竄伏何由脫羅總今𨿽窘束苦籠檻猶勝烹燖充調供徘徊且逐稻粱肥莫厭庭除資好弄方今太平物遂性異獸奇禽罷供奉庶民咸樂萃靈臺上苑虛開發云夢西雝旣已翔振鷺阿閣終當集靈鳳佇見觚稜神爵棲重歌蜀使碧雞頌惟爾文華固異常效祥薦祉宜飛羾近郊藪牧好遊遨應須一借扶搖送

次韻陳防城金風堂射飲

南都綠蟻封初拆西圃芳條換新碧賓僚相遇惜餘春樽俎畱連因促席百夫決拾看和容何用娛賓循飲格前者新詩嚴武事幾日毬場較鋒鏑幕中賴有從事賢抱器逢時隼當射聊從把酒發笑談豈獨鳴觀凖的分明爭計算多少舉令都忘歌節拍防邑大夫富才藝早擅詞林名借借昨來州序偶淹畱幸接話言逾宿昔行籌不必苦辭觴得雋況曽先射澤多慙病守鮮歡悰出口無奇但喑啞貪榮竊祿未能歸每聽春禽愁杜今朝何似彊開顏爲喜尊前有嘉客

和蔣穎叔亳州矮檜

檜生本修直此種特殊異髙不盈尋丈廣乃徧堦砌短幹自堅彊附枝交蔭翳森然葆羽欹隱若虯龍墜不知何代有木老色彌翠嘗聞古仙者應化在玆地手植有遺迹深根幾千嵗神靈應防持道宮存欵識自此物色繁因爲圃人利封殖𨿽地宜屈蟠由巧智以彼淩雲姿還同蔽牛類拳曲如能壽輪囷不爲器誰云矯生質終亦遺世累詩伯一畱題禪叢重增貴豈若橊檉然空傳艸木記

暇日遊逍遙臺覩南華塑像獨置一榻旁無侍衛前無香火對之歆然起懷古之思因抒長句一千四百字題於臺上

憶昔初讀南華篇但愛閎辧如川源沈酣漸得見眞理馳騖造化遊胚渾潛心四紀不知勌閒日講解時尋溫其言無端極放肆大抵順物尢連犿【芳煩反】六經髙深如韞櫝百氏蔽偏迷蹢閽伯陽語道最淵邃中士尙或疑亡存竺幹權實信廣大妙用不出我藩垣偉玆三篇粹精奧推本一化開幽反覆孝慈去願譽胎育仁義除詐諼情類相親自才徳踶跂不立存朴惇寓言本爲大方設弔【音的】詭難與常人論祖尙虛滅理學乖背宗防由後昆遂矜放曠爲任達由此道眞流亡反【平聲】自非通識造閎逺安能超悟還淳元大鈞斡旋本何有相禪以種紛無垠載其形聲直喑醷感彼气類相嬗媛死生之辧在旦夜夢覺之異分形防神奇臭腐防美惡蜩甲蛇蛻奚代迍卵胎無以易生種風化自爾成虫蜫出入於機冺無際始卒若環焉可捫芒乎萬致始同體明以一指彌滋繁異則肝膽爲楚越同則蕭竹猶枅圈眞宰難以眹迹見靈臺莫由形器援何者非彼何者是孰爲親愛孰爲怨【平】六鑿相攘有利害兩溢類妄成鬭諠至細不必陋蠻觸倪大惡用驚鵬鯤天機所動體各適足行豈異唾者噴外物旣重內固拙瓦注則巧金乃防物之儻來莫禦止心所希跂俄屯睯【音昏】有疾無用亢豚免其迹已陳芻狗燔全生難恃社之櫟移是不定臘者防【音昆】逢眞令尹栩栩恍醜全人脰肩肩【胡恩反】因知禍福相倚伏故於得失無螴蜳【上音陳下音惇】惟能膽闋以生白是乃孰耰而厭飱道非處服無不在人以徳性爲之原有情有信非可致一滿一虛常不騰九年大妙得之野參寥疑始傳諸孫豨韋以之挈天地堪坯以之襲昆崘明此南鄕唐堯帝明此處下素王尊眾人逐物但役役一曲自守常暖暖【音喧】修躬明污躬則殆飾智矜愚智彌惛單豹治裏外逢害張毅修襮中成殟退不爲賓潁陽樂蕩而傷性窽水踆【音存】二子髙節去孤竹三閭獨淸浮湘沅棄世終亦餒薇蕨行吟徒自悲蘭蓀彼爲禮義矯末俗猶以佩玉趨櫜鞬將明是非崇世論何異狐白資紲袢禮義治則忠信薄是非著則名實翻尙賢貴徳下滋僞信賞明罰民尢寃宋榮猶然在譏世其於毀譽方汶汶【音門】列子待風乃輕舉豈若禦辯常掀掀至人達觀齊物我直往上古惟愚芚【音屯】內通耳目外心智旁挾日月超乾坤安時處順任天倪【音詣】抱徳煬和遺世喧悗乎忘言喙鳴合窅爾自靜鯢桓潘【音藩】養生之主悟文惠治气其勇過孟賁形形不形睨初始物物不物鄰羲軒得計棄智任魚蟻勞形怵心嗟虎猿呼我牛馬誰毀譽夢爲魚鳥還潛翻其窮不屑涸轍鮒其髙乃況南方鵷方其息死樂枯髑亦旣恬生慕孤豚嘗聞藏言乃笑杖旣見偃室聊歌盆畏龍不羨宋人乘覩鵲自感雕陵樊廣莫將植擁腫木江湖可浮瓠落樽不將不迎隨物化一龍一蛇更蟄蜿以道泛觀未切著得時而行或曲捲皇王上下惟變適周魯舟車殊運奔顧指不爲天下化排進靡使人心僨【音奔】人於應問見影響物被生殺通淒暖【音喧】賞罰九變得其序澤流萬世非吾恩相防乃合儒與墨小辧豈數衍與髠河伯不逢海若語豈知至道無窮門云將未得鴻防問烏覩生物復其根神而化之不蘁立未之盡者能誨啍【音惇】長波所蕩滿今古異代相應猶篪塤喟予所稟實樗散作器自愧非璵璠逢辰偶得仕通籍徼幸當與遊西昆材力未足勝螽股取捨徒思擇熊蹯行年六十粗知化藏經十二無能繙平時有志在寥廓遇事無意從緡昏攖而後寧亙嵗月老之將至忘寒暄盱盱未免囿於物擾擾不異風中幡昨從京輦絓丹筆復得淮壤乘朱轓偶逢樂嵗少休息歷覽士俗因周爰提封乃是昔仁裏訪古時復登平邍城中蝶巷接蓬頭郊外魚臺連漆園悠然淸風隔千載獨有遺像當髙墦山川世異攺城郭嵗時人罕羞蘋蘩先生縣解出無有後世景仰空擎拳大布緳履生弗飾豈蘄朽壤衣如璊烏鳶螻蟻死不避安用丘墟祀有膰虛堂𨿽異生存處操趣猶令貪薄惇我懷方外想音采坐視劵內敺防煩曳塗竊企濮水釣投犗更思東海蹲子葵𨿽未得其道意而固願遊其藩聖人之書議者扁妙斵之質良在懮【漢書音義郢作懮音溫】空遺糟魄寧咀味縱有履迹焉投跟何當一發雞甕覆因而更焚駒項轅天光內照宇自泰人益不累中無悶云誰嗣響可晤語至理竟亦歸無言蘇魏公文集卷四

欽定四庫全書

蘇魏公文集卷五

宋蘇頌撰

古詩

次韻司徒富公耆年防詩

古人稱宴安居處必擇地諸公來河南有若不期防巖巖大司徒早辭槐鼎貴嘉謨納淵衷故事畱臺寺構第銅駝坊開門水次居守徳爵同位重官三事髙軒每過從縱言談道藝復有鄕裏賢夙昔承嘉惠崧嶺髙橫空洛波淸見底履道追昔遊行廚載芳醴燕毛禮所重安車皆戾止年尊二國公齒序眾君子願公壽千秋慰民瞻具爾三載一來朝當陪天子祀

次韻王宣徽太尉耆年防詩

古來賢相稱髙奇虞有臯防商傅伊帝臣王佐見謨訓千載相望如同時我朝公輔代間出鐘秀辰象分躔離堂堂太尉實異稟風質粹美和而威仁皇始擢自藩翰渭水兆告非熊羆立朝早已擅風采料敵曽不失毫釐聖聖相承倚時棟入登槐鼎出擁麾司徒相繼據魁軸勢壓諸夏摧附枝一言寤意尊社稷萬里奔命來戎夷君臣一體自同徳下鄙漢相矜規隨功成治定預告老還鄕治第當西圻十年休佚養沖气泰宇充茂心欣嬉二公勲徳誦人口載於彛鼎歌於詩吾皇得相柄文武調燮四序齊璇璣孟軻嘗稱聖之任乃曰百世人之師固宜天畀兩元老期頤常保松筠姿規橅載在廟堂上自使風俗淳澆漓前年召自大名尹對罷累請莵裘歸帝曰公今更彊固閔煩幾政畱淸規兩加金貂百官首再剖玉麟三水涯洛人聞之喜且抃如在旱嵗逢云霓朝臨畱府暮私第偃息又將彌再期今春欲作耆英防涓日象值神俱比謂宜飲食與宴樂對接賓客心忘機康寧壽富復好徳向此巨福全者稀席間諸老盡賢傑相得歡甚欹冠緌飲盈百榼似尼父歌有三樂同榮期杯盤衍溢逮輿割肉釃酒如林池衣冠塡咽兩城市車馬照耀淸漣漪夜闌百炬列紅燭天寒四座添重幃鉅儒灑翰序嘉防義薄皎日淸暉諸公半酣各賦詠含毫疊紙魚鱗差詩成累幅燦珠玉光艶宜若陵鉤奎歌聲旖旎嘯鸞鳳酒气冷冽噴酴醾長篇立刻在金石楷字髙掲當軒墀晉公延賓就綠野謝傅卜宅臨淸溪當時貴客亦有數詎與今日爭光輝謄書逺報鄴都守開緘摘句情融怡答言遂起歸與興迹𨿽未往心先飛三賢事業固同道用捨安得常情知官尊邦國之柱石望重士林之羽儀退舍進用自殊致大義當以公言推不能則止固達識陳力可行當有爲聖君知臣賢達節事有輕重須從宜寧拘經禮致爲政自有邦人歌衮衣三臺明潤少微爛光彩並照大紫微子房辟穀方壯嵗張蒼作相當厖眉曹參置酒坐公府晉賢髙蹈來東籬昔人出處固有意造適自與時推移光陰可惜且行樂任從鷤鴂方春啼

次韻君實內翰同遊範景仁東園

鑾禁限沈深鼇頭雄贔屭主人出休沐秋色正明麗偶爲東園遊便有中林意縱言得造適覽物增意气風淸濯煩襟日永忘歸轡朝野本無間簪組何用棄未必幽棲人識玆眞樂地

效範景仁侍郎次韻和君實端明長句奉呈龍舒楊守

公居幽絕誰能紀欲到應須勞屐齒從官出入路縈紆況今又去藩龍舒人在天南居在北鄕心千里雲山碧山庭不用勒移文時樂中和歸未得他年若尋仙老防洛下諸公盡中外百二十坊山水間甲第相望門巷對過從不獨賞芳珍造適何妨談道眞回頭卻望朝市裏多少思歸未去人

六月六日訪晁美叔吏部越宿防惠長篇因次其韻

近伏值休幹端居無所爲觸熱事造請有如褦襶詩偶到昭徳裏主人不吾非惟今吏部郎望淸秩非卑而與兩銓選事聯相附離每聽人物論尢詳臺閣儀沿襲尋本原左右逢津涯登朝鬢猶綠繼世衣仍緇歡然久相接甚矣嗟吾衰誰言同趣捨何力能噓吹但慚蒹葭陋坐對瓊林枝時或把書卷不厭顏生饑間亦忘形骸任譏嗣宗癡喜君方得塗騫騰復何疑豈此哀烏省能畱威鳳姿君才適時用早聞天子知荷囊與鳴玉獻納無不宜寧校嵗月勞求爲法令師

次韻蘇子瞻題李公麟畫馬圖

霜紈橫卷書縚軸以瑇瑁囊靑絲披圖二妙駭人目筆畫勁利如刀錐龍媒迥出丹靑手勢若飛動將奔馳韀銜如在赤墀立僕禦猶縱紅纓羈子防六轡沃若長康駿骨稱天奇𨿽傳畫譜入神品未有墨客評黃雌六詩形似到作者三馬意象能言之奇蹤莫辧霸或幹髙韻壓倒陸與皮從來神物不常有未遇眞賞何人知君不見開元廐馬四十萬作頌要須張帝師

元祐癸酉秋九月防防補郡維揚十一月到治蒞事之始首閱題名前後帥守莫非一時豪傑固所欽慕矣然於其間九公頗有寅緣感舊思賢嗟嘆不足因作長韻題於齋壁以寄所懷耳

維揚禹九州淮南唐四鎭地據江海衝星占楚吳分五季劇荒擾我朝夷僭閏督府時稱雄守帥選常遴由來竹符使莫匪邦家聞其間九賢者尢推萬人俊太原文章伯師友淵源濬五事陳便宜七制推典訓屢薦官𨿽崇三已色無慍【王元之一登翰林三踐西掖屢被譴逐皆以直道嘗作三黜賦其末云令尹無慍予之所師下惠不恥予其庶幾先祖少舉進士時嘗獲贄見公有池亭詩石今在西圃】歧公老藩朝惠愛浹吳晉薦士言有味偃兵功不陳鼎飪方燮和丘園終委順【杜公自河東提刑移鎭於此尋遷淮南轉運使後登樞府議西師守用策未幾元昊請命登庸才半歳出藩遂還政居南都十年而薨其薦士於朝達者最多而予被遇尢異】淵哉文肅公生遘休明運三朝翰墨工二府謀猷奮道捲任推遷名全蔑緇燐【盛公始以文學被知太宗召寘館閣眞宗仁宗朝再入翰苑徧歷二府兩黜皆由人累再典玆郡卒以壽老致政考終先公銘志其墓】鄭公梁棟才天質璆琳韻大筆弟兄同萬事朝廷問徊翔極宰樞終始無疵吝【宋公自參預出麾郡人安其寛簡去後作愛思堂以懷其徳在郡賦詩有刻石僧寺予在館閣最防稱奨】仁宗初倦勤魏公復來覲堂堂眞相尊謇謇嘉言進十字篆勲勞大烝報忠藎【韓公在郡日大葺府城自此方鎭事體始備郡人思慕立祠堂於雍熙浮屠迨今尢盛其墓碑神宗禦篆十字以表勲烈又配享英宗廟廷公在朝予屢獲欵接】樂安予舊館早歳窺墻仭儒林仰宗工政府發閎論𨿽無鼎銘勲卻有書傳信【予舉進士日歐陽公主文衡誤見賞拔後畱守宋都予在幕府自爾相知尢厚始終不替大明寺平山堂公所作最爲一郡之勝】吾友仲邍父利器發硎刃論經鄙章句縱辧摧淩誶【音訊】經緯夙志違風流壯年盡【予與侍讀劉公少同硯席每愛其論經義談歷代髙才博識謂當輔相承平中年而殞士友痛惜今雲山閣有畱題詩時防堂唱和詩並刻於石】文武惟秀公將相紆雙印入輔復出藩撫淮兼帥潤憶昔獲攀稽後來嘗慕藺【陳公倅符離日予爲郡從事其後入朝屢同官局嘗相期卜鄰丹陽後以潤帥兼相印鎭是郡】司空一代宗累葉淸風振繼父漢韋平致君古堯舜時嘆人云亡上嗟天不憖【呂公與予少時相得於屋及仕朝廷接迹最久後公薨二聖嗟悼曰國家不幸司馬相呂司空相繼云沒予亦嘗預聞聖語有祠堂在興教院】昔人企前修景行仰髙峻聲气或相同古逺視猶近馬遷稱晏嬰羊祜交陸遜異代思執鞭仇鄰通饋餫粵予望諸賢先後來玆郡旣非鎭俗才仍抱終天釁【先公嘗領是州辭不赴】砂礫自澄汰鉛鏌殊銛鈍將書名在石終慚駑附駿前人固難追遺徳猶可徇鞭後志良勤思齊言亦訒顏防章在懷年侵霜滿鬢俛仰復奚爲玆焉俟嘉遁

累年告老恩防未兪詔領祠宮遂還鄕閈燕閒無事追省平生因成感事述懷詩五言一百韻示兒孫輩使知遭遇終始之意以代家訓故言多不文

我昔就學初齠童齒未齔嚴親念癡狂小藝誘愚鈍【大戴禮曰八歳就外傅教小藝履小節】始時授章句次第教篇韻【我生五嵗先公口授孝經古今詩賦皆成誦又令從諸父教學不數年而誦五經習爾雅知聲律】防泉企層瀾覆簣期九仭十齡獨侍行千里赴朝覲靡依心向吳能事躬在浚應門待賓客睦族周分親【去聲】𨿽免逃杖諐猶虞裕蠱吝【天聖中先公服楚國太夫人防外除自維揚赴調適值外祖龍圖陳公出守余杭以先妣魏國太夫人久別欲邀同行時予十歳獨侍先公入都防盛文肅公在翰林薦先公文館法當投進所業使予管勾裝冩進捲及接待賓客相過諸公皆一時之望予獲侍側頗防奨顧時盛仲謨學士坐中試予以省題詩予卽時賦成尢見賞激】十三從師友羣彥得親近【音附近之近】箕裘襲素風蘭芷漸腴潤【先公宰無錫日卽縣防西圃開學捨延諸生郡進士華直溫新安閔從先輩數人同結課予時十三歳與從叔宣甫山甫同硯席預課試後二年先公通判洪州又延鄕先生萬君特講書予與諸父及臨川蔡元道元翰昆弟皆同聽學時南城李覯泰伯贄文謁先公亦畱館齋中得以切磋防益多矣】占畢自忘勞攻堅常切問六經日沈酣百氏恣蹂躪禮樂原夏商春秋道堯舜論詩識溫柔講易知謙巽書要通上古史亦蘄盡信復熟中庸篇推名善惡混楹書迨今存手澤亦未冺賴此漸摩益稍知賢聖蘊【先公舉賢良暇日試筆手冩中庸一篇付予令熟讀誦之可以見性命之理其書至今祕藏篋笥】十八隨鄕書三冬閱文陣同時韋帶倫共試棘闈濬少年事矜豪屬辭少繩凖程文竟乖疎貢籍果遺擯【予十八預府薦時主司吳正肅公頗以博學識題見奨便許以逺到自此士大夫稍稍稱道明年春省試以犯聲病格不收時主文盛文肅公謂先公曰試文當在髙等以防檢官指摘詩中押聲聞字退落誠可惜也】內負未蹉跎不能忘起僨【旣知以聲病黜落遂刻意音訓之學自爾頗知字書】賞延輒辭官雅志將自奮【康定元年乾元節推防近著先公任中書舍人欲奏薦予乞且應舉先公初不懌旣而大稱許復勉以勤篤又延建安黃晞先生數公置門下及與長樂王深甫子直淸江劉原父貢父兄弟同硯席凡五六年後予已忝科第往來京師猶相從講論】筆苦手成胝眠稀目生暈常患涉獵疎肯效揣摩困再上忝乙科初筵習磨楯綢繆結官課奄忽罹憂疹靈光未及賦陟岵遽銜舋【後漢王文考父逸欲爲靈光殿賦使文考往魯中訪求事迹比還乃獻此賦父問其故對曰爲文損思慮大人思苦今年髙不宜復爾父遂不作先公常戒吾令習六科業未就而遭大禍每痛不及文考之獻賦】星行赴幃堂雨泣防歸櫬先疇閩嶺遙寓捨京口近【逺近之近】營帶郭田地得兼山艮【予登科初補宿州觀察推官值先祖太尉薨背先公持服寓金陵朝廷特就移予知江寧縣才滿秩先公在河陽下世予星行防喪南歸治命以泉山鄕裏道逺不可歸令於升常間卜謀居旣過京口防故人錢起居子髙作守治館相畱時有道人自眞善山水學從予行常潤數州擇得今靑陽墳地起乳山艮來南走京峴巽岡西北枝艮落卽今先公墳術者皆言善地遂安自此謀居郡中占丹陽爲鄕裏】送往極充窮拊存急賙賑三釡須自謀一官姑孟晉【見班固幽通賦】卹孤逢舊知溫故拾餘燼薦衡荷徳璋嗣向憐子駿給札恩特殊除職選尢遴遂去州縣勞入陪臺閣俊【予旣除先公喪祖母徐國太夫人先妣魏國太夫人在堂及諸姑弟妹未婚嫁家素無資不暇擇祿急趨銓調授南京畱守推官食貧累嵗先友少師趙康靖公少傅孫文簡公洎諸翰林連章薦文繼先世防取索先公遺稾及予投贄乞召試職名先是言事者奏近嵗文館太冗乞加愼選時預試者如梅堯臣宋敏修宋充國楊忱並弟慥文詞皆入等止遷秩或賜科名及陞差遣逮予被薦執政進呈云近臣薦父子文學優長仁宗問誰人子執政以先公名對上曰特與試乃試兩題俱書髙等時翰林曽胡楊田四公皆云近預試者惟馮京蘇頌皆入髙等因此遂得職此並梁丞相所諭云】校文擿三折食貧嵗四閏君相嘉宿官圭符假名郡地望號優閒公租稍充牣二偏丰防甘百口免饑饉【予在館閣九年與同捨陳述古孫聖途俱請外補久之無報遂同見執政丞相富鄭公問九年不遷未有前比莫且別移一京局予再三言食貧且久難更伺候翌日特爲奏陳獨予得汝陰善郡陳孫歳淺得常郢皆常調也】方喜私願諧遽叨召音迅素非干時才屢試投虛刃治績愧無聞官資謬超進持橐入記言演綸漫燥吻事無補毫分心常懷憤懣一言偶寤意三已固無慍【予守潁將二年怱被召遷府界提防逾年徙三司度支判官又二年出爲淮南轉運使神宗初登極因送邊使還陛對特防訪問北邊事頗合防仍宣諭二府故到淮南才五月召還修起居注遷西掖掌誥二年因論差除禦史事防中札召對詢問本朝故事上初甚以爲然及有褒語無何執政以爲違忤見黜歸班趨常朝者一年半遇防出領東陽移譙郡還朝兩領三班銀臺又出南都知余杭入爲史官尹京府以孫純陳世儒事貶濠梁凡五換推及入對獄卒無一事結吏議乃罷濠領孟辭以先公薨逝之地攺知滄州】再違金門籍七換竹使印賜環元丰初解組橫海鎭虜信使約修周官預詳攈【居運切見前漢書刑法志】上號太宮辰奉冊陪發軔復土裕陵日杖桐方守殯阻趨七月期莫從百夫殉【予到滄才數月上諭執政云要蘇某來修一書令速召歸遂有判吏部修官制之命及進對上曰朝廷與契丹通好歳久故事儀式舊章案牘遺散者多每使人來生事無以折證朕欲裒集國朝以來至昨代州定地界文案等以類編次爲一朝典章使後來得以稽據朕思非卿不能成之又宣諭云近日修書臣僚多遷延嵗月只如密院機要已七八年近方奏請差人檢閱巳令罷之該通勤敏此書何日可成對以案籍浩大幾數十架急急編次亦須二年不知果可成就否上曰二年了得甚善有防就樞密院第四防置局仍許辟官檢討指射密院人吏於是曉夕比次逐時面奏商議立例類不逾期成書二百五十卷奏槁日上大喜乃禦筆賜名華戎魯衛信錄是年南郊加上仁宗英宗徽號予預五使奉冊乘輅入朝明年先帝升遐予適丁先太夫人憂寓維揚不得預挽紼之列於今痛恨】衰麻𨿽未除淚血猶未誤被兩宮知首頒一札訊入長天臺班復冠鼇坡峻【太夫人服除防詔書已除刑部尙書令乘驛赴闕逾月攺吏部二年除翰林承防】拔擢登臺司咨兪陪坐論屬時久承平狡羌未誅震【誅震見陳湯傳】任重才難勝位髙躬易隕丹衷徒蹇明誠乏斤斤靡憚嘖言煩姑守王臣藎聖神眷始終進退禮周盡禁殿陟靑規琳宮叩虛牝再辭淮海藩未許丘園遜【予自承防拜左丞二年忝中揆又一年言者論臺雜牽復事云予獨主之予聞言卽時出省歸私第待罪同列見諭云且須翌日見上略敍陳然後求罷貴全進退之禮予答以宰相一有人言乃是物議不允豈有解紛之禮連上三削一札獲罷拜大學士領集禧觀使恩禮優異近嵗未有中謝日兩宮褒語知卿無他意只是避人言其年出守維揚再告老復有宮使之命許還丹陽】風霜經六紀蓬葆垂兩鬢躬閒猶冠帶祿厚足儲餫貢餘香龍團上尊白羊醖嵗時荷恩霑漿藿對饋賮【予久防近著俸賜甚厚然族大家虛贍給常苦不足故毎飯不過一肉非賓客未嘗飲宴每防恩賚極知慚感】春園乘閒灌冬戶隨時墐入對書甲乙出驅車簿笨扶杖拜先塋攜觴問田畯蕃室勌掃除綦幾聊慿隱【於靳反】養浩希子輿學生同祝腎念昔多艱勤誨爾宜悱憤見賢弓在檠遇事驂從靳【見左傳】競情思昔非視舌知柔韌髙門訓序畏【早聞先訓以謂門地髙華可畏而不可恃予刻心遵守常以爲戒後因讀栁氏訓序乃有此語欲使爾輩知之以代韋】刋腹摩兜愼【谷城國門有石人刋其腹曰摩兜鞬愼勿言唐劉洎少嘗遇異人謂之曰君當佐太平得富貴然宜愼兜鞬之戒洎後爲侍中以議論不常獲譴】名教樂有餘異端戒多紊其要本誠明烏在問圓頓美璞不雕琢安得懷瑜瑾良器不深藏渠能免瑕璺學問不沾洽何由垂望聞【去聲見詩音】操守不堅純久必成緇燐進修欲及時行違要無悶士行惜分陰伯陽嘆往運當年倘因循晚嵗必悔恨更思祖先勲相傳淸白訓世冑閩與吳宗姻期及絻衣冠布中外椽土無尺寸逮吾老鄕閭始得營畦畛蝸廬庇風雨稷田助饔餕幸與仁智鄰仍逺市城慁沈侯東陽居陸叟頤山遁【陸希聲退居陽羨自稱頤山遁叟】出處𨿽殊途丰約已過分【予初置京師西岡宅甚隘陋罷相日二府諸公見過以爲不稱相第予答以曽髙以來忝仕朝廷下逮子孫輩已有官而四方無尺椽寸土今有此第已爲過分比還潤又營此居處及近創少沙田追思先世已爲華奐若非遭遇上恩何由至此但恨未有報國之地耳】考室俟構堂肥家在忍順【見栁氏訓序】常使棣華榮無致荊枝忿中冓須自防外誘不可徇懼爾志悠悠故吾言諄諄【去聲】力行儻不渝家聲期遠振

蘇魏公文集卷五

欽定四庫全書

蘇魏公文集卷六

宋蘇頌撰

律詩

金陵府捨重建金山亭二首

地出城隅辟故臺斬茅刪竹受良材春塘夢艸成詩後畫棟飛雲式燕開一境山形天際望四時風物坐中來府公經構民偕樂魚鳥猶知喜躍回

故時臺榭對池心空有名傳擬穴金鬋理茅茨修竹茂經營軒檻綠楊深橋橫防岸虹流彩花滿芳園鳥囀音盛府多歡頻命席每容疎外共窺臨

潤州錢祠部新建寶墨亭

王蕭書迹衛公詩流落江南世少知古寺購尋遺刻在新亭龕置防瑉奇模傳遂比黃庭字埋沒非同石鼔碑墨藪書評多逸事何妨揮翰與題辭

和兪仲素太博遊茅山二首

宿明眞觀

平林行盡到巖扄一昔恬然道味生爽籟逺隨林谷響飛雲時拂棟梁輕閒傾仙斚流瓊液髙論神方錬日精更想眞遊成不寐坐聽松韻到黎明

馬上初望茅峯

三士隱淪地上林句曲前朅來思訪道屬望賦遊仙松引飛輪路云收積玉巓華陽不知逺趣駕似行天

次韻和丘祕校登長幹寺塔

九劫半依山經營昔甚艱周遭嚴佛宇直上俯天關登陟緣梯險淹畱布坐慳椽楹亦塗附櫺檻徧朱殷白日分明到靑雲咫尺攀龍潭斜影落鳥翼怯飛還基構從吳晉聲名動朔蠻燈然時照耀梵唱每循環往事稠重問前朝指顧間誰知息心處香火老僧閒

次韻約諸君遊長幹寺

寺按郡東南僧嘗爲我談初因晉大士來獲古靈龕【晉時有沙門惠達至金陵長幹獲古佛塔因於其地建佛剎後代廢撤至天禧中僧惟政乞重建塔寺俱防賜額】歷世名空在重興徳乃堪先朝賜新額此地建精藍億載扶皇統生民息戰函剎仍存故里龍復止深潭九級惟塗甓千梁盡架楠亭臺各軒豁巖谷更空谽殿角芝成玉【殿柱嘗有芝艸】松稍露隊甘【松林每有甘露】穴棲多禮鼲池怪集神可愛臨岡曲何人結艸庵欲來尋隱逸誰與其歡酣念往須勤到【來詩有念往曽髙枕之句】登髙已舊諳【予累登絕頂】低頭小城市舉目徧村嵐靜境由玆達塵容卻自慙常思眞趣響可抑俗饕貪宇宙開懷適江山極望涵相邀幸多暇命駕卽追參

同賦山寺郁李花

小樹扶疎若剪裁新英濃淡對山齋靑紅相間羅帶華葉同開綴寶釵未必無言芳徑列須看成實翠珠排禪扄掩映情多感藥譜標題品最佳眾卉分敷爭欲並三春顏色此誰偕誰憐寂寞遊觀少便與移根向玉堦丘林諸君以春雪三絕見寄走賦長句奉酬

彼美春工用意多剪裁瓊蘂綴庭柯妍辭重識梁園賦寡和還推郢國歌莫嘆餘花皆慘悴共看修栢自婆娑尊前謾愛風光好不見山陰泛棹過【來篇有惜花之句】

次韻江南感事

京洛倦遊後江南感慨多壯懷傷嵗月醉眼小山河無路通談說窮年謾揣摩知音如有遇終采擊轅歌

春日防飲懷丘思同林成之作四首

濁酒澆腸遣旅懷春宵常苦漏聲催坐中不見丘夫子明月無光厭舉杯

次林韻

二月中和气序均酒酣偏覺長精神之人歡防何稀闊惆悵尊前更惜春

又和前韻

詩論心膽見天眞酒逐羇懷若有神一夕所思惟我友四時最樂是熙春

又次林韻

右持巵酒左持螯慷慨酣歌憶借糟因想良交成不寐淸談終夕未爲髙

景徳寺飲防丘思同作述懷詩兼紀一席之事見約同賦輒次元韻

瀕江多勝宇玆地更推髙結友爲文防開樽較飲豪春華今始盛聖代況親遭美景堪行樂雄談任叫號數家供法饌百斚和春醪異味頻登俎良庖旋奏刀盤丰介象鱠手把畢生螯極量觚並榼防形甖與槽憐君皆曠達獨我嘆徒勞俗狀區區外剛腸漸漸熬壯心𨿽不屈讒口亦奚逃感寓嘗懷古愁來幾悼騷宦塗蝸鬭角世事蝟森毛自得猶千慮誰能挫一毫無煩惡蠅防須擬效龍韜暫適惟詩酒難兼是燕敖縱歡忘倦厭論契甚堅牢峻節淩修幹淸風遏怒濤就賢知不倦營道豈云叨此席今誰繼知音盡俊髦

和惟晤師遊鶴林寺寄頴長老

黃鵠山前古梵宮參差樓殿倚巖中羣峯重疊圍松徑三伏嬉遊愛竹風牛首禪宗懷馬素【寺實馬素舊居】襄陽耆舊憶龎翁【潁谷隱門人】長思勝防眞幽適誰使句嬰不與同

和刁節推郊居寄說晤二詩僧

勌賦從軍詠式微山齋重此理松扉春來園圃朱櫻徧霜後盤飱綠芋肥瓶時邀髙士駕臺緇多學野人衣白蓮詩社方求友喜得支公與共歸

又和月夜理笛答晤見寄

聞說羌戎出塞行徵人才聽淚交橫三秋霜气先時至萬里鄕心半夜驚子野踞牀思逐弄季長臥鄔亦牽情闋終更想關山月不惜新辭記舊聲

送惟晤遊廬山

飛錫指湓城秋風一衲輕溪云隨晚渡嶺月伴晨徵敏思登臨發空談舉動明他時二林防名字繼融生

送沈太博倅滑臺

早嵗淮陽宰邑初相君連上薦能書新從墨綬諸侯國便領油泥別駕輿東郡提封今輔屏南都接軫舊鄕閭優遊樂職人應羨官便家榮兩莫如

次韻王伯益同年畱別二首

桂籍昔叨聯署等蓮帷今幸接芳塵塤篪契合均天屬金石交深過古人直向嵗寒期茂悅肯同時俗論甘辛優遊且作江南令惠愛於民此最親

再次前韻

從宦飄飄九見春共嗟名迹尙埃塵相逢梁苑畱趨幕不鄙池陽去長人蚤向文科分甲乙嘗於命歷校庚辛窮通定分非嬰慮惟有交情久益親【伯益生於辛亥予值次庚申嘗共考術者所言休咎多驗】

卞巡檢重建蘋節堂

棟宇更新構亭名卽舊規和容君子志歌闋大夫儀官政捜兵暇賓賢命席時開秋月滿矢落曉星馳疊中朋籌勝交醻飲樹移連鼙呈畫的急管送金巵更得蕭齋榜重看沈壁詩防勤主人意雅志最相宜

和刁推官蓼花二首

雨寒塘外蕭條廣隰中花逢秋至盛人愛水邊紅碎纈排霜葉纖防拂露叢尊罍不見賞畱得伴溪翁蓮疏菊未破野艶獨敷榮濯水紅纓細鋪園步障平露寒偏發色風勁不摧莖采掇聊供餌丹房助气淸

次韻簽判張太博移竹

梁苑有修竹移來正得時新開一齋館分植兩軒墀璅碎靑金影纖圓碧玉枝物應人共美性與地兼宜漸喜聲成韻毋傷色暫衰寧因惡土變自與好風期窻闥常相對闌干不用施看憐朝露爽坐覺晝陰遲擬富非侯等親鄰見鳳姿燕杯畱幾席畫筆置藩籬防長防將折刪枯欲更滋破憂談將解化恐誤仙騎節聳蛟螭骨苞翻虎豹皮竿長終勁挺根困任離披肯顧柯亭賞休思渭水持吟余毫亦健灌罷器頻欹戴譜須書此淇園未羨之七賢嘗伴侶六逸重猶夷緬繼斯人躅如吹仲氏篪蕭然發淸思賴爾作良知

再和倒韻

新值蒼筤竹欣欣若感知日陰紛展蓋風韻巧吹篪幸對人瀟灑兼依地坦夷二年官此者一日可忘之抱節疎仍密交柯挺復欹藂生相友善特立甚矜持長處苔微破看來露亦披鳳姿聊側翅蛇變但存皮莫作恂兵伐畱爲介杖騎雪霜饒欲冒雨露巳先滋初見猶齊架俄驚漸出籬中虛緣物性外勁是天姿比畝𨿽云少成林亦未遲廟丘當見采栝羽豈勞施鵲尾冠須制鵷鶵食可期拂云思栢悅盈畹笑蘭衰任土前書貴名園此地宜縱難聽嶰管肯學唱巴枝旣許親齋幾寧辭局甃墀更煩勤愛防有用在他時

次韻簽判梁寺丞阻水見寄

京府偕趨幕彌年接坐隅駑駘攀驥足魚目混驪珠風誼惇貪薄吹噓變朽枯交親齊魯衞政事擬阿蒲契合寧容間情通不鄙無邀歡困萍蟻較味賸蒓鱸气盛吞云夢文雄獵具區報投均縞紵應和念篪竽巢閣行觀鳳爲裘佇薦狐世家傳鵲瑞職業在鴻都聳壑方騰幹乘風好縱艫一飛嘗得志平步卽夷塗見比親瓊樹淸如隱玉壺終當拾靑紫詎止學盤盂少別如旬日相望似五湖荒郊逢轍涸激水待云膚窟穴增蛇防腥臊惡蚋蛄尊思孔北海釜嘆範萊蕪始見生蓂魄俄驚繞樹烏初猶甘杞菊久漸厭粱苽晝詠依依栁宵看歷歷楡晨興常過午朝膳每通晡閒逸輸吾子馳驅屬鄙夫無因隨李郭長日想田蘇沙漲舟猶膠【去聲】河流軌不濡行郵才咫尺命駕只須臾坐俟聆金玉來應笑碔砆多慚昏鈍棗難慕湛精醐安得生雙翼徒然處橛株重吟贈我句足以豁防愚

謝太傅杜相公惠吳柑

任土吳邦果分甘故相庭累累朱實爛馥馥蜜筒馨玉液三重釀神丹九鏈形盤中堆火齊案上鬭銅釘玩比韓嫣彈飱勝楚子萍瓊津融不竭塵慮滌還醒近比稱瓝休誇李似瓶南樓今匪貴東望亦虛靈盛乃長洲苑傳之大禹經秋包千樹富霜葉一林靑薦味同飴露淪輝信景星租園輸嵗賦守吏占官丁貢罷中都府供先綠野扃緘封重篚襲道裏百郵亭想憶金華宴須傾縹甕醽同棃資可口與棗助延齡豈意殊方物頻霑俗吏防食珍時有媿拜賜敢遑寧顧乏齊瑤報宜追戴帶銘永言難紀美應念思飄零

太傅相公以梅聖兪寄和建茶詩示俾次前韻

近來不貴蜀吳茶爲有東溪早露芽二月制成輸禦府經時猶未到人家太官供罷頒三吏東閤開時詠九華從此閩鄕益珍尙佳章奇品兩相誇

送句判官赴大理詳防

廷尉咨賢佐讞刑辟書連上得翹英時推黃霸持平久眾伏兒寛定奏成尺竹泛疑資審劾惠文彈治要詳精從來法吏多陰徳勉務哀矜助聖明

府尹歐陽公以臨書智信篇爲貺謹以長句酬謝

八法能工世罕精帥鈐多暇錄遺經言稱智信文毋害體具眞行筆不停勢似公權題殿壁心希逸少冩黃庭下僚何幸防垂贈循覽畱爲座右銘

次韻簽判太博謝府公新詩墨迹

幕府雍容但省文筆精詩格兩難倫臨池得法毫端健擊鉢成篇藻思新徵虜雅歌追樂事蘭亭賡唱掩芳塵梁王賓友鄒枚在末至慚非賦雪人

次韻和宣甫叔父遷謫過都見寄

解組從戎五筦城壯謀期欲蕩蠻腥數奇不意同飛將肺腑何因學衛靑報國有心猶慷慨謫官無悶但沈防竹林此日重相過髙論時欣側耳聽

宣甫以栟櫚茶刷見惠繼之以詩依韻奉和

裝橐分余具茶筒使拂塵制時工匪易得處賞尢頻常與輪槽並宜爲焙匣珍齋中延客語供辦未應貧宣甫宿約見過旣而不至翌日有詩爲示謹次元韻

夙昔成嘉約朝來不見過出門非有礙掩室返多魔咫尺且猶爾分攜將柰何徘徊延望久雲際待金波宣甫隨行有端石茶匣甚佳道中爲僕夫所損某見之謂微瑕無傷防蒙送示有二絕句依韻拜答

物重賫輕豈易持何時登頓損瑰奇曽爲什襲緹巾寶一見寒姿不忍遺

鐫礱圭角制尢精豈爲微瑕用便輕且賞巖珍終耿介休思人事有虧成

蘇魏公文集卷六

欽定四庫全書

蘇魏公文集卷七

宋蘇頌撰

律詩

送沈學士守毗陵

使君四十五專城新向鴻都得請行髙閣和鉛人暫去秋郊驅弩吏趨迎蘭陵郡邑今尢盛陽羨溪山古有名賦政優遊多樂事東園應不負飛觥

送李畱後赴鎭天平

出擁朱轓就鎭雄須句封國濟亭東幹旄光動奎躔外閫節權並魯分中兩綬雕鷹紋異繡半符魚虎佩兼銅朝廷愼重惟良選定有能聲愜帝衷

送朱屯田赴辟成都

贊條初罷浙江回辟命還從蜀道來朱紱聊光新幕府烏星重照舊行臺秋登危棧煙霄界曉望通闤錦繡堆樂職定應能賦頌知君堪繼子淵才【府公端明嘗鎭余杭復之時巳在上幕今再登舊府實爲盛事】

送黃從政宰晉江

泉山南望海之濱家樂文儒裏富仁誦多於鄒魯俗綺羅不減蜀吳春懷章近輟樞廷傑制錦重紆學館人豈獨光榮生邑裏須知美化浹甌閩

送李屯田子震赴宛丘簽判

交遊情分十年餘從宦差池後防疎逺塞新歸饒意气長年相遇倍勤渠登朝蚤臥郎官帳入幕還陪丞相車咫尺淮陽曹事簡郵筒莫遣少音書

道元上人累示禪偈詩筆並諸賢賡唱見索鄙作因成短句奉酬

釋子南宗秀囊文數見過燈分壁觀後詩學寶書多摘句心遊刃談空辯注河儒林盛推挹風勢張云柯

次韻宋次道學士重過禮院

齋居永日坐重簾共嘆淸才久滯淹詩格轉精緣大手風情不薄早斑髯曲臺論議於今美東觀繙讎載世兼孤學屍官猶有賴繄君餘潤逺相霑

判祕閣何龍圖赴職燕集諸公同賦詩以紀出入之盛

一去鴻都嵗始旬職更河澳與言綸出爲戎閫蕃宣守歸作儒林典頌人寓直重遊唐麗正繙書還上漢麒麟參陪樽俎俱時彥獨媿非才踵後陳

送職方赴天彭

曉鼔頻趨宣政朝左符還領郡封遙三春車馬逾卭阪千里帷裳布漢條蚤接朋僚情欵欵舊傳詞筆气飄飄西南畱滯應非久可柰離襟重黯消

和丁禦史出郊雩祀夕雨初霽

雩帝臨初孟涓辰用吉辛肄儀慙陋學司直接名臣出從籠街馭時觀避路人雨餘鮮野服雲霽變魚鱗觚陛牲匏潔公卿冕佩轃共期嚴薦享上副聖心純

和楊直講寒食感懷

永日輕風起暝陰傷春情緒苦難禁流連節物遊人意悵惜時光志士心桃李新芳添逺思龍蛇遺事感悲吟知君退直饒歡趣每向尊前賞奏音

又和春日對酒

勌遊城闕秖疎慵偏愛君家好事風後院按歌聲不歇雕章得句曲方終歡來趨向諸緣息醉裏情懷萬慮空誰道廣文官獨冷未曽虛度一春中

再和

朱門羅綺競未必儒官偏少歡隨分管娛性尙等閒唱詠過暄寒幽人棲遁心非適誇者經營席靡安一絓利名均是徇能遺斯事更爲難

送韓玉汝太博出守洋州

州封繁防逼梁嶓繼世爲藩盛事多遺徳在人棠蔽芾舊遊經眼樹婆娑春生劍外壺漿隘花滿褒中駟馬過父老逢迎應善祝緇衣將入鄭風歌

送集賢趙少卿出守淝州

行色光輝水國春龍函畫弩莵分銀瀛洲舊侶還揮袂淮甸諸侯半望塵【兼按一路甲兵】三品新緺若若兩朱華轂去轔轔誰言貴仕猶榮滯二紀儒林最舊人

送若訥上人歸衢州

應供何來此囊書謁紫宸淸閒頻賜對止觀久談眞懇謝蘭袍寵防頒寶字新重還鄕寺日學侶益歸親

和林喬年學士

髙閣淸寒夜未暝獨持鉛筆校中經燈殘短檠人初靜月上虛廊戶不扄倚蓋星河檐際直玉晨鐘磬枕邊聽歸來欲記通宵景怳若曽遊上帝庭

館西迎駕起居

一梢鳴蹕啟重關廣殿傳呼趣就班瑞日初臨黃蓋外紫雲先繞翠裘間和鸞音裏趨翔過錦繡圍中拜舞還共詫書林淸近地彤墀咫尺對天顏

送邵裔員外尉長洲

洞庭山側第新成門對湖陰水鑑明紫綬使君還政日防衣仙尉拜官榮丘園自適親心樂桴鼓稀鳴吏局淸退食不妨晨夕養人生從宦此難並

和李子儀學士上元

傾都繁盛數宵中知是鈞天第幾重岧闕開筵紆警蹕防山張樂戲魚龍月華髙下隨燈麗春色融和入酒濃擬逐勝遊行樂去長年於事亦無悰

送襄州李觀察

半符雙節鎭關東漢沔從來地望雄帕首諸侯趨道左題襟羣彥寄邦中江魴鱠玉飱盤貴霜橘堆金燕豆丰心厭紛華欣吏職當時朝議寵民功

送僧務靜還吳

琴詩淸絕事靜也兩兼能技有知音許名因國士稱【館閣諸君皆有詩贈】故山何日別歸舫待春乘卻遂林泉適歌結舊朋

送都官辛七丈赴治江夏

官栁春來巳可攀使君旌蓋駐江幹逺頒明詔恩優渥坐使環封俗阜安西塞山川余舊迹南樓風月有淸歡幕中才雅今應盛暇日追遊興未闌

送薛宗孺通理並州

河東望族衣冠盛漢署潛郎閥閱優久擅才名宜治劇又分朝寄去監州民風近古藩房肅邊候無塵戍役休元帥正求賢者佐得君應喜助咨謀

寄題宗室世澤太博修性齋

人情安逸或驕惛君子操修有本原結宇近同閒燕處題顏深警聖賢言遊心最樂羣書富寓目無窮百卉繁治世右文風教洽彬彬儒雅徧宗藩

送唐安虞部趙侯

朱紱郎官領要藩西南勝處蜀江源若非閥閱才資美豈稱朝廷選任恩路近煙霄經棧險山如錦繡見花繁郡民舊染文翁化禮教風流尙可論

送石舍人得告還蜀

寤寐家山謁告還錦衣駟馬路人觀逢迎喜識詞臣貴行役誰言蜀道難江上田桑應不攺裏中牛酒欲交歡岷峨信美毋多戀盛典方資大手刋【公近被詔總領編修禮書】

又送石舍人

予告西還上寵優輝華行李照亭郵內朝簪橐虛嚴直故國山川想舊遊一去秋光連棧道及歸春色動皇州眼看景物皆淸絕定有佳章到處畱

送達夫同年殿丞宰吳江

嘗誇吳防土風嘉新領銅章一水涯豈爲江山逰賞勝只貪晨夕防甘奢魚登盤俎霜縈縷蘋滿洲汀雪吐花舊令多才君繼美松陵賡唱未應賖

送李屯田倅丹陽

西津秋晚度歸艎新領監州建禮郎蚤伏能名動江左重聞謡詠入朱方部中句曲三茅阜境上吳門二陸鄕官近仙都家在望錦衣此日倍輝光

楊君寵示嘉篇次韻奉和

江湖一別嵗經旬攜手重遊上苑春華髮滿頭猶未仕少年得意果何人利名機淺貧奚卹道義交深老益親淸世懷文終有用窮途寧久困無津

送冀州向團練

河外諸藩衛帝居美君家世領魚書舊傳將略名尢重卻過親庭慶有餘使節頻煩民未息邊庭淸晏候仍虛惟宣聖主威懷徳長使天聲布斗墟

送儀州李太保丈

持節出西闉腰章入舊秦家傳虎韜術朝有象賢人閤閉關山月帷褰渭水春虜塵今向息正是雅歌辰

同呂縉叔諸君寄懷希用師

方袍爲佛者學術以儒兼迹慕山林逸心從典籍潛白雲中寄趣浮世外安恬遐想觀書室焚香正下

送祖擇之少卿學士出疆

四方專對昔難人今輟文章侍從臣萬里光華宣使指百年恩信浹殊鄰出關飛蓋塵生路度漠輕車雪擁輪少別書林還隔嵗歸來期宴曲江春

送王廣淵司門出守絳州

仕宦人言爲郡樂名藩古有絳臺雄居園幽絕刻樊記分國盛彊歌晉風歷覽勝遊千騎上坐頒仁政兩河中當年誰似髙門慶五守同時閒望隆

送句都官倅建陽

玉嶺名都古越疆監州今用上臺郎溪山絕勝神仙宅弦誦相聞禮義鄕龍焙槍旗爭早晚刺桐花葉候災穰朝廷卹逺頻頒詔更倚賢能慰一方

送句湛太博通守汝陰

天漢南通潁水淸新恩監郡赴官榮數舟旗鼓家人喜兩岸壺漿父老迎暫試吏能收治績蚤聞時譽伏朝纓十年京國同遊者何日如君補外行

和陳和叔秋寒

夕雨初開霽晨霜已結寒增裘肌怯重對酒面生丹急節驚收潦歸心念采蘭昕趨更淸栗委佩綴公桓

又和蔡子直

官局誠俱冷交盟信不寒風霜兩鬢白冰蘗一心丹未剖方州竹猶薫畫省蘭北宮陪論定應似漢丁桓【章帝詔丁鴻與桓郁等於白虎觀論定五經同異】

又自和

一入石渠署八逢霜樹寒任譏書尙白不廢研磨丹騎省愁看鬢騷人興佩蘭壯年幾已過遊樂謝曹桓卽席分得秋字送張吉老學士移使京西

賜對中楹喜暫畱駐旌聊復到蓬丘朋遊少別三周嵗尊酒相逢半白頭頻拜防光龍鑄節屢宣風力隼橫秋二邦已見澄淸效更盡寛平緩主憂

和陳彥升學士九月校書懷舊之作

京國重陽冊府家正披墳史獵菁華思飄昔日龍山帽阻看殘秋上苑花【近罷東園賜宴】悵惜嵗華霜染鬢滯畱歸思角生車自憐髙閣窮年業靑簡刋讎未有涯

送張中正先生歸廬陵

白首師儒學愈專未應褐博慕纓鮮離羣舊友靑雲上負笈諸生絳帳前京洛風塵銷客袂江湖春色趂歸船飄然無復羈名累道信鄕閭足謂賢

二月晦日過範景仁舍人畱飲聯句分夜而歸

聞道星軺稅鞅鞿朋遊相繼欵齋扉正當春霽園英富況值時淸諫疏稀共喜開顏論雅舊須畱持酒玩芳菲屬酬新句尢歡縱不限嚴更未許歸

和宣甫叔讀白傅丁相詩集

二公淸尙固難偕遷謫襟懷亦洞開得志已觀邪與正寓言寧校福兼災恬然委順誠髙識展矣文華信雅才珍重佳篇堪繼美詠歌中遣待時來

次韻和丹陽裴如晦學士寄示與蔡子直陳述古唱酬五萹

登瀛忝繼唐詞客補郡仍陪漢望郎政事將何攀邵杜聲名空貴躡王楊

三賢領劇緣才選拙者求閒屬倦飛幸得汝陰當僻左無能屍祿眾應譏【二篇自記得繼三君之出處】

紞鼓吳門徹曙開郡人還喜鄧侯來政成嵗稔庭無訟誰伴南園舉宴杯【上子直】

當年二邑弦歌洽所幸諸生簦蹻隨此日毗陵流美化風流應似贊皇時【李贊皇棲筠治毗陵首建庠序自此嵗貢孝秀爲得人今述古臨郡亦畱意學校故以此議上述古】

恵愛昔曽畱二淛能聲行復表三河更傳騷雅聯編富可是江山助思多【上如晦】

次韻刁景純學士將至郡見寄

偃伏聲名三十年當時倫輩有誰前曽隨貢籍逢標鑑更向詞林接俊躔上館久違牽夢寐歸舟將至想神仙襟懷曠達應如舊遲對淸尊一問焉

和梁簽判潁州西湖十三題

涵春圃

桃李陰陰一水涯因人封殖更繁華湖光凝碧花飄錦春物惟應此地嘉

射堂

射者如仁求審固美哉成室序朋儔今時賓禮存無幾捨矢猶堪一獻酬

碧瀾堂

北渚淸泠十頃波偶來慿檻意如何且觀秋水防莊論休聽滄浪漁父歌

野翠堂

郊原西與莽蒼連隔岸人家小徑穿滿目風光杳無際栁如山色艸如煙

西湖

椒擇疎源勢不休繞城冰玉湛寒流鳬鷖容與菇蒲亂占得江湖一望秋

飛蓋橋

朱橋矗矗兩園間湖水平時栁可攀車馬等閒湖上去遊人常踏月中還

臨勝閣

近郭溪流一衣帶中流鳬嶼小蓬萊西園勝事慿髙盡到者踟躕不忍廻

淸風亭

廣寒宮殿誠誇誕消暑樓臺久寂寥未似虛亭面空闊時時淸籟濯煩歊

擷芳亭

春來何處最花繁湖水西頭百畝園無限遊人折紅蘂可憐桃李自無言

四望亭

髙亭春望思無窮千里人煙指顧中比屋如雲濃被野頤頤醇俗樂時丰

去思堂

丞相臨人以惠和三年鄕校起弦歌至今旌斾曽遊處猶道當時樂事多

西溪

夾岸楊展綠陰倚空庭樹照波心遊人不泛西溪水豈見回環野徑深

女郎臺

荒臺孤映拂晴霓曽是諸侯築館基一郡人誇最髙處年年長作防春期

蘇魏公文集卷七

欽定四庫全書

蘇魏公文集卷八

宋蘇頌撰

律詩

送祖印忠師南歸

擾擾京華客營營不自閒胡爲丘壑者亦到市朝間孤月無畱影歸云靡定山東南淸勝處羨子一舟還

和朱純臣兵部上已錫宴

故事修春禊防筵啟鳳林風光來莽蒼和气動幽沈六豆分肴貴千鐘酌醴深執蘭遊洧水忘味聽韶音鳬藻羣官意雲天上帝心叨陪宴湑召非服愧華簪

又和內院海棠

華萼相輝采翠重幾畨濃艷九春中根盤省闥偏含潤影拂鄰墻暗逐風繁若百枝然寶炷深於三入染纁紅諸君賞詠時連屬珍重多才好事同

次韻程公辟暮春

日日尋春春欲還園林遊興未應闌間關鸎囀衝牙韻爛漫花開歷綠團須信馬蹄隨處健肯教金盞暫時亁休驚節物頻更換適意歡娛定一般

再和暮春

黃鸎初囀燕新還林館淸虛景未闌甕撥金膏傾臈腳封開綠絹試春團條風吹筍苞猶嫩谷雨催花色漸幹若待休閒頻燕集牽拘人事恐多般

再和

十分春色九分殘計日追遊至夜闌月照餘花光燭燭露垂新葉影團團壅【平】焙萱背尢宜厚汲引荷池莫放干看卽燻風催暑景要須佳玩兩三般

再和入省宿

雕龍辭辧幹時才重贊甘泉屈壯懷被擁綾香歸漢直食葷忘茹似顏齋【公辟多素膳仍好詩】休嗟簿領書堆案況是鴻鸞序漸階公論共推資望久春云髙步信難排

和北軒薜荔

分得巖枝帶蘚文壁間延蔓密含春【元韻私稱不便借上字用】搖風似展垂云翼和雨疑騫化浪鱗寒對竹軒陵霰雪靜陪犀柄辟埃塵省闈不比山河逺休擬靈均詠若人

和淸明後一日遊西池

萬家供帳集西明防艦芳林酒屢行彊對鶯花無柰老時聞歌吹不勝情輪囷佳气城頭近烋噢淸風語下生休沐儻閒須數往水邊庭際解朝纓

行次塘堤

渺渺寒流千里餘帶城襟壘似江湖侯王設險古未有夷狄窺邊今遂無數郡營屯歸耒耨萬家生聚利菇蒲長堤不絕才如綫南北衝衝是坦途

登雄州城樓

三闗相直防華戎燕薊山川一望中斥堠人間風馬逸朝廷恩廣使軺通嵗頒金絮非無防利盡耕桑豈有窮自古和親誚儒者可憐漢將亦何功

接伴北使至樂壽寄髙陽安撫吳仲庻待制

道路傳聞北守賢就中淸尙是河間轅門臥鼓軍無警幕府賡歌筆不閒只合論思居禁闥豈宜畱滯在邊闗寧容舊客升堂室擬請新篇滿篋還

和吳仲庶待制見寄

幾日風沙結襟袖忽傳嘉惠眼重開交情不攺乘車約和气先隨掞藻來元帥本由詩禮選行人愧匪語言才相逢且喜論平素若校文章未易陪

冬至日瓦橋與李綖少卿防飲

使傳驅馳同被命邊城迢遞偶相從風霜正急偏催老嵗月如流又過冬方念去家千里逺無辭沈醉十分濃須知此防洵堪喜北上河橋便寡悰

和王臨謝寄蜀牋雙井茶

鈴閤優閒斵句新客亭傳誦慰馳神誠知擷露敲冰陋豈敵揮毫掞藻春固乏瓊瑤酬錯寶多慚魚目換驪珍近來聞道談機迅更恐難當彼上人【來書云近於眞如妙用不敢多謝故以此答】

和李少卿寄吳仲庶

延閣儒臣出撫邊指縱沙磧坐揮鞭歌謡早已畱南楚唱和今還到北燕【皇華詩皆是與使僚諸君賡和】使客過從車結轍耕夫安佚土開阡更將佳句刋齋壁畱作河間故事傳

和吳仲庶寄李子儀

五紀修戎好重關四向開村郊縱牛馬戰地長蒿萊過客朝連暮徵軺去復回元侯勤主禮一一倒瓶罍

和李子儀寄吳仲庶

並馳絕塞待燕鄰喜過重關值故人闊別經年勞逺夢畱連此日奉淸塵威行列郡連營肅防浹諸戎異域春願學子云承漢詔未央宮壁頌功臣

和李子儀瀛州借馬寄安撫待制

塞艸黃明畜牧肥外閒千駟气增威權奇毛骨森相映騕褭精神動若飛暫借行人持玉節屢陪方伯展朱旂料君早晚趨嚴召安穩乘歸從六騑

和北遊

銜命初開朔土遊故人威重肯回眸旌旗在列千餘騎棨防遙臨十一州令尹投兵方秉羽羊公臨塞但輕裘諸賢酬唱無閒日卷軸今應束兩牛【李白詩云詩裁兩牛腰言其捲大如牛腰耳】

和吳仲庶龍圖寄徳仁致政比部二首

道骨仙風擅世華肯將璠玉混泥沙潛郎未老辭朝路傲吏歸來學道家逸似子荊將潄石淸如中散本飡霞應思平日市朝客韁鏁拘攣正可嗟

再和

勌遊城闕厭紛華一棹南歸出白沙簪紱棄來如釋負山林到處便爲家流泉繞捨鏘金玉仙餌盈槃泛露霞珍重宗英嘉隱操逺裁淸句重咨嗟

某忝被給札之召伏防景純學士文文寵示嘉篇且述早歳先人試職之日嘗亦相遇於政府感愴不巳輒次髙韻

先友勤渠慶得時相逢仍在右垣扉負山徒荷君防重起艸多慙筆力防早歳應門叨賞識幾年聨襼接音徽雕章華藻蒙褒賁知我從今不患稀

景純學士文丈再錄早年見慶嘉篇重用前韻奉和

載世交遊共一時立朝幾見盛門扉官班早合登靑瑣星象俄聞返少微曽向瀛仙陪雅集更同綿蕝講鴻徽江幹千里勞魂夢常恨平安信息稀

與次道集賢諫議元素翰林赴衝卿樞密諫議見招宴防同賦

江淮罷郡許歸朝臺閣重來鬢漸凋內禁羣英容接武西樞元弼記嘗僚當年巳絕坐中禮此日猶防客右招衰病無堪還自慰交遊相繼上層霄

用諸公本韻各和一篇共三首

早陪鵷鷺侍丹闈旋見防龍陟近司西閣屢觀新詔艸東曹猶記舊文移半途霄壤成分異幾嵗江湖役夢思席面故人皆重可憐顏尉獨厖眉【右用衝卿樞密諫議本韻】二紀書林得並遷外沈俱喜在樽前非才幸復登羣正大筆猶稽直五甎欣聽友聲同伐木坦忘情類似虛船白頭光景尢須惜樂事相逢且豁然【右用次道集賢諫議本韻】繼踵螭堦入右垣曽參何敢望淵騫【某向忝右史陞西掖皆承元素舊綴唐人論曽參以後至故不得預十子之列】復門重慶登庸命樞閤仍陪話舊筵貴賤交情都不攺始終風節固難遷公卿平日推髙譽朝論今誰過鄧先【右用元素提舉內翰本韻】

寄題傅欽之學士濟源艸堂

大形南址直河津君有茅廬泲水濱蒼翠入檐藏絕景潺湲繞捨隔囂塵久遊臺閣忘聲利長憶漁樵狎隱淪待得功成年至日歸來不負故園春

寄題蒲傳正學士淸風閣

閣倚靑山書滿堂門齊通徳裏髙陽傳家載世惟淸白教子何人似義方班嗣一丘𨿽道捲劉商七業已名彰他年駟馬充閭貴須信文儒澤施長

寄繹經淸衍大師

輦寺棲遲不計年衡門無異對林泉試闈給筆頻辭命繹館翻經屢奏篇九陌塵埃方外境六時香火靜中緣思陪丈室談名理自愧常爲俗累牽

送王彥祖學士守毗陵

黃州終始宋名臣載世逢時見裔孫賜第中宸躋甲等遷官京寺出殊恩文章已復光儒館風節應須繼祖門堅請麾符知有意聊將慈惠振元元【彥祖皇祐中擢進士日仁宗皇帝以名臣之後特陞甲科其後考課當陞評祝中防復令優遷】

和王察院竹篠巷阻風七言

聞道扁舟下迅湍怒濤驚浪擁前灘岸迷津際居無定人隔過從意少歡風信未回聊對景嵗華將暮自淩寒君才一日能千里直上靑雲亦未難

冬夕防諸同僚與稅捨弟郡齋飲話通判歐郎中以二絕句紀事見寄次韻

弟兄叨郡兩淮間賓友銜杯午夜歡喜聽話言消酒力更欽風義敵霜寒

立朝才薄幸潛郎出守恩優便養堂賴得同僚借河潤坐令屍祿荷龍光

次韻蔣穎叔遊西湖入南屏山

樓臺髙下滿仙風疑是蓬萊象帝宮湖面涵虛云漾漾山腰藏景石瓏瓏松筠影出紅塵外鐘梵聲來碧落中薄暮將歸起餘思落霞飛鶩正橫空

寄題吳興墨妙亭

漢唐遺刻在江幹右史殷勤輯墜殘剔去蘚文人乍識傳來墨本字猶完六書體法從玆辧二費聲光遂不刋何必臨池苦縈思燕閒時得坐隅觀

和歐陽永叔少師防老唱和詩三首

得時行道貴知終猛退如公世罕逢擲棄浮名同敝屣保全髙節似寒松文章千古追謨誥勲業三朝鏤鼎鐘見說新堂頻燕防故時賓客定相容【公嘗見約異時潁上相尋某亦有意乞麾以依舊館】

右寄汝陰少師

富貴功名已兩忘望髙嵩華量包湘還家傲似防莊子定策忠於漢霍光逺訪交親情益重共論詩酒興偏長園亭繼日休車馬卻悔多年滯廟堂

右和南都趙少師

出守嘗希阮仲容剖符仍繼夏侯公【漢剖符封滕公爲汝陰侯】金華舊侶三賢並綠野先歸二老同宴防莫如今日盛唱酬還有古人風自嗟流落江湖外不得尊前聽燕鴻【故相臨淄公守潁日有燕鴻等歌詞五闋】

右和汝陰侍讀

送丁郎中守江州

南朝兵馬臨江鎭聖世麾符守土臣此日風聲動湓浦早年名譽浹淮鄰【君前此倅齊安】琵琶昔有天涯曲今無境外人退食優遊多勝賞杯觴不負庾樓春

次韻葛大卿題江氏寒光閣

溪凝藍黛合雙川閣在千巖萬壑前潄石我思淸病齒倚琴誰共聽流泉云生北嶺橫空白春入東郊一望鮮況是江南風物好待君重詠四時天

次韻桞郎中二詠

蒲條圍坐雪添瓶側理糊窻熾炭明常對圖書堆四壁卻思裘褐勝雙旌道心生後安休息事局閒來怕踐更睡足定應輸杜守窮愁何必學虞卿【地鑪】

百幅敲冰密屬連寢甘誰復誚便便心閒好隱忘言幾官冷宜鋪坐客氊烏布任寛忘道韻絳紗徒侈怯霜天休嗟拋擲縑綾貴據榻猶勝枕杫眠【紙帳】

蘇魏公文集卷八

欽定四庫全書

蘓魏公文集卷九

宋蘇頌撰

律詩

次韻林次中察院經過南都見寄

都府曾爲入幕賔玉符重忝守藩臣防年流落甘閒散平日交遊半要津簿領沈迷千慮耗鬢頤衰颯二毛新聖恩休養深知幸厚祿華堂許便親

次韻次中寄莘老學士

曽見臺烏朝夕飛尙稽雙鳯浴天池逺方隨牒應難久同好彈冠卽有期佐幕暫來光右席【莘老屈佐畱幕】還家聊去植芳籬【次中還吳葺居】睢陽老尹欽才望待看同升贊盛時

又和次中答莘老見招

近甸無辭暫駐車吳門𨿽好隔重湖且嘗竹苑迎霜兔休憶松江上釣鱸老見交朋尢眷戀醉吟風月好躊躇廣陵喜得賢賔客簮履光華勝瑇珠

次韻久雨言懷

久雨涔浹甸圻層雲晻曖壓城低沈灰將恐鼃生竈負土深防蟻漏堤【汴流泛漲府官防河】避冷竹牕烘炭獸【今嵗早寒九月擁鑪】禱晴琳館抗旌霓知君方欲行千里早晚殘霞卻照西

次韻奉和次中敍別

嘉句連篇惠好音媿無瓊玉報南金幾年漂泊離羣恨此日逢迎話舊心气類自應憐茂悅世情誰復擬髙深且將懷抱還尊酒莫爲思歸動越吟

次韻劉莘老學士惜別言懷兼呈次中察院二首

梁園寒早雪霏微親友將分一棹歸客舎蕭條風送栁離筵淒慘酒霑衣霜臺二妙君相繼幕府三端我所依況是汴渠今不涸畱連猶得奉音徽

再和

詩侶方逢夢與微【白公書呼元劉爲夢微蓋相親之厚】攄懷未盡遽言歸正思玉鱠將登俎應笑緇塵又染衣金石交情知不攺輔車形體自相依何時得遂江湖樂簿宦牽羈甚纆徽次韻蔡資政答朱寺丞惠千葉桃花菊

分得穠華質依然苦薏香繁紅如上苑【京師近多紅菊卽此類也】密蘃勝南陽不用尋根葉須畱過雪霜殷勤送東閣聊薦百年觴

送洞霄宮王文玉學士歸吳

仙都補吏向天涯歸棹南遊事事嘉冬課洞庭千戶橘春嘗石縫一槍茶蓬山厭直拋鉛摘公府傷離念棣華二紀編酬老朋伴何時相逐訪煙霞

林次中示及追和浙西三賢述夢詩其間敍衞公事幾盡輒拾其遺逸再次前韻

曽覽三賢述吟哦日幾遭文章追李杜贈答擬劉曹二相逢辰早中山擅價髙才華固相若光焰實難韜智決推安邑超騰自髧髦武謀家府祕晉祝史君褒任重函牛鼎投虛剸兕刀內庭才視艸同列便棲毫夷夏欣寜謐揄揚頌戢櫜臺烏棲直捨廐馬借拳毛對數開宣室忠逾諌館陶絲綸長慶制奴僕楚人騷雙莭分千騎滄波看六鼇帶垂金錯落服賜錦葡萄憂國常箴衮延賔罕置醪韋平門素貴周邵職奚叨在鎭民除瘼還朝雨潤膏星霜恩感舊休沐事防勞去蠧過蟊蠈防仇甚猘獒躬仍主戎索手不釋書絳相以父年入權因主眷操神鋒𨿽爽爽靈府亦忉忉烏嶺無遺鏃維城獨贈風波消橫議枳棘柰羣豪旣悟方城語何由別墅遨間言多斐貝閒地少蹊桃世路山川險愁腸冰炭熬兩朝空獻替萬里孰呼號都爲尢權勢終令觸怒濤災屯疑是馬朋敵目爲牢伊昔來江海頻年泛棹篙再違文石陛三擁浙西旄夢覺魂應防詩成首重搔緘封寄僚友往復走軺舠殘漏傳軍柝新流漲郡濠所懷存北闕有志念東臯豈謂投荒裔從玆解袠弢平泉遂榛莽甘露漸藜蒿像寄浮屠宇香焚過客艘依然見塵迹流恨水滔滔

畱臺蔡資政見示嘉章且有花時之約忽防除代恨阻親依因抒鄙懷仍依元韻

淸羸躬現疾出處道還周當軸諧人望謀邊緩主憂荘環聊造適伊鼎待烹羞見約髙齋防將行尙少畱

和府推官冬菊

經冬寒菊巳離披梁苑殘英尙滿墀尊酒還思元亮醉秋香又過子愚期尋芳意思人尢厚耐冷枝條土所宜【睢陽土最宜菊】墨客有誰偏好事畱將樂府著新辭

七言二首奉答簽判學士

兩篇華藻敵南金辱贈應憐舊賞音平日所知誰莫逆老年於事巳無心雲霄路在看君上詩酒盟寒且共尋屈指當時文學士誰知揚子思湛深

常愛君房言語妙仍欽叔度徳名髙受釐宣室行膺召置酒梁園喜譽髦辯愽方親談衮衮別離俄起恨勞勞臨岐更辱殷勤句衰拙何勝異日褒

解秩西還夕次葛驛二通判與簽判學士畱府諸君逺出餞別情至禮勤輒成拙詩奉謝厚意

逺行車馬出西城風義相髙一府傾畱幕經年叨主諾郵亭終夕困飛觥人煙數捨將歸路霜月三冬愴別情政拙自慙無惠愛尙慿河潤慰羣氓

七言送林次中南歸

何事頻思江海間淸時美彥未應閒襟懷舊貯縦橫術獻納嘗開咫尺顏吏隠尙勞趨幕府郊居毋苦戀家山蒓鱸正熟𨿽堪愛羔雁相催又北還

和次中雙廟感事

天寶黎民困賊庭杞城睢社勢相形四公百戰期殱虜數載重圍不啟扃當日捐軀全土境至今遺貌載丹靑行人安得侵松檟樵采從來禁有刑

某忝命守余杭楊元素內翰洎兩禁諸公出祖佛寺席上探韻賦詩以寵其行某亦分得畱字【時李承之待制帥延安】

內閣臨邊貴鑾坡主席優賦詩嘉趙孟載酒餞韓侯何幸江城守容陪禁序遊煙霄慙久隔聲气荷相求笑語隨春煦歡酣永日畱百分傳醆斚五熟薦包羞西望千兵盛東歸兩槳浮感時嗟老病去國動離憂遂別靑雲友重爲滄海州應憐舊簮履猶著故巾褠衮字榮褒寵瓊琚乏報投惟將誇逺俗歌詠入吳謳

次韻奉酬簽判呂殿丞燕集西湖

江海爲藩地絕塵湖山尋勝坐邀賔消除袢暑忘三伏追憶曽遊隔五春極望林巒橫紫翠旋供肴核剝靑皴常時欲到喧囂阻偶得相陪似宿因【王沂公喜延賔客嘗與一道人淸話甚久公曰平居嘗苦少暇今得相陪終日無事亦似宿昔因緣耳】

走筆奉酬簽判殿丞遊思上人院

坐閤何時得少休羨君乘興喜尋幽毎逢幕府文書簡便作湖山佛寺遊巖畔揮毫傳麗句林間炊黍飫香羞防須偸撥閒忙日更上髙軒看碧流

次韻奉酬通判姚郎中宴望湖樓過昭慶院暮歸偶作

山半樓臺繞曲堤水風當夏卻炎威常思徧覽前朝迹自恨勞生暇日稀偶到上方慿檻久怳如員嶠躡雲飛白蓮舊社空遺址有幾人從此路歸

再次前韻

巋然華屋四開扉經搆初慿佛大威【元名看經樓】最是一州孤絕處不因嘉客到應稀淩虛自覺云梯近銷暑聊將玉盞飛人士莫嗟山簡醉猶能倒著接防歸

再酬三次前韻

千里江山昔霸基百年文物憺皇威閭閻櫛比於今盛塔寺鱗差自古稀極目煙霞時顯晦防情魚鳥自飛何須逺慕嵓居者乘興還來興盡歸

和簽判早秋見寄

滄海西垠淛水頭人生不到負吳謳剖符何幸來都防坐閤俄驚陟夏秋毎按吏條慙漢詔未丰民食念箕疇所欣幕府多才彥樽俎時時接宴遊

次韻楊立之十一官府館二篇

固無政術效前賢又乏詩名繼樂天連嵗出藩居善地何時負郭有良田回風巳隔三山路講徳難偕四子篇滿目勝遊都未到且將圖畫與人傳【予到郡值災歉涉五月尙未暇遊山】楚客登臨悲素秋感時風物自颼颼潦收逺水淸堪鑑雨過羣山翠欲浮月露往來羇旅恨倉箱千萬里民謳鬢毛衰颯歡遊少珍重嘉篇冩我憂

次韻楊立之懷舊

秋捲昔觀賔同遊上苑春歸軒今取道共食浙江珍俛仰周三紀文章了十人窮通不復問一以付天均【立之慶曆初與予塲屋相遇因畱館敝居】

次韻楊立之贈京

小子方承學初心未見功雕虫徒好賦舞象僅成童率爾多慙路師哉逺慕雄顓侗如可教丈席冀趨風

和錢塘周寺丞遊南山

兩寺臨湖共一山名傳四五百年間臺前康樂翻千葉井上仙翁錬九還掛壁空存防客詠掩闗都屬野僧閒欣同僚友尋幽趣嵓石云蘿永日攀

和兗弟到郡先寄

𨿽非祿厚與官尊多幸名都遂出藩訪舊徧遊江北路提封連接海西門六年往復頭先白四郡推遷席不溫衰病早宜歸畎畝君恩未報自難言

蘓魏公文集卷九

欽定四庫全書

蘓魏公文集卷十

宋蘓頌撰

律詩

觀潮三首

海門雙峙隔滄溟潮汐翻波勢若傾萬疊銀山橫一綫千撾鼉鼓震重城來無源委逢秋盛信有盈虧應月生今古循環曽不涸談天閎辯豈能名

嘗觀七發論濤篇比物侔形恨未妍聲入閭閻家十萬勢陵組練甲三千馮夷海若慿深險種魄胥神竟後先縦使風波能鼓怒終歸漩澓作澄淵

橫江白浪湧崔嵬應是波神羽衞來陛防百重馳道逺舳艫千里峭帆開緩如積雪飛霜路急似砯崖轉石雷惟有東西爭渡者暮還朝往任相催

次韻和前漳守馬郎中三篇

遊山

西山髙下極深幽十里淸波一棹遊喜逐禦風眞造適徧題僧壁更遲畱松間覓徑因窮險亭際披云盡露秋卻羨官閒無檢束徜徉何異五湖舟

碧波亭感事

華堂直北望雲煙勞逺勤歸此待賢下榻喜逢徐穉至登舟常羨李膺仙知君將奉三年最感舊曽歌一夜憐紅粉若能畱客醉不辭飛盞共陶然【郎中屢話陶尙書奉使至此事迹】

續觀潮

江臯空濶見東溟兩訊潮隨逺近生夾岸炎天迷雪嶺居人晴日駭雷聲客帆朝暮乘風去漁罟東西逐浪行盡道波神久恬靜應緣四海正淸平

次韻錢塘周寺丞獄空

网疏由世教訟息偶年丰圜土無畱繋黎氓識變風時方還治古令欲訓民中宣布來千里興行自一同吏寜嗟畫地書亦簡司空共對承平理惟思盡至公

和兗弟遊湖上諸寺二首

叢林四百見州經盡在錢塘舊縣坰十里湖光連北郭千尋嵓翠繞南屏松間幽徑迎冠蓋竹裏飛泉入戶庭勝境無因朝日到羨他禪伯老林扃

湖山不到毎馳情與客逢迎暫駐旌鷲嶺飛來詢慧理龍宮吟就續延淸僧房有竹循門見磴道攀蘿盡日行交臂晤言欣得侶上臺專使對仙瀛【韓君著作丘君節推皆被命專幹使事與明州梁況之學士同防】

和兗弟與梁況之學士同作四絕句

南山到處待揮毫逸似淩雲羽翮飄好著碧紗籠寺壁更將金刻置巖標

右紀況之學士題壁

偶陪嘉約出重闉自覺超然隔世塵若欲徧遊山下寺直須經嵗駐徵輪

右呈況之常叔立之

湖上歸時暮气侵松香花露拂巾簮萬家燈火沙河裏月色相和廓暝陰

鄞江東望水連空越嶠明峯幾萬重誰識此行多樂事揮毫一曲飲千鐘

右二首並和況之元韻

次韻兗弟忠懿王祠

五君相繼擅吳方坐視羣雄取亂亡侍子奔馳先入貢鄰邦旅拒獨勤王豈惟佛利傳遺像自有孫謀襲懿芳應似竇融歸漢日功名累世到瓌章

漳州知郡郎中見示旅次感事輒次元韻

江幹邂逅再經旬毎挹淸風嘆絕塵鏈得輕軀同槁木養來和气勝陽春官閒不廢修金訣功滿終須禮玉宸自顧衰殘多俗累何時方外去相親【郎中畱意丹術有年矣】

次韻簽判同登介亭

紛紛塵事厭煩防何處能令爽气生簿領欲迷頭不舉煙霞才望眼偏明門臨滄海千重險地壓髙丘一再成若論三山方外境須將此地擬浮瀛

次韻和錢穆甫答簽判殿丞臨安道中作

吳越開基舊土疆鑑山仍是種鄕七朝賜履加尊寵五世苴茅奉憲章里社依然題晝錦昆云不絕佩鞶囊人懷余徳能封殖猶有當時似蓋桑【武肅起臨安並吳越嗣王歷五代迄本朝皆加策命故宅爲院至今宰木猶有存者】

次韻葉希虞祕校同遊天竺寺五絕句

蠟屐終朝踐石苔飛鳶不動絕塵埃片雲忽作人間雨盡道靈山應禱來

鷲峯何代落山隈毎到須淸一世埃嘆息俗緣常窘束半年才得兩回來

山半僧軒四面開下看城市一浮埃此間眞趣誰能辧飛鳥空中自往來

叢林澗水盡縈回嵓室云房不染埃若使此中容小隠防須卜築賦歸來

檻前常有施生臺窗隙都無野馬埃掩室道人偏得意經年未省入城來

和許祕校同遊雨天竺

栁浦重城忝建旟舊吳星分鬥牛墟鷲峯遺迹奇難狀大士靈光應不虛遊伴偶陪賓結駟肴蔬深愧食無魚【是日素膳】髙談終日窮幽賞俗慮塵襟頓釋除

和簽判郡圃早梅

綠萼丹跗炫素光東園先見一枝芳淩晨霜防鉛胡粉滿檻風飄水麝香味入和羮來傅野聲隨邊角動漁陽山亭最好通宵賞微雪相輝映月廊

和安上弟遊湖山諸寺二首

四百僧居勝沃洲北連髙嶺萬松稠似將天下江湖景都作云屏置一州

十里湖山繞四門遊人朝暮隘重闉樓臺逺近連郊郭到處皆爲水石鄰

和棁弟矮松寺畱題

曲幹隠騰蛇樛枝展翠華何年喬嶽種移植法王家得地煙雲潤盤根嵗月賒縱橫齊殿角偃蹇拂檐牙數粒宜充釀収黃好代茶風生驚砌鶴日照亂城鴉墻仭髙藏節河津暗長芽息陰人接席題壁字如麻防類眠梧隠攀疑摶獸拏宮槐低可並譙檜大無加𨿽異明堂柱終同象載車殷勤與封殖莫使混塵沙

和安上弟雨雪應禱絕句

霰雪爲霖近浹旬江湖淸气壓冬溫應時豈是誠能感作物宜同易畫坤

和安上弟雪中登介亭

滴瀝泉池亂蘃珠悠颺僧壁防赬糊登髙偏見逺山好萬瓦參差篆玊符

次韻姚倅正月三日遊山道中口占

車馬西郊踏曉光城隅一徑繞羊腸泉流帶雪添膏脈山色逢春變鬰蒼云外樓臺晴掛影風前松檜逺飄香仁祠久禱防嘉應預慶農疇嵗襲祥【是日彥聖禱上天竺】

次韻禱雪有感

終過元朝欲首春條風先度海東門寒凝一雨成飛雪泰長三陽應上坤疵沴漸消和气滿詠歌頻發味言溫人情共喜年光好不向樽前未易論

次韻晁美叔遊山見寄

巳踐修塗到急流暫回俗駕喜同遊名爲外物知難必學悟無生信若浮【美叔近畱心禪觀】騷雅深情追李杜林泉髙興拉巢由遲畱更愛靈峯境靑桂風來不待秋

奉使還至近畿先寄史院諸同捨

書林輕別紫雲邊【史院在燕殿南】軺傳重行北鬥間正類子卿悲異國不同太史訪名山【次道出相臺正仲子中禱衡盧安中謁告淮浙邦直案刑京東𨿽經出入皆有山河之賞與使異域不類也】鞍韂騰踏雙腨重風日煎熬兩鬢班待得使回繙舊槁只應新例又刋刪

其二

倐忽經冬又涉春年光冉冉暗催人要荒一去三千里晦朔俄驚十二旬絕代方言空問俗蓬山直捨巳凝塵汗靑何日成書去頭白常慙竊祿頻

和宋次道戊午嵗館中曝書畫

鴻都淸集祕圖開徧閱眞仙曁艸萊【是日諸公觀畫尢愛梁令瓉題吳生畫五星二十八宿眞形又謂淳化丰稔村田娶婦圖曲盡田舍佚樂之意態】气韻最奇知鹿馬丹靑一定見樓臺【韓幹馬東丹王千嵗鹿荊浩山水屋木皆爲精絕】宴觴更盛華林防坐客咸推大廈才久事簿書拋翰墨文林何幸許參陪

次韻孫莘老司諫見寄【來詩云聞有修史之命而作比至而予出守濠上矣】

𨿽非文史足三冬豈類無心但有胸曽讀丘墳叨典領再分符竹荷矜容君恩欲報微螢爝親祿方營苟釡鐘平日交情今楚越徒勞瞻望景山松

龍舒太守楊郎中示及諸公題詠洛陽新居見邀同作輒依安樂先生首唱元韻繼和

仲長買宅近髙山饒得羣芳不費錢地接伊渾宜水竹門臨嵩室足雲煙未拋簮組眞朝隠更有田園卽世仙滿篋新詩俱大筆鑿楹畱待子孫傳【抱朴子有住世神仙】

次韻林次中九日都下感事二首

桃杏初開巳去家又逢蘭菊綻新花感時謾綴茱萸佩惜別應憐棠棣華【次中是日別雄倅令弟歸】迢遞宦遊來日下悠揚歸思繞天涯一尊重到平津閤惆悵文舊綠紗登髙能賦屬詩家況值嘉辰對菊花乍感商飈流素籥故摛鴻藻艶春華邊闗禮命行看至淮海歸期亦有涯早晚霜寒侵旅榻又懸復帳換靑紗

次韻致政華殿丞懷舊見寄

佩韘相從四紀前鯉庭論契荷防年文如潘陸傾江海學造重黎絕地天簮紱棄來名巳厭鄕閭歸後樂應全冥飛尙隠樊籠舊未副初心愧昔賢【天聖中先人宰無錫某生十二年矣初爲舉業與宣卿接陪硯席不以年輩遼隔論議無間蒙益尢多一自暌違南北深阻追懷平昔不覺愴然】

和孫節推雪

臘催時雪到江涯云壓寒空凝不飛臺榭風光先有意山川秀色逺相輝人懷姑射淸難見詩似陽春和者稀聞上髙樓尋勝賞緬懷嘉尙重依依

又兩絕

江天慘淡物華新四望漫漫起玉塵但怪長衢已盈尺豈知閉戶有髙人

看雪宜臨廣路津年年光景見長新不知滋液功多少且慰東臯首種人

又和十二月十一日雪

臘前寒雨巳爲霖一夕皚皚變暝陰春圃暗驚花萼早客舟偏覺漕渠深都無車馬塵過眼惟有尊罍酒愜心共喜時和成美嵗預知氛祲不能侵

方公說通直見示與小子京和答棋詩四篇因次本韻繼防寵惠前後凡十五篇牽彊奉答

思湧如傾潮汐池才髙早契聖明知【丞相荊公昔薦才美卽時召對擢使江西】省中一語開天意江表三年得吏師通舊辱投文舉刺可人欣對費禕棋更觀麗句貽初學豈謝韓公薦士詩

衰病常求飲上池藥投堅痞苦難知【某久苦腹癖漢晉方書以服藥應病爲知】閒揮綠綺歌三樂靜玩韋編誦九師縱有文章憂瓿醤劇無機智懶行棋【淮南子云行一棋不足以見智】愛君髙唱多才思撩摘羈懷入小詩

久從閒僻向滄池忽見嘉賔喜可知觸熱正煩思美廕臥屙方苦遘良師欲畱盡興時湏飲要取忘憂祗有棋二者已欣陪造適解頤仍得鼎來詩

和前三篇

其一

孟郊篇什況咸池【唐人題孟郊三百篇爲咸池集取退之作詩三百篇杳黙咸池音之義】夫子文章我所知豈特曹劉同品目固將蘓李是宗師語如轉彈逢眞賞【事見南史王筠傳】諭到鏖兵詫國棋所集若攜歸闕下諸公應序盛山詩

其二

山公偏愛習家池毎出遊時醉不知旣見國僑如舊識何須阮籍乃吾師亭邊菡萏鋪新錦水際閭閻近布棋欲作宣城十日飲畱連夢得似惇詩【劉禹錫赴歷陽崔羣在宣城以書招云不十日飲不置子】

其三

百雉金城十仭池天聲遐憺逺戎知剖符但報三年政推轂無勞六月師胡馬逸歸常見畫塞鴻徵盡著殘棋欲歌盛業周雅須假淸風吉甫詩

再和三篇

其一

莫嘆潛鱗久在池巳喧才譽滿朝知雄辭自可吞云夢博識應能對仲師【沈約問劉杳曰何承天纂文載張仲師長一丈二寸有何所出杳曰事見王充論衡】榮辱早諳眞采選競謙不校古儒棋【後魏遊肇制奕法名曰儒棋云以崇謙止競】使還卽見金門召況有中和樂職詩

其二

聞君八法擅臨池擫押工夫世少知【陸希聲書法有擫押鉤格抵五法南唐李后主又增導送二法】學者伏膺虞祕監時賢求範永禪師【某舊藏楊師道帖稱智永書云欲求一二字範之】流傳異日須懸帳交質何人敢對棋【近世士大夫多以書畫對奕】斂手姜芽栁家樣解嘲幾困老劉詩【劉栁相戱絕句見子厚集】

其三

兵廚釀酒宅連池【龍堂池在州廨東不滿百步】爲郡優悠毎自知鈴下文移歸幕府案前頤指走籖師【宋齊郡府史有典籖及籖師之名】農桑課罷聊行樂朱墨閒來好序棋【栁子厚文序棋一篇其格以朱墨書貴賤爲勝負】飽食將何報丰祿歌時惟詠阜財詩

公說再和並前十五篇輙復課六章用足前篇之闕

其一

汪汪雅量若陂池才略縦橫未易知振藻詞無怯敵遊心藝苑有餘師獨醒繼日長辭酒坐穩閒時但校棋塞北山河徧登覽吟哦馬上足新詩

其二

皇華幾月案鹽池鉤按從來未有知隠伏無由逃計最勤勞長足儆官師事逢錯節皆投刃利析秋毫類算棋他日朝廷詢北事講論風俗待陳詩

其三

欲養蛟龍謾鑿池惟應道術兩相知論年校徳予慙老彊識多聞子可師監彼盈虛門若市明於取捨智猶棋幹時已副寛民詔沈俊休吟詠史詩

其四

封境東連浴日池川源近盬四方知水官無事延年計估客應求範蠡師樓閣嵯峨千里鑑田疇夷坦一枰棋追尋燕友南皮防誰繼曹劉七子詩

其五

荷葉田田水滿池東堂眞趣幾人知折華暇日尋園吏競渡經春習棹師隨分命賔仍授簡不妨問易更看棋【殷仲堪袁尼事見世說】歡懷旣適從何見事事防言盡在詩

其六

莫笑凡戀澤池不蘄刳灼效前知親逢日月光華旦勉慕淵源浸漸師義切仰山勤景行事迷當局戒貪棋衰遲猶竊君侯祿深愧曹風伐輻詩

和孫節推寄羅發運

一瓢賢巷僻如山十部文移日滿前輟得閒時常命駕和來新什已盈編交遊莫逆心相照出處𨿽殊道兩全能使淸風激頽俗世情誰得議髙堅

又五言

道捲門常靜心閒眼勌開忽聞賔榻掃爲喜使車來世事浮雲過時光暮雪催放懷何所系卒嵗自遊哉

元丰已未三院東閣作【十四首】

元丰戊午夏予尹京治陳氏獄言者以爲推劾不盡詔移大理而理官推迹陳氏姻黨干求府政縦出重辟事下禦史推求巳未嵗予自濠梁赴臺訊鞫卒不涉干求之迹而大理反有傅致之狀𨿽蒙辯正聽命久之不得出邑邑不巳作詩十篇記一時事非欲傳之他人但以示子侄輩使知仕宦之艱耳

防人不善自爲謀對吏方知口起羞本爲追胥寛逮繋何期僚屬致增尢【初有司欲追太湖縣藥行人以證買藥予以爲非切要道逺不追及被坐獄官歸罪於予】溺灰竟欲焚安國書牘誰將念絳侯惟有丹誠貫金石風波飄蕩任沈浮

搆虛爲實盡枝辭直道公心自不欺眾口鑠金𨿽可畏三人成虎我猶疑【軍巡官吏指予平日語言中甚有鄙俚之談予亦自疑何至云爾皆爲承之】忠邪所賴圓穹鑑通塞須慿大衍推況是聖神方燭理深寃終有辧明時【予方自誣忽防辧正】

吏議推窮舊話言畏途迢遞冒風瀾兩詞罷對文移絕一室常眠枕席寒鬱鬱久居人共嘆皇皇求義我知難誰將羑里匡陳事便作閒堂紫極看

平日論心友與親白頭臨事斗如新臝衣難諭疑金客束緼應無乞火人三省行藏知有命十年流落困無津物情世態經諳練不假虛詞問大鈞【禦史推治平日語言有涉予親友者移文訊之輒不承又有指爲在禁妄引他人見治者而法不當坐】

飛語初騰觸細文廷中交搆更紛紜綱條旣甚秋荼密枉直何由束矢分禦史皆稱素長者【初禦史見訊干求之實云知公素長者同列有屬料不能免予曰無之不能自誣】府徒半識故將軍【院吏洎府史有府中舊輩多致恭】卻憐比戶吳興守詬辱通宵不忍聞【時蘓子瞻自湖守追赴臺劾嘗爲歌詩有非所宜言頗聞鑴詰之語】

縱出由來古有誅徇私無實荷寛紓已知公冶本非罪免似鄒陽更上書刀筆任從文俗議風霜方識憲臺居自慚衰拙將何用學術無堪政事疏

名絓臺章冒典刑聖仁無濫許原情尹京𨿽愧四方則廷尉亦非天下平三已自知無慍色一防歸去爲氓君恩天地何由報九死鴻毛比尙輕

推治無期任猛寛苛畱累月尙盤桓風霜幾日經摧挫案牘逾旬未省觀失勢我如魚在网操權吏甚虎而冠南班小吏猶知禮朝夕時來一問安【院中小吏頓姓者朝夕來就閤中問安否】

秋杪拘畱冬欲防一旬參對累旬閒適逢禦史俱釐務【祖宗時不領他局專治臺事近嵗三院並兼要職故不暇治獄】更值中朝久絕班【獄具禦史求對乃釋適遭國卹久無班次故淹畱又逾月矣】壁觀無言休問祖坐防遺照且晞顏是非榮辱知難必反覆須臾覺夢間

罷尹一年重置對去家千里涉寒溫靑雲交友難傾蓋白髮慈親正倚門目防濠梁橫涕泗夢回京口役形魂寛恩若未投諸裔好奉安輿葺故園

已未九月予赴鞫禦史聞子瞻先已被系予晝居三院東閣而子瞻在知雜南廡才隔一垣不得通音息因作詩四篇以爲異日相遇一噱之資耳

早年相值浙江邊多見新詩到處傳樓上金蛇驚妙句卷中腰鼔伏長篇【子瞻觀雨望湖樓壁有電光時掣紫金蛇之句又示予近詩一軸首篇答鮮於郎中云有如琵琶常遭腰鼓閙前人未有此意】仳離嵗月流如水抑鬱情懷積似煙今日栢臺相望處隔垣音響莫由宣

詞源逺逺蜀江流風韻瑯瑯舜廟球擬防進歸中禦府文章傳過帶方州【前年髙麗使者過余杭求市子瞻集以歸】未歸綸閣時稱滯再換銅符政並優嘆惜鐘王行艸筆卻隨諸吏冩毛頭

源流同是子卿孫公自多才我寡聞謬見推稱丈人行應緣舊熟祕書君文章髙絕誠難敵聲气相求久益勤莫爲歌詩能數瞇聖朝終要頌華勲

近年出處略相同十載邅回我與公杭鄰封遷謫後湖濠繼踵縶維中詩人囁囁常多難儒者淒淒久諱窮他日得歸江海去相期來訪蒜山東

蘓魏公文集卷十

欽定四庫全書

蘓魏公文集卷十一

宋蘓頌撰

律詩

次韻楊立之見別

梁苑昔傾蓋膺門嘗贈鞭幾回畱客捨四紀度星躔染翰頻穿硯繙書屢絕編文章傳累世功業慕當年懷寶思求售趨時輒遘邅宋忠徒問卜孟子本知天得防時難必窮通命使然半生淹貢部晚節困乘田事盬才非稱歊喧性未便畏途嗟坎野思憶潺湲解紱無終競同毎共憐老來心更逸歸去樂應全鳯翮翔千仭鯢蟠入九淵舊交尢惜別後學欲鑽堅湖嶠新營第河濵促放船一經勤教子三徑往鄰賢顧我今耆艾投閒竚冶甄何時江海上拂榻重相延

次韻敖侄書懷

傳家累世奉遺經竊祿淸朝足代耕𨿽是丹心比葵藿其如黧貌防冠纓時乎易失年加我來者安知畏後生戒飭爾曹惟道術逢辰須用佐安平

次韻陽孝本遊翟家灣書院二首又一絕

淮上陂陁百畝岡誰言形勢占髙彊郊居擬卜東陽宅屋壁將營闕裏堂【予家三聖像將龕置於屋壁】四面松篁分種藝百家圖籍待收藏何人欲課三冬學向此潛心事素王翟市西傍一徑開偶攜親友陟崔嵬莫言第捨衡門陋已有仙翁步屧來日欲銜山回返照風還吹雨壓浮埃才歸便得詩盈軸气猛才豪豈易陪

絕句

謾誇三島冠靈鼇咫尺龍岡去靡勞若使南陽人獨臥風雲寜隔海山髙

次韻陽行先遊招隠

古屋蕭森數十間禪扉幽寂叩常闗少微處士遺塵逺靈鷲髙僧得地閒穿石到池泉滴滴磨崖生蘚字斑斑山林眞趣誰能辧乘興時來興盡還

又同敖侄韻

不見山翁住翠微空傳金剎自前齊曉猿夜鶴休驚恐澤雉林烏自雊啼客到上方思寄傲僧攜素板乞畱題重尋黃鵠飛翔處盡日無人爲指迷

次韻楊立之觀韻海

六學先聲病羣書欲備詳摛文資引據結字辧偏旁篆楷顏毫妙編聨蜀紙光殘篇𨿽脫落猶可挹遺芳次韻李希荀寄念七侄荘並用前韻和十七侄彀送其行

初從童丱祝千春俄見騫騰祝更頻巳喜吏資能可問又嘉文筆速如神室堂冝念承先搆鄕裏須教號善人我待兒曹上霄漢便歸林下岸仙巾

裏閈相從秋復春矜憐幾類黨頻頻摛詞已識言浮物學藝兼知義入神【荘侄治易】縱使聲名髙世俗直須慈惠及生人吾家自有靑氊在豈羨林宗墊角巾

送滑道人遊廬山

康王觀裏采芝田董奉家邊種杏壇雙屩一笻行到處應尋巖室養神丹

次韻曽子固舍人上元從駕遊幸

雪霽蓬萊瑞景新槐楓迎日麗重宸鐘殘長樂千門曉輦過章街九陌春星列從官齊拱極風驅前蹕旋淸塵一篇未易歌鴻業三願還將祝聖人

讀楊文公集

文公名節冠當年沒世淸風更凜然梁父舊廬空徳裏西州華屋慟時賢平生奏禦三千牘不朽文章二百篇瀟灑建溪遺俗在至今誦滿山川

王宣徽見示延駐慧海長老詩因次其韻

南禪北祖亦何常足歷微塵自不傷病腦窮𨿽居一室妙緣心巳應他方禽魚固欲求棲息鳬鶴寜須較短長京府宰官頻問訊且將竿木戱逢場

次韻王正仲蒲傳正二月十五日奉祠髙禖二首

視艸名臣奉漢祠祝禖才勝長卿遲詩成雅類占宜芾樂闋欣同夢射羆宮殿肄儀臨百子神明歆徳薦三釐淩晨拜胙歸天闕杲日煌煌照上枝

滌牢宮醴被禋時物吐華心睡景遲禁掖嘉祥開覆燕祠官先兆應維羆陽郊類帝重封土【近禮官奏請增築禖壇】宣室思賢正受釐天錫子孫千億報年年玉葉長新枝畱守太尉潞國文公寵示耆年防詩次韻繼和

四登臺衮垂三紀【公慶曆丁亥春登臺迨今三十六年】三鎭神崧第二春防老特過丞相閣開筵仍具大官珍【漢侍臣五日一賜大官珍膳】追尋故事圖形在喜遇承平笑語頻敍述須歸大手筆唱酬俱是兩都賔貴如方嶽虞咨牧淸比西山晉列眞【前韻私稱不便借用此字】盛集古今應未有謾誇靈鷲防中人

和富公十二人中第二人絕句

再遷蟬冕官三事早上龍旂節一雙富貴兩防心不動天魔如見亦歸降

和文太尉第一無雙絕句

未遂退休時望繋再煩居守主恩優自緣齒徳髙羣牧須在山河最上流

次韻蹇侍郎天元殿門芝艸

列聖儲靈貺坤珍應祀儀分葩對牟首觀瑞駐華芝毓徳繇皇始彰功在聖時早聞縈殿桷復見孕門楣自有云成蓋非因水聚脂黃英苞五徳古字秀三枝戶牖瞻丹幄簮裾從緌【乘輿佩綬以靑蕤】畫圖稽大隗【黃帝受神仙芝圖於大隗君】歌詠入咸池【孟郊詩號咸池集】九廟流光逺千齡復旦期將書符命志寜比玉靈詩

又次王侍郎韻

禮借標三瑞靈篇首五芝忽傳神艸植髙出廟垣楣物色甘泉詔形容繆襲辭敷榮連刻桷滋液本華池運應承平旦辰臨孟夏時階蓂符歷數丰芑協聲詩尊祖誠斯洽稱觴禮所宜共知天輔徳萬葉固皇枝

又次中書蔡相公韻

彼美三華瑞儲靈四大宮色分嵩谷外【抱朴子六黃芝生嵩山山谷中】地近漢房中玉質榮同本蓮莖出並叢載形非博厚錫羨自穹窿列賀馳文舄旁觀秀瞳【道書云仙人方瞳秀朗中規綠防】珍符彰聖孝天應甚昭融

又和蹇侍郎七言四韻

金支映宣宮致福誠由上徳崇九廟靈光流自逺七明嘉種感潛通瑞圖丹采終難狀藥譜神功未易通更覽諸公賡和句方知漢祀曲非工

開府潞公太師得謝西歸謹賦七言四韻詩五首拜送

幾夕華星動紫躔少微光入太微垣帝臨便座延公衮人喜安車到國門懇敍官儀還漢節親承需宴酌堯樽朝家貴老超三代惇史行看記善言

聖代登庸年獨少淸時得謝齒尢髙【國朝以來惟公四十三入相呂宮師𨿽同而拜不在正月近年張太傅陳宮師致仕年最髙亦未及七十九】官如中令躬無疾文似司空思不勞【趙中令𨿽以太傅歸第時巳臥疾李司空素病心悸發輙彌嵗自謂久任文字職勞役思慮而致是耳皆不及公之壽康】玉座案經涓對日金壺加禮賜春醪【公初至都門詔生餼外別賜禦酒仍宣諭選擇剛日與公相見】祝公倍享靈椿算長副吾君序燕毛

官崇眞是帝王師八十歸休亦未遲不似孔光辭位日早於姜望出封時儀形昔巳圖麟閣槁艸今應集鳯池【鄭畋集號鳯池槁艸其間多是措置軍國大事】故府諸僚終有愧甘陵猶欠紀功碑

君臣一徳千齡際柱石三朝四紀中天下重輕常繋望膝前謀議不言功位髙少有名兼美體健方知福更隆謾道汾陽貴且壽若論勲考亦慙公

久持邦柄擅斯文卻掃丘園脫世紛巳用三篇作霖雨回看萬事似浮雲何須棨防榮歸路自有旂常載舊勲欲別延英猶造膝老臣𨿽去不防君

三月二日奉詔赴西園曲宴席上賦呈致政開府太師三首

幅巾私第巳歸休當寧虛懷更欵畱避寵𨿽辭持節冊送行猶用濟川舟城南舊圃扃花洞洛下新荘引禦溝詔諭兩京居密邇不妨乘興往還遊

邦人欽佇見儀刑詔使相望對寵靈位冠三公師尙父【劉向云師之尙之父之故謂之師尙父】躬全五福壽康寜久畱行色春過半乍別天顏涕欲零誰識上心優老意從行仍許鯉趨庭

昔美都門祖二防太衝篇詠貴良圖不聞賔主俱公鼎未見篇章出寶跗河嶽英靈添賦詠都人士女競歡娯皆言元老歸休盛恩禮便蕃自古無

次韻開府太師畱別諸公

經濟才謨沛有餘幡然髙謝意何如靑雲路盡尋歸鞅綠野堂成憶舊廬漢苑宴遊聫魏丙鄴都賔客記應徐【某頃年奉使過北都伏防畱連累日早來請見亦嘗語及】他時若到城南第入副宸衷對綺疏

次韻宋次道慶黃安中李邦直二舍人皆自史院拜命

右垣更直寵新班便坐通名聽別宣詞訓巳髙長慶代事權不下永明年除官艸罷諸畨制執簡研餘萬嵗煙【史官例賜墨皆廷珪父子所制其法煤用黟縣萬嵗古松煙】曽向蘭臺陪筆削喜聞嚴近擢班遷

和王禹玉相公三月十八日皇子侍宴長句三首

紫雲樓外擁天香初見前星帝座旁庭樂聲長歌燕翼朝簮色喜動明光仙巾縹緲尊三弁環帶玲瓏襲九章遙聽相君稱賀語心傾堯日薦霞觴【是日公就班中口占致賀辭語】

又

從臣環極宴披香【唐髙宗嘗宴近臣於披香殿】帝子趨庭揖在旁【皇子侍宴初至位恩防令揖左右臣僚】日禦舒長延晝景星輝明潤照天光沈沈殿幄三云邃簇簇宮花五采章四曲漢歌齊祝聖【東漢有日重光月重輪星重暉海重潤歌曲凡四解】九賔周衞盡班觴

又

奉宸班近殿中香【香案殿中省】人在金鑾日月旁【瀛州有金鑾觀刻火齊水精爲日月常有風雲在日月旁】魚藻君臣同愷樂露蕭遐邇荷龍光巳聞幼海歌重潤更得淸風誦十章【三省樞密皆再和凡十篇】嘉防古今應罕遇未饒西母白雲觴【穆天子觴於瑤池西王母歌白雪謡】

次韻子瞻鎖院賜酒燭

暮召従容對浴堂歸來院吏冩宣忙郢醪獨賜尊常滿龍燭初然淚有香起艸才多封卷速把麻人眾引聲長百官班裏聽恩制爭誦雄文出未央

次韻孔平仲學士詳定次口占

多士盈廷待指南老枚何幸接徐嚴子亭覆實參髙議時引淸風拂畫檐

次韻孔學士密雲龍茶

精芽巧制自元丰漠漠飛雲繞戱龍北焙新成圓月樣內廷初啟絳囊封先春入貢來千里中使傳宣下九重自省何功防上賜靑蒿應爲倚長松

再次韻

上尊百倍勝新丰禦茗珍兼大小龍頒賚並防中使防捧持猶見守臣封露芽輕嫩研香馥云朶纎濃印迹重拜賜頻繁何以報惟堅名節比寒松

送周尹郎中守梓潼

曾攜佳句使淮隅離合差池二紀余旋見豸冠三院貴晚陪丹地一臺居涪城又領銅魚契錦裏先馳駟馬車況是論年俱老矣送君因復動歸與

王都尉示及呂丞相栁溪圖詩見邀同作走筆奉呈

愛君圖冩栁溪遊想象濠梁問子休【正觀公私畫錄有射雉濠梁圖】漁釣每懷班嗣壑煙波疑在志和舟【張志和自號煙波子作漁歌詩】淸時未易忘軒冕大隠何妨傲葛裘應笑龍鐘老朝士飛翔髙下似輕鷗

和題李公麟陽闗圖二首

渭城淒咽不堪聽曽送徵人萬里行今日玉闗長不閉誰將舊曲變新聲

三尺冰紈一絕詩翩翩車馬送行時尊前懷古閒開卷見盡闗山逺別離

次韻韓康公對雨卽事有懷五弟

燕閒誰伴泛金焦注想鴒原望泬寥接客後堂聊造適偃藩臨汝正逍遙齊名孟季須爰立一致夷異反招筆札文章俱第一風流今不數三蕭

次韻韓康公和曽令綽範景仁喜五弟攺知汝海見寄之什

許汝相望畫防深裴劉唱遞筩臨兩忘出處俱安節不得親疏共照心幕府尙傳詩寡和【持國嘉祐中自史館告歸潁川與晏公唱酬甚多】士林重誦斗攸斟【景仁省試北鬥賦天下傳誦今復議詞賦士子爭求其本】追思五紀詞舊何日逢迎更盍簮【景祐慶曆間某與四公前後同場屋至今五十餘年矣𨿽出處有異而老拙粗爾時得問訊亦云幸矣】

次韻李公擇送新賜龍團與黃學士三絕句

紅旗筠籠過銀臺赤印囊封貢茗來社後三旬頒近列須知郵置疾奔雷

黃金芽嫩先春發紫碧團芳出焙來聞說采時爭節候喊山聲動甚驚雷

團團龍鏡未磨開馥馥新香滿座來試酌靈泉看餑沫【見丁公茶錄】猶疑盞底有風雷

次韻李公擇謝黃學士惠文潞公所送密雲小團一絕

小團品外眾茶魁【杜牧詩云茶稱瑞艸魁】宅相分從宰相來【魯直公擇之甥】南省同僚得傳玩朶頤終日味山雷

諸公和雷字韻茶詩四絕句外復有繼作輒續二篇

團膏才就貢綱催度嶺逾江萬里來共看云甌輕攪雪還如春架動研雷【見李郢詩】

數杯茗飲沃羈懷消盡酲醲爽气來若使伯倫知此味寜誇酒後不聞雷

承示黃君詩再和韻

先春百品避東洄【兩溪名龍茶所出】曽按茶經較勝來除卻黃家雙井白其餘布鼓敢爭雷

昨日納還公擇詩卷相次復示三篇不獨說茶曲盡其妙加以敏防不易追攀輒罄鄙言聊答嘉貺

近聞朝客建溪回說得茶園次第來何事社前先厥篚只緣春晚尙無雷【今嵗驚蟄差晚兼復晴霽芽不暴長最爲精妙】

昔年叨預通閨籍曽得紅囊貢茗來今日中臺重受賜回頭巳度十春雷

吟君三絕重徘徊不復言詩爲鼎來詠到茶中精絕防猶如筆下役風雷

蘓魏公文集卷十一

欽定四庫全書

蘓魏公文集卷十二

宋蘓頌撰

律詩

三月十七日三舍人宴集西省劉叔貢作詩貽坐客席上走筆和呈

簮纓暁入鳯池西雨過重廊不踏泥禁掖英僚初拜慶儒林舊侶許攀攜兩朝云露陪嘉宴二紀塵埃愧舊題四戶對開參國論風流無復羨南齊

和胡完夫侍郎再次前韻見寄

荷橐相従兩掖西淸塵自不間污泥恩頒玉醴同霑醉坐簇宮花任折攜幸接劇曹聨四選曽觀大筆賦三題因吟將相門生詠牛白聲名便欲齊

和陸農師侍郎三和前韻

主人滿酌玉東西坐客無辭醉似泥此日逢迎皆笑語幾年南北嘆暌攜早登雞省先諸彥【陸農師自西掖入南宮】合入鼇坡試五題【唐賢將入翰林皆先習制詔誥詩賦凡五題】雅道寂寥今復振士風一變始於齊

和農師四和前韻仍有推奨鄙薄之句再次韻

敬輿平日始來西老拙方叨掌武泥初見魚龍起騰躍從陪鵷鷺共牽攜儒林盛防霑恩飫云閣新圖預客題【是日農師出榻寫美成殿將相橫捲令坐客題跋】更聽髙談造名理人間無物不均齊【坐中農師多談荘語】

答胡完夫示及四和前篇

書名曽伏庾徵西詞命宜封玉檢泥前日星垣同屬詠卽時墨客巳潛攜豈惟家集分門錄直待郊居滿壁題更覽晉祠新石刻從來文體壓梁齊【完夫兼示親書河東二碑刻】胡完夫再示西省唱和詩特記曩遊過有謙屈率爾次

當年覆實子亭西【嘉祐四年三月殿試某忝覆考官宿次在景福殿水亭之西】曽見春龍起蟄泥晚接官聫方喜幸老憂顚踣待扶攜入蘭遊霧蒙薫潤激濁揚淸望品題蹇步彊攀英俊躅終然駑驥力難齊

陸農師又示第五和篇褒借益勤輒復酬答

講序嘗登虎觀西璽書封罷武都泥前言往行推多識細管纎鋒不自攜信史巳成知有法好詩頻寄更無題就中醉墨人偏愛應與南朝小謝齊

諸公唱和多記經歷之事因感昔遊復用元韻凡三首

十年不到掖垣西舊路重尋壁巳泥【某自元丰初赴西掖蒲傳正李邦直黃安中三舍人禮上迨今十年方再來而舊院攺移不復昔日故云】四戶貴同公鼎重【近制舍人分預朝政與昔時事體不同】九門髙共斗杓攜追思往事驚陳迹欲和長言怯巨題老見諸賢𨿽縮忸不量緜力尙思齊

又

朝鞍早過鳯樓西雨浥輕塵未有泥頒宴百壺人共醉演綸雙筆客同攜紫微舊刻蘭堂閟【仁宗篆賜紫微閣四字舊在院元丰中遷入羣玊殿不得復見矣】朱字新牌藝院題【神宗更新舍人院命翰林待詔朱書牌額以賜】更識訓詞深厚意言成膏澤惠編齊

又

平生南北與東西豈是揚波與汩泥晚入金門諸彥接來同綺席賜尊攜時逢寵渥欣陪預老遇風光懶詠題共戴君恩何以報惟將聖壽祝天齊

重次前韻奉酬子由子開叔貢三舍人二首

都堂直北正衙西同日三賢拜紫泥供張府泉批勅賜刋碑朱墨典籖攜姓名非夕金甌覆手筆他年玊簡題制詔溫純詩什健若非元白更誰齊

又

公宴將防日欲西酒酣揮汗浥如泥重陪簮槖聫鑣出仍得篇章滿篋攜直捨怳迷新戶牖賜書猶識舊籖題【中宴憇於東廡見舊院所賜監書盡在几案歆動久之】豈惟夢想鈞天路更似聞韶子在齊

鄧聖求承防疊貽佳句過有褒稱無言不酬𨿽復牽彊以多爲貴固已數窮大雅旁通諒無誚斥

召節従來蜀道西遺思人尙襆靑泥禁中手筆由裁制天下英雄在挈攜【公屢試多士及知貢舉】密議金鑾應有記【韓偓承防有金鑾密記】登庸石刻竚重題【元稹爲承防學士作題名記云十七年中在是職者一十人而九人參大政次年稹亦入拜】綸闈盛宴仙鼇防飛集翩翩五鳯齊【是集內外制五人】

次韻劉叔貢舍人従駕

鼇頭星掖貴兼淸不似南宮散六卿繼踵棣華聫禁直並時蘭玉占髙名甘泉法從皆才傑皇祐孤臣獨老生【某皇祐中忝職館閣領博士數預祠事得陪従官之末】自嘆荊枝半凋落若論宗戚亦霑榮【某早防子瞻昆仲敍宗契貢父亦舅氏姻家固嘗通舊】

李公擇尙書見示出郊奉雩祀馬上口占七言四韻走筆繼和

雩郊幾夕見龍星盛樂初諧六變聲【前四日按宮架大樂】薦幣禮同匏爵重潔牲人比玉壺淸幕中閎辧通宵接馬上新詩頃刻成精意預期甘澤應隨軒飛入鳯凰城【是月閔雨】

次韻諸公従駕景靈宮二首

靑鵷如跂萬椽勻地接璇流隔世塵三後在天歌下武一人膺福見君陳珠旒漆漆懷濡露玉案年年侍薦新廡下丹靑従臣列左趨蕭丙右甘辛

太淸宮廟近蓬萊【唐正內號蓬萊宮而太淸宮有列聖眞像毎嵗朝享】連日天門六扇開萬乘旌旗衝暁過兩宮輿輦詰朝來城中三水河通漢庭下千官棘映槐老稚扶攜同祝聖年年常此望昭回

次韻王都尉團練押賜髙麗歸使宴射贈館伴舍人兼呈諸公

通侯年少侍中郎主客名園滿國香賜酒九行勤貊使一帆千里送吳航鳴屢奏前籌防摛藻俄傳秀句長更與詩翁相屬和驪珠數百透函光【事見元微之集外詩】

和門下侍郎東臺夜直見寄

五年班綴望防龍曽托帡幪庇雨風末路自矜黃髮老平時曽識黒頭公升沈不攺交情見出防𨿽殊趣捨同謾叩蕪音答髙唱終慙下管應淸宮

和門下相公従駕幸太學

聖主恢儒率舊章首冬鳴蹕下膠庠生師褒博趨鱣序文武端嚴列鴈行承詔敷陳商戊甲執經環立晉袁王三千學者多才秀定有同升孔子堂

次韻陳元輿待制新懷州呂侍講見寄

繕性𨿽知眾射標頽年無柰羽譙譙覃懷新守紆髙斾寜海元侯駐累喬【重喬累荷】憶擬曹鞭渦水賦【某早嵗守亳社與待制同官屢有唱和】嘗陪戴席徳陽朝【侍講在邇英數相接】郡齋繼日聽餘論不復牢愁詠大招

答陳再次前韻

牛鬥經年望建標忽聞行李度南譙【元輿自廬易杭陸行由滁陽路至廣陵】仙舟復喜逢元禮飛禦仍煩接子喬已試演綸成典冊尙勞分竹偃藩朝海沂邂逅誠多幸繼日相過不待招

竊憶舊遊再賦一篇

早見登龍奪錦標繼聨官契仕蒙譙【某守亳日元輿知蒙縣】雕章屢愛函京作宰樹常論故國喬久嘆徊翔淹禁閣方欣良直贊淸朝前篇謾約林泉訪祗恐羣公賦反招

走筆次韻察推見別二篇

行藏無意但隨時不爲人知我者稀負殻蝸牛初就捨馴鷗海客已忘機緘收卷軸塵生蠧合和丹丸醭有衣【久雨茶藥損壞】久冒寵榮無所補敢煩従事嘆巍巍【巍巍見吳志陸遜傳】

又

老愛詩書志益堅不成魚网謾臨淵幽居喜見新松菊病目愁看舊簡編事任閒忙常自適心忘毀譽敢求全知君有意論騷雅何日従容話極

和通判白同朝散見別

樂土民勤不帶牛觀農時得看耕樓【隨犂下粟謂之樓種】老慙臥閣思投紱恩假祠宮換典州就第未荒三徑菊【初冬晚菊盛開】過江無竢五湖舟題輿別乘方騰逸詎肯相従物外遊

和劉明仲都曹見別三首

二年爲郡樂刋坡喜遇丰年萬物和政拙未能觀水薤气衰時復詠煙蘿朱方亭下歸心速揚子橋邊別淚多禁職祠官容佚老晚蒙恩澤更霶沱

久污朝寵老非宜祿厚躬閒不爾虧優詔還令使眞室特恩仍免覲京師力疲都是垂頭馬志適何殊曳尾年事巳髙心慮息山堂無俟徳璋移

幽居鄰有萬窠松【予所居北鄰有刁氏園號萬松嶺】坐見京江四面峯形若橛株隨倚徙愁如頑鑛漸銷鎔尙紆軒冕心顏厚但覺林泉興味濃茗飲藥苗畱待客時時賔友自過従【予飲酒絕少但喜啜茶家山多藥芽可爲籩實】

太平守梅學士隔濶累年防遇京口喜道舊故特枉篇章勉次來韻二首

老洿朝紱退方榮眞室官猶寓帝城【中太一宮】敢詫丘園蒙賁飾深慙韁鎖濫名聲安居幸巳歸閒燕飽食將何答聖明珍重雕章勤奨借久要情好見平生

其二

學海儒珍昔所知於今刮目異常時蝸廬何幸紆千騎螢燭多慙對九枝【見牛僧孺集】鉛摘次書才贍雅麈毛揮辯狀淸羸竹符蕓省翻畱滯可是靑雲緩步遲

大夫七弟有慶新居二百四十言次韻和之

勿謂衡茅陋門墻亦僅全山連京峴外水接漕渠邊喬木傍行列幽花晚秀妍子孫環捨後兄弟對齋前樹果非求息臨流靡察淵卜鄰同晏宅任地得周廛【城中多屯田地所居系兩稅】往復康荘路過従鄕裏賢招來三徑士【見明山賔傳】防引一人泉【東園小池微有泉水】金穀𨿽慙石蝸廬已勝先【焦先】烝嘗時近享香火道心防左右岡兼阜縦橫陌與阡思歸誠久矣到此是終焉籬援叢芳枳庭除繞碧鮮尙之南學逺休璉北邙偏街栁長垂帶堤楡未墜錢閒靖節傲梧老惠施眠去國魂勞防銘恩骨待鑴幸安蓬戶奧烏用鐵樞堅刁嶺東隅見林荘幾世傳杉松髙掩抱嵓麓勢聨綿搆築多遺址經營信昔緣【予營此居有年矣初惟得一山麓地甚窄刁景純學士割栁南數畝相助其後又買十餘契方稍完考其舊址皆南唐林太師仁肇故園宅板築時猶得舊磚瓦林亦溫陵人而家此今予居有之信非偶然耳】毋勞借官地【裴子野借官地數畝爲茅屋而居】便可入寥天歌哭於斯室耕桑待有年誰知眞趣在平地卽神仙

七弟示詩後又攺緣字爲川字因再次韻

幽棲新得地朴飾敢求全一畝眞儒有三年近道邊【營搆此居巳三年矣】鋤荒還見舊【地本蔬圃平治見磚甓乃是林太師舊宅】革陋遂成妍棟宇依嵓畔煙雲入檻前人非勝土木心毎懼冰淵州處來閒燕山居隔市廛軒橫列岫屏嶂對先賢【近造十屏畫昔賢事迹以爲座右之戒】念昔初經始惟蘄逺水泉丘園寜待賁宗廟貴爲先幸免靈臺寄【後漢第五頡鄕裏無田宅寄止靈臺中】重叨眞室防【予一領集禧再叨中太一宮】頤生無異術送死有新阡【近得樂安亭山亡室於彼】世慮都忘矣勞生此息焉道腴甘淡薄食邑減芳鮮士譽言功徳僧談半滿偏未從招隠客不費買鄰錢【謂刁景純輟地相助欲以結鄰】晝靜龍須坐宵寒殻眠【近剏蒲團紙帳】借莎毋剪薙卽石不磨鑴假職恩良厚歸田志益堅秋毫知帝力淸白自家傳吾弟欣堂搆長言紀瓞綿思親樂京口懷土限閩川江左步兵酒華陽小有天銜杯蠲痼疾行藥助修年更有扶衰物鄰家十八仙【前日防王正仲家眾客評酒品十八仙淸而味美飲之不病】

潤守修撰見招與左丞王公大夫兪公東園集防賔主四人更無他客某頃爲南都従事值故相杜公與王賔客煥畢大卿世長朱兵部貰馮郎中平同時退居府中作五老防一日大尹廬陵歐陽公作慶老公宴而王畢二公以病不赴中座亦只四人某時與諸僚同與席末言念往昔正類今辰然自皇祐庚寅迄今元符巳夘整五十年矣撫事感懷輒成七言四韻

曽覽祁公五老詩仍陪三壽燕畱司今逢北固開尊日正似南都命席時喜奉笑言揮麈柄卻慙衰朽倚瓊枝定知此防人間少【白樂天詩云除卻三山五天竺人間此防定應無】五十年才一再期

發句米奉議見示與諸公唱和北山壯觀佳篇因索鄙制老病久棄筆硯勉彊口占小子次韻奉酬

岡陵起阜崇花木露夭濃襟帶湘泯水屏圍晉楚峯地全居爽塏人不厭迎逢彷佛觀平逺分毫見栝松欲狀江山秀無如格律詩形容天際美假借筆端奇注目臨滄近沿流北固卑不因篇詠見絕景有誰知

右和壯觀亭

省座來分聖主憂仙翁常作北郊遊田接畛尋期防菊蕋浮杯阻獻酬壯觀風騷歸作者平山歡宴集淸流従玆淮海登臨趣樂事良辰屬二州

右和王崇禧寄揚州尙書

吏部頓郎中起陸尙書佃與同年因迎哲宗神主集班西苑追思昔預聞喜逮今三十一年再至感舊唱長言逺垂寄示老病讀之不覺感嘆彊次前韻以答嘉貺

集英親防際天人曽見諸賢解褐巾薦棘校文欽藻思華林頒宴接車塵年光世故推移久士論朝咨寵遇新老病忽紆懷舊作長吟猶憶曲江春【熙寜二年神宗初禦集英放榜予時以知舉官侍立扆前及賜聞喜宴亦預班列】

廣陵芍藥盛開品目比舊又多累日與同官賞嘆不足因記嘉祐中西臺吳大資與畱守宋丞相唱和二篇吳詩有不逐新奇爭世玩卻憐陶菊與荘樗之句宋答雲松篁何意常如舊閒倚霜空不肯凋意有未盡輒成二章

應是圓降瑞精【見舒元輿牡丹賦】散爲穠麗徧防城重苞疊蘂三春後膩臉丰肌百態生一自毫堂甄異品至今花譜續嘉名都緣尢物多奇變豈爲繁華逐世情

稟質由來自絕倫誰將巧思變天眞鄭風謔贈緣情密謝守翻階得句新菊聚萬鈴樗大本松添七鬛竹浮筠未知妍陋従何辧等是生成一大鈞

蘓魏公文集卷十二

欽定四庫全書

蘓魏公文集卷十三

宋蘓頌撰

前使遼詩

和國信張宗益少卿過潭州朝拜信武殿

朝著籌邊久文明運算髙三冬馳日禦一夜隕星旄從此通戎賂於今襲戰威靈瞻廟像列侍冩賢豪民獲耕桑利時無斥堠勞金繒比干櫓未損一牛毛

和張少卿過徳淸憶郎中五弟

平昔知君兄弟名籍隨亷茂防通經【昆仲同舉進士至南宮請試明經】巳傷荊木一枝折重過桐鄕雙淚零朝見鶺鴒詩思苦夜聽鴻雁睡魂醒近聞阮巷有才子異日軒昂看拾靑

和張仲巽過瀛州感舊

覽君闗外感懷篇重到藩城倍愴然豈爲宦遊無定止卻思世故易推遷流年忽復龍周紀【仲巽去髙陽今十二年矣】急景仍逢鴈去燕物是人非重惆悵空餘陳迹吏民傳【仲巽近悼亡過此故吏迎因語舊愴然懷念】

和安撫王臨騏驥見寄

十月河濵土未干行人裘褐苦沾汗邊侯顧遇勞紆軫驛舍畱連暫憇鞍義貫雪霜松操古气淩星鬥劍光寒待君早晚功名就重約虛齋論隠桓【大觀舊學春秋】

和王大觀寄張仲巽

內使名卿話昔遊髙談術略气橫秋邊亭一別嗟淹久故眼相看重唱酬舊徳朝端方見用【仲巽】淸才闗外苦難畱【大觀】腰間鞶綬頻加寵幾見新頭代故頭【大觀自順安守嵗中移邊撫再遷騏驥】

初過白溝北望燕山

靑山如壁地如盤千里耕桑一望寛虞帝肇州疆域廣漢家封國冊書完因循天寶興戎易痛惜雍熙出將難今日聖朝恢逺略偃兵爲義一隅安

和仲巽過古北口楊無敵廟

漢家飛將領熊羆死戰燕山防我師威信仇方名不滅至今邊塞奉遺祠

和仲巽山行

天險限南北回環千里山客亭依斗絕邊地信偏慳伴月驅行傳緣云度故闗林泉𨿽勝賞無柰霫奚間

和仲巽過度云嶺

磴道靑冥外躋攀劇箭飛朔風增凜冽寒日減淸暉使者手持節徵人淚濕衣此時仁傑意心向白雲歸

奚山道中

山路縈回極險難才經深澗又髙原順風衝激還吹面灩水堅凝幾敗轅【山澗水流遇冰凍則橫溢道上彼人謂之灔水險滑百狀毎爲車馬之患】巖下有時逢虎迹馬前頻聽異華言使行勞苦誠無憚所喜殊方識漢恩

和仲巽奚山部落

千里封疆薊霫間時平忘戰馬牛閒居人處處營耕牧盡室穹車往復還

過摘星嶺

路無斥堠惟看日嶺近雲霄可摘星握節偶來觀國俗漢家恩厚一方寧

和宿牛山館

山深孤館迥部落不成城夜永人無寐冬溫气自淸邊方通夏楚漢地接平營恩信今無外邊庭肯背盟

又

孤村四望百重山使節相陪北度闗休嘆光陰懷往昔且看巖石自斕斑

和題防仙石

雙石層稜倚翠巓相傳嘗此防羣仙系風捕影誰能問空見遺蹤尙巋然

和宿鹿兒館

邊城射獵取麑麛夭防仁心所不爲鳴角秋山少閒日標名郵館客慵窺

和冬至紫蒙館書事

防畤迎長日殊方展慶杯闗山厭沙磧星斗望昭回月共寒更永風隨協气來欲知王歷正候律應孳荄

和就日館

戎疆迢遞戴星行驛騎奔馳束火迎人向萬山峯外過月從雙石嶺間生【館之東南有雙峯山行李將至見月初上】馬蹄看卽三千里客捨今逾四十程【十月五日出都迨今四十一日矣】每念皇華承命重愧無才譽副羣情

和過神水沙磧

沙行未百里地險己萬狀逢迎非長風狙擊殊博浪昔聞今乃經旣度愁復上幸無漲天災日月免遮障

和土河館遇小雪

薄雪悠揚朔气淸衝風吹拂毳裘輕人看滿路瓊瑤迹盡道光華使者行

和檀香板

鏤檀芬馥貫縚衺擊玉敲金一串花自與麗妃親記曲後來傳玩幾人家

和神水館逢齊葉二國信

幾旬馳傳困風埃忽聽南軺病眼開千里邊疆難際遇一封京信況同來論情不異聲投谷適遇過於渴望梅談笑未經催命駕歸心𨿽切且徘徊

使回蹉楡林侵夜至宿館【十二月十七日】

使還兼道趣南轅朝出沙陁暮水村雪嶺迢遙人自少冰天淒慘日長昏鵶聞宿舍驚如閙馬識歸途去似奔屈指開年到京闕夢魂先向九重閽

和使回過松子嶺

石徑縈紆甚七盤披榛策馬上煙巒回頭卻見臨潢境千里猶如指掌看

和遊中京鎭國寺

塔廟奚山麓乘軺偶共登靑松如拱揖棟宇欲鶱騰邊禮多依佛居人亦貴僧縱觀無限意紀述恨無能

和富谷館書事

迢迢歸馭指楡津日日西風起塞塵沙底暗冰頻踠馬【道路冰凍多在沙底彼人謂之暗冰行馬艱險百狀】嶺頭危徑罕逢人客心牢落偏多感天意融怡漸發春珍重詩翁饒藻思剪裁風物見長新

和奚山偃松

亂枝轇轕翠陰圓倚岫垂崖盡偃然不爲深根生觸石定應髙幹上摩天

和過打造部落

邊人居落瞰重林背倚蒼崖面曲潯澗水逢春猶積凍山雲無雨亦常陰田塍開墾隨髙下樵路攀緣極險深漢節經過人競看可能知得使臣心

新嵗五十始覺衰悴因書長句奉呈仲巽少卿

始衰心事自堪嗟但覺光陰似轉車白傅開經五秩滿仲尼學易數年加負薪筋力誠難彊報國功名事轉賒若問信書何所得樂天知命任生涯

後使遼詩【熙寧十年八月自國史院被命假龍圖閣直學士給事中充大遼生辰國信使十月三日進發明年正月二十八日還闕道中率爾成詩以紀經見之事及歸錄之】

某奉使過北都奉陪司徒侍中潞國公雅集堂宴防開懷縱談形於善謔因道魏收有逋峭難爲之語人多不知逋峭何謂宋元憲公云事見木經蓋梁上小柱名取有折勢之義耳文人多用近語而未及此輒借斯語抒爲短章以紀一席之事繕寫獻呈

髙燕初陪聽拊髀淸譚仍許奉揮犀自知伯起難逋峭不比淳於善滑稽舞奏未終花十八酒行先困玉東西荷公徳度容彺簡故敢忘懷去町畦

某向忝使遼於今十稔再過古北感事言懷奉呈姚同事閣使【西上閤門使英州刺史姚麟】

曾到臨潢已十齡今朝復忝建旜行同持漢使雙符節又過秦王萬里城盡日據鞍消髀肉通宵聞柝厭風聲自非充國圖方略但致金繒慰逺甿

次行奚山

奚山繚繞百重深握節何妨馬上吟當路牛羊眠薦艸避人鳥鵲噪寒林羸肌己怯旜裘重衰鬢寧禁霜雪侵獨愛潺湲溪澗水無人知此有淸音

同事閤使見問奚國山水何如江鄕以詩答之

奚疆山水比東吳物色𨿽同土俗殊萬壑千巖南地有扁舟短棹此間無因嗟好景當邊塞卻動歸心憶具區終待使還酬雅志左符重乞守江湖

早行新館道中

經旬霜雪倦晨徵重到邊疆百感生日上東扶千嶂影風來空谷萬號聲人心自覺悲殊土物色偏能動旅情況是天恩懷景俗不妨遊覽趂嚴程

奚山道中【村店炊黍賣餳有如南土】

擁傳經過白霫東依稀村落有鄕風食飴宛類吹簫市逆旅時逢煬竈翁漸使黔黎安畎畝方知雨露徧華戎朝廷涵養恩多少嵗嵗軺車萬里通

過新館罕見居人

引弓風俗可傷嗟滿目淸溪與白沙封域𨿽長編戶少隔山才見兩山家

牛山道中【耕種甚廣牛羊徧谷問之皆漢人佃奚土甚苦輸役之重】

農人耕鑿徧奚疆部落連山復枕岡種粟一收饒地力開門東向雜邊方田疇髙下如棋布牛馬縱橫似谷量賦役百端閒日少可憐生事甚茫茫

發牛山【朝發牛山道路回逺終日南行至暮又北趨宿館】

山阪縈紆道阻長數程行處尙相望晨裝方指南髙外【館南一峯最髙彼人謂之南髙山】宿館還趨北斗方旣乏逺謀慙肉食空將衰鬢冒寒霜卻尋十載曾行地風物依然土境荒

奚山路【出奚山路入中京界道旁店捨頗多人物亦眾】

行盡奚山路更賒路旁時見百餘家風煙不攺盧龍俗【唐盧龍節度兼押契丹使】塵土猶兼瀚海沙朱版刻旗村賜食【食邸門掛木刻朱旗】靑氊通幰貴人車【貴族之家車屋通以靑氊覆之】皇恩百嵗加荒景物俗依稀想夢華

中京紀事【十一月十六日到中京未經苦寒天气溫煦幾類河朔行人皆知厚幸紀事書呈同事閤使】

邊闗本是苦寒地況復嚴冬入異鄕一帶土河猶未凍數朝晴日但凝霜上心固已推恩信天意從玆變燠最是使人知幸處輕裘不覺在殊方

過土河【中京北一山最髙土人謂之長叫山此河過山之東才可漸車又北流百餘里則奔注彌漫至冬冰厚數尺可過車馬而冰底細流涓涓不絕】

長叫山旁一水源北流迢遞勢傾奔秋來注雨彌郊野冬後層冰度輻轅白艸悠悠千嶂路靑煙裊裊數家村終朝跋涉無休歇遙指郵亭日已昏

贈同事閤使

山路盡陂陁行人陟險多風頭沙磧暗日上雪霜和艸淺飛鷹地冰流飲馬河平生畫圖見不料再經過

沙陁路【二十三日入沙陁路行馬頗艱】

上得陂陁路轉艱陷輪推馬苦難前風寒白日少飛鳥地迥黃沙似漲川結艸枝梢知裏堠放牛墟落見人煙從來天地分南朔今作通逵近百年

觀北人圍獵【北人以百騎飛放謂之羅艸終日才獲兔數枚頗有愧色顧謂予曰道次小圍不足觀常時千人已上爲大圍則所獲甚多其樂無涯也】

莽莽寒郊晝起塵翩翩戎騎小圍分引弓上下人鳴鏑羅艸縱橫獸軼羣畫馬今無胡待詔【世傳陰山七騎圖乃唐胡瓌創造後人多模搨及別爲變態然皆不及舊制】射雕猶懼李將軍山川自是從禽地一眼平蕪接暮云

北人牧羊【羊以千百爲羣縱其自就水艸無復欄柵而生息極繁】

牧羊山下動成羣嚙艸眠沙淺水濱自免觸藩羸角困應無挾策讀書人氊裘冬獵千皮富湩酪朝中百品珍生計不贏衣食足土風猶似茹毛純

某兩使遼塞俱值郊禮之嵗今以至日到北帳感事言懷寄呈同館諸公

兩忝臨潢使俱逢泰畤祠國陽隨仗日塞外抗旜時盛禮羣公預丹心萬里馳周南嘆畱滯何似異方悲

初至廣平紀事言懷呈同事閤使

雙節同來朔漠邊三冬行盡雪霜天朝飱羶酪幾分飽【同事嘗言修養法行路飲食不得飽過五分則諸病不生】夜擁貂狐數鼓眠【予平生少睡𨿽三鼔就枕至五鼔亦不復瞑矣】光景不停如轉轂歸心難遏似流煙須將薄宦同羈旅奔走何時是息肩

冬日北庭懷余杭舊僚屬

曽約尋山春水間越江吳岫徧畱連沙頭寺院看花日湖上樓臺試茗天酒後歌呼常薄暮風流雲散忽經年異方萬里相望處滿眼荒郊倍慘然

契丹馬【契丹馬羣動以千數每羣牧者才二三人而已縱其逐水艸不復羈有役則旋驅策而用終日馳驟而力不困乏彼諺云一分餵十分騎畨漢人戶亦以牧養多少爲髙下視馬之形皆不中法相蹄毛俱不剪剔云馬遂性則滋生益繁此養馬法也】

邊城養馬逐萊蒿棧皁都無出入勞用力已過東野稷相形不待九方臯人知良禦鄕評貴家有材駒事力豪略問滋繁有何術風寒霜雪任蹄毛

北帳書事【到防同館晚夕大風沙塵蔽日倍覺苦寒赴行帳之辰厲風頓止晴和可愛】

北海蓬蓬气怒號厲聲披拂晝兼宵百重沙漠連空暗四向茅檐捲地飄與日過河流水涸行天畜物密雲遙【北中久旱經冬無雨雪】輶軒使者偏蒙福夙駕陰霾斗頓消離廣平【十二月十日離廣平一向晴霽天气溫暖北人皆云未嘗有之豈非南使和煦所致耶】

歸騎駸駸踏去塵數朝晴日暖如春向陽漸喜聞南雁炙背何妨問野人度漠兼程閒防褐據鞍濃睡側烏巾窮冬荒景逢溫煦自是皇家覆育仁

山路連日衝冒西風頗覺行役之勞

卻到深山嵗已殘西風連日作晴寒塵埃季子貂皮敝憔悴休文革帶寛往復七旬人意怠﨑嶇千險馬行難三闗猶有燕山隔安得陵空縱羽翰

發栁河【十二月二十七日早發栁河蹉程山路險滑可懼因見舊遊宛然如昨】

淸晨驅馬兩崖間霜重風髙極險艱前日使人衝雪去今朝歸客冰還道旁榛莽樵蘇少野外污萊耒耨閒【遼土甚沃而地寒不可種春深始耕秋熟卽止】還似昔年經歷處下殘月插東山

摘星嶺【二十八日過摘星嶺行人相慶雲過此則路漸平坦更無登陟之勞矣】

昨日才離摸斗東今朝又過摘星峯【摸斗摘星二嶺名】疲軀坐困千騎馬【一行二百餘騎】逺目平看萬嶺松絕塞阻長逾百捨畏途經歷盡三冬出山漸識還家路騶禦人人喜動容【一云行行漸識還家路】

蘇魏公文集卷十三

欽定四庫全書

蘓魏公文集卷十四

宋蘓頌撰

挽辭

慈聖光獻皇后七首

內徳方防茂徽音比姒超詒謀二聖托燕防兩宮朝功被人間滿神歸帝所遙巍巍光獻策萬世配仁昭晨夕東朝路鑾輿問寢興蟠桃未再熟羽駕忽西升逝水還天漢流光下玊繩聖心哀防極時望永昭陵帟室深攀慕仙都去不歸悲涼虛水殿彷佛見銖衣難復金龍駕終開白獸扉西郊三百里雨涕萬人揮越從景祐至元丰儷極坤儀四紀中復辟先朝尊啟母助勤熙旦廣堯聰深居髙拱收淵黙盛徳成功絕比隆太史方修長信注續詩應首二南風

冀王陰徳在髙門南院功名燕後昆慶衍曽沙鐘聖女尊居東殿見神孫糺宗新廣宣平第尙主重開沁水園自昔後家稱累盛誰如終始六朝恩

初頒遺誥大廷中百辟悲號四海同過越防期天子孝便蕃恩澤外家丰橋山弓劍開髙寢原廟衣冠入閟宮玊輦三元朝象帝年年長慕闕門東

亭搆依然掲大椿宮闈無復駐飈輪淸衷念切承顏日長樂悲深奉質辰六禦驂騑開道路五陵松栢慘風塵周南舊老偏摧感曽是初元奉策臣【熙寜二年文徳殿上尊策臣預行事官】

宣仁聖烈皇后五首

辰極閟軒輝天人覆玉衣兩朝臨大寶【太皇太后在神宗末年已聽政】九載運璇璣永巷私門絕通閨外族稀蕃釐崇搆辟應待媼神歸

及物深仁逺流光內徳昭徽音繼任姒至治恊黃堯崇慶才虧膳延和遽罷朝千官號慕處聲動九重霄避殿尊先後垂帷祐聖孫憂勤萬機政聽納七臣言功載生民詠神遊永厚原鴻名兼四徳難盡贊坤元六月因山三年率土哀風雲金殿暗霧露石門開羽衞環神嶽衣冠返帝臺悲涼九虞禮不見大安回元禩臨朝日羣賢輔政辰孤臣起南國再命入洪鈞雨露恩彌渥涓埃報未因守藩垂老恨無路従靈輴

濮安懿王夫人二首

國邸畱慈範皇家肇慶基思齊京室配祔廟濮園祠攺卜三川兆尊名一品儀禮隆由聖作萬世仰洪規大電光流慶歸云去莫攀千齡悲逝水七月防因山陵闕乾坤壯岡原鞏洛環王家傳爵土世世奉神班

中書令程文簡三首

邦國藩宣老階符陟降賢朝方尊徳天不畀遐年勲載奉常誄神棲京兆阡悲笳聲未防壠日下虞淵星墜寢門夕歌興夢奠時騎箕良弼去罷社國人悲富貴驚川逝功名白日垂祗應金石刻無愧伯喈辭都門簫鼓動哀音丹旐西歸詔祖臨故府簮裾空墮淚髙原松檟巳成陰藩朝宣力由忠藎彛鼎書功映古今他日甘棠知不剪五州遺徳在人深

贈太師中書令王公二首

族茂仙緱系恩隆帝渚姻兩朝全寵遇一節貫忠純惇說耽儒術沖和味道眞樞庭十五載當寧倚良臣汾曲名家相國孫翊登樞繼承恩旂章禮秩連三府彛鼎功名載一門棺斂衮衣哀冊異路驅班劍儀存淸規素履知無晦金刻雄文賁九原

錢起居二首

地席賢王寵官分右掖司文華天所賦政事吏爲師始見良言進俄驚哲士萎平生公輔業所賴聖明知制防詞科世得賢諫垣書殿繼爲聫皂囊封奏名宏議丹扆書箴著舊篇朝許臧孫爲有後人嗟賈傅不遐年一門盛美時難及家學於今令子傳

司徒侍中杜正獻公五首

具美生名世熙工職代天規橅在臺閣風采著藩宣大議方尊老淸時遽防賢無言桃李感聞者共澘然任重嘗當國功成急引年榮華脫屣去名節掩棺全白日佳城逺淸風舉世傳誄終朝有法大行特髙前當扆思遺直推恩厚防終衮貂官秩貴駟馬儀雄天老宵躔暗髙陽舊裏空従玆使車問不似十年中卜築東畿謝事還防鴻髙蹈孰能攀朝廷寵遇三公禮園館優遊十載閒此日精誠騎列宿他時歌詠嘆頽山慮終不及傳家事獨有忠言貢九闗

幾杖初來宅次睢孤生従此被深知翹材館盛親師益綠野堂閒奉燕私恩紀難忘空隕涕緒言如昨重銘肌渙陽松柏無因見延首東南倍愴悲

侍讀給事王公三首

當代儒林老誰知蘊學精典章推練達經術號通明簮橐何時去堂坊一旦成漢庭傷賈傅仕不至公卿禁序方尊寵雍容侍紫宸忽驚疇昔夢遂失老成人史槁畱天閣銘旌去國闉龍門賔友散揮涕想遺塵經幄咨嗟舊學臣誄章追冊兩優恩平時寵祿由稽古不朽聲名在立言駟馬嘶鳴還故國素車奔走送髙原諸儒師表今亡矣惟有淸風後昆

贈吏部尙書建安郡正肅吳公三首

間代生人傑髙文擢雋科立朝風采峻臨郡惠慈多勲業傳靑簡音容逐迅波百年誰不至與善果如何疇昔商楹夢吁嗟魯鳯衰淸朝橈隆棟多士失元墳闕開京壤帷旌出洛師孤生懷舊感西望涕交頤他日容臺議功書預討論禭章三品貴誄策二名尊遺直將誰繼淸風想尙存戢棺何所恨牖下史魚言

翰林侍讀學士尙書右丞李公三首

西李風流逺中朝族望幽寵榮三學士試守六藩侯不見登時棟還驚失夜舟平生喜名理一致視浮休儒雅名公子承平輔相孫臺儀尊右轄世職重髙門富貴今如夢便蕃歿有恩邇英前席地無復進嘉言嵗晚轘轅道神歸嵩少原百年封域廣三品儀尊笳吹迎風急帷裳蔽日昏洛人應墮淚幾世見銘旛觀文殿大學士刑部尙書贈左僕射兼侍中劉公三首

特起來南國登庸歷宰卿立朝載直遇物稱如平一夢榮華盡千年封襚成秋風暮江起淒咽逝波聲星墜寢門夕鵩來州捨辰人悲防遺愛帝夢失良臣勲業經綸逺文章气新歿猶榮故里宸筆鏤堅瑉蚤歷平津館嘗防鮑叔知笑言防位貌論議切箴規豈悟三秋別遂成隔世期英風今巳矣遺恨滿江湄

宋中道都官二首

儒雅名公子風流粉署賢精神淸比鑑論議直如朝巳期登俊天胡不畀年永懷三友益一慟寢門前文章微婉气淸遒議論精通學贍優方見璠璵爲國器忽經蘭菊隕霜秋夢中應講陰堂奧天上須刋白玉樓聞道遺編已成帙何人列上載蓬丘

致政少卿邵公三首

屢試循良政兼推幹裕才惠和綏列郡風績振行臺始見彤襜去遄驚晝翣回甘棠猶蔽芾髙隴巳崔嵬江左推華冑朝端挹老成官登九寺貴迹寄五湖淸治行當年立家聲繼世榮書林有賢傑名徳豈慙卿吳苑新開第都門遂掛冠俄聞曳杖嘆未適散金歡舊迹餘三徑髙風戢一棺只應名不朽沈志史臣刋

彭城縣太君二首

封邑従夫貴傳家嗣子賢初聞板輿去忽愴壽宮遷樹隠長平外川流濩澤前髙門餘慶在足以慰沈泉壽考人間福賢明閫內宗銘傳史官筆墓繞故鄕松雙劍歸還合南陔養莫容登堂曽拜客淒愴望新封

僕射文荘髙公二首

學術儒林老人流國士尊立朝惟直道寤主有嘉言髙議畱帷幄淸風遺子孫音儀嗟日逺隧路閟東原寵祿功名孰與同平津儒者仕三公前言往行通今古素節淸規壹始終巖廟猶傳風采盛燕堂俄愴笑談空従來操尙人知少獨有遺思在聖衷

尙書祠部郎中大理少卿鄒公二首

早日文章譽他年法令師官終廷尉府用貳卿儀參佐徵南畫哀矜讞獄詞平生經濟學不愧伯喈碑【公墓刻端明蔡公之文】

賫志齡𨿽趣傳家徳巳流裏門開駟馬子捨直鼇頭不見車茵貴頻加紱冕優簫笳歸處聲防漢江秋

彭城郡鄭太夫人二首

姓系山東冑鄕閭建業城有家歸吉士従子尹畱京望郡防封美黃堂侍膳榮終焉貴與壽無一慊平生他日虧常膳呼醫走數州初欣藥瞑俄痛疾彌畱子捨終天恨都人挽紼愁春風汝陰道貴母新丘

贈大理寺丞陳公一首

隠徳稱鄕閈淸風遺子孫未榮三釡祿先逝九原魂得眠牛地家開納駟門足令來者慕信有教忠言

畱臺賔客李公二首

奕世儒纓冑淸朝翰墨臣裁成五色詔出擁兩朱輪柏署分曹佚銅樓拜命新如何止中壽志未展經綸當年開府鎭金陵賤子嘗防國士稱俯仰緒言猶在耳賫咨遺恨遽塡膺人歌梁木空傷魯兆啟佳城欲滕引紼都門時一慟悲風淒咽更難勝

秦國太夫人二首【昭文富相公母】

象服朝儀貴封君國壤陪従夫乘五馬見子躡三臺靜樹終難止東波遂不回棘欒吾相慕行道有餘哀上宰隆恩禮中闈集寵光膳蘭金鼎味衣防衮龍章不見文軒駕遄驚葆挽鏘宸慈均愴防臨宴輟淸觴

王子直二首

嗟若時之彥懷哉昔並遊十年追幾硯一別見墳丘滿目皆陳迹傷心未白頭風流何處盡潁水去悠悠逝者日云逺人情尢感傷素車來隧路奠哭起髙堂集紀論才備阡銘敍事長友兄成雅志不朽是文章

司徒侍中賈魏二首

仁聖隆儒有漢風平津經術位三公君臣契合千齡際文武名尊二紀中再謝貂蟬深畏寵屢提貔虎不言功一朝賔客銜悲散寂寞延賢閣向東

大邦開國賞元勲祕殿陞班寵舊臣【公鎭北門日以出師助平貝壘遂開安國還朝納旄鉞仁宗特置觀文大學士班同宰相以寵異之】飪味幾年調鼎鼐丹靑何日畫麒麟千官祖軷都門外駟馬嘶鳴潁水濵巳見刋碑新隧路無窮墮淚故州民【公再鎭許田兼封本國】

蘓明允宗丈二首

觀國五千里成書一百篇人方期逺到天不與遐年事業逢知已文章有象賢未終三聖傳遺恨掩重泉嘗論平陵系吾宗代有人源流知所自道義更相親痛惜才髙世賫咨涕滿巾又知餘慶逺二子志經綸

王侍郎二首

四紀文章老三朝侍従賢安車初就第華髮未垂顚道捲畱藩翰才豪付簡編風流一朝盡士類共澘然獻賦初従淮海來漢皇欣得馬卿才絲綸誥命追三代山水歌辭冠一臺甲第圖書遺舊迹壽原松柏長新栽故州民吏餘思逺畫翣淒涼薤唱哀

廣東轉運張公二首

淸白家傳業中和吏向風一門臺閣仕入使弟兄同讞議民無訟均輸國不空職勞終損壽勤事有遺忠寄委頻承寵經營未盡才方従輿轎去忽逐逝川回返京阡逺遺思粵俗哀人知有餘徳嗣子躡蘭臺

歐陽文忠公二首【並序】

某久不聞中朝士大夫新作忽得潁上故人書錄公防老堂唱和詩詞爲示逺方見之不勝企聳輙徧和以寄獻未幾聞公訃音且思昨寓書時乃公夢謝之月因愴前事作哀辭二篇以述感舊懷徳之思焉

道濟三千子文髙二百年朝廷得王佐經術有師傳筆削書才就彌綸志未宣平生思潁事倐忽啟新阡早向春闈遇品題繼従畱幕被恩知何期濲水緘書日正是椒陵夢奠時感舊緒言猶在耳愴懷雙淚謾交頤誰將姓字題延道共立門生故吏碑

駕部郎中畢公二首

世徳公髙裔家聲相國孫【丞相文簡嘗自稱公髙之裔見於私記】飾儒成吏事訓子服忠言道直躬難進流長慶有源推牛方返納駟已髙門

早仕潛郎省通才適世資衣冠推吉履州郡載遺思喬木陘山外陰堂洛水湄令名千古在沈刻爭臣辭

國史龍圖侍郎宋次道五首

臺閣三朝舊絲綸載世承早年欽妙譽末路愧同升論議無吾間文章豈眾能二經垂絕筆天防沈吳興接武由童冠論年並已庚切磨三友益終始一交情少別才經夏何言遂隔生空深寢門慟不見繐帷旌告臥春明日災逢本命年英靈百人敵奄忽一朝捐妙墨宗祧祕【次道嘗奉詔題仁宗皇帝祏主】遺文太史編家書四世學嗣子復能傳

前日聞君撤瑟初傷心悲憤不能舒平生鮑叔偏知我垂老荘龍獨棄予人物風流今巳矣交遊零落痛何如従玆道義誰相告毎欲臨文輙廢書

君嘗齟齬更三巳我亦邅回再下遷趣捨旣同髙誼在升沈𨿽異素交全斤従質防知何用蕙爲芝焚亦自憐重詠十年情味句吁嗟生意轉翛然【次道送予守杭詩有十年情味與君同之句】

朝議大夫致仕張公二首

淸修聞校議慈惠布州蕃奉使功𨿽最遺榮道亦尊卜居鄰楚澤反近秦源自得尋眞趣髙風世所惇【公喜修養致政甚早年八十精力不衰】

憶寓龍陽館曽陪布素遊登朝俱老大分袪幾春秋脫屣追三景遺衣復一丘無因素車送感舊涕雙流【予稚齒隨親寓武陵接公後同在朝列今幾五十年】

致政侍讀孫蔓叔二首

祕殿除書降經筵特詔開未聞陪幄議忽起奠楹哀卜靑烏兆臨防白馬來平生我投分灑淚向天臺【某忝天官寔繼公後】

英祖修官日先皇出震年甘泉方授職少海繼登賢望積公臺久恩従誄冊宣遺思滿京邑曽議市租錢

司空贈太傅康國韓公五首

厚重資天粹忠淸襲世芳周臣言諤諤漢相貌堂堂見象中臺拆傷時一鑑亡罷朝仍制服防禮厚公王前日崇明路初聞撤瑟時兩宮馳道哭三市輟舂悲精爽騎箕尾功名載鼎彛誰修鳯池錄直筆載蕭規文物衣冠萃一門如公終始見輿言三登慶曆三人第【公慶曆中舉進士自秋賦泊禮闈及廷試皆在第三】四入熙寜四輔尊【公熙寜初自副樞遷參預拜首相六年再爲史館凡四命輔相】繼世拜封前及後並時當政弟連昆漢袁楊與唐蕭杜更有淸風在裔孫

甲第初開汴水陽安車歸後體彌康交遊欵密情無間尊酒歡娯興未忘懷舊毎論場屋事傷離爲惜潁川裝朝來重過裏門外感物思人淚數行

六紀增年福未涯三公歸第寵頻加逹逢雨木官𨿽怕【二月中屢有木榢】賢值辰年夢已嗟中祀牲牢開祖道太常鐃吹送靈車傷心前月登門後臨別殷勤貺手華【某二月九日謁公公再三話平日相従之事久之又云此行恐不再相見不果欵別旣而又貺手筆意益勤重後一月聞公不起悲傷尢切】

司空平章軍國事贈太師開國正獻呂公五首

二聖臨熙運元精降佐臣人承太嶽裔生在惇牂辰六紀登遐壽三期秉大均【公在相位三年】還騎箕尾去仍值在蛇春

運偶千齡旦家傳萬石風五朝京兆尹【文靖公幹興中尹京後公昆弟相繼至今】三世大司空【文穆公文靖公並以司空平章至公三世登臺】致主唐虞上論經伏鄭中【公前嵗上尙書論語孝經要義百篇又稱極有益於學問】生鐘維嶽瑞復近神崧【公塋在新鄭縣神崧裏】

首建司空府前臨魏闕門特畱黃髮老對直紫微垣故事傳臺閣淸風遺子孫四方桃李滿不待史官言漢代明經相唐朝鎭俗賢時方尊長孺天遽奪公權衮冕頒新隧笳簫入故阡文成內外服二美冠周篇自嘆羇屯世少同平生知巳莫如公早參直諒多聞數晚入坯陶一器中存歿交情成契濶晤言名理謾研窮追思五十年前防巳識河東父祖風【景祐四年舉進士開封公與故呂紫微縉叔毎相期於場屋始獲拜接當時流輩皆知公公輔之器】

蜀公範景仁忠文公四首

雅麗文園令深湛揚大夫初爲蜀詞客終作漢眞儒榮遇封公爵歸休職禁塗逢時致君事自與二賢殊仁祖倦勤日公居獻納司累朝論國本三接嘆忠規未奮經綸業空畱典冊詞二名彰美行千古有遺思追憶詞舊交防四紀余編年逢絕筆【公修仁宗實錄成遷秩某忝當制】議樂見成書【公進大樂書防以副本爲傳】忽愴題丹旐無由走素車傷心寢門慟南望涕漣如

嵗在龍蛇防思賢屢感傷未收空土淚又送蜀公防【公與呂司空相繼薨謝】士類將安放交情何日防共傳金石刻俱是大文章

知樞密院孫溫靖公二首

位冠樞幾輔名髙羽翼臣一言曽寤意四近久同寅丹旐都城逺靑松隧路新西瞻裕陵道想従屬車塵疇昔逍遙曳杖時鑾輿臨哭従官悲三朝弼亮推公望一品哀榮厚儀陪幄謀猷存故事出藩慈惠有餘思伯喈辭刻𨿽無愧還作鄕人墮淚碑

太子太保致仕李公二首

衣冠元禮舊龍門旄鉞西平奕代勲官是唐家貴公子名髙漢室故將軍四朝人地推時望千載丘園脫世紛國器幡然臨摯殞賫咨遺事謾傳聞【治平中公自相臺被召將有進用以疾而止】

子厚論先友文章憶稚年一時陪俊傑四紀奉周旋蘭玊髙門盛松筠晚嵗堅風流今巳矣感舊獨澘然【景祐中先人在朝與公相接某因獲拜挹前嵗奉謁公公道舊勤勤一聞公訃悲愴累日】

秦國夫人二首【安樞密母】

母儀兼婦徳訓子復宜家舊宅鄰三徙新恩副六珈累茵榮養久八秩享年遐宗族稱賢行詵詵福未涯大國膺朝寵樞庭慰母慈生爲命婦首【大臣之家赴朝惟夫人爲母行】殮用貴臣儀【夫人在殯聞特恩賜水銀龍腦】鈴紼傳哀闋金犀捲贊祠攀車泣公輔行路共賫咨

宣徽南院使太子太保贈司空馮公三首

特起來湖海詳延入雋科三登褎然首再續喜哉歌巖廟勲勞積藩宣惠愛多超遙脫屣去誰嘆逝川波淸潤慈明玉汪洋叔度陂不憂仁者壽早作哲人萎黃鵠歸無日靑烏有期陰堂介邢密相望國僑祠皇祐登瀛日同升愧妄庸【皇祐中予與公同召試入館】我年先一飯君學富三冬久要平生好分攜晚嵗逢無因素車去執紼望丘封

尙書左丞贈開府儀同三司鄧公三首

气緼江山秀人如圭璧溫一登文石陛遂直紫微垣【公熙寜初召試除館職未久直舍人院】論議中司見謀猷內制存公孫宿儒譽垂老上金門

未正階槐位先登省轄崇帝方咨傅野天遽奪楊公黻冕恩褒徳簫笳禮送終淮濵故人【闕】一慟向西風貢部掄才選髙風素所欽方聞二道策【公嘗上賢良防以罷舉不試】獻納百官箴榮滯登臺晚周爰注意深有時無命嘆遺恨古猶今

中書侍郎贈銀靑光祿大夫傅欽之三首

賈傅少馳譽平津晚遘時生賢不俾壽造物孰能知故事畱烏府淸規載鳯池上思楊綰直當扆屢嗟咨璞玉渾金量經邦論道賢肖形眞間气委蛻歘終天繐帳羣公奠楹書奕世傳云誰哭之慟慶曆老同年平生出處與迍通五十年中事事同晚嵗金門陪末議一朝華簀見將終晉賢巳失蒼生望魯國還嗟我道窮衰病無因送歸紼商聲聊復寄深衷

龍圖閣學士贈銀靑光祿大夫滕元發二首

逸气雄詞昔自將文場獨立見軒昂飛騰正近煙霄路獻納嘗依日月光去國丹心那易折臨州惠愛想難防蓋棺未畢經綸志精爽猶應在帝鄕

大器何妨更晚成當年師友盡豪英髙談每及功名際壯志元無寵辱驚天上玊樓須作記人間白日覩佳城傷心宿艸東吳路雲水淒涼萬古情

蘓魏公文集卷十四

欽定四庫全書

蘇魏公文集卷十五

宋蘇頌撰

冊文

仁宗皇帝諡冊文【代曽魯公】

維年月朔日甲子孝子嗣皇帝臣某謹再拜稽首言臣聞炎軒之迹不一而帝有神黃之稱戊丁之王繼興而廟有中髙之冠矧夫世祀寖逺軌迹相沿非顯號無以彰厥功非鴻名無以昭有徳是曰大法詎可闕焉伏惟大行皇帝濬哲溫恭髙明博厚生知之性表於衝年君人之量發於事業爰自明兩繼照重華協帝入纂辰極上當天心屬長樂之臨朝任舊人而共政𨿽明徳務晦弗厲嚴威而皇綱用張坐銷權黨四罪而天下服三年而百姓仁然後發徳音下明詔復賢科之親防革文體之艷麗於時能言之類率吁而在朝屬辭之流壹變而返古故天聖明道之間號令風采於斯爲盛矣逮夫乾綱獨運天徳淸明躬親萬幾總核羣吏鉅細必擥書奏無畱本乎厲精迄用致治因考古之禮樂遂有意扵興襲靑壇致祀親借千畆之田大寢告成合袪二儀之位增徽冊扵祖考祫大饗扵廟祧登圜丘而欵上神者九終嚴報辟陽館而類太微者再成宗祀始時儒宮倚席士不宗師乃臨幸太學禮見經員繇是庠序之教興天下建櫜民久忘戰乃大閱北郊考數軍實繇是師田之訓舉至扵著祀儀以謹有司之職纂樂記以補六藝之缺觀亨享之象而薦三鼎扵九郊案旋宮之圖而配七音扵二樂皆前世所未語諸儒所不講自我制作俱盡情文故景祐慶曆以來聲明文物扵是大備矣加以崇尙經術只畏天命以彛倫皇極之道爲常戒以法家拂士之言爲攸箴其或災眚薦臻雨暘未若則必夙宵只飭恐懼修省上答譴告皆本誠慤是以絕意聲色無事遊畋惟藝文是親非訓典不道邇英晝訪延講學之士觀文燕居耽墳史之玩刋金石以掲六經之文選儒學以定訓籍之目𨿽聴斷多務而研覃不廢故述作之制則有洪範政鑑以考休咎之證神武祕略以論奇正之謀筆法之妙則有宮殿題牓皆窮飛動之勢刀鼎銘識兼該篆籒之體多能本乎天縱人文以之化成而又心推至公性有大度動作必憲扵古昔居處必防扵逸欲圖尙先烈爲訓鑑也詔錄唐事觀典則也官增諫員廣聰明也政委公輔謀治理也其損已之大則卻徽號以守謙虛節服禦以示惇朴減後宮之數以歸配良家黜斜封之恩以弭防私謁其卹民之深則遣使臣以寛力役蠲茶禁以止刑誅立廣惠之倉以救卹艱食出內帑之泉以資佐糴本其前識之逺則遏近戚之幹公議罷功臣之任政司廣同姓之封以惇敍邦族建主器之位以預正皇統兵𨿽時動期禁暴而巳無尙功廣地之賞刑𨿽未厝務去惡而巳多宥過捨生之恩當夏戎之叛渙也謀臣獻侵伐之議乃以靜綏疆陲率從保塞之請儂防之繹騷也上將建蕩平之功猶慮重勞異域遂止深入之師其禦戎徠逺之術長矣保邦息民之利深矣故臨涖天下四十二年內無玩兵之虞外無暴斂之困生聚休息表裏謐淸𨿽古所謂至治之極豈是過歟夫惟享歷之久而能遜志不伐保休徳獲全名此故哲王之所難也況復仁以守位寛以得眾兢業以隆三聖之緒謙恭以盡羣下之情持盈守成要終猶始蓋自三五以還未有若玆之具美也方將淵黙以凝思優遊而恭已法乾坤簡易之徳隮泰鴻億萬之年而幾務勞神憂勤損壽奄遺末命遂棄萬方率土銜哀攀號靡所顧惟眇質獲嗣慶基夙奉慈嚴敢忘率厲今以穆惟吉因山肇成眷同徳典禮之臣援稱天節惠之義奉揚景鑠只薦崇名謹遣攝太尉具官臣某奉寶冊上尊諡曰某諡皇帝廟號某宗恭惟飈禦未遙威靈如在昭膺懿冊永饗尊稱流祚扵無疆配天而齊極嗚呼哀哉

立皇后冊文

維元祐七年嵗次壬申五月癸未朔十六日戊戌皇帝若曰天地判合以綱人倫君後取則以禦家邦自昔三代內徳之茂二南風化之本治道所系詩書述焉朕纂紹丕服上防太皇太后聖訓八年扵玆而長秋未建奉饋闕職歷詢舊門審定福耦慈衷惟允斯卽其人咨爾侍衛親軍馬軍都虞侯眉州防禦使贈太尉孟元孫女衣冠望族鄒魯華冑流光儲祉鐘粹邦媛有徽柔之質不待母師之誨有安正之美宜配坤極之尊稽謀大同儀物惟稱今遣攝太尉蘇某攝司徒王巖叟持節冊命爾爲皇后膺玆嘉禮往踐宮朝協宣陰教母臨萬方朕春秋時思防七廟之享後惟衡紞是將朕晨夕承顏致三宮之養後惟膳饔是視朕卑服節儉以躬率天下後亦練繒是式朕宴遊省耕以穡事爲本後亦穜稑是資於戲皇天無親惟徳斯永寅畏饗福巽順正吉嗣續百世克終有慶不其韙歟

奏議

立家廟議【至和中文潞公作相立家廟下禮官議公時知太常禮院上此議元丰中知滄州因賜對神宗嘗從容訪問爲學之要且云聞卿於典禮尢爲精詳可以往時所論一二事來進因奏家廟承重二議】

檢會慶曆赦書文武官並許依舊式創立家廟謹按周禮諸侯五廟曰考廟曰王考廟曰顯考廟是諸侯祭父祖及曽髙所以然者服盡四世始祖不祧通爲五世也大夫三廟及曽祖也始封不祧通爲四世而髙祖止扵享嘗也士二廟及王考也皇考則爲壇而祭之下士止扵一廟其王考則無廟而祭之唐及本朝廟二品以上得祭四世三品以下皆祭三世六品以下無廟者皆祭扵寢【按開元禮及開寶通禮皆云六品以下若有廟者如五品儀無廟者祭扵寢】今赦恩旣許依舊式卽合依禮令之數又按古者一世一廟五世則有五廟矣今之廟制與古不同皆爲一廟同堂異室則一品二品之廟並一堂四室三品四品五品之廟並一堂三室乃合禮制又禮記王制曰大夫士有田則祭無田則薦是有土者乃爲廟祭也有田則有爵無土與爵則子孫無以繼承宗祀若然是有廟者止扵其身子孫無爵祭乃廢也又禮曰父爲大夫子爲士葬以大夫祭以士今二品之家立廟者旣死而子孫主祭如六品以下卽祧二主祔一主又牲牢俎豆器物頓異在扵人情似未允防若乃參合古今之制依約封爵之令如官當立廟者請因遇恩封國公立廟一堂四室祭及髙祖量賜田若干頃尙書將軍及曽任二府或節度使者特封郡公立廟一堂三室祭及曽祖賜田若干頃給諫以上曽任學士者特封縣公廟亦一堂三室賜田若干頃其初封官未及二品者依三品未及三品者依五品其未有廟者卽不得賜田每田二頃許置客戶若干人並免州縣科役其田除租稅外地利悉入其家專以奉祭事不得他用死則子孫承襲並世降一等【公降爲侯侯降爲伯】當襲封者須長嫡子【無長嫡則諸子見爲長者同】特攺一官【若今遺表】外其餘恩數悉同常制其田子孫不得典賣有罪絕者還沒官此亦稍近古法可以上副赦恩之意若以封爵難扵遽行卽請考按唐賢寢室祠享儀不須牲牢俎豆止用燕器祭常食而巳

議承重法

臣近因上言臣僚家廟祠享事乞重定服紀親疎之制曰一節準五服年月勅斬衰三年嫡孫爲祖父爲長子今士庶之家子孫罕分嫡庶其相爲服往往一槪以斬衰期或逾年從吉便行嫁娶苟有犯者緣勅律不分士庶便當一例斷罪臣以謂古者貴賤不同禮諸侯大夫世有爵祿故有大宗小宗主祭傳重之義則喪服從而異制匹士庶人亦何預焉何以言之謹按喪服傳曰父爲長子何以三年也正體扵上又乃將所傳重也鄭康成曰重其當先祖之正體又以其將代已爲宗廟主也而經不言長孫爲祖者蓋有爵土則父歿次當傳已其承重可知也近代仕不世爵宗廟因而不立尊卑亦無所統其長子孫與眾子孫無以異也生而情禮則一死而喪服獨異恐非先王制禮之本意也而世俗之論乃以三年之喪爲重故謂當服者爲承重而不知爲承大宗之重也嘗聞慶曆中朝廷欲議臣僚應任子者長子長孫差優與官餘皆降等此亦近立宗之法也然𨿽有此議亦不果卒行慶曆末石中立卒未防庶子從簡又卒嫡孫祖仁先已服期不知後服禮官以謂宜別制斬衰嘉祐中劉煇祖母卒自言防孤鞠扵祖母𨿽有諸父亦乞解官行服禮官議煇是長孫自當承重臣竊謂祖仁官丞郎列近職世荷賞延是亦有重可承者也煇乃庶官世又非顯若云鞠扵祖母報以三年可也有諸父在而令承長孫重非也故熈寧八年六月詔書嫡子死無眾子者然後嫡孫承重襲封爵者𨿽有眾子猶承重此明宗子傳重正合古禮而未議無封爵者及庶人所以承重之意故學禮者猶以爲未盡也傳曰都邑之士則知尊禰大夫及學士則知尊祖故諸侯及其太祖天子及其始祖之所自出由是言之尊卑之禮有隆殺之異而喪服從而爲之制也明矣今服祖重者而無所以爲重之義又無大夫庶人之別是尊卑一統而貴賤同體也臣伏覩朝廷修舉遺墜禮無不講喪服之制事干典刑有所未明固宜稽考欲乞特詔禮官博士參議禮律若以無封爵者無傳重之義卽乞別立服制如在禮故合承重亦乞參酌古今收族立祭之禮立爲宗子繼祖有以異扵眾子孫之法及庶人與士大夫當與不當同一律頒布天下使人知尊祖不違禮教則州郡用法斷扵不疑也臣職在守藩不當輕議禮典然麗刑讞獄亦州郡之所得言也

議學校法

臣聞古者立太學以教扵國設庠序以化扵邑𨿽王之諸子卿大夫之子弟及國之俊選皆造焉三代所以教化行而習俗成者由此道也自鄕遂之制壊而學校從而廢缺漢晉而下代有興置至唐而後備上都立國子監以摠六學之務設官則有祭酒司業爲之長博士助教直講爲之訓導監丞主簿掌其政令外則京府州縣各有學並置博士助教以主訓授之職由是黨庠遂序國學之制稍稍復矣國朝自景祐以來天下建學慶曆以後數立規程自是諸儒知所宗尙嵗月寖久生師益增然而黌校之間未聞有業成通經之士顯著扵時而副朝廷之選用者今明詔將議攺制而降意扵詢訪玆誠治世之先務而聖主所當畱神也臣竊謂本朝學制大抵仿唐之舊然而設官有未備而教導有未至故積日𨿽久而成效無聞也何以言之唐制學官國學則博士助教各二人直講四人大成十人學生三百人太學四門學則博士助教各三人學生各五百人而四門又有俊士八百人律書算學則博士助教各一人學生五十人至三十人今之學官惟直講說書共八人而無國子太學四門之別職事又無殿最之課太學生止扵三百人廣文生則三嵗試補但隨秋賦而不兩學聴習律學𨿽有其名而無其職書算則又闕焉唐之學官每嵗終考校以訓授功業多少爲殿最學生則以業成通兩經以上者上扵監祭酒司業防試優者上扵禮部大成上扵吏部今二者咸無焉其法制滅裂如此而欲責其壹道徳而廣教化勢不可得也必欲別爲新規臣愚以謂積習旣久未易更張莫若卽舊法而增損之則便而易行也今學官八人謂宜各令分掌職事五人專職講說人各講一經春秋兼三傳禮記兼周禮儀禮並爲大經各限二年講畢毛詩爲中經限一年半周易尙書爲小經限一年三人掌教授諸生以詩賦文論經史大義及時務防仍輪日直學以待諸生請問疑義並出公試題目若考校試卷則八人通主之其教導有方成效顯著爲諸生凜伏者及三年委判監官聞扵朝廷望賜召試館閣職事其不職者罷免之學生以五百人爲額逐日早分經聴受每經百人仍兼習孝經論語聴讀罷則課習文史每月公試三學官考校優劣分三等掲名扵學以爲勸沮監丞掌其課最主簿紏其違慢每一經講畢監上扵判監集官防試大義十道次日口說十道各定爲三等大義通十並口說明白能發明聖賢深蘊者爲優等大義通六及口說俱通者爲次等不及六通爲下等其通一大經或一中經兼一下經試入優等者上扵朝廷望加旌拔或直送省試仍許特奏名次等籍其名以俟再試甄別下等本學常加惇勉其文行道藝超絕倫軰朝野所知者不拘常例並許舉薦以備朝廷擢用其律書算等亦望各立一學量置生徒庶令學者粗知本原以之入官不至墻面也州郡之學每州請置經學博士一員【或只以教授名官】內舉人及三百人以上者朝廷爲選差正官三年爲一任如能舉職有效者任滿日本州爲保薦之乞加旌擢其餘本州辟召有科名守選官員或經行純粹之士上扵本路列奏朝廷俟防補授仍給本學公錢爲俸亦以三年爲任任滿保薦如正官法內命官望加優奨舉人卽授以閒官再授教授之職每州仍置說書一員【生徒二百人以上三人一百人以上二人】以本郡有經術文行之士爲鄕裏所推者充仍從生徒眾舉州爲補置本州無其人則請扵鄰州使專講說諸生聴讀課試亦約太學之例如有經術精博文藝優長者上扵州州爲覆試籍其名以補學職俟及三年顯有功效者【說書同】舉送國子監與通經者同試縣學置助教一員【或只以教授爲名】推舉如州說書例兼主講說教授之事諸生有業成通經者上扵州學與通經者校試舉送州縣旣立學校須借公費望許摽撥本處閒田或戶絕及僧寺荘土多處斟酌移割入學充職田【天聖中王隨知江寧府請以茅山道宮荘田充本處書院職田詔從之】隨生徒多少以定頃畆州縣爲差人主持勾收課利入學以助支費條約旣備奨勸旣行則人人各務本業窮經學文不三五年可以丕革舊俗矣

議貢舉法

臣竊謂以今之科試取士比之往年至爲詳宻往年專以詞賦爲考式而學古者或詘扵聲病今則詩賦防論通考不專扵一場取捨往年𨿽通考三場而學經術者或困扵無文今則有明經之舉往年惇朴之士或不習科舉無由自逹今則有遺逸之薦是則詩賦所遺者取之扵防論防論所失者選之扵明經二者又不能盡則擢之扵遺逸天下苟有懷才負藝之人靡不畢爲朝廷收擢而任用之矣今明詔猶以爲不足者臣竊謂其不在法制之失而在扵措置之未盡耳夫措置之未盡其說有四一曰考試關防太宻二曰士子不事所業三曰詐冒戶貫取應四曰取人多少不均所謂考試關防太宻彌封謄錄是也夫彌封謄錄本欲示至公扵天下然則徒置疑扵士大夫而未必盡至公之道又因而失士者亦有之何則國家取士行實爲先今旣彌封謄錄考官但校文詞何由知其行實故𨿽有瓌異之士所試小戾程式或致退落平時嘗負玷累苟一日之長可取便預收采士之賢否而進退之間系乎幸與不幸往往是矣是豈朝廷之本意耶臣竊覩天聖四年仁宗皇帝詔書曰如聞舉送之士操履罕修黜扵有司則紛然起謗升扵科選又多以敗官由習尙扵虛浮宜特行扵惇戒自今諸州發解諸舉人並須考訪履行或有乖僻彰暴𨿽所試可取不得一例解送以此見朝廷之意先士行而後文藝也若彌封謄錄則何由辧其賢否而得如詔書之惇戒乎爲今之便則莫若去彌封謄錄之法使有司得專參詳考察一則主司知朝廷委任不疑益務盡心二則負實學者得以自明程文小疵不虞見棄三則淺陋之人固無僥幸之望至公之道無大扵此議者或曰此法行之巳久今多士競進一旦攺革必致喧訟何以弭之臣以爲士子之行莫若鄕曲最知其詳儻或素履無聞因而黜落自厭羣議復何畏乎多言邪若其行完學富之人偶不與薦旣知朝廷所以取之之意則人人自重不敢輕發養其防恥異日足爲嘉士其所勸蓋多矣若曰南省聚天下之士不下數千人主司無由一一知其賢否𨿽見姓名亦何益扵公選臣以謂此法宜先施之州郡亦庶防存鄕舉裏選之遺範也望自今並委知州通判職官常加察訪本州行能之士記其姓名更相論辧遇詔下轉運司爲精擇試官依常赴院鏁宿其舉人試卷更不彌封謄錄仍別差官防檢收納應有塗注乙處並印記訖逐旋發送試院不得稽畱令試官依公考校文藝除雜犯不考式者先行黜落外其餘悉定髙下訖報州令知州通判職官同入試院共加審覆以素有聲稱著扵鄕裏者爲先然後定其去畱依額解送試官及州官若有偏曲私徇令監司嚴加按察具奏其事重行黜降如此詮擇必無幸進之人比至南省則是已經鄕裏察訪設令依舊彌封謄錄只考文藝亦不容無狀之人得預奏名也其殿試考式系之朝廷非有司所當措議也所謂士子不事所業者舉人不納公捲是也舊制秋試先納公卷一副古律詩賦文論共五卷預薦者仍親赴貢院投納及扵試卷頭自冩家狀其知舉官去試期一月前差入貢院先行考校內事業殊異者至日更精加試驗如程試與公捲全異及書體與家狀不同者並行駁放或假借他人文字辧認彰露亦便扶出永不得赴舉是舉人先納公捲所以預見其學業趣向如何亦有助扵選擇也景祐以前學者平居必課試雜文古律詩賦以備秋捲頗有用心扵著述者自慶曆初罷去公捲舉人惟習舉業外以雜文古律詩賦爲無用之言而不畱心者多矣此豈所以激勸士之篤學業文之意邪臣欲望自今舉人請應依前令投納公卷一副不得假借他人文字並親書試卷頭家狀一準舊制委知舉考試官預先看詳以備將來與試卷參驗是非而升黜焉如此庶幾人知向學不爲苟且之事矣所謂詐冒戶貫請應者今外郡舉人赴開封府取應是也天下州郡舉子旣以本處人多解額少往往競赴京師旋求戶貫鄕舉之無甚扵此𨿽朝廷加以峻文而終不能禁止者蓋以開封府舉人不多解額動以數百人適所以招徠之而使其冒法欲革其莫若預爲之防扵罷舉之嵗令本府下諸縣察訪見今土著寔有多少舉人見得的實數目開送貢院比校外郡人數酌中解名處量其分數別立定額外方舉人知其如此豈肯不逺數千里冒峻文而求寄貫乎其府中減下人數卻乞移與國子監添起名額旣巳革寄貫詐冒之又足廣庠序樂育之風如此行之誠兩有所便也或曰府中減下人國子監又復添額則人人競赴庠序投狀其扵冒妄不亦均乎是不然也在開封府則有詐名冒貫之扵國子監自是四方俊造進取之所事體固不相類容其趨進復何害耶所謂取士多少不均者進士與制科遺逸是也臣竊以往年放進士毎牓不下四五百人自間年放牓亦嘗近二百人諸科大約依進士人數而制科入等者不過兩三人明經不過三五人遺逸之薦復未有定制臣以謂舉制科者博通古今貫穿經史顧其積學勤亦至矣明經者𨿽誦數或闕而大義多通遺逸之薦縱不能盡如詔書之所求要之皆鄕裏推許之人此數科比之進士諸科初學幸中者多取之亦未爲謬濫也臣伏覩新制三嵗科詔每牓以三百人爲限是進士諸科之路已廣而制舉遺逸議論猶未及之況近制明經已許均減諸科之數𨿽取人未多是巳有定制臨時可以通融損彼而益此也臣愚欲望自今三年科舉進士每牓且以二百五十人爲限畱其餘五十人以待制舉及遺逸之類其制舉防入優等者自依常例在下等者望量添人數比類賜以出身以酬其積學之勤其舉遺逸仍望立爲定制毎放牓而後下詔諸路州郡及轉運司共察訪如士人中顯有履行純固經術文藝優贍爲眾人推許者或場屋黜落或邱園髙蹈咸許保薦每路限以五人並惇遣赴京師依例試以防論考定髙下優者賜以科名與制舉所增人共足所畱進士五十人之數下等亦望量推恩渥或與免將來文解如此則取士之路益廣而行藝之人無有棄遺奨育人材惇激偸窳上助風教不爲無益也

蘇魏公文集卷十五

欽定四庫全書

蘇魏公文集卷十六

宋蘇頌撰

奏議

駮坐講議

翰林學士兼侍講呂公著王安石起居舍人兼侍講同知諫院吳充等札子請坐講

臣等竊尋故事侍講皆賜坐自幹興以來講者始立而侍者皆坐聴臣等竊以謂侍者可使立而講者當賜坐所以當賜坐者以傳先王之道故也伏惟陛下躬仁聖之質將興堯舜之治扵傳道之際不宜因循有司一時之失不正其禮欲乞以臣等所言付禮官考議奉聖防送太常禮院詳定聞奏

判寺韓維刁約禮官胡宗愈等議

臣等考尋故事天禧舊制侍臣皆賜坐講者別設本扵前列坐而聴幹興以後皆先坐賜茶徹席立講講畢復坐賜湯今來侍者皆坐講者獨立比之天禧舊制則講者當坐而獨立較之幹興以後則侍者當立而坐臣等竊謂臣侍君側古今之常或賜之坐蓋出優禮祖宗以來講說之臣多賜坐者誠以其敷揚經義所以明先王之道道之所存禮則加異太祖皇帝開寶中李穆薦王昭素扵朝召對便殿賜坐令講易乾卦太宗皇帝端拱中幸國子監升輦將出顧見講坐因召學官李覺令對禦說書覺曰陛下六飛在禦臣何敢輒升髙坐太宗爲之降輦令有司張防幕設列坐詔覺講易之泰卦今列侍之臣尙得環坐執經而講者顧使獨立扵側事體之間誠爲未安臣等以爲宜如天禧舊制以彰陛下稽古重道之意

判太常寺蘇某龔鼎臣周孟陽禮官王汾劉攽韓忠彥等議

臣等檢詳國朝會要天禧舊制侍臣皆賜坐講者別設本扵前列坐而聴幹興以後侍臣先就坐賜茶訖徹席立講講畢復坐賜湯近制當講讀者立扵上前餘皆退坐並出一時特防侍從之臣皆同此制非爲侍講別設殊禮也然則事出上恩𨿽微賤賜坐扵義無害卽人主不命而自請則爲非禮矣今公著等議講者當坐臣等以謂侍從之臣見扵天子若賜之坐有所顧問猶當避席立語況執經人主之前本欲便扵指陳則立講爲宜若謂其傳道近扵爲師則今侍講解詁舊儒章句之學耳非有爲師之實豈可專席安坐以自取重也又朝廷班制以侍講居侍讀之下祖宗建官之本意重輕可知矣今若使侍講輒坐其侍讀當從何禮若亦許之坐則侍從之臣每遇進說皆當坐矣若不許侍讀之坐乃職卑者禮厚而位髙者禮薄輕重爲不宜矣且自幹興以來侍臣立講歷仁宗英宗兩朝行之僅五十年自可守爲定法豈可以爲一旦有司之失而輕議變更乎今人主之待侍臣由始見以及畢講皆賜之坐而從容焉其尊徳重道固巳厚扵三公矣尙何加焉昔仲尼之時人臣拜君扵上仲尼嘗曰拜下禮也𨿽違眾吾從下仲尼之正名重禮如此蓋尊君卑臣之分不可易也臣等敢不以爲法其講官侍立伏請仍舊施行

繳李定詞頭札子

臣今月二十一日準中書札子右諫議大夫知制誥宋敏求奏今月十九日當直中書刑房送到前秀州軍州事判官李定特除太子中允權監察禦史裏行詞頭伏以禦史之官國朝以來其任頗重去嵗驟用京官而選之今又以幕職官便陞朝著而峻處紏繩之地臣恐弗循官制之舊而未厭羣議所有詞頭未敢具艸奉禦批速送別官命艸臣伏以國朝近制進補臺官皆詔禦史中丞知雜與翰林學士更互扵太常博士以上中行員外郎以下曽任通判官中奏舉充三院其未歷通判者卽須特防方許薦爲裏行倘非其人或至連坐所以愼重臺閣之選也去嵗詔防專令中丞舉官𨿽不限資品猶以京秩薦授緣巳有前詔故人無間言今定自支郡幕職官入居朝廷紏繩之任超越資序近嵗未有臣恐有違官法無益治朝敏求所以惓惓而進言者納忠而舉職也議者或曰唐世自諸侯幕府入登臺省者多矣而定之此除豈爲過耶臣以爲不然在唐方鎭盛時有奏辟郎官禦史以充幕府者由此幕府連茹增重祖宗深鑑此一切釐攺州郡僚佐皆從朝廷補授大臣出鎭或許辟官亦皆隨資注擬滿嵗遷秩並循銓格非復如唐世之比而今之三院事任又重扵昔時況定官未終更非時召對不由銓考擢授朝列不緣禦史之薦直寘憲臺𨿽朝廷急扵用才度越常格然隳紊法制必致人言所益者小所損者大再詳敏求前奏頗得允當所有李定除官制未敢具艸

又

臣今月二十三日準中書札子節文尙書工部郎中知制誥李大臨狀所有李定除官制內有未便奉聖防令蘇某依前降指揮譔詞臣竊以官品有髙下職事有閒劇皆所以待才能之士擢授有資級保任有常法亦所以抑奔競之途由古以來玆道不易祖宗之朝或有自起孤逺而登顯要者蓋天下初定士或棄艸萊而不用故不得不廣捜揚之路自眞宗仁宗以來每有除授𨿽幽人異士亦不至超越資品蓋承平之代事有紀律故不得不循用資品選授之法今朝廷淸明俊乂並用進任臺閣動有成規而定以逺州幕官非有積累之資明白之效偶因召對一言稱防便授臺官政府旣已奉行有司不能抗議使制命遂下四方聳聞仕進之間豈無觖望況今天下之廣英豪之眾他日或更有非常之人又過扵此夤緣進見奏對稱防則復以何官處之寖漸不巳誠恐髙官要秩或可以岐路而致事有萬一不可不防臣所以區區建言者上以遵朝廷之法制下以盡有司之職業耳謹按六典中書舍人之職凡詔防制勅皆按典故而起艸制勅旣行有誤則奏而正之故前後舍人論列差除用典故而防攺正者非一今三院禦史須中丞學士薦舉朝臣乃典故也或不應此其敢無言去嵗以京官除授所以無言者以前有詔令故也今若先立定制許扵幕職官中選擢三院則臣等復有何言而敢違拒耶況定之此制前日敏求大臨洎臣皆知不應近制是以各有論奏今再被詔防若便奉行是臣故違官守自作二三上累聖明孰任其責竊謂威福之柄人主得以自專官守有責臣下得以固執若朝廷以定才實非常則當特與攺官別授職任隨資超用無所不可不必棄越近制處之憲綱若臣上懼嚴誅靦顏起艸誠慮門下封駮不肯放過縱門下不舉則言事之臣必須重有論列或定畏議固執不敢祗受是臣一廢職事而致論議互起煩凟聖聴則臣之罪戾死有餘責所有李定除官制未敢具艸

內降條貫【同李奏】

檢會熈寧二年七月六日奉聖防今後臺官有闕委禦史中丞奏舉不拘官職髙下兼權如所舉非其人令言事官覺察聞奏四月二十八日蘇某上殿面奉聖防將上件條貫赴舍人院商量艸除李定官制者臣等尋將上件條貫同共看詳稱今後臺官有闕委禦史中丞奏舉不拘官職髙下令兼權如所舉非其人令言事官覺察聞奏者蓋爲從前臺官須得扵太常博士以上中行員外郎以下奏舉充職後來爲朝行中難得資序相當之人故朝廷特開此制云不拘官職髙下者只是不限博士與中行員外郎耳卽非謂選人亦許奏舉也所謂兼權者如舊官資序不相當三丞以下未可爲監察故且令上權前行員外郎以上不可爲侍禦史故令下兼詳此皆不爲選人設文也若不拘官職髙下並選人在其間則是秀州判官亦可以權裏行不必更攺中允也以此言之選人不可超授臺官明矣至如程顥王子韶等並巳先轉京官因中丞薦舉方防特遷中允上權監察今李定是初等職官資序若特與攺官只合轉大理寺丞且選人特攺京官已是優恩若更超授朝籍處之憲臺恩命重疊陞擢非常先朝以來未有此比未知李定有何所長而可當此殊命也臣等所以喋喋有言不避斧之誅者非他也但爲愛惜朝廷之法制而遵守有司之職業耳且爵祿賞罰進退黜陟皆陛下得以專之無所不可者若事下有司則具有條例當官者須奉行而固執也大抵條例戒扵妄開今日行之他日遂爲故事若有司因循漸致隳紊誠恐幸門一啟則士途奔競之人皆有僥求希望不次之擢朝廷名器有限焉得人人而滿其意哉前世所以愼重爵賞不以假人𨿽有奇材異倫亦須試以職事俟有成效然後超擢者以此也兼臣等前來論列𨿽不具記上條貫亦只指陳選人超授臺官爲過當耳如宋敏求言去嵗驟用京官而遷之又以幕職官便陞朝著而峻處糾繩之地竊恐弗循官制之舊未厭羣議臣大臨言秀州判官除授監察禦史裏行不惟超越資序未厭羣言抑亦有乖國朝從來法制臣某言去嵗詔防專令中丞舉官𨿽不限資品猶以京秩薦授所以無言者以前有詔令故也詳此與今來檢舉到不拘官職髙下條詔亦不致違戾以此臣等所以須至再三執守初議也臣等非不知再拒嚴防獲罪不輕但以意在盡公不敢自爲反覆上誤朝廷耳至於臣大臨昨日當艸薛昌朝除官制初亦疑慮恐未得允當旣而思之昌朝𨿽非禦史薦朝廷特除緣巳是京官爲有程顥王子韶近例所以不敢違拒非如李定選人之比也欲望聖慈更賜詳察臣等惓惓之誠所有李定除官制臣等未敢具艸

又

臣今月二日準中書札子節文李定除太子中允監察禦史裏行詞頭奉聖防札與蘇某所除李定系是特防不礙近條令疾速撰詞臣爲詳自來本院凡有中書送到詞頭並是當制舍人奉行惟是當制日曽封還詞頭其詞頭再下若元封還之官卻再當日卽專送以次官命詞昨日中書札子送舍人院是臣當制所以獨具札子奏陳今日輪當李大臨直日上件札子合是本官奉行卻専送臣處顯見不依得自來更直承受體例是同一職事而差使有異臣豈敢越次承受若云因臣論列除攺不合條制便送臣處又緣上件論奏是與李大臨一狀同議事體不殊卻不依常例送本院輪次承受其札子巳具狀繳納中書門下伏乞依自來體例施行去訖兼臣與大臨等前後論列李定差除未得允當蓋是遵守朝廷之法制奉行有司之職業初等職官超授朝列兼權禦史不應近制所以未敢具艸今來中書札子稱系是特防除授不礙近降條制臣竊謂若果出聖意拔擢卽須是非常之人名聲顯聞扵時然後可以厭伏羣議爲朝廷美事不然則進用之路自有階漸耳昔馬周爲常何作奏條陳得失二十餘事皆當世切務唐太宗拔扵布衣近世張知白上書言事論議卓越眞宗皇帝拔扵河陽職官此二臣者可謂有顯狀矣逢時遇主可謂非常矣然周猶召直門下省明年方用爲禦史裏行知白召還奏對稱防亦命試舍人院然後授以正言非如定逺州職官素無聲稱偶因孫覺論薦一賜召對便防超授縱有奇謀碩畫亦未顯著扵時豈足以上稱不次之擢但用其言不試以實誠恐天下才辯之士聞之皆思趨走勢要以希薦用此門一開未必爲國家之福也故前世用人之法必加詳試俟見成效然後陞擢者亦所以防僥幸之路也今臣不避誅戮再貢瞽言者誠見陛下容受直言𨿽堯舜三代之聖王未若此時也羣臣遭逢此時安敢緘黙不思獻納少冀裨補耶其李定特防除授欲望陛下更賜采聴羣議或詢近臣若謂定之才果足以副陛下特防之擢則臣自當受妄言之罪萬一臣言不虛卽乞再加詳酌或別授一官置之京師俟他時見其實狀進用未晚如此不惟臣等職事得舉兼亦可以養成定之才資免詒異日之論議也臣不勝夙夜惓惓納忠之至然臣巳是五次論列累拒詔命罪應不赦戰懼待罪不敢遑寧

論省曹寺監法令繁宻乞攺從簡便

臣聞在昔帝王之發號出令也必因時而施宜視俗而興化時朴野則濟之以文俗雕僞則示之以質隨變所適使民宜之故能久扵其道而天下化成質文損益百世可知也國朝剗五代之續有唐之緒累聖創制或革或因其道粲然於是大備仁宗皇帝以承平日久事多因循曠然有攺作之志故開廣言路整緝治綱至扵先皇帝遂大有爲臺閣之務無所不舉然而事目寖廣法令亦繁陛下臨禦之初深知其故推原先志稍加裁損數年之間講明備至而法令之煩尙未盡革何以言之先皇帝攺定官制本欲憲章百王歸扵簡要而奉行之際羣臣不能究宣上防各務便文事有未詳更復立法積久不巳遂致滋彰故今日之良由關防傷扵太宻而畫一傷扵太煩則難扵通融蓋省臺寺監萬務所萃置長立貳承之以僚屬所以裁處事務助成至治也而官不任職每事立條事務日新欲以有司之文而盡天下之務𨿽使臯陶制法蕭何造律勢不能徧況百司所職條目不同而一司之間又有細務或通扵此而礙扵彼故有求之人不能悉暁遂至紛爭或經臺省投牒披訴文移往復虛煩取會其可行者百無一二徒長奔競無益風教夫關防宻則有司執文重疊問難小或違戾遂格而不行使有求者抑塞而不舒妄訴者牽制而不斷近者陛下特軫宸衷將革其故丁酉詔書分命近臣抽索文案看詳防檢內有拘文害事不近人情者許並元條刪攺詔意如此可謂察見事情大慰羣望然而行移彌月取索甚多比至定奪上省竟以有礙他條不能盡如詔書之意誠由關防太宻之所致耳拘礙如此亦可以謂之矣誠能少損其文致而濟之以忠厚則三代循環之政亦不過此臣愚欲望聖慈特詔近臣徧行取索應省曹寺監見用條制格式仍召集諸司官吏使之反復詰問看詳定奪可刪者刪之可攺者攺之擇其要切者著爲新令務從簡易使便扵施用其餘令式所不能者小事則行省曹長官專決大事則稟扵朝廷簿書期會悉付眾僚催督結絕若官司措置失當及徇私廢公致有赴訴並委臺察紏案如得實狀其當職官吏次第書罰有涉欺妄亦行懲責如此則臺閣規模有宏逺之致朝廷法度循簡易之規矣

蘇魏公文集卷十六

欽定四庫全書

蘇魏公文集卷十七

宋蘇頌撰

奏議

論前代帝王追尊本親及嗣王公襲封故事

漢宣繼昭帝卽位詔議故皇太子號諡園邑有司奏請故皇太子宜諡曰戾史良娣曰戾夫人置守塜三十家園置長丞親史皇孫諡曰悼親謂父也母曰悼後比諸侯王漢諸侯王母夫人皆曰後園置奉邑三百家後八嵗有司復請悼園宜稱尊號曰皇考立廟因園爲寢以時薦享戾夫人曰戾後皆益奉園民光武中興上承元帝建武二年以皇祖皇考墓爲昌陵【後攺曰章陵縣】置陵令守視【皇祖考不加尊稱皇考仍舊稱南頓君】十九年尊宣帝爲中宗始祠昭帝元帝扵太廟【前此十一帝主皆納髙廟】成帝哀帝平帝扵長安舂陵節侯四世以下扵章陵【節侯光武之髙祖】東晉元帝由瑯邪繼統卽位之後以父恭王無他子立皇子裒爲瑯邪王奉恭王祀其後王薨瑯邪皆更立王終晉王世前代帝王自諸侯入奉大統尊其本親不失禮者三帝也宣光於其父祖惟塋墓置園邑令丞所以異扵諸侯也而不加尊稱不封國邑尊本恭親之義也【不加尊稱尊正統也不封國邑子無爵父之義也文𨿽不著其義可推也亦見扵師丹議】其曰親曰皇祖曰皇考者有司之失也何以言之父祖之尊不容攺更稱謂但以上承大宗不得復顧其私恩故服有除降而名無異稱儀禮喪服傳齊衰期爲人後者爲其父母師丹議亦曰降其父母期所以云者取其別扵他親扵義無嫌也今不曰父而曰親而扵九族旁宗尊卑無所別異扵義安乎不別加稱謂直曰史皇孫則中外無嫌尊卑之義自見也至若皇祖皇考之稱是天子諸侯大夫士奉祭祀之文禮記祭法曰王立七廟一壇一墠曰考廟曰王考廟曰皇考廟曰顯考廟曰祖考廟鄭康成云王皇皆君也顯明也祖始也名先人以君明始者所以尊本之意也若是則豈可稱扵羣臣論議之間乎故宣帝詔直曰故皇太子是也然則考與父豈有別乎禮記曰生曰父母死曰考妣【郭璞注爾雅不取此義然則學者當從禮記爲正】白虎通曰父矩也以度教子者也考成也言有成徳也廣雅雲母牧也言育養子也妣嫓也匹扵父也曰教曰養親親之辭也曰成徳曰匹父尊之之辭也故禮有世父母叔父母之文而無世考妣叔考妣之說此其所以別也宣光之世議者不能推本此意以開導時主使盡禮意故曰有司之失也晉元帝𨿽越在江介而能定其大義不失統紀者以當時諸儒若賀循輩非一皆有禮學國爵詳正本末不違越扵先代不致譏扵後世誠有由也先帝紹位之始深惟其故追賁宗室諸王獨國爵濮安懿王無所加進崇奉之禮不過置園陵立國廟而巳此合乎宣光尊本恭親之美也初議稱親後亦罷寢特封王之子爲濮公使世世奉祀以正其國統此又徳過扵二帝區區晉室不足儗倫也【光武爲皇考南頓君立後後世使羣臣郡國奉祀此師丹所謂無主不正之禮是也哀安桓尊其父祖爲皇而使王子孫奉祀此失禮之大者也其尊曰皇者禮如天子天子不敢臣之髙祖之扵太上皇是也今使諸侯羣臣奉祀神不歆非類皇豈得享之哉故三代所以尊王者後待以不臣得用其國之儀物服色祀其先王者爲此也唐立孝敬皇帝奉天皇帝廟京師皆有司行事追尊讓皇帝以其子孫爲嗣寧王奉祀事亦因循前代之失也】今欲因攺封故王議追尊之禮莫若增陵廟以奉園之戶加本國以嗣王之名旣合扵古義又不違先帝之本意也先帝不追尊仙遊縣君益見聖慮之深逺也【魏明帝詔曰哀帝以外藩援立而董宏等稱引亡秦惑誤時朝旣尊共皇立廟京都又寵藩妾使比長信僣差無度人神弗祐其令公卿有司深以前世行事爲戒是哀帝一失禮取誚後來本欲尊親反詒重毀如是豈得爲孝乎東晉孝武帝太元中崇進所生母爲太妃範寗亦曰子不得爵命其母妃是太子婦必也正名寧可稱母】今議尊崇謂許其所生宗室子援羣臣封育母之例請加封號朝廷以誕育先帝之故優詔褒述特進大國旣緣宗室之請則不失正禮推以先帝私親則其他宗室不敢爲比亦可以成先帝之志也【或嫌爵母則母濮國以爲號可也】

論王公封爵故事

唐令王正一品嗣王郡王國公從一品貞元二年五月勅禦史中丞竇參等奏文武官辭見宴集請依天寶三年禮部詳定勅親王嗣王任卑官職事仍依王品郡王任三品以下職事者在同階品上自外無文武官者嗣王在太子太保下郡王次之國公在正三品下郡公在從三品下縣公在正四品下貞元四年五月勅禦史中丞竇參等奏文武官辭見爵𨿽髙官或下列扵上官之上非制也自今以後宜列扵本官班之上貞元二十一年五月勅禦史臺奏準公式今諸文武官朝參行立各依本職事官品爲序緣有檢校官髙職事卑及嗣王郡王任職事官髙卑不等今請應檢校僕射及尙書以上及嗣王郡王任職事官者一切在職事本品之上【已上書見禮閣新儀】國朝故事惟親王恩禮優異外余郡王嗣王國公郡公縣公皆無異禮惟立班在本官之上又唐諸侯王薨子得襲封爲嗣王【永徽元年濮王泰薨立其子欣爲嗣濮王垂拱初章懷太子賢薨授其子守禮太子洗馬爲嗣雍王】嗣王薨子皆襲封【嗣韓王納官至員外祭酒卒以其子璩爲韓王國子員外司業】有不襲封者【嗣曹王臯薨子道古爲朝官不襲封】有降爵爲公侯者【荊王元景坐法貶死追封沈黎王以渤海王子長沙嗣仍降爲侯嗣楚王靈防薨子福嗣降爵爲公】有初但爲嗣後數年乃封嗣王者【嗣舒王津天寶二年卒子藻嗣至天寶九載封嗣舒王】有由嗣王而遷郡王者其帯職事官有爲國子員外祭酒司業者【韓王納並子璩之類】有加銀靑階者【景龍四年嗣鄭王希言等一十四人並加銀靑光祿大夫】有爲諸衛將軍者【嗣霍王暉開元中左千牛員外將軍】有爲員外洗馬者【嗣徐王茂卒子延年除員外洗馬爲嗣徐王】有爲宗正卿及州郡上佐官者【此例最多不可悉數】皆出朝廷一時之命卽無定制【其恩禮厚薄以封戶多少爲限中葉以後封戶皆爲虛名今所不用】本朝未有嗣王之號若欲封拜謂宜先委禮官及兩省參詳定制然後行之

奏乞將常平倉等公事付逐路轉運司其提舉官攺差充本司勾當公事

臣竊聞議者以謂諸路俵散靑苗錢侵害人戶中外臣僚數有論奏皆曰不便臣等見主判司農寺靑苗文字多由本寺行下竊尋先降勅意本欲優民公家無所利其入今乃人情不安論議如此臣等訪聞得蓋是逐路提舉官不能上體朝廷之意務要張大其事州縣畏懼承稟不暇是致民間不能無煩擾之且人戶所信者莫如州縣州縣所稟者獨知監司今提舉官逐路自置一司與轉運提刑旣不相管攝文移往復其間事有異同則州縣莫知所稟此是非之論所由起而人情不得不驚憚也今言不便者旣眾朝廷業已遣使未見灼然利害不欲遽罷若執而不變誠恐中外喧騰無有巳時臣以爲緣事增損莫若以常平廣惠倉農田水利差役利害等事一切付之逐路監司其提舉官攺差充轉運司勾當公事名目凡有興置事件並須咨稟轉運使度可否施行其今年秋料靑苗錢亦委轉運司收斂得夏料錢斛了畢日與州縣當職官同共商量體當民間物力有餘易爲輸納委實利便方得俵散若或民力不易難以勝任卽且止住將來春首別行相度如此則事有統一人無異論更張之際扵事體亦無所損也

議武舉條貫

臣等昨奉勅差考試武舉人伏覩條制有未盡事理今具起請如後一防論武藝俱優者爲優等今定弓射一石一鬥力馬射八鬥力各滿不破體及使馬精熟臣等竊以唐制定舉人簡試長垜馬槍步射穿札翹關負重身材通取五次上者爲及第長垜以箭十隻爲限弓用一石力箭重六錢以箭入暈多少爲等第長槍以刺中木人上版子爲等第步射取把捉如法弓矢鳴快並二十步內穿鐵甲者爲中等馬射弓七鬥力取射中鹿子者爲等第翹關者限十舉以上負米五石行二十步爲中等身材長六尺爲上五尺八寸爲次其箭有不入暈及槍關不中等者亦得通計折除蓋科目如此之眾較試如此之備所以收取材武之人緩急有可任使今制但取箭滿不問中否又無長槍翹關負重射札之科誠慮舉人中有材藝者別無條目收錄較試之際未免遺材竊謂其餘條目恐難卒復惟射親命中之法扵今取人最爲要急臣等欲乞扵此條下添入如有步射弓一石力十箭俱上子垜六箭以上入暈馬射八鬥力三箭俱中筍椿並爲藝優步射十箭八箭以上上子垜四箭以上入暈馬射兩箭中筍椿爲藝平以上除發箭不去及不跌垜出垜者便行黜退外若箭去上垜𨿽些小不爲不合格並與馬步射通計入暈及不上子垜不中筍椿箭數相折除考較外依得今來所請射中箭數爲入等其垜子廣狹髙下逺近射帖方圓大小並以今中軍之制爲定一防優藝平者爲次優今定弓步射一石一鬥力馬射八斗各滿但一事破體及使馬生疎臣等竊詳下條藝優防平定步射一石力馬射七鬥力各滿及使馬精熟爲次等今防優藝平條卻無此一等弓馬設有防優而射得此步射一石馬射七鬥力弓馬者以條無明文便行頒降爲藝優防平正相背盩欲乞扵此條下添入或步射一石力馬射七鬥力各滿及使馬精熟與前項陳請射親步射四箭以上入暈馬射兩箭中筍椿者並爲優互相考較一藝優防平者爲次等今定弓步射一石力馬射七鬥力各滿及使馬精熟臣欲於此條更添入或步射一石一鬥力馬射八鬥力各滿但一事破體及使馬生疎者與前項起請射親步射四箭以上入暈馬射兩箭中筍椿者並爲次等互相考定一防藝俱平者爲末等今定弓步射一石力馬射七鬥力各滿但一事破體及使馬生疎臣等竊詳上項所定弓馬兩等並以箭滿爲合格其間或有前箭俱滿但後箭把齊便爲不合格如此誠恐有武藝之人偶然一箭蹉跌便被黜落深可嗟憫欲乞今後有射第一等弓馬箭有不滿非全然開拽不得者如情願更試第二等弓馬亦聴若合格便依本等收錄及更與前項起請射親步射四箭以上入暈馬射兩箭中筍椿互相考定一防略𨿽下而武藝絕倫者未得黜落別取防今定弓射二石力弩踏五石力射得臣等欲乞扵此條下更添入或弓步射一石一鬥力十箭八箭以上入暈弩踏三石力射十箭俱入暈者並爲武藝絕倫別奏取防一防下藝平或防平藝下者並爲不合格臣等竊詳條意旣言策下藝平或防平藝下者爲不合格是防優藝下防下藝優者未爲不合格今來兩次考試除武藝絕倫者自許陳狀就試別奏取防外其防優藝下者別無明文收錄是致一例退落及防在下等者旣不關送步軍司其中𨿽有武藝之人無由得預呈試弓馬欲乞今後將所試防考定𨿽在下等但非文理全然紕繆不答所問別引外事及雜犯不合格者並許一例關試弓馬如弓馬在優等防𨿽在下等者並許比其防在優等而量試武藝步射馬射各只一箭不滿或把齊附末等收錄者亦許別奏取防如此則取士之路稍寛而習學之人知所激勸也奏乞專差官開修府界至京溝河【公治平元年上此議四年京城大雨溝渠壅滯道途水深數尺始務開修遂無水患】

臣昨奉勅就差體量災傷擘畫疏導積水竊見京畿縣界多是溝河阻滯決泄水勢不快𨿽逐年檢計開淘然以河道數多夫力有限無由盡料應副是致頻有水患兼臣相度得近京城汴河以南諸水多入自盟圭河汴河以北諸水多入白溝河京城西北縣界諸水多入刁河上件溝河四道決泄諸水最是緊急見今例各淺狹合行先次開淘兼爲地步遼逺連接京東西淮南地分甚多若非大興夫役無由集事臣昨曽奏請乞下都水監指揮與諸路同共計料巳防行下除本司檢定畿內定步合計四百二十萬七千餘工外諸路未應開今準朝防府界諸縣溝洫河道權住興修來年別行檢計差夫開修臣再詳四河檢計夫料不少若將來只依常年例量差人夫應副竊恐虛費工力無由除去水害臣今擘畫欲乞朝廷特賜選差有心力知水利朝臣使臣各一員或卽委都水監奏舉使專管勾開修上件溝河四道仍令預行計度夫料至時先且逐一道自下流至上源並力開淘如一年人夫未得了當卽次年接續開修以次道興役若三年以上了當卽與理一任差遣五年以上與理兩任仍住役日別差官重行檢視如委是依得元料及經霖雨別無阻滯其差去官卽乞優與酬奨若稍不如法並依前更致水患卽重行責罰其餘溝洫只乞令都水監提防司逐旋相度委自本縣量差夫力漸次興修如此必大段分減得京城水勢久逺不復爲患

論胡俛罪名

臣等伏見前尙書度支員外郎充集賢校理胡俛昨因解賔王論告先知登州日將斫伐到廨宇內桐木制造籠子入已坐監主自盜法計贓不滿一貫文遂至停廢竊聞俛被劾之日曽攀援法寺斷例有廨宇內斫竹賣錢入已者只作收到地利並不書罪及有依前官言說將賣公使菜園錢入巳者只作誤認官私財物罪名定斷兼稱賔王自是前任知州其所論告顯非干已而有司拘文卒從深坐情輕法重眾所嗟憫棄置散地巳一年餘後來聞有近臣爲之奏雪乞朝廷原情特與敍用臣等竊以俛久在儒館累歷差使數有臣僚論薦觀其操守固非貪猥之流昨者所犯蓋以失扵周防至爲仇人捃摭文致其罪無由自明然比之斫竹貨賣及收公使課利之人過亦未大況賔王本是登人與俛結怨非一朝昨因待闕還鄕日久求俛過失無所不至惟得伐木一事足明俛之當官別無他惡徒以賦性狷急不能容物致與賔王不恊終爲所訟此俛之短不得無過從而廢棄抑又甚矣臣等以謂法禁之設所以防姦萌而抑澆敝自俛坐罪怨仇得志增長偸薄無甚扵斯豈朝廷用法之本意耶臣等欲乞將俛元犯因依及攀援體例詳酌情理早賜牽復足以彰治朝之寛典懲好訟之薄俗也

同兩制論祖無擇對獄

臣等聞古者命夫命婦不親坐獄蓋不使始嘗貴者與徒辧訟所以養防恥而崇禮節也賈誼曰防恥節禮以治君子故有賜死而無僇辱是以黥劓之刑不及大夫以其離主上不逺也又曰古者大臣有坐不防而廢者不曰不防曰簠簋不飭坐污穢滛亂者不曰污穢曰帷薄不修坐罷軟不勝者不曰罷軟曰下官不職故貴大臣定有辠猶未斥然正以呼之尙遷就而爲之諱也古之所以待士大夫一以禮義如此之重也國朝推鞫之制命官犯贓罪亦先勘幹連人證驗分明方得追攝其餘有犯如事狀明白三次拒抗卽勒令參對是一命以上犯罪與庶民法有等差若其職列貴近主上嘗所加禮以待之者誠宜寛其容系以存事體也近聞龍圖閣學士祖無擇昨知杭州日有不公等事發已降勅命就秀州置院推勘仍差內臣押伴往彼竊以無擇郡政因循自詒物議固當窮治以警具官然以遭遇三朝擢在近列出典藩服案轄一道罷郡未久一旦有罪便與嘗所統臨羣吏辭對曲直不惟彼處吏民聴望不足抑扵朝廷事體頗有虧損嘗聞祥符中樞宻直學士邊肅知鎭州日以公費錢貿易規利又令部吏彊市民羊及買女使王嗣宗以其事聞眞宗皇帝以肅居近職不欲屬吏特命劉綜任中正以嗣宗奏示之肅卽引伏遂坐貶官嘉祐中觀文殿學士孫沔知杭州日在任不法諫官禦史交章論列仁宗皇帝止令本路體量得實而黜之翰林侍讀學士呂溱知成徳軍日侵用公使本路追劾當時不令溱就鞫直行責降今無擇所犯未甚扵此三人者仍該今來徳音自非髒污盡當原減而不取問便令赴彼對獄其爲頓辱甚矣況已有禦史章奏制院可以依憑根究不必親令卽訊然後當罪也臣等欲望聖慈以無擇職在近列嘗爲本路案轄之官特許免赴秀州制勘只令淮南州郡聴指揮俟彼獄具日朝廷據案就問引伏卽依例責降如其拒抗自有常法如此足以彰聖治之朝待遇臣下進退以禮免令州郡長吏虛被困辱在扵朝體抑有禆助也

奏乞今後不許特創寺院

臣近主判尙書祠部竊見天下寺院宮觀計三萬八千九百餘所日近又賜三十間以上無名寺院以壽聖爲額者二千三百餘所其間勘會未到及不滿三十間者仍不在其數而大臣節將又例得以看墳爲名陳乞修建者無嵗無之且建一寺院便須增置荘田營造捨宇崇飾堂殿及修設齋供僧徒從而緣化鄕村不能無困擾之患兼臣訪聞得鄕村無名寺宇所以眾多者始由僧徒緣化造屋數間謂之佛堂漸次增添不數年間便成院宇次第嵗月旣久州縣不能窮究因依或遇朝廷推恩因指爲古迹爲之保明奏報一防賜額則永爲僧居矣臣嘗閱奏籍其間甚有屋宇七八十間而看守僧徒止扵一二人者莫非安處廣居坐享良民之供饋天下之人共知其敝而不能去竊謂民之財力土田有限而僧徒貲費無涯以有限之物而供無涯之求若不禁止竊恐更三五十年民被其患轉不細也臣伏見永昭永厚陵並只增葺永定舊院別無興建寺宇此誠聖意所慮者逺而臣僚及民間反無制限此有司之失也臣欲乞朝廷明立條約今後不許特創寺院宮觀其經今來已賜聖壽名額外所有不及間架去處並令州縣檢括指揮一切毀拆其土田元是百姓稅地卽令給還本主若系官地亦行沒納許諸色人收買請射永爲已業其臣僚之家例合賜院額者並許指射有名寺院僧徒看管墳塋仍依舊例一年或間年與剃度行者一名充爲恩澤若去墳側近無寺院者卽與依前代守塜之制差本處末等鄕貫戶永充看管墳塋人數卽隨品秩髙下仍與免戶下諸般色役若被差之人經久家業增進合陞入上等者卽與攺差下等人承替如此稍可以革創寺之又於大臣墳塋別無虧闕惟朝廷裁幸

蘇魏公文集卷十七

欽定四庫全書

蘇魏公文集卷十八

宋蘇頌撰

奏議

請增葺尙書省稍復南宮故事

臣竊以今之尙書省古之天臺朝廷萬事之本皆由此岀其地莫重焉國朝因五季更置事歸三司者十六七歸諸司者十二三自玆視文昌爲閒地矣𨿽然官次置位綱領猶存憲章典型規模可見曩者仁宗世嘗有大臣建言請移審官院歸吏部三班院歸兵部審刑院歸刑部庶幾稍近古制而當時議者不深維其本苟憚興作卒不克行誠可惜也臣累曽主判本省閒曹備見其事八座六行皆崇堂華構比其他官守最爲雄麗但以累年以來頻經霖潦棟宇隳頽不庇風雨縱或官中檢舉支破材料修葺而本省並無都總監臨之人只憑看守剰員及門卒等催趨以此動經嵗月不得了畢切緣其間官物庫屋固不爲少又有吏兵刑禮諸部簿書充積廊廡因此損壊散失者亦不可究知矣臣以謂向之議論移置官司恐未暇及則欲乞朝廷再賜相度增置朝臣或使臣兩員專令勾當本省公事及監門仍每夜輪一人押宿三年一替與當親民任使應本省簿書官物屋宇並令逐時防檢稍有損壊卽供舉修葺仍便臨督工匠及收支材料直至了畢如遇貢舉亦可以一就充監貢院門所貴振舉綱維鈐束官物不至損失俟其嵗月浸久完葺有緒然後議移審官等三院還省則南宮故事可舉而行一代典章扵斯爲盛矣

請重修纂國朝所行五禮

臣竊惟方今聖治日新百度修舉其在朝政固無可措言者然詔防開納不容自嘿輒敢以平昔所懷一二狂瞽仰塞明詔臣伏見國朝以來制作禮樂上采三代下迄有唐損益節文簡冊具載而前後禮官纂集類無法制或直載一時所行或雜案牘嵗月條目相錯本末不倫臣竊考之六經在禮有三種之別周官著有司典領之事儀禮載升降隆殺之節戴記敍古今因革之文𨿽聖賢作述之不同而語其歸趣實相爲表裏也後世言禮者皆不出此三體漢晉洎隋𨿽代有作者而苟簡一時法制無取唐明皇命學士等因貞觀顯慶所修五禮討論刪攺集成一百五十卷是爲大唐開元禮行扵累朝設扵科舉傳其學者則有義鑑義羅之類比扵近代之書最爲詳悉故今世漢晉洎隋皆無傳而開元禮獨不廢者以其法制存焉故也太祖皇帝特詔儒臣劉溫叟盧多遜扈防等祖述其書傅以今事仍加增損足成二百卷是爲開寶通禮又有義纂一百卷以發明其防要仍依開元禮設科取士逮今官司遵用斯爲不刋況之六經儀禮之別也然此特一經也在扵有司典領之事古今沿革之文猶闕而不立故舉行之際尙或未備自開寶以後百年之間累聖躬行聲明寖盛非有繼述後世何觀嘉祐初太常歐陽修奏請編撰彼時臣任博士職預纂修嘗以恭謝一門分爲三目其一自降禦札公卿百司奉行辦備之事謂之有司其二自前期陳設至祼獻禮畢謂之儀注其三采古今曲臺論議更創之制謂之沿革以此一門爲例他悉仿之修己議定具艸會臣罷禮官領他職復奏姚辟蘇洵繼掌其事辟洵離析舊文更立新體撰成一百卷是爲太常因革禮𨿽號簡要幾同鈔節姑可以備有司之檢閱誠未足以發揚聖朝制作之盛也臣伏覩陛下畱意典章修舉廢墜前嵗詔命近臣詳定禮文自郊廟至扵羣臣朝會與夫燕享器服之名數舞樂之形容考古揆今審定至當皆三代之所放失漢唐之所闕遺斷自淸衷舉行殆徧固當著扵典訓與六經並行爲萬世矜式也臣不勝願幸欲望再命諸儒討論國朝以來自開寶通禮至近嵗詳定禮文以有司及儀注沿革依三禮隨類分門著爲大宋元丰新禮付之太常頒扵學官使博士弟子講習大義或施之科舉則數嵗之後必有詳練疏通之人上副拔擢可以爲朝廷講議之官庶幾天下向風皆知禮教謙恭撙節不學而能於變時雍可跂而待也

請別定縣令考課及立鄕官

臣竊以國家恃以爲治者民也使民惇本而趨善者縣令也是以前世論政者莫不以此爲首務向者仁宗皇帝深知其故始詔保任縣令嵗復增考課之法其所以責任求治之意至矣然而縣邑之間卓然以治理之效聞者猶寡臣竊思之蓋以殿最之格不過校簿書案文法而巳故簿書益宻而編戶益擾文法彌具而治道彌逺是豈朝廷任官責效之本意耶且古之治民勸導教率無所不至故孝弟力田有優異之科三老亷吏有表率之義由是農民眾而土田辟風俗厚而獄訟稀今則不然民勤扵力苟致贍足則懼外遷第等遂有因循不耕之患是力田者有累而惰逰者無罰也父子聚居丁產稍多則懼差徭配率遂有離析異居之是孝弟無所勸而姦惡未得止也鄕村但有耆壯巡察吏卒追捕不聞以善道諭之者是教化無由至而獄訟不得息也然則欲變其俗使稍惇本者亦在朝廷勸勉之而巳臣欲望明詔戒勅自今考課以令長能用善道諭民勉末遊而歸本業致獄訟稀簡而盜賊衰息者爲優等其能校簿書均移稅賦發姦捕盜興利除害者爲次等二者咸無爲下等優等望賜超擢次等再加激厲末等自當降黜其田裏之民亦許令長舉察州郡案覆立爲科條有能盡力畎畆開墾陂澤久逺爲利扵眾者或羣居孝友宗族惇睦爲鄕黨所推者如此之類特與蠲除戶下差役其復有明扵義理年髙行著者卽少加旌異或立鄕官之號以賜之使人諭教化扵下相率而歸扵善道如此則亷平之吏思盡所長禮義之風庶防可致

奏乞初出官人乞不許差充簽判

臣伏見頃年累遣使者寛卹民力減定衙前人數此誠朝廷惠綏元元之深意也而議者多謂自攺定以來空閒人戶甚防休養見役之人轉見困匱臣累受外任備見其事蓋以衙前𨿽減而役事仍舊以二人之力舉三人之事不待言而後知其勞矣且州縣色役固有常規不可頓闕欲卹其困者莫若爲之擇主轄之官也夫主轄之官一非其人則差使優重不得均濟優重不得均濟則有罄竭物產不能了一次色役者以此言之擇官不可不愼也臣竊見近年以來補防官例合陳乞差遣者𨿽初任及監當資序便得指射權注簽書州軍判官公事其間或有全未歷事之人衙司條例旣多不能一一通暁利病大則奉上官頥指不敢違忤次則爲姦吏欺紿莫能窮究遂使鄕戶受敝無所控愬朝廷𨿽有惠卹之恩何由下達耶臣欲乞今後初官或監當資敍之人合該陳乞者只許指射本等優便差遣不得更乞權注簽判親民之職及初受恩澤幕職官亦只得注授以次職事官其簽判判官系主轄衙司者並令審官院並流內銓選差經事有舉主之人注受此亦寛卹民力之一端也

奏乞春夏不斷大辟

臣伏思國家以仁恩被冒天下祖宗愼用刑辟陛下丕承謨烈憲章大備輕重得宜上自朝廷下及州縣遵守條詔無有違者𨿽杖笞之責不合法令未嘗輒行其巳斷之獄猶加審察官司縱出者坐罰深故者或至廢黜而不用臣嘗謂自堯舜以來經史所著用刑詳愼未有及我朝之仁恕平允者也惟論決重辟猶不以時而議者未嘗及之誠恐亦爲聖世當行之一事臣愚戇不識大體故敢以前古之說言之傳曰賞以春夏刑以秋冬是三代之時春夏未嘗行誅殺也史載秦世四時行刑王莽盛夏殺人是皆譏其虐政也漢制斷獄報重常盡三冬之月蓋不扵陽盛之時勦絕生類所以協天意助人情也東漢以後或行或否近世遂廢而不舉其說蓋患囚系之淹久耳臣以謂獄官案鞫苟有連逮不以輕重追呼參驗動渉嵗時未嘗以淹久故釋而不問也臣愚欲望聖慈參酌古義采用周漢詔天下獄囚自非惡逆以上決不待時外其餘眾罪並俟秋冬論決免當溫煦之日而有愁痛之聲亦足以成聖朝仁恩之美也且無知之民輕犯刑网殺之爲可矜貸之爲廢法萬一待決逾時或遇恩降得從末減是陛下不廢法而全人命者多矣恩威並行民知畏愛是當天心感召和气誠太平之髙致也

奏乞京畿諸縣分屯禁軍【治平元年上】

臣伏以周制六軍蓋出六鄕之眾在王畿四郊之地唐設十二衛軍亦散布輔畿郡縣又以關內諸府分之皆所以臨制四方爲上國藩衛也國朝禁兵多在京城又畿內東南諸縣𨿽扵糧運供饋爲便而西北兩面武備或闕況中牟長垣兩縣直都門要衝之路二陲驛置皆由此出而舊不屯兵至扵城守防轉居常乏人臣以爲各可創置三五指揮又東明考城兩縣界與東京州縣相接素名聚冦之所𨿽有軍營其數甚少臣亦以爲各可添置十數指揮欲乞朝廷委所司相度扵京畿兵多處以新近招揀補塡未足軍分移屯逐縣其未足人數到彼處逐旋招塡應營房所須土木材用卽先委本縣預行計置俟壁壘巳具然後移軍往彼其衣糧錢帛除東明一縣自可扵廣濟河轉漕供給外中牟等三縣卽乞將鄰州接縣夏秋稅賦自近及逺以次支移就彼送納充贍取足或謂諸縣近經災傷未宜遽起役事卽乞先且標置營地逐一指揮旋行修蓋不三二年亦可辦集如此則不惟畿縣有備亦所以增上都四面之形勢也

請重議加役流法

臣聞曩嵗嘗有議者欲復肉刑將以寛減重辟而以此法久廢難以猝行又聞頗患配之人轉徙逺方監驅促廹經渉寒暑彊者有奔亡之虞弱者有疲羸之困思革其宜求厥中昔漢文帝感一女子之言而制髠鉗代肉刑則有城旦鬼薪司冦之差唐太宗納裴洪獻之議而立加役流代斬趾則有三嵗居作之限今欲寛省嚴誅又憫配轉徙之勞臣愚以謂莫如重議加役流法取當黥代者依條斷罪髠髮鉗足晝則居作夜則置之圜土實滿三嵗然後釋之中間𨿽逢恩宥未滿嵗則不在原免之限其初釋放者仍送所居鄕貫譏察其出入又三嵗不犯故爲之罪乃得聴從便其無鄕貫者鄰近州縣拘管譏察如前𨿽有凶頑之人而更三嵗勞役之苦且足以懲艾矣復有鄕保譏察之嚴又足以戒懼也如其性實凶暴放釋之後不知悛攺復爲人患則誅之可也投之四裔可也如此措置不惟省逺道奔亡之患又足以開其自新之路化暴惡爲良民使愚俗知教化亦省刑止殺之一端也臣才識短淺不周世務姑奉詔防勉彊罄竭所見如此非敢謂是然禮刑之論實系朝廷事體伏望聖慈寛其罪戾特賜裁擇庶防塵露少禆山海

奏乞今後衝攺條貫並委法官詳定

臣竊以國家承平百年遺文墜典罔不修舉固巳跨越漢唐規模宏逺矣而扵法令之間猶有所未盡者豈非前後論議之臣不能推原其本苟徇一時之便遂著而爲令後之有司用之小或乖戾又復更易是致朝廷憲章未得一定夫聖王之法欲其簡約而明白使人易避而難犯然後垂之久逺爲不刋之典如唐之十二律本朝之刑統是也𨿽歷數百年其間勅條之更攺者多矣而二書獨不廢者以其得簡明之意故也自編勅之興號爲繁宻而中間衝攺率不過一二十年又復重定蓋文繁則易攻事宻則難悉只如嘉祐編勅頒行未數年而續降散勅又增扵前日以此無知之民至有輕犯扵法舞文之吏得以髙下其手其蓋在乎更攺不常耳臣去嵗任淮南轉運使日承準三司行下當年九月三日中書札子爲據江西轉運司及江淮發運司起請防吉等州新船借裝一運上京山東排岸司等處不得擅行截撥條約一道計四千七百餘字臣看詳大抵只是約束不得截撥新船往不系指定路分則編勅巳有畱納州府違之者自當嚴斷矣其添入兵梢等合納處朱鈔回歸梢工科違制兵士嚴斷若是創立上項刑名只當扵本條下添入此一節可矣不必具載行遣使州郡煩費抄錄若欲出榜暁示則數千餘言有司看覽尙或不悉豈庸愚兵卒能盡暁耶以此言之備錄行遣徒有惑亂都無所益臣欲乞今後應有臣寮等起請刑名並委法寺及三司等處同共檢詳編勅果有未備卽扵門目內意相附近處添減裁定明言扵某條內添減計若干字或是創立新條亦明言扵某條後添入一條計若干字其衝攺者卽云某條自某字至某字計若干更不行用然後奏請頒下諸路便令諸州軍扵編勅內添入逐件事節訖奏其先行下自降嘉祐編勅以後續降散勅亦乞委法官將逐件事節與編勅相參重行刪定了畢日依此頒行仍明言多少條件各合附在某門目中或增減或衝攺別立條目共計多少事件若干字數分明別白頒降諸路使州郡用法知所適從免令法吏檢坐之際有所隠漏致出入刑名其散勅卽乞更不行用所冀三尺之法無前後之差畫一之規載淸靜之美寔治道之所先急者也

奏乞那移諸路有剰常平廣惠倉錢斛赴府界

臣伏見先朝置廣惠倉別貯天下戶絕田土夏秋租課準備冬後救濟闕食貧民其仁恩至厚然天下土地有肥瘠故所收錢斛多少不等以此多處常有餘而少處常不足致朝廷之恩未得均徧臣訪聞江南東西淮南兩浙等路州軍見在斛防多處每州至三二萬石並是粳米仍有見錢在外兼逐年俵散數目不多契勘府界諸縣戶絕租課昨準朝防平估價例令人戶扵府司送納見錢充濟四福田院貧子支用外去年十七縣廣惠倉見在斛防共只有八千餘石仍多是穀豆雜色依常平俵散亦有不足處況值昨來荒歉諸縣鎭鄕村凍餒之民甚多見今官中散俵粥米日計不下數百石𨿽近防朝廷降到空名祠部召僧行進納錢斛相兼賑濟故目下貧民得以充哺稍不失所然而丰荒常數不可前知萬一將來夏秋重罹不幸計今所餘必不能接濟誠不可不預爲準擬也臣欲乞朝廷特賜指揮江淮等四路提防刑獄司契勘轄下諸州軍廣惠倉見在錢斛除本路見有饑歉州軍須至那移應副賑濟並更約度量畱合要準備數目外其餘剰數錢斛並令擘畫附搭發運司綱運般載上京委提防司俵散闕絕縣分收貯以充廣惠之數或慮斛防重滯猝難般運卽乞令逐州出糶見錢附綱前來就近擘畫收糴斛防損彼有餘助此不足則逺近之民無不畢被朝廷之惠也

奏乞體量放稅

臣伏見開封府界諸縣見有人戶披訴旱災舊例本府奏乞朝廷差官同本縣知佐依條親詣逐戶田段一一檢覆臣累曽宻切體訪得委是旱損苗稼甚多其低下曽得雨處𨿽有薄熟亦所收無防況鄕民見各雨布種秋田若更勾集只應檢覆誠恐有妨農事畿甸之民所宜朝廷倍加存卹臣欲乞特降指揮今來所差官許令與當職官一員只扵諸縣逐鄕村體量蠲放苖稅更不親詣逐戶田段所冀行遣簡便不至勞擾

蘇魏公文集卷十八

欽定四庫全書

蘇魏公文集卷十九

宋蘇頌撰

奏議

奏請考校知縣縣令盜賊爲殿最

臣伏覩條制約束捕盜官吏至爲嚴宻而鄕村盜賊未甚衰息及不盡敗獲者蓋由賞罰止扵巡檢縣尉而不及知縣縣令故也臣以爲巡檢縣尉但能捕盜而不能使民不爲盜若知縣縣令則其職在按察所部無所不統使之肅淸一境勢不難也竊觀今天下縣邑有得人處往往預爲條教暗設方略旣備之有素則姦凶無能措手縱有竊發終亦爲之擒擿其因循之人則不然見責任所不及至有以盜賊爲非已職事而不畱意故姦黨得以容隠重爲鄕村之患者良爲此爾臣謹按考課令每年尙書省諸司得州牧刺史縣令盜賊多少並送考司是古之長吏有考校盜賊之明文近世遂廢其法甚無謂也況今州縣務課額稍虧官佐猶不免累豈良民罹剽劫之害而親民之吏獨不任其責乎臣欲乞朝廷下審官院流內銓共加詳定自今知縣縣令任內遇有彊惡賊盜並獲與未獲並卽時批上印紙歷子成考或罷任日校其殿最量立賞罰如此則當官之人各知儆勸制盜之本斯亦一端

奏乞糶官米濟民

臣竊聞近日甚有近北災傷人民流移往鄰路州軍逐熟尋有朝防下諸路令州縣常切存卹恭惟聖恩溥施靡所不逮然恐州縣拘文不能上副仁憫之意何則流民所之惟是嵗丰物賤便爲安居之地今並淮諸郡𨿽稍登稔若食口旣多必致物價騰踴萬一將來秋成失望漂泊之民未有歸業之期坐食貴谷便見失所彼時須煩縣官賑救爲惠差遲則其敝益甚矣臣以謂存卹之法莫若先平物價欲物貨之平則莫若官爲糶給使之常食賤價之物則不覺轉移流徙之爲患也臣欲望特降朝防應有流民所聚州縣權將上供或軍糧米斛比見今在市實直量減分數估定價例將來更不得添長專差彊幹官一員置場出糶直流民歸業日卽罷其約束事件並依昨來在京糶施行收到價錢卻委轉運司和糴斛斗充數如此擘畫比之出粟賑濟所費寡而所惠溥惟朝廷垂意幸甚

論東南不可弛備

臣伏以杭州東南要藩控壓江海鈐轄司總領一路兵甲賊盜公事其間郡縣皆邊江湖雈苻嘯聚蓋常有之而人情輕揚易爲揺動當平居無事之日尙須隄防況值嵗時不易編戶失業者多盜賊乘間伺隙可不預爲之偹耶臣竊知向來有南京曹鄆州廂禁軍三五指揮在彼駐泊前年盡巳抽歸將下未曽添塡或聞近日亦曽差撥前去猶未及元舊人數臣欲乞朝廷因此災傷盜賊稍多之際特賜掇那近郡廂禁軍三數全指揮往彼駐泊委自鈐轄司常切體量本路如有羣黨盜賊州縣力不能制者立便相度人數差撥應副協力捕捉免致展轉結集騷動州縣

奏乞開修破藏口復三堂分殺黃河水

臣伏見河決小吳繇澶魏恩冀瀛滄諸州幹寧軍境內北流至界河東折入扵海詔防順水所居使爲河道不復修塞決口此誠治河之上防而千古之大利也竊聞水官行郡縣圖方略但欲循水繕營防竭而未議下流函納之利害臣詢諸道塗之言以謂向之東流自澶淵至鹽山皆獨行不與諸水雜隄防甚逺猶或時有湓溢之患今旣北行則與禦河胡盧滹沱並合其在恩冀之間稍自成川則無復爲害下至五遷渠數道皆合扵徒駭俱入禦河直注幹寧軍界只有木門朴樁劈地三處通流界河而界河河道亦不甚廣闊旣受眾水必須壅遏難行見今滄州界禦河增減不常時或逆行乃下法不快之驗明矣卽目未甚湍猛而幹寧軍巳告危急異時萬一秋水暴至界河疏泄不疊則滄州禦河亦恐泛濫爲患宜乎預爲之慮也臣竊謂治河之急最在先度下流之勢大禹釃二渠播九河是也漢之議者所謂多穿漕渠以分殺水怒太宗朝案河使者劉錫趙孚等亦曰治隄防不若分水勢近年興二股之論皆其例也今濵滄州幹寧軍界乃古渤海之故地而大禹九河之下流自漢迄今皆爲大河所經歸海之路𨿽數移徙而不離此境其勢使然也臣竊見滄州東北有三堂泊縱廣皆百餘里下連海道地名黒龍港自來停滀濬流以爲塹限近嵗隄防失完見巳淺涸但爲污瀦葭菼之地其西與禦河破藏口及範橋鎭相去不過三五十里可以分引河流東注泊內旣滿溢則由黒龍港以入海其勢甚易臣在任內先曽差官相度方議奏請尋以解罷未果上其事今若稍興工開治以爲河道決水入泊緣泊隄防有缺壊處更加增築以限積水此功一成不惟可以紓滄州禦河泛溢之患兼得塘泊彌漫足壯北道之形勝欲乞朝防下水官相度可否施行

奏乞修疊京北驛路

臣近經過京北韋城長垣祥符等縣界多有積水沖注道路五七步至百十步泥淖沮洳往來車馬阻滯甚多蓋由官司拘文非時不敢輒差人夫是致因循如此臣竊謂三代之時諸侯之國道有穢茀川無舟梁識者猶以爲譏方今封域萬里皇華四逹蠻夷面內藩方職貢皆由此塗而出若使行李阻礙亦有司之失官也夏令曰九月除道十月成梁皆所以便行旅而使無病渉也近制秋夏稅賦輸納之際亦常舉行治道路修橋梁之令此皆民事之先急當官者宜爲之預慮也臣欲乞特降朝防下開封府界提防司指揮諸縣那官檢視道路應有水積泥淖阻滯處並許量事差遣人夫如法修疊須令髙廣使往來者兩不相妨其系溝河通流舊有橋道處卽官中支破材植重別創造務要壯實可行車馬了畢日令佐常切提舉遇有損壊立便完葺其外處州縣亦乞下諸路轉運司依此施行如此則四方載乘負擔之人無不均受其賜也

奏乞重立不以赦降原免條約

臣伏覩不以赦降原減條勅因慶曆中殿前馬步軍司並開封府奏請軍營家口作過將欲敗露便卽逃走指望赦恩卽來陳首皆得原罪自此遂有𨿽會赦降不在原減條臣昨知應天府日有宣毅軍人家口犯在登極大赦前以百日限內不曽首後來攺嫁又累經赦恩及徳音減降近方事發勘結成案有司拘文不敢斷放臣與僚屬商議以其曽經大赦難爲卻科決十年前所犯罪名尋已別作施行訖伏詳元起請本爲倚赦作過之人情渉蠧害須當戒勵及後來因事續降條勅亦多此比臣愚竊度恐不謂再經赦宥或非時減降皆不得原減且再經赦宥動須累年冒犯之人容其追攺非時減降豈可預期而指望釋放哉諸如此類若皆不與原減是無知之人一時犯罪偶未發覺則畢生負累𨿽欲攺悔其路無由恐非朝廷原情立法之本意又慮法意當然有司不能盡暁未免使人枉陷深文欲望聖慈許下刑法寺重加詳明諸稱不以赦降原減條並謂犯事後遇赦降自當依法施行若事發或未發間再經恩霈並許依例原減如此則徳澤所施防恩者廣愚民抵冒得以自新

奏乞增修南京大內

臣伏以南京國之東門當吳楚閩越舟車走集之會蓋周之寰內而周之北門也自建都迄今六十餘年人物風流一時甚盛而宮殿城闕都未修崇惟大內正門以眞宗皇帝車駕巡幸曽駐蹕扵此肆赦觀酺因賜名重熈頒慶樓當時𨿽稍完飾然猶是雙門不攺列郡之制內中只有禦制詩碑亭子二座外更無屋宇俱是榛蕪非所以尊藝祖肇基之邦慰都人徯望之志也臣伏覩大中祥符七年建京制曰可陞應天府爲南京正殿以歸徳爲名卽以牙城爲大內尋降圖修造事𨿽頒下卽未施行天禧中知府王曽相度減省捨屋別具圖進呈乞行營建景祐中知府夏竦韓億相繼奏請乞攺內前正街中隔城祥輝門及正南外城崇禮等門皆作三門適值嵗時不稔並以陜西事宜未暇及此然亦逐次降朝防令丰熟日奏取指揮嘉祐中知府張方平亦曽經畫得防只是修葺過祥輝崇禮二門余尙仍舊臣近叨守鑰目覩其事闕門摧側棟宇隳頽蓋由守臣失扵檢舉欲望聖慈頒命有司令討尋王曽等所奏再行相度酌中制度修蓋歸徳一殿並前後門四面軒廊仍攺正門爲三門大約不過一百餘間度其所費亦不甚多若自京師事材八作司般輦事造了材木量差工匠役兵等逐旋修蓋亦不至勞擾若謂間架稍多難爲遽辦卽乞只降指揮應天府支破系省錢赴京西木場收買材植先且修蓋內門令稍合闕廷制度工畢日漸次經營崇建殿宇等二三年間便可就緒庶幾興王舊都稍爲壯麗近圻別鑰得以尊嚴表式四方事體誠重

奏乞差防河將副

臣伏以南京府城兩縣一鎭正當汴路敖倉營壘官守民居夾河萬家最爲繁庶舊例每遇汴流泛漲卽差府縣就糧禁軍防河本處兵官自當總轄近以諸軍皆隸將下兵官更不統領準條沿汴合差防河兵級逐將依舊例權暫差撥卽不言統領之官臣昨知本府日值汴水泛漲尋牒逐將下差撥兵級上河而本將官以別條非本職事不得差委勾當逐官亦不得承受本條又無部領明文其差到兵級連夜在外將官皆不敢往前照管竊緣府縣地分約二百餘里兩岸擺鋪不下數千人並無兵官管勾誠慮暁夕暴露失扵提振深爲不便臣欲乞今後如遇防河差出將下兵級許依賊發火起條逐將下那將副一員上河往來巡覷所冀軍旅在外稍得整肅臣所起請只是乞令將副巡轄差出防河兵級卽不衝攺前後條貫亦不妨本處訓練等事

論制科取士乞加立防等增取人數

臣伏覩今年四月戊申及七月乙卯詔書復置賢良方正能直言極諫科並立定防入三等四等次推恩條制有以見陛下勤求俊良樂聞讜論士之抱術略懷憤懣者當繼踵而赴詔矣然臣竊觀本朝故事制科程式太嚴取人太窄自眞宗以來每舉中第者多不過三人少或一人至有全不收者使豪傑之士有老扵科舉而不預甄擢恐非朝廷聴言求士之意臣謹按漢文二年始詔舉賢良時對防者百人而晁錯爲上第武帝元光五年詔舉對防者亦百人而公孫爲第一歷代沿襲廢置不常至唐而特盛每遇親防賢良等科中第者常不下一二十人建中元年姜公輔等二十五人貞元元年韋執誼等一十七人四年崔元翰等一十七人十年裴垍等一十七人元和三年牛僧孺等一十五人長慶元年龎嚴等一十五人寶歷元年唐伸等一十九人太和二年裴休等二十二人自余幽素將相等防數十科取人亦眾其得士若蘇瓌蘇頲父子張說張九齡韓休裴垍楊綰崔羣韋處厚姜公輔牛僧孺元稹裴休輩皆出此選卒爲輔弼名臣此外奇才博識之士垂名扵後者不可勝數信乎制科親防可以收攬英俊有補扵治道也而當時應詔之人或命州郡薦舉或許上書自陳被召者徑赴禦試其推恩等第則第三等中書門下超資與處分第四優與處分第五等卽與處分由是言之程式蓋不甚嚴而推恩亦不甚厚至周顯徳四年始詔逐處州郡依貢舉人式例別試解送尙書吏部量試防論三道共三千字內取文理俱優者方得解送上都本朝之制又加以六論或試扵中書或試扵祕閣合格方得赴禦試其所試論題務求深奧每舉轉加艱難致合格者少蓋以推恩過厚故取人益艱況國家承平日久天下學士陶染風教競習藝文而應此科者尢號該洽其程文縱非優長未合上等亦皆扵古今義理潛心有素若防采收施之爲政必須優扵專經之人不爲無益扵朝廷也臣竊謂今來旣立定防等推恩有厚薄則所取亦宜稍加人數臣愚欲望將來或請應人稍多卽乞優加分數如合格人少卽乞更加第五等分爲上下入此等者只依進士第二甲第三甲注官亦不爲徼幸若恐更添入流之人卽乞以進士諸科禦試不合格人數畱充制科數目彼此通融俱無所礙如此則四方特起之人咸有榮進之望聖世捜揚之路蔑有壅蔽之嗟矣

蘇魏公文集卷十九

欽定四庫全書

蘇魏公文集卷二十

宋蘇頌撰

奏議

請詔儒臣討論唐朝故事上備聖覽

因臣寮上言請畱意近代典故遂詔儒臣檢討唐朝故事日進五條曽未期嵗省閱迨徧嘗聞徳音宣諭近輔以爲有助聴斷臣伏見陛下只紹先烈勤勞萬防治理之間多用仁宗故事外則邇英講讀經史內則臣寮進獻封事古今得失之迹忠賢治安之防固已溢黈聰而積淵慮矣而臣愚管之見猶有所陳者誠見陛下稽古奉先之心孳孳不怠故敢復僣越而盡言也臣聞之荀卿之言曰道不過三代道過三代謂之蕩言其逺而難信也本朝去唐正同三代其事近而易考所宜宸扆之畱聴也臣欲望聖慈特舉慶曆故事詔史官學士采錄新舊唐書中列帝所行之事與夫羣臣獻替之言每日上奏數事淸燕之間特賜覽觀所冀螢燭末光增輝日月臣不勝惓惓之願【尋詔講讀官不講日進漢唐故事二公每於逐事後論其得失大旨同列遂以爲例】

論屯兵漕河大要

臣今月初九日入侍經筵進讀三朝寶訓至咸平六年契丹南牧眞宗皇帝嘗命輔臣條陳禦戎之防因謂宰相李沆等曰今巳屯大兵遼未有隙聚兵廣費民力何以充給自來建議營田河道多爲帥臣所沮臣伏防聖問屯兵漕河孰長臣尋上對以爲屯兵漕河二事相須闕一不可蓋天下無事兵𨿽不用而邊防武備在乎戍守則屯兵不可闕也旣有戍守必資糧餉積儲糧餉須由運漕運漕小阻其費百倍是漕河不可闕也方契丹連嵗繹騷邊城謹備眞宗以露師累嵗思長久控扼之術故語及營田設險儲糧贍軍之議蓋爲息民止戈之漸而帥臣不能逺謀但矜甲馬雄盛反以設險爲示弱故李沆又陳功之難成蓋人人互執所見參驗而行寔爲至便欲望聖斷決行是後𨿽與契丹講和然而運河營田終亦不廢至今沿邊以爲大利又國家禁旅大兵多駐沿河州縣皆取運漕之便也臣故曰屯兵漕河二事相須闕一不可臣退而伏思聖問淵奧皆經國裕民之先務臣前對疎淺不甚周悉輒復稽考書傳所載前世已行之事進言其一二仰備聖覽臣聞古者內諸夏而外夷狄故有侯甸要蕃之限祭祀享貢之令蓋異逺近而別夷夏也逺人不服則侯伯之國得以文告而懲艾之故文王命南仲伐玁狁城朔方而玁狁於夷宣王命召公平淮夷至江漢而淮夷來獻此攻伐徵討之備素具故也秦並諸侯天下混一而彊胡未服始皇使防恬將兵攻取疲敝中國卒無成功此無外禦之所致也韓安國將兵屯漁陽上言方佃作時請且罷屯罷屯月餘而匈奴大入上谷漁陽掠其人畜而去此失備虞之所致也自爾以來中國未嘗無戎狄之患郡縣未嘗無戍守之役千金之費嵗月相乘由是轉漕運糧之防興焉秦使天下飛芻挽粟起黃腄【直瑞反又音誰】瑯邪負海之郡轉輸北河率三十鐘而致一石【六斛四斗爲鐘計道路所費凡用百九十二斛乃得一石止】卒困民力漢守滎陽軍無見糧蕭何轉漕關中以給食糧道不絕遂興漢祚此運漕有防與無防相去之萬萬也趙充國擊先零請罷騎兵以步兵萬人畱屯要害因田致谷威徳並行大費旣省徭役豫息以戒不虞唐姜師度守易州始扵薊門之北漲水爲溝以隔奚契丹之冦又約魏武故迹傍海穿溝號平河渠以避海道運糧者至今賴之此皆屯兵漕河前代之明驗也臣聞帝王之都必據形勢故三代居河洛之間漢唐宅咸洛之壤我太祖皇帝嘗愛洛陽山川之勝始有建都之意用軍校李懷忠陳汴渠運漕之利遂東還京師此實聖斷睿謀因時適變貽萬世之長防今京師有汴蔡廣濟轉輸之饒沿邊有塘濼營屯之固鎭壓夷夏逾扵金湯非三代漢唐之可擬倫也臣頃在先朝竊聞今太子太保致仕張方平嘗防神宗顧問汴渠興置利害方平奏曰古者建國必依山川今國家都汴實據平夷之地所以爲形勢者禁旅也資禁旅者粟帛也所以富粟帛者汴渠也望戒有司以時開塞毋輒輕議天下幸甚神宗深以爲然審此言亦可見屯兵漕河之大要也臣愚僣易開陳庶防上禆聖政之萬一

議疏濬黃河

臣竊以方今河北之患莫大乎河流未復故道冀瀛之間民被其苦者多矣𨿽朝廷遣使臣僚建議而疏塞之防未聞定論臣元丰四年知滄州日正值河決小吳北流入禦河直注界河同入於海當時詔防順水所居便爲河道不復修塞決口臣在郡日曾遣官按行及詢采民言以爲向之東流自澶淵至鹽山皆獨行不與諸水雜隄防甚逺猶或時有湓溢之患今旣北行則與禦河胡蘆滹沱並合其恩兾之間但彌漫濶逺稍自成川居占民田未爲甚害下至五遷渠數道皆合於徒駭俱入禦河直注幹寜軍界只有木門廣濶旣受眾水必須壅遏難行至臣代還曽上言乞先相度下流之勢竊見滄州東北三堂濼縱廣皆百餘里下連海道地名黒龍港其濼西與禦河破藏口及範荘橋鎭相去不過三五十里可以分引洪流東注濼內濼旣滿溢卽由黒龍港以入扵海𨿽非經久之畫然亦足以紓一時瀛冀彌漫之患尋聞事下都水監後來不復施行近者都水相度欲開孫村口入故道若可行水則用功少而除患多是爲上防矣或聞以地近北京恐有浸溢故議亦未決臣以謂河流泛濫未有所向災及州郡已五六年若不早爲經畫異時夏秋大水則其患轉深矣臣愚欲望特降朝防下都水監及河北轉運司合議孫村口若故道尙存鹽山海口不至堙漲可以承納下流卽速計功開道萬一以北京逼近及海口堙漲未敢便行疏導卽乞重別相度滄州界禦河破藏範荘橋水口增築三堂濼南隄以限水勢卽開口放水由濼入海少寛瀛冀積水之患使目下居民稍獲安堵然後別行經度久逺之利與其坐俟河淸曷若兩圖以救其患伏望朝廷畱意不勝幸甚臣陋儒淺識愚無他長塵防近班每慙曠職伏遇皇帝陛下開廣言路博訪在廷敢竭所聞仰應詔防𨿽肉食者鄙非有逺謀而狂夫之言或防聖擇僣妄之罪萬死莫逃

奏乞罷起夫修支家河

臣勘會揚州近得江淮發運司牒準元祐八年十月二十六日朝防令發運司總領開修楚州漣水縣至海州石闥堰下運鹽河並創開支家河要見揚州管下縣分鄕村等第人戶立定式樣取索五等人戶內有系災傷去處及出役錢不出役錢人戶等事並放稅分數詣實供報本州𨿽已依應施行臣竊見淮南系災傷路分又得轉運司牒經冬未有雨雪請差官祈求本州自十一月上旬扵諸神寺觀祈禱備至並未有應訪聞民間尙未下得麥種已是過時來春必是闕食若更起夫役竊恐民情嗟怨有傷和气臣伏見朝廷故事每遇災傷之嵗諸色工役並權罷免今來楚海及本路諸處夫役亦非目下急務欲望聖慈特降指揮下發運轉運司應系諸處夫役𨿽巳得許差朝防以今來亢旱並且權罷將來丰熟日再取朝防所貴人情安帖災沴自息【貼黃議者或謂官出錢糧雇召人夫豈妨農事臣以爲若雇募情願只合出榜招召人自應募今來預行勘防取索鄕村限定人數諸縣必須據數差科𨿽不願行官司督迫豈得避免如此何名雇召】

奏乞減定淮南鹽價

臣伏見淮南一路財賦之數最爲浩繁尢借每嵗賣鹽額錢一百餘萬貫資助經費而近嵗以來連並不敷議者咸謂不能禁絕私販之人侵奪公利而致然耳且瀕海之地瀉鹵所生而又宿亳諸州連接京東西通商地分販者不宿昔而獲厚利𨿽峻以刑誅亦不可禁絕加以私貨美而價賤官貨惡而價貴民間旣利扵私易則官鹽無由出賣得行往往只是抑配與傍郭人戶及過往舟船如此課額何從而登辦也夫鹽味之扵人日食而不可闕者非同茗酤用之有時也以一路生齒之繁食鹽者不可勝計而百萬之課前後登虧不同非昔之食者眾而今之食者寡也蓋未思所以制其本爾臣竊聞曩時數有建言者欲將一路官鹽設法減價出賣或有欲只減出產州軍價直者臣以謂逺近一防減價誠未易遽行若且扵出產地分通泰楚海州漣水軍及通商鄰境宿亳壽泗等州減定使公私之價不甚遼絕則民間樂買者必眾而私販之人自知利薄而重犯法矣苟度越一州而販入他州界則道路潛匿必艱扵鄰境官司捕搦亦易爲禁止也若行之三數年間課額稍登然後於近裏州軍一例裁減此誠移私貨增官利之法也

奏乞移屯禁軍於眞楚泗州就糧

臣竊見眞楚泗州枕江帶淮連接海隅四方輻湊最爲繁會其間隠藏姦慝之人固亦不少伺間爲盜不可不虞而州郡兵防曠久不講內楚州猶稍有備眞泗特爲闊略逐州𨿽有本城兵士數千人除差出外所存不過三五百人各占色役未嘗教閱其屯駐駐泊兵士又亦不多平居無事以巡防坐鋪尙或不足一有防盜何以枝梧誠宜過爲之慮也臣伏見京畿諸縣界及近甸州郡各有就糧禁軍不少欲乞朝廷相度那移近下軍分逐州各與三五指揮往彼安泊如遇合該出軍則更互起發常畱一兩指揮在州一則就彼糧儲稍省漕運之艱二則張大州郡聲勢使防盜不敢萌窺窬之心三又可以應援東南諸路緩急討賊之備議者或謂連營久安重扵遷移臣以謂近者揀選逐處兵士遷補上軍其經揀指揮有少闕人數欲乞令本處相度將殘零兵士並入一般軍分就多依足數目空閒指揮便可廢罷卻移此軍額並量差人員往逐州置立營房招塡土人充軍仍逐旋教閱數足則別立將窠如此處置兩無所妨

諡議

司空侍中臨淄公晏殊諡元獻

大理寺丞館閣校勘同知禮院蘇某議曰終官繇三品而上得以諡易名非特寵貴臣而假優禮將以因防典而示勸監舉字之美惡視行之賢否至公之道也其法曰主善行徳曰元文賢有成曰獻惟二義之美合扵故相司空臨淄公之行爲宜矣司空神機警異器蘊夙就初起江介已被先帝知奨訓言惇勉許以逺至歷文館登掖垣翼儲闈直禁署寵榮便蕃待遇莫貳聖皇纂嗣注意圖舊乃踐樞極乃贊冡卿出藩入輔垂二十年而至扵大任若其操履端固議論誠慤居官任職所至有聲讜言嘉謨入則造膝辟在近宻見謂忠謹如張少儒居朝位除擬公當若崔貽孫至扵好賢樂善特出天性平生以風鑑自許未嘗用喜慍加人此又人之難能也故士或被薦用者至有十數年間躋顯塗置廊廟若故範文正實同列臺司孔給事嘗代爲禦史又稱今觀文富公扵上使報鄰聘亦不以親疑爲間昔胡廣與陳蕃並爲三司漢史紀之謝安引從子幼度往備北陲晉人爲善焉較之前良在我無愧可謂能知人矣公不私矣始以文藝自著資適逢世進官早成徧歷華要總防宥登宰府持憲綱主邦計爵祿名數極矣而處之若無有也遇事持正動循規凖不爲勢怵不爲利回篤志文史老而益堅作爲文章蹈道自信蓋得四教之忠信三徳之剛柔禮之中和詩之溫厚傅經義以飾行事宜乎遭會兩朝大節無玷可謂能保躬者矣有始卒者矣夫委質入朝當政任事有知人之明而濟以不私得不謂之主善行徳乎保躬而由禮則行已而有始卒得不謂之文賢有成乎前考功狀司空功閥且告葬期請以元獻諡謹議

贈太師王嗣宗諡景荘

殿中丞充集賢校理同知禮院蘇某議曰太師少以雄雋聞扵時起徒步舉進士會太祖皇帝收攬天下才傑之士始就便座親防詞藝而太師以文章應對稱防擢在第一初仕州掾則有彊濟之舉數以言抗上官上官不能屈時人固以奇才目之累守藩要更使別部咸有能績其最章章者若說崔翰用兵摘甘陵謀卒禁淮南窄神去豳土妖狐皆明識所照人以防利景徳祥符間種放以隠遁自髙先帝屢詔惇迫畱置儒館以有道禮之予告歸終南朝之公卿大夫希風仰髙歌詠相繼時太師守雍獨謂其賈名過實獵取爵位豪斷鄕裏豈退士之節也歷疏詆之言極切至詔放徙嵩山以避之其在朝廷風采尢厲任禦史日請間言事繩紏在位無所顧憚及贊樞筦力陳致治之要上頗開納又論折權貴不容私間當時或詆其矯激太甚而太師處之沛然不疑嗚呼古所謂正色立朝者豈近是夫惟春秋之義著媺惡以勸來者國朝之制視爵秩以易其名在書有之布義行剛曰景嚴恭臨民曰荘若其事上無隠彊而能斷得非義且剛乎布政持法人不敢犯得非嚴且恭乎卽是懿行合諸前典太師無媿矣請諡曰景荘謹議

駙馬都尉贈右僕射王貽永諡康靖

殿中丞充館閣校理同知禮院蘇某議曰中令以名家子出綺紈中性若少成卓然有立刻意墳史誌尙恬夷不以門閥自髙思與英遊共騖藹乎令聞見扵士評章聖皇帝雅知其賢特所稱激屬王姬築館甲族求儷眾歸淸雅之範乃膺選尙之恩自玆貴顯日隆眷待尢異內外使領多歷煩要時以珍符薦錫鑾輅四巡陪防王遊顯相儀則在帝左右見謂忠恪今上纉戎謨烈圖任勲賢薦付節旄更委符竹所至之郡皆名雄劇以條教率下以慈惠及物人用懷畏號爲吏師再朝京師畱筦樞宥當本兵之地通執政之司簡在上心朝夕納誨外彊戎索內輯軍和敏於敢行不陂不倚深籌宻畫時多賴焉慶曆中夏戎欵歸與講成算皇祐間儂蜑騷嶺參受伐謀功成不居謙畏益甚名遂能退識量彌髙歸全考終一節無玷諡法曰安樂撫民曰康和徳考眾曰靖議者謂中令以帝姻之貴樂民政之勤方時治平尢重外守領鎭十數美聲沛然得安樂撫民之義贊燮機務垂十五年循晦逺猜不怙權寵𨿽據要地人無間言非和徳考眾疇能及是有司告葬禮有易名旌勸之典惟至公是徇伏請諡曰康靖

贈右僕射髙若訥諡文荘

大理寺丞充館閣校勘同知禮院蘇某議曰僕射純學懿行著扵州裏顯扵朝廷而稱扵士大夫其爲禦史也摧詆幸進不顧權戚疏論大慶外朝憲章法度之自出不宜集緇黃輩廣爲供會請沿唐開延英故事進見輔臣使得從容坐論以究治道及在政府患州郡兵冗稍革招募之法病文武官濫極陳泛遷之又傳丞相言斜封徼恩一切願罷外戚肺腑不可預政皆具爲令王守忠敍遷岐路以求節白以家臣其將用將帥之禮處之邪騫永濟坐法夤緣欲覬牽復乃引受賕須防赦還官格以沮之奏議恂恂劘切扵上主可扵行而不主扵激訐所務周宻畏人聞知故其讜言嘉謨時多不得而傳自始登延閣曁解防宻皆聫職金華日侍淸燕援經據古切扵比方上深嘆其辯洽歷二府通五期嘗謂不得其責行當引去會南師凱旋懇章得罷識者謂其知止足行巳淸約不喜俗爲蹈道自信譽誹如一𨿽位爲公卿而家若韋布疾且革自云診證乖盭卒不進藥臨終慮後不以家事諉朝廷時人善其有始卒蓋古所謂知命君子者僕射其人乎惟易名考行之義稽扵典禮擬諸形容宜擇其稱者諡法曰博聞多見曰文履正志和曰荘若夫學通古今而長扵辯論是爲博聞識造賢逹而明治要是爲多見值貴幸之勢而抗議毋撓是爲履正當功名之途而處之不爭是爲志和以一惠之大配二字之美誄玆遺徳實惟至公請諡曰文荘

蘇魏公文集卷二十

欽定四庫全書

蘇魏公文集卷二十一

宋蘇頌撰

內制

明堂赦書

門下治人莫急於重祭嚴父孰大於配天昔者周公宗祀明堂而致孝鴻惟仁祖規撫路寢以尊親參合古今之宜玆謂情文之盡肆我昭考稱秩彛祠周爰羣防之長專崇一帝之配聖作明述事並功偕稽呂令之文則享以秋季案魯經之載則日用吉辛允協靈心奉爲常憲朕纂圖宸極承訓慈闈事舉於中禮循其舊向講親祠之制一遵先聖之謨對越上神翕受純嘏五韙來備三稔扵玆屬方隅之底寧嘉河流之順復物無疵癘民用平康荷穹昊之降休致函生之防祉復會一郊之嵗前詢七數之謀而乾象垂文晨覿房心之次朝儀取法是爲政教之宮適及其時玆用展采陳千乘萬騎之儀衛極四海九州之貢羞皆欲有以致其嚴猶懼無以稱其徳前期戒眾各揚職以盡恭先甲端誠中集虛而思道始欽柴扵眞館旋備物扵大庭作主侑神帝與親而並享奠匏及瓉薦曁祼以交行一純罄而髙明歆四气和而諸福應有司已事祝嘏旣告以孝慈與物惟新風霆爰布扵號令式均惠澤溥被敷天可大赦天下【云云】延州要藩上郡舊境皇朝建彰武之節以開帥庭先帝寵王爵之封以賜朕履惟山川之嚴峻本土族之惇厖宜加府號之稱用旌受命之地延州陞爲延安府於戲合內朝之神事旣因錫羨以推仁得萬國之歡心又將使民而知孝蓋布徳行惠者非賢罔乂任大守重者惟後克艱尙賴文武藎臣股肱碩輔共底緝熈之治庶成忠厚之風咨爾羣倫其體朕意赦書日行五百里敢以赦前事言者以其罪罪之主者施行

麻

太師文彥博加食邑制

門下季秋大享周公之禮見扵經三嵗親祠國朝以來著爲令恭惟皇祐之制肇崇路寢之居稽參節文舉合彛典朕遹遵先憲只率舊章奠眞祖而欵殊庭奉昭考而配上帝休成熈事爰霈澤扵多方乃眷帝師預制儀扵前識誕均神貺用奨王勲頒以防書告扵朝宷太師平章軍國重事上柱國潞國公食邑二萬七千一百戶食實封一萬一千四百戶文彥博溫良恭儉明允篤誠受天純粹而生爲國夐求而仕方仁皇之在禦得元精之佐臣四方於宣文武見乎事業一相處內謀猷著扵防康屢委柄而出藩遂傳家而佚老肆朕纂服渇見儀形起眞拜扵上司冀翼成扵初政副文母之咨訪慰眇躬之寤思閔煩以摠職之勞專任以代工之重四朝元老深有賴扵謨明三事大夫皆仰承扵矩度屬舉宗祈之典獲詢肆類之文逮此慶恩久當封扵成國徇其謙請但增數扵爰田惟邑賦與眞租示褒功而崇徳於戲國有大賚蓋是富扵善人惠於宗公期永錫扵難老尙交修於一徳庶終譽扵萬方惟竭乃誠同底扵道可

皇叔徐王顥加食邑制

門下稽古仁皇肇太室宗祈之典思文聖考奉一天崇配之祠朕只遹先猷稱秩元祀侑神作主克崇嚴父之恭與物惟新因霈自天之澤式孚庭號用顯宗英皇叔永興鳯翔等軍節度管內觀察處置等使守太尉開府儀同三司雍州牧兼鳯翔牧上柱國徐王食邑一萬二千八百戶食實封四千三百戶賜贊拜不名顥以族屬之尊處公侯之上親則叔父爵爲眞王而徳性明誠行能純備孝友內著靡待喬梓之觀言動有常不越宮壇之表而自苴茅建國列邸奉朝名位並髙親賢莫貳建雍岐之雙節奄鳬繹之大邦正考之三命益恭顏淵之一善弗失惟詩書是好非禮義不談得先秦之古文防同漢室識前朝之舊典莫如東平所謂邦家之翰垣宗室之儀表永爲藩輔上奉母儀比禋禮之休成錫純禧而均被告扵列位寵以徽章增命數扵王家廣土田扵邑戶仍扵書詔賜以不名於戲積厚者流光𨿽自文昭之慶位髙者禮異抑由王行之賢茂對明緡之恩益增磐石之固可

皇叔祖華原郡王宗愈加食邑制

門下國家六聖貽謀百年制禮在我昭考崇奉親配帝之儀逮玆眇躬思繼志述事之訓永惟大享之報適協季秋之中時其宗尊實相熈典奉璋在列儼乎陟恪之容渙汗均休厚乃褒優之命皇叔祖寧國軍節度宣州管內觀察處置等使檢校司空開府儀同三司持節宣州諸軍州事宣州刺史上柱國華原郡王食邑七千八百戶食實封二千四百戶宗愈天資渾厚躬服謙防地承帝室之華系衍王家之慶其言甚大深知樂善之方力行有餘常事學文之語自先朝之睦族首同姓以分封列邸畱朝久席王侯之寵擁旄拜衮復兼將相之崇處貴不驕好禮有立方其與祭之日能謹事神之難𨿽百執盈庭皆奉各揚之職而三獻成禮允資終事之勤不有異恩曷彰懿行是用因美原之故壤卽宛陵之大邦再徹土田並增邑戶醻勲之典有國所先於戲歌我將之詩克昭先烈流祭澤之廣用奨親賢只荷厖鴻之休益思寅畏之戒永保天祿克終令名可

皇叔祖安康郡王宗隱加食邑制

門下天載無聲𨿽備物不足稱其徳父尊莫抗非陟配何以昭其功故仁祖所以躬太寢之祠神皇所以專一帝之奉逮此三年之報率遵二聖之謨奠玉祼圭旣畢儀而升燎垂纓委佩多顯相之在庭宜舉慶條首褒宗戚告扵朝寀用廣神休皇叔祖保信軍節度使廬州管內觀察處置等使檢校司空開府儀同三司持節廬州諸軍事廬州刺史上柱國安康郡王食邑七千八百戶食實封二千一百戶宗隠挺質端良處躬循謹衍天源之流潤爲邦族之尊宗早分列郡之封位兼王爵繼荷陟壇之拜秩視公臺執禮不愆樂善無厭經籍文史常置扵巾箱車馬輿臺不逾扵科品有大而能謙必豫位髙而受命益恭屬禋祀之慶成推渙恩而自近井田眞食保增錫扵戶封將相重侯故優崇扵命數酬勲有典賦祿非私於戲天祐我家宗戚固多扵賢懿祭有大澤寵章寔異扵等倫勿替兢修以永終譽可

皇弟大寧郡王佖加食邑制

門下朕歷吉季秋蕆事太室尊聖考而配上帝克盡孝誠祈厚福以浸羣元式孚渙號惟予介弟時乃宗英早緣帝子之恩已開爵土今拜大神之貺宜峻等夷皇弟山南東道節度襄州管內觀察處置橋道等使檢校太尉開府儀同三司持節襄州諸軍事襄州刺史上柱國大寧郡王食邑六千戶食實封一千九百戶佖擢秀天枝分暉星采生知忠孝跬步不忘扵君親夙慕善良比年已習扵誦爰自勝衣趨拜擇日受封擁漢沔之節旄宅吉陽之疆土巳崇上衮益知傴僂之恭𨿽處深宮如臨師保之敬屬精禋之竣事敷惠澤以均休爰卽舊封薦加優命增以轅田之賦衍乎眞食之租誕告大庭式揚熈霈於戲大事在祀執膰所以惠諸侯宗子維城懷徳所以固寧宇思處家爲善之樂知制節謹度之宜期底大成無違防防可

皇弟咸寧郡王俁加食邑制

門下朕承列聖之休光荷文母之慈訓追養繼孝感時念親交扵明神展嚴父配天之禮友於兄弟厚同气異息之恩屬玆慶賜之行首舉懿親之命告於庭宷布乃言綸皇弟定武軍節度定州管內觀察處置等使檢校太尉開府儀同三司持節定州刺史上柱國咸寧郡王食邑五千戶食實封一千七百戶俁岐嶷之姿見扵幼惠溫文之美有若夙成勝衣乃拜扵官封授防巳兼扵將相未就外傅字書已習扵奇觚早肄少儀行步不逾扵佩玉適遘禋祀之慶進加命數之崇稽案舊章誕頒徽典擁節旄扵新樂不攺故邦廣國壤扵宜川再隆異渥戶田加賦幹食增封寔均神貺之孚益重天倫之愛義兼惇睦恩越等威於戲祝嘏旣告以孝慈成予精享公侯以爲之藩屏繄爾懷寧惟詩禮可以飭躬惟仁義可以保國勉思逺度無忘訓辭可

保康軍節度使苗授加食邑制

門下行莫大扵孝孝以尊親爲先祭則致其嚴嚴以配天爲重朕欽承謨烈昭事穹旻歷季秋之吉辛躬三嵗之大享樵蒸焜上旣接禮扵明神祼將於京遂昭功扵聖考迨玆竣事推以渙恩褒嘉元戎亶揚丕命保康軍節度房州管內觀察處置等使檢校司空持節房州諸軍事房州刺史上柱國濟南郡開國公食邑三千三百戶食實封五百戶苗授天資端厚性緼沈雄傑然師帥之才奮於州縣之職干戈衛社隠若敵國之堅談笑臨邊防無武將之體冒犯矢石保守封疆先帝知其才謀委成戎閫前嵗召扵邊徼入長殿廬謙而有光寵至益戒以疾屢請辭劇彌堅解蘭錡之親兵領關陘之重鎭精禋旣戒祭貢預防熈典克成寵章載錫加數邑田之廣衍封幹食之多褒命非私疇功惟允於戲聴鼓鼙而思將帥予不忘扵舊勲守富貴而和人民爾宜圖扵逺略只服明訓往惟欽哉可

駙馬都尉李瑋加食邑制

門下朕只遹先謨欽崇神事惟天惟祖宗之敷祐敢忘報本之恭以禋以肆獻而展儀期盡克誠之享粵在秋旻之季載嚴宗祀之文汔盛禮之休成賴庶工之助相嘉與勲戚同玆慶欣平海軍節度泉州管內觀察處置等使檢校太師持節泉州諸軍事泉州刺史駙馬都尉上柱國平原郡開國公食邑六千七百戶食寔封二千四百戶李瑋系出王門行如素士早厭紛華之習樂爲名教之修仁皇以舅家之親降虞嬪而欲貴先帝以外戚之屬授漢節以隆恩而志不期驕動必由禮日恪位著奉昕朝而不違言惇詩書務時敏而有裕試守嘗更扵方郡雅意蓋在扵本朝侍合宮之祠能罄齋明而涖事推大澤之霈宜優禮秩以均禧仍棨防扵泉山廣土田扵安徳戶封眞食並用旌酬於戲神明之休詎菲徳之專享爵祿之馭非有功者不承矧予舊族之賢夙稟教忠之訓不愆素守自保全名可

西蕃邈川首領阿里骨加食邑制

門下祭有十倫之義施爵賞以爲先福者百順之名本忠孝之自出朕只祓陽館崇嚴禰宮配神穹昊之尊流澤幅員之廣嘉與卿士同玆慶休便蕃優渥之恩固無內外之異告扵朝宷布乃言綸西蕃邈川首領河西軍節度涼州管內觀察處置押蕃落等使金紫光祿大夫檢校太保持節涼州刺史上柱國寧塞郡開國公食邑四千戶食實封一千一百戶阿里骨生有軼材少負偉略稟天地之義气得秦豳之遺風奠塞外之封疆繼承列土擁河西之旄鉞坐防諸羌長雄一方作我西屏屬九筵之講禮盛四海之駿奔來獻其琛實相予祀是用加命王公之數視秩帝傅之崇增井賦扵爰田廣國租扵眞食於戲爾有時享嵗貢之恪史不絕書我有餕神觀政之方惠必及下旣均承扵純嘏宜益厲扵忠規往服訓言克享天祿可

南平王李幹徳加食邑制

門下朕稽五禮之文躬三年之祀歷吉季秋之序薦誠太寢之居嚴父配天旣克成扵能享加地進律用褒寵扵有勞乃眷藩臣越在嶺表特推頒扵優渥俾共介扵福釐推誠保節忠亮同徳順化翊戴功臣靜海軍節度觀察處置等使特進檢校太尉同中書門下平章事安南都防上柱國南平王食邑九千戶食實封三千四百戶李幹徳气稟溫仁志抱忠義席世芬扵南國遵侯度扵中朝扞城其民奄奠朱防之域要服者貢逺輸南海之珍自分王爵之封專擁將旄之貴寵章所被嘉欣戴以彌恭疆埸無虞本綏懷之有裕爰舉宗祈之澤薦加命數之崇視秩三司增封千室兼厚眞租之數並酬保境之功於戲導揚神休自京師而及扵諸夏保守土宇和人民而莫若勤王益厲乃誠永錫爾祉可

蘇魏公文集卷二十一

欽定四庫全書

蘇魏公文集卷二十二

宋蘇頌撰

內制

太皇太后賜門下詔

勅門下三朝盛防禮見羣臣王公造庭奉觴上壽皇帝臨禦五載恭已端莊慶集惟新受朝饗禮吾總攬幾務葉助政綱𨿽克享治安而毎懷抑畏今有司乃欲以天聖故事行防慶稱賀之儀顧惟菲涼豈敢比隆於先後其在典法亦當稽合於常規是日皇帝致賀於禁中羣臣奉表於東廡足以顯邦家之慶而形孝敬之風何必外朝乃爲具體來年正月一日更不禦殿受賀上壽皇帝禦殿禮畢百官並內東門拜表故玆詔示想宜知悉

賜太子太保致仕張方平乞免明堂陪位允詔

勅方平省所上表免明堂陪位事具悉朕涓吉季秋有事太寢只嚴聖考陟配上神百辟諸侯咸肅雍於肆祀四朝舊徳宜顯相於淸明曁閱奏封堅辭疾老諒久安於閭裏重逺涉於道塗姑徇至懷益延上壽可免赴闕陪位故玆詔示想宜知悉秋熱卿比平安好遣書指不多及

許詔

勅方平覽所上表免明堂陪位事具悉卿宣明九徳左右四朝解紱傳家結廬近甸三歲大事宗祀明堂粵惟庶工莫不來助矧我舊老當相王儀忽覽封章之陳懇辭筋力之憊重煩耆哲姑聽便安益固沖和用介壽祉可免赴闕陪位故玆詔示想宜知悉秋熱卿比平安好遣書指不多及

賜新除中大夫守尙書左丞韓忠彥辭免恩命不允詔

勅忠彥省所札子奏辭免恩命事具悉卿才推時棟世載王勲先帝所知朕甞倚用地官主計巳阜邦財省轄提綱擢參國論顧僉言之惟允在眷注之尢深其聽訓言亟踐乃位所請宜不允故玆詔示想宜知悉

不許詔

勅忠彥省所札子奏辭免恩命事具悉卿以棟榦之材歷藩朝之寄勤勞著於兩鎭典領載於六曹擢置近司俾承省務乃欲祈於避位豈未體於注懷𨿽嘉嘆之不忘固恭謙之難徇往輔予治毋煩固辭所請宜不許故玆詔示想宜知悉

賜新除中大夫守尙書右丞許將辭免恩命不允詔

勅許將省所札子奏辭免恩命事具悉卿擢自甲科素推國器先朝簪橐之舊巳試其才二丞綱紀之司乃命以位蔽自朕志無若爾宜勿至固辭以煩多訓所請宜不允故玆詔示想宜知悉

賜正議大夫知樞宻院事安燾特給假母親稍安日供職詔

勅安燾省三省奏據卿狀近爲母患未安曽上表札子乞罷知樞宻院除一在京宮觀差遣未賜允許乞進呈事卿位冠樞衡任隆體貌近緣親疾祈解政幾乃眷英髦方仰成而致治固嘗誨諭俾夙退以問安再閱敍陳備形懇至慮闕先嘗之餌特推予告之恩卿其悉心寧於視膳竚聞病間卽造朝趨其體至懷無煩屢請可特給假母疾稍安日供職故玆詔示想宜知悉

賜起復正議大夫知樞宻院事安燾上表辭免恩命不允詔

勅安燾省所上表辭免起復恩命事具悉卿民宗國器先帝輔臣殫竭一心勤勞八載本兵之政方倚於弼成鉅創之哀奄罹於變故旣逾易奠之制宜有奪情之恩何執禮之不渝乃上封而固請𨿽喪期有數難遽抑哀而王事所埤當從權制所請宜不允故玆詔示想宜知悉

不許詔

勅安燾覽所上表辭免起復恩命事具悉執親之喪情何有極體國之意忠不可忘卿早以經綸之才久參樞筦之政惸然在疚猶爾逾時禮固有奪情之文爾尙堅衘卹之志封章茹痛𨿽諒於至誠墨絰從權亦從於故事勉副倚成之眷亟還機宥之司所請宜不許故玆詔示想宜知悉

賜新除翰林學士朝奉郎知制誥蘇轍辭免恩命不允詔

勅蘇轍省所札子奏辭免恩命事具悉論思侍從之臣翰林乃朕之極選文章論議之美當時則爾有重名巳歷職於詞垣復試能於省部良嘉敏譽擢在禁嚴況伯仲之代選亦朝廷之榮觀辭之以義𨿽諒乃誠用值其才固無所避所請宜不允故玆詔示想宜知悉

賜尙書吏部侍郎範百祿進撰成詩傳補注二十卷奬諭詔

勅百祿省所上表撰成詩傳補注二十卷裒緝繕冩離爲二十冊上進事具悉夫六義之文蓋溫柔惇厚之教四家之說有訓詁傳箋之殊𨿽同出於先儒或有非其本義是使後學各務名家卿博識洽聞畱心經術討論之外尢深於詩攬商周之盛衰攷毛鄭之得失補注其略防次成書眞得作者之防頗助學官之闕奏篇來上講解甚明研味之餘嘉嘆無巳故玆奬諭想宜知悉賜正議大夫知樞宻院事安燾生日詔

勅安燾卿稟天粹气輔政累年方首秋鳴鶴之辰乃吉夢維熊之旦載頒醪餼用助燕私享此多儀介以繁祉今賜卿生日羊酒米麪等具如別錄至可領也故玆詔示想宜知悉

賜正議大夫門下侍郎孫固生日詔

勅孫固屬首秋月惟初吉實哲輔挺生之旦有上臺寵錫之恩厚牢醴之丰盈助家庭之燕喜往承渥惠用介壽康今賜卿生日羊酒米麪等具如別錄至可領也故玆詔示想宜知悉

賜同知樞宻院事趙瞻生日詔

勅趙瞻仲冬初吉良輔挺生方陪幄之與謀記射蓬之襲慶錫以牢醴助其燕私益介多祥以贊予治今賜卿生日羊酒米麪等具如別錄至可領也故玆詔示想宜知悉

賜新除檢校司空充保康軍節度使知潞州苗授辭免恩命不允詔

勅苗授省所札子奏辭免恩命事具悉卿稟溫嚴之气有沈毅之謀擢領十連入長三衛惟拱護周廬之重加訓齊卒乘之勤方倚宿名遽辭苦疾閔煩戎政特徇雅懷易節制於房陵析麾符於上黨中外均勞之寄可謂優隆偃息藩軍之餘無妨頥養復覽遜辭之奏何其謙畏之深𨿽嘉乃誠難從所欲所請宜不允故玆詔示想宜知悉

賜門下侍郎孫固再上札子陳乞致仕不允詔

勅孫固省所再上札子奏陳乞致仕事具悉繼覩來奏備述至誠旣以气血愈衰爲言又以公論不容爲懼三復厥防良用疚懷卿早事先朝位登樞宥之冠入輔臺徳任隆喉舌之司僅閱歲期偶愆和裕將懇祈於謝事冀自弭於思憂且股肱大臣進退系乎國體寒暑防疾休告具於令文勉專精神毋重憂畏佇聞勿藥之喜入副惟幾之咨所請宜不允故玆詔示想宜知悉

賜新除中大夫同知樞宻院事趙瞻辭免恩命不允詔

勅趙瞻省所札子奏辭免恩命事具悉卿蚤以才謀擢於要劇忠言讜論見稱二帝之朝武略文經翼我萬樞之務與聞國政已閱歲期特推進位之恩益重本兵之寄尙形固避難卽爾從所請宜不允故玆詔示想宜知悉

賜新除吏部尙書傅堯兪辭免恩命不允詔

勅堯兪省所奏辭免恩命乞知絳州事具悉卿舊徳老成中外矚望再持邦憲屢告嘉謀朝有正臣朕所倚賴天官大選久難其人今以命卿允協公論何爲遜寵乃欲出麾𨿽云執謙實昧朕意急服厥職毋用固辭所請宜不允故玆詔示想宜知悉

賜新除試禦史中丞梁燾辭免恩命不允詔

勅梁燾省所奏辭免恩命事具悉卿才推敏明世篤忠厚再登坡省有彌縫衮職之勞擢長憲臺竚綱紀朝廷之益已布綸命遽閱需封夫進無偏私何傷於去就言盡誠實豈廢於亷隅宜推是心亟踐乃位無或固執以稽朝僉所請宜不允故玆詔示想宜知悉

賜觀文殿大學士光祿大夫知永興軍韓縝上表並札子陳乞致仕不允詔

勅韓縝省所上表並札子陳乞致仕事具悉先帝大臣朕所尊禮矧惟元老嘗秉大鈞宣力四朝有勞王室內總百揆著謨明弼諧之忠出殿三秦有鎭靖威懷之裕方圖碩哲爲我翰垣再閱封章願還印韍夫引年謝事𨿽據禮經而體國愛君豈忘雅意宜念始終之義毋煩懇慤之辭益茂逺猷姑安厥服所請宜不允

不許詔

勅韓縝覽所上表並札子陳乞致仕事具悉卿勤勞四朝登翊三事先帝用之爲棟干國家賴之如股肱向解政幾出臨藩服咸秦千里豪彊戢其風威羌夏二陲種落歸其轡馭何屢形於削牘祈還上於印章況耆老傳家有不得謝而忠臣在逺猶不忘君今卿精力方彊志慮彌劭體我注意尙宜悉心毋至多言難從爾欲所請宜不許

賜保寧軍節度使知大名府馮京進奉坤成節馬詔

勅馮京覽所進奉坤成節馬一十匹事具悉露囊慶節諒同防縣之歡臺鉉舊賢方倚都圻之守逺致材駒之貢來充宰旅之歸嘉乃傾輸良深睠矚故玆詔示想宜知悉

賜中大夫守中書侍郎劉摯生日詔

勅劉摯日離維斗天生上才出爲王國之華任屬政綱之務載臨慶日茂介壽祺言頒燕飫之儀用助祝延之防今賜卿生日羊酒米麪等具如別錄至可領也故玆詔示想宜知悉

賜中大夫守尙書右丞許將生日詔

勅許將時維冬令日在斗維是生王佐之賢適協陽來之序萬機預職六射屆辰出肴醴於上方助燕私於家防今賜卿生日羊酒米麪等具如別錄至可領也故玆詔示想宜知悉

賜中大夫同知樞宻院事趙瞻乞陜西一郡不允詔

勅趙瞻省所札子奏不嚴火禁致焚官舎伏望特除陜西一郡事具悉卿業蘊將明任參宥宻屬郁攸之爲沴蓋輿皁之弗虞奚爲引愆乃求去位況樞衡之所寄方竚於逺猷誠意之𨿽堅難從於爾欲姑安厥位以副朕懷所請宜不允故玆詔示想宜知悉

賜知樞宻院事安燾上第二表辭免起復恩命不允詔

勅安燾省所再上表辭免起復恩命事具悉春秋之義不以家事辭王事人臣之大節也卿久贊樞機備宣誠亮自聞家難毎念愴傷𨿽深鞠育之恩豈忘荃宰之寄況喪禮從變旣苫寢之逾時經義甚明當墨衰而從事煩疏封之再至終朝制之莫違益揚名而顯親是謂孝之合禮所請宜不允故玆詔示想宜知悉

不許詔

勅安燾覽所再上表辭免起復恩命事具悉乃眷樞臣久任朝政協贊惟幾之務倚注方深自罹何恃之艱哭踴斯畢恩從權奪國有故常再觀封章懇祈終制𨿽居喪盡禮懷念母之至情而移孝資忠亦爲臣之大義宜體深眷亟復近司所請宜不許故玆詔示想宜知悉賜起復正議大夫知樞宻院事安燾上第三表辭免起復恩命許終喪制允詔

勅安燾省所三上表辭免起復恩命事具悉君子不奪人之喪仁之至也卿以儒學起家以忠純許國方委樞柄奄罹親喪旣終奠虞當用詔起墨衰從事禮有權宜苴麻盡哀情在難奪卿旣內懷於鉅痛朕亦重違於至情良嘉達孝之心聽遂善居之志特依所請許終喪制故玆詔示想宜知悉

許詔

勅安燾覽所三上表辭免起復恩命事具悉三年之喪百王之所同而古今之所一也自聞銜卹奄忽逾時向之起卿蓋有權制卿之執禮良出哀情𨿽任重鴻樞倚注方切而痛深欒棘抑奪誠難姑徇至懷益嘉純孝特依所請許終喪制故玆詔示想宜知悉

蘇魏公文集卷二十二

欽定四庫全書

蘇魏公文集卷二十三

宋蘇頌撰

內制

賜新除門下侍郎劉摯辭免恩命不允詔

勅劉摯省所札子奏辭免恩命事具悉卿敏識周才宣力中外自預幾政屢告嘉謀南省西臺動爲故事擢居東掖時乃次遷惟玆喉舌之司益重腹心之寄亟就厥位毋煩固辭所請宜不允故玆詔示想宜知悉

賜孫固辭免轉官知樞宻院事不允詔

勅孫固省所札子奏辭免恩命事具悉卿向在先朝嘗總幾宥委柄去位於玆累年曁處東臺又復逾歲老成之徳中外式瞻還長西樞乃原舊職本兵之政方竚逺猷辭劇之言無煩至再所請宜不允故玆詔示想宜知悉

賜新除中大夫守中書侍郎傅堯兪辭免恩命不允詔

勅堯兪省所札子奏辭免恩命事具悉卿徳器人流久推士論四朝綿歷薦著事功其在班聨最爲耆舊朕髙選近輔預政西臺無若汝宜遂命以位剡章來上畏寵爲言已諒乃誠宜毋固避所請宜不允故玆詔示想宜知悉

賜通議大夫新知亳州鄧溫伯不許辭免龍圖閣學士詔

勅溫伯省所奏蒙恩授龍圖閣學士乞賜寢罷事具悉卿文苑宿名禁林舊望服衰去位中禫終喪往分譙社之符仍進羲圖之序始優耆哲均重輔藩遽上奏封過自退托矧久勞於侍從固宜厚於寵章其卽欽承以副眷待所請宜不允故玆詔示想宜知悉冬寒卿比平安好遣書指不多及

賜新除中大夫守中書侍郎傅堯兪辭免恩命不允詔

勅堯兪省所再上剳子奏辭免恩命事具悉中書政本大命所基自非通才莫稱斯任以卿有忠嘉之論士議所歸使之預丞弼之謨僉言惟允奚自退托欲避寵榮𨿽由爾衷殊昧朕意巳行之命宜卽欽承所請宜不允故玆詔示想宜知悉

賜殿前副都指揮使武康軍節度使劉昌祚奬諭詔

勅昌祚樞宻院奏勘防卿前任涇原路經略安撫使奏請經營措置奉行朝防專切置局根括打量到隴山一帶及安化縣復置弓箭手地上並招刺印到人馬事眷彼隴山控於平夏異時疆埸之警介在阸隘之衝卿向以武才出按邊瑣圖上方略奉行新書封畛旣明卒乘斯復遂俾戎亭之境永無甌脫之虞繄爾有勞紓我西略故玆奬諭想宜知悉

賜外任臣寮進奉謝恩馬詔

勅某省所進奉謝恩授某官並賜月俸公使馬共四匹事具悉卿初拜恩綸言輸貢物惟是右牽之駿用將致逺之誠再省忠勤不忘嘉嘆故玆詔示想宜知悉冬寒卿比平安好遣書指不多及

賜太師平章軍國重事文彥博四上札子陳乞致仕示諭詔

勅彥博省所四上札子陳乞致仕事具悉朕纂服之初任賢圖舊以卿躬富道徳昔有勲勞輔相我祖宗位冠羣後思見其風采召自別京尊以上公委之重務謀謨四載終始一心方有賴於耆明乃屢辭於事任𨿽詔書惇諭對見面言而不奪之諴久而彌篤浩然之志固難必畱屬以气凝寒道塗涉逺深虞偃薄靡遂便安姑俟及於春和卽議從於所欲尙宜勉彊以副優隆故玆詔示想宜知悉

又詔

勅彥博覽所四上札子陳乞致仕事具悉卿仁祖之舊相社稷之元臣位冠臺司勲在王室功成謝事士望尢髙向特起於燕居俾輔成於初政忠言宻議固多軍國之謀請老告歸疊有封章之遡不轉之志其堅若山𨿽駟馬安車當遂裏閭之佚而增冰積雪尙艱道路之寒須及中春議從所欲姑體至眷尙安厥居故玆詔示想宜知悉

賜戶部尙書呂公孺乞致仕不允詔

勅公孺省所上表伏望檢防前奏乞致仕事具悉地官之長省務尢繁爰擇時髦總領邦計卿朝之舊老世載忠規尹正王畿早聞治效均節財用實竚猷爲何遽引年遂欲謝事士有致於爲政𨿽嘉乃誠時方借於耆明難從所欲姑安職業用副眷毗所請宜不允故玆詔示想宜知悉

不許詔

勅公孺覽所上表伏望檢防前奏許致仕具悉卿公卿華冑經濟通才宣力四方藹然治績典司六職總彼邦財心計有聞齒髮彌壯何屢陳於奏牘遂欲去於裏閭𨿽援據禮經良嘉止足而益埤王事方賴老成尙安厥官以副予意所請宜不許故玆詔示想宜知悉

賜保寧軍節度使知大名府馮京上表乞致仕不允詔

勅馮京省所上表爲年七十陳乞致仕事具悉古者大夫有還政傳家之禮時之元老乃同心一體之臣進退之間豈限常格矧卿年耆徳茂爲近著之表儀位重任隆守北門之管鑰顧惟都防之地方賴保釐之功何爲抗章遽欲謝事𨿽懷謙知止深嘉明哲之風而圖舊尙賢未體朝廷之意惟勉遵於事守副委屬於予衷所請宜不允故玆詔示想宜知悉春寒卿比平安好遣書指不多及

不許詔

勅馮京覽所上表爲年七十陳乞致仕事具悉卿擢甲科於仁祖之世輔大政於先皇之朝文物典章載於臺閣號令風采布於藩宣方提節制之師外委北門之管年徳兼茂體力素彊何嫌而上封引禮而告老𨿽嘉知止之分未副任賢之方尙專精神務近醫藥坐鎭樂俗綏安遐邇克終逺猷時乃嘉績所請宜不許故玆詔示想宜知悉春寒卿比平安好遣書指不多及

賜西蕃邈川首領河南軍節度使阿里骨進奉回詔

勅阿里骨省所差人進奉事具悉卿保有封域作我翰垣逺致風宜入充貢式言念傾輸之志良增眷奬之懷卿所進生金乳香象牙防砂碼碯等各依例估價就整回賜錢銀防絹故玆詔示想宜知悉春寒卿比平安好遣書指不多及

賜禦史中丞梁燾辭免兼侍讀不允詔

勅梁燾省所奏蒙恩除兼侍讀伏望特寢誤恩事具悉卿文館舊賢士林偉望立朝多補衮之益執憲有直防之風朕登用耆儒入助講學闕疑資訪方延褚馬之才兪往汝諧難徇桓彭之遜往祗成命傾竚嘉言所請宜不允故玆詔示想宜知悉

賜知大名府馮京進奉興龍節馬並冬節馬詔

勅馮京省所進奉興龍節馬一十匹並冬節馬二匹事具悉卿中鉉耆英北門重寄向屬天正之序繼臨星渚之辰載擇材駒入充貢式嘉乃傾輸之意益深注想之懷故玆詔示想宜知悉春暄卿比平安好遣書指不多及

賜侍衛親軍步軍副都指揮使徐州觀察使知渭州劉舜卿進奉賀冬節並賀正馬詔

勅舜卿省所進奉賀冬並賀正馬各一匹事具悉正至稱觴邇遐效貢嘉乃帥垣之長載差地產之良逺致連編益彰忠藎故玆詔示想宜知悉春暄卿比平安好遣書指不多及

賜保寧軍節度使知大名府馮京再上表乞致仕不允詔

勅馮京省所再上表陳乞致仕事具悉貴徳尙齒先王之令猷入輔出藩大臣之常職朕尊優耆哲委任事爲輟卿坐鎭於朔陲彼俗方安於善教何乃徇大夫之禮必欲致爲政而歸在進退之則然顧簡注之宜異難從所守當體玆懷毋或重言以煩多訓所請宜不允故玆詔示想宜知悉春寒卿比平安好遣書指不多及

不許詔

勅馮京覽所再上表陳乞致仕事具悉卿文學政事名重於朝廷器識才謀功宣於巖廟方委北門之管縂臨中冀之區何遽厭於事權屢請還於印紱𨿽引年避位良髙止足之風而經逺殿邦玆賴耆明之望再披章牘深亮衝謙宜體至懷尙安厥職所請宜不許故玆詔示想宜知悉春暄卿比平安好遣書指不多及

賜保寧軍節度使知大名府馮京辭免加恩不允詔

勅馮京省所上表辭免加恩事具悉昨者宗祀禮成神釐施普惟卿先帝樞衡之舊方守北門管鑰之嚴𨿽不在顯相侍祠之班而逺修公侯助祭之式加地進律固宜先於庶工遜爵辭封何遽形於需奏時乃常典毋煩多言其體至懷亟成服命所請宜不允故玆詔示想宜知悉春暄卿比平安好遣書指不多及

不許詔

勅馮京覽所上表辭免加恩事具悉惟我弼臣爲國良翰九筵宗祀𨿽不與陪祠之勤四海職來抑亦有助祭之貢禮成之慶恩數有常其在臣工咸均於況施矧卿舊老何疑而遜辭毋持過謙其卽祗命所請宜不許故玆詔示想宜知悉春暄卿比平安好遣書指不多及賜新除防國軍山南西道節度使守太師開府儀同三司河中興元尹潞國公文彥博辭免兩鎭恩命不允手詔

省所札子奏辭免兩鎭恩命止以本官致仕事具悉卿四朝重望七紀髙年朝廷之所仰成夷夏之所蘄向浩然歸志確乎莫畱閔勞以幾政之煩俾遂其燕居之適三公典冊兩鎭節旄皆所以尊禮帝師褒顯耆哲𨿽非外庭大臣之比抑有先朝念舊之恩矧卿謝事而歸佚老宜異比之將相之任職固無權寵之爲嫌何其過謙乃欲辭避宜悉玆意亟對徽章所請宜不允付彥博

不許手詔

覽所札子奏辭免兩鎭恩命止以本官致仕事具悉爵位崇髙在禮宜加於異數公師進退推恩抑有於隆名矧卿徳齒之尊職秩之重弼亮四世始終一心告老之章凡數十上優賢之命恨無以加故以蒲梁之節旄俾光伊洛之裏第況有前比固非過私毋煩遜辭宜卽膺受所請宜不許付彥博

賜新除護國軍山南西道節度使守太師開府儀同三司河中興元尹潞國公致仕文彥博辭免冊禮允詔

勅彥博省所札子奏今以舊官致仕乞免行冊禮事具悉名位不同禮亦異數上公之行冊命蓋有舊儀來奏之辭寵章願如前請自非趣向之髙逺渠能遜慤之再三省閱之餘嘉嘆無已所請宜允故玆詔示想宜知悉

許詔

勅彥博覽所札子奏今以舊官致仕乞免行冊禮事具悉國家尊上公之秩爲帝者之師命數有加冊禮尢重六登上衮三拜維垣再致爲政而歸懇避臨軒之寵良嘉謙徳特徇至懷所請宜許故玆詔示想宜知悉賜保寧軍節度使知大名府馮京三上表陳乞致仕不允斷來章詔

勅馮京省所三上表陳乞致仕事具悉貴徳尙齒帝王所以禮髙年尊賢任能朝廷所以圖舊徳矧在耆哲時方仰成致爲臣而歸卿固欲潔去就之分煩官職之事朕亦思得忠嘉之謨𨿽屢閱於封章必難從於雅志卿其深體眷意勿忘公家保釐我朔都鎭綏我邊裔無輕進退益茂猷爲今差入內內侍省東頭供奉官勾當內東門司馮世寧賜卿詔書及茶藥各一銀合至可領也所請宜不允仍斷來章故玆詔示想宜知悉春暄卿比平安好遣書指不多及

不許斷來章詔

勅馮京覽所三上表陳乞致仕事具悉公卿大臣中外所屬進退之際去就非輕職閒無事則或許引年任重有守則難言佚老矧卿年耆徳茂名大位尊論舊則輔翼於先朝語寄則居畱於朔甸𨿽欲自便諒非所安三復來章徒嘉致懇尙當體朝廷之意豈在言筋力之勞勉安舊邦宜停後請今差入內內侍省東頭供奉官勾當內東門司馮世寧賜卿詔書及茶藥各一銀合至可領也所請宜不許仍斷來章故玆詔示想宜知悉春暄卿比平安好遣書指不多及

賜皇弟賀禮畢答詔

勅某王朕遵先王之舊章躬季秋之大享祗見上帝配嚴禰宮方竣事於路朝遽披文於奏幅再嘉謹禮益喜早成

賜在外公主賀禮畢答詔

勅某人陽館親祠遂逆釐於神貺棨封上奏慶已事於宗祈嘉彼懿親率由禮則披省之際褒嘆在懷

賜內中公主賀禮畢答詔

勅某公主朕卽明堂布政之宮展嚴父配天之祀薦祼斯畢神人以和汝適在防齡習聞盛典露章稱慶率禮良嘉

賜吳楚國安仁賢壽夫人張氏賀禮畢答詔

勅某氏比者卜秋之季吉日惟辛並享帝親旣燔牲玉宮庭之舊儀典惟詳馳上慶函深嘉能事

賜貴妃苗氏以下賀禮畢答詔

勅某氏早事先朝著表儀於宮禁逮玆宗祀載順美於封章形於溫縟之詞見乃恪恭之範省閱於再褒尙尢多

賜內中慶國夫人竇氏以下賀禮畢答詔

勅某氏奠玉合宮親展三年之祀貽彤內屬恪居眾職之先遘此休成普同贊喜再披來奏益顯盡恭

賜內中左右直禦侍郎君掌賓王氏已下賀禮畢答詔

勅某氏等早序禁庭克勤內職宗祀方行於鉅典慶成爰上於封章再披贊美之詞玆見恭勤之意

蘇魏公文集卷二十三

欽定四庫全書

蘇魏公文集卷二十四

宋蘇頌撰

內制

賜五臺山寺僧正省奇以下奬諭勅書

勅五臺山十寺僧正省奇等覽所進奉坤成節功徳疏等事具悉眷彼仁祠奠玆臺嶽集慶門之淸眾祝誕日以延洪載閱疏封良嘉誠懇今賜省奇等紫僧衣一對絹二十匹故玆奬諭想宜知悉秋熱各比淸休否遣書指不多及

賜前兩府並待制以上知州初冬衣襖詔勅書

勅某淸風戒寒獻良裘而在禦邇臣守位殿藩服以方勤禦玆霜律之嚴宜有衣章之賜旣安且燠益體予衷今賜卿翠毛細錦旋襴一領至可領也故玆詔示想宜知悉冬寒卿比平安好遣書指不多及

賜諸路知州職司及總管鈐轄至使臣衣襖勅書

勅某肅祗朝寄外恪官箴式臨寒律之初用錫功裘之寵服玆純麗毋憚凝嚴今賜汝紫羅錦旋襴一領至可領也故玆詔示想宜知悉冬寒汝比好否遣書指不多及

賜諸路蕃官及溪洞蠻人初冬衣襖勅書

勅某汝恪居邊土祗服朝經爰及歲寒特加時賜寵被纊繒之麗益勤忠順之方賜汝方勝練鵲大錦旋襴一領至可領也故玆詔示想宜知悉冬寒汝比好否遣書指不多及

賜諸路屯駐駐泊就糧本城諸軍員寮等初冬衣襖勅書

勅某州諸軍員寮等冬律方升良裘始獻爰念扞城之旅特推賜服之恩被此衣章毋忘固圉今賜汝等初冬衣襖余從宣命指揮故玆詔示想宜知悉冬寒汝等各比好否遣書指不多及

賜於闐國進奉勅書

勅於闐國黒汗王省所差人進奉某物事具悉卿守在西陲心馳上闕爰遣梯山之使薦修任土之儀深諒乃誠不忘予意所進到物色今就整回賜錢二百貫文馬依估價回賜錢五十貫文以浙絹充並交付差來大使黎撒囉瞎徵等至可領也故玆詔示想宜知悉秋熱卿比平安好遣書指不多及

賜於闐國示諭勅書

勅於闐國黒汗王省所差人來進奉大使黎撒囉瞎徵等進奉到某物事具悉卿逺馳信介入覲王庭效川珍嶽貢之勤厚地產風宜之品特隆報賜用答忠嘉黎撒囉瞎徵等進奉到上件物今依估價就整回賜錢一萬五千貫文故玆詔示

賜於闐國男進奉勅書

勅於闐黒汗王男丙令渧根省所差人進奉某物事具悉汝夙稟教忠罙勤向化因使人之來覲展方物以效勤省閱之餘嘉稱在念所進到物色今就整回賜錢五十貫至可領也故玆詔示

賜西南蕃程以途等進奉勅書

勅程以途省所附進馬二匹氊二領事具悉汝世守封疆心馳象魏歷涉逺道來貢風宜載認忠勤良多嘆尙今回賜汝紅中錦夾旋襴腰帶衣著至可領也故玆示諭想宜知悉冬寒汝比好否遣書指不多及

賜南平王李幹徳加恩制誥勅書

勅南平王幹徳近以季秋仲辛稱秩元祀禮成太室澤被綿區眷言分土之臣不懈勤王之職純誠益著信賞攸先加地進封載隆命數承神之惠罙厲忠規今差使臣賫卿加恩制誥付廣西經略司令於界首就賜到可祗受兼賜卿國信物等具如別錄至可領也故玆示諭想宜知悉冬寒卿比平安好遣書指不多及

賜西南蕃龍以利等進奉勅書

勅龍以利省所附進馬二匹朱硃二十兩氊二領事具悉汝守封遐域向義中華欵塞來庭效珍修貢忠勤弗替嘉嘆良深今回賜汝紅中錦夾旋襴一領八兩渾金鍍銀腰帶一條衣著一十五匹至可領也故玆示諭想宜知悉冬寒汝比好否遣書指不多及

賜西蕃邈川首領河西軍節度使阿里骨加恩制誥詔勅書

勅阿里骨國家講禮九筵獲奉帝親之享大賚四海用廣神明之休乃眷世臣宿勤貢職爰推祭澤寵進官儀當體至懷卽欽成命今賜卿制誥到可祗受故玆詔示想宜知悉冬寒卿比平安好遣書指不多及

賜知渭州劉昌祚等進奉助明堂馬詔勅書

勅昌祚等省所進奉助明堂馬五十匹事具悉宗祀配天國家之大事職來助祭臣子之至誠乃眷守藩之良勤修任土之式載觀厥貢深諒爾衷故玆詔示想宜知悉冬寒卿等各比平安好遣書指不多及

賜南平王李幹徳歷日勅書

勅南平王幹徳朕克謹天戒敬授人時眷乃炎陬被我聲教奉若新書之告遵修嗣歲之宜率俾提封共知葉紀今賜卿元祐五年曆日一卷至可領也故玆示諭想宜知悉冬寒卿比平安好遣書指不多及

賜外任臣寮進奉坤成節功徳疏詔勅書

勅韓縝覽所進奉坤成節功徳疏一軸銀軸頭事具悉卿任分守土義切愛君秋令協時適紀誕彌之慶眞乘演法逺輸善祝之誠披閱嘉嘆不忘予意故玆詔示想宜知悉冬寒卿比平安好遣書指不多及

賜溪洞進奉賀明堂並興龍節及冬正溪布示諭勅書

勅彭儒武省所進奉賀明堂並興龍節及冬正溪布共六十匹事具悉汝介居裔土向慕華風越川陸之修塗展歲時之方貢忠勤備至嘆尙不忘故玆示諭想宜知悉冬寒汝比好否遣書指不多及

賜知大名府馮京進奉賀明堂禮畢馬詔勅書

勅馮京省所進奉賀明堂禮畢馬二匹事具悉近以禮行太室澤霈綿區荷上神並況之仁繄羣後職來之助卿國之耆哲外守都圻不忘象闕之心逺致材駒之貢省閱之際注想尢深故玆詔示想宜知悉冬寒卿比平安好遣書指不多及

賜徐州觀察使知渭州劉舜卿進奉賀明堂禮畢馬詔勅書

勅舜卿省所進奉賀明堂禮畢馬五匹事具悉近以宗祀合宮布澤綿宇乃眷藩方之列固多職助之勤逮此慶成允修貢式益彰防恪良用嘉稱故玆詔示想宜知悉冬寒卿比平安好遣書指不多及

賜五臺山十寺僧正省奇等進奉興龍節新正功徳疏奬諭勅書

勅五臺山十寺僧正省奇等省所進奉興龍節並新正功徳疏等事具悉適屆誕辰繼臨嗣歲眷靈山之淨眾演竺土之眞文延祝彌勤嘉嘆於再今賜省奇等紫帽衣一對絹二十匹故玆奬諭想宜知悉冬寒各比淸休否遣書指不多及

賜溪洞進奉賀元祐二年三年四年興龍節端午冬溪布勑書

勅向永勝省所進奉賀元祐二年三年四年興龍節端午冬節溪布共四十五匹事具悉汝介居疆裔恪奉朝經嵗時之貢不愆風土之宜沓至益堅恭順深體忠勤故玆示諭想宜知悉春寒汝比好否遣書指不多及批答

賜新除右光祿大夫知樞宻院事孫固辭免恩命不允斷來章批答

省表具之卿老成重徳久任近司昔在先朝巳長樞柄比圖宿望入踐東防忠諒之心始終弗替再踐帷幄方竚逺謀繼上封章懇辭寵命惟朕志之先定矧成命之巳行𨿽諒由衷抑難從欲所請宜不允仍斷來章

不許批答

覽表具之樞機之政方借舊賢封章之陳欲辭新命惟卿徳業之茂久副士民之瞻表儀近司師僉允穆毋事防謙之守副予注意之隆往服恩徽竚觀逺略所請宜不許仍斷來章

賜新除守門下侍郎依前中大夫劉摯辭免恩命不允斷來章批答

省表具之昔龍筦納言帝命惟允在今臺輔之任玆惟喉舌之司自西省而次遷蓋柄臣之更踐以卿儒林舊徳足以逺繼於古人何其露奏陳情乃欲固辭於成命朕言巳布謙守難從所請宜不允仍斷來章

不許批答

覽表具之中書政事之本黃門出納之司皆爲輔臣共幹幾務以卿文學行義爲時宗工更踐二臺實允羣望奚過持於抑畏乃控露於懇誠𨿽嘉遜爵之髙難廢出綸之命所請宜不許仍斷來章

賜新除護國軍山南西道節度使守太師開府儀同三司河中興元尹潞國公致仕文彥博上第二表辭免兩鎭恩命不允斷來章批答

省表具之貴徳尙齒三代所以事老更加等出封九命所以尊牧伯卿祖宗輔相朝廷表儀三冠臺衡七換旄鉞故事畱於臺閣威名憺乎戎夷再陟師垣言歸裏第功名旣遂恩禮宜殊特加雙節之榮以寵上公之去繼披需奏願襲舊藩𨿽明哲所存不移於素守而老成得謝固異於昔時宜體至懷勿復多避所請宜不允仍斷來章

不許批答

覽表具之卿以天下之望輔相祖宗之朝以元老之猷再起裏閭之逸左右初政勤勞五年多士仰之如蓍龜朝廷尊之爲師保力辭大任復歸舊廬三公職儀巳極師臣之重兩鎭旄鉞猶有前詔之加假玆貴名示以殊禮何封章之屢抗援故事以爲言𨿽遜爵之誠則然顧崇賢之禮具異宜無固執亟服新恩所請宜不許仍斷來章

賜新除中大夫守尙書左丞韓忠彥辭免恩命不允斷來章批答

省表具之卿慶門毓徳近著躋榮內外踐揚績用尢著擢居承輔實允僉言遽覽奏封載形謙敍惟朕志之先定方嘉汝賢況省務之難停尙何所避所請宜不允仍斷來章

不許批答

覽表具之二轄之任四輔維均嘗歷選於時材宜莫如於世徳稟金籯之訓諒家學之不忘詠緇衣之詩乃國人之所好往就厥職毋勞固辭所請宜不許仍斷來章賜門下侍郎孫固上第二表乞致仕不允斷來章批答

省表具之朕臨禦丕圖聿懷先帝疇咨近輔思用舊人昨起卿於近藩遂任卿以大政庶幾謀議尙有典刑近屬爽和屢求去位詔書惇勉仍予告以養頥封章繼聞復力言於疲苶初則有謝事引年之請重之以忘公廢禮之憂再味遜辭實爲過慮惟寢興之自護副嵗月之仰成卽俟痊平毋煩懇慤所請宜不允仍斷來章

不許批答

覽表具之卿儒林舊老先帝輔臣重外居多復政未久偶緣膚腠之病遂有丘園之思屢抗封章堅不回於素守再頒詔諭仍優給於假休復覽需章力言曠事矧朝廷之待近弼豈責以筋力之勞而律令之於大臣亦分於予賜之告其少安於燕處毋深念於職憂𨿽諒至誠難從雅志所請宜不許仍斷來章

賜新除殿前副都指揮使武康軍節度使劉昌祚上第一表辭免恩命不允批答

省表具之卿早以武才帥於戎閫綏懷羌右有長轡逺馭之謀鎭靖疆陲得輕裘緩帶之體錄其邊最召以鋒車授英節於梁洋委親兵於環衛出命惟允何名以辭卽宜拜恩往服厥職所請宜不允

不許批答

覽表具之近以柬求環尹愼付節旄眷彼才臣久勤戎略督護諸將寛明得於士心綏附三陲威信行於羌種擢居嵓衛允副僉言遽閱奏章固辭恩命𨿽嘉所守難卽爾從所請宜不許

賜新除中大夫同知樞宻院趙瞻辭免恩命不允斷來章批答

省表具之夫名位不同設官所以峻亷陛嵗月累久序進所以旌勤勞況乎預議樞衡朕所體貌旣觀宣力之效故有加等之遷官次當然爾其毋避所請宜不允仍斷來章

不許批答

覽表具之國家愼重名器以待賢能旣得其人乃命以位卿預本兵之政固已有勞推進秩之恩蓋示優禮宜亟就位毋或過辭所請宜不許仍斷來章

賜新除中大夫守尙書右丞許將辭免恩命不允斷來章批答

省表具之士之立朝豈不爲道朕之注意亦欲仰成旣嘉卿中外治迹之優故任以左右省綱之寄宜攄學緼輔我政幾毋或固辭竚觀逺業所請宜不允仍斷來章

不許批答

覽表具之卿文學有以髙世議論有以過人入輔出藩多歷年所代言視艸再直禁林已觀詳試之能遂擢丞疑之任何其謙慮欲避寵章體予至懷往欽成命所請宜不許仍斷來章

蘇魏公文集卷二十四

欽定四庫全書

蘇魏公文集卷二十五

宋蘇頌撰

內制

賜太師文彥博辭免恩命不允批答

省表具之朕之祀明堂也蓋奉遵於先憲卿之相仁祖也預講定於大儀旌嘉顯相之勞抑有故常之典眷言元老特峻寵章惟是泛恩豈爲異數何執謙之彌固以遜爵而爲言𨿽受命益恭有古賢之茂範而尊師重傅蓋朕意之所期宜體至懷卽膺褒策所請宜不允

不許批答

覽表具之古聖王之治天下也貴徳而尙老所以篤君親之義而崇忠厚之風卿輔相四朝向用五福謨明弼諧則臯陶伯益乃其比康寧壽考𨿽太公衛武無以加人所具瞻有如巖石爰因大霈是用褒尊毋煩謙執之堅深體眷毗之意所請宜不許

賜文彥博上第二表辭免恩命不允斷來章批答

省表具之朕嘗觀周漢之君皆有耆老之佐畢公之弼亮四世桓榮之尊爲五更恩禮所加可謂盛矣卿道徳名世文武濟時輔相我祖宗逮玆四紀左右我文母不愧前人因宗祀以推恩蓋舊章之當爾未爲異禮夫何足辭𨿽勤慤之誠見於累牘而神明之惠難徇至懷宜略謙防往欽新命所請宜不允仍斷來章

不許批答

覽表具之卿以經緯之髙才爲廊廟之重器權衡百職柱石四朝輔成王業如周公奉行故事如魏相功名兩極恭愼罙加近以鴻祀禮成湛恩云施乃眷元老再推寵章加進戶封抑惟常典懇辭名級再抗封章惟嘆褒之在懷固循從之莫遂其體隆眷亟往欽承所請宜不許仍斷來章

賜李瑋苗授上第一表辭免恩命不允批答

省表具之昔仁宗之祀明堂也復希闊不講之典故推恩特異今朕之躬大饗也用郊丘三嵗之制故行慶有常而卿以節制之崇領郡牧之寄預顯相之列增加封食抑惟舊章胡然遜辭蓋出謙重已行之命宜卽欽承所請宜不允

不許批答

覽表具之國家敬恭神事祗率舊章三嵗親祠禮莫爲重四海來祭物無不共方仲辛之禮成推大澤以云布凡百卿士普同慶休矧乃殿邦之賢侍祠之官位爲節制之重爰加大命以廣靈休適觀奏封尙蘄遜避言綸已布寢罷固難所請宜不許

賜平海軍節度使駙馬都尉李瑋上第二表辭免恩命不允斷來章批答

省表具之朕稱秩元祀事天承親欽翼溫恭備盡誠孝推廣神惠霈及邇遐以卿外館之親陪祀惟恪增之邑賦之廣益以眞食之多胡然克謙欲遜光寵披閱來奏不忘嘆嘉莫遂允兪宜卽欽受所請宜不允仍斷來章

不許斷來章批答

覽奏具之卿素蘊才猷復聨姻戚早膺節制之寵久奉內朝之班陪預宗祈勤恭夙夜逮告成於盛禮爰推錫於渙恩增衍戶封蓋出常典遽閱需章之奏極陳遜避之辭𨿽嘉乃誠固難如請所請宜不許仍斷來章賜新除中書侍郎傅堯兪辭免恩命不允斷來章批答

省表具之朕咨用柄臣以輔臺徳惟賢是任豈計素資卿歷事四朝早著謨明之效載總六職屢觀典領之能右省近司方得君重是宜攄發於素蘊助予宣布於政條乃執謙防尙辭寵命姑體至眷亟就新班所請宜不允仍斷來章

不許斷來章批答

覽表具之卿早以時望仕於顯塗內之臺省之煩外之州使之劇宣力滋久稱譽日聞擢陞右弼之聨且專內史之務贊揚命令實賴猷爲不必固辭重違予意所請宜不許仍斷來章

口宣

賜新除中大夫同知樞宻院事趙瞻辭免恩命不允斷來章批答口宣

有勅卿自聨基宥屢告謀猷朕嘉爾勞擢進厥位毋煩固避其卽欽承

賜新除中大夫守尙書左丞韓忠彥辭免恩命不允斷來章批答口宣

有勅卿人地並髙才謀巳試擢登左轄允葉僉諧其卽欽承用副虛竚

賜新除中大夫守尙書右丞許將辭免恩命不允斷來章批答口宣

有勅卿文雅望隆猷爲效著擢其材實寘在省綱卿其勿辭趣宜就職

賜皇叔徐王顥生日禮物口宣

有勅卿惟叔父之尊位冠宗藩之首處家自得樂聞爲善之言誕日載臨禮有匪頒之式丕承異數茂集繁禧

宣召新除內翰蘇轍入院口宣

有勅卿儒學名家賢科特起試之左戶巳彰周敏之才擢在內庭更竚論思之益亟趨嚴直用副虛懷

賜大遼賀坤成節人使銀鈔鑼等口宣

有勅卿等肅將使指慶誕節之屆辰修講鄰歡弭聘旃而伊始式頒器服之品用助寢興之勤

班荊館賜大遼賀坤成節國信使副到闕酒果口宣

有勅卿等張旃修聘涉悠道以良勤夙駕趨朝次近郊而伊始載頒醪核式示眷懷

賜皇叔祖宗景以下罷散坤成節道塲香酒果口宣

有勅卿等國之宗英慶逢誕節集竺幹之勝利祝文母之永年載認傾輸特加錫予

賜殿前副都指揮使苗授以下罷散坤成節道塲香酒果口宣

有勅卿等提兵之要宿衛於朝遘崇慶之誕辰演迦文之宻義助玆贊祝宜有頒宣

賜駙馬都尉李瑋以下罷散坤成節道塲香酒果口宣

有勅聖母誕辰幅員同慶乃眷列侯之貴共祈萬壽之祥旣集勝緣特加蕃錫

就驛賜大遼賀坤成節人使內中酒果口宣

有勅卿等肅馳使乘言戾都亭載惟行李之勤特出醪羞之錫少將恩意式示眷私

坤成節就驛賜於闐國進奉人禦筵口宣

有勅汝等貢琛向闕就館歷時慶逢載誕之辰禮厚示慈之燕想承恩渥共集歡榮

班荊館賜大遼賀坤成節人使回程酒果口宣

有勅卿等巳竣使事言趣歸程方飲餞於都門宜寵頒於燕品少勤履跋式示恩章

賜殿前指揮使劉昌祚赴闕沿路茶藥口宣

有勅卿夙戒輕車逺趨召節惟闗河之跋履冒風露之淒淸特頒茗餌之良用慰道塗之久

就驛賜於闐國進奉人朝辭禦筵口宣

有勅汝等逺馳驛傳致貢風宜逮玆旋軫之期特有加籩之惠用勤行李式示恩私

賜皇弟祁國公偲生日禮物口宣

有勅卿以介弟之愛胙諸公之封屬秋仲始生之辰加康侯庶錫之寵服予恩數增爾壽祺

賜劉昌祚辭免恩命不允批答口宣

有勅卿師帥之才稔於眾聽殿巖之職蓋以次遷𨿽嘉避寵之誠難返已行之命

賜劉昌祚辭免恩命斷章批答口宣

有勅提禁旅於殿中分節旄於閫外爰擢才望並付事權無用固辭以稽成命

送伴賀興龍節使副沿路與賀正旦人使相見傳宣撫問口宣

有勅卿等張旃入境頓節在塗方匽薄於寒風想勤勞於次舎特加恩諭少卹於行

送伴賀興龍節使副沿路與接伴賀正旦使副相見傳宣撫問口宣

有勅卿等講修鄰聘馳邁使華適臨凝冽之辰少勤行李之役爰加問勞用慰道途

閤門賜平章軍國重事文彥博加恩告口宣

有勅合宮展采巳畢帝禋涓日告庭卽頒顯冊帝師國老恩數惟優就錫綸函用昭眷禮

閤門賜宰相呂大防加恩告口宣

有勅季秋歷吉太室肇禋翕受繁祉霈爲大澤眷言上宰首舉慶章就錫命書往欽神惠

閤門賜徐王加恩告口宣

有勅朕防恭大祀對越上神縟禮告成湛恩溥浹眷言叔父之貴特崇命數之優巳告大庭往欽惠渥

閤門賜嗣濮王宗暉郡王宗隠宗愈國公宗楚宗祐加恩告口宣

有勅總章禋祀翕受純禧端闕頒常卽孚霈澤眷宗藩之尊屬加采邑之戶封就賜恩書用昭禮遇

閤門賜殿前副都指揮使劉昌祚加恩告口宣

有勅祭有大澤以惠庶工乃眷帥臣寵加爵命明庭大告僉言允諧賜以命書宜卽祗受

閤門賜節度李瑋加恩告口宣

有勅竣祠陽館發號雉庭眷言外館之親列在秉旄之著巳頒渥典孚告外朝往其欽承副予恩意

白溝驛賜大遼賀興龍節人使禦筵並傳宣撫問口宣

有勅卿等使傳及闗人在界眷言跋涉宜安少休爰錫燕觴用勤行李

賜太師平章軍國重事文彥博上第一表辭免恩命不允批答口宣

有勅熈事備成中外防福眷言冢弼恩有常均用廣神休不爲異數𨿽嘉謙抑難卽徇從

賜太師文彥博第二表不允斷來章批答口宣

有勅大祀推恩首褒元老需章避寵罙認至懷蓋惟神惠之祥宜自公臺而始其卽膺受無煩再三

賜皇伯祖嗣濮王宗暉皇叔祖華原郡王宗愈安康郡王宗隠鞏國公宗祐鄖國公宗楚上第一表辭免加恩不允批答口宣

有勅祭有惠澤命巳告庭眷彼宗英進加封戶何其謙挹而欲遜辭𨿽嘉乃誠難從所欲

不允斷章批答口宣

有勅訖成大報翕受純禧誕舉慶恩用褒近戚封章再上謙巽罙堅成命已行至誠難徇

賜門下侍郎孫固中書侍郎劉摯同知樞宻院事趙瞻尙書左丞韓忠彥右丞許將上第一表辭免恩命不允斷來章批答口宣

有勅卿典儀奉祀極齋愼之勤恭益地推恩示神休之溥博玆惟惠澤奚必遜辭宜卽欽承毋稽成命

賜皇弟大寧郡王佖遂寧郡王佶咸寧郡王俁普寧郡王似祁國公偲上第二表不允斷來章批答

有勅朕逆釐上神灑澤綿宇方舉褒親之命再觀避寵之章𨿽諒衝懷難從至請宜卽祗受不必再三

賜殿前副都指揮使劉昌祚保康軍節度使苗授上第二表辭免恩命不允斷來章批答口宣

有勅近緣宗祀誕布慶恩眷彼帥臣朝有褒典再披奏幅過守謙沖命巳告庭理難從欲

賜平海軍節度使駙馬都尉李瑋上第一表辭免恩命不允批答口宣

有勅霈神之澤禮典具存辭寵之言謙防乃過惟爾近戚宜被徽章勿固避辭往卽祗受

賜皇伯祖嗣濮王宗暉生日禮物口宣

有勅卿賢世嗣封主大邦之宗事陽爻將復記載誕之初辰就頒車服之儀用助門閭之慶服玆寵數祝以壽康

賜太師文彥博乞致仕不允批答口宣

有勅眷惟元老位爲師臣忽覽封章復欲去位矧方倚重無至多言

賜太師文彥博生日禮物口宣

有勅帝師國宰誕日載臨尊酒燕肴寵頒加厚體玆眷禮續爾壽祺

雄州撫問大遼賀興龍節使副口宣

有勅卿等鄰邦修好使傳在塗方涉沍寒少休次舎想惟安適深副眷懷

趙州賜大遼皇帝賀興龍節使副茶藥口宣

有勅卿等修塗於邁華傳良勤眷方冒於風霜命往頒於茗餌節宣其气玆有助焉

賜皇弟遂寧郡王生日禮物口宣

有勅眷彼維城之貴時予同气之親良月就盈初生在旦備物加賜俾壽而昌

蘇魏公文集卷二十五

欽定四庫全書

蘇魏公文集卷二十六

宋蘇頌撰

內制

撫問資政殿學士光祿大夫知定州張璪口宣

有勅卿頃避政機出臨邊閫適及嚴凝之序方勤宣布之宜諒協綏康良深睠矚

撫問觀文殿學士知潁昌府範純仁口宣

有勅卿近辭柄弼出屏圻封鎭綏一方翕受多福特加問勞式慰晤思

白溝驛賜大遼賀正旦人使禦筵兼宣撫問口宣

有勅卿等聘旃將命修塗方冒於風霜郵館迓賓式燕少勤於行李諒惟安適深副眷懷

撫問知河南府李淸臣知永興軍韓縝口宣

有勅卿輟自近班出分外寄嵗聿雲暮職思其憂宜愼節宣以副眷矚

撫問陜西轉運使副兼涇原秦鳳熈河蘭岷路緣邊臣寮及賜諸軍特支口宣

有勅【卿汝】等出司外服恪守官經職事少勞嵗寒匪懈更宜愼護副我眷懷

相州賜大遼賀興龍節使副禦筵口宣

有勅卿等肅將使指嗣講鄰歡衝冒風霜暫休傳舎特頒燕衎少勞車徒

冬節就驛賜阿里骨進奉人禦筵口宣

有勅汝等恭修方貢適憩都亭爰臨長至之辰宜集多祥之慶就頒燕禮以示恩私

班荊館賜大遼賀興龍節人使到闕禦筵口宣

有勅卿等使傳斯來都門少止念驅馳於郵置正匽薄於風霜特賜燕肴聊勤徒禦

班荊館賜大遼賀正旦人使到闕禦筵口宣

有勅卿等肅將聘禮來慶嵗元眷言行李之勤已及甸圻之近特陳郊勞俾洽歡娯

相州賜大遼賀正旦人使回程禦筵口宣

有勅卿等展幣元正巳終於使事回轅北道再歷於防藩燕以示慈行宜少止

賜河北西路諸軍春季銀鞋兼傳宣撫問臣寮將校口宣

有勅【卿汝】等封疆之守夙夜在公各效爾勞想無他苦以時賜予示我眷懷

賜門下侍郎劉摯辭免恩命不允斷來章批答口宣

有勅卿邦之俊傑仕歷省臺黃闥論思政機委屬亟祗成命以副僉言

賜知樞宻院孫固辭免恩命不允斷來章批答口宣

有勅卿樞庭宿望復冠舊班言綍旣行允副僉屬宜亟就位毋或堅辭

賜新除中書侍郎傅堯兪辭免恩命不允斷來章批答口宣

有勅比圖時望登用雋良副貳西臺預聞大政毋煩多避以副僉諧

瀛州賜大遼賀正旦人使回程禦筵口宣

有勅卿等聘儀旣巳方餙於歸鞍春律尙寒載馳於北道少畱徒禦就錫燕歡

賜大遼賀興龍節使副銀防鑼等口宣

有勅卿等建旜來曁授館云初乃眷寢興之勤特加服器之錫式將禮意用表恩私

賜皇伯嗣濮王宗暉以下罷散興龍節道塲香酒果口宣

有勅卿宗室近親朝班上列遘丹陵之誕日崇西竺之勝因嘉乃精衷錫玆宴品

賜大遼賀興龍節人使辭訖酒果口宣

有勅卿等修聘成儀北轅有日言念道塗之邈良多槖載之勞爰卽賓郵少陳宴餞

班荊館賜大遼賀興龍節人使回程禦筵口宣

有勅卿等使節遐徵聘儀畢奏屬歸驂之戒旦聊供帳以餞行宜卽郊亭少畱車馭

賜宰臣以下罷散興龍節道塲尙書省禦筵酒果口宣

有勅簪纓昕集共慶誕辰觴豆旅陳式頒宴禮載加醪果之賜用助獻酬之歡

玉津園賜大遼賀興龍節人使射弓例物口宣

有勅射以觀徳旣集賓筵樂且有儀必資器備爰加寵賚用助和興

班荊館賜大遼賀興龍節人使回程酒果口宣

有勅卿等拭玉成儀回轅戒道屬冒逺衝寒之始備析酲可口之珍聊用頒霑庶昭禮意

賜大遼賀興龍節人使內中酒果口宣

有勅卿等持節玆來授館旣定屬風霜之加凜資飲餌之輔和頒錫有加恩意斯厚

賜大遼賀興龍節人使內中酒果口宣

有勅使造朝巳達仁鄰之好郵亭茇舎方休車從之勞錫以珍甘助乎燕適

興龍節就驛賜阿里骨等進奉人禦筵口宣

有勅汝等逺持嵗貢慶我誕辰憩郵館以少休造王庭而惟恪特頒宴飲用慰勤勞

賜大遼賀興龍節人使回朝辭訖歸驛禦筵口宣

有勅卿等誕辰展慶巳導於鄰歡使傳言歸載頒於燕防少延行館冀肅多儀

班荊館賜大遼賀正旦人使到闕酒果口宣

有勅元正肆防鄰聘通歡眷使乘之馳郵憩都亭而頓節言頒尊豆少勞車徒

賜皇弟普寧郡王似生日禮物口宣

有勅卿予之介弟早席王封當載育之令辰有匪頒之寵數膺玆惠渥集乃善祥

賜大遼賀正旦人使防鑼唾盂盂子錦被褥等口宣

有勅卿等逺持聘幣來慶春朝方少憩於都亭宜有資於器服特加頒錫用助寢興

皇帝禦大慶殿受朝賀畢宣勞將士等口宣

有勅朕以元正協吉正寧受朝眷惟拱衛之聨咸預執陳之列亦旣竣事宜各番休將士等好在否

撫問成都府利州等路臣寮口宣

有勅【卿汝】等分寄藩方思憂職守逮此凝嚴之想多夙暮之勞宜各安彊副我眷委

賜大遼賀正旦人使春幡勝口宣

有勅靑陽司啟芳嵗發春節物惟華風宜所紀特頒使介俾襲時休

賜大遼賀正旦使副嵗除日酒果口宣

有勅嵗律崢嶸天時凜冽眷使華之授館講聘好以肄儀錫以醴肴少資燕飲

正月三日賜大遼賀正旦使副內中酒果口宣

有勅春朝協吉鄰使講儀旣已事於聘珪宜分頒於燕實少安攸館庶協多歡

送伴正旦使副沿路與北朝生辰正旦使副相見傳宣撫問口宣

有勅卿等聘圭巳事夙駕言歸涉道路之悠長值風霜之匽薄眷惟行役各協康休

玉津園賜大遼賀正旦人使射弓例物口宣

有勅宴以勞賓射以觀徳旣嘉弓矢之審固宜有器服之匪頒豈特旌能亦將成禮

正旦日賜大遼賀正旦人使酒果口宣

有勅卿等慶臨元朔使講鄰歡旣夙退於館垣特分頒於醴實況玆寒栗少助燕休

雄州賜大遼賀正旦人使回程禦筵口宣

有勅卿等使事旣畢歸轅巳遙將馳度於亭宜少畱於星節特頒燕飲用慰道塗

正月六日賜大遼賀正旦人使朝辭訖歸驛禦筵口宣

有勅卿等拭圭展幣巳畢聘儀還軫辦嚴特頒餞禮惟是燕肴之具少勤徒禦之行

賜大遼賀正旦人使正月一日就驛禦筵口宣

有勅元正節屆鄰聘禮成眷使節之方休卽館垣而延竚佳辰共慶樂飲攸宜

賜大遼賀正旦使副朝辭酒果口宣

有勅卿等鄰聘已修陛辭云畢道途之役方促歸軒樽豆之珍少資飲禦

班荊館賜大遼賀正旦人使回程禦筵口宣

有勅卿等三朝之慶巳道鄰歡四牡之歸特頒餞禮少延衎樂式示私恩

班荊館賜大遼賀正旦人使回程酒果口宣

有勅聘儀云畢使馭言歸歷近甸以戒行冒餘寒而涉逺芳醪美實載用頒霑

外國書

皇帝達太皇太后回大遼皇帝賀坤成節書

七月日侄孫大宋皇帝謹致書於叔祖大遼聖文神武全功大略聰仁睿孝天祐皇帝闕下執炬乘時遘親闈之誕日占書講信欽鄰國之儀巳恭達於慈顏俾復修於報禮其爲感懌未易敷宣今保靜軍節度使蕭寅等回專奉書陳謝不宣謹白

皇帝回大遼皇帝問書

玉律回秋寶鄰修好因乘軺之使介窺溢幅之書詞方履初涼克綏繁祉更祈頥護用協願言

皇帝達太皇太后賀大遼皇帝正旦書

正月一日侄孫大宋皇帝謹致書於叔祖大遼聖文神武全功大略聰仁睿孝天祐皇帝闕下履正嵗之元逺修於鄰好稟慈闈之訓嗣講於慶儀使指於行幣將其意冀迎福嘏式協願言今差右朝議大夫試右諫議大夫柱國南陽縣開國子食邑五百戶賜紫金魚袋韓正彥供備庫使兼閤門通事舎人上騎都尉金鄕縣開國男食邑三百戶曹防充太皇太后正旦國信使副有少禮物具諸別幅專奉書陳賀不宣

皇帝賀大遼皇帝正旦書

正月之吉繼惇睦於鄰歡維春之初庶導迎於壽祉耑馳使介往致幣儀欣祝惟深諭言靡罄

皇帝回大遼皇帝賀正旦書

正月日侄孫大宋皇帝謹致書於叔祖大遼聖文神武全功大略聰仁睿孝天祐皇帝闕下嵗更四气之端禮慶三朝之防鄰邦講好載馳使乘之華函牘摛辭兼致幣儀之厚緬惟眷睦苐切感欣今長寧軍節度使耶律寛等回專奉書陳謝不宣謹白

皇帝達太皇太后回大遼皇帝賀正旦書

月正元日嵗祥允集於春朝國寶善鄰書問兼陳於慈幄恭因省侍具達音辭感懌之懷言文防旣

皇帝回大遼皇帝賀興龍節書

十二月日侄孫大宋皇帝謹致書於叔祖大遼聖文神武全功大略聰仁睿孝天祐皇帝闕下星回周紀適臨震夙之辰嵗聘講儀繼沐仁鄰之問特紆使指彌厚世歡欣感之深諭言莫究今奉國軍節度使耶律常等回專奉書陳謝不宣謹白

皇帝達太皇太后回大遼皇帝問書

誕節屆期承逺馳於信使榮函示好兼致問於慈闈尋因省侍之間具達講修之意永言感懌靡逮文陳

皇帝賜夏國主進奉賀正馬駝回詔

詔夏國主省所差人進奉賀正馬駝共一百頭匹事具悉春朝講禮外服輸忠走專使以來庭縶良蹄而在禦風宜所尙嵗貢靡愆省閱之餘嘉嘆良厚今回賜銀絹茶等具如別錄至可領也其差來人所賜物色亦具賜目故玆詔示想宜知悉春寒比平安好否書指不多及太皇太后賜夏國主進奉賀正馬駝回詔

詔夏國主覽所差人進奉賀正馬駝共一百頭匹事具悉眷惟列土之邦世奉勤王之職載臨元朔逺效貢珍羈地產之奇毛實天閒之外廏言觀備物益見輸忠今回賜銀絹茶等具如別錄至可領也其差來人所賜物色亦具賜目故玆詔示想宜知悉春寒比平安好否書指不多及

賜夏國主歷日詔

詔夏國主迎日推策校疎宻於一周欽象授時紀便程於四序眷言侯服作我翰垣爰錫小正之書俾興嗣嵗之務布宣於下共襲其祥今賜卿元祐五年曆日一卷至可領也故玆詔示想宜知悉冬寒比平安好否書指不多及

蘇魏公文集卷二十六

欽定四庫全書

蘇魏公文集卷二十七

宋蘇頌撰

內制

明堂奏告太廟八室冊文

維元祐四年嵗次己已九月戊辰朔十三日庚辰孝曽孫嗣皇帝臣某謹遣某官臣某敢昭告於僖祖文獻睿和皇帝伏以徳厚流光發祥自逺子孫萬世以顯以承顧惟眇躬克荷隆構季秋吉卜宗祀明堂前飭攸司祗嚴祼獻惟誠克孝庶或享之謹以嘉玉量幣柔毛剛鬛明粢薌合薌萁嘉蔬嘉薦淸酌式達至誠文懿皇后崔氏配尙饗

宣祖冊文

宣祖昭武睿聖皇帝伏以維天之命有開必先挺生眞人繼育神聖文謨武烈奄有多方式舉宗祀載懷祖徳先期備物用展孝思有菲惟羞至誠是達昭憲皇后杜氏配

太祖冊文

太祖啟運立極英武睿文神徳聖功至明大孝皇帝伏以運當五季天祐下民上聖膺期光宅四海削平多壘載張皇綱肆及菲涼獲承統業祗循祖武敢怠時思享嘗大庭前期祼獻遣臣攝事尙監玆誠孝惠皇后賀氏孝明皇后王氏孝章皇后宋氏配

太宗冊文

太宗至仁應道神功聖徳文武睿烈大明廣孝皇帝伏以武定天下文致太平盛徳成功重規疊矩子孫承繼方夏謐寧時維季秋霜露旣肅大庭宗祀淸廟告防祗薦苾芬用達誠懇率禮弗越維其右之淑徳皇后尹氏懿徳皇后符氏明徳皇后李氏元徳皇后李氏配

眞宗冊文

皇髙祖考眞宗膺符稽古成功讓徳文明武定章聖元孝皇帝伏以祖宗受命維皇繼之禮樂告成於時備矣保和戎狄勒崇岱宗治道粲然敷遺後嗣季秋大享夙展時思永言保之福祿攸降皇髙祖妣章懷皇后潘氏皇髙祖妣章穆皇后郭氏皇髙祖妣章獻明肅皇后劉氏皇髙祖妣章懿皇后李氏配

仁宗冊文

皇曽祖考仁宗體天法道極功全徳神文聖武睿哲明孝皇帝伏以崇道尙徳持盈守成四紀君臨萬方底定仁霑動植恩及蠻夷翼子謀孫後世永賴涓卜秋季祗事上神薦告宗祧用嚴孝享皇曽祖妣慈聖光獻皇后曹氏配

英宗冊文

皇祖考英宗體幹膺歷隆功盛徳憲文肅武睿神宣孝皇帝伏以昊天睠命文祖受之至徳升聞萬方歸往靈承前烈汔致隆平遹駿有聲用開厥後顧惟眇質獲嗣丕圖宗祀路庭陟配昭考聿嚴薦享用達衷精庶幾顧歆永綏福祿

神宗冊文

皇考神宗英文烈武聖孝皇帝伏以聖徳神功文經武緯臨禦四海十有九年修己安民仁霑恩洽肆惟寡昧荷玆燕貽大享總章祗修嚴配先辰薦祼庶達孝思表

皇帝宿齋第一日問太皇太后聖體表

臣某言齋幄端誠恭致總章之祀寢門問膳阻趨崇慶之朝定省以時晨昬在念仰惟興止彌固福禧

問皇太后聖體表

臣某言奉堂筵之大享預防齋居侍晨夕之溫顏少違慈幄興言視膳惟切馳誠愼禦太和益介丕祉

問太妃牋

某言禮嚴宗祀方防慮於精明躬逺慈顏闕問安於晨夕乃誠眷戀不捨斯須仰惟興居克保休福

皇帝齋宿第二日問太皇太后聖體表

臣某言合宮致孝禮先內外之齋西朝問安心結晨昬之戀迨玆越宿阻於承顏益禦天和永隆邦祉

問皇太后聖體表

臣某言交於神明將奉帝親之享思其志意載嚴祭祀之齋瞻望庭闈不遑朝夕仰惟比日燕禦安和

問皇太妃牋

臣言嚴父配天屬謹齋祠之恪晨羞夕膳少違就養之方宮閤非遙瞻言尢切屆玆霜序順履嵗祥

皇帝爲禮畢謝太皇太后表

臣某言肅若舊典大庭具舉於宗祈燕及皇天文母誕膺於繁祉惟是熈成之備率由慈訓之隆省侍非遙慶欣兼集

謝皇太后表

臣某言講三嵗親祠之典奉季秋大享之儀宗祀禰宮克配上帝遂慶成於熈事蓋承訓於親庭卽獲瞻承倍深慶豫

謝皇太妃牋

某言季秋仲辛大庭宗祀上帝是享文考配神惟鉅典之休成本慈躬之訓助卽還寧省竊抃衷悰

明堂禮畢奏謝內中諸殿閣三淸諸聖等表

伏以歷吉季秋展祠陽館躬執珪幣並享帝親荷神靈之顧歆蒙貺施之均溥永思昭報敢怠衷精

明堂禮畢奏謝內中欽先殿諸帝後表

伏以三嵗親祠國之大事合宮禋享月以季秋祗薦上神陟配昭考竭至誠於備物祈厚福於黎元荷天降祥已事如禮敢忘翼勵仰答靈休

諸帝後等陵奏謝明堂禮畢表

臣某言近以季秋仲辛明堂大享獲休成於熈事賴敷祐於明神言念貽謀【後云先慈】敢忘勵翼卽陵宮而展報冀冥鑑之丕昭恭達孝思永期福祚

明堂禮畢奏謝諸陵帝後表

伏以禮行世室遵嚴父配天之文澤布寰區遂協气祥風之應實孫謀之燕翼致熈事之備成顧惟眇衝敢忘祗率式陳薦報冀達精誠

明堂禮畢奏謝內外諸神廟嶽瀆等處表

伏以合神事於內朝聿嚴宗祀致燎煙於太一遂底熈成荷錫羨之降康實敷天之蒙福仰惟靈祐相此成儀是罄芳馨不忘貺施

明堂禮畢奏謝內外諸宮觀表

伏以大事在祀躬展享親之儀精意曰禋克遵配帝之典薦盥云畢神靈居歆汔此休成率繄衝貺爰致吉蠲之報永孚穹昊之休

永厚陵等處泥皮墜落修完奏告懿徳皇后英宗皇帝表

臣某言伏以式瞻陵闕近在都圻嵗月屢遷風雨攸斁禮有增飾工用圬墁興事之辰不敢不告臣無任精防激切之至謹差某官某奉表奏告以聞臣某誠惶誠懇頓首頓首謹言

元祐四年十月日孝孫嗣皇帝臣某上奏永昌陵下宮前殿廊屋等處疎漏奏告太祖皇帝表

臣某言伏以祗奉崇陵式嚴閟宇嵗月滋久風攸侵慮摧剝於榱楹當繕完於土木恭因揆日敢告僝功臣無任精防激切之至謹差某官某奉表奏告以聞臣某誠惶誠懇頓首頓首謹言

元祐五年二月日孝曽孫嗣皇帝臣某上奏罷散朱表

臣某言近以霖不時原田寖害托居人上懼失農收罄精禱於天神冀廓淸於云族芳薫始薦霽景遽開荷陰隲之昭融致函生之泰豫有防報禮式竚監觀祈萬靈之降休俾庶証之時若益加嚴恪仰對明威

神宗皇帝忌辰朱表

臣某言永懷昭考遺弓劍以上賓始屬諱辰案科儀而殖福延企列眞之祐仰資仙馭之遊罙竭孝思防希防助謹奉表奏告以聞臣某誠惶誠懼頓首頓首謹言在外諸宮觀五嶽四瀆等處罷散明堂禮畢道場朱表

臣某言近者殊庭薦鬯太室升煙克成帝享之儀實賴淵宗之廕禮嚴昭報誠盡吉蠲仰依沖妙之功永祚丕平之運

坤成節奏告內中露香表

伏以祗荷慶靈協臻泰定適屆誕彌之吉載殫精慤之誠肅薦芬馨上通霄極庶回況施益向壽康

永昭陵神臺泥皮墜落奏告仁宗皇帝慈聖光獻皇后表

臣某言伏以陵寢崇嚴塈塗完宻偶玆摧圮卽用修墁敢祗告於祠庭冀克寧於神宇仰瞻如在尙鑑玆誠靑詞

中太一宮謝晴靑詞

嗣天子臣某謹遣某官臣某請道士三七人於太一宮開啟謝晴道場七晝夜罷散日設醮一座二千四百分位謹上啟元始天尊太上道君太一老君混元上徳皇帝近以常陰作沴滛彌旬下民其咨多稼將害因肅嚴於眞館期降格於昊穹精意上通膚云遽斂感不旋日實賴於神休嵗亦有秋敢忘於美報尙繄衝廕冀底登平無任懇倒之至謹詞

景靈宮天興殿雅飾了畢開光明奉安奏告聖祖禦容靑詞

維元祐四年嵗次己巳九月戊辰朔二十七日甲午嗣皇帝臣某謹遣昭宣使和州刺史內侍省內侍押班管勾景靈宮臣趙世長謹上啟聖祖上靈髙道九天司命保生天尊大帝伏以帝福萬世開景命於皇基道法自然奉眞儀於靖館屬載嚴於像飾用祗告於常居仰竚飆遊卽安防宇寧神斯在介祉無疆無任懇倒之至謹詞

西太一宮開啟神宗忌辰靑詞

維元祐五年嵗次庚午二月丙申朔五日庚子嗣天子臣某謹遣供備庫副使管勾西太一宮臣任克明請道士三七人於太一宮開啟神宗皇帝忌辰道場一月罷散日設周天大醮一座二千四百分位謹上啟元始天尊太上道君太上老君混元上徳皇帝伏以先皇厭世垂盛烈於無窮大道案科薦洪禧於罔極式臨諱日預叩眞乘庶憑齋禱之功永助仙遊之邈無任懇倒之至謹詞

中太一宮眞室殿開啟祈道場靑詞

維元祐五年嵗次庚午二月丙申朔二日丁酉嗣天子臣某謹遣入內內侍省東頭供奉官勾當龍圖天章寶文閣臣王綬請道士三七人於中太一宮眞室殿開啟祈道場謹上啟元始天尊太上道君太上老君混元上徳皇帝伏以春爲陽中萬物待資生之澤弗時若庶民懷焦亢之憂敢致潔於淸場用祈靈於眞室伏冀穹旻降鑑甘澍普霑獲五稼之丰登俾羣生之茂遂仰繄神貺克底時康無任懇倒之至謹詞

明堂前二日於景靈宮保寧閣上下分獻靑詞

維元祐四年嵗次己已九月戊辰朔十二日己卯嗣皇帝臣某謹遣翰林學士承防光祿大夫知制誥兼侍讀上護軍武功郡開國侯食邑一千二百戶臣蘇某謹上啟聖祖上靈髙道九天司命保生天尊大帝六位仙官伏以涓季秋之仲辛奉大庭之宗祀禋類上帝升配禰宮敢率祭儀恭陳薦禮無任懇倒之至謹詞

在外諸宮觀五嶽四瀆等處開啟謝明堂禮畢道場靑詞

維元祐四年嵗次己巳某月某朔某日某甲子嗣天子臣某謹遣某人請道士某人於江寧府茅山開啟明堂禮畢道場某日罷散日設醮一座二百四十分位謹上啟元始天尊太上道君太上老君混元上徳皇帝近以宗祀明堂克配上帝仰資衝廕遂底熈成敢遵科醮之儀昭達衷精之懇尙祈道妙敷祐邦圖庶臻泰定之祥永荷淸靈之貺

齋文

後苑華景亭開建謝晴齋文

維元祐四年嵗次己巳九月戊辰朔二日己巳皇帝遣入內內侍省內東頭供奉官勾當後苑譚扆等請僧三七人於後苑華景亭開建謝晴道場七晝夜近以屬秋成時恆若民憂害稼禮有禜門卽禁籞之華林辟只園之淨防覺慈垂祐陰沴遽消載嚴贊唄之儀用答休嘉之應庶蒙神貺永庇人天謹言

相國寺開啟謝晴道場齋文

皇帝遣某官某請僧三七人於大相國寺大殿上開啟謝晴道場七晝夜近以天作滛民閔有秋致禱仁祠式殫精意祈覺皇之垂祐庶氛祲以潛消不越匪朝遽升杲日丕顯諸方之應翕臻四气之和再辟淸場恭陳謝禮庶蒙善利永庇含靈

後苑華景亭開建祈齋文

維元祐五年嵗次庚午二月丙申朔二日丁酉皇帝遣入內內侍省內東頭供奉官管勾後苑譚扆等請僧三七人於後苑華景亭建祈道場伏以自冬䢐春稍闕滂沱之潤彼民望嵗深懷愆亢之虞爰仗佛乘仰祈神貺修舉六時之供導迎四序之和冀甘澤之霑濡俾嘉生之茂遂緬維大覺昭鑑丹誠謹言

五臺山等處謝齋文

維元祐五年嵗次庚午某月某朔某日某甲子皇帝遣入內內侍省內東頭供奉官李嗣元於五臺山請僧三七人開啟謝道場啟告於文殊菩薩近以气序愆陽冬春閔恭禱羣望祗叩覺慈惟善應之無方召至和而來格雷作解獲霑足於農疇力穡有秋遂慰安於民望敢忘至懇仰答鴻休謹言

祝文

五龍廟賜防應廟爲額祭告五龍之神祝文

維元祐四年嵗次己巳八月戊戌朔十日丁未皇帝謹遣某官某致祭於五龍之神伏以云行施實賴陰功廟食壇祠抑惟舊典粵瞻靈宇載飾崇堂方屬考成特加顯號神其安妥惠此黎元尙享

景靈宮天興殿雅飾了畢開光明奉安奏告聖祖禦容祝文

維元祐四年嵗次己巳九月戊辰朔二十七日甲午孝曽孫嗣皇帝臣某謹遣昭宣使和州刺史內侍省內侍押班臣趙世長敢昭告於皇髙祖考眞宗膺符稽古成功讓徳文明武定章聖元孝皇帝伏以靈徳在天豈忘處語時思有廟防奉衣冠屬增煥於晬儀冀卽安於寧宇恭陳薦告永譽燕詒尙享

五嶽四瀆等處祈雨祝文

維元祐五年嵗次庚午某月某朔某日某甲子皇帝某謹遣某官敢昭薦於東嶽天齊仁聖帝伏以春序方中驕陽爲沴托居人上深軫農收邈瞻靈祠防致精禱伏冀無方善應有渰上隮流膏澤而徧大田消祲氛而爲樂嵗敢申至懇仰荷神休尙享

防應廟安掛牌額奏告五龍之神祝文

維元祐五年嵗次庚午二月丙申朔二十八日癸亥皇帝謹遣左宣徳郎知開封府倉曹防軍公事史邈致祭於五龍之神伏以四靈之長時乘黙助於化工五方之神廟祀特崇於顯號載嚴棟宇式表題顏敢告就工冀蒙後應尙享

天地社稷宗廟宮觀等處祈雨靑詞祝文

維元祐五年嵗次庚午三月丙寅朔四日己巳嗣天子臣某謹遣太中大夫守尙書左僕射兼門下侍郎上柱國汲郡開國公食邑三千九百戶食實封一千戶臣呂大防敢昭告於昊天上帝伏以雨暘弗若稍愆六气之和穀麥未滋慮失三農之望托居人上祗畏天明防齋祓以致誠冀神靈之降祐霈滂沱之澤普浹原田廓氛祲之祥化爲樂嵗將俾動植均防福休尙享

在京防應廟等處祈雨齋祝文

維元祐五年嵗次庚午三月丙寅朔四日己巳皇帝謹遣朝奉大夫試尙書刑部侍郎上護軍河南縣開國男食邑三百戶賜紫金魚袋趙君錫恭告於五龍之神伏以驕陽爲沴時雨稍愆庶民其咨嘉種將槁仰憑神化垂卹黔黎合膚寸之云霈爲大澤育來牟之實登乃有年彌罄精衷恭期善應尙享

五嶽四瀆等處爲謝明堂禮畢祝文

維元祐四年嵗次己巳十月某朔某日某甲子皇帝某謹遣某官敢昭薦於東嶽天齊仁聖帝近以度堂格廟嚴父配天克成宗祀之儀實賴神靈之祐式修報禮祗秩祠宮冀錫純禧永庇蒸庶尙享

景靈宮分獻諸帝後祝文

維元祐四年嵗次己巳九月戊辰朔十二日己卯孝曽孫嗣皇帝臣某謹遣翰林學士朝奉郎知制誥上騎都尉賜紫金魚袋臣蘇轍敢昭薦於宣祖昭武睿聖皇帝伏以講三年之親祀將享合宮奉七世之宗祧式瞻原廟崇嚴文考陟配上神祗薦苾芬庶殫誠孝尙享

五嶽四瀆等處奏謝明堂禮畢祝文

維元祐四年嵗次己巳某月某朔某甲子皇帝某謹遣某官敢昭薦於東嶽天齊仁聖帝伏以卜吉季秋肇禋陽館旣成熈事實賴神休載欵嚴祠式陳報禮冀垂歆鑑永祐黎元尙享

景靈宮石橋安構欄子動土祭告里域眞官祝文

維元祐四年嵗次己已十一月丁卯朔二十八日甲午皇帝遣西京左藏庫使嘉州刺史入內內侍省押班管勾景靈宮梁惟簡致祭於里域眞官伏以崇嚴閟宇祕奉眞遊屬有欹摧再加完飾顧玆吉土主爾明神涓選嘉辰敢告興事尙享

蘇魏公文集卷二十七

欽定四庫全書

蘇魏公文集卷二十八

宋蘇頌撰

內制

正月一日皇帝禦大慶殿受文武百寮朝賀行上壽之儀樂章曲名

皇帝舉第一盞酒奏靈芝之曲

嘉端降靈應我皇徳神芝不根而植春秋三秀晝夜五色物播詩歌聲被金石

皇帝舉第二盞酒奏壽星之曲

倬彼見象於昭於天維南有極離丙之躔旣明且大應聖乘幹誕受景福億萬斯年

皇帝舉第三盞酒奏甘露之曲

零露雲英醴液和气凝津流甘委白飴泛柈杯珠聨竹栢天不愛道聖功允格

賀冬年節詞語

內中侍禦已下賀皇帝冬至詞語

伏以日南逺極驗景至於地中斗北中繩陽萌於物種福釐均被寰海攸同伏惟皇帝陛下盛徳膺期至仁禦宇堯云在望上當書物之祥禹璧惟輕獨念惜陰之貴宜民受祿羞耉惟君降玆有永之年嗣乃無疆之歷妾等幸逄休運獲禁庭仰瞻咫尺之顏願介厖洪之祚

太皇太后詞語

伏以八景朝元奉太防之遊宴五云辧物占魯觀之禨祥海防隆平宮闈泰豫伏惟太皇太后陛下功防化育道契淸寧神靈合謀與日還而斗轉晷景循度驗嵗美而物成黙而應天地之和靜以待陰陽之定保邦基而永固延福壽以無疆妾等備數宸闈聮榮婦職仰祝松椿之算但傾葵藿之心

皇太后詞語

伏以日淸臺景下盈於尺表陽生宻室气上應於飛灰萬國同休六宮均慶伏惟皇太后殿下徳隆軒曜道應坤元躬孝養於東朝內隆陰教推慈儀於正寧益懋聖功當七日來復之期膺萬壽無疆之慶妾等幸叨女職祗事掖庭奉觴共罄於歡心頌履敢傾於善禱內中侍禦巳下賀太皇太后年節詞語

伏以獻嵗發春肇三陽之交泰履端於始爲萬物之權輿防惟太皇太后陛下繼善體仁正心率下布徳行惠順時令而罔愆知人安民固邦基於不拔肇履維新之序更增有永之年妾等祗事宸闈幸逄聖治趨玉階而致禱祈寶歷之無疆

皇帝詞語

伏以嵗移木徳防天運之更端歷用夏時人正而謹始防惟皇帝陛下大明善照洪造無私不言而行四時靡愆消長正本而理萬事自致中和方嵗旦之薦祥宜天休之協吉妾等幸叨嬪禦獲宮庭仰瞻咫尺之顏願祝靈長之祚

皇太后詞語

伏以太蔟回律物萌震起之端招揺指寅時布寛和之令防惟皇太后殿下仁覆邦國徳配乾坤徽音不忘克嗣齊莊之美彤管有煒尢髙貞靜之風肇履端元倍迎釐祚妾等叨聮禁掖獲事宮闈敢同九禦之誠敬上萬年之壽

春帖子

皇帝詞六首

五言

其一

乘震司春令先天布政經人時頒鳯歷農事視龍星

其二

光宅唐堯日暄和太昊春徳如天溥愛性與帝同仁

其三

西昴昏當午諏訾旦在東聖君南面治常四星中

七言

其四

律管已當人統月斗杓初建孟陬辰新修元祐萬年曆今日才開第五春

其五

五時讀令王春禮大駕臨朝晉室儀東作西成皆有序欲民惇本使前知

其六

四時嘉節宴遊稀盛徳先從學士知毎嵗惟呈簇金帖新春不和防花詩

太皇太后閤六首

五言

其一

气至風條達陽升土墳盈蕓蕓生物遂兩兩泰階平

其二

聖詔頒寛大天恩徧邇遐雷風孚號令艸木動萌芽

其三

寶曆書推律春觴頌獻椒年年似今日三萬八千朝

七言

其四

冬後五旬逄嵗朔臘前三白徧民田朝來淑气先時至又見春秋大有年

其五

荊楚牛人敺厲气安丰棗臘祀蒼精聖朝𨿽舉前朝事不爲禳祈爲勸耕

其六

上壽春朝覲外庭詔恩不許防公卿卽時二史書謙徳只使羣官進姓名

皇太后閤六首

五言

其一

九扈方司啟潛陽已發春瑤觴進椒栢眉壽祝靈椿

其二

冬至四十六三陽生此辰帝令天下壽鑽燧教斯民

其三

晝景添宮漏慈闈念女功常時浴蠶日親到濯龍宮

七言

其四

東郊靑幘拜春廻迎得陽和次第來風向烏竿千里應气隨魚鑰九重開

其五

蓬萊殿裏春開宴長樂宮中帝奉親婦順母慈流美化萬方歌頌贊娥莘

其六

花影遲遲轉午陰漸聞宮栁變鳴禽休呈金防矜工巧但閱圖書鑑古今

皇太妃閤五首

五言

其一

愛敬承三殿慈柔化六宮常膺萬春祝永繼二南風

其二

甲觀翔云覆新宮晝漏長栁條初弄色梅蘂巳飄香

七言

其三

聖皇欽翼孝心存宮閤深沈母道尊初慶新陽生嶰律又聞淸蹕過堯門

其四

天下太平今有象宮中行樂但迎新萬年枝上看春色三素雲中望玉晨

其五

冰散瑤津波隠隠雪殘鳷鵲气蔥蔥新春遊豫祈民福紅傘雕輿從兩宮

夫人閤四首

五言

其一

曉漏催銀燭新春趂賀朝禦香煙馥鬱宮佩影飄颻

其二

嵗近寒風薄宮深愛日遲欲知春到處梅杏有新枝

七言

其三

良辰孟月長新陽和气中宵徧未央不待望春宮轉漏便趨崇慶殿稱觴

其四

君王崇儉化邦家禁掖承恩絕泰奢只擬討尋鉤盾籍何曽雕刻上林花

教坊作語

坤成節集英殿宴教坊詞

教坊致語

臣聞日在鶉火當東朝誕慶之辰班集鷺庭奉聖主惠慈之宴涼風之始至望陰魄之初生鏘洋金奏之和懇倒玉階之祝伏惟皇帝陛下繼天開統協帝重華休承六聖之謨日視三宮之膳堯仁舜孝本天性之少成禹度湯銘思日新而自戒伏惟太皇太后陛下乾坤合徳軒極儲神緫裁萬務之微保祐丕圖之固遐邇一於正寒暑平而三辰全中和致其誠天地位而萬物育屬千秋之啟瑞辟三殿以均恩鄰邦之使傳星馳絕域之貢琛麕至韶奏九成之曲人神以和嵩呼萬嵗之聲中外同樂臣濫居法部防聼輿言上祝天休敢進口號

口號

首秋初望斂階蓂侍宴千官供大庭法部重翻慈壽曲譯場初上貝多經寶鄰雙節遙馳傳玉塞重闗盡撤扄企望璇宮同祝聖天南已見老人星

勾合曲

涼風應律天地之气正中廣樂充庭金石之音載協望堯云之布濩延羲轡以舒遲上悅天顏教坊合曲

勾小兒隊

龍墀赫昈敞平樂之都雞唱紆余上章溝之晝漏爰命左觴之子防陳右翟之儀上奉宸歡教坊小兒入隊

隊名

咸英調帝樂象勺舞童裳

問小兒隊

燕惠方宣皇歡允洽集沂童而在列聼舜樂以來庭並當緫角之齡早肄結風之妙𨿽嘉儀矩未辧音辭進步天階各言爾志

小兒致語

臣聞厥初生民頌邰室興周之美豈樂飲酒歌武王在鎬之歡適遘慶辰盛陳燕禮伏惟皇帝陛下徳侔穹厚道繼羲軒丰宜日中萬物荷照臨之盛養以天下四方形孝愛之風當辰火之西流近陰靈之中宿紀神符於夢月錫嘉防於需云撃玉摐金奏葛天之八闋望云就日祝崇慶之萬年臣等齠齒無知禁坊綴籍願進交竿之藝預隨疊鼓之音未敢自專伏候進止

勾雜劇

鈞天廣樂方終萬舞之儀齊庭滑稽尙騁六章之辧瞻采眉之兌說當玉殿之風淸少停促節之繁式佇觀優之樂徐雅韻雜劇來歟

放小兒隊

髧髦就列聼儀鳯之純音霓袖回風盡翥鴻之妙態偃旌旣畢投言歸再拜天階相將好去

勾女童隊

徳能大於諸夏仰贊帝猷舞以行於八風佇觀樂節何彼淩波之侶來陳曳繭之工上助宸歡兩軍女童入隊

隊名

簮纓三殿集干羽兩階陳

問女童

淸商應律方歌旣醉之太平長袖趨庭共獻無疆之萬壽罄霞裙而霧集望蓂陛以葵傾必有剖陳一一敷奏

女童致語

妾聞祥雲入戶天開降聖之符湛露晞陽詩載燕賔之義屬金行之啟瞻玉輦之臨軒肴醳旅陳君臣胥樂伏惟皇帝陛下能哲而惠持盈守成廣庻績以釐工罄九圍而式命日致其孝承顏靡怠於晨昏嵗習其祥慶節繼頒於宴衎嘉秋成之告稔應坤徳之乘時觴禮九行盡獻酬之厚意封人三請祝福壽之多祥妾等適在初笄親逄盛際敢奏七盤之技交修八佾之行未敢自專伏候進止

勾雜劇

輕裾應節已觀蹈厲之工前部獻能防進俳諧之戱宮商徐引雜劇來歟

放女童隊

霓衣度曲隨戞敔以停音竿木逄塲騁隠辭而畢奏宜収逸綴用協多歡再拜天階相將好去

興龍節集英殿宴教坊詞

教坊致語

臣聞徳水澄淸表一人之命世需云宴樂薦萬壽之無疆仁鄰通二國之歡旦暮慶千齡之遇伏惟皇帝陛下亶聰稽古繼體膺期廣列聖之休聲奉東朝之慈保兵寢刑措邁帝王之髙功地平天成契君臣之胥樂載臨誕日躬禦廣庭王公獻甘露之觴法部奏承云之曲臣技非蒙瞽籍著工師聽立我蒸民之謡幸逄堯世有請祝聖人之語竊效華封瞻望宸嚴謹進口號

口號

赤龍應世季冬初上八開祥電繞樞金石宣和韶九奏乾坤薦壽嶽三呼善鄰兩使星軺集拱極千官蘂綬趨共捧堯鐘歌旣醉洋洋朝野正歡娛

勾合曲

八音克諧天地之和斯應百獸率舞人神之感攸同上奉宸歡教坊合曲

勾小兒隊

九奏和聲已洽鏗鏘之韻兩髦侲子咸知蹈詠之儀上奉宸顏教坊小兒入隊

隊名

子衿來鄭校長袖集虞階

問小兒隊

童裳兩兩初聞歌沛之音舞袂蹮蹮漸轉浴沂之態威顏咫尺廣樂諧和必有獻陳一一敷奏

小兒致語

臣聞日在北陸防日月之初躔天生聖人將天地之交泰適遘誕彌之旦防宣贊祝之誠伏惟皇帝陛下睿智有臨惇大成裕中昃每勤於聼政晨昏不懈於承顏學有緝熈於古先神功日就文以經緯於邦國睿問川流當九龍浴聖之辰覩萬玉盈庭之盛指南山而獻壽挹北斗以稱觴臣緫角無奇執旌就列願效婆娑之技庻形郁穆之風未敢自專伏候進止

勾雜劇

徳音感人盛樂稍更於節奏笑言近道前書亦紀於優辭方受景之初長奉宴慈而飾喜金絲徐韻雜劇來歟

放小兒隊

觀旅進於嚴塗式歌且舞旣畢陳於眾技宜詠而歸再拜天階相將好去

勾女童隊

分行颯沓飄然曳繭之姿應節紆余儼若交竿之狀羽旄在列鼓吹參和上奉皇歡兩軍女童入隊

隊名

七盤儀鳯集八佾防鸞翔

問女童隊

麟殿深沈遐想鈞天之奏霓衣揺曳言觀激楚之工進步宸庭悉陳來意

女童致語

妾聞瑤星虹渚啟皇王載誕之符金鏡露囊有臣庻交歡之禮惟是歌詩之詠流爲祝聖之詞伏惟皇帝陛下凝命穆淸儲神淵黙體乾坤健順之徳用致中和盡日月照臨之區咸歸化育斗位建丑帝司執權嘉辰協慶於冬成曼壽允符於地久妾猥聮綴兆擬贊睿神𨿽徳與天同詎發揚於仿佛而功由樂舞庻昭顯於毫分未敢自專伏候進止

勾雜劇

舜樂旣成尙少畱於八列齊諧喜隠猶附益於三章望天表之粹溫奏伶工之獻笑再賡雅韻雜劇來歟

放女童隊

圓步方趨逐雅音而畢奏飈回風轉宜退旅以言歸再拜彤墀相將好去

紫宸殿正旦宴教坊詞

教坊致語

臣聞气和而天地應慶集三朝燕飲而福祿來禮稱萬壽防仁鄰之講好嘉使介之在庭享禮畢陳宸歡允洽伏惟皇帝陛下膺圖禦世稽古承天孝治形於家邦仁風翔於海防馳王騖覇貫三代之質文遊凱步元任羣材之智勇凝成至治丕冒多方當春令之始和禦廣庭而肆防周魚在藻簪纓同愷樂之歌虞鳯儀韶金石播克諧之奏臣猥緣末藝獲造彤墀聆鈞天九奏之音如遊帝所效上林千人之唱竊抒蕪詞仰奉皇歡彊進口號

口號

惇牂開嵗斗回杓共慶元正視朔朝仗下法官陳禹防宴開平樂奏虞韶北邦膚使星持節近侍詞臣頌獻椒共效華封人吉語勤勤三請祝唐堯

勾合曲

千官雜遝廣樂鏗鏘方羲馭之晝延望天顏之豫悅引商刻羽擊玉摐金上奉宸慈教坊合曲

勾小兒隊

詩詠君徳樂舞後功允屬聖辰式資備物惟彼髫髦之侶將陳蹈厲之儀上悅天顏教坊小兒入隊

隊名

簫韶虞氏樂歌舞沛中兒

問小兒隊

春陽駘蕩雅奏諧和彼觽韘之分行逐羽旄而應節初如詠於沂水又若歌於沛風必有所陳盍言爾志

小兒致語

臣聞夏正孟月紀庻艸之權輿漢防春朝受四海之圖籍淸蹕臨朝而置酒通班拱極以稱觴仰贊休辰式陳盛樂伏惟皇帝陛下接千載之統題五精之期繩烈祖之燕詒奉慈闈之謀訓陶鈞萬類物無疵厲之傷玉燭四時气恊中和之應薦臨元朔夙講鄰歡禮食以勞於使人樂舞以飾乎燕喜臣等方當蒙穉欣遘泰辰𨿽童子之何知亦能蹈抃歌太平之旣醉欲效揄揚未敢自專伏候進止

勾雜劇

聽咸英之音備聞雅正觀優孟之戱佇獻俳諧綴兆少畱金絲徐韻上資兌悅雜劇來歟

放小兒隊

日移昳稷樂闋承云蹁蹮之態備陳獻笑之歡已畢徐収霓袂還斂羽旌再拜天階相將好去

祭文

故美人陳氏祭文

維元祐四年嵗次巳已七月巳已朔十九日丁亥皇帝遣延福宮使寜國軍節度觀察畱後入內內侍省副都知張茂則致祭於故美人陳氏之靈惟靈早以柔淑充尙宮闈稟賦不融痛傷何已奠以殽醴慰玆營魂尙享

故美人陳氏菆塗祭文

故美人陳氏之靈眷言柔範奄謝芳年爰卽菆塗特陳奠酌淑靈不昧尙或歆承尙享

故贈太師追封沂王曹佾啟殯祭文

維元祐四年嵗次已已十月丁酉朔十三日已酉皇帝遣中大夫試尙書吏部侍郎監防事範百祿等致祭於故贈太師追封沂王曹佾之靈惟靈奕世勲賢外門尊屬襲重侯累將之貴享上公王爵之榮居富貴而能謙處燕閒而自飬未登遐壽奄謝休辰將啟菆塗載深感愴陳薄酹用寄哀懷尙享

舉靈祭文

維元祐四年嵗次已已十月丁酉朔十八日甲寅皇帝遣中大夫試尙書吏部侍郎監防事範百祿等致祭於故贈太師追封沂王曹佾之靈惟靈親則舅家貴爲王爵四朝寵遇位極公侯三命謙恭福兼康壽遽収神於太素俄卜兆於佳城祖載有期盡傷斯至奠以殽醴慰玆營魂尙享

下事祭文

維元祐四年嵗次巳已十月丁酉朔三十日丙寅皇帝遣中大夫試尙書吏部侍郎監防事範百祿等致祭於故贈太師追封沂王曹佾之靈惟靈外戚賢王上公貴秩蕃朝出入克保令名富貴始終奄歸窀穸載涓良日式啟陰堂夙設奠筵庻殫防禮尙享

贈貴儀林氏祭文

維元祐五年嵗次庚午二月丙申朔十八日癸丑皇帝遣昭宣使康州防禦使入內內侍省副都知梁從吉致祭於贈貴儀林氏之靈惟靈粵自先朝入充九禦乃眷良家特承防顧詎謂嬪風奄先晨露將啟幽堂復增逺慕尙享

殯日墳祭文

維元祐五年嵗次庚午二月丙申朔十九日甲寅皇帝遣昭宣使康州防禦使入內內侍省副都知梁從吉致祭於贈貴儀林氏之靈惟靈婦徳之茂世冑之華防承先眷慶集王家芳年奄謝徳音不瑕殯宮設奠卹禮有加尙享

故蔡國長公主權前一夕夜祭文

維元祐五年嵗次庚午二月丙申朔十八日癸丑皇帝遣昭宣使惠州刺史入內內侍省押班馮宗道致祭於故蔡國長公主之靈有菀天孫承華椒掖粵在齠年遽淪月魄愛篤靡忘音徽永隔奠以淸觴慰玆厚穸尙享

故蔡國長公主墳祭文

維元祐五年嵗次庚午二月丙申朔十九日甲寅皇帝遣昭宣使惠州刺史入內內侍省押班馮宗道致祭於故蔡國長公主之靈惟靈分輝寶毓質禁庭瓊瑤夙茂蘭苕早零嗟我同气遘玆促齡嚴塗旣啟精魄攸寧尙享

蘇魏公文集卷二十八

欽定四庫全書

蘇魏公文集卷二十九

宋蘇頌撰

外制

中書試制詔三道

禦史中丞除河陽三城節度使制

門下中執法之官內以肅正於朝宷十連帥之任外以揔馭於藩方非有浚明之良曷膺柬注之命出爲屏翰特竣寵章具官某姿度淸夷學緼淵懿至言足以折眾論閎略足以慮四方詳試事爲寖觀明效頃擢才於禁侍俾長正於臺端伏奏靑蒲動協盡公之義繩違白簡時推司直之風朕方綏禦邇遐講求政實文武之道聖賢嘗述於弛張將帥之臣漢世亦求於左右眷盟津之壁壘控朔道之襟喉遂輟謨謀之賢往分節制之重授以戎律殿玆捍城於戲正色立朝爾旣得爲儒之效出封加等予方示注意之私論七徳宜先於安民長萬夫亦所以觀政只服休命益圖懋勲可

中書舍人除壽州觀察使制

勑唐制觀察使統領一道亷案列邦亦古牧伯之任也故大臣出鎭近侍剖符實更處焉其寄重矣近世以來居是職者止視其秩而不綜其治權任𨿽異而恩數益隆非得周才未嘗輕授具官某學洞幾先慮經世務頃以文章之髙第置諸淸切之通班七制坦明良多潤色之美諸儒論議咸服精通之才是用擢自禁塗出分方任畀以壽春之牙節撫於淮右之封疆爾其省觀民風勤求治效副予重外之寄佇乃宿官之成可

誡羣臣舉任必以賢詔

勑臯陶之謨於虞曰在知人在安民然則致治之原安民爲本欲黎民之安者非得其人而委之治則主澤靡宣欲人材之敍者非選於眾而舉所知則治功莫建聖賢相戒以爲至難故前世天子任大臣大臣擇長吏長吏辟屬僚皆所以同寅協恭上下交濟使野無遺逸之嘆而朝有明良之詠治之至也朕甚慕焉頃者屢詔中外之臣各舉賢能之士而進任雜遝愚哲混淆將何以副朕寤寐之求爲時楨幹之用重敷明訓使諭至懷自今被命薦才當官任使宜各思於公舉且彚別於人流牧民者必擇循良之方將領者務求精敢之類負學者須通於貫變辦事者可試於劇煩果得其人悉宜上達朕將試之以事觀其所長苟噐業之可嘉亦甄褒之何吝倘靡諧於公議則具有於憲章昔鄼侯成功鄂秋被進封之賞陳湯獲罪張勃蒙旣死之誅治古若斯前規可監咨爾有位勿忘盡公

皇族出官勑詞

牒奉勑自我祖宗惇敍邦族大則防封於爵土次則通籍於閨臺並畱京師參奉朝請然而世緒寖逺皇枝益蕃屬有親疏則防有隆殺才有賢否則祿有重輕今而一貫於周行是亦奚分於流別𨿽睦婣之道誠廣而徳施之義未周故廷臣數言宰司繼請謂宜定正限以等彛朕惟親戚之間經史有訓漢唐之世典故具存或以九族辧尊卑或以五宗紀逺近或聽推恩而分子弟或許自試而效才能或宗子之賢得從科舉或諸王之女自主婚姻盡前世之所行顧當今之未備況我朝制作動法先王豈宗室等差乃無定著因俾羣公之合議將爲一代之通規載攬奏封具陳條目以謂祖宗昭穆宜從世世之封王公子孫抑有親親之殺若乃服屬之旣竭洎於才藝之並優在隨噐以甄揚使當官而勉懋至於任子之令通婚之儀凡曰有司之常一用外官之法僉言旣允朕意何疑告於將來遂頒明命噫自義率祖旣殊升降之文因時制宜斯盡變通之利咨爾宗盟之眾固多博識之倫奉承新書當體朕意

翰林侍讀學士尙書禮部侍郎集賢殿修撰範鎭可依前官充翰林學士

勑學士職親地顯非他官之儗倫內則承宥命之權輿外則預淸閒之訪問向非明於國家之體與夫老於文學之流疇克周旋副我優待以爾具官某識通器逺內勁外和擢於儒林置在禁序書命西掖則辭訓已孚視艸北門則論思有助間嘗試以政事故使治於輔藩能平易而近民賦中和而樂職不待滿嵗召還近班眷久侍於經闈且垂成於廟史眾譽厥善朕嘉乃勤復咨鴻藻之華再入內庭之直夫惟號令之愼出獻納之資忠言成筆端澤布天下玆儒者之榮遇皆爾鎭之踐更益告猷爲用符眷倚可

觀文殿學士吏部尙書趙槪可太子少師致仕

勑夫起儒者而仕公卿享髙年而歸印綬功名寵祿輝煥於一時好徳康寧幾備於五福非夫吉履素茂聞望特隆克全始終蓋亦鮮矣以爾具官某躬秉一徳用兼數噐文章增典冊之美事業本經綸之才在仁祖英考之朝已推宿哲預機庭宰軸之議屢告嘉謨逮予纂承實輔初政方仰成而尊禮俄委柄而願閒作屏東州甫就燕林之適爲時大老尙期咨度之來而累章引年抗志彌篤倘諉以事豈曰優賢東儲六傅之班上臺三公之亞俾歸榮於裏第且遂志於養頥彌嗇太和益向遐壽玆朕所以勤勤於卿而不忘也可

侍禦史張紀可司封員外郎

勑具官某禦史紀綱之任治書謂之憲端南宮淸要之司左曹號爲華選惟是踐更之美實均出入之資以爾擢自文科屢登郡縣之最拔於逺守俾幹賦財之煩朕嘉其納忠置於言地自參持於臺務能振整於事綱方幅屢聞直繩無隠屬議言之應陟加閱實之旣優移進望郎之華且聮主爵之副宜欽承於渥命尙思告於謀猷行佇逺圖以副甄用可

屯田郎中權發遣三司度支判官吳幾復可都官郎中

勑具官某先皇帝嘗謂財計之司地要事叢艱於數易故於劇部爲擇佐僚且更久職之科以待不次之舉爾幾復實以干治應乎選求比聞坐曹最號辦職今有司按閱謂爾頃倅邊州課登優格自攺郎秩嵗滿三期較其在事之勤並應考功之令中都掌𨿽曰次遷支度均財尙仍故守惟爾經術足以飾吏文敏足以治煩益思逺猷用副甄擢可

都官郎中集賢校理吳彥先可司封郎中

勑具官某恭惟先帝畱意藝文以謂養育賢材莫先儒館因命丞弼並薦所知覆以文詞授之美職者蓋亦眾矣朕嗣位之始爾彥先應詔來上是用試爾內禁置於書林皆所以成先帝之美也今有司又言爾正秩郎內凡滿四期校其積勤甫應遷比是用畀爾主爵列於左曹亦所以旌服職之勞也夫賢者之於國家豈待爵祿而後勸惟玆敍進之法蓋亦功令之常爾其休承益懋逺業可

侍禦史呂景可司封員外郎

勑昔有唐之世由禦史而陞省郎者號爲淸選蓋以居紀綱之地則紏繩爲煩贊喉舌之司則典領爲重我得佳士俾之疊居以爾具官某文雅淸修端方勁正早仕州郡防能之譽聞於時其在朝廷獻納之言無所隠近召從於州棨俾復踐於臺端方倚忠規之良遽上年庸之最法當進秩寵以左曹所以厲風節之髙而副淸望之擢也昔劉向有言忠臣𨿽在甽畝猶不忘君矧爾踐歷淸塗進榮華省尙思往訓無忘納忠可

岐王府記室參軍尙書度支員外郎直史館李育可司封員外郎

勑具官某今夫仕郎官者以左曹爲貴升文館者以太史爲先向非大雅博達之倫不在優遷兼直之比選任之際良亦艱哉以爾早擢甲科薦遊書府召從方守置在王藩使吾親賢日聞道誼之益繄爾善識不懈討論之勤攬攸司之議年嘉奏課之應格進聮主爵之副以增望府之華漸履榮階益収後最可

翰林學士右諫議大夫知制誥滕甫可給事中充翰林侍讀學士知瀛州

勅朕柬求時彥登置近班內則預基命之謀外則委折衝之寄出處𨿽異眷遇實均方將詳試於事爲是用優加於寵數具官某文學足以濟時用論議足以輔朝猷升之掖垣則詞訓擅其美擢於憲座則啟沃盡其誠洎進直於復門益見推於善職朕以瀛闗藩防之要朔野災震之餘謀帥惟難得爾良重趙張之治京劇已擅宿名頗牧之在禁林宜膺閫寄對易金華之侍仍遷瑣闥之聮俾綏定於一方且盡防於諸將夫牧民貴乎安輯守邊務於威懷以爾敏明往必有裕佇聞職政之美用副虛懷之咨可

右諫議大夫李肅之可依前官充天章閣待制權知開封府

漢制以郡國二千石髙第者入守京兆故彈治輦下常爲得人矧予近序之賢久歷雄藩之寄委之尹正必有佳聲具官某生於名門素號敏達出將漕務入佐邦財心計有餘治績尢著近以河濵地變朔土民騷爾職撫邊疆日勤綏定繕完壁壘安輯民居曽不逾時克有成績是用陞云章祕近之列典王畿浩穰之都豈特旌寵於事勞抑亦佇觀於才美往膺殊渥毋替後勤可

虞部郎中張兌可比部郎中

勅具官某朕沿大比之制考庻官之成錄其治能進以秩等所以均恩於在位而示勸於至公也今有司以爾有宿官之勤應考課之令宜敍遷於郎列仍故守於州封往復休防益圖後最可

前屯田郎中王覺前殿中丞袁庭芝前著作佐郎侍其瑋可並舊官服闋

勅具官某等服勤效智早列周行銜卹去官近終喪紀日月云邁縞纎巳除宜還簮紱之榮來就班聮之次秩𨿽不攺命則維新勉思移孝之方以竚揚名之效可屯田員外郎李鑑可都官員外郎虞部員外郎黃宋卿可比部員外郎

勅具官某等古之在官者久而不遷故有三嵗大比之法今之從政者間或無職故議增年考課之令𨿽責實稍異而較勞則同以爾等夙以吏資置之朝序出敷民政並著事功攬賫伐之應條命推防而進秩勉圖來效副我甄褒可

職方員外郎董公彥可屯田郎中比部員外郎馬中庸可駕部員外郎屯田員外郎黎持正可都官員外郎國子博士司卞盛和仲可並虞部員外郎太子中捨張璯可殿中丞

勅具官某設官以等則眾職舉有勞者進則羣臣勸歷古爲治玆道實先以爾服在朝聮夙推幹裕嵗月之效甫臨比最之期閥閱之資亦應敍遷之典遞增美秩用奬久勤益念修方以圖來效可

駕部員外郎李茂先可虞部郎中屯田員外郎馮稹可都官員外郎虞部員外郎蔣僅可比部員外郎

勅具官某等昔有虞之熈眾功也九載而能否別周官之比羣吏也三年而治最陞夫授方任能效功書過久則實已廢速則賞或僣四嵗遷黜我得其中以爾等夙以吏資仕於朝廷自登郎選屢試政條率職之勤訖無曠事議年之課且應功書並進等於右曹示酬能於往效尙思懋勉無忘欽承可

前石州方山縣令王佐可著作佐郎前泗州盱眙縣令吳天常可睦州司法防軍前監溫州在城商稅務傅燮可並大理寺丞

勅具官某等久從掾令之職咸有幹亷之稱使者交章攸司覆實言爾最狀甫應遷科朕親禦便廷訾相其質可以才使因而敍遷進屬上臺之聮益思良吏之守可前權潤州觀察推官方仲謀前山南西道節度推官郭子彥可並大理寺丞前權虢州軍事推官譚仲衍可著作佐郎

勅具官某士之由選部而升京司者榮進之階漸也非計最如格未嘗輕授今薦者以爾有幹蠱之譽而有司又言應陟明之典臨引便坐擢爲王官爾其益思登進之艱終圖逺到之效副我甄任不亦休哉可

前賀州錄事防軍夏侯戡可太子中捨致仕

勅具官某方彊而進不能則止蓋仕者之常分也以爾服官累久視履寡尢來集銓臺願還王事其進宮坊之秩俾從鄕閈之居遂而宴休可謂光寵可

前祕書省校書郎胡行修可舊官服闋

勅具官某向從京省去執親喪當嵗月之再期屬縞纎之畢祭宜還舊次式漸榮階倘懷報徳之誠益念移忠之效可

太常少卿李獻卿遺表男景眞可試將作監主簿

勅某乃父任登朝列秩亞卿曹奄玆淪亡當有優卹以爾保家之秀俾霑延世之恩益愼操修克承余緖可皇城使向寶可貴州刺史依舊皇城使內殿崇班閤門祗候段充可內殿承制余依舊

勅具官某等夫爵祿班等所以待有勞之臣勞而不圖何以示勸爾等夙以精悍之質禦於疆候之衝能戢種酋稟信威令攬元臣之列削述成效以良多爰嘉乃勤遞增爾秩或視專城之守或承內著之聮俾以寵名益重邊圉並爲優異之典更佇撫綏之謀可

文思副使王慶可左藏庫使

勅具官某封疆之臣旣勤撫輯嵗月之勞宜有甄酬矧帥略之上功顧恩書而豈吝以爾早從武弁寖服使聮自擢守於邊城能悉心於戎務稔聞治最加有年勤就陞內使之聮不易舊符之寄益思來效以答寵榮可供備庫副使王諤可西京左藏庫副使

勅具官某內使之聮副介有等考課之序遷次惟優非其累勞豈應明陟以爾夙以才武服於禁廷數臨外局之繁方督中都之役校年庸而應最躐班等以陞華更厲爾能以稱斯寵可

前內殿承制李從吉可舊官服闋

勅具官某早登勇爵嘗效邊勞俄服親喪旣終祥祭奉追書而來集還舊次以參榮服內著之聮無忘厥守展四方之事佇集爾勞可

前隴州錄事防軍賈選可澶州別駕致仕

勅具官某服勞吏役歷職郡綱今以老而自言嘉其勤之有素俾參州佐之秩以爲鄕閭之榮旣遂爾私是亦優典可

涇州管內觀察使舒國公從式奏百姓醫人李詢可試國子四門助教不理選限

勅具官某嘗學禁方能通診法近宗侯之苦疾訪髙手以視調屬覧奏封具言爾力因其藥喜之應假以版授之榮只服新恩益勤善術可

回鶻進奉大使李延吉可右監門衛將軍

勅具官某代籍西安久陶於聲教職修方貢不替於忠純涉疆候以良勤防琛珍而逺至嘉其誠欵霈以恩章特陞環尹之聮俾重裔夷之觀罙思恭順以答寵嘉可

茭村族軍主李懷徳可本族都軍主

勅具官某屬者羌落內侵偏師外禦爾在捍邊之列自陳折首之功守帥爲言累勞可尙特推榮於命秩俾率厲於戎豪只服休恩弗忘忠藎可

蘇魏公文集卷二十九

欽定四庫全書

蘇魏公文集卷三十

宋蘇頌撰

外制

觀文殿學士兵部尙書知靑州歐陽修可檢校太保充宣徽南院使判太原府

勅國家規恢裔邊並建帥領惟河汾之一道搤獯狁之二垂爰咨衮路之賢往付並門之筦仍遷近府用壯奧藩以爾具官某道徳文章爲時矜式謀猷忠亮預政累朝自獲解於臺司已再更於郡寄委逺時柄爾𨿽樂於燕安尊任賢能朕豈忘於寤寐眷言大鹵方擇守臣俾從表海之邦就攺近邊之鎭班通四貴所以褒寵於舊勲節制諸戎所以倚成於外閫惟爾同寅之徳體予注意之隆亟卽新州毋辭逺略可

前戶部尙書防知政事張方平可依前官充觀文殿學士知河南府兼西京畱守司

勅三年之喪聖賢不可逾禮六職之任朝廷所以仰成粵予鼎飪之良近闋苴麻之制甫更中月當復通規就委居畱之權固無中外之間具官某蘊天人相與之學挺金石不移之心被遇累朝極淸崇於禁復逮予初政遂擢贊於鈞衡適告訏謨俄嬰鉅創服衰去位久深欒棘之情鑽燧變時已畢縞纎之祭矧任崇於體貎方渇佇於猷爲姑還革履之朝仍錫玉符之寄殿塗祕職蓋優異於老成洛宅中圻俾尹釐於王防是惟付畀之重式示眷毗之隆宜諒至懷往欽成命罙務同寅之守副玆注意之勤可

翰林學士右諫議大夫知制誥王陶可依前官充侍讀學士知蔡州

勅左右之臣內則參毗於國論屏翰之任外則綜輯於民經矧予禁復之賢屢啟偃藩之請特推寵數使遂宴安以爾具官某風節峻凝謀猷敏濟預兩朝之言責陪望苑之雋僚肆朕纂承間咨忠益典領臺閣嘉言日聞於前宣布中和惠問風傳於下入揔大計再登內庭方竚有爲之圖俄聞移疾之告懇辭事柄祈析州符旣重違於至誠姑爲擇於便郡陪京而近莫如淮右之優進職而行遂易金華之祕爾其敷施寛政迎導粹和神明泰寧則何恙而不已邦國順否當乃心而不忘深體眷懷尙期來譽可

翰林學士承防兼端明殿學士翰林侍讀學士給事中知制誥王珪可禮部侍郎

勅惟我仁祖享國永年盛徳成功將傳於萬世備言廣記必借於三長間咨博洽之材入預刋修之職筆削之載方覽奏篇之來感愴之餘良嘉善志之美以爾具官某文章髙第經濟閎才承密命於內庭屢聞忠益領諸儒於東觀甫就編研追書四紀之見聞大備一朝之典法言觀類例咸自裁成惟史氏之懋官有前書之舊比宗伯典禮天臺貳卿用旌善職之勤且慰述先之念欽玆寵渥體我眷懷可

翰林學士守尙書禮部侍郎範鎭可守尙書戶部侍郎

勅夫廣記備言之書編年繋日之史古稱善志時謂難才矧乎仁祖之聖徳神功一朝之文紀武律載述之任刋輯良勤旣克成於信書宜顯褒於直筆以爾具官某識通器逺學富文髙內庭嘉獻納之謨東觀預編摩之選發凡起例有古良史之風積思潛精成我一王之法奏篇甫上懋賞宜優中臺常伯之聮左戶地官之貳敍陞厥秩用奬爾勞往膺遷渥之華益竚猷爲之美可

尙書祠部員外郎充集賢校理陳繹可度支員外郎依舊充職

勅具官某昔揚雄稱太史遷所記謂之實錄然則實錄之名蓋取夫不虛美不隠惡而爲言也今夫紀一朝之典法事有巨細辭有詳略載述之際去取良艱必資眾才以禆闕漏以爾博學敏用久次詞林往行前言多識古義命討論於史觀助刊約於信書發例惟精奏篇益善序進望郎之秩且甄載筆之勤茂對寵章無忘勉懋可

昭宣使入內內侍省內侍副都知利州刺史充本州團練使張茂則可宣政使餘如故

勅先帝之史朕不敢輕自丞相至於儒館之士預其職者更五六人焉可謂重矣而又擇親信之臣以闗掌世務所以欲其謹嚴而無廢闕也以爾具官某端良矜恪久侍禁庭典領周旋備觀才致揔史闈之政令更嵗律之炎涼屬其成書嘉乃勤事寵進使名之美用增近序之華往服恩章益宣忠藎可

尙書刑部郎中充天章閣待制再任知渭州都總管經略安撫使蔡挺可右諫議大夫依前充天章閣待制令再任

勅朕以平涼之郊搤戎夏之要乃眷西顧每念謀帥之艱旣得其人良思責任之久就加顯命式壯塞垣以爾具官某時才敏明士論嘉美服朝之寵陟天臺禁閣者累年由陜而西更漕節將牙者三府矧自殿臨於藩隴益能控制於氐羌保鄣繕完士伍服習方倚保邊之重遽聞換郡之求𨿽諒乃誠尙難其代夫將帥戒乎數易夷狄畏乎宿名宜躐進於右坡俾重畱於外閫爾其體國深意毋憚久勤講邊善謀克終厥譽坐恢逺略用副眷懷可

屯田郎中張次立可都官郎中

勅具官某六書之學世久不傳文字舛僞通俗交錯非夫貫習於古詎能訂正於簡編以爾博學名聞潛郎嵗久遊心墳史之暇刻意蒼雅之餘典校鴻都旣復中經之備體章言字學多沿鏤版而失眞刋而定之成篇來上嘉其積思寵以一官往惟欽哉膺玆顯命可未復舊官人都官員外郎董經臣可職方員外郎

勅具官某或謂赦非公平之典然而在仕者或緣詿誤而寘於理非有寛宥則防良之士曷由而洗滌乎以爾向典方州縱逸有罪在法當黜度情非它屬逄慶霈之恩固有原官之比復還舊秩仍列淸郎毋以一眚之防而忽逺圖之效可

屯田員外郎鄭顗可都官員外郎太常博士陳紘可屯田員外郎祕書丞彭慥可太常博士

勅具官某士之通籍於朝而服職於外積累日久且四期矣旣克成於治效又能逭於過尢玆而不遷何用勸善以爾詞學中科選閥閱陞閨臺薦者稱其防勤有司上於課最咸應恩格宜有甄揚稍進一官之榮使有羣吏之勸體玆恩渥懋乃事功可

金部員外郎沈扶可司勲員外郎虞部員外郎張宗道可比部員外郎

勅閨臺之選昔重爲郎閥閱之優法當遷秩屬攸司之上課加在事之歷年用示恩褒具如令格以爾具官扶仕富吏資之敏任更使節之煩以爾具官宗道地承世冑之華職預計籌之佐咸有善狀應於最條況久陟於省闈宜遞陞於官次等功淸列司計右曹嘉爾有勞使之進拜茂對疇庸之命益思任責之艱可

屯田員外郎李景融等轉官

勅具官某南宮爲郎昔號淸要太宰計吏法有黜陞嘉上課之應條宜甄能而進秩以爾士科擢秀朝防參華涖官聞敏給之稱布政協亷良之善省闈承務蚤踐於六聮恩典陟明復遷於一等服我甄褒之渥勉思忠藎之誠可

祕書丞充三司勾當修造案公事孔嗣宗可太常博士餘如故

勅具官某夫列朝閨之籍𨿽以次遷參計省之僚本由才選閱乃年資之久嘉其治等之優所宜甄疇稍進班級以爾學緼充茂才資敏明試吏有勞知巳言狀寘之大農之屬亦旣宿官陞以奉常之聮聊用旌伐欽承奬擢之命益念忠良之爲可

國子博士李及可虞部員外郎

勅具官某仕宦至尙書郎者在古爲要今𨿽不涖省事徒假名秩顧其品列猶爲顯華以爾防名淸時通籍閨著入奉朝請出爲民官結課有司校勞累嵗擢進中臺之序玆爲近路之榮只服恩褒勉勤績用可

守殿中丞姚稱可國子博士

勅具官某國家校羣吏之勞有四載之比𨿽積日頗久而辧材益精苟非顯庸不在遷比以爾仕列通籍職更治民幹敏有聞循防可任爰覽計書之上當陞班著之榮只服恩華勉収治效可

前權大名府推官蘇轍可西京畱守推官

勅具官某富文敏學早擢秀科大對危言繼膺淸舉方講圖於才畫助寛析於計條遽有開陳願從補外復優參於賔幕且贊務於畱都旣遂爾私益思逺用可西京左藏庫副使髙遵裕可依舊西京左藏庫副使兼通事舍人

勅具官某惟上閤贊司之職蓋右列淸要之塗非夫材稱顯聞不得兼領以爾勲門華緒內使宿名久戍邊防克奮忠毅圖上方略嘗聞善謀守圄封疆方収逺績擢預典儀之秩用增武爵之榮益思盡規以答殊寵可

皇城副使桑湜可西京左藏庫使

勅具官某井絡之野畫爲二川帥節撫臨毎擇近班之彥兵防督防參咨內使之良以爾素練機鈐累更事任提兵隴右已著能名易地劍南薦分優寄仍進京司之長用光蜀道之行體我推恩更思竭節可

海州刺史充本州團練使王振可左千牛衛大將軍海州團練使

勅內領諸衛外揔團兵視武爵以甚髙非勞臣而弗處將優舊望使得兼榮以爾具官某拳勇之謀早司禁旅公忠之守屢試邊防閔其年事之侵思有華階之寵陞之環列仍彼使權旣遂處於安榮尙不忘於報稱可西京作坊使知忻州孫京可尙書虞部員外郎

勅具官某士之懷材抱器惟所以見用於時然後功名可兾豈有文武之異哉爾向列朝閨薦者謂爾通知四夷故易以內使之名而付以邊兵之寄屬時無事不克設施章言自陳願還故守郎官淸要復以命爾治人循法皆爾所宜惟其盡規乃有成效可

內殿承制王克昌可供備庫副使

勅具官某守邊之吏以綏靜爲功滿秩有勞寵褒何吝爾向由廷列往防蠻陬撫字之勤汔無曠累防平之守復逭過尢宜進秩於內司用甄能於逺效荷玆優典罙盡忠規可

內殿崇班任雍可內殿承制

勅具官某夫列職廷中秩視閨臺之貴提兵塞下任均師律之嚴皆右著之優遷非良才而靡稱以爾精剛之質久事周行積累之勤亦應比最特遷承於朝制仍往防於師屯益思盡忠乃克任事可

樞密院兵房主事李景先可吏房副承防

勅具官某宥密之嚴地均公府丞史之任職專吏門𨿽曰次遷尢爲遴擇以爾首公勤辦在事謹亷嘉積久於勤勞當進聮於曹務益宜欽愼思對恩榮可

東頭供奉官南永可內殿崇班

勅具官某內殿之列秩有二等皆通籍於朝閨而名乎樞府由三班吏以次遷者校其年資亦已久矣惟爾治效有應斯格擢陞近序所以甄勞罙堅瘁勤用稱恩奬

東頭供奉官竇世隆可率府率致仕

勅具官某七十致仕禮經之訓也爾爲吏有年飭躬寡悔顧筋力而難彊豈簪裳之可縈嘉其自陳宜有優寵陞以東儲之秩俾爲居裏之榮只服恩私足慰遲暮可奏舉人前權知防州節度推官張擇言等攺官

勅具官某等九卿之屬皆有丞佐視其閒要以爲等差非得防良不在玆選以爾等或詞科之秀或世緒之華試吏有勞薦章交至宜各因於資籍俾並列於京司被玆寵擢之優益念公忠之報可

奏舉人前杭州昌化縣令章蒙等攺著作佐郎

勅具官某在昔明世莫重親民之官肆我治朝爰開舉吏之法得人旣效懋賞必行以爾術業甚修亷方自表久從銓筦之調已試宰字之能累嵗有勞知已言狀擢序蘭臺之秩漸階鸞黨之榮益愼持操乃副甄奬可前權雄州防禦推官張天占前天平軍節度推官知遂州遂寧縣事韓繹前權府州軍事判官張禧可並大理寺丞

勅具官某等或決科從仕或延賞入官並有良吏之資外從諸侯之幕臺章言狀銓筦條勞辦職者敏幹可稱字民者拊循有效用擢王官之列且丞刑寺之聮勉思後勤勿渝素守可

試祕書省校書郎知海州海丰縣黃長裕可大理評事

勅具官某瀕海之郡去朝廷逺甚而冦賊乘險剽掠使民不得寧居斯長人者之所共病也以爾爲令於彼能勤厥官親格姦凶遂平宿黨擢升京寺之籍用勸才勞之臣往服優恩益圖後效可

太子少師致仕趙槪奏男光祿寺丞元緒可大理寺丞親孫大理評事嗣眞可光祿寺丞

勅具某官等大臣請老當推寵異之恩世嗣傳家爰錫顯揚之命以爾等蚤由門調並列京司屬我耆英歸休裏第特厚賞延之渥遞增祿秩之榮列卿之丞初仕爲貴宜勉遵於緒業庻能保於慶宗可

行太常寺奉禮郎席延年可行大理評事

勅具官某仕者世祿所以承家官以賞延是亦近古復沿考陟之比間有次遷之榮循致華階由此始矣爾之資履旣應於吏條國有彛章當陞於班等往承斯渥益念後勤可

丁憂人前寜州司戶防軍楊傳可特免持服充忠武軍節度推官同管勾鄜延路機宜文字

勅具官某親喪之重情不可違王事之嚴禮有權奪爾爲邊州掾以才略聞遭憂免官倚廬行服宜起腰於墨絰且陞宷於賔筵往典軍書而贊帥略毋堅爾卹當體在公可

文林郎守南康軍都昌縣令裴士章等職官知縣

勅具官某縣令之於民最親也一失其人則下有受敝自保任之法興而多以稱職聞者甄勞奬善其可廢乎惟爾之能實應玆選宜陞賔幕之秩再付邑章之榮爾其善撫元元克終厥問褒擢之典吾豈吝焉可

徳妃苗氏奏遇南郊乞親侄習進士苗仲淵可將作監主簿

勅某朕親祀郊丘布慶中外眷惟妃戚之族例有賞延之科而爾之諸姑職崇宮掖言爾有立祈寘仕階京籍起家勉思宦學可

儒林郎前幹寧軍司理防軍孟英可試大理評事

勅具官某爾從久選調歷職掾曹賫閥天官之銓試吏丞相之府事稱勤辦法應次遷姑從事於奧藩典支計於外府宜収課最竚副甄揚可

翰林傳寫待詔承務郎守少府監丞顏和可河中府榮河縣太寧廟令

勅具官某居工技之列擅冩照之能執事有年服勞可紀因自陳於暮齒願退居於祠官旣遂爾私宜勤厥守可

右班殿直孔竧可洺州別駕致仕

勅具官某爾爲吏有勞擢陞仕籍效官寡過進列廷班年未至而告休力不能而知止宜遷州佐之秩使遂退居之安旣適爾私是謂優渥可

登仕郎守利州文學趙象可利州司馬

勅具官某登名爲吏坐法奪官向敍散曹適逄大霈稍遷典午之秩庸示棄瑕之恩可

溪洞髙州四甲巡檢田守元男洪惟可銀酒監權充溪洞髙州四甲巡檢

勅具官某介於邊裔服我聲明屬乃父之云亡攬邊臣之列奏命爾襲職特示推恩美秩榮階並優於渥澤深溪重嶺就俾於邏循宜罄忠純用保寵祿可

河北都轉運司空名攝助教五道

勅漢法使民入粟縣官得以拜爵今爾以貨貲應募州郡得不推恩而奬勸之假秩一命俾爲爾榮益思良心以對甄渥可

磁州空名助教二道

勅某朕閔民阻饑遣使賑卹且俾土豪之入粟用助縣官之振窮爾財雄州閭義服鄰里來應募格願輸滯藏嘉其向勸之誠錫以甄旌之命尙安鄕校足爲寵光可

蘇魏公文集卷三十

欽定四庫全書

蘇魏公文集卷三十一

宋蘇頌撰

外制

右諫議大夫權禦史中丞呂誨可落禦史中丞依前官知鄧州

勅禦史之職所以表正朝位分判忠邪舉錯或違綱領疇寄以爾具官某分卿華冑文學淸流踐履閨臺休有風力伏蒲抗論稔聞獻替之嘉冠豸在庭方竚猷爲之補而屢陳奏牘訾毀輔臣黨小人交構之言肆罔上無根之說比令辧析遽服過差【四句系中添】朕𨿽務於含容爾奚安於要近姑仍正諫之秩出擁南陽之麾噫正色立朝固忠賢之所守言事失實在典憲之當行旣觀過之則然亦原情而非甚尙從薄責俾就外遷勉勵省循防理自訟可

翰林學士兼侍讀學士寶文閣學士禮部侍郎呂公著可守禦史中丞

勑朕惟禦史之任內承本朝之風化外爲列位之表率治古所尙官儀特崇諒非正人未易稱選以爾具官某文章識度諸儒所宗論議風采中外推伏先帝置之經幄復門掌於命書嘉謀屢告於膝前善政巳施於京劇兼是數器可謂大臣惟爾一門公卿三朝侍從久宜登於近用尙有避於當塗況朕方以至公待人不疑羣下豈以弟兄之任事而廢朝廷之擢才矧在仁祖之時已格親嫌之制臺端之拜無以易卿是用輟三學士之淸班委中執法之要地爾其深體至意言念匪躬無自拘於細文亟往踐於厥位肅正朝宷惇厚時風竚觀猷爲以輔臺徳可

尙書刑部郎中判三司都理文慿由司秦玠可兵部郎中

勑夫考功課吏之法𨿽不足以待非常之人然居官幹職者嵗久而不遷則不免夫賢愚同滯之累議年進秩其可闕乎以爾具官某識用純明姿韻恬曠奉使稱最治郡有聲正籍郎臺久擅宿官之效贊煩計部薦推應務之才姑閱吏勞稍陞班等七兵華序實冠右曹三使別司尙仍故守毋謂次遷之薄足爲階漸之榮勉務欽承式副登擢可

尙書屯田郎中諸王宮記室葉紓可都官郎中

勑具官某乃者參擇宿儒爲僚宮邸使以經藝諭吾宗親爾以學術之該通從邇臣之保任始專講勸復主文書勤且歷年謹於率職攬攸司之上課在恩格以應遷卽其郎闈陞以班等茂對甄褒之命益思訓導之方且俾藩侯樂於爲善繄爾之能事也可不勉哉可

王銑可左衛將軍駙馬都尉

勑王姬下嫁詩美車服之隆主壻奉朝唐增階品之貴矧惟先帝之子巳正藩侯之儀歷求士倫克對嘉禮以爾具官某出於華冑茂乃素風蚤服習於詩書喜親近於儒雅藹然令器見推舊門是用擢於環列之班參彼副車之職臺司視秩憲坐兼榮用光選尙之恩並示褒優之命噫連姻帝室接武外朝寵冠一時望髙三尉保其祿位當務於矜修乂而室家更思於抑畏服我辭訓無忘夙宵可

權濮州團練推官充吳王宮教授姜潛可大理寺丞差遣如故

勅具官某先皇帝念宗室之眾多顧學校之廢缺並擇時彥以爲教官宜有勸率之條俾專講習之益以爾潛髙誼著於東國善誘聞於上庠選自成均置之國邸洎傳經而涖職加閱嵗之屢周教導有倫安恬可尙命遷丞於卿屬且旌善於藩僚爾其欽承訓我宗屬且無忘先帝之舉也可

都官員外郎權發遣三司都磨勘司兼主轄支収拘収司公事杜防可職方員外郎差遣如故

勅夫公卿子弟習聞朝廷之典故周知臺閣之儀範擢處要任必有能稱蓋有唐之舊事也以爾具官某出於名門稔服忠教嘗主臺劾近更郡符號爲防平克紹前烈向用邇臣之薦超備司計之員析利旣精議年且久姑緣考課之比稍進右曹之前爾其休承益思率厲大爾門構副予寵章可

屯田郎中李杲卿可都官郎中

勑具官某朕逺攬周漢上法祖宗緣考功課吏之程著議年增秩之令所以待有勞之士而嘉久職之人以爾生於徳門仕以科選稔聞吏治之譽方貳皇華之行積有年庸應我恩格矧累更於郎列復進秩於中都𨿽曰泛遷且酬善最尙仍煩使之舊益懋逺圖之休可職方員外郎陳傳可屯田郎中虞部員外郎孫昱可比部員外郎

勑具官某等考陟之典尙矣自有虞以來未之或廢蓋疇能比吏勸功賞善有國之法不可闕焉以爾等委質策名居官任職民政有拊循之效郡綱借闗決之明稽閱四期嘉事勞之可錄進班一等亦酬勸之所存服我恩榮終期報稱可

都官員外郎新差通判南安軍劉炳可職方員外郎差遣如故

勅具官某夫山澤之禁所以佐助大農通貨丰財待是而出以爾朝宷之望幹器有聞頃仕嶠南專司地寶能督兆人之役用資圜府之供績效甚明賞格斯在敍進省曹之秩尙仍倅乘之行只服恩榮勉勤職守可虞部員外郎崔復可比部員外郎國子博士徐稹李舜元可並虞部員外郎

勅具官某夫考功課吏之法𨿽不足以待非常之人然士之懷能抱器雜進有司不有甄陞何用勸善以爾淹歷朝序稔更嵗成於法當遷進官有等爾其體我恩意勤宣政事倘素緼於才用宜勉力於施爲毋曰泛遷而薄后最可

殿中丞致仕許弼可虞部員外郎致仕

勅具官某朝廷推慶賜之澤而不遺退休之人者所以旌尙止足而示寵髙年也以爾早階仕綴得謝盛辰兩逄優渥之行未逮敍遷之比特緣往霈躐進華階南宮右曹俾榮鄕閈爾其只率益務保頥可

殿中丞賈忱可國子博士守衛尉寺丞侯可可守大理寺丞

勅具官某防能之選早列於仕階撫字之求方紆於邑綬屬攸司之比課謂滿嵗以應條進以一官甄其累效勉思勤儆往服恩榮可

大理寺丞晏只徳可右贊善大夫

勅具官某爾以丞相子仕京司能持謹循保守門法試以防徵之局頗彰幹辦之稱克逭過尢有足嘉尙攬攸司之防課屬累久之當遷進陟春坊之僚使通朝著之籍其思自勉益振緒風可

衛尉寺丞劉士劭可大理寺丞

勅具官某夫任職四嵗有勤最而無悔尢不有遷敍則士之沈滯者眾矣以爾爲丞卿寺歷試吏條攸司類能加秩有等其進理官之屬益思政治之宜可

前權知云安軍判官馮越石前華州下都縣令張杲之可並著作佐郎集慶軍節度推官前知磁州文城縣彭天麟可大理寺丞

勅具官某等士之由選調而陞京司者始用外官之保任加復有司之視成最狀上聞便廷臨引貲相其質敷納以言然後命之良亦艱矣惟爾閥閱之茂咸應斯格有如辭章之美並由科級而仕擢以臺秩俾爲王官漸階通顯之塗益愼進趨之守可

袁州分宜縣主簿前防州受納板木場兼監排岸司劉最淮南節度推官前知鄆州中都縣事王仲安可並大理寺丞劍南四川節度推官前知梁山軍梁山縣事趙淸可著作佐郎

勅具官某等或決科從仕或延賞入官並有亷能之資綿更縣邑之課臺章言狀銓筦條勞辦職者敏幹可稱字民者拊循著效用擢京司之列玆爲貴仕之階勉思後勤勿渝素守可

前建州建安縣主簿監南劍州石牌場郭綱可大理寺丞

勅具官某國家謹山澤之禁非惟專利公上抑亦止民爭端官或有勞賞亦用勸以爾詞科進擢吏調淹回以閩邑勾稽之員督丱人物地之役五歷年稔倍登貨程特遷卿棘之聮蓋示賞條之信爾其欽率思稱恩榮可曹州南華縣尉王洎可太常寺奉禮郎

勅具官某朕以東畿積冦多出曹南故嚴設捕格之科以除生聚之患以爾得調銓筦往專尉循能奮勇謀悉擒凶黨擢爾京司之秩欲示信賞之行其益只欽以對光渥可

常州無錫縣尉扈大亮可杭州余杭縣令

勅具官某夫萑蒲不戢則閭裏靡寧賞典不行則儆勸安在以爾調名銓筦爲吏江湖謹於尉循號有方略屬彼冦攘之黨肆爲戕賊之謀一舉成禽羣凶就戮嘉其善職之效寵以長人之官其勉懋於逺圖善撫綏於美俗副我甄擢無忘瘁勤可

皇叔前右監門衛大將軍克眷皇叔前右監門率府率克迓克慕皇兄前右武衛大將軍榮州團練使仲論可並舊官服闋

勒具官某孝子念親情何以極惟三年之中制蓋天下之通喪眷吾近宗動必由禮旣畢居廬之慕宜還拱著之榮以爾慶衍皇支位通閨籍向緣銜卹久去辧朝閔寒暑之再離屬縞纎之云釋俾仍舊次庸示新恩勉惇信厚之風茂對休嘉之命可

前左藏庫副使曹誦西京左藏庫副使曹識可並舊官服闋

勅具官某天下無事兵革不試仕武列者咸得喪親以禮所以盡人子孝愛之情也以爾生於慶門早服義訓銜卹去位釋從公斯得孝忠之全宜還位著之列欽承新渥益勵後圖可

文思副使胡拱可左藏庫副使

勅具官某朕以累朝陵邑邈在澗瀍並建官司典領封域爾向由內使祗事眞園職爲郎累更嵗稔朝夕起居之奉無曠爾勞春秋薦告之儀亦防厥守比代還而言狀嘉往效之良勤稍還主帑之聮玆謂疇庸之命往承優渥益務欽修可

文思副使李惟忠可左藏庫副使西京左藏庫副使蘇信可文思副使供備庫副使李惟淸可西京左藏庫副使

勅具官某等內朝諸司參設使介所以待材武之士爲帥領之基惟謀勇兼資乃副超擢而課最應格亦得稍遷爾等勤能守官才任禦侮積日累久之課旣應陟書歷階加等之榮寖居前列宜益圖於方略且無廢於事勞服我訓言以永終譽可

左藏庫副使曹繼明可供備庫使西京左藏庫使雍規可文思使內殿崇班閤門只王文郁可內殿承制依舊閤門只內殿崇班韓見素可內殿承制

勅具官某夫仕者久而不遷則才愚同滯進而不以其效則流品弗甄今有司所以限年而校功循階而進秩者由此道也爾以材武擢於治朝內外煩使之勞訖無曠事嵗月薦更之比已應陟書稍陞等於官聮且疇庸於閥閱往承新渥無怠後勤可

前文思副使衛克明可舊官服闋

勅具官某列職禁庭早擅勤恪之裕服喪堊室已終縞之期宜釋素冠超還舊著內司之介班等惟優勉遵移孝之方無怠首公之志可

西京左藏庫副使蔚世長劉輔可並文思副使

勅具官某內朝諸司並置使介所以視典領之閒劇爲遷次之等差惟其職儀亦號通顯以爾仕以才武能輯吏勤陞諸使聮薦更嵗律賫閥來上有勞當遷稍增陛級之榮庸示甄疇之渥承玆寵典厲乃公忠可

供備庫副使宋惟渥可西京左藏庫副使

勅具官某朕所以屢戒邊疆之臣不使生事夷狄者誠欲慰安吾民綏靖殊俗也爾向以廷中之籍出監嶠外之兵歷稔三周善撫師眾外虞無警成效可嘉俾遞進於使聮示不私於賞格往服休命更勵後勤可

前內殿崇班康昺可舊官服闋

勅具官某任繇武弁服在朝行屬時偃兵靡事衽革遘家艱而銜卹遵禮式以行喪嵗月其周縞云釋宜起還於舊次當益念於教忠只服訓言勉勤職業可內殿承制王懷淳司允可並供備庫副使

勅具官某等武爵之選籍於樞府者是爲朝班由此而升諸司者又爲優選𨿽議年而進秩亦寓令於擢才爾等資適逄時官亦久次應是寵格敍躋使聮涖事局者宜勵於亷勤防師屯者益思於訓輯只服休命勉圖後功可

右屯衛將軍致仕徐用文可右武衛將軍致仕

勅具官某朕初嗣鴻業大賚四方首覃慶恩靡限遐逺惟彼引年之類例加增秩之榮以爾給事禁庭夙推勤願退居近甸克享壽康宜沾渙澤之優稍進衛環之列只服休寵益保餘齡可

內殿承制郭昭誨可供備庫副使

勅具官某夫武爵之設所以待材勇之人方無事時士特以積日而進取然揔戎幹邊皆由此出授任之際良亦難矣以爾克有幹力嘗試事勞較其年勤甫應遷格進陞內使之貳漸履華塗之階無以易進而自安當念逺謀之可致斯謂勤奬爾其欽承可

內殿崇班王世安可內殿承制

勅具官某夫考課之法議年有等並甄閥閱之最非有文武之殊以爾早用材謀服勤官次淹歷巳久亷能可稱且緣計最之程進陞班制之列褒遷之寵勉懋其承可

東頭供奉官陳永齡可內殿承制

勅具官某南海百貨之所叢四方商賈之駢集惟其繁富之防是亦剽盜之招以爾官守遐陬職在循警能殄除於冦黨且安慰於民居成效旣然推恩何恡往服內朝之籍益思方略之圖可

東頭供奉官趙渥孫穆之可並內殿崇班

勅具官某等仕之三班者其任使特爲冗而遷次又復稽緩然由此而陞內著者蓋積日已久而陳力且多矣以爾服勤吏役能寡過尢應課攸司亦在最等命通聮於殿籍斯漸履於榮階宜益矜修以稱甄錄可

東頭供奉官趙定可率府率致仕

勅具官某夫仕貴量力而進欲知止此士大夫之所美也爾居武弁能蹈斯言壯而從官老而謝事是可嘉尙所宜顯褒擢於儲禁之班俾從家居之秩保爾暮齒承玆寵榮可

西頭供奉官郭右之可右淸道率府率致仕左侍禁李昭懿可左淸道率府副率致仕

勅具官某早從職守充集吏勞洎列庭班亦更事任自言耄及願獲歸休宜擢進於儲僚俾退居於裏閈承玆秩老之命慰爾暮塗之榮可

右侍禁呂嬰可左淸道率府副率致仕

勅具官某爾以州郡之課得列仕階以嵗月之勞屢陞班等自言齒耋願謝官榮特遷宮率之聮俾遂家居之佚可

守少府監致仕王山民男漸可守將作監主簿

勅某男某乃父仕宦三品年至告歸閔其久勤延以世祿以爾早聞家訓克紹素風擢寘京司俾階榮路往承新渥益懋爾思可

翰林醫學冨州龍平縣主簿潘務本可少府監主簿餘如故

勅具官某爾以方技之能爲王官之守向逄霈澤方役遐陬嵗滿言歸慶條具在擢預京司之秩且甄執藝之勤服我休恩益精素業可

左諫議大夫知瀛州李肅之奏醫人孔世卿可試國子四門助教不理選限

勅具官某方技專門診治有法給事帥邸服勤累年屬覽奏封之陳且援近侍之比寵以一命足爲爾榮可秦州東路弓門寨界蕃巡檢副都軍主張朴令狐可銀酒監武充本族都軍主原州之安寨白家族都虞薛乞可銀酒監武充本族副軍主

勅某職於邊號有才謀俾式遏於諸戎且無虞於外境藩臣列奏寵命惟行進膺帥領之榮罙盡封陲之效可

蘇魏公文集卷三十一

欽定四庫全書

蘇魏公文集卷三十二

宋蘇頌撰

外制

右諫議大夫知制誥宋敏求依所乞落知制誥守本官差遣如故

勅夫代言詞禁抗論諫垣皆侍從之榮塗本才髦之疊處苟堅辭職之請靡勞遞直之勤特徇雅懷俾原近秩以爾具官某學窮墳索世掌絲綸三朝擅文史之華兩掖著猷爲之美朝廷命令久預於演裁臺閣規橅兼推於練達忽告眊昏之苦願還翰墨之司再控封章備形懇至姑就七臣之列仍專眾職之臨噫去劇卽閒旣從於爾欲待賢優禮當體於予衷勉思埤政之謨式副疇咨之渥可

權三司戶部判官尙書司勲員外郎李立之可主客郎中

勅具官某今之由尙書郎爲三司佐屬其選重矣非有積累之資明著之效則豈稱其官使哉以爾淸白承家防方爲吏名登華省治有顯聞曩丞水官能勤於障導移職計部善析於貨財課在有司法當遷秩擢正客曹之列仍防戶版之員膺玆茂恩益念成效可

左騏驥使劉斌可皇城使

勅具官某諸司置使秩有等差而皇城爲東班之首非夫歷仕綿久材用章著安能陟級而致榮階以爾沈敏之資幹力之效擢於勇爵寘在朝聮累嵗有勞中樞校課當敍遷於官列俾陞冠於使華只膺優異之恩益念始終之節可

皇侄左千牛衛將軍令諼可右監門衛大將軍

勅羣臣考陟之法近則四嵗逺或六年輒遷一官是謂大比至於宗室則以十嵗爲定蓋超歷階序不與外庭比故不得不積其嵗月而養成其才質也以爾具官某承襲慶美本乎天源生知孝恭長受寵祿能循保氏之教不忘爲善之樂今宗正言爾服官滿嵗由環衛而陞大將可謂峻遷矣敬以命爾抑用前詔爾其夙夜匪懈內奉朝請外遵家政則可以逺於悔尢而守其祿位也可

尙書祠部員外郎充祕閣校理鄭雍可度支員外郎

勅具官某祕書圖籍之府非博學洽聞之才未嘗預校文之列郎官淸要之司非通明敏識之士未嘗在承務之員二者兼榮斯謂優異以爾詞科甲選治狀最稱擢寘書林薦遊華省有司上累年之課官閥稔聞南宮敍左曹之聮支度尢貴用增爾秩俾酬厥勤更思善職之謀以副類能之舉可

鄕貢進士葉祖洽可大理評事簽書奉國軍節度判官防公事

勅某朕遵累聖之成謨復三年之選士俯臨便坐親策諸生爰擢敏才寘之上第以爾士鄕特起貢部陞名方領矩步以來庭大對危言而應問嘉乃博通之習用推優異之恩棘寺評刑超登於仕籍海藩佐幕往涖於政經無忘學古之規式副優儒之舉可

太常博士充祕閣校理安燾可祠部員外郎

勅具官某夫校文天祿方登博雅之才承務南宮是爲淸要之選爰疇善職敍進榮班以爾典學淸修決科髙妙試之藩府則外臺稱從事之賢擢於奉常則有司言禮官之最因第勞於嵗課宜陞宷於冰防益思講繹之勤用副咨詢之舉可

駕部員外郎田瑋等攺官

勅某國朝之制自諸司四品曁尙書郎卿寺丞屬皆委之審官考核其賢否𨿽羣萃而序遷士常患其雜遝然勞陞而過黜時亦以爲遴選與其進者厥惟艱哉惟爾之材能彊辧有司銓敍之蓋已久矣姑用四載之最稍擢二官之榮勉収後勤副我明陟可

都官員外郎新差權發遣江南西路提防諸州軍刑獄公事張頡可職方員外郎餘如故

勅某朕閱朝士之籍擇其有聞於時者試之以煩劇之務內則臺省之僚列外則憲漕之事權績用旣彰褒擢何吝以爾文雅沈厚士林所稱幹辦精明吏課連最方且委以一道案讞之重而又及乎四載計比之期宜增秩於淸郎示甄勞於久次若其奉使之稱職治獄之平反則早有顯庸豈限常格爾其勉懋副我疇咨可

屯田郎中蘇泳等攺官

勅具官某尙書諸郎其品第五惟古號爲淸要在今得以敍遷稽其職儀是謂通顯以爾吏資官閥計比惟優朝著省闈踐歷滋久擢進烏星之位漸陞鸞黨之階往其欽承無怠官守可

都官郎中王力可職方郎中

勅某夫承務南宮出使近服皆朝廷之優選而仕進之榮途屬奏嵗勞用推恩陟以爾士科擢秀郎省馳聲試以治煩載嘉政事之敏委之督漕益懋將輸之程姑循校課之常稍進掌圖之秩宜収後最以副甄揚可比部員外郎刁綬兪士龍可並駕部員外郎

勅具官某尙書郎官皆有副貳視其曹務之閒劇以爲爵馭之等差限年而遷蓋有恩格以爾能勤職業休有幹稱履歷周行綿更嵗次姑由吏課之最敍進省闈之聮往承渥恩益勵素守可

都官員外郎充廣陵郡王申王院教授郭源中可職方員外郎餘如故

勅具官某南宮爲郎其選尢美有司校課限年乃遷自非積閥之優靡預類能之擢以爾淸門襲美仕歷朝閨近著薦才職居宗邸頗聞善誨之益且懋宿官之勞宜卽省闈進榮班等只欽甄序之渥無怠講論之功可

虞部員外郎程莊可比部員外郎

勅某尙書員外郎自唐以來號爲淸要今𨿽不涖省事顧其榮秩不減平時考課而遷是曰優命以爾吏資之敏久試外官嵗月之勞薦登最格矧已更於華著宜敍進於通班只膺加等之恩益念匪躬之節可

大理評事章望之可光祿寺丞致仕

勅具官某通古今之學擅體要之文命屈當年仕沈下列志不攖於簪組心自適於江湖恩命屢頒輒遜辭於榮進懇誠再露祈退就於燕休守臣爲言髙風可尙優進膳丞之秩俾從鄕閈之居只欽寵章益保衝粹可前守惠州歸善縣主簿充國子監直講盧侗可衛尉寺丞

勅具官某爾以經藝名家禮闈奏技勾稽南服外臺稱其亷平講訓上庠諸生服其行誼姑用年勤之久敍陞卿屬之華尙倚師儒使畱黌序其益思於循誘兾有助於化成只欽寵章克終譽問可

試祕書省校書郎和州防禦推官充國子監直講崔公度可試大理評事充彰徳軍節度推官

勅具官某博學多文見推士論韜光蘊行自樂丘園向從特起之求且預上庠之召屬辭親養靡應命書逮喪紀之旣終閱薦章之交至惟其才諝宜有甄褒俾從事於方州竚觀能於幕畫勉思致用副我擢賢可

大理寺丞文大同可右贊善大夫

勅某今夫仕者旣通籍於朝閨東宮與上臺班品𨿽異而推選之遴遷次實均以爾席慶髙門官卿寺分釐外局休有能聲比最攸司甫應恩格擢聮宮贊之秩漸階省闥之榮益懋來勤佇収逺績可

右贊善大夫朱溫其可殿中丞

勅具官某天下之獄覆於刑曹設官置參其責均重閱玆校課之美宜有旌能之恩以爾仕以經明進聮朝定再膺詳讞之薦屢告平反之言姑用吏勞擢登盾省宜益思於明愼佇顯副於甄揚可

奏舉人試大理評事前權信州軍事推官呂昌壽等攺官

勅某今之銓選之法至爲詳密以嵗課校其勞勤以薦章視其操守二者備矣然後敍遷美秩榮資由此階漸惟爾閥閱咸應於玆俾陟京臺之聮益圖吏治之效可皇侄前金紫光祿大夫右監門率府率士臬可舊官服闋

勅執親之喪鉅創何已順禮之變再期則除粵予近宗動稟成訓屬居廬之終制當引籍以承恩以爾具官某茂公族之華陟朝閨之序衰麻去位旣畢於哀情簪紱還臺宜陞於顯列復踐儲坊之秩入榮拱著之趨勉荷徽章罙勤素守可

皇后生日奏親堂叔國子博士向綽可檢校工部尙書充內園使

勅具官某內朝諸司並置使領參擇才武入備禁扃由文吏而對遷非親勲而莫允矧中宮之尊黨援誕日之慶條式推渙恩抑有舊比以爾綽席公卿之餘緒仕閨著之通班夙富吏資善守門法屢試治煩之務見推幹裕之能陞諸使聮示以優寵非特私於近戚蓋亦用乎美才勉勤功名乃副甄擢可

內園使知欽州石鑑可南作坊使令再任六宅使知邕州陶弼可左騏驥使令再任

勅嶠南諸州搤於夷境者邕爲防府而欽當要衝帥守之臣其選差重以爾具官陶弼握武緣之節馭邊有方以爾具官石鑑析羅山之符撫俗尢善而皆文敏自喜才資並優眷彼吏民方安於政迹表其治行咸進於使聮且重畱於舊邦俾克終於美課宜究綏懷之略用光奨擢之恩毋憚逺勤遂棄前績可

六宅副使張恩可內藏庫副使

勅具官某內司列使之榮並置副介增秩敍遷之法咸有差等爰擇武材庸備官制以爾策名勇爵服采禁廷頗彰幹職之勤且懋歷年之最宜疇美課躐進榮資往欽甄異之恩益盡忠勞之報可

文思副使劉昌孫可左驍衛將軍致仕

勅具官某夫仕或爲祿貴夫逮親此士大夫之所美也爾居武弁能蹈斯言以偏堂之耄年祈謝事而就養是可嘉尙所宜顯褒擢於環衛之班俾從家居之佚遂爾素志嘉玆寵榮可

內殿承制樊徳成可左屯衛將軍致仕

勅具官某傳曰陳力就列不能者止此爲臣之大方也爾早仕武階緜更外使自陳力疾之苦難效當官之勞願去班聮良嘉止足寵以環宮之衛俾安裏閈之居只服恩榮遂諧頥適可

殿中省尙藥奉禦直翰林醫官院張士禹可殿中省尙藥奉禦充翰林醫官副使

勅具官某周官醫師掌醫之政令以事制祿十全爲上視功進等厥惟舊哉以爾執技精通居官勤恪擢在尙方之直榮參內著之朝屬我諸姑近嬰綿痼言爾診調之效願酬處劑之良陞諸使聮用奨能事宜悉心於逺術思報效於殊恩可

內殿崇班趙永圖可舊官服闋

勅具官某爾列職禁庭蚤擅恪勤之裕服喪堊室已終縞之期宜移素冠起還舊著內朝之籍班等惟優勉遵移孝之方無怠首公之志可

奏舉人前大名府畱守推官試大理評事謝宗孟等攺著作佐郎大理寺丞

勅具官某等祕書大理之屬官前世爲文章法律之選今銓筦之士考課來上視其資歷得以敍遷爾等咸以爲吏之勞從外臺之薦俾之佐著作丞卿寺所以廣擢材之路也膺玆並命各念首公可

奏舉人前京兆府幹祐縣令趙仝等攺著作

勅具官某麟臺著作古稱文雅之選天官考課今爲進擢之階以爾詞學決科防勤在事校其年最甫應陟書俾遷京省之聮用奨吏能之美丕欽恩典益厲操修可奏舉人試祕書省校書郎前守宣州司理防軍王醇可著作佐郎

勅具官某有唐吏部以四才三實選防賢能今之銓衡略用此制而又峻以考格責之薦章一不應條未嘗進擢惟爾之器質才諝有司校之詳矣防明勤辦外臺稱之備矣引對便坐審察其才陞列祕省之聮將觀幹劇之用益懋乃事副玆寵惠可

奏舉人前鳯州梁泉縣令張延年等攺官

勅具官某中銓考課之法以才實爲差外臺薦籍之章以干亷爲重進人之路辧等尢難以爾夙富吏資久仕州縣校其年最應乃陟書敍遷卿屬之華以顯宿官之效服我休寵無忘後勤可

試祕書省校書郎守河南府法曹防軍充魯王宮小學教授王祁可大理寺丞

勅具官某朕惟宗室子孫之眾欲其通知於道藝故擇儒雅之士爲之講導以輔成其性質爾以經行修明來預玆選服職累嵗其勤至矣擢陞卿寺之屬仍寘宮官之員茂對殊私益思惠訓可

奏舉人前彬州髙亭縣令邢構等攺官

勅某今夫天下郡縣之廣吏員之眾非責之薦者則才勞之士何由而自達耶以爾早從銓集外有吏能善狀可稱交章狎至宜甄久職之效擢列上臺之官只服恩榮罙勤治績可前定州觀察推官常宗仁可衛尉寺丞

勅某朕念夫銓選之士敍進惟艱親程其能務収厥善𨿽有細故而不棄遺爾歷任有年書考十五外官稱薦其勞可嘉特示甄陞寘之京寺膺玆優異之典無懈終始之勤可祕書省校書郎守唐州泌陽縣令朱紘可大理寺丞餘如故

勅某夫農田者生民之本也川澤者農田之資也而當官之人常患不能爲之勸導使民棄本而趨末者眾矣爾居邑令能志於玆修復故渠爲利旁境計臣言狀請酬以官因擢九卿之丞俾仍百里之宰往膺明命善撫吾民益懋前勞乃稱甄寵可

蕃落軍都指揮使馬忠等換內殿承制

勅某以拳勇聞於邊疆以勤良備於軍校爲種首之所向嘉技撃之尢精帥路爲言便庭親試載閱武才之敏擢躋殿著之華閨籍聮榮恩章不次當益圖於忠藎在勉懋於勲庸可

西頭供奉官梁籛可右淸道率府副率致仕

勅某七十致仕士之常也爾年未至而願歸休嘉其退尙之誠宜有褒遷之渥儲坊散秩俾遂家居只服恩章往安閭裏可

右侍禁於用和可左淸道率府副率致仕

勅某早以吏勤擢陞班列逮玆齒耄願謝官聮良嘉知止之心俾遂歸休之佚儲坊美秩裏閈安居往只服於明恩足爲榮於晚節可

右侍禁郭懷慶可右淸道率府副率致仕

勅具官某七十致仕禮經之常也爾不待年至以疾自言閔筋力之旣衰豈簪裳之可彊陞以東儲之秩俾爲居裏之榮只服恩私足慰遲暮可

左僕射兼門下侍郎平章事曽公亮奏醫人謝維可試國子四門助教不理選限

勅某爾傳習上池之技善識五藥之宜嘉勤事於相門尙未霑於仕版奏章來曁恩典有常往膺一命之榮罙盡十全之效可

楚國大長公主遇南郊奏駙馬都尉李瑋祖宅門客廣文館進士許防可試將作監主簿不理選限

勅具官某蚤上庠薦遊主第屬邑司之有請爰郊慶之推恩言爾多文且祈筮仕俾膺試秩之命用酬肄業之勤只服寵私勿忘修飭可

太子少師致仕趙槪奏醫人張琬可試國子四門助教不理選限

勅某習岐黃之論遊卿輔之門術業甚精診治多應特徇舊臣之請用推試秩之恩只服殊私益勤所學可

光祿卿潘軫遺表男緩可試祕書郎

勅某九卿之子例以試秩起家屬乃父之云亡抗遺章而來上閔其陳力之久宜有防後之恩擢爾仕塗俾延世祿當益思於負荷且無忝於榮名可

兵部員外郎充寶文閣待制知相州傅卞遺表男回次男同並守將作監主簿令持服

勅某近著之臣忽傷於䢐謝卹終之典宜異於常規屬覽遺章祈爾世祿命擢陞於京寺俾不墜於家聲只服優恩勉思負荷可

追官勒停人鄭叔熊可試國子四門助教不理選限

勅某早用近臣之薦擢聮試秩之榮坐法奪官援恩自理嘉素專於術學俾牽敍於上庠只率恩章益思修省可太常少卿致仕謝檢孫延年可試監主簿

勅某近制尙書外郎謝事得官一子以榮其歸所以褒士大夫進退之美也維乃祖父仕列亞卿解紱引年祈恩裕嗣假爾一命慰其晚年往膺試秩之榮益念克家之訓可

守濮州文學尹處晦可曹州文學

勅某頃列仕階尋貽吏議廢官滋久援霈自陳矧巳寘於散曹宜稍遷於近郡益思循省以荷甄収可

翰林醫學守應州金城縣主簿溫果母梁氏可特封長壽縣太君

勅具官某母某氏爾子以方技名家禁庭待詔喜有逮親之祿願移遷秩之恩眷乃髙年遂其私欲特防榮於湯邑俾增耀於鄕閭膺玆寵光足勸孝養可

都水監飰料後行蒲士隆可孟州司馬

勅具官某給事上臺歷年滋久苦於羸薾願遂休閒易以州佐之聮俾從家居之佚被玆榮命足慰歸塗可故知溪洞新逺州軍州事田忠利長男洪祐可依前知溪洞新逺州軍州事

勅某世居邊徼夙效忠勤屬乃父之云亡當襲官而繼美爰推恩渥俾守封疆其善撫於裔夷思克承於門緒欽膺明命益盡丹誠可

溪洞髙州四甲巡檢田洪祐弟洪保承兄官

勅某乃父早著忠勞奄玆淪謝爾之伯氏已襲故封遞遷厥官俾慰遐裔爾其善承世美思撫邊民無忘循警之勤乃稱恩榮之美可

麟州兀羅族子弟屈徳可銀酒監武充本族副都軍主

勅某代居邊陲號有才勇承父兄之餘緒爲種族之推先命傳襲於世資俾統綏於壯籍通階試秩式示朝章膺玆渙恩無怠乃事可

蘇魏公文集卷三十二

欽定四庫全書

蘇魏公文集卷三十三

宋蘇頌撰

外制

提防陜府西路諸州刑獄公事司封員外郎趙瞻可祠部郎中

勅承務中臺左曹謂之淸要觀風外服右陜當其防衝惟時通籍之良方重讞刑之寄稽其治課應我陟書以爾具官某博通古今多識治要早預法冠之選往分郡組之行稔其休聲擢以方任案條察吏有能臣之風閱嵗校勞居奉使之最進列冰防之秩益增星節之華宜勉懋於事爲副疇咨於近劇可

虞部員外郎曽孝寛可比部員外郎

勅具官某古之仕臺閣者多用公卿之世以其習熟典章可任以事隨資敍進式佇甄陞以爾士操淸修學術詳敏繼承門法厥問甚休副郎省六聮之華結天官四載之課姑循常格擢列近曹惟勉懋於官箴用顯揚於世美可

三司度支判官尙書刑部郎中充集賢校理王瓘可尙書兵部郎中依前集賢校理充三司度支判官羣牧判官尙書比部郎中王誨可尙書司勲郎中依前羣牧判官

勅夫考功黜陟之法自有虞以來未之或廢我朝稽古其令甚明𨿽職列臺閣之華任登要近之地必由校課然後議遷以爾具官王瓘文敏學優才通用博服勤鉛槧之業振務計財之繁以爾具官王誨仕富吏資行循家法稔譽郊畿之政贊司廐牧之良而皆久次郎臺薦登最格稽其功狀應進上階武部冠於右曹勲書次於大選用酬爾善各俾序陞若其治迹之殊尢材資之美茂則朕所考察不在有司之比往服休命爾其勉哉可尙書比部郎中馮博雅可如京使惠州刺史

勅具官某國家設官之制略擬唐規列使之名近對郎務仕者更踐惟才所宜矧兼領於郡章示優隆於武爵自非勲戚曷允咨兪以爾早服閨臺夙推器幹襲相門之餘緒連宗邸之外姻間覽奏封之陳載嘉閥閱之美俾從華省易授內司掌庾京都實超於資等析符善壤益重於聮班佩服恩褒之華勉圖方略之上可

前祕書丞充集賢校理孫洙等可並舊官服闋

勅具官某夫服喪去位人子之私恩也脫衰還朝人臣之公義也故進退不逾其禮則忠孝可以兩全以爾仕以文儒籍在閨省遭罹艱疚甫畢禫除姑徇常經起仍舊著益思所以揚名顯親之效在勉懋於公家而已可

尙書比部郎中範仰之可駕部郎中

勅具官某審官考課之法以四嵗爲限南宮遷秩之等有六行之差旌擢吏勞宜優寵典以爾材資敏茂治狀詳明爲郎有年奏最應格進列右曹之上益光華省之遊欽對明恩更圖逺績可

駕部員外郎李安道等攺官

勅具官某等朕命有司考羣吏之治限年而上課隨資而敍進𨿽令有定著而恩無泛及允如遷格玆謂宿官以爾等或仕歷省闈或籍通閨闥出幹眾務入奉外朝稱最及期稽功斯善增秩一等姑用前規若乃才譽彰聞績效明白則懋官懋賞豈限常資爾等勉之副我明陟可

都官員外郎仇著等攺官

勅具官某等尙書郎九卿丞屬皆外庭美選通籍之士得以次遷所以辧才能而旌吏閥也以爾等材力之敏試於治煩操履之修行而寡過分列省寺外更事勞有司議年旣成積累之效隨玆進秩咸增班爵之榮只服恩華勉思忠報可

國子博士髙保衡等攺官

勅具官某吏治有勞法當甄奨天官覆實恩有次遷爰錄顯庸特推茂渥以爾夙勤士操進列朝閨幹職不愆奏功斯善錄其四載之課擢以一官之榮益務逺圖丕欽厚奨可

西上閤門使李評可東上閤門使

勅具官某中閨典謁列使橫班陟降殿墀導揚詞命非素推於詳練固靡副於咨詢以爾世服忠純材資敏達向擢聮於上閤參掌選於西銓朝廷之儀頗聞事舉閥閱之課復用最陞特甄累嵗之勤就陟東藩之秩宜益圖於逺績期報稱於異恩可

皇兄前右武衛大將軍春州刺史仲虺可舊官服闋

勅具官某三年之喪稱情而立文日月旣終衰麻必釋蓋天下之通誼也爾以宗室之秀服閨朝之聮向罹親憂銜卹在疚旣畢禫纎之制宜還簮紱之榮欲忠孝之兩全在始終而一節往只厥位當體訓言可

皇侄前右千牛衛將軍令羽可舊官服闋

勅子之於親也有鞠育之恩顧復之慈三年之喪未足以報其厚徳然聖人稱情而立文不可多寡故天下共之以爾具官某宗室之近支臺閨之顯列遭罹不幸棄失所天服衰而居倚廬克遵禮式鑽燧而更舊火甫畢禫除宜還定著之聮入奉內朝之謁無忘信厚玆謂顯揚可

仁壽郡君張氏可才人

勅嬪婦之列蓋掌帥於宮庭才美之名實優隆於位號載嘉內治之助特厚言綸之頒某氏體閒淑之令姿稟肅雍之懿範自參承於禦敍嘗進躐於恩封而謹職中闈顧徳言之並茂增華近序介祥祉以尢殊宜加印綬之榮用光圖史之鑑惟靜專所以安寵數惟婉約所以副褒章服我訓辭無忘欽率可

左千牛衛大將軍羅榮可依前官充絳州團練使

勅漢之執金唐之諸衛今𨿽處於閒秩然猶列於上班或兼方任之權益顯官儀之貴以爾具官某早登勇爵嘗典伍符因齒力之向衰擢禁環而甚寵仍司戎仗獲就燕安宜優異於久勤俾復陞於團結斯爲厚渥足慰暮年尙殫夙夜之心以答始終之遇可

皇城使宜州團練使桞渉可左千牛衛大將軍宜州團練使

勅具官某國家待賢能之士恩禮甚厚方其壯盛則任以權劇而責其實效及其衰耄則處之便安而俾遂乎休養以爾素負材气來仕班列臨邊有綏禦之效治郡得防良之稱閔其暮齡宜有優禮特遷環衛之秩仍假州符之榮易事局於淸閒示始終之殊遇體玆厚渥姑務燕怡可秦國荘孝大長公主遺表長男供備庫副使李嗣徽可供備庫使

勅具官某朕惇睦懿親愴仁姑之早世周旋防典鑑遺牘之所陳眷言世嗣之遘凶方倚居廬而茹痛特越從於朝序俾擢正於使名念往撫存宜體國章之厚愼終追逺益思家事之承只服訓辭勉遵禮式可

如京副使兼閤門通事舍人王光祖可荘宅副使兼閤門通事舍人

勅具官某朕擇沈敏方重之臣委以邊略庻幾安輯一道使不生事於疆外而爾光祖實應玆選涖事之始辦職惟勤入奏便朝講畫有素載嘉策慮特爾甄陞疇進使聮式優戎路惟爾世服忠義累更寄任宜益圖於逺績斯乃稱於寵章可

西京左藏庫副使程昉可荘宅副使

勅具官某夫服軒墀而列禁衛皆朕所信任之臣也則敍遷之法推恩固優以爾幹裕謹良擢侍近幄出防河役訖亦有勞校課滿年功狀應陟躐進使名之美仍參拱扈之榮只欽寵章益念忠報可

左藏庫副使鄭惟懃等服闋

勅具官某早登勇爵列在閨朝俄服親喪甫終祥祭奉追書而來集還舊次以參榮服右著之聮無忘厥守展四方之事佇集爾勞可

供備庫副使黃巽劉永淸可並西京左藏庫副使

勅具官某列局京都分處眾務並置使介以擢羣材今𨿽無涖職之煩抑亦有限年之選向非能稱不在次遷以爾通稽右閨服勞王事出入著幹防之效嵗月成累久之勤結課薦周進官有等欽膺褒顯之渥益念公忠之誠可

未復舊官供備庫副使張繼凝等復官

勅具官某爾向以武材擢在邊徼失於禦冦用是奪官屬霈恩之溥加閔公坐之滋久稍遷秩次進列通班丕欽甄敍之恩無怠忠勞之報可

文思副使田守則可左驍衛將軍致仕

勅具官某仕優而賦祿年至而謝事古今之通義也以爾才力素稱擢在班列更歷中外頗亦有勞自言且衰願還所職旣許之退宜優以恩躐遷環衛之資使爲鄕服之寵往只榮渥益保暮齡可

殿中省尙藥奉禦直翰林院蘇惟和可翰林醫官副使

勅具官某周禮醫師有稽功賦祿之等本朝官制有置使立貳之文旣彰厥能宜進之職以爾通上池之技聮中省之班典領累年診治有效擢進內司之介用旌久次之勞益念精專乃副恩陟可

太子右淸道率府率致仕張忠可落致仕依前官

勅具官某七十致仕大夫之禮也豈謂夫武力之士哉爾以才勇聞所至可紀引年當去大臣爲言都城方籍於繕完祿秩固宜於優假特還儲率之秩俾幹畱司之煩往服殊恩尙勤乃力可

內殿崇班閤門只候趙璞可內殿承制依舊閤門只

勅具官某夫入贊上閤出乘塞垣皆王爵之美選也爾以殿著之秩兼領其任自非才資之敏曷膺職秩之優屬上年勤載嘉治狀姑循班級之次稍進官聮之榮尙綴近塗益思逺業可

內殿崇班李舜卿可內殿承制

勅具官某爾通班內著之聮只事平陽之館追惟懿主奄謝昭辰遺奏上聞言爾勤力宜特遷於朝秩俾仍幹於邑司只膺優異之恩無怠始終之效可

內殿崇班張敏可左監門衛將軍致仕

勅具官某服武弁者以筋力爲尙而爾之齒耄矣豈任奔走之役閔其久勞宜有安處俾易衛環之秩歸爲裏閈之榮只欽茂恩益自休養可

大理寺丞張保微王愼儀等攺官

勅具官某爾以名家子擢在京司能蹈世風不廢官守薦者稱其幹裕攸司上於年庸法有次遷班陞一等往服朝綸之寵益思門構之承可

大理評事李徳芻可光祿寺丞

勅具官某考課之法豈所以待俊異之倫然官久不遷則能者何勸以爾文雅修潔善承世風仕於京司蔚有美稱姑用四載之陟稍進一官之榮益懋逺圖以光慶閥可

大理評事楊耆可衛尉寺丞

勅具官某爾延賞入官坐曹試吏能弗懈於王事旣積稔於嵗勞上課應條攸司言狀敍遷之典奨勸在焉斯漸履於榮階益服勤於治效可

前知涪州樂溫縣事鐘浚可祕書省著作佐郎

勅具官某考課之法不行久矣吏之能否何以甄明前詔有司復修舊典而爾之治狀實應新書遷佐祕丘俾偕榮路惟爾詞科之秀歷仕有年膺玆渥恩必能勉懋以副朝廷責實之意也可

奏舉人前閬州錄事防軍霍亨等攺官

勅具官某夫仕於州郡旣擅幹亷之稱校於銓衡復成積累之課不有恩奨曷甄吏勤以爾士操甚修官閥無曠從外臺之尉薦副便坐之収敭擢聮京司俾漸榮路所宜欽率以服寵光可

奏舉人前權知建州節度推官孫宇等攺官

勅具官某夫甄擇才能莫若觀詳試之效考察言行莫若責保任之人由此而陞得士爲眾以爾歷官州縣亦旣有年覆實銓衡咸應前格因唱名於便坐命遷秩於京司欽承渙恩勉盡勤恪可

奏舉人前陜州陜縣尉常景可光祿寺丞奏舉人前晉州趙城縣令安壽可著作佐郎

勅具官某等郎內閽丞蘭臺遷佐皆京司之美官也由選部而陞者非詞學之科與公卿之世不得與焉以爾等仕於縣邑或令或尉皆有善狀稱於知已中銓考實便坐推恩各用爾資進增厥秩旣蒙奨擢之命宜盡公忠之心可

奏舉人前權淮康軍節度推官試祕書省校書郎許宗舉等攺官

勅具官某等九卿之屬皆美官也祕書以待文雅之士大理以進詳明之才由銓筦而敍遷蓋榮塗之階漸以爾等或詞中科級或仕起世資久從州縣之勞繼有知已之薦引對便坐擢聮上臺仍俾長民益思善俗可延州甘泉縣令張圃可太子中允致仕

勅具官某今之仕於銓選而不虧亷守者其告歸也則以朝籍寵之所以嘉夫士操也以爾文中科選官爲長民甫及始衰之期乃懷知止之尙陞秩儲禁增美鄕閭服我褒優之恩慰爾衝退之志可

登仕郎守祁州深澤縣令韓孝直可守河中府河西縣令

勅具官某捕盜之格殿賞尢嚴綏安裏閭良借幹畫爾頃尉畿甸能勤厥官冦攘就擒功最應令擢以大邑寵其前勞宜善撫於羣元思益圖於後效可

儒林郎行秀州華亭縣尉劉安世可守越州上虞縣令

勅具官某翦除盜賊肅淸裏閭尉事也爾隨牒逺方能勤厥職剽聚之黨一舉而擒錄其前勞易以邑令勉収撫字之最式竚甄収之恩可

駕部郎中致仕趙宗閔男觀可試祕書省校書郎

勅具官某男某士大夫年至致其職事於上於是有賞延之澤以及其子孫古今之所同也爾父仕歷省郎引年得謝俾官一子以寵其歸爾勉承之無替厥服可故恩州司理防軍王奨男覿可守鄆州須城縣主簿

勅某男某爾父頃掾淸河沒於城守當推防典以及其家而爾方稚年未任仕格逮玆有立可以入官因命舉於前恩俾勾稽於便邑所宜竭力以亢厥宗可

故給事中充天章閣待制王舉元遺表親孫王璞可將仕郎試將作監主簿

勅某朕念彼帥臣奄遺於明代卹其家事特厚於恩綸爾實裔孫早聞義訓特推試秩之命俾逮亢宗之榮善守世風無忘學古可

東頭供奉官王唐卿可內殿崇班

勅具官某仕無文武之異而以登朝爲貴況通班殿著是曰華選以爾策名右列從事有年校其勤勞材力可見稽於令格遷擢攸宜進聮廷籍之榮罙謹官箴之畏可

左侍禁趙升可淸道率府副率致仕

勅具官某爾以拳勇自奮擢寘仕聮體力未衰遽辭祿秩惟其知退之果宜有優遷之恩儲率榮資鄕閭歸佚膺玆褒渥遂爾素懷可

應天府進士陳宗望永寧軍明法劉堯可並逐州軍助教

勅某今夫布衣韋帶之士挾藝文而遊屋至老而無所成名是亦可矜矣屬逄三嵗之舉特推一命之恩用慰晚年足勸學者可

制置三司條例司奏潭州湘陰縣鄕貢進士李度可將仕郎潭州長史

勅某朕念夫服田疇之民多水旱之患嘗詔執事勸人興功爾爲鄕儒有志於是倡率閭裏繕完隄防卒化污萊遂爲膏壤覽使者之言狀命州佐以起家只服殊恩更思來效可

軍員換諸司使副及崇班承制

勅某人等夫入奉宿衛出爲廷臣蓋勇爵之甚髙實公朝之愼選爾等擢於武旅號有材謀亦旣程其器能是用陞於仕綴寖服褒華之渥當懷奮勵之誠往圖後勤無怠素志可

軍都指揮使諸班都虞與除忠佐帶遙郡不帶遙郡

勅某人等軍師之長是皆材武之倫進退之間固有甄優之比第其功次霈以寵章爾等典領和門周旋嵗序宜易輿行之領往參軒陛之聮尙體恩榮無忘忠藎可軍都指揮使諸班都虞與轉軍分帶遙郡或巳有遙郡

勅某人等師旅命帥所以壯營衛之嚴班爵有差所以示功庸之勸惟其遷次是曰寵甄爾等咸負壯圖久宣忠力才勞並茂賞擢兼優進加等級之榮無替夙宵之效可

廂都指揮使與落權正任

勅某人等夫武力之士內則爲王之爪牙外則當國之藩衛𨿽序進之惟舊亦校勞而後遷爾等早以拳勇之名擢於拱扈之列備彰噐幹善戢軍和積於嵗勤應我勲典或進兵團之貴或分使竹之權玆謂殊榮勿忘報稱可

廂都指揮使

勅某人等夫立乎三軍之中使士卒服習必自拊循之有素然後部勒之得宜用次以遷抑惟舊典爾等在事累久服勞可嘉式求壯籍之良遞進連營之領往膺茂渥無怠後勤可

蕃官慶州茘原堡左惟窯族孟怡大順城下骨咩族屈嵬蕃官慶州柔逺寨栁橋寨屈你可並元本族軍副主

勅具官某生長邊陲服習風化裔俗推其拳勇帥路稱其材資宜推柔逺之恩擢視通班之列仍加軍領俾率土豪只膺寵章益念忠報可

蘇魏公文集卷三十三

欽定四庫全書

蘓魏公文集卷三十四

宋蘓頌撰

外制

尙書屯田郎中張徽可度支郎中

勅某三省左曹之聮一方漕挽之寄皆朝廷淸要之選也非得優通敏裕之士豈嘗輕授之哉以爾文中雋科仕登朝路用能治劇擢贊計於甘泉屬委使華出案條於閩部休有聲采稔於人言方攸司之議年嘉治課之應最特遷支度之列且酬閥閱之勞茂對寵光彌勤逺業可

太常博士張戩可依前官充監察禦史裏行

勅禦史之職所以振舉臺綱糾正朝位顧其責任豈易其人以爾具官某典學修詞決科從仕時推幹敏之裕加有端良之稱肅政掄才中司言狀俾從簪豸之選入聯棲鳳之班勉務直繩副玆淸舉可

太子賔客觧賔王可守工部侍郎致仕

勅引年謝事禮經之訓也優賢佚老王者之政也矧夫官列三品壽彌六紀惟其進退之際豈無旌異之恩以爾具官某久歷閨朝嘗踐臺閣進陟儲賔之貴出分郡組之榮以老自言知止可尙起部貳卿之秩東牟喬木之邦遂爾榮歸加其寵命俾優防於裏閈益保飬於天和可

將仕郎試祕書省校書郎充國子監直講焦千之可大理寺丞依前充職散官如故

勅具官某昔唐之學官嵗終考其殿最本朝之制限以年資擢才校功其義一也爾以惇朴有道薦於士鄕經術通明置在庠序外內更試於今五年顧其施爲是可官使進丞卿寺之屬仍蒞師儒之聯益懋爾能以副逺用可

職方員外郎夏旻可屯田郎中駕部員外郎兪康直可虞部郎中散官如故虞部貟外郎鄭諤可職方貟外郎散官如故虞部貟外郎姜正顏可比部貟外郎國子博士傅共可虞部貟外郎

勅具官某周之六亷唐之四善皆天官比吏之法今之考課參用其制視功賦祿厥惟舊哉以爾早聯閨臺稔服吏政一官恪次四載於玆治以最聞行無過事稽於有司之令應彼增秩之條勉思忠規以對休命可祠部郎中充集賢校理丁諷可金部郎中依前集賢校理散官如故

勅尙書郎皆謂之淸望而左曹尢貴今𨿽限年序擢自非臺閣之選不得豫遷焉以爾具官某地冑髙華器質和厚榮踐世職稔服省闈防課應條進曹有典自列諱終之禮且援換秩之科易以司金皆聯左戶往膺寵異之渥益懋公忠之爲可

尙書虞部貟外郎張興宗可尙書比部貟外郎祕書丞費琦可太常博士

勅具官某等夫尙書副郎奉常掌故皆臺閣之顯秩非俊良而不登考課而遷蓋疇善最以爾等或仕承世閥或文中秀科咸有吏資之明歷更民政之美姑緣嵗比敍進班聯且增寵於外官當益勤於治狀可

昭宣使入內內侍副都知忠州刺史張若水可充陵州團練使仍舊昭宣使入內內侍省內侍副都知

勅朕纂承丕緒尊事兩宮按故事以薦崇名揆嘉辰而考成室方慶晨昏之奉豈忘典領之勞寵以華資旌其幹裕以爾具官某早推忠藎久侍禁嚴出防塞垣之防入聯內監之長夙宵匪懈績用兼優屬中寢之卽安嘉庀工之無曠俾因符守進領兵團外參握節之榮內重珥璫之貴恩褒益茂報效宜堅可

皇兄茂州防禦使申國公世淸可特降依前左武衛大將軍郢州防禦使申國公

國家並建戚籓所以惇敍於九族優加命數所以表異於諸王惟繼世之旣殊固推恩而必異豈容僣冒以躐寵榮以爾具官某冑出皇支系承公國間膺嗣爵之貴靡念亢宗之艱而乃屢上奏章自言統嫡有司定議當從別祖之封季春詔書巳格泛遷之典弗思悛止重有敷陳意在徼榮益彰矯妄宜從貶秩之責仍罷奉朝之趨尙追省於過尢勉欽承於訓可

大理寺丞李得臣可守太子中捨光祿寺丞吳立禮可著作佐郎

具官某爾籍京司職更民政防方之守旣已效於官成累久之勤玆亦應乎功令宜甄疇於善最俾敍進於榮資爾其欽承以永來譽可

前虢州虢略縣令錢公縝可大理寺丞前代州軍事判官張佑前權知果州團練判官鄭士衡可並著作佐郎

勅某官等今之仕於郡縣者旣限以積累之資則其器能可見矣又難以保任之法則其操守可知矣防課來上閱實靡差寘之京司是謂愼選以爾等或起於門調或進自儒科典邑佐州咸有善狀廷尉之屬蘭臺之聯皆曰美官俾之並命偕此榮路益思後勤可

前岢嵐軍嵐谷縣令陳安靜前威勝軍武鄕縣令張焞可並著作佐郎前永州零陵縣令梁宏可大理寺丞

勅具官某國家掄才之路至廣而銓選之法惟艱旣限其累年之勞又責於上官之薦小不應格未甞序遷以爾勤於首公防而寡悔知巳言狀有司校功擢置王官進階榮路其思始卒之效以副奨防之恩可

大理寺丞致仕趙賁可太子中捨致仕

勅某向者大賚天下增秩庻官退休之人所宜先及蓋知止之可尙而髙年之當禮也爾早由仕綴得謝盛辰薦逢慶恩並應陟典擢列朝閨之籍足爲暮齒之榮服我殊私益向多祉可

太常寺太祝賈公述可舊官服闋

具官某服勤效智早列周行銜卹去官近終防紀日月云邁縞禫已除宜還簪紱之榮來就班聯之次勉思移孝式竚揚名可

大理寺丞馬孝孫可太子中捨

勅具官某今之仕者去銓調而列京司由考課而陟朝著𨿽序進之惟舊亦審覈之良艱爾向以干亷從知巳之薦今用年次應有司之條遷秩儲坊通班閨籍惟爾試吏之久宜稔修方之勤漸履榮階更圗來效可衛尉寺丞劉士彥可大理寺丞大理評事田彥卿可將作監丞太常寺太祝孫龜年可大理評事

勅具官某爾出於華冑能紹世風筮仕方初服勤可紀旣更筦庫之效且收嵗月之勞稍進一官漸階榮路爾其勉懋以副甄陞可

大理寺法直樊功立可光祿寺丞充大理檢法官

勅具官某祖宗以來愼用刑辟詳評審復以求厥中凡在理官實重其選以爾拔從銓調職於平廷持法不苛校年應格進擢膳丞之列仍司契令之煩益盡乃心往贊而長可

守鄧州錄事參軍前監道州黃富場貟素可大理評事致仕

勅具官某久從銓調薦著吏勤旣引年而自陳願還事而休老嘉其退尙之佚特示寵遷之恩增秩京司榮歸里社往欽厚渥足慰素懷可

虢州朱陽縣主簿李庚可國子監丞致仕

勅某爾仕於州縣而能持巳以防不蹈尢悔齒旣耄矣自言不能是亦知止可嘉者也秩以成均之僚俾爲晚節之寵服我恩渥歸安裏閭可

太皇太后遇同天節親堂侄內殿崇班曹誨男易可太常寺奉禮郎

勅某近者朕以載誕之辰承顏之禮乃眷近屬例均慶恩以爾長信之諸侯舊勲之昆裔嘉其防立延以京司當念起家之榮無忘學古之訓可

京朝官知縣磨勘詞

勅具官某亷能之選早列於仕階撫字之求方紆於邑綬屬攸司之比課謂滿嵗以應條進以一官甄其累效勉思勤儆往服恩榮可

承制以上磨勘詞

勅具官某夫仕者久而不遷則才愚同滯進而不以其效則流品弗甄今有司所以限年而校功循階而進秩者由此道也爾以材武擢於治朝內外煩使之勞訖無曠事嵗月薦更之比巳應陟書稍陞等於官聨且疇庸於閥閱往承新渥無怠後勤可

荘宅副使兼閤門通事舍人周永淸文思副使賈秀可並右騏驥副使

勅具官某夫守邊乘障之臣或失於悍勇而輕進或失於畏懾而不爲向非練習之有方何以綏懷而得所旣彰陳力何吝賞勞以爾擢自周行列於逺塞深知兵要復察邊情嘉其任事之能宜有宿官之寵內司峻秩躐等而遷益思忠藎之誠式副褒優之命可

文思副使任有方西京左藏庫副使錢昌符可左驍衛將軍致仕供備庫副使馬淸可左武衛將軍致仕

勅具官某夫陳力而仕不能則止是亦知夫進退之分者也得不優以名秩徇其素心哉以爾武幹吏資仕於班列勤勞之役更歷固多以疾告休所冝矜惜特遷環尹之列俾爲裏閈之榮服我殊私保爾多祐可

供備庫副使侯元吉可西亰左藏庫副使西亰左藏庫副使王思可文思副使東頭供奉官施惠可內殿崇班

勅具官某國家官人之法靡有文武之異一用考格限年敍遷所以嘉久職而勸吏勞也以爾早列周行緜更吏幹防能之守固有可嘉嵗月之庸亦應玆令進秩一等漸履榮階益思忠藎之方以副甄陞之命可

內殿承制楊從先可西亰左藏庫副使

勅具官某夫盜積山藪不時翦除則鄕閭之間人靡安堵乃嚴賞格以勸事勞爾爲廷臣出司巡警能用方略屏擒冦姦凶徒旣除逺民無患校其勲等當有優遷躐升內使之聨用奨武才之效欽承渥命益懋來勤可內殿承制杜該許士臻可並供備庫副使

勅某等咸有武漧服在殿塗或案讞於邦刑副我欽卹或訓齊於州旅不懈拊循質嵗課以薦周嘉吏勞之可紀冝推陟典擢貳使聯勉思宿業之勤以稱褒恩之渥可

前內殿承制宋景先可舊官服闋

勅具官某爾爲三班吏有年數矣曩逢慶渥當陟內朝復用嵗勞再遷殿著屬罹親卹遂去班聯日月其除祥禫俄畢宜悉還於舊次俾入敍於周行祗服恩榮益防事守可

內殿崇班阮大有可內殿承制

勅具官某奉朝內著秩視閨籍之榮奏課中樞嵗比吏能之最允如令格何吝恩褒以爾久踐通班亦更煩使勤庸可紀遷次有常進升等級之優用示才勞之勸勉收成效無懈守官可

未復舊官人內殿崇班蘇濬可內殿承制

勅具官某郊祀之澤其施普矣在位者加以勳等左遷者還其職秩所以示記功忘過之義也以爾早列周行甞絓吏議禠官斯久逢慶雲初俾進復於舊聨宜益思於後效可

東頭供奉官閤門祗趙思齊可內殿崇班依舊閤門祗

勅具官某爾以禁廷之聯通上閤之直贊名典謁服職有年校其事勞嘉有善狀考課之令遷秩有常擢列殿塗之榮仍參門籍之貴惟爾舊族歷仕近班當懋舉於官儀且無忘於世美可

東頭供奉官張宣禮朱興可內殿崇班

勅具官某爾補吏三班有年數矣而能勤於治職謹而寡尢校其事勞甫應遷格宜陞華於殿著且通籍於朝聯益思遷次之艱更圗報稱之效可

天武右第三軍都指揮使昌州刺史胡元可武衛將軍致仕

勅具官某夫壯而陳其力老而謝其事固當優異使之便安以爾歷職和門兼榮州棨廹於衰耄願遂歸休擢居環衛之聯俾遂飬頥之適欽承寵命足慰暮年可翰林醫官守少府監主簿陳易簡翰林醫官守勤州富林縣主簿秦宗古可並守殿中省尙藥奉禦依前充翰林醫官

勅具官某周官醫師有上士中士之秩每嵗稽其醫事而制其祿食所以校能否而疇勤勞也以爾學農黃之書通扁和之技名中禁恪職有年特陞六尙之聯益懋十全之效服玆優典無懈厥官可

皇太后殿樊氏可典賔馮氏可典贊吳氏可掌籍楊氏可掌記

勅周官女史掌內宮內令之法則今兩宮給事之職是矣閱嵗旣久增秩其宜皇太后殿具官某氏言徳有聞閒和自飭早陞宮掖祗奉母儀嘉其積勤推以優渥俾進司於典掌宜益務於欽承可

太皇太后殿典言吳氏可司設典言杜氏可司正吳氏可典贊李氏可典記花氏可典珍張氏可典防劉氏可典正王氏可典計董氏可典設

勅宮省有秩典司各殊矧長信之置官事掖庭而寖久宜頒渥命用奨能勤太皇太后殿具官某氏性稟閒和體姿柔婉自入承於嬪禦嘉薦歷於嵗華遞陞婦式之班俾重慈闈之侍往膺恩渙無怠祗欽可

檢校尙書水部貟外郎充成州團練副使吳靚可依前檢校尙書水部貟外郎充定國軍節度行軍司馬不得簽書本州公事

勅具官某赦者所以推大徳於天下靡有逺邇咸與維新矧曰士人可無銓敍以爾早通閨籍自致敗官黜佐方州再逢恩霈宜稍遷於大府尙無詘於散僚益思省循佇期甄錄可

檢校水部員外郎充秀州團練副使鄭民先可依前檢校官充昭慶軍節度行軍司馬不得簽書公事

勅某近嵗之法以賄敗官者𨿽坐輕典亦置之散秩所以責亷隅於士大夫也爾一絓吏議於玆有年慶恩滌瑕府佐移秩其益思於修省毋自於廢淹收之晚年豈終汝棄可

萬載縣尉劉永淸可蔡州眞陽縣令

勅夫民愚無知至爲剽盜賊殺不辜其惡甚矣爾作尉逺邑能勤厥官姦宄就擒卽寘於法捕賞之格表勸在焉命爾長民酬玆成效尙圗來譽以副寵遷可

相州安陽縣尉劉子駿可知蘇州錄事參軍

勅具官某爾爲邑尉而能擒捕寇攘肅淸裏閈斯謂善於其職得不酬之以恩擢糺郡綱用勸能者益勤後效式佇甄陞可

祕書監致仕祝正辭男延賞可守將作監主簿

勅某士大夫以老致爲臣而歸斯亦始終之節可尙者得不延以世祿而慰其素懷乎矧爾父歷仕三品年至告歸秩爾京司是謂優典爾其勉懋以亢厥宗可光祿卿陳鑄遺表第四男公彥可試祕書省校書郎

勅某生而任其力歿而卹其家此朝廷所以篤羣臣始卒之義也爾父致位諸卿考終明代祈爾一命以承厥家俾試秩於蓬丘且聯華於郡幕服玆厚寵勿怠淸修可

光祿卿知楚州竇彰男太廟齋郎汝礪可試祕書省校書郎

勅某任子之令尙矣𨿽班等有異而世仕爲優乃父方居於列卿嚴禋屬逢於大霈蘄爾試秩使之起家玆爲階漸之榮宜務淸修之誨可

太常少卿直龍圗閣知廣州張田遺表男輔之可試將作監主簿

勅某爾父才質噐幹時推能臣宣力四方著稱五嶺不幸淪棄用玆憫傷俾爾一官以續其世爾其深自勉懋期於有成且無忘厥考之勤事也可

禮部侍郎致仕盧士宗孫盧君佐君傑可並將仕郎試祕書省校書郎

勅某時乃大父朝之舊臣方告老以言歸宜推恩而及後嘉爾防立能紹素風特優試秩之榮俾遂承家之美無忘善訓往服殊私可

守許州長史李評可守鄭州長史

勅某向虧亷守遂絓刑章寘於散曹示不終廢再逢寛宥從涖便州尙思省循毋謂沈防可

尙書屯田郎中致仕姜鎬男子厚可試祕書省校書郎

勅某爾父仕歷閨臺位正郎列不待年至謝事而歸惟退尙之可嘉宜賞延之及嗣命爾試秩俾承厥家勉慕前修無墜門構可

追官人前儒林郎守司戶參軍尹良佐可鄭州別駕

勅具官某爾作掾列曹在法除籍適均霈典稍濯前愆收於州佐之聯無謂恩章之薄可

光州團練使同提舉集禧觀公事向經奏百姓醫人華詢可試國子四門助教

勅某方技自名診治盡善屬攬通侯之奏且援試秩之科操術旣明推恩何吝祗膺一命之渥益務十全之能可

西亰畱司禦史臺正名知班驅使官王徳明可將仕郎守蓬州蓬山縣主簿勒畱

勅某名憲府給事西臺閱嵗再周勤公寡過命勾書於逺邑尙畱職於故曹彌思恪恭無怠朝夕可

河東進納空名助教三十道

勅某昔卜式請輸其家半財以助邊費漢世善之爾能發貨貲應募郡國嘉其誠意宜有甄表假以州秩俾榮鄕閭承玆渥恩用勸厥眾可

蕃官右武衛將軍兼監察禦史柱國香布咩布拸可並加上柱國右監門衛將軍兼侍禦史驍騎衛儂宗旦右監門衛將軍兼監察禦史武驍尉嵬名山可並加騎都尉

勅具官某向者禮行泰畤恩浹羣方眷言忠順之臣宜厚厖鴻之澤以爾才雄邊部心遡本朝環衛榮階早膺於嘉命禋燔慶渥特霈於殊私進加勲級之華益壯裔藩之觀爰玆受寵無怠勤王可

府州靖化保屯毛州族子弟屈移可銀酒監武充本族副都軍主

勅某爾父世居邊土籍轅門俄遘疾以淪亡覧守臣之保仕言爾勤事宜承舊名往膺甄擢之恩益務撫寕之效可

南郊百官封贈父母妻共五道

勅某夫爲人子者以揚名顯親爲孝非夫委質昭代陳力周行則安能推榮以逮先世曩朕郊丘已事之日肆慶天下乃俾士大夫得以陳追述之請所以隆舊章而廣孝治也以爾生而慶善之積志不得充歿而緒餘之傳報乃在後嘉爾有子仕吾通閨屬霈恩之普加推防典以示厚營魂未冺滲澤斯承可

亡母

勅某郊爲大祭旣格於上下神祗惠浹庶邦靡間於幽明隠顯矧乃閨朝之士有懷鞠育之慈爰舉舊章優加寵命以爾婦徳之順旣宜其家母道之修遂貽厥子屬精禋之霈澤胙封邑以開榮用增飾壤之恩玆慰寒泉之感可

父在

勅某朕初卜郊大賚天下無有逺邇均防福釐乃眷在廷之臣咸切逮親之寵因推朝渥庸逹孝心以爾某善積於躬慶延厥後有子而仕通籍於朝宜承霈澤之榮玆顯教忠之美永錫爾祚對時之休可

母在

勅具官某母某氏廼者朕郊見天地祼獻祖宗承神之休均澤於下嘉我庶士方逮承顏之榮冝推渙恩用彰錫類之美以爾慈嚴之範見推內婣鞠育之仁成乃子志舉玆慶典進以邑封欽膺褒寵之光益享壽康之報可

妻

勅具官某妻某氏古者上有大澤則惠必及下祭其是歟日朕初見郊廟承神之休推福於天下士之立朝者旣已加乎恩級而又推榮及乎私室其惠澤可謂大矣以爾能執婦道歸嬪士家時惟爾儀服我朝宷舉玆慶賜之典寵以號封之榮茂對殊私益勤內助可

兩制母在攺封

勅郊祭之推恩也上以均天地之貺下以揚祖宗之休福釐紛然中外時若嘉我髦士方逮承顏之榮厚其寵章用光錫類之祉具官某母某氏慈嚴有度明智兩通從夫之賢固多內助之美有子而貴尙深側眄之規克成令名服在淸禁宜躐封於大郡且旌善於北堂欽承優渥之恩益享壽康之福可

兩制妻攺封

勅祭有惠下之文所以明神貺婦有從夫之貴所以厚人倫禋燔方畢於陽郊慶澤用霈於家壼具官某妻某氏徳通四教行表六婣詠君子之好逑嬪風素懋循大夫之法度內治尢彰列予近班實惟爾特屬遘邦熙之慶宜旌主饋之賢寵以封君進乎善郡祗服褒華之渥益宣輔佐之勤可

太常少卿田照鄰母彭城縣太君劉氏封仁壽郡太君

勅朕向以初郊大賚加禮髙年有疏封錫命之榮緣貴老近親之義某早鐘善慶克享期頥從子方仕於亞卿承顏旣嘉其逮養攬州僚之列奏寵壽母以宜優特出殊私進加善郡爲爾慈堂之美彰我孝治之風可故內殿崇班範願妻錢氏可封永寕縣君

勅夫封疆之臣旣以死而勤事朝廷之法當加等以推恩念往矜存用旌壯節以爾具官某妻某氏良家之子能臣之妻屬乃夫之戍邊由捍冦而畢命爰推殊渥俾逮厥家特疏湯沐之封用表閨門之美欽承恩奨善撫惸孤可

遼山縣令賈祥母著作佐郎周綸母並年九十一嵗封縣君南宮縣令董亰父年九十一歳可守祕書省校書郎

勅某向者巳事泰壇均釐列位厥有親年之耄未登封賞之科特霈殊私式彰孝治以爾壽康之福實應詔求慶善所終誠宜表顯寵以【蓬丘之列湯邑之號】用爲子捨之榮益保餘齡無忘休渥可

歸州巴東縣令元大章母年九十一歳封長壽縣君

勅某夫耄期之年前世之所加禮者曩緣郊慶特俾推恩以爾旣壽且康從子而仕玆誠五福之所向是亦積善之有憑寵以邑封旌其孝飬往承茂渥益享遐齡可臺州百姓王延贊年一百一歳求歸年一百二歲可並守本州助教

勅某夫貴老尙齒王政之所先矧夫百年之人五福之貴者得不加禮而優寵之乎以爾居鄕有聞介壽克永宜因郊慶之澤假以州秩之榮且俾裏閭知所推尙斯亦有助於風教也可

南郊致仕率府副率加恩

勅某祭有大澤惠均庶工屬郊畤之禮成眷丘園之佚老例推優渥敍進榮階祗服恩華足慰恬尙可

南郊諸州軍衙前加恩

勅某服勞吏役歷稔公庭屬逢郊霈之恩宜被言綸之命例加試秩用奨久勤可

蘇魏公文集卷三十四

欽定四庫全書

蘇魏公文集卷三十五

宋蘇頌撰

外制

皇叔彰徳軍節度使左僕射同中書門下平章事宗朴故育母樂安郡太君吳氏追封永嘉郡太夫人

勅朕惟祖宗惇睦之義定爵祿名數之差𨿽位爲公侯猶不以親私而幹寵恩有顧復乃當用子貴而議封禮亦爲宜朕安敢恡具官某故育母某氏謹幽閒之治有柔潔之風奉事王宮夙彰於賢範挺生懿戚方嗣於慶宗向緣禋類之恩載形追命之請稽諸甲令抑有舊章以副筓象服之儀爲厚穸華阡之賁尙玆冥漠歆是寵榮可

皇兄故金紫光祿大夫右武衞大將軍世符可贈鎭海軍節度觀察畱後北海郡公

勅夫睦親之恩生則有班爵之等卹後之義歿則有禭之榮特舉彛章用寄哀戚具官某天枝擢秀宗邸稱賢寖陶信厚之風克謹驕盈之戒早膺時寵薦服衞環假節兵防秩視通侯之貴奉朝禁籍日勤拱著之趨詎謂盛年奄玆䢐謝九州近鎭兩使隆階用加飾壤之儀仍胙封公之爵營魂未泯漏澤是歆可

皇伯故右龍武大將軍克友可贈華州觀察使華陰侯

勅班爵之榮所以表孰睦之義贈防之典所以厚始終之誠眷言宗邸之賢久預朝閨之列奄玆淪逝宜有追褒以爾具官某挺生王家早聞邦教不以貴寵而易其守故能謙愼而保厥家籍在衞環峻官儀而益重任兼團結持使節以參華何圖盛年遽遘凶閼禭以亷車之秩胙之侯社之田寄我悲懷慰爾冥路哀榮之禮玆莫重焉魂而有知歆此殊渥可

皇弟右千牛衞將軍仲塗可贈右屯衞大將軍

勅國家之於宗族惇睦之恩至矣生則有寵貴之榮歿則加追賁之典惟其禮秩皆不與外庭比所以厚親戚而厲人倫也以爾具官某溫良之性得於天資謙愼之儀成於邦教處貴而能循禮法奉朝而匪懈夙宵假寵衞環方參聮於表著棄捐館捨遽淹質於泉塗宜推褒卹之文且示哀榮之渥八屯峻列大將通班刻以蜜章告於循路顧明靈之未泯諒滲澤之可承可

故楚國大長公主可追封秦國大長公主謚莊孝

勅外館懿親生而視王侯之貴曲臺故事歿則推贈賻之恩言念平陽之婣素鐘長信之愛方見尊寵遽玆淪亡宜加防典之優用寄悲懷之切以爾某氏麗穠華之質分星婺之輝生於宸闈蔚有賢範降嬪戚裏蚤開府屬之榮胙土名區載徹粉田之賜朕以仁祖之息諸姑之倫薦崇秩儀固越彛等不幸罹於美疢奄然奪於盛年追惟淑靈當有褒表夫節惠之義實重於二名進封之科莫先於成國以顯服而旌遺徳以刻章而告幽途情禮並隆明誠斯饗可

故永嘉郡夫人趙氏可追封蕭國夫人

勅貽彤懿範生則有脂田之封漏澤深仁歿則有禭章之飾追懷遺美特示榮褒以爾故某氏體質柔閒性資循裕夙謹女圖之鑑內參宮尙之聮而淑質靡畱䢐年早謝嘉乃柔風之茂宜推象服之華國壤疏恩壙宵增賁想芳靈之未泯宜寵典之斯承可

皇太后姑故右侍禁李守慶妻髙氏可特封延安郡夫人

勅朕丕承先烈欽奉母儀矧彼諸姑實冠親姻之黨特加異數式隆惇愛之風皇太后姑故具官某妻某氏備有徳言能循法度早歸嬪於華族方尊寵於外家以推恩章抑惟舊典爰進封於善郡且加號於小君所以上慰慈顏兼褒懿範膺玆嘉命克保殊榮可

皇太后妹右班殿直聶宣仲妻髙氏封平恩郡君

勅外家之愛禮有惇隆從母之倫恩宜顯厚加崇命數豈限等彛皇太后妹具官某妻某氏毓質粹和秉心柔令結衿褵於夫室夙擅華腴侈車服於親姻尙稽表異躐進號封之美仍開郡壤之榮只服褒章永綏福祚可皇太后妹皇侄故鄆州觀察使令典妻髙氏封長樂郡君

勅朕惟長樂之姊弟相在藩侯之室家戚屬並優禮意宜厚稽諸令甲當有寵褒皇太后妹具官某妻某氏系出舊勲望髙外族有閒和之範來嬪宗婣有介靜之誠能保婦操爰推惇敍之澤超進號封之榮善郡美名用旌賢懿隆恩異數當克欽承可

皇太后姊皇伯文州防禦使宗逵妻封咸寧郡夫人

勅朕惇睦九族尊事兩宮惟國藩世母之賢本長樂天倫之愛宜加顯命庸慰深慈皇太后姊具官某妻故某氏蘊柔徳之和襲舊勲之慶夙推婦順歸我宗英𨿽懿質之早零想芳猷而未泯載稽典式寵進號封追榮象服之崇用賁壙宵之貴淑靈不昧厚渥斯承可

太皇太后侄孫曹詮女皇叔克頠妻曹氏封同安郡君

勅長信族屬宗室世婣案諸典章所宜寵異矧夙承於愛育宜特茂於恩徽以爾具官某妻某氏資稟靜專幼聞禮教出於椒禁歸我藩侯亦旣宜其室家能不失於婦道因疏郡壤命徹號封只欽奬綍之榮益念薦蘩之助可

皇兄右千牛衞將軍叔皮妻曹氏可封永嘉郡君

勅具官某妻某氏宗室諸婦禮有賜封長信外門恩先近屬厚親廣愛在義則然以爾承地冑之華富柔明之美早被慈闈之訓育能勤女史之箴規鞶佩有行旣歸於邦族粉田均澤宜茂於寵章進開郡壤之榮用顯戚藩之盛膺玆麗渥保爾令名可

祁國長公主乳母侯氏可封壽光縣君

勅某氏朕以長公主先帝之息我之同气築館於外筮日有行恩禮所加固宜優異惟其阿保之列夙勤燥濕之安寵以邑封蓋循邦制往承渥渙毋替謹柔可左羽林大將軍令圖故母同安郡君王氏可追封南康郡夫人

勅向者禮成郊報恩浹幽明惟班著之聮咸被顯親之澤矧宗藩之秀方深念母之懷加厚防章抑惟舊典具官某妻某氏柔儀有度順徳不愆嬪我懿親夙彰賢範𨿽嘆䢐年之謝尙嘉有子之良緣玆慶條進以封號俾追榮於象服姑用慰於寒泉防漠有知寵靈是享可尙書吏部侍郎參知政事韓絳封贈三代

曾祖處均贈金紫光祿大夫太師中書令可特贈兼尙書令餘如故

勅任人共政國體之所先揚名顯親人臣之尢貴屬我登賢之始爰推率祖之恩峻以職儀慰彼誠孝以爾某生稟純徳世服文儒居則仁義充其中不以紛華悅於外養浩然之气自樂於鄕閭遜貽厥之謀遂開於似續作我良輔時其裔孫因進擢於臺司俾再加於冊命以中臺總領之秩告三世享嘗之庭臣子之榮可謂至矣所宜歆識益祚爾家可

曾祖母追封秦國夫人李氏可追封秦國太夫人

勅貳公演化方登用於柄臣追孝奉先宜褒榮於世配薦推恩數用賁家庭以爾具官某曾祖母某氏挺柔順之姿躬徳言之範夙成壼則茂振嬪風𨿽久閟於音容尙克流於惠聞曾孫之慶大政是毗副笄六珈巳屢頒於象服沃野千里宜載徹於粉田並爾寵章式旌遺懿可

祖保樞贈太師中書令尙書令可追封燕國公餘如故

勅今夫與我共守祖宗之業而裁成天下之化者非二三輔弼之臣歟故於進拜之初優其禮命而追榮及於祖考所以欲其移孝而爲忠也以爾具官某祖某天質渾厚噐識閎通有長者之風而自晦其徳有君子之澤而垂裕於後克生賢嗣爲時大臣今而令孫復嗣厥位薦歷機庭之貴進毗臺宰之司奕世三公宗祏巳崇於典冊封爵五等燕邦載徹於土田告諸幽扄識玆茂渥可

祖母追封魯國夫人周氏可追封魯國太夫人

勅登四近之臣贊萬幾之務恩隆體貌義切股肱諒非積慶之有源曷副疇咨而入用爰推異數用表先芬以爾具官某祖母某氏稟訓姆師能勤婦道約珩璜而制禮動中音儀潔蘋藻以承家克修宗事蘊是懿徳鐘於後昆翟茀之儀巳加於象服脂澤之邑載錫於名區不易故封式昭遺美淑靈未泯厚渥斯承可

祖母追封魯國夫人郭氏可追封魯國太夫人

勅登用二府所以圖國家之治追寵三世所以教臣子之忠我有碩臣方毗大政封崇先代抑有彜章以爾具官某祖母某氏性蘊淑和道遵慈儉出於華冑歸彼令人曾微出梱之言居有擇鄰之訓積是餘慶克昌後昆維子洎孫繼顯庸於臺路徹田胙國屢加寵於國封曲阜舊邦小君美號再加錫命庸慰孝思維精魄之未亡尙寵靈之是識可

父億贈開府儀同三司太師中書令尙書令上柱國可追封周國公餘如故

勅流之長者由夫源深枝之茂者自乎本固眷我碩輔出於名門若時奮庸克大前烈將慰述先之念載疏錫壤之恩以爾具官某父某在仁祖世以嘉謨碩畫進貳機衡忠規具載於廟彛義訓乃貽於子舎朕以絳體質方重論議純深願爲良臣善守先代擢於世職可謂象賢當其拜衮之初必動履霜之感相爾舊國時維成周再加九命之崇用顯三公之世告於宗祏尙或歆承可母追封普安郡太夫人蒲氏可追封崇國太夫人

勅陟臺衡而預政方擢幹臣飾泉壤以疏封盍旌懿範屬此疇庸之始爰推錫類之恩以爾具官某母某氏挺生慶門作配君子有四徳之美成二族之和室家之宜旣克成於婦道日月其逝愴弗逮於朝榮宜因嗣子之登臺載徹脂田而錫命小君之號啟國於崇並示寵靈賁於廟室可

母追封平陽郡太夫人王氏可追封榮國太夫人

勅禮傳所稱女子有三從之義冊命之錫封爵有四等之殊緬維芳風實兼具美以爾具官某母某氏丞相太尉之子中令周公之妻出自慶門歸彼時傑生見榮盛歿餘慶靈有子而賢載世預政屬咨兪之拜後念顧復之有懷俾擇名區用胙乃國二族顯赫無若爾家前史所謂婦人之貴其謂是乎魂而有知當歆茂渥可新除右諫議大夫參知政事王安石封贈三代曾祖

勅禮稱天子之大夫祭及三世又曰父爲士子爲大夫亦祭以大夫蓋從生者之祿由古然也今夫執政之臣同體元首顧其名數豈特大夫之比則追賁祖禰禮宜有加具官某曾祖某江左之秀徳噐素髙義訓之傳世風自逺榮名不顯於當世慶善乃流於後昆惟其令孫作我良輔方屬登臺之始用推本祖之恩以儲宮保輔之崇爲宗祏追崇之美精爽不昧寵靈是歆可

曾祖母

勅國家登用輔臣躐加命數參六卿於朝路預我政幾享三室於家庭逮其世配均推滲澤庸逹孝思具官某曾祖母某氏明智自將慈嚴合度宜其家室蹈嬪則而不逾貽厥孫謀贊臺司而伊始命追榮於大郡且加號於副筓旣啟有家之榮冞光積善之報淑靈如在厚渥其承可

祖

勅夫積之厚者其流光位之崇者其禮異我得棟幹擢在柄司立於朝廷則有協心同體之義念其祖考豈無進封飾壤之榮稽若故常具存彛典具官某祖某服道秉誼含章葆和寘彼周行未登貴仕之列施於孫子蓋有陰徳之慿用裕厥宗再世而大王室其乂祖構是承惟東儲二品之班視前世三孤之秩錫此明命賁於私庭魂其鑑玆罙祚爾後可

祖母

勅國家待執政之臣禮亦重矣旣尊寵其人又追賁其祖妣所以嘉似續之慶因以勸夫在位重其本而厚其報也具官某祖母某氏挺賢明之識兼婉淑之儀善行積於厥家慶靈久而後大參予近弼之貴時乃令孫之賢諗是忠規本乎門法彤管有煒旣彰家道之成像服是宜乃正封君之號兾爾防漠嘉玆寵靈可

父

勅前史稱臧孫逹之有後又美鄭公業爲不亡蓋繼之者賢則美濟厥世未若父爲儒者名稱於一時子爲輔臣寵延於三世非其善訓夫豈享玆具官某父某素履淸修周才敏邁防名從政進乃望郎之華佐郡典州藹然良吏之稱位弗充量福固有基若時嗣子之賢登我臺司之貳逮親之感方對於鼎茵追往之恩用加於冕紱以儲師之峻秩爲禰室之褒榮魂而有知饗此殊私可

母

勅朝廷莫如爵故二府有異數之加寢廟莫如親故三室有同牢之享矧惟妣徳之懿豈吝防章之褒具官某母某氏言憲典常徳馴慈順歸儷良士寔生令人諷召南之詩則蘋蘩之薦不失服季姜之戒則經幅之諭以明時其邦傑之奮庸抑自家庭之垂裕參聞國論旣聮三事之崇追述母儀用錫六珈之副玆所以彰我闓澤之漏慰彼寒泉之思緬玆淑靈享是嘉命可

母

勅仕之貴者莫貴於作弼孝之大者莫大於顯親登賢旣預於政司報徳宜先於禰室推存念往我何吝焉具官某母某氏備有言容能循法度從夫而仕則內助之徳修有子而賢則陰徳之施顯屬玆圖任之始固切慈顏之懷用加號於小君且進封於大郡侑爾宗祏旣開家采之榮利於嗣人無忝公臺之寄可

觀文殿學士兵部尙書知靑州歐陽修

父

勅郊之祭也上以恭天地之報下以揚祖宗之休屬告成於盛儀遂推行於惠澤眷吾臺衡之舊適宣方面之勞懷其先芬旣極顯揚之美胙以成國式章尊寵之名具官某父某毓徳士鄕防名聖世蘊濟時之用位下而不得施慿積善之祥澤流而逮乎逺果有賢嗣大其門閭衮衣蜜章已峻九儀之貴國封公爵俾增千乘之榮非徒嘉爾教忠之能抑亦成吾廣孝之義精爽不昧優渥是承可

母鄭氏

勅精禋類帝所以訓天下之恭揚名顯親所以教人臣之孝曰予邦彥有懷母慈宜推慶恩用光賢範具官某母某氏生有淑質歸於徳門詠蘋蘩之詩則婦道克順明經幅之諭則母儀備存貽此哲人作我良輔生𨿽不及鼎茵之享歿而屢有湯沐之加承此神釐進以大國夫封爵錫命誠未足慰孝子永慕之情而旌善表賢抑可以成公朝奬勸之義惟爾防漠歆玆寵靈可

妻薛氏

勅夫祭祀之澤廣矣旣已推於羣臣而又逮其家室所以明神惠而厚人倫也矧吾舊徳之配夙聞主饋之賢慶典所覃寵章宜厚具官某妻某氏出髙明之冑有柔婉之風作嬪良人克相宗事潔蘋蘩以承祭匪懈溫恭服副筓而預朝薦膺榮渥屬遘邦釐之洽載陪郡壤之封且擇美稱益光內治往對褒華之命勤宣輔佐之功可

翰林學士右諫議大夫司馬光父贈司空

勅朕宅位之再歲考卜郊之三年天其相予旣克成於熈事福不專享是用惠於庶工且追賁於先芬俾顯揚於世美具官某父某徳器閎茂風規峻凝徊翔臺閣之華宣布藩朝之政經綸之業猶未究其施爲燕翼之謀蓋有貽於似續時其子舎服在禁林方見尊寵於朝廷固已崇大其門構姑緣禋燎之慶載加襚服之榮秩以上公位乎空土豈特章名臣之餘烈抑以慰嗣子之孝思防漠有知寵章其享可

龍圖閣直學士工部侍郎張掞父贈司徒

勅朕因郊以承天之序念親以及人之先爰推慶恩式敍在位矧予名徳之舊夙紹素風之傳防典所加褒章宜厚具官某父某躬服道誼內懷器能防名淸時仕不充於雅望垂裕後嗣職久列於近班蓋源之深者流自長而位之隆者禮亦異姑緣肇祀之渥用顯教忠之能秩以上公總乎五教尙歆告第之寵益胙有家之蕃可

侍衞親軍馬軍都虞侯楊遂

父

勅郊丘之祀所以訓天下之恭贈襚之恩所以逹諸臣之孝甫成熈事爰覃慶章且先追往之恩用慰因心之感具官某父某吉履有素鄕評所推善行在躬而未彰慶靈至子而乃復勤宣職業良嘉父教之忠欲報劬勞俾進尹環之列尙歆殊渥永裕後昆可

母

勅郊祭之推恩也上以均天地之況下以揚祖宗之休福釐紛然中外時若眷言拱著之列方逮承顏之榮宜厚寵章用昭報徳具官某母某氏以柔賢之美旣宜夫家以慶善之慿獲從子貴俾躐封於大郡且均寵於北堂欽承優渥之恩益向壽康之福可

妻

勅朕初郊泰元大賚天下思與士類均承福釐眷言拱衞之聮並開爵邑惟其家室之慶宜懋寵章具官某妻某氏備有言容能循法度從夫而顯主饋是承屬大祀之休成均湛恩而下達進榮大郡增美華宗益宣內助之勤用稱重封之渥可

樞密使劍南西川節度使守司空兼侍中文彥博奏汾州介休縣艸澤史釗妻文氏追封永嘉縣太君

勅某氏鐘慶徳門歸嬪吉士屬䢐年之早謝閔昆裔之靡承眷我臺宰之賢方有諸姑之愴願移恩施正以號封俾開爵邑之榮慰彼幽泉之路顧惟精魄尙識寵光可

蘇魏公文集卷三十五

欽定四庫全書

蘇魏公文集卷三十六

宋蘇頌撰

外制

眞宗皇帝忌日齋文

伏以仙馭夐遙禮極如存之奉殊庭薦祝歲嚴奉諱之辰慿覺路之勝因導孝思之逺慕恭惟眞宗皇帝丕承謨烈馴致治功作聖述明繼三五六經之美登封降禪踵七十二君之髙尊道貴徳以垂休翼子謀孫而永世今皇帝接千載之統紹五聖之基頌文祖之淸明感終憂之惕式防寶所載舉梵儀諷祕密之眞文贊逍遙之邃境眞宗皇帝伏願穆淸凝命泰定發祥敷聖政以日躋恢徳防之天覆然後願君臣一體詠元首股肱之歌宗子維城固枝葉本根之庇嘉生茂遂黎庶綏安獯戎共戢於威懷中外均防於福祉

章懿皇后忌日齋文

伏以尊閟宮之祝載屬於諱辰修竺國之儀聿嚴於勝防式資防祐仰達孝思恭惟章懿皇后徳配坤元體儀宸極夙挺俔天之表早符夢日之祥愴眞馭以𨿽遙想徽音而如在今皇帝紹隆洪緒緬慕懿慈不忘追逺之誠用謹終憂之禮博謀梵教廣植福田章懿皇后伏願安處淨方超登覺地布法云之靈潤助皇器之置安今皇帝伏願天廣睿謨飇馳景化帝與齡而益永民斂福以無疆然後願據鼎元臣宣泰階六符之耀維城懿戚協本支百世之期五風十雨以順調九種百嘉之茂遂

元徳皇后忌日齋文

伏以仰太姒之徽音式臨於諱日集覺皇之勝利上薦於防塗恭惟元徳皇后道合靜專體躬柔順內茂契塗山之範誕彌開甲觀之祥啟迪孫謀嗣隆寶構今皇帝重明繼統下武膺期念生民尊祖之詩謹君子終憂之禮欽崇梵教允答懿慈元徳皇后伏願受記內宮超神淨域廣一乘之妙理貽萬世之丕猷今皇帝伏願福固岡陵壽齊箕翼大器恊置安之諭彛倫臻攸敍之功然後願元首股肱載詠康良之美百辟卿士共修屏翰之能四時宣玉燭之和萬物遂崇丘之盛

翼祖皇帝忌日齋文

伏以王業所基式仰貽謀之盛梵宮斯辟聿嚴追逺之誠屬諱日之載臨仗福田而是薦伏惟翼祖簡恭皇帝穹旻毓粹淳耀發祥同太王之好仁周由是盛類懿祖之潛徳唐以之興今皇帝繼體承幹因心篤孝奉廟祧之薦靡懈於時思崇佛事之嚴上資於防報翼祖皇帝伏願一乘悟理萬行超緣逍遙因地之尊福祐皇圖之永今皇帝伏願聖謨廣運神化博施並日月之代明與乾坤而齊泰然後願君臣同體夷夏宅心廟堂宣鎭靜之風藩屏恊維持之固雨暘寒燠感順序於天時黍稷稻粱獲登成於歲事

宣祖皇帝忌日齋文

伏以基命有開逖仰貽謀之盛等慈無上式崇追逺之嚴記撤樂之曩辰切因心之永慕伏惟宣祖皇帝靜淵載徳濬發儲祥契敷教以在寛道隆商祚豳好仁而貴恕命集周邦今皇帝纂紹丕圖大凝至治宗祏奉尊於祖始靡懈時思仁祠崇殖於勝緣載懷終諱宣祖皇帝伏願三明悟理十號登尊棲神極樂之方流祉無疆之祚今皇帝伏願道超防古化格殊邦靈臺臻偃伯之期仙石永拂衣之劫方隅底定夷裔懷徠然後願藩屏親賢維城而作固廟堂輔相迓衡而弗迷官師咸盡於忠規兆庶永躋於壽域

太祖皇帝忌日齋文

伏以眞聖膺期肇鴻圖於億世嗣皇尊祖薦防福於五天薦臨稱諱之辰彌切聿追之念恭惟太祖尊號皇帝昊穹凝命淳耀發祥剗五季之荒屯邁百王之遐武卜年定鼎遂開周室之隆厭世乘雲俄復帝鄕之邈今皇帝大明紹統至治格天當明發之有懷記登遐之逺日漢家原廟世逾久而禮逾嚴竺典上乘歲有崇而月有薦太祖皇帝伏願棲神淨土授記迦文證大覺於密圎祐丕基於永久今皇帝伏願萬神薦祉百順儲休櫜兵革於靈臺納編齊於壽域百嘉茂遂恊春秋之有年四表輯寧類成康之美俗宗邸保磐維之固臺司宣燮贊之謨周行共效於忠純率土永臻於泰定

懿徳皇后忌日齋文

伏以贊塗山之內徳逺記於諱辰開摩竭之道場盛陳於佛事式遵舊典只達上誠恭惟懿徳皇后毓粹俔天體尊儷極宣六宮之陰教睿問無窮侑七廟之神班音儀如在今皇帝繼承邦統緬慕祖慈𨿽孝切時思靡懈春秋之祀而禮嚴終忌用修香火之緣庻慿無上之功克助往生之願懿徳皇后伏願逍遙金界步武鷲峯受密記於雙林祐丕圖於萬葉今皇帝伏願諸天降福六气導和邁垂衣執契之時過定鼎卜年之歷華夷砥厲號令風行然後願長信母儀永享於璇極休明卿佐交輸於藎忠

孝明皇后忌日齋文

伏以閟宮尊祖懷懿範於河洲竺典崇因薦往生於淨域式臨逺諱夤舉舊章恭惟孝明皇后稟粹坤元宣風陰教茂娀莘之內徳繼任姒之徽音仙馭𨿽遙神靈如在今皇帝紹休鴻緒緬慕先猷贊厥徳之俔天記斯辰之撤樂恭慿佛寶仰助眞遊孝明皇后伏願證十號之明因超登覺地佑千齡之興運永固皇圖今皇帝伏願幹健粹精天臨溥率綿區安堵若泰山之四維寶歷過期等河沙之數量然後願維城近戚共惇信厚之風佐鼎羣公協贊休明之治萬國效傾葵之志千官輸拱極之心和气充盈嘉生茂遂

太宗皇帝忌日齋文

伏以繼天開統功成早棄於人寰尊祖奉先孝治聿追於王業式臨諱日廣植勝緣恭惟太宗皇帝躬濬哲文明之姿撫重熈累洽之運朝玉帛於萬國異俗率懷考聲明於百王休功莫並今皇帝丕欽謨烈嗣守基圖內奉宗祧之嚴以時孝享外崇佛寶之薦載慕神遊太宗皇帝伏願乘惠力之神通悟法緣之淸淨三明四智超覺地於如如億載萬年燕孫謀於永永今皇帝伏願道躋治古恩浹懷生與日月而並明等椿靈而齊久皇闈集祉宗邸延鴻臺宰樞衡克恊良肱之詠王畿藩屏常臻奠枕之安茨梁之稼薦臻玉燭之時不爽

章獻皇后忌日齋文

伏以三代贊娀莘之徳式仰徽音六時誦華竺之文用資防祐載崇嚴薦允逮諱辰伏惟章獻皇后坤徳靜專母儀慈聖佐佑仁祖深居長樂之尊配祔眞庭永奉不祧之祀今皇帝繩祖之武念親以誠當撤樂以永懷望褘衣之益逺防遵梵教崇勝利於無邊想望神遊薦往生於彼岸章獻皇后伏願超神淨土受記迦維防三界之塵遊悟一乘之妙理今皇帝伏願恢明皇度翕受純禧壽量等妙髙之山福聚比甚深之海兩宮集祉前曜宣明然後願宗室五侯盛休風於麟趾臺司百辟增重望於鷺庭四方同元鼎之安萬物遂崇丘之盛

章獻皇后忌日齋文

伏以贊內徳於塗山有懷曾世啟眞文於靈笈式助飈遊甫臨奉諱之辰敷贊往生之願恭惟章獻皇后軒文毓粹坤載儲靈布陰教於六宮義尊配極盛母儀於四海道載臨朝今皇帝只紹寶圖緬懷懿範嚴閟宮之睟穆深切孝思辟琳館之沈深載嚴法防章獻皇后伏願霓霄躡景瑤闕棲神契至道於逍遙佑丕基於綿永今皇帝伏願功符不宰治恊無爲欽承眾妙之宗順撫重雍之運皇居宸極永同不拔之基慶壽寶慈共享無疆之福宗子惇和於藩屏宰司鎭靜於廟堂夷裔懷柔烝黔富庶

仁宗皇帝忌日齋文

伏以仙馭升遐步霄虛而不返殊庭駐景肖廟貌以如存載臨撤樂之辰想望登眞之路庻慿道妙上助神遊恭惟仁宗皇帝人文化成神武不殺宅位四紀猷謨躋聖域之優升遐七年華裔極軒臺之慕今皇帝酌先祖之道廣文王之聲孝切因心匪懈廟祧之享禮遵奉諱載陳科籙之儀諷三洞之祕文資九淸之遐駕仁宗皇帝伏願棲神碧落飛步黃庭悟道之眞得元珠於罔象作邦之祚齊大劫於延康今皇帝伏願並日照臨與天長久誕布不言之教恢隆無上之宗長信母儀常遂承顏之樂宗英宰弼咸宣衞社之忠百官承式以一心六合同風而內向

仁宗皇帝忌日齋文

伏以奉衣冠於原廟追述先猷諷經唄於仁祠式資防祐諱辰斯逮勝利是崇恭惟仁宗皇帝睿智如神聰明冠古四紀盛仁風之布萬邦從壽域之躋厭世乘雲俄復帝鄕之逺配天作主聿嚴郊祀之尊今皇帝下武膺期重明繼照念太平守成之訓寔本貽謨遵忌日不樂之文盛陳法供仁宗皇帝伏願三明證理十號登尊度沙界之羣生防金輪之景祚今皇帝伏願道齊佛佛功濟元元廣開西竺之防門增固南椿之壽紀兩宮聖善永慶於承顏百世本支爰膺於錫羨宗邸各安於惇睦公臺咸副於倚毗百谷順成三邊底定

明徳皇后忌日齋文

伏以姒幄流芳仰徽音而益逺梵宮植福資防祐以無邊爰舉舊章式嚴諱日恭惟明徳皇后稟靈淸漢棲景皇闈贊內徳之肅雍丕昭懿範廣孫謀之燕翼垂祐鴻基今皇帝欽紹寶圖追述祖武孝切因心之感匪懈時思禮遵撤樂之文載崇佛事明徳皇后伏願超登十地安住三乘悟法忍於無生助邦風於長懋今皇帝伏願光文恊帝盛業際天增千億之長齡保丕平之景祚兩宮慈飬永對承顏之歡五等宗侯更重維城之固承弼副具瞻之望宮師堅盡瘁之誠九鼎冞安百嘉茂遂

開啟同天節道場齋文

伏以千齡誕聖甫臨維夏之期百辟傾心共致後天之祝卽只園而布懇贊寶祚以延洪伏惟皇帝陛下繼體承幹持盈保國先昭五聖之緒茂建九疇之中相公參政秉國之均事君以道罄純臣之一徳頌天子之萬年皇帝陛下伏願道格皇穹徳侔司契躋唐虞極治之際過宣髙享禦之期相公參政伏願彛鼎銘勲椿靈薦壽荃宰永符於重寄康良載恊於賡歌然後願軒冕眾賢同底贊襄之績藩宣羣後共成夾輔之勲編齊臻富庻之期夷裔戢威懷之徳

祭文

中書祭秦國大長公主文

帝唐之盛女曰娥英爰周致隆王姬振聲粵我仁祖駕唐軼周溫溫太主寔茂芳猷惟主之賢慈和柔惠其質蘭薫其儀玉粹結愛帝後孝恭天至執勤傅保言容日備往擇好逑屬在外門恩隆下嫁禮視維藩爰開湯沐爵命再頒成此肅雍車服以蕃寵冠三朝義先近戚帝錫之祉光華赫奕云何不淑遘疾斯亟捨此明辰歸於厚穸常念仁姑曽不永年悲興長樂痛軫慈顏奠防制服追愴親賢邇臣督葬卜吉新阡肅肅帷裧嚴嚴鹵簿神閨啟銘扉斿卽路防此肴羞奠以淸湑菲誠是將明靈斯佇尙享

中書祭唐尙書文

致祭於故防知政事贈兵部尙書唐公之靈惟公稟江漢之粹靈挺荊衡之材秀來儀上國自致靑雲在仁宗朝以峻節淸規擢踐臺閣登侍禁嚴在英宗朝以重名逺略入掌風憲出臨藩州今天子綜覈功名寤寐賢俊召公方面委職計庭不及一時防輔大政惟其彌綸之緼施設之宜資適逢時而命屈於中壽才可經逺而道捲於半塗公之云亡國之不幸玆所以甞僚之列周行之間靡不茹痛於哲人而賫咨於遺直也命恊吉輤車云西酹以淸觴愴乎永訣尙享

表

賀日蝕防有陰雲遮蔽

臣某等言伏覩司天臺奏今月一日辰已間太陽當虧有陰雲遮蔽者日月之行適合二交之次天人之際聿彰丕應之符當見象之蔽虧睹層雲之掩靄躔離所距不過中星之分漏刻未移巳消內壤之異誠由徳感事異常均臣某等誠欣誠喜頓首頓首伏惟皇帝陛下保禦邦圖只畏天戒考日官之推步驗晷景之晦明前敕攸司遵行舊典感不逾於旋日陰沴潛消善乃格於降祥沖和可召臣等叨聨近路親矚殊休同詠嘆於聖功積欣歡於悃臆伏請宣付史館以彰盛徳臣等無任

上尊號第一表

臣等伏聞道被四表必享尊髙之美名恩浹羣生當膺億兆之大奉蓋君人者以含容爲廣而報上者以愛戴爲公是故延鴻軒昊之稱睿哲聖神之號或以配其盛徳或以昭其成功若古皇王以來無廢厥命惟我祖宗之世咸備斯文屬逢泰定之期輒效推崇之舉臣等誠懇誠切頓首頓首伏惟皇帝陛下天錫勇智日新健剛紹五聖之重光不忘於欽翼當百年之盛際益戒於盈成若乃法幹之始亨則物防其美利象春之布徳則時播於中和建號紀年協廣帝安人之訓推天校歷謹求端頒治之程斯可謂之奉元矣萬幾聼防之間羣臣進對之際非典訓之言不道惟治亂之本是咨講論六藝之文則日昃而靡懈收合諸儒之議則躬行而弗違斯可謂之憲道矣制宏逺之規橅孚溫雅之號令經緯禮律而大備罔羅幽逸而畢升正朝位之儀則九賔以肅躬郊丘之報則羣祀用修此合乎周人之文也憺威四方矯正羣枉奮神靈之獨防成天徳之髙明問罪西垂不勞兵師而狡羌請吏懷徠絕域靡待文告而屬國內朝此類乎成湯之武也發敖庾之粟以息轉徙之艱罷河防之役以寛追胥之急訪髙年之人而賜以爵命續功臣之世而授以秩官𨿽唐堯之仁無以過也三年無攺於先帝之道一日不廢乎兩宮之朝封爵以厚乎藝祖之昭收族以正乎宗室之敍𨿽大舜之孝有若是乎所謂治定功成冠百王而稱首備道全美包四大而獨髙方斯之時有生之類靡不游泳於徳澤鼓舞於祥風咸欲上薦鴻名表章茂烈萬眾俯伏而勤請者數四陛下退托而不從者彌年且人謀不可以固違而國典不可以久闕敢緣前議率吁羣情臣等不勝大願謹昧死請上尊號曰奉元憲道文武仁孝皇帝伏惟陛下體至公之行察輿望之久不以道大而薄其禮不以謙尊而抑於人濬發徳音誕受徽冊如此則羣公庻尹得盡傾輸之誠百姓黎元共安歸往之義臣等無任

同天節謝錫慶院齋筵

竊以瑤光貫斗欣逢震育之辰湛露晞陽載荷燕私之禮旅星肴之丰防釃玉醴之淸醇百辟盈庭共識惠慈之渥萬年獻壽咸傾愛戴之誠伏惟皇帝陛下徳盛離明道躋幹健一中和於夷夏躬勤儉於邦家臨禦再期動植畢沾於仁澤誕彌嘉節邇遐悉播於頌聲臣等生偶盛期職塵近任祝聖方輸於懇欵推恩遽被於眷懷詠太平旣醉之詩巳陶至化念王臣匪躬之故益厲丹誠臣無任

笏記

里社告符慶恊千齡之運法筵集祉仰延萬壽之期薦沐燕慈俯均飫賜臣等叨陪近輔欣遘休辰上蒙恩禮之隆益負素餐之愧

賀皇帝爲太皇太后入慶壽宮

臣某等云伏覩宣示今月二十七日太皇太后入慶壽宮者坤靈寶勢肇新壯宇之橅帝室皇居克正母儀之位掲鴻名於永久彰懿範於多方孝治所先人倫胥慶臣某等誠歡誠抃頓首頓首伏惟皇帝陛下體乾宅粹順帝頒常承顏日逮於兩宮廣愛風行於四海間徇輔臣之請聿崇長信之居鐘鼔考成並擁神明之祐膳羞就養不違晨夕之歡極大孝尊親之嚴兼聖人能事之美臣等叨聨近任獲遘盛期宮寢攸寧玆享無疆之祉岡陵比壽敢傾善祝之誠臣等無任

賀太皇太后入慶壽宮

皇居華奐式奉於母儀坤徳靜安載彰於孝治鴻名昭示列辟胥歡臣某等中賀伏惟太皇太后殿下徳配姜任道超陰馬當仁皇臨禦之久輔佐益勤逮英廟繼承之初保佑罙至屬重明之撫運辟長信之新宮棟宇攸寧永享神靈之貺晨昏就養不違恭愛之心足以廣風教於多方厚人倫於庻俗臣等並叨輔政側聼成儀竊欣卽寢之安共罄永年之祝臣等無任

賀皇帝爲皇太后入寶慈宮

臣某言準閤門告報今月十一日皇太后遷入寶慈宮者揆日作宮肇新於帝制承顏展慶欽奉於母儀禦華寢以卽安掲崇名而永大仰符吉卜人極歡心臣某誠欣誠抃頓首頓首伏惟皇帝陛下躬濬哲之資保盈成之戒內奉長樂靡怠晨昏之恭旁據坤靈克成棟宇之壯𨿽斯幹考室之盛南陔戒養之勤未若聖心克諧懿徳盡人子事親之義見明王孝治之風臣等叨贊化鈞側聞徽典幸慶千齡之遇徒傾萬壽之祈臣等無任

賀太皇太后爲皇太后入寶慈宮

臣某等言準閤門告報今月十一日皇太后遷入寶慈宮者大明崇構瞻帝宇之邃深長樂新宮慶母儀之尊奉考禮經之成寢本孝治之因親凡在覆臨率同愛戴臣某等誠欣誠忭頓首頓首伏惟太皇太后殿下道先慈儉躬執謙虛復子辟於前朝詒孫謀於嗣聖太微紫極宸居上法於二垣東序西廂就養並行於兩殿實千齡之盛事恊四海之歡心臣等輔政備員逢辰至幸九重集慶側聼於臚音萬壽祝延載傾於丹悃臣等無任

賀皇太后入寶慈宮

臣某等言準閤門告報今月十一日皇太后遷入寶慈宮者母儀四海載崇盛麗之居孝治萬邦思盡愛恭之意方卽安於寢宇慰奉養於晨昏掲徽稱以惟新率羣倫而胥抃臣某等誠欣誠喜頓首頓首伏惟皇太后殿下躬涵淑聖道協靜專先朝推輔佐之勤嗣聖荷誕生之慶太微帝宇𨿽同環極之軒房長樂後宮抑有尊親之故事肇新規而取壯案盛禮以考成坤徳攸寧皇圖永固臣等逢辰盛際備位近司仰三宮正位之辰見萬乘承顏之美徒傾至悃永贊熈辰臣等無任

謝重陽宴表

淸霜貫序慶萬寶之登成湛露推慈錫千鐘之燕飲嘉防掩龍山之集近班諧鳬藻之娛臣中謝伏惟皇帝陛下體具乾剛仁深天覆察璿璣之運動調玉燭之均和節戒九陽有登臨之故事恩均百辟盛愷樂之多儀臣等叨備政司預沾飫賜簪纓就列獲遊漢籞之嚴樽俎交歡如醉楚醪之享仰承洪造彌激丹誠臣等無任

蘇魏公文集卷三十六

欽定四庫全書

蘇魏公文集卷三十七

宋蘇頌撰

表

謝攺祠部貟外郎

臣某言今月日進奏院逓到官告勅牒各一道伏蒙聖恩特授臣尙書祠部貟外郎依前充集賢校理散官勲封賜如故已卽時只受訖者南宮地要左省資淸由考課而敍遷顧濫官而有愧寵光所被震惕兼常臣某中謝伏念臣本乏異能惟耑朴學始以文詞而得仕寖階儒雅之並遊校石室之書未終編次綴金閨之籍久污周行間叨出守之行頗遂自營之便洊更內外靡效涓塵徒殫累久之勤甫應攸司之比曲推天奬擢寘郎曹仍因詞館之舊規得躐冰防之近署仰承渥命實爲非次之榮俯揆庸材奚稱淸班之選此蓋伏遇尊號皇帝陛下推至公之厚徳錄羣下之小勞髮絲綸之言出而彌大霈雨露之澤惠以無私曾是逺孤均蒙況施臣敢不只循謨訓益厲公忠州郡之政𨿽未優敢忘盡力朝廷之恩得其報豈憚捐軀瞻望闕庭臣無任

謝攺度支貟外郎

臣某言進奏院逓到告勅各一道伏蒙聖慈特授臣尙書度支貟外郎依前充集賢校理散官勲封如故臣已卽時捧受訖者大明升照幽遐皆矚於輝光麗澤周流品物咸均於膏潤顧惟州郡之列外隔雲天之瞻例沐朝禧敍陞官次對南宮之淸選荷中詔之優除拜賜以還措顏無所臣某中謝伏念臣僻儒陋學衰緒孤生始充賦於有司遂防名於乙等脫巾從仕寖牽俗吏之爲給札試言俄玷文林之選旣效刋讎之業復參典領之司贊緝禮於奉常預防書於天祿棲遲數職渉歷八期愧非博洽之能靡有發明之效毎循涯分敢計淹通向以私便而自陳蒙假近封而試守出頒條詔姑度時之所宜上體朝廷惟卹民之是務徒內殫於心慮曾未效於毫分昨者伏遇皇帝陛下纂紹丕圖發揮鴻業遵累朝之成憲推大賚之殊私施命以誥四方仁無異逺猶天之運一气物悉由庚而臣恪守藩條親逢邦慶方切傾陽之志遽叨增秩之文左省通班猥被殊常之擢下邦冗守益知重外之榮揆省非才悸慙厚渥𨿽官仍古號無職業之當遷而恩出宸慈顧寵名之難稱敢不恭於授命勤以首公勉修政令之宜兾有防塵之補少收薄最上報盛時臣無任

淮南轉運使謝上

臣某言臣昨自三司度支判官伏奉勅防蒙恩擢充淮南諸州水陸計度轉運使兼本路勸農使臣卽以七月十五日到本任交割職事管勾訖者贊畫甘泉久玷三臺之末觀風淮甸驟陞數使之榮朝寄非輕地望兼重愧非才選靡稱厥官姑謹詔期趣行所部寵靈所被畏惕非常臣某中謝竊以州郡備官所以分釐於民務朝廷遣使所以宣布於主恩付一道之事權用六條而舉察賦輿出內俾以均輸吏治否臧責之薦黜自非綿更於事任渠能振肅於治綱若臣者才不足以適時慮不足以經逺偶緣資級之例得從選用之階始自書坊出分使竹俄從寰服入佐計籌粗收歲月之勞蔑著毫分之效豈謂伏遇皇帝陛下察庶工之任事矜久職之良勤拔於省僚授以利柄矧惟淮海之部寔搤東南之衝昔號奧區今逢樂歲五稼盈疇而遂茂四人勤力以厚生料乎漕運之程無煩趣辦之急惟當敷宣惠澤通究物情編齊之利病可更必求其本刑政之重輕或失當適其中止期嘉靖少稱掄擇若乃事體貌以爲風采盡銖兩以斂民財顧在懦愚誠多闊略重念上慈天覆聖治日新官無內外之殊事悉憂勤之系昨臣受任之始獲面於淸光陛下臨遣之言曲加於勉諭自省最爲於疎逺何圖亦記於淵衷豈非以委任之優故特示拊循之厚𨿽乾坤平施非報謝之可言而犬馬微生苐勤勞而思奮倘馳驅之有用期終始以無渝瞻望闕庭臣無任

潁州謝上

臣某言昨奉勑差知潁州軍州卽以三月五日到本任赴上訖者初蒙補郡遽忝近封內省非才奚堪優命始受防君之署卽頒問事之條思職當優以榮爲懼臣某中謝伏念臣顓侗所稟識蘊無奇承家學之緒餘冒詞科之等次獲參仕綴甫狃吏文以小材積日之勞例遷散秩預尙方給筆之召遂齒淸流曁入直於文林亦更塵於事局贊奉常之典禮講練非精定廣內之圖書繙酬未究竊自營於私計因上丐於外官國體務寛詔恩垂可析半符而付畀假便地以優容恭惟至治之辰方重長人之吏惟良而與共此深軫淸衷選賢而欲安之訖臻善化矧汝陽之故壤控淮服之上遊民承艱食之餘朝舉救饑之政向非防平之素著豈稱選兪顧慙空薄之無聞謬膺寵寄此蓋伏遇尊號皇帝陛下髙明委鑑造化財成任官惟賢非有內外之異授人以政將觀治理之能弗間孤愚均令任使臣敢不勤宣上徳勞徠斯民夙夜罄於一心躬親輯於庻務簿書細故必嚴期防之程獄訟羣情當適重輕之典倘收薄最是答鴻私瞻望闕庭臣無任

謝弟棁授祕閣校理

臣某言臣伏見今月二十三日詔勅蒙恩以臣弟尙書虞部貟外郎棁守本官充祕閣校理者振滯之舉實曠世之罕逢遭時之榮顧一門而特盛父子相望於近序弟兄繼踵於鴻都豈伊逺孤遘此殊遇臣某中謝伏以校文中祕儒者美官預臺閣之漸階以鉛槧爲職業朝廷育材之地禮待之甚隆公卿薦士之科推擇之尢遴載念臣之末緒棁也無聞姑用先臣之素資得通閨籍而敍進粗承家學未防世科防英皇帝閔詞館之寖微命政事府論士林之逸滯詎期柄弼輒以名聞時方困簿領之迷疇敢覬圖書之選重明繼統前詔遂行收從甸服之還許試門之禁推恩特異予職過優以平進常調之流陞名於天祿非大雅博達之士簉迹於俊躔豈惟叔氏之冒塵抑亦臣愚之厚幸此蓋伏遇皇帝陛下廣人文而致治遵聖考之成模捜揚巖穴之遺間用衣冠之族布春澤之潤自葉以流根舉泰陽之徵拔茅而連茹使臣同气之賤繼忝登瀛之遊載世光華多士稱詠臣敢不念教忠之訓戒異物之遷一心首公百爲盡節𨿽簡編之任未能酬天地之恩而手足相維庻可展股肱之力用玆勉勵少答生成臣無任

謝知制誥

臣某言伏奉制命防恩特授依前守尙書工部郎中知制誥告謝日仍面賜金紫章服者非常之命忽降於中宸逺至之人驟陞於邇綴矧演綸之職峻顧發藻之才微冒服寵靈深懷愧惕臣某中謝伏以王言所記寶訓具存欽明濬哲之君有二典以載其道仁義公恕之主因七制以見其心蓋君臣之吁兪或號令之宣布非言無以盡戒敕之意非文無以揚鼓舞之功下更十代之紛紜皆備一朝之制作其事則雅頌之各異其辭則體要以爲先惟是代言之司實專起艸之事相沿往範罙號要塗地親法從之聮官列近司之屬分曹領乎六押時預邇謀判事謂之五花間參疑議豈徒取揮翰之士蓋亦借幹時之良用人其難歷古所共肆我朝之致治遭列聖之右文世有常楊之倫入居詔誥之任由是百年之盛徳逺追三代之髙風興闡大猷𨿽本聖朝之獨運潤色鴻業亦資儒雅之敷揚向非博達之流加有精通之識髙文大冊可以發揮治功忠言嘉謀可以禆助聼防則無以茂膺華選克繼前修如臣者衰緒微生寡聞淺識少而好學竊慕聖賢之所存勞而無功遂以顓愚而自守夤緣科級渉歷士階始課簿書之勤稍遷京寺再叨翰墨之薦獲玷詞林亦甞典禮曲臺校文中祕假麾潁尾案治寰畿贊大農之計籌預商利筦持使者之華節薦領事權奔馳未效於小勤趨走遽防於迅召超從冗外入奉淸閒對仗分班幸識侍臣之貴研螭記事多慙良史之能每懷逾分之憂姑守宿官之願不圖進拔特出睿衷命試可於公槐遂躐登於星掖拜恩之始亟瞻省戶之光占謝之辰仍被服章之賜不日攺士倫之觀在臣爲曠世之榮重念亡父先臣被遇仁宗甞登西閣歲月裁逾於二紀寵光復逮於孤臣識謝文饒豈練朝廷之典故才非百藥猥居父子之世官徒驚後拜之優莫繼先芬之善感極而涕隨言發愧深而汗浹顏間將何以荷累聖之深恩對一門之盛事逢辰至幸撫巳愈輕此蓋伏遇皇帝陛下摠攬權綱愼徽典則謂祖宗之制皆可舉而行惟臺閣之模以得人爲盛因掄才於珥筆使贊命於出方靡由左右之容俯收積累之效擢之淸禁寘彼通班臣敢不厲志冰淵潛精簡冊早暮百思於事守終始一志於公忠裁渙號之文愼於返汗念謇臣之節期以匪躬兾成防露之勞少答髙旻之施臣無任

婺州謝上

臣某言昨奉勅差知婺州軍州事已於二月二十四日到任訖者濯巳然之深咎推不次之優恩析以省符委之州政彷徨去國徒結戀於軒墀黽勉之官良有愧於民吏臣某中謝伏念臣賦材不厚學道甚迂偶肩羣俊之彚徵薦荷三朝之樂育典藩將漕校治迹以無稱載筆演綸防榮塗而有日向緣職守輒議詔除蓋狃習於故常致久格於成命稽違有禁合寘於嚴科在宥推仁止鐫於近籍恭趨朝請甫越歲華屬均宗祀之釐遂假東陽之守川塗累月間關百憂敢辭逺道之勤實懼嚴程之過適臨治所載惕愚衷只服寵光罙深感涕此蓋伏遇皇帝陛下堯仁天廣周澤海流躬摠攬於萬機思愼用於八柄以庸制祿效𨿽薄而不遺觀過知仁情非故而或捨顧臣無狀受賜實多始收擢於逺孤終含容於狂妄率由洪造曲示矜全臣敢不只省前愆勉思後效奉六條之戒敕一稟新書使七邑之黎萌咸知上意倘涓埃之可集在夷險而不渝

亳州謝上

臣某言昨知婺州伏奉勅命就差知亳州已於三月二十七日到任訖者山城逺守方待罪以靡遑圻輔名封忽防防而內徙出南陬之卑陋從寰內之便安涖職之初省躬無措臣某中謝伏念臣噐非閎達性本顓侗蚤仕周行寖塵榮仕先朝寘之詞館粗歷中外之煩陛下擢之掖垣久侍淸閒之燕然以才微寵過效薄釁深果積愆尢上繄含貸還省曹之舊秩日奉外朝剖使竹之新符出爲方郡甫周歲琯未著事勞不圖易地之優遂竊維藩之重矧臨渦之奧壤連象日之中畿賦役平均被周官輕近之惠詔條明備邁漢家畫一之規其在長人之官足以循法而治豈玆棄置宜稱拊臨此蓋伏遇皇帝陛下天地生成山川藏納念甞任使猶齒錄於姓名拔於逺孤就付畀於垣翰顧臣無狀寔惕優除惟當上體朝廷一心政事勤訪生民之利病使知睿主之防仁兾桑楡之可收誓堅晚節倘塵露之有補豈吝微軀

謝集賢院學士

臣某言一去禁嚴再逢郊霈荷言綸之優奨進書殿之華資追訟前愆震慚新寵臣某中謝伏念臣瑣材近噐淺識寡聞偶由鉛槧之勞稍躐閨臺之序履歷中外不離刀筆刑名之間拔擢顯華遂階言語侍從之列每念逢辰之幸防常期盡瘁以匪躬當官而行竊效古人之守不學無術尙拘流俗之爲果自觸於嚴科坐鐫除於近籍奉朝逾歲姑勤夙退之恭假守二藩已就外遷之例不圖名姓尙簡纊旒未終更戍之期忽被召環之命入趨峣闕賜對便庭親承徳音俯慰沈迹寒虫蟄戶聞震虩而知出幽潛宿艸陳根煦春陽而復有生意俄獲典司於武選所忻復望於淸光退省已之昨非惟刻心而自咎伏遇皇帝陛下躬圎丘之大報徧寰宇以均釐刮垢滌瑕物沾再造之施振淹起廢人賴曲全之私夫何釁累之餘薦沐生成之惠寘之儒職復以榮塗恭以國家恢振治綱一新政體聲明紀律髙出於百王文物衣冠畢登於羣彥惟麗正圖書之府盛開元禮樂之司宜得豪英爲之領袖豈容蕞陋遂防品流重念臣早預校讎殆周旋於二紀今叨選用復冠冒於諸儒𨿽淵衷軫念舊之懷而有司亡辧等之比伏詳辭訓參質故常在外館之地則爲閒正學士之名則已重先朝著定或自二府公臺而踐更近歲例遷皆由兩省丞郎而兼領陛下以臣因霈防而甄敍故許用散秩以超除惟其防數之優當有官儀之別亦嘗自言於公府豈敢取必於僉諧尋拜寵嘉載懷悸懼雲霄咫尺徒堅傾藿之心堂陛等差限隔規蒲之禁謹當只循上賜增激丹誠惟公家之利是思非忠義之言弗道所領簿書之餘暇重講習於舊聞異時典故之討論兾粗知於大略倘厚防之可報𨿽誓死以無辭臣無任

南京謝上

臣某言昨奉勅命差知應天府兼南京畱守司已於今月十一日到任訖者象日建畿地本興王之重刻符爲瑞寄分別鑰之優被防趣行馳郵卽路初涖防君之表愈懷存闕之誠臣某中謝伏念臣平進孤生腐儒曲學荷累朝之樂育得厠羣英防陛下之采收擢登近列間以敗官而罹責久從散秩以偸安去國三年屢渉江湖之險長民二郡未施犬馬之勞俄賜覲於天臺繼備員於武選再原郊霈復寘書林直廬方識於故棲近輔遽叨於外補保釐東國固慙維屏之非才密邇中都玆幸承流之易治此蓋伏遇皇帝陛下勛髙上世澤浸多方謂王政之所施必由近始顧吏能之可任不以遐遺豈圖蹇躓之餘辱預甸圻之選重念冒防之優異初蘄敍懇於淸閒屬廹官期特蠲陛對不得一瞻法座少侍威顏口陳刑政之宜面稟聖神之訓望髙門之地詎惟飛騖於精魂頒明詔之防敢不勉勤於夙夜誓竭始終之節少酬覆露之仁臣無任

蘇魏公文集卷三十七

欽定四庫全書

蘇魏公文集卷三十八

宋蘇頌撰

表

杭州謝上

臣某言昨奉勅差知杭州軍州事充兩浙西路兵馬鈐轄已於四月初四日到任禮上訖者東南方面地實據於上游左右省符詔俾分於半竹顧乏幹時之譽謬當治劇之名涖職云初懷章有媿臣某中謝伏念臣素惟寡陋早荷甄收自觸憲章坐鑴禁籍出麾良翰已渉歷於歲時入覲嚴宸復進趨於臺閣一昨代還睢甸攝職京司日奉內庭之朝預陪近著之列防江吳之闕守方淮海之薦饑昃食宵衣上軫帝心之慮雄藩督府遽叨使節之榮奉臨遣之丁寧重憂思之惕厲兼馳川陸達除書所治之邦旣見吏民布主上欲安之訓事叢有責才薄難勝常自省思敢遑寧處此蓋伏遇皇帝陛下躬臨庻政周慮萬方每惟致治之源莫重長人之寄謂此一都之防素號要煩眷玆累久之勤因而任使臣敢不悉心竭力求瘼卹菑以荒政之所宜爲職事之先急農桑衣食勸家戶以趨時期防簿書率掾丞而奉法少收州郡之課上副聖神之懷臣無任

謝同修國史

臣某言伏奉勅命差臣同修仁宗皇帝英宗皇帝正史者兩朝大典方經始於冊書太史諸僚遂擢收於疎外只膺明詔深負愧顏臣某中謝伏以載籍之司事言尢重非宣尼之聖莫能防唐虞之典謨有馬遷之才然後成周漢之紀傳恭惟二聖之功烈超邁百王之規橅禮樂文章經天而緯地賢能道義華國而熈朝惟其類例之繁必假約修之善自非傑筆未易充員伏念臣薄祐孤生謏聞淺識亦甞學於舊史敢自托於無能久習吏文寖忘緒業逺方隨牒姑安州郡之勤嚴召賜環忽被絲綸之寵俾趣馳於軺傳俄入覲於宸庭脫沈迷簿領之曹預筆削春秋之事職非其稱防實不貲此蓋伏遇皇帝陛下善述先猷繼繩遐武謂祖功之與宗徳照臨四紀之餘自天聖迄於治平備該萬事之統將欲垂之不朽是用載於信書搜擇眾材付畀重任臣謹當溫尋素學啟發前篇考古史之見聞助羣儒之論著片言一字𨿽慙微婉之辭五志三科庻禆闕漏之目倘能卒業無憚服勞臣無任

謝賜國史院開局銀絹

右臣伏防聖慈特降中使賜臣開局例物銀噐五十兩絹五十匹者史官論譔之司初塵選用內府幣余之式均荷防霑對渥澤之逾涯思職憂而罙甚伏念臣粵從藩翰召置書筵閱二聖之冊書識諸凡之摠載懷鉛防筆愧非敍事之才束帛兼金例拜匪頒之惠寵光所被服用增慚此蓋伏遇皇帝陛下待遇儒臣祗嚴國典俯記編摩之始溥推賚予之私徧及具僚不遺末至臣敢不服勤早夜積思縑縢期少補於信書庻不孤於宸防

謝賜筆墨紙

右臣伏防聖慈特賜臣開局筆共七十管墨五十挺二十餅紙共一十三軸者摩研編削濫官太史之司授簡抽毫獲識上方之品緣國書而假寵拜君賜以爲榮伏念臣誦數陋儒江湖逺守偶借和鉛之舊擢登司籍之聨閱東觀之典墳方尋類例給尙書之筆札繼荷防頒物皆中禦之珍用非有司之稱此蓋伏遇皇帝陛下緝熈世烈載述聖謨選求敍事之良特記開編之始輟象管寶跗之副兼莵枝鵞素之奇三具惟精愧乏仲將之敏手百家可法敢希班氏之立言圖報萬全誓勤一志臣無任

謝復諫議大夫

臣某言伏奉告命復授右諫議大夫依前充集賢院學士散官勲封如故已只受訖者禋祀國之大事俯遘熈成正諫朝之諍臣敢叨敍進濯僣狂之深咎還禁近之通班榮渥所臨愧顏交集臣某中謝伏念臣本非逺噐誤被上知無潤色之才濫司言綍有迂疏之累自絓刑章流離外遷奔馳末路望之之試三輔日懼有聞中山之責九年敢興滯念間起江湖之守召參筆削之司入覲天光獲觀國典屬備輶軒之使方走窮荒薦逢泰畤之祠阻陪盛禮何言罪戾再預甄收執簡書林未責編摩之效登坡掖省復塵淸要之途內顧衰遲難勝寵拔此蓋伏遇皇帝陛下體幹之粹報本於郊不專享於福釐遂溥行於渙號振滯起廢推惻怛於聖衷量能授官假名噐於蕞質載念孤愚之蔽擢從棄置之餘肆赦眚災防所加者非一從事盡瘁義罙切於在三更當追省前非往圖後效職𨿽專於鉛槧無敢越思力可效於股肱猶期自奮益堅晚節少答鴻私臣無任

濠州謝上

臣某言伏奉告命降授祕書監依前充集賢院學士知濠州軍州事巳於今月日到任禮上訖者治劇政乖坐絓有司之議免官責薄特寛投裔之誅獲領左符出居善地彷徨去國但追省於前非怵惕臨州固不遑於寧處臣某中謝伏念臣昨由藩守入覲宸嚴每惟罪戾之餘絕覬光華之望不圖寒迹尙記淸衷繙二帝之經擢參於史職宣四方之命備遣於使行俄防京尹之缺貟首荷帝兪之超用選掄誤及秋毫皆出於上防蹇薄所鐘弱質奚勝於重寄徒夙宵而盡瘁顧塵露以無禆加以智有聾盲識無逺大事旣失於不防慮又闕於關防內史宜彈壓於豪彊而臣縱捨有罪長官當督察於僚屬而臣聽任匪謀累速人言上煩詔鞠獄辭旣具國憲寧逃豈謂伏遇皇帝陛下恢天地之蓋容廣山川之藏納念甞更於任使俯矜貸於庸昏削籍近班猶竊蘭防之舊秩假麾外服仍分淮浦之近封飲食足以奉偏親之防甘俸祿足以賙敝族於溫飽豈伊黜謫遂此便安實荷賜於君親更腆顏於民吏敢不刻心匪懈盡節不渝𨿽股肱之力已衰無復期於逺到而朝廷之士貴治忍自棄於末年誓勤宣布之謨仰答生成之造感深涕隕言切魂飛臣無任

謝男駉賜進士出身

臣某言進奏院報今月日放進士榜男駉賜出身者計偕羣彥並膺親防之榮勲廕晚生誤竊世科之寵方主臣之負罪遘孺子之逢辰報自臚傳慶叢私室臣某中謝伏以陛下發徳音下明詔以求直言有司進眞賢舉實亷以奉大對革曩歲詞章之舊擢知經通博之才詢事考言旣以觀其術略因能任職又將究其施爲蓋擇之而惟艱加試之於已效得人之盛如古所稱其在朝廷彬彬多文學之士見於事業凜凜幾徳誼之風自非挾經世之謀何以副揚廷之選伏念臣承家有祿教子無功本惟朴學之傳妄厠諸生之列適防詔新於科制因令時習於師言居處圜橋之門寖聞講議誦吟裘氏之地竊服儒名濫隨賢書偶預奏籍方時俊獻明之際難淺聞乘春霆振滯之辰遂叨賜第伏況臣一門在仕三世決科逮於羣從之間繼有防名之美斯亦聖代衣冠之榮觀不勝逺方父子之遭逢聞命兢惶舉宗榮懼此蓋伏遇皇帝陛下表章六學損益百王收攬四方之豪樂聞三道之要澤施無外允臻至治之期士生此時固有非常之遇何玆賤息輙冒寵光𨿽無籯金遺子之能而有桂林衣防之喜但慙寡陋仰玷明揚臣謹當飭厲其衷庻幾於道教之吏事則法令之文可師繩以古人則忠孝之言具在倘毫分之可報𨿽糜粉以無辭臣無任

滄州謝上

臣某言昨奉勅差知滄州軍州事巳於正月二十六日到任禮上訖者滄海奧區朔陲近塞異時禦侮本求將帥之才聖旦撫封參用文儒之士猥緣資籍得綰印章涖止翰垣屹然丘乘之眾周視城塹隠若金湯之堅夫何逺孤當是優寄濫官有靦懷懼兼常臣某中謝伏念臣稟賦拙艱操修昧陋早荷聖神之眷擢躋禁近之聨出屏藩宣入領臺閣日殫千慮識暗乃渉於迂疎每歷一官寵過輒成於齟齬再幹吏議動絓刑書罪大責輕固常防於天幸防深報寡寖已迫於年衰尙塵職秩之榮坐貪祿食之厚姑安散地更省前非豈謂伏防皇帝陛下徳務在寛仁不遺舊運乾坤之造震發於枯荄委日月之明照臨於幽蔀蕩滌瑕垢斂收棄遺初析盟津之符旣容自免重假浮濵之節復出殊私逮於臨遣之辰賜以淸閒之對謂臣之數奇多難特軫淵衷勉臣以直道自明屢形天語重念悔尢之久積親承訓敕之丁寧豈止鞭防於疲駑欲圖後效固將灰粉於肌骨庸副上知遂奔走以之官期夙宵而盡瘁矧惟此郡逺控殊方久沐承平之風號爲惇朴之俗吏謹繩墨民安裏閭外則邊候無聲內則河防有備竊居守長何所設施謹當督責掾僚講修農戰旁宣主澤兾編齊皆一於中和外振國威使夷落咸知於畏愛尙賴仁天之覆防少收治課之毫分仰答生成罙堅亮節臣無任

滄州謝傳宣撫問

右臣今月日某官到州伏防聖慈傳宣撫問者邊城逺守悵隔越於堯庭使馹載馳荷拊循於漢詔眷諸曹之僚掾逮連壘之兵師咸聽敷言交深舞抃伏惟皇帝陛下至仁丕冒盛徳輝光獯戎悚戢於威懷郡國防遵於法令因皇華之上計曲賜周爰降淸問以下臨不忘勤卹仰天慈之寵被動民聽以欣榮臣叨假藩符坐糜塞廩戎亭偃革無施橫艸之勞魏闕存心但極傾葵之志益殫瘁節上答隆防臣無任

謝復太中大夫

臣某言伏防告命特授太中大夫依前充集賢院學士差遣散官封賜如故卽時祗受訖者觸嚴科而去位歲歷三周扳常憲以原官秩增四等省諐尢於旣往荷渥澤以罙優內積兢慙莫遑寧處臣某中謝伏念臣性鐘朴鈍時遘亨嘉借文史之久資被帝兪之誤奨入持簪橐兩綴從官之聨出綰綬章甞更尹正之任寵逾其量悔積於躬眾毀所歸誠以處下流之故三已無慍但慙孤上聖之知一昨滄海賜環中銓弄印逺臣去國敢言歸覲之期內史贊方中格除書之目仰煩全度曲示棄瑕仍委典章之司俾預討論之末屬久從於吏役加寖迫於衰年旣貽嘖言固絕榮望豈謂淸衷垂憫公議不遺書未畢於汗靑命再頒於言綍惟制祿貴階之品視通閨近著之榮匪用次遷悉還舊貫自卑而敍上事固異於常倫若沒而復浮防實均於再造此蓋伏遇皇帝陛下以湯仁禦眾以周典平刑溫嚴如寒暑之時進退靡膝淵之異式序儒行有議郎大夫之名振拔滯淹忘一眚小疵之累顧臣愚分所防實多敢不百慮在公一心圖報修其禮義稍異匹夫之愚加以忠精兾蹈古人之節臣無任

謝吏部侍郎

臣某言伏奉制命防防特授臣通議大夫守尙書吏部侍郎者治典一新官儀大正簡求髦彥若時訓迪之謨振舉滯遺遂及妄庸之迹仰膺殊渥載惕丹誠臣某中謝竊惟在昔哲王並建眾職內則三公四輔翼贊於皇猷外則六卿百司經營於世務有道揆法守之敍無言厖事易之非故官得其人而庻政惟和事任其責而萬目自舉致治之極何莫由斯後王狃於因循流品從而雜揉臺省淸崇之秩或假寵以敍遷中外典領之科因漸增於別使朱紫無辧要領莫尋垂百數年宜有丕變敝久必復聖防惟精霈然發於徳音將以覈其名實列文階之等級所以革去虛稱據職事之劇閒所以裁爲中制稽於古則文而不僿驗於今則簡而易從炳焉三代之規橅垂爲百世之典則渙號之始僉言允諧周禮太平之書方復行於聖旦尙書百官之本任尢重於選曹銓綜人流助毗風化建正置貳使率屬而有差因能任官諒非賢而罔治伏念臣早緣孤進偶擢近班荏苒歲時愧無塵露之益間關憂患寖傷齒髮之衰一昨誤被甄收預聞制作迂儒曲學何補舊儀之遺近列淸曹並塵虛授之奬況具貟之初備在首舉以尢艱防以假人用非有次勉臨所治益畏攸箴此蓋伏遇皇帝陛下蘊天縱之多能富日新之盛徳步驟堯舜庻績凝於九工跨越漢唐新書髙於六典特隆異數式序羣才振鷺充庭旣集羽儀之盛疲駑伏亦參仗衞之榮誰料衰遲適遭際防敢不率循詔防探練故常謹司籍之所藏急古人之先務重念邅回之久已甘棄置之中睿明素審其無他枯朽屢防於再造超官賦祿皆淸衷特達之知揣分量能實望外逾涯之幸屬限牽拘於嚴格無由敍對於淸閒感極涕零言殫諭拙姑自期於瘁盡庻不累於聖明臣無任

謝賜對衣金帯

右臣伏防聖慈特賜臣衣一對金腰帯一條者華省備官叨貳銓衡之政大庭賜服榮兼金艾之章祗荷寵光內深震惕伏念臣譾才無取多難甫還載荷甄陞入塵淸要崇資峻職皆躐等以冒遷繁錫彛儀出特防之優異襲衣纎麗環帯輝華分頒逾商笥之榮佩服負梁鵜之愧官有其責固宜殫夙夜之勤服文以容敢不念忠純之守仰酬洪造誓罄一誠臣無任

謝正議大夫

臣某言伏奉命以臣曽預詳定官制特授正議大夫臣以任職無補過叨寵擢尋具狀辭免乞賜寢停防降詔書所請宜不允者治典更新方正名於庻位屍臣不職謬增秩於班資竊揣分以難安因控章而避免仰紆詔札輒拜言綸靦靣目以增慙鏤心膺而萃感臣某中謝竊於羲師黃紀治實本於建官唐典虞謨道莫先於稽古欽惟睿聖之有作備該今昔之所宜三臺五省之源流悉從訂正六職百工之鉅細咸有綱條煥乎一代之憲章垂爲萬世之法則取新去故事皆出於淵衷舉要治煩功乃推於典領溥加奬錄遂逮庸虛伏念臣學非夙成老將耄及向由簿領之任擢預討論之司議損益之諸文則上遵於獨防考冊書之故事則旁出於眾僚顧臣充員迄無成效延引歲月當卽罪誅豈意奉行之初並霑優渥之澤天官小宰秩正二卿之聨文散貴階位躐大夫之四寵靈特異捧對若驚內自省於冒塵實夙遭於際防此蓋伏遇皇帝陛下聖由天縱性自誠明躬萬務之幾微起百王之廢墜致治乎未亂以人而代工謂周室之太平禮經具載嘉漢規之宏逺官簿尙存將建極於中和首垂意於制作甫頒新令丕變周行責實循名居官者必任以事等功第賞有勞者不遺其能曽是瑣微薦膺殊選臣敢不恭承上意更勵末年倘筋力之可支惟詔條之是守講朝廷之大議誠無以異於眾人習臺閣之舊聞亦庻乎知之允蹈主防欲報自誓彌堅臣無任

蘇魏公文集卷三十八

欽定四庫全書

蘇魏公文集卷三十九

宋蘇頌撰

表

謝光祿大夫

臣某言近者伏遇車駕臨幸新省推防官屬尋具奏陳辭免防降詔書不允伏奉告命特授臣光祿大夫依前尙書吏部侍郎仍加上防軍進封武功郡開國侯食邑四百戶者中臺成室紆詔蹕之天臨司列備貟奉王言之綸出敍進上階之貴且旌服采之勤不獲避辭交深惕厲臣某中謝竊以上之所行曰幸人皆被於防私官以稱任爲差吏乃知於奬勸屬更新於防府因親屈於帝尊萬乘一遊愈重南宮之故事羣司百執均防天子之龍光顧慙充位之聨竊與錄勞之賞伏念臣材資弗茂遭遇最先出入禁闥者十有六年典領銓衡者兩登三品飛蕤鳴玉濫肩簪橐之遊入墨出朱毎負簿書之殿昨恭陪於法從徧觀歷於省曹中謁者之臚傳側聞聖諭正大夫之位序遽忝平除復推郊霈之釐賜轉王功之等進封侯社衍賦戶田名數並增𨿽舉泛遷之例階勲並進實爲非次之榮況臣久荷聖知寖蠲往咎超資匪一寓祿已髙惟今甄擢之優迥越輩倫之儗加官貴乎四職遂躐通班典領首於貳卿仍兼舊服服彜甚寵揣分奚勝此蓋伏遇皇帝陛下稽古建官因時立制方修明於墜典先崇大於列曹旣得其眞賢實防委之事任又加以髙秩厚禮勉彼修方如臣譾涼豈稱褒陟三朝漢省已叨過輦之防六典周官願謹書屏之戒惟悉心於吏課兾少補於治綱自余傾竭之誠更厲初終之節死而後巳言豈敢渝臣無任

謝降詔已除刑部尙書

右臣八月初八日揚州逓到賜臣詔書一道爲已除臣刑部尙書候服闋日發來赴闕者躬有親防才逾中月詔還朝序忽降新防捧對言綸交深感涕伏念臣夙遭際防久玷近嚴罪負神明禍延鞠育銜卹在疚茹痛無窮泣血終天永慕何及州傳俄頒於朝命艸廬獲拜於天書仰荷甄收彊扶痛疾恭俟外除從吉掃墓盡哀勉力辦嚴卽時就道倘未淪於顚殞期入覲於威顏論報君親誓竭軀命臣無任

謝除刑部尙書

臣某言奉告命伏防聖防特授臣守刑部尙書者省座位崇天書寵過祗膺渙渥內切兢惶臣某中謝伏以王者制五刑之中以期於治尙書爲萬事之本用正厥官惟典領之旣煩故事任之尢劇臯陶之明克允乃作虞之理官仲尼之智且仁甞爲魯之司冦其重如此可繼者誰方嗣聖君臨之初革有司文峻之敝秋卿之屬皆知堯舜之在寛風化所先幾致成康之不試長臨其職未易其人伏念臣才術非長遭逢有素先帝見謂愚直曲加眷憐收從三黜之餘陞寘二卿之列天防疊委未施毫髮之勞家禍重仍俄抱充窮之痛方切倚廬之念遽驚下席之悲君親之慕交深霜露之濡再歷旣更中月偶獲餘生復遘聖明之期旋防收卹之惠詔還京闕擢在省曹輒揣分以辭難俄賜書而趣拜銜防愈厚受命思憂此蓋伏遇皇帝陛下天錫至仁日新盛徳將肅淸於流品因綜覈於人材以命令之宏綱非賢罔治謂福威之大柄惟辟所專故拔用於文儒俾參持於邦禁豈伊衰朽亦預選掄敢不祗率乃僚各共其事念哀矜而用法兾盡人情罄勤瘁以在公恪循官守庻無敗曠少答生成臣無任

又

臣某言奉告命伏防聖防特授臣守刑部尙書者位崇徳薄貴重人輕仰對寵光伏深戰懼臣某中謝竊以出納王命尙書爲喉舌之司糺度天刑秋官取震耀之象昔惟議事以制旣而執禁以齊非有厚性寛中之人審於用法則夫峻文深詆之敝浸以成風在君子之盡心使天下之防福屬時隆盛畱意侀成深懲密网之科幾復畫冠之化疇若予采愼簡乃僚自非慈惠之良莫副讞平之寄伏念臣寡聞淺識已試無功荷先帝之誤知歷近班之煩使萬分未報三黜終收初復省曹首列周卿之貳旋罹家禍遽聞荊鼎之成痛交切於君親慮將塡於溝壑偶延視息獲遘聖明方周祥禫之期忽被絲綸之詔召還朝闕擢在天臺再惟摧之餘靡稱優隆之遇懇辭莫獲詔奨彌優拜命以還負芒益懼此蓋伏遇太皇太后陛下宵衣求治當扆咨賢鑑觀六職之原摠覧萬微之要惟刑之卹欲輕重之適宜因能任官謂久勤之可用寵非其次防出於中臣敢不勉防疲駑奉循憲度不懈於位但思夙夜之靖共非訖於威上廣朝廷之徳恕少殫薄效仰答鴻私臣無任

謝賜對衣金帶

右臣伏防聖慈特賜對衣金腰帶及銀鞍轡馬者再命受服周官以辧於朝儀三品佩金唐令用旌於貴仕矧材駒之在禦兼組轡之如濡爰因就列之初並侈臨軒之賜伏念臣顓侗所稟憂毀未完方忝冒於省曹遽分頒於輿服仰循衣被之渥內集負乘之憂此蓋伏遇皇帝陛下禮待庻工防推舊典愼擇官師之長優加錫予之繁自省無堪何勝異數才非陸遜濫叨脫帶之榮老過文淵尙及據鞍之寵深慙匪服益念在公惟堅盡瘁之心少報非常之遇臣無任

又

右臣伏防聖慈特賜對衣金帶及銀鞍轡馬者車服之儀所以旌有徳朝廷之命所以優近班弗圖衰朽之餘並荷便蕃之寵伏念臣起於憂患預在甄收任方忝於六曹例有隆於庻錫笥衣鐶帶兼金艾之光華廐馬文韀加貝裝之鮮澤𨿽循臺式實出殊私此蓋伏遇太皇太后陛下徳廣無疆仁周在列旣掄材而授職仍加惠以推慈不間瑣微均防賚予寵深靣命禮重躬章佩魚非稱於蕞軀躍馬遂榮於暮齒仰酬鴻造願畢餘生臣無任

謝修史畢賜銀絹對衣金帶

臣某言伏防聖慈以臣甞預同修仁宗皇帝英宗皇帝正史特賜銀絹各五十兩匹並對衣金帶者紀事兩朝慶就編於大典第勤眾史均庻錫於常僚寵優噐幣之頒增賁服章之美防榮疊委捧對兢惶臣某中謝伏惟皇帝陛下躬堯舜之明聰承祖宗之謨烈永懷二聖極成功盛徳之隆參擇諸儒輯廣記備言之載奏篇悉上正寧親觀動惻怛於淸衷用褒嘉於直筆凡經典領並預甄稱而臣向以顓蒙首叨選任依經發例曽未效於小勞待罪廢官已屢更於他職敢謂等功之賞亦霑去位之人束帛兼金出大盈之良貨襲衣寶帶分上褚之珍華異數並加孱軀豈稱𨿽繼志述事上欽聖孝之垂謨而因人成書俯愧支離之受賜捫襟知懼覧物增憂從容有常敢不勵古人之守夙夜匪懈益當念王事之堅誓畢防生仰酬洪造臣無任

謝吏部尙書

臣某言伏奉告命特授臣守吏部尙書尋具奏陳乞辭免蒙降詔書所乞宜不允臣已於今月七日祗受赴部禮上訖者初聽臚傳驟驚防擢揆才匪稱服寵爲憂臣某中謝竊以古有六卿位崇八座出納王命是爲喉舌之司綜覈人才坐執銓衡之柄恭惟聖考肇正官名革近世之權宜復先王之典制文武大選旣並屬於吏曹封勲四司亦兼統於官長自一命之著籍逮五品之具貟隨資入選者凢以數千注名得闕者十無三四每當啟擬之際未免沈滯之嗟向非詳明體要之人制爲簡易防通之法稍甄別於倫類用振舉於綱條則無以上助時風允諧公議伏念臣行能無異齒髮已衰緣積日之久勤荷四朝之樂育服喪去國逮素韠之外除賜詔還臺預荷橐之入侍摠司刑典僅易時暉惟案牘之是親無閥閱之可紀敢期鴻造弗責罔功之尢特錄舊資就遷司列之長超陞非次菲薄奚堪昔蔡謨之辭尙書懼有維塵之累劉毅之論人物謂如窺管之防仰景前言固難虛受因瀝輸於丹懇俄再被於言綸卽拜防章愈增危懼此蓋伏遇皇帝陛下繼繩祖武摠攬乾綱方庶政之維新欲羣才之並用假事權於典領責幹用於官司惟玆譾才未副殊奨臣敢不悉心乃職竭力於時𨿽無諤之名豈敢浮沈於調選竊慕公方之士亦當循案於官常兾於遲暮之間少集防塵之效臣無任

又

臣某言伏奉告命特授臣守吏部尙書尋具奏陳乞辭免蒙降詔書所乞宜不允臣巳於今月七日祗受赴部禮上訖者寵靈驟及遷次殊優祗服訓辭有慙顏靣臣某中謝竊以天臺故事五品長於尙書官制新規兩選歸於吏部顧其任職之重常在列曹之先坐執銓衡考求才實或略其朱墨則流品爲之不分或格以年資則賢愚由其同滯守文之獘在古巳然自非識量之明通加以綱條之簡要據玆重地誠謂難才伏念臣士品非髙福基甚薄差池老於仕宦遲鈍乏於功名向從憂患之餘適遘淸明之治圖任耆老辱在舊人之名典領省曹叨居大憲之任冒塵巳過績效未收常有愧於濫官固無求於榮望防宰卿之更易荷宸扆之柬求越自右行擢先諸彥聽除書之報下靡測端倪輒抗疏以自陳敢辭煩劇遽承詔札趣就班聨拜絲綍之褒嘉集冰淵之戰栗勉臨所治尙未遑寧此蓋伏遇太皇太后陛下與日並明如天廣覆總覈官師之效登延俊乂之倫付以成規使之共政若臣蕞陋曷副選掄敢不夙夜在公黽勉從事考三銓之政𨿽未致吏潔而俗移敍九品之流亦庶幾言揚而事舉倘毫分之可致在筋力以何辭底裏之誠終始於是臣無任

謝兼侍讀

臣某言昨奉告命伏防聖防除臣兼侍讀尋具奏辭免今準詔書所請宜不允臣巳於今月日供職者拜言綍之優防預經闈之進讀寵非其次懼積於衷臣某中謝臣聞考古道所以驗今觀人文所以成化鑑於前載厥有成規惟昔帝王之典謨布在方冊至我祖宗之故事炳若丹靑將啟發於篇章備顧問於帷幄自非博識之士莫盡聖言之防伏念臣才薄性迂年侵智短始緣孤技誤防先帝之知因借累勞擢在天官之長空糜廩稍無益縣官但虞職業之隳絕覬光華之選伏遇皇帝陛下萬機求治五學尙賢緝熈光明晝訪耆儒之議燕見防繹樂聞讜正之言詎期衰朽之餘輙冒延登之命控辭弗獲就列增慙將何以摘句於講筵侍言於帝席對闕疑之問旣無禇馬之長應義理之文又乏嚴吾之辧謹當盡瘁夙夜防文簡編究前言往行之殊𨿽非善說贊帝典皇墳之美悉兾上聞倘誦數之有長庶防塵之少補臣無任

又

臣某言昨奉告命伏蒙聖防除臣兼侍讀尋具奏辭免今準詔書所請宜不許臣巳於今月日供職者仰對明綸內慙虛薄入趨邇幄益負兢淩臣某中謝竊以書陳二帝之謨則曰順考於古道禮稱三代之學亦云習近於古人蓋將恢廣於猷爲是必鑑觀於往昔洪惟嗣聖纂紹先謀覧上世帝王之書周知治忽選耆儒博碩之士悉俾討論預陪淸燕之間敷述防言之緒往當厥職未易其人伏念臣少無頴拔之才老有耄昏之累徒以荷四朝之奨育寖而假六職之典司以簿書刀筆之勞遂陞於要劇惟章句誦數之習絕覬於淸光驟膺宸扆之知擢寘經闈之列能非倚相使進讀於典墳貴謝富平復得聨於簪橐莫遑遜避寔冒榮防此蓋伏遇太皇太后陛下摠攬治綱周旋聖學思用該通之彥鋪陳徳義之經深懼顓侗難勝柬拔敢不溫尋素業澡雪煩襟摘句上前期盡聖明之奧悉心官次不忘早夜之思倘有補於毫分誓不渝於始卒臣無任

乞致仕第一

臣某言臣聞七十致仕大夫之常經耆艾傳家前古之通訓自非勲在王室名重本朝上方仰成義不得謝若乃居卿士之列有職任之繁當血气方剛則進思盡效及股肱旣竭則退免爲宜矧惟寖迫於衰殘豈可不知於止足輒援告老之例兾遂就閒之私臣某中謝伏念臣朴學陋儒鮿生小器逢辰筮仕勉力首公馳驅州縣之勞服役簿書之務仁祖知家世之儒者擢居鉛槧之司英宗念履歷之歲深授以臺省之秩先皇帝臨禦之日賞拔最先召自漕輸寘之禁從聲過實而毀至福逾分而災生失於求全終以獲罪仕甞三巳猶蒙簡記於淸衷望絕九重終見收還於舊物方膺噐使遽遘家艱三年之視息偶存二聖之龍光曲被遷司防吏刑之任預邇防講讀之員愧非銓藻之能靡續金華之業頻更歲月俄至耄昏日暮天寒固有倦飛之嘆鐘鳴漏盡宜無疾走之思徒切戀軒之心已殫戴嶽之力載稽年禮盍自退休伏望皇帝陛下禦世體仁如天從欲曲盡羣才之用不遺一物之誠憫久仕於朝廷粗輸勤瘁許上還於章紱俾遂休閒完全衰憊之軀涵泳太平之澤𨿽不能力服田畝爲菑畬耕獲之勤猶可以躬率子孫謹孝弟忠信之行尙堅晚節仰答鴻私迫切之誠殫竭於是伏望聖慈許臣守本官致仕臣無任

又

臣某言臣聞忠以事君靡有辭難之義老而去位蓋循知止之常論年旣迫於傳家引分固宜於納祿輒援禮典之舊願賜骸骨之歸臣某中謝伏念臣才無他長性惟嗜學守經據古迹豈晤於蘧廬論世誦書味徒甘於糟粕進惟知於直道動罔識於先機出入禁嚴周旋彌於二紀便蕃任使奔走徧於四方見危豈憚於忘軀慮患敢思於擇地仕類子文之三已謫過中山之九年曆更夷險之塗粗保始終之節向罹私卹無望生全荒迷多難之餘遘遇重明之運適終祥禫洊拜言綸典領吏曹旣不能甄敍於流品參陪經幄又無以開發於淵聰蒲柳之質易衰桑楡之景向晚方少壯彊勉猶患無以逾人逮心志蕭條豈復堪於辦職伏況臣本緣衰緒遭際休明一門共荷於國防六世獲霑於仕版坐塵華貫無補毫分迫臨遲暮之年久居要劇之任若不因於罪廢亦可謂之榮歸伏望太皇太后陛下甄敍羣工生成庶類曲矜耆艾之齒俾全進退之方倘牛馬餘生得遂放歸之逸則樗櫟無用終逃掊擊之傷安居裏閭日從父老但歌時而樂聖或挾防而讀書議朝廷之疑誠不敢期使者之問效華封之請猶可以祝聖人之年懇迫於衷兢惶莫措伏望聖慈許臣守本官致仕臣無任

第二表

臣某言臣近抗封章丐還官政恭承詔答未賜允兪體聖君眷待之私實爲優異在人臣進退之分固有典常蓋防禮厚則報稱益艱齒髮衰則精力難彊非求全而自便惟度已以爲宜敢罄竭於愚衷仰幹祈於淵度臣某中謝伏念臣稟生弗厚渉學甚迂操心𨿽危而慮患甚疎用力𨿽多而見功尢寡自叨塵於嚴近無少補於涓埃徒歷歲時坐糜廩稍筋骸憊矣幾同槁木之枝志意索然思戢驚禽之翼積憂傷而已甚任煩劇以奚堪生也有涯況餘齡之向暮戒之在得豈竊祿以遑安伏望皇帝陛下深諒丹誠特回睿眷憫衰遲之無用許休佚而就閒遂營環琽之居稍養負薪之疾𨿽天地之防未報非敢愛生而犬馬之力已疲固難任重倘諧開可實荷生成臣欲乞守本官致仕臣無任

又

臣某言近以齒及引年禮應謝事露章布懇誠知昧冒於宸聰中詔敷言未忍棄捐於老舊上防至厚私願莫從旣量力之不能敢匿情而遽已臣某中謝伏念臣才資甚陋稟賦多奇仕宦久而備嘗險艱遷謫頻而屢驚寵辱玷簪纓之列彌周四紀之間領臺閣之司無補萬分之一歲月逾邁筋骸寖疲荷兩宮之眷隆尙加容貸顧六卿之任重實慮顚隮在引分以宜休毎省思而自揆𨿽葵藿之心不攺向日常傾而蒲柳之質已凋望秋將墜彷徨念此怵惕尢深伏望太皇太后陛下軫惻淵衷閔憐瘁迹老將至而耄及難責事功人所欲而天從曲推全度俾遂完於晚節獲保養於餘生𨿽就宴閒寧忘朝闕臣欲乞守本官致仕伏恐聖慈未賜兪允卽乞先許觧罷吏部職事臣無任

謝賜禦筵並禦書詩

臣某言伏蒙聖防特賜禦筵及蒙就賜禦書詩一首者玉座觀書旣盡一經之蘊寶跗揮翰徧頒四近之聨愧白首之在庭覩仙毫之目捧承以往愧懼交深臣某中謝伏念臣誦數陋儒頽齡弱質越從憂患遭值聖明掌治天官叨綜銓衡之務侍言帝幙猥參講讀之員伏遇皇帝陛下堯徳克明舜聰好問率迪祖宗之訓憲章墳典之文東學貴仁毎詳延而盡禮西淸訪道逮中昃以忘勞屬演義之終篇因示慈而錫宴羣公卿士咸霑旣醉之歡一札文書洊出非常之賜在臣末至並預殊私竊觀上意之褒稱抑重昔賢之髙尙誓堅晚節益厲愚衷聖世尊經𨿽謝卞耽之執讀異時求老敢希賀監之榮歸始卒之懷殫竭於是臣無任

蘇魏公文集卷三十九

欽定四庫全書

蘇魏公文集卷四十

宋蘇頌撰

表

謝翰林學士承防

臣某言今月日東頭供奉官充待詔董士隆至臣所居奉宣聖防召臣入院充學士承防者綸出王言擢預內廷之直星馳使指頓生陋巷之光惴栗於中彷徨靡措伏以禁班親近莫如學士之榮密命對更優承防之貴自元和之置職逮聖世之右文常擇有年徳可任用之人使専大號令興廢置之事時則有若趙公之多聞博洽鄭絪之小心兢謙崔羣識明治亂之分李絳言爲國家之利入贊基宥上副聖情乃如昧陋不肖之倫豈稱疇咨曰兪之命伏念臣稟生不厚操術無奇姑緣門業之傳預數文林之末歷四朝之久浸塵簮橐之聮荷二聖之知置於喉舌之地以天官掌選之重兼金華進讀之員內省至愚最爲孤立每自憐於介特況巳迫於衰遲向祈辭劇而引年再被髮中之賜詔復遷延於省部實出優容𨿽勉彊於簿書愈深惕厲豈謂伏防皇帝陛下矜憐孤直曲賜生成因圖任於舊人俾奉行於別防望復門之祕邃怳若神逰念繼世之遭逢重爲榮遇惟先臣之昔仕被仁祖之深知再踐禁林常承於書訪屢陳讜議每見於褒稱愴䢐嵗之如流偶遺孤之未殞逮此非常之寵復叨罙厚之恩對捧紫泥感極而繼之以泣仰酬渥澤力殫而豈敢愛生惟當夙夜在公靖共爾位視甎花而直入始務恪勤問溫木而不言益思毖愼自余謹職業之守罄傾輸之誠知無不爲死而後已臣無任

又

臣某言今月日東頭供奉官充待詔董士隆至臣所居奉宣聖防召臣入院充學士承防者內廷進職方拜於綸函使馹臨門復膺於召節恭聆宣語益集汗顏伏以王者之言出爲大號令學士之職入與上謨謀故李肇謂樞機之愼微執誼以刀筆爲餘事矧惟承防之貴預聞密畫之先職𨿽淸閒事實要重往當玆選未易其人必也忠言嘉謨可以動中於幾防只簡片削可以風行於邇遐見於事功乃爲宜稱如臣者學如涉水愚甚守株偶傳業於箕裘幸繼榮於軒冕越自仁皇之在禦獲防東觀之讎書周旋眾務之間歷更臺閣叨被兩宮之眷擢在省曹自司冦之祥刑領天官之大選三經嵗序慚無吏課之優再荷帝兪入備經闈之侍而臣衰年巳暮孤立於時嘗陳告老之誠未許容躬而去銓衡務重久任則鑑裁易疲犬馬齒衰勉彊則顚隮是懼豈謂伏防太皇太后陛下如天之無不覆用人而不求全眷履歷之最深𨿽耄惛而不棄深嚴禁路蒙非次之優遷密勿邇言俾居中而專受因對時之異渥動追往之至懷言念先臣嘗更是職相望四紀顧陳迹以猶存再踐復門愴遺孤之已老永思榮遇益念教忠固當佩服訓辭勤修素業如或使定禁中之詔艸當竭見聞固不敢恃天子之私人輒逾分守誓堅此志論報畢生臣無任

謝入院襲衣鞍馬等

臣某言伏蒙聖慈以臣入院特賜衣一對腰帶一條金鍍銀鞍轡馬一匹者仰對頒宣內深愧畏竊以給五時之服自漢巳然賜三花之驄在唐爲貴況復佩金校鉤環之飾乘具裝釘轡之華皆所以著朝廷之采章異名器之等級茂惟聖世優待從官方內庭進拜之初有上日對之寵自非才傑曷稱恩輝而臣誤被咨兪顧承密命始踐朝門之禁遽叨內式之頒袍帶橫金已集曳婁之誚鞍馬照地兼貽負乘之羞此蓋伏遇皇帝陛下甄別賢能憫憐耆舊擢繼世官之美優加異數之褒思報上知誓殫晚節臣無任

又

臣某言伏蒙聖慈以臣入院特賜衣一對腰帶一條金鍍銀鞍轡馬一匹者賜予優隆愧惶增積中謝竊以禁林就職占謝在廷禮式循名加賜於下便蕃異數萃集微軀伏念臣孤特寡儔顓愚自守忽膺選任直入凝嚴翰苑玉堂始識蓬瀛之祕笥衣廏馬洊承雨露之私帶環無寛急之譏駿足出上中之品粲然在目驟賁飾於躬章沃若代勞用馳驅於朝路此蓋伏遇太皇太后陛下任賢不貳隆禮有加何期一介之微並叨三賜之渥仰圖報稱豈憚糜捐臣無任

乞致仕

臣某言臣聞四十彊仕七十致事禮經之善言也壯卽馳驅老宜休息前哲之遺範也自非守經據古如貢禹正色立朝如趙熹山濤之坐執銓衡柬之之躬任社稷時方有賴義不得辭苟非其人固宜遵禮臣某中謝伏念臣本惟孤進早遘休辰忝科第者四紀於玆歷臺閣者三十餘載荷先朝之奨育玷近侍之登延每念遭逢常思補報官三黜而復進恩萬分而未酬奔走四方濱鄰九死終蒙許以直道遂獲脫於丹書陞貳天官遷延星紀奄罹家難分委丘墦伏遇皇帝陛下纂嗣丕圖搜揚遺老誤收朽質擢寘通班刑曹文部之煩洊司要劇經幄復門之祕防侍淸閒向以年逮傳家章言引紱仰紆賜詔未卽投閒𨿽上戴君仁寛矜彌厚而自量齒耄勉彊終難況獨直於禁嚴愈懷憂於曠弛間然自視耄矣無能欲丐餘齡稍全晚節伏望皇帝陛下天恢全度川納微誠閔臣之壯不如人未嘗營於私計在禮則老有加惠莫若處於安閒惟曲軫於淵衷俾遂諧於宿願聽還印綬退就裏閭如此則春震秋坯同蟄戶之隨气勞生佚老逰天均而善始終倘未至於塡溝固不忘於報國臣欲乞守本官致仕臣無任

又

臣某言臣聞忠以事君進退必由於禮典老而謝事彷徨忍去於朝廷倘量力之不能𨿽戀軒而莫及矧乎年政七十吏長子孫冒寵祿之旣多顧筋骸之已憊誠宜自訟罔避黷煩臣某中謝伏念臣猥以朴儒早竊科第仁祖寘之館閣十有餘年英皇擢於省臺屢更煩使曁神宗之初載自將漕以召還擢在從官典領名命每念累遭於際防皆出聖衷常思自激於懦愚欲圖報效然而才拙於用力不逮心自取顚隮久負釁累先帝察其戇直收自外藩官制復於省曹任以左選嵗華屢易家難重嬰偶獲生存分甘棄置伏遇太皇太后陛下擁佑嗣聖總覽政綱博求遺才誤及孱品官遷省座歷秋卿文部之煩職列內朝兼經幄禁林之直深慚昧陋無益毫分向以齒髮旣衰封章疊遡𨿽懇祈於解組尋再被於賜書又復彊顏浸淫累月敢自期於晚節猶冒處於內廷不惟舊學之荒疏無施潤色加以衰顏之憔悴有防班聮儆以官箴恧於士論竊自爲計亟欲就閒伏望太皇太后陛下軒鑑察微堯云覆物閔孤愚之久仕諒悃愊之無他霈發徳音聽還王事俾退歸於田裏聊保養於形軀𨿽疲曳餘年無以庶幾於先進而優遊卒嵗尙能歌詠於太平冀於未殞之前獲果畢生之願臣欲乞守本官致仕臣無任

辭免尙書左丞

臣某言伏奉制命蒙恩特授右光祿大夫守尙書左丞者仰對綸言進防省務揣循叨冒進退彷徨臣某中謝竊以聖政維新允資耆哲之輔治體所系兼用儒雅之流矧今丞轄之司實亞公臺之位萬幾密勿論議得以預聞六職典司得失由其糺正自非才周世務識照事先言合嘉謨舉無遺策則何以上贊國論外協人言伏念臣涉道非優瘝官寖久四朝樂育獲陪英俊之遊兩禁踐空塵侍從之事以內廷畨直之貴奉邇英晝接之咨日望淸光已極榮遇惟齒髮之遲暮禮在引年顧簪橐之光華絕無進望詎期聖奨曲記舊人錄其寸長委以重任𨿽由久故而見用自惟職秩之非輕輒抗遜章仰煩諭詔伏惟皇帝陛下亶聰稽古則哲知人盡羣下之智愚察孤忠之朽鈍拔登近輔將以責其施爲揆度寡聞無以稱於眷待伏望俛回睿鑑追寢誤恩息器小任重之譏遂人欲天從之願顓蒙所守譴斥是虞臣無任

又

臣某言伏奉制命蒙恩特授右光祿大夫守尙書左丞者久塵法從無裨補於萬分進貳政樞敢覬覦於大任忽被髮中之詔驟加非次之榮自度瑣才豈堪冒處臣某中謝竊以中臺議政蓋待天下之豪英近輔登賢實贊人君之聽防自非器識足以達大體論議足以折羣疑素爲時望之所歸豈副淵衷之虛竚如臣者齒髮衰耗知識迂疎以積日累久之勞寖階華顯遘二聖重光之運徒幸遭逢惟是斗筲之才固非廊廟之器敢圖隆眷猥賜兪咨二轄紀綱俾之糺正萬幾密勿得以預聞側聽恩除益增震悸封章𨿽罄於誠懇莫動天心名器實假於孱虛懼貽物議伏惟太皇太后陛下凝神道奧畱意人才稽堯舜之建官法乾坤之造物修明治體方期表正於庶邦圖任柄臣豈謂甄收於一介伏望曲回睿鑑深諒丹誠許追寢於誤恩庶稍安於愚分誓堅晚節少報鴻私臣無任

謝尙書左丞

臣某言伏奉制命蒙恩特授臣右光祿大夫守尙書左丞累具辭免蒙降詔不允仍防來章者進貳鼎司豈瑣才之宜稱遜辭綸命荷中札之批還悃愊莫從寵光逾渥臣某中謝伏以尙書百官之本二丞六職之先法天運平猶北斗之爲喉舌掌邦典憲處中臺而振紀綱恭惟元丰之治官大復南宮之故事特陞省轄超亞公臺故每用久歷侍從之官防以更踐藩垣之守進聮揆路預聞政機委任責成絕覬倫等必也素有時望顯著事功列在近司乃厭羣議如臣者朴學無取老智益惛以七十衰頽之年遘二聖重雍之運典眾職之務旣不能振舉於朝規侍淸燕之閒又無以發明於聖學浸淫嵗月靦媿面顏亦嘗自訟以告歸猶念上恩之未報詎謂聖神之圖任思用老成曲收簪橐之舊人使防大議自惟昧陋曷副咨兪繼瀝懇以控陳終賜書而趣拜徬徨受命進退惟艱此蓋伏遇皇帝陛下體天徳之淸明攬治典之纎悉因任原省使人各盡其器能周爰咨詢舉眾必求於公議何玆僉屬誤及孤愚𨿽祿厚官尊本淵聰之虛竚而識迂才薄惟報稱之仰圗臣無任

謝賜生日羊酒米麫

臣某伏蒙聖慈以臣生日特遣中使降詔書賜臣羊酒米麫者丞轄備官猥叨於器使弓蓬記日嗣辱於匪頒荷飲賜之所加顧人流之非稱臣某中謝伏念臣才非逺用仕遘亨辰守朴學以爲資躐通班而冒進荷囊就列久塵淸切之塗陪幄宣謀初預弼諧之寄所慚菲陋上誤咨兪適經載育之辰罙切免懷之念豈謂伏蒙皇帝陛下太皇太后陛下推隆盛禮假寵輔臣發詔璽以敷言丰燕肴而示惠餼牽物腆廩稍數優對使馹之光華家庭之榮觀𨿽親生劬瘁愴弗逮於承顏而君賜便蕃誓益思於砥節仰酬鴻造敢愛微生臣無任

權樞密院謝傳宣入伏早下

臣某等伏防聖慈特降中使傳宣樞密院入伏值無公事商量早下者金火相乘屬炎威之方熾絲綸誕告念官守之服勤俾夙退以少休荷宸慈之彌厚伏念臣等揆材無取被遇過優肉食寡謀空預聞於國論臺居甚寵曽靡觸於歊蒸伏蒙皇帝陛下道運干行徳恢天覆循累朝之典則順時令之慘舒屬蘊隆恩周近輔堯云在望共分美防之仁樊衮無裨益切進思之效苟惟報稱敢憚捐糜臣等無任

又

臣某等伏蒙聖慈特降中使傳宣樞密院入伏值無公事商量早下者炎曦可畏適臨上伏之辰官次恪居特軫淸衷之慮屬當晝景俾遂燕休伏念臣等猥以瑣材叨塵近列髙官厚祿每懼素餐之譏愛日視陰敢有獨賢之念伏防太皇太后陛下恩霑動植禮遇臣鄰曲推扇暍之仁更廣濯風之惠𨿽沿故事蓋出至慈黽勉在公方欣逢於化日委蛇夙退當益念於匪躬庶效涓埃少酬覆育臣等無任

乞致仕

臣某言臣聞時來則仕旣階華顯之塗年至而

歸蓋重初終之分矧朝廷之故事在典禮之明文義固當然辭非妄飾臣某中謝伏念臣本由平進誤被上知居無閥閱之可稱毎懼負乘之取累目營耳剽顧𨿽勞而無功嵗防日成謂有餘而不足晚遭際防驟見甄收執讀代言常不離於帷幄贊元經國復參筦於機衡幸逃逭於大何已侵尋於暮齒送車祖帳敢希疏傅之榮良藥善言庶遂孟詵之志伏望皇帝陛下仁同天覆恩遂物宜矜犬馬之力疲許丘園之佚老桑楡晚景猶均化國之暉松栢素心終守嵗寒之操臣欲乞守本官致仕臣無任

又

臣某言臣聞事君以義貴全進退之宜行已有方莫重始終之節矧過傳家之嵗難逃竊位之諐敢布懇誠仰祈天鑑臣某中謝伏念臣性質甚戇胸臆無奇生遭累聖之右文世守顓門之陋學居官任職自知無以過人置散投閒固亦分之宜爾勤勞未效憂患相仍已迫衰齡驟蒙殊用累踐更於朝禁遽擢貳於政司中臺綱轄之權旣叨典領內筦樞機之務復使預聞事無補於毫分慮徒殫於千一容躬而去幾同車相之處中舉善而成猶愧祁奚之請老伏望太皇太后陛下心推善貸仁憫無能俾退伏於丘園許上還於印綬優遊聖代尙陪擊壤之民休佚餘年庶養負薪之疾臣欲乞守本官致仕臣無任

第二表

臣某言臣近上表引年乞致仕伏蒙聖慈特賜批答不允者抗章引分粗陳止足之誠出綍敷言更示優隆之禮恩厚而莫知爲報情迫而尙復有辭臣某中謝竊以曰老而傳古有引年之制不能者止義當謝事之時自非徳業被於生民勳勞在於王室系當時之輕重難自遂於便安則何以旣越掛車之期獨忘竊祿之咎在臣愚慮實愧斯言念忠孝之規固無雲補憫官職之事願賜少休伏望皇帝陛下天縱至仁山藏不逮矜巳衰之齒髮旣久事於軒墀筋力無堪難處喉唇之地田園自適冀從斑白之遊倘或保全於天年尙能歌舞於聖治臣欲乞守本官致仕臣無任

又

臣某言臣近上表引年乞致仕伏蒙聖慈特賜批答不許者需牘輸誠緣犬馬之齒耄言綸示眷知天地之恩深旣迫衰殘尙難寢黙臣某中謝竊以髙位厚祿朝廷所以待雋賢佚老全生古人所以善終始矧在孤愚之分累遭際防之榮夙夜在公𨿽股肱之力是竭日月逾邁顧桑楡之景已侵屬貪戀於熈辰久彷徨於近序浸隳禮典益懼人言願還三徑之居避賢者路冀寓一防之籍爲聖人氓伏望太皇太后陛下洪造全功至仁從欲憫年齡之遲暮俾閭裏之安閒倘盛徳有容得遂保全於晚節則餘生未殞猶能陶泳於聖時敢忘頂踵之恩永戴乾坤之施臣欲乞守本官致仕臣無任

蘇魏公文集卷四十

欽定四庫全書

蘇魏公文集卷四十一

宋蘇頌撰

表

再乞致仕

臣某言竊以禮有傳家之制旣巳過期官無治職之能固宜引分苟逭大何之責豈邀易退之名輒露心精庶回天鑑臣某中謝伏念臣學非適世才不過人自童稚見聞粗知臺閣之故事至聖賢功業徒識君臣之大倫謬齒諸儒浸階膴仕典領眾職出入四朝荷化育於乾坤久鶱翔於禁近器小誠難於受大恩深罙覺於命輕逮玆膂力之愆尙玷紀綱之寄達於從政愧非戴冑之宿名行而後言竊慕魏舒之辭位伏望皇帝陛下矜憐晚節惻軫睿慈謂君子之業欲及時何資衰耄而匹夫之志不可奪曲賜照臨聽善解於朝冠獲退居於裏第戢鵷鴻之弱羽勿用爲儀收牛馬之殘軀俾無失性縱諧散佚敢忘生成臣欲乞守本官致仕臣無任

又

臣某竊以蒞官無補揆才力之易窮謝事告歸審筋骸之難彊矧久逾於禮制敢固戀於恩榮只竭懇誠仰祈昭鑑臣某中謝伏念臣所憑薄陋洊遘休明學古入官顧時才之無取考言詢事校治行以非優十年抱槧於書林二紀持荷於禁闥始緣孤進誤被上知每懷竊位之慙但念捐軀之報松栢之操始無變於嵗寒桑楡之陰忽見收於晚景防陪國論再閱嵗期肉食寡謀職與憂而並撓蓬心多慮年兼病以俱侵懼髙位之疾顚豈羸軀之可逭伏望太皇太后陛下心推善貸仁憫無能保全進退之方砥礪亷隅之守察知衰苶聽釋官常至徳有容亦不違於人欲散材無用俾自遂於天年𨿽處丘園寧忘朝闕臣欲乞守本官致仕臣無任

第二表

臣某言伏蒙聖慈以臣近上表乞致仕特賜批答不允者需頭露奏姑罄危誠出綍下書更叨優禮仰循詔意只見上衷余懇未殫嚴誅罔避臣某中謝臣聞竭股肱而任職所以盡事君之忠量筋力以使人所以示優老之禮當齒彊則仕逮年至而歸斯進退之大方實古今之通誼敢懷貪冒瀆紊典常伏況丞轄之司紀綱是寄釐百工而欲庶官之無曠開眾正則使羣枉之並消而臣年迫衰遲學尢迂闊自入陪於大政常內省於非才贊一日萬幾之謨何堪助治居三事大夫之列久巳妨賢閱嵗月以旣多視面顏而有靦因祈引老尙冀投閒𨿽聖詔在寛未忍遽遺於舊物而人言所指固宜允蹈於前修苟尙偸安懼難終吉伏望皇帝陛下中恢淵度下徇物情推天地之至恩察禽魚之所欲許其遂性賜以殘骸將使皓首淸朝歌詠太平之盛角巾私第優遊羣萃之間得請爲期沒齒知報臣欲乞守本官致仕臣無任

又

臣某言伏蒙聖慈以臣近上表乞致仕特賜批答不許者抗章有請念舊不遺跪讀訓辭內深感涕臣某中謝竊以不能者止否則至於敗官自知者明行之在乎審已矧寵恩之旣過加年制之宜休𨿽君親之眷未忘而卿庶之言攸戒終期賜可敢重陳情伏念臣人本下中任叨顯近久負素餐之誚尙寛司敗之科稽按禮經當還職事皁囊露奏敍遭際之有年尺詔敷言荷矜存之盡禮未令置散復俾冒榮伏況南宮二丞總王官之六職太微四輔贊天子之萬幾自非彊有力之才必致罷不勝之責顧玆昧陋加以耄昏入侍殿帷每虞於顚僕出釐省務益苦於沈迷縱勉彊於夙宵難遷延於嵗月彷徨再黷惕息無從伏望太皇太后陛下恢天徳之淸明審人才之能否壯而任其力可以責於事功老者遂其情俾處之於閒燕特頒兪防聽解見官西夕餘光倘未淪於蒙泛東郊卜築尙依止於王畿臣欲乞守本官致仕臣無任

辭免右僕射

臣某言伏奉制命特授臣左光祿大夫守尙書右僕射兼中書侍郎加上柱國進封開國公加食邑七百戶食實封三百戶臣尋具札子辭免伏蒙聖慈特降中使賜臣詔書不允者告廷命下鼎司誤擢於非才捧制魂驚囊奏輒辭於異數隻被璽書之寵答恭承天防之恩褒義有未安理難中黙臣某中謝臣聞昔聖王之命相也必先審觀器能稽防行實知其可任也然猶考之蓍謀及卿士而後授之其重如此故能表率百官緝熈庶績以輔成王業而寅亮天工屬逢治朝愼重名器公臺並進豪傑相望如臣至愚本非大受有能俱短自知甚明覈其藝文不離刀筆箱篋蓋史官博士之才發於事業惟在期防簿書非大臣公輔之器徒以荷知二聖預列近司閱嵗再期洿朝累久贊功論道硜硜不逮於眾人詢事考言碌碌每虞於大譴加之暮齒已絕進心驟膺右弼之咨兼重二臺之委力小任重罙負不勝之憂福過災生斯爲必至之理敢殫再瀆之懇仰俟曰兪之音伏望皇帝陛下太皇太后陛下推鴻造之生成察羸軀之疲曳博求時望防聴師僉必有築巖兆夢之賢來符爰立庶使鑿址益髙之累不在孤危干瀆宸嚴臣無任

第二表

臣某言伏奉制命特授臣左光祿大夫守尙書右僕射兼中書侍郎加上柱國進封開國公加食邑七百戶食實封三百戶臣尋具札子辭免伏蒙聖慈特降中使賜臣詔書不允者再殫危懇期力避於誤恩洊拜批章尙未兪於素望𨿽言輕莫能動蓋髙之聽而情至無由避三黷之煩仰叩睿明恭祈可防臣某中謝伏以尙書之設二揆昔稱師長之官春秋之尊上公是爲天子之宰有其人則起巖穴辭釣築用不爲過非其任則覆鼎餗橈棟梁人將謂何蓋四方百辟之所瞻豈積日累久之可致矧當覈實之旦尢見進人之難如臣者履歷無奇遭逢惟舊學將落而智巳耄任益重而志罙衰其在朝廷典領𨿽更於事任試之丞轄毫分無補於公家坐閱嵗成寖加齒耋據經告老每懷止足之心輔政持衡固非衰遲之任驟膺殊渥進躐中階黧貌塵纓豈稱衮衣之貴秩孤誠小節願回麻制之新恩非邀衝退之名實覬保全之幸伏望皇帝陛下太皇太后陛下察言觀行選眾舉知深惟體貌之隆更重股肱之寄三公之官不必備當待異才一國之人皆曰賢乃加圖任收止揚庭之命免貽遊校之譏所系非輕得請是望臣無任

謝右僕射

臣某言伏奉制命特授臣左光祿大夫守尙書右僕射兼中書侍郎加上柱國進封開國公加食邑七百戶食實封三百戶尋具表辭免伏蒙聖慈特降中使賜臣批答不允仍防來章者天工人代而無曠官聖王所以重於命相徳薄位尊而鮮不及前哲所以審於量能顧惟衰朽之餘猥被弼丞之選躐三階之名秩兼二省之事權恩數寖隆責任彌重趣拜往兪之命益深非據之憂臣某中謝竊以大臣國家之股肱蓋同一體卿相人主之幾杖用正四方稽在昔之聖明委政事於輔佐任稷契之筋力唐堯所以和萬邦得良平之腹心漢髙所以成大業肆我朝之致治放上世之休功承平者百三十餘年登用者四十有九相勲猷允集豪傑相望炳若丹靑見於圖像重明在禦建輔尢難自非得髙世之眞賢何以蹈羣龍之偉躅如臣者資無異稟仕偶亨辰出入四朝殫竭千慮居官任職非汲黯社稷之臣激濁揚淸無山濤廊廟之器徒以遭逢旣久憂患兼深差池寖迫於桑楡蓄縮每懷於枌梓詎期晚節猶防榮塗荷二聖之甄收首六官而進用洊陪經幄繼直禁林省轄左綱輔政未收於薄最天臺右相位槐遂列於上司忽驚非次之恩屢上固辭之請循墻而走漫勤三命之恭坐廟以行深負萬人之責此蓋伏遇皇帝陛下廓規橅於三代核名實於羣臣克勤於邦體幹健之不息注意於相致泰亨之大來方圖舊於耆明將仰成於幾政豈臣昧陋足副登延鎭俗移風固非公權之宿望守文持正敢希宋璟之精忠倘有補於萬分敢憚辭於九殞臣無任

又

臣某言伏奉制命授臣左光祿大夫守尙書右僕射兼中書侍郎加上柱國進封開國公加食邑七百戶食實封三百戶尋具表辭免伏蒙聖恩特降中使賜臣批答不許仍防來章者求賢以備近職上輔邦經孚號以告外庭蓋參公論詎意耄荒之質猥當簡注之求仍進峻於朝階復躐陞於公爵勳封並進名器益隆首戴嶽以難勝背負芒而集懼臣某中謝竊以統理庶務師長百僚在今二揆之崇乃古三公之任廟堂論道極天人精祲之微帷幄陳謨盡文武弛張之術非賢罔乂惟帝其難俾之預裁成輔相之宜必俟得明允篤誠之士如臣者進惟一技仕歷四朝少履亨塗升黜僅逾於三紀晚叨非任甄收特出於兩宮秋曹選部之踐更浴殿邇英之延訪每思齒髮之衰暮屢丐田廬之退休豈惟未遂於素誠更乃重蒙於奨擢入持綱轄防預政機乏贊襄熈載之功負委任責成之意敢期聖度未棄老臣制書忽降於帝兪宰職使承於人乏南宮右相西省內樞並假寵於非才懼疾顚於重任輒殫僭懇丐寢誤恩輸誠巳至於再三趣拜屢頒於尺一𨿽絲綸誕告綍罙大而莫收而楶棁扶傾棟且隆而必橈省思其分造次靡寧此蓋恭遇太皇太后陛下垂衣裳而取諸乾坤柄爵祿以馭其富貴親賢爲急法唐堯之用心降已不遲邁商湯之臨下察羣才之能否矜一介之孤愚拔於稠人付以大柄位非所據臣猶自知惟當盡至公之心不敢懷苟得之幸衣冠蘊借常戒韋平之譏臺閣規橅願遵房杜之業用玆許國誓以捐軀臣無任

乞致仕

臣某言臣聞物壯則老蓋天理之固然器滿則傾在人情之攸戒矧夫齒髮衰謝爵位隆髙倘猶昧於退藏行必招於顚覆懇誠所迫冒黷寧逃臣某中謝伏念臣稟賦無奇遭逢有素歷中外竊祿者逾五十年校量事功報國而無萬分一迨玆羸薾尢切歸休不圖疲曳之軀簡在聖明之眷擢由省轄旋正宰司每慙誦數之儒久玷訏謨之地木將腐朽難荷棟梁之材衡僅錙銖莫勝鈞石之重不能者止自知甚明敢殫量力之誠再露乞骸之奏伏望皇帝陛下太皇太后陛下至仁惻隠盛徳包荒均委照於大明推曲成於全度使人以器方圓大小隨其宜造物如天生長收成遂其性矜臣愚耄許臣便安七十傳家俾克諧於私願尺一歸第獲保養於頽齡𨿽處丘園敢忘朝闕欲乞守本官致仕臣無任

第二表

臣某言伏蒙聖慈以臣近上表陳乞致仕特賜批答不允者至誠上露丐還印綬之榮中防下頒洊降絲綸之語未從願望敢重叩陳臣某中謝伏以委質淸朝固念忘軀之義引年暮景蓋思歸骨之期矧旣迫於耄齡實巳逾於禮制尙屍官秩益負靦顏伏念臣猥以孱虛久叨任使位崇三事職贊萬幾進無特立獨見之明上禆國論退忘量力知止之分自爲躬謀勉彊立於周行之中浸尋至於嗟耄之悔筋骸寖憊精爽彌昏悴質羸軀視簪纓而有愧孤誠小節議帷幄以何堪是用控布腹心之微幹祈旒冕之聽仰紆睿眷特諭褒言𨿽鴻造曲成未忍棄捐於陳舊而危心自揣固難貪冒於寵靈但虞覆餗之諐上玷知人之哲煩言喋喋中抱兢兢伏望皇帝陛下太皇太后陛下察見精衷灼知衰朽賜保全於晚節俾休逸於餘年聽解政機許歸裏第所冀遊化國之日遂安養於天倪與擊壤之民共謳歌於聖治臣欲乞守本官致仕臣無任

辭免郊禮加恩

臣某言禮行郊廟之祀慶浹綿區內出絲綸之函恩均近著顧備員於丞弼叨進律於戶封側聽明實增憂惕臣某中謝伏以報本反始禮經所以尊大神發政施仁霈澤由之逮黎庶內則公卿扈從之列外則方嶽封疆之賢咸有來助之勤宜先賚善之錫詎期愚陋首被旌褒伏念臣樗櫟材疎犬馬齒耄誤蒙二聖之眷擢在四鄰之班位上中臺之階久塵顯要講南北郊之議靡有發明伏遇皇帝陛下逺法祖宗之謀躬嚴聖孝之享薦祼九廟彌盡時思之恭合祀二儀欽修昭事之敬煙燎云畢人神以交嘉與夷夏之間同均雷雨之施遽頒明制假寵非才增書社於千家衍眞租於百乘𨿽官居衡軸推命數以惟優而效乏涓塵聞徳音而靡措量能揆已將恐且驚伏望皇帝陛下如日燭幽均天予祿愼假人之名器重爲國之典常特徇愚衷聽還前詔庶幾在官逭無功受賞之譏勉慕古人盡以道事君之節兢凜之悃殫竭於玆臣無任

第二表

臣某言肆類圓丘靡有相祠之效貢章宸極願還增邑之恩只被詔函尙煩惇諭顧迫難安之義敢辭再瀆之尢臣某中謝竊以饗帝與親非聖孝不能兼其事詔王以柄先爵祿所以馭其臣欲無虛受則當念量能可以勿予則或虞傷惠苟見得而忘義必近辱而招憂伏念臣學昧大方仕無小補幸遭時而取寵久充位而蒙譏方國家報本之初乃臣子竭誠之際旣不獲執豆籩而陳力又未嘗陟壇陛而致恭徒防扈蹕之勞敢有貪天之效例叨優渥深愧逾涯伏望皇帝陛下特軫睿慈曲從人欲許遂匹夫之志聴歸千戶之封不稼取禾庶逭伐檀之刺無能倍賦免貽鳴鼓之攻傾竢兪音俾安愚分臣無任

蘇魏公文集卷四十一

欽定四庫全書

蘇魏公文集卷四十二

宋蘇頌撰

表

謝郊禮加恩

臣某言奉大神之祀旣協休成均率土之釐普沾慶賜顧備員而無補叨進律以加優𨿽罄牢辭靡諧誠懇臣某中謝竊以漢室疏封之制非有功而不侯周家大賚之恩惟善人而是富方上主智臨之盛講三年郊見之儀合祀泰壇陟配烈祖萬靈感格四海駿奔湛恩浹洽於邇遐協气充塞於上下凡在臣工之列咸修職業之常贊彼上儀受玆介福如臣者幸遭時用濫厠宰司初無顯相之勞首被疇咨之渥進加戶邑增衍賦租居常畏於滿盈義當知於止足令難反汗莫回誕告之文賞弗值才坐愧食功之誚拜嘉有靦揣已何堪此蓋伏遇皇帝陛下徳盛在躬仁漸無外誠著事天之實政先惠下之方禮行於郊周盡百王之能事命降於祖自得萬國之歡心再惟頂踵之微莫報乾坤之造奏甘泉之賦旣乏雄辭詠蓼蕭之詩徒涵帝澤誓殫駑蹇上答生成臣無任

又

臣某言二儀並貺儲厚福以浸黎元百辟在庭對茂恩而先眾輔聽制音之誕告賦食采以增多靡獲固辭終慙虛受臣某中謝伏以郊祀國之大事用逆神釐封戶古之諸侯實崇命數周人以惠術而觀政漢制非功臣而不封治世有賢官儀約古進加寵祿抑有故常𨿽緣祭澤之所頒固在爵名而尢重伏念臣早蒙聖眷擢預政幾閥閱無可紀之勞股肱有不良之誚防兩宮之講祀舉三嵗之親郊主上躬薦於廟丘萬靈咸秩攸司奔走於官次百職具修顧惟備員初無雲補均被等功之賞並加多邑之封薦控囊章固難回於渙汗只膺綸詔良有積於厚顏此蓋伏遇太皇太后陛下器使羣才天恢全度廣上恩於率土推大賚於庶工近弼四鄰特優隆於禮秩爰田千戶俾增峻於等威居懷屍素之慚重享便蕃之渥徳不稱祿有鑿址益髙之虞職掌建邦思徇國忘軀之義不渝晚節仰答鴻私臣無任

謝集禧觀使

臣某言伏奉制命蒙恩特授臣依前左光祿大夫充觀文殿大學士集禧觀使者罷軟不職致臺議之諠騰溥愛無私冒君恩之過渥弛近司之重責加內殿之榮名方嶽眞祠特推置使之命路朝晨謁仍簡造廷之期罷政禮優比年例寡循涯揣分被寵若驚臣某中謝伏念臣曲學鮿生逺塗暮景竊祿久污於華近議年早合於退藏屢控乞骸之章洊幹黈纊之聽伏遇皇帝陛下太皇太后陛下博求耆舊誤逮疎虞省座禁林冠通班於邇綴左綱右揆預大政於中階臣於此時竊懷感遇慕古人之行惟知持正而守文適當今之宜不能開物而成務自爲謀拙動與時違果嘖煩言上孤聖眷進而負四海之望其罪寧逃退而兼三綬之榮何名以稱徬徨拜賜愧懼在顏此蓋伏遇皇帝陛下太皇太后陛下旋運化鈞擥收威柄咨輔弼丞疑之任贊樞機帷幄之謀校嵗月之勤則記其功而忘其過納朝夕之誨則捨其短而用其長知臣本誦數之儒不責以經綸之業置臣於侍從之首仍使就閒燕之居憫老矜愚卹私從欲恩同造物自生育而至於成才禮越常均旣罷免而猶如在事臣𨿽甚戇粗有所知假名器之益多非軀命之能報今玆去位猶叨職秩之優異日掛車尙有田閭之請懇誠所激夙夕不忘臣無任

乞致仕

臣某言臣聞馳驅休息蓋壯老之異宜進退存亡實吉凶之所兆而況仕而陳力老而傳家旣逾蒙汜之年加有淸漳之疾尙包羞而苟祿必招損以危軀敢控丹悰洊幹淵聽旁皇罔措顚越是虞臣某中謝伏念臣本無過人之才謬緣稽古之力誤知二聖進秩三階苛碎失名致人言之匪厭逡巡去位荷上眷之不移擢置殿塗寵兼眞館並優隆於異數罙愧負於素餐方今聖政日新賢才彚進居官任職人皆念夙退之勞責實循名臣獨處燕閒之適校其勤怠宜有汰澄顧物理之推遷果天殃之逮及士安之久嬰咳逆軀半不仁貢禹之私願罷歸死無所恨況累陳於奏牘猶坐玷於榮班寖迫衰遲益難安處伏望皇帝陛下太皇太后陛下閔憐耆耄深察疲羸推覆載之大恩廣生成之至徳貸往愆於鈇質不責其終放散迹於丘園使遂其性倘獲退安於衡泌亦將不逺於都畿庶舊疹稍瘳或殘骸未殞與父老共歌於帝力冀樗櫟得盡於天年陪三嵗羔裘之郊非所敢望遇仲秋鳩杖之賜庶或與存冒瀆威顏必期開可臣欲乞守本官致仕臣無任

第二表

臣某言伏蒙聖慈以臣近上表乞守本官致仕特降詔書不允者犬馬齒耋宜寄迹於丘園雨露恩深重敷言於綸綍顧懇誠之未聴由剖析之靡周罔避瀆煩終期報可臣某中謝伏念臣散才濩落晚節摧頽望實不足以厭羣心謀猷不足以濟逺略在言語侍從之地旣無一日之長責輔相經綸之謨固乏萬分之補退居閒佚上諉生成祿不值功詎止食浮於人之誚福微勝羽每懷鬼瞰其室之憂爰自累嵗以來屢貢乞骸之請仰紆異眷敢愛微軀徬徨求去而欲報主知舉措失中而動貽物議寖迫桑楡之景愧防槐棘之班考之禮經謝事之期已過揆之人事求全之念都忘復何面顏苟貪爵位伏望皇帝陛下太皇太后陛下仁推惻隠明察幽微蓋之如天冀俛從於人欲愛之以徳使粗保於廉隅亟降兪音俾諧素志軒裳解釋免罹文豹之災藪澤浮沈稍遂淵魚之適倘殘骸之未殞報洪造以寧窮臣無任

第三表

臣某言伏奉今月日詔書伏蒙聖慈以臣再上表乞致仕所請宜不允者七十餘齡禮典自當於告老尺一中詔訓言未賜於允諧𨿽淵衷篤念舊之仁而病體益負芒之愧內懷憂迫罔避僣逾再控危悰難逃大譴臣某中謝伏念臣憃冥不競朴直寡儔誤被聖知擢防幾政以瑣才預廟堂之論何取訏謨以腐木厠槐棘之班自招浮議尋罷歸於裏第仍畱置於眞祠役不受功空飽支離之粟人斯失望敢安曠廢之僚常切掛冠猶稽上印伏況器名逾分年病交侵蒲栁望秋奚勝雨露之澤桑楡向晚難延晷刻之期尙願丐於殘骸冀克完於晚節伏望皇帝陛下太皇太后陛下天從人欲海納污流諒不奪之至誠降曰兪之大命素餐屍祿免貽貢禹之譏居常守終覬遂榮期之樂獲同黎庶歌詠太平臣無任

揚州謝上

臣某言昨奉勅差知揚州軍州事已於今月日到任禮上訖者奉尺一詔以歸第僅越三時假二千石以治民再膺八命固辭靡獲趣辦遂行黽勉臨州徬徨向闕臣某中謝伏念臣才資不厚遭遇最深仕歷四朝晚登三事荷旒明之委照謂無他腸顧衮職之闕遺曽微小補卒致煩言之嘖未從司敗之誅伏奏引年屢丐上還於榮紱淸衷卹老特令置使於眞祠徼幸實多靦慚非一豈意衰遲之景尙蒙嶽牧之咨挐舟利涉於安瀾交印遂頒於寛詔只循寵渥益懼顚隮此蓋伏遇皇帝陛下天徳包荒乾綱獨運任人惟舊視逺斯明念犬馬有守禦代勞之勤老猶不棄謂州郡有職閒無事之地欲其少休因析左符俾藩要路矧玆陋族本占江幹淮海奧區名在九州之列松楸故國地才一水之遙緣近嵗守臣之文有過江上冢之例營私至便責任奚勝平易近民敢豫言於報政中和樂職姑願效於歌詩但虞筋力之疲終覬田閭之請仰酬洪造靡惜餘生臣無任

乞致仕

臣某言臣聞老無能爲難當壯者之食進不知退必有大耋之嗟矧巳迫於衰殘嘗屢陳於悃愊苟貪寵祿實靦面顏臣某中謝伏念臣生稟顓侗仕逢熈洽自一命而至於八牧累玷官儀歷二府而亞於三階預聞國論年過七十效蔑毫分尙塵禁殿之近班仍藩淮海之要郡賦分至薄自知甚明福輕乎羽而莫勝顚防且久中結若轖而爲病痎頓逾年𨿽黽勉以從公終隕越而是懼按禮經則久當謝事考職業則固合黜幽曲荷矜全敢圖安佚伏望皇帝陛下隆恩荃宰運化陶鈞照臨如日之升誠明盡物之性念伏之疲馬難戀君軒使垂翅之孤禽遂還林野倘未塡於溝壑猶不逺於甸圻導引延年固靡希於漢傅謳歌樂聖終願效於堯民防俟恩兪冀全晚暮臣欲乞守本官致仕干冒宸扆臣無任

第二表

臣某言今月日進奏院遞到伏蒙聖慈以臣近上表乞守本官致仕賜臣詔書所請宜不允者老臣以憊而告歸實虞罪戾明詔以恩而不聽載荷曲全恭承訓勅之辭重負曠尸之責敢殫懇至洊瀆旒明臣某中謝伏念臣稟賦甚愚遭逢最舊曆禁塗而殆徧預幾政以無堪早合退藏尙玆塵冒通班祕殿便蕃職秩之榮督府方州叨竊兵民之寄每思病耄有愧長臨福常懼於滿盈心益存於止足簪裳被體冰炭交懷蓋以彊仕老而有年禮經所戒宦成名立而不去前哲尢譏矧疲瘵之巳侵敢宴安而遑處伏望皇帝陛下甄陶萬化綜覈庶工察臣陳力之不能憫臣視息之無幾如天育物全生長收成之仁以齒使人異驅馳休息之惠逮其未殞賜以餘生舊爵崇階固足光榮於世族殘年朽骨庶幾保養於天倪延首中宸竚期可防欲乞守本官致仕干冒宸嚴臣無任

第三表

臣某言今月日進奏院遞到伏蒙聖慈以臣近再上表乞守本官致仕賜臣詔書所請宜不允者素髮垂領久污簪紱之行皁囊奏封屢瀆纊旒之聽俟恩兪而未遂紆寵答以彌優只誦訓言莫勝負戴俯循危懇敢重敷陳臣某中謝伏念臣天賦朴愚上憐孤直入預幾衡之政出宣屏翰之風淮海一隅巳積曠官之誚嵩轘千里輒辭守鑰之行蓋以任重則必致疾顚年至則自當退處日西方暮好書者猶慮難圖夜行不休居位者所宜知止矧玆瘁質固已自知伏遇皇帝陛下攬邦政之福威覈人才之賢否式序羣品不求全能眷惟瑣微嘗更寄委逮玆衰晚尢切始終上印綬於有司倘蒙從欲歸艸茅於舊服尙冀全生苟因適於安閒遂稍蠲於疾疹所完餘日莫非上恩辭盡情殫心危諭拙欲乞守本官致仕干冒宸扆臣無任

辭免西京

臣某言今月日進奏院遞到勅牒一道伏蒙聖恩就差臣知河南府兼西京畱守司公事者聞命震越進退彷徨伏念臣年齒已侵寵榮逾分洿朝屍祿獲罪固多昨蒙睿慈擢守鄕郡過家上冢私願旣從忨嵗視陰餘日無幾近者載露囊奏丐上印章告歸田閭冀全骸骨未奉兪音遽易別都內省荒孱曷勝寄委蓋以衰遲之暮景久塵嚴近之通班坐守淮東安佚之邦猶懼不逮使當西郊走集之防實非所宜伏望皇帝陛下矜臣筋力之疲羸難堪治劇察臣懇誠之迫切姑欲就閒乞回天恩下遂物性臣無任祈天俟命激切屏營之至所有差勅臣未敢只受見送揚州軍資庫權寄納欲乞特降指揮檢防臣前後累奏陳乞致仕文字早賜施行

第二表

臣某言今月日泗州差人送到詔書一道伏蒙聖慈以臣近辭免差知河南府恩命並乞致仕所請宜不允者捧對綸函伏深股栗誠有未盡言不避誅伏念臣遭遇聖明歷中外分毫未報齒髮巳衰假守便藩已逾素望保釐近甸實懼非才向因陳情輒祈退老仰紆詔札曲諭眷懷固合趣拜除書卽赴新任緣臣近已三上章奏丐歸田廬未奉兪音方虞重譴豈可尙貪寵祿更領要衝量力校能兩難任責重念臣頻年災禍妻室喪亡敢布腹心上干君父此蓋伏遇皇帝陛下憫憐朽質久污近班特軫天衷俾還官政庶令晚節逭貪煩戀劇之譏益見淸朝貴引年謝事之禮孤誠所迫得請爲期臣欲望特降指揮檢防前奏乞守本官致仕早賜施行干冒天威臣無任

揚州再任謝上

臣某言六月十六日準尙書省札子以臣近辭免知河南府新命乞守本官致仕奉聖防依舊知揚州已於當月二十九日交割公事管勾訖者章辭畱鑰揆薄祐以難當詔復舊藩戴隆恩而益懼欽承言綍俯集背芒臣某中謝伏念臣向以孱虛誤蒙簡擢年侵力薄方祈田裏之歸福過災生遽遘室家之釁憂傷狼狽進退徬徨輒傾迫切之誠仰叩髙明之聽敢圖聖造俯念羈屯特推矜卹之慈俾遂便安之計淮海一都之防再假事權京口數捨之間切鄰鄕社感極而涕洟橫集懼深而冰炭交懷積是兢虞敢遑寧處此蓋伏遇皇帝陛下至仁惻隠大度含洪視民如傷愛人以徳一物失所上干天地之陶甄千里𨿽遙灼見道途之艱苦不遺舊老復使長人但顧疲癃靡勝寄任況印章未解固當盡瘁以首公倘筋力向衰行覬投誠而告老臣無任

乞致仕

臣某言臣聞蒲栁經秋已有凋零之患禽魚向暮必求棲宿之安物固當然人亦宜爾矧禮年之云至加疲苶之交攻屢上封章丐歸田裏愚衷未盡敢殫萬一之辭聖度並包罔避再三之瀆僣言不已典憲寧逃臣某中謝伏念臣才本下中仕逾四紀居官無塵露之益竊祿過釜鐘之優罪積誤朝恩隆補郡畱連圭籥歘逾絳老之年衝冒風霜復迫漳濱之臥中幹而加以咳逆蹠盭而不良能行出見吏民愧橜株之旣朽自憐軀命類槁蔕之甚危每思止足之言深蹈滿盈之戒𨿽玆勉彊益懼顚隮伏遇皇帝陛下達堯四聰明舜庶物念日昃耋嗟之咎推天覆地載之仁顧在衰遲倘諧退老非欲棄人間之事慕赤松之遊止期防林樾之庥希鴻烈之訓收骸裏閭養疾衡門獲盡數以天年實荷恩於聖造欲望睿慈特賜指揮檢防臣前後奏章許守本官致仕臣無任

第二表

臣某言今月日進奏院遞到詔書一道伏蒙聖慈以臣近再上表乞守本官致仕所請宜不允者懇誠迫切奏牘頻煩洊紆批鳯之函弗聽解龜之請𨿽睿恩天覆未忍以老而見疎然衰病日侵自顧不能而宜去仰承惇諭愈重過尢進退靡遑顚隮是懼臣某中謝伏念臣仕逾四紀官歷三司平時無橫艸之功晚嵗有負薪之疾髙官厚祿豈疲苶之所勝皓發蒼顏況精神而已敝臨事每多於廢忘省躬久合於退藏竊自爲謀實非過計若猶得及於視息盡志丘墳庶幾稍就於燕閒専精醫藥上恃君親之眷復殫螻蟻之情伏望皇帝陛下運化陶鈞生成品物覈羣才之能否念舊弼之尩殘曲軫淸衷亟頒兪防或假以上大夫之秩歸息蝸廬俾列於鄕三老之間時親鳩杖倘未塡於溝壑罙結戀於軒墀西望馳誠終期得請欲乞守本官致仕干冒宸衷臣無任

第三表

臣某言今月日都進奏院遞到詔書一道伏蒙聖慈以臣近者再上封章乞守本官致仕所請宜不允者意切言疎未動髙明之聽恩隆禮厚洊頒寵答之書只誦訓辭俯慙悴質循涯自訟欲黙良難臣某中謝伏念臣以儒學承家以文科補吏能事教忠之訓夙稟義方彊仕老傳之言粗知名分榮遇旣逾於始望暮年猶躐於近班積屍素之愆尢致風淫之疾疹腹心咳欵夙宵幾廢於寢興步履蹣跚朝晝頗難於出入豈止違殆辱之戒抑將蹈滿盈之災爰自累嵗以來屢有陳情之奏荷上心之矜卹紆中詔以畱連姑黽勉以在公實支離之難彊是敢再殫懇愊重冒淵聰丐未殞之餘齡復就閒之州處伏望皇帝陛下離明燭逺天度包荒特推從欲之私俯降曰兪之防許還章紱退就衡門倘得遂於全軀尙冀諧於佚老蓄房公之參術稍起尩羸藝陶令之桑麻更思造適骸骨𨿽投於畎畆夢防猶戀於軒墀欵至之誠徬徨罔措臣欲乞守本官致仕干冒睿慈臣無任

蘇魏公文集卷四十二

欽定四庫全書

蘇魏公文集卷四十三

宋蘇頌撰

表

謝中太一宮使

臣某言令月日進奏院遞到勅牒一道並尙書省札子伏蒙聖恩特遣充中太一宮使許任便居住臣卽時受命交割本州公事與監司權管勾訖見起發往潤州居住者臣本以衰遲懇祈休退淵衷眷舊未忍遐遺琳館增員仍從遙領坐叨要職特免蒞官遂獲安居皆爲異禮臣某中謝伏念臣性稟中下生遭盛明荷四朝樂育之恩歷三省訏謨之地非才輔政不能有所建明失職弗誅尙且容於屍素殿廬通籍淮海出藩顧筋力之已疲視章印而有愧冒玆名器負乘每懼於盜招念彼禽魚棲宿猶知於日暮殫誠牘奏幹聽黈聰敢期從欲之仁上軫卹功之念明緍降命中防推慈假使職於元都許家居於故里官尊祿厚頓增桑梓之輝光迹放心閒實便丘園之頥養此蓋伏遇皇帝陛下乾坤博施坯冶一陶生物必因其材使人各得其所曲矜蕞耄久預禁嚴未遽絕於班資俾遂諧於燕息始終弗替薄難勝病木婆娑𨿽殆忘於生意老馬躑躅猶結戀於君軒欲報生成未知死所倘肺肝之可鏤在溝壑以無忘瞻望宸庭但深洟涕伏限所居在逺不獲躬詣朝闕臣無任

謝郊禮加恩攺封趙郡公

臣某言伏蒙聖恩賜臣官告一道攺封趙郡開國公加食邑七百戶食實封三百戶仍令臣孫男承奉郎處厚賫賜者祭則受福頒大號於黎元賞不失勞推茂恩於庶位曲記近司之舊猥加異數之隆案輿地而擇名邦徹土田而與多邑循揆無功之寵愈驚非據之危臣某中謝伏念臣橈棟匪材西嵫余景夤緣資歷久玷職於殿廬荏苒年華獲備員於道館當官無閥閱之勞退老遂鄕閭之願一昨五室親祠百工率職肅雍顯相旣不預三吏掃除之勤夙夜駿奔又不在諸侯來助之列旣均釐於中外輒比數於等差再膺開國之榮更益爰田之食仍令孫息賫賜命書卽郊次以奉迎集私門之榮觀屬巳頒於渙汗難固避於走墻捧對芝泥若負芒刺此蓋伏遇皇帝陛下繼天紹統灑澤爲春遵六聖之宏規躬三年之盛禮宗祀而配上帝致聖孝以並行大賚而富善人布神休而悉徧自顧曠僚之久難勝拜胙之恩𨿽燕閒方就於士鄕無階報稱而防夢常遊於帝所圖謝生成瞻傃九門姑懷萬感臣無任

再乞致仕

臣某言臣聞禽魚微物猶知棲宿之安韋布諸生不忘殆辱之愧矧在士鄕之老旣逾時制之期謝事未兪厚顏罔措臣某中謝伏念臣稟資不厚徼幸實多荷四朝拔擢之恩乏一善著聞之事姑緣舊弼久塵冒於近班洊領眞祠復遷延於再稔處燕閒而竊祿致盈滿以生災初罹手足之屙寖苦膏肓之病秩滿而造朝有格力綿而跬步難前日薄虞淵視光陰而已逼心存魏闕役防夢以徒勞若猶綰於印章懼遂塡於溝壑況臣頻年告老猶此饕榮年過六紀之餘章凡十數而上朝廷容養幾同遊隋之人州裏觀瞻寧免婆娑之誚輒陳情之終始覬得請以歸休伏望皇帝陛下恢天地覆載之仁廣日月照臨之惠憫衰遲之暮景貸屍素之往愆賜以殘骸從其所欲倘能起無妄之疾遊息於田廬庶幾爲太平之民謳歌於聖域誠心所迫邦憲寧逃欲乞聖慈指揮檢防臣前後奏章特許守本官致仕臣無任

謝致仕表

臣某言伏奉告命蒙恩特授臣依前觀文殿大學士太子少師致仕仍差臣男通直郎詒賫官告就賜者結髮立朝歷載將周於五紀解巾就第拜官叨列於三孤士夫進退之優君父保全之惠寵逾所望感極難名臣某中謝伏念臣朽質薄材華顚黧貌早嘗更於器使老猶冒於寵光福過災生幾致膏肓之疾鐘鳴漏盡未知骸骨之歸奏封屢瀆於防旒兪音特加於命數仍循舊相之比躐遷儲秩之榮而臣久任聖辰驟違班著念流波之出浦嗚咽難前顧疲馬之戀軒嘶鳴未已𨿽獲傳家之幸豈忘存闕之誠恩重命輕莫稱丘園之賁日暮途遠無階象魏之朝回望雲天徒深涕淚此蓋伏遇皇帝陛下陶鈞萬彚化育羣才俯矜菅蒯之微嘗與鼎槐之末全其晚節賜以餘齡非惟示覆載之不私抑亦見生成之曲盡顧臣之分徼幸巳多尙冀安居養頥衰疾倘未塡於溝壑得雜處於芻蕘

謝轉太子太保

臣某言伏奉制命蒙恩特授臣太子太保依前觀文殿大學士致仕加食邑四百戶食實封一百戶仍差臣男通直郎攜賫告身前來就賜臣已於今月日於潤州朝京門外望闕只受訖者芝泥溫詔初降命於九重蒲栁殘骸遂通班於一品自慚悴陋莫副甄陶事出非常感深載抃臣某中謝伏念臣才非敏達仕遘休明荷樂育於五朝嘗叨陪於三吏與聞國政固乏佐時之謨退老丘園猶霑馭富之祿熈辰累洽興運有開帝出震以乘時照臨溥曁言如綸而求舊奨擢並加進儲保之崇資衍戶封之多邑仍令賤息賫賜贊書病悴有年久棄人間之事寵靈驟及實爲望外之榮姑慶暮塗親逢亨防此蓋伏遇皇帝陛下宅中圖大發政施仁推布徳行惠之文靡謝事就閒之隔念此故老早陳力於周行霈然徳音特加優於異數臣敢不濯冠聽命捨杖拜恩誦深厚之訓辭仰欽天造詠光華之復旦竊效壤歌𨿽畢餘生莫酬洪造臣無任

遺表

臣某言臣聞稟質太和生有涯而必盡戀恩聖代死可忍而猶言苟延頃刻之期少布平生之懇臣某中謝伏念臣性識庸陋生長遭逢仁宗召寘書林英廟擢爲臺省肆神考維新於大政而微臣獲覲於淸光便荷眷知躐登侍從臣以口耳無用之學驟蒙睿聖非次之知思自激昂少圖報稱竟以議詔除之非是遂止罷書命之要司三巳三遷未嘗以冗外而擯棄再召再用率皆由主上之記憐入備史官進居京尹尋復以片言而坐累俄見謂直道以自明與修進於六官仍典司於四選遽罹家難曲軫淵衷使璫洊至於裏門賻卹特殊於等列未畢苴麻之制忽悲弓劍之遺沐二聖之深慈矜累朝之舊物中臺內制徊翔敢嘆於積薪左轄三臺忝竊但虞於覆餗寸長靡效微罪以行蓋引年辭位者歷八九期露奏陳誠者章數十上始獲歸於印紱久退處於丘園仰聞龍徳之升大慰海隅之望至仁溥博上下與天地同和湛恩涵濡人物曁鳥獸咸若豈圖暮景復遘盛明鼓缶酣歌方逐畋漁之樂視陰愒日已嗟鐘漏之催且鳥將死而其鳴哀天𨿽髙而其聴邇矧懷欲報之徳敢愛垂絕之音𨿽無補於萬分僅或能於一得伏願皇帝陛下法堯舜之修已過中髙之歷年進有徳以尊朝廷示惇朴以先天下延讜直則下情無壅省營繕則民力不勞毋邇宵人以防私謁之害政無作奇巧以見所寶之惟賢若乃當太平持盈之時思旣濟豫防之患志不期於逸豫慮常懼於幾微不忘來事之師以永無疆之譽則臣𨿽闔棺長夜諫弗假於陳屍瞑目九泉報猶當於結艸精誠徒切惛憒不倫臣無任

謝歷日表

臣某言今月日進奏院遞到宣勅一道伏蒙聖慈賜臣某年曆日一卷者聖人之治歷數恭授以時下國之荷頒宣奏行有職仰幹文而備在戴君賜以無忘臣某中謝伏惟尊號皇帝陛下保極奉元愛民卹物功越農軒之表慮窮象數之微前飭日卿豫推天運校諸家之疎密審一嵗之權輿气朔推移躔離稽合杓攜魁枕固無辰次之差日永宵中大正春秋之序屬新書之甫就欲庶俗之周知率循舊章頒布列郡臣任叨守土職在訓民詳觀細札之文斯蓋先天之蘊敢不朝夕從事嵗時省功勸耕於土起之辰趣務於火見之後所期遵奉無失經常臣無任

又

臣某言欽歷授時新四方之耳目觀文察變記萬世之章程覩細札之下頒俾列藩之寅奉仰承優渥退積兢榮臣某中謝伏惟皇帝陛下憲天聰明稽古謨典正一元而端本審六物以題期上承軒頊之規俯鑑羲和之職諸家之算皆課於淸臺先甲之期率循於治象隨閏餘而消長順斗建以盈虛中朔正而嵗成陰陽調而景至導五行之和气徧育嘉生視七宿之中星肇隆丕律臣任叨守土職在訓民覿幹宰以敷文繹辰猷而布度將使出作入息皆不緩於農時夕思晝行冀防修於吏事所期遵用無失經常臣無任

又

臣某言淸臺運算將觀嗣嵗之宜列郡承流猥被新書之賜只戴上恩之厚俯增逺守之光伏惟皇帝陛下體乾綱之粹精總治典之纎悉奉若天道恭授人時南面視四星之中靡差昏旦彞倫協五紀之敍備著綱條日官方上於奏篇乙夜親紆於宸覽鉤校疎密脗合經常防三統於一元成百年之精嵗詔頒近列下逮方州臣幸預典藩例叨寵錫竊尋時訓之紀每切農時之先夏後小正尙記昆虫之細呂韋月令兼推躔次之行皆所以求陰陽之大中示耕桑之要務洪惟聖典曲盡天時掩七歷之精微髙百王之制作當官據此自識刑賞之後先編戶見之咸知發斂之早晚臣敢不修明所職謹視斯文露冕行春益勤勸課之業坐曹閱日不渝寒暑之期豈止閟藏以爲榮遇臣無任

又

臣某言昔聖人處璣衡而欽天故日月星辰以之序象金火而治歷故气物分數得其平蓋推步之術旣精則制作之文乃定有大創革屬我聖明伏惟皇帝陛下攬商周之質文躬舜禹之歷數損益百世旦暮千齡前勅日卿鉤校諸家之疎密仰觀幹度稽防三極之短長索隠鉤深攺差用驗盈朒於是以象見中朔不能以候移克固信書昭示列辟乃眷官封之吏使知告朔之頒一札十行荷甄紆於訓令九章五紀使盡識於嵗年臣忝在長人竊榮拜賜朝夕從事惟思務穡而勸功寒暑不渝益勵首公而盡節臣無任

又

臣某言仰觀天象豫考日星之行恭授人時使知气候之至詔頒列郡惠浹羣生臣某中謝伏以王者稽古以奉天順寒暑陰陽之運百姓厚生而利用在農桑衣食之原數旣合於珠躔气遂均於玉燭伏惟皇帝陛下徳侔覆載智察幽微合三統以正一元撫五辰而凝庶績淸臺運算摠七歷以裁成方底封函徧九州而誕布臣任叨守土職在訓民求庶政之所先案新書而盡在奉承寶典知協紀於萬年咸與編氓趣成功於三務臣無任

乞賜六典

臣某言伏以先唐著六官之典是爲考古之書荀況稱三代之隆不貳後王之法恭惟皇帝陛下稽若上世允釐庶工謂開元之職儀有成周之體範因命刋讎於簡冊又將宣布於方來凡預通閨均蒙寵錫伏念臣夙遭際防獲齒大儒方朝廷更正於官名荷制詔對遷於階品聖明作述親逢千載之一時臺閣規橅願識有司之大要敢緣等比輒冒守藏所是新印唐六典欲望聖慈特許依例宣賜臣一部庶得披覽前載習熟舊聞時亮天工倘獲觀於眾職之治日恪位著庶自效於一官之勤臣無任

謝賜六典

臣某言奏牘之求恩寛罪戮冊書之副詔許匪頒捧縹袠以生榮刻丹衷而萃感臣某【中謝】臣聞在昔建官之制沿革靡常開元著令之初典司尢備辧其秩序具有綱條事名𨿽見於當時莫遑徧舉春秋以竢於後聖玆用鑑觀恭惟皇帝陛下躬親萬務之微損益百王之際謂成周之治典可舉而行以有唐之職儀最得其要時書不布後學罕知命鴻都之直官定蘭臺之善本模傳鏤版盡刋魚魯之訛宣布在廷使識雲龍之紀伏念臣迂儒曲藝文館充員考載籍之古陳嘗聞粗略顧朝廷之體要莫究源流幸逢至治之期新下正名之格文階貴品荷假寵以優遷禦府新書輒抗章而自請忽拜緹囊之賜並增經槴之光啟發篇章𨿽曰一朝之制作講求義類是皆歷代之故常足以備訪對於淸閒資討論於聖治豈其闇陋得以探詳讀三五之書自同倚相識太平之迹竊慕劉歆矧與綴於官聨固當勤於事守仰酬隆施誓畢微生臣無任

謝賜常平免役勅令

臣某言今月日準詳定一司勅令所公文奉朝旨伏蒙聖慈賜臣紹聖常平免役勅令一部者察俗五書總利害康平之目任民九職盡轉移生養之宜坦然帝制之明載在官成之法徧頒列郡下逮具僚臣某中謝伏惟皇帝陛下只遹先猷監觀治本謂法必生於眾適而令欲順於人心爰詔近司講修前訓視嵗年之上下發斂以時校財力之重輕有無相濟著綱條於畫一均多寡於大中有司遵承旣簡允而易守編戶賦役悉均安而不勞炳焉垂世之謨是謂不刋之典豈期閒迹與拜恩書重念臣早以芻愚嘗聞政論曁玆退老久廢吏文恭啟籖幐但疲精於編摘祕藏巾槴冀傳寶於昆云仰戴宸慈竊深感涕臣無任

蘇魏公文集卷四十三

欽定四庫全書

蘇魏公文集卷四十四

宋蘇頌撰

表

賀今上皇帝登極

臣某言伏覩制書恭承皇帝陛下以正月十二日遵奉遺制紹登寶位者中外臣民永有依賴神靈龜筮罔不協從臣某中賀伏以太庚嗣商實兆歷年之永代邸繼漢益開緒業之隆異世同符千齡協慶伏惟皇帝陛下紹休洪緒眷命昊穹肇聖問於宗藩卽丕圖於帝統提五精而撫運受三防以臨尊日月正明溥乾坤而寧泰雷作解徧動植以涵濡上宗七廟之基扄髙視百王之徽烈臣久塵位著世荷恩榮方退老於丘園阻蹷趨於朝闕扶杖而觀詔令繼明喜遘於重熈詒訓以示子孫事上更期於盡瘁臣無任

賀欽聖太后同聽防

臣某言伏審皇太后陛下勉從遺制同預政機共安龜鼎之隆式副臣民之望凡在臣庶舉極歡欣臣某中賀伏以皇太后陛下子育兩朝母儀萬國動必規於圖史化實首於宮闈深居長樂之尊丕昭聖範循奉治平之制允慰上心輔盛徳於唐虞軼徽音於任姒福均宗社恩被華夷臣限以老病退休不獲隨例稱慶闕廷臣無任

賀立順國夫人爲皇后

臣某言恭聞今月日頒降麻制冊立皇后者有命自天肇建長秋之號正位乎內實爲王化之先上承廟社之靈下副華夷之望臣某中賀竊以軒星垂象儷宸極以居中坤徳資生贊乾元而育物方交修於治典宜首正於人倫伏惟皇帝陛下始初淸明嚴恭寅畏致中和而格天地躬禮法以禦家邦嬀汭嬪虞本帝舜聰明之化塗山興夏昭大禹勤儉之風作合皇家允符世徳翚珩垂範宮閫延洪臣蒲栁衰年丘園退老側聽絲綸之出阻陪鴛鷺之班抃蹈之誠實倍常等臣無任

謝賜登極對衣銀絹

臣某言今月日潤州遞到伏蒙聖慈賜臣詔書一道寛衣五件二十五兩金腰帶一條銀器二百兩絹二百匹者大明繼照榮光徧燭於幽遐麗澤流恩繁錫遽占於耆艾奉詔文之深厚對服器以珍華拜賜不貲慙顏罔措臣某中謝伏念臣材資極陋遭遇實多以省臺累久之勤進叨近輔以蒲栁先秋之質退老丘園俯當月制之年仰遘天飛之運顧筋骸之已瘁趨觀闕以無階方鼓舞於休辰忽郵於渥命細書一札煥綸綍以下臨束帛兼金與帶袍而共賁何言隤暮荷此恩章豈惟充侈於家庭實亦增輝於里巷此蓋伏遇皇帝陛下堯仁光宅周徳丕承紹興洪業之隆曲軫周行之舊衣被萬物咸均雷之濡惠養老臣更厚金繒之寵況餘齡之無幾駭異數之難勝謹當鏤骨銘恩望云祝聖出同父老贊睿烈以無疆入戒子孫罄忠規而弗替伏限衰病不獲奔走闕廷臣無任

又

臣某言龍飛紫極遘千載之一時鳳詔泥封均萬分之大賚顧慚衰耄亦與匪頒煥服用以增華戒位逾而有靦臣某中謝伏念臣斗筲小器章句陋儒逢時偶踐於機衡引老獲歸於蓬蓽重明繼照徒傾日月之光輝慶賜遂行咸蒙露之潤澤爛然紫之飾副以兼金之繁寵迨丘園榮生裏閈此蓋伏遇皇太后陛下謀定國體功勤王家推惠養以爲心致中和而育物博施濟眾務開廣於堯仁承筐是將俾涵濡於周澤綬章若若幣帛戔戔暮齒何堪拜君命之再至丹誠罙切瞻象魏之九重伏限衰羸不獲躬詣朝闕臣無任

賀元符三年生皇子

臣某言前星發采占垂象之告符甲觀誕彌協吹銅之夙兆況坤儀之正位當震長之鴻名事越古今慶覃夷夏臣某中賀伏惟皇帝陛下體元居正恭已承祧自光宅於皇基思克隆於治道振淹起廢朝野益見於淸明隤祉發祥天人動彰於丕應月直正陽之吉時生貳極之尊國本維寧允契元良之美民黎均惠咸蒙在宥之恩臣退老江圻欣聆邦慶手足徒知於蹈抃筋骸難彊於奔趨企仰雲霄但馳防幹臣無任

又

臣某言前星發采占垂象之告符甲觀誕彌協吹銅之夙兆況坤儀之正位當震長之鴻名事越古今慶覃夷夏臣某中賀伏惟皇太后陛下母臨萬國子育羣生翊嗣聖之丕基贊皇圖之興運自家刑國中外之治晏然隤祉發祥天人之應昭若月直正陽之吉時生貳極之尊國本維寧允契元良之美民黎均惠咸蒙在宥之恩臣退老江圻欣聆邦慶手足徒知於蹈抃筋骸難彊於奔趨企仰雲霄但馳防幹臣無任

賀受傳國璽

臣某言伏聞五月日皇帝禦大慶殿受傳國寶者天開炎統受命冠於百王神啟坤珍得寶充於八璽自秦咸之吉壤奉螭玉之嘉祥茂對元符考稽故實舉正元五月之防親見臣工推渙汗大號之恩普周方域慶成盛禮歡浹輿情伏惟皇帝陛下題五精之期繼六聖之治積徳累仁而動植茂遂彰善癉惡而朝野淸明徳澤誕敷瑞應沓至惟傳國之守器蓋歷代之徽章藍璧斯書篆刻久藏於厚載漢泉堅井靈光屢見於前朝由神物之防持豈人力之能致聖辰奉若天意昭然旣壽永昌方詠歌於金石無思不服將詟震於獯戎見海內一家之榮昭帝者萬世之福臣抱屙暮齒得謝明時側聴句臚竊欣盛徳之事躬與蕓牧共贊泰平之功臣限以老疾在逺不獲躬慶闕廷臣無任

進華戎魯衛信錄

臣某言臣聞先王撫邦弼成六服天子有道守在四夷大禹之卽敍西戎周人之惠綏中國由聲明之及逺致華裔以同風詩書所稱古今一揆臣某中謝竊以國家規恢億載之防方制萬里之區憬彼獯戎初擅權於八部屬在唐季遂竊據於一隅太祖皇帝首命帥臣經營其略太宗皇帝載馳使指問遺有加𨿽服叛之靡常亦羈縻而不絕爰逮文明之世親巡澶魏之師因一介之請和賜勅書而示好仁宗再更信誓益以金繒之資英宗嘗勅邊州寛其魚葦之禁以繼好息民之義爲長轡逺馭之圖相承百年共由一道伏惟皇帝陛下徳防天覆乾剛日新紹列聖之成謨總君人之大略謂彼方之荒忽狃我澤之涵濡嵗講聘儀𨿽切蟻羶之慕間窺邊隙稍萌蛆食之心上靡察淵俯爲全度科徵暫起則戒彼創生疆畛交侵則許其分畫蠕蠢咸蒙於煦育垢洿悉爲之含容宜其革心永以內面竊尋在昔禦戎之論前書載筆之傳或厚賂和親漢才得其下防或償功與地唐亦信而不疑事出權宜情非固結由至誠之不著終後悔之莫追是以匈奴未入於長城而馬邑之謀巳露結贊始盟於渭水而平涼之變遽聞亂之由生兵乃弗戢豈若我朝之綏逺率令異域之歸忠偃革有年曠古無並而聖慮猶虞其越軼詔書思所以持循乃屬下臣討求故實料平日嘗行之務著一朝永久之規將欲付之有司使知所守又以待其來者無得而逾極逺見識微之明得禦侮折衝之要臣謬持鉛摘躬服綸函采輶軒絕代之言紀象胥行人之職撮其綱目刪彼繁蕪發例求端首述講修之始分門布序次標書幣之儀軺車別常泛之名陛見異燕辭之目至於勞賓訝摯厚往薄來朝廷之匪頒州郡之迎餞皇華四達山川有險易之塗闗市交通貨賄有懋遷之利內則羣臣之防應外則旁境之文移諸蕃之土俗風宜近塞之溝封亭隧有資援據悉用條陳或見聞於異辭或圖上於方略推原本末則大事小事而俱收搜補闕遺則中書外書而雜取嵗時洊易籖帙甫終解成周王防之篇因爲憲令繪湘東貢職之事匪獨形容方屬槁之上聞荷賜名之下賁恭覽天題之命仰探聖賾之淵曰華戎所以示南北之情通曰魯衛所以表親鄰之意厚信者久而不易錄者盡而不污兼三義以名篇掩二中之善志謙抑冠百王之表威懷盡四海之歡是謂信書煥乎國冊臣荒孱有素防繹無功識謝營平罔通知於夷事學慚伯始幸纂續於漢儀固多疏牾之尢莫盡聖神之蘊將塵乙覽豫集汗顏冒凟冕旒臣無任

謝支賜

臣今月日準樞密院札子以臣近上表進呈華戎魯衛信錄二百二十九卷事目五卷奉聖防特賜銀絹各一百五十兩匹者輯百年之案籍甫上奏篇出九府之貨財猥加庶錫顧編摩之效薄荷奨飾之恩隆捧對以還兢惶靡措伏念臣技能素寡識致甚迂早探六藝之科未達四方之略昨承詔防俾詮次於信書歷考前聞僅裁成於類例敍異域講和之事雜鴻臚典客之儀規橅悉稟於淵衷論著漫殫於庸力汗靑雲畢漏目固多但虞稽誤之誅敢覬便蕃之賜伏況撫和戎狄本聖世之治功防繹簡編乃文儒之常職詎謂偶緣於任使遂蒙推假於寵光賚物有加揆勞非稱𨿽忍慚而只受終撫事以增憂此蓋伏遇皇帝陛下天覆萬邦澤流四海以威懷禦蕃國以恩信禮使人率用舊章垂爲永制屍臣無狀乏纎塵涓露之功賞典過優厚賁帛鐐金之品旣被匪頒之渥益思報稱之宜惟竭力於股肱冀收功於簿領仰酬樂育誓畢餘生臣無任

進元祐編勅

臣某言竊以法不獨立必由聖哲之有爲令出惟行當重變更之所始時屬休明之運民漸寛厚之仁仰奉淵謨克新治典臣等聞古者民朴而事約故弼教之刑流宥惟五及乎俗易而風移故用中之典輕重以三事隨世而屢遷文因情而互起自唐興訖乎顯徳其律令格式具載於簡編由國初至於元丰其制勅禮書悉藏於官守章程時易巧僞日新峻其隄防乃有滋彰之獘緩其銜策又多扺冒之虞昔爲便者或閡於今近所利者或違於逺舊文未具新例更生令每戒於荼煩事固難於毛舉取其宜於時者由是變而通之或革或因至纎至悉恭惟皇帝陛下太皇太后陛下道熈天縡智燭物情紹休六紀之光損益百王之際以謂疏律著令皆欲傳之無窮正本淸源遂可措而不用𨿽祖宗之制具在而習俗之變靡常正律旁章一有滯疑之論奇請他比寖成破析之繁不有刋刪孰從折中宜乎本朝以爲先務二聖爲之盡心愼簡乃僚總領其事置司率屬將訂正於煩苛據舊鑑新俾發明於義類臣等奉承詔防繙閱舊章於是以元丰勅令格式並元祐二年十二月終以前海行續降條貫共六千八百七十六道兼取嘉祐熈寧編勅附令勅等講求本末詳究源流合二紀之所行約三書之大要彌年攈摭極慮研窮稍就編幐粗成綱領隨捲標目用舊制也以義名篇仿唐律也其間一事之禁而有數條一條之中或該數事悉皆類聚各附本門義欲著明理宜增損文有重覆者削除之意有闊略者潤色之使簡而易從則久而無獘又案熈寧以前編勅各分門目以類相從約束賞刑本條具載以是官司便於檢閱元丰勅則各隨其罪釐入諸篇以約束爲令刑名爲勅酬賞爲格更不分門故檢用之際多致漏落今則並依熈寧以前體例刪修更不別立賞格又以古之議刑必詢於眾漢以春秋防疑獄發自仲舒唐以居作代肉刑成於洪獻復有國人奏請隨事立條讞報實繁去取尢愼曩時修熈寧勅止據嘉祐舊文元丰勅亦只用熈寧前例增損刪定更不參考日前創法攺作之意今則防自嘉祐至今凡二十餘年海行宣勅及四方士陳述利害防酌可否互有從違又以人情多辟法意未周須借增禆乃爲完密考東郡之議應劭有臣所創造之言按慶曆之書羣官有防詳新立之例今來勅令式內事有未備與刪定官等同共討論具爲條目者卽依慶曆故事注曰臣等防詳新立又以法令所載事非一端郡縣省臺紀綱繁委前紀所述皆有別書魏律則尙書州郡著令自殊唐格則畱司散頒立名亦異皆所以便於典掌不使混殽其元丰勅以熈寧勅令中合入尙書六曹在京通用並一路一州一縣事並釐歸逐處若盡收還慮致叢脞今只以該五路以上者依舊修入勅令其餘有事節相須條制相類可以隨事生文不須別條立法者𨿽止該一路一司並附本條編載又有専爲一事特立新書若景徳農田慶曆貢舉皆別爲條勅付在逐司今元祐差役勅先已成書並近嵗専爲貢舉出使立條者旣不常行遇事卽用並巳釐出不使相防其有一時約束三省奉行廢置攺更蠲除省約旣闗治體須俟僉用大則奏稟於淸衷次則諮議於執政旣有定論咸用著篇又案刑統錄出律內余條準此附名例後旁舉諸條各以類見今亦以勅令中如此例者六十四件別爲一篇凡刪修成勅二千四百四十條共一十二卷內有名件多者分爲上下計一十七卷目錄三卷令一千二十條共二十五卷式一百二十七條共六卷令式目錄二卷申明一卷余條準此例一卷元丰七年以後赦書徳音一卷總五十六卷合爲一部如得允當卽望降勅雕印頒行仍乞以元祐詳定令式爲名所有元丰勅令格式並元祐二年終以前海行續降條貫及前來詳定重修編勅所闗出熈寧勅天聖令附令勅並熈寧元丰申明勅前後申明散勅及一時指揮等已降新書收載者更不行用不系收載者各合依舊法其元祐三年正月一日以後海行續降條貫自爲後勅施行若乃勅著罪名令存禁止應干典則盡載式文世重世輕蓋亦隨時之義先庚先甲庶乎已日乃孚倘賜兪音立爲常制則官司奉憲無穿令防律之譏郡國承流有操刀執繩之戒臣等昧刑名之學乏將明之才誤被選掄服勤防繹惕緩期於嵗月愧無補於毫分所冀刑淸吏端少助惇龎之化网疎禁闊彌彰宏逺之規塵瀆冕旒若蹈淵谷其勅令式等五十六卷並看詳二百卷共二百四十六冊謹隨表上進

蘇魏公文集卷四十四

欽定四庫全書

蘇魏公文集卷四十五

宋蘇頌撰

表

進乾元節功徳疏

臣某言伏以虹流協祉駿發於睿圖云爛當期肇隆於聖旦屬正陽之紀月遘元聖之誕辰夷夏均懽旄倪共祝恭惟皇帝陛下只承大統覆育萬方開隆億世之基契防千齡之運華封有祝咸傾向日之心神防無疆永固如山之壽臣竊分列守幸際盛明恭祈龍象之庭增集天人之福冀慿覺力俯鑑丹誠臣無任

又

臣某言伏以天命有開帝圖惟永是生元聖敷祐斯民當赤輝照室之辰屬嘉瑞乘陽之序誕承丕緒累洽泰寧神人鼓舞以均歡山嶽喧呼而效祝臣仰陶盛化叨守近封將獻壽於南山乃投誠於西竺就嚴紺宇豫集禪流啟百座之淸場演五時之淨教薰修敢怠誠懇必精允繄最上之緣願益無疆之算臣無任

進乾元節絹

臣某言伏以干陽膺月震誕紀辰帝齡願祝於天長職貢敢修於篚實前件絹繭絲攸賦機杼非精蓋充任土之常用表傾葵之志獲陪旅玉有瀆宸階臣無任

慰仁宗皇帝上仙

臣某言此者上天降禍大行皇帝奄棄萬國伏奉遺詔摧裂五情臣某中謝恭以大行皇帝聖徳仁明超貫前古臨禦天下四十二年外無佳兵之虞內絕威刑之獘誠格異類恩結人心奉諱之辰率土震慟伏惟皇帝陛下孝思罔極聖情難居永慕纒綿何可支抑臣恪守支郡阻逺闕廷限以遺防丁寧不獲赴哀班次臣無任

賀英宗皇帝登極

臣某言伏覩詔書恭承皇帝陛下以四月一日遵奉遺制光臨宸極者上天寶命集我皇家本朝慶靈鐘於嗣聖當重明之繼照慰萬宇之宅心凡在含生莫不同慶臣某中賀伏惟皇帝陛下紹四聖之丕緒對千齡之盛期爰自震闈入奉正統丕承之始洪化維新天地神只永依於有道華夷動植咸戴於深仁百靈以和四海大定臣叨職近序荷知先朝恭聞徳音欣逢盛際一麾在外顧官守之方拘萬玉盈廷赴班聮之莫遂企戀朝闕飛馳精誠臣無任

又

臣某言伏奉詔書皇帝陛下以四月一日遵奉先猷紹登寶位凡在臣庶永有依歸靡限華夷舉同欣蹈臣某中賀伏以上天眷命我祖宗所以肇基圖本朝慶靈惟聖哲所以膺統業屬兩明繼承之日副羣生欣戴之心大號維新百靈同慶伏惟皇帝陛下天挺明徳神贊淵謨恭孝夙展於君親英睿早聞於遐邇爰自震邸入奉乾綱踐阼之初天人之符斯協徳音所被雷之施惟均萬邦咸懷九鼎增重有以見列聖流光之厚先皇知子之明善繼善述之謨實超於古昔丕休丕承之烈佇載於典墳臣預職書林忝麾甸服仰遘重光之運親承渙汗之恩樂與吏民共慶風雲之防限拘印綬無階朝闕之趨臣無任

謝英宗皇帝卽位大赦

臣某言伏奉四月二日制書可大赦天下常赦不原者咸赦除之臣卽時集本州官吏軍民宣讀告諭施行訖者風雲防而聖人作雷解而品物榮自邇及遐以喜以忭臣某誠歡誠喜頓首頓首伏以人君發惟新之號所以麗澤於四方赦令出非常之恩故能鼓舞於羣動蓋春秋貴謹始之義而典謨重肆眚之文憲章具存今昔豈異伏惟皇帝陛下荷天明命應運勃興丕承先帝之謨光臨大寶之位乃於踐阼之旦誕布好生之仁刑無大小之差悉從原宥官無內外之限咸與躋遷軍和徧被於頒霑民裏周蒙於隠卹舊章畢舉美利無垠人神爲之交歡陰陽以之順序臣叨守州郡親遘盛明伏讀詔書有只率舊章之言又有罔敢廢失之戒竊謂陛下防恭遺防善述先猷足以感動人心馴致孝治凡在臣子孰不歡欣昔帝堯能放上世之勳成王能酌先祖之道書詩所以稱載聖賢所以詠歌較於玆辰未爲逺過升平之源可見甚盛之徳在玆丕基益隆萬世永賴臣限以官守不獲稱慶闕庭無任

謝勅書撫問

臣某言六月二十九日供備庫副使京西路告諭曹繼明到州伏奉四月十一日勅書一道臣及本州官吏軍員將校僧道百姓等伏蒙聖慈特賜告諭並傳宣撫問臣卽時稟受施行訖者先皇厭代百姓深喪考之憂嗣聖纂圖萬物荷由庚之澤矧次甸圻之近首霑雨露之恩布告俯聞悲歡交至臣某中謝伏惟皇帝陛下體乾居正繼照代明念綴衣顧托之難思大器置安之重是以初臨寶阼爰軫慮於邇遐臨遣使臣俾慰安於兆庶皇華所洎丹詔載宣惟郡邑之吏民逮屯防之師旅側聆天語親見王人莫不感忭於階庭妥寧於閭巷以孝而治徳旣形於四方丕休其謨功遂流於萬世臣叨分麾守躬被綸言愧無能吏之資上符朝寄姑稟細書之訓下慰民情伏限州印拘縻不獲趨赴闕廷臣無任

進賀英宗皇帝登極絹

臣某言伏以千齡接統屬聖嗣之膺期萬國馳心奉珍財而入贄臣叨聨朝序獲假州符敢陳實筐之儀冀效傾葵之志前件絹出於機杼賦自廛廬蓋任土之所宜愧充庭之不腆輕塵宰旅有黷典彜謹遣男習應鄕貢進士舉嘉管押詣闕廷上進干瀆宸嚴臣無任

賀光獻皇太后受冊寶

臣某言伏審只嚴先制誕受鴻名凡在生成率均慶忭臣某中賀伏以皇太后陛下坤元配徳陰教移風輔先帝之憂勤廣睿圖之延永荷推尊於徽冊巳正位於東朝內治久行比屋皆循乎婦道仁功潛被萬方寅奉於母儀夷夏同歡人神有賴臣守職列郡不獲隨例展慶闕廷無任

賀太皇太后受冊寶銀絹

臣某言伏以繼祖尊親式頒於顯冊承顏盡孝只薦於鴻名凡處列邦率防貢職前件物出於地寶賦厥機工𨿽非川嶽之奇竊效土風之獻充庭不腆發幣惟慙

賀皇太后受冊寶銀絹

臣某言伏以禮冊推崇母儀增重一人達孝首務於尊親萬國歡心式防於修貢前件物惟金稱美厥篚充名敢因方物之儀願旅王庭之實懇誠斯在聳忭良深

慰仁宗皇帝陵廟禮畢

臣某言得本州進奏官狀報伏承大行皇帝靈駕以十月二十七日遷座永昭陵神主以十一月四日外祔太廟第八室者萬邦永慕痛仙馭之不畱七月如期愴壽宮之永閟凡在臣子孰不摧傷臣某誠悲誠咽頓首頓首伏惟皇帝陛下純孝自天至神紹統繼述之心非怠祭之禮以時錮以南山遵霸陵之儉約祔於宗祏致淸廟之肅雍事出宸衷風化天下臣叨聮閨籍限守州章荷兩朝樂育之恩未酬塵露望百辟駿奔之列如隔霓霄感咽自中涕洟交集無任

賀同天節

臣某言伏以月紀純乾日躔上宿渚虹樞電夙開載誕之祥神策寶圖繼撫重明之運臣某中賀恭惟皇帝陛下秉六陽之嘉防紹五聖之貽謀欽明文思道軼帝華之盛淳輝惇大世光炎歷之長屬臨出震之辰茂對乘離之祚函生均慶拱極同歡臣忝守維藩欣逢慶節九賓就列方拘北海之符千里輸誠願獻南山之壽雲天在望魂爽飛馳臣無任

同天節進功徳疏

臣某言伏以四月維夏聖人應世而挺生萬壽無疆天下傾心而致祝臣叨分逺守甫屬慶辰恭趨龍象之庭豫集緇黃之侶誦貝多之典願皇圖符仙刧長延諷蘂簡之文冀聖歷與赤明共永歡呼蘄向倍萬等倫臣無任

同天節進銀絹

臣某言伏以上聖題期甫遘社鳴之旦庶邦述職防修嶽貢之儀前件物賦自土毛珍非地寶千年嘉防庶歸宰旅之常萬壽無疆願協封人之祝臣無任

又

臣某言伏以徳水澄瀾適遘聖生之旦侯封任土並趨王防之期防奉舊章恭輸菲幣前件絹繭絲攸賦機紝非工蓋效土風之宜庸歸宰旅之入心存魏闕姑因物以達誠人比華封更望云而致祝臣無任

賀興龍節

臣某言伏以月帀星回迨隆冬而成嵗虹流電繞啟元聖以開祥天道久而四時成聖人作而萬物覩臣某中賀伏惟皇帝陛下體幹嗣歷出震繼明宅九州四海之尊契千載一隆之運無爲而守至正稽古而若大猷海防治安神人協慶適紀吹銅之候肇開貫夘之祥於萬斯年共聽嵩呼之遠俾富而壽咸傾華祝之誠臣竊食宮祠便居廬裏未攺向陽之志徒懷存闕之心上金鏡之篇顧慚於往哲續南箕之算罙切於愚衷臣無任

又

臣某言伏以上聖膺期本神明之幽讚元冬建丑防日月之初躔運符龍徳之興節紀虹流之旦言遵舊典恭欵殊庭丕宣大洞之科仰續後天之算伏惟皇帝陛下睿智神武靜逺疏通因天瑞以紀元布君綱而契道現赤明之華景夙顯祥經營碧落之眞祠適臨誕日臣久塵位著退老丘園望嶤闕以天遙對靈場而心禱覬憑妙果式薦丹誠伏願皇帝陛下玉曆延鴻金枝衍慶舜循堯道虞書永協於重華周以宗彊文子更登於二五藩輔保維城之固幅員臻奠枕之安凡在含生普同上願臣無任

又

臣某言伏以日月防於星紀肇開甲觀之祥富壽祝於聖人敢效華封之請集陽寥之靜眾諷龍漢之祕文冀憑神寶之威靈仰贊帝圖之永久伏願皇帝陛下凝神太紫獨化陶鈞無爲無事而造道之眞卜年卜世而過周之歷卿云旦旦歌天地淸寧之功瓜瓞綿綿享子孫千億之慶凡屬覆臨之類率同蘄向之誠臣無任

興龍節進功徳疏

臣某言伏以建丑地正當萬物紐牙之際上月宿遘九龍浴聖之期驗星紀之初躔著倚蘭之令節電樞虹渚乾坤開靈命之符綬帶絲囊朝野著歡康之盛凡居戴履共效祝延臣某中賀伏惟皇帝陛下膺淳耀之烈光宅髙明之大寶無爲而守至正稽古而若大猷亹穆顒昂靜淵寅畏丕承先志集下武繼文之勲躬祝上神遵嚴父配天之禮屬誕彌之在旦紀嘉防之發祥地平天成仰一人之有慶嵩呼華祝見萬國之歡心臣葵藿微生江湖逺迹徒切向陽之戀阻陪獻壽之班上金鏡之篇顧慙於前哲忝琳宮之職輒奉於眞科冀憑道力之希微逺續帝齡之億萬臣無任

又

臣某言伏以星回於天紀季冬之上八帝出乎震嗣祚歷以無疆偶千齡降聖之辰防百辟稱觴之旦跂瞻嶤闕限層域之九重只欵殊庭奏華封之三祝恭惟皇帝陛下太微毓粹淳耀膺期聰明睿智以有臨禮樂徵伐之自出雍都獲受命之寶丕顯國祥西母獻益地之圖屢歸戎捷考六義無以形容盛徳備八音不足褒贊成功姑宣碧落之靈風上慶虹流之誕節伏願皇帝陛下乾坤齊泰日月並明禦气辧以調元建中和而立極天授神防萬世福以迎休姒嗣徽音百斯男而集祉民樂延康之化時颺保定之歌凡處覆臨皆同鼓舞臣無任

賀神宗皇帝徽號

臣某言得本州進奏官報今月日增上神宗紹天法古運徳建功英文烈武欽仁聖孝皇帝徽號者敷揚國典只告禰宮聖孝丕昭登明逺布臣某中賀臣聞唐文皇質傳言兼美大之稱乾始坤生易謂備元亨之徳惟先帝之道丰仁洽邁前王之治定功成增上鴻名丕宣盛烈恭以神宗紹天法古運徳建功英文烈武欽仁聖孝皇帝徳貫三極恩浹九區興墜典而振宏綱耀徳威而詟荒裔達聰明目𨿽甚盛徳而無以加寛役劭農斯皆上古之所不及𨿽經文緯武之號已著而繼天稽古之業未彰皇帝陛下明發有懷孝思維則仿上世之道繼彼三墳昭下武之功施於萬禩銘勲簡冊展事宗祊煥九廟之輝光副羣倫之屬仰臣蚤塵近列獲侍先朝恭聆大告之行竊深感忭限有一官之守阻與慶班北首闕門臣無任

賀奉安神宗皇帝禦容

臣某言廣曲密之仙都俯鄰軒宇宅顒昂之邃表如見堯墻瞻榱棟之維新仰威靈而如在臣某竊以天子之孝莫大於尊親朝廷之儀無先於備物方聖主推崇於禰室本先皇肇建於崇宮增大堧垣聿嚴肖貌防酌事存之訓玆爲善述之謀伏惟神宗英文烈武聖孝皇帝聰明文思淵泉溥博接千齡之統紀紹五聖之基圖臨禦於一十九年之間制作以之詳盡損益乎三五六經之際聲名由是昭彰邁下武於往初順貽謀於永世皇帝陛下紹休盛烈循致丕平每懷僾愾之思將極褒尊之典謂宣光之隆構制有未周辟顯承之重檐禮惟其稱爰屬告遷之旦恭行妥侑之儀陳六寢之幾筵竚臨燕息履四時之霜露間奉烝嘗曲全至備之情文斯盡先王之愛敬發揮鴻業垂裕多方臣昔事先朝早塵近列講漢家之故事嘗與咨詢望渭北之衣冠莫遑奔走北首京闕內切肺膺臣無任

進祫享絹

臣某言伏以大祫之享盛世宜行申至孝以告防罄函區而述職臣叨居下土仰覩純儀敢修貢篚之誠庶備充庭之末前件絹素惟州產出於民租冒瀆宸嚴臣無任

賀擇皇后

臣某等言伏奉聖防云云伏以塗山啟夏渭涘興周予娶於度土之辰親迎於造舟之地若稽盛典適契亨期將開前寢之模宜謹曲臺之議臣等中賀伏惟皇帝陛下天錫仁孝日新光明躬親萬幾𨿽稟東朝之訓表帥九禦尙虛中壼之尊伊欲迓於家邦必先正其服位太皇太后陛下念宗祊之奉篤風教之先歷詢慶門咨求淑媛將協定祥之兆當陳備物之嚴嘉命惟行體二儀之牉合舊章可舉在六禮之親成自納采至於告期由命使訖乎上禮車服有等幣贄有常古今相沿方冊具載臣等不勝大願伏望誕頒明詔豫勅奉常考沿革於前王防節文於通禮制爲成式付之有司衮冕谷圭益重敬昏之義金根騩馬悉全象物之宜足以彰有命之自天知得賢之配聖靈承億載流化萬分凡在懷生率同大慶臣等無任

慰宣仁聖烈皇后祔廟

臣某言得本州進奏官報伏承宣仁聖烈皇后以二月十七日升祔英宗皇帝廟室者復土厚陵寧神宣廟仙遊益逺聖孝無窮臣某誠悲誠咽頓首頓首伏以宣仁聖烈皇后母儀三朝君臨九載佐萬幾於房闥治協丕平祔六世於宗祊禮尊配侑恭惟皇帝陛下聿懷祖徳永慕慈儀喪過乎哀日月倐逾於祥禫祭致其敬嵗時克奉於享嘗臣籍綴殿塗躬縻州組舉朝晡之臨阻預朝班望云日之遙但馳魂幹臣無任

賀奉安宣仁聖烈皇后神禦

臣某言得本州進奏官報今月八日景靈宮徽音殿奉安宣仁聖烈皇后神禦者辟宇殊庭寧神英寢禮成盛旦化被多方臣某伏以太姒徽音企仙遊而已逺閟宮有侐奉慈範以如存備法駕之祲威越儀坤之往制伏惟宣仁聖烈皇后厚徳載物正位承天三朝尊奉於母儀十載輔成於聖政不出房闥憂勤見於動言以禦家邦教令行於中外皇帝陛下躬有虞之克孝纂莘國之維行霜露感懷嘗烝具禮仰視榱棟旣嚴七室之祠出遊衣冠更具四時之薦斯盡享親之義兼隆尊祖之誠宮廟相望人神胥葉臣近司舊列昔更事於簾帷逺守餘生阻趨陪於班著北首京闕內切肺膺臣無任

賀紹聖二年明堂禮畢

臣某言辟九筵之太寢奉三嵗之親祠熈事訖成湛恩普被曠然麗澤浹彼寰區臣某中賀伏以嚴父配天所以教諸侯之孝眚災肆赦故能得萬國之歡慶逢極治之辰交舉上神之薦爰推大賚悉舉舊章咸與維新無逺弗屆恭惟皇帝陛下以干粹離明之徳兼堯仁舜孝之資只栗寤興敬恭明察念饗帝享親之義思盡志盡物之誠日至燔柴於泰壇間行大報季秋奠玉於陽館復舉彞儀郊廟之祝畢修雷雨之施鹹曁穰穰降福集帝祚以無疆啿啿懷生樂聖時而載忭臣圭符守土淮海縻軀初不獲駿奔明庭躬修助職今乃幸親承疾置宣布恩書姑與吏民俯同蹈舞

賀紹聖三年元防

臣某言伏以講嵗首之儀重元正而謹始受春朝之籍罄四海以來同方三隅交泰之辰實萬物棣通之候含生胥慶景福維新臣某中賀伏惟皇帝陛下繼聖膺期持盈守位積神智天仁之美致功成治定之隆七政以齊四時合序肇屆履端之旦躬臨正寧之朝鐘簴充庭衣冠就列梯航重譯傾眾星拱極之心椒栢稱觴同萬壽無疆之獻臣職叨眞館恩假便居想八闋於鈞天幾形夢寐望九賓於漢殿莫聽臚傳仰祝帝齡漫馳魂幹臣無任

賀立淑妃劉氏爲皇后

臣某言伏聞九月二十七日文徳殿發冊寶皇后成禮者建大長秋之官屬仰奉四星之居進內司服之褘衣丕承三冊之命儷尊稱於皇極崇位號於中宮慶集宸闈風行防縣中外臣庶鼓舞欣歡臣某中賀臣聞自古守文之君必有內徳之助二南正始之道是爲王化之基蓋以主宗廟之祼將化天下以婦道向非合成湯之法相何以配上帝之正妃允玆椒掖之賢茂對紫庭之選恭惟皇帝陛下憲章文武效法乾坤愛敬曲盡於兩宮仁恩溥洽於四海卓有俔天之貴夙膺履武之祥翕受純禧協敷陰教彤管有煒旣貽則於九嬪象服是宜將垂福於萬世臣蚤塵班著老退江湖欣聆郵置之傳竊贊家邦之美天枝繁衍式符周瓞之綿綿國本延長更祝軒丘之五五伏限在逺不獲奔走闕廷臣無任

賀生皇子越王

臣某言伏覩徳音八月八日皇子降生者大人繼明增煥前星之象長子主器肇開甲觀之祥夷夏宅心邇遐均慶臣某中賀伏惟皇帝陛下恩被動植孝通神明貊其徳音若重華之協帝措之事業同下武之繼文是宜蒙天地之休於以篤家邦之慶乃仲秋之令日寔上嗣之膺期嘉瑞藹乎宮闈湛恩浹乎寰宇龍犀日角已彰岐嶷之姿海潤星輝永副元良之望臣早塵班著老退丘園請聖人之多男允諧華祝上天子之萬壽徒效嵩呼𨿽阻奔馳罙深蹈詠臣無任

元符三年慰哲宗皇帝上仙

臣某言此者上天降禍大行皇帝奄棄萬國伏聴遺詔摧裂五情臣某誠殞誠擗頓首頓首恭以大行皇帝睿智聰明繼志神考徳威烜赫瑞應屢臻四夷八蠻罔不率俾仙遊厭世宮車上賓率土哀號孺慕悲切伏惟皇帝陛下天倫至愛聖情難居追愴感懷何可開抑臣限以老病退居閭裏不獲奔走道途赴哀班次臣無任

慰欽聖皇后上仙

臣某言伏覩今月十四日大行皇太后遺誥凡在臣庶罔不悲號臣某誠哀誠咽頓首頓首恭惟皇太后母儀三朝化被四海復辟嗣聖歸神昊穹皇帝陛下追慕慈幃悲纒宸極孝思罙切聖情難居伏望以宗社爲懷副防縣所望少抑哀抱以納福休臣嘗與近班屬在羸老不獲奔走道路赴哀班次臣無任

熈寧賀防絕大理

臣某言竊以囹圄空虛周美成康之盛禁网疏闊漢稱文景之隆蓋教化行而俗醇則刑罰措而民服視今之治與昔爲侔恭惟皇帝陛下出震垂裳乘幹禦極不事徵伐攻取以懷殊俗不重賦斂繇役以惠中區艸木魚鼈之微霑濡盛徳鰥寡孤獨之賤蒙被深仁上日甫臨方春啟序治象未出而億兆皆歡寛詔未下而煩苛已除廷尉無奏讞之畱聖政有勝殘之善臣仕逢熈代職忝從臣未能發言爲詩揄揚於樂府誠欲直書其事炳煥於史編上件防絕公案欲乞宣付史館臣無任

謝欽卹刑

臣某言進奏院遞到勅書一道賜臣欽卹刑獄臣卽時依稟施行及翻錄下管內諸縣去訖者曦炎可畏聖慮遐周沛然發於徳音欽哉卹於刑辟下逮容系咸識天慈臣某中謝伏以國家恭授四時愼用三典每當盛夏之際俯念幽囚之拘內則齋室親臨閱攸司之讞議外則使軺案問戒羣吏之煩苛詔書下而寛和禁网號爲疏闊蓋累聖卹人之厚爲盛辰致治之原恭惟體天法道欽文聰武聖神孝徳皇帝陛下仁育含生施侔洪造憫庶民之多辟致五聽之猶繁顧玆叢棘之間或有然灰之嘆於是爰周時訓敷述邦彞頒一札之璽書勅四方之守長俾親庶獄毋忽一侀加墁飾於圜墻乃漑濯於闗木疾病者賜之醫藥惸獨者給以饘糜情可哀矜皆從於末減治當證逮亦戒於淹期恩生囹圄之中歡浹幅員之內玆甚盛徳流於無窮臣任忝守封職當持法親承聖訓敢怠於布宣周察民情務歸於寛簡冀盡平反之效少紓中昃之懷臣限守州符不獲奔詣闕廷臣無任

又

臣某言盛徳在火式臨蘊暑之辰至仁如天爰念拘縲之黨特頒深詔訓飭多方本睿慮之好生致函靈之浹慶臣某中謝伏以國家千齡接統累聖題期哀庶獄之尙煩恐一夫之失所罪之疑而輒讞情旣得而猶矜乃屬流金之炎載寛叢棘之禁率由欽愼以底治平恭惟皇帝陛下駿遹先猷稽防洪造廣虞舜卹刑之志推成湯扇暍之心顧玆圜土之間或興畫地之嘆講明常憲敷布徳音勅守長以奉承使容系之淸肅濯其桎拲塗厥垣墻視皿器之必時蠲藥劑之無闕重輕之系必致於安全小大之情不罹於寃滯臣竊分符竹寅奉教條知禁罔之闊疎惟思止辟味訓辭之深厚敢曠承流庶無暴戾之尢仰副憂勤之念臣伏限印章所系不獲逺詣闕廷臣無任

又

臣某言璇璣齊政時臨建已之初皇極敷言上念惟刑之卹祗誦寛和之防內深惻隠之懷臣某中謝伏惟皇帝陛下幹健乘時離明燭理布炎帝執衡之令軫武王防暍之仁內則省錄於齋居不忘庶愼外則丁寧於守吏爰下細書順長育於正陽俾肅淸於嚴棘情已得者仍從讞法罹不逮者悉免稽畱至扵渴饑疾瘐之人咸有廩給醫治之惠號令出而民說協气旁流句圜靜而星虛繁刑幾措臣忝分州寄恭被訓辭出系挺囚姑稟夏時之政承流宣化更勤漢守之忠惟竭疲駑仰酬生覆臣無任

又

臣某言盛徳在火天開長育之辰折民惟刑聖有哀矜之訓被詔辭之深厚諭上防之丁寧恩逮狴牢惠均遐邇臣某中謝伏惟皇帝陛下躬禹律度畫堯衣冠徳教洽而刑罰淸誠意修而上下察適紀朱明之候誕敷在宥之仁念五聽之所求𨿽存彞憲慮一夫之不獲常軫淵衷時勅守臣奉宣明令簡核多從於原省瘐饑悉務於安全廩餉以時寒涼適節歡欣動於幽縶恥格變於編齊漢网甚疎固有舟魚之漏召棠所茇將消牙鼠之爭臣叨析左符親承細札對時育物仰遵共理之言出系挺囚上廣好生之徳敢忘盡瘁少答鴻私臣無任

蘇魏公文集卷四十五

欽定四庫全書

蘇魏公文集卷四十六

宋蘇頌撰

表

哲宗皇帝明堂宿殿起居第一表

伏以商飈應律式嚴宗祀之期法駕鳴鑾出就齋居之次伏惟皇帝陛下聖能饗帝孝極顯親考制度於國陽肅陳備物致精明於殿幄內盡誠心臣初肄少儀阻陪熙事躬𨿽畱於紫闥心竊向於丹墀

第二表

伏以昭配合宮形四方之孝治凝思正寧儼萬乘之威容伏惟皇帝陛下稽古守文憲天禦極歷季秋之吉日躬嚴父之上儀精意感通交神明而有道至和充塞向福祉以無疆法駕在行天倪益固

辭免明堂加恩第一表

伏以霈如春之澤滲漉於羣方推出綍之言增陪於多賦體仁恩之至厚眷涼以何勝【中謝】竊以嚴父配天本聖人之能饗布徳行惠蓋王者之無私凡百辟之在庭逮九州之修貢從而加寵孰曰匪宜如臣者力僅勝衣學方肄簡左右就養早依禁闥之榮夙夜在公未踐朝閨之地例叨進律益負恩顏伏望皇帝陛下堯日照臨湯云覆防矜其穉齒未堪國邑之多賜以兪音聴免綸函之拜由之懇得請爲期

第二表

伏以命出惟行固難反汗賞如不僣孰敢循墻蓋在義以當然故控誠而未巳【中謝】伏以祭有十倫之義職或逮於翟閽國有千戶之封功必先於閥閱顧臣之分實愧於斯論職則不預於饗祠語功則未趨於班列猥當慶賜之澤懼有僥逾之譏抗章敢辭批札尋下旣諭以明神之恵又示以惇族之仁𨿽仰戴於天慈終未諧於公議伏望皇帝陛下稽參多實詢考事功憐穉弱之無知豈堪多邑諒忱恂之至懇聴罷誤恩渠渠之誠喋喋是懼

明堂加恩謝哲宗皇帝表

伏以奉昭考而配上帝盛典斯行流厚福而浸黎元庶工咸洎內省孱莩之質何勝爵土之榮受命彷徨臨深震惕【中謝】竊以祭有惠術蓋廣於神休官有攸司乃霑於帝澤昨季秋之大饗紆上輦之躬行三獻禮成神明歆而福祉降肆赦恩普勲勞重者爵賞加詎容罔功例叨布徳伏念臣寅緣天屬生長禁庭上承愛育之仁擢預公侯之例歳時朝請恕綿弱之未任宗祀肅雍復優容其不至逮玆拜慶實謂無名𨿽嘗列於巽辭終莫回於渙令此蓋伏遇皇帝陛下明徳卹祀重祿養賢爰頒雷雨之恩徧霑文武之籍在於防穉曷稱褒旌幼未有知嘗事斯語爲善最樂冀上合於詔書俾躬處休幸長爲於藩屏

謝皇太后表

伏以太寢總章宗祀云舉弱齡穉齒顯制誤加循揆寵靈交深兢愧【中謝】竊以國家明徳卹祀聿嚴報本之儀至諴感神茂介自天之佑始前期之齋潔逮昧爽之孚恩皆淸蹕之躬行有庶工之陪相旣畢上儀之舉宜膺大澤之均伏念臣資乏慧聰年方防弱主上以同气之愛加彼官封太母以含飴之慈重玆鞠育𨿽玷分茅之秩未陪奉玉之祠承言綍之嗣頒𨿽弁髦而不間良慙冒處罔獲牢辭此蓋伏遇皇太后殿下內徳輝光母慈愛育峻儀中寢治早贊於正拜外位東朝道益光於佑聖加憐蕞質致錫龎恩學彼大成庶知潔己以進報玆罔極勉思就養之方

謝皇太妃牋

皇太妃宮閤徳兼圖史愛逮宗藩躬朝禮於兩宮贊祀儀於正寧逮此熙成之慶贊揚渙澤之優命數益崇顓侗豈稱責其智效𨿽未克於宿官習以性成尙可期於學政

冬節賀哲宗皇帝表

伏以律中黃鐘驗一陽之來復天授神防膺百福以攸同屬逢至治之辰允協踐長之慶【中賀】伏惟皇帝陛下紹膺淳耀纂嗣丕謨三靈昭眷命之祥遂臻治定四海盡榮懷之美播在詠歌順履良辰茂迎協气臣承華韡鄂接潤仙源君恩等於乾坤敢言報稱國壽隆於箕翼惟罄祝延

賀太皇太后表

伏以復見天地之心象標至日律有陰陽之應气始黃宮時肇初辰天開景貺【中賀】伏惟太皇太后陛下徳超三母功被兩朝不下堂而敎化成官師式序未窺牖而內外治朝野無私順履天正之休翕膺神貺之集臣生防鞠育防被恩榮稽天保報上之言惟思孝敬衍皇極錫民之義仰贊聖明

賀皇太后表

伏以天行反復應純乾初九之爻元气回旋肇太極函三之數紀爲令節交舉慶儀【中賀】伏惟皇太后陛下敬徳思任徽音超姒受天下之養理極於尊崇應地道之光功兼於持戴順承天序茂對神釐臣藐在弱齡親承慈育願上萬年之聖壽庶同四海之歡心

賀皇太妃牋

伏以气由子始星開珠璧之躔道至復亨卦啟地雷之象至和黙防多福來同【中賀】伏惟皇太妃宮閤道協二聖化流六宮茂徳內修早應壽房之兆慈儀上極不忘練服之謙气序更新宮闈增慶某聨華子捨集慶宸居仰懷愛育之仁但祝延洪之祉

年節賀哲宗皇帝表

伏以太皡司春肇啟發生之靑陽布政茂宣寛大之恩端朔迎祥人靈胥慶【中賀】恭惟皇帝陛下誠明充性禮義宅心日就月將益懋緝熙之學任大守重毎懷祗畏之心向用純禧茂延景鑠臣幸緣天屬叨備宗藩劍佩肅儀未預大庭之防椿靈等算敢祝聖人之年

賀太皇太后表

伏以陽气發乎童首品物更新斗杓正乎孟陬歳功云始遂行慶澤孰間華夷【中賀】恭惟太皇太后陛下天造覆民坤元生物躬先勤儉邁塗山興夏之勞嗣履齊莊越文母佐周之徳屬肇更於春律諒協吉於時和臣幸遘休明叨防養育一元之始方宣木徳之仁億萬斯年願介春褀之茂

賀皇太后表

伏以寶歷更端時紀人正之首條風協序天開獻歳之祥品物惟新宮闈均慶【中賀】恭惟皇太后殿下名髙馬鄧徳嫓皇英古訓是依著彤管女圖之戒前修自警嘉素裝大練之風導迎上日之和茂對自天之佑臣地親禁闥才謝維城敢稱椒柏之觴仰祝椿靈之算

賀皇太妃牋

伏以璇璣觀運方齊七政之元椒柏稱觴式重三正之首風雲淑暢宇宙開明【中賀】恭惟皇太妃宮閤孝奉兩宮美全四徳動中環佩之節謙尊而光居享羶薌之嘗上安而敬適臨谷旦倍擁繁禧某童稚無知親憐是賴願介春陽之吉增延睂壽之期

哲宗皇帝明堂宿殿大寜郡王起居第一表

伏以辰房朝覿屆明堂宗祀之期詔蹕晝嚴謹宣室齋居之慮伏惟皇帝陛下追養繼孝敬神事天度以尋筵深廣應乾坤之防思其居處寤興忘夙夜之勞臣托庇禁扄馳神法坐方佩左觽之飾阻趨鳴玉之聨

第二表

伏以世室嚴禋禮莫隆於報本瓊房只祓道允契於集虛伏惟皇帝陛下昭顯先猷惇宗元祀四阿重屋仿體象之圖方太寢南闈致心思之精一言瞻帷幄阻侍典儀竚聞畢饗於欽柴卽遂趨迎於還蹕

咸寜郡王起居第一表

伏以三歳親祠載舉國陽之禮五思致敬聿嚴聖饗之心伏惟皇帝陛下以舜孝事祖宗以堯文欽歷象明徳卹祀絜牲玉以告防惟道集虛通神明而有序臣竊懷防志仰慕朝儀竚華蓋之天旋肅內班而磬折

第二表

伏以淸廟明堂古史合五名之義路朝便坐聖辰躬三日之齋伏惟皇帝陛下欽翼宅心穆淸凝命案禮經之宗祀只事天神卽陽館之向明昭配禰室肅磬內心之美茂膺虛室之祥

普寜郡王起居第一表

伏以辟大報之宮對穹旻而肆類告七世之廟奉文考以配神恭惟皇帝陛下奏孝天儀有懷明發謂物無以稱其徳致志一誠惟神有感而必通荷天百祿臣勝衣忝秩拱著末由曕云日以馳情姑夙宵而在念

第二表

伏以歳物順成將展合宮之報宸輿夙駕載臨重帟之居恭惟皇帝陛下順考舊章誕修嚴祀規模九室只崇陟配之儀齊定一心益盡交神之道仰天光之防豫延帝祉之嘉休

祁國公起居第一表

伏以太室蕆儀展季秋之宗祀左房潔慮防三日之內齋伏惟皇帝陛下一徳淸明九功昭序惟聖爲能於饗帝縟典斯行嚴父莫大於配天先期以戒臣才通方甲未習朝趨望咫尺之威顏阻晨昏之覲禮

第二表

伏以欽若昊天大舉三年之報稱秩元祀預修百順之名伏惟皇帝陛下誠致中和功躋巍蕩精名內固有盡志盡物之防聖孝兼隆協饗帝饗親之美方履霜之在序想玉食之延休

大寜郡王辭免明堂加恩第一表

伏以陽館宗祈慶涓成於盛節雉庭孚號均嘏福於羣倫徽章例及於近宗蕞質何勝於異渥【中謝】竊以愛之欲其富實出至仁之心食之浮於人固有前經之戒隆恩親而旣過度分義以難安伏念臣弱甚蘭支華連棣萼有寶玉展親之賜乏大邦維屏之功寵靈已溢於平時僥幸敢期於嘉命局髙蹐厚曷勝長育之慈履薄臨深只益兢淩之懼伏望皇帝陛下天聰垂聴云施無私深察叩心之誠許収渙汗之命昭大公於羣聴從所欲於微衷𨿽曰無知尙思自儆

第二表

伏以恭布由衷之懇旣已報聞尙懷不盡之情期於必逹蓋處富貴者欲其長守居髙危者防於疾顚涯分或逾憂悔斯至【中謝】臣聞唐叔分相土之邑本以徳封晉侯啟南陽之田亦由功賞在義則以爲寵錫言禮者猶曰僣逾伏況臣方在防齡未知宦學備數周藩之列防休堯族之親賜命增多省躬曷勝𨿽天慈篤愛逺追華萼之情而性資至愚深懼負乘之悔伏惟皇帝陛下刑家以及國制義而斷恩念其本出於至情許以收還於成命傾心於此待報益防

咸寜郡王辭免明堂加恩第一表

伏以大饗熈成祭澤普沾於率土陪封衍賦褒章曲被於孱軀顧優渥之逾涯輙控陳而有請【中謝】竊以加地進律非有功而莫疇惟器與名愼假人而爲寵賞如有僣受則爲虛伏念臣綿弱薄才顓防寡識苴茅擁節已兼華衮之資鳴玉奏章未預外庭之謁逮玆禋慶例進戶田𨿽博施之無私敢冒榮而安處伏望皇帝陛下曲矜防志特軫淸衷收如綸出綍之言免濡翼在梁之刺庶安分守無玷龍光

第二表

伏以瀝傾愚款祈還益地之恩洊捧批章重拜出綸之誨荷皇慈之至渥揆眇質以知慚情所未安義難自黙【中謝】竊以無徳而富前史之戒甚明受爵不辭詩人之譏尢切況臣以髫童之陋早歳防土宇之封大纛髙牙位參帥帥之列衮衣朱芾秩視公臺之榮奉璋未接於時髦進戶例霑於祭澤顧孱昧則爵旣逾徳受亦無功在朝廷則名以假人眾將啟寵永言及此豈敢遑寜伏望皇帝陛下軒鑑照微堯旌聴眾下徇寡求之志庶無僣賞之差罔避繁言尙期可報

普寜郡王辭免明堂加恩第一表

伏以配天盛禮屬熈事之休成麗澤洪恩𨿽屍臣而畢逮顧無名而服寵輙瀝懇以祈辭【中謝】竊以恩勝於義則處之有未安賞非其功則受之爲不韙而臣自惟弱質未親保傅之嚴弗離禁庭巳忝王公之貴伏況才非早慧學謝少成徳祿不醻每有鑿墉之戒髙明難處竊懷瞰室之虞何補盛時乃叨厚貺伏望皇帝陛下曲從人欲特軫天衷察其取少而辭多不爲虛矯母使貪榮而冒寵自速滿盈懇款之誠矜憐是冀

第二表

伏以義有弗安輙具陳於前奏恩無與量猶未賜於兪音敢冒威顏更殫余懇【中謝】臣聞功多而賞厚則下無覬覦徳薄而位尊則盜思奪伐故聖人愼於賦祿而賢者戒於貪功寵或逾涯滿必招損伏念臣猥緣支屬曲荷眷憐生成皆自於禁中朝夕不離於上側𨿽帝舜之惇敍九族明皇之友愛諸王在臣所防方古巳過若乃講三年之宗祀致四海之歡心慶未徧於有勞惠乃先於慈防僉言靡協衷懇寜安伏望皇帝陛下徇羣議於大公抑私恩於內治聴從自列亟寢前褒俾無虛受之譏不累承平之化

祁國公辭免明堂加恩第一表

伏以嚴父而配上帝克享靈心受福以浸黎民布爲皇澤恩猥加於防穉衷實負於愧惶【中謝】竊以三歳親祠禮成而云施博百官顯相勞著者神惠加凡有褒封莫非公議伏念臣年才髫齓質本顓侗托庇宮闥之嚴僅親方甲之學未能佩玉致阻預於朝趨𨿽欲奉璋顧不勝於祀事坐糜厚祿已竊重封更叨加地之隆罙益循墻之畏伏望皇帝陛下廓乾坤之度回日月之明諒丹愚許從避免臣無虛受儻下遂於素懷賞不私親亦少禆於聖治歷殫危款恭聴兪音

第二表

伏以愚衷惻怛批札丁寜𨿽螻蟻微誠莫動蓋髙之聴而腹心至意寜虞再凟之非【中謝】竊以國家若嵇古昔之謨循踵漢唐之制徹疆啟土𨿽不涖於國都益戶增租實用疇於功閥而臣躬居禁闥秩視臺司未陪鵷鷺之行弗預豆籩之事驟加多賦濫拜明緡玆謂無名詎逃顯責伏望皇帝陛下考至公之論盡羣下之情徧覆兼容誠曰大鈞之黙運難進易退庶明小子之有知言巳重陳日冀開可

大寜郡王謝哲宗皇帝加恩表

伏以盛禮休成允答上靈之貺湛恩宣布猥霑近屬之親顧弱植之無堪冒隆私而過厚省循非稱震惕靡寜【中謝】竊以頌載魯封廣彼土田之錫雅歌韓奕美其畝籍之丰方朝廷加惠以懋功非勲徳固難於虛受矧多與邑是謂濫恩伏念臣生質無奇穉齡未立托愛本支之未逢辰信厚之時位已列於公侯迹未離於宮禁朝班阻造毎慙車服之榮祭澤旁流更衍賦租之數懇辭莫獲拜貺何名此蓋伏遇皇帝陛下鴻化曲成至仁丕冒教由內而及外禮先親而後疎建爾國家奉丁寜於漢防莫於兄弟荷惇睦於周邦言綍所加愧芒並集誓謹春秋之敎庶知忠孝之方上報君親敢忘興寐

謝皇太后表

伏以天子居政敎之宮宗祀上帝外朝臨象魏之闕肆多方顧在弱齡均防異數辭不敢固制亦難稽【中謝】竊以嚴父配天本一人之孝治布徳行惠致萬國之歡心方齋輅之蕆儀有祠官之顯相奔走承序皆勤俎豆之恭慶賜遂行宜預絲綸之命如臣者稟姿不厚賦祿已多未聞詩禮之方初尋保傅之傳寵逾三命位並五侯逮玆祭澤之頒復被戶租之賞載增封食深懼滿盈竊懷遜爵之誠莫遂循墻之懇此蓋伏遇皇大後陛下化刑宮壷徳茂母儀當聖孝之親祠助夙宵之齋潔優推恩典實賴鴻私自推輶薄之資未知報稱之所姑勤問學勉副生成

謝皇太妃牋

皇太妃宮閤以柔明之徳當信厚之時奉順東朝風化行於逺邇佐佑皇極徳施徧於親疎防陋何知恩章斯厚惟講求於義理期報稱於慈仁

咸寜郡王謝哲宗皇帝加恩表

伏以禮成宗祀廣推大澤之仁恩及藩臣均有爰田之賜辭榮弗獲臨寵若驚【中謝】竊以三歳躬祠莫大帝親之饗十倫重祭實先爵賞之施況聖上只栗以事天明合宮嚴配以昭考烈燎煙旣逹神靈並下而居歆渙號式孚卿士悉防於褒進豈曲私於公族蓋賚予於善人儻異至公是爲寜僣伏念臣年在髫齓地處崇髙初無宿晤之資早受懿親之奬上方嚴於將享躬不預於駿奔仰承加等之封自愧無功之賞此蓋伏遇皇帝陛下廓乾坤之量髙卑皆在於函容均雨露之濡動植溥霑於潤澤惟玆慶錫攸謂異恩豈意顓侗適遭際防維屏維翰慙無賢智之名爲龍爲光徒有燕安之幸誓克勤於防學期上副於淵慈

謝皇太后表

伏以禮嚴宗祀旣格神靈之休恩廣大封猥加防稚之陋遜辭靡遂啟處不遑【中謝】竊以大孝尊親莫先於配侑聖人饗帝無尙於肅雍嗣講縟儀時惟大事方萬靈之儲祉有羣後之相祠誕錫言綸式彰惠術玆𨿽有舊詎及罔功伏念臣乏秀嶷之姿偶熈平之運早膺典冊濫畀土疆握旄節之榮方有垂髫之愧相豆籩之事曽無在廟之勞豈圖慶澤之行亦玷恩章之及陪惇井賦增衍戶封循已逾涯拜嘉增愧此蓋伏遇皇太后陛下致誠育物昭徳睦親奉先聖之詒謀佑淸躬之秩祀眷福祺之丕擁思宗族以共承致乃防衝有忝斯冒仰答生成之賜永勤忠孝之心

謝皇太妃牋

皇太妃宮閤道光柔順行著淑均有徳有言佐先朝之內治以享以祀贊太寢之禮成茂推福禧致乃愚防承祭之澤旣荷賜於龎鴻報國之恩誓竭誠於長立

蘇魏公文集卷四十六

欽定四庫全書

蘇魏公文集卷四十七

宋蘇頌撰

表

普寧郡王謝哲宗皇帝加恩表

伏以禮行太室普饗帝親之尊命防外朝大封文武之列顧惟穉弱均荷寵光拜祝逾涯以榮爲懼【中謝】竊以祭祀者有國之大事得其道則神靈歆爵祿者厲世之至權當其功則士民勸厲逢陽館之蕆事爰逮端門之布常天表之應以善祥王言之出爲大號凡百在位皆從享禋自匪有勞敢冒優渥伏念臣生非殊稟材謝夙成幸分慶於仙源早疏榮於節制假王封而述職曽未造朝望齋輅之親祠莫陪奉祼祗聼告庭之訓首膺加地之文賁錫過優固辭莫獲恭承典冊如蹈冰淵此蓋伏遇皇帝陛下懷欽翼以事天克寛仁而濟物爰推忠澤廣布神休宗室近親獨愧誤恩之厚居家樂善願遵諄誨之言仰答鴻慈不渝斯志

謝皇太后表

伏以修講上儀推行惠述不間弱齡之陋亟蒙大澤之均辭寵莫遑拜嘉增惕【中謝】竊有祭以惠下之義欲貴賤之悉周爵有等功之名顧重輕而必當矧合宮之大報紆淸蹕之親行自王公洎於庶官有來而相祀𨿽宗室之霑一命亦莫不在庭玆防渙汗之加是謂承神之貺如臣者以至親受爵以在傅矌官荷鞠育於深宮獲奉承於慈誨方羣後肆覲旣虧輯瑞之儀洎四海駿奔亦阻奉璋之禮而乃上同將相並進土田𨿽朝廷尙親許其屍祿而防衝加命徒用厚顏此蓋伏遇皇太后殿下盛徳在躬至仁及物愛憐諸子皆均壹於仁慈推贊鴻思欲溥施於上下始慙菲質莫稱褒華但勤篤於進修冀不辜於誨育

謝皇太妃牋

皇太妃宮閤淑哲廸躬慈祥成徳養殫四海方昭聖孝之隆朝事兩宮益厚教風之首愛均穉弱恩光榮敢忘志意之修上副奨提之訓

祁國公謝哲宗皇帝加恩表

伏以講三歳之親祠導迎景貺春五宗之近屬均龎釐惟是童防何勝寵渥【中謝】竊以宗祀而配上帝所以昭文考之功大賚而富善人所以法周家之訓汔崇盛典玆謂矌儀劍佩列乎羣賢梯航來乎萬國旣得天人之祐遂頒雨露之恩推惠甚優非賢罔預伏念臣年方在齓學未知方但循帨礪之勤阻奉圭璋之助眞封廣賦荷加錫於原田需牘再辭終難回於渙汗此蓋伏遇皇帝陛下徳侔健順恩被邇遐祭則受福於神靈仁而惇睦於宗族勲賢並建固慙屏翰之良寵祿已盈更荷雲天之澤云何報稱乃副惇褒惟遵保傅之儀仰答君親之賜

謝皇太后表

伏以祭澤疏恩孚號肆覃於海宇國藩增賦徽章不間於穉蒙拜貺殊優儀年豈稱【中謝】竊以開國之制周人分列於五侯寔封之名唐室等差於千戶逮今賦祿視爵加田每緣慶賜之行遂有陪惇之數𨿽云並逮於親戚亦將表顯於勲賢防典所加官儀尢重伏念臣才微質薄屬近地親粵自勝衣卽叨賜命衞昭晉穆已同啟於廟封沛易楚詩尙未從於師訓更被餕神之惠泛增多邑之榮匪以職勞坐防國寵此蓋伏遇皇太后殿下睿慈博愛聖度兼容親賢而憐無能式彰毋道有澤則惠及下深助政經致玆誤防曲加蕞陋敢不勤修志意靡怠晨昏冀少長之有成思靖共而守位

謝皇太妃牋

皇太妃宮閤儀刑宮壼愛篤王家因大祀之熈成贊鴻休之溥博載循愚薄之稟何預肅雍之陪例沐寵光自慙忝冒惟勤修於四術期少稱於萬分

大寧郡王冬節賀哲宗皇帝表

伏以周人建子以爲正得天之統唐室稱觴而上壽如日之升會聖旦之迎長恊陽元之萃祉【中賀】伏惟皇帝陛下繼承祖烈熈緝治功體堯舜之性仁恩漸有截法禹湯之論略道契何言四气均和百嘉茂向臣聨榮帝冑托屬天倫來復屆辰共慶光亨之運童防寡職敢忘善禱之心

賀太皇太后表

伏以一陽來復爻升君子之亨至信在中首重太元之本維時純祐允集淸躬【中賀】伏惟太皇太后陛下厚徳有容至仁能愛宅尊南面繼思齋之徽音協治防辰成保定之大業茂迎谷旦擁佑丕圖臣越在防齡叨承愛育允玆逢吉仰二聖之重光願言揚休祈萬年之永祿

賀皇太后表

伏以孳萌於子首六律以爲陽運化至無當七日之來復惟天地之大徳合春秋之一元【中賀】伏惟皇太后殿下子佐帝尊母儀邦教躬服澣濯徳茂周南之風情存謙虛道邁建初之治天正協吉國祉同休臣生長九重愛均諸子竊慶履長之旦輒紓獻壽之誠

賀皇太妃牋

伏以灰飛緹室應嶰律之陽生表正侯臺驗周圭之景至與時茂對同國安榮【中賀】伏惟皇太妃宮閤徳緼徽柔化存恭儉儀刑嬪婦居忘修徳之勞輔佐宮朝深念進賢之志踐迎長日永續修齡某屬預天枝親聨子行荷愛憐而均厚祝休祉以惟勤

咸寧郡王冬節賀哲宗皇帝表

伏以日在北陸晷景至而萬福生斗行右旋天運周而四時正允屬光華之旦導迎防定之祥【中賀】伏惟皇帝陛下睿徳淵衝聖謨日就堯仁舜孝協至治於典墳夏質周文繼成功於禮樂丕承天序鞏固邦圖臣防學未通嘉辰預慶獻履祥之頌𨿽略於舊儀贊鼎防之祥竚符於皇世

賀太皇太后表

伏以六律正時黃鐘生於仲呂三微治歷卦气起於中孚丁來復之辰仰贊無爲之治【中賀】伏惟太皇太后陛下母愛萬方君臨四表乾健坤順措國本於始安雷動風行運神功於語嘿履玆谷旦向彼多祥臣托質宗枝承華宮禁奉觴上壽仰陪亜嵗之儀景延暉願續履長之慶

賀皇太后表

伏以魯臺書物時當南至之辰漢琯飛灰侯應陽生之旦朝儀亜嵗人慶履長【中賀】伏惟皇太后殿下婦順宮朝母儀寰宇勞心曲體藹然東觀之風求賢審官志在周南之化嘉辰集祉盛徳咸宜臣防未有知恩叨加命內切報親之念防傾祝算之誠

賀皇太妃牋

伏以合璧連珠驗初躔於天部撞鐘擊磬動和气於人聲夐古以還玆辰爲重【中賀】伏惟皇太妃宮閤位尊啟母慶襲堯門膺萬乘之承顏允隆孝治致九州之奉養克協親尊方庶物之含生宜萬靈之來相某聨榮子屬服寵藩封內深荷徳之誠敢效祝年之請

普寧郡王冬節賀哲宗皇帝表

伏以云物傋書占有年之嘉瑞皷鐘在列謹亜歳之盛儀羣生丕冒於至和率土同傾於善禱【中賀】恭惟皇帝陛下順天育物稽古守文日就月將益懋緝熈之學陽舒陰慘不渝消長之期動靜得時福釐來舎臣分輝棣萼托庇宸居神防效祥寔契聖人之壽祥風應律請宣太史之書

賀太皇太后表

伏以天施復於子冠三統以紀元日景正乎南驗四時之協序升平盛際遐邇傾心【中賀】伏惟太皇太后陛下徳應直方施侔博厚臨朝端拱大凝帝載之熈措國居安坐視天民之阜一陽來復百順攸宜臣托蔭慈仁承顏左右物成歳羙遘時運之惟新地久天長祝睿齡之共永

賀皇太后表

伏以淸臺課歷考星度於珠躔緹室飛葭侯陽萌於玉琯繁禧所屆善祝攸同【中賀】恭惟皇太后殿下柔順積中憂勤宅志內修陰教不忘驚戒之誠上正母儀思繼齊荘之徳書云納祉視履加祥臣夙荷親憐方閒簡諒幸遘踐長之慶願增有永之年

賀皇太妃牋

伏以荔出蕓生兆新元之化育日中表正迎愛景之舒長國有盛儀時爲令節【中賀】恭惟皇太妃宮閤躬循圖史徳茂芝蘭位號愈尊居念滿盈之戒綺紈弗禦志有節儉之風方物產之孳萌宜福基之隆厚某幸聨子育托愛親慈敢因稱慶之辰更祝惟新之祉

祁國公冬節賀哲宗皇帝表

伏以堯庭觀象南面視星之中漢立建正太初當甲子之朔一元肇始四海蒙休【中賀】恭惟皇帝陛下淸明在躬中正履位進徳修業志常念於及時誠意正心化以推於治國彛倫攸敍萬壽無疆臣席慶本支叨榮爵土願言遐福等岡陵山阜之崇竊聼賡歌贊元首股肱之喜

賀太皇太后表

伏以天運日南周謹占气之傋君人道長漢隆賈至之儀聲教所同邇遐無外【中賀】恭惟太皇太后陛下誠明盡性睿知有臨淵嘿九重坐格無爲之化梯航萬國咸歸至治之朝陰陽調和天地輔相臣叨居親息獲侍慈闈撞黃鐘之宮莫逮八能之士獻瑤池之體願延萬壽之期

賀皇太后表

伏以緹室飛灰驗元陽之應律觀臺書物占黃祲之爲祥海寓均和宮闈同慶【中賀】恭惟皇太后殿下徽柔迪徳恭順存誠形閫內之教風躬先節儉享天下之至養居極尊崇元和肇新戩谷是荷臣承華帝系托質皇幃願乘來復之亨益介無疆之祉

賀皇太妃牋

伏以日晷極南辧五云之瑞應斗繩維北兆萬物之豊盈防福孔多由中及外【中賀】恭惟皇太妃宮閤處躬淑愼履徳柔謙慈孝兩全母道隆於萬乘寵榮兼至婦儀著於兩宮肇履陽元茂膺祉福某質惟防稚躬托愛憐敢傾善祝之誠願介延洪之祚

大寧郡王年節賀哲宗皇帝表

伏以春朝上日精歳首時法駕臨朝受四海之圖籍大庭肆會設九賔之句臚【中賀】伏惟皇帝陛下受命昊穹儲神昭矌爲政以徳體宸極之居中守位曰仁順陽和之布令斂時純嘏允集淸躬臣越在穉齡叨塵名數三階有籍莫陪鴛鷺之行萬壽無疆敢效岡陵之祝

賀太皇太后表

伏以行夏之時斗漸建寅之位立春之日帝臨乘震之司若聖禦天以人爲統【中賀】伏惟太皇太后陛下至仁漙博厚徳直方獨觀萬化之原體幹之行健廣開眾正之路協防之彚徵肇履三陽丕膺萬壽臣越繇童孺寵拜官封方元朔之受朝阻陪上列望宸闈而獻祝但罄精

賀皇太后表

伏以律中太簇授時允協於人正歳在惇牂居位適符於火徳慶叢元朔禮傋宸庭【中賀】伏惟皇太后殿下坤徳靜耑母儀慈愛自家刑國廣治世之教風求賢審官佐東朝之徳化春陽納祉邦祚延休臣年始佩觽榮叨昨土望九儀之列未遂昕趍奉萬年之觴徒傾善頌

賀皇太妃牋

伏以履端舉正頒歷象以授人開歳發春布陽和之育物禮褾上日朝舉多儀【中賀】伏惟皇太妃宮閤柔順積中仁恩逮下奉兩宮之佐餕克謙婦儀膺萬乘之承顏益隆母道壽祺肇啟天胙丕延某稚齒無知宸居托愛早受封於茅土尙阻朝趨將獻壽於椒花徒深懇至

咸寧郡王年節賀哲宗皇帝表

伏以履端於始肇開獻歳之祥維春之祺增茂自天之貺紀爲令節式舉多儀【中賀】恭惟皇帝陛下遹駿有聲孝思維則對時育物動植咸遂於生成體仁長人遐邇寔均於富庶順承谷旦翕受叢禧臣力僅勝衣心勤獻祝慶從日益朔復朔以無窮徳與時升新又新而彌著

賀太皇太后表

伏以大鈞播物幹一气以會於元治歷明時系萬事而正其始新陽溥洽介福維多【中賀】恭惟太皇太后陛下其仁如天以儉率下廣鴻休於堯緒數法惟時佑駿徳於湯孫世年罙永肇履三微之始布宣四气之和臣屬忝宗親齒猶穉弱觴稱廣殿阻陪臚句之儀壽祝南山更續岡陵之福

賀皇太后表

伏以椒花獻頌前占繁衍之祥柏葉稱觴共祝延長之慶勸心交集協气時乘【中賀】恭惟皇太后殿下翼夏贊商超任邈姒恩由義制戚裏無過盛之權孝與時兼帝躬歸保佑之徳春陽玆始天祉惟新臣藐在防齡仰依鴻訓內竊逢辰之幸敢傾獻壽之誠

賀皇太妃牋

伏以玩占於易交當乾卦之九三推歷於書气應林鐘之益一福祥所介禁掖攸先【中賀】恭惟皇太妃宮閤徳恊靜專心循恭儉宮庭風偃化蓋自於躬行帝徳日躋功寔均於母愛履端玆始戩谷是膺某方在穉齡早依慈蔭仰祝綿長之慶冀酬覆育之恩

普寧王年節賀哲宗皇帝表

伏以計羣吏之功能若稽於戴禮受四海之圖籍嗣講於漢儀神人恊和福祚曼衍【中賀】恭惟皇帝陛下智勇天錫光輝日新誠致中和民洽好生之徳道先惇朴世陶遷善之風品物同榮慶釐並集臣忝聨棣萼托芘宗藩敢殫傾日之誠仰祝後天之算

賀太皇太后表

伏以春秋謹始之義正次於王大昜生物之原帝出乎震三陽交防萬壽攸同【中賀】恭惟太皇太后陛下稟睿哲之姿躬儉慈之寶擁佑元聖馴致太平之功奄宅多方已臻富庶之教對時元吉納祉無疆臣襲慶宗支叨榮屏翰荷皇慈之鞠育祈天祚之延洪

賀皇太后表

伏以呂令布和逮兆民而施惠漢宮講禮來萬國之貢珍允屬熈辰翕臻純嘏【中賀】恭惟皇太后殿下道光聖治性迎溫恭儼然象服之儀禮繇徳稱訓彼女圖之事功以時修順履端元茂迎釐祚【臣】生蒙愛育防被寵榮願傾葵藿之心冀續岡陵之壽

賀皇太妃牋

伏以獻椒花之頌式重於三正陳白獸之樽方成於九醖著爲令序允格遐休【中賀】恭惟皇太妃宮閤履徳徽柔秉心淑愼躬先幾禦倡陰教以踐修上應四星煥紫垣之明潤履新之慶界祉維繁某年在穉蒙恩承鞠育仰祝綿長之算倍傾懇至之誠

祁國公年節賀哲宗皇帝表

伏以奉元養物肇更正嵗之端執規司春首運東神之化對時欽若介福紛然【中賀】恭惟皇帝陛下承丕顯之謨受穆淸之命道格於上下率華裔以同風功軼於古今與皇王而共貫順履三陽之始茂迎六气之和臣識昧知方心勤祝聖輝光其徳與歳律以俱新億萬斯年配干行而彌久

賀太皇太后表

伏以帝乘震位開春序之元朝斗建寅初首人正之朔旦歡盈朝野慶集震闈【中賀】恭惟太皇太后陛下躬淑聖之資宅休明之運體乾坤而禦世四海來同建气物以乘時五韙咸傋坐視璿璣之運順迎玉燭之和臣預列宗支方居同穉式歌且舞願傾祝聖之心俾壽而臧永對自天之貺

賀皇太后表

伏以天時潛運日當一气之元人統更新禮重四時之首順乘令序交舉歡儀【中賀】恭惟皇太后殿下徳盛俔天功深應地闗睢化下增隆周道之光長樂居尊崇傋漢儀之奉維時初吉受祉時多臣日侍寢門親承聖訓茂對三防之始仰祈萬壽之延

賀皇太妃牋

伏以人統得四時之正歷建夏家春朝受萬國之珍禮崇漢世逖稽舊典傋著慶儀【中賀】恭惟皇太妃宮閤徳耀中洲功光彤管儀刑自內居帝嚳四妃之尊均壹爲心得文王十子之慶荷天之寵受祉爰多某榮預宗藩日親宮壼祝春祺而參會與天序以俱新

蘇魏公文集卷四十七

欽定四庫全書

蘇魏公文集卷四十八

宋蘇頌撰

啟

謝館閣校勘

右某防恩充前件職者覆實胡門之禁觀藝非長寘名渠閣之聯饕榮爲甚異恩所被內省奚堪竊惟在昔承平之隆崇右儒雅之選並建冊府內儲祕文時登翹又之流以分繙於類例又擇該通之士以刋正於舛訛至於讎對之員漸聞增置之目取人之路其任攸均逮祥符好文廣鴻都之書副迹開元故事有麗正之官名中經旣充列職隨眾𨿽弗爲通籍之貴方雜處寫宮之間然而啟發篇章竄定朱墨並資殫洽之蘊是正文字之殊如匪直能誰云稱選伏念某才性弗敏識致本迂逄辰亨嘉就士閒燕初聞家訓戒餘力以學文濅誦師言務及時而進徳旅從鄕賦僅防詞科得調三銓從事四府卒因累日之課稍進列卿之丞刀筆爲勞久奔馳於外吏縑緗所志益愧負於初心希光英俊之遊何階榮進之望向者禁林爲之列牘朝廷卹於孤臣料從隨牒之卑収預試言之召愈慚陋學入賦嚴闈羣公尙蓋其蕪辭假之優署上宰不遺於介善賜以甄成冒詔綍之平除預書筵之亂綴磨硏編削頓離簿領之煩躐纓整襟日接閨防之彥省循其幸遭防有繇此蓋伏遇某官協贊邦猶主平時論樂烝髦於皇寀思致治於賁文人挾寸長靡聞於棄用士名一藝咸見於奬収是令眇防亦玷掄柬眷所防之已厚期欲報以難輕固當負袠宿官潛精志業考防字書之牾參訂於前篇詳求略錄之餘更資於新簿冀成鉛槧之效弗累權衡之私

潁州到任謝二府

右某奉勑差知潁州軍州事已於今月日赴上訖者久玷書林驟紆州組去閒就劇旣懼且慚伏念某性本顓侗學無師法常持是古之論未免詆譏進乏適時之才自甘散滯荷承平之樂育獲儒館以優容濅歷嵗躔亦更事局間輙謀於私便因請補於外官校中五經之書僅成編目假二千石之守俄被選兪自國而南潁爲善郡長人之寄時號優恩昔之偃息以作藩莫匪朝廷之舊望豈伊孤進遂此一麾斯蓋伏遇某官至誠與賢平施稱物贊化鈞之獨運甄人品之眾流特矜羈拙之蹤見處便安之地誠爲厚幸庸詎勝言方今民力尙艱邦刑未厝屢煩溫詔愼擇守臣自審庸愚方防任使敢不度時所急思職當行察編齊疾苦之源副君相憂勞之意少収課最上報生成

謝知府宻學

右某近者得補汝陰待期江介望封圻而弗逺趨賔闥以無由矧素荷於知憐但傾懷於風晤音幐闕禮簡曠成愆恭承肇屆春陽鎭綏民俗捨棠無訟考履多祥惟簮橐之巨賢本股肱之同體公權臺輔之望眾議翕然弱翁治理之聲上知久矣諒兪音之匪晚佇歸節之權趨某幸以世契之隆姑托陶成之賜騰裝有日去徳罙賖願勤遵養之方下副夙夜之禱

謝運使學士

右某去嵗使斾過都甞投謁防逮歸去國輕逺恩門每懷奬與之私滋劇系馳之素此者叨從郡補獲使封揆材質之非長加吏文之弗狃惟民師帥之任懼無以稱於選掄賴部刺史之賢固足以振其愚短竊玆循省良用欣榮伏以某官性與道俱才爲世出奧學臻於聖域髙論愯於朝端步武中防久躋淸要之地案條近甸暫倚詳明之才朝廷方佇於謨謀朝夕卽登於要近發乎經濟之緼彼蒼黔之民時乃舊遊永依大庇屬方涖事尙阻承顏願良以自珍副遙心之所祝

謝運使郎中

右某昨被朝兪叨從郡補屬布條之云始思裁牘之未遑不圗信介之來俄拜篋封之辱味言滋溢懷愧則深緬承副計之閒茂擁善祥之助恭以某官敏才經務衝識鄰幾聲震仕途華登郎選蚤膺朝委已樹政於淛藩俄柬上心從贊謀於澤節坐參調燮行集富饒並疇膚使之勞入被近班之寵屬拘官守悵阻風期惟倍保於淸冀逺符於詹系

謝集賢相公

右某伏念郡組遐縈久隔門庭之侍臺躔委照忽紆簡牘之頒仰荷眷憐居深感畏恭承保綏吉履增集天倪伏以某官鼎棟元臣蓍舊徳儀泰階於三象歌巖石於四方筌宰同寅已載股肱之詠乾坤交泰坐凝社稷之功方屬炎歊未遑謁防伏望上副毗倚精調寢興

回謝集賢相公

右某伏念仰熒煌之每切於依投拜欵宻之函曲承於眷記恭審調燮元化寶練生經神相是膺天和並集伏以某官道符典則行著儀刑明識以通古今重徳以鎭風俗登翼惟新之政弼成可久之規四海之瞻久防於利澤百年之化方見於治平屬商秋地遙賔閣伏惟上爲宗社精調寢興

賀參政侍郎

右某伏審某官卽拜言綸參持政柄被恩惟舊聞命胥懽伏以某官鐘粹太和膺期盛旦奮材猷而入用契筌宰以相求立朝盡諒直之誠賦政有將明之效繁機密命昔參賴於贊襄冡宰近司今薦移於寵任已積彌綸之效允諧中外之心佇進上階永毗至治某素慚懵學最荷深知推轂使前顧重恩之未答守符於外修慶謁以無由

賀樞宻諫議

右某伏審某官寵膺制綍進貳天樞凡被眷私舉同抃躍伏以某官五辰鐘秀九徳兼謨繇大對而結主知歷旬嵗而更器任常楊掌誥爲一代之詞宗趙張撥煩居三輔之治最入陪帷幄參據廟堂誕掦經世之才佇正秉均之拜某荷知惟舊聞命胥懽限州組之方拘企賔階之莫及仰依陶冶徒結系馳

賀判府太尉相公

右某伏審某官拜恩典冊加數節旄坐移上相之庭就委三城之鎭翰垣增重寰甸均休伏以某官道徳元朝廷隆棟入則順事於百揆出則宣力於四方勲業冠時忠規簡上向自宰樞之均逸暫從輔屏以觀風謝有善君固周邦之相慶虞咨州牧將柔逺以任能繼煩同徳之賢久殿折衝之地藩軍成績已遂請於魚符當扆待賢佇再調於鵠鼎某早遊翹館久去恩門欣聆前纛之還尙嘆行郵之逺限拘州印阻詣賔閎

回提刑度支

右某叨使封阻親燕晤敢謂謙光之眷特貽函教之儀銜賜彌深增慚迨甚竊審詳亷之暇益全頤養之方伏惟某官國棟宏姿寶珩粹稟負首公之大節宣應務之劇才暫讞刑章允副寛平之望已聞召防佇陞要近之聨隆暑向繁髙閎尙邈冀精葆衛下慰傾馳

賀安撫侍讀侍郎

右某伏防某官光膺中詔出鎭巨藩凡在提封舉深慶抃恭以某官嶽符稟秀寶緯生才文窮述作之原識周治亂之體奮掦世美顯服禁塗授將鉞以臨邊繼収丰績侍殿帷而摘句屢告嘉謨懇辭京劇之煩請殿封圻之近憩旌伊始坐閤攸安矧望在於廟堂豈久畱於方面佇聆迅召入副疇咨某被顧有年遡風尢切幸名於使管阻執贄於賔閎心所向翹言非殫究

回知府觀察

右某伏念向預朝趨每瞻顏表洎承郡補益逺門隅寖劇遡風之誠罕通執訊之問敢雲貴要顧此冗閒紆翰勒以爲儀篤情文而示好言因喜溢固多虛奬之談志以方回乃盡勞謙之意祗循好豈廢中藏伏以某官生質粹純才資敏給席公之餘慶簡睿聖之深知譽洽士倫恩隆戚裏亷車命秩誠徳位之相先使竹臨民矧政刑之允濟已從詳試卽佇褒遷限封壤之正遙接燕言而未遂願順生經之固少符善祀之勤系慕所深究宣匪逮

賀知府龍圖

右某伏審光膺朝檢出布藩條凡荷眷知舉深抃躍恭惟某官學窮精祲徳富誠明繇邇閣之敷經踐禁塗之持槖歷更典領益著謀猷間得請於黼帷遂均休於符守初聆頓節已傳來暮之謡矧在鄰疆竊幸餘輝之庇方修贄禮遽損占書載循喜溢之言第劇欽銜之素封郵𨿽邇音防坐遙佇聞召節之頒前慶近樞之拜炎威如熾鈴閣方休冀眠食以自將副夙宵之所禱

回祥符知縣郎中

右某伏念符守拘縻標顏阻邈徒切遡風之想濅稽染翰之儀逺貺華函曲惇重禮眷此晚生之無似奚堪舊徳之相先銜愧自中刻銘罔替伏惟某官士林孤秀朝路通才試政事以甚詳藹聲猷而彌逺郎省時之淸望久爾踐掦赤縣國之要官重玆委用已著循良之效行膺顯近之資姑冀防調少副勤企

回同年著作

右某伏審同年著作被諸府之薦能副三銓之覆實拜恩槐陛進秩蘭防素推應務之才玆實漸磐之始夙叨朋好竊抃榮陞官次坐縻展慶儀而未逮謙防逺篤紆華幅以爲先展味懿辭欽承重禮但感銜而不足遂藏去以無防時方用才日遲登俊永言傾向匪假周談

賀畱守相公辭太原再領西京

右某伏審某官光被贊書進崇命數推至誠而確讓止褒冊之旣行特帖後恩卽移舊府義激周行之次歡騰近甸之間伏以某官奧學際天元功冠世熈帝之載則書敍九徳之歌知幾其神則易稱萬夫之望自兩登於魁柄皆弗處於盛名委政廟堂出藩畿甸邦國若否昔賴山甫之將明輔相重輕今繋晉公之出入昨以虞州咨牧漢冊圖勲坐移丞相之庭往殿太原之壤端揆崇秩所以尊師長之賢尹正重名所以增方鎭之體矧枌楡之故里佇旄纛之來歸而相公內樂安閒弗榮寵利亟露章而懇敍務辭爵以彌堅宸扆爲之動懷朝制因而収汗止拜常山之節還臨洛宅之都兪命傳聞羣倫愯嘆竊謂筌宰相契上方有舊人共政之求防縣具瞻下益思大鈞播物之𨿽暫諧於衝志諒卽被於疇咨三冠鼎槐抑有本朝之故事再開鑪冶將副率土之傾心某早荷甄収方塵郡寄側聴保釐之始欣依臨照之餘恪守印符莫獲修於慶謁傾馳懇素姑永托於生成

賀知府龍圖諫議

右某伏審茂膺恩渥易守藩宣伏惟慶慰恭以某官淸徳藹躬懿文邁古逄防光華之旦徊翔淸切之塗輟內閣之論思均價人之委寄政成洽民詠朝咨再勞撫俗之仁來綏近甸佇對馳軺之召亟進通班繼賢世之令猷畢宗工之能事某忝分州節仰托使封恭聆坐閣之初未遂趨隅之謁傾依盛徳曷諭丹誠

謝二府

右某向以忝恩爲郡便日布條循公式以謄書遡臺庭而露懇地有常尊之隔禮無宜答之文豈謂某官牧徳至虛降心小物乘政司之多暇紆記室之報章眷舊甚勤特屈廟堂之範披文未旣頓生州郡之輝賜不訾感銘無盡恭審內贊邦家之務助宣天地之和六气茂康百祥叢集斯文未墜天方降任於哲人至治在辰上且仰成於良輔敢冀勉遵於時令順防生經益副萬樞之毗更增九鼎之固某限拘使竹防隔翹材竊深豫附之情永賴陶成之賜

轉官謝二府

右某此者伏防制恩特授前官者攸司上課成命下頒進位甚優省躬斯愧伏念某小才曲藝孤進晚生敍歷朝閨浸塵儒館懷鈆𨿽久書未畢於汗靑請郡旣行詔遂分於半竹凡更內外頗渉嵗年屬大比之甫期乏寸勞之報最公朝平施著令應遷擢聫三署之行仍躐左曺之要異恩所被非服是慚此蓋伏遇某官陶冶百工權衡眾職使士大夫各稱其任無賢不肖皆用其長心推至公道弗異逺眷是顓愚之質薦防樂育之私增秩畱州荷深仁而已至悉心爲政惟來效之是圖將論報於生成敢殫勞於夙夜

轉官謝監司

右某此者叨膺制綍敍進郎曺寵渥所加庸虛靡稱伏念某天資弗厚學術固疏仕歷朝閨職塵儒館內掌故事於時無益於毫分出領近麾臨政未聞於善最屬攸司之大比緣滿嵗以應遷增秩甚優冒恩爲愧此蓋伏遇某官澄淸使部振肅治綱羣吏臧否賴案亷而悉上公朝黜陟俟贊啟而後行非才所防其姑繇此但益勤於吏職期不累於已知

提刑轉運先狀

右某伏審某官差日登車便時行郡冒潦塗而匪易擁茨福以無虧露檄諸城已稟行防之範屬鞬近次佇修列郡之儀瞻望風徽竊深悚抃

賀運使度支

右某伏審某官內膺制綍出領使權伏惟慶慰恭以某官文懿學純徳方气直夙擅儒林之譽蚤登郎署之榮司防佐籌朝用富彊之畫近畿案節上咨良直之謨行觀風績之騰聞入副宸庭之顯用某適叨守郡獲事提封第傾賀廈之誠尙阻承顏之願其於欣激曷諭端倪

賀知府侍郎

右某伏審光膺中詔榮鎭巨藩伏惟慶慰恭以某官秀稟天元識探道奧蚤躋榮於顯路自結知於上屢分圭竹之咨薦著循良之效撫綏方面坐期風教之凝進拜樞衡式副巖瞻之詠春陽伊始使傳方勤願益保於生經庶逺符於私禱

賀淮南運使

右某伏審顯膺詔檢榮緫使權伏惟慶慰恭以某官秀稟天元識探道奧自結宸旒之眷爰陞郎署之華日著聲光屢歷藩宣之委朝資經度緫司兵食之饒利毫坐析於江淮風節聳驚於郡邑竚迎褒召別踐顯嚴豈惟協輿議之歸故可展大賢之效某比拘班教尙阻承顏冀順保於生經庶益符於私禱

回侍讀

右某言念奔馳吏職隔濶俊遊向義𨿽深親賢未遂豈云明哲之見顧貺以緘書而示情徳盛禮恭有勞謙終吉之美道同志合推相下不厭之心自惟薄才徒服髙誼恭承防次於儀典方勤啟發於篇章累朝所行一旦大備自非精思之敏曷究淵源之來勉冀防調將副咨用區區所禱喋喋靡宣

回壽州知府到任

右某伏審某官出持使節已署郡條頒仁政以便民聴風謡之載道矧素推於才譽已詳試於良能諒非戌之期卽被璽書之寵別躋顯用乃協輿言某叨假便麾幸依鄰壤方竊潤河之廕遽承占牘之貽欽佩多儀但深於刻著懷懿範罙切於系馳姑願珍調少副勤祝

回知府內翰

右某伏以天府浩煩之地任峻時權復門演潤之司職崇內著側聴恩兪之始實增抃蹈之誠恭惟知府內翰奧學輔時懿文華國魁甲多士羽儀盛朝暢風教於近藩備諮詢於法從龍荒結好生原隰之光輝鼇禁代言增訓辭之深厚暫勞治劇卽慶登庸敢意眷慈特貽手問荷謙防之有素激悚抃以逾深願勤導養之方少副傾祈之素

回伴讀郎中

右某伏審趨召節之嚴已修陛見視宸闈之學爰涖官儀裁慶問以未皇沐勞緘之猥及載惟謙厚增切悚銘恭以某官直道被躬純誠許國謹信自任祕溫樹而不言淸亷所髙潛郎曺而爲樂國藩初建聖慮攸先式顧老成之風首膺進讀之任春陽在燕晤未涯倍冀珍頥用符誠禱

回廬州知府郎中

右某近者使艎過郡獲修贄見之儀徵斾首塗旋愴風期之逺辱華牋之猥及荷厚意之彌深竊承涓日惟良布條伊始幸接鄰之末實依河潤之餘恭惟某官植操端方懷誠謇諤出被藩朝之委入分財計之司聿眷耆明均休近輔矧淮淝之奧壤控南北之通逵英節之臨實均於方任甘棠之愛佇見於詠歌春律載陽晤言正阻倍祈保衛式副企瞻

回鈐轄

右某向叨共事幸親談燕之娯俄屬攺轅遽悵聲容之別方深企徳猥辱占書竊承衝涉之勞無爽和倪之妙恭以某官淸規格物淑聞藹時蚤緣睿眷之隆薦領兵防之寄謀惟可倚講練尢精諒匪俟於終更卽別膺於峻召披風正逺珍食是祈欽祝之誠旦夕以冀

回郢州知府學士

右某向者某官輟蓬山之直紆富水之章聆涓便辰卽署新政頒春庶俗已騰愷悌之謡講好它邦遽逮緘書之禮自惟亡狀素辱與防相望隔於封疆馳神劇於嵗月恭承惠好增激感悰竊以某官修性淳明執道深固學術足以表於士類政事足以達於民宜入觀石室之書已大正於訛失出假竹符之守蓋暫試於才猷異時從橐之求當首追鋒之召朋從之分企佇實勤惟善禦於沖和副祝祈於旦暮

上交代職方

右某伏審光膺綸檢就領州章伏惟慶慰恭以某官識量淵淳風猷沈正屢更事任益著聲光薦仰副於朝咨來暫分於州寄自慙前粃得忝交符佇臨滿戌之期並敍與遊之舊初炎在珍食是祈行趨召節之嚴別踐顯塗之峻

二府賀冬

右某伏以日禦迎長斗繩維北地雷衍畫慶叢陽復之亨鐘鼓布庭儀盛嵗元之亞恭惟某官道躋民極徳配黃鐘宣曜三階之符參和六典之職信功順事有若虞之臯防應變守文則爲我之姚宋適履嘉辰之防方毗至治之期益介壽祺永扶運祚某限持州節阻奉慶觴傃翹館以馳誠托書筠而寡諭

外任兩省賀冬

右某伏以室琯升陽臺云紀瑞輯朝圭而展慶獻紋履以迎長伏惟某官性蘊端方徳猷純茂巳試大儒之效自結明主之知蕃宣屏翰之勞四方稱誦輔弼疑丞之任匪日登咨乘吉旦之嘉亨擁祥經而膍厚某限榮州組坐隔賔軒祝望瞻依倍百常等

鄰郡賀冬

伏以天正開統日晷迎長挺柔荔以應時候飛葭而布琯伏惟某官躬富才美治稱循良方開吉祿之榮益饗純禧之茂各縻官次阻敍慶儀但勤致祝之誠莫究傾思之意其於祝向曷旣聲言

二府賀正

右某伏以七始推元三正建朔布典常於王闕防朝貢於春庭谷旦惟新近司叢祉恭以某官天鐘全徳體蹈大方協期運之休明應階符之炳耀內總三事朝廷以之尊榮外撫四夷方隅以之底定適屬履端之始允膺畀壽之祥永輔熈平式光才美某守符於外防謁無階瞻望門墻但馳誠素

外任兩省賀正

右某伏以履端於始史氏所以正三朝以正次王春秋所以尊五始矧防得天之數見臨交泰之期恭惟某官直道體和嘉猷濟眾緣飾眞儒之事布宣明正之恩近甸列藩被仁風之浹洽元正上日開福履以駢繁乘此春祺行歸禁路某拘官有守敍慶無階禱向瞻依實倍彛等

蘇魏公文集卷四十八

欽定四庫全書

蘇魏公文集卷四十九

宋蘇頌撰

啟

謝知制誥

右臣防恩授前件職者驟塵淸禁仰服華褒才不副時愧無容處伏以王者審乎出令莫重訓辭儒臣職於代言是爲華選自百篇之義缺洎七制之主興代有裁成之文形於播告之指述辭意則貴乎深厚而爾雅語詔冊則欲其昭毅而和莊象夬揚庭言之文者行之逺演絲成綍體之大者述之難必資起艸之工以贊發中之命右文在旦多士盈朝除書徳音如常揚者時不乏言語侍從比朔臯者未足多光輝簮槖之聯增峻陛亷之等繼登玆選未易其人如某者才非有以絕羣學不足以適道屬少孤之多難常苦節以自持不辭小官蓋竊逮親之祿入望大利固無經國之謀幸當路之爲言預復門之試可進登書府涉歷歳華職有屢遷效無薄最間奉召趨之一節入塵記史之二星載筆赤墀已玷從官之末著篇黃閣遽膺寵典之優陞置掖垣典司渙令矧右曹之淸秩實先子之嘗僚深愧鯫生復仍故職坐臥敢當於舊位翼成懼棄於後基世掌絲綸徒竊古人之美習知臺閣誤先寒士之求此蓋伏遇某官恊贊聖辰主平公論士無愚哲咸歸品目之明言有吁兪素啟上聰之聽是令疏外辱在甄成敢不刻志始終匪躬朝夕奉遵職禁道無替於守官圖報國恩心不忘於知已

亳州到任謝二府

右某防恩差知前件州已到任上訖者隳官責薄敢辭逺守之勞易地恩優再竊近藩之寄適由便道遂此布條叨幸居多悸惶曷已伏念某挺至愚之稟無適用之才頃冒憲章上孤樂育一麾出守巳荷曲成之私六輔陪京遽膺內徙之寵防命始臨於位表銜恩豈在於他門此蓋伏防某官推致大中之原輔成至治之極振滯淹以廣賢路靡有遐遺棄疵眚以盡人材俾其自效良慚懵昧復被甄收猥從僻陋之邦寖獲便安之地奉循詔令當官彌念於匪躬追省愆尢勠力尙期於晚節

亳州到任謝兩省

右某近膺朝命易守輔藩方其蒞事之初屬嬰多故惟是奏書之緩深愧非儀姑勤企徳之誠猶負恩之誚伏念某早由孤宦誤擢近班不職稽違坐鐫西省之籍至仁惻隱出假東陽之麾郡壤𨿽遙土風甚媺頒條暇日但思追省於愆尢去國逾年不幸重罹於憂患旅懷多感榮仕寖忘豈圖易地之優獲在陪京之列非惟出於逺僻且復便於私營此蓋某官以直方之道致君以忠恕之心格物外收棄置使有漸階自慚疵眚之餘未副稱揚之惠寛其罪罟旣防觀過之知勤於吏資敢怠當官之效心之蘄向言豈勝陳

賀昭文僕射相公

右某啟伏審某官筆述聖經書聞宸扆言綸誕告秩增左相之崇臺鉉兼華地進東臺之長式彰儒效永化人文恭以某官生徳自天潛心於古立言垂教若稽姬孔之猷熈載奮庸無媿臯防之業閔學者之師誖欲聖人之指明間奉淵謨講詳典籍之奧獨推卓見發明義理之歸甫終汗簡之功盡革顓門之陋微言之緒復續於當今大道之行可期於玆世宜服寵嘉之渥進居師長之尊多士是依萬邦攸慶某拘嬰符鑰阻拜門藩涵泳塵編常患迷塗而擿埴參評舊學將期發覆以開明竊抃之誠諭言曷旣

回交代資政侍郎

右某啟伏承某官請麾便郡移節近圻尙稽緣鵠之謀再遂左魚之適顧惟鄙陋夙忝從遊慙無告政之能將幸承顏之便𨿽嘗奏記巳愧後時豈圖公輔之尊曲徇平懷之體逺紆教尺過著謙防兩紙八行固親疏而有意一日三復姑藏去以爲榮伏況丹扆虛懷明庭佇告豈止平生之交義久俟彈冠諒惟遐邇之人心咸思躍冶郊迎有日股抃尢深更祈匽薄之餘益厚將綏之祉乃情企向臨紙奚言

回知府經略宻學

右某啟伏審顯膺褒詔進直內樞勲望益髙輿情胥慰某官器能閎博智略淵通早推望族之華復擅文場之秀踐揚中外歷試劇煩制閫西陲進拓金湯之固斥疆遐服盡收冠帶之民躐躋禁宻之聨蓋示疇咨之漸方欣異數遽枉華緘祗認眷私銘藏悃素

回知府內翰

右某伏念逷違門序第傾企向之懷恪守郡條時闕興居之問敢期隆顧逺辱貽書銜眷良深增慙固甚竊惟剸劇之裕無爽頤生之和伏以某官時棟上材聖門髙第文章國之經緯徳業民之表儀自奮躍於天衢遂簡知於黼座雍容禁復潤飾王猷不離侍從之聨總治浩穰之地名威已振儒效益彰諒匪俟於累朝定進陞於四輔暑躔加畏賔館尙賖伏冀精調庸副防禱

回知府內翰

右某伏審某官寵膺朝制正尹都畿以文章侍從之才治眾大劇煩之地未勞餘力巳副具瞻伏惟某官賢業絕人忠言許國入當三冊之問遂冠四方之豪黼座虛懷待以公卿之器金坡進直演成謨訓之辭上方以吏事而任三公時皆由選表而登二府今煩俊哲而爲治實賴威名而鎭時諒匪累朝遂登大任某久遊材館方假州符阻贄謁於賔閎但馳誠於天邑

回南京權府運使中允

右某此者叨膺制命獲守畱京自省庸虛有慚寄任竊念某所慿不厚自視無奇徒用簡編之資漸階臺閣之選未蠲謫籍復敍郊禧閱麗正之圖書再塵儒職委離宮之筦鑰繼荷恩章矧近府之會衝豈非材之冝防顧惟多幸得在提封奉行新書敢不悉心於庶務振舉大要方將稟誨於外臺豈謂某官屈使範之威眷朋簪之舊日圻千里俯勞臨涖之煩手札八行先枉勤渠之問披尋辭意銘篆膺心佇趣辦嚴之期卽修謁贄之禮自余悃欵靡俟究宣

回南京通判郎中

右某言念析符南服再越於歳期易地近疆薦叨於恩制適從便道遽此頒條企望藩封竊喜仁鄰之援拘縈官守無階晤語之期豈謂某官眷舊情深防謙志篤特遣行人之使首貽累幅之書褒以榮辭玆見相先之範藏之私禇彌惇永好之隆坐阻風徽難宣感悃

回防禦太傅

右某啟伏審朝門覆實文躋科等之優英節超恩秩峻州防之寄宗藩擢秀士論推髙竊以國家系本仙源慶流屬籍九族以睦廣帝堯文思之勛半楚而封盛炎漢王公之制寵拜𨿽緣於世緒褒甄必校於藝能時有卓爾特立之才上副褎然首舉之選恭以某官性資明敏問學該通誌外綺紈之華躬持韋布之行河間好古樂與諸儒而並逰更生屬辭遂偕羣雋而進防俄給上方之札髙中有司之程大對危言帝每篇而稱善通侯列爵位不次以加榮匪惟冠映於懿親固亦輝華於多士某欽聞時譽阻遘風期官守攸拘展慶儀而莫逮親賢垂眷枉翰尺以先貽載觀掞藻之華但切靦顏之愧無緣燕接益用銘銜

回河東都運諫議

右某啟伏審某官寵膺詔綍進擢諫坡仍畱將漕之權且重撫封之寄素叨眷與竊抃鄙悰竊惟某官方正自持淸通不澆早服教忠之訓久彰應務之才贊劇治煩風力稔聞於臺閣頒條刺郡聲猷夙簡於朝廷惟唐晉之舊墟搤戎羌之衝地均輸所寄功最薦登坐收制勝之謀就拜褒賢之典陟天子諍臣之列已峻近班繼大門先徳之榮益爲盛事敢意謙光之重不遺棄置之餘首貺牋封過惇禮範荷明哲久要之契銘著不忘祝公臺大用之期傾依有日乃誠防企臨紙奚言

回瀛州安撫待制

右某啟伏審某官被髮中之詔膺謀帥之權進班禁閣之逰杖鉞瀛關之壤時登儁哲士有輝光伏惟某官以奧學淸文羽儀臺閣以英聲茂實簡在朝廷向自書林之校文出分漕挽之將命兩淮川陸之會肅抗風稜二史言動之司旋歸禁從方告猷於帝右復領使於朔陲引錣運籌薦修農戰之備鑿門推轂遂有軍師之求寵加荷槖之聨益重元戎之寄爲光淸世襲美徳門緩帶寢兵巳擅羊公之譽緇衣善職行歌鄭武之詩某早被眷知久違英晤自聽撫邊之拜久稽奏記之儀何大雅之謙防不崇體貌顧並逰之冗外特貶緘書豈惟荷聲气之所同抑亦增茂悅之深慶在於欣激難悉條陳

杭州到任謝二府

右某防恩差知前件州已到任上訖者全吳故社寧海雄藩異時禁近之巨公出爲屏翰何意斥防之逺迹遂許長臨適玆賦政之初深愧冒恩之厚伏念某器非閎逺躬負愆尢絕覬榮塗止期祿食昨罷睢陽之筦入趨魏闕之朝典領圖書幸與諸儒之踵武出入臺省得階邇綴之班聨會江淮之薦饑煩宵旰之遐慮咨求良牧偶擢匪才受命飲冰敢自營於私便之官便道卽宣布於上恩方事之叢以榮爲懼此蓋某官道佐明主徳施逺方眷東南隅之民尙艱粒食擇二千石之吏俾乂海邦再省孱虛奚堪責任敢不上體朝廷之意恪奉詔條拊循家戶之人使安田裏庶幾免過仰副至公

回越州知府大資

右某啟此者叨分朝寄獲假州符惟東南之要衝當熯災之爲沴冝求宿望出布上恩顧玆蹇躓之餘素乏循良之譽誤膺咨牧來此長人受命飲冰姑夙宵而增愓之官便道頒條詔以云初伏遇某官暫輟政機出臨藩閫封疆千里幸依鄰國之光坯冶一陶更佇化工之賜敢謂謙防之徳特紆欵宻之書味藻思之彌髙但銘丹臆望翹材之甚邇阻侍淸塵感向之誠敷陳無盡

回致政太傅侍中

右某伏念假使竹於一方迹縻江海望翹材於千里目斷雲霄居慙走俗之勞遂闕問安之禮自惟簡怠宜取悔尢豈謂某官陂量兼容臺躔委照固燕居之多暇裁尺素以見貽兩紙八行親枉鐘毫之妙片言一字意逾魯筆之褒兼聆髙蹈之間固有多祥之集非徒感誦並用欣歡重念孱虛夙承奬拔離奇爲器曲成特出於化工連蹇違時棄置自甘於散地悵舊恩之莫報嗟末路之攸拘慕赤松之逰無階企仰祝大椿之算但極傾馳

上西川知府端明侍郎

右某伏念辱知素深去徳滋久下邦假守顧簿領之攸攖上館馳誠通記函而殆闕緬惟徳履時擁天和伏以某官道系斯文名重當世立朝則蘧史之載直作鎭則方召之告猷西南一都巳榮後拜之寵左右四輔佇繼緇衣之詩尙阻趨隅倍祈良食孤羇之迹陶冶是期

上大孝昭文相公

右某啟伏以某官以不時出之才內輔朝政以大丞相之重躬執親喪伏自倚廬西還灰籥屢變聖上惟同體之義夙夜注懷士民思造物之仁邇遐延首諒典冊之前降期鑪冶之再開蓋本朝故事之當行況上公虛位而佇復將兩全於忠孝宜俯就於情文某二紀荷知八年受賜迹畱書館悵去徳之逾時恩假州符盡提衡之素惠限玆遙阻未獲瞻承中心欲陳萬一奚究

回登州知郡司封

右某啟向者某官奏南司之課膺中詔之褒進左曹於省聨領奧藩於海裔蓋切循良之選爰咨端諒之能自承擁傳之去東居悵拊塵之坐隔懷鉛自窘未遑緘候之儀占牘不忘首辱惠存之問聆布條之伊始惟善俗之有方政務多閒福基眾厚伏以某官奧學敏識峻節孤風得古人之淸通爲來者之矩矱郡邑之政沛然謡於民言臺閣之模凜乎肅於朝著方倚直繩之用遽膺半竹之行昔者由禦史而爲省郎唐官謂之淸望出諫官而補郡守漢臣因以自陳矧惟碩哲之謨允恊前良之美諒玆出守聊爲外資詠中和之詩巳宣於主澤還顧問之列行奉於帝兪榮據顯華之塗參爲孤拙之芘適臨歊暑坐逺淸言願遵禦於气沖冀防符於善禱乃情依向防筆奚殫

回宿州知郡郎中

右某啟伏審某官出分使節巳布郡條頒仁政以便民聼風謡之載道矧素推於才譽巳詳試於良能諒非戍之期卽被璽書之寵別躋顯用乃協輿言某素偃聲猷幸依鄰壤方切餘輝之燭首貽尺牘之貽仰服謙防但深悚荷

賀樞宻相公

右某伏審某官寵膺制冊入冠樞庭賢哲在朝中外交慶恭以某官謨資六徳道贊九功二紀奮經綸之謨七年當鈞冶之柄致君之慮逹於天淵許國之誠貫於金石庶務由之淸穆百度爲之和平曩由陟屺之哀始正居廬之禮三年之孝已著於儀刑羣辟之師再符於夢卜惟新大政爰任舊人僉諧元老之尊特重本兵之地山甫文武之憲式副簡求傅說鹽梅之和聿隆瞻望某拘縈使竹阻造賔墀仰明命之誕揚倍常倫而懽抃

回告諭太保

右某近者伏承某官出諭帝宸之防循行侯服之遙惟是末封獲瞻茂範𨿽喜接辭之便且慙爲禮之疏屬軒斾之不畱恨風規之遽隔料惟登頓無爽粹和適玆疾置之來首辱華牋之貺謙防過厚感戢奚勝矧以聖政惟新遣使就安於列壤時才被選抗旌允副於上心諒竣事以還朝巳疇能而被寵淸秋伊始閎館正遙冀眠食以自珍慰夙宵之所禱在於傾向靡迨周陳

知府祠部先狀

右某伏審某官榮分漢節出鎭淮藩驅大斾以戒行歷獘封而甫邇悠塗冒涉諒無爽於履祥近境將迎佇恭投於典謁乃心所向須面殫陳

回觀察太尉

右某近審某官懇請州麾出觀藩政方布便時之治巳騰來暮之謡朝寄值才士論歸美矧屬戚賢之望累更中外之煩風績素隆柄任伊漸承偃藩之多暇傳占牘之斯來仍顧鯫生均紆厚禮榮辭見假本由巽下之誠髙誼所臨永訂要言之好在於感萃乃悰襟當寒律之正嚴諒神倪之益泰更勤輔養遲對寵嘉區區之心喋喋無諭

回省副

右某言念縈縻麾守隔闊門防𨿽傾向誼之誠久闕馳郵之問敢期謙顧逺墜牋封諦味情文交輸愊臆忻承副計之暇無虧養浩之方恭以某官道本直淸志惇恬裕逢辰奮於才美載世踐於顯華使節觀風宣四方而著效計庭參畫通九府以收勲諒弗俟於累朝卽別膺於大任炎暉巳熾崇館方遙尙冀精調少副詹禱

上陵使相公

右某伏審某官暫違宮闕只事寢園營萬世固安之橅慰兩宮哀慕之志恭惟巳竣陵域歸止廟堂忘履跋之爲勞固神明之薦祉伏以某官淸寜間气道徳元文武憲乎四方謨猷宣乎九徳昨者先皇厭世嗣聖承祧綴衣在庭首當顧命之屬同軌至會躬案因山之儀方大號之惟新賴庶綱之有寄熈帝之載邁虞書股肱之歌王功曰勲紀周人彛鼎之器永光鴻業允副具瞻

回太原經略相公賀冬

右某啟伏以灰飛气應歷推天統之元剛長朋來易著幹陽之始伏惟某官任隆三事望重四朝輟端揆之彌綸布藩宣之條教簡簡降福慶已協於迎長巖巖具瞻民共歌於畫一敢期謙徳逺貺華牋仰承眷與之私罙積悚銘之素莫遑面敍愈劇心揺

回賀冬

右某伏以珠躔起歷竹律生音斗指子以平時气萌泉而仕物恭以某官公忠挺操幹敏馳聲適逢會於亨辰將茂迎於蕃祉限拘麾守阻奉賔儀方結慶懷首防華問只佩眷勤之意但深悚企之私

蘇魏公文集卷四十九

欽定四庫全書

蘇魏公文集卷五十

宋蘇頌撰

啟

濠州到任謝二府

右某防恩差知前件州巳到任上訖者非才尹劇誠不厭於人言有罪出麾復得臨於民政去都不逺便道匪勞初省詔條有慙面目伏念某識無逺大智乏周防誤被宸兪使承府治謂諸僚皆朝廷之選故信任而弗疑以兩造非姦慝之人故寛捨而不問豈意吏曹之乖謬致煩詔獄之推窮無由自明分甘重責荷上恩之含垢原所坐之因人止免一官仍除善郡此蓋某官致君以道用法不私方百度之惟新靡容於曠事或一物之失所每惻於深仁俯矜多難之餘陰有曲成之造迂疏獲譴固宜置散以投閒衰暮貪榮尙爾爲貧而竊祿敢忘內省仰答殊私

滄州到任謝二府

右某防恩差知前件州已到任上訖者上盟津之符特寛旣往之咎假滄海之節再荷曲成之私逮此布條徒深向徳伏念某所慿不厚自知甚明智略不足以適時宜操修非有以過人者冒塵禁近初以妄言而下遷試守劇繁複緣縱捨而連黜每思薄祐絕意榮塗誠宜置散以投閒姑務省非而責巳收還印綍巳慚天幸之多擢守藩方抑懼人言之嘖矧玆邊寄匪用次遷顧敗官不職之餘才非其稱惟振廢起淹之舉恩有所歸此蓋某官心推至公道在博愛賞刑無濫𨿽賤微皆軫於哀矜故舊不遺在鄙薄尢防於假借委之善郡慰彼衰年惟堅匪石之心少答在鈞之賜恩閎千里魂幹九升戀戀之誠云云何及

回運使兵部

右某啟伏審某官露章辭劇剖竹爲藩輟使務於冀方殿鄕邦於江國主知素厚暫諧臥治之榮士論所歸行聽節趨之寵眷言屬部悵失餘光方深去徳之思忽枉摛華之貺圜函縟禮拜手迹以彌勤大斾嚴行望車塵而益逺更祈良食少緩遐心

回知郡郎中

右某伏念壤甸相望徽音坐隔𨿽嘗寓訊未諭馳情逺承教牘之貽過篤謙防之意聆風爲慰銜徳無忘伏惟某官生質渾深材資敏邁本閨臺之積譽副州郡之選能師帥承流巳報成於政治朝廷重外方表任於循良願益將頤佇聞咨擢乃誠所向臨啟罙勤

賀禮儀待制

右某伏審某官進膺言綍榮踐禁塗辱與交從竊深慶抃伏惟某官耆儒宿望懿行深資逢辰早躐於文科奮藻不離於經術先帝天飛之日眷注巳隆邇英晝訪之遊登延且久近序偏更於典領同時共嘆於淹回黼帷動求舊之思天閣慶登賢之拜內備顧問雍容持槖之榮入告謨猷旦暮沃心之熟某久暌風晤喜聽咨兪方嬰簿領之勞早闕緘縢之貢敢圖厚眷先貺華牋𨿽親疏而禮意均本由謙重然貴賤而交情見罙荷撫循徒深悚戢之懷莫諭傾輸之素

上致政郎中

右某伏念攖郡鈴之紛擾少曠馳郵瞻燕幾之優閒常深企徳緬想興居之暇益臻輔養之和伏惟某官樂道希夷處躬溫厚早遂冥鴻之志髙辭振鷺之羣歸里巷以安躬推先士望賁丘園而養素用固天倪漸屇熈春尙遙省晤倍祈保攝式副傾翹

回提舉著作

右某啟近因歳首嘗寓慶緘尙未徹於省觀忽先紆於翰尺曲惇禮範備見愛思矧在州封方承使防惟奉循之恐怠賴寛假之已多敢冀謙防過垂眷奬拜手筆八行之貺愧荷殊深限淮山千里之遙披承永日更期珍防別佇寵遷欽企之誠一二奚究

回恩州知府皇城

右某啟近者之藩假道獲欵於賔閎折爼飛觴復陪於燕衎屬迫官期之近不終朋舊之歡去徳未幾合符伊始托善鄰之庇方企於風期裁占吏之書先承於惠好且審侍鈴之多暇允臻泰宇之嘉祥宣布中和巳協惟良之譽登延近宻行膺不次之榮適屆春和益綏衝履其於感系未易殫陳

回冀州知府左藏

右某啟自承榮領使權幸依河潤沈迷鮮暇未遑竿牘之儀謙假過隆首辱牋縢之貺仰循重意載戢丹悰伏惟某官忠諒承家詩書蘊學稔武名於朝寀藹政譽於邊藩鎭撫外夷方賴折衝之畫光華近著行膺簡在之恩尙阻晤言倍祈遵養傾依之素鑑寐不忘

回知縣太博謝攺官

右某竊承某官上課天官拜恩綸制榮進曲臺之秩益開近著之班夙忝與遊欣聞新渥猥辱書幐之貺曲形謙槪之隆銜戢於中諭言靡托矧以某官才名夙茂風譽兼優百里之洽弦歌久彰善治三年而比績用已被榮褒佇別對於寵陞乃奮揚於素蘊未期占晤姑罄禱防

賀新恩先輩

右某啟伏以右文興治盛徳撫辰廣求天下之英皆與彀中之選詔書一下士類四臻承平百年用此數路刈薪之效而得乎翹楚育材之久而見乎菁莪必須異能以備優等伏惟先輩學漸聖域文舒國華寖遊俊造之林久待弓旌之聘飄然麗賦嘗親乙夜之觀赫爾榮名髙視東堂之集方聆駿舉俄沐華緘味詞意之稠重增鄙懷之企悚

回舍人

右某伏念迹寄近藩坐企閨臺之彥書傳便驛欣聆金玉之音荷恩眷之稠重慰羇懷之勞吝恭審順綏福履保固天倪伏以某官道探古先學臻典則資嘉猷而悟主發素業以濟時言成絲綸方演筆端之妙禮有沿襲更資綿蕞之精朝倚碩儒日期柄用式臨庚伏正逺賔趨敢冀上爲廟朝精調寢餗

回致政龍圖

右某啟竊審某官通奏中宸請辭近著援大夫傳政之禮慕至人佚老之談矧久踐於禁塗加累藩於戎翰聲猷茂著體力方彊遽懷止足之心深伏衝髙之度猥承華幅曲謝堅誠𨿽景企以良勤載銘銜而弗巳乃情所向臨啟寜周

回杭州知府待制

右某伏審某官出殿名邦升華內閣暫輟中臺之貳往專方面之權地據上游控全吳之都會兵鈐一道制百粵之襟喉允屬髙才式當重寄敢意防謙之徳曲惇求舊之情竿牘爲儀獲覩春華之麗藻風期罙篤更欣寒栢之後凋感抃兼深敷陳曷諭

任左丞回外任兩制

右某啟此者叨被恩綸擢升省轄才非其稱愧積於中伏念某生質無奇福基甚薄流離多難出入四朝防府復門巳玷一時之選逺塗暮景本期三徑之歸詎意僉諧更加奬擢此蓋某官素推公議每借味言方慙誤寵之優繼辱榮函之貺仰銜眷惠曷勝名言

任右僕射謝前宰相

右某啟此者欽膺朝制擢預宰司惟幾政之倚平豈瑣材之足任辭恩弗獲充位爲慙伏念某識昧大方器非逺用荷四朝之樂育逮二聖之眷知進參管轄之謨殊乏涓埃之補方丐退藏於閒燕敢期冒寵於鈞樞不愆不忘素乏胡公之善非勲非舊但懷文本之憂此蓋某官表式斯文衡平多士曲記與遊之舊陰推引類之私施及孤愚越叨圖任望平津之東閣莫遂披承覧蕭相之前規徒深景仰方修竿牘遽枉緘縢祗承惠好之音倍深感銘之素

任右僕射回外任兩制

右某啟此者冒恩庭制登職宰均重惟衰耄之餘猥被咨兪之寵位槐匪稱據蒺爲憂某官義篤相先交隆久敬樂贊言綸之出首貽占牘之儀摛藻爲春情與文而俱縟發函如面感將抃以交深祗服謙防莫殫言諭

乞致仕上二府

右某啟伏念某所賦不厚自知甚明少無過人之才累歷淸貫晚叨輔政之任終致煩言自解去於近司尙冒承於異數假眞祠之使領就樂土以家居荷全度於大鈞獲保躬於晚歳優閒過甚疾疹彌加膚革不仁固難勝於冠冕桑楡已暮姑待盡於衡茅輒傾肝鬲之誠仰凟黈旒之聽丐從散秩歸保餘齡伏望某官推惻隠之深仁運代工之洪造入陪坐論特啟兪音倘緣陶冶之私俾遂丘園之逸不獨退處閒燕幸終老於士鄕庶幾訪尋巫醫稍扶持於病質果諧願望實出生成蘄向之誠夙夕於是

致仕謝二府

右某啟此者拜恩朝綍歸老鄕閭擢孤卿崇貴之官躡舊相退休之秩寵光逾分感懼交懷伏念某一介儒生四朝榮遇出入將周於五紀夤緣偶玷於三階鼎足弗彊幾覆鹽梅之實葹心巳拔尙霑雨露之濡久竊燕安寖成沈痼視陰愒日每驚疲曳之年苟祿饕榮自愧婆娑之事屢抗章而告老防賜命以曰兪聨禁職於眞遊奬其歸志返衡門於京口養此餘齡恩數過優甄成有自此蓋某官代天化育秉國平均啟沃心而在公進退人而盡禮曲徇孤危之懇免貽殆辱之譏敢言願棄於人間希蹤前哲姑欲待終於牖下歸骨先原荷徳不貲馳誠無已

回殿前太尉

右某啟伏審顯膺庭告進職殿巖擁新鎭之節旄視上公之禮秩逺趨嚴召榮拜異恩竊以某官識洞韜鈐學惇詩禮世服忠勤之節躬兼儒雅之風入則總親校於內庭出則抗威稜於邊閫勲勞夙著聲誼益隆輟帥府之閎謀肅提禁旅陞將壇之重寄宻衛宸居方慶寵光遽貽華翰欣銘兼至敷諭奚殫

回中書侍郎

右某啟此者上閔衰遲詔容退老仰拜遷除之命俯全進退之方企望時賢固慙伯玉之在後重惟恩舊最叨鮑叔之深知已布懇誠具於竿牘豈謂某官情惇雅素義篤始終不忘久要之言薦講平懷之禮尺牘隨天書而並至宣毫與手迹以相輝𨿽子孺逺權不在自言於長短而孟公隠幾率皆有意於親疏姑恨殘骸難勝重貺崢嶸晏歳修蕩遙塗無階賔閣之趨但祝生經之衛上符注意下慰具瞻

回殿前太尉

右某啟言念衰遲暮景久辭拱著之榮誕育初辰方切免懷之念豈謂某官惇修契素講敍彛儀白雪長言借華襃於麗句南辰妙相形善祝於餘齡集鑪薰壽斚之芳兼篚帛仙巾之飾義全金石豈輶薄之能勝地隔川塗悵披承之攸阻永言佩服姑用傾馳

回中書副閣舍人

右某啟近審榮膺詔檢峻陟詞垣進增近著之光華雅副淸衷之簡眷竊以帝王之制煥典冊之文章臺閣之規著雷風之號令鋪張治具鼓舞人羣必資博雅之才共贊幾微之務伏惟某官文髙體要識洞淵源以昻霄聳壑之姿副絕類離羣之選防書史觀夙推良直之風持槖從班益盡論思之效方欣明命遽枉幐音獲窺破的之辭深嘆湧泉之思仰銜謙徳罙激懦衷

回知府待制

右某啟向審易鎭雄藩升華內閣式表循良之效實參侍從之榮賢業有光僉言惟允某官器能閎博智識淵微踐更要劇之權著見事功之敏囊錐脫頴庖刃發硎擁節分符出則倚蕃宣於巨屏簪筆持槖入則備顧問於邇聨蓋能兼政事文學之科是宜居方伯連帥之任將疇治最別副眷求詎意謙防逺紆華翰欣銘玆極敷諭奚殫

回校書學士

右某啟近審某官拜命嚴宸校文中祕輟璧水橋門之望躋蓬山藏室之華絳帳傳經巳發韋編之奧靑藜照坐正刋蠧簡之訛聊假淸塗遂階近著竊慶絲綸之寵遽煩竿牘之儀祗味雄辭罙欽髙致悵拊塵之未逮徒置袖以無忘感佩之誠敷陳曷諭

回給事

右某啟伏審自蓬閣之上游升瑣闈之要路淵衷圖舊輿議允諧伏惟某官學繼聖門譽偕賢世久次師儒之任益推經行之髙鳴玉納言入則侍淸閒之燕左符半竹出則宣愷悌之風縈滯有年峻遷特異東臺審讀之政出令惟嚴西淸訪對之謨沃心無間竊聆成命增慰私懷豈期眷顧之勤先枉牋幐之貺出於謙借姑用銘藏

回奉禮宣徳

右某啟近審顯膺明命再擢詞科錄成均升選之恩正司馬論賢之日名實旣定資格遂殊矧惟適變之才素擅通倫之學考言詢事固嘗超拔於賢關發防決科巳復攬收於英彀迨玆寵渥實啟華塗猥煩占牘之儀獲閱棲毫之妙乃誠感抃曷諭名言

回祕書學士

右某啟近者某官簡自上心擢居祕府錯薪刈楚選於眾而拔其尢防墨和鉛博以文而審其是朝惟吁俊時號得人矧繄素履之賢雅著士評之譽一言合契萬乘攺容亟頒芝檢之優恩躐進蘭臺之美職平日育才之地聊刋正於舊文異時廸哲之功佇鋪張於偉迹辱榮辭而見及佩雅眷之不遺感與抃並情非言諭

轉宮保謝宰執

右某啟此者祗恩中詔進秩靑宮事出甄成感盈心抱伏念某所慿不厚徼幸實多少也入朝寖竊器名之重老而謝事尙叨祿秩之優適當時制之期仰矚天飛之運大賚四海仁恩溥洽於函生敍進百官寵數特加於舊老逢時有慶服寵增榮此蓋某官夙播大鈞曲全晚節遘風雲之亨會被綸綍之優除一品班崇豈耄昏之宜稱三階路隔思占敍以無由佩服恩私漫馳誠素

回廬州知府舍人

右某啟伏審光膺制詔移鎭淮圻復書殿之淸資總兵鈐之要地寵榮增煥朋舊相懽竊以某官夙富宏才少馳敏譽論經帝學名動公卿之間奮藻詞林職居禁近之要三巳豈渝於直道九遷寜滯於逺途再陟近班仍藩舊治郭伋之再至所部聊慰兒童望之之雅意本朝豈淹郡吏上知巳久峻召非遙士論傳聞方喜俊賢之進用行人遽至逺承牋牘之謙防自顧衰遲何勝眷記炎歊在披奉未期冀倍保於寢興庶少符於系詠

回通判都官

右某昨者被命中宸得麾近壤側聆時彥方貳政條匪徒適求舊之懷兼亦遂依仁之願忽紆華幅逷示遜辭荷曩眷之未忘刻丹誠而不已伏惟某官富文敏學博識周才始擢秀於上科累試能於劇務郎官淸要久更踐履之榮詔防寛和參賴布宣之畫顧慙拙用幸接事聨佇諧親揖之期並抒傾輸之素

蘇魏公文集卷五十

欽定四庫全書

蘇魏公文集卷五十一

宋蘇頌撰

碑銘

翰林侍講學士正奉大夫尙書兵部侍郎兼祕書監上柱國江陵郡開國侯食邑一千三百戶食實封二百戶贈太子太師諡文莊楊公神道碑銘【並序】

淳化五年冬十月眞宗皇帝以壽王出閣尹開封朝廷愼選府僚輔導明兩於是驛召鎭安軍節度行軍司馬楊公爲左諫議大夫充開封府判官至道元年秋八月春宮建兼太子左庶子三年三月儲皇踐極由給事中拜工部侍郎充樞宻直學士兼祕書監再遷禮部逾年以衰耄求解近職進兵部侍郎未幾特置侍讀學士秩如內禁公以本官充翰林侍讀學士兼官如故夏侯嶠邢昺呂文仲實並命也上日賜會祕閣寵以七言禦詩儒學之官一時爲盛以公春宮舊僚眷待尢異每淸閒訪對從容言天下之事多至移刻造辟之論世莫得而聞也方將圖舊熈功記善惇史屬遘足盭移告家居璽書銀璫診問旁午仍以禦封上藥賜之咸平初郊不及陪扈特詔賚物如侍祠仍進封江陵郡侯未幾鑾輅北巡公舁疾辭於苑中上諭以勉進醫藥不久當相見及駐蹕大名又以手詔問平安好否三年正月二十三日車駕還都遽遣中使慰諭後二日以疾不起聞上爲軫惻久之特輟視朝一日贈兵部尙書降內司賔至其第賻錢五十萬帛五百疋又賜祥符縣之北常村塋地緣葬所須皆出王家錢內侍任文慶實監護其事詔以其壻太常丞譙國宋公臯直集賢院外孫常山公綬爲太常寺太祝侄孫偃集並同學究出身蓋聖主所以尊賢憫舊推往撫存終始之恩至矣公諱徽之字仲猷冑出華陰著姓漢太尉震七世孫信安侯向之子奢仕晉郁林太守永嘉南渡徙籍上饒奢之十五世孫光翼唐上元中爲信州刺史以劉展亂江左遣其子建安令宣挈族人歸於閩因家浦城遂占數建安焉子孫累世以財力擅州裏公之曽祖式辟王潮參謀軍事未幾辭歸終老於家祖郜當唐季盜起率合義徒千餘人保守土境補閩義軍指揮使累官至本州防禦使考澄生戎馬間獨業文史嘗以防畫幹忠懿王王一見奇之表置幕府俄假緋衣銀魚爲本縣令卒官以子貴贈尙書禮部侍郎公禮部次子也少刻學自立不妄交遊邑人江文蔚善詞賦江爲能歌詩並延置客館切靡友善遂與齊名聞潯陽之廬山學捨甚盛因往肄業屬李氏失政不欲仕其國乃濳服間道逹於汴洛贄文公卿間特爲竇儀王朴所知王公答書以奇士目之周顯徳二年第進士同奏名者十六人世宗命近臣覆實惟公洎李覃何儼趙鄰幾中選解褐祕書省校書郎集賢校理歷著作佐郎右拾遺竇儼薦同修禮樂書時相範質尢器待之國初加朝散大夫出監唐州方城縣商稅值故人奉使亷訪謡俗公見之因言主上應天順人海宇寜一宜崇尙儒術以厚民俗使者還具白其語頗拂上指左降鳯翔府天興令府帥王彥超籍其名待以賔禮蜀平徙嘉州峨眉令開寶初復佐著作劉溫叟任禦史中丞十二年屢求解職不許及卒太祖問宰相朝行中誰可繼溫叟者薛居正對曰楊某卽溫叟所放進士節行淸白亦相類也時𨿽不果用然朝論自此以舊徳處之出知全州太平興國中再轉右補闕代還陛見日太宗顧左右曰朕在藩邸卽聞其能詩因盡索公之所著奏禦凡數百篇仍別獻謝章其落句云十年流落今何幸叨遇皇王問姓名他日又獻雍熈詞十篇上皆稱善用其韻以和答焉自是聖藻宸章多得別本之賜嘗屬疾敕上醫視之賚錢三十萬皆非常比也歷侍禦史庫部員外郎更判刑部南曹同知差遣院賜紫衣金魚太宗畱意儒雅日閱羣書詔翰林學士李昉等采前代文章類爲千卷號文苑英華謂公邃於風什專俾編詩爲一百八十卷端拱初由兵部郎中拜左諫議出知許州入判史館加修撰兼判昭文館集賢院因次對上言方今取士多以文詞罕用經術望詔太學增博士員選通經耑門之學擢以本官分教冑子用廣風化太宗深嘉納之謂輔臣曰楊某儒雅之士操履無玷寘之館殿得其宜矣元夕預召乾元樓觀燈上喜其老而不衰蓋有意於器使也公性方介疾非道以干進者毎言溫防用擊摶取貴仕使後輩務習趨競禮俗漸薄矣察斯言可以知其趨捨之所存也時樞宻副使劉昌言翰林學士張洎錢若水皆不次進擢而右計使董儼方圖柄任嘗謂公曰上待二翰林甚厚旦夕且大用矣後公語直史館錢熈旣而逹於劉張二人指摘以爲公構飛語中傷近臣上聞而惡之不復問狀卽日貶山南東道節度行軍司馬未行易鎭安遂陞王府方公之斥也年過七十矣自以爲沒世不復用矣而人亦謂之老且廢也然而斥未數日而易近鎭又數月而登藩朝之選非上所寵遇而厚信者莫得而與焉而公出左官首當斯命非夫文行業履之素茂豈能取信於人主非上之誠明待下不疑亦不能排眾毀而獨任卒所以防翼儲闈成令聞者由夫知臣之明而信道之篤也公初拜府僚自坡省至貳卿凡五命皆與故相畢文簡公同制而公位其上景徳初眞宗登用舊人畢公自兵部預政事逾月遂冠鈞宰而公以耆年先薨故不及大任然以儒者起逺方值世故涉險難而逹中朝遄遘龍興薦遇好文之主晚年遭會風雲得以行其所學𨿽不至公卿亦不爲不遇也公純厚淸素外無矯飾仕數進黜不爲夷險易其守而博聞彊識出於天質善爲淸言好論典故自唐以來士族人物風流雅俗悉能詳記聽其言亹亹不絕酷信瞿曇修因之說居常以五鼔夙興盥潄誦黃卷如是者三十年猶一日也加之保守名節兢愼不懈故自結髮至於啟手足未嘗有過事當時論者以謂孔子所云善人吾不得而見之又曰吾未見好學者公之謂歟平生以風鑑自髙而寡合於世前輩惟故相李昉貳卿王祐深相推挹僕射石熈載參預李穆賈黃中與爲文義之友識翰林王禹偁於布衣時薦戚綸任館閣是二人者卒爲名臣雍熈中從孫南陽公億初以神童召對君相以爲異人間出公猶勉以進修不可巳其後髙名峻節一代宗師每敍事質疑其言必稱從祖江陵公云爾其取重有識如此常戒學者當務三多著述看讀持論尢難屬文須詞理相副不爾同乎案檢無足觀也所爲文章髙雅純重素好吟詠老而不廢對賔客論詩則終日忘倦言六義者莫不宗之有集二十卷沒後上令夏侯嶠取以畱中公刻意精思以臻乎大成勞形嗇神以向乎具福咸平中王翰林謫黃州未行旬浹之間公三至其家慰勉開釋情禮備至時人旣服其風義之惇厚又嘆其精力之彊固非夫鐘秀之異而純守之固能至是乎初母夫人章之在娠也夢朝南極見老人拜以爲母他日又夢大星隕於室噏而吞之旣寤咽中尙熱無幾何而公生及薨之前一夕冠帶仰瞻於庭下歸而趣家人治後事曰吾之星位退矣翼日遂捐館豈儒宗耆英生皆稟精文象歿則反舍於辰房乎公享年八十室中牟王氏尙書金部郎中澣之女繼晉江王氏國子博士仁郁之女號太原郡君後公十三年卒自卒及葬眞宗再遣中貴人以緡帛卹其家公無子一女前夫人所生三嵗而失所恃繼夫人躬自鞠毓逮於筓字歷選良匹遂歸譙公累封鄭國太夫人賢明通書治家有法子卽常山宣獻公也公薨時方十齡而超異夙成克荷後事圖書素業一以付之惟宣獻公以文章道徳顯赫兩朝佐佑仁皇再登宰政號令風采爲時宗工𨿽徳業所基本乎世閥而緒風克紹抑自外門景祐二年冬十二月宣獻公奏防上前曰臣之外祖早事先帝在天府爲上介在春坊爲首僚際會龍飛待遇無比䢐謝之日恩備始終官應定謚而故吏失於陳請二夫人配食復闕從子加贈之文竊惟聖朝惇奬世臣宜防襃賁非敢以臣備位輒覬恩榮是月制以太子太師禭章文莊公誄防告其第又以京兆太原二郡夫人追命告配室於時鄭國方康寜在養躬拜綸函承顏顯親事光兩族士大夫以爲慶善之所及也洎宣獻下世嗣子今龍圖閣直學士某終養祖堂上承適重外曽冢廟繼修常事自禮部以上浦城者則其邑有舊構佛祠勅號等覺禪院以爲殖福之地又有施田以飯其淨眾今族孫進士倜主其世祀云楊氏徙建安且六世至公始顯繼以南陽文公其族仕者益眾故尙書駕部郎中致仕贈太常少卿士彥皆公之兄弟諸孫也龍圖君每惟宣獻之志以謂公之賜塋宻邇都門安宅玆久而神道弗表非所以稱累朝寵飾之意顧謂某嘗學舊史前言往行父祖之所逮聞也見咨譔述義不得謝又繼之以銘銘曰

惟宋三世章聖初帝奧有眞賢以相儲貳儲相謂誰楊公畢公朝之舊徳時謂儒宗帝旣繼聖乃作畢命公老而亡不迨共政公之道義天子傅師公之操履朝廷表儀仕躐等夷政譏擊摶聞公髙風俗以惇薄學者紛紜論義交錯得公語言士有規矱公之云亡帝思舊勲宗無主祀女裕後昆惇卹其家幹以王人孰傳其業付於外孫憲憲外孫民宗國器京兆家書太史篇記浹洽旁羅遂用名世佐佑仁宗輔成至治養堂念親欲報之徳頓首上前上爲愴惻儲師小君禭章誄防襃厥世臣賁於宗祏惟祖惟孫有徳有言孝承慈顏恩榮外門永錫祚嗣流其慶源歿而不朽淸風尙存古之盛徳必有識表繂於埏麗牲在廟公塋浚郊木拱周道揭此銘章來裔是告

龍圖閣直學士修國史宋公神道碑

敍曰在昔官以世稱而其事著見於後者獨史氏之載籍存焉司馬遷論著先人所次舊聞班固奉詔續父所撰前記皆因其緒業卒成大典後之言官守者稱之談世家者善焉國朝史官無常員惟時撰錄所寄尢艱其選而宋氏二公載世典領其職起建隆訖天禧述祖宗創制致治之美洎眞宗一朝實錄時則尙書令燕國宣獻公預焉自幹興至治平敍二帝成功盛徳之事洎仁宗一朝實錄時則貳卿龍圖常山公繼焉五朝正史二聖編年出於一門父子手筆可謂家世之盛矣傳曰信哉其能成名也其常山公之謂乎公諱敏求字次道宣獻公諱綬之長子也世爲趙州平棘人曽祖符本州別駕祖臯尙書度支員外郎直集賢院並以宣獻公任政府追贈太師中書令而集賢公又兼尙書令胙譙國公三世業履勲猷見端明殿學士邯鄲李公碑志詳焉公生十年而承家學摛辭防古早有過人者自經傳所載師儒所傳靡不旁通而浹洽而於唐世及本朝尢爲練逹禮樂之因革官閥之遷次朝士大夫之族系九流百家之略錄悉能推本其源流而言其歸趣雅爲丞相宋元憲公所知從辟洛陽每訪以故實太師歐陽文忠公領禮儀修唐史以公嘗僚手書咨事自謂淺陋繄鴻博之助至於廟堂典故學者疑義莫不從而質之而後決初仁宗畱意藝文參用名實寘公文館英宗綜核羣臣閱臺省之久不遷者擢公修記史掌名命今上憲章百王禮文有所損益其論譔之選公未嘗不在其中晚嵗付以史事未逾月紀艸成與其長屬奏禦上特開資政殿服鞾袍讀之終篇攺容而諭之曰兩朝丰功盛徳賴卿等考求而發明之它日移疾告上方臨集英防進士顧公不在列問左右宋某安否卽遣中使撫問間數日又命挾醫診視仍召其子官於外者歸省及以訃聞上憫然傷惻制贈尙書禮部侍郎勅府縣應接其葬事皆特恩非常比也公以文雅被眷累朝才陞器使終始隆渥諸儒鮮偕最凡歷官起天聖三年乾元節以父任祕書省正字寶元二年召試學士院賜進士第慶曆三年以光祿寺丞充館閣校勘坐赴同捨蘇舜欽奏邸飲會出簽書集慶軍節度判官以祖母鄭國太夫人髙年請解職畱侍京師未幾王文安公刋修唐書表公習唐舊事爲編修官復校勘鄭國棄養服嫡孫重去位仍許修書於家稍遷集賢校理歷通判西京知太平州入爲郡牧判官開封府推官三司度支判官墜馬傷足出知亳州召還充仁宗實錄院檢討官步蹇不任朝謁特防蠲之由京寺七轉至尙書工部郎中兩以慶恩覃霈一以唐書襃賞四以考課進秩治平元年同修起居注明年知制誥同修撰實錄今上登極陟兵部於時英宗大行梓宮在殯上封者請聽宗室嫁娶太常議不可旣逾年又有言者公曰義服變而練可以嫁娶矣坐前後不類奪一官以知制誥知絳州未幾復官召還修撰如故實錄成拜右諫議大夫熈寜三年四月今樞宻副使呂公以言事罷禦史中丞知潁州公以艸制執政指所言易其詞以進未旬日今禦史中丞李公自秀州判官擢監察禦史裏行公言舊制博士以上再歷通判須奏舉方得入臺去年驟用京官議者以爲非今又以幕職超拜恐弗循官制之舊卽上還其制目因自陳目疾蘄解書命章再上以本官奉朝請歳中兼史館修撰明年加集賢院學士八年特拜龍圖閣直學士十年修國史其別使自校勘至右史兩知太常禮院判登聞鼔院官告院尙書禮部開封府發解官錫慶院考試官契丹國信使洎陞從官歷糾察在京刑獄判祕閣祕書省尙書都省刑部工部吏部流內銓禮部貢院知通進銀臺司兼門下封駮管勾三班院編修宗正寺修玉牒官提舉醴泉觀再判太常寺兼禮儀院事洎知審官東院提舉官告院定奪郊赦命官使臣罪犯編排錄用勲臣子孫一爲制防考試官四爲殿後考覆官其專領則永厚山陵熈寜七年南郊皆爲禮儀使館伴契丹使河北祭塞河口編修閣門儀制蕃國朝貢條例詳定元正朝賀儀注而省寺所涖多宣獻舊服公嗣修其政有光前烈又掌均公建公牋記攝鴻臚卿護燕國公主兗王衛王葬事以疾不果行其論議則爲禮官時少師石中立薨四十日而子從簡又卒無他子承重嫡孫祖仁不知所以服公曰按司馬操駮徐邈攝祭議是服宜三年鄭康成注儀禮期出而虞防以三年是服可再制祖仁當解官因其葬制斬衰時三禮官執防不一判寺宋景文公獨是公議隴西郡王李用和薨輟朝日通在太廟孟享不坐內公援石保吉故事請補其日徐國公主以駙馬都尉王師約兄爲侄奏官公執非是詔卽正其名太常前上祧廟疊遷禧祖事巳施行旣而再三參定公言巳有前議不敢預聞遂免連書熈寜初轉對上三事其一曰外官數易吏民疲於送迎願久其職則考績有實而恪位匪懈矣其二曰河陜舉人以文詞登科者鮮望因科詔令三路與諸郡列薦其行能特恩賜第則朴茂之士遝進矣其三曰頃年遣使寛卹民力減放役人而事務仍舊宜酌其閒劇省事增人庶幾民蒙實惠其爲修撰言館閣四部書猥多舛駁請以漢藝文志目購尋眾本委直官重復校正然後取歷代至唐錄所載第爲數等擇其善者校畱之餘置不用則祕書得以完善也其論貢舉請州郡置學官專職教導三歳科舉取士三分以二分待糊名校試如舊式一分依元年赦勅州郡論薦監司審覈而後奏名太學則主判保薦並赴禦試中格者附牓如此取之數路則羣材不遺矣祕書省論郊廟祝詞語義有非當請命學士攺定使河口還奏河北旱災望蠲其夏租罷絳守言本郡嵗伐山梢八十餘萬其役特重請均三分一於晉澤二州以紓絳人其後官不數易太學三捨取士州郡置學官三路取百人繄公開陳其端也熈寜四年議入閣兩制太常以謂此唐日坐朝之儀不足爲盛禮宜削去之公請如唐坐宣政故事約閣門舊圖量設儀衛以朝朔望詔可其奏今月朔朝文徳由此始也舊制臺閣官被命別使卽中謝後或廢格公使永厚陵洎修國史皆奏復之觀所舉可以知其造次必於義而不失職守也其譔著則有書闈集十二卷後集六卷西垣制集十卷東觀絕筆集二十卷屬詞謹嚴似權僕射論事簡切似李司空訓辭兼常楊之溫雅篇什得元劉之淸麗蓋有湛深之思初宣獻公輯唐大詔令未次甲乙公用十三類離爲一百三十卷唐自大中世史記放絕載禩不傳公綴集所聞續武宣懿僖昭哀六朝實錄總一百四十八卷國朝都汴沿舊方鎭府寺邸第閭里坊巷增易數矣人罕識其故處者公依韋述類例譔東京記三卷雍洛故京漢唐遺事洊罹殘燬其迹熄矣公掇方誌洎碑記所載撰長安河南志各二十卷奉詔編緝則有閣門儀制十三卷集例三十卷例要五卷蕃夷朝貢錄十卷記當官所聞見與其應用則有三川下官錄入蕃錄春明退朝錄各二卷韻類宗室名五卷安南錄三卷元會故事一卷摭唐人物世系遺事則有諱行後錄五卷纂唐文章之散逸捲部不倫者有李翰林集三十卷李北海集十五卷顏魯公集十五卷劉賔客外集十卷孟東野集十卷李衛公別集五卷百家詩選二十卷復采晉唐人詩歌見於石者作寶刻叢章三十卷嘗謂司馬遷史記注解防牾學者罕通其義訓悉取音義索隱正義王元感陳伯宣別注將仿顏師古西漢爲集注及被詔修百官表續本朝會要刪定九域志皆未克就嗚呼可謂博矣公雅以善書稱結字淸勁得其家法前奉詔題濮安懿王王夫人神主書禦制韓忠獻公碑及當時公卿士人匄請題寫被金石刻者多矣嘗對延和上問宣獻遺迹翌日奏七軸以獻自公之亡未有繼其書名者公姿宇渾厚樂易自得與之交久而益親平居言笑侃侃不爲邊幅表襮一遇事則毅然據正若不可犯者人亦莫窺其尺寸闊狹三爲郡守皆以修書召去不得滿嵗其去也民益思之喜甄奬人物前後薦士數百訖不爲累鄭國太夫人故太子太師江陵楊文莊公徽之之女文莊無子宣獻逮公繼主其祭事嵗時不絕嘗欲勒碑神道病革猶戒其子亟成之家書數萬卷多文莊宣獻手澤與四朝賜札藏祕惟謹或繕寫別本以備出入退朝則與子侄繙讐訂正故其收藏最號精宻平生無他嗜好惟沈酣簡牘以爲娛樂𨿽甚寒暑未嘗釋卷早與仲弟都官君敏修文章學問互相開發子侄輩悉能奉循世範熈寜三年昆弟三人同年登科士大夫著爲衣冠盛事公久在禁垣時嘆榮滯而恬然裕處未嘗以世務嬰慮病中手疏治命止戒子孫勤約淸白以紹世風幼子未官而推遺澤以及從孫玆又可以見其所存云耳母夫人常山郡太夫人畢氏故相文簡公之孫公又娶其侄光祿少卿從善之女號京兆郡君室則姑子家則婦姑慈和靜專濟美圖訓前四年逝公以世教浸薄禮服簡廢特制杖期以稱哀情言禮法者善之子男九人慶曽殿中丞匪躬著作佐郎二早夭尙賢將作監主簿正功大理評事表微揆方將作監主簿處仁始名女子二人適贊善大夫王佑祕書丞呂希純並先亡孫八人焞將作監主簿燔煜爚防煇灼皆未官孫女七人長適太常寺太祝曽說次適白馬縣丞範祖徳五幼未有行公年六十一以元丰二年四月甲辰終於春明坊之適寢以其年七月癸酉管城縣馬亭鄕東城原宣獻公之右次旣矣諸孤泣血奉遺事抵僕曰先人平生相知之在朝者無若翰林範公洎公之久且深其也範公銘其壙矣今埏隧所表宜得公文以載於石二者蓋先志也僕惟三紀交遊趣捨不異仕宦出處亦略相等懿文美行尢詳其始末銜悲紀實故質而不文銘曰

皇世隆儒以文致治士陶其化超然特起荊山瑾瑜喬林梓或生遠鄕或出門勢遭時並出蔚爲邦器廟堂彬彬臺閣濟濟如古哲王思皇多士代有名家克濟其美彼美常山族茂枝繁風流儒雅奕葉蟬聨鴻都祕館由祖逮孫言論史經父子演繙惟宣獻公輔翊仁宗議論閎遠詞藻深雄一時標凖萬事中庸經邦貳政徳爵偕隆公踐世職徊翔閨掖朝廷典章禮樂沿革祖述源流貫穿今昔聞其話言士有矜式宣獻之文公實嗣之宣獻之博公又繼之寵祿方至謀謨未施徒畱故事載在攸司公登史觀天子所選考紀初聞賜對淸晏袍服攺容覧書稱善聖言襃賁委成大典公疾不朝集英遣使挾醫診治召還其子公之云亡上嗟良史贈官詔不以常比馬亭之東父祖有墓丰碑重屋隱然崇阜公穴其旁不百舉步雙螭相望揭於衢路公之遺風士所向慕公之令子克承厥緒君子之澤何有世數施乎無窮玆丘以固

蘇魏公文集卷五十一

欽定四庫全書

蘇魏公文集卷五十二

宋蘇頌撰

碑銘

太子少保元章簡公神道碑

國朝登用輔臣盡循唐舊幹徳二年太宗皇帝始置參知政事以貳宰職六聖繼承遵守不攺自幹徳訖熈寜百餘年間得人之盛見於國策者七十有六人或以文學進或以武功顯或自右樞而敍陞或由夙望而入用或以臺閣久勤而次遷或以藩州治效而超拜卿材國器相望於廟堂從而正宰衡執邦柄者常什七八焉若乃耆徳宿名體備數器政事爲良吏表儒學爲羣彥先出入藩朝旣勞且舊有如故太子少保致仕贈太子少師魏郡元章簡公者幾希矣公諱絳字厚之杭州錢塘人其先本危氏案崔琳姓苑危姬姓也後封於新世久寖微秦漢以來𨿽有仕者未甚顯大其一支著臨川郡之南城縣世力農以財雄鄕裏唐季江淮防盜充斥公之曽祖諱仔倡與其兄全諷鳩合鄕人卽所居立壁壘逺近依以爲援中和五年破黃巢之黨栁彥章於象牙潭天子以全諷爲撫州刺史仔倡信州刺史吳王楊渥克定江西撫州降吳徙江都信州奔錢塘遂易元氏生公祖諱徳昭武肅王稱制用以爲相官至右僕射兼侍中晉國公晉公九子其八廕補王官幼子諱守文入朝中咸平進士第官終大理寺丞知白州公之考也公幼孤流寓江湖卓然自立向學不怠九嵗謁荊州太守孫公冕面試三題以神童薦於朝貧不克行十八拔開封進士薦廷試優等以聲病降同學究出仕廹於親養不遑擇祿調楚州淮陰縣主簿嵗惡蟹蝗害稼民戶訴災轉運使按狀以爲無損公親履田畆覈實蠲租上不能奪是嵗楚之四邑獨淮陰民免轉徙之患鄕貢再上擢乙科授江寜府觀察推官明道旱災江淮薦饑官發廩米爲糜淖以哺流民公職其事躬自給視饑病者數萬皆得以濟大尹李康靖公安撫範文正公上其事召見攺祕書省著作佐郎連知吉州永新通州靜海二縣或以治劇選或以干裕薦並書課聞於朝擢江西轉運判官職罷願試繁郡會天臺水溢城郭漂溺千餘家被命知臺州至則出公庫錢卽民故居作廬舍令自占期三嵗償所逋又甓其城牐其門以捍江濤之患自是水不敗城郭代還權三司度司判官屬甘陵兵旱之後道殣相望庾無見儲責在度支公爲之校耗登調盈虛轉它州贏粟給助其乏逾年出爲江西轉運使奏除一道民籍丁錢貧老者蒙利尢多皇祐三年廣源儂蠻防二廣守漕皆坐失律免官朝廷旰食爲擇使者就加公直集賢院充廣東轉運使始逾嶺徑趨賊衝躬相隘險瀕江建水砦數十繕治諸州城樓堞戎器纎悉如法上聞特遷一官歷兩浙河北轉運二司鹽鐵副使擢天章閣待制知福州治平初拜右諫議大夫以給事中知應天府兼南京畱守徙河北都轉運使過都陛對奏陳中外利病英宗皇帝面稱之曰論事者無如待制忠朕弗忘也神宗卽位進尙書工部侍郎以待制換集賢院學士是嵗遷龍圖閣直學士知廣州時南方嵗凶盜熾州郡多故凡五嵗中連徙越荊鄆三州皆兼一路使職未至鄆召入翰林爲學士公早以文學擅而久更吏劇負其夙志𨿽簿書塡委而未嘗輟簡編捨翰墨晚遇知巳之主翺翔禁復得以攄發其蘊故制書詔令純深溫潤切於事理至於一篇一詠往往出人意表秉筆之士以此多稱美之加又抒思精深長於應猝初景靈宮諸殿落成須上梁文詔以屬公薄暮受命黎明奏篇上上深賞激都下競傳誦之明年知開封府滿一嵗罷兼侍讀學士未幾權三司使坐屬官遺火焚省捨落所兼學士無幾何復職領羣牧使熈寜八年冬拜參知政事公自預政每進對上前敷奏詳悉曲盡誠欵諸公論議或同異公無所委隨惟正之助而謹畏愼宻𨿽對子弟未嘗及省中語也上雅稱公文詞髙妙近世少儗足爲朝廷光采𨿽在中書猶欲以辭令諉之每蕃夷書詔必令視艸而後遣越三嵗告老於上曰臣年政七十矣願乞殘骸歸故里前後表請面陳至逾十數上惇諭再三又遣中人持還其章他日謂曰聞卿子耆寧孝謹好學今使之校書崇文以畱卿二期公惶恐固辭不獲旣而謂親友曰上恩如是非孤臣之福自玆吾不知稅駕之所矣元丰二年春太學起虞蕃詔獄扳公嘗以族人伯虎語博士孫諤風祭酒補小學教諭辭逮耆寧名捕甚遽公駭不知所謂入訴於上曰耆寧幼失所恃未嘗跬步去臣左右父子更相爲命二十餘年矣倉卒對獄實虞非意願納臣平生祿職以贖其命使卽訊於家事之是非輕重一切聽報上惻然許之禦史猶脇廹伏辜又詣府第以簿急責公公不復視遽取筆答具獄曰禦史所訊皆是遂以本官出知亳州初獄成或謂公曰伯虎補職且半年耆寧未捕前數日方知以白公是豈有禱也諤又未甞造請安得私語事此一言可以自辧公曰吾大臣也旣以告上矣今若自明是前言不盡也豈有大臣對上言而二三者內省無愧復何辯爲卒無一言及之至陛辭上察無它賜坐慰勞曰亳若非便易陳許可乎公謝曰旣蒙保全不誅又使擇地其敢自便若聖恩不遺得支郡如潁足矣卽命攺知潁州曰一嵗卽召卿仍使服金艾如學士以寵異之明年加資政殿學士知靑州詔許入覲遂畱提舉中太一宮公志欲休老章又十餘上告病者數四一日上臨講邇英特召公面諭曰卿志力未衰尙可備左右勉爲朕畱進讀對曰西夕余景無幾不幸顚僕而去或溘死不得歸骨先隴卽目不瞑矣上深喜其誠至四年以太子少保致仕旣辭上曰卿預政中立不倚比有間言者朕自知之今旣罷去無嫌可營居京師且便耆寧仕宦朕當助卿費公曰臣有吳中敝廬倘可售卽如詔旨特命二子分領鴻慶洞霄二宮俾居家就養行次畿縣又遣中使賜白金千兩戒以早爲還都之行其恩意終始隆厚如此旣至吳脫略世故不問家之有無優防宴樂吟詠情性超然若出風塵之外後三年薨於家寢訃聞輟垂拱朝一日贈太子少師初上覧遺奏謂左右曰此表必元某自爲者卽日馳內侍問諸孤法賻外特賜百金戒其家集平生所爲文章來上凡四十卷藏於祕閣公生大中祥符已酉終元丰甲子以天聖丁夘登仕以元丰辛酉納祿起州縣歷中外華要而至丞弼自著作佐郎十三遷至尙書工部侍郎官制行換正議大夫五易封爵至魏郡公凡九鎭藩郡而兼一路安撫鈐轄者四六經使任而江西河北皆再至入朝典領臺閣諸宮觀更踐省府揔十一職所至皆有治效而閩廣京兆善績尢著至今人猶稱道之以二品致政耆老富貴康寧考終壽七十六在仕五十八年修潔寡過保躬全名善始令終世鮮其比薨之明年某月某日葬於杭州錢塘縣某鄕某里去祖塋幾里所夫人太原王氏封某郡夫人蜀郡王氏封某郡夫人並祔公塋二子長卽耆寧今爲某官次耆弼某官兄弟孝謹善守門法惇睦友愛未嘗相離出入動息如公存焉二女一適尙書司封郎中李平一一早卒五孫延祖似之早卒紹京紹直紹孝並假承奉郎公生始孩稚頴拔不類常兒乳保嘗負之過佛室見所謂觀音像者輙喜笑若素所熟又指黃卷中普門品經欲持取去家中止之則啼號不已聞者嗟異以謂宿習之說不妄也性至孝自幼服勤親側不懈晨夕太夫人嘗寢疾寖亟公憂悸不知所爲黙禱於天願以已代親所苦怳然若神示其象已而遂愈洎太夫人棄養服防毀瘠葬祭不逾禮制昆弟六人及子孫未有官者皆用公廕補入仕又市良田以賙族人之無祿者自少長拊存周至卒無異言其孝友惇篤行義如此公少歷艱苦周知物情儒術吏資蓋得之天賦非勉彊所能及接物極和易與人言洞然見底裏至臨事則嚴毅立斷下不能以毫毛欺紿在江寧攝治府下二邑戢狡吏撫疲民治譽藹然鐘山有民妻訴夫夜醉歸道爲仇人折足至家而死公黙察妻泣不悲遽使歸聼命旣去陰遣吏躡迹見與一浮屠笑語立捕系一訊而得姦狀實浮屠私其妻期是夕會於家旣至夫寢覺而遽起爲所戕卒寘於法橫山王氏子恃富不法常賊殺不辜裏民目爲王豹子莫敢與校一日因事追下獄公數其宿負榜殺之鄰里親戚莫不稱快永新土豪龍聿者嘗誘同裏少年周整飲博以姦勝整千緡凖其上腴田以償直初猶代耕輸谷嵗久遂割占其田整母方知博事訟於縣則母契存焉於州於使者至撾登聞鼔皆不能直公至母又以告公視契一言以辧其僞聿具伏歸整田或問公以何見其僞曰始視契日月在母手印上是必得母他牘尾印以續僞契問之果然一縣驚嘆以爲神明其典州使部不爲赫赫名察見吏民隱慝纎悉不差然意本在寛情旣得則縱捨不窮其細故未嘗以文致人罪有獄集十三卷揔五十五事觀其書可以知公之所存皆得於平易忠恕也公病世俗靡薄朋友道防嘗後巳以從眾故與人交久而益親人皆稱公長者還吳日與鄕閭耆舊相過從遨逰江湖處布衣野老間無辧也內外掃之日初無吉疾無治命嗒焉順化人以爲吉履之報焉公之薨也門人某官某狀公之行以告於太常考功集議諡曰章簡其葬也今資政殿學士龍舒王公銘公之徳納諸陰堂舉是二者可以傳不朽矣而嗣子猶以爲未也曰狀藏於官府銘置於泉塗見者蓋寡禮令有碑揭於神道可以聳來世之觀聼也謂予早與公周旋尢詳行實假文以劖於石言念疇昔音旨如昨追而敍之一二可記公之在翰林也予方在朝廷每訓辭之下及應用手筆碑表詩歌多得覧觀其體制深重章句淸裁傳在人口皆出新意由是知公之文無所不長也又嘗與公持論前言往行講尋源流或推究天人善敗之應互叩其所蓄往往更相推許由是知公之學無所不綜也昔公使南海當宼鈔之餘經畫尢多時予邕州從父守英州禦宼亦與有勞嘗云方宼之去也東廣生聚無不被其毒者非惟獠虜之遺孽抑吏卒乘亂剽掠甚於賊鋒無能摧郤者洎公之來也戢兵保民咸有條畫饑凍者得其衣食流冗者復其居處與夫驅除俘馘之勞殆不侔也由是知公之防民弭患之功逺矣公之得謝也予方謫麾橫海相遇都下畱連眷眷幾不忍別遂媾姻好至誠悃愊不以先後攺觀此又知公篤於舊故𨿽古人之所謂久要不忘者何以過此故予嘗懷之未始忘也因孝嗣勤請得以詳其實告於後人亦公之雅志也銘曰

元出於危其原自姬始有新邑世久寖微南城之族力富農貲逮公曽門遂顯於時曽門弟昆殄平孽虜臨川上饒析唐符土上饒入越從事伯府授氏承家實生公祖憲憲公祖遂相錢塘克大厥宗九子騫翔大理逢辰詞科奮揚徳厚位卑再世其彰其彰謂誰宮保是嗣特起江湖拔出羣萃方進孤童不污下吏平津經術再登上第試政州縣惠弱鋤彊上嘉治行寘彼周行中庸萬事勤勞四方有威有惠一時之望入陟公臺神皇所簡曰惟汝賢恨用之晚公亦感慨傾輸誠款懇辭異數懼將不免訟興璧水譖起蚳泉刋章橫逮朝聼驚諠上察非意公終不言去位未久期年復還公屢告老章逾十上召對邇英一一咨訪詔寵其歸道塗賚餉官其二子使歸就養公旣還吳丘園是居朝昏湖嶠左右琴書耆老過從肴尊宴娛安時處順冥然化俱公葬武林反祖舊服墳闕崔嵬江山重復過者下車敬瞻喬木誦歌遺徳淸風肅穆

錢起居神道碑

仁宗皇帝濬哲聰文臨禦嵗久朝廷治定天下晏淸𨿽天徳髙明神機黙運人不可得而度思然迹其可見者虛懷納善樂聞讜言天聖中詔復方正直言之科慶曆初增置諫官禦史之員於是抱忠懷道之賢博古能言之類策慮愊臆傾輸腹心啟沃聖聰日月相繼一言寤意則襃揚奬進聼用無間其逆防拂心詆訐過正則優容曲全甚者黜而復用終不以言廢人故四十二年之間近臣盡規眾職修理朝無闕政理絕名言士有特起遘辰雜遝並進登仕宻位公臺出此途者蓋十七八焉非特奇才異倫間出一時實由天衷樂育奬而成之所致然耳於時有若故起居舍人直集賢院知諫院會稽錢公越自朝行入奉大對受防察問五千餘言推原天人指切時政天子親覧稱嘆移刻考官奏第三書異等超擢臺郎試守藩郡士人傳槀徧於海內咸以謂仲舒之淵源劉蕡之切直劉向之發於至誠郤詵之對揚天問復見於玆時矣先是眞宗皇帝景徳中再辟六科公之先君翰林公襃然首舉慶曆初公之亞弟端明公復中玆選後四年公又繼之一門之美前世未有當時詩人詠歌有賢良方正舉父子弟兄同之句士大夫載述以爲衣冠卓異焉公諱彥逺字子髙系出錢塘吳越武肅王之裔曽祖諱元瓘晉天下兵馬大元帥嗣國王薨諡文穆祖諱倧遜位於其弟以王爵爲東南面都元帥國朝累贈太師尙書令中書令父諱易少舉進士名動京師歷內外制典兩朝書命累贈太尉妣盛氏江東著姓太子太傅文肅公之族屬追封平陽郡太夫人公弱嵗而孤與仲氏僑居輦下執防盡禮奉養太夫人溫凊弗怠刻意家學至於大成初以賞延再命將作監主簿三遷大理寺丞景祐五年登進士乙科簽書忠武軍節度判官公事賈許公任禦史中丞辟爲推直官許公預政繼職者奏畱倚其繩正朝列辭以四推獄官不當越職尋出通判明州在郡摘州卒謀亡竄海外者鞫會稽累年田訟數十人兩郡稱治遂以太常博士應詔遷尙書祠部員外郎知潤州六年秋九月也是冬涉春京畿旱災天子責躬詔訪中外得失公旣以言見擢𨿽在外官而懷不能已復奏防三千言上塞詔意是時江淮嵗歉丹陽復苦蝗孽公募民捕掘蝗子以常平粟計升斗易之焚瘞殆盡復上其事遂著爲令又平粟中價貸下戶計司以爲專命損上責所由備償余直公請歸罪守長金山寺主僧承前宣勅補授郡官待以客禮公至令班諸寺僧首廷見不與交語旣而寺罹火災其徒訟庫錢幹沒持貸籍欲污郡官公立命焚之止坐僧罪奏釐甲乙爲禪林盡革宿吳俗信巫郡官妻病巫俾出錢十萬禱神請命公竟坐巫詐欺境內神祠非祀典者期一月毀撤率諸巫習醫自業錢塘繕江堤轉運使調木石諸州逮潤報以越數州科斂其擾倍常遂止是時籍宣毅卒京步軍司使者畱詔須越軍至同遣其眾籍籍重遷公爲奏就選官部閱給舟載其妻孥以西他州籍兵過城郭騷然至或罷市抵潤則關外巳具糧糗薄暮捨止晨炊徑度城中莫有亂行者治迹表諸道八年秋召還拜右司諫嵗中遷右史帖職公自以逢辰遇知已之主居得言之地夙夜惟念知無不言言無不盡其宻啟顯奏凡八十餘章深動明聼今摭其十數大者足以見經世適變之畫有過人者其言毋數赦曰三嵗郊霈盛夏慮囚祖宗之制不可闕自外非時曲霈不宜屢下啟小人之幸擇牧守曰請分望上中下州爲三等上等政府擇才其次吏部選任又其次依資注擬增俸以表顯覈實以陞降則四方平理可待也愼名器曰文武近臣陛下宜周知其才否稍取其功狀圖列於別殿燕閒省覧凡遇除授案見勞惡而賞誅則朱紫自別矣侍讀待制宜立定員如舎人學士格其勞臣久外當襃進者別制美名以寵之則流品分而中外辧矣議取士曰貢舉法弛士不循操檢宜下詔戒飭俾知所畏有不率者屏棄不齒則佻薄革而亷良進矣議法制曰法令者一民之信也不宜以小害而妨大利數有變更逺惑民聼格式者立事之綱紀也惟稍增損唐舊今律令並行則一朝之典憲備矣宮省出入宜著門籍以謹誰何衛士犯法不覺有刑不可以近臣而輕其罰則姦萌自絕矣議職制曰諫官禦史舊聼風聞言事近稍沮止請舉行天禧詔令所以廣人主之聰明而防壅塞之獘外戚非任邊劇有顯效不當授以軍職所以慰三邊將帥之心大臣年至尙冒寵祿望優加名數聼其致仕所以全君臣終始之分出疆使介循次而遣苟非其人或爲逺方輕鄙望加遴擇無俾失辭取侮勸農之官職事不修請立考課法以墾田戶口增損爲殿最則吏知本而民勤力矣古者外官更代有圭節魚符之信今則新官執勅赴上州郡別無信驗請如舊制復降信勅庶幾四方有所稟承而絕詐妄也監司案察自有常矩近之奉使者多事邊幅專愎不通所至鞭笞人吏信任險巧州縣頗罹其毒望嚴加戒警俾修實效議黜陟曰賞罰之行惟均與信前年宋祁誤進冊告王拱辰等薦舉非其人並坐罷職守郡今拱辰等巳遷用而祁猶滯畱進奏院宴會館閣職事被黜者十數人今呂溱巳陞擢同坐者未復望悉推恩以示均一內王洙嘗以學術侍經幄望亟召還舊職其論朝政闕失曰先帝嚴塗金之令所以戒滛侈而惇質素也今近戚服用出入宮禁漸不可制宜謹舊防抵工匠法其獘當自絕也京師無名土木勞民費財望戒內外不急修造及佛祠神廟悉皆禁止須財力稍丰取旨興造方今天下兵籍十倍祖宗時望遣使搜選罷其疲癃擇精銳以實禁旅官司冒占逾制者悉罷之州縣白直有虛名廣占者宜著定限數溢者悉放還南畝商胡決河累嵗不塞議者欲簡力就功此尢非便謂宜重責水官等預計確實功費政府議定然後起役則一舉而成效見矣河北義勇巳習兵技屬嵗荒徙望詔諸路招諭續食遣歸以窒嘯聚之漸內侍黎用臣黥原恩除環衛官致仕是罪人與周行勞舊均禮宜仍籍示有以懲肅景徳寺病僧言死而漆其屍寘舊院宜依浮屠法焚瘞郊外以釋羣惑凡此並當時刓獘事有甚微而干國體議者或以耳目所熟或以流俗所蔽或以權戚所閡置而不問公直據利害不卹羣誹先事開說爲上指陳或言入卽行或播在臺閣開廣聖聰補益民務者多矣又有事系刑賞下情不得上通國憲抑而不行公以爲利病較然儻言者不爲繩直則抑鬱徼幸終不復辧方朝廷厭西兵旣許議和元昊用事野利大將梗其謀延州靑澗城使種世衡遣間王嵩諜殺之由是和議遂定延帥抑不以聞會世衡卒其子古詣闕直其事時延帥方長樞府登聞院遏不得通古以書述本末抵公公卽爲言朝廷按覆得實贈世衡觀察使錄古上縣簿尉郭承祐籍舊恩至節鉞領殿前親兵旣罷爲宣徽使出知應天府希恩欲畱職內院公三防摘其宿負以爲爵位過重猶深玷國體卽日詔趣承祐行楊懷敏先職皇城不覺衛兵驚撓宮寢出爲沿邊安撫又坐妄言虜事不實罷安撫猶總塘濼入奏遷延幸進旣而擢入內副都知公累章彈擊及請間面陳詔錄章示之令卻還本任猶不行再言小人傲忲難恕朝廷綱紀須振於是責授三陵副使權幸由此知警議者謂以片言移人主之意古人以爲難視公之舉則無間言蓋至誠悃愊聖聰察見如水投石不極不止耳於時中外泰寧上方圖垂世詒燕之防一日內出手札訪近輔公卽日上對復數千言箴時之闕纎悉無隱皇祐元年春廷試進士公爲編排官上禦後廡手書博學二字賜之四月獲麥後苑觀三朝寶字訓鑑圖於內閣特旨召公預坐並賜本如近禁公精於治道每預晝訪占對詳盡時以京師久陰諸路大水上封援洪範傳下人有謀之應願深遏惡源消陰沴長陽徳言甚切至未幾步直張安挾刃埋謻門欲有誣告公因事入對上猶記前章語慰諭嘉納面賜五品服是時安南交趾窺伺邊隙忿爭細故戎瀘蠻嘖言妄有徼索公以爲此必蓄異謀將構外患請預擇守將亟徙東南重兵先事制其漸可以厭服後二年邕管有智髙之變朝廷經制戎瀘幾數十年方帖然其前識逺圖補患消難之效又可見矣天子方諏咨眷屬待以不次時論亦謂納言鳴玉髙議廟堂階術在前步武而至矣嗚呼天不俾壽年止三十七以其年季冬寢病某日終於司農之官舍訃聞上爲嗟惻詔錄其孤移恩於次壻張升卿釋褐許州長社縣主簿非常例也仲氏方尹京劇趣辦襄事以明年正月已酉葬開封汴陽鄕從先公之次隧夫人丁氏故相晉公諱謂之孫某官拱之女累封蘇國夫人某年月日逝於子捨合祔公穴四男子勰翰林學士朝議大夫燮朝奉大夫通判臨江軍龢朝奉郎通判陳州臨以滑州韋城縣主簿卒官三女長壻奉議郎李之邵次卽升卿今爲朝請郎知泰州幼西京軍巡判官沈述孫男十三人杲卿宣徳郎東美瀛州防禦推官朝隱承事郎並前進士魯望端已承務郎壽朋徳輿廷碩賔王伯言君魚邠老汝士學進士業孫女十人壻皆士人曽孫男女今三十一人公之風度器識奧學精藝趣尙超俗文章爾雅凡所著述其科舉應詔之文爲士人傳誦外得遺稿摭爲十五卷名諌垣集故友龍圖學士宋公次道敍之詳矣惟錢氏世自武肅王宅有吳越方五季紛擾羣雄割防擅勝兵僭稱號戕害生聚毒甚塗炭獨吳越一方包貢不絕朝廷防命恩禮如平時元帥避賢遜位有季子之節忠懿王最先入朝防邾儀之襃弭亂戢兵恭順不失陰徳有後今爲信然故二家子孫累葉顯赫近世罕倫翰林君繼三世冞入之榮簡在聖衷光昭前烈而霜露之感嵗時不愆以謂宰木已拱而麗牲未建以某於公平日從防之舊朋好尢篤嘉言美行皆耳目之聞見將圖金石之刻表章門闕之路以文見屬義不得辭感舊思賢托銘敍意其辭曰

錢氏自唐跨有吳越屬時紛披羣雄僭竊惟彼武林世載純節遘我皇運首朝帝闕吳越五君東府逡巡退棲會稽貽慶後人掌武惟子二惠惟孫賢良方正父子弟昆赫赫仁宗孳孳求諫司徒朅來大廷利見制防五千奏篇稱善封章八十沃心無間惟天生徳惟聖知賢荃宰契合藥石功宣時亨運往道卷名全承家有子嗣徳昭前徳有報矣神所勞矣考室構矣門閭髙【去聲】矣春秋時思祝宗孝告巳禭九章將陞四廟言曕喬梓在汳之陽夷山拱其後京水溢其旁諗堪輿之宿兆非豨韋之能祥觀金石刻兮過者必下積善之裔兮徳音不忘

蘇魏公文集卷五十二

欽定四庫全書

蘇魏公文集卷五十三

宋蘇頌撰

碑銘

資政殿學士通議大夫孫公神道碑銘

有宋四朝耆徳之臣資政殿學士通議大夫兼侍讀提舉中太一宮兼集禧觀公事柱國樂安郡開國侯食邑一千六百戶食實封三百戶贈銀靑光祿大夫謚康簡孫公墓在汝州襄城縣永安鄕某里孫氏世爲趙郡人自公之曽祖贈工部侍郎諱澄而上皆居平棘死則葬其邑祖給事中集賢院學士判西京畱守禦史臺贈工部尙書諱衝以官終洛陽因葬襄城父贈銀靑光祿大夫諱旦徙占潁昌府長社縣子孫遂爲許人公以元祐二年正月壬午薨於京師嗣子承事郎愭護防南歸卜其年五月庚申祔於祖塋之次越四年春愭袖公履歷功狀泣訴於某曰愭罪逆未殞已畢祥除而終鮮兄弟獨任宗事行當去逺墳墓重惟先人之大行大節則有今右丞相髙平公所撰徳銘存焉然而石納幽堂人莫得見謹案禮令官終三品立碑墓下今螭具矣敢緣平日之雅請文揭於神道使得終事死無憾矣某辱與公遊且三十年昔官同省後位同列出入趣捨亦多同者紀述遺徳可無言乎公諱永字曼叔生十年而失所怙大父愛育置之子行再奏守將作監主簿慶曆二年服祖重畢自列於朝正其三代而官之詔換試銜六年擢進士第補汝州襄城縣尉所部列薦遷襄州宜城縣令考課攺著作佐郎轉祕書丞太常博士歷知蔡州確山縣公吏事明逹民情隱伏方俗媺惡靡不究其纎悉一有教告則民信而服在襄城修保伍相司之法而宿姦僑寇爲之屏逺在宜城復長渠灌漑之利前後太守爲之表章用水多寡之節刋爲定令至今不攺在確山立兩稅輸納之限不煩督責而編戶相戒應期自集嘉祐二年禦史中丞賈公薦公文中禦史詔且下矣以母錢塘郡太夫人錢氏髙年不當任言責力辭不拜未幾三司奏選爲京東西淮南三路寛卹民力公所至詢民疾苦得其獘在鄕戶吏主持物務及漕運緩急輕重不均致有亡家破產之患因考輯眾論斟酌裁定著爲成法上之朝廷頒行諸路皆以爲便韓康公帥環慶表公管勾機宜文字英宗卽位遷尙書屯田員外郎轉都官府罷於審官格當注逺官亦以母故求任筦庫時大司徒韓忠獻公當國擢公提舉河北糴便糧艸逾年召爲權發遣三司開拆司公事治平三年諸王出閣建府選公爲侍讀神宗初潛好學不倦一日出新錄韓非子屬府僚讎校公進白曰韓非險薄刻覈背六經帝王之旨願勿畱意神宗曰錄此聊以備藏書之數非所好也明年升儲以公爲司封員外郎太子舍人神宗卽位拜工部郎中充天章閣待制主管三班院案條束吏躬操簿籍凡有員闕取選者績效髙下到選先後預銓次之至集注日依名唱授無復爭訟出爲陜西體量安撫使時諸路旱歉使者四出轉粟以哺流殍公會所在倉庾軍食之餘悉以振贍故民賴以全活者爲多值有中旨捕送叛人景詢族屬入西界者不以赦原公言陛下新卽位首布大號惡逆者猶蠲除之緣坐者反不宥非所以考春秋謹始之義而取信於天下也歷河北陜西都轉運使是時以邊用不足解鹽市馬別爲一司外臺不得干預公奏曰鹽馬國之大計使者耑其柄旣無統苟爲非法孰從而制之耶熙寧元年秋遷龍圖閣直學士充秦鳳路經略安撫使知秦州時有布衣上書言邊事稱防擢爲判司書寫秦鳳路經略司機宜文字執政亦以書抵公言其才至府首談恢復熙河之畫公謂之曰邊陲方靜若無故搔動恐變生不測非敢聞命也遂宻防其非便旣而靑唐族兵壓邊境謂漢人將錮我靑紅鹽之利公遣副帥劉昌祚馳往諭以無是事酋豪聼命而去防新建劉構堡失守有勸公曰此帥事也戮其偏禆可以塞責公曰居敵必爭之地孤軍絕援兵法所謂不得而守者也尢人以全已豈將帥所爲乎緣此斥去吾之幸也後竟從坐降授天章閣待制知和州三年四月以提舉詳定熈寧編勅兼知審官東院召還又命爲契丹國信使屬執政建議復肉刑事下編勅所公辭日面奏曰刻人肌膚深害仁政漢文有所不忍陛下乃欲行之何也上曰事固未決需卿北歸乃定後竟不果行尋復學士出爲髙陽關路安撫使兼知瀛州河決貝丘瀛冀諸郡尢被其害民戶賦租前以災傷已嘗倚閣而州縣拘常平法坐視流離科催如故公累章論曰臣言與法盭用事者所不便非出獨斷則一路之民流亡無日矣特詔從其請仍命發廩粟以助救防白溝界河常患北人絕河捕魚巡檢趙用擅引兵北渡焚蕩其族帳故致數侵略境上邊郡爲之震恐上聞至遣中使宻訪虛實公奏南北信好無間隙但緣趙用侵暴生疑正用罪則無事矣執政繼以書問息耗公答敢以一門保無他後北人軍連珠等寨亙四十里謀起舟師邀邊臣會議公立遣使諭以邊吏冒禁巳系獄矣鄰邦何至輕動耶答曰若罪人已治能以糒醪犒師立自歸矣公命霸州遺而遣之用本沿邊安撫司所辟公慮其銜前隙復致生事遂便宜易置皆中機會有防並塞城寨官𨿽非所舉亦聼自辟六年加樞宻直學士權知開封府畿內新行保甲訓練之令緣案教所須多出編戶有訴貧不能辦者它官司皆拒不納至公受而言之稍懲其獘七年春降授龍圖閣直學士提舉中太一宮兼集禧觀公事再以親疾求補外出知潁州又丐閒局以便晨昏攺判北京畱司禦史臺八年冬復舊職遭母防去位元丰元年服除判軍器監有司患皮角不足以給造作奏重隱匿不輸之科亡賴輩因此搜剔告訐至及婦女首飾者公爲之請應私有皮角使人得鬻於官中度者善價售之不堪者仕其貨易自是材用足而告訐者息矣冬十一月拜河東路經略安撫使知太原府公三爲邊帥務以安靜爲治常飭守吏謹約束毋得妄起事要功以速禍敗故二境帖然戎漢未嘗有相侵犯者時謂公寛以得士心信以懷異俗眞治世之良帥也三年秋以判將作監召明堂禮畢特拜太中大夫充端明殿學士病不任朝請得提舉嵩山崇福宮逾年起知陳州蔡渠水溢將冒城郭居民驚擾遷徙避溺者不可遏公躬自臨視先嚴禁盜之令訖水退復故安居如昔𨿽匕筯亦無失者在郡興葺學捨督教官躬課試之程於是禮教行於鄕黨矣京西初行保馬監司趣其期冀速賞格公諭民詔限本寛不必預蓄宻奏監司違法病民之獘有防詰責使如前詔七年移知潁昌府八年覃霈遷通議大夫永裕陵役兵數萬轉運使請雇民舟車運許汝諸州常平粟輸陵下州各數十萬斛公言方佃作時調人牛數萬不能無妨農之害防入而獲免今上初卽位太皇太后臨朝共政詔求直言時政之闕公首陳保馬保甲免役錢三事最敝願一切罷之籍見馬軍復監牧如舊募保伍之材勇者爲兵行前朝差科之政今上皆嘉納之冬十二月詔除工部尙書兼詳定役法今左僕射呂公右僕射範公大資政韓公實並命也一日召對前面諭以雇役大率上戶太優下戶不易所以專委卿等詳定是時故相司馬溫公首議變法命官雜論其所宜未就而溫公薨或有異議欲用輸錢雇役公力陳不可狀及法成多合所議元祐元年三月遷吏部選法擬舊以功過及薦者多寡爲差公曰以薦者差其髙下是教人奔競以干薦也乃定選闕惟無過有薦者不限多寡以到選爲差次人皆便之未幾以痼疾辭位封章連上明年正月進資政殿學士兼侍讀罷選事提舉中太一宮未及拜命以不起聞制贈銀靑光祿大夫公爲人外和內勁出於天資其論議平易施設務循故常不求詭異之迹事或悖於義𨿽逼以山嶽之勢亦不爲屈然亦未嘗矯抗形於言色故入領臺閣出典州郡職事所及知無不言言無不盡其要領前後有論數十事其尢著者初歸自歷陽陛見日上問近執政建靑苗助役之法將以紓民以爲便否對曰法誠善矣然彊民出息輸錢代徭不能無重斂之患若用以資經費非臣所知也初禁倉庾吏受賕滿百金則配爲軍京司府史有犯亦如之謂之倉法有司奉行極於峻宻上常問公曰倉法之行吏尙爲姦乎對曰彊盜罪死犯者猶眾況配乎上曰若爾將縱之乎對曰人但畏法而不能革其心𨿽府吏臣亦不敢必其無犯它日有敗露是臣今日面欺也赴並門日上詢方今時務所切公言軍器監造作倍常外議以爲將有事於徵討夫兵非輕用之物魯眾仲有弗戢自焚之戒漢魏相有兵應者勝之論安危禍福之機不可不愼也上曰兵備不虞若宼戎無警朝廷豈有輕動之理卿言是也公之開陳世務切劘上意多此類也熈寧中言利者欲使都城市行輸錢以免直初下開封詢究便否掾曹議無不便公亦循例書其紙尾後躬訪民間多言不便詔公與今大資政韓公同體問利害無何韓公出守河陽公獨任其責時方行市易抵當法貸民錢以期限輸息下戶有取貸及期不能償而自裁者上頗知之一日遣中使宻問姓名而提舉者懼先罷免月出錢萬緡矣它日公復對言市行之算下逮錐刀之末有變其名號以昧上耳用事者知之劾奏公前書府議無不便今乃異論言不以實意在沮撓新法用是罷府河東以監牧廢地招置弓箭手養官馬習戎事公言應募者皆流移僑寄旣非武斷鄕曲之人又無愛戀閭裏之意不若罷之以養正兵便忻代二州產鹽苦惡不可食轉運使司旣立監臨增虧之格又重盜販透漏之科巡檢兵吏由是得罪者甚多公奏鹽民食也不可禁兵武備也不可闕今以惡鹽累防兵非所以固圉也是數者皆當時所甚患而言事者畏縮不以聞公極陳其本原深悟上聼先帝以公東宮僚舊待遇特厚凡有所陳皆加意復熟𨿽或行或格而察公悃愊無它益以信任初病不任朝親遣上醫調診六命近侍問安否且宣諭云欲與卿議邊事何日可出尙虛樞宻員以待公辭不能興懇請道宮以就頤養又遣樞宻副使孫公臨問所以欲去之意公具言其狀上皆從之前歳疾再作太皇太后命內侍賜禦膳視所苦旣罷天官錫服升班皆如尙書及薨特遣內貴人存拊其孤賻以銀絹各一千又命中使護防歸潁昌府並勑潁昌汝州共辦葬事其恩禮始終近世未有也公自少敏於文詞嘗從諸生肄業西京國子監公私試常在第一尙書公謂之曰洛陽英俊所集爾年少不宜多上人因不復令與諸生員校試自爾每有制作眾皆傳誦學問之餘遊思書畫特妙行艸喜晉唐諸賢帖臨習逼眞當時士大夫得其尺牘藏去以爲珍玩碑志不得公筆子孫以爲不足有集三十卷藏於家初忠獻公之知公也因得其詩稿讀之嘆愛稱譽不巳一日相見慰籍如平生謂之曰公貴人也遂見引用儲僚之議它執政未有知者忠獻公出其文稿示之咸曰眞舍人才也曁公聲稱大顯皆謂忠獻公爲知人公善與人交開懷見心中無町畦間以談謔言婉而中理所與遊者多一時偉人然於是非當否不少徇情以此或有忤時因之齟齬公亦不悔故更利害歷夷險未嘗芥蔕於中心其內行尢篤與諸父之黨友愛情至有無共之人不知屬之親疏也二妺以寡歸養視於家教其子學以任子恩薦大甥李氏子而以張生猶未及公病亟語愭曰遺奏當先之幸上哀憐澤及張族吾目瞑矣後卒如言公娶京兆康氏某人之子封許昌郡君先七年而亡三男伯慥通直郎季悅並先卒仲卽愭也五女一早卒四適人壻將作監主簿朱得象長社縣尉謝愔谷城縣令王士彥宣義郎通判施州燕若材孫男四曰佾曰偓並承奉郎曰倚承務郎曰俶尙幼孫女八人三適人壻曰蘄縣尉張道承奉郎呂仲衍宜芳縣令韓奕賢五幼曽孫二人曰計曰評惟公言行操履見於行事者蓋略得其大要顧鄙言未足以發其蘊微竊伏讀某日贈制曰事上見不欺之誠治民多可紀之績此可以見公之忠誠著於朝廷矣又讀考功諡誥曰內外以愛民利物爲心平生無怨仇不足之人此又可以見公之行義信於士大夫矣若是則不朽之大名大迹皦然自顯不待刋之金石乃見其美實然則墓之有碑其來逺矣姑防次其所見聞者以塞孝嗣之請銘曰

赫赫炎宋明明神宗紹仁遐武繼英烈功朱邸初開皇僚妙選孰主畫諾孫公康簡康簡之進司徒所知擢於逺仕寘彼通閨始信其言再試之吏績著王家明稱國器公自幼齡嶷然大成文傳西學名動畱京初仕州縣不污卑賤苟利於民瘵勦匪倦其在省臺知無不爲及遷禦史力以親辭左右東朝導揚三善書斥刑名經崇訓典幹龍天飛風雲會時光華禁序啟納忠規入輔出藩在逺如邇陳戒佳兵深明治體元丰末命二聖臨朝召彼故老服在大僚考工典選議役修令新書舊章自我而定凡公所言邦本爲先罷租兩市息警三邊人謀近計我圖長利議𨿽屢格事迹遄濟先帝知公悉心匪躬公旣感遇相亦惟終𨿽極九遷不登三事上思遺直寵加賻襚頴川公鄕襄城公藏三世之墓塋闕相望坎堂有銘延道有表岸谷或遷令名不朽

皇城使李公神道碑銘

原武李氏冑出隴西成紀自西漢前將軍廣始著其邑涉魏晉至隋唐代有顯者在晉則昭武王暠以英姿偉度防有梁秦是爲唐室始祖王別子之後有魏尙書僕射衝以文學端亮振名一代其裔孫君威仕隋唐至禮部侍郎是嘗集東晉至陳隋八書爲南北史未竟而子延壽卒其業者其後失官居鄭卒於滎陽縣之野捨子孫遂占籍焉其居原武者曰顒顒生光光生元超並殖產不仕爲鄕裏所敬元超生贈左驍衛大將軍諱興咸平二年冬契丹舉眾內寇以東班殿侍從彰國軍節度康保裔戍髙陽關護一旅之眾與宼苦戰而援兵不至軍敗死之朝廷賻防甚厚錄其一子爲西班殿侍卽公也公諱樞字仲訥始七歳受父官以材敏精辯稱於所部未二十年七遷爲東頭供奉官歷巡轄南雄韶州香藥馬遞鋪監鄭州賈育山采石場仁宗初預修永定陵勤最於儕等自殿直擢涇原儀渭州鎭戎軍巡檢徙三門往來催驅鹽綱趙僖質公罷樞密副使出知河中府舉監本府酒務嵗課溢九千萬方是時元昊以靈夏反陜陲用兵右職之任事者以數百人公籍籍有聲班行中帥府爭欲延致之初從客省使知鄜州張亢辟爲本州兵馬監押特旨兼主管駐泊軍馬公事召試弓馬策略中程補閣門祗陜西四路經略使夏文莊公奏攺都監再任移慶州淮安鎭都監管幹東西谷寨會涇原經略使夏公安期奏復瓦亭寨以援原州徳順鎭戎兩軍請以公爲駐泊兵馬都監從之嘉祐初用刑部尙書李莊公應詔舉提防廣南東路刑獄廣源蠻儂智髙入宼廣帥仲簡倉卒不知所圖卽以事移公公寘其家曲江獨與子昌齡間道赴難在重圍五十六日出奇制變賊卒不能勝事平自內殿崇班閣門祗遷供備庫副使充廣南西路鈐轄故太子少保元公時爲轉運使三奏理公於廣人有大功一官賞薄不足以稱其效於是又遷西京左藏庫副使滿秩超拜供備庫使知儀州以治行優異擢知鎭戎軍就移成都府利州路鈐轄代還例當進秩上書丐移以加贈父一官詔可又用工部尙書知廣州余襄公辟命以文思使充廣東鈐轄就加康州刺史恩數並視三路英宗登極轉左藏庫使歸朝遷皇城使管勾本司神宗覃恩換賀州刺史充本州團練使累表告老請致爲政上察其精力猶彊職事無廢面諭令再任乃謂親友曰予慿籍先人餘烈遭遇四朝繇冗從無尺寸功伐次遷使持節得備宿衛年過七十有蒲城之敝廬可以佚老而天子仁恩弗忍遽棄尙使充位未遂素志𨿽然異時若死牖下從蒲津先人之墟墓亦不失其願也熈寧四年年七十九卒於官所諸孤護防西歸以其年九月三日葬於河中府河東縣陶邑鄕仙觀裏驍衛將軍墳之左次遵治命也公爲人外和裕而內勁挺遇事無劇易處之皆有條理議論平允人不能以非義奪善與人交其遊皆一時俊傑尢尙气節不爲炎涼易操素善種世衡及廢免勞問周防厚於平時世衡謂人曰自吾之黜不攺故舊者李君一人而已自嶺外歸驟苦失明名醫髙手咸曰疾不可爲也時有蜀川道人李士寧者言事頗異一見公曰是類有陰徳者疾自當愈後彊治之果如士寧言夫人韓氏某官之女以某年某月卒葬某所繼夫人譚氏遂州觀察使贈太尉廷美之孫崇儀副使贈左金吾衛大將軍繼倫之女封某縣君子男六人曰棻今爲中散大夫知邠州曰昌齡三班差使曰蕖某官曰某官二未名與昌齡皆先亡女九人一學浮屠爲比丘尼早卒六已從人壻曰某官張毅某官趙寅某官薛昌圖某官鮑朝賔某官聞人通某官髙宣某官劉濟孫三人曰佐某官曰偉曰僅並某官曽孫幾人曰垂用公遺恩今爲某官先是衛將軍歿後六十三年嘉祐六年某月公舉其柩曁母夫人永安縣太君朱氏葬河中得故相王荊公文載於碑公之葬也又得荊公之亞弟平父銘志其墓可爲盡禮而盡孝也而諸子猶曰未也以謂志藏於坎人不得而見之日月旣邁則懿行偉迹久或不傳而吾親所終官在令當立碑若得銘揭於道則其傳不朽矣謂僕與中散君同年進士不爲無素因以事迹見屬僕昔者一拜公前固已髙其行義又聞平父嘗稱衛將軍死於國事公以才謀顯於邊鎭中散君以詞學取科第求解所居官服親防蓋亦一門之美事也因記其書齋爲忠孝文武以表之誠欲敍其始卒以示後來然有雄辭大筆著於前𨿽欲文之亦難爲工矣姑攟摭前言次而詩之所以成孝子之志也銘曰

李著隴西鼻於廣祖系逺族分別占原武原武裔孫曰衛將軍以死勤事不屈契丹公嗣厥武籍西班服勞六紀遂顯厥官爰初奮迹間關小職見稱巨公謂當逺蹠解池督鹽賈山伐石課溢平時人亡苦役旣徙陜陲方起西師計臺帥閫辟書屢移涇有戍卒叛逃外移數出侵掠捕輙竄馳公以名購得而殺之州人徳公久益見思鄜守患城議徙山北命公帥師版築勿亟曽不逾時嶄嶄堅壁四路開府副帥治軍戎事毛宻動必咨詢用其逺謀遂集成勲獄囚殺卒夜出爲變公掩獲焉帥欲章薦堅辭不請恐吏受譴漕臺亡金搜牢甚急公曰不逺當在近習一往卽時羣偸就縶淮安近胡熟羌喜亂陰破其謀邊遂無患瓦亭當衝廢久復建招懷初附悉如舊貫南使五嶺刑淸盜迸賀有大獄株連儕等軺車卽訊重系半挺活死千餘恕吏一眚儂變內侵封康道梗進逼廣城帥軍不整悉以諉公使當凶獷躬先士奮介馬馳騁外斷重圍中如沸鼎縋卒突門得賊要領遂辟南闉人安市井賊梯雲飛我箭火猛攻具盡摧醜徒莫逞將尋海道潛謀越境公曰歸善彼有健令使子昌齡間道往請合謀出奇蕩焚棹艇腥臊夜遁海隅遂靜有來自賊納之不疑稚弱棄道拊如嬰兒由是疲人赴之如歸事已論功昌齡居最公曰吾子此亦何賴軍賞𨿽優子獨不逮公初進官使者屢言功厚賞薄豈足勸旃再命增秩俄亦召還送者隘途涕泣畱連再領西州儀及鎭戎二邦惠化夷漢懷風昔守用間諜撓其中今悉斥去逺近附從昔苦平糶邊儲薦空今逢樂歳囷倉積充總兵益利政成愷悌人圖其像配昔賢帥廣管飛章辟公副貳天子嘉之恩逾常比眾謡交人浮海且至居民駭驚爭出避地公曰變情吾所嘗試此必姦言爾眾毋避倉場夜火獨馳一騎亟往視之火亦隨翳於是廣人伏其彊明知有預備邑居用寧還朝奏功恩畱輦下典領禁城匪躬夙夜封章告老上爲慰籍七十九年猶不得謝公方壯時築室於蒲期以年至歸佚吾廬志卒不就人爲欷歔考終視履又何慊歟峩峩新丘在河之滸大筆摛詞鑱於沈礎烝烝孝嗣事靡不舉謂銘旣藏人孰與覩維彼丰碑揭於大逵載琢斯文飾以螭庶幾遺徳顯揚於時用慰孝嗣終天之思

蘇魏公文集卷五十三

欽定四庫全書

蘇魏公文集卷五十四

宋蘇頌撰

碑銘

二樂陵郡公石公神道碑銘

某嘗爲史官躬覧國籍伏見祖宗列聖進用輔臣其選至遴𨿽軼才偉望或夙遭際會巳知其可用矣然猶舉於眾試之以事功實著見而後命之太祖皇帝以神武定天下左右將相皆文武大勲猶曰宰相須用儒生仁宗皇帝臨禦歳久英豪羣萃後先命相謂學士曰前王求賢於夢卜朕爲取人望蓋聖主任輔相爲天下公不以已私進退愼重如此居其位者有不得人手考簡冊之所載洎士論所傳聞事迹之顯著者於樂陵石公僕射少師父子見之詳矣僕射自太宗皇帝潛邸歷藩僚府佐者十餘年逮天飛已踐左右省時謂不待資級便當入輔初政然卒以湘潭之勞陞近侍參宥府從徵太原乃進上樞少師以功臣子早得名位更眞宗仁宗兩朝文林詞禁老於近班乃預政事故主明佐良克有始卒魏鄭公所云君公顯號臣荷美名其是之謂乎謹案石氏之先胙土於衛邑相國於漢世都督於晉代其後自趙徙溫隋唐以來又徙河洛今爲河南府洛陽人唐客省副使諱質贈太子太師太師生幽州節度判官諱延威贈太傅太傅生處士諱繼逺贈太師太師生僕射諱熈載字凝績少長五代戎馬間獨守先代爲諸生周顯徳二年舉進士宗伯尙書竇公儼稱公所試賦有致君育民之志擢置上科自是聲振京洛間韜光待用不應諸侯辟命建隆初太祖受周禪太宗開侍衛府召公入泰寧軍節度使幕爲掌書記尹正京邑奏爲府推官昭憲太后特召入見卽日拜右拾遺充職再轉左補闕幕府文書畿甸牒訴悉委參畫凡經裁處皆合上意旣而遭太師憂方議墨衰權奪適有飛語聞朝廷遂格出除出爲忠武軍掌書記再徙崇義公識度沈逺不以內外爲間參贊如常僚太宗踐極之月召復衮職上方搜擇天下賢俊黼藻人文之化命公同知太平興國二年貢舉號稱得人故相司空張文定公翰林韓公丕給事徐公休復皆進士甲等也未幾梅山蠻獠寇湖外偏師南討以公權知潭州軍州事督軍戎拊疲瘵逾年湖嶺悉平入爲尙書兵部員外郎充樞宻直學士歳中以本官兼職同簽書樞宻院事學士簽書院事自公始也四年車駕幸河東遷給事中充樞宻副使繼元銜璧卽行在進刑部侍郎充職如故五年制授戶部尙書充樞宻使公以純誠結主更試中外入爲心膂出爲股肱夷險一節上心知其賢欲倚以爲相故位秩屢進自尙書郎才二期升省座而素苦足疾至是稍妨朝謁上親至樞宻院視醫灸久之賜告居家將護一日所苦浸劇乘輿幸其第問勞如平生勅上醫旦夕診治又賜手札有忠孝之事眾所聞之之語又曰火艾久逺得力亦當大災觀詔防懇惻如此屬任之意可知也公益畏盈滿累章乞骸辭情切至上不能奪八年秋特制超拜尙書右僕射聽解樞柄國朝故事不歷平章事未有升端揆者上以素有爰立之屬故以授之寵數𨿽厚而疾不加損九年正月某日竟以不起聞上哭爲之慟卽日往臨其防罷朝葬禮皆加常等詔贈侍中有司諡曰元懿上悲嘆累日顧謂侍臣曰熈載事君之心可謂純正無它適當委用奄忽至此深可惜也近世執政旣罷而卒車駕臨視亦自公始咸平二年八月詔配享太宗廟廷慶曆某年加贈太師中書令兼尙書令追封代國公夫人淸河張氏南陽郡太夫人繼張氏安定郡太夫人皆以子預政推恩也二子長中孚早逝次卽少師也少師諱中立字表臣生十三年而僕射薨居防如禮天子欲速官之一命爲西頭供奉官早服名教不爲綺襦事折節讀書從諸儒遊誦六經百家言作爲詞章如老成人十八獻文闕下換光祿寺丞賜朝散服咸平三年以殿中丞入書館爲直集賢院屬時右文天子修盛徳之事君臣歌雅頌之音播四海內相楊文公一代英才主盟斯文公與中山劉公筠潁川陳公越成紀李公宗諤遊其藩更唱疊和合如一律朝廷每有論譔公與諸公常在其選而公尢勤鉛摘中外書無不請校有疑舛不輕塗抹一經其手四庫以爲善本入尙書省爲員外郎以祠部判三司理欠慿由司以刑部賜銀靑服兵部充鹽鐵判官遷郎中以禮部判南曹移戶部勾院仁宗卽位轉戶部充史館修撰糾察在京刑獄天聖四年以吏部知制誥同知貢舉歷諫議大夫給事中景祐元年入翰林爲學士轉禮部侍郎加承防兼龍圖閣學士於時公踐臺省幾四十年近司要局文武選部無不總領朝廷典章文物無不綜練兩禁雜定見謂議論有餘而未嘗矜已上以爲長者可用四年拜參知政事在位謹文墨循故事不求赫赫名明年罷爲戶部侍郎資政殿學士判尙書都省久之加大學士兼提舉祥源觀慶曆四年告老於朝以太子少傅致仕皇祐元年遷少師其年八月某日薨於私第享年七十八天子廢朝有司歸賻如禮太常諡曰文定夫人張氏先亡後夫人王氏封太原郡夫人七男曰居簡少以文名顯諸公間終太子中允集賢校理曰夷簡大理評事曰昭簡太子右贊善大夫皆早夭曰從簡國子博士服公防甫五月以毀卒三女子長歸孟氏次範氏次沈氏七孫男曰祖仁祖賢祖元祖方祖良祖溫祖衝惟二公父子相繼逢辰得位立朝有勲節祀大烝易大名其踐掦如此若其操行履方士大夫所稱道者又可得而述焉僕射事太宗由府從事至右相更中外筦樞極恭乃職一乃心造辟而言奉制而行是非好惡無所顧避上深詧其忠實委任眷待終始不間時論稱其長者事繼母牛太夫人服勤竭力𨿽躬負沈痼無一日廢定省甚則扶杖而前不見疲曳之容母弟終防欲還本宗公曰在同亡別豈如存之事不聽其去分貲保任與同气等其在官也主平恕通簡居顯要不異小職時事劇易一切倚辦待士盡禮敬出已上者不能屈在下流者不使怨志欲成就人物表甥故參知政事趙公昌言少將二親依公家躬爲教誨授書學文至長立遂以大顯素善梁縣令蕭守勲後貧困公分祿以贍及卒遺四子諉公悉爲婚姻不失時如蕭之存親族之孤寡不能立者聚而衣食之僮之吉凶不能舉者憫而資給之聞公之風者嘆慕而則效故趙公作銘以敍其事曰公忠孝恭義惠全徳具美求之古人無間然觀斯言則公之行實可悉矣其家政門法蓋有繼述者焉少師樂易寛裕出於天資行不爲崖異仕不爲苟合操修施爲惟才分是守自解褐掛冠未嘗去朝廷淡然安所職凡領二十官五學士皆久次平除徊翔禁省幾徧而不處急流平時比牒並肩或子侄行多躐取右職獨無一語咨嘆對上前有所問但援故實沿革復熟講解聽上裁可議者謂眞得儒臣體在政府時有啟奏不顯斥是否或見聽納終不漏一言內制除命多不傳稿其愼宻不近名如此故平生寡過惟在外制日一坐舉官不如狀奪修撰糾察屬員旣不多取名又能協和與眾故未嘗爲人所訾怨蓋古所謂明哲保身者歟善與人交凡遊從無親疏貴賤先後輩相與宴飲笑語諧隱亹亹不窮終無一言忤物嘗以論議小戻楊公退而移書引咎自責不逮及相歡如初乃已家素饒財少時悉聽諸父昆弟掊取一不問有無所羨卽用爲賔客飲食費晚年產入比其初才二十之一亦不增殖惟待俸賜以爲養退居遘疾醫藥殆不給仁宗知之特賜銀三百兩及薨第捨無存者防事待賻而後具世稱其淸尙書宋景文公評之曰如公才能門閥使之少事聲利蘄黨助嗇先貲徇務近時則亟顯而易富今捨是不爲非蹈道者莫能辧其得失𨿽然初若偃蹇難進卒以長者大用是何耶聖主知人明而進賢之道廣也嗚呼二公之進退所存見於事業者又若君子之澤必在其後歿世五十年而顯者蓋寡其有待耶元祐中予爲吏部尙書嘗言於上僕射太宗功臣少師仁宗執政其後嗣獨一孫祖溫陞朝籍名臣之世宜蒙襃顯祖溫自爾稍見任用今爲朝請大夫利州路轉運判官樂陵之裔其庶幾乎石氏自唐占數河南世墓皆在洛陽縣宣武原二公繼封樂陵郡亦不去洛薨皆歸葬焉僕射食實封一千七百戶爲侯爵其葬也以太平興國九年四月十三日少師食三千七百戶爲公爵其葬以皇祐元年十二月某日二冢並祔太師塋之次穴子孫從葬者又數世矣闕垣之松檟森然如林蕩矣朝請君旣承祖重每念孤立寡兄弟懼弗克勝後事惟是修飾墳墓表章遺烈可以塞嗣人之職謂予嘗有言詳知本末礱石禭道求文以終其事其請甚勤至於數四故不得辭銘曰

宋有良臣世席臺宰文學彬彬吉士藹藹運屬勲華相惟元愷君臣一徳旦暮千載西樞東府謀謨亮采武律文經光天之縡懿行淸規爲時模楷四朝百年遺風未攺猗歟樂陵之宗徳音如在藝祖天飛羣龍翼隨朱邸元僚風雲並馳漸階記室試劇王畿神功求舊協贊惟幾南抗州節殄獠平夷北從戎路俘元走奚奮庸宅揆同儀鼎司𨿽稽拜衮卒配烝彛於戲元懿之勲一何巍巍章聖治定仁皇繼聖樂善好賢詢咨舊姓英俊並逰義理相應鳯掖鑾坡代言書命徊翔二紀不絿不競終以夙望參毗大政難進易退委逺時柄歸老都門考終順正是爲文定之行後終有慶盛矣二公孰亢厥宗象賢是繼克紹余風田園將蕪門闌益充鞏洛天中三世丘封維祖維父墳闕相通維孫維子堂構斯崇載銘隧路丕昭世功嗚呼樂陵之塋垂裕無窮

祕書丞贈太師劉君神道碑

惟劉氏世爲望族蓋二漢享國歳久分王子弟幾徧天下千餘年間小宗別子枝離析或顯或晦散在四方而河間之冑自章帝之子開始胙王土傳國久逺遂居河間之樂成王之十世孫通仕後魏封樂成侯樂成今樂壽是也樂壽之族其別有四一徙尉氏一居饒陽一在平昌一畱故土不去其後尉氏有仁軌以功名顯饒陽有君良以孝友聞平昌有蕡以文學髙第名重當時惟樂壽之子孫最多至以劉名鄕其仕者或入朝爲郎官或入諸侯幕府無甚逹者侯之裔孫曰繢避地遷安陵以財雄鄕邑而不仕宦安陵今曰將陵永靜軍之東光縣累世葬其地曰五徳鄕遂爲東光人繢之四世孫曰崇少長謹厚輕財好施予鄕裏稱善人有子曰盛克繼父業盛之子曰溫潛徳鄕閭號稱處士處士之子曰格力儒自奮治左氏春秋兼通公羊谷梁二傳景徳初契丹入宼瀛關郡督士民城守以功補三班奉職試書判入等攺吏銓選終滄州觀察推官生三子長曰允恭治毛詩次卽府君也諱居正字安行季曰居業並承家學舉進士府君中天聖二年丙科歷大名府館陶棣州陽信二主簿陽信圭田之入素厚然無見土大姓有占名輸租以庇裏役者府君案實履畝取租無土者皆除其空簿使歸役籍郡官初哂其迂且疑其獨異它日訟起旁縣扳援證逮連坐者千餘人始悔不用其言遷漢州軍事推官用薦者攺祕書省著作佐郎知靑州博興縣兼兵馬監押剸劇析煩治爲一道最邑之富民李氏子以常與進士鄕貢使气任俠陰結貴要以張聲勢至使郡大吏移書縣官蘄善遇之府君得書立捕於庭下防其前後不法事李叩頭汗伏聽命請自新遂戒告而釋之或諗曰得情不治無乃惠姦乎對曰知過能伏釋之所以勸善於是或者又嘆其恕而有教就移道州江華縣楚俗喜訟𨿽健令決之盡理猶恥不勝則又赴訴於州於使者前後相望浸不革府君則悉索新舊案牘剖析開譬使之曉然兩造皆懾栗而止監司知其能多以它郡疑獄屬之若衡陽譚氏訟家產事累劾不能竟府君一訊情得不復異詞自是逺近信聽獄訟爲之衰息至嘉祐中有令曰黃照亦以防信得人其裏民爲之謡曰我民無忘前劉后黃至今東南人猶能誦之凡世之言吏治者蒞事明察或喜於得情而以不失有罪爲能持心平恕或狃於不忍而以省刑縱出爲允是皆中有所徇者不中情實遂成偏黨之蔽若乃明恕兩得切近人情察見姦伏而捨其旣往不自以爲明治有威愛歿且二紀而人猶懷其徳此其實迹明效見於事爲者非夫至誠不疑內恕及物其能致是乎府君壽四十有四官祕書丞自江華千里鞫獄衡陽遘疾考終於官舍時康定元年八月初十日也夫人陳氏都官郎中希古之女先府君一年而逝生二子伯摯嘉祐四年進士甲科歷監察禦史禦史中丞尙書左右丞中書門下侍郎尙書右僕射今爲觀文殿學士知鄆州兼京東北路安撫使仲周六幼不育女子四三適人壻曰梧州司理參軍梁諮某郡尹之才某郡唐灌一幼亡孫男四曰跂雄州軍事推官前知鄭州管城縣曰蹈奉議郎早亡曰迹越州會稽縣主簿前監國子監書庫曰路右承務郎孫女三壻曰右承務郎蔡蕃韓誠右承務郎趙仁約曽孫男七曰長吉長庚長守長歷長言長廣長書而長吉長書皆右承務郎曽孫女未嫁此其家世源流之逺非積徳之報孰能盛大如此乎府君好學敏文詞平生所著甚多以早亡弗克編緝放失之外今有論議詩賦雜文總若干篇嗣子類次爲二十卷藏於家少好書籍初模範二王后兼采唐人用筆法有得其行艸帖者至今猶藏去以比李西臺建中其篤學多藝𨿽出於天資然亦家法所漸有自來矣府君早失怙恃昆弟惇睦敬上撫下家庭雍雍世故饒財其弟年少好逰數欲析產府君弗忍亦不能奪辭所分又不得因受臨津田數百畝陰畀族人佃之終不取也及官陽信買渤海田占於郡籍而躬未嘗一到其歳租亦以贍族人以墳墓所在爵裏惟稱東光府君性莊重寡言望之若有標置而卽之甚溫訓子極嚴或勉以一子盍少縱之耶答曰政以一子故不可不爾耳其亡也子才十齡夫人之季弟孝若從行在旁伯氏得訃自蔣陵走五千里抵衡陽與孝若擁孤輿櫬歸菆東光佛寺其孤煢然服衰寓外舍鄕人共哀之伯氏曰吾弟孝友不欺鬼神所鑑豈止是而巳也士大夫知者亦曰斯人世著徳義其興未艾也熈寧四年丞相爲禦史謁告於朝自東光奉府君之柩自將陵遷大王父母王父母以八月庚申同葬於鄆州須城縣盧泉鄕太谷山之陽將陵故塋封植久矣比歳數有河患乃謀攺卜三世同壙用甲庚壬穴山陽重岡水出辛兌地合寶典語堪輿者咸曰劉氏其不亡矣初丞相自禦史至中丞五經霈恩累贈府君自尙書屯田員外郎至通議大夫夫人自福昌縣太君至潁川郡太君由執政洎元祐四年明堂恩兩贈處士君太子少保妣倪氏北海郡祁國太夫人推官太子少傅太傅妣李氏隴西郡崇國太夫人府君太子少師太師夫人潁川郡康國太夫人又以宰相初拜贈處士司空妣衛國推官司徒妣定國府君太尉夫人慶國七年以殿學士郊恩贈推官太傅妣韓國府君太師夫人燕國三世墟墓以一品封域崇臺築闕如今丞相殿本邦歳時展省以牢醴奉祀又得造浮屠於塋側勅號將陵寺曰崇先承慶須城寺曰昭善崇報每歳興龍誕節得度淨人如例追崇顯赫極人臣之榮非獨稽古之力抑孝誠所感神之聽之信不虛矣府君歿世三十年而葬有故太常少卿任公粹爲之狀故參知政事元章簡公爲志葬之二十有三年又有今龍圖閣待制趙公君錫狀其逸事以告史氏於時丞相鎭天平之二年將勒銘神道假文於嘗僚某某與丞相逰從有素望府君爲前達𨿽未嘗接迹固亦講聞其徳義矣然於閥閱蓋有不知今考三公志狀與所聞皆合故得詳述其本末以慰孝嗣追逺之志而系之以銘曰

公侯之興有來自逺源流深長支實蕃衍武穆文昭不興者鮮盛徳有後𨿽微必顯奕奕劉宗肇於沛丰河間樂成漢魏再封世逾十八爰逮司空系冑蟬聯慶鐘在公公以學仕文科丙第資適逢時儒雅飾吏婉娩通閨徊翔中祕徳厚位卑光流後裔有行有言鄕黨稱賢不取中貲無占虛田明見隱匿仁寛宿愆人謂陰徳其後信然英英冢嗣國之碩輔據鼎廟堂擁麾帥路故國新邦便蕃寵數維孫曁曽稟承厥緒大谷之陽有封若堂坎庚壬申三世之藏葬以士禮朱芾銀章祭則三公衮衣黼裳遺風餘烈有銘在穴耽耽梵宮峩峩石闕拱木成林丰碑象碣於昭徳音綿祀無絕

隴幹姚將軍神道碑銘

皇城使雅州刺史姚君兕與其弟西上閣門使英州刺史麟旣葬其先府君三十有五年矣會天子熈寧十年冬十一月親郊肆赦推恩在廷得以追賁先世如故事於是列上府君前此所贈官加贈某衛大將軍制書始下伯仲相語曰著令三品得立碑墓左我先人以忠義死於國事關隴莫不稱其大節𨿽壯年凶閼不克終其功名而吾兄弟幸得承緒餘班朝列防國厚恩漏及泉壤者數四矣然而丘墓未表神道不嚴非所以旌功烈而崇孝思乃狀其閥閱丐銘史氏時予適與英州同使臨潢每接緒談必及先世因得詳其本末遂揭辭於螭石云將軍諱寶字某家世五原人父諱某少以武健稱其挽彊中逺蓋有絕於人者故鄕裏皆以硬弓目之羌戎與相遇輙惴栗不敢校景徳元年曹武穆公瑋守鎭戎知其可任召與語曰若知六盤山西良田萬頃久陷虜疆若能以力開拓歸中原則世爲邊圉將不亦善乎於是發私財募五原子弟千餘人大城隴幹遂辟其西境四十里築壘其傍土人謂之姚氏堡曹公嘉之爲四寨民兵巡檢漸完使南牧隆消河有勞聞於朝廷未推賞而卒關隴之人咸謂功顯名晦必將有後繁衍之澤其在將軍將軍好學知書長於騎射以翹勇繼父任前後降黨畱生羌破煙景云等畨部功力居最守將連章薦其材武仁宗皇帝召對便殿擢左侍禁隴幹都巡檢時元昊負固西師連年不解將軍獨乘一障志期自效康定元年春賊欲由東沿州乘夜寇邊掠近山居民將軍得其要領陰募死士至期伏隘路縱賊入境居民悉遷避他境賊無所得旣歸伏發皷噪迎擊斬馘首眾其獲生口悉畱不殺亦不自言功由是邊人嘆服而謂有陰徳前後大小三十餘戰皆爲先登體被數十創而勇气不詟親友或勉之云數以孤軍當賊鋒萬一失利餌敵何益異時遇寇冝稍居後殿以奇謀破虜足以邀美利不失爲良將也將軍以謂凡被堅執銳者望敵聞聲便當奮擊何暇自營顧慮而以軀命爲計乎苟不負國家𨿽死寇讎吾得其所矣定川之戰涇原副帥葛公懷敏與虜較者十餘日官軍不利將軍同陷於賊朝廷惻傷優制贈某衛將軍厚卹其家官諸子弟者幾人是役也𨿽軍帥失律偏師不返而殺略戎馬破蕩區落蓋亦相當自是元昊勢益窘矣未幾遂有納降之請則諸將死戰功不爲薄嗚呼古所謂名將帥者或建殊功或立奇節或自致富貴或不脫患禍蓋義之所在不以勝敗爲重輕若將軍起疆陲捍邊圉𨿽不能俘戎首覆虜巢以成其宿志然躬當矢石卒死虜境顧其平日自誓之志是豈苟免以蹈不義者耶古人所謂援枹皷立於軍門使百姓皆加勇焉者其將軍之謂乎其後二子以才略相繼取貴仕七孫皆用戰多補官抑由忠義之訓貽謀來葉卒如隴之人言云耳夫人同郡杜氏實生三子仲曰熈早卒兕麟孟季也累封壽安縣太君以熈寧八年二月終於秦州季子官舍其婦徳家範具於涇原帥龍圖閣直學士王公才叔之志焉將軍以慶曆二年冬十月二十二日歿於陣以明年閏九月某日葬於朝那縣中安堡隴絡川之北峗社夫人後亦合祔其壙銘曰四序殊時五方異土霜秋气勁崆峒人武夏戎不庭王師濯涇有帥有士作我長城在章聖世武穆作帥殪遷拊明威肅遐裔帥之爪牙姚出良家開斥土境革戎爲華仁宗伐叛平陽血戰將軍從之卒同死難我𨿽棄軍虜亦遁奔帝念邊戍復許稱藩人道所貴曰生與義義苟有在死復何愧攘狄惟雄盡節惟忠世亦有人繼成顯庸矯矯嗣子能濟其美並收戰多偕取榮仕天子親郊推恩在朝再頒防典賁彼泉蒿朝那故里涇水之涘丘墳在焉過者必止隴人有言姚爲壯門功名才武父子弟昆定川之殿眾懷忿怨視彼讎方終期蕩殄請碑道旁以警諸羌忠義所激人思奮揚

蘇魏公文集卷五十四

欽定四庫全書

蘇魏公文集卷五十五

宋蘇頌撰

墓表

職方郎中沈君墓表

君諱衡字公持越州蕭山人也其先世皆不仕至君之皇考始往依其外兄吏部郎王絲以學而君又力志自奮遂中景祐元年進士甲科知臺州臨海明州之鄞杭州之錢塘三縣事通判泉州坐法降監衢州淸酒務以嵗課有羨得便近官復通判濰淄婺三州代還主管北作坊充提舉司勾當公事自校書郎十遷至尙書職方郎中衣五品服爲開封府判官差提防成都府路刑獄未行攺判刑部又攺三司鹽鐵勾院或權發遣由登聞檢院出知潤州陛對賜三品服到郡以疾得請提舉杭州洞霄宮以熈寧七年六月二十一日終於蘓州之居第享年六十八爲人嚴整守法尢精吏事始爲臨海時年尙少縣境瀕海多聚盜攘羣不逞之徒時或殺傷良民奪其資貨君悉爲究訪且知主名區處募少壯千餘人一旦與度海以計禽之窮治得其實抵法者百餘輩人自以不寃郡上其事時相才之進官躐一等錢塘縣倚州郭生齒繁夥而版圖不治賦役常苦不均舊令憚於攺作君至爲之升降戶等皆得其實人以爲利泉有二商人負擔出而一人獨過期不返其家意爲先歸者所殺得敝裘與荷擔之人適相類者卽訴於縣其人不能自直遂誣服誠殺之云棄其屍於溪側官使人視之則腐敗不可識矣𨿽縣吏亦以謂眞殺人者乃送之州君省案摘其情曰豈夜半殺人而能負重走百里且至城下乎且其人存亡未可知因掲於道以訪後行者數日果有人言甞見之於它郡卽召而歸之囚遂得釋一郡皆嘆伏濰州有里人欲污其兄者其兄以告它日遇諸塗而毆之至於斃州將當其抵死君固爭不得遂請於朝果杖而釋之在婺日值二浙大水都水範師道奏君提舉蘇湖常秀水利事因言蒲瀝浦可治以泄橫流都水是之方欲行其說防議論不同而止入朝典領尙方工作事器物皆犀利連中賞格遂自提舉司陞佐省府所至吏憚其詳察不敢舞以事號稱辦職焉初君罷官錢塘至京師待次審官當得泉倅而吏受賕匿其籍君懷不平乃訴其事禦史鞫實寘吏於法而君卒得泉州轉運使心惡其以爭得官欲捃以事嵗中起大獄案治纎毫不貸然皆無實狀乃坐以官兵送舉子爲私犯遂謫去凡十餘年不徙官防龎丞相爲淄靑安撫還言君淄州治狀始得除過其後數奉詔推劾大獄能得人情隠伏未甞有所縱捨以市恩朝議以干健許之其撫宗族厚好賙人之急淄守卒賻防其家甚厚州人有遇毒將死親爲刺臂和藥活之甞推已財以與同產嫁外女之孤嫠者及其亡也家無餘藏曽祖鄴祖仁厚父僑以君登朝爲大理評事致仕後贈尙書刑部侍郎娶建陽章氏封某縣君子四人筠常州無錫縣主簿箋蘓州昆山縣主簿籜太廟齋郎筈尙幼女五人太子中捨劉復祕書丞唐殻海中胊山縣尉範汝楫蔡州司戶參軍龔程杭州節度掌書記程寛皆其壻也君出白屋無當世資借結髮從士子遊以文學起家祿仕四十年官五品歷臺省刺藩部追賁其先君有子第進士女皆從士人亦儒者之榮遇也又能勤刻自仕始終一致不爲炎涼易操人或譏其深峭少恩而君自信深篤豈所謂彊立不懼者歟諸孤以元丰元年某月某甲子葬君於蘇州之吳縣某鄕某原前期與其壻劉復狀君之行事履歷將求志於墓石於是次子箋以甞爲予從子壻自其家來杭請於予顧多事未暇次述及予還京師而君已矣箋又繼至其請不已故爲之書其說以表於墓云

墓碣

朝議大夫致仕石君墓碣銘

朝議大夫致仕新昌石君諱牧之字聖咨慶曆二年進士予同年生也姿韻沈雅志操髙逺幼無它好惟讀書是嗜未冠從鄕舉借借屋間宿儒父兄行皆器重推先之二十七登科試祕書省校書郎知縣以便親就下補杭州新城尉移臺州天臺令自初任已有能名於時故相王荊公知鄞縣樞直陳公襄令仙右號江東三賢宰滿嵗用薦格攺著作佐郎九遷至朝議比嵗課者三遇皇祐明堂嘉祐治平元丰登極霈恩者四見保甲括牧地有勞減年者再凡知江寧鹽城雍丘三縣通判溫湖舒建四州而江寧溫湖以別薦服喪避親不赴建安以親疾請侍養不待滿罷去入朝爲越王宮太學教授監在京麯院其鹽城雍丘越邸用近臣別薦最後朝選知溫州所至治迹見紀初余杭發十縣官部丁夫治浙江隄岸未幾秋潮漱齧隄壞獨新城所治無患太守方公偕嘉之爲言於朝增廣天臺縣學擇鄕先生居師授之任以延俊造縣事間則親爲講說逺近向慕負笈而至者若王景山余京方援伍原輩同時出黌下後皆爲聞人陳公甞爲文以紀其事先是邑有母告子不稟教令者訊之無大故乃呼之前諭以子事父母之道丁寧訓敕使急歸奉養後二十年行李過其境上母子泣拜馬首曰無狀子自防教戒感懼惕厲遂爲善良聞者以爲近古循吏之政鹽城海寇驚橈鄕聚州使督廹追捕符移狎至初不爲動徐料村社義戶得勇悍敢前者千餘命軍校部勒教以兵仗寇聞防伏鳥散熈寧初頒常平發斂曁役人免募法州縣急於期防因致煩擾詔遣侯叔獻察訪至雍丘詢之父老咸曰編戶但知變法而不知變法之擾叔獻以聞朝廷方議褒擢後使者以爲推行未盡而止然猶被保甲牧地之賞始涖永嘉病火政素怠颶風至則焮焰綿亙姦人利救焚攘敓吏恬不怪寖以成因舉行火保之令預爲約束使知有犯聮坐一日火作親率部伍視畚挶綆缶之不悉力者收之餘悉競前俄頃而撲滅自是其遂革又患州境近鹽鹽禁益密黥相望而犯者不少衰止嵗課虧損責及郡官於是爲設方略急監臨而寛捕吏限以煮海之數每停竈啟閉牢盆出納須監官與捕吏親臨銖兩不入私門賈販旣無所得不數月刑省而課羨州郭有通衢名五馬閡塞不通人行久矣問吏屬則曰俗傳辟之利舉子而不利長人乃詆曰有是乎立命撤屋開路自爾衢衢不絕後累有登科者溫人至今徳之久之治辦益無事間或防賔僚追文酒之樂繼以酬唱篇詠不日盈編軸好事者集成二十卷目曰永嘉唱和云罷郡時年才六十六遂有歸休之志上封告老以本官致仕聖咨早厲士節出處進退不蘄苟得晚年通性命之理視死生窮達爲一致故淡於榮利精力方彊遽知止足還鄕裏卽祖居爲宴坐之地是時昆弟罷郡退居數人相與遊息山水間友於羣從超然自適如是三年而絕州縣省謁十年而廢宴防撒筆硯十三年年七十九矣盡屏去服玩靑編黃卷亦不復問覽居常黙坐世累都遣一日盥沐更衣就寢無一語防然而逝𨿽脫屣蟬蛻無易於此時元祐八年冬十一月十三日也有遺書一編疏五十餘事處理家政至於廞斂之具喪葬之節賔客之禮子孫之戒纎悉無遺者門人葉經敍其始末爲往生錄嗚呼達生悟理神識不昧泰豫若是豈力學行已自我得之者耶其性質純茂孝友忠實𨿽勉勵惇修之有素抑所稟賦之本厚耶故嘉言美行爲人稱道者多矣少時甞贄所爲歌詩於範文正公公謂其孤鴈晚望二篇有古人風後以時政十事上韓魏公如錢幣鹽法之類皆見施行在天臺日太守元章簡公待以僚友甞曰如君文雅縣令淹才煩碎之務委之佐尉可也趙淸獻公歸老過溫其子防方爲倅貳公每戒之曰善事石君曽宣獻公杜正獻公甞以在朝不及薦用爲恨觀當時名公賢卿許與之言則人材可知也其著於筆札則有易論解經訓傳雜文歌詩總七千卷藏於家見其書則學術可知也室壽昌縣君王氏尙書屯田貟外郎賁之女子男子五常州晉陵尉景雩早卒進士景需明州奉化尉景零天臺令景雯鄕貢進士景震女子七蘇州長洲尉葉庭實澤州陵川令王慶叟南劍州將樂縣令江汝言進士張禠馬景文李景常虞芝皆其壻也諸子世學景需就養不仕景雯踐父官諸壻業官鄕舉有聞孫二十五人曽孫七人景雱等奉治命以紹聖元年十二月某日葬於縣之九巖山某原冡塋封域悉如遺書平日經畫之防景雯自越千里之潤袖書與祠部君所述行錄見抵且扳先君同牓之契丐文以表墓隧時予方有家故未遑屬槁中嵗再至請益慤每念平昔與聖咨遊甚久又甞論天下士族知新昌之世且嘉孝嗣往復之懃思盡述終之志可無紀乎案石氏系出靑社唐季初祖某避地徙越因家新昌曽祖延俸仕錢氏爲某官祖渥隠晦不仕父待用贈金紫光祿大夫祖孫居越數世百餘年遘聖代右文得以詩書教子弟天聖中世父待舉始擢進士第官至祕書丞自是登科者常不絕慶曆牓同時昆弟三人在選中而居顯仕者相踵枝葉繁衍從進士者又倍於向時嗚呼盛矣故悉書之又系以碣銘云

學充乎中行著乎外其有云爲名稱必大在巳所安存亡進退及物之利中和惠愛仕而知止終逺辱殆沒不怛化遊神定泰嗚呼聖咨考履無悔善生安死令名如在

墓志

太子少傅致仕贈太子太保孫公墓志銘

尙書禮部侍郎參知政事孫公諱抃以嘉祐七年三月上封求解畿近拜觀文殿學士兼翰林侍讀學士同羣牧制置使後二年二月以疾謝不能朝乞上還所居官拜太子少傅致仕以其年十一月戊辰薨於春明坊居第薨後十九月乃克葬於開封縣新裏鄕之劉柴原實治平三年七月癸酉也公之薨也天子以先帝執政臣賻防甚厚爲罷垂拱朝一日特遣中使存問其家事又贈黃金百兩制贈太子太保陞其二子官一等一異姓親爲齋郎有司案禮令集尙書官諡曰文懿其葬也諸孤議請銘於公甞所親善者謂無若某厚某於是考察其言行功狀鑱於石而納諸壙云公字夢得眉州眉山人初名貫字道卿生五年而學爲詩往往有警句傳於人甞贄文謁成都尹淩策將以童子薦之顧其幼且孤而止後累舉進士更今諱天聖八年拔甲科擢大理評事通判絳州代還試學士院以太常丞直集賢院判尙書祠部遷開封府推官徙判三司開拆司又試中書以右正言知制誥慶曆二年召入翰林爲學士三遷其官至吏部郎中又帖其職爲兼侍讀學士充史館修撰皇祐五年五月拜右諫議大夫權禦史中丞在職二年上書曰臣無狀在臺閣無所補益願得一州以自試朝廷重違其誠而不忍使之去外乃授以學士承防兼侍讀修撰如舊又再遷其官禮部侍郎嘉祐五年四月程太保戡解樞密上念大臣數以言罷益艱其選用乃不以常次擢公爲樞密副使不盡八月遂參預大政焉其別使自陞近職歷判登聞檢院國子監太常寺兼禮儀昭文館尙書刑部吏部流內銓都省知審官院通進銀臺司兼門下封駁權知慶曆六年貢舉糺察在京刑獄提舉諸司庫務醴泉觀公事磨勘諸路提防刑獄轉運使課績出疆爲契丹國信使其爲中丞以憲臺綱紀百司又有言責故事不兼他職得請解審官自是以爲著令踐二府同修樞密院中書時政記提舉三館祕閣書籍同譯經潤文公自登朝迄謝事揚歷顯劇通三十年惟兩服親喪解職五載自是不去朝廷特爲仁宗所器待甞從容賜對語人君大體公對曰人君繼天保民惟兢愼勤儉任賢納諫故能享恭已之名而延卜年之慶他日又問求賢致治之道公曰方今天下所謂賢者陛下用之殆徧誠願責其逺致毋以一事不效去之則人人得盡其才而助成治道矣方是時上委政二府而宿望大臣在外者久不進用公意以此感悟上上欣然開納後聞公議事平恕稱之曰老成人所爲固不同在兩禁十五年壹意文翰語未甞及朝政曁爲中丞訪天下事有不得於心則抗章論列指切時病一無所避然其言遜而事顯不以激訐爲直欲人主信而易行以此多見聽用內侍王守忠特恩遙領武寧軍節度制下諫官禦史固爭不能得公最後上疏曰太宗時王繼恩有軍功不過授宣政使今守忠信宿舊然無繼恩功而節度使將帥極任非特宣政之比若輕授之是棄祖宗法也上卽日爲追寢守忠命溫成後之喪大建陵廟公言本朝宗廟事皆集三省議乃定請以付外如故事不報又合諸禦史求對面陳非便至再拜以請上亦爲攺容遜謝之其後罷立忌日去廟樂園陵使得更爲監防葬事繄公所啟也在二府𨿽不久而建言亦多甞謂承平世邊臣有勞不可以官賞恐徼功者生事於夷狄三司使宜用惇厚有經術之人使寛天下財利苟以趣辦應猝爲任職則掊克之患滋長矣諸公深以其言爲然素喜薦士善論人物其薦禦史得今河東經略唐公介髙陽安撫吳公中復皆一時之傑也公再領太常某時爲博士數得接公論禮事每議下則使僚屬各陳其所見聞已然後爲之裁定以此知公之所存也公爲人外簡易而內嚴謹性至憂畏不妄舉動旣貴益甚人或譏其太過亦不爲少懈至遇事有所陳則挺然若不可奪者然而一出悃款靡有緣飾故言似激而人主不以爲忤性似介而士論不以爲矯蓋其守也固則勢不能撓其發也誠則物莫之忌詩所謂淑人君子其徳不回者公得之矣初陳恭公當國公甞用翰林舊事屢見於中書已觸其怒後恭公復相公適執憲又疏其彊毅自任及妾張詔獄事廢置由已專權取必非大臣所宜爲者恭公由是罷政事及薨請諡有司博士初諡榮靈公執不可曰陳公方重不倚亦有過人者如此名則已甚矣易曰恭可也論難久不決至請於朝廷又覆於尙書卒用公言爲定於是士大夫稱公平允無適莫者多矣自少好學通古今趣尙體要不以辧說爲博洽每侍邇英閣進讀羣書至前代君臣亂亡禍敗之際昔所諱避不講者未甞不反覆開陳欲人主洞見本末曰書傳所以記此者正使後世以爲戒故不敢略也文章質厚簡重自成一體蓋似其爲人有集三十卷目曰某集公年六十九而請還政親舊有勉以年未至者公曰彊力而仕不能則止玆可勉乎於是得請休養其家燕閒自適卒以是年疾不起前勉公者乃嘆其知命深而信道果也夫人王氏累封某郡夫人夫人同郡大姓也三姉皆歸裏豪生子者又相嫁娶頗以寒士疎公公旣貴而三家者有來求昏亦不拒之又爲之保任其子若孫仕者數人子四人玨國子博士佑甫大理評事早卒喆林並太常寺太祝女四人適戎州僰道尉蒲獻卿太子中捨彭敏行都官貟外郎勾諶太常寺太祝宋奉國孫七人仕者二人孫氏自吳將武后世居富春其族盛於江東且千年未甞去吳籍至公之七世祖朴乃徙長安仕唐武宣世掌西川杜悰書記其子長孺亦攝彭山令卒官唐季多故子孫因家於眉山以聚書治產教子弟親田疇爲事而眉人號其家曰書樓孫氏然不仕巳四世至公始脫甽畆推生產與諸兄而讀其家書以舉進士及貴贈其曽祖諱熠爲太子太保祖諱琲爲太子太傅父諱著明爲太子太師三世之配皆追封國太夫人可謂盛於西南矣而諸孤遵奉遺誡卜葬開封不復西還其後又當著於開封乎惟公以儒生起逺方遭時得君自致公輔行已內信造次必於儒者接人恭而盡誠居官靡有過事艱於進而勇於退卒全功名考終牖下爵位若是器業若是行義若是皆宜銘銘之故吏職也銘曰

古之儒者學然後仕語黙弛張動必由義其行有常不學不至至之惟難在公無愧公爲邇臣修潔謹純內備顧問進退循循公執風憲其言謇謇莊色於朝匪躬之憚公貳臺司天子之知寵至益戒力極而辭孰謂不爲朝有正議孰謂進取進輒辭位爰始發蹤曁於考終視其所履無逾厥中匪積之厚爰徳之充銘以昭之詔乎無窮

龍圖閣直學士知成都府李公墓志銘

予志學之嵗侍先歧公官洪井因接江西諸彥頗能道江表士大夫之世曰唐季之亂四方豪傑與京都士族往往避地江湖李氏能招攜安輯之故當時人物之盛不減唐日而文風施及其後裔今名顯於朝廷者多矣甞欲訪求其人而載述其事後與南康李公遊詢其世系則與前說相合公之裔蓋出唐郇公禕之十一代孫濤遭天祐宗室之禍與其父間闗南竄流寓湘潭馬商以爲衡陽令時濤之從兄郁爲梁閤門使上言濤父子羈族湖外可哀詔商遣還京師仕後唐相漢祖歷晉周入皇朝終官兵部尙書封莒國公號爲名臣莒公之還也間道獨行一子不能從遂畱江南其裔孫曰宗誨因占數於南康之建昌縣生知借父產棲遁不求仕進鄕裏號處士處士生溧水縣尉諱東以子貴贈金紫光祿大夫光祿生公諱常字公擇力學自喜多聞彊識爲文章敏捷初若不經思慮及成屬寓深雅識者知其逺器也擢皇祐元年進士甲科歷蘄江二州推官權宣州觀察推官監漣水軍轉般倉年少處小官而方重自持不妄笑語上下敬憚之發運使楊佐欲薦攺官公推先其友人劉琦楊公嘆曰不見此風久矣乃並薦之琦後亦爲禦史名稱當世秩滿攺大理寺丞韓康公任三司使辟爲檢法官徙編校史館書籍英宗卽位命輔臣舉館職曽魯公以公名應詔召試學士院貼祕閣校理俄兼史館檢討王荊公輔政大議攺更法令與公素厚引爲制置三司條例司檢詳官兼看詳中書條例並辭不拜權判尙書考功由太常博士換右正言同主管國子監公事時始作新法諫官禦史論列其非是皆斥不用公力疏詆之以爲始建三司條例司𨿽致天下之議而善士猶或與之至於均輸靑苖之法取息斂怨傅防經義天下固已大駭而善士不復與矣荊公遣其所親厚往諭意不聽章十數上其言靑苖尢切至詔使分析不從家居請罪者累月於是落校理通判滑州嵗余復職知鄂州徙湖州又徙齊州齊素多盜公至痛懲艾之論報無虛日而不少止他日得黠盜刺爲郡兵使直事鈴下稍任使之因詢其姦狀對曰此由富家爲之囊橐官吏迹捕及門禽一人以獻則免矣公乃令得藏盜之家皆發屋破柱盡拔其根株自是姦不容匿境內遂淸始公在江夏吳興政尙寛簡日與賔客縱酒嘯詠吏民安樂之郡以大治及爲濟南頗峻文深詆郡亦大治由是人知其通疎適變所值無不可也是時河決靈平泛溢山東諸郡公捍禦得其要領一郡獨免患部使者以聞特詔奬諭徙淮南西路提防刑獄歷尙書祠部度支貟外郎寄祿格行換朝散郎元丰六年召還試太常少卿公以言去國十餘載至是始歸士論莫不喜其復用旣而以職事陛對占奏閒雅上爲攺容及去猶目送久之遂賜三品服未幾遷尙書禮部侍郎自少常轉儀曹時以爲美擢後亦少繼者今上卽位進吏部試戶部尙書詔百官轉對公上七事曰崇防恥存鄕舉別守宰廢貪贓愼疑獄擇儒師修役法觀其目與當時所宜則公之志可見矣又案役法差免二科折衷爲書上之大意以爲法無新陳便民者良法也論無彼此可久者確論也今使民俱出貲則貧者難辦俱出力則富者難堪盍各從其願則庶幾可久也元祐赦恩蠲市易逋租不滿二百緡者除之公常請息過其數亦宜勿收而復舒鄂諸州錢冶與泉密市舶之法其後朝廷多行之逮今人以爲便自朝奉大夫五遷至中大夫拜禦史中丞兼侍讀加龍圖閣直學士初河決小吳議者請開淤河分殺水怒自孫村口截河爲堤導還故處詔公往視之還奏非便事久未決章至六七上執前奏不攺又遣吏部侍郎範公百祿給事中趙公君錫覆案如公議罷其役然河之患亦竟未息也其論取士請分詩賦經義爲兩科以盡學者所長其論省官請別自致因人兩塗以觀其才實凡所言事多舉大體務在廣諫諍抑僥幸戒激訐皆本之忠厚篤於世教甞謂已之所見有得必入告於上纎悉不隠若其隨時所趣以排擊取合則不能也其自信如此故忠言密啟世莫得而傳焉罷職爲兵部尙書辭不拜出知鄧州數月徙成都府行次陜郊暴疾卒於閿鄕縣傳捨實元祐五年二月二日也訃聞朝廷士大夫無不駭痛以爲善人云亡國之不幸也公幼有至性事親謹飭服喪居鄕逺近稱其行義仲兄布早卒事嫂張敬而嚴視其子如已出自奉淸約俸賜皆賙其族捐館之日家無贏貲上賻特厚妣某氏追號某郡太君初娶長沙狄氏襄陽主簿遵度之女早卒追封某郡君遵度以文章顯名寶元慶曆閒當時名公皆推重之再娶新安魏氏光祿卿琰之女卒贈遂寧郡君又娶遂寧之弟封安康郡君子男四攄終揚州江都尉邍承事郎逡超並承務郎三女壻曰揚州江都主簿孫端亳州司戶參軍丘楫封丘主簿黃叔敖公風度凝逺與人交有恩意其所厚善者翰林學士蘇公軾子瞻屢黜齟齬而以詩酬答更相稱譽甞坐此贖金而益親不悔少與髙郵孫覺莘老齊名俱爲司空呂正獻公所知期以國器二人官伐趣捨大略多同數月之間相繼而逝人甚異之平生所爲文章諸子集爲若干捲藏於家少時讀書於廬山之五老峯下白石僧捨後𨿽出仕宦而所抄書九千卷畱山中如故號其處曰李氏山房甞曰生死必歸此其終也諸孤自閿鄕扶柩歸南康時公之伯兄莘爲江南轉運使遂以其年十月丙午葬公建昌縣千秋原卒如其志其葬也諸孤來請銘予與公遊三十年早同官寺又連姻屬論議無間然故知其所存尢悉大抵推誠接物進退有本末不爲孑孑驚俗之行其所言於時有合有不合或以見詆而士論終以長者目之謂其逺大叵量然官不出六尙書壽止六十四其所蘊積不得盡行於世嗚呼命也夫銘曰

翼軫之精衡廬之靈鐘秀於人爲時之英彼美公擇得其粹淸气直而和識逺而明濯纓江湖發藻仙瀛天子命之拾遺帝庭人訏我矯政失吾爭旣出復召道直言行奕奕奉常巍巍貳卿帝用耆舊擢司典刑坐籌省計執憲臺丞變通盡利獻替輸誠金華進讀疇咨老成兩川遐守千騎䢐徵半途覯閔遂輟修程於嗟國器臨摯而傾三紀立朝便蕃寵榮五峯舊隠未始忘情生存華屋歿有佳城克終厥志表以斯銘

蘓魏公文集卷五十五

欽定四庫全書

蘓魏公文集卷五十六

宋蘓頌撰

墓志

太常博士張君墓志銘

太常博士張君諱大有字損之先世占數華陰自其曽祖諱圖避五代之亂於湖湘因家潭州遂爲長沙人祖某三世仕宦皆不過縣令州佐至君以天聖五年進士乙科一命爲隨州節度推官翰林胥公偃薦監壽春茶場由明州推官攺著作佐郎知河南府澠池縣再遷太常博士河東都轉運使施公昌言奏辟簽書晉州判官公事徙知忠州過都貽書抵宰相陳恭公以爲大臣當如古人推轂天下士徒以絕謝賔客取公名非是以此時而有司適言君在河東入糴不如法坐削一官監廬州酒未幾防恩還故秩最後簽書應天府判官公事是時予同在幕中接尊爼論古今從容談笑間以唱酬歌呼縱放纎介無所隠故尢相親厚甞愛其爲人疎爽豪健有志於功名文章議論足以自表一時所至上官賴其能委之以事輒爲平處其中無所私撓明州廣徳湖灌漑之利由古然矣先時患民侵冒壖地太守李夷庚築大堤以限之嵗久堤壞而冒耕者眾請奪滋益繁轉運使移君往案視得故迹而復之於是人均其利而訴牒自息其在澠池建學校以延諸生又治縣廨得二古鑊寫之以補其邑之刀矛機械於是戎器爲之一新已而郭邈山盜起嘯聚陜洛間騷掠近邑獨不入澠境知有備故也畱守範公雍喜其所爲召見與語畱數月不遣時久不邑之父老詣府訴災因請還君旣歸而作民益歡然有龍騎卒自邊戍還過縣以事逗畱不去民不知所爲頗相驚擾君密畫計白府請捕治之卒伏辜而一道帖然君𨿽爲小官每於朝廷政令大體意有所得慨然忘其躬之卑逺而敢言也故諸公貴人多所尉薦幕府交辟焉初河東行鐵錢君再疏極陳利害大略以官罏有數而私寫無藝恐終爲民患自以言輕不足動朝廷又爲歌詩四百言上之覬托民謠可以開悟於上其後果以不便罷甞奏書仁宗請擇宗室之賢者建爲皇嗣以系天下之望禦史中丞王安簡公得其槁而奇之欲以爲裏行而君卒矣時皇祐四年八月某甲子也君旣登朝贈其父國子博士娶同郡馮氏號仁和縣君繼卞氏永安縣君一男子曰耼舉進士甞試於春官三女子適考功郎中鄭民憲進士周郁曹知微君卒後二十六年耼以長興宰陳之才狀屬於予曰先人之仕於時官不過博士而壽止五十四曽不得少究其才志今將以某年某月某日舉君夫人之喪合葬於某山且念知先人之深無如公者幸一言以銘之遂爲之銘曰

少而學兮將有爲壯而仕兮逢所知才信美兮生孔時命不究兮進則違厲風力兮排云霓賈其良兮售不疑抗直論兮通天墀忽焉逝兮吁可悲

職方貟外郎知泰州蔡君墓志銘

錢塘蔡君子難以慶曆六年擢進士第起家爲應天府谷熟縣尉再調房州司法參軍監亳州酒稅移宿州蘄縣令攺泰州觀察推官以銓課轉大理寺丞監建州都茶場再遷殿中丞太常博士監在京雜買務知開封府襄邑縣召充編修樞密院例策歷尙書貟外郎以職方知泰州服父喪去位旣外除矣以熈寧六年四月甲子寢疾終於家卜明年十一月丁酉遂葬富陽縣之仙山鄕瑞相原君年五十二諱某子難其字也少從安定先生胡翼之學經術尢長於春秋同門生丹陽姚辟甞以三傳異議數十事探索其有無終日應答亹亹不窮辟曰安定之學盡於此矣及從仕則專意文法簿書之務纎悉靡密辧論上官前一無避憚至於不可屈而後已初在谷熟予適爲南京從事每見其邑文移精詳有理致屢持以白府府中滯訟疑獄數以委之於朋僚中特親厚予甞察其所趣捨操守甚悉且曰士之所以貴於學者蓋在適於時而有用也然古之人不患無時而患無知已者蓋欲其道有所信而不愧苟得耳予以是知其有志於事業而不爲陸陸者也是時故相杜祁公退居雎陽君以文章謁之一見嗟賞待以異禮畱守觀文王安簡公甞謂君曰祁公時所欽屬數道吾子之美子其勉之君旣遇知已益自愼重由是當位者多稱薦之自酒官至編修凡七命皆從辟舉非由有司選擬也今參知政事王公北都畱守文潞公太師張丞相故相梁侍中翰林沈文通樞直何公南皆所薦者而襄邑實用予言領命梁公張公又以秦庭甞僚連薦儒館之職朝廷再籍其名矣樞密府爵賞威刑之出動循故事國朝百年已行案艸所謂例者以萬數或一事數例或徒具文而無定論異時引用去取往往先出吏手故前後繼擇才能士付之編輯有年數矣君至則區別類例日料十數事質於諸公著其可行者爲令其重復無用者一切刪置甫四年而就緒凡得四百餘帙其別有開寶兵目曁驛馬令又被防兼檢閱英宗一朝樞府故事送編修實錄院書成再奏禦詔賜金幣仍攺五品服章以寵前勞特陞秩一等畱俾再任防禦史言省冗官者編修其一也而君前此以便親請外官已得海陵矣因謂同寮曰此局必不應廢未幾二府置屬官並兼編修條例如其言治平四年秋夏國主秉常遣使朝貢京師官稱不與常年類旣錫宴則欲敍官就席君時爲押伴毅然責以屬國陪臣之禮當偃蹇若是耶其使戄息遂坐上丞相聞之皆曰善治郡政尙嚴整事無劇易一出於已每慮重囚則燕居審訊盡悃愊求其所以生之或諗曰彼罪當辟欲生之其可得乎旣不能生之徒引日月何益也君曰獄情至隠難見一成不可復今使之辭窮且知無枉則死者與吾兩無憾矣民有坐教令毆人而過誤致死者情得覆讞於朝刑寺疑非實然再移旁郡又移別路皆不能易初劾一辭卒從末減議者乃知其下無寃民也於時農田使者督察郡縣求民疾苦而興置之君預條其利害可行不可行者待其至使之財擇上不違新書期防下無擾民趣辦之獘人便其政至舉州邀憲臺願再畱君三年以終其賜監司第課爲淮南諸郡最君旣明於世務而慷慨敢言爲編修時樞府諸公甞詢以兵要輒隨問啟畫深見聽納故畱在職最久當時臺閣文雅之士亦多與之遊接而喜聽其論議若毗陵錢君倚臨川裴如晦陳畱孫聖塗並稱其才適時用然方一施之州郡其效已見使之年且久則其風力必復有過人者耶父諱某以君登朝洎郊霈恩三遷太子中允賜緋衣魚袋其卒也集賢校理劉君贛甫爲之銘矣始中允君在吳稱善士能殖生產教子弟至君而棄其家事篤志於學問家之餘貲常推以賑親戚之不能婚葬者平居不妄出入與過從者亦寡或問其故答曰省事逺怨於已足矣所爲文章論議尢多自集爲四十卷藏於家其配曰仁和縣君同郡孫氏女也生男子二長曰彥輔舉進士次曰彥弼齒始稚矣女子二一適永康縣尉丘沆一幼未從人去年春予罷東陽守過錢塘見君之病止謂予曰某起白屋遭時得科第仕宦幾三十年以朝郎典近州不爲不遇也今日之疾革矣念今相知莫如公厚如不朽之事敢以爲托予色然顧其笑談如平生無他苦但勉以自力而去後二月果有訃至乃知其神宇素定不怛生死豈力學信道之有素者歟後又得其孤洎壻之狀請銘以成逝者之志義不得謝因爲之銘銘曰

君生錢塘气溫質良佩服儒雅周旋吏方君葬富陽仙山故鄕神藏旣固澤施彌長名在士林惠畱海旁載辭遺後刻此陰堂

工部侍郎致仕掌公墓志銘

許之郾城有儒學之老曰尙書工部侍郎致仕掌公諱禹錫字唐卿起布衣取進士第補吏州郡以外臺保任試四才俱優攺大理寺丞故觀文殿學士丁文簡公薦爲侍禦史故相杜正獻公薦試學士院帖館閣職凡仕四十六年年七十五由太子賔客遷貳卿謝事還裏中居二年而卒自結綬訖掛冠公私未甞有小過失以壽終鄕閭君子以爲行完而福茂宜有銘矣惟掌氏先出任姓黃帝之後魯有大夫黨氏者其別祖也黨掌音近故後世以掌稱而著者二族其一居瑯邪曰掌同仕晉爲顯官一居燉煌曰掌據前燕時封遂興侯公瑯邪之裔也世占齊之禹城曽髙以來未有顯者皇考諱宣始以明經起家官至殿中丞贈其父諱庭暉大理評事殿中君旣仕而徙家郾城因著籍其邑及公貴累贈戶部尙書公之始官歷蘄道二州司理參軍攺秩知亳州鹿邑滑州胙城二縣通判安並二州知廬州未行畱爲禦史出提防河東諸州刑獄公事入館閣以兵部貟外郎爲集賢校理以刑部郎中遷直集賢院兼崇文檢討至光祿卿攺直祕閣兩爲三司度支判官徙判都憑由理欠司出省管勾國子監判司農寺同判太常寺兼禮儀事公少自刻厲力學以進取旣爲吏則益持其操檢故所居以干防聞倅並門日故太子太傅李康靖公洎杜正獻公相繼爲守爲之稱譽於朝由此名益顯景祐四年冬並忻地震民墊覆而死者什二三公以朝命案視其處賻死者而賙生者人用安輯其爲禦史論事務大體而略細故方是時元昊反大議入討公疏歷代禦戎周宣薄伐爲得漢武逺討爲失且言爲今之畫宜省騎兵增步卒以固圉於內然後誘諸羌籍其眾以侵擾於外不三二年元昊之頸可坐而羈系矣明年三月有黒風晝晦冥之異公援洪範傳五沴侵陵之說以爲此應西賊蓄鋭必圖內侵望敕守臣先事爲備未幾賊殺金明羌帥李士彬覆其族而去公請急遣使者持璽書存拊其餘眾其援兵不救者望正軍法以固諸羌之心通判延州計用章坐逗撓軍事下獄流嶺南旣而經略判官田京尹洙亦坐參謀失律降通判公合諸禦史共論其事以謂用章之貶所以重者推劾盡文法之過也京等之責所以薄者特防本明恕之恩也幸徙用章內地則仁恩之施溥矣用章卒得放還又論舉邊任官同罪非是曰親民錢谷之吏所以同罪者責其防隅也用兵之法或使貪愚豈皆淸方之士望令舉者但保明其材武則翹勇之人皆出而爲用也其爲提防刑獄奉詔募河東民爲宣毅兵得二萬七千人調鄕民爲義勇得七萬二千人皆教以兵技不數月而軍律用【闕】繄公課責之嚴也慶曆三年冬大河冰合邏者曰虜騎旦夕徑度矣朝廷患之命公防役疏鑿卽時通流邊人賴之觀公之言與其施設豈特不爲者然以刻意儒學不喜外官頗用此畱滯終老文館而中心裕如也讀書無所擇經史之外至於五行星歷占筮地理百家之說世有傳者無不鉆鑿推求略皆通習藏書萬餘卷猶患不足月購嵗閱志不少怠甞謂繙討書傳最爲樂事一有防意如得奇貨人知其如此故求怪僻難知之事以窮其學之深淺公皆推本其自出以示之有未見者累日尋究至忘寢食必得而後已故當時士大夫多以博洽推之雅爲陳恭公器重當國日甞召至中書謂曰上知君有學問故授以祭酒之任它日被防與故翰林王公洙同撰皇祐方域圖志旣成五十卷上之王公奏略曰並是掌某討論辧證非臣敢冒均其能仁宗面加褒語再命繪圖置便坐繼有金紫繒幣之賜是後刪修地裏新書重纂類編補注神農本艸編撰本艸圖經公皆在其選三爲開封府國學發解官所試詩賦論題必擇奇奧人不經意者由是士子望風畏憚至目爲難題掌公然考覈精審得人爲最多故將作監丞楊寘今直集賢院孫覺皆其所取解頭也再爲殿試編排官預賜禦書文儒考校字卽日上詩稱謝優詔奬答其著述藏於家者文集二十卷晉陽刀筆六卷郡國手鑑一卷周易雜解十卷公爲人疎闊與人言率直無緣飾初不知者謂爲矯僞久而乃察其誠心無他也性至兢愼居常惴惴恐若有失在朝二十餘年非疾病慘卹未甞移告當朝趨日則聞鐘聲而起未辧色而立馬闕門之側所蒞官局不以閒劇日必一往𨿽祁寒盛暑大風雨雪率以爲常非公事足不歷權要門嵗時禮慶則先至一謁而罷僕史知指是日往往不戒而集其舉動有常如此奉巳防約衣服飲食一如布素時家無妾媵躬操几案之事人或譏其刻苦公亦不爲攺平生篤好推命之術自撰周易流演遁甲圖一卷以言人生受天窮通一出於命毫髮不可逃甞推已之見生演其說爲一卷曰年庚寅月庚辰日乙酉時壬午當易之歸妹困震所謂初中末三卦者也以世應飛伏納甲五行軌析數推之卦得二十五少分三卦合七十五年餘半祿秩算數休咎盡於是矣夢奠之前出其書以置枕旁遂易簀焉後予取而視之𨿽不盡通其說然所書乃公中年時手筆推考始卒蓋不謬焉嗚呼可謂信道術而能委順者耶公四娶周氏張氏盛氏扈氏而盛氏故太保文肅公之女扈氏故翰林防之孫女逮封內黃郡君先一年而歿生五男世基世京並早亡世康和州防禦推官世程太常寺奉禮郎世衡大理評事七女子五皆從人而亡一適殿中丞文彥璋一適某軍節度推官劉翯孫十四人而五巳仕子孫皆傳家學勤吏事以持守其門戶積善之慶於是乎見矣公於先人天禧中進士同年也而某自皇祐以來辱在館閣接公幾研且十餘年又得與世衡爲姻婭故諸孝嗣以紀述見屬義不得辭比葬之日以斯銘納諸壙中蓋熈寧元年八月某日甲子也其地則汝州鄕何延原先塋之次也其合祔則四夫人之柩也其銘曰士所以學貴乎博通潛心聖賢稽求大中得其本原治心養性探其枝葉保躬完行有如唐卿其志於是浹洽羣言沈酣眾藝旣仕臺閣亦履通班不祈苟進卒老編研人謂之迂曰吾所好人譏其陋曽不攺操今亡矣夫余風可導來者不知斯銘以來

光祿卿葛公墓志銘

葛嬴姓出臯陶後以國爲氏或曰與瑯邪諸葛同族至漢晉有顯者仙翁稚川皆以道徳稱於時時人以爲神仙其後世居丹陽公蓋丹陽之系逺祖自新安徙新定至今爲建徳人祖贈太常丞諱某寛厚樂施悉以先世田宅推諸族人獨營郡之東山甲第以延接士人賔客使諸子從學焉父諱昂由進士起家爲興化軍莆田尉充館閣校勘終尙書祠部貟外郎集賢校理累贈戶部尙書公諱閎字子容少年以名家子挾藝文一上擢天聖五年甲科當時士大夫之知者卽以世職期之景祐中予初涉場屋見公以文編贄先公先公謂某曰此該洽士爾宜從之遊自是相與往還情好莫逆故其出處閥閱得而悉之慶曆二年先公知貢舉與諸同僚奏辟公爲防檢試卷官時故參知政事吳正肅公亦在貢部知公尢深旣而合當塗貴人數公列削稱薦召試有日矣而以防山之累止得升秩初公娶建陽陳氏故太常少卿直昭文館商之女殿中侍禦史洙之妹赴官防山道梧江暴得瘴厲發狂自溺陳宗意其防視不如方死非其所自嶠南奪二從婢歸榜掠以求寃狀卒無彷佛殿中爲之左右寛譬親意終不可解防禦史章頻出爲本道轉運使將案其事而無可驗者因謫公所部賣買小不如法坐是免官其後公卿間皆知出於捃摭爲上章論辧者又數十人幾三十年而大司徒魏國公方當國尢以爲枉遂得湔滌敍緋衣銀魚不閡薦舉法然有薦監司者垂得移防復以前累而議格遂卒不偶焉公始解褐爲大理評事知信州上饒縣親獲彊冦當攺服章以不欲自言而止尋徙知防州旣罷官監在京藥蜜庫出知州蘭溪縣移知化州轉本寺殿中丞太常博士通判常州歷尙書屯田都官職方三曹貟外郎郎中用召試恩堂除知江陰軍始至以鹽冦梗江濵奏增黃淡落流二巡檢以搤賊衝因事召其黨類謂曰捕吏旣密犯則不可解矣若輩有田者可以歸耕遊手者可以易業眾以信服犯者爲稀少及代去有唐興者率江民市黃柑緑橘越境外以謝公使鬻之爲歸糧又口占五字詩以遣之且有佩犢帶牛之勸明年積潦害田自午卸堰至黃田港徹大江四十里大議疏導料民丁充役募裏豪得粟二萬斛以餔給之不日而功集余粟尙數千斛又爲奏畱以資後來河役軍守圭田比他郡特厚公謂土少租重取之無名所得幾七百斛悉輸之官庾或謂太防近名曰吾以免過耳以治最選知潤州西津巡檢卒因襲鹽冦匿商人財其主將構訟羣卒反側不自安公知使謂曰事有失誤能償其財足矣眾意乃定遷太常少卿光祿卿連知漳臺二州漳潮之間素多冦暴公爲嚴警募勇敢士與巡捕吏約期必禽之屬尉有連貴要之戚者而失期防立案以法賊黨望風破散天臺嵗苦水災每洪發則漂蕩民捨𨿽有捍水臺城斗門而緩急不能禦公至則相其地勢曰此髙下不相直耳命工鑿山石增培臺基峻導溝澮民皆便之後郡守吳可幾貽書於公曰臺人二年無水憂前政之惠也觀此可以見治效矣臨海尉舒亶自逐羣盜手刃拒捍者監司以爲專殺欲寘之辟公力爲直之至移鞫他郡亦不能奪其推心平恕又可知也然性介近狷又過謹畏與人接其意本勤然有終日相對或不交一言及遇同好則至誠悃愊談論亹亹通昔不厭故不知者謂其有城府往往待之如仇敵卒用此坐獲謗構轉運使一日得飛語謂臺不治倉猝按部至郡畱半月求其所以不治狀無毫毛私匿才得本岸修籠官船及公帑市外縣海物二事劾奏之大理當杖九十公坐遂以本官致仕公平生喜讀書傳寫對讎無有虛嵗所蓄幾萬卷常以自隨𨿽逺官閩廣﨑嶇山陸間亦未甞置之初罷歸裏中气力尙健而生事素薄或勸其營產旁郡可圖丰厚者曰丘墓在此將安之乎所居惟故屋十數間陳文史於前日以遊目其家之有無一切不問病革猶不捨捲可謂好學也已所爲文章溫粹辧博尢長於詩什舉進士詩賦禦題南風之薫其警句曰气生唐殿爽聲泛舜來初在優等爲覆考誤降抑之猶不失上第後預編入仁宗羣玉集中尙方字扇亦有題此句者甞進治安策二十五篇續策數十篇忠言十卷請塞詔舉不報其精心致思蓋亦勤矣終不以時不見用而廢翰墨此可見其所存也雅好評論時文每得一篇一詠摘其佳句成誦於口兩爲南宮防檢試官凡經賞識者數十公後皆大顯於時其爲郡亦崇尙儒學之士在丹陽尊禮章望之江陰劉洎新定倪天隠或親聽其講解或表薦其履行學者以此翕然稱譽之公享年七十以熈寧四年某月還政以五年三月甲子捐館捨以六年八月甲子葬於郡西建昌山之某原與繼夫人某縣君胡氏同塋夫人同郡人賢明有淸操前五年卒公以失內助躬爲治喪旣得此地卽於其旁自營壽藏比襄事其孤奉遵治命皆如素焉二子長曰平恕常州團練推官監歙州鹽酒稅次曰某尙幼也七女六皆適人一未嫁而卒前進士胡英才河南府戶曹參軍鄭介卿祕書丞提舉江東常平倉何琬淮南節度推官知泰興縣程筠幹徳令鮑只陳畱主簿周彥崇皆其壻也初公母王夫人早亡而集賢君以恩敍封止及繼室盧夫人痛不逮適偶時公尙幼解曰異時子有登朝者則追命自及矣洎爲列卿王盧夫人皆進封郡太君在仕賙其宗族疎近均徧其貧不能葬爲之助舉者凡二十一喪女兄先適蘇州司法參軍馮彭年旣寡並其四子取歸以鞠育之至於成立又移俸錢給甥侄輩比退閒俸益薄矣猶不取其移券考終之日家無羨財其子竭力稱有無以時遷厝由是南人士大夫益嘆其淸而有子以成志也時予方守東陽頗聞此言悲夫公之文雅篤學如此而爲當時公卿大夫稱道又如此同時輩流負藝能者無不升用公獨以小疵齟齬終老不得志豈其命耶抑人力耶予至和中與今王府翊善馮廣淵同造正肅公公言疑似亂政不可不察古之傾家敗國者往往由之葛同年不幸遇此平生無以自明吁可畏哉予甞以爲吳公有謂而言故記之詳也銘曰

公以儒學遭明世又以文詞策榮仕有知已以薦其才有名卿以借其勢合是數者宜遂厥志卒用不偶云誰之致達人所以安命君子所以貴義昭其懿實刋此沈志

殿中丞華君墓志銘

華氏出齊平原唐季之亂一枝徙吳居常州之晉陵者諱勲爲郡著姓不幹仕進槃樂於家生宏以季子太常博士參登朝贈大理評事生昂累贈尙書駕部貟外郎君駕部之長子諱直溫字宣卿稚齒有立不類常童惟秉筆讀書外一無他好甞慕藺相如之爲人故志在功名旣冠拔州進士薦已爲鄕裏稱美天聖末我先君宰無錫君與其從弟直淸同以文章爲贄先君一見大加賞異畱君門下使予從其遊因得接硯席習文史君性至勤刻所閱書傳皆手自抄撮日以三千言爲凖𨿽甚寒暑或課試燕私則繼之以夜未甞廢其程予時羈丱趨進士科舉爲君牽勉蚤暮不得息日至抄誦數書作詞賦歌詩雜文如是者幾二年因得通經術知古今繄率厲切磨之效也康定元年朝廷以西師連嵗不解詔致天下能言之士問所以攻取方略翰林葉公樞副孫公上君所著舉茂才防論其言兵有決勝之畫召試學士院補試祕書省校書郎充寧州軍事推官以駕部君年髙不赴旣而遷保平軍節度推官鄭文肅公範文正公陳文惠公再舉君賢良試祕閣報罷復調廣濟軍判官徙池州軍事推官滿嵗考課用今定州韓丞相洎部使者五薦章當遷秩以親疾不俟引對而歸遂求還政攺太子洗馬致仕君平昔志尙超邁學蘊旣厚思欲有所攄發甞謂儒者事業以致君澤民爲先務非乘時借勢不可行已之志故始時銳於進取三仕幕府𨿽不適其所懷然連佐貴近名臣亦欲因之有所施設故不屑小官亦不爲權要而移其守以是諸公多稱其有風力前後薦者三十餘人而卒不得遷初國子監薦直講而講官方限年五十以君少不如格嘉祐中朝廷選該洽之士編校館閣書籍時韓忠獻公執政欲用公以君休老而罷是可以謂之命耶今上卽位泛恩遷殿中丞賜五品服元丰元年八月十六日以疾卒於家享年七十三始君求致政時年且四十九自謂士非無時而知我者不爲不多然動輒齟齬欲彊不可故勇於退休旣還家杜門不復接世務以文酒自樂間命子弟講說義理欣然如有所得交親相過從則酣飲笑歌極歡醉而後止如是者餘二十年如一日也去年予自錢塘還京師道毗陵過君畱連道舊故悉出諸子爲拜意勤勤且言少年相從時慷慨論時事一何壯耶豈意離闊四紀而才一交臂人生出處不可期如此今僕優遊鄕閭而無所求一見故人足以慰平生矣今又以七言詩見懷予方屬和未達而君逝矣嗚呼可悲也君娶同郡李氏早卒追封南宮縣君又娶丹陽周氏司勲貟外郎陵之女生三子逢遘皆舉進士遇尙幼三女並歸進士君所著文章三十編凡三千餘首風格渾厚論議純正引據深切大抵宗範韓栁而歌詩尢多手錄舊抄今存者猶百餘秩其用意專篤又可知也逢遘卜以其年十二月庚申葬君晉陵縣萬安西鄕油澆墽之南原先期以書屬予曰知先人之深且久莫如公者不朽之托敢以請予感今懷昔不覺愴動遂爲之銘銘曰

古之君子學以爲已或出或處視其所履得時而行不能則止在義不虧視彼猶此宣卿克勤篤好斯文旁通浹洽論著淵純壯志超銳陵厲霓云進而齟齬退亦逡巡年甫知命遂還官政安頥裏閭沈酣觴詠其生旣全其終乃令刻銘陰堂以鴻後慶

蘓魏公文集卷五十六

欽定四庫全書

蘓魏公文集卷五十七

宋蘓頌撰

墓志

壽州霍丘縣主簿宋君墓志銘

宋氏世占開封蓋得姓授氏之邑也皇朝贈太子左淸道率府副率譓始居襄邑鄕裏稱長者生內殿崇班良起家爲三班官出掌筦庫治軍旅並有善狀生衢州西安縣令宏少治儒術學易於䢐徠石守道授春秋於泰山孫明復名重上庠擢進士丙科調亳州衛眞縣主簿上官薦其材宜治劇領邑以卒事迹具太學博士曽君所敍銘志予甞觀其所學自經史百家黃老言至於星歷五行占課象數兵家權謀之書皆貫穿浹洽無所不通其書存者多手鈔蠅頭細字幾數十萬言又甞以其生之年月日時推考星緯參驗休咎自謂壽不得長故造適任運不蘄苟進無幾何以使牒考試它州在道遘水禍以歿士大夫聞者莫不嘆其志於道而安於命也生壽州霍丘縣主簿拯拯字道濟幼嵗以父死職事推恩補郊社齋郎孝友惇願善守家法予以女弟妻之畱於家且久知其彊敏人也一從進士不中選益自奮勵早夜誦習書傳課試文賦期於大成有志無命才滿一官年止二十八以治平二年遘疾卒於京師僦捨生三子曰育曰充曰髙髙亦早卒育充力學遊場屋不墜門業然自霍丘之亡子弟繼以淪謝二孤羈寓京口因而著籍宋氏不絕如綫育每追念先世多艱率府而下五世槁菆京畿久不得歸大墓已爲世適當任其責而單力不能反葬鄕裏常抱終窮之痛因謀於親知曰墳墓近所居則嵗時展省不廢旣而卜遷其兆亦從於是裹糧西上干舟有司載其髙曽大父母曁父叔季弟凡十三喪以歸買地於京峴北原元丰壬戌六月辛酉旣襄事矣而相冢者曰山髙逺地水與風逆神靈弗居育復詢求他師徧求陵阪得今崇徳裏焦石山之東南原地合葬範嵗在乙丑月維丙子其日庚申厥利大舉乃啟諸柩厝於新阡率府君位西向大穴崇班霍丘爲二昭西安爲穆二從祖祖父三季父一幼弟別爲二塋附於東南隅同日掩六壙事無不及者師言山當巽隅外如拱抱水出庚辛合流江海法曰亡者安而存者利宋氏宜有後矣嗚呼育以孤童自立力貧舉事往返江淮數千里負其親喪再嵗卜遷卒得吉宅永錫爾類師言其信乎銘曰

維家遘屯維子艱勤念所親乎生不逮養死不克懷巨創乎五世之喪自汴之陽歸朱方乎始塋京峴山峻水斷居匪善乎通吳之東若堂之封卜之從乎考易之繇有子無咎福厥後乎

龍圖閣待制知揚州楊公墓志銘

華陽楊氏自漢太尉震四世顯赫子孫散在河洛至唐而益盛其居鄭州之滎澤者曰尙書左僕射於陵最貴僕射之六世孫曰江州錄事參軍絳遭廣明喪亂因家江表其子曰津事南唐以言不合去之南越劉鋹用爲尙書水部貟外郎生太子中捨守慶入皇朝爲坊州司馬贈尙書右丞生翰林侍讀學士諱偕以文武亮直被遇仁宗爲時名臣其亡也天子思之特贈尙書兵部侍郎侍讀生大理寺丞贈中散大夫諱忱與其弟大理評事慥俱以經術文章名振一時中散生公公諱景略字康功四嵗用祖防守將作監主簿十四上書皇帝言天下事又謁執政論所以言者丞相富文忠公尢奇愛之初監咸平縣酒務已有能稱治平二年擢進士第知壽州安丰縣年少領劇邑處之沛然民有賦租不以時入者獨按其大姓與裏胥它戶不督而自集裏豪有倚富冒法者以事召至庭下窮竟無罪得器服擬上方事立寘於法一邑爲之惴栗縣當水沖嵗甞病涉爲之創巨橋往來者遂無患因目其橋爲楊公橋安丰代還監京東竹木兼三司主管權度支判官公事徙開封府推官就遷判官方朝廷患獄瘉之公以謂防視不謹吏當繩之以法診治有瘳毉當勸之以賞詔用其言著爲令接送遼使使者回澶淵例先馳二介以報其國時耶律用政欲遣三介公執不可甚力卒用常例出提防兩浙刑獄始至常州訊囚有縣學生具酒食設同捨而邑令之子預防州鞫以贓罪證逮者百人公以法無飲食坐贓事卽日盡釋之杭州司理邵權驗囚小不如法已州罰矣轉運使又劾奏以爲不職詔公覆案公具本末獨保証之權卒得免自是它州之寃獄滯訟得平反亟決者多矣公居官勤勩不爲苟簡法或未便卽建明於朝甞言太學有嵗月之限逺方寒士或以貧或以親不能趨期者請州置學官如太學法以便科舉又言募官管押諸州綱運給以道費本欲紓牙校破產之患而守倅有應募者沿法自利爲國羞辱莫甚於此請下按察官不許押綱令又謂浙江网罟太密禽魚不得生息請山澤謹其時禁死者不葬寄骸廬野久則暴露可傷謹喪葬限以嵗月其恕心卹隠多此類也閩寇廖恩剽掠境上公出兵數百重立購賞上以爲專命奪一官仍故職滿嵗移河北東路過都畱爲提防開封府界諸縣鎭公事再領府判官管勾使院公事提舉三司帳句磨勘司在府圻宣力居最坐遷局過限及遣官捕蝗再奪一官未逾月以塞河勞復故制曰河溢原武隄塞輒平防安居民繄爾能力除書之言若此其治效可知也元丰六年右司闕貟宰相薦者數人神宗曰楊某可稱其任卽拜尙書右司郎中上言尙書郎官有非才望者令長官舉行不放上或門止故事未幾遷起居郎使髙麗爲國王祭奠使上諭以此行多欲去者卿在所選也對曰欲與不欲非爲利卽憚險耳臣知稟命而已公偉儀觀善辭令至其國舉措辭受言語輕重皆有節適歸則能道其土風人物禮儀繁略纎悉不遺深稱上防就賜金紫之服擢試中書舍人占謝日上曰卿文辭溫潤雅宜典誥近制舍人預押六曹公詳練典故每有大議多引前代以爲據故執政稱其有禆助明年避親嫌換龍圖閣待制知揚州移蘇州復徙維揚元祐元年八月遘疾丁未終於州寢享年四十七公爲人樂易自喜外和而內勁臨事果於行不爲貴勢所屈待下盡禮周旋不懈非意相忤不與校也自與當時名卿遊多見推挹薦舉僚吏幾數百人而無一爲累者豈至誠樂與而不能欺者歟其爲治嚴而不苛在郡公私未甞以一毫撓民故二州之政從容若無所事而民自恱服至蘓未數月獄無系者議者以爲自孫冕在鎭日甞獄空逮今八十年復見楊公矣去之日吳人遮道泣涕及卒揚人思之不已舉州爲之設浮屠齋又建祠堂於龍興佛捨拜泣其下𨿽古所謂遺愛不過是也幼有至性母靜安縣太君盧夫人生公三年而卒後遇盧黨卽涕泣眷慕如母存焉賙其族人不間疎戚賴以存者甚眾尢喜讀書平居占畢之外無它玩好常以讎校得失爲樂事所藏書萬餘卷猶繕寫不輟又集周秦以來金石刻文至七千卷用以考驗前史疏捂與夫放佚之事其辧博通洽抑有資焉者文集十五卷西掖艸二卷奏議三卷執政年表一卷奉使句驪叢抄十二卷少林居士聞見錄十卷公少以名家子有文學以自表志在推巳以及物中間屢試權劇亦有所攄發矣兩奪官不以罪觀其過可以知仁也晚遇主知方見任用而時爲命奪不得盡如其志然見於文者亦足以識其所存也夫人嘉興縣君韓氏故太師周忠憲公諱億之孫今門下侍郎維之女賢慧得其門法治辦家政無不如禮者子男子二曰允某官曰崈某官皆向學有立女子二適宣義郎李持正承事郎韓戢並當時望族初侍讀公卜地於河南洛陽縣以葬其先君其後遂爲洛陽人而子孫之亡者相繼祔於其側今允崈奉公喪以歸用其年某月某日窆於某鄕某里去祖塋幾里而近葬有日矣諸孤以沈志見委予惟載世名徳其所紀述者前有歐陽文忠公志在貳卿之墓後則有王荊國公吳正憲公銘在中散理評之墓顧鄙文不足以表彰遺徳以繼三賢之後然四世通舊其言行之美多平日之所親見聞者姑直書其事以成孝嗣之志銘曰

楊氏之顯自震太尉繁衍至唐於陵端揆貳卿皇朝徳銘三世中散不偶內閣復貴內閣之貴天子所知屢試其難事靡不爲宣慰嵎夷光華逺而書贊名命宰司是毗昔使東南有威有惠更殿大邦不勞而治西閣東臺方竚公歸豈伊不淑命與時違時哲云亡士類嗟戚我懷世歡其痛何極凡墓有銘著厥平生一言善志千古英聲貳卿之葬文忠敍事中散理評師儒志墓我述遺徳以續前詩𨿽非麗藻亦無愧辭

承議郎集賢校理蔡公墓志銘

臨川蔡景繁諱承禧吾亡友濬衝諱元導之子休文諱元翰之從子尙書職方貟外郎知南劍州諱宗晏之孫初天禧中我先人與職方公先後爲宜州軍事推官實相交承情好尢厚故濬衝兄弟以文章見知畱處門館使某同筆硯習六科景祐五年二君俱以茂材異等召試祕閣時如格者眾遂不得預廷防其後屢試不捷休文卒死布衣濬衝與景繁父子同中嘉祐二年進士第濬衝終南劍州軍事推官景繁由太平州司理河南府軍巡判官攺大理寺丞知防州雩都縣熈寧七年召對便殿訪以時事極陳用人立法之獘擢太子中允監察禦史裏行滿二嵗加集賢校理提防開封府縣鎭公事入爲開封府推官攺判官管勾使院公事兼提舉三司帳句磨勘司累遷太常博士官制換承議郎出爲淮南計度轉運副使以疾卒於泗州之行司元丰七年十二月某日也景繁初爲州掾時年尙少吏頗易之一日謫其舞文鬻獄者上於州州爲斥逐太守張伯方愛其剛方有守數與議論不以僚掾禮待之其治雩都縣事無細大皆自詳處胥吏畏縮無所措手溪水暴溢幾沒城郭爲之具枋篳以濟生聚而溺者獲出水遇艱食又出常平粟以賑絕乏而饑者不流監司劾奏其擅發倉廩詔釋不治當時論者以爲景繁爲小官已能任大責使之遭時得位顧其設施豈易量耶及爲禦史論大臣之任事怙權者拔用親黨徧布要路非國家之福章言廷諍前後十數神宗悟爲之罷免其黨輩者數人又論用兵交趾不可與爭旦夕利所遣北軍難以深入及不宜用中人主兵柄唐季之事可用鑑也凡此皆近臣之所難言者人皆爲之危而上獨稱其忠藎面賜緋衣銀魚謂曰聊以旌卿讜直耳熈寧某年接伴遼使還獻治邊十三事深愜上防李復圭坐小法罷邊帥張商英以言事黜官景繁連疏救解以謂二人者皆美材可用不當畱滯逺方開封府治中貴人獄得其閨門陰事連逮甚眾尹與中人有恩舊遷延不訊景繁卽合同僚辧爭累日至論列上前尹辭詘坐貶官它日上又謂曰向覽卿臺章甚合理道凡有聞見不可以不在其位而遂啽嘿也景繁自以起疎逺遭知已之主苟有可禆益時政𨿽逆鱗遻物終無所避就旣而復上數十事多指摘時病竟畱中不出議者謂其必復言職俄而有使淮之命其爲使者務舉大體嚴而不苛吏有建徵利之言者一切不用權廬揚二州𨿽日月不久而民多能道其善狀大槪志在愛君拊民一聞忠義之語必力行而極言之未甞顧以利害不幸年止五十不得大施於時究極其緼是可傷也自少時篤學力文博記善說進對上前亹亹有緒故屢見稱奬居家教訓子弟講論道義常至夜分善與人交不爲炎涼攺觀予家人官其部屬者至則薦之人問其能否對曰吾先人所知其家人固多善士豈必問也接物和裕侃侃不折𨿽恭上厚下而不可撓以私周旋族中貧乏待以濟者甚眾尢喜興奬名教誘掖後進雩都素少士人人未知學爲之擇秀民以誨導之勉以進取其後成就弟子若郭峻之徒相繼有登科第者邑人懷徳至祠而報之夫人何氏臨江著族克配君子能成厥家封崇徳縣君二子居厚居易四女二嫁靑州範世基撫州鄒璠二在室居厚甞舉臨江進士同試者千餘人首中鄕書以家艱不赴禮部居易八嵗亦知向學嗚呼景繁其不亡矣平生所爲文章甚多未遑詮次居厚裒而類之爲三十五卷曰論語指歸十卷曰奏議集十卷曰文集十五卷寶文閣待制何公正臣甞稱景繁至誠所發本於仁義忠信有遷固之辭有騷人之諷諭有折檻引裾之忠謇聞何公之言可以知景繁之心矣蔡氏出濟陽至唐文閣學士允恭始居長安子孫家焉其後南唐淸徽殿侍書士煜又居金陵煜之子曰倚復徙臨川倚之孫曰爲政皇朝贈尙書比部郎中職方卽其子也自倚至濬衝六世居臨川景繁甞遊京口見其山川而樂之曰吾老必歸此於是居厚用其遺言擇地丹徒以元祐元年某月某日某鄕某里之西南原因家於潤遂爲潤人也居厚以予其世通舊求志其墓感今懷昔不得無言又系之以銘銘曰

蔡出濟陽長安之系允恭仕唐祖煜避地始遷金陵以書入侍再徙臨川服儒數世職方允文首中名第中司薦才詘於不試徊翔外遷終老州寄二子褎然賢科赴制仲氏差池殞於壯嵗伯也及子同登進士先後祖孫並時兄弟儒學一門時稱盛事蔚矣集賢幹時良器文中禦史簡在先帝繩糾不私權豪沮气道直難進勢危易躓出案甸圻淸衷益記入佐京尹復摧寵貴帝曰爾言不系其位方竚嘉謀遽膺外使淮海百城徵誅未乂軺車一臨民寛吏惴惟其設施志在經濟千里修塗未半而逝平日有言京口吉地生居死藏存歿之利嘉哉孝嗣命從其治果得佳城卒如素志

太常少卿致仕王公墓志銘

太常少卿致仕王公諱田字介然開封人給事中同知樞密院贈太師中書令諱博文之子贈太子太師諱士安之孫作坊副使贈太子太傅諱諫之曽孫少以名家子有學問所與遊者多當世聞人故累舉進士鏁防皆拔髙名後以父任爲試祕書省校書郎許州臨潁尉再廕補將作監主簿故相錢文僖公王沂文正公並薦其才又上所爲文章三萬餘言召試學士院賜及第四遷太常博士歷尙書屯田度支兵部三貟外工刑兵三部郎中初領簽書鳯翔節度判官鄕民有得遺財於道者遇捕卒拒不伏禽府尹周式曰此正謂盜而後彊者將寘於重辟公獨以爲闌遺無彊取法拒捕又不以仗執不敢斷式曰吾爲吏固先於若豈不曉法爾有異識何不以狀來使吾按治耶公卽上議狀式意爲解止決杖而釋之防中令尹歧徙鎭國軍未久求侍養還京師管句左右廂店宅務視邸捨有不葺與民占冒無籍者請官爲繕完畫間架使增僦錢由是二嵗中溢舊課四萬緡用前勞陞知通利軍始至決滯獄數十人自是庭無畱事都轉運使楊偕孫祖徳髙覿相繼言其治狀以父憂去職又服母喪通五年而除起監在京左藏庫前此出納庫籍惟載正數其羨贏皆不防積久鉅萬主吏得以轉移爲姦公至則操簿書坐帑中鉤索隠漏得籍外金帛及軍賞折直髙下不當償者悉條其數上三司三司更命它官按驗得實計其所收物直三十六萬七十緡以其事聞於朝廷擢爲羣牧判官滿嵗制置使王祁公奏公甞出邢洺諸州治監牧水害有效請畱再任又一年權開封府判官出提防江東刑獄尋移江西皆自陳不願行畱判三司戶部句院拜京東轉運使又辭不願行以使者秩移知襄州是嵗饑歉山南尢甚公募豪姓出粟萬餘斛造饘粥哺流民賴是全活者甚眾故中書舍人胡旦旅殯在郡邸其子孫孱不能舉且三十年矣公爲作奏曰旦有大名甞爲先帝近臣朝廷宜厚卹之詔以庫錢二十萬畀其家具公又命書記石溫主其事爲之擇善地安厝如禮餘錢以給其孫郡人聞之喜且嘆曰胡氏存歿獲濟矣在郡才五月召還復判戶部勾院滿四嵗當出補外官又自陳願領京師閒曹徙判尙書倉部後五年以亞卿謝事又二年年七十五卒於淸和坊之私第卒後七月諸孤自京師奉其柩於孟州汜水縣萬山原先塋之左次實治平二年十一月甲子也公爲人淳厚謙恭不自標置接人不盡誠禮見親戚與賔客無少長貴賤皆局局然奉之不少墮語言洞見底裏不爲隠欺而人與之接者退而必曰眞善人也然而當官閱簿領持法律精密審詳𨿽甚細微亦不敢忽慢故所歷十三官皆以勤事著稱而無毫毛過失其中心慈不忍蓋出天性非彊勉所至見人議法苟有可以生出之路𨿽非已者亦從容爲言及聞有所平反則喜如出諸已少時數隨侍在官中令每閱案牘多焚香過閣中情有疑者密以問公公對曰法重情輕不如從輕中令深嘉納之自終親喪後不復主家事門內之治一以委諸弟惟葺居第日往河外購良材歸則親督工程頗務崇壯是時太夫人在堂見而召諸子語之曰中令旣棄捐若輩復安用此大屋乎公對曰王氏自髙祖以來由祁魏曹洛遷徙者數四靡所定處自先人之來京師始得此第經營艱苦每患其庳陋數欲增大之而未及就某等𨿽不肖所以盡力於此者將畢先志耳及成室昆弟未甞坐堂寢中𨿽待賔客亦就偏廡示不敢據先君之正處也景祐中從祖睦卒官江西三孤女貧不能自還中令方以爲憂防病且革以屬公公卽冒江湖往返數千里提以歸嫁之輒得賢壻其後二爲大官一爲朝士故翰林侍讀學士楊安國今龍圖閣直學士韓贄駕部貟外郎綦願是也於時言家法者以爲美談公前後三娶皆顯族初配髙氏祕書監志寧之女次配許氏刑部郎中韓之女並早亡不及封今夫人李氏亳州刺史周之女號金城縣君子男九人曰峋太子贊善大夫曰岐曰岯曰崿京司官曰崌瀛州樂壽縣尉曰嵎曰嶧曰嶠選補官曰岷未仕女八人一適工部郎中集賢修撰知桂州陸詵一適衛尉少卿趙尙寛六幼在室諸孫九人男皆傳其家學女必得佳士而歸之可謂善治家矣初中令在近密公已爲郡守後二十八年亞弟疇復爲樞密副使時公已得謝還第見其登用士大夫來慶拜者日盈其門且推福於公及其也副樞之喪又同舉事儀用三品而公柩在前州縣過喪亦如常禮始卒哀榮其盛也如此豈非積善之報歟公素無疾曁副樞之薨哀慟累日家人怪其傷悴過甚旁爲開譬公曰我非不知命也但念吾弟生二嵗而失先夫人吾甞躬自復育又見貴顯一旦先我而逝感今懷昔可遽解耶自是悒悒彌甚相距五十餘日而終嗚呼可哀也有日諸孤以僕接公有年又僕之仲弟亦許氏姻也用是累來請志於壙旣不得辭又爲之銘曰不矜其容不暴其終仕而行已惟義之從靜以逺悔明以保躬吉人之履君子之終天錫多福惟享其厚好徳康寧考終以壽萬山公塋昭左穆右體魄旣安慶鴻厥後

蘇魏公文集卷五十七

欽定四庫全書

蘓魏公文集卷五十八

宋蘓頌撰

墓志

職方郎中辛公墓志銘

某之外舅尙書駕部貟外郎辛公以公族子兄弟孝友行義見推鄕論二季不幸早夭三昆仕宦皆爲郎官歷典州郡以政事聞公於其次叔也又能力學取科第益爲士大夫稱道以爲辛氏昆仲可謂能世其家者也初駕部之葬某旣銘其墓矣今公喪卜遷有日諸孤復請志因論次以續前刻云公故參知政事追封晉國公仲甫之孫太府少卿分司西京若衝之子諱有終字成之少舉進士試禮部不捷姉夫翰林承防中山劉公筠畱寘門下將推任子恩薦之公力辭與其季有章由是人益奇其逺操中山公一代文宗門人賔客皆當時豪儁之士居其間相與講學切劘浸漬遂至於大成以之防名則從容如取已物以之從政則寛裕而爲吏表信夫資之深而蓄之厚也公以景祐元年擢第補汝州團練推官知潁州沈丘縣事政以平易爲尙故民便安之始一年民恐其滿去也於是父老數百輩詣轉運使請畱再任防公以父憂去職不報服除再調寧國軍節度掌書記歷事太守二吳公所爲不同有如水火諸僚或防其意以求合獨公贊佐有體不爲前後易守故二公待之如一方是時朝廷督責諸部使者加轉運使以按察之名又增判官以重其任而江東三使者楊紘王鼎王綽也號最辦職文移舉擿無有虛月公被臺委鞫滯訟案積欺一嵗間幾百餘事連逮者甚眾公皆推析枉直或原或坐盡中情法三使者嘉之交薦於朝代還考課攺著作佐郎知河南府永寧縣移知益州新都縣縣衢舊無阡陌公爲溝遂課民植槐栁雜果於兩旁未幾木陰茂密邑居便之先是晉公以補闕守彭州甞種栁城中以防街衢及去郡人思而愛之號補闕栁新都之民猶知其事謂公有祖門之惠愛焉累轉祕書丞太常博士通判原州知靑州博興縣由尙書貟外郎六遷至職方郎中嘉祐四年知鄂州其年初通茶禁令民戶出租錢鄂之邑嵗當七萬三千緡使者累請得減三萬緡仍自次年始除之公言民病法之獘復苦橫斂上幸弛而寛之矣然嵗中災歉尢甚望並蠲減以紓編戶之艱急詔可之而鄰境得以例蠲者二州禁旣除三司悉收諸路茶本茶租錢嵗計上供公以爲本錢出縣官今官不市茶上供故以租錢賦於民若盡輸京師則南方貨幣竭矣有司詳定如公言而漕臺防利尢博舊制鄕縣衙前止三等而州郡差使有五等其患常在力役不相當吏得髙下任情公爲奏定皆作五等以物產多寡傅差役重輕自是役者稱平諸邑坊場舊有無名酒額及上供綱還折運載鹽赴本路二者爲州人患且久公皆例上其事得請罷之迄今人懷其惠治平二年知渝州州界濵帶防夷種人喜乘間內侵捕吏平居未甞撤警或科民賫糧餽守卒公至則悉召巡檢縣尉還本廨使戎漢不得相擾但逺斥緝器備嚴訓練而巳防人知之終公之政無復犯境者本道上凡最以公治第一明年八月一日以疾終於州寢享年六十八公之先世著籍汾陽自晉公以大臣謝事畱京師及薨葬許州之長社而子孫遂占數死者以昭穆從大墓將葬尙書卜祔大墓不吉卜陽翟之三封原吉因定禰塋諸子之先亡也皆以次葬公今又祔之以熈寧元年八月甲子厝事從日月之吉也夫人王氏國子博士羽之女逮事姑章名有禮則繼夫人馬氏太尉忠肅公亮之季女出貴冑配君子睦中外之族無不得其歡心者封永安縣君先公二年卒並合窆本壙子男三人長男晟太廟齋郎次旦次晃皆謹飭幹裕保守門法女嫁太子中捨張復圭司門貟外郎王瑜含山縣令馬玗太廟齋郎張孝敏餘皆早亡初尙書之歸休也公就養左右未甞逺去晝則視饔膳夜須定寢然後反室篝火親學或達旦不寐如是者幾十年曁尙書亡公與仲氏﨑嶇田圃間力幹窆穸無不如禮者居家事諸兄如父閨門雍雍無間言人以爲愛恭之至得於天資非外奬所及也某於姻黨中接公最熟每聽其言論沈密婉約皆有味趣大抵本於人情而歸之恕已所爲如其言嗚呼可謂豈弟君子也已銘曰

辛公樂易爲世良吏不縱不苛歸之中和四邑善治二州長利惠愛人謡風猷世濟防章薦論課以最聞未膺褒表奄謝休辰神復渝江喪還潁瀆安玆壙途從禰之卜

朝散大夫累贈戶部侍郎趙公墓志銘

公諱溫瑜字子美禦史中丞兼宗正卿贈太師中書令兼尙書令魏文定公諱安仁之長子魏公在眞宗世以道徳文章以一代名臣歷翰林學士參知政事生七子皆傳其家學兄弟以修謹相尙不肯碌碌爲眾人所爲故其仕宦多至顯官出使典州皆有能稱當時士大夫之論以其家法如此而公之諸弟則曰所以能保守其祿仕不墜素業實吾兄誨飭使然耳公爲人渾厚篤實不喜矯飾以徼名譽平居視之和易若無所不可者及其遇事臨文法則持守堅固人鮮能奪治家嚴而有恩接人恭而盡誠當官勤而愛物蓋有先世之風範焉公景徳某年以執政子起家爲太常寺奉禮郎嘉祐二年五月以少府監終於家在仕通五十年其間十五遷秩歷京寺監丞國子博士尙書貟外郎中司農光祿少卿最其任以事者由兼宗正主簿出知河南城父蘄水三縣由蘄水陞通判石舒二州由舒州陞知洋蘄隨解晉五州由晉州以朝選知婺曹濮三州而曹不至官由濮州以疾還京師權判殿中監凡更十四職大抵治簡而嚴不務苛擾以此人信而愛之先時蘄水有疑獄前令久不能決公至一訊而伏吏駭其明而不敢犯其後領州州人猶望風愯戢蘄俗右鬼有病用巫不用醫公爲教諸巫使習診病又擇經方掲石於衢肆由是人知用藥稍革舊俗赴梁洋日道歧下聞蜀寇乘饑聚黨揚言將略洋州或謂公曰賊勢方張城中素無備不宜遽前公曰吾旣受命爲守臣聞難當亟往若遲畱觀望豈朝廷所以任使之意耶卽日單騎遂行迓者遇於路不知公太守也比至州吏民驚且喜曰新守來寇不足慮也因爲之畫方略修禦備軍聲益振賊聞之遁去轉運使建言國初以來闗隴之民多徙蜀者嵗久人益眾盡地力不足以給其衣食誠令僑寄之人悉遣還本土則蜀之財力可紓什三四事下諸郡公獨奏曰向時東人所以西徙者蓋因五代之荒擾耳比天下無事則巳習其土俗或長子孫一旦遣之是重困擾非所以固其心也朝廷是之於是洋民徳公之深至有畫其像日拜於家者其在解州論安邑兩池利害著爲一書目曰解池樞要上之又言官車輦鹽輸數十郡役卒推挽晝夜不得休息疲者旣不勝其敝因而竄逃累五犯則抵死役苦法重犯者相屬幸朝廷矜寛之詔聽其減死論三路民兵有老與病例得以彊壯子弟黥面代名是時河東經略使料已代黥者徙旁州下軍而晉卒當徙者幾千人凶凶不自安公謂之曰邊兵額無髙下廩給均厚何憚而不往若撓帥府令動揺軍旅則有罪矣眾遂帖然就徙本路初更鐵錢法以大錢三當一公以爲貨幣驟亡十之七貧者必先受其矣因密召諸軍校令軍中有質貸者約三日盡贖歸毋得畜錢於家日滿然後頒行其詔又誘諸豪發宿儲囷窖以平物價艱窘者獲濟矣東陽災歉流民入其境者日不減千計公躬爲撫視辟官舍以居之便宜發常平倉並募富人輸粟以助賙給至嵗稔而止所全活者蓋數十萬人於時某從祖節判府君適在幕下預幹其事後屢稱公救防之術條教最悉佗郡莫能及也而轉運使亦言於朝廷賜璽書以褒之觀其治狀則其才資可知矣公平生好讀書至老不倦尢喜星歷五行之學晚悟性命之理浮圖所謂禪宗者頗得歸趣故於榮利泊如也初領東陽頗難於逺行及渡錢塘江乘潮蕩舟中流而嘆曰王陽不欲乘險蓋類是矣自爾意彌不釋逾年感風後五年至濮上而疾復作旣還都累屬所親爲剡奏求納祿章未及上而疾革其亡也朝廷以三品賻布給其家諸弟多在朝衣冠弔者盈門咸曰喪一善人矣享年六十一階朝散大夫勲上柱國開國天水縣子食邑六百戶服紫衣金魚始娶焦氏某官某之女未及封而卒再娶李氏某官某之女封隴西郡君後公七年卒生五男九女男皆世其官約之殿中丞順之早夭隆之稷山令君弼以大理評事卒君紀太常寺太祝約之方雅有吏幹稱薦者多名公表率諸弟復得其家法以登朝恩累贈公爲尙書戶部侍郎追封焦氏夫人爲崇徳縣太君李夫人爲贊皇郡太君女皆從士人其壻曰祥符尉張遘進士黃孝儀黃必大理評事林鈞絳州判官呂定著作佐郎蘇結蘓州司戶沈邁許田尉沈逵華陰主簿王黯而著作君實某之從叔父也公世爲河南洛陽人曽祖贈太尉諱處厚祖殿中侍禦史贈太師中書令諱孚洎魏公皆葬洛陽公歿之九年議葬卜地得伊闕縣教忠鄕之某原吉於是舉公及李夫人之喪並厝其壙時治平三年正月某日也葬前三月公之亞弟賔客君次其功狀求文於甞所親厚者銘之餘與公相接𨿽晚而世連姻媾通家有年固巳詳其履歷矣遂銘不讓銘曰

盛矣趙宗其源蓋逺數世力儒始晦未顯禦史旣仕立朝謇謇至於魏公遂大繁衍魏公七子公長而賢表率其倫孝友是先門內雍雍行義不愆施於有政仁聲在焉公治七州皆有能績民詠遺愛朝嘉敏力音猷𨿽謝風聲未息紀其芬芳刋此幽石

潁州萬壽縣令張君墓志銘

斯立名挺卿太常博士集賢校理宗古之子尙書工部郎中直集賢院象中之孫父祖繼以文章登儒館顯名於世斯立與其兄都官貟外郎晉卿傳其家學俱用是擢進士第而斯立又用是舉賢良方正復大振名稱於天下旣而被召至京師試有日矣一夕無疾而卒於景徳之僧捨於是士大夫識與不識皆惜其才而嘆其未得大施於時爲可痛也斯立天性惇朴而彊敏過人幼自刻厲不喜他習惟讀書著文則不知倦厭甚則至於忘寢食忘寒暑衣敝膚垢而不以爲陋心勦形疲而不以爲苦其語黙舉止動有凖則未甞妄發蓋得之於中也深故形之於外也裕殆非勉力之可至者人從之遊久而益親與物無競而眾譽自歸少與河東裴煜如晦常山宋敏修中道友善情好莫逆𨿽出處異勢而趣捨一貫時則講論疑義簡牘切劘往返數四必理盡而後已斯立初舉進士時名聲未有聞也二人者爲誦其試篇朝廷間以爲自歷屋未見如此之文也自是當塗稍稍有稱道斯立者斯立以嘉祐四年三月擢第補遂州司理參軍上官薦其才徙潁州萬壽縣令遂舉詔科以治平二年六月三十日卒以熈寧二年十月二十八日其葬也妻弱子幼不能舉事惟是轊櫝窀穸之具皆二弟彥卿升卿主之乃克如禮於此可以見其友愛之義素著也張氏先世本澶淵人東上閤門使昭允軍器庫副使昭易兄弟並事太宗皇帝於晉邸尢見親用卽位逾年而擢爲內使不幸俱早世軍器家畱京師遂葬開封其後二集賢君皆祔之凡三世矣而閤門之子孫別葬揚州斯立卒之明年都官洎季弟稚卿及母夫人錢氏相繼殂喪卜葬開封不吉卜攺遷其先府君並葬揚州吉於是彥卿同日舉五櫬浮汴淮而南下定窆江都縣之某里府君夫人合祔餘皆昭穆相從所謂以禮葬者也斯立文章雅麗閎贍規橅出於栁栁州劉賔客杜紫微楊文公宋宣獻使之一用於朝廷評者必曰典冊之文也論議該洽純正似賈太傅董膠西陸宣公使之冊於天子之前主司必曰王佐之才也嗟乎年止於四十二而官不過百里宰卒不得如其志此所謂命也夫始娶晁氏又娶蘓氏蘓氏予長妹也二男子長曰康直用其舅端明殿學士錢公奏補爲郊社齋郎幼曰康叔斯立所著文章遺槁詩賦箋奏議論策頌凡數千篇皆其手札細書未有倫次如晦常欲取而敍之爲集未就而如晦又卒異日二子當有能述厥考之美而成先友之志者則其傳也益逺矣銘曰

斯立之文淵源典墳辯言析理祖義基仁斯立之行規矩顏孟樂善忘貧安躬俟命資適逢辰道思致君大對有日半途遘屯愴彼明時喪玆國器誄行旌賢琢銘泉隧

儀鸞使銀靑光祿大夫任君墓志銘

任姓出帝者後傳始爲黃帝二十五子以徳爲姓者十四人任其一也由漢以來其別爲七皆廣阿侯敖之裔也而安樂之望爲盛至我朝仕而顯者蓋三家一在濟陰一在洛陽一在汶陽而濟陰之族又其盛曰禮部尙書康懿諱中正以樞密副使參知政事事眞宗仁宗曰太子少師致仕英國安惠公諱中師復以樞密副使事仁宗兄弟先後登二府爲時偉人故其子孫承家皆襲榮路儀鸞君卽安惠公之嗣子也諱拱之字公肅生五嵗用康懿公任子爲右侍禁累轉內殿承制以安惠公引年洎遺奏連攺供備庫西京左藏庫二副使四遷至儀鸞使知忻州治平元年四月甲子以疾終於州寢享年四十七君爲人倜儻有志介而性特孝謹自以寡兄弟由少及長奉養親側未甞逺去其從宦不擇閒劇必以便庭闈爲請安惠公之還政歸南曹也丐君本州兵馬都監及公薨內使例遭喪滿百日墨縗起就舊職君以爲獨任先人後事不可捨帷堂而從組綬堅求終三年制惟是衰麻窀穸之事無不以時者當時士大夫稱其知禮外除管勾禦輦院用京畿提防薦爲雍丘縣都監未幾擢提防京東路刑獄公事移荊湖北路滿秩知全州所蒞以善治聞歸朝甞被詔引伴西夏朝正旦使人君姿狀偉特進止雅尢爲戎人憚伏其土毛之摯比舊特丰厚君視其不循式者皆卻之人或謂之曰此常例不足拒也君曰吾聞之先人仕宦俸賜外所得無名皆不可受平居時交親相遺尙懼有涉嫌者況敢貪異國之賂以敗家檢乎後又持仁宗遺詔賜諒祚至其界牛心亭人具食欲坐君東向君曰天子之使適下國自有常禮豈容輒有更變耶卒據主榻戎人不能奪及行諒祚遣其迓使持馬駝爲禮又益以金帶繒帛之品且曰曩時使人至闕常賚之外有酒果燈籠之賜今國主尊王人故好幣加等所以將勤至之誠幸毋辭也君曰朝廷賜予非藩國可以爲比卒取馬駝而去使歸深被嘉奬遂拜忻州兼兵馬鈐轄治尙寛簡軍政不肅而其邊民戴其徳惠監司亦屢薦其能今參知政事趙公吳公翰林錢呂諸公皆相引重期以逺蹠而命不副時晻忽摧謝此知識者所以嘆惋而重惜也君三娶皆甲族令人曰太原王氏故相沂公之侄女曰福昌縣君李氏尙書右丞昭述之女並先亡曰文安縣君王氏六宅使合州刺史淵之女四男曰大理寺丞元卿曰大理評事元偓曰太廟齋郎某曰某官某二女長適大理評事梁彥深次幼未有行君好學通書史善筆札甞采前世忠臣孝女事之尢著者書於屏障以爲家戒故諸子輩承事惟謹語家法者多之君常言吾世爲儒者獨從武弁懼黍先代方將請於朝丐換閨臺散秩而志尙未果及屬纊之日命僚掾艸遺奏敍其意求一子爲文資朝廷從之諸孤自定襄行哭防君之柩還曹南十四年某月某甲子窆於某鄕某原從先塋之側邀文於予以志其墓石予惟慶曆初先君甞副安惠公使北都方是時朝廷推恩使者子予得與君同制被命後予使府畿元卿適官屬邑每見其幹裕敏恪竊私謂其家法如此此不可無述也銘曰

惟任遐冑曹今爲右康懿登樞英公拜後位以望隆慶由徳茂子孫其承不墜厥構有美儀鸞繼仕朝端孝不遺親勤無廢官案刑典郡克濟以寛迓虜使戎不憚其難朝有知己薦之器使胡年不贏俾志斯墜彼銘者旌來朔之裔反宅故丘有子之似

朝奉郎太常博士張君墓志銘

毗陵張君諱奕字源明以慶曆六年舉進士擢乙科解褐試祕書省校書郎連調太平臺州軍事二推官權洪州觀察推官用薦者章引對於延和殿攺著作佐郎又用三司使蔡公奏爲三部推勘公事今天子卽位推恩遷祕書丞考課進太常博士以治平三年五月某日卒於京師之僦捨其孤中行請舟載喪南歸卽用某年某月某日甲子葬於無錫縣某鄕某原從大墓也張氏世居無錫以善治生產名鄕裏至君而超然自喜從諸生遊學經史爲詞章以取科第固巳爲士友所奇矣及其從宦專力塵事課簿書持文法所居以善稱玆又人之難能者臺州大水壞城郭居民奔避無地君與同僚日夜走塗潦間爲鄕導使人去卑就燥又躬督役事𨿽極疲頓亦不少憇而堤防遂完城中脫墊溺之患者君之力居多洪之屬邑有盜縱火焚人廬舍者亡三年矣一旦獲賊卽訊款服問其火具曰始以瓦盎藏火至其家又以彗竹然而焚之問二物之所存則曰瘞於某所驗之信然旣具獄君獨疑有寃因謂獄吏曰盜亡三年而所瘞之盎竹視之猶新此殆非實耳於是吏再窮治之果得枉狀而免之三司獄號最繁者日以數百萃庭下其間系財賂之出入枝連蔓引枉直不可遽辧君皆推窮本原審覈情僞事小戾則白所部辧析反覆或累日不已上官始偕謂君滯懦不任事旣而察其情至而從其初議非夫純明於中而不撓於外者詎能持守如是耶君居鄕裏事繼母以孝謹聞友於兄弟門內雍睦人稱其家檢性尢樂善見人有所長必推挹嘉嘆謂巳不若家之小史張某者奉事謹畏君謂爲可教因勉以學晝則親授經義暮則使爲文詞如是久之卒至於成就而遣去後十年亦登進士第今爲金壇主簿君𨿽出富室而從宦於外惟倚祿爲養有不足未甞取於家故病且死其醫藥棺具猶有不備者由是士大夫多嘆其防且介也始君之先世未有仕進者逮君登朝緣郊祀恩追贈其父諱瑩爲大理評事追封其母陳氏爲仙遊縣太君其繼母湯氏爲壽安縣太君其配朱氏爲仁和縣君庇其族人追胥力役之事者不一夫人能自奮力學其效乃如此誠足以勸鄕閭爲善者也君二子長卽中行亦知向學次曰梁卿後君十五日而夭三女一適邑人陳充一適進士李毅一幼在家君之葬也同年生嚴叔堪論次其履歷與行能邀銘於予予官計省接君彌年每相過從語公家外時論理道聽其言亹亹有緒未甞及名利觀其所守誠宜書之於是作銘以刻其墓石云

猗張君行懿醇出民廬仕朝倫守道固服職勤從知已幹劇繁治眾獄無寃人志方展命已淪喪南歸壙江濆刋厥美載斯文

屯田郎中知博州梁君墓志銘

熈寧四年正月某日甲子故丞相贈司空兼侍中梁公葬於鄆州平陰縣某鄕之某原以其第三子新博陵守尙書屯田郎中亞之君祔於某方之某穴前此君之仲兄發之以狀屬予曰大事有日矣先君之墓翰林承防王公爲之銘矣吾弟屬遊有舊不朽之圖敢以爲諉予惟早嵗與君同僚南都相好甚款甞謂君文雅修潔資適逢世使之得位見於事業當有大過人者不幸早逝遂湮郁弗著此僚友之所共嘆惋也然則紀述之義所以發沈晦而章懿實其得無辭乎君諱彥回亞之其字也機性夙就讀書學文勤刻不廢早夜及其發也沛然不可禦類非積力可致者昆弟皆少年得官京司而志尙益逺期於自奮慶曆五年秋舉進士同時預薦者三人而君復在魁選明年春遂與發之同年中第始君之大父翰林公洎世父史館公防進士於太宗眞宗之朝俱爲天下第一丞相又擢第於仁宗世卒以大用至君昆弟聮踵取世科名聲暴揚天下於時論士大夫世俗之美而文譽之顯者以梁氏爲盛焉君旣仕宦又以吏能稱平生歷官者九階領事任者六政而所蒞必有聲稱人皆謂之才有餘而志未充也初以將作主簿知京兆府萬年縣未行從丞相管勾秦鳯經略使機宜文字次以大理評事應故龍圖閣學士孫公祖徳亳州南京兩府辟命簽書判官公事次以殿中丞通判瀛州次以太常博士從河北轉運使薦舉通判雄州又用嵗課盈羨特遷屯田貟外郎次以都官知懷州英宗皇帝纂極推恩攺職方遂正郎列權判本曹出知博州未赴治以治平三年五月九日卒於京師城西之私第享年四十一君爲治尙寛簡而傅之以文法事至乃應不肯預爲條教以此𨿽處叢劇亦無苛滯故所至吏謹於法而民安其守監司交章稱薦以爲可大任雄州舊苦公廚之獘嵗時使客旁午而飲食之饋靡有虛日常擇牙校之厚貲者主之𨿽殫家力不足以支浮冗君至則爲之鐫治宿蠧易軍校代主者委積有素出納有定侵牟吏無所用事其間前獘遂革又言於朝廷應邊郡有若此類請一切更之北道於今稱便嘉祐末大賚天下三司調防絹河北諸郡一用省估市易緡錢以給諸軍省估旣髙不能卽售往往配抑編戶逺近苦之君遽上其事以謂新天子卽位海防咸防利澤豈根本之地而先有勞擾幸明詔許平其直使民易以轉移其後得依所在實價蠲減者自懷始也開封府劾雍丘縣劫盜四人獄具移糾察君被臺檄審問閱視案牘疑辭有傅致未盡實狀畱之累日摘其罅漏以示吏及就訊果二人甞自言當案問末減法府未卽斷防有曲赦四人者皆貸殊死繄君參審詳愼之致也在獄令爲雪活二人而君終不自言或問所以答曰初非不欲言念一言之防賞甚輕而有司坐深故之罰重矣夫以重罰易輕賞豈我所爲哉人以長者許之君喜爲文詞長於諷寓然不尙華藻取意暢而已甞獻祫享太廟治平初郊二賦並防優詔奬答儒者榮之河朔連嵗有大水地震之異君推本六沴以爲咎在陰教失序力役勞人讒夫未去正人未用官司縱弛法令苟簡因條爲六事上之又奏丹扆十箴其言主於規切見之者謂君端方亮直有爭臣風采使之立於朝廷之上必將推已道以及物不然出奇納忠自下劘上二者必有遇焉惜乎遘時方亨賫志而歿古人以道之不行爲有命者豈是類也耶君娶滎陽宋氏故司農少卿孝孫之女吏部尙書白之曽孫封仁和縣君生二男子曰子諒子雅皆爲太常太祝六女子長適光祿寺丞呂延問次適太廟齋郎王凝四尙幼君孝友願恪加之以兢畏不怠故能逺於悔尢始卒無玷亦其家範如此子孫承教皆端飭自持可以保其世祿矣初君之守懷也丞相方鎭河橋封壤相距才百里而近父子惠愛被於河濵歌詠之聲相聞道路語仕宦者以爲美談云銘曰

亞之嶷嶷載世襲美翰林之孫丞相之子躬服名教心潛墳史發藻休辰差肩多士初佐藩僚事立名昭累勞積課陟明在朝進登郎列出典州條忠言疏抗善政民謡時亨運短道未大顯後有達者宜章厥善塋在髙原銘在幽泉聲光不泯世世其傳

蘓魏公文集卷五十八

欽定四庫全書

蘓魏公文集卷五十九

宋蘓頌撰

墓志

中書舍人孔公墓志銘

中書舍人新淦孔公諱文仲字經父其先出魯曲阜苖裔宣聖之後襲王公封者逮今四十八世皆居曲阜其支屬散處四方多有聞於時者而公之六世祖曰績仕唐爲吉州衙推卒官不復北歸因家新淦新淦今升爲軍號臨江其子孫遂爲臨江軍新淦人衙推之曽孫處士君諱文質公之曽祖也皇贈光祿少卿諱中正公之祖也尙書兵部郎中贈正議大夫諱延之公之父也公世儒者少稟義訓知自刻苦經史傳注百氏子集外至於天文律曆算數之書無不識於心而誦於口其議論浹洽講解精辧諸宿儒老生往往不能出其右嘉祐六年隨鄕貢至禮部奏名爲天下第一廷試擢進士丙科初正議公出白屋起江表登慶曆二年乙第至是公又以文名振場屋二季武仲平仲相繼舉太學試南京皆取甲等故當時語文學髙第者以公家爲甲族焉一命試祕書省校書郎杭州余杭尉再調南康軍司理參軍以正議使湖北請解官侍養滿嵗用薦舉升臺州軍事推官熈寧三年詔舉賢良方正之士龍圖閣學士元公絳天章閣待制吳公中復以公應詔召試祕閣論在第一對制策入三等上是時朝廷方大有爲輔臣建議以謂祖宗法度至此已敝當悉更攺用事之人爭言理財訓兵以合其說而言事者不以爲便繼被譴斥而公之策亦不以爲便故執政疑相與表裏奏黜不收趣還本任旣歸值監司旁午商度利事皆公策言不便者相持甚久未幾公丁內艱去職遂止服除除充國子監直講時學者方用王荊公經義進取以公不習是學換三班院主簿武選日受牒訴不下數百求官者至有相詬競於庭主判悉以諉公公爲剖析曲直得與不得一語而決人人莫不釋然攺著作佐郎通判保徳軍軍城依山居人常苦井飲不足時有泉出城東山腹挈瓶者又艱於出郭公奏展城圍其泉郭內城人以爲非止便於用汲亦可以爲守禦之備也官制行由宣徳郎遷奉議郎還朝法當得便官屬火山軍闕通判格用進士有不恱公者因以命之二壘相距才數捨俱號窮僻公適自彼至未旬月復被遣亦不辭而往至則修舉廢墜督責吏胥案邊瑣輯民務武守賴以成績元丰八年夏覃恩轉承議郎今上初纂嗣太皇太后同聽政相司馬文正公稍復故事擢用舊人以毗初政元祐元年召公爲祕書省校書郎近臣薦諫官者八人以儀曹方講廟朝之制擢公爲禮部貟外郎神宗廟配享功臣眾意多在王荊公公曰精忠貫天地功利及社稷贈太師鄭國公富弼乃其人也眾不能奪卒用鄭公配享有言皇族稱謂惟楊王荊王得曰皇叔余疎屬當各系其祖若唐人稱諸王孫比公曰主上新卽位宜廣惇睦之義不當疎間骨肉前議遂寢二年自朝奉郎起居舍人拜左諫議大夫公素懷致君及物之志旣在言責益思自效每朝廷政令之出無不深求其得失之迹以告於上前後陳數十事或用或不用義之所在亦不爲時之譽誹而回未幾遷中書舍人偶寒疾未拜命猶謂所言未盡惓惓不已一夕艸奏三千餘言首論前代英哲之君容受直諫其始勤終怠或致危亂願陛下鑑此聽納讜言常若元祐之初則天下幸甚明年春同知貢舉甞謂士之挾藝以干進升黜當否系有司之勤惰於是晝則據案以稽參程衡夜則篝燈以防定朱墨前日之病猶未間而治事不廢同僚覺其勦瘵因語以法有疾許先出不爾且就枕毋宜自苦如此公曰居其官則任其責豈敢以疾自便其勤如初卒至於大病及事畢奏牓歸第未旬朔是年三月二十一日以不起聞嗚呼竭力首公以公徇職如公者幾何人哉古所謂以死勤事者其行𨿽異而其徇一也兩宮覽奏惻然下詔厚卹其家及喪歸又命其季弟集賢校理平仲爲江南東路轉運判官俾得以撫孤弱而視窀穸也士大夫識與不識聞之皆失聲嗟悼以爲朝廷喪一直臣而翰林蘓公子瞻往撫其柩曰世方喜軟熟而惡崢嶸相師成俗求勁直如吾經父者今無有也予與正議公同年進士從遊有素熟昆仲之才美久矣熈寧初予方謫官居京師杜門不接外事一日龍圖宋公次道惠然見訪曰被命初考制科得孔君策九千餘言當世利病盡於此矣𨿽仲舒之博劉蕡之直無以過也然時議以爲書等過優國朝故事無有此比考官行得罪矣予駭曰方朝廷求賢如饑渇有人如此而不見錄豈其論太髙而難合耶抑言太激而取怨耶然聖明在上斯人豈終抑不用者乎它日聞吳丞相欲置之臺閣才得學官而人已忌之連蹇十餘年今上遂擢用之士論以爲聖賢相值乃志士可行之時天下亦翹足以待其設施然而未閱再嵗而天不畀壽使不得竟其素志惟見於言者可以紀述以示後觀則知其所存也元丰四年王師問罪夏臺兵夫數十萬皆出保徳境上軍須百用通判專任其責𨿽趣辦應猝措置無乏然兵久不解邊人厭苦公上疏論其不便有三曰大兵未出而人夫預集一也河東雇夫勞民而損費二也諸路出兵首尾不相應三也蓋虞夏商周未甞無外侮而懷柔制禦之要不在彼而在此去嵗議役法者有以雇爲是而差爲非公曰諸言此者敗法亂俗之本不可不察也議科舉者或以經義詩賦策論爲四場或以經義詩賦爲兩科公曰四是也又謂內降除官出唐之衰政聖朝不宜有此後因日食七月朔旦上封陳五事曰邪說亂正道小人乘君子逺服侮中國斜封奪公論人臣輕國命察此所以消厭兆祥也凡所言多切直拂時人爲危懼而上常察其誠意多爲容納又言朝廷起處士侍經筵所以崇進道義也而希附者眾致興黨論使人不安其分浸不可長又執政罷不以大故宜全進退之體以散官領州恩禮非稱王氏經義今格不用而其親黨有專守其說者不宜置之朝右以蔽惑後進熈寧用事之臣有主新法而撓民事者謫逐日淺未宜內徙有鹽利而酷刑罰者請命案實以正其罪上皆施行如其言由是論之居位𨿽不久而其志得行固不爲少於士望𨿽未厭而於公志亦無慊然也公爲人恬介自守持重寡言笑尢不事請謁尉余杭日轉運使召與議事事已馳歸不復趨府人問其故對曰於府無事也在朝非公事不見執政法許同謁亦不往與人交不爲苟合久乃見其情至前年予忝秋官之命因上奏曰智識明敏操守專固臣不如孔某請以代臣公知亦不謝及公再遷近職薦今彭紫微汝礪曁黃左司防自代呂丞相稱之曰孔君能舉類矣二公相繼進擢公不以爲徳其接物以誠無外飾多此類也性喜飲酒飲益多而色益莊其中皥皥然若有所得平居未甞問家之有無內外灑掃之際家人諮所以處畫後事惟答以無事此豈其信道篤而知命至者耶享年五十有六死之日家無餘貯惟有書五千卷皆手自校緝者遺文若干篇某人集爲五十卷公舉進士時故紫微呂夏卿爲南省防檢官得公捲曰詞賦贍麗策論深博其文似荀卿子云主司以爲知言推此言而可以知其他述作之體制也夫人淸江縣君蕭氏同郡處士淇之女一子曰元方用公遺恩補承務郎三女曰保姐曰館娘皆幼曰榮娘早亡初公熈寧中遭正議公憂未幾母夫人仁和縣君楊祖母仁壽縣君劉相繼棄養值嵗之不易並舉三大喪而祖塋無可葬者遂謀去新淦而宅九江卜徳化縣某鄕某里之某穴吉躬冒山谷涉歷寒暑不數月而冢宅成未終喪而室堂具鄕人見其區處咸以爲得禮之實及公之喪歸集賢君挈其孤相地之宜卜某山某穴又吉於是元祐六年某月日時克襄大事去正議塋相望數里而近凡域兆堂捨亦如其制此又得孝子善繼之義也前期二季以徳銘見屬又得建康張舉狀公履行甚詳姑摭其大槪及甞所聞見者以爲之銘銘曰

逺矣孔氏四十八世曲阜舊封褒成是繼旁支屢遷或越或冀新淦之族源同流異是生紫微鳯舉鴻儀父子昆弟出逢聖時髙文大策陳當世之宜嘉謨讜議爲天子所知元祐初載乾坤交泰公爲諍臣朝夕納誨言無隠情病不辭憊耳目之寄方宣股肱之虧已逮公生貢章有墓潯陽先君之側又爲公藏上思遺直厚卹其喪爰命介弟出使江鄕言瞻廬岫幽堂斯構蠡澤出其南泯漢流其右慮岸谷之或遷勒銘詩而示後是爲有宋之名臣宣尼之遐冑

職方貟外郎郭君墓志銘

尙書職方貟外郎知單州軍州事東平郭君以熈寧九年三月已未被疾不起於州寢享年五十有五諸孤奉喪還鄆槁菆興化僧捨以元丰七年四月癸酉克葬於平陰縣翔鸞鄕大畱裏從吉卜也先是先公侍讀旣葬於縣之肥城裏餘三十年而太夫人尙無恙一旦棄諸孫之養將謀合祔而視冡者曰舊塋地洿下而土疏惡占宜攺宅去塋之北十里而近得今新域於是合公夫人之柩厝大穴而郎中洎職方君婦孫昭穆以從祔習士禮與通葬範者皆曰宜稱遂掩壙焉君之先世自陽曲徙東土萊州萊陽縣令贈尙書祠部貟外郎諱寧追封淸河縣太君張氏曽祖考妣也解州解縣令累贈禮部尙書諱禹偁追封彭城郡太君徐氏廣陵郡太君王氏雎陽郡太君宋氏祖考妣也翰林侍讀學士給事中累贈吏部尙書諱勸仁壽郡太君李氏考妣也君初名元賡字永叔後從進士更名源明字潛亮少自修飭舉措必踐規矩接人無墮容無儳言至講論義理則毅然不可抗奪秉筆爲文章不待師友之益而自成風格旣舉有司名籍屋嘉祐二年春沈翰林遘祖集賢無擇主試別頭得君程文寘髙等又稱誦於朝不容口旣而擢第遂爲時聞人初用父任將作主簿三遷大理丞歷監曹兗二州鹽稅在京藥蜜庫龍圖閣直學士知永興軍曹潁叔辟掌機宜辭不赴知越州蕭山縣縣之宿豪有父子爲姦利者悉捕而寘於法有育孤女過時不嫁而利並其財者諭以禮律使傾貲以配良人太守刁約聞之曰郭蕭山厭民望矣甞艤舟余杭津亭聞客有後至欲泊者亟徙以避杭守嘆其不爭因榜亭爲讓後避諱攺曰禮歸朝監永丰倉累遷殿中丞太常博士治平二年用今丞相王郇公承學士詔薦禦史爲監察裏行於時呂誨範純仁等六禦史諫官以議濮安懿王祔廟稱號不合相繼罷職君受命之日拜疏論列以謂誨等忠言覈論許國大義可從可旌無名斥去望追還舊職而罷臣新命詔許上還除書今上登極推恩由尙書屯田貟外郎遷都官唐質肅公爲中丞奏請復臺職旣參知政事又薦陞任遂擢知華州秦鳯副總管主回易吏過郡監稅錢�以不卽赴務解州州鞫回易如法又投閽人以引入城不得爲漏稅�陰以狀白提刑雷周輔移劾旁郡而周輔適至辧爭不勝奏以爲訽詈使者而郡官亦上其事至遣使卽訊君卒不自直遂免所居監淮陽軍酒稅而周輔亦坐撓法罷任君不以左官芥蔕晨入暮出如常僚本道安撫監司交章言其辦職滿二嵗移知汝州州卒有戍邊者厭苦其主帥苛暴羣訴於前辭涉犯上旣罷更有密防誅及黨輩公察非辜議爲奏請防有徳音原貸者甚眾嵗余遷濵州不行攺單父未幾召權三司度支判官以親年懇朝廷嘉其誠孝聽仍舊任俄而攺職方以卒君趣尙髙爽不以得喪嬰心力學稽古常欲見於行事故立朝在仕勇於敢爲而無所避憚熈寧初轉對上封言五事一曰撫夷狄謂解西師以弭邊患二曰惇禮範謂大臣年至請老以全名節三曰信命令謂任官出令執政審可然後奏行四曰正刑辟謂監司失職宜隨事輕重以行責降五曰澄吏源謂恩澤入仕路之猥眾宜有裁損又謂天變地震皆陰侵陽臣彊兵挫夷狄內侮之應望責任宰相內修治道外戒兵備以消厭未萌大抵指切時事忠精無隠觀其志可以見其志矣平生與遊多一時方勁之士瀛帥李師中誠之尢相厚善誠之貶官過單畱連累月涕泣不忍別蓋趣捨同而久要固也素通術數深信定分疾且革取其書閱之欷歔反面不復有言防焉委順非篤於信道詎能臻此惜乎年與位皆負其實使不得大施於時此士友所以嘆惋也夫人李氏工部侍郎應機之孫大理評事咸寧之女前十六年卒子男五人曰茂倩河南府法曹參軍次曰茂恂奉議郎提舉陜西買馬監牧司公事次曰茂澤承事郎次曰茂曽次曰茂雍未仕女五人二早亡次適奉議郎孫亞卿封文安縣君後君六年卒次適宣教郎蘓熹次在室孫十四人孫女九人初侍讀公之薨也君援學士褒防例請於朝特詔贈禮部侍郎君亡之五年茂恂爲祕書丞加贈都官郎中而茂恂未登朝時與其弟茂澤愴夫人之不逮養各以當遷一官求換邑封仙源縣君它日又進封隴安縣太君積善貽慶子孫善守家法宦學相繼可謂有後矣予與君世契且親義分尢著諸孤方圖不朽猥以見屬摭實敍事繼之以銘銘曰

郭氏系周胙土於武仲叔二虢叔謂鼻祖平王之東絕而復封謂虢爲郭遂啟厥宗分支別派燕隗齊最東都況躬西京欽解杜陵潁川盛於歷代爰分汾陽爲唐上宰本朝甲族太原東平武惟右戚文則貳卿於顯貳卿逢辰逺至實生二子爲時良器伯也淸方隠吏潛郎仲氏亮直名稱最良仲之立朝不飾不矯屢抗封章帝用褒表躬𨿽逺臣心不忘君再辭臺省洊陞長人兩守藩郡仁聲益振才髙命屈卒亦難進曲阜崇岡在汶之陽祖孫同域龜筮襲祥其祥謂何百世之裕今名不泯玆丘益固

國子博士陸君墓志銘

國子博士山陰陸君諱珪字防叔尙書吏部郎中直昭文館贈諫議大夫諱軫之子贈光祿卿諱昭之孫以熈寧九年五月癸酉卒於濠梁之官舍以明年九月丙辰葬於防稽縣表孝鄕趙樂峯之南原日月有期矣諸孤以國子直講龔君原之狀求銘於所知者謂余昔甞使淮南表君之治效爲一道令宰之最又甞主禮部貢舉奏君之仲子佃爲第一然則不得爲不知者也於是以文志其壙云君始以父任爲太廟齋郎景祐中補湖州武康尉其令老且闇邑事無細大皆屬之君君年始冠矣而處事如理議者謂宿其官不及也再調信州司法參軍州將張鑄以慘急覈下無敢與抗者君數爭曲直於前終不爲所奪用薦者遷杭州南新令摘其尉馬惟一貪贓系於獄或謂曰法無縣令下佐官獄事以此獲譴可惜對曰苟畏吏議而屈於防人我不能也滿秩攺睦州錄事參軍衢之訟有未決者皆願移於君曰𨿽得罪猶甘心也考課擢大理寺丞知明州奉化揚州天長二縣皆以嚴著稱辧析姦隠如已親見之揚之大姓湯氏二子分財兄訴其弟爲異姓子不當有分法父母旣亡則以籍爲定而江都廣陵之籍先爲其兄購毀之情幾奪矣又下天長君盡索架閣逺嵗案牘閱之得慶曆中州帖有其弟之名者上之州是時州倅呂君希道適治其事甞謂余曰十年滯訟用是以決之非有健令安能辦此太守韓玉汝亦稱之爲有君子之剛而邑人謂其政可繼包孝肅公蓋公甞宰是邑有遺愛故也然公之爲政自明至曛𨿽退食不去防廡而邑事以治君之政以聰察爲先過其廷者肅如也方晝則無畱人而邑事亦治由此言之政無繁簡要之實惠在人則久而益見思也防葺縣廨財用不足請於州不可調於民又不可於是使人有罪非重故者皆得贖金以助費不日而工告完後使者以爲法不當爾故奏罷之左降監濠州酒稅至則濠人讙曰此天長陸君也州以事諉之者十七八君亦精力不憚煩苦後𨿽病臒猶黽勉臨務間或移告則州人乘門請起轉運使楊君汲薦之曰古所謂盡瘁於國者陸某是也方玆時朝廷切於用才不以年次擢者前後相望而君之資適逢世又有知巳者在朝人皆期其行且見用矣不幸奏始下而君已亡嗚呼命也乎享年五十五有文集二十卷君少時通敏有才气好學尙義其僚壻孫威敏公尢器待之曰奇才也鎖防舉進士賈魏公寘其程文優等後不中第亦不再舉曰吾豈不得已者耶然性喜飲酒每引滿怡然以之酬酢事變愈醉而愈明甞以所生母喪歸越治焦塢先塋屬嵗旱乏水一日有泉出其地中取汲足用旣已事而竭焉鄕人以爲誠孝所感也夫人毘陵邊氏兵部調之女號徳安縣君生四男子長曰佖尉氏縣丞次卽佃也審官東院主簿次曰傅眞定府學教授季曰倚舉進士君𨿽仕宦齟齬不如志而諸子皆少年競立與當時巨公遊聲稱已顯矣吳越之間多雲吏部有陰徳君能教之忠也銘曰

所謂良吏其政平易𨿽以刑成卒由寛濟匪徳匪威孰克用乂我見其人陸君是矣允矣陸君政以敏聞風聲肅肅𨿽歿猶存越山故鄕水深土厚丘隴在焉聞望不朽

蘓魏公文集卷五十九

欽定四庫全書

蘓魏公文集卷六十

宋蘓頌撰

墓志

太中大夫陳公墓志銘

太中大夫陳公諱繹字和叔其先大名人皇考諱見素以尙書屯田貟外郎通判河南府卒官卽葬緱氏縣萬安山子孫因家洛陽遂爲洛陽人公年七嵗能屬文機警有成人風屯田公尢器異之景祐中年十七從開封府進士至廷試誤用韻不收慶曆初再舉爲別試第一早與賢士大夫遊已名聞於時自此蓋大顯矣明年擢乙科調梁山軍判官攺鎭東軍節度推官舉賢良方正試祕閣幾中選矣以書等異同報罷再調西京畱守推官嘉祐三年召試學士院充館閣校勘編定祕閣書籍攺著作佐郎祕書丞進集賢校理刋定前漢書誤謬以母喪去位詔聽卽其家校讎終制還朝當是時英宗卽位二年矣猶恭已淵黙政事仰成輔相公以謂承平日久庶事寖乃人主大有爲之時因密獻五箴欲以感動上意其一曰主斷其大略言主道𨿽不以事詔任賢故在勿貳然威福之柄當出獨斷則權綱攬於上矣其二曰明微言馭臣之要在知下之邪正邪正分則姦人無所容而賢者進矣其三曰廣度言養徳兢畏則聖度未廣退托謙虛則事有所不治故定國家之大計者不必徇小節小謹也其四曰省變言天之譴告當應之以實人事修則天意得矣其五曰稽古言觀古所以治今願詔近侍博采故實度可施於今者仿而行之亦南面簡易之道也遷太常博士賜緋衣銀魚同判尙書刑部每閱天下奏案有情法不相當皆請讞之或謂刑司惟駁正是非不當有所輕重公曰持法者欲得其平苟有未安豈可循黙故事耶卒持前議賴以末減者甚眾一日奏事上前英宗面諭曰聞卿文學久矣眞可任也遂除仁宗實錄院檢討官神宗嗣位遷尙書祠部貟外郎書成攺度支故事當次遷左右史公獨求外補出知涇州爲治皆有條教民懷其惠至有繪其像而祠之者就徙陜西轉運副使時常平法初下公以被邊七州春旱奏免散斂事𨿽不報上亦稱其無隠尋攺使京東過都入見畱爲三司判官詳定令式直舍人院修起居注遂拜知制誥賜三品服逾年爲翰林學士未幾以疾請郡上遣中使勞問賜以良藥俄換侍讀學士知鄧州兼本路安撫使滿一嵗召還知通進銀臺司兼門下封駮事神宗甞謂侍臣曰陳某論事不避權貴此可嘉也又詔掌皇子牋奏權發遣開封府前此都畿獄稍疑者多從中覆故常壅滯得容吏姦上知其才特聽闊略舊制便宜處決由是府無淹系久之還翰苑兼侍讀充羣牧使俄眞領府事每奏對甞累刻所言多合上意人謂行且大用矣值劾司農吏盜用官錢獄未竟中書五房檢正張諤實領寺事懼有失察舉之罪遂用白帖詰其滯畱狀公遣主吏持案牘示諤明無違滯而言事者以爲曲徇宰屬將縱出有罪公亦不自明也罷職出知滁州自謂近臣謫守當夙夜勤職不得與它官比是嵗淮甸艱食不待報出官廩以振浮殍民用安集郊祀推恩復知制誥旣而攺祕書監集賢院學士知廬州徙蔡州又徙潭州未之官拜右諫議大夫知廣州兼本路經略安撫使撫輯蠻蜒逺人安之海舶大至編戶富實遂繕城郭浚溝池不勞民而功辦上賜詔書奬諭官制行攺太中大夫龍圖閣待制知江寧府逾年左遷中大夫知建昌軍今上卽位復爲太中移密州元祐三年正月已已終於州宅之正寢享年六十八公爲人矜嚴有禮馭家人如官府其爲政急豪黨而寛善良所在宿姦巨猾畏縮不敢犯與人交不苟合一相契則驩欣無間視異已者猶冰炭然枉直必較無容毫髮𨿽僚友皆敬憚之然亦以此取悔在廣州時甞戒子弟市藥物必案方劑銖兩示無過取其防畏如此而粵俗尙鬼有病必禱於佛祠方霧潦薫蒸瘴癘大作公命以帑錢制浮屠像置郡廨日爲之祈禬俄而幼女亦被疾禱之有應遂用私財仿爲一像旣罷郡持去適與部使者構隙亟案奏其事詔獄窮治以爲以私像易官像剩利數百金寘之深文神宗閱奏案其情曰以事佛故被重辟亦太甚也遂薄其責聞者乃知其非以毫末之利自污也公屢遷謫而未甞芥蔕於心胸躬在逺方而斯須不忘朝廷初至髙密聞洮河守將獲畨酋鬼章生致闕下州郡當奉表賀公因表又奏疏曰陛下卽位之初凡興邊事無大小疎近之臣一切廢不用於今二年四鄙無患比聞西帥獻戎俘圖賞功級誠恐由玆生事邊陲漸不可長臣甞預修仁宗實錄見康定慶曆間論西事者爭言攻討之利惟範仲淹獨異不合自好水川之敗方深懲艾願以此戒邊臣無貪小利使徼外懷服恩信天下幸甚公性至愼密甞對上自陳不敢有毫髮欺在內廷造辟之言子弟亦不得聞以此天子尢聽信之方年少時銳意功名自謂遭時遇主事無不可爲者亦旣遭遇矣動輒齟齬晚嵗益甚徊翔州郡猶謂尙可爲也而卒不得如其所欲賫志以歿此士友所以爲之太息也在郡遘疾且革矣猶不廢事前一日顧謂其子曰白太傅詩云遲回且住亦何妨豈足爲達理世事何可窮耶吾於此了然矣淩辰整衣冠隠幾而逝嗚呼可謂能知終者也公文格淸峻無塵言累語尢長於論事甞被詔修宰相拜罷錄撰東西府記及其他所著十數萬言諸子編集爲三十卷藏於家自登朝所領職事知太常禮院判登聞鼓院者再判司農寺昭文館尙書祠部禮部提舉司天監進奏院知審官東院主管三班院館伴遼使者一勲累上柱國爵開國侯食邑千六百戶曽祖諱瑩祖諱光晛累贈特進皆隠徳不仕公之貴贈其父開府儀同三司追封母樂氏襄國夫人配謝氏太子賔客濤之孫女將作監主簿綸之子封樂平郡君男七人彥輔承奉郎彥威彥恭並先亡彥成宣徳郎彥達太廟齋郎彥瓌承務郎彥武未仕女四人長適屯田貟外郎姚甫三尙幼孫男七人靖端靖宣假承務郎靖直靖洵靖柔靖國靖莊未仕孫女一人適溧陽主簿饒防諸孤將以元祐四年四月庚申公於先塋之次前期彥成與季父太府紘敍公之履歷事迹屬祕書正字張君繢爲之狀抵予求銘以志其壙予惟與公同遊屋再擢科第登儒館歷近班領臺閣且五十餘年𨿽中間契闊而音耗不革撫事懷往不覺涕洟之沾體因抒長言以寄情抱銘曰剛柔勇怯本乎性用捨行藏固有命愚達賢窮力匪競人能順之受其正猗嗟和叔敏而通始亨終否由其逢方當遇合言聽從一罹口語智盲聾心在朝廷迹州郡江海𨿽遙言屢進再斥復還地益峻逺蹠未奮修途盡文章縱橫經世才命不我與徒捲懷英風偉迹空沈埋刋石幽堂示方來

朝奉大夫提防廣西刑獄公事胡公墓志銘

建安胡氏自職方府君諱順之壯年官豫章感目疾遂致政卜居本郡子孫因家焉今爲豫章某縣人職方府君以文學政事聞於時明道景祐間數上書論朝政得失已退仕矣仁宗特詔許驛奏言事當時名卿莫不髙其風範生吉水主簿諱奕始冠進士第終於一命生大夫諱及字考父初名克儉避嫌更之職方旣致政得補郊社齋郎調饒州余幹泉州晉江二縣尉遷黃州軍事推官攺大理寺丞神宗登極轉太子中捨知建昌軍南丰縣南丰在江西最爲大邑編戶數萬多豪右著姓訟爭旣繁胥吏操其柄前後令罕能勝之者考父夙富吏能復得家法初爲邑尉已嶄然出鋒頴摘姦鋤彊民不敢犯至是察見俗獘欲有所爲故先召裏中父老坐廷下訪其土俗利病所在鉤得其實然後爲條教纎悉必盡故令出而人伏犯者一切不貸前後發吏宿贓黥者九人又甞籍其鄰里鄕黨如伍保法使相幾察以索姦盜邑故多掠良人子售爲奴婢逺近相防莫肯窮究至是有犯必得其獘遂絕逮將滿也邑民千餘輩列疏其政事之尢著者十數條叩軍守邀監司願畱借再任事聞於朝神宗異之代還吏部試治煩令差知潭州長沙縣熈寧初常平法行今丞相章公察訪兩湖案募役平徭法而長沙獨得其要領奏書爲諸縣之最又被使檄均徭人禁田與毛漸吳居厚分行山嵓篁竹間區處其生熟獠有獷悍拒命者面告以王師誅逆拊順之意無不歡呼服役不旋日而一方遂定賞功遷國子博士驛召赴熈河準備差遣尋通判通逺軍凡論邊事以逺斥堠謹疆境爲先務與帥臣議不合乃以母老求便鄕帥臣以爲如其言則人人欲去矣以此坐免旣歸朝釋不問差知楚州漣水縣是嵗淮甸旱蝗禱神祠修湖堨一日雨澍蝗殪邑人以爲宰君誠感所致京尹蔡公延慶薦爲左軍巡判官出通判登州官制行換朝奉郎遷朝散勾當京東排岸司從貳卿蹇公辟命爲開封府推官舊制京尹得辟府僚一貟官制行悉罷矣蹇公面薦於神宗翊日以語執政曰周輔欲且仍舊自辟寮官得否執政惟諾又問胡及何如皆曰才於是特以命之今上卽位進朝請郎坐治書生妄爲詔艸獄不竟左遷通判定州今樞密韓公作帥喜得賢佐待遇尢厚屬嵗之不易北道艱食安撫監司悉以荒政之事付之於是開廩庾代薪蒭以哺流冗施設有宜民復州處在郡進朝奉大夫徙知吉州去定之日老幼遮道呼曰我曹前日免殍亡皆公之賜也遭母夫人之喪不之官外除知濟州未行攺提防廣西刑獄公事在道感疾至泗州不起享年六十二考父性敏悟自修飭介立不倚於吏事特爲明辧所至有治狀當路多推薦之端明蔡公襄政事爲當世表寮屬鮮有合其意者守泉州日謂人曰郡官中胡及葉康直吏才皆有過人者王荊公初執政聞其南丰之譽數詢廣坐曰識此人否曁見之問曰久於縣道知民疾苦宜莫如君之詳也有可以補於時幸一二疏示因具近嵗州縣得失十數事上之荊公𨿽不盡用其言然奬待甚至自熈河歸過洛見司馬溫公公勞苦之曰西垂舉事得志者數百人君獨不意而歸其有以乎後溫公得政未甞通訊問名聲以此不相聞終亦齟齬晚嵗稍階進任又復不壽嗚呼才非不試也卒不得一如其志知之者非不力也竟不見用豈所謂分定不可移耶其適然耶此有志之士所以爲嘆惋也少好讀書然不能守章句故不以此進取作詩效杜甫體往往有佳句聞於寮友喜風角術在通逺甞予主帥書曰晨起西北有赤气冒城郭占曰其下殺萬人惟戒諸將毋擅興事可以免耳不數日景思立戰敗如其言夫人蘓氏封仙源縣君予之姑也次孫氏太和縣君某官某之女某官某之弟七男子曰潛某官曰某曰某皆未仕二女子長適承務郎彭詢次未行景祐初先太師通判洪州先祖司徒公方待次郡中與職方公素以道義相契數相過從予在侍下常應門左右時大夫與姑氏齊年𦇤褓遂議姻好自玆通家殆今六十年矣考父於予尊行也相視如敵者蓋自幼少從遊絕去形迹一無間然也諸孤求銘予操觚牘感疇昔不覺涕下之沾頥也銘曰

薛宣有言凡今爲吏自有資材非學能至有若考父得之尢邃豈特天資亦自家世維祖逮孫政以能聞亞尹倅戎已試吏煩賦幏植楡亦著邊勤析符爲州掲節奉使曽未設施或從或躓時亨命塞孰能付畀我勒斯文志於羨隧

太常少卿李君墓志銘

太常少卿李君諱規字子震其先世曰知謙自冀州徙籍於開封之祥符縣是爲君之曽祖有子曰延美是爲君之祖實生皇考諱從憲𨿽不仕居家而能教子以問學猶及見其成名當君擢進士第於景祐之初歷官爲鄭州之新鄭江陵之江陵兩縣主簿而皇考始以壽終服旣除調許州長社主簿就遷舞陽縣令攺著作佐郎知汝州梁縣防秦邸之喪葬於邑中卒輩挾勢其所傷平民者君械系於獄其家厚爲之請卒亦不釋自是至其境者無不肅然徙知漢州綿竹縣以不便親養請監陜州商稅雅爲故樞相張康節公所知公帥秦慶連辟掌其府機宜以行樞筦又薦之於朝累遷尙書屯田貟外郎簽書陳州觀察判官公事以母憂去職終喪爲陵臺令兼知永安縣事諸陵嵗時之祀皆有常制而宮嬪宦官或私有所厚薄君辭日對便殿言之仁宗稱善少室山縣境林木茂美望之郁然異時甞爲佛寺據其地一日民有伐薪爲炭而爲寺僧所毆者兩造於縣僧曰此地自唐以來皆在寺籍碑識具存請以爲驗君一見辧其僞悉治以法因諭民曰凡境內之山林皆得樵牧來者遂如歸焉有中使自邊州還致一山鹿命郵卒負之而趨道於邑中因卒有辭怒而擊傷之君暴其事乃聞於朝中人由是坐貶歷通判河陽官爲都官郎中矣是時朝廷方擢取材臣以爲三司寮屬故用君權管度支判官公事判使薦其才攺鹽鐵判官三司嵗料江湖艸茶以輸京師吏常廣調其數至所積陳腐不可食君乃量一嵗之出以爲賦入之限自是嵗嵗省五十餘萬斤迄今便之攺判開折司接伴契丹朝正使使者近郊辭疾欲就外館攺服君使人譙責之曰外館宴所常服而趨是慢上也使者不復敢言卒如禮而入今上初嗣位詔羣臣轉對君上陳彊本足用阜財安民之說其言當世之務皆有條理見之者可以知其志也君爲人寛厚沈敏恂恂似不能言及其遇事敢斷介然有守𨿽貴有力者不可幹以非義其防畏尢有過人者秦庭故事郡官射防中的者公帑以銀給之君以爲取之傷亷辭之違眾故終其任不赴公防自歷官未甞役使官匠甞語諸子曰古人有言當官𨿽木枕亦不可爲況什器乎在計省三年建議居多不爲苟合以希進累請補外得知絳州代還若有所不釋然者將老於家遂求監嵩山崇福宮旣再任而以疾終於西京延福坊之居第享年六十八時熈寧十年正月二十九日也其孤以明年七月十三日君於河南縣太尉鄕偏橋裏之東原夫人杜氏祔焉君旣升朝累贈其父至尙書刑部侍郎母孫氏天水縣太君王氏仙遊縣太君配杜氏封福昌縣君繼蘓氏仁和縣君子九人男千之河南府澠池主簿卒於官舉之大理評事二女嫁潘瑜張保源皆爲州掾余早夭孫九人君平生篤於友愛弟觀未仕請以一官回授之事𨿽不從人多其義予舉進士時識君京師連墻而居者三嵗出入相從尊酒相歡未甞有間也後三十餘年而偕仕朝廷見其粹和淳篤之守始終不少變嗚呼可謂有常者矣銘曰

君子之徳不競不絿在義則固於仁也柔孰允蹈之匪質而修君克保之始終無尢特立起家亞卿是秩入朝出麾皆見稱述其進旣裕其退則佚嵩髙巖巖聊以永日命𨿽不延生亦能全丰祿居第白首丘園其藏也固有子之賢其室安在橋裏之原

西上閤門使王公墓志銘

甞讀前史觀國朝以來將相大臣子孫保有其家室迨數世而不墜門法者不十數家而建雄軍節度使魯國武康王公其一也魯公諱超在太宗眞宗朝提禁兵帥三路爲時名將生忠武軍節度使檢校太師同中書門下平章事魯國武恭公諱徳用在仁宗朝以髙才偉略名暴邊徼累殿藩翰再歷樞筦始終一節勲在盟府魯公之弟徳基官至延州觀察使鄜延經略使徳恭蘄州刺史魯公之孫二十八皆以材武聞於時繼登顯仕或遙領州郡或擢在橫班而魯公之長子東頭供奉官贈左金吾衛上將軍諱咸熈初仕早卒生二子伯諱澤以彊敏習知民政累典州郡終皇城使仲諱淵字巨源結髮爲右侍禁閤門只七遷至皇城使閤門通事舍人更歷煩使出權陜州兵馬鈐轄神宗初卽位厲精治道細大之務罔不修舉至於典謁贊導之事無一不經聖慮者一日以閤門缺貟而在職者有不嫺詞令故自陜州特召公還上旣見宣奏如禮顧謂其寮列曰相儀當如王某可也通事嵗滿擢西上閤門副使久之自請於上曰臣世以武力受國大恩臣名復在右列當竭股肱之力任疆之事願得乘一障盡死節以報朝廷上曰朕方屬卿以職事未可遽去甞預修閤門儀制龍圖閣直學士宋公次道典領其事宋公一代名儒練達典故每稱於同列曰王君凡事詳熟議論有本末定此易耳繼領禦前忠佐軍頭引見司勾當皇城司皇城司內廷要任晨夕侍衛宮禁以嵗勞自引進陞客省副使今上覃霑拜西上閤門使初元丰三年始復州郡武備置諸路將官制九軍營陣定鄕村保甲皆稀闊不講之政在職者或未盡悉其禁令公數被命案舉初往河北訪兵民利害及當官不習職之人條例上之今永興韓丞相時在樞密見奏謂之曰辭簡而事該皆可施行後用其言裁制其過與不及者十七八又案京畿將兵河東及晉絳澤潞威勝五州軍團甲振舉其職皆稱上防六年親郊侍祠大慶殿末疾暴作肩舁歸第在告且久未任朝謁上三遣使就問以所苦如何治者何人日望平愈無事早出待卿往閱京西陜西兵馬旣而再予告百日七年夏以疲憊請閒局詔提舉兗州仙源縣景靈太極兩宮觀公事居家養疾皆出特恩非常比也旣閒居每自念荷聖主非常之眷未知所報而死不能興死有餘責矣八年三月聞先帝遺詔彊起望哭移時幾絕者數矣裕陵發引前方將扶舁臨哭闕門忽夢先帝召如平生旣寤感慟久之以其年七月二日疽發於背而卒訃聞詔防其後遷季子一官補長孫爲三班奉職初金吾之亡公與伯兄俱在乳抱母延安郡太夫人夏氏躬自鞠育推燥居濕逮於長成魯公矜而憐之賞延之恩先於諸子又使受學於諸儒出則從士大夫遊以習禮法其後兄弟競爽循蹈規矩抑由母慈至而祖訓嚴故也自登朝從宦未甞逺左右間被選爲成都利路鈐轄亦以親年爲言力辭不拜延安後公二年歿疾且革猶曰吾不得死於吾子之手爲大恨審斯言則平日之承順顏色有以慰母心者可知也平居樂易若無不可者然剛中謹嚴不妄舉動喜飲酒而未甞至於酣醉善音樂而不以爲能事接人初若簡淡久而益親桂人歐陽辟旅居京師不求自達公一相見契合如平素遂畱館於家日與講論義理十餘年無少間闊至今不忍捨去自少長不雜交遊不妄出入視權門尢畏懼與今新州蔡丞相有舊新州當政日每相招延則一往旅見語不及私子弟或問故應曰仕宦當爾爾輩亦宜知此則寡悔矣神宗因間語及對曰臣愚不能周旋人事耳非有他也三使契丹北人首訪其族曰得非兩世太師之後乎答曰曽大父大父也及燕射屢中的眾駭曰是果有成法也四爲南郊明堂禦營四面巡檢皆以辦職防賞初仕時年尙少入侍殿閣以勤恪著稱仁宗巳識其姓名甞以禦飛白字賜之後詔伴髙麗使人南苑燕射神宗以禦弓一禦箭四賜之是二者皆羣臣所不能與及班列中咸以爲榮遇也夫人蔚氏殿前都指揮使保靜軍節度使昭敏之孫封永寧縣君治家嚴飭𨿽累世大族而門內淸約室無玩好旁無姬媵有若儒素熈寧中諸父俱亡伯兄外守邊要家事悉以諉公拊循嫠弱教率羣從使就問學賙給均一內外欣欣以睦如是且十年無一日替捨內有貓相乳者人以爲異焉子四男子曰任內殿崇班曰價供備庫副使曰俁右侍禁曰侁右班殿直六女子五適人一未有行壻曰明州錄事參軍夏大同右侍禁張宗陶蔡州汝陽縣主簿李元弼右侍禁石京鳯翔府司理參軍張克勤孫九人曰三班奉職曰珝曰璠曰珦曰璟曰璞曰璨曰瑤曰琳並未仕孫女九人並幼王氏之先世爲趙人而占數常山眞定縣自魯公徙河南府密縣密今於鄭故又著籍於鄭州管城縣諸子卜以元祐四年八月戊申舉公之柩於新鄭縣旌賢鄕尹固村前期任以狀托銘於予其請勤勤至於十數且曰先人操守介特平生交遊𨿽多而知之者鮮非公眷記終始則懿行遺美懼無述焉予惟疇昔之好重之以熈寧初同使契丹尢相親愛每聽其言多及朝廷政令之要問其所趣皆忠義謹厚者所尙之事其矯訐刻覈之行則曰不能爲也予又熟其伯兄之所存亦相類於是竊嘆曰王氏家訓如此宜乎世有其人今𨿽亡矣而後嗣競勸若然其子孫又有成立者則門構益不墜矣因爲之銘銘曰

璠璵之珍產於荊昆公侯之貴亦出名門懿彼上閤遐哉慶源常趙之族將相之孫少登顯職多聞博識贊揚命令雍容謹飭神宗所知中外宣力受命按兵勤躬體國資適逢時數亦多奇中年而逝雅志終虧岡陵鬱鬱塋玆新密世徳不忘曽云襲吉

贈右屯衛大將軍趙公墓志銘

公諱叔趾秦悼王諱廷美之裔孫曽大父徳彞爲潁川郡王大父諱承矩贈相州觀察使考諱克循追封東陽郡公惟王之子孫在屬籍中特爲繁衍而朝廷惇睦之厚無有疎戚恩禮一均故公生五嵗以賜名例授太子右內率府副率十餘年而遷至右千牛衛將軍年十九不幸感疾而逝詔贈右屯衛大將軍玆所以見恩防始終之至也準狀公東陽之第七子母曰安定縣君彭氏生於皇祐辛夘四月六日卒於熈寧已酉五月二十七日其爲人純和質重喜親師學於父母孝於兄弟睦而儀觀甚偉在稠人中見之者無不聳然以恭是謂公族之秀者也以服父喪繼罹國卹故未及昏媾其葬也以卒之年冬十月十三日從故相王發引而西以十一月十日祔於汝州梁縣秦王之墳次有詔詞臣爲之作銘曰

孰畀之資生於國宗胡奪之年甫冠而終其生未室其藏有封於汝之墳先王之從

壽昌縣君王氏墓志銘

皇朝宗室之盛惇睦之恩至其子孫之嘉吉禮一皆主於朝廷凡通昏於諸臣之家非夫氏族之著而婦事之宜者蓋艱其選右武衛大將軍栁州刺史叔故夫人壽昌縣君王氏其人也夫人之先爲河朔大姓後以仕宦徙汴今占開封曽祖諱審忠武軍節度使同中書門下平章事追封秦王其配曰秦國太夫人曹氏祖諱承徳東上閤門使防州刺史其配曰西平郡君石氏父諱世厚內殿崇班其配曰平原郡君趙氏此氏族之著也夫人資質修嫮和柔敏慧其族中甞推異之年十六而歸宗邸奉事尊敬動有禮法治家以寛嚴稱在夫室七年謙恭柔順無媢妒之行左右有過失則以理責數未甞施鞭箠而眾自畏稟閨門之內雍雍然無間言此其婦事之宜也年二十三不幸早世其初被疾甚力武衛憂見形色爲之歷訪醫診砭餌交進繼之以禳禬之事無所不至其亡也武衛念伉儷之賢淑悼其不得偕老喪禮之外又爲之屏去暈味日誦浮屠言以資防祐𨿽親戚開勉久益不廢非夫好合之徳素茂則安能感其良人若是耶夫人以熈寧二年三月二十日卒於宮邸以其年十一月十日於汝州之梁縣秦悼王之墳域先姑李夫人冡次男曰擇之今爲太子右內率府副率其二男一女皆先亡銘曰

相王之孫宗侯之婦有美淑質云何不壽生宜厥家從先姑令問不已納銘幽墟

蘓魏公文集卷六十

欽定四庫全書

蘇魏公文集卷六十一

宋蘇頌撰

墓志

龍圖閣直學士致仕李公墓志銘

龍圖閣直學士正議大夫致仕上柱國隴西郡開國公食邑三千戶濮陽李公公儀年八十四以元祐四年十一月某甲子考終於濟南郡退居之私第終以正也以紹聖五年二月某甲子返葬於濮州鄄城縣遺直鄕棲鸞裏塟從先也前期嗣子駕部員外郎孝純以季弟密直君承之所敍狀走書南徐請銘以識其壙予惟先世並遊之舊甘泉同僚之契紀其功伐書於樂石云公儀諱肅之公儀字也贈太尉諱遜之子贈太師中書令兼尙書令蔡國公諱護之孫贈太師中書令諱令珣之曽孫天聖中以世父故相文定公乾元節推恩奏補將作監主簿初命監大名府軍資庫年少气勁早有才譽大河溢張家口府命督修冠氏縣堤茭薪出納之事畚築力役之政晨夕親臨如期而功就冠氏民數千詣府請爲縣宰府上其事朝防如請旣蒞職視民所先急者宿冦根據鄕疃人不安其居乃案令使鄕村置鼓盜發擊之逺近聞聲而畢應民旣知教因親臨試鼓鳴而保伍至自是盜爲衰息都轉運使李公紘奏爲禦河催綱景祐二年河決橫隴又奏巡護金堤滿嵗無溢齧之患擢通判徳州攺澶州慶曆二年契丹遣耶律仁先劉六符馳禮赴闕將過郡而病譙楯頽缺卽謀於郡守曰吾州實景徳初鑾輿誓師之地今泛使來而城壘若是萬一朝廷有問則土木暴興其擾甚矣惟先事爲備可以寛責於是料工度材增罅補漏成屋千區已而果有中人銜命檢視指顧徙置不日而棚樓一新使者驚異時我先人自禁林貳樞副任公出使修建北京往復城中目其治迹歸言於上擢知徳州未幾以施黔蠻首田忠霸冦邊被選提防防州路刑獄公事到部徑趨邊砦諭諸蠻以威信眾遂伏竄璽書褒其勞就移提防開封府界縣鎭公事賜五品服出知沂州州人常苦沂水敗橋水涸修復之患乃詢於眾咸曰家戶輸財無有寧嵗於是教爲輿梁使可徹置植堅木爲杠橫巨材爲棟夏秋撤去至冬復舊暫勞永逸眾以爲若是便於今不廢河北嵗歉流殍至郡視其彊壯者募爲兵羸不任者餔以庾粟抵春遣還兩得其所歷深濰二郡徙荊湖南路提防刑獄皇祐三年廣源儂智髙犯邕管侵掠十餘州朝廷至遣大臣經制湖湘密邇賊境使者實任其責於是親督諸郡兵往禦其衝廣東蔣偕王正倫追賊湖嶺間失利又率兵丁往收其餘燼招輯散亡躡迹討襲過臨賀賊遂引去一境帖然經制使狄靑孫沔言狀朝廷第賞特轉尙書主客員外郎荊湖北路轉運使辰陽彭仕羲之叛被詔親行處置乃畫攻取防授郡將宋守信進兵窮討徑山岅篁竹之崄兵不得前又爲之募敢勇士爲鄕導直抵溪州破蕩其巢穴賊平以太夫人髙年求鄕郡自齊易海就選江東轉運使徙兩浙時以浙河水災籍諸州役兵疏濬堤堨不勞民力而蘇秀之患除移成都路攺河北賜三品使遷江淮發運使是時方治汴堤創木岸以束湍流久之未就特防召赴相府防議於是有都大提舉陜河之命旣而堤岸卒成以親喪去職服竟由三司勾院進度支副使厚陵之役百費所出皆先期應辦公私無擾除將作監再領發運使因對神宗皇帝問西夏諒祚犯大順城事敷奏合防翌日拜諌議大夫知慶州旣至治戎政嚴攻守之具將佐稟命常若冦至冦聞聲而戢數月移瀛州熙寧元年河北大水地震數州累日不止城壘廐庫公廨民廬摧陷幾徧乃躬冒泥潦中指諭僚屬爲之區處倉庾粟麥暴露者則結艸爲囷圌而以儲積之沾漬者出以賑流冗編戶之無蓋藏者爲茇捨以居處之公宇亦如其制又嚴盜賊之禁下令民敢有乘災剽攘一切以軍法從事後有叛卒夜掠民財立捕斬以徇人遂安息上聞其措置有緒特遣中使勞問賜茶藥以示優防逾年拜天章閣待制權知開封府出知定州召還權三司使司事出知永興軍換靑州攺齊州提舉南京鴻慶宮三命皆自請也過都畱提舉中太一宮判將作監元丰元年拜龍圖閣直學士知鄆州占謝日上謂之曰鄆介濮齊之間在卿爲便矣州自曹村決口之後積水爲患甫下車爲之相土髙下創築長堤請民丁萬人於朝一月而成水患遂除四年告老優詔提舉兗州景靈宮太極觀遂居濟南七年致爲政而歸退休六年而精力罙健毎嵗時節序率子侄輩往濮上祀先壠合族以食欣欣然步趨笑語少年不若也早通竺幹之教持心行已衷無隠情常曰吾無他長惟至誠待物而巳故其啟手足之日疾無甚苦忽語諸子曰人生一夢耳寂爾順化豈其生也操行純固故其往也若有歸焉夫人宋氏前十一年卒於京師追封延安郡夫人子六男子長卽駕部君也次曰孝謹通直郎孝願宣義郎皆先亡孝錫通直郎孝益宣徳郎孝常承事郎五女子孟季皆出家爲尼曰智滿號明覺大師曰慈妙悟眞大師三壻大理寺丞韓鎭國子博士張照宣義郎王仲康孫男二十三人侊宣義郎傅僅仔侍倚皆仕銓選爲州縣掾佐曽孫二十二人公儀性明達周知世務而於吏事尢爲精密敏而能斷主於寛平不戾文法其治郡也不爲條教事至而應初蒞東海牒訴滿庭下獨於儔人中指一叛卒訊曰若非前九年沂州犯盜而亡者今尙不悛耶卒寘於法聞者畏惕其奉使也務舉大體不以小察爲明未嘗以細故案吏吏伏其公其立朝也直以奉上勤於濟務尹京主計不累月以治最聞凡七領州節皆近於鄕鄰而濟南三至兩爲提防刑獄五爲轉運使而成都以親年免行制溪蠻禦邕冦績效尢顯六領方面並兼一路安撫使而慶州又兼經略使馬步軍都總管髙陽捍患之政至今人猶能道其事兩爲提舉在京諸司庫務皆以疾辭府省特恩授之再至又兼羣牧使判三班其別使則體量陳亳水災相度張馬防門分閷都城水患護魏王事賀大遼生辰皆稱所職出入中外六十餘年自九品至三品更十六官用嵗月轉者少由功最遷者多兩拜內閣所蒞實迹可紀而無悔尢晚嵗以學士歸老裏第逢辰錫福旣貴而壽且康善始令終仕宦如公儀者幾希矣少有至行年十四時從文定公南遷衡陽至復相不離左右公薨又請沂州以奉襄事在徳州聞先公訃卽時徒跣赴殯居太夫人之喪廬墓三年不入城郭曹村河流壞先壠躬募鄕民負土增葺季君密直君生數月而孤親爲鞠育誨導以至大成密直君嘗曰承之奉兄如父兄之視我如子因省兄陳畱過都神宗特召見勞問面諭曰卿家可謂一門忠孝其天平除書有父子忠孝兄弟顯人之語當時賢公名卿多以端方目之王沂公呂許公杜祁公富鄭公韓魏公最爲知巳冠氏則沂公之薦防路許公祁公所引用木汴則魏公委擇其爲君相稱舉如此李氏世占濮上爲東州望族自文定公薨未數年而公儀兄弟以才名相繼登朝元昆東之太子少保仲兄徽之正議大夫亞弟及之通議大夫立之中散大夫並以年徳致仕而終季弟密直君與公儀同時爲學士今子侄踐省寺使一道者又數人諸孫及曾仕與未仕四十餘人克紹家訓有後之澤其可量乎予治平初爲度支判官與公議同曹共事相好尢篤追紀平昔愴然於懷系之以銘言不逮意銘曰

伯陽苗裔飛將來雲山東著姓濮水名門相有遺直慶貽後昆弟兄鳴玉子侄輶軒藩朝互陟霄鶚齊鶱猗歟內閣克承世芬聲馳初仕惠布黎元公卿交薦州使宣勤梁沂罷斂木汳通堙上嘉乃績詔錫褒言尹京主計制閫藩軍中外更踐寵數便蕃再畱持橐懇丐鄕枌玉符琳館汶水仙源遂還印紱退老丘園公生鼎族仕遘華勛壽彌七紀家有曾孫歸全新第返葬先原始亨終吉本固枝繁垂於永久考以斯文

少府監致仕王君墓志銘

由京師舟行東南五百里而近郡曰汝陰地瀕淮潁厥土良沃水泉魚稻之美甲於近甸言卜居者莫不先之故自慶曆以來賢士大夫往往經營其處以爲閒燕之地嘉祐中予忝麾守時長樂王深甫徙閩籍占著郡內未幾潁川辛成之罷郡鄂渚過境畱居而同郡王君隠甫來自壽陽治第中郭常與二人者遊皆以僑寄遂爲鄕黨鄰里焉深甫予友也成之亦予從外舅在郡過從最數因而接君甚欵每燕遊造適而三君未嘗不同之旣而成之調官而還未遑卜築君獨遺逺宦情樂此勝槪後𨿽腰郡章臨九江逺去數千里而心未嘗忘之其滿秩也年才六十六矣去而謂人曰吾裏有第鄕有田而子有祿可以休矣遂上書請老朝廷又官其一子以寵其歸因定居焉逡巡鄕閭衎衎自適而論者亦稱其勇退爲得計後三年年六十九考終於新第克於汝陰縣旌義鄕新安原又十二年以夫人張氏之柩合祔焉從吉卜也君諱山民隱甫字也其先臨汾人曽祖夢徵贈太子太保祖嗣宗左屯衞上將軍致仕贈太師諡曰景莊父九齡感徳軍節度推官累贈尙書工部侍郎妣溫氏追封仙遊郡太君太師在祖宗朝以文學登科甲以才謀致臺輔藹然聲譽見於一時捐館許田就其邑子孫復爲長社人君用祖防祥符中補將作監主簿其後通閨籍服五品進陞卿寺出典州郡紫衣金章爛如也其爲人謹介自持不撓非法在家無子弟之過居官爲辦職吏始監荊南越州江陰軍酒稅擢知溫州永嘉縣嵗余徙知賓州通判壽密泉安四州最後知江州凡遷秩十有五等而位正監歷官十政所至𨿽無赫赫稱而課局有羨吏治無廢不爲矯激之行以取當塗之知然仕宦幾五十年未嘗絓於吏議在賓州時年尙少已能修舉政令谿洞獠蠻聞其風無敢犯境遭嵗大穰郡素不積儲谷價猥賤君白外臺發庫錢廣平糴以紓民勞俄而歐希範冦宜州官兵進討軍須轉餉卒賴賓廩以濟部刺史上其狀於朝法當遷秩有司以不滿數旬而格其議君獨無一言以稱伐六安芍陂隄壞久不治君議調夫繕完躬自董役旣成而嵗大旱民獲其利爲多凡此足以見其不苟簡於職事不汲汲於進取他可知已始娶某郡孫氏封永康縣君早亡張夫人繼室也工部侍郎正倫之孫女封京兆郡君柔訓靜專能盡婦道家庭雍雍而無間言子男七人曰浹通直郎河北轉運司管勾文字曰濬巴州司理防軍曰泳未仕渥開州萬嵗尉漸承奉郎監開封府襄邑縣倉艸沂華州浦城縣丞濤湘州司理防軍女二人長適鎭安軍節度推官監解州解縣塩池某次適宣徳郎曾孝廣孫十五人初君終於熙寧四年夏四月庚辰塟以其年十月甲子合祔前期一日浹等泣訴於予曰昔我曽大父太師景莊公之勲爵行義應諡於朝公爲奉常實由一言以定其議而聲光煒煒垂榮至今惟皇考大監仕歷四朝伐閱無玷而退嘿自守不求顯聞故當時公卿無深知者公昔守潁嘗防顧遇不朽之事敢復幹一言以傳取於後其婿孝廣又從爲之請予惟平日之雅固不忘也又嘉君有子能顯揚先人之善而其所稱述皆予昔之見聞也故得以詳載之夫恬於仕進者官不蘄達要之適志意而巳祿不蘄侈要之代勞力而已名譽不蘄顯聞要之逺羞洿而已若君者智能逺害而殆於趨時力可任事而勇於知退方其未衰休休焉以歸籍素資以享宴安之樂顧其所得豈不多乎孔子所謂言寡尢行寡悔祿亦在其中矣其少府君之謂乎銘曰

王出汾陽系於通祖太師始大遂遷舊許宜爾子孫或塋或處少府來潁樂彼風土卒塟其地在淮之滸後十二年夫人始祔卜人曰吉利其後嗣太師立朝功崇譽著少府恂恂與物無忤夫人成家允矣健婦積善相承後昆是裕如卜者言當享榮祚

朝請郎辛君墓志銘

嘉祐六年仁宗謂輔臣曰科舉取人拘以條式惇朴有道之士或至棄遺是豈朝廷求才之意耶乃詔諸路州郡訪求遺逸惇遣詣闕試而官之時故相右僕射兼侍中判許州賈文元公洎京西轉運使提防刑獄凡五章列上長社進士辛君廱化光文藝節行鄕裏推服召試西掖中選者十八人化光在第四特賜進士出身試祕書省校書郎知河中府永樂縣當時議者咸謂聖主崇奬儒行恩及艸澤實曠世未行之事翰林尙書宋景文公遺奏以爲取士不刋之法其爲天下稱贊也如此化光尙書比部員外郎贈光祿大夫諱有孚之子駕部郎中檢校太府少卿致仕贈戶部尙書諱若衝之孫故防知政事太子太傅致仕贈中書令諱仲甫之曽孫冑出隴西金城之世自汾州西河縣再徙潁川今爲潁昌府長社縣人化光少以名家子向學勤刻綜貫書傳與士大夫遊當時賢公名卿至許者莫不推挹以爲逺器累舉進士不偶旣壯矣自謂命之奇只不可彊進杜門養志幾十年而從聘命治平元年英宗皇帝立諸王宮大小學選儒學之官爲教授使以經義訓宗子化光自永樂召爲韓王冀王宮小學教授嘗以爲貴遊子弟以諸生法約束之則惴憚而難入故爲之別立課程日誦若干言書若干字間則大集講解所誦書習爲文詞庶幾漸靡成性若自然耳於是宗子以其規矩簡而易行莫不悅從未數年而學益進能循禮法不爲非義繄善誘之益也以嵗勞遷大理寺丞仍舊任凡六年求外補差通判火山軍故相韓康節公與化光鄕友也帥並門鎭武定皆奏辟管勾安撫司機宜文字累遷尙書屯田員外郎官制行換朝奉郎府罷還審官格以常選王宮洎機宜𨿽積十年四任而未嘗實歷令宰不得升秩復當領邑防機宜罷舉取嘗爲此官者爲首選化光欣然不卹復領眞定又二年仍未外任由是朝廷知其才久滯常調用爲光祿寺丞遷太常博士逾年選爲王府記室防軍再轉朝請郎化光爲人外溫和而內勁正與人共事推誠相親議論有不合但不言𨿽不從未嘗變色後或議奪而气益恐怍自以爲事勝而怨憎生非孤拙所宜也故在王宮及國邸二王多詢其故事特加禮敬盡得內外之歡心其去也從學者至涕泣流連不巳𨿽給使皂輩亦遇之以禮未嘗惰忽其周旋於事皆此類也在帥府𨿽邊書叢委皆悉力裁處動中機防帥長賴之以厭折多矣天性孝義愛親戚辛大族也昆弟皆先喪逝而貧居食口益眾化光月給以俸錢僅二十千此外有婚喪又輟財以周急內外屬之居京者遇四時節序飲食之饋未嘗絕乏死之日家徒四壁族人住俸失所者七八家平生無他嗜好獨喜賓客善談諧至於歌嘯終日不倦罄家之有無以供饌具故士大夫無不與之交好者平居康健未嘗有疾一旦暴得腹瘍漸不能興伏枕月餘而卒時元祐四年七月一日也交親聞訃無不嗟戚而痛善人之云亡也予與戶部侍郎韓公持正給事中趙公無愧往撫其櫬慟哭相弔右丞相範公堯夫尢深惻恨不得臨其喪日遣親賓往問其襄事周卹尢厚嗣子公琬素承淸白之訓家無一簪之貲舉喪難苦予之息喜化光甥也使往幹助得以盡禮以其月二十八日舉櫬還陽翟以某月某日塟於三封山某六從先某官穴之左夫人王氏某官之女賢淑善治家前三年某月卒先祔大墓自夫人之歿化光自以室無主饋忽忽不適蓋平居奉親戚待賓客所以周旋無間皆內助致然故也一子卽公琬以致仕恩補太廟齋郎二女長適臨潁宿壽昌亦其甥也次幼在室予與化光友且親道術相忘中無間然每杯酒意適則歌呼縱放至忘形骸稍隔濶則以爲不足及病且亡予爲之慘慘者累數月不能已益念相知之難得也其也公琬請文以志其壙遂爲之銘銘曰

辛系隴西金城著姓中徙河汾數世不競流光自逺是生中令佐佑神功入預大政歸老潁川厥居以定子孫蟬聨衣冠益盛化光特起出駕封軺一命宰邑躬掌民徭宗藩典教邊城贊條五參帥幕逡巡不超太常光祿預議中朝上選耆老典記王僚博識多聞納言敏行善與人交久而益敬或出或處安之若命胡不永年遽至大病歿有遺恩從先正旣安故丘復貽後慶

朝請郎致仕李君墓志銘

朝請郎致仕護軍賜緋魚袋李君諱況字希荀泰州海陵人予仲妹壻也曽祖祥祖載家世力農自業不求聞達鄕閭有長者稱考容少以豪義自奮起家爲三班官非其志也乃還鄕教二子以學問爲求良師友躬自課厲以至成就使舉進士相繼取科第仕歷州郡卒用其升朝恩累贈正議大夫配朱氏追封同安郡君長子曰洙累官朝奉大夫次卽希荀也大夫宰邑與州治有異等其爲政簡而明遇事乃斷不預爲條教故吏不能逆其意以用事姦蠹以此亦自息予治平中爲淮南轉運嘗薦其髙郵最狀後得官多逺僻未及爲朝廷任用而卒希荀治行大抵相近蓋昆弟講學有源故政事皆不撓也始予妺適宋氏未久而寡子幼未有所從有言希荀家行慈睦可托遂以歸之希荀視宋之子猶子也恩勤鞠育若出天性然加之以矜憐惻怛及長成爲之冠婚如禮卒使宋孤視猶己父無間然人以爲難也鹹謂推是心以施於有政則安老撫弱風化末俗易易也希荀質性淑茂襟量夷坦與人交盡誠無隱言談洞見底裏於親舊間𨿽狎侮造次不失謙恭急人之病甚於切已當官勇於敢爲用法主平恕而未嘗失有罪持議不阿優柔盡理或所見異同至於辧爭而同僚不以爲忤蓋知其誠意非他也初爲眞湖二州掾端太平二郡從事時年尙少持文法報期防久更事變不能過也州委案蕪湖縣遺火事迹火所起曰煙燎無從來悉眾救撤焮熖連日不息此天災也豈人力可禦乎於是爲之辧明白州使官吏得免從坐用薦舉格攺祕書省著作佐郎四嵗進本省丞知潭州湘潭縣就徙通判衡州每病衡守疾惡太過徙爲引視民有犯已決猶畱州役卽有代乃釋爲引瘡病律白守罷之屯戍禁卒賊殺有罪不殊吏以戍兵肆惡當軍法從事詆曰州縣接蠻境其實內地卒非行軍猶在營也自宜處以常法眾不能奪元丰官制行由太常博士換承議郎三轉至朝請歷通判太平秀州有故人子爲嘉興主簿暴卒知其貧不能舉喪爲出已俸賙之遂得還未幾同提舉三門輦運以廣濟十軍嵗挽漕舟最號重役至冬當休而白波常托河隄備虞及期不遣斃於凍餒者十六七於是爲坐放凍令籖白波放還得稍憩洎外臺計省交上其勞朝廷稍欲試用選知海州未行以疾請納祿守本官致仕詔下一日而終於河淸之官舍時元祐五年十二月某甲子日享年六十二希荀自解巾褐訖啟手足凡四十二年曆十一官九更事任並以資履敍進未嘗幹功賞幸超擢所至皆有善課而無毫毛過失不與物競而職事常辦年𨿽未壽而克保終吉豈積厚所來者逺耶至今淮甸士大夫語人物者猶稱二李而云樂善好義希荀又過之可謂善人君子也初娶譙郡曹氏繼某縣君繼以予妺封海陵縣君一子曰峒用致政補太廟齋郎今爲泗州臨淮主簿四女三適人一早卒長壻蘄州判官章觀次進士郭景亮次宣徳郎陳師常一孫尙幼李氏居海陵世數逺矣死皆塟焉而城郭褊隘嵗久居者益眾瀕海舄鹵埤薄而塟者又少岡陵吉壤希荀旣仕宦數歸患其然往來吳中樂京口土風且密邇海陵蓋有意居且塟也未及而卒峒探其遺志遂謀塟丹徒筮縣之大慈鄕道仙灣西山之原吉以紹聖元年二月已未厝柩於幽堂事已奉母氏葺居郡城遂著籍焉一日峒號泣謁予曰先人行義徳業早防重援今去泰徙潤當有文以志所遷之由非吾舅莫得其詳予知希荀者也平居愛其善論議有推已及物之志亦欲乘時施爲然安恬自信不汲汲於進取昔嘗與故相蔡公共事相期久逺情好尢篤蔡公秉政數招延勞苦勤厚希荀對之但問無他道舊故笑語如平生無一語及榮利蔡公亦悉其雅志終不及引用而去其所以仕不至顯大者未必不由此也可無述焉銘曰

君子恭寛信敏而惠悃愊無華古之良吏孰克有之可以言治我黨荀也其庶乎是侃侃惟荀气充貌溫有容雅度可復誠言在割能繼靡怨惟恩渾純篤厚孰見涯根江淮濯纓王畿結綬鴻幹始漸驥路俄驟出將漕最擢分符守資適逢時假年弗究厥生海瀕其復河津孤惸負柩卜竁京原民懷遺愛士想淸芬徳必有後其在嗣人

蘇魏公文集卷六十一

欽定四庫全書

蘇魏公文集卷六十二

宋蘇頌撰

墓志

叔父衞尉寺丞景陵府君墓志銘

叔父諱繹字謀甫謹案家譜蘇氏自唐許文正公瓌至叔父凢三徙籍今爲安州景陵人許公之曽孫曰奕元和中終光州刺史子孫因家於固始光州之四世孫贈隰州刺史諱益自固始從王潮入閩又爲泉州同安人實生我髙祖屯衛府君諱光誨國朝太平興國初從泉帥陳洪進入覲以前漳州刺史拜左監門衞將軍生祭酒府君諱祐圖歷漳州司馬祭酒生復州府君諱仲昌舉賢良擢進士第逾月覆落換三班官歷閤門只侯左屯衞將軍提防荊湖南北兩路刑獄知宜邵復三州復州生七十叔父次第五門中號七君少力學有家法年十七從進士以病臂不克赴試遂棄詞業專精文史陰陽星歷占筮術數百家之言靡不精造喜推考人生年月日時以五行星數參驗休咎合若符要又學道家養生吐納禪宗止觀傳心之說因侍官景陵在郡服先府君喪遂占數焉方是時我先人在翰林乾元誕節洎南郊禮成皆得推恩子弟數欲薦仕叔父辭以病廢無妨他子弟之宜薦者先人善之遂任幼弟綖及其子顗皆爲京司官自是叔父不復有榮進意結宇近郭辟爲賔館躬殖才產才取贍足日與鄕人爲飲食宴樂之好凢賔客過從無問髙下色目一接之以禮至於館餼祖行亦不以菲廢間則談道眞咀禪味考運命閱骨相人有咨訪皆盡誠爲之評析一經其品目後悉如言於是要塗要官使車過客至郡者必造其門若今門下章公子厚樞密安公厚卿龍圖閣王公勝之皆嘗因使咨訪期以逺到諸公至今稱道不已士論莫不伏其鑑裁也年少時尢好黃白防化之術一日有道人過之云我蜀人也今老矣顧有祕訣欲求人而授之得其人則我將逝矣因命取水銀一杯坐間銷爲白金叔父驚異而未敢遽問姑畱寘於客館其夕道人奄化遂貨其所銷白金爲之具衾檟買地以塟其資費適取足焉因欷曰玆事信亦命乎吾平生接方士多矣無不懇祈而力爲之毎患未盡其術今遇異人求我而我不契其心豈其是道人先知數盡假手於我以送終乎而吾不得受其術是命不偶也何必復勞心乎遂捜索故所蓄方藥盡焚棄之終老不復語黃冶事聞者嘆其信道篤而知命深也治平中以顗陞朝籍恩授大理評事致仕再遷衞尉寺丞居常起居無他苦一日嬰小疾遽令召諸子及外姻之在逺者俄而畢集卽語以後事翌日書禪偈一闋捨筆而逝時熙寧十年某月某日也享年七十有二嬸氏劉溫州平陽縣主簿諱半千之女平陽早有時譽先祖同舉直言被召至闕下防罷六科從進士一命而終嬸氏柔婉和惠善處家事方叔父閒居延賔客飲食歡酣夜以繼日如是數十年而中饋未甞少乏交親稱其賢明前一嵗捐室三子長曰頍季曰頠皆舉進士仲卽顗也博學有文詞官至殿中丞歷監管局三司主簿知汝州葉縣所至有治迹公卿多器其才能方見任用以二親連喪不勝毀瘠逾月而卒一女適承議郎太僕寺主簿張承嗣頍頠力舉襄事以元丰七年某月某日奉二櫬塟於某縣某鄕某里而顗祔於某方從先志也某自總角卽從叔父之教告在子侄行待遇特異自聞喪訃以官守道逺不得哭於靈幃固以痛恨矣今先逺有日又不得挽柩執紼以盡哀情其愴慟柰何竊惟叔父以文學遭聖世而曽不得一試有司以髙行聞當時而又不得一達朝廷終以末疾自棄捲懷不用是可惋也然端居裏閭閒燕自適康寧壽考終其天年顧其所得亦不爲少矣若考其所履則在困而安能任命也居遁不晦善處窮也淸髙博識似司馬季主嚴君平而心無適莫不厭逺於塵俗文雅放達似劉伯倫陶靖節而躬蹈規矩不輕傲於軒冕蓋淸機逺覽俯仰隨時得君子出處之宜達天命中和之理宜乎爲宗族之矜式而士大夫所以推挹也諸弟以某周知宗事請文志壙某𨿽粗記緒餘而識致不敏安得發明叔父髙逺之趣姑彷佛其言行載之於銘銘曰

古之君子隠居求志山林朝廷出處一致或止或行與時偕逝囿於物者反爲物累惟我叔父行完道備學通精微性資恬智初遊詞豈不欲仕遇困而休非爲傲世卜居江湖棄遺勢利造適交親笑談道藝尊酒不空淸言有味士聞其風不逺而至子將人倫景純占筮托意寓言聊以卒嵗復魄沔陽流光漢澨從子勒銘以告來裔

長安郡太君髙氏墓志銘

郁林太守朝請郎陳君將以元丰八年十一月甲子塟其先太夫人長安郡太君髙氏於潤州丹徒縣白莵山之某原前期琢石以屬其甥蘇某爲銘且志其卜遷之所由云惟陳氏世居泉南歿則塟其邑至朝請君昆弟少仕宦奉夫人居江淮者三十年不復南歸旣而遭喪家吳中後議襄事卜者丹徒土厚水深宅壙於玆吉莫大焉於是遷其柩櫬而安厝之君子以謂得禮之宜也夫人之先潁川長社人父諱守成以材力顯於時與故東上閤門使張昭易同給事晉邸太宗纂極擢東頭供奉官方見寵用不幸早卒詔防其家事故昏姻多通貴戚夫人生而警慧柔嫺謙重出於天質非姆訓之所及見者皆奇之爲之擇名配久無可者於時內閣潁川公初擢進士第調嵐州軍事推官以二尊年髙思得淑人以佐膳饔聞夫人在家之賢因以禮請遂合姓焉潁川公孝友淸白爲朝廷偉人而夫人恭靜和順能成君子之志奉上率下舉動有法周其族人曲盡情禮無不得其歡心者舅姑則曰順婦也侄娣則曰賢姒也六親則曰仁姑也有家七十年而中外無一間言前志所稱賢明辧通節義者夫人皆有焉潁川公諱某終龍圖閣直學士左諌議大夫開國本望累贈某官三男伯曰紹孫太子中捨通判防州仲曰繼孫國子博士並卒季曰維孫卽朝請君也三女長歸於我先人翰林侍讀學士河陽府君實生小子某等以夫子官封河南郡太君次適故鄂州節度推官蘇玠幼適國子博士鄭幾夫人享年八十九見其中外孫數十人康寧貴壽考終官舍豈非寛仁厚徳福報之所及耶銘曰

元聖有言曰仁者壽夫人之賢天錫之祐寛裕惟徳肅雍乃儀曰婦而順曰母而慈積是慶善宜其家室旣享永年亦保終吉泉山故塋曲阿新丘土壤𨿽隔魂气同遊人曰食來裔之利識以斯銘世世無敝

萬壽縣令張君夫人蘇氏墓志銘

西出廣陵故城十三里所有大墓在蜀岡之南曰馮家原集賢張公之所宅也集賢之次子曰潁州萬壽縣令挺卿斯立祔其壙西南隅之庚地堪輿家曰山連兌乾水流丁未其前望京江諸山拱而揖之皆吉符也元丰八年春正月集賢之孫天長縣主簿充南京國子監教授康伯昆弟將塟其偏親彭城縣君錢夫人得吉卜矣又舉世母武功蘇氏之柩同用其月巳酉厝於斯立之右方幼子獐老從之蘇氏予長妺也我先人太尉公翰林府君晚得女以其秀且慧故特撫愛之始稚而孩巳能言漸誦章句少長而承禮義之訓又能秉筆爲詞語及筓擇配且久乃以適亳州司法呂昌緒昌緒故相許文穆公之孫也甫三年而寡後四年獲歸斯立斯立賢而有文章好學不勌平居刻苦奉養簡薄吾妹從其所好未嘗見於言色又七年而斯立卒且葬矣乃歸寧太夫人河南郡太君日侍膳外則以未亡自處不復接外事惟閉閤冥心誦佛書而已𨿽親戚亦少有見其面者熙寧五年從予奉版輿守東陽二月十二日過桐廬縣漏港灘失舟吾妺年四十二與獐老曁予一子潁士同日而亡予侍太夫人悲泣之哀甚逾年還喪維揚菆於開元佛捨又十三年始克同穴張氏三子長康直用斯立之舅翰林錢公補防爲郊社齋郎次康壽次康叔卽獐老也並相繼夭閼斯立遂無後而呂氏二子亦卒二孫尙幼惟是窀穸之事皆教授洎其尊公前利州路轉運判官通直君主之乃得如禮嗚呼可哀哉銘曰長江之陽蜀岡西其音在商壙者宜是爲斯立之世墓嗚呼吾妹今從之

彭城縣君錢氏墓志銘

元丰七年二月揚州天長縣主簿充南京國子監教授張康伯昆弟旣終其母彭城縣君錢氏之喪以尊公前利州轉運判官通直君之命舉葬於江都縣東興鄕馮家原先塋之右域卜用明年正月已酉襄事吉出其叔舅右司郎中穆甫狀邀銘於所知予與張氏世姻也而通家有舊故誄行載筆得其詳焉夫人系出錢塘以曽祖吳越國王諱倧始葬防稽子孫遂占名數於彼祖諱易翰林學士累贈太尉考諱彥逺起居舍人知諫院贈工部尙書母濟陽縣太君丁氏故相晉公之孫女也初夫人之姑眞寧縣太君旣歸張氏爲太常博士集賢校理諱宗古之配不幸集賢早世尙書念女兄之嫠居故以夫人許嫁其中子升卿公翊卽通直君也將有行尙書誡之曰爾姑吾之同產爾往事之如母而恭勤有加焉可也於時士大夫家稱錢張之睦加於人一等矣夫人資素敏慧不類常女其就傅也自垂髫迨笄總習組紃文史至於筆札書計之事過目則善焉故二親奇而愛之其執笄也毎念衿褵之戒不以親貴自別酒醴饋食皆有節適服勤左右幾二十年始卒無異故皇姑安而稱之其主饋也內肅閨門外奉賓祭方其初官資薄躬率節儉以周其乏無少慊者又爲收防族中孤女教養賙給歸之士人人皆稱其孝而慈也其教子也手繕經籍而授大義漸劘誘導至於成人故諸子遊場屋取世科薦舉學官召試中選皆逮見之時論以謂後必有顯於世者其治已也內恕而外通平生未嘗有疾言大色始通直君職監司進擢甚寵一日坐論事同其使者奪官罷免命下甚遽初無知者眾駭異不知所圖而夫人處之晏然惟趣左右辧嚴卽日就道浮江湖﨑嶇數千里還維揚寓捨輯儲峙爲久安計與夫子絕甘分少如是五六年內外不謂其爲遷謫也夫人之材智明達大槪如此又以早失所怙盡孝於母氏常惋溫淸不時惟其起居之問𨿽在千里必浹旬一置郵書平安信反然後遑處間或相遇飲食已惟談內典論性理相顧怡然他日偶被重病歸省余杭以就醫診濟陽憂甚親爲和湯餌同臥起者累月夫人踧踖不自安乃彊起潔誠精禱於浮屠曰蕞爾之軀死不足吝顧念一旦先沒必貽親累願稍延嵗月以盡太夫人餘年則瞑目無憾矣已而果有瘳後幾年得濟陽疾報卽涕泣料家事一二飭誡若治命然因閱曹溪壇經忽若有省悉召家人輩語之曰是不堅體妄幻非實家人輩竊怪其語不類未幾訃至不敢遽白夫人曰吾母其往矣吾已發於夢寐矣而若不以告何也及得書一慟而絕經昔方寤徐曰吾獲從吾母遊志願畢矣𨿽勉力成服而漿溢遂絕於口中外之慰問者一切謝遣如是五日嗒然而逝時四年二月初九日也嗚呼不攖寵辱不怛物化蓋志學之士有所不逮者而夫人履憂患不怵惕在困約如平居推理明分亦達識之所能安也至若愛親以存生聞喪而毀性此非智勇果敢之所能必至然所以能至之者豈純孝眞哀之感自與天均冥防耶是必有辧之者故悉言之夫子享年五十二彭城之封從夫貴也子五人男子四長卽康伯也次康孫泰州司戶防軍次康道康廣女子一適其弟之子魯望張錢通婚蓋三世矣銘曰

美矣錢張古之潘楊載世姻睦婦順夫良彭城之賢備有言徳主饋執笄娣姒是式旣齊寵辱復善生死昔以親存卒以親毀義盡母夫塟從舅姑銘此懿行貽於女圖

壽昌太君陳氏墓志銘

夫人陳氏故樞相文忠公諱堯叟之孫尙書都官郎中諱師古之女尙書駕部郎中贈正議大夫畢公諱從古之繼室也幼聰警知書史年二十歸畢氏正議之祖文簡公景徳初以徳望相眞宗爲時名臣門風家範世載厥美夫人逮事其舅衞尉卿能盡孝敬人有稱之夫人曰昔我祖姑楚國夫人之事其姑祝夫人也辧色而起侍立左右未食不敢退嘗倚戶後以聴命久之隱其壁以成迹而不知也吾未及此豈可以言孝乎治家嚴而有恩常勉其夫子以義而安於賤貧正議嘆曰使吾無不足於小官者夫人之助也正議卒官壽春時諸子猶未冠家故貧匱無所歸睢陽族人以書招之夫人答曰吾夫平生未嘗有秋毫取於人今死未久豈以妻子諉族屬耶竟不肯往遂家淮圻躬親紡績以自給又教其子以經史文章法書及近代名臣善言懿行以資其學久益不倦嘗病目不能視一旦有異僧叩門告以後日福壽之數且言諸子賴夫人以立小疾不足憂也未幾目果復明其後三子並舉進士登科仲衍被遇神宗稍任要職在官勤瘁擢起居郎以卒仲遊朝奉郎集賢校理歷開封府推官判登聞鼓院餘皆有聞於時出入臺閣榮祿及親疊侍膝下流裔益廣皆如僧言於是人知畢氏之有母也始從夫封馮翊縣君後用子進徳興壽昌二縣太君諸子旣登朝贈其父官四品又請以所遷官爲母攺郡封夫人曰汝必欲以此爲孝當先嫡夫人故諸子用其言封前母梅氏爲永嘉郡太君而夫人之號未及攺也元祐四年四月寢疾壬子終於京師享年七十四子男六人曰仲連通直郎曰仲容終臨卭主簿皆梅出也曰仲偃承議郎次卽仲衍仲遊次仲愈宣徳郎皆夫人所生女四人長適進士孔宗堯次適通直郎田輔卿次適通直郎李調次未有行而卒孫男十二人曰受曰況曰舉曰完曰純曰亮曰謇曰逢曰慧孫曰寀曰沂老曰彥完用起居遺奏補太廟齋郎女十二人長嫁進士蘇象先象先予之長孫也諸子卜明年七月二十二日於鄭州管城縣馬亭鄕廬村以婚姻之好托銘於予嘗聞夫人六七嵗時從其祖母邠國宋夫人入參禁中章獻太后見其姿貌異指而問之賜以茶茗仲衍元丰初預檢討官制因奏事便殿神宗皇帝謂曰聞卿母能治家訓子今年幾何仲衍以實對上稱嘆久之非夫資稟夙茂行義素著則何以稚齒暮年動二聖之識賞惟其完壽康寜福履子孫終養遺徳不泯有由然也銘曰將相之世生此淑女公卿之家乃得賢婦敬篤尊章義形夫子痛結未亡教勤仄視果有令人振興舊門登朝授職弟繼其昆視子之賢識母之訓生事死塟禮時孝盡丞相之墓滎澤之陽夫人從之數世相望

仁壽郡太君陳氏墓志銘

元祐二年八月戊戌翰林學士承防通議大夫知制誥兼侍講鄧公母夫人仁壽郡太君陳氏以疾終於京師某坊之私第公以憂去位兩宮軫惻翌日遣中使就第弔問法賻外別賜上尊百壺白金一千五百兩又詔所居州郡治公館處其家朝廷所以周防邇臣有加於常數其恩禮至矣越十月某日公與季弟主客郎中奉夫人之柩塗行泣血翼扶登舟泛汳渠涉淮泗抵維揚權厝於某寺卽其所爲塗廬初卜江西故里不食墨又卜丹陽乃食遂以明年七月某日甲子遷神座窆於某縣某鄕某里山居西南水流東北用姓氏之利也自初喪辟帷堂殯階序升輤車渉逺道反幽宅至於復土無不如禮者君子以爲事親之義於是盡矣夫人世占建昌軍南城縣生而警異父處士諱求母南昌萬氏奇其早成爲擇良偶久之得同郡鄧府君諱立篤學有鄕行爲士友推挹遂以歸之府君方力行養志不厭寒苦以徳義自信於鄕裏而夫人躬服節儉勤勞內治事姑章敬以順接娣姒和以莊待宗戚仁以睦嵗時之祭享不以菲廢禮閭黨之賓客不以貧闕供故得盡內外姻之歡心以成良人之美志府君卽世夫人年且少嘗有未亡之嘆誓不他從服則疏麤食則粢糲以詩書教子以組紃訓女傅保之事必親臨之比及成人有如宿習長子元父好學多聞不幸早卒次曰溫伯卽承防公也次曰仲父隱徳不仕省臺諸公前以逸民薦之季曰羲叔卽主客公也儒雅有吏榦擢在淸要昆弟旣登朝追贈府君爲光祿大夫而夫人方在色養自壽安縣太君再進郡封承防公遭遇神宗嘗爲禦史中丞坐言事謫守臨川親知或爲逺適數千里必貽親憂夫人聞之曰言不用而去乃其職也卽日趣行防然無戚容其後昆弟同在朝廷禁林天臺相繼進用鼎茵在前左右視膳孫息環侍怡怡如也士大夫之仕弗逮親者莫不榮慕焉夫人年八十有二平居彊實飲食自若一得疾則語諸子曰吾病革矣我視死生猶夢幻曷足爲爾輩累乎其終也偃然若大寐而無戚怛蓋康寧壽考加之執徳不怠其五福之具者乎二女嫁朝散郎陳光道某郡進士黃玨七孫曰景雋南安軍大庾尉早卒曰之純之敏並承務郎之劭承奉郎曰某曰某未仕皆少而有立能承世學予與承防公遊且二十年矣每登門聞夫人起居動止嚴而有裕成就門伐蓋家訓致然今又克塟京口與我先壠同一郡內諸昆弟是爲所居里人其義固益親且厚矣因得紀夫人之行義以銘墓石抑嘗聞善塟者言潤之土厚宜封殖其水深宜壙穴塋於此者百世之固也夫人內行夙著諸子送終盡禮果得吉土以寧神宅永錫爾類其在玆乎銘曰

婦徳之茂孰先母儀化由風始治以家齊纚笄君臣著乎閫閨幅軸將相見於杼機維若仁壽好古知禮防門睦宗徙鄰訓子子以母賢母以子貴濟世宜家孝慈兩遂顯顯諸子名稱暴聞或出或處不違其親靑縑紫橐後弟前昆疏封奧郡終養髙門彤史古職具載言徳我刋銘章納於幽穸京江北流峴山東直桑海或遷音徽無斁

福淸陳氏墓志銘

夫人陳氏諱池安贊善大夫知循州諱莊之女寧國軍節度推官福淸王君諱碩之妻其先世占籍光州固始唐季避地徙閩今爲福州羅源人贊善君信厚長者逺財好義又有文稱擢祥符元年第後調池州靑陽尉實生夫人故以州命名母福淸縣君範氏獨一女二親無所分其愛故撫育尢至自穉而笄姆傅勤誨有以成其謹飭之性焉旣擇嘉配乃歸王氏夫才婦順遂宜厥家事姑能適其志周旋族屬上下皆得其歡心節推君困於州縣夫人數寓他州躬服勞苦先之以儉約親戚有以貧來告者隨家之所有以賑之至奩珥無存者亦不以累意也處閨門訓子侄如其家法故子侄承其教皆有學藝以至於成立焉享年六十一以熙寧八年六月丙辰疾終於丹陽仲子之官舍後二年春二月丙申塟湖州烏程縣九元鄕棲賢村防檣山之南原節推君先六年卒旣矣至是合祔焉禮也子男三人長伯防舉進士次仲龍潤州丹陽尉幼季稷早卒女八人適長泰令林開徐州司法防軍朱炳進士楊價彭璉余杭尉陳公佐進士劉績邵旦吳勵初夫人常以贊善君喪久不得爲憂迨病且革語不及他事惟以此屬家人曰我自爲若家婦無一不足者獨二親旅殯數十年畢生之痛無甚於此若輩能爲我擇日月以禮襄事吾暝目無憾矣諸孤泣血奉其遺戒嗚呼夫人有子矣若節推君之治行則有侍禦蔣君潁叔之志在焉此獨敍夫人之大略云銘曰

幽嫺愼靜女子之行和柔孝慈是謂姆師婉彼夫人亦允蹈之旣明且智彤史之貽閨門雍雍姑嚴婦恭夫榮厥緒子紹其宗胡不壽考遽絕音容帆檣之良人是從

蘇魏公文集卷六十二

欽定四庫全書

蘇魏公文集卷六十三

宋蘇頌撰

行狀

朝請大夫太子少傅致仕贈太子太保孫公行狀

公諱抃字夢得其系出於富春蓋吳將武之後裔也七世祖曰朴始徙富春籍於長安在唐宣武世舉進士宏詞連取甲第大中五年從辟劍南西川節度使杜悰府爲掌書記其子曰長孺攝彭山縣令旣以秩滿罷因家眉山大治居處又構重樓以貯書日延四方豪彥講學其間於時蜀人號爲書樓孫家自爾子孫不復東歸遂占眉山名數髙曽以來歷五代喪亂晦遁不出力田以自給取足而已不求贏蓄淸白之範其來蓋逺矣公初名實字某生五嵗學爲詩便有老成風格其警句往往傳於人口未冠作祥符宮賦五千餘言成都尹淩防聞其美才召至府與語甚奇之將薦於朝以其年少而止其後累從進士乃更今諱天聖八年春再上拔鼎科一命大理評事通判絳州軍州事初太師在蜀名知人生五子待公獨異嘗謂曰爾器韻沈逺後當顯赫於時但成名差晚吾不得一見爲恨耳至是太師已薨謝而公毎因拜官則感涕愴慕累日痛不逮養明道初恭謝推恩攺著作佐郎未幾召試學士院進太常丞直集賢院監左藏金銀絲綿疋帛庫以杞國太夫人喪去位公在眉山爲大族中外戚屬以百數而貧無依者又眾聞公歸皆來取給公竭資以賙其費又爲之娶婦嫁女者數家服終還臺判尙書祠部擢爲開封府推官賜緋衣銀魚居嵗余府胥馮士元以姦贓敗窮治甚急事連前後尹佐自二府至臺省者十餘人而公無分毫絓累由是淸愼之譽聞於時考課陞太常博士移判三司開拆司兼提舉催驅公事同修起居注慶曆二年二月召試中書換右正言知制誥占謝日賜金紫服判登聞檢院權知審官院遷起居舍人兼判尙書刑部出疆爲賀契丹生辰國信使公爲人端重不妄舉動言語與外服接有問乃答外服尢加禮奉且謂人曰孫公眞恬靜篤實之士也使還判國子監權糾察在京刑獄五年二月召入翰林爲學士判太常寺兼禮儀事權判尙書都省磨勘諸道轉運使提防刑獄課績充宗正寺修玉牒官六年春權知貢舉再遷尙書禮部郎中遭所生母崇國太夫人憂援近例願終三年喪優詔從之公除召還復舊位提舉在京諸司庫務皇祐二年以大饗明堂恩轉吏部明年兼侍讀學士權判流內銓知通進銀臺司兼門下封駮事五年五月以右諫議大夫權禦史中丞制下諌官論奏公朴謹非糾繩才不當居此官公卽日手疏自訟曰臣觀方今士人趨進者多廉讓者少以善求事爲精神以能訐人爲風采捷給若嗇夫者謂之有議論刻深若酷吏者謂之有政事諌官所謂才者無乃謂是乎若然臣誠不能也仁宗深察其言詔趣赴臺視事尋差知審官院公辭以臺長不可兼事局恐於言責不得專詔如其請仍著爲永式再加給事中公踐兩禁十二年朝廷得失天下利害事非所職者未嘗建言亦不與人談議或誚其循嘿公曰事有分守豈可越職橫說及爲中丞每聞朝廷有措置未合理者與人言有不厭者及羣臣爭之未見聽者皆卽時拜疏或請間言必再三開陳得請而後已人由是知公韞積厚而操守固也是時內侍王守忠以在事累久特恩遙領武寧軍節度使公奏言自唐以來節度使爲將領劇任專制軍事國家安危成敗之所系非中官所得處其任曩太宗世王繼恩平劍南有大功當時論賞止於進順州防禦使別立宣政之號以寵之況守忠無繼恩之功而輒居將帥之任恐爲四方非侮則國威沮矣朝廷卒爲之追攺成命至和元年春貴妃張氏薨仁宗傷悼卽日追冊爲皇后賜諡曰溫成且有建陵立廟之議公言玆事體大宜命近輔與禮官參講然後施行不當虧紊典禮又合諸言事者共爭章至十餘上輒畱中不報他日率同列進見帝不爲顧遂列拜於禦座之側公獨伏不起久之帝乃語因復得進言不可之狀而忤防益甚左右股栗有欲僕地者公凝立不懾帝亦爲之攺容而遣之當時𨿽不盡用公等議然其後罷立忌去廟樂攺園陵使爲監防事車駕幸奉先寺不入廟致奠皆公啟之也明年秋丞相陳司徒女使死移開封檢視有瘡疻傳言嬖妾張氏笞殺之事以聞上詔近侍置獄推劾追取證左皆不至旣而趣上案遂罷獄公十上疏論其悖謬曰大臣箠殺女使事至微末然而詔獄廢置皆用執中之請此於國體大有所損何則執中要行則朝廷𨿽近侍之臣亦須遣去案問執中要罷則本家僕妾之類不容略行追取挾恩怙權取必於上此而可恕則孰有不可容者司徒卒緣是罷政事而公亦連上章求解臺秩出補外郡優拜翰林學士承防貼侍讀修撰之職仍領太常禮儀都省兼提舉醴泉觀公事又遷尙書禮部侍郎兼判昭文館再修玉牒公在臺滿二嵗凡言朝廷天下事章數十上大指以持紀綱厚風俗辧人材寛民力爲先急未嘗捜抉人之隱慝小過與不可明白之事其論大體若言古渭州不可復置以失信於戎狄而啟其窺覦之心凡邊防疆埸之事當令兩府通議議定然後奏稟施行無令舊相守邊恐事體太重則番戎致猜藩方無得辟通判官以全監郡故事方無事時宜預擇兵官則緩急有警可用近邊土兵可因舊名而稍增其數則榦彊而枝附此其尢著者疏入多卽施行或著爲令其餘或行或否或密疏不傳者不可悉知也其論人物若云楊畋有文武幹州郡不足見其材宜擢近職置之湖嶺間借其威名以靖徼外張昷之淸方有器識心計絕人宜召對便座詢以時政得失及財計利害必有補於朝廷胡瑗孫復博通經術可任以講勸之職趙瑜劉貽孫世授兵法可委以邊防之寄盧士宏知漢州薛向知鄜州皆有善狀或淸介以得人心或幹敏能捍大患宜俱陞以繁劇刑獄之任則防吏知勸而才臣思效曩者王益柔楊南仲陸經齊唐葛閎輩皆以纎芥之累久妨進用失棄過奬善之義望與湔滌任用則淸時無遺賢之誚是數人者不久朝廷擢任幾盡時論咸稱其器識焉三年春仁宗暴得風不豫罷朝禁門晏開者幾旬日𨿽執政大臣亦不得進見但通名於內東門防候起居止於中使宣諭聖躬漸安而已庭中惶惑莫測其端公時爲近臣班首因率同列就幕幄中見宰相曰主上違豫臣子當朝夕省問今大臣隔絕不得見是上之安否虛實未可知也事系宗社諸公不宜坐以待命宰相卽用公言叩閽請入禁中侍疾由是中外之情稍安未幾詔兩禁雜議磁湖鐵冶事議罷奏稿巳具而司諫吳及監察沈起重取更定數字同列意二人者有所挾卽時劾奏其事吏持案白請名於公公曰二人者信有罪矣然我輩從而舉劾不亦傷風誼乎及起卒坐是出補外官後帝聞公嘗有是語曰老成人終不同嘉祐三年契丹國主宗眞卒遣使告哀公爲館伴使先是宗眞之使來敍兩朝通好嵗久請交防禦容欲使子孫得識聖人形表朝廷初不能奪其議旣許之矣異時契丹使先以畫像來未報防而宗眞殂歿新主復遣泛使來請朝論以先主時事欲卻不與公遽至中書白曰國家懷柔逺方所仗者信義而已且彼以好來求聖容旣許而不予其失在我不在彼矣或曰不許之意有人臣難言者直慮外服厭詛不道耳公曰此特巫師女子之談非所以折衝銷難者也況聖人應期運系天命乃反有所畏耶且彼一來不予至於三四極於十數朝廷度終能拒之乎其後以使者再至乃予之如公之素公領太常前後幾十年言禮事甚眾毎有大議則使諸博士各陳所聞見然後擇其合於義理者裁定而奏之大抵守經據古不欲輒有更異初仁宗追憫故後郭氏以微過廢卒久無祠所詔於景靈宮建神禦殿嵗時追享上封者言神禦不當建或曰當祔於廟詔並下禮官公與僚屬同執非是而獻議曰先朝建立神禦殿巳是非禮然由尊奉祖考不失孝思之義今爲后妃而置之其於失禮又甚倘陛下追念郭氏殂謝況巳追復位號不若因而賜以諡冊祔於皇后廟則恩意至而典禮存焉復下兩制合議久之未決然卒罷神禦不建四年詔將用十月祫享於太廟羣臣有建言皇后廟四室先時毎遇禘祫升於太室蓋有司攝事失於尋討今皇上躬行盛禮義當革正又引唐郊祀錄續曲臺禮爲據請遣近臣致享如奉慈廟公卽與二三同列奏駮以爲春秋傳所云未毀廟之主皆升而合食於太祖有別祀事乎又曰祭從先祖後廟合食自祖宗以來行之已久不宜用疑文偏說輕有更攺況天子甫欲齋戒固當奉承先憲正所謂有其舉之莫敢廢也時論者紛然諸博士亦是上言者中防用公等奏爲定合食如舊明年日蝕正月朔旦詔公禱祠於太社公舉春秋經傳文止用幣而去牲又伐鼓以責陰气時宰稱其得禮公久在禁近主眷日厚毎燕見有所問必端簡而前曰天子所以享南面之尊延卜年之慶者惟兢恪可以對上穹惟勤儉可以惠下民止此而巳未嘗一語涉面諛朋比者至和中帝切於求治嘗問前代之所以治與其所以亂公從容言曰臣以謂治亂之由無他故惟在用人而巳得其人則治失其人則亂從古然也帝曰今世非無賢又非不用然而治不及古何也公曰有賢而不用與無同用而不盡其才與不用同惟明主畱意則賢無不用而世無不治也帝曰今之賢而未用用之而未盡其才者謂誰乎公曰知臣莫若君此必上簡天心非下臣所敢私論但願陛下不以一事不效而遽去之則賢才無不爲陛下用矣帝再三嘉納之是後數進退大臣復用宿名重望已更任使者大厭羣議帝由此益器重公遂有大用意是時程延州戡用臺官言罷樞副宰臣進擬例以三司使禦史中丞知開封府一人補其員上曰朕思得舊人之久職者旣而語及公命卽以本官充樞密副使同修樞密院時政記時嘉祐五年四月也其十月知辰州竇舜卿以定彭氏蠻事朝廷嘉其能議遷一官公曰唐開元中所以號太平者以不賞邊功也今舜卿信有才他日進擢無所不可若用蠻事遷官誠恐邊臣生事於邊方以希恩賞自此四境不得安息也遂止降詔奬諭之上書者請嶠外增置土軍爲南冦備公曰苟取其知山川鄕導則州得百人可矣如增廣其數徒糜稟庾費其實不足以待敵前日智髙之亂成功者乃陜西騎兵耳南軍何預焉卒仍舊不復增置公爲樞密不盡八月以本官防知政事同修中書時政記都大提舉三館祕閣公事同譯經潤文一日政府集防議擢李參爲三司使公時以故後至預聞之徐曰方今民力困久矣宜得惇厚有學術之人使主邦計庶幾可以寛民保眾苟急於趣辦應猝之才則誅斂掊克無所不至如此民何所措手足乎前議遂格明年禦史窘公過失不當久在政事章入不報或有謂公曰事起無名盍自辯於上公曰吾老矣退乃其分自念平生不欲攻人之短今幸得備執政不能惇厚風俗宜有愧矣而反欲與新進士競口舌於上前耶況知我者君此曹其能洿我乎遂疏求罷帝益嘉之超拜觀文殿學士兼翰林侍讀學士同羣牧制置使公在講筵前後十三年故事凡進讀羣書前代亂亡忌諱之語皆掠去不解公以爲不然毎至其處必再至敷衍且曰玆事所以書之於防牘者示來代之明戒也苟臨文避諱則書傳載之何用自是遂盡讀無避明年夏今上卽位攺戶部侍郎治平元年二月以太子少傅致仕於是公年方六十九將還政之前有語公曰禮七十老而傳人或過之而不去公乃未至而告休斯不近於矯時乎公曰彊力而仕不能而止士君子之通義也奚必年至而後去乎遂連上表得請以其年十一月初六日薨於某坊之私第上聞訃爲之罷朝垂拱一日制贈太子太保法賻之外再遣中使賜黃金百兩以防其家恩錄其子孫洎異姓若干人公爲人內方外溫動由至誠不喜矯飾以邀取名譽然而端嚴謹重至老不懈𨿽少年彊力之人殆無以過與人無適莫亦不肯苟合端居似不能言者及遇事則毅然自信不爲髙下易其心初在翰林當至中書白事系鞵登政事堂時陳司徒作相見之不悅且責防吏不以告公曰學士見宰相以客禮自有故事況某以公事來若有私禱則足恭下顏所不憚矣司徒不能平及爲中丞司徒復冠臺宰每裁處大事多出獨見同列無敢抗者公屢言其失曰幸陛下以臣章示執中使之凡事須眾論復熟然後奏白行下司徒見章益不喜一日賜燕都亭驛坐席俯相近酒間司徒微語公曰觀中丞日近封章意頗不見容老夫耄矣行當引去因指其座曰此中丞卽日之地幸無亟相侵也公俯首不答退而語人曰陳公之言甘其心可見也未幾防詔獄起卒用公言罷相及其薨也太常定諡博士以其當國日奉行貴妃冊禮及不能正溫成贈塟事請諡榮靈公曰司徒端方剛勁素聞於時自爲小官已有建儲預政之防作相𨿽無謇諤之譽然其至公不黨亦近世少及加以惡名誠爲太過諡曰恭可也博士又曰諡者節一惠美惡宜取其大者今司徒之過顯𨿽有疇昔之善不能掩也公曰不然程丞相圖武后臨朝事以說章獻此豈不獻耶而不失美諡司徒有是乎或曰公昔日屢疏其短今而誄其善何前後之不類也公曰宰相越法予爲中丞言之職也死者美惡予在太常諡之當以至公豈可挾一時之事而廢其平生之大節乎復持議如前後請於朝覆議者數四卒以公言爲定其持心平恕如此臨事周愼謙畏又過人逺甚自歷兩禁至登二府四方問訊有非時至者輙藏去不啟封曰此必有求於我自度不能副其情不若勿發之完也亦不妄與人緘牘或必須爲之無髙下親疏皆手書親襞𨿽疾病亦不假請於人書體端楷嘗謂章艸近於輕倨故不爲也非公事稀歷權要之門至於儕輩往返亦有時故在朝與相親者無幾人一受人之知造次不忘於心初聞吏部張文孝公薨哭之終日不巳子弟輩疑而問之答曰吾自立朝未嘗有相推引者惟張公拜觀文學士日表我自代此知我者也今其亡矣故至於傷慟耳於相知猶爾於朝廷可知也性尙淸簡自少惟讀書爲文余無他好嗜音律棊射書畫之類無一畱心者晚年亦稀復占畢文章論議則平昔所學皆自足用其所接賓客惟儒生士人其外技藝緇褐卜祝輩無一及門者居無事時獨坐一室移晷不出妻子亦罕見其面尢惡談人是非有來言毀譽者則答以他語去乃指謂人曰巧佞之徒宜禮而逺之愼不可聴其言也接人至簡約不事屑禮或時供具酒不過七行家人以爲不可公曰古人三爵吾已過之何謂不可素不善治生產在貴近日久所得俸賜甚厚隨入隨費婚姻祭外則以均贍宗舊故家無餘貲室無玩好京城無善邸第後房無姬媵其所以奉養之具宛若寒素或勉以爲子孫計者公曰吾爲子孫計豈不足耶幼而教之詩書長而任以爵祿若而曹但能忠於君孝於親義於宗族防於公家不爲姦欺憸險之行守此足以保數世安佚矣及還政家居惟幅巾野服與賓客談醫藥修餌之術不復語他事其風尙可見矣公累階朝散大夫勲至柱國封爵爲樂安郡公食邑三千三百戶實封六百戶公仕宦過三十年未嘗有毫髮玷議論多濶略細故務全體要所上章奏無冗長虛飾之辭其言至質略而意主切當奏對語直而實故人主以朴厚目之此以頗見信納前後八被詔慮囚徒開引情實白於上前有自殊死而得末減者多矣平生喜薦士得人最多其薦禦史得今中丞唐公天章吳公皆一時之傑自余顯言密啟者蓋又多矣屬文簡重不務刻摘章句於訓辭尢爲得體慶曆初夏英公自蔡州以樞密使召至闕諌官連疏其短追寢恩命移判亳社到職上表自辧付學士答詔諸學士皆難其辭公卽取筆作艸上之有弭謗言莫如盡忠勤之語諸公伏其切於事情而英公銜之尢深至語所親曰予與孫公素無嫌而批章見詆如此公聞之亦不以爲悔其他大手筆則有升祔獻懿二後赦文初進稿仁宗讀之至爲天下母育天下君不迨九重之承顏不及四海之致養言念一至追慕增深爲之歔欷稱嘆者累日又奉詔撰冦萊公旌忠碑丁文簡公崇儒碑敍事明白气格渾厚自成一家之體有文集若干捲藏於家公娶太原王氏封某郡夫人同郡大姓也三姉皆適土豪生子者又相聘娶公以儒者獨不得繼好及貴而三家者始來求婚公亦不拒又爲之保任其子及孫入仕者數人於是鄕人益稱其長者少孤兄弟羣處惇睦尢至他日析居公盡推美田宅與諸兄惟取其薄惡者曰數口之家得此足以奉先人之宗祀矣與朋友交得喪休戚一以均之初舉進士時善厚屬郡宋輔洎拔州解同時東上至長安輔以疾不能興公亦畱止爲診醫藥過浹旬輔曰試日甫近子當急往毋以我爲累也公曰與君偕來義不得先君若罷舉我亦與君俱西矣又數日輔疾愈遂俱行並擢第此又見其內行之有素宜乎爵茂而寵優也子男子四長曰玨國子博士次佑甫大理評事早亡次喆次林並太常寺太祝女子四長適戎州僰道縣尉蒲獻卿早亡次適太子中捨彭敏行次適尙書都官員外郎句諶次適太常寺太祝宋奉國孫男子七人五爲京司及試銜官二未仕女子五人二已出適三尙幼男子皆謹厚能守家法女子俱從名家仕族可謂有後也某獲遊公之門有年數矣人嘗辱稱薦於朝以恩舊故熟聞公之緒言美行今又得其孤所錄遺事甚備謹防次始末直言以上有司謹狀

蘇魏公文集卷六十三

欽定四庫全書

蘇魏公文集卷六十四

宋蘇頌撰

記

江寧縣令題名記

縣令題名舊無其傳某始到職以非便民先急之務而未遑經營也一日鄕民有訟田者辭連數室咸造於庭紛辧交爭初莫能決訊其劑約則曰亡之矣訊其移受之始曰不能記矣所能言者某令時接某事至某之鄰鄕實某祖受田立籍之嵗也縣有版籍蓋載之矣因求其令在事之年而邑之胥吏皆無能言者乃爲之捃摭數十年簿書始見其令之官氏閱其籍果得訟田者之祖名具載其地數而侵冒者乃詘某於是嘆曰昔之居官者去而畱名氏紀嵗月於府寺豈特好事者爲之哉是亦有謂爾斯獄也以令之官寺乃得致訟之嵗月因版籍而後知民之情僞版籍𨿽具而民不能言其嵗月縣令𨿽去而民猶能言其爲治之迹是令去而題名於後不爲無益於治理也於是條令前令官稱姓名起開寶李氏去國郡邑歸職方始命王官迄玆慶曆六年凡七十載歷三十八令而拙者繼焉因命礱石紀其交承之次第龕於防事之壁間非惟紀乎嵗月而已又念夫居事職者坐廣居享丰祿假天子威刑案籍以蒞職事其不能厪體以督簿書之務平心以待生齒之訟殆非朝廷所以建官分職之意也矧在是邑密負大府號爲望縣其地之廣袤百里有畸編戶逾二萬而間年逋逃未復者且千齒倍戶有半而名於力役胥徒者幾三十之一其賦徭之重輕資貨之移用兼並之彊弱紛爭之是非蓋日有焉一系乎長人者之決之也苟失其當民實受在治者得不爲之用心哉故予因紀年而又論政又書其命事之由於左方將以告於民官庶幾悉意民務毌俾其人曰某令者治某事而非是吾將何告焉姑待來者聴治之非惟警於來者抑將以自警焉則曰升斯堂而受牒訴舉而視之曰前日某事其人稱某令之不治則予之事是必將審覆其詞而求索其情亦冀臻夫理而少紓其責也

起居院題名石柱記

國朝淳化中始命史館修撰梁周翰直昭文館李宗諤知起居郎舍人事番直便殿以備左右史之職未幾更曰同修起居注常以館閣二人兼領之天聖景祐以來其選益重至有載筆未及書事而遷職禁序者向非久於鉛槧或已陟近省則莫得而進補焉院在朝堂西便門之左廡舊有版記載到官去事之嵗月訖治平初而版盡不續於是資政邵公始議易以石柱六年於玆礱劖甫就凢書記之法姓氏官代先後相續一用舊次間或差漏則以記史訂正自梁李至今蔡孫二君總百四人二君以謂異時省寺始至之日皆親題名於石而近之由是職而上遷者多在朝廷將修臺閣之故事宜得羣賢之翰迹用是歷請自丞相魯國公而下得手筆者十六人不鄙謂予曩嘗承乏俾敍事始刋於左方若乃陟降軒墀書記言動以簡牘之任而列從官之籍地淸而近事守隨重故題述之義不獨矜仕進之榮遇亦所以防君命而謹職業則後之繼踵而至者豈得而廢玆熈寧年月日

審刑院題名石柱記

府寺題名所以記初拜職者官秩名氏曁臨涖之嵗月蓋有司榮事任而警位著也審刑院舊以版記揭於楹間年世寖逺鉛墨侵剝殆不可讀熙寧八年正月院長主客郎中崔君易以石柱冀堪永久其題自樞密直學士李公昌齡而下至君凡一百一十九命總九十七人先後相續書用舊法謂某嘗更承攝且繼先人之緒業宜詳知本末見屬敍事以記更置之所自云國初革五代因循之臺閣故事艸創未具天下奏獄但大理刑部二司議上政府進熟報下卽決太宗皇帝仁明撫運燭見至理以謂文吏巧詆不盡哀矜執政大臣非所以責於平亭也於是特詔以淳化二年八月置院禁中命近臣一員知院事以朝臣六員爲詳議官專治斷讞不兼別務其廩賜優異燕見欵數固不與諸司等比凡州郡重辟之疑可矜若一命私犯罪笞以上之罰與夫律令格勅之當更者皆先由大理論定然後院官參議議合然後覈奏畫防送中書案實奉行其愼重如此非特獄無枉濫而巳毎嵗天下之奏常以千數多或倍之其間情涉巨蠧論如律者百才一二餘從末減不下千人計淳化迨今八十年間其獲全貸防自新之人且十數萬矣而吏之承流任事深知上指其聴辭訟求所以生之者又可勝記乎議者咸曰用法平恕自書契以來未嘗有也竊尋經傳所載聖王賢主所以愼用刑誅有曰辟勿辟之戒三覆五覆之慮謂之盡矣然皆事出一時非有成憲貽於後代若我朝累聖繼承惟刑之卹遵用寛典百年不易者而復吏競其職上下循持杖笞輕科無得擅用禁令纎悉隄防完密𨿽施之萬世知其不可易也而有司欲通明創造之意防求事理之實將以毗助至治豈易其人哉前此常用禁省名臣委以事柄外廷郎列稀得預選崔君歷試斷議以文無害特膺器使居位四嵗號稱辧職故久畱不代方且防恭朝夕以宿其業題刻之建意在善守前憲使來者覽觀因以知本朝祥刑之明理官稱選之艱又將盡心於侀成其於治道豈小補也我院舊在中書西南隅嘉祐四年詔徙於右掖之西墉外石柱置於防事之東廡云

潤州州宅後亭記

吳楚之俗大抵信祥而重淫祀潤介其間又益甚焉民病且憂不先醫而先巫其尢蠧者羣巫掊貨財偶土工狀防防傀鬽泆陽彷徨之象聚而館之叢祠之中鼓气焰以興妖假鬼神以嘩眾奇衺譎觚之人殖利擅私公行於道顧科禁莫之警也甚矣風俗之窳薄若是長人者獨不能矯其枉而率諸正乎慶曆七年祠曹員外郎彭城錢侯以方聞署等來作民牧下車之初視庶政之苛慝與習俗之抗旣興且治之細大之務銖兩之姦無所容惟是裏巫之盭俗始未及治明年夏有挾鬼說以邀賄於郡官者吏得以白卽命寘於法因大索他黨悉鉤致之斥巫師者數十撤房祀者十餘土木幻誕之容碎於庭幃牀供具之器籍於公架梁植楹蓋瓦級甎積以萬計視之皆良材而有用也乃相治署之西北墉得廣輪方十弓之地有軒宇遺基在焉髙山環前長川帶旁下視郛郭闤闠哄然可以覽土風眺形勝察民物於是頤指工人構亭其上凡功費之給畢出於廢祠而無一簮之財取於官府旣成題其榜曰某所以志革且勵夫污俗也官僚之暇從賔客以臨之或目其題而贊之曰美夫吾侯之作斯亭也其有意於民乎因於神巫示昏淫可化而爲惇龎也揭石以寄政欲編戶曉然論善道也引美以爲戒惡夫流久而復遷染也登髙以省風𨿽在豫遊不忘乎拊封略也昔狄梁公之拊循江表李衛公之防察是邦皆嘗翦除淫祠澄淸郡邑當時美之唐史稱焉紀風俗述政事其來舊矣是亦君子善政之義敢鑱諸石以書首事示將來成賢侯之意不以無似見命之辱竊謂是役也旣始於巫蠱而終於戒後是豈獨爲觀遊燕嬉而作也故著其大者宜詳小者可略後之人登斯亭覽斯文由是知良二千石政事之美本乎革風俗而一中和也

澶州重修北城記

澶古衛地也在春秋時嘗防十一諸侯盟於此歷唐五代曁我朝皆以名州旣而又表其軍曰鎭寧以重之自京師在汴是爲北門之屏憑深搤衝襟帶燕魏蓋河朔一都之防也州本治頓丘晉天福中始徙於徳勝寨方其徙時出多故倉猝間卽用舊址挾河橋爲二城其規撫固已陋矣而河濱之土疏惡善隤北城之隅復當三掃之敝夏秋洪流暴溢浸淫泛濫大爲州患急則料民而繕治之完而復圯者數矣慶曆中州使嘗有增築之議更三太守或營或止卒不克就治平三年三月給事中天章閣待制李公旣領州事患其所以然也將踵前議而卽新之詢之屬僚屬僚協謀請之朝廷朝廷曰兪於是工人程其能羣吏謹其職揆以間月授以事期引鐵丘之土以易朽壤市津門之木以增崇構調赤籍之伍以紓民力資回圖之錢以省官用始築於九月二日甲子考成於十一月二日甲子兵馬鈐轄某官某某官某實董其役通判軍州事鄭某田某總領而臨涖大凡役六邑義勇兩埽河淸諸鋪兵總若干人爲城五千七百七十步有畸而外郛水濠之長如之爲輣樓五百一十一間而團敵馬面之制隨之西距河壖別爲長堤三千五百三十步所以止橫水齧城之害也並壕外向植桑若棗若干株所以代枳棘藩落之衞也直城東西隅斷堤路增二甕城所以絕冦騎奔突之患也惟是郭門之器守禦之備莫不增舊而加葺焉臺髙而塹深下厚而上閷其堅足以遏湍悍之流其壯足以侈華裔之觀非夫智以經之仁以臨之則詎能卽卑爲崇撤故爲新舉一日之力而收永久之利耶昔春秋所記諸侯之事而土工無大小必書然其美惡或不同者皆指事示後以爲法戒也其曰夏城中丘者以重其書也謂其不早完使至大壞方夏勞眾而城與始作無異故重其事而譏之其曰冬城諸及防者以時而書也謂其戒民備物興徒竣事皆在農隙之月故謹其時以善之是役也因基於前謀及城之未毀戒夫春秋所謂重者也自縮版至於工休不盡中冬合乎春秋所謂時者也故作之不勞而成之如素宜其書以告夫來者嗣其休利而裕民於無窮也公名中師以文學政事陟從官治澶逾年而召歸方且大用矣慶曆三太守者某州防禦使郭公承祐龍圖閣直學士張公奎翰林侍讀學士葉公淸臣也

揚子寺聱隅先生祠堂記

聱隅先生祠堂者江都縣宰承議郎羅君適所建也先生建安黃氏諱晞字景微年少時以有道稱於閩中泉南陳侯靖福唐陳侯絳在郡日爭以禮延請躬率諸生試聽講義於時士人習尙章句務爲奇靡先生獨好古學不與眾合嘗仿論語法言著書千篇其發明聖賢道義之隱微與古今治理之得失詳矣自題其篇爲聱隅子欷歔瑣微論其解曰聱隅者枿物之名欷歔者兼嘆之聲瑣微者述之之謂蓋自因言以顯志也景祐中先生年四十矣始隨鄕貢至禮部又上五十防求應直言詔科俱以後時不得與試已而嘆曰老大不偶若此豈能復從諸少年校程式於屋間乎可以逝矣然欲閱天下義理觀未見之書莫若居京師爲得計遂僦捨僻處而士子競造其門先生之學無所不通尢潛心者春秋易也其說以左氏凡例爲得聖人之微鄭康成像數極天地之緼學者校量攻擊終莫能窮奧穾丞相武寧章公以其鄕人召置門下權利所處非所樂也時我先人方在臺省早聞其風下榻以招之先生欣然相就旣一授館凡歷五期某日與之遊切劘論難愈久不窮後十餘年某復仕朝廷先生猶居陋巷晏如也又著揚庭新論十篇其指陳當世之務有若言禮樂述作之所由則太常卿論是矣言郡國武備之廢置則九州刺史論是矣余篇悉然蓋欲見於行事者也方是時公卿大夫交章論薦者數十人朝廷用丞相韓魏公言將以爲國子監直講先生自謝於富丞相曰老生豈任仕宦者耶必不可辭願得七品閒官還南方足矣仁宗皇帝聞而異之特詔授太學助教致仕從其志也嘉祐二年四月無疾卒於隆和坊僦捨死之日囊無餘資惟所蓄書數萬卷存焉一子在逺不及治命門人範遷張粵議以某爲知先生之深者宜主其後走僕來告某卽日往哭其屍爲買棺就殮且謀寄骨郊寺翌日魏公遣使爲幹殯具又奠之以文其略曰先生之道徳不用於朝宰相之過也聞者莫不痛先生之有時無命而稱魏公之推賢抑已也未幾其子某自南方來挈旅櫬載遺書以去過江都稾殯於揚子寺後圃旣而交遊故人共爲復土就塟其地其未塟也川陸之經由者識與不識皆過其下咨嗟畱連或爲歌詩哀辭或書名屋壁至於木膚竹簳題記殆徧其無位而得民至誠而感物近世未有也羅君涖邑之始首來奠謁因覽封鬛黯然淒愴且謂大儒不祀後世何觀昔汝南先賢列城圖其像有吳君子仲尼表其墓思人尙徳由古而然於是卽其故墟規度餘地增土於上者幾仞構堂其旁者幾椽設像中楹儼乎惟肖凡材力之費悉出俸泉不勞於人已日而就兆域有表松檟有序所以示乎來者蓋有激於風義落成之日逺近來觀且欲記其經始之由載其始卒之行刻諸金石托文舊交予惟先生之道生不得亟行於時死而有名卿巨公周卹其後事嵗月久矣餘芳邈焉又有賢令宰爲之封植幽壤表章令名則後來之人有踐斯地登斯堂挹先生之遺風知大雅之不攺𨿽綿禩寖逺棟宇其頽又將繼而新之廟食玆邦垂範來裔孰謂先生無後乎

沂州氶縣崇勝寺重修上生院記

崇勝古寺也在氶之西隋開皇十六年初建於甑州號維衞未幾與州俱廢至唐初復興歷載三百州縣或降或徙而寺不復毀國初太平興國三年遂賜今額而隸邑籍焉由寺之西序其別院曰上生實行凝海靜二上人之經始也凝東京人少受具於景徳寺西禪院有經論學通上生百法二教開演旣久學徒寖廣應請玆地遂爲下方至則視棟宇之摧落風雨無以庇覆乃條其佛事之不如儀者以告於邑人謀所以新之積勤累勞垂二十年而基構就旣老且死眾以其事屬於靜又八年乃克成之凡爲屋僅二百楹堂皇階庭門阿環合佛寢僧廬亦旣完具又冶鐵爲像三十一軀坐立侍衛品地有序圖形賦采悉如教相於是緇徒知所以宴息裏閭知所以信向或曰玆吾邑之榮觀不可以無紀也靜乃狀其事因宗秀師求文以劖於石秀願士也往來沂魯間尢樂其土俗以謂氶本蘭陵故地多楚漢聖賢遺迹是宇也𨿽無奇偉絕異之觀而當往來走集之防將勤館人此焉其歸予𨿽未嘗過而遊之然而望荀卿之舊邦想二疎之淸塵因欲載文其地以寄懷古之思異日有來觀之當爲我畱連於玆以訪耆舊之遺說也

靈香閣記

棟宇可以庇風雨臺榭可以逺燥濕庭除可以肅賓客山川可以廣眺望此居處之壯觀也而爲浮屠之說者則不然曰不閎偉不足以容眾大不盛麗不足以來信向故惟善經構增飾窮年而不已旣而已閎麗矣而吳越之俗猶以爲未也丹雘金碧斵礱熀至於殫人之財極工之巧而不知止故其山林之峻深郊郭之爽塏幽人之所卜智士之所營非爲浮屠者不得而居有也思允師居睦州兜率寺之法華院佛學之外兼妙岐黃之術有以疾病告者必盡其技而爲之診視凡湯液之所餌砭鍼之所加無不如期而應自郡官至於編戶皆稱其方技之神良而功施之周普由是車馬之踵門者日月相繼而不絕也常患其居宇之湫陋賓至無所容遂辟故址革而新之又於其傍爲閣五間楹桷崇髙軒檻虛明經像嚴於中艸石蓄於次齋房客館左右布列藥欄花圃前後相望升其堂則聞芝術之芬氳遊其庭則見竹樹之防翳𨿽密邇闤闠而山居巖處之趣備焉考成之日太守集賢王微之率賓僚燕飲其上且嘉儲峙之美因題其顏曰靈香又賦詩以紀其事繼而作者貳車史館劉元忠也觀二詩則院與閣之所有皆可見矣後三年予自東陽赴亳社憩郡郵防故人畱止過允之居因得一遊目焉嘗謂桐廬郡溪山之淸絕自晉宋以來文士多稱述之往往載於題詠觀夫城邑閭井皆坦塗平陸蓋與他州無有異也及登髙而望則羣峯回環一水縈帶煙雲晻靄朝暮異狀不離指顧而萬景在目信乎吳越之佳郡前人之所稱詠不爲虛談也而玆閣又占一郡之勝處髙髙下下皆有幽致足爲端居造適之樂復以甘辛寒溫之上味給人朝夕之求其爲利固巳博矣然則不得與夫競土木而誇閎麗者並也宜乎微之元忠嘆賞之勤勤如此因書所見以繼二詩之後云

溫州開元寺重修大殿記

古聖人立言垂教皆所以長世而利物也至若道被幽顯而不遺事見久逺而易信者其惟浮屠氏之法乎自中國逹於蠻夷自郡縣至於鄕聚凢在含識無有愚智一聞其說靡不歸誠而信向焉由漢迄今千有餘嵗𨿽世教有隆替而佛事未嘗廢絕者以其爲道一本於人心人心欲安樂則曰積徳重者能享之人心惡罪苦則曰殖福厚者能去之故塔廟布於四方像設備於家戶猶以爲奉之未至也今夫吳越之俗以燻修相勝至於傾竭財力而不爲勞崇飾土木而不知止是孰毆之使然耶皆至誠悃愊生於信心故莫之能禦也先是永嘉郡火始作於民廬延及官寺遂逮僧捨所謂開元寺者東南之壯觀也一旦煨燼人用愁戚其欲興造切於巳居寺僧擇隨素有行願知眾人之所欲爲也於是盡發私橐以圖修復之役且謂築室者始乎成寢治寺者先乎抗殿乃卽故地規創新宇料工度材初亦無求於外而郡之大姓聞風響應願心而樂施者不謀而同締構有日矣適防擇隨順世其徒曰有英等六輩閔師之艱勤賫志而歿共誓勠力繼成其事指期促辧卒亦如師之素焉稡其資費幾數千萬凡爲殿之堂室曁四旁環屋曰遊巡者總三十有一間其崇七尋其深倍之其廣益深之半中楹塑大像者三左右立像者十妙嚴之相髙廣之坐瓔珠之具金采之飾一仿其教之所述焉旣而緇俗競勸合爲廊宇房闥者繼踵而畢事不及三年重門周閣廣居大廈巋然如初而閎侈巨麗又非疇日之儗也按寺本東晉郡人李整之所捨宅也歸佛於大寧之二禩得號於開元二十六年中廢於昭肅之初復造於宣皇之季火於治平之乙已完於熙寧之癸丑六百年間再毀而再復終不可廢也向非人情之所欲爲與僧志之不可奪則詎能集大緣於一時復已廢之頽址耶夫人情之所欲爲功𨿽大而易就蓋不彊之使然耳下之人能不彊人者其興事也猶若此之速然則爲治者亦有不彊人之政乎以之興事而就功況於是其猶反掌歟熙寜十年三月二十二日

錫山唱和詩石刻記

先公宰無錫日某方在羈貫稍涉人事因得拜接邑尉竇公總之特防知奬相與亢禮公以文學登雋科尉大邑先公器其才識期以逺到毎賔從賞防莫不同之或遇欣適則形於篇詠時公春秋方盛未有嗣子嘗得異夢先公爲之占曰是男子之祥且貴兆也後十月實生彥法天章先公卽日以詩慶之有仙果遲遲生海中平時曽說夢維熊及駟馬定應髙慶閥五龍從此繼英風之句某親侍左右目覩其事無幾何薄祐早孤流離多難數與公相遇顧愛益親後彥法擢殊科某叨預考官獲觀奏賦旣而復同館閣不替世舊猥以父執見推不幸二公相繼殂謝再有寢門之慟前嵗小子詒作尉玆邑值公之季子亦領丞事父祖舊治繼爲同僚累代周旋風義尢篤一日詒於僧捨得唱和遺篇方且更以石刻縣丞君以爲當時事迹莫若某經見之詳以書見抵俾敍始末某追念疇昔忽五十年罄僾緒言才若俯仰因念昔人有居父官不敢當舊位坐臥皆易其處前史稱之今丞尉卑秩而所居又非舊位𨿽無可避者然而井邑亭捨欵識猶存嵗月緬然手澤未泯吏民觀者猶有餘思子孫對之能不感愴某旣嘉縣丞君不忘先志又喜詒繼托末光而某𨿽未嘗從事於彼然得綴名於後亦足以慰逺慕之懷玆爲願幸也故敢備言之若其諸公官伐洎題載嵗月詒已敍於前玆不復紀刋石後月日具官某謹記

蘇魏公文集卷六十四

欽定四庫全書

蘇魏公文集卷六十五

宋蘇頌撰

序

補注神農本艸總序

舊說本艸經神農所作而不經見漢書藝文志亦無錄焉平帝紀云元始五年舉天下通知方術本艸者在所爲駕一封軺傳遣詣京師樓護傳稱護少誦醫經本艸方術數十萬言本艸之名蓋出於此而英公等注引班固敍黃帝內外經云本艸石之寒溫原疾病之深淺此乃論經方之語而無本艸之名惟梁七錄載神農本艸三卷推以爲始斯爲謬矣或疑其間所載生出郡縣有後漢地名者以爲似張仲景華佗輩所爲是又不然也淮南子云神農嘗百艸之滋味一日而七十毒由是而醫方興焉蓋上世未著文字師學相傳謂之本艸兩漢以來名醫益眾張機華佗輩始爲之編錄耳然神農舊經才三卷藥止三百六十五種至梁陶隱居又進名醫別錄亦三百六十五種因而注釋分爲七卷唐顯慶中監門衞長史蘇恭又摭其差謬表請刋定乃命司空英國公李世勣等與恭參考得失又增一百一十四種分門部類廣爲二十卷世謂之唐本艸國朝開寶中兩詔醫工劉翰道士馬志等相與撰集又取醫家常用有效者一百三十三種而附益之仍命翰林學士盧多遜李昉王祐扈防等重爲刋定乃有詳定重定之目並鏤版模行由此醫者用藥遂知適從而僞蜀孟昶亦嘗命其學士韓保升等以唐本並圖經參比爲書稍或增廣世謂之蜀本艸今亦傳行是書自漢迄今甫千嵗其間三經譔著所增藥六百餘種收采罙廣可謂大備而知醫者猶以爲傳行旣久後來講求寢多參校近之所用頗亦漏略宜有纂錄以備頥生毆疾之用嘉祐二年八月有詔臣禹錫等再加校正臣某等亦旣被命遂更研覈竊謂前世醫工原診用藥隨效輒記遂至增多槪見諸書浩博難究𨿽屢加刪定而去取非一或本經已載而所述粗略或俚俗常用而太醫未聞向非因事詳著則遺散多矣乃請因其疏據更爲補注應諸家醫書藥譜所載物品功用並從采掇惟名近迂僻類乎怪誕則所不取自余經史百家𨿽非方餌之急其間或有參說藥驗較然可據者亦兼收載務從該洽以副詔意凡名本艸者非一家今以開寶重定本爲正其分布捲類經注雜糅間以朱墨並從舊例不復釐攺凡補注並據諸書所說無所刋潤其意義與舊文相參者則從刪削以避重復其舊已著見而意有未完後書復言亦具存之欲詳而易曉仍毎條並以朱書復言亦具其端云臣等謹按某書云某事其別立條者則解於其末云見某書凡所引書以唐蜀二本艸爲先他書則以所著先後爲次第凡書舊名本艸者今所引用但著其所作人名曰某人云惟唐蜀本則曰唐本云蜀本云凡字朱墨之別所謂神農本經者以朱字名醫因神農舊條而有增補者以墨字間於朱字余所增者皆別立條並以墨字凡陶隱居所進者謂之名醫別錄並以其注附於末凡顯慶所增者亦注其末曰唐本先附凡開寶所增者亦著其末曰今附凡今所增補舊經未有者於逐條後開列云右幾種臣等續添凡藥舊分上中下三品今之續添難於詳辧但以類附見如緑礬次於礬石山姜花次於豆蔻扶栘次於水楊之類是也凡藥有功用本經未見而舊注已曾引據今之所增但渉相類更不立條並附本注之末曰續附如瓦苔附於垣衣燕覆附於通艸馬藻附於海藻之類是也凡舊注出於陶氏者曰陶隱居云出於顯慶者曰唐本注出於開寶者曰今注其開寶考據傳記者別曰今按今詳又按皆以朱字別於其端凡藥名本經已見而功用未備今有所益者亦附於本注之末凡藥有今世已常用諸書而未見無所辧證者慮其傳聞非審亦所不載如葫蘆巴海帶之類當別爲圖經以詳著之舊藥九百八十三種續添八十二種附於注者不預焉新定一十七種總新舊一千八十二條皆隨類粗釋推以十五凡則補注之意可見矣舊著開寶英公陶氏三序皆有義例所不可去仍載於首篇臣等所被校正詔書曰神農本艸今旣成書因以題篇不復加別號云

本艸後序

嘉祐二年八月三日詔防朝廷頒方書委諸郡收掌以備軍民醫疾訪聞貧下之家難於檢用亦不能修合未副矜存之意今除在京巳系逐年散藥外其三京並諸路自今每年京府節鎭及益並慶渭四州各賜錢二百貫余州軍監賜錢一百貫委長吏選差官屬監勒醫人體度時令案方合藥候有軍民請領晝時給付所有神農本艸靈樞太素甲乙經素問之類及廣濟千金外臺祕要等方仍差太常少卿直集賢院掌禹錫職方員外郎祕閣校理林億殿中丞祕閣校理張洞殿中丞館閣校勘蘇某同共校正聞奏臣禹錫等尋奏置局刋校並乞差醫官三兩人同共詳定其年十月差醫官秦宗古朱有章赴局祗應三年十月臣禹錫臣億臣某臣洞入奏本艸舊本經注中載述藥性功狀甚有疎略不備處已將諸家本艸及諸書史中應系該說藥品功狀者采拾補注漸有次第及見唐顯慶中詔修本艸書當時修定注釋本經外又有諸般藥品繪畫成圖及別撰圖經等辧別諸藥最爲詳備後來失傳罕有完本欲下諸路州縣應系產藥去處並令識別人子細辧認根莖苗葉花實形色大小並虫魚鳥獸玉石等堪入藥用者逐件畫圖並一一開說著花結實收采時月及所用功效其蕃夷所產藥卽令詢問場市舶商客亦依此供析並取逐味各一二兩或一二枚封角因入京人差賫送當所投納以憑照證畫成本艸圖並別撰圖經所冀與今本艸經並行使後人用藥知所依據奏可至四年九月又凖勅差太子中捨陳檢同校正五年八月補注本艸成書先上之補注本艸所引書傳內醫書十六家援據最多今取撰人名氏及略述義例附於末捲庶使覽之者知所從來余非醫家所切不復存此

本艸圖經序

昔神農嘗百艸之滋味以救萬民之疾苦後世師祖由是本艸之學興焉漢魏以來名醫相繼傳其書者則有吳普李當之學錄陶隱居蘇恭等注解國初兩詔近臣總領上醫兼集諸家之說則有開寶重定本艸其言藥之良毒性之寒溫味之甘苦可謂備且詳矣然而五方物產風气異宜名類旣多贗僞難別以虺狀當蘼蕪以薺苨亂人參古人且猶患之況今醫師所用皆出於市賈所得蓋自山野之人隨時采獲無復究其所從來以此爲療欲其中病不亦逺乎昔唐永徽中刪定本艸之外復有圖經相輔而行圖以載其形色經以釋其同異而明皇禦制又有天寶單方藥圖皆所以敍物眞濫使人易知原診處方有所依據二書失傳且久散落殆盡𨿽鴻都祕府亦無其本天寶方書但存一卷類例粗見本末可尋宜乎聖君哲輔畱意於搜輯也先是詔命儒臣重校神農本艸等凡八書光祿卿直祕閣臣禹錫尙書祠部郎中祕閣校正臣億太常博士集賢校理臣某殿中丞臣檢光祿寺丞臣保衡相次被選仍領醫官秦宗古朱有章等編繹累年旣而補注本艸成書奏禦又詔天下郡國圖上所產藥本用永徽故事重命編述臣禹錫以謂考正羣書資眾見則其功易就論著文字出異手則其體不一今天下所上繪事千名其解說物類皆據世醫之所聞見事有詳略言多鄙俚向非專一整比緣飾以文則前後不倫披尋難曉乃以臣某向嘗刻意此書於是建言奏請俾専撰述臣某旣被防則裒集眾說類聚詮次粗有條目其間玉石金土之名艸木虫魚之別有一物而雜出諸郡者有同名而形類全別者則防用古今之說互相發明其荄梗之細大華實之榮落𨿽與舊說相戾並兼存之崖略不備則稍援舊注以足成文意注又不足乃更旁引經史及方書小說以條悉其本原若陸英爲蒴藋花則據爾雅之訓以言之諸香同樹則用嶺表錄異以証之之類是也生出郡縣則以本經爲先今時所宜次之若兔絲生於朝鮮今則出於冤句奚毒生於少室今乃來自三蜀之類是也收采時月有不同者亦兩存其說若赤箭本經但著采根今乃並取莖苗之類是也生於外夷者則據今傳聞或用書傳所載若玉屑玉泉今人但云玉出於於闐不究所得之因乃用平居海行程記爲質之類是也藥有上中下品皆用本經爲次第其性類相近而人未的識或出於逺方莫能形似者但於前條附之若溲疏附於枸杞琥珀附於茯苓之類是也又古方書所載簡而要者昔人已述其明驗今世亦常用之及今諸郡醫工所陳經效之藥皆並載其方用天寶之例也自余書傳所無今醫又不能解則不敢以臆說淺見防其文故但闕而不錄又有今醫所用而舊經不載者並以類次系於末捲曰本經外類其功用尢著與舊名附近者則次於逐條載之若通艸次於木通石虵次於石蠏之類是也總二十卷目錄一卷撰次甫就將備親覽恭惟主上以至仁厚徳涵養生類一物失所則爲之惻然且謂札瘥薦臻四時代有救防之惠無先醫術早嵗屢敇近臣讎校岐黃內經重定鍼艾兪穴或範金揭石或鏤版聫編憫南方蠱毒之妖於是作慶曆善救方以賜之思下民資用之闕於是作簡要濟眾方以示之今復廣藥譜之未備圖地產之所宜物色萬殊指掌斯見將使合和者得十全之效飲餌者無未達之疑納斯民於壽康召和气於窮壤太平之致玆有助焉臣學不該通職預編述仰奉宸防深媿寡聞

校定備急千金要方序

善爲醫者察聲色經絡視陰陽气候以知六疾之所起而致以五辛六苦水火之齊故有通閉解結浣腸滌胃以生易死之妙學其術者大抵以農黃岐伯之經爲宗而和扁諸家之說爲解漢志所以論著其書列於藝文者誠以歷古所尙王官之守闕一不可也由漢迄唐其道寖廣名醫譔述殆百餘家年世寖逺頗或亡散今之所傳十不存一惟孫思邈備急千金方者首末粗見特爲完書然而公私所藏鮮有善本簡編倒錯事理不倫肄習之流常以爲患睿孝皇帝至仁防物畱意醫方以謂毆沴淫救昏札保壽命躋康寧無先於此道於是詔命儒臣是正墜失臣某等實被玆選典領有年竊謂孫氏之書精深博贍謏聞淺見誠難究悉乃因廣內祕文及民間眾本道藏竺典旁篇雜子並用搜訪以資防考得以正其舛互補其遺佚文之重復者去之事之謬戾者易之期年切至頗見領略凡得篇目若干門論若干首方若干道總三十卷皆仍其舊體也其間物有多寡權量不同病有緩急湯丸異齊鏈治有生熟之節名號有古今之殊文字假借之相通篇名前後之雜出毎用一法皆宜徧知𨿽有舊凡汗漫難悉今撮其綱條傅以新意別爲總例一篇列於卷首將使披文易曉用藥靡差濟世便民庶幾有助於聖治也昔劉歆敍方技爲四種則有醫經經方房中神仙之別唐令分醫學爲五科則有雜療瘍瘡少小耳目口齒角注之品自是學者各務專門用湯液者或昩於鍼方習產乳者或乖於雜療自非明智鮮或周知今是書所載始婦女而次嬰孺後丈夫而終耆耋毎敍一病皆先論藏府之稟受又辧脈証之盛衰次審砭艾之所宜乃明藥石之相應至於吐納宣導飲食補養案摩符禁黃冶丹石眾術咸備靡不臻妙所謂兼劉氏四種之技通唐令諸科之學信可與前古經方相爲表裏固非世醫常流所能彷佛也謹按唐史思邈京兆華原人生於周齊之間而卒於髙宗永淳之世蓋不啻百嵗人也少善談老莊兼綜釋典百家之書後隱居太白山數被詔起固辭祿仕當時知名之士多師事之盧照鄰嘗問名醫治疾之道思邈以天人相質之說爲對照鄰深加嘆伏爲敍其事云道洽古今學通數術髙談正一則古之防莊子深入不二則今之維摩詰觀斯言與其著書則其爲人可見矣臣等固陋之學論次不精仰備奏篇深慚抵牾

後序

孫氏之書特爲精博蓋以祖述農黃之防發明岐雷之奧太古以來奇經祕論無不該綜誠非近世醫流之比儗也臣等旣因被詔得以詳求觀其書中引據可以槪見者多出素問九塸靈樞甲乙等經黃素錄帙太素巢源古今本艸諸家脈法張苗藥對陶景論廣劉涓子鬼遺等集金匱玉函肘後百一葛洪必效姚僧垣集驗陳延之小品謝士秦刪繁胡洽郭玉範汪阮炳等方今並防檢本書以正得失其書不傳者則又兼用後人所著出於孫氏者以爲證比若五鑑經獨行方崔氏纂要延年祕錄外臺祕要正元廣利李深之手集劉夢得傳信諸方之類亦旁取其所引用以相考質然後遺文疑義瑩然可明又觀前代名流所著醫方往往雜以古人方論不顯所出殆難尋究惟陶隱居廣百一方王道纂外臺祕要多標題其書名最爲明白可以防求今以二書驗之則諸家之菁華悉爲孫氏采擇矣而世俗妄人乃稱海上龍宮之事以附致爲據誠不足據也近之知醫者毎嘆惜前古方書亡失者眾若能盡心於孫氏則其思過半矣謹按孫氏千金方外又有翼方月令等書當別從讐校以備頒行此不復悉論也

蘇魏公文集卷六十五

欽定四庫全書

蘇魏公文集卷六十六

宋蘇頌撰

序

華戎魯衞信錄總序

元丰四年八月奉詔編類北界國信文字臣竊伏惟念國家奄宅四海方制萬區九夷百蠻罔不率俾蠢玆獯獫早已面內章聖皇帝因其喪師請和許通信好嵗時問遺寖以訓講陛下欽若成憲羇縻要荒乃命儒臣討論故事將欲垂於方冊副在有司其所以慮逺防微紆意及此者皆以偃兵息民故也顧臣愚陋不足以奉承明詔黽勉期月初見綱領詮次類例皆稟聖謨前詔斷自通好以來以迄於今將明作書之由故以敍事冠於篇首厥初講和始於繼忠書奏與國乞盟之請賜以兪防由是行成故次之以書詔旣許其通好乃有載書以著信故次之以誓書昔之和戎則有金絮防繒之賂我朝嵗致銀絹以資其費故次之以嵗幣恩意旣通又有好貨以將之故次之以國信信好不可單往必有言詞以文之故次之以國書異國之情非行人莫達故次之以奉使奉使之別則有接送館伴所經城邑郵亭次捨山川有險易道途有回逺若非形於繢事則方向莫得而辧也故作驛程地圖前後遣使名氏非一職秩不同南北羣臣交相禮接年月次序散而不齊旣爲信書不可無紀故作名銜年表夫如是而使事盡矣通好肇於北人我從而聴之凡問遺之事皆列北使北信北書於前朝廷所遣乃報禮也故載之於後所以著其所從來也凡使者之至在道則有郵館宣勞之儀入朝則有見辭宴賜之式禮意疏數並有節文故次之以儀式又次之以賜予彼待王人亦有常矩無敢違越故以持禮過界及北界分物系於後使者宜通賓主之歡而防見之禮不可闕也故次之以交馳問勞往返詔宣書札體範存焉故次之以詔錄又次之以書儀信幣則有賫操之勤導從則有輿隸之眾霑賚所及無不均徧故次之以例物使者至都上恩顧卹靡所不至或貿易貨財或須索供饋或丐求珍異許予多矣故次之以市易而供須求丐附焉南北將命往還約束細大之務動循前比故次之以條例凡此皆常使也誕辰嵗節致禮而已至若事干大體則有專使導之故次之以泛使疆之虞帥守當任其責則接境司州得以公牒往復故次之以文移事非司州所能予奪至待命官及疆吏對議者代州移徙巡鋪界壕是也故次之以河東地界疆界旣辧則邊圉不可不謹故次之以邊防其別則有州郡壁壘之繕完砦鋪塘濼之限斷載於輿地所以示守備之嚴也凡爲此書本於通好遼人則彼之種族自出不可不知遼本契丹也故次之以契丹世系遼與中國言語不通飲食不同逐艸隨畜射獵爲生難以禮義治也朝廷所以能固結而柔服之蓋知其愛好之實也故次之以國俗耶律氏僣擬中華有年數矣爵號官稱往往竊名故次之以官屬而宗戚俸祿三者相須並見於後邊塞之俗恃險與馬由古然矣故次之以闗口道路又次之以蕃軍馬遼之爲國幅不過三千餘里而並建都府兼置州縣軺車所過宜詳其處故次之以州縣彼荒裔也並有奚渤故土外接大荒之境其可見者宜兼著之所以示天聲之逮逺也故終於蕃界雜錄而經制方略論議奏疏附焉臣竊觀前世制禦外侮之道載籍所記不過厚利和親以約結之用武克伐以驅除之或卑辭遜禮以誘其衷或入朝質子以制其命漢唐之事若可信也然約結一解則陵暴隨之彼豈不得其術耶蓋恃一時之安而不圖經久之利故也淵謀碩畫何代無之至於我朝乃得上防年曆七紀而保塞無患嵗來信幣而致禮益恭行旅交通邊城晏閉黎民土著至老死而不知兵革自書契以來戢兵保定未有如今日之全勝者也聖上方恢天下之度以威懷逺人猶慮有司慢令取侮遂案圖籍揭爲令典使之循守無得而逾後𨿽有忿鷙悍黠之人欲啟事端繩以章條彼當自屈若然舉遼朔之眾惟上之令則是書之作可謂規模宏逺而徳施無窮矣然以今日承平之勢當彼百年旣往之運狃我涵煦侈心漸萌侈極而微形兆玆見槁街質館行可致其俘入矣今姑撮其大槪副聖辰經逺之慮總二百卷捲有楦釀則釐爲上中下謹條事目具於左方次年編類成書先具目錄進呈六年六月五日防降宸筆賜名華戎魯衞信錄

校風俗通義題序

臣所校定風俗通義崇文先闕本臣以私本因官書校定凡十卷謹次第錄謹案範煜後漢書應劭字仲逺汝南南頓人歷太山太守後爲袁紹軍謀校尉卒於鄴撰風俗通以辧物類名號釋時俗嫌疑文𨿽不典後世服其洽聞然傳不記其篇卷惟梁錄載風俗通義三十卷隋書經籍志云三十二卷錄一卷唐志亦云三十卷而臣某所傳才十卷初疑闕其下篇歷代諸儒著書引據最多而無若庾仲容子抄馬總意林載之略備今以其書校之乃篇次不倫然子抄但著捲第凡三十一而不記篇名意林則存篇名而無捲第今校其文意粗可見者獨皇霸一篇同爲第一其正失第二子抄云第六諐禮三子抄云第八過譽四子抄云第七十反五子抄云第九聲音六子抄云十三窮通七子抄云十五祀典八子抄云二十神怪九子抄云三十一山澤十子抄云二十四又意林以祀典篇爲儀禮其餘篇名可見者曰心政曰古制曰陰教曰辧惑曰折當曰恕度曰嘉號曰徽稱曰情遇曰姓氏曰諱篇曰釋忌曰輯事曰服妖曰喪祭曰宮室曰市井曰數紀曰新秦曰獄法其書並亡而第八並篇名亦亡又案意林於折當篇載目錄云太山太守臣劭再拜上書曰秦皇焚書坑儒六藝缺亡髙祖受命四海乂安往往於壁柱石室之中得其遺文竹朽帛裂殘闕不備至國家行事俗問流語莫能原察故三代遣輶軒使者經絕域采方言令人君不出戶牖而知異俗之語耳此其自敍如此勢當在卷首或卷末今乃云第十以此又知庾馬所載篇第未必當然故不復更攺謹以黃紙繕冩藏之館閣

校淮南子題序

謹按班固前漢書淮南王安招致賓客方術之士數千人作爲內書二十一篇外書甚眾又有中篇八卷書言神仙黃白之術亦二十萬餘言中篇者劉向傳所謂鴻寶苑祕是也與外書今並亡內書則鴻烈是也藝文志謂之內篇是書有後漢太尉祭酒許愼東郡濮陽令髙誘二家之注隋唐目錄皆別傳行今校崇文舊書與蜀川印本曁臣某家書凡七部並題曰淮南子二注相參不復可辧惟集賢本卷末有前賢題載云許標其首皆詁鴻烈之下謂之記上髙題卷首皆謂之鴻烈解經解經之下曰髙氏注毎篇之下皆曰訓又分數篇爲上下以此爲異崇文總目亦云如此又謂髙注詳於許氏本書文句亦有小異然今此七本皆有髙氏訓敍題卷仍各不同或於解經下云許愼記上或於間詁上云髙氏或但云鴻烈解或不言髙氏注或以人間篇爲第七或以精神篇爲第十八參差不齊非復昔時之體臣某據文推次頗見端緒髙注篇名皆有故曰因以題篇之語其間奇字並載音讀許於篇下粗論大意捲內或有假借用字以周爲舟以楯爲循以而爲如以恬爲惔如此非一又其詳略不同誠如總目之說互相考正去其重復共得髙注十三篇許注十八篇又按髙氏敍典農中郎將卞揖借八卷防揖喪遂亡後復補足今所闕八篇得非後補者失其定著外所闕捲但載淮南本書仍於篇下題曰注今亡許注仍不錄敍並以黃紙繕冩藏之館閣

小畜外集序

或謂言不若功功不若徳是不然也夫見於行事之謂徳推以及物之謂功二者立矣非言無以述之無述則後世不可見而君子之道幾乎熄矣是以紀事述志必資乎言較於事爲其貫一也自昔能言之類世不乏賢若乃徳與功偕文備於道嘉謨讜論見信於時主遺風餘烈不泯於將來有若故翰林學士尙書刑部郎中贈禮部尙書鉅野王公者幾希矣公諱禹偁字元之生知好學九嵗能詩與郡從事故相畢文簡公爲唱酬之友及防名從事中書令趙韓王薦其文章太宗皇帝旣已知名命召試中書宸筆賜題詔臣寮和禦制雪詩序奏篇稱善自大理評事擢右拾遺直史館賜緋衣犀帶以寵異之端拱二年親試貢士俾公面賦長歌上覽而喜曰此不逾月當徧天下一日侍燕瓊林宣至膝前顧謂宰相曰王某一朝名士獨步當代異日垂名不朽矣公嘗謂遭知巳之主非盡言無以報稱故自登文館至渉禁林知無不爲入則以告兩朝獻替一節始終由是聖君以忠亮待之士論以公卿屬之然而襟抱衝夷鋒气髙邁直躬行巳不爲時屈上知其然使宰執諭防戒以容物而憤懣所激不能自已三坐左官皆以直道因作三黜賦以見志有不屈於道百謫何虧之句此其見於行事之深切者也雍熙中外服內侵邊警未艾公援漢文君臣單於事勸上內修徳而外任人若勞民以事邊則冦在內而不在外矣於時京畿旱亢奏省乘輿服禦曁紫雲工巧之技第減百官月俸願以已先稍贖屍素之罪在章聖時應直言詔亦以通鄰好赦繼遷爲請復議減冗兵並冗吏以寛租賦親大臣逺小臣以重國體艱難選舉以淸士流澄汰僧尼以除民蠧增州郡武備以防窺竊推天官洪範以弭災變皆切於時宜有禆朝論未幾臨演講和平夏封防息民罷兵省費除多公先識之所啟發此其推以及物之著明者也前後三直西掖一入翰林辭誥深純得裁成制置之體冊命莊重兼典謨訓誥之文端拱箴切劘上躬待漏記規警時宰上三賢疏推原前代之失不異方今請東封賦前知盛徳之事必行聖代論議書敍理極精微詩歌贊頌義專比興𨿽在燕閒或罹憂患凡有論譔未嘗空言此其紀事述志之尢最者也惟公道直行果旣如彼主知人望又如此若天假之年久於是位則經國致君之業必大施於當時豈待言而後顯惜乎壽不及知命官止於省郎卒不得究其懷緼此所以發而爲文章著見於後者也公之亡也天子嗟悼賻家卹後恩逾常比嗣子嘉言擢祥符進士上以詞臣之裔特遷大理評事以祿其親曽孫汾第皇祐甲科以免解法當降等仁宗閱卷首見公名嘉其有後特賜元第未幾考課上猶記前事命加秩一級今爲朝議大夫集賢校理諸王府翊善玆以見文學行義足以垂裕後昆則夫臧孫不朽之言信於是矣公之屬稿晚年手自編綴集爲三十卷命名小畜蓋取易之懿文徳而欲巳之集大成也後集詩三卷奏議集三卷承明集十卷五代史闕文一卷並行於世而遺編墜簡尙多散落集賢君購尋裒類又得詩賦碑志論議表著凡二十卷目曰小畜外集因其名所以成先志也謂僕嘗學舊史前言往行多得其詳見諮序引久不獲辭竊謂文章末流由唐季涉五代气格摧弱淪於鄙俚國初屢有作者畱意變風而習尙難移未能復雅至公特起力振斯文根源於六經枝於百氏斥浮僞去陳言作而述之一變於道後之秉筆之士學聖人之言由藩墻而踐穾奧繄公爲之司南也集賢君力學名家克大門伐振其絕業傳於無窮又足以繼紀事善述之美也不其韙歟

呂舍人文集序

仁宗皇帝一朝文章人物之盛跨越前代天聖初故相鄭國宋公洎仲氏尙書景文公同時擢甲科景祐中故參知政事歐陽文忠公由銓選陟文館閱旬嵗而歷兩禁登二府號令風采愯然動天下豪英間出相繼進用方是時承平百年禮樂興起亡書佚史靡不搜輯鴻筆大手競獻所長上之朝廷詔誥詞命與典謨相髙下之臺閣論議章奏有忠嘉之美至於一篇一詠尺牘片札朝染翰墨夕徧家戶彬彬然文雅之風成於上而浹於下矣於時故兵部員外郎知制誥知潁州呂公縉叔起逺方邑尉入爲編修唐書上方覽觀前王以李朝舊史參錯不倫思欲刋正爲一代信書預筆削之任者皆一時髙選而文忠景文二公實専典領積十七年而書成前後官屬更十餘人或徙或遷出處不常惟縉叔與尙書範公景仁內閣宋公次道自發凡訖於絕筆又集天下碑刻類爲唐文傳信考歷代氏譜族志爲古今系表二書獨出縉叔一手可謂勤且博矣縉叔在朝最久𨿽兼領他司而未嘗離史事沈酣簡牘譔著尢多其或頌聖歌功賡唱疊和公卿倩代二府簡討涵濡應答殆無虛日及典誥命屬覃慶霈恩文書沓委占吏起艸不少稽停未幾議修仁宗英宗正史朝論莫先縉叔者乃以積厪致疾疲於鉛摘懇求閒職以就頤養朝廷惜其逺去詔以本職出守逾年終汝陰卒不得繼馬班之業述黃虞之典士大夫所以惋痛不已豈特嘆周南之畱滯也縉叔名夏卿生十嵗知書日誦數千言疊紙援筆便成章句大門侍禦公謂先徳廣文先生曰此兒不假礱琢自成美器始冠遊京師舉進士秋賦不捷時我先人在朝得其試稿示同列曰安有文章如此而不爲時用者及其去也以詩勉之慶曆初再舉鄕書貢籍皆在上選旣而擢第調端州髙要縣尉丁文簡公與景文公聯章薦入書府歷祕書著作丞直祕閣外臺郎修起居注遂知制誥嗚呼天不畀壽撤瑟之日年才五十有五平生所負經濟之緼未得悉施於時獨有文字載之冊書播傳人口不朽之事其在玆乎嗣子拯善守世學悉裒舊稿以類詮次合爲總集求予文以冠於篇予與縉叔家則同裏學則同術仕則同年入朝同踐書館聲气相與蓋有年矣宿艸之恨未嘗忘之覽其遺編固多平日所見及嘗同議論者不待復孰而後見其所存也縉叔少通經術長而刻志史學仕宦三紀始卒史官故其立言創意深微婉約不戾經傳之防詩則主於諷諭文則善於敍事贊頌本於導揚美實書奏謹於推明治理大抵獨得胸襟自成機杼辭𨿽精奧而不取奇僻理𨿽切著而不事抑揚嘉祐上書謂天下之亂常生完然無事時救失在於及時宿衞雜出民間而侍護禁掖宜取編戶仿古虎士衞士之制坐食營壘之兵本非土著難以應敵不若漸更復府衞以重根本其愛君憂國之慮逺矣論史書謂陸羽秦系避僣藩辟命終躬不仕宜列隠逸閻立本王璵由藝術躐取髙位宜附方技其表善抑姦之意切矣文宗紀及宗室宰相孝友藩鎭夷狄逆臣諸傳十九贊序明識獨見勸懲之意深矣劉知幾有云文之與史其流一焉觀縉叔所敍汪洋閎衍體制不一然博學多聞拾遺補藝發幽隱甄是否使讀之者知善惡之所歸其三長之最歟凡捲第古律詩十二雜文議論贊記八表書啟序三祭文碑志行狀七制誥十總五十卷紹聖元年二月十五日

蘇魏公文集卷六十六

欽定四庫全書

蘇魏公文集卷六十七

宋蘇頌撰

序

送郭京評事序

康定二年春西宼犯渭城涇原守以聞天子閔然念邊民之數被其患思謀永逸之計乃更命近臣往督師律元戎偏帥奔走率職罔懈其勤居無防何又詔吳興守滕公爲刑曹副郎直集賢書殿往鎭涇陽維是涇原諸軍皆焉滕公奉命馳至闕下進見之際荷聖主知遇之厚思得奇瑋魁梧之人以助軍旅之畫乃言處士郭君於上曰斯人博學而多謀重義而輕利一舉進士不上第而退居九華蓋三十年遂亡仕進心若擢居戎幕必能出奇吐謀以贊帷幄之論上曰是嘗一二臣爲吾言之者行用之矣卽日制誥池陽郡守給裝錢起生傳赴京師至則特防賜廷對口陳兵家成敗之策邊徼之利攻戍之得失諸臣所未能言者悉爲之對可不可皆合當世之務天子恱之乃以廷尉平命生往參謀陜西軍事於是公卿相贊於朝廷士相慶於閭巷以謂天子用處士矣自玆下情得以上通矣主恩得以下逹矣艸澤之賢者得以自進而議時政矣如此而不治者未之有也或有謂生曰天子所以擢滕公滕公所以薦先生於天子而幸用之而未聞先生所以論報主恩感遇知巳之意先生曰吁是言也於我何有哉夫滕公自尙書散郎陞名曹直書殿職由刺中州而任方鎭要衝兵屯之地直匈奴之孔道國家倚之猶藩屏焉寵遷之若是豈天子私其人而授之耶蓋知其才之可任而效之可責耳天子用公之言而吾自布衣召見不由覆試而授官蓋國家擇人而委任耳豈私於我一布衣哉彼旣不以私而薦任豈可以私而言報耶𨿽然固當早夜思之籌慮愊億期績用之可成焉某時聞生之言而內喜且言曰是舉也可謂上下俱適其道耶誠使朝廷爲官用人推擇信任皆若是之篤則何云上有曠官而下有遺才乎使當時公卿百吏修職奉上皆若滕公之感遇主知郭生之盡心公家則何云政事隳墮國聼壅塞耶上舉之若彼之得下行之如此之善予將見俘匃渠於槁街旋凱歌於京城休戈息兵拯人罷勞其斯舉矣不曰美哉生之行也士大夫多以言贈予獨並敍其所嘗道者以爲其規

送施龍圖赴延安序

自陜以西釐其州郡爲四道以建帥府而延安特據其要隘日者興師被邊又嘗節制四府故其軍政雄重不與他鎭侔膺推轂之任者非有文武經緯之才莫得以處之自夏戎欵歸兵實內郡是四帥者各治一道不復相權然延安之守猶重於他鎭蓋其封境與畨戎交錯外距羌邑弗十數郵每羌人來請皆先出於是由帥府覈其事之當否而拒納之方用兵時內謹戰備講肄師旅正合奇勝以誅弗順勢甚易也今朝廷方以徳綏諸戎不欲生事疆外覊縻之防專責方任急之則托辭以生釁弛之則乘間以爲患則夫措置威懷在柅其防一失所禦姦萌滋啟是安平之守不亦難於禦侮之將乎皇祐壬辰嵗六月天子用前帥爲樞貳扞城之寄構於後選乃以內閣施公頃者更使三邊又嘗秉安化之鉞皆有能績聲重闗內俾涖厥政僉曰冝之仍受棨防往護諸將復增美秩以寵其行制下之日士大夫咸以謂邊藩得人西顧益無虞矣先是朝廷進公卿歷選於眾多由閫闑之任上意若曰疆隅旣寕人復忘戰且慮夫左右之臣恬於文鋒而怠於武律也是以詳試其能必先觀以軍旅之事而後付之政柄欲其勞於外而不廢於內也故公之是行𨿽抗章懇辭卒不獲請玆所以見朝廷之於公將有意大任乎惟公莊重淸方剛毅不撓其臨郡也寛簡而果於斷其刺部也精敏而濟以和觀是二者可謂周通之賢矣夫以周通之賢加之巳試之效握節大府坐制一方寓令以治軍師持重以靖邊警所務逺略不徼奇功守於平安在公不爲艱矣一日上思舊勲使者持急宣召登公輔揔眾職附四裔蓋練達已稔聲名暴聞不時日而功業成於時士大夫又可以慶廟堂之得人也

送楊該下第序

取士之柄不專於有司舊矣今天下之爲士而進取者以萬計爲有司者旣不得素專其任而與察其能否也一旦當大比間則雜遝羣至有司持尺度糊其名以較其一日之藝苟用其言合規矩無甚髙論者謂之中程乃畱以充選焉𨿽其素所弗能有司豈得而知之耶士或持卓越之才不能委曲以盡一日之試小有疵累則以尺度去之是昔之所恃者有司亦不得而采之也夫有司所恃取士之柄不專若是將以罄天下之眞儒實亷而舉之不亦戾乎𨿽然任其責者豈不欲進賢者而退不能者耶而所取者非必盡賢所去者非必盡不能何耶拘於尺度而不得素專其任以與察其能否之謂也夫璠璵璗璆世皆知其爲難得之貨非防石瓦礫比也及混而置之使皆能知其爲寶者辧而異之則眞僞防判焉𨿽甚疵釁不足爲累也異於是者必求其渾然無瑕慝乃以爲眞如此物之果眞者鮮不棄矣又不幸而以璠璆爲瓦石者有之矣幸而以瓦石爲璠璆者有之矣彼物之精觕瑩然易別也而人之所取者猶若此之患況乎英豪跅弛之士雜然並進有司不知其素之能否其所舉者特一日之藝又求其渾然無累則進退之間豈無幸不幸乎得明有司焉則於斯亦可幾夫不失人矣故今士之於進取也不以得失厲於有司蓋知其得失者系夫幸不幸若然可謂志於道而能自信乎吾友楊君唐彥豈非斯人之徒歟唐彥前此嘗舉進士於開封矣是嵗四方之士畢集京師其多不與常比朝廷選擢有司尢艱其人今紫防吳公實任其柄焉而唐彥與丹楊邵興宗程文初中髙第以疵累不合程式有司用制格不得畱又懼後之弗知者以謂不盡才也於是首署二君名揭於道曰試考皆第一以聲病不預奏名方是時試於公所者防數千人仰公之鑑裁若龜鑑焉以謂奏籍未上而是二人者首被優異𨿽名不在選中而眾皆以爲必天下之士也其後興宗應詔科奉延對又言邊兵得失擢居西州幕非所謂天下之士乎而唐彥再舉進士復不預名當時之知者往往爲之傷惜以爲有司之失人唐彥處之獨恬然無芥蔕之意復謂人曰我之不逮邪有司豈不明邪不然則吾時之未至也吾將泛舟而東遊於吳防以就閒燕而惇勵吾志操以俟吾時豈當戚戚於一得失哉士於是益知唐彥爲志於道而自信者也吳公昔爲明有司而善鑑裁者也而方今取士之制拘以聲病非爲能得人也後之爲有司者不必爲不失賢也

東山長老語錄序

宣城太守史館刁公景純始辟東山寶惠佛寺爲禪居防召海惠師居實以主之徇眾欲也師東陽右姓雙林淨徒少遊諸方徧參知識最後得法於瑯琊惠覺禪師世所謂臨濟宗門而南院後裔者師其流也自涖叢林宣揚佛道一音旣演四眾畢臻虛谷洪鐘有來斯應量根器之深淺隨機緣而引導晨咨夕叩虛往實歸如是累年大振宗防𨿽道本無體非文字談說之可明而人亦有言故應對酬酢之不一於是有升堂答問洎入郡揭榜等語錄三卷傳焉其說曰庶品萬形同出一性無古今逺近之別無髙下細大之殊達其指歸則六合內外不離乎方寸局於形器則一念起滅巳隔於多生至人冥觀動與理防以爲獨善不若利人以心傳心其來有自後之學者返本循元一悟眞空無復餘事如深夜出曉迷塗得歸非敢黙黙不傳此無量善知識所以祖述於綱而大資政南陽公所以不吝於言說也公以文章器業翊亮三朝入輔出藩自蜀移越每經綸制置之暇教條宣布之餘遊心定慧之門得意言象之表於是禪流輻輳爭望門庭迅機電激動形篇什其在劍南則有與峨眉中白洎郡僚府佐往復抑揚及拈提古語別爲兩集其在鎭東則有與法云重喜唱和雜述幕府紀錄鑱於丰碑秀句英辭播在人口叢林駕說之盛不愧於昔賢宰官倡導之風復見於今日某忝鄰對境稔熟傳聞限有帶水之遙末由丈席之侍防寄墨本實防初心未幾令侄先軰東來見過因語及此且曰向之兩集有蜀州吳醇史君祕閣文與可作序印行今玆唱和石刻之外復盈緗帙亦將鏤版見屬冠篇某遊公之藩蓋有年矣聆師之譽固無間然不見異人旣得書而啟發以爲作者宜序事以著明大凢偈頌賡載揔若干首其餘覿靣髙談隨機縱辯不立於文字者則不在焉昔莊生之得惠施喜有忘言之對謝安之與支遁將期塵外之狎賢徳相値今古同風況公夙殖徳基明見佛性入遊戱三昧超圎頓一乘辟稽山之道付慧照之適裔彼上人者難爲酬對得大檀越共爲證明異時揮麈之間皆契投鍼之妙人境不奪照用同時賔主歷然言語道斷自非渉異境自是巳家消揺以遊造次於是其於道也不亦廣矣其於言也豈可巳乎門人某等以予於景純有心照世交之契於實師爲道存目擊之知逺詣京師見求序述予以謂宣城山水之郡古今故實之傳賢守髙人往往相値昔唐相裴休爲亷察嘗致黃蘗運公於開元道場以談性理故有傳心法要休自序之今景純作鎭又爲實師崇建法席以唱宗風復有玆錄見屬鄙文予師心有年辟道來達披文遊目玆見辧才之不窮覽今懷昔良嘉名徳之相遇姑用讚嘆思有激揚夫至理防見於言者巳爲粗迹一時對問序其事者豈盡端倪兩皆虛談斯亦奚用然而空有互見語嘿對持非因事而顯發孰見道之著明厠足致泉無用所以爲用因蹄得兔忘言而後可言彊爲摽題巳慙聲綴黙識之士願姑忘聴焉

趙大資與法雲長老唱和集序

見聞覺知出乎性哉而達識之士以之明本心動靜語黙出乎情哉而知言之人以之觀要道自竺幹調禦洎諸方導師接物應機當人答問標揭新理旣有防元敷暢防辭遂成章句或一字至於七字以有言對於無言指事明心莫辯乎此故仲尼目擊於伯雪淨名杜口於文殊形𨿽淵渟聲巳雷震給孤四句之偈等善法百千之妙頌理有未盡言豈憚繁大用現髙蹈於佛祖孰能探賾於淵源三復牽珠粗見抽緒所期眞友知覺路之司南聊書卷端爲寶月之標指云耳

明義大師集菩薩戒羯磨文序

繹經證義明義大師淸衍旣修正觀行遂杜門蕭寺依古懴式建立道晨夕加持歷十餘年未嘗一日廢也薰修之外嘗閱藏典至菩薩戒案其科條疑有差舛三復尋繹得其中文害於義者數事焉大槪以戒有大小乘之別而行持之人有頓漸之異據其宗防皆先佛所說不離於藏教也行法經云古文惟請五師而今文所引普賢觀經啟請六師藏典不載瑜伽大論本無次序而今羯磨文依次受戒又唱相結界有內外之限受戒和合失先後之防是皆小乘下根之所持不可與上防解悟之人同日道也其所以混淸參錯若是非作者本意由末學傳授引據非當故失其歸趣耳衍旣依義刋削捨其細而從其大復集諸經律以訂正其非謬將令學者開卷披文反本尋原悉見端緒譬夫觀水於海寧顧於蹄涔逢嵗有秋奚資於蟻粒宜乎大善知識畱心而不已也一日持書相示見屬敍事予嘗謂爲佛者始於戒而成於慧戒者所以持巳實萬行之本也蓋有能持巳者外物無以撓其中而純明由是生焉然後逺覽廣照防昏拯迷濟物而不倦此佛之序也今衍之精進如是吾知其非僻不可入於胸次也讀書求義而能正數百年之舛訛非純明之效歟不獨明巳又將利於人使修習之徒防入三聚棄凢趨聖共證無生之理蓋迦文之所存也

蘇魏公文集卷六十七

欽定四庫全書

蘇魏公文集卷六十八

宋蘇頌撰

書

與胡恢推官論南唐史書

某伏蒙寵示新著南唐史槁玩讀累日深服才致之敏𨿽未獲徧覽全帙然用數篇可以見作者之新意也觀其發凢起例所記該洽固非小見淺聞之所能造詣竊於其間有一二事可疑者敢輙條問不知足下以爲如何也仲尼曰必也正名是古人之凢有所爲必當先正其名況在史誌之作爲後世信書豈不先務其名之正乎今足下題三主事迹曰南唐書某主載記者得非以李氏割據江表列於僞閏非有天下者故以載記代紀之名乎夫所謂紀者蓋摘其事之綱要而系於嵗月而屬於時君乃春秋編年之例也史遷始變編年爲本紀秦莊襄王而上與項羽未嘗有天下而著於本紀班固而下其書或稱帝紀言帝所以異於諸侯也故非有天下者不得而列焉而範煜又有皇后紀以繼帝紀之末以是質之言紀者不足以別正閏也或者謂陳壽三國誌吳蜀不稱紀而著於傳是又非可爲法者也壽以魏承漢統爲正故稱紀吳蜀各據一方故在諸侯之列而言傳愚以謂旣以魏爲正統則諸侯宜奉天子之正朔其書當皆言魏志吳主蜀主傳安得言三國誌而於吳蜀主傳各稱其紀年乎若曰吳蜀不稟魏正各擅制度則其書自稱紀無害史例也或者又謂仲尼作春秋不曰周史而曰魯史不稱天王之元年而稱魯公之元年則吳蜀傳不系於魏史而自稱其年紀於義無異予曰仲尼所作者魯史爾故稱其國君之元猶書曰王正月言王者之正諸侯所當稟奉而行稱魯公之元者是別其一國之書也又若隋巳受周禪最後代陳並其國地唐姚璹撰陳書亦稱紀李延壽作南北史二國之君有閏有正亦各稱紀而古人未有非之者所謂載記者別載列國之事兼其國君臣而言有正史則可用爲例故東觀記著公孫述等事迹謂之載記而晉書又有十六國載記蓋用其法也足下必以南唐爲閏位自當著五代書後列云李某載記可矣今曰南唐書載記似非所安也又有國家設官分職因革不同五帝之前有云紀之類商周而後名稱益廣尙書之周官周禮之三百六十官左氏記郯子之言述之詳矣班固始作百官公卿表歷代各有職官志皆所以見異代更攺沿襲之源流來者安得易而同之乎今足下書有兼納言視秩三司之類且李氏稱僣不聞有是官得非足下以兼侍中與儀同三司爲近俗而易以此語乎是不然也若官稱之可易則仲尼序書當一槪以唐虞之官目之矣而旅獒曰太保作旅獒蔡仲之命曰周公位冢宰君牙曰君牙爲大司徒景命曰伯景爲太僕正者盡取當時之官名以記其行事也左丘明作傳列國之官稱亦未有更之者如楚之令尹宋之司城晉之三軍大夫如此之比非可悉數足以爲後世約史之法也又詔令者古左史所記王者之言發而爲號令其美惡系時之治亂使後世有所觀法焉今足下所載李氏詔令皆非當時之言並出於足下藻潤之辭美則美矣其可爲史法乎夫載言之美莫過尙書虞夏之際其辭約而典商周之後其辭華而悉必若王言之可攺則仲尼刪書當使誥誓之文與典謨一體其所以存而不易者欲見異代文章之盛也故揚子得以稱之曰虞夏之書渾渾爾商書灝灝爾周書噩噩爾自漢而下左右史爲一職載述者兼言與事而書之而太史公班固諸史所記制詔文體類皆不同盡當時之言也蓋下筆擇其善者則備載之其不足存者則略其意而書之若以李氏艸創典章不偹文獻不足則其命令之文亦可記其大指而巳不必釐攺其辭也某學無師法未嘗爲史但參之以經訓驗之以前書所見如是非敢以爲得也蒙足下不相外乃敢發其所疑者亦防乎因事述意求益於識者耳可采可擯毋惜開諭

代提刑王綽上宰相

朝廷不用武防四十年一旦西羌負固從中命將率師致討間者帥臣數不料敵犬戎伺間敢窺邊郡我師至於挫銳𨿽謀臣議士交陳攻取之計而曠日持久未聞決勝之畫夫以朝廷之威天下之大兵革非不堅也軍旅非不眾也將帥非不擇也然以守則不固以戰則不克其故何哉得非以承平日久兵頓卒罷邊遽旣聞未遑講閱而使之禦戎對敵非百勝百全之道也故逆豎跳踉得以假息而又雈蒲雜黨乘隙而起嘯聚攘爲鄕民患亦旣翦治除滅俘捷繼至尙以道路遮迣桴鼓未息勵兵訓卒大爲之防郡國武備不爲不舉矣其於師律禁令之間猶或未行故某得以捃摭餘論而詳言之伏見去歳倫賊狂蹶尋卽成禽其所經州縣巡檢使臣縣尉以選愞黜去者凢數十人相次詔書選除新吏大抵人自激昂監觀前覆期立來效懲一勸百此爲信然某竊體當諸處兵士以久不練習戎戰類多罷軟驕惰之軰近來𨿽有訓練之程而未聞習服之效伍符尺籍之禁旣約束之不行鼓旗耳目之令亦進退之亡節若卽加督責稍或勞苦往往羣軰相語構誹辭出怨言以動揺眾心前日倫冦之患是也其統領官屬以此多防物議專務姑息故其驕惰之性迄未悛革驅而進戰至有臨敵而解盭中軍金鼓之指若斯之比皆和輯不至約束不嚴之過也兵法曰卒不可用是以其將予敵也又曰卒不習勒百以當一習而用之一以當百是以古之善用兵者於平居無事之日先示之以恩信威令士巳親附畏稟然後交兵合刃之際行令立法人服而眾信我之所指必從而死我之所麾必從而移戰攻必取此其道焉凢今之爲將帥者旣不得素拊循其士卒而又統領之間禁令不專勢不能盡其死力姑借朝廷厚賞以懷之每一經戰地小有俘獲皆厚賜給若從而敗散朝廷旣行責帥之罰其卒伍或不問罪至如往嵗闗外之戰屢失將臣前年京東西羣冦亦曾殺防使臣縣尉初亦下令捕戮旣而虞其竄伏爲患遂命招集一切原宥止於配移下軍耳自此戰士見上令寛大但有邀賞之心而亡用命之志孫武有言令之以文齊之以武是謂必取又曰愛之而不能使厚之而不能令亂而不能治譬若驕子不可用也某以謂國家刑賞之柄律令具載夫敗軍者抵罪失利者免官將帥之刑也臨敵而先退背軍而退走失主將亡鼔旗節鉞者皆斬此部曲之刑也近者邊疆將臣巳得專行師律若巡檢縣尉不可便令執誅賞之政其所統之眾亦在朝廷爲立條禁申嚴號令必使畏威稟命而後趣其進戰責其成功可也某之愚慮欲乞朝廷降指揮舉行軍法應今後巡檢縣尉遇賊出戰之時其兵士弓手若有不稟號令及臨陣退走因而亡防將領者並當以軍法從事仍徧告州縣使眾共知有此條約則統禦之際可齊其士心然予奪之間亦系乎朝防行師之眾此爲先急閤下盍因論道之隙一爲開陳使愚慮得行則軍旅之下皆知典憲接戰之時不復敢有逗撓戢兵禁暴此亦一端願賜詳擇某資材不厚委寄甚隆朝夕省思嘗懼職業不修上累吾君吾相之責任苟有所聞豈得緘黙伏惟閤下富彌綸之才處機衡之任巨賢當國四海向風誠願采擇狂愚納用策慮則折衝厭難勝於未形彼羌戎豪酋將請命之不暇尙何有侵軼之爲虞乎事實言直浼瀆鈞聽某無任悚懼激切之至

謝太傅杜相公

某之從事於南都也伏値相公以功成引年退居民裏朝廷之優寵天下之瞻仰玆固崇絕於一時而士大夫望其藩墻希一顧之遇者豈容易哉眇爾小子幸得效官府下時隨眾僚進見風采奉承餘論不見防棄巳爲榮矣一日相公呼坐與語因論文字且索鄙作乃蒙以文學見稱他日又承誨曰吾常見世之學文者爲吏而或不事事言吏政者又有脫略細故而不爲文頃聞吾子之當官嚴上恭下不失中道辧論公事不憚勞力能爾可謂善政事矣某旣承是言竊退而念之夫相公之所謂文學者經綸王道表裏聖賢言辭可以繼典墳之美論議可以明當世之務是豈章句之言誦數之說足稱於其前乎相公所謂政事者綱紀朝章措置邦體發一言則號令於天下舉一事則惠澤於生民是豈規規然謹詔條奉長上者足語於前乎然今猥見稱道者此特大賢君子好善忘勢不以巳之才髙道尊而忽人之小善小能故及於斯言而某亦未敢私之以爲恩也如是益久而相公奬進之意益加於前或贊之於當塗或譽之於仕進作爲文章乃使之評視奏防章艸又使之執筆間旬月不及門則恨相見之防隔每見之必推古人所爲相期於久逺姁姁乎其言之彌勤愉愉乎其意之彌親某於是又自念曰夫以相公之道徳名位豈有待於一後進生而過相稱譽哉然而垂意若是者是必其中有所取而云爾也顧某之所有何足副其所稱邪𨿽然不得不謂之知巳者也某嘗謂知人聖哲以爲難向非視其行藝之可嘉而察其操履之能固彼大賢君子孰肯徒然許之於心而譽之於口也然其所以受知於人也者亦不得爲易何哉士嘗患無知已旣有知巳矣則於其稱道也且厚而其責望也亦深彼以文學見知也後將責以文學之用於時矣一不至焉足爲知巳者累也彼以政事見知也後將責以政事之效於時矣一不至焉足爲知巳者累也得不審巳之道與彼言之相當然後可以無慊自視或餒焉當彼之厚望而貿然無媿者彼將以何人見待乎某是以每一承相公之言未嘗不退而自省所趣向與所作爲懼有不至必將以聖人之法言爲規凖勉勉焉以不戾於道爲至也如是者非惟力儒行巳其義當爾亦將求免爲無聞之人庻防不負知巳者之責望也近者官滿獲代廹於從調不得畱侍杖屨違去門下忽復一月言念恩紀無有涯量中心之懇固非筆墨所能究悉然而相公之期某也甚逺而某之思報徳門下寧當如常人之用心故於書尺之間不復以屑屑小禮爲務今偶使人行敢布腹心之萬一庶乎相公察某感知巳之心不爲淺也依戀門館下情無任

上中丞諫議

某向以備幕府之僚吏司縣邑之政令伏江幹而望門庭者凡防年矣私自爲計進不能奮起卓絕之技以收顯名退不能累異績立奇效以躐榮仕徒取絕於知巳之門以不得見役爲恨近者將外臺之命獲至於都門寅緣素舊始一拜堂下未逮從容而廹於簡書不得再見風采少敍懇懇中心尙有所願達者蓄之滋久將黙而不陳是重恐栗而忘厚徳也將輸而布之是率爾而瀆於尊嚴也與其黙而有忘徳之罪孰若輸而受瀆尊之誚與其退而有自絕之悔孰若進而就妄言之責執事其亦察而憐之使得悉其愚慮幸甚某竊念昔之未仕也家府與執事有同朝之好故某得日趨侍於前居則聆執事之法言行則觀執事之儀範如是者累年矣執事矜其所爲不見謂不可及其舉於有司也其予奪柄則執事操之程其言不以後於眾是執事之於某也愛亦甚矣恩亦厚矣某固巳銘之中心誓之旦暮期於後日有以報見異之重矣今者道途趨走進退皇皇然而無所適防黙而歸其舊局事卑冗之役趨期防之務其所以戚戚焉者非敢憚煩辭賤而云然也且金陵大邦江寧爲劇邑以某臨之實非其任𨿽然亦未嘗以不肖而不盡其心爲之謹疆場之政則明其比詳簡其廹胥爲之辧閭裏之訟則防其豪猾安其罷軟除敝起廢足以紓甿籍之艱懲煩禁慝足以淸貪暴之源有所不及未嘗捨也揣分摩巳豈當過有所求今猶有所未釋者蓋夙昔之願未遂爲恧耳念某生而承父師之訓以簡編自娯故嘗得幸於選擢力有所困終委下流至於今無以自奮束於簿書窘於刀筆不得卒素業成美名上累明哲之知爲恨巳甚矣是以鬱鬱而不能止也非憚煩辭賤而云然也其欲試諸卿以求息肩之便邪惟是筋力之疲曾未暇伺進退尙安能飾語言以附防志意乘人顏色以求賞愛哉其欲靜而湏命邪則其蓄藏之未大名譽之未光恐遂汩沒於泥塗而不能成就其志願怵惕永慮未知所安非持而叩執事者殆無以起之何也執事以文雅偉量服海內以讜言碩徳輔天子稱一人天下莫不以爲當逹一善天下莫不以爲然至於樂育英才教誨不倦固常以此自任矣某故曰非持而叩於執事則無以起之若某之所爲執事旣巳發而始之矣儻幸而終其賜不屑教誨開導誘進使得獲就藝業則某𨿽不佞猶能竭夙昔之愚志勉前修之徽猷毋以固陋自棄毋以卑賤自放不爲詭激之行以希當世之名不踐苟容之利以違一切之難讀書爲文期適於中道而後巳斯某之所以自爲也顧持其所自爲勉而徇其所見取則又以爲非獨亡悔而巳亦將庻防晞日月之末光喣江海之餘潤繇此而始矣不知執事所以處之者將如何耳仰幹臺嚴卑情無任

上時相

八月日承奉郎守大理寺丞蘇某惶恐百拜頓首上書贄文於昭文相公閤下某竊聞天下安注意於相天下危注意於將天子之事也遂萬物之宜使卿大夫各得任其職宰相之事也天子任宰相宰相治百官上下交相得然後百官熈而萬事理古所以臻夫至治之極者以此其原歟方今天下治定王澤流洽聖主淵嘿於巖廊之上萬幾之政仰成於丞輔以相公富經邦緯俗之才世載勲烈爲士民之所瞻仰爰立作相俾乂本朝紀年之間三秉大政再冠鈞軸此誠天下安而天子注意之時也自朝廷之百官下逮於州邑邊圉之吏量能隨器皆得其用居臺閣者謀謨於內分職守者幹裕於外事之細大靡有遺諝此誠賢相在位而卿大夫得任其職之效於斯之時天下之士負道藝者思發其志業以效於治懷勇略者願竭其智力而施於用羣軰率吁雜遝而前以睎光榮蓋無虛日矧若某者有志於斯道爲日久矣然而以材質駑下不能自奮以趨時汩沒下吏逮十餘年惟其榮進之階非跂望之可及也向者朝廷用禁林之奏以先君子甞繇文章顯於時謂小子某能克其家而世於學故委之有司俾覆實以視其能否某重惟朝廷進人之路莫尙於文學之選其所以甄待之異者非特貴其藝能而巳必也觀乎趣於道非特取其言詞而巳必也要其有所用顧某之朴學鄙文誠無以稱明詔下采之實因念昔者承父師之訓嘗謂文以表其志學者先所行苟遭時遇知奮發蘊慮見於事業不爲難耳幸今朝廷推恩記其姓名向不能防厲以成雅志斯亦爲學者之所恥也玆者獲罷外官聽命闕下伏遇相公當國任政方且愼擇人才責成眾職而某之所學專在文字輒敢裒采舊著離爲五軸恭贄庭下蕪累之作固不足以紆臺衡之鑑抑用古之將意見誠之義以章乎物也伏惟防務之暇少賜屬目或謂其志意之有守而憐其爲先大夫之後而未有所成特均化工振起滯迹銷丱璞使成器育陵莪爲良材則某𨿽甚愚豈忘樹立儻其展四體之效以立於軍師使百姓加勇焉此誠非所長也若其相公以治平之旦務在奉行故事發揮典章俾之防次前聞論譔當世𨿽曰未學尙可勉而任職載述聖主賢相之功徳使與謨訓均美此其志也干冒鈞聽

代人上樞密龐太尉

某聞崔祐甫之相唐也在位方逾嵗而除吏防八百貟其間多舉用親識故人當時寒滯進擢略盡徳宗初亦以爲言且問其故祐甫對以爲薦延士類湏諳其實行非渉曩舊何緣而知其能否仲尼云舉爾所知正謂是爾以玆眾論伏其知言天下稱爲賢相書美竹帛光華至今何其盛也某髮卷至於此未甞不重復嘆詠想見其風采耳念生不逢若斯人之推防使沈滯之迹何階之望進豈賦命奇蹇之使然邪抑遭賢遇知自有其時乎某持是說久之未有際遇今將直貢於左右不知太尉以爲何如哉竊念某才質駑下於時無所用偶以薄技得綴仕版故自防名於玆且二紀矣三從事於州幕始脫銓選再效役於嶺江乃得近官碌碌常調以至於衰暮未甞有知巳特逹之薦仕宦若此非所以賦命之奇蹇歟𨿽然猶未甘心於廢棄者誠念頃遊名場卽獲拜接太尉之後塵爾來出入京師甞蒙以一面之舊未之間擯今者幸遇太尉奮臯防事業佐佑唐虞之君得時行道天下蒙福士之幹時希進者多見稱錄於顯塗門下之士獨不可納說而望知乎且三府之上公位至重也五品之散郎官至卑也以至卑之官望至重之位其勢豈特霄壤相遼之限也其應豈特門庭萬里之逺也果以英哲之懷不替一日之雅俯聽愚陋容而納之則困躓之人未必無升進之望也以斯言之信乎遭遇之有時爾夫楚郊之踦履名防而數賤蓋可棄之物也然而昭王還顧而取之者得非以昔與之俱出而不忍以獘故而忘之也今某實蕞陋無取然遊太尉之門可謂有年矣太尉果以疇昔之故記其姓名以備役使某誠未敢覬在崔公除吏八百人之中竊將自比楚昭之墜履尙睎收采使預平時一物之數獲在左右不勝懇懇之至冒凟鈞嚴譴斥惟命

與劉原父

某白劉君十兄足下曩者竊不自謂得防文翰之遊內省寅緣固爲厚遇而足下不謂愚陋無議首蒙相示唱和詩一卷並賢弟所著漢官儀一編俾得榮觀時僕竊私嘆劉氏有賢明兄弟如此而吾幸辱從遊苟不能孜孜磨勵以及百分是亦交遊之深恥也他日又蒙出新文一通周還伏讀未盡通曉大率皆明理亂根本之所由辭髙而防逺深得古文之遺風伸辯一篇終始理道有以知足下之識通古今其言辭之美亦不下司馬子長之敍事設使足下生當其時彼辯說之士豈得馳其詭詐哉先徳三銘足見孝子善述人之事垂之不朽在斯文也解木偶語其義切於譏誡昔春秋成而亂臣賊子懼今足下此文苟流行於世則竊位屍祿者得無悚勸乎谷熟橋銘言略而事詳蓋出於符命之體而理或過之逺矣彼司馬相如班固軰紀封禪之事不過藻飾詞采贊揚君美而巳今足下所作皆彷佛誥誓之義而成文上可以形容盛徳下可以申勸將來豈徒與馬班爭能哉僕藝能淺薄不足稱道然自得友於足下始知學道之階漸及見足下之文又識爲文之大體且世之爲文者甚眾率皆好丹非素誇競一時苟求其繇理道者十無一二焉又求其醇而不疵者百無一二焉足下所爲之文皆依約六經之防而爲之辭縱橫虛誕之說無得而入焉故讀之者知聖人之道尊而易行信足下之深於文者也其文前日値他客在坐不得詳覽居無何家公移治省局廹於攺館日以忽遽尋又以尊公有荊北之命恐足下趣裝無暇終未得再見前所相示之文今輒欲抄寫一本以爲巾笥之祕儻一賜借惠庶孤陋之學有所模範則爲幸之甚莫出於是惟足下終始之也又承見索寵行詩𨿽作之巳久自以學不經師匠不足污大賢君子之耳目故但欲藏密而巳又竊惟念沐足下奬進之益勤至如古之朋友相成之義則又有大於是者蓋始則以文章論議開導其志意終則以徳行道義成就其器業故其所樹立必有可觀焉異日與足下翺翔盛世勉跂聖賢之餘風而不中道畫乃所望於足下者也

蘇魏公文集卷六十八

欽定四庫全書

蘇魏公文集卷六十九

宋蘇頌撰

札子

辭免知河陽府

臣今月二十一日準閤門告報奉勑差臣知河陽軍府事臣稟賦拙艱自取罪戾聖恩寛宥復委要藩殫竭愚駑無以報塞伏念臣先臣翰林侍讀學士某慶曆中曽知河陽在任亡歿臣今被命復忝臨州得繼世官𨿽爲榮幸追念往昔實不遑安欲望聖慈持許別換近南一州所兾少安愚分臣惟以軀命上答生成

辭免侍讀

臣準閤門告報伏防聖慈除臣兼侍讀聞命彷徨不知所措伏念臣齒髮衰瘁學殖荒蕪方且充位省曹典領眾職常懼不曁朝廷更令參侍經幄進讀羣書實恐寡聞難備顧問伏惟皇帝陛下誠性天至登延俊哲敢期衰朽預在選掄不待人言自知非稱伏望聖慈特矜至懇追寢異恩庶使賤愚免貽罪戾干冒天聴

辭免承防

臣今月三十日準閤門告報伏防聖慈特授臣翰林學士承防知制誥者聞命震驚不知所措竊以學士之職朝選甚髙非惟取文章翰墨之工蓋亦有應對顧問之責而況專承密命首冠近班寵待固異於常貟事任尢艱於虛授伏念臣短才極陋朴學甚迂遭遇四朝奬防之私叨塵六職銓衡之任嵗月逾邁齒髮巳衰居常閱簿領之書猶有不逮將使司典冊之任實謂非長自省甚明實難堪處伏望皇帝陛下太皇太后陛下如天飬物以器使人閔察丹誠許還成命庻安駑蹇之分不孤覆幬之恩臣無任祈天俟命激切屏營之至所有告命未敢祗受

辭免左丞

臣今月初八日準閤門告報巳降告命特受臣守尙書左丞者聞命惴恐如蹈冰淵揣分揆能誠非所據竊以出納王命本自天臺糾正治綱必由丞轄內則預聞於朝政外則振舉於條章事任非輕簡注尢愼伏念臣孤學無知自知甚明本惟議郎博士之才非有納言鳴玉之望遭遇聖世仕階顯塗洎登翰墨之司寖廹桑楡之景在禮固宜於謝事荷恩猶許於備官巳積厚顏敢希妄進豈謂伏防皇帝陛下眷求宿舊收擢滯遺遂致孱庸誤膺奬防豈惟朽質負才不勝任之譏抑慮近司有官非其人之累實系事體湏控懇誠伏望聖慈垂亮丹愚收還前詔攺授俊傑俾乂政樞庶防衰遲獲安分守所有告命不敢只受

又

臣今月十月伏防聖慈特差中使賫降詔書一道以臣辭免尙書左丞新命未賜兪允者恩出非次靡許避辭理有未安罔憚僣瀆伏念臣福基甚薄識致無奇遭時竊祿以尢多忨嵗愒日而巳耄在朝無毫髮之補臨事苦筋力之衰使之恪守一官尙虞墮敗若乃擢在四輔益懼顚危況越等夷實逾儀典輒殫愚志上訴天聰伏望皇帝陛下愼重名器之頒審察才愚之分憫憐不逮巳合退藏追寢誤恩別除閒職誓勤晚節永戴生成

辭免立班

臣昨防聖恩除受守尙書左丞續準閤門告報奉聖防令臣立班在韓忠彥之上臣竊見近例同知樞密院與尙書左右丞以除授先後爲立班之序臣叨防進擢巳荷聖眷至於序位躐次恩禮尢異在臣愚分實不遑安欲望聖慈許依近例令臣立班在韓忠彥之下

辭免右僕射

臣伏覩制命授臣左光祿大夫守尙書右僕射兼中書侍郎聞命震驚不遑寕處伏以宰輔之任海防所瞻職贊萬機位崇三事內附百姓外鎭四夷同王體則況之心膂股肱論材品則比之棟梁柱石用人當否系國重輕伏念臣固陋之姿朴野之學詳試巳久績效無聞向者太皇太后皇帝陛下防自天官寘之詞禁未逾期月擢列近司揔轄省綱預聞朝政謀謨寡效誅譴是虞敢料聖知更加褒進陞揆路儀刑之地兼西臺基命之司禮秩並崇責任罙重伏況臣才非穎特年巳耄荒處於承助之間尙多曠事據乎端右之要益懼疾顚願寢異恩俾安愚分所有除命伏望聖慈特賜追寢

待罪

臣伏覩內降侍禦史楊畏彈奏昨差賈易知蘇州畱滯詔命二十餘日謂臣獨主其事乞施行者臣才識愚闇久洿近司論議防違致有臺劾案其罪戾宜卽嚴誅夙夜戰兢不遑寕處臣已請朝假見歸私家待罪伏望聖慈早賜施行

又

臣近以侍禦史楊畏彈奏差賈易知蘇州畱滯詔命私家待罪伏防聖慈特賜詔書所請宜不允者聞命震惕愈不遑安伏念臣識性至愚迂闊於事預聞防政忽渉三期以樗散之材荷棟隆之任常懼曠職上累淸朝昨議差除初謂奉行於故事未及奏覆遂致稽畱於詔書果取人言盍從吏議𨿽聖恩天覆察其本欲盡公而輿論波騰乃謂專任獨見愆尢至此典憲寕逃伏望太皇太后陛下皇帝陛下案用臺章早賜黜責庶防修明法令有罪必行警肅周行不才知懼

又

臣近以侍禦史楊畏彈奏差除賈易知蘇州畱滯詔命事再具札子奏乞早賜黜責伏防聖慈特賜詔書所請宜不允者聖恩深厚仰戴曷勝孤迹兢危彷徨靡所竊以宰輔大任表率百官人望所歸則議論行而必信物情不與則名器輕而易揺而臣猥以朴愚誤防任使上不能謨明國體以熈庶工下不能甄別人才以協眾望誤朝有譴擢髮寕窮致招人言上凟天聽名一注於白簡罪當寘於丹書𨿽二聖覆之如天未令投迹於四裔而羣臣謂其失職豈宜包羞於近班是以屢貢封章冒塵旒纊再紆中札曲諭宸衷捧詔驚惶重自思省本欲便祈於歸老屬玆方負於罪辜倘布懇誠懼爲僣越在臣進退之分敢計重輕於國廢置之間實闗勸阻伏望太皇太后陛下皇帝陛下矜憐甚戇本無他腸案舉嚴科亟行幽黜一則安全於介拙尙保餘生一則厭息於煩言遂淸朝路

辭免觀文殿大學士集禧觀使

臣今月初九日準閤門差人賜到官誥伏防聖恩特授依前左光祿大夫充觀文殿大學士集禧觀使者方俟譴投遽聞寵命局天蹐地莫敢遑寕臣伏以仁宗皇帝置大學士寵待師儒之官眞宗皇帝建宮觀使非見執政未嘗兼領近年𨿽有除授前宰執之例皆時望宿徳然後授之而臣輔政無狀坐致臺劾聖恩寛大未忍加誅許其善罷巳爲徼幸而又授以美職處之宴閒𨿽天地生成之恩何以過此然念臣早以疲憊屢控懇誠乞還印章願歸田裏久未獲請深愧彊顏反因赦過之私並有非常之命懼玷名器不厭人言伏望太皇太后陛下皇帝陛下矜憐戇愚收還新命許遂前請得飬餘齡所有誥命巳牒閣門未敢祗受伏乞聖慈特賜兪允

又

臣今月十三日伏防聖慈以臣近上札子辭免新除觀文殿大學士集禧觀使恩命特降詔書不允者仁聖保全非不知幸禮秩優異懼弗克堪伏念臣徳薄位髙犬馬齒耄日積悔吝辜負厚恩自爲吏部尙書後來累曾引年謝事比期便獲歸休敢謂二聖誤知擢預政事才逾再嵗進位宰司𨿽木石疏頑豈不知報徳之所倘可自效不憚捐糜然以竊位偸安實愧公議受祿過量必有後災故於春初再露前請重煩睿聖惇諭再三臣內感眷知猶思彊勉不敢固守一介之節以勇退爲髙方積冰淵之危果貽負乘之誚遽速罪戾招致人言謂當必寘典刑豈敢復求安便今者伏防太皇太后陛下皇帝陛下察見孤直本無他腸寵以職名使同善罷則臣之素願尙可重陳伏望聖慈矜臣懇誠追寢新命許令休退庶可以上全朝廷之大體曲盡寛恩下遂孤愚之初心竟諧佚老再瀆宸聴伏俟嚴誅

又

臣近再具札子乞追寢新命許令退休伏防聖慈再降詔書不允者露章重疊蓋出憂危被命優隆益深罪戾尙有懇誠之未盡敢殫底裏以上陳屢瀆天聰難逃國憲伏念臣顓愚一介遭遇四朝仕宦凡五十餘年實懷止足荷恩非一二可紀未報毫分福過災生老至耄及累祈休退巳逾越於禮經尙此磐桓果招來於物論自惟疏拙防至顚隮荷聖造之曲全解政司之重務良懼所防之厚固多徼幸之慚倘不踐於前言是自隳於素守重念臣稟賦至薄年病交侵冬春以來內感寒壅之疾朝謁之際常恐遲慢之愆近又失於飬調發則防於委頓𨿽欲貪冒於崇秩豈不取誚於眾觀況臣本是書生粗聞義訓若材力猶堪於任使顧重祿而敢辭旣精神巳廹於耗昏𨿽門官而莫稱義之所激處亦難安伏望太皇太后陛下皇帝陛下推天地生成之私察臣鄰誠慤之意閔憐孤特曲賜允兪許上印章俾還閭裏遂克完於晚節得涵泳於太平不殞天年莫非帝力或恐謂故事以宰臣致政恩禮優異不當自請緣臣巳防制命罷政事自與見任不同臣乃再三干冒伏乞聖慈特賜矜察

乞依例赴朝朔望

臣伏奉今月二十一日詔書以臣三上札子乞追寢新命許上印章俾還閭裏所請宜不允仍除大朝防外特免朝防者禮恩優異非昧陋下臣所宜當受然以累辭朝命屢承詔防不敢再有陳乞已準閤門賜到官告卽時只受訖見擇日入謝次伏念臣誤防任使久積愆尢以老疾獲解近司荷聖眷尙塵重職𨿽腠理寒壅未遂痊平然拜跪伏興尙能勉彊居在城闕坐廢朝趨不惟偃仰棲遲自招物議兼恐宴安酖毒必致天殃進退彷徨莫敢遑處其免朝防指揮欲望聖慈特賜寢罷所兾少安愚分不至顚危干冒天威不勝戰栗取進止臣伏見前馮京任宮使之初猶朝朔望今臣便防優禮深不遑安伏乞聖察

辭免知揚州

臣準閤門告報巳降勅命差臣知揚州軍州事者聞命震驚不知所圖伏念臣齒髮衰殘智慮昏耗久玷近序深負厚顏是以累上封章願歸田裏天衷涵育未賜允兪夙夜彷徨方懼罪戾忽防聖眷授以要藩𨿽朝廷進退近臣務全事體而老成愒忨晚景常恐顚隮豈可更冒寵榮不知止足力所不逮義實難安伏望聖慈察臣欵誠本蘄閒退收還新命特賜哀矜聼用累章許令致仕保飬餘息實自生成退處衡門敢忘報稱所有勅命巳牒閤門未敢只受

又

聖恩深厚眷禮惇隆臣𨿽至愚實知優異便合奔走承命信次之官緣臣本以暮年懇求致政豈期異渥更授要藩不惟朽瘁之餘難當寄任兼於進退之際殊失亷隅反復省思未知所措是以不避僣瀆重布悃誠伏望聖慈特賜矜察閔臣齒髮衰邁疾病浸淫若或更冒寵光苟貪祿仕爵非徳報諒譏議之難逃福過災生懼死亡之無日仰兾聼卑之造俛推從欲之仁霈發徳音許遂前請倘未塡於溝壑敢忘惠於乾坤夙夜彷徨恭俟兪防

又

屢奉徳音伏深戰兢情有未盡義難自安仰瀆邃旒甘從顯黜竊以東南都防揚爲巨藩平時長臨猶借重望豈玆老朽宜竊麾符況臣占數潤州境相接糾卹親屬展省松楸在臣之私至爲榮幸但以遲暮之景精力巳衰當此要衝恐不勝任是以內懷止足外懼傾危冒詬控誠俟命累日彷徨顧慮愧惕兼深伏望聖慈察其懇欵曲推洪造特賜允兪俾遂退閒免貽譏議稍還晚節上報天恩

乞致仕

臣近以衰病告老累上封章伏防聖慈再降批答未賜允兪仍斷來章進退彷徨不知所措伏念臣生質甚陋才不逾人仕宦四朝竊祿五紀年加耆艾而無經緯本末之能位在公臺而有棲遲偃仰之誚固宜引分難久冒榮加以自冬渉春寒壅遘厲晨夕趨務咳涕弗禁每侍殿墀常虞委頓頗隳儀範深積諐尢𨿽二聖包荒務全大體而萬防有責豈可曠官是以疊控危悰上干宸聼丐還印紱退處田廬待命累辰稽誅有日矧今朝廷貴徳俊傑在官去惑治煩固多善類守文應變尢借通才豈玆羸老之軀猶妨賢者之路伏望陛下矜臣不逮察臣無它廣天地生成之恩任鳶飛魚躍之性許行前奏使遂私誠如此則得請以還餘息皆由於上賜沒齒之後營魂猶荷於洪私廹切之誠殫竭於是取進止

又

臣近以老疾累上封章乞守本官致仕伏奉三月二十六日詔書所乞宜不允仍斷來章臣拜捧之際荷戴天恩貪戀聖辰不敢再有陳請姑欲勉彊在官更俟年嵗懇祈休老不意旬月以來故疾頻發胸脘咳頓腰足拘攣步履艱難膚革臒瘠閱視簿領不能勝任接對吏民益自羞愧實緣衰暮每懷日昃何久之嗟稽諸訓言亦有夜行不休之誡以此憂懼益不遑安重念臣今年七十六嵗仕宦五十四年曆事四朝遭逢五聖積日累久遂致公臺復忝通班出守藩郡冒榮屍祿又巳逾年陛下寵待舊臣天覆地載不忍遽見棄遺恩禮稠重可謂至矣臣愚叨竊可謂極矣所恨疲頓不堪驅防若更因循自取殆辱非惟上負眷寵曉夕靡寕將恐遂至膏肓漏刻難保是敢罄殫危廹之懇仰冒髙明之聼倘上防矜惻賜以餘齡𨿽退處艸茅敢忘報效伏望特降聖防檢防臣前後奏章許守本官致仕臣無任祈天俟命激切屏營之至取進止

臣實爲日近故疾頓有發動𨿽上體眷懷彊親職事然筋力有所不逮常恐顚僕玷辱近班伏望聖慈特賜矜閔許令致仕倘得退就田裏輔飬衰疾稍獲安痊則朽質餘齡皆出陛下生成之造臣無任廹切之至

又

臣近者累上封章乞守本官致仕伏防聖恩疊賜詔書不允所請仍斷來章臣具札子再控懇誠至今未奉朝防伏念臣齒髮衰耗疾病沈綿𨿽只奉徳音勉親職事然而精神終是昏短筋力愈覺疲羸日對吏民嘗虞顚僕非惟自取譏議抑恐上污朝班伏望聖慈矜憐特降指揮檢防前奏早賜施行所兾退就丘園稍獲安飬保全終始實荷天恩臣無任旦夕彷徨俟命激切之至伏取進止

蘇魏公文集卷六十九

欽定四庫全書

蘇魏公文集卷七十

宋蘇頌撰

祭文

祭濮安防王【代宋相】

伏以國家系本仙源慶叢帝祚累聖積厚洪支益繁漢家二等之封並崇爵邑唐室百孫之盛咸萃京師蓋上聖惇睦之禮隆故諸侯信厚之風著綿綿流澤永永無窮惟王以方重之資兼粹和之美居家樂善服東平之言好古知書得河間之尙向承繼世之典首膺開國之封位極公侯而無貴倨之失地長邦族而有孝恭之稱對時寵祿而益謙視古賢王而未愧故能保其富貴享是壽康爲表儀於宗藩方加異禮掃內外於正寢奄謝明時國邸纒悲宸襟結愴追榮近壤陪崇陵惟善始與令終非至徳而奚逮某叨聨右府嘗接近班聆祖軸之在行空瞻前紼潔奠壺而薦信兾逹幽泉神鑑不遐丹誠是諒

祭王參政

嗚呼天以粹气畀於格人公享其厚積爲懿文帝倚羣賢登翊王度公被其用時稱哲輔爰初擢秀冠冒俊良淩厲霄漢羽儀周行書坊防繹禁復徊翔發於事業見乎詞章謨誥雅略詔冊昭莊公備體要訓言汪洋筆端膚寸利澤多方臺閣規模朝廷憲綱公所典領咸推練詳奉行故事才宜佐皇進登斗樞遂參時柄悟主以道矢言必正敝去多門朝無倦令天子謂之匪直也令公在廟堂於玆八禩四方宣力百爲盡瘁密勿軍國寅亮天地才難善職用未殫志方加寵榮式光大議宜錫難老示登皇器寢疾浹旬訃音遽至宸扆興嗟輦輿出次載念忠良軫傷後事歸賵加等冊追端揆蜜印襚章以告其第恩榮始終是旌遺懿士倫戚嗟相顧隕涕凡我嘗僚舉同反袂淸醑載觴肴羞式備薦以哀辭庶感誠意

祭楊尙書

天以正气鐘乎賢人公稟其生防乎類倫皇鸞儀儀爲瑞聖辰金相玉質內勁外溫弱齡馳譽富以髙文躐取科甲跬步靑雲帝用嘉之擢於紫宸前視卿相進亦逡巡經綸之志始發復堙萬里之馳半塗而屯遭此大厲孰訊穹旻乃令士林愴失良臣嗚呼哀哉士以文稱或窘於用世豈乏才疇克兼眾觀公之爲靡施不中其器無方所利則重鎭亂治煩不撓不縱其在內庭忠言日彰道宣上命徳音鏘洋見於事業作爲文章訓辭深厚詔冊和莊寸毫尺管利澤四方入爲禦史百僚端肅出臨奧藩千里防福再尹京都風行輦轂三提計權事著條目簿牒放紛裁處彌速獘源窒除吏手斂縮平居與人侃侃樂易遇事果行正色無避外服來朝欲自矜異扳我官儀徼以殊禮人難其拒公立庭止且謂戎心浸不可啟抗辭無撓卒正朝體人謂公才效於巳試余刃沛然銛若初礪使其且壽何向不濟今亡矣夫孰不揮涕某防嘗以僚契幸玆交從義分之篤心照誠通良友逝矣賫恨何窮緬慕遺徳徒畱淸風肴觴薄奠聊寄深悰平生不忘魂鑑於衷

祭楊侍講

嗚呼古之儒者專門明經師學相傳異端不行末流旣敝小辯滋萌眾說譊譊講觧縱橫孔鄭諸賢古訓是承優入聖域辟其閈閎排斥異議傳注乃興由是防言皦如日星後學尊宗視爲凖防知其說者足以自名懿懿夫子業專志精守經據傳先儒是程通觧六學早擅厥聲由玆仕進躐取紫靑僕射宣公時之耆英師友兩朝領袖諸生士防其門皆爲名卿子以髙第被其薦稱入侍金華講勸西淸惟我哲後好古多能淸閒訪道眷於老成惟子被遇恪恭壹誠專用師說開悟上明陟降二紀便蕃寵靈陞官瑣闥躋職禁扄朝廷禮待均乎老更稽古之力何謝桓榮天畀五福貴壽康寕爲儒始終玆亦鮮並今已矣夫歸於杳冥輤帷卽路祖奠載庭言還東國反故塋凡與嘗僚興言愴情淸觴告訣魂兮是聽

祭劉丞相

嗚呼江漢气淸廬衡地靈孕奇擢秀良才是生公鐘厥美逢時奮榮少也穎防性若天成倜儻魁壘稔於人聽挾防藝苑來儀帝庭文學髙第名實飛騰其器旣利其發必異立朝勁挺不倚不陂施於有政流爲慈惠江湖之間民謡吏治帝用嘉之召還近次乃尹京轂撥煩無滯乃貳臺鼎預聞朝議中書政本國體攸系任以大柄非賢孰寄公之登庸上尢注意躬當眾責不疚毀訾剛果內持由義而濟委寵出藩亦諧雅志二邦偃息風力彌厲膚體且彊歡言自遂如何奄忽頽然長逝嗚呼人生有涯寓形斯世旋復遷流詎非夢寐道信於時乃生之貴神歸其本非歿爲累惟公通悟固得於是人情怛化徒懷風義奏訃來上中宸戚傷厚其賵典加以襚章君恩始終拊存念亡瞻彼輤車言經甸疆精爽如在防好未忘尊酒盈防爼羞令芳至誠是薦魂其迪嘗

祭王宮保

嗚呼人性之稟異其柔剛或失厥中非愞則彊公履其和外溫內方行不詭激道無迎將文雅雍容冠映周行歷踐世官無忝前良鉛槧職業勤勞不忘臺閣規撫時推練詳國史善志裁成義例禁林起艸久參嚴祕擅筆削之三長演絲綸之七制登貳公衮預聞政治啟沃嘉謨奉行故事進不矜乎重任退亦安乎閒地洎執憲於中臺復抗論於大議班聨爲之動貴幸從而摧避蓋語黙之適宜亦始卒之無媿方告老以歸休遽委順而長逝嗚呼吉人爲善實獲於天富貴壽考徳優祉全其所痛者不及百年道旣行矣夫何憾焉凡我甞僚徒玆愴然聊陳樽簋之薦告訣帷裳之前冥寞可通神其聽旃

代宋相祭王宮保

夫天下之逹尊者徳爵皇極之享福者壽考是爲具美鮮或兼全公以文藝博通行義修潔躋仕華旦則揚歷於臺閣預議大政則練逹乎典章踐履髙危之塗優防不競之地惟進退不失其正惟明哲以保其躬出守外藩入侍淸燕用之不侈於權利巳之不易於常操蓋守道能固自信不疑古稱善人在我無媿至於更仕任之美則掖垣之顯華憲臺之權寄近輔貳公之貴尙書八座之崇並中朝之要津極一時之淸選公皆薦居世職克紹前烈曁夫年至傳家請懇納致聖主嘉其止足時論推其恬夷𨿽不及享期頥之齡遂喬松之志卒以中壽歸全巨室玆可謂善始令終全名無玷者矣某並逰榮路仰止才量痛故人之長逝嘆淸風之莫追恭薦菲儀罙傷永訣

代杜丞相祭範資政

嗟嗟希文於是已乎哲人巳矣孰不悲吁吾失我友天乎祝予福善之報意亦何如我思若人才質美粹識通道廣心和色毅政事文學聖門髙弟蹇蹇匪躬王臣之義克全厥修以輔天子在天聖間猶爲小官屬時無事法弛禁寛論防利病書聞扆前上察其忠擢寘諫垣國蠧民害造膝極言三黜無慍天下稱賢氐羌負固抗吾王旅召還逺邦更帥西府令肅而壹士豫以附書責戎酋虜气敗沮果入請和復期其故告厥成功登贊臺輔亦旣遇時知無不爲修明百度更張四維銓度流品經制邊陲事靡不舉政無闕遺始進以勤竭精宣力俄罷而休謂冝偃息忠臣惓惓逺不忘國王事一埤爲我心惻寒暑交侵中若結轖東䢐不歸大病俄革嗚呼大名罕兼五福難具人得其薄我享其厚仕歷三公不謂不偶年過六十不謂不壽所可惜者居位未久經濟之謀莫克盡究今亡矣夫餘慶在後某也無似處時寡與辱爲交防聲气相許契闊晚途南北修阻不意一別乃成今古君防在徐我居於宋欲往莫得臨風愴慟言念平生奄忽如夢薄奠寄誠心焉茹痛

代張端明祭範資政

元間積粹降爲賢智華我王國居然廟器生都顯榮歿有徽諡全斯令名在公無媿公之處躬挺特不羣倜儻大志上干霓云防名從仕英稱動人人皆謂之才宜致君公爲文章防經守道時務華淫我尙體要論述古今發明世教非苟知之亦思允蹈公爲諫官慷慨敢言自下劘上弗屈要權帝用嘉之擢寘禁聨終靡悼害三黜三遷公殿西陲歷更四帥躬提成師瞻威遐裔羌戎卒和請降納質我實尸之時爲長利公登廟堂佐佑聖皇更贊二府獘革維張肅將朝命拊循邊疆務在經逺暖席未遑公之出藩時乃均逸不詘下遷首公如一詔條敷宣民隠勤卹身居江海心存王室公適逢辰且更大用疇不屬之宜壽而寵云胡靡沈摧我時棟人之云亡士倫所痛某早嵗之幸辱公周旋鄕閭相從日接燕閒洎登禁闥甞從內班昨麾武林復踵於賢朋好之篤晚乃益堅議論相直中無間然江幹交臂俯仰二年何言此別遂成終天薄祜多難家遭艱釁廬居睢陽咫尺徐鎭聞公之防百感交進欲往弔之滯畱爲恨言念平生聲容未忘設位寢門悲酸盈腸遣使致奠蔬肴絮觴精誠不泯歆此令芳

祭呂侍講

鼎族華裔載徳秉誼慿承慶靈是生俊乂顯允惟君挺奇防類亷方閎深華國之器壯志矯矯吉仕登朝考室肯基有服王僚藹乎令聞卓爾孤標頡頏一世淩厲層霄渠閣校文義類有條詞垣演誥徳音孔昭進階嚴近出殿藩郡帥鉞抗稜戎穹感信仁風四方歡謡三鎭還尹日畿並防河潤亦旣罷煩沓承乃眷進讀金華侍防淸燕臺閣規撫素號詳練旋更典領莫非華選爰彰美才見推諸彥在昔先正佐時積勲勤勞二紀迓衡秉均英聲未泯余徳在人我踵厥武佩荷紫宸天子命之曰惟帝臣時亦稱許當繼相輔璠璵之寶始入天府榱棟之材未陞堂礎康莊方馳崦嵫忽暮彼蒼難問殱良何遽才志弗就命力誰預仁者有後玆言則然允若而家積厚於前一門盛美諸季蟬聮奕葉流光有嗣象賢君子之澤曷窮其源如古所記魯臧漢袁某防久接余塵幸偕禁籍官或嘗僚情惟莫逆初聞告歸俄痛疾革詎期信次乃異今昔素旌翻翻東去都門哀歌咽歇祖翣愁雲何以致誠挹彼淸樽何以泄哀寄乎斯文

祭陳侍中【代宋相】

若夫剛方直淸上賢之性溫恭誠懇君子之行公實得之气全守正積是具美由孚善慶矯矯勁質來儀聖辰喬梓修榦璠璵粹溫爰在初仕藹其令聞逺守一麾抗防天閽幄帷大議極陳本元先帝嘉公峭直敢言越從遐陬擢寘諫垣皇上謂公朝之懿臣登輔大政弼於一人顯允先正勤勞王國參預近政時推邦直淸風未泯仍世載徳至公益大遂冠樞極公卿不慚父子善職公爲大臣體貌嚴粹正色於朝不懈於位進惟主知退無外比兩當鈞衡權任在巳心持公平孰疚毀譽防以古人奚求勝彼公之處躬謙謹畏栗言無易由動以禮率萬石謹厚博山愼宻旣明且哲克保終吉還政之請不待年至典冊命之三公還第優防餘年方諧雅志胡不遐壽頽然遽逝奏訃初上中朝愴悲趣駕臨奠恩加等彛衮衣貂冠命以襚之君臣終始千載一時公塋近郊連岡崔巍築闕道旁再世安玆芻塗卽逺筮告期徘徊赤車駟馬載馳凢我甞僚永懷淸徽音容邈矣興言涕隨薦以淸觴靈其格斯

祭張宮保文定公

嗚呼景徳後元協洽紀嵗連珠耀芒鶉火之次鐘秀於人爲時之瑞矧在九秋天晴气霽月正下光連五緯公生是時得天精粹金聲玉質渾然國器嶽立淵渟出乎倫類剛則不折柔亦不廢危行危言可止可仕兩防賢科簡在仁帝四入內庭晚登三事並嵗諸公孰不隆貴或踐亨衢半途而逝惟公始卒徳充福備七紀康寕閒堂遂志一品晏安萬緣泯棄不怛物化考終蟬蛻生稟純靈沒全浩气騎箕入昴孰知所憩文定之名空遺永世藐是孤生早緣素契爰自弱齡獲聞教義提擕成就愛均子弟每侍燕閒兩忘年位名理之談或容難議間闗𨿽久音書杳至昔聞公防適拘朝綴臨弔無從荷恩有地今叨守藩過公里第言瞻松檟交揮洟涕一觴薦誠百感中萃永懷徳音沒齒無替

又

惟公稟徳河嶽王者之輔出而逢時道則靡阻初來公車晁董首舉言配乎經行應乎古禁垣黃閤雍容步武逺猶閎議沛然孰禦公出在外心畱帝所惓惓懷忠盡言不顧剛必摧之非柔則茹惟是全徳一代之矩矧我先公金石之契臺閣同升道義一致伊昔侍側話言在耳辱登公門垂今四紀出處契闊造請莫繼謂公難老天錫之祉遘疾未防孰云不起訃來慟哭我則何巳薄奠致誠尙或鑑此

代中書祭秦國公主

帝唐之盛女曰娥英爰周郅隆王姬振聲粵我仁祖跨唐軼周溫溫太主實茂芳猷惟主之賢慈和柔惠其質蘭薰其儀玉粹結愛帝後孝恭天至執勤傅保言容日備往擇好逑屬在下門恩降下嫁禮視維藩爰開湯沐爵命再頒成此肅雍車服以蕃寵冠三朝義先近戚帝錫之祉光華赫奕云何不淑遘疾斯亟捨此明辰歸於厚穸帝念仁姑曽不永年悲興長樂痛軫慈顏奠防制服追愴親賢邇臣督卜吉新阡肅肅惟裧嚴嚴鹵簿神閨啟銘扉斿卽路潔此肴羞奠以淸醑菲誠是將明靈斯佇

代中書祭唐參政

致祭於故參知政事贈兵部尙書唐公之靈惟公稟江漢之粹靈挺荊衡之材秀來儀上國自致靑雲在仁宗朝以峻節淸規擢踐臺閣登侍禁嚴在英宗朝以重名逺略入長風憲出臨藩州今天子綜覈功名寤寐賢畯召公方面委職計庭不及一時參輔大政惟其彌綸之蘊施設之宜資適逢時而命屈於中壽才可經逺而捲道於半塗公之云亡國之不幸玆所以甞僚之列周行之間靡不茹痛於哲人而賫咨於遺直也命協吉輤車云發酹以淸觴愴乎永訣

祭秦國太夫人

粵若人倫之美惟徳及齒婦道之榮在夫與子展如夫人備於是矣夫人之生稟質柔明始自華冑歸於名卿宜其室家是鐘慶靈毓我邦傑爲時宰衡君臣一徳旦暮千齡夫人之賢辧通明智酒醴澄潔蘋蘩助祭季姜通逹行必由義鄒母善導處亦擇藝閨風嬪則流徽當世夫人之貴圭黻一門子登上臺女從大臣衮服承顏副笄寕親晨羞列鼎昏定重茵階庭獻壽婦孫詵詵惟先令君徳履有素命不副才位止郎署君子之澤乃詒厥緒夫人克終享其榮祚朝尊元宰家承異數陪封大國冠班外婦嵗時入覲特隆眷顧壽歷耄期體彌彊固委化而終伊神之祜夫人之亡哀戚道旁相君摧瘠天子嗟傷詔加卹典宴輟春觴內嬙視斂王人治防旬浹之間弔使相望婦之貴者前誰比方是亦徳茂乃玆流長某等並逰相庭恭承母徳教義所惇頌嘆無斁今聞轊車言歸厚穸笳挽盈路羽儀連陌聊停繐帷一奠殽醳至誠是薦神其來格

又【代執政】

惟靈以淑質異稟克生良奧之家以懿徳令儀作嬪華顯之室動遵圖史行爲楷模蘋蘩事公侯之宮輻軸知將相之事毓我元輔登於上臺千載之聖賢相逢一門之忠孝兼備𨿽民心屬望本王佐之髙才而朝寵載加推母慈之善導是以襲封號者二紀冠嬪班者七年膳羞防甘食萬鐘而無慊康寕壽考享五福以斯全方且榮鼎茵之在前祝椿靈之難老極是孝飬樂乎盛辰何生理之有涯遽歸全而委順相君鉅創宸扆驚嗟厚卹而紆詔函臨宴而罷朝防內司賔省其斂服大謁者治其儀恩禮之隆本由乎上眷命婦之貴絕比於當時終始不移哀榮斯極某等備員公府接武相庭早聞積慶之餘竊增嘆企今愴遷神之逺祗益摧傷望祖紼以致誠潔壺觴而爲酹芳魂不泯嘉薦是歆

祭歐陽少師太夫人

彭城郡太夫人之靈挺生徳門作嬪良人閨風閫儀睦於宗婣淑質懿行宜爾子孫恭則順婦賢則慈母鐘慶令子爲時良輔立朝汲直出藩召父躬扶板輿尹玆畱都羞飱潔膳昏定晨趨華髮垂堂家人愉愉承顏順色能竭其力曽未百年遽防賢徳徽音巳逺孝慕何極太夫人之生旣福且榮大郡防封再加寵名六紀歸全亦謂遐齡厥日惟吉輤車南出翩彼丹旐挽乎素紼哀動路人慘變朝日某等咸以備員趨府逾年實事令子有惠有恩聞夫人防孰不澘然哀意難見敢致薄奠聊寄悲酸非取丰腆靈鑑如存享此誠薦尙享

又

惟靈夙稟柔儀內蘊懿徳歸我良士是生哲人湯沐啟封再被絲綸之寵防甘爲飬奉承晨夕之歡方享輝榮遽傷殂逝眷畱京之諸吏實子捨之嘗僚獲遵尹正之規素欽賢母之範旌車南邁傷永閟於徽音肴醑致恭敢少陳於菲禮芳魂不昧歆此至誠

蘇魏公文集卷七十

欽定四庫全書

蘇魏公文集卷七十一

宋蘇頌撰

祭文

祭杜待制【代歐陽】

故慶州經略待制杜公之靈惟公之才時推佐王有文有武萬夫之望頃自郎署使於南荒夷防震詟請命不遑更鎭北地威懷西羌戎有犯命立寘斧戕邊陲晏然帝稱其良如公之賢宜壽而臧胡爲不憗今也則亡秋風蕭蕭汴流湯湯扁舟西來載公之防故人守土逆於河梁一奠致誠我心增傷尙享

祭李賔客

故畱臺賔客李公之靈若夫三品通班五紀中壽惟公享之福善之祐聞望在時淸白遺後歸全美名歿且不朽逺日啟塗素旌引柩一奠薦儀哀誠莫剖尙享

祭杜監簿

將作監主簿杜君之靈挺生慶門稟服義訓初仕卿屬方廣家聲灼灼其華秀而不實割慈天性均愴路人薦以菲儀達乎幽壤尙享

祭王祕校

嗚呼予與子直世篤朋契越在稚年防從講誼兩家情親各有兄弟輦寺同館秋闈並試愛子襟懷脫落閎肆嘉子文章俊雄雅麗謂如子才必用於世吾儕齪齪曽莫跂至不見數年聲名益熾先後相望並收科第子尉宛丘予職京師傳聞治聲民歌詠之竊私嘉嘆有友如斯子罷陜官予方忝麾承以疾苦相見無期旣來汝陰子以防歸不見神鋒乃見裳帷興言愴慟涕洟交頥念昔相從情彌眷眷二十餘年流離憂患同輩防何防而復散今乃與子生死間斷長年多感動增喟嘆況復懷感心摧意亂邊城子居鯛陽子藏日月有期吉在仲商防子未立母兄治防交友來弔撫事悲傷肴醴奠之詞以侑觴

祭王侍禦

惟公徳業之茂資歷之美蓋有朝廷辭命諸公狀志贊之詳矣固非晚生末學所能稱述其彷佛也重念曩以世契獲拜座隅復得與公諸子交防義同子姓是以防顧之厚不與他比今玆守郡見公松楸感舊愴懷不能無慟恭奠薄醴以薦丹誠

祭韓殿丞

夫以萬石承家累葉濟美能用優學仕於明朝振鷺在庭早通於閨借左魚爲郡巳試於吏能方將淩厲亨衢顯揚先構才用旣適志局叵量降年弗長中道而畫相君動猶子之戚士友傷秀林之摧輤旐將歸豆觴爲奠來歆菲薄用表信誠

祭故潁州通判鮮於都官

嗚呼君之立朝淑愼端純君之奄忽哀感路人藐爾諸孤防然老親賴君以生天胡不仁旣奪其壽其居則貧翩翩旌旐潁水之濆酒醪旣酌薦爼交陳詞以寄哀聞乎不聞

祭張職方

惟公行實內緼名爲眾聞學以干祿忠而事君孰謂中道遽防仁人公之季弟與餘同第今又同官實惇厚契聞公之亡澘然隕涕徒臨殯柩音容莫際魂其有靈歆此誠意

祭外舅辛駕部

昔公守遼旌斾去國秋郊莽蒼愴離行色昨公罷郡還朝有期日望西域車音何遲忽見公書情罙眷眷語以疾革畱於南甸初聞驚駭恨莫得見曽未旬朔遽罹禍變人生契闊固不可量自昔別公膚體方彊豈伊三載乃發公防一念及此百憂盈腸嗚呼哀哉公之業履淸方粹美孝稱閨門道信閭里人皆趨時我獨用巳甘節令名始終無毀公之涖官嚴而不殘防吏以簡敺民以恩柄臣薦之才宜治煩三郡風績遺愛猶存天於善人慶常在後才不必貴賢不必壽古皆有死磨滅誰究惟餘徳澤歿在不朽公之世冑義烈相承忠獻之裔雜遝簪纓晉國諸孫亦旣顯榮朝閨郎捨弟聮兄繼公有令子是詒是似伯也實才自爲良吏仲也多文足致名第肅肅淸風玆焉不墜某早以愚藐獲奉姻逑名非蕭咸愛同張侯風期相許恩意綢繆追念平昔容音莫畱帷堂在望奠觴遙隔馳玆絮漿貳以肴核禮毋菲廢哀緣情極魂鑑不忘歆此誠愊嗚呼哀哉

祭外姑髙夫人

恭惟夫人之令徳壽考柔聲懿範某巳紀銘於石傳告來裔非玆詳言而後信也顧惟鄙陋叨預姻列蒙被厚愛二紀於玆而以薄仕覊縶得侍幾席者曽無防時恭聆訃音愴恨何巳又聞巳得吉卜合祔先兆復以匏系朝籍不獲躬陪執紼之末追念音容永隔泉壤恭托薄酹用將防誠摧痛在心神其來享嗚呼哀哉

漏港灘祭男穎士

三十一郎穎士之靈汝生十年而警慧超特蓋有過人者誦書秉筆志趣已髙承順親顏未嘗譴忤而又奉侍太夫人朝夕不離左右眾人知汝爲孝子矣應接中外吾方有賴於汝吾遷東陽汝喜其行不幸道途遘迍遂罹覆溺之患防爾淑質時我之辜觸事寃摧痛徹五內以爾之夙悟早成𨿽遭橫夭必不至於爲妖爲厲使人惡忌固宜證無生而入有生應變而現當爲賢而爲才光顯將來不然桐山之髙嚴臺之淸可以防神接靈與川嶽並秀亦汝之素情也寄殯佛捨倍愴吾心拊棺致誠一慟永訣

祭亡妹張氏五縣君

爾生有懿淑之質故先君僕射特鐘愛焉早孤不天予主宗事爲爾擇配久之始歸呂氏呂大宗也爾能恭順協睦不失婦道未防而防其夫予以爾又歸張氏張志士也爾能淡薄靜専克成夫志不幸復失良人以子防未立來還吾家予方謫守東陽奉太夫人之官爾實在親側晨昏就飬宜無慊於爾心也今者舟過漏灘忽有覆溺之患實予薄祜致汝無辜寃痛號呼不能止抑爰以吉日塗厝於新定佛捨惟是窀穸之事則張氏有墓可以歸矣呂氏有子可以承祭矣冥識不昧必知所依臨殯致哀心焉如割

祭甥張氏子念二郎獐老

爾父懿行淸文士林之傑旣不克施於時中道而隕神理祐善謂宜鐘慶於爾躬未易量也方從母氏歸寧我家且使就學以成爾善不幸道途罹覆舟之厄遂致不救寃痛摧切我心如何權厝僧坊又從爾母氏之柩酹以薄酒用寄悲懷

潁州謁廟

刺史奉天子命長臨一郡境內之祠禮當有事必修謁而後敢治惟神福民祐善一境所依賴奠獻之數不敢缺也

南都謁廟

伏以大火故墟興王奧宅建都立國主社與民明神是依命祀攸謹致恭謁欵舉有常經某近忝授符爰玆守鑰初臨署位君命斯防越瞻嚴祀望祭惟舊敢用羞幣祗薦懇誠所兾聰靈歆此菲薄誕格純嘏孚祐玆邦非惟長人獨受其賜

又

某忝被朝命獲守郡疆肅瞻靈祠實奠奧壤適玆臨涖之始敢薦吉蠲之誠仰欽明神大庇庻士惟時降福俾民用康祗報鴻休敢怠常典

南郊禮畢祭諸廟

此者國家精禋太室配帝圓穹熈禮甫成大賚斯洽眷靈祠之遺烈飭守吏以備儀祕薦苾芬庻陳昭報諒惟神鑑歆此徳馨儲福祉於生民息沴災於列境和平之格遐邇願同

英宗皇帝卽位祭諸廟

此者皇帝祗遹先猷嗣隆丕構霈宣大賚敷告多方欽修三止之宗祗欵萬靈之奧勅守臣而致禮在祀典以必防爰罄吉蠲用嚴昭報仰祈聰鑑備享徳馨相邦祚於防寕擁神休而錫羨惟誠所格𨿽逺必通

祭雙廟祈雨

唐故張許二公中丞之神自昔至徳之初公以忠果殞於睢陽後人感慕風誼祠而享之於今且三百載而嚴奉如存者得非以公生旣有禦災捍患之功歿當有遺芳餘烈福於生民宜乎嵗時報祈載在祀典不爲無益也今渉秋閔雨將害粢盛某爲長人惟玆是卹心𨿽深念而力不能救是敢夙夜齋戒致禱於公公旣血食此邦惟民是依固宜享於潔誠應以甘澤使巳稔之稼槁而復茂將耨之種時其稔登繄公之賜也公其鑑此

祭喬太尉廟祈雨

漢太尉喬公之神合宋之境古祠以十數其最爲民所向信者公之神也去嵗冬旱某始齋祓請禱祠下未信宿而獲雨雪之應於是嵗時報賽未甞懈於禮焉今年自六月不雨至於仲秋禾菽旣秀而將揠來麰巳種而不入農疇咨閔某實念之不敢不再告於神惟神旣向受報於民固當卹此災沴復興雲雨潤澤一方使時無艱食之嘆然後神享丰盛之祀益無媿也

祭喬太尉廟謝雨

惟公特起睢陽逮事漢室威名振於郡邑勲勞顯於朝廷當官靡憚於權豪外學不懷於仇敵有知人之鑑則時雄慕其徳有息民之志則夷貉肅其彊至於屈邦君之尊以徇幽人之節可謂通矣割幼子之愛以除質刼之患可謂果矣其懿績殊勲伯喈之銘見矣其令謨明訓孟徳之文備矣故去世千禩而英風凜焉梁碭之間裏名未攺陵墓之側喬木猶新肇彼京都巍然廟貌春秋奉享典令具存昨以急景窮冬愆陽爲沴天澤差而弗作時令當寒而尙溫顧惟長人莫遑寕處徧走羣祀交薦令芳緬瞻故黙致精禱以公生而利澤天下歿而血食此邦必能顯如在之靈動至誠之感曽未經於累日果獲應於其雱千里王畿畢流於滋液百嘉生物咸逹於枯荄冥況如斯誠心敢怠是用躬率僚吏潔滌牲牢咸造閟宮祗陳奠斚少通精意用答神休尙期嗣嵗之間更賴陰功之助冀風雨之時若俾粢盛之畢登則夫賢傑之威靈亙古而不泯吏民之祈報以時而益防豈不偉哉

祈雪

嵗雲暮矣時宜固陰而天澤未臻冬溫爲沴地爽膏潤民虞熯災封圻之間神靈斯主是用祗祓殽醴恭陳懇誠兾陰隲之下通格至和而來應使同云之瑞邑自府以皆流則潔粢之心吏與民而敢怠至誠之望神其鑑玆

謝雪

昨以戒迎冬時愆膏澤爰陳嘉薦致禱嚴祠曽未浹旬果獲冥應其雱之瑞巳洽於農疇休証之和抑由於神造敢具芬馨之禮少陳報賽之勤兾與齊民共防陰隲

祭喬太尉廟祈雪

向以渉冬愆亢編戶愁嗟不遑寕居是有齋禱今玆時雪猶及天正萌甲稍滋均種不爽敢具嘉薦聿恭誠報防佇丕應嗣滂甘澤兾獲丰楙以康兆民昭事之勤敢懈常禮

祭諸廟祈晴

封圻之境綿數百里生齒且億仰於嘉生今玆嵗成水潦洊降菽粟被野稔而未獲田萊旣污種將弗入而陰曀彌月淫霖數來天災之行實自人召幽有神化主宰其間夫政事失時咎由守吏粢盛不告職在有司編戶何辜反罹於害長人無狀當被其責敢用防瀹祗薦懇誠惟神聰直爲靈慘舒是任宜卹羣望收霽層陰使收登不害於有秋播殖無妨於嗣嵗丰和期報祲沴畢銷民獲阜安繄乃有神之賜

又

雨之霖淫二麥垂害必有所以戾陰陽乎今天子聖神恵慈以防天命以仁下民宜無是得也傳稱宋大水公曰孤實不肅天降之災今刺史古諸侯也千里防病咎將誰執潁之人薦饑者累嵗祭祀不丰禮節不舉此卽開霽尙大有年倘刑罰鮮中實歸守吏神其鑑之

祭張公龍王廟祈雪

祭於張公龍王之神伏以應龍之徳神化無方靜而淵潛則其用莫見動而天飛則其利尢博故大易之所贊三聖之所述其至徳盛美豈虛也哉潁之近境地有靈泉神物所蟠廟貌斯在風俗向信州邑報祈嵗無饑防實賴神貺今亢陽爲沴雨雪不時嘉種將枯民用咨怨某受天子命作吏於玆惟民疾苦之是憂惟時災之是卹所以夙夜惶懼將祈於神案俗舊儀挹彼源液惟神昔嘗應化於是邦今則血食於一境必能奮起利用陰運化工驅風召云灑潤流澤使千里浹洽五稼滋茂時格和平人葉康靖非獨守吏防其福釐抑所以延神休於無窮豈不偉歟

祭張公龍王廟謝雪

近以冬暘爲厲農畆愆澤徧走羣祀未獲嘉應粵瞻淮壖蓋有龍穴嘗顯異迹奠此一方爰徇民心遵用祠法靈泉甫曁陰雲遂興雨雪其滂逺近告足恭惟龍徳潛用利見莫測豈守吏虛薄所能感動因薦肴醳昭報神休兾無後艱以永賜貺

祭諸廟謝雨

向以自秋渉冬旱气爲虐並走羣望嘉應猶虛所以夙夜祗懼不遑寕處念人事之未盡不敢歸之於天時恐誠意之未孚不敢慢之於祈禱果蒙神鑑爰降甘澤田疇稍蘇播種漸入廼防吉日用薦嘉牲昭報厚賜以光靈徳尙兾滂沛之惠無爲後艱登成之祥亦兾冥助

祭張公龍王廟謝

向以常暘寖諐歷時不農疇罔辟播種後期𨿽徧請於近祠尙有遲於嘉應俯因眾欲單竭至誠顧瞻靈湫實惟龍宅挹玆泉液置彼淨方罄夙夜以致防迨浹旬而非懈陰雲甫集甘澤沛然長人之心少獲寕處千里之廣頗遂膏蘇因薦醑肴昭報休惠光令名於不朽兾丕祐於無窮

春祈嶽廟

惟帝作鎭岱宗奠居震位眷言玆土夙奉嚴祠仰慿威神大庇生聚春陽戒序精意告防式竚善祥普安氓俗俾嵗時之有獲庻瘥癘之潛銷遵奉鴻休益防大報

春賽諸廟

伏以壤地千里畫爲封疆必有神鑑陰爲主宰惟是春秋嵗時祈報之事載於禮式守臣奉詔豈敢怠常惟神歆此馨香賜以冥祐使嵗時無水旱之沴疾疫之災繄乃有神之貺也

秋賽諸廟

伏以州壤千里山川之神禮有常祀爲守土者當奉事焉夫神者惟民是依民者惟神是庇今嵗事登稔時無凶災實由神之賜潔粢丰盛薦享不匱亦爲民而報也聰直之靈庶防其聽之介以景福使無後艱實守吏之幸矣

祭勾芒

惟神體配乾坤功施先稼條風啟發脈土震渝俶載有期早晚宜示庶禳疵將獲丰登

祭土牛

爰出土牛示農早晚因玆肇序恭薦令芳教民有初抑用惇本神其昭監佑以善祥災沴不生蠶稼登茂敢忘毖祀用答純禧

又

條風解凍陽律玆始土牛著象以示農耕惟神協輔帝功發育生類用是昭薦黙祈純祐宵雪屢降壠苖旣滋庻蒙善祥克遂丰衍民食無害蕃禧所臨敢忘禋祀祗答靈貺

祭魏武帝

帝肇興王業大庇生人血食此邦威靈如在式臨春序防奉祀儀冀錫繁禧垂祐羣品民所仰止神其格思

祭窮後

神官有世功廟食此土方春發育潔祀神靈防奉國章載陳牢醴冀蒙丕祐普及黎元以時降康慰民望嵗報功之典吏職敢忘

祭城隍

神奠守封疆實司水土惟城郭溝池之固賴聰明正直之依式屆仲春聿陳嚴祀冀曲垂於靈貺期永庇於民居

祭牛龍

神以坤順之體協乾剛之靈瞻彼城隅奉玆廟貌仲春戒序薄祭致防冀霈澤之時行慰庶民之望嵗

祭五龍

神四靈之長五方是司肇興風雲繁育稼穡適當春仲用展祭儀冀時澤之不愆俾嵗功而有獲

祭土地

神施生庶品大庇羣倫式瞻靈祀近奠公宇仲春戒序薄具告防敢祈及物之功曲降順時之祐

祭天王

神佐命上穹奠居北落防連營之勝气夙仰威靈鎭堅壁之嚴闉式遵防奉仲春屆序薄具致詞敢冀神聰洊降時祉

蘇魏公文集卷七十一

欽定四庫全書

蘇魏公文集卷七十二

宋蘇頌撰

雜著

歷者天地之大紀賦【聖人以通天地之數】

昔聖王建官司地因象知天推歷用明於大紀考星咸自於初躔合三體以爲元成書最宻舉二篇之定防備數無愆古有善談載於前志因太初創歷之首述往聖知時之義莫不防極象數精窮天地有時以紀夫啟閉有日以紀乎分至躔離望也於此而爲正晦朔昏明也於此而攸示下可辧乎斗建上靡差於辰次惟君審璣衡之運所以緒正於元功使民知寒暑之來然後順修於時利況夫歷爲一嵗之本紀明太極之基惟精祲之至妙豈深思之與知必也迎辰以防定晷於儀帝舜則羲和而分命顓頊則重黎而是司皆所以凖厥二气乘於四時聖有作也人皆度之制自淸臺得舉正履端之要職由太史盡觀文察理之宜若乃辰集於房日窮於紀孟陬旣協於月建攝提亦隨乎杓指國將頒正朔以爲令王乃觀情性而順理章蔀元之書兮著於彼子丑寅之正兮見於此可以察發斂於未然定慘舒之所以推其生律子陽午陰而互分治以明時春作秋成而是擬且夫天之運也日與星而代逢地之道也柔與剛而莫窮非乃聖無以探其賾非立法無以舉其中我乃錯綜气參稽變通起建星而運算故積嵗以成功考連珠合璧之辰得名尢邃應大呂黃鐘之統立道斯同用能鉤校舊儀審觀新度成敗因之而遂紀气節於焉而可步於以極陰陽之大端於以備五六之中數亦何異魯經比事舉二中以嵗成羲易窮神合五位而象布後王以是知歷象不可不審經紀不可不循或立元而謹其始或節事而授於民馮相則致乎日月保章則志夫星辰以定五十五數以通三百六旬所謂見道而知治何患以天而占人彼爲刻漏以考中星但紀曉昏之度處璇璣而觀大運蓋明气之因猶未若測運動於二儀齊往來於七政建乃星紀先夫算命吾皇所以監古歷之尢防頒新書而考正天人之際因以明焉乃知夫作者謂聖

省題詩【象載瑜】

一人惇至化象載效嘉祥美澤昭仁感皇華顯道光再馳聞檻檻無外表洋洋華轂初彰瑞椎輪異服箱器車𨿽比美泉露豈同方薦廟歌休徳神靈祉式揚

南廟防問

問周制王畿千里其外則九服諸侯之地也而周禮所載六卿之屬三百六十皆王朝之官其名氏之繁密典掌之閒冗若司市校人賤者之事皆命大夫僅乎數百鄰長比長才治五家皆命士故至於萬人夫以千里之畿四郊鄕遂園防圃之外爲田十有一等官府之給六軍之眾封賞之地皆在其中其餘以食萬官宜若不足而當時行之爲便凡九正之斂致財賄之入亦寡矣而大祭祀大賔客大軍旅大田役四者之勞無有虛月度其經費蓋不訾焉而當時不言其乏我國家統一海內四鄕萬里皆爲郡縣一毫之賦悉歸縣官司防核入宜若有餘然其設官自省寺至於州縣不過萬數比周亦簡矣而議者猶病吏員之冗勞於供億至於郊廟祭享數簡而禮略朝防宴飲嵗不過二三師田講武稀闊而不行軍興調發不聞於警急方古無事矣而財用未嘗羨盈昔周以千里用而足今以天下用而無餘其故何也豈今之經制不得其道耶將周官之載爲虛文耶願陳所以異同之說以輔當世之宜

又

問孔子曰如有王者必世而後仁又曰善人爲邦百年亦可以勝殘去殺若周至成康漢至文景唐至貞觀皆有國未數十年而仁政洽或刑厝不用或斷獄數百或報囚十九古稱至治之極何以尙玆宋興百餘年矣祖宗之休徳主上之仁聖未嘗不以卹刑愼罰爲意獄一有疑縱以予民吏或用法深故則廢而不錄如此刑冝省矣然而天下嵗報重辟常不下二千其間忿爭賊害剽盜陵奪甚者骨肉相殘甘心仇怨皆法不可緩者習俗流敝而至是耶且必世之仁於周漢唐見矣以我朝之隆盛獨不見其成效歟至於善人不入於室猶能止惡而歸善以累聖之求治反未能致玆其故何也夫移風易俗使天下回心向道蓋儒者之所願言也盍陳古所以致治而今所以未能省刑革敝興仁必有本末幸悉言之

又

問孔子曰如有用我者期月而巳可也三年有成孟子曰師文王大國五年小國七年必爲政於天下矣此言爲政者導民有漸非累久則不能成功故周公相成王六年然後制禮作樂以致太平是也而伯禽封魯三年而報政周公曰魯後世北面事齊矣又公孫報漢武曰周公期年而化臣尙竊遲之此則爲政尙乎速也彼大聖賢且猶期年而爲政必三年至於七年而後成功伯禽三年乃以爲遲何也太公五月信未洽於民周公何以知後世齊彊而魯弱公孫才不及古人而以周公爲遲然其相漢之迹其效何若此學古者所悉也試講論之

李惟防攺字說

李君名惟防字景純問於予曰吾幼而名壯而始字夫字所以識其名而稱表之古人又從而有規誡之說今惟防之字景純旣無以識惟防之義又非所以稱表規誡之道吾將易之久矣願吾子擇其宜稱者爲惟防之字焉非特以其所表然亦將蘄所謂自誡者於吾子耳予始重違其請又推朋友相字之說在禮則然而況李君才具優敏心志通逹防名從宦有文而能政斯足稱道者又予頃年與之舉進士以裏中子論交甚篤則正名爲字之說今不得而辭也夫所謂防者在事隠防而與知之之詞也故易曰防者動之防吉之先見者也書載大禹之謨曰惟防惟康云爾者蓋禹戒舜念慮防防然後保其安康之謂也又舜作歌自戒亦曰惟時惟防者舜以庶工旣諧事之當戒者惟在知時防防而巳而仲尼稱顏子之善曰其殆庶防謂其舉動言行能慮之於防則其著也蔑有過事之謂也是則防之爲義逺矣淵乎古之聖賢之治天下也事君也修身也未有不念於是焉而臻其極致也且聖人之防緼乎誠明賢人之防發乎思慮緼乎誠明則不思而適乎中不勉而同其道所謂知防其神者也發乎思慮者由勉焉而後得戒焉而後弗失其顏氏之庶防乎在易則曰不逺復在禮則曰擇善而固執之夫行之而弗思何曰能復復之而弗愼何云固執蓋顏子拳拳於斯未嘗少過故謂之殆庶防者豈其思之詳而愼之至也歟噫事之未彰橫乎思慮是𨿽聖人賢人且猶念之戒之勤勤若是況眾人而不愼哉李君旣求字於予因以求其自誡是不忘乎立身之道也予又以朋友之義不得而讓故原其說兼舉易與書之事以告之而命其字曰仲思庶乎李君早夜念焉逺慝而就正由是而之道云爾

題鄴侯家傳後

相國鄴侯家傳唐亳州刺史李蘩撰述其父泌之事迹起天寶被召中間遷謫迄貞元中終於相位其所論著甚悉然與唐史小異文字亦有不倫次者蓋蘩以罪系獄謂其將死則先人之嘉謀宻議遂不得傳因得廢紙敗筆於獄吏以成其槁且戒家人令求大手筆別加潤色後亦不果今崇文本第一至第五揔五卷尢爲疏略大類抄節臣以私本校正凡增補數萬言以充定云

題枯木賦

枮樹賦故龍閣壽春魏公家傳云褚河南書其卷末題識止云貞觀四年爲燕國公書而無書人姓名予按徐浩書品雲中宗時中書令宗楚客恩幸用事嘗賜二王眞迹二十軸因制爲十二屏以褚遂良枯樹賦爲腳大防羣賢張以示之薛稷崔湜輩見之皆廢食嘆息驗此賦河南書明矣然旣用作屏而今本乃橫捲豈非後之好事者重裝背以便緘藏耶抑河南書此賦自有別本耶不可復知也觀其筆力遒媚頗逼二王非河南不能爲也而學者多雲燕公於志寕也按志寕曾祖謹仕周開國封燕志寕貞觀末始襲祖封而此賦乃在未封前豈當時公卿自有封燕者而史失其傳耶或志寕嗣封當在前而書傳記之誤耶又不可得而詳也予愛玩其書因究其本末而志於後

題維摩像

張彥逺古今名畫記所載顧長康傳云興寕中瓦棺寺初置僧眾設剎防請朝賢鳴剎注其防時士大夫莫有過十萬者長康素貧打剎獨注百萬眾以爲大言後請勾防長康曰宜備一壁遂閉戶往來一月餘日畫維摩詰一軀工畢將防眸子乃謂僧曰第一日觀者請施十萬第二日可五萬第三日任例責施及開戶光照一寺施者塡咽俄而得錢百萬又論畫體工用云顧生首創維摩詰像有淸羸示病之容隠幾忘言之狀陸探防張僧繇效之終不及至唐寺廢杜紫薇牧之爲池州刺史過金陵嘆其將圯募工搨寫十餘本以遺好事者其一乃汝陰太守某人也不敢擕去至今置於州廨丞相晏臨淄公鎭潁日嘗語從事鑱石以記其始末嘉祐壬寅予領郡事暇日數取以觀之案長康晉人故所畫服飾器用皆當時所尙其意態位置固非常畫之比也或雲杜本巳爲後人竊取今所存者蓋再經謄搨矣然而气象超逺彷佛如見當時之人物巳可愛也況牧之所傳乎況長康之眞迹乎想慕不足因命工人卽其本移冩藏之家楮又題於像旁丹陽蘇子容記

題右軍帖

予向見二王書帖多矣疑非眞迹應是響搨然筆勢圎勁無毫釐之差都莫能辧其是否所可辧者一紙數帖及用硬黃耳昔唐文皇好二王書天下訪求遺迹殆盡彼時巳患嵗久恐遂磨滅因命搨書手趙模輩傳搨數百本藏之禁中或分賜王公得之者巳爲祕寶矣故當時語云趙模一紙尙直數萬錢今觀說之所收一軸凡四紙一十帖實奇迹也卷末題蕭祐者元和人起處士仕至桂筦觀察使書畫皆妙嘗敍鐘王遺法蕭張筆勢編集眞僞爲二十卷上之又題凝式正臣則楊少師也每紙皆有正臣字應是其家舊物也丹陽蘇某題

題禦前歷子

左光祿大夫守尙書左丞蘇某恭覧太宗皇帝淳化中賜知州禦前歷子親書三十一字迨今八十餘年筆勢飛動翰墨如新對之歆然孰不悚厲昔漢光武以手迹賜郡國一札十行細書成文故自臨邦宰邑者競能其官唐明皇除令長亦以勅書訓厲謂之令長新戒當時郡縣號爲得人其猶載於金石之刻或見於詩人之詠歌以爲太平之源由此其致猶未若神功卹民之勤爲之精擇守長親書翰墨以遣之得其賜者超越前代規橅閎逺垂於無窮守臣奉之以爲大訓不其偉歟

題胡考甫書華嚴經

大方廣佛華嚴經本敍云佛爲大心眾生說一乘道純眞境界超絕權假當念相應卽成正覺名𨿽十防指歸一貫通利者剎那見性泥文者多刼迷塗自晉至唐三經繙演其書乃完凢十萬正字揔百千妙頌要言奧義包括萬殊前代名流畱心探索則有論鈔贊圖開示末學入法界門大行於時予熈寕中赴東陽守道桐江失舟弟息及甥三人不救追悼不巳因作毗盧文殊普賢三像以薦夭橫通經義者以爲正合教意今考父大夫服太夫人之防三年齋潔書此經全部八十卷字皆端楷功巳圓成仰報劬勞陰助冥福其勤至矣非特見孝子精誠之意抑可示導門誘掖之勸因覽巨軸贊嘆不巳因假翰墨題於入法界品之篇末云元祐七年二月初七日丹陽蘇某謹志

題靑溪圖

予慶曆四年領邑江寧六月馳漕牒之貴池適遇天章滕公過郡磐桓新居都官曽公退居州第相期爲弄水之防者數四臨靑溪望諸山以琴碁銷暑笑言甚適迨今五十年矣而未嘗再到公詡畫圖曲盡幽致言念嵗月推遷二賢墓木巳拱而老朽巋然覩物思人不覺感懷因識卷末

題送光序

光論書法猶釋氏心印發於心源成於了悟非口手可傳此誠知書者然當時名稱如此而獨不聞於後世筆迹絕少傳者豈唐人能書者多如光輩湮沒無聞不知防何人耶觀諸公稱譽之言蓋非常常僧流也

題灘院記

唐人多善書者題楷行艸往往各盡其妙渉五代而字體衰矣獨楊公凝式號得筆法洛中碑志石刻官寺僧捨多其題識至今尙存校之一時墨迹固不類矣伯鎭所臨中灘浴室記是其書撰文格𨿽不甚髙而詞气宏贍猶有唐人之風範亦可嘉也

題應之詩

應之江表名僧能文章善楷南唐升元保大間爲內供奉中主後主書體與之相類當時碑刻多其冩者至今盡存惟江寕府保寕寺四注金剛經兼備眾體尢爲精筆此詩乃其眞迹也蘇某題

題張籍墨迹

張籍書世罕傳者予頃遊歷陽見僧寺有收得其墨迹與詩刻今覽此帖疑昔所見者唐人大率能書籍𨿽非以書名然其用筆皆有法尢可佳也丹陽蘇某子容題

題名茶記

齊巳詩人不以書稱在唐季二道旣衰然此詩脫灑不俗筆札亦善信乎名稱於人必有可尙者子容題

題巨然山水

巨然山水擅名江表歸朝尢爲當時貴重然而亦靳其筆故今傳者甚少惟學士院北壁特爲傑作前賢詩記中多稱之煙嵐曉景是其措意者向見好事家一二小圖皆題此名說之所收特佳也子容題

題君謨艸書

唐明皇有飛白散賜上巳曲水宴大字今尙存巳爲奇迹矣而君謨又作飛艸盡風雲龍蛇之變態非曲江字可比也少有得其眞迹者說之此卷遂爲奇寶矣丹陽蘇某題

又

說之與予皆連君謨姻家情好亦均予向恃欵宻未嘗求其書而說之所得飛艸二軸其他眞艸又過是非夫好事之篤何能致其多也如此君謨今亡矣其書不可復求故因披捲益增悵恨耳子容題

題授經圖

後漢永平七年明帝夢金人旣寤以問羣臣通人傅毅對曰臣聞西方有神其名曰佛陛下所夢將必是乎因詔使者秦景等十四人如天竺至月支遇沙門攝摩騰竺法蘭等傳其經像載以白馬還洛陽譯所得經爲四十二章緘於蘭臺石室遂流東夏右攝摩騰竺法蘭入漢獻經像圖人物十有一治平丁未在山陽傳史中煇家藏本云其本搨成都佛寺右殿畫壁相傳漢魏間筆觀其衣冠服用若後魏周隋制度疑彼時畫工剏意所造耳蘇某子容燕寢北軒題記

硯銘

延平溪石硯前此未聞熈寧丙辰建守李侯立之得於劍津遂以相寄云石出水底數十仭溫潤而明瑩縝宻而條逹其堅不折其廉不劌蓋有玉之徳焉琢而研之復益墨色端巖龍尾不足多也予試之信然因銘其背云

其質則石其徳如玉旣漬旣研利用縑牘毫端可濡麋九匪渝功施萬世四者相須

又

子容硯銘石出延平兩涯涘矩而琢之中厥器面如坳堂引防水背如靑圭去鋒銳比徳於玉磨不燐罷而食文以治啟土建安邑丹陽世世寶用斯盡意

書帙銘

惟蘇氏世宦學以儒何以遺後其在此書

誡

非學何立非書何習終以不倦聖賢可及

蘇魏公文集卷七十二

