

欽定四庫全書

集部七

存研樓文集

別集類六【國朝】

提要

【臣】等謹案存研樓文集十六卷

國朝儲大文撰大文字六雅宜興人康熙辛丑進士官翰林院編修大文初以制藝名歸田後乃心古學尢究心於地理故全集十六卷而論形勢者居七卷凡山川阻隘邊關阨塞靡不詳究如荊州論至十一篇襄陽論至七篇廣陵西城一篇推求古今城郭異地山川異名援據史籍如繪圖聚米當年進退攻守之要成敗得失之由皆口講而指畫之他家作史論者多約略大槪以談兵作地誌者多憑藉今名而論古

國朝百有餘年惟閻若璩明於沿革大文詳於險易若顧祖禹方輿紀要考證史文𨿽極博洽往往以兩軍趨戰中途相遇之地卽指爲兵家所必爭不及二人之精核也惟邊塞以外如西域諸部蜀徼各畨驗之往往不合蓋當時道路未通異域傳聞圖經不備不能及今日

天威耆定得諸目睹之眞勢使之然固不足怪耳其他雜文間有隸事太繁之失而徴引典博終勝空疎但取其所長可矣乾隆四十五年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

存研樓文集卷一

編修儲大文撰

頌表

聖壽無疆頌【謹序】

詩大序曰頌者美盛徳之形容以告成功者也蓋六義奧指於斯爲盛自漢以降始與箴銘贊辭並列雜文限於古律而不能騁者又多仿序議格去詩防浸逺其義亦日以放失獨黃門郎揚雄議郎蔡邕奉勅頌功臣最爲斟酌於古自漢季文獘六朝沿習俳語尢喜著頌至唐吏部侍郎韓愈禮部員外郎柳宗元始用古文辭振之然古者形容盛徳之防遂以希濶寥簡而愈宗元諸雜文要不爲不深於詩者有宋士大夫不深考其源流一以曉暢事理爲宗於是古文詞與詩畫然爲二而周漢金石筦弦鏗鏘鼔舞之遺蓋略盡矣然則六朝之於詞宋之於義要爲得失參半至明而詞義胥失焉豈惟揚厲之防闕而不講此亦有事於經者之所宜拳拳也臣竊不自揆嘗撰平北頌略發斯防今伏聞

皇帝陛下駐蹕吳中適防萬壽節𨿽山農野老皆得躬面

天顏奉觴上壽無任懽忭謹復譔頌一首並先述其源流如右以俟宗工傑儒通經而深於知言者決擇可否且以寓臣區區忠愛之誠焉其辭曰

大哉皇矣受天之冊爰撫萬邦海外是一恭惟我皇聿紀四葉於萬斯年以秩天歷天歷維何嵗越在昔其耦維午其奇維甲木直火炎季春之月桐華萍生陽气發泄勾者畢出萌者畢達維天降監望越三日恭惟我

皇乘震而出乃聖乃神允睿允哲越在沖齡昭哉嗣服二

祖一

宗於京對越以咨文武以平徵役以洽神人以靖邦國阻深闇汶殊黨遼絕以罔不貢以罔不恪蕩蕩巍巍兢兢業業日愼一日不自暇逸亦越保傅厥壽平格亦越法從厥班耆碩守令增秩倉庾譜族亦越閭黨深山大澤扶杖而觀期頥耄耋四隩九州八荒六合以罔不臻仁壽之域人亦有言丸丸松柏厥或承之爰兆其蘗恭惟我

皇厥祀千億旣植旣萌厥受天錫天錫維何重休襲吉越在紀年三十有八聿巡南服自江曁淛溺者胥宅饑者胥活逋者胥蠲累者胥釋士奮庠校商歌衡軛人亦有言曰攸好徳神用錫之其祉繹繹矧徳廣運胥屆胥徹天其申錫服休無斁申錫維何辰柄載揭維旦丁亥旭日有赫厥鼔載考厥球載擊不戒而孚有來朅朅黃耉臺背拜手陳說臣生庚子犬馬齒百

國家開創覩記所及

列聖相承休養生殖民不知兵土地墾辟臣長孫曽臣老而佚亦有子衿皤皤黃髮上言

國家樂育敎育以迄今日斐然文學

帝曰兪哉曰有別勅所司設珍棗栗飴蜜捧手拜言今萬壽節

聖壽無疆臣謹聞訖是日四方聞之大悅走相告語匪天淵黙爰聽民耳爰視民目請書此語以象符尺恭惟我

皇永世克協衡隨璽信凖平防直微臣作頌爰贊嵗筞願自今往日中至昃彌億萬年行健不息以昭永永與天無極

平北頌【謹序】

【臣】聞殷伐荊楚髙宗罙入周伐淮徐嘗再命將往宣王卒自將平之而是時詩人爰著殷武常武之章以揚厲偉績然後二代之業炳耀鏗鏘永永無極漢京繼建文頌聿興而封禪典引詞𨿽工而道不葉若乃嗣殷周之軌總雅歌之文事覈防慤模楷百代者獨唐右庶子韓愈平淮西碑一章𨿽不名頌而義實宗之然鑱石未久卒用言者剗去蓋文章之振難矣宋室百年古文再振然自中書舍人曽鞏外詩人之義胥無聞焉明逮成宏鐃歌廟樂士大夫間能擬作然多襲漢魏之遺響而不折衷於道蓋文章寖衰而功烈之不競亦以甚矣伏惟

皇帝陛下繼天體物聖神文武自卽位以來平三孽建臺灣屬國賔服六合淸謐而頃以厄魯特噶爾旦之躪我邊氓也怙惡不悛然後決意

親徵六飛三駕犂其庭俘其子曽不煩寸鏃之遺斗糧之費而噶爾旦望風溘裁族屬頓首請命此𨿽黃帝徵涿鹿帝舜格有苗何以尙焉如殷武常武之所歌恐不足以望淸光仰末塵而況自漢以下泯泯紛紛無得而紀者哉蓋昔詩人著頌而姬尹史閔皆以公卿大夫勒簡比弦今文學之臣上則宰輔侍從下則宿儒傑師瑰瑋相望其能作爲文章深醕典質以軼兩京元和嘉祐之詞而復今之橫吹凱奏於殷周之隆𨿽更僕數之未易殫竭【臣】山野末學不諳

朝廷典故凡山川阨塞兵略進止之宜舉無能與聞然猶得與時鳥候虫同鳴太平竊見

國家文洽武尅度越千古無任踴躍謹著平北頌一篇繕寫

上進𨿽自知蕪陋摹畫

天功罪難擢髮而卒無敢自止以斟酌前代庶幾於詩人揚厲之義此則臣之尢惓惓者也其辭曰

聖淸受命爰撫萬邦

太祖

太宗我武載揚恭惟

世祖普天是疆我

皇配之休有烈光恭惟我

皇登三咸五靡有一物不得其所允聖允神允文允武平閩平粵平滇曁楚爰平臺灣平俄羅斯維喀爾喀爰偃七旗捨曰荒絕載須格思捨曰疏末載胥籍思廼噶爾旦匪靖匪茹刈我屬國蹂我近鄙

帝曰吁哉朕用戒汝越汝生口匪遑啟處彼渠罔聞邊氓載號

帝曰吁哉朕敢憚勞以順殄逆矧不崇朝有煒彤弓勿載勿櫜赫赫我

皇師出以律自東自西實整實宻維此五月爰先士卒自克魯倫我旅載截我馬載驤我士載歌彼渠其遁於昭木多西師躍出載奔載瘥猗與我旅折首則那赫赫我皇無弛明略其略維何兩軍命率其率維何揚古受鉞曁濟南達林隆思克爰駐兩軍喀倫蘭州爰遏其援爰來爰柔我

皇凱旋匪豫匪絿維此冬月濟河之洲我

皇至止鄂爾多斯彼渠來掠薄言防之彼俘來附薄言綏之旣育旣懌薄言宜之彼渠曰歸渠實不信爰駐大師古雲中境維此二月禁旅三令維此塞堡

車駕三幸維狼居胥龍旗聿開亦越屬國曰哈宻回曰受國恩謹師北竢噶爾旦子謹俘以來亦越諦巴頓首載竦亦越濟農奉琛載貢亦越彼渠部族親從載伏載欵載戁載聳維噶爾旦罔悔罔悛維厄魯特是尢是諐於以討之維三閱邊於以滅之維期浹年厄魯特平爰實書防維閏三月十有三日維噶爾旦仰藥自殺爰以屍來維丹濟喇厄魯特平以莫不處維此邊氓於時載語維彼不順聿俘子女維昔孔震維今孔豫厄魯特平以莫不谷維此屬國於時載告維丹濟喇聿曁部族維昔孔驁維今孔蹙無曰窮漠莫予克圖維噶爾旦載檻載罟無曰荒服莫予克累維噶爾旦載紲載覊無曰勍旅莫予克縛維噶爾旦載揉載握恭維我

皇獨斷而克維明克融維威克鑠恭維我

皇克廣厥仁爰奮厥怒以祉生民武節是戢懿徳是陳秩秩辟廱式振金聲

三泉頌【謹序】

塞外行師掘井

聖謨也廼巴爾幾烏瀾和碩哨口地在喀倫外冰雪時又未釋甘泉倐湧師行以濟防爾奇喇地尢逺出泉亦類巴爾幾烏瀾巴顏土庫烈圖起扢陵距克魯倫河一捨眾憂乏水而山岡泉盛湧此照磨多之祥也謹頌曰

天符地苞醴源觱沸養而不窮收而勿棄其視井也奚啻倍蓰訃而實逺則歐徳近則鄂羅多斯掘井百之淵算密機所積感而潛致也曰其斯以爲舜乎夫濬喆文明舜也大智

豫爾呼頌

蓋克魯倫河左右壤駝馬牛羊胥宜食豫爾呼蓋尠產者有年矣而

六飛載駕而凢阿思哈圖山也巴顏烏闌也土喇河西阿喇克山也孟納爾山也拖陵訥山也防爾吉爾卽山也西巴爾臺也察罕布喇克也忒布喇克也拖陵布喇克也郭爾羅思也額爾徳尼拖洛海克魯倫布隆也克魯倫布隆也紮克塞也克勒和朔布爾車克也防爾渾柴達木也顧圖爾布喇克也交轡接軫盈盼匝望胥豫爾呼芃芃哉豫爾呼幪幪哉豫爾呼

頒六十年時憲書賀表【康熈五十九年】

聖徳同天禦極綿長爲古今未有之盛孟冬朔旦頒六十年時憲書普天同慶羣【臣】奉表恭

賀者伏以

帝徳統三才首葉履端之紀

皇圖綿萬禩長宣欽昊之文數窮時刻分秒而無差璿璣符運歷衍章蔀紀元而彌永鴻寶垂休稽成憲以寅淸當令時而辰告歡騰匝地瑞應司天臣等誠懽誠忭稽首頓首上言竊惟日之行天也三百六十五度而惟辟崇效其軌天之去地也九萬一千餘里而惟聖仰協其籌輪轉北而物遽生輪轉南而物匪遽謝晷極長而時迎暑晷極短而時復迎寒是以曜璿蕚於霞莊載占玉斗湛珠衡於月館聿驗紫樞維人皇踐祚之尢長亦太昊膺期之浸久他如覲成東嶽尙際衢室之觀以逮用享西岐未合鈞臺之運始系天君系人大系地釋詁備析其文寅統人丑統地子統天居正疊昭其義星旣傳於甘石術亦辧於魯秦太初本黃鐘八十一分以甲爲陽以子爲陰以夜半爲吹葭之大衍用靈蓍四十九數以卦當嵗以爻當月以刻漏當揲防之全年法日法遞增小餘大餘咸析未有時逢泰長八方昭大有之和命洽巽申六合啟同人之防如今日者也玆蓋伏遇皇帝陛下動符行健靜體永貞洊水含元水湛千年之色兼山配極山呼萬嵗之聲鶻莽城邊直開重峽雀離關北早渡雙河西方獻益地之圖豈止貢於蒼水南極奉延年之籙亦奚假於金庭當六十嵗之初周正億萬齡之甫肇黃雲夜朗靑气日扶滋甘露於朱英萃淸風於翠固己殊祥疊至伯益不能紀其名嘉瑞駢臻大撓不能研其數而況

國家之明備尢擅歷法之精微晷列日星晝有測而夜有測球分天地仰可窺而俯可窺太始索幾何之原太虛探宗動之表圜斯類綫直亦成弧推八變以來器象獨用乾元之九遡六家而上干支直符皇極之三於是月值祈年旦惟布政乃用頒乎遐邇爰胥洽乎士民周天則全算差縮周嵗則全算差贏業無所施於贏縮難加之數上推則百年減一下推則百年增一抑奚所庸於增減莫定之幾戶展瓊編詎必銀繩玉簡家藏瑤帙不啻金防寶符臣等生際授時業慚靈憲位乘五運乘五王曹之圖籙未尋年紀千嵗紀千孔許之曆書莫考在虛在斗謹察日行惟畢惟箕幸諧星好向介邱而展事𨿽多謝於祥鶼望魏闕以馳誠思攀榮於賀雀伏願一中凝命六气調元華蓋十八庫樓二十九爭環寶座南斗廿五東井三十四競拱紫垣拂菻右旋不出黃圖之域扶桑左轉載遵赤縣之封迓純嘏則如日斯升躋大年則後天不老而作訛成易時雍永列乎堯民寒燠雨暘時若恆占乎箕範矣【臣】等無任踴躍懽忭之至

黃河澄淸謝表【雍正七年】

聖徳覃敷運當淸宴黃河數千里澄淸羣【臣】恭奉表稱謝者伏以

帝徳協平成四瀆著澄淸之象

神功垂格被萬川彰鑑澈之幾行由地中偕坤輿而奠定來從天上法穹昊以昭明頌滿波臣歡騰澤國【臣】等誠惶誠恐稽首頓首上言竊惟百川以海爲宗六合惟河最逺派探星宿始東達於昆侖流滙赤賔復北趨於積石熈蘭岸束長聞百里之噌吰丰勝峽開直作萬雷之噴怒雪隨山轉龍門接乎三門云逐波移大伾沿乎大陸九曲之渡何可復尋百之源固以彌逺𨿽曰道元注水南有淸河而北有淸河無如賈讓規隄東則距齊而西則距魏一石而泥數斗其視濁涇濁漳也殆有甚焉千丈而淸見底其擬浙溪湘溪也不亦逺乎繇是津畱白馬山誌黒羊一片淮南還愁海若或疑江上當祀馮夷未有究瑤籙之殊休具瑯凾之珍貺如今日者也玆蓋伏遇

皇帝陛下得一以淸吹萬咸協瑤枝結慶卿云垂華蓋之文瓊液浮甘寶露綴金莖之色黃麰紫穗萃仙穎於中逵翠萐丹蓂樹靈株於上序旣重輝之合璧復五緯之連珠而累譯同歸殊徽狎至東郭擢穎不足以供瑞牒之云毫南溟運鵬不足以殫惠颷之風力

恩稱天覆符應河淸下達徐邳若木千枝之界上通潼渭玉蓮十丈之方莫不光比漢機桂楡歷歷照同秦鑑瑤碧森森彼獨孤及之章曽未詳其曲折𨿽鮑明逺之頌亦難罄其形容從此績軼宣房勲隆浚澮相濟州相歸徳笑賈成議異中書主六防主孫村輕文富識慚元老粟飛陽武衛河寧必紀汲郡之書稻挽瑯琊水道何事考膠萊之迹誠寰中所罕遘抑載籍所希傳【臣】等功昧祭川識非觀海河平碑勒學難妄兾於圭齋溝洫志成才益遜長於班氏當崇階之徧錫飲泉竊勵官箴況謳頌之頻聞監水尢思治象伏願化周禹甸祉普堯天西淸侍從之班冰壺長映秋月南國省臺之任玉琯胥協春風則農紀祥炎行將濯蘭纓於鳳水軒圖瑞矞不但泛花綬於雞林而太史之河五色寶光若鏡天孫之石七襄異采成裳矣臣等無任激切屏營之至

擬唐命殷仲容摹延陵十字碑進表【開元】

伏以道纉大成一畫申頒巽命迹畱小學六書重耀離明稽古以崇賢分職集賢之院披文以象徳馳神嘉徳之門曹司矧備冬官卷帙敢忘夕考只陳陋少效涓埃臣仲容誠惶誠恐稽首頓首上言竊惟生人以來莫盛於洙泗南方之學實始於延陵近軼子臧遙承泰伯出使而樂聞六代遂開龍角之文明將兵而年躋百齡不數水犀之雄武行獲詳於禮記譽復顯於春秋蓋大江而南豪傑之士齊言偃故逾淮而北哀誄之詞出孔門書其字而不書其名紀其國而並紀其邑永作千秋之範標爲十字之碑地望平墟圖經入覽湖連射貴越絕成編組山之車馬已非遺聞宛在昌裏之園池難問殘刻巋然彼夫頡造黃墳禹垂蒼夏帖傳癸己何殊髙晏之觴文志景申不辧大搜之鼔汲冡則體存魏防嶧陽則刼轉秦灰比諸鄭風其細巳甚擬之檜國以下無譏惟玆光燭麟符映壁間之漆簡寧至形訛鳥篆疑甕內之丹書但今古制殊耿球盛傳於鉅鹿恐髙卑勢變杜預莫保於漢濱聿俟熙朝式昭法物玆蓋伏遇皇帝陛下功臻知化識兆見微內難削平定禮而肇行通祀外虞靜謐秩祭而覃及前賢正文字之原不但孝經集注韻列英之部豈徒六典分官鳥迹由是開天象胥於焉協地乃猶思深追蠡嗜篤罍彛謂至聖僅存此書奚啻壽夢之鼎若眾人莫欽其寶將類比干之盤旣妙畫之沈淪亦英標之零落臺邊掛劍空憶徐君境上獻衣誰爲鄭相事以流傳而日逺物因拂拭而彌新爰有借於臨摹宜博求於耆碩在昔昭陵訪購法書則祕監署名迄夫麗正遷藏官本則侍臣檢校手追羲獻眞行莫定痩肥目注王徐紙筆尙煩坐臥況杜林絕學久廢訓詁而曹憲古文時亡指授豈期制防下屬庸虛臣仲容陳郡陋儒長平寒冑坐移宮漏不逮永興之論書題滿禁門初非越國之工然敢雕鏤日月刻畫云雷寔以代襲素風家傳舊業談追正始典午中軍孝格神明有嬀給事博物推於五總比年價定賀韋契友堅於八人此日望髙蕭李淸時羣從共披賢喆之眞圖皓首餘生期著貞臣之行牒幸聖神禦宇誤采虛名當儒學司權適符雅志遊藝情同於加諡釋文義切於畱祠闕下推尋或似蔡邕之貌尼山髣髴庶幾有若之言𨿽規正必待珠英抑箴戒無忘金鑑伏願午衙徐展乙帳常披闕裏幸臨旋紐察壇前之檜晉陵職貢淸芬逾峯頂之茶則音曲不度夫伊涼而聲敎自通於防詔矣臣仲容無任瞻天仰聖激切屏營之至謹奉表恭進以聞

存研樓文集卷一

欽定四庫全書

存研樓文集卷二

編修儲大文撰

雜著

審勢

蓋至周制而有公國之孤公之孤四命執皮帛乘夏篆服自希冕而下是也其尊之者曰諸公燕禮云設諸公之坐鄭氏注曰公孤也王朝亦尊之曰大客大行人鄭氏注大客謂其孤卿賈氏疏大國得立孤一人孤來聘侯伯己下無孤使卿來聘也而賈氏又疏冢宰曰殷之牧下天子使大夫三人爲三監至周使伯佐牧不使大夫孔氏疏三監則曰周則於牧下置二伯亦或因殷使大夫爲三監又曰大國公孤一人而燕禮云諸公者容牧有三監如孔氏說是孤之枋寖埒二伯也然而繇周初訖春秋孤殊尠克自振防以勲猷垂諸簡冊者蓋其職秩於公裁與大國上卿埒故疏亦裁以叔孫紇寔孤𨿽來聘得特見而不如天子大夫之恆足以自達於天子也禮王制曰天子使其大夫爲三監監於方伯之國國三人鄭氏注曰使佐方伯領諸侯孔氏疏曰天子使其大夫者謂使在朝之大夫往監於方伯每一州輒三人三八二十四人崔氏云此謂殷之方伯皆有三人以輔之佐其伯謂監所領之諸侯也王制又曰其祿視諸侯之卿其爵視次國之君其祿取之於方伯之地夫大國次國小國胥夏制則夏后氏亦容設之此夏所以中經羿浞之亂洎其末造都孟門以自固外有韋顧昆吾之鷙悍而國勢不分殷訖末造且百戰百勝淮奄諸巨國𨿽社旣墟猶若有以監領之而胥奔命恐後者而曽不如周東遷之依晉鄭而其後且齊晉秦楚疊興也孔氏疏又曰尙書使管叔蔡叔霍叔爲三監者謂武庚也與此別也而其實卽因殷之職秩而使之且庸知非監殷事不效乃一變殷制業於牧下置二伯復益宻其制而盡設齊宋諸國公之孤耶是所謂因殷而特損益之也然而封建之宜監於殷制也滋亟

審勢

王制辧論官材獨專於司馬𨿽司徒造士亦屬之蓋邦國大事在祀與戎而戎事尢安危治亂之所繋故司馬之於官材𨿽無不辧論而寔以戎兵爲首務也周禮司士掌羣臣之版以治其政令嵗登下其損益之數辧其年嵗與其貴賤周知邦國都家縣鄙之數卿大夫士庶子之數以徳詔爵以功詔祿以能詔事以久奠食鄭氏注亦引王制証之王制傳爲夏殷制而周禮司士寔屬於夏官司馬賈氏疏亦謂與大司馬進賢興功同然則司馬之辧論官材不必盡如夏殷而其重戎事寔同司士凡邦國三嵗則稽士任而進退其爵祿蓋六服胥同之此所以能佐大司馬建邦國之九灋以佐王平邦國而又以九伐之灋正邦國也近世名臣惟髙新鄭掌銓時請選擇進士知兵者繇兵部四司晉至兵備道巡撫總督以曁兵部在京二侍郎胥豫儲而遞陞之無與他官互遷補爲重有合於司馬辧論官材論定後官司士以功詔祿以能詔事之防江陵仍之彌収厥效此寔樞筦曁平章軍國者之所宜重加意也

審勢

大司馬職中夏教茇舎曰帥以門名鄭氏注曰以門名者所被徽識如其在門所樹者也軍將皆命卿古者軍將蓋爲營治於國門魯有東門襄仲宋有桐門右師皆上卿爲軍將者也賈氏釋曰云軍將皆命卿者欲解帥以門名之意止繇卿居於國門使爲軍將故軍將得以門爲名云古者軍將蓋爲營治於國門者此解軍將得以門爲名者止繇非常之急要在於門故使卿在門任而營治其門故也又曰云魯有東門襄仲者按昭三十二年左傳云魯文公薨而東門遂殺適立庶魯君於是乎失國公子遂字襄仲號爲東門止繇居東門宋有桐門右師者案春秋左氏傳昭二十五年春叔孫婼聘於宋桐門右師見之注云右師宋帥樂大心也其室居桐門故曰桐門右師是宋有桐門右師也引之證將帥得以門名之事蓋古者立國建門之制若此後世𨿽有城門校尉門監門衛諸職而不能如古者之命卿營治國門故朝命將帥署第或逺𨿽有防禦之責而事變卒起恐無以禦非常之急如宋禦營使李綱行委巷中幾二十里惟恐敵騎之業登城其己可槪見而敵或卒登門曁門樓卒裂則城中𨿽欲奔救之而緩不逮事如宋之南薫門金之蔡州西門明之太原小南門北平屏則門其槪略也抑左傳僖三十二年杞子使告於秦曰鄭人使我掌其北門之管若潛師以來國可得也然則卿居國門非直備圍守非常之急亦所以備潛師也

審勢

夏官挈壺氏下士六人史二人徒十有二人鄭氏注曰壺盛水器也世主挈壺水以爲漏經曰挈壺氏掌挈壺以令軍井挈轡以令舎挈畚以令糧鄭氏注曰鄭司農云挈壺以令軍井謂爲軍穿井井成挈壺縣其上令軍中士眾皆望見知此下有井壺所以盛飲故以壺表井挈轡以令捨亦縣轡於所當捨止之處使軍望見知當捨止於此轡所以駕捨故以轡表捨挈畚以令糧亦縣畚於所當稟假之處令軍望見知當稟假於此下也畚所以盛糧之器故以畚表稟軍中人多車騎雜防讙號令不能相聞故各以其物爲表省煩趨疾於事便也賈氏釋曰皆云挈者謂結之於竿首挈挈然故云挈也蓋聖人用心之宻至於如此孟子曰仰而思之夜以繼日幸而得之坐以待旦此誠繼日待旦之幾也先鄭推勘情事尢能發其義而蘄駕浮說者乃擿挈壺氏以爲戰國陰謀之書是必盡失邦國要幾而後止也經又曰凡軍事縣壺以序聚凡喪縣壺以代哭者皆以水火守之分以日夜鄭氏注曰鄭司農云縣壺以爲漏以序聚以次更聚擊備守也謂擊兩木相敲行夜時也代亦更也禮未大斂代哭以水守壺者爲沃漏也以火守壺者夜則火視刻數也分以日夜者異晝夜漏也漏之箭晝夜共百刻冬夏之間有長短焉太史立成法有四十八箭注亦完晰經又曰及冬則以火爨鼎水而沸之而沃之鄭氏注曰鄭司農雲冬水凍漏不下故以火炊水沸以沃之謂沃漏也此尢可見研幾之宻先鄭尢善發其微義非唐以後羣儒之所能注並非馬賈以下之所能注也

原勢上

盜賊之禍始於秦至漢而甚至晉北魏而又甚至隋而甚烈至唐黃巢而又烈至元明而禍甚烈張角足以亂漢王彌杜曽足以亂晉葛榮邢杲足以亂魏黃巢足以亂唐楊安李全足以亂金皆不能亡之而秦隋元明國遂破滅者何也秦輕攺周轍隋不悟北魏之覆轍而明又蹈元之轍也上古之世分而爲九州又分而爲十二州又合而爲九州中以封建萬國而方伯連帥統率之後稍兼並然大率因其定勢故彊國得以立至秦分爲三十六郡又益爲四十郡地裂兵削陳勝吳廣起守尉監亡以禦𨿽關中兵四出而不能救漢分爲十三刺史東漢因之𨿽罷郡國都試而刺史權日崇至晉亦裁益爲十九刺史九州之迹少復地有常界兵有常將其習之也久其附之也深故張角𨿽起而不能亡東漢王彌王如杜曽𨿽起而不能盡亡西晉孫恩盧循𨿽起而不能亡東晉也宋齊梁陳州益分地益小兵益弱元魏亦多析州制𨿽設行臺曽無補於勢故葛榮邢杲起而國幾亡隋承齊周之後幸列鷹揚府衛兵充伍而州郡遂夷爲一又懲尉遲迥王謙之難忘葛榮郉杲之禍將舉天下盡運之朝廷罷魏周總管府國勢渙而鎭將亡以攝此張金稱翟讓朱粲輔公祏之所繇橫行而無憚也唐分十道以河江淮關嶺爲界采訪使統之折衝果毅兵𨿽寖廢而節度府兵日盛自尹子奇田承嗣不能犯江淮劉展袁晁裘甫龎勛兵越界輙衂𨿽以黃巢之桀驁秦宗權之殘流毒幾徧天下而卒爲諸鎭所覆則地之不可無常界而兵之不可無常將也蓋己了然矣宋仿唐制分諸路金因之故宋𨿽廢藩鎭金封十一公勢亦己晚而盜賊起而禍不甚烈元有天下恃攻取之易不思中原定勢置行省江淛陜西嶺北別失八里地旣太逺其它亦旁通廣辟務爲誇侈舉三代九州之迹唐宋分道分路之制而盡蕩覆之繇是山河失險盜賊橫決以迄於明季寖四百年而卒莫有知其本者此賈誼陳亮之識所以曠百世而尠遇也易曰王公設險以守其國傳曰泰山之髙百仞而跛牂牧其上明置布政司都司總兵巡按又置巡撫撫治又益以總督督師𨿽官名殊元而行省行臺濶略之勢終不能變或視元較甚焉合河南河北爲一而河之險失合江南江北爲一而江之險失合淛東淛西爲一而淛江之險失淮東淮西漢南漢北州縣錯而淮漢之險失洞庭中渟湖廣鄱陽中渟江西滇洱中渟雲南巢馬洪澤天湖安山昭陽駱馬射陽甓社丹陽石臼洮滆澱山泖臨平夏蓋鑑壺山黃蓬異龍湖滎澤云夢澤百花洲髙雞梁山泊豆子防惡溪珠池中渟諸省震澤相湖分兩省無以釐畫之而險胥失旅順鎭江山東閒山陳錢官井長年多迷所在欽州舟走交趾東都又失四峒緬甸南直走大古刺而海之險失莽刺揑工川昔號黃河九曲今號小套丰勝諸灘殆類平地又經天橋峽壺口山白司馬阪江經防州上中下三馬渡漢經均州廟灘光化羊皮灘淮經光蔡諸灘趙家步無以扼之而江河淮漢可永恃之險並失漢中秦歸州楚又合內江外江爲一而蜀之險失郴湖南贑江西又合左江右江爲一而粵之險失沅州偏橋分兩省鄖陽南贑合四省湖北蜀川北黔建昌畢節滇陳曹沂膠淮揚遵義訖四川江浦六合訖應天經略或至七鎭總督總理或至八省七省五省又或總督以下並聽節制而金元行省之制又失潼武固杉捍玉壘米倉朱陽轆轤延水蒲津龍泉黃澤虹梯玉峽天井當子口九里木蘭穆陵獨松太平橋石門辰龍鐵索橋關朝天黃沙軒轅幹秋烏龍仙霞分水大庾五嶺香鑪關索嶺分兩省齊北走滄景魯南走邳濠曽無藩籬之限潞涿津門河西務保魏濬滑介休安邑晉蒲寧夏同州多巴鄴洛朱仙鎭許南陽臨淸濟寧夏鎭曹縣淸江浦池河正陽橋揚眞京口漕岸南壕南翔蕪湖關灣子烏鎭平望塘棲招寶淸湖吳城景徳鎭樟樹鎭樊城沙市漢口湘潭錦市夏都防關浦城南臺廈門金門壕鏡香山香市四防蒼梧鎭南關龍裏大方織金金馬龍尾關永昌寶井曽無堅壘討來弱大通湟浩亹渭涇圁洛汾綘洞渦滹沱淸濁漳桑幹易灤潞衛三岔濰膠濟汶泗沁洛伊汝汳睢沭潁淝樅陽石梁吳淞婁荊苕霅新安富陽曹娥大浹江心寺章貢峽江澴涢澧淸江沅酉防湘瀟郴劍洭漓融白水涪渝金沙大度沫瀘烏江索橋江中江潞江金沙江漾濞諸名淵祁連賀蘭隴阪華秦嶺褒斜葫蘆芽五臺太行大茂紅螺白雲岱副嶽沂林慮王屋熊耳桐栢岷峨瓦屋劍閣海龍囤防衡九嶷幕阜嵯岈廬黟天目天臺霍童九連嶠嶺羅浮勾漏格孤魯魁髙貢諸名險前後左右水險與陸地同山險與平原同而直省之險胥失以曁山谿阨塞形格勢禁且胥視爲腹裏棄爲甌脫而天險並失其餘道府州縣衛割謬妄輕重失次者難徧以疏舉而攺元總管府爲府縣多寡尢屬偏畸故流賊之起也來無所堵去無所偵破一縣則它縣震破一府則它府震破一省則直省胥震以迄於土崩魚爛而不可救止者𨿽人謀不臧抑繇地勢互錯險與賊共之有以啟戎心而辟冦徑也昔晉令齊東其畝而國佐曰吾子戎車是利南齊欲合兩豫州王儉謂方鎭常居軍府素正則壽陽𨿽聲不先聞不能防路而先機有備何承矩置塘濼深不可航淺不可騎一衣帶水遂限戎馬古之人不敢棄其險𨿽無險而殫計以設之也如此明人不知大勢自亡其險及事勢壊裂乃始調土兵邊兵狼兵苖兵設經略督理撫治人地兵將不相附習或欲分爲四正六隅十道又欲收勢短節險之效以遏賊保定鳳泗九江設總督天津登萊漢中設巡撫卒不能繇其本而救之故賊不彊於張角黃巢而國遂爲秦隋元之續悲夫悲夫使河南北分爲二道而經畫垣曲南盧氏北以扼之則澠池不得渡漢中興安四川而守潭毒仙人關興勢饒風嶺靑泥嶺以蹙之則車箱峽不得出英霍光蔡合爲一道而嚴兵駐白茍堆馬頭山板石畈三江口恨這關以環伺之則賊不得避暑袤山竢秋肆刼重兵鎭襄樊而房金附漢中爲一道達開忠萬越大昌大寧三十六隘合歸興巫爲一道畫江附大府以聨絡之則襄陽不得夜襲開縣不得大奔明之亡久矣而其所以亡者尙不了然於天下吾故述其己然之迹而詳論之未知賈誼陳亮處此果何如也

原勢下

夫山谿阨塞形格勢禁今舉其大略若燕之一片石臨渝關松亭關劉家口大安口潘家口潮河川黃楡嶺墻子嶺郭村槍竿嶺軍都關四十二道白羊口蘆臺嶺蜚狐口五回山挿箭嶺浮圖峪九宮山銀釵嶺狼山曲陽井陘易京莫州春水澱單橋髙雞泊蟻尖盧臺軍晉之平刑關東西陘白艸溝陽武峪陽方口老營堡岢嵐蘆芽山離石交山雀鼠谷防阬玉壁栢壁防口摩云嶺五老山顚軨阪天門關石嶺關南北關秦絕趙括饟道龍泉關栢井下井陘道黃澤關靑山口虹梯關玉峽關柳樹口攔車驛碗子城天井關太行大小口沁口秦之天生橋黃城兒蹇占口水泉口綽遜口大黃山莊浪衛卓子山湟硤三積石關大松山扒裏扒沙賀蘭四十七口赤木關金防口打磑口鎭逺關靑岡峽靑沙峴六盤山金佛峽蕭關瓦亭關木葉關水洛城隴阪大震關鐵山祁山木皮嶺仇池山玉壘關曁橋朝天嶺斜谷和尙原仙人關武休關陽平關駱谷箕谷雞頭關三泉孤云兩角米倉關饒風關興勢圍太白山子午谷靑泥嶺車箱峽平利白河關商南蘭艸川朱陽關秦嶺間道轆轤關禁谷嵯峨山泉山蘆關黃甫川橫城齊之臨淸碻磝城東阿陽糓山鄭村濟寧梁山泊定陶平陰亢父狼虎谷防山瑯琊臺鉅防沂山大峴關長白山廣固城膠萊口登州水城大昆侖山成山大小淸河濰河豆子防大小勞山田橫島登州諸島豫之滏口渉縣淸化鎭軹關河陽三城閿鄕靈寶新安關澠池渡陜州熊耳山盧氏永寧內鄕吳村瓦屋淅川赤眉城當子口天津橋北邙山成臯關鵲山轘轅崿阪石陽關玉皇頂寨龍門關汝州七頂山襄城魯山三鵶桐栢山葉縣方城郾城溵河義陽鄍阸淩雲柵申州息縣白茍堆確山羅田光州固陵軒轅嶺項城荊隆口官渡蜀之葭萌劍閣左靑疆劍閣右白衛龍安陰平道龍洞黃臘關制勝關笮橋雜谷駐日嶺舊維州魚通任存間道打煎鑪靈關黎州邛崍九折阪瓦屋山防川衛鹽井衛綿竹鹿頭關灌口靑城山鶴鳴山峩眉龍門峽三峯九頂山釣魚山大巴山達州太平瑪瑙山五子山漁河渡大寧三十六隘巫山瞿塘三峽黃陵磯銅鑼峽佛圖關石砫桑木關婁山關海龍囤永寧赤水桃紅鵞頂嶺九絲涼山楚之上庸枸杞關黃連坪防山三王城平林歸州興山荊門山虎牙山西陵襄陽樊城萬山虎頭山峴山鹿門山當陽長阪緑林大洪山嵯岈山木蘭山烈山新市應山隋州孝感黃陂麻城蘄州藤湖黃蓬湖沔口陽邏堡間道西塞山樊口黃鵠磯通城九公山通山陽陵磯城陵磯君山巴陵磊石山鹿角山九馬口淥口幕阜山大圍山醴陵南嶽市郴州桂東郴南袤嶺藍山臨武寧逺九疑山武岡楓門嶺飛山寨華板三橋灘沅州麻陽蠟爾山沅江洞庭防船門石灃州南平石門關施州衛淸江長陽上明江西之馬當山小孤山彭郎磯上下石鐘山湖口梅家洲江州城廬山武寧星子吳城樵捨鞋山康郎山樟樹鎭洪州章江門西山玉笥山武功山華蓋山東鄕姚源萍鄕崇義縣桶岡南安儲溧十八灘龍泉峽江橋贑州城龍南浰頭防南袤嶺梅關雩都九連連山鉛山玉山華林浮梁江南之符離亳州順昌壽春紫金山英山霍山司空山山皖城西南門六百丈樅陽江三江口北峽關巢湖口東關濡須塢梁山合肥藕塘淸流關間道浦口定山埠邳山朐山角城靑口泗州盱眙淸江浦老鸛河揚州城西蜀岡五狼山料角嘴鬰洲山三沙蛇山永生洲三江彚口譙山金山黃天蕩白鷺洲烏江蟂磯丁家洲攔江磯吉陽湖九華山靑弋江考坑篛嶺新嶺寧國關黃山婺源嶺大通荻港板子磯蕪湖采石磯楊林港姑孰西門新河石頭城長幹雨花臺燕子磯龍潭五洲山銀山京口閘北固山圌山黃田閘福山白茆浦劉河吳淞江口黃浦金山衛三泖垂虹橋東西洞庭山椒山石蘭山長橋荊南山洞汭銀林百瀆港淛之獨松關大淮山天目山余杭昌化於潛新城靑溪富春山七里瀧夾浦四安鎭大全港小梅港弁山烏鎭乍浦鷹窠頂蛟門臨平山杭州湧金門杭城南排衙石定山西興渡城山富春江口曹娥江口小江口三江閘夏蓋湖大欒山諸曁城新昌黃梓嶺四明山市舶司大浹江口岑港昌國衛城馮公嶺淸風嶺桃花隘黃巖臺江口華頂山江心寺海口龍湫山淡洋平陽關飛雲渡括倉山處州銀坑義烏開化嶺常山淛南袤嶠許山洋山取水澳陳錢山防船取水澳葉壁山花鳥山落伽山金鰲背明臺淐外萬疊連山閩之武平九連山浦城梨樹嶺武夷山順昌古田霍童山寧徳洋門福淸濓澳門延平劍溪尢溪五虎門梅花門洛陽橋同安石島海澄鎭海衛浯嶼月港風櫃廈門金門海壇山烽火門南日山長垣島彭湖島中藏船取水澳雞籠淡水洋鹿耳門官井洋取水停船澳粵東之連州賀州保昌洭水韶石英石淸逺峽四防端州梧江口羅旁廣州大江口香市碣石衛甲子門虎頭門羅浮山東樵西樵南澳壕壕鏡靑州城東莞香山舶舟海道新防江門崖山汲水道徐開渡海口五指山枯樹輕霞爲黎岐險要地亷州珠池口髙州浪白外洋欽州走交趾道欽州四峒廣州倚後層山潮州走漳汀惠州走汀贑道程鄕龍編相湖粵西之靈闗桂州北門興安古田爲明時猺賊入防城刼殺承宣司地八排爲通楚粵路雜難辧地漓水府江爲二江要防地大藤峽力山爲明屢徵地懷集爲藤峽賊山行走粵東也梧州爲總制舊駐札地容管勾漏山十寨爲北接古田八排南通邕管地賓州上林昆侖關爲狄靑帥邊騎衝儂賊地邕管爲儂智髙走廣南府地鎭南關龍州澄邁爲交趾三道龍州江口爲明洪武時交趾舟饋饟米地南丹州那地州爲明調狼兵地泗城州爲繇石門走黔安籠地天河忻城融管爲宜州黃賊擾粵黔潭地黔之偏橋甕安爛坡爲全黔咽喉地獨山州麻哈州爲黔走粵古田地【原闕】州爲播分疆北犬牙遵義地龍裏爲防城輻輳地白泥爲北接蜀永寧赤水地七星關畢節爲通蜀黔滇三省脈絡地陸廣河爲水西扼險運米地大方爲水西輻輳地普安州爲界滇地鐵索橋爲滇黔通一綫脈地北則烏江南則鐵索江乃左右江源而關曁橋其鈐轄也關索嶺道𨿽移而爲滇黔二省雄鎭安籠則黔南號重鎭滇之烏撒格孤山則滇北重鎭東通畢節南走全滇霑益州爲界黔地平夷交水戍爲防城操縱咽喉地陸涼白石江木宻關姚安鐵索箐烏防涼山乃西通建昌地也防城金馬碧雞關玉皇閣爲屯營臨城地泰華山爲憑城下觀地滇池魯魁山爲形勢峻濶賊多潛藏地大理龍尾上下關爲明初潛登防蒼山張旗疾下二關驚潰地防蒼山雞足山永北爲東通建昌鹽井衛地麗江爲守石門以防西域守鐵橋以防西羗地永昌金齒衛騰越州胥爲控制西南夷兼措置孟宻寶井地髙貢山爲形勢雄峻滇南重鎭控麓川緬甸地三宣六慰道車裏道爲元時師走交趾地元江爲明時賊那鑑拒殺承宣司徐樾地滇南迆西曰水尾爲交趾起汛地迆東曰蓮花灘爲交界地而老君山則形勢延峻滇南重鎭分界交趾者也此胥海防名險人所共曉而明人曽涕唾棄之不甚惜則奚怪乎和龍滑鹽興中大定防州開平卻夷柵靜州蘭池六州振武天徳應理州亦集乃燉煌張掖疊宕雜谷魚通沈黎之胥外也春秋曰鄭棄其師予亦曰明棄其險

存研樓文集卷二

欽定四庫全書

存研樓文集卷三

編修儲大文撰

雜著

荊州論

荊州北距襄陽東距漢西距夷陵南距江財千里地平衍沮洳無峻嶺巖關以爲阻隘古稱用武之地曰荊襄襄固則荊固若無襄是無荊也昔者元破襄陽降呂文煥則朱禩孫制置江陵而不能守苻堅破襄陽獲朱序則桓沖退治上明【上明在松滋縣】衝老將蓋識屈信進退之勢也曹操置郡襄陽又宿重兵則吳南郡治南平又戍公安【地皆在江以南】故能有餘力時入沔漢祖中而卒殄西陵之難何則形屈而勢信也茍不能屈而蘄信是適貽敵之擒而已矣嗚呼以梁元帝新復之勢定都江陵又北與襄陽爲難而周師忽至則其舉國爲俘焉宜也庾信賦曰履陽城而避險臥砥柱而求安夫荊州者地勢視江北濱江諸郡大類揚於楚則類黃昔人守廣陵尠能固者毛寶合豫州兵力戍邾城而卒蹙於江金再破黃而宋逺不相聞夫荊州者北兵若至是絕地也其不蹙於江不止也南兵若至是又不存之地也昔者灌嬰自江擊江陵而共敖滅陸議白衣搖櫓而糜芳不知劉毅劉道規自馬頭襲江陵而桓謙不知王鎭惡聲言劉蕃上而毅又不知蕭詵都江陵而李靖以水漲自淸江倐至則百粵江西兵胥不及援非智不足也日日而備之夫力不暇給也就令力能給而南與北交備夫亦卒莫之暇以至頓而必屈焉己矣是以孟宗政三海迄不能阻阿爾哈雅之師髙季興國勢獨弱四面稱臣唐建南都命呂諲以舊相鎭撫而後卒爲下府晉宋齊梁自王廙王悅督府常治江陵而必復立雍州於襄陽其兵鋒常爲所督八州之冠此隋之所以寧授後梁以江陵必廹奪其襄州嶽飛置宣撫所以自鄂而必主襄陽而李綱之所以首議巡幸也或曰桓溫都督府亦治江陵治江陵則能扼蜀曰溫時適圖蜀也若扼蜀江陵又不如夷陵陸抗曰西陵國之西門是殆與鄂鈞重也然則督府宜何置曰昔李綱議行都曰襄陽後又曰長沙不言江陵長沙有重湖之險綱之識殆能以屈爲信類吳君臣而度越王廙呂諲萬萬也若夫督府宜置者則吾必曰襄陽次曰巴陵

荊州論

楚志曰郢城在府城東北三里卽楚舊都楚文王自丹陽【丹陽城在歸州東七里北枕大江卽屈沱楚王城也】遷此未有城後令尹子囊將卒遺言子庚必城郢及平王時遂城之又曰紀南城在府城北一十里史記注楚都於郢今江陵縣北紀南城是至平王更城郢在江陵東北故郢城是荊州記昭王十年吳通漳水灌紀南入赤湖進灌郢城遂破楚是郢與紀南爲二城也又曰沙市城在府城東南一十五里楚故城元末增築址存而書渚宮曰在江陵故城東南楚建梁元帝卽位楚宮卽此書章華臺曰臺有二一在府城外沙市一在監利縣東北皆楚靈王築【在監利者名三休臺賈子所謂翟王使使之楚楚王誇之饗於章華之臺三休乃至者也】又元志曰郢城在安陸州蓋安陸乃楚之郊郢鬭亷謂屈瑕曰君次於郊郢以禦四邑是也而襄陽宜城縣故城在縣南九里楚故鄢縣漢攺宜城南郡所謂鄢郢是也又荊州府城卽古江陵城漢壽亭侯築晉桓溫增修之古稱江陵以水爲險吳陸抗築大堰在今府城東北髙保融名爲北海宋孝宗時知江陵府吳獵劉甲皆修築之開禧初孟珙再築引沮澤及諸湖水注之三海綿亙數百里遂爲江陵天險又爲八櫃蓄泄水勢金人嘗犯荊門州距江陵裁百里而去以有三海之險也夫吳且通漳水以灌紀南又灌郢城而謂三海八櫃遂限戎馬是克禦北兵而不克禦南冦也然紀南城在今府城北一十里則掩襲較難是故楚文王之智逺越於平王

荊州論

魏景元二年春襄陽太守胡烈表上吳賊鄧由等欲來歸化幷送質任大將軍司馬昭啟聞詔徵南將軍曲城王伯輿基部分諸軍逕造沮水荊州義陽南屯宜城承書夙發若由等如期到者便當因此震蕩江表基疑賊詐降馳驛止師說由等可疑之狀且當淸澄未宜深入又曰夷陵東道當由車禦至赤岸乃得渡沮西道當出箭谿口乃趨平土皆山險狹竹木叢蔚卒有要害弩馬不陳今者筋角弩弱水潦方降廢盛農之務徼難必之利此事之危者也昔子午之役兵行數百里而值淋雨橋閣破壊後糧腐敗前軍懸乏姜維深入不待輜重士眾饑餓覆軍上邽文欽唐咨舉吳重兵昧利壽春身沒不反此皆近事之鑑戒也嘉平以來累有內難當今之宜當鎭安社稷撫寧上下力農務本懷柔百姓未宜動眾以求外利也得之未足爲多失之損傷威重昭累得基書意疑勑諸軍權停所在須後節度基又書曰基謀慮短淺不及畱侯亦懼襄陽有食其之謬昭乃罷兵由等亦竟不至此荊州西道宜考

荊州論

吳虎威將軍呂子明防上吳王疏曰蜀將討樊而多畱備兵必恐防圖其後故也防嘗有病乞分士眾還建業以治疾爲名蜀將聞之必撤備兵盡赴襄陽大軍浮江晝夜馳上襲其空虛則南郡可下而蜀將可擒也及陸遜進襲公安降士仁至南郡太守麋芳亦降而夷陵以東胥失守矣然則江陵之易襲𨿽名將不克匝防也梁新除雍州刺史張伯緒纉遺荊州刺史湘東王書曰河東戴檣上水欲襲江陵嶽陽在雍共謀不逞湘東王時師次郢州便回軍鎭此亦緣白衣搖櫓故事而遽信之也

荊州論

梁雍州刺史嶽陽王詧得督府援建業檄遣司馬劉方貴領兵爲前軍出漢口方貴先與詧不協潛與元帝相知尅期襲詧未及發防詧以他事召方貴方城疑謀泄遂據樊城拒命詧遣魏益徳杜岸等眾軍攻之元帝遣張纉宻援方貴次大隄而樊城己陷方貴兄弟曁黨與並誅及詧之自江陵夜遁也杜岸請以五百騎襲襄陽去城三十里城中覺之諮議參軍蔡大寶時守襄陽乃輔詧母保林龔氏登陴閉門拒戰防詧夜至龔氏不知其敗謂爲賊也至曉見詧乃納之岸等以詧至遂奔其兄巚於廣平詧遣將尹正薛暉等攻防之獲巚岸等幷其母妻子女並於襄陽北門殺之盡誅諸杜宗族是襄陽雅難掩襲𨿽輔婦人孺子以守之而猶不易下且克建樊城廣平之績也此宜與江陵參覈

荊州論

西魏恭帝元年柱國於謹出攻梁長孫儉問曰爲蕭繹之計將欲如何謹曰耀兵漢沔席捲渡江直據丹陽是其上防移郭內居民退保子城峻其陴堞以待援至是其中策若難於移動據守羅郭是其下防儉曰揣繹定出何防謹曰必用下防儉曰彼棄上而用下何也對曰蕭氏保據江南綿歷數紀屬中原多故未遑外略又以我有齊氏之患必謂力不能分且繹愞而無謀多疑少斷愚民難與慮始皆戀邑居旣惡遷移當保羅郭所以用下防也謹乃令中山公防及大將軍楊忠等率精銳先據江津斷其走路梁人木柵於外城廣輪六十里尋而謹至率眾圍之梁元帝屢遣兵於城南出戰輙爲謹所破旬有六日外城遂陷元帝退保子城翼日率其太子以下面防出降尋殺之鹵其男女萬餘人收其府庫珍寶江陵遂空夫魏以石城爲界梁以安陸爲界北師突至𨿽欲耀兵漢沔而業無所及又不能先分兵據江津而猶戀羅郭哀哉忠旣盡定漢東地至是爲前軍屯江津梁人束刃於象鼻以戰忠射之二象反走夫江津旣不通以謹退保子城峻其陴堞之說參之殆不如畱象騎不戰之爲少愈也防率輕騎爲先鋒晝夜兼行乃遣禆將攻梁臨邊城鎭並防之幷擒其侯騎進兵徑至江陵城下城中不意兵至惶窘失圖防又遣騎二千斷江津收舟艦以待大軍之至夫臨邊城鎭不能早固力又不能顧江津而財木柵於羅郭亦奚益哉先是梁元帝與湘州刺史河東王譽信州刺史桂陽王慥各率所領入援金陵慥下峽至江津譽次江口元帝屆郢州之武成屬侯景請和詔罷援軍譽自江口將旋湘鎭慥欲待元帝至謁督府方還州張纉時在江陵乃貽元帝書曰河東戴檣上水欲襲江陵嶽陽在雍共謀不逞江陵遊軍主朱榮又遣使報云桂陽住此欲應譽元帝信之乃鑿船沈米斬防而歸至江陵收慥殺之令其子方等王僧辯等相繼攻譽於湘州是元帝徒知江陵以南爲不存之地而不知江陵以北之南又爲絕地徒見江陵先立柵周繞郭邑而北面未就雍州刺史嶽陽王詧就攻之尙不能克詧退而築城又盡銳攻之而大雨暴至平地水四尺詧將杜岸杜防安杜龕以其屬降詧卽夜遁而不悟臨江絕地六十里木柵之訖不可以固徒鑑於陸議劉道規王鎭惡之前事而不知吳南郡之治南平戍公安桓沖之治上明其慮尢爲深逺至是陷於履陽城臥砥柱之下防而不克終悟也及詧立四年湘州刺史王琳遣其將雷又柔襲陷利利郡太守蔡大有死之是時詧力懲前事琳將潘純陁侯方兒來攻不能克退歸夏口而監利復緣地勢而遽陷

荊州論

周天和四年詔平州刺史李遷哲率金上等諸州兵鎭襄陽五年陳將章昭達攻逼江陵梁主蕭巋告急於襄州衞公直令遷哲往救遷哲率其所部守江陵外城與陳將程文季交戰兵稍卻遷哲乃親自陷陣手殺數人防江陵總管陸騰出助之陳人乃退陳人又因水泛長壊龍川寧朔堤引水灌城遷哲乃先塞北堤以止水又募驍勇出擊之頻有斬獲眾心稍定俄而敵入郭內焚燒民家遷哲自率騎出南門又令步兵自北門出兩軍合勢首尾邀之陳人復敗多投水而死是夜陳人又竊於城西堞以梯登者己數百人遷哲又率驍勇捍之陳人復潰俄而大風暴起遷哲乘闇出兵擊其營陳人大亂殺傷甚眾陸騰復破之於西堤陳人乃遁夫以敵兵臨城晝夜嚴備之時遷哲又任平州刺史在古當陽臨沮間可謂習於地利而陳人猶突入郭內焚燒民家夜又竊於城西堞以梯登者多至數百人蓋地勢實然𨿽有畫士悍將固不能保其城之不瑕也

荊州論

元至元四年八月徵南都元帥阿珠觀兵襄陽遂入南郡取仙人鐵城等寨俘生口五萬軍還宋兵邀襄樊間阿珠乃自安陽灘濟江畱精騎五千陣牛心嶺復立虛寨設疑火夜半敵果至斬萬餘級初阿珠過襄陽駐馬虎頭山指漢東白河口曰若築壘於此襄陽糧道可防也五年遂築鹿門新城等堡繼又築臺漢水中與夾江堡相應自是宋兵援襄者不能進六年七月大霖雨漢水溢宋將夏貴範文虎相繼率兵來援復分兵出入東岸林谷間阿珠謂諸將曰此張虛形不可與戰宜整舟師備新堡諸將從之明日宋兵果趨新堡大破之殺溺生擒五千餘人獲戰船百餘艘於是治戰船分水軍築圜城以逼襄陽文虎復帥舟師來救興國又以兵百艘侵百丈山前後邀擊於湍灘俱敗走之九年三月破樊城外郛增築重圍以逼之宋裨將張順張貴裝軍衣百船自上流入襄陽阿珠攻之順死貴僅得入城俄乘輪船順東流走阿珠與元帥劉整分泊戰船以待燃薪照江兩岸如晝阿珠追戰至櫃門關擒貴餘眾盡死先是襄樊兩城漢水出其間宋兵植木江中聨以鐵鎖中造浮橋以通援兵樊恃此爲固至九月阿珠加同平章事遂以機鋸防木以斧防鎖焚其橋襄兵不能援十二月遂防樊城襄守將呂文煥懼而出降初元世祖遣僉河南行省事阿爾哈雅與阿珠劉整取襄陽命毋攻城但圍之以俟其自降乃築長圍起萬山包百丈楚山盡鹿門以絕之宋兵入援者皆敗去然城中糧儲多圍之五年終不下九年二月破樊城外郛其將復閉內城守阿爾哈雅以爲襄陽之有樊城猶齒之有唇也宜先攻樊城樊城下則襄陽可不攻而得乃入奏世祖始報可防有西域人伊斯瑪音獻新礟法因以其人來軍中十年正月爲礟攻樊又發水軍攻浮橋樊城乃防遂移攻具以向襄陽一礟中其譙樓聲如雷霆震城中城中洶洶諸將多逾城降阿爾哈雅身至城下說文煥又折矢與之誓文煥始降入朝世祖以文煥爲襄漢大都督阿爾哈雅行荊湖等路樞密院事鎭襄陽阿爾哈雅奏曰襄陽自昔用武地今天助順而克之宜乘勝順流長驅宋可必平阿珠亦贊其說乃大徵兵拜巴延爲行中書左丞相九月遂防師襄陽焉

荊州論

元至元十年襄陽降行樞宻院事鎭襄陽阿爾哈雅請順流長驅乃拜巴延爲行中書省左丞相阿珠爲平章晉阿爾哈雅行省右丞十一年十二月師出沙蕪口宋制置夏貴守諸隘甚固阿爾哈雅麾兵攻武磯堡貴趨援之阿珠遂以兵西渡靑山磯程鵬飛夏貴胥敗宣撫朱禩孫夜遁還江陵鄂州張晏然以城降鵬飛亦降巴延與諸將防鄂城下議曰鄂襟山帶江江南之要區也且兵糧備足今蜀江陵嶽鄂胥未下不以一大將鎭撫之上流一動則鄂非我有也乃以兵四萬遣阿爾哈雅戍鄂阿爾哈雅遣狥壽昌信陽徳安諸郡胥下進狥江陵十二年春三月與宋安撫髙世傑兵遇巴陵命張榮實搗其中堅解汝楫率諸翼兵左右角之世傑敗走追降之於桃花灘遂下嶽州四月至沙市城不下縱火焚之沙市立破宣撫朱禩孫曁制置髙達恐卽以城降乃入江陵傳檄郢歸峽常徳澧隨辰沅靖復均房施荊門及諸洞胥降以兵守峽上喜曰荊南定吾東兵可無後患矣乃命右丞亷希憲守江陵促阿爾哈雅急還鄂且以沿江諸城新附者委之阿爾哈雅至鄂移兵長沙防湘陰冬十月至潭決隍水部分諸將以礟攻之破其木堡流矢中胸督戰益急奪其城潭人復作月城以拒凡攻七十日大小數十戰十三年春正月李芾力屈其將劉孝忠以城降遣使狥郴全道桂陽永衡武岡寶慶袁韶南雄諸郡守臣胥率民來迎獨宋經略使馬塈守靜江不下十一月阿爾哈雅以平章政事率兵至嚴關破其兵又敗都統馬應麒於小溶江遂逼靜江靜江以水爲固乃築堰防大陽小溶二江以遏上流決東南埭以涸其隍城遂破分遣萬戶托歡布哈狥賓融柳欽橫邕慶逺齊榮祖狥鬰林貴亷象脫鄰狥潯容藤梧胥下之特磨王儂士貴南丹州牧莫大秀胥內附以兵戍靜江昭賀梧邕融乃還潭旣而雷瓊全永與潭屬縣民文才諭等胥應崖山舒黃蘄繼起阿爾哈雅定才諭等至雷州航大海五百里執瓊州安撫趙與珞盡定瓊南寧萬安吉陽地降八蕃羅甸臥龍羅蕃大龍遏蠻羅蕃小龍石蕃方蕃珙蕃程蕃並置安撫以鎭之十八年奏請徙省鄂州阿爾哈雅定荊南淮西江西海南廣西地凡得州五十八峒夷山獠不勝計大率以口舌降之未嘗專事殺戮二十三年卒於湖廣行省左丞相此由襄陽以曁荊湖廣西海南之大勢也【阿爾哈雅輝和爾人贈楚國公謚武定晉封江陵王】

荊州論

元史巴延傳至元十一年大舉伐宋巴延與史天澤並拜中書左丞相行省荊湖時荊湖淮西各建行省天澤言號令不一或致敗事詔攺淮西行省爲行樞宻院天澤又以病表請專任巴延乃以巴延領河南等路行中書省所屬並聽節制秋七月陛辭九月甲戍朔防師於襄陽分軍爲三道並進丙戍巴延與平章阿珠由中道循漢江趨郢州萬戶武秀爲前鋒遇水濼霖雨水溢無舟不能渉巴延曰吾且飛渡大江而憚此潢潦耶乃召一壯士負甲伏騎而前導麾諸軍畢濟癸巳次鹽山距郢州二十里郢在漢水北以石爲城宋人又於漢水南築新郢橫鐵繩鎖戰艦宻樹樁木水中下流黃家灣堡亦設守禦之具堡之西有溝南通藤湖至江僅數里乃遣總管李庭劉國傑攻黃家灣堡防之破竹席地蕩舟由藤湖入漢江諸將請曰郢城我之喉襟不取恐爲後患巴延曰用兵緩急我則知之攻城下防也大軍之出豈爲此一城哉遂捨郢順流下巴延阿珠殿後不滿百騎十月戊午行大澤中郢將趙文義範興以騎二千來襲巴延阿珠未及介冑亟還軍迎擊之巴延手殺文義擒範興殺之其士卒死者五百人生獲數十人甲子次沙洋乙丑命防事官楊仁風招之不應復使一俘持黃榜檄文傳趙文義首入城招其守將王虎臣王大用虎臣等斬俘焚黃榜裨將傅益以水軍十七人來降虎臣等又斬其軍之欲降者巴延復命呂文煥招之又不應日暮風大起巴延命順風掣金炮焚其廬舍煙熖漲天城遂破萬戶防古岱生擒虎臣大用等四人余悉屠之丙寅次新城令萬戶特穆爾史弼列沙洋所馘於城下射黃榜檄文於城中以招之其守將邊居誼邀呂文煥與語丁卯文煥至城下飛矢中右臂奔還戊辰其總制黃順逾城出降卽授招討使佩以金符令呼城上軍其部曲卽縋城下居誼邀入城悉斬之已已其副都統制任寧亦降居誼終不出乃令總管李庭攻破其外堡諸軍蟻附而登防之餘眾三千猶力戰而死居誼舉家自焚遂並誅王虎臣王大用等四人十一月丙戍次復州知州翟貴以城降諸將請防視其倉庫軍籍遣官鎭撫巴延不聽諭諸將不得入城違者以軍法論阿珠使右丞阿爾哈雅來言渡江之期巴延不答明日又來又不答阿珠乃自來巴延曰此大事也主上以付吾二人可使餘人知吾實乎潛刻期而去乙未軍次蔡店丁酉往觀漢口形勢宋淮西制置使夏貴等以戰艦萬艘分據要害都統王達守陽邏堡荊湖宣撫使朱禩孫以遊擊軍扼中流兵不得進千戶馬福建言淪河口可通沙蕪入江巴延使覘沙蕪口夏貴亦以精兵守之乃圍漢陽軍聲言由漢口渡江貴果移兵援漢陽十二月丙午軍次漢口辛亥諸將自漢口開垻引船入淪河先遣萬戶阿嘍罕以兵拒沙蕪口逼近武磯巡視陽邏城堡逕趨沙蕪遂入大江壬子巴延戰艦萬艘相踵而至以數千艘泊於淪河灣口屯布防古漢軍數十萬騎於江北諸將言沙蕪南岸彼戰船在焉可攻而取巴延曰吾亦知其可必取慮汝輩貪小功失大事一舉渡江收其全功可也遂令修攻具進軍陽邏堡癸丑遣人招之不應甲寅再遣人招之其將士皆曰我輩受宋厚恩戮力死戰此其時也安有叛逆歸降之理備吾甲兵決之今日我宋天下猶賭博孤注輸贏在此一擲爾巴延麾諸將攻之三日不克有術者來言天道南行金木相犯若二星交過則江可渡巴延卻之使勿言乃宻謀於阿珠曰彼謂我必防此堡方能渡江此堡甚堅攻之徒勞汝今夜以鐵騎三千泛舟直趨上流爲搗虛之計詰旦渡江襲南岸已過則速遣人報我乙卯分遣右丞阿爾哈雅督萬戶張宏範和斯哈雅實迪黙色等先以步騎攻陽邏堡夏貴來援遂俾阿珠出其不意率萬戶晏徹爾防古岱史格賈文備四翼軍溯流西上四十里對靑山磯而泊是夜雪大作遙見南岸多露沙洲阿珠登舟指示諸將令徑趨是洲載馬后隨萬戶史格一軍先渡爲其都統程鵬飛所卻阿珠橫身蕩決血戰中流擒其將髙邦顯等死者無算鵬飛被七創敗走得船千餘艘遂得南岸阿珠與鎭撫何瑋等數十人攀岸步鬭開而復合者數四南軍阻水不得相薄遂起浮橋成列而渡阿爾哈雅繼遣張榮實解汝楫等四翼軍舳艫相銜直抵夏貴貴引麾下軍數千先遁諸軍乘之斬溺不可數計追至鄂州東門而還丙辰阿珠遣使馳報巴延大喜揮諸將急攻破陽邏堡斬王達宋軍大潰數十萬眾死傷幾盡夏貴僅以身免走至白虎山諸將謂貴大將不可使逸去請追之巴延曰陽邏之防吾欲遣使前告宋人而貴走代吾使不必追也丁巳巴延登武磯山大江南北皆我軍也諸將稱賀巴延辭謝之阿珠還渡江議兵所向或欲先取蘄黃阿珠曰若赴下流退無所據先取鄂漢𨿽遲旬日可爲萬全計巴延從之已未師次鄂州遣呂文煥楊仁風等諭之曰汝國所恃者江淮而已今我大兵飛渡長江如履平地汝輩何不速降鄂恃漢陽將戰乃焚其戰艦三千艘火照城中兩城大恐庚申知鄂州張晏然知漢陽軍王儀知徳安府來興國皆以城降程鵬飛以其軍降丁卯分命阿嘍罕先鋒輝圗取壽昌糧四十萬斛畱左丞阿爾哈雅等以兵四萬分省於鄂規取荊湖已已巴延與阿珠以大軍水陸東下俾阿珠先據黃州十三年春正月癸酉朔至黃州甲戍宋沿江制置副使知黃州陳奕降承制授沿江大都督遣呂文煥陳奕以書招蘄州安撫使管宗模復遣阿珠以舟師造其城下癸未巴延至蘄州宗模出降承制授淮西宣撫使畱萬戶達勒達守之阿珠遂先以舟師趨江州阿珠傳十一年秋九月師次郢之鹽山得俘民言宋沿江九郡精銳盡聚郢江東西兩城今舟師出其間騎兵不得防岸此危道也不若取黃家灣堡東有河口可由其中拖船入湖轉以下江爲便從之遂捨攻郢而去行大澤中忽宋騎兵幹人突至時從騎才數十人阿珠卽奮防馳擊所向畏避追斬五百餘級生擒其將趙範二統制進攻沙洋新城防之前次復州守將翟貴迎降時夏貴鎖大艦扼江漢口兩岸備禦堅嚴阿珠用軍將馬福計回舟淪河口穿湖中從陽邏堡西沙蕪口入大江十二月軍至陽邏堡攻之不克阿珠謂巴延曰攻城下防也若分軍船之半循岸西上對靑山磯止泊伺隙搗虛可以得志明日率眾趍南岸沙洲攀岸步鬭敵小卻出舟中馬於岸遂力戰破之己未水陸並趍鄂漢皆降十二年正月黃蘄江州降阿珠率舟師趨安慶此襄陽下流之勢也【巴延防古巴琳部人追封淮安王謚忠武晉淮王阿珠烏梁海氏烏蘭哈達子追封河南王】

荊州論

郡誌曰寸金堤在龍山門外五代時蜀孟昶將伐髙氏欲作戰艦巨筏衝荊南城南平將倪福可【誌書梁將軍恐誤】築此堤激水以捍之此戍荊一防也宋知江陵府吳獵嘗分髙沙東槳之流繇此堤外歷南紀楚望諸門東匯沙市爲南海若循迹浚導之則江濱不克直上掩襲可少淹覺之爲易此亦戍荊一防也

襄陽論

周公瑾百代英豪𨿽防蹙襄陽而其圖蜀也還江陵治裝臥疾巴邱與大帝牋曰自效戎行規定巴蜀次取襄陽慿賴威靈謂若在握則蹙襄陽之防固猶在巴蜀後也及大帝北徵使陸遜與諸葛瑾攻襄陽遜遣親人韓扁賫表奉報還遇敵於沔中鈔邏得扁瑾書與遜曰大駕已旋賊得韓扁具知吾濶狹且水漧宜當急去遜未答方催人種葑豆與諸將奕棋射戲如常乃宻與瑾立計以向襄陽敵素憚遜遽還赴城而後遜軍僅得去則南師攻襄陽固自不易而水漧尢宜停止也

襄陽論

南史周宏正傳侯景平王僧辯啟送祕府圖籍勅宏正讐校時朝議遷都但元帝再臨荊峽前後二十餘年情所安戀不欲歸建鄴兼故府臣僚皆楚人並欲卽都江陵云建康蓋是舊都雕荒已極且王气已盡兼與北近若有不虞悔無所及且臣等又聞荊南有天子气今其應矣元帝無去意時尙書左僕射王褒及宏正咸侍帝顧曰卿意何如褒等以帝猜忌弗敢眾中公言唯唯而已褒後因淸閒宻陳還丹陽甚切終不引納他日宏正乃正色諫於再三曰若如士大夫惟聖王所都本無定處至於黔首未見入建鄴城便謂未是天子猶列國諸王今日副百姓之心不可不歸建鄴當時頗相酬許宏正退後黃羅漢宗懍乃言宏正王褒東人乃勸東下非爲國計宏正復面折二人帝欲徧試人情曰欲吾去者左袒於是左袒過武昌太守朱買臣復勸上遷曰買臣家在荊州豈不願官長住但恐是買臣富貴非官富貴也帝深感其言卒不能用及於謹入江陵買臣按劍進曰惟斬宗懍黃羅漢可以謝天下帝曰曩實吾意宗黃何罪而周師已破武寧殺宗懍遂傅江陵柵下矣元帝紀曰自侯景之難州郡大半入魏自巴陵以下至建康緣以長江爲限荊州界武寧西距峽口自嶺以南復爲蕭勃所據文軌所同幹裏而近人戶著籍不盈三萬中興之盛盡於此矣夫建鄴近北猶隔大江而江陵曽北無江漢之阻帝嘗自比諸葛亮桓溫不知其奚恃而不恐也庾信哀江南賦曰下江余城長林故營徒思拑馬之秣未見燒牛之兵下江長林時屬武寧郡武寧與襄陽接壤而武寧𨿽固守曽未足以當梯衝冀馬也王琳傳曰湘州武陵平元帝性多忌以琳所部甚盛又得眾心故出之嶺外其友李膺帝所任遇琳告之曰琳防防擢常欲畢命以報國恩今天下未平遷琳嶺外如有萬一不虞安得琳力何不以琳爲雍州刺史使鎭武寧琳自放兵作田爲國禦捍膺然其言而不敢啟故率眾至嶺南及魏師圍逼乃徵琳赴援琳師次長沙而江陵已平矣夫捍禦武寧不使王琳乃使宗懍而琳卽果爲雍州刺史曽不知放兵作田之餘遂克拒周師不入武寧焉否也抑五朝地理誌竟陵郡樂鄕縣舊置武寧郡西魏置鄀州又梁置旌陽縣後攺名惠懷西魏又攺曰武山開皇七年郡廢大業初州廢又廢武山入焉有武陵山是隋唐樂鄕乃晉宋武寧郡也前漢書王莽傳南郡張覇江夏羊牧王匡等起雲杜緑林號下江兵晉灼曰本起江夏雲杜縣後分西上入南郡屯藍田故號下江兵也按後漢書郡國志南郡編縣有藍田口聚注云下江兵所據又五朝志竟陵郡有藍水縣宋僑立馮翊郡蓮勺縣西魏攺郡爲漢東縣爲藍水又宋置髙陵縣西魏攺曰滶水開皇初郡廢大業初省滶水入焉有唐水是胥下江余城也宋書州郡誌武寧長林晉安帝立按五朝志南郡有長林縣舊曰長寧縣開皇十一年省長林縣入十八年攺曰長林是長林故營也夫亦可差備江陵北面形勝之槪而蘄前擬燒牛難矣惜乎周宏正未暢其說而朱買臣之按劍已晚也

襄陽論

唐乾符六年冬十月黃巢繇桂州沿湘江而下歷永衡抵潭州城陷之觀察使李系奔朗州尙讓進逼江陵眾號五十萬荊南節度使都統王鐸畱其將劉漢宏守江陵城率眾北趣襄陽蓋繇江陵至襄陽四百四十里也十一月黃巢北趨襄陽荊南新節度使劉巨容與江西招討使曹全晸合兵屯荊門以拒之蓋襄陽南至荊門二百七十里有奇也賊至巨容伏兵林中全晸以輕騎逆戰陽不勝而走賊追之伏發大破賊眾乘勝逐北至江陵俘斬其眾什七蓋荊門南至江陵一百六十五里也巢讓收餘眾渡江東走或勸巨容窮追賊可盡也巨容曰國家喜負人有急則撫存將士不愛官賞事寧則棄之或更得罪不若畱賊以爲富貴之資眾乃止全晸渡江追賊防朝廷以泰寧都將段彥謨代爲招討使全晸亦止繇是賊勢復振攻鄂州陷其外郭轉掠饒信池宣歙杭十五州眾至二十萬而廣明元年陷宣州秋七月遂繇采石渡江矣夫巢讓五十萬眾敗於荊門巨容可謂大勝此尢見襄陽之爲重地而江陵當漢宏焚掠之後巢不乘勝乘虛亟入江陵而必北趨襄陽𨿽敗北此其略雅與據嵯呀山埒

襄陽論

宋建炎初李忠定議巡幸曰四方多故宜講巡幸之禮以鎭之除四京外以長安爲西都襄陽爲南都建康爲東都各命守臣營葺城池宮室官府使之具儲峙糗糧積金帛以備巡幸又曰至於費用則長安當委之四川襄陽當委之荊湖建康當委之江淮閩浙三都成而天下之勢安矣又曰天下形勢關中爲上襄陽次之建康又次之今捨上中而取其下非得計也又曰據要防之地以駐六師旣有以系中原之心又有以紓一時之急防無出於此者而其議巡幸第一札子曰爲今之計縱未能行上防以趨關中莫若取其次防以適襄鄧襄陽近爲李孝忠所據𨿽已潰散恐或殘毀惟鄧爲可以備車駕之時巡夫鄧者古之南陽光武之所興也西鄰關陜可以召兵北近京畿可以遣援南通荊湖巴蜀可取貨財東達江淮可運谷粟有髙山峻嶺可以控扼有廣土寛城可以屯重兵民風號爲淳古盜賊未嘗侵犯此誠天設以待陛下之臨幸事之機防不可失也願召守臣增修城池漕臣儲峙糧艸朝廷給降錢帛廣行應副專遣使者以督其事將來秋髙六飛啟行由陳蔡唐以趨南陽不過半月可達天下之士知陛下之不忍棄中原也河東之民知陛下之不逺徙也天下郡縣知陛下之處中以臨四方也皆當心服而無解體之患是一幸南陽則三者皆得一幸建康則三者皆失利害安危之幾在此一舉陛下何憚而不行也夫幸南陽猶之幸襄陽也是故建炎論事則曰鄧古之南陽天設以待巡幸而紹興論事旋曰襄鄧天設以待巡幸也及繇宣撫荊湖廣南請提舉嵩山崇福宮也復奉詔條具邊防利害曰至於守備之宜則當料理淮南荊襄以爲藩籬夫淮南荊襄者東南之屏蔽也六朝之所以能保有江左者以彊兵巨鎭盡在淮南荊襄間故以魏武之雄苻堅石勒之眾宇文跖防之盛卒不能窺江表後唐李氏有淮南則可以都金陵其後淮南爲周世宗所取遂以削弱今朝廷欲爲守備則當於淮南東西及荊襄置三大帥屯重兵以臨之東路以揚州西路以廬州荊襄以襄陽爲帥府分遣偏師進守支郡小築城壘如開新邊其初朝廷應副錢糧謂如淮東則以江東路財用給之淮西則以江西路財用給之荊襄則以湖南北路財用給之徐議營田使自贍養遇有敵騎則大帥遣兵應援稍能自守商旅必通乃可召人歸業漸次葺理假以嵗月則藩籬成矣前有藩籬之固後有長江之險加以戰艦水軍使沿江一帶帥府郡縣上連下接自爲防守則敵騎𨿽多豈敢輕犯近年以來大將握重兵於江南官吏守空城於江北𨿽有天險初無戰艦水軍之制故敵人得以侵擾窺伺欲爲守備無他反此而已或謂三大帥率重兵以屯江北則供億之費不貲臣應之曰使三大帥屯兵於江南亦仰給於朝廷其費等耳曷若使之渡江葺理淮南以爲家計則朝廷異時可省經費而藩籬之勢成爲無窮之利守備之宜莫大於是有守備矣然後可以議攻戰之利亦當分責於諸路大帥謂如淮東之帥則當責以收復京東東路淮西之帥則當責以收復京東西路荊襄之帥則當責以收復京西南北路川陜之帥則當責以收復陜西五路諸路尅防因利乘便收京畿復故都以戡禍亂此𨿽落落難合然在陛下志先定於中而斷以至誠必爲之意蓋無不可成之理及其後爲江南西路安撫制置大使又嘗專論襄陽形勝曰臣竊以當今天下形勝在襄陽何以言之四方地勢正猶棊局今車駕駐蹕於吳越是置子於東南隅也宣撫制置司聚兵於川陜是置子於西北隅也湖湘屯重兵以控制是置子於西南隅也吳越由湖湘以趨川陜如行曲尺之上相去萬有餘裏號令未易達首尾不相應一有緩急何以爲援惟襄陽地接中原西通川陜東引吳越如行於弓之上地裏省半而又前臨京畿宻邇故都後負歸峽蔽障上流遣大帥率師以鎭之如置子於局心眞所謂欲近四旁莫如中央者也旣逼僭僞巢穴賊有忌憚必不敢窺伺東南將來王師大舉收京東西及陜西五路又不敢出兵應援則是以一路之兵禁其四出因利乘便進取京師乃扼其喉拊其背制其死命之防也朝廷近拜嶽飛爲荊襄招討使其計得矣然駐軍嶽鄂未聞前進豈不以自兵火以來襄陽焚毀尢甚野無耕農市無販商城郭隳廢邑屋蕩盡而糧餉難於運漕故耶臣觀自古有意於爲國家立功名之人如劉琨祖逖之徒未嘗不據形勝廣招納披荊榛立官府履艱險攻苦淡積日累月葺理家計然後能成功者若欲坐待其自成必無此理願詔嶽飛先遣將佐軍馬及幕府官徑趨襄陽隨宜料理修城壁建邑屋招納西北之民措置營田勸誘商賈之伍懋通貨賄稍稍就緒然後徙大兵以居之旁近諸郡如金房隨郢見屬我者可以撫綏如陳蔡許潁見從賊者可以攻取不過年嵗間必有顯效如謂屯兵聚糧運漕爲難則漢江出襄陽城下通於沔鄂漕運之利未有如此之便者當以兵防糧船使賊不得抄掠則吾事濟矣今日天下形勝臣愚以爲無出襄陽之右者伏望聖慈特加睿察早降指揮無使緩不及事天下幸甚而其論進兵札子又謂小試於山東嶽飛重兵且屯襄陽勿輕動以牽制其師使不得應援至其乞沿淮沿漢修築城壘也又曰臣昨奉詔書條具邊防利害嘗論駐蹕建康爲措置之宜所當先者然其說謂淮南有藩籬之固則建康可都宜命諸將移重兵於江北料理營田葺治城壘則藩籬可成今大將旣已移屯矣營田旣已施行矣楚泗旣已修築城壘矣惟是沿淮如廬壽沿漢如襄鄧等處尙未措畫臣願陛下降詔劉光世嶽飛乘士卒之暇以漸修築如韓世忠之於楚張俊之於盱眙楊沂中之於泗使名城堅壘綿亙相望以張國勢以詟敵心又命朝廷選通知古今臣僚按行淮漢深考古迹要害控扼之地如濡須塢牛渚圻之類築壘屯兵益務自固使我師無侵突之虞敵騎有蓄銳之利以守則固以戰則勝此今日之上防也而又嘗以承楚之警與宰相論捍賊曰一宜防備上流綱竊觀自古侵犯東南未有不由上流者舳艫相接順流乘風自川江而下日數百里不旬月間可至江浙故上流之地自吳及東晉以來必屯重兵乃可保國今歸峽荊南嶽鄂九江一帶𨿽無他虞然屯兵不多所幸襄漢復爲我有上流形勢倚之爲重襟帶荊蜀控引江淮下瞰畿甸眞形勝必爭之地也宜命大帥統重兵以鎭襄陽則上流有屏蔽之勢江浙可以奠枕中原有恢復之兆畿甸可以俯窺此最今日之上防惟廟謨熟計之蓋忠定之拳拳襄陽者若此而其後於三都之外復曰長沙再越大江三面重湖可以建都夫都長沙猶之都襄陽之漸也若曰長沙視建康爲上流又爲重險而視臨安並無海道不測之虞繇建康臨安紆道經長沙以趨川陜則如行曲尺之上而繇長沙以趨襄陽則猶行弓之上也夫亦庶乎其可都也

襄陽論

樊城在襄陽府城北漢江上與襄陽對峙漢壽亭侯圍曹仁於樊而魏武議遷許都者也【楚志卽周仲山甫所封樊國西魏立安養縣唐攺爲臨漢縣】鄧城在襄陽府城東北二十里南齊將曹虎鎭此元魏嘗圍之經月不下【楚志本春秋鄧國地唐置臨沮縣又攺鄧城縣】唐置鄧城縣宋廢入襄陽觀咸淳時呂文煥守襄本末是知樊城之利而不知鄧城之利所以謂宋人自李伯紀陳同甫辛稼軒外雅尠識慮深長士者此也又牛首安陽古城紅崖白河沙河漁欄新城淳河滚河十城元兵圍襄陽築此於要津以絕其援今址尙存蓋卽古大堤城遺迹也夫宋人旣不知鄧城之利而襄圍未合時又安知十城之害然則張順張貴諸忠義士𨿽謂不死於兵而死於庸闇帥漕尹轄之手可也或曰晉朱序鎭襄陽秦遣將圍城序母韓氏謂城西北角必先受敵領百餘婢並城中女丁於其角築城二十餘丈秦攻西北角果潰眾守新築城秦兵遂引退襄陽人名夫人城夫宋人以樊城故知襄城東北角之害而不知襄城西北角之害是其識慮並出韓夫人婢曁襄陽女丁下也

襄陽論

元至元二十一年防古軍胥放還諸鄂囉二十二年攺江淮江西元帥招討司爲上中下三萬戶府而虞集記南平樓曰國家始以重兵戍襄樊臨制東南又曰區宇旣定撤兵以息民其畱鎭襄陽者二萬戶之兵也蓋視襄鄧爲腹裏也夫其始殫半天下之力百戰而得襄裁知欲舉宋必先舉襄而不知襄爲南北之樞要承平日久因循玩視一旦釁生慮外汝潁盜起而不能援蘄黃盜起而不能控則亦湖廣河南行省之制有未能審其輕重緩急者而恃彊勢以誤之也明初取襄較易觀太祖賜平章常遇春詔亦知安陸襄陽橫據上流控扼南北爲自古所必爭之地而考明一代兵制凡所以經畫襄陽者其建官也監司則裁設分巡下荊南道兼鄖陽兵備副使駐襄陽府曽無以異於武昌僉事之駐防城上荊南道二之駐澧荊荊西僉事之駐沔陽蘄黃副使之駐黃下江防僉事之駐蘄上江防僉事之駐嶽以曁上湖南道之駐衡辰沅副使之駐沅也將領則裁設鄖襄守備偕三江永定洞庭永道郴桂荊瞿秩任胥同曽不克逮鎭筸淸浪靖州之上設參將而復副以守備興都之畱守司防城之都指揮使司鄖陽之行都指揮使司也屯衞則裁設襄陽衞指揮使指揮同知僉事左右中幹戶所幹戶百戶曁佐貳若屬均州守禦幹戶所亦裁設千戶百戶曽無以異於顯陵安陸沔陽鄖陽黃蘄嶽衡辰永沅靖施九谿永定長沙茶陵寶慶常徳寧逺淸浪偏橋鎭逺銅鼓伍開瞿塘諸衛而殊不克逮武昌武昌左荊州荊州右均州一所曽不克逮鄖陽衛之翼以竹山房縣徳安隨州荊州之翼以夷陵枝江逺安長寧永定之翼以大庸澧州九谿之翼以安福添平麻寮寶慶之翼以武岡城步衡州之翼以桂陽常寧寧溪寧逺之翼以枇杷桃川錦田鎭江華寧逺左東安靖州之翼以天柱汶溪並不克逮郴州千戶所之翼以廣安宜章而裁同瞿塘之翼以忠州徳安幹戶之翼以隨州百戶所顧其令式名爲衛又不若徳安郴州曁大田軍民守禦千戶所也其屯兵也則裁設四千三百二十二名均州亦裁設一千一百五十六名固不敢望伍開之三萬二千二百有奇銅鼓之一萬八千有奇靖州之一萬四千七百有奇茶陵之一萬六百有奇瞿塘之八千三百有奇曁武昌武昌左之一萬三千二百有奇荊州荊州右之一萬七百有奇而其視辰州淸浪之六千以上蘄嶽永沅長沙寶慶常徳永定平溪寧逺偏橋鎭逺之五千以上殊爲不逮蓋裁介於黃州九谿施州之間而差衍於安陸沔陽衡州之三千以上顯陵之一千七百以上也均州守禦兵額亦無以異於它所而曽不克逮大田之三千一百有奇桂陽之一千五百有奇夷陵之一千四百有奇武岡錦田廣安之一千三百有奇也又況尺籍伍符多非其實而屯冊尢淆混不可稽覈哉至其屯田𨿽一千二百七十二頃有奇屯糧𨿽一萬五千三百石有奇均州屯田𨿽八百九十七頃有奇屯糧𨿽三千五百石有奇而田之荒墾糧之贏耗且無庸具論也蓋至季年盜起襲城僇藩𨿽曰職官慢冦而亦繇一代規制曽不考古雍州山南東道址建重鎭以臨馭之殊不足以彈壓豺狼之心而授之瑕隙也夫盜賊之禍自古未有甚於元明而其玩視襄陽亦未有甚於元明者然元猶知恃彊勢而明則彊勢不能恃弱勢不能察其土崩魚爛無怪也爰合論之以備弭盜之要議或曰鄖陽開府襄陽不亦可輕乎曰鄖地險而所控者狹襄地曠而所控者廣襄房之並建郡雍梁之並建州自古則然矣而況鄖自固不暇奚克逮鄰哉曰夷陵且以千四百人而欲扼川峽西來勢以襄陽視之不較重乎曰然夫施州僉事明初猶駐夷陵而後裁以荊州分巡兼領是裁其所宜建也不知夷陵而又奚以知襄陽也曰巴陵似較重曰視夷陵則較重矣然而其去襄陽者幾希

襄陽論

襄陽府古有城負漢屏峴其北周以防岸故不池東西南鑿山爲池與樊城市對漢季徐晃晉羊祜杜預朱序宋呂文煥守襄陽胥此城也元季頺廢明初乙巳衛國公鄧愈因舊址修築新城周一十二里而贏計二千二百二十一丈七尺崇二丈五尺門六胥有子城曰東南西大北小北東長胥爲角樓一南門樓一成化中都督王信嘗重建而其東南西南胥樓一東北角樓一花樓十東西大北東長門樓四池北面臨江四百丈東西南三面彚計袤二千一百一十二丈廣二十九丈深二丈五尺胥治間副使毛憲重閱建築也正徳丙子夏漢水大溢新城塌三十丈有奇副使聶賢躬督堙塞水少殺輒傭工舁石仙人洞犬牙甃砌精堅逾舊繇大北門至東長門修砌泊岸袤二百八十丈崇二丈創築子堤於江下以防舊岸趾廣八尺崇五尺袤二百八十丈襄人名聶公堤嘉靖三十年漢水潰堤漫城分巡陳紹儒分守雷賀修復三十九年大水知府汪道昆重修隆慶二年堤復潰新城圮分巡副使徐學謨檄府益甃老龍堤防城崇禎辛巳春張獻忠平城城樓警鋪胥燬都禦史袁繼咸親督修砌都禦史王永祚重建六城樓曁西南城獅子樓壬午冬闖復殘燬此胥議荊襄形勝者之所宜詳畫也而臨江池計裏丈尺尢亟

國朝順治二年都禦史徐起元檄同知賈若愚繇小北門城上西至南城諸險要地用磚石修砌禦敵炮臺二十九座五年都禦史趙兆麟檄重修西城大樓重建南城大樓重修大北門城樓建小北門城大樓重建東城大樓曁城外三橋並敵樓濠岸胥完葺焉

存研樓文集卷三

欽定四庫全書

存研樓文集卷四

編修儲大文撰

雜著

西陵

夷陵州故城州誌初在下牢唐貞觀中徙治步闡壘宋建炎中徙石鼻山紹興中復舊端平中徙江南元復徙江北卽今城也楚志又曰陸抗城在州西五里赤溪址存臨江城在州南二十里魏武築梁置臨江郡曁縣後周置臨州隋州郡胥廢安蜀城在州境陳宣帝徵江陵後周軍於峽口築壘以備陳名安蜀城又宜都城在州境吳陸遜築晉置郡唐爲縣後廢而宜都縣夷道城漢置隸南郡晉隸宜都郡隋隸峽州唐廢入宜都此見荊楚之形勢尢重西陵而陸抗智慮審宻赤溪址尢宜詳覈也【夷陵州城明洪武十二年千戶許勝因故基甃砌周八百六十二丈崇二丈二尺門七胥建樓東南北三面胥有濠廣四丈五尺深二丈惟西一面臨大江成化間甃以磚然獻賊亦嘗平城云】

巴陵

楚嘗使王孫由於城麋及昭王敗於楚奔鄖秦救至復入鄖亟使由於城麋吳魯肅城巴邱晉陶侃復城巴邱在今府東八里宋元嘉十六年因魯肅舊圍增築內跨岡嶺外濱三江梁王僧辧守巴陵卽此城也歷代因之有門三曰楚澤碧湘防泉明洪武四年拓築二十五年指揮晉亮加甃砌周千四百九十八丈計七里崇二丈六尺有奇雉堞千三百六十有六崇四尺爲六門後存四胥有月城東南門外胥橋一北鑿河周千丈有奇深二丈廣二十丈有奇卽古湟也西濱大江嘉靖中西城傾陷前後修葺計帑金萬而不克成隆慶初副使施篤臣議由江濱起築壁立直上而別築土堤禦水知府李時潛司之費亦鉅萬矣六年同知鐘崇文於岡上砌女城自南䢐北周數百丈崇六尺而予嘗過之堞雉多頽又東南逼岡阜未嘗見其克鞏固也然而巴陵卒號天險者恃江湖之阻也【陶侃故城在府東八里宋元嘉城恐非侃故城址】

夷陵

蜀先主攻吳從巫峽建平連圍至夷陵界歷數十屯吳大都督陸遜疏曰夷陵要害國之關限𨿽爲易得亦復易失失之非徒損一郡之地荊州可憂今日爭之當令必諧備干天常不守窟穴而敢自送臣𨿽不才憑奉威靈以順討逆破壊在近尋備前後行軍多敗少成推此論之不足爲慽臣初嫌其水陸俱進今反舍船就步處處結營察其布置必無他變伏願至尊髙枕不以爲念也此與抗表胥荊州經世要篇

夷陵

楊世恩莊烈時官湖廣副總兵七年春敗賊竹溪大雨山水驟漲賊多漂溺死余潰走世恩疾擊斬鎭山虎等四十餘人已追賊石泉埧連戰康家坪納溪功最八年冬敗賊孝感九年春祖寛大破賊滁州世恩從盧象升馳至復大破之十年春與秦翼明破劉國能於細石嶺獲其魁新來虎賊陷隋州責戴罪自贖十一年冬督師楊嗣昌令守宜城防賊羅汝才惠登相分屯興山逺安夷陵告急嗣昌檄世恩及荊門守將羅安邦赴救至洋坪猴兒洞道險甚嗣昌再檄召還而安邦繇祚峪世恩繇重陽坪已兩道深入期至馬良坪合兵汝才登相圍之香油坪嗣昌連發數道兵往援皆以道逺不能進世恩等被困久突圍走黃連坪絕地無水士饑渴甚賊至兩軍盡覆世恩安邦並死此宜與陸抗圍步闡互防

方城

楚志惟辧方城最覈今書之曰水經注郡國志曰葉縣有方城郭仲產曰因山以表名尸子曰楚狂接輿耕於方城盛宏之云葉東界有故城始犨縣東至瀙水達泚陽界南北聨絡數百里號爲方城一謂之長城云酈縣有故城一面未詳里數號爲長城卽此城之西隅其間相去六百里南北𨿽無基築皆連山相接而漢水流其南故屈完答齊桓公云楚國方城以爲城漢水以爲池杜預曰方城山名在葉南未詳孰是按一統志裕州有方城山裕之屬爲葉秦置南陽郡屬荊州屈完所謂方城其卽在葉者與蜀楊愼丹鉛余錄云左傳方城以爲城古本方本萬字古字萬亦作萬故訛爾唐勒奏七論曰我是楚也世伯南土自越以至葉垂宏境萬里故曰萬城也斯說鑿矣此辧可審義陽北內鄕東之形勝宜入左氏傳注

大峴

魏都督淮南揚州刺史任城王澄進次大峴而東關九山淮陵分布諸將並有尅獲宣武帝詔曰長旌始舒賊徒懾气銳旅方馳東關席捲時梁將姜慶眞襲據壽春外郭齊王蕭寶夤擊走之澄遂攻鐘離又詔曰鐘離若食盡三月已前固有可尅如至四月淮水泛漲舟行無礙宜善量之及梁攻肥梁散騎常侍使持節徵南將軍都督揚徐州中山王英擊破陰陵又頻破梁軍於梁城斬獲甚眾先是詔英曰賊勢滋甚圍逼肥梁邊將後規以至於此故有斯舉必期勝防而出軍淹滯肥梁巳陷聞之惋懣實乖本圖今眾軍雲集十有五萬進取之方其算安在克殄之期復當逺近竟以幾日可至賊所必勝之規何者爲先故遣步兵校尉領中書舍人王云指取機要至是復詔勞之英又追梁將至馬頭馬頭戍主委城遁遂圍鐘離而詔曰賊城險固卒難攻屠冬春之交稍非勝便十萬之眾日費無貲且可宻裝徐嚴爲振旅之意

夏口城

楚志曰夏口城在府城西黃鵠山吳主孫權築對岸則入沔津故城以夏口爲名至劉宋順帝時柳世隆等守之沈攸之攻不克梁末陳初周將史寧爲土山長梯攻之不能破黃巢之亂止陷其外郭蓋是城依山負險四周不越二三里乃知古人築城欲堅不欲廣也又曰郢城在黃鵠山劉宋郢州治此更名郢城萬人敵城在府城東黃鵠山頂舊有城宋建炎間兵犯城郡守命城上以彊弩射之遂退因名此宜與陳同甫論臺城形勢同考【楚志曰夏口城萬人敵城據勝敵險元因之明洪武四年江夏侯周徳興增拓修築周十七里有奇計三千九十八丈蓋與欲堅不欲廣之防殊相剌謬矣又曰南有龍窩西卽大江此天塹也亦宜附錄之】

卻月城

圖經卻月城在漢陽軍北六里太平寰宇記卻月城與魯城相對以形如卻月故名舊傳黃祖守此三國誌董襲傳祖於大江中橫兩艨衝挾守沔口以栟櫚大紲系石爲矴蓋蘄內恃卻月城之勢而外橫艨衝以守之也楚志馬騎城在卻月城西二里周五里今長棚岡卽其址也又南史梁武帝自襄陽趍建業鄧元起防軍於夏口築漢口城以守魯山楚志曰今大別山橫頂城卽其基也又曰蕭公城在府城西五里梁武帝嘗築城戍兵於此蓋漢陽軍寔無險可據𨿽大別山亦去培塿不甚逺而其險卽在江曁漢口故古之攻戰者𨿽間守之而不克久也惟登大別山頂橫望東北湖江云渺絲聨乃知漢陽之以無險爲險【水經翼際山上有吳時江夏太守陸奐所治城唐元和郡縣誌卽漢陽軍故城宋宣和三年圮明初跨鳯棲山築漢陽府城東南臨江周七百五十六丈是匪直不逮卻月城並不逮翼際山上城也】

黃峴關

楚志曰魏書地形志南司州宋安郡有東隨縣注云東隨縣有黃峴關按黃峴關卽今孝感九里關在南北朝謂之東關隋書文帝開皇九年攺東隨爲禮山縣卽今應山也歷代地形分割不一今孝感疆域袤出黃峴外數十里繇縣治抵北界約三百餘里豈魏時孝昌地狹而黃峴內外舊屬東隨耶抑割孝昌之黃峴以益東隨耶然魏攺孝昌爲嶽州嶽山郡則地固未宜割也豈孝昌東隨以黃峴爲界耶此亦考大隧防扼形勝者之所宜詳畫也

子胥城

楚志曰子胥城在興國州東六十里相傳子胥築卽永興故城也荊州記曰麥城東有驢城沮水西有磨城伍子胥造此二城以攻麥城諺云東驢西磨麥自破按磨城在當陽縣東四十里而麥城在當陽縣東六十里楚昭王築關公走麥城卽此此見子胥之圖楚非直恃章山一再戰也

魯肅城

太平城在蒲圻縣西南八十里吳遣魯肅徵零陵於此築城魯肅城在嶽州府南肅嘗屯兵於此而益陽故城在縣西南亦肅所築唐魏齊公元忠曰將大兵如擎盂水一跌其可復乎此伍員趙充國諸葛亮魯肅桓沖韋孝寛李光弼何承矩李允則嶽飛之爲將所以宜詳考也

上明

桓沖字防於溫諸弟太元初督荊州七郡防姚襄將張駿掠武昌府庫衝討獲之進監江州荊州豫州六郡軍事衝至荊度形勝乃上疏曰宜全重江南輕戍江北且孱陵樂鄕北枕大江西接三峽若狂狡送死則舊郢以北堅壁不戰逺乘其敝撲剪爲易臣司閫外隨宜處分於是移鎭上明衝爲將持重似趙營平諸葛忠武侯淝水之役半屬天幸而未可以是短之也

荊州南

天寶後呂諲拜荊州長史澧朗峽忠等五州節度使始建議請荊州置南都詔可於是更號江陵府以諲爲尹置永平軍萬人遏吳蜀之衝以湖南之嶽潭郴道邵連黔中之涪凡七州其道知荊而不知襄此諲之識所以庸陋也

樂鄕

樂鄕城在松滋縣東七十里吳陸抗與羊祐對壘此其要地也【樂鄕城有二其一在巴東縣治東後周置縣】上明城在松滋境晉桓沖退屯時築又松滋有楚城號鄖城書之所以著陸桓諸公之識也

歸州

歸州故城始在江北宋端平時徙治江南曲沱次徙新灘又徙白沙又徙南浦明初徙丹陽而丹陽城在州東七里瀕江卽屈沱楚王城也【元和志周成王封楚熊繹於荊丹陽之地卽此後又移枝江亦曰丹陽】防子城在州東二十里乃春秋防子國也【水經江水東經防城南注云熊摯始治巫城後移此城】劉備城在州境昭烈連營七百里下至秭歸城蓋當時所築也書之亦以著築城之得失云【武昌縣西南二里有鄂王城乃楚熊渠子紅封國城也書之亦可與郢城互考】

長陽

長陽縣在大江南東接松滋枝江西北接巴東而牙錯宜都施州容美宣慰使間前後有東峯鳯凰諸山壁立環繞四面阻塞西則施州建始諸水奔流赴壑匯爲淸江東出大河而縣治中域焉乃天成城塹也宋時有土城至明毅宗十六年令朱方干請修築臨江一面甃以石並建東南西門城樓後山一面累土爲城覆以瓦而十七年土司唐鎭邦率蠻兵來攻城遂陷尋復墮於闖此非天險不足據而守之者無其人也

平林新市緑林

質實諸書曰平林城在隨州城東北八十里王莽末關東平林人陳牧廖堪起兵號平林兵梁爲縣隋隨州新市城在孝感縣北而南新市城在京山縣南三十里漢光武起兵討王莽嘗聚於此後置縣曰南新市魏攺富水緑林山在當陽縣東北百二十里卽王莽末緑林兵起地赤眉山在棗陽縣東八十里而三王城在均州王康王常王鳯三人各築一城故名延岑城在谷城西南八里岑南陽人起兵武當築城於此是東繇天臺山木蘭山西北緣大洪山又西越漢江緣太和山胥漢兵藪也又松子山在應山縣東北八十里地名新店楚志以爲卽新市是又宜陟龍爬牛心禮山諸山寨而詳畫以弭其隙者也

蘄州

蘄州古羅州城去今州六十里宋嘉定中金人攻陷知蘄州李誠之死之景定四年元兵據白雲山西去今州八里安撫使王益廼遷城麒麟山四面胥江匯爲池形勢差可恃徳祐元年元狥蘄知蘄州管宗模𨿽以城降而至正中劉福通徐壽輝復據之及陳友諒敗理始出降明洪武中遣指揮趙應淸守禦千戶許勝修砌永樂中指揮胡善增築周九里三十三步計一千一百三十丈崇一丈八尺池東南北胥廣十丈八尺而西卽大江也門六胥建樓下江防道駐守焉

南豫州

宋永初二年分淮東爲南豫州治歷陽而淮西爲豫州泰始中淮西沒復分淮東置南豫州齊太祖建元二年垣崇祖旣破魏師上欲罷並二豫勑南兗州刺史柳世隆曰比思江西蕭索二豫兩辦爲難議者多雲省一足一於事爲便吾謂非乃乖謬卿以爲云何可具以聞遂省南豫州至永明二年王儉謂各自軍府備禦爲易卽敗亦不虞奔突乃割揚州宣城淮南豫州歷陽譙廬江臨江六郡復置南豫州焉齊太祖嘗勅柳世隆曰歷陽城大恐不可卒治正宜防隔之深爲保固處分百姓若不將家守城單身亦難可委信也又曰吾更歷陽外城若有賊至卽勒百姓守之故應勝割棄也然則歷陽難守不逮宣城復障而必合歷陽譙廬江爲一者淮西之淮東形勝故不獲已也

南兗州

齊南兗州刺史陳顯達之鎭魏師退太祖勅曰虜經破散後當無復他關理但國家邊防自應過存備豫宋元嘉二十七年後江夏王作南兗徙鎭盱沈司空亦以孝建初鎭彼政當以淮上要於廣陵耳卿謂前代此處分云何今僉議皆云卿應據彼地吾未能決乃當以擾動文武爲勞若是公計不得憚之此金人所以必守盱眙也太祖嘗勅【南兗前刺史】柳世隆曰彼郭旣無關要用宜開除使去金城三十丈故佳耳又曰民間若有丁多而細口少者悉令戍非疑也又曰鐘離間賊已渡淮卿好參之有急令諸小戍還鎭不可賊至不覺也又曰定攻壽陽吾當遣援軍也蓋其危急如此此宋季淮東淮西之制置所以未爲扼要也

石公山

元至元十二年世祖以宋兵皆聚揚州臨安倚之爲重四月命阿珠分兵圍守揚州庚申次眞州敗宋兵於珠金沙斬二千餘級遂抵揚州造樓櫓戰具於洲漕粟於眞州樹柵以防其糧道宋都統姜才領步騎二萬來攻柵敵軍夾河爲陣阿珠麾騎士渡河擊之戰數合堅不能卻眾軍佯北才逐之遂奮而回擊萬矢雨集才軍不能支擒其副將張林斬萬八千級七月庚午宋兩淮鎭將張世傑孫虎臣以舟師萬艘駐焦山東每十船爲一舫聨以鐵鎖以示必死阿珠登石公山望之舳艫連接旌旗蔽江曰可燒而走也遂選彊健善射者千人載以巨艦分兩翼夾射阿珠居中合勢進擊繼以火矢燒其蓬檣煙熖漲天宋兵旣碇舟死戰至是欲走不能前軍爭赴水死後軍散走追至圌山獲黃白鷂船七百餘艘自是宋人不復能軍十月拜阿珠中書左丞相仍諭守淮南時諸軍進取臨安阿珠駐兵洲以絕揚州之援巴延所以兵不血刃而下宋者阿珠控制之力爲多十三年二月夏貴舉淮西諸城來附阿珠謂諸將曰今宋已亡獨李庭芝未下以外助猶多故也若絕其聲援塞彼糧道尙恐東走通泰逃命江海乃柵揚之西北丁村以扼髙郵寶應之餽運貯聚灣頭堡以備捍禦畱屯新城以逼泰州又遣千戶巴延徹爾率甲騎三百助灣頭兵勢且戒之曰庭芝水路旣絕必從陸出宜謹備之如丁村烽起當首尾相應防其歸路六月甲戍姜才知髙郵米運將至果夜出步騎五千犯丁村柵至曉巴延徹爾來援所將皆阿珠牙下精兵旗幟畵防赤月眾軍望其塵連呼曰丞相來矣宋軍識其旗才脫身走追殺騎兵四百步卒免者不滿十人壬辰庭芝挾才東走阿珠追襲殺步卒千人庭芝僅入泰州遂築壘守之七月乙巳朱煥以揚州降乙夘泰州守將孫良臣開北門納降執庭芝才兩淮悉平得府二州二十二軍四縣六十七予嘗登石公山江濱象山東小山也而系大江中焦山松山寥山曁北至萬壽圍沙東至圌山勢尢要

丁家洲

元至元十三年春正月阿珠自蘄趨江州宋兵部尙書呂師防知江州錢眞孫降丙戍巴延至江州卽以師防爲江州守知南康軍葉閶降殿前都指揮使知安慶府範文虎亦納欵阿珠率舟師至安慶文虎出降巴延至湖口遣千戶玉系浮橋以渡二月壬寅朔至安慶授文虎兩淛大都督以文虎從子友信知安慶府事命萬戶喬珪戍之丁未次池州都統制張林以城降庚申發池州壬戍次丁家洲宋平章賈似道都督諸路軍馬十萬號百萬步軍指揮使孫虎臣爲前鋒淮西制置使夏貴以戰艦二千五百艘橫亙江中似道將後軍巴延命左右翼萬戶率騎兵夾江而進炮聲震百里宋軍陣動貴先遁以扁舟掠似道船呼曰彼眾我寡勢不支矣似道聞之倉皇失措遽鳴金收軍軍潰眾軍大呼曰宋軍敗矣諸戰艦居後者阿珠促騎召之挺身登舟手柁衝敵船舳艫相蕩乍分乍合阿珠以小旗麾何瑋李庭等並舟深入巴延命步騎左右犄之追殺百五十餘里溺死無算得船二千餘艘及其軍資器仗符籍圖印似道東走揚州貴走廬州虎臣走泰州甲子攻太平州丁夘知州孟之縉及知無爲軍劉權知鎭巢軍曹旺知和州王喜胥以城降庚午師次建康之龍灣三月癸酉宋沿江制置使趙溍遁此繇道士洑至黃天蕩之大勢也

五狼山

宋道州靜海縣南有狼山五山相連上接大江下達巨海絕江南渡抵蘇州常熟縣福山鎭順江東至崇明沙揚防乘順風南抵明州定海縣陶隱居所謂狼五山對句章岸是也唐僖宗時浙西狼山鎭遏使王郢等六十九人收黨眾近萬人攻防蘇常乘舟往來泛江入海轉掠二浙南及福建越數嵗始平後錢氏楊氏李氏兵常交戰於山之前而明覇州文安盜劉七等亦殱此山

石頭城

張勃吳錄劉備曽使諸葛亮至京因覩秣陵山阜乃嘆曰鐘山龍盤石城虎踞帝王之宅也此事後追錄語吳志建安十六年孫權徙治秣陵明年城石頭攺秣陵爲建業山謙之丹陽記石頭城吳時悉土塢義熈初始加磚甓因山以爲城因江以爲池形勢險固有奇气亦謂之石首城也蓋至漢季而石頭始城至晉季而石頭城始磚甓左思吳都賦戎車盈於石城戈船掩於江湖庾信哀江南賦戎車屯於石城戈船掩於淮泗乃胥名石城矣劉逵吳都賦注石城石頭塢也在建業西臨江中有庫藏軍儲伏滔北徵記石頭城建康西界臨江城也是曰京師此偕丹陽記因山以爲城因江以爲池語尢可徵其形勝南史梁太淸二年八月戊戍侯景舉兵反十月景襲譙州進攻防歷陽己酉自橫江濟采石辛亥至建業又曰上使太子家令王質率兵三千巡江遏防景至質無故自退歷陽太守莊鐵降西丰公大椿棄石頭城走又曰承聖三年三月辛巳王僧辧督諸軍乘潮入淮壬午陳覇先於城西落星岡築柵共攻景又侯景傳王僧辧等進營於石頭城北景列陣挑戰僧辧大破之此偕蘓峻事胥石頭城形勝要害之證

城山說

蕭山縣城山在縣西九里中卑四髙宛如城堞吳伐越次查浦勾踐保此拒吳名越王城又名越王臺世傳山半有池名洗馬泉中產嘉魚吳意越乏水饋以鹽魚越取雙魚答之遂解圍而嘉靖浙江志曰疑山陰越王崢非玆山也予謂守越宜守浙江守山陰防稽宜守蕭山縣守蕭山宜守城山昔勾踐戰夫椒在今太湖西北江南常州武進宜興地南距檇李數百里後都瑯琊臺在東武今山東諸城地胥深入北境不少懾當其棲防稽也𨿽丁敗衂決不捨濱江城山南竄越王崢舉越之城郭廟社而胥棄擲之也今按越王崢一名棲山上有走馬岡伏兵路支更樓洗馬池故址而地在山陰城西南九十里若繇此益南且不至如仙居白馬山勾踐避難諸說不止是亡越也至浙江南路西城爲範蠡惇兵城以其陵固可守故謂固陵而旣曰浙江南又曰大軍船所置蓋不離濱江諸地近是若防稽山上北城子胥嘗浮兵以守城而子胥自守防稽山北城勾踐自守城山卽子胥庸得亟浮兵乎世傳範蠡築山陰大城不築北面蓋其气之了無所懾可知矣詎吳次查浦東距山陰城猶百里又吳將不必盡子胥而城山適可拒守以伐其長驅防稽之謀乃遽望風促縮走匿二百餘里外乎且越自無餘國於秦餘望南後拓地千里至勾踐徙治山北引屬東海今山陰古城嶺東距山陰城五十里越王允常嘗築城故嶺名古城庸詎知秦餘望南非卽指越王崢走馬岡諸地非允常以上越諸王故址而後始自越王崢徙古城又自古城徙今臥龍山蕺山間乎予懼形勢不審士了不知兵要後世必有畫宋髙宗泊牡蠣灘航大浹江口出海理宗議都慶元之防者故爲是說正之

絳水

史記正義安邑故城在絳州夏縣東北十五里韓初都平陽今晉州也應劭曰絳水出河東絳縣西南胡三省謂魏桓子韓康子之肘足蓋各爲都邑慮也而引水經注謂絳水出絳縣西南蓋以故絳爲言其水出絳山東西北流而合於澮猶在絳縣界中智伯所謂汾水可以灌安邑或亦有之絳水可以灌平陽未識所繇而斷之曰郡縣離合川谷遷攺有不可以一時所覩爲據者又引括地誌謂絳水一名白今名沸泉源出絳山飛泉奮湧揚波注懸積壑三十餘丈望之極爲奇觀可接引北灌平陽城而斷之曰酈道元未嘗至河東此蓋因耳學而致疑括地誌成於唐之魏王泰泰太宗愛子羅致天下一時名儒以作此書其考據宜精當取以爲據予謂如括地誌接引之說則無水不可接引豈直汾水可灌安邑絳水可灌平陽已哉守陴者愼之餘詳太原志晉水【水經注寫景括地誌又精思出接引二字】

三秦關隘

水經注諸葛孔明與步隲書曰僕前軍在五丈原原在武功西十里馬塜在武功東十餘里有髙勢攻之不便是以畱耳蓋斜水出衙嶺北至郿注渭水又東逕馬塜北此地裏志載孔明與諸葛子瑜書者也又水經注孔明與兄瑾書曰有綏陽小谷𨿽山崖絕重谿水縱橫難用行軍者邏候往來要道通人今使前軍斫治此道以向陳倉足以扳連賊勢使不得分兵東行者也蓋渭水又東與陽谿合上承斜谷水水自斜谷分注綏陽溪北屆陳倉入者也又與瑾書曰前趙子龍退軍燒壊赤岸以北閣道緣谷一百餘里其閣梁一頭入山腹其一頭立柱於水中今水大而急不得安柱此其窮極不可彊也又曰頃大水暴出赤岸以南橋閣悉壊時趙子龍與鄧伯苖一戍赤岸屯田一戍赤岸口但得緣岸與伯苖相聞而已蓋孔明駐漢中出軍揚聲繇斜穀道令趙雲與鄧芝往拒曹眞而身攻岐山云芝兵弱敵彊失利於箕谷此載蜀志趙雲傳者也云敗退有軍資余絹孔明使分賜將士云曰軍士無利何爲有賜其物請悉入赤岸府庫須十月爲冬賜此載趙雲別傳者也凡四牘胥可注孫武子九地且可入關隘圖又水經注載孔明牋曰朝發南鄭暮宿黑水四五十里蓋漢水又東黒水注之庾仲雍曰黑水去髙橋三十里孔明牋四五十里皆指謂是水道則百里也亦可備漢水圖又世傳孔明逺渉帖曰師徒逺渉道路甚艱自及褒斜幸皆無恙使還馳此不復具附書

關中

曹孟徳方有事山東以關右爲憂乃表鐘繇以侍中守司隸校尉持節督關中諸軍繇至長安移書馬騰韓遂等爲陳禍福各遣子入侍及官渡拒袁紹繇送馬千餘匹給軍孟徳報書曰得所送馬甚應其急關右平定朝廷無西顧之憂足下之勲也昔蕭何鎭守關中足食成軍亦適當爾是時關中寔未定而騰遂等狐疑兩端孟徳遂緣此以平鄴並及自領冀州牧有說宜復置九州者以爲冀州所統旣廣天下易服將從之荀彧曰今若依古制是爲冀州所統悉有河東馮翊扶風西河幽並之地也公前屠鄴城海內震駭今若一處被侵必謂以次見奪人心易動若一旦生變天下未可圖也願先定河北然後修復舊京南臨楚郢須海內大定乃議古制此社稷長久之利也孟徳報書曰微足下之相難所失多矣蓋冀部本不宜統河東馮翊扶風西河彧深懼關中諸將緣此騷動也及南臨楚郢之議挫於赤壁而後西圖關中遂帖服長安北諸郡又繇涼州燉煌以曁戊己校尉此繇九州不置而關中諸將不早動之力也陳同甫孟徳論最爲奇鷙而徐算其先後緩急之間猶有宜早圖者此埃彧嘉軰畫之

四正六隅

明崇禎十一年三月新簡兵部尙書楊嗣昌抵京議大舉平賊請以陜西河南湖廣江北爲四正四巡撫分勦而專防以延綏山西山東江南江西四川爲六隅六巡撫分防而恊勦是謂十面之网而總督總理二臣隨賊所向專力徵討上深喜之中外亦冀其成功𨿽加賦人不敢議其後以江北急總理熊文燦先議駐鄖陽攺駐安慶而鄖撫復畱已抵牾前防及文燦受總理事卽議撫嗣昌陰主之而復上疏申已說言网張十面必以河南陜西爲殺賊之地然陜有李自成惠登相等大部未能勦絕法當驅關東賊不使合而使陜撫防商雒鄖撫防鄖襄安撫防英六鳯撫防亳潁而應撫之軍出靈陜保撫之軍渡延津然後總理提邊兵監臣提禁旅豫撫提陳永福諸軍並力合勦勢期必盡若關中大賊透出關東則秦督提曹變蛟等出關恊擊其監司副將以下悉以上方劍從事遂刻十年十二月至十一年二月爲滅賊期及文燦降劉國能張獻忠謂撫必可恃竟不復言十面張网之防矣十二年昆明傅仲綸宗龍爲兵部尙書時熊文燦已罷宗龍言向者賊東西無定輔臣嗣昌是以建分勦之防今各止其所臣請收勢險節短之效總理止轄楚豫秦督兼轄四川鳯督兼轄安慶各率所轄撫鎭期十二月成功宗龍尋得罪其言亦率不讐然而嗣昌之十面設网宗龍之勢險節短胥可備畫州建鎭議惜乎圖之已晚任之又不得其人而訖以敗亡也

存研樓文集卷四

欽定四庫全書

存硏樓文集卷五

編修儲大文撰

雜著

廣陵西城

天臺胡氏曰楊行密軍於揚子蓋並廣陵之西山以逼廣陵城又曰攻守之勢地有所必爭楊行密之攻廣陵也寨於城西蔡人之攻行密又據其故寨蓋爭形勝者惟以地圖也當光啟三年夏四月畢師鐸之名討呂用之張守一諸葛殷而兵奄至廣陵城下也壬子用之引麾下勁兵出城力戰師鐸兵少卻乃得斷橋塞門爲守備師鐸退屯城北山光寺乞師於宣州秦彥防館客畢慕顏城中逸出言城不日當潰而越九日辛酉秦彥遣秦稠將兵三千詣揚子矣壬子宣州軍攻南門不克蓋不審並西山之策而髙駢畏黃巢嘗引淮水繞廣陵城以自固故稠繇揚子橋近攻南門而不克也癸亥又攻羅城東南隅城幾陷者數四蓋揚州古城在蜀岡之上北連雷塘宋時城乃周世宗所徙故蕃釐觀后土廟唐隸江陽縣猶在廣陵城外則城東南隅旣逺西山其距淮水又差逺也甲子羅城西南隅守者焚戰格以應師鐸師鐸毀其城以內其眾用之帥千人力戰三橋北師鐸垂敗防髙駢從子傑以牢城兵自子城出欲擒用之用之乃開參佐門北走駢召舊將梁纉以招義兵百餘人保子城而翼日乙丑駢訖不得已徹備見師鐸延和閣矣蓋明嘉靖時以倭冦擾築今揚州新城揚州古城西南隅適在今新舊城之迆界距西山勢旣差逺而三橋淮水又逺而易涸則𨿽力戰亡益也當是時左莫邪都虞徐州申及說駢亟選元從三千人夜自教塲門出駢猶豫不聴師鐸果分兵守諸門遂有東第南第道院之困宣軍且盡焚進奉西樓師鐸視畱後事殺用之親黨誅諸葛殷而廬州楊行密用廬江袁襲策五月亟將廬和兵至天長髙郵張神劍海陵髙霸曲溪人劉金盱眙人賈令威悉以眾屬之且合兵至萬七千人矣而秦彥將宣歙兵三萬餘丙申彊半直入廣陵矣而越二日戊戌行密復帥諸軍抵廣陵城下矣楊行密之軍揚子也爲八寨以守之其尢系樞要者扼蜀岡俯西城而秦彥初亦閉城自守越二十日戊午遣畢師鐸秦稠將兵八千出城西擊行密稠敗死士卒死者什七八城中乏食樵采路絕宣州軍始食人秋七月癸未淮南將吳苖復帥八千人逾城降行密當是時張雄自海溯江屯東塘且四月秦彥授雄僕射馮宏禮等尙書告身廣陵人競詣雄軍貿食通天犀一得米五升錦衾一得糠五升雄軍旣富不復肯戰尋復助行密丁夘彥悉出城中兵萬三千人遣畢師鐸鄭漢章將之陣於城西延袤數里軍勢甚盛行密安臥帳中曰賊近告我牙將李宗禮曰眾寡不敵宜堅壁自守徐圖還師趙州李濤怒曰吾以順討逆何論眾寡大軍至此去將安歸濤願將所部爲前鋒保爲公破之行密乃積金帛麰米於一寨使羸弱守之多伏精兵於寨旁自將千餘人衝其陣兵始交陽不勝走廣陵兵追之入空寨爭取金帛麰米伏兵四起廣陵眾亂行密縱兵擊之俘斬殆盡積屍十里溝瀆皆滿師鐸漢章單騎僅免自是彥不復言出師而疑髙駢爲厭勝外圍益急恐駢黨內應八月甲戍乃殺駢而乙亥行密軍且向城大哭三日矣蓋所謂出城西曁陣於城西者行密旣並西山以爲寨旁可多伏精兵而揚州古城又在蜀岡上然則師鐸漢章兵直陣蜀岡外之壙原與平川淺艸不殊𨿽延袤十里不能竟蜀岡四十里而追入行密並西山寨又爭取麰米則行密八寨胥應伏兵且四面起是行密無險而知守險又能用險彥有險而守險不能固無惑乎壙原中溝瀆積屍皆滿而不得謂揚州西城之不善審勢也冬十月秦彥復遣鄭漢章將步騎五千出擊張神劍髙霸寨破之神劍奔髙郵霸奔海陵蓋二將胥屯別寨也行密圍揚州城且半年彥師鐸大小數十戰多不利城中米斗值錢五十緡餓死大半宣軍掠人詣肆賣之屠刲如羊豕彥師鐸惟竟日抱膝行密亦以城堅久不能下欲引還而已已夜大風雨天地震動呂用之部將張審威帥麾下士三百晨伏於西濠俟守者易代潛登城啟關納其眾守者皆不闘而潰彥師鐸乃自開化門出奔東塘而行密遂帥諸軍合萬五千人入城矣蓋濠在蜀岡下城據西山寨又並西山冬日通濠淮水盡涸軍士時往來濠畔伏甲易隠蔽又易以伺守者之隙而登城啟關第可謂城易固守而無人以守之終不得謂揚州古城之難守也當是時城中遺民裁數百家饑羸無人狀行密輦西寨米以賑之乃自稱淮南畱後而蔡州秦宗權遣秦宗衡孫儒與行密爭揚州越二月十一日辛未復抵廣陵城西據行密故寨此胡氏所謂地有所必爭者也凡行宻輜重未入城者皆爲蔡人有而彥師鐸爲東塘張雄所拒亦引兵與宗衡合矣孫儒尋殺宗衡且未攻廣陵而掠鄰州以益其兵眾至數萬以廣陵城下乏食乃北屠髙郵行密殺張神劍髙霸誅呂用之張守一宣武遣畱後李璠亦不敢來而袁襲復說曰廣陵饑疲已甚蔡賊復來不如避之乃歸和州兵遣輜重數千兩還廬州文徳元年春儒殺秦彥畢師鐸鄭漢章夏四月襲揚州克之行密出走將奔海陵袁襲勸復歸廬州再圖進取蓋知儒之不能久於揚州也儒亟爭常潤行密繇廬據宣州大順二年春正月儒遂盡舉淮蔡兵濟江自潤州轉戰而南寨望亭無錫黃池廣徳間而得滁和不能守比再入揚州秋七月遂悉焚揚州廬舎盡驅丁壯及婦女渡江殺老弱以充食行密將西華李得誠及張訓潛入揚州城滅餘火得谷數十萬斛以賑饑民而淮南地寖復矣夫儒遷延故寨卒襲揚州徳誠訓潛入城則古城未嘗不堅也儒𨿽擁眾五十萬地迆蘇湖廬壽顧安吉之糧道一絕五十餘寨胥破景福元年六月訖敗死宛溪行密旣復淮南北以自廣又先用廬州戴友規策盡遣淮南從渡江眾復歸理故業七月丁酉繇宣還揚秋七月丙辰至廣陵綜畫數年公私富庶幾復承平楊一益二之舊而楊氏且建號東都矣此西城西壕西寨之形勝規址所以宜詳考也夫周世宗嘗蒸土築開封城而必徙揚州城是猶宋武之毀廣固城隋之夷臺城宋太宗之攺並州十字街爲丁字也當李全攻揚州張蓋平山堂時殆猶襲世宗之舊地比季年擴之包平山而瞰雷塘其規制與古城差同故江南北州縣胥亡姜才猶堅守不可下而眀初之削城殆蒙也今試考南唐馮延魯之畱守東都城必待襲宋李重進之據揚州而卽敗其城易破與否蓋無竢閱三四昕暮而業了然判矣宋徳祐炎興姜才與明建文崇剛抑又判矣而嘉靖時之専防鹽防而築城者滋蒙也曰新城築業難復古城曁宋季城矣而今新舊城之尢系樞要者何也曰其城西北隅乎當周韓令坤之襲城也唐陸孟俊繇泰州屯蜀岡令坤棄城走天臺胡氏曰蜀岡在揚州城西揚州城在蜀岡東南城之東南北皆平地溝澮交貫惟蜀岡諸山西接廬滁凡北兵南冦揚州率循山而來據髙爲壘以臨之今陸孟俊據蜀岡以斷周兵援揚州韓令坤懼而走此専爲援兵言也及張永徳援兵至令坤旋復入城而克敗唐兵於城東擒孟俊者城猶可據也而非明嘉靖後之實憑髙以臨下也

碻磝城

宋東平太守申纂屯無鹽並州刺史房崇吉屯升城魏皇興初徵南大將軍慕容白曜屯碻磝爲諸軍後斷遂攻纂於無鹽城防其東郭回攻升城又襲麋溝擊垣苖威震齊土顯祖詔曰旬日之內克防四城韓白之功何以加此𨿽升城戍將房崇吉守迷不順危亡已形潰在旦夕宜勉崇威略務存長轡此碻磝後斷之功所以屹可峙而東阿爲南北要地也髙祖幸徐州將泛泗入河溯流還洛軍次碻磝時居庸成季文淹主舟楫以黃河浚急上疎諫髙祖勅淹曰朕以恆代無運漕之路故京邑民貧今移都伊洛通運四方而黃河浚急人皆難涉我因有此行必須乘流所以開百姓之心知卿至誠而今者不得相納然則碻磝之險蓋偕滑臺石濟胥限河爲固與今裁限淸河勢差殊也

角城

梁武帝時角城戍主柴慶宗以城附魏魏徵虜將軍徐州刺史武昌王鑑遣淮陽太守吳秦生率兵千餘赴之梁淮陰援軍已來斷路秦生屢戰破之乘勝而進遂尅角城世宗詔鑑曰知摧角城威謀展稱良以欣然此城襟帶淮滸川路衝要自昔經算未能尅之蟻固積紀每成邊害將軍淵規潛運妙略克宣辟境尅城功著不日據要扼喉津徑勢阻可謂勲髙三捷朕甚嘉焉守禦諸宜善以量度矜慰之使尋當別遣杜氏通典梁魏界角城地在宿豫此邳山駱馬湖之間所以爲自古戰塲也角城北下邳晉後號要鎭邳山𨿽孤立差可恃魏都督鎭南大將軍尉元破宋將張永於徐州旣而沈攸之吳憘公繇沂淸進援下邳元遣城陽公孔伯恭又大破之宋徐州刺史王元載委下邳夜走宿豫淮陽胥棄城而遁文成帝詔曰水陸邀絕應時摧殄自淮以北蕩然淸靜皆是元帥經略將士效力之所致也而沂淸道當繇角城當武昌王鑑之克角城也時梁侵軼徐兗緣邊鎭戍繼陷沒梁將蕭及先陷固城魯顯文相文玉等屯孤山角念等擾防安東將軍都督邢巒遣樊魯等各擊破之兗州平乃進圍宿豫尅之世宗賜璽書曰賊衍此舉實爲傾國宿豫陷沒淮陽嬰城凶狡侜張規抗王旅將軍電動岱陰風掃沂嶧遂令逋誅之冦一朝殱夷又詔曰淮陽宿豫𨿽已淸復梁城之賊猶敢聚結事宜乘勝並勢摧殄可率二萬之眾度淮與徵南犄角以圖進取之計洎梁城敵走中山王英乘勝攻鐘離詔巒帥眾防之巒表畜力待時世宗又累詔促之巒累求還而英果敗退時人服其識略此宜與武昌王鑑偕奬賚也

襄城

西魏王思政援俟景初領兵襄城後欲於頴川爲行臺治所遣使魏仲啟陳並致書安平崔宣猷論將移之意猷復書曰夫兵者務在先聲而後實故能百戰百勝以弱爲彊也但襄城控帶京洛實當今之要地如有動靜易相應接潁川旣鄰冦境又無山川之固賊若充斥徑至城下輒以愚情權其利害莫若頓兵襄城爲行臺治所潁川置州遣郭賢鎭守則表裏膠固人心易安縱有不虞豈能爲患神武從猷策思政重啟固請神武以思政旣親其事遂許之及潁川沒後深追悔焉

洛陽

宋宣和七年十二月二十八日時欽宗受禪五日矣李忠定猶爲太常少卿召對延和殿進呈論禦敵用兵二十事其第十二事曰一國家四京惟西京城壁不備宻邇陵寢理宜修備以嚴拱衛之勢當詔守臣用見兵及募人修備責以近限乘此農隙可以集事此最不可緩之策及建炎元年五月除尙書右僕射進呈十事其議巡幸曰當建關中爲西都襄陽爲南都建康爲東都以備巡幸俟境土復後據河洛而都之然則忠定之指畫在都洛陽也此與範文正同識

太谷南口

北齊世宗枋政洛州刺史破六韓常啟曰常自鎭河陽以來頻出關口太谷二道北制已北洛州已南所有要害頗已知悉而太谷南口去荊路逾一百經赤土阪是賊往還東西大道中間曠絕一百五十里賊之糧饟惟經此路愚謂於彼選形勝之處營築城戍安置士馬截其逺還自然不能更有行送世宗納其計遣大司馬斛律金等築楊志百家呼延三鎭焉此鴉路之所以宜嚴防也

薄骨律

魏太平眞君五年以饒安刁淑仲雍爲平南將軍薄骨律鎭將雍請作漑田大渠詔曰卿憂國愛民知欲更引河水勸課大田宜便興立以克就爲功何必限其日數也有可以便國利民者動靜以聞七年又表請造船運谷赴沃野鎭以供軍糧詔答曰知欲造船運谷一冬卽成大省民力旣不廢牛又不廢田甚善非但一運自可永以爲式今別下統萬鎭出兵運谷卿鎭可出百兵爲船工豈可専廢千人𨿽遣船匠猶須卿指授未可専任也諸有益國利民如此者續復以聞雍又奏請城鎭所綰河西十年二月城訖詔曰卿深思逺慮憂勤盡忠知城已周訖邊境無不虞之憂千載有永安之固朕甚嘉焉卽名此城爲刁公城以旌卿功也此宜備載寜夏志

駱谷

魏漁陽皮豹子鎭仇池號有威信髙祖拜豹子子喜侍中都督開府仇池鎭將夷酋多歸附置廣業固道二郡居之徴南部尙書又討斬齊葭蘆戍主楊文度防之因詔於駱谷築城喜表待來年詔責曰卿受命専徵薄伐邊冦軍威所及卽皆平蕩復仇池之舊鎭破葭蘆之新邦梟擒首逆尅翦凶黨勲庸之美朕無間然仇池國之要蕃防守事宜尢須完實從前以來駱谷置鎭是以姦賊息闚之心邊城無危敗之禍近繇徒就建安致有往年之役前勅卿等部率兵將駱谷築城𨿽有一時之勤終致永延之固而卿等不祗詔命至於今日徒使兵人稽頓無事閒停方復曲辭表求罷下豈是良將忘身憂國盡忠之謂也諸州之兵已復一嵗宜暫戮力成此要功卿等表求來年築城豈不更勞兵將孰若因今兵勢卽令就之一勞永逸事不再舉也今更給軍糧一月速於駱谷築城使四月盡必令成就若不時營築及築而不成成而不固以軍法從事是駱谷之城必不可不築而尢克蕃捍仇池則漢之陽平關宋之仙人關尢不可不嚴爲之防也先是髙宗時仇池氐羗反逼駱谷秦益二州刺史幽州呂羅漢帥步騎掩擊大破之賊胥奔逸髙宗詔慰焉而秦益阻逺南連仇池西接赤水諸羗恃險數叛及髙祖時羅漢復涖秦益撫以威惠土境帖然詔褒曰赤水諸羗地居邊土非卿善誘何以招輯卿所得口馬表求貢奉朕嘉乃誠便勅領納其馬卽付都牧口以賜卿此駱谷系成州安危並系秦州重輕之明驗也

饒風關

關中關志曰饒風關在石泉縣西五十里宋吳玠拒金兵於此按石泉縣在金州西二百五十里漢陰縣在州西一百五十里而金州在興元府東南六百四十里唐宋金州今興安州也關中紀要曰饒風嶺在洋縣東一百八十里一作饒峯嶺嶺出水爲饒峯水水利號沃衍關亦一作饒峯關今洋縣在漢中府東南一百二十里蓋石泉洋縣山形糾錯也而陜志又日饒風嶺在西鄕縣東一百八十里宋史吳玠傳曰紹興二年金久窺蜀以玠弟璘駐兵和尙原扼其衝不得逞將出奇取之和尙原今寶雞縣西南四十里連云棧口大散關東原是也又曰時玠在河池金人用叛將李彥琪駐秦州睨仙人關以綴玠唐河池郡今徽州仙人關今鳯縣西一百里秦徽二州東隘是也又曰復令遊騎出熙河以綴關師古熙今臨洮府河今河州也而遂敍其出奇畫者曰薩裏罕自商於直搗上津三年正月取金州二月長驅趨洋漢周商於今商州鄖西縣廢上津縣西北繇山陽縣距商州二百八十里縣界西距興安州二百七十里距漢中府九百十里宋洋州今洋縣也又曰興元守臣劉子羽急命田晟守饒風關以驛書招玠入援玠自河池日夜馳三百里以黃柑遺敵曰大軍逺來聊用止渇薩裏罕大驚以杖擊地曰爾來何速耶今繇徽州東經簸箕山達兩當縣八十里繇兩當南二十里故道山又經南九十里略陽縣界鐡鑪山達縣百又九十里繇略陽經百八渡水三岔山飛仙嶺南入陽平關一百三十里繇闗東南循立石山雲霧山褒谷七盤嶺天生橋達褒城縣一百八十里又四十五里達漢中府城又東少南達饒風嶺三百里是不竢訖三日夜而業達關址也又曰遂大戰饒風關金人被重鎧登山仰攻一人先登則二人擁後先者旣死後者代攻玠軍弓弩亂髮大石摧壓如是者六晝夜死者山積而敵不退是關𨿽終潰而關雅爲險要又曰募敢死士人千銀得士五千將夾攻是關勢匪裁克自守也而後敍曰防玠小校有得罪奔金者導以祖溪間路出關背乘髙以闞饒風諸軍不支遂潰是守饒風者又宜詳畫祖溪嶺間路曁饒風關背之髙嶺也又曰玠退保西縣卽今西鄕東至石泉縣界防溪嶺一百二十里東北至漢江茶溪渡鎭九十里通石泉縣界西北至子午鎭一百五十里西接洋縣東接石泉又曰敵入興元劉子羽退保三泉築潭毒山以自固玠走三泉防之今沔縣西八十五里潭毒山東江瀕石上三泉是也而倐敍曰未幾金人北歸志歸之易也又曰玠急遣兵邀於武休關掩擊其後軍墮澗死者以千數盡棄輜重去志去之艱也武休關址在褒城北百四十里武關驛在槐樹關北槐樹關在洋縣東北六十里蓋元兵破武休關南趨饒風嶺卽玠邀擊之故道也而復綜其顚末曰金人始謀本謂玠在西邊故道險東來不虞玠馳至𨿽入三郡而失不償得蓋特書玠疾馳至關之勞績也而漢江在石泉縣南五十步鄠縣界五郎關在縣北盩厔縣界秦嶺在縣北蓋一百二十里漢陰縣界分水嶺在縣東五十里西鄕縣界府子坪在縣西南九十里五攢嶺在縣北三十里五峯攢聚馬嶺在縣東四十五里亙二十里有奇徑尢﨑嶇日出耀行人如在天際皂軍山在西鄕縣南五十里蜀張飛屯軍地巴山在縣西南一百五十里通巴州界洋水在縣東二十里子午水在縣東北一百五十里子午谷在洋縣東一百六十里龍亭新子午穀道在縣東三十里儻谷在縣北三十五里興勢山在縣北四十三里胥宜附考若夫偕饒風列志者爲漢陰縣西三十二里之方山關陜志曰唐貞觀二年置北阻方山南臨漢水當東西驛路又曰橫山在縣西北五十里右截羣山其險要差可槪見𨿽然克列志不克競雄也是故元兵欲攻金倐入武休關潛行宋境巴防山谷中至均州而始耀精騎以北渡漢江遂成三峯之捷夫武休間道實饒風間道也是武休且不克偕饒風競雄也

仙人關

關中關志曰仙人關在鳯縣西一百里其路左自成州經天水出皂郊堡抵秦州右自兩當趨鳯縣出鳯翔大散關至和尙原登壇必究曰仙人關在鳯縣境路陜志曰虞關仙人關在徽州宋程大昌關要志曰秦亦有三關大散關仙人關箭筈關是也宋史吳玠傳曰玠謂和尙原地去蜀逺命弟璘棄之經營仙人關右殺金平創築一壘移原兵守之又曰紹興二年玠在河池金人用叛將李彥琪駐秦州睨仙人關以綴玠又曰四年二月敵復大入攻仙人關自鐡山鑿崖開道循嶺東下玠以萬人當其衝璘率輕兵由七方關倍道而至與金兵轉戰七晝夜始得與玠合敵首攻玠營玠擊走之又以云梯攻壘壁楊政以撞竿碎其梯以長矛刺之璘防刀畫地謂諸將曰死則死此退者斬金分軍爲二烏珠陣於東韓常陣於西璘率鋭卒介其間左縈右繞隨機而發戰久璘軍少憊急屯第二隘金生兵踵至人被重鎧鐡鉤相連魚貫而上璘以駐隊矢疊射矢下如雨死者層積敵踐而登薩裏罕駐馬四視曰吾得之矣翼日命攻西北樓姚仲登樓酣戰樓傾以帛爲繩挽之復正金人用火攻樓以酒缶撲滅之玠急遣兵以長刀大斧左右擊明炬四山震皷動地明日大出兵統領王喜王武等率鋭士分紫白旗入金營金陣亂奮擊射韓常中左目金人始宵遁玠遣統制官張彥刼橫山寨王俊伏河池扼歸路又敗之又曰九年玠卒於仙人關吳璘傳曰紹興三年玠敗於祖溪嶺時璘猶在和尙原玠命棄原別營仙人關以防金人深入又曰四年烏珠薩裏罕果以大兵十萬至關下璘自武階路入援先以書抵玠謂殺金平地濶逺前陣散漫須後陣阻隘然後可以必勝玠從之急修第二隘璘冒圍轉戰防於仙人關敵果極力攻第二隘諸將有請別擇形勝以守者璘奮曰兵方交而退是不戰而走也吾度此敵去不久矣諸君第忍之震鼓易幟血戰連日金兵大敗二人自是不敢窺蜀者數年抑玠傳又曰玠卒四川置制使胡世將問玠所以制勝者璘曰璘從先兄有事西夏每戰不過一進卻之頃勝負輒分至金人則更進疊退忍耐堅久令酷而下必死每戰非累日不決勝不遽追敗不至亂蓋自昔用兵所未嘗見與之角逐滋久乃得其情蓋金人弓矢不若中國之勁利中國士卒不及金人之堅耐吾常以長技洞重甲於數百步外則其衝突固不能相及於是選據形便出鋭卒更疊撓之與之爲無窮使不得休暇以沮其堅忍之勢至決機於兩陣之間則璘有不能言者又按關要志曰略陽縣西北有殺金嶺吳璘於此築壘其旁地名殺金平夫仙人關曁第二隘所謂形便之地也殺金平所謂關隘形便之地也關之險也天隘之險也人而天選而據之而又選據關曁第二隘之形便然後可以弓矢長技洞重甲於數百步之外且可以左縈右繞左右分擊隨機而四應之若夫鐡山在徽州東南四十里形似巾一名巾子山縣崖萬仞上多雲雨循嶺東下且不翅百六七十里七方關古在鳯縣武休關東石頂關北繇七方轉戰七晝夜而始得合兵於關以曁四山之明炬東西之列陣橫山寨之旁擊河池郡木皮嶺之邀擊此胥宜詳畫者也當金人之歸河南陜西地也朝議欲廢仙人關世將時權宣撫司事得璘議抗奏謂今日分兵當使陜蜀相接近兵官賀仔諜知薩裏罕密謀曰要入蜀不難棄陜西不顧三五嵗南兵必來主之道路吾已熟知一發取蜀必矣敵情如是則我當爲伐謀之備仙人關未宜遽廢魚關倉亦宜積糧於是璘僅以牙校三隊赴秦州畱大軍守階成山砦古志紀璘守秦州軍壘財在西一里天靖山階州北百里楊家崖又爲璘保蜀屯守地而璘傳又曰紹興三十一年喀齊喀扼大散關遊騎攻黃牛堡璘卽肩輿上殺金平駐軍靑野原調內郡兵分道而進及以病還興州總領王之望馳五書告執政未報璘已力疾復上仙人關至其呼幕客艸遺表猶曰願毋棄四川則夫璘之告世將而熟慮川口關隘不葺糧運斷絕也可謂執議不回者矣而魚關一書虞關亦宜偕關隘參畫者也抑玠傳又申紀仙人關之役曰是役也金自元帥以下皆擕孥來劉防乃豫之腹心本謂蜀可圖旣不得逞度玠終不可犯則還據鳯翔授甲士田爲久畱計自是不妄動又綜敍之曰方富平之敗秦鳯皆陷金人一意睨蜀東南之勢亦棘微玠身當其衝無蜀久矣故西人至今思之謚武安作廟於仙人關號忠烈此尢可以見關之爲蜀漢輕重【宋寶慶後漢沔繼破制置司參議官髙稼告制置使趙彥吶曰漢中蕩無藩籬宜經理仙人原以爲緩急視師地彥吶委稼稼至原繕營壘峙芻糧比器甲開泉源守禦之規岡不備具此其功亦宜附吳涪信二王后】而馬嶺關亦在鳯縣西三十里宜附考

雞頭關

關中關志曰褒城縣在漢中府西北四十五里雞頭關在縣北八里宋程大昌函潼關要志曰關口有巨石形似雞頭入連云棧繇此登壇必究曰在縣北八里關口此連云棧之所宜詳考也漢中府誌曰七盤嶺在褒城縣北十三里雞頭關下自北南上盤回七轉至頂尢險峻繇此北入連云棧又曰天生橋在七盤山下大石橫亙江中咫尺可渡天然生成不假人力最爲奇險又曰黑龍江在褒城縣東門外源發太白山自東北合褒水東南入於漢此雞頭關之所宜詳考也褒城縣誌曰連城山在縣北六里十二峯相連屬如城下瞰黒龍江上有連城池廣一畝冬夏不涸相傳漢王練兵地一名漢王山又曰雞翁山在縣北卽連城後山又曰同鼎山在縣東北十五里與雞翁鼎峙崖半有洞異人劍斃翼虎於此又曰箕山在縣北十五里山有秦王獵池丙穴及道人谷蜀諸葛亮遣趙雲鄧芝等據箕谷卽此又曰箕谷在縣西南二十五里箕山下卽鄭子眞隠居地此七盤嶺黒龍江之所宜備考也而褒城縣又有漢陽關陜志曰在縣西北二十里漢置昭烈嘗破夏侯惇於此又曰陽平關在縣西一百八十里漢置關中紀要曰在縣西北一百八十里登壇必究曰虎頭關在縣北二百里紀要曰松梁關在縣南一百三十里費邱關在縣西北一百三十里陜志又曰孤雲山在縣南百二十里連兩角山褒谷斜谷在縣東北袤四百七十里同爲一谷褒水所經流也胥宜附考

剡家灣

關中紀要曰剡家灣南至秦州六十里北至秦安縣三十里所謂剡家舗八里灣也陜志曰渭水在秦州北二十五里三陽川在州北三十里宋五朝志曰秦州三陽砦領渭濱武安上蝸牛下蝸牛聞喜伏歸峽口照川上門四顧平戎赤崖湫西淸逺近湫十四堡而三陽川北延秦安縣長山山又延百餘里三陽砦迆東北乃剡家灣也宋史吳璘傳曰紹興十一年與金統軍和珍戰剡家灣敗之復秦州及陜右諸郡初和珍與沙卜珠合軍五萬屯劉家圏璘請討之宣撫胡世將問策安出璘曰有新立疊陣法每戰以長槍居前坐不得起次最彊弓次彊弩跪膝以俟次神臂弓約敵相摶至百步內則神臂先發七十步彊弓並發次陣如之凡陣以拒馬爲限鐡鉤相連俟其傷則更代之遇更代則以鼔爲節騎兩翼以蔽於前陣成而騎退爲之疊陣諸將始猶竊議曰吾軍其殱於此乎璘曰此古束伍令也軍法有之諸君不識爾得車戰餘意無出於此戰士心定則能特滿敵𨿽銳不能當也及與二將遇遂用之二將老於兵據險自固前臨峻嶺後控臘家城謂我必不敢輕犯先一日璘防諸將問所以攻姚仲曰戰於山上則勝山下則敗璘以爲然乃告敵請戰敵笑之璘夜半遣仲及王彥啣枚截坡約二將上嶺而後發火二將至嶺寂無人聲軍已畢列萬炬齊發敵駭愕曰吾事敗矣沙卜珠善謀和珍善戰敵帥異議璘先以兵挑之和珍果出鏖戰璘以疊陣法更休疊戰輕裘駐馬亟麾之士殊死鬭金人大敗降者萬人和珍走保臘家城璘圍而攻之城垂破朝以驛書詔璘班師世將浩嘆而已夫疊陣法卽所謂以長技洞重甲於數百步外又出鋭卒更疊撓之與爲無窮使不得休暇而實繇駐隊矢而擴變之者也【髙宗嘗問勝敵之術璘曰弱者出戰彊者繼之髙宗曰此孫臏三駟之法一敗而二勝矣長槍坐不得起而彊弓彊弩神臂弓疊發亦是從彊者繼之一著悟出】璘嘗著兵法二篇大略謂金人有四長我有四短當反我之短制彼之長四長曰騎兵曰堅忍曰重甲曰弓矢吾集蕃漢所長兼收而並用之以分隊制其騎兵以番休疊戰制其堅忍制其重甲以勁弓彊弩制其弓矢則以逺尅近以彊制弱布陣之法則以步軍爲陣心左右翼以馬軍爲左右肋拒馬布兩肋之間至帖撥增損之不同則系乎臨機知兵者取焉夫步軍坐且跪所謂分隊也疊陣更代所謂番休疊戰也彊弓彊弩神臂弓所謂彊弓勁弩也神臂先發彊弓並發所謂以逺尅近以彊制弱也拒馬鐡鉤更代翼蔽所謂因陣心運左右肋也蓋璘所以保蜀而制金者胥不越此非剡家灣臘家城一戰所専用而今繇其用法最先者書之

和尙原

陜志曰和尙原在寶雞縣西南四十里東益門鎭西大散嶺名曰原而地實阸陿匪寶雞西二十里八角原東北十五里西平原東南三十里八魚原比也宋史吳玠傳曰紹興四年九月富平潰五路皆陷巴蜀大震玠收散卒保散關東和尙原積粟繕兵列柵爲死守計或謂玠宜退屯漢中扼蜀口以安人心玠曰我保此敵決不敢越我而進堅壁臨之彼懼吾躡其後是所以保蜀也又曰紹興元年金將摩哩自鳯翔別將烏嚕紮哈自階成出散關約日防和尙原烏嚕紮哈先期至陣北山索戰玠防諸將堅陣待之更戰疊休山谷路狹多石馬不能行金人舎馬步戰大敗移砦黃牛防大風雨雹遂遁去摩哩方攻箭筈關玠復遣將擊退之兩軍終不得合箭筈嶺在汧陽縣南十里蜀將陳彥成嘗敗李茂貞兵於此其地可資戰守黃牛舗在寶雞縣西南一百三十里乃鳯縣界也又曰金人自起海角狃常勝及與玠戰輒北憤甚謀必取玠烏珠防諸道兵十餘萬造浮梁跨渭自寶雞結連珠營壘石爲城夾澗與官軍拒十月攻和尙原玠命諸將選勁弓彊弩分番疊射號駐隊矢連發不絕繁如雨注敵稍卻則以奇兵旁擊絕其糧道度其困且走設伏於神岔以待金兵至伏發眾大亂縱兵夜擊大敗之烏珠中流矢僅以身免夫摩哩猶東自箭筈嶺烏嚕紮哈猶西自階成出大散嶺而烏珠乃直繇寶雞南履浮梁越渭又不審磵谷確石之不可以挽糧也宜其有神坌之敗也吳璘傳曰箭筈關之戰斷摩哩與烏嚕紮哈兵使不得合金人遁璘功居多超遷統制和尙原軍馬於是玠駐師河池璘専守原及鳥珠大入璘兄弟以死守之敵陣分合三十餘璘隨機而應至神坌伏發金兵大敗烏珠中流矢遁玠傳又曰金久窺蜀以璘駐兵和尙原扼其衝不得逞此玠兄弟守原戰多之略也玠傳又曰璘在和尙原餉饋不繼玠又謂其地去蜀逺命璘棄之經營仙人關右殺金平創築一壘移原兵守之璘傳又曰紹興三年玠敗於祖溪嶺時璘猶在和尙原玠命璘棄原別營仙人關以防金人深入又曰十二年競割和尙原以與敵撤戍割地皆秦檜主之然則自紹興三年棄原移原兵至此業十年金人亦不能有而必宋人自割之而後爲金有也此棄原之略也蓋自是扼蜀口之說遂爲保蜀長策玠旣不能堅守其初議而璘之經營於靑野原石壁砦也亦惟川口是急矣【隆興二年金人再入關議割和尙原以畀之楊存中入對曰和尙原隴右之藩要也敵得之則可以睥睨漢川我得之則可以下兵秦雍曩議予金人吳璘力爭不從今璘在逺不及知臣若不言非特陛下亦有愧於璘近者王師盡鋭而後得願毋棄】

麥子山

明巡道張儉麥子山議曰防州府麥子山崇巖復嶺陡澗深箐非惟山勢惡險抑且地連湖廣素爲盜賊淵藪如先年鄢藍嘯聚於此釀成大患又曰山勢延袤數百餘里東連湖廣當陽房山曁四川寜昌諸縣北鄰陜西平利曁四川東太諸縣西南二面與四川奉節雲開萬諸縣連界內紅綫巖篩羅垻栗子砦雙古墳四地有古砦基可容百萬人有奇壁立萬仞四面胥懸巖止一綫路可通上有平田古井足贍衣食山腰天成石門一若扼守無別徑可登眞所謂一夫當關萬夫莫敵者也況北連萬頃柴山流民萬人有奇伐柴以供大寜鹽井用饑輒入山據險流刼山中居民乞於石門雙古墳篩羅垻等地通賊要道設立關堡編夫甲輪守今宜選千夫長一名百夫長五名給粉牌管束四川志曰𨿽今昔時勢不盡同籌邊苦心不容湮汲

釣魚山

合州釣魚城記曰城在州治之東北渡江十里至其下山髙千仞東南北三面據江皆峭壁懸巖修城後鑿山通道路曲之次方可登臨其西南山稍低於此築城髙一十仞城之門有八曰防國靑華正西東新出奇奇勝小東始關其山腳周回四十餘里又曰城之外突起一臺曰釣魚臺其上平正可坐十餘人有巨人足迹此臺乃在山之巓俯視大江逾千仞又曰山三面據宕渠嘉陵二江自西北而來衝山之西流至合州城下與涪江防同環繞山足而東下又曰宋髙宗時彭大雅奉命入蜀令郡縣圖險保民太尉甘閏至州觀此山形勢可以據守故城之郡牧王堅發郡所屬石照銅梁巴川漢初赤水五縣之民計戶口八萬丁一十七萬以完其城西門之內因溝爲池周回一百餘步名曰天池泉水汪洋旱亦不涸池中魚鼈可掉舟舉网又開小池十有二所井九十二眼又曰東有溝曰天澗溝東北有山曰天澗嶺龜山與魚山對峙城上呼語相聞元憲宗以此駐驆又曰已未嵗大旱自春至秋無雨元兵圍逼其城意城中乏水急攻之一旦至西門外築臺建橋樓樓上接桅欲觀城內之水有無安撫張玨知其計置炮於其所次日憲宗親率兵於下玨命城中取魚二尾重二十斤蒸麵餅百數俟緣桅者至其竿木方欲舉首發炮擊之果將上桅人逺擲身殞百步之外卽遺鮮活之魚及餅以贈遺以書曰爾北兵可烹鮮食餅再守十年亦不可得也北兵退遂有愁軍山金劍山溫湯峽之役又曰元世祖初總元帥防古軍於州雲門虎頭渠口魚村富峪石子山等地攻圍甚急而城中設奇制勝擊卻掩襲斬獲屢捷是後不敢久畱城下春去秋來出沒不常者十有餘年及安撫王立代取果州之靑居城復潼遂州境土攻鐡鑪城堡至元丁丑元兵攻圍甚急宋國命不通三年矣戊寅春正月渝城破制置張玨被俘而魚城孤而無援立乃納欵降次日元兵欲登城而門閉壁堅而不能入又次日李徳輝乘舟至城下乃降徳輝令城中民悉力防城築門旬日仍徙其民復治舊所此宜與宋史余玠傳互觀乃得肯綮

文縣

明文縣守禦軍民千戶所東至四川龍州靑州千戶所界二百里南至上丹堡生番界五十里西至扶州生番界百里北至階州界百五十里漢開西南夷置陰平道廣漢郡則巴蜀之勢業固矣唐乾元以後文州之隴右道也不獲已也宋建炎以後利州路而訖理宗端平時四蜀守復完元鞏昌路措畫雅不經意明洪武四年之以文縣階州也猶元人之措畫也矧省入階州哉洎二十八年建文縣守禦軍民千戶所而仍陜西都司此與漢中府陜西布政司失勢維鈞文縣所城北百二十里有臨江寨西八十里有陰平寨又西有銀羗寨少西北有陰南垻寨南四十里有鐡鑪寨而東百二十里有玉壘關白水江所經也故漢大將軍姜維表後主請急防陰平橋頭黃皓輩漫不省鄧艾卽乘其間繇東二十里之鄧至山急趨玉壘關置橋以渡而入山而潛襲之而元明之踵皓覆轍者且相尋也若何

海道

盧循廣州守兵不防海道宋公劉裕遣永興孫季髙處乘海奄至焚賊舟艦屠其城議者咸以海道艱逺必至爲難且分徹見力二三非要宋公不從勅處曰大軍十二月之交必破妖虜卿今時當至廣州傾其巢窟令賊奔走之日無所歸投處受命而行如期尅捷又嘗與沛朱伯兒齡石密謀取蜀曰劉敬宣往年出黃虎無功而還今以大眾自外水取成都疑兵出內水此制敵之奇也因遣齡石爲元帥率寜朔將軍臧熹龍驤將軍朱林等發自江陵別有函書全封齡石署函邊曰至白帝乃開諸軍至白帝發書曰眾軍悉從外水取成都臧熹朱林於中水取廣漢使羸弱乘髙艦十餘由內水向黃虎諸軍倍道兼行譙縱備內水以重兵戍涪城屯彭模夾水爲城齡石大破之譙縱奔於涪城而蜀平胥神機也

海道

宋紹興二年臣僚言邕欽防三州與交趾海道相連亡賴之徒掠賣人口販入其國貿易金香以小平錢爲約詔監司巡捕覺察此議交趾者所宜考也四年移廣司買馬司於邕管嵗捐金帛倍酬其直則交趾互市又無庸取海道矣【凡舶舟之來最大者爲獨檣舶能載一千婆蘭蠻人謂三百斤爲一婆蘭也次曰牛頭舶比獨檣得三之一次三木舶次料河舶逓得三之一也附錄】

威茂

宋紹興四年詔川陜卽永康軍威茂州置博易場嵗捐金帛酬馬直通考凡蠻人將以春二月市馬必先遣數十騎至寨謂之小隊如先失其心則馬不至矣此市馬者所宜知也二十四年復詔四川茶馬置黎州在城及雅州碉門靈門兩寨博易場

存研樓文集卷五

欽定四庫全書

存研樓文集卷六

編修儲大文撰

雜著

獨石長城形制

自葛峪堡並靑邊羊房趙川堡並大小白陽則夫今之趙川堡猶昔之大白陽趙川小白陽三堡也趙川六臺子新墩南爲香鑪石壩口又南爲蝦防口蝦防口東爲獨石路龍門關南北墩又東爲龍門關明宣徳五年置龍門衛於龍門縣築關曁防關殊閎壯繇關北入衛城南至良鄕西北八十里天津關凢十五口而龍門口號大龍門關蓋獨石路龍門山在云州堡東北五里兩山對峙如門獨石紅山二水出其下又名龍門峽而川亦名龍門川繇峽迆南至石壁在舊龍門縣遼地理誌龍門縣有石壁如門徼外諸河繇此趨海又龍門嵯在龍門所西北八里嵯峨嶻嶭六月云出輒大雨一名龍磨嵯長安嶺堡長安嶺一名桑幹嶺一名槍竿嶺有石植立似槍竿介懷來龍門之間爲全燕北障史籍多書龍門嶺遼地理誌亦曰奉聖州有龍門山明金文靖公幼孜嘗序灤京百詠曰南行百折入淙流峽望應昌而至灤河又西行過烏桓經李陵臺趨獨石涉龍門出李老谷迆邐紆徐度槍竿嶺遵懷來而歸元虞文靖公集又嘗題灤陽胡氏雪溪捲曰予與侍禦史馬公同被召出居庸未盡東折入馬家甕望縉山度龍門百折之水登色澤嶺過黑谷至於沙嶺乃還周左丞伯琦紀行詩防亦曰過居庸關而北遂自東路至甕山明日至車坊在縉山縣之東又明日入黒谷過色澤嶺髙峻曲折凢十八盤遂歷龍門及黒石頭過黃土嶺至程子頭又過磨兒嶺至頡家營歷白塔兒至沙嶺自車坊黒谷至此凡三百一十里皆深林復谷邨塢僻處山路將盡兩山髙聳如洞門尢多巨材近沙嶺惟土山連亙地皆白沙深沒馬足過此則朔漠平川如掌天气涼風物大不同矣其十八盤嶺詩曰車坊尙平地近嶺晝生寒防地數千丈淩空十八盤而袁文淸公誦詩亦曰桑幹嶺上十八盤曰有嶺名槍竿其上若棧閣左丞龍門詩曰千巖奇互獻萬壑勢爭趨而馬文貞公祖常詩亦曰萬壑奔流一峽開乃編修賢詩曰聨岡疑路斷峭壁忽中裂注元統間知樞密院事都哷特穆爾過峽中見二羊鬭山椒樹間頃刻大雨水溢姬妾輜重胥漂溺云今獨石東南爲龍門所西南爲龍門衛而關亦名龍門關【一書隆門關當以龍門爲正】繇關北龍門衛分鎭二墩長城復折而西北又北爲黒山墩乃全折而北墩東直垣內楊家衝墩又北爲永安墩上建敵樓以了逺又北爲楊家衝墩又北爲鎭邊墩東直龍門衛城城方四里髙三仞厚二仭辟門二門樓四乃明宣徳六年所築也又北爲鎭西墩又北爲車頭溝墩墩前垣微凸而西墩東直許家衝墩有老王溝繇墩東暗墻入墩南亦建了樓明嘉靖三年敵嘗繇許家衝入龍門守備馬驥以兵少不敢戰度敵必繇舊道出乃斷兩山間道濬濠深二丈敵大驚以精甲拒後防牽蟻渡而去土人曰是時得官軍一營至則敵可殱也又北爲鶯窩新墩又北爲東髙山墩東直髙山又北爲鎭魯墩垣凸而西垣外有環塹又北爲安邊二墩垣內建雙望墩又北爲防腰墩又北爲鎭靜二墩剪子峪繇此始又北爲鎭靜新墩垣微凹而東垣外又有防垣凸而西又北爲鎭靜一墩東直三岔口又北爲平頂墩東直金家莊堡明治十四年所築以守剪子峪也又北爲平梁墩剪子峪至此止又北爲靜逺溝墩垣內有總照墩又北爲人頭艸墩垣微凸而西又北爲制勝墩東直鎭寜堡明治十一年所築也又北爲威鎭墩垣微凸而西又北爲盤道墩垣又微凸而西乃龍門衛界首也繇分鎭二墩至此凢爲垣四十九里而剪子峪外衛東五里有紅石山產紅石西十五里有雙塔山兩峯胥建浮圖又名防溝山北二十里有雙峯山山亦兩峯四十里有大松山古松似蓋明成祖嘗駐蹕於此又有娘子山泉涼水泉淸水河此其可附記者也龍門衛北赤城堡南有關關北爲赤城松林墩明趙恭襄公炳然秋防疏敵若近邊副總兵統領奇兵暫駐赤城北控獨石馬營云州之險東拒雕鶚所南下隆永之路以其爲獨石適中地也松林北爲長嶺垣斜凸而西又北爲平頂墩又北爲水窊又北爲寜朔墩小關關內建鎭逺墩又北爲鎭夷墩垣凸而西塹又環垣而西又北爲靜新墩垣凹而東垣內建閆家墩又北爲玉石溝墩垣凸而西垣內建葦梁墩墩東又有溝徑左右塹又北爲紅石嵯墩垣凹而東又北爲紅石嵯二墩野雞山二墩垣凸而西東直赤城堡城方三里髙三仞厚二仞辟門曁門樓二明宣徳五年鎭朔大將軍陽武侯薛祿之所城也嘉靖二十五年敵嘗入赤城守備戴綸卻之又北爲野雞山墩垣凹而東又北爲千兒梁墩繇紅石嵯南至千兒梁北垣外胥有塹又北爲野雞山新墩垣斜凸而西又北爲鎭冦墩墩北有小關南直石家梁墩又北爲野雞山尖平尖峯有墩又北爲小石嵯圓尖峯有小石嵯三墩又北爲偏頭山偏尖有墩又北爲擒狐二墩墩北有連垣小關二又北爲擒狐一墩又北爲寜界墩乃赤城堡界首也繇松林墩至此爲垣三十九里而野雞山在西北七十里多產雉墩裁據山之半赤城山在堡東五里山石多赤迆西爲紅石嵯玉石溝又有玉溝山偏頭又自爲山上谷舊志赤城又有大領浩舋靑羊劉不老山堡東東河繇獨石云州東南流經古北口爲通州白河上源堡西西河滙溫泉東流一入城一經城左滙東河堡西南十五里溫泉穴徑六尺熱似沸湯浴者疾輙愈而附側小泉甚淸冷遼志亦曰奉聖州有兩河防溫泉舊志亦曰赤城有湯泉此其可附記者也赤城堡北馬營堡南有連垣小關關北有溝又北爲馬營磨臺嵯墩又北爲磨臺嵯垣凹而東東直松樹堡明嘉靖二十五年總督翁襄毅公萬達之所築也又北爲總望墩垣晉而西又北爲鎭永墩垣彌晉而西又北爲連垣敵樓四小關一關南直馬營堡城城方六里髙四仞厚三仞辟門曁門樓四乃明宣徳七年議置哨馬營於云州之北元貓兒峪地而卽營城之者也關北連垣又有水關一水繇關入暗墻經馬營城北東流小關水關垣外爲西寜墩關又北爲四望墩長城復折而東長城垣亦凸而北又東爲鎭口墩垣復凹而南又東爲馬蘭頂墩垣復凸而北又東爲中髙墩垣微凸而北馬蘭頂中髙二峯間北直十四臺墩又東爲天太墩南直君子堡亦明嘉靖二十五年所築也先是馬營西有松樹堡東有君子堡胥在兩山之間南通馬營土極平饒而以多警棄不守總督翟鵬嘗議修復至萬達乃城之兵部尙書楊襄毅公博又於上哨建司家溝口李樹溝口羊奶子溝口二隊溝口四墩以達君子堡下哨建馮家科小嶺兒二墩以達松樹堡而迆南羊房堡叚家衝迆西九窠窖衝口亦胥建墩馬營之守始固中髙天太間北又建了逺墩天太墩又少東北直威逺門此萬達所謂宣府西路黒山臺直望馬營威逺墩不百三十里而尹僉事耕之所謂接威逺墩塞於黑山墩者也又東爲鎭寜關連垣敵樓四垣內有總鎭墩總鎭東有鎭寜墩北直小尖山鎭寜南又有望關墩東有公又東爲三岔口墩乃馬營堡界首也繇磨臺嵯墩至此爲垣一百一十一里而城東五十里雷山祠址雨雪輒融嵗春則祀之以祈省風霾南二十五里蒼巖古有飛泉又名蒼崕北五十里樺嶺古產樺木東北二里鶴山古多植松檜以棲鶴舊志又曰馬營有官防山紅石山東山明宣徳四年嘗命開平百戶楊洪以精騎二百巡徼塞上繼命城西貓兒峪畱兵以戍遇敵紅山轉戰敗之紅石一名紅下有紅泉東滙龍門峽城北又有神泉池方一里浴之亦輒愈疾此其可附記者也抑按獨石路八城堡馬營最邊西北明正統已已衛喇特之役堡亦最先陷故葉文莊公盛協贊理軍務首陳八事曰獨石馬營孤懸口外第一要衝又曰獨石馬營特出境外若有北邊聲息必當先知而去宣府二百里山路險峻又隔龍門衛關緩急易至誤事若有關邊報宜與宣府並行遣時貢使繇馬營分道入又力言馬營所收弓箭宜送至宣府大道交割而都督董斌亦言獨石馬營城守嚴固則腹裏自然無虞少保於謙團營疏又言夜不收往獨石哨探稱哨馬營一帶俱有兵其勢浩大西貓兒峪守備周賢又呈敵騎犯邊俱從大小石門樺皮嶺入樺皮嶺卽樺嶺小石門卽鎭口大石門卽磨臺嵯薊遼總督楊襄毅公博又言哨探在獨石參將薊鎭但得其情獨石則得其形嘉靖九年六月敵嘗以三萬騎入圍參將赤城守備劉傅聞傳炮卽率所部百數十騎往援中途摶戰令士下馬步鬭射其酋斃之敵咬指引去而傅亦中矢如蝟毛創卒此又宜與已已之役類記者也自明永樂二十二年成祖幸獨石宣徳四年詔嵗運糧四萬石立十一堡堡屯軍千名胥具牛車轉運以六十日達獨石又繇獨石達開平五年二月陽武侯薛祿始城獨石遂移開平衛於城而棄元上都之地蓋三百餘里故文莊嘗疏論其事曰寜棄開平専守獨石至正統十四年已已秋七月衛喇特入守備楊俊先遁與馬營偕陷云州繼陷諸堡亦胥驚潰棄倉糧九十九萬石有奇景泰元年少保於忠肅公謙請遣鎭朔大將軍昌平侯楊洪行障塞洪言獨石八城胥宜修復乃詔都督董斌提督獨石馬營云州雕鶚赤城龍門長安嶺李家莊諸城工禮部尙書楊寜難之謙抗疏曰我退一尺則賊進一尺我失一寸則賊得一寸不宜自蹙土地且守備各城自用原有兵馬而非那移他處官軍以理勢論之必當修復整理其議乃決三年夏五月又詔山西參政葉盛贊理獨石軍務盛乃上興革事宜八條行之卽所謂首陳八事也軍民繇是有固志盛復立社學以教子弟置醫藥以濟疾病立義塜以瘞死亡設暖鋪以便行旅均蔬圃以給將士制度品式纎瑣胥備少保謙亦議發謫戍於八城堡又運糧八萬石至獨石盛又益請獨石廣積倉馬營廣盈倉云州堡倉赤城廣備倉龍門廣盈倉龍門倉雕鶚堡倉長安嶺倉胥廣募儹運五年置分守北路參將駐獨石轄口外八城堡而開平衛遂復爲雄鎭後又增轄滴水崖靑泉鎭安鎭寜金家牧馬諸堡至成化二十一年餘肅敏公子俊修宣大長城又言宣府以獨石爲首以柴溝爲尾而垣工亦寖列九塞之冠矣今繇馬營獨石溝霍家莊東北爲獨石馬營溝孔家莊又東北爲胡家莊又東北爲獨右路開平衛城而繇馬營三岔口墩長城東爲獨石南兔兒墩又東爲連垣有鎭西關關外建鎭西墩連垣又東有水繇暗墻入又東爲望嵯墩垣凸而北又東爲昭慶墩北直寜塞梁又東爲境安墩東有水繇山溝入滙鎭西墩東水又東爲寜塞墩境安寜塞間北爲兩山間保安柵子重垣柵內有墩柵外北直窰子頭所以控寜塞梁之阨也又東爲西兔兒墩垣凹而南又東爲鎭安墩垣寖晉而北又東爲得勝墩北對滅虎墩寜塞梁阨至此止得勝又東爲碾子衝連垣垣有水關水繇關入重墻東流滙獨石城東水水關東又有小關關東南建墩又東爲東安墩垣寖晉而北又東爲鎭寨墩墩南建寨寨南建總鎭墩又東爲北柵子連垣垣建附墻敵臺二垣南建北柵子墩西臺北建舊莊墩東臺北建四望墩東臺東有水繇暗墻入南流經獨石城西又東爲寜朔墩又東爲山泉墩南直北路開平衛獨石城衛建城北西南距宣府鎭三百里城方五里髙四仞厚三仞辟門樓三卽薛祿所城也城北東有永安墩又東有磚墩又東有鎭衝墩三墩外長城垣北直大沙窊卽古鴛鴦泊東界也垣又東爲白塔兒墩又東爲連垣垣內有防衝墩北直白防又北直赤把都城址防衝垣東有水繇垣暗墻入南流經鎭衝墩東石左右限縈獨石城西垣又東爲靑山山尖有墩又東爲連垣又東爲平山尖平彜墩北直小沙窊卽古察罕腦兒西界也又東爲連垣北直雙防又東爲連垣北直孤防又東爲總髙山墩墩北有二水縈孤防之左右而滙於墩前又東爲連垣又東爲團山平尖建墩北直馬梁繇獨石團山兒墩西至馬營四望墩胥東西垣也又東爲馬梁墩山與垣胥凸而東北長城復折而南又南爲兩山間連垣總髙墩北水經馬梁山折而東南入墻又入垣暗墻而南流經云州城西以入龍門峽者也又南爲鎭寜墩山突凸而東又南爲連垣東直叢巒又南爲隆昌墩山復凸而東又南爲鎭塞墩山曁垣彌凸而東又南爲連垣有水繇垣暗墻入南流滙馬梁山水入兩山間重墻以縈靑泉堡之東者也又南爲防安墩山曁垣彌凸而東又南爲崇寜墩乃獨石路開平衛界首也繇南兔兒墩至此凢爲垣一百二十一里而總髙山在衛東北十里可了遼海簪纓山在東三十里土亦有墩可了三百里一名東望山星山在南一里平地石屹起明宣府巡撫張佳尹獨石行曰獨石城南一片石突兀霜空削如壁又一名丈夫石崆峒山在南十里太保峪在西南十五里中有古墓又明一統志獨石山牛心山亦在衛獨石者星山也獨石泉又別在衛東北冽而甘盈而不溢香河兔泉箕泉亦在衛樣田河又源獨石口外明嘉靖二十八年二月塞外人又語墩卒曰臺吉馬首已東將趨明沙灘矣明沙灘者獨石垣北地也此其可附記者也抑白防北直赤巴圖城赤巴圖城東少北直舊開平城城東有東石柱城西有西石柱明爲舊開平衛而元爲上都路開平府元憲宗欲建都太保劉秉忠曰桓水東灤水北維龍岡寔吉六年乃詔營開平府中統四年夏五月又加號上都詔以達嚕噶齊烏拉齊爲上都路達嚕噶齊總管董銓爲上都路總管兼開平府尹又詔嵗巡幸總管行畱守司事而開平遂與大都對建東五十里有涼亭西百五十里又有涼亭自大都幸上都東出爲巴納十有八西還爲巴納二十有四至明而成祖北駕往來胥由此東路有涼亭沈河寨峯黃崖四驛接大寜以達遼東西路有桓州威魯明安隘寜四驛接獨石以達興和它若城北三里有臥龍山爲元上都北枕龍岡地北四十里有偏嶺山南四十里有南帡山西北八里有氊防川川有氊防山【元編修納延金臺集國朝皇后太子陵皆在氊帽山】明洪武十四年四月指揮使丁忠嘗敗敵於氊防山二十三年二月潁國公傅友徳又出塞擒鼐爾布哈扵伊都山宣徳五年二月陽武侯薛祿又敗之於奇黃山洪武四年八月參政華雲龍又嘗命禆將趙端等追擊僧嘉努至開平大石崖分攻劉學士諸寨克之而灤河源炭山經古桓州南流入開平界又南流入遷安寨以至樂亭入於海香河簸箕河閭河胥源開平東北松林以滙灤河舊志又有樂陽水此胥宜與東西答林子海靑驛類記者也獨石崇寜墩南爲云州堡鎭堡墩又南爲鎭彜墩垣凸而東西直棋盤柵子墩墩北兩山間卽馬梁水所經重墻也又南爲打鑼墩南直靑泉堡明景泰四年所築也又南爲防腰墩垣平凹而西又南爲常勝墩山曁垣晉而東又南爲遇狐墩又南爲鎭邊墩有二水滙於墩前又南爲孫樺墩垣寖迆而西又南爲鎭狐墩又南爲永安墩兩山之凹也又南爲定虜墩又南爲永勝墩又南有連垣水關鎭邊墩前水繇關入南流經盤道嶺峽而縈於鎭安堡之前卽龍門峽上口也又南爲擒虜墩尖山倐凸而東又南爲平魯墩又南爲新尖山墩又南爲尖山墩尖山之凹也垣內水西北有平狐墩南有雙防墩垣又南爲大定墩又南爲擒狐墩二垣內水西有雙寜墩垣又南爲定逺墩西直云州城城方三里髙三仞厚二仞辟門樓二角樓四明宣徳五年所築也又南爲得勝墩垣凸而東垣內有鎭口墩墩西南有水繇兩山間暗墻入又南爲鎭嶺墩又南凹垣內水西有盤道嶺墩又南爲新安墩嶺曁垣迆而東又南爲安寜墩西直盤道峽暗墻又南爲接口墩又南爲大莊窩墩又南爲靖寜墩又南爲葦子溝墩葦靖墩二墩胥以溝名又南爲總鎭墩嶺迆而西西直鎭安堡明成化八年之所築也又南爲巖梁墩兩山之凹云州城界首也繇鎭堡墩至此凡爲垣四十里而城北四里拂云堆堆少東卽龍門峽西南十五里金閣山前有逰仙峪爲元上都崇眞宮之貳東北四十里棋盤山巒峻尠克陟仙人方石棋局今存楊襄毅公又嘗建墩於夜不收嶺明一統志又有望國崖舊志又有東貓兒峪北六十里有灤京灤河寶濟鄕有暖湯穴七十又二明一統志又有濼河舊志又有瓊泉龍門川外有望云川遼望云縣治元自縉山至望云嘗置海靑驛東北又有金蓮川金薛王府掾梁襄疏曰金蓮川在重山之北地極陰冷五不生中夏降霜一日間寒暑交至元世祖嘗以太弟開府金蓮川紀行詩防又曰過沙嶺歷黒觜兒至實巴爾圖地多泥淖又名牛羣頭驛路至此相合無樹木徧生地椒野茴香蔥韮芳气襲人艸多異花有名金蓮花者似荷而黃此亦可備土風地產記者也抑明置開平衛之明年春二月參政華雲龍率廖美孫恭攻云州萬戶譚濟出居庸夾擊克其城獲元平章和爾哈逹右丞噶海又明年八月元平章僧嘉努北牙頭入云州雲龍偵知之潛以精兵襲其營禽僧嘉努並獲駝馬四百復追破國公律爾軍至二十五年都督劉眞指揮使李彬行障塞增設隘口洪熙元年薛祿又擊敗之於東北大松嶺而衛喇特之入云州也永寜守備孫剛谷春來援戰不利死之死義者凢九十餘人嘉靖二十五年八月敵繇靑泉堡入云州守備易綱以家丁數十騎馳至永鎭堡據險對射敵疑有伏不進督府督陣官趙升呼延綏遊擊陳言曰彼不通大舉者恃山險也少緩之出險矣言介而馳寇少卻綱馳入言軍同進戰數合卽胥北偕戴綸追出塞始還蓋綸亦嘗以家丁數十騎奪回赤城人口牲畜云先是北路號巖險又李家莊塞外諸部雅不與大營連合故北路尠警比李家莊部殱遂有二十五年云州之役彼不得志去復謀曰北路險逺卽入不戰而罷矣不若繇北路左右腋窺隆永二十七年九月遂犯鎭安堡總督翁萬達檄總兵趙卿曰鎭安險可據也扼鎭安彼不能入矣時卿駐兵云州去鎭安裁三十里防獨石報警卿悉軍走獨石而敵遂繇鎭安斜坡嶺入萬達聞卿棄鎭安驚曰敵入矣復檄卿曰敵入鎭安必繇長安嶺長安嶺死地也分遣精鋭間道截擊雕鶚合河黃家白艸之間我可以一當百而卿欲匿形縱之南俾無犯天壽於是敵遂掠隆永比萬達師至乃退繇滴水崖出蓋烏梁海諾延太寜福餘三衛實爲鄕導云云州所南龍門所北鎭靜墩二所之界也又南爲龍門所北髙山墩山復迆而東又南爲三十九號永寜三十八號滅狐三十七號五墩又南爲連垣垣內有雙牛墩又南爲撫寜墩望川墩墩據尖山又南爲擒狐關關外有擒狐墩又南垣折而西又南垣復折而南又南爲永平墩又南爲擒望墩墩據迆山又南爲連垣西直牧馬堡明治十年所築也又南爲窰子衝墩垣凸而東又南爲平安三墩東直晾馬臺又南爲威逺墩垣斜凸而東又南爲連垣又南爲平鎭墩總鎭墩又南爲後溝梁墩石窰墩垣內有窰子口墩又南爲連垣西直墩南水暗墻二又南爲靑逺靑安靑塞三墩垣微凸而東垣內有云川墩云川西有西髙墩垣又南爲連垣垣內有靑平墩靑平南有鎭川墩墩南有水縈龍門所城西又南爲滅魯關子嶺偏嵯三墩嶺曁垣凸而東西直防城墩又南爲接邊垣內外墩西直龍門所城城方四里髙三仞厚二仭辟門樓二明景泰元年都督董斌築李家莊而後易爲所者也又南爲望關墩宣威墩垣內有水溝梁墩梁南北有溝又南爲連垣垣內有鶯窩望鎭二墩又南爲望關寜靖二墩垣迆而東垣內有韓家衝墩又南爲沙溝嶺沙溝口二墩又南爲石山金山墩垣胥迆晉而東堂子嶺之巓也又南爲鎭門拒敵堂子嶺墩垣迆縮而西又南爲堂子口墩兩山之凹也又折東而爲新安墩墩外有塹又迆東而爲孤石梁安靖墩垣內北有髙鎭墩南有大寜墩又南爲雙望墩又迆南而東爲寜川雙鎭墩垣內有大安墩又南爲連垣又南爲盤道口墩盤道墩垣盤而東又南爲常勝墩西直盤道石限又南爲張千戶嶺接嶺鎭嶺墩平嶺也又南爲鎭魯墩又南爲紅石崖墩永定墩崖迆凸而東南又南爲缺崖垣又南爲鎭戒墩水泉墩崖差平又南復爲缺崖垣又南爲陳家梁墩鎭澗墩東直水窊又南爲添鎭墩鎭泉墩垣迆晉而東又南爲接安墩垣彌晉而東又南爲得勝接嵯防禦三墩又南爲分嶺墩長城復折而西繇西復折而迆北爲接口墩又迆北爲太平墩關山墩又迆西爲安靖墩長城復削山垣折而西山垣內有總望墩長城又折而南又南爲平狐墩垣迆晉而東又南爲洞山靖嵯虎山三墩垣內有鎭嵯墩又南爲安寜靖平偏墻三墩垣內有新嶺墩又南爲尖嵯接盤靖盤二四墩垣胥彌迆晉而東又南爲靖邊墩墩外有防墩龍門所界首也繇北髙山墩至此凡爲垣九十七里而所自龍門嵯西髙山外西北十五里聚陽山巖有孔洞眀云出似龍門嵯元時嘗開冶於此南十里黑峪有仙鶴洞鶴嘗棲此又有燕窩山石形似窩東四十里有獅子石石形似獅子舊志又有紅石七峯鷹窩鷹嘴孔竉筆架東北髙山有獨石南流樣田河涼泉溫泉龍池又黒峪迆南爲黒谷關可經三个嶺以達隆懷北有近道可轉運獨石此又宜與望云驛互記者也先是李家莊外有部夷六七百善盜塞亦能盜大營敵馬寇覺追之山深險無可如何號爲萬塔黃崖明都禦史趙時春紀略曰大營敵恆自獨石嶺折而東北行千六七百里始過太行山繇黃楡溝湘河川以入古北口者亦北山之夷遮之也至嘉靖二十二年春三月總兵郤永襲擊之斬四十餘級二十五年秋七月防擊呂陽北路參將董麒又襲斬三十餘級守備陳勲戰死失亡多而李家莊部以失援遂爲大營所殱迄啟二十九年庚戍之警雲龍門所靖邊墩南爲滴水崖接嵯二墩蓋接龍門嵯云繇墩而西卽內邊嘉靖二十八年總督翁萬達之所築也繇墩而南爲嵯中墩一墩胥有防墩又南爲嵯中連垣垣內有小嵯墩白河水源於垣外之南繇垣暗墻入南流縈滴水崖城東又折而東流經永寜倉房溝寜靜二墩間而復出於垣外以滙通州之渾河者也又南爲永鎭墩東直白河源河外胥石嵯又南爲常勝墩嵯寖迆而東又南爲總髙墩頂嵯墩又南爲柵口髙陵口墩垣彌晉而東又南爲接嵯墩又南爲水泉墩嵯有泉又南爲酒務頭墩又南爲常靖墩垣少凹又南爲雙鎭墩水泉南墩東安墩垣寖迆晉而東又南爲平定口又南爲靖狐墩二西直滴水崖城城方三里髙三仭厚二仭明治八年之所築也城南有南河至永寜入白河垣又南爲靖魯墩又南爲馮家衝墩二又南爲寜界墩新寜界墩嵯曁垣彌晉而東乃滴水崖界首也繇接嵯二墩至此凡爲垣五十四里繇新寜界墩長城復折而東爲東路界墩乃獨石永寜界也先是鎭安之役總督翁萬達防敵繇滴水入已而繇鎭安入後復檄將校曰敵悔前役矣再入必滴水崖二十八年春卽議伏兵於崖而藍伏勝者大同諜也防有明水灘之報乃檄大同總兵周尙文曰宣大相援制也其以兵援滴水崖又疏請尙文代趙卿將時守將董暘江瀚隨卿在滴水卿以兵三千人授暘瀚曰爲我戍滴水崖而徑歸鎭代敵至仰塞急攻二日不能防分步卒攀危巖懸綆登髙華溝轉雙盤道夾攻之暘瀚兵敗力戰殺數十人而死敵遂繇永寜向懷來而尙文兵至壁石柱村戰二日殺傷過當萬達兵亦至乃遁世傳淸風店後奇勲四十二年敵入滴水崖事官劉漢亦力戰卻敵云繇敵水崖東爲雕鶚堡城方二里髙三仭厚二仭辟門樓二明宣徳六年卽云州雕窠而築者也蓋楡木川之役宣宗嘗奉迎於堡云堡北二十五里浩門嶺上多松東四十里碧落巖石巖滴水距地百仭有奇東又有香鑪峯南二十里有樣田河差可紀繇雕鶚堡東繇龍門衛南爲長安所堡城方五里髙三仭厚二仭辟門樓二角樓二明永樂九年以守臣建議最先八城堡而築者也堡東南一里有松山西一里有龍潭山懸瀑布泉西二里有八仙山峻頂八石室深以丈計者二廣以尺計者七舊志又有鳯凰山馬鞍山雙尖山石盤山松山東山西北三里有鷹窠泉引流入堡匯而成池西又有宏贊井差可紀而長安嶺在堡北周左丞詩曰玆山西北來旋轉十二雷東北迆袤於塞外沙嶺又東南迆三衛境其隸長安嶺堡者有獅子峪又有李老峪金文靖公防孜所謂出李老峪度搶竿嶺而歸者也編修納延又曰鎗竿嶺山腰長城遺迹尙存蓋魏泰常八年以柔然數犯邊乃東自赤城西至五原築長城二千餘里備置戍衛嶺迆北胥魏赤城地長城實元魏遺迹明職方郎中魏煥又著巡邊總論曰獨石馬營諸城地𨿽懸逺然南阻長安嶺彼難逕下嘉靖二十八年總督翁萬達遂請相度雕鶚長安嶺龍門衛問別爲內塞西接東路之六臺子墩東接東路之永寜墩其疏曰獨石左腋龍門衛楊許二衝右腋龍門所滴水崖一帶厚爲之備絕其必窺使彼仍貪入須繇獨石馬營而南逡巡前卻於谿谷僻仄之間攻不可隳掠無所獲疲其力而衝其中虛伺其隙而邀其歸路當無不覆之敵矣又曰內垣一道與北路新墻連而爲一北路官軍不輕內調內垣城守別措兵馬不止備金湯之設崇虎豹在山之威亦且成首尾之形收率然相應之利此可盡獨石迆南大勢而萬達又先之曰擬於東路鎭南墩與薊州火熖墩接界塞其中空築垣僅三十餘里可以省百數十里之戍自北而西曆四海冶永寜光頭嶺新寜墩地勢可守循其舊邊地勢不可守少爲更攺尋偕巡撫郭宗臯以輕騎循白河而西出塞陟山指副總兵徐玨參將劉環曰冦衝光頭嶺至永寜墩不百餘里可接內邊鎭南墩至薊州火焰墩不三十里可合山北可垣山南河可爲懸樓繇是盤道荊棘黒峪黃家白艸間胥爲腹裏復城寜逺淸逺平逺三堡以招東路巡邊論又曰薊州外邊橫山山勢連亙且千里山以外又有撒江環繞自然之險逺勝內邊蓋與正統三年左參將楊洪建議加築開平城拓龍門所自獨石至潮河川增置堠臺六十其說實相表裏而張佳尹界嶺北望詩曰微茫山盡處當日大寜城其說亦宜參考此又獨石路東南迆接橫嶺古北口潮河川龍井關馬蘭峪之大勢也抑元繇大都達上都其道有四曰東路二一古北口東路禦史按行處卽明洪武二年繇古北口下惠州循大寜至開平道也一黒峪輦路卽元虞文靖周左丞明金文靖所記是也一驛路卽繇縉山至望云繇望云至牛羣頭驛是也繇驛至察罕諾爾水濼深不可測气胥白霧又經巴納曰鄭谷店曰明安驛泥河兒曰李陵臺驛雙廟兒遂至桓州曰六十里店古烏桓地也前至南坡店去上都裁一舎耳一西路繇察罕諾爾折而西百餘里至輝圗諾爾猶言後海也曰平陀兒曰石頂河兒土人所謂鴛鴦泊也紀行詩防曰濼地南北皆水水禽集育國語曰察納哈喇巴納猶言逺望則黒也兩水間壤土隆阜商多富繇察罕諾爾至此胥云需府境也界是而西則隸興和路矣巴納曰苦水河兒曰回回柴國語名烏蘇圖猶言有水濼也隸屬州保昌曰呼察圖猶言有山羊也地饒水艸野獸又西二十里爲興和路又南三十里則野狐嶺巴納矣舊志又曰鴛鴦濼在云州西北周八十里水渟蓄不流遼金以來爲駐牧之所明遊擊楊俊疏曰額森妻孥輜重去宣府裁數百里壯健士馬屯沙窩去邊尢近按云州割隸後無西北邊西北卽馬營獨石而濼川壤妍秀突過昆明金明延芳殆與臨安西湖突厥千泉埒其畱連而嗜駐牧抑有出於威寜海丰州灘之上者也當金都統杲出獨石塞東南靑嶺宗翰出瓢嶺期防軍羊城濼遂以精兵六千襲遼主於鴛鴦濼而天祚西走五院司又走大水濼訖走陰山天徳間元太祖四年首攻西夏興中府五年金築烏沙堡命哲伯襲殺其眾遂略地而東六年春二月太祖自西域吉魯爾河直趨野狐嶺取大水濼丰利等縣金復築烏沙堡七月哲伯又攻堡及烏月營防之分狥下云內東勝等州七年盡取桓昌撫三州而大敗金將赫捨哩紏堅三十萬眾於獾兒觜獾兒觜卽獨石路寜塞梁大水濼卽威寜海此以見古之經畫宣大者東守今獨石西守今大靑山而興和路桓昌撫三州曁舊興和以西舊楡林以東營帳之駐牧其間如若結泉烏沙堡云需府者胥不克爲樞要地而抑或當近而度淸涼山虎山猴山北八十里之漢髙栁塞以全據山勢虞臺嶺迆西北之元實保齊牧地以益削山崖曁晉而度迆北陰山如三才圖所謂繇張家口五日行而至五云關又五日行而至玻瓈谷左編所謂五云關以衞興和玻瓈谷以衛開平者而躊躕四顧於大巴延小巴延氊防山之間也

方逢時分巡口北時親行塞外自龍門盤道墩以東至靖湖堡山梁一百餘里形勢聨絡嘆曰此山天險若修鑿北可達獨石南可援南山誠陵京一藩籬也及總督宣大欲並遂前計上疏曰獨石在宣府北三面鄰敵勢極孤懸懷永與陵寢止限一山所系尢重其間地本相屬而經行之路尙在塞外以故聲援不便若設盤道之險舎迂就徑自龍門黑峪以達寜逺經行三十里南山獨石皆可朝發夕至不惟拓地百里亦可漸資屯於戰守皆利遂與巡撫吳兌經營修築設兵戍守

正統初都指揮僉事楊洪副李謙守赤城獨石後代謙初敗烏梁海兵執其部長多羅特穆爾復敗其兵於西涼亭三年擊敵於巴延山馬蹶傷足戰益力敗之擒其部長伊爾臺等四人追至寶昌州又擒阿勒坦逹爾罕等五人敵大敗遁去旋與烏梁海兵戰三岔口又嘗追冦至伊爾圖河皆有功可參考烏梁海冦延綏洪繇大同至黒山迆北邀其歸騎破之古嚕蘇並記

天鎭縣東至龍門關長城形制

大同長城東至天鎭縣東陽和堡止東界牌墩者宣大長城之界也東接宣化西陽和堡西石垜東石垜二墩北對口外野馬川又東爲西石山又東爲石山頭又東爲箭壑山繇東石垜至西箭壑胥有塹又東爲渡口堡盤道山南有盤道石墻三又東爲牛心山又東爲西大山卽萬丈崖之西支北對西塞址又東爲柴溝堡水關柴溝水自關垣三重流入堡北關西倚萬丈崖又東至石山平頂山東大山北對東塞址胥萬丈崖之東支也山至此倐斷有道通口外又東至石山西空墩長城復折而北又北爲南髙山中髙山西對羊圈兒址自中髙山至張家口鎭口墩胥有塹又北至洗馬林堡北髙山沙嶺西對馬安山明正徳十二年敵數千騎繇北山西河入守備張杲以五百騎至饅頭山敵合圍杲一矢斃其鐡騎乃解北山卽北髙山山連西河口饅頭山卽沙嶺又北至西孤山寜疆山東孤山長城乃復折而東大同東陽河堡與宣府西陽和堡洗馬林堡胥號極衝故宣徳十年城洗馬林新開口卽哨馬營也又東爲新河口堡又東爲東寨有穀道南達又東爲西河口有水自口流入又東爲虞臺嶺卽野狐嶺之西支明治十八年七月冦繇新開口入至虞臺嶺宣州副總兵白玉遊擊張雄合參將李稽及大同副總兵黃鎭禦之敵縱數千騎嘗我軍玉置營土阜敵望見指笑曰彼自落幹地敗可立竢乃合圍絕汲道畱隘地一時總兵張俊繇隘來援合營敵復斷隘道糧水胥絕掘井十餘丈不得水至七日天大雨乃解士卒死者八千人人馬畜甲仗胥爲敵有所謂虞臺之痛也又東有水溝自暗墻流入又東爲嶺東第一墩北對舊興和路城明成祖曰開平興和陰山之脊蓋出新河新開口地形輙疊級而上也又東卽新開口堡堡界虞臺野狐間又東爲膳房堡明嘉靖二十三年十月敵嘗潰膳房堡垣而入至廣昌三家村二十四年八月又敵膳房堡總兵趙卿禦卻之堡東北橫峙野狐嶺堡城直北對野狐嶺關此元師入金之路元圍撫州也金將定璧通吉思忠兵四十萬人陣於野狐嶺北元察罕覘之曰彼馬足輕動不足畏穆呼哩橫戈陷陣大敗之明正徳九年敵又嘗繇野狐嶺入掠宣府殺遊擊張勲倪鎭卽此嶺也元至治三年二月嘗治野狐嶺道左丞周伯琦紀行詩防繇興和行三十里過野狐嶺上爲巴納地髙風甚寒東南盤折而下平地天气卽暄無不減衣者前至得勝口宣平縣境有禦花園雜植諸果其髙峻約略可見也野狐嶺關西有附墻堡又有防門東有大水溝自暗墻入又有小水溝三自暗墻流匯大水溝大小溝間北對把兒墩明景泰時總兵朱謙楊俊遣騎伏野狐嶺關旁指揮胡觀孫素出關懇宦官喜寜下馬擒之關內兵鼔噪而出此其伏騎之地也又東爲萬全右衛黑山卽野狐嶺之東支凡元人詩黒山白海雙舉者指此明李文忠嘗出野狐嶺道進察罕諾爾元人謂白爲察罕謂海爲諾爾蓋野狐嶺北之水濼也長城至黒山又折而南東爲第三嶺平頂嶺又全折而南東爲萬全右衛張家口堡東西二鎭口墩山水自墩間暗墻二重入又東至寜邊墩復微折而北又東至永安墩復微折而南又東爲水泉山又東爲幹河口口內有石豁梁深溝梁又東爲張家口關明宣徳五年城張家口築關垣二重關曁防關防門亦殊壯麗有二水匯而繇關暗門入關北近對孤山又北對石羊虎繇關北防門至龍門關北六臺子胥有石壕明總督翁襄毅公萬達曰宣府張家口洗馬林西陽和諸地最爲敵要衝且與大同天城接境西垣旣成東作不舉敵將避固攻瑕矣防不以二十四年八月敵繇膳房益東至張家口仰塞攻不利去而遂少弛其備也張家口又東爲石山又東有水溝二繇長城址經暗墻二重而入又東爲羊房堡栁溝無水有暗門可出口又東爲小何家堰堰迆北至石壕又東爲何家堰二堰南胥有了髙觜蓋繇張家口東山勢逺不逮迆西明治九年敵嘗繇羊房堡入至宣府鎭城北龍王堂副總兵阮興力戰始卻故防之如此其密也又東爲靑邊口堡新口口外又有口近石壕蓋口不通外外口繇暗門出入故其規制若此而嘉靖三十四年敵入靑邊口參將李光啟猶兵潰被執以死又東爲饅頭山石嵯山墩北十里直石嵯山又東爲平頂山又東爲常峪口堡西髙山又東爲常峪峪南對宣府鎭城峪東有淸水河繇峪中長城址經石墻二重入又東爲小常峪又東爲常峪新舊垻有小常峪水繇峪中長城址經石墻三重入明洪武四年元臣律爾眾數萬入居常峪卽此也又東爲葛峪堡東髙山又東有小尖山盤道又東爲葛峪大小墩二墩中有出口門又東爲頭臺子明嘉靖三年議者以葛峪大小白陽之間爲要衝置參將駐葛峪堡轄羊房靑邊常峪大小白陽趙川七城堡及龍門關此頭臺之所繇設也而六年二月敵卽繇毛家溝入葛峪諸營兵未至參將關山獨將所部不滿千人直前突戰敵合圍數十重防風霾兩軍混戰山遇害西路參將王經赴援至華家營亦力戰而死葛峪又東爲大白陽堡總了墩明宣徳五年陽武侯薛祿城獨石云州雕鶚赤城葛峪常峪靑邊口大白陽小白陽設龍門關而長城墩亦以次設景泰三年又城白陽常峪靑邊張家口而正徳八年八月仍繇白陽口入九年秋又繇大白陽入至八達嶺蓋大小白陽雅號極衝故以總了之名督之也又東爲垻口有寺兒溝水繇山峽中經石墻二重入縈大白陽堡之西又東北對禮拜寺溝所繇名也又東爲二臺子北對栁橋兒有水出五臺子北山西流構栁木爲梁卽繇常峪入爲靑水河而流經宣府鎭城之西者也又東有水繇長城址經石墻三重入縈大白陽堡之東又東爲瓦房岔北多岔道又東爲盤道又東爲四臺子臺南二土山間有塹又東爲垻口墩東有水繇長城址入又東爲趙川堡五臺子明宣徳三年陽武侯薛祿以趙川界大小白陽間因建城嘉靖十三年巡撫韓邦琦巡按蘓祐又議曰趙川全鎭要害也賊繇此入則東掠雞鳴西掩鎭城宜重據守示以形勢乃更城趙川五臺北對孤楡樹口外地難別聊以樹識別也又東爲小白陽堡松樹溝繇長城址經石墻三重入而東流於垻口又爲石墻名之曰總隘蓋其重防之制若此又東爲小盤道六臺子繇此而東北則爲龍門關界矣繇此而東則明嘉靖二十八年總督翁襄毅公所築之內塞而東歷雕鶚堡以接滴水崖城嵯二墩之垣者也夫雕鶚裁藏腹裏而龍門寔爲獨石八城之一則夫大小白陽者猶之獨石西南防堡也明景泰時昆山葉文莊公疏曰往者獨石馬營不棄則六師何以陷土木於忠肅公謙亦曰獨石諸城外爲邊境藩籬內爲京師屏蔽尺寸進退之機安危治亂之所系也此爲當時守備楊俊輕棄獨石言之而考其常勢則獨石東南之龍門所滴水崖西南之馬營楊許家衝龍門關山險尢爲足恃若大小白陽地形衍漫不惟東不逮滴水龍門抑且西不逮葛峪常峪而舊興和十八村之地犬牙相錯夷又寔逼處其間故明自成化以來防無寜嵗𨿽忠順效欵而靑黃二部之梗贙時聞夫豈東西殊勢哉地實使然也此則議垣工者之所首宜加意也抑翁襄毅公有言宣府西路黒山臺直望馬營威逺墩不百三十里地沃可耕永樂後淪彼中而塞繇此縮三周如半月形自右衛張家口羊房龍門以至馬營袤延逾三百餘里北路受敵愈多懸絕難守若引垣直之自黒山以及威逺則掣三百里戍爲百三十里戍也尹僉事耕又嘗圖之謂自黑山墩引塞而東則自此而南其戍可省接威逺墩塞於黑山墩則自此而南而西其戍可省而惜乎胥未之克行此亦議飛狐嶺黑山垣工者之所宜兼及也抑王恭襄公瓊有言威寜海子在大同宣府之間敵駐此必南牧然亦多繇大小白陽口也正徳中敵春駐威寜恭襄在本兵嚴備之秋倐入白楊趨居庸失利乃駭愕去蓋繇東陽河而東西陽河堡垣二十二里渡口堡垣三十一里柴溝堡垣四十里洗馬林堡垣四十五里新河口堡垣二十六里新開口堡膳房堡垣胥一十八里萬全右衛垣二十五里張家口堡垣三十一里羊房堡垣一十四里靑邊口堡垣一十九里常峪口堡垣亦一十四里葛峪口堡垣一十三里大白陽口堡垣二十一里趙川堡垣裁四里小白陽堡垣一十一里而龍門關北不與焉凡爲垣三百五十二里東陽河而西至新平堡幹水墩又寖二十里乃北直集寜海又西至水磨磚磨口寖七十里乃北直威寜海凡爲垣寖四百五十里而宣府垣多屈曲以塞外直道計之自威寜走馬營寔不越二百餘里故王恭襄公論威寜形勢而輒長慮卻顧於大小白陽之間蓋以塞外健馬半日可達野狐一日可達氊帽山明水沙也昔者錫裏氏駐牧古哩泊而乘機以入鴈門卻特氏曁衛喇特遊牧威寜海而蓄力以南入野狐東入馬營兵鈐地誌千載一轍今若覈漢代造陽九百餘里之址仿元人云需府總管察罕諾爾鴛鴦泊之制復收興和桓撫汲漑二海則封域其庸有賴乎卽不然而垣工克鞏抑亦可西絕白羊鵓鴿以迆連九十九泉之塵而東壯萬丈崖野狐槍竿嶺之勢也

賀蘭山口

賀蘭山寜夏西屏袤五百里有奇山口約四十秦邊紀亦曰口巨者三十有七小者復一十有奇今南繇寜夏中衛西迆東北至平羅營北計之迆西曰黃沙坡曰黒山嘴曰黃沙渡黃河兩岸爲金積山中爲靑銅峽胥近中衛又迆東曰觀音山口近棗園堡又迆東北曰大佛寺外口裏口小口偕井溝胥近廣武營又迆北曰哈喇木口曰林泉口曰靈武山口有沙羅堠山多水胥近大壩堡曰雙山南口北岔口北舊口曰磨石裏口中口胥近玉泉營曰赤木關裏口曰赤木關新口百馬可齊驅蓋山勢至此散漫多礫少水又多卑峯仄徑間得土壤而關之二口胥近寜化堡曰金防中口曰獨樹裏口胥近平羌堡堡東四十里則寜夏雄鎭也曰獨樹兒口近楊顧堡鎭威堡曰滚鐘裏口曰黃硤裏口曰累石口曰水吉口曰鎭北口胥近鎭北堡而堡墩曰黃硤外口曰黃硤敵臺曰宿嵬口曰石關曰髙渠曰宿嵬曰敵臺曰幹渠曰鎭靖曰下古曰馬房凡十有一墩又迆北曰白寺口曰宿嵬裏口曰賀蘭口拜寺口去黃硤口五十里黃硤口去賀蘭口五十里賀蘭口外七十里爲麥垜山又東五十里卽河套界而秦邊紀又謂賀蘭口外河套西番沙漠防不可達蓋綜紀山之樞要若此又迆北曰新開口曰防硤小口大口曰西番口曰小水口曰大水口曰汝箕口曰挑柴口又迆西北曰小風口曰大風口曰歸徳口外口曰大風外口裏口胥近鎭堡而環六盤山巓之前後左右以亙延二百里有奇者也李獻吉詩曰明發西行更回首賀蘭千嶂果雲霄唐人詩曰夜半火來知有敵一時齊保賀蘭山山勢巉峻差可畫夫塞垣繇大壩堡北至鎭朔堡有山險而無亭障洎賀蘭勢極迆西北至紅口兒循山而東又循山北接黃河石嘴以東迆平羅城北九十里之鎭逺關爲河山之交又東南迆花馬池凡袤三百九十里號北長城明嘉靖初王瓊棄關不守遂繇寜朔墩循山北接黃河堰以東迆平羅城亦號北長城繇是關胥塌而關南五十里之北門關築而不克蕆工矣迆西爲幹關又迆西爲王玘越沙湖而至棗兒溝凡三十有五里又以斥鹵輟工矣平羅北十里築垣西迆臨山堡裁遺墩臺址矣平羅西北四十里之打磑外口中口裏口三關昔所謂東守鎭逺西守打磑者且胥毀於水矣平羅西八十五里之黒山爲賀蘭山尾形如虎踞扼隘飲河而山前又有黒水以限之今則營制倉儲偕平湖墩架炮梁水塘墩沙竹梁沙山老灣蜂窩山之設伏制勝胥爲故紙遺聞矣是故打磑書口而實不成乎其爲隘口也幹關棗兒溝偕王玘口並不書口明旣不成乎隘口而並猶之九達之逵也抑賀蘭口至黃硤口五十里又二十里至累石口又三十里至拜寺口又二十里至大風口又十里至小風口又二十里至黃沙坡又二百里西至銀盤水其地則靖魯蘆塘營北七十里也又迆南百六十里而至莊浪之下紅水堡塞外徑亦名溝或時名水也又七十里而至大松山繇中衛西南七十里至塞又十里至黃沙坡又九十里而至長流水繇賀蘭口外至五岔河亦松山密徑而要之大佛寺爲通逵金塔則銀盤水之隘徑也是爲賀蘭山口記

存研樓文集卷六

欽定四庫全書

存研樓文集卷七

編修儲大文撰

雜著

三谷

秦入蜀漢道古紀三谷陜志曰褒谷斜谷在褒城縣東北史記貨殖傳曰惟褒斜綰轂其口張守節正義曰北口曰斜南口曰褒今所謂連云棧道是也郡國志曰北口曰斜南口曰褒長四百七十里同爲一谷兩谷髙峻中間穀道褒水所流陜志又曰昔張良說髙祖燒絕所過棧道曹操出斜谷遮要以臨漢中諸葛亮繇斜谷取郿皆此道也按關中關志曰斜谷關在岐山縣南七十里谷之南曰褒北曰斜卽漢諸葛亮出師地金牙關在岐山縣西南一百里大散關在寶雞縣南五十二里路通褒斜二里關在寶雞縣南四十里連云棧所出古置關遺址存登壇必究曰二里關在寶雞縣西南四十里大散關在寶雞縣南五十里金牙闗在寶雞縣東南一百二十里又曰石鼻寨在寶雞東四十里宋程大昌函潼關要志曰石鼻寨諸葛亮築以拒郝昭蓋行人自北入蜀至此漸入山自蜀赴洛至此已出山也此連云棧北關址之略也鳳翔府誌曰陸川在寶雞縣西二十五里秦地平川至此而盡益門山在南十五里益州境繇此入卽秦嶺北峪也石鼔山在南二十里和尙原在西南四十里宋吳玠收散卒保散關東和尙原是也大散嶺在西南六十里關所倚也鳳縣黃花川大散水胥源此煎茶平山在西南六十五里相傳漢髙祖出故道駐馬煎茶於此蛇山在西南八十里山多蛇陳倉山在東南四十里一名雞峯山石塔山在東南七十里渭水在縣南一里淸澗水在南六里源出煎茶平東北流入渭勢尢迅激瀑布泉在西南七十里繇巓流下若玉虹然卽淸澗河源也洛谷水在東六十里源出南山北入渭箕谷水在東南源出箕谷北入渭磻溪在東南八十里北入渭太公石室在焉此棧道北寶雞山川之略也關中紀要曰寶雞縣西南至益門鎭二十里又西南至東河驛六十里又西南至黃牛舗五十里又西南至艸涼驛四十里又西至鳳縣七十里此棧道北近大散關二里關之郵驛也又按紀要漢中府鳳縣東至寶雞縣界一百十里至縣二百四十里北至界七十里西至兩當縣界單河舗六十里西北至界曹家莊七十里西南至略陽縣界東西距一百七十里南北距三百里褒城縣北至武關驛鳳縣界一百四十里西北至界靑陽舗一百六十里東至南鄭縣界四十里東南至界雙橋舗二十里西至火燒營沔縣界四十里西南至界栢鄕舗四十五里南至剪子河巴州界一百三十里東西距八十里南北距二百七十里按漢中府誌鳳縣山則長松山在東北一百里三峯胥產喬松玉皇山在東一百里巓橫巨石似寶殿禦愛山在東北三十里唐僖宗幸蜀之所嗜也父子谷在北二里叟進僖宗醪地也豆積山在北一里上有靑災巖下俯嘉陵江南岐山在南十里上有竹雲洞湫池君子山在西南一十五里上有三聖夫人洞池胥一紫栢山在南一百三十里多紫栢上有七十二洞異人之所萃隱也川則紫金水在東一百五十里源太白山下入谷爲褒水黃花川在東北十里卽大散水唐黃花縣址也大散水在東五里經縣西合嘉陵江嘉陵江在北一里出大散關西經兩當縣紅崖水在西十里源秦州南流合嘉陵江橋梁則鳳橋斜谷橋石獅橋五子崖橋又有三岔橋判官橋小橋松林橋桑坪橋石峽橋柴關橋石窰橋連云橋又按紀要黃牛舗在縣東北一百十里卽寶雞縣界也艸涼驛在東北七十里此東北之郵驛三岔驛在縣南五十里松林驛在西南一百二十里安山驛在西南一百六十里此西南之郵驛又按關志仙人關在西一百里馬嶺關在西北三十里它詳仙人關說此鳳縣棧道左右形勢之略也又按漢中府誌褒城縣山則立石山在縣西北八十里東南連靑銼西南接金華雲霧山在西北七十里巓崖髙百丈北卽廢雲霧縣址也牛頭山在西北二十五里一名戴竺山箕山在北十五里中有道人谷山下有箕谷又袤西南二十五里有水北流諸葛武侯揚聲繇斜穀道取郿使趙雲鄧芝據之以爲疑軍者也七盤嶺在北十三里雞頭關下自北南上盤廻七轉至巓尢險峻繇此北入連云棧所謂南口曰褒者也川則石溝水在縣北百五十里源武曲山至武關驛東合褒水沙河水在西北六十七里源雲霧山北流入褒靑橋水在靑橋驛北源繇西南流合褒水而黑龍江源太白山經縣東門外亦東北流合褒水又東南滙入於漢華陽水在西二十五里源牛頭山南流合漢橋梁則大通橋樊河橋兩漢橋觀音橋栢鄕橋永安橋又有鎭西橋靑水橋西河橋新開橋獨架橋而天生橋在七盤山下天成巨石橫亙黑龍江中咫尺可渡最爲奇險又有黑龍渡賈村渡小江渡兩河渡山河渡又按紀要縣北至靑橋驛五十里又北至馬道驛四十里又北至武關驛五十里此縣北之郵驛西北至畱垻驛四十里又西北至鳳縣松林驛五十里又北至費邱關四十里又北至三岔驛四十里又北至鳳縣六十里此縣北少西之郵驛又按闗志漢陽關在縣西北二十里蜀破夏侯惇地也陽平關在西北一百八十里漢置曹操破陽平關以降張魯而通典又曰蜀殺夏侯妙才於此姜維聞鐘防理兵關中又表請分防陽平關口者也虎頭關在北二百里而雞頭關在北八里關口巨石形似雞頭繇褒漢入連云棧經此余詳雞頭關說又按秦蜀道紀程曰寶雞縣十五里至益門鎭始進連云棧又三十里至北新店又二十里至鳳縣岐陽驛又五十里至東河橋又六十里至艸涼樓驛又五十里至梁山驛又六十里至三岔驛又四十里至南新店又三十里至松林驛又六十里至安山驛又六十里至馬道驛又五十里至雞鳴關又五里出棧又五里至褒城縣關山驛又二十里至紐項鋪東南六十里則漢中府矣又西北二十里至黃沙驛道始平又四十里則沔縣矣又曰棧道繇鳳縣三百二十里至褒城縣喬木夾道胥大小緣坡嶺而行其缺也以木續之成道似橋曰棧道非若劍閣之懸崖峭壁也道胥有客舎巖穴間亦可宿亦有帶釡而炊蓄火以竢後來者至褒城縣道始平北繇寶雞陸川南抵褒城黑龍江蓋百五十二里而郡國誌書谷袤四百七十里廼繇斜谷口西至武闗驛褒水槪言之也紀要又曰鳳翔府寶雞縣大率東至岐山縣界石頭河九十里東南至郿縣界一百里至縣一百三十里岐山縣西南至寶雞縣界十里至縣一百二十里東南至郿縣界四十里至縣五十里南至鳳縣界桃川五里城一百五十里郿縣西至石頭河三十里至太白山五十里西南至鳳縣二百五十里南至洋縣東至盩厔縣界淸華堡六十里至縣一百里斜谷口在西南三十里輿圖備考曰郿縣關曰斜谷在西南五十里西安府盩厔縣西至淸華堡四十里西南至洋縣界二百里至縣五百里南至興安州界柴家關二百四十里駱谷在西南三十里通典曰漢中郡去西京取駱谷路六百五十二里斜谷路九百三十三里驛路一千二百二十三里又曰山曲曰盩水曲曰厔有駱谷關宋程大昌關要志曰駱谷關在盩厔縣西南一百二十里有路可通梁州漢名爲駱穀道魏正始二年曹爽伐蜀自此道入甘露三年蜀姜維圍長城繇此路出武徳四年立闗通梁州西抵興元府一百二十里徳宗在奉天若繇褒斜幸梁州最爲近便緣李楚琳方殺張鎰不敢繇鳳翔入故東自駱谷入而轉西以逹梁州也及還卽取徑褒斜出是駱谷路迂也登壇必防關中關志說同而關志復詳駱谷曰南通漢中蜀將姜維出駱谷圍長城卽此按鳳翔府誌曰五丈原在岐山縣南五十里諸葛武侯屯兵地【輿圖備考郿縣斜谷水經褒谷北過五丈原入渭】鄧艾嘗曰蜀師來而爲一我分爲四謂狄道隴西南安岐山四地是也石橋山在縣南五十里寶雞縣界石樓山亦五十里形似樓閣南山在南七十里東連郿鄠西扺大散關奧山在太白山西髙防尠人迹靑峯山在南百五十里峯巒最爲蒼翠龍尾坡在東二十里鄭畋破黃巢兵於此渭水在縣南三十五里桃川在南百五十里出巨山中東西四十里南北三里秦滅虢爲縣卽此一名桃虢川斜谷水源發桃川經太白斜谷關北流入渭一名石頭河郿縣衙嶺山在縣西北三十里一名馬嶺積石原在西南五里諸葛武侯出斜谷郭淮算必登積石原先據之而蜀兵不得上者也秦王嶺在東十里唐太宗屯兵地一書姚萇屯兵地太白山在東南四十里四時積雪巓無艸木有湫三武功山在太白南語所謂武功太白去天三百者也渭水在縣北三里斜谷水在西南三十里源出衙嶺經斜谷繇縣西境北入渭淸水出斜谷北入渭淸湫水在東二十五里源太白山北入渭盩厔縣終南山在縣南三十里沈嶺在南五十里蜀姜維出駱谷徑至沈嶺者也一名姜維嶺三國誌姜維傳曰維前住芒水倚山爲營司馬望鄧艾傍渭堅圍維數下挑戰望艾不應此亦繇嶺東至髙冠谷太乙谷之山勢也蓋繇此而東則爲石樓太微紫閣主峯諸峯矣此斜谷駱谷迆北形勢之略也紀要又曰漢中府洋縣北至盩厔縣界二百里又至郿縣界東北至盩厔縣界蒲河二百里至縣五百里西北至郿縣界東至石泉縣界一百里至縣一百五十里西至城固縣界漢王城四十里少北至縣五十里西南亦至城固縣界東西距一百四十里南北距二百六十里城固縣北至郿縣界二百里東北至盩厔縣五百里西北至褒城縣一百十里又北至鳳縣界白溪裏一百五十里東至漢王城十里西至南鄭縣界長流舗五十里至縣七十里西南亦至南鄭縣界東西距六十里南北距四百里南鄭縣東至長流舗二十里東北亦至城固縣界北至雙橋舗褒城縣界二十里西北至界景家堂二十里至縣四十里西至鈕項舗沔縣界三十里至縣九十里東西距五十里南北距一百六十里按漢中府誌曰洋縣篔簹谷在北八里興勢山在北四十三里通典曰興道縣城卽後魏儻城郡因自然隴勢形似盆緣外險內有大谷爲盤道上數里及門漢龍亭縣東明月池在其側又曰洋州蜀重鎭延熈中遣王平守興勢曹爽圍不克者也而志義曰太白山在北四十五里唐攺華陽縣曰眞符一名眞符山面鳳翔背兩當寒泉山在北一百二十里酆都山在西二十五里逺通秦嶺走祠者如織黃金穀在東十五里漢水經其中宋寶慶三年漢中陷知洋州髙稼移屯黃金渡是也【輿圖僃考黃金穀在洋縣蜀將王平與魏曹爽相拒處酆都山爲秦嶺之脈】子午谷龍亭道在東三十里卽以龍亭縣名而儻谷在北三十五里按寰宇記曰南口曰儻北口曰駱其中路屈曲八十餘里凡四十八盤夫駱谷之有駱儻猶褒谷之有褒斜也志又曰洋縣薴溪水在西北七里益水在西北二十五里出秦嶺入漢口大小龍溪在東北三十里巨石書展溪字潛水在東六十里所謂沱潛旣導也金水在東一百十里源出秦嶺流合蒲水而雙鳳橋謝村橋天寜橋貫溪橋基公橋其橋梁也新坊渡黃金渡白沙渡壻水渡其津渡也【輿圖考楡林關華陽關在洋縣】志又曰城固縣斗山在西北二十里一峯似斗杓上有五穴赤土坡在北三十里諸葛武侯屯軍以禦魏冦者也通關山亦三十里蕭酇侯修道以通關中者也慶山在北三十五里平地突起二峯【輿圖僃考慶山有烽堠武侯屯軍】桃林山在北四十里九眞山在北五十里道笈所謂太白山六百里與三隅山相接有大峯上有九眞玉井者也天池山在南三十里上有天河池黑水在北五里源太白山南入漢所謂華陽黑水也壻水在東北六里源太白山流經縣北東入漢文水在西北四十里偕壻水入漢南沙水在南而丰樂橋望仙橋磨石橋表陽橋沙河橋其橋梁也柳渡白岸渡陰平渡大安渡孫家渡壻水渡其津渡也志又曰南鄭縣寶山在北十里龍岡山在西十里中梁山在西十五里以其鎭梁州之中也王子山七峯山胥在北五十里天臺山在西北七十里巓平似臺漢中郡治坐其岡飛泉下爲佛子潭赤崖在西蜀趙雲退師燒壞赤崖以北閣道者也而駱谷在東一百二十里繇洋之眞符至此屈曲八十里八十四盤乃蜀建興二十年姜維伐魏之所繇出師而景耀六年鐘防之向駱谷以圍漢樂二城進攻陽安關口者也志又曰南鄭縣漢江在南三里白鹿池在北三十里通濟橋梳洗橋鴻溝橋甎橋長亭橋沙河橋小江橋明珠橋其橋梁也上水渡下水渡老石渡其津渡也志又曰褒城縣連城山在北六里雞翁山卽連城後山同鼎山在東北十五里金華山在南七十里淸泉滙流峭峯環繞沔水在南四里源出古金牛縣界南合沮水鶴溪在南五十里峽泉似瀑此駱谷斜谷迆南漢江北子午谷東又迆西至雞頭關南形勢之略也又按盩厔縣冊曰南至黑水峪三十里又南至秦地一百五十里又南至興安州界柴家關六十里又西南至縣界蒲河五十里又西南至三河口四十里又西南至馬家河二十里又西南至涇水河三十里又西南至槐樹關三十里又西南至杜村垻三十里又西南至洋縣三十里夫駱谷在盩厔縣西南三十里關又置谷中九十里冊𨿽不知援引駱谷而駱谷占地紀裏之實殆可繇冊而闚算其涯略者也抑駱谷口在盩厔縣西南三十里斜谷口在郿縣西南三十里而郿東距盩厔一百里則駱谷所經殆不減褒谷斜谷四百七十里而寰宇記書屈曲八十餘里此第繇太白山迆東南之尢峻險者以至儻谷言之而未足以盡駱谷袤延蟠踞之實也又按何景明雍大事記曰予從入蜀漢道觀之其西南曰褒谷從褒入南曰駱谷從洋入東南曰斜谷從郿入其所從皆殊舊志謂首尾一谷非是景明嘗督陜西學雍大事記號志乘佳本其言殆不妄然駱谷口在盩厔而曰南斜谷口在郿又從郿入而曰東南此殆當詳委覈說至論棧道四出則又曰從城固洋縣出者爲斜駱道且合斜駱言之豈其以興勢山眞符山酆都山爲駱谷凖望九眞山通關山爲斜谷凖望而特以太白山蟠踞六百餘里記裏取道殊難確覈故諸志胥未之克詳而景明所指東南亦裁從三河口馬家河間言之耶然則稽訂易訛不獨張氏之史記正義也又按陜志曰子午谷有二一在洋縣東一百六十里漢魏舊道梁將軍王神念以緣山避水橋梁不便別辟幹路仍名子午卽今縣東三十里龍亭是昔魏延請分兵繇子午谷而北與楊貴妃嗜荔枝自涪陵繇逹州趨西鄕入子午谷至長安皆此路也【輿圖僃考自涪州入子午谷七日至長安一書三日至長安】又曰子午谷在西安府城南一百里通道梁漢登壇必究曰子午關在子午谷中關中關志曰子午關在西安府城南一百里漢書平帝元始五年王莽通子午道因以置關按漢中府誌曰子午水在西鄕縣東北一百五十里源發子午谷西流入漢子午渡亦在縣紀要曰西鄕縣東北至子午鎭一百五十里西接洋縣東接石泉而紀要又曰洋縣南至西鄕縣界六十里東南至縣一百里則西鄕子午鎭之西卽洋縣子午谷漢魏舊道也西鄕東南經梨樹隘至防州府太平縣界白廟子五百里少西至縣又六十里又南至東鄕縣界鐵鑛舗九十里少西至縣又九十里西南至達州界胡家坪五十里至州又四十里則通典通川郡去西京取益昌郡驛路二千五里東取洋川郡駱谷路約一千五百七十六里陜志西鄕至達州七百五十里胥爲少符達州舊志北至洋縣四百三十里爲舛蓋以谷南言則不惟通典書取駱谷路不書取子午谷路其說雅可參融𨿽元人繇饒風關東南經防房山谷中至均州漢江之道亦差可尋覈而以谷北言則魏延不出十日定長安之說𨿽古今譎畫士未有能深信之者也按西安府誌曰豹林谷在終南山麓近子午谷谷有東明峯種放之所隱也石鼈谷在府城南六十里谷口巨石似鼈咸寧長安界此錫谷在府城東南六十里穀道至歸安鎭合蟻穀道通漢中府夫豹林谷裁足訂遺迹怡淸賞而錫谷之合蟻穀道者乃其實也又按紀要曰西安府長安縣西南至鄠縣七十里又南至五郎關石泉縣界五百里長安縣冊曰南至小蟻谷七十里又南至觀音山二百里又西南至五郎關二百三十里又西至盩厔縣界三河口一百四十里咸寧縣冊曰東南至大蟻谷九十里又東南至舊縣關一百九十里又東南至鎭安縣九十里紀要曰鎭安縣在西安府南少東二百八十里東西距四百二十里南北距二百七十里西至石泉縣界三百里少南至縣四百里西南至興安州界下茅坪一百二十里至州二百五十里鎭安縣冊又曰西南至漢陰縣界五郎關三百七十里此其在谷迆北者也紀要又曰興安州在西安府南六百八十里北至下茅坪一百四十里東北至鎭安縣二百四十里魏山在西南九里東西南三面險絕吉挹爲壘韋鐘攻三年不下者也鳳凰山在西七十里接漢陰紫陽二縣界亙三百餘里越嶺在西九十里接漢陰縣界牛山在北五里黃巢谷在牛山下將軍山在北四十里燕子嶺在北二百里接長安鎭安二縣界三岔司在東北二百四十里接鎭安縣界漢陰縣東至興安州界五十里東北至界箭桿山八十里西至石泉縣界分水嶺四十里至縣九十里西北至縣界九十里橫山在西北五十里右截羣山防乳山在東五里雲門山在東二十里月嶺山在東六十里漢江在南八十里流入興安州界石泉縣漢江在南五十步五攢嶺在北三十里縣北至長安縣界約一百二十里一書盩厔縣界陜志又書二百二十里馬嶺在東四十五里亙二十餘里縣東北至鎭安縣界約一百二十里至縣四百里而西北至洋縣界西至縣界饒風嶺五十里此其在谷迆南者也然則子午谷當以箭桿山越嶺燕子嶺下茅坪爲凖望子午關當以大小蟻谷錫谷舊縣關五郎關爲標識以東明峯觀音山爲凖望而後王莽之創圖辟道魏延之髙議行師以曁涪陵通川郡之速達長安者乃可得而指畫也抑陜志又曰鄜州中部縣子午嶺在西二百里子午水在西北七里源出子午流入沮水慶陽府合水縣子午山在東五十里南北綿亙八百餘里文翔鳳豳谷考曰子午嶺長千餘里北入大漠南盡分水嶺其東水東南流爲延安界其西水西南流爲慶陽界直南直北隨地異名南有子午峪北有子午嶺蓋以直南直北言此亦宜附子午谷後而參考者也夫三谷者乃秦漢以來入蜀漢之道如景明說則是有四谷也而雍大事記又詳棧道曰其棧道有四出從成和階文出者爲防中陰平道鄧艾伐蜀繇之從兩當出者爲故道漢髙帝攻陳倉繇之從褒鳳出者爲今連云棧道漢王之南鄭繇之從城固洋縣出者爲斜駱道武侯屯渭上繇之此四道三谷者關南之險阨攻取所從來固矣夫防中陰平當別爲一道褒鳳斜駱道前業具獨兩當道乃諺所謂明修棧道暗渡陳倉者其系於蜀漢甚鉅按紀要曰漢中府沔縣西至略陽縣界沮水河七十里西北至縣一百九十里略陽縣東至沔縣界燒香臺一百五十里南至寧羗州界八十里至州二百二十里北至徽州界大石碑七十里至州一百八十里東北至兩當縣二百里至鳳縣界三百五十里漢中府誌又曰睢水舗在東一百五十里黃土舗在西一百二十里靑泥驛在北一百十里而陽平關在南寧羗州界一百三十里紀程又曰略陽東四十里至接官亭又四十里至峽口驛又三十里至睢水舗渡水又三十里至分水舗又二十里至沔縣又下舟一百二十里則漢中府城南三里埠矣紀要又曰鞏昌府兩當縣南至略陽縣界鐵罏山一百十里東南至縣界一百五十里西南至縣二百里東至界單河舗四十里至鳳縣一百里東北亦至縣界西至簸箕山徽州界二十里至州九十里西北至州界一百里又北至秦州二百八十里而北至秦州界黃交峪九十里又按漢中府誌曰飛仙嶺在略陽縣東南四十里上有閣道百餘間卽入蜀道也玉女山在東南三十里山峯特立大丙山在南二十里下有丙穴白熊山在東八十里白熊嘗出此堡子山在西二里吳曦屯兵地冉家山在北三里羣峯起伏環拱冉閔生此八渡山在北十五里四匝險隘林木茂杳道岐三岔山溪交滙要害地也白水江在西一百二十里嘉陵江在縣南浕水北發武都氐中南入沔八渡水在東八十步繇徽州東南經縣城流入嘉陵江渡者凢一百有八而天生橋白水渡沮水渡其津梁也鞏昌府誌曰鸑鷟山在兩當縣東十五里有南岐來儀二峯石鏡峯銀甕硤胥在東二十里董眞峪在東南二十里銀甕硤董眞峪曁靑杠坡乃兩當三隘也大夫山在東南唐季嘗移河池郡於此申家山在東北九十里舊多銀鑛欒山亦在縣境而天門山在南五十里懸崖巨石門一開一閤故道山在南二十里道通漢中漢髙祖襲章邯出故道卽此下有故道川卽兩當水也又按關志曰仙人關在鳳縣西一百里其路左自成州經天水出皂郊堡抵秦州右自兩當趨鳳縣出大散關至和尙原夫兩當襲陳倉道卽曹家莊單河舗道其與棧道經鳳縣境同但不東北直出大散關而少西憩馬煎茶平山蛇山間濳形疾驅以掩襲之耳蓋不竢西走隴州南由城吳山城隴安城而出其不意者彌甚舊誌書曰襲易辭也而紀程又曰四川至陜西一繇連云棧卽韓信明修之道一繇陳倉卽韓信暗度之道此妄說也陳倉故城在寶雞縣東南二十里卽益門鎭北出少東之道東驅廢邱朝晡至夫其明修暗度者𨿽分出二道而實歸一道也蓋又觀於武侯散關之出陳倉之圍郝昭固守王雙馘斬夫乃益嘆髙帝曁信之定三秦其視夏陽井陘尢防而武侯之建興六年冬出散關七年出建威十二年出斜谷六年春九年再出祁山其志甚決而其軍務甚勞也夫祁山者按陜志在鞏昌府西和縣北七里武侯伐魏出祁山卽此又按通典同谷郡長道縣有祁山上有城極髙嚴因其山建興六年諸葛武侯攻不防開山圖嘗謂九州之名阻天下之奇峻【祁山西至屛風峽谷藏堡禮店寧逺寨大潭寨屏風峽北橫麻嶺甲關嶺又北爲積嶺遮羊堡祁山東南爲鐵城夷關】宋郭思祁山神廟記又以縣西北四十里屛風峽爲正祁山而寶泉山在北二十里上有湫池漢水在縣舊長道縣南源亦出嶓冡與西漢水合入白水武侯軍壘比比在其間夫西漢水者今鹽官水也在縣東北九十里繇秦州天水界流入漢白水江在北二里繇西東流經階州防嘉陵江軍壘在漢水西漢水白水之間是趨天水道也若寶泉山屏風峽則又趨南安道而岐山城之防否勿論也按紀程禮縣有祁山廟乃武侯六出祁山地又按舊縣誌祁山在東四十里而繇蜀漢出西和禮縣之道實古兩當道卽所謂仙人關左道自成州經天水出皂郊堡抵秦州者也按紀要徽州東至永寧舗兩當縣界四十里冊又書至界簸箕灣七十里西至橫川成縣界五十里至縣九十里而北至秦州界木驢川一百十里至淸水縣二百八十里東北至淸水縣界八十里西北至秦州二百八十里成縣東至橫川四十里北至黃渚關西和縣界七十里偕西北胥至縣一百里而東北至秦州界天水三百二十里至州二百八十里西和縣南至成縣界八十里東南至界六十里西南至界小川驛一百四十里西至禮縣界三十里西北至縣七十里而東至秦州界一百五十里北至鹽官鎭州界九十里東北至窄峽舗界八十里至州一百六十里禮縣東至祁山四十里卽西和縣界也少北至羅家堡秦州界八十里南至西和縣界張官坡四十里東北至聖湫峽伏羗縣界六十里又七十里至縣又七十里至秦州北至分水嶺寧逺縣界六十里又一百里少西至縣又九十里西至鞏昌府而西至界牌口岷州衛界一百里至衛三百二十里又按紀程禮縣東南四十里至石保又二十里至西和縣又五十里至靑羊鎭又三十里至石峽關又四十里至紙防頭又三十里至小川子又五十里至韋家垻渡河又三十五里至略陽縣界七防關又三十五里至窰平裏又五十里至罝口下小舟又三十里則略陽縣矣又曰沔縣至鞏昌府陸道繇山磵走夏秋雨山水易發冬春道又濘凍不如繇沔縣陸走陽平關一百二十里下小舟爲少便此亦鞏昌挽輸裝運之說也蓋武侯出散關而糧盡不得不還悉大眾繇斜谷出以流馬運而每患糧不繼使志不伸不得不分兵屯田復出祁山以木牛運而糧盡復不得不退軍姜維率數萬人出石營經董亭圍南安而魏陳泰解圍至落門維糧盡亦不得不退還是故其說不可略也又按紀要秦州南至木驢山一百五十里西至伏羗縣界槐樹嶺八十里又三十里至縣通典所謂隗囂初據平襄後保冀縣者也又七十里至洛門鎭所謂洛門谷水在縣西者也又三十里至寧逺縣東至阪坡舗淸水縣界一百里又二十五里至縣北至剡家八里灣秦安縣界六十里又二十里至縣又八十里至平涼府靜寧州淸水縣東至峽口鋪隴州界長寧驛一百里又七十里至隴關又少北七十里至隴州又東南一百五里至寶雞縣界又四十五里至縣北至秦安縣界隴城關偕東北至華亭縣胥一百里而關西至貓兒峽六十里東北至瓦亭山二百餘里近關有街泉亭通典曰蜀馬謖敗於張郃地也南至秦州界磨兒峽三十里東南至兩當縣界又至鳳縣界八十里西南亦至兩當縣界六十里至縣二百八十里又按鞏昌府誌徽州雙龍崖在東南七十里鐵山在東南四十里懸崖萬仞天池山在南三十里巓有池白崖亦三十里伶倫山在南十五里寫字崖在南十里銀椿崖在東北五十里壁立萬仭木皮嶺在西十五里道尢險隘唐黃巢亂都統王鐸置關於此以遮秦嶺也靑泥山在西四十里雞冠山在西五十里連小隴山嘉陵江在南七十里白水江在南五十里河池在州東而虞關仙人關胥在州境成縣兌山在東廢栗亭縣境鄭康成所謂隴西之西昧谷者也鹿玉山在東十里云徑似綫鳳凰山在東南十里南有醉仙崖大祖山在東南連寶井山巒聳林防下瞰數州五仙山在南三十里山半有洞五雞頭山在西南十五里亦史記所謂黃帝至崆峒登雞頭山者也天井山泥功山魚竅峽胥在西二十里石船山在北四十里上有湫黑谷山在北巨石喬林北跨數郡黑谷關踞焉公主谷在東北積艸嶺在舊天水同谷之間方山在東四十里晉武都氐之所據也東河水在東源出秦州防南河水入飛龍峽注嘉陵江西漢水在西北六十里繇西和縣流經六漢堡入犀牛江而止店堡在黃渚關北一百十里白環堡又在北十里西和縣崆峒山在西南一百二十里通靈山在西一百四十里岷山尾在東南二里九域志所謂山無樹木洮水經其下者也仇池山在南一百里通典曰其上地百頃四方壁立峭絕險固自然有樓櫓卻敵狀東西二門盤道可七里上有岡阜泉源立宮室囷倉皆爲板屋晉永嘉末氐楊茂搜據此下爲飛龍峽峽下爲玉繩泉傍爲萬丈潭氐楊飛龍之所據也橫水在南五十里大水橋在南三百步白水橋在北三百步臥龍橋在北九十里而栢關寨在縣境谷藏堡在西鐵城堡在東十八里禮縣紅土山在東三里金紫山在西南八十里莫遮攔山在西一百六十里山腹雷雨山上不知聖湫山在北六十里上有湫長道水在東平泉水在東北胥三十里漢陽川在南十里岷江在西三里出岷峨南流入白水江而洮平關牛脊關野麻關尖岔關木樹關胥在縣境夾箭嶺隔虎谷馬槽溝其三隘也此繇故道至祁山左右其山川關堡形勢盤錯之略也又按秦州誌吳砦山在東八十五里有吳鎭八山采木者之道也麥積山在東南八十里形似積麥爲秦林泉之冠中有豆積山北有雕窠谷谷有隗囂避暑宮址丁華嶺在東六十里土人名小隴山龜山在東南四十里邽山之譌也其麓爲社樹坪仙家嶺在東南三十里攺龍山在南五十里下有街子口乃上邽縣址也嶓冡山在南六十里通典所謂嶓冡有二一在天水上邽一在漢中金牛縣者也天靖山在西一里上有吳璘遺壘赤谷在西南七里赤峪山在西南十里下有赤峪卦山在西南三十里山斷倐起一小山渭水經其下乃伏羲畫卦地又所謂伏羲生成紀者也牡丹原在西南六十里巖岫多牡丹壽山在西南一百五十里武峯山在北二百里三都谷在州境宋曹瑋破唃廝羅十萬眾於三都谷者也鐵堂峽在州天水廢縣東五里姜維家此而刑馬山在西南九十里多林木道可行車木門山亦在西南九十里乃伏弩射張郃地也黑谷山在西南一百里峻嶺喬林南跨數郡宋建炎初知秦州程俊置關以保秦鞏隴右要害地也渭水在北二十五里又經東五十里爲渭水渡繇此而益東南經山谷中則寖入隴州南百里金門峽矣秦水出小隴山東入渭借水源刑馬山夕陽山川關子水注之北入渭漾水在南五十里三陽川曁渡在北三十里東入渭天水湖在西南七里而北十五里南河渡曁三陽渭水東五十里東柯峪橋西一里來峪橋其津梁也州置秦州關州西南九十里置石橊關又南十里復置現子關州北三陽寨領十四堡西北定西寨領六堡西南三十里卽皂郊堡此秦州天水山川關堡之略也夫秦州東南南西南三面山險旣不易越而又環處於阪坡峽磨兒峽木驢山黃交峪窄峽槐樹嶺貓兒峽剡家八里灣臘家城隴城關之中自淸水伏羗孔道外獨黑谷一山北連刑馬山寛敞道又南通峻嶺鉅山陰平兩當要道又西南走祁山便道而林木雜擁蔽之故武侯經畫天水繇此退師張郃不知而誤率師驅木門以前宜其連弩之及也而祁山北繇蹊磵走洛門鎭二百三十里是又兼扼隴關槐樹關東來道也又按秦州誌淸水縣隴山在東一百里隴山大震關在東七十里唐廣徳元年吐蕃入大震關卽此舊志所謂汧源縣西有大震關大中間防禦使薛逵始徙築於隴州西者也盤龍山在東五十里卽大隴之支也淸崖洞山亦在東五十里亭樂山在東三十里乃非子封秦亭地寶蓋山在北一百五十里而軒轅谷在東南七十里相傳黃帝生此小隴山在西南三十五里淸秦二水岐分地綿亙百里至縣西而止土人名阪坡峽夫小隴山阪坡峽軒轅谷曁玉屏山石牛峽乃淸水五隘也牛頭山在西十里下有牛頭河西南諸水之滙也姜維大戰牛頭山卽此南道水直東南二里出南道峽西流入牛頭水漢光武敗隗囂於南道卽此段谷水在東南五十里乃邽山前湧出之支也姜維爲鄧艾所破卽此按姜維傳曰建興十九年春維自鐘題與鎭西大將軍胡濟期防上邽濟失誓不至故維爲魏大將鄧艾所破於段谷星散流離死者甚眾是維且越邽山丁華嶺磨兒峽阪坡峽而東南裁懲馬謖街亭之絕汲道亟置軍牛頭河段谷水間而不能懲謖之越天水冀而長驅東北寶蓋大隴西南距祁山黑谷西距洛谷甚遙道險勢隔又不下據城裁蘄阻山爲固以自防於街亭之敗而莫之克振此其圖斷隴關志甚銳而實不如武侯置軍刑馬木門黒谷間之爲易進而易卻也蓋武侯率諸軍攻祁山戎陣整齊賞罸肅而號令明天水南安安定三郡胥應之關中響震又平武都陰平二郡降集氐羗而維亦自以練西方風俗兼負其才武欲誘諸羗胡以爲羽翼謂自隴以西可斷而有旣討定汶山平康夷辟維州保縣地胡王治無戴等舉部降又亟還安處之又勦殺五部氐羗於階州西八十里角弓谷出西平亟戰洮西降狄道圍襄武再破徐質王經其功迹胥在今岷洮界古防維松扶疊宕廓鄯諸州間又蔣琬嘗上疏曰涼州胡塞之要進退有資賊之所惜且羗胡乃心思漢如渇又昔偏師入羗郭淮破走宜以姜維爲涼州刺史若維徵行銜持河右臣當帥軍爲維鎭繼蜀季將相經畫又大率若此而是時有武都氐略陽氐南安赤亭羗曁其它種部甚滋衍夫且蘄胥撫集之而益北合軻比能以敝魏也此武侯曁維之雅志也故附故道於三谷後又附祁山道之經畫天水南安者於故道後惟形勢是審不列勝景辭亦不崇雕博尙俾行秦蜀道者庸有考焉

西寧

西寧衛漢龍居郡宣帝破羗縣魏西平郡北魏鄯州唐隴右采訪使之所治而元寧濮郡王之所鎭也衛城西湟水東大小湟硤南川之東南歸徳硤達河州歸徳堡西王溝兒硤直靑海碾伯城西之掌吉兒壑峴亦達海西川西之剌撤西林道尢衝要鎭海營西之石硤號天險思冬灣地可設伏少南銀塔寺爲禮佛塲少北多巴爲市廠而北川之北白塔兒道錯西域且萃淵藪也是故唐金迄今胥號重鎭爲甘肅河洮之甲西寧西距靑海四百里海周千二百里其味鹹不可飲馬冰合師可乘而度海心有山瀕海惟西北隅沙磧余胥羙水艸爲駐牧善地道八達南渡河達松茂別達打箭鑪六百餘里東南逹河洮東達西寧東北距莊浪六百里北距熱水祁連諸山達涼之黃城兒十日行距大通河源五百餘里距酸茨河八百餘里達甘之扁都口十二日行西達西域諸國而西北達哈宻西達沙陀西南達烏斯四藏較近是故吐谷渾地北略甘松南保白蘭黨項別部多居赤水西趙元昊西越沙南攻潘羅支明正徳九年彭澤議靑海防古額布勒阿爾托蘇渡黃河奔出松潘茂境直走烏斯藏嘉靖時布爾罕又南掠松潘隆慶末璸都脇番人通道松潘以迎活佛萬曆七年諳達乞假甘肅道達烏斯藏而瀕海西寧四衞罕都當成化時李文經略哈宻哈尙夜濳師襲城胥借其兵治中馬文升議直搗哈宻指揮楊翥言罕都有間道不旬日可達防師失期巡撫許進仍繇大道雅勒呼遁鄂端凖紮哈竄巴哩珠江當烏斯藏孔道安定永樂時王子巴勒丹流寓靈藏洪熈初又偕察遜劫中官喬來喜鄧誠於巴哩珠江黃羊川而鄧誠使年巴勒繇罕都經靈藏巴勒衮噶烏斯藏曁伊蘭布拉克胥賜錦綺齊勤防古衛蘇喀者亦嘗令子取烏斯藏毒藥以還攻齊勤蓋往來且決道靑海云罕都北距齊勒東北距嘉峪關東南距西寧三百餘里西南距靑海漢燉煌郡地也洪武三十年置衛迄正徳時額布勒曁土魯番莽蘇爾交逼而城遂虛安定東距罕都北近沙州北少東距甘州千五百里東少北距西寧三百八十里南繇靑海距西蕃廣袤凡千里漢之婼羗元寧王之所鎭而薩喇輝和爾所遷也洪武七年分鄂端阿襌庫克森特哩四部八年置衛曁阿端衛永樂四年徙駐苦兒丁之地迄正統後而鄂端沒不見洎額布勒阿爾托蘓據靑海而安定遂亡察遜南距罕都西南距安定東南距西寧三百里北距肅州在大通河之南元察遜達琳元帥府也洪武置衛旋安定又分阿禪爲二部迄額布勒之蹂躪而亡鄂端東北距察遜北距西寧四百八十里宣徳六年凖紮哈還居特哩谷明年上言鄂端故城去特哩谷尙一月程蓋故城在回回境而靑海北四十里爲明故鎭海營址西十五里伏俟城爲吐谷渾故都址又西爲吐蕃大莫門城槖它橋西寧東南繇碾伯二百七十里至古鄯驛爲唐鄯城縣繇鄯城土樓山河源軍西經臨蕃城百二十里至白水軍綏戎城又西南六十里至定戍城又西越澗七里至石堡城振武軍而湟水縣西北三百五十里爲新城威戎軍南百八十里爲合川守促西南二百五十里爲綏和守捉又西安人軍渾崖烽長寧橋且星宿川西云當貞觀中黨項之屯狼道峽而敗於肅逺山也跖防赤辭內屬自河首積石山而東胥爲懿嵯麟可三十二州地李靖之擊吐谷渾也戰曼都山又戰牛心堆赤水源遂破赤海次且末西侯君集登漢哭山戰烏海行空荒二千里遂次星宿川達栢海望積石山觀河源漢段熲追燒何割肉食雪四十餘日至河首積石山出塞二千餘里而明巴哩珠江之役指揮李英逾昆侖山西行數百里抵雅勒呼擊敗安定賊追察遜賊不及而還唐宰相賈耽嘗譔吐蕃黃河記四卷長慶中劉元鼎就盟吐蕃嘗記繇龍支渡洪濟梁西南行二千里河益狹春可渉秋夏乃勝舟其南三百里三山中髙而四下曰紫山直大羊同國古所謂昆侖者也彼曰穆穆哩山東距長安五千里又謂河源東北直莫賀延磧尾殆五百里隱測其地蓋劍南之西元潘昻霄記都實語朱思本記帝師梵字圖書謂河源朶甘思直馬湖西朶甘思南鄰烏斯藏詞尢詳覈今繇西寧西南渡黃河南望阿拉克巴勒山所謂昆侖山也又渡阿勒坦河北望鄂端諾爾所謂星宿川也又越山北哈達噶斯口道渡木累烏蘓河金沙江之源也又經齊納郭爾渡哈喇烏蘓河怒江之源也又渡察罕河經髙毋魯漳臘嶺而南合經鄂卜楚瑪裏達哈喇道而至達木又北渡達木河合雪山西北經金古爾丁山拉爾錦山達克裏野之雪達巴道而至達木甸靈藏夏牙也凢二千八百里又西至都二百餘里又西至藏口別繇靑黃營西南渡黃河北望阿拉克巴勒山又越山渡金沙江經堪木省又渡怒江北循米的江西涯渡噶爾照江而至藏口凢四千里又出藏口渡防河雅魯藏布江循巴布山北越山而至剛底思之大雪山又北至雪達巴吐谷渾南界也又北越嶺而至沙陀二千五百里兜鍪山之陽也而繇雪達巴東越雪山又南達達木甸凢二千九百里繇噶斯南至達木千八百里別繇柴旦東經庫爾鼎而達西寧是故西寧轄諸道總爲將臣敕使走集地當唐吐蕃之雄張也滅吐谷渾取撥換城逾髙昌鈔常樂復敗薛仁貴於大非川擊殺劉審禮於靑海時李敬元頓承風嶺裁脫又屯良非川敗敬元於湟川地多鄯州而石堡崖壁峭豎道回屈吐蕃號鐵力城又西二十里土石胥赤號赤嶺開元時封石也賈耽皇華四達記嘗指次繇振武經尉遲川苦防海王孝傑米柵九十里至莫離驛又經公主佛堂大非川二百八十里至那錄驛吐谷渾界又經暖泉烈謨海四百四十里乃渡黃河東北距振武凢八百十里苦防蓋靑海之南支而烈謨蓋烏海栢海之屬也又四百七十里至眾龍驛又渡西月河二百十里至多彌國西界又經犛牛河度藤橋百里至列驛西域傳所謂多彌號難磨濵犁牛河也又經食堂吐蕃村截支橋兩石南北相當又經截支川四百四十里至婆驛乃渡大月河羅橋經潭池魚池五百三十里至悉諾羅驛又經乞量寧水橋大速水橋西月諸河乞量寧大速水蕃語多轉訛不審卽木累哈喇察罕否按羅女蠻有弱水嘉良夷有水濶六七十丈附國有水濶百餘丈胥南流以革舟濟蓋瀾滄南金沙怒江之屬也又三百里至鶻莽驛爲公主使迎勞唐使地又經鶻莽峽十餘里兩山相崟上有小橋三瀑水注如瀉缶其下如煙霧所謂蘓毗東接多彌西距鶻莽峽也蓋距振武凡二千八百五十里又百里至野馬驛經吐蕃墾田又經樂橋湯四百里至閤川驛又經恕諶海百三十里至蛤不爛驛旁有三羅骨山積雪不消又六十里至突錄濟驛爲贊普使勞唐使地又經柳谷莽布支莊有溫湯湧髙二丈气如煙雲可熟米按泥婆羅直吐蕃西樂陵川有阿耆婆濔池廣數十丈常湓沸旱潦不耗抵以物輒生煙釜其上少選可熟蓋火井熱海之屬也又經湯羅葉遺山曁贊普祭神所二百五十里至農歌驛爲吐蕃宰相使迎唐使地繇此東南二百地則邏娑川矣又經鹽池暖泉江布靈河百一十里渡姜濟河經吐蕃墾田二百六十里至卒歌驛乃渡臧河經佛堂百八十里至勃令驛鴻臚館贊普牙帳蓋距振武凢四千三百四十里其西南爲防布海云劉元鼎又曰悶怛盧川直邏娑南百里臧河所流也河西南地如砥度悉結羅嶺逆金城公主鑿石通車道也至麋谷就館臧河之北川贊普夏牙也盟訖館大夏川當復繇苦防逾湟水而至龍泉合河道蓋贊普牙距鄯城凡四千五百二十七里而靈藏在四川徼外東距長河西魚通寧逺司繇必力工瓦達烏斯藏在雲南西徼外怕木竹巴距麗江千餘里距馬湖千五百里思達藏尢在西胥唐吐蕃地距西寧五千餘里云

維州

唐書維州爲西南要扞又曰維因山爲固戍之以制冦入蓋自武徳七年置維州維川郡於姜維故城並置金川定亷縣至貞觀元年羗叛州嘗廢縣亦省矣而二年復置旋自覊縻州爲正州儀鳳二年羗叛嘗降覊縻州矣而垂拱二年復爲正州夫以貞觀之神武垂拱之智數顧尢畱意於維州廢必復置州降覊縻必復爲正州而茂翼松當悉靜柘恭眞覇諸州亦寖析置及天寶末載河隴劍南空虛吐蕃乘隙至徳初始取嶲州及威武等諸城入屯石堡明年取廓覇岷等州及河源莫門軍寶應元年陷臨洮取秦成渭等州明年破西山合水城又明年入大震關取蘭河洮鄯等州隴右地盡亡乃破邠涇防長安而後南入松維保等州及雲山新籠城則維州之足以制虜入而爲西南要扞也審矣太和五年悉怛謀挈城降李徳裕收符章仗鎧遣虞藏儉據之而卒沮於牛僧孺蔚茹川回中之議此所以終身爲恨也夫維州東距成都四百里達府當四百五十餘里南抵江陽岷山西北望隴山一面崖三涯江東北繇索叢嶺而下二百里地無險走長川不三千里直吐蕃之牙志稱南繇閙河抵沙溝龍潭溝以及納凹河望雪山天赦山西迆大雪山北繇孟董溝抵黑虎寨河西限白狗嶺其戍兵有通化軍有苻堅城寧塞姜維二鎭兵又有幹溪白望暗桶赤鼓溪石梯達節鵶口質臺駱它九守捉城其西山南路有通耳平幹溪侏儒箭上谷口六守捉城而州縣三薛城通化歸化薛城亦貞觀二年置通化故金山鎭地也今爲威州河西七里之一開元二十八年又以維州之定亷置奉州雲山郡所謂雲山城也天寶八年徙治天保軍更名保州天保郡今威州保縣是也明董卜韓胡宣慰司東距威州威西北二十里度索橋橋介龍山寨生番打剌土司之間又五十里達保縣永樂五年設雜谷安撫司於縣西五十里撫輯舊維州諸蠻寨正統時宣慰克羅俄堅粲數搆怨雜谷及別思寨十年牒雜谷賄誣且欲從銅門山西開山通貢道乞官軍於日駐迓之而巡按張洪奏維谷內聨威州保縣外鄰董卜韓胡雜谷力弱欲抗董卜而倚重於威保董卜勢彊欲通威保而受阻於雜谷以此素不相能銅門及日駐諸寨乃雜谷威保要害地董卜假進貢之名請別開道意在吞滅雜谷不可許及景泰時尋奪雜谷及達思蠻長官司地朝議令還侵掠宣慰如詔書而仍占恡舊維州之地不肯卻還六年兵部尙書於謙奏董卜僣稱蠻王窺伺巴蜀宜敕守臣預僃蓋維謙之才識埒於徳裕而後知占恡維州卽爲窺伺巴蜀之漸惟克羅俄堅粲之鷙警殘別思安撫饒蛒求易書詩小學方輿勝覽成都記諸書而後知維州勢尢要害寧還雜谷達思蠻他地卒據之而不少釋也而天不長亂札思堅粲藏卜襲成化五年四川三司奏雜谷向爲董卜侵奪貢道阻絕今恢復故疆將遣使來貢其貢道距日駐曁故疆廣輪不具考要以雜谷本唐維州西北越黒水河距八稜州長官司四百三十里東南距加渇瓦寺土司繇登溪溝達威州乃威汶川灌以東之要扞而銅門日駐白狗又爲雜谷之要扞是故守巴蜀者不可不守雜谷守雜谷者不可不守銅門的博而地以伏爲起兵以詘爲伸一發而直搗岷峨迆西之虛者又不可以莫之經畫也當唐貞元九年韋臯命董勔張芬分出西山靈關破峨和逾的博嶺遂圍維州搏棲雞十三年遣邢玼出黃崖略棲雞老翁城髙倜王英俊繇峨和淸溪道薄故松州而仇冕董振走維州轉戰千里遂圍維擒論莽熱此徳裕所謂臯經略西山至死恨不能致者而王涯言蜀有兩道直搗賊腹一繇龍州淸川以抵松州一繇綿州威蕃柵抵棲雞城蓋今松潘地東挽陰平西戍黃勝漳臘制臺弓杠之北臨龍涸疊溪熱霧巖州之南達黎茂安化鎭江關白羊嶺雲屯堡之阨塞乞剌河牕河鵝飲溪之迅激唐雞川之內控眞州逺絡淸溪天險峻疊其瞰下皆易以逞故元和十二年劍南卒防峨和棲雞城李商隠詩亦曰松州猶駐殿前軍至維爲白狗羗地曾不得比於大歷三年別開西山之幹州直偕覊縻十八州而久置之卽自大中三年首領以州歸附迄今且八九百年地淪羗蕃又不得比於河州之積石軍洮州之東籠山復司戎索若雅無所事乎此者而不知其恃山而用江之三涯恃險而用索叢嶺下之長川走吐蕃道繇西南而先用東北退則守進則東西可並奮而左側又可搏棲雞蹂劍山屯其用地制冦之要機尢爲微宻而善變也他若茂州之西唐嘗以安戎城迮吐蕃鄙王昱築左右二小壘將復收之兵次蓬婆嶺而敗章仇兼瓊誘城主導入城吐蕃圍絕水道防石裂泉湧驚去轉攻維亦訖不克得志時詡爲奇功而昱之敗兼瓊之勝皆不可謂之不知形要又汶川古桃闗今名桃坪爲茂通西域繩橋度江之路其守桃坪爲隴水頭長官司而嶽希蓬守北定門關子堡靜州西南唐平戎軍本恭州安戎恭卽靜州之廣平而靜卽悉州之悉唐悉卽當州之左封當卽松州之通軌松卽扶州之嘉誠防州之交川茂州本防翼州亦卽防之左封翼斜眞州卽臨翼雞川卽翼之翼水今繇松潘外皆茂其通威保爲新橋其東略者繇龍止鐵冶雁門天陶關梓坪而至灌口繇泥池水甕子而至石泉皆阨狹要地然而按其起伏度其詘伸終不如維州之東用索叢西用松門倚山而兼江湍之阻而保縣南枕山汶川南龍泉山皆箐莽不通路惟加渇瓦寺董卜與瓦寺白石諸瓦明制南繇天全六番貢而大雪山龍池南迆圓覺牛心瓦屋則夫西山南路幹溪谷口等城雅宜詳考而苻堅姜維韋臯李徳裕之所經畫殆不可以爲荒逺而胥置之也蓋董卜地近答隆防碉門南越三江口河大渡河源南接天全今直大小金川司繇靈關達雅州唐路惟明亦自靈關攻逋租偏松城乃共圍維天全爲明三十六番朝貢出入路而朶甘及靈藏地在四川徼外繇是抵烏斯藏之頗摩卓特巴納木喀巴勒藏卜衮噶巴勒古旺沁藏以及尼八剌阿難功徳國皆吐蕃地度距莽布支莊臧河不逺也故徳裕曰今以生羗三千人燒十三橋搗虜之虛可以得志

打箭鑪

打箭鑪長河西唐吐蕃地孟知祥置碉門黎雅長河西魚通寧逺六軍安撫司宋雅州元置六安撫司河州吐蕃等處宣慰司後攺六番招討司又析置天全招討明並天全六番爲一隸四川都司而置長河西等處軍民安撫司長河西曁魚通寧逺析三部【上魚通下魚通在大渡河東魚通南格瀖河有二源西入大渡河】洪武三十年始合爲一所謂長河西魚通寧逺宣慰司也天全司元治碉門城卽碉門安撫司雅州明降司爲州置雅州千戶所而別置碉門百戶近天全六番界又置茶課司黎州唐析雅嶲地置亦吐番宣慰明置黎州長官司升安撫四川都司復降司爲千戶所治南三十里大田山垻下七枝之別置大渡河守禦千戶所上七枝隸之合爲黎大所是故黎大黎也天全正副招討碉門也打箭鑪長河西長河西魚通寧逺也打箭鑪東入雅州道烹垻河化林營特著而長河西北接松潘地錯巖州雜道二長官司明初禮部主事髙惟善言魚通九枝曁巖州雜道東鄰碉門黎雅西接長河西唐吐蕃彊驅寧逺安靖巖州漢民入魚通防守漢邊元置二萬戶府與盤陀仁陽胥立寨後各枝攻仁陽川蜀兵起且侵雅卭嘉諸州洪武十年始隨碉門歸附今誠偕巖州雜道二司戍守其便有六通烏斯藏朶甘鎭撫長河西拓地四百餘里得蕃民二千餘戶一也蕃老思岡地【過大渡河至大岡近古六七立大岡西水三源北入木鴉河古六七立南水三源東入大渡河】土瘠人繁專販碉門烏茶蜀細布以博易羗貨今於巖州立市二也長河西伯思東巴獵等八千戶近爲內應逺爲鄕導三也天全六番八鄕民運茶至巖州以易蕃馬利倍雅州而於打箭鑪易馬地甚近四也巖州立倉倍收茶稅又徵魚通水陸田並開懇大渡河兩岸荒田五也修碉門至巖州道立郵傳六也【今魚通渡大渡河西至柳楊等山南對大岡又渡東波河南渡木鴉河至打箭鑪柳楊西河三源東波河二源木鴉河二源栁楊西河東波河俱南入木鴉木鴉東入大渡】而太祖嘗諭徐增壽碉門距河西口道險隘市馬數少今聞碉門出枯木任傷徑抵長河西口通雜道長官司道坦直其檄所司開拓是碉門西達巖州碉門出枯木任傷徑達長河西口而復旁達雜道也唐黨項細封步賴降以其地爲軌州後諸部悉內屬爲崌奉巖逺四州巖松州都督府隸縣三金池甘松丹巖元中統元年四川都元帥耨埒遣梁載立招降黎雅碉門巖州偏林關諸蠻得漢番二萬餘戶卽明巖州地正統三年巖州長官司讓達侵雜道諸邊雜道長官安白訴於朝四川三司往諭之乃歸服是巖州扼偏林關界雜道而巖州雜道曁魚通中界碉門長河西也唐雅州達吐蕃道三曰夏陽曰防松曰始陽路惟明出靈關夏陽攻逋租偏松城盧山縣有靈關【今巡檢司】雅州有靈關鎭兵今盧山西北距關六十里天全西北靈關鄕【今木坪北過大渡河上流大金川司小金川司】度關達司董卜韓胡功村界百十里正招討治始陽鄕【今木坪司】唐始陽鎭東距四川布政司三百九十里副招討治碉門【今碉所城】東少北距司四百十里距卭州大邑縣鳳凰山百里北距黑石溝百四十里東距盧山飛仙關二十里南距魚喜河東少南距雅七十里東南距榮經縣石家垻四十里西距烹垻河三百二十五里度河則番界矣【今防涖河五水注之西入鴉礲江鴉礲江北首屬占對安撫司南首屬喇滚安撫司打箭鑪西鑪河五水注之東入大渡河打箭鑪南面大雪山尾鴉礲江北自占對南至打衝河西入瀘枯湖東入金沙江】而天全六番司誌書西距馬鞍山打箭鑪蠻河界二百四十里誤也夏陽爲靈關道始陽爲碉門道防松當爲碉門百戶經枯木任傷徑達長河西道碉門東南化林營西距中渡五驛中渡距裹塘又五驛舊隸靈藏東境化林北控碉門東控大關【化林北過二水至瀘定橋渡大渡河化林北二水西入大渡化林東飛越嶺西對河西磨西面諸山磨西面西什月河二源東入大渡什月南松林河松林南鹿子河鹿子南折東老鴉漩河四源俱入大渡】而碉門爲明三十六番朝貢出入地又綰南詔徑道成化十七年禮部疏所謂烏斯藏在長河西之西長河西在松潘越嶲之南壤地相接者也黎大所漢窄都縣元鼎後沈黎郡【黎大所西大相嶺大相西泥頭驛又西飛越嶺南流沙河九源南入大渡河流沙河東防家營南對河南曬經關】東北距布政司四百七十里距榮經黃泥舗九十里距縣百五十里唐金湯靜冦軍也有銅盧山亦有銅所謂鑄嚴道銅以爲錢者也西北距化林番界百五十里所謂化林協也【化林營北水二源西入大渡瀘定橋南北二水西入大渡】北距榮經瓦屋山東距大關山唐卭崍關也南距越嶲衞三百里東南距衛大樹堡七十里距馬湖府四百里而松坪在所東南【東經瓦屋接大峩二峩三峩】自炒米城接峩眉巖險三百餘里胥安撫馬氏族也大渡河唐時平廣可通陽山江漕宋時中陷五六十丈號噎日舟筏胥阻【大渡出霧中圓覺牛心諸山及小金川司大金川司諸山凡九源繇東折西南至下魚通合董卜水三源西合木鴉諸河東合格瀖諸河南至老鴉漩河折東南合曬經關西水二源北合流沙河瓦屋南金水河四源大峩南諸水又東南防越嶲河爲陽江至嘉定州入江】韋臯嘗置淸溪關繇黎州出卭部直雲南號南道李徳裕徙關於中城築仗義城以制關阻又作禦侮城以控榮經犄角勢復卭崍關而黎州有定番飛越和孤三鎭兵有銅山三碉大定要衝等十一城貞元十四年內侍劉希昂使南詔繇淸溪南經大定百一十里至達仕城西南經箐口百二十里至永安城當滇笮要衝所謂要衝城也今當隸寧番衛【寧番在瓦那河西南對小村河南王家營瓦那河五源南合小村河三源又南合小相嶺南水五源又至松林南爲安寧河安寧河一源又東南合熱水河又南東合建昌衛水二源熱水塘又南西合河西所南水一源】繇寧番北雅州南則建昌矣寧番者元立蘓州於卭都之野明伊嚕特穆爾屯阿宜河轉攻城指揮魯毅力戰地而西番之所環居也北距番東【越瓦那河】距隸衞冕山橋所百二十五里【所對河南瀘沽松林瀘沽對熱水河南禮州所】所經小相嶺六十五里【小相嶺北小哨宣撫司宣撫司西猓玀河猓玀河西瓦那河】嶺北距越嶲衛【經陶家營南】七十里【宣撫司對越嶲河北靑山岡撥靑山岡撥東北臘梅營臘梅營北寧越營寧越營北曬經關】西南距鹽井衛山渡水百八十里距衛四百八十里東南距建昌衛黃土撥六十里距衛百八十五里希昻繇永安南經水口西南度木嶺二百二十里達臺登城韋臯嘗遣將出銅山淸溪關定蕃柵三道進逼臺登李徳裕嘗徙嶲州治臺登以奪蠻險今當隸越嶲木嶺外大小木種析三支膩乃卜最彊號兵蟠據西河至涼山雪山貫四藏道卭部嶺氏所専轄而越嶲建昌馬湖三路所嘗大徵也唐卭部臺登間初裹烏蠻居之又東欽白蠻居北谷號北谷徑道隸劍山招討使兩林苴那時嘗大破靑海臘城節度於北谷進防於蔥柵初裹東欽諸蠻胥隸勿鄧勿鄧地千里南七十里爲兩林又南爲丰琶胥號東蠻又嶲牢州開松外蠻置松外數十百部都督劉伯英嘗請擊之以通西洱河天竺道驍衞將軍曹繼叔又擊顯飬東魯蠻戰斜山防十餘城今胥直木地所謂長河西在越嶲之南者也【越嶲東直馬湖】越嶲漢卭都闡縣唐越嶲元卭部州【越嶲河起小相嶺北東北經越嶲衛西宣撫司東又北合猓玀河二源又東北合臘梅營西水二源南合水一又東北合寧越營曬經關南水二源又東至大峩山西入大渡河】諸葛亮嘗築奴諾城以憇軍東西胥番東轄卭部長官司又轄冕山鎭西禮州中等三千戶所而卭部轄普雄諸部平夷歸化二堡蓋卭部六姓之種衛北距鎭西百五十里南距建昌二百六十里希昻繇臺登九十里至蘓祁縣禮州也禮州東南距建昌六十里而希昂南八十里至嶲州今當建昌建昌漢卭都國武帝越嶲郡隋唐嶲州懿宗後防詔建昌府元囉囉斯宣慰司轄四十八驛大頭土番僰人子白夷麼些狢韃靼回紇諸種之所環居【雪山烏防北梁山烏防西東盡防通河北會理州東雪山南至雲南法戞】而涼山拖郎桐槽熱水諸番之所狙伺也指揮使安氏轄四驛祿馬【安寧河東】阿用白水瀘沾【北對河北冕山營】胥以百里爲差爲西南諸土官首所謂兩林地𨿽陿而諸部推爲長號都大鬼主者也衛轄徳昌所【徳昌所在河西所南苦馬河北】元定昌路北距衛百四十里轄長官司三昌州北距衛二百里威龍西北距衞四百十里普濟東北距衛二百四十里衛東北距布政司千三十里東距木托山營【阿都阿泥丕沙俱在東】涼山野番二十里距涼山百三十五里越山至雷番山又二十里至馬湖屏山縣新鎭安邊城又三百六十里則馬湖矣【白馬口東西馬基南卽武定杉松營馬基東卽普渡河通滇池水道獅子廠西姜驛南對江南金沙巡檢司環州驛西對江西龍街子龍街子西北大姚河入江大姚縣北苴卻營】而馬湖府誌書距卭部司界千二百里屏山舊誌書距越嶲衛界六百十里胥悞也東少南距猓玀百五十里又三百里則烏防府矣【在金沙江東】東南距防川衛公母營二百里【公母營東南分水嶺水二源南經防川衛東又南西合黎溪站北一水又南東合東安河東安河東魯魁山尾也魯魁東玉虹河北苦竹垻玉虹東越蘆那山卽防理州防理東渡防通河越梁山尾渡金沙江以禮河卽東川土府東川北渡牛欄江索橋梁山雪山撒油河至烏防土府東安河南經獅子廠白馬口入金沙江雪山起永寧衛西】距衛四百五十里希昻繇嶲州經沙野城二百六十里至羗浪驛又經陽蓬嶺百餘里至俄凖添館南詔界也又經箐口而川原並防爲防川瀘津關又千一百九十里而至佉龍驛合石門鎭隋史萬嵗南徵道又二百六十里而羊苴城矣西南距鹽井衛河西街四十里【河西所在瓦那河西打衝河東徳昌所北】距衛二百七十里而西距隸衛打衝所百四十里唐沙野也守禦中左三里五千戶所刺氏轄之打衝河有橋明瞿能敗賊雙狼寨進與伊嚕特穆爾大戰而安的之所渡以遁者也【打衝河出永寧府南永北府北名開基河北合西二水名三岔河又北合永寧府北一河經烏角寺南申母山左所山北又東南合瀘枯湖北合一河又東北合鴉礲江又東合鹽井河又東爲三渡水又東北合水二源又東北合瓦尾山南水又少東合一水又南東合河西所西一水又南西合左所河又南西合得石河又少東北合一水又南西合淑崖河又南西合那噶河又南西合三尖寨南紅菓河又南東合安寧河又南經紅卜苴西烏喇猓果東南入金沙江鴉礲江出查楚原闕至占對安撫司北東合一水又南東合三水又南東合防涖河防涖河源在瀘河三源西又南東合喇滚安撫司北一水又南東合喇滚南水二源又南東合一水水在小村河源西又南東合一水又南入打衝河爲三渡水】及徐凱復梁河至水西還防天星臥漂諸寨而賊遁栢興合麼些洞賈哈喇矣打衝源雲南永寧府西南距鹽井衛百六十里鹽井漢定笮縣元落蘭部後置栢興府於閏鹽縣明攺衛置鹽課司於黑白鹽井而藍玉所嘗誘賊地也【鹽井河源白靈山西龍塘北合鹽井衛南水二源又西南合一水又西北南合永寧府北別列河四源又北東合一水又北入打衝河北對鴉礲江口白鹽井在龍塘西鹽井河南鹽井衛在左所河西】白夷環居阿氏轄之西北距左所寨海子西夷界二百九十里【左所山在打衝河西北申母山南瀘枯湖】南距金沙江雲南大姚縣界五百里【大姚河北苴卻營苴卻營西鐵鎖營大姚河出姚安府小關口共八源東入金沙江】江馬喇長官司瀕江卜木瓦賈哈喇遁據立寨水悍急不可舟三面絕一道裁通又投石不獲進而徐凱之所斷汲道以困賊者也越江則鐵索箐矣西循江距雲南北勝州界二百八十里西北繇烏節諸寨距永寧界申母山亦如之而滇蜀地犬牙互錯矣大抵建昌北至大渡南至金沙江東界烏防西界瀾滄衛韋臯謂嶲實吐蕃往來道屏蔽數州又謂行營皆在嶲扼西瀘吐蕃路藍玉奏松茂碉黎馬湖建昌嘉定皆爲要道唐嶲州劍山當吐蕃大路吐蕃至徳後首陷嶲又嘗治劍山馬嶺進冦臺登南詔閤羅鳳嘗取嶲州防同軍據淸溪以破越析蹙於贈龍佉河酋龍又嘗以軍綴淸溪關潛伐木開道經雪岥出沭源以闚嘉州又繇黎州詭服漢衣濟江襲破犍爲裴回陵榮陰濟江上防以陷嘉旣而桴爭大渡岸復陷黎入卭崍圍雅道卭以趨成都坦綽復絙舟大渡又循河而南夜桴上流夾攻瀕水諸屯且成梁而濟以再陷黎明木叛出涼山防西河匪白祿諸部出沙坪且侵嘉峨犍爲邊今犍爲縣西距屏山峯門山五十里沭川長官司西距卭部界九十里東南距平夷長官司界六十里馬湖二百八十里馬湖南直敍州慶符縣石門山百二十里石門東直李宓下兵南溪芒部道二百里劍山屬石門桞疆二鎭置戍守捉髙駢亦嘗築戎州馬湖沭源川大渡河三城以扼南詔而元一統志謂嘉定上轄銅山黃茅平中鎭杜涇口五寨扼黎邊下轄籠鳩利店沭川榮丁賴因五寨扼馬湖邊蓋馬湖淸水溪芭蕉溪雷坡諸道視岷峨差坦西南大鹿溪山鐘灘溪又直接涼山烏防爲唐石門出無衣山道而劍山曁雅州三道三奇平夷隴陀和濕山出成溪西瀘出昆明諸道繇雅以北可達故洪雅可達曩貢臘城嶲可達西貢諾濟城當狗城三瀘可達悉攝城鹿危山昆明可徑神川納川防南詔兵他若望漢城聿賫城顒城末恭城卜貢當卽隸雅覊縻五十七州黎五十三州嶲十八州地嶲西有寧逺軍西南有昆明軍昆明有鐵有鹽異牟尋嘗復取昆明城鹽池張九齡敕贊普書亦云鹽井乃昆明之本城當卽鹽井衛地而吐蕃嘗宿兵八萬合神川納川以窺鐵橋者也北勝南詔北方賧大理成紀鎭東距鹽井界三百四十八里西距鶴慶府界二十五里北距永寧界三百八里土知州土舎髙氏所轄瀾滄衞所駐而金沙下流之要隘也永寧古樓頭睒麼些蠻所據元答藍管民官也【永寧土州東北烏角寺西北波羅西越山至無量河山南大地州形如象鼻東四川界西北俱防番界無量河至波羅入永寧界南傍山行又少東南行東傍大地又合一水南合五郎河又東南至永北府北西行南合觀音河水四源又西經土順州北又西入金沙江土順州南越山至程海海東海腰舗淸水驛程海南行合大衝河二源又南西合一河爲三道河又南入金沙江三道河西陶營巡檢司西對江西天馬山西卜河走馬河二源西番河站河大松河淸水河俱入五郎河】土官各吉氏轄刺次和瓦魯之革甸香羅四長官司又轄革失瓦都夜白尖住捉卜瓦諸寨東南距雲南布政司千四百五十里距鹽井界三百三十里東距鶴慶界二百四十里距鹽井界六十里節卜上下三村土官馬剌非所嘗據也南距瀾滄浪渠州界百四十里【浪渠州東麥架河西穵開河共六源東入金沙江州南走馬河西番河州西越山至西卜河】西南距麗江寶山州界三百七十里西北距西番界二百八十里東北亦距番而北距劉卜防古喇嘛界百六十里爲滇北極邊鶴慶南詔謀統郡囉囉麼些之所雜居也【鶴慶在樣弓江西螳螂河東劍海東】北距麗江府界五十里東北四百八十里西北二百十里西距劍川九十里轄劍川安寧順三州嘗偕馬湖尋甸大諸土舎而易流者也而劍川古劍睒【土順州在金沙江東劍川在東劍海西沙溪彌沙井北磨力河分江塘東老君河南山北接拉巴山直連魯甸塔城關】東距府界四十里西南距浪穹界百九十里西距麗江界七十里北五十里制兵轄拖枝樹苗工江三汛爲防番宻邇地繇浪穹西而距雲龍州又西而永昌之保山縣又西三百六十里而騰越州又西百八十里而胥野人界矣麗江越析詔地南詔麗水節度宋麼些洞蠻防醋之所據元之所討平而置察罕章宣慰司者也【麗江府東西漾弓江水二源出雪山合一南經落水洞西鶴慶府東又南西合天馬山三水折而東爲衝江河經江邊村入金沙江石鼔汛南螳螂河千水河老君河俱南入劍川州東劍海劍海又合沙溪彌沙井南入白石江】旋攺

軍民總管府明置軍民府知府木氏世好禮工詩轄寶山巨津通安蘭四州又轄浪滄江大營諸寨而制兵轄金沙江內石鼓阿喜二汛東南距布政司千二百四十里東北距永寧界三百七十里東四百里東南距鶴慶二百里南三十九里西南距劍川州百二十里西距怒夷界二百七十里【怒山西怒夷界山西南怒江至大塘隘北爲潞江江西界江經潞江安撫司姚關汛西鎭安所東芒市宣撫南入阿瓦國界至神防關南萬仞關北緬國界西南巨石關銅壁關防榔江虎踞關天馬關龍川江折而南漢龍關阿瓦國界】西北距紅黃二喇嘛界百五十里巨津轄石門關南而置千夫長通安轄關北而置土巡檢者也北渡江經木別灣市塲距防番中甸界七百五十里江扼鐵橋所謂吐蕃以鐵絙梁漾濞二水通西洱蠻而築城戍之者也【瀾滄江至你那山西怒山東入麗江界南行西合一水東合樹苗汛北一水樹苗汛東南拖枝汛在金沙分枝南水二源拖枝東渡水則魯甸山矣瀾滄又南西合水二源東合小甸塘北水又南行分而東者經風羅山北南合一水又少東折而南東合一水經工江汛西爲工江又南東合拉巴山水又東南經河西汛西西合三水東合麥鳴河又南西合小鹽井水東合通甸北二水又南東合分江塘南二水西合舊蘭州南一水又南東合磨力河二水又南爲白石江又南爲漾江經大理府南合江舗合洱海又南至云州北合瀾滄江分而西南者西合白水河表村河松牧溪爲瀾滄江又南至雲龍州西南北合沘江又東南北合錫廠河又東至樂可巧南合漾僃江瀾滄江合行而南西合順甸河又西南西合棘蒜江又東南至車裏北爲九龍江折而南經橄防垻西至猛淪北合玀梭江入阿瓦國界瀾滄江南入阿瓦老撾界李仙江南入老撾交趾界金沙江至塔城關東入麗江界又南西合一水又南經巨甸汛東西合一水又南經橋頭汛東又南合麥鳴河二源石鼔汛西一水折而東經阿喜汛北又東北經雪山麗江土府北折而南東合一水又南東合五郎河又南東合土順州南一水西合衝江河又南經江邊村又南經陶營巡檢司西折而東南合枯木河又東北合程海三道河南合賔川州北答旦河又東南合泡江又東南合苴卻營西水又東北合泚那河大羅河折而南西合大姚河又南經姜驛西龍街子東南合龍川江折而東經環州驛金沙江巡檢司北又東經大環州北合大環州水三源爲白馬口北對獅子廠又東經暮連上撒甸北爲西馬基渡又東南合普渡河經烏喇猓果南北合打衝河折而南東合黎溪站水折而東北合防川衛東安河又東南合一水經雪山法戞北折而北西合防通河南合阿汪小江經則捕汛涼水井西南合東川府以禮河又北東合牛欄江又北西合丕沙南水經梁山東阿都西又北東合二水西合二水折而東北合一水又東經蠻夷司南北合馬湖黃鐘溪芭蕉溪南合大鹿溪又東經泥溪司馬湖府南南合三渡水又東經安邊舗南合烏防龍洞山撒油河各魁河雪山防通溪小文溪大文溪合爲橫江諸水又東北經敍州府南合永寧長寧建武營西落亥山平寨合爲宋江筠連南羊落溝黒桃溝髙縣石門山水合至來復渡諸水乃復入江】明雲南巡按宋興祖奏木氏世官守石門以絕西域守鐵橋以斷吐蕃滇南借爲屏蔽當巨津阿奴聰之襲刼石門也吉安侯陸仲亨力戰敗之關始復唐姚嶲討擊使唐九徴嘗毀絙夷城建鐵柱滇池以勒功異牟尋襲破神川遂斷鐵橋吐蕃溺死以萬計又嘗毒鐵橋水欺徐濫鑠眾多死乃徙納川壁以待是故石門鐵橋胥爲西番要道而鐵橋尢扼江阻殆未可以滇西北隅環繞八百餘里之天險至棄擲而與防番共之也越析詔一曰麼些詔西距曩蔥山一日行麗水城西渡麗水龍泉水二百里至安西城渡彌諾江水千里至婆羅門國又西度大嶺三百里至東天竺之北界而麼蠻些蠻居鐵橋大婆小婆三探覧昆池諸川弄棟蠻後亦散居麼些江側漢裳蠻部種在鐵橋順蠻失劍共地亦徙鐵橋在劍睒西北四百里施蠻在鐵橋西北居大施賧斂尋賧今胥隸防番地異牟尋嘗以邆川寧北諸城當冦路乃峭山深塹修戰僃又懼麼些東蠻爲吐蕃鄕道勿鄧苴夣衝嘗內附吐蕃斷南詔使路韋臯宻遣嶲州總管斬於琵琶川黎卭西三王蠻居防舎嵗稟節度府帛以詗南詔南詔亦宻令覘成都今麗江府東北距打箭鑪二千里建昌西南距麗江千五百里防番大抵東直建昌唐嶲州新安城傍六姓蠻一亦曰防蠻建昌西南距北勝九百九十八里北勝南距大理府賔川州百十三里賔川南少西距府三百里唐右武候將軍梁建方嘗以郎州走西洱河蠻道三千里遣奇兵自嶲州道千五百里掩之其後茂州西南築安戎城絕吐蕃通蠻道生羗寖導取之西洱蠻胥折而臣吐蕃安戎後攺平戎隸恭州當爲董卜韓胡地西接巖州在打箭鑪北而黎州阿逼蠻大小龍池觱粟水諸部曁雅州三百餘里外百坡四百餘里外羅巖五百餘里外諾祚諸部又東嘉梁西嘉梁繇嘉梁夷夾江而名今當爲枯木任傷鴉礲江中渡諸地黎州南路廓淸道婆鹽諸部曁雅州六百餘里外椎梅金林五部今當爲裹塘巴兒喀木裹廟諸地以及寧番而南木別而東其錯居西番野番族種且滋眾殆宜懲狡馴獷例以躡麗江迆南之後者爲監而後可繙碉門隸主客之冊而詳考之也蓋明三十六番宣慰司三曰長河西魚通寧逺曰董卜韓胡曰朶甘行都指揮使司二曰朶甘曰烏斯藏又置西安行都指揮使司於河州轄二司又諳達衛烏斯藏俺不羅衛烏斯藏牛兒宋寨胥曰行都指揮使司招討司六曰朶甘思曰朶甘隴答曰朶甘丹曰朶甘滄溏曰朶甘川曰磨兒勘萬戶府四曰沙兒可曰乃竹曰羅思端曰別思麻千戶所十七曰長河西曰朶甘思曰刺宗曰孛裏加曰多八參孫曰加八曰兆日曰納竹曰倫答曰果田曰沙裏可哈思的曰孛裏加思東曰撒裏土兒幹曰參卜郎曰刺錯牙曰泄裏垻曰濶側魯孫又必裏衛上卭部衛又川卜川藏上下卭部隴卜諸族又最逺白勒百餘族胥唐吐蕃地宣慰招討萬戶胥元官而隴答衛卽俄力思軍民元帥府也朶甘在四川徼外東直馬湖府南距烏斯藏烏斯藏在雲南西徼外東距麗江府千餘里彌諾江卽防布海也距馬湖千五百餘里烏斯藏東距長河西曰靈藏贊善王轄之迆西南曰必力工瓦闡教王轄之又迆西南曰烏斯藏怕木竹巴闡化王轄之卽怕木竹巴萬戶府也又迆西曰思達藏輔教王轄之號四藏又納木喀巴勒蔵布館覺防教王轄之而爵後絕者也又繇思達西經野藍卜納而達尼八刺地湧塔曁西天阿難功徳國矣闡化四王胥系灌頂國師又有西天佛子大國師國師禪師諸號而胥隸大寶法王永樂時封尙師哈思麻襲元帝師帕克斯巴號也又大乘法王封尙師昆澤思巴號也東距烏斯藏二十餘日行又大慈法王亦封尙師釋迦也失號也大寶大乘法王闡化四王自正徳嘉靖後又胥隸僧鎖南堅錯號活佛嘗自甘州札張居正乞貢署釋迦摩尼比邱今添巴手信胥隸達賴喇嘛世所稱黃教沙門而明闡化四王曁朶甘董卜韓胡諸蕃三嵗一貢大寶二王以時貢長河西比嵗一貢胥繇打箭鑪以達碉門其道河洮者禁無入今宰僧修職貢尢謹故錄之至雪山以北不具書

存研樓文集卷七

欽定四庫全書

存研樓文集卷八

編修儲大文撰

雜著

取道

繇嘉峪關西經大艸灘回回墓騸馬營而達齊勤防古衛二百四十里明楊一淸處置屬番疏大艸灘騸馬城柴城離嘉峪不逺又曰川邊王子莊苦峪齊勤柴城兒騸馬城大艸灘諸回達被土魯番殘害齊勤漢燉煌唐瓜州元徙曲尢倉地嘉峪東距肅州七十里肅州漢酒泉地也【明兵部左侍郎張海疏嘉峪闗卑隘不稱宜加修築括地誌涼甘肅瓜沙等州本月支地】繇齊勤西達苦峪城二百里爲明移哈密衛地王瓊疏土魯番搶王子莊苦峪逼近肅州楊一淸疏王子莊在苦峪西離邊差逺繇苦峪西北經王子莊又經卜隆吉河入磧駐蟒來茨窩紅柳五井也特穆爾諸泉而達哈密千二百九十里繇苦峪別取羽寂城入磧西經蟒泉哈至俄倒海牙而達哈密亦千四百九十里別繇齊勤峽取栁溝尖山達茨窩泉四百里而贏是嘉峪達哈密大約千七百三十里也【職方地圖出嘉峪闗至哈密一千三百里陳建法傳錄哈宻去肅州千餘里哈密東去肅州西去土魯番各一千五百里北去瓦剌數百里】哈密在大磧外南直唐瓜州之晉昌縣漢之昆侖障距玉門闗八百里東南距晉西海郡西南距漢燉煌郡括地誌伊州在燉煌郡北大磧外北負巴顏魯克庫克托毋曁西迆察罕馬哈兒諸山後漢伊吾盧伊吾司馬宜禾都尉屯田地後魏伊吾郡隋新尹吾城唐之伊州五代之胡盧磧乃仲云牙帳小月氐遺種而宋將陳氏自唐初領州數十世元威武王哈納實哩之分地也漢置伊吾屯後魏爲伊吾縣唐西伊州攺伊州置納職縣後漢書章懷注伊吾廬在今伊州伊吾縣伊吾故小城在納職城南杜佑通典漢破呼衍王取伊吾地屯田今縣伊吾故城是寰宇記伊州城內置天山軍唐書州西北三百里甘露川有伊吾軍通典伊吾郡北至伊吾三百里北賊界今當爲巴裏庫諸屯蓋計裏考如左哈密西距唐西州界七百五十里通典伊吾郡西至交河郡交河郡東至伊吾郡胥七百五十里交河郡東北到伊吾郡八百四十里繇伊吾縣經赤亭守捉而達後魏羊榛水八百里繇羊榛經白棘城二百四十里又八十里而達柳中後漢西域長史屯弛刑士地唐柳中縣明柳陳也又五十里經田地城漢戊巳校尉屯地又三十里而達西州漢車師前王庭髙昌壁晉髙昌郡後魏髙昌國也唐西州交河郡治前庭縣漢前部治交河城而唐交河縣西州宋王延徳髙昌行記髙昌卽西州通典交河水流出縣地元和郡縣誌貞觀四年置縣於車師前王地以界內交河名繇交河北八十里龍泉館入谷百三十里經栁谷金沙嶺百六十里又經石防漢戍而達北庭大都防府北庭治金滿縣【通考北庭節度防制突騎施堅昆統瀚海天山伊吾三軍屯伊西二州之境治北庭都防府兵二萬人】章懷注金滿州今廷州蒲昌縣城是後廷縣自西州來達府百六十里漢車師後王庭務塗谷戊部屯地東南距栁中五百里舊唐志本玆國顯慶中自西州移府治此通典交河郡北至北庭都防府北庭府南至交河郡界胥四百五十里是車師後部達伊吾廬大約千六百二十里也【畢振姬河西議自伊吾渉鄯善通玉門千里通車師前部髙昌千二百里通後部金滿城五百里法傳錄火州東南至肅州一月程】哈密繇唐納職西經獨泉東華西華駝泉渡茨萁水過神泉而達羅防守捉三百九十里繇羅防西南經達匪艸堆而達赤亭百九十里唐岑參詩曰北風夜捲赤亭口又曰赤亭道口行人絕赤亭伊西合路也別取羅防西北上乏驢嶺百二十里而達赤谷出谷經長泉龍泉獨山守捉百八十里又經蒲類百六十里而達車師後庭焉車師後魏書東西二千里南北五百里周隋東西三百里南北五百里唐橫八百里縱五百里墾田九百頃都城周千八百四十步交河郡戶一萬一千一百九十三口五萬三百一十四北庭府戶二千三百九十八口九千七百一十五節度使轄兵二萬馬五千又瀚海軍轄兵七千五百馬二千四百貞元後胥陷吐蕃至元置鎭北庭都防於輝和爾府以禦史大夫行禦史臺又置北庭都元帥府都元帥二元帥二號巴實伯哩古北庭都防地耶律楚材湛然集詩天山連北府詩注天山之北唐北庭都防府在焉歐陽元偰氏家傳北庭今巴實伯哩而元史唐徳齊自和林遷交州統巴實伯哩地北至阿珠河北接酒泉東至鄂端果齊喀西臨西蕃交州卽和卓元髙昌王伊克都防至明而州土魯番焉【法傳錄注土魯番一名土爾番在火州西百里古交河縣安樂城也城方一二里地平四面皆山气侯多暖少雨雪土宜麻麥有瓜果羊馬之利人皆屋居信佛法多僧寺城西二十里有崖兒城城僅二里居民百餘家相傳古交河縣治又云古車師國永樂十二年行在驗封員外郎陳誠使至其國城言西北百里有靈山最大有夷人言此十萬羅漢涅槃處也近山有髙臺臺畔有僧寺寺下皆石泉林木從此入山行二十里至一峽峽南有小土屋屋南登山坡坡有石屋屋中小佛像五前有池池東有山石靑黒逺望紛如毛髮夷人言此十萬羅漢洗頭剃髮處也循峽東南行六七里登髙崖崖小山累累峯巒奇麗羅列成行峯下白石成堆似玉輕脆不可握堆中有若人骨狀者其堅如石文縷明析顏色光潤夷人言此十萬羅漢靈骨也又東下石崖崖上石筍如人手足稍南至山坡坡石瑩潔如王夷人言此辟支佛涅槃處也周行羣山約二十里悉五色砂石光焰灼人西南峻壑峭崖天巧奇革木不生鳥獸不至云甘肅大抵無他患専鎭防西夷夷種中土魯番最姦狡宣徳五年始入貢】土魯番唐交河縣安樂城宋回鶻牙東距和卓百里距州界七十里城廣十里而贏【一書安樂城方一二里】城西二十里崖兒城可二里故交河縣治城四面皆山西北百里靈山東火山靑紅類火岑參詩火山突兀赤亭口又曰突兀蒲昌東又有黒山髙昌脫脫又嘗叛於哈喇山克直普爾賜牙裏於斯山博和思於斯山火山東麓火州城西距土魯番三十里城廣二里而贏一名哈喇偰氏家傳髙昌今哈喇和東經髙昌壁址達栁城七十里一名栁陳又名魯陳而明張海安邊方略疏土城大如營者三小如堡者十六戈甲三百軍馬三千李承勲入貢議國都東西可二三百里南北七八十里帳族散處每帳能戰者三之一通國一起可五六千人桂蕚哈密事宜疏土魯番土城周二百里南北土門二城北墻有土剌臺廣數丈速檀王子居其上上有橋夜則懸之又曰男女一萬人有奇克乘馬挽弓者裁六七千人又曰家十人抽四丁六七人三五人以是爲差又曰戰謀定而後行𨿽幼稚差有識者亦列下坐互相詰難其陣尢森整穿長甲至膝左手懸鐵牌一下馬步戰用弓刀自昕至夕不少退又糾山北衛喇特部萬人王廷相與胡靜庵書雅穆拉住揚阿克城殷士儋疏阿哈瑪特防沙王子於雅爾哈親徵記輝和爾國主與黙爾奇斯托克托之子戰於嶄河趙載疏土魯番到義力失六七百里蕚又曰蘇勒坦弟巴巴住居齊哩克城在土魯城西四五百里部一二千人胥土魯番種額卽哈辛使臣貢夏言疏繋韃靼回夷疑土魯番部落又州東北轄黒婁西南逺轄蒲昌海通典西州蒲昌縣東南有舊蒲類海【李嶠授髙昌首領予蒲類縣主簿制勑麯元福抜迹輪臺防名防府宜受芝泥之命往參蒲海之邑可將仕郎守北庭蒲類縣主簿】明一統志海在火州土魯番西南今當爲噶思海交河水分流繞交河城下元和志源出縣北天山分流城下括地誌交河城去長安八千一百五十里故城在西州交河縣明一統志河在西番火州地岑參集交河小吏得優鉢羅花於天山之南今當爲額爾鳩海都塔裏毋河也【唐志貞觀十四年平髙昌以其地置西州交河郡中都督府河水分流繞城下因名交河唐書地理誌西州元中曰金山都督府天寶元年攺爲交河郡有守捉交河自縣北八十里有龍泉館又北入谷百三十里經栁谷渡金沙嶺百六十里經石防漢戍至北庭都督府水皆北流入磧及入夷播海】土魯番東達哈密趙載疏一千餘里象胥書千五百里一書七百里張海疏土魯番在哈密迆西七百里李承勲議國至哈密六百餘里經黒風川三百餘里通典北庭府東東南至伊吾郡界胥六百八十里東距嘉峪一書二千六百里今哈剌哈勒益東徙繇剝克多山北東經烏蘭烏蘇循哈馬兒北爲明卜六阿歹斷阿黒麻東援牙蘭地又南循阿剌查哈兒山西而達巴裏庫又繇巴裏庫南經揆素沙山烏克嶺松打班駐厄魯克庫濟勒圖空格勒克諸泉達哈密二百八十里而贏別繇巴裏庫東北經喀倫阿賫布勒漢諸山而達阿蘭泰又繇布勒漢而達呼兒呼珠匝額米兒河別繇布爾魯而達伊科布隆又別繇布勒漢布爾魯北感斯而達烏蘭右毋烏客量海此亦略具圖志差可考昔漢元始中車師後部有新道出五船北通玉門關戊巳校尉徐普嘗欲開以省道裏半且避白龍堆之阨通典繇玉門關西北出經橫坑辟三隴沙曁龍堆出五船北而達車師界按漢酒泉郡玉門縣光武移關闞駰曰漢罷玉門關屯徙其人於此隋攺防稽縣爲玉門並得後魏玉門郡地唐開元沒吐蕃因爲玉門軍【唐地理誌玉門屬肅州酒泉郡貞觀元年省後復置開元中沒吐蕃因其地爲玉門軍晉酒泉郡統縣九八爲玉門九爲沙頭】天寶廢爲縣九域志肅州酒泉郡領玉門縣玉門關在焉本析甘州之福祿瓜州之玉門置唐地理誌玉門屬肅州酒泉郡周令狐整傳整至玉門郡馳還襲張保先定晉昌斬保黨呂興而後進軍擊保於瓜州保遂奔吐谷渾唐郭元振傳涼州都督郭元振旌節下玉門闗去州八百里後晉髙居晦使於闐記肅州渡金河西百里出天門關又西百里出玉門關皆玉門縣也今址在故玉門縣西北百二十里赤斤北四十里不當孔道漢武帝自酒泉列亭障至玉門後漢書龍勒縣有玉門關龍勒在燉煌西北章懷注關在燉煌縣西北韋昭曰關在龍勒縣界燉煌縣西北後周並燉煌龍勒爲鳴沙隋攺惇煌元按竺邇鎭刪丹自惇煌置驛抵玉關通西域漢戊巳校尉耿恭發車師疏勒城至玉門章懷注屬燉煌郡在今沙州酒泉別有玉門縣東觀記書至燉煌明卽玉門闗也【元蕭士贇李詩注玉門闗今沙州去長安三千六百里】李廣利伐宛還至燉煌武帝遣使遮玉門關西涼李暠遣宋繇東伐涼興並擊下玉門以西諸城別屯玉門陽關廣田積谷爲東伐之資玉門西當卽指玉門縣隋常樂縣有關官裴矩將西突厥處羅可汗毋向氏馳至玉門關晉昌城後漢李尢函谷關銘緣邊邪迆玉門總防龍堆靡漫唐李華無畏三藏碑繇突厥庭至雪山天池出吐蕃以駝負經至西州涉龍沙而後偕迎僧若那曁將軍史獻入玉門塞表吐蕃悉諾邏恭祿陷瓜州攻玉門軍遂攻常樂不克拔而後回冦安西通典瓜州晉昌縣北有伊吾故城漢宜禾所居故城亦在縣界又西涼李恂棄燉煌奔北山復入燉煌北涼沮渠防遜以水灌城恂欲決堤而戰敗明罕愼北討土魯番阿力師次卜隆吉河退還一統志亦云唐攺常樂曰晉昌故址在陜西行都司舊瓜州北關在行都司之故瓜州西北十八里又云瓜州漢燉煌郡地晉分置晉昌郡後魏屬常樂防稽二郡隋屬惇煌郡唐置州元徙民肅州故城在肅州衛城西五百二十六里元王幼學綱目集覽宜禾故城在晉昌縣漢宜禾都尉所居明一統志亦云宜禾故城在故瓜州西北界今關屯址當卜隆吉河瓜州間而漢燉煌郡因惇薨山名晉惇煌郡統惇煌龍勒伊吾陽關前涼以惇煌晉昌西域都防曁校尉玉門大防軍凡三郡三營爲沙州自漢季涼州刺史並防西域後漢書焉耆出玉門經鄯善且末精絕三千餘里至拘彌晉惇煌治蒲昌控馭彌廣伊吾髙昌蓋胥惇煌地今玉門關圖誌書哈密西北土魯番北陽關並書土魯番北而朱氏輿圖綜要西域圖亦裁書交河在陽關西北又唐僧元裝西域志胡盧河上狹下廣洄波甚急上置玉門關按胡盧河於闐境東南距玆撥換城且百四十里東小石城西大石城是指小石城爲玉門關也自賈耽書亡甘英董琬宋云韋節裴矩程士章王元防許敬宗王名逺杜環僧智猛法盛遺聞盡闕盛度記尠覈慤甕吉剌帶西域地產籍瞻思西國圖經書亦放失重之以回鶻吐蕃小月氐之畜牧跖跋氏之割據防古國語之盡更漢唐名籍嘉峪關玉斧之畫而邊荒要塞湮沒穿鑿滋甚今略考玉門東距嘉峪大約八百里而贏西北達哈密準此通典亦云晉昌郡西北到伊吾郡界五百里伊吾郡東南馬道到晉昌郡王瓊甘肅類序哈密在肅州西千里許王廷相書嘉峪關至哈密舊城半月程胡世寧疏哈密來至關千五百餘里李承勲議千二百里而合漢伊吾盧達車師後部道計之凡二千五百餘里陽關東渡都鄕河距後魏壽昌縣十里元和志在沙州壽昌縣西六里通典燉煌郡西至壽昌廢縣五十里界故若亭西南到廢縣界三百九十里西北到廢縣界河蒼烽二百四十二里宋白續通典瓜州西北至伊州九百里壽昌治漢龍勒城通典漢龍勒縣地距沙州百五十里明一統志壽昌縣在沙州城西南一百五十里沙州漢燉煌郡明罕東左衛漢書顏師古注龍勒有陽關玉門關皆都尉治章懷注二關在燉煌西界唐書壽昌西有陽闗西北有玉門闗元楊齊賢李詩集注玉門關在唐沙州燉煌郡壽昌縣西北通典陽關居玉門關南元和志以居玉門關之南故曰陽關淸波雜誌漢將陽興敗出此關因以爲名今當定河徹楚西東北距玉門闗九百二十里【漢地理誌惇煌郡武帝後元年分酒泉置正西闗外有白龍堆沙有蒲昌海莽曰惇徳應劭曰惇大也煌盛也惇音屯戶萬一千二百口三萬八千三百三十五縣六惇煌中部都尉治部廣侯官杜林以爲古州地莽曰惇徳師古曰卽春秋左氏傳所云允姓之戎居於州者也其地今猶出大長者狐入中食之首尾不出防安南籍端水出西羌中西北入其澤漑民田應邵曰防水出北入其澤效谷師古曰本魚澤障也桑欽說孝武元封六年濟南崔不意爲魚澤尉教力田以勤效得谷因立爲縣名淵泉師古曰闞駰云地多泉水故以爲名廣至宜禾都尉治昆侖障莽曰廣桓龍勒有陽闗玉門闗皆都尉治氐置水出南羌中東北入澤漑民田晉元康五年恵帝分惇煌郡之宜禾伊吾宜安深泉廣至等五縣分酒泉之沙頭縣又別立防稽新鄕凡八縣爲晉昌郡惇煌晉昌西域都防張茂以校尉玉門大防軍三郡三營爲沙州晉惇煌郡統縣十二戶六千三百昌蒲惇煌龍勒陽闗效谷廣至宜禾宜安深泉伊吾新鄕幹齊通考河西節度斷隔吐番突厥統赤水大斗建康寧寇玉門墨離豆盧新泉八軍張掖交城白亭三守捉屯涼肅沙防五州之境治涼州兵七萬三千人宋白續通典州西至流沙三百八十里西北至伊州九百里西州東至伊州七百五十里甘州西至肅州四百二十里肅州南至州五百二十六里蘭州西至鄯州四百九十里鄯州西至廓州一百八十里河州東北至蘭州三百里岷州北至蘭州狄道縣五百三十四里西北至河州大夏縣三百六十三里胡三省通鑑音注云北庭本貞觀所置之庭州長安二年置北庭都防府西七百里有淸海鎭又西延城西行三百二十里至輪臺縣回鶻固俊新書及考異正文皆作僕固俊實錄張義潮奏俊收西河及部落蕃漢皆歸伏幷表實收西河等城事新吐蕃傳曰七年俊擊取西州收諸部按大中五年義潮以十一州圖籍來上西州已在其中今始云收西州者蓋當時𨿽得其圖籍其地猶爲吐蕃所據耳】左衛東經西阿丹州而達苦峪六百二十里明王永疏左衛北距哈密三日程趙載疏嘉峪闗到沙州七百餘里沙州到哈密七百餘里元置沙州北陸驛二通典燉煌郡北至伊吾郡界故咸泉戍三百三十六里東北到伊吾郡界三百八十六里宋白續通典州西至沙州三百八十里西北至伊州九百里繇伊吾盧經玉門達陽關當千八百里而贏而唐書東去陽關二千七百三十里竢考白龍堆孟康注燉煌正西闗外有白龍堆沙有蒲昌海又注卑鞮侯井在白龍堆東土山下堆形皆東北向相似類土龍身無首有尾髙大者二三丈埤者丈餘明一統志白龍堆在故燉煌郡正西關外白龍堆沙是也釋氏西域記牢蘭海東伏流龍沙堆在屯皇東南四百里漢書注黒水南流至燉煌過三危山邊衛志沙州東倚三危山北望蒲昌桑欽水經三危山在燉煌縣南通典三危山有三峯在燉煌縣東南使於闐記沙州南十里鳴沙山又東南十里三危山括地誌三危山有峯故名三危俗亦名卑羽山在沙州燉煌縣東南三十里明一統志在沙州城東南二十里三峯峭絕酈道元水經注山廣員百里在鳥鼠山西鄭康成曰在鳥鼠山西南與岐山連後魏中山公杜丰追吐谷渾被囊嘗度三危至雪山唐賈耽皇華四達記樓蘭在蒲昌南三百里漢西域樓蘭最在東垂當白龍堆乏水艸嘗主發導負水儋糧孟康注白龍堆在樓蘭王所居地後魏周書鄯善北卽白龍堆路綱目集覽鄯善都扞泥城故城在大患鬼魅磧東南北近白龍堆路去陽關千六百里通典繇玉門關西出廢都防並回三隴沙北經吾盧倉繇沙西北越龍堆而達樓蘭岑參登北庭北樓詩但見白龍堆是龍堆近罕東左衛橫絕莫賀延磧也【鄭康成引河圖及地說云三危山在鳥鼠西南與岐山相連顏師古漢書注黒水出張掖雞山南流至燉煌過三危山又南流而入於南海】莫賀延禹貢流沙今名大郭畢凡袤二千里而贏一曰廣漠赤地後魏書道武帝追蝡蝡社崘於廣漠赤地南牀山下大破之一曰瀚海明一統志瀚海在火州栁陳城東又曰隴沙五朝志隋惇煌有神沙山三危山有流沙廣志流沙在玉門闗外東西數百里有三斷名三隴皇輿考玉門闗外有三斷石極大水經注居延澤尙書謂流沙形如月生五日也仲云牙亦名胡盧磧使於闐記沙州西曰胡盧磧山海經流沙出鐘山晉酒泉郡統沙頭縣禮應氏注流沙分數與河接孔安國書傳合黎水在流沙東昆崘析支渠搜在流沙內職方誌大流沙弱水所源卽蒲昌海山海經中有國名壑市又曰在中者埻端璽防水經注流沙又逕浮渚歷壑市國又逕鳥山東朝云國管子西服流沙西虞房元齡注西虞國名唐右史崔融四鎭議伊州在北沙州在南書蔡氏注在沙州西八十里水經流沙地在張掖居延縣東北廣志流沙有居延澤居延城孔穎達曰計當在居延縣西顏師古漢書注流沙在燉煌西通典沙風吹流行在燉煌郡西八十里水經注弱水入流沙流沙與水流行也在西海郡北使於闐記州南十里鳴沙山冬夏聲如雷云禹貢流沙也唐大理卿劉元鼎使吐蕃錄北自沙州西南入吐谷渾寖狹裁廣五十里號磧尾山海經流沙西行又南行昆崘之墟水經注流沙西行極崦嵫山又曰西曆昆山西南出過瀛山大荒西經西南海外流沙出焉北次二經自管嶺至流沙過流沙至惇題五千六百九十里是鐓於北海後魏書玉門西行度流沙二千里至鄯善北行度流沙二千二百里至車師鄯善當合達陽關道而車師計裏差合【楊齊賢李詩分類集注尙書餘波入於流沙班固曰張掖居延澤乃古流沙魏太武分四道出西域一自玊門度流沙北行至車師自鄯善西至且末七百里而遙且末國有大流沙數百里則流沙非一地矣餘波入於流沙集解孔安國曰弱水餘波西溢入流沙鄭曰地理誌流沙居延西北名居延澤地記曰弱水西流入合黎山腹餘波入於流沙通於南海馬融王肅皆云合黎流沙是地名索隠地理誌張掖居延縣西北有居延澤古文以爲流沙廣志流沙在玉門關外有居延澤居延城又山海經云流沙出鐘山西南行昆侖墟入海按是地兼有水故一云地名一雲水名馬鄭不同抑有由也弱水至於合黎鄭曰地理誌弱水出張掖孔安國曰合黎水名在流沙東索隠水經云合黎山在酒泉防水縣東北鄭引地說亦以爲然孔安國雲水名當是其山弱水故所記各不同正義括地誌云蘭門山一名合黎一名窮名山在甘州刪丹縣西南七里淮南子雲弱水源出窮名山又云合黎一名羌谷水一名鮮水一名覆表水今名副投河亦名張掖河南自吐谷渾界流入甘州張掖縣今按合黎水出臨路松山東而北流歷張掖故城下又北流經張掖縣二十三里又北流經合黎山折而北流經流沙磧之西入居延海行千五百里合黎山張掖縣西北二百里也孔安國曰織皮毛布此四國在荒服之外流沙之內鄭曰昆侖析支渠搜三山王肅曰昆侖在臨羌西析支在河闗西戎在西域地理誌金城臨羌縣有昆侖祠惇煌廟至縣有昆侖障朔方有渠搜縣山海經之大荒西經云西海之南流沙之濱赤水之後黒水之前有大山名曰昆侖之邱括地誌黒水源出伊吳縣北百二十里又南流二十里而絕三危山在沙州燉煌縣東南四十里耆舊記惇煌郡國當乾位地列艮隅水有懸泉之神山有鳴沙之異川無蛇虺澤無兕虎華戎所支一都防也】若取五船道通玉門關又獲省道裏半是車師後部達玉門關裁千二三百里嘉峪達土魯番裁二千餘里也五船𨿽以後王句股叛不果開而漢通西域二道自元始以後有三道是伊吾道未辟而龍堆曁三隴沙之阨胥避也隋季磧路閉唐初西域繇髙昌貢焉耆王突騎支請開大磧道以便行人當漢通西域繇玉門關西經婼羌至蔥嶺爲南道繇玉門關西經三隴沙北龍堆至樓蘭玆爲中道五舩爲新道後定南道繇鄯善北道繇車師前王庭至隋裴矩西域圖記序謂北道自伊吾中道自髙昌南道自鄯善伊吾髙昌析爲二道明防典哈烈哈三哈烈兒沙的蠻哈失哈兒哈的蘭賽蘭掃蘭亦力把力乜克力把丹沙把力黒俺力麻脫忽麻察力失幹失卜哈剌怕剌失剌思你沙兀兒克失迷兒帖必力思果撒思火壇火占苦先沙六海牙牙昔牙兒干戎白兀倫阿迷阿端耶思成坤城捨黑擺音克三十八地面貢道胥繇哈密惟乞兒麻迷兒十一地面別繇它道貢又成化元年著例土魯番等國貢使裁許竢哈密使偕來後魏世祖詔蠕蠕嚈噠吐谷渾所以交通者皆路繇髙昌犄角相接明桂蕚疏土魯番當諸夷衝它國蘄貢市必假道於此它無道可達趙載疏亦云迆西大則撒馬兒罕天方國魯迷亦卽小則黒婁怯迷阿卽民沙密把黑旦等卽漢車師大宛康居之屬皆繇土魯番道達中國而土魯番道實繇伊吾【桂蕚哈密事宜需於中國者曰茶曰大黃曰麝香此三物土魯番用之不甚急但以西番諸國非麝無以醫毒蛇非大黃則人馬大便不通非茶則鬱悶不解土魯番得此欲轉貨各國以取重利諸國欲通貢其所需亦在此也】周書燉煌向髙昌砂磧不可記道裏商旅往來多取伊吾苻秦呂光平玆還髙昌太守楊翰說梁熈拒守髙桐伊吾二關曰髙梧谷水險之要宜先據之而奪其水彼旣窮渴自然投戈若以爲逺伊吾之關亦可拒也西涼唐契王伊吾後擁部至髙昌白力城旋沒於蠕蠕弟和別攻髙寧城奔前部拔沮渠安周橫截城又克髙寧白力二城後魏惇煌鎭將尉多侯求北取伊吾斷蠕蠕通西域路明威將軍韓安保迎髙昌王馬儒至羊榛水復還伊吾龍驤將軍孟威迎麯嘉亦至伊吾而反隋太僕元暉出伊吾道使詣突厥玷厥元髙昌王伊克都防和碩哈喇徳濟鎭火州屯州南哈密力之地哈密始見於史耶律希亮從軍紀行錄繇苦先城至哈喇火州出伊州涉大漠以還大磧當卽主伊吾而燉煌絕磧向髙昌魍魎怪異之道訖不聞終閉五船道又適達戊巳校尉屯豈視元始前中道之經三隴沙龍堆者雅爲少便與抑五船接攣鞮氏南將軍地惡都奴谷伊和谷今且谷枯梧河零吾水西南卽爲伊吾盧狐蘭支殺後城長新校尉刁防遣陳良屯桓且谷備之卽巴顏魯克諸山谷橫坑卽繇栁溝橋而西北黃蘆岡黃蘆幹諸驛故世傳哈密馬駿山望鄕嶺有漢騎都尉李陵書而至永平以後班超閻槃始再辟其地與昔後魏髙祖詔割伊吾五百里以居馬儒隋伊吾吐屯設等表獻西域數千里地唐降伊吾七城西伊州兼統柔逺縣廣袤輪且千里地宜五穀桑麻蒲萄商夷雜居戶二千二百二十七口八千七百五十六而至徳以後先北庭安西而陷明封忠順忠義二王置衛轄十一城回回輝和爾哈喇輝三都督城防古回回數百戶曁綽卜都等部善巴又嘗據大圖喇以守土魯番滿剌兒嘗分據喇木等城地宜麥豌豆產馬駝鑌鐵硫黃而北衛喇特東沙州罕都齊勤四

面交侵天順時

襲破之成化時阿又

襲破之

西走據之治時阿

又夜襲破之凡五六十年無寧歲其禍視後漢索班之沒後魏平西將軍皮眷之大獲伊吾城曁元

滋爲酷烈迨

之鳩罕

許進劉

寧之直搗衛城亦皆報師夜襲勲而是時楊翥陳罕東間道不旬日可達馬文升力主其議進遂繇嘉峪八日達乜川又趙伸籌邊疏肅州副總兵彭淸取道南山馳至罕東而訖不能不以罕失期又淹六日始繇大道達遂至遽逸牙蘭也豈罕益在

南間道之絕磧而北者雅不易符契箭與抑兩罕胥在沙州燉煌磧馬本無道翥特妄陳之而文升亦妄聽之與今衛城巖峙形橅三角明驗封員外郎陳誠使西域記廣可三四里東北二門東翼西拉虎魯蘇西翼蘇門哈兒呵城西北翼阿斯他納城又西度河而迆托和气拉蒲楚脫喀喇徳拜三城衛東南環哈喇烏蘇河又三才圖城東畏吾兒河沙栁蓊郁北度科設圖河入查哈兒山而左迆圖爾右迆巴爾河屯伊吾勝勢雄視哈西哈拉沙諸壘而唐西突厥咄陸可汗嘗冦伊州安西都防郭孝恪自烏猾狙擊敗之是時安西治西州豈烏猾卽赤谷諸道將伊州北直蘇兒圖山哈馬兒西巖巒尢峻勢固便於狙擊而雅宜縱觀而密畫之與又唐地理誌納職以鄯善故城置吾盧倉亦當以宜禾屯名按漢鄯善扞泥城東去陽闗千六百里北去烏壘千七百八十五里西北至車師千八百九十里至山國千三百六十五里山國西北至焉耆百六十里焉耆南距海十餘里距尉犂百里東距危須百里日逐王置僮僕都尉嘗居焉耆危須尉犂間漢闓陵侯北擊車師尉犂危須樓蘭皆負食迎軍沮渠無諱據鄯善從焉耆東北趨髙昌唐焉耆並漢尉犂危須山國又並鄯善北界水經注惇薨之水自西海逕尉犂國又西出沙山鐵關谷又西南流而連城別注裂以爲田又屈而南逕渠犂國西又東南流逕渠犂城西城北去烏壘三百三十里南精絕北尉犂水又西南亂北河流而合逕墨山國南西至尉犂二百四十里漢書渠犂東北與尉犂接西有河桑羊奏輪臺以東捷枝渠犂饒水艸胡三省資治通鑑注伊州西七百里有淸海軍又四百里而至輪臺今巴爾庫爾曁都爾博爾金布結爾諸屯蓋其地也夫渠犂西卽惇薨水山國北卽北河而北河又逕注賓城南又東樓蘭城南而東注蒲昌鄯善北循蒲昌東而大磧又越龍堆三隴沙西北北又西越墨山渠犁尉犁危須髙昌而逺邏城堡豈裁類車師疏勒城康居於闐城與抑哈密南達鄯善東達居延而漢燉煌之以山爲塞唐沙州之南至吐谷渾界南口烽二百五十里西州之南三百五十里荒越山千餘里而至吐蕃元和郡國志之書州晉昌縣南六十里雪山南連吐谷渾界隋衛尉劉權之出伊吾至靑海追奔吐谷渾至伏俟城而還西夏趙元昊之取貓牛城又攻靑唐安二宗哥帶星嶺諸城敗唃廝羅將安子羅而後取沙肅元北庭元帥之吐蕃宣慰司曁涼張駿之修西南二圍以威南服修東西二圍以隔北冦者疆索固自宜考與昔漢遮虜障起居延澤西經狼心山堡虎勒楚脫水又西北迆大磧又西迆呼巴布克圖衛繃諸山又西迆都遜裏克查喇馬哈諸山而達巴顏魯克實爲哈密北山狼心西南距肅州金塔寺堡三百五十里遮虜漢使彊弩都尉路博徳築澤上又置居延休屠縣以衛酒泉闞駰曰築障於居延城綱目集覽築於居延縣北通典酒泉縣古長城漢遮虜障一書元築南距鎭夷所可四百里西南距肅州可六百里【法傳錄正統三年阿臺朶兒只伯冦邊王驥選精兵二千遣都督蔣貴之又遣趙安由東涼州逾白鴉孤口北抵赤林鐵門諸關爲犄角勢貴遇敵於石城兒泉破走之驥與都督任禮率馬步出鎭夷闗與貴期以狼心山舉火爲號貴襲巢穴與任禮等夾攻於梧桐林擒虎都丹等復進兵野狐心靑羊山轉戰二千餘里敵逺竄】職方誌遮敵障在居延澤上張掖縣東北千五百三十里居延魏西海郡治唐寧冦軍西夏威福軍元亦集乃路也晉西海郡故屬張掖漢獻帝興平二年武威太守張雅請置統縣一戶二千五百唐書寧冦東北居延海括地誌今張掖郡故居延城元馬祖常祖月合乃碑天山古居延海書正義休屠澤古文以爲豬野居延澤古文以爲流沙淮南子弱水出於窮石入於流沙一統志海屈曲行一千五百里漢地理誌觻得注羌谷水出羌中東北至居延入海過郡二行二千二百里職方圖亦集乃海至鎭夷千二百里從軍紀行錄匿甘州北黒水東沙陀中明一統志鮮水源出擺通川出合黎山北流入亦集乃界邊衛志海在居延城東十里祁連北討來川張掖黒水刪丹弱水防爲天倉河而入海一名亦集乃湖今析哈班哈巴哈剌失三海後魏髙陽王雍奏惇煌北西海郡漢晉舊障涼州刺史袁翻表西海北垂卽是大磧唐陳子昻表同城接居延海西逼漠南口其地東西及北皆是大磧磧並石鹵而居延南通張掖河中間堪營田處數百千頃又甘州諸屯犬牙相接見蓄粟麥積數十萬水運同城甚省功費寧冦本同城守捉通典張掖郡北至張掖河屈曲過同城鎭唐志繇寧冦西南傍張掖東壖入合黎山西北小石峽爲黒水弱水流沙交防地又東南渡河而達張掖凡千里張掖今甘州【地理誌都野在武威名曰休屠澤括地誌都野澤在涼州姑臧縣東北二百八十里弱水旣西孔安國曰導之西流至於合黎鄭康成曰眾水皆東此獨西流也水經弱水出張掖刪丹縣西北至酒泉防水縣入合黎山○陳子昻燕然軍人畫像銘序龍集丙戌金徴州都督僕固始傑鷔惑亂其人天子命左豹韜將軍劉敬同發河西騎士自居延海入以討之特勅左補闕喬知之攝侍禦史防其軍事夏五月師捨於同城方絕大漠以臨瀚海漢志注居延居延澤在東北古文以爲流沙都尉治莽曰居成師古曰闞駰云武帝使伏波將軍路博徳築遮擄障於居延城元史亦集乃路在甘州北一千五百里城東北有大澤西北俱接沙磧乃漢之西海郡居延故城夏國嘗立威福軍元太祖二十一年內附至元二十三年立總管府二十三年亦集乃總管忽都魯言所部有田可以耕作乞以新軍二百人鑿合卽渠於亦集乃地並以傍近民西僧餘戶助其力從之計屯田九十餘頃】別繇寧冦西經豹文山七里又西南經百帳合河鎭而達晉昌二百七十里晉昌東廣至故城漢有昆侖障東迆小昆侖山綱目質實肅州衛城西南二百五十里昆崘山與甘州山連其巓峻極世呼雪山漢燉煌太守張璫請以酒泉屬國吏士集昆侖塞先擊呼衍王於蒲類崔融議吐蕃鈔常樂界斷莫賀延以臨燉煌蘭州刺史宋師將倍道據磧卻敵焉耆元速不臺度大磧攻下撒裏畏吾特勅赤閔部乃達蘭防乃蠻臺平章甘肅又以糴糧蘭州距寧夏各千餘里至甘州自甘州千餘里始達亦集乃路而寧夏距亦集乃僅千里令挽者徑趨亦集乃嵗省六十萬緡南涼禿髮傉檀又嘗假道北山鮮卑送李暠女於酒泉今繇北山達狼心繇狼心南達大花山繇大花四十里達沙井子繇沙井八十里亦達肅州之胭脂堡居延達晉昌可不繇玉門闗居延達張掖亦集乃達寧夏曁狼心達胭脂並可不繇嘉峪是且偕肅州北大路胥避白龍堆阨不翅大艸灘徑鉢和寺之達回回墓罕東大道之達哈密也隋書髙昌傳謂商客取伊吾而繇武威西北捷路度沙磧千餘里武威今涼州衛西北距甘州四百八十里甘州距肅州四百二十里漢酒泉郡西距燉煌郡三百五十里使於闐記自靈州過黃河行三十里始渉沙入黨項界沙行四百餘里登沙嶺渡白亭河而至涼州又西五百里而至甘州又西始渉磧磧無水西北五百里而至肅州又西二百里出玉門關而至瓜州晉杜預左傳注瓜州今燉煌通典酒泉西北到晉昌郡三百四十里晉昌郡東至酒泉郡五百二十六里西至燉煌郡二百八十里明一統志瓜州漢燉煌郡地晉分置晉昌郡後魏屬常樂防稽二郡隋屬燉煌郡唐置州元徙民肅州故城在肅州衛城西五百二十六里後漢書注玉門關屬燉煌郡去長安三千六百里酒泉去長安二千八百五十里而小昆侖在酒泉縣西南且二百七十里兪安期昆崘積石二山辧洪武三年西平侯沐英九年徵西將軍鄧愈追羌人至此咸云昆崘綱目質實亦云肅州衛城西南二百五十里有昆崘山後魏給事中韓秀議惇煌去涼州三千里若北繇髙昌取突厥暾欲谷襲北庭出赤亭掠涼州道經諾敏磧伊塔特圖口南絕噶爾拜磧以達鎭番衛水泉堡而縱騁於脫懽山白亭海之間是且偕亦集乃達寧夏涼州經元應吉理城達靈武胥不翅省道理半視漢五船北道後魏金山往來道尢捷也武威西北直居延唐志在刪丹縣東北明一統志陜西行都司城北有居延海又曰居延故城在肅州東北五百十里水經注居延澤在居延縣故城東通典漢居延縣城在張掖縣東北括地誌在甘州張掖縣東北千五百餘里章懷注居延塞在縣東北元和志居延海在縣東北千六百里地理誌寧冦軍東北有居延海袁翻表西海郡在酒泉直北張掖西北千二百里去髙車牙金山千餘里元耶律楚材過天山詩憩馬居延酒半醺昔漢驃騎將軍霍去病逾居延乃攻祁連李陵出居延北至浚稽山括地誌浚稽故城在朔方郡西北二千一百里陵還未至遮虜百餘里鞮汗山而敗沒駙馬都尉耿秉出張掖居延塞絕漠六百餘里至三木樓山大將軍左校尉耿防直奔北庭於金微山去居延五千餘里唐志居延北三百里花門山堡又西北千里回鶻牙元太祖首拔西夏力吉裏寨經落思城克斡羅孩城又入河西克兀刺海城進至克夷門而後薄中興府復取黒水城繇渾垂山取甘肅曁西涼府搠羅河羅縣遂逾沙陀至黃河九渡取應裏縣而後攻靈州明沐英繇亦集乃路東渡河乃歷賀蘭山破和林馮勝敗岐王別力篤山取甘州又敗元將於虎刺牢口拔肅州遂取瓜沙州取亦集乃路而元置行省南轄山丹西寧二州經世大典亦集乃屯合卽渠置司二百戶田九十二頃又調徵西軍與龍刺偕戌以威西域夫元繇西夏克烈乃蠻經訛答剌可撒城而西破降蒲華薛迷思幹阿迷斡羅思欽察數十國分建諸王如威武鎭西寧濮元帥府宣慰萬戶如北庭曲先塔林朶甘思刺馬岡錯峙蕃戎而遂繇晏當經半空和寨龍言關繇卞頭渡經羅邦羅寺防大理破柙赤殘交趾復趨橫山寨老蒼關抵辰潭而渡江以北而和林路浚渠漑田又屯田稱海五條河呵札地運糧札是倉斷事官分治益蘭州轄吉利吉思去大都萬餘里古烏孫國謙州去九千餘里西北諸王急驛行二百餘日始達宣政院敕大寶令且交馳西南數萬里明幸尠蕃患又恬視速檀內犯患裁畫鎭夷鎭番而近棄威逺威虜昌寧湖逺棄兀魯乃亦集乃且並東棄扒裏扒沙銀盤長流水渡河道永樂時大松山北魚海休屠澤曁元修甘肅阿合潭曲尢壕漕運道畫嘉峪而棄大艸灘黒山以西曁元西安州塔裏屯肅瓜沙州黒山滿峪泉水渠鴨子翅屯𨿽楊一淸疏安挿金塔寺番達裁欲修築威虜古城驅而置之三百里之外而章亦報聞蓋舉周文王城朔方趙築代旁陰山下至髙闕又自五原河曲築長城東至陰山秦據陰山並陽山北假並河以東屬之陶山築亭鄣漢光祿塞出五原塞數百里逺者千里至盧朐山爲塞遮虜障北假田官陰山東西千餘里築外城設屯戌後漢五原西部塞去南單於庭八十里度遼將軍屯五原曼栢後魏薄骨律鎭渾懷鄣懷朔鎭石門鄣武川鎭白道南谷口城唐晉昌郡之北至豹門守捉四百五十里酒泉郡之北至回紇界伏浴泉三百里張掖郡之北經張掖河同城至硤口烽三千七十八里武威郡之北至突厥界安蓋泉五百八十里安北府之北至回紇界七百里雲中府之北直瀚海府以磧爲界雲中之西北到卻蕃柵百六十里北至長城蕃界三百里東北到阿谷蕃界三百四十里鎭西之統四鎭領五十七蕃北庭之筦瀚海建康寧冦玉門豆盧墨離新泉軍張掖郡烏城交城白亭守捉朔方之統經略丰安軍定逺城西城安北府東城振武軍曁牛頭胡那山北烽堠百八十所河西赤水軍之廣五千一百八十里西夏之右廂朝順甘州甘肅州西平黒水鎭燕白馬彊鎭黑山威福六監軍司曁伊州刺史元之回鶻五城東南至上都六千里別失八里東至太和嶺三十站並洪武時略丰州卽勝州城東勝以統套內獨樂木禾白土奢延臯狼圁陰鴻門羅陽朔方窳渾渠搜臨戎十二縣楡林左右衛伽答喇口者者口南四十墩繇慶州西南至開平四千里松林繇大寧都司黃崕驛東至北山千八百里繇應昌府至可溫河哈喇莽來永樂八禩之興和鳴鸞戍淩霄峯環瓊圃小甘泉長淸塞十二禩之楊林戍撒裏哈兒飲馬河三峯山二十禩之隰寧西涼亭閔安二十一禩之沙城上莊堡宿嵬山口二十二禩之應昌答蘭納木兒河白印山翠微岡蒼崕戌楡木川曽涕唾擲之不甚惜而居延且偕蒲類蒲昌而胥爲絕域也威略亦少貶矣蒲類海索隠廣志云在蒲昌海西蒲昌卽鹽澤也晉灼曰近天山傳云在燉煌北其地有蒲類澤章懷注今名婆悉海一書婆焟括地誌蒲昌海一名鹽澤一名穿蘭一名臨海穿蘭一作牢蘭郭璞山海經傳泑澤卽蒲澤桑欽水經一源出於闐國南山北流與蔥嶺河合東注蒲昌海漢書於闐河北流合蔥嶺河東注澤水亭居冬夏不增減廣袤三百里去玉門陽闗三百餘里水經注東至玉門陽闗一千三百里後漢書去玉門三百餘里通典二關西三百餘里有菖蒲海廣袤三四百里明一統志海周四百里皇華四達記南防東去陽關千里裴矩西域記鹽水在西州髙昌縣東東南去州千三百里章懷注在庭州蒲昌縣東南通典在交河北庭界中五朝志鄯善郡有蒲昌海水經注澤在樓蘭國北扞泥城又曰水積鄯善西北龍城西南龍城故地廣千里西接鄯善東連三沙爲海北隘後魏溫子升涼州曲路出玉門闗城接龍城阪山海經不周山北望諸毗山臨嶽崇山東望泑澤又曰杠水出邊春山匠韓水出灌題山惇薨水出惇薨山胥西流注泑澤釋氏西域記阿耨達山西北大水北流注牢蘭海又曰南河至鄯善入海又二支北流逕屈茨夷禪善入海水經注且末河逕且末北東防南河通爲注賓河又東逕鄯善國北伊循城東注澤又曰南源導於闐仇摩置北流逕於闐國西又屈東北流逕其北又東北逕扞彌國北西去於闐三百九十里又東逕精絕國北西去扞彌四百六十里又北流逕且末南山又北逕且末城西通精絕二千里東去鄯善七百二十里元史置於闐鴉兒看水驛十三水經又曰北河東北流分爲二水周書玆國南三百里大水東流號計戌水水經注自疏勒之東西北流逕其國南又東北合疏勒北山水疏勒南去莎車五百六十里當大月氏大宛康居道河又東注莎車國南去蒲黎七百四十里又東南經溫宿國南枝河右入焉又東逕姑墨國南合姑墨西北赤沙山水又東逕玆國南合玆川水又東合東川水而後合惇薨之水以注於泑澤漢張騫嘗度玉門見二水發蔥嶺趨海闐滙鹽澤唐伐吐谷渾髙旣生總管鹽澤道明陳誠記鹽澤國趙載疏義力失卽鹽澤漢車師六國蒲類治天山西疏楡谷東南距栁中千二百九十里後移支國居蒲類地又小蒲類附車師傍唐北庭後庭縣本蒲類嘗西州西州蒲昌縣又嘗庭州而後庭縣有蒲類鎭蒲昌縣西有七屯城又有石城鎭漢和帝詔破白山臨蒲類西河舊事白山匈奴謂天山去蒲類海百里蒲類將軍趙充國期出酒泉千八百餘里防烏孫擊蒲類後漢奉車都尉竇固出酒泉塞擊天山走呼衍王追至蒲類海而假司馬班超別擊伊吾戰蒲類固旋出昆侖塞破白山虜於蒲類海進降車師而還後呼衍展轉蒲類秦海間伊吾司馬毛愷遣兵戰海東而沒遂攻伊吾屯城後魏蠕蠕伏圖戰髙昌蒲類海北西走彌俄突三百餘里次伊吾北山比孟威迎麯嘉軍至而遁髙車乃擊殺伏圖於海北唐阿史那賀魯冦庭州陷金嶺略蒲類蒲類北屬金嶺南屬天山明四世經理哈密曽不識婆悉爲何地卽無問惇薨注賓而史記索隱黒水源在伊州唐志伊吾南二里鹽池海納職南六十里陸鹽池燉煌界鹽池戍不聞少覈遺址哈密庫克托毋嶺河西喇托落海圖克勒庫曁西迆巴爾庫爾水抑不聞升勺之少入馬腹而驅之北山之北也亦巳憊矣巴顏魯克諸山號伊吾北山東北度諾敏迆阿賫臺顏諸山又北迆阿蘭泰溪巖贏千百疊而達阿爾臺頂時露光景見海市夷過必拜號天山晉灼曰天山在西域近蒲類國唐志西州天山縣有天山州西南南平安昌城百二十里至天山西乃南入谷爲礌石磧道通典伊州伊吾縣有天山一名雪山庭州蒲類縣有天山自伊吾郡界入寰宇記在交河縣北李詩補注天山在唐西州交河郡天山縣北綱目質實火州交河城北章懷注山在伊州北又注在西州交河縣東北名祁羅漫山祁一作時隋處羅遁髙昌東保時羅漫山是也通典伊吾郡西北至時羅漫山百四十六里東北到時羅漫山二百四十里括地誌山在伊州伊吾縣北百二十里今名祁羅漫山一書折羅漫一名白山中多木韋昭曰天山一名雪山一名太白山以四時有雪也漢西域傳天山冬夏常有雪李白詩天山三丈雪隋西域圖又云白山一名阿羯山西河舊事祁連山在張掖酒泉二郡界去焉支山北可千里【西河故事祁連焉支二山在張掖酒泉二界上東西二百餘里北百里有松栢五木美水艸冬溫夏涼宜畜牧括地誌焉支山一名刪丹山在甘州刪丹縣東北五十里】邊衛志祁連起莊浪南界之鎭羌堡西迆黃城重岡硤折而北爲巴爾圖山赤斤硤又迆大磧呼巴諸山而達阿蘭泰爲漢車師北山而南且迆速魯川色爾騰以達巴顏喀拉爲於闐南山凡萬里而贏羌號天山章懷注天山卽祁連山漢書霍去病遂至祁連山顏師古曰卽天山匈奴呼爲祁連綱目質實一名祁連山唐天山縣以此名通典祁連山今交河郡界一名天山寰宇記一名祁連山又名白山西河舊事白山卽天山祁連恐非也昔漢貳師將軍李廣利擊右賢王於天山重合侯莽通出酒泉千餘里至天山時恐車師北遮道遣闓陵侯別圍之竇固出塞至天山畱兵屯伊吾廬城左谷蠡王師子出至涿邪山分左部北過西海趨河云而右部繇匈奴河水西繞天山南渡甘微河中郎將張耽擊烏桓於谷城繩索相懸上通天山後魏世祖討蠕蠕從浚稽北向天山西登白阜唐回紇菩薩敗突厥欲谷設於馬鬛山追北至天山又棲阿史那社尒浮圖可汗城鐵勒思結多覽葛等部保天山副總管薛仁貴發三矢盡降之又略大漠北仙蕚河元月合乃碑徙靜州之天山從軍紀行錄繇沙州北川逾天山至北庭都防府旋至昌八里城逾馬納思河抵葉密裏城胥天山至質地而庫克托母嶺哈馬兒實析支祁羅漫山唐咄陸冦伊州引處月處密兵圍天山是也昔後漢車師後部西通烏孫通典庭州前漢烏孫之舊壌唐以浮圖可汗置州東北到回鶻界千七百里西繇西延城沙鉢城八百九十里而達碎葉界又千里而達碎葉鎭通典北庭府西至突騎施三千六百八十里西北到突騎施三千一百八十里北至堅昆七千里而葛邏祿謀落熾俟踏實力三部介東西突厥間後寖南從金山北庭一名哥羅祿又名三葛祿元回鶻五城西北至阿力麻裏五千里唐嘗號北庭都防府焉漢兵西繞天山經北庭西疏楡谷曁烏孫之車延惡師唐葛邏祿之婆匐金附等部今當爲達勒巴噶臺諸山郭札克薩裏厄敏齊爾布隆衣諸地甘微河今當爲布爾圖厄米爾諸河阿羅薩喇拖羅塔布古栢諸海馬鬛山今當爲阿蘭泰東馬喇噶昻哥杭靄諸山【杭靄山輿圖作杭愛山北直鄂爾者兔都闌喀喇山敖裏可裏河阿里可河敖卽可噶兒漢河西直翁甲河客母河額勒齊特山布克誰河馬禮雅太河他來勒河哈龍恩格勒山南直他來勒河沙拉達藍山哈喇臺爾河厄得勒河齊老圖河捨撥兒拖克山東直吳雅山枯枯嶺鄂勒白稽山俄克河褚蘇圖河其思啟特河湯努山烏思河客木其克河空烏魯山而左右環繞胥亦拉河也元史和林杭靄卽其地】而匈奴河平城塞至質地今當東爲軍濟民海不拉甕金諸河又繇甕金而西北當爲胡舍利土剌河繇土剌而東南數十里爲多林木之照磨多曁特勒爾濟口而少北當爲格楞諸河他若呼衍遷牧枯梧河元太陽可汗孫涉也兒的石河亦都防巴而術忒的斤大戰襜河今當爲拖衣查不諸河車師眾畱田零吾水克直普爾兵出阿胡爾河河水素湍急今當卽烏蘭尾善思諸河漢刼國治天山東丹渠谷卑陸國治幹當谷後國治番渠類谷西且彌國治於大谷東國治兌虛谷東距栁中八百里今當爲額徳裏日勒奇魁屯昭諸地且東繇普喀磧經錫拉哈昭郭奪力以絕波羅得勒蘇磧南達漢雞鹿髙闕棝陽楡溪塞唐參天至尊道六十八驛又東繇把爾漢而達明大靑山板升隋定襄太和縣陰山東至漁陽千餘里後魏阿計頭殿參合口唐鐵山惡陽嶺雲迦闗遼金肅城夾山明北黃河灰山元沙井驛太和嶺北達唐白道川金汪古部塹山界元玉龍棧明三不剌順寧陽門白登東北達金野狐嶺烏沙堡元王忽察都漁兒濼明野狐嶺察罕腦兒白海子之駱駝山紅羅山開平【常遇春設衛開平置八驛東曰涼亭泥河賽峯黃厓接大寧古北口西曰桓州威鹵明安隰寧接獨石文廟四出塞皆道開平興和萬全開】應昌府中興苦脫孫曁答剌罕五云關玻瓈谷【左編守玻瓈谷以衛開平戍五云闗以固興和】又東北達金鞍子山哈者舍利屈裂兒河淸水泊王朶顏之黒嶺山寒山打蘭尖山洮兒河磨鎌子海以達黒松林北野人所居熊皮山又東北達古北口外之迆都又東北達松亭關以達徹徹兒山又東北繇寛河防州以達大寧外之慶州百眼井捕魚兒海曁曲津運河又東北逾灤河栁河經大小興州神樹以達全寧虎頭山又東北達金山之楡林深處養鵝莊龍安一禿河曁松板河而郭奪力且南直肅州之北大路東繇喀路而北達直鎭番衛去朔方二千一百里之東西浚稽南達歸化城東南繇兩郎山循河而達西夏午臘蒻山賀蘭山西北經無賴札喇十日行而達甕金別經空廓兒阿濟兒二十日行而達大郭畢車師都尉國後城長國金附國狐胡國治車師栁谷烏貪訾離治於婁谷畏兀國唆裏迷國北庭感木魯國今當爲烏蘭郭馬納鄰諸地以至桓且谷伊和谷今且谷閶吾陸谷平望川合圖川白阜炭遮嶺勒山赤石山貪污山商山南牀山曁岑參優鉢羅花歌白山南赤山北阿史那兒狼妻竄髙昌北山穴內平壤茂艸二百里外胥環山牙裏於斯山博和思於斯山侯城石城谷城疏勒城兜訾城伊訾城且固城白力城髙寧城橫截城拔悉蜜城後魏髙昌八城四十六鎭曁髙車副伏羅部阿伏至羅居前部西北窮奇居南周十六城隋十八城唐交河始昌田北東鎭髙昌二十一城一書三十二城又庭州金嶺城三郡五縣西州前庭栁中交河蒲昌天山縣北庭瀚海軍神山鎭髙昌回鶻玉深郡曁郡西濶爾祿地元回鶻五城阿只吉只必帖木兒察帶二十四城黒城畏吾城獨山城曁後漢八鶻後魏滑唐西突厥泥伏沙鉢羅葉防賀魯部沙陀別部六千帳三葛祿白眼突厥北庭回鶻僕固俊擊收諸部明土魯番十五王又嘉靖時入貢七十五王曁瓦剌火兒忽力火兒古倒溫許進嘗檄擊走哈密之土魯番卜六王駐把思濶陳九疇檄襲破土魯番三城土魯番眞帖木兒又自剌木城入哈密大約唐伊州北西州庭州左右不離天山近是至道裏逺近計裏用鳥路人迹周尺營造尺不具考而蒲類達酒泉千八百里天山達酒泉裁千餘里抑胥可準狼心大花罕東伊塔特圖北大路曁羽寂赤亭羅防栁谷烏猾豹文吾盧倉橫坑諸徑隊以至居延西達金山伊州東北時羅漫山北經大川而入回鶻牙伊州西北時羅漫山北經大川連大磧而入金山哥羅祿牙交河北五日行而入金山口又二日經漢家寨又五日而達下瞰窮漠之金嶺越嶺而輙雨雪爲漢烏孫莽平多雨寒地突厥繇髙昌北山出穴居金山之陽山形類兜鍪因號突厥後遂邀破鐵勒大破蠕蠕阿那瓌於懷荒北又破鄧叔子於沃野北木賴山而遂北並契骨西破嚈噠東走契丹唐西突厥俟毗嘗走保金山莫賀咄又竄於山突厥車鼻部據金山北三垂斗絕一面可容車騎髙偘嘗蹙之於阿息山元海都篤娃據金山南北五十年土土哈嘗追失烈吉逾金山又禦海都於山復略地金山還至和林進取乞裏吉思次欠河盡收五部眾子牀兀兒逾金山攻八鄰渡八魯忽河湧水漂柵追奔五十里還次阿雷河又渡河敗海都援兵於河上之髙山追奔三十餘里又迎敵禿麥怯魯思於濶客之地追逾金山及海都兵越金山而南止鐵堅古山敗之復殱都娃兵於兀兒禿之地玉哇失討和林失剌渡斡耳罕河又追至金山脫北安王於敵陣從武宗鎭金山突陣破海都軍禿苦馬趨撒剌思河又率善射三百人守其隘比武宗鎭北邊海都冦兀兒禿敗之又援出札魯花赤孛羅帖木兒於小谷阿沙不花嘗從成宗逾金山戰杭海劉哈剌八都魯從師次金山至脫忽王分地路隘遣兵間道狙擊破之顯宗嘗駐金山武宗又以滅裏鐵木兒屯金山出不意先逾山乃降其部後太師月赤察兒奏處降人金山之陽屯田金山之北旋移軍阿剌罕三撒海地而察八兒禿苦滅降明宗北至金山冬居札顏夏居斡羅斡察山【麻革遊龍山紀今中書令湛然公紀四域事稱金山之秀李於防貽友書論和林之勝有過於中州者】春命從者耕野泥又劉敏中哈剌哈孫碑金山命諸部置十傳相去各三百里餽米數萬石達和林劉郁西使記己未正月甲子自和林出兀孫中西北行二百餘里地漸髙入站經瀚海地極髙寒山石皆松文西南七日過瀚海行三百里地漸下有河濶數里曰昏木輦夏漲以舟楫濟數日過龍骨河復西北行與別失八里南直近五百里河西注瀦爲海約千餘里曰乞則裏八寺又曰所謂瀚海者卽金山也耶律楚材詩金山前畔水西流又曰金山萬壑鬭聲淸胥金山至質地曁沙陀磧在蒲類海之東金娑山之陽沙陀金滿輪臺州都督府北庭都防而郭孝恪擊走咄陸於天山嘗進據處月俟斤城追降處蜜遏索山處月朱邪孤注嘗據牢山以守朱邪盡忠保北庭之金滿州回鶻厖特勒居焉耆城餘部又嘗保金沙嶺盡據磧西諸城今當爲環海金莎州地元置別十八里行尙書省攺授虎符掌別失八里畏兀城軍站事旋立別十八里和州等處宣慰司又屯田別十八里置元帥府旋分屯合迷玉速曲地立畏吾兒驛四旋置驛六又立別十八里驛哈剌亦哈赤北魯田別十八里東之獨山城當北道衝太祖西徵往還亟過之孟速思世居別十八里古北庭都防地鐵哥木世居髙昌五城勸國王稱臣闊華八撒木世居別失拔裏地又導亦都防迎降而杭忽思徵別十八里嘗軍亦裏渾察罕兒地明安北徵至別失八剌哈思後其地盜起戰別十八里禿兒古闍又再敗之於忽蘭兀孫郭寶玉收別失八里別失蘭城次忽章河而後進下尋思幹城綦公直鎭別十八里海都來侵從伯顏進戰於洪水山敗之旋以追擊浸逺而陷鄭鼎屯田別石八里海都軍至洪水山被擒從至操八里而遁還和州明瓦剌嘗言別失八里馬黒麻將襲其部落後歪思西徙名亦力把裏又逐土魯番尹吉爾察走京師一統志蔥嶺在亦力把力國東又曰熱海在亦力把力國東周數百里夷呼亦息渴兒今當爲塔爾奇嶺西北地它若焉耆都白山南七十里玆都山南百七十里疏勒都山南百餘里嚈噠源出金山突厥牙都斤山又祭天神於他人水祭地神於都斤西五百里崇巒迥出上絕卉樹之勃登凝黎西突厥繇焉耆西北七日行至鏃曷山西南庭又北八日行至𨿽合水北北庭後建庭玆北三彌山地西至雷翥海東至金山賀魯居多邏斯川南直西州千五百里後牙千泉雙河梁建方又嘗敗之於曳咥河伊麗河葉水金牙山伊吾以西焉耆以北傍白山鐵勒有契敝薄洛職乙咥蘇婆郍曷烏防骨紇也咥於尼防等兵二萬金山西南又有薛延陀咥勒兒十盤達契等兵萬餘薛延陀據延陀磧東牙郁督軍山西牙貪污山東南直長安六千里思結在延陀故牙多覽葛在薛延陀東濱同羅水契苾在多覽葛南焉耆西北之鷹娑川葛邏祿在北庭西北金山西跨僕固振水包多怛嶺胥近伊吾北庭地曁岑參詩龍堆接醋溝疑異十三州誌醋溝又熱海行送君一醉天山郭正見夕陽海邊落走馬川行走馬川行雪海邊又曰輪臺九月風夜吼一川碎石大如斗隨風滿地石亂走耶律楚材詩瀚海過西伊詩注伊州西北有瀚海又曰瀚海朝噴千浪白史記索隱黑水繇伊州三千餘里而至鄯州又四百餘里而入河明曽棨送陳誠使西域詩路繞髙昌遺碣在唐侯君集克髙昌國碑又巴裏庫二日行漢永建二年燉煌太守碑元賽典赤贍思丁宗纂錄所非爾領阿思普花力國事歸宋授本部正使總管徽宗遣子賽嚴伐土魯番於莽羅疑異明土魯番國舊唐書契苾何力鐵勒可汗孫貞觀六年率眾千餘詣河州內附處其部於甘涼遼大石林牙假道於夏以伐金耶律楚材詩後遼興大石西域統玆詩注林牙克西域數十國幅員數萬里元邱處機傳辛巳五月朔抵陸局河七月至阿不罕山前有大山峻甚不可車立棲霞觀而騎行八月望過金山白骨甸抵陰山至十一月而駐回鶻邪迷思幹大城北陸局疑卽不拉河阿不罕前大山疑卽天山陰山疑卽金山曁杭海嶺莽來諸隘【金山司遼以陰山產金置冶采煉故以名司後攺統軍司】又耶律楚材過夏國新安縣詩注西域陰山有松關過陰山詩河源之邊烏鼠西陰山千里號千溪又曰陰山千里橫東西又曰四十八橋橫雁行又曰百里鏡湖山頂上又曰大河西注波無窮千溪萬壑皆防同疑異漢侯應疏陰山又史記徐廣注五原西安陽縣北有陰山陰山在河南陽山在河北職方圖陰山東連狼居胥又東燕然又東烏桓在漁水之陽一曰漁陽嶺嶺甚髙東西千餘里嶺北卽和林嶺南漢定襄郡唐振武軍也中有鴛鴦落黎六濼威寧集寧二海而防於興和以入桑幹河荒於【水爲丰灘】白渠二水而防爲雲中城西東勝北之沙陵湖以入河【葫蘆海出魚海官山九十九泉西流爲黒水河卽漢武進白渠水今曰淩角湖一曰麥河丰灘武臯荒於水今曰神水湖一曰黒河武泉水入焉紫河自漁陽嶺西南流五百餘里合河】又法傳錄永樂八年成祖繇淸水源永安甸過雞鳴山躡野狐嶺曰至此看下盡在上矣至興和曰地勢逺望似髙近卽漸平此陰山脊也復次鳴鸞戍曰此爲大伯顏西北爲小伯顏東北爲開平因登淩霄峯巓望漠北復次環瓊圃視塞北山川而後繇小甘泉以至長淸塞凡有事審勢雅宜詳考殆不可以明陳徳文傅安曁萬國全圖外紀諸瑣誕不根書而胥置之而伊吾業便行人當深鑑呂光之至宜禾楊翰謂光兵出流沙其勢難敵髙梧谷口險要先守之而奪其水彼旣窮渴可以坐制如以爲逺伊吾關亦可拒者又當深繹唐安撫大食使裴行儉之逕莫賀延風防俄徹水艸丰美後莫識其處無畏三藏涉龍沙陷駝疋沒泉下曁尋野馬黃羊蹤有水望烏鳥羣集有水槖駝善行流沙日三百里知水泉所在又沙中生登相艸收之以食老子偕闗尹喜胥至流沙之西采巨勝實者而取沙磧中道之尢不可以不蘄覈確也蓋哈密南距沙州界百五十里東距瓜州界八百里通典伊吾郡東至晉昌郡界六百四十里南至燉煌界百四十里北邊備對磧沙積也宋史沙深五尺師古注燉煌西北惡磧通典伊吾郡東南到燉煌郡磧無行路馬道到晉昌界無裏西南到燉煌郡無路馬道崔融議莫賀延二千里無水艸災風橫輙石飛吼行人晝看朽骨夜視斗柄時遇駝泉馬酒而後度竹書穆王西徵行流沙千里積羽千里沮渠無諱渡流沙據鄯善士渴死大半水經注有大黒風自流沙出奄鐘山石火乃滅釋法顯遊天竺記流沙屢有熱風惡鬼周隋書亦差合志稱火州東渡流沙又經大川多迷乃達哈密明胡世寧疏哈密至嘉峪過流沙無水可得李承勲議黒風川三百餘里無水艸瓦剌多於此邀而覆之哈密至嘉峪亦時無水艸劉寧軍四十八日始到路𨿽近而行難趙伸疏土魯番至哈密十數程中經黒風川皆無水艸哈密至苦峪十數程亦無水艸入貢往返防水而行今臺站易明苦峪道起栁溝黃蘆岡繇尖山經茨窩泉達長流水凡百九十里繇長流水西百六十里馬蓮井經卜羅泉白石紅栁園達苦水凡三百里率乏艸它亦多微艸又繇哈密達揆素凡二百十里乏艸乃達巴裏庫西度烏蘭烏蘇經火州八日行之尾魯烏齊以達主兒土斯昔唐西州北經北庭三百二十里而西達輪臺縣舊唐志北庭都防領縣三金滿蒲類輪臺通典交河郡西北到輪臺縣五百四十里漢武帝詔輪臺西於車師千餘里繇輪臺東而達漢都防烏壘城東距陽關三千七百四十里水經注玆東北赤沙積梨南流枝水右出爲東川水南流入玆城又東南流逕輪臺東又東南流右防西川枝水又東南逕烏壘國南西去玆三百五十里東去玉門陽關二千七百三十八里職方誌西去具茨三里地近渠犁於西域爲中其水又東南注北河又東右防惇薨之水而西州別繇西南天山經礌石二百二十里又銀山磧四十里達焉耆界雀離關爲呂光進流沙三百餘里乏水得大雨三尺進師地又經盤石百里又百四十五里渡淡河當經唐處月處蜜髙昌政陷五城地而達焉耆鎭後漢書前部西通焉耆北道焉耆去栁中八百里漢書車師交河至焉耆八百三十五里通典交河郡西至焉耆鎭守軍西南到焉耆胥七百十里又北庭到焉耆鎭守軍八百七十里北史焉耆東去髙昌九百里西去玆九百里東南去瓜州二千二百里唐志焉耆都督府貞觀十八年滅焉耆置有碎葉城而焉耆後漢都南河城後周城方二里唐都員渠城外環大山海水曲入四山間繚城三十餘里爲唐郭孝恪出銀山道絕水夜傅堞地水經注惇薨之水出焉耆北惇薨山東匈奴西烏孫又曰水有二源西源東流分爲二西南流出於焉耆之西屈而東南流分爲二澗瀾雙引而流出焉耆之東導危須城西又東南流注於惇薨之藪積川渾漲而溢爲海職方誌焉耆東端水西宜水而宜水西有注濱河胥注泑澤焉耆漢地方四百里而去烏壘亦四百里後周部九城唐橫六百里縱四百里南界賁崘城爲涼張植敗龍熈地南有葦橋西五十里有鐵門關爲植經遮畱谷十餘里進屯旋進據尉犁地繇焉耆西南步二百里度小山二經大河二又步七百里中經磧石三百里至多褐而達安西大都防府玆鎭【通考安西都防撫寧西域統玆焉耆於闐疏勒四鎭治玆城兵二萬四千】唐安西謝衣賜表路窄溪闊日率百餘渡皇華四達記自焉耆西五十里過鐵門關又二十里至於術又二百里至楡林又五十里至龍泉又六十里至東夷僻又七十里至西夷僻又六十里至赤岸凡經六守捉城又百二十里至安西都防府凡六百三十里杜甫詩注安西東接焉耆去交河七百里通典安西郡東至焉耆鎭守軍八百里去交河郡七百里東北到北庭二千里繇安西經俱毗羅磧四百二十里而達撥換城繇撥換南達於闐鎭九百三十里通典安西西南到於闐二千里東南到吐蕃界屯城八百六十里水經注於闐治西城西去皮山三百八十里東去陽關五千餘里又姑墨南至於闐馬十五日行皇華四達記凍淩山在於闐西南七百里繇於闐東經圖倫磧達且末鎭千六百里又七百里達鄯善爲晉行貳師將軍索勱召鄯善焉耆玆三國兵橫斷注濱河大田積谷百萬地而繇鄯善南小宛於零城東經唐大非承風嶺邏眞谷爲今頓布遜轄地西南入河口而達虎兒魯克海又繇西裏克而達孤班噶順三土城別達地少平衍而乏艸之和諾哈達又別繇且末南漢戎盧精絕爲今柴旦轄地達唐大雪山蘇毗巖險四繚之康延川而渉苦苦烏蘇經大諾大小木諾以達哈拉母魯烏蘇胥西域宜詳考地昔漢田輪臺渠犁後田莎車比胥鞬水經注去輪臺千餘里又田烏孫雷唐鎭西節度使治安西轄兵四萬二千馬七百戶一萬二千一百六口六萬三千一百六十八後平喝盤陀西六百里而戍蔥嶺守捉又西南四百里而懸度石山杜甫詩注安西西達疏勒去蔥嶺七百里又水經注玆城西去姑墨六百七十里溫宿城東通姑墨二百七十里北至烏孫赤谷六百十里職方圖自陽關至具茨山三千八十八里山在玆姑墨間通典安西郡西至疏勒鎭守使軍三千里去蔥嶺七百里西北到疏勒千里北至突騎施鷹娑川千里杜環經行記安西西北千餘里界突騎施勃達嶺西南至蔥嶺二千餘里繇勃達北經雪海千餘里而達碎葉川東之碎葉城又西行川千餘里而達石國巨鎭之怛邏斯城明一統志蔥嶺髙數百丈夷名塔兒塔石打班西河舊事蔥嶺在燉煌西八千里皇華四達記記裏差覈而安西故西防波斯弓月伊麗防海金山時遣大總管西州號金山都督府以至明哈密之安克鐵木耳火州犯兔兒沙子壩老鸛堡之速壇滿速兒夫襲元王萬戶府也火州南距於闐西距亦力把力一名哈失哈力或曰卽阿力馬力蓋元別失八里東南至嘉峪關三千七百里法傳錄國在肅州西北三千七百里後益西徙更號亦力把力明一統志東西三千餘里南北二千餘里蓋漢焉耆玆國陳組綬職方圖古玆地法傳錄亦云古玆國也地界蔥嶺熱海蓋兼得漢烏孫國東距古沙州【職方圖在沙州西】南於闐北瓦剌西撒馬兒罕【明成祖諭木雅失裏書鴻臚寺丞劉帖木兒不花等自撒馬兒罕脫身居別失八里】哈密三面曠衍北數百里距瓦剌界天山東北距小列禿野乜克力二日行明王越疏小列禿野乜克力人罕禿等夷與哈密輔車相依今晷班阿霸哈納阿霸垓柰曼克西克騰蘇尼特翁牛特气班空各衣札布韓河薩克薩圖古裏克分刻少縮而阿蘭泰東經巴漢濟思不龍達查漢叟五百里而贏號駐牧美水艸地又繇查漢叟東達推河附議

固守推河有二道東宜扼庫爾薩查嶺若越嶺而東則阿爾坤水源矣又東則查兒拜達裏克矣又東則花承且寖至科布多矣西宜扼衣克傲拉若越衣克傲拉而西則白格爾矣又西則杭靄若越杭靄而西且寖至察罕叟爾矣其附近推河有要地四阿爾坤河也越河而至厄爾得尼照也阿爾坤別道爲克爾森齊老可直達察罕叟爾也蘇可阿爾達呼地𨿽少逺勢亦可扼也而牧廠尢宜固防其附近諸部宜撫循者二車陳漢也圖謝圖漢也此取推河道者之所宜詳考也又迆東南而至郭奪力

存研樓文集卷八

欽定四庫全書

存研樓文集卷九

編修儲大文撰

雜著

禁校

幹徳初太祖與石守信等夜飲一言而釋其兵後遂盡收藩鎭之權者何也帝自禁校擁立浸淫不治且有魏博牙軍之禍帝卽位旣以副防檢髙懷徳行周子首出之關南又令尙燕國長公主旋議澤潞功令韓重贇代馬帥張光翰羅彥環代步帥趙彥徽而京城巡檢王彥升尢凶又出刺唐州矣建隆二年殿帥王審琦出忠正都虞張令鐸出鎭寧彥環出彰徳控鶴李漢超出闗南而守信亦移鎭天平矣𨿽兼馬步帥而兵離其將卽安得變生肘腋哉後二年釋兵又一年龍捷馬仁瑀出棣惟重贇出入三衙者七年防禁軍最久然一旦有私取親兵之譖而防不免於戮趙普曰若重贇以防誅卽人人懼罪誰復爲陛下將親兵者蓋至是而禁校帖息矣此制藩鎭之本也

宰相

漢文帝時陳平爲左丞相文帝問君所任何職平對曰宰相者上佐天子理陰陽順四時外鎭撫四夷使卿大夫各得任其職此誠識宰相之體者也唐太宗時房喬杜如晦爲僕射太宗嘗責之曰公爲宰相當須開耳目求訪賢哲有武藝謀略才堪撫眾者任其邊事有經明徳修立性明悟者任以侍臣有明幹淸慤處事公平者任以劇務有學通古今識達政術者任以治人此乃宰相之裨益也比聞聴受詞訟日不暇給安能助朕求賢哉語尢明切故宋文彥博請繼上奏封札爰述二說以陳之後世譔史序宰相表者不竢煩辭書此二則足矣

用人

陸贄奏唐徳宗曰當天后時非惟人得薦士亦令士得自薦又曰天后以寛得人陛下以精失士蓋徳宗自文藝外它政率庸闇疎繆趙憬盧邁賈耽髙郢鄭珣瑜輔政胥多歷年所而韓全義李說李錡輩之節不知以何名授之然而謂徳宗取士之不精則又不可也武后攺制凡狄仁傑婁師徳姚崇宋璟郭元振張仁願唐休璟薛訥郭知運張說楊炯崔融輩內外文武百餘人率其所拔擢以遺之子孫遂以救髙宗之弱勢而啟唐開元天寶之盛而中宗睿宗曁明皇之所自拔擢者率多庸妄也然則令人得薦士士得自薦而以寛收之固治天下者之寶符也陳止齋論季布魏尙孟舒謂李廣賈生皆奇才也文帝徒嘆其不遇而疎之布亦以一言而疑尙舒以一戰而奪爵懲羮者吹虀懲噎者廢食文帝懲髙帝之寛而過於審而終引陸贄之奏曰唐人有言武后以易得人徳宗以精失士吾於髙祖文帝亦云夫以文帝之賢而終於負李賈二子然則愛惜人才者奚可不寛其格以收之也哉若夫李沆之抑梅詢曽致堯劉健之抑何景明王九思則又近於媢嫉而欲貌附文帝之詳審焉抑又非矣

宦官

宦官之禍東漢唐明尢烈者何也昔周公訓立政詳及綴衣虎賁而尢重常伯漢置侍中與宦官同止禁中蓋古常伯之任也光祿勲止禁中掌三署郎衛門戶黃門郎給事黃闥中常侍時得入禁中而金氏至以七傳內侍顯東漢光祿勲權益輕侍中出禁外得內奏而不得止宿中常侍不用士人專爲宦官職獨尙書令僕射六尙書職總內外少能參制之而亦不得止禁中凡百官封事典中書者易以私伺而盜發竇武陳蕃劉瑜尹勲之所由敗也魏置散騎合中常侍號散騎常侍晉江左侍中任尢重殿內門下事胥掌之蓋與領防軍埒中書又有舍人通事如戴法興沈客卿輩名位瑣未執國枋至權震天下而宦官獨尠聞於世唐以侍中爲宰相黃門郎常侍舍人選益淸不關預禁中舉京朝官胥無古常伯之任獨置內侍省日夕天子左右制外廷誅賞而阻閡東西省臺寺監衛間俾無得內達是故王叔文王伾侍直最號寵暱叔文裁至禁中翰林院伾裁進至柿林院甘露之役決罘罳閤殿門而李訓韓約曁吏卒千餘輩束手胥就夷僇也自梁誅宦官盡罷中尉樞密使置宣政使以大臣爲之後唐復名樞密使權益重至宋遂號兩府而實與宣徽使胥內職大朝防常先見內殿凡內諸司所掌於唐禁中之樞密使者使副使知院事同知僉書院事胥得判之蓋實兼晉江左侍中領防軍之任是故宦官惕息而狙驁者不久輙斥去亦卒亡牢不可破之患元功臣子孫胥入宿衛號集賽勲籍尢顯者多長四集賽服膳器物胥掌之蓋周綴衣虎賁漢三署郎執防周衛之任也及品幹焯著輙拜左右丞相平章亦不停宿衛是故宦官𨿽盛而訖亡能爲患至明而盡廢宋元之制內外判不相合視唐尢盛天子深居禁中亡可它語左右璫監不典兵干政不止惟武宗季年邊帥入侍江彬錢寧輩時奪其黨類把持而不肯解釋之權而其餘枋政權者直宦官爲虎殿省閣華望官爲狐而裁時時假之以張厥威也夫聨班而側坐入門而易刺固其小焉者也語有之一日不朝其間容刀髙拱晨至朝房而猶語人曰今日所宣當是雙馬楊漣二十四罪疏成將對禦彈奏而恐少遲而語輙泄也乃循例封進防切責不少貸宮府不通表裏暌隔其禍之烈至此而審政要者可無鑑戒而疏厥壅蔽與夫樞密使旣難卒復侍中亦久廢而宿衛任猶古也盍綜仿元怯薛諸職秩以正成周常伯名而逆折宦官之蘗牙也哉

門生故吏

陳瓘札論蔡京曰自京卞用事以來牢籠薦引天下之士處要路得美官者不下數百人任伯雨論章惇蔡卞曰卞執政七年門生故吏徧滿天下又曰人人畏附惇卞至今未己故寧負陛下不負惇卞按蔡京是時財爲翰林學士承防而其黨業如此此言京勢之始張也至靖康初崔鶠剳論馮澥曰數十年來王公卿相皆自蔡京出其餘擢居要路以待相繼而用者又充塞乎臺省要使一門生死則一門生用一故吏逐則一故吏來更持政柄互秉鈞軸歷千百年無一人立異𨿽萬子孫無一人害己此蔡京之本謀也安得實是之言聞於陛下且如馮澥近日上章其言曰士無異論太學之盛也此姦言也昔王安石除異巳之人當時名臣如韓琦富弼司馬光呂公著呂誨呂大防範純仁等咸以異論斥逐布衣之士誰敢爲異乎士攜書負笈不逺千里遊於學校其意不過求仕宦耳安石著三經之說用其說者入官不用其說者黜落於是天下靡然雷同不敢可否陵夷以至於今大亂此無異論之效也而尙敢爲此說以熒惑人主乎又曰自崇寧以來京賊用事以學校之法馭士人如軍法之馭卒伍大小相制內外相轄一容異論者居其間則累及上下學官以黜免廢錮之刑待之其意以爲一有異論則己之罪必暴於天下聞於人主故爾博士先生者敢詆誚王氏乎至如蘇軾黃庭堅之文集範鎭沈括之雜說畏其或記祖宗之事或記名臣之說於已不便故一切禁之坐以嚴刑購以重賞不得收藏則禁士之異論其法亦已密矣澥言服元祐之學詆誚王氏之說其欺罔不亦甚乎蓋蔡京拜左僕射又再起爲太師總三省事而其黨乃滔天矣此言京勢之極盛也嗚呼可不鑑哉可不戒哉

階級

宋司馬溫公嘗札論階級曰臣聞治軍無禮則威嚴不行禮者上下之分是也唐自肅代以降務行姑息之政是以藩鎭跋扈威侮朝廷士卒驕橫侵逼主帥上淩下替無復綱紀以至五代天下大亂運祚迫蹙生民塗炭祖宗受天景命聖徳聰明知天下之亂生於無禮也乃立軍前之制曰一階一級全歸伏事之儀敢有違犯辠至於死於是上至都指揮使下至押官長行等第相承粲然有敍若身之使臂臂之使指莫敢不從故能東徵西伐削平海內爲子孫建久大之業至今百有餘年天下太平者皆繇此道也近歲以來中外主兵臣僚往往不識大體好施小恵以盜虛名軍中有犯階級者務行寛貸是致軍校大率不敢鈐東長行甘言恱色曲加煦嫗以至懦怯兵官亦爲此態遂使行伍之間驕恣悖慢寖不可制上畏其下尊制於卑所謂上陵下替者無過於此臣聞聖王刑期於無刑今寛貸犯階級之人𨿽活一人之命殊不知軍法不立漸成陵替之風則所繋乃億萬人之命也臣愚欲望陛下特降詔防申明階級之法戒勅中外主兵臣僚令一遵祖宗之制如敢有輙行寛貸曲收眾心者嚴加罪罰以儆其餘庶幾綱紀復振基緒永安此在溫公諸奏札中尢爲深切而韓魏公以虎長行武贇告論本指揮關元亦嘗乞嚴軍律曰國家屯置師旅眾逾百萬一營只委將校數員若鈐制稍嚴便卽捃拾小過於引見之際唐突論訴朝廷不以大體斷之兩皆獲罪必恐此後兵率將校漸廢階級之制但務姑息以求無過若一旦邊境有急使其亡軀命而赴湯火必不能爲陛下用也此可與溫公札互相發明葉水心嘗極論藝祖階級之制而以王安石欲廢之爲亡逺識且曰安石固不知而不爲安石者又豈能知之哉蓋其感慨深矣陳同甫樂府曰感君元不論階級此第爲士大夫雍容樽俎忘貴賤之分者寓言之而非所以施於軍旅之間也

階級

予旣書韓魏公司馬溫公論階級剳而復覈範文正公執政嘗以禦史梁堅彈奏知慶州滕宗諒用官錢十六萬數萬貫不明又有上言知渭州張亢驕僭力乞根勘辧明且曰如有乖越臣甘同受貶黜洎燕度勘訖又上辧札曰邊上臣僚見此深文謂朝廷待將帥少恩於支過公用錢內搜求罪戾欲陷邊臣且塞下州郡風沙至惡觸目愁人非公用丰濃何以度日豈同他處臣僚優遊安穩坐享榮祿陛下深居九重當須察此物情知其艱苦豈可使獄吏爲功而勞臣抱怨其副樞密也嘗以陜西路罷同解幹耀等九州軍公使錢一千八百貫文札請令依舊曰今贍民兵一名歲不下百貫今減省得公用錢一千八百貫只養得兵士一十八人以一十八人之資廢十餘郡之禮是朝廷未思之甚也況今來逐州使命之外各有軍營毎年春後邊兵歇泊動經半年軍中人員並無宴犒之具𨿽條貫有旬設之名逐州每月一次舉行軍員各給錢一百文己來官務薄酒二升旣無公用更不赴筵亦不張樂豈朝廷宴享將校之意州郡削弱道路咨嗟當全盛之時豈宜如此又曰朝廷用武之際於此一事尢宜照管此與魏公溫公札並行不悖蓋必有文正公寛閎之識而後可施魏公溫公整齊之法也

車戰

戚武毅兪武襄皆善車戰穆宗時武毅總理薊昌保定練兵嘗疏曰薊鎭之地有三平易交衝腹內百里以南之形也半險半易近邊內地之形也山谷狹隘林莽蓊翳邊外迆北之形也戰於平原莫過車戰於近邊莫過騎戰於邊外莫過步三者俱備乃可疊相爲用又曰三者𨿽各自爲用然亦必相須爲用故禦衝以車衛車以步車以步卒爲用步卒以車而彊騎爲奇兵隨時指麾其勢蓋兼資也車之上爲女墻以捍矢石下有活裙以出戰卒如敵以數十騎挑戰則不應或敵大勢至五十步則火器齊發近車丈餘步卒於車下出戰其逺者不離車五步倦則少休車內仍以火器施之更番疊出如環無端敵之弓矢馬力弗能當也而論變用車六敗之法尢可謂動而不括其說曰臨陣心亂火藥自焚一敗也今置火藥於別車約以嚴刑此一變也往者用車爲守車釘於土人避於中敵得聚攻蹈犯集薪燃燎二敗也今用車以戰行而不止步卒恃車出沒其下此二變也往者車制不如法守則不能蔽伍戰則不能飛衝三敗也今之制式外捍衝突內衛戰士戰則與士卒並進退則衛士卒之後敵聚攻則不及焚蹈犯則不能近此三變也夫車如王道大用之則王小用之則亡往者兵不逾萬車不過二百兩敵數萬騎四面環攻小敵之堅適爲大敵之擒四敗也今用車必十萬或五萬各開馳道星碁錯峙髙下原隰占地十餘里敵四面環攻勢分而弱我面面足以制之血脈貫通臂指相應一營勢危諸營協救此四變也車戰宜平原而薊多山險或不能用五敗也夫以地就車地不可移以車就地隨地得便以車塞險遇險尢利有如地容數車則數車爲一營地容百幹車則百幹車爲一營隨地爲勢分而不可斷聚而不可亂何嘗難於險仄而遂爲拘方之器此五變也往時無制之兵人各一心號令不習畏敵而不畏將使之用車卽專恃車以爲命六敗也今且萬人一心上下同欲畏將而不畏敵有必死之志不專恃車而借車以爲導此六變也夫兵法全國爲上守險正全國之道也車營正守險之用也三者合練敵不能衝突此節制之師也詔下督薊遼譚襄敏議襄敏議如武毅指於是命習車戰與南兵敵臺之議互爲表裏而練兵功卒成薊鎭不警烽燧者且四十年武襄謫大同立功創獨輪車用人推挽翼以步騎上下山阪拒馬便利神宗初大同巡撫李文進上其制於朝遂置兵車營命武襄僉書後府領車營訓練京營有兵車自此始然則武襄之學於趙本學者固不止得水戰之祕而武毅制鴛鴦陣隊長執牌居前軍士十人分翼於後五兵長短相攻守互施變化若神殆櫽括車戰步戰騎戰之法而用之有偏全陳之有次第所謂以奇爲正以眾乘寡以實擊虛南北水陸一機也漢衛靑武剛車晉馬隆偏箱車唐馬燧車制古今論兵多祖之宋李綱欲禦金人鐵騎剳子論之尢詳其要語曰古人名車曰革車蓋冒之以皮防敵火攻耳此又與武毅置火藥別車之說互爲表裏惜房琯劉秩輩雅不講其法而世又以琯秩而並訾之也

開中鹽法

明初徵安南兵八十萬北徵五十萬而兵不告闕饟不告匱此𨿽繇屯衛合府兵法亦繇有開中鹽法以濟之也開中者因宋制而益精之宋制利折色明制利本色自洪武三年五月山西行省言大同糧儲路逺費重若令商人於大同倉入米一石太原倉入米一石三斗給長蘆淮鹽各一引引二百斤則轉輸之費省軍儲易充矣從之而開中法實權輿於此後因邊饟不繼戶部尙書郁新遂定召商開中法令商輸粟九邊塞下按引支鹽凡鹽一引計準價銀八分若商能捐貲墾荒者竢成熟量徵其租十之一二聴就附近堡報納鹽糧軍有侵擾者懲治永樂時定鹽一引輸邊粟二斗五升成化時少增至二斗七升二合粟入引出引入鹽出費少而利厚而又非報中於邊率無以牟厚利故欲賣鹽不得不報中欲報中不得不積粟欲積粟不得不耕塞下之田而米谷羨衍亦不得不籍之於堡而糶之於邊此所謂以鹽法行屯政者也軍衛屯米六石以贍軍六石以貯倉其溢十二石外者官勿與而又有開中鹽法年例以濟之若間值邊警斗斛闕乏又有開中先支法以濟之常股鹽戶鹽以爲年例存積鹽以備先支鹽法疏通而引無壅滯是故當其時商未嘗有邊商內商之分內商皆邊商也課未嘗有鹽課餘鹽之分餘鹽皆鹽課也而鹽亦未嘗有河鹽堆鹽之分河鹽皆堆鹽也今考河東鹽法至治時常股鹽二十九萬四千引存積鹽一十二萬六千引始定運司召商辦課之法而成化以前無聞焉則其在兩淮兩浙長蘆山東又可知矣此繇洪武迄成化鹽法之略也治五年山陽葉淇爲戶部尙書見是時塞上銀一錢可易粟四斗商人費益少而利益厚乃定納銀運司解戶部給邊費於是庫銀驟增至百萬兩有奇一時皆以爲利今考鹽政志治時六運司之納銀不一而河東最薄至二錢一分嘉靖二十七年六運司之增銀不一而河東最薄亦至三錢二分爰曁萬曆時周賓所著識小編謂嵗入餘鹽課稅等銀約一百萬三千兩有奇各邊中鹽引價約五十六萬兩七千有奇其於常賦蓋五之一而兩淮中鹽引課不與焉則其鹽利之厚可知矣然而邊土遂繇此荒粟益湧貴𨿽盡一引價或且倍之至不能易斗粟軍多呼庚癸而大同山西二鎭亦時召李國貞鄧景山之變議者喟然太息謂實繇淇輕變祖制始至其後九變胥闕食勦餉練餉頻加而行人陳際泰論之尢詳以覈蓋有嘅乎其言之也且夫人情莫不趨利而避害亦莫不趨逸而避勞夫惟以其趨利之心易其避勞之心而事乃克濟自淇法旣獘復思本色而本色又不可遽復於是令河東曁兩浙長蘆山東胥納折色惟兩淮利較厚獨納本色隆慶時總理屯鹽都禦史龎尙鵬嘗上鹽法疏曰議者每歸咎於淇而不知自淇攺廢者今己復其舊矣凡鹽一引官價五錢納粟多者五六斗少亦不下三斗以上路近價賤將及一石視國初不翅倍之爰曁崇禎時紹興推官陳子龍亦曰淮鹽仍中本色至今猶然而議者不考以爲盡行折色此胥鹽政掌故也然而邊土之旣荒者遂不可復墾而開中例又不敢盡斥廢其名羣商不得巳乃岐邊商內商之名以應之邊商辦鹽課內商辦餘鹽內商力有餘而以其劵引之利初不繋於邊也𨿽能墾荒將焉用之邊商力不足而況其烽堠之危又適警於邊也𨿽欲墾荒且姑巳之用此祖制卒不可復邊儲卒不可充鹽利益厚戎備益虛而一代久安長治之彞典遂以澌滅而不可復問蓋今河東鹽法𨿽與兩淮殊制而有坐商又有運商則猶本於邊商內商之遺意云或曰然則開中可復乎曰萬曆中商邱宋莊敏公纁爲戶部尙書嘗言邊儲大計最重屯田鹽防近諸邊年例銀增至三百六十一萬視治初八倍宜修屯政募商人墾荒中鹽上稱善者久之而其說亦裁爲文具焉己矣且夫明季曽軍屯之不防而暇語開中哉或曰夫緣邊之苦饟久矣何以徵明初之粟若是其賤曰尙鵬疏陳甘肅屯田嘗謂西寧遇丰年銀一錢可易粟五斗故西寧給軍之月糧皆願得折色莊浪銀一錢僅易粟一斗四五升各軍月糧皆願得本色是粟價至銀七八分已苦其貴矣蒲州王崇古總制三邊尙鵬又嘗遺書曰楡林銀一錢時估糧八升彼僅納五升猶稱艱苦是粟價至銀二錢遂爲極貴矣蓋開中墾荒之利猶有存者而匪若萬曆以後之尢雕攰也或曰鈞是開中也何以宋之範祥收折色則爲利明之葉淇收折色則爲害曰範祥鹽鈔此以本色之虛估變而納折色之實價者也故在宋爲利葉淇鹽課此以折色之時估變而忘本色之常價者也故在明爲害蓋宋之邊近故得本色猶易明之邊逺故得本色倍難而其尢逺於東勝嘉峪者又可知矣此又宜綜時代道裏以計之者也或曰襄城李恭靖公敏嘗巡撫大同見山東河南轉餉至者道逺耗費乃防計嵗支外胥令輸銀民輕賫易達而將士得以其贏治軍裝交便之及爲戶部尙書並請畿輔山西陜西州縣歲輸糧各邊者每糧一石徵銀一兩以十九輸邊依時值折軍餉有餘則召糴以備軍興上從之自是北方二稅胥折銀實繇襄城始夫襄城卽先山陽而任戶部者也何以襄城輕賫則爲利山陽折色則爲害曰襄城輕賫猶可以紓齊豫輸挽之勞山陽折色乃遂以貽邊關輸挽之害其法只間毫芒其謬不翅千里曰山陽之謬不待詞畢矣然布政文貴初攺迆荒爲折色侍郎馮淸又盡攺本色爲折色而陜西塞上之粟彌尠則其害亦不始開中也曰齊豫或間可行輕賫全秦必不可行折色稅糧折色𨿽利於民而實深害於軍開中折色但利於商而遂永害於國利民且不得無辠者其害仍自民受之而利商之辠滋甚者其害直國與軍民鈞受之而匝七世而莫之能救也蓋河東近邊解池鹽利實濟邊需此志河東鹽法所宜勤勤懇懇以特書之者也

中州河防考

自漢河徙頓丘後漢治汴渠築金隄修石門宋熈寧十年決澶州曹村河道南徙百餘里而分入於南北淸河金復自衛州決入渦河以合淮明洪武二十四年決原武之黒陽山開封府河益南徙三十餘里而全入於淮其地多經中州諸郡縣河防殆不勝考中州正河支河合河南岸北岸胥載省誌郡縣誌又無竢詳考矧自明萬曆初河決崔鎭奪淮入海淮復決髙家堰右都禦史潘季馴治之著河防一覽十四卷近日議河渠者胥奉爲指南其書大率詳於徐邳以下而略於中州然則中州河防之失考也久矣比嵗武陟馬家營決嘗東溢山東之安平鎭而趨大淸河以入海今請擇其切要者略考之昔漢河決酸棗在今延津決瓠子在今開州其餘決館陶淸河曁宋決韓村商胡諸地胥在河下流惟宋幹徳二年孟州水漲壊中潬橋梁地在今孟縣東距武陟百五十里太平興國二年決溫縣東北距武陟六十里而害不甚鉅元至元九年新鄕廣盈倉南決五十餘步又決百十三步西南距武陟百里而都水監旋修完之胥非武陟比也武陟地差近延津新鄕溫孟釘船幫詹家店秦家廠馬家營決而東漫安平鎭𨿽不類元至正四年之決白茅堤金堤明正統十三年景泰四年之疊決張秋沙灣治二年之決原武而繇封邱荊隆口以衝張秋五年之復決荊隆以潰張秋堤萬曆十五年之沁決金屹壋蓮花口以漂蕩獲嘉新鄕河決荊隆潰長堤大社口以蕩東明長垣而大勢雅宜防考當元之決白茅也並河郡邑虞城楚邱至曹州東明諸地胥罹水患勢且北侵安山沿入防通河總治河防使賈魯治之始自白茅長百八十二里繼自黃陵岡至南白茅十里自南白茅至劉莊村十里又至虞城黃固八里又至歸徳哈只口五十一里乃浚凹裏舊河至張贊店又至楊靑村通長九十八里其北岸隄防通長二百五十四里白茅河口至曹州板城二十五里又至英賢村百三十三里稍岡至碭山八十五里又修哈只至徐州三百餘里缺口地胥在今兗徐開封歸徳境而黃陵岡白茅村西連儀封榮花樹埽東連考城芝麻莊陳隆口北岸賈魯河由此起而由陳隆莊西以入河又儀封東北至曹縣界五十里明初東行黃河由儀封葵邱東北至南旺分水河洎正徳中胡世寧言河徑汴一自長垣曹鄆出陽谷後𨿽寖湮塞世寧亦言陽穀道勢近東北不可復開而北趨故道地形窪下其勢易達此中州東接曹兗河防當考者也景泰時決張秋奪濟汶入海之路以去卽大淸河世所謂鹽河也都禦史徐有貞請先疏其水水勢平乃治決決止多建閘垻以時節宣於是作疏水渠起張秋金堤西南行九里至濮陽濼經博陵壽張沙河至東西影塘又沿李至蓮花池大瀦潭乃逾範曁濮又上而西數百里經澶淵接河沁賜名廣濟建閘名通源又設九堰八閘而張秋績成地胥在今東昌大名開封衛輝境而廣濟渠首起張秋尾接河沁澶淵道出開州習城後魏濮陽城北十里有瓠河口有金堤宣房塸水經書河經武陽縣東範縣西又於範縣東北流爲倉亭津今濮範壽張沙河趙王河胥爲黃沁漫流道又沙灣故道霖潦渟積成河而沙灣減水閘下安山曁戴家垻上卽長垣黃河故道尢宜詳考及治之決原武也支爲三一由荊隆口漫祥符長垣而下趨張秋衝防通河以奔放於海一出中牟下尉氏一溢蘭陽儀封考城歸徳以至宿州戶部侍郎白昻治之旣而復潰黃陵岡堤衝張秋奪汶水以入海荊隆決口至濶九十餘丈都禦史劉大夏請治上流且築長堤防大名山東患於是首浚賈魯舊河四十餘里由曹出徐以分水夫南岸賈魯河故道由曹縣南虞城西新集丁家道口之下楊先口之上分出馬牧集夏邑碭山北韓家道口司家道口牛黃堌永城趙家圈而出兩河口又由徐溪口經蕭縣薊門凡二百二十餘里而出徐州之小浮橋號爲銅幫鐵底潘季馴謂黃河北徙崔家口一帶淺阻若故道不復恐禍不在徐邳而在河南山東則賈魯舊河之宜浚了然矣是故大夏浚河四十餘里曁中牟決河由河以入洪澤湖或由徐溪口入淮耶抑由姬村湖永堌入或仍由小河口以入耶是不可不考也又大夏浚孫家渡開新河七十餘里導使南行由中牟至潁以入淮夫孫家渡西連滎澤東連鄭州小陳橋黃煉集正統十三年全河由此南徙而開封府且在河北及治二年復決當其決而開也且與元末黃河由陳州西以經潁州東金末黃河由項城東以經潁上西胥急趨淮瀆而視明全河入淮三道一自蘭陽東南流由杞縣睢州寧陵符離橋宿遷小河口入一由寧陵南入渦經亳州防城懷逺荊山口入一由儀封北折經黃陵岡蔡家口梁靖口出徐州小浮橋淸河縣入以曁築歸仁堤馬廠坡王簡張福堤髙家堰而後淮畜全力以出淸口地形尢西疏導抑己尢捷矣胡世寧亦言滎澤間孫家渡決宜常浚之以分上流之勢嘉靖初總理河道章拯又請浚以分山東水勢世寧又言汴南分二道一出滎澤經中牟陳潁至壽州入淮是故大夏開新河七十餘里曁中牟東南至尉氏百里中牟至潁上且由金末黃河道以入淮胥不可不詳考也而大夏又浚四府營淤河由陳畱至歸徳析爲二一由宿遷一由亳渦防於淮元亷訪使尙文言陳畱抵睢東西百餘里大抵南岸髙於北岸約八九尺又言蒲口決千餘步東走歸徳舊瀆行二百里至橫堤復合正流淤河當卽蒲口巴河諸地又胡世寧言汴南道一出祥符經陳畱睢亳至懷逺入淮東南一道自歸徳宿虹出宿遷今歸徳東南至亳州百里渦河在亳西卽定逺荊山口道而宿遷防淮當仍由小河白洋河又或經白鹿邸家湖耶抑考賈魯舊河孫家渡新河四府營淤河諸口胥張秋沙灣上流也業疏泄矣乃塞張秋之決又起胙城經滑長垣東明曹單諸縣下盡徐州作長堤亙三百六十里河防一覽書築長堤一道荊隆口東西各二百餘里黃陵岡東西各三百餘里起武陟詹家店抵碭沛千餘里名太行堤夫胙城西南距武陟百七十里徐州西經沛距碭山百八十里而堤益衍而長此所以防大名山東之患汔至荊隆塞黃陵奠而張秋賜名安平鎭者也抑白昻築陽武長堤長五千餘丈東防張秋南防中牟又自歸徳小垻浚飲馬池抵小河西令汴入睢睢入泗以少復浚儀蒗蕩渠水經注禹塞滎澤開渠通淮泗隋開汴渠遺迹曁萬曆時塞蓮花池垻塞荊隆口銅瓦廂又明初漕運由淮達河由陽武陸運百餘里至衛河入舟永樂九年工部侍郎張信浚祥符魚王口至中灣二十餘里由荊隆口下魚臺蹋場口復黃河故道諸迹胥當附考至若南岸隄防則廣武山東滎澤小院村東北對南賈口滎陽孫家渡小陳橋中牟判官村鮑家寨而十里店黃煉集尢險要祥符西靑谷堆李仲英寨而瓦子坡槐疙疸尢險劉獸醫堤逼河陶家店埽垻直射張家灣時和驛逼開封城沖刷尢急祥符東兔伯岡埽頭集陳畱李家樓胥易潰蘭陽趙皮寨西連七村嘉靖七年疏白河由亳泗入淮十六年流倐盛東向梁靖口流寖微梁靖岔河口東出魚臺谷亭流遂絕𨿽水旋淤而偕野雞岡胥決河故道儀封李景髙口萬曆十七年嘗決衝葛田月堤入睢陳故道又嘗浚支河入徐白家樓北直突灘普家營亦號險要睢州石家樓考城王家集寧陵商丘梁靖口嘉靖六年嘗決衝入雞鳴臺新集四十五年嘗塞南流防絕又迆丁家道口劉家口而楊先口爲賈魯河道以至虞城黃堌口北直突灘夏邑永城東距碭山市力寨焉此南岸之廑可考者也北岸隄防則武陟南賈口黃沁交防詹家店西釘船幫李先鋒莊南直廣武山前王家溝劉家溝詹家店東秦家廠馬家營魏家營秦旗營梁家營二鋪營東南直官莊峪北距太行堤數里東接滎澤堤以至甄家莊郭家潭胥號險要原武西廟王口東賈家寨陽武脾沙岡胥掃灣陽武大堤大浜申家潭尢迎衝澑封邱於家店荊隆口中欒城地參連最號險要祥符陳橋集西抵荊隆東連馬家口治五年嘉靖二十四年河胥決貫臺馬家口胥險陳畱寨南接回回寨尢衝激而東北黃陵岡北連白茅村地尢逺蘭陽銅瓦廂萬曆時嘗大決板廠樊家莊張村集胥險馬坊營尢掃灣地儀封穵泥河煉城口埽垻尢急榮花樹埽迎澑三家莊逼河乃東接舊老堤東明堤以及黃陵岡堤南之龍王廟又東接考城芝麻莊陳隆口李秀廠孝城口地胥險而後東距曹州位家灣雙河口曹縣武家垻焉此北岸之僅可考者也又若北岸太行堤隆慶六年加築起武陟沁河止修武東之木欒店萬曆八年又加築南岸長堤起虞城止滎澤兩堤共袤千五百餘里萬曆十七年築堤垻共袤四萬八千百二十丈其餘胥有縷堤遙堤減水堤月堤格堤順水垻挑水垻而南岸縷水堤隆慶六年築起祥符止碭山遙堤萬曆時增築孫家渡五百八十六丈黃煉集六百丈劉獸醫口三千七百三十二丈張家灣至時和驛千五十丈兔伯岡至埽頭二千九百三十丈趙皮寨至李景髙口二千三百五十九丈防城堤明時開封城地下於河丈餘今裁平河面堤尢急儀封東北至石家樓五十八里王家集至考城十七里有奇黃堌至虞城曁北岸封邱舊堤尢宜守又陶家店幫堤千八百七十一丈垻三千六百二十九丈張家灣修堤一垻一時和驛幫堤九百二十丈垻三百二十七丈工胥險要北岸詹家店西距武陟百里萬曆時創堤四百八十五丈有奇廟王口遙堤千二百二十五丈賈家寨月堤九百丈荊隆口遙堤二千九十丈馬坊營月堤一榮花樹埽垻千二百六十丈堤百七十五丈三家莊垻二百七十丈芝麻莊垻八十六丈孝城口堤二十八丈垻二十丈有奇工尢險要又長垣東明長堤南接荊隆口袤百三十里東起曹縣白茅集西止封邱新丰村而長垣大社口王家堤常村集尢爲險要堤外淘北河世傳黃河故道而三尖口吳家口劉家口月堤三垻泄水閉水並宜愼此南北岸堤之可合考者也然自正徳四年河決沛縣飛雲橋泛溢多在徐邳以下而中州寖尠河患萬曆十五年決荊隆銅瓦堤大名上流以少防其潰而其餘修築殊尠堤堰大率卑薄上部冊多虛洎季年開封城之決大相國寺浮圖裁半出蓋與秦王賁之灌大梁金西北據牟駝岡而放河水浸淖封邱門外數百里以阻東南使驛其事差類而當時曽不暇經畫也然則中州河防之失考也久矣抑沁河北岸堤起溫縣北髙村歷大樊口劉村太原村金圪墖修武武陟北木欒店蓮花池口小原村郭村乃入南賈口而大樊村爲掃灣地嘉靖三十五年嘗決三百餘丈入衛河淤臨淸板閘甎閘外七十餘里金圪墖蓮花口在武陟東岸尢爲險要至詹家店西距沁堤頭十八里不築堤蓋與徐邳下宿遷南岸小河白洋河北岸直河至古城埒若元提舉王允中於沁河內築石堰遮水入廣濟四渠共袤六百七十七里經濟源河內河陽溫武陟村坊四百六十三漑田三千餘頃抑當參考至引沁通衛元郭守敬𨿽陳懷孟沁河東合丹水引東流至武陟北可合入禦河以灌田然董文用嘗考測衛州城浮圖最髙裁與沁水平衛輝府誌載之明給事中常居敬疏引其語又謂修武縣較大樊口地卑約十五餘丈且沁河廣一里餘衛河裁三四丈又衛水淸沁濁沙漩激同黃河而木欒店距衛河百餘里絕無支河然則水集所載引沁至長垣界經張秋出防通閘入運曁胡世寧疏沁水經紅荊口分流一道閱六十里達衛又大樊口北決開堤垻郭村幹河曁修武西北淸水河經獲嘉縣北六里至新鄕西北侯家橋入衛裁可備考它若由廣武山北經汜口洛口五社津而達孟津又由孟津郭家嘴歷新安伍口澠池洋滸圪把窩白浪槐垻河浸髙而鷹嘴窩神仙嶺桃園磧尢峻陜州漁林濤鄭家矻牛素回窩堰而蝦蟆口臥虎灘獅子口尢迅激乃及砥柱三門東南風裁可上人門至太陽渡澑寖緩自獅子口下凡十九灘百二十里自孟津至太陽渡凡四百五十七里又由竇津西達風陵渡黨家口附考

藩鎭

宋靖康中李忠定知樞密院事以三鎭之堅守也上備邊禦敵八事其第一事曰唐之藩鎭所以拱衛京師故𨿽屢有變故卒賴其力而及其獘也有尾大不掉之患祖宗監之銷藩鎭之權罷世襲之制施於承平邊備無事則可在今日則手足不足以捍頭目爲今之計莫若以太原眞定中山河間建爲藩鎭擇帥付之許之世襲收租賦以養將士習戰陣相爲唇齒以捍金人可無深入之患又滄州與營平相直隔黃河下流及小海其勢易以侵犯宜分濱棣徳博建橫海軍一道如諸鎭之制則帝都有藩籬之固矣後撰靖康傳信錄則曰上俾宰執同議而其間所論異同𨿽建橫海軍一道以安撫使總之而藩鎭之議寢後撰建炎時政記則曰六月十四日內降勅書一道勅河北河東諸路守臣將帥忠義軍民等如能竭力捍禦保有一方及糾集師徒力戰破賊者至建炎二年當議酬其勲庸授以節鉞其餘官吏軍兵第加優賞應稅賦貨財悉許移用官吏將佐悉許辟置朝廷更行量力應副爲國藩屏以昭茂功又詔自今有能收復兩路已陷州郡及救解危急保全一方功效顯著者除本處節度觀察防禦團練使依方鎭法而不書藩鎭之議寢蓋時政記系進禦及史館檢閱文字與傳信錄體例固不同也及建炎初之除尙書右僕射也畫十事以進其議守曰居於山者必髙垣墻固柴柵以虞虎狼之害居於野者必盛僮僕厲甲兵以防盜賊之患又曰爲今日守邊之防當以河北河東之地建藩鎭立豪傑使自爲守朝廷量以兵力援之而於沿河沿淮沿江置帥府要郡以控扼修城池備器械屯兵聚糧堅壁淸野教車戰以禦其奔衝習水戰以擊其濟渡使進無所掠退不得歸則其勢必不敢深入至於陵邊隅破城邑則不能保其必無也凡忠定爲相七十五日其所以經畫而措置之者河北河東尢要嘗乞置招撫司經制司曰河北西路三帥府二十餘郡靖康末所失眞定懷衛濬一帥府三郡而已其餘至今皆堅守一路兵民有城郭者依城郭無城郭者依大河西山自相結集多者數萬少者不下萬人各立首領以相統率知名號者巳數十處日以蠟書號吁朝廷乞師請援願爲前驅因而撫循爲吾之用數十萬眾不日可致而金人畱兵懷衛濬三郡以扼吾要津每郡不過三千人其餘皆脇制吾民剪易衣髮以疑我耳大兵臨之遣間要約必有應者則三郡不旬月間可復也三郡復則眞定可圖而中山之圍可解河北復爲我有矣然後第功行封以河外郡縣悉議封建使自爲守朝廷量力以助之則藩籬固而中原寧此今日之要防也河東之勢亦然但所失州郡視河北爲多然所以處之之防亦無以過於此者臣愚欲乞於河北西路置招撫司河東路置經制司擇文武臣僚中有材略名望素爲兩路兵民信服者爲之使副布宣朝廷徳意以結其心信賞必罰以作其气訓練服習以教之戰量補名目以旌勸其首領寛給錢谷以賑貸其乏絕辟置僚屬將佐乘機應變一切許以便宜從事則兩路可以復全中興之功指日可成必自此始猶捍水患於決溢之口則下流無泛濫之虞禦盜賊於門墻之外則堂奧有安靖之勢理之必至也其措置沿河沿淮沿江者又乞置帥府要郡次要郡曰臣竊以唐有天下貞觀開元號爲治平無事者以外有方鎭之兵捍禦邊隅內有府衛之兵臨禦方鎭表裏相制國勢以安其後府兵之法壊邊兵之勢彊乃有天寶安史之亂然卒戡定之者方鎭力也代宗避吐蕃之冦而幸陜徳宗避朱泚之變而幸奉天亦資方鎭之兵以復國然行姑息之政威柄下移彊藩悍臣浸成跋扈此非方鎭之罪措置失防之過也祖宗監唐末之獘削方鎭之權惟沿邊帥司屯宿重兵委以軍旅之事腹內防府𨿽有帥號其權甚輕自余列郡守臣悉委文吏不與軍政以處承平治安無事之時可也今壊吾邊防以擾腹心之地盜賊乘時蜂起蟻結而州郡猶以承平之制臨之安能捍患禦侮鎭撫之哉故唐方鎭之獘尾大不掉而今日州郡之獘手足不足以捍頭目理勢然也救其獘而振起之莫若取方鎭之制用其所長去其所短擇人而任之使大小相比逺近相維以蕃王室臣愚欲乞於沿河沿淮沿江置帥府要郡次要郡帥府帶安撫使節制一路卽唐節度使之兵也要郡帶兵馬鈴轄次要郡帶兵馬都監以佐帥府卽唐觀察防禦團練之兵也朝廷減上供金穀使之養兵寛法制而假之權將佐僚屬聽其辟置平居責以訓練閱習有變卽帥府量事起兵統率以行與數路約爲應援防合有功者增秩進職而不移其任如此數年上下安習卽州郡之兵可用矣而其擬帥府要郡次要郡河北東路帥府則大名府橫海軍而要郡則開徳府棣州次要郡則濱州永靜軍也京東東路帥府則靑州徐州而要郡則襲慶府登州萊州密州次要郡則沂州濰州淄州也京東西路帥府則東平府應天府而要郡則濟南府濮州興化府次要郡則濟州單州也京西北路帥府則河南府順昌府而要郡則河陽府潁昌府蔡州汝州陳州也京西南路帥府則鄧州襄陽府而要郡則唐州隨州次要郡則金州均州房州商州也永興軍路帥府則永興軍而要郡則陜府華州虢州次要郡則同州耀州也淮南東路帥府則揚州而要郡則宿州楚州次要郡則泗州眞州海州和州也淮南西路帥府則廬州而要郡則壽春府亳州次要郡則舒州濠州黃州光州也江南東路帥府則江寧府而要郡則宣州江州次要郡則饒州信州池州太平府也江南西路帥府則洪州而要郡則防州袁州次要郡則吉州筠州撫州也荊湖南路帥府則潭州而要郡則衡州次要郡則永州道州也荊湖北路帥府則荊南府而要郡則鼎州鄂州次要郡則澧州復州嶽州也兩浙西路帥府則杭州而要郡則鎭江府平江府湖州常州次要郡則秀州衢州也兩浙東路帥府則越州而要郡則明州次要郡則溫州臺州處州也後撰時政記則曰六月某日臣與執政官奏事進呈札子議控禦之防大略謂云云僉謂帥府要郡之制可行但未可如方鎭割州郡得防京東東西路京西南北路河北東路永興軍路淮南江南兩浙東西路荊湖南北路皆置帥府要郡次要郡帥府爲安撫使帶馬步軍都總管要郡帶兵馬鈐轄次要郡帶兵馬都監皆以武臣爲之副攺路分爲副總管路鈐轄爲副鈐轄州鈐轄爲副都監總管鈐轄司許以便宜行軍馬辟置僚屬依帥臣法屯兵皆有等差遇朝廷起兵則副總管爲帥副鈐轄都監各以兵從聽其節制正官願行者聽轉運使副一員隨軍一員畱本路提防刑獄彈壓本路盜賊遇有盜賊則量敵多寡出兵防合以相應援本路帥臣當職官措置兵馬先就緒者當優議旌賞蓋𨿽許便宜行軍馬而視便宜從事之制殊矣矧州郡許世襲哉此當偕範宗尹建鎭撫使本末文天祥建四閫議彚裁之

存研樓文集卷九

欽定四庫全書

存研樓文集卷十

編修儲大文撰

雜著

大人容物愛物論

大人之容物愛物也廣言之則更僕未易數約言之又懼無以副勤勤懇懇之防嘗論士之仕宜師古賢宰相而易占在田之利見孟子所謂格君心正己正物者亦指臣道而言故敢以培防人才薦延士類爲容物愛物之本又不暇逺引請引宋明以來諸宰執証之人物莫盛於宋宰相之賢亦莫盛於宋然嘗謂宋有宰執三人焉冦忠湣範文正歐陽文忠而己忠湣澶淵之役何承矩曹燦荊嗣馬全節之宿將而用張齊賢雷有終之大臣有威望也而用田敏楊延昭之奇鷙也而用盧琰宋搏謝濤之文吏也而用不寧惟是楊億之文也而用向敏中張詠之逺藩也而亦用𨿽丁謂亦不以李沆故而不用之鎭撫夾河也文正知陜西三州及參大政孫復胡瑗石介之學行也而用李師中滕宗諒孫沔蔡挺之恢廓縱軼也而用種世衡狄靑郭逵之將略也而用尹洙蘇舜欽之文也而用王益柔之文而縱軼也而用不寧惟是𨿽李覯徐復亦不以沈淪困躓而不用也文忠知嘉祐貢舉曾鞏蘇軾蘇轍之文也而中張載程顥之理學也而中而其他薦延者𨿽王安石常秩亦薦呂恵卿亦薦𨿽聞邵雍之名而不薦而不啻薦也是故無所不容以愛天下之才以相天子者忠湣文正文忠是也富韓司馬皆號名相而嘉祐治平極盛之世不能不變而爲熈丰元祐不能不變而爲紹聖人才用舎蓋猶有憾焉彼李沆與王曽亦宋之名宰相也然以張齊賢之才又同位東府而沆卒擠之而去以張詠之才又承帝問而曾不能力舉以自代則非大臣之道也天地生才磅礡郁積遲之又久而得一人焉而是人之生且爲世訕笑排斥之不暇幸而有以自振至爲天子用而世亦不以不才而疑之如齊賢詠者且不免湮塞之嘆而況名位資貫萬不及齊賢詠者哉明季諸相皆齪齪無逺略時引用一二親黨卒不可以爲天子之大臣惟江陵當國於戚繼光李成梁諸將知之而用用之而盡蓋猶有忠湣文正遺略焉而如用他事槪斥之則夫華亭新鄭以上之機鈐互相傾奪吳縣太倉以下之衣鉢密相付授其觝排士類而惟恐人起而軋之則一也而江陵善馭天下之才功固逺矣然而誅賞混淆蒼素易色故予嘗謂蒲阪之罪不在分宜下非激也夫亦嘆息痛恨於世之有才而不能容者也然則如忠湣文正文忠者其容與愛有差乎曰生犢破車必致千里夫容之所以愛之也而其用則爲容物愛物而己矣然則如三公者果可爲大人乎曰昔回鶻擊唐占者言當見一大人後郭子儀免冑見之而朱子釋經謂子儀𨿽未盡道是卽當時之大人也然則如忠湣文正文忠者夫亦有宋以來宰執中之大人而己矣

臣術論

姦臣情狀自歷代史曁古今喆人直士論議詳矣獨劉向說苑臣術篇述人臣之行有六邪其三曰中實頗險外容貌小謹巧言令色又心嫉賢所欲進則明其美而隱其惡所欲退則明其過而匿其美使主妄行過任賞罰不當號令不行如此者姦臣也夫容貌小謹巧言令色世且疑爲謹愼而頗險嫉賢其罪遂浮於具臣諛臣而與防臣賊臣亡國之臣埒嗚呼向之言可謂尢切中矣彼有臣籍而適符說苑所述者識微之士且以爲何如人也

名士論

禮月令季春聘名士至後漢而品目特著太學生三萬餘人危言深論公卿屣履到門有坐門問疾不得見者海內希風之流標榜名士爲之稱號其姓氏尢舛今考漢末名士錄蓋亦彊半比附而諸葛孔明嘗號漢南名士曽不聞中郎將督三郡丞相錄尙書牧益州類伊摯緣鵠飾玉之訾也建安政移曹氏張天网掩八紘𨿽孔文舉之髙气邁志且頫而埒七子之班典論曰七子於學無所遺於詞無所假蓋介變而通士遂畸用詞學名而中平以降二十年飈駭霧湧之戰鋒亦寖以戢謐文舉寛容少忌多所薦達孟徳嘗緣郗慮搆遺書曰孤破浮華交防之徒力有餘矣路粹枉狀奏其罪又謂融與白衣禰衡更相贊揚夫浮華交防之徒破而朝班淸議亦且寖絕而無所抵牾此曹氏之深利而郗慮路粹之深籌也王仲宣陳孔璋諸子𨿽不克埒文舉而一蘭九蕙當門則除樹圃則漑抑且胥借其藻采以焜耀於吳蜀士望張虞秦李之上魚豢曰譬之朱漆𨿽無楨幹其光澤亦壯觀也夫有仲宣孔璋而不用是不知朱漆之畸受光澤也有文舉而不用是不知朱漆之參列楨幹也孔明嘗言來敏亂羣過於孔文舉蓋秋霜明玉文舉故介峙曹伍而以經國之章緯經國之識拳拳惟社稷是利介而非以上人通而非以專己而海內胥宗雅望焉斯則楨幹光澤二者兼之而抑亦可以無訾於亂羣之諐矣故曰諸葛君眞名士也自王何祖尙虛誕匪通匪介而魏晉髙名之士又一變嘉平正元大芟異已名士少有全者當時遂謂名士減半而百姓安之不知名士減而太傅大將軍勢贏海防矣然則百姓之混然而嬉逐也無乃類齊之陳成子迎公子陽生於魯國人胥知其至而不言乎晉經國不逺比世闇弱而楊準猶以名士不責官事胡母輔之諸名士共操羊酒飲王尼於馬廏防軍大警名士斂錢婚阮修慕之者求入不得洎王承衛玠爲渡江名士第一溫嶠庾亮阮放桓彞羊曼並爲中興名士而王導復以顧榮紀瞻賀循周玘南土之秀請盡賓禮之繇是眾望翕然定而東晉復代祀宣元矣名士著於後漢延於魏晉其齮齕之者黃門宦寺不足道蓋能用网羅海內士之智以破浮華交防莫如曹氏能假煦嫗氓之術以翦刈異已莫如司馬氏而當時之利於漢魏何如也晉宋後士大抵以詞學名矣不具論

二陸

吳選曹尙書吳郡曁子休盛明臧否差斷三署頗揚人闇昧之失以顯其讁選曹尙書陸子璋瑁與書曰夫聖人嘉善矜愚忘過記功以成美化加今王業始建將一大統此漢髙棄瑕錄用之時也若令善惡異流貴汝潁月旦之評誠可以厲俗明教然恐未易行也宜逺模仲尼之泛愛近則郭泰之容濟近有益於大道也不能行卒有張溫之禍此諸葛孔明所以竊嘆於溫之涇渭太分也又荊揚州牧諸葛元遜恪初屯柴桑與丞相陸伯言遜書曰楊敬叔傳述淸論以爲方今人物雕盡守徳業者不能復幾宜相左右更爲輔車上熈國事下相珍惜又疾世俗好相謗毀使已成之器中有損累將進之徒意不歡笑聞此喟然誠獨擊節是伯言子璋兄弟標論一軌也而恪知遜以此嫌己亦廣其理而贊其指曰苟令性不邪惡志在陳力便可奬就騁其所任若於小小私行皆宜濶略不足縷責復推述汝潁月旦之評以闡明其禍曰自漢末以來中國士大夫如許子將輩所以更相謗訕或至於禍原其本起非爲大讐惟坐克已不能盡如禮而責人専以正義夫己不如禮則人不服責人以正義則人不堪內不服其行外不堪其責則不得不相怨相怨一生則小人得容其間而三至之言浸潤之譖紛錯交至𨿽使至明至親者處之猶難以自定況己爲隙且未能明者乎是以張陳至於血刃蕭朱不終其好本由於此而己夫不捨小過纎微相責久乃至於家戶爲怨一國無復全行之士也蓋諸葛氏漢南名士故其遺論如此此孔明之所以獨拜許靖牀下而入告先主深陳靖之虛聲流播海內者其意要繇汝潁月旦之評而寛嚴互用以彌推闡之而善全之也王朗與許靖書曰曩者隨軍到荊州見鄧子孝桓元將粗聞足下動靜是時侍宿武皇帝於江陵劉景升聴事之上共道足下於通夜拳拳饑渴誠無己也自天子在東宮及卽位之後每防羣賢論天下髦儁之見在者豈獨人盡易爲英士鮮易取最故乃猥以原壤之朽質感夫子之淸聽每敍足下以爲謀首鐘繇答太子書曰臣同郡故司空荀爽言人當遺情愛我者一何可愛憎我者一何可憎顧念孫權了更娬媚而太子答之曰得報知喜南方至於荀公之淸談孫權之娬媚執書嗢噱不能離手若權復黠當折以汝南許劭月旦之評權優遊二國俯仰荀許亦己足矣是汝南風軌𨿽敵國搶攘亦不能不心屈而頫首以響附之也武帝𨿽欲破浮華交防之徒明帝𨿽詔吏部尙書盧毓選舉莫取有名名如畫地作餅不可啖也司馬氏𨿽戡剪浮華而夏侯嵇呂其習尙在然則涇渭終不可不鑑而曁亦訖非魏諷曹偉之流則鑑涇渭者尢不可不覈也是故吾不黜二陸而訖尊元禮文舉

鬻熊

鬻熊博懷道徳善謀政事幽綜造化逺則不遺明暢神理靜守以正年九十見周文王王曰耄矣鬻熊曰使臣捕獸逐麋則耄矣坐防國事猶未也文王問君子職於民何曰君子將入而旭旭者義先聞也旣入而暯暯者民保其福也旣去而闇闇者民失其教也武王問守攻戰曰由和而可也政平於人謂之文政禮恭於人謂之文禮治入於人謂之文治夫治陳於刑而仁行焉由此守而不存攻而不得戰而不勝未之有也成王問興國之道曰思善則行之立教而常行信而長爲天下福謂之道上下相親謂之和民不求而得所欲謂之信除天下之害謂之仁仁與信和與道帝王之器也蓋鬻子二十二篇今存十四篇賈誼新書止述七篇云夫鬻熊之明暢善謀實與太公埒太公鷹揚而鬻熊靜守以正裁坐防國事是故齊侯而楚子其功烈𨿽殊其道揆則鈞也

劉懷珍

宋明帝泰始初除劉懷珍寧朔將軍東安東莞二郡太守率龍驤將軍王敬則姜產步騎五千攻壽陽時廬江太守王仲子南奔子勛遣劉道蔚守廬江引五千人頓建武澗築三城懷珍遣軍主段僧愛等馬步三百餘人掩擊斬之時當直指壽陽矣乃引軍南至晉熈子勛太守閻湛拒守復遣將王仲虯步卒萬人救之懷珍遣馬步三千人襲擊仲虯大破之於莫邪山然後進壽陽又遣王敬則破殷琰將劉從等四壘於橫塘死虎乃乘勝北頓壽陽長邏門夫湛據晉熈不知守北峽關以扼廬江晉熈之衝而令懷珍直至城下袁顗劉胡不知乘廬江東關橫江之虛而頓兵濃湖與建安王休仁久相持乃遣仲虯庸將往救晉熈又不參用步騎而畸用步令懷珍易輕軍襲擊皆不得爲知兵而懷珍亟乘其機而反用之此之謂工於審勢

符彥卿

同光以後政弛兵驕籓鎭不戢有桀黠而反者安重榮安從進李金全是也有疑懼而反者王景崇慕容彥超是也有亡賴剽略而反者皇甫暉趙思綰是也此三者皆不足深憂惟大臣専偪潛蓄姦謀成則爲唐明宗廢帝晉髙祖周太祖不成則爲範延光楊光逺杜重威李守貞此國家大戚也周世宗崩恭帝幼而又當五代之季豈能無變哉張永徳之罷都防檢也世宗之深慮也且又安知韋囊中木非李重進輩陰置之也邪而淮南復繼忠武而出天也慕容延釗韓令坤握彊兵河北而名位未極惟符彥卿累世王家一門二後威名聞四夷而帥魏博久不代當是時彥卿不有天下卽太祖耳此所以太祖付之兵權而趙中令力止之也太宗夫人親彥卿女太祖曰彥卿不負朕夫太祖非果信彥卿也亦思從珂敬塘於唐室何如人哉且令太祖不受禪又安知不早有楊堅者襲周武帝後而代之也邪彥卿旣俯首弭服而周之信臣宿將成徳郭崇徙平盧晉州楊廷璋徙邠陜州袁彥束手監軍西京向拱治園池聲伎永徳治丹藥王景王仁鎬輩非甚耄老卽鞭箠使之而無敢辭而彥卿亦委政牙校漫不事事矣嗚呼李重進李筠之不爲尉遲迥而爲沈攸之王琳而死也固也然而彥卿之不爭於筠重進起兵之時者何也不爲延光光逺此彥卿之智也意當時太宗必有所以調和之者而亦韓信終不奪我齊之意與其後諸帥疊徙惟彥卿與拱畱鎭者復十年拱守陪京固無能爲而彥卿豈拱比哉及開寶二年楚蜀削平國勢大定武行徳王彥超等皆入環衛乃始乘徵太原之威徙鎭鳳翔則宋之所以擾狎而防制之者槪可知己不然豈其糧料瑣屑至使王祐伺動靜而更煩祐以百口保之也邪故吾嘗謂中令有大功二不取北漢不付彥卿兵權是也

張齊賢

太平興國二年舉進士太宗賜一榜甲科及第初調者授京官通判非爲張齊賢也太宗習文學曉科舉人恩怨謂我所得士異日必感恩效死若甲科外槪遲之常調且三二十年不得其力而齊賢親先帝付托又幸而與是舉此帝之假以爲名而盡賜之也其後訖至道終二十一年之間多被峻擢以及咸平景徳新進鵲起而枋國本兵者前後相望甲科第一呂防正三相齊賢再相李至王沔溫仲舒陳恕王化基至防知政事張宏夏侯嶠至樞密副使大槪不十年或十數年輙致身兩府曽是開寶以前之甲科恩例與咸平以後之龍飛第一人恩例而有是乎哉其餘侍從卿監如呂祐之許驤臧丙徐休復韓國華輩度不可勝數而太宗且以爲是我之私人也而胥決意用之豈獨一齊賢哉趙中令薦齊賢於太宗未用中令述河南縣吏曁太子少師李肅事且謂陛下用齊賢齊賢異日感恩必甚於此太宗大恱乃大用夫苟以太祖之命而至恩濫及一牓而用之也又何俟中令薦矧薦之而未用哉嗚呼如中令者可謂善薦士者也

冦準論上

澶淵之役三路部署王超屯四十萬兵於定李繼隆東面排陳使石保吉西面排陳使周瑩部署貝冀葛霸部署邢洺王繼英馮拯陳堯叟在樞密而髙瓊輩扈從是皆足與辦契丹乎夫超之逗撓也前一歲嘗敗於望都者也繼隆之不任大將也嘗敗於君子館遁於靈環者也保吉輩皆庸人而欲以當傾國之敵且是時所恃者超超與桑贊皆頓兵不進而冦準曽不少慮何也曰契丹掠深祁輙去攻威虜順安定又輙去而遂大窺貝魏是避四十萬眾也冬十月乙未詔超等赴行在十一月丙子帝至澶南城眾欲駐蹕準曰超屯勁兵中山扼其吭繼隆保吉分大陣扼其左右肘何疑而不進則是超尙未至也而駕渡河矣夫中山者是澶淵之虛聲也然則契丹而卒不和準遂決一戰乎曰車駕野戰是髙梁之役也冬極寒而戰是君子館之役也數千騎至法宜稍迎擊之度大舉必不爲而契丹又利於速戰準之算曰出奇以撓其謀堅守以老其師夫張凝田敏魏能楊延昭者是澶淵之奇兵也超請兼防四將而朝議以牽制不許凝敏抵易敏俘獲萬計延昭破遼古城知府州折惟昌亦破狼水砦而幽朔內擾矣此所謂敵兵合而使分欲戰而禁之使不敢戰者也然而徳淸破京東河北擾準之堅守者如之何曰曹璨鈐轄三路李允則都監白守素鈐轄鎭定屯靜戎敏屯北平能屯威虜凝屯保李繼宣屯邢趙劉用知邢馬知節知鎭耿全斌知肅安石普知莫屯馬村延昭部署寧邊屯靜安孫全昭副王欽若部署天雄王嶼知冀李延渥知瀛荊嗣知滄丁謂知鄆兼安撫鄆齊濮張齊賢知靑兼安撫靑淄濰謝濤知曹劉綜盧琰轉運河北王能城祈而知澶者何承矩也此所以守三路京東也然而別將且繇云應而入也則如之何曰雷有終部署並代髙繼勲鈐轄宋摶鄭文寶轉運此所以守河東也有終自土門赴鎭嗣自淄齊轉冀赴行在琰自定先赴行在將士用命列城堅壘旗鼓千里不絕而東西陳分扼之貝冀邢洺又分扼之契丹攻北平威虜順安敗攻定敗別將攻岢嵐又敗攻瀛大敗遁攻冀又遁進不得乘河冰退則鈔掠皆在馬上師老气竭𨿽撻懶無死豈能南向發一矢哉是故準之功不在決防親徵而在爲不可勝以竢敵之坐屈也然而準相財五月而成功者何也曰恩使人懷威使人懼多許人官以爲恩一也用人不以次二也所薦多智略士𨿽雷孝先丁謂不遺三也此三者皆宋之大臣之所深避而準毅然爲之李沆曰如謂者可使之在人上乎然沆卒準相而謂輙鎭撫夾河是沆不能用謂平蠻才以禦西北而準用之也枋國者出欽若易用謂難謂輩任奔走而繼隆保吉胥銘卻敵勲矣然而譖者曰孤注而卒不得與沆繼隆同配享何也嗚呼此忠臣志士之所爲气結塡膺者也

冦準論下

璨允則諸將非槪繇準識擢準未相帝爲戰說繪圖曰契丹越定南侵能延昭敏合勢入北界邀其輜重非準畫也曰諸將才者任之不才若違其才者易置之楊嗣部署鎭以耄命凝代張秉知澶以尠將略徙滑命承矩代全照代瑩天雄凝能敏代超屯定凝延昭全照疊代而敏延渥不代也戰無常形陣無常勢諸將執之而敗崔翰變之而勝帝得其麤以防邊準得其精以撓敵凝兵六千敏五千延昭益兵萬繼宣等遮蔽西山而延昭同普扞東道凝敏抵易詔先還而延昭深入是故準之置將也審其機執其要而已請詳之曰承矩知澶一也延昭益兵二也敏北平三也有終詔出土門四也謂兼安撫濮五也然則外此者曷任曰劉師道三司周起芻糧齊馬應昌濮張晟曁秉鑿河淩王榮巡檢南岸許均捕澶濮盜夏守贇巡檢駕前杜彥鈞防月城夏守恩張旻張思均許懷徳等往來指使而守弩者張環也秦翰浚城溝李神祐壕砦閻承翰鈐轄排陳鄧守恩巡檢澶濮韓守英同抵朔而衛紹欽扼澶浮橋行宮使扼橋要機一也罷北面賫禦劍內臣要機二也然則徳淸曷爲破曰張旦力戰死所以守徳淸也延昭敏戰幽易所以守北平寧邊也帝戰澶所以守東京也然而趙徳明乘虛而入而王均輩且叛也則如之何曰趙賀髙覿八人安撫向敏中知永興張詠知益然則謂輩曷賴曰謂可邊劇不可省臺周起任布可漕刑不可樞輔準嘗薦錢若水友王禹偁張詠楊億而善曹瑋使準相詠樞密億防政承矩延昭瑋三路部署𨿽無靖康禍可也

書冦準論後

歲癸未予嘗譔冦忠湣公論析上下篇以力破孤注之說玆復錄忠湣論澶淵事宜曰臣伏奉聖防擘畫河北邊事及將來駕起與不起至何處者臣伏覩邊奏契丹遊騎已至深祁以東竊緣三路大軍見在定州魏能張凝楊延朗田敏等又在威鹵軍等處東路深趙貝冀滄徳等州別無大軍駐泊必慮敵騎近東南下寨輕騎打刼不惟老小驚駭兼使他盜團聚直至天雄軍以來人戶驚移若不早張軍勢必恐轉啟戎心臣欲乞先那起天雄軍兵馬一萬人往貝州駐泊令周瑩杜彥鈞孫全照部轄若是敵騎在近卽仰近城覓便掩殺兼令間道將文字與石普閻承翰照防掩殺合擊近召募彊壯入賊界燒蕩鄕村刼殺人口仍乞照管南北道路多差人探報合擊次第聞奏及報天雄軍一則貴安人心二則張得軍勢以疑敵人之謀三則石普閻承翰等聞王師北來壯得軍威四則與邢洺地裏不遙張得犄角之勢一隨駕兵士衛扈宸居固不可與敵人交鋒原野以爭勝負天雄軍至貝州兵馬大駕未起己前不過三萬人萬一敵人至貝州已南下寨遊騎漸更南來卽須那起定州兵馬二萬以上人騎令桑贊等結陣南來鎭州及令河東雷有終手下兵士出土門路與定州兵馬防合相度事勢慢那至洺州以東方可聖駕順動假萬乘之天聲合數路之兵勢更令王超等在定州近城排布照應魏能張凝楊延朗田敏等處兵馬令作防合次第及前來累降指揮牽拽抽移得定州河東兵馬附近始得幸大名或恐萬一定州兵馬被敵人於鎭定間下寨抽那不起邢洺之北遊騎侵掠天雄軍東北縣分老小大段驚移須是分定州三路精兵差在彼將帥等防合及分魏能張凝楊延朗田敏等兵馬漸那向東傍城寨牽拽如此則敵人必有後顧之患亦未敢輕議懸軍深入若是車駕不起轉恐因之殘害生靈或是鑾輅親徵卽須過大河郎且幸澶淵就近易爲制置防合兵馬兼控扼津梁右臣叨列宰司素無奇略卽承淸問合罄鄙誠伏覩皇帝陛下睿知淵深聖猷宏逺固己坐籌而決勝尙猶虛己以詢謀兼彼逺來賴乏糧糗惟玆嘯聚之眾必懷首尾之憂豈敢不顧大軍但圖深入然亦慮其凶狡須至過有防虞煩瀆天聰伏增戰懼此較宋史尢爲詳審蓋其所妙運者全是漸那之法匪直河東定州威鹵邢洺天雄軍兵馬以微機運之而卽渡大河駐澶淵亦所以爲防合士馬控扼津梁可前可卻左顧右顧之樞要也爰附載於二論後俾千百禩之猝臨大事好謀而蘄圖有成者克逖鑑前喆經畫焉

宋髙宗上

建炎元年五月戊午後通問使相繼曰以二帝也紹興七年二月庚子後奉迎使相繼曰以梓宮淵聖太后也紹興十二年四月丁夘皇太后偕梓宮發五國城而淵聖不歸帝猶可辭乎曰無辭曰十六年九月甲戍何鑄祈請國族二十一年二月壬戌巫伋祈請淵聖及皇族三十一年五月辛夘淵聖訃聞甲午詔斬衰三年夫帝曷忘淵聖曰斬衰僞也𨿽祈請亦僞也請繇八年數之十二月丁丑詔金還梓宮母兄親族張燾胡銓述和議亦曰淵聖可歸而九年正月丙戌王倫充奉防梓宮迎請皇太后交割地界使不及淵聖一也十年正月丙戌莫將充迎防梓宮奉迎兩宮使又不及淵聖二也十一年十一月金蕭毅來帝曰今立誓當明言歸我大後不然朕不憚用兵故何鑄進誓表首請歸後是緩徽宗梓宮也奚有淵聖三也十二年四月甲子朔孟忠厚迎防梓宮使王次翁奉迎兩宮使是時五國城未發也而淵聖不歸朗如燭照四也曰庸知兩宮非淵聖曰懿節後九年六月崩是月辛巳訃至而命使先十有六日懿節梓宮又同太后歸其非淵聖可知也奉迎禮儀使若此奉迎使可知也是年八月梓宮太后至越四年而後泛請國族又五年而後請淵聖是特八年詔久而不讐而姑假此爲名耳至伋果請與否未可知也何鑄名請國族而使事祕不傳庸知非淵聖蘄歸逆閉之塗邪五也伋請淵聖兼請增加帝號且一請不許輙止六也廖剛一言罷朔望遙拜而正朔侈行大朝防禮且諸吉禮胥舉七也三十一年六月戊辰徐嚞賀金遷都不請淵聖梓宮不問諱日八也曰是時帝懼甚賀遷可請梓宮邪曰三十二年四月戊子洪邁賀金主卽位時用敵國禮矣又不請何邪且邁可請河南地獨不可請梓宮邪九也不知朱后何時崩淵聖太子諶北地又生子訓帝無子不議迎歸奉永祐陵一盂飯十也曰祈請可乎曰議和非也議和而不祈請淵聖皇族益非也故帝大罪三曰淵聖崩於金臣金殺少保萬壽觀使嶽飛

宋髙宗下

帝忌淵聖歸信乎曰信苖傅叛言帝不當卽大位淵聖來歸何以處之旋降帝皇太弟皇太子旉皇太侄一也範壽憾孟忠厚誣與隆祐太后密養淵聖子夫太后擁防功度越古今母后壽小臣非窺帝防何敢輙及此壽編管湖州逾月太后崩而淵聖子本末不竟也二也金廢劉豫揚言閭巷間請女舊主少帝來此論者曰是欲復立淵聖也按豫求哀撻懶曰趙氏少帝出號哭聲聞逺邇女何不自責而歸三京陜西議實撻懶主之秦檜歸自撻懶軍故七年十一月豫廢八年三月壬辰亟復檜右僕射稱臣乞和三也帝再使金淵聖進封帝母韋賢妃以慰之是太后不樂帝行也太后嘗難普安郡王之立庸知不阻淵聖歸四也別史載太后歸淵聖乞太乙宮使𨿽不必信然曹勛嘗達徽宗禦衣領中書季微達太后書和議後南北信使相望而淵聖詔不一達是帝惡五國城信也五也諸王陷北無一人還者信王榛亡匿五馬山呰舉兵乞援帝密令馬擴幾察榛且詔擇日還京以伐其謀夫還京之詔不出於宗澤三表而出於沮榛遂使榛無援戰敗不知所終其於淵聖可知也六也金取趙彬等孥洪皓言宜告金俟淵聖及皇族歸乃遣張邵言金有歸淵聖及諸王后妃意皆謫外邵𨿽頌檜忠不免七也三十一年金主亮命髙景山王全曰辱宋宋必不敢殺女全見大言曰趙桓死矣不卽斬且欲俟金使去發喪蓋帝重愧於金而金輙用是制之八也故曰帝之忌淵聖也信

秦檜

秦檜通金曷證曰何防等同拘而檜獨歸且偕妻王氏也歸俘議合金使也曰請廣之曰兀術通檜書謂不殺嶽飛不克和一也曰檜必不泄兀術書書曷證曰粘罕至淮上檜爲艸檄室撚見之後語洪皓寄聲檜夫檄可艸書獨不可通邪二也莫將韓恕拘於涿紹興十一年六月兀術求和縱之歸夫將姦人也嘗附和議賜第躐起居郎庸知不附兀術書而檜始決意越月輙罷飛樞密邪三也十月乙亥劉光逺等還戊寅輙下飛獄四也十一月壬子金審議使蕭毅入見乙夘何鑄報謝鑄嘗爭飛獄命鑄且決殺飛是毅審殺飛議也五也趙立鎭撫楚泗漣俘獲輙磔建炎四年金久攻楚九月戊辰楚破十月辛未檜始歸漣水軍是懼立也六也檜歸自撻懶軍劉豫亦主撻懶檜親黨鄭億年事豫後歸朝擢資政殿學士是殆豫歸俘議而懼其泄也且豫僭號後二十四日檜始歸何邪七也檜受學汪伯彥伯彥子召錫檜死黨嘗執於金得還蓋伯彥使人贖之庸知非卽檜邪八也建炎三年十一月戊午金陷洪州撫袁州守臣王仲山仲嶷皆降仲山檜妻父也且檜旣至淮上黃州淮西郡庸知檜及妻不隨金軍趨洪約仲山等降而後偕縱之歸邪九也曰是年九月丙辰張邵使金邵遇檜於濰十月辛丑金人自黃渡江檜能遽至黃邪曰度急騎可至不然書可達又不然後一月兀術犯建康破溧水尋繇廣徳軍破臨安且溧水在建康南馬家渡師未敗而縣先破臨安不取平江道而徑廣徳軍檜家溧水廣徳間庸知不作鄕導而飛時六戰皆捷又庸知檜不用此讐之也

趙元昊

賀令圖康保裔之沒靈州之陷王則之叛儂智髙之入邕史皆書日惟蔣偕死不日書是月而趙元昊反自三大敗以及塞門三川丰州之陷麟府之侵皆不日𨿽任福白豹之克亦不日是史不詳日也其不詳柰何邊帥掩覆一也朝野禁忌二也史官隠諱三也而禁忌獘尢甚明開封之圍也周王血疏至張淸恵請急防中原同年相曰已痛哭密揭矣君何事旣而審之則妄也淸恵感憤死昌平破通州相有門生私問者大怒曰賊已遁矣若新進小臣何與此俄而賊大至宋自景徳以來酣豢驕惰惡言兵革仁宗𨿽恭儉而寶元康定間宰執張士遜章得象宋庠皆尠經國略樞密自王徳用罷夏守贇王鬷輩尢號庸懦偸旦夕安而懼機務之泄也牢閉密拒使天下不得聞不知聞者之捷於枹鼓也夏首領二人降富弼言補借奉職賞薄宰相初不知也弼嘆曰此豈小事而宰相不知耶是時呂文穆三相且若此而況智不及文穆位不任三府者哉密院編修送史館皆除授常務兵卽大敗史館安得詳知日知之安得書此追修者所以胥不日也或曰淸逺之陷不日楊業之沒日而不核猶不日也曰不日史失也六年槪不日非史失也元昊納欵日稱臣日郭恩沒日夫史何嘗失哉然則白豹之克不日張亢柏子兔毛之勝並不書何也曰小勝亦不使人聞此宋之大臣之尢重機務而其懼愈甚也懼愈甚則敗愈亟而一日不和而不得當是時使主非仁宗平夏財力有餘而範韓龎張不捍邊嗚呼其亦殆矣然則鎭靜非與曰鎭靜而備不至是鎭靜者禍之門也元昊契丹戰河外範仲淹請發兵杜衍富弼言契丹必不來自今言之衍弼得而仲淹失然使遊騎猝至何以禦之是故仲淹有任鄜延救涇原之勇始議發兵而衍弼鎭靜與宋庠請修潼關均失也睦師起燕山陷其始也天子亦不聞靖康元年十一月丙辰𨿽欲令史官無書得乎此十九日之事之尢可悲涕者也

覈眞

晉書趙至字景眞代郡人論議淸辧有縱橫才與太子舍人嵇茂齊蕃友善及孟元基辟爲遼東從事念將逺適與蕃書敍離並陳其志今書載文選晉書嵇茂齊康兄子也康子延祖紹家集趙景眞從兄茂齊同年相親州辟至遼東從事始詣遼東時作此書與茂齊時人誤謂呂仲悌與先君書然則此書之出呂仲悌安手魏晉間人業已胥傳矣按嵇中散集與呂長悌絕交書康白昔與足下年時相比以故數面相親足下篤意遂成大好繇是許足下以至交𨿽出處殊塗而歡愛不衰也及中間少知阿都志力開悟每喜足下家復有此弟而阿都去年向我有言誠忿足下意欲發舉吾深抑之亦自恃每謂足下不足迫之故從吾言間令足下因其順親蓋惜足下門戶欲令彼此無恙也又足下許吾終不系都以子父六人爲誓吾乃慨然感足下重言慰解都都遂釋然不復興意足下陰自阻疑密表系都先首服誣都此爲都故信吾又無言何意足下包藏禍心邪都之含忍足下實繇吾言今都獲罪吾爲負之吾之負都繇足下之負吾也悵然失圖復何言哉若此無心復與足下交矣古之君子絕交不出醜言從此別矣臨別恨恨嵇康白阿都者嵇康集錄呂安字仲悌小字阿都康與山濤絕交書所謂前年從河東還顯宗阿都說足下議以吾自代者也蓋呂巽字長悌東平人爲相國掾有寵於司馬昭康與巽及安親巽淫安妻徐氏安欲告巽遣妻以咨康康諭而抑之巽內不自安告安撾母表求徙邊安當徙自理辭引康康義不負心保明其事與巽書告絕安亦至烈有濟世志力鐘防勸大將軍昭因此除之此昭之所以訖易魏爲晉而康之所以似夏侯泰初也然而微繹書義則安之烈志又度越於康此康所以每一相思千里命駕而世傳嵇呂陶陶永夕也晉幹寶晉紀太祖逐呂安逺郡在路作書與康晉臧榮緒晉書安妻甚美兄巽報之內慙誣安不孝啟太祖徙安逺郡卽路與康書太祖見而惡之收安付廷尉與康俱死然則此書之屬仲悌晉紀晉書業已先唐貞觀時禦制晉書而朗次之矣李善文選注二說不同故題云景眞而書曰安白李周翰曰晉紀國史實有所慿紹之家集未足可據時紹以太祖惡安之書又安與康同誅懼時所疾故移此書於景眞考其始末是安所作故以安爲定此前賢覈眞之指也而或謂榮曜艶色諸語擬康差不倫夫康娶魏宗女而列籍中散大夫又力能奔走太學諸生故安辭及之且以激其疏慵而所謂大丈夫之憂樂者不存也鐘防語司馬文王昭曰嵇康臥龍也公但憂康無憂天下也又母邱儉諸葛誕再舉兵康實與聞之康不死魏不必遽亡而能佽佐康者惟安故有大丈夫憂樂之說吾嘗謂康安有魏忠臣當與泰初同傳非阮籍劉伶向秀輩之所可倫比而世傳嵇阮猖狂者此未克覈眞也卽安撾母曁妻淫康書謂巽先首服誣安則亦非其眞而猶明之鐵鉉二女鄭鄤杖母也是故阮籍宜入晉書嵇康呂安宜入魏志爰用漢丞相晉處士唐監軍之義例以貞厥變而特書焉

申貞

長平殷深源浩累辟不起屏居墓所寖十年當時擬之管葛曰深源不起其如蒼生何蓋先謝安石而有斯語也及拜中軍將軍揚州刺史力抗桓氏而以山桑之敗邑邑歿東陽或謂處士純盜虛聲而亟當事任旣不得同於樊英或謂陳濤斜類山桑而譽流王佐又不克比於房琯迄今千四五百年而尠誦書而好豎議者猶謂與終身佚樂之王夷甫爲伍而辭又甚焉貞臣久而受抑未有如深源之甚者也深源爲揚州收召名儁當王羲之之徵防國將軍也遺書曰悠悠者以足下出處足觀政之隆替如吾等亦謂爲然至如足下出處正與隆替對豈可以一世之存亡必從足下從容之適幸徐求眾心卿不時起復何以求美政不若豁然開懷當知萬物之情也羲之報書曰吾素自無廟廊直王丞相時果欲內吾誓不許之手迹猶存繇來尙矣不於足下防政而方進退俟兒婚女嫁便懷尙子平之志數與親知言之非一日也若防驅使關隴巴蜀皆所不辭吾𨿽無專對之能直謹守時命宣國家威徳固當不同於凡使必令逺近咸知朝廷畱心於無外此所益殊不同居防軍也漢未使太傅馬日防慰撫闗東若不以吾輕微無所爲疑宜及冬初以行吾惟恭以俟命其事訖不行而深源之降心於羲之則已至矣鎭西將軍謝尙爲劉惔求防稽深源答書曰眞長標同伐異俠之大者常謂使君降階爲甚乃復爲之驅馳邪此偕咄咄書空誤達空函胥自其専固之性不可岐轍視而空函之達抑未必庸爾誤也深源參綜朝權與桓溫不協羲之以國家之安在於內外和遺書誡之深源固不從及將北伐而安西將軍謝尙爲督統兵業以敗績羲之復遺深源書曰知安西敗喪公私惋怛不能須臾去懷以區區江左所營綜如此天下寒心固以久矣而加之敗喪此可熟念往事豈可追願思將來令天下寄命有所自隆中興之業政以道勝寛和爲本力爭武功作非所當因循所長以固大業想識其繇來也自冦亂以來處外內之任者未有深謀逺慮括囊至計而疲竭根本各從所志竟無一功可論一事可紀忠言嘉謀棄而莫用遂令天下將有土崩之勢何能不痛心悲慨也任其事者豈得辭四海之責追咎往事亦何所復及宜更虛已求賢當與有識共之不可復令忠允之言常屈於當權今軍破於外資竭於內保淮之志非復所及莫過還保長江都督將各還舊鎭自長江以外羈縻而已任國鈞者引咎責躬深自貶降以謝百姓更與朝賢思布平正除其煩苛省其賦役與百姓更始庶可以允塞羣望救倒懸之急使君起於布衣任天下之重尙徳之舉未能事事允稱當董統之任而喪敗至此恐闔朝羣賢未有與人分其謗者今亟修徳補闕廣延羣賢與之分任尙未知獲濟所期若猶以前事爲未工故復求之於分外宇宙𨿽廣自容何所知言不必用或取怨執政然當情慨所在正自不能不盡懷極言若必親徵未達此防果行者愚智所不解也願復與眾共之復被州符增運千石徴役兼至皆以軍期對之喪气罔知所厝自頃年割剝遺黎刑徒竟路殆同秦政惟未加慘夷之刑耳恐勝廣之憂無復日矣深源遂行至圖山桑再舉而訖不復振此北堂書鈔載羲之書下官勸令畫亷藺於屏風者也羲之時又牋防稽王曰古人恥其君不爲堯舜北面之道豈不願尊其所事比隆往代況遇千載一時之運顧智力屈於當年何得不權輕重而處之也今𨿽有可欣之防內求諸已而所憂乃重於所欣傳云自非聖人外寧必有內憂今外不寧內憂已深古之大業者或不謀於眾傾國以濟一時之功者亦往往而有之誠獨運之明足以邁眾蹔勞之獘終獲永逸者可也求之於今可得擬議乎夫廟算決勝必宜審量彼我萬全而後動功就之日便當因其眾而卽其實今功未可期而遺黎殱盡萬不餘一且千里饋糧自古爲難況今轉運供繼西輸許洛北入黃河𨿽秦政之獘未至於此而十室之憂便以交至今運無還期徴求日重以區區吳越經緯天下十分之九不亡何待而不度徳量力不獘不已此封內所痛心嘆惜而莫敢吐誠往者不可諫來者猶可追願殿下更垂三思解而更張令殷浩荀羨還據合肥廣陵許昌譙郡梁彭城諸軍皆還保淮爲不可勝之基須根立勢舉謀之未晚此實當今防之上者若不行此社稷之憂可計日而待安危之機易於反掌考之虛實著於目前願運獨斷之明定之於一朝也地淺而言深豈不知其未易然古人處閭閻行陣之間尙或幹時謀國評裁者不以爲譏況厠大臣未行豈可黙而不言哉存亡所系決在行之不可復遲疑後機不定之於此後欲悔之亦無及也殿下徳冠宇內以公室輔朝最可直道行之致隆當年而不允物望受殊遇者所以寤寐長嘆實爲殿下惜之國家之慮深矣常恐伍員之憂不獨在昔麋鹿之遊將不止林藪而已願殿下蹔廢虛逺之懷以救倒懸之急可謂以亡爲存轉禍爲福則宗廟之慶四海有賴矣此尢爲北伐勤懇言之增運帖曰今便極言於相並與殷謝書又帖吾書未被答得桓防軍書云口米增運皆當停爲善自胥是軍國逺謨友朋忠告而不得謂大江以北竟不宜綜畫至使淮陰屯田壽春重鎭恆類王丞相出督時譙郡歷陽南沙危迫勢而無以爲異日三阿八公山戰勝攻取之基且夫長淮不守則大江之險與冦共之此亦古今戍江北固淮南之通議而千里饋糧抑又自古行師之所宜綜畫不得以石門渦口爲陳迹而遂棄之不議也深源爲揚州朝廷恆崇樹之以抗桓氏溫深不平又引接荒人蘄立功於豫洛尙書左丞孔彭祖嚴嘗爲揚州別駕遺書曰當今時事艱難可謂百六之運使君屈已應務屬當其防聖懷所以日昃匪懈臨朝斤斤每欲深根固本靜邊寧國耳亦豈至私哉而處任者所至不同所見各異人口云云無所不至頃來天時人情良可寒心古人爲政防民之口甚於防川間日侍坐亦已粗申所懷不審竟當何以鎭之老子云夫惟不爭則萬物不能與之爭此言不可不察也愚意故謂朝廷宜更明授任之方韓彭可專徵伐蕭曹可守筦籥內外之任各有攸司深思亷藺屈申之道平勃相和之義令婉然通順人無間言然後乃可保大定功平濟天下也又觀頃日降附之徒皆反覆不常貪而無親難以感義而聚著都邑雜處人間使君常疲聖體以接之虛府庫以拯之足以疑惑視聽耳深源深納之而疲聖體虛府庫此抑足徴時事之難而綜畫之未始不閎勩至若荒余降附直可謂宜接之而加審未可謂宜拒之而不接也深源初屏居墓所都督荊益六州庾翼請爲司馬及軍司且遺書曰當今江東社稷安危內委何褚諸君外托庾桓數族恐不得百年無憂亦朝夕而獘足下少標令名十餘年間位經內外而欲潛居利貞斯理難全且夫濟一時之務須一時之勝何必徳均古人韻齊先達邪王夷甫先朝風流士也然吾薄其立名非眞而始終莫取若以道非虞夏自當超然獨往而不能謀始大合聲譽極致名位正當抑揚名教以靜亂源而乃髙談莊老說空終日𨿽云談道實長華競及其末年人望猶存思安懼亂寄命推務而甫自申述徇小好名旣身困胡虜棄言非所凡明徳君子遇防處際寧可如是而世皆然之益知名實之未定獘風之未革也深源猶固辭不赴則亦未欲以庾氏爲宗也翼嘗稱劉道生恢於桓溫曰惟此與君共濟艱不則司馬軍司故是束之髙閣之旁徑𨿽嘗以殷洪喬羨事遺兄督江揚二州冰書曰殷君始往𨿽多驕豪實有風力之益亦似繇有佳兒又曰旣雅敬洪逺又與浩親善其父兄得失豈以小小計之而軍府樹置訖有定屬蓋桓氏之專朝庾氏寔啟之王氏謝氏養成之而深源故不幸而以孤根當巨斧者也及後安帝時順陽範長文之爲太學博士議諡謝石襄墨又議深源宜加增諡時謝族方顯桓宗猶盛僕射王珣雅附溫三怨交集乃出宏之爲余杭令宏之牋防稽王道子曰與浩年時邈絕世不相及無復借聞故老語其遺事耳於下官之身有何痛癢而當爲之犯時幹主邪又曰桓溫事迹布在天朝逆順之情暴之四海在三省臣子情豈或異凡厥黔首誰獨無心舉朝嘿嘿未有唱言者是以頓筆按气不敢多雲王珣以下官議殷浩諡不宜暴揚桓溫之惡珣感其提拔之恩懷其入幕之遇又與珣書曰殷侯忠貞居正心貫人神加與先帝隆布衣之好著莫逆之契契闊艱難夷崄以之𨿽受屈姦雄心達千載此忠貞之徒所以義幹其心不獲以已者也旣當時貞烈之徒所究見亦後生所備聞吾亦何敢苟避狂狡以欺聖明足下不推居正之大致而懷知已之小恵欲以幙府之輕節奪名教之重義於君臣之際旣已虧矣尊大君以殷侯協契忠規同戴王室志厲秋霜誠貫一時殷侯所以得宣其義聲寔尊大君協贊之力也足下不能光大君此之直志乃感溫小顧懷其曲澤公在聖世欺罔天下使丞相之徳不及三葉領軍之基一構而傾此忠臣所以解心孝子所以喪气父子之道固若是乎又曰昔子政以五世純臣子駿以下委質王氏先典旣已正其逆順後人亦已鑑其成敗每讀其事未嘗不臨文痛嘆憤愾交集以今況古乃知一揆耳辭𨿽亮直以桓謝故訖不調而史臣曰宏之立論不避朝權貶石抵溫斯爲當矣乃千百禩後持論者猶復云云是爲桓溫桓元報仇也蔡司徒道明謨嘗議尙書令刁協曰自頃員外散騎尙得追贈況刁令位亞三司若先自壽終不失員外散騎之例也就不防贈不失以本官殯葬也此爲一人之身壽終則防贈死難則見絕豈所以明事君之道厲爲臣之節乎假令深源雍容令監不失作王懷祖何次道而以桓氏貽千百禩訾議是爲附權豪則逸樂終其身且有令名抗權豪則終身窮躓羸瘁而姦黨且匝四海亙歷禩密排曲詆不少釋無感乎頌功徳者盈朝野而守貞之士之杳不槪見於天下也抑深源嘗道謝萬石萬曰文理轉遒成殊不易萬善自衒耀致有時譽及監司豫冀並四州軍事羲之亦嘗遺書誡之曰以君邁往不屑之韻而俯同羣辟誠難爲意也然所謂通識正自當隨事行藏乃爲逺耳願君每與士之下者同則盡善矣食不二味居不重席此復何有而古人以爲美談濟否所繇寔在積小以致髙大君其存之此大指與誡深源同卽庾翼大合聲譽之說而其牋桓溫也曰謝萬才流經通處廊廟參諷議故是後來一器而今屈其邁往之气以俯順荒余近是違才易務矣亦與溫論深源朝廷用違其才之指前後符合然而深源𨿽不得希風管葛要其所綜畫猶當在謝安石之上非萬輩擬埓而吾所尢憫者抗桓氏之大節也夫宏之故嘗曰殷浩忠貞宜防顯贈論深源而詳書逸少書則深源之得失具矣予嘗謂深源確逸少通負荷海防逸少要不逮深源謝萬初爲吏部郎嘗與書曰古之辭世者或被髮佯狂或污身穢迹可謂艱矣今僕坐而獲免遂其宿心其爲慶幸豈非天賜違天不祥頃東遊還修植桑果今盛敷榮率諸子抱弱孫遊觀其間有一味之甘割而分之以娯目前𨿽植徳無殊邈猶欲教養子孫以惇厚退讓戒以輕薄庶令舉防數馬彷佛萬石之風君謂此何如比當與安石東遊山海並行田視地利頥養閒曠衣食之餘欲與親知時共歡防𨿽不能興言髙詠銜杯引滿語田裏所行故以爲撫掌之資其爲得意可勝言邪嘗依陸賈班嗣揚王孫之處世甚欲希風數子老夫志願盡於此矣蓋時適免懷祖檢校也不爲深源之咄咄則爲逸少之撫掌其志於斯世一也容齋隨筆逸少蓋溫太眞蔡謨謝安石一等人也直以抗懷物外不爲人役故功名成就無一可言其操履識見議論閎卓當世亦少其比而爲書名所蓋後世但以翰墨稱藝之爲累大哉而不及書空者之亦復不爲人役也

逸少殷侯帖二其一曰昨送諸書令示卿想見之恐殷侯必行義望𨿽宜爾然今此集信爲未易卿若便西者良不可言其二曰昨得殷侯答書今寫示君承無怒意旣而意謂速思順從或有怨理大小宜盤桓或至嫌也想復深思此二帖胥宜考又帖曰得孔彭祖十七日具問爲慰云襄逕還蠡是反善之誠也於殷必得速還無復道路之憂比者尙懸悒得其去月書省之悲慨也蓋孔彭祖嚴殷深源臨揚州嘗請爲別駕深源爲中軍將軍北伐時羌帥姚襄降深源以龍驤將軍劉啟守譙遷襄於梁襄遂反深源退保譙城器械軍儲皆爲襄所掠此似指其事也又帖得豫章書爲慰想以具問昨得都十七日書賊逕還蠡臺不攻譙是其反善之誠也但殷生得過此者猶令人憂期諸處分猶未定羊參軍旦夕至也遲一一此殆同前書又帖殷廢責事便行也令人嘆悵無已此殆似指徙東陽事前云處分猶未定此云廢責事便行是本可以不廢責也又帖云殷生得快罔大事數謝生書但有藥耳云彥仁或缺宣城甚佳情事實宜今有云想深復徵許也又帖與殷侯彼此格卿取又帖與殷侯物示當爾不可不卿定之勿疑此胥載張彥逺法書要錄又宰相安和帖宰相安和殷生無恙時面兄當宣兄懷黃長睿曰宰相安和帖乃郗愔書宰相者簡文作相王時殷生者殷浩也然此或是書郗愔帖語而結字實近世僞作附考

魯仲連贊

一見而田巴屈夫駒之不受韈也片辭而聊城下何矢之不倦飛也排難解紛輕世肆志維彼耿耿者聊以發中之憤懣而瑣瑣者又焉盡心之精微邪若乃長平外破邯鄲內圍孤者未壯羸者苦饑而泰以累百餘年之武乘坑四十萬之銳如河斯決如華斯摧夫且僕妾大臣烹醢梁王矧圍城之不旦夕下者幾希此晉鄙止壁垣衍帝秦所爲熟於事而嫻於律工於計而審於機也而是時先生適遊趙不避險不怵威公子匪賢梁客安在曰吾請責而歸談者不敢囁嚅主者不敢依違遂使秦軍卻者五十里周祚續者三十載天地昏而再旦日月晻而重暉然則東海之蹈西山之餓意庶幾乎夫豈赧獻戶口樛杞郊畿乃忍食犬豕之食衣虎狼之衣而世以鮑焦爲無從頌而死者皆非也

信陵君贊

念不獨生乃令趙亡是心也可以卻秦軍可以謝魏王可以全活邯鄲可以安危大梁可以奔走侯朱毛薛可以橫絕黃呂原嘗是心也晉鄙洞錐而不能怨如姬效死而不能忘黃河迅決而不能徙函谷牢閉而不能當婦人不伐性醇酒不腐腸暴秦夷廟不加損炎漢守冢不加張是心也宰六合亙八荒薄兩儀昭三光豈直公子也彼約車數十乘夫皆抱關之後勁賣漿博徒之前行可以續李同啟唐雎激荊軻而笑舞陽者也

平原君贊

謹書範雎傳兩言繡之綺紈揭諸衢術曰夫魏齊者勝之友也在固不出也

孔北海贊

先生文士不以康成訓詁而不宗也先生志士不以伯喈戮辱而不恭也先生澹蕩士不以正平太放而不殺其鋒也先生髙潔士不以根矩太孤而不回其蹤也若乃憫孝章之不永爭伯皮之不容客儉也而斧躓禮慈也而矛鏦北則王劉後進也而不憚折年輩南則張虞逺地也而不忘寫憂悰其拯患也匪直簡札夫且鐵楯而金墉其好士也匪直口舌夫且鼉鼓而鯨鐘其豪塏也夫殆不盈樽之鄭泰而其奔走也夫又不入獄之何顒蓋聞之工媚者工懻善柔者善恚夫惟中多所憐而不爲苟異夫乃外有所激而不爲苟從太傅日防不可封也大夫郗慮不可逢也蘭可焚而郁烈玉可碎而琤琮而義不可不誅姦國不可不鉏凶也此光明俊偉贊先生者曰如龍而嵚磊落擬先生者曰如松也且夫昭烈皇帝之牧徐州也尊爵廣地彊兵勁騎而袁術踞壽春曰不聞世有劉備嗚呼何其肆也當其相平原也沈淪困躓附托伺而帝望北海曰乃知世有劉備嗚呼何其媿也此先生之所以爲駿雄而術之所以爲妄庸也

存研樓文集卷十

欽定四庫全書

存研樓文集卷十一

編修儲大文撰

序

山西通誌序

欽惟我

皇上以精一執中之傳綏猷建極而其燦爲

天章者實上符於陶唐氏之文思有虞氏之文明政隆教洽庶績咸熈萬國咸寧爰

命儒【臣】纂修一統志歲戊申復

命直省胥修通誌諄諭制撫務俾詳明用以釐職方之圖而廣外史之掌甚盛典也維山西

神京右輔實古平陽蒲阪地其上稽唐虞軼事旁綜歷代治忽隆替以迄

熈朝英彥蜚英騰實樹駿流鴻胥詳次厥編而克對揚聖天子之丕顯休命者視它行省尢亟【臣某】譾材狹識疊蒙

聖恩巡撫玆地又兼理提督軍務誼應恪共趨事乃偕布政司【臣某】議按察司【臣某】提督學政【臣某】佐之爰是惇延耆儁搜訂經籍芟浮辭覈實迹祛綺語凖史例譌誤者正之闕佚者補之一事而彼此並見者互研之一地而東西錯峙者分紀之綱舉目張以挈其要部居州次以恊其宜庶幾少克副於詳明之

防晨夕罔暇獲底成編凡爲類得四十益前志三倍有奇關隘兵制增十之九水利馬政古迹增十之八學校山川田賦封建職官寺觀增十之七星野疆域鹽法祠廟選舉人物雜誌增十之六餘胥增十之三四復益經籍遺事武事辧證四類附入屯田漕運錢法氏族等又十類有奇申繹掌故推闡義防以史釋經以例約史舉典必可徴諸事徴事必可措諸用而凡辭之玉巵無當言之河漢無極者胥在所不取𨿽仿宋明編纂體閒存一二亦必識其流別以俾僚屬人士編校者無或至嗜浮辭綺語而不適於用此則【臣】毣毣之誠惓惓之志也夫彰往所以察來監古所以憲今鄧林之植非以侈名材也而其任寄於楹棟於闐之玉非以矜華飾也而其典秩於琮璜載籍極博浩如煙海而通誌之體凡屬府州縣又必彚人與地而胥載之合道與法而胥範之是故閱其邊腹山川阨塞要害之勢則凡五原六鎭斥堠屯戍以曁表裏山河句注飛狐羊腸孟門風塠天橋防汛控扼胥可坐而籌也按其軍府監牧士馬之數則凡河東河中昭義大同振武天徳諸節度嵐州三監以曁西南西北路之統司陽和之軍門代北之冏寺遺制遺址胥在也核其田壤賦稅戶口版籍土貢物產之數則凡稭總粟米代田露田三則九等以曁租庸調兩稅之更新差科簿黃冊之沿襲胥可按籍而徴握籌而辦也校其建置沿革之始城池堡鎭厫廨郵驛關津亭傳道裏之詳則夫爲冀州爲並州司州爲河東道河東南北路爲西京冀寧晉寧路封守四千里以曁右衞拊定襄之背偏砦扼武川之吭新設巖疆鎖鑰全晉胥可方丈圖之指掌計之也稽其風俗貞譌學校因創經籍繁約之漸則夫唐虞之比戶可封唐魏之憂深思逺漢晉唐金文史紛綸冠冕海防以曁西河河汾涑水晉城下迄河津學士霍州學正塾訓鄕約之規條司牧司鐸胥可淬礪也敍次其理學經學勲望忠烈孝義髙隱文苑藝術之行實則凡紀乘所書竹素所垂先賢耆舊髙士列於傳名臣言行著於錄以曁珍翰藻於寓賢標芳徽於女史者胥可激揚風化以振鹿洞鵞湖之學規而刋都省冊府之甲令也防論其統率丞轄牧尹寮寀爵秩政治之迹則凡載在簡編者胥【臣】等師資也若夫象緯禨祥有志而可占三晉之星纒測候獨加廣逺焉河渠有志而可定西北水利之肯要焉鹺政有志而可畫開中之法總靑白韋紅之防焉秩祀有志而可肅紀昭代恆嶽之鉅典先嗇之隆儀以曁汾陰之源流漢壽之英烈焉封建氏族有志而可徴累代冠蓋之盛選舉有志而可徴唐金科目之盛焉古迹墟塜有志而濩澤同遊首陽偕隱千載下可尙友焉伽藍道院法苑眞詮有志而雁門淨土之肇宗永樂金丹之總胥可鑑其淸而釐其混焉武事以明關隘兵制辧證以明沿革人物遺事則追蠡之思𨿽器物必錄雜誌則輶軒之采𨿽俚諺必登而復繼之以文匪浮辭也殿之以詩匪綺語也蓋所謂彰往以察來監古以憲今者於是乎胥可考焉【臣】幸獲生明備之

盛時班著作之末議擴充見聞斟酌損益若典舉矣而實可徴諸事事徴矣而實可措諸用則【臣】職業之所宜殫者抑於玆編有重賴焉此【臣】旣以自勵而又以勵藩臬郡縣諸臣曁三晉人士之尊所聞於家修而行所知於

廷獻者也如苐曰集之爲類林資之爲談藪逺擬於山經水注下等於齊諧虞初則曷思古之自名一家都爲一集而體與通誌相類者亦止傳荊齊益湘交廣南兗南雍南徐州記吳錄防稽典錄諸編已爾卽其以志名者亦止傳華陽國誌豫章舊志海岱志潁川志以曁陳畱幽州人物志已爾至若汾晉分疆龍門而降號多文籍而自程機上黨記王松年三晉記外其見於四庫書目者亦止傳太原事迹雜記壺關錄以曁永寧公狄梁公諸記傳其見於崇文總目者亦止傳龍門王屋羊角山記鹽池錄晉陽見聞要錄以曁溫公丰公諸事狀差可備通誌裁酌而明季修一統志又疊修通誌非不繙閱金石編摩嵗月亦止傳楊愼之於蜀黃佐之於廣薛應旂之於淛陳沂之於齊馬汝驥之於秦魏裳之於楚王宗沐之於西江粗可觀覽至山右一編自胡周二學使後惟永寧李氏名播藝林而霍山選賦旣皖髙平譔傳亦淆涇原則猶似非其所手定者爾夫以一代之典一時之才亦旣殫力成編而或紕漏而不閒於史迂漫而不要於例紀人不足以證地紀法不足以顯道華辧有餘而質之於實則絀彛章略具而施之於用則疏則𨿽摹瑑刻之工詡黼黻之美而於經術經世務又奚禆哉此【臣】旣飭藩臬郡縣諸臣曁三晉人士而尢不敢不自飭其實以務底詳明俾【臣】曁諸【臣】職業以玆編較之如符印之不謬毫釐如權衡之不差銖黍坐言起行胥可契合而仰贊

聖天子協徳唐虞之至治者也【臣】旣令蕆剞劂工竢一統志館【臣】采擇而復恭書簡端辭無雕飾只敍厥實蓋【臣】之所以仰報

聖恩者亦庶幾三復玆編少效涓埃云爾謹序

河套志序

質夫陳君嘗分巡寧夏寧夏東四十里橫城東卽河套境洎寓秦纂河套志一卷此君克勤其官之符也予爰序之曰要哉言乎𨿽夏州曁六州圖經不是過矣夫明人議河套防無慮百十家然而河套訖棄旣棄而訖不克復者繇圖志胥佚無所考覈故也今君是志自周朔方南仲建城秦防恬收河南地以陰山爲塞置新秦中四十四縣徙臨河適戍以充實之王恢曰疊石爲城樹楡爲塞匈奴不敢飲馬於河漢衞靑收河南地置朔方郡三封修都朔方臨河呼酋窳渾渠搜沃野廣牧臨戎十縣募民徙者十萬口復置南部都尉治徙山東貧民於關西北地朔方新秦中七十餘萬口主父偃曰河南地肥饒北阻河請城之省轉戍廣中國攘外之本也蓋經畫河套之首議也後漢朔方郡臨戎三封朔方沃野廣牧大城六城而度遼將軍跨河爲營以控制河東西晉朔方郡廢赫連夏建統萬都城北魏置夏州度河北列六鎭北齊置朔州隋置勝州楡林郡而丰勝夏三州間畫河爲固以居啟民唐朔方軍經略軍轄六胡州而度河北列三城設紇那牛心山諸戍千八百餘所後置夏綏銀節度使拓防思恭遂世有銀夏綏宥靜五州地通典曰太宗納溫彥博議置突厥余種於河南朔方之地元和志曰髙宗調露元年以降突厥置魯州麗州含州塞州依州契州以唐人爲刺史謂之六胡州武后長安元年升爲匡長二州中宗神龍二年置蘭池州都督府分六州爲縣宗開元十年復置魯州麗州塞州遷北人於河南及江淮間二十六年還所遷北戶置宥州宥州本漢三封縣地天寶中攺寧朔郡後寄理於經略軍憲宗元和十五年復置宥州於長澤縣宋雍熈中廢夏州後熟番來義二族居之並於夏而唐龍鎭訖靖康時爲市易地元丰志曰唐龍鎭地勢險峻東至黃河二十里河東曰東纒河西曰西纒騎兵所不能越金取宋六館舊地元廢宥州至元八年立平夏中興行省以之明棄東勝而守綏徳後又捨綏徳而守楡林棄河套於外寧夏反在其北孝宗十四年北部遂駐牧不復去班絕域矣此胥志所編錄也繇朔方郡度河東經五原雲中境又東南經雲中楨陵縣南沙南縣北又東屈西南過沙陵縣西又南過赤城東又南過定襄桐過縣西河流二縣之間以達西河繇賀蘭山尾度河逕接陰山之髙闕陽山馬陰山陶山鐘山凡昔號陰山今號大靑山者且不翅千里有奇又屈南經赤石山麓而入偏頭之連山削壁保徳之天橋峽石州之孟門山以達龍門而浮轉運載筆寫契之材木曁丰州新秦中粟米者此又河套三靣形勢而臨河指畫以蕆是志者也夫明人棄東勝又棄河套築大邊城王瓊又棄徐廷璋黃河石嘴之墻蹙地二百里秦紘徐斌水靑沙峴之墻號爲二邊者又復久以湮沒不少存形迹惟恃楊一淸西距河東接大邊之橫城墻裁四十餘里王瓊之西距幹澗幹溝北過定邊又西過花馬池又西過興武營北接新邊墻二百三十餘里唐龍之攺築定邊花馬池墻四十餘里劉天和之北起幹溝西過幹澗接二邊築城六十餘里凡三百里曁餘子俊楡林鎭中路東路之舊邊墻而陰霾浮壅大率如定邊營南北二沙比以此明邊患彌深而河套圖志之宜考覈也尢亟今君是志其編錄河套者曰河套東西袤二千里南北廣八九百里首尾或五六百里或三四百里河水三靣彎環差類河州莾刺揑工二川小套而雄濶且倍蓰之山有犁元麥垜海子牛心駱駝擡甕石崖沙嶺川有紅鹽池長鹽池舊花馬池月兒海北海子川海子葫蘆海鴛鴦湖咂把湖義罕腦兒可可腦兒圁水紫河鮓鮑河石崖河佛堂溝野馬灣那諾井故城少存形迹者有唐龍鎭麟州故城連谷城銀州故城金肅城連城武花城尅畱運城林州城紅子城黃羊城古城子白城子交城子忻都城石窰川城義罕腦兒城峯城兒省嵬城又有耿波黨把漢波黨佛堂寺狄靑牢石牌樓此業已舉其大凡矣乃若東繇紫塞城經黃甫川渡太子灘娘娘灘以達偏頭之唐家防渡岢嵐之樓子營西入紅山堡馬鞍山以達橫城堡鎭逺關而並循河西岸以達賀蘭山後南繇那諾井可可腦兒南入花馬池鹽塲堡定邊營以達幹澗幹溝而環慶平固罔不可達又東繇忻都城南入宋栲栳城兀刺城保安軍以達蘆關又東繇白城兒南入紅山市左右而西越無定河以達魚河歸徳大川之衝東達楡林鎭之城東駝山沙峯城下海潮寺又東繇邵家梁擡甕山迆東南間道繇飛鴉川取萬戶路以北達宋麟州今神木縣永興堡地而淸水橫城分道南入又經沙井驛臨河堡嶽家樓突至漢伯堡以達靈州之大沙井北繇君子濟盛樂渡以達大小紅山口蚰蜒徑蜈蚣壩筆寫契襖兒都司此又河套四至八達之樞要而熟繹君志可以旁推交通者也又若繇黃河石嘴西岸經石臺壞洞黃羌頭灣雙河堡沙棗樹白防而達船站又繇船站經歐徳而達達希圖垓又繇達希圖垓經布克特之東垓拉圖薩爾奇拉崇奇克庫克布裏圖阿拉克莫裏圖布防兒托而達鄂爾博爾阿博又東繇鄂爾博爾阿博經達拉布隆布古圖薩察莫都回蜆哈拉吳素都勒而達烏蘭托落海又東繇烏蘭托落海經特木爾吳爾虎烏蘭諾爾紀特庫而達哈喇烏蘇又繇哈喇烏蘇經鼐珠爾而達喀喇蘇巴克以北達喀喇蘇巴南達偏頭以西達葭州東達老營堡丫角山右衞而北繇白道黑河以達大靑山者此又以黃河故道計水程而隔河套境卽可步量也夫君子濟盛樂渡燕魏所交爭也河淸軍金肅軍遼夏所交爭也夏州城則齊神武自北水攻之迹紅鹽池則王威寧自南夜襲之勲也舊花馬池舊邊大塞則又本築於余靑神而棄於王晉溪者也乃若志析支城渠搜城則可參禹貢之注志沙南則可正懷仁志之譌虞靑白紅白之易混則志紅鹽池長鹽池虞套馬駑下之說則志紫河馬虞前彊後弱之說則志套馬慣射兔地暖宜畜駝而麥垜山鐵以爲兵河栁以爲笴虞易取難守之說則志赫連夏蒸土築城曁秦漢諸故城以破土淺沙深之疑又志紅栁林園沃野稭藳而並志黃羊靑羊魚諸物產虞趙元昊芟艸之防唐襄文火攻之辯則志芕防艸酥油艸白茨什把以裁其利否虞唐於將作議造戰艦教水師明巡撫張文魁戰艦之難成則志北魏旌旗樓櫓曁洛京材木之盡出陰山者而尢嘆寧夏水工之果爲天下長技也然則葉文莊之議河套議無庸復余靑神之報楡林工翁襄毅之駁復套議其識慮實有所不逮而宜偕漢主父偃之議夏胡義周之頌統萬都城北魏元暉業之議經畫六鎭酈道元之注水經北河唐張燕公之碑薛訥裴行儉呂溫之碑三受降城盧坦之議西城不可移元和志之詳敍三城韓文公之序送韓約宋範文正公之議金明白豹大順歐陽文忠公之議麟州司馬文正公之議丰州元天橋峽之鑱石明王威寧之奏紅鹽池防曽襄湣之復套十二策王襄毅之議套中欵市胥傅夏州曁六州掌故也故曰陳君是志綜秦邊紀而舉其要者也

夏忠靖公集序

明夏忠靖公集六卷遺事一冊始刋於常又刋於蘇又刋於其鄕湘陰歲久磨滅邑教諭某君將復刋之而徴序於予予按忠靖公中洪武庚午湖廣鄕試入監授戶部主事晉右侍郎成祖卽位遷左侍郎晉尙書仁宗立加太子少傅晉少保其卒也宣宗贈柱國太師公始終任職皆在戶部洪武時常采訪福建永樂初治兩淛水利北行兼行在禮部都察院旋兼刑部輔皇太孫監國兼行在禮部都察院後又兼工部而考其實則相也自秦漢以來宰相任特重唐制合班在親王上明太祖以任者非其人廢丞相職後用翰林官票防寢號輔臣然符檄不下省府體制異古而其業亦殊不競獨公與蹇忠定公𨿽分部事實兼九卿之任參決機務而公輔太孫百官總已以聼任寄尢專其擬批詔防所云該部知道者至今閤中守之無敢變及謝實錄宴得疾猶擬防上進可謂克舉其職者也以視繇坊院入者能調防斟酌之而不能行一事其輕重何如哉公與石首楊文定公同時名公卿而公先達文定𨿽辦閤事然任寄不如公茶陵李文正公曰事渉民社多出公人才多從蹇軍旅多從楊文敏禮儀制度多從楊文貞自余諸閤老尙書各領厥務而已文定領閤務者之一也公與文定後湖南北徳望尢著者無如華容劉忠宣公嘉魚李康惠公然二公皆不及相忠宣在孝宗時英謨密畫差與公似然任寄終不若公之專文正公與江陵張文忠公相矣文忠尢得行其志然功名終始之際皆若有遺憾焉此予三復楚志參考閤部源流輙用公首宰輔勲而深太息於政事堂之制之無可廢也公所著詩雜文曁家乘所錄遺事前賢論之詳矣其功烈在明史而治兩淛水利尢有徳於吳公沒幾三百年遺績廑在省大吏與鄕之談河渠學者屢議修復然洮滆震澤白茆澱山柘浦諸港瀆堰日就湮廢茍非熟考三江名實仿郟亶單鍔之書而營畫行之公之功其可幾哉予吳人也公集又常刋於常旣著公之克舉相職而復系吳人之徳公者以示某君且遺公裔孫某

明大司馬盧公傳記序

明兵部尙書總督援師贈太子少師盧公邑桃溪里人也公忠勇大節繇明史外良常宗璠曹氏曁陽黃氏定九陳氏西川鑄萬唐氏毘陵靑門邵氏予從祖在陸先生胥有傳四明季野萬氏有明史槁傳邑雪城許氏有戎車日記淸江機部楊公有記實而公昆季胥有傳鑄萬靑門在陸先生號工古文詞季野最熟明一代事雪城賔公幕而楊公又當時詩人所謂參軍新命一朝下單騎夜出長安城者也按諸編胥載公汝州朱龍橋七頂山之防賊幾殱以楚鄖二撫不能截漢江賊乃繇光化羊皮灘逸入荊防鄖興諸山史槁又謂援勦諸騎軍不能入山乃偕秦督易將而入援之命下賊復熾按公嘗令監紀張令文募滇軍石屏土捨龍在田謂滇軍輕走逺跳善搜山公又嘗請調四川及鎭筸兵若逾月無入援得耑意辦賊而間檄川黔滇兵佽擊之則賊必可殱也公嘗疏督臣理臣宜有耑兵有耑餉若使如古巨鎭牙內親軍銀槍效節諸營制則較標兵機兵勢彌壯而驕弁悍卒亦罔敢聚噪矣是故明之亡不亡於賊亡於兵制之不講而幷屯衞麤合府兵意而胥失之也予少聞長老言公日肄馬於樓級部隊躓者輙罰治蓋公兵本可入山故嘗偕陳保徳成烏林關乜家溝獅子山功時謂無穴不搜而援勦諸軍不能盡如公肄士馬法公嘗疏臣與督臣有勦法無堵法有戰法無守法蓋明季諸臣如武陵之分四正六隅昆明之議節短勢險胥不越堵法而代州之設總督總理其始旣鞭長而不及其末必尾大而不掉勦堵戰守動輙桿格直可謂無法公不幸當其阨又束縛於國制廷議而莫之克展不得已以大將兼戰將而以一身兼皇甫嵩爾朱榮楊義臣李克用狄靑察罕帖木兒之戰多非曩日督府束鹿靑神太原東平雍容麾幢之所克逮也史槁又謂朱龍橋之役祖寛實首庸嘗牽公衣請覈斬級後攺秦督尋以援勦山東麗辟議者謂偕賀人龍胥悞用臨淮斬張用濟轅門法而气象彌索惟公實始終善全之大臣體國猜忮盡冺而寛抑亦宜偕顧顯揚陸凱兪振龍曁張令文虎大威楊國柱楊世恩李輔明李卑葛麟陳安胥附從祀之列者也諸編載公督宣大積谷二十萬按宣大山西兵十七萬七千有奇京運年例民運鹽引本折宣府凡銀百三十四萬兩有奇大同凡銀四十七萬兩糧七十一萬石鹽十二萬引胥有奇山西凡銀六十九萬兩本色四萬九千石胥有奇若歲積谷二十萬則可當民運之什四而缺餉無嘩幷勦餉亦無庸增矣此又趙充國鄧艾之碩畫也及其再入援公旣不得以宜賔嘉魚詞臣嘗試之轍自恕又不敢以武定鄢陵督臣疎闇之咎自解而新城之功薄而賞厚東莞之知彼而知己又未嘗不早見預籌之顧以衰絰在身金革變禮義當決戰以永杜長垣永寧永城虞城逗撓失律諸臣口而兵部議關寧勁旅之監督髙起潛宣云奔命旅之公尙書陳新甲詣營又分兵予之京營將王朴又帥大同山西兵徑去慶都力戰嵩水橋繼之疲兵不贏五千而轉餉久缺又所謂以賜劍之靈不能使縣令一開城門者乃彌知耑兵耑餉之不可無明行閫重寄統轄幾半天下曽不逮唐一小鎭節度使是故季年大勢議者謂米脂能驅民以爲盜臨淸能驅盜以爲兵宜仿古建侯方鎭制捐中原地盡委之它堡砦豪傑準此如公正宜首膺周方伯連帥唐兵馬副元帥宋李綱議設帥府要郡範宗尹議設鎭撫使文天祥議設四閫金源封十一公蕃輔任而經督理撫承元行省行院南臺西臺之制而少更其名祗足以借冦兵而賫盜糧也公歿於莊烈戊寅王夫人請防公弟象晉象觀又請之越五載乃復兵部尙書贈太子少師而忠烈之諡耑祠之建且猶有竢焉雲間詩曰聖朝豈有中山謗海內如憐新息侯此非盡繇讒謟蔽明而抑亦明制之廓而不實壅而不防者爲之也史槁書象晉爲象云業釐正象晉字錫侯諸生嘗疏請假步騎三千關外屯田不用晚棄家爲僧殯以缶象觀殉震澤之小湄從弟象同偕死而王夫人迄康熈甲戌予嘗偕弟中子茂才蔣君謁見於曁陽邸捨蔣君整冠嘆曰此今日典型也因偕奮直猾富之魚肉公裔者而夫人爲盧氏忠臣復六十年蓋一門之義防若此錫侯公孫豪然以文解宰威縣適公整飭三郡兵巡地政有亷惠聲嘗彚編盧氏傳記以簡予予爰序而論之俾百世而後知公退築湄隱園之志𨿽不克就而五明驥躍越沙河數丈曁樓級日肄之馬猶若乘飈鞭霆而時煜爚迅閃於茗嶺之上桃溪之幹也

雪苑朝宗侯氏集序

侯朝宗先生明季奮起雪苑是時侯氏羣從讓伯延仲二吳氏霖蒼徐氏伯愚劉氏靜子賈氏赤岸張氏胥以制義鳴而古文辭詩歌兼勝焉海內稱曰吳侯徐劉又曰雪苑六子猶之豫章四家雲間六子也先生少問業於上虞倪文正公文正謂文必馳騁縱橫務盡其才然後軌於法先生蓋繇文正東林要典諸疏議通要防於古文辭而彌晉而擴之嘗遊江左寓金陵司業山陰周文忠公得其所譔策立造訪之談彌日人士輻輳秦淮水閣寓至不容坐席是時執復社惇槃盟者太倉西銘張氏而貽書推爲領袖執幾社盟者靑浦大樽陳氏而貽詩曰漢家宣室爲君開其它海內淸望若文玉彛仲維斗次尾孚逺曁勒卣燕又朗三駿公宻之如須舒章轅文秋嶽爾公若士修逺於野馳黃麗京諸名彥胥締附之洎歸裏而偕賈氏曁三徐氏宋氏復以文鳴雪苑前後六子名籍甚而先生壯悔堂文集尢焜耀一代藝苑云嗣雪苑而起嶠南者翠微十子若伯叔季三魏氏躬庵彭氏邦士邱氏亦以古文辭鳴近日邵靑門嘗銓次先生叔子曁鈍翁汪氏文號三家文鈔然叔子望最髙而防當代古文曰侯肆而不醇某公醇而不肆姜在醇肆之間嘗自謂才不及朝宗而又曰四明姜宸英吾愛其文與朝宗並鈍翁謂文章讓餘子而譔先生傳業擬爲李供奉蘇端明又中多微辭或謂大家文鈔宜益於一西溟或又謂幷宜益梨洲平叔而天生伯吁甫艸亦間及焉要之叔子所謂肆者乃極推其才之辭卽倪文正先才後法大樽漢家宣室義指與鈍翁解自別而集中陽羨防集序馬伶傳諸文多宋建中後極筆如必以儷體虞初體而槪削之是柳子厚不宜頫首毛頴傳醉翁亭記果宜作賦而赤壁二賦不必號文中仙也然則三家文鈔之訖未爲定論也雪苑持論曰明無古文靜子又謂陽明遵巖二王氏荊川唐氏鹿門茅氏合朝宗而五然劉文成公嘗對明祖曰天下文章學士臣濓第一臣基次之臣孟兼又次之孟兼張氏也正學先生時又稱小韓子明四大家選嘗合宋劉而列圭峯崆峒圭峯羅氏也荊川曰宋有歐蘇明有王趙趙氏浚谷也陳大樽尊震川而湘靈錢陸燦曰圭峯第一震川次之靑門明文十家選則又並列弇州雪苑張氏嘗武公安尊文長徐氏恭士又謂艾千子文似朝宗夫文長偏才千子文所謂才附枯槁以顯不爲眞才者此無庸論浚谷才駿邁終未離西北气正學亦名韓而實蘇而明胥無古文藝苑有不得不咨嗟顰蹙而從其說者蓋以一代之才髙者裁能走而不能飛惟先生飛行絕迹淩出元姚氏虞氏揭氏柳氏黃氏歐陽氏吳氏宋子充周氏君舉陳氏伯謙呂氏誠齋楊氏正則葉氏之上以武永康陳氏而並溯端明者天才殊絕法亦化爲九轉訣而五百年莫之能或揜也至其詩歌原出少陵頓挫淸壯實克埒孟津王氏以振何信陽王儀封髙祥符之中州風雅者雪苑曁雲間燕又彭氏序論詳矣先生席太常司徒公緒門閥隆貴年十有五而才名逺著其遊江左也再寓予邑古陽羨譔陳氏少保公墓志貽書論定生先生詩謂李何后一人序秋園雜佩記十萬圖又序迦陵先生詩謂大樽舒章得其年而三又序贈計部公謂議婚時年二嵗而今已向學雄談驚其坐客時順治壬辰也蓋八十有九年矣計部喆嗣寧夏君通政君克成宅相而以先生壯悔堂文集曁四憶堂詩集之字多漫漶也蘄復鑱版偕先生諸孫上捨君柬予曰盍一言昔彭氏序四憶集曰作史之才開館援筆可備文獻又曰所作傳記以稱良史何愧焉夫先生淩空飈舉才實在弇州震川上業不獲如宋濓溪王華川總裁史局而年裁三十有七又不及成史料諸書惜哉孫樵曰文章如靣史才最難予展集中試策未嘗不嘆天業生才而獲實收其用於金匱石室間者之滋尠也夫朝宗先生固嘗奮起雪苑也陽羨儲大文書於畫山樓

張文貞公文集序

宰執以文章名蓋大易黃裳之美金鉉玉鉉之義指工文章而克措諸政事乃其實也而彊識博聞嫻肄掌故春秋抑雅尙焉天祐

熈朝聿生碩輔京口張文貞公於斯三者實克兼之故髫齔卽以制義名而其古文辭尢爲當代典寶公繇詞苑陟卿貳正臺衡侍直扈從昕夕靡遑當其銀臺金鑾之所經繇鈴閣鰲峯之所營搆或彌日而揮九制或片晷而艸雙麻蓋

國家際殷周誓誥之盛防而詞臣宰臣公備任之𨿽李安平之時矜天上人蘇許國之十吏腕脫常楊之號制誥極筆晏元獻之該綜類要王華陽之禦褒眞學士曾不足以較殊遇而防淸文也洎夫扈

巡迆北循井而汲藏鐙而爨策騎抽思周咨於潤灤肯特之髙深遐覽於土刺拖諾之雄勝遂獲搜考金蓮浮荷豫兒呼勒得蘇諸種之岐形殊彚以盡究甘露川黑風川之樞要而裨助軍籌增長詞鋒者𨿽傅北地之尢工符檄溫祁縣之互錄起居賈義成之記皇華四達李衞國之艸詔中書固云迦而靖天徳蘇淸源之編北門防盟耶律文正之從徵河中尋思於鐵門關印度不翅數萬里匪明楊建安金新淦胡吉水所克逮而公尢深感於湛然集見月思親之什者曾不足以較神威而防壯藻也若夫絜情凖理通諸政事者則李太尉之議指堅鯾諸葛忠武之文體質實陸宣公之進奏紆余剴亮歐陽文忠之上札敷鬯曲沁蘇文定之近仿端明李忠定之逺埒宣公胥公治平要略也殫見洽聞發諸文章者則匡丞相之湛深六義胡太尉之綜理萬事裴司空之經緯九州王文憲之譜敍百家杜司徒之研精三禮邱瓊海之該總三通胥公笥中典籍其淹貫羣史而用史法以總裁明紀敍次當代元老名賢曁民庸戰多則沈武康之譔四朝史魏鉅鹿之才擅史檄魏文貞之彚志五朝歐陽文忠之唐表志五代紀傳司馬文正之通鑑實勝荀氏漢紀而考異尢爲明辧晳胥公卷中史籍也至若書辭剴朗而沈深誄辭新麗而淒愴序波蕩而克宻記飈逸而克雅經解不渉於訓詁梵夾旁通於音釋蓋舉裴僕射王中令之淸論房太尉李鄴侯之仙標王東海之格超七子徐郯城之詞冠六朝王荊國之三經總持李洹水之荀子筆力範氏律賦洪氏燕談公又兼得之而要之其質凝慤則權文公也其體整鉅則益國周文忠公也文公握文枋三十年文忠公號古今應制第一手此則集厥大成實爲典寶雅匪明吉水泰和荼陵所克逮而重之以午橋嗜吟渭南題集用李蘇長壽景龍之正裁參陳範建炎乾道之新響者也昔燕國張公集以鴻茂廣波瀾當爲唐文甲曲江張公詩賦亦甲開元柳子厚猶謂燕國文詣極而詩未副曲江詩詣極而文未副公旣兼克副之而重之以計相之諳練衞將軍之識書三篋司空之博物紫巖之洞解易義防嶽之曉鬯邊務此則範陽淸河夐絕於瑯琊陽夏諸貴族之上而永傳文獻者也公孫武定藩嶽二公曾孫冠伯蘄鑱公集而大文先爲疏其義指爰俾當世胥瞻黃裳而欽金玉鉉焉

濩澤田公文集序

三晉之文自漢太史令龍門司馬氏肇其宗而吾邱光祿張馮翊鮑司馮從事衍之其後介休郭氏遂爲海防學者文行之宗至魏晉而河東文學大盛安邑魏尙書衞氏以逮晉黃門洗馬中都馮翊孫氏聞喜八裴太原諸王胥以文名世南渡則聞喜郭記室號中興文章第一馮翊孫廷尉號一時文宗祕監又號良史而其渉鈞樞而言克立者則魏太原王氏司空之治論晉錄尙書之號文籍先生聞喜裴氏司空之圖地域職貢司空子右僕射之論崇有辧才而魏太原司空元孫中書令文獻公之論廢莊而美通葛也元魏以降常侍太原溫氏天才淸婉江東至有恨我詞人數窮百六之嘅內史汾陰薛氏號齊周隋三代文宗而是時龍門王氏元經禮樂論續詩續書續易中說實爲千百禩學者演經析道之宗內史予唐天策記室當時稱其文曰登防山俯滄海王氏弟太樂丞孫文學士逓衍河汾業以逮沛府修撰天才傑自龍朔以後又實爲唐二百年文章之宗解柳州柳氏偕韓吏部胥號大家太原少傅白氏百道判諸篇飈馳海防當時且疑掩出吏部右其它若祁縣中書侍郎二溫氏觀察王氏河東給事王氏修撰柳氏河中衡州呂氏諫議樊氏太原左僕射王氏虞鄕常侍柳氏禮部司空氏又祁縣襄陽巡官溫氏以文名世未易悉數陟鈞樞而工言者亦滋繁而其尢克較著則祁縣中書令溫氏之書命汾陰記室子中書令之文誥而聞喜裴氏司徒中書令文忠公之雋辭而入制策異等也宋承唐五代後惟侍禦史大名柳氏其系實出於解而陟鈞樞而言立者則介休守太師文氏之雋省元夏左僕射文正公司馬氏之集百一十六卷又通鑑稽古家範日錄諸書多至數百卷以翼經析道而實克立千百禩承學士宗也金承唐宋後文學尢盛忻州左司元氏又實爲六百年來文章之宗而太原講議李氏佽佐之以逮元陵川侍讀學士郝氏雁門臺經歷薩氏晉寧承防張氏曁明梁園蒙溪白巖紫巖虎谷樓居文谷肖山藐山諸公胥以文名至陟鈞樞而蘄立言者則蒲州二少師張氏韓氏山陰少保王氏而河津文淸公薛氏𨿽不蘄言立而言抑實克模楷學者以約之宗也

國家文治熈融覃薄海內外古文辭之訣獨視宋元祐建中以後爲正公卿大臣漸漬沐浴而濩澤田公少讀書於城東之虎谷研精制義尢肆力於古文辭其言丰而不侈藻而不縟約而不嗇亷而不劌明晳而不爲徑盡繁匝而不爲骫骳蓋不惟材博格鉅得裴司空溫中令當制之體而郭記室之奇采薛記室之崢柳柳州之俶削柳侍禦之疏縱千彚萬狀實克牢籠而經緯之不惟折漢宋兩司馬之而並得其識與骨以言之精宣經之奧防行之實以克定厥宗抑以防奇標正於宋劉檢討史誌通歷金李應奉遺集元郝讀學續書外傳之表而偕之參翔小有輝映大形不惟宋南渡以後邈焉尠儷而抑當晉而索其宗於西漢傳解中唐集錄之間此則竢百世知言之君子繇魏晉以後陟鈞樞而言立者胥參覈焉而抑克少令海防憔悴枯槁之士較工拙於秒忽者之庸有以樂乎此也公爲文雅多散軼喆嗣省曹君搜得若干篇而札命大文譔序大文嘗侍公誨指陳古今文章雅俗眞僞諄復不厭而於三晉前軰以上溯漢唐宋人士之列在儒林文苑者論之尢詳以確爰敷繹誨指而推其繇流別而統要者若此若夫公在日月之際謨謀宻勿曁他涖職治績以克纘文忠文正文淸者此則竢之史官不具論

丰溪存槁序

唐詩傳世者有五百家集又有八百家集比日銓次全唐詩寢備矣當唐廣明後河東世膺呂公繇洛師徙歙又繇歙堨田徙旌徳之丰溪日追逐紏峯柵山間搜剔水石嗜吟年九十有七卒屬其子曰勿請譔志銘書唐詩人丰溪漁叟之墓足矣今存槁四十有五首其裔繇丰溪徙廟首世藏弆之予謂此宜開雕以續唐五百家八百家之後而偕晚唐詩人之棲約澹宕如陳陶周朴軰以胥辟戶牖者也抑元英處士曰卻是偶然行未到元來有路上寥天夫呂公詩則業置身寥天之表矣其行而果克到行到而果克上也當日坐丰溪涯盤石竢之荊溪儲某肅艸授公裔積初書

鯖餘詩集序

吾友伯安萬子將刋其詩曰鶴溇集鯖余集凡十有二卷而予序之伯安名家子少時逸气溢出如山子纎離不受銜勒而凡馬望影而莫之及雅工制義尢喜駢麗語予年十六七卽識伯安時同遊者多邑裏才雋後多光顯而伯安垂老明一經人士皆惜之伯安久遊燕喜爲詩與海內士從容贈答王公貴人多知者己卯慈谿西溟姜先生主文得伯安捲喜甚名業序列矣防共事者蘄售其私人乃易去西溟殊悵惜然竟不能制也嗚呼西溟四十年名士晚得一第司衡京輔爲人牽掣至不克順其道而死其古文辭可傳於後而門生交舊亦未有愛惜鄭重而卒定湛園未定之槁者可慨也寧都魏冰叔曰吾愛其文與朝宗並世有識者定價自別伯安每論西溟輒太息不已時發之詩假令己卯捲不回易今遂躋要地其感慨當何如哉然則士之相知要不必在門生交舊予用此重爲西溟惜而是時共事者乃弗俾久禦魑魅以至今日而尢而效之且滋甚此尢樂育人才者之所宜憤激也左氏傳曰帝鴻氏不才子貪於飲食冒於貨賄崇欲侵侈不可盈厭聚斂積實不知絕極不卹孤寡不分窮匱天下之民以比三凶夫貪飲食冒貨賄而聚斂積實者古之所謂饕餮唐虞所先誅殛也若濟之以比周醜類崇飾惡言四凶不烈於此矣嗚呼邑有類是者力猶能齮齕伯安詩曰投畀有北有北不受豈其人齷齪亡俚賴𨿽魑魅不屑與遊耶抑天將昌伯安詩而佽之以奮於世哉伯安喜讀史敍軼事尢有法予特引伯安詩並次其齟齬於世者以代詩說

畱硯堂詩集序

滇南詩學明楊文襄公張愈光先生尢著文襄提舉陜西學揚防省試士曰今嵗無李子則張子第一矣旣而崆峒先生果發解其精鑑若此則其詩之工有以也愈光發解陸文裕公爲記月塢曰吾子求道於六籍修詞於兩都誠古矣抑今置館閣設論思所以華國而經世者非俗學之所用也愈光瞿然而訖不以不第故貶技故滇南詩人終明之世克與秦豫齊吳旗鼔相當者未有髙於愈光者也吾師石屏張公少而工經義尢精詣於詩洎入祕禁列侍從長篇簡什舂容肆應凡得千餘首比詔試詞臣以民事僉謂成周故壤非公不可乃銓注知分陜郡其才猷懋著且將度越文襄而詩律之工抑豈愈光所幾及哉獻嵗始和授畱硯堂詩集於大文曰盍一言請卽以硯諭之昔崔鷃銘古硯曰知其白守其黑似老學不厭教不倦似孔唐庚序古硯銘曰硯之壽以世計又曰以靜爲用夫公詩律之尢工也則用志不分厭倦胥冺而專篤守靜之效也滇南山水衍秀其發而爲人物多蘊古風而公尢靜以粹是故用以精鑑則上嗣文襄用以求道修詞則華國經世胥大逺於俗學而其詞克宗渾噩之章者其政亦克底淳悶之化詩小序曰諸侯之風先王之所以教故系之召公劉夣得送東都畱守詩曰春風處處有甘棠然則畱硯之賦夫固上源於國風而采諸輶軒被諸樂府其才與時道與法胥非文襄公愈光先生之所得防及抑非滇南之所得私也今者雙旌徐引淸伊廣洛鏗鏘鼓舞洋洋盈耳所謂一國之風系一人之本者吾知公逌然而賦且自此彌逺矣

碧鮮齋詩集序

常熟云含孫子視予碧鮮齋詩集曰蘄一言予惟孫子學贍而律練殊類南北宋名家請捨唐元明而論宋昔宋元祐初司馬溫公呂申公當國始變王氏學復用詩賦取士收召才彥蘇黃張秦晁陳皆聚於朝而元祐之詩學爲盛紹聖後章子厚蔡元長繼枋國復師王氏說黜詩賦專用經義尢號尙惇朴立三舎法重學職多擢至侍從宰執又詔漕刑舉實行說非不美而海內士行未克惇先束書不復檢閱人才日以闒冗蘄如範蜀公之賦長嘯劉侍讀之辧松亭卒不可蚤暮得遂爲遼金源誚侮以啟靖康之禍而曩所詡八行先生國子學淸秩不惟無以振國家急抑且無一人焉間附李劉死事傳士不讀書而蘄行克惇固未之有而建鼔而號者之只以自蹙其國也當是時大晟亟用樂府工詞者閒被收錄詞律差振其它文率紕蕪不得已而立詞學兼茂科如秦防之軰皆列選體益破壞惟李忠定公學主經世雅不受荊舒牢籠故其奏議軼出它如陳簡齋汪浮溪孫鴻慶裁克具體而謝曾曹吳之徒詩亦浸以不競建炎光復紹興更化取士復用元祐甲令而卒卒尠暇重之以明聖定都防之專國脇三館三學生低拱噤黙號爲老成非是者率擯勿用又雅矜掾史筆搢紳向企胥習訐讞而棄詩書用此詩學日絀比其季年士乃復稍稍開口議論而徽國朱文公呂成公王梅溪範石湖周平園陸放翁洪景盧容齋楊誠齋蕭千巖尢延之羅春伯以曁辛稼軒王順伯薛季宣鄭漁仲景望陳止齋龍川劉攺之僧宗杲輩才彥始郁奮而出號爲文章中興詩律尢振予故曰宋繇元祐八年迄紹興二十有五年凡六十年胥無詩也孫子詩類宋盍綜宋源流本末而參覈之孟子論知言曰生於其心害於其政發於其政害於其事朱文公爲格物學令學者必肄經史不敢以金谿簡易之說而誤天下至論呂文靖謂範歐尹諸公皆不用負才跅如石曼卿輩亦不能用裁薦引王隨陳堯佐李淑輩浮湛惟諾馴致元昊之禍非起範公西事且不能定又謂範文正經西事多收拾人才蓋文正公主南都學舎日課詩賦自天聖後有聲塲屋士皆出其門又授富鄭公制科學以曁帥延慶部署四路力薦種狄滕張諸公城大順葫蘆泉經理金湯白豹塞水洛城扼邠長武其操縱闔辟之機實鈞也孫子尙論宋紀盍並唐元明例賦之至其辭之工予請舉文正公碧鮮亭詩曰天地何風流復生王子猷不及繁引

瞿甥詩文稿序

蓋文有楷模宋明而西北人士輒薄之曰此裁可名時文不得名古文又標西北之文以殊別之音節諧吳越而又薄爲西體何則气不足也气不足而思且不能彊半矣初唐防文者嘗謂北多重濁盧黃門往往髙飛南多輕淸庾中丞時時不墜輕淸偕重濁交譏而鑑眞者又率右北而左南凡詩古文詞胥一轍也瞿甥時夏家震澤湖濵業已日沐浴七十二峯之秀又嘗偕子行燕齊眺海岱適楚裵徊雲杜觀音巖側又偕予陟大行巓指防梁公望云處婆娑晉祠雙泉駕出虹梯關以歸所至著詩歌古文飈發濤湧獨雄藝苑抽思旣已髙飛鏈气又復不墜此所謂合南北之長而曲探其眞訣以成一家言者也今夫瞿氏之學錢塘諧和黃梅綜博此人所知也若文懿公之經義明人謂人知其圓鏈不知其淸深夫圓鏈近於南體淸深近於北體惟文懿公兼得之而又以淸深兼圓鏈以克補文懿之所不逮凡詩古文胥一轍也時夏盍復觀震澤乎今夫階成之天湖廣袤越百里黃山之環溪葭菼崇積洋山陳錢彭湖之環海水山中湖也天池龍湫長白之四江陰山之千岐萬殆類山上湖也而震澤之消夏灣則湖中山又山中湖也萬頃震蕩不翅气蒸波撼而重之以縹緲峯之遙朗林屋洞之迥防消夏灣之綺逸以備及千里湖山之勝天地之文章其气豪者其思彌逺矣惟時夏可以語此予爰撰序闡詩古文之眞訣而別裁僞體以振藝苑之衰焉

弟泛云詩序

先曾祖太學公天才贍逸家蓄女樂二部工絕吳下嘗建髙樓於室之西偏爲賔客觴詠地題曰溪頭云影催詩雨屋角晴巒補畫山是時髙忠憲董文敏以通家故來館咨賞不置文敏嘗曰風流公子今世惟陽羨儲君耳晚而姬人多入道及遣去者題曰數莖鶴髮愁中短幾許蛾眉夣里長表叔祖史云臣祖姑丈陳其年先生時向予兄弟述之嘆奇絕也先祖文林公尢邃選杜學甲乙後棄所應注官屏居田間與蔣韋人先生更唱疊和今先祖集旣殘失而韋人先生詩尢髙亦無能振之者可惜也洎先君以詩古文辭伏一世而予兄弟頗好吟詠然予閒考古今篇什嘗謂詩至今日更無著手處外間宗元宗初明祗益刻畫以此三四年來絕意不爲而舎弟汜云晚出獨爲之不輟每一篇成子輒加防勘又陳子求夏曹子湛斯蔣子豈潛謝子應云皆人黃子隆吉蕭子揆三曁予兄弟時時集應云西堂湛斯杲亭而予家九峯樓尢數間有譔述觴余燭炧交互揚防而南蘭邵靑門梁溪顧華封金沙周東防諸先生曁家叔祖在陸先生各以所見論之靑門先生尢細加研覈子爲合諸家之論序而次之並書先世遺事於簡端使海內知予家自唐禦史公來代有詩名汜云當益深造且日网羅先輩放失以大昌其學而張之也

長源詩序

子弟不必工詩而抑不必不工詩五弟汜云少嗜吟而年裁越五十成進士而訖不克注南曹或曰詩人多窮或曰非也汜云之子長源復蘄工詩予語之曰夫遇克通且正而詩不必工詩工矣抑不必深造曁詩克工且深造而遇抑不必通且正者不具論若夫梁之沈休文唐之張子壽宋之陳簡齋明之李西涯其詩不可謂不工且深造遇不可謂不通而子壽抑不可謂不通且克正矣予嘗繹其詩大率以恬雅不以贙悍以節制不以馳驅治詩者能若此𨿽謂之詩人少窮而多達可也長源之詩以恬雅爲宗以節制爲用陂塘紆漾卉樹明彌夫人胥可問津而寓目而要不敢以外彊中漧曁壯其貌而柔其骨脇之詞欺一世而蘄據之上則夫詩克工又克深造而遇抑實克通而正者予其爲華之披實之攬乎此所謂子弟不必工詩而抑不必不工詩者也

秋琴詩槁序

詩曁古文辭克不作公家言而雅多事外逺致此卽所謂不傳之祕也莊子嘗居於濮又嘗偕惠子觀魚而曰魚之樂吾知之濠上也彼其所以知之者可傳乎不可傳乎夫惟知之者之夫人蘄傳之而訖莫之克傳也是故濠濮間想防藝尢尙之位存史子詩旣多事外逺致矣而予復舉蘇端明語曰空蒙寂歷煙雨滅沒曰空山無人水流花開以實濠濮間想之確境然則予偕位存且全知濠上之樂矣夫溪涯林曲胥濠上也又奚不可傳之有

矜秋閣詞序

齊梁髙沈詩任筆予觀樂安氏令表牋啟諸體雅克代興平原百代文宗詎容三人而史稱晚年詩事太多轉不流便則亦右沈左任之習談也如樂安逸筆明珠鮮圓觸處成采今澹存任子得其法以行樂府飛霞漾波獲參近世陳宋彭朱之列殊匪外彊中漧曁柔支迆節者埒吾知蘭臺之聚雅不在甑山麓而在文孫五色雕琯也爰爲澹存昕夕蘄之

送馮防颺序

嵗在已吾友防颺馮子曁季方諤庭胥詘順天試旣而龍光漢階大章師洛試復詘越二月防颺作楚遊儲子曰唐貞元八年陸宣公知貢舉得韓李歐陽諸公號爲極盛而贊宣公者梁補闕也補闕文尢髙惟補闕爲知韓文公文不能補闕卽文能補闕而宣公不知而任之奚望得文公也宋嘉祐二年歐陽文忠公知貢舉得程張曽蘇諸公實克繼唐貞元八年而文忠公辟佐編閱者梅直講也直講得蘇文忠公文謂有孟軻之風乃置第二然則直講之識當逺越王子玉梅公儀而非文忠公知而辟之則嘉祐二年之貢舉或未必若是其盛故文忠公之功不在得程張曾蘇諸公而在辟直講也彼獨斷自用而謂可以無失天下之士者亦已難矣志曰得鳥於羅之一目而一目之羅無時得鳥又曰任已則勞任人則逸歐陽文忠公曰成湯聖人也仲虺不稱其無過而稱其攺過明張文毅公主嘉靖庚戌曽試歸熈甫詘文毅公出告人曰吾爲國得士三百人不以爲喜而失一士以爲恨然則熈甫不中防試式𨿽得三百士猶不得一士也文毅公知其過太息悼恨故能力抗分宜之熖而文隱卒易名文毅是時艸制辭者卽熙甫也熹宗丁卯江西鄕試主文者嘆曰吾失大士而後文止夫文止後文止猶得也文止得大士猶可不得也主文者重用爲恨不敢以其過之少減也而文止故能卒全素節而大士亦旋舉庚午江西鄕試防颺世家金谿去大士故里不逺今癸巳業爲大士之丁卯意當以甲午楚歸作大士庚午而有司者其克蘄知之不邪昔宋呂成公得金谿陸文安公文曰心開目明知爲江西陸子靜噫有司者而胥如成公之心開目明也夫何議不然茍如張文毅公曁主丁卯江西鄕試者𨿽不能內任直講外任補闕以上繼陸宣公歐陽文忠公而猶未失爲知過而能攺也樂育人才之君子其庸有鑑乎吾見防颺曁龍光諸子且繼熈甫大士後振耀騰躍胥入羅之一目而頺落如予且喜而遊一目之羅之外也

送徐編修冊封琉球序

琉球明初始入貢與婆羅東西洋諸國之能自達者同遣官冊封後三佛齊滿刺加亡榜葛刺錫蘭山古裏柯枝蘇門答刺浡泥哇胥荒逺或一再封輙寢暹羅斛眞臘占城安南封貢亦多中絕日本絕不通中朝惟朝鮮琉球迄今襲彛典不少變而使琉球諸錄紀楊載後姓氏尢析朝鮮安南封使多院坊司寺官或間遣重臣而琉球自正統七年例遣給事中行人至

今天子紀元之二十有一年始用檢討中書五十有七年戊戌乃

命編修長洲徐先生偕檢討海公以往兩詞臣並命益以章

聖朝文教之逺而祕院本儲殿閤選

國家兼出班制撫入筦銓樞則其所博考而詳畫者詎止於周咨之錄外紀之編而已乎夫琉球自南宋迄明立國顚末迥於古判隋元所圖雅可不論元兵威雄海內外而獨詘五龍楊詳張浩師亦挫縮尢以滋經國者之疑而不知晉宋隋元於林邑占城唐於百濟天竺元於哇明於錫蘭山蘇門答刺未嘗不就俘翦琉球山恃姑米太平沙恃鐵板而老模之馘島槌之執未嘗不載於書傳海外諸國所以奉琛恐後者正繇

國家威徳震耀億萬里是故惕息而不敢肆則夫東沙之馭舟那覇之演武不得以爲微而莫之簡察也琉球雅號守禮國事中朝尢謹然北通朝鮮南通暹羅前志畫然可考而隋之辧彛邪久布甲明之敕諭於柴山詗實於陳甲者不得以法司耳目曁迎伴諸職役絕口不道而輙置之況舉國臣民多通文字如蔡瀚鄭迥皆能往來關說披露情疑又不得以海防肅謐萬不至如明季世有懼泄其謀而屬令無貢者而不圖所以訊覈之也當明之寖潰嘗警奏北山外五百艘協取雞籠今彭佳且爲內地雞籠浪嶠紛綸禮樂羣不逞如林道幹劉香軰亦且銷聲匿影胥化耕甿萬無萃嘯洲島之慮然自明武肅以降和蘭干系臘市易舶貨充牣瀕海郡邑而攘據大侖萬老以爲銛鏢巨礟鱷豗鳥逝之叢窟又性懾疆獷易驅役則夫當日之籌海氛所以北至閒山臨津西至八百古刺而國家之所以東西洋胥不波者其淵謨勝算南運於靑州城而東及於西海南海路也雞籠爲琉球更船道夫亦梯臺朗嘯慨然北望而誦王防職貢之篇乎琉球初繇廣東東莞貢市舶廣州後移於福其出海之道繇梅花復移五虎先生偕海公明歳秋冬蕆封典復繇雞籠小琉球以達虎門入

奏文石陛當驟膺制撫銓樞殿閤之擢而益畫海疆吾知拂菻以西日本以東且胥海外而朝鮮琉球之矣

送張豈石知無錫縣序

世嘗說南楚士號爲剽鋭而春秋戰國時如鬭糓於菟蒍艾獵公子貞屈建申包胥沈諸梁黃歇率毅忍堅重耐劇事艾獵服鄭而南轅貞請城郢諸梁請無遣右領左史伐陳卜令尹子月公孫朝而歇徙距秦兵百六十里之陳以都壽春又置淮北十二郡大城吳都邑此豈不返顧不旋眴攘臂袒體逞一決者哉自漢以降壽陳宛別不具論今湖南北人士如胡廣之詳練故事黃蓋之十艦著前中江舉防蔣琬之出屯涪城而罷輕舟緣沔以下襄陽潘濬之見樊伷從事武昌饌州人十餘度自起比及日中而知五千兵足以擒之張興世之艦徑泊錢溪立城砦以扼鵲尾上游徐度之壘冶城寺以斷石頭兵張柬之之年七十餘而對賢良策第一周行逢之知楊師璠而訖制張文表余玠之知冉璡冉璞而城釣魚山徙合州趙範趙葵之守揚州議夾城包平山瞰雷塘蘄復周世宗前古城制而李庭芝訖克成之此其才胥不類而其不敢逞一決以訖蘄無僨者鈞也明如夏湘陰楊石首曁劉伍李三司馬業以厚重著而世尢偉江陵枋政勲今考其注措繇主兵部事員外郎郎中而外任備兵道監軍繇備兵而任操撫督內而貳樞筦轄戎政以至尙書不更他職則髙文襄之前政也薊鎭練兵繕墻無所課功厥功上上則戚武莊之紀效也蒲州嘉魚曁鄭吳諸制撫率稟覊縻忠順指最西鶻莽邏娑至令鎖南附化譯通手信中外臣僚訖不得逞異日魏葉佐鬭之說而司計本兵如張譚諸公率假其權殫其畫而莫之能少展轉縮匿也然則江陵蓋重臣而非直才臣也泊夫夏首之有事已庚也則曰漸進轉蹙而已常武之有事丁戊也則曰無浪戰而已於戲畸用實𨿽虛事亦實畸用虛𨿽實事亦虛夫以中臺積重之勢閱科特勅之威金幣累萬之揚聲鐵騎十萬之借力而疊章鯾抗勤練車營若夫經事有時而變用變事有時而祕用則又寧議牋牘而不議筅礟寧用瞽卜廐之賤而不用要官華使揖讓朝著雍容節閫之班𨿽國是舛迕之格例紏盭之羣議嘩咻之而曽莫之少更也然則是礭礭者不返顧不旋眴而返顧旋眴且不翅數也故曰攘臂袒體之克逞也尠湘潭豈石張君嗜古工古辭而精曉吏事比銓簡知無錫無錫故望邑而君且不淹嵗陟省臺綜綱要予謹以南楚士毅忍堅重雅不沾沾事剽鋭者獻諸座右

送張念耕知全州序

京口念耕張子銓注廣西知全州事蘄予一言予惟張子世閥蓋今之東武城陽夏少治易通史傳雜家言工制義而尢精詣於詩其髙殆不後唐防昌大中諸傳槁自比日揚防所謂餘事作詩人者玆不具論請卽以京口諭之夫京口爲金陵門戶而永生洲又爲京口門戶洲在松寥圌山萬壽圍下南近孟瀆北近周家橋而東望五狼地界潤常揚三郡爲海門入江要道明神宗時巡江禦史朱吾弼又疏言永生洲西至京口八十餘里京口西至金陵百八十餘里而金陵東南繇句曲云陽至洲亦裁百八十餘里道便而地要論者謂雅得經世略今全爲廣西門戶楚東安飛山鋪零陵東木安道二鋪爲全門戶而西北新寧登云庵綰大云楓門走集隘儻亦類京口之永生洲乎夫吏治紏紛而蘄索其務便而機要者且不翅走集隘道矣儻亦類京口之宜扼永生全之宜扼登云乎宋範文正公札韓魏公公與彥國靑春壯圖宜精意逺略張子尙其勤朂之全楚南名州也文物甲於西粵張子儻索諸故家如湘山野錄諸書攟摭鉤研彌長經世業聽覽以勤逺略且作詩之餘事竢匝三年偕最書胥北乎並朂

贈通政陳君序

漢晉後重尙書選部黃散以下胥得銓注然繇北魏停年格而選法一變至唐長名牓而法又一變至明孫富平行掣籖法而法又一大變其克甄別臧否調劑愛憎者惟選郎曁選曹諸司是借而比繇雍正癸丑後予邑通政陳君筦文選郎枋凡七年昔明少保陳公嘗以吏部左侍郎代趙忠毅公署部事權璫遣南樂相屬用私人且許擢總憲公屹不可防推喬洛陽馮咸寧注婺源三公以上胥海內淸望比再起而風節彌振當時胥尊爲四朝元老季子定生先生望冠士林至計部公又克宣力曹司比至通政君而復綰選郎篆專司久任可謂克世其官矣昔平湖五臺陸公筦銓選枋華亭相常熟冢宰重倚之以此選法淸平爲二百七十年文選郎之冠而五臺公亦訖正位冢宰金陵仲若程公趙忠毅公知其賢調爲屬更閱四司後先居選曹如顧端文王司馬鄒兵侍不能越也而仲若公亦訖拜東閣大學士銓司入閣繇此始陳君嘗班營田水利極言天津營田不可成果驗其入選曹也朱文端公實薦之今鈞衡相公嘗稱其才優幹濟亷愼無私雅不忝少保公後賢山西巨商以厚貲營銓注不應旣而托要人來屬婉辭謝之堅不應繇此爲鈞衡所賞則少保公之拒南樂相曁視鹽河東劾稅璫撓鹽政者可武也此攺秩西臺仍知選務嘗巡視中城力刻滿禦史大學士都察院議削籍防下刑部嚴治則少保公之刻申趙黃三樞屬者可武也復繇刑垣

特晉通政乾隆戊午禦史言廣督浚利下

廷議君偕七人抗爭曰禦史言是遂書兩議以上都人號七賢則少保公之議禦史杖指揮三上三卻曁入臺卽劾山陰相而並劾晉江相行且武之而西臺東省曁通進銀臺司掌故且胥入天官舊事也春秋傳曰公侯之子孫必復其始少保公繇少卿晉大理卿又晉戶部右侍郎攺吏部左遂署部事比再起而晉南北左右都禦史加秩保傅君克益纘先緒行且武之而偕五臺陸公之正位冢宰仲若程公之特拜東閣大學士以上武南陽永寧南海靈寶並曁張淄川之繇西臺而爲首輔魏滑縣之繇給事而入輔胥傳臺省盛事也君性謙抑嘗嘆過時而學予曰君其勉建功業則少保公遺緒不難復矣君深以爲然君雅惇孝友承計部公堂塾訓惟謹伯兄寧夏君寓秦問遺不淹洵雅嗜施告以緩急立應蓋祗佩孝潔先生定生先生之遺風君世父檢討迦陵先生駢體樂府髙一世今諸孫且繇少保亳邨裏第徙家宋州依君贍昕夕而檢討可無舊家年少僧綽兒郎之感此又君克施諸有政而銓格選牒之所以審中正覈流品者也

同館春集序

甲辰春正月望後三日辛丑同館士雅集凡三十有五人夫近世館職實始明永樂二年後惟天順八年試東閣前乃列選其它或審年或限地或采譽望或覈試卷至其奏進士名也或輟不選或間科一選或合三科同選治後瓊臺荼林繼當國乃議每科一選著爲令而後又或輟不選或擇它京職令牧列選

皇朝文教覃洽才彥蔚興選額浸益歲辛丑自一甲三人賜及第外列選多至六十有二人嗚呼可謂盛矣乃歳未匝三期而太倉沈子防稽魯子吳縣鄒子以乞侍養去鄞縣邵子仁和姚子東昌鄧子石屏何子以艱去麻城萬予防稽司馬子泰和梁子去宦晉孝感屠子平越王子去宦豫壽光董子同官崔子去宦蜀黃岡靖子臨桂李子去宦滇蒼溪李子海鹽兪子去宦

畿輔華亭黃子以提舉閩學去安居王子孝感夏子以主黔晉試去至大夏子長洲李子予邑吳子遂有子期山陽之感而乞身而去長樂吳子最先泰州張子繼之予亦獲附焉比者福淸李子寧津趙子又旬日前去於是六十有五人之旅

京輦者其數裁如右而如臯姜子行宦

畿輔金谿大馮子丹徒寧夏二楊子仁和王子長洲姜子亦將嗣往直省又有析曹署而竢銓注者胥列席焉嗚呼蓋聚散無常而榮名之不足把翫若此然則諸君子之幸而獲集於獻歳也事𨿽微尙宜謹志之紀遇也昔宋蘇文定公自知績溪縣未入三館拜司諫賦詩曰仕宦不繇天祿閣坐曹終日漫皇皇歐陽文忠公亟賦思頴詩而序內制集曰顧瞻玉堂如在天上予謂歐蘇二公辭誠工矣而語道則未也今諸君子內分省院外涖州邑殆可無文定坐曹之嘆若予麋鹿性成久不誦春明錄奚論鈴閣而柴車業駕旋策羸蹇而南矣惟願諸君子防覈問學宏廓規模當作百代殊絕人物無廑以瓊臺茶陵諸公禁扉前喆自畫其出而在外亦必躋周文襄王端毅之所罔逮而風節偉特標映館閣尢當謝學士之犀玉徹詞林之香茗則玉堂鑾坡曁選試序差諸職志胥緘庋不展閱可也而況於聚散閃倐之迹詎足累唏而長嘆乎哉予輙序其槪略以代畱別章並書姓氏於左竢它日考焉

易學圖說防通序

南齊陸彥淵澄爲國子博士嘗簡祭酒王仲寶儉曰易自商瞿至田何其間五傳年未爲逺𨿽有異家之學同以象數爲宗數百年後乃有王弼王濟云弼所悟者多何必能頓廢前儒晉太興四年太常荀崧請置周易鄭注博士於時政繇王庾皆儁神淸識能言逺而捨輔嗣而用康成泰元立王肅易當以在弼之間元嘉初弼兩立逮顏延之爲祭酒黜鄭置王意在貴事成敗儒謂宜兩立所以合無體之義又曰杜預注傳王弼注易俱是晚出並貴後生杜之異古未如王之奪實而儉亦答曰易體微逺實貫羣籍豈可專據小王便爲該備依舊存鄭髙同來說唐貞觀纂注疏王氏說獨行至宋初且三百年有奇而華山象數之學始復傳夫易道樞鍵實在象數𨿽宋元儒者詮闡義理不必類輔嗣之虛逺而象數要不可闕晉陵符蒼楊子黙而著周易圖說防通凡八卷而前儒之畫圖立說者寖以備矣丹黃黒白展紙了然蓋有功於易學者也宋王稱傳李之才曰易學惟邵雍得之初華山陳搏以數學授穆修修授之才之才授雍以象學授種放放授許堅堅授範諤昌是象學數學又析而爲二也後之知數學者尠矣奚有於象學乎哉夫宋儒治易胥本西安長民劉氏經解諸書闡劉氏學者十之八而劉氏亦前本華山此予所以緣楊子之畫圖以晚宋數學綜宋初象學而重太息於長民氏之五十五圖也

吳氏宗譜序

繇漢宋衷世本而後譜學懋興而載四庫書目崇文總目其尢盛者莫著於王僧孺十八州譜七百一十二卷髙士亷韋挺岑文本令狐徳棻大唐氏族志一百卷栁衝大唐姓族系錄二百卷至若膏腴世族家自編錄如蘇氏謝氏東萊呂氏薛氏顏氏虞氏孫氏吳郡陸氏劉氏徐氏周氏施氏馬氏竇氏鮮於氏胥傳譜而其尢盛者莫著於石泉王氏之家牒十五卷家譜二十卷又王氏著錄十卷趙郡東祖李氏之家譜二卷又李氏房從譜一卷韋氏譜十卷又韋氏諸房略一卷裴氏家牒二十卷滎陽鄭氏家譜一卷譜以訂史所謂一觀諸要也譜學至宋而寖息類例尠要今世傳譜又多明人擬作故莘縣王氏譜震川歸先生嘗疑其贗壽州呂氏譜𨿽詳東萊先生世系而與周益公敍次殊多抵牾又胥不載於史而其它載史者亦殊尠此宋人無譜學所以無史學也明人益不講譜學海內世族系率多傳防紕淺而衣冠甲族之極盛者如眞定梁氏蒲州楊氏三原溫氏新城王氏商邱宋氏靈寶許氏巴縣劉氏黃岡王氏吉水李氏南昌劉氏南海梁氏晉江王氏閩莆田二林氏余姚孫氏平湖陸氏以曁江南北之興化李氏太倉瑯琊太原二王氏析支演譜胥與史錄相表裏至今猶可考覈而予邑吳氏其最也吳氏自元至正間繇河南行省徙予邑明洪武之十六年籍城左廂家於後畱村三傳而析大房三房四房支四傳則自四房析後大房大三房支五傳又自四房之仲析淸華要輔花圍滄溪浜支與大三房爲四巨支蓋五傳至大宗伯文肅公學憲頥山公世業彌顯其載於諸家文錄者宰執則靳文僖石文隱楊文忠費文憲徐文貞髙文端王文肅曁邑徐文靖諸公卿貳侍從則林文安吳文定顧文僖邵文莊喬莊簡徐司農劉文敏曾端肅許恭簡李京山鄧文潔張文節吳坊學趙文介徐天逺鄒忠介馮具區髙忠憲曹眞予劉修撰曁邑沈少司空萬文恭曹司空陳司憲盧司馬諸公臺掖寺曹司府則王龍谿王仲山歐楨伯王塘南王麟洲顧端文於樹峯姜養衝楊忠烈侯考功林蔡二副郎錢京峴曁邑杭南儲邵憲副王通府史太僕張儀曹湯掌道何總制諸公其文尢著者則荼陵李文正吳王文恪南城羅文肅武進唐襄文太倉王司防其書畫尢著者則金陵徐子仁吳李範庵沈啟南文徴仲周公瑕雲間張東海董宮保諸公胥袤篇駢章鑱諸確石實與史錄譜牒相表裏以傳彛卣惇匜之法物者也至若吳氏著作之盛如文肅公再請回鑾疏納言公西臺諸疏考功兩階公鎭羣囂查冒濫疏黃門五山公端士習疏光祿澈如公臺垣黨防大臣疏學副石渠公中樞疏業以載諸史錄若其古文辭詩樂府垂簡冊而播筦者辧論則納言公遺王龍谿羅宗伯鄧文潔鄒忠介論學書光祿公上申文定書古格淸裁則文肅公庵集學副公頥山集納言公荊南漫稿石渠公粲花樓集新韻則石渠公諸種樂府應制則石渠公稿學僉筠若公萬花樓稿曁他宿儒英遊遺集遺稿又實與傳習錄小心齋止水集曁懷麓崆峒弇山玉茗諸詞宗集相表裏而永永傳之宗譜集譜海內英賢姓氏譜衣冠譜者也吳氏譜自憲副頥山公始創之納言公復修之其例綦詳後亟加編纂今知盧氏縣輯五君復酌於計曹岕亭司訓寄廬茂才伊嵩三君而釐校而增益之曰諸房世系譜曰人物曰名位曰詞翰曰營建而坊表詞宇祠田塋墓祠規祭儀其例滋益詳乾隆四年彚板蕆工凡爲卷二十有四昔唐甲族胥撰譜而栁衝栁芳韋述尢典以則故其書極盛而克傳宋人無名譜而三山林氏譜獨傳抑以唐林寶譔元和姓纂而後裔克世其學也然則盧氏君譔譜師宋何賈孔李韋栁林之精要祛宋明之譌褊𨿽偕姓苑姓纂諸書胥傳焉可也

潘氏族譜序

古今甲族首瑯琊王陽夏謝然王氏二十一望謝止二望而陳隋而後不復載於史者以唐平章石泉公之嘗纂瑯琊譜也唐公卿大夫士蔑不有譜而韋氏栁氏尢防譜學故其書獨傳宋西京呂氏平江範氏聨臺襲衮其文獻又逺被於明譜亦傳衍冠蓋族而考宋時譜之獲書史防者則惟建安陳氏長樂林氏爲覈確也潘氏系周太師畢公以食采爲姓漢魏後左丞武陵騎省太常彪炳史策至宋大名元樞鄭武惠王平南漢南唐績詳宋史世班戚勲七代孫古莊公始徙邑南彭莊爲潘氏始祖蓋宋浦城章氏弈世相門而克締嘉姻其書於宋人稗編者較江南北淛東西諸家譜最爲覈確至明婺源金華新昌上海烏程胥號甲族而司農公偉望冠南曹蓋實軼松陵良常淮陰而克等埓之爰迄

國朝司農公曽孫中丞公爲名文解爲名司衡爲名侍從遂以文淵東閣學士出撫湖湘淸望大著而族從繇彭莊析支胥彬彬多文學今海內潘氏之書譜望者未有先焉者也昔通議公誨內教公中丞公稽古訂禮創纂彭莊譜曰述譜例曰詳譜系曰考居官曰列惇行曰記貞行曰采文章其譜系析支曰土幹曰檀村曰宣巷曰灣頭曰吳區司農公則吳區系也部居州次不譌銖黍蓋實克武唐韋曲韋氏解梁栁氏學而中丞公又命內教公子茂才君合諸望續編之凡若干捲以武路氏衣冠譜而彭莊曁它郡邑望且實武瑯琊之蘭陵淸河崔氏之東武城吳區曁它郡邑標裏黨望且實武華陰楊氏之靖恭坊焉大文世附甥姻非敢曰序謹綜其實以衷於史例覈確之義云爾

雙橋範氏宗譜序

春秋左氏傳曰晉主夏盟爲範氏而範氏之譜系其克始見於經也視它族尢確唐定官族而範望髙平故宋人書文正忠宣曰髙平範公髙平郡今兗州金鄕諸縣是也文正公百世之師凡承學士胥宜頌肄之子參謀右僕射忠宣右丞恭獻環帥胥號名臣而恭獻子徽猷公孫承議公又三世至主奉公平江府牒主文正祠又四世至望江公叔望當宋徳祐元至元間擕文正公圖像一玉玦一析產楮一缺鑑半繇吳徙邑之中巷壻於余繇中巷徙西望圩又繇西望圩徙巷內雙橋遂爲雙橋始遷祖子四析東西南北分自東分徙滇而西分怡溪公得良遂世爲大宗子又一世至參議公豫餼於庠以貢籍南曹仕至淛江參議惠政著聞望江公四世孫昂偕宛莊蔣昻胥以貲雄號東西昂宅有雙橋所謂雙橋範氏也橋析東西兩巷所謂巷內雙橋範氏也望江公五世孫經以貢籍南曹仕至知滇趙州雲南縣復用政迹聞嘗著樂山文集逸居詩蓻林競尊之望江公五世孫綺中明孝宗辛夘府尹試式而其它仕朱邸籍六館列膠校者前後殆踵相望也壻少司空沈公子都事公讓以彬雅著甥西山先生楊公湛露以節著而雙橋之望於邑也滋益熾爰至

國朝英彥森起若虞庠觀水子文甲郡邑進士科芳洲君銓注南曹行武參政右僕射右丞六館膠校籍殆難徧以疏舉丁口日衍書板者多至千四百有奇而雙橋之武髙平吳以列譜望於汝南武陽華陽淸江吳興黃縣畱臺間也亦滋以益熾今展雙橋譜有圖有傳有小傳其書坊裏曰雙橋曰西望圩曰髙莊曰巷內其書宗祠曰髙莊大宗祠曰巷內小宗祠其譜例曰明宗支曰詳適庶曰定升降曰辧眞僞曰譔先美曰嚴筆削曰別醜類曰重婚姻曰正嗣續曰釐名號曰志始居譜義曰覩親疏之義曰識長防之序曰知適庶之分曰觀盛衰之理而其裁譜式而俾不窮也曰圖列五世傳已自五而逓六矣復提五世作祖因而重之曰列之以分而不以房曰有圖斯卽有傳復有有圖而或無傳更有有傳而又無圖整以變嚴以恕重有符於顏氏家訓藍田鄕約之防而克爲氏族譜衣冠譜以闡宋二賈李韋栁林氏譜學而非宋元明諸譜傅防膚末之學所克逮也夫漢魏訖唐譜列於史籍者不下數百家至宋而史所書裁載五六家𨿽歐陽蘇氏亦未殫其奧窔而壽州呂氏吳範氏至今譜獨傳蓋譜以人重壽州有成公吳有文正公故其書久而克傳雙橋人士工文章喜談節義予爰仿彥升任氏之武陽尙表歐陽蘇二文忠公之碑吳文正公華陽蜀公近日華亭沈詹事之志首輔甲族序次宗譜彼孟博希文景仁曁谷梁注序宋天聖訖紹聖奏札明堂長嘯賦唐鑑石湖淸江詩律袤延邑裏錫弈閎衍以彌振吳髙平之譜望云爾若夫文正公蜀公胥舉禮部第一而殿試則文正九十有六名蜀公七十有六名此可補髙平譜之缺且爲濵震澤諸邨聚先聲而雙橋科目仕宦業已爛如矣意於此晉繹之抑亦繇末溯本之一助也

丰溪呂氏族譜序

呂氏出姜姓自火運裔孫爲諸侯有地在漢農郡從孫伯夷佐唐掌禮使徧掌四嶽爲諸侯伯唐虞有四伯後又益爲八伯是也故伯夷號太嶽又佐禹治水有功賜氏曰呂封呂侯呂者膂也謂能爲股肱心膂也呂封地唐蔡州新蔡是也而呂氏族肇此矣中更夏商世克胙國周穆王時呂侯入爲司防佐王著呂刑載於尙書宣王時攺呂爲甫大雅崧髙之詩維申及甫是也疏釋尙書者又曰太嶽卽霍嶽之陽下有呂國址晉瑕呂飴甥呂相唐易呂州爲霍州是也而齊國封肇太師實太嶽後十九世孫康公遷海濵康公七世孫禮秦昭襄王十九年繇齊適秦爲柱國少宰北平侯二子伯昌仲景仲景子靑以楚令尹從漢髙祖封陽信侯諡胡公唐隋州刺史仁宗其裔也康公裔多散居韓魏齊魯後又徙唐東平壽張故呂氏望東平魏有徐州刺史萬年亭侯防字子路孫行鈞後魏東平太守行鈞後居河東永樂至肅公諲相唐肅宗而浙西節度使延之禮部侍郎渭衡州刺史溫世著淸望衡州文尢髙此實載於林氏栁氏専門譜錄曁唐宰相世系表者也至秦之陽翟漢之單父晉之略陽其胥準此也而梁之範縣又其附東平者也河東呂氏唐季南遷宣歙節度八世孫文仲宋集賢院學士禦史中丞於時大江以南朝士爲最貴尢工書十一世孫從慶繇歙堨田徙宣旌徳之丰溪號丰溪釣叟工詩十五世孫延瀚又繇丰溪徙廟首延徵徙瑤臺而呂氏遂以丰溪望矣至安次之參政平章西京壽州之平章平章軍國重事元樞右丞升州之樞學浦城之參政藍田曁東平之左僕射六安之少傅元平定之右丞明之秀水髙陵新昌寧陵新安遂寧其胥凖此也而宋藍田之學博壽州之崇政殿說書直祕閣成公亦類附焉此則人本乎祖義從乎同之指也丰溪呂氏譜系滋繁始纂於宋淳熈一修於元至治再修於明永樂三修於宣徳四修於嘉靖之丙戌迄今二百一十年有奇矣耆望舜予魯公仲防簡臣公祥翼南文聚吉祥聖嗣印侯冠五涵谷本忠曁其嗜古工文者籍於吏部禮部者胥議復修而又恐命名之久而易重出也譔續昭穆序次詩正厥窽防而蘄序於予昔唐四庫書目有東萊呂氏譜一卷故宋壽州右丞封東萊郡公成公亦以世居萊州號東萊而唐肅公子季重任歙州刺史四世孫伯禽任宣州司戶參軍唐人多以官爲家然則呂氏之繇河東而宣歙繇歙堨田而宣丰溪也故應參考成公宗規滋詳其綜畫收族防匱之樞要於越婺二州以兼覈崇安永康經世之宜者有綱而不墜有紀而不淆而近世大司馬呂明徳先生實爲中州士範此胥譜錄之所宜釐防也

丰溪呂氏續昭穆序次聨句序

渭玉發祥成偉烈賢能紹美錫遐昌居仁由義昭忠信弈禩恢宏徳澤長此丰溪呂氏續昭穆序次聨句也蓋氏族世系首崇昭穆書穆考詩昭考禮宗廟之禮以序昭穆昭與昭齒穆與穆齒周禮奠系世序昭穆左氏傳文之昭武之穆後世釐演譜學字以析之句以屬之俾子姓不失其倫而經義皦如矣昔唐李該造地誌圖而呂衡州序之曰繁而不亂疎而不漏才識以潤之丹靑以炳之使嗜學之徒未披文而見義不由戶而觀奧斯訓道之明也噫豈直地誌哉凡世本譜牒之學實通諸此焉唐賔客恆山郡公於邵譔河南於氏家譜後序曰諸房昭穆旣同尋而繹之可以明矣後能代習家法述作相因從子及孫從孫及子孫孫子子興復宗祧豈惟兩卷乎將十部而彌盛矣此今日丰溪呂氏昭穆滋以舄弈而克纉臨沂陽夏淸河範陽諸譜望之符契也蓋二十八字卽衡州之所謂防源流考同異務該暢從體要者也故曰譜學也予以此簡俊友明曜玉賦元起旭臨元次正也諸子而並質於丰溪耆望所以乙賔客之閥而甲衡州之文也

存研樓文集卷十一

欽定四庫全書

存研樓文集卷十二

編修儲大文撰

碑記記

平西藏碑【擬】

聖淸受

天成命撫有萬邦欽惟

太祖髙皇帝乘幹立極

太宗文皇帝道洽風醇

世祖章皇帝神武丕昭統一寰防

皇上纘

三聖之寶祚膺八表之璿圖薄海際天罔不只貢自禦極迄今平三叛平臺灣平俄羅斯而噶爾旦擾我邊氓六飛三駕刈其壘俘其子偉烈丰功載髙隆古蠢爾澤旺阿喇蒲坦敢作不靖渠黨策陵董多布據西藏翦黃教日戕唐古特圖白特人民

皇上廣咨廷臣決策徵討

冊命撫逺大將軍【臣某】總西方諸帥而振武將軍【臣某】徵西將軍【臣某】靖逆將軍【臣某】胥受宣威於伊吾髙昌之域獲級擒生賊渠逺遁康熈五十九年夏四月【臣某】承

詔發北站道駐師木魯烏蘇爲進藏諸軍節度平逆將軍【臣某】率滿州綠旂兵尋發南道經苦苦腦兒來稟軍律防達賴喇嘛【臣】胡畢爾漢以進秋八月十五日師次薄克河賊夜犯營敗之二十日次齊嫩果兒賊二千有奇夜乘大雪犯營我師整陣以待大敗之二十二日次楚馬拉賊復夜乘大雪犯營火器胥濕滅我師奮擊又大敗之策陵董多布棄師遁而定西將軍【臣某】亦稟軍符率滿州綠旂兵以四月發打箭鑪六月經乂木多防雲南都統【臣某】符發中甸之師以進攻克拉裏是時渠黨宰僧吹音匹兒率凖噶爾兵六百蠻兵二千守噶爾招穆倫渡曁墨朱工喀而朱貢欲降不果我師檄工布苐巴率兵二千以秋八月十六日防墨朱工喀而初四日兩軍發拉裏進次工喀爾拉朱貢之庫圖克圖降又進次朱貢吹音匹兒震懾返達木潛遁而工布兵亦如契箭至乃進取墨朱工喀諭降苐巴達克雜曁喇嘛種兒頭目亟集革船以二十二日渡噶爾招穆倫口分三隊二十三日警鼓發遂進取西藏宣諭苐巴頭目曁色拉布陵奔諸寺廟喇嘛斬總管凖噶兒喇嘛五而平逆將軍兵亦至九月十五日達賴喇嘛升牀唐古特圖白特大和西藏平越月畱偏師戍之而諸帥胥振旅以歸昔漢通西域不及婼羌後魏追吐谷渾什寅師未至白蘭以瘴疫返【白蘭今威州保縣外雜谷諸地也】唐討吐谷渾師一達栢海星宿川吐蕃論欽陵嘗謂烏海黃河關源阻深風土疫癘唐兵必不能入【烏海北距鄯城五百里鄯城今西寧地也】李徳裕議繇維州索叢嶺走長川不三千里徑掩吐蕃牙令生羌燒十三橋而策訖不行【舊維州今雜谷地也】元烏斯藏納琳舒古爾齊等路不書地理誌而四川雲南徼外行師南廑濟卞頭西廑經晏當【大理臨西縣西臨吐蕃號爲極邊】明討曲先師一達雅令濶而二法王四藏後並不復冊封未有如今兩道深入霆擊電掃辟前世不克辟之絕域舉吐蕃鶻莽突錄濟農歌迎勞唐使三驛唐雅州達吐蕃三道曁麗水達彌諾江道而摐金浴鐵之士胥虎步履之用俾八思巴鎖南堅錯黃教復興而繇是經蘇毗以達鄯善經候斤以達安西且偕伊吾髙昌襲擊之師並集鹵庭克殄凶醜此直旬月可辦【臣某】幸轄羣帥參成勞謹書其略於石所以仰窺

皇上兼覆之慈獨斷之識俾諸臣體國建此殊庸益昭太祖

太宗

世祖之聖徳神功於億萬里之遙億萬禩之永也爰拜手稽首而獻頌曰

天命

聖淸爰統六合干綱坤維嶽奠海納西南下國法教湮淪兼覆不遺

天子之仁萬里行師紛紜廷議獨斷而克

天子之智兩道深入絕域晏然望闕頓額

天子萬年帥臣驛聞勲書竹帛詞臣考典請勒金石天子曰兪朕用褒崇

太祖

太宗

世祖之功

英衞公廟碑銘【代】

英衞公廟祠春秋吳行人伍公也公歿吳人祠諸江上號胥山廟唐封廣惠侯錢武肅王奏攺惠應【幹寧元年】旋晉吳安王【四年】宋賜祠額忠淸攺封忠壯侯【紹興三年】又建英衞閣以祀【嘉熈三年】後迄元季疊晉八字王封【宋嘉熈至咸淳累封忠武英烈顯聖福安王元大徳三年加封順祐忠孝威惠顯聖王】明釐祀典詔郡長吏歲以九月二十日祀而祠額帥初不攺

國家祗膺寶命百神率職薄海際天飈紓濤謐雍正紀元之三年

勅封英衞公

詔發帑銀以新公祠於是知杭州府事【臣某】知仁和縣事【臣某】知錢塘縣事【臣某】祗承吏部左侍郎署淛江巡撫【臣某】承宣布政使【臣某】提刑按察使【臣某】檄牒選材鳩工肇功於秋八月之某日蕆事於冬十一月之某日堂寢門廡彤碧絢耀而役不逮坊裏杭人士聚觀新額謂宜有以宣

上徳述神貺【臣某】爰書其源流曁歲月而鑱諸麗牲之碑謹按公懋勲偉節春秋左氏傳史記蓋綦詳矣獨歿而歸神大海依潮來往其說始見越絕書吳越春秋而越絕謂捐於大江中或疑當屬揚子又越境北至秀之語兒吳山地本隸越不知漳沅番禺胥號大江而是時吳適棲越今棠邑姑蘇諸地𨿽雅多公遺迹胥山要以杭爲凖至其神之揚靈潮汐也如武肅王禱於祠而沙漲十餘里宋馬亮禱而潮卻且出橫沙數里趙與權肅禱而江幹七十八里之決以塞英威燀赫實軼昭貺恊順順濟石姥上而傳記又最焯著

天子軫念淛東西耆庶敬舉秩祀崇號上公而祠部符守臣新歌腐剝泐之棟墉以妥公靈視前代禮有加焉宜矣昔漢有防海大塘唐史載鹽官塘淛江惟富陽塘錢塘長堤差可考然白居易任刺史業慮濤激西北而大歷八年宋祥符景祐慶曆元丰淳熈紹熈元致和曁明洪武后五大潰決毀防漂敗不可勝記【永樂九年成化甲午治士子嘉靖戊子萬曆乙亥】惟

國家修舉水政警惰覈冒其於捍江捍海實克舉端木氏趙氏範陽酈氏之所錄王充虞喜盧肇燕肅余靖張載蘇軾史伯璿金履祥之所覃思而極論華信李璿李蟠後諸賢之所昕塗夕潦而廑獲集事者胥薈萃其綜畫以見諸石囤木櫃絡竹排樁間而祗薦罔或矯誣水害訖用是息然則山陽之材鴻鷺之羽百錬之鏃有所不能抑鐵輪鐵絙以貫鐵幢有所不能鎭七寶莊嚴窣堵波祕密神咒有所不能伏而稽望秩於虞書繹懷柔於周頌此其克符祭法禦菑捍患之指而神職以共民生以乂者也且杭郡東南形勝遙控海疆當桐江入境東觀定浮業錯對裏山漁浦諸峯峙靑防黛及其出龕赭歷沙潬防錢淸上虞兩江而東也近則石墩白塔逺則花鳥陳錢以迄於葉壁疊島邪馬盤臺之外且不啻億萬里而鯨飈鱷霧訖偕鹽官潮胥帖懾然則於越之西陵衝波可以無庸擊禹航之西津恬流可以無庸渡而靈戈威矛恆偃戢於浪山濤屋之中俾杭郡百萬戶廬舍塍壠訖克無虞震騰者惟公周衞於斯民滋固而聖天子之徳海涵天覆而莫之有涯也【臣】等備位列嶽獲覩竣工爰敢附唐宋守土臣後肅譔廟銘焉其辭曰艾陵退息城山進攻凡爲臣者孰如公忠昭關東奔紀南西趠凡爲子者孰如公孝維忠維孝千人之英歿而歸海海若震驚一日再來素車白馬火霆錯擊銀潢倒瀉揚波重水異壤同神忠孝恊軌以衞斯民

帝徳覃敷爰被二淛濤淸噴玉隄堅屹鐵乃報公功崇封肇開甍參星斗楹飾云雷釃酒刲牲雅歌節舞湖平山碧樂此終古

重修城隍神顯佑伯廟碑

聖淸膺天寶命稽典秩祀蓋協周頌肆夏懷柔百神之義而宜興荊溪彚祀城隍神顯佑伯定逺楊公實繇明洪武三年始公年十有七從父於濠胥爲帳前先鋒時元至正壬辰也父卒代領其眾尋以功晉銀牌都先鋒戊戌涖邑巖城底定晉右翼元帥遂拜總制大元帥督十元帥兵鎭禦焉又晉秩昭勇將軍神武衞指揮使丁未正月十八日力戰蘇之閶門卒於流矢距生後至元丙子五月二十日年三十有二塟行省鳯臺門東其載功臣錄吾學編史槁諸書者綦詳蓋實協禮以勞定國以死勤事之義而其爲徳於邑也滋益鉅淮張驍將唐本初丙申據邑守甚堅明師攻之久不下公以兵截太湖口扼梁溪垂虹橋大全小梅饟道本初軍乏食乃克此奠安巖邑之首庸也張氏躍馬橫戈集師百萬而平淮表鎭海旗之樞要尢在吳興東舊館公旋率部卒從常開平絕太湖直趨舊館擒張士信以還丙午六月又從開平圍舊館降朱暹軍六萬摧堅掃穴遂以成廓淸江淛行臺行省之勲蓋開平曁公胥定逺人其所乘萬人胥廢又差埒而舊館勲尢偉開平故從師亟有功靖難後追錄漢吳事多不書從開平或裁書從大將軍非其實也宜興堰楊氏結三十六寨行剽公麾兵盡破之殱渠魁宥脇從此綏靖內冦之績也攺築邑城三月蕆工蓋不竢南距周瀆北憑蔣瀆東望李公堤西俯中洲曁敵樓敵臺警浦而業屹如盤石故曰宜興城小而堅此經畫保障之實績也辛丑淮張躬率勁旅大舉入冦水道繇太湖諸港陸道南繇弁山循石蘭北繇陽山循萬石官路急遞連營疾進公亟援矛弧出拒士胥一當百大敗之又挽疊礟擊其戰艦漂溺萬計乃遁此公捍禦外冦俾不敢復西北向而遂以成禁江克殄之勲也公嘗擊敗陳氏步軍姑孰獲乂破靑軍解徐中山牛塘之厄涖邑又時遣兵援長興耿總制守益堅而平陵永世洞汭良常亦胥履行陣焉此又綏靖鄰邑之績也丙午十一月又從開平軍虎邱寺攻閶門一夕吳軍突門出公亟率部卒力拒斬退怯一人以狥三軍股栗丁未力戰歿訖收虎邱後山北濠防而遂以成齊云克殄之勲故曰以勞定國以死勤事祀典通義也然東甌守常州靖海守江陰爵上公通侯又秩神祀而公裁崇廟祀號者公早卒開平旋卒於柳林朝臣尠援而遂以啟龍州金川之釁兆也公雅長文翰工楷書二百年後邑人士猶寶之嘗入見以援兵勞問公對曰唇齒誼固應爾昔趙有亷頗藺相如彊秦不敢加兵臣愧怯懦弗克逮亷藺爾其彬雅不伐若此初涖邑招擕撫散越八載而氓胥復業當時比之羊叔子迄今分祭主祭特牲宿薦蓋實偕翕河喬嶽胥列肆夏樊遏元侯金奏之章矣初宋省倉門廟移建於公鎭禦時尋祀公正統嘉靖嘗再修葺

國朝康熈甲辰復修焉嗣辟中堂以象路寢雍正癸丑後寢有融風之祥二邑紳士耆正議復建寢樓而擇幹辦者司其事始於甲寅成於庚申規制峻謐視昔有加爰復金範公像塐左右列侍諸神像築碑亭甓楮鑪而十元帥曁公襲滇屯衞四子曰晉益鼎豫僑邑四子曰謙復觀防此附祀之禮宜緣義起者也邑人儲大文爰記其麗牲之碑系以銘而並書釐務鳩貲氏於左維羊太傳峴山碑植載圖厥像襄陽寺壁楊公是纘徳覃稚耋廟制聿新噦噦殖殖聿配徵西千禩英烈剛日卜祀牲腯醴潔旱潦不書菑沴永戢聿昭寶命時萬時億

平陽府學記

禮曰凡學春官釋奠於其先師秋冬亦如之又曰凡釋奠者必有合也徽國朱文公禮書謂以下文大合樂考之有合當爲合樂也周禮曰始立學者旣釁器用幣然後釋菜不舞不授器疏謂釋菜禮輕釋奠則舞舞則授器而周禮又謂大胥春入學捨菜合舞秋頒學合聲疏捨菜卽釋菜也禮月令亦謂仲春之月上丁命樂正習舞釋菜學記謂皮弁祭菜則釋奠釋菜之有禮樂器其典尙矣漢魯相置廟卒史碑曰魯前相乙瑛言詔書崇聖道故特立廟褒成侯四時來祠事已卽去廟有禮器請置百石卒史一人典守太常祠曹掾史對如瑛言可許則立廟具體器所繇來者久矣唐開元禮徹籩豆蓋罩乃升簠簋籩居右豆居左簠簋居其間羊豕二爼橫而重於右臘特陳於右而六佾用宣和之舞宋州縣釋奠日丑前五刻設祭器左十籩右十豆爼二又爼六簠簋胥二犧尊象尊胥四有坫加勺幕在殿上又設大尊山尊著尊犧尊象尊胥二壺尊六在殿下從祀位有差又設洗罍勺於次而凝安同安明安綏安成安之樂作視大中祥符二年禮院制尢爲詳整政和間又賜州府禮器十籩十豆明制籩豆八成化中布政司隸府胥加二又加六佾爲八後復用六佾此望府上丁釋奠之典也平陽陶唐氏都唐宋以後府望尢鉅

國家至化隆洽上符唐虞康熈三十四年嘗發帑金遣員外倭君督知府事王君復建府學則長吏之官其土者視它郡宜尢加謹雍正辛亥夏邑李君

特簡涖府事下車祗謁階戺以學宮肇葺而不克告成深懼無以祗薦祀事乃鳩工課程崇閎肅謐視昔有加又補樂舞生闕贏四十有八備六佾列而盡捐俸秩以新其器凡禮器之屬豆百有二十籩六十爼二十有二爵四十有五鉶簠簋胥二十有一尊勺鼎七罍四洗一篚十有三牲饌盥盤共二十有八鑪曁灌器牌曁祝版胥二坫九桌共四十有四鐙六羃皿載胥具凡樂器之屬編鐘編磬胥一肆鏞鐘一巨鼓一搏拊二應鼔鼉鼔胥一琴瑟胥四柷敔胥一塤箎胥二笙簫曁笛胥六翟籥胥三十有六龍麾幡曁節胥二嚢載羽胥具又制舞曁執樂者衣六十事歌曁執事者衣八十事胥如彛典而禮樂器於是戒成矣所謂禮明樂備者亶其然乎昔文公滄州精舍釋菜儀用盤代籩豆用瓦尊代犧尊而盥洗爵洗巾箱爵箱必具平陽當歲甲申嘗仿闕裏制器諸城劉君有儀注碑而久而腐缺至李君成學宮工乃更新之吾知平陽人士旣安李君之政又遊於新學獲見闕裏金絲堂弦誦景象蒸蒸向風多禮緯樂英選而爰以佽翊

聖朝廣勵學宮之化也有防於枹鼔者矣若夫繇器數以析義理維先正薛文淸公篤志講明碑記具在胥可考繹也

賔海王君掌教白鹿洞書院碑記

白鹿洞書院盛於南唐宋時偕睢陽嶽麓石鼓號四大書院睢陽最先廢中州士以嵩陽書院當之嶽麓石鼓南渡後朱文公張宣公講學其地湖湘學者滋盛而湘賦之奏名於禮部者至偕閩蜀埒白鹿洞自南唐升州冑子胥來學江西路諸州軍曁閩當戈鋋林立防輙越險來學多成名儒故終宋之世號洪福二路爲鄒魯淳熈時朱文公權知南康軍嘗偕林黃李蔡諸弟子十四人講學於洞立學規又嘗偕呂成公陸文安公講學鵞湖鹿洞而鵞湖實禪寺地故白鹿洞獨爲海防書院之宗文公嘗申剳子於朝書院舊有洞主司教事請罷知軍曁宮祠充是職而不克如志今賔海王先生以藩伯關中王公聘司白鹿洞正講朔望肅衣冠演經籍理微詞朗月再鎖防試甲乙課義銖分不少爽西江列郡曁吳粵豫楚士來學者滋眾肄誦聲夜漏下二十餘刻不絕生徒雅飭辭義斐然用以佽佐

聖世膠庠而展文公不克展之志甚盛事也先生工經義工詩古文辭又工書日偕來學士眺巒聽瀑繹經防藝南康守張公曁星子尹何君郡教授李君邑司諭吳君業雅相欽挹而白鹿生徒尢企之旌徳道生趙君嘗遊西江遣子文英猶子連城學於書院歸而肅謁予縷數先生之徳教蘄書其實於碑予聞先生家金谿金谿故陸文安公沂嶧地先生設教自以白鹿洞學規爲宗而惟是靈霽道南後口耳之學滋侈矣其惇行確踐人士多思容城盩厔然則文安公之所講諭義章者先生其亦申演鄕先正之指以偕文公池饒潭諸錄胥列吾道司南乎文安公嘗曰朱晦庵如泰山喬嶽淳熈八年文公剳申社倉法時文安公在勅令局見之嘆曰社倉法甚善爰書諸史誌又文安公論荊國王文公雅中肯綮而子壽子美諸先生其學多合於文公此呂成公調和疏釋實通儒之識豈得以末學黨同伐異之私槪曩賢而胥訾誚之乎抑禮曰譬如登髙必自卑夫鹿眠塲之匪白鹿洞三峽澗玉淵之匪水簾三級泉也夫人而知之然而陟石澗口巨石罅必自鹿眠塲左側始三峽澗玉淵𨿽匪匡廬第一觀抑不得謂匪海防壯觀而陟峯頂白鹿臺者抑必自白鹿洞書院始今先生教綜經藝循循有法雅克符禮中庸篇指而釋褐需次行當出而宣力爲李賔客不克復爲陶彭澤願益申演其指用袪汰習且類推諸嶽麓石鼔嵩陽行見士胥彬彬起直軼宋景祥幹淳而上之矣予雅企三級九疊奇秀爰書授二趙生以往視書院之來學者並呈先生曁關中王公臨川金谿諸先生且以爲奚似也

大學士朱公書院碑記【代】

大學士髙安朱公嘗以副都禦史兼兵部右侍郎巡撫淛江淸望大著入拜左都禦史旣而以艱歸

皇上禦極公自裏第入覲晉秩吏部尙書仍掌都察院事旋加太子太傅遂命眞拜吏部兼掌院事又出視海塘濤用寧謐公前後再涖淛淛人尢徳之洎歸部而遂有大學士之命署銜文華殿兼吏部尙書實克正宰輔位

皇上之知公曁公之受知於

皇上可謂至矣先是淛東西人士思勤茇捨蘄有所展禮而公性崇惇朴雅不喜標表淛人士亦不敢輒令公知乃私築書院於西湖孤山之北棲霞嶺之東外爲門門內爲亭又入門爲堂後爲肄誦之室而牌書公職秩邑裏姓氏肅位於堂中防某來知錢塘縣事爰記諸碑易泰之九二曰包荒用馮河不遐遺朋亡得尙於中行子朱子釋朋亡曰不暱朋比渙之六四曰渙其羣元吉朱子亦釋曰下無應與散其朋黨之象也

國家政教修明徳化覃洽於時爲泰而公當弼諧調爕之寄所謂上應於五主乎泰而宜得中道者也海防士獲通仕籍內而卿貳侍從臺諫曹司外而監司守令胥竢鈞衡於宻勿之地而公中行是尙無畸重亦無畸輕一以撫淛之道行之語曰閉戶造車千里合轍當公之四年涖淛也視氓庶如嬰稚惟恐傷之而僚屬咨事誘朂多術情達而令自行體肅而下自化此包荒之象也利必舉害必蠲不少牽滯而一介之私纎微之隙輒無以自容此用馮河之象也海瀕溪巖務陳牘一日胥周流條貫而神慮足以運之才力足以綜之此不遐遺之象也夫本之以寛恕宰之以斷制又行之以存錄收卹而其不暱朋比則鈞也繇是而渙其羣以渙天下之羣而中道立矣然則枋洪鈞司平衡以導一世於無偏無黨之治其轍迹奚以逾此抑泰傳曰包荒得尙於中行以光大也渙傳亦曰渙其羣元吉光大也夫坤道含宏光大而泰渙二傳亦胥以光大爲辭蓋世運屯亨人才聚散實系於宰輔之一心而欲行中道又視其心之光明正大以爲凖且夫風裁者上之所力持也風節者下之所眾著也公風裁峻整以表帥乎下浚恆而不病其深獨復而不病其孤俾魁磊峭鯁士曁毛髮絲粟之才胥得並效於前而朋不竢袪而自亡羣不竢解而自渙此之謂散小羣以成大羣以符中行保泰之道而易傳它所指未光未大者胥不足語此矣然則古大臣之道惟公實殫之而公之蘊於心而宣於事也苟非學識醇慤以無與蘄效旦夕者匹埒又奚克致此哉且自淛東西之建臺以巡視巡撫也今寖數百年如鹽山王公莆田彭公涇陽李公銅梁張公信丰甘公胥號名臣曁它有勲澤於民者志乘蓋滋以眾而公實克軼有明諸公而上之爲前此所未逮則惟其淸而不鍥和而不弛而中行是尙故也朱子釋泰傳曰財成以制其過輔相以補其不及夫淸和交劑儒者恆辭然古之審國器覈相業者胥謂淸望兼公望而財成輔相俾無畸過畸不及𨿽唐虞三代所以治天下實不越此公勤修儒素學識且偕位胥崇爰用是弼諧調爕彌克報

聖天子之深知以躋器業於臯防畢散之列而海防士之登玆堂者感發淬礪其所得抑有深焉者矣公康熈甲戌進士嘗入翰林知潛江提督陜學政徊翔卿寺政迹前後不勝記而予獨論其重有合於古大臣之轍迹曁淛人士思之不忘者鑱石寘諸亭以續甘棠之義疏焉

仁和縣忠義祠碑記【代】

今天子覃精庶績懋朂綱維凡薄海內外胥蘄範之彛典而於前代忠義士實克捍國而砥俗者秩祀尢肅焉雍正三年

詔直省州縣胥建專祠長吏用春秋二仲月致祭著爲令所以昭崇偉節廣勵風化甚盛典也維仁和爲淛東西首邑【臣某】幸膺

特簡來知縣事祗承院憲符檄率先趨役度名材埴堅甓諏日聚工經始於三年某月之某日竣事於某月之某日夐宇朗軒門廡載赫奉春秋吳行人伍公而下凡【原闕】十有【原闕】人置主肅祀器設畢具而民不知勞【臣某】爰記其歲月鑱於麗牲之碑蓋混元敷濩剛柔殊質而得其气之畸剛爰克果且毅者於天爲罡風迅霆於地爲峻山鉅嶽於物爲鋼金確石而於人爲百折不回九死不易曁夫不轉瞬不旋踵而一瞑而不復長視之士是故防古以來重之號曰忠義涖政者恆列祀典焉矧玆邑冠帶行省自宣歙睦曁杭郡西諸隸縣崇嶂沓谷胥迆邐而東萃靈耀景於山有鳯凰月巖石同臯亭水天桐扣黃鶴之秀於水有海門臨平橫溪柳浦之勝於軍防形要有八都六營三衙九廂而練爲欏木壘屹爲登雲臺之規制於衿纓模楷有彛訓昭忠忠祐之址於昕晡遊眺唫誦感嘯又有竹車東靑尊勝船若瓊花梅莊北園曁秀沂六府蘄鄂二第之遺迹劌目心其動蕩而奮激之者業以莫之或禦而樟亭東望一日再潮亙下八洋許西閃驚電而舞叢雪金鼓萬聲魚龍百變𨿽犀弩鐵箭而不少挫是故人事之產於坊裏曁嘗遊其地者凝結鎔冶气應陽剛多以威稜壯烈著於竹素且實符罡風迅霆峻山鉅嶽鋼金確石之怪偉絕特於海防間以軼駢類滋生者上而

聖天子顯褒疊封祗修禋祀又

命州縣吏築祠而妥侑之以肇舉數千百禩之曠典且以昭掲逵術用俾選耎恇撓士胥有所悚恧而袛謁者入而低徊其下抑且惄然思躍然起气拂膺而飈發揚眥振袂而莫之或趑趄縮栗也夫紀盛美述先烈以宣化斯民守令職也矧祀典肇開而玆邑又實表淛東西之望其系於行省條教甚鉅爰敢推本風土闡揚風化抑以示

聖政綱目具張宗伯司馬其著令有互相發明者而凡屬臣僚曁六館三學之士七萃之旅窮巖荒谿之氓庶胥繹誦盛典以彌自淬礪焉爾【臣某】恭記

陽曲白雲寺碑記

陽曲南十里紅土溝古有淨業庵繇溝中鑿磴道上建殿三楹塐釋迦思惟出山像三靣胥辟陶穴以棲眾詳邑先正王公明甫碑

國朝康熈癸卯主庵天澤辟東畔隙地建寺淸涼明公記邑虹巢傅先生書並鑱詩於碑丁卯西川古宿師募曲沃中丞賈公曁諸檀施置藏典而都閫陸公建閣以貯之南臺劉公復記其事丁亥廣陵平山禪師攺建大雄寶殿以楹計者五以棟計者九副殿楹如之大悲窟以孔計者三十習靜窟以孔計者九復建香積廚曁齋庫甫蕆工而平公退棲於晉陽之龍山碑不克建壬辰定陽不畏禪師承臨濟禹門密雲滹陀之傳嗣主法席建大參堂雍正甲辰主院靜光師又增辟習靜窟迄歲辛亥防城人士以轑陽了然禪師雅承不公付囑而四分律鈔之復克精持也惇請入院頂禮維防了公解通法眼行著大孚太谷檀施白君防曹君文輝髙君林胥佽佐之乃復修寶殿西副殿以楹計者五建彌勒殿東副殿以楹計者三復建閣其上名毘盧崇閎藻麗金碧晃輝又建茶寮一寺門外石梁一而鷲嶺鹿苑之規制於是胥備矣昔禪學入震旦繇山谷黃梅以至曹溪頓宗業以廣布唐大歷時獨孤至之檀一代文宗又上距開元不逺而譔玉泉大通禪師碑猶曰能公之後無聞焉不知南嶽靑原密持祖鉢而江西之尋大振宗風也迨臨濟開宗繇髙峯斷崖中峯後至笑巖而緣寖孤嘗譔淸涼證道歌曰我師深隠無言辧萬疊錦峯云夜捲又偈曰五雲峯頂古文殊盡日無言獨笑予半防苦寒禁不得躊躇未了又躊躇空有雙融雅得拈花微防而是時曹洞支裔曁爲紫栢憨山學者猶力觝排之不知禹門代興而天童天應雪嶠三老宏宣密諦權實照用海湧濤翻匪賔主虛實離卽曁淨土止觀諸宗要之所克逮也雪嶠行最峻不授記莂天應爲予邑慶山宗其徒多顯著天童仍嗣主予邑禹門禪院時往來淛東天童山三峯萬殊諸法侶胥爲海內尊宿而福嚴諦尢恬慤後別號滹沱沠西北爲竺幹氏學者多宗之四傳至了公又能勤修玆寺以彌昌臨濟禹門之學可謂頓宗龍像矣昔禹門之辟於幻有禪師也地在山巓龍池下曉輙翔震澤云故予邑名八景曰龍池曉云荊川唐公交幻公最契經歲讀書寺中嘗贈詩曰龍見小身時出井虎馴大士舊開庵而禹門以此聞天下緇素參學者山溪舟至輙艤十里今白雲新寺地邇狄村古嘗有白雲飛處碑蓋取狄梁公傳中語也丁亥平公締葺中丞圖公乃易淨業名白雲寺耆宿歲加營築至了公而彌更新之壬子予客晉張子思孝介軍諮祭酒明君曁首座某持修寺顚末眎予請記其事予爰書淸涼證道歌荊川唐公詩標滹沱宗傳所繇始又書梁公傳語以補明甫王公虹巢傅先生之闕並追紀龍山平公修寺績且以太行橫望隘之白雲錦峯夜捲之云而彌有懷於禹門曉云也

漢許太尉墓碑記

王孚齋先生縣誌曰漢許太尉戫墓在南門外周瀆今兒童胥傳許墓墩蓋埒英烈廟後周墓云按後漢書陽羨長樂少府許武舉孝亷欲成二弟晏普名自取膏腴產比二弟獲舉而悉以予之此系建武永平時也武孫諫議大夫荊爲郡功曹解兄子世報讐難讐曰許掾郡中稱賢吾何敢犯後舉孝亷爲桂陽太守號循吏此系永元時也而系之曰荊孫戫爲太尉太尉後漢上相而俗例稱許將軍云縣誌又曰漢許太尉廟碑應劭譔許司農夫人劉氏墓碑許劭譔注曰許戫嘗爲司農洪纂有劉夫人墓碑卽其配也蓋宋鄱陽洪相古釋文載漢時墓甎制甚詳而吉水周益公集亦書之益公固久僑邑徧遊君陽善捲諸洞者也夫應仲逺集四卷又傳風俗通當建安七子前獨爲海內工文士寧附冀不附兗許子將號平輿淵二龍操月旦評推論公卿士庶無少爽太尉能禮下之二賢又爲碑其廟碑其墓然則太尉固非潁川許氏三相伍而克附華容江夏之列者也至六朝而世競傳陽羨鵝籠書生亦許氏登遺事劉宋雍州參軍許昭先以孝義著至唐武徳初而許嗣宗授鄕郡南興州太守許緒以佐命功封眞定公至開元而緒曾孫景先爲吏部侍郎淸望尢著按新舊唐書景先舉進士中茂才異等後知制誥張燕公曰許舍人詞防丰美得中和之气又曰文如輕縑素練上擇朝臣涖民由吏部侍郎典虢州上賦詩祖道而禦史以上胥和之號爲開元極盛事後復入吏部今遺集載全唐詩許景周亦舉進士載郡誌時許宗號醫聖亦載唐書列傳嘗曰醫者意也傳爲千古名言至元和時而許氏諸孫重立太尉廟碑題曰談馬礪畢王田數七時人莫諭至唐季天祐時而邑宰廣陵徐公延休始解爲許碑重立四字徐公二子鉉鍇號南唐文學名臣而鍇嘗記通眞觀北極閣偕韓熙載洞靈觀碑胥傳極筆者也至宋宣和時而許希度舉知貢舉試以試防譏平章樞宻黜爲嘉祐後創見事靖康二年希度子浩從北狩嘔血道卒建炎四年浩弟浚從韓蘄王戰金山龍王廟黃天蕩以多顯授左武大夫至元初至元十七年而浚六世孫暹繇談邨徙白茫潭後至元二年重立太尉墓碑暹子知山陰縣應祁工古文辭傳松軒集至明洪武時而應祁子茂舉人才不赴銓至嘉靖時而邑宰黃嚴王公鈴特建許世祥家約碑至神宗己卯而許有節中應天府尹試式至庚寅而世祥子茂才許有谷偕孚齋先生纂縣誌今刋校正姓氏首又嘗譔忠貞合璧敍明惠帝時事至癸卯而許際昌復中雋乙卯而許用卿雋應天第二至天啟甲子而有谷孫許啟洪復雋莊烈時銓知欽州後偕邑堵吳二學政吳先輩胥歿於粵而許徳士嘗參邑盧宮師軍事譔鉅鹿遺事茂才許濟科嗜易纂韋編三續此胥漢長樂少府曁孝亷晏普裔孫載諸史籍曁郡邑諸志班班可考覈如右者也而太尉墓曁太尉後許氏先墓遂永掲繇漢後千六百年有奇古迹云太尉墓至明季而垣諸園蓋吳越士大夫墓田丙舍多類園而並以園捨鄰古墓爲雅曠或曰日對此使人不樂徐昌谷先生曰日對此乃使人不敢不樂今遊蘇滄浪亭桃花塢者未嘗不拜唐子畏先生墳遊虞山吾谷楓葉園者未嘗不揖孫參政墓遊吳西山趙凡夫先生園者未嘗不祗謁先生曁陸夫人墓而益蘄封樹之何則園可攺墓不可移而志銘出諸文章士則又傳之千萬禩而必不可以澌滅者也吳興徐幼文承宣號初明四才子嘗遊顯親寺聽秋軒又僑蜀山其賦許墓詩曰南郭橋邊有廢墳路人傳是漢將軍此又選於明列朝詩而載於邑沈少司空家之荊溪外紀者也或曰周益公遊記泊周橋謁許墓何居曰周橋一名武安橋在南門外倉橋北蓋卽周瀆之橋也或又曰許氏先墓在亭鄕何也曰亭鄕無潘墅許墓瀆許家瀆亦宋邑宰四明樓公閌後命名惟澗橋北潘墅許墓峙焉與正統危司訓山誌碑甚髙者合蓋鑱本亭卽亭之譌筆而潘墅談邨墓則必不可以澌滅也夫江左人士獲載二十二史者陽羨許氏爲首顧陸朱張次之義興周氏蔣氏國山陳氏又次之而大唐氏族志許氏望髙陽蓋魏平北將軍許允由杜陵徙髙陽子孫尢盛後徙新城安陸而望彌顯故歸震川先生書許氏先系特詳髙陽近世如宋海陵之幹才閩縣之峻科襄陵之偉節元河內金華之理學平定之讜議明靈寶之一相二冢宰五尙書寧陽歙縣之殿學固始如臯之忠節他如咸寧徳淸同安江左如金陵雲間茂苑虞山蘭陵曁陽聞人輩起然胥望髙陽𨿽邑諸太嶽宗亦多書髙陽許氏獨白茫一支望漢陽羨而繇白茫潭以遡談邨繇談邨以遡義興之臨津由義興以遡陽羨凡少府孝亷諫議太尉參軍南興眞定吏部醫聖左武山陰文解之神道庸得不歳時謹防而益封樹之其力蘄復墓者義也而推園側古墓而歸之者亦義也蓋五十年前予嘗聞蘭陵楊侍講賦許墓詩曰千云蔽日千章木三十年前予九日登許墓猶肅坐樹陰中移時不能去而今且寖盡矣然則益植嘉木如周孝侯塋兆記所謂樹之松杉合萬一千有奇者俾與大滌句曲山圖許侍中九疑僊迹荊州旌陽令西山迹白兆山李謫僊遺迹許道寧擘管畫曁漢許靖晉許詢集胥二卷隋許善心集唐許彥伯許子儒文許經邦詩集胥十卷許棠詩一卷安陸許渾丁卯集二卷宋許洞玊鈐元許文正許白雲先生集明松嶽景樊氏集許淩之六代詩鈔四卷英選十一卷許淹之文選音十卷胥爲太嶽宗掌故以上符唐許碑重立之祥而無俾邑漢時古迹遂至澌滅此則許氏子孫之職志也今書宗正宗耆宗干名於左俾後有考乾隆五年歳次庚申夏四月一日邑人丰義儲某書

唐詩人丰溪漁叟呂公祠碑記

唐詩人以處士傳者如襄陽孟浩然洛盧仝閩秦系周賀淛方幹西江陳陶名尢焯著而宣州世膺呂公日坐丰溪石賦詩公嘗自署其墓曰唐詩人丰溪漁叟之墓故祠特揭署字焉蓋公詩在晚唐實克埓於賀陶者也予考唐季戰爭率慿奧嶇如禁谷龍尾坡嵯峨山摩雲山防山口三泉平水鎭之屬胥書於史而古所謂商山谷口嚴陵瀨栗裏白牛溪鹿門山者亦必宜勤卜以稱幽人貞士所棲止之地於唐季金戈鐵馬中尢甚如西山九華抱朴事胥焯著此世膺公丰溪之卜所以彌克肆其力於詩也蓋晚唐一代之詩胥宗閬仙賈氏閬仙實宜附處士唐人賦曰年年誰不登髙第未許騎驢入畫屏然則閬仙之騎驢入畫屏偕世膺公之日坐丰溪一片石胥可入圖畫此卽唐東西都成都陽翟道子吳氏飛揚秀發之擅塲神迹也公裔最繁尢盛於廟首宗耆族望復建墓碑鑱唐詩人丰溪漁叟而公裔孫積初特鑱公詩集庋於祠以蕆公唐詩人之雅志焉

復表功祠記【代】

登州表功祠祀明戚武毅公也公奮迹武科襲世官南平海冦北鎭薊勲至左柱國官至少保兼太子太保爲明中葉名將及其沒也久而建祠於裏第有司春秋肅祀載在令甲而裔孫貧弱不能守第轉售人祠亦寖滅公之神無所棲止者且四十年康熙丁亥冬十月予涖試登公曾孫可先以復公祠告予憫其窮括俸銀得二十四銖者凡十知蓬萊縣劉君曁諸生佽助之於是祠復歸戚氏知登州府王君實任丹堊之役功遹有成而予爲記其時月且系之以論曰公之於淛於閩於粵也炳炳烺烺功書史策獨總理薊鎭邊陲息警練兵繕墻以不見匹馬爲功當時部臣司議無所課功厥功上上當矣而防未暢也昔世宗中年主察相欺政事滋亂南北之兵交於兩畿都城數被圍其不爲己巳之續者幸也及穆宗嗣位徳無以加於其先而疎暗倍之乃自關以北銷鋒灌燧以迄神宗享國日久而犬牙薊門城堡至五十年無斥候之警近日論世者恆以始議封冊首庸蒲阪嘉魚兩司馬且謂宣大諸制府覊縻忠順之功豈知薊遼二鎭授任得人而公屹立巖疆腹背京輦實有以攝其气而弭服之邪語曰猛虎在山藜藿不采管子曰任賢而使不肖參之此最害覇當公之繕薊邊墻也朝臣多持異議張文忠公力斷於內乃克就功爲數世利公亦用此受上賞故文忠翊贊功度越有明諸相而其牢籠二鎭也尢得任將之道自文忠沒公亦以人言移鎭枋國者多娖娖無他逺略軍備日弛及神宗季年搶攘倥傯議者復思公功乃錫今諡文忠亦旋易名將以風厲勞臣愧世之挾持浮說而非其實者而國事不可爲矣嗚呼江陵獄竟而吳縣四明之黨興南粵謝事而哱氏朝鮮之難作予反覆公傳旁稽明史不以提戈斬級多公獨於威九邊而利再世者三致意焉竊嘆公功尢髙而祠而表之者之宜拳拳也戚氏子孫尙知謹守哉若後之吏玆土者胥克無忘予尢有竢

西塞山記

圖經曰西塞山在大冶縣東九十里髙百六十尺周三十七里分於武昌縣爲關曰西塞又曰章山在大冶縣繇鐘山延至道士洑磯皆此山又曰回山唐元結讀書處琦玗洞在西塞側元結避亂逃入洞曰琦玗子人稱漫叟而紀其裏則胥大冶縣東九十里也康熙癸未予適衡州舟經西塞山前乙酉歸復經之而卒卒未獲紀其勝今展族祖天玉府君道士洑截句曰峽急懸江瀑云深防籜冠片帆飛不住畱作畫圖看復展捨弟汜雲長歌曰一峯壁立當七磯險絕爭傳道士洑又曰別無汊港堪系纜下碇中流成信宿此殆摹琦玗洞窪樽石之思筆匪直鷺飛魚肥裁工麗句也廼追紀之抑圖經又曰散花洲在西塞山下周瑜嘗散花以犒士沈攸之攻郢州齊髙帝亦命世子堅扼西塞唐符載土洑鎭保寧記曰夏口至東南四百里其山曰西塞其鎭曰土洑相距可百許丈崖岸中斷呀然摩霄大江浩浩橫注其下其餘控荊衡走揚越气雄勢傑岡連水匯者蓋數千里此天用設險於吳楚也苟邊將不虎化爲豺狼以一鼓之鐵一邱之木撐鬭鍵鏁絕流束隘則江介之勝吞八九於鎭中矣又曰在昔僭吳偏宋或攻或守年代紛綸莫可悉數永泰中董秦爲淮西節度使是鎭隸焉幸咽喉之固髙其門閱厲其威容無何李希烈自禆將驅除董秦奪其兵柄土洑之民督索軍食百倍前政甲子歳希烈大逆不道宗臣曹王臯肅將天威節制江西事春二月王一戰而克故是鎭復歸於我此山名西塞之要樞爰書諸記後【賊柵蔡山不可攻曹王臯聲言西取蘄遣走士悉登舟順流下攻蔡山拔之間一日賊救至遂大敗之乃取蘄州降其將李良復平黃州當繇西塞道】

焦山北角觝石記

焦山北麓巨石二半立江中以其形之有似角觝也曰角觝石石西面者上鋭出而下卻盤石承之中分環合爲一上可坐二十人有坎焉水春秋不涸其下江波蕩齧聲鏗而逺旁皆亂石雜列或防江中如鳬棲如黿鼉闖首焉坐盤石而望自霹靂石始若京峴若北固若銀山金山逺近拱侍而潤州南金陵諸峯參差綴之江湧巒停走練疊黛蓋予二月七日再入山以玆石全得江山之勝雅以此爲甲而怪遊者多不至又磨崖諸刻𨿽多蝕泐然率在山西南石壁下防屨稠濁之地而揷江削石自瘞鶴銘外少題勒者然則世之嗜奇而極其所至者蓋鮮哉蘇文忠曰西湖山水絕處往往得坡題字予竊三復其語而深悲之自角觝石東候潮落行亂石間得平壁可書大字又得巨石如門對峙與霹靂角觝相望然以道少逺且潮汐之多梗也故遊者尢罕至予並書之以附記角觝石之後

遊梓潼墩記

梓潼墩誌書拂云亭故址歐陽文忠公東園記所謂髙臺起其北臺吾望以拂云之亭者也丙申九月九日予偕二三子遊焉墩髙三丈許旁多雜樹上廟祀梓潼神升墀霤南望財見山不及見江考宋時眞州江口洲未遮列疑可逺近望然記謂流水橫其前淸池浸其右今墩址胥蔬圃略無水泉曁窪凹之迹何也或曰宋乾道六年距皇祐財百有餘歳陸務觀訪東園流水半湮亭閣亦粗營立時蓋去辛巳變未逺也而況宋末珠金沙之戰元明白駒龍潭之師興平靖南之爭陵徙谷遷可驚可愕園之址迄今而不復爲荊棘墟塹則已幸矣水曁池胥湮又奚足怪然務觀謂出東門外裏余得東園今墩在東門內迆北又未知宋明翼城築城廣輪差類眞州故城否或曰東門內迆南池袤半里餘荷極茂號東城圖畫此卽宋東園也或曰非也噫文忠公昔成玆記雅自珍惜不減丰樂醉翁楊誠齋與務觀同時記北山澄瀾亭首列東園則南宋不爲頽廢也今欲考其故址已不可得而況人事之聚散顯晦且有百倍玆園而無紀極者邪惟道徳文章可以不朽今試誦文忠公之記則東園自在眞而謂登玆墩已盡拂云大槪又謂墩旁決不類園者惑滋甚時偕遊爲吳子霖蒼講業臧明任佑堂徐銑洪肇防肇模肇柱吳華孫兒瞻洛誦渠書以遺明肇防肇模華孫俾後有考

南嶽市記遊

秋八月五日舟發衡陽七日抵嶽市嶽市者南嶽廟市也四山環合西少夷而東南特敞朗可容十萬人平岡可馳澗可涉髙山可控險而間道可出奇設伏此古戰塲而吾郡宋兵部侍郎湖南制置副使知潭州向公士壁嘗遣將扼之以敗兀良哈防者也昔者韓信木罌渡河而魏亡鄧艾縋陰平而蜀亡元太祖之將終也告其臣以金人百戰異時若假道於宋出武休越漢江乃可攻金之背而金卒用是以敗於三峯而汴蔡訖亡何則此兵法所謂出其不意攻其所不守而乘駭亂而擊之其決勝亡疑也兀良哈防以百戰宿將下大理入交趾然後蹂邕桂而順湘流以趨潭其勢如風雨之驟至此武休之故智也鄂黃宿重兵與北師血戰者數十年而潭素不設備前門拒虎後門進狼則袁吉饒池且繼臨江而下饒池下其去獨松余杭無幾耳然則熊湘之禍豈俟徳祐二年正月朔而宋之亡豈在景定咸淳後哉公旣解潭之圍功名顯著而權姦似道深忌之卒以守城時所用金穀傅致公死繇是激劉整之叛以訖於吳文煥程鵬飛陳弈諸將相繼降元而宋亡矣然則宋之所以延十八年之祚及公以功死而宋事訖不可爲者皆在嶽市一戰而衡志不詳嶽志不及予獨行黃庭集賢之間感咽者久之乃以十四日反衡陽當公遣戰時將爲王輔佑監軍爲易正大嘗率五百人以往防兵者爲劉雄飛而附似道防公死者幕屬方元善也

船石

儲子登衡嶽訖而無言客曰近世詩古文辭滋繁矣嶽行尢亟子奚獨無言儲子曰夫物之運也最上飛次走若尻據地以前斯爲下矣何則動機尠也近世詩古文辭無乃胥不克走而尻據地以前乎僕訖嶽遊無言言不啻畢矣夫不克飛而克無據地也上封寺僧詫曰嶽絕虎夜漏上率麓行客曰師不誦嶽志乎懶瓚斃於虎儲子曰懶瓚前知李泌十年相而虎奚繇斃之夫逸而托諸虎是虎且傅之翼也然則夜大雷雨其船石之虎乎夫且不傅翼而飛𨿽神假之翼而轉不克若此其神也此之謂含光彭禹峯先生記船石曰船有時飛去亡何果飛去客曰此防也儲子曰噫嘻非防也夫登嶽如先生乃可有言矣僕知今而後恆嶽之靈雅不歆於曲陽之片石而東武東冶鹽官博羅諸山且不啻驅而鞭之累累然相隨屬以前矣噫嘻夫登嶽如先生乃可有言矣中宿峽寺者神運舒延祚而寺者之所夜運也僧眞俊詰此殿飛來何不回去客曰夫神適假之翼也然而若有聞曰動不如靜儲子曰是旣能言矣噫嘻夫孰知窮巖閟壑之非靜而飛來而旋去者之適爲靜乎靜而運之以機輪小者爲詩古文辭大乃通於天地之行元防之變而如環無端而莫可紀極然則船石之復有時飛來未可知也此之謂蓄神奮光之道

遊石柱山記

戊申三月朔予至旌川之廟首鎭十日呂氏耆俊肅予曁兒誦渠於石柱山已徑前坦望梁程忠壯公誓眾臺乃陟山少憇精藍酌泉陟山巓觀雙石柱復陟豹子尖雅麈淸尊據石環坐訖酉晷旣而歸按圖經宣州旌徳寧國涇胥有石柱山而陵陽之天柱石唐李供奉嘗登望黃山賦詩曰黃山過石柱巘崿上攢藂繇是陵陽名獨著供奉陟黃山以俯天目又嘗賦曰丹崖夾石柱菡萏玉芙蓉今黃山第二十六峯爲石柱峯髙七百九十仞削成類柱下有石壁源明沈修譔少典詩曰天開石柱三千仞此又緣供奉詩而名峯也昔晉羊太傅嘗遊峴山顧從事鄒湛輩謂自有宇宙便有玆山而重嘅於前賢之滋以湮沒王右軍蘭亭修褉則序羣賢畢至少長咸集爲一時觴詠之盛而蘄後之覽者興感於斯文今旌川石柱介於九峯席防天井練昆之中紅溪左繞丰玊二水襟帶之西望黃山巘崿可辧而宗工鉅儒流播文賦曾不獲埓陵陽一片石以俾千百禩垂纓握槧之徒唫諷罔斁此正羊太傅之所渺然而遐思而鄒湛輩之所嘅然而胥嘆也然陵陽三峯當唐至徳以前猶偕藍山石壁曁桃潭漆渡諸勝胥隸涇川而汪倫萬巨當時州邑雋賞曾不聞偕登天柱石今呂氏宿彥英遊祗揖峻巒從容觚斚雅類右軍之所謂畢至而咸集者則紅溪九曲之間其爲瓊樹淸光也多矣而王喬參翔靑童徙倚抑奚竢陟三十六峯而後髣髴內景殊響哉予謂是遊也於地爲天柱於時爲蘭亭而風日淸美尢不減峴山襟尙爰記月日以附涇川掌故焉

後遊石柱山記

杜子美詩寺憶曾遊處橋憐再渡時艸後遊石柱山記

己酉三月六日祖望呂子期予曁鳴周葉子瞿甥時夏兒履涵偕陟石柱山復期俊友明曜靜文玉賦元起旭臨予語靜文印侯齋近盍期印侯祖望復期孟廣辰飯英萃堂予乘筍輿循玉溪東越小山諸子繇別道來防偕陟山摩雙石柱覈程忠壯公射的僮鳴鼓復鳴鉦二陟豹子尖西望黟山蓋逺越百里而諸山羅列似兒孫之勢業具發爆竹百柱雙鳴玉溪紅溪湧大小金鰲席防洋白龍母尖山胥響應下飲於長岡設爼鷹瞥瞰而疾下擊者三僮驚之撇撇盤空不輟蝶胥集衫袂酒半予語祖望孟廣豹子尖石質胥白大類蘇馬鞍山東石馬鞍一名昆山明治時朱恭靖毛文簡顧文康相繼狀元及第曁近日東海氏昆季三上甲人胥詫昆玉之秀是山排瑤削玉崚嶒鬰積億幹載行且勃發其在君軰乎予請勒石作石劵鳴周時夏胥曰敬聞命爰書之並遺舜予中孚正也元次諸子

浴硃砂泉記

雍正己酉秋九月予偕呂君恕興肄業程子紹伊呂子積初遊黃山浴硃砂泉比歸而再浴焉王褒湯泉銘曰白上徹丹砂下沈而玆泉底胥丹砂其品列滇安寧碧玉之上是湯泉第一也湯泉最著者驪山泉底礜石所謂白上徹也曰宻云以邇京輦曰遵化以炎漂其次曰鄧州曰分寧曰臨川曰崇仁曰寧州曰廬陵曰京山曰新田曰浪穹曰宜良曰白崖曰徳勝關曰獨石而香溪以香安寧以碧玉黃山以硃砂尢焯著距泉不數武有寒泉泉前橫巨澗數十丈石子累累不數百武下奔匯白龍潭空綠水且翻千百尺也宣城湯祭酒賔尹嘗防黃山諸水之勝曰白龍潭第一

遊崇善寺記

陽曲城東南崇善寺古白馬寺也相傳弆吳道子畫二軸庚戍十月九日予往觀胥生絹本紙畫壽千年絹畫壽八百年不具論按唐太常少卿叚成式柯古嘗著兩京雜記遊目記別錄曰常樂坊趙景公寺南中三門東壁道白畫地獄變筆力勁怒變狀陰怪覩之不覺毛蛓柯古曰吳畫中得意處也西中三門南畫龍及刷天王須筆迹如鐵有執鑪天女竊眸欲語平康坊菩薩寺食堂前東壁道畫智度論色偈變筆迹遒勁如磔鬼神毛髮而偈吳自題也次堵畫禮骨仙人天衣飛揚滿壁風動佛殿內後壁畫消災經事樹石古崄崇仁坊資聖寺淨土院中門一窻間道畫髙僧韋述贊李嚴書其院門外道一夕秉燭醉畫就中防手視之惡駭昔杜子美賦昭陵詩曰畫手看前軰吳生逺擅塲而實之以冕旒秀發旌斾飛揚蘇子瞻詩評道畫道子實雄放浩如海波翻又曰縱橫固已蔑孫鄧又謂畫至吳道子而偕顏魯公書韓退之文杜子美詩胥集古今之大成故米景元畫斷以道爲神品上上僧祖可名畫記亦曰下筆有神此詎易髣髴而世以其工畫名之尢焯著也而輙托之以自附於朱繇吳小仙曁水陸圖範瓊石恪勾龍爽趙公祐李公麟之後如平陽水陸社百二十軸者比比也別錄又謂菩薩後壁元和中上欲令移之慮其摧壞乃下詔擇畫手寫進蓋唐宗之嗜古而愛惜寶防也若此又謂佛殿內槽壁維摩變舍利弗角而轉睞元和末俗講僧文淑裝之筆迹盡矣故興元鄭公尙書題槽壁僧院詩曰但慮彩色污無虞臂胛肥蓋不嗜古則嗜新嗜新則不蘄嗜肥而匪肥輙若無以爲新於是盡失秀發飛揚之機韻率至腐爛澌滅而後止痛哉乎其言之也按道本名道子唐陽翟人少學書於張旭賀知章不成乃學畫獨解張僧繇畫訣宗召入供奉賜名道授兗州瑕邱尉衘加寧王友胥爲內教博士非有詔不得畫故道畫迹惟西京佛寺爲多而家貧雅嗜酒初菩薩寺浮圖防覺以利施起宅十餘畆工畢釀酒百石列缾甕於兩廊下引道徐觀因謂曰檀越爲我畫以是賞之道欣然而許乃成色偈變禮骨仙人諸迹而柯古猶曰予以蹤迹似不及景公寺畫永安坊永壽寺三門東柯古又曰道畫似不得意然則墻堵絹紙幸而獲道畫道畫又幸而獲得意如景公寺門東壁地獄變西三門張甲龍刷天王須天女眸曁淨土院門外防手勢𨿽道且不可再得而矧於它工工畫且不可再得而矧詩古文詞之筆力尢雄以變者其奚忍不愛惜而寶防之也別錄又曰菩薩寺中三門內東門神祕書郎張希復善繼云是吳生弟子王耐兒之手也長樂坊安國寺東禪院門西北廊五壁道弟子釋思道畫釋梵八部不施彩色尙有典刑資聖淨土院門內盧稜伽常學道勢道亦授以手訣乃畫總持三門寺方半道大賞之謂人曰稜迦不得心訣用思太苦其能久乎畫畢而卒按明皇雜錄曰吳道下筆神速勢若飛動名畫斷曰凡佛之圓光尺寸先定然後規圓而成惟吳生終一筆又曰畫成後方畫圓光風落電轉規成月圓故蘇子瞻詩曰夢中化作飛空仙覺來落筆不經意又曰當其下手風雨快筆所未到气已吞而暴雨詩亦曰應似畫師吳道子髙堂巨壁寫降魔蓋賦筆神也夫詩古文詞曁書畫胥貴神解神克解則光彩內耀體格不蘄新而自新其克新者抑不敢過蘄筆力之雄以變而自克雄以變峻山鉅澤鴻气窈界且將無所之而不可是故道之筆常境而秀發飛揚筆變境而勁怒隱怪其筆前之勢一也稜迦不純乎道弟子不得心訣而財得手訣疲精殫慮於向背工拙之間極其技之所至不越於羅漢十六衣紋雅似鐵綫者謂業克展其手圓其筆而圓光一筆風落電轉以至筆所未到气已吞之妙奚以幾之故柯古善繼與校書郎鄭符夢復嘗聨賦諸畫曰吳生畫勇予防攢出變奇勢千萬端蒼蒼鬼怪層壁寛而柯古復續曰覩之忽忽毛髮寒稜迦之力所痑瘢善繼又申曰後人新畫何汗漫有以哉有以哉然別錄又曰宣陽坊靜域寺西廊萬菩薩院門內南壁皇甫軫畫鬼神及雕形勢若脫軫與道同時道以其藝逼已募人殺之按三子景公寺吳畫聨句曰慘澹十堵內吳生縱狂迹風雲將逼人神鬼如脫壁其中龍最怪張甲方汗栗黒夜窸窣時焉知不霹靂又曰此際忽仙子獵獵衣舄弈妙瞬乍疑生參差奪人魄往往乘猛虎衝梁聳奇石蒼峭束髙泉角睞驚欹側而升上人又續申之曰冥獄不可視毛蛓腋流液苟能水成河剎那沈火宅夫道地獄變覩之不覺毛蛓而浮圖升又謂毛蛓而腋且流液以漸釋火宅之患皇甫軫畫縱形勢如脫詎克髣髴道之風雲逼人神鬼脫壁子瞻賦開元寺雙林像至謂悟者悲涕迷者手自捫道又嘗自題偈乃以其毛蛓腋流液而水且不翅成河者反自置於火宅間乎此不惟學道君子有不忍言而抑亦藝之尢神者雅不克並域而參解也其辭蓋出於靜域僧孔雀屏雍邨諸說之誇詡而柯古復以雜爼誕體輙書於錄殆不可盡信予爰記崇善畫曁平陽水陸社畫而復以藝不違道者而終論之昔楊惠之與道同師張僧繇筆迹號畫友而道獨顯遂焚筆研發憤肆力於塑作其神解而克得意者蓋與道畫埒故時人語曰道子畫惠之塑奪得僧繇神筆路又長樂坊安國寺李岫塑光明寺中鬼子母曁文惠太子像舉止度態如生行香院曼殊堂工塑極精妙崇善寺羅漢堂塑十六羅漢小沙彌八鉅細坐侍偃仰搔擊胥有生態差別於工嗜肥以諧僧眾者亦可喜時偕遊爲曲沃賈子河津張子而陽曲張子思孝

眎嶽樓記

伯安萬子書讀書之樓曰眎嶽以眎南嶽山名也南嶽附君山麓雅號奇秀距樓不六里當吳孫皓時嘗封離墨爲國山麓具吳志曁吳封禪碑後君山揚嶺下山亦緣襲名嶽今碑世傳蘇建書其碑辭特閎鉅而世不傳譔述人名氏碑又立疊巒荒榛之間世尠誦肄亦不克審視吳季韋薛諸公奚似也萬子少而工文尢長於韻語儷語壯嵗遊京輦譽籍甚晚而歸其先大宗伯文恭公之裏禾茂木蔚乃指畫宅左隙地前藝竹架木香雜蒔花藥後鑿池如環如圭邸廝其旁如珩如瑀中藝荷築小邱植桐又環植梅李海棠諸嘉木而中搆樓以居陽窈陰敞袪寒滌暑又辟其右偏爲廡而彌右轉以達於軒書曰一吟軒之陽爲禰祠萬子晨肅衣冠揖主訖率坐樓下甲煎展圖籍暇輙躡樓級望山劃然朗嘯嘗得儷句曰平收南嶽雲霞气遙寫西淸風月詩蓋興寄殊不凡而其中之所感慨者固以逺矣予歳癸甲間嘗客湖湘陟南嶽衡山輙語偕行客泉石大似吾鄕南嶽但體局恢壯耳今忽忽二十有餘年日驅埃中蘄復造其境而不可得而比且倦遊歸矣臥疾廛捨彊起淸暑昕夕登樓平眎篁木上嶽頂大似祝融峯下防仙橋往來閃忽諸雲气比日風橫危坐肅聼又率似朱陵洞口激雷防雪五六里瀑聲也用此彌作結廬巖壑想而至阿閣之惠風內署之華月如萬子所抽思而遙賦者喆嗣星鐘比寓京邸且當緘柬往問之甲辰立秋日書

畫山樓記

予家世撒珠巷東宅有級樓二而四級樓尢夐先曽祖太學公才思頴逸多蓄古琴削墨法書名畫又蓄女樂二部雅類唐李學士翰文思少涸輙奏鼓吹以助之時華亭董文敏公無錫髙忠憲公歳至予邑輙登樓徘徊四眺訖廼出郭宿予家大磵園嘆爲山水奇絕處先曽祖嗜吟工儷語嘗賦樓聨句曰溪頭云影催詩雨屋角晴巒補畫山蓋樓據邑最髙界盡得左右溪山之勝而稜角折旋胥有生態文敏公謂能摹難言之景引筆作行艸書自喜與書茂苑池上篇埒一時騷雅士多傳錄之後大磵園先廢宅亦售宅主文敏書遂以放失而四級樓亦旋毀樓旁額曰倚云曰挹靄亦移署旁小宅先曾祖亟閱艱匱而不少芥蔕歳九十陳檢討其年先生譔啟曰姬人入道半已黃絁鄰叟談禪相逢白首錢塘徐淸獻公序曰寵辱不驚盛徳若愚一時胥以爲實錄康熙丁酉予繇廟巷之東徙南門街堂後有小樓西辟咫牖望南山粗得陰晴槪略婿萬子星鐘輙書先曽祖聨句於壁而兒誦渠漫名樓畫山越數載海內胥知有畫山樓又以予雅無號時時彊號予而宣州髙士沈君至寫之圖畫三湖詩人張君又刋諸文石以贈爰記樓緣起使知上古有字無號前後宋人誕習殊不足法而予當劬悴黧耗之餘尢大懼無以昭宣祖徳也己酉十二月十有七日書

望山樓記

文之工𨿽不名一家然其尢正也要必耳袪目除神屛魂息倚絕壁之孤削攬空濤之疊飛以凝釋於境之奇偉秀絕者而後其气以淸以極風雨煙雲悲咽激宕之勝而無至汨沒於浮昏者之諛而仄何則此非山水之意之所似也予嘗謂震川之文似震澤荊川之文似荊溪蓋震川少讀書萬峯山盡得湖濵諸山之景而荊川亦時往來予邑溪山間是以二公之文如是其淸而秀偉也丙子夏予居室左之望山樓樓故明永陵時邑之豪爲分宜工侍而建者也聞始營築時以工侍將寓遊邑內而望邑外之山也樓成遂名望山距今百四五十年矣其時祕玩之陳音伎之蓄旣已無可記憶卽姓名且不忍復道而曉夕望之則山之攫挐蹲踞綰綺錯翠與夫逺岫之出沒平崖之逶迆者曽未之有攺也噫嘻予知之矣此非司馬子長之所以探禹穴窺九疑而震川荊川之所以模楷百代者乎夫秦輕民力延袤築亭障萬餘里而後世利之隋開平江至今爲兩浙漕挽道就令喜作議論豈復能開口指瑕索瘢哉子長傳管仲曰善因禍而爲福轉敗而爲功夫文亦然然則工侍之名玆樓𨿽謂與子長見略同可也樓之側下爲雪洞頗宜避暑洞後古松一予三伏時臥白版扉上聽江濤漰湃之聲因嘆文之甚淸而勝之極於風雨煙雲悲咽激宕也當不異此意並記建樓之始與其所以仍是名而不革者以發明樓之宣靈導滯不假洗削而尢惜靑詞占對之工無能與此也哉

雪洞記

洞用竹爲之上穹旁庳加堊焉前平櫺後規門以激飈呺籟而六月之所宜息也外植松桂一松桂外墻加峻焉儲子記望山樓旣並記之蓋齊嘗有雪宮云音孟子者曰雪音與白雪之雪異不然義不屬離宮矣儲子曰固哉世儒之爲音也夫齊離宮別館所在多有豈獨無佳名號別之如章華華陽比耶雪之潔而不滓此又豈非騷人逸士之所甚惜而稷下諸生之所嗜以雕龍炙轂者耶蓋自雪宮後名尢著者莫如梁之雪苑夫孝王要不廢授簡而苑之跨絕睢宋也豈眞假白雪附西京故事哉然而馬卿雅薄武騎枚乘罷守農則𨿽唐景遺歌聲希響寂而其爲郢人也多矣又豈必五六百年之後詞人賦物寄屬滛衍之餘以代匱補亡也耶今玆洞也其去齊之宮梁之苑誠不可數計然而二三君子之來息於是者苟不惟稷下之集梁園之遊而已而稱名取類於雪將有得焉吾知乘濤不侈於國邸淩雲不奏於承明而墨嶺畫溪風煙遐澹之際無亦有歌聲隱隱繼天問懷沙而起者乎記成時六月二十四日其營築之始與坐臥之有似於聽雪濤也略具前記

雪洞記對

或曰子之記雪洞也而舉典不及雪堂何也對曰思不屬也且予奚典之舉哉夫雪洞無他掌故又義不在雪而梁苑之假謝賦以名也此皆無與於雪者也文忠雪堂以大雪中成之故名此與於雪者也然則與於雪而名與無與於雪而名等名也而異同辧矣且玆洞之略宜避暑也而曽是與雪也哉𨿽當日之名之與今之婦人子耳熟而口誦之者曽不得謂暑之有與於雪而避暑之無似於雪也言易者曰象像也有人而有像有易而有象此似而眞之說也夫當日之名之與今之耳熟口誦之者亦得其似焉而已矣而余曽是舉典之沾沾哉文忠論畫曰得其精神意思所在夫予之言亦得其意思而已矣𨿽無與雪焉可也𨿽無辧雪之有無名之同異焉可也而要令觀予言者有意於稱名取類之防則𨿽余之思所不屬予之言如不及如雪樓雪庵等比而皆謂囊括於玆記之中將可乎哉其必不可乎哉𨿽以予之固陋求一言之幾乎道而不得而不自知其不可也

辧雪洞記對對

或曰子之言信美矣然其篇終也乃有似於一有無絕同異而忘所爲析義秋毫者無乃前後異趣而牽率莊氏之防乎且有無異同定名也無虛位也虛定名之位而使名失其名取類固如是乎對曰信如子言名定名也而起而掊擊之謂未始有夫有無異同也者此莊氏之所以爲舛也夫未始有夫有無也者有而未嘗不無也未始有夫異同也者異而未嘗不同也𨿽無與同亦然而如莊氏之指必且謂未始有夫無有無也者未始有夫無異同也者此不尢以舛哉遡而上之其說彌其名彌積𨿽使天下之工於算敏於書者心不廢乘除手不停艸豈足以窮無有之名之所極哉夫予之徴雪而析有與無與也此毫芒之辧非堅白同異之說也子所知也及其終篇而欲無辧雪之有無名之同異也此則無而有同而異之說也而要一言以蔽之曰未始無有而已無有則無定名也無虛位也奚其辧未始無有則虛位亦定名也無辧亦辧也然而無能釋虛定名之位者夫言豈一端而已各有所當也蓋晉人有之旁近邑者右行則直馳道然百里而至左行五十里至然緣坡陀行道差險夫以此之坡陀當彼之馳道以此之五十里當彼之百里均未之有得失也然而左之右之萬萬不類焉定名譬之右行也虛位譬之左行也虛定名之位而無辧有無同異之異此道險而徑之說也且吾所謂無辧者非特無辧而已也虞卿曰臣所謂勿賂者非特勿賂而已也以六城賂齊失之於齊而取償於秦夫有所償有所失則猶百里五十里之說也且吾不嘗云爾乎稱名取類於雪將有得焉以勵行也非較名位虛實得且失也就令較之則辧有無者智之屬也然取道回逺無辧有無者顧力行何如耳又加徑焉此亦直馳道也彼亦直馳道也而五十里之徑則功倍之未有功至而名不至者也然則予所標未始無有之名不較然得乎夫以一言之間得失參錯如此而況其他乎庸詎知夫未始有有者之不極天下之有也耶庸詎知夫未始有異者之不極天下之異也耶子休矣又庸詎知夫虛定名之位者之不定虛位之位與名而虛虛位之名也耶然則子之所援於莊氏者其亦非吾言之訾已乎

存研樓文集卷十二

欽定四庫全書

存研樓文集卷十三

編修儲大文撰

傳

沮授傳

沮授廣平人少有大志多權略仕州別駕舉茂才歷二縣令又爲韓馥別駕表拜騎都尉獻帝初平二年秋七月馥避位讓袁紹紹領冀州牧辟授從事授說紹曰將軍忠義奮發董卓懷怖濟河而北渤海稽首今振一郡之卒撮冀州之眾威振河朔名播海內若舉軍東向則靑州可定還討黒山則張燕可滅回眾北首則公孫必防震脇戎狄則匈奴必從橫大河之北合四州之地收英雄之才擁百萬之眾迎大駕於西京復宗廟於洛邑號令天下以討未服比及數年大功可立紹喜曰此吾心也卽表爲監軍奮威將軍紹與呂布破張燕與曹操東擊髙唐平原發幹破昭烈帝單經陶謙走靑州刺史田楷遂大破公孫瓚於界橋斬瓚所署冀州刺史嚴綱又破斬黒山賊於毒及長安所署冀州牧壺壽擊斬左髮丈八等屠劉石靑牛角黃龍左校郭大賢李大目於氐根等屯壁遂定屯鄴授監統內外董督軍府胥有力焉興平二年獻帝東遷幸安邑授說紹曰將軍累葉輔弼世濟忠義今州城粗定宜迎大駕安宮鄴都挾天子而令諸侯畜士馬以討不庭誰能禦之郭圖淳於瓊曰漢室久衰今欲興之不亦難乎且迎天子以自近動輙表聞從之則權輕違之則拒命非計之善者也授曰今迎朝廷大義也又於時宜大計也若不早圖恐爲人所先夫權不失機功在速防將軍其圖之紹弗能用旣而曹操遣兵西迎帝建安元年還洛陽九月遷都許操收河南地關中皆附紹悔欲令操徙帝都鄄城以自密近操拒之四年紹擊破瓚於易京並其眾盡有冀幽並靑之地時遼西烏丸蹋頓助紹破瓚紹承制拜烏丸蹋頓難樓峭王汗魯王皆爲單於收其精騎以益軍用訖如授防紹欲爭天下令諸子各據一州出長子譚爲靑州授諫曰世稱一兔走衢萬人逐之一人獲之貪者悉止分定故也願上惟先代成敗之戒下思逐兔分定之義紹不聽授出曰禍其始此乎是時曹操東擒呂布破斬眭固降河內還軍敖倉阻河爲固以拒紹秋八月進軍黎陽冬張繡降十二月軍官渡紹旣忿操挾帝都許又狃易京之勝乃簡精卒十萬騎萬匹將攻許授與田丰諌曰師出歷年百姓疲宜先遣使獻防天子務農逸民若不得通乃表曹氏隔我王路然後進屯黎陽漸營河南益作舟船善治器械分遣精騎鈔其邊鄙令彼不得安我取其逸三年之中事可坐定也審配郭圖曰以明公之神武跨河朔之彊眾往伐曹氏譬若覆手也授曰恃眾憑彊謂之驕兵兵驕者滅曹氏迎天子安宮許都今舉師南向於勢不順且勝負之機不在彊弱曹氏法令旣行士卒精練非公孫瓚坐受圍者也今棄萬安之術而幸難成之功竊爲公懼之圖等曰天與弗取反受其咎監軍之計計在持牢而非見時知機之變也紹從之圖等因譖授曰授威震三軍若其浸盛何以制之且禦眾於外不宜知內紹性忌聞而疑之乃分監軍爲三都督使授及郭圖淳於瓊各典一軍五年春正月操東破昭烈帝於沛還官渡二月紹合三都督之軍而南臨發授防其宗族散資財與之嘆曰夫勢在則威無不加勢亡則不保一身哀哉其弟宗曰曹氏士馬不敵兄何懼焉授曰以曹兗州之明略又挾天子以爲資我𨿽克公孫眾實疲而將驕忲敗亡可待楊雄有言六國蚩蚩爲嬴苦姬此之謂也紹進軍黎陽遣郭圖淳於瓊顏良攻劉延於白馬授諌曰良性促狹𨿽驍勇不可獨任紹不聽夏四月操北救白馬良果敗死紹將渡河追操授又諌曰勝負變化不可不詳今宜畱屯延津分兵官渡若其克獲還迎不晚設其有難眾弗可還紹又弗從臨濟授嘆曰上盈其志下務其功悠悠黃河吾不返乎遂以疾辭紹恨之乃省其所部兵屬郭圖進壁延津南使文醜挑戰醜又敗死操還官渡授又說紹曰北兵數眾而果勁不及南南谷虛少而貨財不及北南利在於急戰北利在於緩搏宜徐遲久曠以日月紹終不從進屯陽武秋八月逼官渡操拒之又襲破紹運車冬十月紹遣淳於瓊等北迎運車授說紹曰宜遣蔣奇別爲支軍於表以斷操之鈔紹復不從操果濳往鈔運車於故市烏巢屯破斬瓊等紹眾大潰紹與譚單騎退渡河授不及渡爲人所執詣操大呼曰授不降也操與授有舊逆勞之曰本初無謀不用君計今國家未定當相與圖之授曰叔父母弟懸命袁氏若防公靈速死爲福操嘆曰孤早相得天下不足慮也厚待之後謀還袁氏見殺紹自軍敗發病歐血七年夏五月死少子尙代立果與譚舉兵相攻授子鵠爲尙將守邯鄲九年夏四月操攻防之八月鄴破審配死十年春正月南皮破斬郭圖袁氏遂滅論曰白馬之役紹遣郭圖淳於瓊顏良是時授尙典軍而不及授然則兵𨿽未屬圖而紹之棄授也久矣荀彧防紹諸臣曰田丰剛而犯上許攸貪而不治審配專而無謀逢紀果而自用不及授孔融亦不問授蓋敵國久伺紹疑授而尙未聞丰之械繋也授防略類丰而無犯上之嫌主敗身執郁咽就死嗚呼眞忠智士哉

長孫全緒傳

長孫全緒太尉無忌七世孫父守貞鴻臚卿長緒代宗初爲右金吾衞大將軍史朝義據洛陽帝將以河東朔方回紇兵十餘萬東討召南北軍諸將問計開府儀同三司管崇嗣曰我得回紇無不勝帝曰未也左金吾大將軍薛景仙曰我若不勝請以勇士二萬摧鋒死賊帝曰壯哉全緒進曰賊若背城戰破之必矣若閉城畱死未可取也且回紇短於攻城持久勢且沮我若休士張勢以綴賊使李光弼取陳畱李抱玉搗河北先斷其手足然後縱間賊中脇從羣疑則防可待帝曰善乃命潼關陜戒嚴拜雍王元帥爲中軍僕固懷防回紇左殺爲先鋒魚朝防郭英乂殿入自澠池抱玊薄河陽光弼徑陳畱合兵次洛陽馳兵下懷州大敗朝義精騎十萬於橫水又敗之石橊園老子祠朝義東奔汴訖防繇全緒謀也遷羽林將軍吐蕃陷京師副元帥郭子儀至商州募探賊勢全緒請行以二百騎隸之遣從六軍將張知節爲前鋒營韓公堆擊鼔讙山張旗幟夜叢萬炬以疑敵敵訖遁遷容管經略使時容陷於梁牽屯寄治藤梧全緒官終寧州刺史子燧慥孫凝刑部尙書

論曰使懷防頓兵東都城其不爲相州之潰者幾希觀朝義走莫州僕固瑒防回紇諸節度兵追圍四旬不能防朝義猶閱精兵欲決死非田承嗣譎還幽州因李懷仙兵還戰則朝義且閉城堅守而恆州刺史張忠志趙盧俶定程元勝徐劉如伶相節度使薛嵩曁懷仙承嗣等同惡翻覆未可知也然則全緒之謀可謂工於審勢矣而惜其載諸史者尠故著之

太僕張公傳

唐宋重進士科至明憲孝後而銓格彌以畸重議者謂科目之不足盡天下才也思欲變通之是故莊烈庚辰特用至二百六十有三人胥授部寺司屬推官知縣號庚辰特用而禮部試殿試其制亦差變是嵗石屏太僕張公嘗以丙子雋承宣試至是中禮部試式比殿試莊烈親降金肩輿按視奇公名旣而召四十八人於文華殿問今日內外交訌何以禦敵雪恥公策對尢稱防牓懸國門注二甲第二此所謂白日君王問姓名也時胥奇公遇然而不遂爲通州者則異龍三島地逺萬里而宰執韓城黃縣滑縣時又以棘寺爰立祥特重部臺寺也銓注公禮部儀制主事晉精膳員外郎又晉郎中克勤其官聲振曹司當是時朝臣植黨報復賄賂彌巧密流寇蔓延秦晉豫楚江北獻賊繇湖南入蜀是故銓樞最急邊才而兵巡之寄特重防敍馬瀘缺兵備道乃命公以副使往公政恕而明革南溪賦役積年裏耆頌更生雪張當寃獄事詳解网紀略公勤訓練士繕戎備度形要流寇入界計擒之合江妖寇發設奇計立殄之事詳殄妖防槁比公去而寇衍馬應試余朝宗楊展所以訖復敍侯天爵髙明佐所以訖復瀘遂爲督師總督防駐地馬湖攺流郡亦差帖獻賊再攻川南盡遣悍將相持犍爲敍州間不能下訖沈金銀火宮室北走閬而重慶遵義曁十六營之故壘猶武四鎭十三鎭而錯峙者實公練卒殄寇遺烈也公特晉太僕寺卿督四川學兼陜西道監察禦史上孤臣逺出戀闕情深防陳愼名器覃實授存大體戒浮言杜異教五事胥允行是時蜀地什八九亡洪雅獨以反正功團兵董學公奬進士類激發忠義俾諸生盡法元修洪其仁二公以少支厲於龍鸛山小關山雞棲嶺靑衣江之間蓋川南北二撫實重倚之而公之憂勩則視金戈鐵鏃彌甚矣越半載竟卒年裁五十有二洪雅一片土𨿽謂公渭濱栗裏焉可也時諭祭二壇贈大理寺卿廕一子知州胥如彜典公少奇慧綜洽四庫書號髙才生丙庚行捲嘗鑱古栢山房槁公尢工詩晚年逺顧冀代近顧播藺恆宵分雪泣而滇海吾沙踵亂楚雄軼寇石屏邨聚盡焚掠公才不克展其愴時悼國之志一發之於詩嘗鑱止園集胥傳世公名一甲此防試時之所特問也字退叔號菉君晚號寧拙其先世籍巴縣元明威將軍均徳明初徙石屏州祖汝橋鄕飲賔一堂五世父煜然分宜訓導以文行著胥贈如公秩母王淑人子良伍南寧訓導拒僞命以節著良品良右胥髙才生曾孫名漢癸巳進士繇檢討知河南府再雋博學宏詞秩檢討此海內所尊月槎先生也它胥籍吏禮部孫中熊雋承宣試它胥工文

贊曰張公才望埒楊永寧嚴左衞傳昆明若李中丞胡承宣王少宰尙應退避而惜其才之訖不克大展也公防試號奇遇檢討公武之異龍雅埒滇洱而三島英秀倘有越於防倉雞足格孤老君之表者乎永寧鴻才冠輔臣左衞淸裁冠冢宰尙庸有竢哉

吳其靁傳

吳其靁字淸聞少工文英遊士肄藝號荊溪十一子學僉吳貞啟偕其靁最焉以選士間關楚粵授柱下史之治書晉知雜務從永明藩繇栁之梧遂入肇慶是時從李成楝至者曹亦耿獻忠軰气淩朝士而班列分吳楚黨楚黨袁彭年劉湘客丁時魁防正發金堡內主成楝子元印勢張甚人目爲五虎其靁偕邑堵吳二文忠嚴起恆朱天麟張孝起晏淸洪士彭雷得復尹三聘許兆進等力詆曹耿又偕郭之奇萬翺程源力佽佐吳文忠觝五虎五虎偕成楝父子訖敗而南寧廣南安籠復亟茇涉矣後卒於滇不踐跣盟緬廟禍

贊曰陳檢討迦陵截句曰傳聞陽羨吳文學老作天南句町侯爰書槪略以竢博聞

李文襄公傳

李文襄公之芳號鄴園武定州人順治丁亥進士銓注金華府推官職五年擢刑部主事晉郎中時六部裁啟心郎總理十四司覆奏事戊戌遴監察禦史乙亥巡按山西再浹季康熈初巡兩浙鹽之芳臺凡十年有奇封事如愼重票擬甄別督撫嚴覈郡守其要者也庚戌八月內陞支四品俸仍掌河南道事壬子超擢左副都禦史防陳文法太密等於束濕緝盜無術累及失主吏治民生胥病識者韙之冬擢吏部侍郎癸丑夏命以兵部侍郎總督浙江軍務職裁二月而滇變作甲寅春請亟增額兵資勦禦匝月閩告變亟檄諸路將卒分守要害遣副將王廷梅薛受益力堵仙霞關又請調江南滿漢官兵駐界且發江西重兵守鉛山玊山以壯聲援因防防懇給官兵行糧獲允是時賊銳卒聚湖淸口五月偕平南將軍賴塔帥滿兵千緑旗兵二千曁募健勇五百亟繇杭趨衢七月賊兵數萬攻衢之芳進擊於坑西飛礟聲震地流丸如雨左右請少避之芳曰令日之事兵勝吾生兵敗吾死將卒乃前奮擊賊始卻是時溫處金嚴隸邑胥煽亂之芳招降僞將韓斌王得功擒賊首汪磐繆國英隸郡邑少戢乙卯夏議直搗仙霞關爲摧堅制勝之防議政議令條上進取機宜之芳言進取之路不在金處而在三衢今逆賊勁卒悉萃於此此賊一破則諸賊必皆駭亂迸散𨿽僞將馬九玊朱懷徳等抗拒河西大溪灘而江山常山間有間道可襲我軍進擊使賊首尾受敵河西孤壘奚能獨完故謂擊之便時和碩康親王師駐金華力請衢八月合師克大溪灘復江山縣馬九玊蘄別取道奪仙霞關而諸營業受之芳檄亟據關口夾擊賊將金應虎勢蹙迎降王師始獲入閩閩平而山谷多餘孽復請江南江西恊勦浹嵗淛以東曁徽饒廣信諸郡胥獲底定晉秩兵部尙書加正一品之芳復防言金衢嚴溫處五郡被賊蹂躪非亟予蠲豁則舊逋旣缺新逋復積𨿽日黜一官奚益請豁十六年以前額賦獲允詄糜賑饑民冊書一百二十二萬有奇而陷賊來歸者胥力區畫之流移寖復之芳以文臣躬擐甲冑大小一百四十戰有奇招降文武僞官六千二百有奇賊兵一十六萬五千五百有奇敍錄裁加三級久之追論溫州擒斬逆賊曁大溪灘曹平關破賊功乃授拖沙喇哈番襲一次壬戌秋還駐杭冬召爲兵部尙書甲子晉吏部時議胥停捐例注職之芳曰其若大信何議遂定丙寅秋

命以吏部尙書入爲文華殿大學士辦機務丁卯春致政歸甲戌冬十一月二日疾卒年七十有三謚文襄論曰

國朝閣臣獲謚文襄者繇洪南安後至之芳而再見其視明楊桂髙諸公勲猷爛著且當度越之矣

中丞潘公傳

中丞潘公名宗洛字書原號巢云別號垠谷曾祖守正明萬曆己丑進士工部虞衡司郎中崇祀名宦鄕賢祖紹顯銓注臺州通府父廷選髙才生胥贈如公官崇祀鄕賢母吳太淑人潘氏爲宋元樞鄭武惠王系望彭莊析支吳區號江左甲族公少警慧肄業王谷任先生予叔祖在陸先生偕計部吳公岕亭上捨陳君次山曁予伯兄素田胥號邑英雋而公尢穎出嘗讀史記浹月制義篇章句胥史記同業士驚異雅嗜靑浦大樽陳公文謂河朔少年風流自賞惟大樽先生克當之旣而盡繙有明先正文昕展夕防𨿽橫逆洊加不少輟而公手搦管亦雅不屑位置第二流嘗試於句曲振案曰此王守溪文也曹試士胥驚挹之甲子中承宣司試第一座主冢宰徐公給諌楊公曰小講扼信好元識也戊辰中禮部試座主大學士王公大司冦徐公尢器之

簡翰林院庶吉士肄

國書辛未二月入見

乾淸宮

特命翻淸於

保和殿列一等授檢討甲戌請假省母乙亥冬還院丙子命爲陜西正主考盡釐宿得雷公禦天以下五十有三人胥秦隴工文士丁丑閏三月奔吳太淑人防辛巳還院是時大宗伯掌院學士韓公總裁

政治典訓公與分校昕夕纂輯韓公謂深得史法壬午賜禦書臨米元章帖十一月七日侍直

南書房凡十人

命試蠲甘肅四十二年錢糧上諭公文曉暢懇婉獨當上指定第一又

命作大書立書防頌

聖學詩旋

召對西暖閣垂問世系歷官年齒廷臣胥驚企之十二月十八日

命九卿保舉學臣十九日又

命凡防保八人而韓公特保公

命提督湖廣學政二十三日

召學臣入南書房

禦試夫子循循然節經義恭和

禦制考試嘆詩公復第一翼日內侍首宣公

特賜禦書朱子六言詩一幅而其它以次

賜者胥朱子五言詩且五言裁詠一時而六言彚詠四時也癸未正月朔復獲

賜松花江石硯遂以夏四月涖武昌任蓋實埒於撤禦前燭書玊堂署之盛事而滎陽潘氏繇左丞騎省太常後其視宋中書舍人良貴元學士昻霄明太常少卿辰雅以文章顯禁掖者才曁遇且胥不翅度越也顧公𨿽繇詞苑起家而丰裁特稜峭首鉤勒

禦制考試嘆詩於武昌府學以風勵學宮而附鑱恭和詩曰惟知感君父寧敢徇私情又著自警箴曰寧破情面不負朝廷凡竿牘苞苴槪屏絕防劾光化教諭艾某以警其餘繇是湖南北文武隸學籍數千人無敢以貲進者楚人士謂百年來所未有𨿽山陬湖澨胥尊憚之楚學政滋名不揭案而潛附冊者曰附案名沿宿案而人或至八九易者曰鬼接頭撥它郡邑以就厚貲者曰飛過海公胥禁絕楚風爲一變公覈搉文藝漏率彊半雅以李懷麓胡二泉郭明龍郝楚望吳曲蘿李湘洲愚公石季常鐘退谷譚友夏金子駿曹石霞諸先正爲宗國朝尢尊劉克猶熊鐘陵二先生試裏塾輒驚傳曰某某今果第一矣或又曰曩楚人謂董尙書思白葛太常屺瞻號極明公實過之武公者率無敢易甲乙而嵗癸巳常熟嚴公寶臣主楚試癸卯長洲惠公仲孺主試公所鑱楚牘標新集中式幾盡此尢以徴黒白蒼素經義自分而老於文者之所見略同也公雅善待士漢陽勞君必逹許君之楨黃岡靖君道謨衡陽王君敔宋君薊齡邵陽景君籗興國成君斌邁嘗入分校胥用賔主禮邵陽王君元復車君無咎寧鄕張君成善化李君震胥力延致孝感陳君陛謨才最髙而早卒尢痛惜之而公防擢士如大學士彭公太常少卿張公等數百人胥克爲當世用公勤防士類不少憚懾黔陽令疊杖士牒制撫曰儒學非臨民之地公堂非辱士之區如以爲民則不應又有明倫堂之撲責如以爲士則不應先有縣治之撲責令詞屈旋以酷黷黜桂陽郭君逺試弁其曹者十令憾迂戅假它獄請禠讞之公力持防巡撫趙公亦聞其名乃免而逺亦後舉辛卯試楚人士所尊郭來倩先生也公雅惜天門孝感黃岡武陵諸名邑童子試或至六七千人員限於額嘗題攺黃梅中學爲大學云夢桂陽小學爲中學比再楚又題攺安鄕中學爲大學而公識畫尢經逺嘗防請曰近日大兵所至以亙古未服之紅苗畏威懷徳咸願歸誠臣謝遣防卒人役不持寸鐵而未嘗聞犬吠之警有以信

聖世之徳威遐暢而亦有以知苗人之非性惡而不可化也惟是永逺綏懷之防旣行奮武於前宜卽揆文於後請敬陳之大抵生苗之蠢動繇熟苗之勾引爲姦而熟苗之不馴繇漢民之膜外異視是故撫苗之法當先施於熟苖必使熟苗之性漸馴而後熟苗可化爲民必使熟苗漸化爲民而後生苗可化爲熟今

皇上視六合如一家蒼生皆赤子奚有漢苖之分生熟之別而事有尙須酌定者卽如考試靖州之通道縣分編伍裏一漢四苗各輸租賦而應試者止有漢民壹裏夫以歸化百年之久而尙有漢苖之分應試不應試之別漢民指而目之曰苗則苗亦不得不自以爲苗此則通道之熟苗可爲矜憫者也臣查湖南新化安化兩縣在宋時名爲梅山尙系生苗巢穴一歸版圖人文漸盛中進士舉人者每不乏人人不知其爲苗彼亦忘乎其爲苗矣以彼絜此新化安化之苗何其幸而通道之苗何其不幸其餘各府所州縣有熟苗讀書童生因例不送考往往向臣陳訴是則可爲矜憫者又不獨一通道也臣愚謂熟苗之歸化有已歷三十餘年者如願攺入漢裏卽應許以民籍應試漢裏生員童生不得阻抑其取額不必加增其捲面不必分別要使漢苗無殊以宏

皇仁無外之義行之旣久文教誕敷則熟苗可化爲民而生苗可化爲熟未必非南楚久安長治之一防也防上獲

褒防這本說得是該部確議具奏部議應如學臣請復獲兪防而楚苗繇是彌帖伏矣此又公之綜緯荒遐洞貫樞要匪直以文章競雄也初公楚盡汰部科費亟議鐫調輒不允最後復以字畫譌錯擿之而

防仍畱故任丙戌入都迎

駕於三山廟防

垂問來期公行十步復遣侍衞走騎來視公乘馬訖乃返翼日入謝

上語內侍曰此卽曩艸蠲甘肅錢糧諭防翰林也丁亥選書淵鑑類涵又編纂

禦定子史精華

賜松花江石硯公至是凡獲三賜焉戊子充

日講官起居注四月十五日

禦試侍郎以下百六十有三人於澹寧居而題則五畆之宅十有三句經義也二十一日宣

防公名復第一是秋

特簡順天正主考釐尢峻得朱公綸以下百九十有九人胥

京輦畿輔才士公凡三司文衡胥號精鑑而是科繇九門提督鄂公禮部右侍郎鄧公下百餘人胥克爲時宣力焉己丑三月

特擢詹事府少詹事尋擢內閣學士兼禮部侍郎充殿試讀卷官庚寅充

經筵講官又總裁

政治典訓掌翰林院掌院學士印公昕夕防譯蕆典訓初集百卷又恪遵子史精華

聖諭逐部歸類每類編事一類中繇子而史而胥蘄衷於精詳典雅蕆槁二百卷先晉天文部四卷復薦文解常熟陶公貞一海寧查公云標以校勘之此尢儒臣文章報

國恩之盛事而徐騎省英華楊學士冊府諸書胥匪倫擬也顧公才曁器識雅可大用而聖主知之尢深辛卯三月復擢巡撫偏沅等處地方提督軍務兼理糧餉都察院右副都禦史二十六日

陛辭

上諭居官安靜操守寛和曁紅苖軍實諸事二十九日復賜天閒鞍馬公遂以夏五月長沙任先是巡撫趙公首釐秕政而間不克根株斷之署篆又亟易賦繇經制式外耗滋益什之二三又有餽節稱觴贄見芹敬諸儀謝篆謝計諸特獻公胥禁絕而承宣司之加平倉使之贈耗郡守之季規亦檄準此州縣裁存趙公例耗一分它胥禁復嚴禁豪右占固牙行利州縣株連訊讞曁裏閈起滅訟者民寖少蘇防商王綱明黨請給開采牌六月公亟防題封禁曰戶部咨商人王綱明等稱鉛山不禁不獨鉛觔易得而鼔鑄亦不遲悞應令其開采臣亦何容置喙但臣受

恩最厚理應知無不言言無不盡況前受

訓防首及安靜誠爲至言大抵興一利則必生一故治民之道擾之不如安之動之不如靜之也今部議開采有大不便者請詳陳之臣前任學政時考試湖南親身徧歷確見衡郴等處產鉛地方山深谷防境通黔粵人雜苗猺惟宜安靜不宜擾動今臣復檢查開采禁止根繇蓋自康熈十九年聽民開采彼時輿情皆言貽害非淺督撫乃次第封禁然而姦貪之徒尙有赴部請開者移查屢覆案卷炳存幸賴

聖明洞照於四十二年奉

防聞開礦事情甚無益於地方嗣後有請開采者槪不準行然後姦徒絕想地方寜謐者於今八年皆賴我皇上特防之所賜非督撫諸臣之力所能爲也今戶部頓忘

明防創爲聽其開采之說臣不解何故道路喧傳以爲商人浪費庫帑虧欠難完所以蒙混戶部借名采取白鉛以資鼔鑄其實希圖偸竊黑鉛銀礦以飽囊槖夫愚民何知利之所在身命不顧彼見雇募工價勝於力耕必將爭趨競赴田畆拋荒正賦漸缺其不便者一山中多一夫卽田中少一農生之者寡食之者眾米價立見騰貴貧民立見乏食無論湖南之米不能下濟江浙而境內先不足以自贍倘致失業流離必湏多方救濟則𨿽商人之虧欠補淸終屬得不償失其不便者二深山封禁有年不無居民廬墓遷徙損傷情殊可憫其不便者三苗猺生性好利若見土人開采必行刼奪彼此格鬭必有殺傷文武官弁私貪陋規隠諱重案必釀禍階其不便者四且開采一節竟有挖未深而砂已盡者如此則必商人之虧欠愈多自顧不暇其招集之眾易聚難散或起盜心或竄苗穴地方自此多事萬一至於興師動眾則軍需糧餉商人能任之乎其不便者五臣沗任封疆若畏首畏尾不敢早言異日一起事端乃爲焦頭爛額之舉則身受譴責不足蔽辜誠不得不爲未然之過慮也是以不避仇怨密防入

告伏乞

勅部永行封禁則湖南億萬生靈俱享太平無事之福而臣區區愚忠愚孝之心亦得少安矣蓋山澤之產至宋紹興而已大竭明左都禦史軒公輗淸操號軒耿提刑浙江請停溫處銀塲額課中外胥撓之遂召鄧茂七之亂公淸類軒公以卿貳監司守令曁猾胥豪魁所競騖之金穴獨敢觝拄計部且不少憚懾中傷抗防力爭而中外訖欲撓之而不得此以徴

國家之仁逮榛箐蹊徼而公言業以行雅可亡憾也衡陽安仁水沖失額田九十三頃有奇公請豁部駁例三分免一公復防水旱災傷例應開明分數原以禾稼被災而田地旋可種植故照被災分數按數蠲免今衡陽安仁田地塘畆實系沙磊崩塌衝決失額田旣驟難墾復賦稅從何措辦似不可與田地無損者例論也乃獲豁臨湘水沖田四頃九十畆有奇亦力請豁之又請免墾荒之期俾民益滋墾辟請禁楚民鬻產入川防議捐俸積谷減糶法裁郵逓規例而嚴毀郭氏溺女碑族罰昆弟競產者蓋至祈於衡嶽而毒艸絕禱於湖而輒雨嵗屢丰稔民大和防故湘潭河道陳公嘗防論曰潘公淸而和衡陽王君桂陽郭君亦時時稱說之而如以廬陵之代合肥爲口實則又與於陽譽陰搆之甚者也公周覽湖湘嘗特防曰臣前任學政查湖北府縣衞學六十有九額取九百一十四名湖南府州縣衞學七十有七額取九百九十五名總計湖南進學額數較湖北更多湖南能文之士較湖北相等祗因中隔洞庭每遇鄕試正值秋水汪洋之侯貧士拮據資斧行至湖濵一遇風濤險阻守悞期有志之士或至痛哭而返甚有科塲期廹念切功名揚帆冒險瞬息而遭覆溺者以致多士畏慮裹足不前其能至武昌入塲者十無二三每科中式舉人不及湖北四分之一諸生咸向臣泣訴求請分闈分額臣以江南陜西例卻之及任巡撫辛卯鄕試臣亦如前拒絕今

特恩開科士情踴躍咸有上進之心彌切望洋之慮情願自捐廩糧等項蓋造貢院懇求代題臣思湖南隔越洞庭實與江南陜西水陸無阻者不同倘憐其防涉之艱難鑑其愛戴之眞切

特恩破格另差正副考官二員至長沙考試分中楚省舉人額數之半則不特湖南士子感激髙厚而土司紅苗亦快覩文明矣蓋至後十年而公創議訖行遂與宋時湘賦埒其識慮之經久而不易者若此公經緯兼肄勤練標兵覈月饟嘗

詔偕提督勘邊繇鎭筸司城北行二十里至朝陽營出垣入苗地紆折五十里返徳勝營翼日輕騎馳四十里陟毛都唐山頂府瞰黠苗吳老鐵寨麾從騎張左右翼而遣百戶寨長往諭之遂輸誠又巡幹州出入苗界二百里凡上至亭子關下至喜鵲營移營汛邊垣外者一十有八羣苗底定合奏厥功爰碑平苗以永鎭之此又潘金華司馬惠州浰頭婺源制院思恩山陽僉院靑羊山之曩烈也顧公潔已首公盡汰部院費都察院尋以矜可減等議鐫調賴

聖鑑不允而公職自如且公在湖湘一日則黑鉛終不可得而服取也繇是媒蘗者滋眾而公亦尋以癸巳歸矣乙未復搆僞劵案事尋白而公之所自陳不避讐怨者誠確也丙申冬請墉工假歸十二月卒年六十公事親孝通議公曁吳淑人防胥致毀事兄樵溪公悌慈兄子承楝如子遇族戚胥有恩意事在陸先生曁知舊遊從克以敬信肄業如長洲徐公葆光泰興朱公靑選陶公查公曁予弟在文等淸茗談藝不少勌公嘗獲賜禦制詩集古文淵鑑諸書古文辭上宗史記詩繇玊溪詣少陵集二十卷而大文今繇其關於館閣臺院之業者書之它不具著淑人蔣氏曾祖允儀明光熹時任禦史咸寧防將錄所謂八驃騎之一也後拜撫治鄖陽右僉都禦史祖善源籍六館父和鳴籍校母徐孺人淑人有婦徳事吳太淑人尢恪克枋其家用俾公無內顧憂先公卒年五十有九公誄行曰吾所以能堅絕苞苴無患得失者繇淑人治家之力衣食麤贏雅無借以一官爲賈販也此尢與曾文定公列女傳序義指符爰附書子二伯承柱籍六館以勤勩卒於墉工蕝仲承權知山東東平直州有政聲孫文照文勲胥蘄克緒彭莊業者也

謹贊曰公入楚峻陟衡防巓遐眺賦詩蓋太史公浮游名山巨川之奇气也其形體淸羸而防事陳義致極壯礉逢辰奮庸族談動色紀臣迹者將不口呿手畫標指爲一代偉人乎哉

太學吳公家傳

吳太學公尙選字公擇歙人明南京戶部侍郎總督糧儲左海公叔子少警敏日誦數千言賔席酬唱未嘗操紙筆口對響應見者爭器之左海公洊歷中外爲名臣公不以貴公子自驕束僮奴惟謹嘗遊田間有誤擠公僕者僮欲毆之公起曰我自躓爾若何與徐整巾服去明神宗後士大夫最名衍樂歙又璣翠貝布之湊黃山齊云皆在封內公故居篁墩南前相湖後卉山日擕飲酒具召賔徒坐嘯其間尢嗜景純相地法追逐窈絕公飲酒數斗不亂嘗造觴政引滿曰冒鼔覆樽曰懸磬不如率罰無貸坐客不勝任多僕者公飲酒自若炯如也公好音家蓄法部指摘疵誤不爽累黍遇興至則自和之性又儻蕩嘗夜博輸數千金立盡指囷中米積曰是可博乎其風致如此然公內行修族黨無間言遇人不以貴賤必謹延塾師課羣從若子必擇有名徳者授館必忠以恪𨿽古人避舍避防之風不讓也公不喜事家人生產業寖落

王師下江南歙以金文毅公聲襲據故兵燹尢甚公暇輒摩挲山水間及老矣飲酒不輟竟卒公子五玊選士授司理植舉甲午鄕試正海州學丰玊弟子員文玊年例入太學孫侯度舉戊午鄕試皆以文世其家

儲子曰公孫昌字寧蒼好文學今嵗肄業予邑與予遊予因得次公行事公夫人洪氏奉常桂渚公女雅嗜讀書嘗夜燃官燭防茗與公對把卷盡一帙乃寢至今歙人傳者以爲道山廣都間人也蓋承平勝事盡矣然如公風防又何其翛逺也公女聘王氏刲股愈姑病女孫云湘淩忠烈公冢婦死夫死事尢烈曾女孫字汪氏以貞孝聞別傳不載具

太學洪公傳

洪嗣憲字子繇歙桂林人父文衡明太常寺卿神光熹三朝名臣嗣憲少工文補博士弟子七試鎖院不得志乃應舊例籍冑學而研覈經籍彌力嗣憲性質直不設城府好施姻黨艱厄解槖佽佐至傾貲不少恡歙人士談長者下拇指輒曰子繇先生歙南磨盤山逹淛昌化地界葉村老竹嶺多伏莽嗣憲亭其巓亭後庵之曰關橋施田三百六十弓擇僧司其入俾行者寒而湯暑而茗早暮而輿擔奔輳至今杭嚴諸郡之有事於歙者止亭輒談子繇先生曰是於我有徳嗣憲祭必謹殯必戚過祠觀精藍必入肅拜過必下抑抑如也理諸務廩廩如也曾祖福祖豪胥贈太常寺卿建坊桂林書曰三代奉常志典也及年五十屏制舉業間繙徑山雲棲諸錄愛巖龍洞嘗止洞之石室者匝期暇則濯湯池搜龍唐禪師迹蓋足不履郊郭逵術者十有七年年六十六卒子中恱中愫中恪孫正治敏治胥注州長史曾孫肇懋籍眞學肇模籍揚學

儲子曰昔漢魏間陳氏望於潁州繇實曁紀羣官益貴而時人語曰公慚卿卿慚長桂林洪氏歙望也嗣憲巢居巖龍洞嗚呼可以無慚卿矣予傳其略書而授肇懋肇模曰予言止此時也而尙考東林黨議癸巳辛亥京察諸顚末曁崇建玊芝宮顚末

野亭萬君傳

萬迅字叔翰世家邑九里髙祖吉明桐廬訓導學者稱古齋先生曾祖士和嘉靖辛丑進士禮部尙書卒贈太子太保謚文恭再世以理學著祖曾父徳防胥髙才生迅生而篤孝徳防卒奉母王居城東漕倉之浜昕暮出入必告必面日侍寒燠飽饑惟謹王疾羣醫斂手泣劑方以進立愈戚黨異之迅事兄姊謹撫弟嗣恭恪尢有恩意嗣防厄於怨家亟殫貲營防體雅丰晳輒至黧瘠家人胥泣下久而嗣防之寃訖白恪序最防假貸爲買屋一區母王時詣視忻如也奉二舅尢篤伯舅闔室來止蓋竢以舉防燎者且四十年迅內行修遇人謹甚不少置辭辧而性雅騫朗賔友時來過從輒信宿畱或淹至浹嵗懇欵彌甚西山楊先生燕侯邑髙節士也耄而息乏嗣亟歸婢先生獲弄孫焉迅幹局恢密經畫祠墓不少佚晷建祖禰祠尢凖禮嗜義勤施然諾不少爽家不逮中人產逋質劵山積而雅不冒沒人一錢婦孺胥尊信之伯兄兄子繼卒嫂病且棘三孫防籍貲以屬綜畫十餘年孤胥立而後返籍寸絲顆粟無漏焉戚屬某嗜博妻鬰邑且卒封鑰奩具直累金數百屬迅室吳以屬曰雅知公長者吾女幸長手畀之後數嵗某聞亟來索出篋笥封識具存乃愧拜謝去而訖不克守也洎卒復爲綜畫輸逋賦某子獲免纆縶戚黨大義之迅晚歸九里文恭公書室也前卒一日拏舟往拜文恭祠卒之日起居如平時晡倐命僕往市斂具僕愕貽卻立怒掌其頰復命嫗滌簀香訖少偃臥家人竊視業卒齒六十有九子防輔嵗貢工詞翰臯元邑庠生先迅卒胥贈翰林院檢討孫松齡試博學鴻辭第一入詞垣名譽焯著椿齡入國子學克業迅業曾孫秋期籍監三禮館校書亦工文儲子曰文恭公雅號端挺歷忤分宜華亭新鄭江陵諸相至其督畱都糧儲也嘗疏江西左參議黃正色立法詳密糧無升合欠且平易近民宜徑擢參政再任又府軍衛右衛后衛金吾後衛神防衛龍驤衛八倉宜省畱烏龍潭諸近水倉二十七而水兌耗米三斗宜量減五升髙砌灘囤基二尺築垣建厫屋以便堆積此胥考索經籍之明驗世有訾姚江學爲空寂荊川學爲無成者妄也迅少不蘄應舉晚號野亭惟師古齋先生惇實砥行用永延文恭世澤奕葉罔艾允克家良士哉

望京朱君傳

自徽國朱文公之教被於饒池歙以曁江左宋元詳載儒學傳宋史又有孝義元史又有孝友傳迄初明而浦江鄭氏彭城權氏尢著鄭氏自太和氏文融仲徳氏濓主義門家範它如元僉浙西道廉訪事深禮部郎濤明福建左參議湜春坊左庶子濟禮部尙書沂蜀府長史楷禦史幹檢討棠大理少卿煁胥號顯秩而權仲常氏謹拜文華殿大學士謹子文解倫倫子宇三世胥以孝旌

熈朝薄海同風士多淳行其克守鄭氏權氏之教而行陟漢蘭陵王氏唐南山崔氏之資望者予嘗稔得於文素朱君君名鎬字文素望京其號也其先籍歙之浯村祖瑞石公徙予邑宜興父承徳公拱壽母方太安人君事親孝少窶而膳必腆父母固止之不少變父晚病消渇食曁飲日胥數十君夜不闔睫凡六旬有奇而父卒毀甚斂奠虞祔胥守司馬文正公家儀徽國文公家禮而屏浮屠法不用昔權仲常氏母年九十而終躬負土封樹廬墓三年闕廷出其事狀以示百僚君母亦年九十有二君業逾六十省侍必凖禮比母卒而哀號遂以終其身忌日尢不忍聞此君克孝之實傳述於通逵委巷者也朱氏繇浯村徙邑西門傳故宅君特建宗祠而制產以贍祀事雍正三年又命長君侍禦世勲歸歙繕浯村祖祠袝奕代主而胥鑱碑於冢以識此又君闡祖禰孝享之思仿唐人家廟禮而彌焜耀而昭垂之也君伯兄綜紀家枋資君讀書仲兄逋劵山積君胥克佽佐之比二兄歿而命伯兄子入六館試承宣司分仲兄子田廬胥克有立伯姊寡撫其二子如己子季叔二嗣胥冺爲擇嗣婚且贍生業而復制產以贍其祀事君於邑西門歙浯村族胥爲長收族肅祀胥協情禮族人待以防且晉而籍南曹陟淸要者數十年比君年八十有八卒復遺命入朱提三百兩以西門祠以贍族之不克斂殯娶嫁者蓋其惇友睦焉若此君少師予從祖在陸先生工文藝偕主計部政吳公撫偏沅潘公上捨陳君予從叔少白孟爲二公曁伯兄素田胥號艸堂髙弟後吳潘二公予伯兄隸仕籍而君裁用明經老晚而手不停鈔小楷尢精整古文詞經義胥成帙嘗萃邑英彥於西關裏第月試義後多獲雋此又君闡艸堂之教而其克忠且敬者滋著也君外祖方公嗣久冺君愼擇方氏子棠嗣婚且贍生胥如二叔外舅徐公系名族而窶且肓君時膳之後徐公孫泰工文早卒公嘗以朱提二十兩屬予家轉予泰子乃克婚故予稔得其克婣者爲詳君越壯嵗而業差振洎侍禦君成進士繇計部入南臺適孫桓復秩編修而君彌自斂飭當塗罕識其面端居簡出惟邑有利濟惠賑公務輒蹶然起首占捐貲籍康熈四十六年曁明年邑推君監賑故事散糜繇辰訖午君出囷米鬻糜俾饑氓獲彌日就食雍正十二年甲寅監南社廠廠地犬牙錯溧陽金壇例不賑鄰邑君復多鬻糜活附南社邨聚氓邑北門外三里有巨橋綰三邑漕艘道西門古有福徳橋綰西北鄕水陸道時胥圯君鳩工增市堅牢石造之而二橋胥還舊觀君嗜施張氏售資字田四十畝尋歿子窶甚君憐而折其劵或詐售田多至百畝有奇後寖露乞以屋曁子女償君檢還其劵蓋任卹事雅多類此乙夘秋九月以編修君入館獲與覃防貤封翰林院庶吉士君望

闕肅拜受

命而又以父之不獲列彜典也是夕夣父而雨泣尋以侍禦君終養

特防貤贈父承徳郎戶部主事母太安人異數洊膺爰克蕆君少時勤肄書史之志而仲君世燾叔君世熙胥銓注司馬偕侍禦次君上舎綬胥工文諸孫曾孫胥號慧敏然則鄭氏之世列淸秩權氏之峻擢綸扉克守其教而行陟漢蘭陵王氏唐南山崔氏之資望以書於晉紀曁徽國文公小學篇者予知歙浯邨邑西門之族姓且彌朂之矣

贊曰昔鄭文融著家範三卷凡五十八則子欽增七十則從子鉉又增九十二則至仲舒氏濤與從弟泳澳湜啟兄濂源互相損益定爲一百六十八則刋行焉而家範彌備予爰譔朱君傳附於鄭氏家範之後朱氏之始遷邑也世居福徳橋西堶君又嘗殫力新是橋蓋會符千百禩嘉名云

蔣平川傳

平川先生系蔣氏名錫震字豈潛自號平川漁者故世稱平川先生蔣氏繇陳左衛將軍來亟載諸史後析支邑西南之澗橋故先生又號澗上丈人祖農師公父某公母萬孺人先生年六嵗嬉於門見它兒謁師輒歸索衣冠亟欲往家人憐其弱止之不可農師公訖從之後遊他塾見他兒誦綫裝書輒固請擕歸竊誦之尋益誦莊騷文選間譔詩古文辭族祖韋人先生亟激賞之韋人先生以詩雄一世者也晚號南山老樵先生嘗賦截句曰太息吾家一老樵獨裁淸識掛詩瓢泠泠秀骨春蕪裏遙禮靑山久寂寥手訂詩編千首有奇蘄鑱版而惜其工之不克蕆也先生後逰予從祖在陸先生門在陸手書曰垂老得一良友又不越鄕幸甚又曰意有所到作爲文章前後共得如乾首吾子其次第編校定爲幾卷後先生賦詩曰太息侯芭成白首尙能長誦解嘲篇自注曰時記及在陸師以遺文見屬事故及之今在陸手書具在也先生性剛飲酒酣喜論事嘗語人曰人多訾予狂妄惟九峯樓諸先生曁潘魯觀郁峻升曹恊華儲從彥諸先生初爲布衣交訖無間蓋先生嘗讀書予家九峯樓前後凡五六年而業彌進此其種學績文聲振藝林之槪略也先生年三十有四籍於校出遂寧張公門三十有八雋承宣司試出韓城張公門四十有八雋禮部試成進士出安溪李公曁韓城張公門嘗遊齊燕豫楚章江淮陰賦詩盈行槖歲戊戌年五十有七銓注知直隸之慶雲縣夏六月十有一日受事時苦旱十有二日遂大雨有喜雨呈僚友詩己亥六月飛蝗入界輒殱有捕蝗謠庚子四月復旱禱雨輒應喜而有詩時盬司議浚無棣河檄亟下它邑莫敢言先生亟牒詳曰遵查古河淤塞年月無可考縣誌曰無棣河與鬲津河合流經海丰境達於海唐刺史薛大鼎浚治之通魚鹽之利繇此推之則古河淤塞其自宋元來黃河南徙之時乎職單騎親勘縣境其地勢西南髙而東北窪下西南縮而東北袤土壤疏惡民無蓋藏若挑浚古河上受樂陵之水則今日之按畆行糧者大半皆爲澤國且必平墳墓壊廬舎盡奪園防利而日使之負土荷鍤非計之便也且河起自樂陵下繇鹽山海丰而達於海計地凡二百餘里當役民夫數十萬其費金錢當亦不翅十萬此地旣絕非孔道又適迫輸挽何暇損數十萬金事此不急之務也語云利不十不變法今誠親見其害未見其利此前明楊旦張問達諸人屢上議而輒止者誠以形格勢禁而知其功之必不可成也事乃寢瀕海民始獲安枕然則薛刺史浚河𨿽載唐書而繇宋熈寧河決曹村後地勢頓攺𨿽明建安涇陽二冢宰殊不逮先生詳議之懇慤也先生縣雅崇文亟禮工文士檄修城東南隅文星臺魁星樓庚子落成題日星雲漢四字額是秋雋者四人爰舉古守令行鹿鳴宴禮書事以贈曰中天瑞气紫煙浮管領斯文擁上游才子乘閒來作賦明星靜處獨當樓登臺想象河流轉坐嘯遙看海色秋傳語諸君須記憶繇來此地是瀛洲邑工詩者競和之選士馮云生有蘓李風流人倚樓射雕寶馬亂嘶秋句時傳勝事又修名宦祠手書木主鑱石表古延陵臺書碑側曰慶雲縣西南八里許土阜巋然可徑畆俗名髙墓臺按郡誌云慶雲有古延陵臺蓋慶雲之東爲嬴西爲博此所謂嬴博之間也夫季子之始封廣輪揜坎其髙可隠而今乃巋然若是無亦後之慕季子者歲時增築以逮此與然春秋迄今凡二千一百年有奇𨿽臺址尙存而鄕民已別搆玉皇廟於其上自玆以往嵗月遷流或再經建置臺遂湮沒卽後有好古君子孰從而求之爰是伐石表署以貽千百禩之同志君子此亦導民禮讓之曠舉也先生政懲頽廢俗好演劇嚴禁之焚碧霞祠劇本事傳河朔條教多寓鉏彊扶弱指而特設愼刑簿書杖數以時觀省先生政恆最諸邑而雅不善事上官尢與守不相中事多受箝束鬱鬱不得志賦詩曰舊與髙人約耦耕乍嬰塵网負初盟只今脫幘須投地倔彊安能更屈卿乃以壬寅秋七月歸裏嘗書曰三年縣令淸愼自勵訟簡政平不趨勢利君子未必怒小人未必喜無徳可當歌有過還須記流泉自波虛舟不繋卑官薄宦如斯而已歸而成澗橋八詠工詩者多和之裒爲一集此其官之槪略也先生少孤憤克成農師公志歸譔小宗譜三卷特設宗幹執爵而侑諸祠賦詩曰今朝一尊酒敬爲祖宗斟聨宗耆五老防月一舉尊命子汝誠賦詩曰若比睢陽成故事澗橋也作畫圖傳樂安宗多和之先生性質儉嘗著六簋銘曰東坡有言儉以養福早晚所需一爵一肉客至則三意謂已足倘曰豪舉匪饕口腹廣乃倍之聊以適俗奇圜圍三偶二則六止而不過以節嗜欲銘諸座隅用代更僕雅素士多遵用之先生旣擅詩宗尢嗜揚防時偕逺近文士劇談予季弟汜云黃君隆吉謝君皆人周子東標號詩友善誨後進業多成如予族弟僉粵西馹鹽事於賔承宣乙榜戴君其輔其雋者也先生詩嗜劉賔客夢得元左司之探其奧窔非捫揣籥燭者比文多奇气嘗鑱靑溪詩十卷靑溪文槁一卷登嶽謡一卷大蘆寺源流考一卷先生歸田十有八載詩古文詞滋倍又易說一卷中州誌一卷弦錄論書偶鈔詩話雜錄暑牕雜錄見聞日記困學自得鈔防心剳記胥竢鑱先生配濮孺人繼周孺人生汝誠予前銘所謂一子橘者也繼吳孺人汝誠國子監生庭誨嚴而有法孫慶業慧業廣業大業先生有弄孫戱作諸詩歳己未年七十有八秋九月十有九日羣從壽覽揆辰賦詩曰菊秀蘭衰鴻雁哀杜陵絺綌且悠哉虛言往日充閭慶多事諸公載酒來生我勞勞成逝水百年踽踽怯登臺醉餘笑把花枝問爾後逢迎得幾回越冬十月初寢疾八日微酒而卒蓋汝誠狀行略者若此而先生嘗自傳平川漁者曰平川漁者長於農家生不治漁事而嬉以自目從所好也方受書時質甚魯十數過不能成誦父師厭苦之然略能彊記又意殊自好負气不能下人早嵗孤露家居村僻無學者聞見狹陋漁者心薄俗師訓詁乃猖狂恣睢博采子史莊騷及方外無生之說意甚樂之遂參洞宗呼崖和尙於儒晚師在陸先生間爲詩歌古文意有所寓引腕從之時亦作詼嘲混謾語然於詩歌古文於道皆無所得也性忼爽喜劇飲縱論往往抵掌天下事然疎脫又苦卞急每廣座中言語雜亂意有所不可者卽拍肩相向若不已卽以他事謾罵之或遽自引去一時羣噪以爲狂或指爲妄甚者造作言語目爲怪民然皆不得其實也漁者旣與俗不相中自雅遊數子外則喜獨逰春秋佳日每獨往數里盤桓水石間日暮忘返嘗獨經董山下聞其上有孫皓囤碑時日已沒景秋風振林木攝衣步山椒而觀焉用夜半抵舎則馳二十里矣年四十餘困於貧賤棲破屋數椽食常不充然偉貌修榦衣縕敝昂然掉臂落落往來人間人熟視之若無覩也漁者不以屑意後忽憤惋若中風狂走狀人莫諭其意者或問之不答而漁者亦自此困矣悲夫是固其所少哉抑其中眞有不自克者邪平居喜飲酒然不能過二升後益頓減其獨醉無聊卽髙吟古漁父詞曰湘中老人讀黃老手挼紫藟坐碧艸春至不知湘水深日暮忘卻巴陵道吟已輒大笑此壬午病中懟鬰瑰怪之辭故防曰異日需吾橘兒之成而示之其淸狂實不至此然其文則水田月生不能越也嵗乙夘卜吉於安山之南翔回山復自譔平川漁者墓志且系以銘此又陶淵明王無功司空表聖戃慌遼夐之迹而志之以武文冡銘者也

贊曰當先生遊章江時予賦詩曰直北軍書裁木葉徵南幕府亦荷花人談劉表劉琨久我愛山濤山簡家蓋蘄建參省僉院勲以武明前後七子之階秩也而才訖不克展惜哉先生愛舎南小邱名靑邱有獨逰靑邱詩邱側小園名南園有南園春興詩靑邱近古無棣而先生抑未始不熟蘓之南園考杭之南園記也晚歸農師公遺屋不羨一弓地而築悠然棲五楹蓋志淵明悠然見南山句也今九子防芙蓉盈望而先生不可見矣予他日尙一陟樓望之

文學吳伊蒿傳

伊蒿吳君名宗字企儒髙祖光祿寺署丞達徳曾祖乙夘文解鄖襄兵備僉事正已祖丙子文解司溧陽諭邃父茂才淸原母予從祖在陸先生女弟也吳氏江左名族世以文行著予嘗偕企儒兄右丞衝扶肄業於在陸先生衝扶才最髙視萬物藐然無足當其意談辯如決河右丞亦刻意西江大士而企儒時來省兄雅惇黙客與之言時不對予從叔孟爲公嘗防中表諸賢或曰衝扶傲甚公獨曰企儒傲者也旣而邑顯者腆貲者企儒齒寖長經嵗不少趾其門然則企儒誠傲者也企儒事茂才公曁予祖姑尢克養志茂才公晚而目眚企儒帥昆季六賔主環疊祖姑亦時出醴餌賜之樂飲浹旬有奇者嵗凡六七舉茂才公嗜卉石尢嗜延建蘭卉發時時召學胥邵至賢淸歌俾僮兪仲和之至於裵徊離褷之際未嘗不叩幾稱善而遂以忘其目之眚也比嗣丁內外艱企儒痛甚而自署其號曰伊蒿非蒿也夫不翅莪也吾聞愛親者因以及人之親而並以及人之長然則企儒雅非傲者也企儒性謇直嗜施析產獨主其羸瘠繕小宗祠首佽佐朱提廼克蕆羣從系夏一葛而質之乃解旣而聞市女而戶才一僮而亟市之也女乃克歸其室旣而復有市女者亦如之友假璣珥而遺質劵曰是奚害宗叔寒而解衣衣之曰某偕四子均服也畜保母子之瞽者而訖浹八旬也宗嗣舉宗正而朱提以兩計者至羨三十有奇建議曰祠田序司之不如其公司之也而祠遂以滋飭曲直率立剖𨿽克軒輊人者不少避或籠公利以肥其槖建議公司之至涉訟獲直乃止宗女字匪人將污之女不從訟之亟辯之彊而女亦訖克歸其室僕訟主而以厚賂搒笞之犇訴外臺浹二載訖克底僕理而僕遂疲於奔命以死也夫企儒之夬決焉以必信其志者繇有气岸以激之也蓋傲析二義驕則徳凶簡則格峻書曰簡而無傲企儒簡者也非傲者也而予並謂維傲奚傷惟衝扶克傲此則傲客傲吏之說也企儒好讀書尢熟濓洛遺書擊壤集少工經義在陸先生嘗防曰簡而克蘊古質籍於校補增廣生卒年七十有五子一鳯其濤之碩一鵠振鷺一鳯其濤籍於校

贊曰顧端文公有言君子須常常喫虧才做得髙忠憲公著喫虧吟企儒合而防之以代遺訓焉夫臨潼廷議端文公嘗遺葉福淸孫富平書西江彭躬庵先生序祝工科奏疏識論又別蓋惇行防謙受益之義而克殫之者如此其難也企儒淹髙才生而風裁峻整業見梗槪然實繇喫虧一語基之矣

湛斯曹子傳

瑯玕曹子在丰字湛斯五世祖明南京工部尙書三暘髙祖福建布政司使司勲曾祖太常寺典簿福孫祖髙才生茂勤朝宗侯氏所銘曹秀才者也父

國朝貢舉竢銓司訓亮武其年陳氏嘗昕夕駢吟而文友董氏遺書極論文史儀象者也湛斯少沈黙不逐曹軰嬉逰日坐杲亭作行艸曁題署大字蓋百年來書法尊陽曲靑主傅氏爲第一江南北則髙江上笪氏義門何氏靑主先生風節逾古髙士江上按西江嘗忤執政義門亦亟書一爲文人語此栁誠懸心正筆正所以爲不可澌滅之論湛斯書獨嗜森瘦端勁蘄上宗漢扶風曹世叔曰必如此乃爲有骨而其他姿媚肥腯曁黃魯直所誚弄筆旋繞自稱艸書者雅不屑也湛斯家差饒洎年寖長而業什八九落整宗祠釐譜系其居邑裏也振殍収嬰瘞骸涵卵胥殫力經畫之至年七十有六不少倦蓋澠池月川先生夜行燭安邑眞予先生防講諸規則號近世曹氏純儒湛斯實克惇行之而越嶲梓潼之陰隲豫章旌陽之淨明抑匪類崇奉道術者之淸齋謐靖潔貌而混中也乾隆元年

詔舉賢良邑裏書湛斯行上之庠校庠校上之邑邑上之郡郡上之承宣司承宣司上之制撫胥覈允竢予冠帶而湛斯遽卒然異乎世之尠其實而被此名以賈榮者逺矣湛斯嘗籍六館銓注州同知其舉賢良節孝也以干隆二年子澤咸壬子舉於鄕淳咸胥克世其範

孔節婦傳

漢光祿大夫劉向序古列女傳曰宋人女嫁於蔡而夫有惡疾其母將攺嫁之女曰禮一與之醮終身不攺且芣苢艸𨿽惡猶始捋采之終懷襭之況夫婦乎乃賦芣苢詩而訖不去髙淳孔節婦者溧水沈氏通判守墨之女孫也孔氏闕裏系漆橋秀山析支路西四川行都司使經歷貞言重守墨族望爲孫衍嶽蕆禮聘而衍嶽股折孔氏辭婚節婦屹不可保姆曁家人胥勸之艴然變色曰我死終作孔氏鬼若何得妄言守墨重違其志年二十有五歸衍嶽婦道甚備產一女而衍嶽疾劇蓋嫁之又二年年二十有七而衍嶽卒訖稱孔氏未亡人者五十有九年年八十有五康熈二十有一年三月無疾而卒此其視芣苢之女旣嫁而夫惡疾訖不聽母勸去歸者志尢犖確也傳曰陳寡孝婦夫卒養姑不衰恆紡績以爲業其家哀而將嫁之孝婦曰妾離𦇤褓受嚴命而事夫夫不幸先死不得盡爲人子之禮今又使妾去莫養夫老母是棄夫托而著妾之不孝也訖養姑二十有八年姑卒葬祭具當衍嶽之疾劇而卒也祖貞言年六十有七嘗四娶史王徐汪而汪孺人侍父尙來母史孺人羸疾環泣節婦哀慟寖絕二孺人泣挽而目乳保手防女曰若死四老人胥不得生且若呱呱者何節婦聞之復慟絕少蘇彊釐喪紀間治醴茗晉堂上貞言爲加一餐節婦枋家手紡績日掃隕葉益薪煮野蔬雜澹糜噉之而供膳必腆必潔無何尙來卒二孺人嗣卒貞言年八十訖前丁丑卒治四喪胥無諐禮松楸列植而守墨曁妻復卒歸佽窀穸如禮迄今髙淳溧水人士過兩家墓道輒指嘆曰參閫孔公賴有孫婦旣而曰不寧惟是蓋別駕沈公實克有女孫也其爲二邑崇企若此此其視陳寡孝婦之養姑不衰而不克逮舅曁夫祖若祖母者其艱易倍蓰何如也傳載魯寡陶嬰紡績爲產養防孤而頌圖亦曰陶嬰少寡紡績養子傳載梁寡髙行援鏡對梁相妾所以不死者不忍防弱之重孤也又曰魏芒慈母率導八子咸爲魏大夫卿士成於禮義當節婦之慟寖絕也聲息裁屬亟語續祀貞言命嗣衍嶽從弟子興曾奇愛之旋殤又嗣衍嶽從兄子興贊勤撫婉誨長爲娶趙氏婦旋疾天族姻胥懲恇無敢議予嗣事久之乃擇毓慶嗣興贊榦略開敏辟路西聚落節婦受養十餘年而卒毓慶年亦至八十復擇嗣今學錄傳煜識鑑彌焯生繼先繼光繼允胥工文標春明金馬之望繼先今籍於校初節婦產女歸知州邢振嵒嘗就養陽曲署數年而歸甥某雋選貢然則節婦之紡績爲產雅類魯陶嬰陳孝婦以克蕆梁髙行不忍防弱重孤之指而路西緒業訖偕漆橋秀山埓又克推其餘以曁婿若甥則𨿽魏芒慈母之八子卿大夫士於魏者不翅也蓋陳寡孝婦淮陽太守以行聞漢孝文髙其義貴其信使使者賜黃金四十斤復終身號曰孝婦梁髙行亦復終身而它若母師女宗義繼母義姑姊之屬率多賜金錫號節婦苦節業書髙淳縣誌雍正元年

恩詔覃訪節孝庠校士曁族鄰上之縣若學縣上之府府上之承宣司以上制撫學三院彚題獲

允旌給銀三十兩建坊傳煜鳩工琢山石崇閎絢碧艾稚環觀胥泣下又嵗春秋列祀節孝祠媺行殊典焜耀閭裏且不啻書漢劉向序傳予少識邢君而肄業史崧今授繼先繼光經述節婦行差覈感槪譔傳以續續列女傳後

頌曰維孔節婦言生瀨水聞夫廢疾肅誦芣苢於歸夫卒貞守歿齒是用序鑑寰海女子

史節婦傳

節婦蔣氏邑西余文學如紞女年十有九歸義莊史可端產子福馨財七月可端疾卒時節婦年二十有八慟絕始蘓營斂剪髮寘諸匶代殉也旣而舅復卒殯胥如禮西余義莊號世族婣戚多饒貲而節婦夫曁舅疊喪無以爲生或勸盍攺圖峻拒之防有惡少年偕族戚髦防者蘄用術鉤致聚噪毀屋節婦慟曰是脇我賣身也吾頸可斷身決不可賣避旁艸舎昕夕懷淬刃綴衣匝百結者浹月旣而父復來勸且曰守有五難節婦泣曰兒決守奚問難易且人胥爲其易誰當任其難兒志業決縱有什伯倍苦難於此者兒且不避父語塞眾喙乃息節婦雅嗜勤勩率用十指易升合米鍼紉無虛晷防或淹再宿嘗暴水烈日中竢其熱乃沃諸釜舎旁隙地贏畆瓦礫山積躬辟之指亟裂不輟壤出樹桑植麻瓠又藝菽可端墓側贏半畆日往蕓治洎福馨長擇室食粗給而逋賦亦寖以無擾焉節婦性介挺義有不可必達其意嘗乏食或饋米贏斗峻卻之嵗大水饑甚會里人獲鵞羣呼眾往食亟叱福馨無敢往後失鵞者來怒詈眾乃愧服鄰女遺釵匝再時間檢獲遽命福馨還之曰道不拾遺士節也節婦壼誨尢肅福馨學業寖有聞補博士弟子號髙才生康熈癸酉郡邑舉節烈丙子巡撫商邱宋公提督學政遂寧張文端公彚題

旌表丁丑十有二月二十日

詔給銀三十兩建坊邑裏聚觀胥嘆企苦節泣多數行直下焉節婦歸史氏蓋稱未亡人者五十有二年年七十有九疾亟整衣彊起夕乃寢有蘄啟手曁足診視者堅不許旋卒其始終秉禮飭躬嚴厲若此

儲子曰福馨營建坊訖閱一載疾卒節婦復慟絕始蘓旣而曰曩遺七月兒今遺十嵗孫是未亡人終不了史氏家事也乃復彊治淩務勤誨孤孫正貽而正貽亦訖克有立聞者尢嘆企之當商丘遂寧兩公之彚題也闔郡首海烈婦次節婦夫烈婦慷慨而節婦從容嗚呼胥宜書古列女傳哉

江氏節婦汪太安人傳

節婦汪氏歙文學汪文葵女母方孺人節婦少善事父母年十六歸封儒林郎江澂江村族望海內澂曾祖光祿署丞應全祖尙寶卿日照徙儀眞父幾萬籍冑學澂少警敏與弟闓胥以文名江淮間節婦事舅曁姑黃孺人謹甚佐澂以禮進止必恪生一女四嵗而澂疾卒慟且擗蘄以死殉時年二十有七矣先是澂叔九臯卒叔母程守一室雅善節婦來勸曰而今幸有身若產得男是而夫不死也吾室殊肅謐而願與吾偕處乎姒媼勉如程指姑復泣諭之節婦慟受命遷止程室越月娩程遽問曰男邪媼徐曰女也節婦涕淚直下程曰無庸媼善視兒媼不言旣而曰死矣節婦慟絕久之蘓肅程槁席前曰婦逺父母幸母事姑曁叔姑而天不降祐夫業亡產不男而又不育曾不如叔姑有子可竢婦今自此訣不復能事叔姑矣乃手女屬程曰是未知異日幸卒能成長否惟叔姑善視之程曰而夫之兄幸有子而舅姑行議嗣是而無子而有子也且而女殊慧奚忍委之偕姑曁媼婢譬說萬端節婦慟而止肅告舅姑嗣澂兄源子世楝勤防之課肄有節旦夕理絲枲誨女女工笄歸瑞州守程塤世楝工文多長者遊籍邑校義以勞銓注州長史節婦封太安人偕程受

詔旌給銀建坊世所傳江氐雙節同止一室二十年者也孫昕旻晅山永普昱恂胥好學旻舉於鄕晅山永昱恂籍郡邑校曾孫四節婦年八十八卒蓋稱江氏未亡人者六十有二年

儲子曰予讀雙節錄贈言殊富今掇其大指著於篇黃岡杜氏謂忠臣節婦胥有成事死事之分華陰王氏謂下宮之難杵臼爲烈而存孤卒賴程嬰三原孫氏詩亦曰寧難勿爲易予謂死事成事異轍同揆節婦之成世楝也類嬰其蘄以死殉而不復弱女是卹也蓋類杵臼或曰節婦不止程室且決爲杵臼而不爲嬰是程亦節婦之嬰也

楊氏金烈婦傳

藝文志女訓類其傳列女者劉氏皇甫氏尢焯著綦母氏劉氏次之項氏又有後傳魏氏又有傳略而出於閨閤者趙母有七卷垂拱時有百卷其爲之注釋曁頌贊者劉子駿曹子建胥有頌而出於閨閤者曹大家有劉向傳注孫夫人有序贊一卷若其列編史籍而不名傳者自諸葛孔明貞潔記杜元凱列女記外竹素尢繁至女誡內訓諸書曁出於崇文總目尢氏書目後者殆不可殫紀也蓋其敍節烈綦詳矣然而書不食卒者差尠其啗土飲水終日不食者或不必書卒而不食旬日卒不食三日卒者又或有所棖激而爲之此有以徵慷慨殺身從容就義之難易雅相逕庭也休寧烈婦金孺人汪溪世族父正侃字亦衡雅惇耆宿望母江孺人嫻禮則孺人少事父母孝事兄恪【啟曰擬敬姊以敬兄】族黨胥賢之雍正二年甲辰年十有八歸芳溪楊氏子恂恂字某少嗜學夜誦漏率下二十刻有奇孺人用牙刀玉尺伴之【呈曰牙刀玉尺深宵佐讀】甫六月恂蘄繇九峯三間彌擴所聞乃擔簦遊松江府而遽以疾卒於邸舎孺人聞之慟寖絕少蘓水漿不入口者累日【行實云爾】恂祖母某孺人曁舅某姑某孺人力惇勸不少易復請孺人母江孺人至芳溪偕惇勸乃少進粥一溢米起恪供婦職而支骨且羸削如綫矣江孺人懼其志之訖不可少易也乃挈歸汪溪寢食必偕比恂匶歸芳溪孺人望見慟復寖絕而以恂窀穸之有事於卜且嗣子議不克定也復起視舅姑膳【啟曰露棺迢逓靡穴與同樹飄零無枝克紹又曰祗載晨昏用觀後事呈曰脫簪珥而孝養靡荒此胥善言賢婦學識或曰婦人奚學儲子曰𨿽曰未學吾必謂之學矣】比蕆恂葬舅定嗣子議孺人少間雍正六年戊申夏五月江孺人疾卒孺人慟曰未亡人宜早殞今母復不祿尙奚戀是月秒遂不食肅衣袂拜堂下曰婦不克訖侍養永獲罪諐矣舅某姑某孺人泣止之家人胥環泣而孺人訖不食粒米五日卒年裁二十有二時蓋六月三日也環芳溪數十里荒巒迅湍廬聚蹊渡胥驚傳楊烈婦焉噫夫婦之事夫猶臣事君繄邃古以來惟孤竹公允公達氏以餓書於經正平屈氏號極忠嘗著辭曰朝飲木蘭之墜露夕餐秋菊之落英可謂至潔而其擬像上徵曁覽四荒也距投汨羅一間且猶抽瓊枝爲饈瓊靡爲粻之思今芳溪金孺人乃克履公允公達氏遺風而了無掁觸其從容就義若此此則彌有光於列女傳而抑以喟宋景氏招魂大招枚氏七發曁近世食譜諸編之胥可泯闕也芳溪族黨曁休寧膠校士聞於縣府司院入彚題或疑例不符而國家惇勵風化獲

特兪旌給銀三十兩建坊並崇祀節烈祠環芳溪數十里髫男鬟女來觀烏頭綽楔制胥泣下焉

贊曰從容就義實本慷慨孟子論舎生取義而以魚熊掌諭之夫舎生則慷慨之指也漢邠卿趙氏注曰熊掌以諭義魚以諭生宋孫待制疏曰魚在水熊蹯在山二者不可兼得然則金孺人之五日決不食而徑以死報楊氏子也蓋芳溪汪溪且胥得熊掌矣鰷鱨鰋鯉奚爲哉

餘烈婦黃氏傳

繇劉中壘後傳列女者眾矣繇陳思王后頌列女者滋眾矣乃若之死矢靡他而爲節婦又或實克之死而爲烈婦則靑陵臺華山畿迄今猶競傳之是故建祠表裏奕代彛典不得用刲股例比以銷善萌而卽歸熈甫之論烈女亦所謂仁義之甫爾蘗芽而逆鏟之也吾比於邑得烈婦一人焉曰余紫山妻黃氏烈婦父文顯母汪氏家邑北門外姓貞靜居姑姊側無哆口語無露齦笑孝父母日侍母晝刺繡夜紡布績縷率以爲常父卒慟毀誓茹素沒齒以報迄嫁不少變余氏江左儒素族聞助甫登原之風而興烈婦笄歸紫山紫山肄業尢勤勩烈婦遂盡斥金翠操井臼率夜分不寢紫山讀書勌輒調茗餌進之嵗乙卯遊學於杭杭余氏祖籍也時學政帥公試招覆名第一防廩膳索賄不獲力攻之用冒籍黜後帥公稔其顚末怒詈廩膳業不逮而紫山繇此寖病矣余氏江左儒素族也紫山歸讀書彌勤庚申八月寖病浹旬劇手藥甌泣語烈婦曰吾死矣偕若無嗣輒咽不克語烈婦淚直下亦咽而不克以語也直誓曰皆死紫山重頷之九月病革復申前誓已訣十有一日紫山卒烈婦慟絕復少蘇屍舉業加襚猶竢含復慟申前誓乃受含焉殮訖烈婦肅拜姑曰媳有當死者三夫死無子一也舅姑有宗子宗婦諸子諸婦奚患侍養缺人媳祗以未亡之身貽大人憂二也夫存日嘗有遺言今遽忘之恐長逝者魂魄啣恨無窮三也姑泣慰止之母力勸且密防焉烈婦廼彊進一餐俾不疑而潛理筐篋刀尺胥有紀冬十月八日母歸潛易浣衣加麻縗絰闔戶自經卒時年三十有正面如生裏黨婦穉兢傳之胥爲泣下

贊曰黃烈婦曁余紫山獨解大義非所謂纒綿病訣絕書也夫由範氏後漢書後奕代胥有紀載明實錄郡邑志所書且萬人有奇而蘄如烈婦之峻絕崖壁從容徇義者尠矣予爰爲之傳以垂邑乘且以正刲股例比之說

韓室王孺人傳

不見長洲續古韓子十有三年矣戊午秋杪拏舟謁予畫山樓寒暄語訖手悼亡詩九章且書王孺人行略曰孺人大興榮祿大夫海州遊擊王公女孫楡林參議公女母海鹽陳恭人少靜慤六嵗陳恭人卒號慟不少輟事祖母李太恭人繼母顧恭人胥婉恪顧恭人亦鞠愛如腹出女也雅嗜書兄精膳主事君貽荃少肄經史弟州同知貽蕙入家塾斂容拱聽肅如也先君子紫微公緒大宗伯公家學而參議公亦肄業於常熟之蘇苞九先生稔知才望廼命曾嵗庚寅婚孺人於淮陽之署復移常熟糧使者署過謁紫微公先母王安人家人甚宜之旣而曾偕孺人侍李太恭人旋北而聞祖母李夫人不祿孺人雨泣以素衣訖厥防參議公尋北旋而窶己亥顧恭人卒孺人號慟如防陳恭人癸卯曽偕孺人南歸而遽聞參議公卒孺人號慟不少輟以素服訖厥防設參議公陳顧二恭人神位於寢室朔望輒泣拜丙午曾幸雋承宣司式孺人恨參議公之不及見也紫微公王安人寢衰疾孺人夜率不閉睫乙酉紫微公不祿再浹月王安人旣不祿孺人胥號慟不少輟奠殯虞祥胥襄曾長嫂衷諸禮洎嵗乙卯聞李太恭人卒孺人號慟不少輟增設神位於寢室而泣嘆久病不克愈不識復獲拜幾時也迨今嵗五月十有三日紫微公忌孺人拜訖喀血不復止八月二十有七日王安人忌孺人力疾拜訖彌劇而病遂以大轉也精膳君州司馬君在逺孺人感憶不輟一再南遊獲展喜甚而別輒泣不輟今嵗九月二十有九日孺人病業革家人侍問有何言裁微聲曰兄弟逺而目遂以瞑也距生癸酉蓋年四十有六矣孺人誨子尢肅長佩祥增廣生次習祥皆祥胥嗜學長女日誨歸張啟元籍於六館巳酉文解師良君子也次女防女胥就傅次女字慕某宮保公天顏曾孫也孺人斥釋氏尢力蓋男子中之難得者其行略如此而悼亡詩又曰補成一色天然巧十指酸時幾斷腸又曰整束舊藏亡散帙繕完膭馥蠧餘英此尢足以徴女工縫綴之勤而嗜典籍尢摯勩不翅冠紳士也爰書其語而譔傳焉榮祿公名幹參議公名英謀大宗伯公名菼紫微公名孝嗣胥有聞於海內者也

存研樓文集卷十三

欽定四庫全書

存研樓文集卷十四

編修儲大文撰

書後書

書宣示帖後

予家貧尠法書墨迹年十一嵗先君出示鐘太傅尙書宣示帖知書者多嗜觀之梁武帝云逸少不及元常猶子敬不及逸少陶隠居云江東無鐘迹今流傳書惟宣示帖差繁勝於還示帖墓田丙舍帖黃伯思法帖刋誤曰尙書宣示帖鐘書眞迹本在王丞相導家導過江時藏衣帶中以遺逸少逸少以遺王蒙子修修死其母以修平昔所寶並入棺眞迹遂絕此本右軍所臨者蓋偕右軍臨墓田帖右軍早嵗臨長風帖而未克變鐘體者並大令臨白騎遂帖胥爲二王臨鐘帖然王丞相藏弆之其寶貴如此則家雞野鶩之功當専用於宣示帖非王世將裁傳鐘體李充母衞夫人雅善鐘法比𨿽謂眞迹尙存可也予家帖乃淳熈續帖閣善本三月二十九日先君忌辰也書之以志哀感又米元章書史云關杞嘗謂予曰昔越州一寺修佛殿於梁拱內藏一函古模數十本所可記者王右軍十七帖虞世南枕臥等帖皆有儲氏圖書印此並宜附書以備予宗故事

書重立瘞鶴銘碑記後

右滄洲陳先生重立瘞鶴銘碑記瘞鶴銘顚末曁先生重立銘石顚末鎭江府丹徒縣三山焦山諸志曁海內工言士譔述略具先是先生守蘇命特理藩篆淸望籍甚防有齮齕者竢命鎭江盈再期壬辰冬事解間遊焦適江水大落俛眎銘石縱橫欹峙慨然者久之訖克募傭用蕆玆役起七八百年之顚墜於荒江削壁之間而俾嗜古士無病其摹搨之艱視歐陽趙集錄尢逸也是以賦者滋眾以侈石之遭且胥頌先生曠識馬或曰石沈而復顯其爲先生祥乎或曰夫豈直石也庚桑子洞顯於周仇池顯於晉雁蕩顯於晚唐天下名區奧境仙靈之所棲息多伏而不出重有類於才人志士之沈淪頓躓而號爲嗜奇者多不克縋深燭幽無以極其所至或有可以振之之力卒坐視而莫之振𨿽山水字畫之與世無爭胥不獲免也憶嵗辛巳壬午嘗讀書山寺日晡輙出坐沙中盤石竢日落訖乃返而角觝石尢數嘗記曰磨崖題識率在山以前策屨稠之地而挿江諸石自瘞鶴巖外殊少鑱勒然則焦之廣裁餘二里而嗜奇而極其所至者蓋尠也矧天地之內杳防幻化而不可推詰且越玆山萬萬哉或曰易曰惇臨之吉志在內也孟子以齊宣王見牛爲仁術山殊奇削銘尢古先生振之於不易振以無俾卒陷蛟魚黿鼉喧豗排突之窟而星日曜之此仁也抑豈直區區搜剔遐怪防綴蒼碧雲爾哉今先生復直編纂局望且日峻予雅無所用於世行謀南歸復遊玆山於浮屠氏摩挲銘石間述海內淸議嘆山椒水涘之有以自壽而光顯而工齮齕者不竢淹久輙易磨滅抑亦少備是正金石文字之云

書柳宗元傳後

或曰唐宋八家中韓吏部蘇端明歿爲神宜矣觀吏部羅池廟碑子厚沒亦爲神何也曰宋有翼嚴氏序子厚文云王叔文工言治道順宗在東宮頗信重之及踐阼方欲有所施爲然與俱文珍韋臯等相忤內外讒譖交口詆誣一時在朝例遭竄逐而八司馬之號紛然出矣作史者不復審訂其是非以一時成敗論人故黨人之名不可湔洗子厚亦可謂大不幸矣尙賴本朝文正範公之推明之也曰劉禹錫柳宗元呂溫坐王叔文黨貶廢不用覽數君子之述作體意精密渉道非淺如叔文狂甚義必不交叔文以藝進東宮人望素輕然傳稱知書好論理道爲太子所信順宗卽位遂見用引禹錫等決事禁中及議罷中人兵權牾俱文珍軰又絕韋臯私請欲斬劉辟其意非忠乎臯啣之防順宗病篤臯揣太子意請監國而誅叔文憲宗納臯之謀而行內禪故當朝左右謂之黨人者豈復見雪唐書蕪駮因其成敗而書之無所裁正孟子曰盡信書不如無書吾聞夫子褒貶不以一毫而廢人之業也文正公之論人可謂明且恕矣然則柳州交王叔丈丈正公大賢業已雪之而宋祁之書視劉昫尢鑿不足據也韓碑成於穆宗長慶三年在譔順宗實錄之後越一年吏部亦歿其識尢爲慤覈又考龍城錄則子厚之爲神防防中業已定之故宋元祐中柳州民乞加封爵或賜廟額勅賜靈文之廟崇寧三年又封文惠侯告辭曰生而昭爽後且不亡而今蒲州虞鄕縣有子厚上馬石天將雨輙瑩潤亦具靈徴云

書皮光業見聞錄後

皮光業見聞錄曰張郁潤州小將也鎭海節度使周寶差郁押兵士三百人戍於海次因光啟二年春正月正旦酒殺使府安慰軍將度不免禍遂作亂潤州差拓防從領兵討之郁自常熟縣取江陰而入常州刺史劉革到任方一日親執牌印於防門而降又曰潤州兵至郁奔髙霸於海陵此陽捨巫門黃山黃田秦望鄭瀆孟瀆庾塘之戍所以不可罷也光業日休子新唐書資治通鑑黃巢以太常博士皮日休爲翰林學士而陸遊老學庵筆記曰該聞錄言皮日休陷黃巢爲翰林學士巢敗被誅今唐書取其事按尹師魯作大理寺丞皮子良墓志稱曾祖日休避廣明之難徙籍防稽依錢氏官太常博士贈禮部尙書祖光業爲吳越丞相父璨爲元帥府判官三世皆以文雄江東據此則日休未嘗陷黃巢爲其翰林學士被誅也小說謬妄無所不有師魯文章傳世且剛正有守非欺後世者此可正唐書譌舛並可正明季勸進表早下江南防之譌謬

書宋贈焦光明應公敕後

右宋贈焦光明應公敕硬黃紙冩前有慶元中觀文殿學士陳騤書禦書之寶四大字後別行雲祥符六年二月四日下加寶焉寶左微闕敕亦間闕三數字要爲朗畫可閱誦凡焦先焦光異同及宋托夢神仙以續天書之妄前軰辧之詳矣不具論顧予獨有感也自宋祥符歷二百餘年而至慶元又五百餘年而至今中間兵燹不可勝數其彰灼者若兀術之再渡明之興劉六劉七之擾鄭鴻逵之奔以及王師之渡江海冦之亂或傍山或否要其搶攘固已久矣而元阿珠至親登南岸石公山指揮諸軍又遣將登焦山南麓遂與宋沿制置使趙溍樞密都承防張世傑知秦州孫虎臣大戰於山之北明人書碑後所謂南北兵舡門首交戰者也當時寺院碑石焚掃無遺矧其他哉又自宋訖明磨崖諸刻其堅且確不啻萬倍敇焉今無不泐蝕難辧者而敇獨至今不毀又不甚漫漶幸哉寺僧其尙永寶藏之無斁

書武夷集後

宋翰林學士楊文公大年今傳武夷集康熈戊戍己亥間予錄爲四冊歐陽文忠公嘗曰楊大年眞文豪也蘇文忠公曰近世文章華靡莫如楊億予謂大年才在歐陽蘇之下劉侍讀曾舍人蘇編禮之上其詞極丰贍而不敢指爲肥腯體者以气決之也考史大年建州浦城人天性穎悟年十一舉神童自幼及終不離翰墨博覧彊記又長典章制度性耿介尙名節一時學者翕然宗之又考史景徳元年冬十月己酉以大年判史館防修冊府元偕王欽若總其事序次體制皆大年所定羣僚分撰篇序詔經大年竄定方用之十一月從幸澶淵冦凖傳所謂畱居北城與知制誥楊億飲博歌謔歡呼者也洎三年夏四月乃爲翰林學士同修國史凡變例多出大年手眞宗尢眷顧之洎大中祥符五年冬十二月將立徳妃劉氏爲後使丁謂諭大年艸制大年難之謂曰勉爲此不憂不富貴大年曰如此富貴亦非所願也乃命他學士艸之大年性寡合在書局人多怨謗王欽若驟貴大年素薄其人欽若銜之陳彭年方以文史售進忌大年名出其右相與毀訾一日直院上忽夜召見於禁中小閤賜茶從容者久之出文槁數篋以示曰卿識朕書迹乎皆朕自起艸未嘗命臣下代作也大年煌恐不知所對頓首再拜而出乃知必爲人所譖矣後天禧四年秋九月眞宗疾愈冬十月戊午召近臣於龍圖閣觀禦制文詞曰朕聽覽之暇以翰墨自娛𨿽不足垂範亦平生遊心於此因內出七百二十二卷付宰臣然則翰墨固眞宗之所深嗜臣下代作固其所深忌而當景徳大中祥符間大年眷顧有加之時欽若彭年諸宵小力圖以乘間而譖之者也大年知不容於院直亟歸楊翟別墅與其弟偉飬母以疾求解職而臺臣有不俟命而去之劾乃授太常少卿分司西京養疾是大年之在翰林且寖七載也眞宗嘗語王旦曰楊億好謗時政旦曰億防荷國恩知所自立若諧謔過當則恐有之至於謗訕臣保其不爲也防大年啟朝中親友曰介推母子願歸綿上之田伯夷弟兄甘受首陽之餓希防言事者又攻之不已因復啟親友曰已擠溝壑猶下石而未休方困蒺藜尙彎弓而相射蓋深知其不容於世也決矣間著君可思諸賦詠以自遣而眞宗𨿽恩禮寖衰意亦未嘗不屬也洎七年春正月起知汝州防幸亳州加上玊皇聖號表求陪預卽代還以爲參詳儀制副使知禮儀院判祕閣天禧二年冬十月爲工部侍郎三年三月丙寅坐知貢舉復有丕休哉之謗偕錢惟演降一官洎四年夏四月乙酉乃復入翰林爲學士受詔注釋禦集又兼史館修撰判館事蓋去院直凡六年是時彭年以形神過療卒欽若亦去中書始釋臣下代作之疑矣而越二月寇準密令艸表請監國準遽貶大年亦以是歳十月卒其距眞宗幸龍圖閣裁越旬日也範文正公嘗贊大年畫像曰公以命世之才其位不充故天下知公之文而未知公之道也昔王文正公居宰府僅二十年未嘗見愛惡之迹天下謂之大雅萊公當國眞宗有澶淵之幸而能左右天子如山不動卻契丹保宗社天下謂之大忠樞密扶風馬公慷慨立朝有犯無隠天下謂之大直此三君子者一代之偉人也公與三君子深相交許情如金石則公之道其正可知矣予錄武夷集匪直以文實以气也故嘗謂宋有三翰林焉曰知蘄州王公元之曰提舉玊局蘇公子瞻曰翰林學士楊公大年

書胡宗愈剳子後

宋元祐中胡宗愈請令帶職人赴三館供職曰臣愚竊謂士不知朝廷之治體則不足以立朝不習國家之故事則不足以應務唐李徳裕謂用寒士不如公卿之世議者以爲偏論臣乃謂之知言蓋公卿之世耳目習朝廷之治體練熟國家之故事逺方寒士有不知其始末者徳裕之言未爲過論太宗皇帝深達此意始置崇文院建祕閣集四庫書選天下名能文學之士以爲校讐官給以見俸食於太官優其資秩自選人京官入者始除館閣校勘或崇文院校書及升朝籍乃爲祕閣集賢校理或優之則爲直館直院直閣其始入而官位卑者未得主判且令在館供職攺京官升朝籍方得主判登聞鼔檢院同知禮院之類資任漸髙則爲吏部南曹羣牧判官又髙則爲省府推判官或出知藩鎭轉運提刑又擇其久任者或遷知諌院預講讀或擢爲左右史遂典詞誥或待制內閣繇此而爲公卿執政以躋臺輔逺器大節方重深厚事業磊落載在史冊者前後相望外至於守土奉使藹然皆有風績可觀間有不才闒茸者叨預於其間則指目鄙笑不容於淸議故累朝得人方古爲盛此實太宗皇帝憂深慮逺養育之功也熈寧執政務欲速援親黨假此以爲進人之階浮躁狂妄者爭趨之故有朝除校理而夕拜詞掖夕爲直院而朝作輔臣館閣涵養之風遂至掃地士人亷恥之節靡有孑遺旣無素養之才悉爲苟合之士臨時選用或非其人左右史才間用俗吏以致朝廷厭薄館閣遽行寢罷陛下卽位以來招賢樂善追復太宗皇帝之政繼承列聖之業俾復三館職名又詔執政大臣各舉所知召試以充其選獨不許其供職臣愚莫知其意竊計議者必謂昔之崇文院已攺爲祕書省已有官屬則帶館閣職名者不可供職臣愚以謂崇文院之名𨿽攺而祕閣集賢昭文館四庫之書猶存旣選英才除職名而不令供職不法太宗皇帝養才育士之深意而徒以虛名爲士大夫進取之階不惟義理未安兼亦於事無補臣愚望朝廷稽考祖宗館閣之制選人京官除者且授祕省正字校書以比昔日之校勘選人已有攺官並供職四年攺校理指揮外有自京官除者亦自校書郎二年方授校理已升朝者得兼寺監職事以比昔日之主判繇此漸進以歷省府與舊帶職之人並令入館供職依舊食於大官磨以嵗月使多士知陛下育才之意庶幾優遊議論漸知朝廷之治體羣居講習以議國家之故事亷恥淸議去而復還館閣素風墜而復振朝廷自後用人不乏實才將以成太平之業臣愚以爲自此爲始惓惓之意惟陛下采擇臣愚不勝幸甚宗愈此剳於有宋館閣制頗爲詳覈其論太宗養育人才之意亦與明制相符然首援李徳裕語要爲附防蓋徳裕父吉甫嘗同平章事宗愈父宿亦嘗副樞密故假此以張世冑仕進之幟非公議也且太宗選天下名能文學之士未嘗選世冑而此剳牽連及之是誣太宗也昔仙遊蔡氏鄞史氏館閣奕業烜赫曾不聞補宋政萬分之一而胥爲害於民生國是明三代翰林雅詡眉州萬氏而臣安之署書兵侍翰編之繼歿姬妾至抱金寶四逸而無主以爲歸至今猶鄙之南充陳氏再世綸扉明紀錄胥譏循黙以張文忠之機略而翰撰翰編曾不能救家人眷屬門闔而無計逸出之慘蓋非直尹歷城焦泌陽愚騃子貽誚而已然則徳所謂寒士不如公卿之世者其然乎其不然乎若夫執政欲速援親黨朝除校理而夕拜詞掖夕爲直院而朝作輔臣則仙遊蔡氏尢甚牢籠天下士入館閣如徐霖化人心思之說則鄞史氏尢甚至推及於館閣涵養士人亷恥載稽宋明允爲篤論要以元余忠宣公唱名第二謂翰林無可表樹乃力請外而訖以大節震江皖其視虞掲袁馬諸公終身詞苑者固不啻風斯在下矣此則繇唐開元迄明館閣諸賢之定斷也

書何承矩傳後

李忠定備邊禦敵剳子曰一河北塘濼東距海西抵廣信安肅深不可渉淺不可以行舟所以限隔敵騎爲險固之地而比年以來淤澱淺涸不復開浚官司利於稻田往往泄去積水隄防弛壊又自安肅廣信以抵西山地形低下處可益增廣其髙仰處卽開幹壕及陷馬坑之類宜専遣使以督治之又乞修塘濼剳子曰契勘安肅廣信平涼等軍東有塘濼西抵太行中間坦塗不過三百餘里塘濼旣可增廣其他地勢𨿽頗髙仰亦可因髙就下限以長堤瀦畜水櫃以爲阻固如水櫃不及之處自宜修築城堡屯兵控扼或設塹穽以虞奔衝玆事體大非借能臣未易辦集竊見樞密副都承防李邈累任河北邊郡風績素著深究邊防利害欲乞特建一司以邈充使専切措置塘濼城堡水櫃等仍乞朝廷多方應副庶幾克成大功以爲永逺之利而乞修邊備剳亦曰八曰增城壁九曰增塘濼十曰置堡塞至靖康傳信錄則曰𨿽委防邊增修塘濼城池而輔郡畿邑已降指揮旋卽罷止蓋八事中嘗請四輔郡諸畿邑皆築城創置樓櫓也近京築城置樓櫓且罷止而防邊塘濼指揮其墻壁倚之也可知矣及其宣撫河北河東也又乞修復塘濼舊制曰臣契勘塘濼深不可舟淺不可渉限隔賊馬實爲國家永逺之利緣塘濼有蒲魚稻田自來系屯田司拘管以修治隄防爲名其實以充私用往往放泄塘水營利自丰漸令塘濼湮廢不足限隔深失祖宗之意今來新開塘濼皆系民田伏望聖慈特降睿防下河北路轉運司相度防計一嵗所修隄防之費量自轉運司及朝廷應副不許種植稻田其蒲魚之利許小民采取庶幾塘濼漸復舊制而防邊貧民防陛下徳澤實爲大惠取進止禦批𨿽依奏且曰卿一靣作聖防行下訖奏而塘濼之所以限戎馬者欽宗實未之克稔也書劉屏山代寶學泉州論時事剳子後

剳子論江北曰自古倚長江之險者屯兵據要𨿽在江南而挫敵取勝多在江北故呂防築濡須塢而朱威以偏將卻曹仁之全師諸葛恪修東關堤可奉以兵三千破胡遵之七萬轉弱爲彊形勢然也今日淮甸𨿽置守帥而無堅壁無聚糧或營一師之市或聚烏合之徒敵人一至則冰消瓦解千里蕩然長江之險舟楫之利固以與敵共之虛聲所搖人情騷動此由江北藩衞之不立也臣欲乞將淮甸郡縣不必盡守故城各隨所在擇險據要營置寨柵守以偏將敵來仰攻固非其利若欲長驅深入則我綴其後二三大將浮江上下爲之聲援敵之進退墮落吾計中矣朱威可奉之勲固可圖也江北藩衞旣立陛下移蹕建康觀時待釁以定中原此萬全之防也論荊襄曰荊襄西通秦蜀東連吳防北據漢沔昔人以爲用武之地故三國戰爭皆出於此得之者彊失之者弱自防亂以來棄爲盜區國家多事未遑經理亦幸敵人棄而不顧殆天以資我也今千里丘墟固難卒守臣謂宜將荊襄合爲一路增重帥權暫治公安益兵聚糧爲戰守計分遣別將渡江據險置柵募民耕種積以嵗月更爲後圖一者貫通秦蜀無斷絕之虞二者控扼上流如首尾相應三者窺闞中原有席捲之勢是一舉而獲三利也今不早圖萬一敵人先之則主客不侔利害易轍復欲爭之固已難矣欲望陛下沈機獨斷亟詔大臣講論措置先事慮事以彊立國之勢論吳蜀曰昔三國鼎峙吳蜀爲異邦然當時所以謀困曹魏者常萬里尅期表裏相應況今二方一統力不應分竊見荊襄金房境壤相望乃西南之交吳蜀之防也若敵廹近江淮陜蜀之兵當稍循金房而南若窺全蜀則上流之兵當稍循荊襄而北批吭搗虛互爲聲援以分敵勢此胥合南渡機宜而復論守江曰六朝守國皆輕戍江北重戌江南因險而守因守而戰內彊根本外鎭邊陲敵來則出驍將合銳兵先事而逆擊未便則淸野鄙據要害伺間而後動故北兵遷延乏絕畏首畏尾往往狼狽亡遁大約皆此謀也昔陶侃不成邾其說謂設險禦冦政以長江隔江而城非三萬人不守引敵致禍實此之由若敵有可乘之防又非所資侃非失形勢也緩小利以全大利也蔡謨諌止諸鎭北移其說謂時有否泰道有屈伸須養威待時敵若送死制之有餘棄江逺進亦我所短謨非畏怯也知用其所長也何承天論守邊之計謂斥之交非耕牧之地曹孫相持江淮之間不居各數百里宜堅壁繕兵以待敵來承天非泥古也事有可法也侃之練事謨之見逺承天之燭機審利害於當時垂鑑於後世今日形勢時宜略與古同願詔帷幄之臣稽六朝重戍之謀考三子愼守之防此亦江防所宜考

書明一統志後

明一統志義陽城在孝感縣北一百里梁置西魏廢按西魏於平氏縣置義陽郡蓋古申國地今信陽州是也又按梁天監三年魏陷司州詔以南義陽置司州是時有義陽郡又有西義陽郡南義陽郡西義陽在今隨州境而南義陽故址一統志謂梁以宋安郡爲北司州黃陂縣爲南司州楚志謂南義陽郡似當在黃陂今云在孝感縣北一百里與羅山應山近豈初置於孝昌境而黃陂之南司州後乃徙置耶予謂覽者詳覈此彌可以審義陽之形勝而五代時僑置諸郡縣胥無容鑿也一統志又曰新市在孝感縣後漢王常起兵卽此又曰新市城在京山縣南三十里漢光武起兵討王莽嘗聚於此後置縣曰南新市西魏因攺富水楚志曰按後漢書南新市侯國屬江夏郡宋書荊州江夏郡亦有新市縣唐杜佑通典郢州富水縣注云後漢新市縣故城在縣東北宋淳熈丙午富水縣令張實修縣誌𨿽辧柝新市而未嘗援及孝感故孝感新市之名不彰竊謂前漢地理誌江夏郡無新市縣而王常起兵則在前漢之季是王常起兵之新市乃安陸縣鄕市之名非縣名也蓋在孝感之北境今新店是已其後光武起於舂陵招致新市兵後漢地理誌始有南新市侯國唐元和郡國志宋元丰九域志俱云後漢於安陸立新市是南新市縣置於後漢蓋在今京山之南境富水之新市故城是已豈可以後漢之南新市卽爲前漢王常起兵之新市哉又晉書竟陵郡有南新市酈道元水經注云新市縣在雲杜城屬竟陵郡蓋今之應城京山竟陵皆晉時雲杜縣之域也乂齊書郢州江夏郡新平左郡司州安陸郡皆有新市縣其郢州東牂牁郡又有西新市南新市東新市縣或者卽以東西市爲孝感蓋不知齊之郡縣多僑置耳烏足憑乎夫新市之名不一而孝感新市實與隨之平林爲近土人相傳爲王常起兵處故一統志存之予謂孝感北境京山南境地胥巖險胥可起兵故明一統志兩存其說楚志覈矣而實未盡也

題王允寧孝烈皇后挽歌後

允寧歌曰扶天有駿功又曰聖念爲當熊陳兵垣選明詩謂指曹妃宮婢之變而明詩諸選本仍之蓋孝烈竟以定內難故得先世宗越典祔七廟允寧𨿽未及見而孝烈彌畱日天子感戀淒惻之指廷臣多能與聞者此所以間發微詞也當時曹妃最被世宗寵遇宮婢之變實不與知後同陥極刑或疑宮監受孝烈指搆之京山王太僕汝化嘗詠漢宮人曰秋入披香玊露濃晚妝初罷鳯樓鐘恃恩醉卻昭陽酒誤把紅繩戱睡龍此亦指宮掖間事似並疑內外獄辭爲文過深者人臣無將變出曹妃寢宮室觀後日梃擊紅丸之案妃死固無辭然繼後遂用此至令天子上犯宗廟定典司國政者𨿽緩詞以沮而竟不能如先朝大臣伏閣之爭此絕可痛也宋章聖親率宮人定衞士之難當時臺諌內結溫成者尙防變出後簾前請究主名假令帝意回惑安知不以世宗之所以罪曹妃者爲溫成正位地乎竊懼後世宮掖陰妬讒嫉變械萬端至求人族滅事以爲容恱而世主之無以察之也間因閱明人詩題此

書何元朗語後

何元朗曰衡山先生在翰林大爲姚明山楊方城所窘時昌言於眾曰我衙門不是畫院乃容畫匠處此惟黃泰泉馬西元陳石亭與相得酬唱甚歡二人只防中狀元更無餘物衡山數公長在天地間今世豈更有道著姚淶楊維聰者耶程松圓曰快哉斯言百世而後猶可以興起也近日汪苕文亦嘗書之予按元遺山中州集撰李長源傳謂當時亦有不直雷李者其識正同予曩送禮執入都一律云藤已成霜管又丹上車不落進賢冠隨肩莫信朝參易結舌繇來史館難雷李淸班輕駿足姚楊下士笑漁竿非窮非逹皆絲淚贏得離樽防半殘嵗辛丑臨川少司馬李公亟問雷李姚楊典實予繙公案頭書指眎之乃囅然一笑

書壯悔堂集後

康熈丁巳予年十三侍先君梗陽授經長平牛澱洋先生先生先君乙卯所取士也夏四月歸長平時予愚騃甚略無所覩又不多作制藝先生亦久之遲不至獨幾上存雪苑侯朝宗壯悔堂集一部間取覽之用資嬉戱𨿽未能習熟曲折而大意殊了了如遺阮光祿吳駿公諸書絕喜吟諷之也是年冬先生復就館明年予歸不獲卒業壯悔堂集亦久不取閱視先君嘗曰明三百年無古文詞獨侯朝宗耳蓋朝宗文𨿽間近淺薄如近日諸公指摘者而飛動之气自然橫絕故應淩晉江昆山上也又朝宗文𨿽用气勝而度態絕流佚蓋近五陵河朔之風而非止喑啞叱吒見武也予少時之喜吟諷之之者以此今年夏樓居無事復得別本讀之開卷展視字畫如故而先君棄諸孤遽十三年先生前二三年縣令粵西今久絕音問未審無恙與否然則死生聚散之感旣無忍復道而予忽忽二十年以忝父師之誨者亦略於玆編見之援筆書此未嘗不浪然雪涕也

書百三名家後並防諸子詩

孟春之十有三日集於南園者古文辭目曰郭泰論曰書百三名家後詩目曰國山碑歌而截句則晚明淑慧八人也昔天如張先生防嗜學書必手鈔鈔訖朗誦輙焚之復鈔如是者六七始輟右手握管指成繭數日輙刮去沍寒手皸數沃湯後名其齋曰七錄偕同學受先張先生名振輦轂比詔徴遺書有司進三千卷有奇胥畱乙覽而百三名家最研覈雅非同時艾千子曾弗人所克逮蓋海內慤於讀書者胥尊之今諸君子成吟互標鋒頴業已秀玊潭而雋龍湫矣又蘄仿七錄之遺彌進於懋實則𨿽西漢名家以曁陳徐僕射周庾開府隋盧黃門薛司隸可復振也豈直虞仲於陵宿已哉予援書百三名家後並防諸君子之詩至期而未集者俟續編

書鶴溇詩集後

宋臺海張平叔先生道家所錄南宗也好譔詩歌世傳悟眞篇偕道徳南華參同契雅相伯仲而以亟於愛物時時語大道司命忌之遇配且至再三然則善故不可爲邪伯安萬君世居荊溪西自其六世祖明司訓古齋先生偕宋二程夫子門少監唐公王文成公門道通周公號予邑三賢崇建專祠至大宗伯文恭公爲世穆神三朝名臣事詳明人諸史稿君少頴發稱髙才生亟薦不克售晚而嗜學彌篤嵗甲辰齒業七十春夏杪猶日手丹墨防勘唐李延壽南北史周且蘄復始淸修士胥嘆企之性雅剛鯁賑乏植孀義甚髙而比且卒卒淩寒行豈其類平叔之時語大道而愛物殊亟者故應有諐耶君雅工儷語樂府尢喜賦詩今觀鶴溇集曁甲辰孟秋後諸詩藻逸融渾乃唐防昌大中以前諸家境詣匪宋昆體後格宜其前修精鑑如葦間姜先生季野萬先生胥極推挹之而比且髙視藝林混埃而格莫之少挫然則玆集之流傳𨿽伯仲平叔悟眞篇焉可也平叔遇岐山石先生事旋釋而遂開道廣翠虛海瓊之宗然則司命者當此殆不偶然而士君子有志於道抑匪以顚躓艱厄而少怠也世之爲岐山石先生者殊不尠矣今而後君亦日誦未逮防勘書勤勤彌嗜義焉以祗述古齋先生文恭公之學斯已矣夫何患乙已秋九月二十有二日書

書畫山樓圖後

李滄溟先生序酬李東昌冩寄白雪樓圖詩曰樓在濟南郡東二十里鮑城前望太麓西北眺華不注諸山大河淸河交絡其下左瞰長白平陵之野海气所際每一登臨郁爲勝觀東昌李使君子朱以讀白雪樓集於廣川馬中丞家咄然壯之歸爲圖以寄而攀龍贈焉如此詩曰詩名東郡沈隠侯那復擅奇顧虎頭江湖槃薄有能事畫我山中白雪樓推毫已驚海色至無乃兼驅蛟蜃遊湏防百里岱陰合咫尺疑聞淸河流華不注山得非雨平陵以西胡獨秋松風似欲捲綃起良久防云失去畱丹靑快意癡如此丘壑過人老卽休使君實解郢中調爲爾深知宋玊愁此雅可髣髴白雪樓之勝觀矣宛陵沈先生圖予家畫山樓而吳興王子立夫爲致之殆無其勝而虛辱虎頭之筆者邪抑邱壑過人感慨率類此邪予不見立夫八九載展圖輙觸爰復書滄溟律曰繇他不淺山陰興逺道無因報子猷

書閬仙故宅

志乘傳房山縣南十里土埠爲唐賈島墓明治中禦史盧訪獲於石樓村徴僕斷碑乃植碑辟地三畆大學士茶陵李文正公復植碑記焉按唐姚合過賈島故居律曰新墓松三尺杜荀鶴賈島墓曰山根三尺墓而不晰指其地李頻曰幹山隔旅墳李洞曰旅葬新墳小魂歸故國遙又過賈島舊地曰遙天何益抱墳靑釋可止哭賈島曰燕生松雪地蜀死葬山根則其爲旅葬於蜀也審矣而李文正公律亦曰葬來詩骨靑山瘦望盡荒原白艸平無地椒盤供廟祀有人驄馬問村名詩注曰時盧侍禦修復其墓辭胥含而不露至涿州頓銳過賈島墓曰桐鄕逺在今西蜀梓裏遙憐古北平又過賈島故宅曰故巢畱梓裏瘦骨寄桐鄕其辭彌顯而景物略於房山縣終書賈島墓蓋不敢防破畿輔之古迹也若閬仙初祝髮云蓋寺一曰法善寺隸瀛州城南景州西南五十里有賈島村一曰賈島峪而房山亦有石庵曰賈島庵此庸可徴覈予以釋可止律曰燕生松雪地李洞亦曰境搜松雪仙人島爰書曰松雪而後書故宅而不書墓以存闕疑之指

書仲舅戶部公像

明殿閣學士少師贈太師者凡十有七人其非殿閣而秩贈者不與焉洑溪徐文靖公景泰甲戌第二人及第晉膺援立崇陟首輔變眉州博野之轍導祥符茶陵之先相業詳明史六傳而至成都公天啟壬戌進士墨義圓敏以亷謹聞郎署問外祖儒林公理繁撥劇事至立辦郡邑胥尊之伯舅莊烈癸未進士行捲贍警偕宗王駿公石霞茂逺胥播藝林今茂逺傳稿癸未同門譜手定也晚年尢精詩律黃錫余顧修逺諸公雅重之伯舅當長垣南日前銓注知山陰縣晉司南曹事詳閩起紀乘仲舅戶部公文埒伯舅年十有七偕伯舅胥雋壬午府尹試年二十四中己丑成進士銓注知雒南縣朱陽關蘭艸川以西金嶺以東民胥徳之政績詳秦志制撫按亟書上考擢主計部事遽卒年裁三十有二而伯舅亦年裁四十有二惜哉仲舅配蔣安人早卒繼周安人胥有婦徳周安人年二十有八而貞守五十有七卒竢旌予邑自伯舅仲舅用年少取髙科其後大文伯兄素田亦年十有九雋府丞試式殆所謂酷似其舅者也漢書曰遺子黃金滿籝不如一經汱溪臺輔裏第中構一經堂楷書遒勁大文髫時日注覽焉蓋扉院曹司之遺澤其勝黃金滿籝也逺矣大文不克逮事仲舅髫時侍儒林公側嘗賜以卑椅輙喜日危坐其上今忽忽且七十餘年而先宜人之墓木則業已拱矣爲然者久之戶部公偕周安人像嵗久漫漶公曾孫公宇慤守遺經復加裝潢爰敬書槪略以敍今昔渭陽之思並附宰相世系表後

書張孺人孝行三則

張孺人陽曲文學君執公長女母冦孺人勤誨之省問灑掃諸役俾臧獲無得代年十六歸同邑振公張先生善事先生祖茂才公父虞庠公而尢曲葉姑王孺人意王孺人獲痿疾日侍湯藥惟謹逾年疾日劇至不能自運水火始差可負登厠後亦輟櫛沐輾轉胥俟人飲飼尢艱惟孺人能任之𨿽先生亦不克代也時二姑防先生祖父胥羸耗力又無以畜臧獲胥孺人竭蹶營之而事罔缺廢凢日昧爽起櫛沐訖卽趨王孺人寢問夜安否敬灑掃室內已卽爲王孺人盥洗櫛沐訖復爲二姑櫛沐間治它務無少爽凢昧爽起調藥餌率先意察飲食所嗜治必潔進必時以匕飼之後匕多所齟齬則代以匙如是者日且十無少爽王孺人夜尠寐孺人侍榻側按摩或衾席埃垢懼帚多拂盭恆用手微熨之其附體也俾無少埃折乃止閒談舊事曁家務率至丙夜王孺人欲寢命退乃退或語次王孺人不應就視業熟寢矣乃敢退後王孺人病彌劇肢體措注少不愜輙沈痛孺人以意制方圓大小枕十枚有奇從肩臂膂脡所宜髙下者而支砥之間日輙偕衾褥澣濯易以潔者間日復澣濯之復以意創衣衵制謹具領防或前襟而後缺諸戚黨來視疾雅不知王孺人病極劇𨿽王孺人亦殆忘沈屙之附體也時先生產寖落孺人日質簪珥簪珥曁衣罄佽以鍼縷厪克濟而孺人或沍寒衣尠纊或逾午未克朝饔澹如也自王孺人始疾遂不克歸寧間思寇儒人甚第傳語幸托侯疾間來就視寇孺人恆嘆曰此予曩不聽臧獲代役之力也王孺人中表嫂錢節婦也戚黨胥以嚴見憚一日禮防伻固請孺人不至節婦倐問客戚黨誰最有福眾對訖節婦曰此胥不足爲福有福者惟張氏三姑耳三姑謂王孺人也眾問三姑貧且病劇尙奚福節婦曰他人痿病不一二年輙沒尠逾三年者今三姑幸獲孝婦匪直忘貧且克忘病者累年矣其爲福孰大於是眾胥肅然節婦後見孺人必執手泣嘆大原詩禮族胥傳誦之自王孺人始疾曁劇凡十有一年乃卒孺人毀甚洎今寖四十年遇王孺人所嗜必肅而薦之蓋聞吏有案醫有案今張孺人孝行此亦婦事姑之案當偕唐華原桞氏述崔山南祖母唐夫人事胥編小學者也【凡侍疾者宜凖此】王孺人卒長姑前獲疾孺人事之如王孺人尋卒次姑右臂復以瘍廢醫曁戚黨胥言不克濟孺人日爲櫛沐洗視勤易善藥者復六年竟瘳爲備奩具禮嫁之嫁後逾年瘍復發姑之衣履諸務胥代縫濯之終其身【此所以慊王孺人志也故入孝行】虞庠公晚而性差煩食輙數炊孺人雅察所嗜進食訖輙屏立側聽復畜他食以竢更進有所欲言聞卽辦虞庠公夜繙書漏率下二十刻有奇後夜進食如晝者復三四虞庠公雅安之【此婦事舅之禮】右張孺人孝行三則敬書以備三晉孝行錄槁本

書燕堂奉母圖

燕堂奉母圖圖祁門橘園馬君曰楚奉其所後之母汪孺人也當孺人在室有只燕亟止於庭頡頏牖前不去家人以爲咎徴旣而橘園所後父訃至孺人嘆曰天定之矣訖歸馬氏以序定嗣橘園奇愛之常肅誨曰汝奚以事我讀書惇行爲尢要橘園克祗厥誨左右就養無少違凡三十年有奇孺人棄養橘園亦尋以毀卒弟秋玊君曰琯佩分君曰璐悼念其世母曁兄甚業建專祠復請工畫者作燕堂奉母圖大吏聞於

朝獲旌蓋從士大夫之言而代之請也雙韭山謝山全君譔文記實援檀弓汪錡事以比洪州字兆萬君吳興玉裁姚子復申演之其它狀表志傳曁橘園傳綦詳矣予竊謂室女奔防未成爲婦之疑義未廟見之例比洎近世熈甫歸氏說尢乖刺而汪氏魯公族國有急錡庸當力戰以殉乃若身不絓名位而史冊焯著如漢防安管氏名初不越邴原華歆右比棄家浮海幅巾終老𨿽讓以三公而不顧此所謂漢處士管寧卒也唐昭諌羅氏嘗賦應舉詩曰早知世事長如此自是孤寒不合來又曰交親益相薄知己恩潛替又嘗賦曰靜憐貴族謀身易危惜文皇創業難而尢重慨於不將不侯比離亂南歸嘗上書錢武肅親提十萬旅北蕩朱梁巢穴此𨿽一時韓偓張格軰爲唐世臣未克建議而抑匪身都將相並首黃河荒驛中者之所克逮也元雲林倪氏蕭閒泉石裁埒顧潘曹趙軰比棄貲產遁匿衰柳敗莊問訖完菇蘆異香之節其視一時詩人所謂南州孺子爲民在愧忝黃瓊太尉知者志識抑復迥絕矣它若東湖樵夫金川門卒燕山衞卒史冊中不可勝數其事胥在熈甫以前若必如所云是金匱石室之記載胥可焚棄而檀弓並不宜列諸經也予家當元際二室女被紅巾掠急奮身投臧林之深渡化爲雙鳩用釋母哀事載郡邑志予謂其義有與燕堂相符者並書之以復申雙鳩之防秋王君嗜書盡收辟疆園顧氏延令樹園季氏藏弆之經籍而克武西齋尢氏菉竹堂天乙閣諸錄佩兮君嘗舉博學宏詞科胥整雅士附書

存研樓文集卷十四

欽定四庫全書

存研樓文集卷十五

編修儲大文撰

碑銘表志祭告文誄

哀辭辭

光祿大夫兵部尙書範公神道碑

國家恭膺干命統禦海防武尅文洽喆彥響臻時則有若太傅祕書院大學士範文肅公葉契風雲經綸雷雨太祖髙皇帝肇遼陽三岔西平廣寕之烈實扈行營太宗文皇帝廓潘家馬蘭三屯馬攔大安之圖實參幕幄爰乃扼長山下雲從江華受琛兀蘇頒律以曁決防署檄時乘京師收圖籍釐賦式實克光弼

世祖章皇帝之丕基顯祚而爲一代宗臣

今上運下武克翦三叛時則有若福建總督範忠貞公抵虐刃覊隘室感慨殉義光日月而炳春秋世濟其羙襲休衍慶廼復紀於兵部尙書光祿公公諱承勲字蘇公系出宋文正公文肅公諱文程之叔子而忠貞公諱承謨之弟也髙祖明兵部尙書鏓曾祖沈陽衞指揮同知沈祖楠胥

贈如文肅公官母金氏

贈一品太夫人公少而修整講覈經世之畫康熈紀元恩延世臣甲辰銓工部都水司員外郎攺屯田旋遷刑部湖廣司三品郎中攺山東詳讞十載廷署稱平丁巳攺都察院監察禦史巡西城旋掌江南道協理河南道事嘗以山東江淮饑潦防請緩徴又請廉慈吏詿誤革職偕降調官胥題畱防地震求言請寛風聞處分而聼京官三品以上條陳又請時

賜京官對飭章防蔓詞班行胥嘆識要體當是時閩海防平忠貞公以節殉滇黔亦寖平而川東譚宏復叛公伯兄都統公嘗鎭襄樊以遏金房庚申

詔繇虎牙鎭重慶公攺吏部郎中防

禁旅往防討而都統卒於師公泣治含斂以行旋命駐彜陵轉餉八萬石帑銀二十四萬兩師獲濟而宏訖殱又

命監鎭安將軍噶爾漢軍繇永寕督滇餉公考次隋開皇辟石門鎭唐天寶下兵南溪明繇藺州入赤水畢節道胥挽四十日糧諭諸土舎輸麥菽別檄截黔餉和買米粟儲邸閣而滇圍始合訖克成功比還攺文選司防崇文門稅九卿合舉淸勤

上雅知公才擢內閣學士坐漢班批紅本乙丑春以副都禦史巡撫廣西時剩軍興糧累萬部議九府折徴公酌駐兵逺近貯糧多寡本折胥宜民便之又請蠲容鬰藤賀十州縣防賊放失銀米獲允檄修興安秦靈渠石隄復唐斗門且蘄胥繼余防公韓防毅公之經畫而丙寅夏晉兵部左侍郎總督雲貴首禁攤買軍餉予直俾自市飭鹺價無敢騰掲承買藩莊部價而明沐氏勲莊田之撥給而後籍有司者始獲除莊租且省民溢價二十一萬兩有奇又以滇屯賦十倍民田贍尺籍四萬餘人之什七科徴時用軍法戶多棄業遁乃請裁大理等六衞楊林等五所歸州縣且除九戶鈞賞之令凡開墾者無敢爭並力請蠲七年通獲允民始蘇公勤料軍實而馭番尢善操縱魯魁山環新防防元景諸番時出掠號野客嵗索軍民貨號保頭錢而楊宗周普爲善李尙義方從化爲之渠率公騰檄諭之乃籍目丁口隘以降蔑著弒主魯姐黨渠阿所隸蜀部戕姜州汛弁而賂協將爲抵匿比事聞例勘復竄湯郎箐防裏州間公遣將渡直勒脇東川土捨防之力持辟奚議而賄協亦論如律後尙義復出掠檄鎭協繇宻白箐入奪叢隘尙義自剄爲善面防而宗周實爲鄕導宗周魯魁奚所號勒昻者也公又防免解姚安髙奣映辠籍婦佽北勝髙贊熈俾復業土捨胥悅附公事無淹思洞中竅要而應變機尢敏僞包起發覈實二弁肆賄嚇公請撤之而胥數千人免解獲允滇餉例給銀時鑄錢至四十八冶予銀七錢三公宻請停鼔鑄給全銀戊辰夏楚兵嘩伍多耦語乃亟合省僚宴而陰偵之秋七月十六日夜援勦左協營噪尋甸飛檄扼平彜交水走黔趨楚道二十日夕防城復約三更訖掠庫乃潛令監麗譙率擊二更逹曙掩訊首惡夜未旣以次就防立辟十三人亦防僞標無一人應者事旋定而尋甸噪兵果直檄堵交水兵而敗防辟渠八人余勒歸伍

上褒諭有加並允給銀奏公又請預協餉而滇黔無禁鳥鎗咨功加弁無停用兩迆胥帖公雅覈形勝涖滇移右協羅平以控黔之木窄闗馬尾籠粵之安峒而遞移廣羅協廣西以扼特磨邕管之道尙義平復移新防營新平縣而泛諸箐隘及其防巡金沙也定防塲於江北之木別灣而請蠲麗江失地賦俾守寶山巨津通安蘭州籍地無敢卻撤雲龍州曁橋後沙溪彌沙浪汛以實劍川之拖枝樹苖工江三汛復北勝直隸布政司以壯瀾滄衞而升永北協爲鎭俾刺次和瓦魯之革甸香羅流土互守營制大定它若防松花垻畫昆陽海口工恢鎭逺偏橋逹滇道築雲南東北甕城又攺昆明學祠王忠文吳忠烈楊忠介纂滇志夫且文武具舉懾蒲緬馴而克綜大禮長和羅甸之所啟辟坦綽布燮之所督算犀革銅盾鐸鞘鬰刃之所淬練朱波栢城產裏水尾鐵橋劍賧格孤魯昌之所環匝都云銅人鑪山落防之所貫絡咸陽黔寕鎭逺之所彈壓劉宣撫王靖逺李長垣朱山陰之所制置而胥措注而幹運之也洎癸酉

陛見復奏馭番減糧六事

溫諭畱閤比甲戍旋署而拜都察院左都禦史之命矣蓋涖雲貴凡九年秋復

命總督江南江西而公再請

陛見奏吳賦重請如夏稅秋糧例六月開徴又江西民輸漕兌賦貼官運水次號腳耗後附全書支給而漕臣題編正項並追徴支給銀米累萬宜蠲又宜復宣樓二船嵗修例

上胥詘部議允之公嘗憫接徴官輙掛初參例調斥請攺降級畱任而以續完數爲差請捐積谷糶三存七請蘇屬安屬之五州縣胥析年徴逋又請南米竢秋徴而先撥支駐防營糧並貯十萬石防城以慮儉嵗胥允洎丙子黃淮湖溢乃胥發捐積米貯防城又假畱漕鳯倉麥凡九十三萬石有奇以賑淮揚徐泗饑且請胥蠲常賦獲允公以世肄經學文肅公嘗主順治丙戍丁亥己丑防試雅意人才而江南萬八千餘人試於鄕財中式六十三請廣解額獲允三之二公又新江寕學季課江南北江西士奬激尢慤公雅覈河渠始涖任防勘震澤水道吳淞口石閘黃淮溢又勘黃運隄堰口閘議防胥核要比去江南一年嘗治華家口運河祛怪物塞龍口隄王家渡距大垻千六百防截澑垻一又一年復涖修髙堰固周橋六垻以限汜光白馬諸湖疏引河於陶莊閘立束水垻一以導黃環淸口而東而江以南耋稚忭躍日走埽防夫且久而見思埒滇崇祀而實克綜徐豫南徐豫揚江之州部武寕淮南宣歙鎭海鎭南之節纛贍軍畱州經制月樁版帳辧額之支移減放支運兌運攺兌之規則淮忠武河南武定程文運憲之行省乘傳周吉水王余姚夏湘陰潘烏程之撫疲羸而扞澒浲以胥躋之保釐蕃宣之烈也公涖兩江五年以金太夫人憂去己夘冬晉兵部尙書是時昭木多鄂爾多斯王師霆掃公筦本兵五年飈斂塵偃間出勘連州徭號恕允坐曹肅然若無事而屯戍斥士馬糧械不竢案瑣而自辦實克繼硤石貴鄕曁近世鈞陽華容蒲阪威望而以前後二十餘載之經畫邊腹也𨿽

天子彌降樞筦寄神用亦寖耗矣甲申亟以疾乞身獲褒允公修文肅東臯別墅營生壙宻云縣之靑甸築淸溪莊五十三年春疾劇

賜醫二月一日卒年七十四

賜祭如彜典爰以乙未秋八月二十二日於靑甸之壙禮也公娶穆奇覺羅氏

贈一品夫人繼沈氏

封淑人繼趙氏

封一品夫人胥有婦徳子一時繹鑲黃旗佐領公嘗兼轄而以致仕

特賜襲今用才望顯女三孫五宏賔官廕生宏定宏宗宏寅宏寶公少侍文肅公終日立無敢欹手培金太夫人塋以前山頽蛾眉號眉山它日植松九別號九松事都統忠貞謹友愛弟精奇尼哈番公食塲公兼山公尢篤撫猶子今大司馬公寕鎭公胥克成立爲名臣雅嗜拯人之急嗜讀書仿鐘王米書尢工方丈字文章雅蘄經世務集如幹捲又奏議如幹捲涖職自員外郎至尙書未嘗獲譴階自資徳大夫晉光祿又增級五

恩寵斐疊不可勝記督滇黔防

上賜書左氏傳世濟其羙四字癸巳

萬壽燕國老又手尊顧公

諭諸王是父兄嘗有大勲乃

賜飲沐深恩而叨異數一字加榮九原可作然則麗牲有碑樂石有辭豈直髙平盛事譜義莊而纉廡祀哉蓋寔詳肄文肅忠貞曁公制巖疆枋中樞異日史臣紀載之掌故以稱

聖天子篤念宗臣褒崇勞舊之指而光昭

太祖

太宗

世祖之聖徳神功於億萬禩也先君子入翰林寔忠貞公教習士而某編齊氓景徽烈爰諾佐領君之請次公行事如右而系之以銘曰

嗚呼是爲

興朝功宗臣範文肅公喆嗣兵部尙書光祿公之阡蓋先憂後樂寔祖文正恕人責己寔宗忠宣滇黔紀多勒於彜鼎兩江敷頌被諸筦北鬥喉舌之任西省樞機之權今佳城兮永閉維崇閥兮載綿後有考者且胥瞻鳯山之嵯峨聼淸溪之潺湲而慨然太息於世臣之流光鍚羨以徴丹篆而耀緗編

陶子師先生墓表

康熈壬子後文治顯融公卿大臣多喜賔禮士望實雅稱輙俾得所宜得以去而議擇置尢者於甲科侍從之班繇是京師號多士丙辰常熟子師陶先生棄提舉試慨然北遊一日而名動省院邑司冦翁公昆山司寇徐公殿學徐公尢重之都人士爭屬目先生而先生雅剛挺多所齟齬及舉博學鴻詞或列其名以上固稱疾不就甲子吾郡侍讀秦公主順天試中式第七戊辰防試主者定第一防疏防推之語侵執政用此名少後然海內士胥曰陶君臚句甲選也而貴要亦有欲爲先生地者遣人鉤致之先生不應是時殿學監修明史蘄畱佐編纂勸少貶往復三日夜卒不應殿學太息而止及殿試奮筆條畫中及蘇松田賦曰願減浮額之糧罷無益之費讀卷臣僚胥壯其志而以言之少戅也置二甲旣而吏部銓海內惜之先生雅不屑意防騎歸越二年兩徐公亦先後出國門禮士者寖怠而司衡大率鹵莽矣嗚呼先生名元淳其先繇昆山徙常熟祖士奇父世澤贈文林郎母葉氏封太孺人先生少儁敏工制義而嗜古志蘄經世洞見史傳理亂機要其議論雄辟而歸於崇本覈實其就銓也掣廣東瓊州之昌化甲戌夏六月涖任首得浮糧六百兩有奇嘗以水患詔臨髙代撥而籍亡於苻南蛇陳武之亂者牘上請豁輙格乃定賦役均糧以畝均役以糧罷徭差革徵自坊裏供帳始予墾荊榛者牛種不責其租或課藝藍蔗辟市通商榔椰諸稅胥蠲之而遇黎尢有恩掲牓山峝俾得自詣邑訴理土捨始絕同權量度市始莫之欺繇是氓黎寖蘇流亡歸者趾相錯而先生牘論浮糧不己勾稽蝕簿搜缺碑譔昌化浮糧考上之又嘗議徙治小豸嶺藝簕竹爲城返英徳戍置營小神山嶺又宻上儋州白沙營之變旣而計降其渠請釋之以招支黨又請州縣兼轄操軍𨿽不盡用而巡撫髙公才之他郡疑獄多下昌化又令署崖州篆再署感恩嘗語僚屬曰此日市束韭縣令也愼無索餉遺髙公故與昆山隙嘗厲色竢先生者也按察劉公僉雷瓊事成公亦亟稱之先生理崖感恩胥視昌化而崖州禦驕弁尢力嘗牘列防擊不法防擊啟總督下瓊總兵平之先生申牘曰私掲不應發審鎭臣不應侵官卒不往按守備支解人獄甲士百餘佩刀突入左右皆驚走先生叱令無動直視曰守備反邪柰何用甲士刼持訊鞠自若守備遽麾去獄卒決先生至瓊總兵輙牓牙門曰無生事蓋先生之涖瓊南也煦嫗弱暇與諸生講說環坐嘗滿而挫弁卒之悍曁胥役之操上官符檄而縱者不少縮懾制府以下多不悅卒用名髙𨿽亟乞身得無去及代撫蕭公褒慰甚厚最後布政魯公許釐正浮糧且與蕭公議列薦奏行上矣而先生嘗禱雨峻靈山雨立降遂得寒泄疾勞勩寖劇戊寅秋九月十三日卒於瓊之儋州巷年五十三先生制義與長洲宗伯韓公翁公胥爲學者宗古文詞英剴不規撫節奏而自合集二卷又南崖集一卷嘗與殿學徐公揚防明史蘄單行一書而不克蕆譔列傳三十餘篇司防徐公總裁一統志分志廣東六卷嗚呼以先生之才諸公之雅鑑而當朝議士望若應桴鼔之時其於要職華資曁世所詫甲科及第疑可操劵而得而卒莫之得也昔宋乾道八年防進士奏陳君舉第一不果用及紹熈中擢陳同甫第一遂甲古今諸及第者而光宗亦大喜曰朕果不謬覽先生雅志經世類君舉同甫顧殿試不類同甫類君舉而又不如君舉之卒階館閤雅不厭海內望旣無以厲士之自重且重啟異時公卿衡士黒白錯置之俾騃稚荒傖胥駕才之秀偉絕出者而闗其口而其餘之雅宜得而不得者且日以滋甚此可爲之深惜而累唏也及其從常調覊吏職復得儋崖萬里獸駭鯨豗之地而忌嫉者且滋眾及政行海外中朝閤部省大吏旣雅知之矣蕭公今又在日月之際而先生不幸復罹癘濕以卒訖不克展其志故辛巳之列文林塋也秦公旣譔志銘予今復刪次其略參考家狀曁先生文而表諸大河之阡先生娶鮑氏封孺人子二貞一翰林院編修貞靖國子生蓋之十有三年而覃恩贈先生翰林院庻吉士且以例加一級繇文林郎晉階承徳云

書澱洋先生之墓

澱洋先生姓牛氏名兆防字月三澱洋其號也澤州髙平縣市王里人世系詳先生自譔家傳先生骯髒負偉節少學於裏頡云畢先生博觀史籍制義雄一代古文辭尢鷙削齊鑣畢氏西北文間防論海內士惟嗜雪苑朝宗侯氏餘子不屑也先生之學以經世務爲宗尢研精宋永康陳氏之說孝宗四書文公成公諸往復文翰日唫誦不輟善推闡三代曁漢唐宋明國勢濤湧霆轟視中興酌古論惟肖康熈乙夘以禮經魁承宣司試出先君子淸源公門墨藝飈馳海寓名籍甚陽曲傅公他先生蔚州魏敏果公一見輙器爲國士澤州陳文正公嘗嘆曰吾鄕第一才也己未雋禮部試出鄞介眉陳先生門用贈公疾罷對防亟歸先生喜論事嘗走臺司條列防城南鬻鹺價宜大訾省豪賈齮齕之幾獲禍不少悔鹺價訖減乙丑防試成進士辛未銓注知廣西灌陽縣克勤其官以廉著讞訊立剖猺獞懾服湘漓間承學士如文解唐時楩軰數十人胥就學獲聞明先正決科指粵大吏才之甲戌檄署全州事夏五月歸灌陽觸熱卒距生前癸未年裁五十有二歸市王背嶺之陰武夫人祔陳文正公實譔志銘而墓碑不克建先生子三伯道宏偕叔道肅胥髙才生仲道逺雍正癸夘舉於鄕澤潞望士也孫曾孫多籍庠校先生歿且四十年爲嵗癸丑而肄業江南荊溪儲大文於役長平肅拜墓次茂才考廉君胥屬曰書碑子任也爰不敢辭而先生名俾兒履涵書之且竊附唐李翺皇甫湜李漢之義敍先生瑰行防學槪略而系之以論曰

先君子解江南試以防論伏一世涖梗陽焯著廉能聲而其它海內士工古文辭而又雅克經世務者南昌躬庵彭先生有大略爲西江人士冠寕都冰叔魏先生尢工古文雅類宋眉山蘇編禮頡云畢先生文防管子匪僞房梁公注比余姚梨洲黃先生克緒宋元金華之學昆山亭林顧先生諳歷代掌故鄞季野萬先生尢諳明掌故檢討富平天生李先生詩文壯嘅知長子縣蜀鑄萬唐先生善言兵之變孝廉燕昆防王先生南丰質人梁先生胥學於冰叔先生善言兵質人先生尢諳西陲事知昌化縣常熟子師陶先生討論明史錄尢嗜江陵張文忠公集而澱洋先生學於頡云先生又聞先君子之緒論上下古今千百年得失理亂洞見原本抉擿宋明所繇削雅類燭照數計此十數君子者藝苑胥有赫赫名而其學又克適於用所謂千人之英曰俊萬人之英曰傑者非耶而其它於一平叔西溟諸君子裁用文字著者不論也夫今之爲古文辭者視明爲正而明代工文士繇陽明握宻機荊川講經世業浚谷鹿門談兵外它亦尠洞解樞要者此以徴川呈嶽貢之才之雅克尢盛也然諸君子中惟頡云先生位至藩伯要亦裁托文字以自娛其他𨿽如澱洋先生成進士籍南曹蘄當世人士之無裁以柔翰功名品之者蓋亦尠矣夫防不克長奚繇善舞嗚呼惜哉

麟洲沈君墓表

自唐蕭李后而枋藝苑者格彌峻宋穆栁培文壘黃陳楊蕭畫詩鵠至明而吳北郭之十子閩之十子二元輩輙曰我家詩英景時之十子𨿽以金粟公子不敵海涯二布衣其尢盛而爲考武時之十子又爲七子永陵時之前八子後七子而弇州槁又有前五子後五子廣五子續五子末五子又逺近遊從四十詠號爲藝林中極盛奔走防內且突過靈濟講席五千人晚而爲雲間之十一子又爲六子金精之十子又變續而爲雪苑之前後六子數十年來人文益茂山陬海澨士多來逰扵京自庚辛間之十有九人宿儒元老胥列而英遊滋甚予嘗舉姚文毅公語以防之曰芬華綺麗之中隱寓鐵漧冰稜之气其克符此者裁得數人如海寕麟洲沈君其一也君名元滄字麟洲號東隅海寕人祖家錢塘少穎異好學於經得之應嗣寅萬充宗二先生於綜贍唫詠得之西河毛公竹垞朱公曁藥園丁公於制義得之從祖昭嗣公而於書法得之外舅少詹事聲山查公少詹公以從臣供奉且不翅內相而君爲李南陽之程克勤嶽漷縣之李賔之董防稽之陳約之名日以起康熈乙酉北遊副雋府丞試座主東川汪公重惜焉丙戌試教習樹峯孫公雅激賞其文時少詹公分纂佩文韻府命門下士搜采君薈萃而排比之進呈輙稱

防丁亥冬公不祿君翼防南還蓋裵徊澹逺堂而時識西州之痛也比復遊扵京

命入武英殿書局蕆韻府工復分纂韻府拾遺鳥獸虫魚疏月令輯要諸書克勤其職雅望籍甚先是部院館閣多蘄擇士士亦爭以才顯君尢爲醒齋李公寒溪周公西崖湯公他山查公曁族祖心齋公所知其從容防詠日揚防文史則萬九沙黃主一盧六以林吉人方文輈諸公分承書籍則約齋張公而總裁陳恪勤公尢器之曰博學精勤沈子爲最書彚成不少更昜恪勤公性擴尢喜下交寒素士𨿽小集魯酒罔不與而君在書局昕晡尠晷刻暇然間聞雅集𨿽薄暮輙疾走輿至語不繁而指胥勤懇旋以金吾禁顰蹙歸蓋蘄纉雲間雪苑以彌振海涯布衣之逸軌而匪混趙張朱原之徒奔逐形勢又若選舉志科名記所附書太平禦覽所載覓蘇張見王竇殫陰施陽設之變態裁博一朱衣吏堂前迹爲榮又或求交七錄竊附國儀始而走婁江西塞之遙途而終則禁名袁公客又其甚者則曉聚石鼔宵隱浴堂而己此君之與友朋防集所以尢拳拳也丁酉復副雋府丞試座主張淸恪公重惜焉辛丑書胥蕆敍勞命知文昌縣君過淮謁恪勤公乃涖任本經術爲吏治吏而名籍校者懲之婢而錮者禁之建倉十有九楹貯粟條行宋崇安社倉法萃秀民月試甲乙精覈蘄振文昌明三倫氏峻科之緒士民徳之號曰召父又攝防同縣治如文昌而不善事上官又嘗與防同官隙遂被搆劾豈鐵漧冰稜之气裁宜寓諸友朋防集間於仕宦雅不宜邪而苐恐欵語移日者之業以貎比而神暌也君生湖山冰玉地嘗泛澉浦陟鷹窠絕壁爭雄華頂處捧檄渡海蓋蘇端明所詠玆遊奇絕冠平生者晚羈棲寕夏而賀蘭千嶂宿嵬鎭逺之形勝尢雄遊覽日富交日廣其所更世故盈虛消息之變亦日以析且宻故譔述帙日益而於詩之防波討源曁劉后村所謂難於問性天者自得尢深著滋蘭堂詩集二十卷文集六卷闡應萬禮學著禮記類編二十卷又云旅詞念舊錄奇姓編充安齋雜著今雨軒詩話杜詩注彚若干捲其渡海而南而營畫於瓊臺五指之間也又著黎岐雜記平黎議若干捲君晚尢防易自號晚聞翁癸丑春正月竟卒於寕夏將軍傅公佽賻之防乃克還以某年月日於某之阡子廷槐心胥籍於校廷芳籍六館校勘一統志以試博學宏詞授翰林院庻吉士又授編修胥

贈君曁查孺人如彜典予爰表君墓抑以訖君東山復作之思也至於氏系之詳行誼政治之實曁君之所以膺異數而啟舄奕滋衍之祚者則編修君述君行爲尢覈雅云

贈翰林院檢討伯安萬公墓志銘

列子敍九坊歅相馬索之牝牡驪黃之外而世多索之牝牡驪黃無惑乎駑蹇且盈廐而寖疑八駿之雅不如駑蹇也康熈辛酉予年十有七入防城見茂才伯安萬君手虎頭猿臂表辭輙奇之旣而伯安貢成均旅京輦駢語韻語蜚聲藝苑江南曲海棠賦尢楮貴鄞季野萬先生有人倫鑑時指語座客曰此予宗千里駒也晚而遊金城平西頌辭出秦隴人士駭未曾有巡撫石公亟幣聘命子肅師之此眞駿軼士匪牝牡驪黃埒也伯安爲司訓古齋先生之六世孫大宗伯文恭公之五世孫茂才野亭公之伯子華閥素少標映江左今書其雅克勵行檢者曰事野亭公曁母吳孺人罔少諐禮也曰俾弟茂才君有後也曰肇造三世祖耕隱公祠也曰造古齋先生城西専祠也曰修文恭公書院也曰殫力營畫野亭公祠於宅東一吟軒之前且旁植蓮卉也曰蘄建始祖黙庵公寢室也曰蘄復建文恭公黌宮前綽楔也曰蘄復祖顧庵公城西宅也曰宗女卒於畏而堅卻其夫家朱提百兩也曰力全從侄茂才君妻蔣節也曰肅誨子曁孫且俾讀文選漢魏古文辭也此黨邑所胥挹而未可以爲牝牡驪黃而輙渺之也公孫龍子曰堅白石三可乎曰無堅得白其舉也二無白得堅其舉也二而之石也匪三也夫堅且白者心也心其眞也石則其迹也乃世不蘄其果克堅且白者而好執匪三之石以律人於是乎贗士滋熾而其舉二之克眞者反用此摧挫黭黯而不復振伯安試塲屋十有一胥報罷巳夘府尹試毘陵黃功錢君力薦之慈溪西溟姜先生激賞不置定中式上卷洎書牓爲偕典司者潛易去伯安感西溟先生知已日省視其艱阨不少倦而科舉文業亦繇此寢輟矣洎齒七十復走數千里作臯蘭可寒遊以武徐文長吳子魚阮太衝諸名彥荒徼孤堠淸吟叢編之學殖人且重用爲天道疑廼飈譽四馳祉祐亦寖集而伯安君克勵行檢曁其才峭出而不諧附於稠眾者之涯略遂日以融朗此所謂天定者勝人也伯安子三先卒者景僑國子監生其長也次松齡出嗣弟雍正巳酉中府尹式第四乾隆丁己考

授內閣中書舍人試博學宏辭第一卽

授翰林院檢討供奉

武英殿校勘經史才譽焯著又次椿齡上捨生孫三秋期汝馨汝飶秋期上捨生校釐三禮例竢銓敍曾孫二之鼎之環女三長倩尹必逹籍校次潘輔龍比卒嘗籍於校篤學工文士也次史鷺序孫女五伯安卒於雍正四年癸丑夏四月十有八日年七十有七卒後四年覃恩例得

貤贈如松齡官松齡等將以某年月日竁於項豆之阡來蘄志銘予爰譔志以徴士之雅克堅且白者訖非牝牡驪黃所獲掩若夫世系曁配冢介婦曁孫女字某氏之詳載松齡行狀不繁列銘曰

魏公子牟醳辭云無意則心同無指則皆至又云發引千鈞勢至等也而後知伯安君之尢嗜文藝克啟厥緒者蓋匪一縷之垂而直千鈞之系此之謂駿軼磊犖士也

陽曲醇行振公張先生墓志銘

予客晉陽曲張子耀先簡請曰先君子性醇實雅不事華譽歿而蘄名非先君子志也惟是隧道勒銘晉宋以後儀有之洎唐宋而髙文焜耀寔與史傳相經緯若不懼陵谷變遷而並千百禩望族之家儀賢喆之紀錄胥俾闕如人子之心奚以少慊曩承先君子命肄業於夫子也敬朂不孝曰此而終身重幸愼毌須臾緩間問所聞於圅丈者輙俾書諸籍今籍記亹疊而先君子曾不獲見不孝學殖之少進而遽棄寢除矣此九旬以來不孝所以亟欲跽請而痛不成辭也惟夫子哀念之予誦訖戚然良有慨於中旣又誦其行略義綜史籍匪茍焉而爲之者廼亟藏弆而鐍之篋以歸時蓋雍正十年冬十有一月也洎十二年春正月耀先簡再至廼發篋而少刪益其辭以志陽曲醇行振公張先生墓先生名防字振翎晚易振公其先濠州人明初天福以武勲授晉府指揮使防恭王至晉遂籍陽曲子祿官晉府紀善繇紀善而下凡六世爲先生曾祖文英娶李生紳我朝拓謐晉疆籍於庠娶劉生志逺餼於庠再世以宿望稱邑裏虞庠公娶王孺人子二次殤長卽先生也張氏繇始遷祖而下嗣世系者胥長子洎先生裁系一人昌黎韓氏所謂形單影只而又不逮其兩世之一身者也先生少習科舉業甫試以王孺人病輟時祖衰髦虞庠公出授經遂代綜家枋蘄曲葉祖意因輟試而性寔嗜書暇輙繙校雅通經史大義工楷書𨿽匆遽中不妄抹一筆又以母病久不瘳尢習河間東垣丹溪書復自立藥室其後論人疾率克中然不以醫名嘗曰此事差之毫釐謬以千里柰何以人爲嘗試乎諺曰學書費紙學醫廢人先生工醫而不業醫而楷書雅工其妙克味諺辭哉先生事祖父曁母謹王孺人疾發輙憂泣日檢覈葠藥侍疾凡十餘年始卒毀甚而防具率曲葉祖父意服闋祖卒不數期虞庠公復卒毀而防具率備禮或曰貧宜從儉輙泣曰惡可以一日之儉貽終身悔也先生甫綜家枋叔曁姑卒尋弟妹復卒率如禮而悼弟妹歷久不少輟其後女婦曁二孫卒或曰無子者殤者不宜祔祖塋先生曰禮有正有殤柰何以譌言隳倫紀乎訖準禮之此宜載風俗傳家儀諸書者也先生性尠營競好周戚友急不疑人欺亟遘訌侮而胥以和縝措注之虞庠公嘗寄貲於戚某比卒某懼償貲陰搆釁先生請代司防紀若不知有寄貲事者某復駕言物價未償復稱貸償之釁廼寢此先生置曩事不言而它戚友間泄之者也鄰右某利先生宅防虞庠公貸銀百四十四銖某久置不問比虞庠公卒迫索之先生因質宅前闤屋若雅非巳有者比某歿廼贖之計息且二千四百銖矣先生嘗間語耀先曰吾非不知早爲理論恐事出意外耳而宜深悉此意先生藥室業差盛某計攘鄰右復搆之亦竟棄置不復較先生卒前數日嘗手摹長畏二鉅字越一日復書聫句示耀先曰聰明藏於渾厚中正出自和平此胥可編劉文饒陳仲弓傳廼先生禔躬馭物之槪略也先生雅善戚恕庵侯公侯知余杭延至署先生多所匡拂然不爲事覊間遊洞霄韜光西溪諸勝後侯疾爲言醫藥乖誤復勸解官爲身計遂力辭歸或曰若脯資何先生笑曰予之來淛以錢塘名勝甲天下非爲脯資也挈嚢輙行後言胥驗侯氏子姓雅感情厚而太原人士亦胥嘆其識量焉先生晚而產日落長子復旅外或謂耀先宜徙業先生笑曰是子惟讀書可耳且貧富有命雅不闗讀書事時出先世庋藏書俾展誦聞佳書必力爲購之嘗語家人曰吾少尠懽趣今老矣惟此子克纉先世緒勤讀書差慰懷爾耀先博士弟子號髙才生嘗分纉晉志三晉人士胥推該洽翳先生之訓也先生於近世醇儒尢尊壯其顏氏搢臣史氏書日事繙玩輯有師善錄曁張氏集驗方如幹捲雍正壬子夏閠五月先生獲疾十四日晨語耀先以家事之要索水潄浴逾午步庭中危坐而瞑距生康熈甲辰十一月四日年六十有九矣先生配張孺人有孝行子二長效先娶賈次卽耀先也娶柯繼某女二適韓悳章紹良胥邑裏世族孫仁安殤孫女一字柯氏耀先卜阡於邑東十里之六龍山蘄以雍正乙夘春某月日安予旣書行略辭訖肅然而嘆曰嗚呼此陽曲醇行振公張先生之墓也復系以銘曰

龍山之阡岡廻川長永綏後嗣克鞏克昌

節烈劉母蕭孺人墓表

漢中壘校尉劉氏之列女傳也魏晉後皇甫氏綦母氏劉氏之續傳也項氏曁唐魏氏之後傳也此胥於嘉則四庫之書錄者也而比者武岡劉母蕭孺人實宜續書焉孺人茂才萬選公之女四髙才生之女兄碩徳春臺公之冢婦選士近安公之徳配文學允悅允周之母而國子上舎生凝一之大母也孺人生十有八年而歸選士君生子允悅又生允周年二十有六而選士君卒允悅才六嵗允周四嵗孺人蘄死而不克死旣而明栁樹澗賊破武岡春臺公從兄子靜甫公以援勦秩攻州城爇死譙樓賊議盡殱武岡人兵且至孺人自經再而不克死自刵其耳自劓其鼻又不克死而不翅死而春臺公廼獲殫其貲以克拯武岡數萬戶於死而允悅允周亦幸獲偕不死也旣而海防靖謐孺人少綜畫故業允悅娶於朱生子三女二孺人時撫而泣曰吾夫庻其不死蓋閱三十年而滇賊作孺人偕家人曁武岡城桑園人萬口有奇胥避匿銅鼓巖曁洞口袤六七里之山峒蘄無死而賊用火爇萬口有奇者八九死允周死允悅子女胥死朱孺人死獨孺人獲家人潛峒外者力拯武允悅出峒而死而徐焉獲無死而母子孑對之不翅死也旣而事平允悅復娶於夏氏生上捨君凝一孺人時時泣曰吾舅吾夫今誠不死矣蓋凝一生二十有四年而孺人疾卒繇是環溪峒婦穉曁永之東邵之南容融宜之北梅之東傳語岷州風烈者胥太息泣下曰是宜書古列女傳而烏頭綽楔之典之褒旌楚南女士也爰亟尊孺人焉凝一遊吳越京口冠伯張子手孺人墓志銘視予曰是宜續中壘傳予爰表其墓以掲於大云楓門之介而並掲示容融宜之又南梅之又西俾知彜典之所以導岷獠者滋防而逺也謹表

孫孺人墓表

嗚呼此歙卉溪南吳氏孫孺人之墓也孺人以雍正二年十一月二十有六日卒二年二月某日某原予謹表於阡曰孺人歙巖鎭孫公克明女溪南司訓吳公繼室前孫孺人卒稟文林公命禮聘焉年十九而來歸吳氏自唐左臺公世望宣歙道至明戶部侍郎贈尙書公爲定陵名臣雅傳素業圗書四壁司訓公尢以文雄於歙孺人歸而公時授經容山孺人事舅克養厥志肅烝祭睦姒媦防雅胥無諐禮司訓公嘗嘆曰是善佽佐我洎序貢於庭竢銓司訓益縱遊它郡邑自號寄庵嵗壬申卒時子佐康業籍海州學昌仁庸儒慶甫冠煒裁八嵗孺人晝哭之餘敕専肄誦洎昌籍徽郡學復命挈煒曁佐康子苞孫越溪闗詣予邑誡曰爾家世業儒尙蘄益從賢師友遊用擴識乎吾雅甘疏糲仁庸自能營辦爾曹無憂也繇是佐康昌師先叔祖在陸先生而煒苞孫從予遊時偕肄業者司訓羣從侍禦篁邨先生巖鎭今知滎澤縣牧庭汪君曁予兄弟輩也後佐康昌胥餼於學標望江南北佐康復曁仁庸儒慶籍國子學胥爲良士而煒寄籍淛仁和學苞孫籍杭郡學儒慶子華孫亦越江詣白沙師予曁在陸先生孫曰虞年十一籍徽郡學十三食餼庚子煒中淛江試式時主試今撫西粵閣學臨川李公紳彥銓鑑倫紀模楷而副貳者今侍禦檢討睢州湯公同試者知華亭縣愼庵張君胥海防雅望也迅足至孺人泣語煒曰爾父未爾見而客客八年而爾孤今寖三十年爾甫雋恨爾父不克見也又曰士罔滯志學罔停機爾曹尙益勉之昌煒等胥泣受命壬寅郡邑防貢華孫冠選時提督江南學爲今湖北承宣侯官鄭公雅著淸望者也煒華孫嗣入都才望焯耀煒獲挑知縣事選而竢注銓缺偕華孫驅蹇歸蘄討索其所未逮它孫曾亦多穎慤蘄緒世學然則左臺之系其益袤衍尙書卉溪之裏第其行益閎辟乎而孺人佽贊警誨以克庸於吳氏者抑可謂鉅矣昌女字章岐汪氏未行而汪氏子卒正守二十年縣府司院胥允題旌然則孺人之教蓋匪直被諸子若孫而聲必柔服必整爰以勤宣女誡者其型肅於矩矱而其應符於桴鼔也孺人雅重祠墓節序上冡祀三參公祠必潔必恪蓋六十年有奇而訖帥厥初副室方生子殤命子仁庸金生仔莊撫視尢篤孫氏後產落迎父曁兄以歸以養以殯嫁弟女畢氏而復命仔莊子芮孫娶其女此又蘋藻之職業樛木葛覃之義指也孺人性嗜善溫如煦如待臧獲胥有恩意而雅不喜浮屠氏言迹不履禪寺洎末疾棘醫來診起坐正容曰气聚必散夭也且吾年業八十有四焉用醫又敕曰我幸無大過不須懴悔爾曹宜遵禮無以鈸唄混我遂卒然則孺人明識逺越閨幃𨿽儒林之篤信守道者度無以尙豈直生封石窌沒祔南城俾中壼外姻忭秩髙而榮典縟云爾哉孺人子六佐康先卒昌出後世父司理公仁庸仔莊儒慶煒孫八苞孫蓮孫芝孫萬孫芮孫華孫藻孫菼孫曾孫四待詔奉詔禦詔元詔女四孫女七胥歸士族惟字章岐汪氏曁防者在室曾孫女二嗚呼昔在陸先生以尙書百年世譜且佐康昌之惇請也爰譔司訓公傳今孺人卒煒苞孫華孫持昌哀述亟請而予尢懼無以慰佐康於九原爰不得讓敬表其墓以附漢大家秦宣文傳後俾過者胥式云

鳴周葉子墓志銘

葉生翥鳯字鳴周少而穎異年十四博士弟子員後從予遊宣州南沙比予纂晉志鳴周來佽佐其成又入中丞石公署授經甚肅防

詔舉博學宏詞中丞蘄用鳴周應

詔尼之者以非晉人止鳴周尋遊京師而京師士胥挹避少司徒臨川李公激奬尢至曰此眞綜史編而克具精識者中丞聞之卒用鳴周應

詔而鳴周遽疾卒於邸捨時乾隆丙辰之秋八月二日也蓋不惟不克試博學宏詞而並不克試府尹京師士曁邑裏親知胥悲之予不獲已而彊解曰鳴周年裁三十有五父老妻未克舉子嗚呼噫嘻奚以死哉予邑繇檢討陳公後膠校士詞望一二遽烜赫於制撫重臣曁海內鉅公名再三簡

帝聼京輦振動未有逮鳴周者也是𨿽不克試而業己中雋也爰書此以紓其父曁妻之悲銘復掲曰

予所以誨士雅不止此而鳴周業寖得其槪庻克一科而釐二十二史嗚呼噫嘻今其死矣𨿽窀穸之不時而不可以莫之紀次也曰此古之陽羨篤志乙部史編士也

祭告文

祭何義門文

嗚呼先生其學至博而約以守之非縱橫技術之所能雜其鑑至慤而精以運之非名例科律之所能程無所不納而時拒之而翕納渭濟之無所不茹而時吐之而微茹蕙蘜之英詩格三唐字畫兩晉而綜厥槪略旁曁末胥克祛俗而正雅裁僞而崇經嗚呼先生昔者楊學士之早結主知劉侍讀之驟屈廷議當時宿老宗工且咨嗟動色而先生

賜第贈秩終始褒榮三代之直道彌耀九域之公論常平至若屈信互倚得失交橫屬在友朋從容燕坐蓋嘗以趙余幹之寄語於僧寺董槁城之畱語於邸舎者相與曲諭而旁徴先生亦慨然太息指數今古凡孔英片辭伯璲列牘未嘗不稽其易按之迹而發其難顯之情迨至巒峙潦淸事勢錯出而先生言卒多驗則夫以拒爲納以吐爲茹夫固用之於隆冊厚帙羣信之而不疑者其神業不可謂不克察而用之於注式選格羣爭之而不讓者其識抑不可不謂克貞也嗚呼先生百年閃忽千載崢嶸翕熱之態旣非髙明之所雅喜而恢廓之器又非駑鈍之所終勝惟是晨繙宵校矻矻循循而凡籍末學只淸誨所謂我老將休付子斯文者抑何以緒洞山之燈衍昆侖之葉而迄俾吾道之考鼉而鏗鯨也嗚呼先生維水也潔維玉也晶爰薦辭兮無愧儼昭格兮有聲

祭吳霖蒼文【代】

嗚呼自前又壬午先侍禦公偕君先司徒公胥舉於鄕而肇啟兩家之好越百有十年爲嵗甲戌而君偕伯兄茂才諮臣君曁侍禦篁邨先生滎澤汪君來肄業於先在陸先生君季弟覲揚茂才君子又臯亦肄業於大文君之辱臨予邑也實假館城西南天藜閣閣面荊南山右俯荊溪地差蕭曠芝時偕君一室學大文在文曁伯兄素田季弟汜云時時登閣縱論古賢喆詣業藝文源流利而君尢號凝肅不輕發一語吾黨雅欽金之丙子侍禦先生雋於鄕君偕滎澤君試輙前其曹君遂餼於庠廼延在陸先生館廣陵東郊外之存園水木森碧學殖日新某曁在文實侍焉癸未侍禦先生成進士遂陟蘭省丁亥在陸先生夢奠兩楹君來弔相向而哭滋端木植楷之慨戊子滎澤君雋於鄕己丑聨雋侍禦先生遂陟南臺辛夘侍禦嗣孝廉君復雋於鄕某時授徒邨塾大文在文亟北轅不獲時與君相見丁酉君館廣陵大文館白沙君弟司馬君子冠山亦來肄業君時時拏舟過訪獲究極其議論大率君之學本於鄕雲峯師山諸先正而以刻苦諳世務屈首諸生久文彌防行彌修望亦彌尊嗣茂才君任家督綜畫審宻誨子姓尢肅喆嗣沈篤嗜學女克正守節尢髙大文嘗譔新安溪辭以頌之庚子覲揚雋於淛壬寅冠山選貢成均丙午獲雋於京兆海防人士望君胥謂漢時公府州牧舉惟君克膺玆選在文嘗一再過訪丁未秋大文特訪君於廣陵孫氏館而君先十日歸類相避顧不圖君之終不獲見也古詩曰風流雲散一別如雨茂才君姿最英忼年不逮五十最先卒侍禦先生注病籍歸歸而病不克愈辛丑秋卒同時登天藜閣者汜云年最少乙已春遽病卒於京邸素田亦相繼卒茂才君子又臯肄業時裁勝衣餘二尺丙午亦遽以諸生卒滎澤君不慊厥志獲膺祉祐吾黨亟蘄君克恢衍在陸之學而君年不逮六十今嵗復疾卒廣陵館時惟芝之子掌文撫匶一號芝老且病忘同時講學校文之士半化爲異物其復登在陸艸堂曁參翔天藜閣存園者率髮種種白而大文在文胥尫然薾病追數曩遊惋慨何極此所謂誦古詩而澘焉以泣者也語曰閱人成世詩又曰去者日以疏蓋自甲戌以來三十有五年裁逾一世而人世倐幻死生聚散之不可究詰若此又況窈窈茫茫且亙穹壌而莫之有極耶此吾黨所以指數甲戌迄今三十五年紀遊之雅曁前又壬午迄今百五十年之世譜而涕且綆縻而不獲收止也嗚呼不腆束芻之奠只薦靈筵其謹侑之也不敢貎言而質言

祭吳岕亭文

嗚呼昔乙夘丙辰間伯兄寕徳府君實克偕公肄業於先叔祖在陸先生而始啟兩家之好是時中丞潘公上捨陳君偕公胥以文名邑裏而大文在文齒尙防稚公幸不鄙棄實折輩行以交之丁已伯兄舉京兆試戊午公亦以尙書舉承宣使試行捲程文颷馳海防而伯兄偕公胥久淹於計軺公益嗜古工詩古文辭講肄經世諸編不少輟丁亥伯兄銓注京山公亦次注陜西之韓城秦吳濶越不獲時通音訊惟聞公涖政循聲著寖與桐鄕宻縣埒操逾冰蘗尢有懸魚畱犢之風未嘗不重爲吾道喜而嘆在陸先生之教之克行於及門也旣而在文客逰京師大文繼之癸己伯兄以卓異至擢知州事旋入閩乙未公亦膺行取格至

天語褒嘉額外特授主事旋正戶部浙江司銜一時賑梁城蠲淛賦綜畫審宻讜議侃侃南省西臺諸公胥謂公才可大用班行多屬目在文緣邑裏雅故尢勤造邸舎遂申之以婚姻而大文郁文曁季弟汜云亦時獲過從追數昔遊則業忽忽四十有餘年矣癸夘公以精力差耗力注病籍歸伯兄曁大文在文亦先後還裏閈每風日淸美公時招集室右此君軒摩竹玩卉間防談在陸藝業而太息於中丞上舎之不可復作去嵗秋伯兄不祿卒卒尠懽廼裁逾浹期而公復以噎疾繼之嗚呼今而後大文在文復步軒前𨿽欲不誦車過腹痛語何可得也公年七十有二不爲不壽位列大夫不爲不貴喆嗣少尹曁文孫上舎諸君才譽紛綸且益振文肅武城吏部之緒而大文等顧瞻邑裏耆望凋落輙爲之澘然雪涕而不能已抑匪止以親知之雅夙惇而聚散之迹亟變也嗚呼陳詞有旣結思靡涯惟精爽兮如存儻陟降兮時格

題三弟禮執神主告文

嗚呼昔弟之陟三山也穹防爲知巳奚翅胥一世之士而頫屈之而訖不能以其身一日少安於羣玉東璧之上此所謂士不幸而才𨿽蘄處才不才之間以逭於世之雕刻訖不可得而天實誘之亦越輯厥志底厥正幸而靑黃犧象之訖無或逮𨿽有工雕刻者於此不得槪挫曰不才此則肄經講義之力繇古紀之而才者之雅不爲滋戾也今書神主爰以棲神而窀穸亦行卜矣是格是安以利後人雍正巳酉十二月二十有九日己巳謹告

題董孺人神主告文

嗚呼昔丙午三月二十有一日孺人疾卒而窀穸今尙不克卜予嗜質昔不敢述孺人行而今略書之孺人臥左右向輙竟夕不少動予嘗恐其气脈之轖滯而孺人訖不動夕聞雷必側臥雷竟夕訖不動紙有稻莩甲必掇訖乃敢用生於南少從外舅中憲公居秦之三原晉之沁水玉林寖十年長而嫁於南而雅樂居北地曰北人直始理家時費一錢輙度一日居予家四十有七年而身訖無完裠比予成名而饑寒滋甚其餘不能槪書也嗚呼今百所思先作神主以俟窀穸之克蕆以無俾終淹而紓於暴露之諐其責滋亟嗚呼孺人棲神於斯凝神於斯尙克永安止尙克永延止昔曰我其克成室家又曰其汔有成自今尙克肇端止雍正巳酉十二月二十有九日己巳謹告

誄

湯學士誄

康熈六十有一年春正月二十有六日

皇淸經筵講官翰林院掌院學士兼禮部侍郎教習庻吉士西涯湯公卒廷逸羽儀士亡模楷楹奠飈集巷泣雨灑嗚呼哀哉按鄭司農注周官誄積累生時徳行也而禮記注亦曰列其實行謂之誄漢列侯薨所司奏誄防應劭曰賜哀防誄文也蔡邕獨斷又謂以防書誄其行而賜之近世臣僚防禮尠用哀防而誄自春秋逹於士凡雅相識者胥得譔誄況公以學士兼右銓班秩華貴尢匪魏王侍中晉夏侯常侍埒又重之以淵識峻望尙宜積累生時列其徳行而用以逹善之實乎楊子云曰注諸旒旍曹子建曰表之素旗薶幽壙而覈之爲志爲銘辟神道而掲之爲碣爲碑其易名也爲太常考功之議其褒鍚也爲舎人制誥之辭誄曰

肇始露門聿衍承防時維湯公任専學士肇始小宰聿衍文昌時維湯公任貼侍郎公任東觀經華史雋公任左掖律彚例辧洎任列卿省月象河洎任納言糾蠧振瘥曩任提舉竇絕緡楮奚衿匪才奚餼匪諝比任審官徑絕痕瘢奚品匪單奚秩匪寒維玆吉士四

命教習鑑儗渭分資均泉挹蓋公經業系呂朱蓋公詩律翕白辟蘇萃是眾羙宜躋三壽是抑奚否譽抑奚咎始昕奚曛炎旭奚氛奚表宛若而音莫聞晉髙汧督慷慨猶視宋美徵士雅極思致維公奚憾維誄奚哀書以志頌謚防嗣開

哀辭

哀惱來山辭

唐天祐二年春二月巳酉聖穆景文孝皇帝於和陵廟號昭宗和陵在河南緱氏縣惱來山是年更名天平山後世儒者知哀崖山而不知哀惱來山爰著辭以哀之曰

嗚呼自長水之謀不臧平西之議虛發金鑾息對白馬流災其禦朝也匪含元殿而貞觀殿矣其入閣也匪紫宸殿而崇勲殿矣其出令也匪宣政門而光啟門矣其內宴也匪積翠亭延喜樓而積善宮矣擊毬供奉小兒裁餘二百且並易置而宣徽九使復胥寢罷矣然則昭儀內夫人之訖及難也又奚怪哉甚而襄宗之廟號恭靈莊湣之謚起居郎至握郊壇枋而和陵抔土遂與曹州之叢廟而胥傳也哀哉哀哉竊嘗謂古今人主無可以失天下之諐而不幸而失之者有三主焉曰梁簡文帝曰唐昭宗曰金哀宗其可哀涕也蓋猶在漢平明恵上

陳生啟蕓哀辭

華州陳生啟蕓字芳潤分守蒼梧參議斌如之孫中書舎人恪之子丱而嗜學年十有四試順天七藝完整監試貝子奇之亟賜珍餌甲辰年十有八試中式牓掲二十餘日而病病而蘄學不克學而病彌劇乙已春正月十有二日卒噫可哀也才頴者不必顯顯者不必才頴醇慤者不必壽壽者不必醇慤而生且可以顯而卒卒不竢顯可以無夭而訖夭也何邪蘭芬不浹旬芝秀不崇朝而毒河源之樹髙千餘尺垂陰數頃鸞鳯隕影孔翠失彩而梟鳴帳中反謂六博得梟者勝又何邪故曰理有所不可詰數有所不可窺崇道者専守焉以完其性惇倫者旁參焉以紓其哀予爰艸辭用遺洲若王子而轉遺舎人君辭曰

辭以紓哀也而予行艸辭旣抑且不勝苦哀也噫予其如生何生其如命何

範生觀水哀辭

範生瀾字觀水荊溪雙橋人嗜讀書尢工制義能防奇於西安西江嘉魚之外而气特忼邁補郡博士弟子旋食餼望甲常郡九學業文者胥尊企之七試有司而訖落丁未閏三月病卒邑裏胥掩涕曰亡一才士矣嗚呼大鈞旋气坱軋錯揉幹隱奚以不第勃賀奚以夭邪廌奚拙於賦揚覯奚艱於箋孟邪如明用制義衡士士率頫首而焦神憔慮於此而天池徐氏瞻廻尢氏房仲王氏席之管氏大復張氏太質繆氏思曠徐氏眉生沈氏吉士錢氏子常楊氏奚以宜第而訖不第秋水莫氏卽山沈氏勒卣周氏又奚以不宜夭而夭邪夫君子亦防其可知者而己若不可知者𨿽聖人不能知也而予又奚自知之姑辭以志哀而抑以少紓其父母之哀辭曰行不譎闇兮於友載章文不汨縟兮於古載光今且奚歸兮歸於無何有之鄕昌黎韓氏有言嗚呼哀哉兮是亦難忘予知生之目且凝視曰父兮母兮尙其成忘兒宜亡兮不亡

呂靜文哀辭

梁人防明孝若山賔曰儒衍該通誌用稽古溫厚淳和倫雅洪篤又曰不謂長往成曩日追憶談緒皆爲悲端防劉孝陵遵曰內含玉潤外表瀾淸又曰惟與善人此爲虛說哀哉蓋靜文呂子之謂也哀哉予邑鳴周葉子嘗遊旌川客嵗舉博學宏辭名籍甚公卿間而仲秋先歿於京邸爰聨舉梁書曰談對如昨音言在耳零落相仍皆成異物每一念至何時可言天下之寶理當惻愴

辭

新安溪辭頌吳貞女【並序】

貞女歙溪南吳君霖蒼女也字章岐汪氏子晉紹晉紹卒貞女年十五訃聞不食誓志貞守今十有九年矣吳君世以學著女復克書古列女傳予謹賦新安溪辭爰頌淸芬式佽雅化

潭不掩鱗千丈見底新安之溪淸載圖史猗與貞叔延陵氏女防而壯黙罔諐於禮嵗十有五夫亡死矢行二十禩不少瑳齒載苴載素載杼載庋舅姑虞筵嗣子烝幾何以況之淸如溪水維貞女山黟鄣峛崺邱陵陸阿學山不已爰頌以掲聨閭比裏縰總以上處室之子當學玆溪淵瑩瀬泚愼旃愼旃湜湜其沚濯纓濯足聖謨自取抑鑑水者盍申厥指茹溪漏石荊駕雅旨冉溪鏘鳴栁辭竊擬貢甘伊尢附要伊恥鈞是淸也苦節異軌闋以啟之尙克鑑止

存研樓文集卷十五

欽定四庫全書

存研樓文集卷十六

編修儲大文撰

書札

與姜翰林

都門謁別買騎徑南嗣聞先生首擢宏詞科奮飛霄漢𨿽孫制防晚取侯封而蘇軾奇才久簡

帝聼文章之美遭際之隆當代儒宗莫或倫比敬賀某窮居憔悴鮮通音問於京師都無可說獨念先君平日無他嗜好雅喜治古文詞而幸以武水之遊獲侍左右當是時某年十一二先君歸手先生文一冊親爲指次曰此退之永叔之書也某是以髮未燥而耳先生名熟焉寒暑流轉今倐三十餘年此事絕成愴也先君齟齬於世間試邑山右不滿考棄官歸又不幸早世以此生平所譔述未及通布而諸孤不肖又無以宣耀而張大之每覆校舛誤閱先生及海內諸君子評次輙淚流落也伏惟

本朝文教度越前世商丘寕都長洲相望並起各名一家然俯仰今古要多遺恨獨商丘逸才迅發不受元明牢籠最爲振厲而先生丈湛深雅正合變無端修約中度則又不啻什伯過之今中祕深嚴討論潤色成聖淸大典以躋一代之文於元和嘉祐之上自百年來元勲宿將宗工鉅老舉不能無待而先君異日𨿽沈汨泥塗或得以三十餘年雅遊假休沐餘閒俾遺文斷簡與鼎碣同其不朽幸甚某墜落家訓不可以爲子先生幸卒垂哀憐無靳之言而有以俾不孝少逭辠戾此直補息黥劓療起膏肓賜之齊人之列也其爲感愧尢匪言諭敝邑吳某力學工文最有聲吳防間頃選入成均將敬造門下借此修札薦懇肅祈恃遊從之素計先生不以爲冒越也

與陳滄州

大文頓首頓首謹獻書滄州先生閣下昔者宋範文正公淸望震一世而雅意人才大小奇正慮亡不薦逹胡瑗孫復石介李覯徐復文而衷於道者也尹漸尹洙蘇舜欽周堯卿邵亢文而剛敏者也王益柔文而宕者也楊文廣種世衡劉滬郭京馬懷徳蔣偕以將帥顯者也張升王素叚少連以忠諫顯者也文彥博孫沔狄靑郭逵元絳東西府有威望者也滕宗諒李師中蔡挺沈起熊本侍從監司曉兵事者也張昷之許尢楊弦滕甫侍從監司練事者也他如劉幾張旨王鼎王綽沈邈胡順之趙滋周美王獵何渉王仲賔張壽一髙敏輩不可勝數而導孫復於覊遊舉徐復於沈閟識李覯於歐陽文忠之所不及識其鑑尢慤而微此文正公所爲萃天下之才以廓其勲防其徳量偉節完而班宋元明名臣第一也閤下奮起湖湘而望蓋海內士大夫數遇閔黙而志不少挫气不少懾貴爲藩牧而與布衣覊賤之士講鈞敵之禮此其道雅類文正也故大文敢以文正遺事進昔曽鞏上書文正曰閤下試覽其文知其非有求於世者也明歸有光上徐文貞書亦書此語今閤下之淸望奚論文貞直當上規文正大文之不敏曾不足以望鞏有光惟其志之差相類也故憔悴之言雅不敢自逹於公卿之謁者而又謂世之君子惟閤下適宜聞斯言也故敢以書陳宋元明名臣之所以班第一流者而並書鞏有光之言於右伏惟幸卒覽之而察其志焉

與梁質人

昔曹孟徳告劉豫州曰天下英雄惟使君與孤耳本初之徒不足數也荀伯子告王太保曰天下膏粱惟使君與下官耳宣明之徒不足數也夫孟徳所謂英雄伯子所謂膏粱君子不屑道然且非班第一者決不妄假人矧學問淵源根極周孔參逐賈陳主者不能博求天下第一流昌言獻之俾耆艾魁磊之士焜耀班行廑毛舉一二以塞明問而所舉又不敵本初之徒宣明之徒則宜海內有識者聞之防指而笑防手而唫而惟懼其足之前也敬修此簡以諗當世之爲劉豫州王太保者

與潘學使

郢中肅別倐移寒暑支離拂亂故態依然誦周易出處之文悟莊生鵬鷃之旨聊用忻惕奚所置辭頃再閱邸鈔知當事諸公遂將薄蝕日月防綴太淸而

聖監昭融確乎不爽語曰知臣莫若君不其然乎然而審陰發巧中之本杜蹈瑕抵隙之機度宜一意並心益堅孤節不然則門下之教龔遂軍中之稱馮異事抑有不相類而相通者無當故非玉巵無極且殊河漢謹以爲獻幸畱神也家兄之官艸此祗楚中諸友並蘄申意

答潘閣學

七月二十三日接六月十七日札重承垂示旣得繙閱子史又望脫離諸生似於私計未爲乖錯天水之約本圖避喧姑以嵗試爲斷九日前後登萊度可訖事秋冬之交非入都卽返江南但恐甫及裏門蔚州又來覊絆長與時文作緣耳或行或止統俟再札也至於編纂之要急在購書四庫書目崇文總目子史部帙甚繁今𨿽多磨滅而內府祕藏必多善本未知臣僚能校勘邪抑局中諸公殊富典籍邪自鬻子至抱朴文中子自史記至元史此家常本子不足復論他若鹽鐵潛夫論衡昌言諸書如日在東何人不見又若晉宋而下諸家之以子名如金樓天隨蠶叢者又有書不以子名而詞實類子如常語權書者未知當采入邪抑例擯去邪謝承袁宏魚豢華譚幹寶王隱臧榮緒何承天江淹魏澹吳兢劉知幾桞芳湯悅薛居正李燾洪適耶律儼元好問或修前代史或修其國之史書猶難覓至若荀悅漢紀崔鴻十六國春秋劉昫舊唐書陸遊南唐書家家有之此豈可槪束髙閣耶資治通鑑綱目自宜折他若古史大事紀皇王大紀曁歷朝防要實錄諸書尙宜參考耶否耶京師都防浩穰博雅君子所在多有大文駑蹇之姿兼以頻年意思頽落懼無能爲役但逢辰息望聊蘄譔述此書成後當復牢籠古今興衰治亂薈萃典要竊附諸子別著一書其成邪否邪悠悠蒼天俟之而己謹復嚴命又發狂言

復鄧粵學

番禺一都防自張文獻公餘襄公後書史籍者相望明人崇制義瓊山啟震澤之源而倫迂岡楊復所諸先正胥楷模一世今文治日興復獲司衡南斾海天淸嘯當令鸞鳯答響矣掌文舎弟擬趨尊命而家叔舊恙倐發廼爾中止謹謝吳申鍚年兄子承字子肯雅稱好學貧不克計偕其志殊壯今得一二十金行李當無匱乏也震澤諸生周日藻制義得韓求仲先生文在文閒馬君常先生文韻之法又長洲有沈徳潛博學爲諸生冠詩尢登古作者之室如臯教諭曹一士才望爲孝防第一或當知之賤恙重荷注存今獲少愈生平雅意羅浮或當於東西樵石樓間肅侍旌棨耳

與吳荊山

澄江肅晤耿耿至今疊承垂問愧荷何似來札所索緣家叔祖舎弟並客維揚而諸同學近藝亦未易卒致垂槖而歸重勤専使悵悵三十年來海內工於言者窺尋靈閟時到明人不觧處然大率如史所載三山患其且至風輙引去此所以見過於師而仍減師半徳不可不爲勘實也要當彼此彚通牢籠停蓄決擇一是庻有歸宿不然𨿽汝潁角立周房互爭駁議日滋而精蘊坐失髙者買櫝還珠下者刻舟求劍深恐決科定論尙屬前賢耳尊兄雅裁淸鑑洞徹古今十年衡選定當北雄江皖南掃兩淛惟願益自珍惜崇防令圖楷模百代以大快意好者之望且俾艸土中少破荒楚是所至禱又兄己諭尊指當與應兄及諸同學文續致葉處余不盡

與郭畬公

承雅貺肅謝無旣十三日晨發卒卒不復能造謁徐理前說也陳同甫謂宋以防墨立國度外之士多不能容如滕宗諒張亢小小放手便爲文法所防惟範文正公力保庇之孫元規滕逹道李誠之皆一世偉人而是非相半僕嘗三復斯語輙嘆爲千百世斷國是者之炯鑑而比日仲丁創典雅不虛也同甫柬辛防安謂四海系望東序惟元晦西序惟防安又覺戞戞然不相入而思中有伯恭以撋就之蓋崇安之剛慤歷城之英邁而從容調劑於金華永康之說則宋可以無至浸削而撋而就之之機卒不爲天所假此經世之士目營四海而輙爲之嘆息也或者不察乃舉劉班殷鐵安定贊皇之曹屬曁蘄作樓君卿而不得者以當之豈不謬哉尊兄雅工詩此殆詠史一則也門人徐銑申意能爲索一坐席乎又有萬松齡臧明捨弟同軾才胥穎而貧甚天下之才當爲天下共成之此亦吾黨之責也洪肇懋舟中偶成三詩附呈上乞書數字裁別成否博蒼兄申意不宣

與西江宋藩伯

前老先生榮任銀臺以縣中輿夫不時至匆猝不及祖送歉仄奚似迄今且再匝嵗而三晉人士語藩憲之恢容能辦務者必曰蔣公臬憲之廉皦而不擾者必曰宋公蓋公論難冺歷久日以焯著爾比者西江政成纉漢陽相公之宦轍而彌閎擴之此其時矣山西通誌凡四十類一百八十四本槁業已就但恐司其事者妄加刋攺以至典實尠覈去取尠衷甚或首尾不相續又闗隘兵制諸經世業識茍不足以解人事地之樞要而一行防竄輙失本指爾然此書之成自繋全晉千百年之掌故非人力所能與也今將撫軍序槁呈上不暇繕寫蘄宥羸車過貴邑緬懷雪苑前後六君子之風停驂肅禮因獲修緘仰崇禧南望匡廬淸蠡無任馳依之至

答萬鶴溇

魏叔子文二帙悉入覽叔子諸論自云蘇氏後無偶未審果否故自多工者而春秋列國及戰論尢工周魯六篇思堅法變其佳處眞不後子由古史論而再論殽及平陰山迆巒立有能有制尢吾所深嘉此今之君子宜有以師法之也叔子論先墳反幣及柬師友兄侄諸書多豪婉可誦而論文一再尢爲有味之言議牘具體而己無可復說前云近文苦舒縱乏節制此近世以來科舉文古文通病豈惟公安竟陵無與於此卽號爲得歐曾遺法者亦旣合於和鸞鳴鑣之節少所放軼矣而圭峯不能節制其機荊川不能節制其幹鹿門不能節制其疏縱震川不能節制其儒緩之習祛斯眾蔽庻幾遵巖而又不能節制其刻畫古人之迹歐陽文忠與子固論介甫文云孟韓文𨿽髙不必似之顧刻畫曾王少能自振蓋屈首受節制而節制反疏者此則遵巖之短也夫古文至宋而體一正宋之體至嘉靖間王唐諸君子而又正數百年之久諸君子之才力豈無翰飛翮運思以遺曽王而追孟韓者然卒屈首於此而其有得於古作者之旨以楷模百代則亦非諸君子不爲功傳曰法後王言其事變近而可循孫吳白韓兵略雄出及至英衞簡古法運之則亦足以制羣雄而肄業其書於學宮諸君子蓋亦文之英衞也叔子文與朝宗侯氏並雄於今而有制過之叔子自敍云不名一家其論文亦以爲日蝕星變山崩水湧衡之所不能稱石之所不能量而推本言之終無以自外於嘉靖間諸作者之旨故其文差可師法治科舉文亦可時時采服以爲舒縱者之藥石後帙發遣來當更覽也

與馮防颺

昨承閽者答戒途尙未果邪維新覃化四海顒顒且再有署齋之宿而耆艾魁磊士先去非所以屬民望也蘄足下少徐之朱子曰去就之義當內斷於心客嵗春夏交間坐臨川師齋析此義殊確臨川再起僕不復陟其堂未獲聞緒論然設令比者蓐坐余晷遐覽博議度無以易此至於仕路屯亨蠛蠓醯雞詎足研算但竽瑟不可雜陳蕭荃不可錯禦而昕夕覩聞形牽勢掣低拱塞黙輙用此爲愧江湖一日名山萬年夐矣淸徽卜諸飈朔若謂零雪不如涸澤肅磬不如收聲此又飄風貝錦之外篇非所陳於大雅也謹此札余俟靣展

答張豈石

湘中人物自古爲盛書迹漢史郡邑相望洎宋景定咸淳而充賦埒於閩越迄明中葉湘州公振之間誦其書慨焉三嘆百年以來文治熈融洞庭南轉復得長兄昆季萃三湘之英秀衍千載之風流詞旨淸雄鷹揚鵠峙程文初逹籍甚江東古所謂爭造蓬門請觀髙制者於玆見之經世大業久竢作者長沙復愚瀏陽圭齋代有其人自當討論帝典信今傳後而伯氏獲附世譜弟又以憔悴漂泊之餘先海內人士覩之幸甚幸甚金陵都防旣借光寵平江佳麗亦望淸塵昔君章譔述於騎曹武子周旋於戎幕吳楚僑寓前後同符細論深譚行復有日執管題札瞻望匪遙令弟制藝超元肅朗峻出天外嘉魚竟陵詎足多讓胡祁兄詩律雅類公安裁答未周均蘄申意攸縣寕鄕陳張諸子比復何如並蘄疏示用張南楚之軍彌廣零陵之紀是所望也不盡

答曹諤庭

辭業通者宜取而不克通者不宜取貲產貧者宜公取而富者斷不可羅取齒少者容可徐取而辭業通而齒寖髙者宜昕不竢晡焉亟取防曩所持三說也然用此召怒於髙貲華冑宻排巧搆必欲懸衡一手操縱自由程式亦全不著防墨然後逞厥志慊厥慮而譾劣者聼其齮齕至夕防羸蹇而不少悔亦庻幾可復見海防單悴之士矣抵捨而病劇病差愈牢闔扉樞不闗一事不畜一隸非直寃拯難不一靣當塗此比日之所以彌劇窶而至於饑餓不能出也東冶淸源風气殊古承雅意詳別紙又承賜四焉齋課業王胡焦趙陳衞諸君義胥工而金君尢髙豫章雲間岐殆合同而化矣防竊敢復有晉焉經義雅以疏明理奧爲本彜典經綸業落第二義若覈議論自春秋釋例發微外直無庸措意至臧倉陳賈諸人語並不宜標題恐類釋氏訶李龍眠精思畫馬久之寖現馬身而匪可謂格致零星工夫故宜屑越及此也抑明人說理正前不暇論後惟王明仲鄧定宇楊復所顧涇陽金子駿五先生雅有眞味𨿽所詣或淺曁義指時多舛雜而煞曾牢踏腳做工夫來是眞實不誑語又前輩論瞿師道文曰其養淵然靜深非闗文字又曰養者文之內非若其他膚貎可以勦襲而得此語尢宜微參之唐應徳辭气躍露體𨿽三變終是有震曜功名景象在歸熈甫薈萃冊子淵粹語尙尠心解若當代作者集成道法能以定宇復所之靜修師道之閒養而發應徳熈甫之碩學亦庻乎其可矣昔張君一先生曇花社艸辭差放及著南遊新藝而始粹然一出於正髙明南櫂新藝竢教防前刋數藝未及市紙模印今呈上一冊蘄裁之至科舉之學略在序文可檢也王範兄比何如焦先生蘄陸鍚兄淳兄陳咸兄楊云兄曁貴郡諸同學蘄申意昔宋趙忠定公南行防僧寺語客曰寄語余參政某𨿽去而人才尙在朝廷願善視之今海防人才自在校塾防亦蘄諸君子之幸卒調防而無忘忠定僧寺畱語也

答吳霖蒼覲陽冠山胡坦中

大文頓首頓首山妻溘逝何敢勞逺朋禮唁謹謝其它寒溫語槪不暇筆夫舉世競習八股而知者實尠自明初解大紳李西涯法度寖僃至守溪王公益昌之前輩序槁辭曰晴空灝气助其神明名山大川領其深致繭絲牛毛析其精理行雲流水蕩其天機此千萬人胥覩記者也守溪而降斷推鶴灘馬君常曰鎔鑄經傳變化無迹荊川推爲本朝第一良然夫荊川文師守溪而推鶴灘爲第一此當微參之荊川嘗曰吾文己過闗薛仲常尙在將過未過間茅鹿門謂唐多匠心而近於風雅薛負奇才而聲出金石又嘗與仲常論文曰公於時藝可謂項羽鉅鹿之戰惜乎兵律猶少恐當讓荊川一步仲常爲投筯而起此語洞中要害故仲常不得不投筯而荊川所謂過闗者亦差可窺見【荊川批一匡天下篇云此生平破闗文字可參防】瞿昆湖嗣響王唐然小試久滯洎公安靜悟有得嵗科試胥第一而布政使司禮部試亦聨雋嘗曰文實不同而遇亦因之前輩序槁辭曰瞿之養淵然靜深非闗文字故其堅剛之骨淸純之气時行於圓融粹羙之中又曰近日靡不振所缺在養養者文之內非若其它膚貌可以勦襲而得此論八股尢精徹語宜微參之舉此四家餘可例推至繇黃太常曁陳固城神脈風度竢徐論至若貴郡經藝如休寕程篁墩學士湛甘泉嘗評爲一言不亂一步不茍貴縣許文穆公舂容和雅辭合體要有盛朝耆輔气象【如嵗寒入其疆等篇可見】而婺源潘松雪先生脈機融爲隆萬時名手它若黃梅汪中丞嘉魚金侍禦醞釀楚風其離吳越音差逺竢別論夫巧者不過習者之門明文經翼引曰丹九轉而靈金千錘斯器若繇鄙論入解沈潛薈萃貫通灑落以峻造於宇宙生心造化在手之境詣則孟子守身孝經顯親胥在其中矣明發有懷日邁月徵勉之勉之

答沈確士

十年不靣時企淸履承恵賜歸愚文鈔原防質練而論古近體詩旨尢逺野火狂飈不於南海新城蘄州而於長兄之一紙書矣銀山卽蒜山識極精確曩嘗作是說尋以石公山例疑旣而思石公之役戰艦交焦山南北江中故統帥得倚江岸拳阜從容指麾而蒜山一擊防若無所置足十萬眾奚繇墜崖下余君云古有蒜山無銀山足破載籍之疑快絕快絕至焦山定以譙山戍爲正鄒程邨先生辧焦光顚末並無庸贅當竢後賢續志釐正而以蒜山附金山石公山象山附譙山足成之又承賜嵗科試卷粹宻華整乃爾極詣此匪徐文長尢瞻廻陳睂公王房仲管席之張元長繆太質徐思曠曾端甫費學卿周伯譽周勒卣沈睂生易曦侯劉士云楊子常王玠右黃鍚余傅平叔諸公之文也抑匪陶朴庵邵道如吳昆麓孫子虛杜靜臺夏官明桂北海鄭孩如李衷一歸季思顧朗仲張賔王朱與白聞子將陳仲容宋羽皇章大力張元岵艾千子譚友夏羅文止潘殿虎彭燕又魏叔子徐闇公諸公之文實克偕匏庵芝臺後先標映以彌昌洞庭正法眼藏而比猶若少竢者蓋業已重友朋之責意者於前輩在閒二編文韻三集曁四十八藝四十家諸雋選抑宜覆繹焉夫比日擇言家亦嘗采在閒文韻態度而變通杜宋艾楊之定式矣然而得其膚未得其神也古語曰人知神而神莫知不神而所以神是且了不異人意適在不疾不徐若近若逺無畸過無畸不及之間以竢海防瑰奇綜洽者並雅有膽識者降心頫首昕夕參覈乃克閱歷於常雜鮑帖之磨鍜而殊無所齟齬而不入凡前輩論文曰丹頭曰金鍼曰中聲曰文之內胥是物也而自長兄一二曹輩外又孰與言之拙藝一冊呈上曩匪直鑑瞻廻房仲太質制義抑重鑑唐曹唐胡曾李咸亨山甫諸詩編反覆推勘黙悟玆格蓋業已蘄解免於君一曇花以後師道藤谿以前曁仲常將過闗而未過龠勺秒忽之差抑亦以義仍之古易知霍林之古難知震川之雄渾易知震川之淸貴難知而荊川之縱橫揮霍易離於宗者其盤旋蟻封之尢宜善索解也輙蘄海防才學名宿士翻紆道爲直道運圓機作化機俾萬緒一轍胥躋新州天臺頓超眞乘界惜師洛文友二兄當日劇談未獲了了言之長兄士林冠冕謹請賜誨至於壁立萬仭江左本色曾不以辭章地望少掩亦不以少增此則所謂气可養而致而養者文之內抑匪若其它膚貎胥可勦襲得夫惟神以帥气者之雅克凝霄宇而矗斗極邪參之參之雅詠刻續集否藝林中規孟賁目可得聞否貴郡同學總申意差寒伏惟爲道自愛它竢靣悉不盡

與萬松齡

得字殊爲鶴溇先生追喜也石屏師以京函不敢輕破例竢之詞苑之設至明而院府監坊局始畫爲一職蓋二百年來羅文毅文肅二文莊章文懿莊文節陳文防文莊鄒忠介文莊楊文憲趙景仁唐襄文文衡山瞿文懿鄧文潔潛谷焦文端黃平倩姚文毅張西銘風節業已焜耀而吳文定王文恪之侍從甲選閩林氏文安文僖文恪之三世褒文曁十四太師號爲院中盛事者尙宜楷橅並附掌故昔王文恪公佐銓嘗言科舉外宜仿前代制科如博學宏辭之類以收異材六年一舉舉不過十餘人其翹然出類者授之翰林余科道部屬中書先有官者加秩數年之後士類濯磨必以通經學古爲髙脫去諛聞之陋其所著震澤長語亦論及之予年二十時嘗蘊是志蘄折古今文之衷俾工古文詞詩賦工經義者無相排訾且俾宋富張孔李諸君子無俾偕唐試吏部得官如韓昌黎李玉溪所指者同日例論此亦宜竢試期而宣者也吳覲陽冠山蔡方山諸子胥申意不盡

答張耀先

尊公先生墓志銘太孺人孝行三則敬呈上疾瘳後當益爲道自重不佞自客嵗長至後亦羸疾七十餘日今未全瘳也相去逺無他防勵惟蘄隨時進學而已晉乘比何如適獲簡雲中多更定此自闗大夏千百禩賢喆之宣光戢耀非人力所克與也尹師魯按韓魏公集當書太原人此桞桞州後第一立言士也尹子漸師魯和靖諸集亦宜入經籍其餘尙多互防者正不知何時靣晤獲一一細析耳玉峯申意其太孺人之防蘄書一匾或用麗紙或用介綾酌之劉李明諸君申意髙平牛曲沃賈絳州閆稷山閆河津張諸君胥申意鴻博之選貴省與試者何人間示陸放翁詩曰久別名山憑夢到每思舊友把書看此亦南北交譜之要言也余不盡

與師軾弟

比滌暑山莊或徙它捨旣以羸窶舊疾復亟動劉子珪之訖輟席於楊烈橋講舎張思曼之三千買棺無制新衾此殆似其也聞淹邸館尢宜勤誦書𨿽鄭氏周易麋氏谷梁今尠遺簡而孔賈二氏三禮防義海防學者所胥肄實爲釋詁樞鍵宜彌加綜析又儀禮冠昏二篇不暇論義理曩尢嗜其辭之窔變誦數不輟嘗蘄加釋參以後世家訓家儀諸書賈氏之遺而竟未就此爲恨恨抑亦汝曹所宜篤念也史傳自難卒談如劉子政揚子云蔡伯喈陸士衡蕭茂挺尹師魯虞伯生諸紀錄典注亦學者胥能講肄𨿽齾文斷簡抑宜時繹之莊子曰用志不分乃疑於神司馬長卿曰服習眾神巧者不過習者之門諸葛孔明曰非學無以廣才非靜無以成學韓退之曰作爲文章其書滿家此胥前喆之微言不可以昕夕而少忘不可以字句而少舛而於旅邸尢要也張徐二生資胥髙詩尢脫塵氛若繇此深研定逺漢槎庸可詣

答晉觀侄

靑山莊主人來邀四年今嵗不得已應之局殊寥蕭冬孟行當歸也張徐二生研精詩律差慊也明人論制義甚眾惟荊川吾文已過闗薛仲常尙在將過未過間葵陽便有一半禮陶樂淑气象此數語乃制義槖籥尢宜精思八家中惟昆湖人品最髙其淸和境詣較唐歸尢得眞味予嘗以孟襄陽常蘇州詩格擬之而世裁品爲圓熟者識鑑殊淺震川今古文安溪貶爲假气固太過而本原實未及奧經史精蘊胥在混茫堆垜之際不可以錢湘靈一序而遂靡然從之今流傳制義中子禽問於子貢篇景公說篇已在秋山脫木境其它𨿽號爲古文气脈精實理路者要之未臻神化也如蔡虛齋湛甘泉魏莊渠文淵源便自不同細思之凡評搉胥可類推余惟愼之

雜文

禹貢

古今言大禹治水未有如正義之朗逹者正義曰禹通九州蓋自尭所都冀州而起遂從東南通於兗州兗州旣逹又東南通於靑州靑州旣逹又從南通於徐州徐州旣逹又南通於揚州揚州旣逹又西通於荊州荊州旣逹又從荊而北通於豫州豫州旣逹又從豫而西通於梁州梁州旣逹又從梁而北通於雍州雍州旣逹於是又通乎冀州冀州乃帝都也觀此則九州地勢水勢髙下先後之宜曁經文之次第胥了然矣而揚西通荊荊北通豫豫西通梁梁北通雍尢足以該河渠諸書之經畫而破古今之疑乃知經義本明且確而後世爲水學者自失之也惟兗州旣逹宜言東逹於靑不宜言東南逹蓋緣冀州爲文講經者其善觀之

水平

總要曰凡水因地而成勢謂源髙於城本髙於末則可以遏而止可以決而流或引而絕路或堰以灌城或注毒於上流或決壅於半濟其道非一須先設水平測度髙下始可用之通典嘗書水平之制曰木檀長二尺四寸兩頭中間鑿爲三池池橫濶一寸三分縱濶一寸深二寸一寸三分池間相去一尺五分間有通水渠濶二分深一寸二分三池各置浮木木濶狹微小於池筐厚三分上建立齒髙八分濶一寸七分厚一分槽下爲轉腳下髙與眼等以水注之三池浮木齊起目視之三齒齊平則爲天下凖或十步或一里乃到數十里目力所及置照板度竿以勾防計其尺寸則髙下丈尺分寸可照板形如方扇長四尺下二尺上二尺靣濶三尺柄長一尺大可握度竿長二丈尅作二百寸二千分每寸內小尅隨所向逺近髙下置竿以照板應之目視之三浮木齒及照板以度竿上尺寸爲髙下逓而往來尺寸相乘則山淵水源髙下淺深可以分寸度矣此亦勾股海島之遺法書之以僃經世一則

水

街亭絕汲道而敗【今隴城闗有街亭泉】永樂闕井泉而破若此類者志乘博載不具書通典曰飛鳥羣翔其下有水又曰尋野馬黃羊蹤有水宜志之北徵錄曰尋泉入山逺道及砂磧之處乏水者掘一穴容一二石許用濕蓬艾滿中燒之火猛而閉畱一小穴相通四望之但見煙出之處不論逺近掘之得泉肺也妙哉石山中卽近石掘之如土山卽艸木掘之砂磧擇髙處掘之此能救急但煙出多水惟深更妙亦但尋煙出處皆有水一食頃煙未出者再開一穴求之無不得泉肺也宜博志之【角煙怖虎凡人入山持牛羊等角於上風燒之則虎山精迅速避不敢見形蛇虺絕迹井泉陂塘內多生虫蛙爲害者投馬骨於中則絕迹並志】

延漏促漏

延漏促漏定變要術也唐大歷中城涇州叚秀實爲畱後時馬璘奉詔徙涇其士眾嘗自四鎭北庭赴難中原僑居驟移頗勞怨刀斧將王童之導爲亂或告其事且曰嚴警鼓爲約矣秀實乃召鼓人佯怒失節且戒曰每更籌防盡必來報每更輙延數刻四更畢而曉旣差互亂不能作翼日遂誅童之【告者復曰今夜將焚艸塲期救火者同作亂秀實嚴警僃夜半火發令於軍中曰救火者斬之童之居外營請入救火不許明日斬之】宋師平成都綿州都校全師雄謀亂約三鼓攻城禆將曹翰諜知之戒掌漏者但擊二鼓賊眾不集至明而遁遂襲破之又軍校呂翰殺武懷節防嘉州曹翰及諸將奪其城諜賊約三鼓復來攻翰戒知更使緩向晨猶二鼓賊眾不集而潰因破之此延漏而眾不集變不得作者也唐王翃爲河中少尹有悍將淩正橫暴擾軍政約至夜鼓噪斬闗以逐翃有告者翃縮夜漏數刻以爽其期賊驚逺遁遂誅正河中獲定此促漏爽期變亦不得作而遁者也劉宋檀祗爲廣陵相亡命司馬國璠兄弟自北徐州界聚眾四百潛過淮天晦夜率百許人緣廣陵城入叫喚上防事祗驚起出門將處分賊射之傷卻入祗宻語左右曰賊乘暗得入掩我不僃但打五更賊懼曉必逸賊聞鼓鳴將謂曉遂奔散追討盡獲之宋平成都馮瓉知梓州裁數日僞軍校上官進嘯聚士卒三千餘刼村氓數萬夜攻城瓉曰賊乘夜掩至此烏合之眾以箠挺相撻擊必無固志正可持重以鎭之待旦自潰矣眾巡城宻令促其更籌未夜分擊五鼓賊悉遁去因縱兵追之擒斬進【招誘餘黨千餘人並赦其罪令復業】州境以安此促漏而賊懼曉潰且逸者也爰彚書之以竢譔武防者考焉

逸史

唐開元中王毛仲領內外閒廐使善畜馬自南北中使鹽州使曁長戶課牧之冊至四十三萬匹扈從東封赤白色成霞錦帝甚寵之防毛仲生子遣宦者賜五品服毛仲慍不肯拜受曰蓄乘蕃息以實屯伍上功也且吾聞南衙中有伏獵侍郎是兒乃不堪三品乎先是毛仲置酒宴客左丞相璟獨不至旣而敕朝臣宴毛仲家璟復稱腹痛遽歸毛仲固不快時帝攺麗正院爲集賢院置學士員供給甚厚學士上日賜宴命朝臣賦詩舍人陸堅詩曰顧惟誠濫吹徒此接衣簮蓋以寓沮諷也旣而建議白罷之右丞相說曰麗正乃天子禮樂之司所費小而所益者大陸生之言蓋未逹邪帝聞遂薄堅毛仲益不平帝好文雅重進士科以考功郎望輕詔用禮部侍郎知貢舉州郡貢士甚眾適毛仲微服遊興慶池遇鄕貢士三五輩羣誚富民開通寶曰而曹從百蹄馬不如目識一丁字或手寶一笑曰人奴之語未卒毛仲勃然怒曰此爲我也疾驅去歸而憤甚是時內宴用舞馬毛仲兼領教坊使疾趨中廐教百匹馬舞且沃巨巵酒酒酣起撫銀州監馬背曰若種族幸食三品料號立仗班今若又供奉翰林儀鸞司若試一鳴用刷吾恥且若盍以舞進禦乎翼日曲宴朔方北庭兩節度使銀州馬舞傾杯曲折旋頫仰雅合律節旣而忽頓足奮迅盡蹴裂三重席類攘臂毆詈狀帝怪之毛仲乃宻啟鄕貢士語且曰黜國寶挫軍威是不可長內常侍臣思朂先狎北門奴官漏言於知貢舉臣炅炅試舞馬詞凡文采遒麗曁書蹴踏字者胥斥之海內士莫不屏气進士六科首也自是明經書算律曁銓試判多取曵白集賢供張亦寖薄及天寶末詔試艸澤士千餘人率罷去左丞相臣希烈而下表賀野無遺賢士气鬰防卒召幽陵之變兩都皆蕩覆而舞馬實始階之禍也故時人爲之語曰王與馬斵天下當毛仲盛時畜負房箙奴千餘又多市健馬思朂等旋發其姦賜死炅貶岐州銀州馬后復奮迅類有所搆飛龍院使以爲妖而劍斬之

史臣曰臣嘗從石室作唐史記一篇紀事多異劉昫宋郊書職官秩亦差異六典然指殊慨逺故錄於簡夫馬賤畜也而兆天寶之亂孽沴滋甚後寖二百年郭崇韜猶蹙額栗肌曰至於騸馬亦不可騎迄宋慶曆中王拱辰傾範歐陽諸君子復師舞馬故智曰今日一网打盡矣嗚呼有國者其監於玆愼無忽哉

逸史

唐建中天興同中書門下平章事南華再貶或告衡山處士處士曰黃歇有言兩虎相闘而駑犬受其敝管與亦說管莊子曰一舉而兼兩虎諺有之鷸蚌相持利在漁父淳於髠曰韓子盧逐東郭防環山者三騰山者五兔極於前犬廢於後劉表曰韓盧東郭相持而遺田父之擒今鷸旣集於澤矣防旣顚於谷矣兩虎旣搆矣駑犬旣日伺之矣而況水濵有漁父隴畔有田父夫胥管莊子也吾恐蚌且爲鷸盧且爲防而況盧之環山不翅三騰山不翅五而莊子之一舉且不翅兼兩也無何滑州代平章天興罷爲賔客黨胥斥處士曰禽不如虎之卽已而兩歸其死於虎鳯翔嘗謂天興智吾不信也

逸傳

摯坐陽左坐幹繚缺方叔武襄胥坐冕坐涖曰盍擇言摯左其手曰予與爾言陽右顧曰惟幹繚缺武胥曰惟卒事冕從者書所擇如左地曰互鄕曰闕黨曰滄浪名曰蠅曰蚋曰螬曰龍曰魚曰雉又曰南子曰西子曰吳孟子南宮適來曰夫三子者之言何如陽右曰淡簡摯曰然又問陽曰敏三子者不同道其趨一也旣而曰吾有所受之也南宮適不答駕而去曰斯人也無目者也如之何其拒人也

太史公曰蓋魯君子左丘明嘗恥之不書於春秋傳國語故逸而子夏曰商聞之矣蓋夫子學琴於襄子夏聞之襄云予三復南宮適語有味哉有味哉倘善讀白圭之詩者非耶故書其略俾後有考焉

卞和

晉傅咸卞和畵像賦序曰臧文仲知栁下恵之賢而不與立卞和自刖以相證相去逺矣戱畵其像於卞子之傍特赤其面以示猶有慚色夫匪直文仲慚也廼楚卿尹之慚也而特恐楚卿尹不知慚則無怪乎文仲之靣了無慚色也咸玉賦曰豈連城之足云嘉遭遇乎知己知己之不可遇譬河淸之難竢旣已若此誰亦泣血而刖趾然則閱千百禩而下尙有殘軀證璧者無患知己之訖不可遇也予嘗謂古今工言士作磊落激咽辭者多矣然未有如咸之快者也此所謂言足以發難顯之情而如臧氏曹輩𨿽蘄厲禁之俾不顯而不可得也然而曽未聞其靣之少赤也爲語蘊玉者曰夫夫也今若此而古所謂知己者且不旋踵而克遇之矣吾蓋嘗見河淸矣【紀卞和事者多謂楚人刖其左右足而咸序曰卞和自刖以相證賦曰和殘軀以證璧烈士行事每髙人一著文人用意每深人一步記之記之】

釋嫉

語曰入朝見嫉入宮見妬其要具於尙書秦誓四言顧娟嫉有二或以權勢或以文藝權勢𨿽極文藝軋之文藝𨿽工尢工者軋之而紛態百變矣蓋若騶衍之於公孫龍唐勒之於宋玉李斯之於韓非楊勝公孫詭之於鄒陽公孫之於董仲舒張竦之於揚雄陳球之於蔡邕郗慮之於孔融王業之於王弼鐘防之於嵇康呂安荀朂之於阮咸盧志之於陸機王述之於王羲之傅亮之於顏延之魏收邢劭之互排王孝籍孫萬壽之特感裴行儉之於王勃盧照鄰駱賔王武三思之於陳子昻喬知之張說之於李邕李林甫之於張九齡蕭穎士盧杞之於顏眞卿吳通微之於陸贄韋髙之於栁宗元劉夣得呂溫王涯李徳之於白居易牛僧孺李宗閔之於李徳李逢吉叚文昌之於韓愈令狐綯之於李商隱杜悰之於杜牧王鐸之於羅隱徐鉉之於潘佑張洎之於徐鉉陳彭年之於楊億王拱辰魚周詢之於蘇舜欽王益柔錢易之於歐陽修王珪舒亶之於蘇軾蔡京之於秦觀王黼之於汪藻秦檜之於綦崇禮洪適之於周必大何澹之於陳亮史嵩之之於徐霖賈似道之於文天祥蔡松年之於黨懷英王庭筠胥持國之於趙秉文雷淵李獻能之於李汾王文統之於郝經元明善之於虞集李賢之於嶽正傅瀚之於程敏政都穆之於唐寅李東陽之於李夢陽康海王九思朱曰藩張孚敬之於趙時春王愼中夏言之於黃佐霍韜之於仕瀚嚴嵩之於趙貞吉王世貞吳國倫徐階之於茅坤申時行之於湯顯祖郭正域之於焦竑張問逹之於李贄李三才之於湯賔尹饒伸髙桂之於王衡孫振基劉防於玉立之於韓敬馮銓之於繆昌期溫體仁之於張溥鄭鄤黃淳耀之於陳子龍張志發之於黃道周楊嗣昌之於楊廷麟張防之於夏允彛此胥載諸史冊灼灼在人耳目間者也而椒蘭絳灌曁殊塗雜流不具列焉萬世士觀此忮才之念倘不覺渙然冰釋而鴻鈞庻其永凖乎

論文

古今揚防文藝眾矣宋潛溪與子充論文賦詩簡子充並寄胡教授仲申曰當其操觚欲鼓勇收視返聼探元精遊魚中鉤曵深沚鉅獸投穽離叢坰斯須朝崖變夕谷惚怳西海爲東陵精神所至萬物懾槖籥亭毒縱復橫眞醇魯邦見郜鼎衝雅髙辛陳五韺渾圓牘應振逸響縟麗鷮雀梳文翎嚴森五刑布秋肅華潤百卉含春榮勁如韓彭將貔虎仰掲斗柄麾欃槍艷如長楊較羽獵防盾負羽驅鸞旌髙排霄漢跨箕尾呼噏沆瀣遊太淸未幾直墜九淵底察之無迹聞無聲幽入陰宮作鬼語祕怪詼佹難爲聼劃然大明赤於火景曜所鑠流爲瓊似玆妙乾造化軸可以小技相譏評此能探其微並能窮其變非尋墻摸壁所能窺非一知半解所能局

作賦

葛洪西京雜記司馬相如友人盛覽字長通防牱名士嘗問以作賦相如曰詞賦者合綦組以成文列錦繡而爲質一經一緯一宮一商此賦之迹也賦家之心包括宇宙總覽人物斯乃得之於內不可得而傳覽乃作合組歌列錦賦而退終身不復敢言作賦之心矣此防藝至言功侔神化未可以西京雜記爲贗書而遂輕之也又雜記揚子云曰長卿賦不似從人間來其神化所至邪又雜記或問揚雄爲賦雄曰讀千首賦乃能爲之桓子新論予素好文見子云善爲賦欲從之學子云曰能讀千首賦則善爲之矣而近世楊愼纂赤牘淸裁又載揚雄答桓譚曰長卿賦不似從人間來其神化所至邪大諦能讀千賦則能爲之諺云服習眾神巧者不過習者之門此胥宜微繹之以爲服習眾神之權輿而後所謂包括宇宙總覽人物乃可得其窽防無俾墜入於賦名六合之愚曁枵然大而手足不能以自舉者而賦家悉得之於內之不可得而傳也於是乎始傳

逋峭

江南北書法吳侍中江都皇休明象第一吳志象防工書時有張子並陳梁甫能書甫恨逋並恨峭象斟酌其間甚得其妙吳錄載象與友論艸書曰欲見艸書宜得精毫筆委曲宛轉不叛散者紙當得滑宻不粘污者墨又須多膠紺黝者如逸豫之餘手調適而心佳娛可以小展夫艸書磨刮且爾則他書之逋峭胥融雅可類繹也廣川書防載象尺書曰太子屏風在此已久而未得之此可繹象之不妄展筆也又焉得逋太平禦覽載象醴梅帖曰歸想必醉令醴梅羮芼以相待書防亦曰令作醴魚梅羮相待旣和且平筆適類之又焉得峭宜其爲江南北第一也夫此豈惟書法也哉𨿽文章亦然唐子厚恨峭習之恨逋宋原甫子固子由恨逋伯長仲塗介甫明允又恨峭惟退之永叔子瞻無逋無峭克葉厥中

尙簡

文何以尙簡也近世以來操筆爲文詞者其詞日益多而道日以防文日以敝故尙之或曰子言道可也古之志於不朽而立言者多矣或於道而不傳或不於道而傳是多不出於簡簡安所用諸曰天下有離道而可以爲文者乎無之六藝亡論文之傑然名於世唐宋來莫若韓栁歐陽蘇曽王此數君子者謂其無與於道則可謂其文盡無與於道此不知道也桞州品最後然文率依倚於道若無所依倚則直等於近世之文枵然無有者不可以爲文又如遷謫後諸記決不能淸迥深靜令人可長感也吾之所謂簡者如此蘇氏之文人率羙之曰暢予謂蘇氏蓋能簡者何則事理明而气實假令出其防議書疏之意令近人引紙道之決不循行輙止然文忠文至黃州而益簡至恵州昌化軍而又益簡蓋有得於淸迥深靜之旨而非止諸家之工於言者故其道𨿽不醇而若槪不知道則必不可以爲簡或曰此言靜也非簡也夫文未有不靜而能簡者亦未有不能簡而造於工者蓋古之詞極煙波嗚咽峻體嵯峨之勝而未嘗不於簡者發之今之治古文辭者多見及此而未及此則不能無所執甚且號於天下曰我知道也噫士不知此吾知其不可以治古文不可以入尭舜之道

菇蘆

吳云陽殷禮通占張溫以入蜀丞相諸葛亮見而嘆曰東吳菇蘆中乃有奇偉如此人殷氏家傳又曰亮與兄瑾書殷徳嗣秀才今之僑肹者也禮子基通語曰府君字徳嗣弱不好防潛識過人爲郡吏守吳縣丞大帝召除郎中後與張溫俱使蜀諸葛亮甚稱嘆之遷至零陵太守然則張溫𨿽坐曁艶累而禮固未嘗坐溫累也夫東吳菇蘆豈指云陽江中諸洲渚邪長波萬里壯气幹霄未可薄菇蘆中人胥窮士也賦絕句曰圌山東去海門收西望三江匯流【此三江匯口非三江口也麻城北三十里古名三江口桐城馬踏石驛南池州李陽河巡司北江中乃三江口也】聞道秀才殷徳嗣菇蘆叢裏碧雲秋

東觀

南陽犨侍中延叔堅篤與前越嶲太守李文徳書曰吾昧爽櫛梳坐於客堂朝則誦羲文之易虞夏之書歷公旦之典禮覽仲尼之春秋夕則逍遙內階詠詩南軒百家眾氏投間而作洋洋乎其盈耳也渙爛兮其溢目也紛紛欣欣兮其獨樂也當此之時不知天之爲蓋地之爲輿不知世之有人己之有軀也𨿽漸離擊築傍若無人髙鳯讀書不知晨雨方之於吾未足況也又篤與文徳書曰吾食赤烏之防麥飲化益之元醴折張騫大宛之蒜防晉國郇瑕之鹽蓋世本化益作井宋曰化益卽伯益也又與無鍚髙義方彪書曰今玆以五經爲鼎簠書傳爲爼籩祖述尭舜憲章文武未暇蜯也宜勿以爲念然則叔堅教授鄕裏嗜學至矣而文徳晚在京師以叔堅有王佐之才欲令公卿引用之叔堅書所謂流聞乃欲相爲求還東觀者也良可無庸

示學者

孔子適楚出於林中見痀瘻者承蜩猶掇謂之曰子巧乎有道耶曰我有道也五六月累丸二而不墜則失者錙銖累五而不墜猶掇之也吾處身也若厥株拘吾執臂也若槁木之枝𨿽天地之大萬物之多而惟蜩翼之知吾不反不側不以萬物易蜩之翼何爲而不得孔子顧謂弟子曰用志不分乃疑於神其痀瘻丈人之謂乎此語人人能道之今書示學者亦曰爲學當若厥株若槁木枝𨿽天地之大萬物之多而惟卷帙之知曾不以萬物易經籍之一卷一帙焉斯已矣彼用志易分者願無過吾門也

格言

藝文類聚載諸葛忠武侯誡子書曰夫君子之行靜以修身儉以養徳非澹泊無以明志非寕靜無以致逺夫學欲靜也才欲學也非學無以廣才非靜無以成學慆慢則不能研精險躁則不能理性年與時馳意與日去遂成枯落多不接世悲守窮廬將復何及忠武集又載誡子書曰夫酒之設合禮致情適體歸性禮終而退此和之至也主意未殫賔有餘倦可以致醉無至於亂太平禦覽又載誡外生書曰夫志當存髙逺慕先賢絕情欲棄凝滯使庻幾之志掲然有所存惻然有所感忍屈伸去細碎廣咨問除嫌吝𨿽有淹畱何損於羙趣何患於不濟若志不彊毅意不慷慨徒碌碌滯於俗黙黙束於情永竄伏於凡庸不免於下流矣此胥格言也而寕靜致逺尢爲樞鍵予邑湯世調先生嘗亟書之又北堂書鈔載書曰吾心如秤不能爲人作輕重相天下者奚可不聞南中志載書曰漢嘉金朱提銀采之不足以自食蓋朱提銀重以八兩爲一流直一千五百八十他銀一流直一千此亦可以僃警誡當偕三國誌忠武傳曁裴松之注日展誦之

存研樓文集卷十六

