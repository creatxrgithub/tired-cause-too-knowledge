

禦題梅村集

梅村一卷足風流往復披尋未肯休秋水精神香雪句西昆幽思杜陵愁裁成蜀錦應慚麗細比春蠶好更抽寒夜短檠相對處幾多詩興爲君收

【右謹依禦制樂善堂全集定本恭錄】

欽定四庫全書

集部七

梅村集

別集類六【國朝】提要

【臣】等謹案梅村集四十卷

國朝吳偉業撰偉業字駿公號梅村太倉人前明崇禎辛未以一甲第三人及第授翰林院編修入

國朝官至國子監祭酒所作綏寇紀略已別著錄此乃其詩文全集凡詩十八卷詩餘二卷文二十卷偉業少時卽以詩名江左晚而壇坫益髙紙墨未漧逺近已爭相傳誦風流藻采足以照映一時其詩調擫宮商擩染丹碧風神韻致秀冶軼倫爲從來罕有之標格而最擅勝者尢在於七言歌行一體觀其緣情托興卽事抒懷促急管之繁聲動麼之逸響一唱三嘆別具鑪錘元白以還一人而已至其古體則往往近於偶儷殊非正格黃宗羲嘗稱梅村集中張南垣栁敬亭二傳張言其藝而合於道柳言其參寧南軍事比之魯仲連之排難解紛此等處皆失輕重爲倒卻文章家架子其鍼砭之者頗當然諸文類能稱心而出詞防雅贍𨿽未可追躡前修要亦不失爲才人之筆也乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

梅村集卷一

國子監祭酒吳偉業撰

五言古詩一

贈蒼雪

我聞昆明水天花散無數躡足淩髙峯了了見佛土法師滇海來植杖渡湘浦藤鞋負貝葉葉葉靑蓮吐法航下匡廬講室臨圃忽聞金焦鐘過江救諸苦中峯古道塲浮圖出平楚通泉繞堦除疏巖置廊廡同學有汰公兩山聞法鼓天親偕無著一朝亡其伍獨遊東海上從者如墻堵迦文開十誦廣舌演四部設難何衡陽答疑劉少府人我將無同是非空諸所卽今四海內道路多豺虎師於髙座上瓣香祝君父欲使菩提樹徧防諸國土洱水與蒼山佛教之齊魯一屐遊中原五嶽問諸祖稽首香花嚴妙義足今古

塗松晚發

孤月一村寒潮自來去人語出短篷防沒溪橋樹冒霜發輕舠披衣聽雞曙籪響若鳴灘蘆洲疑驟雨漁因入浦喧農或呼門懼居然見燈火市聲雜翁嫗水攺村店移一帆今始遇生涯問菇蒲世事隔沮洳終當謝親朋刺舟從此住

毛子晉齋中讀吳匏庵手抄宋謝翺西臺慟哭記

扁舟訪奇書夜月南湖宿主人開東軒磊落三萬軸別庋加收藏前賢矜手錄北堂學士鈔南宋遺民牘言過富春渚登望文山哭子陵畱髙臺西面滄江綠婦翁爲神仙天子共遊學擕家就赤城髙舉淩黃鵠尙笑君房癡寜甘子云辱七里溪光淸千仞松風謖廬陵赴急難幕府從覊僕運去須武侯君存卽文叔臣心誓弗諼漢祚憂難復昆陽大雨風虎豹如蝟縮詭譎滹沱冰倉卒蕪亭粥所以恢黃圖無乃資赤伏卽今錢塘潮莫救厓山麓空坑戰士盡柴市孤臣戮一死之靡他百身其奚贖龔生夭天年翟公湛家族防稽處士星求死得亦足安能期故人共臥容加腹巢許而蕭曹遭遇全髙躅文山竟以殉趙社終爲屋海上悲田橫國中痛王蠋門人蒿裏歌故吏平陵曲彼存君臣義此制朋友服相國誠知人舉事何顚蹙丈夫失時命無以辭碌碌看君書一編俾我愁千斛禹績荒煙霞越臺走麋鹿不圖疊山傳再向嚴灘續配食從方幹丰碑繼梅福主人更命酒哀吟同擊築四坐皆涕零霜風激羣木嗟乎誠義士已矣不忍讀

壽王鑑明五十

伏勝謝生徒開壁藏卷軸桓榮抱詩書拾梠逃巖谷古來兩經生遭亂耽講讀後皆保耆頥或乃致鼎足當世數大儒如君號名宿通識曉世變早計駭愚俗一朝載妻子推車入天目經營志不遂退廼就田牧十畆種桑麻一溪蒔花木果茹飴兒孫樵蘇課僮僕以代子陵釣無媿君平卜俯視悠悠人愁苦對金玉下士豈聞道世事如轉轂五十知天命飬生在無欲全家就白雲避地驅黃犢無以侑君觴知足則不辱

松防

衝飈飄頽瓦壊墻叢廢棘謖然見松鼯摶樹向人立側目仍盱睢奉頭似悚惕檐牙偃臥髙屋欹斜疾倒擁弱枝危躡修柯直已墮復驚趨將藏又旁突去遠且暫畱回顧再迸逸前逃赴已駛後竄追旋及剽輕固天性儇狡因眾習兩木夾淸漳槎牙防尋尺攀緣所絕處排空自騰擲足知萬物機飛走不以力嗟爾適何來鳥防忽而一本是居嶄巖無端被覊縶兒曹初玩弄種類漸充斥黠彼慿社徒技窮恥晝匿銜尾共呼鳴異穴爲主客吾廬枕荒江垂死倚病柏雷雨撥其根慘裂蒼皮濕空腹鴟鴞蹲殘身螻蟻食社鬼不復慿乘間恣出入庭中玉蘂枝怒茁遭狼藉非敢念摧殘於君奚損益屈指五六年不遣一花白笣筍抽新芽編籬察行迹免彼鎌鉏侵值爾齒牙厄反使盜者心笑睨生嘆息貧賤有此園謂可資漑植春蔬晚猶種夏果晨自摘鳥雀羣飛鳴啁啾滿阡陌婦子懶驅除傅槁加籉笠我亦顧而笑自信無長策焉能避穿墉防須憂入室茅齋𨿽云陋一一經剪葺曉起看掃除仰視輒詫惜尋繩透簾幕掉尾來幾席倒庋傾圖書窺廚啖漿炙空倉喧夜鬭忘疲競遺粒早幸官吏租督責無餘積邂逅開虛堂羣怒扼險塞地逼起眾呼拍手撼四壁捕此曷足多欲以觀其急戶旣嚴扄欒櫨若比櫛瞥眼倐遁逃一巧先百宻窮追信非算冘豫不早擊忍令智弗如變計思與敵機深勇夫駭勢屈兒童獲舉世貴目前快意相促迫比讀莊生書退守愚公術撲棗聽鄰家搔爪任邊邑溪深獺趂魚果熟猿偸栗天地所長養於已何得失嗟理則誠然自古戒防泣仙豈學淮南腐難嚇梁國舞應京房占磔按張湯律終當就羅网不如放山澤永絕焚林風用全飲河徳

吳門遇劉雪舫

出門遇髙防雜坐皆良朋排閤一少年其气爲幽並羌裘𨿽裹膝目乃無諸傖忽然語笑合與我談生平亡姑備宮掖吾父天家婚先皇在信邸降禮如諸甥長兄進徹侯次兄拜將軍先皇早失恃寤寐求音形太廟奉睿容流涕朝羣臣新樂初受封搢笏登王庭至尊亦丰頥一見驚公卿兩宮方貴重通籍長安門周侯累纎防鄙哉無令名田氏起輕俠賔客多縱橫不比先後家天語頻諄諄獨見新樂朝上意偏殷勤愛其子弟謹憂彼俸給貧每開三十庫手賜千黃金長戈指北闕鼙鼓來西秦寜武止一戰各帥皆投兵漁陽股肱郡千里無堅城嗚呼四海主此際惟一身彷佛萬嵗山先後輜軿迎辛苦十七年欲訴知何因今才識母面同去朝諸陵我兄聞再拜慟哭髙皇靈烈烈鞏都尉揮手先我行寜同英國死不作襄城生我防獨見遺貧賤今依人當時聽其語剪燭忘深更長安昔全盛曽記朝元正道逢五侯騎頎晳爲卿兄卽君貌酷似丰下而防黔貴戚諸舊遊追憶應難眞依稀李與郭流落今誰存君曰欲我談淸酒須三升舊時白石莊萬栁余空根海澱李侯墅秋雁飛沙汀博平有別業乃在西湖濵恵安蓄名花牡丹天下聞富貴一朝盡落日浮寒雲走馬南海子射兔西山陰路傍一寢園禦道居人侵碑鐫孝純字僵石莓苔靑下馬向之拜見者疑王孫詢是先後侄感嘆增傷心落魄遊江湖蹤迹嗟飄零傾嚢縱蒱博劇飲甘沈淪不圖風雨夜話舊同諸君已矣勿復言涕下沾衣

臨江防軍

臨江髯防軍負性何貞栗上書請賜對髙語爭得失左右爲流汗天子知質直公卿有闕遺廣坐憂指摘鷹隼伏指爪其气嘗突兀同捨展歡謔失語輒面斥萬仞削蒼崖飛鳥不得立予與交十年弱節資扶植忠孝固平生吾徒在眞寔去年羽書來中樞失籌策桓桓尙書公提兵戰疾力將相有纎介中外爲危栗君拜極言疏夜半片紙出贊畫樞曹郎遷官得左秩天子欲用人何必歷顯職所恨持祿流垂頭气黙塞主上憂山東無能恃緩急投身感至性不敢量臣力受詞長安門走馬桑幹側但見塵滅沒不知風慘栗四野多悲笳十日無消息蒼頭艸中來整暇見紙墨惟說尙書賢與語材挺特次見諸大帥驕懦固無匹逗撓失事機倐忽不相及變計趣之去直云戰不得成敗不可知死生予所執予時讀其書對案不能食一朝敗問至南望爲於邑忽得別地書慰藉告親識云與副都防防師有月日顧恨不同死痛憤塡胸臆先是在軍中我師已孔亟剽略斬亂兵掩面對之泣我法爲三軍汝寔饑寒極諸營勢潰亡羣公意惇逼公獨顧而笑我死則塞責老母隔山川無繇寄淒惻作書與兒子勿復收吾骨得歸或相見且復慰家室別我顧無言但云到順徳掎角竟無人親軍惟數百是夜所乘馬嘶鳴气蕭瑟椎鼓鼓聲哀防刀刀芒澀公知爲我故悲歌壯心溢當爲諸將軍揮戈誓深入日暮箭鏃盡左右刀鋋集帳下勸之走叱謂吾死國官能制萬里年不及四十詔下詰死狀疏成紙爲濕引義太激昻見者憂防疾公旣先我亡投迹復奚卹大節苟弗明後世謂吾筆此意通鬼神至尊從薄謫生還就畊釣志願自此畢匡廬何嶻嶪大江流不測君看磊落士艱難到蓬蓽猶見防軍船再訪徵東宅風雨懷友生江山爲社稷生死無媿辭大義照顏色

贈願云師【並序】

願云二十而與予遊甲申聞變常相約入山予牽帥不果而師已悟道受法於雲門具和尙今夏從靈隱來止城西之太平庵云將逺遊廬嶽貽書別予以兩人年逾不惑衰老漸至世法夢幻惟出世大事乃爲眞寔學道一著不可不勉予感其言因作此詩贈之並識予媿也

曉雨西山來松風滿溪閣忽得吾師書別予訪廬嶽分擕出苦語殷勤謂同學兄弟四十餘衰遲已非昨寄身蒼崖巓危苦愁失腳萬化皆虛空大事惟一著再拜誦其言心顏抑何怍末運初迍邅達人先大覺勸吾非不早執手生退卻流連白社期慚負靑山約君親旣有媿身世將安托今觀吾師行四海一芒屩大道本面前卽是眞極樂他年趺深巖白雲養寂寞一偈出千山下界鐘磬作故人叩松關匡牀坐酬酢不負吾師言十年踐前諾

避亂

我生江湖邊行役四方早所歷皆關河故園迹偏少歸去已亂離始憂天地小從人訪幽棲居然逢浩百頃礬淸湖煙淸入飛鳥沙石晴可數鳬鷖亂靑艸主人柴門開雞聲綠楊曉花路若夢中漁歌出杳杳白雲防仙源劫灰應不擾定計浮扁舟於焉得終老

其二

長日頻云亂臨時信孰傳愁看小兒女倉卒恐紛然緩急知難定身輕始易全預將𦇤褓寄忍使道塗捐天意添漂泊孤舟雨不前途長從妾怨風急喜兒眠水市灣頭見溪門屋後偏終當淳朴處不作畏途看未得更名姓先教禮數寛因人拜村叟自去榜漁船多累心常苦遭時轉自憐干戈猶未作已自出門難

其三

驟得江頭信龍關已不守由來嗤早計此日盡狂走老穉爭渡頭篙師露兩肘屢喚不肻開得錢且沽酒予也倉皇歸一時擕百口兩槳速若飛扁舟戢來久路近忽又遲依稀認楊栁居人望帆立入門但需帚依然具盤飡相依賴親友卻話來途中所見俱八九失散追尋間啼呼挽兩手屢休又急步獨行是衰朽村女亦何心揷花尙盈首

其四

此方容迹便止爲過來稀一自人爭避溪山客易知有心髙酒價無計掩漁扉已見東郭叟全家又別移總無髙枕地祗道故園非爲客貪蝦菜逢人厭鼓鼙兵戈千里近隱遁十年遲惟羨無家雁滄江他自飛

其五

月出前村白溪光照澄練放檝浮中流臨風浩歌防天塹非不雄哀哉日荒燕嗟爾謀國徒坐失江山半長年篙起舞扁舟疾如箭可惜兩河士技擊無人戰孤篷鐵笛聲聞之淚流霰我生亦何爲遭時渉憂患昔也遊九州今來五湖畔麻鞋習奔走淪落成愚賤

其六

曉起嘩兵至戈船泊市橋艸艸十數人登岸沽村醪結束𨿽非常零落無弓刀使气撾市翁怒色殊無聊不知何將軍到此貪逍遙官軍昔催租下令嚴秋毫盡道徵夫苦不惜畊人勞江東今喪敗千里空蕭條此地村人居不足容旌旄君見大敵勇莫但驚吾曹

西田詩

穿築倦人事田野得自然偶來北郭外學住西溪邊道大習隱難地僻起眾傳而我忽相訪棹入菇蒲天落日浮遠樹桑柘生防煙逕轉蹊路迷鳬鴨引我船香近聞芰荷臥入花鮮妍人語出埀栁曲岸漁槎偏執手顧而笑此乃吾西田長得君輩客野興同流連借艸傾一壺聊以娛餘年

其二

到此身世寛息心事樵牧捨南一團焦云以飯黃犢入門沿長廊虛堂敞心目把卷倚新桐持杯泛南菊曲處通簾櫳茶香具含蓄俄穿宻室暗倐遇淸溪綠碧水開紅蕖娟娟媚幽獨有鳥立層波翅淸如玉對此不能去溪光好畱宿月照寒潭深經聲入寒竹徙倚良有悟閒房道書讀

其三

別業多幽處探源更不窮堤沿宻篠盡路細竹扉通石罅枯泉過菖蒲間碧叢一亭壓溪頭魚藻如遊空扁舟更不系出沒栁陰風小閣收平蕪良苖何雍容此綠詎可畫變化陰晴中隔岡見村捨曲背驅牛翁苦言官長峻未敢休防躬朴陋矜詩書無乃與我同日落掩扉去滿地桃花紅

其四

常言愛茅齋投老才剪葺創置依舊圖新意出彷佛蒼然一笠寒能添夕陽色細影懸晨光一一淸露滴卞生工丹靑妙手固誰匹山村貪無人取意先自適想象生雲煙爲我開素壁了了見千峯可以擕手入道人十年夢惆悵平生屐此地足臥遊不負幽人室願以求長生芝艸堪采食

哭志衍

予始年十四與君蚤同學君獨許我文謂侔古人作長揖謝時輩自比管與樂彊記矜絕倫讀書取大略家世攻春秋訓詁苦穿鑿君撮諸家長弗受専門防卽子之太公亦未相然諾髙譚羣兒驚健筆小儒作長途馭二龍崇霄翔一鶚遂使天下士咸奉吾徒約詞塲擅兩吳相與爲掎角煌煌張夫子斯文紹濓洛五經叩鐘鏞百家矩矱海內走其門鞍馬塡城郭雲間數陳夏餘子多磊落反騷擬三湘作賦誇五柞君也遊其間才大資磨斲詩篇口自哦書記手頻削冠蓋傾東南虛懷事酬酢射策長安城驄馬黃金絡年少交公卿才智森噴薄防值裏中兒飛文肆謡諑要路示指蹤黨人罹矰繳君也念急難疎通暗籌度陰落其機牙用意於莫覺逡巡白衣奏停止黃門獄【葉】解褐未赴官歸來臥林壑賔客益輻輳聲華日昭灼生徒丏譚論文史供揚防貧賤諸故人慰存餽衣藥躡履修起居小心見誠恪重气狥長者往往捐嚢槖君家夙貴盛朱門飾華桷壘石開軒張燈透簾幕唱曲李延年俳弄黃幡綽舞席間毬場池館花漠漠兄弟四五人防防騰觚爵鹽防下魚羮椒蘭糝鳬臛每具十人饌中廚炊香穱客從逺方來咄嗟辦脾臄昨宵已中酒命飲仍大釂【葉】而我過其家性不勝杯杓小戶不足紏引滿狂笑噱捲波喝遣輸射覆猜須著狎侮座上人鬭防貪諧謔警速誰能酬自喜看跳躍堅坐聽其言乃獨無差錯親疎與長防語語存斟酌性厭禮法儒拘忌何齷齪風儀甚瓌偉衣冠偏落拓有時不篸巾散髮忘盥濯中夜鬭歌呼分曹縱蒱博百萬一擲輸放意長自若絕叫忽成盧眾手忽斂卻男兒須作健淸談兼馬矟犯雪披輕衫笑予爾何弱嘗登黃山顚飛步臨峭崿下有萬仭潭徒侶愁失腳搔首淩雲煙翹足傲衡霍顧予石城頭橫覽浮大白【葉】慷慨天下事風塵慘河朔諸將擁重兵養防飽鹵掠背後若有節此輩急斬斮自請五千騎一舉殱首惡餘黨皆吾人散使歸畊獲卽今朝政亂舉錯混淸濁君父切邊疆羣臣私帷幄當官不彈治何以司封駁對仗劾三公正色吐謇諤此志竟迍邅天道何窮剝六載養邱園一官落卭筰大盜竊江黃徒塞荊鄂間道擕妻孥攺途走蠻貉瘴黑箐林行颶作瀘溪泊驛路出桄榔吏疑猿玃歇鞍到平地倐逢錦城樂問士先嚴楊卹民及程卓白鹽古戍烽赤腳嚴關柝再拜蜀王書流涕傾葵藿請府發千金三軍賜酺醵賓旅給犀渠叟兵配驑駱此地俯中原巨靈司鎖鑰水櫃扼涪江石門防劍閣我謀適不用岷峨气蕭索黒山起張燕靑城突莊蹻積甲峨眉平飲馬瞿塘涸生民爲葅臡醜類恣啖嚼徒行值虎豹同事皆燕雀孤城遂摧陷狂刀乃屠防有子逾十齡艱難孰顧托閤門竟同殉覆卵無完殻一弟漏刃歸兩踝見芒屩三峽奔荊門魚龍食魂魄【葉】夢斷落滄江毋乃遭摶攫郫筒千日酒泉路無寂寞追計平生歡一一猶如昨壁間所懸琴臨行彈別鶴玉子文楸枰尙記爭殘著百架藏圖書千金入拳握刻意工丹靑雲山共綿邈篋中白團扇玉墜魚瀺灂阿兄風流盡萬事俱零落我欲收君骨茫茫隔山嶽後來識死事良史曽誰確此詩傳巴中磨崖書卓犖石剝蒼藤纒姓氏猶捫摸庶防千載後悲風入寥廓

閬州行【贈楊學博爾緒】

四坐且勿喧聽吾歌閬州閬州天下勝十二錦屏樓歌舞巴渝盛江山士女遊我有同年翁閬中舊鄕縣送客蒼溪船讀書玉臺觀忽乘相如車謂受文翁薦遊宦非不歸十載成都亂只君爲愛子相思不相見相見隔長安干戈徒步難金牛盤七阪鐵馬防千山敢辭道路艱早向妻兒訣一身上鳥道全家傍虎穴君自爲尊章豈得顧妻子分擕各努力妾當爲君死淒淒復切切苦語不能答好寄武昌書莫買秦淮妾巴水急若箭巴船去如葉兩岸蒼崖髙孤帆望中沒二月到漢口三月下揚州揚州花月地烽火似邊頭驛路逢老親遷官向閩越謂逼公車期早看長安月再拜不忍去趣使嚴裝發河山一朝異復作它鄕別別後竟何如飄零少定居愁中鄕信防不敢望來書盡道是葭萌殺人滿川陸積屍峨嵋平千村惟鬼哭客有自秦關傳言且悲喜來時聞君婦貞心視江水江水流不極猿聲哀豈聞將書封防指血淚染羅裙五內爲崩摧買舟急迎取相逢惟一慟不料吾見汝拭眼問舅姑雲山復何處淚盡日南天死生不相遇汝有親弟兄提擕思共濟姊妹四五人扶持結衣袂懷裏孤雛癡啼呼不知避失散倉皇間骨月都拋棄悠悠彼蒼天於人抑何酷城中十萬戶白骨滿崖谷官軍收成都千里見榛莽設官尹猿猱半以飼豺虎尙道是閬州此地差安堵民少官則多莫卹蜀人苦淒涼漢祖廟寂寞滕王臺子規叫夜月城郭生蒿萊只有嘉陵江江聲自浩浩我欲竟此曲流涕不復道

讀端淸鄭世子傳

昭代無遺憾萬事光史冊惜哉金川門神聖有慚徳天誘其子孫救之以讓國賢如鄭世子宗盟堪表率當璧辭眞王累疏誠懇惻天子詔勿許流涕守所執敝屣視千乘謝之以長揖灑掃覃懷宮躬迓新王入夷齊旣死後曠代仍間出築屋蘇門山深心事經術明興二百年廟樂猶得失以之輯羣書十載成卷帙气推黃鐘攷風定六律嶰谷當南山伐竹制琴瑟爲圖獻太常作之文世室遂使溱洧間一洗萬古習我行漳河南懷古思遺澤好學漢東平髙風吳泰伯道傍立丰碑讓爵存月日彼爲一卷書能輕萬家邑大雅欽遺風誠哉不可及

梅村集卷一

欽定四庫全書

梅村集卷二

國子監祭酒吳偉業撰

五言古詩二

讀史雜詩

東漢昔云季黃門擅權勢積忿召外兵癰決身亦斃𨿽自撥本根庶防蕩殘穢誰云承敝起仍出刑余裔孟徳沾丐養門資列朝貴慿借盜弄兵豈曰惟才智追王故長秋無須而配帝鉤黨諸名賢子孫爲皂

其二

商君刑師傅徙木見威約範叔誣涇陽折脇吐謇諤地疎主恩深法輕主權削苟非用刻深何以膺付托功成或幸退禍至終難度屈伸變化間卽事多斟酌談笑遷種人吾思王景略

其三

蕭何虛上坐故侯城門東曹參避正堂屈已事蓋公咄咄兩布衣不仕隆凖翁其術總黃老閱世浮沈中所以輔兩人俱以功名終出處𨿽有異道義將毋同何必致兩生彼哉叔孫通

其四

竇融昔布衣任俠家扶風翟公初舉事海內知其忠融也受漢恩大義宜相從低頭就新莽顧入其軍中轉戰槐裏下盡力爲摧鋒後來擁眾降仍以當時功忝竊居河西蜀漢方相攻一朝決大計佐命蕭曹同吁嗟翟太守爲漢傾其宗劉氏已再興白骨無人封徒令千載後流涕平陵東

又詠古

浹旬至臺司三日徧華省慈明與中郎豈不念朝菌王良禦奔車勢逼崦嵫景策度太行馬足殆而騁富貴若嵗時過則生災疹艸木冬先榮經春輒凋殞桓桓梁將軍赫赫蕭京尹一朝遇蹉跌未得全要領人生百年內飽食與美寢毋以藜藿糲羨彼鐘與鼎毋以毛褐敝羨彼紈與錦進固非伊周退亦無箕潁薄祿從下僚末俗居中品寂寥子云防從容步兵飲

其二

西州杜伯山北海鄭康成季孟將舉事本初方用兵脫身有追騎輿疾猶從徵何絕婚宦遁迹東籬門受逼崔慧景語黙難爲情网疎免刑戮大道全身名時命苟不佑千載無完人入山山易淺飲水水不淸一身累妻子動足皆荊榛自非焦孝先何以逃風塵庶防詹尹卜足保幽人貞

其三

古來有烈士軹裏與易水慶卿𨿽不成其事已並美専諸弒王僚朱亥殺晉鄙惜哉博浪椎何如圯橋屨公孫擅西蜀可謂得士死連刺兩大將探囊取物耳皆從百萬軍夜半入帳裏七首中要害絕迹復千里若論劍術精前人莫能比胡使名弗傳無以著靑史誰修俠客傳闕疑存二子

其四

髙宻未佐命早共京師遊弱冠拜司徒杖策功名收靈臺畫少年萬古誰能儔興王諸將相足使風雲羞鄧芝遇先主七十才封侯位至大將軍矍鑠髙春秋英雄初未遇老猶窮愁祖孫漢功臣年齒胡不侔我讀新野傳慷慨思炎劉

其五

遭時固不易推心尢獨難景略王佐才臣主眞交歡天意不佑秦中道奪之年苻堅有大度豁達知名賢獨防未爲失興毀寜非天賊萇寔弒君聞者爲衝冠鎭惡丞相孫流落來江南西伐功冠軍力戰收長安手劍防姚俘之出潼關張良爲劉氏雅志在報韓能以家國恥詘申兩主間其地皆西秦功亦堪比肩區區一李方報恩何足言

其六

宜城酒家保北海賣餅師千金懸賞購萬里刋章追途窮變名姓勢投親知漢法重亡命保捨加誅破家相存濟百口同安危虞卿捐相印恨未脫魏齊惜哉燕太子流涕樊於期瀨水一女子魯國一小兒今也無其人已矣其安歸廣栁可以置置當猛虎蹊壁可以藏藏憂黠防窺古道不可作太息將何爲

遇南廂園叟感賦

寒潮衝廢壘火雲燒赤岡四月到金陵十日行大航平生遊宦地蹤迹都遺忘道遇一園叟問我來何方猶然認舊役卽事堪心傷開門延我坐破壁低圍墻卻指灌莽中此卽爲南廂衙捨成丘墟佃種輸租糧謀生攺衣食感舊存園莊艱難守玆土不敢之他鄕我因訪故基步步添思量面水背蒼崖中爲所居堂四海羅生徒六館登文章松檜皆十圍鐘筦聲鏘鏘百頃搖澄潭夾岸栽楊池上臨華軒菡萏吹芬芳譚笑盡貴遊花月傾壺觴其南有一亭梧竹生防涼回頭望雞籠廟貌諸侯王左李右鄧沐中坐徐與常霜髯見鋒骨老將東甌湯配食十六侯劍佩森成行得之爲將相寜復憂封疆北風江上急萬馬朝騰驤重來訪遺迹落日惟牛羊吁嗟中山孫志气胡勿昻生世苟如此不如死道惜哉祼體辱仍在功臣坊蕭條同泰寺南枕山之陽當時寶志公妙塔天花香攺葬施金棺手詔追褒袈裟寄靈谷制度由蕭梁千尺觀象臺太史書禎祥北望占旄頭夜夜愁光鋩髙帝遺衣冠月出修蒸嘗圖書盈玊幾弓劍堆金牀承乏忝兼官再拜陳衣裳南內因灑掃銅龍啟未央幽花生禦榻苔澀靑蒼瑯離宮須望幸執防衛中郎萬事今盡非東逝如長江鐘陵十萬松大者參天長根節猶靑銅屈曲蒼皮僵不知何代物同日遭斧創前此千百年豈獨無興亡況自百姓伐孰者非畊桑羣生與艸木長養皆吾皇人理已澌滅講捨宜其荒縹緗紛卷軸零落誰收藏老翁見話久婦子私相商人倦馬亦疲剪韭炊黃梁愼莫笑貧家一一羅酒漿從頭訴兵火眼見尢悲愴【葉】大軍從北來百姓聞驚惶下令將入城傳箭需民房里正持府帖僉在禦賜廊挿旗大道邊驅遣誰能當但求骨肉完其敢擕筐箱扶持雜防稚失散呼耶娘江南昔未亂閭左稱阜康馬阮作相公行事偏猖狂髙鎭爭揚州左兵來武昌積漸成亂離記憶應難詳下路初定來官吏逾貪狼按籍防富人坐索千金裝以此爲才智豈曰惟私嚢今日解馬艸明日修官塘誅求卻到骨皮肉俱生瘡野老讀詔書新政求循良畦亦有畔溝水亦有防始信立國家不可無紀綱春來雨水足四野欣農忙父子力畊耘得粟輸官倉遭遇重太平窮老其何妨薄暮難再畱暝色猶靑蒼策馬自此去淒惻摧中腸顧羨此老翁負耒歌滄浪牢落悲風塵天地徒茫茫

下相懷古

驅車馬陵山落日見下相憶昔楚項王防山气何壯太息取祖龍大言竟非妄破釡救邯鄲功居入關上殺降復父讐不比諸侯將杯酒釋沛公殊有君人量胡爲去咸陽遭人扼其吭亞父無諍言奇計非所望重瞳顧柔仁隆準至暴抗脫之掌握中骨肉俱無恙所以哭魯兄仍具威儀古來名與色英雄不能忘力戰兼悲歌西風起酸愴廢廟枕荒岡虞兮侍帷帳烏騅伏坐傍踣地哀鳴狀我來訪遺迹登髙見芒碭長陵竟抔土萬事同惆悵

夜宿阜昌

我來古昌國望古思樂生總將六諸侯撫劍東専徵下齊功不細奔趙事無成艸沒黃金臺猶憶昭王迎涕泣辭伐燕气誼良非輕此眞天下事豈獨因知兵忠心激舊將誓死存聊城惜哉魯仲連排難徒髙名勸使東遊齊毋乃傷縱橫

贈家侍禦雪航

士生搶攘中非气莫能濟勁節行胸懷髙談豁心智吾家侍禦公平生蘊風義世難初橫流事定猶艸昧召見邯鄲宮軍中獲能吏移牒拜諌官創業更新制長刀夾殿門令下誰敢議扣馬忽上陳挺身艱難際文夫持國是僵僕無所避封事卽畱中天語加褒異受命巡山東恩威卹凋獘防討泰山賊無辜輒連治破械使之歸父老皆流涕徵南甘侯軍豪奪武昌地可憐黃陵廟鈔略空村閉君來仗威名一言釋猜忌塢壁招殘民郊原戢遊騎從此巴邱兵始識長沙尉西望浚稽山黃河繞其背靑羗十七種驊驑飾文罽自古於金城互市有深意蜀賈防山茶兵火苦莫致將吏使之然憂將玊關廢奉詔淸河湟俾復商人利千里摘岷峨五花散涇渭至今靑海頭共刻黃龍誓揭節還歸來公私積勞勩安臥無多談循資躡髙位卻拜極言防手板指朝貴恩深因薄謫材大終難棄古之賢豪人深沈在晚嵗斂盡萬里心日共殘編對學以閱世深官從讀書退以之輕軒冕蕭條自標置我來客京師一身似匏繋老大慚知交淒涼托兄弟臨風或長歌邀月非沈醉論世追黃虞刪詩及曹魏恐君故鄕思失我窮途慰家在五湖西扁舟入夢寐欲取石上泉洗濯塵中累羣公方見推雅志安得遂朝罷防西山千峯落濃翠良友供盤桓淸秋足遊憩待予同拂衣徐理歸田計

題河渚圖送胡彥逺南歸

馬背話江南春山吾負汝白雲能容人猿鳥不我與西泠有髙士結廬在河渚讀書尙感激平生愼推許獨坐長防吟淸言出機杼秋風忽乘興千里長安旅同好四五人招尋忘出處寄迹依琳宮雙松得儔侶𨿽入侯王門不受公卿舉登髙見遺廟頽垣竄鼯防悲歌因臥病歸心入春雨從此謝姓名問之了不語我爲作此圖彷佛梅花墅蒼然開南軒飛泉落孤嶼想見君山中相思日延竚

送何省齋

哲人尙休官取志不在嵗賢達恃少年輕心撥名勢神仙與酒色皆足供蟬蛻在已本歡娛富貴應難累婆娑彼頽老匪止妻孥計棲棲守腐防自信無餘技嗟我豈其然今也迹相類同事有何郎英懷托深契三十拜侍中向人發長喟拂袖歸去來故園有松桂世网敢自由鄕心偶然遂樗散卻見畱送之以流涕我昔少壯時聲華振儕輩講捨雞籠巓賔朋屢髙防總角能淸談君家好兄弟緩帶天地寛健筆江山麗慿防見湓口傳烽響笳吹海防方紛紜虛名束心意夜半話掛冠明日扁舟系問余當時年三十甫過二采藥尋名山筋力正彊濟濯足滄浪流白雲養身世長放萬里心防腳風塵際昔爲雲中鵠翩翻九臯唳今爲轅下駒局促長楸轡楩柟蟠枯根天陰虫蟻萃縱抱淩霄姿蕭條斧斤畏時命苟弗諧貧賤安可冀過盡九折艱咫尺俄失墜淒涼遊子裝訣絕衰親涙闗山車馬煩雨雪衣裘敝長安十二衢畫防朱扉衛冠蓋起雞鳴蹀名豪騎通籍平生交於今悉凋替磬折當途前問語不敢對衰白齒坐愁逡巡與之避禁掖無立談獨行心且悸邂逅君登朝讀書入中祕父子被詔除一堂共昆季呼兒爭出拜索果牽衣戲回首十六年蹤迹猶堪記荏苒曽防何萬事經興廢停觴重剪燭相對加噓唏我行感衰疾腰腳增疲曳可憐扶杖走尙逐名賢隊薄祿貪負閒憂責仍不細扈從遊甘泉淅淅驚沙厲借艸貧無氊僕夫枕以塊霜風帽帶斜頭寒縮如蝟入門問妻孥呻吟在牀被防女掩面啼燈靑照殘穂白楊何蕭蕭衝泥送歸槥爾死顧得還我畱復誰爲旁有親識人通都走聲利厚意解覊愁盛言推名位不悟聽者心怛若芒在背忽接山中書又責以宜退卿言誠復佳我命有所制總未渉世深止知乞身易悶卽君過存髙談豁防蔽苦樂來無方窮達總一致同是集蓼虫以此識其味人生厭束防擺落須才气君初丞相家祖徳簮纓繼吐納旣風流姿容更瓌異披史妙縱橫論詩富裁制激昻承明廷面折公卿議文士寡先容疎通得交臂騶哄訪當闗休沐杉齋閉良工鑄幹將出匣蛟龍忌趨駕度太行躊躕棄騏驥矯矯朗陵公竟下考功第老夫迫枯朽抱膝端居睡𨿽稱茂陵病終乏鴟夷智遜子十倍才焉能一官棄早貴生道心中年負名義蹉跎甘皓首此則予所媿君今謝塵鞅輕裝去如駛雙槳石頭城木落徵驂憩過我儒林館寒鴉噪平地函丈無復存依舊晴嵐翠明年春水滿客興煙波趣鶯啼笠澤船花發龍沙醉髙堂剖符竹盡室千山內郡閣繞鳴灘日晡散人吏無書悼遷斥有夢傷迢遞嶺雁時獨飛楚天樹如薺雙眼荒江片帆忽而至家人逺棹立愛子趨庭慰誰云謫宦愁老覺

君恩最共上鬰孤臺側身望燕魏惆悵念故人沈吟不能置三載客他鄕一朝遽分袂勞生任潦倒失志同飄寄少壯今逍遙老大偏濡滯舉世縱相識出門竟誰詣太息行路難殷勤進規誨後會良可希尺書到猶未相去各一方天涯隔憔悴開篋視此詩怳怳不能寐

送宛陵施愚山提學山東

秦皇昔東巡作歌示來裔李斯畱篆刻足共神仙配胡爲泰岱巓蒼碑獨無字持此謝六經免滋後賢議至今倉頡臺行人尙流涕君今懷古迹斯文起凋敝虫魚𨿽攺竄扶桑自天際千載靈光宮丹書閉房記兵火獨搜揚重見鐘離意

其二

魯儒好逢掖傴僂循墻恭長劍忽拄頥掉舌談天雄諸侯走書幣擁篲梧丘宮孟嘗一公子珠履傾闗東後來北海相坐上猶遺風君愁吳越士名在甘陵中無使稷下徒車馬矜雍容華士苟不戮橫議將安窮古道誠可作千里尊龜防

其三

伊昔嘉隆時文章尙丹雘矯矯濟南生突過黃初作百年少知已褒譏互參錯風習使之然詩書狥然諾淒涼白雲署前賢遂寥廓君初領法曹追蹤好棲托此行過歷下髙風緬如昨太白遊山東後來訪廬霍獨愛宣州城江山足吟謔讀君官舍詩鄕心戀巖壑目防敬亭云口銜竹溪酌借問謫仙人何如謝康樂

礬淸湖【並序】

礬淸湖者西連陳湖南接陳墓其先禇氏之所居也礬淸者土人以水淸疑其下有礬石故名或曰範蠡去越取道於此湖名範遷以音近而訛世遠莫得而攷也太湖居吾郡之西有大山衝擊風濤湍悍而陳湖諸水渟演迆居人狎而安焉煙村水市若鳬雁之著波面千百於其中土沃以厚畆收二鐘有魚蝦菱芡之利資船以出入科徭視他境差緩故其民日以饒不爲盜吾宗之繇倩靑房公益兄弟居於此四世矣余以乙酉五月避難倉皇擕百口投之中流風雨大作扁舟掀簸榜人不辧水門故處久之始達主人開門延宿雞黍酒漿將迎灑掃其居前榮後寢葭蘆掩映楡栁蕭疎月出柴門漁歌四起杳然不知有人世事矣是時姑蘓送欵兵至不戮一人消息流傳緩急互異湖中煙火晏然予將卜築買田耦耕終老居兩月而陳墓之變作於是流離轉徙慬而後免事定將踐前約尋以世故牽挽流涕登車疾病顚連闗河阻隔比三載得歸而靑房過訪艸堂見予髮白齒落深怪早衰又以其窮愁防獨妻妾相繼下世因話昔年湖山兵火奔走提擕心力枉枯骨肉安在太息者久之靑房亦以毀家紓役舊業蕩然水鳥樹林依稀如故而居停數椽防零甓罔有存者人世盛衰聚散之故豈可問耶撫今追往詮次爲五言長詩用識吾慨且以明舊徳於不忘也

吾宗老孫子住在礬淸湖湖水淸且漣其地皆膏腴堤栽百株栁池種千石魚教僮數鵝鴨繞屋開芙蕖有書足以讀有酒易以沽終老寡送迎頭髮可不梳相傳範少伯三徙由中吳一舸從此去在理或不誣嗟予遇兵火百口如飛鳬避地何所投扁舟指菇蒲北風晚正急煙港生糢糊船小吹雨來衣薄無朝餔前村似將近路轉忽又無倉皇值漁火欲問心已孤俄見葭菼邊主人出門呼開柵引我船掃室容我徒我家兩衰親上奉髙堂姑艱難總頭白動止需人扶妻妾病伶丁嘔吐當中途長女僅九齡余泣猶呱呱入君所居室燈火映牕疏寛閒分數寢嬉笑喧諸雛縛帚東西廂行李安從奴前牕張罣网後壁掛未鋤苦辭村地僻客捨無精麤剪韭烹防雌斫鱠炊雕胡牀頭出濁醪人倦消防壺睡起日已髙曉色開煙蕪漁灣一兩家防染江村圖沙嘴何人舟消息傳姑蘇或云江州下不比揚州屠早晚安集椽鞍馬來南都或云移民房挿箭下嚴符囊槖歸他人婦女充軍俘裏老獨晏然催辦今年租饁畊看賽社醵飲聽呼盧軍馬總不來里巷相爲娛而我遊其間坦腹行徐徐見人盡恭敬不識誰賢愚魚蝦盈小市鳬雁充中廚月出浮溪光萬象疑沾濡放楫淩滄浪笑弄驪龍珠夷猶發浩唱禮法胡能拘東南𨿽板蕩此地其黃虞世事有反覆變亂興須臾艸艸十數人盟歃起裏閭園一老生自詭讀穰苴漁翁爭坐席有力爲専諸舴艋飾余皇蓑笠裝犀渠大笑擲釣竿赤手摶於莵欲奪夫差宮坐擁専城居予又出子門十步九﨑嶇脫身白刃間性命輕錙銖我去子亦行後各還其廬官軍𨿽屢到尙未成邱墟生涯免溝壑身計謀樵漁買得百畆田從子學長沮天意不我從世网將人驅親朋盡追送涕泣登徵車吾生罹干戈猶與骨肉俱一官受逼迫萬事堪欷歔倦策旣歸來入室翻次且念我平生人慘畱羅襦秋雨君叩門一見驚淸臒我苦不必言但坐觀髭須嵗月曽防何筋力逺不如遭亂若此衰豈得勝奔趨十年顧妻子心力都成虛分離有定分久暫理不殊翻笑危急時奔走徒區區君時聽我語顏色慘不舒亂世畏盛名薄俗容小儒生來遠朝市謂足逃沮洳長官誅求急姓氏屬裏胥夜半聞叩門瓶盎少所儲豈不惜堂構其柰愁徵輸庭樹好追涼剪伐存枯株池荷久不開嵗久塡泥淤廢宅鋤爲田薺麥生階除當時棲息地零落今無餘生還愛節物髙會逢茱萸好采籬下菊且讀囊中書中懷苟自得外物非吾須君觀鴟夷子眷戀傾城姝千金亦偶然奚足稱陶朱不如棄家去漁釣山之隅江湖至廣大何惜安防軀揮手謝時輩愼勿空躊躕

梅村集卷二

欽定四庫全書

梅村集卷三

國子監祭酒吳偉業撰

五言古詩三

淸涼山讚佛詩

西北有髙山云是文殊臺臺上明月池千葉金蓮開花花相映發葉葉同根栽王母攜雙成綠蓋雲中來漢王坐法宮一見光徘徊結以同心合授以九子釵翠裝雕玉輦丹髹沈香齋防置琉璃屏立在文石階長恐乘風去捨我歸蓬萊從獵往上林小隊城南隈雪鷹異凡羽果馬殊羣材言過樂遊苑進及長楊街張宴奏絲桐新月穿宮槐攜手忽太息樂極生防哀千秋終寂寞此日誰追陪陛下壽萬年妾命如塵埃願共南山槨長奉西宮杯披香淖博士側聞私驚猜今日樂方樂斯語胡爲哉待詔東方生執防前詼諧薫罏拂黼帳白露零蒼苔吾王愼玉體對酒毋傷懷

其二

傷懷驚涼風深宮鳴蟋蟀嚴霜被瓊樹芙蓉凋素質可憐千里艸萎落無顏色孔雀蒲桃錦親自紅女織殊方初云獻知破萬家室瑟瑟大秦珠瑚髙八尺割之施精藍千佛莊嚴飾持來付一炬泉路誰能識紅顏尙焦土百萬無容惜小臣助長號賜衣或一襲只愁許史輩淚難時得從官進哀誄黃紙抄名入流涕盧郎才咨嗟謝生筆尙方列珍膳天廚供玉粒官家未解菜對案不能食黒衣召志公白馬防羅什焚香內道塲廣座楞伽譯資彼象教恩輕我人王力防聞金雞詔亦由玉妃出髙原營寢廟近野開陵邑南望蒼舒墳掩面添淒惻戒言秣我馬遨遊淩八極

其三

八極何茫茫曰往淸涼山此山蓄靈異浩气供屈盤能蓄太古雪一洗天地顏日馭有不到縹緲風雲寒世尊昔示現說法同阿難講樹聳千尺搖落靑瑯玕諸天過峯頭綘節乘銀鸞一笑偶下謫脫卻芙蓉冠遊戲登瓊樓窕雲鬟三世俄去來任作優曇看名山初望幸銜命釋道安預從最髙頂灑掃七佛壇靈境乃杳絕捫葛勞躋攀路盡逢一峯傑閣圍朱防中坐一天人吐气如栴檀寄語漢皇帝何苦畱人間煙嵐倐滅沒流水空潺湲回首長安城緇素慘不歡房星竟未動天降白玉棺惜哉善財洞未得誇迎鑾惟有大道心與石永不刋以此防金輪法海無波瀾

其四

嘗聞穆天子六飛騁萬里仙人觴瑤池白雲出杯底逺駕求長生逐日過蒙汜盛姬病不救揮鞭哭弱水漢皇好神仙妻子思脫屣東巡並西幸離宮宿羅綺寵奪長門陳恩盛傾城李穠華卽修夜痛入哀蟬誄苦無不死方得令昭陽起晚抱甘泉病遽下輪臺悔蕭蕭茂陵樹殘碑泣風雨天地有此山蒼崖閱興毀我佛施津梁層臺簇蓮蘃龍象居虛空下界聞闘蟻乘時方救物生民難其已澹泊心無爲怡神在玉几長以兢業心了彼淸淨理羊車稀復幸牛山竊所鄙縱灑蒼梧淚莫賣西陵履持此禮覺王賢聖總一軌道參無生妙功謝有爲恥色空兩不住收拾宗風裏

石公山

眞宰斸云根奇物思所置飬之以天池盆盎挿靈異初爲仙家囷百仞千倉閉釜鬲炊雲中杵臼鳴天際忽而遇嚴城猿猱不能縋遠窺樓櫓堅逼視戈矛利一闗當其中飛鳥爲之避仰睇防有光投足疑無地循級登層巓天風豁蒼翠疲喘千犀牛落落誰能制傴僂一老人獨立拊其背旣若拱而揖又疑隠而睡此乃爲石公三問不吾對

歸云洞

歸云何孱顏雕斲自太古千松互盤結托根無一土呀然丹崖開蒼茫百靈斧萬載長欹危撐拄良亦苦古佛自爲相一身雜仰俯依稀莓苔中葉葉靑蓮吐若以庋眞詮足號藏書府仙翁刺船來坐擘麒麟脯鐵笛起中流進酒虯龍舞晚向洞中眠叱石開百武牀幾與棋局一一陳廊廡翩然自玆去黃鵠瀟湘浦恐使吾徒窺還將白雲補

縹緲

玆峯非云髙髙與眾山別其下多嵌空天風吹不折挿根虛無際縹緲爲險絕細徑緣山腰人聲來木未籃輿雜徒步佳處欣屢歇躋嶺路倍艱往往攬葛灝气淩泬寥一身苦冰雪輕心出天地羽翮生髣髴杖底撥殘云了了見吳越曜靈燭滄浪滉瀁金光發陰霞俄已變慘云結歸笻破暝靄半嶺值虹蜺始知淸境杳迹共人鳥防丹砂定可求苦爲妻子奪看君衣上雲飛過松間月

林屋洞

震澤初未定水石爭相攻神龍排杳冥蕩擊沈虛宮仙人資禹力洞府開洪蒙惜哉石函書不救夫差窮大道旣已泄國祚於焉終我行訪遺迹興極探虛空絕徑不可肥自視猶枯笻山神愛傴僂直立憂防躬以之生退怯匍匐羞児童傳聞過險澀谽呀來天風松炬厭明防乳竇驚靑紅洪崖應常來牀幾陳從容何不廻眞馭日月行其中銀房閟幽異勿使吾徒同終當賫餱糧錬骨如飛鴻路穿三江底境與諸天通南浮瀟湘水西上峩眉峯歸來詫里人足比靈威翁

送周子俶

五載寄幽燕歸來問家室入門四壁在小婦當牕織恐其話饑寒且呼治酒食妻子識君心低頭惟黙黙嗟余忝鄰里欲語弗遑及聞君又行邁君歸曽防日睠此父母邦過若逺鄕客丈夫志四海行矣須努力

其二

努力贏餱糧秋風卽長路京口正用兵倉皇過步扁舟戒行李六月黃河怒脫身萬仭淵此險何足數慷慨輕波濤長年豈知故中道感舊交良爲詩書悞餘生嬰世网重來獻詞賦登髙望烽火躊躇屢迥顧

其三

廻顧去鄕逺進及長安城禁門十二防策馬聞雞鳴解褐初登朝日出趨承明慶雲生堦墀天樂和且平立談計誠用萬里無専徵忘形樂簡易任气髙縱橫常恐鬥酒後脫略驚公卿一官了婚嫁可以謀歸畊

其四

歸畊東岡陂淸流貫羣木月明夜方靜髙話溪堂宿破產求神仙丹砂狥防祿玉書晚應悟至道亡情欲一飯輒萬錢並日恆不足知交𨿽云厚詎可先骨肉閱世經艱難息心謝榮辱平生著述事尙有殘編讀

蕩子失意行贈李云田

君家楚山下門前溪水流願識賢與豪不羨公與侯動足有萬里妻子何能畱丈夫重意气恥爲児女柔中夜理瑤瑟思婦當髙樓鶯花二三月送君下揚州小孤白浪惡腸防徵帆收長幹嬌麗地一顧嘶驊驑菡萏亦已落蘭杜方經秋十月嚴風寒剪燭紉衣裘太行車輪摧落葉塡霜溝君又自玆去匹馬將誰投趙女顏如花窕廻明眸皎皎雙行纒巧笑搴羅幬男兒重紅粉妾夢輕浮漚今年附書至慰訊猶綢繆客囊無長物旅病才新瘳途窮狥知已進止詎自由狂走三十年布褐空防頭不如歸去來漁釣滄浪謳大兒誦文史小婦彈箜篌南村沽社酒西捨牽畊牛人生一蘧廬漂泊如飛鷗得意匪爲樂失路寜闗愁居爲叚幹隠出作盧敖遊我欲竟此曲君笑登扁舟碧天浩無際極目徒悠悠

丁未三月廿四日從山後過湖宿福源精舍

千林已暝色一峯猶夕陽拾級身漸髙樵徑何防茫回看防山口樹杪浮湖光松子向前落道人開石房橘租飬心性取足須眉蒼淸磬時一聲流水穿深篁我生亦何幸暫憩支公牀客夢入翠微人事良可忘

廿五日偕穆苑先孫浣心葉予聞允文遊石公山盤龍石梁寂光歸云諸勝

大道無端倪眞宰有融結玆山在天壤靈異蓄不泄萬竅淩虛無一柱支毫末疑豈愚公移愁爲巨靈防劉根作堂奧栁毅司扄鐍誰啟仙人閭系我漁父枻刻鏤洪蒙云雕搜大荒雪或人而痀瘻或馬而蹄齧或負藏壑舟或截専車節或象神鼎鑄或類昆吾切地肺庖丁解月窟工倕伐石囷封餱糧天廚甃涓潔重隒累瓿甑短柱增櫨棁瓤觚稜剖木皮槎枒裂皚皚黃河冰炎炎昆岡熱防岈舞辟邪舕舑張饕餮斗起聳云闗一道通箭筈碧藕玲瓏根文螺宛委穴丹梯躡而上鬱鬱虛皇闕突兀撐靑旻揷地屏障列一身生羽翰百尺跨虹蜺防澗吟風柟颯爽侵毛髮側窺漏日影了了澄潭澈雞聲出煙井乃與人境接廻思頃所歷過眼才一瞥秦皇及漢武好大同蠓蠛齊諧不能志炙輠不能說酈桑二小儒注書事抄撮陋襲李斯碑闕補周王碣闗仝亦妙手惜未適吳越嵩華𨿽云髙無以闘巧拙時俗趂姿媚煙巒漫塗抹妄使傖父輩笑我驕蟻垤京江吸金焦漢水注大別流峙合而滙奇气乃一發睥睨五嶽間誰與分優劣扶杖一村翁眼看話年月昔逢猶兒童今見已耄耋昨聞縣帖下搜索到魚鱉訝彼白鼉逃無乃靑艸竭卻畱幽境在似爲肥遁設當年綺裏季卜居采薇蕨皓首走漢廷恨未與世絕若隨靈威去此處攬藤葛子房知難致欲薦且捫舌浮生毎連蜷塵界盡空濶謀免妻孥愁計取山水悅入春桃李過韶景聽啼鴂籃輿累親舊同載有二葉穆生老而健孫郎才且傑彼忘筋力勞我愛賔朋挈過湖曵輕帆入寺憩深樾老僧諧語笑妙理攻麯蘗曉起陳盤餐飽食非麤糲桑畦路宛宛筍屩行兀兀快意在此遊失記遺七八平湖鋪若茵磐石幾人歇蹲踞當其旁拒戶相支遏黝黑聲訇稜欲進遭嗔喝側肩僅容趾腹背供磨軋下踹蘚磴牢上覻崩崖豁攀躋差毫釐失足憂一蹶前奇慕先過後險欣乍脫歌呼雜齠穉嘻笑視履襪君看長安道髙步多蹉跌散誕來江湖蒲伏羞干謁頭因石丈低腰向山靈折四月將已近天時早炎熱揮汗何沾濡驚飈俄凜冽歸來北窓枕響入山澑徹不寐話夜涼連牀擁裘褐晚嵗艱出門端居意騷屑閒蹤習覊旅逸興貪放達跌蕩馮夷宮遊戲天吳窟將毋神鬼怒亟遣風雨奪勝事滿現前得失歸勇怯衰老偕故人幸喜玆遊決它年子胥濤百里聞吒咄鱣鮪隨風雷頸鎖金牛掣鮫人拭牀幾神女洗環玦硠磕打空灘澎湃濺飛沫噌吰無射鐘嘹喨防賔鐵孤客爲旁皇嫠婦爲淒咽那知捩柁下我輩行車轍再拜告石公相逢慰饑渴旣從人間世忍再洪波沒誌怪作大言奇私神物肯學楊焉鐫願受壺公訣縮之入懷袖弄之置盆鉢栽松龍气上蓄水雲根活長畱文士玩勿被山君竊嘗聞岣嶁峯科斗尊往牒剝蝕存盤螭捫索嗟完缺此山通巴陵下有神禹札後代文字衰致起龍蛇孽我有瑯玕管上灑湘娥血濯足臨滄浪浩思吟不輟未堪追陽冰猶足誇李渤隠從煙霞閉出供時世閱刻之藏書巖千載應不滅

遊石公歸是夜驟雨明晨防霽同諸君天王寺看牡丹

煙嵐方霽沙暖得徐步訪寺苔徑防遠近人語誤道半逢一泉曲折隨所赴觸石松頂飛其白或如鷺尋源入杳壑絕橋屢渡中有二比丘種桃白雲防花將舞而笑石則落猶怒澆之以杯酒娟然若廻顧此處疑仙源快意兼緇素苦辭山地薄縣官責常賦蔬果𨿽已榮龍象如欲訴學道與飬生得失從時務吾徒筋力衰萬事俱遲暮太息因歸來鐘聲發淸悟

揖山樓

名山誰逢迎遇人若俯仰心目無端倪黙然與之往幽泉互相答飛鳥入空想傑閣生其間軒爭一爽嘉樹爲我圎坐久惜余賞暝靄忽而合明月出孤掌彈琴坐其中萬籟避淸響良夜此防難佳處莫能奬

鹽官僧香海問詩於梅村村梅大發以詩謝之

但訪梅花來今見梅花去何必爲村翁重尋灌園處種梅三十年繞屋已千樹饑摘花蘂餐倦抱花影睡枯坐無一言自謂得花意師今逺來遊恰與春光遇索我囊中詩搔首不能對寄語謝故人幽香飬衰廢溪頭三尺水好洗梅魂句

直溪吏

直溪𨿽鄕村故是尙書裏短棹經其門叫聲忽盈耳一翁被束防苦辭槖如洗吏指所居堂卽貧誰信爾呼人好作計緩且受鞭箠穿漏四五間中已無窓幾屋梁紀月日仰視殊自恥昔也三年成今也一朝毀貽我風雨愁飽汝歌呼喜官逋依舊在府帖重追起旁人共欷歔感嘆良有以東家瓦漸稀西捨墻半圯生涯分應盡遲速總一理居者今何棲去者將安徙明嵗畱空村極目惟流水

臨頓兒

臨頓誰家兒生小矜白晢阿爺負官錢棄置何倉卒紿我適誰家朱門臨廣陌囑儂且好住跳弄無知識獨怪臨去時摩首如憐惜三年教歌舞萬里離親戚絕伎逢侯王寵異施恩澤髙堂紅氍毹華燈布瑤席授以紫檀槽吹以白玉笛文錦縫我衣珍珠裝我額瑟瑟瑚枝曲罷恣狼藉我本貧家子邂逅遭拋擲一身被驅使兩口無消息縱賞千黃釡莫救餓死骨歡樂居它鄕骨肉誠何益

梅村集卷三

欽定四庫全書

梅村集卷四

國子監祭酒吳偉業撰

七言古詩一

行路難

奉君乘鸞明月之美扇耶谿赤堇之寶刀莞蒻桃笙之綺席陽阿激楚之洞簫丈夫得意早行樂歌舞任俠稱人豪舉杯一歌行路難酒防鐘歇風蕭蕭

其二

長安巧工制名燈七龍五鳯光層層中有靑熒之朱火下有映徹之澄冰遊魚揚鬐肆瀺灂飛鳥奮翼思鶱騰黒風吹來徧槐市狂花振落燒觚稜金吾之威不能禁鐵柱倒塌銅盤傾使人策馬不能去靑燐鬼哭惟空城

其三

君不見無須將閭叫呼天賜錢請葬驪山邊父爲萬乘子黔首不得耕種咸陽田君不見金墉城頭髙百尺河間成都弄刀防艸木萌芽殺長沙狂風烈烈吹枯骨人生骨肉那可保富貴榮華幾時好龍子作事非尋常奪棗爭梨天下擾金玉几不得眠一朝零落同秋艸

其四

愁思忽不樂乃上咸陽橋盤螭蹲獸勢相齧谽呀口鼻吞崩濤當時平明出萬騎馬蹄蹀何逍遙長安冠蓋一朝攺紫裘意气非吾曹柴車辟易伏道畔舍人辭去妻孥嘲人生太行起面前何必褒斜棧閣﨑嶇髙

其五

君不見南山松柏何蔥菁於世無害人無爭斧聲丁丁滿崖谷不知其下何王陵玉箱夜出寶衣盡冬靑葉落吹魚燈石馬無聲缺左耳丰碑倒折纒枯藤當時公卿再拜下車過今朝蔓艸居人耕

其六

漢家身毒鏡大如八銖錢蒲桃錦囊𨿽黯盤龍婉轉絲結連云是宣皇母后物摩挲愛惜宮中傳土花埋沒今千年對此撫幾長嘆息金張許史皆徒然

其七

君不見黃河之水從天來一朝乃沒梁王臺梁王臺成髙崔嵬禁門平旦車如雷千尺金堤壊百里嚴城開君臣將相竟安在化爲白黿與黃能乃知水可亡人國昆明劫灰何如哉

其八

男兒讀書良不惡屈首殘編務穿鑿窮年矻矻竟無成徒使聲華受蕭索君不見王令文章今大進邱公官退才亦盡寂寂齋居自著書太奇字無人問

其九

伏軾說人主談笑稱上客一見賜黃金再見賜白璧夜半宮中獨召見母弟通侯皆避席上殿批逆鱗下殿犯貴戚犀首進防譖韓非受指摘夜走函谷闗逡巡不能出君不見範睢折脇懲前事身退功成歸蔡澤

其十

君不見鄭莊洗沐從知交傾身置驛長安郊又不見任君談辭接後進冠蓋從遊數百乘人生盛名致賔客失勢人情諒非昔年少停車莫掃門故人行酒誰離席

其十一

直諌好言事召見拜司彈劾中黃門鯁切無所避天子初見容謂是敢言吏以玆增感激居官厲鋒气奏對金商門縛下都船獄髠頭徙朔方眾怒猶不足私劍揣其喉赤車再收族橫屍都亭前妻子不敢哭酒色作直都殺人藏頭畏尾徒碌碌

其十二

防劍橫左膝嗔目悲歌向坐客我初從軍防袴褶手擊黃麞弓霹靂生來不識官家貴帯甲持兵但長揖驅馬來中原尙書奏功級前庭論爵賞後殿賜飲食烏瓛家兒坐我上壊坐爭言多酒失禦史彈文讀且紏待罪驚憂不敢出還君綘衲兩當衫歸去射獵終南山

其十三

平生俠遊尙輕利劇孟爲兄灌夫弟使酒罵坐人探丸斫俗吏流血都市中追兵數十騎借問追者誰云是防陵杜穉季抽矢弗射是故人兩馬相逢互交臂吾徒豈相厄便當從此逝泰山羊氏能藏迹北海孫公堪避世復壁埋名二十年赦書卻下咸陽尉歸來故鄕無負郭破家結客成何濟

其十四

今我思出門圖作雒陽賈東遊陳鄭北齊魯白璧一雙交王公明珠十斛買歌舞闗中軺車方算緡髙艑峩峩下荊楚道阻淮南兵貨折河東占朝爲猗頓暮黔婁乞食吹簫還故土

其十五

丈夫少年使絕域從行吏士交河卒布衣功拜甘泉侯獨防髙車四十國蒲萄美酒樽中醉汗血名駒帳前立富貴歸故鄕上書乞骸骨漢使遮玉闗不遣將軍入軍中夜唱行路難條支海上秋風急

其十六

西莫過金牛闗懸崖鐵鎖猿猱攀南莫過惡道灘盤渦利石戈矛攢猩猩啼兮杜鵑叫落日靑楓山鬼嘯篁竹深巖不見天我所悲兮在逺道

其十七

結帯理流蘇流蘇紛亂不能理當時羅帷鑑明月皎皎容華若桃李一自君出門深閨厭羅綺有人附書還君到長幹裏名都鶯花發皓齒知君眷眷嬋姢子太行之山黃河水君心不測竟如此寄君翡翠之鶼釵傅璣之墮珥勸君歸來且歡喜臥疾空牀爲君起

其十八

吾將老焉惟糟邱裸身大笑輕王侯禮法之士憎如讐此中未得逍遙遊不如飲一斗頽然便就醉執法在前無所畏君不見嵇生幽憤阮生哭箕踞狂呼不得意

永和宮詞

揚州明月杜陵花夾道香塵迎麗華舊宅江都飛燕井新侯闗內武安家雅步纎腰初召入鈿合金釵定情日丰容盛鬋固無雙蹴踘彈碁復第一上林花鳥寫生綃禁本鐘王防素毫楊栁風防春試馬梧桐露冷暮吹簫君王宵旰無歡思宮門夜半傳封事玉几金牀少晏眠陳娥衛艶誰頻侍貴妃明慧獨承恩宜笑宜愁慰至尊皓齒不呈防索問蛾眉欲蹙又溫存本朝家法修淸防房帷久絕珍奇薦勅使惟追陽羨茶內人數減昭陽膳維揚服制擅江南小閣鑪煙沈水含私買瓊花新樣錦自修水遞進黃柑中宮謂得君王意銀鐶不妬溫成貴早日艱難防大家比來歡笑同良娣奉使龍樓賈佩蘭往還偶失兩宮歡𨿽云樊嬺能辭令欲得昭儀喜怒難緑綈小字書成印瓊函自署充華進請罪長教聖主憐含辭欲得君王慍君王內顧卹傾城故劍還存敵體恩手詔玉人防詰問自來階下拭啼痕外家官拜金吾尉平生遊俠多輕利防客因催博進錢當筵便殺彈箏伎班姬才調左姬賢霍氏驕奢竇氏専涕泣防聞椒殿詔笑譚豪奪灞陵田有司奏削將軍俸貴人冷落宮車夢永巷傳聞去玩花景和門裏誰陪從天顏不懌侍人愁後促黃門召共遊初勸官家佯不應玉車早到殿西頭兩王最小牽衣戲長者讀書少者弟聞道羣臣譽定陶獨將多病憐如意豈有神君語帳中漫云王母降離宮巫陽莫救蒼舒恨金鎖雕殘玉筯紅從此君王慘不樂叢臺置酒風蕭索已報河南失數州況經少子傷零落貴妃痩損坐匡牀慵髻啼眉掩洞房荳防湯溫冰簟冷荔支漿熱玉魚涼病不禁秋淚沾臆裴回自絕君王膝苔沒長門有夢歸花飛寒食應相憶玉匣珠襦啟便房薤歌無異同昌君王欲制哀蟬賦誄筆詞臣有謝莊頭白宮娥暗嚬蹙庸知朝露非爲福宮艸明年戰血腥當時莫向西陵哭窮泉相見痛倉黃還向官家問永王幸免玉環逢喪亂不須銅雀怨興亡自古豪華如轉轂武安若在憂家族愛子𨿽添北渚愁外家已驪山足夜雨椒房陰火靑杜鵑啼血濯龍門漢家伏后知同恨止少當年一貴人碧殿淒涼新木拱行人尙識昭儀冢麥飯冬靑問茂陵斜陽蔓艸埋殘壠昭邱松檟北風哀南內春深擁夜來莫奏霓裳天寶曲景陽宮井落秋槐

琵琶行【並序】

去梅村一里爲王太常煙客南園今春梅花盛開予偶步到此忽聞琵琶聲出於短垣叢竹間循墻側聽當其妙處不覺拊掌主人開門延客問向誰彈則通州白在湄子彧如父子善琵琶好爲新聲須臾花下置酒白生爲予朗彈一曲廼先帝十七年以來事敍述亂離豪嘈淒切坐客有舊中常侍姚公避地流落江南因言先帝在玉熈宮中梨園子弟奏水嬉過錦諸戲內才人於暖閣賫鏤金曲柄琵琶彈淸商雜調自河南防亂天顏常慘然不悅無復有此樂矣相與哽咽者久之於是作長句紀其事凡六百二言仍命之曰琵琶行

琵琶急響多秦聲對山慷慨稱入神同時渼陂亦第一兩人失志遭遷謫絕調王康並盛名昆侖摩詰無顏色百餘年來操南風竹枝水調謳吳儂里人度曲魏良輔髙士塡詞梁伯龍北調猶存止索朔管胡琴相間作盡失傳頭誤後生誰知卻唱江南樂今春偶步城南斜王家池館彈琵琶悄聽失聲叫奇絕主人招客同看花爲問按歌人姓白家住通州好尋覓袴褶新更回鶻裝虯須錯認龜玆客偶因同坐話先皇手把檀槽涙數行抱向人前訴遺事其時月黒花茫茫初撥鵾秋雨滴刀劍相磨轂相撃驚沙拂面鼓沈沈砉然一聲飛霹靂南山石裂黃河傾馬蹄迸散車徒行鐵鳯銅盤柱摧塌四條上煙塵生忽焉摧藏若枯木寂寞空城烏啄肉轆轤夜半轉吚啞嗚咽無聲貴人哭碎佩叢鈴防續風冰泉凍壑瀉淙淙明珠瑟瑟拋殘盡卻在輕攏慢撚中斜抹輕挑中一摘漻栗颼飅憯肌骨銜枚鐵騎飲桑幹白艸黃沙夜吹笛可憐風雪滿闗山烏鵲南飛行路難猿嘯鼯啼山鬼語瞿塘千尺響鳴灘坐中有客淚如霰先朝舊直乾淸殿穿宮近侍拜長秋咬春燕九陪遊燕先皇駕幸玉熈宮鳯紙僉名喚樂工苑內水嬉金傀儡殿頭過錦玉玲瓏一自中原盛豺虎暖閣才人撤歌舞挿栁停搊素手箏燒燈罷擊花奴鼓我亦承明侍至尊止聞鼓樂奏雲門叚師淪落延年死不見君王賜予恩一人勞悴深宮裏賊騎西來趨易水萬嵗山前鼙鼓鳴九龍池畔悲笳起換羽移宮總防腸江村花落聽霓裳龜年哽咽歌長恨力士淒涼說上皇前輩風流最堪羨明時遷客猶嗟怨卽今相對苦南冠升平樂事難重見白生爾盡一杯酒繇來此伎推能手岐王席散少陵窮五陵召客君知否獨有風塵潦倒人偶逢絲竹便沾巾江湖滿地南鄕子鐵笛哀歌何處尋

雒陽行

詔書早洗雒陽塵叔父如王有防人先帝玉符分愛子西京銅狄泣王孫白頭宮監鋤荊棘曽在華淸內承直遭亂城頭烏夜啼四十年來事堪憶神皇倚瑟楚歌時百子池邊嫋栁絲早見鴻飛四海翼可憐花發萬年枝銅扉未啟牽衣諌銀箭初殘淚如霰防年不省公車章後來數罷昭陽宴骨肉終全異母恩功名徒付上書人貴彊無取諸侯相調防何闗老大臣萬嵗千秋相訣絕靑雀投懷玉魚別昭邱煙艸自蒼茫湯殿香泉暗嗚咽析圭分土上東門寶轂雕輪九陌塵驪山西去辭溫室渭水東流別任城少室峯頭寫桐漆靈光殿就張琴瑟願王保此黃髮期誰料遭逢黒山賊嗟乎龍種誠足憐母愛子抱非徒然江夏漫栽修柏賦東阿徒詠豆箕篇我朝家法逾前制兩宮父子無遺議廷論繇來責佞夫國恩自是優如意萬家湯沐啟周京千騎旌旗給羽林總爲先朝憐白象豈知今日誤黃巾鄒枚客館傷狐兔燕趙歌樓散煙霧茂陵西築望思臺月落靑楓不知路今皇興念繐帷哀流涕黃封手自裁殿內遂停三部伎宮中爲設八闗齋束薪流水王人戍太牢加璧通侯祭帝子魂歸南浦云玉妃涙灑東平樹北風吹雨故宮寒重見新王受詔還惟有千尋舊松栝照人落落嵩髙山

宮扇

宣皇淸暑幸離宮碧檻靑疏十二重七寶鑄銅薫鴨貴千金磁翠鬭雞紅玳瑁簾開南內宴沈香匣啟西川扇蟬翼描來雲母輕冰紈制就天孫艶丹霞滃起駕雲軿王母雙成絳節還玉管鳯銜花萬壽銀濤龍蹴海三山芙蓉水殿琉璃徹內家尙苦櫻桃熱九華初禦詠招涼落葉廻風若霜雪峨眉萬里尙方船雉尾千秋奏禦箋公主合歡嬌翡翠昭容反影鬭嬋姢遭逢召見南薫殿思陵日昃猶揮汗天語親傳賜近臣先生進講豳風倦黃羅帕捧出雕防畫箑丹靑掌上看俸薄買嫌燈市價恩深擕謝閤門班自離捲握秋風急蹇驢便面誰人識聞道烽煙蔽錦城齊紈楚竹無顏色石橊噴火照皇都再哭蒼梧媿左徒舊內謾懸長命縷新宮徒貼辟兵符雨夜牀頭搜廢篋摩挲老眼王家物半面猶存蛺蝶圖空箱尙記霓裳疊蠧粉黃侵瓊樹花麯塵香損紫鸞車珠衣五翟悲秦女玉墜雙魚泣漢家莫嘆君恩長防絕比來舒捲仍鮮潔乍可披宋玉風不堪袖掩班姬月

宣宗禦用戧金蟋蟀盆歌

宣宗在禦升平初便殿進覽豳風圖暖閣才人籠蟋蟀晝長無事爲歡娛定州花甆賜湯沐玉粒瓊漿供飲啄戧金髹漆隠雙龍果廠雕盆錦香褥佽飛著翅逞腰身玉砌軒鬐試一鳴性不近人須耿介才堪卻敵在僄輕君王暇豫畱深意棘門霸上皆兒戲鬭雞走狗謾成功今日親觀戰場利坦顙長身張兩翼鋸牙植股須如防漢家十二羽林郎虫達封侯功第一臨淮眞龍起風雲二豪螟蛉張與陳艸間竊伏竟何用竈下廝飬非吾羣大將中山獨持重卻月城開立不動兩目相當振臂呼先聲作勢多操縱應機變化若有神僄突彷佛常開平黃須鱻卑見股栗頭折足亡精魂獨身跳免追且急拉折攀翻只一擲蠮螉塞外蠕蠕走使气窮搜更深入當前防柵賭先登奪采爭籌爲主人自分一身甘瓦注不知重賞用黃金君王笑謂當如此楚漢雌雄何足齒莫超距浪輕生橫艸功名須致死二百年來無英雄故宮瓦礫吟秋風一寸山河鬭蠻觸五千甲士化沙虫灌莽防軀亦何有捉生誤落兒童手蟻賊穿墉負敗胔戰骨𨿽香嗟速朽涼秋九月長安城黑鷹指爪愁雙睛錦韝玉縧競馳逐頭鵝宴上爭輸贏鬭鴨欄空舞馬死開元萬事堪傷心祕閣圖書遇兵火廠盒宣窯賤如土名都百戲少人傳貴戚千金向誰賭樂安孫郎好古癖剔紅塡漆收藏得我來山館見雕盆蟋蟀秋聲增嘆息嗚呼漆城蕩蕩空無人哀螿切切啼王孫貧士徵夫盡流涕惜哉不遇飛將軍

聽女道士卞玉京彈琴歌

鴐鵞逢天風北向驚飛鳴飛鳴入夜急側聽彈琴聲借問彈者誰云是當年卞玉京玉京與我南中遇家近大功坊底路小院靑樓大道邊對門卻是中山住中山有女嬌無雙淸眸皓齒明璫曽因內宴直歌舞坐中瞥見塗鴉黃問年十六尙未嫁知音識曲彈淸商歸來女伴洗紅妝枉將絕技矜平康如此才足當侯王萬事倉皇在南渡大家幾日能枝梧詔書忽下選蛾眉細馬輕車不知數中山好女光徘徊一時粉黛無人顧艶色知爲天下傳髙門愁被防人妬盡道當前黃屋尊誰知轉盻紅顏誤南內方看起桂宮北兵早報臨步聞道君王走玉驄犢車不用聘昭容幸遲身入陳宮裏卻早名塡代籍中依稀記得祁與阮同時亦中三宮選可憐俱未識君王軍府抄名被驅遣漫詠臨春瓊樹篇玉顏零落委花鈿當時錯怨韓擒虎張孔承恩已十年但教一日見天子玉兒甘爲東昏死羊車望幸阿誰知靑冢淒涼竟如此我向花間拂素琴一彈三嘆爲傷心暗將別鵠離鸞引寫入悲風怨雨吟昨夜城頭吹篳篥教坊也被傳呼急碧玉班中怕防畱樂營門外盧家泣私更裝束出江邊恰遇丹陽下渚船剪就黃絁貪入道擕來綠綺訴嬋姢此地繇來盛歌舞子弟三班十畨鼓月明弦索更無聲山塘寂寞遭兵苦十年同伴兩三人沙董朱顏盡黃土貴戚深閨陌上塵吾輩漂零何足數坐客聞言起嘆嗟江山蕭瑟隠悲笳莫將蔡女邊頭曲落盡吳王苑裏花

南生魯六眞圖歌【並引】

山東南生魯官浙之觀察命謝彬畫已像而劉復補山水凡六圖其一坐方褥聽兩姬搊箏吹洞簫其一焚香彈琴流泉瀉堦下防一姬聽倦倚石一防兩少年蹴踘戲毬擲空中勢欲落一圖書滿牀公左顧笑有髫而秀者端拱榻前若受書狀則公子也餘二圖一則畫藤橋橫防壑中非人境公黃冠椶拂掉首不顧一則深巖枯木有頭陀趺坐披布衲卽公也予爲作六眞圖歌鑱之石上覽者可以知其志矣

明湖夜雨天涯客握手停杯話疇昔人生竟作畫圖看拂捲生綃開數尺長身玉立於思翁美人促柱彈春風一聲兩聲玉簫急吹落碧桃無數紅旁有一姝嬌倚扇聽君手拂湘妃怨抱琴危坐須飄然知入淸徽廣陵散出門逐伴車如風築毬會飲長安中歸來閉門閒課子石榻焚香列圖史我笑此翁何太奇彈琴蹴踘皆能爲讀書終老豈長策乘雲果欲鞭龍螭神仙吾輩盡可學六慱吹笙遊戲作不信晚年圖作佛趺坐蒲團貪睡著丈夫雄心竟若此世事悠悠何足齒興來展翫自掀髯椶拂藤鞋自玆始劉君水石謝君圖解衣盤礡工揣摩平生嗜好經想象須臾防出雙淸矑置身其間眞快樂聲酒琴書資笑謔縱然仙佛兩無成如此溪山艮不惡吾聞宗少文曽寫尙子平阮生長嘯逢蘇門祖孫妙筆多天眞君不見興宗年少香山老不及丹靑似舊人

後東臯艸堂歌

君家東臯枕山麓百頃流泉浸花竹石田書畫數百卷酷嗜平生手藏錄隠囊麈尾寄蕭齋鴻鵠髙飛鷹隼猜白社靑山舊居在黃門北寺捕車來有詔憐君放君去重到故鄕棲隠處短策仍看屋後山扁舟卻繋門前樹此時鉤黨𨿽縱橫終是君王折檻臣放逐縱緣當事意江湖還賴主人恩一朝龍去辭鄕國萬里烽煙歸未得可憐雙防中丞家門帖淒涼題賣宅有子單居持戶難呼門吏怒索家錢窮搜廢篋應無計棄擲城南五尺山任移花藥鄰家植未剪松杉僧捨得漁舟网集習家池官道人牽到公石石礎𨿽畱不記亭槿籬還在半無門欹橋已防連僵栁醉壁誰扶倚痩藤尙有荒祠叢廢棘丰碑艸沒猶堪識堦前田父早歌呼陌上行人增嘆息我初扶杖過君家開尊九月逢黃花秋日溪山好圖畫石田眞迹深咨嗟傳聞此圖再易主同時賓客知存幾又見溪山攺舊觀雕欄碧檻今已矣搖落深知宋玉愁衡陽雁防楚天秋斜暉有恨家何在極浦無言水自流我來艸堂何處宿挑燈夜把長歌續十年舊事總成悲再賦閒愁不堪讀魏寢梁園事已空杜鵑寂寞怨西風平泉獨樂荒榛裏寒雨孤村聽暝鐘

汲古閣歌

嘉隆以後藏書家天下毘陵與瑯琊整齊舊聞收放失後來好事知誰及比聞充棟虞山翁裏中又得小毛公搜求遺逸懸金購繕寫精能鏤板工繇來斯事推趙宋歐虞楷法看飛動集賢院印校讐精太淸樓本裝潢重損齋手防爲披圖蘇氏題觀在直廬館閣百家分四庫巾箱一幅盡三都本朝儒臣典制作累代縹緗輸祕閣徐廣𨿽編石室書孝徵好竊華林略兩京太學藏經史奉詔重修賜金紫髙齋學士費飡錢故事還如寫黃紙釋典流傳自洛陽中官經廠防焚香諸州各請名山藏總目難窺內道場南湖主人爲嘆息十年心力恣收拾史家編輯過神堯律論流通到羅什當時海內多風塵石經馬矢髙丘陵已壊書囊防作袴復驚木冊摧爲薪君家髙閣偏無恙主人畱宿傾家釀醉來燒燭夜攤書雙眼摩挲覺神王古人闗書借三館羨君自致五千卷又云獻書輒拜官羨君帶索躬耕田伏生藏壁遭書禁中郎祕惜矜談進君獲奇書好示人雞林巨賈爭摹印讀書到死苦不足小學雕虫置廢簏君今萬卷盡刋訛邢家小兒徒碌碌客來詩酒話生平家近湖山擁百城不數當年淸祕閣亂離蹤迹似雲林

送志衍入蜀

去年秋山好君走燕云道今年春山靑君去錦官城秋山春山何處可爲別把酒欲問橫塘月人影將分花影稀鐘聲初動簫聲咽我昔讀書君南樓夜寒擁被譚九州動足下牀有萬里駑馬伏櫪非吾儔當時東國賤男子傲岸平生已如此今朝乘傳下西川賨戶巴人負弓矢黃牛喘怒潠銀濤崩剝蒼崖化迹勞石防忽穿風雨過山深日見魚龍髙江頭老槎偃千尺接手猿猱擲橡栗云移防壁層波見月上危灘逺峯出縹緲樓臺白帝城月明吹角唱花卿棧連子午愁烽堠水落東南洗甲兵摩訶池上淸明火蹲鴟山下巴渝舞豈有居人浣百花依然風俗輸銅鼓有日登臨感客遊楚天飛夢入江樓五湖歸思蒼波濶十月懷人木末愁別時曽折閶門栁相思應寄郫筒酒末下鹽豉誰共嘗蜀中蒟醬君知否愧予王粲老江潭愁絕空山響杜鵑乞我瀼西園數畆依君好種灌溪田

淸風使節圖吾郡先達徐仲山中丞以武部郎奉命封鄭藩當時諸賢贈行作也中丞於先參政爲同年勿齋先生屬予記其事勿齋勅使益府予亦有大梁之役兩家子弟述先志揚祖徳其同此君嵗寒矣

豫章夾日吟髙風嵗久蟠根造物功吾祖先朝豫州牧早年納節東溪翁舅家仲珪擅畫竹歸老山莊看亦足至今遺墨滿縹緗掛我靑溪艸堂曲此圖念出同年生當時意气稱徐卿非買玉環思適鄭暫持翠節解司兵吾祖一麾方出守不獲諸公同載酒把臂曽看韋曲花贈行不及漳河栁誰人尺幅寫篔簹影入淸郎四牡裝千里故園存苦節百年舊澤飬新篁今皇命使臨江右絳旛人識中丞後江左龍孫篠簜長淇園鳯質瑯玕痩嶰谷千尋鸞鳥呼彭城一派雨風多願將十丈鵝溪絹再作靑靑玉筍圖

梅村集卷四

欽定四庫全書

梅村集卷五

國子監祭酒吳偉業撰

七言古詩二

東萊行【爲姜如農如須兄弟作也】

漢皇防士天人畢二月東巡臨碣石獻賦淩雲魯兩生家近蓬萊防日出仲孺召入明光宮補過拾遺稱侍中叔子輶軒四方使一門二妙傾山東同時里人官侍從左徒宋玉君王重就中最數司空賢三十孤卿需大用君家兄弟俱承恩感時危涕長安門侍中叩閣數彊諫上書對仗彈平津天顏不懌要人怨衛尉捉頭捽下殿中防傳呼赤棒來血裹朝衫路人防愛弟棄官相追從避兵盡室來江東本爲逐臣溝壑裏卻因奉母亂離中三年流落江湖夢茂陵荒艸西風慟頭顱𨿽在故人憐髀肉猶爲舊君痛我來扶杖過山頭把酒論文遇子由異地客愁君更逺中原同調幾人畱司空平昔耽佳句千首詩成罷官去戰鼓東來白骨寒二勞山月魂何處左氏勲名照汗靑過江忠孝數中丞孺卿也向龍沙死柴市何人哭子卿只君兄弟天涯客漂零尙是煙霜隔思歸詩寄廣陵潮憶弟書來虎丘石回首風塵涕涙流故鄕蕭瑟海天秋田橫島在魚龍冷欒大城荒艸木愁當日竹宮從萬騎祀日歌風何意气防碑年月記幹封柏梁侍從誰承制魯連蹈海非求名鴟夷一舸寧逃生丈夫淪落有時命豈復悠悠行路心我亦滄浪釣船系明日隨君買山住

鴛湖曲

鴛鴦湖畔艸粘天二月春深好放船桞葉亂飄千尺雨桃花斜帶一溪煙煙雨迷離不知處舊堤卻認門前樹樹上流鶯三兩聲十年此地扁舟住主人愛客錦筵開水閣風吹笑語來畵鼔隊催桃葉伎玉簫聲出柘枝臺輕靴窄防嬌糚束脆管繁弦競追逐雲鬟子弟按霓裳雪面參軍舞鸜鵒酒盡移船曲榭西滿湖燈火醉人歸朝來別奏新翻曲更出紅糚向栁堤歡樂朝朝兼暮暮七貴三公何足數十幅蒲帆防尺風吹君直上長安路長安富貴玉驄嬌侍女薰香防早朝分付南湖舊花栁好畱煙月伴歸橈那知轉眼浮生夢蕭蕭日影悲風動中散彈琴竟未終山公啟事成何用東市朝衣一旦休北邙壞土亦難畱白楊尙作他人樹紅粉知非舊日樓烽火名園竄狐畫閣偸窺老兵怒寧使當時沒縣官不堪朝市都非故我來倚棹向湖邊煙雨臺空倍惘然芳艸乍疑歌扇緑落英錯認舞衣鮮人生苦樂皆陳迹年去年來堪痛惜聞笛休嗟石季倫銜杯且效陶彭澤君不見白浪掀天一葉危收竿還怕轉船遲世人無限風波苦輸與江湖釣叟知

項黃中家觀萬嵗通天法帖

王氏勲名自始興後人書法擅精能江東將相傳家在翰墨風流天下稱前有瑯琊今檇李項氏由來堪並美襄毅旂常戰伐髙墨林書畫聲名起當時海內號收藏祕閣圖書玉軸裝近代丹靑推董巨名家毫素重鐘王鐘王妙迹流傳舊貞觀在禦窮搜購盡隨萬乘入昭陵人間一字無遺漏碑石猶存腕鋒出風摧雨剝苔文脫棗木鐫來波磔非牋麻搨就戈鋩失君家此書何處傳云是萬嵗通天年則天酷嗜二王法詔求手迹千金懸從官方慶拜表進臣祖羲獻與僧防生平行艸數十紙龍蛇盤蹙開天顏賜官五階帛百疋仍勅能手防鉤塡裝成用寶進禦府不知何事流人間我思羲之負逺略北伐貽書料彊弱惜哉徒令書畫傳誓墓功名气蕭索江東無事富山水興來灑筆臨池樂足知文采賴升平父子優遊擅家學只今海內無髙門稽山越水烽煙作春風掛席由拳城夜雨君齋話疇昨嗚呼吾友雅州公舒毫落紙前人同一官烏撒沒壞土萬卷靑箱付朔風少伯湖頭鼙鼔動尙書第內煙塵空可憐累代圖書盡斷楮殘編墨林印此卷仍逃劫火中老眼縱橫防筆陣君眞襄毅之子孫相逄意气何相親卽防書畫與金石訪求不屑辭家貧嗟乎世間奇物戀故主畱取縹緗傲絕倫

送徐次桓歸胥江艸堂

春來放檝鴛湖遊杉靑牐畔登髙樓裼裘徐郎最年少坐中搖筆煙霞收裝隨到我海濱去雞黍流連別何遽云過胥江舊艸堂乃父淒涼讀書處滄山突兀枕江濆伍相祠荒對夕曛我是故人同季子十年相識憶徐君只今孺子飄零客蘆中窮士無人識掛劍𨿽存舊業非吹簫未遇吾徒惜歸去還登漁父船南枝越鳥竟誰憐投金瀨在王孫泣白馬江聲繞舎邊

畵蘭曲

畫蘭女子年十五生小琵琶怨春雨記得糚成一見時手撥簾帷便爾汝蜀紙當窓寫畹蘭口脂香動入毫端腕輕染黛添芽易釧重舒衫放葉難似能不能得花意花亦如人吐猶未珍惜沈吟取格時防人只道儂家媚橫披側出影重重取次腰肢向背同昨日一枝芳砌上折來防鬂鏡臺中玉指才停弄弦索漫攏輕調似花弱殷勤彈到別離聲雨雨風風聽花落花落亭臯白露溥舊根易土防新寒可憐明月河邊種移入東風碧玉欄聞道羅幃怨離索麝媒鵝絹閒嘗作又云憔悴非昔時筆牀翡翠多零落今年掛檝洞庭舟栁暗桑濃罨綺樓度曲佳人遮鈿扇知書侍女下瓊鉤主人邀我圖山色宣索傳來畫蘭筆輕移牙尺見勻牋側偃銀毫憐吮墨席上回眸惜雁箏醉中適口認魚羮茶香黯淡知吾性車馬雍容是故情常時對面憂吾瘦淺立斜窺訝依舊好將獨語過黃昏誰堪幽夢牽羅防歸來開篋簡啼痕腸防生綃點染眞何似杜陵春禊飲樂遊原上采蘭人

送杜公武歸浦口

將軍威名著闗隴紫面虯髯鋒骨竦西州名士重人豪北地髙門推將種起家二十便登壇气壓三河震百蠻夜半旌旗度靑海雪中笳鼔動蕭關當時海內稱劉杜死事忠勲君叔父黃砂磧上起丰碑李氏功名何足數君爲猶子有家風都防防秋杖節同白帝傳烽移劍外黃巾聞警出楡中功敗垂成謀不用十年心力堪悲痛只今天地滿風塵餘生淪落江南夢江南煙雨長菇蒲蟹舎魚莊家有無醉裏放歌衰鬂短狂來搖筆壯心蘇自言少年好詩酒學佛求仙徧師友牀頭眞訣幸猶在肘後陰符復何有嗟余憔悴臥江潭騎省哀傷初未久君來一見卽論文謂結婚姻商不朽蹉跎此意轉成空自恨愆期負若翁非是雋君辭霍氏終然丁掾感曹公此後相逄輒悲嘆秦関何處鄕書斷苦憶江南欲住難覊棲老病無人防三經出塞五専徵一卷詩書記姓名奴僕旌旄多甲第親朋兵火剰浮生重向天涯與我別憑欄把酒添淒咽煙水蘆花一雁飛回頭卻望江南月

蘆洲行

江岸蘆洲不知裏積浪吹沙長灘起雲是徐常舊賜莊百戰勲名照江水祿給朝家禮數優子孫萬石未云酬西山詔許開煤冶南國恩從賜荻洲江水東流自朝暮蘆花瑟瑟西風渡金戈鐵馬過江來朱門大第誰能顧惜薪司按先朝冊勲產蘆洲追籽粒已共田園沒縣官仍收子弟徴租入我家海畔老田荒亦長蘆根豈賜莊州縣逢迎多妄報排年賠累是重糧丈量親下稱蘆政鞭笞需索輕人命胥吏交関橫派徵差官恐喝難供應江南尺土有人耕踏勘終無豪占情徒起科民力盡卻虧全課國租輕【積年升科老田本漕白重課指爲無糧侵占故有重糧科後重糧去而定爲蘆課視原額反少減矣甚言害民而又損國其無益如此】

詔書昨下知民病解頭使用今朝定早破城中數百家蘆田白售無人問休嗟百姓困誅求憔悴今防舊五侯只好負薪煨馬矢敢誰伐荻上漁舟君不見舊洲已沒新洲出黃蘆收盡江潮白萬束千車運入城艸塲馬廐如山積樵蘇猶向鐘山去軍中日日燒陵樹

捉船行

官差捉船爲載兵大船買脫中船行中船蘆港且潛避小船無知唱歌去郡符昨下吏如虎快槳追風搖急櫓村人露肘捉頭來背似土牛耐鞭苦苦辭船小要何用爭執洶洶路人擁前頭船見不敢行暁事篙師斂錢送船戶家家壞十千官司查點候如年發回仍索常行費另派門攤云雇船君不見官舫嵬峩無用處打鼓揷旗馬頭住

馬艸行

秣陵鐵騎秋風早廐將圉人索芻槁當時磧北起蒲梢今日江南輸馬艸府帖傳呼點行速買艸先差人打束香芻堪秣飽驊驑不數西涼誇苜蓿京營將士導行錢解戶公攤數十千長官除頭吏幹沒自將私價僦車船苦差常例須應免需索停畱終不遣百里曽行防日程十家早破中人產半路移文稱不用歸來符取重裝送推車挽上秦淮橋道遇將軍紫驑鞚轅門芻豆髙如山長衫沒髁防奚官黃金絡頸馬肥死忍令百姓愁饑寒回首當年開僕監龍媒烙字麒麟院天閒轡逸起黃沙遊牝三千滿行殿蔣山南望獵痕燒放牧秋原見射雕寜莝雕胡供伏櫪不堪極目艸蕭蕭

題志衍所畵山水

畫君故園之書屋午榻茶煙蒔花竹著我溪邊岸葛巾十年笑語連牀宿畫君蜀道之艱難去家萬里誰能還戎馬千山西望哭杜鵑落月靑楓寒今之此圖何者是黯澹蒼茫惟一紙想象雲山變滅中其人與筆寜生死我思此道開榛蕪東南畫脈多蕭疎君嘗展捲向予說得及荊關老軰無巫山巫峽好粉本一官大笑誇吾徒此行歸來掃素壁捫腹滿貯靑城圖只今猶是江南樹憶得當時送行處楊栁靑靑葭菼邊雙槳搖君此中去題蘇門髙士圖贈孫徴君鐘元【容城人孝亷】

蘇門山水天下殊中有一人淸且臒龎眉扶杖白髭須鶡冠野服談詩書定州城北水瀦白沙村畔爲吾廬少年蹀千金駒獻防天子來皇都腰鞬三矢玉鹿盧幽州臺上爲歡娛日暮酒酣登徐無顧視同軰誰能如十人五人居要樞拖金橫玉當朝趨今我不第胡爲乎有田一廛書百廚雞泉馬水吾歸歟七徴不起乘柴車當時猶是升平餘一朝鐵騎城南呼長刀斫背將人驅裏中大姓髙門閭鞭笞不得畱須臾叩頭莫敢爭髙腴乞爲佃隸租請輸牽爺擔子立兩衢問言不答但欷歔先生閉門出無驢僵臥一榻絕朝餔弟子二人舁籃輿百門書院今空虛此中聞是孫登居太行秀色何盤紆榿楠榛栗松杉儲風從中來十萬株嘯臺遺址煙霞俱流泉百道穿堦除幅巾短髮不用梳彈琴橫捲心安舒微言妙防如貫珠考鐘擊磬吹笙竽古文屋壁闡禹謨異人手授先天圖談仁講義追堯夫後來姚許開榛蕪斯文不墜須吾徒誰傳此圖來江湖使我一見心踟躕卽今絕學誰能扶屈指耆舊堪嗟吁蘇門山下有碩儒中原學者多沾濡百年文獻其存諸我往從之歌黃虞

壽總憲龔公芝麓

丈夫四十致卿相努力公孤方少壯握手開尊話疇昔故人一見稱無恙當初海內苦風塵解褐才名便絕倫官守蘄春家近楚賊窺江夏路通秦書生年少非輕敵擐甲開門便迎擊詩成橫槊指黃巾戰定磨崖防赤壁我同宋玉適來遊多士名賢共校讐此地異才爲亂出論文髙話鎖廰秋別後相思隔江水黑山鐵騎如風雨聞道黃州數被兵讀書長嘯重圍裏荏苒分飛十八年我甘衰白老江邊那知風雪嚴城鼔重謁三公棨防前卽君致身已鼎足正色趨朝勤補牘異書捫腹五千卷美酒開顏三百斛月明歌舞出簾櫳刻燭分題揮灑中談笑阮生靑眼客文章王掾黒頭公卻思少小經離亂銅駝荊棘尋常見側身天地竟何心過眼風光有誰羨楚水吳山思不禁朝衫欲脫主恩深待防賀監歸來嵗勾漏丹砂本易尋

王郎曲

王郎十五吳趨坊覆額靑絲白晢長孝穆園亭常置酒風流前軰醉人狂同伴李生柘枝鼓結束新翻善財舞鎖骨觀音變現身反腰貼地蓮花吐蓮花婀娜不禁風一斛珠傾宛轉中此際可憐明月夜此時脆管出簾櫳王郎水調歌緩緩新鶯嘹嚦花枝暖慣拋斜防卸長肩眼防欲化愁應懶摧藏掩抑未分明拍數移來發曼聲最是轉喉偸入破殢人腸斷臉波橫十年芳艸長洲緑主人池館惟喬木王郎三十長安城老大傷心故園曲誰知顏色更美好瞳神剪水淸如玉五陵俠少豪華子甘心欲爲王郎死寜失尙書期恐見王郎遲寜犯金吾夜難得王郎暇坐中莫禁狂呼客王郎一聲聲頓息移牀欹坐防王郎都似與郎不相識往昔京師推小宋外戚田家舊供奉只今重聼王郎歌不須把昭文痛時世工彈白翎雀婆羅門舞龜玆樂梨園子弟愛傳頭請事王郎敎索恥向王門作伎兒博徒酒伴貪歡謔君不見康昆侖黃幡綽承恩白首華淸閣古來絕藝當通都盛名肻放優閒多王郎王郎可柰何【王郎名稼字紫稼於勿齋徐先生二株園中見之髫而晢明慧善歌今秋遇於京師相去已十六七載風流儇巧猶承平時故習酒酣一出其伎坐上爲之傾靡余此曲成合肥龔公芝簏口占贈之曰薊苑霜髙舞柘枝當年楊栁尙如絲酒闌卻唱梅村曲腸斷王郎十五時】

楚兩生行【並序】

蔡州蘇昆生維揚栁敬亭其地皆楚分也而又客於楚左寜南駐武昌栁以談蘇以歌爲幸舎重客寜南沒於九江舟中百萬眾皆奔潰栁已先期東下蘇生痛哭削髮入九華山久之出從武林汪然明然明亡之吳中吳中以善歌名海內然不過嘽緩柔曼爲新聲蘇生則於陰陽抗墜分刌比度如昆刀之切玉叩之栗然非時世所爲工也嘗遇虎丘廣塲大集生睨其防笑曰某郎以某字不合律有識之者曰彼傖楚乃竊言是非思有以挫之間請一發聲不覺屈服顧少年耳剽日久終不肻輕自貶下就蘇生問所長生亦落落難合到海濵寓吾裏蕭寺風雪中以余與栁生有雅故爲立小傳援之以請曰吾浪迹三十年爲通侯所知今失路憔悴而來過此惟願公一言與栁生並傳足矣栁生近客於雲間帥識其必敗苦無以自脫浮湛敖弄在軍政一無所関其禍也幸以免蘇生將渡江余作楚兩生行送之以之寓栁生俾知余與蘇生防且爲栁生危之也

黃鵠磯頭楚兩生徵南上客擅縦橫將軍已沒時世換絕調空隨流水聲一生拄頰髙談妙君卿唇舌淳於笑痛哭長因感舊恩詼嘲尙足陪年少途窮重走伏波軍短衣防袴非吾好抵掌聊分幕府金褰裳自把江村釣一生嚼徴與含商笑殺江南古調亡洗出元音傾老軰疊成妍唱待君王一絲縈曵珠盤轉半黍分明玉尺量最是大堤西去曲累人腸斷杜當陽憶昔將軍正全盛江樓髙防誇名勝生來索酒便長歌中天明月軍聲靜將軍聽罷據胡牀撫髀百戰今衰病一朝身死降旛貔貅散盡無橫陣祁連髙塜泣西風射堂賔客嗟蓬鬂覊棲孤館伴斜曛野哭天邊防處聞艸滿獨尋江令宅花開閒弔杜秋墳鵾弦屢換尊前舞鼉鼔誰開江上軍楚客祗憐歸未得吳兒肻道不如君我念防江頭白叟滑稽幸免君知否失路徒貽妻子憂脫身莫落諸侯手坎繇來爲盛名見君寥落思君友老去年來消息稀寄爾新詩同一首隱語藏名代客嘲姑蘇臺畔東風栁

茸城行

朝出胥門塘暮泊佘山麓防帶三江襟扈瀆五茸城是何王築泖塔霜髙稻葉黃澱湖雨過蒓絲綠百年以來誇勝事丹靑圖捲髙珠玉學士揮毫淸祕樓徴君隱幾逍遙谷前軰風流書畫傳後生賢達聲華續給事才名矯若龍山公人地淸如鵠汗簡銷沈又防秋滄江屢建髙牙纛不知何處一將軍到日雄豪炙手薰羊侃後房歌按隊陳豨賔客劍成羣刻金爲漏三更箭錯寶施牀五色文異物江淮嘗月進新聲京雒自天聞承恩累賜華林宴歸鎭髙談橫海勲未見尺書收艸澤徒誇名字得風雲此地江湖綰鎖鑰家擅陶朱戶程卓千箱布帛運軺車百貨魚鹽充邸閣將軍一一數髙貲下令搜牢徧墟落非爲仇家告並兼卽稱盜賊通嚢槖望屋遙窺室內藏算緡似責從前諾敢信黔婁脫网羅早防猗頓塡溝壑窟室飛觴傳箭催博塲戲責橫刀索縱有名豪解折行可堪小戶勝狂藥將軍沈湎不知止箕踞當筵任頥指防劍公收伍伯妻鳴射殺良家子江表爭猜張敬兒軍中思縛盧從史枉破城南十萬家飬士何無一人死貪財好色英雄事若輩屠沽安足齒君不見夫差獵騎何翩翩五茸春艸城南天雉媒飛起發雙矢西施笑落瑚鞭湖山足紀當時勝歌舞猶爲後代傳陸生文士能爲將勲名三世才難量河橋𨿽敗事無成睥睨千秋肯誰譲代有文章占數公煙霞好處偏神王兵火燒殘萬卷空大節英聲未凋防一朝遽落老兵手百里溪山復何有已見衣冠拜健兒苦無丘壑安窮叟茸城楊桺鬰婆娑欲繋扁舟柰晚何盤龍浦上行人少唳鶴灘頭戰艦多我望嚴城聽街鼔鱸魚沽酒扣舷歌側身回視忽長笑此亦當今馬伏波

贈吳錦雯兼示同社諸子

吾家季重才翩翩身長七尺虯須髯投我新詩百餘軸滿牀絹素生雲煙自言裏中有三陸長衫拂髁矜豪賢弟先兄舉致身早我亦挾防遊長安其餘諸子俱嶽嶽感時上防愁祁連防飲痛哭嶽祠下聞者大笑驚狂顚臯亭山頭金鼓震萬騎蹴踏東南天貽書訣別士龍死嗚呼吾友非髙官余或脫身棄妻子西興潮落無歸船我因老親守窮巷買山未得囊無錢息心掩関謝時輩五年不到西溪邊比因訪客過山寺故人文酒相盤桓手君詩篇令我讀使我磊落開心顏豈甘不死愧良友欲使奇字畱人間跳刀拍張𨿽將相有書一卷吾徒傳吾聞其語重嘆息平生故舊空茫然不信扁舟偶乘興丁儀吳質追隨歡酒酣對客作長句十紙謖謖松風寒後來此防良不易況今海內多艱難安得與君結廬住南山著述北山眠

蕭史靑門曲

蕭史靑門望明月碧鸞尾掃銀河濶好畤池臺白艸荒扶風邸舎黃塵沒當年故後媫妤家槐市無人噪晚鴉卻憶沁園公主第春鶯啼殺上陽花嗚呼先皇寡兄弟天家貴主稱同气奉車都尉誰最賢鞏公才地如王濟被服依然儒者風讀書妙得公卿譽大內傾宮嫁樂安光宗少女宜加意正值官家從代來王姬禮數從優異先是朝廷啟未央天人寜徳降劉郎道路爭傳長公主夫壻豪華勢莫當百兩車來塡紫陌千金榼送出雕房紅窓小院調鸚鵡翠館繁箏叫鳯皇白首傅璣阿母飾綠鞲大防騎奴裝灼灼夭桃共穠李兩家姊妹驕紈綺九子鸞雛鬭玉釵釵工百萬恣求取屋裏燻鑪滃若雲門前鈿轂流如水外家肺腑數尊親神廟榮昌主尙存話到孝純能識面抱來太子輒呼名六宮都講家人禮四節頻加戚裏恩同謝面脂龍徳殿共乘油壁月華門萬事榮華有消歇樂安一病音容沒莞蒻桃笙朝露空溫明祕器空堂設玉房珍玩宮中賜遺言上獻依常制卻添駙馬不勝情至尊覽表爲流涕金冊珠衣進太妃鏡奩鈿合還夫壻此時同產更無人寜徳來朝笑語眞憂及四方宵旰甚自家兄妹話艱辛明年鐵騎燒宮闕君後倉黃相訣絕仙人樓上防灰飛織女橋邊聽流血慷慨難從鞏公死亂離怕與劉郎別扶擕夫婦出兵間攺朔移朝至今活粉碓脂田縣吏收糚樓舞閣豪家奪曽見天街羨璧人今朝破防迎風雪賣珠易米返柴門貴主淒涼向誰說苦憶先皇涕淚漣長平嬌小最堪憐靑萍血碧它生果紫玉魂歸異代緣盡嘆周郎曽入選俄驚秦女遽登仙靑靑寒食東風栁彰義門邊冷墓田昨夜西窓仍夢見樂安小妹重歡防先後傳呼喚捲簾貴妃笑折櫻桃倦玉階露冷出宮門禦溝春水流花片花落回頭往事非更殘燈灺淚沾衣休言傅粉何平叔莫見焚香衛少兒何處笙歌臨大道誰家陵墓對斜暉只防天上瓊樓夜烏鵲年年它自飛

堇山兒

堇山兒兒生不識亂與離父言急去牽兒衣母言乞火爲兒炊作糜父母忽不見但見長風白浪髙崔嵬將軍下一令軍中那得聞兒啼樓船何髙髙沙岸多崩摧榜人不能移舉手推墮之上有蒲與雈下有濘與泥十步九倒迷東西身無袴襦足穿蒺藜叩頭指口惟言饑將船送兒去問以鄕裏記憶還依稀父兮母兮哭相認聲音𨿽是形骸非傍有一老翁羨兒獨來歸不知我兒何處餵遊魚或經略賣遭鞭笞垂頭涕下何累累吾欲竟此曲此曲哀且悲茫茫海內風塵飛一身不自保生兒欲何爲君不見堇山兒

梅村集卷五

欽定四庫全書

梅村集卷六

國子監祭酒吳偉業撰

七言古詩三

送沈繹堂太史之官大梁

雲間學士推二沈布衣召見登華省多少金閨榜墨新科名埋沒聲華冷靑史流傳有弟兄衣白山人披賜錦一代才名並玉珂百年絹素垂金粉知君門冑本能文易世遭逢更絕偸射策紫裘臚唱出馬蹄不動六街塵曲江李杜無遺恨畱取花枝待後人卽今藝苑多供奉八分艸淸曹重署額新宮十丈懸韋郎體勢看飛動其餘作者何紛紛爭來待詔鴻都門圍棋賭墅王長史丹靑畵馬曹將軍君也讀書致上第傳家翰墨閒遊戲迸落長空筆陣奇縱橫妙得先人意頓挫沈雄類壯夫雙曈剪水淸臒異臥疾蕭齋好苦吟平生雅不爲身計惟畱詩句滿長安淸切長宜禁近官秋雨直廬分手處忽擕書卷看嵩山嗚呼男兒不入卽當出生世諧爲二千石黃紙初除左馮翊腰間兩綬開顏色君不見沈侍中圖書祕閣存家風匹夫徒步拜侍從況今淋漓禦墨宮袍紅一麾去聽梁園鐘軒車路出繁臺東杯酒意气何雍容簿領豈足羞英雄安能低眉折腰事鉛槧蹉跎白首從雕虫【宣廟時雲間有大小沈學士以布衣善書入翰林皆著名迹大學士名度小學士名粲繹堂爲壬辰第三人官編修擢授大梁道亦有書名小學士後也】

通老人龍腹竹歌

通老人來何方碧曥赬面拳毛蒼手披地圖向我說指防西極天微茫視彼萬里若咫尺使我不得悲他鄕京師公卿誰舊識與君異國同周行九州防亂朋友盡此道不絕畱扶桑牀頭示我龍腹竹夜半風雨疑騰驤尾燒鱗蛻飛不得蒼皮倔彊膺防張此中空洞亦何有得無頷下驪珠藏漢家使者通大夏仍來卭蜀搜篔簹更逾蔥嶺訪異種擕歸上苑棲鸞皇我欲裁之作龍笛水底老蛟吟不得縱使長房投葛陂此龍僵臥難扶策可是天教產竹郎八荒奇事誰能識一從海上西南來中原篠簜多良材淇園已竭蒼生痛防稽正采徵夫哀天畱異質在無用任將拋擲生塵埃若有人兮在空谷束素娟娟不盈匊盡道腰肢痩勝肥此君無乃非其族雪壓霜欺直幹難輪囷偃蹇忘榮辱邴君豈出子魚下髙人磊砢遭題目玉筍新抽漸拂云摩挲自倚東墻曲苦節長同處士饑寛心好耐湘妃哭吁嗟乎昆侖以外流沙西當年老子驅靑犢手中竹杖插成林殺靑堪寫遺經讀君不見猶龍道徳五千字要言無過寧爲腹何可一日無此竹

送舊總憲龔孝升以上林苑監出使廣東

與君對酒庾樓月君逼干戈我離別與君借地燕山艸君作公孤我潦倒亦知窮老應自疎識君意气眞吾徒門前車馬多豪俊躡衣上坐容衰鬢我持半勺君一斗我吟一篇君百首每逢髙防輙盡歡把我新詩不容口今日他鄕再送君地角天涯復何有山川有靈交有命延津防合眞難定如君共事曹侍郎百僚彈壓風裁正握手論文海內推交遊京洛聲華盛秋風吹向越王臺後先蹤迹誰能信不見蘭臺連柏府卻過劍浦來珠郡相贈𨿽無陸賈金相看何必周昌印丈夫豁逹開心期悠悠世上無人知三仕三已總莫問一貴一賤將奚爲別君勸君休失意碧水丹山暫遊戲客路扁舟好著書故園九日堪沈醉烏桕霜紅少婦樓桄榔雨黑行人騎獨有飄零老伏生不堪衰白困將迎祗因舊識當塗少坐使新知我輩輕花發羅浮夢君處躑躅悲歌不能去

雁門尙書行【並序】

雁門尙書行爲大司馬白谷孫公作也公代州人地故雁門郡長身伉爽才武絕人其用秦兵也將憑巖關爲持久且固將吏心秦士大夫弗善也累檄趣之戰不得已始出天淫雨糗糧不繼師大潰潼關陷獨身橫刀衝賊陣以沒從騎俱散不能得其屍公之出也自念必死顧語張夫人夫人曰丈夫報國耳無憂我西安破率二女六妾沈於井揮其八歲兒以去兒逾垣避賊墮民舎中有老翁者善衣食之二年公長子世瑞重趼入秦得夫人屍貌如生老翁歸以弟相扶還見者泣下蓋公素有徳秦人云余門人馮君訥生公同里人作潼關行紀其事余曾識公於朝因感賦此什公死而天下事以去然其敗由趣戰且大雨糧絕此固天意抑本廟謨未可專以責公也公之參佐惟監軍道喬公以明經奏用能不負公潼關之破同日死名元柱定襄人

雁門尙書受專徵登壇顧盻三軍驚身長八尺左右射坐上咄吒風雲生家居絕塞愛死士一日費盡千黃金讀書致身取將相關西防子方縱橫長安城頭揮羽扇臥甲韜弓不忘戰持重能收壯士心沈幾好待凶徒變忽傳使者上都來夜半星馳馬流汗覆轍寧堪似往年催軍還用松山箭尙書得詔初沈吟蹶起橫刀忽長嘆我今不死非英雄古來得失誰由算椎牛誓眾出潼關墟落蕭條轉餉難六月炎蒸驅萬馬二崤風雨斷千山雄心慷慨宵飛檄殺气憑陵老據鞍掃籜謀成頻撫劍量沙力盡爲傳飡尙書戰敗追兵急退守巖關收潰卒此地乘髙足萬全只今天險嗟何及蟻聚蜂屯已入城持矛瞠目呼狂賊戰馬嘶鳴失主歸橫屍撐距無能識烏鳶啄肉北風寒寡鵠孤鸞不忍看願逐相公忠義死一門恨血土花斑故園有子音書絕勾注烽煙路百盤欲走雲中穿紫塞別尋奇道訪長安長安到日添悲哽繭足荊榛見眢井轆轤繩斷野苔生幾尺枯泉浸形影永夜曾歸風露淸經秋不化冰霜冷二女何年駕碧鸞七姬無冢埋紅粉復壁藏兒定有無破巢窮鳥問將雛時來作使千兵勢運去流離六尺孤傍人指防牽衣袂相看一慟眞吾弟訣絕難爲老母心防持始識遺民意回首潼關廢壘髙知公於此葬蓬蒿沙沈白骨魂應在雨洗金瘡恨未消渭水無情自東去殘鴉落日藍田樹靑史誰人哭蘚碑赤眉銅馬知何處嗚呼材官鐵騎看如雲不降卽走徒紛紛尙書養士三十載一時同死何無人至今惟說喬參軍

贈馮訥生進士教授雲中

並州馮郎長吳越桐江風雪秦淮月不烹羊酪敵蒓羮肯拈蘆管吹桃葉才同顧陸與溫邢俠少風流擅絕倫名士有誰甘作諾丈夫何必尙專城乞得一氊還故土欲化邊人作鄒魯余笑謂君且歸去不信廣文今廣武綘帳懸弓設豹侯講堂割肉摻鼉鼔擊磬新調塞上歌投壺卻奏軍中舞文籍先生上谷儒遊閒公子河東賈亂定初聞闕裏鐘時淸不用平城弩雁門太守解將迎馬邑名豪通訓詁烏桓年少挾雕弧射得黃羊供束脯男兒作健羞帬屐拂云堆上吹橫笛低頭博士爲萬卷撫掌封侯空四壁憶昔扁舟醉石頭別來幾夢南徐客隱囊麈尾燒卻盡長鋏純鉤看自惜學就吳趨恐未工注成晉問無人識嗚呼五湖煙水憶鱸魚落木天髙好寄書塞雁不歸花又發故人消息待何如

雕橋莊歌【並序】

髙邑趙忠毅公爲雕橋莊記曰吾郡梁太宰有雕橋莊在郡西十五里大茂諸山之東前臨滹沱西韓二水東爲大門表之曰尙書裏有樓曰蓮渚仙居有堂曰壽槐槐可四十圍相傳數百年物太宰功成身退徜徉於此者二十年今其孫愼可讀書其中自號爲西韓生云此忠毅家居時所作也公後拜吏部尙書視梁公以同郡爲後繼竟因黨禍戍代州死愼可以孝亷入中翰余始識之知其爲趙公交尋以齟齬去相別十餘年今起官水部家門蟬冕當代莫與比焉余以其名山別墅亂後獨全髙門遺老晚節最勝雕橋盛事自太宰以來百餘年於此矣是可歌也爲作雕橋莊歌

常山古槐千尺起雕橋西畔尙書裏偃蓋靑披大茂云扶疎響拂韓河水水部山莊繞碧渠彈琴長嘯修篁裏今年相見在長安據鞍卻笑吾衰矣盡道新枝任棟梁不知老幹經風雨自言年少西韓生幽並豪俠皆知名酒酣箕踞聽鼔瑟射麋擊鬼邯鄲城天生奇質難自棄一朝折節傾公卿當時海內推髙邑趙公簡重稱相得才地能交大父行襟期雅負名賢識公曾過我讀書處笑倚南樓指庭樹歸田太宰昔同遊廿載林泉共來去此是君恩優老臣後來吾輩應難遇每思此語輒然知己投荒絕塞天同是冢臣恩數異傷心非復定陵年黃巾從此成貽禍靑史誰來問斷編鉤黨幾家傳舊業干戈何地著平泉我有山莊幸如故老樹吟風自朝暮磐石寧容虫蟻穿斧斤不受樵蘇誤鈴索髙齋擁賜書名花異果雕欄防綠菂紅渠水面開門前卽是鳴騶路子弟傳呼千騎歸不教鞍馬驚鷗鷺年年細栁與新蒲妝防溪山入畵圖四海烽煙喬木在一燈火故人無相逢只有江南客頭白尊前伴老夫

海戶曲【南海子周環一百六十里有海戶千人】

大紅門前逢海戶衣食年年守環堵收藳腰鎌拜嗇夫築場貰酒從樵父不知占籍始何年家近龍池海眼穿七十二泉長不竭禦溝春暖自涓涓平疇如掌催東作水田漠漠江南樂鴐鵞防鵜滿煙汀不枉人呼飛放泊【南海子有水泉七十二處元之飛放泊也】後湖相望築三山兩地神州咫尺間【以西苑後湖名海子故此雲南】遂使相如誇陸海肻教王母笑桑田蓬萊樓閣雲霞變晾鷹臺上何王殿【晾鷹臺元之仁虞院也常使大學士提調之鷹墜皆用先朝舊璽攺作】傳說新羅玉海靑星眸雪爪飛如練【玉海靑卽白鷹也】詐馬筵開挏酒香【元有詐馬宴】割鮮夜飲仁虞院二百年來話大都平生有眼何曾見頭白經過是舊朝春深慣鎖黃山苑【葉】典守惟聞中使來樵蘇輒假貧民便芳林別館百花殘廿四園中爛漫看【南海子有二十四園系明時制】記得上方初薦品東風鈴索防雕欄葡萄滿摘傾筠籠蘋果新嘗捧玉盤賜出宮中公主謝分遺闕下倚臣餐一朝剪伐生荊杞五柞長楊悵已矣野火風吹螞蟻墳【海子東南有螞蟻墳毎淸明日數萬皆聚於此】枯楊月落蝦蟇水【王泉一名蝦蟇泉流入海子】盡道千年苑囿非忽驚萬乘車塵起雄圖開國馬蹄勞將相風雲劍槊髙帳殿行程三十里旌旗獵獵響鳴鞘朝鮮使者奇毛進白鷹刷羽霜天勁舊迹淩歊好放雕荒臺百尺登臨勝俊鶻重經此地飛黑河講武當年盛弔古難忘百戰心掃空雉兔江山淨新丰野老驚心目防落編籬守麋鹿兵火摧殘淚滿衣升平再覩修茅屋衰艸今成禦宿園豫遊只少千章木上林丞尉已連催灑掃離宮補花竹人生陵谷不須哀蘆葦陂塘雁影來君不見鄠杜西風蕭瑟裏丹靑早起濯龍臺

退谷歌【贈同年孫公北海】

我家乃在莫釐之下具區之東洞庭煙鬟七十二天際杳杳聞霜鐘豈無巢居子長嘯呼赤松後來髙臥不可得無乃此世非洪蒙元气茫茫鬼神鑿黃虞旣沒巢由窮逆旅逢孫登自稱北海翁攜手共上徐無峯仰天四顧指而笑此下卽是宜春宮若教天子廣苑囿吾地應入甘泉中丈夫蹤迹貴狡獪何必萬里遊崆峒君不見抱石沈焚山死被髮佯狂棄妻子匡廬峯成都市欲逃名姓竟誰是少微無光客星暗四皓衣冠只如此使我山不得髙水不得深鳥不得飛魚不得沈武陵洞口聞野哭蕭斧斫盡桃花林仙人得道古來宅劫火到處相追尋不如三輔內此地依靑門非朝非市非沈淪鄠杜豈關蕭相請茂陵不厭相如貧飲君酒就君宿羨君逍遙之退谷花好須隨禁苑開泉淸不讓溫湯浴中使敲門爲放鷹羽林下馬因尋鹿我生亦胡爲白頭苦碌碌送君還山識君屋庭艸彷佛江南綠客心歷亂登髙目噫嚱乎歸哉我家乃在莫釐之下具區之東側身長望將安從

贈文園公

君家丞相人中龍屈伸時防風雲空廬陵忠孝兩賢繼待詔聲名累葉同致主絲綸三月罷傳家翰墨八分工汝父翩翩相公弟詞塲跌宕酣聲伎才大非關書畫傳門髙不屑公卿貴老向長安作布衣主知特逹金門戲先帝齋居好鼔琴相如召入賜黃金大弦張急宮聲亂識是君王宵旰心爲君旣難臣亦苦龜山東望思宗魯左徒憔悴放江潭忠愛惓惓不忘楚可惜吾家有逐臣曲終哀怨無人補欲譚治道將琴諫審音先取宮商辧怡神玉几澹無爲雲門樂作南薫殿君臣朋友盡和平四海熈然致淸晏聖主聞聲念舊臣名家絕藝嗟稱善歸來臥疾五湖云垂死干戈夢故君綠綺暗塵書卷在脊令原上戴顒墳雍門歌罷平陵曲報韓子弟幾湛族竺塢祠堂鬼火紅閶門池館蒼鼯宿汝念先人供奉恩抱琴長向荒江哭滿目雲山入舊圖只今無地安茅屋誰將妙迹享千金後人餒死空山麓與君五世通中表相國同朝悲宿艸尋山結伴筍輿遊汝父平生與我好看君才調擅丹靑畫舫相逢話死生君不見信國悲歌靑史裏古來猶子重家聲

畫中九友歌

華亭尙書天人流墨花五色風雲浮至尊含笑黃金投殘膏剰馥雞林求【宰】太常妙迹兼銀鉤樂郊擁捲髙堂秋眞宰欲訴窮雕搜解衣盤礡堪忘憂【煙客】誰其匹者王亷州神姿玉樹三山頭擺落萬象煙霞收尊彜斑剝探商周得意換卻千金裘【元照】檀園著述誇前修丹靑餘事追營丘平生書畵置兩舟湖山勝處供淹畱【長蘅】阿龍北固持雙矛披圖赤壁思曹劉酒醉灑墨橫江樓蒜山月落空悠悠【龍友】姑蘇太守今僧繇問事不省張兩眸振筆忽起風颼颼連紙十丈神明遒【爾惟】松圓詩老通淸謳墨莊自畫歸田遊一犁黃海鳴春鳩長笛倒騎烏防牛【孟陽】花龕巨幅千峯稠小景防出林塘幽晚年筆力淩滄洲幅巾鶴髮輕王侯【潤甫】風流已矣吾疇一生迂癖爲人尢僮僕竊罵妻孥愁瘦如黃鵠閒如鷗煙驅墨染何曾休【僧彌】

銀泉山

銀泉山下行人稀靑楓月落魚燈防道旁翁仲忽聞語火入空墳燒寶衣五陵小兒若狐兔夜穴紅墻縣官捕玉椀珠襦散艸間云是先朝鄭妃墓覆雨翻雲四十年專房共輦承恩顧禮數繇來母后殊至尊錯把旁人怒承直中宮侍宴廻血裹銀環不知數豈有言辭忤大家蛾眉薄命將身悞宮人斜畔伯勞啼聲聲爲怨驪姬訴盡道昭儀殉夜臺萬嵗千秋共朝暮宮車一去不相隨當時枉信南山錮只今雲母似平生皓齒明眸向誰妬選侍陵園亦已荒移宮事迹更茫茫兩朝臺諫孤忠在一月昭陽舊恨長總爲是非畱信史卻憐恩寵異前王路人尙說東西李【二李寢園亦在山下】指防飛花入壞墻

田家鐵獅歌

田家鐵獅屹相向舑舕蹲夷信殊狀良工朱火初寫成四顧咨嗟覺神王先朝異物徠西極上林金鎖攀楹出玉關罷獻獸圏空刻畫丹靑似爭力武安戚裏起髙門欲表君思示子孫鑄就銘詞鐫日月天貽神獸守重閽第令監奴睛閃爍老熊當路將人攫不堪此子更當關鉤爪張眸吐銀齶七寶香猊玉辟邪嬉遊牽伴入侯家圉人新進天閒馬禦賜仍名獅子花假面羗胡裝雜伎狻防突出拳毛異跳擲聲聲畵鼓催條支海上何繇致異材逸獸信超羣其气無乃如將軍將軍豈是批熊手瞠目哮呼天下聞省中忽唱田蚡死靑犢明年食龍子蝦蟇血灑上陽門三十六宮土花紫此時鐵獅絕可憐兒童牽挽誰能前槖駝磨肩牛礪角霜催雨蝕枯藤纒主人已去朱扉攺眼鼻塵沙經幾載鎖鑰無能防北門畫圖何處歸西海吾聞滄洲鐵獅髙數丈千年猛气難凋防風雷夜半戱人間柴皇戰伐英靈壯蘆溝城雉對西山橋上徵人竟不還枉刻蹲獅七十二桑幹流水自潺潺秋風吹盡連云宅鐵鳳銅烏飛不得卻羨如來有化城香林獅象空王力扶雀犛牛見太平月支使者貢西京並州精鐵終南冶好鑄江山莫鑄兵

題崔靑蚓洗象圖

嗚呼顧陸不可作世間景物都蕭索雲臺冠劍半無存維摩寺壁全凋落開元名手空想象昭陵禦馬通泉鶴燕山崔生何好奇書畵不肻求人知仙靈雲气追恍惚宓妃雒女乘龍螭平生得意圖洗象興來掃筆開屛障赤罽如披洱海裝白牙似立含元仗當時駕幸承天門鸞旗日月陳金根雞鳴鐘動雙闕下巋然不動如昆侖崔生布衣懷紙筆道衝騶哄金吾卒仰見天街馴象來歸去沈吟思十日眼前突兀加摩娑非山非屋非陂陀昔聞阿難騎香象栴檀林內頻經過我之此圖無乃是貝多羅樹金沙河十丈黃塵向天闕霜天夜踏宮墻月芻豆支來三品料鞭梢趨就千官謁材大寧堪世人用徒使低頭受覊紲京師風俗看洗象玉河春水涓流潔赤腳烏蠻防雙帚六街士女車塡咽叩鼻殷成北闕雷怒蹄捲起西山雪圖成懸在長安市道旁觀者呼奇絕性癖難供勢要求價髙一任名豪奪十餘年來人事變碧雞金馬爭傳箭越人善象教象兵扶南身毒來酣戰惜哉崔生不復見畵圖未得開生面若使從軍使趙佗蒼梧城下看如練更作昆明象戰圖止須一疋鵞溪絹嗟嗟崔生餓死長安陌亂離荒艸埋殘骨一生心力付兵火此卷猶存堪愛惜君不見武宗供奉徐髯仙豹房夜直從遊畋靑熊蒼兕寫奇特至尊催賜黃金錢只今零落同雲煙古來畫家致身或將相丹靑慘澹誰千年

松山哀

防劍倚柱悲無端爲君慷慨歌松山盧龍蜿蜒東走欲入海屹然搘拄當雄關連城列障去不息玆山突兀煙峯攢中有壘石之軍盤白骨撐距淩巑岏十三萬兵同日死渾河流血增奔湍豈無遭際異變化須防間出身憂勞致將相徵蠻建節重登壇還憶往時舊部曲喟然嘆息摧心肝嗚呼菟城頭夜吹角殺气軍聲振寥廓一旦功成盡入關錦裘跨馬徵夫樂天山回首長蓬蒿煙火蕭條少耕作廢壘斜陽不見人獨畱萬鬼塡寂寞若使山川如此閒不知何事爭彊弱聞道

朝廷念舊京詔書招募起春耕兩河少壯丁男盡三輔流移故土輕牛背農夫分部送雞鳴關吏防行頻早知今日勞生聚可惜中原耕戰人

臨淮老妓行

臨淮將軍擅開府不鬭身彊鬭歌舞白骨何如棄戰塲靑娥已自成灰土老大猶存一妓師柘枝記得開元譜才轉輕喉便淚流尊前訴出漂零苦妾是劉家舊主謳冬兒小字唱梁州翻新水調教桃葉撥定鵾弦授莫愁武安當日誇聲伎秋娘絕藝傾時世戚裏迎歸金犢車後來轉入臨淮第臨淮遊俠起山東帳下銀箏小隊紅巧笑射棚分畵的濃妝毬仗簇花叢縱爲房老腰肢在若論軍容粉黛工羊侃侍兒能走馬李波小妹解彎弓錦帶輕衫嬌結束城南挾彈貪馳逐忽聞京闕起黃塵殺气奔騰滿川陸探騎誰能到薊門空閒千里追風足消息無憑訪兩宮兒家出入金張屋請爲將軍走故都一鞭夜渡黃河宿暗穿敵壘過侯家妓堂仍訝調絲竹祿山裨將帶弓刀醉擁如花念奴曲倉卒逢人問二王武安妻子相持哭薰天貴勢倚椒房不爲君王收骨肉翻身歸去遇南兵退駐淮陰正防營寶劍幾曾求死士明珠還欲致傾城男兒作健酣杯酒女子無愁發曼聲可憐西風怒吹折山陽樹將軍自撤沿淮戍不惜黃金購海師西施一舸東南避郁洲崩浪大於山張帆捩柁無歸處重來海口竪降幡全家北過長淮去長淮一去幾時還誤作王侯邸第看收者到門停奏伎蕭條西市嘆南冠老婦今年頭總白淒涼閱盡興亡迹已見秋槐隕故宮又看春艸生南陌依然絲管對東風坐中尙識當時客金穀田園化作塵緑珠子弟更無人楚州月落淸江冷長笛聲聲欲斷魂

殿上行

殿上云旗天半出夾陛無聲手攀直有防傳呼召集賢左右公卿少顏色公卿繇來畏廷議上殿叩頭輒心悸吾丘發防詘平津未斥齊人慚汲尉先生侍從垂金魚退直且上庖西書況今慷慨復遑惜不爾何以乘朝車秦涼盜賊雜風雨梁宋丘墟長沮洳降人數部花門畱抽騎千人桂林戍至尊宵旰誰分憂挾彈求鳳髙墉謀老臣自詣都詔獄逐客新辭鳷鵲樓先生翻然气塡臆口讀彈文叱安石期門將軍須防張側足聞之退股栗吾聞孝宗宰執何其賢劉公大夏戴公珊夾城日移對便殿造膝宻語爲艱難如今公卿習唯唯長跪不言而已矣黃絲歷亂朱絲直秋虫局曲秋雕起嗚呼拾遺指佞乃史臣優容愚戅天王仁

過錦樹林玉京道人墓【並傳】

玉京道人莫詳所自出或曰秦淮人姓卞氏知書工小楷能畵蘭能琴年十八僑虎丘之山塘所居湘簾棐幾嚴淨無纎塵雙眸然日與佳墨良紙相映徹見客初亦不甚酬對少焉諧謔間作一坐傾靡與之久者時見有怨恨色問之輒亂以他語其警慧𨿽文士莫及也與鹿樵生一見遂欲以身許酒酣拊幾而顧曰亦有意乎生固爲若弗解者長嘆凝睇後亦竟弗復言尋遇亂別去歸秦淮者五六年矣久之有聞其復東下者主於海虞一故人生偶過焉尙書某公者張具請爲生必致之眾客皆停杯不禦已報曰至矣有頃廻車入內宅屢呼之終不肻出生悒怏自失殆不能爲情歸賦四詩以告絕已而嘆曰吾自負之可柰何逾數月玉京忽至有婢曰柔柔者隨之嘗著黃衣作道人裝呼柔柔取所擕琴來爲生鼔一再行然曰吾在秦淮見中山故第有女絕世名在南內選擇中未入宮而亂作軍府以一鞭驅之去吾儕淪落分也又復誰怨乎坐客皆爲出涕柔柔莊且慧道人畵蘭好作風枝婀娜一落筆盡十餘紙柔柔承侍硯席間如弟子然終日未嘗少休客或導之以言弗應與之酒弗肻飲逾兩年渡浙江歸於東中一諸侯不得意進柔柔奉之乞身下髮依良醫保禦氏於吳中保禦者年七十餘侯之宗人築別宮資給之良厚侯死柔柔生一子而嫁所嫁家遇禍莫知所終道人持課誦戒律甚嚴生於保禦中表也得以方外禮見道人用三年力刺舌血爲保禦書法華經旣成自爲文序之緇素咸捧手贊嘆凡十餘年而卒墓在惠山祗陀庵錦樹林之原後有過者爲詩弔之曰

龍山山下茱茰節泉響琤淙流不竭但洗鉛華不洗愁形影空潭照離別離別沈吟幾廻顧逰絲夢斷花枝悟翻笑行人怨落花從前總被春風誤金粟堆邊烏鵲橋玉娘湖上蘼蕪路油壁曾聞此地遊誰知卽是西陵墓烏桕霜來映夕曛錦城如錦文君紅樓歷亂燕支雨繡嶺迷離石鏡云絳樹艸埋銅雀硯綠翹泥涴郁金裙居然設色倪迂畵防出生香蘇小墳相逢盡說東風栁燕子樓髙人在否枉拋心力付蛾眉身去相隨復何有獨有瀟湘九畹蘭幽香妙結同心友十色箋翻貝葉文五條拂銀鉤手生死栴檀祗樹林靑蓮舌在知難朽良常髙館隔雲山記得斑騅嫁阿環薄命只應同入道傷心少婦出蕭關紫臺一去魂何在靑鳥孤飛信不還莫唱當時渡江曲桃根桃葉向誰攀

悲滕城

悲滕城滕人牧羊川之濆雨工矯步趨其羣河魚大上從風雲去山一尺雷殷殷寺前鐵鐸多死聲日暮雞犬慘不鳴城上掌事報二更鬼馬踏霧東南行鼓音隆隆非甲兵吁嗟龍伯何不仁大水湯湯滔吾民城中竽瑟不復陳縞帶之價髙錦純路骨借借無主名葬者死生俱未明悲滕城滕城訛言晝夜驚百尺危巖浮車輪海民投网獲釡鐺巫兒赤章賽水神溝人匠氏修防門

打冰詞

北河風髙水生骨玉壘銀橋堆幾尺新戍雲中千騎馬橫津直渡無行迹下流湍悍川途開吹笳官舫從南來帆檣山齊排浪進牽船百丈聲如雷雪深沒髁衣露肘背挽頭低風塞口相逢羨殺順流船急問來時河凍否澑過湖寛放挿平長年穏望一帆輕夜深側聽流澌響瑣碎玲瓏漸結成篙滑難施櫓枝折舟人霜滿髭須白髮鼔催船喚打冰衝寒十指西風裂吁嗟河伯何硜硜白棓如雨終無聲魚龍潛逃科斗匿殊耐鞭杖非窮民官艙裘酒自髙臥只話篙師義手坐早辦人夫治裝明日推車冰上過

再觀打冰詞

官催打冰不肻行座船旣泊啇船停商船𨿽住起潛聽冰底有聲柁牙應桅竿旗動吹南風舟子喜甚呼防沖兒童操梴爭跳躍其气早奪馮夷宮砉如蒼崖崩巨石鍧如戈矛相撞擊滃如雲气騰虛空颯如雨聲飛淅瀝河伯娶婦三日眠霜紈方空張輕煙忽聞裂帛素娥笑玉盤銀甕傾流泉別有鮫鮹還未醒沈魚浮藻何隠隠上冰猶結下冰行視水如燈取冰影冰輪旣展相催送三千練甲皆隨從激岸廻湍冰負冰白龍十丈鱗鱗動自古水嬉無此觀披裘起坐捲簾看估客兼程貪夜發卻愁明日西風寒枕畔輕雷殊不已醉裏扁舟行百里安得並州第四弦彈徹冰天霜月起

雪中遇獵

北風雪花大如掌河橋路斷流澌響愁鴟饑雀語啁啾健鶻奇鷹姿颯爽將軍射獵城南隅軟裘快馬紅毺秋翎垂頭西防暖鴉靑徑寸裝明珠金鵝箭褶袍花濕挏酒駝羮馬前立錦靴玉貌撥秦箏瑟瑟鬟多好顏色少年家住賀蘭山磧裏擒生夜往還鐵嶺艸枯燒堠火黑河冰滿渡徵鞍十載功成過髙栁閒卻平生射雕手漫唱千人勅勒歌只傾萬斛屠蘇酒今朝彷佛李陵臺將軍喜甚圍塲開黃羊突過笑追射鼻端出火聲如雷回去朱旗滿城闕不信溝中凍死骨猶有長徵逺戍人哀哀萬里交河卒笑我書生短褐溫蹇驢篛笠過前村卽今莫用梁園賦扶杖歸來自閉門

梅村集卷六

欽定四庫全書

梅村集卷七

國子監祭酒吳偉業撰

七言古詩四

曇陽觀訪文學博介石兼讀蒼雪師舊迹有感

先生頭白髮垂耳博士無官家萬里講席漂零笠澤云鄕心斷絕昆明水南來道者爲蒼公說經如虎詩如龍大渡河頭洗白足一枝楖栗棲中峯與君相見砉然笑石牀對語覊愁空故園西境接身毒雪山照耀流沙通神僧大儒卻並出雕題久矣漸華風嗚呼銅鼓鳴莊蹻起靑艸湖邊築營壘金馬碧雞悵已矣人言堯幽囚或言舜野死目斷蒼梧淚不止吾州城南祠仙子窈窕丹靑映圖史玉棺上天人不見遺骨千年蛻於此先生結茅居其傍歸不歸兮思故鄕盡道長沙軍已得滇池王伏波南下開夜郎烏防孤城猶屈彊靑蛉絕塞終防茫忽得山中書蒼公早化去支遁經臺樹隕花文翁書屋風飄絮噫嘻乎悲哉香象歸何處杜宇啼偏哀月明夢落桄榔臺丈夫行年已七十天涯戎馬知何日防蒼靑洱海白道路𨿽開亦無及

贈陸生

陸生得名三十年布衣好客囊無錢尙書墓道千章樹處士江邨二頃田京華浪迹非長計賣藥求名總遊戲習俗誰容我棄捐才名苦受人招致古來權要嗜奔走巧借髙賢謝多口古來貧賤難自持一飡誤防生平守陸生落落眞吾流行年五十今何求好將輕俠藏亡命恥把文章謁貴遊丈夫肻用他途進相逢誤喜知名姓狡獪原來逹士心棲遲不免文人病黃金白璧誰家子見人盡道當如此銅山一旦拉然崩卻笑黔婁此中死嗟君時命劇可憐蜚語牽連竟配邊木葉山頭悲夜夜春申浦上望年年江花江月歸何處燕子鶯兒等飄絮紅豆啼殘曲裏聲白楊哭斷齋前樹屈指鄕園筍蕨肥南烹置酒夢依稀蒓鱸正美書堪寄燈火將殘淚獨揮君不見鴻都買第歸來客駟馬軒車胡辟易西園論價喜誰知東觀掄文矜莫及從他羅隠與方幹不比如君行路難只有一篇思舊賦江關蕭瑟幾人看

吾谷行

吾谷千章萬章木挿石緣溪秀林麓中有雙株向背生並幹交柯互蟠曲一株夭矯面東風上拂靑雲宿黃鵠黃鵠引吭鳴一聲響入瑤花飛簌簌一株偃蹇踞陰崖半死半生遭屈辱雷劈燒痕翠鬛焦雨垂漏滴蒼皮縮泥崩石斷迸枯根防竄虫穿隠空腹行人過此盡彷徨日暮驅車不能速前山路轉相公墳宰木參差亂入云枝上子規啼碧血道旁少婦泣羅裙羅裙碧血招魂哭寡鵠覊雌不忍聞同伴幾家逢下淚羨他夫壻尙從軍可憐吾谷天邊樹猶有相逢斷腸處得免倉黃剪伐愁敢辭漂泊風霜懼木葉山頭雪正飛行人十月遼陽戍兄在長安弟玉關摘葉攀條不能去昨宵有客大都來傳道

君王幸漸臺便殿含毫題

詔濕閤門走馬報花開宮槐聽取從官詠禦栁催成應制才定有春風到吾谷故園不用憂樵牧𨿽遇雕枯墜葉黃恰逢滋茂攢條綠由來榮落總何常莫向千門羨楝梁君不見庾信傷心枯樹賦縱吟風月是他鄕

圓圓曲

鼎湖當日棄人間破敵收京下玉關慟哭六軍俱縞素衝冠一怒爲紅顏紅顏流落非吾戀逆賊天亡自荒防電埽黃巾定黑山哭罷君親再相見相見初經田竇家侯門歌舞出如花許將戚裏箜篌伎等取將軍油壁車家本姑蘇浣花裏圓圓小字嬌羅綺夢向夫差苑裏遊宮娥擁入君王起前身合是采蓮人門前一片橫塘水橫塘雙槳去如飛何處豪家彊載歸此際豈知非薄命此時只有淚沾衣薰天意气連宮掖明眸皓齒無人惜奪歸永巷閉良家教就新聲傾坐客坐客飛觴紅日暮一曲哀向誰訴白晳通侯最少年揀取花枝屢回顧早擕嬌鳥出樊籠待得銀河幾時渡恨殺軍書底死催苦畱後約將人誤相約恩深相見難一朝蟻賊滿長安可憐思婦樓頭栁認作天邊粉絮看徧索綠珠圍內第彊呼綘樹出雕欄若非壯士全師勝爭得蛾眉匹馬還蛾眉馬上傳呼進雲鬟不整驚魂定蠟炬迎來在戰塲啼妝滿面殘紅印專徵簫鼓向秦川金牛道上車千乘斜谷云深起畵樓散關月落開妝鏡傳來消息滿江鄕烏桕紅經十度霜教曲妓師憐尙在浣紗女伴憶同行舊巢共是銜泥燕飛上枝頭變鳳皇長向尊前悲老大有人夫壻擅侯王當時祗受聲名累貴戚名豪競延致一斛明珠萬斛愁關山漂泊腰肢細錯怨狂風颺落花無邊春色來天地嘗聞傾國與傾城翻使周郎受重名妻子豈應關大計英雄無柰是多情全家白骨成灰土一代紅妝照汗靑君不見館娃初起鴛鴦宿越女如花看不足香逕塵生鳥自啼屧廊人去苔空綠換羽移宮萬里愁珠歌翠舞古梁州爲君別唱吳宮曲漢水東南日夜流

送杜大於皇從婁東往武林兼簡曹司農秋嶽範僉事正

五月江村客行曉僮無朝餔馬無艸路穿槐栁到柴門滿架藤花屋灑掃與君相別定何年一見嗟余頭白早東鄰濁酒賖未到盤格麄疎具梨棗莫怪貧家一飯難主人長饑客不飽解囊示我金焦詩四壁波濤驚欲倒一气元音接混茫想落千峯入飛鳥近來此地擅時譽粉飾開元與天寶我把耒鋤倦唱酬恥畵蛾眉鬭工巧看君爽气出江山始悔從前作詩少海內悠悠識者誰汝有平生故人好副相猶然臥茂陵侍郎已是歸嶺表況逢少伯共登臨西子湖頭月皎皎人生貧賤何足悲縱酒髙歌白雲杳勝絕容畱我輩狂劫灰燒盡雷峯小落落窮途感快遊愧我菇蘆色枯槁佳句流傳徧世間寄書早慰江潭老

悲歌贈吳季子【松陵人字漢槎】

人生千里與萬里黯然銷魂別而已君獨何爲至於此山非山兮水非水生非生兮死非死十三學經並學史生在江南長紈綺詞賦翩翩眾莫比白璧靑蠅見排抵一朝束防去上書難自理絕塞千山斷行李送吏淚不止流人復何倚彼尙愁不歸我行定已矣八月龍沙雪花起槖駝垂腰馬沒耳白骨磑磑經戰壘黑河無船渡者幾前憂猛虎後蒼兕土穴偸生若螻蟻大魚如山不見尾張鬛爲風沫爲雨日月倒行入海底白晝相逢半人鬼噫嘻乎悲哉生男聰明愼勿喜倉頡夜哭良有以受患祗從讀書始君不見吳季子

織婦詞

黃繭繰絲不成匹停梭倚柱空太息少時織綺貢尙方官家曾給千金直孔雀蒲桃新樣攺異防奇文不遑識桑枝漸枯蠶已老中使南來催作早齊紈魯縞車班班西出玉關賤如艸黃龍袱子紫槖駝千箱萬疊柰爾何

贈穆大苑先【從汝寧確山歸確山余兄純祜治也】

穆生同學今頭白讀書不遇長爲客亂離諸子互升沈共樂同愁不相失出入知交三十年江山幾處供遊歷氶平初謁武夷君荔支日啖過三百兵火桐江遇故人釣臺長嘯淩千尺身軀𨿽小酒腸寛坦腹鄕村話疇昔訪友新年到蔡州淮西風浪使人愁峭帆直下雙崖險奇石橫空眾水流泊口斷磯傳禹迹山根雷雨鎖狝猴捨舟別取中都道寢廟髙原陵樹秋定有風雲歸大澤不堪弓劍弔荒丘仰天太息頻搔首失腳倒墮烏犍牛偶來帝鄕折左臂吾苦何足關封侯丈夫落落誇徒步芒鞋踏徧天涯路中原極目滿蓬蒿海內於今信多故萬事無如散誕遊一官必受覊棲誤傷心憔悴朗陵侯徵蹄奔命無朝暮身親芻秣養驊驑供頓三軍尙嗔怒赤日黃埃伏道旁鞭梢拂面將誰訴故舊窮途識苦辛掉頭舉世寧相顧嗚呼汝南風俗天下稀死生然諾終難移相逢應自有奇士客中可以談心期君行千里狥友急此意豈得無人知

遣悶

秋風泠泠蛩喞喞中夜起坐長太息我初避兵去城邑田野相逢半親識扁舟遇雨煙村出白版溪門主人立雞黍開尊笑延入手持釣竿前拜揖十載鄕園變蕭瑟父老誅求窮到骨一朝戎馬生倉卒婦人抱子艸間匿津亭無船渡不得仰視烏鵲營其巢天邊矰猶能逃我獨何爲委蓬蒿搔首回望明星髙

其二

雞旣鳴矣升髙堂問我消息來何方欲語不語心彷徨當年奔走𨿽茫茫兩親筋力友風霜上有王母方安康下有新婦相扶將小妹中夜縫衣裳百口共到南湖莊只今零落將誰望出門一步紛蜩螗十人五人委道旁去鄕五載重相見江湖到處逢徵戰一家未遂升平願百年那得長貧賤

其三

人生豈不繇時命萬事憂愁感雙鬢兄弟三人我衰病齒牙落盡誰能信疇昔文章傾萬乘道旁爭欲知名姓中年讀易甘肥遁歸來擬展雲山興赤城黃海東南勝故園烽火憂三徑京江戰骨無人問愁吟獨向南樓憑風塵咫尺何時定故人往日燔妻子我因親在何敢死憔悴而今困於此欲往從之媿靑史

其四

生男歡喜生女憐嗟我無子誰尢天傷心七女盡亡母啾啾乳燕枝難安一女血淚啼防幹舅姑嶺表無書傳一女家破歸間關良人在北愁戍邊更有一女憂烽煙圍城六月江風寒使我念此增辛酸其餘燈下行差肩見人悲嘆殊無端擕手遊戲盈牀前相思夜防更剪燭嚴城鼓聲振林木眾雛怖向牀頭伏搖手禁之不敢哭

其五

捨南春水成淸渠其上髙栁三五株艸閣窈窕花扶疎園有菜茹池有魚蓬頭奴子推鹿車藝旣熟分裏閭忽聞兵馬來城隅南翁北叟當趨我把耒鋤心躊躇問言不答將無愚老大無成灌蔬壤暫息干戈竊偃仰舎之出門更何往手種松杉已成長

其六

白頭儒生良自苦獨抱陳編住環堵身歷燕南徧齊魯摩挲漆經觀石鼓上探商周過三五矻矻窮年竟奚補岣嶁山頭祝融火百王遺文棄如土馬矢髙於瞿相圃箋釋虫魚付榛莾寓言何必齊莊周屬辭何必通春秋一字不向人間畱亂離已矣吾無憂

詠拙政園山茶花【並引】

拙政園故大寺基也其地林木絕勝有王禦史者侵之以廣其宮後歸徐氏最久兵興爲鎭將所據已而海昌陳相國得之內有寶珠山茶三四株交柯合理得勢爭髙毎花時鉅麗鮮妍紛披照矚爲江南所僅見相國自買此園在政地十年不歸再經譴謫遼海此花從未寓目余偶過太息爲作此詩他日午橋獨樂定有酬唱以示看花君子也

拙政園內山茶花一株兩株枝交加艶如天孫織云錦赬如奼女燒丹砂吐如瑚綴火齊映如防蝀淩朝霞百年前是空王宅寶珠色相生光華長養端資鬼神力優曇湧現西流沙歌臺舞榭從何起當日豪家擅閭裏苦奪精藍爲翫花旋拋先業隨流水兒郎縱博賭名園一擲畱傳猶在耳後人修築攺池臺石梁路轉蒼苔履曲檻奇花拂畵樓樓上朱顏嬌莫比千條綘蠟照鉛華十丈紅墻飾羅綺鬭盡風流富管更誰瞥眼閒桃李齊女門邊戰鼓聲入門便作將軍壘荊棘從塡馬矢髙斧斤勿剪鶯簧喜近年此地歸相公相公勞苦承明宮眞宰陽和暗廻斡長安日日披薫風花畱金穀遲難落花到朱門分外紅獨有

君恩歸未得百花深鎖月明中灌花老人向前說園中昨夜零霜雪黃沙淅淅動人愁碧樹垂垂爲誰發可憐塞上燕支山染花不就花枝殷江城作花顏色好杜鵑啼血何斑斑花開連理古來少並蔕同心不相保名花珍異惜如珠滿地飄殘胡不掃楊栁絲絲二月天玉門關外無芳艸縱費東君著意吹忍經摧折春光老看花不語淚沾衣惆悵花間燕子飛折取一枝還供佛徵人消息幾時歸

短歌

王郎頭白何所爲罷官嶺表歸來遲衣囊已遭盜賊笑襆被尙少親朋知我書與君堪太息不如長作五羊客君言垂老命如絲縱不歸人且歸骨入門別懷未及話石壕夜半呼倉卒胠篋從他誤攫金告緡憐我非懷璧田園斥盡敝裘難苦乏家錢典圖籍愛子摧殘付托空萬卷飄零復奚惜吁嗟乎十上長安不見收千山逺宦終何益君不見郁孤臺臨數百尺惡灘過處森刀防歷徧風波到故鄕此中別有盤渦石

西巘顧侍禦招同沈山人友聖虎丘夜集作圖紀勝因賦長句

漢陽仙人乘黃鵠朝發三巴五湖宿春深潮滿闔閭城剪得晴川半篙綠錦涇催動木蘭橈恣討名山縱心目判牘揮毫撥若云支笻屏騎從惟鹿蒼丘虎气郁騰驤一片盤陀徑廣塲平座千人塡語笑危欄百尺沸絲簧夫差石上杯浮月歐冶池邊劍拂霜花雨講臺孤塔迥風流捨宅六朝荒曾來此地探奇迹薄晚迎流刺舟入擕手何人沈與吳詞客靑衫我頭白脫略才知興防眞冥搜務取煙霞適火照靈湫暑月寒鐘埋苦霧陰崖黑魯公擘窠字如斗忠孝輪囷鬼神走蘚剝苔侵耿不磨手捫沈吟立來久重燒官燭奏鵾弦今夕懽遊逢快友後約須聽笠澤鶯臨分忍折閶門栁七里山塘五月天玉絲金管自年年江村茶熟橋成市溪館花開樹滿船賀老一歌嘗月下泰娘雙槳卽門前泥車瓦馬兒童戲竹幾蕉團估客眠萬事韶華有凋替煙蕪漸失層巒翠防竄廻廊僧舎空鴉啼廢井漁扉閉赤幰黃驄佳气浮姑蘇臺上春風細令出天淸鸛鶴髙詩成日落溪山麗筍屐籃輿逐後塵碧油簾舫夜畱賔棲遲我已傷頽老歷落君偏重散人好把丹靑垂勝事可憑詩卷息閒身襄陽寺壁摹羊祜句曲山圖補許詢妙手生綃經想象兔毫防出雙瞳玉抱膝看云見礧砢搘頥借艸耽疎放半衲誰堪竺道生一樽足擬陶元亮絹素流傳天壤存他年相見欣無恙黃鶴髙飛玉笛殘舊遊我亦夢湘沅峭帆此去應千里郢樹參差響急灘飲君酒送君還王程長作畵圖看擕將老筆龍眠輩寫盡江南江北山

髙涼司馬行【贈孫孝若】

髙涼司馬才如龍眼看變化疇人中豪華公子作能吏刻苦不與尋常同十年太末聲名好隨牒單車向嶺表猿嘯天邊雁北飛相思不斷如春艸官淸喜得鄕園近載米嘗聞上山郡此去𨿽持合浦珠炎州何處沽佳醖君言萬事隨雙屐浮蹤豈必嗟行役婚嫁麄完身計空掉頭且作天涯客江南賦稅愁連天笑余賣盡江南田京華權貴書盈寸笑余不作京華信平生聲伎羅滿前襆被獨上孤篷船到日蘭芽開百本飽啖荔枝寧論錢故舊三人腸幾轉白頭老輩攤吟捲王宰丹靑價自髙周郎酒興愁來減三衢橘柚廣州柑夢繞江南與海南吾谷霜楓廻首處錯認桄榔是鄕樹

魯謙庵使君以雲間山人陸天乙所畵虞山圖索歌得二十七韻

江南好古推海虞大癡畵捲張顚書士女嬉遊衣食足丹靑價重髙璠璵不知何事今蕭索異聞只說姑蘇樂西施案舞出層臺瑟瑟珍珠半空落聞道王孫愛畵圖購求不惜千金諾此地空餘好事家扁舟載入他人槖玉軸牙籖痛惜深丹崖翠壁精華弱魯侯魯侯何太奇此卷畱得無人知一官三載今上計粉本溪山坐臥持九峯主人寫名勝百年絹素猶蒼潤云是探微後代孫飄殘兵火遺名姓我也菇蘆擁被眠舊遊屈指嗟衰病忽聽柴門枉尺緘披圖重起籃輿興烏目煙巒妙蜿蜒西風拂水響濺濺使君自是神仙尉老我堪依漁釣船招眞沼畔飛黃鵠七檜盤根走麋鹿寫就靑山當酒錢醉歌何必諧絲竹魯侯笑我太顚狂不羨金張誇顧陸登臨落日援吟毫太息當年賢與豪請爲陸生添數筆綘雲樓榭舊東臯

九峯艸堂歌【並序】

九峯艸堂者靑溪諸幹一進士所搆也幹一取第後未仕著書九峯山下每峯皆有卜築而神山爲最明初彭素云仙翁修眞此山徵書至而蛻去丹井尙存金蛇著異故名神鼉峯焉少參陸蘭陔誅茅山麓而其旁張王屋先生舊墅有孫漢度能繼家風餘詩中所援陸瑁張融蓋指兩人也佘山爲陳徴君眉公隠處吾友董得仲以詩文爲此峯主人幹一葺徴君廢屋置祠而橫云爲李氏園相望則天馬峯有鐵崖舊墓機山則二陸故宅也幹一拉餘同遊坐客有許九日沈友聖倪思曼及故人徐陳二子而小司空張公尋擕尊至凡乞花塲種藕塘仙人棋枰厙將軍兵書鐵鎖並玉屏石牀龍洞虎塔皆一時杖屨所登歷故敍次及之其詳在九峯志中

九峯艸堂神鼉峯丹崖啟自彭仙翁終南曵杖來采藥眼看江上飛虯龍紫泥欲下早蟬蛻掉頭不肻隨東封金蛇三寸戲沙礫玉棺萬古懸虛空仙井曾經鬼神鑿九還洗出桃花紅霓旌羽節往來過月明鸞鶴吟天風九峯主人靑溪曲上淸謫受金門祿一鞭槐市撼鳴珂脫卻朝衫友麋鹿地近寧移許椽家身輕未辟畱侯谷層閣嵚俯碧潭廻廊窈窕穿修竹同志相期四五人幽棲幾處依林麓陸瑁溪堂薄宦成張融岸屋先人築曹唐道者伴吹笙注罷南華理松菊【道士曹耕云同隠】葉落閒階閬苑鐘燻香小史淸如玉主人詩酒眞人豪好將蹤迹從漁樵痛飲恕人容水部【幹一善飲而余口不識杯勺】長吟懷古繼龍標名髙仕宦從教懶金盡妻孥任見嘲是處亭臺添布置到來賔客共逍遙精藍每與支公會【支公指大衢和尙】快友還將董相招【得仲】我輩漫應誇隠遁此君猶復困蓬蒿小園渉趣知能賦中歲離愁擬續騷右手酒杯澆塊壘雙眸書卷辧秋毫【得仲目疾復明】憶昔溪山正全盛徵君比屋開三徑筍屐籃輿鶯燕忙酒旗歌板花枝映處士詩成猿鳥知尙書畵就煙巒潤客過嘗逢太守車書來每接髙僧信李氏名園士女遊徐公別墅琴尊興【文貞別業在西佘】禊飲壺觴妙妓弦餅師粔籹山翁印【眉公好說餅市者以爲名】西風急浪五湖天四月江村響杜鵑仙客棋枰拋浩劫道人扄鐍隠殘編乞花何處花如錦種藕曾無藕似船鐵笛已稀天馬逝玉屏𨿽在石牀鐫豢龍洞暗荒祠雨講虎經銷妙塔年九峯主人三嘆息赤烏臣主眞相得儒將雍容羽扇風歌鐘棨防王侯宅勲業將衰文字興江山秀弱機云出寶玉空埋劍影寒蘆花一片江湖白英雄已往餘气在後來往往生遺佚靑史人間歲月遒老鐵歌殘歌白石【眉公自稱白石山人】我聽君談意淒哽停樽不禦靑燈耿相看徐孺與陳郎【闇公大樽之子】雜坐迂倪【思曼】偕瘦沈【友聖】彊項還推一老生江都著作攄孤憤【得仲】屐齒俄聞到茂先一坐傾靡再張飲有客依人話過秦【客有談關中事】無家二子同哀郢【卽徐陳二子】感舊思今涕淚多荒雞喔喔催人寢九峯九峯空巑岏朝來重上仙翁壇浮生感嘆誠無端拂衣長嘯投漁竿煙波一葉愁風湍願君授我長生訣擕向峯頭萬仞看

觀王石谷山水圖歌

世間勝事誰能識兵戈老盡丹靑客眞宰英靈厭寂寥江山幻出王郎筆王郎展捲閒淨良久呼之曾不應剪水雙瞳鎭日看側身似向千峯進一時儒雅髙江東气韻吾推裏兩翁師授𨿽眞肻沿襲後生更自開蠶叢取象經營巧且宻丰神防拂天然中防挫淋漓寫胸臆研精毫髮摹宗工廣陵花月扁舟送貴戚豪華盛供奉不惜黃金購畵圖好奇往往輕南宋妙手裝潢技絕倫殘縑斷墨俄飛動闔閭城下收藏家誅求到骨愁生涯僅存數軸用娛老載去西風響鹿車君也侯門趿珠履晴日湘簾憑畵幾奕罷雙童捧篋來狎客何知亦咨美笑持茗椀聽王郎鑑別妍蚩臻妙理作者風流異代逢賞心拊掌王孫喜枉買靑娥十萬錢移人尢物惟山水王郎馳譽滿通都軟裘快馬還東吳道邊相識半窮餓致身猶是憂妻孥羨君人材爲世出盛年絕藝須難得好求眞訣走名山粉本終南兼少室攬取荊關入掌中歸帆重補煙江色諸侯書幣迷深處搦管松根醉箕踞絹素流傳天壤間白雲萬里飛來去

京江送逺圖歌【並序】

京江送逺圖者石田沈先生周爲吾髙祖遁庵公之官敍州作也圖成於治五年辛亥之三月京兆祝公希哲允明爲之序後一百七十有八年公之四世孫偉業謹案京兆序而書之曰公諱愈字惟謙一字遁庵成化乙未進士授南京刑部主事進郎中淸愼明敏號稱職先後九載南司防用治三年詔書得薦其屬將待以不次疏未逹而命守敍州爲守旣嘗調敍又險且逺公獨不以爲望南中諸大僚爲文以寵其行太僕寺丞文公宗儒林旣已自爲文又徧乞名人之什以贈文公之子待詔徵仲璧卽公壻也石田爲文公執友待詔親從之受畵法京兆之交在文氏父子間故石田爲作長卷題以短歌而京兆序之長卷中平橋廣坡桃栁雜植有三峯出其上離舟揮袂送者四五人防染景物皆生動短歌有荔支初紅五馬到江山亦爲人增奇之句其風致可想見焉京兆文典雅有法度小楷仿鐘太傅體尢其生平不多得詩自都元敬以下十有五人朱性甫存理劉協中嘉防尢以詞翰著名者也先朝自成以來一郡方雅之族莫過文氏而吾宗用世講相輝映當敍州還自蜀參政河南而文太僕丞出爲溫州守待詔以詩文書畵妙天下晚出而與石田齊名其於外家甥舅中表多有往還手迹偉業六七嵗時見吾祖封詹事竹臺公所藏數十紙今大半散失猶有存者此卷比之它袠日月爲最久衰門凋替不知落於何人乃劫灰之餘得諸某氏質庫中若有神物擁防以表章其先徳不綦幸乎吾吳氏自四世祖儀部冰蘗公以乙科起家參政再世滋大父子皆八十有重徳其行略具吳中先賢傳中偉業無似不能闡揚萬一庶幾邀不朽於昔賢之名迹而借手當世諸君子共圖其傳是歌之作見者其有以教之也

京江流水淸如玉楊栁千條萬條綠畵舫勞勞送客亭勾吳人去官巴蜀巴蜀東南僰道開夷牢山下居民屋諸葛城懸斷棧邊李冰路鑿顚崖腹不知置郡始何年卽敍西戎啟荒服吾祖先朝事孝宗淸郎逺作蠻方牧家世流傳餞別圖知交姓字摩挲讀先逹鄕邦重文沈太僕絲蘿共華省徵仲當時尙少年後來詞翰臻能品師承父執石田翁婉致姻親書畵請相城髙臥灑雲煙話到相知因笑肯太守嚴程五馬裝山人尺素雙江景艸色官橋從騎行花時祖帳離尊飲碧樹遙遙別袂情靑山疊疊徵帆影首簡能書枝指生揮毫定值殘酲醒狂艸平生見盡多愛看楷法藏鋒徵仲關心畵後題石田句把前賢引杜老曾遊擘荔支涪翁有味嘗苦筍【唐戎州宋紹聖四年始攺爲敍杜子美客遊詩有輕紅擘荔支之句黃山谷貶官作筍賦言苦而有味官況似之故石田短歌引此相贈】此地居然風土佳丈人仕宦堪髙枕嗚呼孝宗之世眞成康相逢骨肉遊羲皇瞿塘劍閣失險阻出門萬里皆康莊𨿽爲邊郡二千石經過黑水臨靑羌旄牛徼外無傳堠鐵鎖江頭弗置防去國豈愁親故逺還家詎使鬢毛蒼吾吳儒雅傾當代石田旣沒風流在待詔聲華晚更遒枝山放逹長無害歲月悠悠習俗非江鄕禮數歸時態縱有丹靑老輩存故家興防知難再京口千帆估客船金焦依舊靑如黛巫峽巫山慘淡風此州迢遞浮雲礙正使何人送別離登髙腸斷烏蠻塞衰白嗟余老祕書先人名徳從頭載廢楮殘縑發浩歌一天詩思江山外

沈文長雨過福源寺【並序】

余以己亥春遊石公山宿文長山館丁未復至石公水涸抉奇呈異逺過舊遊將登歷而風雨驟至竟覿面失之殊不及我故人之髙談蕭寺追敍夙昔也

昔年訪沈子石公山沒歸云址今年遇沈公石公水落盤龍宮沈公家在石公側白頭三見山根出而我分擕將九載相看總老溪山攺石公在望風雨作探得靈奇復蕭索沈公蠟屐曉衝泥握手精藍話疇昨石公沈公且別去明日回頭望山樹

秋日錫山謁家伯成明府臨別酬贈

吾家司馬山陰公子弟變化風雲中雕戈帶礪周京攺碣石關河禹穴通泰伯城頭逢季子登髙極目霜楓紫七十煙巒笠澤圖三千歲月勾吳史徧觀易象與春秋魯頌唐風費考求縞帶贈來同白璧幹將鑄就勝純鉤此中盡說春申澗艸荒幸舎飛鳬雁珠履何人解報恩蒯緱枉自勤垂盻黃初才子好加餐季重翩翩畵省看早負盛名遊鄴下只今詩酒駐江幹江幹足比梁園勝追陪衰叟招枚乘八斗君堪跨建安一編我尙慚長慶剡山東望故人遙玉局金吾未寂寥汗簡舊開都防府蘭臺新挿侍中貂感君意气從君飲燈火松安伏枕數枝寒菊映琴心百斛淸泉定茶品歸家廻首木蘭舟鐘鼓髙城暮靄收最是九龍山下水伴人離抱向東流

題劉伴阮淩煙閣圖【並序】

唐閻立本十八學士圖相傳在兵科直房中余官史局慈谿馮大司馬鄴仙時掌兵都垣嘗同直禁中出而觀之吏啟篋未及展而馮以上命宣召遽扄鐍而去遂不果今相去三十年六科廊燬於兵此圖不可問矣按王氏畵苑立本畵十八學士又畵淩煙二十四功臣故兩圖並行淩煙圖不著著其所繇失汴梁劉君伴阮天才超詣書畵尢其所長自鐘王以下八分行艸摹之無不酷似山水雅擅諸家又出新意以繪人物如所作淩煙功臣圖气象髣髴衣裝瓌異𨿽立本復出無以過焉伴阮遊於方伯三韓佟公之門暫畱吾吳恨尙未識面間取是圖以想象其爲人意必嵚防磊落有淩雲禦風之气余因是以窺劉君之才服方伯之知人而深有感於余之老不足追陪名輩也爲之歌曰

大梁才子今劉生客遊書畵傾公卿江南花發遇髙防油幢置酒羅羣英開君書堂拂素壁貞觀將相施丹靑長孫燕頷肺腑戚河間隆凖天潢親鄂公衛公與英國誰其匹者推秦瓊房杜劻勷魏彊諫元僚濟濟髙勲名二十四人半丰沛君王帶礪山河盟千載懸毫寫生面雙眸顧盻關神明長弓大矢佩刀劍衮赤舄垂蔥珩正視橫看叫奇絕一時車馬喧南城余衰臥病滄江口忽地流傳入吾手細數從前翰墨家海內知名交八九慘淡相看識苦心殘縑零落知何有技窮仙佛並侯王四十年來誰不朽北有崔靑蚓南有陳章侯崔也餓死值防亂維摩一卷兵間畱含牙白象貝多樹圖成還記通都求陳生落魄走酒肆好摹傖父屠沽流笑償王媼錢十萬稗官戲墨行觥籌劉生三十稱詞伯盛名緩帶通侯席埋沒休嗤此兩生古今多少窮途客繁臺家在汴流平老我相逢話鋒鏑剰有關河出後生枉將兵火催衰白君不見祕書髙館羣儒修歐虞禇薛題銀鉤朔州老將解兵柄折節愛與諸生遊丈夫遭際好文日布衣可以輕兜鍪似君才藻妙行艸況工絹素追營丘它年供奉北門詔大官賜食千金裘嗚呼石渠麟閣總天上淩煙圖罷圖瀛洲

白燕吟

雲間白燕庵袁海叟丙舎在焉吾友單狷庵隠居其傍鴻飛冥冥爲弋者所簒故作此吟以贈之餘年二十餘遇狷庵於陳徵君西佘山館有歌者在席廻環昔夢因及其事狷庵解組歸田遭逢多故視海叟之西臺謝病倒騎烏犍牛以智僅免者均有牢落之感俾讀者前後相觀非獨因物比興也

白燕庵頭晚照紅摧頽毛羽訴西風𨿽經社日重來到終怯雕梁故壘空當年掠地爭飛俊垂楊拂處簾櫳映徵君席上防微波雙棲有个凝妝靚趙家姊妹鬭嬋娟軟語輕身鬢影偏錯信董君它日寵昭陽舞防出尊前長安穠杏翩躚好穿花捎蝶春風巧楚雨孤城儔侶稀歸心一片江南艸縞素還家念主人瓊樓珠箔已成塵雪衣力盡藍田土玉骨神傷漢苑春銜泥從此依林木窺檐詎肻樊籠辱髙舉知無鴻鵠心防生幸少烏鳶肉探卵兒郎物命殘朱絲系足柘弓彈傷心早已巢君屋猶作徘徊怪鳥看漫畱指爪空廻顧差池下上秦淮路紫頷關山夢怎歸烏衣門巷雛誰哺頭白天涯脫网羅向人張口爲愁多啁啾莫向斜陽語爲唱袁生一曲歌

梅村集卷七

欽定四庫全書

梅村集卷八

國子監祭酒吳偉業撰

五言律詩一

穿山

勢削懸崖斷根移怒雨來洞深山轉伏石盡海方開廢寺三盤磴孤云五尺臺蒼然飛動意未肯臥蒿萊

元墓謁剖公

一衲消羣相孤峯占妙香經聲淸石骨佛面冷湖光花落承趺坐雲歸識講堂空潭今夜月鐘鼔祝前王

過聞果師園居

帆影牕中沒鐘聲樹杪移檐依懸果近閣避偃松欹菜甲春來蚤茶槍雨後遲散齋閒獨往應與道人期

遊西灣

斷壁猿投栗荒祠防竄藤鐘寒難出樹云靜恰依僧選勝從吾意捫危羨客能生來幾兩屐到此亦何曾

送繼起和尙入天臺

振錫西泠渡潮聲定後聞屐侵盤磴雪衣濕渡江雲樹向雙崖合泉經一杖分石林精舍好猿鳥慰離羣

蚤起

蚤涼成偶遊惜爽憩南樓碁響鳥聲動茶煙花气浮衫輕人影健風細客心柔餘興閒支枕淸光淺夢收

五月尋山夜寒話雨

客衣輕百里長夏惜登臨正爾出門夜忽逢山雨深聊將鬥酒樂無作薄寒吟年少追涼好難爲父母心瑜芬有侍兒明慧從江上歸則言去矣

江上送君別餘情感侍兒對人先母意生小就儂嬉恃穉偏頻進含嬌托未知今來羅帳底誰解笑微窺

溪橋夜話

予偕子俶兄弟臨流比屋異戶同橋久雨得月新浴乍涼輒書數語以識幽事

竹深斜見屋溪冷不分橋老樹連書幌孤村共酒瓢茶香消積雨人影話良宵同入幽棲傳他年未寂寥

感事

不事扶風掾難畊好畤田老知三尺法官爲五銖錢築土驚傳箭呼門避櫂船此身非少壯休息待何年

兔缺

舌在音何唇亡口半呿病同師伯齴方問仲堪醫露涿從人誚銜碑欲語遲納言親切地補闕是良規

織女

軋軋鳴梭急盈盈涕淚微懸知新樣錦不理舊殘機天漢期還待河梁事已非玉箱今夜滿我獨賦無衣

贈蒼雪若鏡兩師見訪

孤云所宿處淸磬出層陰髙座惟斯道扁舟亦此心尋秋逢講樹到海發禪音月色霜天正吾師詩思深

謝蒼雪贈葉染道衣

娑羅多寶葉煎水衲衣黃不染非眞色拈來有妙香足趺僧相滿手綻戒心長一笠支郎許安禪向石傍送李友梅還楚寄題其所居愛吾廬友梅慕陶故詩以記之

寒雪滿潯陽江程入楚鄕灘逢黃鵠怒嶺界白雲長十里魚蝦市千頭橘柚莊歸人貰村酒彷佛是柴桑黃州杜退之攺號蛻斯其音近而義別索詩爲贈

述志賦秋虫孤吟禦逺風掇皮忘我相換骨失衰翁畫以通靈妙詩因入悟空少陵更字說不肯效韓公

王瓜

同摘誰能待離離早滿車弱藤牽碧蒂曲項戀黃花客醉嘗應爽兒涼枕易斜齊民編月令瓜瓞重王家

豇豆

緑畦過驟雨細束小虹蜺錦帶千條結銀刀一寸齊貧家隨飯熟餉客借餻題五色南山豆幾成桃李谿

送照如禪師還吳門

秋气肅羣慮衲衣還故棲雲生孤杖迥月出萬山低乞火靑楓寺疏泉紫芋畦石牀防拂子盡說是曹溪【師姓曹】

初冬月夜過子俶

月色破林巒貧家共一灘門開孤樹直影逼兩人寒瀹茗誇陽羨論詩到建安亦知譚笑久良夜睡應難

園居柬許九日

迸筍穿茶竈欹花罨釀房曝書移畫幾敲筆響琴牀晚食知眠懶輕衫便酒狂翛然吾願足不肯負滄浪

晚泊

寒鋤依岸直輕漿蕩潮斜樹脫餘殘葉風吹亂晚鴉沙深畱豕迹溪靜響魚義乞火村醅至炊煙起荻花

題心函上人方庵

頂相安單穩圓塵覆鉢銷誰知眠丈室不肯效團焦石鼎支茶竈匡牀掛癭瓢一枝方竹杖夜雨話參寥

題儆上人代笠

空山無住著就石架孤笻愛雪編茅整愁風剪篛工樹陰休灌叟簔雨滴漁翁要自謀安隱吾師息此中

過南屏訪無生上人

謂此一公住偶來聞午鐘山容參雪嶠【無生壁間有雪嶠師畫】佛火隱雷峯路細因畱竹雲深好護松精廬人不到相對話南宗

簡武康姜明府

地僻誰聞政知君自不同放衙山色裏聽事水聲中竹稅官橋市茶商客渚篷前溪歌舞在父老習遺風

其二

花發訟庭香松風夾道涼溪喧因紙貴邑靜爲蠶忙魚鳥髙人政煙霞仙吏裝知君趨召日取石壓歸航

夜泊漢口

秋气入鳴灘鉤簾對影防久遊鄕語失獨客醉歌難星淡漁吹火風髙笛倚闌江南歸自近盡室寄長安

曉糚

學母糚應早畱花稱小圍爲憐新繡領故著舊時衣性急梳難理衫深力易微素奩猶未斂袛道侍兒非

送友人還楚

燈火照殘秋聞君事逺遊客心分暮雨寒夢入江樓酒盡孤峯出詩成眾靄收一帆灘響急落日滿黃州

送黃子羽之任四首【子羽能詩以徴辟爲新都令】

襄陽

始見徵途亂十年憂此方君還思聖主何意防賢良楚蜀烽煙接江山指顧長袛今龎徳祖不復臥襄陽

巫峽

髙深積气浮水石怒相求勝絕頻宜顧奇情不易畱蒼涼難久立浩蕩復誰收詩思江天好春云滿益州

成都

魚鳬開國險花月錦城香巨石當門觀奇書刻茫江流人事勝臺榭霸圖荒萬里滄浪客題詩問艸堂

新都

丞相新都後如今復幾人先皇重元老大禮自尊親舊俗科條古前賢風尙醇似君眞茂宰白石水潾潾

讀史雜感

吳越黃星見園陵紫气浮六師屯鵲尾雙闕表牛頭鎭靜資安石艱危仗武侯新開都防府宰相領州

其二

莫定三分計先求五等封國中惟指馬閫外盡從龍朝事歸諸將軍輸仰大農淮南數州地幕府但歌鐘

其三

北寺讒成獄西園賄拜官上書休討賊進爵在迎鑾相國爭開第將軍罷築壇空餘蘇武節流涕向長安

其四

禦刀周奉叔應敇阮佃夫列防當關怒髙軒哄道呼監奴右衛率小吏執金吾匍匐車塵下腰間玊鹿盧

其五

聞築新宮就君王擁麗華尙言虛內主廣欲選良家使者螭頭舫才人豹尾車可憐靑冢月已照白門花

其六

貴戚張公子奄人王寶孫入陪宣室宴出典羽林屯狗馬來西苑俳優待北門不時中防召著籍並承恩

其七

漫說黃龍府湏愁朱雀桁三軍朝坐甲十客夜傳觴王气矜天塹邊書棄禦牀江州陳戰艦不肯下潯陽

其八

偏師過采石突騎滿新林已設牽羊禮難爲刑馬心孤軍摧韋粲百戰死王琳極目蕪城逺滄江暮雨深

其九

耰棘千夫聚艨衝百里通白衣搖急槳靑艸伏彊弓塢壁推嚴虎江湖屬管崇丹陽故鄣郡山越土人風

其十

越絕山河在徵人尙錦袍乘風竹箭利狎浪水犀豪怪石千灘險疑城百里髙臨江諸將帥委甲甬東逃

贈徐子能

徐子聲名早相聞盡故人懶余交太晚知我話偏眞道在應非病詩成自不貧休教嗟拊髀才得保沈淪【子能病蹇】

其二

未卜林塘隠還將野興消鶴聲常入市樹勢欲侵橋老病人扶拜狂吟客見招知從甫裏近白首共逍遙

初春同王惟夏郁計登夜坐奇懷室

長日誰教睡夜深還擁書一燈殘酒在斜月暗牕虛官退才湏減名髙懶不除梅花侵曉發蚤得伴閒居

新霽喜孫令修至同步後園探梅

偶來因客興信步得吾園雨足山低樹花開日滿軒掃林休石磴劚藥遇泉源絕壑人聲至驚棲聽鳥喧

送王子彥【王以孝亷不仕後因事避吏將入都】

失意獨焉往自憐歸計非無家忘別苦多難愛書稀白首投知己靑山負布衣秋風秣陵道惆悵素心違

遇舊友

已過才追問相防是故人亂離何處見消息苦難眞拭眼驚魂定銜杯笑語頻移家就吾住白首兩遺民

偶值

偶值翻成訝如君不易尋出門因酒癖謝客爲書滛久坐傾愁抱髙譚遇賞心明朝風日暇餘興約登臨座主李太虛師從燕都間道北歸尋以南昌兵變避亂廣陵賦呈八首

風雪間關路江山故國天還家蘇武節浮海管寧船妻子驚還在交朋淚然兩京消息斷離別蚤經年

其二

白鹿藏書洞靑牛采藥翁買山從五老避世棄三公舊徳髙詞苑長編續史通十年金馬夢回首暮雲中

其三

愛酒陶元亮能詩宗少文桃花忘世事明月望湘君山靜聞鼙鼓江空見陣云不知時漢晉誰起灌將軍

其四

浩劫知難問秋風天地哀神宮一柱火仙竈五丁雷劍去龍沙攺鐘鳴鼉鼔來可憐新戰骨落日獨登臺

其五

彭蠡初無雁潯陽近有書干戈愁未定骨肉苦離居江渚宵傳柝山城裏出車終難致李白臥病在匡廬

其六

世路長爲客家園況苦兵酒偏今夜醒【新佞切】笛豈去年聲一病餘孤枕千山送獨行馬當風正捩柁下湓城

其七

莫問投何處輕帆且別家漫栽彭澤柳好種廣陵瓜飲興愁來減詩懷老自誇南徐山色近題語報侯芭

其八

海內論知己天涯復幾人關山思防面戎馬涕沾巾賓客侯嬴老諸生原憲貧相防同失路握手話艱辛

嵗暮送穆大苑先往桐廬

客中貪過嵗又上富春船燭影欹寒枕江聲聽夜眠石髙孤岸迥雪重半帆偏明日停橈處山城落木天

其二

臥病才回棹徵軺此再遊亂山穿鳥道匹馬向嚴州逺水浮沙嶼髙楓入郡樓知君風雨夜落葉起鄕愁

其三

到日欣逢節招尋有故人官廚消綘蠟客捨暖烏薪鎖印槐防靜頒春柏酒新翩翩杜書記瀟灑得閒身

其四

知爾貪乘興衝寒蠟屐忙鶴翻松磴雪猿守栗林霜官醖移山榼仙碁響石房嚴光如可作故態客星狂

曉發

曉發桐廬縣蒼山挿霧中江村荒店月野戍凍旗風衣爲裝綿暖顏因被酒紅日髙騎馬滑愁殺白頭翁

客路

客路驚心裏棲遲苦未能龍移對江塔雷出定龕僧【武林近事】林黑人譚虎臺荒吏按鷹淸波門外宿潮落過西興

贈劉虛受

中嵗交朋盡新知得此翁道因山水合詩向病愁工悟物談功進亡情耳識空【重聽】眞長今第一兄弟擅宗風

其二

識面已頭白論心惟艸孝標三世史摩詰一門禪獨宿髙齋晚微吟細雨天把君詩在手相慕十年前

苦雨

亂煙孤望裏雨色到諸峯野漲餘寒樹江昏失暝鐘夜深溪碓近人語釣船逢愁聽惟支枕艱難媿老農

海溢

積气知難極驚濤天地奔龍魚居廢縣人鬼語荒村異國帆檣落新沙島嶼存橫流如可救滄海漢東門

閬園詩【並序】

閬園者李太虛先生所創別墅也廣廈層軒回廊曲榭門外有修陂百頃堂前列灌木千章采文石於西山導淸流於南浦緑蕖被沼紫柰當牕芳枳樹籬修藤作架白鶴文鷴飛翺廣囿鴐鵞黃鵠游泳淸池豈止都蔗爲鄕素馨成幄已哉況經傳惠逺廚藏金粟之儀山近麻姑壇擬玊臺之觀果名羅漢花號佛桑紺室聞鐘丹泉洗藥玆爲靈境夫豈塵區而吾師偃仰茂林從容長薄千里致程鄕之酒十年探禹穴之書叔夜銅鎗可容一斗茂先寶劍足值千金焚香而明月滿簾鬭茗而淸風入座張華燈而度曲指孤嶼以題詩若將終焉洵可樂也不謂平原鹿走一柱蛟飛始也子魚已下虞翻之說旣而孝頃遽來周廸之軍浪激亭湖兵焚樵捨馬矢積桓伊之墓鼔聲震徐孺之臺將仙人之藥臼車箱俱移天上豈帝子之珠簾畫棟尙出人間云卿棄藥圃而不歸少陵辭瀼谿而又往放舟采石浪迹雷塘愛子則痛甚元規故園則情同王粲望匡山而不見指章水以爲言嘿嘿依人傷心而已於是稽生授簡趙子抽毫重邀大別之云再續小園之賦庶幾峯連北固不異香鑪潮上防溝居然湓口心乎慰矣嘆也何如偉業幸遇龍門曾隨兔苑自灌園於海畔將負笈於山中顧玆三逕之荒已近十年之別願依杖屨共肆登臨弟子舁陶令之輿興思彭澤故吏逐謝公之屐寄念東山爰托五言因成十律華林園追陪之宴而今然浣花潭話舊之遊於玆在矣

先生家住處門泊九江船彭蠡春來水匡廬雨後天芰荷香石浦秔稻熟湖田獨坐憑防久虛堂且晏眠

其二

有客扶藜過空山猿鳥知苔侵蘿逕屐松覆石牀碁楚米炊菇早吳羮斫鱠遲柴門相送罷重定牡丹期

其三

性僻耽書畫蹉跎徧兩京提擕詩卷重笑傲客囊輕小閣尊彛古髙人池館淸平生無長物端不負虛名

其四

興極歌還哭狂來醉復醒牀頭傾小榼壁後臥長瓶月出呼漁艇花開置幔亭門前流水急數防暮山靑

其五

絕壑非人境丹砂廢井畱移家依鶴砦穿水遇龍湫白石心長在黃金藥可求何時棄妻子還伴葛洪遊

其六

我愛東林好還家學戴顒經臺憑怪石麈尾折靑松書卷維摩論溪山曹洞宗欲修居士服持偈問黃龍

其七

倦防登臨減名山坐臥圖避人來栗裏投老乞菱湖舊業存楡柳新齋待竹梧亂離知又至安穏故園無

其八

陶令休官去迎門笑語忙那知三逕菊卻怕九秋霜十具牛誰種千頭橘未荒可憐思愛子付托在滄浪

其九

靑史吾徒事先朝忝從臣十年捜典冊萬卷鎖松筠好友湏分局奇書肯借人劫灰心力盡牢落感風塵

其十

早買淮陰棹仍登江上樓曉來防北固何處似南州王謝池臺盡齊梁寢樹秋天涯憂國淚豈爲故鄕流

課女

漸長憐渠易將衰覺子難晚來燈下立擕就月中防弱喜從師慧貧疑失母寒亦知談往事生日在長安

嘉湖訪同年霍魯齋觀察

官舍鶯聲裏旌旗拂柳堤湖開山勢斷塔迥樹防齊世路催靑鬂春風到紫泥還防鮑司驄馬灞橋西

其二

蹤迹知何處溪山興不孤閒亭供鳥雀仙吏得蒓鱸紅荔涪江樹靑楓笠澤圖湏教趙承防煙雨補南湖

其三

門外銀塘滿鷗飛入晚衙公田若下酒鄕夢杜陵花水碓筒輸紙溪船簍貢茶防云堪拄笏幕客莫思家

其四

羽蓋菇城道春風行部勞長公山郡簡小杜水嬉豪簫鼓催徵騎琴書壓畫舠獨憐憔悴客剪燭話同袍

贈郡守李秀州隆吉

偶值溪山勝相逢太守賢邀人防水閣載酒上菱船鶴料居官俸魚租防客錢今朝風日好春艸五湖煙

野望

京江流自急客思競何依白骨新開壘靑山幾合圍危樓帆雨過孤塔陣雲歸日暮悲笳起寒鴉漠漠飛

其二

衰病重聞亂憂危往事空殘村秋水外新鬼月明中樹出千帆霧江橫一笛風誰將數年淚髙處哭塗窮

送張學博孺髙之官江北

薄宦非傍郡孤舟幾日程詩傳沛子弟禮問魯諸生水冽官廚釀城荒射圃耕北來車馬道猶喜簡逢迎

冬霽

煙盡生寒日山云不入城船移隔縣雪屋繞半江晴照眼庭花動開顏社酒淸渚田飛雁下近喜有人耕

松化石【金陵任白受所藏】

髙士無凡好常思買一峯如何三徑石卻本六朝松老筆應難畫名山不易逢谷城相遇處肯復受秦封

嘲張南垣老遇雛妓

莫笑韋郎老還堪弄玉簫醉來惟捫腹興極在垂髫白石供髙枕靑樽出細腰可憐風雨夜折取最長條

破山興福寺僧鶴如五十

聽法穿雲過傳經泛海來花深山徑逺石破講堂開潭出髙人影泉流古佛苔長畱千嵗鶴聲繞讀書臺

園居

傍城營小築近水挿疎籬岸曲花藏釣牕髙鶴聽碁移牀穿磴逺喚茗隔溪遲自領幽居趣無人到此知

梅村集卷八

欽定四庫全書

梅村集卷九

國子監祭酒吳偉業撰

五言律詩二

髙郵道中

野宿菇蒲晚荒陂積雨痕湖長城入岸塔動樹浮村漁出沙成路僧歸月在門牽船上埭吹火映籬根

其二

十里藕塘西浮圖揷碧虛霜淸見江楚山斷入淮徐水驛難逢樹溪橋易換魚客程愁幾日已覺久無書

其三

曾設經年戍殘民早不堪栁營當午道水柵算丁男雪滿防旗暗風傳戰鼓酣淮張空幕府樓艦隔江南

其四

甓社重來到人家出遠林種荷泥補屋放鴨栁成陰蝦菜春江酒煙蓑暮雨砧曹生畱畫水三十六陂深【髙郵有曹生畫水壁米元章極稱之其地有三十六陂】

淸江閘

岸束穿流怒帆遲幾日程石髙三板浸鼓急萬夫爭善事監河吏愁逢橫海兵【時有事兩粵兵過海上】我非名利客歲晚肅宵徵

得廬山願云師書

絕頂誅茅處蒼崖怪瀑風書來飛鳥上僧出亂流中世事千峯斷鄕心半偈空卻將兄弟夢煙雨問江東

過姜給事如農

侍從知名早蕭條淮海東思親當道梗【如農迎母防膠萊有兵亂】哭弟在途窮【如須避地沒於吳下】骨肉悲歌裏君臣信史中翩翩同防客相對作衰翁

逺路

逺路猶兵後寒程況病餘裝綿妻子綫致藥友人書晚渡河津馬晨冰驛舍車蕭條故園樹多負向山廬

過東平故壘

重鎭銅龍第雄邊珠虎牌栁穿驍騎箭花落美人釵有客謀亡海無書勸正淮將軍畱戰骨狼藉雒陽街

旅泊書懷

已遇江南雪須防濟北冰扁舟寒對酒獨客夜挑燈流落書千卷淸羸米半升徵車何用急慚媿是無能

黃河【金龍口決河從北入海淸江宿遷水勢稍緩皆起新沙】

白浪日崔嵬魚龍亦壯哉河聲天上攺地脈水中來潮落神鴉廟沙平戲馬臺滄桑今古事戰鼓不須哀

桃源縣【在黃河南去淮陽八十里】

豈有秦人住何來浪得名山中難避地河上得孤城桃栁誰曾植桑麻近可耕君看問津處烽火只縱橫

膠州【時有兵變】

將已三年憊兵須六郡豪一時緣調遣平昔濫旌旄後顧憂輜重前軍敢遁逃只今宜早擊都防莫辭勞

白洋河【在淮安西北膠州叛兵從此過河時已收縛】

膠海愁難定孫恩戰艦多卻聞挑白馬此處渡黃河一戰收豺虎千軍唱槖駝淮西兒女笑溟渤亦安波過古城謁三義廟【去桃源八十里爲石崇鎭下邳所築非三國時古城也土人以傳訛立廟傳奇有桃源結義耳食附防幾以爲眞矣】

廟貌髙原古村巫薦白蘋河山𨿽兩地兄弟只三人舊俗傳香火殘碑誤鬼神普天皆漢土何必史書眞

項王廟【在宿遷項王下相人卽其地也】

救趙非無算坑秦亦有名情深存魯沛气盛失韓彭垓下騅難逝江東劍不成淒涼思晝錦遺恨在彭城

過南旺謁分水龍王廟

鱗甲往來中靈奇奪禹功平分泰山雨兩使濟河風岸似黃牛斷流疑白馬通始知靑海上不必盡朝東送天臺何石湖之官臨晉兼簡蒲州道嚴方公

山色界諸盤河流天際看孤城當古渡絕岸入王官社鼓堯祠近鄕書禹穴難若逢嚴夫子爲報故人安

送紀伯紫往太原

不識盧從事能添幕府雄河穿髙闕塞山壓晉陽宮霜磧三關樹秋原萬馬風相依劉越石淸嘯戍樓中

其二

羨殺狂書記翩翩負令名軍知長揖貴客傲敝裘輕酒肆傳呼醉毬塲倒屣迎須看雁門守不及洛陽生

其三

客捨同三子春風去住愁那知爲此別五月又並州楡莢催徵騎橊花落禦溝知君分手意端不爲封侯【三子韓聖秋胡彥遠及伯紫也時彥逺已先行】

其四

佐府偏多暇從容岸幘時詩成千騎待檄就百城知從獵貪呼妓行邊快賭棊歸將出塞曲唱與五陵兒

送友人往眞定

五月常山去滹沱雨過淸賣漿無舊隠挾瑟有新聲曵履叢臺客投戈熊耳兵如逢趙公子須重魯連生

送純祜兄浙中藩幕

防吏仍爲客輕帆好過家但逢新種栁莫話久看花黃閣交須舊靑山道未賖獨嗟兄弟遠辛苦滯京華

其二

一第添憮悴似君遭遇稀杜門先業廢乞祿壯心違歌管移山棹湖光上客衣浪遊裝苟足叩我故園扉

其三

亦有湖山興棲遲減宦情官非遷吏傲客豈故侯輕粉壁僧寮畫煙堤妓舫聲從容趨府罷鬥酒聽流鶯

其四

忽忽思陳事全家客剡中江山連暮雨身世隔殘虹髙館燃官燭淸猿叫曉風一竿秋色裏蹤迹媿漁翁曹秋嶽龔芝麓分韻贈趙友沂得江州書三首

策馬髙原去煙鴻仰視雙疎鐘穿落木殘日動寒江浪迹愁偏劇孤懷俠未降舊交相見罷沽酒話南牕

其二

誰識三公子蕭條下澤車門髙輕仕宦才大狎樵漁黃葉窮幽興靑山出異書不須身貴早千騎上頭居

其三

已歸仍是客不遇卻難畱更作異鄕別倍添遊子愁風霜違北土兵甲阻西州一雁低飛急關河萬里秋

病中別孚令弟

昨歲衝寒別蕭條北固樓關山重落木風雪又歸舟地僻城鴉亂天長塞雁愁客程良不易何日到揚州

其二

秋盡霜鐘急歸帆畏攺風家貧殘雪裏門閉亂山中客睡愁難熟鄕書喜漸通長年沽市酒宿火夜推篷

其三

十日長安住何曾把酒尊病憐兄彊飯窮代女營婚別我還歸去憐渠始出門往來幾半載辛苦不須論

其四

消息憑誰寄羈愁祗自哀逾時遊子信到日老人開久病吾猶在長途汝卻回白頭驚起問新喜出京來

其五

早達成何濟遭時信眇歡客遊三月病世路一生難憂患中年集形容老輩看相逢俱壯盛五十未爲官

其六

此意無人識惟應父子知老猶經世亂健反覺兒衰萬事愁何益浮名悔已遲北來三十口盡室更依誰

其七

似我眞成誤歸從汝仲兄敎兒勤識字事母學躬耕州郡羞干請門庭簡送迎古人親在日絕意在虛名

其八

老母營齋誦家貧只此心飯僧餘白防裝佛少黃金骨肉情難盡關山思不禁楞嚴經讀罷無語淚痕深

其九

寡妹無家苦拋離又一年老親頻念此別語倍澘然性弱孤難立門衰產易捐猶畱兄弟在中外幾人憐

其十

穉子稱奇俊迎門笑語忙挽須憐尙幼摩頂喜堪狂小輩推能慧新年料已長吾家三萬卷付托在兒郎

再寄三弟

拙宦眞無計歸謀數口資海田人戰後山稻雨來時官稅催應早鄕租送易遲荷鋤西捨叟憐我問歸期

其二

五畝山園勝春來客喚茶籬荒謀補竹溪冷課栽花石迸墻根動松欹屋腳斜東莊租苟足修葺好歸家

再送王元照

行止頻難定裝輕忽戒塗望人離樹立徵棹入云呼野色平沙雁朝光防岸蘆此中蕭瑟意非爾不能圖

送孫令修遊眞定

窮達非吾事霜林萬象凋北風吹大道別酒置河橋急雪廻徵雁低云壓怒雕曾爲燕趙客寥落在今朝

送周子俶張靑雕往河南學使者幕

不第仍難去棲遲幕府遊幾人推記室自古在中州置酒龍門夜論文虎觀秋得依張壯武揮麈盡風流

其二

少室多奇士君尋到幾峯山深惟杖策云盡卻聞鐘文字眞詮近須睂道气濃相貽書一卷歸敕葛陂龍【子俶好道】

其三

二陸來江左三張入雒中賦誇梁苑雪歌起鄴臺風傖父休輕笑吳儂雅自雄短衣頻貰酒射獵過城東

其四

誰失中原計經過廢壘髙秋風向廣武夜雨宿成臯此地關河險曽傳將士勞當時軍祭酒何不用吾曹

其五

極目銅駝陌宮墻噪晚鴉北邙空有骨南渡更無家靑史憐如意蒼生遇永嘉傷心譚往事愁見雒陽花

其六

河流天地盡白日待銷沈不謂斯文喪終存萬古心典墳畱太學鐘鼓起華林淸雒安瀾後遺編定可尋

送湘陰沈旭輪謫判深州

謫宦經年待蹉跎忝此州猶然領從事未得比諸侯旅食沾微祿官塗托浪遊卻嫌持手板防壁姓名畱

其二

月出瀟湘水思家正然不知西去信可上北來船故舊憐除目妻孥笑俸錢免教烽火隔飄泊楚江邊

其三

此亦堪爲政無因笑傲輕爾能髙治行世止薄科名煙井流移復春苖斥鹵耕古來稱一尉何必尙専城

其四

豈不貪髙臥其如世路非故園先業在多難幾時歸遇事愁官長逢人羨布衣君看洞庭雁日夜向南飛

送王子彥歸南

得失歸時輩如君總不然共知三徑志早定十年前身業先疇廢家風素徳傳蕭條書一卷重上故鄕船

其二

一第𨿽無意名塲技有餘解頥匡鼎說運腕率更書材已遭時棄官猶辱

詔除白頭才一命需次復何如【子彥已謁選得官需次未授】

其三

錯受塵途誤棲棲蚤半生中年存舊業雅志畢躬耕憂患妨髙臥衰遲累遠行與君嗟失路不獨爲無成

其四

客裏逢中表登臨酒一杯好將身計拙畱使後人材燈火鄕園近風塵笑語開相擕孫入抱解喚阿翁來【子彥近傳孫余之外孫也】

代州

萬里無徵戍三關卻晏然河來非漢境雪積自堯年將老空屯臥僧髙絕漠還中原偏戰鬭此地不爲邊

送穆苑先南還

徧欲商身計相逢話始眞幸畱殘嵗伴忍作獨歸人年逼愁中老家安夢裏貧與君謀共隠爲報故園春

其二

驟見疑還喜堪當我半歸路從今日近信果向來稀同事交方散殘編道已非老親看慰甚坐久更沾衣

其三

捨弟今年別臨分恰杪秋苦將前日淚重向故人流海國愁安枕鄕田喜薄收相期裁數紙春雨便歸舟

其四

庭樹書來長空階落葉黃酒乘今夜月夢繞一林霜客過探松塢童饑偃石牀因君謝猿鶴開我北山堂

送何蓉庵出守贑州

想見徵途便還家正早秋江聲連賜第帆影上浮丘兒女貪成長親朋感去畱無將故鄕夢不及石城頭

其二

郡閣登臨迥江湖已解兵百灘爭二水一嶺背孤城石落蛟還鬭天晴雁自橫新來賢太守官栁戰塲生

其三

三載爲郎久棲遲共一貧師恩衰境負友道客途眞世徳推醇謹鄕心入隠淪蕭條何水部未肻受風塵

其四

弱息憐還幼扶持有大家髙門𨿽宦迹遠嫁況天涯小字裁魚素長亭響鹿車白頭雙淚在相送日將斜

猿

得食驚心裏逢人屢顧中側身探老樹長臂引秋風傲弄忘形便覊棲抵掌工忽如思父子回叫故山空

槖駝

獨任三軍苦安西萬里行鑄銅疑鶴頸和廢驢鳴山負祁連重泉知鄯善淸可憐終後載汗血擅功名

象

神像何年至傳聞自戰場齒能齊玉徳性不受金創白足跏趺坐黃門拜舞行越人歸駕馭未許鼻亭狂

牛

瑩角偏轅快奔蹄伏軛窮賣刀耕隴上執靷犒軍中遊刃庖丁技扶犂田父功

君王思繭栗座右置豳風【時頒戒殺牛文】

蒲萄

百斛明珠富淸陰翠幕張曉懸愁欲墜露滴愛先嘗色映金盤果香流玉椀漿不勞蔥嶺使常得進君王

石橊

五月華林晏橊花入眼來百株當戶牖萬火照樓臺絳帳垂羅袖紅房出粉腮江南逢巧笑齲齒向人開【江南石橊多裂北方獨否】

蘋婆

漢苑收名果如君滿玉盤幾年沙海使移入上林看對酒花仍艶經霜實未殘茂陵消渴甚飽食勝加餐

文官果

近世誰來尙何因擅此名小心冰骨細虛體綠輕味以經嘗淡香從入手淸時珍誇眾口殽核大縱橫

冰

淸濁看都淨長安喚買冰見來消易待欲問價偏增潔自盤中顯涼因酒後勝若求調燮理坐上去靑蠅

南苑春搜應

制

詔閱期門旅鐃歌起上林風雲開步伍艸木壯登臨天子三驅禮將軍百戰心割鮮親防罷告語

主恩深

送田髴淵孝廉南還

客路論投分三年便已深每尋蕭寺約共話故園心遠水明浮棹疎村響急砧灞亭橋畔栁恰爲兩人陰

其二

窮老無相識如君得數過只貪懷抱盡其柰別離多晝靜堪攤捲江寛足放歌勝遊佳絕處回首隔關河

其三

拂袖非長策蹉跎爲老親還家仍在客不仕卻依人勝識酬知已奇懷答鬼神鏡湖千丈月莫染雒陽塵

其四

浪迹存吾道風流獨有君羣公𨿽走幣狂客自論文樽酒堪呼月雙峯看出云可憐滄海上宋玉正參軍

偶見

挾彈打文鵝翻身馬注坡輕鞭過易水大雪滿滹沱錦防垂靑防銀罌出紫駝少時從出塞十五便橫戈

送詹司理之官濟南【詹楚人余所得士】

匹馬指營丘風淸肅爽鳩齊言盈萬戶楚客長諸侯梅發江關信松髙日觀秋故人慚鮑叔相送話東遊

幼女

抱去才周晬應難記別時信來偏早慧似解識京師書到遲回問人前含吐詞可憐汝母病臨絕話相思

送程太史翼蒼謫姑蘇學博

道重何妨謫官輕卻便歸程門晴雪迥吳市暮山微舊俗歌在前賢文字非卽今崇政殿寥落侍臣衣

送郭宮贊次庵謫宦山西

薄宦知何恨秋風刷羽毛因沾太行雪憶賜未央問俗壺闗老籌邊馬邑豪爭傳郭有道名姓壓詞曹

送純祜兄之官確山

五十猶卑宦棲棲在此行官從鵝炙貴客向馬蹄輕風俗髙持論山川喜罷兵淸時人物重縣小足知名

其二

絕有明湖勝靑山屬蔡州曽爲釣臺客今作朗陵侯定訪袁安臥須從叔度遊政閒人吏散防壁掃丹丘

其三

懸瓠城西路關山雪夜刀至今勞戰伐何日剪蓬蒿地瘠軍租少官輕客將豪相逢蔡父老閒說漢功曹

其四

落日龍陂望西風動黍禾歸人淮右近名士汝南多河上孤城迥天中萬馬過一官凋瘵後兄弟意如何

梅村集卷九

欽定四庫全書

梅村集卷十

國子監祭酒吳偉業撰

五言律詩三

過中峯禮蒼公塔

下馬支公塔經聲萬壑松影畱吟處石智出定時鐘尙記山中約誰傳海外逢平生詩力健翹足在何峯

其二

明月心常湛寒泉性不枯鳥啼香積防花落影堂孤道在寧來去名髙定有無淒涼看筆遺墨滿江湖

其三

慧業誰能繼宗風絕可哀昔人存馬癖近代薄詩才鹿走譚經苑鴉飛說法臺空懸竹如意落日講堂開

其四

故國流沙近黃金窣堵坡胡僧眉拄地梵夾口懸河傳法靑蓮湧還家白馬防他年乘願到應認舊山河【蒼公滇人】

過王庵看梅感興

練川城南三十里爲王庵學憲王先生著書地也有梅萬株不減鄧尉余以春日過其廢圃學憲所著數種其版籍尙存

地僻幽人賞名髙拙宦居客來惟老樹花發爲殘書斜日空林鳥微風曲沼魚平生貪著述零落意何如獨往王庵看梅沈雨公擕尊道値余已遄返賦此爲笑

屢負尋山約偶然來此間多君擕酒至愧我放船還雙屐成孤往千林就一閒誰知種花叟鎭日不開關

送致言上人

獨下千峯去蒼溪出樹腰云生穿磴屐月滿過江瓢一飯從村寺前身夢石橋經行無定著惆悵故山遙

過韓蘄王墓

訪古思天塹江聲戰鼓中全家知轉鬭健婦笑臨戎汗馬歸諸將疲驢念兩宮淒涼嶽少保宿艸起秋風

其二

行在倉黃日提兵過故鄕傳聞同父老流涕說君王石馬心猶壯雲臺迹已荒一抔堪漬酒殘日下平岡

其三

詔起祁連冢丰碑有賜亭掛弓關塞月埋劍羽林星百戰黃龍艦三江白石銘趙家金椀出山鬼哭冬靑

其四

丘壠今蕪沒江山竟寂寥松風吹北固碑雨洗南朝細路牛羊上荒岡艸木凋肯容樵防擾遺恨在金焦

宿沈文長山館

一徑艸堂偏湖光四壁天焙茶松竈火浴繭竹籬泉玉防仙人洞銀鱸釣客船前村呼種樹偶語石橋邊

其二

遇山思便住此地信堪畱謀食因溪碓齋心在石樓漁舟帆六面橘井樹榦頭長共鴟夷子翩然結伴遊福源寺【去毛公壇三里爲攢云嶺有福源泉寺以泉名羅漢松系梁朝舊物】

千尺攢云嶺金銀佛寺開鹿仙吹笛過龍女換珠來泉繞譚經苑松依說法臺蕭梁畱古樹風雨不凡材

包山寺贈古如和尙

古木包山寺蒼然曉气平石毛仙蛻冷【近毛公壇】云影佛衣輕咒鉢蛟人聽彈碁鶴子驚相逢茶早熟匡坐說無生

過圻村

萬壑響鳴蟬湖光樹杪懸雲鬟神女廟雪乳隠君泉山籠櫻桃重溪船菱芡鮮相攜從此住松老不知年

湖中懷友

渺渺晴波晚靑靑芳艸時逺帆看似定獨樹去何遲花落劉根廟云生栁毅祠香蒓正可擷欲寄起相思

七夕卽事

羽扇西王母云軿薛夜來鍼神天上落槎客日邊回鵲渚星橋迥羊車水殿開祗今漢武帝新起集靈臺

其二

今夜天孫錦重將聘雒神黃金裝鈿合寶馬立文茵刻石昆明水停梭結綺春沈香亭畔語不數戚夫人

其三

仙醖陳瓜果天衣曝綺羅髙臺吹玉笛復道入銀河曼倩詼諧笑延年婉轉歌江南新樂府齊唱夜如何

其四

花萼髙樓迥岐王共輦遊淮南丹未熟緱嶺樹先秋詔罷驪山宴恩深漢渚愁傷心長枕被無意牽牛

大根菜

幾葉靑靑古穿泥弗染痕誰人愛髙潔畱汝歷涼溫輪囷形難老芳辛味獨存古來盤石重不必取深根

趵突泉

似瀑懸何處飛來絕壑風伏流根窈渺跳沫拂虛空石破奔泉上云埋廢井通錯疑人力巧天地桔橰中

其二

不信乘空起憑闌直濺衣池平難作勢石隱定藏機曲水金人立淩波玉女歸神魚鱗甲動咫尺白雲飛贈新泰令楊仲延其地爲羊叔子故里

置邑䢐徠下雙槐夾訟堂殘民弓作社遺碣石爲莊野繭齊紈美春泉魯酒香歸來羊太傅不用泣襄陽

靈巖觀設戒

湖山畱霸迹花鳥供經臺不信黃池防今看白社開枯潭龍洗出妙塔雁歸來此地關興廢須資法將才

遙別故友

絕域重分路知君萬里餘馬頭辭主淚雁足覆巢書艸沒還家夢霜飛過磧車齊諧他日事應記北溟魚

其二

雪深難見日海盡再逢關野防多同穴神魚似斷山只應呼艸地都不類人間勉謝從行者他年有个還

秋夜不寐

秋多入眾音不寐夜沈沈浩劫安危計浮生久暫心鄰雞殘夢斷牕雨一燈深薄冷披衣起晨烏已滿林

七夕感事

南飛烏鵲夜北顧鸛鵝軍圍壁鉦傳火巢車劍拄云江從嚴鼓斷風向祭牙分眼見孫曹事他年著異聞

喜願云師從廬山歸【並序】

願師住云居十年而歸出其匡廬詩道五老石門九奇三疊諸勝飛泉怪瀑不可思議而尢以禦碑亭雲海爲第一觀竟似住鏡光白銀二種世界不知滄桑浮塵爲何等事矣願公贈予五十初度詩其落句曰半百定將前諾踐敢期對坐聽松聲蓋責予前約防時方防亂衰病無家顧以髙堂垂白不能隨師以去也乃爲此詩答之

勝絕觀心處天風萬壑聲石門千鏡入雲海一身輕出世悲時事忘情念友生亂離兄弟恨辜負十年盟

贈錢受明

獨喜營時譽疎通邁等倫地從諸父重性似外家貧裘馬無他好詩書別有神古來傳孝謹非必守前人

受明得子東賀

長因故人子往事憶流連曾忝充閭防俄逢拜衮年諸甥今甫爾入抱卻依然吾老猶堪待公卿只眼前宿徐元嘆落木庵【元嘆棄家住故鄣山中亂後歸天池丙捨落木庵竟陵譚友夏所題也】

落木萬山心蕭條無古今棄家歸去晚別業住來深客過松間飯僧畱石上琴早成茅屋計枉向白雲尋

送王子惟夏以牽染北行

晚歲論時輩空羣汝擅能祗疑櫟陽逮猶是濟南徴名字供人借文章召鬼憎阿戎才地在到此亦何憑

其二

二十輕當世愁君門戶難比來狂大減翻致禍無端落木鄕關逺疲驢道路寒敝衣王謝物請勿笑南冠

其三

客睡愁頻起霜天貫索明此中多將相何事一書生末俗髙門賤淸時訟系輕爲文投獄吏歸去就躬耕

其四

但可寛幽縶從敎察孝廉昔人能薦達名士出髠鉗世局胥靡夢生涯季主占定聞收杜篤寧止放江淹

虎丘中秋新霽

萬籟廣塲合道人心地平天畱今夜月雨洗去年兵歌管星河動禪燈風露淸淒涼闔閭墓斷壑起松聲

哭亡女

防亂才生汝全家竄道邊畏啼思便棄得免意加憐兒女關余刼干戈逼小年興亡天下事追感倍淒然

其二

一慟憐渠幼他鄕失母時止因身未殞每恨見無期白骨投懷抱黃泉訴別離相依三尺土腸斷孝娥碑

其三

扶病常聞亂漂零實可憂危時難共濟短算亦良謀訣絕頻擕手傷心但舉頭昨宵還勸我不必淚長流

中秋看月有感

今年京口月猶得杖藜看暫息干戈易重經少壯難江聲連戍鼓人影出漁竿晚悟盈虧理愁君白玉盤支硎山齋聽雨明日早晴更宿法螺精舍

秋山所宿處指防白雲生故作中宵雨倍添今日晴一峯當止觀萬象逼孤淸更上上方去松風吹玉笙

憩趙凡夫所鑿石

石骨何年斵蒼然萬態收直從文字變豈止斧斤搜亂瀑垂痕古枯松結體遒卽今苔蘚剝一一類銀釣

趙凡夫山居爲祠堂今攺爲報恩寺

髙人心力盡石在道長存古佛同居住名山卽子孫飛泉穿樹腹奇字入云根夜半藤蘿月鐘聲冷墓門靈巖繼起和尙應曹村金相國請住虎丘祖席

應物心無系觀空老辯才道隨諸佛住山是相公開日出嚴齋鼔天淸防講臺居然歌舞地人爲放參來王增城子彥罷官哭子畱滯不歸近傳口信不得一字詩以嘆之

老狥妻孥意辭家苦萬端關心惟少子失計在微官客夢烏衣巷鄕愁白石灘可憐消息到猶作兩人看

其二

庾嶺應逢雁章江莫寄魚遙知雙淚盡不遣一行書家在無歸趣途窮失所如故鄕宜早去臨發乃長吁

寄懷陳直方

漢法三冬系秦關萬里流可憐諸子壯不料闔門收要路寃誰救寛恩病獨畱覊棲騎瘦馬風雪阻他州

其二

百口風波大三生夢寐眞膏粱虛早歲辛苦得前身索米芒鞋雪傭書布帽塵不知公府掾可識路傍人

其三

萬事偶相値愁中且遣家江山俄轉戰妻子又天涯客酒消殘漏軍書過落花出門翻自笑安穩只龍沙

其四

時世髙門懼似君誠又稀何辜憂並坐卽免忍先歸苦語思持滿勞生羨息機向來兄弟輩裘馬自輕肥

詠月

長夜淸輝發愁來分外明徘徊新戰骨經過舊臺城秋色知何處江心似不平可堪吹急管重起故鄕情

訪商倩郊居有贈

花影瘦籬根江平客在門曉吟寒入市晚食雨歸村管記看山爽傭書宿火痕西京遊俠傳乃父姓名存

假寐得月

滅燭貪涼夜牕陰夢不成雲從閉目過月向舉頭生樹黑添深影溪長耐獨行故人多萬里相望祗盈盈

三峯秋曉

曉色近諸天霜空萬象懸雞鳴松頂日僧語石房煙淸磬秀羣木幽花香一泉欲參黃蘗義便向此中傳

偕顧伊人晚從維摩逾嶺宿破山寺

樹老不言處秋深無事中云根僧過白霜信客來紅樵語隔林火茶煙小院風杳然松下路人影石橋東維摩楓林絕勝則公獨閉關結足出新詩見示

遇賞只枯坐秋林自著霜道心黃葉澹勝事白雲忘澗水通茶竈山花對石牀靜中幽思足爲我出詩囊

夜發破山寺別鶴如上人

得來松下宿初月澹相親山近住難定僧髙別更眞暗泉隨去馬急葉捲歸人過盡碧雲處我心慚隱淪

苦雨

響苦滴殘更愁中耳倍明生涯貪舊業天意誤躬耕乞火泥連屋輸租潦滿城誰家歌舞宴徹曉不聞聲茸城客樓大風曉寒吟眺以示友聖九日玉符諸子

偶作扁舟興偏逢旅夜窮鴉啼殘夢樹客話曉樓風月落三江外城荒萬馬中空持一尊酒歌哭與誰同

遇宋子建話故友有感

對酒徐君劍披襟宋玉秋蕭條當晚歲生死隔炎洲萬里書難到三山夢可求【子建學仙】傷心南去雁老淚只交流

樓聞晚

霜麗譙聞天邊橫海軍旗翻當落木馬動切寒云風急城烏亂江昏野燒分何年鼙鼓息倚枕向斜曛

送錢子璧赴大名

一騎衝寒雪孤城叫晚鴉參軍雄鎭地上客相公家酒盡河聲合燈殘劍影斜信陵方下士旅思莫興嗟

過諸幹一細林山館

興極期偏誤名山識旅愁橋痕穿谷口亭影壓溪頭霞爛丹山鼎松鳴白石樓居然華燭夜先爲一峯畱

神山夜宿贈諸幹一

髙士能調鶴仙人得臥龍穿雲三徑杖聽月五更鐘管樂名堪亞彭佺道自濃獨來天際住嘯詠赤城松

過徐文在西佘山莊

已棄藍田第還來灞水濱煙開孤樹迥霜淨一峯眞路曲山迎杖廊空月就人始知蕭相計畱此待沈淪

細林夜集送別倩扶女郎

逺翠入嚬眉輕寒袖半垂花生神女廟月落影娥池深竹微風度晴沙細履移回看下山路紅燭爲誰遲

天馬山過鐵崖墓有感

天馬龍爲友雲山鳥自飛定愁黃紙召獨羨白衣歸長卷心同苦狂歌調已非悲來吹鐵笛莫笑和人稀

陳徵君西佘山祠

通隱居成市風流白石仙地髙卿相上身逺亂離前客記茶龕夜僧追筆冢年故人重下拜酹酒向江天

橫云

靑嶂千金鑿丹樓百尺髙空山開化迹異代接賢豪【李氏園亭廢後近爲諸幹一攺築】身世供危眺妻孥付濁醪雙眸云背豁飛鳥敢吾逃

送聖符弟之任蘄水丞

隨牒爲人佐全家漢水東放衙防壁冷趨府防門雄屈宋風塵下江山醒醉中丈夫從薄祿莫作故園窮

其二

四十未專城除書負姓名才髙方薦達地僻鮮逢迎夏簟琴牀淨春泉茗椀淸公餘臨墨沼洗筆畫圖成【蘄有陸羽泉右軍洗筆池聖符善畫】

其三

西上今吾弟分擕北固樓最髙搔白首何處望黃州故舊忻無恙煙波感昔遊蘄春有香艸相寄慰離愁【兼柬畢協公侍禦】

其四

訪俗曾經亂車過大澤鄕殘民談勝廣舊國記江黃廿載流移復三湘轉運長正逢休息後

溫詔重循良

暑夜舟過溪橋示顧伊人

深岸聽微風江淸不寐中舟行人影動橋語月明空寺樹侵門黑漁燈颭水紅誰家更吹笛歸思澱湖東

佘山遇姚翁出所畫花鳥見贈

七十忘機叟空山羨獨行只今來白石當日住靑城一斗開顏笑千花洗筆成那知牙齒落忽發浩歌聲

贈靑溪蔡羽明

家傍山城住前賢定可追一經傳漢相八法繼秦碑仙是麻姑降才非唐舉知逃名因賣藥不愧鹿門期

橘

莫設西山戍蕭條是橘官【時洞庭初增兵將】果從今歲少樹爲去年寒【昨冬大寒橘大半枯死】一絹輸將苦千頭剪伐殘茂陵消渴甚只向上林看

蛤蜊

彊飯無良法全憑適口湯食經髙此族酒客得誰方水斷車螯味防空牡蠣房江南沈昭略苦嗜不能嘗

膾殘

棄擲誠何細夫差信老饕微茫經匕箸變化入波濤風俗銀盤薦江湖玉饌髙六千殘卒在脫网總秋毫

石首

采鮮諸狹少打鼓伐藏冰五月三江去千金一网能尾黃荷葉蓋腮赤栁條勝笑殺兒童語烹來可飯僧

燕窩

海燕無家苦爭啣白小魚卻供人采食未卜汝安居味入金韲美巢營玉壘虛大官求遠物早獻上林書

海參

預使燂湯洗遲才入鼎鐺禁猶寛北海饌可佐南烹【產登萊海中故無禁】莫辧虫魚族休疑艸木名但將滋味補勿藥養餘生

比目

比目誠何恨滄波作伴遊幸逃网罟厄可免別離愁小市時珍攺殘書土物收若逢封禪詔定向海邊求【得東海比目魚始可封禪見管子】

鮝

舊俗魚鹽賤貧家入饌輕自慚非食肉每飯望休兵余骨羶何附長餐臭有情腐儒嗟口腹屬饜負升平

過吳江有感

落日松陵道堤長欲抱城塔盤湖勢動橋引月痕生市靜人逃賦江寛客避兵廿年交舊防把酒嘆浮名

莫釐峯

始信一生誤未來天際看亂峯經數轉遠水忽千盤獨立久方定孤懷驟已寛亦知歸徑晚老續此遊難

送沈友聖漢川哭友詩【並序】

漢川顧西巘侍禦與雲間沈山人友聖爲布衣交使吳深自折節友聖長揖就坐箕踞狂嘯無所不敢當所居田防蓬蔚衡門兩版侍禦出郊枉訪停車話舊一郡皆驚西巘亡友聖徒步三千里哭之糧盡道寒直前不顧予與友聖交厚侍禦亦以友聖之故厚予嘗三人虎丘夜飲其鄭重之意形諸圖畫見於歌詩漢川之行惜予不能從也爰作詩寓其悲焉

士有一知已無須更不平世翻嫌鮑叔人竊罵侯生置飲忘形踞停驂廢禮迎柴門車轍在感舊淚縱橫

其二

得信俄狂走千山一哭中棄家芒屩雪爲位艸亭風兩水江聲合三聲友道空祗畱黃鶴夢相見話詩翁

其三

貧賤誰曾托相逢許此身論文靑眼客漬酒白衣人丘壠松楸冷江山薤露新一杯傾漢水不肯負春申

其四

徒步愁糧盡傷心是各天云埋大別樹雪暗小孤船死友今朝見狂名到處傳範張千里約重補入晴川

秦畱仙寄暢園三詠【同姜西溟嚴蓀友顧伊人作】

山池塔影

黛色常疑雨溪堂正早秋亂山來眾響倒景漾中流似有一帆至何因半塔畱眼前通妙理斜日在峯頭

惠井支泉

石斷源何處涓涓樹底生遇風流乍入夜響尢淸枕可穿雲聽茶頻帶月烹只因愁水遞到此暫逃名

宛轉橋

斜月掛銀河虹橋樂事多花欹當曲檻石礙折層波客子沈吟去佳人窈窕過玉簫知此意宛轉采蓮歌

慧山酒樓遇蔣翁

桑薴誰來繼名泉屬賣漿價應誇下若味豈過程鄕故老空山裏髙樓大道旁我同何水部漫說撥醅香

家園次罷官吳興有感

世路嗟誰穩棲遲可柰何官隨殘夢短客比亂山多閉閣凝香坐行防載酒過卻聽漁唱響落日有風波

其二

勝事難忘處陰晴檻外峯髙臺爭見水曲塢自栽松失志花還放離程鶴未從白雲長澹澹猶作到時容

其三

枉殉千金諾空酬一飯恩只今求國士誰與報王孫彊悶裁詩卷長歌向酒尊古人髙急難嘆息在夷門

其四

劇郡非吾好蕭條去國身幾年稱傲吏此日作詩人京洛虛名誤江湖懶病眞一官知已愧所得是長貧許九日顧伊人和元人齋中雜詠詩成持示戲效其體

焦桐

流落中郎怨薰風意乍開響因知已出歌爲逐臣哀一曲尊前奉千金防下材漢家忘厝火絕調過江來

蠧簡

飽食終何用難全不朽名秦灰招鼠盜魯壁竄鯫生刀筆偏無害神仙豈易成卻畱殘闕處付與防儒爭

殘畫

原自無多筆年深色便凋茶煙衝雨過竹粉遇風飄童懶犀從墮兒頑墨誤描六朝金粉地落木更蕭蕭

舊劍

此豈封侯日摩挲憶往年恩仇當酒後關塞卽燈前解去將誰贈輸來弗值錢不逢張壯武辜負寶刀篇

破硯

一擲南唐恨拋殘剩石頭江山形半截寶玉气全收洗墨池成玦窺書月仰鉤記曾疏闕失望斷紫雲愁

廢檠

憶曾同不寐棄置亦何心喜伴疎窓冷愁添老屋深書將鄰火映夢共佛燈沈莫嘆蘭膏燼應無黠鼠侵

塵鏡

舉目風塵暗全遮皓魄輝休嗟靑鏡攺憐我白頭非秦女妝猶在陳宮淚怎揮不知徐孺子負局幾時歸

斷碑

妙迹多完闕天然反失眞銷亡關世代洗刷見精神搨處懸崖險裝來斷墨新正從毫髮辧半字亦先秦

過東山朱氏畫樓有感【並序】

東洞庭以山後爲尢勝有碧山裏朱君築樓敎其家姬歌舞君每歸自湖中不半里令從者據船屋作鐵笛數弄家人聞之皆出樓西有赤欄干累丈餘諸姬十二人艶妝凝睇指防歸舟於煙波杳靄間旣至卽洞簫鈿鼔諧笑並作見者初不類人世也君以布衣畜伎晚而有指索其所愛者以是不樂遣去無何竟卒余偶以春日過其裏𨿽簾幙凝香而湖山晴美樓頭有紅杏一株傍檐欲笑客爲餘言君生平愛花病困猶扶而瀝酒再拜致別諸伎中有紫雲者爲感其意至今守志不嫁嗟乎由此足以得君之爲人矣爲題五言詩於壁上

盡說凝眸望東風徙倚身如何踏歌處不見看花人舊曲拋紅豆新愁長白蘋傷心關盼盼又是一年春葉君允文偕兩叔及余兄弟遊寒山深處

投足疑無地逢泉細聽來松顚湖影動峯背夕陽開客過攜山榼僧歸掃石臺狂呼聲撼木麋鹿莫驚猜

查灣西望

屢折才成望山窓揷石根濕云低染徑老樹半侵門漁直看疑岸沙橫欲抱村湖光猶在眼燈火動黃昏

拜王文恪公墓

舊徳丰碑冷湖天敞寂寥勳名髙故相經術重前朝致主惟堯舜憂時在防刁百年人世攺野唱起漁樵

胥王廟

伍相丹靑像須眉見老臣三江籌楚越一劍答君親云壑埋忠憤風濤訴苦辛平生家國恨偏遇故鄕人

查灣過友人飯

碧螺峯下去宛轉得山家橘市人沽釀桑村客焙茶溪橋逢樹轉石路逐灘斜莫負籃輿興夭桃已著花

寒山晚眺

驟入初疑誤沿源興不窮穿林人漸小攬葛道微通湖出千松杪鐘生萬壑中晚來山月吐遙指斷巖東

翠峯寺遇友

臥疾峯腰寺欹危腳步勞松聲侵殿冷花勢擁樓髙薄俗詩書賤空山將吏豪【時有戍將居寺中】不堪從置酒白髮自蕭騷

登寒山髙處策杖行崖谷中

側視峯形轉空蒼萬象陰斷巖湖數尺絕澗樹千尋日透玲瓏影煙生窈靄心忽逢天際廣始覺所來深

沙嶺

亂峯當面立反憇得平丘坐臥此云適歌呼不自由支頥蒼鹿過坦腹白雲畱笑指鳥飛處有人來上頭

飯石峯

半空鳴杵臼狼藉甑山傍莫救黔黎餓誰開白帝倉養芝香作粒煮石露爲漿飯顆相逢瘦詩翁詎飽嘗

栁毅井【其地卽橘社】

仙井鹿盧音原泉瀉橘林寒添玉女恨淸見栁郎心短綆書難到雙魚信豈沈波瀾長不起千尺爲情深

雞山【夫差養鬭雞處】

飲啄丹山小長鳴澤畔云錦冠虛恃气金距耿超羣斂翅雌猶守專塲勝未分西施眠正熟啼報越來軍

廏裏【在武山吳王養馬處】

夫差芻秣地遺迹五湖傳栁葉靑絲鞚桃花赤汗韉【武山桃花爲東洞庭一勝】降王羞執轡艷妾笑垂鞭老驥哀鳴甚西風死骨捐

仙掌樓畱別眾友

杯酒鏡湖平持來送客行可憐髙防處偏起故園情煙鳥窓中滅風帆樹杪生遙看沙渡口明日是離程

登東山雨花臺

白雲去何處我步入云根一水圍山閣千花夾寺門日翻深谷景煙抹逺天痕變滅分晴晦悠然道已存

畱洞庭二十日歸自水東小港

漸覺湖天攺扁舟曲曲行野橋誰系姓村樹亦知名晚市魚蝦賤煙汀菇米生偶逢空濶處重起舊灘聲

武山【木名虎山夫差於其地養虎李唐諱虎爲武至今仍之】

霸略誇擒縱君王置虎牢至今從震澤疑是射成臯土俗無機穽山風少怒號千秋遺患處誰始剪蓬蒿

題郁靜巖齋前壘石

就石補奇云潭幽亂石文貞堅應有性髙下亦惟君鳥雀因人亂松杉我獨聞苔階含古色落落自同羣

梅村集卷十

欽定四庫全書

梅村集卷十一

國子監祭酒吳偉業撰

七言律詩一

梅村

枳籬茅舍掩蒼苔乞竹分花手自栽不好詣人貪客過慣遲作答愛書來閒牕聽雨攤詩卷獨樹看云上嘯臺桑落酒香盧橘美釣船斜系艸堂開

王煙客招往西田同黃二攝六王大子彥及家舅氏朱昭芑李爾公賔侯兄弟賞菊

九秋風物令公香【文肅嗜菊此其遺愛】三徑滋培處士莊花似賜緋兼賜紫人曾衣白對衣黃未堪醉酒師彭澤欲借飡英問首陽轉眼東籬有何意莊嚴金色是空王

其二

不扶自直疎還宻已折仍開瘦更妍最愛蕭齋臨素壁好因髙燭耀華鈿坐來艶質同杯泛老去孤根僅瓦全【蒔者以瓦束土】苦向鄰家怨移植寄人籬下受人憐

和王太常西田雜興韻

一臥溪云相見稀系船枯栁叩斜扉橋通小市魚蝦賤水繞孤邨煙火微到處琴書擕自近驟來賔客看人圍畫將松雪花溪捲補入西田老衲衣

其二

積雨空庭鳥雀稀泉聲入竹冷巖扉芒鞋藤杖將迎少蠏捨魚莊生事微病酒客擕茶荈到罷棋人簇畫圖圍日斜淸簟追涼好移榻梧陰見解衣

其三

苦竹黃蘆宿火稀渡頭人歇望歸扉偶添小閣林巒秀漸見歸帆煙靄微蔬圃艸深鳬雁亂水亭橋沒芰荷圍夜涼捲幔深更話已禦秋來白袷衣

其四

竹塢花潭過客稀灌畦才罷掩松扉道人石上支頥久漁父磯頭欸乃微潮沒秋田孤鶩逺閣含山雨斷虹圍亭臯木落黃州夢江海翩躚一羽衣

其五

亂後歸來桑柘稀牽船補屋就柴扉遊魚自見江湖濶野雀何知身體微聽說詩書田父喜偶譚城市醉人圍昨朝換去機頭布已見新縫短後衣

其六

勝情今日似君稀鷺立灘頭隱釣扉屋置茶寮圖陸羽軒開畫壁祀探微蕭齋防帙知耽癖髙座談經早解圍手植松枝當麈尾雲林居士水田衣

其七

相逢道舊故交稀偶過鄰翁話掩扉陶氏先疇思士行謝家遺緒羨微城中賜第書千卷祠下丰碑栁十圍今日亂離牢落甚秋風禾黍淚沾衣

其八

春曉臺前春思稀故園蘿薜繞山扉僮畊十畆桑麻熟僧住一龕鐘磬微題就詩篇才滿壁種來松栝已成圍而今卻向西田老換石栽花典敝衣

壽王子彥五十

二十登車侈壯遊軟塵京雒紫驊驑九成宮體銀鉤就【善歐體】萬卷樓居玉軸收【家有樓名萬卷】縱解摴蒱非漫戲卽看哺醊亦風流【善噉】筍輿芒屫春山路故舊相逢總白頭

其二

舊業城西二頃田著書聞已續長編兩賢門第知應補十上才名袛自憐投老漫裁居士服畏人還趂孝廉船只因梅信歸來晚手植松枝暗記年

其三

懶將身世近浮名殘客繇來厭送迎獨處意非關水石逢人口不識杯鐺衣幍蘊借多風貌硯幾淸嚴見性情子弟皆賢賔從好似君才勿媿平生

其四

𨿽云文籍與儒林獨行居然擅古今五簋畱賔髙士約百金投客故人心尊彜布列圖書貴花木蕭疎池館深晚向鹿門思采藥漢濵漁父共浮沈

姜如須從越中寄詩次韻

漂泊江湖魯兩生亂離牢落暮云平秦餘祀日刋黃縣越絕編年紀赤城南菊逢人懷故國西牕聽雨話陪京不堪兄弟頻回首落木蕭蕭非世情

言懷

苦畱蹤迹住塵寰學道無成且閉關只爲魯連寧蹈海誰云介子不焚山枯桐半死心還直斷石經移蘚自斑欲就君平問消息風波幾得釣船還

周五子俶讀書愛客白擲劇飲又善音律好方伎爲此詩以啁之

大隱先生賦索居比來詩酒復何如馬融絳帳仍吹笛劉向黃金止讀書窮賴文章供飲博興因賔客賣田廬莫臨廣武頻長嘆醉後疎狂病未除

同許九日顧伊人洞庭山館聽雨

曉閣登臨意渺然蘆花蕭瑟五湖天云深古洞藏書卷木落空山奏管魚市有租堪載酒橘官無俸且髙眠莫愁一夜西牕雨笠澤煙波好放船

過甫裏謁願公因遇雲門具和尙

晴湖百頃寺門橋梵唱魚龍影動搖三要宗風標漢月【具公之師同論三三要】四明春雪送江潮【具公越人】髙原落木天邊斷獨夜寒鐘句裏銷布襪靑鞋故山去扁舟蘆荻冷蕭蕭【時應佛日請將行】

代具師答贈

微言將絕在江南一杖穿雲過石龕早得此賢開講席便圖作佛住精藍松枝豎義無人防貝葉翻經好共參麈尾執來三十載相逢誰似使君談

與友人譚遺事

曾侍驪山淸道塵六師講武小平津云旄大纛星辰動天策中權虎豹陳一自羽書飛紫塞長敎鉦鼓恨黃巾孤臣流涕靑門外徒使田橫客笑人

追悼

秋風蕭索響空幃酒醒更殘淚滿衣辛苦共嘗偏早去亂離知否得同歸君親有媿吾還在生死無端事總非最是傷心看穉女一窓燈火照鳴機

謁範少伯祠【在金明寺中有陶朱公里四字碑】

艤棹滄江學釣魚五湖何必計然書山川禹穴思文種烽火蘇臺弔伍胥浪擲紅顏終是恨拜辭烏喙待何如卻嗟愛子猶難免霸越平吳事總虛

題登封兩烈婦井梧遺恨詩【焦太僕孫婦楊氏牛氏】

少室山頭二女峯斷猿哀雁暮云重早題蘚石畱貞史卻寫椒漿事禮宗恨血千年埋慘澹寒泉三尺照從容碧梧夜落秋堦冷環佩歸來聽曉鐘

鴛湖感舊

予曾過吳來之竹亭湖墅出家樂張飲後來之以事見法重遊感賦此詩

落日晴湖放楫廻故人曾此共登臺風流頓盡溪山攺富貴何常簫管哀燕去妓堂荒蔓合雨侵鈴閣野棠開停橈卻望煙深處記得當年載酒來

武林謁同門張石平【河南人官糧儲觀察】

湖山曉日鳴笳吹楊栁春風駐羽幢二室才名官萬石兩河財賦導三江舊遊笑我連珠勒多難逢君倒玉缸十載弟兄無限意夜深聽雨話西牕

登數峯閣禮浙中死事六君子【鴻寶倪公茗柯淩公巢軒周公四名施公磊齋吳公賓日陳公】

四山風萬松秋遺廟西泠枕碧流故國衣冠懷舊友孤忠日月表層樓赤虹劍血埋燕市白馬銀濤走越州盛事若修陪祀典漢家園寢在昭丘

陳靑雷以半圃索題走筆戲贈

半間茅屋半牀書半賦閒遊半索居領略溪山應不盡平分風月復何如黠癡互有才忘世廉讓中間好結廬自是圖全非易事與君隨意狎樵漁

題西泠閨詠【並序】

石城卞君者系出田居隱偕蠶室巖子著同聲之賦文詠嬌女之篇辭防幽閒才情明慧寫柔思於卻扇選麗句以當窓足使蘇蕙扶輪左芬失步矣故里秦淮早駕木蘭之檝僑居明聖重來油壁之車風景依然湖山非故趙明誠金石之錄卷軸亡存蔡中郎虀臼之詞紙筆猶在予覽其篇什擷彼風華體寄七言詩成四律愧非劉栁聞白雪之歌謬學徐陵敍玉臺之詠云爾

落日輕風雁影斜蜀牋書字報秦嘉絳紗弟子稱都講碧玉才人本內家神女新詞塡杜若如來半偈繡蓮花糚成小閣燻香坐不向城南鬭鈿車

其二

晴樓初日照芙蕖姑射仙人賦子虛紫府髙閒詩博士靑山遺逸女尙書賣珠補屋花應滿刻燭成篇錦不如自寫雒神題小像一簾秋水鏡湖居

其三

五銖衣怯鳳皇雛珠玉爲心冰雪膚綠屫侍兒春祓禊紅牙小妹夜摴蒱瓊牕日暖櫻桃賦粉箑風輕蛺蝶圖頻斂翠蛾人不識自將書札問麻姑

其四

石城楊栁碧城鸞謝女詩篇張女彈鸚鵡歌調銀管細瑯玕字刻玉釵寒雙聲宛轉連珠格八體濃纎倒薤看閒整筆牀攤素捲棠梨花發倚闌干

海市四首【次張石平觀察韻】

仙人太乙祀東萊不信蓬瀛此地開虹跨斷崖通羽蓋魚吞倒景出樓臺碧城煙合靑蔥樹赤岸霞蒸絳雪堆聞道秦皇近南幸舳艫千里射蛟回

其二

灝气空蒙萬象來非煙非霧化人裁仙家囷爲休糧閉河伯宮因娶婦開金馬衣冠蒼水使石鯨風雨濯龍臺鑿空博望頻回首天漢乘槎未易才

其三

東南天地望中收神鬼蒼茫百尺樓秦畤長松移絕島梁園修竹隱滄洲云如車蓋旌旗繞峯近香鑪煙靄浮卻笑燕齊迂怪士袛知碣石有丹丘

其四

激浪崩云壓五湖天風吹斷海城孤千門聽擊馮夷鼔六博看投玉女壺蒲類艸荒春徙帳滄溟月冷夜探珠誰知曼衍魚龍戲翠蓋金支滿具區

別丁飛濤兄弟

把君詩卷過扁舟置酒離亭感舊遊三陸雲間空想象二丁鄴下自風流湖山意气歸詞苑兄弟文章入選樓爲道故人相送逺藕花蕭瑟野塘秋

贈馮子淵總戎

令公專閫擁旌旄雕鶚秋風賜錦袍十二銀箏歌芍藥三千練甲醉葡萄若耶溪劍凝寒水秦望樓船壓怒濤自是相門雙防重野王父子行能髙

丁亥之秋王煙客招予西田賞菊逾月蒼雪師亦至今年予旣臥病同遊者多以事阻追敍舊約爲之慨然因賦此詩

露白霜髙九月天匡牀臥疾憶西田黃雞紫蟹堪擕酒紅樹靑山好放船秔稻將登農父喜茱萸徧揷故人憐舊遊多病難重省記別蒼公又一年

友人齋說餅

捨北溪南樹影斜主人畱客醉黃花水溲非用淘槐葉蜜餌寧關煮蕨芽閣老膏環常對酒徵君寒具好烹茶食經二事皆堪注休說公羊賣餅家

贈李峩居禦史【督學江南】

中條山色絳帷開宛雒春風桃李栽地近石經緣虎觀家傳漆簡本蘭臺花飛驛路生徒滿潮落江城鐘磬來置酒一帆黃浦月登臨早訪陸機才

穆大苑先臥病桐廬初歸喜贈

富春山下趂歸風客病孤舟夜雨中千里故園惟舊友十年同學半衰翁藥鑪媿我形容槁腹尺輸君飲噉工卻向淸秋共消損一尊無恙笑顏紅

壽陸孟鳬七十

楓葉蘆花霜滿林江湖蕭瑟鬂毛侵書生藤峽功名薄漁父桃源歲月深入市蹇驢晨賣藥閉門殘酒夜橫琴舊遊烽火天涯夢銅鼔山髙急暮砧【陸爲潯州司李藤峽在潯州常熟有桃源澗】

其二

講授山泉繞戶庭薴翁無事爲中泠偶支鶴俸分魚俸閒防茶經補水經千里程鄕浮大白一官勾漏養空靑歸來松菊荒涼甚買得雙峯縛艸亭

壽申少司農靑門

相門三防勝通侯兄弟衣冠盡貴遊白下髙名推謝朓黃初耆徳重楊彪千山極目風塵暗一老狂歌天地秋還憶淮淝開制府江聲吹角古揚州

其二

脫卻朝衫上釣船餘生投老白雲邊買山向乞分司俸餉客還存博士錢世事煙霞娛晚歲黨人名字付殘編扁舟百斛烏程酒防髮江湖任醉眠

宴孫孝若山樓賦贈

千章喬木俯晴川髙閣登臨雨後天明月笙歌紅燭院春山書畫綠楊船郗超好客眞名士蘇晉翻經正少年最是風流揮玉麈煙霞勝處著神仙

琴河感舊【並序】

楓林霜信放棹琴河忽聞秦淮卞生賽賽到自白下適逢紅葉余因客座偶話舊遊主人命犢車以迎來持羽觴而待至停驂初報傳語更衣已托病痁遷延不出知其憔悴自傷亦將委身於人矣予本恨人傷心往事江頭燕子舊壘都非山上蘼蕪故人安在久絕鉛華之夢況當搖落之辰相遇則惟看楊柳我亦何堪爲別已屢見櫻桃君還未嫁聽琵琶而不響隔團扇以猶憐能無杜秋之感江州之泣也漫賦四章以志其事

白門楊柳好藏鴉誰道扁舟蕩漿斜金屋云深吾谷樹玉杯春暖尙湖花見來學避低團扇近處疑嗔響鈿車卻悔石城吹笛夜靑驄容易別盧家

其二

油壁迎來是舊遊尊前不出背花愁緣知薄幸逢應恨恰便多情喚卻羞故向閒人偸玉筯浪傳好語到銀鉤五陵年少催歸去隔斷紅墻十二樓

其三

休將消息恨層城猶有羅敷未嫁情車過捲簾勞悵望夢來擕袖費逢迎靑山憔悴卿憐我紅粉飄零我憶卿記得橫塘秋夜好玉釵恩重是前生

其四

長向東風問畵蘭玉人微嘆倚闌干乍拋錦瑟描難就小疊瓊牋墨未榦弱葉懶舒添午倦嫰芽嬌染怯春寒書成粉箑憑誰寄多恐蕭郎不忍看

辛卯元旦試筆【除夕再夢杏花】

十年車馬盛長安仙仗傳籌曙色寒禁苑名花開萬樹上林奇果賜千官春風紫燕低飛入曉日靑驄緩轡看舊事已非還入夢畵圖金粉碧闌干

雜感

聞說朝廷罷上都中原民困尙難蘇雪深六月天圍塞雨漲千村地入湖瀚海波濤飛戰艦禁城宮闕起浮圖關山到處愁徵調願賜三軍所過租

其二

簫鼓中流進奉船司空停索導行錢八蠶名繭花就千防奇文舞鳳旋袴褶射雕砂磧塞筐箱市馬玉門邊秋風砧杵催刀尺江左無衣已七年

其三

居庸千尺薊門低八部云屯防馬蹄日表土中通極北河源天上接安西金城將吏耕黃犢玉壘山川祭碧雞世防適逢須粉飾十年辛苦厭徵鼙

其四

急峽天風捲怒濤穿雲棧石度秋毫雞豚絕壁人煙少珠玉空江鬼哭髙縱火千付驅艸木賫糧百日棄弓刀綿州卻報傳烽峒戶溪丁轉戰勞

其五

武安席上見雙鬟血淚靑娥防賊還只爲君親來故國不因女子下雄關取兵遼海哥舒翰得婦江南謝阿蠻快馬健兒無限恨天敎紅粉定燕山

其六

萬里從王擁節旄通侯靑史姓名髙禁垣遺直看封事絕徼孤忠誓佩刀元祐黨碑藏北寺辟疆山墅記東臯歸來畊石堂前夢書畵平生結聚勞

題王端士北歸艸

讀罷新詩萬感興夜深挑盡艸堂燈玉河嗚咽聞嘶馬金殿淒涼見按鷹南內舊人逢庾信北朝文士識崔陵蹇驢風雪蘆溝道一慟昭陵恨未能

贈糧儲道步公【幹州人】

臨湘家世擁旌旄策馬西來劍佩髙華嶽風雲開間气幹陵艸木壯神臯山公盡職封章切蕭相憂時饋運勞靑史通侯餘事在江南重見舊人豪

梅村集卷十一

欽定四庫全書

梅村集卷十二

國子監祭酒吳偉業撰

七言律詩二

題鴛湖閨詠

石州螺黛防新糚小拂烏絲字幾行粉本畱香泥蛺蝶錦囊添綫繡鴛鴦秋風搗素描長卷春日鳴箏制短章江夏只今標藝苑無雙才子掃眉娘

其二

休言金屋貯神仙獨掩羅裙淚然栗裏縱無歸隱計鹿門猶有賣文錢女兒浦口堪同住新婦磯頭擬種田夫壻長楊須執防不知世有杜樊川

其三

絳雲樓閣敞空虛女伴相依共索居學士每傳靑鳥使蕭娘同步紫鸞車新詞折栁還應就舊事焚魚總不如記向馬融譚漢史江南淪落老尙書

其四

誰吟紈扇繼詞壇白下相逢吳防鸞才比左芬年更少壻求韓重遇應難玉顏屢見鶯花度翠袖須愁煙雨寒往事只看予薄命致書知已到長幹

補禊

壬辰上已蔣亭彥篆鴻陸我謀於鴛湖禊飲余後三日始至同集有道開師朱子容沈孟陽徵詩以補禊事余分得知字

春風好景定昆池防誕天涯卻誤期溱洧漫搴芳杜晚雒濵須泛羽觴遲右軍此防仍堪記白傅重遊共阿誰故事禊堂看賜栁年來無復侍臣知

過朱買臣墓【在嘉興東塔雷音閣後卽廣福講院】

翁子窮經自不貧防稽連守拜爲眞是非難免三長史富貴徒誇一婦人小吏張湯看踞傲故交莊助嘆沈淪行年五十功名晚何似空山長負薪

題朱子葵鶴洲艸堂

別業堂成緑野邊養雛丹頂已千年仙人收箭雲歸浦道士開籠月滿天竹下縞衣三徑石雪中淸唳五湖田裴公舊宅松陰在不數孤山夜放船

題孫銘常畫蘭

誰將尺幅寫瀟湘窮谷無人吹气香斜筆防芽依蘚石雙鉤分葉傍篔簹謝家樹好臨芳砌鄭女花堪照洞房我欲援琴歌九畹江潭搖落起微霜

送林衡者歸閩

五月關山樹影圓送君吹笛栁陰船徵途鶗鴂愁中雨故國桄榔夢裏天夾漈艸荒書滿屋連江人去雁飛田無諸臺上休南望海色秋風又一年

送文學博以蒼公招同住中峯寺【二公皆雲南人】

西風驅雁暮云哀頭白衝寒到講臺莫問間關應路斷偶傳消息又兵來一峯對月茅庵在二老論心石壁開揀取梅花枝上信明年移向故園栽

鄧元昭奉使江右相遇吳門卻贈

五湖春艸隱徵笳畫舫圖書泊晚沙人謂相如初奉使客傳髙宻且還家黒貂對雪潯陽樹綠酒看山茂苑花回首石渠應賜馬玉河從獵雁行斜

雪夜苑先齋中飲博達旦

扶杖衝泥逐少年解衣箕踞酒鑪邊愁燒絳蠟消千卷愛把靑樽擲萬錢痛飲不甘辭久病狂呼卻笑勝髙眠丈夫失意須潦倒劇孟平生絕可憐

其二

相逢縱博且開顏興極歡呼不肻還別緒幾年當此夜狂名明日滿人間松牕燭影花前酒艸閣雞聲雪裏山殘臈豈妨吾作樂盡敎遊戲一生閒

癸巳春日禊飲社集虎丘卽事

楊栁絲絲逼禁煙筆牀書卷五湖船靑溪勝集仍遺老白袷髙談盡少年筍屐鶯花看士女羽觴冠蓋防神仙茂先往事風流在重過蘭亭意惘然

其二

蘭臺家世本貽謀髙防南皮話昔遊執友淪亡驚歲月諸郎才調擅風流十年故國傷靑史四海新知笑白頭修褉只今添俯仰北風杯酒酹營丘

其三

訪友扁舟掛席輕棃花吹雨五茸城文章興廢關時代兄弟飄零爲甲兵茂苑聽鶯春社飲華亭聞鶴故園情眾中誰識陳驚座顧陸相看是老成

其四

絳帷當日重長楊都講還開舊艸堂少弟詩篇標赤幟故人才筆繼靑箱抽毫共集梁園制布席爭飛曲水觴近得廬陵書信否寄懷子美在滄浪

投贈督府馬公

伏波家世本專徵畵角油幢細栁營上相始興開北府通侯髙宻鎭西京江山傳箭旌旗色賔客圍棋劍履聲勞苦潯陽新駐節舳艫今喜下湓城

其二

十年重到石城頭細雨孤帆載客愁累檄久應趨幕府扁舟今始識君侯靑山舊業安常稅白髮衰親畏逺遊慚媿推賢蕭相國邵平只合守丘

自嘆

誤盡平生是一官棄家容易變名難松筠敢厭風霜苦魚鳥猶思天地寛鼓枻有心逃甫裏推車何事出長幹旁人休笑陶景神武當年早掛冠

登上方橋有感【橋時新修極雄壯望見天壇崩圮盡矣】

石梁天際偃長壕勢壓魚龍敢遁逃壯麗气開浮廣術虛無根削揷崩濤秋騰萬馬鞭梢整日出千軍挽餉勞回首防壇鐘磬逺江流空繞斷垣髙

鐘山

王气消沈石子岡放鷹調馬蔣陵旁金棺移塔思原廟【金棺爲志公在雞鳴寺】玉匣藏衣記奉常【太常有髙廟衣冠】楊栁重栽馳道攺櫻桃莫薦寢園荒【時當四月】聖公沒後無壞土姑孰江聲空夕陽

臺城

形勝當年百戰收子孫容易失神州金川事去家還在玉樹歌殘恨未休徐鄧功勲誰甲第方黃骸骨總荒丘可憐一片秦淮月曾炤降幡出石頭

國學

松柏曾垂講院陰后湖煙雨記登臨桓榮空有窮經志伏挺徒增感遇心四庫圖書勞訪問六堂弦管聽銷沈白頭博士重來到極目蕭條淚滿襟

觀象臺

候日觀云倚碧空一朝零落離同昔聞石鼓移天上【元移石鼔於大都】今見銅壺沒地中黃道只看標北極赤烏還復紀東風郭公枉自師周髀千尺荒臺等廢宮【渾儀郭守敬所造】

雞鳴寺

雞鳴寺接講臺基扶杖重遊涕淚垂學捨有人鋤野菜僧寮無主長棠梨雷何舊席今安在支許同參更阿誰惟有志公畱布防髙皇遺筆讀殘碑【寺壁有石刻髙廟禦筆題贊志公像】

功臣廟

畫壁精靈間气豪鄂公羽箭衛公刀丹靑賜額丰碑壯棨防傳家甲第髙鹿走三山爭楚漢雞鳴十廟失蕭曹英雄轉戰當年事采石悲風起怒濤

武湖

覆舟西望接陂陀千頃澄潭長綠莎六代樓船供士女百年版籍重山河【湖置黃冊庫禁人遊玩】平川豈習昆明戰禁地須通太液波煙水不關興廢感夕陽聞已唱漁歌【時已有漁舟非復昔日之禁矣】

秣陵口號

車馬垂楊十字街河橋燈火舊秦淮放衙非復通侯第【中山賜宅攺作公署】廢圃誰知博士齋易餅市傍王殿瓦換魚江上孝陵柴無端射取原頭鹿收得長生苑內牌

無題

系艇垂楊映綠潯玉人湘管畫簾深千絲碧藕玲瓏腕一卷芭蕉展轉心題罷紅牕歌緩緩聽來靑鳥信沈沈天邊恰有黃姑恨吹入蕭郎此夜吟

其二

到處鶯花畫舫輕相逢只作看山行鏡因硯近螺頻換書爲香多蠧不成媿我白頭無冶習讓君紅粉有詩名飛瓊漫道人間識一夜天風返碧城

其三

錯認微之共牧之誤他舉舉與師師疎狂詩酒隨同伴細膩風光異舊時畫裏綠楊堪贈別曲中紅豆是相思年華老大心情減辜負蕭娘數首詩

其四

鈿雀金蟬籠臂紗鬧糚初不鬭鉛華藏鉤酒向劉郎賭刻燭詩從謝女誇天上異香須有種春來飛絮恨無家東風燕子知多少珍重雕闌白玉花

百艸堂觀劇

肯將遊俠誤躬畊愛客村居不入城亭占綠疇朝置酒船移紅燭夜鳴箏金虀斫鱠霜螯美玉粒呼鷹雪爪輕【主人好獵】卻話少年逢社飲季心然諾是平生

送李秀州擢寧紹道

楊栁春風起郡樓故人嚴助昔同遊煙霞到處推仙吏棨防今看冠列侯長水圖書移逺棹大雷笳鼔對淸秋閱兵海上應西望秦駐山髙卽秀州

周櫟園有墨癖嘗蓄墨萬種歲除以酒澆之作祭墨詩友人王紫崖話其事漫賦二律

含香詞賦擲金聲家住都對管城萬笏雅應推正直一囊聊復貯縱橫藏𨿽黯澹終能守用任欹斜自不平磨耗年光心力短只因耽誤楮先生

其二

山齋淸玩富琳瑯似璧如圭萬墨莊口啜飲同髙士癖頭濡書類酒人狂但逢知已隨濃澹若論交情耐久長不用黃金費裝裹伴他銅雀近周郎

贈陽羨陳定生

溪山罨畫好歸畊櫻筍琴書足性情茶有一經眞處士橘無千絹舊淸卿【故禦史大夫子】知交東冶傳鉤黨子弟南皮負盛名卻話宋中登望逺天涯風雨得侯生【定生偕侯朝宗在南中幾及鉤黨禍侯生歸徳人】

江樓別防弟孚令

野色滄江思不窮登臨傑閣倚虛空雲山兩岸傷心裏雨雪孤城淚眼中病後生涯同落木亂來身計逐飄蓬天涯兄弟分擕苦明日扁舟聽曉風

揚州

疊鼔鳴笳發棹謳榜人髙唱廣陵秋官河楊栁誰新種禦苑鶯花豈舊遊十載西風空白骨廿橋明月自朱樓南朝枉作迎鑾鎭難博雷塘土一丘

其二

野哭江村百感生鬭雞臺憶漢家營將軍甲第櫜弓臥丞相中原拜表行白面談邊多入幕赤眉求印卻翻城當時只有黃公覆西上偏隨阮步兵

其三

盡領通侯位上卿三分淮蔡各專徵東來處仲無他志北去深源有盛名江左衣冠先解體京西豪傑竟投兵只今八月觀濤處浪打新塘戰鼔聲

其四

撥盡琵琶馬上弦玉鉤斜畔泣嬋娟紫駞人去瓊花院靑冢魂歸錦纜船荳防梢頭春十二茱萸灣口路三千隋堤璧月珠簾夢小杜曾遊記昔年

過維弔衛少司馬紫岫【衛韓城人與餘同年同官後以少司馬死揚州難】

畫省連牀止論文天涯書劍忽離羣非關衛瓘需開府欲下髙昻在防軍【髙秦人朝議以紫岫同鄕拜兵部侍郎典其軍事】葬骨九原江上月思家百口隴頭云故人搖落防溝暮爲酹椒漿一慟君

過淮陰有感

落木淮南雁影髙孤城殘日亂蓬蒿天邊故舊愁聞笛市上兒童笑帶刀世事眞成反招隱吾徒何處續離騷昔人一飯猶思報廿載恩深感二毛

其二

登髙悵望八公山琪樹丹崖未可攀莫想陰符遇黃石好將鴻寶駐朱顏浮生所欠止一死塵世無繇識九還我本淮王舊雞犬不隨仙去落人間

贈淮撫沈公淸逺

秋風杖節賜金貂髙防嚴更響麗譙去國丁年遼海月還家甲第浙江潮書生禮樂修雁諸將弓刀掣皂雕最是東南資轉餉功成蕭相未央朝

淮上贈叔子

湖海相逢一俊英風流中防舊家聲琴因調古須防怨詩爲才多莫近名濁酒如淮歌慷慨蒼髯似防論縱橫慚余亦與山公札抱病推遷累養生

過宿遷極樂庵明日晤陸紫霞年兄話舊有感

同時知已曲江遊縱酒髙歌玉腕驑黃葉渾隨諸子防白頭猶幸故人畱云堂下榻逢僧飯雪夜聽鐘待客舟如此衝寒緣防事相逢無計訴離愁

白鹿湖陸墩詩【在宿遷縣東爲紫霞年兄避兵處】

招提東望栁堤深雁浦魚莊買棹尋墩似謝公堪賭墅湖如賀監早抽簪雲遮老屋容君臥月落空潭照此心百頃荷花千尺水夜涼兄弟好披襟

自信

自信平生懶是眞底須辛苦踏春塵毎逢墟落愁戎馬卻聽風濤話鬼神濁酒一杯今夜醉好花明日故園春長安冠蓋知多少頭白江湖放防人

新河夜泊

百尺荒岡十里津夜寒微雨濕荊榛非關城郭炊煙少自是河山戰鼓頻倦客似歸因望樹逺天如夢不逢人扁舟蕭瑟知無計獨倚篷牕暗愴神

將至京師寄當事諸老

柴門秋色艸蕭蕭幕府驚傳折簡招敢向煙霞堅笑傲卻貪畊鑿久逍遙楊彪病後稱遺老周黨歸來話聖朝自是

璽書修盛舉此身只合伴漁樵

其二

莫嗟野老倦沈淪領略靑山未是貧一自弓旌來退谷苦將行李累衰親田因買馬頻書劵屋爲牽船少結鄰今日巢由車下拜淒涼詩卷乞閒身

其三

匹馬天街對落暉蕭條白髮悵誰依北門待詔賓朋盛東觀趨

朝故舊稀雪滿關河書未到月斜宮闕雁還飛赤松本是畱侯志早放商山四老歸

其四

平生蹤迹盡繇天世事浮名總棄捐不召豈能逃聖代無官敢卽傲髙眠匹夫志在何難奪

君相恩深自見憐記送鐵崖詩句好白衣宣至白衣還讀友人舊題走馬詩於郵壁漫次其韻

數卷殘編兩石弓書生搖筆壯懷空南朝子弟誇諸將北固軍營畏阿童江上化龍圗割據國中指鹿詫成功可憐曹霸丹靑手銜防無人付朔風

其二

君是黃驄最少年驊驑凋喪使人憐當時只望勲名貴後日誰知書畫傳十載鹽車悲道路一朝天馬蹴風煙軍書已報韓擒虎夜半新林早著鞭

過鄚州

馬滑霜蹄路又長鴉鳴殘雪古城荒河冰雨入車難過野岸沙崩樹半僵邢邵文章埋斷碣公孫樓櫓付斜陽只畱村酒雞豚社香火年年賽藥王

梅村集卷十二

欽定四庫全書

梅村集卷十三

國子監祭酒吳偉業撰

七言律詩三

防紀

聖駕幸南海子遇雪大獵

君王羽獵近長安龍雀刀鐶七寶鞍立馬山川千騎擁賜錢父老萬人看【賑饑】霜林白鹿開金彈春酒黃羊進玉不向回中逢大雪無因知道外邊寒

聞撤織造志喜

春日柔桑士女歌東南抒軸待如何千金織綺花成市萬歲廻文月滿梭

恩詔只今憐赤子貢船從此罷黃河尙方玉帛年來盛早見西川濯錦多

上驆駐南苑閱武行搜禮召廷臣防視賜宴行宮賦五

七言律詩五七言絕句每體一首

露臺吹角九天聞射獵黃山防馬羣練甲曉懸千鏡日翠旗晴轉一鞭云奇鷹出架雕弓動新兔登盤玉饌分最是小臣慚獻賦屬車叨奉羽林軍

送無錫堵伊令之官歷城

攬轡朱輪起壯圖遺民喜得管夷吾城荒戶少三男子名重人看五大夫畫就煙雲連泰岱詩成書札滿江湖茶經水傳平生事第二泉如趵突無

元夕

諸王花萼奉宸遊淸路千門照夜驑長信玉杯簪戴勝昭陽銀燭擘箜篌傳柑曲裏啼鶯到爆竹光中戰馬收卻憶徵南人望月金閨燈火別離愁

讀魏石生懷古詩

長安雪後客心孤畫省論文折簡呼家近叢臺推意气山開全趙見平蕪憂時危論書千卷懷古髙歌酒百壺自是漢廷眞諫議蕭王陌上賦東都

送永城吳令之任

春風驛樹早聞鶯馬過梁園候吏迎山縣尹來三月雨人家兵後十年畊鴉啼粉堞河依岸艸沒旗亭路入城曾見官軍收賊壘時淸今已重儒生

送安慶朱司李之任

到官春水畫橈輕天柱峯髙卽郡城百里殘半商賈十年同榜盡公卿雞豚塢壁山中稅鼓角帆檣江上兵亂後莫言無吏治此方朱邑最知名

送彥逺南還河渚

匹馬春風返故林松杉書屋晝陰陰猿愁客倦晨投果鶴喜人歸夜聽琴我有田廬難共隱君今朋友獨何心還家早便更名姓只恐靑山尙未深

江上

鐵馬新林戰鼔休十年軍府笑諮謀但虞莊蹻爭南郡不信孫恩到蔡州江過濡須誰築壘潮通滬瀆【在今上海】總安流蘆花一夜西風起兩防金焦萬里愁

送顧蒨來典試東粵

客路梅花嶺外飄江山才調屬車招石成文字兵須定珠出風雷瘴自消使者幹旌開五管諸生禮樂化三苖憑君寄語徵南將誰勒炎天銅柱標

送李書云蔡閬培典試西川

栁陌徵衫錦帶鉤

詔書西去馬卿遊棧縈秦嶺千盤細水落巴江萬里流兵火才人羈旅合山川奇字亂離搜莫愁沃野猶難問取得揚雄勝益州

送山東耿中丞靑藜

三經持節領諸侯好畤家風指顧收岱頂磨崖看出日海邊吹角對淸秋幕中壯士爭超距稷下髙賢共唱酬北道主人東郡守丹靑剖策本營丘

送友人之淮安管餉

髙牙鼓角雁飛天估舶千帆落照懸使者自徵滄海粟將軍輙費水衡錢中原河患魚龍窟江左官租稉稻年聞道故鄕烽火急淮南幾日下樓船

送隴右道吳贊皇之任

笳鼓千人度隴頭使君斜控紫驊驑城髙赤阪魚鹽塞日落黃河鳥防秋移檄北庭收屬國閱兵西海取封侯請傾百斛葡萄酒玉笛關山緩帶遊

防遇

聖節次安丘劉相國韻

興慶樓前捧玉觴金張岐薛儼分行龍生大漠云方起河出昆侖日正長節過放燈開禁苑春將射栁幸平陽燕公上壽

天顏喜親定甘泉賜宴章

朝日壇

曉日曈曨萬象鋪六龍銜燭下平蕪石壇爟火燔牡露掌華漿飲渴烏不夜城傳宣夜漏王宮朝奉竹宮符卽今東汜西昆處盡入銅壺倒景殊

李退庵侍禦奉使湖南從兵間探衡山洞壑諸勝歸省還吳詩以送之

一官之楚復遊燕歸去還乘笠澤船戎馬千山尋洞壑鶯花三月羨神仙路穿江底聞雞犬家在湖中接水天【侍禦吾吳洞庭人】不似少陵長作客祝融峯下住年年

得蒲州道嚴方公信卻寄

西風對酒夢魂勞聞道蒲津著錦袍山繞塞垣長阪峻河分天地斷崖髙登樓楚客看雲樹隔岸秦人拜節旄回首舊遊飛雁逺書來嚴助問枚臯

送趙友沂下第南歸

秋風匹馬試登臨此日能無感慨心趙氏只應完白璧燕臺今已重黃金鄕關兵火傷王粲京國才名識杜欽最是淮南遇搖落相思千里暮云深

懷王奉常煙客

把君詩卷問南鴻憔悴看成六十翁老去只應添髩雪愁來那得愈頭風田園蕪沒支笻懶書畫蕭條隱幾空猶喜梅花開繞屋臘醅初熟艸堂中

送友人從軍閩中

客中書劍愴離羣貰酒新丰一送君絕嶠烽煙看艸檄髙齋風雨記論文中宵淸角猿啼月百道飛泉馬入云詔諭諸侯同伐越可知勞苦有終軍

其二

平生不識李輕車被

詔揮鞭白鼻騧簫鼔濟江催落木旌旗衝雪冷梅花胡牀對客招虞寄羽扇麾軍逐呂嘉自是風流新制府王孫何事苦思家

紀事

鄠杜山南起直廬從禽載筆有相如秋風講武臨熊館乙夜橫經勝石渠七萃車徒堪討習百家圖史可佃漁上林獸簿何曾問叩馬無煩諫獵書

送汪均萬南歸

扁舟春艸五湖寛歸去酴醿架未殘撥剌錦鱗初上筯團枝珠實已堆盤癭瓢量水僧燒筍拳石分泥客買蘭四月山塘風景好知君端不憶長安

壽座師李太虛先生

放懷天地總浮鷗客裏風光爛熳收一斗濁醪還太白二分明月屬揚州錦箏士女觴飛夜鐵笛關山劍舞秋猶有壯心消未得欲從何處訪丹丘

其二

好客從無二頃田勝遊隨地記平泉解衣白日消碁局岸幘靑山入釣船故國風塵驚晚歲天涯歌舞惜流年篋中別有龍沙記不許傍人喚謫仙

其三

讀易看山愛息機閉門芳艸雁還飛江湖有夢爭南幸滄海無家記北歸煙水一竿思舊隱兵戈十口出重圍杜陵豈少安危志老大飄零感布衣

其四

廬頂談經破碧苔十年不到首重回風淸鐘鼓吳山出云黑帆檣楚雨來痛飲長江看自注異書絕壁訪應開芒鞋歸去身差健白鹿諸生掃講臺

寄房師周芮公先生【並序】

偉業以庚午受知於晉江周芮公師進謁潤州官舍維時上流無恙京口晏然吾師以陸生入雒之年弟子亦終軍棄繻之歲南徐月夜北固江聲揮麈論文登樓置酒笑譚甚適賔從皆賢已而入主銓衡地當淸切周旋禁近提挈聲華拜別河梁十有八載滄桑兵火萬事都非偉業負耒躬畊誓終沒齒不謂推遷塵事潦倒浮生病苦窮愁覊縻煎迫師以同徵獨得不至方推周黨共羨管寧而家居窮海身受重圍羽檄時聞音塵莫及𨿽然江南近信已泊樓船京峴舊遊皆非樂土何必無諸臺上始接烽煙歐冶城邊才開壁壘也旣知援師南下山郡依然鄭樵居第可保圖書楊僕軍營惟聞笳吹欣故人之杖屨致遠道之郵筒爰作短章聊存微尙抒平生於慷慨寫盡日之覊愁庶幾同經防亂識此襟情𨿽隔山川無殊防面云爾

惆悵平生負所知尺書難到雁來遲桄榔月暗嚴城閉鶗鴂風髙畫角悲湖裏逢仙占昔夢洞中遇叟看殘碁脫身衰白干戈際筍屐尋山話後期

其二

北府風流坐嘯淸蕭郎白帢愛將迎蒜山望斷江幹月荔浦愁看海上城劉寄關河𨿽險塞盧循樓艦正縱橫莫嫌戰鼓鄕園急步年來已用兵【晉江黃東崖先生和予此詩中一聨曰徴書鄭重眠飡損法曲淒涼涕淚橫知已之言讀之感嘆】

其三

但若桓便見收

詔書趨迫敢淹畱始知處士靑門裏須傍仙人白石樓晉室衣冠依嶺嶠越王刀劍閉林丘少微卻炤南天遠榕樹峯髙隱故侯

其四

白鶴靑猿叫晚風苦將身世訴飄蓬千灘水惡盤渦險九曲云迷絕磴空廣武登臨狂阮籍承明寂寞老揚雄巨源舊日稱知已誤玷名賢啟事中

卽事

夾城朝日漸臺風玉樹靑蔥起桂宮【時乾淸宮成】謁者北衙新掌節【初設內監】郎官西府舊乘驄【新選部郎爲巡方】叔孫禮在終應復蕭相功成固不同百戰可憐諸將帥幾人髙防未央中

其二

六龍初幸晾鶯臺千騎從官帳殿開南苑車聲穿碧栁西山馳道夾靑槐繙書夜半移燈召敎射樓頭走馬來聞道上林親試士卽今誰是長卿才

其三

元僚白髮領槐防風度須看似九齡疏乞江湖陳老病詔傳容貌寫丹靑【曹村相公乞休不允畫其像賜之】從遊西苑花初放侍宴南臺酒半醒最是禦書房下過賜茶淸燕共談經

其四

列卿嚴譴赴三韓貰酒悲歌行路難妻子幾隨關外去都人爭擁路旁看樂浪有吏崔亭伯遼海無家管防安盡說日南多瘴癘如君絕域是流官

其五

黃河東注出潼關本濟漕渠竟北還淮水獨流空到海【淮水爲黃河所逼始於淸口濟漕河去則淮竟入海此淸江閘所以涸也】汴堤橫嚙不逢山天心豈爲投圭璧民力何堪棄艸菅瓠子未成淇竹盡龍門逺掛白雲間【金龍口決用栁梢作土牛塞河功竟不就悼兩河民力之盡也】

其六

西山盜賊尙縱橫白晝畿南桴鼓鳴誰道盡提龍武將翻敎逺過闔閭城軍需苦給嫖姚騎節制難逢僕射營斥堠但嚴三輔靖願消兵甲罷長徵

其七

新傳使者出皇都十道飛車算國租故事已除將作監他年須尙執金吾主持朝論垂魚袋料理軍書下虎符始信蕭曹務休息太平良防未全無

其八

栁營江上羽書傳白馬三郎被酒眠無意漫提歐冶劍有心長放呂嘉船金錢北去緣求印鐵劵南來再控廟算只今勤逺略伏波橫海已經年

其九

秋盡黃陵對落暉長沙西去不能歸甘寧舊壘潮初落陶侃新營樹幾圍五嶺烽煙城郭攺三湘徵調吏人稀老臣裹革平生志往事傷心尙鐵衣

其十

巴山千丈擘云根節使徵西入劍門蜀相軍營猶石壁漢髙原廟自江村【駐兵南鄭分閫閬州兩地皆有髙祖廟】全家故國空從難異姓眞王獨拜恩回首十年成敗事笛聲哀怨起黃昏

長安雜詠

玉泉秋防鼎湖龍世廟都閟禦容絳節久銷金竈火靑詞長防石壇松運移梅福身難去道向麻姑使未逢重過竹宮聞夜祭徐無仙客話幹封

其二

石門秋聳妙髙臺慈聖金輪寺榜開龍苑樹荒香界壊鹿園花盡塔鈴哀燈傳初地中峯變經過流沙萬里來代有異人爲敎出鳩摩天付不凡材

其三

鼓角鳴鞘下建章平明獵火照咸陽黃山走馬開新埓靑海求鷹出大荒奉轡射生新宿衛帶刀行炙舊名王侍臣獻賦思遺事指防先朝說豹房

其四

百戰關山馬槊髙恥將階級鬭蕭曹兩河子弟能談劍一矢

君王已賜袍此日大家親較武他時年少定分茅功成老將無人識看取徵南帶血刀

哭蒼雪法師

憶昔穿雲到上方飛泉夾路筍輿忙孤峯半榻霜顚白淸磬一聲山葉黃得道好窮詩正變觀心難遣世興亡汰公塔在今同傳無著天親共影堂【汰如住華山與師爲法侶最相得滅度已十六載矣】

其二

說法中峯語句眞滄桑閱盡剰閒身宗風實處都成敎慧業通來不礙塵白社老應空世相靑山我自哭詩人縱敎落得江南夢萬樹梅花孰比鄰

送友人出塞

上書有意不忘君竄逐還將諫艸焚

聖主起居當日愼小臣忠愛本風聞玉關信斷機中錦金穀園空畫裏云塞馬一聲親舊哭焉支少婦欲從軍

卽事

擊鼓迎神太乙壇越巫吐火舞露臺月上調絲管禁苑霜凋挾彈丸赤驥似龍徠萬里白鷹如雪致三韓柏梁焚後宜春起只有西山作舊看

送同官出牧

露掌明河玉漏寒侍中出宰據徵鞍

君王此日親除吏臣子何心道換官壯士驪山秋送戍豪家渭曲夜探丸扶風馮翊皆難治努力諸公奏最看

寄周子俶中州

聞道周郎數酒悲中原極目更依誰雲遮二室關山在河奪三門風雨移銅狄紀年何代恨石經傳字幾人知狂歌落日登臨罷殘醉歸來信馬遲

懷古兼弔侯朝宗

河洛風煙萬里昏百年心事向夷門气傾市俠收奇用策動宮娥報舊恩多見攝衣稱上客幾人刎頸送王孫死生總負侯嬴諾欲滴椒漿淚滿樽【朝宗歸徳人貽書約終隱不出余爲世所逼有負夙諾故及之】

送曹秋嶽以少司農遷廣東左轄

江東才子漢平陽身歷三臺拜侍郎五管秋淸懸使節百蠻風靜據胡牀珠官作貢通滄海象郡休兵奉朔方早晚鄼侯能薦達鋒車好促舍人裝

其二

秋風匹馬尉佗城銅鼓西來正苦兵萬里虞翻空逺宦十年楊僕自專徵山連鳥道天應盡日落蠻江浪未平此去好看宣室召漢皇前席問蒼生

其三

銅柱天南起暮笳蒼山不斷火雲遮羅浮客到花爲夢庾嶺書來雁是家五月蠻村供白越千年仙竇訪丹砂炎州百口堪同住莫遣閒愁感髩華

其四

懸瀑丹崖萬仞流越王臺上月輪秋江湖家在堪回首京國人多獨倚樓海外文章龍變化日南風俗鳥輈知君此地登臨罷追憶平生話少遊

送楊猶龍學士按察山西

碧山學士起嚴裝新把牙旌下太行玉麈開尊從將吏銀毫判牒喜文章三關日落凝笳吹千騎風流出射堂憶賜錦袍天上暖西遊早拂雁門霜

其二

一天涼影防鳴珂落木平沙雁度河北地詩名三輔少西風客思五原多紫貂被酒雲中火鐡笛迎秋塞上歌回首禁城從獵處千山殘雪滿滹沱

送王借茅學士按察浙江

始興門第故人稀才子傳家典北扉畫省日移花更發禦溝春過栁成圍江湖宦迹飄蓬轉嵩少鄕心旅雁飛重到冶城開防地豈堪還問舊烏衣

其二

訟堂閒嘯聽流鶯十載東南憶避兵江左湖山多故吏王家書畫豈虛名從容簿領詩還就料理煙霞政自成欲過防稽尋褉事斷碑春艸曲池平

送當湖馬覲揚備兵岢嵐

絕塞驅車出定羌洗兵空磧防牛羊黃河盡處無徵戰紫燕飛時敢望鄕獨客登臨傷廢壘前人心力困危疆君恩不遣邊臣苦髙臥荒城對夕陽

送王孝源備兵山西

秋盡黃河气欲收千山雪色照並州雕盤落木蒼崖壯馬蹴層冰斷澗流父老壺關迎節使將軍廣武恥封侯雍容賔佐資譚笑吹笛城南月夜樓

送同年江右朱遂初憲副固原

銜杯落日指雕鞍渭北燕南兩地看士馬河湟徵戰罷弟兄關塞別離難荒祠黑水龍湫暗絕阪丹崖鳥道盤錯認故京還咫尺幾人遷客近長安

其二

淸秋栁陌響朱輪帳下班聲到近臣萬里河源通大夏七盤山勢控新秦北庭將在黃驄老西海僧來白象馴最喜安邊眞節使君恩深處少風塵

其三

白艸原頭驛路微十年蹤迹是耶非月明函谷朝雞逺木落蕭關塞馬肥便道江城鄕思急故人京洛諫書稀一官漂泊知何恨老大匡山未拂衣

其四

長將詩酒付奚囊此去徵途被急裝苜蓿金鞍調白馬梅花鐵笛奏靑羌涼州水艸軍營盛漢代亭臺獵火荒往事功名歸衛霍書生垂老玉門霜

梅村集卷十三

欽定四庫全書

梅村集卷十四

國子監祭酒吳偉業撰

七言律詩四

七夕感事

天上人間總玉京今年牛女倍分明畫圖紅粉深宮恨砧杵金閨瘴海情南國緑珠辭故主北邙黃鳥送傾城憑君試問雕陵鵲一種銀河風浪生

和楊鐵崖天寶遺事詩

漢主秋宵宴上林延年供奉漏沈沈給來妙服裁文錦賞就新聲賜餅金鳷鵲風微淸笛迥蒲萄月落畫深明朝曼倩思言事日午君王駕未臨

其二

復道笙歌幾處通博山香裊綺疏中檀槽豈出龜玆伎玉笛非關於闐工浩唱扇低槐市月緩聲衫動石頭風霓裳本是人間曲天上吹來便不同

送少司空傅夢禎還嵩山

髙臥千峯鎖暮霞洛城春盡自飛花銅仙露冷宮門艸玉女臺荒洞口沙被褐盧鴻仍拜

詔賜金疏受早還家西巡擬上登封頌抱犢山莊候翠華

夜宿蒙陰

客行杖防魯城邊訪俗春風百里天蒙嶺出泉茶辧性龜田加火谷占年野蠶養就都成繭村酒沽來不費錢我亦山東狂李白倦遊好覓主家眠

郯城曉發

匹馬孤城望眼愁雞聲喔喔曉煙收魯山將斷雲不斷沂水欲流沙未流野戍淒涼經防亂殘民零落困誅求他鄕已過故鄕遠屈指歸期二月頭

聞臺州警

髙灘響急峭帆收橘柚人煙對郁洲天際燕飛黃石嶺雲中犬吠赤城樓投戈將士逍遙臥橫笛漁翁縹緲愁聞說天臺逾萬丈可容長嘯碧峯頭

其二

野哭山深叫杜鵑閬風臺畔羽書傳軍捫絕磴松根火士接飛流馬上泉雁積稻粱池萬頃猿知擊刺劍千年桃花好種今誰種從此人間少洞天

其三

天門中斷接危梁玉館金庭迹渺茫石鼓響來開峭壁幹將飛去出滄浪仙家壘是何年築刺史丹無不死方亂後有人還采藥越王余算禹餘糧

其四

三江木落海天西華頂風髙聽鼔鼙瀑布洗兵靑嶂險石橋通馬白雲齊途窮鄭老身何竄春去劉郎路總迷最是孤城蕭瑟甚斷虹殘雨子規啼

贈遼左故人

詔書切責罷三公千里驅車向大東曽募流移畊塞下豈遷豪傑實關中桑麻亭障行人斷松杏山河戰骨空此去累臣聞鬼哭可無杯酒酹西風

其二

短轅一哭暮云低雪窖冰天路慘淒靑史幾年朝玉馬白頭何日放金雞燕支塞遠春難到木葉山髙鳥亂啼百口總行君莫嘆免教少婦憶遼西

其三

潦倒南冠顧影慚殘生得失懴瞿曇君恩未許誇前席世路誰能脫左驂雁去雁來空塞北花開花落自江南可憐庾信多才思關隴鄕心已不堪

其四

浮生蹤迹總茫然兩拜中書再徙邊盡有溫湯堪療疾恰逢靈藥可延年垂來文防裝綿暖射得寒魚入饌鮮只少江南好春色孤山梅樹罨溪船

其五

路出西河望八城保宮老母淚縱橫重圍屢困孤身在垂死翻悲絕塞行盡室可憐逢將吏生兒眞悔作公卿蕭蕭夜半莵月鶴唳歸來夢不成

其六

齊女門前萬里臺傷心砧杵北風哀一官悞汝髙門累半子憐渠快壻才失母況經關塞別從夫只好夢魂來摩挲老眼千行淚望斷寒云凍不開

春日小園卽席次白林九明府韻

小築疏籬占緑灣釣竿斜出艸堂間栁因見日頻舒眼花爲迎風早破顏地是廉泉連讓水人如退谷遇香山新詩片石防題在采蕨烹葵數往還

題畫

芍藥

花到春深爛漫紅香來士女踏歌中風知相謔吹芳蒂露恨將離浥粉叢漬酒穏教顏色異調羮誤許姓名同內家彩筆新成頌肯讓暉句自工

石橊

碧雲剪剪月鉤鉤狼藉瑚露未收絳樹憑防看獨笑緑衣傳火照梳頭深房莫倚含苞固多子還憐齲齒羞種得菖蒲堪漬酒劉郎花底拜紅侯

洛陽花

緑窓昨夜長輕莎玉作欄桿錦覆窠丹纈好描秦氏粉墨痕重防石家螺剪同翠羽來金穀織並紅羅出絳河千種洛陽名卉在不知須讓此花多

茉莉

剪雪裁冰莫浪猜玉人纎手摘將來新泉浸後香恆滿細縷穿成蘂半開愛玩晚涼宜小立防持隔嵗爲親栽一枝防染東風裏好與新糚報鏡臺

芙蓉

細雨橫塘白鷺拳竊紅婀娜向風前千絲衣薄荷同制三醉顏酡栁共眠水殿曉涼糚徙倚玉河春淺共遷延涉江好把芳名認錯讀陳王賦一篇

菊花

夜深銀燭最分明翠葉金鈿認小名故著黃絁貪入道卻翹紫袖擅傾城生來艷質何消瘦移近髙人恰老成幾度看花花耐久可知花亦是多情

繭虎

南山五日鏡奩開防索春蔥防軼材奇物巧從蠶館制內家親見豹房來越巫辟惡鏤金勝漢將擒生畫玉臺最是繭絲添虎翼難將續命訴牛哀

茄牛

擊鼓喧闐笑未休泥車瓦狗出同遊生成豈比東鄰犢觳何來孺子牛老圃盤飡誇特殺太牢滋味入常羞看他諸葛貪遊戲苦鬭兒曹巧運籌

鮝鶴

丁令歸來寄素書羽毛零落待何如雲霄豈有餔糟計飲啄寧關逐臭余雪比撒鹽堆勁翮蟻旋封垤附專車秦皇跨鶴思仙去死骨何因葬鮑魚

蟬猴

仙蛻誰傳不死方最髙枝處憶同行移將吸露迎風意做就輕軀細骨糚薄髩影如逢越女斷腸聲豈怨齊王內家近作通侯相賜出貂蟬傲粉郎

蘆筆

采篛編蒲課筆畊織簾居士擅書名掃來魯壁枯難用焚就秦灰煮不成飛白夜窓花入夢艸秋閣雁銜橫中山本是盧郎宅錯認移封號管城

橘燈

掩映蘭膏葉防尋玊盤纎手出無心花開槐市枝枝火霜滿江潭樹樹金繡佛傳燈珠錯落洞仙爭奕漏深沈饒他丁緩施工巧不及生成在上林

桃核船

漢家水戰習昆明曼倩偸來下瀨橫三士漫成齊相計五湖好載越姝行桑田核種千年久河渚槎浮一葉輕從此武陵漁問渡胡麻飯裏棹歌聲

蓮蓬人

獨立平生重此翁反裘雙袖倚東風殘身顚倒憑誰戲亂服粗疎恥便工共結苦心諸子散早拈香粉美人空莫嫌到老絲難斷總在污泥不染中

戲詠不倒翁

掉首浮生半紙輕一丸封就任縱橫何妨失足貪遊戲不耐安眠欠老成盡受推排偏屈彊敢煩扶防自支撐卻遭桃梗妍皮誚此內空空浪得名

海虞孫孝維三十贈言

法防僧彌並絕倫聽經蕭寺紫綸巾髙齋防筆依紅樹畫檝徵歌轉緑蘋一榻茶香專供佛五湖蝦菜待防賔丈夫早嵗輕名宦鄧禹無爲苦笑人

其二

招眞臺下讀書莊總角知名已老蒼何氏三髙推小隠荀家羣從重中郎鬭茶客話千山雨寄橘人歸百顆霜【太末理官孝若其兄也地產橘最佳】麈尾執來思豎義旻公同飯贊公房

其三

始立何容減宦情法曹有弟尙諸生松映火茗芽熟貝葉研朱梵夾成金穀酒空消冶習曲江花落悟浮名【花落者爲扶桑志感也】年來恥學王懷祖初辟中兵捧檄行

其四

髙栁長風六月天靑鞋白韈尙湖邊輕舟掠過破山寺橫笛邀來大石仙【孫氏之先遇仙於鳥目山之大石】王儉拜公猶昨嵗張充學易在今年種松記取合圍後樹下著書堪醉眠

贈錢臣扆【同年給諫公弟】

杜家中弟擅閒身處士風流折角巾花萼一樓圖史徧竹梧三徑管新東都賓客多同軰西息田園有主人酒熟好從君取醉令原上獨傷神

贈荊州守袁大韞玉【袁爲吳郡佳公子風流才調詞曲擅名遭亂北都佐藩西楚尋以失職空囊僑寓白下扁舟歸裏惆悵無家爲作此詩贈之】

曉日珠簾半上鉤少年走馬過紅樓五陵烽火窮途恨三峽雲山逺地愁盧女門前烏桕樹昭君村畔木蘭舟相逢莫唱思歸引故國傷心恐淚流

其二

霓裳三疊徧天涯浪迹巴丘度嵗華賴有狂名堪作客誰知拙宦已無家西州士女章臺栁南國江山玉樹花正遇秋風蕭索甚淒涼賀老撥琵琶

其三

詞客開元擅盛名蕭條白髮可憐生劉郎浦口潮初長伍相祠邊月正明擊築悲歌燕市恨彈絲法曲楚江情【袁西樓樂府中有楚江情一出】善才已死秋娘老濕盡靑衫調不成

其四

湘山木落洞庭波杜宇聲聲喚柰何千騎油幢持虎節扁舟鐵笛換漁簔使君灘急風濤阻神女臺荒雲雨多楚相歸來惟四壁故人優孟早髙歌

送楊懷湄擢臨安令

聽松鈴閣放衙陰飛瀑穿階石室琴許掾仙居丹井在謝公遊防碧雲深山農虎善樵微徑溪女蠶忙采逺林此地何王誇衣錦錦城人起故鄕心【令成都人臨安乃錢鏐衣錦城也】

登縹緲峯

絕頂江湖放眼明飄然如欲禦風行最髙尙有魚龍气半嶺全無鳥雀聲芳艸靑蕪迷近逺夕陽金碧變陰晴夫差霸業銷沈盡楓葉蘆花釣艇橫

過席允來山居

碧梧門巷亂山邊灑掃𨿽頻得自然石筍一林云活活藥欄千品雨娟娟養花性爲先人好種樹經從伯氏傳社酒已濃茶已熟客來長繋五湖船

贈武林李笠翁【笠翁名漁能爲唐人小說兼以金元詞曲知名】

家近西陵住薜蘿十郎才調嵗蹉跎江湖笑傲誇齊贅雲雨荒唐憶楚娥海外九州書誌怪坐中三疊舞回波前身合是眞子一笠滄浪自放歌

贈昆令王莘云尊人杏翁【永平人】

半載江南客未深玉山秋靜夜沈吟九邊田牧思班壹三輔交遊識季心快馬栁城常命酒軟輿花縣暫聞琴白頭閒說西京事曽記循良久賜金【莘云有能名未半載以錢糧報罷】

客譚雲間帥坐中事

五茸絲管妓堂秋奪得蛾眉付主謳豈是絕纓諸將會偶因行酒故人畱靑尊有恨攀他手白削無情笑者頭若遇季倫西市日可宜還墮緑珠樓

別維夏

惆悵書生萬事非赭衣今扺舊烏衣六朝門第鴉啼繞九月關河木葉飛庾嶺故人猶未別【維夏叔增城公子彥】燕山遊子早應歸正逢漉酒登髙防執手西風嘆落暉

庚子八月訪同年吳永調於錫山有感賦贈

廿載京華共酒尊十人今有幾人存【京師知已爲眞率防今其人零落已盡】多愁我已嫌身世髙臥君還長子孫士馬孤城喧渡口雲山老屋冷溪門相逢萬事從頭問樺燭三條照淚痕

其二

杖藜何必逺行遊抱膝看云鶴氅裘天遣名山供戶牖老逢佳節占風流干戈定後身還健花月閒時我欲愁莫嘆勝情無勝具亂峯深處著髙樓【永調有足疾】

其三

黃花秋水五湖船客髩蕭騷別幾年老去妻孥多下世窮來官長有誰賢酒杯驅使從無分書卷消磨絕可憐賸得當時舊松菊數間茅屋對晴川

其四

虛臺便闕信沈沈話及淸郎淚不禁別處風波寧敢恨僅存兄弟獨何心南州師友江天笛北固知交午夜砧從此溪山避矰繳暮云黃葉閉門深

送張玉甲憲長之官卭雅

秋水連天棹五湖勞勞亭畔客心孤飄蓬宦迹空迢遞浩劫山川尙有無石鏡開花惟自照郫筒憶酒向誰沽蕭條大散關頭路匹馬西風入畫圖

其二

劍外新傳一道通十年羣盜漫稱雄橫刀割取靑神渡烈火燒殘白帝宮豈有山川歸李特猶能車馬識文翁誰將牛鬥龍泉气移在天彭井絡中【張從江南學使者遷是職】

其三

岷峨淒愴百蠻秋路折卭崍九阪愁城裏白雲從地出馬前黒水向人流松番將在看髙臥雪嶺僧歸話逺遊欲問辟支諸佛土貝多羅樹卽關頭【雅州關外卽烏思藏】

其四

錦官春色故依然料理蠶叢半壁天葛相祠堂尋有迹譙門戶訪誰傳還家杜宇三更夢寄逺菖蒲十樣箋此去壯遊何所恨思君長問楚江船

哭中書趙友沂兼柬其尊甫洞門都憲

長沙長子九江船禦史臺西月正圓兩省親朋歡笑日一官詩酒亂離年朱樓有淚看楊栁白髮無家聽杜鵑太息賈生歸未得湘花湘艸夕陽邊

贈學易友人吳燕余

風雨菇蘆宿火紅胥靡憔悴過墻東吞爻夢逐虞生放端防占成屈子窮縱絕三編身世外橫添一畫是非中道人莫訝姚平笑六十應稱未濟翁

其二

注就梁丘早十年石壕呼怒篳門前範升免後成何用寗越鞭來絕可憐人世催科逢此地吾生憂患在先天從今郫上田休種簾肆無家取百錢

壽繼起和尙

故山東望路微茫講樹秋風老著霜不羨紫衣誇妙相惟憑白足徧諸方隨云舒捲身兼杖與月空明詩一囊臺頂最髙三萬丈道人心在赤城梁

惠山二泉亭爲無錫吳邑侯賦

九龍山半二泉亭水逓名標陸羽經寺外流觴何處訪公餘飛舄偶來聽丹凝髙閣空潭紫翠濕層巒萬樹靑治行吳公今第一此泉應足勝中泠

梅村集卷十四

欽定四庫全書

梅村集卷十五

國子監祭酒吳偉業撰

七言律詩五

過三峯蘗公話舊

霜落千峯曵杖尋筍輿衝雨過髙林埋書艸沒松根史洗鉢泉流石磴琴萬事防經黃葉夢三生難負碧潭心山童不省團圞話催打溪鐘夜未深

永平田君宗周吳故學博也袁重其識之尢展成司李其地相見詢袁年百有二矣索詩紀異並簡展成

北平車馬訪煙蘿記向夷齊廟下過百嵗共看秦伏勝一經長在漢田何知交已料滄江少耆舊翻疑絕塞多聽罷袁絲數東望酒酣求作絳人歌

顧西巘侍禦同沈友聖虎丘卽事

注就逍遙賦大風彥先才調擅諸公晴川兩岸憑欄外雪嶺千尋攬轡中我昔楚江同宋玉君今吳市訪梁鴻芳洲杜若無能采慚愧當年過渚宮

其二

諭蜀書成楚大夫徵帆萬里到江湖鄕心縹緲思黃鶴祖徳風流話赤烏問俗駐車從父老尋山著屐共生徒君家自有丹靑筆衰白追陪入畫圖

其三

生公石畔廣塲開短簿祠荒閉緑苔山榼偶擕羣吏散布防無恙故人來爭傳五月登髙防應攺三江作賦臺自是野王思故里可知先賞陸機才

其四

一馬雙僮出野塘論文蕭寺坐匡牀花移堠鼓靑油舫月映行廚白石廊漫叟短歌傷老大散人長揖恕淸狂細將朋友從頭數落落申生【鳬盟】與沈郎

贈松江郡侯張升衢【從江寧遷任】

石城門外水東流簫鼓千人最上頭二陸鄕園江畔樹三張詞賦郡西樓油幢置酒蒓鱸夜畫舫鉤簾秔稻秋聞道靑溪行部近兒童欣喜使君遊

贈松郡副守涪陵陳三石【官董漕】

獨上髙城回首難揚雄老去滯微官湖天搖落云舒捲巫峽蕭森路折盤廿載兵戈違故里千村輸挽向長安京江原是三巴水莫作郫筒萬里看

贈松郡司李內江王擔四

十月江天曉放衙茸城寒發錦城花金隄更植先人栁玉壘重看使者車【父侍禦治京口湖堤】庾嶺霜柑書憶弟【弟粵東令】曲阿春釀夢思家【侍禦避亂僑居丹陽】詩成別冩鵝溪絹防壁風篁醉墨斜【善寫竹】

贈彭郡丞益甫

樓船落日紫貂輕坐嘯胡牀雁影橫雨過笛生黃歇浦花開夢繞發幹城【舊棠邑令】龍蛇絹素爭搖筆【善書】松杏山河已息兵【杏山人】慷慨與君談舊事夜深欣共酒杯傾十月下澣偕九日過雲閒公防閬石蒼水齋中同文饒諸子

百里溪山訪舊遊南皮賓客盛風流文章座上驚黃絹名字人間愧白頭董相園開三徑夜陸生臺在九峯秋酒酣莫話當年事門外滄江起暮愁

其二

霜落南樓笑語淸無端街鼔逼嚴城三江風月尊前醉一郡荊榛笛裏聲花滿應徐陪上防歌殘稽阮隔平生歸來枕底天涯夢喔喔荒雞已五更

贈松江別駕日照安肇開

秋盡西風髩影蒼伏生經術蓋公堂雞聲日出秦祠逺鶴唳江空禹迹荒二水淄澠杯酒合三山樓觀畫圖裝歸來好防安期棗不夜城頭是故鄕

滇池鐃吹

碧雞臺榭亂雲中舊是梁王避暑宮銅柱雨來千嶂洗鐵橋風定百蠻通朱鳶縣小輸賨布白象營髙掛柘弓誰唱太平滇海曲檳榔花發去年紅

其二

苴蘭城闕郁岧嶤貝葉金書使者朝海內徵輸歸六詔天邊勲伐定三苗魚龍異樂軍中舞風月蠻姬馬上簫莫向昆明話疏鑿道人知已劫灰消

其三

靄翠奢香祠總荒蘆笙吹徹障云黃縱擒有防新疆定叛服何嘗舊史亡鬼國三年勞薄伐

王師五月下殊方瀾滄肯爲他人渡不許窺人有夜郎

其四

盤江西繞七星關可渡河邊萬仞山隴上舊傳收白帝南中今喜定烏蠻龍坑壯馬看馳驟雞足髙僧任往還辛苦武侯停節處殘碑零落艸斑斑

儒將

河朔功名指顧收身兼使相領諸侯按兵白道調神鶻挾妓靑山駕快牛論敵肯輸楊大眼知書不減範長頭他年信史推儒將馬矟淸談第一流

俠少

寶刀千直气淩雲俠少新防龍武軍栁市博徒珠勒馬柏堂箏妓石華裙招權夜結金安上挾防朝幹王長君堪笑年年祕書客白頭空守太文

山居卽事示王惟夏郁計登諸子

灌木淸漳五畆居山崧檐果釣竿魚金龜典後頻賖酒麈尾燒來爲著書對客好穿髙齒屐出門常駕短轅車陸倕張率呼同載三月江南正祓除

九峯詩

鳳凰山

碧樹丹山千仞岡夫差親獵雉媒塲五茸風動瑯玕實三泖云流沆瀣漿鳥聽和鳴巢翡翠花舒錦翼照文章西施醉唱秦樓曲天半吹簫引鳳凰

厙公山

厙公石防掩莓苔千載陰符戰骨哀鐵鎖任從田父識玉書休爲道人開三分舊數江東望二俊終非馬上才恨殺圮橋多授受鬭他劉項至今來

神山

紫蓋靑童白鹿巾細林仙館鶴書頻洗來丹井千年藥蛻去靈蛇五色鱗洞起春云招勝侶潭空秋月證前身赤松早見畱侯志何況商顏避世人

佘山

溪堂剪燭話徵君通隠升平半席分茶筍香來朝命酒竹梧陰滿夜論文知交倒屣傾黃閣妻子誅茅住白雲處士盛名收不盡至今山屬佘將軍

薛山

薛公髙臥始何年學士傳家有墓田枉自布衣登侍從長將云壑讓神仙坐來石榻蒼苔冷采得溪毛碧藕鮮最愛玉屏山下路月明橋畔五湖船

機山

蒹葭滿目雁何依內史村邊弔陸機豪士十年貪隠遁通侯三世累輕肥江山麗藻歸文賦京洛浮沈負釣磯白袷未還靑蓋逺辧亡書在故園非

橫雲山

橫云挿漢領諸峯雨過泉飛亂壑松赤壁豈經新戰伐丹楓須記舊遊蹤祠荒故相江村鼓客散名園蘭若鐘莫信豢龍云不去此山云只爲人龍【山有龍母祠又陸云故宅】

天馬山【一名幹山】

龍媒天馬出昆侖靑海長畱汗血痕此地幹將騰劍气何來逸足鏁云根石鯨潭影秋風動【山有二石魚飛去】鐵笛江聲夜雨昏【鐵崖葬處】芻秣可辭銜勒免空山長放主人恩

小昆山

積玉昆岡絕代無讀書臺上賦吳都君臣割據空祠廟家國經營入畫圖勢去河橋悲士馬詩成山館憶蒓鱸傷心白璧投何處汗簡淒涼陸大夫

送贑州曾庭聞孝廉移家寧夏

十年走馬向天涯回首關河數暮鴉大庾嶺頭初罷戰賀蘭山下不思家詩成磧裏因聞雁書到江南定落花夜半酒樓羗笛起軟裘衝雪踏鳴沙

贈何匡山

早年納節臥滄浪回首風塵鬢髮蒼陶令軍營姑孰口【大兵收溧陽參其軍事】謝公遊墅石門莊【後僑寓溧陽太白所謂石門精舍卽其地也】山田種罷輸常稅海國歸來認故鄕【何本疁城人今歸】二月村居春雨足官梅花發爲何郎

題海虞孫子長七十壽圖

春秋注就授生徒虞仲祠前一老夫烏幾看云吟菌閣布帆衝雨醉菱湖空山撫操彈三峽故國興懷賦兩都同軰半非身健在爲誰冩入煉丹圖【虞有徐神翁煉丹處】

觀蜀鵑啼劇有感【並序】

蜀鵑啼者丘子嶼雪爲吾兄成都令志衍作也志衍一官逺宦萬里嚴裝愛弟從行故人送別上游梗塞盡室扶擕旣捨水而登山甫自滇而入蜀北都覆沒西土淪亡身殉封疆家罹鋒鏑嗚呼三十六口痛碧血之何存一百八盤招遊魂而莫返無兒可托有弟言歸竄身荊棘之林乞食猱之族望蠻煙而奔走脫賊刃以﨑嶇恥趙禮之獨全赤眉何酷恨童烏之不免黃口奚辜爰將委巷之謳展作巴渝之舞庾子山之賦傷心時方板蕩袁山松之歌行路聞且唏戱余也老逐歡遊閒逢浩唱在中年早傷於哀樂況昔夢重感乎交朋豈獨伍相窮來憐者有同聲之嘆遂使雍門曲罷焉如亡邑之人瞻望兄兮猶來思悲翁而不見蘭堂客散金穀詩成非關聽伎之吟聊當懷人之什爾

花發春江望眼空杜鵑聲切畫簾通親朋形影燈前月家國音書笛裏風百口悔教從鳥道一官催去墮蠶叢雪山盜賊今何處腸斷箜篌曲未終

其二

江關蕭瑟片防畱防馬俄成萬里遊失計未能全愛子端居何用覓封侯雲山已斷中宵夢管猶開舊日樓二月東風歌水調鶺鴒原上使人愁

其三

平生兄弟劇流連髙會南樓盡少年往事酒杯來夢裏新聲歌板出花前靑城道士看遊戲白髮衰翁漫放顚雙淚正垂俄一笑認君眞已作神仙【劇中志衍兵解仙去】

其四

過盡蠻江與瘴河還家有弟脫兵戈狂從劇孟千場博老愛優防一曲歌紅豆花開聲宛轉緑楊枝動舞婆娑不堪唱徹關山調血污遊魂可柰何

題華山蘗庵和尙畫像【和尙熊姓字魚山直諫予杖不死後入道】

淸如黃鵠矯如龍浩劫長搘不壊松四國雞壇趨北面千年雪嶺啟南宗【西銘復社漢月禪燈皆師令吳江時身所興起】江湖夙世歸梅福經卷殘生繼戴顒諍論總銷隨諫艸故人已隠祝融峯【繼公隠南嶽蘗公本師也】

其二

西南天地嘆無歸漂泊干戈愛息機黃蘗禪心淸磬冷白雲鄕樹逺防微全生詔獄同官在【指姜如農】乞食江城故老稀【松陵】布衲綻來還自笑篋中血裹舊朝衣

戊申上已過吳興家園次太守招飲郡圃之愛山臺坐客十人同修禊事余分韻得苔字

六客堂西禊飲臺亂山髙會嘯歌開塔懸津樹雨中出鐘送浦防天際來同軰酒狂眠怪石前賢墨妙洗蒼苔右軍勝集今誰繼仗有吾家季重才

立夏日陪園次郡伯過孫山人太白亭落成置酒分韻得人字

春盡山空鶴唳頻亂雲歸處鎖松筠江湖有道容奇士關隴無家出俊人招隠起亭吟社客散仙畱冢醉眠身一瓢零落殘詩在誰伴先生理釣緡

得友人札詢近況詩以答之

溪堂六月火雲愁支枕閒窓話貴遊王令文章今日進丘公仕宦早年休道衰薄俗甘棲遁才退殘書勉勘讐京雒故人聞健飯黃塵騎馬夾城頭

八風詩【並序】

余消夏小園風塕然而四至𨿽泠泠可以折酲已疾而淒其怒號不能無爰居之思避其庶人之雌風乎聊廣其意作爲此詩莊列寓言沈謝作賦庶以鳴候虫而諧比竹若云俟諸輶軒則此不足采也

其一【東風】

汴水楊花撲面迎飄飄飛過雒陽城陶潛籬畔吹殘醉宋玉墻頭送落英油壁馬嘶羅袖舉緑塘波皺畫簾聲獨憐趙后身輕甚斜倚雕防待月生

其二【南風】

玉尺披圖解慍篇相烏髙指越裳天終南云出松檜響防闕雨飛鈴索懸師曠審音吹不競鐘儀懷土操誰傳九疑望斷黃陵廟曽共湘靈拂五

其三【西風】

落日巴山素女秋梧宮蕭瑟唱涼州白團掌內恩應棄絳蠟前淚未收隴阪徵夫蘆管怨玉關思婦杵聲愁可堪益部龍驤鼔獵獵牙旗指石頭

其四【北風】

萬里扶搖過白登少卿書斷雁難憑蕭梢駿尾依宛馬颯爽雄姿刷代鷹野火燒原靑海雪驚沙擊面黑河冰愚公墐戶頭如蝟傳道君王獵霸陵

其五【東南風】

紫蓋黃旗半壁中鬥牛斜直上游通漫分漢沔魚龍陣須仗江湘烏鵲風捩柁引船濡口利禡牙揮扇赭圻功試看片刻周郎火一卷曹公戰艦空【三國誌周瑜傳注黃蓋取輕艦十舫載燥荻枯柴建旌旗於上時東南風急同時發火燒盡北船曺公退走】

其六【西南風】

武帝雄圖卭筰開相如馳傳夜郎回巴童引節旌旄動僰馬隨車塵土來堯女尙應愁赭樹【史記秦皇西南渡淮水浮江至湘山祠逢大風幾不得渡知是堯女使刑徒伐湘山樹赭其山】楚王從此怕登臺小臣欲進乘槎賦萬里披襟好快哉

其七【東北風】

飛廉熛怒向人間徐福求仙恨未還萬乘雨休封禪樹【史記封禪書始皇上太山遇大風雨休於大樹下】八神波斷羨門山【史三神山在渤海中患且至則船引風而去始皇時方士皆以風爲解○八神皆在齊北成山斗入海最居齊東北隅】蕭蕭班馬東巡海發發嚴旌北距關錯認祖龍噫气盛蓬萊咫尺竟誰攀

其八【西北風】

沛宮親作大風歌往事彭城柰楚何身防重圍逢晦冥天畱數騎脫干戈【史記項王圍漢王三匝大風從西北起折木發屋揚沙石窈防晝晦楚軍亂乃得遁去】威加河朔金方整地繞幽並殺气多好祭蚩尢祔風伯飛揚長防漢山河

贈同年嘉定王進士內三

槎浦岡頭自種田居然生活勝焦先赤松采藥深山隠白鶴談經古寺禪孺仲淸名交宦絕彥方髙行裏閭傳曲江細栁新蒲緑回首銅龍對防年

其二

翠竹黃花一艸堂柴門月出課耕桑蘓林投老思遺事譙秀辭徴住故鄕彊飯卻扶芒屨健髙歌脫防酒杯狂莫嗟過眼年光易徵調初嚴已十霜

其三

先生吟社夜畱賓紫蟹黃雞甕面春萬事夢中稱幸叟一家榜下出閒人【內三及二子皆科第而不仕】君房門第多遷攺叔度才名固絕倫【指上谷江夏】靑史舊交余我在北猶得岸烏巾

其四

晚嵗風流孰似君烏衣子弟總能文靑箱世業髙門在白髮遺經半席分正禮雙龍方矯角釋奴千里又空羣外家流軰非容易肯信衰宗有右軍

大中丞心康韓公九月還自淮南生日爲壽

閶闔淸秋爽气來尙書新自上游回八公艸木登髙宴九日茱萸置酒臺兵食從容經久計江淮安穏濟時才尊前好唱南山曲笳鼓西風笑語開

贈李膚公五十

先徳傳家歷苦辛汗靑零落剰閒身雲山笑傲容遺叟松菊招尋見故人猶有田園供伏臘豈無書卷慰沈淪只看五月開樽宴撥刺江魚入饌新

庚戍梅信日雨過鄧尉哭剖石和尙遇大雪夜宿還元閣

筍輿衝雨哭參寥宿鳥啾鳴萬象凋北寺九成新妙塔【師修報恩塔初成】南湖千頃舊長橋云堂過飯言猶在【去嵗與師同飯山閣】雪夜挑燈夢未消最是曉鐘敲不寐半天松栝影蕭蕭

其二

投老相期共閉關【師有招住山中之約】影堂重到淚潺潺身居十地莊嚴上【師初刻華藏圖】道出三峯要間壊衲風光靑桂冷【四宜堂叢桂最盛】殘經燈火白雲閒吾師末句分明在雪裏梅花雨後山

送許堯文之官莆陽

烏石煙巒列畫圖防旌遙喜入名都路經鷓嶺還龍嶺符剖鴛湖更鯉湖訪舊艸堂搜萬卷吟詩別墅補千株知君不淺弦歌興別有髙樓起望壺

其二

榕陰五馬快驂驔親到遊洋古越南抹麗香分魚魫細荔支漿勝橘奴甘鮫宮月映浮春嶼蜃市煙消見夕嵐此去褰帷先問俗上溪秋色正堪探

感舊贈蕭明府

余年三十有一以已夘七月奉命封延津孟津兩王於禹州過汴梁登梁孝王臺適學使者會課屬郡知名士於臺上因與其人諮訪古迹徘徊久之而後行逾三十三年雒陽蕭公涵三從道臣左官來治吾州拭目驚視云曽識余則蕭公乃臺上諸生中一人也感舊太息爲賦此詩

三十張旌過大梁繁臺憑眺遇蕭郎黃河有恨歸遺老朱邸何人問故王授簡肯忘羣彥會棄繻誰識少年裝長卿駟馬髙車夢臥疾相逢話艸堂

同孫洗心郁靜巖家純祜過福城觀華嚴會

不求身世不求年二六時中小有天今日雲門才喫棒多生山谷少安禪茶鐺藥臼隨時供蒲笠蕉團到處眠撒手懸崖無一事經聲燈火覺王前

梅村集卷十五

欽定四庫全書

梅村集卷十六

國子監祭酒吳偉業撰

五言排律

晚眺

萬壑亂煙霜浮圖別茫江山連楚蜀鐘磬怨齊梁原廟寒泉裏園陵秋艸傍雁低連雨色鷺逺入湖光戲馬長千里歸人石子岡舟車走聲利衣食負畊桑欲問淮南信砧聲繞夕陽

送吳門李仲木出守寧羗

君到南山去興元驛路長孤城當沮口舊俗問華陽稻近磻溪種魚從丙穴嘗殘兵白馬戌廢塢赤亭羗鐵鎖穿天上金牛立道傍隗囂宮尙在諸葛壘應荒往事英雄恨新愁旅客裝七盤遮駱谷十口隔秦倉黑水分楡栁靑泥老鷫鸘不堪巴女曲尙賽武都王

梅花庵同林若撫話雨聨句

放防名園勝停驂客思淹【云鳳】初涼欣颯爽入夜苦【偉業】有待聞幹無因見皎蟾【鳳】蒲荒迷鷺影花落冷魚噞鳥語枝頭咽虫鳴葉底潛淸齋幽事足良會逸情兼【業】貧士藏書冨髙人取友嚴瞢騰長自臥剝啄遣童覘北郭余偕隠東山爾共瞻【鳳】生來門是徳住處水名廉【業】觸地詞源湧推鋒筆陣銛萬言成寸晷一字直三縑雜佩紉蘭名材貢杞柟三千登甲第四十到宮詹【鳳】仙樂淸商奏天廚法酒霑使車遊宛雒樓艦出沱職亞成均掌官同祕院僉含毫蕓閣艸挿架石渠籖【業】翰染丹靑障碁分黑白奩望崇惇雅素气直折壬憸【鳳】道已銘鐘鼎交仍隔釡鬵雲霄三省相虎豹九關閹【業】害物磨牙慘持拳炙手炎遊夫空捭闔武士浪韜鈐【鳳】海防洪罏熖民生鼎沸燖天心何叵測宸極竟危阽【業】夏社松陰攺周原麥秀漸詩書遭黨錮冠蓋受髠鉗【鳳】骨巖城防燒屯甲士殱孑民余防僰尺土剰滇黔【業】越俗更裳佩秦風失防幨矩衣還戍削長帶孰蜚絕迹違朝市全身混裏閻【鳳】挐舟浮磵曲扶杖度山崦菌閣迎寒葺茅亭帶雨苫【業】冥鴻思避弋老馬脫銜箝朋舊從頭數篇章信口占【鳳】境奇窮想入才退苦言砭大歷場誰擅元和體獨纎聆音嗤下裏覩貎嘆無鹽好句奚囊貯淸談麈尾拈飛觴邀阮籍防義問劉惔【業】情洽蠲苛禮形忘略小嫌詼諧文乞巧憔悴賦驅痁書擬中郎祕香憑小史添搴蘭將滿握采菊不盈襜【鳳】紙帳蛛絲罥紗屏蝶粉黏試茶追陸羽退筆弔防恬玩物髙居澹安心老璄甜食羹調芍藥釀法制莃薟黃擘團臍蟹霜批巨口鮎香流金杏酢脆入玉梅腌送酒橫波艷調箏素手摻新聲歌緩緩沈飲醉厭厭【業】梅老看圍屋花開待放檐道人君勿愧處士我何謙【鳳】緑印苔間屐靑飄栁外簾池流緣岸折峯勢出墻尖【業】興劇神偏王狂來語類譫徘徊吟數過撚斷幾枯髯【鳳】

海螄

不肯依墻壁其如羅网偏文身疑蝌篆長髻學螺旋局足蟠根固容頭掩的圓但能防尾擊誰敢防中堅气及先聲取髀存裏肉捐空虛寧棄擲辛苦是連蜷處世遭多口浮生悞一鮮白鹽看雨後紅釀向花邊入穴鉤難致呼門慘不前回腸縈鎖甲髕腳怨刀錢海粟蝸廬滿虫書蜃市懸知君爾雅熟爲譯小言篇

麥蠶

月令初嘗麥豳風小索綯繭絲供嵗早芒刺用心勞舊谷憂蛾賊先農攝馬曹三眠收滯穗五色薦溪毛簇箔同丘坻繰車借桔橰筐分南陌采縷細北宮繅奉種鶊鳴降輸魁蟹績髙仙翁蜂化飯醉士蟻餔糟桑蠋僵應化冰蛆臥未逃婦驚將絡緯客咽半蠐螬纎手揉幹糒春綿滑冷淘非關虫食稼恰並鳥含桃

思陵長公主挽詩

貴主徽音美前朝典命光鴻名垂逺近哀誄著興亡托體皇枝貴承休聖善祥母儀惟謹肅家法在矜莊上苑穠桃李瑤池小鳳凰鸞音靑繡屜魚笏皂羅囊沈燎燻鑪細流蘇寶蓋香禊期陪祓水繭館助條桑緑綟芃蘭佩紅螭薤葉璋錫封需大國喚仗及回廊受冊威儀定傳烽羽檄忙司輿停鹵簿掌瑞徹珩璜婺宿明河澹薇垣太白芒至尊憂咄吒仁壽涕彷徨酈邑年方幼瓊華齒正芳艱難愁付托顚沛懼參商文葆憐還戲勝衣泣未遑從容咨傅母倥急詢貂璫傳箭聞嚴鼓投籖見拊牀內人縫使甲中防票支糧使者塡平朔將軍帶防羗寧無一矢救足慰兩宮望盜賊狐篝火關山蟻潰防逍遙師逗撓奔突冦披猖牙纛看吹折梯衝舞莫當妖氛纒象闕殺气滿陳倉天道眞防昧君心顧慨慷剖慈全國體處變重宗潢冑子除華紱家丞具急裝敕須離禁闥手爲換衣裳社稷仇宜報君親語勿忘遇人耑退讓愼已舊行藏國母摩笄刺宮娥掩袂傷他年標信史同日見髙皇元主甘從殉君王入未央抽刀淩左闔申脰就幹將啑血彤闈地橫屍紫籞汪絕吭蘇又咽瞑睫倦微裹褥移私第霑胸進勺漿誓肌封斷骨茹戚吮殘創死早隨諸妹生猶望二王股肱羞魏相肺腑恨周昌賊遁仍函谷兵來豈建康六軍面慟四海遏音防故國新原廟羣臣舊奉常賵圭陳厭翟題湊載輼輬隧逼賢妃冢山疑望子岡銜哀存父老主祭失元良訣絕均壞土飄零各異方衣冠嬴博葬風雨鶺鴒行浩劫歸空壤浮生寄茫玉眞圖下髮申伯勸承筐沅浦余堯女營丘止孟姜君臣今世代甥舅卽蒸嘗湯沐鄕亭秩家門殿省郎淒涼脂粉磑零落綺羅箱宅枕平津巷街通少府墻晝閒偕妯娌曉坐向姑嫜偶語追銅雀無聊問柏梁豫遊推挿栁勝迹是梳裝菡蓞鴛鴦扇茱萸鸚鵡觴大庖南膳廠奇卉北花房暖閣葫蘆錦溫泉荳防湯雕薪獅首炭甜食虎睛糖壯麗成焦土榛蕪拱白楊麋遊鳷觀苔沒鬭雞坊荀灌心惆悵秦休志激昻崩城身竟殞塡海願難償命也知奚憾天乎數不臧累戱牀簀語卽窆寢園傍半體先從父遺骸始見娘黃泉母子痛白骨弟兄殤夙昔銅駝泣諸陵石馬荒三年修荇藻一飯奠嵩邙寒食重來路新阡宿艸長溪田延黍稼隴笛臥牛羊朽壤穿螻蟻驚沙起鴰鶬病樗眠廢社衰葦折寒塘列剎皇姑寺防經內道場侍鬟稱練行小像刻沈香玉座懸朱帳金支渡法航少兒添畫燭保媼伴帷堂露濕丹楓冷星稀靑鳥翔幡旄晨隠隠鈴鑷夜將將控鶴攀龍馭驂麟謁帝閶靈妃歌縹緲神女笑徜徉苦霧迷槐市雌霓繞建章歸酅思五廟涉漢淚三湘柔福何慚宋平陽可佐唐虞淵瞻返日蒿裏叫飛霜自古遭兵擾偏嗟擁樹妨魯元馳孔亟芊季負倉黃漂泊悲臨海包含恥溧陽本朝端閫閾設制勝巖疆處順惇恭儉時危植紀綱英聲超北地雅操邁東鄕新野墳松直招祗祠柏蒼薤歌𨿽慘澹汗簡自輝煌謚號千秋定銘旌百禩彰秦簫吹斷續楚挽哭滄浪

附【松江張宸長平公主誄曰長平公主者明崇禎皇帝女周皇后產也甲申之嵗淑齡一十有五皇帝命掌禮之官詔司儀之監妙選良家議將降主時有太僕公子都尉周君名世顯者將築平陽以館之開沁水以宅之貳室天家行有日矣夫何蛾賊鴟張逆臣不誡天子志殉宗社國母嬙嬪慷慨死焉公主時在穉齡禦劍親揮傷頰斷腕頽然玉折霣矣蘭摧賊以貴主旣殞授屍國戚覆以錦茵載歸椒裏越五宵旦宛轉復生泉途已宮龍髯脫而劍逺蘭薰罷殿蕙性折而神枯順治二年上書】

【今皇上九死臣妾局蹐髙天髠緇空王庶申罔極上不許詔求元配命吾周君故劍是合土田邸第金錢牛車錫予有加稱備物焉嗟夫乘防扇引定情於攺朔之朝金犢車來降禮於故侯之第人非鶴市慨紫玉之重生鏡異鸞臺看樂昌之再合金枝秀發玉質含章逢徳曜於皇家迓桓君於帝女然而心戀宮帷神傷輦路重云畢陌何心金榜之門飛霜谷林豈意玉簫之館弱不勝悲溘焉薨逝當扶桑上仙之日距穠李下嫁之年星燧初周芳華未歇嗚呼悲哉都尉君悼去鳳之不畱嗟沈珠之在殯銀臺竊藥想奔月以何年金殿香思返魂而無術越明年三月之吉葬於彰義門之賜莊禮也小臣宸薄遊京輦式覩遺容京兆𨿽阡誰披柘館祁連象冢只叩松關擬傷逝於子荊朗香空設代悼亡於潘令遺掛猶存敢再拜爲之誄云○又孫承澤春明夢餘錄曰公主名徽娖】

途中遇雪卽事言懷

雪來楡塞北人去衛河西川隴方彌漫關山正慘淒短衣吹帶直矯防壓檐低漁臥舟膠浦樵歸栁斷溪危灘沙路失廢井艸痕齊塔迥埋榱桷臺荒凍鼔鼙襆輕裝易發書重笈難擕久病人貽藥長途友贈綈橫津船渡馬野店屋棲雞家訴兵來破墻嫌客亂題簀牀寧有席葦壁半無泥路逺人呼飯廚空婦乞醯白溲作餌緑糝韭成虀入筯非鮭菜堆柈少棗梨山薪土銼續村釀瓦罌提齕莝驢如怒窺燈防似啼旗亭人又起艸市路偏擠遇淖前騶唱衝風後騎嘶輿肩幾步換囊糒一夫賫行子誰停轡居人尙掩閨漸逢農荷鍤稍見叟扶藜往事觀車轂浮蹤信馬蹄世應嘲僕僕我亦嘆棲棲赤縣初移社靑門早灌畦餘生隨雁防壯志失虹蜺築圃千條栁畊田十具犂昔賢長笑傲吾道務提撕得失書新語行藏學古稽詩才追短李畫癖近迂倪室靜閒支枕樓髙懶上梯老宜稱漫士窮喜備殘黎有道寧徵管無才卻薦嵇北山休誚讓東觀豈攀躋令伯親垂白中郎女及笄離程波別淚艸萋萋憶弟看云逺思親望樹迷書來盤谷友夢向鹿門妻蹭蹬吾衰矣飄零歸去兮蒓鱸三泖宅花鳥五湖堤著屐尋廬嶠張防入剡溪江南春雨足把酒聽黃鸝

贈家園次湖州守五十韻

淸切推華省風流擅廣陵俊從江左造賢比濟南徵經學三公薦文章兩府稱北門供奉吏西掖祕書丞月俸鴉翎鈔春衣鳳尾綾賜酺班上膳從獵賦奇鷹粉署勞偏著仙曹迹屢陞赤囊條每對黃紙詔親承乞外名都重分符寵命仍爭傳何水部新拜栁吳興城闕晨笳動旌旗瑞靄凝射堂靑嶂合訟閣絳霞蒸教出漁租減詩成紙價增笙歌前隊引賓客後車乘石戶樵輸栗銀塘女采菱水嬉鉤捲幔社飲鼔分堋急雨溪諠碓斜陽岸曬罾宗盟髙季札史局慨吳兢官退囊頻澀年侵鏡漸憎鹿皮朝擁捲松火夜挑燈舊業凋林薄殘身瘦石稜彈琴伐木澗荷鍤種塍撥剌魚窺网偸睛鳥避矰已耽畊稼隠幾受黨碑懲寥落依兄弟艱難仗友朋殷勤書一紙離別思千層逸爵斟佳醖綈袍制異繒蠶忙供杼軸茶熟裏緘縢族姓叨三謝詞場繼二應歃宜陪魯衛賦僅半鄒滕謙抑君胡過慚惶我曷勝長緘招鄭重短防跂飛騰好士公投轄尋山客擔簦竹溪春澹蕩梅隴雪崚嶒孤館披襟坐危欄送目憑嵐光浮翠黛塔勢界金防爲政崔元亮相逢皇甫曽蘭橈輕共載蠟屐響同登笛冷荒臺妓鐘沈廢寺僧趙碑娟露滴顏壁壯云崩衰至容吾放狂來敢自矜雄談茗是戰良防酒如澠楚澤投劉表江樓謁庾冰故交當路徧前席幾人曾妄把歡遊數癡將好夢憑懷人吟力健觀物道心澄雅意通毫素閒愁托剡藤折花貽杜牧采菊寄王瑣屑陳篇蠧欹邪醉墨蠅非云聊以報捨此亦何能

賦得西隠寺古松【次葉訒庵韻贈陸翼王】

誰將東海月掛在一株松偃蓋荒祠暗槎枒蘚石封寒生髙士骨瘦入定僧容絕頂危巢鸛奔枝破壁龍盤根供客踞掃葉認仙蹤風寂吹常謖泉枯灑若淙性孤千尺傲材大百年慵葛相堪同臥秦皇恥再逢鹿芝香作供鶴艸錦成茸影出層雲外霜天落曉鐘

梅村集卷十六

欽定四庫全書

梅村集卷十七

國子監祭酒吳偉業撰

五言絕句

子夜詞

人采蓮子靑妾采梧子黃置身宛轉中纎小歡所嘗

其二

憶歡教儂書少小推無力別郎欲郎憐修牋自雕飾

其三

夜涼入空房侍婢待除裝枕前鉤不下知未解衣裳

子夜歌

歡是南山云半作北山雨不比薰鑪香纒綿入懷裏

其二

夜夜枕手眠笑脫黃金釧傾身畏君輕背轉流光面

其三

故使歡見儂儂道不相識曽記馬上郎挾彈門前立

其四

微笑佯牽伴低頭悞弄弦眾中誰賣眼又說是相憐

其五

雙纒五色縷與歡相連愛尙有宛轉絲織成合歡帶

其六

淺碧魚文纈輕紅杏子花比來糚束素加上木蘭紗

其七

儂如機上花春風吹不得剪刀太無賴斷我機中織

其八

紅羅復斗帳四角垂明珠明珠勝明月月落君躊躕

其九

指冷玉簫寒袖長羅袂濕此夜坐匡牀春風無气力

其十

夜色吹衣袂新聲出絳紗相逢更相認銀燭上鉛華

其十一

舞罷私自憐腰肢日嫋嫋總角諸少年虧他只言好

其十二

玉枕湘文簟金鑪鳳腦煙君來只病酒辜負解香鈿

其十三

出門風露寒歡言此路去妾夢亦隨君與歡添半臂

子夜歌【代友人答閩妓】

白玉絳羅圍枝頭荔子垂待儂親用手緩緩褪紅衣

其二

郎來索糖霜莫持與郎喫郎要口頭甜不如是嘗蜜

其三

榕樹參天長郎棲在何處隨郎不見榕累儂望鄕樹

其四

緑葉吐紅苗紗月影髙待郎郎不至落得美人蕉

其五

拂手慈悲樹相牽話生死爲郎數還期就中屈雙指

其六

橄防兩頭纎終難一个圓縱教皮肉盡腸肚自然堅

采石磯

石壁千尋險江流一矢爭曾聞飛將上落日弔開平

新翻子夜歌

歡今穿儂衣窄身添扣扣欲搔麻姑爪教歡作廣袖

其二

含香吐聖火碧縷生微煙知郎心腸熱口是金博山

其三

歡有頷下貂與儂覆廣額脫儂頭上珠爲歡嵌寶石

其四

龍團與羊酪相逢土風異爲歡手煎茶調和見歡意

南苑應

制

熊館發云旌春搜告禮成東風吹紫陌千騎暮歸營

讀漢武帝紀

岱觀東迎日河源西問天晚來雄略盡巫蠱是神仙

讀光武紀

雷雨昆陽戰風雲赤伏符始知銅馬帝逺勝執金吾

蕭何

蕭相營私第他年畏勢家豈知未央殿壯麗只棲鴉

偶見

合歡金縷帶蘇合寶香薰欲展湘文袴微微蕩畫裙

其二

背影立銀荷瓊肌映綺羅燭花紅淚滿遮莫爲心多

古意

歡似機中絲織作相思樹儂似衣上花春風吹不去

題畫

亂瀑界蒼崖松風吹雨急石廊虛無人髙寒不能立六言絕句

偶成

南山不逢堯舜北自有羲皇智如樗裏何用窮似黔婁不妨

其二

張良貎似女子李廣恂恂鄙人祖龍一擊幾中猿臂善射如神

其三

異錦文繒歌者黃金白璧蒼頭諸生唇腐齒落終嵗華冠敝裘

其四

寶帳葳蕤云漾象牀刻鏤花深破盡民間萬室逺逾禁物千金

其五

韓非傳同老子蘇侯坐配唐堯今古一丘之貉不知誰鳳誰梟

其六

雍齒且加封爵田橫可誓丹靑願得無忘堂阜相看寧識神亭

其七

織薄吹簫丰沛拍張狂叫風雲朝領白衣隊主暮稱黒矟將軍

其八

雅擅潘文樂防妙參羊體嵇心畫虎雕龍染翰髙山流水彈琴

其九

東部督郵恣橫北門待詔窮愁莫舉賢良有道且求刀筆封侯

其十

食其長爲說客夷甫自謂談宗著書一篇雋永緩頰四座從容

其十一

趙壹恃才倨傲禰衡作達疎狂計吏恣睢卿相布衣笑罵侯王

其十二

廚下緑葵紫蓼盤中白柰黃柑冠櫛懶施髙枕樵蘇失防淸談

七言絕句一

汴梁

馮夷擊鼔走夷門銅馬西來風雨昏此地信陵曽養士只今誰解救王孫

其二

城上黃河屈注來千金堤帚一時開梁園遺迹銷沈盡誰與君王避吹臺

題歸恭僧服小像

豈是前身釋道安遇人不著鹿皮冠接防漉酒科頭坐只作先生醉裏看【好酒】

其二

金粟山人道者裝玉山秋盡艸堂荒劫灰重作江南夢一曲開元淚萬行【能詩顧阿瑛號金粟道人著天寶遺事詩談庚申君事】

其三

共道淇園長異材風欺雪壓倩誰栽道人掃向維摩壁千尺蒼龍防講臺【畫竹】

其四

中山絕技妙空羣智永傳家在右軍爲冩頭陀新寺額筆鋒蒸出墨池云【工書】

戲贈

窄袖輕衫便洞房何綏新作婦人裝繡囊蘂結同心扣十里風來袴褶香

其二

梅根冶後一庭幽桃葉歌中兩槳畱管是夜深嬌不起隔簾小婢喚梳頭

其三

香銷寶鴨月如霜欲罷摴蒱故拙行倦倚局邊佯數子暗擡星眼擲兒郎

其四

仙家五老話驂鸞素女圖經掌上看如共王喬舊相識鏈方從乞息肌丸

其五

玉釵仍整未銷黃笑看兒郎語太狂翻道玉人心事懶厭將雲雨待襄王

其六

戒珠琥珀間沈檀弟子班中玉葉冠君是恵休身法喜他年參學贊公壇

其七

蔬譜曽刪防議書一臠鮮菜定何如玉纎下筯無常味珍重虞公數十車

其八

懶梳云髻罷蘭膏一幅羅巾紫玉縧不向弓彎問消息誤人詩句鄭櫻桃

其九

內家紈扇縷金函萬壽花開靑鳥銜贈比乘鸞秦氏女銀泥裙子鳳皇衫

其十

橫塘西去窈娘還畫出吳山作楚山笑語阿戎休悵望莫愁艇子在溪灣

亂後過湖上山水盡矣感賦一絕

栁榭桃蹊事已空斷槎零落敗垣風莫嗟客髩重遊攺恰有靑山似鏡中

聽朱樂隆歌

少小江湖載酒船月明吹笛不知眠只今憔悴秋風裏白髮花前又十年

其二

一春絲管唱吳趨得似何戡此曲無自是風流推老軰不須教染白髭須

其三

開元法部按霓裳曾和巫山窈窕娘見說念奴今老大白頭供奉話岐王

其四

誰畫張家靜婉腰輕綃一幅美人蕉會看記曲紅紅笑喚下丹靑弄碧簫

其五

長白山頭蘆管聲秋風吹滿雒陽城茂陵底事無消息逤邏檀槽撥不成

其六

楚雨荊雲雁影還竹枝彈徹淚痕斑坐中誰是沾裳者詞客哀時庾子山

觀棋

深院無人看劇棋三郎勝負玉環知康猧亂局君王笑一道哥舒布算遲

其二

小閣疎簾枕簟秋晝長無事爲忘憂西園近進修宮價博進知難賭廣州

其三

閒向松覆舊圖當年國手未全無南風不競君知否抉眼胥門看入吳

其四

碧殿春深賭翠鈿壽王遊戲玉牀前可憐一子難饒借殺卻拋殘到那邊

其五

黃得失有誰憑上品還推國手能公道世人髙下在圍棋中正栁吳興

其六

莫將絕藝向人誇新勢斜飛一角差局罷兒童閒數子不知勝負落誰家

題莊榿庵小像

錦裏先生住錦涇百花潭水浣花亭子云寂寞余奇字抱膝空山著一經

其二

相如書信達郫筒入蜀還家意气雄卻憶故人天際逺罷官嚴助在吳中

其三

把卷無人意惘然故鄕雲樹夢魂邊遙知石鏡山頭影不及當時是少年

其四

舊朝人地擅簪纓詞賦風流妙兩京盡道阿兄多貴重杜家中弟最知名

楚云

楚云字慶娘余以壬辰上已爲朱子葵子葆子容兄弟招飲鶴洲同集則道開師沈孟陽張南垣父子妓有畹生者與慶娘同小字而楚云最明慧可喜口占贈之

十二峯頭降玉眞楚宮祓禊采蘭辰陳思枉自矜能賦不詠湘娥詠雒神

其二

白蘋江上送橫波擬唱湘山楚水歌卻爲襄王催按曲故低紈扇簇雙蛾

其三

越羅衫子揉紅藍楚玉鸞雛鏤碧簪莫羨鴉頭羅襪好一鉤新月印湘潭

其四

新篘下若酒頻傾楚潤相看別有情小戶漫糺還一笑眾中觥政自縱橫

其五

風流太守緑莎防近水夭桃入畫屏最是楚腰嬌絕處一雙鸂起沙汀

其六

範蠡湖邊春艸長楚天歸去載夷光人間別有朱公子騎鶴吹笙是六郎

其七

畫梁雙燕舞衣輕楚楚腰肢總削成記得錢塘兩蘇小不知誰个擅傾城

其八

廬山擕妓故人畱白社流連謁惠休早爲朝云求半偈楚江明日上黃州

山塘重贈楚云【楚云故姓陸雲間人】

宣公橋畔響輕車二月相逢約玩花烏桕著霜還擊馬停鞭重問泰娘家

其二

家住橫塘小院東門前流水碧簾櫳五茸城外新移到傲殺機云女侍中

其三

月夜分擕幾度圓語溪芳艸隔雲煙那知閶闔千條栁拋撇東風又一年

其四

挾彈城南控紫驑葳蕤春鎖玉人畱花邊別有秦宮活不數人間有秺侯

虞美人

咸陽宮闕早成塵莫聽歌聲涕淚頻若遇戚姬悲薄命幸無如意勝夫人

過魚山曹植墓

小谷城西子建祠魚山刻石省躬詩君家兄弟空搖落惆悵秋墳采豆枝

其二

鄴臺坐法公車令菑郡憂防謁者書天使武皇全愛子黃初先已屬倉舒

釣臺

少有髙名隠富春南陽遊學爲亡新髙皇舊識屠沽軰何似原陵有故人

贈妓郎圓

輕靴窄袖柘枝裝舞罷斜身倚玉牀認得是儂偏問姓笑儂花底喚諸郎

偶成

好把蛾眉鬭逺山鈿蟬金鳳緑雲鬟畫堤無限垂垂栁輸與樓頭謝阿蠻

其二

海棠花發兩三枝燕子呢喃春雨時恰似防幹嬌欲醉當年人說杜紅兒

感舊

赤欄橋防上陽花翠羽雕籠語絳紗羨殺江州白司馬月明亭畔聽琵琶

贈冦白門

白門故保國朱公所畜姬也保國北行白門被放仍返南中秦淮相遇殊有淪落之感口占贈之

南內無人吹洞簫莫愁湖畔馬蹄驕殿前伐盡靈和栁誰與蕭娘鬭舞腰

其二

朱公轉徙致千金一舸西施計自深今日祗因勾踐死難將紅粉結同心

其三

同時姊妹入奚官桐酒黃羊去住難細馬防來紗罩眼鱸魚時節到長幹

其四

重防盧家薄薄糚夜深羞過大功坊中山內宴香車入寶髻雲鬟列幾行

其五

曽見通侯退直遲縣官今日選蛾眉窈娘何處雷塘火漂泊楊家有雪兒

其六

舊宮門外落花飛俠少同遊並馬歸此地故人騶唱入沈香火暖防朝衣

題殷陟明仙夢圖

蕉團桐笠禦風行夢裏相逢話赤城自是前身殷七七今生贏得是詩名

下相極樂庵讀同年北使時詩卷

蘭若停驂灑墨成過河持節事分明上林飛雁無還表頭白山僧話子卿

下相懷古

戲馬臺前拜魯公興王何必定關中故人子弟多豪傑弗及封侯呂馬童

過昌國

樂生去國罷登壇長念昭王知已難流涕伐燕辭趙將忍教老死在邯鄲

任丘

回首鄕關亂客愁滿身風雪宿任丘忽聞石調邊兒曲不作徵人也淚流

臨淸大雪

白頭風雪上長安裋褐疲驢防帶寛辜負故園梅樹好南枝開放北枝寒

阻雪

關山𨿽勝路難堪才上徵鞍又解驂十丈黃塵千尺雪可知俱不似江南

送王照還山【王善書畫弇州先生曽孫偶來京師舊廉州太守也】

靑山補屋愛流泉畫裏移家就輞川添得一舟乘興上煙波隨處小遊仙

其二

始興公子舊諸侯丹荔紅蕉嶺外遊席防京塵渾忘卻被人彊喚作防州

其三

報國松根廟市開公侯車馬鬭如雷疲驢一笑且歸去刑部街前曽看來【刑部街舊廟市開處也】

其四

內府圖書不計錢漢家珠玉散雲煙而今零落無收處故國興亡已十年

其五

布衣懶自入侯門手迹流傳姓氏存聞道相公談翰墨向人欲訪趙王孫

其六

朔風歸思滿蕭關筆墨荒寒防染間何似大癡三丈卷萬松殘雪富春山

其七

河北三公一紙書浪遊何處曵長裾歸田舊業春山盡華子岡頭自釣魚

其八

五馬南來韋使君故人相見共論文酒防面乞黃堂俸明日西山買白雲

伍員

投金瀨畔敢安居覆楚奔吳數上書手把屬鏤思往事九原歸去遇包胥

偶見

新更梳裹簇防蛾窣地長衣抹錦靴總把珍珠渾裝卻柰他明鏡淚痕多

其二

惜解雙纒只爲君丰趺羞澀出羅裙可憐鴉色新盤髻抹作巫山兩道云

題帖

孝經圖像畫來工字格森嚴自魯公第一丹靑天子孝累朝家法賜東宮【禁本有孝經圖周昉畫顏魯公書神廟時曽發內閣重裱今在吏部侍郎孫公處】

其二

金元圖籍到如今半自宣和出禁林封記中山王印在一般烽火竟銷沈【甲申後質愼庫圖書百萬卷皆宣和所藏金自汴梁輦入燕者歷元及明初無恙徐中山下大都時封記尙在今皆散失不存】

南苑應

制

緑楊春繞栢梁臺羽蓋梢云甲帳開知是

至尊親講武日邊萬馬射生來

題石田畫芭蕉

一葉芳心任捲舒客愁鄕夢待何如平生枉用藤溪紙緑玉前好寫書

其二

不妨修竹共檀欒長對蕭蕭夜雨寒卻笑休文彊多事後人仍作畫圖看

口占

欲買溪山不用錢倦來髙枕白雲邊吾生此外無他願飲谷棲丘二十年

無爲州雙烈詩【爲嘉定學博沈陶軒賦】

濡須城下起干戈二女芳魂葬汨羅安得米顚書大字井邊刻石比曹娥

爲李灌谿侍禦題髙澹遊畫

煙雨扁舟放五湖自甘生計老菇蒲誰將白馬西臺客寫作靑牛道士圖

題釣隠圖【贈陳鴻文】

緑波春水釣魚槎縮項雙鯿付酒家忘卻承明曽待詔武陵溪上醉桃花

梅村集卷十七

欽定四庫全書

梅村集卷十八

國子監祭酒吳偉業撰

七言絕句二

讀史偶述

射得紅毛兔似拳乳茶挏酒閣門前相公堂饌銀盤美熊白烹來正割鮮

其二

雪消春水積成渠芻槁如山道不除怪殺六街騶唱少只今驄馬避柴車

其三

新更小篆譯虫魚乙夜橫經在玉除訝道年來親政好近前一卷是尙書

其四

直廬西近禦書房挿架牙籖舊錦囊燕寢不須龍鳳飾天然臺幾曲回廊

其五

閤門春帖防霜毫玉尺量身賜錦袍聞道尙方裁制巧路人爭擁看枚臯

其六

龍媒剪拂上華茵嚴助丹靑拜詔新莫向天閒誇絕伎白頭韓幹竟何人

其七

新張錦幄間垂楊四角觚稜八寶裝借地暖茵趺坐軟茸茸春艸是畱香

其八

騰黃赭白總追風八匹牽來禁苑中毛骨不殊聲價好但看騎上卽神龍

其九

側坐翻身馬上輕官家絕技羽林驚左枝忽發鳴箭仰視浮雲笑絕纓

其十

栁陰觀射試期門撥去胡牀踞樹根徙倚日斜才禦輦天邊艸木亦承恩

其十一

新語初成左右驚一言萬嵗盡歡聲多應絳灌交歡久馬上先行薦陸生

其十二

松林路轉禦河行寂寂空垣宿鳥驚七載金縢歸掌幄百僚車馬會南城

其十三

西洋館字逼城陰巧歷通妙匠心異物每邀天一笑自鳴鐘應自鳴琴

其十四

回龍觀裏海棠開禁地無人閉緑苔一自便門馳道啟穿宮走馬看花來

其十五

宣罏廠盒內香燒禁府圖書洞府簫故國滿前君莫問淒涼酒盞鬭成窯

其十六

布棚攤子滿前門舊物官窯無一存王府近來新發出剔紅香盒豆靑盆

其十七

大將祁連起北邙黃腸不慮發丘郎平生賜物都燔盡千里名駒衣火光

其十八

琉璃舊廠虎坊西月斧修成五色泥徧挿禦花安鳳吻絳繩扶上廣寒梯

其十九

金魚池上定新巢楊栁靑靑已放梢幾度平津髙閣上泰壇春望記南郊

其二十

紛紛茗酪鬭如何防就茶經定不磨移得江南來禁地回龍小盞潑松蘿

其二十一

夜半齋壇唱步虛玉皇新築絳霄居吹笙盡是黃門侶別勅西淸注道書

其二十二

蘭池落日馬蹄驚魚服揮鞭過栁城十萬羽林空夜直無人攬轡諫微行

其二十三

七寶琉璃影百層淪漪月色漾寒冰詞臣主客詩圖進禦帖親題萬壽燈

其二十四

玉砌流泉繞碧渠晚涼紈扇軟金輿采蓮艓子江南弄太液池頭看打魚

其二十五

龍文小印大如錢別署齋名自記年畫就煙雲塡寶篆欲將金粉防山川

其二十六

渭園千里送篔簹嫩籜靑靑道正長夜半火來知走馬尙方藥物待新篁

其二十七

新設椒園內道場云堂齋供自焚香大官別有伊蒲饌親割鸞刀奉法王

其二十八

直廬起艸擅能文被詔含毫寫右軍賜出黃驄銀鑿落天街徐踏墨池云

其二十九

霜落期門喚打圍海靑防暖去如飛鴐鵞信至才遊幸不比和林避暑歸

其三十

鵪鶉錦袋出懷中玉粒交爭花毯紅何似平章荒葛嶺諸姬蟋蟀鬭金籠

其三十一

緑翹聰慧換新糚比翼丹山小鳳皇巧舌能言金鎖愛賜緋妬殺雪衣娘

其三十二

廣南異物進駝雞錦背雙峯一寸齊只道紫駝來絕塞雞林原在大荒西【雞髙三尺花冠翠羽背有雙峯似駝之肉鞍也】

題沙海客畫達摩面壁圖

松風拂拂水泠泠參得維摩止觀經從此西來眞實義掃除文字重丹靑

題二禽圖

舊巢𨿽去主人空剪雨捎風自在中卻笑雪衣貪玉粒羽毛憔悴閉雕籠

詠栁【贈栁雪生】

走馬章臺酒半醒逺山眉黛自靑靑輸他張緒誇年少栁宿傍邊占小星【栁星張三宿同度】

其二

十五盈盈擅舞腰無言欲語不能描武昌二月新栽栁破得工夫鬭小喬【時有喬姬亦擅名】

其三

萬條拂面惹行塵選就輕盈禦栁新枉自穆生空設醴可憐靑眼屬誰人【穆君初與云遇爲畫眉人所奪】

其四

玉笛聲聲喚柰何栁花和淚落誰多灞橋折贈頻回首惆悵崔郎一曲歌【崔郎主人歌童也】

送友人出塞【吳玆受松陵人】

魚海蕭條萬里霜西風一哭斷人腸勸君休望令支塞木葉山頭是故鄕

其二

此去流人路幾千長虹亭外艸連天不知黑水西風雪可有江南問渡船

雜題

白袷春衣繋隠囊少年吹笛事寧王武昌老者如相問翻得伊州曲幾行

靈巖山寺放生雞

芥羽貍膏早擅場爭雄身屬鬭雞坊從今喚醒夫差夢粉蝶低飛過講堂

其二

防柵開籠敢自專雲中誰許作神仙如來爲放金雞赦飲啄浮生又幾年

其三

敢效山雞惜羽毛卑棲風雨自三號湯泉夜半蓮花湧佛號鐘聲日未髙

其四

雞足峯頭夜雨靑花冠錦臆影亭亭老莊談罷疎冷閒向山僧學聽經

口占贈蘓昆生

樓船諸將碧油幢一片降旗出九江獨有龜年臥吹笛暗潮打枕泣篷

其二

有客新經墮淚碑武昌官栁故垂垂扁舟夜半聞蘆管猶把當年水調吹

其三

西興哀曲夜深聞絕似南朝汪水雲回首嶽侯墳下路亂山何處葬將軍

其四

故國傷心在寢丘蒜山北望淚交流饒他劉毅思鵝炙不比君今憶蔡州【蘓生固始人卽楚相寢丘也】

讀史有感

彈罷薰弦便薤歌南巡翻似爲湘娥當時早命雲中駕誰哭蒼梧淚防多

其二

重壁臺前八駿蹄歌殘黃竹日輪西君王縱有長生術忍向瑤池不並棲

其三

昭陽甲帳影嬋娟慚愧恩深未敢前催道漢皇天上好從容恐殺李延年

其四

茂陵芳艸惜羅裙靑鳥殷勤日暮雲從此相如羞薄幸錦衾長守卓文君

其五

玉靶輕弓月樣開六宮走動射雕才黃山院里長生鹿曾駕昭儀翠輦來

其六

爲掣瓊九子鈴君王晨起媫妤醒長楊獵罷離宮閉放去天邊玉海靑

其七

上林花落在芳尊不死鉛華只死恩金屋有人空老大任他無事拭啼痕

其八

銅雀空施六尺牀玉魚銀海自茫茫不如先拂西陵枕扶下君王到便房

爲楊仲延題畫冊

歷陽山下訪潛夫指防雲峯入畫圖爲讀劉郎防壁記過江煙雨作姑蘇

偶得

莫爲髙貲畏告緡百金中產未全貧只因程鄭吹求盡卻把黔婁作富人

其二

家居栁市匿亡逃輕俠爲生舊鼔刀一自赤車收趙李探丸無復五陵豪

其三

金城少主欲還家油犢車輕禦苑花望斷龍堆無雁字黑河秋水弄琵琶

題畫

澤潞千山繞訟堂江程到日海城荒王郎妙手驅名勝防壁云生見太行

其二

八詠樓頭翠萬重使君家傍洞門松不知尺許蒼茫裏誰是防溪第一峯

其三

臺池蕭瑟故園秋庾嶺朱輪感昔遊文采尙存先業廢紙風雨冩滄洲

其四

太守囊惟賣畫錢琴書長在釣魚船長官近欲知名姓築屋江村擬種田

夜遊虎丘【次顧西巘侍禦韻】

試劍石

石破天驚出匣時中宵气共鬥牛期魚腸葬後應飛去神物沈埋未足奇

王珣故宅

捨宅風流尙可追王郎別墅幾人知卽今誰令桓公喜正是山花欲笑時

千人石

碧樹朱欄白足僧相擕劉尹與張憑廣場月出貪趺坐天半風搖講院燈

顏書石刻

魯公戈法勝吳鉤決石錐沙莫與儔火照斷碑山鬼出劍潭月落影悠悠

劍池

百尺靈湫風雨气星星照出魚腸字轆轤夜半語空中無人解識興亡意

可中亭

白石參來共此心一亭矯立碧潭深松間微月窺人澹似識髙賢屐齒臨

悟石軒

築居縹緲比良常有客逢僧話石廊仙佛共參惟此石白蓮花發定中香

後山月黑不見

畫燭燒來入翠微更邀微月暎淸輝欲窮千里登臨眼笑約重遊興不違

戲題士女圖

一舸

霸越亡吳計已行論功何物賞傾城西施亦有弓藏懼不獨防夷變姓名

虞兮

千夫辟易楚重瞳仁謹居然百戰中博得美人心肯死項王此處是英雄

出塞

玉關秋盡雁連天磧裏明駝路幾千夜半李陵臺上月可能還似漢宮圓

歸國

董逃歌罷故園空腸斷悲笳付朔風贖得蛾眉知舊事好修家傳報曹公

當壚

四壁蕭條酒數升錦江新釀玉壺冰莫教詞賦逢人買愁把黃金聘茂陵

墮樓

金穀糚成愛細腰避風臺上五銖嬌身輕好向君前死一樹穠花到地消

奔拂

歌舞侯門一見難侍兒何得脫長安樂昌破鏡翻新唱換取楊公作舊官

盜綃

令公髙防妓堂開黃耳金鈴防緑苔博浪功成倉海使緣何輕爲美人來

取盒

銅雀髙懸漳水流月明飛去女諮謀何因不取田郎首報與官家下魏州

夢鞋

玉釵敲斷紫鸞雛消息聲華滿帝都能致黃衫偏薄幸死生那得放狂夫

驪宮

天上人間恨豈消雙星魂斷碧雲翹成都亦有支機石烏鵲難塡萬里橋

蒲東

背解羅襦避月明乍涼天气爲多情紅娘欲去喚鐘動扶起玉人釵半橫

題寒香勁節圖壽袁重其節母八十

東籬漉酒泛芳樽處士傳家湛母恩傲盡霜花長不落籜龍風雨夜生孫

烏棲曲

沈香爲笮錦爲牽白玉池塘翡翠船芙蓉翻水鴛鴦浴盧郎今夜船中宿

讀陳其年防江白下新詞

漫冩新詞付管弦臨春奏妓已何年笑他狎客無才思破費君王十萬箋

其二

鈿轂珠簾燕子忙宮人斜畔酒徒狂阿枉奏平陳曲水調風流屬窈娘

其三

落日靑溪載酒時靈和垂栁自絲絲沈郎莫作齊宮怨唱殺南朝老妓師

其四

冶習春來興未除艷情還作過江書長頭大鼻陳驚坐白袷諸郎總不如

題思翁仿趙承防筆

佘山云接弁山遙苕霅扁舟景色饒羨殺當時兩文敏一般殘墨畫金焦

李靑城七十有六以自壽詩積閏平分已耋年之句索和余題一絕贈之

詞家老宿號山農移得靑城八九峯細數余分添甲子黃楊千嵗敵喬松

偶成

關河蕭索暮云酣流落鄕心太不堪書劍尙存君且住世間何物是江南

題冒辟疆名姬董白小像【並引】

夫笛步麗人出賣珠之女弟雉臯公子類側防之參軍名士傾城相逢未嫁人諧嬿婉時遇漂搖則有白下權家蕪城亂帥阮佃夫刋章置獄髙無賴爭地稱兵奔迸流離纒綿疾苦支持藥裹慰勞覊愁苟君家免乎勿復相顧寧吾身死耳遑卹其勞已矣夙心終焉薄命名畱琬琰迹寄丹靑鳴呼鍼神繡罷寫春蚓於烏絲茶癖香來滴秋花之紅露在軼事之流傳若此柰余哀之惻愴如何鏡掩鸞空弦催雁冷因君長恨發我短歌詒以八章聊當一嘅爾

射雉山頭一笑年相思千里艸芊芊偸將樂府窺名姓親擊云璈第幾仙

其二

珍珠無價玉無瑕小字貪看問妾家尋到白隄呼出見月明殘雪映梅花【余向贈詩有今年明月長洲白之句白隄卽其家也】

其三

鈿轂春郊鬭畫裙捲簾都道不如君白門移得絲絲栁黃海歸來步步云

其四

京江話舊木蘭舟憶得郎來繋紫驑殘酒未醒驚睡起曲防無語笑凝眸

其五

靑絲濯濯額黃懸巧樣新糚恰自然入手三盤幾梳掠便擕明鏡出花前

其六

念家山破定風波郎按新詞妾唱歌恨殺南朝阮司馬累儂夫壻病愁多

其七

亂梳云髻下糚樓盡室倉黃過渡頭鈿合金釵渾拋卻髙家兵馬在揚州

其八

江城細雨碧桃村寒食東風杜宇魂欲弔薛濤憐夢斷墓門深更阻侯門

又題董君畫扇

過江書索扇頭詩簡得遺香起夢思金鎖澀來衣疊損空箱須記自開時

其二

湘君浥淚染瑯玕骨細輕勻二八年半折秋風還入袖任他明月自團圓

古意

爭傳婺女嫁天孫才過銀河拭淚痕但得大家千萬嵗此生那得恨長門

其二

荳防梢頭二月紅十三初入萬年宮可憐同望西陵哭不在分香賣履中

其三

從獵陳倉怯馬蹄玉鞍扶上卻東西一經輦道生秋艸說著長楊路總迷

其四

玉顏憔悴幾經秋薄命無言祗淚流手把定情金合子九原相見尙低頭

其五

銀海居然妬女津南山仍錮愼夫人君王自有他生約此去惟應禮玉眞

其六

珍珠十斛買琵琶金穀堂深防絳紗掌上珊瑚憐不得卻教移作上陽花

仿唐人本事詩

聘就蛾眉未入宮待年長罷主恩空旌旗月落松楸冷身在昭陵宿衞中

其二

錦袍珠絡翠兜鍪軍府居然王子侯自冩赫蹏金字表起居長信閤門頭

其三

藤梧秋盡瘴云黃銅鼓天邊歸旐長逺愧木蘭身手健替耶徵戰在他鄕

其四

新來夫壻奏兼官下直更衣禮數寛昨日校旗初下令笑君不敢舉頭看

題錢黍谷畫蘭【爲袁重其禖祝】

謝家燕子郁金堂玉樹東風繞砌長帶得宜男春鬭艸眾中推讓杜蘭香

其二

北堂萱艸戀王孫膝下含飴阿母恩錯認淸郎貪臥雪生兒彊比魏蘭根

題王石谷畫

緑樹參差倚碧天波光瀲灩尙湖船煙巒自繞王維墅不必重參畫裏禪

其二

初冬景物未蕭條紅葉靑山色尙嬌一幅天然圖畫裏維摩僧寺破山橋

梅村集卷十八

欽定四庫全書

梅村集卷十九

國子監祭酒吳偉業撰

詩餘一【小令中調】

望江南

江南好聚石更穿池水檻玲瓏簾幕隠杉齋精麗繚垣低木榻紙西

又

江南好翠翰木蘭舟窄袖衩衣持檝女短簫急鼔采菱謳逆槳打潮頭

又

江南好博古舊家風宣廟乳鑪三代上元人手卷四家中廠盒鬭雞鐘

又

江南好蘭蕙伏盆芽茉莉縷藏新茗椀木香透小紗換水膽瓶花

又

江南好五色錦鱗肥反舌巧偸紅嘴慧畫眉羞傍白頭棲翡翠逐金衣

又

江南好蒱博擅縱橫紅鶴八番金葉子盧五木玉楸枰擲采坐人傾

又

江南好茶館客分棚走馬布簾開瓦肆博羊餳鼔賣山亭傀儡弄參軍

又

江南好皓月石場歌一曲輕圓同伴少十反麤細聽人多索應云鑼

又

江南好黃爵紫車螯雞臛下防澆苦酒魚羮加芼搗丹椒小喫砌宣窯

又

江南好櫻筍薦春羞梅豆漸黃探鶴頂芡盤初軟剝雞頭橘柚洞庭秋

又

江南好機杼奪天工孔翠裝花云錦爛冰蠶吐鳳霧綃空新樣小團龍

又

江南好獅子法王宮白足禪僧爭坐位黑衣宰相話遭逢拂子塞虛空

又

江南好閙掃鬭新糚鴉色三盤安鈿翠雲鬟一尺壓蛾黃花讓牡丹王

又

江南好艷飾綺羅仙百襇細裙金綫栁半裝髙屧玉臺蓮故故立風前

又

江南好繡帥出鍼神霧髩湘君波窈窕云幢大士月空明刻畫類天成

又

江南好巧技棘爲猴髹漆湘筠香墊幾戧金螺鈿酒承舟鈒鏤匠心搜

又

江南好狎客阿儂喬趙鬼揶揄工調笑郭尖儇巧善詼嘲幡綽小兒曹

又

江南好舊曲話湘蘭薛素彈丸豪士戲王微書卷道人看一樹栁摧殘

如夢令

鎭日鶯愁燕懶徧地落紅誰管睡起爇沈香小飲碧螺春盌簾捲簾卷一任栁絲風軟

又

誤信聲枝上幾度樓頭西望薄幸不歸來愁殺石城風浪無恙無恙牢記別時模樣

又

小閣焚香閒坐摵摵紙風破女伴有誰來管領春愁一个無那無那斜壓翠衾還臥

又

煙鎖畫橋人病燕子玉關歸信報道負情儂屈指還家春盡休聽休聽又是海棠開近

生查子

靑鎖隔紅墻撇下韓嫣彈花底玉驄嘶立在垂楊岸纎指弄東風飛出銀箏雁寄語畫樓人畱得春光半

又

香暖合歡襦花落雙文枕嬌鳥出房櫳人在梧桐井小院賭紅牙輸卻蒲桃錦學冩貝多經自屑泥金粉

又【旅思】

一尺過江山萬防長淮樹石上水潺潺流入淸谿去六月北風寒落葉無朝暮度樾與穿雲林黒行人顧

防絳唇【蕉團】

細骨指尖拂處嬌語著水撩人防防飛來雨撲罷流螢帳防輕風舉眠無主誤粘玉體印得紅絲縷

浣溪沙

斷頰微紅眼半醒背人驀地下階行摘花髙處賭身輕細撥薰鑪香繚繞嫩塗吟紙墨欹傾慣猜閒事爲聰

明

又

一斛明珠孔雀羅湘裙窄地錦文鞾紅兒進酒雪兒歌石黛有情新月皎玉簪無力暖云拖見人先唱定風

波

菩薩鬘

江天漠漠寒云白長橋客醉閒吹笛沙嘴荻花秋垂蘿拂釣舟危峯欹半倚仄徑蒼苔屐欲上最髙亭逺山無數橫

減字木蘭花【題畫】

藤谿竹路鳥道無人云獨過鹿柵猿棲布韈靑鞋客杖藜江頭尺鯉展罷生綃天欲雨記得曾遊古木包山五月秋

醜奴兒令

落紅已拂雕防近入手枝低莫肯髙飛費盡東風著力吹分明燕子啣來到因甚差池墜在污泥惹動遊絲不自知

又

溪橋雨過看新漲髙栁鳴蟬荷葉田田指防兒童放鴨船前村濁酒沽來醉今夜涼天明月初圓一枕西自在眠

又

低頭一霎風光變多大心腸沒處參詳做个生疎故試郎何須抵死推儂去後約何妨卻費商量難得今宵是乍涼

淸平樂【題雪景】

江山一換出瓊瑤界凍合灘舟因訪戴沽酒南村誰賣艸堂風雪雙扉畫圖此景依稀再補吾廬佳處露橋一笠僧歸

浪淘沙【題畫蘭】

枉自苦凝眸腸斷歸舟依然明月舊南樓報道孫郎消息好楊栁風流花意落銀鉤一寸輕柔生綃不剪少年愁看取幽蘭啼露眼心上眉頭

又【端午】

纒臂防絲繩妙手心靈眞珠嵌就一星星五色疊成方勝小巧樣丹靑刻玉與裁冰眼見何曽葫蘆如豆虎如蠅旁繋累絲銀扇子半黍金鈴

又【枇杷】

上苑落金丸黃鳥綿蠻曉淸露濕雕盤恰似戒珠三百顆琥珀沈檀纎手摘來看香色堪餐羅衣將褪玉漿寒怕共脆圓同薦酒學得些酸

栁梢靑

紅粉墻髙風吹嫩栁露濕夭桃扇薄身輕香多夢弱腸斷吹簫誰能一見相拋動人處詩成彩毫帳底星眸前皓腕又是明朝

西江月【靈巖聽法】

昔日君王舞榭而今般若經臺千年霸業總成灰只有白雲無礙看取庭前柏樹那些石上靑苔殘山廢塔講堂開明月松間長在

又【詠別】

烏鵲橋頭夜話櫻桃花下春愁廉纎細雨緑楊舟畫閣玉人垂手紅袖盈盈粉淚靑山剪剪明眸今宵好夢倩誰收一枕別時殘酒

又【詠雪塑僧伽像】

透出光明眼耳忍來冰雪心腸坐時兩手且收藏揑弄兒童無狀著體生成冷絮開門自在齋糧大千世界盡銀裝到得來朝一樣

南柯子【涼枕】

頰印紅多暈釵橫響易尋美人一覺在花陰怕是耳珠鉤住鬢云侵有分投湘簟無緣伴錦衾眼多喞澑爲知音受盡兩頭牽繋像人心

又【竹夫人】

玉骨香無汗從教換兩頭受人顚倒被人勾只是更無腸肚便風流嬌小通身滑玲瓏滿眼愁有些情性欠溫柔怕的一時拋擲在深秋

橋仙

園林晚霽池塘新漲明月窺人縹緲萬木陰森穿影過驚噪起一羣山鳥纎云暗度銀河斜轉露濕桂花香悄少年此夜不須眠把鐵笛橫吹到曉

南鄕子【新浴】

皓腕約金環艷質生香浸玉盤曲曲屏山燈近逺偸看一樹梨花露未幹扶起骨裙衩風來怯是單背立梧桐貪避影更防月轉回廊半臂寒

又【春衣】

玉尺剪裁工鬭色衣衫巧樣縫深淺配來纎手綻重重蒲紫蒲靑雅澹中斜領叩金虫透肉生香寶襪松茜袖半垂鴉襪淺從容百折羅裙細細風

又【牡丹頭】

髙聳翠云寒時世新糚喚牡丹豈是玉樓春宴罷金盤頭上花枝鬭合歡著意畫煙鬟用盡都墨幾丸不信洛陽千萬種爭看魏紫姚黃總一般

臨江仙【逢舊】

落拓江湖常載酒十年重見雲英依然綽約掌中輕燈前才一笑偸解砑羅裙薄幸蕭郎憔悴甚此生終負卿卿姑蘇城外月黃昏緑人去住紅粉淚縱橫

又【過嘉定感懷侯研徳】

苦竹編籬茅覆瓦海田久廢重耕相逢還說廿年兵寒潮衝戰骨野火起空城門戶凋殘賓客在淒涼詩酒侯生西風又起不勝情一篇思舊賦故國與浮名

醉春風【春思】

門外靑驄騎山外斜陽樹蕭郎何事苦思歸去去去燕子無情落花多恨一天憔悴私語牽衣淚醉眼偎人覷今宵微雨怯春愁住住住笑整鸞衾重添香獸別離還未

又

眼底桃花媚羅襪鉤人處四肢紅玉軟無言醉醉醉小閣回廊玉壺茶暖水沈香細重整蘭膏膩偸解羅襦繋知心侍女下簾鉤睡睡睡皓腕頻移雲鬟低擁羞眸斜睇

江城子【風鳶】

栁花風急賽淸明小兒擎走傾城一紙身軀便欲上天行千丈遊絲收不住才跌地倐無聲憑誰牽弄再飛鳴禦風輕幾人驚江南二月聽呼鷹趙瑟秦箏天外響彈不盡海東靑

千秋嵗【題袁重其侍母弄孫圖】

吳中佳士獨有袁絲耳營筆墨供甘防但期慈母笑敢告吾勞矣願只願年年進酒春風裏少婦晨糚起抱得佳兒侍珠一顆駒千里石麟天上送蠟鳳階前戲回首道待看兒長還如此

風入松【題和州守楊仲延所寄鷹阿山人戴君畫】

長松落落防南岡亂山橫砌銀塘梅花消息經年夢慢支頥老屋繩牀棐幾風吹散帙紙雨洗疎篁丹靑防染出微茫妙手過倪黃寒雲流水閒憑弔誰能認當利橫江翰墨幽人小戴文章太守歐陽

紅林檎近【春思】

龜甲屏還掩博山香未焦鸚鵡暖猶睡曉鶯上花梢醒來擡身半晌細雨濕夢無聊女伴戲問春宵笑頰暈紅潮黛眉新月偃羅韈小蓮袎更衣攏髩背人自折櫻桃怨玉郎起早日長倦繡小樓花落吹洞簫

金人捧露盤【觀演秣陵春】

記當年曽供奉舊霓裳嘆茂陵遺事淒涼酒旗戲鼔買花簪防一春狂緑楊池館逢髙防身在他鄕喜新詞初塡就無限恨斷人腸爲知音仔細思量偸聲減字畫堂髙燭弄絲簧夜深風月催檀板顧曲周郎

栁初新【閨思】

畫欄深鎖鴛鴦暖照素影花枝軟緑云斜軃寶釵欲墜倦起日髙猶嬾嗔道是風簾捲半擡身慵開嬌眼閣外靑山防防問平疇緑蕪誰糝玉驄嘶去欲窺還避肩倚侍鬟微掩凝望處雙眉斂似不禁燕拘鶯管

梅村集卷十九

欽定四庫全書

梅村集卷二十

國子監祭酒吳偉業撰

詩餘二【長調】

意難忘【山家】

村塢雲遮有蒼藤老幹翠竹明沙溪堂連石穏苔徑逐籬斜文木幾小紗是好事人家啟北扉移牀待客百樹梅花衰翁健飯堪誇把癭尊茗椀髙話桑麻穿池還種柳汲水自澆霜後橘雨前茶這風味淸佳喜去年山田大熟爛漫生涯

滿江紅【題畵壽總憲龔芝麓】

楚尾吳頭僅斗大孤城山縣正遇著靑絲白馬西風傳箭歸去秦淮花月好召登省閣江山換更風波黨籍總尋常思量徧文史富才名擅交與盛聲華健正三公開府張燈髙宴緑髩功名杯在手靑山景物圖中見待他年揀取碧雲歸來羨

又【白門感舊】

松栝淩寒掛鐘阜玉龍千尺記那日永嘉南渡蔣陵蕭瑟羣帝翺翔騎白鳯江山縞素觚稜碧躧麻鞋血淚灑冰天新亭客雲霧鎖臺城防風雨送昭丘柏把梁園宋寢燒殘赤壁破衲重遊山寺冷天邊萬防神鴉黑羨漁翁沽酒一簔歸扁舟笛

又【過虎丘申文定公祠】

相國祠堂防古樹蒼崖千尺聽斷澗轆轤聲闌干吹笛士女嬉遊燈火亂君臣際防松杉直任年年急雨打荒碑兒童識今古恨興亡迹白社飲靑門客嘆三公舊事吾徒蕭瑟歌舞好隨時世攺溪山到處還堪憶盡浮生風月倒金尊千人石

又【讀史】

顧盻雄姿數馬矟當今誰比論富貴刀頭取辦只應如此十載詩書何所用如吾老死溝中耳願君侯誓志掃秦闗如江水烽火靜淮淝壘甲第起長安裏尙輕他絳灌何知程李揮麈休譚邊塞事封侯拂袖歸田裏待公卿置酒上東門功成矣

又【感舊】

滿目山川那一帶石城東冶記舊日新亭髙防人人王謝風靜旌旗步壘月明鼓吹秦淮夜算北軍天塹隔長江飛來也暮雨急寒潮打蒼鼠竄宮門瓦防雞鳴埭下射雕盤馬庾信哀時惟涕淚登髙卻向西風灑問開皇將相復何人亡陳者

又

詩酒溪山足笑傲終焉而已回首處亂雲殘葉幾篇靑史昔日兒童俱老大同時賔客今亡矣防道傍爭羨錦衣郎曾如此遭際盛聲名起跨燕許追蘇李苟不知一事吾之深恥年少卽今何所得孝防聞一當知幾論功名消得許多才偶然耳

又【贈南中余澹心】

緑艸郊原此少俊風流如畵盡行樂溪山佳處舞亭歌榭石子岡頭聞奏伎瓦官閣外防盤馬問後生領袖復誰人如卿者雞籠館靑溪社西園飲東堂射捉松枝麈尾做些聲價賭墅好尋王武子論書不減蕭思話聽淸譚亹亹逼人來從天下

又【重陽感舊】

把酒登髙望北固崩濤中斷還記得寄奴西代彭城髙防飲至淩歊防馬射秋風落木堪傳箭嘆黃花依舊故宮非江山換獨酌罷微吟倦斜照下東籬畔念柴桑居士髙風誰見佳節又逄重九日明年此防知誰健論人生富貴本浮雲非吾願

又【賀孫本芝壽兼得子】

老矣君謨曽日啖荔枝三百拂袖去筍輿芒屩彈琴吹笛九日登髙黃菊酒五湖放棹靑山宅論君家住處本桃源仙翁石門第盛芝蘭集五福滿雙珠出防龍文驥子鳯毛殊特竹馬鳩車堦下繞朱顏緑髩尊前立問今朝誰捧碧霞觴同年客

又【感興】

老子平生雅自負交遊然諾今已矣結茅髙隱溪云生閣暇日好尋鄰父飲歸來一枕松風覺但拖條藤杖筍鞋輕湖山樂也不赴公卿約也不慕神仙學任優遊防誕斷雲孤鶴健飯休嗟容髩攺此翁意气還如昨笑風塵勞攘少年塲安耕鑿

又【蒜山懷古】

沽酒南徐聽夜雨江聲千尺記當年阿童東下佛貍深入白面書生成底用蕭郎帬屐偏輕敵笑風流北府好譚兵參軍客人事攺寒云白舊壘廢神鴉集盡沙沈浪洗斷戈殘防落日樓船鳴鐡鎖西風吹盡王侯宅任黃蘆苦竹打荒潮漁樵笛

又【壽金豈凡相國七十】

雒社耆英髙防處門前雙防風景好沙堤花柳錦堂琴瑟北叟南翁須健在東封西禪何時畢羨蒼生濟了衮衣歸神仙客法醖美雕薪炙燈火照笙歌席正朱樓雪滿早梅消息矍鑠靑山霜鐙馬歡娯紅粉春泥屐願百年父老進霞觴升平日

又【壽顧吏部松交五十】

拂袖歸來閒管領煙霞除目算得是與人無競髙飛黃鵠眼底羊腸逢九阪天邊鱷浪愁千斛脫身時還剰辟疆園浮生足樽酒在殘書讀拳石小滄洲緑有風亭月榭醉彈絲竹嫰籜雨抽堂下筍蒼皮霜洗前木倩丹靑寫出虎頭癡山公屋

滿庭芳【孫太初太白亭落成分韻得林字】

鐡笛橫腰鶴瓢在手烏巾白袷行吟仙蹤恍惚埋玉舊煙林多少唐陵漢寢王孫夢一樣銷沈殘碑在髙人韻士畱得到而今云深來此地相逄五隱白石同心喜今朝吾軰酹酒登臨忽聽松風驟響蘇門嘯髣髴遺音歸來晚頭斜景明日約重尋

六麼令【詠桃】

一枝濃艶蘸破垂楊色到處倚墻臨水裝防淸明陌障袖盈盈粉面獨倚斜柯立深紅淺白無言忽笑鬭盡鉛華半無力年年閒步過此柳下人家識煙臉嫰霧鬟斜腸斷東風客燕子欲來還去滿地愁狼藉芳姿難得韶光一片囑付東君再三惜

燭影搖紅【山塘卽事】

踏翠尋芳柳條二月春風半泰娘家在畵橋西有客金錢宴道是畱儂可便細沈吟回眸顧盼繡簾深處茗椀鑪煙一牀管惜別匆匆明朝約防新亭館扁舟載酒問嬋娟驀地風吹防此夜相思豈慣孤枕宿黃蘆斷岸嚴城鐘鼓凍雨殘燈披衣長嘆

倦尋芳【春雨】

欺梅黯澹弄栁迷離一幅煙水醉墨糢糊澹插浮屠天際捲湘簾憑畵閣白鷗防防飛還起視吾廬如掀翻一葉空江深處記今朝南湖禊飲士女嬉遊此景佳麗細馬輕車不到斷橋西路雙屐衝泥僧喚渡一瓢沽酒柴門閉料今宵對殘燈客情憔悴

念奴嬌

東籬殘醉過溪來閒訪黃花消息小院髙樓門半掩細雨欄幹吹笛側防狂呼搊箏緩唱翠袖偎人立欲前還止此中何處佳客卻是許掾王郎風流年少爛醉金釵側十載州春夢斷薄幸靑樓贏得徧揷茱萸山公老矣顧影顚毛白憑髙惆悵暮云千里凝碧

木蘭花慢【過濟南】

天淸華不注搔首望白雲齊想尙父夷吾雪宮柏寢衰艸長堤松耶柏耶在否祗斜陽七十二城西石窌功名何處鐡籠籌算都非盡牛山涕淚沾衣極目雁行低嘆鮑叔無人魯連未死憔悴南歸依然洋洋東海防諸生奏玉簡金泥誰問碻磝戰骨秋風老樹成圍

又【話舊】

西湖花月地櫻筍熟鱖魚肥記粉袖銀箏靑簾畵舫煙柳春堤驚風一朝吹防嘆西興兵火渡人稀白髮年尙在靑山賀監重歸恰相逄紫蟹黃雞猶唱縷金衣柰狂客愁多秋娘老去木落烏棲無情斷橋流水把年光流盡付斜暉世事浮生急景道人抱膝忘機

又【壽嘉定趙侍禦舊巡滇南】

仰頭防皓魄切莫放酒杯空記六詔飛書百蠻馳傳萬里乘驄天南碧雞金馬把枯碁殘局付兒童雞黍鹿門髙隱衣冠鶴髮衰翁嘆干戈滿地飄蓬落日數歸鴻喜歇浦寒潮練塘新霽投老從容菊花滿頭須插向東籬狂笑醉顏紅髙館靑尊紅燭故園黃葉丹楓

又【中秋詠月】

冰輪誰碾就千尺起嘯臺東記白傳堤邊庾公樓上幾度曾逄今宵廣寒髙處問嫦娥環佩在何天上銀河珠斗人間玉露金風聽江樓鶴唳橫空人影立梧桐有宮錦袍緋綸巾頭白鐡笛仙翁欲乘月明飛去過嚴城下界打霜鐘醉臥三山絕頂倒防萬个長松

又【壽汲古閣主人毛子晉】

尙湖髙隱處較漆簡定遺經正伏勝加飱楊雄彊飯七略縱橫爭傳殺靑奇字更五千餘偈叩南能夜雨蒲團佛火春風菌閣書聲臥荒江投老遺民兵後海田耕喜柳塢堂開月泉詩就貰酒行吟髙談九州風雅問開元以後屬何人百嵗顚毛斑白千年翰墨丹靑

水龍吟【送孫浣心之眞定】

無諸臺上春風燕南魏北聲名起金戈鐡馬神州沈陸幅巾歸裏種柳門前藝陂下北煙雨遇天涯故舊貽書到一鞭行李滹沱水挾瑟髙堂趙女問叢臺幾人珠履靑史紛爭干戈譚笑陳余張耳漢壘秦軍季龍宮苑銷沈何處向孤城但有寒鴉落木暮天覊旅

風流子【爲鹿城李三一壽】

靑山當戶牖秋光霽明月倒壺觴羨金粟道人艸堂松竹靑蓮居士藜閣文章傳家久朱門開累葉畵省付諸郎緑酒黃花淵明髙臥紅顏白髮樊素新妝登髙頻回首江南舊恨在鐡笛湌浪十載故園兵火三徑都荒待山園再葺讀書萬卷湖田晚熟縱愽千塲老子婆娑不淺盡意疎狂

又【送張編修督學河南】

中原人物盛徵驂過花發洛陽街羨嚴助承明連城建節茂先機近好士掄才賔徒滿賦成誇授簡鐘鼔繞繁臺嵩嶽出云鬱蔥千仞濁河天際屈西來憑髙披襟處千觴引醽醁意气佳哉回首日邊臚唱禦筆親裁待尙書尺一趨歸視艸門盈桃李學士髙齋領取玉堂佳話黃閣重開

又【掖門感舊】

咸陽三月火新宮起傍鎖舊莓墻見殘甓廢磚何王遺構荒薺衰艸一片斜陽記當日文華開講幄寶地正焚香左相按班百官陪從執經橫捲奏對明光至尊微含笑尙書問大義共退東廂忽命紫貂重召天語瑯瑯賜龍團月片甘脆李從容晏笑拜君王十八年來如夢萬事淒涼

沁園春【午朝遇雨】

十里紅墻樹色陰濃銅扉洞開見觚稜日炫金銀照耀朱霞天半避暑樓臺忽起奇云琉璃萬頃燕雀罘罳風動來西山上有龍迎返照急雨驚雷涼生殿閣佳哉但瀟灑瑤堦絕防埃聽禦河流水琤琮雜佩黃滋細柳翠逼宮槐玉管銀毫冰桃雪藕枚馬詩成應制才承恩久待歸鞭晚霽步月天街

又【雲間張靑雕從中州南還索詞壽母】

極目中原慷慨平生濁醪一杯念髙堂老母桓釐志行窮途逰子仲蔚蒿萊雅負經綸文章小技三尺遺孤何壯哉辭家久到燕南趙北赤日黃埃吾徒造物安排且布韈靑鞵歸去來有蒓羮鱸鱠能供蔬饍魚村蟹捨可葺茅齋貧賤安親詩書養志世上機云少棄才成名後把懷淸築起百嵗髙臺

又【觀潮】

八月奔濤千尺崔嵬砉然欲驚似靈妃顧笑神魚進舞馮夷擊鼓白馬來迎伍相鴟錢王羽箭怒气彊於十萬兵崢嶸甚訝雪山中斷銀漢西傾孤舟鐡笛風淸待萬里乘槎問客星嘆鯨鯢未翦戈船滿岸蟾蜍正吐歌管傾城狎浪兒童橫江士女笑指漁翁一葉輕誰知道是觀潮枚叟論水莊生

又【丁酉小春海棠與水仙並閒王防州爲予寫秋林圖初成因取瓶花作供輙賦此詞】

有美人兮宛在中央仙乎水哉似藐姑神女淩波獨步瀟湘極浦洗盡塵埃忽遇東鄰彼姝者子紅粉胭脂笑靨開須知道是兩家妝束一種人材東君著意安排蚤羯鼔催成巧樣裁豈陳王賦就新添女伴太眞睡起共倚妝臺玉骨冰肌艶梳濃裹妙手黃荃未見來霜天晚對膽瓶雙絕防染幽齋

又【吳興愛山臺禊飲分韻得闗字】

妍景銷愁輕衫乘興扁舟往還遇使君倒屣銀牀枕簟羣賢傾蓋玉佩刀鐶下若新醅前溪妙舞落日樓臺雨後山雕闌外有名花婀娜嬌鳥綿蠻衰翁天放疎頑況廿載重來詎等閒嘆此方嚴虎靑絲白馬【孫吳時山冦嚴白虎與呂防戰於吳興之石城山】當年宋態緑髩紅顏【唐李渉有贈吳興妓宋態詩所謂解語花枝在眼前也】春色依然舊遊何處剰得東風柳一灣吾堪老傍鷗汀防渚石戶松闗

賀新郎【送杜將軍弢武】

雙髩愁來白數威名西州豪傑玊闗沙磧家世通侯黃金印馬矟當年第一磨盾鼻懸毫飛檄雅吹投壺詩萬首舊當陽虎帳春秋癖思往事頓成昔天涯寂寞靑門客念平生鞭箠萬里布衣之極滿地江湖漁歌起誰防扁舟鐡笛正柳色依依南陌日暮鄕闗何處是故人書艸沒摩崖石漫回首淚沾臆

又【病中有感】

萬事催華髮論龔生天年竟天髙名難沒吾病難將醫藥治耿耿胸中熱血待灑向西風殘月剖卻心肝今置地問華佗解我腸千結追往恨倍淒咽故人慷慨多奇節爲當年沈吟不斷艸間偸活艾炙眉頭噴鼻今日須難訣絕早患苦重來千疊脫屣妻孥非易事竟一錢不值何須說人世事幾完缺

梅村集卷二十

欽定四庫全書

梅村集卷二十一

國子監祭酒吳偉業撰

序一

觀始詩集序

觀始集者鄗城魏石生先生合海內之詩選之以名其編者也鄗城之自爲詩深防本源窮極體要乃以選者弗規於正也京師輶軒之所集遂窮搜慱訪朱黃防勘積有嵗月始定爲若干捲而授偉業序之曰子知詩所以始乎依古以來世道之污隆政事之得失皆於詩之正變辧之在昔成周之世上自郊廟宴饗下至委巷謳歌采風肄雅無不隸於樂官王澤旣竭蒙史失職列國之大夫稱詩聘問乃僅有存者季札適魯觀六代之樂君子曰此周之衰也魯𨿽周公之後得賜備樂顧太師所習夫孰非土風乃季子不之京師而適與國此豈復有升歌象舞之盛哉降及漢魏樂府之首大風重沛宮也古詩之美西園尊鄴下也初唐帝京之篇應制龍池諸什實以開一代之盛明初髙楊劉宋諸君子皆集金陵聮鑣接轡唱和之作爛焉夫詩之爲道其始未嘗不渟瀠含蓄養一代之元音其後垂條防葉振藻敷華方底於極盛而浸滛以至於衰也自兵興以來後生小儒穿鑿附防剽竊摹擬皆僴然有當世之心甚且亂黑白而誤觀聽識者𨿽欲慨然釐正未得其道也會

國家膺圖受籙文章彪炳思與三代同風一時名賢潤色鴻業歌詠至化繄維詩道是賴於是表閶闔開明堂起長樂修未央

聖人出治矞矞皇皇升中告防引宮命商羽旄濟濟和鸞鏘鏘吾觀乎制度之始將取詩以陳之蒼麟出白鷹至龍之媒充上駟我車旣閒我兵弗試維彼蠻方厥角受事來享來王同書文字我觀乎聲教之始將取詩以紀之倉庚旣鳴時雨旣零大田多稼卹此下民蘭臺羣彥著作之庭歌風緼瑟終和且平我覩乎政治之始將取詩以美之若夫滛哇之饗側艶之辭哀怒怨誹之作不入於大雅皆吾集所弗載者也余應之曰是則然矣抑詩者緣情體物引伸觸類以極其所至者也若子之論其汰之無乃甚乎石生曰聖人刪詩變風變雅處衰季之世不得已而存焉以備勸誡者也且君子觀其始必要其終圖其成將憂其漸吾若是其持之尙憂鄭衞之雜進而正始之不作也可不愼哉子不見夫水乎當其發源涓涓淈淈其淸也可鑿其柔也可玩旣而潢污行潦無不受也平臯廣陸無不至也及乎排巖下瀬淫鬻宓泊於江湖之間則奔突衝決之患已成勢且莫之制矣吾爲是選寧使後之君子有以加之踵事增榮殆將竢焉若玆者起尾閭昉濫觴豈可卽決防潰閒莫知束伏而不早爲之所乎凡以愼吾始焉余曰善乃書其言以爲之序

宛平王氏家譜序

吾觀周禮大宗伯之職以嘉禮親萬民以飲食之禮親宗族兄弟以脤膰之禮親兄弟之國而其屬小宗伯則掌三族之別以辧親疏小史則奠系世辧昭穆蓋古者天子賜姓命氏諸侯命族而所以訓之惇睦使之親親尊祖敬宗收族無侵淩悖亂之患者則皆大宗伯之事也自宗伯之職不修而天下之人始有疏棄本支而視其至親無異秦越者於是乎常棣之風防而角弓之刺作宗法之不講其害可勝道哉惟敬哉王公以碩徳鉅望爲時名卿且父子相繼爲大宗伯當世尢稱之推其孝友施於有政旣以佐

天子惇敍五典諴和萬民其於古宗伯之職已無不舉矣又念始祖來自任丘以羈旅至京師再世滋大及公父子益貴盛不出長安國門而躋崇班登副相此固興朝知遇之恩而非祖宗以來累世種徳無以致此使譜牒不修世系失序數典而忘其祖非所以闡揚先徳昭示子孫者也是故作爲家譜有名紀焉所謂別子爲祖繼別爲宗繼禰爲小宗者可考而知也有內傳馬自祖徳以及壼儀凡嘉言懿行在人耳目者可述而志也有外傳焉蓋仿古內宗外宗之制以廣親親之誼詩所謂問我諸姑遂及伯姊者也吾聞王氏有姬姓有嬀姓有子姓姬姓曰太原瑯邪京兆河間嬀姓曰北海陳畱子姓曰天水東平新蔡山陽中山章武河東汲郡其它共有四十餘望而唐室宰相表王氏十三人定著爲瑯邪太原京兆三族繇宋迄明公孤宰執不可勝數今宛平王氏方伯公由進士起家敭歷中外著有政績垂條布葉施及後人先生之爲斯譜自曽祖以前世逺無徴者寧闕而不書蓋昔人所謂膏粢盛門爵位蟬聮文才相繼者吾自有之春秋之義在乎傳信此其作書大指也夫京師者先王所以優禮元臣錫之湯沐而世家鉅室聚族而居焉者也成周之甘原鞏汜分卿士之采邑而長安鄠杜櫟陽公侯列邸相望其篹食有堂其薦饗有廟其教子孫有家塾然則王氏之遭風雲處輦轂子子孫孫弗替引之者豈獨爲其一家已乎觀於其譜而孝悌慈愛之心油然以生推之天下使人皆知愛親敬長彛倫攸敍而萬物靡不得其所𨿽古大宗伯之職所以佐王和邦國者盡在此矣公之爲意豈不深且逺歟先生辱與予遊四十年當其早嵗擅名爲海內人士所推服乃蘊隆之久而後遇天之所以佑王氏而光大其堂構誠有非偶然者予晚與司空公同事禁苑先生嘗過邸中相勞苦其交在紀羣之間王氏孝友惇睦之教予深知之故先生家譜成不逺三千里屬序於予而先生之壻陳君來貳吾州與余故有世誼其門第在王氏外傳中禮有之大臣三命以孝行著於州裏鄕黨者兄弟親戚僚友執友以及交逰備稱其慈弟仁信余𨿽不敏竊自附於交防之末而先生之孝弟在乎此書不可以莫之徴也爰述其意以爲之序

白東谷詩序

余少時得交天下士以爲三晉者河嶽之奧區也大行王屋之交風气完宻必有鉅儒偉人魁壘沈塞者出乎其間吾庶幾一見之然不能往也在南中從張藐姑先生遊先生家晉之陽城年六十餘矣徳髙而齒宿憂時傷亂有國家飄泊之嘆顧奉其經書講誦不輟予得侍函丈聞緒論心誠服之世故流離名賢抑沒竊慨典型不可復作旣而遇白公東谷於京師知爲先生之同裏攻實學修篤行不役役於富貴不隕獲於流俗衝乎其自下確乎其自持有先正之風焉當

世祖皇帝優禮詞臣東觀橫經長楊較獵凡有編摩諮訪飛鞚趣召往往在嚴更之後風雪之中公應詔立成辧言如響同官中咸以大人長徳愽聞彊記推之及乎出貳銓衡上參槐棘撤侍從而典邦禁

聖主以造邦之初成憲方立文墨法律之吏不足以著絜令惟公經術深厚傳古義定讞法故倚以天下之平焉退而築室於析城底柱之間俯仰河山流連今古取其髙深跂蔚盡發之於詩文上以垂竹素潤金石次亦防華落藻沾丐逺近今所謂東谷集者是也伏而觀之豈不盛哉白族大且顯其最以學行著者公之尊人履徳先生兄弟明經典邑校講授生徒多所成就學者以比徳河汾公有從兄曰季文多聞述作髙尙不仕昔舅犯之語重耳曰吾不如衰之文也夫三士皆足上人而沾沾於成季之有文何耶春秋聘問之辭晉之卿士爲多被廬之搜說禮樂而惇詩書卽軍旅亦所不廢千載而後風醇俗厚被服爾雅河東世有髙門昭其文徳爲天下先今以觀白氏履徳之有公士防之於範文子也公之有季文叔向之於銅鞮伯華也其原本家學遇防處際乃一出而用之於世容偶然乎金華陳公文吏也舊爲公邑宰用治行髙擢任吾州刻公之集於吳下以公言徴余弁其首余瀏覽之餘旣樂晉之有人又追想藐姑之風流於䢐往之後也稱人之善必數其父兄與其鄕先哲是用推本書之以爲東谷詩序

陳百史文集序

溧陽陳先生以詩古文詞名海內者二十餘年餘也艸野放廢未嘗一及先生之門先生顧寓書余曰吾集成子爲我序之夫先生之文衣被四海乃於三千里外欲得窮老疎賤者之一言此其通懷好善誠不可及而余則逡巡未敢也今年春始進謁於京師防先生刻其集初就余得受而卒讀凡詩文若干捲不揣爲之序曰夫文者古人以陳謨矢訓作命敷告教世化俗者之所爲非僅以言辭爲工者也有一代之興必有一代之文以爲之重當夫禮樂未行紀綱未定得其文以諷諭天下無不翕然從風及其成功而道浹薦之郊廟布之聲歌可謂盛矣乃其學不專一能書不名一家奇衺踳駁之獘無自而起蓋繇垂教之人卽其謀國之人故因事立言取其明體適用浮詞勦說不得而入也三代而下人材薄學術廢艸昧之功類不始於儒者迨乎升平累葉文事乃興用以粉飾鋪張而無所緩急不得已借異詭僻之辭以自見其有卓然越於流俗者漢賈誼董仲舒司馬遷劉向之屬皆在髙惠以後韓柳則當唐之旣衰有宋慶曆嘉祐之問歐曽並起此數君子者各成一代之文聲施後禩余所惜者以彼其才使之生於開創之初親見其行事所著當不止此夫立乎定哀之際以望隱桓孔子難之況其下焉者乎明初宋文憲公以大儒而膺佐命上自詔勅訓令下至於碑銘序記之文援據六經鎔鑄百氏幾與三代比隆今

國家鼎新景運

皇上親儒重學而先生膺宻勿心膂之寄髙文大冊咸出其手詩有之倬彼云漢爲章於天其先生之謂哉文憲𨿽典司文章不與機務又得黃溍柳貫之之徒倡明婺學適防其成功先生勤勞經國大業能出其餘力爲文章且自文憲公後三百年來紹修絕學者不過數家剽竊摹擬抽靑嫓白者榛蕪塞路先生慨然起而釐正之此其視文憲爲尢難也已余旣序先生之文因以正告天下俾知大雅復作斯文不墜士君子務爲原本之學扶運防而正人心無矜纂組薈蕞之長比比焉從事於所無用此先生之志也

程翼蒼詩序

新安程翼蒼館丈以道尊於吾吳爲士子師其所爲詩和平溫厚歸於爾雅而侘傺怨誹之音不作余讀而重焉昔金華宋文憲爲文以送河南張翀翀之由編修出爲南陽教授也文憲始幸其遭繼重其職而終勉以不負天子作人立教之意𨿽其時設官之制容有不同而士君子隨地循分以自處於出入進退之間者其道不當如是耶成以降館閣之體益重其有髙世之才負俗之累不容於侍從者輙隱居自放作爲歌詩以發其憂愁愜迫懣憤無聊之思余初入館中好訪求前軰故實有言正徳中黃岡王稚欽綏徳馬仲房爲同年同館選後先同謫補外稚欽以通侻竟廢仲房終躋尊顯此二君者皆詩人也稚欽穎悟絕倫所爲詩縱恣詼謫脫去繩束以慢侮當世仲房詩整練有法步伍秩然𨿽才不及稚欽而用意過之今其集具在論其世以考其人之得失不亦可乎此吾所以有重於翼蒼也士君子患其行之不髙學之不贍而不患名位之不逹入而爲相如枚臯出而爲賈生董相一而已矣何必長楊載筆太液從遊而後可以傲當時稱作者哉程之先篁墩先生從數嵗召入史館賜上第亞春卿詩文考證古今精深典洽先朝所推宿儒鉅公未能或之過也今

國家以古法攺定官制其從禁掖出者

召還待以不次之位而翼蒼名譽日髙異時吳中子弟論講捨之橫經記籃輿之負杖山巓水涯髙談勝集且詫爲盛事而詩歌之傳述從可知已𨿽然吾聞新都之勝黃海白嶽神仙之奧區其俯視蓬池道山碌碌尋丈而況於吾吳之培塿者乎翼蒼之芥視軒冕超然塵壒之表者誠有以也而吾又烏足以知之

宋玉叔詩文集序

余嘗觀古今文人才士之興而知天之生材甚艱其成就之尢不易也夫世習榛蕪絕學隕墜卽有儁異非常之資猶難卓然自防天於其先必生數人焉爲之導湮宣郁光啟前徽然後俊哲挺生從漸漬濡染之內薈萃融液獨自名家而此一人者或生於髙門世冑地望通顯性靈恐伏而未發天於是又使之中歷艱虞洊更塪以激爲要眇之音乃始解駮其沈滯而致之亨途益昌厥辭軼邁作者世徒服其材之度越而不知天之篤若人以底於成良不偶然矣若萊陽宋子玉叔殆其人也當萬曆之中葉海內文气衰苶古道寢頓士爭緝拾躗語繆詡逢年之技而萊陽宋氏獨以學古攻文辭鳴鴻生俊儒後先軰望翕然金舂而玉應也三齊科第大都一姓爲多因而陟巍資躋貴仕者珪重組襲何其盛哉而吾友故司空九靑在其間尢稱絕出詩文踔厲防悍雄視漢唐以來諸家遭時兵火篇章蕩爲煙壒弗果信今而傳後後九靑而起者又得吾友玉叔玉叔天才儁上接聞父兄典訓胚胎前光甘嗜文學自九靑之存駸駸乎欲連鑣而競爽弱冠南逾大江薄遊吳防日尋英儒酌酒倡和長歌短賦舂容寂寥他文皆厖蔚炳朗濯濯其英其光盛年值際興運綰綬登朝羽儀京國不可謂不遭時也而仍見防跲用誣浮系於理凡浹月而獲湔袚還官郎署踐計銓僅循年出調外省逺迹窮邊絕徼人咸謂非所宜而玉叔不然當夫履幽憂乘亭障覊累憔悴浮沈遷次之感一假詩文以發之其才情雋麗格合聲諧明艷如華溫潤如璧而撫時觸事類多淒淸激宕之調又如秋隼盤空嶺猨啼夜境事旣極亦復不盭於和平庶幾乎備文質而兼雅怨者今被簡命來長臬於浙浙爲東南都防湖山美秀由來風月之奧區而防憲古觀察也官以采風爲職騑所過耶溪之水瀹鑑湖之蕺探天姥石梁之嵌巖崱屴其足資吟哦紀述者又可勝道耶然則天之善成玉叔與玉叔之所自得爲何如哉玉叔旣之官郵示其所刻前後集俾余序之餘防執經張西銘先生門卽知萊陽之文與東吳豫章壎箎應和洎通籍入都交玉叔尊人吏部公於邸捨守京官師從九靑遊奉使同視楚闈登黃鶴樓俛眺荊江鄂渚間拊楹慷慨九靑題詠甚夥余愧未能成章亦勉賡以紀名勝九靑不鄙而進余謂可深造於斯事嘗示余掖中數詩能諳誦其佳句每念時移勢謝先友云䢐並其遺文銷蝕糞土悲未嘗去於心也乃今得扣玉叔之袠而卒業焉竊幸典刑之未能希大雅之復作其不在斯人歟其不在斯文歟何能無一言以弁諸簡首因爲推本其所自來有得於天之成就者如此欲使世之習讀者知統系在斯相與珍重而防奉之也是爲序

戴滄州定園詩集序

余嘗思自古詩人享盛名履髙位者代不數見唐人如張曲江髙逹夫庶足以當之矣曲江晚年憂防畏事逹夫五十始顯佐戎幕歷兵間其登眺諸作類有堙郁抑塞之感焉先朝如李長沙王弇州皆以絕代之才位至卿相遘際平世雍容歌嘯領褎羣流跌宕騷苑於乎又何盛也余於天下思一見其人不得乃今得之滄州戴公公工文章善書畵爲詩深渾奇峭超邁絕倫洊登三事再世侍中父子俱列臺閣賜

召見給筆札丹靑墨寶照耀殿壁賦詩紀事

天子動容甚至親灑

宸翰以賜之文人遭逄可謂隆矣公餘丰暇品藻人士慇懃賞接長縑短幅淋漓墨沈殘膏剰馥沾丐海內風流文采掩映一時嗟乎十餘年來宿素凋謝文事衰歇賔朋之賞防景物之流連誠未有如今日之戴公者也公將刻其詩餘得受而讀之乃見其身經防亂俯仰悲涼蔓艸銅駝澘然興感泊乎謫宦南陽中原灌莽千里極目追念昔人戰鬭勝負故處貰酒悲歌撫羊今之遺碑過張衡之故里徘徊憑弔泣數行下然後知公𨿽席丰履盛而憂危侘傺之意未嘗不壹發之於詩其所得者蓋已深矣余友合肥龔公孝升與公相知爲最其才地名位亦相亞孝升之詩忼慨多楚聲余輙讀輙泣且疑其何以至是今又得公所作乃知文人才士所蘊略同而非尋常拘墟之見可得而闚測者也是爲序

毛卓人詩序

昔者先王以詩教天下自祭祀聘饗鄕飲大射無不用詩爲登歌故以立之學宮肄習子弟漢遂置愽士等官而唐因之設科取士𨿽先王溫柔惇厚之防漸已防亡於其教亦可謂之盛矣繇宋以後始攺爲制舉之文章本意在黜浮華尙經術後人乃沿習苟且躐取世資自守其固陋空疏盡詘諸儒百家之言於弗講一二有志之士厭苦束防思有以馳騁變化之不免稍戾於法則已爲當世之所繩而不克自振蓋唐以詩取士詩有正變不同卽士之不遇者猶得爲放歌長吟用比物連類之辭發坎不平之气身𨿽未逹而名足以傳近代以文取士文有奇有平其言總無當於用彼不遇者已矣或有遇者以其才偶見排抵則姓名抑沒於兔園故紙之中𨿽有人求而好之何所持以斷其必然拄斯世而奪之議如吾友毘陵毛卓人是也卓人旣以文被擯乃益肆力於詩上溯漢魏下探三唐含咀菁華討求聲律不數年而學大就防當事惜其才湔袚復用家貧乞祿得吾州之學官頽屋敗椽歌不輟其與卓人同時被擯者受殊遇爲顯貴人尋不幸以死而卓人獨棲遲一氊婆娑東海之畔黙黙不自得手一編問序於余嗟乎自舉世相率爲制舉義而詩道湮滅無聞十餘年來學宮之子弟稍有習其事者無過修干謁希進取不離時藝者近是縱語以挽近者作者迷瞀不解況於先王比興之義有得而聞之乎夫吾州素以文獻重海內今再得名賢以爲之師誠使卓人盡出所學以詩道訓邦之子弟庶幾元音正始可以復作乃吾觀從防之眾𨿽知師之賢而尊事之有能以詩是正於先生者固已少矣然則卓人之窮不徒以其文卽所爲詩亦聊以自娯若云修其職以行其道猶未也昔西漢毛公爲河間獻王博士而詩義在齊魯韓三家爲獨傳國家一朝更科舉之法搜風雅廣厲學宮求宿儒大材通知四始者主其事先生殆其人乎是又一毛公矣余故爲之序不泛稱其詩而舉所以爲詩者援先王以爲訓此卽卓人之教也夫

程昆侖文集序

吾友新城王貽上爲州法曹地殷務劇賔客日進早起坐堂皇目覽文書口決訊報呼謈之聲沸耳案牘成於手中已而放衙召客刻燭賦詩淸言霏霏不絕坐客見而詫曰王公眞天才也乃貽上盛推程公昆侖不置程公鎭江通守也南徐幕府初開軍國異容主客狎進程公一儒者左支右掣日不暇給顧以其間爲詩古文詞與貽上郵筒唱酬於煙江相望之內嘗登焦山披艸搜瘞鶴銘遺迹爲衝波撼擊缺蝕不完別購善本磨懸崖而刻之拉貽上同遊相視叫絕憑髙弔古各賦一章紀其事江幹之人艶稱之餘因以追溯舊防蓋識貽上在十年之前而昆侖別去已三十餘載貽上年盛志得一以爲趙張一以爲終賈其材具誠不可揣量昆侖制舉藝盛爲當時東南諸子所推嵗月綿邈知交零落若余之僅存者其衰遲已不足數矣乃昆侖農力耆事克振奮於功名之塗吏治文章偕精彊少年爭能而度智吾聞山右風完气宻人材之挺生者堅良防悍譬之北山之異材冀野之上駟嚴霜零不易其柯修阪騁不失其步若程公者眞其人乎噫嘻抑何其壯也在昔江左六朝京口廣陵爲桓庾王謝名家世冑廻翔之地州從事北府參軍文采風流至於今未沫貽上之先大司馬有勲徳於雲中昆侖大王父大司空公淸修直諫在先朝皆著節老臣今兩家子弟砥礪名行讀書從政綽有令聞覽斯編者能無慨然於世徳之顯翼而家學之長乎昆侖之於文含咀菁華講求體要雅自命爲作者其從吾郡袁重其郵書於余也自以身名晼晚投老一經不克酬其所志視其中若有不捨然者余則以爲士君子處世當隨分自效而已自古富貴而名多澌滅惟愽聞績學之士垂論著以示來禩𨿽殘膏賸馥與江山同其永久而又復奚憾焉因敍其集以歸之並以寓貽上何如也

宋牧仲詩序

往余在京師從大司農歸徳侯公以盡交宋中諸賢諸賢方以雪園文社相推許公仲子朝宗遇余特厚無何冦事作朝宗以其家南下一再見於金陵於吳門出其文所爲二三同志作傳則皆不免於兵余爲之噓唏太息不忍竟讀已而酒酣抵掌劇談海內奇士輙又躍然起曰吾雪園近有年少軼才若之所未見者爲宋君牧仲牧仲相國太保公之子也相國向官禦史時識余比余再入京師相國久致政歸中州人稱牧仲者不容口朝宗之言益信余心向慕之又十數年牧仲通守黃州文章政事有當官聲因吾弟聖符爲蘄水丞裒其詩累百首以書寓余而朝宗亦已亡矣嗟乎甚矣余之憊也回首三十餘年舊遊恍如夢寐才如牧仲生平所願見者逺在江山千里之外焉得而與之遊乎牧仲顧猶不棄而索其一言余乃爲之序曰春秋魯僖公九年子奔黃十二年黃人不共楚職二國尋折而入於楚其地卽今黃州之境楚之所以彊者以其兼並江黃故能東向以爭盟長自漢以降蘄黃實爲江淮門戶明季盜起其民罔有孑遺迄於今流移未復瘡痍未起君子問其俗考其風未有不爲之興懷隱惻者也商頌殷武之章曰撻彼殷武奮伐荊楚罙入其阻次章曰維女荊楚居國南鄕莫敢不來享莫敢不來王夫殷道未衰楚人先貳髙宗奮六師行撻伐深入其險阻始克有濟余以爲此必非荊楚盡叛之也楚昭王十六年庸人率羣蠻麋人率百濮以謀楚楚人出師自廬以往振廩同食七遇皆北而後王卒防於臨呂子越自石溪子貝自仞遂以滅庸然則殷髙宗所撻伐者乃羣蠻百濮之屬以其嵚防林莽非搜討不能成功詩人所謂罙入其阻也夫古之庸濮今之鄖房

國家光啟南服而西山餘黨連戰乃尅牧仲官於楚將作鐃歌以紀武功庶幾來享來王之盛比諸商頌之詠湯孫罔有加焉𨿽然楚人以餫餉之艱故紀其振廩同食以見爲役之不易今自黃逹鄖二千里方事之殷民之轉運而死者不知紀極呻吟痛惜之聲至今未攺也牧仲之於詩也其有卹人之心哉余按夫黃人之所艶稱者莫過於蘇子瞻氏當是時宋有天下已逾百年其去用兵之日如孫曹戰爭者蓋已久矣月明星稀烏鵲南飛子瞻所流連興感者乃不在乎江山景物此風人之防其所寄托者逺也牧仲宰相子生長兵間目擊乎梁宋亂離蘄黃糜爛生民之脫鋒鏑者曽幾何人豈知一旦官於其土江樓嘯詠爲今日之勝耶夫勞止之歌瑣尾之嘆詩人所不容已者余故舉其流風遺俗以告牧仲庶幾休養生息聲施乎江漢非徒以其登臨才藻嫓美昔賢而已若夫臨臯之館快哉之亭風防沙鳥煙巒雲樹此牧仲攬之有餘而黃亦余所舊遊也𨿽老尙當隨牧仲之後從而賦之

和州守楊仲延詩序

南和楊仲延爲新防令以余之過其地而問曰吾趙人也而仕於魯魯趙之故足以修文章飭吏治者可得聞乎余曰春秋虢之防晉趙文子魯叔孫穆叔同饗穆叔賦鵲巢又賦采蘩趙孟賦常棣穆叔與曹鄭之大夫皆拜此余所知二國之舊聞也趙孟有文徳以宣示諸侯光輔晉君以爲盟主而魯實事晉聘問防同非辭令不爲功故比物諭志於稱詩乎見之今天下一家自百里之宰無不受命於

朝非若春秋大夫各仕其土惟彊鄰是遵是奉如穆叔所云小國爲蘩大國省穡而用之也爲吏者苟不能廣教化美風俗漸漬斯民以禮樂詩書使之詠歌先王之道而亟亟焉期防簿書悉索敝賦以從事是穆叔之所羞稱趙孟之所不許也而吾爲子願之乎且而邑固防山之旁縣而汶水所自出也詩曰防山巖巖魯邦所詹書曰浮於汶逹於濟其山川髙廣風气完宻出雲雨潤天下爲神臯奧區而聖賢所繇繼起蕞爾邑封域土田周公庸之民人子弟孔子教之吾徒誦法周孔可不想象其遺風哉仲延頷其言曰唯唯越四年仲延擢守江南之和州以其詩寓余凡䢐徠新甫歷山孔林諸什具在余旣幸仲延知所以爲治而其詩又醇雅可誦也再從而正告之曰夫和江表之鉅州也昔者文王之化先被江漢而吳楚不采於國風江左之稱詩者至晉宋齊梁始盛而人猶謂南音嘽緩不振豈秣陵姑孰土气痺薄使然歟惟滁和壽泗之間漭泱千里北走中原人民濶逹而碩厚當南北戰爭之日克壽陽悲彭城之作入於淸商雜部音節諧壯有防山東武之風焉斯所謂不剛不柔得天地之中者非乎周宣王江漢之詩命召虎以南徵而終之以矢其文徳洽此四國今

國家駐重兵於沿江諸戍而尢重州縣之選欲以輯和羣黎式遏亂略夫江淮其人輕心不能及鄒魯禮義之國苟得其政亦足以致治誠有如楊君者歌而理之沨沨乎美哉俾浸潤乎文王之教而服習於周公孔子是治魯者卽可移之以治吳𨿽文徳不外是也而猶僅稱其詩乎哉余故序仲延之集始終告之以爲治而歸其說於中和以無失乎教化斯民之意嗚呼此卽吾說詩之大指也

董蒼水詩槁序

余初與雲間董遂初先生遊時先朝方行保舉法諸生用薦者集闕下先生以吏侍郎攝部事考其徳藝而進退之蓋朝廷憂科目不足盡天下士仿兩漢賢良孝弟諸選搜殊尢絕異之材以資世用詔書旣下士之應命至者且覬覦不次乃自宰執以下凡風紀議論之司率緣科目以爲階枝聮黨附相與堅持之不可其付之吏部不過聊塞上意授州縣之職爲常調而已先生𨿽欲力請之不能也與余嘆息者久之後二十餘年識先生之孫孝防蒼水偕其兄進士君閬石俱以才名顯其鄕旣由科目進矣坐公事摧挫抑塞而不用蓋當時號爲重科目二百年來𨿽有董相賈傅相如子云者復出非由此塗也弗進末造艱難號咷求賢卒爲公卿大臣之所格蓋科目之根據於朝廷其不可動搖如此今天下科目之途漸狹而其選又漸輕世家舊族門戶不墜從式微不振之中奮身乎有司之舉如二董君者求什一於千百耳顧淪落如故幾與巖居穴處者同窮困則亦已矣甚至鄕裏小兒胥徒伍伯直乘气以排之嗟乎余遊於董氏祖孫間俯仰三十載具世事遷變人材用捨之故可勝道哉蒼水之所學尢長於詩雲間固才藪而詩特工在先朝由經術取士士之致身者廢風雅於弗講獨雲間壇坫聲名擅海內至今日零落盡矣蒼水又起而繼之其才與地旣足自防而又使之優閒不仕蘊其骯髒牢落之气一發之於詩故講求益宻而寄托益深其篇什將爲當世所推不獨雄雲間也董爲江南望姓余猶及見大宗伯文敏公館閣老成文章書畵妙天下然其儕偶異同猶訾謷翰墨風流非救時幹濟者所急故不防於大用繇今視之當時所謂大用者於文章翰墨故目爲不急而棄之矣吾不知其救時幹濟於世防之得失竟何如也又胡以服山林蓬蔚之士而謂士之不由科目者必無其人乎今以蒼水之年少瓌異天固壅閼之不遽至於通顯俾富貴利逹漠然於胸中益且鏃礪於其所得然則是編也直其興防之寓焉者耳夫豈足盡蒼水哉余且見蒼水學殖之富行治之修科名建竪大展乃祖之所志然則向之所謂重者毋乃爲輕而今之所謂輕者毋乃爲重歟是在蒼水有以自朂焉

梅村集卷二十一

欽定四庫全書

梅村集卷二十二

國子監祭酒吳偉業撰

序二

何季穆文集序

虞山何季穆天下愽聞辧智之士也讀書負奇气以文章志節自豪嘗挾其冊走京師欲有所建白防逆璫用事應山楊忠烈公特疏擊之季穆引義慷慨贊成其決已而楊公遇害季穆憂時感世發病嘔血曰吾之生則不如其死也死二十年其子璧以能詩聞乃收父平生所爲詩古文詞而編輯之得十餘卷余讀之太息曰嗟乎古之爲士者非公車特徴則宰府交辟次亦屈志州郡耳其有淹頓牢落沒世而無聞者蓋亦少矣當東漢之季閹寺之禍可謂最烈然而岑晊張儉之徒不過以東部督郵南陽功曹収案中官子弟考竟殺之而太學諸生提斧鑕伏闕下請斬十常侍以謝百姓𨿽繇此得罪夷滅其所發舒已足垂名竹帛今以季穆之才豈出黨錮諸賢下哉國家不行辟召諸生勿通章表故𨿽以有爲之略敢言之气而屈折勿效僅以托之於文詞此可爲痛惜者也予嘗惟國家當神宗皇帝時天下平治而士大夫風習不能比隆往古者良由朝廷以科目限天下士士亦比比焉束縛於所爲應世之時文以吾耳目所聞見如吳中邵茂齋徐汝防鄭閒孟三君子皆號爲通人儒者而白首一經穿穴書傳於朝政得失賢姦進退之故則不聞有所論故其不遇以死也姓氏將冺滅而勿傳當是之時有不好經生章句而談國是人才邊情水利鑿然欲見諸施行者獨有一何季穆耳然且才力無所展議論無所用卽其後人所欲鋪而稱述之者今止其書在書之傳不傳亦未可知也蓋季穆歿後十餘年天子慨然有意於巖穴之士而士亦危言深論激名聲故有匹夫上書詆訶禁近處士抗論裁覈公卿浸尋乎東漢矣其有所匡救十不得二三而朝貴側目大考鉤黨終至國禍隨之若使季穆不死忠言異謀必大有益於時而其文章論著足以軼往昔而示來世斷不止於此也而竟不幸蚤死詩有之曰人之云亡邦國殄瘁其季穆之謂夫

黃陶庵文集序

黃陶庵先生死忠之五年其門人陸翼王收其遺文得所論著百餘篇屬予爲之序嗚呼陶庵之文止於此而已乎當其城防引決投筆絕命扼吭而死翼王訪求搜購於流離煨燼之中遺編斷簡什不一存此可爲流涕嘆息者也陶庵深沈好書於學無所不窺居常獨坐一室不交當世遷固以下諸史朱黃鉤貫略皆上口其於考據得失訓詁異同在諸儒不能通其條要陶庵頓五指而數之首尾通渉銖兩歷然𨿽起古人面與之讐問莫能難也其爲人淸剛簡貴言規行矩蚤有得於濂雒之傳嘗謂人曰吾比來爲文初無所長然皆折大道稱心而立言質之於古驗之於今其不合於理者亦已少矣此其一生讀書之大略也當先皇帝初年海內方鄕古學一二通人儒者將以表章六經修明先王之道爲務乃曲學詭行則又起而乘之依光聲互相題拂剽取一切堅僻之辭以欺當時而誤流俗論者不察乃比其始事者同類而訾之噫亦不思之甚矣世之降也先王之教化旣熄法度旣亡人奮其私智家尙其私學紕謬雜揉蟠戾於天下𨿽有髙世之君子欲整齊而分別之其道無由惟夫忠孝大節皆出於醇正博洽之儒其似是而非者不一見焉然後天下後世了然知異學之當誅而大雅之可尙以觀我陶庵非其人耶陶庵爲諸生二十年與其弟偉恭其徒侯幾道云俱晝夜講性命之學晚而後遇不肯就官城破之日師友兄弟同日並命今其書𨿽不全使讀之者愾然想見其爲人益足以徴於今而信於後無疑矣翼王以五年之力掇輯防亡其功於斯道不細固不專爲陶庵已也吾故表而出之俾後之人知所習焉

田髴淵詩序

余初識孝防田子髴淵於京師時南士之從訃者甚眾田子才辧器識有以絕出於流軰讀書穿穴經傳落筆爲詩歌古文衮衮不能自休與人交好傾身爲之盡窮逹盛衰誓不得而移也試南宮旣不第有勸之歸者田子曰居鄕裏抑鬱無所得姑畱邸中一交天下長者於是宛平王公柏鄕魏公合肥龔公眞定梁公以大臣折節好士名天下田子與之遊用詩文學藝相切劘一時三四公之門無出田子右者

天子防才俊給筆札於中書由布衣諸生爲超授人皆曰田子宜在選中禮部依故典防名者再用詔書舉行者一主者思收知名士以重格令從闈牘揣摩捫索以庶幾得田子爲喜不能識田子爲愧然自余歸裏十年屈指耳目所見其才與地出田子下逺甚又無此三四公者爲之知乃先後躡淸塗掇上第者踵相接田子獨寥落不得一官此孰爲之而孰止之耶家在泖東扁舟觸風濤而過我中夜置酒髙談無幾微不豫之色發其囊出詩文數百篇才气坌湧詞色敷腴若蒸雲霞而戞金石餘因以知田子於世故物變皆以磨鏈其所長而識詣益至𨿽淹蹇不合而疏通豁逹之气未嘗少挫一以發之於文章自如也嗟乎交道之難久矣當余初識田子固已在賔客旣衰之後比歸臥海濵𨿽親知故舊棄我如遺迹而田子獨有過於曩時余不知何以得之於田子然觀其雅志期待不肯自同疇人所以取重於三四大君子者端在於此余欲槪以望之悠悠之徒不亦過乎田子之別也謀僦屋就余尋朝夕過從之樂追溯平生所與遊者魏公躋政地握代權王公以公孤居府父子顯重龔公梁公名位在股肱心膂之間天下士經其題拂者望塵弗及天或者畱田子而使之窮以慰余於荒江寂寞之畔未可知也然余觀田子之才之識非久屈抑者則余又安得而與之居歟聊記其語言往還足徴知交之厚而已田子名茂遇髴淵其字松江之華亭人

宋尙木抱眞堂詩序

吾友雲間宋子尙木刻其抱眞堂詩成君方官嶺表郵書數千里問序於余余讀而嘆曰君子之於詩也知其人論其世固已參之性情考其爲學而後論詩之道乃全夫尙木之稱詩四十年矣初與大宗伯宛平王公同繼起爲同裏大樽諸子所推重宛平之言曰尙木以膏粱少年匹馬入京師從有司之舉時椓人竊國柄君貰酒悲歌燕市中骯髒抱塞一發之於詩大樽之言曰尙木蚤嵗好爲芳華綺麗之辭一變而感慨激楚再變而和平深婉歸之於忠愛又曰尙木爲學最蚤取裁亦最正自吾論詩諸子多悔其少作壬申以前惟尙木之詩爲可存噫嘻合両君子之言可以論尙木之人與其世矣自文社起同志者負其才气雄視海內君之格律日進不肯以毫末讓古人顧天性夷澹雅不欲標榜自喜同郡陳徴君仲醇緣持論不合受後進所擊排君用大體獨擁防老成議者乃止宋氏旣右姓兄弟多讀書知名一門之內魚魚雅雅望而知爲溫柔惇厚之風此則君所以爲性情也君累不得志於計偕凡六上始收不幸遂遭末造憂生傷亂逾十年始出旣已簪筆侍從又不獲已從事於戎馬鉦鼔之間主者差其勞勩奏授一郡﨑嶇嶺海燠烋其遺民刻防自苦七年不得調當君之未出也嘗欲仿髙氏品彚定先朝一代之作爲正聲爲大家續亡友之志以折正始初不以兵火少自假易及乎守劇郡處蠻徼故人之流離其土者收卹殷勤死防匍匐雞鳴風雨未嘗旦夕有忘於懷此則君之所以爲學也嗟乎大樽諸子已矣卽宋氏之以詩鳴者隱莫如子建逹莫如直方乃相繼凋謝君獨以其身爲才人爲宿素爲防吏爲勞臣合前後篇什自非嵗月之深閱歷之久不足以詣此百世而下論次雲間之詩者或開其先或拄於後兼之者其在君乎往者余有書與君論詩期進於古之作者心壯志得不自知其難也比嵗以來窮愁憂患足以磨折其志气自念平生操觚不至於觝滯今每申一紙怛焉心悸若將爲時世之所指摘往往輟翰弗爲君之去我也逺其郵書及之者將謂可與言詩也詎知其遇之窮而才之退哉𨿽然自君居嶺表余嘗往還雲間追數舊遊俯仰俱爲陳迹然則江鄕百里之間固當以君爲詩老其知而序之者亦無過於余而余又安能已於一言不附名於末簡也因君之請歷舉其讀書取友居身服官𨿽不足以盡君之詩及君所以爲詩者於是乎出序以歸之且爲世之讀君詩者告焉

太倉十子詩序

吾州固昆山分也當至正之季顧仲瑛築玉山艸堂招諸名士以倡和而熊夢祥盧昭秦約文質袁華十數君子所居在雅村鶴市之間考之定爲吾州人蓋其時法令稀簡民人寛樂城南爲海漕市舶之所帆檣燈火歌舞之音不絕蝦須三尺海人七寸至以形諸篇什居人慕江南四大姓之風治館捨庀酒食楊防夫張伯雨之徒自逺而至嗚呼抑何其盛也淮張之難城毀於兵休息生養百五十載張滄洲始以詩才重館閣與李茶陵相亞而早死則弗以其名傳桑民懌徐昌國家本穿山與鳯裏名成之後徙而去之則弗以其地傳故至於瑯琊太原両王公而後大兩王旣沒雅道澌滅吾黨出相率通經學古爲髙然或不屑屑於聲律又二十年十子者乃以所爲詩問海內然則詩道之興豈不甚難矣哉昔我有先正其言明且淸士君子居其地讀其書未有不原本前賢以爲損益者也挽近詩家好推一二人以爲職志靡天下以從之而不深惟源流之得失有識慨然思拯其乃訾謷排擊盡以加往昔之作者而豎儒小生一言偶合得躐而躋於其上則又何以稱焉卽以瑯琊王公之集觀之其盛年用意之作瓌詞雄響旣芟抹之殆盡而晚嵗隤然自放之言顧表而出之以爲有合於道詘申顚倒取快異聞斯可以謂之篤論乎今此十人者自子俶以下皆與雲間西泠諸子上下其可否端士惟夏兄弟則爲兩王子孫乃此詩晚而後出雅不欲標榜先逹附麗同久沾沾焉以趨一世之風習書曰詩言志使十子者不矜同不尙異各言其志之所存詩有不進焉者乎吾不知世之稱詩者其有當於餘言否也亦聊與十子交勉之而已矣十子爲周肇子俶王揆端士許旭九日黃與堅庭表王撰異公王昊惟夏王抃懌民王曜升次谷顧湄伊人王攄虹友序之者梅村吳偉業也

嚴修人宜雅堂集序

余友吳興嚴子修人由進士需次裏居肆力於古文辭得詩賦序傳若干首名曰宜雅堂集屬偉業序之吳興之族嚴氏爲大自余與旣方父子定交二十五年今就思以科名重館閣修人則出自永樂中名禦史之後祖充涵公卹刑豫中所全活千人二子皆成進士子孫蟬聮不絕修人之從兄孝防蔚宗隱居著述兄弟間講肄服習以相勉修人深沈好書自六經以下嚅嚌搜討尢潛心於八家之作得其疾徐抗墜罔不中節不數年而所學大就今之學八家者振而矜之挾其繩墨以訾謷一世修人獨褆躬簡靜凝然自逺忘其名地之髙年力之富而欿然若有所不足𨿽以余之衰老猶諄懇索其一言余乃不辭而爲之序曰吾嘗觀乎道術醇駮人才盛衰之故慨然於古制之不作然古之制有復行於今者亦有不行於今而其意適與之相合士君子生於斯時亦遵其制以法其意而已請得而論之昔者孔子旣沒異端繁興西漢二三醇儒始號爲黜百家尊經術而唐之貞元宋之嘉祐作者又起而力扶其衰敝浸尋乎元季明初諸儒講求條貫於六藝之微言先民之要指亦旣彰切著明矣乃三百年來不免汨沒於帖括之時文夫帖括者摘裂經傳破碎道術朱考亭氏早鰓然憂之𨿽其中非無卓然名家而超軼絕羣之才撥去其筌蹄不害於所爲古學然敝一世以趨之而人才之磨耗固已多矣

國家興制攺令大復乎漢唐之舊而有司之奉行不精體裁之沿襲未化顧亦足以破往時攣曲支離之見而學者之聰明材辧無所復用將一出之於古文於是數年之間操觚立言者相望競起豈非化民成材已然之明驗耶所謂古之制復行於今者此也聞之學於古訓乃可服官鄭公孫僑之言曰學而後入政未聞以政入學蓋先王所以教育人材其漸次如此後代以科目取士於治術大半無所考防乃驟而予之一官其才者簿領案牘工俗吏之所爲次者幹利祿以自進有貴至公卿懵不知古今者幾何而不速官謗也今者銓選之格雜而多端從進士起家者率久之不得注授以彼耳目之髙廣心志之寛閒而又加之以嵗月非特用著述自娯已也盱衡乎政事得失民生利病以發爲文章蓋不離乎數卷之書而臨民出政道在是矣然後知壅滯阻抑之中寓長養成就之法所謂古之制不行於今其意適與之合者此也夫以修人之才與學固非因乎其時養之旣久而後有所自見然需次裏居者亦已十年餘反復於其論著如恨豪猾吏之盤互膠結賢有司輙反爲所中而威令格於不行又以農人困苦而啇民富貴推漢武之重本抑末均輸鹽鐡摧豪彊贍國用而田賦不加於民此二者皆救時篤論修人從十年之中講求其是非參驗其治否然則舉而措之逹於從政豈不裕哉余家居郁無所得是行也將以求友而獲交於修人吳興山水之气靈秀磅礡非修人不能有以當也余老矣濩落無所成名庶幾遺經絕學賴斯人以不墮故旣論次修人之文折於古人尢舉其爲學之方明體逹用可禆於當世者告焉天下定有知之者而非余之言足以重修人也是爲序

鄒黎眉詩序

予與梁谿鄒子介同舉省闈者將四十年子介之次子於度及其孫黎眉先後從予遊蓋予之交於鄒氏者三世矣於度大廷奏名第一天乃豊其遇而嗇之年予以暇日過惠山則黎眉所學大進天才雋逸深肆力於詩古文詞間出其餘技筆墨渲染無不造詣至極其志气超邁論辧英偉有絕出於流軰者予初嘆子介之不及見其子成進士繼又於京師哭於度私心傷之今乃知舊門長徳源逺流長其於湖山淸淑之气停毓而盤礡子介於度所不能盡者將悉以發之黎眉無疑也有黃子夏生者爲黎眉友才相亞而窮困過之黃子一日造予而言曰鄒子將辦裝入太學行有日矣先生不可以無辭予曰昔宋呂文穆公繇對防首選受知太宗晚進其侄夷簡遂相繼柄用今以於度爲

世祖所防擢誠使積年資躋通顯黎眉於其時用近臣子弟身至京師進平生所爲文其遭逄必有大過人者今乃從白衣諸生蹇驢襆被以折旋於愽士之前士之遇合大小遲速豈非以其數耶𨿽然太學者教化之原人材所自出也嘗試推鄒氏之先不有騁辧而談天雕龍者乎上書而連類比物者乎當周衰學廢漢興文景之世未遑有所興起士生其間不能遜志鼔篋以從事於詩書之業各逞私欲希尊寵於當世故有迂怪不經遊譚無實盛自稱許於碣石稷下梁苑吹臺之間如三四子者𨿽各有所長而風習固已衰矣

國家遵行先王之制舉天下之士一志同方畢歸之於學我東南之人爭自濯磨者甚眾祗以伏處江介援引勸誘之不力廢格衰沮不能自逹於通都其上者巖穴著書次者客授管記漸流爲唐季之餘習識者憂之求其具車馬登橋門奮然欲自進於

天子之科目如黎眉者百未一二數也嗟乎人材消長之故可勝道哉夫鄒子之所善莫過於黃子然黃子一再試於有司輙有摧幢息機之意京師賢公卿大夫見黎眉之才亦慨然於南士之不鳴不躍者乎亟思所以收之其必有道矣是爲序

翁季霖詩序

余讀歐陽公集古錄序其言物嘗聚於所好而得於有力之彊自謂好之已篤力𨿽未足猶勉致之以余觀公之所好如盤盂金石篆籀分諸書亦重其文焉而已後有繼者如趙明誠倪元鎭之流其所訪求搜購爲有力之彊且十倍焉然皆取其器不徒以其文視公之所好相去稍有間矣天下士大夫乃亟稱之良以後生去古旣逺庶幾覩其物知其用俾觀者得所考𨿽目之好古而文可也余嘗訪友莫釐旁過翁氏之廬見其堂廡深靚夾助明雷尊蜼鼎犀籖縹帙以爲之陳雕茵髹幾文竹異石以爲之飾問其家曰先人之所遺也沒十餘年矣琴防在前罍洗居右部分而不亂無纎翳焉噫是其聚之可謂有力之彊者矣然非其子孫好文不能守之完且美也其中子季霖出所爲詩一卷讀之瑯瑯然鑑金而戞玉夫生於湖山鉅麗之區能守先業讀父書以諷詠爲樂若季霖者所得不旣多乎吾聞翁氏之先以化遷起家其後攺爲任俠擊鐘連騎角狗馬之足與雞鞠之防以大耗其資而季霖之先人慕奇嗜癖獨以之稱風流傳來裔歐公有言象犀金玉其能果不防乎趙明誠倪元鎭卽其身遭逄防亂蕩爲雲煙後世猶美其標韻而況於翁氏若考作室維塗曁茨匪徒永保而弗失又重以風雅之道爲之後先輝映也夫詩以流連光景陶泳性情與好古愽物其道爲相近季霖列玩左右望若神仙摩挲前人之手澤而詠歌擊節得是編於髙山流水之間吾知其詩有進而未覩其止也乃取而著之於篇

沈伊在詩序

異時吾友邵僧彌好爲人言吳中先賢軼事曰石田沈先生之隱相城也有郡守召之圖其樹塞門一郡驚詫此當呼庸工柰何以辱沈先生先生顧不肯祈免亟囊筆往圖畢辭歸而守不知也吳文定公匏庵於先生爲布衣交官宗伯居京師郡守緣輯瑞入公首迎問先生起居守愕眙不能應退訪之則向者囊筆生也歸而惶恐執贄謝先生已逾垣遁矣僧彌善書畵能詩性耿介恥干謁爲余敍述先賢往役不往見之義庶幾於其身親見之又自以與余善竊用石田自許而取文定望余乃不幸僧彌早世而余頽然放廢以老惟追憶亡友之言爲愀愴而已今年秋避客獅林寺中金昌沈生伊在持所作詩若畵來見生頎而秀精警有機辧一時傾其坐人畵學趙承防布景設色超詣獨絕詩亦沈練有法度問之則固石田孫也自來儒雅詩與丹靑爲兩家惟石田之畵擅名當代而一時鉅公推挹其詩以爲舒寫性情牢籠物態彷佛少陵香山之間今伊在親其子孫閱數世逾百年一旦起而修明祖業其詩若畵深造而日新者家法具在又何俟乎他求哉𨿽然余以伊在之學先生者不專在詩畵而在其爲人嘗試取往事比類觀之今之有司視文人才士如鴻毛世無吳文定卽使若文定者復出曽不足介其一言以爲輕重而今之爲士者於郡縣必先謁謁而任奔走之役有百倍於繪事者又何有於不知而後謝謝而拂衣去之也然則伊在之學先生者亦貴乎自重已耳世運而往自石田逮乎僧彌之時不知其幾變然其時風流文采猶爲當世所矜式乃撫今追昔者已慨然前賢之不可作而況於今日乎余少與僧彌用詩文畵相砥礪顧念逝者已矣老而才退於所學無所成名見伊在之年少而才取三十年前所聞於故友者告之非圖朂勉同志良以自感也是爲序

蘇小眉山水音序

同裏江位初歸自京師取其友蘇君小眉所爲山水音一卷示余曰小眉南贑中丞公之長子也中丞忠勤防惠有大功徳於南土之人小眉以名公子世其祿位有弟曰次山旣得畿輔一州報最聞矣君負盛名有經世之志欲以科第自顯優遊未仕用載籍自娯好結交天下雄駿抱膝吟詠被服如儒生年未三十同軰中已驚爲晚逹君天性恬澹視人世裘馬玩好歌舞射獵之娯不以屑也與人言盱衡古今考驗得失負意气狥然諾遇有所合𨿽揮斥千金無所吝今其詩具在嘗試取而讀之有振衣千仞俯視塵壒之想故其詩巋然而髙淵然而深有探幽抉冥刻鏤眞宰之心故其詩鋭者屑成涓者澄澈有吞吐萬象壯偉不測之觀故其詩嵚防嶻嶪懸出而奔流舉章門貢水巫閭碣石之奇而盡攬之此小眉所有得於山水以名其編者也願先生一言序之餘曰漢有天下至建元太初之間黜百家推孔子而儒術乃興其作五言以繼三百篇之風者典屬國實爲之倡則詩固蘇氏所自出也自此以後綽之有威瓌之有頲明允之有軾轍皆以父子再世弗替訖乎近禩有蘇平仲者與宋景濂同史局能文章每一代之興其家必出異才以垂聲聞而典著作念生之後詎可謂無其人哉自古公侯之子孫涵濡教澤惇詩習禮爲天下先而後遐陬蓬蔚之儒始得奮其智能以鳴躍乎當世嗟乎以江生之才苟不遊通都遇知已則抱其殘經抑沒於泥塗之中固已多矣然則以小眉之人與其地負有用之資處方剛之年讀書取友覃心經術以爲世家表率

國家典章文物比隆往古庶幾得愽物閎雅之君子立乎交防之內俾聞者有所興起焉其在斯人乎其在斯人乎余老矣不獲偕蘇君遊從位初之請書以貽之其當以餘言爲何如也

傅錦泉文集序

溫陵傅錦泉先生遭有明全盛於嘉靖二十九年舉禮部第一廷對抗直指切權要分宜相覽而惡之尋遣人招致出門下拒不可以此不得入史館除儀制司主事轉光祿丞攺吏部稽勲郎與其長議不合拂衣歸築室巖山之側灌園著書年八十有六而卒先生於易爲專家自辛卯登賢書庚戍始第進士沈酣於六藝百家之言者二十年制科之文盛爲海內所傳誦平生所作序記碑銘若干捲古風近體諸詩若干首先生歿後四載同郡鏡山何公序而行之傅氏溫陵大族子孫相繼仕宦以數十今松江通守石漪君其從孫也自先生通籍之年數之甲子一再周矣家藏遺集往往防軼弗全通守之尊人搜羅放失刻之閩中通守又刻之吳下而屬偉業序簡端偉業讀而嘆曰先生之學殆用晦者也自其初治制舉義根據經術不肯纎靡以投時好累罷春官垂老始遇卽以朴直失權貴人指等軰皆顯任而先生浮沈自如進不爲利退不爲名終身寥落而未嘗有一言不平以自詡復用𨿽其垂世不朽之文亦旣窮年矻矻深沈有得矣同時以古文擅聲譽主壇墠者爲其鄕人先生落落其間不欲有所標榜也吾聞之古君子之善易者識進退得防之道藏器斂徳遁世不見知而不悔若先生者其庶幾乎餘論次前朝當肅皇在禦凡先後首南宮者十有五人僅袁文榮王文肅兩公至宰相次有尙書華亭陸文定侍郎海虞瞿文懿巡撫則昆陵唐應徳平涼趙景仁太僕則樂安李懋欽此七公者最著應徳以古文名其家饒經世大略後追謚襄文無論度越趙李自相國以下莫及也文定文懿用上第爲天子之近臣景仁亦由庶常出補惟唐李初授部主事視傅先生差相類先生與李終不得在禁林應徳景仁從諸曹郎召入爲宮寮忤永嘉意因請朝東宮偕吉水羅逹夫三人者同罷逹夫終其身不出唐趙后由知兵用而唐遂勤其事以身殞肅皇好以操切任柄臣永嘉貴溪分宜三相輙假喜怒以排擯天下之賢士如逹夫諸公是也獨應徳晚年超授人謂其爲分宜所知嗟乎彼苟貪富貴何不少年循資拱黙以取公卿乃末路艱難沒身王事論者猶謂紓意時宰從而訾謷之過矣𨿽然襄文之學於地理抱塞兵機成敗無所不通雅自負經濟謂有用於世世遂得而覊縻之若傅先生者其才固不足以及襄文今就斯集讀之言皆歸於道徳以躬行爲本視世事粥粥然不欲顯短長之效卽其齟齬分宜者非徴諸家乘後人之所稱述則亦無所表白此其用意深矣士君子當出處之間潛鱗戢翼圖之不蚤讀公集者未嘗不喟焉三嘆也何鏡山之序公也曰公灌園巖野離支龍目來禽靑李皆身植而手蒔之日與兄弟四五人追隨遊賞世旣棄公公亦果於去世竟以終其天年嗚呼何公此言所以見太平全盛士君子隱居讀書談道之樂而未免悵然於公之不遇也由今觀之如先生者何可得哉何可得哉

傅石漪詩序

余蚤嵗受知於溫陵周芮公先生先生以吏部郎典選相國東崖黃公時在左坊兩公者同裏同籍有詩名余由及門後進唱酬切劘於其間者四五年而後別去比亂離分隔余爲詩以郵寄先生於閩中先生偕相國和之海內追數其交遊而相與爲傳誦故溫陵之詩餘平生之所習也南安傅公石漪以副二千石涖治雲間爲政之餘扢風雅旣搜葺其先集俾余序之矣再手裒所著詩若干首屬其友趙雙白魏惟度請餘言弁簡端夫南安溫陵屬縣也傅氏爲其邑望姓自其祖錦泉先生舉禮部第一著書名家百餘年來子孫之發聞者以十數石漪原本家學好與郡之先逹者遊其爲詩也於體制風格旣講求漸漬之有素又能標舉蘊籍剪刻深至以自探性情之所獨得當其自閩而出也過吳防渉大江縱觀乎防岱黃河之大京闕宮觀之盛其紀行也有作其述志也有感而後以職事來雲間雲間者湖山之奧區騷人雅士所奉爲壇墠者也君至而日與薦紳大夫流連於觴酒文詠治郡齋以延名俊出俸錢以資宴遊四方無不傾慕其風流而推挹其雅尙所稱緑綺堂集者是已君防事之西爲屋數楹每退食有暇彈琴讀書於其中而顏之曰緑綺夫琴者取其導堙宣郁致化理於和平此循吏所以阜民庶而詩家所以葉神人也君之撫動指至於文王箕子之操得無有愾然太息如見其人者乎當溫陵全盛之時兩相同日拜命東崖之晚年失志感時悲吒寄之於詩歌者爲多吾師吏部公近者道出吳門追話四十年停驂問政之所師弟登髙憑弔未嘗不汍瀾流涕也雙白惟度過我艸堂屈指雲間一二君子異時仕宦閩浙江山吟眺賔從聲華今已不可復問矣君之增奇踵勝亟亟於是編之成庶幾流風餘韻綿延而不絕也噫嘻豈不重哉

聖恩剖石和尙語錄序

聖恩語錄剖石大和尙所著其嗣法弟子黃龍朗梓而行焉者也當三峯舉臨濟宗防剖公與黃龍並出其位下其後黃龍走之章門廬嶽顚崖絕巘之中而剖公補其師故處修祖庭以化導我吳人者三十年此三十年間諸方信佛之流傳者不知幾何人而趺坐說法之書亦旣溢名山而徧都市矣聖恩剖公黑白無不瞻仰所謂精進光明幢也而語錄至今日始出蓋和尙以眞實了義扶植吾宗不欲尋文覓句與世之名聞利養者同其演唱逮黃龍以故人還故山受記莂以去力請之方許行世顧猶刪而存之僅得四卷是編也所謂最後出而尊貴者歟偉業嘗從而問道者也遂不辭爲之序曰昔馬祖首以棒喝接人至臨濟而豎三三要宋洪覺範乃標舉以立綱宗是豈謂棒喝之不足而以要爲門庭哉蓋自衣止不傳之後法不得不分法分則付囑不得不廣從上諸祖懼夫世之一知半觧者借口於單提直入顢頇儱侗無以考驗其淺深得失故設爲權實照用料簡回互以防勵而勘辧之此所謂宗防也以余所見當三之時海內知傳法爲不易其從遊者皆人材英特語機迅利而猶盡力鉗錘未肯輕相印可今之豎拂拈錐者在在有之可謂盛矣吾不知明眼人辧驗其所開法於要賔主竟何如也夫風習所不能止者當折之以所服三之門推聖恩南嶽靈隱爲三大老非復淺學初機所可幾及今以法印相承之耆宿其操持修證爲最久而此書之出也若是其愼重然則有朝參承而暮撰述者能無瞿然其自失乎或曰黃龍之在法昌也嘗坐禪山窟中虎飲於巖泉不爲動大蛇上下其肩背而鼻觀自如此其力量有過人者和尙退然不出戶牖俾稱弟子而折軰行彼蓋以道故屈也其書具在吾又烏以知之

梅村集卷二十二

欽定四庫全書

梅村集卷二十三

國子監祭酒吳偉業撰

序三

江南巡撫韓公奏議序

禦史中丞蒲阪韓公巡撫江南之五載

天子洊鍚公命進秩司空公自以幸得備位維是地方之得失閭閻之利病分條其所以興及所以革之狀適當寧幸聽其言得奉行弗墜以少逭於闕失其副封與艸槁具在手自裒輯得若干捲授其部民吳偉業序之偉業讀而嘆曰

上之加勞公與公之盡心厥職者其在斯乎其在斯乎昔我

世祖章皇帝聽覽之暇命儒臣采經摭傳以撰集羣書無亦以後之人制度文爲鑑於前王之成訓罔或遺漏故不厭其多聞慱物而義類之宏深也若奏對之體貴乎指事造實以通變而適用其理覈其文顯一切傅防繁曲之辭屏使弗進偉業每南苑夜直見諸公坐而假寐漏下三十刻中書猶捧督撫所上章奏以參訂國書有微文之疑互則爲之執筆彷徨看詳久而後定然則有事於敷陳者可不愼哉詩曰維今之人不尙有舊書曰乃身在外乃心罔不在王室當韓公之在京師宿衞忠正曉習文法佐太宰以贊邦治周官所云大事則從其長小事則專逹其公之謂歟

天子器其能擢自帷幄出典畿輔三命作牧四方具瞻公涖政浹旬固已赫然攺觀矣亡何有遷擢江南之命先是江南山越未平雈苻數起閩海巨冦防入內地以詿誤吏民當事者赤囊紛馳告變收捕之章又數從中下公至之日氛祲消而姦宄息不動聲色用拊循彈壓以爲政向之所謂告急之書窮考之案則皆無之顧以東南區區一隅賦稅居天下之半秦楚滇黔閩粵之餉檄使旁午奔命弗遑吳民戶賦而口斂鄕部書都鄙之版椽史掌邦國之貳調發出納千條萬端郡邑守相日有要月有成趨辦不及卽鐫譙隨之發代者拜除如流罷免者覊管不去𨿽有考課之法亦不得而施公能無焦心極慮以求當世之長防耶昔有宋安撫大臣設上佐以勾管機宜文字主者執凡治要而已今者職事巨細旬朔動以具聞其間

詔條赦令計簿獄詞所當鉤稽而出入者節目繁夥不可億算惟公通逹政體能周知乎輕重贏縮之數而操綱紀以禦之如遊刅如治絲如燭炤而觽解故有所建白區處詳當體例精宻深嚴之地朝拜夕可所司莫得而駮難焉論者以此重其才服其略他人爲之弗能及也已竊惟古來奏疏莫善於晁賈亦嘗建積粟鑄錢韓範歐陽本經術大儒在西夏河北所進札子首以理財足國爲務夫論事人主之前先使之知經制出入充然其有餘則仁義道徳之言始可得而進自古然矣方今西北之土未盡墾山澤之產未盡出啇賈並兼之利未盡講求以歸縣官舉天下之費畢出之於農故軍興孔亟水旱災荒則上與下焦然其並困我公以肺腑居重任憂公如家權時制宜用其徴發期防以仰副度支之急若夫定經賦寛民力爲根本以兼爲東南此萬世之謀不易之論未始不端言之也漢神爵之治尙綜覈而致其隆於三代唐貞觀之政行仁義而收其效於富彊聖主賢臣諮諏要道或課名實或布寛仁一張一弛同條其貫非已事之極驗耶

世祖所以大修吏治務合經意者蓋兼之也

今天子寅恭只畏廣詢愽諮尢閔念我東南之民以訪求疾苦其久任公者將盡行公之言而公之言有非一時所能盡處腹心宻勿之地入則造膝畱身出則皂囊封上嘉謀嘉猷從容陳請必期實有所禆益此豈疏逖小臣芻蕘獻替者可得而比然則其嘉惠吳民𨿽古大臣之用心無以過之矣彼於文墨治辧之間謂公功著職修服其才而重其略不知此特庶務之可見者耳又烏足以窺公之大哉謹序

江海膚功詩序

古者克敵必示子孫故於人臣之有功者旂常以記之鐘鼎以銘之簡冊丹靑以載之鼓籥笙簧以歌之王命屍臣官此栒邑虎拜稽首天子萬年啇周以前尙矣降此則輔氏之鐘魏顆所以獲杜回也邢國之鼎禮至所以掖國子也燕然北徵竇車騎所以登山刻石也冀州安居皇甫義眞所以定亂作歌也上之人載在盟府之樂官圖其勞於不朽爲臣者則又受彞器而刻其辭用薦家廟傳後世永永矢報於勿忘嗚呼功名之際豈不盛哉今我西安梁公庸江寧一防再造南土

天子晉秩而寵異之且將定封焉吳之人以其憂兵閔亂賴公克底於寧也作歌詩數十章公曰吾之功旣在史氏矣惟士大夫贈我以言重於雕戈黼黻不可以不記乃執首簡命偉業曰子爲我序之公秦人也車鄰駟鐵小戎無衣之詩其音亢切而僨厲淸笳急笛驟而歌之介冑之士無不撫劍擥腕變色衝冠者此秦風之雄乎若夫三江五湖之間樓船羽蓋黃頭櫂歌非猶夫扶風壯士之聲情慷慨也石城烏棲江南之弄非猶夫隴頭水闗山月之激昂三嘆也語曰歌詩必類斯豈其類哉予則以爲不然公之在軍中通詩書習禮樂有輕裘緩帶投壺雅歌之風及其孤軍決戰𨿽以吳人之不武驅之赴利決命爭首視五陵六郡之豪不是過焉又何有於風土而謂南音寛柔嘽緩不足乎聽耶然則吳士大夫之屬而和者用公之气以講軍容而壯武節其辭皆發蹈厲請以奏之師中當古短簫鐃歌之曲可也公笑而頷曰善遂書之以爲序

鹽運分司張森嶽賑濟冊序

苟可以仁恩及物則智不必勤其官能不必舉其職推而行之罔或勿濟今夫鹽防者利之所自出專以佐國而足用非曉然有益於民者也周禮掌邦之委積治年之丰防於荒政纎悉具備而山澤之利則盡推以予民其設之官者制其政令而已無所謂徵以取之也自管子相齊以爲海王之國卽水煮鹽宜筦其權而盡歸之於上其說曰予之在君奪之在君使人長見予之形而不見奪之理後世遵而行之豪彊並兼擅利孔而撓上法者害固以浸除而諸君吾子之所食無不量其釡升而爲之設衡立凖其法至爲苛細鹽防尙爲有益於民否耶鹽防誠有有益於民者國家水旱之不時什一之徵常恐不足於用惟鹽爲天地所藏取之無害足以佐公家之急漢元封中置鹽官二十八郡齊居其六山東嘗大水民饑流人轉徙賑卹以億萬計然而外奉軍旅內供興作得以不匱則鹽防爲之饒也鹽防爲之饒於國家愛濟元元之意未嘗不陰爲之助獨爲是官者不能顯以養民其顯以養民如吾友張君森嶽是已張君爲靑州鹽運分司靑州者山東負海之地管子所謂渠展之鹽梁趙宋衞資以仰給者也爲君計者鉤稽獘漏卹下惠商廣蓄積以備乏絕斯足以勤其官矣權時緩急搜逋舉羨俾朝家以全力爲農民不加賦而用自給斯足以舉其職矣乃有進於是者嵗比不登民之流離不能自存者僵僕滿道

朝廷方發帑金遣使者賑救畿以南而張君能先民之急捐貲爲粥於路又下勸分之令募豪長者相假貸願輸者具以其名聞奬勵有方賦卹有法所全活最眾是可爲難也已夫張君嘗治一道以牧民有稱於時矣此其事辦之有餘余以爲難者方君以鹽防爲官能不拘拘於職守救災施徳惠知所本務管子賢人也相齊之功覇以九世而君之所見似爲過之誠可書也於是乎言

海防魯公頌言序

吳郡瀕海之邑其民有事於供億而驛騷弗寧者非甚良牧莫能卹也苕上魯公由絲綸近臣出副二千石來蒞吾吳以防海爲其職嘗與餘論海事而籌之曰夫海上之築城堡立墩臺所以駐屯兵也除道成梁陳芻置頓則以備王人之銜命大帥之巡守惟恐賦斂之不時闕而爲罪其於用民之力亦已極矣夫土功者王政之所不廢也吾誠以其時量工命日揣髙卑度厚薄而爲之則城可立臺可成而民不至於重困今之役賦丈之無方故具下未能授功而先爲之擾又民欲成之而兵欲毀之彼津亭土堠之不修者非玩也其戍守者利於其墮而頻爲之興築也若之何勿禁也先王之制凡承王命爲過賔者牢醴餼獻飲食之數各以班位而爲之等今庶具百物嵗一賦之於民帷帟幾席槽櫪碪事過則棄之而酒漿糗糒牲牢芻茭常以賔至之無時偫於無用爲黠吏之所浸沒負販之細民徴索匈匈列肆晝閉旣又計畆而定其徴是商與民交困也巳語曰有優無匱吾誠先爲之繕館捨庀器用而後令候人逆之於郊致館致餐拜而將幣官正奉符而閱具數胥徒執牘而書其物賔至如歸民用不擾若之何弗舉也余聞之嘆曰善哉言乎夫爲政之道樽節愛養息事寧人非狃一時之安而惰窳之也開敏彊毅興事就功亦非輕百姓之力而程督之也語曰不一勞者不永逸不暫費者不永寧若魯公所言規爲措置慮始經久民不知役而時噢咻之斯非體國之長謀而使民之佚道乎魯公之駐節出治在乎海虞虞巖邑也其山有飛泉夾澗之奇其材有丹楓翠樾之美其田野有陂渠塘濼稉稻蒲蠃之饒人民好嬉遊而不事作業美衣食而不知蓋藏因之以饑饉加之以誅求物力大詘水則浸以尙湖綰江海之衝而設重戍遊徼之騎旁午而狎至艅艎之舟邪許而畢集

朝廷簡文臣以勾防其資給而整齊其法制於職秩爲重公府初立庶事艸創將吏有犒饋宴饗勞旋勤歸掾史有出納奇贏徴令考校他若僚采之聮事賔客之過從絡繹奔湊咸於是乎在苟非閈閎之髙堂皇之峻唐陛屛樹審術辧方則上無以發教令治文書下無以充揖讓洽笑語魯公有憂之且公之來也嘗諏於都人士曰學校者爲政之本也古者行師在泮獻馘行飲至之禮今海上桴鼔無警而戍邏之卒有芻牧於孔子之宮者我備官而遽忘之耶乃卽訓導沈君與謀以尊經閣傾圮日久不可莫之治也揆日戒徒畚挶旣具翚革斯起易其黮防煥以丹靑瞽宗瞿相顧瞻奕奕而公治事之堂亦適防於成諸生入學鼔篋得遊息講肄之所而海上突騎水犀諸軍負弩被甲而趨庭者見榱題輪奐有嚴有翼無大無小歡欣鳬藻凡此二役皆公於農事之隙斥羨金捐俸入以爲之故鼛鼔弗戒而版築克就君子曰魯公於爲政知所重矣春秋於浚洙城防新延廐則非之於復閟宮作泮宮修禦廩則善之誠由此而推其於築城置堠平易道路儲偫餱糧皆當預之以時而定之以法俾其下居平無勞苦嘆息之聲臨事無供頓顚踣之怨公之才實優爲之而吾吳人之獲有休息其道端出乎此也沈君率其邑之士大夫徴余文爲賀余因以前所聞於公者爲告而且深有所望焉

魏貞庵兼濟堂文集序

自古一代之興必有名世鉅人出而宏濟蒼生潤色鴻業然而長於政事者未必工於文章工於文章者未必優於理學求其兼備無遺者不數見也當西漢之隆蕭曹丙魏號爲賢相然所長者止於政事無論理學卽文章且無聞焉而司馬遷相如枚臯揚雄之流又徒以文章著稱而不及施於政事其於理學則亦未能窺其萬一也所謂兼備無遺者求之古而不得乃今得之於柏鄕魏公公稟鴻駿魁傑之才遭逄

聖朝廻翔禁近值

世祖章皇帝興治右文招延俊乂數舉

經筵命儒臣講論大義或時

巡遊南苑應制賦詩一時文學侍從之臣無不掞藻摛華對

休命而公實巋然爲冠首其後歷諫垣躋柏府宻勿論思綱紀庶政封章數十上如請開日講頒孝經錄遺忠辟異端諸疏皆闗天下國家大計蓋非

當寧知公之深不能盡用公之言以興致太平而非公之才與公之學亦不能輔導以成至治

聖主良臣相得益彰於以調元贊化經國庇民千載一時也

今上禦極公以銓衡重望入居政府於時重熈累洽海內晏安從容於黃扉綸閣之間得以畱心述作愽遊才藝而公又防於闗閩濂雒之防其學以性善爲本以致知爲要所輯聖學知統錄及大全纂要學規彚編諸書皆足以闡繹微言紹明聖緒而以其餘閒作爲詩歌則又能籠挫萬物匠心獨妙至於悲鼎湖之莫逮痛子期之云亡其忠孝气節於君父友朋之間尢惓惓乎三致意焉所謂理學文章政事公殆兼而有之蓋公之才與學其積之也有本而出之也不窮今夫江河之水灝瀚潢漾𨿽疏而爲川注而爲瀆而其源則一也公之蓄於中者停演迆𨿽試之於政見之於文而其本則一也公之宏致逺識固非若漢之輔相醇謹朴遫者可擬而亦豈僅如賦上林誇長楊者以翰墨爲勲績詞賦爲君子而已哉公爲髙邑趙忠毅公之甥忠毅與公同主銓政世傳爲美談然忠毅值黨議紛呶羣言謡諑之日枋用未久而公之功名在日月之旁筦樞軸之任以視忠毅其所遇之幸不幸何如也公所著詩文甚多中州彭子士報謀之吳君冉渠楊君仲延撮其尢要者鋟板以行蓋公之學與公之才其所以開物成務者𨿽不盡於此而於此亦足以見其大者焉故不揣而爲之序

古文彚鈔序

古文之名何昉乎蓋後之君子論其世思以起其衰不得已而彊名之者也先儒謂三代無文人春秋以降始有子產叔向用文詞爲功而莊周列禦冦遂以名其家西京以下班班矣其時有古文尙書古文孝經者以六書難字爲考正而巳初非以其文名之也自魏晉六朝工於四六駢偶唐宋鉅儒始爲黜浮崇雅之學將力挽斯世之頽靡而軌之於正古文之名乃大行蓋以自名其文之學於古耳其於古人之曰經曰史者未敢遽以文名之南宋後經生習科舉之業三百年來以帖括爲時文人皆趨今而去古間有援古以入今古文時文或離或合離者病於空疏合者病於剽竊彼其所謂古文與時文對待而言者也蓋古學之亡久矣吳郡蔣新又吾友韜仲僉憲公之孫也刻其古文彚鈔成問序於余曰此吾祖所以教於家者也願得一言以識勿忘余取其目觀之則自周禮檀弓家語以下左國公糓國防三史八家之言皆在而其書不過數帙噫嘻是何其取之之愽而用之之約乎夫周禮河間獻王所得與儀禮同上之祕府然儀禮有逸經三十九篇巳亡而周禮冬官一篇亦闕小戴氏增損禮書曲禮檀弓以下共四十三篇馬氏又益以月令明堂位樂記篇第苦其錯雜故論禮者以爲不如春秋三傳之爲全書然漢儒多尊公糓抑左氏至東京以後始顯而國語亦輔之以行名曰春秋外傳戰國防劉向所定三十三篇崇文總目稱十一篇宋時再命儒臣訂定乃完夫士生於古學廢絕之後區區掇拾整齊於煨燼屋壁之餘亡者澌滅而不傳存者混淆而無次有識者咨嗟太息恨後生不見古人之大全良以此也詎肯厭遺經爲難竟又從而摘裂破碎之哉三史惟孟堅爲蘭臺定本史記巳有闕文蔚宗所刪取者謝承袁山松諸家今已莫可參訂若夫韓歐大家之文後人尊而奉之業巳家昌黎而戶廬陵然君子以爲元末諸儒所爲楘學者其於八家講求各有本原所當愽稽以要其歸未可於尺幅之內規規而趨之也蓋讀書之難如此蔣氏自淸流公以春秋起家予交於僉憲最深知能世其家學今新又年甚少才甚髙將以其學遊京師而刻所鈔以無忘先志傳曰學猶殖也不殖將落新又之所殖不旣多乎夫韓宣子適魯見易象與春秋司馬遷渉江淮探禹穴而世本楚漢春秋參之以訪求而後大備京師者文人學士之所集羽翼經傳之書在焉然則新又其繹於所已聞以進乎所未聞可也彼夫采摭薈蕞之書豈足爲新又重哉余旣慨世人之不悅學而新又好古又表其祖父之教有合於昔人讀書之大指乃因其請而敍以歸之云

龔芝麓詩序

大宗伯合肥龔先生裒其新舊所著詩手授丹徒姜子子翥曰子知吾詩者也亟圖所以廣其傳於是大行伯成吳侯方以爲政餘閒扢風雅謀諸顧子修逺陳子椒相與詮次而刻之吳中集成命其友婁東吳偉業弁簡端偉業伏而讀仰而思曰夫詩人之爲道不徒以其才也有性情焉有學識焉其淺深正變之故不於斯三者考之不足以言詩之大也今以吾龔先生選詞之縟麗使事之精切遣調之雋逸取意之超詣其詩之工固已俊鶻之舉也扶搖一擊騏驥之奔也決驟千里先生之潛搜冥索出政事鞅掌之餘髙詠長吟在賔客塡咽之際嘗爲余張樂置飲授簡各賦一章歌舞恢笑方雜沓於前而先生渉筆巳得數紙坐者未防傳誦者蚤徧於逺近矣此先生之才也身爲三公而修布衣之節交盡王侯而好山澤之遊故人老宿殷勤贈答北門之窶貧行道之饑渴未嘗不徬徨而慰勞也後生英儁宏奬風流考槃之寤歌彤管之悅懌未嘗不流連而奬許也自伐木之道衰而黽勉有無匍匐急難者吾不得而見之矣先生傾囊槖以卹窮交出气力以援知已其惻怛眞摯見之篇什者百世而下讀之應爲感動而況於身受之者乎此先生之性情也板蕩極而楚騷乃興正始存而大雅復作以先生時世論之繇其前則愾我寤嘆憂讒慝痛淪胥也繇其後則式燕以敖誦萬年洽四國也舉申旦不寐之衷與夙夜在公之道上求之於古昔內審之於平生於是運防之升降人事之變遷物候之暄涼世途之得失盡取之以融釋其心神而磨淬其術業故其爲詩也有感時侘傺之響而不攺於和平有鋪鴻藻之辭而無心於靡麗秦風之篇曰蒹葭蒼蒼白露爲霜士君子所以久而益堅者其砥礪必有道矣此先生之學識也余定交於先生者三十五年凡友朋之稱詩者以百數舉其最曰合肥大宗伯芝萊陽宋少司寇九靑九靑鎖闈論文江行紀勝與吾軰防人同事於楚公暇唱酬相得甚歡適防先生謁告南還相與淋漓傾倒於白門金昌之間斯二者相知爲深九靑好矜愼其詩嘗追擬少陵頗能得其一二日必課五言一首兾其學大有成就始肯出以示人乃不幸而以兵歿𨿽其斷篇零落百不一存余每與先生言而傷之先生深心學杜晚更放而之於香山劍南其投老諸什爲尢工旣手輯其全集又出餘力以愽綜二百餘年之作其推幽隱爲太過而矯時救俗以至排詆三四鉅公卽其中未必自許爲定論也誠有見於後人之駁難必起而吾以議論與之上下庶幾疑信往復同敝天壤而先生之於詩也可以百世然後知昔人之詩其作之者傳論之者亦傳至磨滅如九靑𨿽相知有吾兩人無可加其稱述惟爲之撫捲追嘆而巳余忝少長於先生旣推服其才又熟於性情學識之有素故於論詩表而著之嗟乎先生之功於斯世甚大固無借於詩以傳而詩之工已臻於至極余衰且憊庶幾厠名集中隨諸子之後他日有追數其交遊而及之者此余從伯成之請而序之之意也不然余之言豈足爲先生重哉

宋直方林屋詩艸序

往余在京師與陳大樽遊休沐之暇相與論詩大樽必取直方爲稱首且索餘言爲之序當是時大樽巳成進士負盛名凡海內騷壇主盟大樽睥睨其間無所讓而獨推重直方不惜以身下之餘乃以知直方之才而大樽友道爲不可及也巳於是天下言詩者輙首雲間而直方與大樽舒章齊名或曰陳李或曰陳宋蓋不敢有所軒輊也大樽旣前死舒章得一官又不防其用直方乃以名位大發聞於時旣躋顯要進卿貳爲天子之大臣矣復不幸蚤沒其少子舜納裒其父平生之作取首簡屬余余俯仰四十年執友零落殆盡愛舜納之才以爲直方不死而自顧頽然不勝其衰且憊矣乃撫卷三嘆而爲之序曰吾讀小雅得朋友之道焉昔文武盛而伐木興周徳衰而谷風作詩者所以垂教易俗而朋友故舊其厚與薄之遞降舉世之隆替系馬尙論者可不思其故乎余嘗反復於東漢之季其賢而好士莫過於蔡伯喈孔文舉伯喈之愛王粲欲舉家之書籍悉以與之伯喈沒其撰集漢事遭亂弗存仲宣不聞有所搜葺也文舉誘掖後進賔客日盈其門巳而死於曹氏最後好其文而購之者乃在魏文帝其當時故人不過習脂一慟而巳蓋古道之難如此詩有之風雨如晦雞鳴不巳士君子處於搶攘之際其生而同心死而同卹百世而下未有及山巨源之於嵇中防也今以觀吾直方何其類巨源之風乎巨源位登三事年垂八十視直方過之其詩文詞賦足以比肩知巳則直方所長特優巨源弗及也惟是讀感憤之詩追忘言之契後死而結集其文章旣貴而善防其妻子則巨源之於直方千載同符不期而合吾黨之放廢僅存比於向秀阮籍之徒者如余是也能不嘆哉語曰鐘子期死伯牙終身不鼔琴直方之琴今已沨沨乎明堂淸廟之響矣若以語乎孔子之憂患左徒之離騷則撫下指終有所哽咽而未發是編也不復存其少作詎足以盡直方而直方所以原本詩人之忠厚不忘故舊者端在乎此直方於兄弟最友愛子建以明經髙隱著書嘗擬唐人數百家未就而卒讓木爲二千石於嶺表其近詩益進每郵筒寓余余𨿽老實籍君兄弟以不孤噫嘻此大樽所稱三宋也直方死友朋兄弟之道誰復有講求之者哉舜納工詩有儁才而年少餘恐其略於舊聞故舉直方學行有闗當世者著之家集蓋不止於詩亦不止爲宋氏巳也庶幾舜納知所勉焉

孫孝若稿序

余初以制藝起家常防然自以爲不足好從諸先逹考求故實以增益其所聞見其之虞山也獲與孫子喬先生遊先生年巳六十餘常爲餘言少時猶及見皇甫司勲王弇州兩公云蓋先生之父三州公以能詩名海內兩公親與定交先生侍函丈聞緒論追敍其事嘆詫爲不可復得余聞語亦慨然者久之當是時先生之二子恭甫居顯官而光甫與餘同舉進士先生不以爲榮好舉往賢之流風軼事以相諷勉余以知先生之不可及而其澤深且長也巳後十餘年恭甫之長君孝若舉進士裒所爲文若干首問敍於余孝若之爲人也風流醖借機神警速實傾倒於余余亦心折之甚其天才之所軼發家學之所纉承足以囊括古今貫穿經史出入古文詩歌之間制藝乃其餘事卽而求之所造固巳如此矣嗟乎今之爲制藝者咸哆然有自大之心其中初無所得而欲以輕侮當世淩忽老成邀結黨類詆諆儕軰以余耳目所見比比而是也夫以孝若之人才之門地不欲沾沾於一日之名捨本業而追時好及其防南宮懸國門天下翕然稱之京師三公貴人無不援孝若以爲重者而亟得余之一言豈文章道誼朋友之投分固有數歟抑余之蹇拙無似齟齬於世孝若因以取之歟若謂世經多故人物凋防𨿽朴陋如餘者猶遺民佚老之僅存可以徴舊聞而道掌故則余且震懼不敢當而孝若固進而益請者蓋亦乃祖之風類也以是辭不獲而爲之序

梅村集卷二十三

欽定四庫全書

梅村集卷二十四

國子監祭酒吳偉業撰

序四

送胡彥逺南歸序

武林有橫山江氏兄弟隱於橫山者二十年天下言隱居善避兵者無如橫山矣已而武林亂橫山先受兵余疑焉或曰江氏固髙貲有圗書玩好朋友聲酒之樂冨於居山者也余廼嘆曰江氏之及也宜哉今年春遇詩人胡彥逺於長安每酒酣詫客曰吾家在武林之河渚巒廻澗復人迹罕至煙汀霧樹視之旣盡杳若萬里吾父子葺茅屋以居杜門著書不見兵革顧以貧故無以贍老親不得已走京師從故人索河北一書今將渉漳河過邢臺溯淮而南歸吾所居河渚誓不復出矣夫以彥逺之詩與其人使有山田數十畆營灌自給可以勿遊旣遊矣卽久畱邸中曵裾公卿之門亦可以無困廼彥逺自以居山久一旦來京師策禿尾驢障便面行泥淖中鬱鬱不得志發病思歸歸而便道謁西諸侯西諸侯恐無能識彥逺者其遊也乃所以益其貧耳𨿽然吾以知彥逺居山之安也織簾砍屧緯蕭拾橡可以養生可以事親彥逺詎憂貧乎吾聞南髙峯下有松仙人者不衣不食大類焦先寒貧子之流此眞隱居善避兵者彥逺必知其人問之而不吾告何也他日有棄家變名橫山河渚之間莫知其處者其必彥逺也夫

送林衡者還閩序

閩爲天下僻壤面山負海土風淳厚家禮樂而戶詩書人才常甲天下而石齋黃先生以道徳起漳南忠孝大節光顯於朝廷而文章經術以教訓鄕裏生徒榕壇之下巷捨常滿閩士之盛天下莫隆焉閩於地旣僻而人才絕盛其郡舉上計試於禮部者過重山危棧渉錢塘入武林取道於吳郡而後繇江淮以達於京師故𨿽以石齋之賢海內望塵不及獨於吾吳則山川歷覽賔客從遊可指數而得也況其子弟都講之至於斯哉蓋是時天下太平江南文事大振如餘者夙爲石齋所知能推明其教故舟車之通聲气之合有如此也自先生殉節以死余臥病海濵不與當世接逺方之士徒步而過我者亦已少矣今年興化林衡者布衣芒屩負其詩古文詞十數卷入門長揖曰吾石齋弟子也先生沒吾黨抱其經書逃匿巖谷蓋與天下絕矣獨念通都廣邑之內名山大河之間人才輩出耆舊猶存今以絕意仕宦不得復與之遊則何以論道取友感發其志气於是累趼重繭襆被而來將由此入白門過廣陵一覩中原之盛而恐其糧盡以返也余聞其言壯之往者在長安石齋曽以易傳授余及豫章楊機部未及竟石齋用言事得罪相送出都城機部慨然曰絕學當傳大賢難遇余兩人曷棄所居官從石齋讀書鶴鳴山中十年不出余心是其語兩人者逡巡未得去今機部後先授命余靦顏苟活先生之學遂以失傳嗟乎吾聞之古人有辭親逺遊負笈求師三年不得見者矣有解去印綬不通官閥北面稱弟子者矣此機部與余所不能爲者而衡者爲之衡者行序其稿爲贈所以明余之惰著衡者之勤以見閩士多賢而石齋先生之學猶存於天下也衡者名佳璣興化之莆田人爲人質朴修志行詩文雅健有師法其叔父小眉公以前進士隱居著述衡者能世其家風雲

贈琴者王生序

往時余兄志衍好琴琴之道非心手專壹勿能工也志衍能詩文善書畫奕棋居能品又能投壺蹴踘諸戲其於琴弗肯竟學顧好與其工者遊有王生者以此技進能爲新聲當是時志衍方貴盛賔客日十數人談論方起絲管間作行酒歌呼投盧絕叫志衍分身其間詼啁抵掌以爲笑樂已而王生擕其琴至撫弦布指則主人焚香啜茗正容端膝四座閴寂無人聲余於是嘆琴徳之妙王生之工並以服吾志衍也不數年志衍官蜀之成都闔門遇寇難以死王生者無所遇其道益以窮衣其敝衣日抱琴行道中余與當時賔客遇亂各散去無一人能收王生者蓋志衍之亡六七年矣今年夏復與王生遇談志衍舊事則大哭哭已爲余鼓一再弄淒然以淸悄然以悲聽之如見志衍也昔孟嘗君廣廈邃房淫聲麗色撞鐘舞女乎其前而雍門髙爲之鼓琴也能使如破國亡邑之人流涕泣下今以吾志衍才气之雄交遊之眾可不謂盛歟一旦骸骨破碎門戶磨滅欲如雍門所云千秋萬嵗之後嬰兒豎子躑躅而歌於其墓上噫何可得哉然則王生之爲此曲也其爲峨眉之髙乎其爲瞿塘之深乎其爲杜鵑之啼猿狖之吟乎其爲山鬼之連蜷而偃蹇乎其爲秋風之憀栗中人肌膚乎蓋坐客憯懍振悚變色而三嘆又從而歌之曰葛蔓蔓兮雨冥冥楓林黒兮陰火靑望故鄕而不見語白骨乎空城顧愛子之罔托兮嗟賔禦之無人則坐客無不矯首西望欷歔而於邑也抑吾又聞之琴者所以理性怡心導情宣郁今聆王生之操不言哀而哀得毋張急調下非中和之響耶是不然夫人心有煩寃菀結不能自達者驟聞幽眇之音愀愴之調一彈再鼔涕淚橫集則仰首出气足以釋然於胸懷且以文王之忠焉而幽囚伯奇之孝焉而讒死孔子之聖焉而見逐顏回之賢焉而早夭在深於琴者言之𨿽以志衍之罹極禍揆之義命可以無憾況於吾輩爲破國亡邑之人者耶王生推琴而起曰善遂書其語爲贈王生名愚吳郡人

贈炤如師序

儒者之道與佛教同爲盛衰往者唐宋大儒專斥浮圗氏而名僧大徳咸出於其時蓋儒術與佛敎同盛此古人所以不可及也今之爲浮圗學者大率重宗而絀敎其敝也黒白互異南北相訾賢人君子欲立說以勝之而其道不足以相服卒舉天下愚智盡歸之宗門可謂盛矣而名山老衲乃有末法淪墮之恨此所謂儒術敝而佛敎與之同衰其可嘆也已以余所聞神宗皇帝時士大夫以讀書講學相髙吾州先達管東溟曹魯川兩先生研綜六經穿穴訓詁而又能得佛法大防於敎律論藏皆有所參究爲一時緇素之所諮仰蓋唐宋之講學儒釋分而我明之講學儒釋合後來憨山蓮池諸大法師皆能融釋書傳歸之教乘未必非兩公有以發之也餘生也晚於兩公不及見而魯川之婿爲餘外王父少時從母黨竊觀其書多至百餘卷魯川三子其季曰毅叔毅叔之子曰元孟父子爲儒者能世其家學今年夏餘園居讀書元孟瓢笠叩門曰吾出家於郡城之文殊庵僧臘已十年矣此卽所謂炤如師也東溟之後曰幹山手定法華疏鈔自爲諸生四方講席見推爲耆宿今亦出家於吳郡嗟乎余於是知兩先生之教且復盛也夫炤如幹山儒者也儒者之學通明廣達條析科儀講求防密皆歷有援證彼夫自尊其學空疎而滅裂者其說自足以勝之說足以勝之矣苟非能外死生去利欲則何以折方袍圎領者之徒而使之震奉吾教所謂其道不足以相服蓋以此也今炤如幹山受信具修戒律勤苦專慤在疇人之中最爲精進而始舉其先世之書闡條貫用以尊道而訓俗然則儒術敝佛教衰庶乎其有望者其在斯乎炤師年六十徴余文爲壽夫浮圗氏以天地萬物爲空幻年祀久逺本非所計而獨於道之盛衰不可不以身爲擔荷故書是以貽之

李貞女傳序

事有不見於禮經先王不以訓世而君子稱之以其過於制而合於道也禮於人子之養親也雞鳴而起日入而夕請席衽奉惇匜治饘潔滫瀡其事至煩且勤矣而獨於女子之孝不甚著內則曰婦事舅姑如事父母蓋惟恐其不如父母也婦人內夫家外父母家先王垂家法於天下故於其事父母則略言之而特舉婦徳以爲訓女子之嫁也父母祝而送之其得於舅姑貽父母令名不得於舅姑貽父母羞辱女子之事舅姑凡以孝父母也舎事舅姑無以孝父母乎女子二十而嫁出於𦇤褓之中離於保傅之手其去施衿結帨也近矣事舅姑之日長事父母之日淺矣然則有終身不嫁以養父母者乎曰有之子之娶婦事宗廟繼後世也古之孝子有不娶以養其親者矣不孝有三無後爲大以孝之之心蹈不孝之罪猶且爲之而女子無是也威後之對齊使曰北宮之女嬰兒子無恙乎撤其環瑱至老不嫁以養父母古固有不嫁之女矣而列女不書內儀不載異常之事不可以教世而訓俗是以著其實於記而沒其文於經固未嘗不深與之也今嘉禾女子李鳳以事父不嫁父病吁天感召靈藥有鳥啣果投厥鼎中飲之廼瘳年四十七以沒猶以不終養其父爲恨里人懼其後之軼傳也謚之曰李貞女屬余文序其事易曰女子貞不字不字其果爲貞歟有聘而不字者矣旣納采問名以身許人矣而夫亡斷髮耳誓志不行此其爲貞從其夫言之也今李氏之志知有吾父焉爾斯可謂之孝不可謂之貞夫女子之事夫猶人臣之事君也得吾君而事之有死而無貳不得吾君而事之潔身守志其道亦有死而無貳也君臣之義無所逃於天地之間而男女有別自其爲女子而居室之倫已備斯可謂孝也而獨非貞歟

永愁篇序

吾友孫穉均擕九龍永愁人詩卷示予曰此龔佩潛中書之女作也中書以進士遇國難投秦淮以死惜無人表著之者有才女而復不得意用永愁名其篇昔屈原赴湘流葬魚腹爲離騷以見志百世而下復見之龔生其惓懷故國死不忘君所志同也世之言愁者莫過乎原原之死以不得乎君其時國尙存也中書則國亡矣又以所死之君遭運防之極不獲與前此死忠者同日而語夫君臣夫婦之道一也爲中書女者當以其父命之不猶名之不立仰天而侘傺其爲愁也大矣捨是而云永愁篇爲已作也不亦末乎𨿽然屈原言愁而托之湘君帝子菊芳蘭秀以寓其纒綿淒惻之防今龔女能詩又善畵湘花湘艸使見之者有感乎幽谷無人不言自芳而江潭顦顇亦可以形容而髣髴𨿽謂之爲其父作亦可也屈原有姊云申申其詈予後人尙以之名其縣比於望帝啼鵑同其哀怨而況龔女之善愁者乎穉均其識之它日必有紀中書之事而並及其女者是爲序

王石谷贈行詩序

士之負絕藝者中有神解而外與物化非至精者不能幾也然而爲之難知之亦難何以言之夫善琴者不必於其音也善奕者不必於其博也善射者不必於其鵠善禦者不必於其馬也善書畵者不必於其毫素也孔子曰用志不分乃疑於神神者芒防無形變化無端長與造物者遊而髣髴其所由始吾乃目將營之足將從之若是乎其專且壹也𨿽有好惡利害非譽巧拙不得而入焉久之如有得也窅然若防其故吾而忻然與其道相接如此謂之藝成藝旣成居有以得於己出可以無待於人苟或嗜我技貪我名而不窺我用志之所存𨿽投之以千金之璧卻行擁篲而前者弗顧也以其不足乎知我也故曰爲之難知之亦難海虞王子石谷者善畵其畵也無地勢而尊不蓄積而富非宿素而老處於蓬茅沮洳之間一日而傾天下遼廓乎三百年諸家之所莫及噫嘻亦異哉余問之曰子惡乎操術而至於是耶石谷曰吾行若遺坐若忘晝不食夜不寐探冥索以與古人相遇於微之中凡歷三五年而所學始大就嗟乎石谷之於斯事也可謂治之之勤悟之之深者矣當其初起惟吾州兩王公知之旣而少司農周櫟園先生知之兩王公先逹盛名極意推挽而櫟園方爲江右重臣手筆致問降已折節若惟恐其不易致者石谷爲之辦裝而未及發防先生用職事被案劾或止之曰此豈公論書畵時耶石谷曰公知我者不可以不往旣至先生流連傾倒不自知其身之在憂患也亡何先生事解天下聞而兩賢之石谷不以先生多故而濡滯其行先生不以失志而稍廢待士之禮相與作歌詩紀其事嗚呼古之所謂知已者其在斯乎其在斯乎余嘗有感於莊周列禦冦之說技之工者進乎道巧之至者全乎天舉夫庖丁之刀宜僚之丸飛衛之矢匠石之斤與宋元君之畫史防筆和墨解衣盤礡者其道相合而韓退之之論張旭艸書以爲喜怒窮窘憂悲愉怢怨恨思慕無聊不平皆於艸書焉發之蓋書畫之道本乎性適乎情通乎天地萬物其不可端倪也如此今以王子之有得而又與櫟園遊也櫟園旣備嘗其平生之遭晚而深思篤好於畫將取其二十年來嵚磈壘可憂可愕暄涼顯晦代更乎前者托諸丹靑粉繪爲銷歸石谷苟得其意而奮筆追之以視夫川巖之險易煙雲之起滅艸木之開落而榮悴人事變異物情顚倒皆是理也然則王子之於畫不更進而其爲知已也又何如哉余旣交於櫟園而其識石谷也不在兩王公之後喜是編之成足以著兩人之深相知也於是乎言

鴻雪園詩集序

堯文將往廬陵出一編示余則其在樟亭由拳流連登眺之作而溯淮入都懷人贈答居其半焉堯文之才開敏樂易於讀書能采掇其菁華而出之以杼軸故其詩貫串三唐姸秀典麗聲律穩貼𨿽專門名家莫或過之餘與堯文少同里長同學老而灌園連墻比屋槐柳之陰相映艸堂燈火相望於池塘林木之間余樵蘇不給而堯文時出鬥酒吟詩篇歌呼相應和今將捨我而逺去余撫是編而沈吟若有不釋然者夫廬陵天下之名郡也昔者有先正文章節義著在累朝之冊今干戈久息賢人君子接踵而起者流風余習居然可見堯文過匡山渉馬當以逹乎此也江山登臨賔客交遊之盛收攬以滋詩笈者且盈緗溢縹膾炙天下此豈吾窮谷之叟抱甕作息帶索而行吟者能窺測其涯涘乎抑吾聞之舊國舊都望之暢然當堯文在樟亭由拳相去不過數捨今江天寥廓之外其於故園竹梧杉檜滋生而拱把芙蕖芍藥芳郁而紛披未嘗不如杜氏之四松陶家之五柳彷徨而想象也閭井日已荒親朋日已耗𨿽衰遲如餘者間與江右士大夫追舊遊而話宿好未嘗不如漢濵之老人滄浪之漁父寤寐而興懷也然則其見之於詩者又烏得而已耶他日政成垂組掲節以還鄕裏余且盡出其田夫野老之作以是正於堯文得毋從而嗤之曰固哉是夫之爲詩也身窮才退足不出里巷何足與於此乎亦相與爲一笑而已於其行也遂書之以贈

梅村集卷二十四

欽定四庫全書

梅村集卷二十五

國子監祭酒吳偉業撰

壽序一

文先生六十壽序

滇南文先生以計偕入太學崇禎十六年天子命爲婁人師婁之人不知師道二十年於玆矣自先生至教以君臣父子之禮堯舜周公孔子之道董其怠惰誡其淩誶以期於有成於是逺近稱爲先生鄕大夫之賢者必之先生謁裏中戴白之老不知詩書者咸曰先生君子也無何兵至在先生之義不可以畱將行其弟子進曰先生行固當𨿽然先生所居者職也其所事者道也盍謝其職而修吾道乎先生而無爲吾道計也其爲吾道計先生畱先生拂然作色不悅曰異哉二三子之爲此言也吾比者教汝何若而棄之耶吾之行也不可以過今日其弟子又進曰先生行矣滇南去吳萬里過酉陽上漓水若是其險也且又阻兵今傫然儒者也將襆被以越豺虎之逕而弟子莫隨此棄其師矣先生而行也願請從先生曰諸君有親不可以吾故累且我固非歸也吾將從蒼公遊蒼公者滇人住吳之中峯以佛教重東南者也先是蒼公講法華於婁之海印庵先生以同裏而異術豎義相論難婁之人知先生與師最深及是聞之則大喜曰先生去我未逺也若亂定滇道未通者當請先生還先生許諾久之迎諸山中有以私捨設都講布函丈請者先生放杖而笑自理其須髯曰吾已僧服矣廼卽城南精藍中置木榻命一童子支鼎防盡謝其生徒杜門不交人事如是者四年先生年六十弟子請一言壽於先生予曰滇南天下饒樂地也丹砂鐘乳土所出珠璣犀象果布之湊其田也畝數鐘千金之裘不貴於市無爲惡寒矣且其人以隔絕山海今猶襲冠帶以居而先生獨阻亂不得歸出無車食無肉褐以爲暖瓿盎以爲儲夫舊國舊都望之累欷況兄弟親戚之洫焉若有亡乎年齒衰矣道路長矣而鼙鼓之聲日闐闐者先生其獨且柰何哉或曰蒼公學道者也捐親黨棄閭裏遺世離人而立乎獨以彼視萬里猶尋丈也予應之曰蒼公之所學者佛也其道如是足爾先生所學者堯舜周公孔子之道其於君臣父子也仕必守其官處必歸其家老有所以養少有所以奉今先生居此四年矣庶幾師弟子之禮存焉其君臣父子之道所不行者蓋亦多矣而謂非先生之窮歟抑吾聞之先生又通卜筮緯象形家者言夫滇南所產輙多髙人絕學先生以儒者籠絡萬物不名一徳今毀服童發而遊於世也將得乎儒釋之合而探其原於是焉齊得防混欣戚浩浩乎靡所津涯其爲道也吾又烏足以知之哉噫嘻此眞先生也蒼公曰向者吾論難固自以爲勿及也

陳確庵尊人七十壽序

吾鄕髙世之君子於孝防得二人焉曰陳君確庵華君天禦懷道絕俗窮餓而不悔者也夫古之隱者棄妻子變名姓孤行獨立無所以累其心今此兩君者皆有親在於是鄕之人進曰兩君則誠賢矣其如親何廼華君則曰吾幸有兄蓋嘗仕於朝矣防吏薄宦槖中裝足具甘膬以養老母而陳君則壯子也所恃以持門戶者也一旦挈其親之於窮谷無人之境屋宇穿漏田園蕪塞駕柴車躡艸屫親朋無與遊滋味無所奉彼其親之處此也能防然而已乎而陳君何以善其隱乎乃陳君之隱也五六年矣未嘗一入城府鄕之人竊獨異之其尊人溫如公今年七十予得其自壽之文讀之而嘆曰噫確庵之髙乃其父成之也吾鄕支塘以南直溪以東其土墝埆其俗朴陋自元宋來若胡如村之淸髙龔安節之忠義其故廬遺迹至今尙有識其處者陳君僑寓蔚村父子手自立屋負耒作勞拾薪執苦嘗讀農經水利諸書謂古人代田之法一畆三深耕易耨歳可獲數十鐘又以尙湖巴城諸水挾淫潦泛濫勸諭父老築堤設防經畫指防悉有成法出門操一小船販樵鬻薴往來湖村塘市間得錢市酒進父公飲酣間作一二小詩好譚古來髙人獨行共相勉勵鄰里化之輙遣子弟就學其有小小勃谿誶語搖手靣赤曰恐使孝防父子知也嗟乎世衰道微士大夫走通都騖聲利其遺民逸叟以道徳風義相髙者不可復作矣自確庵以孝防守身事親躬耕弗屈而後人知教忠自公以孝防之父樂道安貧窮居無悔而後人知教孝君子於陳氏得君臣父子之禮焉予交於確庵者十年知之最深故論公父子質言其事庶幾與漢陰之丈人潯陽之漁父同傳而存之以徵於信史則亦吾鄕人之所願也

彭燕又五十壽序

士之能立言者必需之嵗月以自驗其學問之所至若夫遭遇亂離而獨以其身超然於塵之表則筆之於書者將爲天下後世所攷正其平生之學尢可重焉往者余偕志衍舉於鄕同年中雲間彭燕又陳臥子以能詩名臥子長餘一嵗而燕又志衍俱未三十每置酒相與爲驩志衍偕燕又好少年蒱博之戲浮白投盧歌呼絕叫而臥子獨據胡牀防巨燭刻韻賦詩中夜不肯休兩公者目笑之曰何自苦臥子慨然曰公等以嵗月爲可恃哉吾每讀終軍賈誼二傳輙繞牀夜走撫髀太息吾輩年方隆盛不於此時有所紀述豈能待喬松之壽垂金石之名哉曹孟徳不云乎壯盛智慧殊不吾來公等柰何易視之也其後十餘嵗志衍不幸沒於成都臥子則以事殉節其遺文卓犖流布海內不負所志余與燕又偸活艸間又六七年於此矣自顧平生無可表見將以其餘年肆力於文章顧兵興以來流離奔走神智耗竭每憶少時讀書不至觝滯今手一編者終日覆而按之不能舉其辭蓋餘年過四十而發變齒落志𨿽盛而其气亦已衰矣追念臥子疇昔之言未嘗不爲之流涕也春初與燕又遇於吳門問其年則已五十去餘同舉之嵗曾幾何時而遂廹始衰日月如流能不浩嘆已而燕又盡出詩文讀之則余又驚其才之壯而意之新博聞辯智有精彊少年所不能及者其生平著述之足以服當時而垂後世無疑也昔者吾夫子刪詩書定禮樂自中古以來所推者則惟君家老彭其稱之曰述而不作信而好古以此言之其爲多聞博洽之儒歟後世乃取神仙詭異之說附著其傳以爲彭祖陸終氏之第三子堯時受封至商武丁朝尙存而年且八百其言荒逺不經搢紳者所不道然以吾思之當唐虞之禪讓夏商之興衰故家舊臣無復存者上古譜牒失傳年祀莫紀而彭祖獨以皤皤黃髮綴拾前王之舊聞受其說者見多識往事年逾耆耋而有壯容震而矜之以爲此數百嵗人耳非實事也老聃東周柱下史伯陽父史儋皆先後同官而聃之書獨傳後世且合此三人者爲一人而謂老聃修道養壽壽可百餘嵗或云二百嵗夫彭祖猶是也今燕又之詩文其在天下者經世代遷攺卷帙塵蠧後生之徒覩其姓氏且以爲古之賢人而不知其年尙五十若令杜門絕迹不與世通著書三十年書成而所紀皆易世之事日月濶逺見聞綿邈得無有疑其甲子不知何代人耶自古遭兵火而磨滅如臥子志衍者不少而遺民佚叟爲造物所畱以當文獻者亦往往見焉余旣自力於學懼勿克而以勉燕又有以知其必成乃因其門人之請而敍之若此

張敉庵黃門五十壽序

吾友張敉庵黃門長於餘一嵗少同里長同學晚而同事京師余覊愁困悴幾不能自還而敉庵躬蹈險巇慬而後免今年敉庵五十方賀者之在此堂也余可以無言乎初吾師西銘先生用經術大儒負盛名於當世而敉庵爲其愛弟西銘之有敉庵猶士衡之有云孟陽之有協也雒下之衣冠華陰之子弟負笈從遊巷捨爲滿揮洗輟餐倒屣莫及敉庵則傾身容接人人各盡其意使西銘愛士之名聞於天下敉庵力也雅擅絕才渉獵彊記發爲文章風起泉湧一時傳誦其制義謂富貴可以俛拾鉅公長者握手定交不敢以後進相期語曰馭二龍於長塗斯敉庵當日之謂矣旣而屢試鎖闈不利門戶中衰滄桑頓攺凡諸子從西銘遊者如飄風隕籜湮沒無遺而敉庵魁壘特逹方用科第起家爲良吏爲直臣赫然名動海內噫嘻抑又何其奇耶余與交且三十年習之久知之深其竊爲敉庵幸者少遊太學髙門著姓貴遊慕之輻輳無文士干謁奔走之勞晚宰山城直節彊項大吏見而傾心無黃綬俛眉折腰之苦立乎殿陛之間指得失陳利病口有所畫奏成手中繕寫未上夜不能寐彈劾貴近搏擊豪彊下至閭左之姦瑣條其人得請名捕中外爲之屏息股栗可謂出入省闥得行其志矣𨿽以此譴逐之後仍被急徴而上察其忠人亮其直身名復完意气如故造物待之者似乎獨厚而不知其天資學術實使之然非幸而致也平生無崖異之行深沈之容造次語言率而能要任逹簡易不持威儀與人交抒心寫腹推誠無我𨿽傾蓋之際便同久要一旦有急難挺身赴蹈傾囊營解罔所顧惜人有過靣加誚讓不爲後言或有生平受徳後負之者其人但一見摧謝卽釋然胸懷無纎芥之恨此其公直鯁亮得之天性眞不可及也已當吾師西銘在日惇气誼尙名節慨然有康濟斯世之心屬黨論紛紜壬夫設械幾罹不測位不酬其望年不配其徳論者至今以爲恨敉庵薰陶濡染於國是民生邪正利獘之闗平居講求有素世防𨿽移家學不攺當官立事探囊底而出之淸河著書談道易世而後施行惜乎西銘不及見耳歷數三十年來惟吾兩人爲華顚之叟今者比閭接席蒔花藥治亭圃營垂老里巷之娯顧吾已髮齒衰墜疲曵不堪敉庵則姿容瓌偉飲噉日可三升常見其蒱博爭道獨酌引滿呼小僮撾鼓奏伎聽淵淵之聲奮褎激昻大噱不止少年精悍之色猶隱見於眉宇間其後日所就余又何足以量之哉𨿽然敉庵之語人曰梅村知我勝我自知故於其覽揆之祝不爲誇詞敍素心而談舊故庶幾於夙昔之好無少愧焉如此可以爲敉庵壽矣

座師李太虛先生壽序

偉業嘗讀歐陽文忠公傳見其行事慨然想見其爲人以爲上下千百年江右儒者學術之盛未有出於歐陽公者也獨疑其致政之後不歸廬陵而買田潁上何歟蓋有宋待臣子之禮爲最厚爲之臣者亦戀戀君父不忍逺歸故土而於宛雒汝潁之間起居朝請以近於京師韓範杜富諸公皆然不徒歐陽公也自歐陽公後江右士大夫咸被服其遺教凡數百載而有吾師李太虛先生先生入承明典制誥掄文於楚楚之詩人才士夙負重名者裒然爲舉首此歐陽之歷二府司兩制以知貢舉得人者也先生性彊直爲臺諫所中隱居白鹿講授生徒天子再召用決大計爭南遷深當上防事不果行此歐陽之貽書司諫貶秩夷陵力持濮議爲朝論所排者也先生攟摭累朝故實抄撮成書凡數百卷欲以成一代之良史好古博物訪求金石篆刻遇有所好𨿽傾囊爲之勿吝此歐陽之修唐書紀五代以其餘力爲集古錄者也盛明之際詞林先逹如曾子啟崔后渠諸公皆忼爽濶逹有詩酒稱嘉隆而降則齪齪拘謹以爲常先生則不屑也居公卿間興酣耳熱朝章國故忼慨極論詩文揮灑援接後進爲風雅所宗此又歐陽之自號醉翁與石曼卿蘇子美共其流連者也凡先生之同於歐陽公者如此而歐陽卜居潁上先生亦僑寓維揚維揚者平山堂在焉歐陽公之所遊處也則疑其無不同而偉業獨有感者歐陽公處全盛之世天下無事𨿽免而家居猶述其三朝被遇之榮以誇耀於田夫野老而先生流離崄岨浮海南還家園烽火禍亂再作僅以其身漂泊於江山風月之間其視歐陽之潁上相去固已逺矣𨿽然吾師之爲人儻朗而曠逺以視人世之危疑患難實不足以動其心而損其意气其之維揚也與偉業相遇於虎丘別十五六年矣其容加少其發加鬒握手道故漏下數十刻猶危坐引滿議論衮衮不倦偉業顚毛斑白自數其齒少於師二十嵗而憂患防迫以及於早衰竊仰視慚嘆以吾師爲不可及歐陽公晚年自號六一居士齊得失忘物我泊然其無憂浩然其自適吾師似深有得於斯者而所遇各殊則歐陽爲其易吾師尢爲其難也偉業聞之古之至人逹生之情識命之理無江海而閒不導引而壽其吾師之謂耶

黃觀只五十壽序

往余讀碧山集知嘉禾黃葵陽先生以省元取髙第入史館廻翔宮相幾及大用旣而從吾師西銘之門識其孫觀只亦以省元後先踵武浙東西誇爲盛事則又吾友大樽所鑑防而登之者也嵗月云邁二十餘年觀只春秋五十其同裏虞君譚君等徵餘一言噫餘言何足爲觀只重哉昔東漢之世江夏黃瓊偕其孫琬並至宰相封侯直節彊諫彪炳史冊運防有盛衰人事有險易遂使再世之內遭遇懸殊君子讀其傳不能無感焉今以近事觀之詞垣宿素世際休明雍雍乎淸廟之朱明堂之蒼璧詩曰鳳凰鳴矣於彼髙岡葵陽之謂也藝苑名流憂生坎惴惴乎芳蘭之當門冥鴻之在澤詩曰蒹葭蒼蒼白露爲霜觀只之謂也觀只之爲人能孝友知大節不爲選耎骳俯仰以從時又不肯矜奇釣名修非常之行遭逢變故周旋義舊死生急難勿易其心若夫士窮見歸之時有親在不許之義闔門百口累世卿宗不敢以狥知已刎頸之一言則其自處權之審已名髙則嫌無可避地近則義無所辭收者到門曲刃在頸夷神委運詞色不撓誰謂荼苦其甘如薺觀只其甘之矣及其免也不以慮患而刓方爲圓不以違俗而尊已忽物或柴門絕客離事自全或浮沈俗間與世不競蓋不夷不惠可否之間觀只之所處不已優乎夫生於華冑少遇名師家在通都才稱國士當其駒齒未落豫章尙小人便目之以騏驥期之以棟梁今五十之年忽焉已至論者且爲觀只惋惜余則以二十年來人材凋落其賫志以往持忠不顧者不必更論廼有乘時取寵據磐石之安而一朝蹉跌要領不全門戶破壞者比比而是矣觀只以窮孝防優遊家巷闗木索不以爲辱辭纁不以爲榮其所以全之者天爲之也詎不幸哉家有祕書萬卷皆前人從西淸異本手自校讐繕寫成帙而舅家項氏所藏唐宋名人手迹捲握之物價值千金今悉化爲煨燼貪及餘生孜孜搜訪庶幾蕉園蠧簡重出人間玉軸丹靑不罹劫火此觀只所以圖令名而垂不朽者也韭溪之上練浦之傍其爲辟彊之名園羊曇之別墅亦旣蕩於烽煙鞠爲茂艸矣乃以其暇辟平臯灌蔬壤誅茅避迹伏臘迎賔漁釣自娯絲竹間作弔汨羅之故人談鴟夷之往事望煙波而不見酹杯酒以興懷此觀只所以消壯心而娯晚嵗者也西銘之有觀只中郎之於仲宣也大樽之有觀只廬陵之於子瞻也兩賢旣沒友道淪亡賴遺逸之尙存庶微言之不墜𨿽以道防元龍徒憐意气猶幸人如叔度足繼風流此觀只所以結平生而申同好者也余也少壯登朝覊棲末路犬馬之齒未塡溝壑獲與觀只稱齊年而困厄憂愁頭須盡白其視觀只逍遙乎网羅之外蟬蛻乎塵之表不啻醯雞腐鼠仰觀黃鵠之翺翔寥廓也乃因諸君之請而爲之辭其以識余之愧而觀只爲不可企及也夫

白封君六十壽序

吾州白侯林九視事之初年餘在京師謁侯之太公防泉於邸第其容粥然其气溫然言吶吶不出口余目之此眞寛仁長者也越五年侯之報政成而太公六十州人士以其習於余也不可無言余嘗讀萬石君傳見其子孫馴行孝謹而少子慶之治齊也國人慕其家行而大治心竊疑之漢時海內初定而齊又反覆誇詐以爲俗其法當以擊豪彊淸反側而區區以孝謹行之是豈足爲政哉旣而觀蓋公之言治齊而曹參用之以治天下然後知秦以刑法刻鑠其民漢興瘡痍者未息不以此時脫去文网淸淨而寧一則何以去湯火彼夫元康神爵之間嚴延年趙廣漢以慘礉負能名正以承平日久戶口殷富名豪宿猾根株其間必大誅罰之而後勝豈所論於新造之日子遺之民拊循而休息之哉此石慶行孝謹之所以效也今以吾白侯之才曉習文法吐決如流開張施設當機立辦非公防彊正儼然擊斷之能吏乎廼至勸耕桑修水利養小弱卹災荒煦煦然仁心爲質悃愊無華不欲稍用其長厲威嚴以自愉快非其天資醇厚而居身之善入人之深何以至此噫此皆太公之教漸漬使之然也州人士之入京師者太公必坐而問焉曰子之君四境其修乎田疇其易乎賦役其均獄市其平乎且曰吾今年六十矣自吾爲兒童時樂浪菟之間骨如莽流血成川父子兄弟肝腦塗地者不知凡幾今吾一家無功徳皆爲

國恩所成就嗟爾江南之人夫孰非鋒鏑之後而捐瘠之餘其可不宣

上恩澤以休養生息之耶余以是知

國家吏治之盛而太公之教忠與侯之所以孝也已抑吾又聞之古之人臣皆仕於其國惟衘命四方始離乎父母之側而其君作爲歌詩以勞苦之如小雅四牡之章其言不遑將父因人之情而爲之咨嗟太息待之如此其厚也今吾州之去長安三千里而侯以六年積勞於外太公又爲南陽之故人代北之貴族畱宿衛京師不得禦車而南從其子於官也人子之念其親者必能念人之親侯於聽政之暇舉吾州之白首耆艾者七人仿周官之意飲酒於序正其齒位名曰婁東七老而吾父與焉吾父行年八十其視太公也齒髮加衰太公有賢子足以娯樂余也羈愁旅病不能取給於升斗之祿俾老人輟食而太息中夜而屏營矣侯則式閭以勞之肆筵以綏之其所謂老吾老以及人之老者歟當石慶之相齊也有濟南伏生魯人申公者皆耆碩大儒慶不聞執板到門北靣而事之也然則石氏之所知者謹而已矣烏識所謂孝夫孝有不貴徳尙齒使民興行者哉白侯經術最深內行醇至異日者進爲公卿而太公齒徳彌邵

天子三雍告成修授幾乞言之禮求國老於上庠捨太公其誰乎當以尙徳緩刑化民成俗之道再拜而獻之庶幾老成黃髮之一言俾人各親其親長其長而先王以孝治天下者始大備偉業請上其事於東觀以光國之惇史固不僅與閭師黨正效祝嘏之詞以爲公壽已也謹書之以竢

蕭孟昉五十壽序

今天下士大夫講學者無如吾友少參愚山施公由服官之暇倡其道於廬陵而靑原山中無可大師修出世之教與之相應和於是吉水之黑白二學盛爲海內所宗吾意其山川之靈秀亦必有世家名徳者流相與鼓舞倡導乎其間欲求其人以識之而不易得也今乃得吾西昌蕭君孟昉孟昉故太常卿伯玉先生之猶子也伯玉舉進士前於餘者十五年自余爲兒童時則已誦習其文旣仕而蹤迹參錯曾同官南中而竟不獲相見惟聞與吾郡諸老宿遊因得聞其梗槪蓋伯玉之爲人孝友於兄弟篤志於友朋淡泊於榮名利祿築春浮園於柳溪之上極雲泉林木之勝有經史萬卷穿穴講貫於弗倦又能闡繹教乘與緇衲往還相扣擊余益想慕其風流而今乃復得之於孟昉孟昉慷慨好義不恡施予嘗蠲田谷數千石具饔飱以活獄囚又爲逋賦者完室家贖子女愚山先生倡學湖西也問道者車接轂孟昉爲之供屝屨飾廚傳勝流歙集賔至如歸退而與無可大師精研性相疏通證明剎廟之倡施伊蒲之供養傾囊倒庋惟恐或後甚矣孟昉之爲人有似於伯玉也往者神廟盛時吾吳如顧端文公髙忠憲公吉水如鄒忠介公紹續微言倡明絕學而憨山紫柏二大師唱演宗風於吳防豫章之間兩地之學者習其義而盛其傳𨿽千里而遙猶同堂也伯玉之出入必與其弟次公季公偕孟昉漸漬於諸父及父之所講究故西昌蕭氏有家學伯玉嘗以之官便道與次公季公館於吾郡流連度嵗率其子弟言志賦詩友朋間極文章性命之樂紫柏刻大藏方冊於吳中卷帙未半其時有吳中毛子晉謀續之伯玉與兩弟發願蕆事經營佽助之尢力滄桑而後孟昉扁舟東來商度先公之所未竟余甞以爲續佛慧命作文壽之孟昉其時年甫壯也嵗月而往孟昉今已五十追溯舊遊有如昔夢吾吳之宿素凋落講捨榛蕪而龍藏之莊嚴希有者亦漫漶不可復問矣同里許君堯文官於吉水貽書及余述所謂春浮園者嘉樹名卉髙臺曲池滋榮而益觀圖書彛鼎庋藏而加富孟昉又能以其餘力搘拄道法爲緇素之所歸往噫嘻豈不難哉愚山今已歸宛陵而龍眠之徒眾有請無可以歸故山者此兩公皆吳人也吾之爲孟昉壽者恐不足以盡孟昉夫賢者之以道合其知之必深彼所以重孟昉者詎止於此乎吾將爲書以問之焉

梅村集卷二十五

欽定四庫全書

梅村集卷二十六

國子監祭酒吳偉業撰

壽序二

王奉常煙客先生七十壽序

吾友奉常煙客以今年七十州人士乞鄕先達爲文以壽先逹與奉常之祖文肅相公後先事神宗皇帝君誥臣謨年經月緯取之腹笥故其爲文也推家以本於國用表兩朝慈孝而文肅所以調防元良維持宮府者其言信而有徵奉常得之以燕饗可考鐘鼓而耀丹靑矣州人士謂余之習奉常也又以其言屬余餘生也晚奉常筮仕猶及見先朝之郅隆而余已駸駸乎末造時就奉常以訪吾所不逮又先生於余爲詞林先逹貫穿一代之史願備掃除討求掌故而才識駑下輙苦未能今淟然載筆從其後其於王氏祖孫身處家國之際何容贊一詞也無已請就余通籍以來在朝及裏中所見聞於奉常者爲壽可乎當先皇帝稽古右文修舉郊社籍田朝日夕月諸大禮奉常以世臣備禁近職奉璽紱陪侍屬車豹尾間尺寸咸有程度數捧英簜之節出使諸藩肅將蕆事不擾亭傳乘皮束紡之贈無所私焉自少以一身搘拄中外築賜塋已畢卽起祠堂嵗祭時享月捨萌禮無違者事母周太宜人以孝閨門之內規重矩疊訓子弟禦童僕吉凶婚嫁足爲合境師法嵗大祲爲粥於路裏之人皆歌其長徳雲間董宗伯宰陳徵君眉公相國之髙弟而編修公執友也折輩行與遊先朝論畵取元四大家爲宗繇石田山人後元宰爲集其成而奉常略與相亞當其搜羅鑑別得一祕軸閉閣凝思瞪目不語遇有賞防則繞牀狂叫拊掌跳躍於黃子久所作早嵗遂窮閫奧晚更薈萃諸家之長陶冶出之解衣盤礡格髙神王力追古人於筆墨畦徑之外識者知其必傳宰署書爲古今第一顧以八分推許奉常語陳徵君曰此君何所不作吾當避舍今二十年間海內爭購奉常之書小或盈尺大過尋丈懸毫落紙旁觀無不拱手嘆息其文采風流沾被傾動近世所未有也江南故多名園其最者曰樂郊煙巒洞壑風亭月榭經營位置有若天成兵興之後再辟西田於距城十里之歸村因以老農自號蓋追念國恩感懷今昔𨿽居賜第遊塵寰屢思從樵牧自放賦調日急生計侵微類有所不釋於中乃日偕髙僧隱君子往來贈答間召集梨園老樂工用絲竹陶寫以此行年七十齒髮不衰人服公之天資夷曠而不知其寄托則固深逺矣余每傷近時風習士大夫相遇惟飲酒六博爲娯獨過奉常見丹黃勘讐揷架千卷賔朋雜坐舉史傳中一事輙援據出入穿穴舊聞於尺牘師蘇子瞻黃山谷於詩仿白香山陸渭南諸子擩染家學作爲篇章人人有集四方徵文考獻屈指江南地望咸曰彼有人焉固不止絹素流傳以書畵專門己也唐宋宰執世家於言行微顯子孫昭穆必備著之用禆蘭臺石室之采在嘉隆全盛江南賢輔推華亭吳門太倉爲恩禮終始其後人亦世通婚姻文貞文定奕葉卿貳王氏緣編修公早世門戶中衰迄於今運防遷攺三相國譜系之中奉常獨能守其堂構聞諸故老說文肅公里居軼事仁厚恭謹爲同時大僚所莫及足以光啟奉常故今日燕喜之晨揚觶爰告先朝之史未立則有鄕先逹之文大書特書而餘言亦堪登稗官而入家乘於以見奉常搜祖烈之意小大皆不可以無識也先達旣以史筆紀斯宴侑之以文王大雅本支百世之詩餘不敢上引請爲歌楚茨大夫有田祿者藝黍稷潔蒸嘗而子孫因之以勿替鄕人父老稱說景福本之於力田農事其義有所取爾傳曰歌詩必類奉常通於古竊取詩與春秋之防隨長者之末再拜以爲獻焉

申少觀六十壽序

余初筮仕得交於鄕先逹申大司馬及其弟大參兩公之尊人曰文定少師處金大斗之間贊元登衮年躋平格恩禮始終寵榮之盛光於冊書餘生也晚不及見其見大司馬也則已從樞府謝政朱門列防而大參同朝比肩猶白首郎署仲子少司農靑門累閥積資位崇嶽牧靑門科第固先於余用輩行定交意气甚相得也大參有九子靑門之長兄官比部至今巋然長徳其季弟曰進士維久嘗從余遊最後始識菽斾裒然名冠鄕書聫雋禮闈知其爲大參之孫而靑門之猶子蓋余之交於申氏三世矣菽斾榜後歸省之三年爲其親中翰少觀先生偕茅太君六十壽而乞言於余且曰昔在閼逢執徐之嵗先文定旣致政裏居年及懸輿特荷璽書存問而髙祖母王太夫人尙在養文定偕伉儷袒韝奉觴防衣紛帨重輝疊武一時艷稱盛事今躔次五紀復防於辰而吾父母並登六非得長者之辭其何以張之乎余惟自古世家大族格人耆艾匪獨一人一家之慶已也蓋天之元气而邦之儀刑其盛衰隆替之故有可得而言焉嘗試上下六十年以進攷於申氏祖孫之際繇其前而觀之吾吳如泰山出云不崇朝而雨天下命世名賢接踵林立蕭曹丙魏共遇風雲文定尢以碩徳元僚表儀百辟夾日月於東朝乞江湖於私第其姻妮有帶礪之公侯焉年友有宻勿之寮采焉桓圭繅籍昭其榮雕戈方鼎昭其賜歌鐘折俎昭其饗其年爲尙父八十衛武九旬贊拜不名備物典策子弟比之伊尹之有伊陟周公之有魯公豫章之木十圍璠璵之寶九襲詩曰凡周之士不顯亦世相國之謂也繇其後而觀之吾吳如霜降水涸落實取材髙門式微宿素凋謝胥原慶續於今爲庶而先生獨以淸資華貫趾美前人撫甲第之半非幸喬柯之未攺其棣蕚有黃髮之宗子焉亞旅有奉璋之羣彥焉罍尊彜玉守其器蕓香蠧簡守其書堂構塈茨守其業其年則爲絳人甲子洛下耆英不知紀年逍遙扶杖子弟比於王家之有武子郗氏之有方回幹將淬其飛光俊鶻刷其勁翮傳曰公侯子孫必復其始先生之謂也顧余尢有爲先生致慶者七月之章有云爲此春酒以介眉壽而必本之於築場圃納禾稼良以上之人懷柔萬邦丰亨屢奏而後人有餘力率婦子以頥其耆耈則父老之獲遂嬉遊皆戴如天之賜耳今

國家以尉堠無警載戢干戈念此方之賦車籍馬不遑休息亟召徵南橫海諸軍還諸宿衛而幢棨之宮芻茭之庌盡斥以歸之於民其閭左輕俠竄名軍籍怙气力以漁食平人者且以次窮根株浹辰之間農歌於野商忭於塗而先生之生辰爲壽適與之防謂非道迎善气有以致天休之篤祜也乎加以嵗值有秋田禾如櫛徵繕以時蟊賊不作吾儕小人脫兵革而覩升平行見朝廷惠養髙年修祝哽祝噎之禮庶幾於申氏朋酒之饗先爲之兆豈不爲幸厚哉抑聞之天道酌盈而濟虛當司馬之躋九列貳孤卿大參猶嗛於一第馮公龎眉阮咸出守畱後福以貽之子孫靑門早逹洊歷名藩開府州垂紳掲節兄弟中至光顯矣而先生浮沈中翰試而未竟語其晚景顧爲過之循覽盈虛損益之際有軼然其不爽者語曰髙而不危所以常守貴也滿而不溢所以常守富也側聞先生方領矩步力砥頽靡家門榮盛無帬屐驕豪之習與茅太君警戒相成飭厲嗣惓惓以念祖徳守家法爲先其於盈虛損益之理觀之稔矣故能篤厚流風綿先世之澤於勿替繼今以往其所以垂裕後昆而培子孫之茀祿者又可勝量乎哉吾卜申氏之名位殆未有艾而先生歷年之永從可知已是爲序

冒辟疆五十壽序

如臯有孝友易直之君子曰冒君辟疆能文章善結納知名天下垂三十年其生平蹤迹於金陵於吳郡徧擇其豪長者與遊顧於余獨未邂逅然心向往之今年辟疆偕其配蘇孺人春秋五十二子糓梁靑若介陽羨陳其年以餘言爲請其年奇士也其自爲之文以壽辟疆者足以張之矣而勤勤餘一言何哉𨿽然餘三十年知辟疆未得一見因其年以見於吾文相贈以言亦猶行古之道也往者天下多故江左尙晏然一時髙門子弟才地自許者相遇於南中刻壇墠立名氏陽羨陳定生負早嵗盛名與辟疆爲至交皆貴公子定生爲人儀觀偉然雄懷顧盻辟疆舉止蘊借吐納風流視之𨿽若不同其好名節持議論一也以此深相結義所不可抗言排之品覈執政裁量公卿𨿽甚彊梗不能有所屈撓有皖人者流寓南中故奄黨也通賔客畜聲伎欲以勢力傾東南知諸君子唾棄之也乞好謁以輸平未有間防二人者置酒雞鳴埭下召其家善謳者歌主人所制新詞則大喜曰此諸君欲善我也旣而偵客云何見諸君箕踞而嬉聽其曲時亦稱善夜將半酒酣輙眾中大罵曰若奄兒媼子乃欲以詞家自贖乎引滿泛白撫掌狂笑逹旦不少休於是大恨刺骨思有以報之矣申酉之亂彼以攀附驟柄用興大獄以修舊郤定生爲所得幾塡牢戶其友遁之故鄣山中南中人多爲辟疆耳目者跳而免尋以兵亂奉其父憲副嵩少公歸隱如臯之水繪園誓志不出嗟乎嵗月旣遷煙雲變滅向之炎炎赫赫者捧馬足而乞命顚墜崖谷不知所之矣二三君子幽愁窮蹙定生亡其友歸梁宋亦以病沒江南因初附數有收考一時名豪惴惴莫保家族辟疆淸羸雞骨藥罏經卷蕭然塵外自奉憲副公諱尺一之問不逾境中與世無害離事圖全如臯僻壤冒氏爲右姓家世好行其徳年饑爲粥於路全活億萬計處患難之際先人後已揮斥數千金脫親知於厄不居其功傳曰有陰徳者必受其報門戶之無恙有天道焉自其祖同先生用方州著績憲副歷襄漢出入兩都政事學術咸有師授辟疆修祖父之業遭時不仕益發之詩文以及於糓梁伯仲冒氏之集凡四世矣其年者定生子也具舟迎以來俾與兩弟及二子俱刻燭分題唱酬交作毎更闌月落追思陳事少年腸肥腦滿感慨激昻思有以效其尺寸日月云邁身世都非覽明鏡以興嗟苦修名之不立未嘗不中夜而徬徨也靑溪白石之勝名姬駿馬之遊百萬纒頭十千置酒自豪習破除依稀昔夢彼美人兮不見折苕華以自思未嘗不流連而三嘆也謝安石有言中年以來傷於哀樂政賴絲竹陶寫耳廼有梨園舊工自云向事皖司馬爲之主謳江上視師之役同輩皆得典兵黃金橫帶夫執干戈以衛社稷付之俳優侏儒而猶與吾黨講恩仇而爭勝負用仕局爲兵機等軍容於兒戲不亦可嗑然一笑乎辟疆以五十之年俯仰興廢闔門髙枕誅茅卜築緑水名園楓柳千章芙蓉百畝子弟皆鸞停鵠峙掞藻敷華蘇孺人含飴防孫鹿門偕隱中外咸推禮法奴婢亦知詩書歷觀江淮以南有華宗貴冑保世全名令妻壽母嫓美一徳如冒氏者槪乎未之見也可無賀耶余獲交於賢士大夫不爲少矣流離世故十不一存幸與辟疆生長東南年齒相亞君方始衰吾己過二昔人所謂嵗月如流吾兩人足當之耳詩有之曰莫往莫來悠悠我思又曰招招舟子人渉卬否人渉卬否卬須我友夫吳防者辟疆之所常遊而防亂以後不一過焉將子無怒秋以爲期辟疆其許我乎否也其年行請以吾言問之

丁石萊七十壽序

吾郡丁又兼通明儁異之士也以已亥八月旣望之五日爲其尊人石萊翁七十覧揆之辰先期屬餘言爲壽適防京江告警羽書狎至又兼修其禮於不廢勿以亂故緩余笑應之曰鄕飲酒不可以理軍市此豈君家上壽時乎已而郡得免於兵吳中士女賣其金玉衣裝市酒肉以相慶而君之壽適屆於其期詩曰八月剝棗十月獲稻爲此春酒以介眉壽言乎滌場納稼之日享丰年而祝純嘏也若夫脫虎口就袵席戴白之叟爲太平之幸人將安將樂爰笑爰語羔羊朋酒之饗其燕衎不有倍焉者乎然則君之壽其不惟丁氏之慶亦以深致幸於吳民而又何能已於言也餘生也晚猶及見國家承平之世江南土安俗阜風習最爲近古士大夫入爲卿相出作方牧其歸而老於鄕也東阡北陌杖履相存鉅人長徳沾被閭巷有如大參丁玉陽先生歷藩服防辦著稱其子廷尉肩吾公淸秩舊京雍容物望當丰芑有道之日爲析薪負荷之圖源逺流長枝分葉布君則不扶自植不鏤自雕折節讀書躬行孝謹薛之推田宅式好無尢石相之滌厠牏服勞不倦若考作室惟塗曁茨此君之早嵗好修能自樹立不隤其家聲者也自此以後世防將衰虹蜺揚輝龍蛇起陸東南二三君子以名節議論相搘拄通政則爲廣成侯公少司農則爲靑門申公餘以通籍定交識其坐客邂逅君於疇人之中溫醇悃愊而論辧英偉心獨異之詢其平生則知廣成之尊人啟東先生爲君外父而靑門娶於廷尉兩家兄弟以伯仲爲輩行啟東觸忤奄豎阽危僅免廣成一生恬尙竟與黨人相始終靑門由外僚積資至九卿禍且中於同文之獄君以老逢掖連蹇不遇介居其間國是人才目濡耳染痛世事之日非恨小人之柄用愾我寤嘆念彼周京此君之感家恩而懷國卹𨿽在艸野不忘君父者也夫績學不如力田善宦不如逢年君旣避世不仕遂以其暇治西息之陂池修南陽之邸閣大致儲積家累千金裏中兒飛文告緡卒不能有以難君而徵調繁興發求不己廼苦身庀役不以累細弱下貧公私咸得其濟嗟乎嵗序旣遷菀枯畢集銀臺旣碧血九原司農竟覆巢宿艸一二舊交或抱石而沈或焚山而死惟有馬亭故里喬木依然家門則守寢丘永保之風子弟則擅孝公無雙之譽嗇於遇而丰於年詘於前而申於後天之報大參而保持其門戶者不綦厚乎公侯子孫必復其始此又君之善自圖全優遊晚節纘先業以裕後人者也余覽古至於秦隋之際生民凋獘可謂極矣伏生秦之博士孝文時尙能口授尙書孫思邈生於開皇中至唐永淳初年談周齊軼事歷歷若指諸掌豈非天地鐘毓善門命玆黃髮因衰激極導迎善祥以今觀之君殆其人乎卽近者烽煙傳遽一日數驚又兼不敢以聞懼損老人眠力而君則健飯決肉談笑晏如自言心力克壯縱兵至猶足竄伏山谷不以餘年累子弟繇此而前拂東海之釣竿摩霸陵之銅狄處平壤遊人間見者驚焉已疑爲數百嵗人矣又何必滅景雲棲噓吸吐納而後可以比喬松侶白石也又兼旣拜其親將遊京師京師貴人奇又兼之才必有稱述顯榮以誦君者余則山澤之臒免於兵革敢同田夫野老燕喜升平而未及神仙迂怪之辭歸之又兼以爲侑觴之獻

錢臣扆五十壽序

吾季弟孚令好治園圃蒔花藥嘗曰吾兄弟老矣以嵗之不易賦斂之不時懼無以宴娯食息比

詔書數下民寛然有更生之心吾於其間穿沼觀魚披林聽鳥有一味之甘割而分之不亦可乎旣而曰詩有之洽比其鄰婚姻孔云人生庶幾爲太平之民則瀹酒醴烹羔豚以速諸父兄親黨者禮也吾兄弟旣翕而中外婣睦莫如錢氏錢氏莫如我臣扆則猶之乎兄弟也臣扆以今年五十願得兄一言以張之餘喜而應曰諾臣扆之長兄都諫曼修與餘同年舉進士余甫逾二十曼修肩隨以長其少壯同先中憲約齋公偕尊甫封黃門叔弢公爲同嵗母夫人皆在養裏中父老爭具羊酒賀兩家其景福同余兄弟三人都諫兄弟七人孚令少於餘十嵗臣扆少於都諫十二嵗孚令以女女臣扆之子受明余視兄弟之子猶已子都諫亦以姻婭之故親余其友愛同余家自始祖以下禮部大參奕世載徳中更衰落子姓凋替叔弢親大中丞浩川公叔子中丞著節名臣積厚流光用昌厥後羣從子弟數十人宗族交遊光寵此錢氏之所得於天者獨厚非式微所敢望也嗟乎州人士之衰也右姓卿宗降在皂良田上腴斥爲榛蕪方領之儒膏粱之子小吏得而唾其背者多有之矣吾與臣扆猶得保其履道之宅南陽之阡飽食嬉遊以娯晚齒詎不謂之幸哉吾非瞽史焉知天道請卽人事求之臣扆所以致此者有三徳焉易曰謙徳之柄也吾鄕貴規重矩疊之風拾級聚足讓而後登揚觶執籩拜而後饋今也言語則防防翩翩矣威儀則佻兮逹兮矣飲飫則載號載呶矣爲之誦茅鴟相鼠而不覺也君子憂之君則內行修整進止皆有表識不茍訾不茍笑不茍臧否人物深自降損𨿽寒素必與鈞禮𨿽造次必無擇言循循乎若有所畏也粥粥乎若無能也柔而不犯其晉之隨武子乎淸靜無競其東海之伏不鬭乎燕居潔出門敬賔客至則肅且莊矣賔或屢遷壞坐主人貎益恭賔或參語諧噱主人遇以黙此所謂謙而光者也善哉盛徳之容也傳曰儉徳之共也吾鄕寡魚鹽漆絲之利不知廢著鬻財其民本以力農爲業自俗之靡也口窮芻豢之養卜夜而倡樂身極纂組之華費日而消功啙窳偸生而無所蓄藏水旱災疹之或作誅求無時奔走匄貣不足以自救君於家先治重堂復寢而庖湢庾廥皆得其宜田園陂池咸獲善處入有稽出有考絲縷蒯絮罔弗覈也卬有取俯有拾僕從長禦罔弗勤也忍嗜欲損玩好非租挈所出弗衣食累積纎微擇人而任之與時俯仰以末致財用本守之嵗𨿽大祲發其儲峙以應有司之期防可不至於重困此所謂儉而壹者也善哉居室之道也語曰愼徳之守也吾鄕以知交聲气傾天下其初則龍門之遊華陰之市也其繼則甘陵之部鉤黨之碑也依光揚聲互相題拂而刋章之禍大作浸尋乎陵遷谷攺逺識者柴門絕迹以自全不幸姓名爲妄男子之所疏記始悔潛鱗戢翼之不早矣君於先生長者造請非不勤也總齊年投分非不深也束脩之問不及於四方傾蓋之交弗輕於一諾辟幸捨宿膏火擇淳朴有道悃愊無華者定其久要而它人罕識其面彼夫遊譚覊旅文史技術之徒在吾輩倒屣稍遲輙致背憎噂君獨隄防有素無由相因到門緣此鈴下肅然望而自逺鮮幾微不足之色此所謂愼而宻者也善哉保家之主也君於制舉藝最工視科第可以引手致屢試鏁院不收諺有之曰不索何獲或有以此勸君者笑不應旣而升成均利觀光矣同事者或己至丞相長史君才地實優爲之而不肯贏糧躍馬投牒以自進蓋恬靜止足其天性也豈可彊哉自古積善之慶不於其滿盈而於其所不足中丞當先朝丰亨豫大之日躋雄班歷膴仕而能防靜寛厚畱不盡之福貽子孫君之生也嚴父修恬侯之行賢母執敬姜之徳難兄惇伯仁之愛少長一心中外合力而君之嫂夫人衣麤食澹早夜拮據相夫子克底於成舉慈孝友敬柔正聽婉之道畢萃於一門君之得以雍容樂易修祖業而息之者夫孰非天爲之耶君兄弟經營髙燥表石闕築丙捨致車數百乘起祠堂以饗親設義田以收族長老觀禮道傍太息動色年來跗蕚有零落之嗟燕尾有差池之感君之中心彷皇常有耿耿不寐者然而守柱下之和光得北叟之晚福頥神任運可以養生可以忘年兩弟登九美瞻沛國之友愛頴川之聲華也猶子來琛盧家之龍子謝庭之玉樹也受明偕方來心水齊驅競爽福畤之諸郎公沙之羣彥也今日者舒雁行列帣韝鞠而上壽親串盈門諸孫入抱考鐘伐鼓絲肉競作登其堂有文茵雕幾玉軸縹緗鄴架之圖書焉窺其捨有髙柳澄潭小山叢篠辟疆之園墅焉蓋君之好書似余其林泉之癖似余弟余刓編齾翰校讐補緝之未能孚令典衣物以乞一花一石輙苦弗給故於君皆不及也從此三四十載君之書搜羅而藏弆者日富樹木日以拱池臺日以增余兄弟編蒲抱甕與君婆娑於殘經廢耒之間豈非升平之幸民而擊壤之樂事也乎凡百君子與於玆燕者當思扶杖聽

詔仰望徳化之成勿以伏臘之難供忨日愒嵗而笑餘言爲誇也松喬之年斯跂而竢之耳是爲序

梅村集卷二十六

欽定四庫全書

梅村集卷二十七

國子監祭酒吳偉業撰

壽序三

吳母徐太夫人七十壽序

吾友吳幼洪以先朝給事中奉其母徐太夫人家居裏門今年太夫人七十吳中鄕先逹謀所以爲壽少司農申公靑門侍禦李公灌溪以余之習於幼洪也徵餘一言余曰人子之顯其親者其大端有二曰富貴曰名節此二者𨿽甚賢智未可得而兼也其幸而遇極盛之世忠於事君孝於事親可以無憾卽其間稍有齟齬身退而名立位卑而行尊不足爲父母憂也其不幸而遭衰亂之季外之干戈日尋內之禍難日結賢人君子旣出身爲國不得復顧父母其父母亦以大義勉之如漢唐之末史傳所書者十無一二得全幸而全則一時之人必爲之咨嗟慶幸以爲此門戶之福𨿽處極亂終能保其身以事其親凡皆天爲之也故家庭之際可以觀世變焉太夫人初以侍禦之女歸贈君孟登公孟登之尊人曰虛臺公繇都給事中抗疏爭國本爲名臣蓋神宗皇帝以忠孝福澤養天下士大夫敢言之气太夫人親見其舅若父居要津持物望道重於朝廷身安於畝從容俯仰受國恩而娯晚節此余所謂極盛之世蓋幸而遇焉者也孟登公讀書好修不竟厥志太夫人攻苦食淡教三子以成立長洪二洪爲時聞人孝著鄕黨幼洪復弱冠成進士選授衢州司李浙有重獄防鞫事連大僚主者骫骳不敢決幼洪奮筆定爰書天下聞而壯之及受知當寧不數年間幼洪入爲給諫當是時權幸竊位藩鎭擅兵幼洪尙冀國勢可爲正色言事向所謂大僚者則驟躋政地修舊郤用它事下幼洪詔獄而黨錮已駸駸日甚矣蓋邊疆之勢愈蹙則恩讐之報復愈急而其是非亦愈亂自十餘年來士大夫以黨魁被罪刋章逮治無慮數十人而幼洪遂爲气運之究極不旬日而遇禍患此余所謂衰亂之季不幸遭焉者也而幼洪則當之初先皇帝時余於大僚曽有所彈劾幼洪所持浙獄卽其人也當幼洪爲給諫余亦官南中以母老歸養請東還聞幼洪之及也余自知不免𨿽然不敢以告吾母也無何江南多故余奉吾母奔竄山中幼洪亦自獄所脫歸母子相見倉黃避兵皆慬而後免今太夫人康彊壽考諸子拜堂下進七十之觴而吾母亦健飯無恙兩家母子同以危苦得全此非天爲之耶其能不爲咨嗟而慶幸耶余旣應兩公之請以不腆之詞爲壽詩曰孝子不匱永錫爾類夫太夫人則猶吾母也

顧母陳孺人八十壽序

余及門顧伊人居州之鳳裏事母陳孺人以孝聞其先君麟士長於毛鄭之學稽經緝傳自名一家海內所稱織簾先生也余嘗訪伊人於其裏茅齋三楹衡門兩版庭階潔治地無纎塵散步至後圃見嘉樹文石則曰此吾父在日某先生所嘗過而憩焉者也丹黃遺帙揷架如新蘚壁舊題漫漶可識噫嘻麟士可謂有子矣爲余具伏雌之饗茶香酒冽醯醬調美中置余笑而曰昔茅季偉殺雞進母自以菜茹與客同飯郭林宗稱其賢至爲下拜子有老母無乃不給於鮮而顧爲我設可乎伊人曰自吾先人講學荒江門外常有四方車轍今以湄之無似夫子惠然臨之吾母帷而聽客曰是兒能致長者且復如其父時矣故喜而爲魚菽之獻非湄意也且曰吾母明年八十以熟聞先人所論說知文章爲可重願夫子不吝而賜之一言余應曰諾當先朝啟禎之際吾州文社擅天下先師張西銘偕受先讀書七錄齋相繼取科第而麟士與子常譚經講藝於江村寂寞之濵逺近目之曰兩張曰楊顧初不以出處隱顯有所軒輊也西銘蚤世無後門緒式微賴吾師母獨身搘拄橫爲彊奴胠篋者之所侵奪余嘗比之庶其竊邑黑肱逃奔稍正厥罰以還其盜帑訖不能有所禆益受先兩子其少者尙存貧不能自聊盡撤先人之廬以償井稅嫂夫人寄止鄰邑壻家間一歸故居廼至無席可坐大慟而去嗟乎當兩先生致賔客授生徒輜軿接迹巷捨爲滿升堂拜母上壽奉觴誓以結死生托妻子曾幾何時西門南郭之間無復過而存者觀乎兩母之盛衰而友道得失之故亦可得而推己子常家本素封以明經試守令不之官失明裏居晚而抱子不獲見其成立伊人毎過余爲之經營贍防有漂搖風雨之嘆麟士名第不如張先業不如楊其子伊人也亦未得與子常受先爲比廼十餘年來刻其遺集爼豆之學宮田疇廬舍有加於舊用以娯侍寡母臻於上壽孺人之所得不旣多乎伊人之誦母也辟績佐養以著其孝卜媵視寢以著其仁教誨式谷以著其慈簡飭僕禦以著其法尢大者東陽張大司馬奉書幣迎致麟士賔席嘗念時方多故謀破格得文武士用濟劻勷艸奏將薦於朝孺人聞而力止之曰君儒者非應變才今豈進用時耶其安貧賤識道理如此故能受此大年享有遐福豈偶然哉鳳裏名迹最古歷宋迄元多髙人隱君子及貞姬淑媛備載邑乘其軼乃時時見於織簾之私志可考而知也自織簾存日閒居樂道孺人庀中饋以相成一時倡隨之樂已咸知有顧家婦距今松筠晚節齒彌髙而行彌邵而伊人學殖益富爲世鴻生有以躋親之令名於無窮行見茂徳令儀增徽彤管且與孺仲賢妻龎公嘉耦並垂千防豈止一里之光榮也哉余𨿽老尙能奮筆以傳其事敢卽以當春酒之獻而區區人間祝釐不足爲孺人道也甲辰季冬同裏梅村吳偉業拜撰

顧母施太恭人七十壽序

顧氏蓋世有賢母云吳丞相澧陵侯雍以黃武七年迎母於吳其主親拜之於庭公卿大臣畢防蓋自有吾郡以來虞魏張陸英英門戶彼有人焉位宰相爵通侯莫先於顧氏家人尊老女宗母師起居六宮賔禮萬乘亦未有逾顧氏者已吾友吏部考功郎顧君蒨來天下精彊開濟駿雄濶逹之君子也舉進士年才二十餘起家廷評銜天子之命以取士於嶺表五管號稱得人其補吏部也甚爲時宰之所倚重在諸曹中特以爲能已而用請急歸坐公事以免家居四五年以今嵗春正月壽其母施太恭人七十君之年適亦屆於彊仕稽諸譜牒其先出自陳黃門侍郎野王固澧陵之苖裔也野王十七世孫占名數於長洲入先朝有自兵都諫爲通政司參議者而族始大蒨來則從通政介弟處士公而分處士之子訒庵公以才名雄諸生中累舉不遇積書萬卷以貽其子是爲仲晉公卽贈君也贈君中嵗多病猶及見蒨來成進士而恭人則當其子之出使嶺嶠簜節還家入典銓曹版輿迎養堅彊暇豫白首而無恙詩曰令妻壽母傳曰公侯子孫必復其始噫嘻豈不盛哉蒨來之爲人也負意气已然諾元老重臣寓公邑子無不躧履到門迎閤握手以相爲引重有幼弟曰斯玉𨿽年少官薄而敏給過人能以連郡國豪傑公府防材故顧氏有聲吳越間在諸公莫與爲比其上壽也幢牙旌纛交錯於路皮幣玩好充仞於庭餼牽體薦之物駢羅而疊陳揳擊吹鼓之音族居而逓奏里人以爲榮𨿽然世家大族邦之楨幹裏之儀型其有嘉好燕樂國人於此觀禮焉四方於此問俗焉固非焜耀一時之望已也盍相與據見聞援故實以頌我太恭人可乎往者吾郡風醇俗厚家給人足凡仕而歸者得有其秔稻桑麻陂池邸閣之利通政起家淸卿有賢子與孫及四世而衰矣而介弟一門復振第宅園林尊彛書畵至今指數於吳中施氏𨿽通顯不及顧氏白冶公以一孝廉用治生素封兩家皆爲方雅之族子孫恂恂退讓比於石君之有建慶桓氏之有郁焉孝謹不衰明經篤行此太恭人之生世承平傳家肅穆孝友順祥本諸先徳者也運之季也末流始於濫觴良苖不無秕稗廼有三四大君子者淸剛不撓峭覈爲方嚴取與以遏絕苞苴持臧否以痛繩流俗訒庵公以貴公子熟聞道誼雅負風裁屬當黨錮異同是非倒置好是正直感慨不平其所與遊者文文肅是中從姻婭相得甚驩而周忠介之忤奄急徵也出囊中金庀槖饘屝履之用居恆慕孔文舉孫賔石之爲人不肯詭隨碌碌此太恭人詩書嫻習才智通明前哲令聞得之舅氏者也自租調更繇之日急則有虎吏市魁乘意气以陵出衣冠之上士大夫杜門嗛退苦身自約者漸不爲閭巷之所尊禮至與黔首無異有識傷之蒨來姿容瓌偉渉獵傳記辧智縱橫自以贈君貲產中微受人侵侮得志之後雅自發舒不欲敝車羸馬以爲裏兒之所簡易約結英俊賑施窮急知名當世取重諸侯行誼出袁絲鄭莊之間文詞居莊助枚臯之亞此太恭人以世防艱難家門貴盛持盈戒滿保其福祉者也予讀書至潁考叔之告鄭莊曰小人有母未甞君之羮趙宣子所食翳桑餓人捨壺飱請以遺母不覺爲之掩卷而三嘆今以吾吳防吏之家名父之子托於木門賃舂織屨以事其親者多有之矣爲其親者躬親操作黽勉虀鹽亦嘗有一日之養如斯防者乎然君子之孝遇則鼎食擊鐘不遇則唅菽飲水南陔白華期不失守身之正已耳茅季偉庾子平於道豈有憾哉在昔澧陵之先世爲著姓元嘆尢以幕府親信君臣母子講布衣骨肉之禮古今之罕見史稱其不飲酒寡言語舉措時當獨能恩禮始終斯眞羔羊素絲富貴而不失其身者也豈非吾郡之先正而顧氏之家法也乎予衰退不獲以時追陪蒨來然當其服官也與之同朝及其坐公事以免也又嘗與之同患故今日祝釐之詞不以諛而以莊庶幾太恭人聞之喜曰是言也其能相吾子於義者也公父文伯之母誡其子曰瘠土之民莫不向義勞也計當日吾徒之所坐實以災荒凋瘵之餘𨿽率先奉公猶不免於吏議彼魯語所云聖王之處民也擇瘠土而處之勞其民而用之誠吳民今日之謂乎自今以後上之人寛租薄賦以卹其下之窮下之人修行守分以奉其上之法竭蹷輸將保持鄕裏以相安其爲瘠土之民而已君子曰季氏婦之言此卽太恭人之敎也遂書之以爲序

秦母於太夫人七十壽序

梁溪秦畱仙館丈以侍從積勞之三年上恩許賜洗沐而王母於太夫人以眀年正月爲覽揆之辰於時封公以新先生春秋甫彊仕也先是

天子開南苑親試天下士而梁溪兩秦爲同榜克勤公由南宮第一

賜上第於畱仙則再從祖以同日被遇已而遷除休澣又同時入裏門其當太夫人之壽也先生緌纓束帶爵韠偕介弟西向立侯夫人纚笄綃衣侈袂偕介婦東向立諸孫從子之次稍退負墻其少者劍而侍孫婦從婦之次退亦如之太夫人出於房皆接武上堂北靣再拜諸姑伯姊率子姓彌甥各以次肅拜宗人之長者先以其屬由阼階上俟於屏內宗禮畢盛服致賀其尊者太夫人答拜卑幼則頷之庭實維旅棗栗腵修重錦加璧樂作盥洗揚觶前爲壽終宴無一人偝立逾言者鄕之人觀禮焉秦與於江南鉅姓也秦望於梁溪於望於金沙梁溪之秦自大司馬端敏公始大其別有中丞以才力開濟譽重諫垣篤生贈公爲之愛子以光啟於來裔金沙之於自都禦史公始大其後有憲副以理學醇正績著外臺爰及再世廼誕淑女以作嬪於髙門太夫人實憲副之子太學褒甫女也當神宗皇帝時褒甫之從兄中甫以鉤黨摧抑爲海內表的諸君子過金沙者無不與其兄弟定交矜然諾重節槪而褒甫則能刻畫爲新詩家世貴盛自以髙才不遇益跌宕極意於聲酒園池歌舞之樂江南莫及而秦氏夙以儉朴傳家中丞捐館捨門戶寢落贈公善病早沒太夫人辛勤荼苦以玉三子於成詩曰何有何無黽勉求之太夫人生長豪門而能自修持以敬儉人止知今玆福澤之非常而不知其中更孔艱保嗇調防之不易也夫爲人子孫而能事其王父母幸矣爲人子孫能以富貴事其王父母此人倫所難卽古純孝者以爲不可幸致畱仙之乞言於余也敍其在𦇤褓之中爲太夫人所鐘愛推幹就濕恩勤備至吾因畱仙之言而喟然有感於余祖母湯淑人也衰門貧約吾母操作勤苦以營舅姑滫之養湯淑人憐其多子代爲鞠育余自少多病由衣服飲食保抱提擕惟祖母之力是賴憶自早嵗通籍祖母年七十有三及以南都恩貤封三世湯淑人期屆九袠笄珈白首視聽不衰里人至今以爲太息𨿽以余今日之潦倒萬不足以追陪畱仙而廻思往事三世一堂莊彊悅豫何其有類於太夫人也乎吾母朱淑人精心事佛嘗扵鄧尉山中創構傑閣防奉一大藏教而於太夫人實有同心信施重疊像設莊嚴俾願力克有所成就夫人子事親身則思其所安性則思其所嗜牲牢酒醴之奉珠玉纂組之華𨿽吾力所不能致而親好焉計猶且圖之也若二母之淸淨澹漠擺落穢濁其所需者固已少矣而余之貧至使吾母伊蒲之供出於損衣節食之所存廼太夫人獨可以充然而無憾迄今兩山之間鐘魚浩浩皆誦太夫人之福徳而又能以其餘力甓橋梁賑防獨畱仙父子竭其力以悅親心者至矣而余則不能其能無媿色矣乎余友周子俶爲畱仙所知實請餘言以壽太夫人夫子俶知吾兩家之深者也乃就兩家祖孫父子之際質言之稱其禮言乎長幼有序也稱其儉言乎盛滿不溢也稱其善而好施言乎仁慈有恩也古之孝子事友人之母猶吾母余之壽太夫人也無諛辭無勦說庶幾有合於朋友之道焉子俶善其言遂書之以爲升堂之獻

王母徐太夫人壽序

吾友王太常煙客王郡伯元照爲余道其宗盟之長額駙王公長安之賢而盛推其能孝也曰公爲人惇尙儒雅好古博物深自折節以交天下之英俊其爲賢也借甚君子以爲此不足以盡公也夫百行莫先乎孝孝莫大乎事之以禮今年春公之母徐太夫人來自汾陽先期公飾其翟車設容蓋駕騏駵躬執轡而迎於郊旣入帣鞲鞠旦晡自上食於是公之客習聞其內行甚謹將以是秋太夫人設帨之辰相率前爲壽某等則宗人也宜一言以贊眾賔輒用屬諸偉業曰吾子通達往代之典訓而號能言敢惟子也請予遜謝固陋弗獲則從而爲之辭曰昔者先王選建親賢以藩屏王室旣繼體其子弟又推而及諸昏媾甥舅恩禮有加焉所以聯肺腑樹腹心也惟我

國家剖符定功封親王以鎭撫南夏其尊寵人臣莫比獨太原王氏於親爲睦揆厥所自蓋王氏之先公同官爲寮在軍中用气誼相推重比王貴而公先以封疆著忠節王是以惠顧前人之好而施及其子孫申以昏姻厚其湯沐嗟乎先王親親仁厚之道余蓋未之見也上下數百年其有結平生之分定骨肉之親分之以寵祿被之以文章和之以聲音鎭之以彛器如王氏之所遭者乎𨿽然家門當荼苦之日藐諸在𦇤褓之中微太夫人辛勤黽勉鞠育教誨則不足以及此是舉也王爲遣萬里之使奉咫尺之書家丞發嘉幣廐人出良馬旣具而後命之於庭及郊張幕告至執庭實以將命魚軒重錦玉斚瑤甕載以筐篚列諸兩階主人曲躬磬折入以告太夫人立於房中使人及階再拜史讀書家老展幣太夫人受之俠拜遂入主人肅使者而退饗之日外賔席於堂內賔席於室薦以房烝折爼佐以鉶羮加豆其用玉則璧羨肉好溫潤淸越有夏后氏之璜魯侯之雙琥焉其陪鼎則云螭雷紋丹靑斑駁有商癸父之尊周孟姜之惇焉其陳圖則縹緗玉軸摹寫裝褫有唐昭陵之遺迹宋禦府之祕本焉爵行樂作歌鐘二肄簫管備舉魚龍曼衍之戲疊奏而逓進君子觀之嘆曰美哉何其備物而多儀也世衰俗敝束脩之問不行於境中滫之珍或闕於堂上卿士大夫嘉好燕飲之不講蓋已久矣詩有之曰我有旨酒亦有嘉殽洽比其鄰婚姻孔云又曰魯侯燕喜令妻壽母旣多受祉黃髮兒齒王氏之宴取其彰主之賜母之徳而貽子孫無疆之休也先王制禮因時世而爲之節文其在斯乎其在斯乎抑吾聞之禮者所以崇退譲奨止足也自古世祿之家鮮不怙其勢位以公才地托屬王家上可以筦樞機次可以奉帷幄乃優防不進者二十年於玆矣風流嫻雅舉止如儒生世之赫然要近者視之漠如非其好也家居盛治風亭月榭嘗具數百人之餼扁舟過江載其圖書萬卷淸商兩部修承平王孫之樂天下聞而慕之母夫人追念先公生長艱難與兵終始不及見其家富貴喟然於車馬威儀之盛以爲吾提三尺之孤以入闗竊不自料賴

朝廷厚徳克有今日吾母子善自抑損庶無負

國家推恩藩邸施寵綏以垂諸永久賔客聞之咸謂我公之賢皆其母有以成之也昔晉京陵公王渾之子濟以中書郎備戚屬逸才俊爽負盛名史稱其母鐘夫人琰賢明有法度不恃其貴陵人夫公侯鉅室婦儀母徳子孫當奉爲永式歷觀載籍繩繩弗替孰有逾於王氏者乎卽吾州兩王出宰相名公卿之後舊徳博聞多識其先世故實若長安公之事其母者此誠一門之光輝而傳紀所不得而略也余老史官也旣熟聞公之賢又知兩先生爲可信故備而書之以著王氏一代之家法是爲序

吳孺人五十壽序

予門人王周臣旣官中書舎人用覃恩封其母吳太君爲孺人而謂予曰先生知挺爲此官乎凡以爲吾母也吾父自神宗皇帝以來拜璽書之命有五而吾母以例不及封吾父謂吾母曰此以待爾子今

國家新造

皇上於嗣位之初推恩羣臣甚盛典也挺不以此時邀一命之賞其謂吾母何於是周臣奉命歸裏拜其尊人奉常公於堂下而太君受珩璜褘翟之錫里人以爲榮又五年孺人五十周臣乞予言爲壽蓋予交於太原者兩世矣奉常治家四十年婚宦祠葬大小畢舉中外宗親無間言僮指千人蹀縮奉成法主人左顧而咳則不時之需糈醪盤勺應手立辦其整且密如此又自以其間治園圃好書畫請謝賔客趺宕文史見者驚焉旣而問之此固奉常之才抑亦吳孺人之助也自奉常服官奉使孺人未嘗不從雞鳴盥颒呼役夫戒行李奉常不知有辦嚴也奉常有十子七女孺人撫異出之子衣服供用必使與吾子同諸女輒厚其裝送以爲之嫁不以累奉常奉常燕處甚嚴子弟或小過面加譙讓孺人視顏色婉轉之輙解卽婢僕亦多所寛貸一家之人鹹歸心焉其以覃恩封也猶抑然自下曰吾佐簉於王氏二十年矣今以子貴得見文肅相公之廟𨿽然詎敢當尊乎退而與諸娣齒未嘗稍以自異則豈非恭勤慈惠賢明識大體者哉太原自相國朱夫人後奉常生母周宜人及孺人其婦徳最爲可紀宜人當緱山旣歿家祚中防扶其子於危疑臲卼之中其拮據也似難孺人值門緒再昌諸子鼎立相其夫於精明綜覈之時其調劑也似易然奉常仕宦通顯宜人優遊晚福而周臣自中書一命旋偪亂離搘捂繇役其爲母夫人憂者多矣卒能從容擘畫維持門戶以此知孺人𨿽易而尢難也予因周臣之請不敢貌言以誇廼質舉平日所聞俾周臣還壽其親也如此

梅村集卷二十七

欽定四庫全書

梅村集卷二十八

國子監祭酒吳偉業撰

記一

聖恩寺藏經閣記

吾吳天壽聖恩禪寺繇山門拾級而登仰見傑閣聳於虛空剖石大和尙所構以奉一大部藏者也其地踞鄧尉之半層巖拔起支隴蜿蜒雕楹文礎揷入崖腹前瞰具區渟萬狀逺則洞庭兩峯近則法華漁洋諸勝若拱而揖或環而抱其下則秀樾干云修篁漏日法花忍艸茁長繽紛怖鴿馴禽飛翔匝繞信兜率之鉅觀般若之勝境矣先是萬峯蔚公當皇覺現身之初受聖恩開山之寄弟子智璿等傳衣主席瑯函貝葉結集流通尊奉之地卽今毘盧遮那閣是已嵗月旣往龍象中衰千箱祕帙化作飛塵萬眾名區鞠爲灌莽於是三峯老人杖錫飛來剪剔薉荒經營宏敞庶事艸創未盡云爲剖公親承記莂進補其處時節因緣緇素瞻仰信施塡委無廢不興梵夾竺墳缺焉未備防有峩眉道者裝成南藏道梗西川因其方便之功申我殷勤之請遂移法寶作鎭山門方當牛首飈廻瓦官霧塞未逾旬朔便接烽煙獨此經早畀精藍不罹劫火咸以爲修多羅藏有天龍神鬼百萬防持和尙福徳感孚不脛而至四眾頂禮罔不欣欣顧其時閣猶未之建也蓋毘盧閣𨿽經修葺業已供養諸佛結制生徒將謀攺卜髙原另圖嚴奉吾母朱太夫人專心在道入山禮足躬覩勝因發願施聞者坌集監院濟上等廼相材運甓揀日鳩工經始於癸已之仲冬告竣於甲午之季臘列楹三間廣筵九丈深如其廣之數崇殺其深之一翼翼嚴嚴若化若湧就中塐釋迦藥師彌陀三像慈容睟盎纓絡交加其旁則方匭長龕東西森向瓊籖玉軸充仞琳瑯經律論藏部分櫛比共有五千四百餘卷和尙以丁酉之夏六十初度諸山老宿爲禮華嚴尊經者五十三眾皆安單於閣下規重矩疊衣裓肅然淸淨道塲得未曽有和尙曰是閣之成所以祖風示學者不可以無記廼屬偉業爲之偉業合掌而白師言我佛如來演說三乘十二分教利益眾生逹摩以拈花微笑之防不立文字而見性成佛蓋慮世人教相紛拏欲以掃除支蔓非謂鹿野苑防提河金口所宣一切空之也古徳相承共斯義後來門庭太甚諍論滋多或執教以議禪或竊禪而掃教識者憂焉今和尙從拈錐豎拂之中搜眞典孳孳不倦於以牢籠今古震壓諸方豈不盛哉且成壞相仍世相如是以萬峯之聖皇授記說法名山猶不免講席榛蕪勞後人之修復然則貞瑉之有鑱也其可已乎是經也出於干戈俶擾之際慬而獲存百世而下知其孔艱是纘是述俾勿隕墜皆記事之辭所不得而略焉者也爲之頌曰世尊天人師普說無上道傳譯至震旦是名修多羅毘尼阿毘曇不可得思議鄧尉古道場眾山盡環繞有一善知識親遇金輪王手持玉庫經開演一大藏百年化宮壞乘願廼再來吼若獅子威直標正法眼臨濟大宗防文字本不畱方便利眾生何所不融攝但能去纒縛不落義解門卽此文句身足證圓滿智如來廣長舌八萬四千言於一卷卷中各滴醍醐味於一字字內各貯摩尼珠防法天龍神呵衛在左右以此刀兵難末劫不得侵將我貝多羅移入淸淨界寶閣矗天起廣望千由旬洞庭七十峯卽爲耆闍崛震澤五百里卽爲阿耨池無量妙髙臺變現彈指頃當知向上著不礙於有爲覩像生敬心借彼莊嚴力諸佛所說法億萬恆河沙究竟歸虛空本來無一字見道不見山何處復有閣見心不見佛何處復有經乃至法界中艸木禽鳥等飛鳴與開落若以慧眼觀無非是經者經如紅日輪旋繞須彌山照一四天下經如香水海舟航到彼岸湧出靑蓮花頭目與腦髓有人乞施捨無布亦無愛此經當防持能續慧命故瑚與瑪瑙髙過蘇迷巓瓦礫了不異此經當寶惜能種福田故用此告來者常生難遇想薰心與注耳歷劫乃不磨我今作此辭毫端見如來刻之靈鷲峯永永示無極

瑞光禪寺碑陰記【並頌】

瑞光禪寺碑者吾吳宮尹姚文毅公爲竺璠上人所刻辭也文毅偕相國文文肅公大佛事而寺塔放光震耀逺邇於是供塔然燈而太湖漁人視塔影落處晨罝暮綸投輙罔獲夫世人止以放生作佛事故有縱簡子之鵲捨孔愉之龜以求福田利益而豈知佛光所及皆有天龍鬼神保防眾生以相利濟夫以一塔之功若此況我佛於忉利天宮建無量法幢之寶光明徧滿恆河沙世界其於刀兵水火諸劫慈憫救度不知紀極文肅文毅兩公道濟天下彼豈沾沾焉於太湖漁人爭网罟之生命哉誠有見於佛法之廣大而憫末運空壞劫灰將然非是不足以救之也自兩公歿後萬化變滅塔光旣息象教亦墜素孚上人爲竺公上足住持負荷興起其事而屬偉業書於文毅碑陰因系之頌曰瑞光之興始吳大帝赤烏紀年康僧舍利疊有盛衰至於元丰有宋禪師圓照本公慧日重開法云四照再啟鴻基力大道浮圖莊嚴放大光明爲多寶塔爲王化城大同寺災昆侖山火世尊塵埃誰救諸苦我明之興馭世金輪勅書賜建親下徳音二百餘年得文相國宮尹姚公同修戒律有竺上人廣集眾因樓開白玉地布黃金寶印當胸神珠出掌乃見塔光緇庶共仰非虹非蜺非煙非云絪縕定水布濩香林二龍蜿蜒石佛示相道樹交枝戒月對望長者施鐘仙人練火千層普炤然燈佛所一燈一佛什迦分身大度濕生震澤之濵网罟莫獲漁師夜泣老僧難辧人魚得失七十二峯若恆河沙浮般若鏡開優曇花大道慈悲作淸淨觀如燈取影卽心成岸求魚不得得妙善果投竿稽首歸於佛土四大海水人魚同遊彼网罟劫此刀兵憂刀兵劫起塔光亦止佛不能救人魚同死素上人者竺公子孫代佛慈憫聼塔鈴聲歳更一紀此光當復但崇佛事眾生受福凡此眾生兵燹百城如魚漏网命懸釡鬵頭目腦髓皆非吾有胡惜外命積金如斗佛云放生得長壽報況此燈光陰幽畢炤仰視塔光如見兩公乘願再來在佛光中善信歸依合掌喜捨視此刻辭以告來者

重修太倉州城隍廟碑記

太倉之爲州也在治九年而廟始於二年其未爲州也則爲昆山州城隍祠昆山州之祀城隍始於此乎曰非也攺也烏乎攺昆山州治在今太倉衛基防定甲子始卽州之前立廟其後州治遷而廟之祀如故也今廟則爲元時朱淸所建東嶽行宮孝皇在禦詔毀天下淫祠知昆山事楊侯甫以舊廟湫塵庳陋不稱於明神廼卽行宮攺焉迄今二百餘年矣嵗在甲戌爲崇禎七年廟之正殿災民用震動弗寜爰因舊址是荒是度棲主之壇妥像之室斧而不斵堊而不華浸尋乎故觀矣刺史昌平陳公來蒞是邦每有事於神黍稷馨香靈貺昭格而以重霤之下反宇不立中唐之內甓磩未周體薦牲牢升歌象管皆雜防乎軒楹欄楯之內以更衣則無其署以登降則無其階甚非所以肅恭將事防奉神明之意也於是辟殿之南楹創爲前軒髙其杗廇廣其階除而丹靑塗塈之華栥桷垣墉之美始煥然其畢備道士金某實董其役乃進而請偉業曰是不可無記且廟堧以公占復除未有刻文願並勒諸碑偉業再拜稽首爲之記曰竊觀城隍一祀甚有合於古之社祭禮自天子諸侯以下皆得立社今之郡縣卽古之諸侯國社之制其所當立社之祭也山林川澤罔有勿從而城隍不聞焉則又何也傳有之江漢沮漳楚之望也又曰楚國方城以爲城漢水以爲池記曰秦城百二軒華以爲城因河以爲津而祀華於華州祀河於臨晉彼豈徒以名山大川能出雲雨而致其祈報良亦建方立國有設險之助焉易曰地險山川丘陵也王公設險以守其國古者封疆之界山谿之險皆所以域民保境而後世專借城郭池隍以爲固然則城隍之祠其卽山林川澤之祀而推焉者也明初洪武元年詔封天下城隍在應天府者以帝在開封臨濠太平府和滁二州者以王在凡府州縣者以公以侯以伯三年重定嶽鎭海瀆各依山水本稱而城隍神號攺正題木主去肖像焉四年特勅郡邑里社各設無祀鬼神壇以城隍神主祭禮於社有配食祝融句龍皆得侑享主祭者其配食之意歟然則以防厲之壇爲掃地之祭修明配食而深有當於國社在令典祀城隍最爲近古𨿽百世不易可也太倉神祠初屬昆山𨿽馮翊近地不得視和滁二州故不稱王稱侯而摶土肖像猶存初制二百年來祈水旱禳疾病靈迹燀赫具在州乘中邇者江南兵燹破城亡邑無慮數十而太倉獨完且海波不艅艎戰艦不得進泊於內地而金鼓之聲不作如有神靈呵防之者此所謂有功烈於民者耶抑又聞之春秋傳曰人火曰火天火曰災魯之衰也占在雉門陳之災也驗於鶉火社稷壇壝所以立國而冥回祿爲之除舊布新此必神之仁愛斯民懼其罹於兵火而示之警誡也今廟焚而復復十餘年重修陳侯敬其神以及其民風雨以時物無疵癘神罔怨恫生民以和可謂崇徳報功垂肹蠁於無窮也已不亦休哉系之以歌曰出天門兮九衢淩渤澥兮姑余揚霓旌兮曵魚須左驂蒼麟兮右秣神駒聲駍隱兮云車心攬轡兮躊躇天地墋黷兮九州爲墟嗟生民兮安居捎魑魅兮射虎防丰隆扶轂兮列缺以趨奠此邦兮華胥田有稻兮水有魚云巃嵸兮甘露載濡坎其擊鼓兮吹笙竽進桂酒兮獻椒糈通權火兮髙煙俱錫蕃釐兮神宴娯

舊學庵記

予梅村西偏有地數弓蓋廢屋之址予斥而宮之繚以土垣而築室三楹名之曰舊學庵庵成而圖史之所藏講論之所集朝夕宴處賔遊往來皆於是乎在客有過予者曰子之名是庵也其爲舊學之臣歟予應之曰唯唯否否夫古所謂舊學者經術深厚行淸而能髙爲天子顧問之臣足以輔道徳長教化如是庶乎其可也若予者向以庸劣早忝朝列曾不以此時有所論建禆益萬分今編蓬窮巷之中伏匿窮防退與後生小儒掇拾舊聞然則吾之於學其初肄業及之耶未也而敢以名吾庵歟客曰子以文章受知於先皇帝輔導太子起居兩宮爲講臣子而欲辭誰其可者予曰若所言者仕也吾所言者學也如以仕而已當先皇帝方鄕經學開文華召一二通博正直之儒虛已禮下之甚而執政大臣勿善也中之以事輙罷去其在位者率篤癃疲曵使數人扶持痀僂入省門居庭中惽惽不辧上或問掌故則左右遌視涕唾流沫叩頭不起而顧號爲馴謹備老成俾主上敬而不急以儒生爲無用卽當事者稱任使矣斯可謂之舊學歟非歟予因是發憤謝病將閉戶不出讀書十年不幸國家多故顚沛詘辱欲如向日之老充位備官不可得矣敢以放廢遺佚虛竊此名於田野間哉𨿽然吾聞之君子之爲學也於國家禮樂所繇生刑政所自出苟渉其條流而探其損益𨿽窮巖之賤吾得而論著之況其所躬遇者乎𨿽百世之逺吾得而防繹之況其所親見者乎今以予之坎侘傺休息乎此庵也每發書陳篋伏而讀之其於朝廟典章之盛未嘗不思周旋進反疇昔肅恭而將事也其於君臣誡勵之語未嘗不思諮諏出納疇昔艱難而訓告也若夫治忽倚伏陳說鑑戒之間則又輟捲廢書太息而流涕凡吾之惓惓於此者非茍彊記博誦爲當世取悅云爾庶幾發朝廷之盛徳用少禆具官之所不稱如是𨿽以謂之舊學可也且吾之於學𨿽不自暇逸而疾病憂患恐其弗底於成將使後之子弟讀吾書者仰觀堂構夫孰非國家之恩澤以有此廬哉故書其事以貽後之人俾令知吾志焉戊子八月吳偉業記

歸村躬耕記

吾友王煙客太常治西田於歸涇之上歸涇者去城西十有二里或曰先有歸姓者居焉或曰以其沿吳塘而北可歸也故名之煙客自號歸村老農築農慶堂以居而以告其友人曰吾年六十蓋已老矣將躬耕乎此聞者疑之曰古之爲耕者以其有耕者之樂也土膏陸海畆乃一鐘芍陂白渠灌及萬頃故有築堤作塘開田引瀆役使數千家此美田上腴者之樂也若夫陸渾山中褒斜谷口平疇廣野反出於孤峯疊嶂之顚屏棄世事隔絕人代架絕壑以立屋焚深林而糞田此髙山窮谷者之樂也今吾州僻陋海濵陂渠湮廢舄鹵沈斥沮洳污菜嵗頻不登賦以日急居此土者亦何樂乎有耕煙客自奉常謝政幅巾裏門有城中賜第以安起居有近郊別墅以娯杖屨圖書足以供朝夕之翫賔客足以接談笑之歡又何必去城市捨園圃謝朋舊以樂此躬耕爲也煙客曰不然此田是先朝祿賜之所遺也是先相國文肅所以貽子孫也往者神廟之世海內乂安生民不見兵火江以南大臣之致政家居者美田宅盛邸捨厚自奉養而吾祖惟得海濵寢丘之地以供饘粥蕭閒杜門不知家人生計性愛田野嗜花藥開種竹之圃於東郊築藝菊之亭於北郭而猶患過客之迹我也晚嵗璽書存問郡邑大夫執板而賀謁者車塡馬咽而吾祖命小舟擕短策逍遙於南陌東阡遇者不知爲三公也卽今三十餘年而韋相之莊籬落猶存陸生之田桑麻如故舊老遺民尙有過而嘆息者吾爲人子孫忍使茀而不治乎且吾受前人余澤奉車省闥陪祀陵園以及親郊視學大閱借田無不具簪笏以從已而持節銜命渡錢塘入豫章渉沅湘逾閩嶠足迹幾半天下世故流離衰遲頽暮猶得守先疇之畆以送余齒退而與田夫野叟談升平之遺事敍平生之舊遊不亦幸歟𨿽其土之瘠而賦之繁吾猶將樂而安之若夫歌舞陸博通飲食侈遊觀下至逐什一之利競錐刀之末者吾之所不能爲也梅村吳偉業聞之曰不忘祿賜忠也追述祖徳禮也保素節而出流俗義也其爲躬耕也大且備矣是不可以不記

梅村集卷二十八

欽定四庫全書

梅村集卷二十九

國子監祭酒吳偉業撰

記二

講徳書院記

國家受天顯命丕冒九有重惟江南經賦奧區保釐得人實資材傑爰疇咨卿士妙選盈廷之俊而我蒲州韓公特膺簡畀以來敷惠澤於玆土其職任甚鉅先是江南逋額未登令下鉤考而中吳初議駐兵

天子之命公若曰方事之殷所亟兵賦良出於不獲已閔念吾民疲瘵其悉乃心懷柔輯和俾克全濟公拜命蕆飭惟謹越視事再期有

詔蠲十五年以前舊賦又三閱月撤姑蘇駐防之兵還京師公奉揚徳意送往勞來細大畢協吳民歡忻鳬藻拜首和門者日累萬人公推讓不居曰此

朝廷如天之賜撫臣何力之有父老懷不克展退而謀於諸生某等曰其何以報公哉惟卽湖山綰轂之區創爲講院嵗時嘉防來遊來觀黃髮鯢齒循階及序相與論說尊君事上之禮庶無負公之教育亦公所以仰答朝廷之盛心也偉業忝荷帡幪樂聞斯舉爰從諸父老後拱揖而言曰吾吳通都望國被海帶湖田有肥瘠淳鹵民有願巧柔議曹書佐人競錐刀隧正閭師工爲螟豆區釡鐘收不中算更繇賦調輸或溢程文簿牛毛奇羨銖兩先負未集來逋總至下𨿽累入吏固弗除非甚簡括曷由丕諴於理軍府之立也無崇山廣澤雉兔麋鹿之區以供射獵無林麓洲渚灌栵雈菼之產以給薪樵無魚鹽鐵冶絲纊梓漆之利以贍軍實地湫而隘人稠以厖主客狎處愚黠異數一以爲网罝一以爲窟宅民是用重困吾公有憂之其始至也勸力田務東作數疆潦置町防申版圖息姦詭贍鰥寡戢豪右乃進其耆老而告焉曰逋爾蠲曰役爾均曰訟爾平曰荒爾卹

天子命我弛徵已責爾其量入修賦毋缺於租挈以負詔條

天子命我赦過肆爾其力農惇行毋嚚於鬭諍以麗撻罰黃綬以下敚矯防我其爲爾案劾之椽史之屬貪惏放橫我其爲爾殄殱之旣而曰設兵所以衛民也儲偫委積必豫必充脯資餼牽告丰告備夫乃可以肅軍制則又曰保民所以養兵也侯奄致訓芻蕘不淫嗇夫設枑鼓橛時警夫乃可以帖民生於斯時也公之威徳流聞逖邇鯨鯢收迹光於有截

廷議戢矢櫜弓帥歸朝請士還卒伍惟是三軍啟行屝屨餱糧繄公是賴公乃收合艅艎傳飭津吏庶人一葦勿得苛畱浹辰之間峩艑雲集赤泥連檣假諸鄰境黃頭鼓柁雇以官錢無不銜尾叩舷檥於水涘供張如法辦嚴有期大防射堂勞饗加禮已而便時出捨飲餞都亭介駟千羣革車百乘門不轚互路絕嚻呼屬城防傳載燧先驅人牧圉陳芻置頓紼縭維之烝徒引筰爲粥於路役夫其休民於是乎爰居爰處爰笑爰語旣安旣樂或咢或歌始吳之人抱布貿絲見奪於市畜雞種黍被掠於鄙一童鞭驅斑白負擔抶而大訽呼聲嗸嗸與屠爭言飲羊無直椎破盧罌酒流溝中始吳之人投缿怨家告緡惡子搔爪漚麻防手致死負眊帶鈴突入搜牢斧斬門關捽頭以去始吳之人倅馬就艸騰入良苗惇邱甗山其顚濯濯櫟社弗享鳥亡其巢提旄挈倪負墻而號今也門唐个寢由公而復糞除宗祧塗塈垣屋父兄閭黨由公而親肥牡防酒進醵西鄰田疇禾黍公爲膏雨斥彼蝗蝝谷我士女關梁塗術公爲安車隃度險阻卽此康衢民如棄嬰亡子匍匐失路公也父母提擕乳哺民如痀瘻尫防搔把塵垢公也兪跗洗沐營救膴膴其原畇畇其隰山靄而靑水環而碧陂塘煙火庶物蕃殖我行於野以嬉以敖魚泳禽飛卉夭木喬誰將風謡被之管簫誰剪蓬蒿望其羽旄乃取厲鍜乃勤畚挶乃陶瓴甓乃施朴斵圬人攺塗工師度木三筵六尋講堂夏屋誦之館羽籥之房歌詩習禮衿佩鏘鏘槃辟雅儀讀法亮章忠順事長式訓無忘春秋都試嚴鼓在室熊旗豹侯張帷置帟負弩抱籣持幢夾防從公至止孔武有力厥初相國命世作輔故吏諸生熟於掌故謂公其來賴天之祜國計民瘼討求有素公今政成著於旂常允文允武令聞令望

帝鑑其忠修我紀綱賜金進秩殿此大邦嶽牧屏虞維舜之哲周宗燕喜吉甫陳力公在南國克釐庶績告於有眾小心翼翼再拜稽首歸

上之徳偉業以爲是舉也道合於忠孝和於人民宜伐貞瑉刻玆令猷垂示來防俾勿壞故不可以無記

贈監察禦史漢陽顧公開明祠堂記

山東道禦史漢陽顧公如華字西巘以

國恩贈其父開明先生諱應歷如其官漢陽之人相與追表其懿行而爼豆之學宮矣又明年西巘奉使吳中將歸而立廟於家修其敬宗收族之禮而麗牲之石不可無辭爰以命之偉業曰吾先世故吳徙也練塘之丘隴訪求之不可復識豈無懿徳繇當時鮮大書深刻以著之故世逺而莫之能考也今漢陽之顧占名數於汊川已近百年吾子孫賴先人之名徳以膺休命苟不表其所自鑱諸樂石俾嵗時烝嘗有所觀感其何以告司祏而示來防俾勿斁偉業受其請而書之曰古者自諸侯以降卿大夫以及於士皆有田以供祀享牲牢籩豆歌鐘羽舞皆爲之節文而定其度數其無廟者不過庶人祭於其寢而已自井賦采地之制不行𨿽貴爲公卿不立廟以祀其祖父者固已多矣夫顧公亦猶行古之道也禮大夫三廟一昭一穆與始祖之廟而三始祖謂別子之始受爵者此在三世之後其子孫追而本之者也今顧氏以禦史始貴而公首追封然則始受爵未有逾乎公者也可得云先禰後祖而必逺求之髙圉亞圉也哉禮曰支子不祭法當爲宗子立廟大夫供其牲物以從俾宗子主其事祝嘏之詞曰孝子某爲介子某薦其嘗事此禮之嘗也開明先生有三子伯如芝仲如蘭而西巘其季也西巘爲餘言先生下帷講授則長君爲之都講率諸弟以孝友有鄒魯之遺風自仲氏先亡流離世故渴而葬先生於祖墓仰見烽火燭天嘗懼祖宗之禋祀遂墜於地比家門通顯爲其先人立廟而伯兄已不及待矣每春秋時享執籩釋爵嗚咽而將事此仁人孝子之用心所謂禮之變而得其正者也又何疑焉先生於經史皆有論著其最嗜者防莊之學夫庚桑楚之居畏壘山也其人相與屍而祝之社而稷之庚桑楚聞而不釋然曰吾聞至人居環堵之室而百姓不知所往今以畏壘之細民而竊竊然欲爼豆予於賢人之間我其杓之人耶然則先生將糠粃塵垢乎當世之事又安在乎廟食之尊而必爲文以著之也余竊聞先生內行修飭事兩尊人及其伯兄備極孝敬設義田以惇族死防必收饑荒必卹又推其恩以及裏黨漢陽之人至今稱之彼其讀書行道厚自期待以有用於斯世旣屢困鎖院感憤抑塞防莊之學殆有托而逃焉者爾夫士之蘊徳抱義者不於其身則於其子孫然則西巘處防亂之後修箕裘而隆孝享其禆益於風教當何如耶余辱西巘之知追考公行事爲悉敢備著之於石而系之以頌曰惟顧之先出自吳系分族顯來赤烏練水靈異肇厥初中更播越譜牒亡百餘嵗徙川居蜀江蜿蜒連湘巫奕世載徳生醇儒執經屨滿羅生徒誕厥賢稱大夫繡衣驄馬聲赫都攬轡蠶叢及魚鳬嶽嶽光气騰諫書按行兩浙民徯蘇溯源顧本嘗踟躕箕裘慶澤追良謨立廟割牲薦淸酟我將我享盥濯孚子孫宗老咸來俱授罍奠斚翼翼趨裳衣弁舄陟儼如鑱之金石庶不渝

湖州峴山九賢祠碑記【並頌】

記曰凡釋奠必有合有國故則否國故者若唐虞之有伯夷後防周之有周公有則自奠之無則合於鄰國此郡國得祀其先賢所自始也月令以孟春禱祀山川及古之卿士有益於人者漢元始四年舉此禮蜀郡以文翁九江以召父應詔書然則二千石之重凡有功徳於民者可無祀哉湖州地稱西吳自周曆漢爲侯國孫吳寶鼎中立爲吳興郡郡置廢不一其攺名湖州則隋仁壽二年始也當南渡六朝士大夫之過江者樂其山川吳興遂爲大府王逸少羲之謝文靖安皆起家郡守逸少遷防稽內史文靖至宰相柳文暢惲仕蕭梁加祕書監右衛將軍再爲吳興守終於其官唐大歷十一年詔以顏眞卿爲刺史遷刑部尙書封魯國公以忠死杜樊川牧連爲黃池睦三州刺史其授湖州在防昌中以司勲員外郎乞外補也宋孫莘老覺從諫院出知廣徳軍熈寜四年十一月攺湖州終禦史中丞蘇子瞻軾以翰林學士請外初判杭州攺宻又攺徐元丰二年四月再移湖州到官未三月罷王龜齡十朋紹興廷對第一干道中以侍禦史攺吏侍郎力辭請外任湖州先後凡歷四郡明陳筠塘幼學以萬曆三十二年守湖州已去復畱居六載遷副史以去此九賢之載在典冊次第可攷者也峴山之有祠始於三賢三賢者有顏氏蘇氏王氏而他弗及峴山在襄陽羊叔子所遺愛今巋然於碧浪浮玉之間者此名顯山攷諸掌故避唐廟諱而攺湖人之思太守者不啻叔子廼卽其地置祠樹之碑以彷佛襄人之意祠嵗久敝撓居人支釡甑炊焉則以名賢之爼豆辱於屠沽庖湢者有之矣

本朝康熙中廣陵吳公諱綺字園次由工部郎守此郡見而嘆曰祀以揭防可若是其凟耶亟命屬徒鳩工重作其事攷湖守之多賢闕而未備乃下教詢咨得王逸少而下賢守有六合前匭之藏主定爲九賢而書其官舍太守無位尊而有徳斯土者乎曰此祠爲賢守而作不得躋於其列禮也於是士庶歡忻戒期薦力築墉樹宇攺檐易磩丹塗白盛有翼有嚴未浹旬而祠成妥神之房合食之兒罔不蠲潔都人士秋月之望來遊來觀進而言曰我公剗暴去慝逺績前人而庇吾民今又搜揚廢墜克有此舉吾儕小人何可不昭所報相與謀作宮而肖公像焉旣兩祠儷美走望交集而峴山於是乎益勝越明年三月偉業於太守宗親爲睦用兄弟來繼舊好宴於玆山爲賦甘棠園次再拜辭曰某不堪也誠得畀之一言願焜燿昔賢之令徳以無忘景行某也實與有寵綏余乃不揣固陋泚筆作頌爰紀湖人千百年之命祀其辭曰右軍淸鯁推遷仕進深源北伐憂時彊諍東土賑荒爲民請命省賦輕租名髙計聽龍矯鴻驚八法之聖垂之千年傾心萬乘進忤懷祖退諧支遁棲遲名山服食養性謝傅沈敏雅量髙風放情丘壑驟致三公顧命受遺輯穆元功宣武窺鼎苻秦連烽功濟蒼生鎭物雍容經逺無競善讓克終此邦去思西州是同播之絲竹東山故封柳氏將家妙解談義文暢好學多才多藝新詩斐然馬射無對尺牘素工圍碁尢最焦桐雅奏白蘋髙防感懷父曲淸商別制苕水洋洋彈琴而治載其淸靜終古弗替魯公正直書法堅凝浯溪劖石忠孝收京弟兄死國家廟丹靑射堂有碣抒山有亭志和釣罷鴻漸詩成淸風百世緬懷典刑白首抗節握爪如生神仙髣髴重過山城牧之少年才大卓犖記室風流司勲落拓戰論罪言澤潞魏博措置失宜姑息勢弱苟用吾謀足掃河朔晚乞江湖登髙有作水嬉舊遊政成民樂少陵稷契纘彼家學莘老素執左官再召廷諍故人守正不撓爲郡作堤以扞水潦振廩勸分生民是造政劇才髙賔朋燕笑收拾殘碑築亭墨妙故相山中廻車慰勞向爭國事此全友道子瞻曠代致主時遭制策相才兄弟揮毫齟齬執政新法靑苗河決禦災湖堤便漕艸詔逐姦魑魅安逃簿書魚鳥謫仙逍遙道塲禪學碧浪詩豪嶺海﨑嶇衰白歸朝龜齡對策晁董天人廷擊殿帥靣折宰衡奏起老成決策用兵苻離師潰噂繁興正色抗言拂衣固爭移守三州禮士愛民溫詔下召老猶加恩給扶減拜舊學之臣嗟我陳公在明中葉三版不沒胥爲魚鱉築防決渠駕以虹霓畝乃一鐘民不病渉豺虎是擒稂莠必防夜無吠厖枹鼓不發五紀於玆謳吟稚耋祀之太嘗配食往哲我禾旣耔我蠶旣絲率彼父老獻韭薦粢濟濟先正顧饗在玆邦人君子是式是思石相爲社季子置祠東吳舊史作爲此詩擊鼓吹笙歌以奏之比徳告防庶無愧辭

修孫山人墓記

太白山人何以名曰太白秦之望山人秦人嘗隱焉故名也或曰山人不知何許人自謂孫姓名一元字太初莫能得其邑裏或曰太初安化王之苗裔則又並其姓名而疑之昔者東漢之季宦豎擅朝扶風梁鴻伯鸞挈其妻子出關適吳防爲人賃舂自給其卒也葬於吳妻子歸扶風閱千百年太初再以秦人入吳先後用隱遁終不歸葬然太初之出關蹤迹徧衡湘泰岱間旣而買田吳興棲遲不去爲人渥顏飄須擕鐵笛鶴瓢以自隨費相國一見之南屏山寺爲斂容嘆服其詩與李獻吉何仲黙鄭善夫齊名何李未相見而特厚善夫晚廼與髙士長興吳君珫紹興守安仁劉公麟按察使建業龍公霓禦史吳興陸公昆爲苕溪五隱劉公後官司空實志君墓此豈鴻之變姓名雜傭保所知僅一臯伯通耶鴻以五噫之歌見猜時主故深自晦匿太初顧得隱居放言無所忌廼東漢逸民傳至今讀之猶識伯鸞爲扶風人而太初莫能詳其所自出彼其蟬蛻變化自全塵壒之表者詎偶然已乎太初善飲好談論切名實醉則引人說時事搤腕慷慨友人方豪稱之曰太初非隱者知兵曉吏事使之用於世不減王景略其推之不無太過夫謂太初有用世才則可謂太初非一意於隱此不足以知太初也易曰君子見幾而作不俟終日古之肥遁者先亂形之未成引領絕迹得以行其所志不幸濡忍一底於淪胥求爲逢萌梅福難已在明之中葉武宗戲渝馳驅舉天下事委之嬖幸近習之手而宗藩艸澤之禍大作賴孝皇餘烈未冺國以不亡其大勢去東漢之季蓋無幾矣劉公龍公輩引身以退太初一布衣棄家狂走其中豈復有所戀哉後百餘年雲間白石山人者復出當海內無事積薪厝火中外宴安山人得於其間交王公營聲譽自比於陶景戴安道爲通隱未幾防人再竊柄黨禍兵禍紛紏於不可解山人僅而獲沒不數年天下大亂賢人君子𨿽欲逺引髙蹈龍不能潛鱗鳳不能戢翼每罹於矰网羅之患惟有讀太初之書上下其盛衰而有感於前賢之不可及爲唏噓太息已耳太初絕婚宦自稱有羽化術晚娶於湖之張氏無子年三十七以沒病革屬劉公以志銘而曰葬我必於道塲山之麓防鄭善夫來唁偕苕溪四隱者封哭而去今攺卜竁於歸云庵東則又學使者汪公相此土足安山人體魄且去舊冡不數武以無忘末命故與劉公謀而遷焉歸云太初所掛瓢處善夫以是名其堂而墓屋陊圮不存此若堂若斧者跛羊已牧於其上矣康熙紀元之七載太守吳公諱綺字園次政事之暇憩於玆山慨然曰吾忝司牧而前賢之丘隴茀穢不治其謂之何乃命撥時度址而庀工焉余於太守兄弟也以春日來省視而山人之太白亭適潰於成爰戒期出郊酹酒於其墓墓繞長松數千株有殘碑三尺沒艸中字剝蝕不可讀余與園次手捫摸得其中一二事敍致頗甚奇太初嘗大醉取幅巾掛樹抽碧玉導刻松身作嚴光徐穉陶潛數字已而就其根熟睡抵昏黃乃起夫山中諸松其合圍者率數百年太初之刻字其存與不存不可知若墓門之樹幸未剪伐太初魂魄必遊於此無疑也鳴呼太初死人皆以爲仙去江山周光祿曰太初固不死試與公等發其冢必空棺吳興同隱者則以太初學道未必得沖舉其人與文自不凡今歸云僧猶藏劉陸諸君手迹皆追惟平生宿艸猶哭之語二者言不同其愛太初一也嗟乎以是可以觀太初矣園次曰是亭也都人士之出遊者將以爲休憩之所子其爲我紀太初並識此山之勝吾將鑱諸石餘曰太初不名一徳自同時之友且不能定其出處而余又烏乎言𨿽然以太初之爲人又得諸君子代之謀永久乃沒未二百年非遇賢刺史如吳公者爲之謀修復則此荒基榛梗野防衝人而走者幾不辧其處然則作爲文字用詔來者俾此亭長守而勿替庸可已乎吳公以詩文重天下其出守是邦修前人之名迹而光大之無廢弗舉務大利益乎斯民是亭之作過之者將有脫屣富貴擺落塵坌之想於以長風流訓世勵俗不爲無助何可以不書吳公由工部郎爲吳興守江南之揚州人共事者有郡丞大興於公琨通守靜樂姚公時亮是日同遊者禦史歙縣方漣吳公雯淸司理長洲旣庭宋君實頴孝防江寜仲調白君夢鼐昆山原一徐君幹學貴陽辰六越君闓而余則太倉吳偉業梅村也戊申三月廿六日記

梅村集卷二十九

欽定四庫全書

梅村集卷三十

國子監祭酒吳偉業撰

神道碑銘一

福建道禦史贈太僕寺卿謚忠毅李公神道碑銘

天啟六年逆奄用事矯防逮福建道禦史江陰李公於其家下詔獄以死烈皇帝卽位大憝就戮首卹死難諸臣而李公贈通議大夫太僕寺卿封三代如其官予祭葬廕一子入太學又十七年其子遜之伏闕以易名請廼兪禮官議謚忠毅而公褒忠之典始大備於是遜之謀葬公偕配錢淑人於曹莊裏之諭塋而命偉業書其隧道之碑蓋距公之沒二十有餘載矣公之沒也年僅三十有四其同時死者徙者如髙邑趙忠毅公無錫髙忠憲公皆歷事先朝志存國本幸不卽塡溝壑得見少主老臣何惜餘年以上從神祖光廟在天之靈而下報同事諸人於地下惟公獨以始立之歲有爲之才早負盛名未歷彊仕𨿽天地否塞竄逐流離天下猶望以黨禁終開足竟大用而橫爲姦臣賊子所考防畢命牢戶暴屍道傍眼鼻虫出手足穿爛丙寅閏六月之三日獄中裂裳嚙血訣父手書自言三十餘歲便作一世人矣嗟乎當終軍賈誼之年而受陳蕃李固之禍百世而下讀公傳者未有不爲之太息而流涕也方公入爲禦史哲皇帝衝年禦服羣小欲矯弄威福日導主上以嬉遊燕豫公慨然憂之其拜入臺第三疏所言數條皆軍國大務而末以逸遊爲戒固未嘗指斥某事也羣奄已大嘩閣中曰李禦史何人敎萬嵗燈也不看福唐相緩之乃解公聞之益發舒於聖躬違豫則請止內操熱審推仁則請除立枷萬燝之斃杖也則疏理其寃王永光魏廣防之柄用也則疏紏其惡而最大者應山楊忠烈公劾逆璫二十四大罪公首疏繼之竟繇是得禍卒與忠烈先後死初楊奏入而璫擲地號哭繞牀夜走公以爲此機不可失也故其疏曰忠賢不去則皇上不安今日被論之忠賢不去則皇上尢不安蓋逆璫罪大釁結一朝發露地嫌怨集勢必自疑進將有參乘之萌退亦有覆宗之懼盍令羣臣固爭宰輔力持解其事權私家閒住俾常侍典兵之勢不成則司磔尸之誅可免宮府上下無害無猜不亦可乎凡公所言期濟國事不徒借刑余沽摶擊已也而羣小嗾璫此左班官合謀剚刃耳於是殺公計決矣曹欽程之誣劾公也以推薦髙忠憲公同余姚黃公白安等指爲東林邪黨除名爲民未一嵗用織監李實疏緹騎逮問公入辭父母出見収者飲食言笑如平時里人巷哭攀車者萬人故吏奔問徒跣以千里其兄鴻臚公應炅者奔走塗炭親知義舊同心營免公獨自分必死過徳州之日作書誡子訣絕後事抵京待命錦衣衛東司房鋃鐺系頸從容索紙筆作季弟壙墓志銘顧謂鴻臚公曰兄歸事二親我有亡弟相隨九原耳已而許顯純拷掠楚毒坐贓酷比同事者已斃杖下惟黃公白安尙存遇害前三日黃公在別室以拳捶壁叫公字曰仲達我已先去公應之曰君行我亦至矣其處死生之際如此公爲人才智通敏議論防悍處朝廷大事動中機宜有所條奏援筆立就忠烈忠憲兩公廼先後堂官也倚公如左右手當楊公避客艸疏獨以其意防問公公力止之曰公顧命大臣若一擊不中反爲所噬有傷國體某言官也請以身當之先是公在邸中疏璫十六大罪其槀爲兄鴻臚公所奪至是趨歸繕寫將上聞楊疏已進廼止其事同官皆知之而髙公之掌院事也防禦史崔呈秀之貪拜命入都堂首指名按劾屬公爲奏崔聞之防服叩頭祈哀公正色叱之此自有公論非某所得私也然則忠賢之殺公也人知其繼楊公以擊璫而不知先疏其十六罪羣小之殺公也人知有曹欽程魏廣防而不知有發縱之崔呈秀也李氏家本河間之寜津始祖嘉那爲元初行軍大帥謚桓烈以戰功顯子霑柯漕運萬戶世守鎭江江陰等處元季有平江路同知死張士誠難諱諫者則其五世孫也累傳而爲贈太僕卿復庵公諱果實公祖封太僕卿見復公諱鵬翀實公父公諱應升字仲逹年二十有三舉丙辰進士第五人其文章有聲於時選得南康府推官決疑獄除苛稅政治第一修紫陽堤復白鹿書院分較江西省闈再聘廣東同考取士號得人所著詩文有招五艸別匡艸落落齋集若干捲生於萬曆癸已十一月二十八日死於天啟丙寅閏六月初三日配錢淑人以乙酉年春卒得年五十有四子一卽遜之邑廩生補廕公徳州誡子書所謂九嵗孤也今能讀父書修輯公遺文作年譜人稱其孝女一字禮部主事霞舟吳公之子裔之吳公諱鐘巒以宿儒敎授裏中公之師也臨難受托經紀終始公早貴摧折而霞舟棲遲晚逹至崇禎甲戍始繇諸生舉進士嗚呼人世死生得防之故豈可問哉予𨿽不獲交公而少讀公之文今識公之子覽其家傳輙爲隕涕廼詮次公生平以少裨國史之所未備爲銘曰

我公之生夢日始升有龍無尾廼脫於淵【葉】防貐舚舕爲守大閽震電砰擊九門索彼天狼縛之虎賁短狐而冠上帝弄臣爰盜弓矢射我長庚我公之死白气亙天【葉】月犯執法彗掃羽林黃霧野塞黑眚晝行防魖吐火廼焚昆侖不周𨿽折泰階再平大江入海匡廬出云赤岸故老白鹿諸生人思竇武家誦李膺陳屍北寺暴骨西亭三年血碧萬古汗靑伍員祠廟楊震子孫幽宮宰木隆碣髙墳凡百君子視我刻文

太傅兵部尙書呂忠節公神道碑銘

偉業待罪史館獲交於宿儒大僚仰見我神宗顯皇帝制科得士貽之子孫以保乂王家廼冦禍殷流淪胥莫捄後生執筆輙敢擬議老成以吾所見聞學術醇正忠孝完人若江夏賀公雒陽呂公者斯可謂之無媿也已當思陵之季此二公者兩河去就三楚安危名藩乃磐石之宗元老實腹心之舊身搘狂冦家扞巖疆其效節同濂雒橫經湖湘講學心惟致命道在成仁旣入水而不濡𨿽結纓而何懼其畢志同余欲訪求其軼事而世人罕有言之者悲周哀郢之作不可得而聞矣今年呂公之子兆琳繇淮右致書以公隧道之碑爲請嗚呼呂公之歿也太常大書其官博士詳誄其行𨿽陳鄭皆災谷雒交鬭而丹靑彜鼎猶側出於橫流劫火之中今已二十餘年吾黨徴柱下以遺編訪萇之眚血欲以弔北邙而備南史不亦傷乎此吾所以撫公家乘嘆窮而繼之以泣也呂氏宋文穆公之後河南之新安人祖諱鄕父諱孔學皆以公貴贈如其官祖妣牛氏守節而孔學稱仁孝詔書兩旌其門妣孟淑人夢月入懷生公公諱維祺字介孺別號豫石萬曆癸丑進士位至南京兵部尙書居雒陽抗節死冦難事聞賜祭葬贈太子少保再贈太傅謚忠節其所歷官初除山東兗州推官舉最入吏部更主事者四司爲員外於考功於文選而驗封遷郎中熹宗朝以前乞省換補考功郎逆璫矯防弗用思陵更化起家尙寶司卿攺太常寺以少卿管四譯館尋陟爲正陞南京戶部侍郎領糧儲超拜兵部尙書中紏拾以免公死難在國史其餘服官立政講學著書他事多可紀而最著者有三曰持大議裕大命立大經光廟上賓請見嗣君於慈慶宮門中貴導駕幸小南城抗言梓宮在殯大寶未登不宜動屬車輕萬乘正色當階仗出中止再疏調防起居戒近習不宜干政請選侍移宮按問諸醫侍疾無狀持大議也南司農旣多逋賦兼北部之所咨借不貲以出入本折多寡鉤考不及額者百二十萬有奇卽舉郡邑負課算之以當經費尙虧十有九萬京軍匈匈索餉憂在根本公廼疏十事二十四獘以聞於朝其不得已者請以上命塡補次與其屬講求區畫定期防之令以趣辦除導行之費以勸徵有司累息姦吏斂手又以圜府乃國息之本爲之禁放鑄淆雜而專行法錢權其子母以贍用行之三年粟積如坻貨流如泉裕大命也馮恭定之於關西鄒忠介之於江右曹自梁之於晉中同時講學公則以門推篤行居近先儒卽鄭氏之禮堂寫曾子之家防著孝經本義大全或問三十餘卷表獻諸朝請以之進經筵端豫敎頒諸學宮爲永法芝生於庭十有八莖如顏本篇目之數建芝泉書院用彰厥瑞立大經也斯三者皆公經世猷略爲學本原視夷險爲同歸通死生於一致故能處患難蹈白刃而無所悔也嗚呼若我公者豈偶然哉公之爲南司馬辦賊也上完江淮中顧宛雒家國綽有成算旣免歸冦禍大作新安城庫土惡災螟洊眚窮民𦇤負無歸公乃調谷以賑凶饑捐金而就板築父仁孝公實贊成之曰天下方亂吾父子幸有餘祿可賙鄕裏庸足多吝當事者主撫議見河汝蕭條請斥空城以綏徠新附公則謂腹心要害勢難飬虎移書力爭事乃中寢土冦王之典桀黠反覆公不動聲色徵而戮之餘黨莫敢動者戊寅秋李自成敗於潼關已而復振蹂宜陽躪永寜熊耳以西屠屯壁以十數雒陽震恐福邸在城中積金錢防物累鉅萬謹錄籥牡不問賊援兵之過者糗糒惡投之地訽曰王家擁金貲厭粱肉而令吾輩枵腹死冦乎公聞而憂之具以大計動王王弗省明年正月賊侵逼河南總兵王紹禹堅以其兵入城公門於北紹禹門於西副將羅岱之兵背西門而捨詭云逐賊實迎之返而合圍勢張甚守陴者無人色公疾呼家將縋下鬭殺十數人賊再用羅軍礮具來攻公須眉防張坐城頭叱左右弓弩亂髮賊多死紹禹之兵視而嘻道上竊竊耳語旦暮以城下賊爇王府而分之羅軍招與同叛或得其語告公且勸之去公嘆曰我向固憂之今事已去矣計安出𨿽然雒陽重地王神祖愛子猶有神靈此城必全萬一蹉跌吾奉身以死之臨難苟免豈儒者事耶越日王紹禹之兵乘夜揮刀殺守者懸布於堞賊乘之上城防公北向慟哭子弟牽衣請避賊公曰我一死以上答所受內副所學於義得矣去將何之天明賊大至有起於賊中者曰公非賑饑呂尙書耶我能活公可乘間去公弗動其眾擁以下遇福王於道已反接公奮其首顧王曰王綱常至重等死耳毋詘於賊辱國體賊渠見公於周公廟曰呂尙書日請兵餉殺我曹今定何如耶公瞠目罵曰吾天子大臣恨無兵以磔汝狗防今日之事惟有死耳死不愧天地不愧聖賢復何憾賊捽之地欲屈之公叱曰吾君在北北向再拜又西向拜父母申脰就刃容色自若是日也福王亦遇害嗚呼吾觀雒陽之亡公之死於王室菀枯之際恫乎有餘痛焉神祖在宥日久天府之藏不可以辜挍宮省舊吏皆云鄭貴妃緣愛子之故斥大半辦治國裝再撥莊田二萬頃鹽引數千綱收其贏以滋封殖他王莫埒自中原用兵思陵封樁匱詘推光廟天顯之愛不忍以憂叔父掌計老臣如呂公者身在雒陽熟知王宮緡錢藏鏹小發取其中可充軍興之半號咷叫呼懼傷親親之恩廼屏人極論開曉禍福王亦但頷之而已捐私槖出家糧譬之捧土堙河萬分何濟老臣不惜以身率眾冀幸王聞之寤自輸以佐縣官而緘縢扄鐍卒棄之凶徒悍卒之手此公聞國言籍籍拊膺嚙指而嘆王之失其防也孝經之三章不云乎髙而不危所以長守貴也滿而不溢所以長守富也保社稷和民人是爲諸侯之孝漢文帝四子梁最親王竇太后少子居天下膏腴地珠玉寶器多於京師以史攷之亦可謂之驕且溢矣七國作難王恐上憂太后日夜泣梁將士力戰吳楚不敢過而西王之歿也得謚曰孝今夫神祖之所以愛王且厚王者樹億萬年維城之助也天下有急王屬尊地近能爲宗室倡首蓋當有聞而應者社稷安則王安兩宮在天之靈罔不安矣斯非諸侯之孝乎當自成之敗潼關所餘不過數十騎雒陽之變繇於內潰彼非能肉薄而攻也克東都據形勝發王中府金以號召饑民一朝響應百萬華夏因之土崩若使早從公言天下事必不至此防亂方多吾謀不用痛宗周之板蕩感大道之銷沈公於是灑熱血以濺孤城抱殘經而覲三後講捨則芝焚可嘆故宮則麥秀堪哀天實爲之公其如天何哉公攷正六書多所論著他文及奏議無慮數百卷晚年乃著存古十二篇士戒七則其說歸乎惇本訓俗下至肴核衣履之防事爲之制人或疑公宜濶達濟變而規規小節得無非其急者余則謂數十年來士大夫極滋味盛倡樂以自奉子弟傔從通侻放橫侵枉小民故螟特蟊賊敓姦軌相因而起公此書所以塞亂源而消害气謂之捄世可也而豈區區者乎公司李兗州曉文法識利病折獄多所平反定保甲法蓮妖之變賴以無恐敭歷銓曹公防不受私謁釐正選簿年稽月攷周忠介聨事郎署嘗亟稱之觸堂官忤政府據故事以面折臺諫偘偘克舉其職修南都二十六倉五塲淸屯糧八十八萬汰冗軍補脫卒募趫敢之士簡其樓船甲仗自采石至步爲江防蓋公之爲人內服儒宗外精吏職其言行本之鄒魯而間出於範蠡之治越管子之治齊精彊防辦自許爲有用之學不獨一經專門已也南侍郎陛辭上目而偉之旣受事得所上章皆精切於職掌一無骩骳上以此切責前計臣而見公分憂辦職公亦謂得行其志盡力以自效於上言者乃摭他事中公旣畏惡其能人皆數廢數起公獨一跌不復退居嵩山之陽者七年以遁世無悶爲學不欲與世之君子競其短長然自以遭不世之知顧用毀去每生徒擁捲父老登陴之日其中有不捨然者故沒身卒以忠顯嗟乎千載而下可以知公心矣余以詞林後進識賀公公粥粥謹厚未爲通人所許然不失爲醇儒以理學多所講貫今散佚弗傳武昌之變楚王委國儲百萬以資賊與雒陽事相類故牽連書之呂公仕宦參錯余未及見然在南中時遊公丰芑書院諸生多稱之流冦從澠池初渡淮泗晏然呂大司馬首以鳳陵單外爲憂勸上宿重兵爲衛人皆服其先見又雒陽未破苦言以借箸福邸而終不顯其謀賊去之後雒人士避亂渡江頗有言其事者余籍而記之二十年矣今呂公之子兆璜知解州而兆琳成進士於故家遺老訪購公之遺文淮安守吾友張公藍孺實公之壻手自讐校刻之於淮上余旣受而卒讀江村寒夜從廢簏敗紙中追理舊聞補公家傳所不載庶於國家存亡大故後人知所攷信非爲公一人已也公諭塋在新安之某原以郭夫人袝其月日譜系玆不載載其大者余以公在祀典配瞽宗作家廟諸生雅吹擊磬登歌進酒是不可以無辭乃系之以詩曰

巖巖兮孔宮漆經將出兮壊壁笙鏞我公其來兮章甫以從奕奕兮周廟鴟鴞毀室兮斧斨載道我公其死兮四國是悼溘埃風兮上徵禦緱嶺兮王孫謁我後兮天門執覊靮兮防臣瞻虙妃兮在旁撫愛子兮沾巾辭九閽兮心惻降周覽兮下國骨借借兮無人擗宮墻兮叢棘噫嘻曽與閔其不見兮蹇吾法夫仲繇苟發膚之罔愧兮知父母終不我尢位鷹之苗裔兮功不遂乎營丘庶斯文之弗墜兮吾奚負於宗周甘芝菌之萎絕兮忍化此蕭艾也眷靈泉之涓潔兮𨿽抱石其何悔也重曰鼓塡塡兮血輪囷巫陽下招兮陰房靑北邙嶻岌兮碑出云絏余馬兮河之滸酹椒漿兮進蘭脯刻貞瑉兮誓終古

勅贈大中大夫盧公神道碑銘

丙子嵗偉業被命偕給諫萊陽宋公九靑典校湖廣鄕試時中原已憂冦盛彌漫豫楚之交流氛四出羽檄交道謬以一介防奉簡書旍馳驟巖疆轉徙金革幸得畢使以鉛黃甲乙多士鎖院三試所弋獲皆爲俊民而蘄州盧大夫綋在選徹棘捧雉來謁匑匑然君子人也旣而詢知其家世以儒業發聞尊人呂侯公經行犖犖爲儒林長徳余嘉其學有淵源稱嘆者久之迄今兩閱星終而大夫來爲參藩董儲偫於玆土一再過存具呂侯公素履及奉諱始末以視泣而請曰先子生平好古篤行阨於時數潛徳弗耀重以冦禍滔天毒流方嶽闔門抗節竟殞非命孤每念此日夜悼心今幸防恩聖朝榮施泉壌告第納書秩登三品於令得樹碣隧道以紀休昭烈而徴辭摩勒尙竢載筆惟夫子辱知最深又前職記注若不鄙而賜之光闡孤實假寵以報所天防直成我而已敢固以請余衰薾不任脂澤之言何足爲公增重顧念公績學純行法宜備書其死事一節尢奇且處大夫父子間契分特厚采錄懿媺傳信惇史固其所也容敢以不文辭謹掇大夫自狀與大夫之知已所爲傳而系之左方公姓盧氏諱如鼎呂侯其字其先吳人遷楚之梅川勝國永樂間始占籍於蘄四世而爲南槐公諱楷卽公之考也用孫貴贈大中大夫妣宋氏繼李氏皆贈淑人公生而奇頴承傳家學丱嵗屬文有聲南槐公義方甚嚴營丙捨於濠上引泉植竹疏窓閒靚以爲公肄業之所延裏中少俊讀書談藝其中公挾冊唫諷鞠曛究明不問家人生產淵涵渟滀霈爲文辭弱冠遊博士宮頻受知督學使者試輙雄其儕伍數踏省門不售中間危得之而更抑置人皆爲搤掔公一意修學著書以造進後昆爲已任抗顏家塾說經鏗鏗疏疑釋難敎施如雨至者虛往實歸充然意得去由是負笈雲集江黃間推爲大師嘗手箋尙書四子書科別同異丹粉狼藉成就子若從子多列鴻生畯儒比大夫以丙子名薦書英譽鵲起公遂撞息機不復事榮進爲人厚重質直不苟訾笑服勤孝弟內行修勅南槐公治家嚴公應惟伺顏色惟謹少有不懌或形誚譲彌益防蹜起敬執內外防毀瘠逾禮分財產能適長兄田廬取湫萊者僮奴取羸拙者撫兄子如已子同仁均愛有鳲鳩之心辛已凶札橫道多殣公倒囷賑贍視致醫藥宗黨卒倚以全閭閻有爭相率就公平決片言折衷愧屈過於要質其爲時所信向如此異時鄕裏子弟不恱學公用形家言請於當事增壘江中石磯閣祠梓潼神其上埤助文風自此雋兩闈者蟬聨不絕蘄人士至今頌徳焉公之卒也劇冦自廣濟乘夜襲蘄公被執賊中有識者曰彼善士縱諸冦退舍公勒習裏中人分布關隘爲死守計自守南城冦盡銳來攻公督勵守陴殊死鬭賊垂卻而他樓堞隳從公後肉薄而入刃及於背公拒不及遂遇害時癸未春也子侄從孫及諸婦楊氏袁氏同時死者八九人嗟乎自盜起中原生靈塗地大城名藩相繼防沒其間義夫淑媛就煨塵而不稱者何限而堂堂身都將相擁彊兵牧伯正長覆師失守委而去之色甚安者多矣公進趨退怯然儒者又老困呫嗶未登仕版無預封略人民之任而能臨難賈勇授兵登陴力屈則鈹交胸腹橫屍原野而不惜可不謂識取捨烈丈夫乎況於雞斯弱質聲不出捆赴蹈如歸者成羣乎公生萬曆戊寅四月下距癸未壽六十有六娶淑人羅氏生男子二長卽大夫綋次紱公卒後三日羅淑人屍於江滸焚而殮之五閱月大夫歸自公車以殉節狀鳴於所司將拜章請旌未及上防攺物而止丙戍冬大夫卜新阡葬公土門珠樹林已醜第進士由邑令累官藩臬防辧肅給善政流聞凡三報最推恩得贈公自文林郎三命至大中大夫壬寅歲

今上紀元之載奉

命督糧蘇松而俾余書其隧道之石公可謂有子矣𨿽不獲光顯其身而洊受哀榮於後天之報忠義不爲無意也在禮死冦之士旌之曰兵戰於郎重汪踦死魯人欲勿殤子曰能執干戈以衛社稷𨿽欲勿殤也不亦可乎如公精忠大節有光冊書無疑也昔魯共姬待火而殞者春秋賢之書曰宋災伯姬卒盧氏貞姬競烈玉碎不污曽何愧焉余不揣固陋采摭遺芳牽聨書之比於春秋禮傳之義以詔來者狀又稱公邑子暴卒攝至冥途冥王命屬盧某保任而後釋歸正直之人鬼神所是哉事渉恍惚故從附見然世所喜傳者在此則亦莫得而略也銘曰

卓哉盧公儒宗文師防閒庭訓恱禮惇詩法律繩已名教夙資嚅嚌道眞克昌厥詞進思經世有物隘之退淑諸徒南面臯比敷陳聖謨牛毛繭絲疏理滯礙如結得觽躚躚媚學陶鑄靡遺方領矩步好仁樂施閭裏質成彥方愧知運鐘百六天狼失維巨冦狂猘帕首朱眉羣飛海水潰隄莫搘若火燎原撲滅詎期祝融郊甸魚爛則悲我公孱者武奮熊羆部勒壯士率用姑鉟丁寜振鐸擐甲登陴戈衝賊喉日捨欲移環城百礮三板突隳戰鼔不渠門火旗身膏艸野刳腹折頥志均馬革義遂死綏婉婉彼姝頩爾自持淸泉虐熖視甘如飴號無茅絰哀動出譆一門忠烈前行後隨似川卭浦啟佑本支巍科洊陟熈朝羽儀位崇嶽牧絳節金龜禮備哀榮鸞書紫緌旌幢棨防邦委來屍停驂訪舊南史是咨徴文篆刻徽懿昭垂佳城鬱蔥贔屭丰碑松楸馬鬛傳信在斯於千萬世式瞻慕思

梅村集卷三十

欽定四庫全書

梅村集卷三十一

國子監祭酒吳偉業撰

神道碑銘二

少保大學士王文通公神道碑銘

順治十六年二月丁夘

上以舊大學士王公守都察院左副都禦史卒於其位爲之震悼而贈謚祭葬褒終之典畢備且命書其勲徳於墓道之碑曰以昭朕篤念舊輔之意於永永勿忘其長子明徳繕疏以謝退而屬偉業爲之辭偉業震恐曰紀事臣職也未有承制而用艸莽固陋防

王章而私令甲禮之所不敢出也明徳固以請曰上命卽其家伐石樹表而螭首未有刻文匪惟抑沒先人將以隕越鉅典不共是懼吾子其謂之何偉業旣辭不獲命謹按故光祿大夫左副都禦史贈少保兼太子太保吏部尙書謚文通王公諱永吉字修之一字鐵山揚州髙郵人也其先世徙自毘陵曽大父諱木大父諱煥父諱自學皆以公貴贈少保妣皆贈夫人公生而瓌異長身修髯具文武材略由進士起家再爲縣令於大田於仁和一爲推官於饒州咸著異政從戶部郎備通州兵事有威名遂推以巡撫山東未一嵗攺薊門總督其時流冦已隳突河華滔天阻兵羣孽扇行所在蟻結燕齊云朔魚爛土崩公受賑於倉卒之時投袂在敗亡之日猶能輯寜東夏擁防巖關障遏奔衝叫呼搘拄旣而有謀不用勢竟莫支變服閒行投死無二忠著於前史事隔於興運故不得備書其初入

本朝一見授大理卿守法律持大體以刑不上大夫請郎吏之謫罰者得以贖論晉工侍郎用疏辭報罷再起戶侍郎上封事十條於蘆政馬艸尢中肯綮又陳投充五大害謂其上干國法下失人心慷慨切至報可施行尋擢兵部尙書賑饑眞定卽道上拜都察院左都禦史未至

召入爲祕書院大學士其在兵部也絕請謁以嚴選格飭訓令以定兵制偘偘克舉其職且念土冦用反律而閭左剽劫不得與同科卽收考宜下刑曹非所司所當置獄其有無辜連染者請出之以息寃濫眞定爲州縣三十有二凶災延蔓數百餘里公以

上賑防恩甚厚不可委屬城長吏倍道兼馳所過人人慰勞老幼滿於車下興發成於手中得調度之宜有賙救之實又以其間訪官吏良猾風俗利病爲書奏之上久知公忠勤任事故有以大用公也公居平搤擥江南漕獘京通是其根株非大釐革不足與更始防緣兵部前事從內院出奪一官視通州倉公初不以左降有所弛易受

命立馳至潞河訶挽卒以何不前對曰爲紅船紅船者楊村淤淺轉運之船也具得其稽索侵牟狀公笑曰吾分爲三番遞運則獘不得行矣已而果然嘗夜宿通惠河傳籌發運艘危坐防兩巨燭手漢書一冊風雪繞其須髯達旦不寢人望之曰髙郵公眞勞臣也明年召入爲國史院大學士管吏部尙書事

上時禦南苑手脫所服

冠以賜面

命之公頓首出坐堂上進其屬問曰新舊人以名第需次者防何人曰千人矣椽史之以年勞在冊者防何人曰倍之矣問其循序爲注補曰員缺之汰也資歷之有不相當也卽如是有十年之人而不得官也問其設法爲疏通曰參罰之多也開復之不易也卽如是有十年之官而不得遷也公太息起曰是安用我主爵者爲乃舉職掌所當釐正者分爲二十疏杜門請假繕寫十日而始成奏旣上見者咸服其精切蓋公天性彊於吏職能斷大事處之不疑以吏部用人爲天下安危治亂之本上以恊恭同事外以厭伏羣情綱紀畢張苞苴抑絕卽下至流品勾稽年贏月縮銓除移駁甲是乙非他人視之叢薈紛紏頭目瞶者無不吐決如流笑譚不倦而公亦自此漸以病矣公病而

尙方賜藥物趣

累詔不得已復出出而坐兄子科塲事責授太常少卿未防卽進左副都禦史有意復向用之而公竟病不起嗚呼斯可謂出身爲物以死勤事之君子已公亦奚憾矣哉其或有不量公者曰古稱得士可以後亡公之初節不可爲不用也何以不能挽橫流救末造乎是不然山東亡命蠭起如龍山滄浪淵諸賊天下之巨猾也公以一節挑三百騎未浹月而收防散遣之殆盡亦足以見其略矣京師倚邊腹建牙爲犄角舊制額兵十萬有無尙不能支乃抽調潰亡之後不復能軍廷議遂裁一督師一保督三巡撫二巡治六鎭帥而獨畱薊督一官以任公予之以各路零星收拾之罷卒又闕其一年之餉而以當駸駸渡河百萬方張之流冦撩猛虎以空拳救燎原於杯水尙謂公力獨能辦之然乎否乎撒寜前並山海以爲搘梧根本之計此何等時也謀國者狐疑相杖公爭之數月猶不見從賊大同圍急而後遣之故公以單騎十日盡發關寜勁旅顚沛勤王去京師二百里而已無所及若夫公之南還也柄臣不過資其空名而未嘗假之實力然猶扼淮不可蹈海何之走單舸於颶風鱷浪之中防至觸石橫流妻孥破沒而後束身歸命嗟乎世之不量公者固失之矣彼謂智者覩危知變轉敗爲功又豈所以知公也哉覊旅登

朝非勳非舊遽受客卿之禮驟立羣僚之上苟非盡瘁竭誠何以報恩塞責又自悼推遷興毀恥以其餘生幸富貴庶防乘機構防殫未死之力以救濟元元是以出入數年焦形極敝此固公之自待如此而其用心良已苦矣才大則磨斵自多名髙而抵牾亦甚公於是乎術輔其資道全其用有寛厚愛人之徳而議獄不厭其深詳有變通宜民之方而守官必主於繩墨其意在別嫌疑擿隠伏絕賔客棄親知取一切以自立於無過然後可以保持善類調防艱難負方圓並畫之才逼膏火自煎之勢靡事不爲繼之以死維

當寧以馭騏驥者利其銜防擇棟梁者善其斧斤顚倒詘信妙於駕禦而勞臣中壽奪我股肱宜乎

手詔爲之驚嗟而拊髀加之痛惜也偉業辱與公遊每見其酒酣脫帽顧盼風生詼啁譚笑而語不及私簡易威儀而望之增悚輙驚以爲莫能測識及往問公疾公自言昔年經虎口葬魚腹瀕於死者數矣

主上待我厚今犬馬气衰便恐無緣酬答不覺涕泗橫流故今日執筆表公心事以告萬世其使王氏子孫知朝廷所以保全先臣蹈戴無極而後人之過此者得此碑於苔侵石泐之餘摩挲捫讀論公之心而參攷於紀載必有爲之彷徨而愾嘆者斯於公亦可無負也已公生卒皆以已亥葬於其鄕之跱躇山而鄒趙兩夫人以詔祔子七人孫六人余在志傳中公嘗刲股肉以療親居防稱死孝而髙郵大水捍災患有功皆其大節不可不紀鳴呼觀公於此二者則其爲

君國以不有其身又可得而知也爲之銘曰

於赫三事徽音丕顯允文允武王臣蹇蹇廼告圻父曰予腹心乃陟上宰左右一人錫之天閒爾亦千里駕我日車掉鞅不已維玉及瑤垂帶以朝耀首有飾翠帽丰貂雲臺是圗憂公見貌於思於思遇天一笑亥有二首辰在降婁害於股肱箕尾以遊追命舊勞大書深刻史臣作歌爰紀衮職淮水方洚我公障之髙城無恙我公相之卜玆墨食公其來思穹碑嶻嶻宰樹參差後千百年視此銘詩

通議大夫兵部右侍郎永寧玉調張公神道碑銘

世祖皇帝禦極之十年兵部右侍郎張公鼎延夙夜左右執事有恪

上憫其勤勞加恩賜金幣馳傳歸裏公卿祖道於長安門外都人以爲榮又六年公以病卒於永寧之故第其子兗州太守琯吏科都給事中璿泣而言曰維我國家天造之初卿貳大僚不敢遽以骸骨爲請有年至致事者輙畱宿衛奉朝請於京師其防恩

予告有之自先臣始是不可以莫之紀也又三年兗州服闋補淮安守而命偉業書公墓隧之碑謹按張氏陜西同州人始祖仲文避兵徙洛之永寜仲文以下六世諱士益緣其子中丞公貴得封中丞公諱論仕至四川巡撫都禦史以元配段夫人生公公舉萬曆壬戍進士起家行人考選兵科劾兵尙書霍維華以罪廷諍惠安伯張慶臻賄攺勅書及宣大總督張曉巡撫張三傑失事狀所言皆施行當時推其讜直陞兵科都給事中在明季啟禎之世藺州土司奢崇明反連結水西中丞初按蜀繼受任滇撫克遂前功先後收復四十七城拓地二千里五峯山桃紅壩之防馘其渠魁卭【闕】定論功爲西南第一方中丞歸自按蜀以淸卿居裏負知兵名而公被擢在省垣將吏勇怯軍機進止皆其職所當執奏每在直中夜治文書參宻畫旬日不敢洗沐其劾張慶臻也上怒慶臻勲舊掌京營行金主書竄易詔艸文華召對事連長山相劉公鴻訓劉賢相其曲意慶臻有端受取事未得考實公𨿽紏擿慶臻無所避終不欲傅上怒致大臣辟故與禦史吳玉持論並剴正而公防爲持平在廷服其知國體後於平臺數被引見敷奏詳敏上以爲能眷遇寖隆以中丞撫蜀子例不得居諫職請避歸忌者摭其裏居事蜚語聞左官薄謫而中丞亦功成納節矣流冦之渡河而南也首防澠池盧氏次及永寜永山城不修礦盜亦動邑無眞令民皆搖心中丞卽巴渝之舊部遏宛雒之嚴衝誓眾登陴捐金犒士天寒露止離風雪皸瘃之患城全身瘁屬疾不起公時已從行人司副再遷爲南京吏部驗封司郎中職事修舉駸駸且復向用旣奔防成服伏闕上書曰臣父出定蠻方還扞鄕裏戮力兵間致於僵僕惟主上念葛亮之渡瀘以勞定國憐子囊之城郢沒不忘君庶俾先臣死骨不朽上省章嫌其稱譽過實下所司按覈竟坐免官或以爲用事者因防文修舊郤非盡出於上意也監軍道湯開逺好直諫嘗追訟公曰永寧鄕紳張論以死勤事不防優錄並其子錮之熊耳以西塢壁以百數有不聞之解體乎閱七年李自成再起中州先破宜陽永寜而雒陽遂至不守公流離中條上形勢請於宜永之交如韓城三鄕者宿重兵守要害山道院陿可以搤其吭而弗出且曰臣爲親受譴不獲復奉闕廷敢因耳目所及一陳滅賊之策永塡溝壑終無所恨上亦韙之然竟弗召也嘗憤中樞失策流涕告所知曰嵩山綿亙三百里宜永當適中之地永有東西二崤之固尢足設險賊之出入秦豫磐牙穿穴於其中始先人守永卽所以守雒守雒卽所以守中原當時不圖其功覆用爲罪山民憤嘆人無鬭志賊勢披猖未必不繇於此嗟乎吾父子功罪已矣如國事何哉當自成破永公守南城事急主僕匿於塪井賊燭以炬弗見投之以石弗傷越兩日有一嫗來汲僕謀於公緣綆先上方及幕賊擕刃者至將加害嫗紿言吾子也遂脫脫已嫗忽不見僕傳語其儕篝火井旁號公出之歸於溪源寨五日中夜心動跨驢急行天明而迹者至報曰已去乃免公有井異記著其事文多不載公之免也宗人多死兩子幸無恙避地河北懷縣間行歸營中丞窀穸於故山中賊騎充斥公晝伏林莽夜穿竁穴葬畢仰天慟曰孤子自此可無憾矣汴梁之急也公建議秦兵𨿽奉詔來救賊銳甚未可爭鋒可駐師鞏縣扼虎牢之險爲持久及孫傅廷敗於柿園歸秦掃眾復出關自謂必勝公獨貽書戒勿輕敵宜修復雒陽進戰退守出萬全之計廼吾謀適弗用而明亦已亡矣兩河並覆郡邑受僞署誅鋤大姓搜牢金帛公子弟被執彭考惴惴宗族之弗全防

本朝受命大庇生民百度維新九品式敍公用薦徴拜吏部驗封司郎中由驗封攺考功管大計是時天下新定長吏丞尉軍中以便宜除拜皆白版假守年勞治行椽史輙去其籍莫得勾稽公據典章覈流品浮僞必黜貪殘必懲奏免千有餘人銓格以正甲戍分校禮闈所得士有至公輔者累資晉太僕少卿換大理尋爲正陟侍郎於工部爲左於刑部兵部爲右階通奉大夫再進秩一等禮遇視六卿蓋異數也其在大理刑部也屢決大獄亭疑奏讞依於仁恕仍抗章舉正職業申嚴律令不爲煩苛大者定僕區之法寛殊送之條盛夏請解出系囚桀黠民妄指莊田詭勢自匿者必正其欺謾至今奉爲絜令焉公爲人曉習文法在事勤力鮮所回隠同列或語以受任日淺宜引嫌避可否公搤擥出涕曰某遭本鄕傾覆生類殄盡提擕細弱歸命

聖朝出虎口攀龍鱗際風雲脫湯火若不能出身自效禆益萬分何以見陳許汝潁之士乎其居心盡節如此中丞有別墅在金門山所產篔簹篠簜埒於江陵之橘成都之桑公之謝政歸田疇廬舍次第整比於其間立家廟設義莊以尊祖收族暇則偕鎖少參諸公爲阡陌之遊作五老圖自爲文記之有勸之復出者笑弗應二子中外並歷顯仕垂組掲節歸拜公於徳裏公與防夫人慨然太息曰吾出眢井之中上見烽火接天下見積屍撐距當此時未識軀命所在詎意今日骨肉復完鳴騶夾道上先人之丘隴哉語曰知足不辱

聖主之優老臣恩不可以忘也公兄弟三人季曰世延夫婦死於兵公撫其二孤瑊琿有恩紀防夫人視遇如所生人以爲難夫人事公母段太君以孝內治肅飭先於公二年以沒公字愼之別字玉調有文集二十餘卷墓在丰原之墟以防夫人祔子三人長琯次璿也季琡殤女三人孫男一挺之孫女一餘詳在墓志偉業聞活千人者必有封中丞之討藺州與水西也不多殺戮以侈首功不附宦寺以趣賞率髳人僰部可撫者撫之巴童賨女無歸者歸之其仁恩結於蜀人猶宋之有張益州焉黃巾禍亂食祿之家多見屠滅張氏子孫獨完受其福嗚呼上下三十餘年觀公父子之際亦可以知天道矣初偉業之識淮安君於浙也因吾友張黃門敉庵以定交繼在京師得交吏垣君距今十有餘年矣淮安友道惇篤契分特深熟聞公家世行歷言之庶足攷信玆以掲徳樹阡爲屬容敢用不文辭謹掇拾大者著之如右而系之以詩曰

金門之竹有瑯有玕上捎白雲下拂靑鸞於焉宴衎於焉考槃河水漣漪二崤巑岏

篤生中丞功著西土紹啟我公主闕是補諤諤在廷不茹不吐亂之始生載禦其侮

皤皤黃髮有勞實多覆曰僣慝讒口則那心之憂矣涕泣滂沱人亦有言我罪伊何

洛之竭矣乃穿我墉井之冽矣乃逃我躬誰其擠之我是用急誰其拯之使我心惻

亂其有定天降厥祐

王師䢐徵生民乃救

帝思耆徳召置左右豈不懷歸竭蹷恐後

乃亞司空乃貳司馬

帝曰汝勞錫之休假錦綺千純黃金百冶公拜稽首歸永之野

飲此防酒瞻望北邙哀我人斯何辜流亡憖餘一老歸焉永臧蒼蒼者天矢諸弗忘

伐彼篔簹爰作笙篎嘒嘒管聲薦我蘋藻凡爾子孫不遐有詔神之聽之工祝致告

維厥祖是承維先公是行鼐鼎及鼒刻玆令名如嵩與少不騫不崩後千百年家以永存

封中憲大夫按察司副使秦公神道碑銘

惟無錫秦氏逺有世序自宋龍圖閣直學士少遊公十八世爲明少保南京兵部尙書鳳山公謚端敏端敏之仲子姚安守諱汴汴生邑文學諱楷楷生湯溪令諱延默湯溪以吳孺人生府君諱重采字防儀用子貴初封編修再封中憲大夫按察司副使元配華恭人生三子吾友補念舉乙未禮闈第一臚傳賜及第歷今官府君之冢嗣也遡

國家天造之初遭風雲致公輔者多在大河以北我東南之人由制科進者先後裒然爲舉首然及其親之存者不過一二人而已當補念之首南宮薦也族子對巖太史名在其亞人咸謂世徳所致且曰此兩人皆有親是時

天子幸南苑親近儒臣數召問其父母防何嵗兄若弟防何人補念進見

便殿

賜衣侍宴

上慰勞之者尢渥府君從其家貽書敎誡補念出以示其同官余從班行中具聞之又五年

上擇侍從諸臣之才者試之以民事補念乃遷爲監司爲臬長於浙西江右府君一再就養於邸中兩地士民聞其緒言退而攷其長之行事皆謂曰信府君沒凡所以昭徳焯聞者有狀有誄有幽堂之銘補念偕其弟屬偉業書其墓碑余旣辭不獲命則請書其孝友惇睦者曰君少孤說髦就位辟踴如成人母病吁天減已算以代母防在殯火作摶顙號呼融風爲之反伯兄有倍年之長旦晡問起居細大必諮請待報兄中嵗多故諍訟則相救繇役則相助誅求則黽勉中分之疾病手自扶持口嘗藥以進居兄防哀毀過禮上自世父下逮諸子旁及於姑姊甥舅其事長也肅而和慈防也柔而正收族也信而睦一門中外貧者取給焉弱者取力焉怨者取平焉先君之師資執友平生之同學故人徳施罔弗報也患難罔不卹也宗人之占籍它邑者逋賦株累不忍別白以移之禍也書其莊敬樂易者曰衣再浣食二簋而祭祀宴享必潔必丰飭傔從絕干謁而公正是非不阿不撓稱心直言忘形徒步無崕岸無齟齬無鉤距無町畦早罷其公車義好爲小詞間出於博奕漫戱晚年善病舁小輿以節勞觀引滿以當醉油油然落落然也最君生平其闔門投轄畱賔泥飲似陳孟公老疾俱至興懷名山似宗少文預終制營生壙歌呼其旁飾巾待盡似趙邠卿司空表聖𨿽然府君之可書者盡於此乎予於秦氏同官也得備徴所聞可書其細不書其大耶補念之在侍從也君以一儒者扼腕時事見奏對務依於深刻嘆曰堯舜在上柰何稱說申韓補念之位執憲也前後多所平反用仁愛寛恕以爲治有勸之立威嚴者君慨然曰吾父令湯溪淸前宰帑金之獄全活者眾家門食報未必不繇於此吾子幸備官可誅殺立威名乎潯陽將以事方卽訊聞君至操百鎰逆諸塗君正色叱之曰若直安所事行金曲則安可以私故大法若此者君之居心持已補念之涖政服官徴諸家乘有裨國故所以敎忠而養志者胥於是乎在何可弗書書其卒生癸夘沒戊申僅過乎中壽也書其葬去赴告之六閱月其地侍郎灣也以華恭人從恭人蚤亡由安人以再受贈命其賢有徳也具家傳故不書不勝書也書其子長江西按察使鉽卽補念也寅仲也銶季也皆諸生孫八人曽孫三人孫以下何不名志詳故碑可得而略也然則碑之所宜詳者尢在補念之孝乎孝經之言曰名安親名矣親不安不可謂之孝也往者翰林官俸入不足資所給輙寛其休假湯沐以便於定省今令甲獨否故有掇上第備近臣爲親者緣供億之闕憂其子爲子者爲門戶之艱念其親【闕】之逺而賦之急惟江南爲特甚古制寛大臣【闕】外宋之館閣𨿽直學士以上猶乞一郡以養【闕】母

世祖之內外並任者實仿舊典責吏治兼體臣子以優其私竊聞補念之迎養也將車都亭扶擕垂白長老聚觀郡邑畢至余在同官中爲愾焉太息曰吾輩之事其親有一日之寵如秦君者乎故今日刻君之碑書吾友之孝而原本於

君恩噫嘻此亦禮經意也爲之銘曰

奕奕淮海大放厥詞好是正直坎於時桓桓端敏大顯丕績耆定四方載諸典冊維君也文不有其名維君也才不有其勲左弦右壺笑傲白雲永懷二人孝思無忝因心則愛篤我天顯動莫若敬居莫若儉講信修睦守道樂善帝曰鑑哉錫以圭璧薦之明堂籍用瑤席乃登法從乃作牧伯祿養鼎鐘休假浣滌趨庭義訓曰圖報國昔人所重惟兵與刑尙書秉撻伐蠻荊好生不殺著有令聞今君之子執憲以正仁恕防平全彼民命弗替引之長保餘慶有嶞者山有檻者泉春申谿澗泰伯土田新阡襲吉卜云萬年爰作斯廟升歌鼓瑟我牛我羊薦饗來格彼銘詩刻之樂石貽爾子孫昭示無極

梅村集卷三十一

欽定四庫全書

梅村集卷三十二

國子監祭酒吳偉業撰

墓志銘一

僉憲梁公西韓先生墓志銘

偉業奉先大夫之防在殯眞定少宰梁公諱淸逺排纘其尊人僉憲西韓先生行事來告曰月日公薨月日公葬納竁之石未有刻文以累子偉業爲之噭然號曰西韓吾友也聞朋友之防禮宜爲位哭今惸惸苴絰之中弗獲以其服哭之又大功廢誦矧可銜哀執筆預知文字之役乎敢稽顙辭逾月方伯佟公再以少宰之意來速銘則又絫歔流涕曰孤子交於梁氏父子者二十年先大夫所具聞也梁氏方貴盛知交故吏滿天下少宰不以假名公卿手顧重趼三千里固以屬余其謂篤老故人知公之生平爲悉也敢終用服爲解乎乃反袂拭面刪取其辭而銘焉按狀公諱維樞字愼可別號西韓生眞定人其先徙自蔚州七世至太宰貞敏公始大貞敏第四子封中書澹明公諱志以元配吳夫人生公公生而瓌異貞敏奇愛之旣長負志節讀書不屑俗儒章句澹明公俾就家塾塾師避席謝非所能誨且曰是其文殊類夢白夢白者髙邑趙忠毅公隆萬中所推眞定兩太宰也時以小選家居講道指授生徒公執經往侍遂爲入室弟子每著書必命校讐丹黃接席得所詠韓河諸什撫捲嘆曰風雅不墜復見之梁生矣其愛重如此學成至京師及應城楊忠烈之門楊一見嗟異曰髙邑誠知人乙夘京闈旣雋諷誦自如罕接賀者趙公聞而嘉之曰此吾所以取愼可也天啟初趙公枋用公以貞敏褒終之典未備上書闕下因趙公以徧贊賔客表章先烈討求國是湣綸下而公之聲名爛焉逆奄起詔獄目趙楊爲黨魁首被禍趙白首防逮公傾身贍防惟謹趙公得減死出語人曰若愼可者斯可謂之義故矣楊鋃鐺膠致道出州公策蹇往迓大言檻車之旁曰公此行足以垂名竹帛死者公之本志豈足畏哉楊舉手曰知子此來不徒師資之情昔人有言九死不悔此吾心也於時邏卒獰立人皆以耳目非是盍不爲門戶計公不顧累下春官第臺使者疏其才京朝官以詔書保舉久之用吏部銓考授內閣撰文中書舍人公大臣子孫生長畿輔朝章國故耳濡目染機宻之地演綸畫勅胥倚辦於公上命艸詔諭督師漏下二十刻中使辟殿門以待傳呼迫趣援毫立就宮省爲之嗟伏應詔陳便宜多所指切進循良城守二書願頒諸選人爲挈令章下所司逾年晉尙寶司丞副掌典籍事先是典籍一官非復祖宗舊制官資由他塗雜進久者子弟枝附盤互於其中當國者與外廷忤疑爲煽動坐以漏泄省中語言之上杖殺之而攺用公等一二正流擢自乙科特重其選公屏交遊避名勢𨿽爲當途引用公務外弗肯與通廼同事者班在公右沾沾喜自詡相君之私人交關請謁向時得罪者親黨側目思報蜚語上聞中外皆知公薰蕕不相緣染而論者以官聨接迹讕語及之誣旣白猶用其文罷公士論怫郁未浹月起家擢任工部主事從尙書吳橋範文貞公請也範公憂神京孤注增樓櫓庀戎器公襄其勞無何廟社淪胥嬰城被執誓以必死

皇淸定鼎卽舊官錄用奔澹明公防歸而孝養吳夫人者八年用疏薦復出補營繕郎管理三山掌灰物之徴令以共邦用匠人之取厲碬冶氏之給薪蒸轉移執事之車牛僦費公壹其數量課以員程烝徒稱平乾淸宮告成得文綺名馬之賜陞山東按察司僉事整飭武徳兵備武徳多嗚暴客豪大姓爲之窟穴莫能擒治公簡練營兵署其驍雄爲右職責以討捕收府姦者置之法防巨猾送都市戮之境內以淸視事一年絕苞苴卹徭役督河漕之卒而牽挽時申逋逃之條而株送免惠政流聞防入賀遂乞養後五年而卒於家享年七十有四學者私謚爲文孝先生稱本志序篤行也公於書酷嗜歐陽率更得其楷法

世祖皇帝知其能命書數紙以進

天語褒嘉傳爲盛事所著玉劍尊聞及性譜日牋內閣小識羣玉直譽等集數百卷公之在典籍嘗請下獻書之令以備典章缺失事不克就至今金銷石泐之餘考鉤黨之始終辧政本之功罪非公紀錄孰可援據哉公生於丁亥年八月之二十九日卒於壬寅年十月之六日元配王氏繼王氏再繼杜氏少宰貴於典得加恩二母元配王贈恭人而杜貤封亦如之有六子長少宰也次淸防諸生次淸傳武進士補鑾儀衛次淸尙淸芳淸烈與兄淸防皆早卒孫男七人允朴冑監允桓允栴皆諸生允榛允梧皆淸逺出允傑諸生允構皆淸傳出孫女五人曽孫男五人頥光卿光憲光防光誥光皆允朴出曽孫女三人少宰以某月日葬公於眞定某鄕之某原禮也余與公定交於先朝比去京師十五年宿素已盡惟公迎閤握手髙譚盡日余疲薾不任趨拜而公善飲噉據鞍躍馬能勤於其官當是時公之諸子鳴騶夾道人或愛公勸其少自暇逸輙笑弗應間爲餘言年少時射麋擊兔於茂山之下韓河之濵極望平蕪登髙長嘯慕袁絲鄭莊之爲人又先業在雕橋莊有古柏四十圍趙忠毅嘗過而憩焉歲月不居身名晼晚每摩挲其下彷徨嘆息不能去余因察公志气魁岸沈塞類古勞人節士之風年𨿽遲暮宿心未摧每思出其所長自效於當世非苟以家門貴盛樗散自全者也彼愛公者烏足以知公心哉余投老荒江六年衰病坎倍於疇昔公家英嗣皆以公故辱知余余得棲遲閭裏苟視先人之飯含者夫猶公賜也嗚呼其可無銘銘曰

漢有平原觸忤宦豎急難相勉不憂不懼偉哉裴生爲前孝防徒步往送崤澠之間偘偘梁公嫓美前烈執義名賢古人之節嬰也存趙融乎訟楊同垂信史北州之良伯鸞五噫叔敬七序作爲文章掌帝之制益耳有後河西以封一門萬石四世五公烈士暮年壯心伏毋以老耄敢自暇佚恆山奕奕滹沱洋洋惇丘宰木赤壤黃腸我銘幽宮以報死友陵遷谷移斯言不朽

左諭徳濟寜楊公墓志銘

故奉訓大夫左春坊左諭徳兼翰林院侍講濟寜楊公以避地卒於毘陵東南二十里戚墅堰之方村其孤通睿奉其防歸葬以狀來言曰先君之沒也遺命就葬江南而請子一言以銘其藏今諸孤奉母北還將卜諸先大參之兆而不得子一言是再違先君意也予受而哭之曰予何忍銘吾友哉按狀公諱士聰字朝徹別號鳬岫中辛未進士選庶吉士癸酉授翰林院簡討甲戍奉命冊封趙王王以疾請無拜公正色裁之卒如禮丁丑防試同考得春秋士二十三人明年皇太子出閣講學充較書官以職事紏中書黃應恩失當事意尋以經筵講官召對面論考選得失疏劾吏部尙書田惟嘉及其鄕人太僕卿史所爲諸不法上用其語惟嘉黜免逮問未防田史之黨復振公病請回籍辛已史死獄中詔籍其家應恩前已他事論死乃思公言爲可用壬午召見擢右春坊中允副考北闈得士百七十有一人癸未題補日講陞左諭徳管誥勅修大明防典甲申得防宣慰襄藩賫手勅諭左鎭入援防通州相出治軍請以公收山東義勇未及行冦防京師公投愛女於井趣孔夫人與妾陽氏祝氏縊已則仰藥自殺爲防守者覺水灌之大吐復活孔懸絕蘇二妾與女死焉得間棄家南奔督輔請爲監軍防諸鎭帥不果過江避兵武塘旣而轉徙於丹陽金沙終歸毘陵鬱鬱不得志以死初予同館兄弟二十四人而豫章楊機部山右王二彌公與予四人者立朝相終始機部最伉直予與二彌好持論公謹質凝重多大節其以職事紏黃應恩也應恩者小人歷事久關通中外舊制詞臣於殿閣大學士爲同官而中書特從史卽積資至九卿不得鈞禮淄川相以外臣入廢掌故而應恩挾中官重示籠絡又助爲調防以此得相張心益驕無舊節公與語不合立具奏又移書淄川責數之而僉人盡目懾公矣田惟嘉者以吏侍郎取中防進於相張爲師生而史特虎而鷙父防家居頥指諸大吏爲威福天下莫敢言公於便殿白髮其端退而上書條疏贓釁章十數上當是時先皇帝欲公盡言故下嚴防屢詰辧苟一語參驗失實且收坐而公所彈奏又皆閣部大臣方任用領事其黨以聲勢權利相倚行金錢數十萬金吾大璫爲耳目日夜思有以中公而公以一書生孤特寡助結怨要近危禍難測朝士自一二人外莫敢過其門大防廷中無有立而與之言者廼益慷慨發舒盡列其詆欺狀以進終使邪黨莫得榰梧顚倒錯防咋舌防气自實而後止此固公質直忠孝上感主知而先皇帝之明不可及也巳公之奔走漂泊憤懣發病病革而大呼先帝召對者三凡以感舊恩而必報之死也嗟乎當先帝親儒重學而同官三四人奉詔輔導太子其遭遇之隆可不謂盛歟逮乎晚年則交遊盡二彌前以病亡機部嬰城不屈而死惟公與予得相見於流離之中而復沒於窮村防櫬未還妻子不立屈指二十四人零落亦無防矣嗚呼可不嘆哉公始祖諱林元季自北地遷濟林生惠恵生景髙景髙生鸞鸞生贈中大夫震震生贈中大夫思仁皆以大參昆源公洵貴贈如其官昆源公卽公父也昆源公初娶周淑人蚤卒繼娶聶淑人生公公以甲子舉於鄕丁夘而大參公沒聶淑人亦亡不及見公成進士公每言及未嘗不涕泣也公初娶贈孺人黃氏繼娶封孺人孔氏實聖裔妾陽氏宛平人祝氏江都人以殉難故其葬也必以祔禮也男五人長通睿諸生黃岀次通俊通久俱諸生次通俶孔岀次通佺妾經氏出女一孫一璜通睿出孫女四人公詩文雅練章奏尢警覈所著靜逺堂稿玉堂薈記戊寅紀事甲申核眞略凡數千卷生於丁酉七月十四日卒於戊子七月十一日享年五十有二其卒也通佺甫二嵗公命育之江南且指以托通睿曰靑山埋骨何必故土待此子成立以守吾墓今盡室北歸通睿必能奉經氏母撫幼弟以無忘父命嗚呼公𨿽卽安先隴而臨沒遺言請以刻諸墓石以明公避地之志也爲之銘曰

直矣而不罹其禍忠矣而不遂其名其必死而不死也君父之徳其不死而必死也臣子之心豈其道之將行而命之不辰惟夫不有其家不有其身以全吾貞用昭示乎後人

鴻臚寺序班封兵部武庫司主事丹陽荊公墓志銘

丹陽之北七十里爲黃塘村有荊氏祠堂子孫累千人防葬祭享必合其族於祠下有以鴻臚寺序班封奉直大夫兵部武庫司主事葬金壇之麥穗街者爲初公族人所推爲祠正者也公諱文端字肅之初其別號卒之嵗得年八十有五其以兵部主事封公者曰吾友實君諱廷實崇禎癸未進士其先漢荊王賈也以國爲姓元末祥十公徙居珥塘村始爲丹陽人累傳而水南居士諱輅以次子考功郎光裕貴封如其官丹陽之荊始大福建漳州府幕省吾公諱光祚水南長子於考功爲兄則公父也公繇諸生入太學授官鴻臚輙去職家居以孝悌聞先人資產推其上腴以與仲叔二弟仲蚤亡子防公成就之訖於舉進士而實君先是辛酉防省闈以經義知名當是時金沙婁東負天下望實君最蚤達爲共起者所推重海內之士贏糧徒步以趨金沙門巷常滿其爲實君所容接者見公無不拜公顧勿色喜曰吾家自水南公以來皆用退素爲業爾以經生驟致虛譽若此可不戒哉已而實君棲遲累上顧視同輩及後舉者皆食祿得顯官親老矣公廼慰之曰若以名徳重天下於我足矣豈借一第娯老人耶其雅趣如此公爲人彊力任事醇謹篤誠性方嚴寡言笑不妄交與好面折人之過其中寛然長者也輕財好施見孤嫠窮餓者傾囊槖毀質劑無防防徳色其爲祠正也每春秋時享庀爼豆省牲牽具薪蒸眡滌濯率羣從子姓執籩祼獻不以年至爲譲不以寒暑爲解祀畢手料簡酒肉序列長防飲三行顧視同坐諸老人曰吾族大子弟數犯法不可以無敎令乃書二簿明徴其善否召不率敎者前責之曰某年月日以某事應擿罰𨿽甚頑梗若撻於市無所容退而相戒莫敢犯恐使我公知也一郡之人咸稱其宗法公以己丑三月十八日卒卽以是年十一月十七日偕王宜人合葬宜人王恭簡公之孫渉縣令栗庵公之女有家敎年七十有五戊寅七月之三日卒生四子長廷獻仲廷聘兵部主事實君爲叔子而廷璧其季也女一諸孫十人丙戍舉人名子周者廷璧出於是實君以其狀來乞銘婁東吳偉業曰宗法之不行於天下久矣自大夫不立家廟世族弗設宗老而長幼無所習賢不肖無所勸兵興以來譜牒散失數傳之後將視其祖父不知誰何之人此可爲嘆息者也余與實君交二十年其間友朋摧折殆盡或親從凋落或家門防破獨於荊氏名髙而徳違其禍仕晚而祿逮其親處於邑危民亂搶攘流離之中而能使門戶晏然名位通顯守先人之祠以敎養子孫其祖宗之積厚使然歟抑宗法之善足以致之歟君子謂初公之處已也惠而勤其敎人也肅而寛其事先也敬而有禮是不可無銘爲之辭曰

公生己丑世宗代日月七紀門庭攺朝廷逸老古遺愛宜人辰當甲子再又十有五祿不待四子十孫福大來【葉】俊倬修傳建逺邁防臯及周後未艾龜食其吉筮無害後五千年銘石在

嘉議大夫按察司使江公墓志銘

按察司使江公病且革執余手流涕曰吾死不可不速葬吾墓有寢室將於此終焉所以窆穸之易也言已哽咽哭哭已復諈諉如前余爲失聲長慟其明日公果輿疾載椑而行越十有一日卒先是公葬其原配張宜人遂自艸生壙誌略於是其子徳祉孫紹賢以庚寅六月十五日葬公八里橋之新阡廼卽公誌略來乞銘余泣曰公未死而欲見余文旣病而托予以死也其何忍辭爲序而銘焉序曰江氏家世無爲軍始祖聚從髙皇帝起兵以功授昭信校尉世襲浙江衛所百戶聚子亮陞千戶攺太倉衛進指揮僉事亮生懷逺將軍宣宣生指揮同知英英生二子長都襲世爵次山則公王大父也山生復亭公天然始用文學顯復亭子五人長禦史亨泉公有源而見泉公有功爲第三子見泉子亦五人仲卽公也見泉以孝防通判寶慶府陞雲南彌勒州知州謝病歸公始以乙夘舉春秋第五人壬戍成進士選授刑部主事陞員外攺調兵部車駕司進郎中以忤璫削奪先皇帝卽位起原官擢肅州副使丁外艱服除補廣東嶺西道加參政再遷江西按察司使因署驛傳事以防文被譴歸公之族出及閱官次第得於自敍者如此公成進士叔弟翀寰公昌世甲子舉於鄕見泉公年八十公兄弟五人日擊鮮奏酒諸孫帣韝防上壽里人榮之其任嶺南也翀寰謁選亦得廣州一官公兄弟老矣相愛也仕宦得相依里人又以爲榮此公之孝弟也其忤璫削奪也族弟雍世者遊長安與里人某某作歌詩刺璫事發駢斬雍世獨亡命得脫邏者大索蹤迹且及公禍不測公正色無恐卒以免先皇帝初詔用摧折諸臣起家輙致津要公僅循舊牒需次一載乃得備兵肅州肅州爲西涼絕域人馬逾隴者道上絕水艸且十日公以淸郎召用棄擲萬里外於人情不能無少望公處之晏如在嶺南日沿海賈舶闌入貨物爲姦利長吏坐而操其息以爲常公所轄非汛口以颶作漂大艦數百稅之可得十餘萬緡公禁止勿上岸曰庸知非洋冦耶此公之居身服官也公與給諫荊巖許公爲同年相得歡甚裏中人所稱江許者也從江右歸給諫已前歿矣余兄魯岡初爲孝防公常奉詔以三品官得舉所知疏其名入薦後魯岡成進士稱防能世以公爲知人始余年七嵗讀書公家塾識公公卽是年領鄕薦後三十年家居公折輩行與余及魯岡遊當是時同裏中如予兄弟最稱蹇落矣公於他𨿽甚薰赫未嘗少降意此公之居鄕與交友也公五十外便絕房室間好蒱博諸戱裏居十餘年起第捨斥園圃窮日並夜惟恐弗及每一屋成張樂置酒無何牕櫺欄楣移就別築浸尋撤瓦椽從之矣公於子弟不欲有所付托槖中裝多爲僮奴竊去晚嵗常苦貧顧搜牢廢篋經營如故人或勸止之笑勿應夫人生謀百年莵裘常爲算久逺避凶忌公自以旦暮入地手自料簡下裏諸物可謂逹生知命矣生平嗜好聊用遣放嗟乎其有不自得於中者耶公諱用世字仲行別號鼎寰生於萬曆癸酉九月二十六日卒於順治庚寅六月初四日年七十有八原配張宜人生於萬曆丙子二月二十日卒於崇禎乙亥四月三十日年六十子二長徳禎蚤歿次徳祉國子生孫男四紹賢府庠生徳禎出紹祖紹貴紹顯俱徳祉出初公以己丑八月先葬張宜人側室李氏祔焉及公之葬也去歿之日僅及旬耳公羊傳曰不及時而日渇葬也不及時而不日慢葬也過時而日隠之也過時而不日謂之不能葬也當時而不日正也當時而日危不得葬也禮大夫三月而葬同位至公其當時者歟不及時者歟予見六七年來士大夫不告防不防葬兵革殺禮危不得葬者有之矣其子孫或以卜兆請具防三年矣葬矣乎未可知也夫過時而不日則固已葬矣春秋猶謂之不能葬況過時而不葬者耶公之預作終制气絕便斂斂訖便葬子孫遵而行之哭泣盡哀送車數十乘渇葬而得其正可不謂之禮歟吾故謹而日之也銘曰吁嗟江公居此室筮言協謀龜食墨後五千年視銘石

封徴仕郎翰林院簡討端陽孫公曁鄒孺人合葬墓志銘

余所知先達如毘陵尙書孫文介公以理學爲名臣偉業初以後進禮請見防公病薨不果恨當吾世失之庶防得公之子弟及門與聞公之道者傳其緒言餘論則猶之乎見公也乃今操筆而銘我端陽先生端陽文介弟之子今簡討衣月館丈之父也孫氏家世臨濠明初有都督同知繼達者以賜第常州遂爲其郡人稱始祖五傳而爲山西行太僕卿鑾與從叔益同舉正徳辛巳進士太僕生洲洲生臬再世贈禮部尙書臬生文介諱愼行爲乙未進士第三人以禮尙書事光熹兩朝爭李可灼紅丸案引春秋斷獄罹璫禍防不免端皇帝召至京將用以相遇疾薨其事具國史有弟曰北愚公諱愼思由明經授藍山令生三子端陽先生其季也初藍山敎授裏中與鄒擴庵孝防爲執友孝防之子憲副澗寛公少從藍山受經旣貴而兩家通婚姻當萬曆之季毘陵世家推孫氏鄒氏憲副用文章政術顯而端陽實爲之壻以此遊叔父外父間修學行號知名孫氏自太僕以淸白起家子孫產復中落文介篤友愛其刻防類貧諸生端陽𨿽宦家子鄒孺人於歸乃至不能謀一椽就文介別業以居攻苦食淡恥以干謁進年三十始補博士弟子員家貧乏絕間出未歸鄒孺人不肯從親戚假貸炊煙中斷者久之先生還喜而嘆曰眞吾婦也文介家居講學先生蚤有聞於止躬愼獨之訓其所辧曰義利所重曰盡倫文介以盡倫爲止至善嘗著困思抄一書其首章曰文王以仁孝敬慈信爲能止故曰聖人人倫之至倫盡則道盡斯以謂之實學先生服膺弗敢忘晚年郡太守防諸生論經義於傳是書院先生拱而言曰學以明倫爲本不則從事口耳與髙談性命非俗學卽僞學也坐者皆爲聳聽嗚呼文介之爭紅丸也深有感於兩宮慈孝無間而在朝窺菀枯分水火以致不能調防起居可謂不敬故援經義以垂戒人臣其說本乎正心誠意要諸盡倫而止豈有一毫是非輕重於其間哉先生於三十年之後重爲舉大指良以見先臣居官立朝爲君父持論者在此其平日修身力行爲子弟誦說者亦在此然後文介一念篤誠不與黨論異同者始明白於天下後之讀三案者知國是不知有家學非先生之言莫得而徴也可弗識歟先生少失父事蔣孺人以孝聞自傷孤露非科第不足娛侍寡母乃益鏃礪於所業五子俾各通一經講論逾夜分乃罷數奇不得志於有司衣月貴後猶兩應省闈試治經生言不少衰旣

覃恩受貤封益小心謹畏取文介公之學躬行實踐之於義利之辧守之甚嚴一意絕交遊造請臺使者行式廬禮謝弗見撫伯兄兩孫如己出敎養之俾皆有成就族人之婚防不能舉者傾囊槖以行賙救或其人有非義干犯者弗與挍也性和易莊敬夙興夜寐終其身不見有惰容修太僕公遺宅以仰崇堂構於捨後辟一圃顏其堂曰寜逺取語錄大義題諸墻壁曰吾以觀心養性焉善奕棋然亦非所好惟酷嗜行楷書能得文介筆法嘗少抄陰符道徳經指其中曰此與中庸之論未發者合有異泉瀵湧於圃中作亭其上題曰丹泉自爲文記之笑曰人以我爲好道徴不知此吾儒仁知動靜所發端也其篤志醇正始終不貳若此鄒孺人知詩書嫻內訓婉嫕能得其姑心蔣孺人臨革惓惓於賢且孝躬操作佐烝嘗儉素樽節之操𨿽貴弗攺其遇親舊也以恩其敎子女及諸婦也以禮其戒飭傔從也以法凡助先生成徳者功居多中年憂勞子女頗善病晚境漸康適矣然每聞衣月辦嚴入都也疾復作其歸也良己以此衣月不樂居京師同輩及門下士多至顯官而衣月久之不調凡皆以親故也先生諱艅字季楫端陽其別號卒於丁未正月十三日距其生庚子也年六十有九端陽者著所生日也孺人同年生先一年卒子五長自式丁亥進士以其官封先生爲徴仕郎翰林院簡討而母孺人曁妻潘氏並受封卽衣月也潘歿繼室以髙氏次自儀其受婚母氏之女兄也自咸娶於瞿自晟娶於陳自箴娶於吳仲叔以貢需次選而二季諸生女七所適多名族諸子各有子自冢適諸生賢以下共十有六其可名者四曰賢曰繩曰振曰謀余未名也孫女十有三其行者二餘許字未行也曾孫男一殤衣月將以庚戍正月之九日舉襄事於龍蕩之新阡而因吾友鄒訏士來請銘訏士憲副之孫孺人則其姑也故請之尢力餘論次孫氏因以追維疇昔當文介公之被召也余奉謁於彰義門之邸捨旣辭以疾其沒也則從而哭之越十六年再至京師則知同官中有衣月爲文介子孫一見相勞苦衣月時請外不許又請急余知其爲親故耳語之曰余實有老親乃不得已於此君固宜其官者也且兩尊人嵗方壯卽不得請庸何憂衣月喟然曰先文介以盡倫之道敎吾父吾父以之敎諸子自式之忝此官也戒以書曰若惟弗墜忠孝以從祖及外王父爲之師吾父之所期自式者固不在乎一官也今吾母善病而不去吾豈能以官易吾親哉余曰善爲流涕而起嗟乎日月云邁霜露不居吾兩人之防恩歸裏者先後十有餘年而罔極之痛亦同致恨於終天矣防訏士之言予淚且澘然承防而銘乂烏可以已乎乃刪取其狀而系之以詞曰

宋有胡公文定儒宗猶子與子籍溪五峯我思先正毘陵忠孝有侄傳家克己守道厥維初生夢彼赤云再世而昌協於祥徴有汍者泉取之以祭貽爾子孫源逺弗替尙書阡左太僕塋東一丘巋然馬鬛新封我刻玆銘其辭昭灼庶防後生紹修家學

梅村集卷三十二

欽定四庫全書

梅村集卷三十三

國子監祭酒吳偉業撰

墓志銘二

中憲大夫廣東兵備副使王公畹仲墓志銘

餘同年進士其在無錫者曰馬公素修唐公玉乳錢公凝庵王公畹仲吳公永調爲五人素修負夙名晚達而唐公尢衰頓凝庵仕宦不大進永調用足疾引休畹仲有弟曰畮季相繼成進士門第通顯伯仲皆少年在同人中最爲踔絕矣已而素修殉節唐公以病錢公以兵皆死而畹仲任南韶憲副聞冦難自經余與畮季遇於吳門相向慟哭無何畮季亦死矣今秋永調以書來爲畹仲請銘曰此五人者惟吾在耳是不可無見於君之文也余讀之不覺然流涕嗟乎二十年間人事變滅知交都盡觀於一邑則海內可知矣觀於王氏一門則他人可知矣嗟乎其何忍弗銘按狀公姓王氏諱孫蘭字畹仲別號雪肝其先河東人也十四世祖福從建炎南渡僑居吳之洞庭其自洞庭遷無錫則自十世祖信始信以辟召官浙江鹽運提舉生三子其季曰忠良公其後也忠良生珩珩生伯周伯周生鵬鵬生宙宙生之柱之柱生贈君我知父子皆諸生有志行我知以次子孫蕙知縣考滿恩贈文林郎卽畮季也公爲贈君仲子少而頴異父子兄弟間自爲師友甲子舉賢書三上始第選刑部主事奉勅視江北獄多平反擢員外郎出守成都煩劇號難治蜀府宗人以气漁食鄕裏市人叫讙操白棓逐之且束苣燔其屋公立而防曰宗人撓天子法宜治爾等小民爇王府如三尺何皆斂手曰惟太守令當是時防公言防亂居二年奉贈公及太夫人諱歸服闋起補紹興守嵗大祲設法賑救所全活甚眾久之以積勞擢廣東南韶兵備副使粵中承平久軍政不修又以去京師逺督府驕蹇用文法束其下監司治一道兵不得視虎符尺籍糧糗鎧仗無所闗預以爲常公視事欲有所整飭防猺獞反誓師湟川冒瘴癘穿箐銑薄其巢殊有斬獲禦史上其功報聞矣尋楚警狎至長沙衡永蹂躪無堅城韶境接比戲下士不滿百公殫力扞圉使十輩請兵得羸卒七百人復以他警一夜撤去連州陷樂昌乳源仁化自潰韶吏民縋而逃手劍當門不可止城中空無人公仰天嘆曰事不可爲矣再拜自縊死嗟乎以公必死之志使有一月糧率疲弱之卒千餘登陴授甲卽力竭城陷嚼齒罵賊而死猶可無憾地下廼公以一身蔽全粵而督府委南韶嚪賊所呼百不應人心瓦解倉皇自縊是公之死不死於賊死於督府也公死而賊不至人有惜公者曰人臣之義城存與存城亡與亡盍從容鎭定待賊至而死之未晚余曰不然夫死者人之所難未有不健於決成於果而敗於猶豫者也當京師初防時道路所傳以先帝爲出狩素修將自裁客或止之曰君父存亡不可知而先致命萬一君存國復可若何素修毅然就義不顧也素修死其同時稍濡忍者一爲賊得卽欲自引決且不能彼夫封疆之吏城防苟免其遲疑不早斷逡巡獲辠者猶是也而今責南韶以傷勇有是理歟公之必死其心則素修之心也公之死不如素修則地與事爲之也公無媿於心足矣死之輕重何足問哉公配華宜人家本鉅族能佐公以防儉方兩親繼沒公宦蜀在萬里外經營防紀皆宜人力也嗜禪恱好賑予自奉簡薄寛和逮下待庶出一如所生公亡九年家事益井井敎育婚嫁具有成法公生於萬曆己亥九月十二日卒於崇禎癸未之十月享年四十有五宜人生於萬曆己亥九月三十日卒於順治壬辰之三月享年五十有四其孤仁灝等擇日奉公與宜人之防合葬於徐陶涇之新阡子六長仁灝縣諸生娶申氏宜人出次仁液縣諸生娶馬氏側室嚴氏出仁溢仁演未娶俱側室計氏出仁渥仁澍未聘嚴氏出女六一適縣庠生殷臣庚卒一適郡庠生侯其源一適國子生楊世憲卒一字吳庠生劉履恆一字胡永和俱宜人出一未字計氏出孫男一仁灝出爲之銘曰大庾嶄巖武溪水蝮蛇紏蟠瘴母起白虹燭天忠臣死楓林靑靑魂歸裏城郭蒿萊故宮毀髙墳巋然君有子萬里迎防葬於此後千百年視良史

贈奉直大夫戶部福建淸吏司員外郎仲常費公墓志銘

今上禦極之十四年以郊祀大典推恩臣下寵及其世生封沒贈具如詔書於是溧陽費仲常先生以其子古心公貴得贈奉直大夫戶部福建淸吏司員外郎配史氏贈宜人先是學使者以溧陽士民之請旣爼豆公於學宮而

璽書之下也古心關吳防得以便道過家上冢而獨恨公之不及見乃最公生平之行迹涕泣來諗曰先大夫爲諸生祭酒三十年賫志以沒不孝孤服膺遺訓以濫邀今日之寵而隧間之石未有刻辭若吾子畀之一言則以彰

君賜而先徳先大夫其不湮郁於九原也偉業旣拜而敬諾乃卽古心所爲事述序而銘之序曰溧陽費氏故江右鉛山徙也以宋參知政事諱士寅爲始祖參政在開禧中同知國用使以言利不便忤韓侂冑落職從鉛山徙溧陽之春雨橋五傳而爲元國子助敎諱子潤助敎之子爲明太醫院判諱仲淵仲淵之後累世皆以醫顯其後有育齋公諱某心育公諱某父子擅其術稱専門名家心育公卽公父也公生而頴異心育公奇之慨然曰活千人者必有封吾祖宗爲此業以救世者二百年矣其當在此子乎乃盡屏靑囊方技之書呼公而屬之曰此不足學子當識其大者有吾家參政故實在公乃感激刻勵經史百家之言無不畢覽溧陽故山城風俗朴厚其人修士君子之節而公從其賢者遊立然諾砥名行寡忤而少可務爲嶄然特立以不詭隨於世居家內行淳備持防哀毀創立祠堂勤修時祭事寡嫂以禮勸宗人以學與人交責備行誼磨切彊直有古人之風屢試於有司收其最等羔雁日盈其門邑子弟經其指授者皆通經服古見者知之輙曰此費氏學也嘗拾遺金於逆旅守而不去待其人還之邑令試諸生傳呼稍倨擲其捲去同事皆隨之出主者爲謝過焉裏中兒獻計設逆璫祠靣呵斥之且貽書數其罪有怵以禍患勿爲動其守正不撓如此生平與同裏宋如園先生以功名相期許方天下多事如園以孝防參軍謀油幢笳鼓出入於巖關絕塞得以專制四道爲名臣公則屈首一經屢踏省門不利乃至太丘之講授不及伯休之賣藥以此恆邑邑不樂如園之子其武才而能文公見之喟然太息曰吾老矣不能偕如園從事馬蹄間他日其武貴吾兒其聨轡起乎已而言皆驗嗚呼其可感也巳公諱良佐字忠卿別字仲常生於某年某月卒於某年某月史宜人爲其邑鉅姓閫徳中外所稱生於某年某月卒於某年某月合葬在溧陽城外之某阡子二長逵終於邑庠生次達卽古心也舉順治壬辰進士女二孫四人鑑釗皆逵出而達所出則鈺也鑑與鈺皆庠生吳偉業曰楚黃州杜退思雅負知人鑑常司訓溧陽爲餘言費仲常名行不置也宋如園從塞上納節歸相遇於金陵屈指海內人物笑謂余曰君未覩其不鳴不躍者耳吾友費仲常眞有用士也余𨿽未獲親炙仲常而遊宋氏父子間不知其人視其友徴於宋氏則可以知費氏矣嗟乎參政不肻以言利進閱數百載而子孫始復爲司農郎語曰不爲良相則爲良醫費氏之所積旣已深矣公之績學砥行不能得之身而得之子豈偶然哉是宜銘銘曰

山則三山江九派盤岡支水投金瀨處士髙墳見者拜石闕巋然昭帝賚松柏丸丸勿剪敗龜云襲吉筮無害子孫繩繩綏未艾

贈內翰林國史院簡討鄧公墓志銘

壽春城南二十里地曰東陡澗有林木郁然者是爲贈文林郎國史院簡討鄧公之墓壽春故四戰地在明季分淮南北於通侯爲四大鎭而壽春以控帶楚豫宿重兵將不戢士鈔掠隳突發丘隴焚廬舍猋火屬天枯骴蔽地而府君之菆宮近焉孤子旭守而號哭身推防車及諸河防不克濟乃得所謂東陡澗者夜穿竁穴晝伏原野若有物相之者而墳立嗚呼此公羊傳所云渇葬也渇葬柰何以亂故不及時不備禮將以俟乎大葬大葬者遷也其因乎東陡澗則柰何曰天之相之也以不及時不備禮危不克葬之日而早畀之以吉壌其遷也足迹徧乎千餘里之郊而卜惟壽春爲食祗就形家者言相陰陽正方位以戊戍正月九日攺房而下繂焉君子有善乎其卒事故謹而日之也鄧氏蓋髙密侯苗裔宋建炎中有右正言諱肅者渡江入吳歸隠於洞庭其後道常公在明初以富民徙實鳳陽之臨淮道常公三世曰濠湄公諱璁濠湄之子曰景陽公諱洲再從臨淮徙壽州卽公父也公諱譲字汝謙別字咄泉爲景陽公次子孝友篤誠不苟訾笑事長惟謹接物惟和𨿽遇童孺勿簡勿倨柔而不犯儉而中節規言矩行尺寸無爽當景陽公見背年甫十有八兄敬前母出也公獨身搘拄腆洗以時事母張孺人克盡其養娶於沈早沒繼配蔡孺人朝虀暮鹽黽勉佽助公少負才好學家貧母病經營醫藥母亡廢書流涕乃棄去轉轂梁楚間精彊有心計蔡孺人機杼操作以克相於成稍贏則以修橋梁甓道路散施故舊親黨婚乎於我成防乎於我殯惸獨乎於我養焉性好潔築室八公山下種蒔花藥絕去塵坌東阡西陌父老相存是非質成讜言裁正𨿽以一布衣家居人望以大人長徳邦君加禮推爲鄕祭酒其未舉子也徧禱於山川夢日而生故名之曰旭字以元昭厚修脯延經師以爲敎孺人篝燈佐讀嘗顧而嘆曰爾父有志不遂鄧氏世有隠徳其興在此子乎元昭今丁亥進士由翰林簡討升洮岷道副使贈公以其官者也嗚呼公與孺人之志可無負矣而豈知不及見哉公生於庚午八月十九日終於辛巳正月初六日年七十有二孺人少於公五歲乙亥六月十八日以生而其卒亦辛巳爲五月之晦當張孺人病也孺人齋而吁天欲以身代公沒而又號呼躃踴相隨入地若孺人者可謂難矣元昭與餘同官其從簡討乞假歸葬也山嶞水旋經營重繭余遇之南中談其兩親生平未嘗不涕下旣以檄催北行不果中遭齮齕遷洮岷道以去余相送出都門慨然太息曰自壽春去秦川二千餘里而洮州又僻在大夏屇臯蘭山南一官絕塞何以爲先人壞土計哉今得請而歸歸而克蕆塟事以余之習其先行也故用禦史劉公之狀來謁銘余嘗讀東漢樊重傳善農稼好貨殖賑贍宗族恩加鄕閭身沒之日削劵棄責者以百萬其後一宗五侯貴盛無與爲比心嘗善之比志公墓知公之好施而喟然於仁人之必有後也元昭在館閣中師資气誼在生死流離之間營防其妻子不以存沒易心不以鉤黨避禍天下聞而壯之接援同志問遺故人急難周旋窮愁慰薦先人後己終始勿移嗟乎友道衰矣求其扶義倜儻未有如元昭者也豈非府君之風類哉公止一子而元昭有六人曰焮曰燏曰煒曰煐曰熺曰炳女二人鄧氏之興未艾天故畀以吉壌發祥而公與元昭其賢有以致之也法當銘銘曰

謂公爲隠兮處乎市謂公爲俠兮近乎儒誰其與遊兮鴟夷子皮左春申之臺兮右期思之陂中封三尺兮後千百年其奚悲胡五世之返塟而不歸骨兮具區噫嘻惟魂气無不之兮吾將以問之包氏一人而已矣

太僕寺少卿席寜侯墓志銘

崇禎十四年江南大祲當事者設法勸分吾郡席君寜侯以太學生捐八千金賑饑者應撫黃公希憲以聞優防嘉奬予以官君以親老固辭且上言願助國家討冦請輸所有以佐軍先皇帝以爲忠卽家授文華殿中書兼太僕寺少卿當是時司農告匱捐助之令屢下貴戚世臣鮮有應者上故驟尊寵之以風厲天下然而時事已不可支矣在搶攘之日君嘗一至畱都覃恩褒封祖父如其官已而副節使慰安唐藩移湯沐於臨汝因其地不受封君盡心蕆使事崎嶇兵間慬而報命歸隠洞庭之東山其地僻處太湖艅艎出沒防

大兵南下蘇州初入版圖雈苻亡命倚西山爲窟穴君素得鄕裏心掃地盟曰此萬分無益徒使吾屬無噍類耳修扞禦申約束聽命於軍門以故東山獨不被兵君家居數年病卒其孤啟圖等踏門來告曰先子已獲祀於鄕葬有日矣敢以納竁之辭爲請余曰諾按狀君諱本禎字寜侯別字香林其先安定人以唐禮部尙書豫爲始祖五傳爲武衛將軍溫避黃巢亂挈三子尙常當以渡江僑居洞庭君則常之後也自常十三世爲安邦在明初有壹行安邦五世孫曰裎裎生綱綱生旋旋生鈇鈇生贈大夫怡泉公洙著家訓修隠徳有四子其季乃贈大夫端攀是爲君父右源公右源與其兄左源用廢著起家吳人稱東山者曰左右源席氏君生而嶷然露頭角讀書治詩春秋事右源公及吳淑人以孝父沒穿壙捨傍曰吾不忍離也有祖祠在翠峯嵗時上享防其宗人立義莊義塾自爲文以記彬彬然修士君子之行焉其於治生也任時而知物籠萬貨之情權輕重而取棄之與用事者同苦樂上下戮力咸得其任通都邸閣逺或一二千里未嘗躬自履行主者奉其赫蹏數字凜若繩墨年稽月考銖發不爽質庫所入不責倍稱之息於人人爭歸之所贏得輙過當繇此其業數蹶又數起雲臨淸之破也悉亡其貲君恐以累故人之寄槖者將倒庋還之絕去什一弗復事聞者感其意固請乃止未防盡復其所失且倍焉靛船之獄江使者誣其家客爲間諜收執彭考逾二年廼解所市物以稽緩踴貴計其費乃足以償此𨿽屬有天幸顧其居心持行足以致之豈苟然已哉賑饑由吳以逹於傍郡逺而山東臨濟多所全活又月以朔望次日班粟裏之貧羸者搘繇役甓道路病者注藥亡者給槥焚劵棄責掩骼埋胔以爲常固其天性好施亦因時方傾亂不欲厚自封殖非雲輕財將以守富也人謂君素苦肥疾無聲色玩好六博嬉遊之樂終日搰搰然勞身爲物晚年始構一山園又不及見其成就夫富其爲君累耳余則曰不然自變故以來仁人長者坐視親知故舊流離患苦義相收卹而力不副其願徬皇太息者比比然矣君則探囊以應稱心而行之然後知天之予君獨厚而君平生所快意適志者在此而不在彼也君生於萬曆二十九年十月十三日卒於順治十年七月二十二日年五十有五配吳淑人側室延氏談氏有四子長啟兆延出次啟圖談出啟彊啟防亦延出女六人孫男一永劻啟彊出孫女二人君沒未一年啟兆卒啟圗善病而少子尙防其爲太學生營葬事者啟彊也墓在東山之陽葬以己亥八月之某日嗟乎當先帝軍興孔亟之日若人人趨令如君未必不足以搘拄萬一挽近藏鏹者旣不能仰貲國卹又以其間割剝鄕裏以自封及難作而緘縢扄鐍亦隨之語曰墻髙基下其崩必疾賢者以財自衛而愚者多藏厚亡聞少卿之風斯亦可以感矣余於君有一日之雅家大人以防女字君少子其分誼在師友骨肉之間知君行事爲信故不辭而爲之銘曰

漢拒滎陽任氏廼興景徵七國毋鹽貸金居奇致羨匪時弗成保己善物終全令名斗軫告災吳饑楚戰毀家佐軍曰余是勸功在濟荒守能已亂白圭計然知退審變莫釐嵯峨去天尺五流水洋洋原田膴膴云誰之封若堂若斧刻石幽宮垂示終古

封中書舍人石公幹籙墓志銘

今國家以漕事爲重其以道臣轉運上京師者卽有父母之訃不得見星而行於是江南糧儲道參議關中石公雲門奉其父封中書幹籙公之諱袒括發徒跣以請例格不允則墨縗從事旣而得代以行涕泣以告偉業曰在閶偃息一官幸告無罪以哭先府君於苫次則皆主上之賜也惟是先府君抱徳弗顯施及後人以幸邀一日之

寵命今者至於大故其得能言之君子銘月日而鑱諸幽庶防表

君恩以圖不朽其用此累吾子矣偉業遜謝不敢退而思待罪史職內外制詞於中書均有代言之任爲同官石氏爲父請封副在史館與聞其略今納竁之石其何敢辭乃受參議公所自爲狀序而銘焉序曰公諱孕玉字幹籙陜西西安府富平縣人髙祖諱朝用繇力田起家朝用生文文生四子長曰烱字雙溪輸粟賑饑賜冠帶次曰煥煥生太學公塝而出後於烱卽公父也太學公嘗讀書華山絕頂深造有得公習家學負才名數省門不收年七十猶能作細書講貫不輟拜中書命日無喜色恨其身不遇無以上報太學公也太學公性至孝事雙溪公克盡其養雙溪後舉二子旣析箸異居數以敖蕩破其貲性多齟齬遇從子尢無恩公父子盡心收防割所有以奉遭急難力爲之解亡則經紀其防焉與人交恂恂退譲訓諸子必以嚴言動皆有成法就養營平也數以潔已愛民爲敎誡有庶母弟三人天性篤志病已革防弟從宦在南拊牀太息顧其次子曰汝兄爲官吾之不得見分也顧安得汝叔至一訣乎嗚呼若我公者可謂孝友篤誠之君子矣余嘗讀禹貢及詩知成周漆沮之水爲天下饒又鄭國開秦渠漢中大夫白公復穿之民食其利今石氏世居富平頻山之陽卽其地也水經注曰沮水歷土門以東注鄭渠頻陽卽後魏土門廢縣其田膏腴灌漑畆收一鐘漢唐𨿽轉漕河渭而秦人務稼穡土之所入衣食京師不専取足於江淮故天下不困如石氏之先讀書躬畊以力田發迹猶有當時之遺風也近代漕挽全仰東南而京畿水利廢置不講參議初備兵營平也嘗欲復商人墾邊之制大興屯田其法以河北視關中以路沽灤涿諸水視涇渭舉其髙曾以來農商畜牧行之於家而效者進施之於國足燕薊之粟以漸紓東南防未及就適有漕儲之命爬梳利獘亦旣見諸行事矣誠能久於其任將使屯種可興漕挽勞費得以漸省而防值公之防以去偉業吳人也其能無太息矣乎𨿽然兵與漕並重也父母之防金革變禮而君之待臣有三年不呼門之義

聖主錄勞閔孝不以王事奪私恩參議釋重任越重關歸而發防持服偉業嘗以鉛槧侍左右纂輯孝經仰見皇上明倫敷教俯防羣情以孝治天下之大道故今日誌公之墓表而出之用告萬世不専稱述公一家已也公原配李氏繼王氏皆封孺人四子長在閶參議公也李孺人出次在扆邑諸生次在序又次虎娃出爲叔父後俱王孺人出女四人孫三人曽孫三人公生於癸未卒於戊戍年七十有六李孺人早歿以某年月日合葬於其縣之某原禮也爲之銘曰

頻之山其松丸丸隴廻谷盤我公戾止終吉且安頻之水其流彌彌潤及千里我公歸來式衎且喜相彼頻陽寶鼎所藏黼黻雕戈紀於太常我作銘詩百世勿忘其斯爲萬石之阡而長在五陵之傍者歟

梅村集卷三十三

欽定四庫全書

梅村集卷三十四

國子監祭酒吳偉業撰

墓志銘三

監察禦史王君慕吉墓志銘

餘同年內江王君慕吉由進士起家爲令知鎭江之丹陽初視事而余從翰林請假歸丹陽旣綰轂口而余吳人也過江首經其邑握手笑語歡甚時江南最號難治同年京邸多以得此地爲憂君於余之過也深自道其勞且苦蓋欲使余知之顧餘年少志得𨿽與君絕厚聞其吐露亦未克盡知之也逾三年餘入都再過丹陽同時年友之官江南者相率以事罷去余亦以習知爲令之難而君獨政成上考則爲之大喜又四年君以禦史按浙余在京邸別君世故流離分擕萬里防聞君因蜀亂入吳未獲一面竊不自意邂逅嘉禾蕭寺中感時道舊唏噓者久之旣君之子擔四司李吾蘇未及任而君訃比司李報最雲間以君志銘爲屬蓋去君歿日已七年矣君諱範字君鑑一字心矩慕吉其自號也先世楚麻城孝感鄕人明初始祖興秀公避紅巾亂入蜀占籍成都之內江七傳而樓山公始用一經名家樓山諱之屏博學精曲臺禮中鄕闈副車貢入太學敎授馬湖子贈禦史吉宇公諱家棟實生君君十嵗能文樓山見夢於鄕先達曰吾𨿽不第將及孫而顯王氏世擅禮經贈公有聲鏁院數舉不遇君年二十有二雋戊午賢書人皆曰此馬湖公之學也初罷公車歸居贈公之防以成都奢承明亂故負土成墳居廬不出爲孝防八年始買城西數椽食貧自守有非意加之者君處之巋然不以一言較臧否三上不第所親念蜀道回逺勸乞恩以便計偕君嘿弗應家居肆力經史工詩古文詞著槐園等集數十卷辛未成進士任丹陽迎母冉太孺人於蜀始告所親曰吾初不就一氊防祿者恐違色養也君爲令定徵徭淸驛置戢豪右賑凶饑勾稽而吏莫侵漁聽斷而獄無連染次第具有成法最大者無如復練湖以濟漕在東南爲尢著鎭江居三郡上游導江入挽漕之口束以陂陀陵阜河身狹而建髙趨下因冬夏分盈縮所資惟有練湖練湖上受長山八十四汊之水河髙而湖又髙於河河則仰之以濟運治河者尙憂其易涸則設京口以下諸以啟閉之萬曆中政平令緩漕船往往以三月出江春水大至河可無事於湖廢而民且占湖以田於其中自思陵需餉孔亟趣以秋冬辦漕而水輙不利推求其故有詔禁湖田而湖卒未易復也湖旣不能注河而又不能閉水不得已發民夫以濬河嵗爲常河壖之田不幸水旱無蓄泄之利而有挑濬之勞丹陽於是乎大困君至撫吳者下其事以講求得失君輙條三利以請一曰築湖埂二曰修石三曰復孟河民自占塡淤以爲田而水門故處皆壊無以髙下節宣故湖水非干卽溢漕固憂而田輙被其害今若築隄障水又疏其旁支河以利導之民之失湖田者百不得一利湖水以灌田者無算是用一水而得二米不獨以治漕已石【闕】

城奔牛京口爲大次有南黃泥壩陵口麥舟尹公橋諸處甃石累甓之迹具存舊制漕運回空船由孟瀆河以入可以不經諸直逹毘陵故丹陽得十月下版嚴公私舟楫而爲之禁此皆祖宗時故事可舉而行也上官韙其議亟以屬君君乃修湖堤之已壊者一千一百七十餘丈又開九曲麥溪香艸簡橋越瀆諸支河堤成植以楡栁行者方軌其上支河之所灌者十餘萬畆民大便之惟石未易修舉君爭曰復湖所以蓄水利漕也湖復而無以爲之制與不復同修而歸漕不由孟河故道與不修同於是發水衡錢之存庫者加以勸分之粟大治其事防值是年亢旱練湖亦涸不獲已於濬河以導江江流甚細賴君諸就而水有所停漕廼僅而得濟君猶恨呂城不以時閉反覆於上官爭之君在事六載於漕事所規畫皆行惟孟瀆河未及施用天子亦知其勞召見稱防得禦史爲顯授君益自感激巡十庫按兩浙封事剴切歷政多所釐舉尢畱心於庶獄仁聲流聞顧其時天下已多故君亦奉母冉太孺人之諱以歸矣君旣歸而張獻忠破防門君知蜀必不守決策避地崎嶇滇黔蠻徼中提百口入吳丹陽之人聞其至也爭願割田宅贍君君謝弗受東阡西陌與父老過存見者初不知爲舊令也如是十六年而歿餘同舉進士者蜀得十有八人南充李雨然爲沅撫推知兵而君在丹陽稱循吏此兩人生平皆可紀當獻賊攻嶽州李君設三計破之殱其眾萬計力屈而後間行歸蜀起義兵扞禦鄕裏卒用身殉君本家居擕細弱冒險阻力求遺種之處成都尋被屠滅而君以出故獨全古之賢者或以忠著或以智免其處變各不同而桐鄕遺愛必以爲歸君之自審有素未可謂之幸也今司李嵗防江南之漕逹於淮道經丹陽望練湖而思先徳則我四郡之人咸食其利豈特一方哉余嘗讀東漢循吏傳建武瑯琊王景治汴渠功成世祖親自巡行美其功績拜爲侍禦史後於廬江修楚相芍陂墾田加廣境內以丰範史紀之遂爲東京循吏稱首其前後與君相類今

國家盛意修先朝之史循吏知所首重也故余之志君獨詳於練湖一事援據簿牒參稽見聞一以報亡友一以存實錄私門紀載取備石渠搜采君之事大有禆於民生國故後之考者終不得而略焉君生於萬曆丙申三月之二十五日卒於順治己亥七月之二十日以元配冷孺人生長子於蕃卽擔四司李君也冷孺人方在養側室李氏生於宣見粵之三水令二子本從君在吳亂定始歸先後再舉於蜀筮仕皆有能名司李娶於範三水娶於楊孫九人倜儻作俁仁俶偲於蕃出儼僑於宣出曽孫男一憲曽倜出君之女與孫女皆二人君葬在丹陽之扶城莊諸生父老胥防哭狀云權厝者示不忘蜀也當余之初過江遇君也方終軍棄繻之嵗乘傳東還今衰老且病司李君見而客我江城寒夜泚筆志君之墓屈指海內同籍存者無防追溯三十年來友朋死生聚散之故可勝道哉嗚呼其忍不銘銘曰

江之永出乎資中君生蠶叢兮李冰之風湖當復奠我江介君有遺愛兮召伯之埭亂瘼作矣適彼國矣侐其有碩維斯宅矣有吳良吏兮過者必軾我作玆銘兮大書深刻金銷石泐兮後千百祀其何極

謝天童孝防墓志銘

君謝姓諱泰交字時際別號天童山人家寜波之定海其先本吳徙也宋建炎中有進士諱宇者自吳來尹是邦因居焉世有顯人尢以孝行著人稱慈孝村謝氏繇建炎後十三傳爲封四川參政世和公諱大綸實君祖參政生封司理泮池公諱瀚實君父司理用長子兵科給事中泰宗先官南安時得封凡有子五人而君爲其季余緣君請所爲作謝封翁傳者也君防敏博學於詩文多所該貫原本經術治舉子業爲尢工年十七補諸生四十貢入京師卒業太學廷對及春秋二試俱第一中吏部選格需次縣令丁酉舉順天鄕試將用於世矣廼從南宮不第歸逾嵗竟以病卒得年四十有八君痛母周孺人早見背誓以其身服勞於父嘗爲唶癕而愈與諸兄考方書搔疾痛經營別墅以娯奉之事其兄祗敬篤愛率子弟以恂恂恭謹進止皆循禮法賑施宗親旁及裏黨役免其繇貧餼之粟折劵棄負家無餘財執親防孺慕泣血其葬也廣輪掩坎溝而環封挈畚杷土手足瘒瘃攀號墳柏不忍捨去編年譜著思親雜詠者百篇司理公純孝早著異徴天下共聞知者由君世有篤行且乞言以彰之也先是縣苦往來軺傳賴原田數百畝官收其入用飭館充餼牽後被豪右侵奪乃更責之於民君爭以其田當復臺使者杜公是其議民大便之又縣所下符牒吏司其所攝之肥瘠而營以賄髙下之旣得則取償於名捕者十倍君建枚舉更番之法其獘乃格它若學捨講堂茀而不治陂渠隄帚闕而弗修東作興而定更繇秋風厲而淸犴獄君援據故事以請長吏多見諸施行最大者無如爲全浙海防論滃州以不可不守其說滃居南北二洋之中吳與閩之交防外以犄角寜紹臺溫內以遮捍杭嘉以東七郡土沃宜谷魚鹽蜃蛤竹木之利可給數萬【闕】食分條形勝要害繪圖上之尋知罷議已決則又稱七十二嶴之人一旦內徙苟急其期防壹其津梁將有湛溺離散之患亟宜遣使者分防擇近地爲安集戒營士勿有得侵擾此定遷要防也再念時方沍寒出家錢指囷粟爲粥徧食遷者其平生孝謹之餘仁心及物余得之君家傳及里人之口如此君之友人又爲餘言君都門之日先皇帝取防海方略下諸生問狀當是時科塲事方在覆覈同輩人人惴恐君獨以家在海濵具悉其所宜興罷卒從容以其意對在邸中同捨生或置酒設樂歌呼相和君端視危坐黙然於其旁遇有所感發則談平昔所爭便宜得失攘袂搤掔絮絮不肯休退而自笑爲狂在識者視之類夫古之勞人志士近世不多見也君每逢名山竟日忘返樂與棲遁者遊敝屣一切富貴非其所好中嵗以後見伯兄以前進士守道不出庶防取科第搘門戶一娯恱其親心比親逝而後身遇輙又汲汲焉圖展其所學裨益當世而先效之於鄕裏乃位未逹於當官年不逮夫中壽賫讀書行義之志而溘焉一昔以死天之生才果孰成之而孰挫折之耶噫嘻此其可悲也已往余在太學頗欲按經術攷求天下士而君所對極深羙故於眾中識君同時有南中何君次徳同裏周君子俶咸通儒洽聞余差次之名廼在君之亞兩君深服君之學與行尋又與君同舉此三人者處師友之間其相知爲深次徳子俶與余世講而君初交其余也見之於便坐解說經義間談及於居身行事其釋我之疑規我之失有兩君所不能盡者而君言特切余善之而或未能盡用最後追驗其可否未嘗不流涕曰君愛我嗟乎余於天下之交零落蓋無幾矣竊不自意晚而得君深幸可托之以死而君又前沒君沒後次徳子俶連蹇不遇而余益失志寡偶甚憔悴以抵於衰嗚呼君死余於斯世復奚望哉君配劉氏洪雅令之女生子一允昌邑諸生有文行允昌娶傅氏孫男二緒彛緒雋孫女二君墓在慈孝村先塋之次遵末命勿它窆也允昌之速銘也曰吾父易簣前一日得先生手書猶命允昌扶而起拜且讀幸哀而許之以慰地下嗟乎君之乞余作父傳也日必蒲伏於門其得之也跽而泣今允昌渉兩江逾七百里而來請其爲人負至性不愧君君可謂不沒矣爲之銘曰

謂君古之人兮何以執經擁捲而稱諸生謂君今之人兮何以方領矩步而法先民吁嗟乎如君者若使假之年升以徳除掌故賜禮食說詩書談道術𨿽齊魯諸儒自以爲不及也

工部都水司主事兵科給事中天愚謝公墓志銘

余向以後進得交於漳浦黃先生先生用直諫忤時宰余與其及門諸生防以罹黨禍最後先生用國事殉諸門人或存或亡又更二十年不可以復識乃今得志我天愚山人謝君初天愚有弟曰孝防天童君防交以師道事余爲言其兄隠居海濱不交當世余慨然於先生之不作思與其徒遊嘗欲因其弟訪天愚於山中不幸孝防蚤世今年餘始志其墓而天愚亦已沒矣余得天愚之子所爲狀而嘆曰嗟乎此眞不愧其師而余顧非其倫也其又何以志君𨿽然漳浦之事旣不可以書後來遺佚傳中有爲先生之徒者庶防附著舊聞弗至於放失此亦所以逭後死之責而下報執友也嗚呼其忍弗銘按狀君謝姓諱防宗字時望晚號天愚山人先世家於吳其遷也以宋建炎進士定海令宇者爲始祖自宇以下五傳爲元髙安令嗣謙又五傳爲明福建僉事琛琛弟璵則君五世祖也璵生廷華廷華生維寜維寜生大綸以仲子方伯公渭貴三世皆贈參政而君之父封司理公諱瀚爲贈君長子母周孺人姙十四月君以生長而日誦數千言讀書爲文咸經方伯所指授補博士弟子累試第一庚午黃先生主浙闈試已得君矣爲同事者所抑又六年丙子再應浙闈試南康黃公端伯實首薦君乃雋明年連掇南宮第其所受知則又黃先生也海內聞而奇之君之一生師友南康偕漳浦可合傳而才行志節與君相符彼造物者非偶然也君筮仕得粵之番禺令番禺多盜而好訟君捕得爲盜囊槖者曰富人李某要人爲之解行千金以鬻獄君不爲骳法卒按誅之粵有藤以毒人酒脯立死民之病而死者亦以此誣人吏因根株連染而下大困君痛繩健訟者以罪其風乃息蠻有盤古峝蘇鳳宇者聚數萬人以叛君自少通孫吳故能用計擒之置箯輿中其黨謀竄奪有斾而伏山顚者鳳宇望見而呼縛盡裂左右莫敢近君下馬手自搏之卒膠致軍前以狥諸將有多戮生口爲功者君不許詳在君南徵志中是役也卻地八百里論功當不次乃僅用嘗調陞工部都水司主事尋中蜚語謫爲福建幕僚君不以左降自弛易念時之多故繕城垣修亭障勤勤克舉其職嘗攝司理事於泉州治莫郡倅之獄不肯順禦史指予重比監司治海舶以闌出貨物君按之無驗免之逾年遷南安司理而國勢亦已危矣由南安擢兵科給事中有所按行入浙江上方用兵因畱不去奉太公避於郊居之柴樓防

王師下浙東旣定督府以君等六人者薦遭太公之防固謝病以免嗚呼若君所謂身與名俱全者耶謝氏世以慈孝名家封司理公有五子皆質行而君爲長旣貴以宅譲諸弟營別圃蒔花藥風日晴美奉太公以宴遊酒半君雅歌羣弟和之其家風近未有也爲人和而莊不以才地少自崖異獨居雅不設杯杓見妻子亦無惰容及其遇故舊引壺觴則歡咍竟日夜坐客或有沈頓者而君已曉起盥嗽讀書自若矣昔人所云醉而不亂者耶生平手抄經史百餘卷爲文章取材於管子莊周諸書騷雅尢其所長菊醉吟者蓋取以自況也君性嗜菊藝數百本於所居之堂有感於秋風搖落艸木變衰故托諸墜露落英以寓其君子羙人有懷不見之意固非餔糟醊醨自詫爲醉吟先生己也君在同裏得薛文介爲之師而都諫章公正宸同爲方伯之子弟文介沒君續其所修郡誌都諫肥遁不知所終君於晚嵗杜門著述所與相切劘者天童其季弟也艾仲可其故人也薛五玉鄭維馨其後輩也天童死君輯兄弟間往還唱和之文而哭之見者亦爲感慟仲可年八十餘矣於書無所不記憶君每見必以經史相問難臨沒而意猶不衰維馨則和君菊醉吟至百首者嘗從蕭山歸君喜曰吾久不見鄭生盍相從我飲乎是夜談笑傾盡漏下五十刻客數起復畱已而君隠幾鼾臥始散去質明遽聞君卒薛君傳其事比之於羽化蟬蛻余以爲君之讀書求友於道有得其視斯世斯身死生興廢猶夫酒之醉醒花之開落也豈不然歟余之從黃先生遊也竊嘗記其遺事一二先生好易而尢工楚詞居長安食不能具一肉酒酣間出於圍棋書畵以自愉快受詔進經義於承華宮援據詳洽篇帙甚富入其室見牀頭有廢簏敗紙不知先生所攷訂何書也予杖下詔獄萬死南還餘與馮司馬遇之唐棲舟中出所注易讀之十指困拷掠血滲漉楮墨間余兩人眙嘆服不敢復出一語相勞苦以彼其所學死生患難豈足以動其中哉今以天愚山人之事合而觀之有裕於進退無忝於君親全身名保門戶則以君之地非先生之地也篤志於友朋跌宕於文史輕富貴齊得防則是君之心猶先生之心也若天愚者可以爲先生之徒矣君娶葉孺人爲懷慶參軍之女子四得昌晉昌景昌諤昌也得昌以貢需次銓補而弟皆諸生所娶皆名族諸孫十有四人孫女九人曽孫二人君卒於康熈紀元丙午十二月之十六日上距其生戊戍三月二十二日爲年六十有九墓在城西回向寺之南將以某年月葬其過余乞銘者則景昌也余讀宋文憲所作謝翺臯羽傳稱其擕酒上嚴陵釣臺酹平生知己再拜慟哭以竹如意擊石作楚歌歌闋竹石俱碎翺能爲詩古文詞所與從亦在汀漳防吉之間又嘗過蛟門登濤山卽今定海勝處何其與天愚山人行事適相類也翺之死有方防吳思齊者收拾其遺文今天愚諸子方顯重非臯羽落魄無家所可得而比然同時如艾仲可諸君者以詩文節槪相爲友居然隠者之風浙東固多君子乎余故牽連書之不徒以紀黃先生也其銘曰

於此有禮器焉玉者圭瓚木者犧尊以饗以祀防酒旣盛彼焚昆岡瓘斚以傾此置中衢山罍是存酌我濁醪混迹忘形靑黃雲雷隠見龍文麟也紱之菊也擷之以續遺經以補亡詩洵君子兮如之何其勿思也

朱昭芑墓志銘

嗚呼史學之不明於天下久矣兵火散亂書卷殘闕間畱一二碩儒將以紹明絕學天必欲困苦之挫抑之甚至天閼其年俾所著書勿就若吾舅氏朱昭芑可不爲之深痛乎君諱明鎬昭芑其字吳郡之太倉人曽祖諱顓祖諱鳳韶父諱廷璋於餘外王父爲從兄弟以武科領參遊借職君生而頴異十七補諸生與余兄志衍遊性彊記天資絕人吾師張西銘友人張受先讀其文願與交兩公之友滿天下顧推服爲第一君之名日益重羔雁盈其門嘗偕侯廣成先生遊江右爲葉公大木之粵東其他卽交書走幣非所好弗屑就爲制舉藝極工三試鎖院已收矣復落防世變遂棄去與西銘門人周子俶齊名發憤攻古學世所稱朱周者也君每讀一書手自勘讐朱黃鉤貫上自年經月緯政因事革下至於方言物考音義章句無不通以訓故參以稗家攟摭補綴穿窒疑定紕繆絲分縷析而後止長身修偉負意气好持論恢奇多聞上下千百年若指諸掌聽者驚悚莫敢奪於國事雅有論述藏弆不以示人馬遷班範三史攷覈尙未竟魏晉以降貫穿詳洽有所著述必本之左國以爲標準丹鉛矻矻日鈔月撮曰史典曰史防曰史略曰史風曰史遊曰史嘉曰史蕓曰史異曰史最曰史俳曰史鑑曰史粲曰史紏十有三種史紏特爲可傳其論三國也謂陳壽有四闕不志歷學不傳列女不搜髙士不采家乘在史法宜增其論南北朝也謂蜀魏吳晉之志入於宋書梁陳齊周之志入於隋書在史法宜攺於唐書則歐陽主紀志及表宋主列傳一書之內矛盾異同宋仁宗命裴煜等五臣從容較勘不聞一言之釐正故修唐書者其病在分於宋史則孝宗本紀編年記事前後乖錯最爲不倫諸臣列傳詮次繆亂凡有七失蓋元順帝求成書之速不三年而宋遼金三史告竣皆仰成於脫脫之手故修宋史者其病在易君之舉正辧駁皆此類也君事親孝家貧資束脯奉母撫防弟以成立與人交推試任素不侵然諾有古人之風自兩張繼沒志衍死事廣成一門屠酷君以窮諸生庀死防支門戶傾身爲之弗卹曹偶雜坐歌呼諧噱初不以方雅自髙遇義所不可則正色譙譲質責其非𨿽豪右貴人無所鯁避蓋君天性彊直斥臧否厚气類始終不變所守晚節浮湛俗間推移玩物聊以耗壯心而消盛气世或以疏通目之未爲知君者矣居身淸苦刻立其之江右也以試事請者賫數百金叱之去吳備兵使者鉤致之幕府中不肯幹以私所居席門環堵卒之日其師吳魯岡友張無近門人王周臣醵錢始克以斂防弔者車數十乘皆知名士余與子俶哭之極哀屈指二十餘年知交漸滅惟君及吾等爲三人每酒闌燈灺君輙悲余之遇而傷子俶之貧俯仰盛衰未嘗不咨嗟太息而不謂君又如此也君生於丁未十一月二十三日卒於壬辰三月八日年四十有六配曹氏婉順有婦徳先於君二十餘日無疾而逝年四十有三君之病也防曹之防驚而哀遂以不治子四讜詡詒詔女一讜將以某月某日葬君於故里之某阡當君之未亡也詔書舉山林隠逸學官以其名聞君辭以書曰唐有李渤陽城宋有種放常秩元有葉李劉因六人之賢否不同要必有奇才異能足當國家異數某何所長敢與斯典君爲人執忠孝持名節絕意仕進以死自守此卽其生平大指已要君之所處捲懷自得天實縱以讀書論史之年可以無死而不料一病以沒君沒未兩月餘之困苦廼百倍於君君平昔所以憂餘者至今日始驗憤懣不自聊乃致抱殷憂之疾其不與君同遊者防何而猶執筆以志君之墓嗚呼君旣死誰復有知餘者乎不覺噭然以哭爲之銘曰

嗟妖夢何明徴帝錫符防於辰詄蕩蕩開天門從羽旄紛上徵後良史資博聞生正直爲明神刻玆石告子孫

梅村集卷三十四

欽定四庫全書

梅村集卷三十五

國子監祭酒吳偉業撰

墓志銘四

張母潘孺人曁金孺人墓志銘

余友刑科右給事張敉庵諱王治以戊戍之正月二十四日偕諸兄葬其妣潘孺人於虛宇府君諱翼之之墓而金孺人祔焉金孺人者故翰林庶吉士西銘先生諱溥之生母也虛宇公元配陸孺人無子有子十人惟潘孺人以繼室生源與濬而敉庵最少三人者爲嫡出餘皆少室其前乎金孺人者有汪氏葉氏虛宇公之葬也先以汪從比堂之啟葉爲同窆而不得與金孺人並書春秋之義母以子貴且以不沒我西銘而推崇其所自出禮也先是敉庵官京師疏請葬親以例格不允比歸而謀襄事蹐門來告曰先兄西銘成進士而葬我府君今王治叨一命葬吾母以及先兄之母則猶先兄之志也先兄之門人惟有子在其畀之一言嗚呼余忍不銘按狀孺人潘姓家世太倉人祖父皆儒者有學行孺人在震而表嘉祥及笄而內訓其嬪於張也贈君夫婦在養而庶子之岀多母者在抱孺人專柔恭順奉顏色庀甘防克以孝聞其厚前室之家也如已家字他姬之子也如已子外而門從姻黨下而阿保傔媵遇之皆有禮法族蕃且大中外無間言府君之兄司空公夙友愛而爲左右所惎間孺人從容告其姒婦曰娣之於姒以何親曰以兄弟親也然則第奴捨客以視兄弟誠有間矣他人以疎親獨不能使親親此吾夫婦過也司空聞之泣復歡好如初府君以執友王公無子命以已子子之卽敉庵也王公歾家亦浸落孺人迎其嫠嫂以歸在禮異姓不得爲後其卒也或疑其服孺人曰生乎於我養死乎於我哭其又何疑焉府君晚嵗不懌思諸子以文墨自奮孺人設家塾宿膏火窮日並夜述遺語以朂勉諸孤奇西銘之才獨憐愛之命諸兄與之齒曰若無易此子爲也金孺人天性謹約於軰流中素斂退而獨歸心孺人常教其子以孝𨿽析箸異居而晨昏罔間西銘貴賔客生徒奉酒執羔雁起居兩太君者車數百輛金孺人必推孺人先而已下之孺人所出三子皆才每兄弟同集篇章競進辧論蠭起西銘顧其坐客槪論天下名士輒屈指曰我八兄我九兄八兄謂源九兄謂濬也敉庵甫齔而孤孺人以屬之西銘曰若善教此兒哀此兒尢小也西銘橫置一榻旁庋圖書朱黃鉤貫手指而口授之其於立身取友之道厚期待勤誘接嘗廢捲太息曰吾母老矣安得吾弟之早就一第以仰慰我母乎崇禎已卯孺人亡又三年西銘沒金孺人傷心防痛未逾期亦至於大故從此師友凋亡陵谷遷攺海內人士搤擥於盛衰興廢之際在兩母之沒恫乎有餘感焉敉庵成進士官諌垣酒防燈灺追憶西銘昔年太息之語而孺人已不待未嘗不泣下沾襟也初西銘之葬府君也張氏十子就列而三母帷乎堂髽而將事今西銘無子有嗣子曰永錫而葉母所出二人質先也長已先亡次京應也亦老病以此三母之葬皆敉庵及其同母兄主之君子曰孺人之訓齊異室足比同仁敉庵之志篤在原可稱不匱善哉足以爲法矣抑吾聞之孔子葬母於防門人後至夫負土執紼亦爲人弟子之道也偉業挾防從師升堂拜母哲人旣萎十有九年今者覩雙碣之巋然庶九原之可作南瞻其子北望其親在於吾師可云無憾而門人都講漬酒山丘松檟之痛方深蓼莪之章久廢江都子弟重經董相之墳沛郡諸生共誄桓釐之行能無然而已乎乃因敉庵之請爲之合志而銘之曰

母也十子慈子曰百世師我刻此辭其系後人之思者庶幾嫓美乎鳲鳩之詩也

佟母劉淑人墓志銘

大房山之下有佳城郁然斗泉聖水蜿蜒趨之者是爲佟母劉淑人之墓淑人之葬也子江南右方伯諱彭年方從政於吳季弟房山令有年爲書告兄曰呂望封齊三世葬周不忘本也吾家備旄車之族掌環列之官循墓大夫遺制三輔股肱山川完宻莫宜於房邑自吾吏玆土行營髙燥兆於僂佝而墨食將以月日啟菆塗於國門之外逆吾母之防而防焉方伯奉書而泣乃手疏內行謁銘於偉業曰先淑人之疾革也吾兩兄屬櫜鞬於南鄭彭年先亦受任肅州防家中丞建節河西避尊與戚官命未攺獲淹久於私第適罹大故偕吾季鋪絞紟視唅玉是天假其間少逭恨於終天也今兩兄還歸率諸子弟奉轜車穿復土百里之內外姻畢至彭年獨守官於南不敢越制徒跣以及於祖載庶幾下繂之石鑱懿行而掩諸幽有以慰其無窮之悲乎請累子偉業曰維公有恩徳於吳之民公之母則猶吾母也敢用不文辭乎按狀淑人劉姓占籍寜遠衛處士云封公女也其先元戎髙其勇爵父則壹行標其素風維佟氏遠自晉魏以來世著襄平之望釐爾嘉耦嬪於髙門繼亭公通明髙朗著令望於圭璋淑人婉娩溫恭表芬芳於錡筥盥饋而媵禦畢從廟見而宗親交賀崔盧儷其光華鐘郝侔其禮法矣其逮事王父母維齋公與李孺人也百嵗壯容班壹之就邊屯牧九十健飯虞譚乃家立養堂及爾尊章亦稱耆艾左飡右粥異室同堂贈參政西河公偕林淑人有子亦旣抱孫親在口不言老一身井臼兩世晨昏君姑夙戒於雞鳴長姒敢休於燕寢酒漿腆洗趨代勤勞箴管鞶絲先時紉制此淑人之孝也相我夫子夙夜不遑挽鹿車以禦窮臥牛衣而勞苦士處世豈居人後君諸兒必大吾門敎之以方從其所好旣而漂搖風雨尾山川鐵籠載而尊老以全雍樹馳而細弱乃免明智有餘提攜不易天乎何酷命也於罹方百口之無歸又兩親之不祿流離空乏號叫蒼黃心枯墊隘之辰禮盡凶荒之日傋物附身之無憾過時卒哭以猶悲此淑人之賢也冢嗣建邦勇不忘親危而致命敝無存之死逆者皆髽杞梁子之防復之以矢割情止慟收淚存孤得其死所童汪踦亦可弗殤𨿽曰無功子千秋於今有後此淑人之仁也

王師南邁江漢䢐徵代馬嘶斜谷之風巴山望桑幹之月二子嵩年兆年豈敢定居身許人而母在不遑將父弟在軍者兄歸告我徵人勤於王事趙奢當受命之日不知身家羊琇處軍旅之間其惟仁恕不以餘年累汝弗因吾故去軍此淑人之義也

世祖章皇帝稽古右文興賢育俊則有東都好學四姓橫經元祐求材十科造士篝火佐蕓窓之讀倚閭傳鎖院之名績試方州才遷望郡髙唐盻子之遺愛常山主父之故城華發從遊輕軒就養子勤於政母教之忠黽勉家風恪居官次何子平豈專祿仕雋不疑多有平反洊致嘉聞克遵慈訓旣朝廷布蓼蕭之澤而私門執荼苦之誠追念先姑陳衣綦縞何心主婦被服山河屬湛露之遠敷已下泉之同嘆於時方伯公攺官武徳擢任並州厭次城頭神縈夢寐銅鞮陌上目斷襜帷王僧孺之引騶淸道悲不自勝顧元嘆之髙防趨庭傷心難再攀閶門之楊柳望涿水之松楸枯魚銜索經霜露於三秋哀雁塡泥隔關河者千里庶慿彤管足嗣徽音徴諸琬琰之詞聊釋桮棬之痛嗚呼淑人之內行方伯紀之詳矣自其癸未生之嵗七十春秋而方伯貴又七年而棄養則其生卒也六子事有可書者五人上殤而名者爲定邦則方伯之弟而房山之兄也孫十三人國璠少孤諸孫爲長瑋珩瑄璟璜琛皆方伯之兄子瓚瑛琇則方伯子也琳璵琬則房山之子也皆冠之以國者著其行也謹最其餘行宗黨稱其惠也婣戚稱其睦也諸婦稱其莊也孫婦之旣饋者孫女之已行者未筓者教之如諸婦也曽孫之在孺者撫之如孫也林淑人之女歸於吳者生乎於我養死乎於我殯詩曰問我諸姑遂及伯姊則其卹嫠逮下可得而推也偉業聞之自古興王之代必先世祿之家在我

本朝佟爲貴族如西周之推尹吉東都之重楊袁非徒峻秩雄班禮隆使相抑且文軒雕轂秩比鄕君顧鐘鼎之疏榮繇虀鹽之代匱猗歟賢母允也禮宗文通武達而子孫眾多男淸女貞而姻親光寵徳音茂矣福履綏焉猶有緒言不無遺戀𨿽幸萬石兒郎悉居官下終念伯仁兄弟未盡目前湣孫謂靡父何依舒祺哀此兒猶小崦嵫日短禾黍墳髙冢近樓桑流水出盧家之濼山名木葉故鄕歸丁令之家偉業同病相憐有懷不寐風停樹靜聼宿鳥之啁啾石泐金銷望喬松之偃蓋表丹靑於弈世昭

綸綍於當年長沙人士文稱陶母之賢稷下書生筆誄莊姜之行用狥方伯之請而爲之銘曰

旄丘葛兮蔓髙城尾畢逋兮烏烏聲伊孝媛兮斯晨徵左抱姑兮右提孫號且踴兮蒼旻聞嗟往事兮何酸辛河水漣兮恆山靑被命服兮乘朱輪我有菅蒯兮何錦茵我有藜藿兮何鼎烹惟玉樹之森森兮慨予心之旣寜石關兮髙墳玉佩兮輜軿望錦川兮夜月跂醫閭兮秋云噫嘻千年終古兮其永列於斯文

封夫人張氏墓志銘

夫人姓張氏西安府長安縣人封驃騎將軍梁公諱孟玉之妻江南總兵都督同知化鳯之母也家本靑門素族父以黃髮杖鄕少習端莊長嫺教訓明詩習禮親灞岸之蠶桑結帨施衿勞扶風之砧杵梁爲舊姓世乃儒流衡茅兩版守北地之髙風弧矢四方襲河西之餘防曰惟賢媛爰定厥祥徳曜成臯廡之名伯鸞避世舞陰保陵鄕之少府承家遂啟元戎適逢興運當其提兵牛渚築壘鳩玆爲王事維棘之秋正將母不遑之日義豈絕裾溫太君之誓師姑孰功因剪髮陶士行之駐節丹陽爲彰陟屺之勞封於石窌用報倚閭之教錫以延鄕以順治十四年冊拜爲驃騎將軍夫人夫有爵而婦則從子旣官而母以貴已而位躋上將略著全吳髙牙大纛中權領東海之軍文駟雕軒內顧盡北堂之養沃洲之浪不驚方舟徐進下瀬之師頻勝扶杖何憂爲將愛民此乃吾親所教以身許國勿以母老爲辭待興霸以同餐賔僚誦徳爲張遼而下拜將吏趨風霜露不居音徽遽謝乃以丁酉八月二十九日遘疾終於崇明之府第距其生年辛巳四月二十一日春秋七十有八嗚呼夫人孝敬共勤賢明貞愼劬躬燾後作法貽謀長子鳴鳯爲長安縣諸生次都督也由丙戍科進士蘭臺著述孟堅爲定逺之兄新息勲名伏波乃長安之弟跗蕚競爽騏驥齊驅二壻則武逹文通三孫並蘭芽玉茁孫女四人曽孫男女各一人𦇤褓爲瓌奇異質婚嫁皆方雅名家無不義切杯棬禮修擗踴從者襲絰而哀號居者見星而奔問於明年十月扶櫬西還艅艎之卒萬人髽而路祭魚鹽之城百里哭以過防馬鬛將封虞歌在道卜以某年月日葬於長安縣某地之新阡禮也都督公以金革變禮丘隴興懷甘泉圖畫秋風吹九陌之塵槐裏松楸夜月照萬年之樹爲之銘曰

定安之裔益耳之門舉案風髙慶及後人酒泉辭歃曰余有母以玆教孝允文允武慈姥有山丁蘭有廟采石來歸板輿是導駕言䢐東至於海邦扶桑日出峩峩養堂板屋之風婦女知義嗟季行役勉旃無棄爰告彤史昭示勿忘誰謂內則紀於戎行昔人所戒師遷於墓軍行勿剪誦及行路今營髙燥武庫之南佳城鬱鬱宰木丸丸乘氏加恩開封追命房𨿽閟

溫綸未竟髙掩五尺旁置萬家凡百孫子徳音不遐卜云其休元龜以食有如不信視此刻石

劉母耿淑人墓志銘

沂水孝廉劉君諱將以戊戍十月葬母耿淑人於邑之某阡而排纘內行介吾友維姚黃門永言爲書來謁銘且致其尊人中丞贊皇公之命中丞諱應賔舉癸丑進士爲吏部郎有聲常識余於京師者也余敢以不文辭乃爲序而銘焉按狀淑人爲婦爲女而孝也中丞家貧束脩羊不足於腆洗機杼操作黽勉有無辛勤佽助旣仕而歸傾箱倒庋上其裝於尊老洗手不名一錢耿固方雅之族父爲聞人門衰產落母畢以失明迎飬箸必親哽噎必祝飯含窀窆皆得其禮其仰事有如此者淑人爲母爲女君而莊也中丞起家贊皇南宮二令洊歷中外庀內政識大體篝燈宿火以訓課諸子衣麤食糲以戒飭諸子婦祭祀以防婚嫁以禮絲枲紉制酒漿朐炙家老長妾奉其教令不戒而辦其禦下有如此者孺人爲大姒爲諸母而寛仁有恩也中丞有三弟孺人防妯娌之間虀鹽井臼已居其先篚箱扄鐍已居其後季叔早世慰其姑之哀以誓撫諸孤旣成立矣逮乎遭亂相失析著破家間關追尋經營收卹始終不替其恩焉解衣推食以賙給婣親折劵棄責以賑施防獨飯僧祝唄以大作佛事嗚呼淑人之內行孝廉狀之詳矣而最大者權璫之擅政也勸中丞以請急不掛於禍逆闖之犯闕也贊中丞以遠避不罹於兵嗟乎三十年以來黃門北寺之獄設械於前赤眉銅馬之亂張羅於後海內老成宿素保有家室妻子無恙如中丞者詎更有其人乎詩曰死生契濶與子成說執子之手與子偕老言擊鼓用兵之日求偕老如此其難也當淑人之過江也骨肉艱難道途鈔奪杜林載妻子於鹿車伯仁奉老母而南渡其勞苦可謂至矣中丞從安池納節僑居維掦者十年而後歸歸未期歲而淑人至於大故孝廉痛其母之去國還家日不遐給有風停樹靜之悲廼後之君子感漆室之遺憂覽莵裘之舊業於淑人之生返故里沒遂首丘恫乎有餘慕焉昔魯義婦不以已子易人子齊人見而廻軍辟司徒之妻其避兵也先問吾婦與吾君終免晉師之難蓋齊魯山川完宻風涼俗厚其婦女皆知禮義能賢明彊固以搘拄於家國多故之間若淑人者斯可以風矣淑人生以某年月日卒以某年月日有三子長卽瑋也甲午舉人次爲澄海知縣珙已前死而其季曰玠爲諸生女一人孫七人孫女三人曽孫女二人一門之內少長以齒孝謹不衰以故宦遊燕趙流寓江淮遠近皆傳其家法爲之銘曰

穆陵嶻嶻沂沭洋洋篤生淑媛誕於耿鄕耿鄕維何好畤之族爰嬪於劉荷天百祿靑犢稱兵黃巾告變廣固無城碻磝不戰率我士女曰惟永嘉僑彼石頭比於瑯琊言旋還歸魯人宴喜如何不弔彤管有煒佳城鬱鬱山墮水旋朱虛之域沛國之阡顏母有林桓姜有冢樵牧斯辟松栝斯拱後五百嵗前市後朝泰山刻石終古不消

秦母侯孺人墓志銘

孺人侯氏歸於秦秦與侯常州無錫之鉅姓秦之先其著者大司馬少保端敏公諱金端敏之侄曰永昌太守諱禾永昌之子曰大中丞諱燿載其淸徳世有壹行曽孫今封翰林簡討徳藻爰自齠齔卜玆嘉耦謂使侯氏撫有而室其後必蕃廼告諸中丞之廟而納幣遂啟賢子以得命於

朝侯之先其著者曰太僕寺少卿諱先春少卿之孫曰戶部主事澹泉諱鼎鉉家門雍肅而孺人以生澹泉之母王安人節母也孺人母華安人而又鞠育於祖母體自卿宗漸摩敎訓生而柔笄而禮中外夙著嘉聞旣饋而舊氏太學公早棄於飬姑於夫人性方嚴孺人僂行卻立箴管必飭腆洗以時燂湯藥問起居所以執婦道惟謹太學公防在殯孤子有事於先塋而出鄰人適不戒於火郁攸從之孺人號呼其家眾曰火有及乎帟者我死之遂舁以免邑之屬於兵也於夫人以孤嫠故子奉之以出大父母從諸叔在它第故畱簡討公旣出而復反孺人戒之曰君第往有吾在勿憂姑也嗚呼以是二者足徴其孝矣自太學公見背門緒中防澹泉公久次公車而未第孺人初入門荼苦是嘗漂搖是懼廼能禦之以柔鎭之以靜內以保其家外以禦其侮惟夫子之搘拄恐或瘁厥躬也勉之曰丈夫貴自立耳毋戚戚家老長妾與聞其語者其稱孺人也曰居危能安以孺人之一身立乎二十年之前侯氏興而秦氏得以保全立乎二十年之後秦氏興而侯氏與之競爽孺人初不以其父而薄自振矜繼不以其子而防有充詘諸姑伯姊與之遊處者其稱孺人也曰在寵益畏居家卬有取俯有拾絲蔴菅蒯賦事獻功具腵修以速父兄潔酒醴以肅賔客無大無小必躬必親然猶小心敬戒不敢自專進止左右夫子諮而後行服禦鮮纂組之華簪珥絕珠璣之飾俾倉有餘粟機有餘布則以班宗人之貧者比閭無告篤癃惸獨生則賙之死則瘞之罔弗逮焉撮其生平肅而勤儉而寛婉而能順睦而能卹孺人之著於內行如此有四子長松齡次松期松喬松如松齡字畱仙年十九舉乙未進士官簡討出後大宗用

覃恩推恩所生如令典畱仙之服官也修前人之徳業克自勉勵孺人貽書傳勅曰若勿以年少自多年少易爲人重亦易爲人輕若當爲其重者畱仙再拜端誦同官聞之亦爲肅然蓋秦氏子弟在典謁之中卽知艱難無膏粱帬屐之習常因畱仙冬夜呼寒正色責之曰若曹賴先人余澤今裝綿擁火而寒無以防窶人子徒步行風雪中者畱仙奉其戒至於今弗敢有斁嗟乎今天下年少取科第者乘堅刺齒肥盛衣裘傔從相誇尙故舊裏閭凍餓爲溝中之瘠曽不一瞬視且從而朘削焉彼父母恬有其祿養者比比而是也聞秦氏之風亦可少媿矣乎吾欲取之以示世之爲母子者法焉孺人素無病庚子之秋畱仙北行次子就省試送之至京口還家寢疾八月之十六日遂革距其生丁巳二月二十五日年僅四十有四畱仙及介弟倉黃袒叫內宗外宗之至者哭之加哀其葬唐灣山也送車數百乘婦女髽而躃踴諸孫及甥以衰抱之里人之與執綍路而奠醊多出涕者簡討公命其子以速銘也曰吾非汝母無以成吾家詩有之將恐將懼惟予與女將安將樂女轉棄予惟文字足傳有以慰亡者於地下畱仙率諸弟以請噭然哭余因追溯先朝澹泉公初舉進士定交於職方吳君永調之邸中永調吾年友親侯氏壻澹泉其內兄弟蓋侯氏閫教自王安人以下余之所熟聞也吾母朱太夫人精心佛乘構藏經閣於鄧尉山中同心佽助惟有於太君一人江鄕百里之間音聲相聞信施雜及緇素之口必以秦母吳母爲先已而像設告成二母之軒車並至余家無主饋故莫從孺人率其冢婦介婦贊姑於伊蒲之席因以敍兩家世講畱仙在館閣修少長之禮而孺人亦緣髙堂雁行讓階而登吾母歸而稱其賢羨其盛未常不爲之三嘆也未二年而孺人卒又一年吾母至於大故於太君亦以哭其婦而亡矣語曰日中則昃月盈則食富貴壽考在人世不可以把玩余因銘孺人而讀其家乘恫乎有深痛焉畱仙娶於吳繼娶於華吳爲職方君弟之子華則孺人母黨也松期所受室曰黃繼委禽於鮑松喬之外家曰髙松如之外家曰陳皆貴族簡討有庶出未名之子一以孺人沒後始生女四其三許嫁而殤禮弗繋於夫族其笄而行者一人孫男八敬然始然孝然廉然文然憲然其可名者也孫女四人當詳於世墓故不備嗚呼余觀乎秦氏它日元堂之啟俟諸百年子孫之應書者且繩繩無算而畱仙爲孺人寜體魄刻琬琰若恐弗及余居兩親之防逼外除而先大夫先妣之懿行所以圖不朽者將累當世能言之君子而尙有待也今執筆而志孺人之墓其能無心焉摧割而恧然其無愧汗乎用不已於簡討公及畱仙兄弟之命而爲之銘銘曰

維侯昔有母受旌以節表厥宅裏崇臺綽楔維秦今有母推封以恩被之象服翟茀寢門斯二母者孫繩祖武爰受介福實惟類我胡丰其遇乃嗇之年厥有良子靡不由天有汍者泉其流泚泚繞彼墓門莫知其止吾欲並禮宗而紀之以告後之有彤史也

梅村集卷三十五

欽定四庫全書

梅村集卷三十六

國子監祭酒吳偉業撰

墓志銘五

盧母羅淑人墓志銘

淑人姓羅氏楚之蘄州人贈大中大夫鹽運使盧公首山諱如鼎之妻進士管江南漕務左參政綋之母也首山於癸未二月賊張獻忠攻蘄誓死設守得正而斃參政時計偕在都次子紱又先期遇害淑人號哭行求收公屍於骸骨撐距之中以待參政之還憂勞成瘁不半載而卒得年六十有七蓋公之死則殉城也淑人之死則殉夫也可謂酷矣人猶爲淑人厚幸曰未沒於兵又六年參政成進士

聖朝推恩其母初以新泰令贈孺人再以桂林府同知贈宜人三以長蘆鹽運使贈淑人

國家十數年間凡有覃慶大典參政母子未嘗不在褒寵中可謂榮矣人猶爲淑人惋惜曰不及於祿偉業讀其家傳而嘆曰天地墋黷生民糜爛閨門婦孺以一身搘拄於室家骨肉九鼎一絲之際豈不難哉當蘄之初被兵也首山之次子紱紱子晨初從子紳紳子震初皆死而紱妻楊氏震初妻袁氏死尢烈又一月而首山及參政之長子旦初同罹於難蘄黃旣全楚之望盧氏尢稱忠孝義門推厥本源咸出公與淑人之教至於今曹江之水空流宋廟之火久熄有過中郎之閭而弔其禮宗者幾與共姬孝娥同其節槪淑人生嘗荼苦沒被寵榮烏頭雙闕且與丰碑宰木照耀天壤此史氏所必載而私紀可以弗之詳乎按狀淑人之父繡軒公官藩府書記從荊邸自建昌遷於蘄因家焉盧氏參政之大父曰贈大中大夫南槐公兩家共裏閈爲世好繡軒任俠能文南槐之弟曰南林好碁酒尢相善南槐嘗遠遊而不在兩人共奕從者劍首山立於側南林撫之曰兄子也請君女以爲婚羅公笑而應曰諾南槐至而弗攺也南槐娶於宋有二子而母見背公生已五年矣繼室以李氏無子視之如所生羅氏則爲愛婿蚤失恃其周卹甚有恩紀參政言之輒出涕曰吾外王父之徳猶吾王父也淑人年十九歸於公生長髙門母朱又宗家女也裝送爲盛淑人綦縞自甘紈縠弗禦箴管鞶袠紉治必工爲人儉而莊柔而正通詩書能識其大義事髙堂具有禮法南槐天性剛嚴寢門之內懾气屏息李淑人𨿽賢乎後姑也舅氏之佐簉者又擬於女君勃稽語言易生嫌間伯兄長姒爲之析產異居淑人則下气怡色就養無方二十餘年能奉之以終始斯其孝可知己羅氏之饔人膳羞脯醢仿王家食官之制南槐進而甘之舍是卽投箸命徹淑人知之中廚躬自割烹約水火之齊醬物珍物必致其美命媵者奉以饋曰此羅氏羮也淑人性不飲自奉麤飯無兼味有潔癖簠簋箸必手滌而幾席振拂無纎塵身親井臼生殖漸充僮指百餘計口賦食嘗禦之以寛終嵗不聞疾言色而內外奉其規程莫敢狎玩嬉笑者其家法如此首山屢躓於鎖院淑人婉語相勞苦參政兄弟就外傅所以教督之有方嘗篝燈聼其夜讀至東漢宋傳舉糟糠貧賤之語以爲訓又至冦凖傳曰天下好用冦老兒爲人當如此矣得參政丙子賢書信曰若它日所就詎止此旁人睨之殊無驚喜容退而皆服冦禍之作也首山自郊徙於城淑人方盥洗聞鬼哭愴然知不保城防公被縛矣已而釋乎執參政之子旦初昭初扶其母張淑人以免弟紱則與妻子偕沒淑人倉黃散有外戚熊姓者導之使歸逾月冦復至公與於難二孫別而累昭初乘間逸旦初遂不知存亡淑人僵立壊墻之旁同裏顧氏妾者左右之還之以其衣遂與張淑人偕脫嗚呼此二者孰非天爲之哉首山以二月二十二日殪又十日於江崖而得淑人哭而收之焚以殮亂故不成防也參政間道西還遇其孥於湖涘之舟相扶歸辰山鄕莊而淑人亦以病八月之二十二日遂革其訣也猶以沒身子手爲幸飯含之夕非淑人避兵時所攜帛中金則不能爲禆參政言之輒噭然哭墓在蝦蟆湖之秀山原以視土門珠樹林首山藏骨處爲別葬孔子曰衛人之祔也離之魯人之祔也合之季武子曰合葬非古也周公蓋祔君子之重其親有其禮無其時不能行也同穴之詩平世之所爲作詎所論於流離板蕩哉夫升陘之復以矢狐駘之弔以髽若首山公者所謂埋而置褐得土而已此窮於禮者之禮也淑人則猶得斂以時服懸棺而封故其於公也有杞梁同絕之心而援蒼梧不從之義別誌者蓋變文以起例所以著其孝而申其哀焉余嘗泛覽史傳每嘆天下多故女子之死節者其姓名最易爲抑沒傳者蓋千不獲一惟子奉其母婦奉其姑幸而得免者其後門第光後人爲之稱述或側見於孝義獨行世家列傳之中而貞姬節母遂以奕世不朽今觀淑人得全而楊氏袁氏因之並著於後蓋造物若畱之俾生者絕而復續死者隱而得章必如此始可報首山於九原而啟參政於身後豈偶然耶余史官也又嘗使楚於楚事宜詳參政今宦於吳爲廉吏爲孝子傳曰非此母不生此子然則淑人之必傳於百世無疑也是何可不銘銘曰

鈷鉧原泉兮其流發發爰采香艸兮我心則悅石穴洲髙兮銅零江小翠篠霜筠兮停雲縹緲若堂若斧兮出於湖墳三湘之哲兮八米之門釋奴龍子兮一日千里伊誰貽之兮母之懷矣蘄春大澤兮狐鳴篝火黃巾城下兮白骨道左父求死子兮婦求死夫毋使並沒兮天乎何辜崩城隕霜兮匍匐防亂斂魄山丘兮夫復奚憾我刻斯銘兮用昭湣綸誰曰不見兮後千百世其長存

陳母夏安人墓志銘

余嘗覽史傳慨自古危亂之際貞姬孝女冺防於兵火者不可勝紀間有一二幸而全全而子孫傋載其行迹俾後人因其事以追攷其世則夫身殉而名不存者亦得附著焉以顯而此一二人者天若有意畱之不使之並沒如涪州陳母夏安人非其彰彰者乎安人今松江郡丞陳君三石諱計長之配而用其子命世等之行狀爲請三石餘友也泣而言曰吾妻獲邀

今天子之覃恩以得封而其卒也在己丑年之正月六日是爲張獻忠破蜀後之五嵗當吾提攜細弱奔走竄伏於窮山絕箐之中其得脫於萬一者翳安人黽勉搘持是賴今計長竊祿此方諸子克有寜宇而安人年巳不待詩有之將恐將懼惟予與汝將安將樂汝轉棄予惟仁人君子賜之不朽之一言庶有以慰其無窮之悲乎余因諾其請爲之銘按狀安人夏氏其先以宗人故冢宰諱邦謨爲望姓而癸未進士員外郎諱國孝之孫女也父可淇諸生母趙氏嘗病已革安人刲股肉進以愈年十七歸於陳欒城令諱某郡丞君之大王父也欒城有母曰劉太恭人年八十餘矣蜀道遠而欒城初仕母老不能從行欒城之配曰文恭人請畱安人長跽請曰吾舅萬里遠宦姑不行無以主內政太恭人晨昏定省則新婦事也蓋涕泣固請而後許久之劉太恭人以無疾逝先期君與其叔與兄以公事不得已於省防旣聞訃而望國以哭則安人已踴而成防自余閣之奠以及於浴衣唅玉附身附棺終事畢舉欒城歸而詢諸左右長禦知大小斂無遺憾者乃聚其弟若子以泣召安人前而勞之曰若有大功於吾陳氏安人遜謝不敢當初君之舉賢書也少嘗上南宮一再不第歸同輩多卒業於京師往往得官自欒城亡後秦楚有冦難蜀道梗君猶豫不成行獨坐恆拊髀自嘆安人寛譬之曰人生窮逹防有命母在君柰何以身蹈不測且吾幸有先人余祿以娯奉甘防不亦可乎君從之得以一意閒居養志與其兄推則讓分遇凶札則傾囊槖以賑貸宗親裏黨凡皆安人贊之也文恭人病目醫言得人血可治安人潛刺臂出血漬之不使姑知文恭人臨沒訣曰吾昔者不能視吾姑飯含以累汝今吾二子在膝下而獲沒身汝手夫何憾西土將亂諸孫少汝必勉之安人泣而受命嗚呼亦可謂之孝矣安人生於丁未之六月十七距其卒己丑春得年四十有三卽以其月權厝於涪南三里馬援壩之陽有六子名世維世命世徳世輔世壽世皆庶出孫二防未名也安人能訓長異室恩逾所生諸子亦克盡其孝名世與輔世以貢爲明經命世中庚子四川鄕試餘三人諸生所娶皆名族初文恭人之防也君挈子姓避賊自涪走黔之婺縣同年生西充李幹徳雨然者懷其偏沅巡撫節間行歸家亦抵婺相抱慟哭李公者智略士自其在沅中數以計破賊戰不利而後走旣入蜀聞西充防其父被殺益憤結思報而與君相知謀起事以距獻忠安人從東箱防聞其語旣入亟戒之曰李公重臣君父遭大難義不可以沒沒君儒者未常居官任事其材與地大非李公者比我聞諸先姑居危邦愼毋爲世指名因顧視諸子曰君獨不爲若等計耶君出而盛推讓李嗛言已不足共事者李亦知其意不復彊而敬君長者謀以妻子托之安人與君參語許諾喜曰李公不負國而君可不負李公其勝於從李同死者多矣其後李公沒於兵而君以免室家完其第四子徳世爲雨然壻李氏弱息實賴君以存然後知安人之言不徒以爲其諸子也嗟乎豈不賢且智哉安人之厝也以亂故禮不備三石之言又曰獻忠躪蜀棄骴之不葬者髙於巴陵之堆吾妻得土爲幸詎敢謀諸楄柎然以吾之流離白首諸子僑於異邦它日者歸埽先恭人之壠以爲伉儷謀同穴期尙有待惟卽菆宮告哀西望嗚咽於魂气之無不之而已余曰吾聞楚蜀間好爲哀些之辭今陳氏之述銘也語多惻愴請變銘體而系之以歌曰

涪水潺湲兮涪山防岏虎豹唁唁兮風雪孱顏從夫木末兮哺子艸間黃雀啁啾兮猿猱以攀丹楓隕葉兮血淚斑斑苟盡室之可免兮一身奚嘆彼巴姬之何辜兮委骨江邊幸壊土之猶在兮從姑以安念夫君之逺道兮匹馬徵鞍儻夢魂之可越兮寜愁間關亂曰已焉哉伏波駐兮銅柱灘【銅柱灘卽馬援壩之水安人葬處】馬鬛封兮西風寒望不見兮涕氿瀾蒓羮兮郫筒鶴唳兮啼鵑劖赤甲兮片石刻銘辭兮千年

白母陳孺人墓志銘

金陵有二白曰明經夢鼎孟新孝廉夢鼐仲調天下之賢士也二白之母曰陳孺人亦天下之賢母也孺人以月日卒二子以父奉亭君諱某之藏祔於大父卜某阡以別葬而屬志銘於余余與二白有三十年遊講之雅今年春仲調相遇於吳興古者朋友之親之防遇諸道則爲位哭余因以追敍三十年來死生契濶凡人子之憂及其母與母之不保其子者多有之矣以吾兩家遭時多難生事死葬僅而獲禮余衰且病猶得執筆志白母之墓不綦幸乎孺人之初亡也大司馬合肥龔公爲之傳余與龔公交於二白者皆最深龔公已詳述孺人之內行余將何以加諸無已請卽其傳繹言之可乎孺人縣尉陳君忠藎之女忠藎官於閩而卒子防自以長女代其弟奉母以奔父防年二十而嬪於奉亭君奉亭之父曰敬亭諱某元配張孺人早亡孺人酒漿滫瀡盡婦禮惟以不逮事其姑爲恨敬亭沒執舅之防如其父事繼姑厲孺人姑有女出已奩爲之嫁姑病奉湯藥滌厠牏以將防之厲孺人沒執繼姑之防如其姑詩曰明發不寐有懷二人傳之所以稱其孝也奉亭好狥親友之急不以無爲解孺人所生二男四女家又遭兩防搘捂拮據匪朝伊夕有勸以家貧罷二子治制舉業者不肯聼曰子苟讀書知禮何憂貧盡斥簪珥以爲束脯資詩曰何有何無黽勉求之傳之所以稱其勤也孺人訓子女以下逮僕禦終其身無疾言容奉亭君病焚香告天曰是有人父之責於其祖父願以妾代某之身奉亭竟不起孺人號呼欲以其身殉念孺子無以成立則茹齋修竺幹之敎者四十年勉二子以力修乃父之志詩曰釐爾女士從以孫子傳之所以稱其義也余覽範史之傳黨人也先書黨人之母夫爲人母未有不痛念其子者也子以義死其母許之且告以死而無憾若此者爲黨人難爲黨人之母亦難當阮懷寕由逆奄之餘孽乘國難以竊政修二白生夙昔執言之憾而下之獄孺人聞二子之被收也色不變將誓以俱死而加慰勞焉然卒以免嗚呼宗社而旣屋矣爲僉壬者身敗名滅一二正流或以防亂得全君子於斯時也未嘗不以黨人之已死者爲悲而不敢以黨人之不死者爲幸惟取賢母之壽考令終歸諸天道之可信而己白母之偕二子以免也逾七年而仲調舉於鄕又二年孟新共入太學母年八十健飯無恙嘗以仲調罷其南宮薦孟新有事於廣陵母感疾危啜而二子皆未歸意中不能無戀戀者旣而脫然愈是冬也仲子歸母歡咍竟日爲加餐卒之夕偕寡女談笑如平時漏三下就寢俄起作不言女亟呼二子母持伯子手摩頂仲子抱母坐家人泣搖手止之繞而念佛母西北向正色跏趺而逝此其臨終正定淨土往生辧證無疑者余聞之不勝太息詩曰孝子不匱永錫爾類觀白母之灑然坐脫何其有類吾母乎吾母朱太淑人奉佛受戒者三十餘年白母年八十吾母年亦七十有七其終也三子環侍戒勿哭吾母親見幡幢前導諸佛受記而去具載往生錄中嗟乎余亦黨人也當二白獄急時引繩批根余自知將不免嘗恐聞此憂吾母不敢以告無何大亂奔走流離事定庶幾奉兩尊人以終老而不能已於北行吾母握手長訣傷心母子俱大病恐遂不復相見比防

恩歸裏再奉吾母箸者五年親視飯含終天無憾者皆出於

君父之賜其視兩白生之終事其母者實同有厚幸焉余旣已詮次龔公之文又念三十年故交吾母猶若母故質言之以見兩家慈孝之道爲無愧爲之序而銘曰子才也優僉夫是仇伊我母之憂母曰何尢百祿來求子行也壯四方是向伊我母之望母曰無恙歸來在養其生也有基其死也有歸遭時孔艱罄無不宜若此母者垂百世其奚悲

王母周太安人墓志銘

先王制禮後之人有進而加隆者其惟母服乎禮家云父在爲母齊衰期者屈於其尊也今執母之防不得以二尊之故稍有等殺𨿽然禮寜爲其過無爲其不及古者禮不足而哀有餘今之禮猶古之禮今之哀不及古之哀也古三月而葬父在而葬母者其父以妻之道行之爲之子者衰服靣深墨徒跣引匶扱袵雞斯以申削杖之痛若此者其服不同禮同孝之至也今之人於致哀之道其果能盡歟否歟如吾友刑部郎中海虞王君楚先葬其母周安人者斯可謂之能哀矣乎楚先與父余姚公喜賡同舉進士楚先筮仕十餘年旣以親老得請余姚公方在養而安人見背楚先將以月日封北山之新阡在余姚公則葬妻也楚先則葬母也君子竊於此觀禮焉禮先殯而後葬安人之葬也先期楚先奉匶車以祖載柳池墻翣四靣有章屋帟加黼防不盡飾主人袒括發拊心辟踴自家䢐壙匍匐而號者數里內宗外姻四方之來觀者數百人皆爲欷歔出涕且曰王大夫之孝匪其母之賢不及此於是楚先奉余姚公之命實來請銘偉業讀其狀有感曰河上之歌不云乎同病相憐此予與楚先之謂也夫悲者不可爲絫歔憂者不可爲嘆息聞吾友之哭其母子能無潛然承睫以追痛吾母乎當

世祖章皇帝之十載

詔舉遺佚偉業與楚先爲同徴是時吾母朱淑人年六十有九善病長恐不復相見吏趣上道急母子日涕泣目盡腫旣抵京師與楚先言而嗚咽楚先亦然曰人孰無親卽吾母未嘗不善病也予曰君父子同取甲第父處子出於道爲宜君之母少於吾母者一紀及君仕宦之成將母未遲也此豈我所得而同耶歳月而往追惟友朋夙昔之語戚戚未嘗有忘今日者執筆志安人之葬不自知其傷心而防痛也安人七歳通孝經兼工鞶箴管旣長代其母以搘捂家政年十八歸於王事君舅震毅公君姑張孺人盡婦禮余姚公出爲叔氏後所後之母戴年少勵苦節安人左右就養能得其歡心余姚公窮諸生也束脩羊不足以具甘防又不能謝賔客之過從朝夕所給咸出安人十指中撫育諸子辛勤敎督有機杼佐讀之勞有麤糲不飽之苦旣貴辟纑布素如平時斥衣食之餘以卹婣收族親舊之窮者咸以爲歸遇媵妾禦臧獲皆有恩紀於里巷則給棺槥施醫藥五十年依佛氏之敎焉其晚歲也訓楚先以居官淸謹不欲仲子之與物爲競又使之乘時鼓勇以自進於功名其賢明識大體如此楚先追念生平艱難黽勉之故而痛其母之卽世故哭之尢加衰焉嗚呼吾父亦窮諸生也吾母之事大王父王母以孝而敎三子以成立其仁勤荘儉之徳實有類於安人而偉業之事其母有媿楚先固已多矣自古賢母未有不願其夫若子之富貴而富貴之無媿者尢難當吾父之有聲塲屋屢試不收而祖母湯淑人已老家貧無以爲養吾母爲予言之而泣予幸弋一第竊喜有以慰母而終有憾於吾父之不遇也今王氏父子一朝並舉南宮薦安人之於其家也宗族親黨前爲壽可以爲貴盛矣人子之事其親孰有加於此者乎若夫遭逢世故進退維谷之日在楚先欲以完節畀余姚公可出身爲門戶計而予於大義不得援此以爲解自恨於當世無毫髮裨補徒以覊愁病苦之餘累吾母之倚閭長望而貽之以晨夕之憂然則予之有負子職者捫心慚汗終天而已矣沒齒而已矣以視安人母子詎可同日而語哉安人卒於康熈丁未四月十四日詎其生年丁酉八月十四日春秋七十有一子三人長澧卽楚先也刑部郎中次渼丙午舉人次溍殤女四俱庶出楚先娶徐氏渼娶範氏孫九人奕棠云槎澧出也世棐云槃云棨云楘云梁云檉云藻渼出也奕棠云楘皆諸生孫女四曾孫男三安人之七十也楚先奉

恩命以歸養再逾年而安人以卒嗟乎人子莫大乎親視飯含𨿽以予之不孝借

國恩以終事吾母庶幾稍有以自慰禮曰五十不致毀又曰父在不爲母滅性楚先之爲孺子泣者亦可以有節而不致於毀瘠乎是亦母心之所以卽安也已爲之銘曰

哀也可以無容言也可以無文是少連之居防而在乎虞仲之城翳賢母之善貽兮用不匱乎斯人烏目其墮兮尙湖以淸我爲此銘如燕雀之廻翔兮鳥獸躑躅而啾鳴噫嘻乎悲哉石以永存

潘孺人墓志銘

吾友鄒訏士祗謨狀其母黨潘孺人之內行來告曰孺人姓潘氏常之宜興人翰林簡討孫衣月自式之元配也衣月將以月日葬其父母於龍蕩之新阡而用孺人祔吾子旣許銘其大墓矣敢並以請且曰孺人之父湖廣都司參軍文臺公祗謨之外王父也文臺以周孺人生二子三女旣成立矣吾母則長女也周孺人晚又一舉得二女其一殤存者爲最幼以此絕憐愛之當吾祖之以憲副治九江也吾父率吾母以從文臺公方隨牒官雅州道出九江周孺人攜幼女與俱生八年矣吾母見而畱之曰蜀萬里遠宦雅州又處蠻箐中妹方在提抱請爲母鞠之以待母歸可乎周孺人曰吾哀此兒尢小不忍去左右𨿽然吾老恐不及見其成也事姊猶事母他日爲我擇婚處於郡成以相近終且累汝母笑而應曰諾越二年文臺公還自蜀抵荊州而周孺人卒又二年文臺公亦卒疾已革召吾母至榻前指女弟托之且理周孺前語吾母唏受命以此孺人育於鄒氏又曰吾鄒與孫之先有道義之雅故世諦姻盟先姑之歸封簡討公而生五子也以衣月爲長吾祖奇此甥而愛之曰它日且早貴孺人之依吾母以居也爲人和而莊進止皆有禮節先姑之歸寜也與吾母相愛孺人以女之道事吾母卽以侄之道事吾姑姑相謂曰長甥而所愛也盍以而妹爲吾婦乎母若謙言不敢當者姑進曰君家兩尊人之命不云乎近伯姊爲幸吾家𨿽貧如其近則莫予若也已母乃訪於潘氏而後從之婚之夕衣月來逆內外姻交賀喜其得所歸也吾母施衿結褵持其手爲之泣痛父母之不及見也旣貴以

覃恩與其姑並受封乃請於衣月願同過荊溪展父母之墓潘氏自戶部郎直軒公爲馬鬛封而文臺夫婦從焉孺人之至也宗親防者車數十兩孺人翟茀副編環佩之音璆然裏媼長老聚觀太息有泣下者吾母聞之喜且悲曰吾可報江州之諾矣逾三年孺人以病沒於京師年僅二十有六生一子曰賢今長矣爲諸生孺人之有京師行也別吾母如有戚不自持者旣而訝曰得無有不祥乎其赴也吾母追念外家與先姑遇而哭之加慟今先姑亦已亡矣庶幾得子銘以兼慰吾母焉余曰婦人所難者貴而有子孺人有子與女矣其貴又早貴也而竟夭沒不有命乎周孺人之沒荊州也載輤而歸孺人甫十齡委衰行哭道路皆哀之今孺人之葬有賢也爲之主同姻畢至於終事亦未爲不幸也訏士之來速銘也述衣月之言曰詩云百歲之後歸於其室吾有事四方而孺子也長姑就一抔以寜其體魄今日之禮吾知痛吾親焉爾顧於妻亦有傷心者惟其得祔於姑反哭於寢爲無憾而已矣余維春秋之紀卒葬也內夫人外夫人皆書外夫人之防或致或不致其葬也或曰或不曰則各就其赴告之詞以爲詳略今吾於潘孺人之內行所不得而詳也而訏士爲能文家且以骨肉故紀其事爲甚備嗚呼狀則旣以詳矣志又安得而略諸此余所以狥吾友請而合於春秋之意也爲之銘曰

蘭之猗猗兮生於谷中孰滋而培之兮不必於其土孰萎而落之兮不必於其風惟榮華之長在兮芬芳襲襲於無窮噫嘻是爲孺人之幽宮

梅村集卷三十六

欽定四庫全書

梅村集卷三十七

國子監祭酒吳偉業撰

墓表塔銘

卓海幢墓表

公諱禺姓卓氏字肖生別字海幢浙之瑞安人明建文時戶部侍郎忠貞公諱敬抗節不屈死與方正學俱夷族其子孫有脫者流寓仁和從外家之姓曰宋氏萬曆中鴻臚寺鳴贊公諱文炎忠貞之七世孫也始以仕顯復其姓人廼知忠貞有後矣鴻臚娶於孫氏生公公之從兄弟曰爾康字去病曰發之字左車俱以文章負重名知交傾東南而公亦雅著才望時人莫能定其優劣蓋仁和之卓始大去病博學好屬文而左車才辯頴悟兼通佛理其所持說𨿽碩學名僧莫能屈公傾心好之日夜叩擊不倦乃同爲北遊居京師五載屢試於鎖院輒不利歸而讀書武康山中益探防爲性命之學先是公弱冠便有得於姚江知行合一之防姚江重良知頗近佛氏之頓敎而源流本殊後之門人推演其義以見吾道之大於是儒釋遂合公旣偕同志崇理學談仁義而好從博山云嶠諸耆宿請質疑滯𨿽發自左車要本其師說然也公之爲學從本達用多所通渉詩詞書法無不精詣卽治生之術亦能盡其所長精彊有心計課役僮各得其宜歳所入數倍以髙貲稱裏中客謂左車曰君與君之兄同講學而獨以貧者何也左車曰白圭之治生也以爲知不足與權變勇不足以決斷仁不能以取予彊不能有所守𨿽學吾術終不告之夫知勇仁彊此儒者之事而貨殖用之則以擇人任時彊本力用非深於學者不能辦也今余之學不足以及余兄而余兄之爲善裏中嘗斥千金修橋梁之圮壊者嵗饑出囷粟所全活以百數彼其餘吾儒義利之辧佛氏外命之說深有所得豈區區焉與廢著鬻財者比耶旣而公之子辛彛用髙第入爲祕書院編修公貽書敎誡之所以修身心勤職業其道甚備嗟乎富而不溢貴而不驕左車之言益信而有徴矣夫忠貞之裔湮滅不可知者二百餘年而去病左車與公三人者始以文章發聞於世可謂盛矣而皆不能得一第去病左車竟淪沒窮困以死論者且謂天道之不可信而公卒以其子貴享後福然則天所以厚忠貞子孫者詎可量哉當方正學收族之日一二賢者竊其防息以免忠貞遺孥得脫史𨿽不載其事保捨匿藏要自有人今正學之世未而卓氏遂昌亦可見忠臣之必有後足以慰諸人於地下矣嗚呼忠貞之徳可以百世而公能上繼祖烈下啟來苟不書其行事以告天下則無以昭示乎後之人乃鑱諸墓石公二子長彛卽編修公也次方淸庠生公以某年月日生以某年月日卒以某月日偕原配張孺人合葬墓在武康縣之河圖村婁東吳偉業述

保禦鄭三山墓表

余嘗讀戴元滑嬰寕傳見其人粹然儒者又好爲名僧耆宿之遊蓋自疵癘夭札刀兵水火之並作善醫者非原本儒與禪講求乎天人性命之故俾人聞之者身心正定煩惱破除則其藥石之所奏不足以發膏肓而理癥結求諸今人若保禦三山鄭君斯近之矣鄭之先始於司空公爲宋天聖間名臣建炎南渡武顯大夫有扈蹕功賜田松陵子孫習外家李氏帯下醫遂以術著其別祖之顯者在宋曰學士忠惠公丞相忠定公在元曰所南髙士君堂構於程朱之學和緩之技咸有師承相傳五百餘載爲士族爲名家君自少攻詩書鏃言行早孤居防能哀仲兄病刲肉以進人皆曰鄭氏有子長身美須髯溫良樂易一見知爲通人長者其於醫也發揮精防行之以誠心惻怛名乃益起千里之內鉅公貴遊輜軿接迹書幣交錯於庭君造請問遺無虛日窶人踽叟僂行過者手注善藥以去視之必均性不喜入官府有願交者必見重始終不幹以私居嘗刪食疏爲章程然中防日具十人之饌髙人勝流明燈接席評隲詩文書畫爲笑樂子弟守循墻之禮端拜詳視得義門之餘風修先祀以收族防必告防必訃周卹具有恩紀宗人農部公庶子自其沒後始生鞠育敎誨之者備焉同裏負重名者曰楊徐兩先生身殞家破所知皆亡匿君非前有一言之托以已女女其子孫女女其孫處田宅謀膏火成就其門戶徐之長子孝廉屏迹山中不交人事嘗抱病且困君急拏舟往訪見突煙不起奄然壊絮獘簀中爲之泣手和藥解衣易粟割半氊充臥具孝防乃張目能視起而錄其事曰更生他若指囷賙寓公之急推宅慰謫宦之窮爲粥路人脫驂舊館不可悉數此其儒行之坊表者也君事雲棲蓮池和尙爲幅巾弟子於武林石公爲同參晚扣擊於張司農靜涵居士以研防法乘有弟曰士敬餘同年生襲浮屠服以避世講道論藝學者奉爲經師人師君朝而率其孫櫛聼士敬演大易一章夕而偕士敬從靜涵受般若妙義所居杏圃西近永定舊剎名賢古徳所遊處傷其蕪廢揮斥數百金擔荷修復偕曹村相國結同善之防誘掖勤懇施者坌集君嘗謂人上藥養性中藥養生醍醐以爲參苓楗椎以爲箴砭去其陰憂蠱惑之疾予以歡喜利益之方彼且涊然汗霍然已我則不居功不屍利富者教以營像設飯伊蒲貧者敎以掩骴骼卹鷇卵皆不期而至不速而成年七十餘矣三舂而眠雞鳴而起搰搰然若有不容自己者畢余景以防末法回塵勞而入種智飾巾正定知命篤終末後證明歸諸解脫緇素合掌贊嘆一以爲醫王一以爲長者此其禪觀之撈籠者也余每見世之士大夫困於更徭賦役之煩在杜門學佛者爲尢甚卽其親黨故人義相收卹者不能黽勉佽助而營齋利生恆詘於力之所弗及若其棄家室毀容貌𨿽或大人長得其徒相與敍統系爭壇墠以屈辱之庸兒俗媼見其疏經詮教規重矩疊苦難知而避之若凂不得與一知半解者同其利養是儒者窮儒而禪者尢窮醫獨出入儒與禪之間其地位可以權巧其交遊可以牽勸急難死生捐金援手伽藍塔廟鳩財庀工在今日惟醫之力饒爲之顧獨難乎其人君則其人與術相值而適防乎其時願力廼有所成就然則通儒與禪之窮者莫如醫又莫如我三山之爲醫也嗟乎苟不爲三山士君子之不振於斯世可勝道哉余與君爲中表往來遊迹甚多間嘗記其一事登靈巖共謁吾師蘗庵蘗庵乃楚魚山熊公也楚有何先生者在坐先朝爲淮南倅因流寓其土而過吳徒步訪師師命寓君舟還郡遇山村君登岸遄返出十金曰此村人所以資藥囊願以爲何先生壽何先生之過吳也因故人爲吳令不得見困甚借君金裝以歸夫以余所偶見如此則其不見者可得而推矣若三山者今復有其人乎君諱欽諭三山其字晚自號初曉道人子二長共亮次之洪亮早世之洪能飬志先君四年以卒余所表其墓曰鄭孝子者也孫櫛醇謹有學行能世其家余旣論次君行事進而求之所南先生似乎首陽柱下之不同然君子之道或黙或語汨泥揚波蓋所以救世也歸潔其身而已矣易曰不事王侯髙尙其事所南有焉詩曰凡民有防匍匐救之三山有焉所南之書埋之絕壑之下君之碑刻之髙原之上後三百年當有知其人而爲之愾嘆者是爲表

先伯祖玉田公墓表

傍石湖而西不半里爲梅灣余伯祖故福安縣縣丞玉田公諱諫之墓也余家世鹿城人自禮部公以下大參鴻臚三世皆葬於鹿城公爲鴻臚長子次卽贈嘉議大夫少詹事諱議余祖也又次則諱誥偉業四五嵗曽及見之老且貧衣食於卜肆余祖嘗抱偉業於膝顧叔祖而嘆曰爾知吾宗之所以衰乎三世仕宦廉吏之槖固足以傳子孫爾伯祖實主其帑用之爲飲食裘馬費產遂中落余與爾叔祖庶出也少孤故皆貧余祖亡後祖母湯孺人每談及鴻臚公時事輒言嘉隆中鹿城有倭難伯祖自以私財募兵千餘人轉戰湖泖間兵敗左右皆沒得一健卒負之免家遂以破其遷吳門也買一故宅啟廢甎下有巨穴見金繩縋棺朱砂題畫乃故王公葬處以是邑邑不樂得病死有子而殤一女不知女誰氏吾家自移婁東彼此不往來四十餘年矣偉業後十年成進士於吳門遇三山鄭君曰余姻也詢之則三山之兄曰某者爲伯祖壻余姑尙在也偉業乃具禮幣拜見則年已七十三然泣曰猶憶防鴻臚公葬時曽到鹿城見二叔今已六十年不通家問二叔謂吾祖也歸而告吾祖母湯孺人孺人泣吾世父與吾父知之亦泣泣年六十始識有伯姊也相率至梅灣墓下再拜哭且加封樹焉嗚呼甚矣吾宗之衰也自曽祖以下不三世婁東去吳門不百里而門戶凋落子孫分適他國吉凶婚葬訖不相聞卽梅灣之一壞土使非有鄭氏者識其故防則蔦葛蒙薈狐兔竄窟遼防穼莾之間若堂若坻者忽焉過之且不知爲何人之墓而何以示子孫惟有刻詞於石表之於阡以明鄭氏之徳而識余之愧俾後之人知宗法之宜修也吾姑後三年以卒有二子以其一從吳姓主梅灣之祭祔葬者爲繼伯母查氏而殤子諱【闕】冢在其左其陸氏從葬則吾姑生母也元配伯母【闕】孺人先伯祖幾年歿猶葬鹿城云

誥封吳母孟恭人墓表

古鄕大夫之獲內助者匪僅國政於軍旅有裨益焉詩秦風之詠西戎也用武之道傋矣終之以言念君子載寢載興厭厭良人秩秩徳音君子讀而嘆曰美哉國之所由興乎自昔運防之將至精明彊固之气不獨男子也閨門婦孺交相黽勉踴躍於軍興之防繇今觀之若吳母孟恭人者其事大有關於民生國故可以墓門之石弗之著乎吳氏山陰大司馬之族世爲著姓後遷遼之淸河恭人淸河指揮使徳淸孟公之女其嬪於吳爲贈中憲大夫越川公諱某之冢婦今禦史按察司使匪躬公諱執忠之配而知無錫縣事興祚字伯成之母也當

國家王業始基吳氏孟氏實共執櫜鞬以通婚媾恭人事其君舅君姑腆洗必丰箴管必飭遂以孝聞匪躬公好結納狥然諾不問生計恭人篝火紡績資給之無乏處危疑之時爲親黨畫可否多中越川公曰防孟氏婦無以寜吾家逮乎天下大定匪躬公出牧畿縣入擢西臺官守言責恭人之助居多最大者無如閩漳南楚西山之二役公之由禦史出參政於閩也漳南首被冦我師之調集者數十萬共偫惴惴弗及恭人內率其媵妾傔從外命其縫人膳宰竭晝夜以就功於是乎縵纓鎧扞防笠革舄所以犒士也稻醴粱糗牲牷餼牽所以醳兵也皆取諸宮中而給之勿以累民且亟謀諸公曰嗟沿海之人詿誤於賊者非下令招之諭以禍福將惶惑無以自歸諸將之執俘者萬數

王師弔民伐罪此屬誠何辜亟宜請

王命脫其縛暴露也爲之居餓莩也予之食仳離也還其親屬俾得保聚公如其言行之恩及一道矣楚西山者暴師於窮箐絕阪之中人負斗糧十日而後至三軍之告匱狎聞公方受命督楚餉憂之不知所出恭人防曰亟發取府之緡錢藏帛吾率執鍼之屬紉爲縑囊用𦇤負於軍所士賴以濟嗟乎此二者皆所以佐軍也而卹民寓焉漳南之資糧屝屨旣民不知勞若西山則驛騷固不免矣然使羣有司之在事者一推以恭人之心則楚人不至重困而當時如我公者不多見也噫嘻恭人之賢豈不難哉恭人三子長伯成也次興基又次興都伯成凡三娶元配韓氏繼李氏再繼以孔氏生子幼未名也仲娶於於季娶於萬各有子一人孫女共四人其許字皆名族恭人年六十有七墓在京西之山原曰龔村其細行詳於幽堂之銘故不載初伯成令無錫而恭人南就養將車都亭威儀甚盛逾數月辦嚴北發伯成牽裾請畱母正色勉之曰魯敬姜之敎其子也男女效績愆則有辟我孟氏也有弗聞乎修若職庀若政此乃爲孝何必朝於寢而夕於側耶伯成再拜受所戒弗敢言旣行未浹旬而訃至袒括發而叫曰天乎自吾始筮仕萍鄕有苻警而大寜山縣地被邊皆不克奉母從惟沂州魯之南境而錫山江南又以家京師未畢正臘而返今者視絞衾奠余閣屬之兩弟而羈一官於斯土吾之生其不如死也已偉業聞之曰甚哉伯成之孝也𨿽然先王制禮不可以過也父在而爲母滅性乎且恭人可謂不沒矣夫以孝慈共恪之行又出之以佐軍事而勤卹其民若此以圖不朽夫復奚憾耶伯成稽首曰子宗老也請以一言累子偉業熟於大司馬之後誼最深自少同舉進士直史館晚而與伯成遊伯成之母猶吾母何敢辭抑吾聞之先王爲治卿大夫妻若母之賢者必表著之以風勵天下今吳氏忝世臣而恭人傋有懿徳

當寧修開代之史偉業衰且廢曩者曽與觀乎故府今奮筆書之者詎獨爲其宗人已乎乃修不文之辭俾刻而表諸墓上

香山白馬寺巨冶禪師敎公塔銘

如來以虛無爲宗眞實爲義其有出世爲人興頺舉廢者揆之甚深防妙法機用相等我吳鄧尉聖恩寺剖公璧和尙建大法幢尊勝殊特所度弟子各坐道塲遠者臺宕蘄黃之間精藍巨剎千里列望焉廼若巾瓶弗離鐘魚互答相去一牛鳴地無如穹窿之海云香山之白馬海雲起自道衍少師白馬則始於支公其後有道淸禪師實萬峯之法嗣香山分鄧尉支隴而聖恩原本萬峯故命巨冶教公主之修別院復祖庭也巨師旣委順觀化嗣法門人正道件繋行事奉剖公命以塔銘來請偉業皈依和尙仰見其擔荷大法囑累後人續佛慧命世相遷滅不常十餘年來得法上首六人示寂白馬則尢其龍象蹴踏所恃爲金湯者也烏可不勒梵行昭法派以垂示來玆乎師諱濟教巨冶其字毛姓也之泰州人父古荘公有壹行母沈氏生師苕防頴發气骨不凡早歲厭薄塵勞父母見背捨家入道學於其族之爲浮屠道者西山寺深林茂叔父行也先朝神廟之世詔集有道髙僧證戒於五臺江南觀法師者與焉膺紫衣之賜而茂公出其門師年十八薙染爲大僧從觀法師開講於天竺於雙徑廣通大藏尊經已而蟬蛻文句思證覺海聞三峯漢和尙唱臨濟宗防於鄧尉杖防往遊漢和尙者剖公之師海內所推爲三峯禪也和尙一見契合迎謂之曰汝得五年往卽畱單師應曰古人這一生何論五年遂畱侍左右服勞執苦朝夕弗懈稟戒入堂爲悅眾上堂晚參和尙舉鵓鳩樹頭啼語言下有省和尙誡以古徳行解相應方堪入道師盡心供職一眾悅服漢公入滅剖公開堂之日舉爲監寺當是時鄧尉緇素坌集日有千人而經寮齋室規制未備師內營資糧外接賔客十年之間威儀肅給信施塡委湧閣飛樓宏敞嚴飭凡使三峯之道於天下者剖公之力師爲之也空有一徹照用兼收猛求向上一著朝咨夕叩旣接源流受信拂觀法師亦取所賜紫衣爲贈出主香山艸翳木荒敝屋三楹不蔽風雨乃剪林莾乃刳巖巒度地鳩工簡材陶甓未幾而寶坊矗起四方不祈而薦貨不命而獻力以潰於成師軌行方雅質性溫醇與人言煦煦然誘接初機惟恐弗及撈籠薫染罔不向赴說法授戒千僧禮足拈錐防拂四眾趨風住香山之十有【闕】年爲辛丑八月二十八日報緣已盡沐浴更衣作偈示眾曰生年五十七大事今已畢推倒須彌山打破無生國泊然而逝得度弟子首戒雪卽正道也次曰法印宗曰天句曰千齡載曰化燈用曰二非合共六人所著語錄二卷行世正道旣以師命繼白馬席爰率同衣於甲辰八月二十五日瘞靈骨於香山西麓遵遺意也當道淸開法之初有梅泉�沸於山顚湮沒已久師至而泉於舊處迸出甘冽異常流細而供不竭中峯蒼雪澈有細流引到泉盈壑空鉢持歸雪滿舟之句香山以爲勝事夫白馬始於支公以余所見若中峯蒼師者深防竺墳旁通孔借亦近代之支公也道林偕王許爲山澤之遊百世而下風流可想蒼公沒逾十載而中峯鞠爲茂艸識者過之太息當今海內尊宿如鄧尉靈巖靈隱三四大老皆性相圓通了無窒礙後生淺聞薄植掠知見而防門庭世俗靡然不復知有天臺賢首之防經臺講席抑沒而弗振斯非未法之可憂者乎巨師之從剖公遊也建傑閣以奉尊經實轉華嚴藏海而與蒼公有異常之契此其眞實妙義有不墮於空寂者矣是可銘也銘曰

維臨濟之印歸乎戒定用絕鬭諍師守其宻令契於眞乘非相非性光明如鏡慧珠圓映斯之謂淸淨維鄧尉之宮湧乎虛空聲聞鼓鐘師相其成功遷於別峯有栝有松丹樓如虹寶鐸吟風斯之謂顯融佛法西來至乎東夏修多羅藏防以白馬夐矣支郎道徳風雅後千百年紹迹者寡有大導師厥稱巨冶不離文字坐證般若大聲一喝震彼防啞頑石潛通飛泉髙瀉栴檀香林靑山白社靈塔巋然雙樹之下法云布濩道風瀟灑覺性爲眞報身寜假權實同歸有無交捨刻玆銘詞用告來者

炤如禪師生塔頌

吾郡西郊華雨庵炤如禪師俗曹姓諱洵字元孟祖爲魯川先生偉業外王母之父魯川著書數百卷其論浮屠氏與孔子之道合炤如繇諸生出家先後一揆識者稱之年七十有二乞言於余銘其生塔若以祕演浩初有托乎文字以傳者余遜謝不敢祗以譜系渭陽傷心風樹同登正覺有感夙因合掌作禮而爲之頌曰佛說大報恩左肩嘗負母經歷千餘年恩深難報故以是作思維母上更有母乃至其親黨恩愛總不殊譬如娑羅樹葉葉本同條譬如瓔珞珠絲絲自相續吾母朱淑人曹乃所自出始餘六七嵗得見外王母嘗用兜綿手摩頂在膝前阿甥汝當知我父循良吏上書忤時宰拂袖歸田廬理學專門家孔氏水乳合諸方大尊宿推重惟魯川敎律與論藏一一手撰述吾母時諦聼大發菩提心晚受具足戒修持二十載名山構傑閣防奉修多羅幡幢紛五色親見如來迎末後勘辧明往生安樂國霜露漸以攺中表日以凋朱曹兩姓人屈指存者幾有一大比丘其名曰炤如住錫華雨庵精修木義行皎然紹靈運智永嗣右軍是爲魯川孫儒釋合而一少年好詩酒有聲諸生中南適閩與甌西過伊與雒長揖謁卿相髙論傾賢豪相贈千黃金棄之若涕唾歸來槖如洗客至貧無氊趺坐惟一牀瞑目思萬里雒城佳麗地冠蓋羅王侯兜率天王宮雲霞結成綺黃流俄屈注平地起龍蛇千尺妙髙臺遷變若泡影無諸越人市琥珀瑚珠白象栴檀香黃犀金孔翠刼火忽燒灼委落恆河沙七寶蘇迷山剎那成瓦礫防塵具世界世界爲防塵普視閻浮提嘗作寂滅想緣此棄妻子薙落爲浮屠梵夾手自詮薫心兼注耳惟有妙法華是爲經中王藏通別圓義開權而顯實無二亦無三融通歸一乘繕寫貝葉文六萬九千餘音演第五時光周三法界妙義已充足廣攝信解門稽首龍樹尊證入雜華海悉心念厥祖多聞大總持遺書𨿽散亡般若烱然在百年種佛智宗防畱家風重以文句身而修祕宻印我初念舅氏逃入於苦空比悟淸淨因身心大饒益卻恨煩惱障八萬塵勞纒浮名若空華世慧如利刃歸命大慈氏法乳甘醍醐佛恩與親恩昊天同罔極師共勤接引覺筏開迷津三世諸眷屬共成無上道

梅村集卷三十七

欽定四庫全書

梅村集卷三十八

國子監祭酒吳偉業撰

傳

謝封翁傳

定海慈孝村人人皆稱謝封翁翁諱瀚字愛夫別號泮池其先有令定海者遂家焉世以孝聞能修廬墓禮村以是得名其墓間夜輒聞呼謈聲狀若讞決者諺爲語曰謝家墳鬼開門元初年間毀墓石繕城闉村人以靈異故爭畚土掩覆故謝墳封鬛至今髙丈二尺許云屢傳而有僉憲琛者以上饒令起家政治神明號曰謝城隍琛弟璵三傳而爲贈參政公大綸卽翁之父也時產巳中落翁年十二一日見家不能炊遂緣江岸禱水神沙且沒踵倐大蛤數斗湧出徐囊歸得餉父母蓋純孝所感也因謂其仲曰需靑紫何時萬一吾父母枵羸至不及待何爾執不律吾行且逐烏兔走矣遂棄去制舉義修業吳越間足繭起寸業遂稍起壹意奉父母歡仲卽參政公廼得卒其學成進士贈公性好晏防防嵗除鄰失火蕩其室亡有僦旁捨以居輒忽忽不樂翁廼收合煨燼慮材鳩傭落成而間燥贈公始喜然以亡樓居且未陽也翁偵知之復自爲臿築楯栭之屬以意審靣已而南薰拂拂江山縈繞贈公登焉而樂樂而甚爲加餐也參政公旣宦遊萬里外翁家居養母備極情志參政無內顧憂與翁沒齒友愛視曩者靑紫數言始終蓋無間云翁輕貲財排患難慕義若嗜欲裏閈稱爲祭酒已伯子泰宗旣貴海巡使者及郡邑長吏爭迎致翁翁爲畫防輒有所興革無不砉然解者減苛徭定兵變語皆在志中初翁以親命役常熟迷失路夜昏黒矣有童子導至邸捨忽不見渡福山遇颶風海船將覆翁見帆柱脫急呼篙師理之遂得免又嘗癉瘍生於背有客過門手和蠟礬爲丸竟去不受謝其隱報類如此謂非慈孝所致哉翁故五子鄞人爲餘言慈孝村有謝伯子者以進士出漳浦之門今隱居教授所著書且萬言時念家國師友之故輒發聲讀讀罷輒泣而骯髒無憀一發泄之於酒酒故不醉卽泰宗也余慕其名而亡由見其季泰交以明經對防第一卒業北雍文辭卓犖余摸索喜甚以冠其軍及來謁余傫然篤行儒者也乃爲慈孝村八十三翁立傳焉

國史氏曰余爲謝封翁傳傳不詳其他重稱慈孝村者蓋著所本也語云不知其父視其子余門下士泰交爲其父請傳跪門外者三日每見輒蒲伏堦前流涕不能起於呼至性感動卽若翁可知矣

志衍傳

志衍諱繼善姓吳氏志衍其字也予年十四識志衍志衍長於予三嵗兩人深相得又六年而人撫純祐相與砥礪爲文章人撫志衍與予同魁庚午一經而純祐未十年成進士裏中稱科名者推吳氏云當是時天如師以古學振東南海內能文家聞其風者靡然而至予羸病不能數對客過志衍則人人自得也志衍博聞辧智風流警速於書一覽輒記下筆灑灑數千言家本春秋治三傳通史漢諸大家繼又出入齊梁工詩歌善尺牘尢愛圖繪有元人風下至摴蒱陸博彈琴蹴踘無不畢解性好客日具數人饌賔至者無貴賤必與均每三爵之後詞辯鋒起雜以諧謔輒屈其坐人予口不識杯鐺同其醉醒而志衍白擲劇飲與人決度不勝不止岸幘笑詠酣飲絕叫以爲常生平負志節急人患難其成進士也防裏中兒刋章告密天如師爲所搆勢張甚志衍鋭身爲營救卒以免大司馬鄴仙馮公聞而嚴重之願與交已得慈谿令司馬其邑人益相爲引重而長安名公卿爭揖志衍矣母夫人防未之任家居侍太公疾視湯藥浣厠牏衣不解帶者數十日哭泣防葬備物盡志人稱曰孝事長兄待二弟友愛無間言伉爽曠逹恥爲小節苛禮而父黨造門必躡履問起居中表故舊及所遊門下士一旦請緩急未嘗以不足爲解而無纎毫得色家世素髙貲坐是析箸假貸累千金意豁如也嘗遊黃山淩躡險絕同遊者不能從焉雅自負彊濟謂可就功業慨然曰今天下將亂大丈夫習勞苦任艱難爲國家驅馳奔走有如此遊矣而其後乃得蜀之成都成都在萬里外又荊襄防沒江鄂道斷賔客逡巡勸少畱志衍曰吾旣受成命矣人臣守官其敢以利害辭且今日何樂土之有志衍𨿽勇於蜀遊乎顧置酒張樂召所與遊人人道別𨿽握手極笑語而獨坐凝視椎牀彈指或親故問之則浮大白引滿欷歔不復言旣上道復攺塗出宜春道酉陽渉黔江而入蜀卽日啟蜀王請發帑金爲傋禦計當時蜀事已棘而藩府金繒積者數百萬王恡不應則貽予書曰事不可爲予必死於此詞甚酸愴云居五六月蜀問至成都防予中夜蹶起曰志衍死矣欲爲位哭行自念盡室西川豈無一自脫得報親戚者越三年其弟事衍徒跣萬里望家而哭曰吾兄以甲申十一月二十五日遇害罵不絕口賊臠而割之一門四十餘人同日並命嗟乎何其酷也當夫燕京已沒烈皇帝崩問已至志衍慟哭上書卽藩邸亦心動而文武大吏無一人肯辦賊劍門防峽諸險皆已失守而後驅數千之卒阻五丈之城以當百萬之彊冦𨿽智勇無所施防親藩竄山谷屏迹蠻獠間可以圖全而志衍喋血自誓與此城爲存亡終至骨肉葅醢妻兒橫分以報所受豈不難哉初純祜之在永嘉也書問阻絕而事衍聞東南大亂亦長慟恐至則無歸及兩人先後到裏門問宗人親戚尙無恙予向謂志衍卽尙存勢不能自防今見兩兄弟流離辛苦終得相見抱持痛哭而志衍獨不幸以死死者人所不免而家室同盡齠穉無遺並其斷骸殘骼不得一官之土故哭其防者爲尢痛焉嗟呼志衍之入蜀也天如師已前後未一嵗而司馬馮公亦亡平昔志衍所與遊零落殆盡禍與志衍同者亦比比而是也其宜死而不死如予與人撫則又窮愁疾病所去志衍者幾何而今日猶哭吾志衍志衍亦可以無憾矣志衍有子曰孫慈賊將憐而匿之後亦遇害純祜經紀其兄防以少子某爲之後志衍之死也友人季曽貫與同難其族人名漢者逸出城箭及之顚而殞家人五郎者免矣奮曰吾主與主母死矣義不忍獨生乃慷慨罵詈而盡於主側嗚呼是皆可書也

柳敬亭傳

柳敬亭者州之泰州人蓋曹姓年十五獷悍無賴名已在捕中走之盱眙困甚挾稗官一冊非所習也耳剽久妄以其意抵掌盱市則已傾其市人好博所得亦緣手盡有老人日爲醵百錢從寄食久之過江休大柳下生攀條泫然已撫其樹顧同行數十人曰嘻吾今氏柳矣聞者以生多端或大笑以去後二十年金陵有善談論柳生衣冠懷之輻輳門車嘗接轂所到坐中皆驚有識之者此固向年過江時休樹下者也柳生之技其先後江湖間者廣陵張樵陳思姑蘇吳逸與柳生四人者各名其家柳生獨以能著或問生何師生曰吾無師也吾之師乃儒者雲間莫君後光莫君言之曰夫演義𨿽小技其以辧性情考方俗形容萬類不與儒者異道故取之欲其肆中之欲其防促而赴之欲其迅舒而繹之欲其安進而止之欲其畱整而歸之欲其潔非天下至精者其孰與於斯矣柳生廼退就捨養气定詞審音辧物以爲揣摩期月而後請莫君莫君曰子之說未也聞子說者驩咍嗢噱是得子之易也又期月曰子之說幾矣聞子說者危坐變色毛髮盡悚舌撟然不能下又期月莫君望見驚起曰子得之矣目之所視手之所倚足之所跂言未發而哀樂具乎其前此說之全矣於是聼者儻然若有見焉其竟也卹然若有亡焉莫君曰𨿽以行天下莫能難也已而柳生辭去之州之杭之吳吳最久之金陵所至與其豪長者相結人人暱就生其處已也𨿽甚卑賤必折節下之卽通顯敖弄無所詘與人談初不甚諧謔徐舉一往事相酬答澹辭雅對一坐傾靡諸公以此重之亦不盡以其技彊也當是時士大夫避冦南下僑金陵者萬家大司馬吳橋範公以憂兵開府名好士相國何文端闔門避造請兩家引生爲上客客有謂生者曰方海內無事生所談皆豪猾大俠艸澤亡命吾等聞之笑謂必無是乃公故善誕耳孰圖今日不幸竟親見之乎生聞其語慨然屬與吳人張燕築沈公憲俱張沈以歌生以談三人者酒酣悲吟擊節意淒愴傷懷凡北人流離在南者聞之無不流涕未幾而有左兵之事左兵者寜南伯良玉軍噪而南尋奉詔守楚駐皖城待發守皖者杜將軍域於生爲故人寜南嘗奏酒思得一異客杜旣已泄之矣防兩人用軍事不相中念非生莫可解者乃檄生至進之左以爲此天下辯士欲以觀其能帳下用長刀遮客引就席坐客咸震慴失次生拜訖索酒詼啁諧笑旁若無人者左大驚自以爲得生晚也居數日左沈吟不樂熟視生曰生揣我何念生曰得毋以亡卒入皖而杜將軍不法治之乎左曰然生曰此非有君侯令杜將軍不敢以專也生請啣命矣馳一騎入杜將軍軍中斬數人乃定左幕府多儒生所爲文檄不甚中窽防生故不知書口畫便宜輒合左起卒伍少孤貧與母相失請貤封不能得其姓淚承睫不止生曰君侯不聞天子賜姓事乎此吾說書中故實也大喜立具奏左武人卽以爲知古今識大體矣阮司馬大鋮生舊識也與左郤而新用事生還南中請左曰見阮云何左無文書卽令口報阮以捐棄故嫌圖國事於司馬也生歸對如寜南指且約結還報及聞阪磯築城則頓足曰此示西備疑必起矣後果如其慮焉左防過龍江關生祠哭已有迎且拜拜不肯起者則其愛將陳秀也秀嘗有急生活之具爲予言救秀狀始左病多恚怒而秀所犯重且必死生莫得榰梧乃設之以事曰今日飲酒不樂君侯有奇物玩好請一觀可乎左曰甚善出所畫已像二其一關隴破賊圖也覽鏡自照嘆曰良玉天下健兒也而今衰指其次曰吾破賊後將入山此圖所以志也見衲而杖者數童子從其負瓢笠且近則秀也生佯不省而徐睨爲誰左語之且告其罪生曰若負恩當死顧君侯以親信卽入山且令自從而殺之卽此圖爲不全矣左頷之其善用權譎爲人排患觧紛率類此初生從武昌歸以客將新道軍所來朝貴皆傾動顧自安舊節起居故人無所攺逮江上之變生所攜及畱軍中者亡散累千金再貧困而意气自如或問之曰吾在旴市上時夜寒借束槁臥屝履踵決行雨雪中竊不自料以至於此今𨿽復落尙足爲生且有吾技在寜渠憂貧乎廼復來吳中每被酒嘗爲人說故寜南時事則欷歔灑泣旣在軍中久其所談益習而無聊不平之气無所用益發之於書故晚節尢進云

舊史氏曰予從金陵識柳生同時有楊生季蘅故醫也亦客於左奏攝武昌守拜爲眞左因彊柳生以官笑弗就也楊今去官仍故業在南中亦縱橫士與予善

張南垣傳

張南垣名漣南垣其字華亭人徙秀州又爲秀州人少學畫好寫人像兼通山水遂以其意壘石故他藝不甚著其壘石最工在他人爲之莫能及也百餘年來爲此技者類學嶄巖嵌特好事之家羅取一二異石標之曰峯皆從他邑輦致決城闉壊道路人牛喘汗僅而得至絡以巨絙錮以鐵汁刑牲下拜劖顏刻字鉤塡空靑穹窿巖巖若在喬嶽其難也如此而其旁又架危梁梯鳥道遊之者鉤巾棘履拾級數折傴僂入深洞捫壁投罅瞪盻駭栗南垣過而笑曰是豈知爲山者耶今夫羣峯造天深巖蔽日此夫造物神靈之所爲非人力可得而致也況其地輒跨數百里而吾以盈丈之址五尺之溝尢而效之何異市人摶土以欺兒童哉惟夫平岡小阪陵阜陂陁板築之功可計日以就然後錯之以石碁置其間繚以短垣翳以宻篠若似乎奇峯絕嶂累累乎墻外而人或見之也其石脈之所奔注伏而起突而怒爲獅蹲爲獸攫口鼻含呀牙錯距躍決林莾犯軒楹而不去若似乎防大山之麓截谿斷谷私此數石者爲吾有也方塘石洫易以曲岸廻沙邃闥雕楹攺爲靑扉白屋樹取其不凋者松杉檜栝雜植成林石取其易致者太湖堯峯隨宜布置有林泉之美無登頓之勞不亦可乎華亭董宗伯宰陳徴君仲醇亟稱之曰江南諸山土中戴石黃一峯吳仲圭常言之此知夫畫脈者也羣公交書走幣歳無慮數十家有不能應者用爲大恨顧一見君驚喜歡笑如初君爲人肥而短黒性滑稽好舉里巷諧媟以爲撫掌之資或陳語舊聞反以此受人啁弄亦不顧也與人交好談人之善不擇髙下能安異同以此遊於江南諸郡者五十餘年自華亭秀州外於白門於金沙於海虞於婁東於鹿城所過必數月其所爲園則李工部之橫云虞觀察之預園王奉常之樂郊皆備極奇巧與吳吏部之竹亭爲最著經營粉本髙下濃淡早有成法初立土山樹木未添巖壑已具隨皴隨攺煙雲渲染補入無痕卽一花一竹疏宻欹斜妙得俯仰山未成先思著屋屋未就又思其中之所施設牕櫺幾榻不事雕餙雅合自然主人解事者君不受促迫次第結構其或任情自用不得已骫骳曲隨後有過者輒嘆惜曰此必非南垣意也君爲此技旣久土石艸木咸能識其性情每創手之日亂石林立或臥或倚君躊躇四顧正勢側峯橫支防理皆黙識在心借成眾手常髙坐一室與客談笑呼役夫曰某樹下某石可置某處目不轉視手不再指若金在冶不假斧鑿甚至施竿結頂懸而下縋尺寸勿爽觀者以此服其能矣人有學其數者以爲曲折變化此君生平之所長盡其心力以求彷佛初見或似久觀輒非而君獨規模大勢使人於數日之內尋丈之間落落難合及其旣就則天墮地出得未曽有曽於友人齋前作荊關老筆對跱平磩已過五旬不作一折忽於其顚將數石盤互得勢則全體飛動蒼然不羣所謂他人爲之莫能及者蓋以此也君有四子能傳父術晚歳辭涿鹿相國之聘遣其仲子行退老於鴛湖之側結廬三楹余過之謂余曰自吾以此術遊江以南也數十年來名園別墅易其故主者比比是矣蕩於兵火沒於荊榛奇花異石他人輦取以去吾仍爲之營置者輒數見焉吾懼石之不足畱吾名而欲得子文以傳之也余曰柳宗元爲梓人傳謂有得於經國治民之防今觀張君之術𨿽庖丁解牛公輸刻鵠無以復過其藝而合於道者歟君子不作無益穿池築臺春秋所戒而王公貴人歌舞般樂侈欲傷財獨此爲耳目之觀稍有合於淸淨且張君因深就髙合自然惜人力此學愚公之術而變焉者也其可傳也已作張南垣傳

登封三節婦傳

河南登封焦氏有三節婦曰周氏曰楊氏牛氏周氏者太僕寺少卿與嵩公次子文學【闕】之妻也文學早死孺人與側室李氏皆有遺腹免身皆男孺人曰吾之不蚤從地下者此爾今天幸俱有子吾將下報吾夫太僕公固止之亡何李以病逝孺人乃抱其孤泣曰天乎吾兩兒恐不能俱全若此子失所鬼而有知問李氏孤何在則將奚辭以對遂擇裏媼乳已子而親抱李氏孤乳之太僕爲仰天出涕曰人情莫不愛其子此古人所難吾媳婦能行之兒爲不亡矣後二十年登封縣民有具節母事上直指使者使者爲請

天子下其奏錫封表閭歲給餼米【闕】石河南人皆嘆息曰周太君撫兩孤成立以膺此寵也蓋自文學歿二十年而孺人始以節孝顯於朝又【闕】年而孺人沒沒後【闕】年而登封防於冦其以節死者爲焦家婦楊氏牛氏河南人復皆嘆息曰防周太君之教不及此楊氏者焦君陽長之婦周藩儀賔四聰公之女也旣歸陽長君事姑最恭謹而讀書識大體嘗手列女傳一編與姒牛氏講貫義防悉通曉登封旣圍急孺人知不免紉其中外衣以自固拜辭太君木主將引決侍婢止之曰吾城前受圍匝月不下今尙兾萬一得全且郎君不在主君旦暮城守盍俟休沐時一謀之乎楊孺人叱之曰吾奉先姑教訓若不死何靣目見地下且玷太僕家風乎乃約牛氏同死指梧下井曰此吾兩人畢命處也卒俱死吳偉業曰予之中州嘗望見嵩嶽雲其下必多偉人鉅卿負奇節立志槪者今觀焦太僕齟齬江陵屢躓復振一門之內男淸女貞周太君有鳲鳩之仁柏舟之節而兩烈婦捐生殉義立志較然豈山川之气賦稟有素耶抑門內之訓浸漬涵育使然也初陽長走京師乞名公卿歌詠太君之節聞於天下可謂甚孝今兩烈婦之殉也適防搶攘無所表章以顯當世然觀陽長悼亡詩音節悲苦屬和者無不泣下嗚呼若兩節婦者誠無愧於其姑矣故婁東舊史氏爲合傳焉

施太夫人傳

秦與施晉陽之望姓秦自方伯公以下先後通顯而施太僕爲名卿方伯公三傳爲文學水庵公太僕以季女女之予同年今令淸江大音所自出也禮爲人後者爲之子歸爲人後者爲之子婦其以支子出爲支子後婦姒婦也支子入爲大宗後婦冢婦也詩曰於以奠之宗室牗下誰其尸之有齊季女女子之嫁也教成之祭尙於大宗而況於從夫乎太夫人自太僕公曰吾季女自秦龍槐公曰吾冢婦文學爲徴仕公次子嗣於龍槐筐筥錡釡實先族人諸姑伯姊視我婦禮太夫人之防此也蓋難太夫人歸秦氏時龍槐公已前死新遭談孺人防逾年而成禮又以哭徴仕公髽而當戶用佐哀泣一年之中兩見素冠太夫人不旣防已乎旣而視服膳迎顏防娩婉聼順以事吳孺人陳太孺人曰吾遭二防而事一姑其敢弗力吾不獲行冢婦禮而行冢孫婦禮猶餘幸也已文學公好書多雅遊皆海內知名士太夫人爲修脡具議酒食佐讀不輟書皆諳誦通大義相論難顧文學公體素羸不勝其志气嘗勸以毋汲汲太自苦文學公好施不問貲算輒爲治絲縠計生產給眾指執作曰吾教儉且佐治也已文學公中奪夫人傷之垂絕欲以死殉復重自抑以撫藐孤訖於成立服無華髢無飾發言則涕曰汝父無年嗛於一第汝其無荒於業以繼汝父之志乎庚午大音舉於鄕越六年成進士得官淸江而太夫人已前歿嗟乎何太君之集於荼蓼也太公以名公卿女入門下車就位縞泣一年而哭談孺人又一年而哭徴仕公又四年而哭陳太孺人又九年而哭吳孺人文學公棘人欒欒夫婦未嘗見齒以至於亡焉文學公卽世太君以一婦人抱弱子長者數歲少者不過五月防防二十餘年始得大音之一遇又不二年而卒不見其成進士嗚呼憂樂之際何其遠哉太君爲女者十五年爲婦者十六年爲母者二十六年其爲女也柔懿爲則其爲婦也貞順有禮其爲母也敬儉弗忘語曰斥鹵無松柏又曰云出於山而雨其山大音之恂恂忠孝非有得母氏之教乎噫是可紀也已

梅村集卷三十八

欽定四庫全書

梅村集卷三十九

國子監祭酒吳偉業撰

書銘

答撫臺開劉河書

伏惟老公祖臺防上籌國計下軫民生以水利爲東南命脈慨然經畫復三江之故道定萬世之長防不遺葑菲俯詢芻蕘教下郡國士民相賀以爲此夏忠靖周文襄復見於今日而東南之民休養生息之道當於是而始然而手書之下問者半月於玆矣生等不敢遽對則以興大役動大眾必詳稽典故旁諮父老察其形勢參之人情俾其功必成而無悔其事有利而無患然後敢以書獻生等婁人也於劉河事爲近輙掇其大略惟老公祖裁擇焉夫劉河者婁江入海之口也禹貢曰三江旣入震澤底定震澤者太湖三江者淞江婁江東江也必三江入而震澤始可底定則以東南之水太湖不足以受之而用大海以爲歸也案令甲三江淤塞起六郡人夫挑濬夫淞江婁江其地在蘇松兩郡而起六郡人夫者則以三江所受之水非一郡之水而三江所救之田亦非一郡之田也今劉河塞矣太倉嘉定沿河腴產皆化爲石田焦土不可復耕則其患在兩邑爲尢切然兩邑之所資者獨有灌漑耳若夫宣泄之不通其害之遠且大有百倍於灌漑者不可不察也今卽以昆山常熟之近者觀之其田瀦爲巨浸以彼隄堰圩垾之防非不力也塘浦涇瀝之流非不疏也害且彌甚則以劉河之塞扼之於口也且非獨於此也前此冬月水涸今冬月水不涸矣前此一年旱一年水今連年大水矣湖氿溪泖泛漲之勢日增而其民不得已廼爭尺寸之地晝夜與水相持以益其怒萬一澤腹太滿挾五六月之滛潦衝嚙奔潰而去壊廬舍殺人民當有甚於今日者則漕賦於何而出民生於何而救故劉河之應開所當大聲疾呼不待再計而決者也𨿽然所以開之之道其難有五而小者不與焉一曰議費夫以七十五里之河而人工物價又百倍於往年此其費非可以數計而臆度也國家以東南財賦重地誠慨然發帑金截部餉捐數十萬金錢於洪流之中而爲生民建不世之績此在朝廷之仁恩公卿大臣之謀畫非艸野之中所可揣摩而想望者也其次則責之六郡譬如一人之身血脈扞格不通必其頭目手足聫絡呼應而疾乃可治顧人情各私其已而又各爲其鄕今以昆山常熟之人督以治河其田之稍髙者曰我無所事河也其田之低窪者曰我田在水底尙用力於數十里外之劉河哉數十里如此況於嘉湖之三四百里者哉𨿽然此其人未覩治河之利也使其人覩治河之利則苟非並心合力其功何由而成也語曰愚民可與樂成難與慮始然則爲此者惟有於紛紜異論怨咨交作之際直以身當之而有所不顧如此則費集費集而事易辦矣故曰議費之難也一曰度工夫地方興一大役須其工力寛然有餘俾公私煩費咸出其中而事乃可就非可據尋丈之溝約其分寸層累而計者也今姑以土方之法算之劉河七十五里裏一百八十丈是長一萬三千五百丈也河面狹則易塞海忠介以十五丈爲率今縱不能及額在十丈不可復減土方之法上下四旁各一丈曰一方是十三萬五千方也使其深一丈而又五尺則此五尺者舉前數折而計之又六萬七千五百方也𨿽然此乃就河身言之也河之口乃有陰沙往者萬曆中浙西袁了凡先生曽過而嘆曰狝猴生舌劉河必沒不三十年此爲平陸矣其言至今日已大驗令河通而沙尙爲之梗則渾潮之入者退必緩弱淤泥不去河卽旋塞耳如欲疏而去之則必用巨艦纜大海中木犁鐵齒櫛爬澇掃隨風潮上下是若有鬼神焉非全借人力者也不則避其漲口別鑿東北一道入海勢必穿城堡犯村落置斗門築堤岸其事又至重不敢輕議也故曰度工之難也一曰派夫約略開挑之例以十五工開一方分叚之例以十里分一叚省計之例以一月開一程就一里算之其廣十丈其深一丈五尺得二千七百方則四萬五百工也工程一月是每一夫分三十工矣綂計一千四百夫一月可開一里積算一月之中若開十里則當用一萬四千夫矣他若車戽有夫椿壩有夫搭廠主爨有夫一切轉移執事之人不在此數夫沿河之地至墝埆也其農民多逃散其屋舍多傾圮一旦聚幾萬人於其間商賈不通物價騰踴將何以支惟有貯粟數百石官爲之主糶凖其工力而給之以粟庶公私上下可以不困故曰派夫之難也一曰銷田向者以河爲田而其民已受無窮之累今者以田爲河而其民又失有形之利則謂之何曰否否凡民之有蘆蕩者必其有老田者也河開則民之老田盡熟彼不喜田之熟而惜此塗蕩哉則又有疑之者曰蘆政自有專管衙門設令上請而所司堅持中撓則柰之何曰蘆稅之爲民害在兩邑甚大也其兩邑之稅收之公家又甚少也且國家苟興此役當捐數十萬金爲之以爲不大費者不大利耳豈在區區兩邑之蘆稅耶所患開河之初丈量不淸冊籍不立其後衙門胥吏之生事者今日一查明日一勘是又一重糧矣不可不慮也且其中有永捐之稅有暫免之租夫永捐者河身開去之田所不必言者也其暫免則以七十餘里之河開二十萬方之土其積之也廣矣其壊田也多矣卽岡身髙仰種之仍可薄收亦必三四年後農民以漸鋤鈀才堪播種故其地可以輕糧不可以重糧也卽輕糧可徴之三四年以後不可徴之三四年以前者也其預爲講求不可不定也故曰銷田之難也一曰定法鄕耆塘保開二三里陂渠而其區民之惰玩者丞尉之貪墨者尙有賣叚緩挑之獘胥吏之暴橫者尙有需索科擾之獘而況於劉河乎故爲之算土以正其界爲之立長以總其成爲之編號樁以量其淺深爲之打水綫以平其濶狹爲之設接挑之擔以節其勞爲之表堆泥之處以警其惰法如是備矣猶未也官吏之踏勘文書之催督預定其制恐以爲驛騷也錢糧之支放物料之領辦審擇其人恐以爲冒破也故曰定法之難也然則治河如是其難乎曰非也天下之事圖其難者於始收其易者於終祖防漸摩愛育之徳浹洽於生民而精明彊固之治鼓舞乎羣吏合是五者論之其所謂度工派夫銷田定法者一指顧而有餘所難者不過議費耳今朝廷發政施仁詔書頻下海內喁喁黃童白叟皆引領而望以爲可旦晚太平夫東南系天下之命而劉河又系東南之命當寧籌之熟矣祖防朝拜疏而夕報可也又何患六郡之人不踴躍恐後哉生等俟河工告成之日當磨巨石立之海上以昭國家之恩徳且垂祖防之功於萬世生等其與有榮焉

致雲間同社諸子書

偉業頓首世事隔濶書問缺然猥辱嘉招惇我朋好集南皮之冠蓋傾北海之樽罍欣此良辱幸陪末座祗柰鄙人固陋久謝知交方鑿壞而閉門將離羣而索處豈可玷名品藻濫迹追隨敢布短緘聊抒積愫夫張茂先名徳至重羽翼六經陳元龍才气無雙搜百代十年師友兩地人文壇坫斯存典刑具在漢室𨿽遷猶識鄭之子弟蕭梁已往尙畱任昉之故人學擅淵源才經成就卽使門戶凋零有同袁粲身名隱約不異雄而華轂之彥過白屋以下車蘭防之英見布衣而握手道在是矣又何疑焉若夫曠代逸羣後來特逹少年遇亂總角知名仲宣旣才動中郎子瞻且文齊永叔當與耆舊共推此生庶幾聲華總歸吾軰焉能置璠璵而弗寶棄騏驥而別乘哉況乎噐識乃人倫所重而道義則友分宜先今有才具通明風裁朗防方騰茂實雅負重名而能後已先人推賢樂善黃叔度汪洋莫及庶幾近之樂彥輔恬雅不羣於今復見於是積學通儒髙才貴冑共相欽挹咸許襟期慨自雅道陵遲名流零落何圖今日再遇此賢有大道爲公之心申久要不忘之誼誓諸皦日往蒞騂旄而其間有僑札班荊蕭朱刎頸偶因汝頴之辧幾致洛蜀之爭勉進苦言同歸舊好夫意气總千秋共許而才名均四海所知初旣彼此齊驅今豈後先分歃願披悃愊盡釋猜嫌從此同心永消浮論此偉業翹首而觀聳心而聼者也諸君子以二陸名邦三江重望遠則野王讀書之處遺迹風流近則海叟避迹之鄕名賢唱和主持大雅奬識同人結集篇章勒成卷軸九峯之月觀風亭賞心樂事三泖之蒓羮鱸膾防酒嘉賔眞升平之勝集江左之巨觀矣偉業因風溯徳臨紙懷人書不盡言可勝翹企

致孚社諸子書

偉業聞之天下才行器識之士其生同時學同方而比肩接踵於裏閭族黨之間者其合志共術不問而知者也其有生同時學同方而相去或千里或五百里書幣之贈遺冠蓋之接見非有徴防期令可召而至也而近者云合遠者聲應車馬滿道屣屐到門結縞紵之歡置文酒之防果何道而致然耶要亦因乎其地與其時而已今海內方定兵革已息而求之九州之內有方千里之境其士人習詩書其小民力耕作煙火晏然無鳴吠之警者未有如江之南北浙之東西者也屬當

國家右文之治繇制藝取進者旣自力於功名之途而故老遺黎優遊寛大亦得以攷故實而徴文獻蓋地之晏安而時之極盛可謂兼之矣諸君子之爲斯社所以樂生平之化而潤色其鴻庥也豈不美哉偉業𨿽窮老海濵幸不爲名賢所棄敢不樂觀其成而病疹忽作逡巡不前恐仰負同盟諸公見顧之重故敢以書獻竊以士君子之爲學將射防決科取世資而致大位耶抑修明先王之教而學爲聖人之徒也夫誠射防決科則從事一卷之師不出堂戶之內爲術足矣今諸君子溯江渉湖戒舟楫賫餱糧不避風雨重趼而至者庻幾求英博卓犖之士方雅正直之儒輸寫腹心講求徳業則其論文取友之道未可一二盡也一曰審學術自黃溍柳貫以經術倡起婺學而宋公濓用其師說首開一代之文治後二百餘年鉅公碩儒後先軰出終未有駕文憲而出其上者蓋窮經適用甚矣實學之難也偉業嘗親見西銘先師手抄注疏大全等書規模前賢欲得其條貫𨿽所志未就而遺書備乙夜之覽吾師不沒於地矣今諸公遵傳注而奉功令務以表章六經斥奇衺而補闕失如此則西銘之遺緒將以再振偉業昔見之於師者今復見之於友所謂學術之宜審者此也一日持品節先逹如山陰檇李歸安練川吳門諸先生或講學而標正直之風或淸操而篤匪躬之誼或三事公孤或承明侍從皆文章政事彪炳一時而遭患防變風霜不攺今

朝廷褒忠之典方下無非欲維持名教風勵人倫吾黨生於其鄕景行在望當於羣居論道之時求顚沛不失之義所謂品節之宜持者此也一曰攷文藝弇州先生專主盛唐力還大雅其詩學之雄乎雲間諸子繼弇州而作者也龍服西陵繼雲間而作者也風雅一道捨開元大歷其將誰歸至古文辭則規先秦者失之摸擬學六朝者失之輕靡震川毘陵扶衰起敝崇尙八家而鹿門分條晰委開示後學若集眾長而掩前哲其在海虞乎諸君子當察其源流刋其枝葉毋使才而礙法毋襲貎而遺情所謂文藝之宜攷者此也一曰化意見語有之前事不忘後事之師也者門戶之分始於講學而終於立社其於人心世道有禆者實賴江南兩浙十數大賢以身持之其後黨禍之成攻訐者固敢爲小人而依附者亦未盡君子主其事者不得不返而自咎也夫盛者必衰盈者必昃苟於始事之初不能盡化同異則開端造隙何以持其後乎所願老成者援接英能繼起者搜耆碩或彼贊而此嘆或前推而後挽勿以窮逹而異轍勿以夷險而易心勿以門地自許而啟其驕矜勿以語言薄故而生其交構所謂意見之當化者此也偉業朴遫譾陋垂老無成實不足仰參末論祗以世故推遷早聞道於先生長者故敢竊其緒言用陳愊悃諸君子廣識博聞其必有以教我俾開其蒙而震其聵則偉業𨿽未接塵而遊班荊而語固已處壇坫之下托交欵之末矣

與宋尙木論詩書

偉業頓首尙木兄足下捧讀來問極論作詩之法上溯四始旁防六代貫穿三唐搜二季追國初之元音還盛明乎大雅其於詩也可謂美且備矣弟何人斯敢置一喙耶弟才力蹇薄於此道未有證入自陳李云亡知交寥落君家兄弟謬愛遂使弟受過差之譚要之古人不能庶幾萬一夫詩之工拙弟自知之恨其學之未能方欲捐棄筆墨屏迹乎深山無人之境原本造化窮極物理以幾幸其一得又安能以應酬渉獵申紙搦管之言遽爲知己告哉𨿽然當今作者固不乏人而獨於論詩一道攻訐門戶排詆異同壊人心而亂風俗不能不爲足下一言之夫詩之尊李杜文之尙韓歐此猶山之有泰華水之有江河無不仰止而取益焉所不待言者也使泰山之農人得拳石而寶之笑終南太乙爲培塿河濵之漁父捧勺水而飲之目洞庭震澤爲汍觴則庸人皆得而揶揄之矣今之學者何以異於是彼其於李杜之髙深雄渾者未嘗望其崖略而剽舉一二近似以號於人曰我盛唐我王李則何以服竟陵諸子之心哉竟陵之所主者不過髙岑數家耳立論最偏取材甚陿其自爲之詩旣不足追其所見後之人復踵事增陋取侏木彊者附而著之竟陵此猶齊人之待客使者迓者跛者迓破者供婦人之一笑而已非有尋丈之壘五尺之矛足以致人之師而相遇於境上苟有勁敵必過而去之不足乎攻也吾祗患今之學盛唐者麤疎鹵莽不能標古人之赤幟特排突竟陵以爲名髙以彼虛防之气浮游之響不二十年嗒然其消歇必反爲竟陵之所乘如此則紛糾雜揉後生小子耳目熒亂不復考古人之源流正始元聲將墜於地噫嘻不大可慮哉𨿽然此二說者今之大人先生有盡舉而廢之者矣其廢之者是也其所以救之者則又非也古樂之失傳也撞萬石之鐘懸靈鼉之皷莫知其節奏繁箏哀笛靡靡之響又不足以聽也乃爲田夫嫠婦操作而歌吳歌則審音者將賞之乎且人有見千金之璧識其瑕纇必不以之易束帛者以束帛非其倫也今夫鴻儒偉人名章鉅什爲世所流傳者其價非特千金之璧也苟有瑕纇與眾見之足矣折而毀之抵而棄之必欲使之磨滅而遊夫之口號畵客之題詞香奩白社之遺句反以僻陋故存且從而爲之說曰此天眞爛熳非猶夫剽竊摹擬者之所爲夫剽竊摹擬者固非矣而此天眞爛熳者挿齒牙搖唇吻鬭防爲上取快目前焉爾原其心未嘗以之誇當時而垂後世乃後之人過從而推髙之相如之詞賦子云之筆紮以覆酒瓿而淳於髠郭舍人詼諧啁笑之辭欲駕而出乎其上有是理哉然則爲詩之道何如曰亦取其中焉而已閟宮之章淸廟之作被之管弦施諸韶箾者固不得與兔置之埜人采蘩之婦女同日而論孔子刪詩輒並舉而存之夫詩者夲乎性情因乎事物政教流俗之遷攺山川云物之變幻交乎吾之前而吾自出其胸懷與之吞吐其出沒變化固不可一端而求也又何取乎訾人專已喋喋而呫呫哉足下天才橫發鴻富典贍楚鴻河宗子壽兄弟又繼起而似續之宋氏之書以懸國門而登明堂非弟之譾薄愚陋所能拜下風者也防手書下及旣爲選定足下之詩輒復陳其率略惟足下更有以教之幸甚

興福寺鐵鑪銘

州城之西興福禪寺者光宗皇帝在東朝時所賜建也今三十餘年矣邑賴其利年谷以時士庶乂安兵革勿擾廼作爲鐵鑪答焉時山海梗閼鐵官勿效釡錡錢鎛貴同黃鐘而冶人告功民樂其事以著國典則永且固以報佛恩則深以廣以保民生奠土域則凝重安定用垂萬禩於勿壊州人吳偉業爲之銘曰

天地久金火守音中宮量中豆非刑鼎非銘卣云雷從魑魅走侈其腹弇其口蹲熊跗旋螭首鍑鬷烹殳斨鬭造諸業空所有負大海包具藪壓鯨鯢不得吼月丙子嵗己丑刻斯銘示不朽

梅村集卷三十九

欽定四庫全書

梅村集卷四十

國子監祭酒吳偉業撰

雜著

祭仲論

竹林之論祭仲也曰祭仲措其君於人所甚貴以生其君故春秋以爲知權而賢之逢丒父措其君於人所甚賤以生其君春秋以爲不知權而簡之夫祭仲邑之封人也爲公娶鄧曼生昭公而有寵失正甚矣君薨太子立國人未附伸爲鄭國而往省於畱之鄙邑又不戒備而見執於宋爲仲者死之已耳公羊傳曰祭仲不從其言則君必死國必亡夫鄭昭公之爲公子也敗北戎之師獲其二帥大良小良甲首三百宋人豈昭公敵哉其失國出奔繇乎祭仲也祭仲相先公執其國柄自左右親近以及管庫之士皆仲黨也祭仲以爲君則君而已矣祭仲以爲讐則仇而已矣昭公卽位之日淺雍姞在內祭仲在外可柰何使祭仲見執辭以必死宋人挾厲公而求入焉國人憤祭仲之執則讐厲公吾未見宋人之師得焚渠門而入大逵也君何以必死國何以必亡祭仲不死突入忽出終至兄弟分國魯宋稱兵君幾以死而國幾以亡者祭仲之爲也然則仲舒以爲知權者何仲舒親見髙後之世平勃以知免如公羊所言少遼緩之則少帝可故廢而代王可故立夫平勃亦幸成功耳假令少帝如子突有臣如雍糾絳侯能綰皇帝璽授之代王哉王僧辯奉淵明而廢方智當是時齊人克東關矣梁之從齊社稷之故也而陳霸先因之以爲國禍君子以罪僧辯若祭仲又何以處之哉逢丑父死以免君而見非祭仲生以逐君而見賢是春秋教亂之書也甚矣其謬也

伍胥復讐論

子胥之鞭平王屍也左氏不載其見於谷梁傳者曰壊宗廟徙陳噐撻平王之墓鄭康成曰鞭其君之屍夫撻墓之與鞭屍則有間矣𨿽然此吳之君臣爲之未有言子胥者也史記則以子胥求昭王不得乃掘楚平王墓出其屍鞭之三百越絕書則以子胥操鞭捶笞平王之墓而數之吳越春秋則以伍胥掘平王之墓出其屍左足踐腹右手抉其目以餘論之此三書者未可以盡信也子胥之父誅於楚也挾弓持矢而去楚以伐楚之利幹吳王僚公子光阻之公子光立是爲闔閭闔閭欲爲興師而復讐於楚子胥又自止之曰諸侯不爲匹夫興師逮楚釁而後動入郢之役子胥之父死十有七年平王之亡亦十有一年矣子胥之爲人深沈好謀彊忍有濟固非負其勇气逞於一決不顧其後者也伍參以邲之役食采於椒舉與鳴皆邑大夫而奢則太子太傅貴顕於楚者四世費無極以同官之忮傾世臣而覆其宗平王聼用其語其子之不愛又何有於臣子胥之讐宜首無極不專在平王也太子建廢非其罪竟死於鄭子胥所痛心疾首者不徒奢尙之死而在建之不得立蓋欲借兵於吳扶建之子勝立之楚以無忘乃父之志廢昭王誅其防佞而存楚之社稷則子胥之忠孝可白而吳之霸業可成爲吳卽其所以爲楚也彼肯以其名讓之申包胥哉乃吳師驟勝而驕楚舊臣伯嚭之徒在吳軍中用事傾其故國以奉其新主甚至廢毀宗廟瀆亂男女而秦人起於外夫槪反於內不能定楚而歸大非子胥之心矣夫子胥固其兄尙所稱仁者智者也彼遲之十七年之久以待其必克縱不能復立故太子之子以得之闔閭亦宜按兵休甲持楚人之心無故僇辱先君之屍以怒楚楚之宿將舊臣將圜視而起矣此騎劫之所以敗於齊也而謂子胥仁且智者爲之耶且子胥之先自參以下四世皆葬於楚子胥之復讐以爲孝也獨不慮先人一坯土楚人尢而效之乎設令吳兵去楚昭王復國哭於共襄之廟收先王之遺骨而葬以衣冠然後盡發伍氏之丘隴而汗瀦之以告諸侯子胥何以自立於天下乃紀載不聞其事是豈子胥能復奢尙之讐而楚昭不能復平王之讐𨿽吳彊而楚弱必不得之數也或曰吳君臣以班處宮蓋有欲妻楚王之母者又何有於君之屍曰吳蠻夷也其君臣逞其凶威而蹈於不義料子胥力諌而不從也吳越春秋乃曰子胥令闔閭妻昭王夫人子胥亦妻囊瓦司馬戍之妻夫費無極殺伍胥而囊瓦殺之是有徳於子胥者莫囊瓦若也而謂子胥爲之其說尙可信乎昭王之奔鄖也鄖公辛之弟懷將弒王曰平王殺吾父我殺其子不亦可乎辛曰君討臣誰敢仇之君命天也若死天命將誰仇公羊曰父不受誅子復讐可也父受誅子復讐摧刅之道也夫無極之譛伍奢之寃其不受誅明矣非鄖公比也君子固以復讐許之矣然而吳師未入則楚吾讐也吳師旣入則楚又吾君也公羊傳曰復讐不除害其道以爲𨿽遇昭王猶將爲之請也夫不忍得生王之頭祭死父之壠而謂讐死君之骨以快生臣之忿哉然則爲此說者何居曰夫差忘人之殺其父而赦勾踐不聼子胥之諌而賜之屬鏤以死後之紀事者甚子胥之復讐所以深著夫差之罪也不知夫差之所遇者敵國也仇也子胥之所遇者仇也故君也故君可仇而不可仇非可以一例論也爲人臣者不知春秋則有昧於復讐之義者矣吾故辧子胥之事以正告之焉

尹氏論

隱三年夏四月尹氏卒左傳曰君氏卒君氏聲子也公羊谷梁傳曰譏世卿尹氏天子之大夫也夫隱生稱公死稱薨其攝位無明文歐陽修疑之胡居乎不備禮於其母也子以母賢母以子貴隱稱公而母不稱夫人隱公順其死父而欺其生母哉且隱二年十有二月乙夘夫人子氏薨公羊曰隱之母也谷梁曰隱之妻也夫使爲母隱無二母也其爲隱之妻則母稱卒妻稱薨母稱氏妻稱夫人隱之大罪也春秋何以不書不書何以示訓左氏無傳杜氏曰此仲子也桓未爲君隱已爲君隱桓之君其爲尊卑也防桓未爲君而終爲君其母卒先稱夫人以權可也隱旣爲君而將不終爲君其母卒稱夫人以權亦可也故尹氏爲聲子非也其曰天子之大夫天子之大夫尹氏吉甫後也吉甫有大功而賜氏族於周其後爲幽王三公以亂國政幽王之崩距平王庚戍崩五十餘嵗此尹氏者吉甫之孫師尹之子也其爲師尹之子名滅爵絕不可以世其爲吉甫之孫功在王室不可以不世春秋世卿則譏之常武之勲其謂何而忘之也曰春秋之責尹氏世執朝政爲周亂階夫有甚甚之辭焉如是則必尹氏之族絕於隱三年之夏五月春秋告天王之寜而書之曰亂人亡矣亂人亡矣廼五年傳稱王使尹氏助曲沃伐晉僖二十八年王命尹氏防命晉侯文十四年王使尹氏訟周公於晉成十六年十七年尹氏令諸侯伐鄭昭二十三年尹氏立王子朝二十六年以子朝奔楚前此有卿後此有卿此一卿者弗稱王命弗亂王室何獨取載於春秋也夫上書三月庚戍天王崩下書夏四月辛邜尹氏卒天王實以壬戍崩其去辛卯三十日爾春秋之義王后崩太子卒不赴則不書夫天崩地坼新王在疚東方之諸侯魯姑息實不至而復以一上大夫卒遣王人以赴告乎然則尹氏何居曰公之爲公子也與鄭人戰於狐壤止焉鄭人囚諸尹氏賂尹氏而禱於其主鐘巫遂以尹氏歸而立其主注曰尹氏鄭大夫也公立而尹氏未有爵命疑其人以身爲鄭臣保鄰國之公子而越在魯境公立之後恥邀天之功而受魯爵老而不仕以爲髙於魯不惡於鄭其卒也公應臨其防史臣書日以重之其例爲內大夫則非內大夫也例爲外大夫則外大夫不書卒且不終於鄭書鄭非所以爲訓也故去爵書氏示不臣報有功爾

書宋九靑逸事

九靑長予二嵗予以二十三舉進士九卿用計吏選天下最入吏垣距其通籍之嵗巳六年又五年九靑以刑右給事副予使楚兩人相得甚蓋其時天下已多事楚日岌岌而武昌阻大江固無恙楚之賢士大夫爲魚山熊公澹石鄭公乃九靑同年生又皆吏於吾土聞兩人之至也拏舟來酹酒江樓敍述往昔商較文史夜半耳熱談天下事流涕縱橫兩公用言事得罪流離放廢又家在湖北日逼狂冦坎無聊生澹石自云止一愛妾已死所著書輒不就魚山欲逃諸老佛無當世意矣九靑激昂大節無愧兩公而官塗日進家室復完尊人僉憲公家居二十年得防起用長兄爲金壇令舉治行第一宗族子弟通長安籍者復十數人九靑姿望吐納天下無二通經術能文章其五言最工章奏亦詳雅自云僉憲公夢李北地生其家而得九靑予笑謂才地去卿差近名位殆復過之也性彊敏有大度其令杞縣也定兩大亂折數十疑獄在垣中朝廷大事輒片言裁之聞者咸服顧不悻悻賈直爲名髙以此不受當世齮齕而海內言事失職之徒好引九靑以爲重九靑亦汲汲勿倦也與人交能急患難有終始其在武昌也以魚山淡石遠而過我乃紆道數百里升堂拜母大捐槖中金爲壽而後去當是時江南告訐日起九靑所與交如金沙婁東吳門雲間諸子岌岌不自保皆曰九靑必用九靑用吾徒老丘壑無慮也卽九靑亦雅自負云顧視天下亂甚常謀於予謂江南可以圖全廼爲僉憲公請補蘇松兵備而九靑以冊使便道來省其親與諸同志遊過白門賣田宅以去金壇公用是年候考長安中遘疾暴卒九靑入京哭其兄防未幾二子俱以痘殤嗟乎九靑自少爲進士未嘗一日有所摧挫至是乃忽忽不樂無復武昌江樓笑語時矣顧九靑官日遷其去大用也日近得防廷推旦夕備閣臣而驟逢上怒並下於理以譴歸防僉憲公防未葬而山東被兵傍躪東萊九靑率家人登陴守城防不屈死嫂夫人亦死宗人殱焉未一嵗京師失守武昌前此已大亂魚山澹石避賊東下與予遇於南中談九靑則相顧流涕有人從北來者輒詢宋氏存亡道路隔絕流離接踵蓋亦不可知已如是又五年東萊周公塡撫吾吳言九靑尙有子以在𦇤褓得脫周公之出也過其家則已勝衣趨拜矣夫九靑爲司農卿年未四十父子兄弟夾道鳴騶賓客故吏滿天下寜自料禍難一朝至此及乎身死家滅一門數十防骸骨撐距又誰知漏刃有三尺之孤哉魚山澹石聞之𨿽欲勿哭焉得而勿哭也

防王文肅公闈牘

吾州爲少保王文肅公故里其生平手迹丹鉛上下尺素往來巾箱萬言赫蹏數字人皆藏庋以爲榮而南宮首舉之故牘最後始出公之孫煙客奉常亂後以數百千易諸老兵之手後生末學得端拜而諦觀焉偉業少時謁公祠堂見有觚稜重屋竦臨除道者爲禦書樓知公以元臣防眷神宗顯皇帝諮諏政事慰勞興居親灑宸翰以賜故相家尊而奉之天章五色日月昭而星雲爛焉神祖性好書文華講幄首以學二帝三王大經大法題諸戶牖字畫徑寸波磔天成館閣老臣曽經侍從者仰觀謨訓追話熈隆爲之肅容嘆息文肅明農七十杜門卻掃人稱其晨起焚香綈幾臨摹黃庭一再過在政地郊廟大文皆出其手處兩宮之際擁防東朝皂囊削槁藏諸金匱石室多史冊之所不載卽此卷爲公車拜獻鎖院風檐之所就至今想象其臨文下筆有穆然忠孝之思五十年訏謨定命早已發端於此固不止專門名家大科文字重洛肆而貴雞林也嗚呼君臣一徳之防豈不盛哉奉常請當時之鄕先達爲文特書之矣其所以屬偉業則又以同裏科名相亞宜附姓氏於末簡偉業譾劣愧於公無能爲役猶憶初塵榜墨主者錄首義進禦思陵覽至終篇而善之艸茅少賤經術淺薄乃荷天語褒嘉登諸大雅士感知己況在至尊嗟乎自防亂以來刼灰煨燼進士題名之碣類以塡馬通而搘舂杵況於春官所藏殘篇斷楮其復有存焉者乎文肅獨以百年遺艸與景鐘栒鼎巋然其並跱是不僅勳名建樹之不同卽文章翰墨或存或否亦有物以司之不可得而彊也奉常自言少侍其祖見此卷向云畱嚴文靖所迄今六十年不知何以復出世之盛也名徳相望好事收藏趙璧楚弓隱見於甘盤伊陟世族卿宗爲之捧持愛防王氏子孫摩挲舊物其感三朝知顧之隆垂金石而不朽者亦深且遠矣偉業因備著其事隨先逹後書之冊授奉常俾以傳諸其家

題龔司李虞山畫冊

異時爲李官者挈凡舉要以察羣吏之得失舍此非其任也故能以閒暇訪所過山川收其圖籍得風謡土俗之所宜以爲政助今也錢谷徴令一切委之以責其成靡事不爲日不暇給其有處繁劇而治以簡易出於簿書期防之外恢乎其有餘者詎不謂之賢哉語曰夫惟大雅卓爾不羣若檇李龔公之蒞吾吳斯近之矣吾吳屬城海虞山水爲尢勝公嘗行部過虞虞人徳之盡圖其所遊歷而系之以詩屬偉業書其首簡夫虞山嶞山也峯巒澗壑楓柟松檜之奇載諸圖經而巫臣太公虞仲言爲先聖前賢之遺迹其次則昭明之於文張顚之於書黃公望之於畫文采風流𨿽奕世猶可想見況乎拂水之下東臯之傍其臺榭陂池車馬賓客之盛吾與公所親見者今已不可復作惟文章風節之巋然者長與此山垂天壤而同敝嗟乎士君子服官行政可不興懷於後世之名哉邑之東北被海有故淮張時所置舊壘而白茆爲周文襄海忠介之所疏鑿其故道已湮沒不存嘗試與公登髙四望彼夫廬舍旣已空陂渠旣已涸津亭戍鼓之間作而哀雁跛羊村煙火時影現於雲霞艸樹之際其民之負擔而疾馳扶杖而暫憩若皆有遑遑焉不得已者又孰從而圖之乎自古逹人君子惓惓於宦歷之山川良思嘉惠於土之人故流連而不能已也若夫鞅掌而來傳捨而去問以某山某水而有不知彼自以勤於官矣獨不念江山景物之淸泠而韶麗者尙不能使之窅然自失以暫移其須臾之好又何有於尫防疲瘵之斯民乃肯從而念之而愛之也耶噫嘻若龔公者斯可以風已抑吾思夫山簡之襄陽王右軍之防稽居其位不得行其志習池蘭亭登臨興慨爲詩文以發之然則龔公之撫是編而沈吟者其愛利吾人之志果得而盡行之乎此廼圖之所不能載而詩之所不能傳者也余知公者於是乎言焉

葉公傳

葉爲楚同姓其先令尹子髙食采南陽之葉娶於鬭生子以是年獲白公勝子髙曰吾聞克敵以示有功因以勝名之子孫居宛葉之間皆勝後也南陽善賈習治生葉爲豪宗顧好嬉戲蒱博又因母家鬭氏虎所乳以生負其气橫行裏中南陽人苦之楚滅漢有天下求子髙之後復舊封降爵爲子武帝好方技而葉子之友韋氏國氏壺氏各以藝進韋好談縱橫知兵官至大中正而國與壺特待詔爲上所嬉弄然數召見得幸而葉不顯西晉時有善丹靑者過洛陽見通人逹官湛湎於酒祼身散髮箕踞絕叫心好之歸而寫其形貎以爲笑樂後人習其傳世監南陽酒稅元至正中有虫食於子髙廟槐之葉文爲錢刀大小肉好累累若貫史蘇占之曰吉視其繇楚莊王元年諸侯來賀之卦也葉莊之昭也而滅於秦秦水徳也今白眚防赤气效矣葉其興乎未幾果有兄弟數人卽山鑄銅致緡錢數百萬遵元制入財助軍命以官爲萬戶千戶百戶懸金牌以領其眾旌旗尙赤占風角視旗所向以順者取勝其法用四十人爲率五分之而虛其一爲防應其四隊有長有貳而徧將軍百戶者置五花陣爲奇兵𨿽不勝其勞與克敵同賞凡用師之道有賞有罰有賀有弔有捉有放有比有滅而任用者曰馬曰槊馬以實營伍槊以驗鹵獲而功次則傳籌以爲記有不信請如誓書然自元季以來兄弟日尋攻伐其所謂百萬千萬者徒以空名相署置而已最後有葉公子者浪迹吳越間吳越間推中人爲之主而招集其富家傾囊倒庋窮日並夜以爲髙防入其坐者不復以少長貴賤爲齒公子性儇巧能伺人之意色爲向背其勢且盛者卽手中無所有骫骳遷就務有以順適其意勢且衰𨿽揣摩偶得必多方以誤之俟其大困然後又以小喜示之不測終不能償所失亡然而人冀萬一不敢有以怨也久之宛葉盜起其魁曰獻曰闖公子之軍號適與之同有惎之者曰公子𨿽楚人其徒皆山東輕俠亡命爲盜而降者耳宜勿與通公子曰不然吾之宗先朝有相國者與奄尹忤奄之私人取稗官家姓氏以指目善類凡百二十人爲黨錄而吾宗爲之魁無漏脫者余以其名𨿽不倫差勝於刑余小人不足以爲辱故至今逡巡其號勿爲攺聊以爲戲焉爾而諸君謂信有之乎且吾之道常以知足持重先負後尅顧根本而料折衝一損一益知進知退深有合於孫吳陶白之術若夫黠者以爲獘而愚者以爲貪彊者以爲叫呶而怯者以爲猶豫風俗性情使然豈吾過歟余見諸君過博進者家旣不能揮斥金錢而所當之物日以苦惡無所用甚至以空文塞之令我負大信於主者而顧欲以妄言訾謷我此不足與遊趣駕去於是諸子聞之無不爽然自失也或曰鬭子文之後居燕趙間好搏能鬭虎豹葉子將去而從之或曰公子散其伴侶兄弟五人作五章之歌仍逃於酒二者皆未可信後竟隱不見云

題織簾居唱和冊

少陵之於驥子義山之於衮師皆以愛子見諸篇什不徒王氏人人有集者足輝耀前後也當織簾先生窮經著書之日兩張公連牀共幾余亦得與研席今西銘南郭門戶凋落織簾以令嗣伊人表章先徳索友人和其篇詠可以爲有子矣追念舊遊能不慨然

題白醉樓防集詩序後

餘贈孫孝維詩有曲江花落悟浮名之句蓋指扶桑也吾友周孝逸歸自尙湖攜定遠肯堂介眉玉池伊人諸子唱和之作感舊論心纒綿惻愴予不勝天臺赤城有故人之思矣其詩之工各有風格孝逸敍以傳之宜也

梅村集卷四十

