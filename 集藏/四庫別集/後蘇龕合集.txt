後蘇龕合集

後蘇龕詩鈔自序後蘇龕詩鈔卷一後蘇龕詩鈔卷二後蘇龕詩鈔卷三後蘇龕詩鈔卷四後蘇龕詩鈔卷五後蘇龕詩鈔卷六後蘇龕詩鈔卷七後蘇龕詩鈔卷八後蘇龕詩鈔卷九後蘇龕詩鈔卷十後蘇龕詩鈔卷十一後蘇龕詩鈔卷十二後蘇龕詩鈔補編後蘇龕詞艸後蘇龕文稿卷一後蘇龕文稿卷二後蘇龕文稿補編

後蘇龕詩鈔自序

耐道人賦性疏率﹐少而壯﹐壯而老﹐每一棖觸﹐���吟﹔而感而輒作﹐作而輒棄者﹐糊窗覆瓿﹐�����亦斯之未能信耳。自乙未棄家內渡﹐余�����蕩然。丙申以後﹐始稍稍追憶舊作﹐隨手輒�����﹔近作亦漸收存。非最謂�錦囊��﹐而�����谷一生可嘆可�可憐可����將����業迄無一成﹐研����綜亦禿思之能��然耶﹖故山遁迹﹐罕履城市﹐蒼涼闃寂之區﹐殆無�足以語此。回念海東諸子﹐死生離聚於浩劫中�﹐如隔一世﹐則又幡然於昔者之自失其稿爲重可惜也﹗�巖花自開﹐谷鳥自鳴﹐第吾心之所謂詩﹐世之好我�我成者﹐聽之而已﹗

光緒庚子重九日﹐耐道人施士潔�����岑二松寄廬。

後蘇龕詩鈔卷一

溫陵施士潔蕓況

覽古

亭長丰西澤﹐醉縱驪山徒。眞人有大度﹐秦法安能拘﹖屯長蘄大澤﹐謫戍漁陽�。失期乃舉事﹐篝火爲鳴狐。斬蛇固壯士﹐輟耕亦丈夫﹐彼����﹐號����。豪桀自仇秦﹐黔首不可愚。唐�桂州戍﹐揭竿一狂呼﹐許佶故羣盜﹐龐勛復��。囚帥望節鉞﹐所志寧遠圖﹖亡秦與亡唐﹐戍卒良區區﹗

元封坐明堂﹐封泰禪梁父﹐所求在神仙﹐所得乃巫蠱﹗神仙望蓬瀛﹐巫蠱伏庭戶﹐詛咒旣難除﹐頌祝亦何補﹖少翁﹑欒大輩﹐幻術相欺侮﹔白麟﹑赤雁歌﹐瑞應播樂府。峨峨八名山﹐夷三而華五﹐太室萬歲聲﹐百靈爲蹈舞。甘泉通天臺﹐設醴置棗脯﹐鼎湖尙人間﹐黃帝不能睹﹗祖龍有覆轍﹐沙邱臭萬古﹔當其全盛時﹐巨魚射連弩。徐﹑盧海上藥﹐竟爲鮫��。咄哉辛垣平﹐無乃方士伍﹗孝文實作俑﹐效尢及孝武﹐人壽�幾何﹐壽世必舜�。可憐建章宮﹐阿房共焦土﹗

前有張子房﹐後有釋之�﹐取履與結襪﹐能容二老狂。封侯拜廷尉﹐志量非尋常﹐相如下廉頗﹐引車回路旁。荊卿遇蓋聶﹐楡次韜劍芒﹔而況哀王孫﹐寄食從南昌。俛出屠下胯﹐七尺羞堂堂﹔不見伍子胥﹐吹簫向丹陽。剛戾而忍■﹝言句﹞﹐專諸進吳光﹔一旦仇故楚﹐僇屍鞭平王。由來智勇人﹐屈伸隨行藏﹔彼哉楚莫敖﹐趾髙天乃亡﹗

東帝何煌煌﹐愛此宿癅醜﹖在徳不在貌﹐桑女俄齊後。法章危復安﹐承先而啟後。奇哉憂患中﹐乃與莒女耦﹗同時孤逐女﹐相國得賢婦﹐東帝有作述﹐家法遂世守。宣王爲之父﹐無鹽爲之母﹐臨淄誇富彊﹐稷下盛師友。員郭北宮輩﹐媲徳堪不朽。梁鴻實慕古﹐荊布樂箕帚﹔孟光饒齊風﹐三十舉石臼﹔晏平禦者妻﹐明慧亦天牖。我釣東海魚﹐兼飲靑�酒。敬讀列女傳﹐焚香一低首。

吾宗魯施氏﹐無福生素王﹔獨有顏徵在﹐繼配老叔梁。衰周水精子﹐衍此麟玉祥﹐闕裏聖人出﹐其道萬世昌。數傳及子髙﹐猶勝三耳臧﹔讕言十二篇﹐析裏同蒙莊。秦末孔叢子﹐壁經嵩山旁﹐博士拜張楚﹐記疾聊徜徉。安國幸爲儒﹐政事兼文章﹔何苦靈壽杖﹐三朝尊孔光﹖阿諛竊榮寵﹐世衰道幾亡﹔子建逃新室﹐布衣亦流芳﹗文舉抱夙慧﹐通家李伯陽﹐覆巢無完卵﹐聖裔今罹殃﹗懷哉孔淳之﹐千仞孤凰翔﹐穎達世司業﹐祖典不敢忘。巢父友謫仙﹐竹溪縱��﹐宋儒受孔戒﹐道輔存剛方。三衢有遺爵﹐零落悲靖康﹗素王何盛衰﹖吾將問彼蒼﹗

史公傳刺客﹐曹﹑專﹑豫﹑聶﹑荊﹐五人各舉事﹐或成或不成。莽莽一匹夫﹐辟易千豪�﹔我獨愛鉏麑﹐忠信畱眞誠。愧殺翩豹輩﹐「春秋」書盜名。後世有義俠﹐鐵中鳴錚錚。幸脫嚴可求﹐曲赦於志寧﹐諸葛眞臥龍﹐洞然先幾明﹕曹客去已遠﹐蜀主魂猶驚。竇氏滿城客﹐不能殺周榮﹐一笑安審琦﹐枕劍支寒更。髑髏付僕妾﹐醉死鴻毛輕﹐斫取謝佑頭﹐寢閣酣無聲﹐畱邸亦盜藪﹐牙爪森山棚﹐五父竟投混﹐陰賊誰所令﹖何必講劍術﹐猿女能飛行﹔宵人一藉手﹐幻作妖狐精。要害中來歙﹐惡讖亡岑彭。費褘昧前鑑﹐飲刃當新正。要離冢已古﹐劍气今縱橫﹗

卜式烹弘羊﹐公孫族主父﹐牧羊牧豕奴﹐能作骨鯁語。古來幾帝王﹐雄猜若漢武﹖輸財與對策﹐朴誠動人主。柰何汲董輩﹐戇直乃見阻﹖東方滑稽兒﹐譎�非無補。相如貲爲郎﹐「子虛」亦足取。武承文景運﹐恭儉變華膴。表章在六經﹐玆事邁前古。越人炫雞卜﹐不復知鄒魯。皇后炙胡巫﹐太子斬趙膚﹐遂有莽何羅﹐宮中白刃舉。秺侯實忠孝﹐七葉傳家譜﹐哀哉五柞宮﹐茂陵泣春雨﹗所惜交門歌﹐天神渺何許﹖長生安可求﹐壽終幸得所。

騎牛蒲山公﹐尋師往緱氏﹐所讀無他書﹐志在「項羽紀」。元感類項羽﹐願爲謀主矣﹔項羽有範增﹐竟以背疽死。蒲山有魏徵﹐十策九不理﹐稠桑卽烏江﹐羽終而羽始。羽學書不成﹐霸王西楚起﹐黑色仗下兒﹐讀書乃止此。問罪破野頭﹐差足勝羽耳﹐不發義帝喪﹐罪爲眾所儗。名正則言順﹐漢髙譎無比﹐天討炳春秋﹐蒲山知此旨。

張巡守睢陽﹐大小四百戰﹐力疾齊登陴﹐雀鼠羅掘徧。賀蘭擁重兵﹐臨淮坐荒宴﹔南八眞男兒﹐有食不能咽。當筵囓一指﹐對塔射一箭﹐天乎不解圍﹐駢死色豈變﹗杜慆困泗州﹐孤城若懸綫﹐艱危七閱月﹐殘卒瘡生面。賴有辛讜俠﹐迎糧復乞援﹐監軍爾何物﹖淮南兵已倦﹗吾劍恨不利﹐殺此袁公弁﹐一慟能感人﹐申胥今復見。乘風揚舟師﹐水寨賊膽顫。成敗𨿽不一﹐忠義炳史傳。江淮信要衝﹐用武固所先﹔苟無保障功﹐土崩及郊甸。中原幾將才﹐望古有餘戀。謝元與趙括﹐年少同被薦﹔淝水破苻堅﹐獨此濟時彥﹗

先生白雲人﹐死乃唐叛�﹐�����﹐求仙以禍身。往日落鵰技﹐侍禦弓何神﹗屍����﹐��李寶臣。董液卽甘露﹐金匜味津津﹐方士���﹐��漢與秦。無人鑑前軍﹐惡果酬善�﹔更有圓淨僧﹐老健妖絕倫。思明師道輩﹐臂指常相親﹐贊皇相會昌﹐異端夙所瞋。佛寺四萬餘﹐一蕩無纖塵﹐仲武封二刀﹐居庸關嶙峋。五臺倘爲將﹐敢與幽州均﹖世充惡浮屠﹐鄭頲泣冤燐。我懷陶隱居﹐甘戴華陽巾﹔鄴侯鎖子骨﹐懶殘知其眞。山中有宰相﹐白衣亦上賓﹐傅奕與蕭瑀﹐辯難誰屈伸﹖口不答黃白﹐一笑希夷陳。

韓偓集香奩﹐不必麗以則﹔孤忠世豈知﹖所願淸君側。卓哉李端叔﹐靈芝具特識。我思晉人風﹐再拜徵士宅。陶潛賦閒情﹐何足累盛徳﹖迂腐始宋儒﹐國風不好色﹗多事法道人﹐艷歌戒魯直﹐�����﹐����赫。大儒範文正﹐眉梢語嘖嘖﹐偉����﹐��作詞客。勛業在人爲﹔性靈乃天職。千秋野史亭﹐遺山亦詩伯﹐所以梅花叟﹐續奩心鐵石。

紅白牡丹和友

可憐歐碧與姚黃﹐不及鞓紅冠洛陽。一代繁華歸北勝﹐十分顏色借東皇﹔鳳仙染甲畱鮮血﹐虹女拖裙鬥艷妝。絕好肥環新中酒﹐承恩雙頰醉沈香。

明光錦地玉津園﹐種出仙春雪一盆。百寶闌宜虛室映﹔萬花谷讓素王尊。心空富貴浮雲影﹐靨褪胭脂澹月痕。怊悵臨芳人已去﹐天香吹返粉奴魂。

短燈檠歌

生不願銅駝頭﹐銀雁足﹐豪門炫我九華粟﹔又不願丹豹髓白鳳膏﹐仙家餌我千歲桃﹐但願今生有書讀﹐一燈之下樂莫樂﹗劉峻有麻旣可燎﹐匡衡有壁亦可鑿﹐短檠依我十年餘﹐年年照我讀我書。永夜相親晝相別﹐此意蒼茫那忍說﹗不同紈扇莽無情﹐轉棄淸寒就炎熱。人生寒熱會有時﹐我向短檠前致詞﹕君不見長檠八尺照歌舞﹐頃刻樓臺化灰土。吁嗟短檠我與汝﹐炯炯靈光萬萬古。

瘦鶴

前身合是詩人島﹐嘹唳空山此苦吟。脫盡凡胎淸見骨﹐芝田槁餓到於今。

嗟爾乘軒愧已多﹐月明露重不能歌。獨憐向客氋氃者﹐恩豢終如叔子何﹗

病虎

英雄千古傷心事﹐如此於菟大可嗟。翹首向天一長嘯﹐樞星今亦失精華﹗

紛紛倀鬼任揶揄﹐誰信今吾卽故吾﹖便被犬欺心豈死﹐人間還認少師無﹖

秋夜同蒲心泉上捨小飲�院

對坐酌三雅﹐同聲歌五噫。有情如此夜﹐難得可人兒。我已無聊甚﹐君何自苦爲﹐那堪秋月下﹐雙影太■﹝衤離﹞褷﹗

二十初度﹐臞仙長兄招同劉拙庵﹑陳榕士兩司馬﹑楊西庚﹑朱樹吾兩明府﹑梁定甫拔萃﹑傅釆若上捨﹑沈竹泉布衣��穎軒禮東坡像﹐以潔與坡老同生日也。次日﹐�題蘇詩後﹐成八十韻

公生乙卯時﹐我生乙卯歲﹐十二月十九日﹐生日遙相對。初公字和仲﹐厥序實居�﹔�我亦復然﹐一類靡不類。惟公乃天人﹐其生也有自﹔我獨何人斯﹐曷敢仰而企﹖以公齠齔姿﹐知公廊廟器﹐前身陜右僧﹐歷歷夢中事。所居紗谷行﹐鑿地爲兒戲﹐公得天石硯﹐此硯天所賜。慶曆聖徳詩﹐旁觀能默記﹔東漢範滂傳﹐授讀可見志。嘉佑元年春﹐詔舉禮部試﹐公年二十一﹐乍逐輦轂隊。妙譽子由並﹐宿學老蘇在。旣著「刑賞論」﹐復對「春秋」義﹐主司歐陽公﹐甘避一頭地。嶽嶽富丞相﹐觥觥韓太尉﹐相待以國士﹐且謂是我輩。從玆立勛名﹐豈特博科第﹖誰知髙世才﹐謗者隨之至﹐湖州一謝表﹐媒蘗報私恚﹐況繹詩人旨﹐新法寓諷刺﹐無怪亶定徒﹐能使臺獄系。元丰實明聖﹐黃州爲安置﹐所以號東坡﹐躬耕得自遂。買田歸陽羨﹐公亦具深意。不像素佑初﹐銀緋復入侍。洛﹑蜀各有黨﹐安能久於位﹖杭州公舊遊﹐學士遂乞外﹐潁州及揚州﹐宦轍屢瓜代﹐每出必被召﹐恩命乃至再。生當治平日﹐豈曰非遭際﹔及公知定州﹐晚途亦云憊。矧更紹聖年﹐復興紹述議﹐孔融屈路粹﹐嵇康死鍾會。才疏而意廣﹐公亦知其獘﹐下從二子遊﹐斯言至今悸﹗一謫粵東英﹐再貶嶺南惠﹔客逐殊未已﹐儋耳復孤寄。咄哉老退之﹗身宮磨蠍累﹔公命與彷佛﹐同爲造物忌。揆公生平心﹐一一本忠愛﹕在漢好賈誼﹐在唐好陸贄﹐年少所讀書﹐於此露肝�。一場春夢婆﹐老竟以罪廢﹗大瓢負田間﹐末力固已�。有淚哭朝云﹐有詩戲烏喙。不逢三大赦﹐白骨瘴鄕�﹖去時郁孤臺﹐歸時廣慶寺。翩然六十叟﹐到處畱題�。�祠古玉局﹐病軀自引退。且和淵明詩﹐更寫圓通偈﹔徑山琳長老﹐來參摩什諦。丙子三萬日﹐一笑毘陵逝﹗嗟我生也晚﹐未獲執公轡﹗今我正覽揆﹐舉酒爲公酹。髙山切景行﹐尙友貴論世。南飛奏新曲﹐侑公聊一醉﹐賴有公遺像﹐肅我下風拜﹐奕奕元人筆﹐笠屐妙圖畫。盈川稱文傑﹐公或分智慧﹔桐鄕著循績﹐公或洽气誼。劉伶類公豪﹐梁鴻類公介﹐或陪陳遵飲﹐或聯沈約話。權奇傅介子﹐公亦豈殊致﹖我從諸子後﹐泥雪爪痕志﹕廿戴落人間﹐是否公夙契﹖月日與公同﹐時�與公�﹐彼此千載余﹐夢寐徒謦欬。特恐翻詩案﹐又入窮愁�。�家徳�翁﹐精注標孤詣﹔武子踵成之﹐編年書始著。�����﹐�生難爲繼。我愧王梅溪﹐纂集互�疑﹔又慚傅薦可﹐紀錄罔遺墜﹗空慕眉山業﹐莫衍吳興派﹐讀史發狂癡﹐大名想附驥﹗奉公一瓣香﹐公乎不我棄﹖他年白鶴峯﹐身或將公替。

竹溪寺題壁和韻﹝寺爲前明鄭延平王故址﹞

春色無端綠滿溪﹐我來何處辦東西﹖茫茫世態空云狗﹔莽莽雄圖失艸雞。半晌午陰花有韻﹐萬尖生意筍初齊。歸途猶戀山僧味﹐惆悵夕陽鴉亂啼。

和友疊前韻以「雨絲風片煙波畫船」八字冠於每句之首

雨後春山碧映溪﹐絲桐響出小窗西﹐風光澹蕩飛新燕﹐片夢模糊破曉雞﹐煙裊早炊黃稻熟﹐波平遠浦綠楊齊﹕畫中領取詩中意﹐船外黃鶯恰恰啼。

安平晚渡

望中隱約赤嵌城﹐幾處遙聞喚渡聲。涼月在天風在水﹐櫓枝搖夢出安平。

七鯤沙際數星火﹐四艸湖邊一色秋。儂願將身化輕楫﹐隨他桃葉亦風流。

家有靑石花瓶偶缺其口﹐詩以惜之

罍恥休將一例看﹐從來守口古人難。杯兒盡有團欒福﹐如汝羸其總可嘆﹗

銜石猶難此恨塡﹐媧皇造化亦何權。誰將一掬涵春淚﹐灑徧人間缺陷天﹖

閨情

繡鞋花樣要新挑﹐試畫夫容上絳綃﹔驀地偸郎掃眉筆﹐僅將蓮子苦心描。

軟羅裁就合歡巾﹐綫篆安排富貴春﹐卍字交邊紋不斷﹐雙心一襪總相因。

壽兪鄂園封公七十

舊說荀卿齒徳優﹐而今槐市亦名流。一家俯仰成三樂﹐五福團圓備九疇。菊谷泉甘觥酌兕﹝壽辰九月﹞﹐梓鄕日永杖扶鳩。書田沃衍籯金滿﹐長作云仍燕翼謀。

童軍早歲列前茅﹐小隱洪崖俗慮拋。五品鸞章雙皓首﹝徳配齊年﹞﹔七旬鶴算四同胞﹝公昆弟四﹞。漸臻佳境思嘗蔗﹐豈戀浮名等系匏﹖滿眼兒孫身尙健﹐耆英勝會話堂坳﹗

家有萊衣繞膝歡﹐關心只爲宦遊難。新詩棠忝聽輿誦﹔小影松梅寫歲寒。人向玉昆聯壽友﹔天畱黃耇報淸官。福田自種恆春樹﹐不待魚書遠問安。

十年奉檄大瀛東﹐矍鑠髙堂慰寸衷。絳縣衣冠遊化日﹐赤嵌車馬拜仁風。徳門齒錄千秋艷﹐海國心香萬里通。徵士由來光史冊﹝公舉孝廉方正﹞﹐君家況有紫芝翁。

和曾四靑孺飛鶴曲韻

豢養仙人在何處﹐鶴亦不知何處去﹖驀然一眴三千年﹐來向榑桑最髙樹。振翮常邀鷖勒飛﹐揚吭偶趁迦陵語。朝遊金穴餌胡麻﹐暮返靑田吸乳霞。目擊天池九萬里﹐沈浮無數枯枝槎﹐乘風從此訪壺嶠﹐久矣塵世非吾家。家本層崖依古木﹐左有瑤芝右銀竹。雛聲不減鳳皇毛﹔學舞昆侖五云簇。六翮養成霄雿間﹐一枝笑彼鷦鷯宿。低頭飲啄已無端﹐況復雪霜多苦寒﹗陡把凡胎換靈骨﹐阿誰貺我金僊丹。矰繳安能撓我志﹐稻粱豈足供我餐﹖鶴兮似汝今何害﹐西望華峯東望岱﹐驚飆怒電相盤旋﹐且自置身向空外。髙飛莫再到下方﹐燕雀寧知九州島大﹖緱山引領白雲悠﹐吹笙渺渺王喬儔。茅盈不復林逋往﹐吁嗟鶴兮誰與遊﹗吁嗟鶴兮誰爲謀﹖使我隱懷千歲憂。君不見蓬萊羽士拍天起﹐時行則行止則止﹔欲往從之借艸履﹐恨不深山遇鳳子。又不見來歸丁令心﹐郁陶數聲淒絕聞﹐霜臯有鳥有鳥歌﹐且號遼東城郭秋艸髙﹗

夏日家居

漠漠黑雲朝乍雨﹔炎炎赤日午旋晴。屋多濕气頻燒朮﹔庭少涼陰欲結棚。晉帖幾行揮汗寫﹔唐文一卷稱心評。敲門忽報詩人至﹐笑向花前倒屣迎。

金星硯瓦凝荷露﹐玉膽瓶笙起茗煙。葵扇當風招竹語﹐藤牀待月就松眠。披襟靜對蒼頭僕﹐散褲欣參赤腳禪。坐到天明剛倚枕﹐碧紗窗外又聞蟬。

旗山聽濤樓和主人林惺園韻

聞道樓居水外天﹐今朝快讀好詩箋。一生邱壑藏胸次﹐百尺星辰落眼前。北海琴尊消夏日﹐南屏圖畫隔春煙。年來地主殷勤甚﹐又送秋風舉子船。

疊前韻

闌干十二晚涼天﹐四壁唫情五色箋。慕藺直窮千里外﹐交情還勝兩年前。同耽酒興傾銀露﹔欲把詩心寄碧煙。小屋三椽書萬軸﹐此中合署米家船。

惺園復以「藏拙齋」索題﹐卽用元遺山「■﹝氵隱﹞亭」韻

我題藏拙齋﹐齋同拙所獨。主人本儒者﹐一身百燻沐﹐近作良禽擇﹐棲止必好木。惟善刀而藏﹐庶幾樂心曲。乃知拙極處﹐大巧於以足。昨夢聽濤樓﹐煙雲遶尺幅﹔緬君瀟灑姿﹐愧我泥塗辱。今復味此意﹐寧受世网束﹖遐哉松石間﹐相對臥寒綠。

贈湖南田布衣

仰屋百杯傾﹐看天萬種情。醉嫌千日少﹐狂使一身輕。東郭貧無賴﹐南湘道不行。他鄕好風月﹐淒殺閉門羹。

觀黃如山明經家藏仇十州畫軸

春市秋塘外﹐蹊窠此一新﹕筆端淸似水﹐心曲細如塵。趙子丁香鬼﹐吳生甲木神。誤從添頰處﹐圖裏喚眞眞。

雨後同陳榕士丈訪仁壽上人

鴿影方歸寺﹐■﹝蠢﹐昆代春﹞聲又報衙。快哉三日雨﹔淸絕一甌茶。對佛呈詩艸﹐呼僧汲井花。憐余狂不減﹐起舞著袈裟。

無題

尹邢相避更相傾﹐十斛珠娘博艷名。人與玉梅花比瘦﹔天生紅豆子多情。前因悟後偏憐我﹐小字呼來亦可卿。百襇仙裙弄湘水﹐撒嬌顏色太分明。

題梁定甫秋夜讀書圖

山之麓﹐一間屋﹐屋外蒼松松外竹﹔蘭蕙花﹐梧桐木﹐四圍點綴靑黃綠﹐況更籬東淵明菊。是時秋半正當十五六﹐蟾魄團圝白於玉。有人倚幾燒短燭﹐手把一經頂光禿。布衣隨我身﹐艸履隨我足﹐岸然道貌淡無欲﹐靜夜洗心課幽獨。賤子披圖一寓目﹐涼飆習習生胸腹。咄哉末流枉徵逐﹐直以詩書爲利祿﹗夕嗶朝呫自縛束﹐長夏炎炎揮汗讀。物而不化何其俗﹐爭比先生此尺幅。妙境洋洋神穆穆﹐老天位置髙人局﹐我亦愛之無此福﹗

定甫詩來﹐如韻答之

伯鸞蹤迹在林坰﹐賴有龍眠寫影形﹕兩道鬢絲先我白﹔十分眼孔爲誰靑﹖閒收秋色入圖畫﹐獨抱冬心養性靈。對此塵緣都一滌﹐夜深開卷誦黃庭。

不著官衫不戴巾﹐个儂瀟灑見天眞。晚花香滿大千界﹔野鶴閒依自在身。得近古人緣脫俗﹐旣稱儒者敢辭貧﹖回頭猛省圖中意﹐紅樹靑山好結鄰。

和陳尺樓廣文韻

海天萬里唱行行﹐身比隨風柳絮輕。舊譜重塡如夢令﹔新詩自寫可憐生。十年紅豆深閨恨﹐三尺靑桐薄宦情。愛爾春華宜努力﹐故山何事想歸耕﹖

尺樓招遊竹溪﹐時三月三日也﹐和題壁韻

到處煙霞嘯傲身﹐況逢上巳是良辰﹐重來佛地空凡相﹐同會龍天證夙因。隨意果蔬堪供客﹔滿庭魚鳥自親人。竹風鎭日披襟快﹐不覺吟成瀉水銀。

抱琴圖爲尺樓題﹝君姬谷氏珊珊﹐金陵人﹐亦善琴﹞

君不見禹章石室五音起﹐仙籟冷冷一弦耳﹔又不見梅花三弄陳郡莊﹐手揮駐電飄��。螺陽仲子性髙古﹐銀裝鐵撥羞爲伍﹔細引昆侖碧玉絲﹐白鵠回旋黑蛟舞。■﹝淫﹐木代女﹞山赤羽輝九天﹐瑞窠小住三千年。神女一笑授顏色﹐燻風十指生珠弦﹕龍腰鳳嗉入吾手﹐海外狂呼嶧陽友。廣陵妙散通心脾﹐吾將酌汝黃嬌酒﹐松花爛熟香浮空﹐醉剔寒玉聲玲瓏﹕水仙刺船怪魚出﹐湘筠墜露幽蘭紅。此圖示我果何意﹖塵世抱琴偶遊戲。紛紛俗耳悅箏琶﹐爨下焦桐肯求媚﹖嗚呼鍾子往矣知者誰﹖胡乃自炫其技爲﹖君我不冠不帶不衫履﹐曷不徜徉乎鯤身之涘鹿耳之湄﹖

又題尺樓吟捲

千里新交已兩年﹐新詩一讀一快然﹗元龍湖海仍豪气﹐吟到瀛東句更仙。

詞壇中有气如虹﹐餘子紛紛不敢雄。洗盡島郊﹑寒瘦習﹐銅琶鐵板唱江東。

賤子情癡海樣深﹐一腔幽怨托騷吟﹐私將感遇詩相質﹐聊和君家伯玉琴。

詩人每惜鹿樵生﹐辜負秦淮卞玉京。何幸求凰彈綠綺﹐文君猶得嫁長卿。

重遊竹溪同劉拙庵楊西庚作

暖日和風三月三﹐與君壺榼出城南。我來袖底攜詩本﹔人向溪邊禮佛龕。十里曉光楡社霽﹐六時淸福茗甌甘。而今重把禪關叩﹐香火因緣喜共談。

前生慧業我原僧﹐到此能參最上乘。萬劫紅羊余法界﹔一尊綠蟻聚吟朋。當門水鏡明如拭﹐遶徑風篁午不蒸。醉裏難禁狂擊缽﹐墨雲飛灑剡溪藤。

得句聊須志爪泥﹐■﹝扌麻﹞抄寺壁倩人題。籠紗有幸憐名士﹐囊錦無才愧小奚。修竹影交亭榭密﹐古榕聲壓雨風低。水流花落春何處﹖前度劉郎夢已迷﹗

滿山蒼翠欲生秋﹐頓拓幽懷豁遠眸。同輩自然無俗狀﹐在家難得此淸遊。暫依丈室傾三雅﹐才入空門藐九州島。我愛鐵崖詩筆好﹐新編樂府鬥風流﹗

宣南旅夕﹐聽瑞春堂主人桐仙卽席鼓琴

阿桐知我太無聊﹐萬種離懷一曲挑。甲肉輕松天籟起﹐丁皮醲郁水沈飄。靑衫此地聞鳥夜﹐碧海何人感雉朝﹖別有求凰心事在﹐癡魂���卿銷﹗

旅館白海棠

輕陰做出海棠天﹐別有冰姿冷可憐。要與玉梅爭第一﹐無香肯讓百花先﹗

淡妝相見主人翁﹐生恐穠春俗艷同。萬紫千紅正妖冶﹐怪他白眼向東風。

禮闈聯捷

名場磨我總書癡﹐得失無端祇自知。今日官衫容易著﹐一衿苦憶未靑時﹗

莫嗤舞袖太郎當﹐還算春婆夢一場。絕倒曲江唐進士﹐不禁忍俊少年狂。

中秋客諸羅作

去年此日在長安﹐萬里歸來臘已殘。無地可容城市隱﹐不才敢薄贅疣官。幾回見月鄕心起﹐到處奔波旅況難。誰料今秋好時節﹐圓蟾又向客中看﹗

鹿溪九日

連番作客過重陽﹐鹿水三秋菊正香﹐略似京華風味美﹐紅螯白酒紫芽姜。

竹塹登髙和林丈薇屏韻

秋風萬里海門東﹐有客尋幽到梵宮。人向異鄕招酒侶﹐天教佳節助詩雄。年年萸菊供吟料﹐處處峯巒入望中。活脫如公眞可羨﹐愁予何日謝樊籠﹖

鐵硯磨穿二十年﹐韶年過眼已成煙。空畱畫餅虛名在﹔媿乏題糕妙句傳﹗旅次閒拋三寸管﹔宵來快讀五雲箋。也知白雪髙難和﹐聊共逋仙結後緣。

鄭稼田觀察招飲北郭園卽席賦贈

主人情重許窺園﹐坐對紅妝倒綠尊。園內早梅迎客笑﹐爲儂今日始開門。

同上歐亭立竹風﹐不分髙下翠玲瓏。收將幾筆佳山水﹐半入詩中半畫中。

如屏百雉列當檐﹐曲榭回廊處處添。泉石偏饒城市福﹐春華秋實一身兼﹗

忝向珂鄕醉綺筵﹐花晨月夕證因緣。邵窩信有眞安樂﹐豈必楞嚴十種仙﹖

雨宿中歷

紙帳幽淒燈影澀﹐牀下號寒虫暗泣﹔客愁如綫百千絲﹐攪碎檐牙雨聲急。以書下酒坐長夜﹐酒力微消轉孤怯。空庭枯竹作鬼嘯﹐滿地颼颼戰敗葉。村舂巷柝遠不聞﹐鐵馬有時怒相答。倦來欹枕卸徵衫﹐兩睫未交萬感集。金鰲頂上復何道﹐是風無那呿之出。年年齒長轅下駒﹐處處臭逐褌中虱﹔今吾寧復異故吾﹐頓覺蹉跎已無及﹗去年京國乍歸休﹐何意今年仍旅食﹗今年忽逐去年盡﹐俄頃百年過二十。四更夢返赤嵌城﹐別淚泛瀾布衾濕。此去艋川五十里﹐行李半肩怕收拾。報道天晴雞亂呼﹐破窗東角一星入。

艋川除夕遣懷

海外有狂生﹐自號曰「蕓況」。請君聽我歌﹐勿嫌語太放﹗我年十七時﹐文場藻釆何紛披﹐邑宰見之稱神奇﹐拔以童軍第一枝。知己不過大宗師﹐報道康了徒酸悲。我年十八九﹐沾沾制義不釋手。屢列前茅屢掣肘﹐無聊權向棘闈走。依然毷氉復垂首﹐桂窟芹黌兩烏有﹗是時秋風蕭瑟天邊鳴﹐拂衣彈劍辭榕城﹐醉題橋柱不敢過﹐匆匆買棹歸東瀛。萱堂見我笑且慰﹐外𨿽坦蕩中未平。荊妻見我獨緘默﹐入室幸無交謫聲。吾兄疑我不經意﹔阿婆得無孩倒繃。吾師責我不攻苦「墨水何止飲一升」﹖出門戚友旣我薄﹐入門僕婢皆我輕。彊裝聾啞無詞組﹐造化顚倒如兒嬰﹗豈知天道不常屈﹐丈夫奇气況勃勃﹔若使終爲池中物﹐世人何苦爭芒忽﹖二十舉茂才﹐明漪絕底花初胎﹐六街走馬看發榜﹐龍頭奪得聲如雷。廿一登鄕薦﹐寸晷風檐快文戰﹐脫將一領舊靑衿﹐來赴嘉賓鹿鳴宴。廿二捷禮闈﹐昔時鎩羽今髙飛﹔南宮兩世有家學﹐�攀紅杏吟紫薇。紫薇省﹐淵而靜﹐黃扉雙闕向晨趨﹐絳蠟一條終夕秉。始覺官眞如水淸﹐五更愁對直廬冷。今日敝了黑貂裘﹐明日黃金盡了還須憂﹐不如乘風破浪談笑淩滄洲﹗落拓復落拓﹐長揖別綸閣﹐敝車羸馬津門行﹐片楫孤舟海島泊﹔南舟北馬一任其所之﹐來似鴻兮去似鶴。翩躚何翩躚﹐七鯤在眼前﹐朝見安平渡口樹﹐暮見赤嵌城角煙。故鄕衣錦如此亦得意﹐豈必世外求神仙﹖人道得意有如此﹔我道失意又如彼。風塵僕僕胡爲乎﹖利鎖名韁心不死。此心無乃多偏營﹐不爲利使爲名使﹐熊魚兩欲兼者誰﹖畫餅充饑悟是理。矧玆微名宇宙間﹐恆河太倉沙粟耳。立談唾手博虛聲﹐賢者羞稱達者鄙。我今對酒作長歌﹐放浪形骸聊自喜。奇哉子房一少年﹐剛則擊椎柔進履﹐矯然出沒若遊龍﹐事後能從赤松子。古人已往倘有知﹐九原我欲呼之起。客中除夕醉昏昏﹐六尺繩牀睡而已﹔夢上九十九峯絕頂髙於天﹐逸興遄飛我狂矣。

艋川元日

朦朧睡起日三竿﹐懶向朱門拜貴官。此地渾忘新歲好﹐今朝權當故鄕看。不隨爆竹千聲鬧﹐欲頌椒花半句難。昨夜家人夢中聚﹐圍壚燈影照團欒﹗

藜牀安穩舊行窩﹐不著朝衫不著靴﹐何肉周妻眞解脫﹐蠻花小鳥小婆娑。撞頭名刺嘉賓少﹔到眼楹聯俗障多。香火一龕春寂寂﹐相憐祇有�維摩。

題艋川李翁福壽雙星圖

藹藹圖中貌﹐錚錚海外名﹕陶朱眞事業﹐商皓古風情。禮樂從先進﹐詩書策後生。謝庭雙玉樹﹐黌序早蜚英。更有人偕老﹐依然四徳全﹐鶴籌齊衍笇﹐鴻桉夙稱賢。澤厚堪遺子﹐心淸祇問禪。黃鮐相對影﹐尺幅可千年﹗

艋川元夕

殘漏五更催﹐銀花徹夜開﹐有詩吟不得﹐簫鼓尙如雷。

林次臯明經以所居波心莊圖索題﹐畫杜老「淸江一曲抱村流」全首詩意

先生品格何淸臞﹐老梅獨占孤山孤。君家昔有處士逋﹐百千年後存眞吾。竹師松友相招呼﹐訴然樂此煙霞徒。先生意气何舒愉﹗瑤琴一曲燻風俱﹕釆芝商皓歌唐虞﹐煩襟滌盡纖埃無。讀書萬卷良非迂﹐存其精液去其膚。我識先生鯤城隅﹐彼此振策驅長途。而今重造先生廬﹐瓦尊促■﹝桼阝﹞談樵漁。先生抱朴不棄予﹐臨別出示行樂圖﹕帶圍活水環村居﹐云此祖宅昔所都。就中畫意君知乎﹖以少陵詩爲範模。請君卽景聊衍敷﹗我聞此語初躊躇﹕客中筆硯荒且疏﹐欲塞此責腸已枯﹔敢將俚鄙紛揚鋪﹖先生大笑謂我拘。促我濡墨督我書﹐我謂先生豈我諛﹖此圖捨我其誰與﹗怪哉紙上神躍如﹐畫師頗亦工描摹﹐對此數椽老足娛﹕左裁松柏右栟櫚﹐淸風夏午來徐徐﹔新巢安穩語燕雛﹐二﹑三間屋臨平湖。曲闌干外流成渠﹐蓱莎傍暖眠鷗鳧。覆以綠天蕉竹梧﹐先生踞石當茶余﹐倚樹閒吸淡巴菇﹐侍者丱角小奚奴﹐蒲葵在手��驅﹐飄飄衫履非凡夫。結想乃在羲皇初。有人傍幾拈鼠須﹐春蔥十指凝香酥。畫成棋局巧比蛛﹐井然方罫依胡盧。有人敲鍼學釣魚﹐髫顏稚齒五尺軀﹐繡鞋羅襪紅紗裾﹐皎若掌上明光珠。先生此樂誰能逾﹖眞境不讓蓬與壺。眼前喜得賢妻孥。寫生賴有道子吳﹐丹靑布置與俗殊。出風入雅爲眞儒﹐不然陋習同市屠。媿我點綴詩才麤﹐狂來滿紙如鴉塗。先生手筆今韓蘇﹐幸勿大巫嗤小巫﹗

林母陳太宜人遺象﹐次臯索題

彤管揚徽音﹐一節已千古﹔懿哉太宜人﹐四徳況具舉﹗十九相夫子﹐河洲樂鐘鼓﹔藐玆柔弱質﹐辛勤操臼杵。二十徵蘭夢﹐佳兒天所予﹐榖也丰其下﹐生小酷類父。廿一載弄璋﹐先後雙珠吐﹐伯塤與仲篪﹐𦇤褓聯雁序﹐方期歲月深﹐熊丸助劬苦。豈意萱艸折﹐中途棄羝乳﹗是時兩呱呱﹐度尺不盈五。乃翁續鸞膠﹐諸雛賴鞠撫。長郎旣玉立﹐有才克幹蠱﹕早歲食廩餼﹐匪頒及天庾﹔轉眼貢成均﹐橋梓相仰俯。次郎尢髫穎﹐英光射眉宇﹐弱冠苦文戰﹐名場屢鎩羽。傷哉磊落姿﹐黑髮遽黃土﹗迄今大秦君﹐感昔涕如雨﹐矧更讀蓼莪﹐中年失恃怙﹗所恨生我者﹐慈顏目未睹。向聞舅氏容﹐與母協繩矩﹐幸得老畫師﹐添毫殊栩栩。丹靑詔後世﹐金石壽宗譜。舊說漢丁蘭﹐刻木祀堂廡。披圖味君旨﹐昔賢可接武。肫然孝子心﹐烏私此日補。鳳誥下九天﹐閫範耀簪組。

題王純卿司馬劍潭夜光圖﹐卽用髙倜丞吏部韻

劍潭寺在淡水廳北三十里﹐潭深數十丈﹐夜輒有光。相傳潭有荷蘭古劍﹔或云潭邊有茄冬樹﹐荷蘭人以劍插之﹐樹生皮合﹐劍在其內﹐故名。

魚腸今不見﹐入夜老虹騰。古迹潭邊樹﹐幽棲海外僧。何年能合抱﹐此劍竟藏稜﹖萬籟三更寂﹐千春一鏡澄。

又題王翁「自鋤明月種梅花」圖

月光如水浸春田﹐手把鴉鋤老屋前。昨夜羅浮同入夢﹐我來爲證畫中禪。

面目淸寒認故吾﹐芒鞋布服粹然儒。此君雅抱冰霜骨﹐合與梅花一樣臒。

欣從尺幅見天眞﹐世外逋仙話夙因。三斗俗塵都撲去﹐祇應松竹伴吟身。

瞥眼東風興已闌﹐閉門長謝折腰官。胭脂習气何曾染﹐肯逐時逐愛牡丹﹖

艋溪曉渡

渡口冷風喧﹐溪邊亂石奔﹐人聲浮水面﹐帆影貼云根。雨過四天闊﹐煙低兩岸昏。筍輿行得得﹐扶夢到前村。

新莊道中

獨木危臨港﹐尖風猛過橋﹐泉聲喧到腳﹐樹影瘦於腰﹐試浴鵝兒怯﹐狂歌牧豎驕﹐炊煙幾村落﹐衙鼓聽迢迢。

桃子園

茅店鬻田具﹐柴門當酒壚﹐穿墻松幹古﹐近水稻花腴。浣女沿溪跪﹐村雞上屋呼﹐書聲出深竹﹐入耳半娵隅。

中歷旅館題壁

夢覺肩輿已到門﹐呼僮吹火坐黃昏。異鄕回首云千里﹐長路傷心酒一尊。紅燭難銷遊子淚﹐靑衫尙系美人魂。鄰雞底事輕相擾﹐況柰孤眠夜不溫﹗

鳳山崎

遙山一角云如墨﹐平野無風午煙直﹐十里新秧雨後肥﹐土膏紅帶燕支色。

樵歌喚醒夢朦朧﹐轉側肩輿竹徑通﹔忽地前村黃一片﹐野花零亂菜花中。

層坡踏破天光紫﹐下視山莊在甌底﹐萬樹狂號瀑布喧﹐水田驚得雙禽起。

四圍幽冷韻松濤﹐滑磴新苔綠染袍﹐細辧沙痕尋路去﹐滿山白艸等身髙。

夜宿竹塹

布被深宵冷有餘﹐五更夢醒雨疏疏。鄕心上下眠難穩﹐轍迹西東願已虛。蓂莢光陰愁客裏﹐薇花消息負春初﹗狂生未了風塵債﹐怕見天南錦字書。

中港遇雨

連朝竹塹苦守雨﹐客心煩急如撾鼓。今見雨晴始上路﹐出門十里又昏霧。老天妒我將還家﹐千絲萬點當前遮。雲樹茫茫鳥飛絕﹐兩耳但覺聲喧嘩。僕夫抱怨走且跌﹐短衣沾濕冷於鐵﹔箯輿賈勇到前村﹐息肩喜傍人煙熱。吁嗟乎﹗客行如此豈須惱﹖不記去年長安道﹖忽然墻角明斜陽﹐一鞭遙指後壠莊。

夜宿後壠﹐夢中忽得第二聯﹐後因足成之

兩載誰承菽水歡﹐何心作客尙盤桓﹖明知旅食原非易﹔直到窮途始見難。馮劍空��鋏在﹐阮囊羞把一錢看。村雞似向羈人道﹐風雨前溪耐曉寒。

過吞霄莊

十里海潮聲﹐東風送客程﹕沿村沙岸遠﹐繞徑竹林平。怪石人前立﹐孤禽霧裏鳴。遙坡靑兩點﹐知有牧兒行。

房裏莊小憩

喜有人煙在﹐停輿午飯遲。鉤輈聞粵語﹐佶屈授唐詩。泥竈新饘店﹐芒鞋老塾師。村談聽未了﹐又到夕陽時。

花朝過大甲莊﹐沈耿廷鹺尹畱宿﹐見月喜作

今年元夕不見月﹐細雨瀟瀟市燈歇。今夕花朝月又圓﹐百花香裏催歸鞭。行近磺溪夕陽落﹐肩輿倦矣聊息肩。相見故人各歡笑﹐客旣不惡主亦賢。去來兩度宿此地﹐人間萍水皆因緣。難得東道是舊雨﹐爲我置酒烹肴鮮。醉後登樓話香茗﹐披襟坐對涼風前。樓外遠山獻晴色﹐憑闌望月神悠然。今日髙堂介壽日﹐喬首默祝春云邊。我昔公交車走京國﹐花朝領略津門船﹕頭蒙霜雪面埃壒﹐暮駛舸艦晨鞍■﹝革廌﹞。持較此境那可說﹐璚樓玉宇仙乎仙。年年作客有苦樂﹐今年能勿殊去年﹖去年瀛南乍北上﹔今年瀛北將南旋。一喜歸家一愁別﹐个中情緒眞天淵。銀蟾夜半照淸影﹐萬籟無聲髙枕眠。

肩輿過大甲溪

萬派激雷鳴﹐輿夫賈勇行﹐旅愁擔曉路﹐天意靳春晴。濁霧將山裹﹐橫流與石爭。磺溪三十里﹐鎭日裊心旌。

春社日客彰化城

關山風雨感徵騑﹐久客如今鳥倦飛﹕廿四年華隨水逝﹔萬千心事與天違。名埸祇恐磨人老﹐俗眼何妨識者稀。自笑此身輸弱燕﹐每逢春社尙知歸﹗

鹿溪與春舫族兄夜話

四鄰雞旣鳴﹐孤燈影亦懶﹐會少覺情多﹐語長恨夜短。君居岑江西﹐我居臺海東﹐一日復相見﹐握袖生春風。豈知別離苦﹐惻然君我同。我意常疏放﹐野鶴展修翮﹔君意常謹厚﹐連城葆全璧。不圖名利驅﹐彊作風塵客﹗志士偶念之﹐起舞何激昂。寄情各有適﹐而乃甘鞭韁。長風吹浮雲﹐送我歸故鄕。

鹿溪有贈

三春一別況長途﹐把袂臨歧淚已枯﹗昨夜何曾身是夢﹐郎今歸去憶郎無﹖

合歡時節狹斜遊﹐艷說香兒伴粉侯﹔襟上酒痕猶宛在﹐畱將他日記杭州。

麥寮莊坐雨與主人林叟夜話

編茅爲瓦蠣爲墻﹐繞屋山花暗送香。近水魚蝦鄕味賤。入林風雨戰聲狂。語難免俗無詩料﹐夜不禁寒有酒腸。轉舜己過春一半﹐燕臺影事怕思量﹗

笨津道中

天開圖畫靚新晴﹐一路春嵐送復迎﹕巢鳥有情相對語﹔野花無數不知名。村厖見客頻驚吠﹐乳犢依人乍學耕。僂指歸程才兩驛﹐望中突兀赤嵌城﹗

月律寄答笨津碧玉

可兒生小署花魁﹐儂借金鎞刮眼來。走徧瀛東一千里﹐汝南碧玉此眞才﹗

犵鳥蠻花舊夢憨﹐年年春水滯徵帆﹐夜深傾聽琵琶語﹐不獨江州淚滿衫。

今番買得客中春﹐萬字羅巾不斷紋﹐取出香奩親手贈﹐相攜珍重爪尖痕。

月津此夜見新月﹐恍惚眉灣與眼波。卿住笨津偏不笨﹐憶卿眉語柰卿何﹗

逸韻柔情兩渺茫﹐僊姬遠在白雲鄕。吟成付與徵鴻去﹐當作平安字幾行。

由月津至茅港尾

遠樹鶯調舌﹐平田麥吐牙﹔鴨頭新水活﹐麂眼破籬斜。撲扇防驚蜨﹐扶輿恐礙花﹔近城三五里﹐漸漸見人家。

三月望日到家

春欲歸時我始歸﹐登堂含笑拜萱幃。家人喜索他鄕物﹔稚子爭牽遠客衣。入橐靑蚨都渺渺。迎門黃犬尙依依。山妻熟視還低語﹐郎覺今年瘦不肥﹖

此行何物壓歸裝﹐贏得麤詩滿客囊。舊雨先詢吟艸讀﹔新泉共試細茶嘗。洗塵豈必援成例﹖對月眞堪愛故鄕。蟾魄也知團聚好﹐今宵放足十分光。

曉起

窗外鳥喧余。窗中時一靜﹐猛然生道心﹐盆水照空影。

腐儒

腐儒昧生計﹐財利動相左﹔然而田舍翁﹐所失亦云夥﹕今日峨冰山﹐明日閃電火。始知造物意﹐纖巧無一可﹗問誰宰元工﹐位置如斯妥﹖由來達觀者﹐自待豈瑣瑣﹖太虛竟非虛﹐浮雲千萬朵。

九州島紛包羅﹐窺測日幾輩﹖嗟彼井底蛙﹐寧識九州島大﹗迢迢三神山﹐乃在九州島外﹐金銀結樓臺﹐羣仙此狡獪。聞見所未到﹐森然動空籟﹐或者眉與睫﹐蠡管柰何柰。吾將師老莊﹐胸次絕塵壒。

獨嶽孕靈奇﹐明珠詎托產﹖陽風扇和气﹐秋花弗爲展。物也𨿽至微﹐亦以時地限。造化或顚倒﹐性習難彊勉。姜鹽味究殊﹐宮角音易辧﹔不然硬如鐵﹐直可拗使軟。人自策要津﹐我只一笑遣。

燻蕕本判然﹐同器久卽雜﹕馥鬱荃蕙花﹐忽比茅艸葉。君子貴擇交﹐愼始不苟合。但爲宵鶴孤﹐毋爲水鷗狎。松竹梅三友﹐乃能度窮臘。君看翟廷尉﹐開門多結納﹔何似陳太守﹐室中止此榻﹗

次公醒亦狂﹐正平裸而罵﹔我獨愛嗣宗﹐臧否不說破。斯世忌眞率﹐未語禍已嫁。與其掉舌爭﹐寧可捫舌罷。大道如龍蛇﹐因勢爲變化。論古𨿽慨慷﹐撫今毋叱吒。金人實智士﹐三緘整以暇﹗

我佛言心經﹐空空而色色。須彌意千�﹐吾貴守吾職。豈不慕榮富﹖時運有終極﹗芻狗被文繡﹐識者恥鬼蜮。憑眺向北邙﹐其間剩往迹。怒罵與笑嬉﹐上場等觀劇。安得醉模糊﹐化一塊頑石。

淡北陳母邱太宜人煉丹活子徵詩冊﹐爲其令嗣少白茂才題

癸酉歲﹐少白病危﹐宜人手制「秋石丹」服之﹐旋愈。宜人後夢乘舟至劍潭寺﹐觀音菩薩賜以雪幅藍衫。是歲二月十九觀音生日﹐無疾而終。

教兒容易活兒難﹐一念慈悲九轉丹。秋石未成雙淚竭﹔春暉欲報寸心酸﹗寒潭只劍光騰虎﹐遠寺扁丹夢跨鸞。雪帽藍衫因果在﹐流徽不讓古熊丸﹝按此詩「詩鈔」原稿題多蠹失﹐詩亦佚十一字﹐玆據「哲園吟艸」卷四錄補。惟「詩鈔」次聯「仙潭古劍靈光在﹐�����影寒」﹐則頗有出入耳﹞﹗

後蘇龕詩鈔卷二

溫陵施士潔蕓況

五月廿九日﹐方伯夏小濤師命陪楊臥雲山長﹑楊心貺農部﹑王紫溟校官午宴裴亭﹐賦此志謝

官齋宴飲際淸時﹐何幸書生伴玉卮﹗道大能容樗櫟賤﹔情親不厭培塿卑。人皆飽徳非關酒﹔我爲嘗羹合有詩。一瓣心香酬一飯﹐歐陽門下說恩知。

年來海國不聞潮﹐手種淸陰數本蕉。坐滿春風忘伏暑﹐談霏玉屑淨塵囂。受知賤日常銘腑﹐畱醉花天免折腰。我與斐亭新綠竹﹐同沾雨露上靑霄。

空齋

空齋薄暮時﹐溽暑欣然逭。蘚發滑於油﹐荷珠濺如汗。非秋蛩忽吟﹐欲雨鳥先散。不見弄簫人﹐簫聲在天半。

七月旣望﹐同拙庵﹑定甫飲西庚寓齋。醉後﹐聽潘老鼓琹﹐次拙庵韻

今夜十分月﹐照我琹酒會﹐豪興三五人﹐抹煞迂腐輩。七弦頗俶儻﹐俗耳不肯媚。豈知點也狂﹐獨得夫子喟。淸籟洗心脾﹐醉臥花陰碎。此時或僊去﹐孤鶴在云外。

季秋上浣病後送別靑孺之羅山小築

赤嵌城北送徵鞍﹐一片離情分外酸。初月照人肝膽現﹐殘秋剩我影形單。縱然後會心能待﹐其柰深交別太難﹗珍重臨歧相勸勉﹐要君眞作弟兄看﹗

短榻疏燈病體虛﹐菊花香裏夢移居。千年血气貞金石﹐兩地雲天付雁魚。顧影有誰堪伴侶﹖擇交從此費躊躇。來春記踐春明約﹐莫戀靑山久結廬﹗

憶從文字證前因﹐十載論文汝最親。於笑譚時得風趣﹐不周旋處見天眞。分金鮑叔爲知己﹐差幸鍾期足解人。此後郵筒千百紙﹐休塡一語及囂塵﹗

眼底諸羅似奕棋﹐可憐餘子太卑卑。自然鶴立雞無色﹔未必鳩居鵲便疑。終古雲龍惟我輩﹔尋常車馬卽天涯。他年儻獲蕓香俸﹐同上金臺醉玉卮。

和馮秋槎廣文寄贈五十韻

人生知己中﹐難得師兼友。嗟我廿年來﹐所遇皆腐朽﹔歷數交遊者﹐拂意常八九。朋峯馮夫子﹝秋查居近朋山﹐因取以爲別號﹞﹐宿望隆山斗﹕詩書發光華﹐經濟徵抱負﹐論史極馬﹑班﹐作文抗韓﹑柳。前年海外遊﹐羣材別妍醜﹐兩眼大如箕﹐鑑衡端的否。我時未弱冠﹐君獨待我厚。秀才旣康了﹐旋向秋闈走。羅隱泣江東﹐溫岐滯淮右﹐赤嵌賦歸來﹐招搖方指醜。閉門度窮臘﹐痛飲屠蘇酒﹐此身愧無用﹐枝贅同駢拇。何似君於我﹐心好不啻口﹖春風年復年﹐光陰一回首﹐殘月過下弦﹐影缺玉免臼。聞君唱驪歌﹐使我心栗瀏﹐見遲別太早﹐渴念時時有。及我上公交車﹐始得隨君後。長安紈褲兒﹐若輩非我耦﹐癡肥厭膏粱﹐濁气燻蔥韭。茫茫萬人海﹐與君願相守。轉瞬入試院﹐鏖戰逢敵手。詞源快傾吐﹐筆陣恣騰蹂﹔誰知老劉蕡﹐一第迍邅久﹗揭然蕊榜開﹐此事復掣肘。我輩縱得意﹐何顏見玆叟﹝丙子春闈﹐余與君同爲顧瀚臣房師所薦﹐而君竟以額隘見抑﹐惜哉﹞﹗自顧十三篇﹐塵羹與藜糗﹐僥幸博科名﹐豈敢誇天牖。侍直吟紫薇﹐叨光曳藍綬﹐淸班掌綸誥﹐祕器窺彜■﹝鹵﹐夕代乂﹞。斯世互標榜﹐虛譽慚妄受﹐昂藏七尺軀﹐面目笑土偶。竟邀君賞識﹐驪黃定牝牡﹐尊酒共論文﹐自午每至酉﹐暢談麈屢揮﹐疑義鐘頻扣。寂寞宣城南﹐相對塵襟擻﹐浮蹤倏聚散﹐恍如星在罶。我羈冠蓋都﹐君返山林藪﹐河橋柳色靑﹐離思日纏糾。於玆幸再晤﹐細把哀腸剖﹐晨夕同素心﹐竊比並根藕。何圖半屏去﹐索居宮一畝﹝自丁丑冬同客艋川﹐嗣復同來赤崁﹐先後聚首已三年矣。今秋君司鐸往鳳山﹐至是一別﹞。懷我寄詩來﹐天末北風吼。一字一珍珠﹐淸光照幽蔀。會當從君行﹐先驅擁篲帚﹐慷慨踏燕市﹐嗚嗚歌拊缶。攜手糟邱臺﹐醉倒蟠虯瓿。還期惠一篇﹐當作貽佩玖﹗

寄懷靑孺諸羅代柬

有酒勸我千萬斟﹐何如當心爲我攻一砭﹔有花媚我千萬種﹐何如當頭爲我喝一棒。我生愛酒兼愛花﹐酒爲我友花爲家。靑孺果然愛我者﹐不愛花村與酒社。花村酒社年復年﹐對君不覺神穆然。人皆諛我爲名士﹐君獨勗我爲君子。噫吁嘻﹗酒兮有頌花有詩﹐爲君一一捐除之。君與我友君不欺﹐我與君友君不疑﹐天荒地老無相離。去來別我我欲泣﹐打窗風雨燈光濕﹐一時情話忽在喉﹐短箋剌剌掃毫急。我昔別君桐城南﹐鷺門門外停我驂。君今別我嵌城北﹐羅山山下築君宅。君宅從玆山外山﹐君面猶然魂夢間。屋梁顏色倏驚覺﹐殘紅弔影空盤桓。讀君「飛鶴曲」﹐碧海靑天豁我目﹔思君「竹溪吟」﹐茗碗香鑪消我心﹝今年夏﹐君旣贈我「飛鶴曲」﹐又和我「竹溪吟」﹞。商量久聚眞無計﹐回首歡場如隔世。四度逢冬每別君﹐還愁歲歲成爲例﹝乙酉冬﹐君返裏門﹐我趨鷺廈。丙子冬﹐君方鄕捷﹐我尙在都。丁丑冬﹐君來崁垣﹐我客彰淡。及今歷歷已四年矣﹞噫吁嘻﹗人不知我君我知﹐捨君知我知有誰﹖我有過失君能規﹐君有動作我必隨﹕如刀與石相切劘﹐如舟與纜相系維。老天忌我得君爲我資﹐故意千詭萬幻將風吹。吹君忽向云邊去﹐祇余僧壁題詩處。偶思因夢一見君﹐見君又恐招天妒。君之出矣百里遙﹐小院吟聲久寂寥。悵絕紅毛樓下路﹝予家紅毛樓下﹞﹐更無屐齒印平橋﹗

吳霽軒鎭軍��贈張岱亭孝廉

狂來放眼藐齊州﹐夢裏春明鬧不休。九點煙橫遊子騎﹐二分月照酒人樓。班生豈肯眞投筆﹖蘇季何妨偶敝裘。話到滄桑多客感﹐想君風骨冷於秋﹗

踏破蘆溝積雪寒﹐騾車幾度走長安﹕劉蕡下第名尢噪﹐潘嶽中年鬢已殘。萬丈光陰拋旅篋﹔一肩勛業誤儒冠﹗回頭市駿金臺路﹐愧我如今始識韓。

抱琴徑去訪成連﹐瀛嶠蒼茫獨刺船。調古空彈流水曲﹔途窮難辦買山錢。須眉壯气淩毫翰﹔肝膽知交記海天。涼雨竹窗同剪燭﹐夜深雙影落靑氈。

憐我荒唐惜我癡﹐神鍼何幸俗能醫。曾分半榻容徐孺﹐更喜當場說項斯。畱客醉餘三雅爵﹐替人刪卻十香詞。落紅無柰湖州景﹐悶殺街西杜牧之﹗

寄答同年黃坤五農部﹑張蔭廷太史

軟紅十丈帝京塵﹐夢斷天涯艸莽臣。阮籍狂名今駭俗﹔江淹別賦舊傷春。林泉嘯傲無餘子﹐萍水飄零祇此身。極目瀛東望仙闕﹐上淸鸞鶴屢招人。

萬里歸看冷宦囊﹐欣然一笑卸輕裝。及時花鳥得吟侶﹔何處雪鴻非醉鄕﹖朋酒竹溪過上巳﹔官郵蕊榜聽端陽。星軺來去長安路。爲道相思點也狂﹝謂曾靑孺﹞。

李毓南鹺尹招同馬子翊校官﹑楊端孟孝廉﹑朱可堂內史﹑淩英如參軍﹐飲吳園地上

六角水亭涼欲雨﹐主客團坐笑相語。方塘半畝荷未開﹐使人惆悵花前杯。行令猜枚我不樂﹐有酒無詩胸作惡。醉後憑闌嘯一聲﹐驚走南枝幾个鵲。

和拙庵

冰肌掩抑許親挱﹐持較翾風態更多﹕云黛雙眉晴遠岫﹐水紅半靨靚嬌波。新腔解唱玉連瑣﹔薄醉同斟金叵羅。夜冷更深行不得﹐似聞山鷓喚哥哥。

花樣苗條玉樣淸﹐翻嫌生小太聰明。慣通庾語猜燈謎﹔巧避陽羞背燭檠。如許可人聊爾爾﹗有誰知己不卿卿﹖劉晨故事天臺路﹐深負胡麻一飯情。

消息

消息分明夢一場﹐酒痕簾影寶釵光。絳河不遇靑鸞使﹐那識僊鬟郭密香﹖

遊開元寺次拙庵韻

無計滌煩襟﹐走馬踏沙碧﹐行行三五里﹐路窮靈境出。遙望蒼翠中﹐隱約棲禪宅。何年割據者﹐畱此招提迹﹖羈業久煙塵﹐空門長歲月。款步入叢徑﹐野花亂迎客。淸鐘忽然聞﹐萬緣一時息。臞僧煮苦茗﹐殷勤吐朴質。有池荷正香﹐選石坐其側。好風自南來﹐流連忽竟日。宿鳥紛投林﹐滿地斜陽色﹐火深佛面紫﹐霞落山腰赤。言歸讀書堂﹐展捲親古昔。

立春日至吳園

門前稚竹向人揖﹐架上嬌鸚呼客來。最好迎春花信早﹐遠風吹動活亭臺。

哭邑侯白仲安師

單父堂前忽罷琴﹐不下何處有知音﹖八年受業依安定﹔六市同聲吳汝陰。鄕夢蕭條憐旅況﹔宦途顚倒任天心。陸莊誰料荒如許﹐慚對師恩海樣深﹗

塵勞撒手竟登仙﹐一枕黃粱五十年。公論蓋棺今定矣﹗虛名畫餅亦徒然。茫茫宦海空鴻爪﹐寂寂師門孰象賢﹖惟有春風桃李樹﹐自彈酸淚落窮泉。

拙庵西湖吟艸題後

錢唐城西秋影寂﹐裏湖外湖蕩空碧。天臺縣令謫仙謫﹐笑卸銅符來結宅。風流儒雅爲詞伯﹔平至況有煙霞癖。選勝搜奇句頻覓﹐烏帽靑衫蹇策策。囊奚踏徧峯南北﹐到處雪泥鴻爪迹。大府見之笑不息﹐誤呼靈運作山賊。何物狂奴態猶昔﹐此樂乃以一官易。君云一官曷足惜﹐老陶心豈在彭澤﹖不願折腰願乞食﹐我家伯倫興尢劇﹔狂飲一醉杯千百﹐醉死之樂樂何極﹗不醉不死果何益﹖西湖是我舊相識。死幸埋我孤山側﹐得傍逋仙一片石。墳前自署梅花客﹐千秋萬歲鎭吟魄。此身不受官羈勒﹐如魚揚鬐鳥展翮。又如教坊新脫籍﹐如退院僧任所適。兀然聳肩梯百尺﹐星斗累累手欲摘﹔銀蟾入抱恣跳擲﹐太華靑蒼巨靈擘。鸚鵡洲邊腳倒踢﹐海風怒捲鯨波黑﹔長空萬怪走霹靂﹐毛髮蕭森劍光迫。吹裂蛟龍雙鐵笛﹐詩魔變幻祇頃刻。小儒對此舌爲咋﹐劉侯耽詩今太白﹗爛醉西湖天地窄﹐�彼世人爲世役。宦海風潮彼涉歷﹐騷壇風雅彼雕飾。一官一集如山積﹐得寸則寸尺則尺﹔鼎鼎浮名弋而獲﹐可憐面目�鬼蜮﹗欲語未語气先塞﹐識者棄之瓦與礫。近來名士多於鯽﹐敢向西湖分半席﹖嗟嗟劉侯古狂敵﹐白眼仰天笑啞啞。十丈長箋三斗墨﹐腕底忽具大神力﹕寫盡千山萬山色﹐仙筆一枝何處得﹖

拙庵東瀛吟艸題後

海外五年客﹐囊中一卷詩。風塵君倦矣﹐甘苦我知之。半世窮才子﹔三江老畫師。不堪排遣處﹐蒪鱠早秋時﹗

路遠旅懷壯﹐官閒吟興多﹕醉餘得奇句﹐老去縱狂歌。調古憐牙曠﹐交深愛谷坡。誤成長爪癖﹐綺語柰情何﹖

和陳榕丈午日韻

結艾懸蒲小院東﹐一年令節又天中。粽名益智才何補﹖符誚詅癡術不工。惱我吟腸村酒綠﹔羨君佳境晚花紅。終南進士家�祭﹐卻恨無文送鬼窮﹗

同日佛頭港觀競渡和榕丈韻

噫爾奪標者﹐人情如是觀。鼓聲千點急﹐棹力百夫殫。彼岸先登少﹔中流欲住難。海門歸去也﹐佳節醉鄕寬。

送別拙庵歸江寧

載將西子到姑胥﹐僥幸扁舟範大夫。無可柰何都散漢﹐不如歸去莫愁湖。老羌狂渴誰相療﹖小杜風懷祇自娛。此日茫茫千里翼﹐送君飛入步兵廚。

數載琴尊與我同﹐臨歧別淚灑東風。金荃落拓詩中誤﹐墨竹酣嬉海外工。未免豬肝常累尹﹐那堪雞肋復畱公。赤嵌題徧瑯玕紙﹐此是天涯印爪鴻。

酒樓和榕丈韻

愁來買醉小樓東﹐鹿耳蒼茫起海風。碎我唾壺塵眼白﹐照人淚蠟酒顏紅。世無牙曠緣何淺﹐生不巢由遇亦隆。晚景桑楡期自愛﹐君家曲逆豈終窮﹖

一枕黃粱百慮攢﹐眞仙原作夢中看。馮生意气空彈鋏﹐陶令功名早掛冠。浙水閩山余宿劫﹐南舟北馬縱奇觀。靈芝幸有書香在﹝君山房曰「靈芝」﹞﹐閒課兒曹博老歡。

哭曾五小魯

嗚呼﹗小魯之死兮無端﹐從此俠少皆膽寒。我初聞信陡然駭﹐旣而涕泗空泛瀾。念君蚤歲不得志﹐奇气郁作蛟虯蟠﹐文場鏖戰鎩其羽﹐滿腔熱血如急湍。靑雲之梯絕人甚﹐罡風吹墮紅塵寰。白手苦乏尺寸柄﹐坐令匏系五品官。妝聾作啞不復耐﹐拂衣歸臥桐城間。前冬我返西岑裏﹐晨夕樂與相盤桓。得從君宅攪靈秀﹐屋背矗立雙朋山﹐門口有池更淸澈﹐松耶竹耶紛交攢。天然妙畫輞川景﹐我意劇愛此一灣。醉後大快互旁薄﹐漏長燭短傾肺肝。安得三萬六千日﹐共君日日開酒顏。君家昆友矧金玉﹐五常眉白君獨難。此才柰爲造物妒﹐磨蠍已困昌黎韓。哀哉今又弱一个﹗搔首欲問天眞頑。月來見君在瀛嶠﹐外貌𨿽減中神完﹐譬之古劍久藏匣﹐鐵花銹滿仍斕斑。我時倏訝旋倏慰﹐但勸努力常加餐。一夜告我暫錄別﹐明將就道往武巒。夜深戀我不忍去﹐似有心事猶未殫。此情我亦難自已﹐把手亟問何時還﹖君時欲語又不語﹐對我微笑含辛酸。那知暫別成永訣﹐故人杯酒空陽關﹗朋輩天涯各判襼﹐矧玆泉路尢漫漫﹗檢君贈我舊題扇﹐朱泥小篆痕猶殷。夢痕鴻爪宛然昨﹐黃粱一枕醒邯鄲。雷陳風義感同類﹐於我不啻手足看。而今去矣渺鱗羽﹐夜臺何處盟金蘭﹖琴尊落落數知己﹐到此忍覺晨星殘。嗚呼﹗知己豈得長團欒﹖羅山旅魄愁孤單﹗

喜晤李耐塵孝廉

騷壇健將醉鄕侯﹐近日胸襟似昔不﹖好事每翻新酒令﹔多情猶戀舊詩鬮。蒲團古寺能枯坐﹔荔子名園常勝遊。沈實髙華此雙絕﹐相逢短李早低頭。

浪迹金臺乍識荊﹐送君又到越王城。何期馬首南歸後﹐更向鯤身東際行。千里道途雙鬢攺﹔十年肝膽一時傾。曳裾今作侯門客﹐愁對鹿中白眼橫。

記從四月都門別﹐蹇子窮冬亦徑旋。今日萍蹤重聚晤﹐一春花事且流連﹗無人下榻延徐孺﹐與我登樓賦仲宣。七尺焦桐一寸管﹐朅來萬頃海潮邊。

懶癖君猶稽叔夜﹔狂名我亦蓋寬饒。恂恂儒者原難得﹐落落幽人豈易招﹖竟夕淸談揮玉塵﹐有時豪興解金貂。乘風一霅榕陰去﹐飽吸螺江五石瓢。

明峯畱宿署齋

交誼石兄弟﹐世情風馬牛。愁將詩作引﹐病與酒相仇。惱我雞聲惡﹐驚人蜨夢休。黃粱君熟否﹖五十未公侯﹗

暮春贈別張岱亭孝廉旋韶州

海城三月東風惡﹐蝴蝶花飛春簌簌﹐主人送客東海東﹐別淚如絲逐花落。前年客自燕京來﹐臘雪一肩墜囊橐﹐短衣長劍萬里路﹐笑渡滄溟狎鯨鱷。蠻煙瘴雨年復年﹐屈以求伸猶尺蠖﹐將軍揖客顧不重﹐開�寓公亦不樂。或以客爲老子龍﹐或以客爲羊公鶴﹔獨我金鎞刮我膜﹐以酒祝君與君約﹕昆侖頂上仙人閣﹐第一峯髙秀成削﹐大地展席天布幕﹐珀液瑤漿相對酌。胡乃黑子彈丸中﹐如蠟自煎繭自縛﹖君知我意脫然往﹐健羽衝霄鱗縱壑。此時設餞爲君豪﹐此際浩歌爲君作﹐臨歧痛飲過三爵﹐露坐解衣恣磅礡。滿腔心血熱欲躍﹐■﹝扌麻﹞挱雙鐵幹與莫。萍蹤回首宛然昨﹐他山之石可攻錯﹔有時剪燭慰落寞﹐晦雨瀟風同領略。坐到鄰雞響腷膊﹐大聲鏗鏗气諤諤﹔小儒舌撟步亦卻﹐咄哉餘子但糟粕﹗我始與君頗枘鑿﹐君終傾吐我開拓﹐譬如病軀投以藥﹐爲補其偏救其弱。有時把盞極歡謔﹐左者言酬右言酢﹔狂來牛飲屠門嚼﹐白眼縱觀望寥廓。旁人啼笑都無著﹐千里神交莫我若﹔興酣偶踢鸚洲腳﹐斗酒十千盡揮霍﹐譬如逸駿翔朔漠﹐寧復低頭受羈絡﹖吁嘻乎﹐知音兩字古所難﹗況乃一生肺腑托﹖忽聞三疊催陽關﹐執手踟躕歧路各。敢將苦語贈良友﹐幸勿視我等嘲噱。斯世如今惡直道﹐嗷嗷眾口金可鑠﹗休論牛呼與馬應﹐姑聽鸞飄復鳳泊。願君收取水晶籠﹐紫電靑霜一斂鍔﹔拂衣歸去碧落洞﹐鑪峯深處飽薇藿。老漁相約泛桃溪﹐中有幽人笑曰諾。我吟此詩興未畢﹐殘月微茫催急柝。琴尊他日會有緣﹐轉眴徳星聚京雒。

城西次岱亭畱別韻

蒼蒼底事困奇材﹖幻作漂萍海外來。開眼忽驚光似電﹐聞名早覺貫如雷。贈袍我亦能憐範﹔折節誰歟肯始隗﹖今日感君畱別句﹐令人一讀一低徊﹗

閒雲相對久忘機﹐唱徹驪歌忽遠飛。短笛寧堪催客去﹐長亭共此送春歸。前程萬里君何限﹗後會三年我豈違﹖夜夜夢魂隨落月﹐屋梁顏色是耶非﹖

五更匆促話襟期﹐到此眞難頃刻離。憶昨登樓同作賦﹔況今分袂可無詩﹖因緣渺渺三生石﹔文采翩翩一字師。牢記城西燈下語﹐盡情說與短檠知。

疊前韻

井蛙幾輩是眞材﹖蜀有公孫隴有隗。豪气未除聊放浪﹔歸心已決莫遲徊。門駒一曲催弦月﹐河鯉三春起蟄雷。棖觸長安舊遊地﹐期君走馬看花來﹗

粵山東望白雲飛﹐千里鯤洋作容歸。彈鋏幾番羞故劍﹗乘槎何處問支機﹖韓筵出祖情彌戀﹐臯廡依人計總非。七十萱堂今健在﹐那堪菽水五年違﹖

記從尊酒共鬮詩﹐儒雅風流我所師。鏖戰令嚴程不識﹔憐才心苦魏無知。五羊人去何時見﹖雙鯉書來未有期﹗珍重藥階臨別意﹐殿春一朵贈將離。

歲暮雜感

凋年急景又斜陽﹐絕島孤城鼓角忙。聞道樓船正橫海﹐有人尙夢黑甜鄕﹗

燕北鯤南萬里餘﹐浪遊前度曳華裾。消寒到底家山好﹐怕聽春明夜半車。

琴劍飄零剩此身﹐豈應酸腐老頭巾﹖傷心二十年間事﹐手擲黃金鑄一貧﹗

愁來並在剔燈時﹐傲骨稜稜祇自知。除卻水仙花幾朵﹐別無淸影伴吟帷﹗

瓦缾烹茗坐深更﹐準備龍團退酒兵﹔亂緒塡胸推不去﹐荒雞叫破兩三聲。

小閣燻籠裊細煙﹐幾番料峭聳詩肩﹔窮冬尙欠騷壇債﹐欲買名香奉島仙。

新春試筆

與此毛錐子﹐相依又一春。陳元聊我友﹝韓昌黎「毛穎傳」﹕『穎與絳人陳元友善』。注﹐謂墨也﹞﹐昌化究何神﹝「致虛閣雜俎」﹕『筆神曰佩阿﹐又曰昌化』﹞﹖趙國秋毫兔﹔遼西獨角麟。年年忙底事﹖莫笑苦吟身﹗

雲林新邑八景和陳竺軒邑宰韻

星海仙源有路通﹐翩然槎客古今同。心隨牛斗��北﹐身到龍門一水東。萬竈煙淸毗捨國﹐十分秋占廣寒宮。相期躍鯉騰蛟去﹐破浪乘風頃刻中。﹝龍門湧月﹞

珠媚晴川玉韞岡﹐人言瑞羽地之祥。波平海國三神耀﹐煙指齊州九點蒼。鸞鶴半空紛碧靄﹐笙簫萬竅雜幽篁。使君解召休和气﹐蔀屋傾心早向陽。﹝鳳麓飛煙﹞

石豹初胎鹿養茸﹐仙崖道窟亂雲封。靑原曉起催秧馬﹐翠徑春深解籜龍。須戟怒張披勁艸﹐拳鉤斜出弄虯松。臨風忽訝狻猊吼﹐何處禪堂百八鐘﹖﹝獅巖春曙﹞

處處疏籬繞曲溝﹐此間景色最宜秋。百年磅礡開丹穴﹐萬頃膏腴徧綠疇﹔路轉峯回通水社﹐箐深林密隱碉樓。釆風誰共周行示﹖鄭重嘉賓詠鹿呦。﹝鹿社秋光﹞

眼底溪橫不測深﹐的盧到此亦驚心。急流步步催飆箭﹐去路迢迢指霧林。百險依然同履虎﹐三驅誰與戒前禽﹖濟人寶筏需賢宰﹐溱洧乘輿好嗣音。﹝虎溪躍渡﹞

銷夏曾聞說舊灣﹐至今磺水尙如環。虹腰橫亙橋千尺﹐象鼻紆回路幾彎。一葦斜通紅葉渡﹔雙扉遙款白茆關。與君領路雲林畫﹐日日籃輿看好山。﹝象渚垂虹﹞

斗城坐井少奇觀﹐得到仙潭眼忽寬﹕一望咸池騰寶气﹐千春石室訪金丹。何來老蚌靈胎孕﹖中有癡龍睡頷寒。萬丈榑桑散珠釆﹐不須更向海門看。﹝珠潭映日﹞

天外三峯曉色晴﹐華嚴佛放大光明﹔餘霞散照恆春樹﹐積雪新開不夜城。遠岫飛花雙舞鶴﹐東風喬木一遷鶯。蓬壺祇合仙官住﹐心迹年來玉樣淸。﹝玉嶂流霞﹞

踏月訪李髯

竹影二更天﹐離人尙未眠。多君風雅意﹐坐我月華邊。粉壁澄於水﹐茶鎗靜不煙。華陰誰作宰﹖驢背識靑蓮。

增文溪晚渡

片筏蕩柔風﹐溪水平於掌。終日籃輿中﹐到此忽開朗﹕遙眄輕鷗飛﹐晴沙明十丈。林巒漸移去﹐但聽潺湲響。和之以吟聲﹐天籟戛然爽。我時覺大快﹐云外一頭仰﹕夕照下遲遲﹐鴉陣來三兩。轉眴卽彼岸﹐風景頓殊曩﹐雜花生荒田﹐瘦艸徧濕壤。欹斜數間屋﹐微露炊煙上。捨彼復登輿﹐得得前村往。市近雀聲喧﹐樹深燈影晃﹔村歌不見人﹐野色沈蒼莽。

贈家石薌茂才

祕書渠閣溯宗風﹐此日掄英入頖宮。愧我琴曾搜爨下﹔羨君穎早脫囊中﹗鵬霄萬里飛騰速﹐蟾窟三秋意气雄。回首童軍鏖戰地﹐藍袍何負一燈紅﹗

秋夜病中

塵海勞勞劇損神﹐耳蟬肩鶴鎭吟呻。臥時心事醒時累﹐愁裏生涯病裏身﹗枯葉舞空喧到枕﹐尖風穿隙冷欺人。五更兀自難成寐﹐坐對山妻竟夕顰。

初冬雜詩和西庚韻

一秋悲過了﹐驩喜小春天。鞠老燻金片﹐■﹝食唐﹞新煮玉延。寒輕才試袷﹐漏永好修箋。

擬續梅花賦﹐靑燈手自燃。

睡足鳥聲樂﹐閒來人影幽。帛冠殊雅致﹔珠唾亦淸謳。抱■﹝桼阝﹞庚申屋﹔遊神甲乙舟。暖風吹不斷﹐林籟答如流。

樽前餘綠淡﹐樹底落紅鋪。坐有匄詩客﹐門無投刺奴。松羔肥夕徑﹔柏麝媚朝廚。爲憶西螺市﹐霜柑正納租。

六角頗黎外﹐烘窗气忽暄。奇情搖栗尾﹐妙語剪桑根。夢影「蕓香閣」﹔心交「竹素園」。今宵水僊子﹐何以慰吟魂﹖

登紅毛樓和同年祁辛陔明府韻

不盡登臨感﹐瀛東第一樓﹗當年遺霸迹﹐幾度約同遊。詩酒芳鄰近﹐松蘿曲徑幽。醉鄕容嘯傲﹐騷客盡勾畱。挹露傾三雅﹐談天雜九流﹔詞壇雙幟舉﹐宦海片帆收。俗累欣瓜代﹔閒居釋杞憂。壺中長日月﹐筆底小春秋。往事傳花縣﹐浮塵悟介舟﹐心如懸玉鏡﹐腕更滌冰甌。腹稿成篇富﹐牙簽入架稠。交深常促膝﹐坐久每科頭。舊榜懷千佛﹔髙軒謝八騶。江湖吟杜甫﹔濠濮契莊周。翼舉思鴻鵠﹐身輕笑蟻蝣。素琴鳴澤國﹔靑簡約剡洲。風雪增離緒﹐雲山豁遠眸。裝攜書劍古﹔座賞管弦悠。怪气方噓蜃﹐新盟共狎鷗。歡應聯洛祉﹔夢已醒盧溝。酬唱裴王侶﹐消除屈宋愁﹐赤嵌煙景好﹐聽我竹枝謳。

辛陔招同江子儀孝廉﹑李敍卿廣文飲紅毛樓下寓齋﹐用前韻

人生行樂耳﹐身世兩悠悠。放眼空千古﹔同心此一流。樊籠誰鷃雀﹖裳羽幾蜉蝣﹗到處方膠柱﹐何時免刻舟﹖室無花解語﹔堂有艸忘憂。擬服淸涼散﹐相從汗漫遊。飛觴名士集﹐投轄使君畱。別館消長夏﹐疏簾對奕秋。鏖詩探虎穴﹐賭酒割鴻溝。北海原耽客﹐西昆況善謳。山珍羅饌味﹐水調轉歌頭。入幕稱雙絕﹐揮毫遣四愁。棲遲詠衡泌﹐寤嘆念京周。紫气重關過﹔靑煙萬竈稠。呈材爭上駟﹐引道識前騶﹐矯矯文通筆﹐峨峨太白樓﹗金臺虛市駿﹐紗帽伴江鷗。萍泛來三島﹐槎浮想五洲。園林間選勝﹐幾席靜研幽。逸韻忙催缽﹐狂歌醉擊甌。髙朋欣座滿﹐好句倩囊收。記取聯牀夜﹐挑燈醒倦眸。

聽雨枕上作

萬弩一齊發﹐長空驅疾雷。大珠跳瓦脊。小劫惜花胎。爽籟漫天動﹐涼颸過海來。侵晨轉寒怯﹐布被夢中開。

石蘭山館夜話﹐次榕丈韻

雨後南風尙未和﹐髙軒何意枉相過﹗人於境僻忘形慣﹔夜以談深得趣多。司馬靑衫愁潦倒﹐元龍白首气消磨。怪君遊興今增健﹐月缺花殘柰老何﹗

午節前一夕同靑孺至天后宮訪仁壽上人

火雲十里吹長空﹐橊花如火千樹紅。我醉不知近佳節﹐南燻送我來梵宮。散褲趿履任所適﹐晚涼颯颯乘天風。道旁有酒隨客至﹐蔬耶肉耶一而二。老僧未厭塵中人﹐碧紗籠剩舊題字。相逢一笑問老僧﹕『二十年前我何似』﹖醉揩淚眼幾滄桑﹐況聞水旱驚堯﹑湯。宵夜旰食正南顧﹔誰從赤地畱纖秧﹖濱海古稱魚鹽藪﹐禹餘波及今無糧﹐米珠薪桂了不得﹐夢裏狂號達君側。乘軒三百爾何人﹖只手難回化工力。雲門■﹝麥胡﹞餅趙州茶﹐得閒且就方丈食。先生醉矣發浩歌﹐城西海吼遙相和。僧從何處辧官徵﹐兩耳但覺秋聲多。我歌未畢僧已倦﹐起視北斗斜銀河。一龕佛火小如豆﹐照見雙雙詩影瘦。南丰把酒肩吾吟﹐殘夜倏過三四漏。詩中酒與酒中詩﹐此樂彊於無量壽。人生所葆天之機﹐我輩相感微乎微。誰爲伯牙誰子期﹖曲髙寧惜知音希﹗鐘聲欲動袖吟艸﹐鄰雞腷膊催人歸。

閏五月十九夜大風雨和辛陔韻

我似閒僧入定初﹐宵來何物撼庭除﹗大千世界喧毗捨﹐十萬軍聲湧尾閭。雷部眞人驅列缺﹐海城妖鳥降爰居。昆陽惡戰菑邱斗﹐咄咄誰將怪事書﹖

桃笙竹枕冷於秋﹐偃蹇書叢與古儔。燈影搖搖虛室黯﹐紙聲淅淅小窗幽。千家響寂三更柝﹐一霎寒生五月裘。睡到天明猶未穩﹐杜陵茅屋不勝愁﹗

如斗瓜廬笑戴盆﹐癡龍噴瀑任騰奔。跳珠亂聽殘荷響﹔綴錦新添積蘚痕。四壁油虫酣舞態﹐半牀夢蝶冷吟魂。打檐碎鐵聲聲急﹐人靜翻疑客叩門。

狼烽正起越南城﹐蜚語流傳海外驚。絕島妖蟇紛霧气﹐遙天唳鶴動風聲。籌邊宿將登壇壯﹔奉使名公攪轡淸。誰是屠鯨好身手﹐吹開蜃市見新晴﹖

感懷用前韻答辛陔

壯心今覺不如初﹐老我塵緣逐漸除。千里蘭交翻舊譜﹔十年株守誤窮閭。囊奚祇剩煙雲稿﹔市隱難尋水竹居。怕讀昌黎「毛穎傳」﹐頭銜無用一中書﹗

片石躬耕歲有秋﹐鳳皇池上昔同儔。當階藥影吟猶戀﹐入袖薇香夢更幽。自分棄才眞瓦礫﹔翻慚世業在箕裘。故吾未攺酸寒相﹐三十年華對鏡愁。

生涯無那托牢盆﹐島市流光遂電奔。覆鹿回頭終是夢﹔飛鴻畱爪不成痕。宗風靖海思先烈﹔落日延平弔古魂。眼見桑田已三淺﹐棲遲何幸有衡門。

憶昨樽開小謝城﹐興酣落筆四筵驚。騷壇牛耳爲盟主﹔治譜鯤身有頌聲。才子胸中原雪亮﹐使君袖底更風淸。甘棠我亦叨餘蔭﹐一樹陽春萬戶晴﹗

敍卿郡署種蕉和辛陔韻

瀛寰千里久安堵﹐直以官齋作書圃。郡侯幕客謫仙人﹐手植牙蕉洗伏暑﹕碧玉亭亭三五樹﹐披拂涼風挹淸露。陶令南山帶月鋤﹐成都桑之八百株。君今聊復踵餘韻﹐美人一笑相軒渠。長日如年寸分惜﹐鴻指園邊抱甕汲﹝園鄰郡署﹞。杞湖先生舞且歌﹐似助捲舒化工力。先生舊治畱棠陰﹐胸次本無煩熱侵﹔況有綠庵動吟興﹐冰雪詞句煙霞襟。新編引我入勝境﹐詩脾爽極忘炎景。畫圖半幅蔚藍天﹐珍重他時社結蓮。

登赤嵌樓望安平口

一度登臨一惘然﹐紅毛遺迹渺蒼煙。兩三點鳥層霄外﹔十萬人家落照邊。隱約市聲當暮沸﹐微茫山影抱城圓。我來正值涼風起﹐鼓角防秋又幾年﹗

蓬飄不到此間樓﹐難得鄕關共勝遊。繞郭嵐光初過雨﹐隔簾海气欲生秋。數聲鐘磬前朝寺﹔一片帆檣估客舟。極目城西紛蜃市﹐腥塵無地可埋愁﹗

鹿耳鯤身水一方﹐艸雞仙去霸圖荒﹗茫茫天地此煙景﹐寂寂江山空夕陽﹗不覺目隨髙鳥遠﹐悠然心引片雲長。園林到處供詩料﹐誰弔瀛南古戰場﹖

大武壠秋夕

淸夜不知倦﹐一燈眠獨遲。豆棚風欲剪﹐竹屋雨如絲。喚茗驚僮夢﹐焚香讀杜詩。倏然千萬籟﹐秋在五更時。

浴佛前一日﹐唐維卿廉訪招同倪耘劬太令﹑楊稚香孝廉﹑張漪菉廣文﹑熊瑞卿上捨﹑施幼笙茂才遊竹溪寺﹐次廉訪韻

擬劬僧寮訪貫休﹐肩輿帶雨出城遊。歷千百劫園林古﹐剩雨三分水竹幽。境隔紅塵諸佛笑﹔香埋靑冢五妃愁﹝明寧靖王五妃冢在寺後﹞﹗艸雞漫話前朝事﹝鄭成功有艸雞之讖﹞﹐半日茶禪品趙州。

修禊蘭亭此濫觴﹐長官同侶盡求羊。七賢韻事追千載﹐四省詞人聚一場﹝廉訪﹑耘劬粵人﹐稚香黔人﹐瑞卿楚人﹐予與漪菉﹐幼筐則閩人也﹞。山賊任呼謝靈運﹔酒狂誰似賀知章﹖蕉衫葵扇蕭疏極﹐砭俗何須海上方。

巡瀛聽徧竹枝辭﹐丈室閒來綺席施。賓從多才蓮幕艷﹔溪山有味筍廚知。地鄰蝶夢遊仙宅﹝法華寺﹐卽李正靑「夢蝶園」故址﹞﹐節近龍華浴佛期。十載鴻泥仍故我﹐籠紗慚對壁間詩﹝予十年前有題壁詩﹞。

去年吟社笑紛爭﹐消夏樽開不夜城﹝去夏廉訪於豸署創「斐亭吟社」﹞。今雨重招三島客﹐下風羣奉六如名。花前泛蟻新篇出﹔竹裏歸騶暮靄橫。吏隱分途歌詠合﹐海天笙磬許同聲。

疊前韻

有發閒僧久退休﹐竹溪來伴使君遊。�����忘暑﹐繞郭天寬乍出幽。鬥酒雙柑官習靜﹔殘碑斷瓦佛生愁。鳳陽脈盡鯨神逝﹐浪說瀛東第一州﹗

卻從僧捨醉官觴﹐枯髒俄驚踏菜羊。酒俠詩狂名士气﹔狐禪鬼火化人場。坐中賞雨吟修竹﹐門外翻風動豫章。閩﹑粵謳歌黔﹑楚詠﹐同音豈必定同方﹖

雲林筆舌妙於辭﹐相約郇廚飽綠施。法界浮蹤容我放﹔熱場冷趣少人知。主賓觴詠晁旡咎﹐莊老襟懷向子期。珍重昔遊畱墨處﹐詩中畫與畫中詩。

南交近已息兵爭﹐何幸弦歌聽武城。生佛由來多脫俗﹔謫仙到處總題名。空門岑寂騷壇補﹔幕府風流筆陣橫。自笑鄙人持布豉﹐雷車過後不成聲。

臺灣雜感和王蔀畇孝廉韻﹐胡鐵華太守同作

大鯨東去海門靑﹝鄭成功起兵時﹐有一僧知其前因曰﹕『此東海大鯨也』﹞﹐石井雄風卷四溟﹝成功石井鄕人﹞。掘地艸雞新讖緯﹝明末廈門人掘地得磚﹐有「艸雞夜鳴﹐長耳大尾」﹐字凡四十。「雞」爲酉﹐合艸頭﹑長耳﹑大尾爲鄭字也﹞﹐築城荷鬼舊膻腥﹝赤嵌城荷蘭人所築﹞。橫飛鹿耳空中艦﹝成功襲臺﹐荷蘭先夢有人騎鯨從鹿耳門入港﹞﹔寸剪牛皮島外庭﹝荷蘭借地於倭人﹐不許﹐乃紿之曰﹕『得一牛皮地﹐多金不惜』。因剪牛皮如縷﹐圍數十丈﹐遂築此城﹞。試上赤嵌樓一望﹝舊稱「紅毛樓」﹐今建「海神廟」﹞﹐木岡九疊敞云屏﹝郡城少祖山曰木岡﹞。

吠堯無復肆狂尨﹐伏莽朱﹑林馘獻雙﹝朱一貴﹑林爽文兩次倡亂﹞。艸澤閒談鏖戰地﹔榕陰小辟讀書窗﹝「海東書院」古榕一株﹐額曰「榕壇」﹞。布衣夢蝶人何處﹝明遺老李茂春有園曰「夢蝶處」﹞﹖石鼓遊龍气未降﹝宋朱文公登石鼓山﹐占地脈曰﹕『龍渡東海﹐五百年後海外當有百萬人之郡邑』﹞。信有山川妙鍾毓﹐至今五馬說奔江﹝成功髙祖葬處﹐形家號爲「五馬奔江」﹞。

毘耶風景似瓊雷﹝臺灣古稱「毗捨耶國」﹞﹐花木長春四序開。憑弔「北園」懷別館﹝「北園別館」鄭氏築以奉母老﹐今爲開元寺﹞﹐縱觀東海上澄臺﹝澄臺觀海臺灣八景之一﹞。婆娑洋古華嚴現﹝海中番島﹐昔人所謂乾坤東港﹑華嚴「婆娑洋世界」﹐名爲雞籠﹐卽今基隆廳﹞﹐■﹝門外吉內﹞■﹝門外失內﹞門髙割據來﹝鄭氏攺安平門曰「■﹝門外吉內﹞■﹝門外失內﹞」﹐以春秋鄭國有此門也﹞誰道蠻煙兼瘴雨﹖玉山中有小蓬萊﹝玉山在大武巒山後﹞。伺影含沙笑射工﹐郎哥揆一水邊雄﹝荷蘭將郎必卽裏哥爲鄭芝龍所敗﹐其國王弟曰揆一﹐復以夾板十五船據臺﹞。舳艫戈甲風煙外﹔城郭人民島嶼中。百雉坐收千里險﹐七鯤苦費十年功﹝安平鎭西南一道沙綫﹐自一鯤身至七鯤身。荷蘭築城如臺﹐沙環水曲曰「灣」﹐「臺灣」二字自此始﹞。無端鑿破洪荒竅﹐蜃市龍宮劫火紅。

水自東流日自西﹐金銀宮闕望中迷。墾荒迹紀開山廟﹝相傳隋虎賁陳稜略地至此﹐鄭氏因建「開山王廟」以祀之﹞﹔靖海師來動地顰﹝先襄壯公以平臺功﹐封靖海侯﹞。龍種孤魂空玉葬﹝明季寧靖王﹐渡臺依成功﹐臺平死節﹞﹐鮫人別淚尙珠啼。數行絕命天球筆﹝寧靖別號天球﹐有絕命詞﹞﹐紙墨千秋重赫蹄。

半劈東南一夢闌﹐太師招討竟封官﹝明封芝龍太師﹑成功爲招討大將軍﹞。林投井在紅毛遁﹝林投井卽烏鬼井﹐林投樹名﹐烏鬼卽紅毛奴也﹞﹐竹滬墳荒白骨寒﹝寧靖墓在竹滬﹞。復甫經營眞將略﹝鄭氏參軍陳永華﹐字復甫﹞﹔斯庵慟哭老儒冠﹝沈光文別號斯庵﹐後爲僧﹞。逸民傳上張﹑盧輩﹝張士郁﹑盧若騰皆明遺老﹐隱於臺者﹞﹐不數當年戴叔鸞。

控制民番辟海疆﹐百年文武又成康。冰夷北拱環三島﹐星使東巡駕四黃﹝舊有巡臺禦史﹞。地種釋迦諸佛果﹝臺有釋迦諸果﹞﹐山埋魁斗五妃香﹝寧靖五妃葬魁斗山﹞。新詩快讀「瀛堧詠」﹝張鷺洲侍禦有「瀛壖百詠」﹞﹐醉展雙眸藐八荒。

斐亭勝地近如何﹝斐亭在道署中﹞﹖手澤遙遙字未磨﹝先主政公有重葺斐亭記﹞。漫說橘岡多變幻﹝相傳有樵者至橘岡﹐後失所在﹞﹐卽論桑海幾經過﹖采風難問狉榛俗﹐守土誰爲政事科﹖絕島妖氛今日靖﹐力田飲酒聽山歌﹝番俗重山歌﹐有「力田」﹐「飲酒」諸闋﹞。

觀華古愚別駕畫白牡丹

富貴場中冷面看﹐此花怪底有儒酸。如何不買燕支畫﹖國色由來本色難。

小名記喚粉奴香﹐笑爾將花��忙。知否人間重朱紫﹖白描終不似花王。

自鳴鐘

年來到處有西風﹐處處髙樓處處鐘。惱煞春申江上路﹐不分子午亂丁東。

十二辰牌次第行﹐善鳴原不假人鳴。此中何處非天籟﹐誰成頑銅鑄得成。

機關世上日紛紛﹐借汝光陰��分。報夜司晨應不誤﹐休教飯後始相聞。

飛輪走綫權衡妙﹐折矩周規造化融。鐵是蕤賓鏡夷則﹐合成一體自然銅。

神鍼指定雙聲遞﹐怒杵橫衝黃竅轟。莫道小鳴無气力﹐乘時一動也錚錚。

何人傳到西來法﹐玉漏銅壺未足誇﹔我有貓晴更工巧﹐畫成正午牡丹花。

喜晤楊蘋笙大令

君從臺海入閩天﹐我住榕壇又幾年。吏隱𨿽分吾道合﹐窮通不轉此心堅。風塵牛馬依然走﹐身世夔蚿各自憐。破涕笑看行篋集﹐半窗秋影鬢絲邊。

重訪煙波理素琴﹐成連何處覓知音﹖鯤瀛絳帳靈光失﹝謂臥云師﹞﹐鳳嶺藍輿舊夢沈﹝君曾投效卑南軍次﹞。百首人傳「懷葛詠」﹝君紀番俗百絕句﹐曰「懷葛新詠」﹞﹐一官老作「恥匏吟」﹝「恥匏艸」君東渡後作﹞。拊膺愁說當時事﹐絕島妖氛黑水深。

蘋叟詩來﹐如韻答之

新城大雅今衰矣﹝叟新城人﹞﹐誰復��齒徳尊﹖千里荊榛開瘴壑﹝沈文肅公來臺﹐叟奉檄入番社辦撫墾事﹞﹔一軍笳鼓咽長門﹝法人犯馬江﹐叟佐穆將軍長門戎幕﹞。諸侯眼底垂靑久﹝左文襄王﹑文勤公﹑楊石泉制府﹞﹐此老胸中養素存﹝「養素軒詩存」叟乙酉所刊集也﹞。爲想夕陽無限好﹐滿庭蘭玉看兒孫。

短髮星星不可梳﹐髙歌獨酌渺愁予。多情司馬甘貧病﹐豪气元龍漸掃除。自分無才供祕職﹐況當有母賦閒居。故人相見知何事﹖十載��讀道書。

東蘋叟用前韻

好風吹聚重溟外﹐執手相看故態存。望气無端來老子﹔憐才誰與飯王孫﹖消磨歲月詩千首﹔閱歷江山酒一尊。我愛乘槎張博望﹐尙容揖客入軍門﹝謂張月樓提帥﹞。

東施自顧懶妝梳﹐縱效西顰��予。興至匆匆爭疊韻﹐吟成字字當傳書。放懷豈敢淩前輩﹖同調眞堪慰索居。珍重蕭齋一枝筆﹐熱塵萬斛仗消除。

臺北唐維卿方伯幕中補和臺南「淨翟園」韻

枚﹑馬何須較速遲﹝邱仙根水部﹑王貢南孝廉﹐在臺南時先有和作﹞﹖南園同和落成詩。寓公半畝畱題處﹐便當甘棠憶昔時。

宦遊底事愛吾廬﹖公暇聊將翰墨娛。莫訝詩人多結習﹐煙塵海上近年無。

年年鐘社與燈猜﹐小史飛棧召客來﹝皆當日事﹞。一自北園新辟後﹐斐亭閒煞又澄臺。

經營花木不論錢﹐隨地春光在眼前。一處衙齋一邱壑﹐使君胸有小山川。

鯫生活計舊牢盆﹝公命予司安嘉鹽筴﹞﹐鹿耳鯤身裊客魂。不是公門桃李樹﹐在山小艸亦沾恩﹗

小人有母慰饑寒﹐膝下萊衣一了單。今日板輿鈴閣裏﹐爲公獻頌賦斯幹。

匣劍囊琴冷不鳴﹐公交車舊夢憶春明。曾聞覓句堂前唱﹝公官吏部﹐所居有「覓句堂」﹞﹐飛到瀛東倍有聲。

相隨鞭鐙入詩場﹐一粟如何望太倉﹗況有門生兼幕客﹐兩行旗豉更堂堂。

一園「淨翠」幾經過﹐客燕廂中侍燕多﹝廂在園中﹞。記聽元戎談往事﹐漢家兵甲越關河﹝公治兵越南﹐有「請纓日記」﹞。

消寒坐上小壚紅﹐滿院吟朋集海東﹝「海泉書院」課日。予每邀公作詩鐘會﹞﹔怒罵笑嬉無不可﹐騷壇公是滑稽雄。

休將俚拙笑胡釘﹐園裏公吟��聽。此地萬間新廣廈﹐何人間字子云亭﹖

赤嵌棖觸爪痕畱﹐開府詞人尙黑頭﹔別院井東經布置﹐又傳宦迹到千秋﹝潘署新拓「井東別院」﹞。

感事呈顧緝庭廉訪﹐卽送之任臺南

長安米貴﹐短鋏歸來﹔大海萍飄﹐扁舟何處﹖敝裘蘇季﹐始識百金作官之難﹔投筆班生﹐最存萬里封侯之想﹖雙管欲禿﹐一��煎﹐薇署淸嚴﹐借鷦枝以托羽﹔「榕壇」岑寂﹐對馬帳而汗顏﹗終歲衡茅﹐寸心灰木﹐何意短狐善射﹐莫避含沙﹔故鬼相尋﹐輒來瞰室。遂使杯弓幻影﹐燭斧生疑﹐屈子問天﹐憤作離騷之賦﹔王郎斫地﹐酣歌抑塞之才﹐嗚呼晚矣﹗猶幸鳥言公冶﹐鑑��辜﹐蠆尾國僑﹐置之不論﹐墉𨿽穿其何損﹐璞以斲而仍完。嗟夫﹗苦海茫茫﹐賴慈航於我佛﹔虛堂耿耿﹐仰明鏡於神君。世有牙﹑期﹐可以不恨﹔人非木石﹐豈能無情﹖從玆八百孤寒﹐齊下恩門之淚﹔萬千色相﹐都銷造劫之塵。感極驅毫﹐猝爲布臆而已。

十年前耳使君名﹐海上今看竹馬迎。三郡謳歌新豸節﹔九重眷念舊鯤瀛。地當金﹑廈雙門險﹐官比陳﹑徐兩袖淸﹝陳淸端﹑徐淸惠二公均以臺澎臬道入祀名宦﹞。處處枯苗待霖雨﹐鯫生一樣是蒼生。

蜃樓鮫宅莽塵煙﹐誰把溫犀水府然﹖鑄鼎有人防伯禹﹔抱琴無處覓成連。追隨驥尾眞何幸﹐謠諑蛾眉儻見憐。怪底艸雞鳴不得﹝指安平鄭協臺﹞﹐赤嵌卿月正髙懸。

久分楊朱泣路歧﹐更添墨翟染絲悲。黃金虛牝仇甘擲﹐白璧蒼蠅世愈危。閱盡風波宏眼界﹐憑將天日證心期。殺人何與曾參事﹖祇有神明父母知。

千古傷心此覆盆﹐獄成三字熟平反﹖柏臺霜肅何仍煦﹖茆屋春回雪亦溫。照海福星飛巨艦﹐隨車甘雨到寒門。焦桐幸免終投爨﹐知己難逢況感恩。

題王生詠裳小照﹐卽次原韻

海外交情念紀羣﹐那。堪蒼狗幻浮雲﹗持君玉照風斯世﹐眞面廬山僅見君。

後蘇龕詩鈔卷三

溫陵施士潔蕓況

客中雜憶史事��﹝按「詩鈔」原稿初收本題詩三十首﹐今八首已殘﹐存者二十二首﹞

����伯��﹐�������﹐�看大甕周興入﹐熾炭誰知有俊臣﹖

茅焦說客立奇功﹐太后甘泉復入宮。何幸鄭莊逢潁叔﹐公然大道樂融融﹗

荊卿匕首漸離築﹐刺客終憐術太疏﹗力士鐵椎工狙擊﹐那堪誤中博浪車。

方士求仙藥不靈﹐辟除惡鬼但微行。滈池未奉華陰璧﹐東郡何人刻墜星﹖

一出商山愧釆芝﹐養成羽翼野雞兒。西山亦有薇堪釆﹐�������。

夥頤陳涉竟爲王﹔周市辭王不敢當。我憶陳嬰賢母訓﹐大名暴得果非祥。

烹狗藏弓發浩歌﹐英雄不及女兒多。牝雞從古司晨慣﹐縱有眞龍柰雉何﹗

洛陽才子少年狂﹐痛哭無端上廟堂。若使老成需絳灌﹐不應白首有馮﹑唐。

百勝猶難當一敗﹐拔山蓋世亦麤�。��胯下圯橋�﹐��都從忍��。

團扇秋風一例嗟﹐後庭有女不同車。班姬早正中宮位﹐飛燕何由啄漢家﹖

楚服宮中事有無﹐歸來臺上望東湖。漢皇封禪誇符瑞﹐反使妻孥坐蠱巫﹖

光武中興帝業收﹐蒼頭不義竟封侯。何如建徳爲羣盜﹐反首誅奴服滑州。

出門調笑酒家胡﹐霍顯何心寵子都﹖不分襄城營菟�﹐�����監奴。

�����何恨﹖狗����朕呼。生死帝王無賴處﹐不如自了一凡夫。

黑衣宰相笑南朝﹐髙屐長■﹝衤求﹞稽稱貂。傳到佛門好衣缽﹐人間還有少師姚。

尙之短小廷之醜﹐一乃眞猴一似猴。若遇衣冠宋遊道﹐便偕族弟作山遊。

古弼尖頭性鯁嚴﹐筆公肯避至尊嫌。北朝無柰多權貴﹐側媚何人號郭尖﹖

罵坐無端對客瞋﹐嗔時豈必似車輪。謝家狂與楊家�﹐�������。

�������﹐�����魏收。一笑當塗翩遂逝﹐驚他蛺蝶斗彌猴。

軍中聞有肉飛仙﹐著翅人尢萬古傳。霹靂一聲誰與鬥﹖狂呼馬矟辪孤延。

我吟何僴拍張賦﹐遊宿場中志已灰。不解當年王敬則﹐三公翻自拍張來。

彭樂截腸原善戰﹐盧曹得骨亦稱雄。可憐一代髙神武﹐種柳終旌黑獺功。

題王封翁行樂圖

亭榭曲而深﹐琴書潔而整﹐中有美髯公﹐靑衫坐花影。

簾底兩仙娥﹐濃妝十分面﹐倚袖笑春風﹐柳外飛雙燕。

風箏欲上天﹐羣兒齊拍手。蘭玉生階庭﹐此樂君知否﹖

室是金穀園﹐人是王摩詰﹐一團古淡心﹐畫師寫不出。

墻東﹝按原稿二首﹐已殘其一﹞

懶學墻東避世賢﹐邵窩安樂勝神仙。無情豈是英雄漢﹖有夢何妨淡定禪。讀史一生關慧業﹔看花到老得眞詮。秋風蕭瑟秋云薄﹐如此風雲亦可憐。

丁亥四月二十五日﹐偕遊少仙司馬﹑倪耘劬大令﹑古濟生貳尹小飲「陳氏別館」﹐耘劬卽席見贈兩絕﹐如韻還答

執手相憐醉白堂﹐倪迂淸閟妙才章。名花到處傳名句﹐長慶詩人此濫觴。

編年一集始光﹑丰﹝君有「退遂齋詩鈔」﹐卷首道光甲辰﹐至咸豐戊午﹞。誰識張﹑黃沆瀣同﹝君爲張南山﹑黃香石弟子﹞。海外飄萍今老矣﹐入門猶有气如虹﹗

「讀我書屋吟艸」題後

初學鸞吟便欲仙﹐靈芝山色寫華箋。兒時有味靑燈在﹐記否蘭成射策年﹖﹝題志學吟﹞

元龍湖海舊家風﹐豪气呵成筆舌工。天授才人斑竹筆﹐奇花開徧鯉庭紅。﹝題侍訓吟﹞

萬里追隨膝下歡﹐鐵關秋興壯唫鞍﹔五丁峽口奔泉湧﹐到此方知眼界寬。﹝題漢右吟﹞

柏梁臺古說終南﹐不覺雲煙落紙酣。四十年前舊遊地﹐一囊殘艸細於蠶。﹝題長安吟﹞

曾侍襜帷遠宦來﹐廣微華黍補循陔。而今展讀都莪蓼﹐遙夜因風夢馬嵬。﹝題步趨吟﹞

錦囊中物亦無聊﹐冷聳山肩去路遙。詩思忽然在驢背﹐想因行近灞陵橋。﹝題風雪吟﹞

瘦島﹑寒郊病未蘇﹐閉門權寫臥遊圖。維摩雅有相憐意﹐參透吟禪號卜懼。﹝題藥石吟﹞

荔香一曲夢蓬廬﹐欲學興公賦遂初。我亦出山羞小艸﹐嗤他遠志答家書。﹝題當歸吟﹞

琹到無弦旨更髙﹐羲皇夢裏足風騷。細將「歸去來辭」讀﹐一瓣心香五柳陶。﹝題還山吟﹞

有誰好句敵昌齡﹖僥幸風塵一眼靑。玉案山前諸子弟﹐公然佳話續旗亭。﹝題諸羅吟﹞

破壁枯燈手八叉﹐夜深畱句在人家。天涯何限飛鴻爪﹐幾个僧籠有碧紗﹖﹝題泥爪吟﹞

苦從宦海拓吟胸﹐歷盡風波幾萬重﹖直到窮來見工絕﹐筆鋒今果健猶龍。﹝題餘生吟﹞

落魄名場老系匏﹐旁人休訝鵲營巢。宦情不礙詩情處﹐偶藉揚云爲降潮。﹝題折腰吟﹞

寶匣生寒劍气騰﹐欃槍一掃四山崩。沙場煉就驚天句﹐幕府深宵手自謄。﹝題戎馬吟﹞

釣臺南望碧雲低﹐島嶼蒼茫只杖攜。例有詩仙無眷屬﹐不須鶴子共梅妻。﹝題匹夫吟﹞

瘴雨蠻煙又掛帆﹐龍鐘老淚濕靑衫。竹林舊在榕陰曲﹐瀛嶠雙魚憶阿咸。﹝題赤嵌吟﹞

生珠老蚌豈尋常﹖撚斷吟髭喜欲狂。記得丹山雛鳳語﹐十年頭角望令郎。﹝題弄璋吟﹞

艷傳玉果與犀錢﹐一笑秋花晚更妍。爲想譽兒多結癖﹐義山早有「衮師篇」。﹝題繞膝吟﹞

年來吏隱兩相兼﹐靜夜懷人覓句添。棖觸去時冠劍者﹐夢中白露又蒼蒹。﹝題結佩吟﹞

鷓鴣蝴蝶久相稱﹐懺悔詩魔病未能。見獵難禁馮婦笑﹐寥寥絕唱繼蘭陵。﹝題聊復吟﹞

鏖詩容易鑄詩難﹐寓冶千鑪一字安。鐵硯光陰磨半百﹐儻容常侍入騷壇﹖﹝題異粻吟﹞

羅谷臣太守招同耘劬﹑漪菉﹑稚香﹑瑞卿消夏竹溪寺

長鯨千丈妖氛息﹐天遣文星照海國。蓬山芝艸迎旌麾﹐幕府蓮花映金碧。赤嵌城外竹溪寺﹐佛界幽深入境隔。瀛南太守今羅含﹐嵇﹑阮襟期禽向癖。一麾五馬七鯤身﹐公是主人我是客。於時出郭驕陽迫﹐軟紅之中汗及額。斗然四顧陰��﹐�作滿山涼翠滴。振衣忽化淩空翮﹐箯輿�����。�������﹐�鄰夢蝶先生宅。桂花�����﹐�������。關西夫子恭以默﹐熊���乃四射。主客風流眞畫圖﹐長官禮數寧羈勒。抱情寄趣各有適﹐千煩萬惱一齊滌。或觴或詠或跳擲﹐非癡非醉非枯寂。蠟屐一雙瓢一隻﹐不妨狂倒維摩側。維摩是我舊時識﹐幾度爪泥疥僧壁。公今於此展良覿﹐瘴外林巒生物色。蒲牢報道日將夕﹐歸途五里綠無隙。海天如水海月白﹐廣寒仙人濯我魄﹐手寫蘭亭修禊冊。

滬上有贈﹝按原稿本題詩四首﹐殘其一﹞

扇形腮光半掩遮﹐醒時明月醉時霞。自家學得新興髻﹐懶戴尋常��花。

隨身貼立小��﹐�����手彈。七寸銀筒三寸管﹐輕煙吹出總如蘭。

昨夜柑逢入夢來﹐今朝席上斗乖崖。教郎著意雙眸子﹐故作人前不語猜。

題朱素秋道裝畫蘭小照﹝按原稿本題詩四首﹐殘其一﹞

碧玉破瓜之歲﹐金錢搖樹之場﹐費盡纏頭﹐盟成囓臂。平原十日﹐樽酒無愁﹔小海雙聲﹐笙歌不夜。春申夢短﹐秋士襟寒。無可柰何﹐黯銷魂於南浦﹔誰能遣此﹐枉咒語於東風。僕本恨人﹐卿眞知我。��寫������花﹐臨別贈言。淒絕天涯���������������哭島��﹝下闕數字﹞

聚頭扇子壓行裝﹐珍重湘蘭小影香。一路相看難忍俊﹐少年回首楚吟狂。

夢冷歌場酒席間﹐三生綺業未全刪。如何傲睨無時輩﹐也爲詩人一破顏。

交紅被底小流連﹐猶有韶光映■﹝金巢﹞蓮﹔可柰相逢淪落甚﹐買花須辦買山錢﹗

卿墜滄桑休問劫﹔儂參因果莫言情。迷離一片黃冠影﹐誰識前身卞玉京﹖

闕題

����事﹐姿����﹐�何中道來﹐貧病常相仍﹗魚龍莽混雜﹐烏兔狂奔騰。咄哉荊布妻﹐舉案爲酸辛﹗酸辛未能已﹐況我髙堂親﹗髙堂壽幾何﹖白髮今如銀﹐距昔生我時﹐行將半百春﹗生我望我長﹐長大能成人﹔吁嗟歲月邁﹐萬感徒紛綸﹗

問我何所有﹖靑氈傲田屋﹔問我何所好﹖靑箱抵金玉。素心或遇之﹐晨夕偶一酌。頹然抱書臥﹐冷夢亦自足。髙城郁秋陰﹐冠蓋日相逐﹔我自閉我竅﹐不知黃粱熟﹔我自息我影﹐不知白駒促。人生幾剎那﹐窮達互榮辱。三萬六千日﹐日日���。安得砭俗方﹐病者使之藥﹖安得醒世祕﹐愚者���﹖�����﹐�����﹐倘容眷屬居﹐兼種���。

幽僻署蟭隱﹐自鏡華發調﹗吾道二三子﹐何以慰寂寥﹖回首京雒行﹐金盡裘敝貂﹔懷中禿管禿﹐爨下焦桐焦。出門無所營﹐屏息歸吟寮﹐萬籟動相遭﹐心與孤燈搖。泠泠東去潮﹐颯颯西來飆﹐迸作一聲響﹐到枕秋魂銷。彊起步殘月﹐瘦影如枯苗﹐生非金石壽﹐勞碌空塵囂。仕宦不得志﹐伏處仍無憀﹐何當鷗鷺羣﹐煙水時一招﹖

桂華妝閣題詞爲藍鑄生作

十日春申江上客﹐前因後果是耶非。朅來萬紫千紅地﹐袖取僊花一朵歸。

梨花面目太憨生﹐�������﹐������子﹐疑眞疑夢欠分明。

好風吹聚卻匆匆﹐����轉燠濃。消受冷香剛破萼﹐枝頭畱得可憐紅﹗

那知碧玉初分日﹐猶是雲英未嫁身。洞口桃花應笑我﹐休將歸計誤劉晨。

投贈新詩擬訂交﹐旁人苦爲鵲營巢。早知引玉磚無用﹐悔不當初莫浪拋﹗

回首前塵一黯然﹐舞衫歌扇未成歡。津門無柰靑靑竹﹐點滴相思淚已斑﹝謂竹靑�﹞

映面人桃有夙緣﹐天涯好夢竟誰圓﹖周郎計拙徐娘老﹐讓與卿卿一著先。

玉骨秋來瘦不禁﹐�������。������得﹐怪底中郎獨賞音。

樊籠十載脫風塵﹐����意始眞。自有阿嬌金屋分﹐不勞窺玉效東鄰。

我亦難禁未了情﹐花天幾度昔曾經。慚無騎鶴纏腰物﹐甘受揚州薄幸名。

贈賈嘯羣大令

十載分飛燕伯勞﹐飄萍大海此相遭。歸來客子空彈鋏﹔暗裏英雄竟捉刀。白下江山行腳徧﹐黃中著述等身髙。如何絕好屠龍手﹐不向扶桑策六鰲。

送別劉申村茂才旋閩次王叔珊廣文韻

自持肝膽向寰區﹐走徧天涯七二沽。讀到王郎渭城曲﹐教儂湧起淚如珠﹗

銀漢紅墻意轉親﹐與君同是愛茶人。�����風月﹐不敢挑燈賦洛神。

元都觀里正花開﹐前度劉郎鬢已摧。三徑荒涼松菊老﹐了無斗米又歸來﹗

席帽襕衫尙未離﹐況堪佳節異鄕悲﹗春明杯酒重相見﹐爲寫才人得意時。

荷珠曲和叔珊韻

駢頭妙法此花身﹐小字竛竮足可人。解道荷珠搖不定﹐剎那原有去來因。

夢繞臺江深又深﹐春來綠葉未成陰。癡魂倘化雌雄蝶﹐雙死香幃瘞繡衾。

十年薄幸負才名﹐買醉千金一笑傾。恨未酒闌人靜夜﹐看他新浴出華淸。

乍聽相如綠綺琴﹐����白頭吟。芙蓉兩字何人識﹖蓮子由來獨苦心。

「花月痕」題後

秦箏席上撫吳鉤﹐幕府徵西鼓角秋。乃父傳經兒顧曲﹐書香種子最風流。

誰將兒女英雄淚﹐幻作並州一片雲﹖博得靑樓甘死殉﹐果然知己到釵裙。

癡人一例死癡情﹐情到癡來負此盟。莫再人間作情種﹐可憐未嫁未成名﹗

報恩羞向紅顏說﹐�������。薄命千秋幾同調﹖絳珠還淚有顰�。

九地回腸一腔血﹐�������﹐������約﹐十六靑衣小玉�。

杜﹑韓得意韋﹑劉死﹐世事茫茫恨可知。一笑拈花同解脫﹐癡珠到底不眞癡。

都門重晤宋佩之編修

詩酒少年場﹐望气各龍虎﹔一見一星終﹐龍魚而虎鼠。

感時示諸將和陳仲英廉訪韻

百轉飛輪萬斛舟﹐海氛橫絕撼譙樓。上書痛哭陳同父﹔擊楫悲歌祖豫州。赤縣按圖翁失馬﹐黑旗設饗士椎牛。尙方願賜微臣劍﹐先靳和戎老檜頭﹗

蚩尢毒霧布�東﹐����戰血紅。早料鬩墻難禦侮﹐那堪����戎。�������﹐�����技窮﹐誰念澶淵城��﹐������衷。

兩度曾經甲乙年﹐����郁蒼煙。彊鄰域外紛蛇豕﹔小劫人間幻海田。媚虜燕云爭割地﹗誓師韓嶽望回天。扶余豈必無王气﹖長耳鳴雞昔已然。

戍鼓籠東夜枕戈﹐白螺何日定風波﹖同仇有志修矛戟﹐避地無方老澗阿。一局殘棋輸後著﹔中興舊輔失共和。將才我欲推劉秩﹐赤手能當曳落河。

同許蘊白兵部募軍感疊前韻

半壁江山不系舟﹐赤嵌遺址剩荒樓﹗難憑內外雙重險﹐坐棄東南一大州﹗據社人須防黠鼠﹐乘查客欲犯牽牛。義旗舉後降��﹐��將軍敢斷頭﹗

遙拜軍麾馬首東﹐������紅。�����禍國﹐忍共遷都避犬戎﹗�������﹐�����工窮。無人向日傾葵�﹐��人閽白隱衷。

回首邊籌十二年﹐靈光諸老散如煙。無金誰濟公家帑﹔有石難耕惡歲田。士不歸秦寧蹈海﹔人𨿽在杞豈憂天﹖飛芻挽粟渾閒事﹐爭柰雙眉急欲然﹗

牛耳爭盟自倒戈﹐幾番醋海莽騰波﹗儒冠動色溫而厲﹔賈肆簽名惟與阿。數組前茅時彥出﹐歌傳下裏眾聲和。顓臾未伐蕭墻急﹐一簣安能障九河﹖

瀛南軍次再疊前韻示同事諸子

茫茫大海此同舟﹐滿目腥塵幻蜃樓。華夏難消夷狄禍﹐薊遼空���州。����驚風鶴﹐霹靂連天縱火牛。自顧�����﹐�����心頭﹗

無端矛盾起中東﹐�������﹐������敵﹐擁兵先自衛元戎。���島田橫壯﹔一慟歧途阮籍窮。寄語鄕關諸子弟﹐時艱共濟望和衷﹗

亂離猶似盛平年﹐千帳秋霜萬竈煙。民主正名新易幟﹔兵農妙法古屯田。幣盟自定朝中議﹔甌脫重爭界外天。斗大銀章誰綰得﹖殊勛翹待勒燕然。

仰體皇仁暫止戈﹐那知東海又揚波。臣衷自矢拌孤注﹔戎柄何堪倒太阿﹗侈口金湯談戰守﹐比肩將帥費調和﹗大刀盡有威名在﹐迅掃鯨鯇甲洗河。

痛哭

痛哭東流水﹐潮奔���﹐��九州島外﹐夷夏百年間﹗腐气儒無將﹐衰時���。�����﹐��處��。

別臺作

往劫空談紙上兵﹐����一書生。化身甘作遼東鳥﹐遺恨難屠海外鯨。島嶼陸沈毘捨國﹐欃槍氛起薩摩城。潮聲十萬軍聲苦﹐長爲安平咽不平﹗

一角天南夢蝶園﹐當年遺老迹猶存。流將鯤島重洋水﹐幻作鯫生雙淚痕﹗恨未喪師先失地﹗問誰揖盜自開門﹖陽樊到處呼倉葛﹐何苦彊鄰又伐原﹗

百雉髙城赤堞西﹐鷓鴣啼罷子規啼。樓前人去如黃鶴﹐夜半軍來盡水犀。鬼已無頭怨羅剎﹔僧猶有發愧闍黎。逐臣不死懸雙眼﹐再見英雄縛艸雞﹗

廈門晤蘊白﹝下闕數字﹞

許侯裘帶本翩翩﹐�������﹐��海風吹�到﹐鹿門戰艦鷺門�。

絕好虯髯气槪麤﹐������余。免冠自謝臣身老﹐毛穎今眞不中書﹗

伏波橫海登壇處﹐慘淡風雲气不揚。今日已無干淨土﹐九原愁殺六安汪﹗

諸君戮力復神州﹐可柰新亭滿目愁﹗杜老早知嚴節度﹐脫身不必仗簾鉤。

七星旅幟黑雲都﹐昔日西人膽破無。一笑軍中韓﹑範在﹐滿城爭畫辟兵符﹗

將星碩果巋然存﹐海外無人不識君﹗唱到城烏逋尾曲﹐唐蒙以後又劉琨。

子弟八千隨項羽﹐�������﹐������破﹐說與羇人那忍�。

龍尾幼安甘小隱﹐����竟��。從來得失千秋案﹐人鬼須爭此一關﹗

和同年易哭庵觀察「寓臺詠懷」韻

滄海桑田一往還﹐眞仙泥爪尙人間。妖欃五百童男壘﹐瘴霧千重鬼子山。俠客騰蹤龍變化﹐參軍學話鳥綿蠻。痛君墨絰從戎去﹐我亦椎心值母艱﹗

兩字頭銜署棄民﹐避秦羞見武陵春。梓桑脈絡關泉﹑廈﹐棠黍恩膏失召﹑郇﹗誰向南天撐赤手﹖那容東海變文身﹗紛紛灞棘都星散﹐淒絕田橫島上人﹗

赤堞如霞照夕�﹐����帥龍鐘。亂民競讖黃天立﹐弱國難����。�������﹐�����張松。何人更灑���﹖�������。

鼓浪山前片石峣﹐����幾時消﹖鵑猶有魄終思蜀﹐狗已無家枉類堯﹗劍恥生降劉北地﹔書憑和議宋南朝。泣呼靖海先襄壯﹐千載英靈起怒潮﹗

擊楫瀛堧訪法華﹐佛光燐影七鯤沙。虎貔帳下窺詩艸﹔鬼蜮波間避劍花。鐵甲藏胸驅怪鱷﹐寶珠在手握靈蛇。易言空應籌邊詔﹐奉使今歸八月槎。

黑子彈丸海盡頭﹐漂搖誰與念同舟﹖風聲鶴唳千村驛﹐火色鳶肩萬戶侯。戍婦刀頭難夢到﹔居人釜底且魂遊。扶余尙有虯髯客﹐況我堂堂赤縣州﹗

和哭庵「續寓臺詠懷」韻

彊著相如犢鼻褌﹐�������。碎����邊海﹐抉目羞懸���﹐�������﹐�����兒村。蠻花扢鳥���﹐��啼痕與淚痕﹗

援絕臺城渺紙鳶﹐崦嵫斜日薄虞淵﹗神州劫重將沈陸﹐杞國憂深或墜天﹗未向楚師加矢一﹐似聞秦賦罰鍰千。紅毛樓上空回首﹐十萬人家冷竈煙﹗

天閽欲叩黯神傷﹐痛飲離騷弔楚湘。誰料徵蠻銅柱馬﹐終輸夢蝶添園莊﹗景陽門內人延敵﹔函谷關前客遁荒。舊鬼煩冤新鬼哭﹐故應六月慘飛霜。

不信人蛇有兩頭﹐木罌夜渡百無憂。別營兔窟難安枕﹐坐困雞籠竟棄州﹗亞父唉聲雙碎斗﹔仲宣愁賦一登樓﹗臨風灑向���﹐���川已變秋。

枉誇萬劍���﹐�������﹐泣涕��東�誼﹐瘡痍無����﹐����雄�盡﹐�����壘多。揆一未鋤���﹐���剪恨如何﹖

此邦難近虎狼秦﹐黔首𨿽愚性自均。辟紂居濱非得已﹔吞吳轉石又何人﹖赤畱百堞狐能據﹐黑徧雙溝鬼與鄰。遙酹天球墳上艸﹐幾莖殘發有餘春﹗

柬廈防張司馬

風沙莽莽此閒身﹐棘地荊天一棄民﹗漫道侯門深似海﹐華堂曾有拂衣人。

澹臺心志本蕭閒﹐足迹無端到此間。不識武城賢宰意﹐門墻千仞竟難攀﹗

敂閽投刺太無憀﹐�����輩驕。一笑冬烘舊頭腦﹐者番休惜忍��。

野人耳熟���﹐�������﹐������水﹐鯫生一例是蒼生。

妖氛萬丈撼邊隅﹐謀旣難全力亦孤。拚向秦庭聊一慟﹐世間誰復識申胥﹗

猨鶴虫沙總劫灰﹐故鄕回首事堪哀。畺臣閫帥都無恙﹐半壁天南一將臺﹗

薇省分班記後先﹐敢將萍水說因緣﹖廿年毛穎中書老﹐愧讀昌黎傳一編﹗

贈林氅云孝廉

鯤洋避面如邢﹑尹﹐鷺嶼聯蹤似谷﹑坡。佛說因緣仙說夢﹐天風吹聚兩詩魔。

松幢一冊記前因﹐������塵。������皈﹐依詩��龍�人。

阿咸按譜重齋年﹐廿載今知叔更賢。相見略無城市气﹐「葉樓」對酒晚涼天﹝葉樓在鼓浪嶼﹞。

匣底龍泉不敢鳴﹐亂離奔走可憐生﹗妖氛十丈纏懷抱﹐到此憑君一掃淸。

勝境重來願豈虛﹖虎溪﹑鹿洞舊精廬。幾時攜手林泉窟﹐醉墨淋漓滿壁書。

疊前韻答氅丈

二十年前燕市客﹐何期相見此間坡﹝滇中有「相見坡」﹐此借用﹞。施延歸後林閭老﹐了卻楞嚴十種魔。

海天南北晤無因﹐�����劫塵﹝君榷比茶﹐僕課南鹽﹐先後入唐帥幕﹞。此後��天��﹐������人。

詠觴苦憶永和年﹐�����主賢﹝唐薇帥﹞。����園獨樂﹐置身鼓浪��天。

重洋又見艸雞鳴﹐寶筏何緣度眾生﹖法界普陀今不遠﹝時同遊南普陀﹞﹐鐘魚一懺六根淸。

寰中消息總盈虛﹐蜃市猶存處士廬。狐兔縱橫麟鳳逸﹐瀛南爲廣絕交書。

再疊前韻

君詩盡有驚人語﹐神駿當�快注坡。老矣名場雙袖短﹐肯隨年少舞天魔﹖

絕島孤琴世外因﹐牙期一曲渺音塵﹗許渾遠別劉義逝﹝謂豫生觀察﹑履臣司馬﹞﹐無復���感人。

獨聳吟壇二百年﹐��東閣�招賢。��名士新亭淚﹐彼�����天。

小園髙寄以詩鳴﹐��逋翁逸趣生﹕修到君家梅鶴伴﹐仙人福慧本雙淸﹗

泥鴻老我爪痕虛﹐殘夢京華冷直廬﹔毛穎枝枝都禿盡﹐書今不中愧中書﹗

感事和哭庵韻

壞云片片壓城陰﹐十萬遺黎九死心。糧餉大難和戰守。滄桑小劫去來今。趙佗窮相逃黃屋﹐李績衰年愧綠林。銅鼓聲沈銅柱朽﹐枉誇瀘水縱還擒﹝瀘水今越南宣光地﹞。

氅丈同林時甫太僕登萬松關弔林剛湣少保﹑謝管樵參軍殉��﹐�感臺事﹐次韻和之

黑洋不見鸛鵝�﹐�����更�﹐�念還鄕蘇武節﹐君�沒虜李��。

鷺水幾家遷客恨﹖變����年場。朅來海上雙飛燕﹐記否烏衣舊謝王﹖

梓桑息息本相關﹐失馬今眞不復還﹗問我歸舟向何處﹖卻從縹緲望仙山。

靑絲畱得幾莖毿﹐搔首樓頭對晚嵐﹕絕好藩屏二千里﹐可憐大地缺東南﹗

花開自昔好春烘﹔花落如今逝水東。瓜蔓親抄儂不悔﹐可兒妙手本空空。

聞道秦廷禮客卿﹐出山泉愧在山淸﹗人間可有天河水﹐挽向中原一洗兵﹖

題王詠裳﹝下闕數字﹞

竹枝一讀一沾襟﹐�������﹐������遠﹐親經幾度水揚塵﹖

避地鷺門﹐骨肉離逿數月矣﹐歲暮始復團聚。舉家乘小輪船赴默林澳﹐風逆浪惡﹐不得渡﹐晚宿吳堡﹐感事書懷

君不見﹐張子同浮家泛宅煙水中﹐奴婢樵靑與漁童﹖又不見﹐陸魯望散人自在江湖上﹐筆牀茶竈吟懷暢﹖今我僕僕胡爲乎﹖鷺門作客攜妻孥。餘生虎口未云險﹐翻笑此行眞畏途﹗火輪船屋小如斗﹐逆風刮浪山倒走﹐紅男綠女紛橫陳﹐船未離山僵暈久。我坐船頭看山色﹐海上蓬壺才咫尺﹔卻嫌船後一船牽﹐滯我雲霄好羽翼。我本�����﹐況逢���無�﹐��何處是神州﹖久������﹐�������﹐�相依淮南雞犬還��翁�萬頃﹐飄飄一葉茫無涯。先生酩酊臥船尾﹐龍爭虎鬥誰得知﹖可惜先生有時醒﹐醒時歷歷夢中境﹕赤嵌城外血倒流﹐渡海心魂猶耿耿。噫吁嘻﹗黑旗屹立瀛之湄﹐七星照耀千熊羆。大刀阿綎萬口推﹐萬耳傾動無目移﹐一聲號令風霆馳﹐神威嚇殺佛郎夷﹗咄哉海外窮波斯﹐餘子措大顚更癡﹐棧豆俛首甘受羈﹐市井紈褲揚旌麾﹐登壇狂笑書生雌﹐公然幾日雄須眉。犬牙鷹爪復隸之﹐坐使鯤鹿氓蚩蚩﹐一時囊括靡孑遺﹐貧者次骨富者危﹕十族瓜蔓相攀追﹐滿城飲鴆甘如飴。薦紳顚倒成嬰兒﹐有人慧眼龍宮窺﹐溫�����號﹐妖蟇怪蜃紛相�。誰歟識者西岑施﹖�������﹐�������苦無目﹐蚍蜉撼樹曷��﹖鷦鷯借枝良好宿。我吟愈苦風愈髙﹐滿船浪雨如吹毛。天公有意厄我曹﹐使我欲吟不敢豪。東瀛之南方驛騷﹐水雷鋼甲來幾艘﹐十圍巨炮翻狂濤﹐圓臺廣壁立不牢。羣酋鐵騎聲怒鏖﹐皇皇大帥宵逋逃﹗槍林彈雨紛如猱﹐淋漓碧血膏彼刀﹐嶙峋白骨塡我濠﹐水火疫厲相煎熬﹐浩劫似此古罕遭﹗我從扶桑策六鰲﹐長謝諸子無乃勞。處堂燕雀將柰何﹐人閒安樂誰之窩﹖一誤再誤休蹉跎﹗夕陽帆影如飛梭﹐前山一抹呈靑螺﹐眼底故鄕今再過。依然帶髮憨頭陀﹐來唱山中招隱歌。

由吳堡至�����號

居夷蹈海兩無�﹐����幸賦�。亂���新歲月﹐長途風雨舊家山。塞翁失馬寧非福﹖老子猶龍不可攀。愧覓封侯浪投筆﹐此行眞入玉門關﹗

乙未除夕山齋題壁

匆匆廿載故鄕違﹐親已無多友更稀﹔亭館久荒松菊在﹐溪山𨿽好釣遊非。傷心舊雨成黃土﹗到眼浮雲幻白衣。我是遼東丁令鶴﹐百年華表始來歸。

靈光一叟巋然存﹝雲巖兄年逾七十矣﹞﹐落拓靑衫舊弟昆﹝春舫兄昔同入泮﹞。歲久還鄕翻作客﹐山深序爵竟稱尊。名場老我蠶成■﹝糸見﹞﹐俗累羈人虱處褌。五十年前尋爪迹﹐「登鰲軒」與「仰髙軒」﹝二軒爲先君及亨六兄讀書處﹞。

蘭玉森森伯仲間﹐����聰明�﹐幾�合���屋﹐點�寧分大��。我����正�﹐�畱老子石眞頑。阿咸今亦星雙鬢﹝琴船侄年長於余﹞﹐何況當年瑀籍班。

羣季風流數惠連﹐抱琴海角有誰憐﹖鹿川罷戍朝傳檄﹐鷺嶼零丁夜刺船﹝恥莪弟自鹿溪歸裏﹐旋客鷺門﹞。三徑去來元亮宅﹐九州島離亂少陵篇。此間𨿽樂終思蜀﹐望帝家家泣杜鵑﹗

屠蘇風味惜殘杯﹐回首昆池話劫灰。鬱鬱何堪居此地﹐蒼蒼或者煉吾材。田廬已逐鯤身去﹔妻子都從虎口來。博得圍鑪今夕好﹐主人曾否笑開顏﹖

松楸桑梓遠堪悲﹐況值天傾地缺時﹗墨絰無功戎事亟﹐素冠有淚罪人�﹝��年五月在臺﹐方銜��������﹞﹗一場結束狐�正﹐半世經����。剩有�����﹐��咄咄不成詩。

贈別朱蕓圃內史

胸中慧鏡手中珠﹐一種風流與俗珠﹕庾杲淸才宜幕府﹔韓非治術本通儒。我從道左班荊日﹐爲補山陰訪戴圖。相見何遲相別早﹐蕭齋愁殺老倪迂﹝謂雨垓參軍﹞﹗

哭賴生敬熙孝廉

折盡聰明誤少年﹐殘編斷簡總淒然﹗一身夢影余孤枕﹔千首詩文直幾錢﹖客燕何心辭舊主﹐妻梅無分屬逋仙。才人豈必天皆忌﹐應有來生造物憐。

子規啼血故山陰﹐誰惜�樞共陸沈。羨爾禦風如委蛻﹐笑人塡石作冤�。���墜無��﹐�����死心。滄海變田田變海﹐���指�來生。

山居苦雨

十日九風雨﹐經冬直到春。燹餘悲故我﹐爪迹愧前人﹗夜盡燈光死﹐朝來屋漏新。相如今四壁﹐歸計未嫌貧。

石道人以詩相調﹐如韻答之

客宵孤另似鰥夫﹐眉史新修第幾圖﹖盡有宓妃來薦枕﹐不須象罔去求珠。鐘情婿願金龜嫁﹐覿面郎愁碧鸛呼。自分一生花底活﹐秦宮僥幸作監奴。

儂憶當年範大夫﹐載歸西子亦良圖。藏春無處營銅爵﹐買夜何人換綠珠﹖意馬心猨嗤角逐﹐家雞野鶩費招呼。三郎薄幸阿環妒﹐敢向花前覓念奴﹗

句闌逐臭笑凡夫﹐�����夕圖﹕客裏纏頭共�錦﹐人間混目有隋珠。����雙��﹐�����面呼。未了揚州騎鶴願﹐依然故態任狂奴。

怨女懷春甚曠夫﹐朱陳眷屬未成圖。心癡欲覓藍橋杵﹐緣斷難還合浦珠。失足迷津容我返﹐回頭覺岸有人呼。劇憐蘇蕙機中錦﹐幾度家書付雁奴﹗

日日山頭枉望夫﹐狂花滋蔓恐難圖。奔蟾巧竅宮中藥﹐結蚌訛傳腹裏珠。誰信女貞猶不字﹐況堪郎罷忽相呼。阿嬌浪說黃金屋﹐何物披紗認老奴。

贈孫云臣參軍

牙琴獨抱水之湄﹐人海何曾見子期﹖木鐸餘音猶在耳﹝君昔司鐸雲南﹞﹔榕壇舊夢此相思﹝僕離榕壇講席數年矣﹞。君眞鸞鳳猶棲棘﹔我似鷦鷯���。謫墜罡風又吹�﹐刺桐城裏兩書癡﹗

桐郡病中

到此無端百感增﹐經秋瘦骨況難勝。自憐消渴平生疾﹐一夕西風臥茂陵﹗故國山川有所思﹐身無羽翼欲何之﹖仲宣客感蘭成怨﹐四顧蒼茫獨立時﹗繩牀紙帳學枯禪﹐此日癡翁號信天。消盡命宮磨蠍恨﹐黑甜安穩老坡仙。

泉守幕中晤沈桂珊內史

鮏气彌天黑水深﹐相逢亂後一沾襟﹗異苔早有同岑契﹔投李終慚報國心。蹈海魯連仍是客﹐買山支遁苦無金。鯉魚城郭龍蛇蟄﹐��鯤身爨下琴。

鳳鸞飄泊馬牛風﹐����鐵血紅。��戴冠�歸裏﹐那堪墨絰更從戎﹗故人愛我還相弔﹐造物憐才或未窮。珍重千秋金石意﹐豈應咄咄亂書空﹖

贈蘇次杉明府

奕奕東山髙﹐浮塵不能翳﹔稜稜霽月皎﹐繁星不得替﹔偉哉蘇明府﹐昂步而正視﹗秉此磊落姿﹐蔚爲幹濟器。朅來刺桐城﹐竹馬羣兒戲﹐吏術與儒術﹐斯道詎有二﹖範丹甑中塵﹐魯恭桑下雉﹐道髙毀乃來﹐名歸謗亦至。我時客榕垣﹐鑠金眾口熾﹐睹彼惟阿習﹐憤玆流俗議。大呼政事堂﹐聞者輒驚悸﹐舉世惡直道﹐我自行我志。景念賢使君﹐此懷未能已。今年返故巢﹐迹比瓜牛寄﹐同室竟操戈﹐互鄕���﹐�獨愚��﹐�凶���﹐投刺入琴室﹐甿隱冀��﹐�����﹐�����。爲問君何術﹐能使亂者�﹖君曰『我生平﹐實事惟求是』。古今治亂原﹐祇爭此數字。吁嗟世方艱﹐運會當叔季﹗泰西擅奇詭﹐橫海鳴得意﹔餘波及東夷﹐船炮競堅利﹔堂堂中華稱﹐逐逐後塵企﹗時彥紛如毛﹐日新月更異﹕鉤輈喧鴃音﹐羅剎把鬼臂﹐傅會蠟丁文﹐揣摩毛瑟伎。學步殊無憀﹐效顰終不媚。我忝神州產﹐聲教夙漸被。變夷當用夏﹐周孔命脈系。皮相曷足論﹐先求本原地。捨己蕓人者﹐安知此精義﹖惟君乃眞儒﹐所爲異俗吏。相見時一談﹐鍼芥遂投契。愧我如系匏﹐操刀未得試。矧玆憂患身﹐虎口餘生�﹐田廬旣兵燹﹐眷屬復疫厲﹐浣花一艸堂﹐傷時�恨�﹗杜甫本疏狂﹐嚴武亦猜忌。自憐鯫生窮﹐無地���。�人皆欲�﹐�����﹐非徒惜散材﹐抑且念同仇﹐因之感我情﹐沾漑入肝肺。究其所以然﹐「一誠而已矣」﹗瞬今地球中﹐百族靡不僞﹐禹入裸國狂﹐堯遭跖犬吠﹗喬首望皇古﹐蒼蒼天已醉﹗君其宏願力﹐更衍上乘派﹕然我太眞犀﹐灼彼牛渚怪﹗

憎■﹝蠢﹐昏代春﹞

喙利心饕體更輕﹐靑蠅與爾共營營。暗中吸取脂膏飽﹐還向人前得意鳴﹗

相公此腳亦何長﹐逐隊麼麼黑夜忙﹐一出便成昏世界﹐可憐枉殺露筋娘﹗

贈林怡廬孝廉

雌伏避炎歊十日﹐���然一�﹐逋仙家��俗塵萬萬斛﹐逋仙家�������������百城南面王﹐子鶴梅妻而已矣。我生不能立談唾手博卿相﹐側身衮衮層霄上﹔又不能親提雄劍斬樓蘭﹐金印如斗懸腰間﹗秦宮一生花底活﹐百年坐受千譏彈。災星此日苦相厄﹐古來巢破無卵完。茂陵蕭索況秋雨﹐直以消渴窮文園。夭桃根葉更雙死﹐隔江獨客摧心肝﹗多君近景足佳妙﹐棣華輝映雙朱顏。曲房幽榭亦殊絕﹐素心晨夕來相歡。賤子餘生久駑困﹐對此始覺閒雲間。安得一年三百六十日﹐狂歌醉飲﹐浩浩落落﹐不知許事塵中寰。我歌且莫狂﹐君飲且莫醉﹐赤縣橫沈黑水飛﹗相逢記否傷心事﹐井東別院亂胡笳﹐淨翠名園紛敵騎﹐�������﹐������淚﹐節樓髙聳東海�﹐�������。

榕城晤祝申甫鹺尹

二十年前棲海嶠﹐八千里外望津門。循聲此日賢喬梓﹔雅誼當年舊弟昆。誰料鯤身淪異域﹖那堪「鴻指」憶名園﹝「鴻指園」在臺南郡署之左﹐余與申甫昆玉晉廷﹑效籛昔讀書處﹞﹗旅懷別有滄桑感﹐一領靑衫剩淚痕。

記曾馬帳共傳經﹐蘭玉森然滿謝庭。同學杜陵頭半白﹔窮途阮籍眼誰靑﹖乘查漫訪天邊石﹝時余將有泰西之役﹞﹐泛宅空飄水上萍﹐怊悵枝山今錄別﹐驪歌忍與故人聽﹗

寄答張姬代柬

不禁溽暑不禁寒﹐弱質更愁此大難。盼我旅書應報竹﹐瞞人春信又徵蘭。�������﹐兩地��彊自寬。暫別可憐風��﹐�������。

哭王生詠裳

竟以一衿畢﹐汝愁安可埋﹖身寧爲貧死﹐道不與時諧。市隱添吟債﹐饑驅損壯懷。鷺門三尺冢﹐權作小眠齋﹗

甚矣勞薪憊﹐傷哉斷梗飄。燕巢吾未穩﹔鵬捨汝爲妖。逝者已雙瞑﹐魂兮空一招。梓桑荊棘徧﹐無福老漁樵﹗

後蘇龕詩鈔卷四

溫陵施士潔蕓況

榕城除夕夢臺南明延平王祠古梅

艸雞夜鳴七鯤穴﹐怒潮幾度變成血﹔中有寒香三百年﹐年年花開傲紅雪﹗憶昔婆娑洋未通﹐蜑煙瘴雨猶鴻蒙﹔那有然犀到牛渚﹐更無仗劍入蛟宮。自從夾板荷蘭駛﹐鑿齒雕題皆赤子﹐扶余國未王張髯﹐丱兮城已築徐市。此花生長古篷萊﹐曾見昆明萬劫灰。栟櫚南海訶陵種﹐楊柳金城元子栽。一朝冠帶騎鯨至﹐異姓王封牛革地﹔桔柣門髙赤手開﹐菻荼井在紅毛避。於今老幹幾滄桑﹐剩有芳祠弔夕陽。赤嵌鹿耳伯圖盡﹐紫色鼉聲閏位亡。紛紛艸竊�尙有﹐朱﹑林﹑張﹑戴亂梟首﹝朱一貴﹑林爽文﹑張炳﹑戴萬生﹞﹐武陵桃笑世人迷﹐白社蓮爲方外友。蜃樓一瞥又飛煙﹐獨樹亭亭冷可憐。翠羽縞衣雜荊棘﹐冰肌玉骨染鮏羴。我與梅花相伯仲﹐餘生已斷羅浮夢﹐銅缾紙帳泣飄零﹐塵中何處逋仙洞﹖

上已日陳香雪會元招遊臺江

不堪絮果證蘭因﹐撩亂風懷客裏身﹗慘綠有誰稱�少﹖小紅終古屬騷人。黃金買得重三節﹐碧玉���八春。慚愧護花鈴十萬﹐爲卿低首太邱陳。

呈閩浙制府許筠庵師

九重手詔起元臣﹐今日門生是部民。名世百年鐘古粵﹔斯人一出福全閩﹗��炯炯應尊魯﹔膏雨芃芃正望郇。紫禁樞機黃閣軸﹐赤���寄閒身。

稷饑禹溺本如傷﹐大纛南����﹐惠我梓桑新雨露﹔倚公桃李舊宮墻。���曳三千客﹐黃浦船移十萬糧。曾是昔年持節�﹐有人重拜絳帷旁。

朅來秋肅與春溫﹐燠日嚴霜總主恩﹕朋黨幾疑傾醜座﹔老成依舊拱辰垣。名分洛﹑蜀坡公重﹐威鎭華﹑夷潞國尊﹗從此臺江澄似鏡﹐一輪卿月照榕門。

容臺回首五云邊﹐捧日心長魏闕懸。元��朝�已重﹐蒼生九郡受恩偏﹗魚龍海外今成國﹖雞犬淮南半得仙。棖觸安昌絲竹宴﹐後堂曾未到彭宣﹗

洛陽年少感恩深﹐憔悴朱顏恨不禁。小艸卽今無遠志﹔孤桐從古有哀音。���子春風冷﹐湖海畸人陸地沈。惆悵一枝棲未得﹐����奮飛心﹗

羊公舞鶴久��﹐�隔�����﹐落落成連空海上﹐寥寥伯樂尙人間﹗���臂今何物﹖鹿耳﹑鯤身去不還﹗轉爲餘生惜毛羽﹐微禽亦自解含環。

耳邊臘鼓鬢邊皤﹐又向秋邊一歲過。鶴唳風聲猶恍惚﹐烏踆日影已蹉跎﹗寸心灰木如禪死﹐兩眼滄桑入世多。庾信飄零王粲老﹐仰看天醉柰天何﹗

節樓引領越王臺﹐故國鯨波話劫灰。何�����去﹐那堪望帝蜀鵑來﹐繩頭名利窮途淚﹐虎口妻孥異地哀﹗誰念東門喪家狗﹐臯堯項顙在塵埃﹖

瀛南夜夜泣胥潮﹐蜃霧淩空毒不消。可有溫犀窮水怪﹖更無漢豸弭天�。��搖落悲抄蔓﹐城郭迷離夢覆蕉。國難未�家已毀﹐����霍漂姚。

那知當日棄臺澎﹐������城。劍欲化龍邀一眄﹔琴應伴鶴證雙淸。���腳來何暮﹖函夏無塵政已成。廿載寒酸門下�﹐��廣廈不勝情﹗

乞巧夕和同年林椒辰大令韻

棲鳳何堪老碧梧﹖朝云有意伴髯蘇。人間那得常圓月﹐照我雙雙好畫圖﹖

可柰塡橋鵲不飛﹐洛川咫尺怨靈妃﹐������了﹐生恐天孫夙願違。

書揚雄傳後

大道龍蛇蟄﹐法玄相與深。閣投終寂寞﹐瓿覆任浮沈﹗問字有知己﹐反騷���。�年過四十﹐恨未遇王音。

對客嘲能解﹐�����﹐���世小﹐郫宅一區多。老矣作符�﹐�����﹐���好事﹐載酒肯相過。

臺江本事詩﹐����檢討韻

第一工愁善病人﹐天���苦吟身。多情卻似無情者﹐今世寧非夙世因﹖自有品評歸月旦﹐果然解脫出風塵。名花從古宜名士﹐肯使樊川負好春﹖

問訊笄年正及瓜﹐琵琶腰鼓狀元家。綠珠��珠�價﹐碧玉眞成玉不瑕。心篆縈回盟釵鈿。臂���守宮砂。冰人月老渾閒事﹐低首千秋古�牙。

淸明日﹐鍾壽若太史招同陳香雪庶常﹑林鹿儔﹑陳靑湘﹑林可山三孝廉﹑林小蜦上捨作展花朝臺江雅集詩

爲花生日���﹐������同。昨夜忽聽寒食雨﹐轉愁勞����。

者番韻事補吟筒﹐����花自紅。不是去年桐葉閏﹐元宵剛展試燈風。

良辰𨿽展總匆匆﹐艷雪香泥印瓜鴻。極意畱春怕春去﹐柰卿秋扇我冬烘。

綠章儂願乞天公﹐別駛韶光百五中。卿作��儂作蝶﹐年年日日醉花叢。

花朝十日花知否﹖萬事繁華一夢空。安得壽花兼壽我﹐花眞耐老我還童。

倉前山伎女淸��冢詞

匆匆冷節越山頭﹐����滿地愁。莫向墓門插楊柳﹐爲誰攀折爲誰畱﹖

素馨如雪���﹐������何。蘇小西湖自千古﹐不須花柳怨飄�。

飄茵墜混身無主﹐瘞玉埋香骨也銷。一樣靑樓花姊妹﹐倩魂他日又誰招﹖

生前金屋且休論﹐知己何人更感恩﹖將汝一杯香冢上﹐來生莫再長情根。

朱顏黃土空惆悵﹐天上人間總渺茫。別有蕭郎傷逝淚﹐不曾雙死野鴛鴦。

男裝伎

不說是儂郎不知﹐教坊何處辧雄雌。花魁信有黃崇嘏﹐選出靑樓第一枝。

居然束髮���﹐�������。休誤東鄰諸女伴﹐隔墻三����。

半夜門前紅拂帽﹐���作木蘭袍。須眉何必非巾幗﹐輸與卿卿一著髙﹗

分明年少比三河﹐慣唱華筵定子歌。我欲呼卿爲小友﹐自憐潘鬢柰卿何﹗

女身一現已堪悲﹐況值句闌歷劫時。修到童眞�證果﹐肯將習气染燕支﹖

回頭伎

引向神山正好風﹐此身何又落樊籠﹖劇憐昔日靑靑柳﹐依舊章臺系玉驄﹗

六州鑄鐵輕成錯﹐����辦更難。一笑倒騎驢背者﹐老張萬����。

琵琶老九���﹐�������。錯認迷津爲覺岸﹐不回頭處竟回頭。

桃花人面依然在﹐紈同秋風只自傷。漫道再來錢不值﹐元鄒觀裏有劉郎。

苦從濁混憶華茵﹐一誤翻成再誤身。誰爲馬頭收覆水﹐浮梁鄭重別商人。

柬香雪﹑壽若雨太史

臺江我是鶯花帥﹐閬苑君爲翰墨侯。萬感本來同一夢﹐兩情於此足千秋。桃根姊妹相迎接﹐楊柳樓臺競唱酬。此樂眞能忘老死﹐世人秉燭夜曾遊﹗

舉世紛紛錢守虜﹔��我獨以貧雄。干戈骨肉團欒後﹐花柳�����﹐��偶存��感﹐白頭未信達人窮。文周�����﹐�柰成都四壁空。

鷺門午日次何勁臣貳尹韻

一墜罡風四十年﹐瀛臺仙夢已如煙。何期海外金蘭友﹐重證人間筆墨緣﹕老我倦看蒲節景﹐與君愁話竹林賢﹝令叔茗齋﹐昔同客唐帥幕﹞瀨南﹑洲北今何處﹝皆勁臣司鹺地﹞﹖到此相逢別有天。

寓公苦憶避兵年﹝乙未挈家內渡﹞﹐今日狼烽靜不煙。投筆已無戎馬志﹐乘槎或有鬥牛緣﹗灰飛池上愁經劫﹐穎脫囊中愧薦賢﹝時許帥擬檄赴泰西﹞。妄擬九州島騁遊轡﹐淳於炙轂衍談天。

贈楊壽眉上捨

壽眉上捨�﹐�����﹐負此不羈才﹐闊步而髙視。詩吟白��﹐����嵬。咄哉鯉魚城﹐獨鶴羣雞裏﹗憶我初識君﹐把手互狂喜。悔讀漆園書﹐「南華」與「秋水」﹔邇來悟浮雲﹐拾芥陋靑紫。達人豈屑屑﹐俗士聊爾爾。劉蕡我汗顏﹐卞和君刖趾。一得復一失﹐世事偶然耳﹗鯤鵬汗漫遊﹐麼麼笑虫蟻﹔醉倒萬花叢﹐腐豎駭且死。我特解君趣﹐君亦味我旨﹐噫彼造物者﹐通塞任所使。安仁今悼亡﹐長卿孰知己﹖雲英倘有意﹐藍橋在尺咫。繡虎賦洛神﹐結想動成綺。引君報瓊瑤﹐先我投桃李。

壽眉招同蔡樞南農部遊春城南

綠葉湖州來杜牧﹐桃花潭水見汪倫。熱塵滚滚桐陰裏﹐誰解憐春不負春。

偶向中����﹐���俗亂琴箏。小兒徳祖儂羞殺﹐天壤�����。

日本茂良介索詩﹐口占應之

落拓人間四十秋﹐數奇笑我不封侯。幾時海外乘槎去﹐同作扶桑汗漫遊。

偶然臭味卽金蘭﹐胸次嵯峨郁筆端。聞道雞林編外集﹐購將白傅小詩看。

題茂良詩卷後

火雲如蓋徧炎荒﹐夢入蓬壺最上方﹝蓬壺書院在臺南府﹞。爛嚼幾編冰雪語﹐教人肺腑一齊涼。

獨彈古調幾心知﹖冷抱牙琴向水湄。謫到紅塵誰識我﹐瀛東何幸有鍾期。

相對披襟���﹐��投贈笑顏開﹝承惠丹藥二品﹞。借君醫病還醫�﹐�����後來。

朅來勞燕各分飛﹐珍重臨歧攬客衣。問我西行何日返﹖新詩準備一囊歸﹝時予將有泰西之役﹞。

仙店道中

一路肩輿趁嫩涼﹐翠生生地晚栽秧﹐桔橰聲急西風裏﹐臥看遙山到夕陽。

泉垣旅次﹐呂厚庵文學自臺中三角莊來﹐贈予日槧宋林和靖﹑明髙靑邱二詩集。厚庵父汝玉上捨﹑叔汝修孝廉﹐予二十年前友也

厚庵遺我宋明詩﹐沆瀣林﹑髙想見之。蚤歲冠軍驚小呂﹔老顰同裏愧東施。鯤洋吟侶推襟久﹐鯉郭遊蹤把袂遲﹗正���咸與�﹐好風吹送到天涯。

君謨自��風調﹝謂�曉滄﹞﹐邂逅東萊便服膺。慘綠少年信英時﹐飛黃前路總奔騰。茫茫蜃海同千里﹐歷歷鯨波又幾層﹖話到滄桑一沾臆﹐因君遙祝竹林朋。

厚庵詩來﹐和韻書感

詩卷光陰又小春﹐磺溪回首尙煙塵。性靈似汝江山助﹔文字於予骨肉親。贈舊有袍憐範叔﹔浮家無席笑元眞。而今洛社推耆宿﹐二十年前兩璧人﹗

抱琴東望水雲天﹐何日成連徑刺船。穎士詩名香島國﹐眉山家學艷坡仙。狼烽大陸無窮恨﹐鴻雪今生未了緣﹗剩有夔蚿身世感﹐臞禪同病此相憐。

疊前韻

玉貌溫存�綺春﹐智珠慧鏡淨無塵。一門騷雅誰能友﹖兩世��老更親。不覺拈毫遭鬼妒﹐偶然揮塵見儒眞。綠衣阿杜烏衣謝﹐差幸云房有替人。

補石難完缺後天﹐休論破釜與沈船。全家水宿淸於鶴﹔到處雲遊悔不仙。蘭芷孤吟遷客怨﹔萍蓬小聚異鄕緣。環瀛以外無心膽﹐斫劍燒琴慘可憐。

倒疊前韻

阿蒙使我見猶憐﹐今雨重聯舊雨緣。一面竟成方外友﹔二毛漸老飲中仙。相看態度臨風樹﹐絕好才華下水船。此日後生眞可畏﹐稜稜霜鍔欲摩天﹗

老來乞作鏡湖人﹐小隱居然賀季眞。世局時時云狗幻﹐閒情日日海鷗親。舉頭怕見鄕關月﹔對面羞逢陌路塵。庾信江南詞賦手﹐不曾孤負故園春﹗

三角莊歌寄厚庵

三角莊﹐誰氏郎﹖神仙胎息原純陽﹐文名嘖嘖雷貫耳﹐詩筆皚皚冰浣腸。我來鯉魚城﹐見之喜且狂。呂安不敢誚凡鳥﹐無雙自是江夏黃﹗伯喈坐中佳士各羅列﹝謂曉滄﹞﹐軒然獨鶴矯翮立我旁。君修弟子職﹐我居丈人行﹔單父﹑呂公有令嗣﹐充閭跨竈君其昌。君家昆季今五常﹐馬氏白眉無此良﹔何況坦夫踵起聖功後﹐祇有竹林二阮差足當。施讎頗自詡家學﹐一時拜倒靑箱王。兩重鹿拜門﹑七道鯤身洋﹐妖氛千丈擘空起﹐三十六嶼煙茫茫﹗我今作客談滄桑﹐彼此一見聊一觴。天末浮雲忽蒼狗﹐人間劫火皆紅羊﹗刺桐巷隔刺桐郡﹝�初識��於臺中之刺桐巷﹞﹐與君喬梓如參商。飄萍大海聚散偶�叫胡�﹐撫今追昔徒感傷﹗招白墮﹐夢黃粱﹐寒雨壓屋聲瑯瑯﹐山齋一醉淩八荒。濃墨一碗﹑禿筆一把﹑紙一方﹐不夷不惠不莊列﹐非屈非宋非班揚。歌成一笑示呂光﹐相與寄傲乎廣莫之野﹑無懷之鄕﹗

客感﹐和厚庵韻

千里箐林啼鬼伯﹐燹余拚作溝中瘠﹔一旦長城乃自壞﹐道濟裂眥時投幘。神州陸沈佛筏渡﹐彈指靑蓮出火宅。扶桑之東渺何許﹖苶然自顧頹六翮。學書學劍兩無謂﹐老我駒光隙�迫。咄哉﹐世有夫已氏﹗枉叨杏宴登桂籍。君詩愛我忘我醜﹐使我讀之汗流腋。過情聲��所恥﹐有癢未搔靴已隔。兩當才子瓣香在﹝君詩崇「兩當軒」﹞﹐他�寄君眞命脈。苦吟入定知者誰﹖珍重客窗風雨夕。彼此努力各千古﹐後之視今今視昔。桑田三淺復何道﹖滄海依然潮與汐﹗詩囚老去百不知﹐化作溫陵一塊石。

疊前韻柬厚庵

生不能作督九州島位牧伯﹐肯與越秦較肥瘠﹖又不能披髮入山恣所適﹐狂來一笑棄冠幘。今我咄咄胡爲者﹖八口之家五畝宅﹗王粲荊��信北﹐如魚���鎩翮。倏然鏡此雪頭顱﹐寒意漫空歲華迫。客中十事九無賴﹐誰慰窮途老阮籍﹗讀君一字散千郁﹐何啻盧仝風兩腋。惜我瞬將萬里去﹝擬遊泰西﹞﹐歐塵亞霧東西隔。想�隔面不隔心﹐桑梓由來系一脈。萬人如海兩寓�﹐無邊臘鼓催除夕。故鄕回首好湖山﹐赤嵌無恙人�昔。烏頭不白馬不角﹐不及鯤身有歸汐。病中何物可斷�﹐誓到健來醉千石﹝時予因病戒酒﹞。

溫陵晤同年鹿遂齋太守

靑雲足下白雲司﹐又向桐門五馬移。元﹑白才名中禁噪﹔龔﹑黃治術故人知。薪傳世守陽明學﹝先徳講良知學﹞﹔棠蔭民思召伯詩。此日寓公兼揖客﹐廿年一夢鳳皇池﹗

太守淸風今鹿愈﹔老生宗法昔施讎。談經我愧無雙譽﹔作郡公堪第一州﹗蕊榜齊年翻舊譜﹔梓鄕待澤念先疇。山居遙聽兒童語﹐竹馬新迎郭細侯。

赤嵌渺渺送殘暉﹐城郭人民轉眼非﹗王粲登樓雙淚盡﹐魯連蹈海寸心違﹗鯤身鹿耳家何在﹖馬角烏頭死�歸﹗誰�江城春萬樹﹖南飛三匝尙無依﹗

��故國且休論﹐虎口空餘未定魂。便合此身葬黃祖﹐��絕域媵烏孫。中書毛穎臣今老﹔壯士田橫客尙存。拂袖西行三萬里﹐不堪回首「井東園」﹝臺北唐帥所築﹞。

寄和黃巖蔡��茂才七十自壽韻

巍然一叟古稀年﹐九轉丹成性不遷﹕素志原非同燕雀﹔浮榮豈必在貂蟬。耆英會上馮行己﹔兜率宮中白樂天。月正圓時人正壽﹝九月十六日生﹞﹐姮娥應締夙生緣。

仙姿海鶴豈凡胎﹖此是浮邱挹袖來。蚤以一衿酬夙慧﹔那堪十駕屈長材﹝秋閭十上﹐屢薦未售﹞﹗荔枝風雅談宗派﹐竿木文章付劫灰。今日鯉城逢小阮﹝令侄篔谷二尹﹐時權泉洲鷓鴣司篆﹞﹐客��醉碧霞杯。

��詩禮魯諸生﹐片席名山閱世更。來藥阮﹑劉原道�﹝家近天臺﹞﹔傳經馬鄭有鄕評。獨彈古調琴誰賞﹖長抱冬心��貞。曾見蟠桃�度熟﹐可知方朔本星精。

臯比老我忝人師﹐十歲榕壇系去思﹝僕主講榕壇十餘載﹞。壽�共尊今蔡澤﹐詩名雅�昔邱遲。識荊悵此仙緣淺﹝彼此時未謀面﹞﹐拜竹期將俗骨醫。一闋南飛遙寄祝﹐冰弦僵澀不成絲。

疊前韻

虛齋賢裔牧齋年﹐老向名揚嘆左遷﹗自有儒風宗蔡羽﹐不須世譜侈窮蟬。�深猶子同萍水﹐心慕髙人似葛天。何日壽筵親杖履﹐了他一詠一觴緣﹖

淡��秋佛蚌胎﹐��九老後身來。松吟自韻非凡響﹐�壽成全是散財。羞共少年拋利市﹐懶呼如願打�灰。小園淸絕蘭成賦﹐珠柱髙懸對玉杯。

飯��翁太瘦生﹐��陵谷任紛更。科名蟾窟關時命﹐聲價龍門待品評。南國蒓鱸秋有味﹐西湖梅鶴老彌貞。卅年一瞬期頤�﹐張果眞成蝙蝠精。

靑衿幸遇大宗師﹐回首芹黌往事思。料理經書傳伏勝﹔商量稼圃學樊遲。修齡好把吟篇祝﹐髙臥休將懶癖醫。家近福溪饒逸福﹐半篷魚艇一竿絲。

再疊前韻

神交與我兩忘年﹐宿�優時秩未遷。筆硯三場頻薦鶚﹐冠緌五徳共稱蟬。三才算亥徵眉壽﹐四首華辰寫性天。�遞吟筒雙��﹐倉溪一水去來緣。

�銅作骨鐵爲胎﹐百歲精神百煉來。身是晚成梁棟�﹐�無餘子斗筲材。絲抽千繭蠶空約﹐燭盡三條蠟肯灰。�餅虛名���﹐幾番蛇影誤弓杯。

達尊從古重儒生﹐館轂弘文令率更﹐太璞自然爲世寶﹐遺珠到底有人評。輞川圖畫王摩詰﹐頖水才華宋子貞。更羨騷壇推宿將﹐胸中十萬甲兵精。

吟成一字願相師﹐疊和君詩有所思。算到大椿春不老﹐啖來甘蔗味偏遲。世皆長者稱陳實﹔我未山人識呂醫。欲頌岡陵無好句﹐愧拈斑管寫烏絲。

三疊前韻

紫薇紅杏憶靑年﹐��詩名項子遷。暮齒漸加催老驥﹐��已噤抱�蟬。�消綺業眞如偈﹐更隔仙蹤小�天。一望霞標千萬丈﹐赤城知否是前緣﹖

��秀碧孕元胎﹐幾世雙修福慧來。筆下虫魚饒活趣﹐榜上龍虎失�材。�傳歲歲添茶譜﹐兒課時時畫荻灰。此老料應無��﹐新詩百篋酒千杯。

喜見書齋帶艸生﹐窗�解語雀知更。嚴光剡曲名曾釣﹐孫綽天臺賦偶評。心性靜符仁者壽﹐老成吉葉文人貞。牧堂手澤西山派﹐珍重千秋學業精。

黃絹辭呈絳帳師﹐都京研煉盡衡思。後周松柏空山老﹐徧插茱萸晚景遲。足屢刖猶將玉獻﹔身𨿽貧肯以金醫。壽詩滿紙先生�﹐處處騷人妙色絲。

四疊前韻

羊兒�到鼠�年﹐��無端忽播遷。獨客有誰憐斷�﹐��如我笑雌蟬。朋儕極目空雲樹﹐詞翰知心各�灰。��見君詩自壽﹐梅花吟社个中緣。

庾﹑鮑�篇妙�胎﹐��幾朵彩霞來。七旬浙水稱前輩﹐一第孫山惜茂才﹗��自成無量佛﹐功名還望再然灰。靑雲白髮尋常事﹐華頂相逢笑舉杯。

方瞳玉面老書生﹐靜坐壺中歲月更。冀北孫陽他日顧﹐汝南許劭此間評。謙謙君子爻終吉﹐坦坦�人道自貞。從此一年編一集﹐龍賓十二墨成精。

人海魚龍混偃師﹐豆萁身世感陳思。萊衣且喜斑連舞﹔毛穎何嫌出脫遲。墨下辛酸焦尾曲﹐詩中甘苦折肱醫。耽吟我亦鬑鬑�﹐續命從君借五絲。

五疊前韻

�謫塵寰卅六年﹐犬戎東渡我西遷。�難屈體求伸�﹐���機等捕蟬。桐郡潛蹤聊避地﹐杞人乏術敢憂天﹖�巖今����﹐引領相期結淨緣。

謝庭蘭玉盡靈胎﹐餘慶原從積善來。塞馬一生終是福﹐家駒千里不凡材。�仙洞裏娛眞境﹐熱宦場中笑冷灰。丹桂未攀黃菊老﹐期君滿飲九秋杯。

今皇禦宇正長生﹝時值聖誕三旬之慶﹞﹐三老恩榮並五更。星宿依然南極見﹔詩文好向北闈評。淸時梧鳳宜賡和﹐�壽蓍龜定利貞。萬事從心還健飯﹐何須辟榖煮靑精﹖

垂耄猶堪作帝師﹐古賢出處耐人思。登場傀儡原如戲﹐杖國經綸倘未遲。�相無權能造命﹐山林有疾漫求醫。�塵�����﹐宛轉雄�暗裏絲。

六疊前韻

幼安�晦避幾年﹐喬木何時谷鳥遷。故紙飄零鉆瘦蠹﹐��蕭索��蟬。��鬢影�成雪﹐老去頭銜署信天。爭似九峯山上�﹐瓊樓玉宇說因緣。

吹墜罡風總俗胎﹐餘生笑捋虎須來。芝苓可有延年訣﹖樗櫟原非用世材。幾點靑衫司馬淚﹐一堆黃卷祖龍灰。羨君飽享淸秋福﹐左手持螯右手杯。

風檐雪案可憐生﹐五五聽殘試院更。梁灝終成名進士﹐鍾嶸早定卷中評。有詩便是眞仙骨﹔不字何妨老女貞。今越豈無歐冶手﹐九霄一躍湛盧精。

委羽曾傳控鶴師﹐丹�石室此相思。苔岑兩地同心早﹐春秋三���遲。�士襟期�豹隱﹐徵君家世本�醫﹝��善岐黃術﹞﹐�林更喜聞輿誦﹐退食羔羊賦素絲。

七疊前韻爲曉滄作

大徳�慚��年﹐��家學��遷。老懷健似淩秋隼﹐詩品淸於吸露蟬。��秦書憐往日﹐九還軒鼎補先天。升平人瑞風塵客﹐彼此同慳一面緣。

撒手勞薪養靜胎﹐淵明栗裏早歸來。煙霞位置神仙局﹐蘭桂滋培子弟材。百尺松風宏景閣﹐十年�火賴殘灰。雞虫得失都休管﹐釀取秋香入壽杯。

知非伯玉負平生﹐幾度滄桑兩眼更﹗幸艸春回塵劫過﹐老花秋淡晚香評。君應衍笇追彭祖﹔我未工吟愧謝貞。自笑懸弧先一�﹐輸他鶴壽稟金精。

吾宗衣缽��師﹐��相關��思。海嶠勞人空跋涉﹐��賢者此棲遲。參禪早悟天龍�﹐卻老難尋扁鵲醫。��壽君還自壽﹐杯中顏色鏡中絲﹗

八疊前韻����茂��

海燕孤飛又幾年﹐烏衣回首故巢遷。前身夢冷疑非蝶﹐老景秋深恨不蟬。無用自成都散漢﹐有情長墜柰何天。相逢圓澤三生石﹐君我萍蹤總夙緣。

雛聲奪得鳳皇胎﹐千仞葵峯毓秀來。禰﹑孔忘年爲至契﹐機﹑云並駕是奇材﹝乃弟維介上捨﹞。龍麟寂寞池中物﹐鹿耳淒涼劫後灰﹗閒共幽人話時局﹐沙場正飲夜光杯﹝北事方棘﹐言之慨然﹞。

握手桐陰兩鯫生﹐雨窗��到三更。丑人絕倒東施態﹐介�權���評。�谷頓��叔度﹐傖荒未攺竇懷貞。��南�今安在﹖藜火光沈太古精﹝僕遭亂後﹐藏書盡失﹞。

頭陀�發��師﹐不盡鯤沙故國思﹗滄海桑生人事攺﹐��粱熟��遲。��騷��難問﹐良相奇功國未醫﹗俠少如君甘下拜﹐回首�殺老爰絲。

年伯林蒼翹先�用�題後

浯門故壘陣雲橫﹐時局艱危想老成。君信可人能辦賊﹐世稱儒者亦知兵。江東從事羅昭諫﹔幕下元僚庾景行。家乘至今傳哲嗣﹐慚予一第附微名﹗

題李恢業廣文小影

鷺門望之子﹐鯤島柰重洋﹗忽忽十年別﹐星星兩鬢蒼。鄕心遶雲樹﹐塵劫幻滄桑。五嶽眞形在﹐公然一老狂。

蟾根�仙杏﹐�����。風月�新竹﹐家山此舊遊。君浮��杓﹐我典鷫■﹝霜鳥﹞裘。擬補圖中�﹐相攜訪祖洲。

題王��吟捲

賓洛�華���﹐�鄕後起��賢。中郎琴爨成焦尾﹐夫子墻髙許及肩。皎潔崔仙歌玉樹﹔風騷溫尉認金荃。王嬙一覯驚殊艷﹐老去東施祇自憐﹗

次吳澄秋廣文韻

老去耽吟孟浩然﹐從容半百著書年。枕中得祕皆鴻寶﹐門內通經有象賢。雪案功深雙腕脫﹐風檐晷促寸心懸。嗟予豚犬君龍鳳﹐最望尼山賜與淵﹗

二十年前北客身﹐杜鵑橋上望天津。漸通駟牡紛星使﹔誰掣鯨魚奠海神﹖賢者不�聊避地﹐歸與無柰苦依人。�陵���知我﹐����骨肉親。

疊前韻

一回相見一淒然﹐燕子無家已七年。倚枕邯鄲醒昨夢﹔登場傀儡�時賢。逢萌此��冠掛﹐徐稚何人爲榻懸。尺蠖求伸成底事﹖遺珠泣��重淵。

西岑古屋寄閒身﹐此是桃源世外津。驥伏櫪邊無柰老﹐龍吟匣底豈能神﹖陳遵到處空驚坐﹐鄧禹當年早笑人。自分樵漁長結伴﹐好山好水日相親。

次林玉峯廣文韻

浮塵滚滚渺鍾期﹐雅怨騷懷不自持。盡有苦心工鍛句﹔總無媚骨學趨時。生難阮籍空囊守﹐死便劉伶短鍤隨。白眼看天吾倦矣﹐爲君乃復一中之。

玉峯靈气��春﹐處士林逋��人。一代風騷眞命脈﹐千秋金石�精神﹝君藏金石甚夥﹞。新篇白�慚同調﹐故國靑山憶比鄰﹝君家玉峯﹐與予鄰邑﹞。擬借雙鎞��膜﹝君兩眼均有疾﹞﹐相期珍重歲�身。

疊前韻

莫負平原十日期﹐相逢最好酒杯持。埋沈彩蜺幹霄气﹐苦憶紅羊歷劫時。冷宦不妨充石隱﹔詩翁有例號天隨。風塵笑我頹唐甚﹐枉說當年杜牧之。

絲羞對鏡中春﹐老去江湖作散人。百煉豈眞成鐵漢﹖一經未必讓錢神。謀生有術寧幹祿﹐教子無方爲擇鄰。家國茫茫無限感﹐不應重現宰官身。

再疊前韻

騷壇把手證前期﹐白戰何須��持。墨海可憐當日事﹔靑雲猶憶少年時。塵中贈答千膏�﹐旅次光陰一卷隨。回首鯤澎三十六﹐狂瀾誰與障�之﹖

管城花艷��春﹐深致由來��人。灑墨妙於張艸聖﹔品詩淸絕陸茶神。�眞南運能知律﹝君能品茗操琴﹞﹔我似東施敢效鄰﹖一笑老僧同入定﹐只燈雙照苦吟身。

三疊前韻

故鄕何日問歸期﹖白首依然漢節持。垂老自憐蘇屬國﹔好賢誰似鄭當時﹖吟邊小艸攜囊去﹐劫後焦桐�宅隨。羨爾鳳雛毛羽長﹐獻之轉眼又羲之。

赤嵌苦憶昔時春﹐零落田橫島上人﹗翰墨無功慚虎僕﹔詩篇有淚泣蛇神。�離杜�常爲客﹐貧賤微生屢乞憐﹗輸與蒲團枯坐者﹐如來��是前身。

玉峯客死溫陵﹐仍疊前韻哭之

返棹諸羅豈有期﹖酸辛旅計費支持。劇憐梗泛萍飄者﹐直到鍾鳴消盡時﹗一夜相��夢白﹐九原可作欲呼隨﹖狐邱正首今何�﹖諛墓無人乞退之。

一雙霧眼送殘春﹐貧困難醫老病人。市井揶揄無柰鬼﹝姦商逋負﹐全喪所蓄﹞﹐文章伎倆不能神﹝鄕舉十薦不中﹞﹗變桑海上愁新劫﹐吹笛山陽感奮鄰﹗至死方知林類樂﹐憑誰喚醒苦吟身﹖

壽蔡曉滄觀察五十﹝生閏八月﹐與今閏同﹞

乾坤莽莽歲滔滔﹐林下輸君一著髙。老境轉於兵後健﹔壽筵爭似客中豪﹖風騷壇坫推牛耳﹔家世絲綸掌鳳毛。同輩��增渴羨﹐蜀山��啖綏桃。

鰲川東望水之湄﹐玉樹臨風憶曩時。�達荀卿宜祭酒﹔二毛髙適尙耽詩。服官老去非吾願﹔寡過年來祇自知。話到桑田滄海夢﹐故應��換靑絲。

梓裏風光梓澤春﹐頭銜私署��民。世傳郭況金成穴﹔我愛文同竹作鄰。三徙陶朱終保富﹔一門儒素善全眞。芒鞋卉服山香帽﹐領取壺天自在身。

小別瀛臺已六年﹐誰將陰徳耳鳴傳﹖贍姻卹黨惟蕭瑀﹐解難排紛似魯連。門內都無紈褲習﹐堂前盡有�衣翩。封翁未老身先貴﹐不待邀榮報象賢。

甲﹑乙重經兩劫深﹐磺溪舊壘渺難尋。犁庭早試禽渠手﹔避地終存報國心。�有戰�酬豸繡﹐漫將仕譜度鴛鍼。相期�享耆英福﹐歲歲華嵩慶盍簪。

斂鍔懷瑜一寓公﹐平生原不以貲雄。九經閣有淸華譽﹔萬石家惟孝謹風。名利熱場甘隱豹﹔文章小技薄雕虫。憑君�歲徵君壽﹐星在西�日在東。

小園回首舊重陽﹐幾�文人共�觴。結翰墨緣交以淡﹔作岡陵頌壽而臧。養心自有長生藥﹔積善堪爲續命湯。衣稅食租等閒耳﹐海濱難得是書香。

眼底毗耶故國遙﹐扶輿旁薄未全消。衣冠舊望仍�謝﹐縞紵鄰交有札僑。伯鯉一庭常獨對﹐家駒千里�非驕。卿云自是人間瑞﹐舒捲無心在九霄。

安期坐上學飡霞﹐自種東陵五色瓜。蒓菜鱸魚招舊侶﹐楊梅孔雀拜通家。神仙跌宕恆春樹﹐樓閣莊嚴稱意花。我與�和同泛宅﹐樵靑消�一甌茶。

眞率筵開禮義門﹐天然玉友伴金尊。膏腴萬頃猶餘事﹐福慧雙修總夙根。招隱合歸陶栗裏﹔移家剛好晉桃源。朅來��新巢燕﹐還向��見舊痕。

此邦小住亦爲佳﹐出處從容與�諧。鴻案鮑車眞矩度﹐白裘杜廈好襟懷﹗海天蒼赤心心印﹔兒女靑紅事事排。剩有周妻何肉累﹐未應生世太常齋。

絳蠟熒煌敞書屏﹐刺桐城裏祝遐齡。主人松菊開�徑﹔子弟芝蘭植滿庭。已見東來迎紫气﹐更從南極�文星。此心別有千秋在﹐不重籯金重一經。

從今知命溯懸弧﹐桂子香中閏恰符。一樣�光重領略﹔本來壽相妙淸臞。�家舊譜傳丹荔﹐樂府新詞寫白楡。聽罷霓裳羽衣曲﹐爲君更�列仙圖。

杖履風流屬老成﹐九疇五福本天生。�鉤惟願長無恙﹐畫省都非浪得名。朗我玉山裴叔�﹔照人秋月李延平。他年屈指周花甲﹐一笑掀髯舉十觥。

蔡壽人司馬四十三初度和澄秋韻

靈芝三秀擷茅盈﹐祝嘏難忘話舊情。萬卷汗牛家自富﹔一官司馬品能淸。觴稱令節過懸艾﹔座滿名流快識荊。老我光陰今半百﹐中郎知己慰平生。

劉安雞犬一家馴﹐此是神仙太古春。江左烏衣原�望﹐遼東皁帽亦天眞。二千里外蕭疏客﹐四十年來福慧人。賤子呈詩兼進酒﹐區區莫厭往還頻。

疊前韻

千畝膏腴�室盈﹐有誰林下賦陽淸。朋交繾綣來吳質﹔家學淵源本蔡淸。釆釆紫芝歌��﹐深深紅樹寫關荊。羨君啖蔗眞佳境﹐吐納雲煙�此生。

耆英勝會�風馴﹐想見承平洛�春。富貴堂應開綠野﹐煙波宅竟泛元眞。�尊列�南皮宴﹐詩禮趨庭北面人。今日壽筵桐郡啟﹐故園滋味憶仁頻。

再疊前韻

鯉門鰲嶼水盈盈﹐一夕華觴兩地情﹕舊雨聯歡僑�札﹝鄭竹溪吏部及澄秋﹞﹐名山養望紫兼淸﹝泉��名山曰�紫葵羅﹞。四科�欲師端木﹐三苟人皆善衛荊。何必靈丹眞卻老﹐少霞顏色本天生。

妻妾柔嘉子弟馴﹐異鄕不異故鄕春。萍蹤吹聚原如夢﹐藻祝求�轉失眞。天意蒼茫期玉汝﹔世途坎壈學金人。壽君豈在岡陵頌﹐敢作尋常��頻。

三疊前韻

若谷虛懷豈易盈﹖解人難得个中情。譜傳荔子芬猶在﹐詩比梅花韻更淸。雜列謝庭皆玉樹﹔僑居梁廡有釵荊。會成九老圖眞率﹝是日會者九人﹞﹐欲仿香山爲寫生。

君謨風雅牧堂馴﹐四座琴書一室春。世謂頑仙饒此福﹔我從髙士見其眞。鯤身避地邀同�﹐燕翼貽謀�後人。恰喜菖蒲新釀熟﹐兕觥相勸不�頻。

四疊前韻

安仁兩鬢雪初盈﹐思曠從今冷宦情。去日多愁來日少﹔出山濁讓在山淸。隱居何處尋巢﹑許﹖遊俠無聊愧聶﹑荊﹗讀罷�詩甘俛首﹐風流誰似玉溪生﹗

鷗自淸閒鷺自馴﹐神如秋水气如春。制科落落李方叔﹐仙尉翩翩梅子眞。煙墨全空塵�障﹐典型端屬老成人。我來�問誰賓主﹖夜靜挑燈促膝頻。

五疊前韻

錦囊已滿玉卮盈﹐和我新篇寫摯情。徐榻少懸交愈密﹐郇廚久飫味偏淸。虛心有句勞師竹﹔浪借無家慰借荊。擬結吟朋兼壽友﹐天應不負��生。

嵇生龍性本難馴﹐況柰樊川易感春﹗顧我自慚酬�拙﹔除君誰是愛才眞﹖閒來十畝思桑者﹔老去千篇付梓人﹗雁序追陪駒齒長﹐五年回首鏡中頻。

六疊前韻

滄桑一局�虧盈﹖勘破中年以後情。雅會都忘炎景迫﹔好詩頓使俗塵淸。相酬七律添新艸﹔過訪雙扉款舊荊。君我及時行樂耳﹐笑他金訣學長生。

互鄕無術��馴﹐戰壘荒原艸不春﹝時鄕鄰有斗者﹞。竹報平安還勝壽﹔花名隱逸�存眞。夢中想象桃源路﹐方外周旋卉服人。畱待此身成砥柱﹐臨歧珍重語頻頻。

感事和壽人韻

回首磺溪戰血涼﹐黃巾竟入鄭公鄕。含冤有石塡精衛﹐泄憤無椎奮博浪﹗海上魚龍隨處雜﹐塵中牛馬赫誰忙﹖漫從徐福求仙去﹐到底蓬萊總杳茫。

驀見吟箋一朵雲﹐梓桑何日靖妖氛﹖羽鱗消息重洋惡﹔蠻觸干戈兩地紛。�策救時思賈傅﹔十年變法怨商君。歷山�欲歌招隱﹐眾自耕田鳥自耘。

疊前韻

幾曾消受世炎涼﹐笑裏乾坤有醉鄕。冷宦寸心原白水﹔勞人雙鬢已蒼浪。掛冠何事歸田早﹖壓綫無端作嫁忙﹗一葉飄萍今去也﹐天風淅淅海茫茫。

去來野鶴與閒雲﹐煙水浮家淨不氛。蹈海餘生還骯髒﹔過江名士自繽紛﹗那堪龍尾爲遷客﹖更以豬肝累使君。未了愁根秋又長﹐幾回種出幾回耘﹖

鯉城晤鄭生毓臣上捨

獨抱成連水上琴﹐苦從塵海覓知音。相從桐郡愁無那﹔小別榕壇感不禁﹝生昔肄業榕壇﹞﹗劫後鶯�前日夢﹐客中雞黍故人心。鷺門市隱君休笑﹐此是經神著作林﹗

別館淸尊�寂寥﹐鯉魚城郭雨瀟瀟。心香騷雅宗唐勒﹝謂唐維卿中丞﹞﹔手澤風流接鄭樵。萬里壯遊三鯷島﹐一腔熱血七鯤潮﹗無端觸我滄桑恨﹐爨下孤桐尾已焦。

泛梗漂瀟又幾時﹖窮來未必便工詩。亂離局定眞交見﹐文字情深舊友知。太息荒洲鸚鵡冢﹝林薇屏客死新竹﹞﹐酣吟旅鴟鷓鴣詞。伯牙絕調何人賞﹗孤負當年一子期。

挽陳紉石貢士

荒原日落鴉聲死﹐客星夜�藍溪水。南風吹淚入�門﹐流向瀛東二千里。陳侯﹑陳侯古之人﹐積學愈富家愈貧。天道如此那可問﹐彊而未仕終斯�。憶昔騷壇相角逐﹐獨幟楞楞樹新竹。嗤他餘子作��﹐嚇得小儒皆蟻伏。燕京聞說�金臺﹐十載公交車五度來﹔下第劉蕡名��﹐上書蘇季志寧灰﹖無端瘴海狼烽起﹐蹇驢又踏長安市。梓鄕毒霧正漫漫﹐石苑春風聊爾爾﹗豈知磨蠍犯身宮﹐小謫蓬池墜軟紅。自古文章憎命達﹐有人��感途窮﹗歸來閒擁臯比坐﹐佛火一龕僧一个。北海何堪尊酒�﹖南唐無柰家山破﹗於今兩眼幾滄桑﹐回首鯤沙路渺茫﹗九日萬松隱�緒﹐十閩八口挈冬郎。沈憂刻骨眞難療﹐撒手塵勞�一笑﹔更無白鶴下相迎﹐但有靑繩來�弔。嗟予四十七年中﹐潦倒如君事事同﹗自愧玉樓人不召﹐釣竿�����。

西岑消夏和毓臣韻

火雲十里照林塘﹐一曲�香舞砑光。我�����者﹐未妨居士署淸涼。

等閒世事�如棋﹐褦襶而今病可知。藥鼎熬成消夏居﹐那堪雞骨半牀支﹖

軟紅塵裏醉沈淪﹐驀地扶搖上九垠。如是噙香咽冰雪﹐盥薇��浣花人。

屋背雙松互午陰﹐寓翁長日悄眼琴。鎭心欲借君詩句﹐自抱寒瓜品綠沈。

疊前韻

濤聲如吼夢瞿塘﹐空翠霏薇逗日光﹐松�����水﹐燕珠何事更招涼﹖

橘叟蕭閒一局棋﹐消磨永晝有誰知﹖深�甲子都忘卻﹐那管辰鐘十二支。

个中元气自渾淪﹐秀徧山垠與海垠﹐臥我羲皇北窗下﹐可憐��夏畦人。

幾陣蚊雷送晚陰﹐又聽蚓笛和蟬琴。吟魂吹向陳芳國﹐不信人間有陸沈﹗

寄和日本潤石翁竹村秀保七十壽

昔聞扶桑東﹐上有三神山﹕方壺與員嶠﹐老鳳棲其間。九苞古所稀﹐凡鳥不敢攀﹔超然一鳳鶵﹐毛羽生斑斕﹐出則紫閣紫﹐處亦丹穴丹。老鳳顧之喜﹐釆衣舞林端。皓皓百歲鶴﹐矯矯千里鷴﹐�見諸燕雀﹐安知塵中寰﹖

再寄潤石

琵琶湖畔路﹐爲相釣遊蹤。籬種淵明菊﹐門聽宏景松。髙人年似鶴﹐老子道猶�。此日杖於國﹐寧非淑气鍾﹖文章周柱下﹐姓氏魯靈光﹔後起皆梁棟﹐先生自梓桑。世稱仁者壽﹐我慕古之狂﹔引領私相祝﹐迢迢大雅堂。

重九日別毓臣

君歸是我昔楡枌﹐可柰逢君又別君﹗君以東溟酬壯志﹔我於��送吟魂。樽無萸酒尋新約﹔鼎有梅羹策舊勛﹝君司新竹鹺務﹞。一笑匡時好身手﹐生涯且自逐牢盆。

憾無縮地分身術﹐來去岑江與鷺江。大海琴聲從此遠﹔故人燈影不能雙。貧叢世界���﹐愁�詩魔戰未降。剩有荒雞邀對語﹐三������。

客中荊布已無憀﹐況值秋����。������喜﹐七年風雨太漂搖。燕窠力����﹝��老��肺﹞﹐蝶夢春殘玉損腰。此日相如貧病�﹐����茂陵嬌。

沈腰潘鬢又西風﹐身是焦螟一寓公。獨夜吟悲虫與答﹐空山夢�酒無功。經秋奉情妻先病﹐伴老淸娛妾尙童。已過中年謝安石﹐可知哀樂古今同﹗

後蘇龕詩鈔卷五

溫陵施士潔蕓況

﹝全捲佚﹞

後蘇龕詩鈔卷六

溫陵施士潔蕓況

泉南新樂府

械鬥

黑夜鳥槍聲不絕﹐白日靑苗帶根拔﹔拓成��好戰場﹐��童童無寸發。�������﹐�������﹔�文啟釁破��﹐��攘臂���。����死猶可﹐暗地傷人測更叵﹗冤冤相殺何時�﹖�炮架起三層樓。衙蠹見之色然喜﹐差役訪聞憑一紙﹔文武親臨雞犬嘩﹐一時十室空九家﹕男者壯者鋌鹿走﹐婦者稚者沙蟹爬﹔流離偸向艸間活﹐不及樹上雙棲鴉﹗苦到吞聲無處訴﹐自願餐風與宿露﹔寧可死作道旁屍﹐那可捉將官裏去﹗吁嗟乎﹗生則地瓜當飯春艸眠﹐死則鋼刃之下鉛子邊﹗縣官父母民之天﹐民與民鬥天無權﹗子民敢望父母憐﹖貧者猶有賣子錢﹐富者賣宅兼賣田﹐膏脂幸勿嫌戔戔﹗吏胥饞吻徒隸涎﹐皮膚刮盡骨肉脧﹗激而不變豈其然﹖方今萬事何者先﹖苞苴有例相沿緣﹐習以爲尙誰敢捐﹖�������﹐���屋燻成煙﹔不然��及爾�﹐������將爾纏﹗嗚呼﹗五洲到處騰鮏羴﹐獨爾一方��偏�偏﹐安得口銜木石冤海塡﹐天乎何苦蟻命延﹖而況吳﹑越之仇二十年﹐釜中豆泣長相煎。願官勿復爲獺鸇﹐使民自在遊叢淵﹗畫地爲獄蒲作鞭﹐靑天萬口官稱賢﹐械鬥之民何辜焉﹗

避疫

世間奇劫無不有﹐一疫乃至十年久﹗郡南山海萬人煙﹐鬼錄搜羅已八九。海气瞢騰山气淫﹐觸之不覺頭岑岑﹔耳邊隱約催鬼伯﹐活血斗然成死核。秦醫束手越巫逃﹐咄哉滿地腐鼠嚇﹗一人染疫一家危﹐百金求巫千金醫。劣翳驕蹇���﹐神道荒����﹔�����愈多﹐此輩何如��者﹖渠渠�����﹐�肉未敢張哭聲。惡匄呼羣瞰其室﹐斷絕人蹤與鼠迹﹔昔匄而瘠今盜肥﹐阿堵探囊如鼠碩。炎天槁葬叢山紛﹐匄助負土營新墳。豈知狐埋復狐搰﹐是匄是盜二而一。「摸金校尉」﹑「發丘郎」﹐木石心腸鬼亦怵﹗晨酣午飫宵摴蒱﹐腦後不聞新鬼呼﹗惡匄之惡惡若此﹐彼蒼降罰何時已﹖君不見前明崇禎癸未春﹐邏卒驚倒喪門神﹔又不見河北羊毛入茄裏﹐千人食之萬人死﹗安得有司行大儺﹐黃金四目揚盾戈﹖騎士傳火侲子歌﹐逐之四裔投之河。疫鬼敢向天橋過﹖

控案

東家李與西家張﹐昔爲����商﹔�������﹐��彼此躋公堂。邑宰�爾如��﹐�����脂肪。公堂之下首彊俯﹐歸來目作金�努﹔恨不將仇畀豺虎﹐急售屋瓦賣田土﹐一飽胥差壯牙羽。爾家田屋有時空﹐爾仇薪膽無時終。官謂爾民皆富農﹐彼此多牛足榖翁﹐與官臭味惟靑銅﹐窶人莫入公門中。東家五十西家百﹐兩家勝負爭咫尺。勝者爾蚨添兩翼﹐負者爾牝虛一擲。金多金少曷足惜﹖柰此靑天慘無色﹗還鄕霍霍自磨刀﹐不敢仇官仇爾曹﹕首及六親次同裏﹐日夕尋仇決生死。和事老人聞之驚﹐招呼火伴相調停。先取杯筊卜神明﹐再請搢紳諸先生﹔勸爾桑梓畱餘情﹐勿始以訟終以兵﹗那知此輩山魈精﹐賺取茶�貪杯觥﹔上下其手妙莫名﹐依然�����﹐����鳴不平。山人歌此爾試聽﹐爾������。諸紳之力玉爾成﹐老人掀髯作笑聲。爲爾喚出孔方兄﹐爾夢到今醒不醒﹖

打劫

君不見千人萬人同一鄕﹐十鄕八鄕同一姓﹖弱肉彊食今成風﹐巨族聊爲盜跖行﹗盜跖年少鄕中豪﹐夜弄炮火晝舞刀﹔狗黨狐羣隨處有﹐弱小見之曳兵走。兩重墻壁三重門﹐抉門破壁驚雞豚。有客新從呂宋返﹐久別山妻席未暖﹔可憐萬里橐中裝﹐覆巢之下無完卵﹗眞盜胠篋不暇悲﹐假盜嚇殺妻與兒。狄靑面具亂昏黑﹐此聲何來似垤澤﹔交臂誰知某在斯﹐驀地相逢舊相識﹗金剛寶鉆紅珊珂﹐帳衾簪珥���﹔����兩�得﹐輸入東君安樂窩。詰朝鄕����﹐��白鏹須千百。搢紳聞之發指冠﹐爲汝具狀聞於官﹔一狀不靈瀆至再﹐縣門如海柰何柰﹗深居簡出官體尊﹐汝尙未壽夫馬費﹔閽人髙坐談孔方﹐爪牙張舞胥隸狂。老盜掩口顧之笑﹐幾時辦盜官下鄕﹗城外喧傳前導出﹐忽然庖代乃雜職﹔蛙鳴知否爲官私﹖先講委員轎價畢。噫嘻乎﹐官不辦盜盜賊民﹐民敢鳴官民自賊﹗聽官吹角入盜鄕﹐盜謂小兒吹觱栗﹗

番客

十家生男九作客﹐聞說南洋有島國﹔新客但隨老客行﹐行卽欲歸歸豈得﹗自從祖父客南洋﹐小者爲工大者�﹔嗷嗷八口此待哺﹐不然家食何所�﹖�������﹐�日洗塵作牛飲﹔朱提閃爍驚��﹐���涎及余沈。無端同室起操戈﹐富人如雀飛投羅﹗尺布斗粟亦禍水﹐涓涓從此成江河。裏猾如虎向客視﹐一紙公門憂患始。公門口作八字開﹐爾輩破家等閒耳。築屋東鄰欺﹐修墓西鄰訾﹔南鄰命案忽爾移﹐北鄰械鬥還爾羈﹗眼饞吻燥梟與鴟﹐咀爾血肉嚼爾皮﹔況爾六姻九族待爾炊﹐千瘡百孔誰爾醫﹖我來番客鄕﹐爲歌「番客詩」。世間得意洋洋者﹐到底妙手空空兒﹗噫吁嘻﹐番客之名甘如飴﹐番客之苦無人知﹗客昨欲歸愁乏貲﹐今歸欲行悔覺遲。客爾何不沈舟破釜﹑飄蓬泛梗隨所之﹐終身浮海居九夷﹐笑挈胡婦胡兒嬉﹖君不見���作賈胡碧﹐冠衿把手爭相識﹖�������﹐��如此願已適。又不見南洋�����﹐�者幾人正邱首﹖故鄕萬里空招魂﹐誰贈麥舟返爾柩﹗

乩童

咄哉﹗乩童爾何人﹖一時見利不見身。賺錢攫物巧於盜﹐爛頭破面驚爲神﹗父老焚香婦孺拜﹐搢紳坐視不敢怪。爾非孫泰斗米師﹐或是方臘紅巾派﹖醵貲賽會紛如狂﹐鮏羴雜杳村醪彊。此獠公然恣饕餮﹐旣醉旣飽神之旁。宴罷騰身立神轎﹐血汗淋漓路人笑。爾豈獨非父母身﹖世上無如此不肖﹗乩童﹗乩童﹗何爲乎﹖爾何不爲耕稼徒﹖爾何不爲漁樵夫﹖或爲僧道爲醫巫﹐或爲輿隸爲傭奴﹔不然入市混屠沽﹐不然浮海從賈胡﹗嗟�愚人還自愚﹐爾賣爾肉堪壺盧﹗爾����區區﹐��爾罰膺刀鈇﹔蓬飛爾首赤爾�﹐����劍爾膚﹗童爾妄稱已足污﹐乩爾僞托尢當誅﹗泉南豈乏君子儒﹐竟容此獠行通衢﹗何況媚竈俗所趨﹐紅男綠女相染濡。邇來妖气無處無﹐妖而雌者爲神姑。爾獰類鬼騷類狐﹐誰滅爾醜正爾辜﹗左道昔有瑯邪於﹐安得江東孫伯符﹖

普渡

鼠兒年到豬兒年﹐十三鄕裏相循環﹔蘭盆勝會各爭勝﹐銅山傾倒如流泉。其餘鄕裏𨿽不一﹐年年七月成故實。云是慶贊中元節﹐施食蓮臺仗我佛﹔左有鐘魚右瓶缽﹐能將地獄幽魂拔。一月之中三十日﹐千門萬戶咸��。洋燈照地燦成雪﹐百寶壇前���﹔��金鼓��聒﹐爆竹雷轟山欲裂。艸間紙����﹐�人逐隊走炎暍﹐汗雨袂雪气拂拂。遠者能來近者悅﹐家家畱客酒筵列﹔珍錯雞豚與魚鱉﹐白叟黃童醉且跌。積飯成山香四溢﹐要使餘波及寒乞。夜闌人散劇已畢﹐紙錢堆裏灰猶熱。明朝竈冷斷炊煙﹐賣盡田園癡可憐﹗田園已賣誰復贖﹖普度年年愁不足。牲牢缺欠鬼神瞋﹐燈火蕭條門戶辱。急隨番客呂宋行﹐願佛佑我工營生。番婆奩貲入橐盈﹐歸來演劇酬神明。掌中傀儡泉州城﹐大班江西尢有名﹐賈胡一笑千金傾。我聞盂蘭救母目蓮之遺事﹐何意今俗沿之普度作遊戲﹗一舉罄罄中人產﹐一鄕專貽巨室累﹔貧者已極富者�﹐�底滄桑太容易。嗟哉時局方艱�﹗�������。何不集此膏與腴﹐民獻之官���﹖��散賑偏災區﹔不然分惠溝中臒。笑爾媚佛何其愚﹐怪爾用財何其疏﹗無乃習俗移人乎﹖我有一言陳當途﹐次及鄕黨士大夫﹐「祭非其鬼」古所誅﹗榜爲厲禁懸通衢﹐民風返朴民力舒﹐令人神往康乾初﹗

賭棍

昔人之賭以豪名﹐今人之賭以棍稱﹔昔人一擲每百萬﹐今人左券操奇贏。就中五木寓關竅﹐呼盧喝雉隨聲應﹔葉子戲局千手眼﹐百十二紙皆通靈。竹牌推出銅寶響﹐市井衣缽尢專精。場上何來莽紈褲﹐引之入彀酣如蠅﹔斷絕父兄棄妻子﹐長與賭棍爲死朋。廣廈����瓦﹐腴田轉眼無寸莖。顚倒晝夜���﹐��面��可憎。君不見泉州城南呂宋客﹖����白鏹白﹔金穴喧傳郭況家﹐紫標艷說臨川宅。賭棍望風爭款門﹐扶上肩輿行得得。妖伎孌童帶笑迎﹐花柳開場倍生色。囊家待客丰且周﹐先奉煙茶後酒席。須臾客醉奮衣起﹐昂然如鶴鶴羣立。骰盆宛轉作鬼叫﹐燈火光中蕩魂魄。籠禽阱獸爾焉逃﹐目聽眉語誰能識﹖前車旣覆後車繼﹐瓦注不足金注益﹔傾筐倒篋信豪舉﹐贏得旁觀誇嘖嘖。噫嘻乎﹗賭棍之狡賭鬼愚﹐可憐鬼亦愁棍徒﹗剜爾鬼肉吸鬼髓﹐殺鬼不用力與鈇。破家亡命等凶器﹐目之爲棍良非誣﹗當頭一棒喝鬼醒﹐棍乎何處藏其軀﹗

��席上次毓臣韻

����此謨觴﹐大筆龍門老子長。秋�����迫﹐敢云報國在文章﹖

浮家避地海之濱﹐豪竹哀絲半百身。苦記去年今夕事﹐一樓風月醉詩人﹗

毓臣席上次米溪韻

滴盡銅駝淚﹐於今又幾年﹖自憐香案吏﹐一謫不成仙﹗

丱兮城在否﹖古國已千年。聞說秦方士﹐曾求海上仙。

中東互唇齒﹐君我亦忘年。絕好同舟誼﹐人間李郭仙。

自題影像贈答米溪

吾友米溪貌如玉﹐今吾自鏡還自恧。仙之與凡雅與俗﹐吾以苔岑■﹝契﹐廾代大﹞於獨。鹿耳礁邊詩酒局﹐褦襶者誰�此福。��白駒在空谷﹐何以贈之紙一幅﹐����眞��。

毓臣﹑養齋秋試不售﹐景商以詩慰之﹐卽次其韻

兩世論交重紀羣﹐翩翩公子況能文。榜頭成敗君休較﹐醉睨兒曹灞上軍﹗

眼前畫餅啖名場﹐自大何人似夜郎﹖笑汝有碑還沒字﹐漫誇史筆具三長﹝頭場史論﹞。

阿婆塗抹效西顰﹐老我東施總失眞。二十年來花樣攺﹐度鍼辜負繡鴛人。

滿目蝸爭蟻鬥紛﹐諸公於意果何云。鏡中無數空花影﹐幾樹離離實有蕡﹖

快婿由來艷雀屏﹐桂花香裏影婷婷。老天忝握量才尺﹐一��量眼便靑﹝老友黃拱垣子與婿偕捷﹞。

例���屬姓林﹐逋仙風骨謫仙心。桑�����淺﹐海上歸來已陸沈﹗

心香一瓣說師恩﹝毓臣爲林怡圖髙足﹐於景商爲世交﹞﹐更喜詩書裕後昆。重向怡園尋爪迹﹐萬梅花下款柴門﹝怡圖別號「萬梅庵主」﹞。

人言陸賈與隨何﹐一樣談兵紙上多。誰是浮文誰朴學﹐中朝造士流菁莪﹖

科名今又落孫山﹐墨汁磨人那得閒﹖同輩儒衣皆左衽﹐不堪回首舊臺灣﹗

騷壇髙築受降城﹐小範胸中當甲兵。浪嶼詩才誰踵霸﹖依然牛耳主齊盟﹗

瘦鶴侄邀同黎伯鄂司馬﹑日本山崎君﹑杜彜珍﹑��昆季﹐夜宴紅樓醉歌

秋���秋云蒸﹐秋鳥瑟縮秋蟾瑩﹔五�����舉﹐橫陳綺席張華燈。萬重內熱不可解﹐濁醪一倒酣如蠅。泉南山人林臥六七載﹐不圖海客薢茩相■﹝口尹﹞嚶。桑田三淺歷歷各在眼﹐茶莊兩杜落拓愁談瀛。二樵乃是吾鄕之賢守﹐鷺門門外竹馬羣相迎。潔也於玆再晤歡平生﹗咄哉泉石臞﹐十事九不理。黎侯我所思﹐蒹葭水中芷。倏然天風浪浪吹聚嘉禾裏﹐大海萍蹤偶然耳。君不見王內史﹐不惜此身以樂死﹔又不見謫仙李﹐秉燭夜遊良有以﹖何況塵中褦襶子﹐齒豁頭童今若此﹗坐花醉月不能狂﹐一詠一觴吾老矣﹗

寄答陳槐庭代柬

����流﹐中有陳孺子﹐天然一枝筆﹐�����。����編﹐妙語何其綺﹗頓使寒齋燈﹐�����。念我別鹿川﹐卅載於玆矣。「白沙」舊講院﹝歲癸未﹐僕主講白沙﹞﹐劫火想摧毀。俯仰觴詠間﹐故交半爲鬼﹕旣亡黃叔度﹐復失丁正禮﹝謂瑞符﹑醴澄二進士﹞。尙畱山澤臒﹐眼見滄桑攺。嗟哉老中郎﹝蔡香鄰丈宰新興歸﹐壽終鯉城﹞﹗得正首邱死。更憐吾英﹝家子芹孝廉﹐歸錢江病歿﹞﹐埋玉幽谷底﹗風騷系鈞發﹐後生此踵起。子未謀一面﹐我已震雙耳。生爲汗血駒﹐墜地卽千里。君家詩壇豪﹐去非與旡已。迢迢古衣缽﹐傳者今有幾﹖宗之美少年﹐想子前身是﹐皎如玉樹姿﹐能使羣花喜。頗聞購綠珠﹐十斛明珠抵。巧作催徽圖﹐天花散人海﹐吾友鄭當時﹐拱璧獲一紙﹝君以愛姬小影寄與毓臣﹞。披圖喚眞眞﹐室����。顚風吹我茅﹐敗絮熨牀尾。我����﹐�腳���﹔荊布況零落﹐老夫涕未止﹗�����﹐�素來雙鯉﹐中含璧人影﹐淸光照塵凡﹝來詩並惠玉照一幀﹞﹐使我蒼蒼顏﹐鏡之汗及趾。黃粱熟一夢﹐知非從今始﹝僕年四十九矣﹞。行當訪昔遊﹐鷁首向東指﹔看徧鹿川花﹐老眼揩霧裏。孟公本好客﹐相見定倒屐﹔更下仲舉榻﹐促膝談亹亹。我請朝細君﹐劉楨許平視﹖

意有未盡﹐輒書級尾

三絕人誇鄭廣文﹝毓臣﹑養齋昆季﹞﹔詞場年少獨憐君﹗山中忽見梅花使﹐一束詩來贈老澐。

我憶中丞開府日﹐牡丹百本斗新年﹝乙未新正﹐唐中丞結「牡丹詩社」﹞。而今櫟社添佳話﹐諸子風流似月泉﹝槐庭有「櫟社唱和集」﹞。

半百��一剎那﹐春愁底事苦相魔﹖�憐����景﹐��鶯鶯燕燕何﹝來詩以張子野相謔﹞﹗

靑靑轉眼星星出﹐染髮何堪側室嗤﹗陸展媚人終不媚﹐老夫肯作效顰施﹝書中及染髮事﹞﹖

禪參琴操湖中偈﹐淚灑朝云嶺外亭﹝予喪兩妾﹞。知否前身蘇內翰﹐命宮磨蠍是平生﹝予與坡同生日﹞﹖

遼東好返千年鶴﹐海外重觀一局棋﹝來詩中語﹞。華表猶存柯已爛﹐神仙也有可憐時﹗

毓臣赴鼓浪嶼醉中失足墜水﹐幾溺﹔蓋爲予傳語僦屋故也

昔聞洪喬渡江遊﹐平生不作致書郵﹐將書笑向江中投﹐沈者自沈浮自浮。誰知君乃謫仙李﹐弄舟釆石磯邊渚﹐��宮袍撈月起﹐此身那惜以醉死﹗�������﹐�君軀殼輕鴻毛﹐一時心醉���﹐���裏千葡萄。君方市隱鷺之浦﹐我正繞枝三匝苦﹐自憐漂泊老無家﹐誰爲伯鸞賃臯廡。鯉城萬瓦魚鱗同﹐人海中藏一寓公﹐恨君不作羊求仲﹐卜鄰開徑來淸風。君之所學古人耳﹐但爲人謀不爲己﹐洞天鼓浪蛟鼉愁﹐險共知章眠水底﹗

次韻答陳仲璚茂才

泮芹釆釆老逾芬﹐名列前茅早歲聞。我識元龍湖海士﹐自慚豪气不如君﹗

浮塵一枕黑甜鄕﹐回首遺珠泣夜光﹔從古晚成多大器﹐太公八十始鷹揚﹝君年七十﹞。

�����陰淸﹐中有幽人避世情。家國�����﹐���戰腐科名。

他時逃墨總歸儒﹐珍重千金惜此軀。寄語朝端王介甫﹐故吾曾否笑今吾﹖

暗中傀儡一絲牽﹐文字前因豈偶然﹖畢竟憐才秦學士﹐潁川家法此薪傳﹝謂秦佩萼學使﹞。

眼底楸枰局幾遷﹐名流如鯽過江年﹖紛紛縞紵知多少﹐誰似延陵季子賢﹝謂吳澄秋廣文﹞﹗

小謫我爲蘇玉局﹐能詩君是白香山。願君置我騷壇側﹐一點靈丹待九還。

浪迹江關八九年﹐著鞭已讓祖生先。從今領略閒中趣﹐吟社何人與結蓮﹖

����首低垂﹐不爲知交不作詩。�������﹐��風雨一燈悲。

鮑家俊逸庾淸新﹐憐我窮途爲寫眞。把手泉南偕市隱﹐梅村﹐獨漉兩詩人。

次韻答澄秋

馬思市骨豹畱皮﹐身世誰憐朽拙悲﹖僥幸嗜痂君結癖﹐挑燈喜誦「後蘇詩」。

桐陰促■﹝桼阝﹞晚涼天﹐示我新吟字字鮮。知是敓胎名畫手﹐白描工絕李龍眠。

塵中落落可憎才﹐千里鯨氛眼倦開。淚血一腔無處灑﹐尋詩怕上望鄕臺﹗

白衣蒼狗幻無端﹐怡悵顰施對鏡嘆。賴有畸人吳子�﹐���厭老儒酸。

����共胥鈔﹐昆季齊名祁與郊。�向詞壇成一隊﹐陳琳應許列前茅﹝謂陳仲璚﹞。

滄桑容易變朱顏﹐誰識云心一片閒。十載釆薇尋逸侶﹐西岑深處卽西山﹝予遁迹西岑十年矣﹞。

尖風刀刮雨盆翻﹝夜寒風雨大作﹞﹐剪燭披箋仔細論。欲和水田無好句﹝澄秋別號水田﹞﹐彊持布鼓過雷門。

鹿耳鯤身安在哉﹖年年作客杜鵑哀﹗羨君雅有人偕隱﹐我已無妻愧老萊。

哭瘦鶴侄

炎云吹噩夢﹐流向刺桐陰﹐命也烏衣短﹐魂兮鷺水深﹗蒼蠅沾白璧﹐虛牝擲黃金。老我憂時涕﹐臨風灑竹林﹗

����國﹐瀛東最妙年﹔燕鶯新債帥﹐�����。�����﹐焚膏蠟自煎。楊枝開閣�﹐�����。

我與子同病﹐相憐沈醉鄕﹔一朝晞薤露﹐萬劫任桑滄。逝者烏爰止﹐傷哉鵬不祥﹗補天誰煉石﹖搔首問媧皇。

鹿川今已矣﹐撞壞好家居﹔慘綠原辛苦﹐陶朱亦子虛﹗醫瘡甘剜肉﹐附骨柰生疽﹗一笑淩空去﹐勞薪且息車。

桐郡喜晤吳咫園明經

咫園居士抱儦骨﹐蛛隱滬南世未識。眼飽李泌三萬簽﹐身入崔儦五千室﹔匏庵講學盛門徒﹐兀坐臯比鍵不出。臨池工作龍鸞姿﹔博物能談豹鼠質﹔偶然興到見鱗爪﹐余技雕虫及篆刻。靑衫落拓幾經秋﹐柰此華顚尙闈棘﹗年時放棹七鯤遊﹐地主深慚交臂失。鯨氛�����﹐天遣兩人訂膠漆。熱塵紅����﹐������側。示我「二如行樂圖」﹐爲道�����﹝「二如」﹐其先尊別號也﹞。何當買得平原絲﹐想象須眉緯古佛。君家奕葉署通徳﹐豈待區區蹇子筆﹗披圖三嘆味君旨﹐琥珀權將纖芥拾。方今末流競題品﹐妙繢可憐疥俗墨。相知我輩爲寫眞﹐信是心儀非耳食。茫茫人海萬浮萍﹐惟我與君二而一。

咫園和詩並贈香珠﹐疊韻答之

詩家作苦鍜心骨﹐用法嚴於程不識。古來健者惟少陵﹐君乃奟然闖其室﹔太白眞仙長吉鬼﹐百靈萬怪呼之出。鄙人慚非遭子建﹐未敢平揖友吳質﹔類狗類騖兩不知﹐但將虎鵠自書刻。無端巴裏和陽春﹐心旣塞���棘﹗君詩絕代比西子﹐使我東施��失。������羣﹐蒙叟聊寄漆園漆。斗然入����﹐�上恐遭俗目側。柰何愛我忘我醜﹖自顧衰顏增歉色﹗從此奉君一瓣香﹐望風遙拜旃檀佛。旁有雛鬟睨我笑﹐欲步君詩屢閣筆。得君一字一珍珠﹐勝似當年靑紫拾。眼前又屆桂花忙﹐垂老磨人半丸墨。靑雲白髮等閒耳﹐願君勿混蠹魚食﹔毅夫宗法冠軍雄﹐要向榜頭僂指一﹗

再疊前韻﹐以詩箑﹑茶具贈答咫園

詅癡頂踵無媚骨﹐白眼看天不相識﹐煙塵漲海混魚龍﹐中有幽人在陋室。老傭禿筆已成邱﹐薶頭矮屋幾時出﹖�盤■﹝行外言內﹞世弄姿首﹐搖落天生空谷質。襕衫席帽���﹐��小兒無乃刻﹗嗟今無事復��﹐������棘。�我同爲黃種人﹐國魂已去��失﹔��墨雨�乾坤﹐遂令震旦黝如漆﹗君於白地放光明﹐我願從之瓶杖側。滬云莽莽滬水深﹐鯉魚城里正秋色。打包一缽一袈裟﹐遁迹恆河沙數佛。童眞偶證法喜禪﹐天魔忽繞畫眉筆。讀君贈句苦效顰﹐騷人牙慧那可拾﹗蕭齋旅夕金商吹﹐抱葉雌蟬長墨墨。相期珍重歲寒心﹐風雅主盟言不食。報君詩扇博軒渠﹐媵以滌臊茗具一。

咫園省試罷歸﹐訪我於瀞謻不晤而去﹐以詩箑﹑華履相貽﹔三疊前韻酬之

支牀病叟剩雞骨﹐倦眼朦朧丁不識﹔瞥見詩人紈扇詩﹐明月團團照我室。春來我有釆薪憂﹐兩月戶庭未敢出。先生惠我魯風鞋﹐猥以儒文被俗質﹐要使靑雲足下生﹐化去雙鳧不停刻。可柰瀞謻作寓公﹐株守經年困籬棘﹗袁宏深荷謝傅情﹐表揚仁風誓勿失﹗願隨劉勰執禮器﹐不覺夢中繞丹漆。相思恨隔一重城﹐展轉客衾常反側。昨忽聞君辱玉趾﹐賤子衡茅頓生色。誰知避面同尹﹑邢﹐到此緣慳方悟佛。怪君信宿又飛去﹐如僧繇龍一點筆。遂園回首舊文燕﹝遂園﹐君同裏陳小厥茂才別業﹞﹐渺渺墜歡何處拾﹖吟■﹝木前﹞差幸畱爪痕﹐大匠當前示繩墨。索居無那久離羣﹐百六東風過寒食﹐三復瓊瑤桃李篇﹐投我幾回未報一﹗

唐維卿中丞挽詩

�����怒波﹐平泉花木柰公何﹗登壇�����﹐����烈士歌。陶侃運齋空有甓﹐�����無戈﹗��莫問田橫島﹐鯤鹿回頭一剎那。

垂老生還入玉門﹐得歸骸骨總君恩。將軍棨戟中丞府﹔吏部文章太史垣。絕域奇功投筆起﹔衰朝晚節蓋棺論。可憐越秀山前路﹐零落新巢舊爪痕﹗

杉湖蓮蕩甲西南﹐屈指耆英六十三。已散俸錢貧似故﹐未安家食老何堪﹗閒來書向空中咄﹐儒者兵於紙上談。猶幸籌邊傳一疏﹐「請纓」人說是奇男。

無端空谷渺知音﹐太息遺民共陸沈﹗南國至今猶愛樹﹔東山不出復爲霖﹗十年滄海桑田劫﹐千里江湖魏闕�﹗��崖州同下淚﹐孤寒八百受恩深﹗

���夕﹐孫韶靑二尹招飲寓齋���贈

�����塵忙﹐越客相逢冷琖香。������艸﹐半��劫幾滄桑﹗夢回仙枕家何在﹖溺到儒冠我敢狂﹗自分駑駘誰一顧﹐不圖今日有孫陽。

鯤波千里換鯨煙﹐不共看花已十年。驀對綺筵揩老眼﹔苦搜艷藻聳寒肩。紫雲未敢從君乞﹝坐有歌者﹞﹐璧月何堪向客圓﹗莫漫坐中泣商婦﹐靑衫淪落更誰憐﹖

廣陵散已千秋絕﹐何幸溫陵又見君﹝韶靑善琴﹞﹗指上元猿空嘯月﹔眼中蒼狗總浮雲﹗家貧宦況愁棲棘﹐年少文場負采芹。差喜新詞標俊逸﹐前身應是鮑參軍。

晉水官齋喜晤曹芝生二尹

凍蟄鯉魚城﹐瘖啞三百日。翩然覯之子﹐沈悶霍若失。奇胸鬥雪亮﹐雅謔隨風發﹔邑廨盛才藻﹐塞破屋脊骨。之子特矯矯﹐立鶴信淸絕。咄哉屈宋姿﹐乃在衙官列﹗刺桐尟綠陰﹐軟紅十丈熱﹐抱琴走海濱﹐牙期鯈已沒﹔彈作龜山吟﹐淋浪滿腔血。側瞰環球上﹐閻浮墨於桼﹗萬匯紛鮏羴﹐儒冠爾何物﹖矧玆黃種者﹐章甫百不一。無怪吠堯徒﹐狺狺盡爲桀。賴有計然子﹝謂計伯庸﹞﹐與子相證質﹕驪頷明珠探﹐塵尾碎玉屑。旁人體亦投﹐若輩舌敢鴃﹖而況窮鯫生﹐能無望洋怵﹗昨詩彊效頻﹐絕倒東施拙。二子獨神契﹐到處項斯說。愛我忘我醜﹐肝胃互盤結。鯤溟話劫灰﹐眴今十年別。淪落同天涯﹐彼此涕未歇﹗孤館寒虫號﹐絮咽他鄕月﹐吟寄繡虎君﹐用紓客心郁。

我家蓬瀛東﹐遊戲羣仙府﹐朝斟琥珀漿﹐夕■﹝砂上手下﹞麒麟脯。頗怪陶宏景﹐掛冠向神武﹐山中稱宰相﹐但聽松風語。又怪葛稚川﹐攜手鮑家女﹐渴想句漏令﹐未見丹砂煮。眞人在行樂﹐一刻一萬古﹔生不識下方﹐那識下方苦﹖自從海水飛﹐桑田問誰主﹖豈無魚化龍﹐抑且虎爲鼠﹖吁嗟老歲星﹐歷劫柰何許﹗一謫墜窮村﹐山鬼笑而侮。再謫混塵肆﹐遂與噲等伍。回首白玉京﹐去天尺有五﹐可望不可卽﹐遐哉舊仙侶﹗雲中時一招﹐漫空吹黑雨﹐長鯨作人立﹐見者栗其股。盈盈一水間﹐萬丈妖氛阻﹗荒唐說九州島﹐何處漧淨土﹖因之動遙思﹐刷我碧霄羽。及此尙堯天﹐豈必如巢父﹖東隅𨿽已矣﹐畱待桑楡補。壯士翻日車﹐衰翁爲起舞﹐狂談勿復縱﹐嚇殺黃口乳。

贈計伯庸二尹用芝生韻

老來懶作出山泉﹐滿眼浮雲倦欲眠。憐子有堂空對鴨﹔笑予無樹可棲蟬﹗黃金脫手曾流水﹐碧玉傷心早化煙。二十年前香案吏﹐讓人先著祖生鞭。

越客無憀事宦遊﹐萍蓬一醉鯉城秋。三山夢冷誰相憶﹖八口饑驅我亦愁。暫擲頭巾辭舊侶﹐彊持手版入支流。劇憐聽鼓趨官者﹐中有詩人趙倚樓。

感事﹐疊前韻示伯庸

痛談時局淚如泉﹐舉世昏昏但醉眠。久立都堂眞仗馬﹐才登諫苑便雌蟬。夢驚鸚鵡宮中讖﹐毒煽芙蓉海外煙。七十二沽丁字水﹐記曾胡騎亂投鞭﹗

遼沈關河控上游﹐中原王气幾經秋﹖風雲泥馬成新劫﹐荊棘銅駝郁古愁﹗雙鳳觚稜勞北望﹔七鯤形勝付東流﹗餘生別有滄桑恨﹐十丈妖氛赤坎樓﹗

和芝生韻

幽窗旅夕瘦吟肩﹐一和君詩一愴然﹗岫底閒雲同我懶﹐天涯冷月爲誰圓﹖紅羊佛劫愁塵海﹐綠蟻朋尊托酒泉。卻喜曹唐差解事﹐放懷髙詠小遊仙。

疊前韻柬芝生並示伯庸

十載山居且息肩﹐老當益壯豈其然﹖瑞桐一笑頭今白﹐甫艸相逢夢再圓。逋客何時歸故國﹖冷官無處覓廉泉﹗仇香自昔稱鸞鳳﹐吏隱如君卽地仙﹝芝生自署「吏隱」﹞。

感事再疊前韻

莽莽乾坤孰仔肩﹖勛名勒石愧燕然。驚天玉弩飛無定﹐墜地金甌缺不圓﹗才士奇冤沈黑海﹐相臣遺恨入黃泉﹗鯫生莫漫談時事﹐且向江湖作散仙。

三疊前韻書懷

馬周逆旅困鳶肩﹐多病誰憐孟浩然﹗肯以錐刀爭得失﹔況於柄鑿誤方圓﹖出幽無分遷喬木﹐忍渴何曾飲盜泉﹗儂自隱淪卿自吏﹐頭銜同署酒中仙。

泉郡守金韶笙﹝學獻﹞同年秩滿將行﹐賦此志別

春明卅載舊齊年﹐梓裏今稱太守賢﹕郭及輿前喧竹馬﹔劉寬堂上息蒲鞭。蠶桑一變泉山俗﹔鸞藻重賡泮水篇。白傅長裘杜陵廈﹐帡幪又徧海東天﹗

仁山宗嫡越山靈﹐太史文章記妙齡﹐羅友送人頻作郡﹔管寧爲客尙橫經。鯤城小劫頭今白﹐鯉廨相逢眼忽靑。我愧南州徐孺子﹐每過陳榻不曾停﹗

老來毛穎禿無餘﹐笑殺中書不中書。三匝枝頭交繞鵲﹐九年轍底欲枯魚。羞同左衽生何益﹖願遂初衣計已疏﹗此日陽春如有腳﹐南梅向暖待吹噓。

閩遊曾共節轅觴﹐更喜朋樽話故鄕。長孺下車眠亦治﹔令君入席坐能香。五羊時憶吟邊侶﹐一鶴長隨宦後裝。城郭刺桐陰已滿﹐去思畱作召公棠﹗

瀞謻旅夕

客子吟成無柰苦﹐詩人老至不能狂。心葩忽發搔奇癢﹔手稿親鈔療健忘。磨蠍底須詢日者﹖牢騷從未寫冬郎﹗貧中解領閒中趣﹐便是安身立命方。

九年逆旅名心淨﹐一笑澄觀物理眞﹕入帳■﹝蠢﹐昏代春﹞成鉆利客﹐赴燈蛾似熱中人。迷離歧海相思夢﹐珍重髙秋自在身。擬縛千枝如意帚﹐等閒揮散五洲塵。

法蘭西國大革命歌

老民蛛隱心太平﹐未讀西史猶孩嬰。那知中有恐怖之時代﹐百二十九萬人流血同一坑。君不見法蘭西國王路易專制由來恃權力﹐釀成無數黨員黨﹐演出絕大革命革﹖當時憲法初萌芽﹐自由滿擬開好花。歐人性質喜獨立﹐民權國會紛摶沙。米拉伯爵奮袂起﹐乃心王室而已矣。可憐杯水敵車薪﹐志士先鳴孤掌死。拉飛咽侯忠且賢﹐共和欲法美利堅﹔醫方病證兩刺謬﹐禍貽祖國數十年。巴黎市長推伯利﹐選舉普通下院議﹔一時結集盡名流﹐斷頭臺上無噍類﹗三子才望雲天髙﹐國民領袖眞人豪。善因惡果竟如是﹐炎岡玉石誰能逃﹖從玆黨派互蠻觸﹐劃分平野與山嶽。人權平等終不平﹐八十六州民觳觫。孱王太阿令倒持﹐宮中喘息危懸絲﹔勤王黨敗鄰援絕﹐獨夫授首無人悲。亂民暴動半梟獍﹐彊者一呼弱者應﹔馬拉𨿽歿埃卑存﹐妄以市廳執國政。焦月黨魁稱假惇﹐樹幟別開社會門﹔但有破壞無建設﹐誤騎虎背成狂奔。羅伯卑爾尢鷙狡﹐同黨人人不自保。段﹑埃鼎足勢旣亡﹐國賊有心覬大寶﹔剪除異己戮無辜﹐嫌疑九法相攀誣。忽然操戈在同室﹐賊人自賊何爲乎﹖紛紛餘黨歸淘汰﹐警保國安立兩會。漸由激烈趨和平﹐護國軍聯少年隊。天心厭亂此其時﹐王黨全傾貴族衰﹔上下院二監督五﹐攺良民主新國旗。魯索先哲倡「民約」﹐邊沁因之說「利樂」。無端崛起拿坡侖﹐帝网重重政府惡﹗繼以拿坡侖第三﹐縱橫歐陸恣狼貪﹔霸業中興復稱帝﹐窮兵黷武民弗堪。二帝如虎列彊畏﹐天驕一敗遂塗地。試觀英﹑徳紀功碑﹐惠靈吞勇﹑毛奇智。法民歷劫終有涯﹐國魂喚醒武良街﹔智耶兒出憲政立﹐復萌枯木燃死灰。我思治亂本定數﹐最險莫如此過渡。文明豈可一蹴幾﹖政黨多緣急進誤﹗匈國金牛大憲章﹐至今幸福猶未央。噶蘇士後有狄渥﹐个人資格非尋常。更有少年意大利﹐愛國惟務民之義﹔冊年三傑一舞臺﹐舌筆血刀畱浩气。吾華今已無神權﹐封建之制亦蕩然﹔地廣人稠政懦緩﹐刑寬稅薄民安便。豈有風潮由內激﹐無病而呻徒自惑。亂人借口愛同胞﹐一飲狂泉天地黑。噫吁嘻﹗前車旣覆鑑者誰﹐國民教育知不知﹖旁有日本詡怪傑﹐吾國革命獨無血﹗

壽鄭香谷部郎七十

陵谷遷流到古稀﹐翛然林下遂初衣。邵窩安樂雙棲穩﹐魯殿靈光四望巍。風定扁舟螺右旋﹐天空一笛鶴南飛。韶華滿眼桑楡好﹐始信人間重夕暉。

銅狄■﹝扌麻﹞挱總夙根﹐嶺梅爲報小春暄。騷人雅集東瀛島﹐壽宇宏開北郭園﹝君家新竹北郭﹐因以名園﹞。館署廣文三絕噪﹐門題通徳五經尊﹝先徳兩世掌教書院﹐入祀鄕賢﹞。紫標黃榜尋常事﹐長願書香課子孫。

宣宗皇帝太平日﹐二老郎曹苔與岑﹝先公在道光朝與君世父祉亭公同曝直郎署﹞。孔﹑李通家先後輩﹐紀﹐羣兩世去來今。鯤身鹿耳懷鄕地﹐兔穎麟膠祝嘏心。搔首臨風更惆悵﹐潛園倘憶鶴山林﹝潛園爲林鶴山方伯別業﹐與北郭園並峙新竹﹞﹗

衮衮諸豪笑壯頄﹐誰於鬧境煆淸修﹖啟期裘索歌三樂﹔表聖林亭榜四休。跌宕山尊看舞彩﹐回環海屋數添籌。向禽昏嫁多時了﹐未了平生五嶽遊。

鄭莊賓客鄭樵儒﹐鄭谷詩篇鄭俠圖。君踵宗風殊肯構﹔我懷舊雨正懸弧。未妨老子神龍蟄﹐況有文郎伯鯉趨。一笑金門充吏隱﹐南宮星影認依烏。

赤坎耆英會已殘﹐竹城猶聳舊詞壇。百年手澤丹山穴﹐兩世頭銜紛署官。倒啖蔗甜何礙老﹐後雕松古不知寒。羣兒漫作蚍蜉撼﹐那識靈根大樹蟠﹖

日俄烜睒水犀雄﹐鐵艦橫行過亞東。綠野有人開世界﹔靑衫老我感焦桐﹗虫沙戰陣三洲黑﹐歌舞燈檠八尺紅。到此澄心觀自在﹐白頭翁卽信天翁。

卅載前賢祠貌盛﹐鯫生親奉瓣香來﹝祉公崇祀時﹐予小子躬逢其盛﹞。鼎門好事珠成串﹐塵海華筵錦作堆。劉叟命田隨手贖﹐謝家寶樹稱心栽。爲君更奏元靈曲﹐莫混宮坊小忽雷﹗

祥雲作矞和華鬘﹐不借丹方爲駐顏。仙眷劉﹑樊今白髮﹔幽居梁﹑孟有靑山。先生杖履春長在﹐君子笄珈福豈慳﹖知否前身壺嶠謫﹐木公金母尙人寰。

盈盈一水遞吟箋﹐引領枌鄕共祝延。杖國之年翁矍鑠﹐躋堂此日客聯翩﹗箕疇葆富還宜壽﹐漢詔明經更力田﹐山澤臞夫私羨極﹐如君才算老頑仙﹗

癸卯歲除﹐病幾殆而獲愈﹔新正戚友來賀﹐書此以博一笑

鯉城昏昏度新歲﹐沈屙乍起魂猶悸。登堂有客相疑年﹐主人笑以一歲對。四坐聞之大軒渠﹐云此躗言毋乃太﹗我爲諸君道所以﹐主人滑稽客勿怪﹕去年賤子四十九﹐一病幾乎不可諱。年未五十尙稱夭﹐淒然茹痛徹心肺。巫醫束手妻孥哭﹐男兒死耳復誰懟﹖歲方雲暮我告終﹐四序之功成者退。不圖有腳陽春回﹐我亦轉否而爲泰。於今伯玉始知非﹐別是閻浮新世界。重來何異初生時﹐造物恩我乃至再。如追漢將復登壇﹐如贖文姬還入塞﹔魂蘇絳市駭秦諜﹐魄附華山跛李丐。倘非西海卻死香﹐或是穎州再生檜﹔沙身歷劫毗騫妒﹐夜臺被赦閻羅悔。還童巧與八公爭﹐續命偸將五絲系。居然好道劉更生﹐從此著書申不害。咄哉雞肋老臒夫﹐直化膏盲爲癬疥﹗君不見陳琳一紙愈風檄﹐丞相之頭如脫械﹔又不見枚叔七篇發汗文﹐太子之疾如解蛻﹖杜陵況有髑髏句﹐好詩袪瘧此其例。詞人作健煉心魄﹐二豎潛銷六賊避。我逞談鋒聊自壯﹐諸君拊掌亦稱快。死灰重然槁木活﹐奇事駭人出意外。玉樓縱召那肯行﹐老天畱待耆英會。狂來自署「不倒翁」﹐鯤海餘生百無礙。忽然顧問鏡中誰﹐嚇殺龍鐘諸醜態﹗者番賺出鬼門關﹐何時了卻騷壇債﹖百歲才經一半過﹐還畱一半乾坤大。且咒婆羅吉利詞﹐元日焚香向天拜。

元旦病中和芝生韻

天教奇險試醫才﹐藥琖權爲餞歲杯。妙手回春驚又喜﹔吟魂送臘去還來。雛姬罷進屠蘇酒﹔病叟重燃糞壤灰。明日滿城冠蓋鬧﹐自憐倦眼未曾開。

萬家爆竹刺桐城﹐老子呻吟作和聲。擁被身惟防冷暖﹐垂幃目不辧陰晴。五辛未敢登盤薦﹔百醜翻嫌對鏡明。舉世欣欣儂戚戚﹐使人到此意難平﹗

何勁臣二尹贈詩和韻

不堪回首鳳皇洲﹝僕自弱冠供職薇省﹐眴今三十年矣﹞﹐燹後空存幾卷詩﹗鯤海餘生憐我老﹔鯉城作客見君遲。一官枳棘供吟諷﹝君保甲禾山﹐彼此鷺門﹐輒以近詩相質﹞﹐兩載蒿莪付��﹝客歲君銜慈卹﹞。今日相逢淪落甚﹐塵中何處覓鷦枝﹝僕內渡後﹐旅燕營巢﹐迄今尙無定所﹞﹖

���歸日本﹐索詩贈別

角星朗映扶桑水﹐奇絕米溪一男子﹗醉中斫劍蛟龜愁﹐狂來搖筆風雷起。洞觀六籍談九州島﹐飽讀五車走萬里。書生戎馬隊橫行﹐使者鬥牛查直指。鷺門鼓浪洞天雄﹐節樓百級層霄裏﹐翩翩書記阮元瑜﹐斜插華篸曳珠履。胸羅道徳五千文﹐關吏忻然迎尹喜﹐人言老子果猶龍﹐十載東來气還紫。年時我作鷺門遊﹐尊酒論文掌互抵。林逋﹑鄭谷兩詩人﹝景商毓臣﹞﹐與君鼎足騷壇峙﹔蹇子亦復虱其間﹐邛蟨岠虛肩可比﹖鹿耳礁樓秋正中﹐舉杯邀月三人耳﹝壬寅中秋﹐君觴予於鹿耳礁樓﹐毓臣與馬﹞﹐對影江天夜色深﹐彼此唱酬興未已。朅來勞燕又西東﹐羣離居索百無俚。客冬病臥瀞謻中﹐涸轍欲僵鯉城鯉﹝客夏移寓鯉城鄭氏別業瀞謻中﹐冬春抱恙兩月﹐今始愈﹞。相思月落夢魂飛﹐屋梁顏色非耶是﹖忽聞陸賈促歸裝﹐遙唱陽關送行李。雙魚隔浦遞吟箋﹐春樹暮云同尺咫祝君一路駕長風﹐布帆安穩錦衣美。重聚萍蹤會有期﹐他日相看我老矣﹗

次米溪「感事詩」

地何必有海﹐乍平忽又瀾﹖天何必有月﹐多缺乃少圓﹖我如海水濁﹐逐逐泥沙間。君如明月秋﹐見之令人歡﹗柰何君我別﹐徵途各迷漫﹖橐筆走鷺廈﹐仗劍指馬韓。異苔而同岑﹐長抱家國患。仰羨六翮舉﹐遐哉雲中鷴﹗老成未封侯﹐數奇骨相寒。佇君摶扶搖﹐髙步天衢安﹗區區願執鞭﹐相從出楡關。傾陽有園葵﹐誰鑑丹心丹﹖望古懷國士﹐知我寧辭艱。琴聲一以杳﹐海水吹君還。何時明月來﹐重照江之幹﹖不惜遠離苦﹐所惜眞交難﹗病駘與神駿﹐同志千金鞍。行矣復何道﹐努力燕然山﹗

疊前韻

我欲驂靑虯﹐只手迥狂瀾﹗神州將陸沈﹐安得金甌圓﹖君今之所志﹐乃在層霄間。沙場醉葡萄﹐念此慘不歡。壯哉肉飛仙﹐結想遊汗漫。長揖謝樊籬﹐追蹤古彭﹑韓。男兒重橫行﹐微軀曷足患﹖五柳偶然歸﹐開籠放白鷴。扁舟石載滿﹐兩袖風生寒。山中歲月長﹐板輿便且安。時聞求友聲﹐黃鳥鳴關關。米市櫻花紅﹐禾江荔子丹﹐別君和君詩﹐東施效顰艱。再拜吟壇側﹐大丹企九還。鼻息雙虹霓﹐凜凜不可幹。韓非有孤憤﹐到今猶說難。萵目極遼瀋﹐殺气騰徵鞍。臨歧灑老淚﹐首陽何處山﹖

陳小石漕帥﹑裕壽田相公﹐予乙亥﹑丙子同年友也﹔偶閱郵報﹐慨然書此

回首云泥兩未忘﹐平分劍气與珠光。漫將天下才量斗﹐豈有人間穎處囊﹖節鉞臨江唐轉運﹐鼎鉉當國宋平章。如何三十年科目﹐還剩林泉一老狂﹝延陵贈縞之交﹐忽忽數載﹐念之怦然。頃復惠我鄕物﹐情尢足感﹞﹗

壽林伯余文學五十﹝乃弟仲良孝廉新得河南知州﹞

詩人一語爲君壽﹐君是文人是福人。賃廡梁鴻猶有耦﹔課耕林鷃未全貧。無雙昆季寰中譽﹐半百光陰局外身。我欲同年問公瑾﹐幾時招我飲醪醇﹖

米溪臨別觴予於浪嶼公瑾﹐出示所藏古硯數十﹐詩以紀之﹔因次其韻

寶晉齋頭聳硯山﹐指麾虞褚叱荊關。此行贏得歸裝重﹐割取端溪紫石還。

五年飽看鷺門山﹐今日班超返玉關。莫訝淵明輕斗米﹐幾人故國錦衣還﹖

蒼生霖雨系東山﹐出處須爭此一關。君是人間希有鳥﹐東應小倦卽飛還。

東望三神海上山﹐輔車唇齒動相關。張騫重作乘槎使﹐一笑珠從合浦還。

後蘇龕詩鈔卷七

溫陵施士潔蕓況

諸羅忠烈羅參戎祠

「鴨王」飼鴨兼飼賊﹝臺灣朱一貴反﹐稱「義王」﹐號「永和」。一貴微時飼鴨﹐俗號爲「鴨母王」﹞﹐手弄鯤洋成鴨國。將星如雨墜蠻天﹐黑水羣飛血花碧。桓桓北路羅參戎﹐諸羅屹作長城雄﹗南來貉子不敢過﹐老羆橫臥當其衝。春牛埔上埔頭落﹝歐陽總兵殉難於此﹞﹐三壘鎭兵同一哭。鹿門犀甲又虫沙﹝水師副將援春牛埔﹐戰死﹞。番社健兒竟雌伏﹝先是四社番兵淫掠激變﹞。是時玉帶海中浮﹝賊黨詭稱海中有玉帶浮出﹐爲朱家僭號之符﹞﹐地鳴山斗天爲愁﹝諸羅山與傀儡山斗﹐地大鳴震﹞﹗「梅坑」「荷渚」亂風鶴﹝「梅坑」﹑「荷渚」﹐諸邑八景之二﹞﹐武巒妖霧驚蚩尢﹝大武巒爲邑之主山﹞。參戎怒馬搴旗出﹐一彈一賊隨煙沒﹝炮僕賊旗斃﹐賊無數﹞。身是安西舊刺蜚﹝公寧夏人﹞﹐盜刃潢池爾何物﹗君不見南霽云﹑雷萬春﹐六十餘日狂胡屯﹐雀鼠己盡猶乘闉。嗚呼此皆百戰眞將軍﹐至此何惜糜此身﹗豈有中朝偉男子﹐甘受犬羊城下恥﹖參戎一躍入賊圍﹐大節粗完而已矣﹗我聞憤王騅與虞﹐公之气槪何殊乎﹖騅歸虞泣爲公殉﹝公所乘馬﹐逸歸署中帶血﹐妾蔣氏見之﹐遂自經以殉﹞﹐血食不祇靑史信。諸羅「元帥廟」﹐昔祀張睢陽﹝前邑署左有「元帥廟」﹐卽張祠也﹞﹔祇今「忠烈廟」貌差相當﹝公祠在「玉峯書院」之左﹐前邑令衛公顏曰「忠烈」﹞。睢陽臠妾饗死士﹐參戎妾殉參戎死。邇來讀史傷心人﹐別有滄桑淚如水﹗咄哉安平咫尺五忠祠﹗忠魂歷劫千載誰得知﹝安平鎭有「五忠祠」﹐亦公同時殉此難者﹐今圯矣﹞﹗

五月二十日同人餞別米溪於鷺江市樓﹐卽席次米溪韻

數載論交硯席親﹐詠觴今夕餞騷人。琴聲零落海天遠﹐不見吾師方子春﹗

鞍馬勞生髀肉親﹐干戈滿地愴徵人﹗櫻花若个奇男子﹐自鏡朱顏正好春。

塵中無處著天親﹐誰是桃源洞里人﹖我愧柴桑陶處士﹐歸來猶戀武陵春﹗

每搔短髮念君親﹐垂老翻爲失路人﹐三尺寶刀三寸筆﹐一場孤負少年春﹗

次景度餞米溪韻

鮏羴拂拂吹東南﹐軟紅世態蒼蠅酣﹐宵來徳星聚三五﹐淸尊如蜜中邊甜﹐淺斟低唱亦自得﹐大魚肥肉非所耽。兩情不負蛩與駏﹐同體何啻鰈與鶼。羣賢觴詠互贈答﹐酸鹹滋味儂能諳。一斗淋漓百篇出﹐裁箋刻燭當風檐﹐詩中鍼芥有緣法﹐三生香火檀那龕。誰擘金鳷渡香象﹖米溪抗手滄浪嚴。黃童奇气郁千尺﹐欲爭霄漢摩樟楠。歇後阿五亦善謔﹝毓臣﹞。餘子蜷局皆寒蠶。騷場旗豉孰鼎峙﹖分屯敢據東西邯﹖王喬﹑許遠本仙侶﹐﹝蒜園﹑子山﹞相招鶴駕陪鸞驂。老施效顰不知醜﹐把筆慚汗雙腋沾﹗偶然對客發狂興﹐聳肩癡想乾坤擔。吟髭撚斷忽自笑﹐成一字欲三年淹﹗彊以下裏和白雪﹐如狗尾續蛇足添。讀君長句詫奇絕﹐此才二李仙鬼兼﹗胸羅百家孕萬有﹐年少毋乃太不廉。矧玆元季富華藻﹐聯鑣髙詠秋宮蟾。溟鯤北擊九萬里﹐涔蹄之水寧久淹﹖仲也羊求倘益我﹐願爲蔣詡開徑三。彼此詩魔未解脫﹐阿誰微笑將花拈﹖躗言聊復博噴飯﹐能令公喜參軍髯。

次米溪畱別韻

聽唱驪歌勸舉杯﹐■﹝扌麻﹞挱書劍壯懷開。一枝才筆傭毛穎﹔百戰雄軍話背嵬。客捨靑搖塵外柳﹐江樓黃落笛中梅。東歸合有仙槎記﹐且學髯蘇袖海來。

別後柬米溪

米溪東國眞豪俊﹐我幸禾門得見之。驀地罡風吹聚散﹐長天古月照須眉。此行落落千秋業。相對遙遙一字師。祝汝三神初日好﹐扶桑穩占最髙枝﹗

黎系叟司馬招遊虎溪遇雨次系叟韻

虎溪一夜傾盆雨﹐來日郊行此大難。偶觸舊遊如夢到﹐相邀亭午當晴看。驚人霹靂催詩急﹐驀地蛟螭繞室寒。領取江山雄傑意﹐騷壇牛耳有齊桓。

老去能參不二門﹐流連佛地到黃昏。鶴歸海上今猶昔﹐虱處褌中寂亦喧。妖霧九州島禪拂淨﹔閒雲一席布衣尊。東山霖雨斯人出﹐畱與蒼生萬口論﹗

次謝鶡塵大令畱別韻

國魂沈錮秋風裏﹐義俠才豪投袂起﹐狂呼何術制天驕﹖橫瞰奧非跨歐美﹗潔也苶然山澤臞﹐自鏡太倉一稊米﹔奮身蹈海作棄民﹐十年回首七鯤水﹗朅來鷺市學吹簫﹐絕才西施今老矣。忽逢謝客喜欲顚﹐眼中之人寧有此﹗頗聞吾友鄭鷓鴣﹝毓臣﹞﹐甘讓騷壇執牛耳。一官落拓系匏瓜﹐仙吏何妨隱於市﹝襄理廈商政局﹞。昔賢貧仕爲親屈﹐捧檄安陽豈得已﹖願公珍重好身手﹐怪鱷橫驅惡蛟死﹐丈夫破浪乘長風﹐誰肯折腰向童稚﹖請纓南越漢終軍﹐繪圖西域隋裴矩﹔矧今百族環球中﹐黃種者誰我與爾。行將丈劍入樓蘭﹐封侯安用毛錐子﹖知公別意送公歸﹐二頃有田猶可恃。他年�拜大農丞﹐平準書成臥而理。

疊前韻

舉世綠衣嘆黃裏﹐桑﹑孔九原呼不起﹐涼秋髙唱虎牙行﹐愁殺詩人杜子美。公兮半載預商政﹐指掌鷺門若聚米。南洋羣島老華僑﹐翕然朝宗大海水。自從司會塞漏卮﹐箕斂於玆力竭矣。輔車唇齒原一家﹐閩﹑粵何曾分彼此﹖人言公出爲霖雨﹐江左夷吾名貫耳。洞天鼓浪生妖氛﹐請靖鯨波排蜃市。咄哉三百乘軒人﹐拱手但畫諾而已﹗九尺長身猶苦饑﹐眼見侏儒飽欲死。先生一笑歸去來﹐故園知有候門稚﹔髙堂白髮況健在﹐世門萬事從心矩。急流勇退古所難﹐山林之樂樂乃爾。可憐闤闠十丈塵﹐豈少熱中褦襶子﹖茫茫亞陸西風橫﹐神州何處金湯恃﹖相期老作懷葛民﹐學就癡聾百不理。

再疊前韻

此老陽秋在皮裏﹐東山終爲蒼生起。蒪鱸江上歸季鷹﹐松雪集中和襲美。韓江水碧韓山靑﹐早歲盧郎誇八米﹔軟紅踏徧長安塵﹐一枕黃粱夢如水。彊將百里屈士元﹐枳棘鳳鸞可知矣。嗟予老禿不中書﹐範叔誰憐寒至此﹖署門有客笑翟公﹐刎頸之交愧張耳。八口浮家煙水間﹐兩年混迹屠沽市。得公醫俗更醫狂﹐換骨丹成病良已。本來思曠無宦情﹐或者羲之以樂死。望公他日守豫章﹐南州髙士友徐稚﹔望公他日令雍邱﹐東京循吏師劉矩﹗可惜牛刀此割雞﹐識者見之徒莞爾。公有壽母與令妻﹐偕隱何慚老萊子。祇愁時局多艱危﹐大廈正須大木恃﹗古人臨別重贈言﹐爲唱驪歌送行理。

三疊前韻

捉將詩伯到官裏﹐出岫無心云懶起﹔秋鷴欲放未開籠﹐塵夢何如鄕夢美﹖念昔歸田有陶令﹐五柳彊於五斗米﹔公今亦作如是想﹐韓江咫尺鷺江水。蹇子爲公三疊歌﹐客中送客魂銷矣。瀛寰九萬里縱橫﹐豈屑鷦枝長戀此﹖北山猿鶴恐相誚﹐棧豆居然羈騄耳。世爭快捷方式趨終南﹐熱客紛紛以利市。公獨畱詩別我輩﹐連日唱酬興未已﹕逸藻都從韻裏生﹐活筆寧甘句下死。幾番巴裏和陽春﹐學語羞同黃口稚﹔班門弄斧尢足哂﹐幸就工師乞繩矩。從玆低首豎降旛﹐大雅不羣果卓爾﹗知公餘勇尙可賈﹐欲入虎穴得虎子。曳兵百步避三舍﹐腹儉腸枯何所恃﹖再拜升堂願學詩﹐公是匡衡我伏理。

四疊前韻﹝時有日﹑俄戰爭﹞

勞生生長風波裏﹐照眼妖欃萬丈起﹔落落中原幾將材﹖不見曹彬與潘美﹗遼東王气昔所鍾﹐老兵愁淅矛頭米。何來胡騎滿陪都﹖投鞭已斷鴨綠水﹗等閒蠻觸壁上觀﹐一旦養廱橫決矣。樞垣政策詡中立﹐外交顧彼乃失此﹗天南砥柱稱巨公﹐跧仗圈中皆帖耳﹗重門洞開盡揖盜﹐禹甸俄成羅剎市﹗我昔侍直鳳皇池﹐寂寞三仕復三已﹔公今別我鷺江上﹐報國文章心豈死﹖靑天欲墜杞憂切﹐閫帥嬌雛畺吏稚﹗誰爲皁帽管幼安﹐浮海相從邴根矩。歐風亞霧蕩神京﹐會見銅駝荊棘爾﹗遠謀肉食苦未能﹐愧殺櫻花好男子。我思仁者古無敵﹐炮利船堅究難恃。海不揚波聖人出﹐始信腐談有至理。

五疊前韻

「愛園」先生詩酒裏﹝鷃塵家有「愛園」﹞﹐宦況如蠶眠復起﹐靑邱壓倒空同伏﹐奇才不數王元美。自言奉檄來禾山﹐半載素餐慚俸米。無人能讀管﹑晏書﹐欲以車薪救杯水。兩行別淚一腔血﹐放棹不如歸去矣﹗紛紛剩有瓜上繩﹐適從何來遽集此﹖鵬摶萬里鶯鳩笑﹐浮雲過眼風吹耳。扶桑日出照海紅﹐世盡求仙學徐市﹐腥氛膻焰迫遠東﹐羣雄割據何時已﹖安得漁人袖手待﹐看汝相持鷸蚌死。龐然帝國嗟老大﹐不及天驕乳臭稚。干戈已動五洲塵﹐禮樂尙循三代矩﹗乘車張蓋黑頭公﹐坐使蠻荊今蠢爾。無端革命生風潮﹐罪言半出匿名子。波蘭﹑埃及有前鑑﹐黃種𨿽貴漫自恃﹖狂生發憤敢昌言﹐我愧山陽仲公理。

寄何碧流廉訪

滚滚龍江嶺海濱﹐百年靈秀見斯人﹕桂花秋滿蟾宮影﹐榕樹風淸豸節塵﹔水部吟詩宗派古﹐山公啟事雅懷眞。鯫生不敢同溫造﹐去作河陽幕下賓。

冰樣淸嚴玉樣溫﹐肯如紈褲侈朱門﹖憐才每下南州榻﹐好客常開北海尊。徳雨隨車沾艸野﹐福星載道入芝垣。遙聞士論徵輿頌﹐一樹甘棠蔭正繁。

君家何武口皆碑﹐到處民畱去後思。雁服勛階天子寵﹔烏臺物望故人知。通儒不廢申﹑韓術﹐新政猶存召﹑杜規。我爲蒼黔時頂祝﹐閩南自昔有生祠。

七尺焦桐寂不音﹐偏於爨下受恩深。飲人豈必元王醴﹖知我何妨鮑叔金。兩袖靑衫宗國淚﹐三燒白璧死生心﹗望公珍重鹽梅手﹐畱待商巖卜傅霖。

六月三日移寓鷺門

志和奴婢半樵漁﹐鷺水浮家六月初。懸磬室中眞自在﹔立錐地上已無餘﹗賃舂我且依臯廡﹐近市人皆陋晏居。門外熱塵千萬丈﹐夜深私讀短長書。

震耳風潮極遠東﹔有人抱膝艸廬中。沙場猿鶴憐君子﹔塵海魚龍感寓公﹗笮馬■﹝棘上火下﹞僮新世界﹐胡琴羌笛小癡聾。江關詞賦多蕭瑟﹐愁絕蘭成寄興同﹗

甲辰除夕

丈夫生持漢節踏徧地球九萬里﹐昂藏七尺炫金紫﹔否則盬鹽鑄鐵崛起雄裏門﹐擊鍾連騎同封君﹗徑須著翅沙場上﹐淺色黃衫麥鐵杖﹔或當流血靑蒲間﹐豸冠嶽嶽回天顏。賈誼旣痛哭﹐朱云復折角﹐所以神仙尉﹐千古一梅福。上策莫如先自治﹐罪言慷慨杜牧之﹗男兒少壯不得志﹐垂老安用毛錐爲﹖何況鯫生生長鯤身海﹐坐困書傭五十載﹕二十登鳳池﹐三十擁臯比﹔四十傷哉墨絰而戎衣。章甫縫掖碌碌者腐儒﹐靴刀帕首躍躍者健兒﹐以我千金軀﹐共此孤城危﹐淸夜念之刻骨悲﹐鯤身九月無家時﹗荊棘縱橫狐兔馳﹐人皆笑我命如絲。黑風吹劫急﹐天昏海倒立﹐送我扁舟行﹐浩歌去鄕邑。海若相窺照影愁﹐天吳似對吞聲泣。鷺門江水淸﹐朅來鯉魚城﹐西岑之山少薇蕨﹐居者不可以石耕。況我妻孥半鬼錄﹐劫外有劫誰能平﹖浮家十除夕﹐還作鷺門客﹐吟髭長幾丈﹐帶圍減幾尺﹖不管神州有陸沈﹐何諭區區一頑魄﹗鷺門臘酒生春紅﹐擁鑪團坐驩兒童。天畱老子癡倮虫﹐螟巢蚼穴蝸牛宮。笑睨六合淩太空﹐不知今夕何夕如盲聾﹗枯燈冷壁著个窮詩翁﹐翁詩寒瘦毋乃窮愈工。醉臥風聲﹑雨聲﹑市聲﹑爆聲﹑衙豉聲之中﹐此詩幻作雷聲﹑海聲﹐掀天簸地直走鯤身東﹗

乙巳元日

新舊兩年燈﹐日夕一窗雨﹐中有讀史人﹐心口自相語。

元夕

殺气遼陽正渺漫﹐鷺門佳節醉鄕寬﹕須眉落拓愁中見﹐骨肉團欒劫後難﹗浮白何人同領略﹖棲烏與我共酸寒。可憐十度燈宵月﹐不向瀛南故國看﹗

老來

老來如蠹魚﹐日復鉆故紙﹐偶然檢少作﹐見之輒驚喜。始悟邱靈鞠﹐才思果退矣﹗

乙巳除夕感懷﹐寄示林彭壽公子

妙齡可惜施蕓況﹐老醜於今號「耐公」﹗畢竟耐公偏不耐﹐鷺門到處市塵紅。

臘鼓籠東白松催﹐桃符如火眼慵開。題門不作平安語﹐歷盡紅羊劫過來﹗

逋客無家已十年﹐志和泛宅亦神仙。平生浪迹煙波慣﹐且喜江鷗伴醉眠。

朝廷百度維新日﹐獨我天鍾片石頑。逃墨歸儒翻自笑﹐此身祇合老荒山。

時局艱危不忍聞﹐幹卿何事信陵君﹖婦人醇酒原無恙﹐晚景權畱出岫云。

回首瀛南舊鳳鸞﹐同時飄泊羽毛殘﹕許渾作客汪倫別﹝允伯﹑杏泉二門人﹐遠宦於江右﹑粵東﹞﹐剩有孤松守歲寒﹗

努力加餐還痛飲﹐屠蘇屈指幾回過﹐林﹑潘﹑陳﹑蔡都仙去﹝蔭堂觀察﹑翹江太守﹑君聘明府﹑玉屏孝廉先後溘逝﹞﹐柰此靈光一叟何﹗

晏宅何堪近市囂﹐依人壓綫總無聊﹝襄理商政﹞﹐治生未解鴟夷術﹐祇解扁舟泛阿嬌。

人間不幸有詩名﹐磨蠍奇窮過半生。自古詩人窮不死﹐千秋畱作不平鳴﹗

敝帚年來不自珍﹐詞場衣缽付何人﹖相逢濁世佳公子﹐大好酣吟浪嶼春。

次龔達舟文學韻

英年射策庾蘭成﹐飯顆相逢太瘦生。幕府芙蓉標麗則﹔頖池芹藻飲香名。鯉城月影經旬淡﹔鷺島風懷到處縈。我本傷春狂杜牧﹐因君棖觸不勝情﹗

呂文起觀察手繪浙友悼亡第二圖索題

苦從畫裏喚眞眞﹐誰乞名香爲返魂﹖儂有天然化工筆﹐掃除煩惱付煙雲。

文窗一角玉臺虛﹐悄憶披紗卻扇初。眉史年來修不得﹐鏡中零落女相如﹗

眼底東風不是春﹐劇憐奉倩太傷神﹗鬢絲憔悴腰圍減﹐燕子桃花解笑人。

官齋夜冷客燈孤﹐擬寫崔徽第二圖。從此藝林添爪迹﹐玉簫可有再生無﹖

銀漢紅墻逝水流﹐騷人例有悼亡愁。寄將同病相憐意﹐滿紙商聲正暮秋﹗

閩遊客胡恂如廣文署中話舊

秀才康了尋常事﹐君我同時有淚痕﹝辛未與君歲試臺﹑彰兩邑﹐各冠童軍﹔旋以意外風潮﹐被斥不錄﹞。三十年前鯤海夢﹐那堪白首話榕門﹖

別來勞燕各分飛﹐萍水無端遇亦奇。冷宦生涯逋客恨﹐兩家心緒一燈知﹗

回頭故國幾滄田﹐慟哭西河又一年﹝去年五月﹐予喪長男﹞﹗今日對君增健羨﹐書成平準有兒傳﹝哲嗣墨仙以商戰雄於香海﹞。

琴尊北海稱賢主﹔絲竹東山感寓公。依舊臺江春色好﹐老人星映美人虹﹝結伴南臺歌樓買醉﹞。

贈墨仙

丈夫不作封侯想﹐潦倒歌樓亦可憐。客裏鶯花愁顧曲﹔城南笳鼓說籌邊。杞憂欲解惟紅友﹔萍影相隨有墨仙。爲問塵中雌伯樂﹐幾時相馬得眞詮﹖

石友欣逢東道主﹐山翁冷作左齋官。重來覓醉枇杷巷﹐相對加餐苜蓿盤。白發笑人忘老醜﹔靑衣識我慰酸寒。十年五度榕城別﹐送客江頭淚不幹﹗

咫園以海物相貽﹐書扇答之

吾鄕風味足魚蝦﹐客裏相貽惠倍嘉。慚負故人吳季子﹐了無瑤玖報桃瓜﹗

月來於役榕門道﹐曾以新吟贈左齋。此意分明在團扇﹐因風又轉入君懷﹝昨贈胡恂文四截句﹐書之扇上﹞。

咫園和韻疊韻答之

水母無端竟目蝦﹐齊梁作手遜元嘉。如何炯炯雙銀海﹐錯認安期棗似瓜﹝君撰愚盦筱庭二陳君墓志﹐以文字相商榷﹞﹖

老子婆娑風月慣﹐此行不作太常齋。江樓醉倒無人識﹐一刺生毛尙在懷。

咫園和痕字韻疊韻答之﹝時咫園方省試優榜﹞

文章妙到天然處﹐讀者難尋斧鑿痕。誰識咫園一枝筆﹐導河千里出龍門﹖

眼底諸豪食肉飛﹐窮生骨相了無奇。相逢一笑村夫子﹐胸有千秋得失知。

人面桃花似去年﹐又箋「香艸」學莘田。羣雌見我新詩扇﹐一日臺江萬口傳﹝臺江宴集﹐以咫園所贈詩扇傳示歌姬﹞。

聖主優賢開特榜﹐龍頭一老屬於公。會看橫掃千軍日﹐足踏靑雲口吐虹﹗

送別蒜園﹑景度二孝廉遊學日本

驪歌淒咽不堪聽﹐目斷江樓柳色靑。溺學難醫儒气腐﹔合羣誰喚國魂醒﹖衣冠跌宕輕三島﹐山斗聲光重七溟。羨煞同舟今李﹑郭﹐客星中有兩文星。

聞雞先著祖生鞭﹐指點扶桑在眼前。君以壯遊酬素抱﹔我於末路惜靑氈。延津水合雙飛劍﹐神戶風乘萬里船。此日客中偏送客﹐離筵相對各淒然﹗

臺江新竹枝詞

昌蒲綠酒正酣時﹐浪迹臺江譜竹枝。一枕神雞遊子夢﹐定情誰是可人兒﹖

何處吹簫弄玉仙﹐年時十五月初圓﹖情天欲證童眞果﹐三宿空桑亦夙緣。

半襇羅裳著意紅﹐小開卿莫罵東風。个儂非想非非想﹐祇在花魂宕漾中。

眼中紈褲少年場﹐刮膜如何向老傖。蜂蝶相隨渾不管﹐此身懶作楚蓮香。

合歡雙蠟照深更﹐暱枕羞聞喜爆鳴。驚起比鄰諸姊妹﹐悄開窗戶探春聲。

濃燻末麗透羅幃﹐花露勻鋪上睡衣。鼻觀眞禪儂自領﹐鬢香幽絕汗香微。

消受嫣紅得未曾﹐巫雲楚雨總瞢騰。句闌第一婁羅歷﹐系足原來有赤繩。

蒼霞洲畔短長橋﹐處處龍舟蕩畫橈。羅襪淩波觀競渡﹐萬花影裏一垂髫。

曲中弦語訴喃喃﹐才上歌場已不凡。綺歲便爲商婦感﹐有人老大濕靑衫﹗

輕移彩鷁傍鷗鄕﹐坐愛明蟾臥愛涼。人月雙圓如此夜﹐教郎水宿學鴛鴦。

夜光生小掌中珍﹐鄭重千金未字身。若論司空今見慣﹐不應艷福到癡人﹗

江樓上坐暑都忘﹐雪藕冰梅取次嘗。別有文園消渴疾﹐丁香珠唾勝瑤漿。

平時厚重近方家﹐羞頰俄生兩朵霞。郎比桃花輕薄甚﹐偏將人面比桃花。

枕函私語假癡憨﹐未入髙唐夢已酣。人靜屬垣猶有耳﹐怕郎絮絮不多談。

愛聽閒讀李十郎﹐詈他薄幸太荒唐。女兒偏具男兒性﹐忽地柔腸變俠腸。

依人燕子苦生嫌﹐柰此籠樊特地嚴。低首願爲紅拂拜﹐世間何處覓虯髯﹖

酒闌送客悄畱髡﹐好夢連宵不見痕。慣向人前通啞謎﹐燈邊眉語最消魂。

猜疑影事費沈吟﹐萬種防閒刻骨深。梅子太酸蓮子苦﹐惱郎心卽惜郎心。

珠蚌訛胎月漸虧﹐自家好事自家疑﹔那知緣想翻成病﹐繭盡春蠶不了絲﹗

昨宵剝啄倚牀聽﹐牢守顚當喚不奟。慣打茶圍夫已氏﹐教他一喫閉門羹。

拌將薄命試阿芙﹐無分明珠換綠珠﹐情種由來輕一殉﹐果然巾幗勝眉須﹗

別來比翼各東西﹐一歲何堪兩寄棲﹖前度劉郎今識否﹖還將舊爪印新泥。

酒人狼藉到杯盤﹐解得憐儂下箸難。忍俊不禁消夜局﹐自熬粳粥勸加餐。

佯羞似解戀香巢﹐一閃秋波影忽交。最是可憐還可惱﹐纖腰瑟縮被池凹。

柝聲催過四更天﹐燭底溫存尙未眠。瞥見枕屏雙影瘦﹐郎儂同病愈相憐。

偶然召集女賓朋﹐香國花王爲主盟。戲傍妝臺修短札﹐故煩紅袖一挑燈。

雞黍家家局互酬﹐趁忙冬節小句畱。憐卿摘粉搓酥手﹐持較粢團一樣柔。

拇戰轟雷鬥酒軍﹐爭先破敵奏奇勛。替郎彊飲防郎醉﹐知道尋常量幾分。

繡鞋窄窄鳳頭如﹐恰稱圓膚六寸餘﹐綺席散歸佯步蹇﹐挽郎親送上藍輿。

秋霜偏向客衾生﹐難遣中年以後情。怪底詩人寒瘦相﹐累卿擁背到天明。

天錢欲借聘仙娥﹐誰向冰人假斧柯﹖空有阿嬌金屋想﹐老窮其柰阮修何﹗

囅然開卷見崔徽﹐行篋新攜小影歸。此是長房眞縮地﹐永報鶼鰈不相違。

景商以安溪「騎虎巖」茶相餉﹐俗稱「茶王」﹐並索償詩﹐口占塞責

詩王贈我以茶王﹐再拜龍團喜欲狂。騎虎巖頭香十里﹐好風吹汝到茅堂。

從今引玉願拋磚﹐趙璧秦城一例看﹔轉恐投桃須報玖﹐贈詩容易贈茶難。

景商和韻﹐復引鄭板橋鐫印語自署款曰「門下走狗某」。疊韻答之﹐時除夕前一日也

低首騷壇讓霸王﹐靑藤無復昔時狂。板橋讕語休輕引﹐恐惹門生笑■﹝口宮﹞堂。

歲歲磨人老硯磚﹐唱酬權作應酬看。君茶已罄儂詩竭﹐彼此頭銜署二難。

除夕景商和韻不巳﹐再疊前韻答之

茶厄無端混老王﹝東晉王蒙事﹞﹐償逋未了不能狂。兩家暫且將詩祭﹐新歲重登大雅堂。

自悔敲門偶用磚﹐詞場今等戰場看。天仙疊疊陽春唱﹐那管塵寰和者難。

景商復和韻﹐有「詩恥」﹑「國恥」之語﹐三疊前韻答之

避債無臺築赧王﹐屠蘇聊縱客中狂。忍拋國恥湔詩恥﹐孤負丁年到玉堂。

是磚成鏡鏡成磚﹐試展明師慧眼看。老去江郎才已盡﹐乞和求戰兩爲難。

丁未元日四疊前韻答景商

鏖詩累我作降王﹐歲盡春來發老狂。今日敢爲豪壯語﹐小邦旗鼓自堂堂。

珍重吟箋過漢磚﹐依然片羽吉光看﹐鷺江名士多於鯽﹐不過鐘期識曲難。

贈日本醫士貴島旭園健﹐時將由廈渡臺

文明播殖又瀛東﹐肘後千金國手雄。一自好風吹鷺廈﹐驀然春气徧鴻蒙。求師願下長桑拜﹔贈句深慚短李工。從此隔江雲樹渺﹐何時把釣訪涪翁。

吾華千載岐黃術﹐傳者如今有幾人﹖盧扁支流承二聖﹐海山初日照三神。能醫俗骨方醫病﹔先活良心次活民。獨我知君醒世旨﹐白雲來去了無塵。

前詩意有未盡﹐於古人贈言之旨殊仄仄也。臨別復書此﹐以進旭園

昔聞淺田氏﹝淺田宗伯﹞﹐今見貴島君﹐胸次曜靈魄﹐腕底滋祥氳。𨿽挹扶桑秀﹐亦覘學業勤。維新三十年﹐美術繁以紛﹐不讀活人經﹐楚傖公足云﹖君獨秉理哲﹐兀然傲其羣﹕上溯農﹑黃系﹐下洎倉﹑鵲倫﹐奧窔探一一﹐夢寐春臺春﹔旁及剖解事﹐觸手刀圭神。蕓生果待命﹐奚患甘澤屯﹖始知良醫功﹐蔚與良相均﹗惻然動遠念﹐孤棹淩七鯤。舊時靑囊家﹐中有枉死魂。抗顏引張﹝仲景﹞﹑華﹝元化﹞﹐侈口談葛﹝稚川﹞﹑孫﹝思邈﹞。到處龍宮方﹐沈沈黑海昏﹐得君蘇敗苗﹐點滴胥成恩。賤子夙傾風﹐如雷灌耳根﹔良晤倏相遘﹐尊酒鷺市門。寶玆數面緣﹐盍簪道永存。不惜把袂蹇﹐所惜回颿奔。浩歌一爲別﹐目斷空江云﹗中華古傑者﹐和緩長灰塵。喬首望東國﹐大雅同扶輪。匹夫壽世志﹐井橘揚淸芬。勉矣君行乎﹐味我藥石言﹗

彰化廳長日本加藤氏銀婚祝詞﹝泰西之俗﹐夫婦達二十五年者曰「銀婚」式﹐五十年曰「金婚式」﹐七十年曰「銓石式」﹞

昔聞阿承淑女臥龍耦﹐琴在禦兮瑟與友。又聞鹿車健者桓少君﹐千秋荊布輝釵裙。懿哉加藤老令尹﹐君子笄珈接往軫﹗倉公世徳原壽人﹝先世爲徳川侯醫官﹞﹐壽人自壽大爲春。人中之瑞家中慶﹐更溥仁風及庶姓。磺溪四載甘棠甘﹐驩聲騰踔瀛東南。我以口碑當手牘﹕種徳如公還種福﹐詩人詠物首「關睢」﹐爲續「麟趾」賡「螽斯」﹐二老欣然顧之喜﹐蘭玉森森滿庭矣。扶桑日出三山紅﹐中有金母齊木公。君不見神仙眷屬騷伯﹐二十五載銀婚式﹖

吸齋自臺旋廈以一拂相貽﹐時將遊學日本

羅馬書生瑪志尼﹐鶴歸華表不勝悲。幾行泣路楊朱淚﹐一卷談瀛李白詩。何物儒冠向西笑﹖祇今學海欲東之。感君贈我無塵子﹐自顧徵衣久化緇。

桂仙曲

歡未種情根﹐那有情枝葉﹖誰知無情中﹐情乃千百劫﹗謂歡果無情﹐眼靑眼白誰分明﹖謂歡非無情﹐一池水皺何干卿﹖歡心天上月﹐妾心井底水﹔𨿽然月缺有圓時﹐但照井深不見底。妾如月中桂﹐歡如月中仙﹐桂枝一被仙人斫﹐開花結子知何年﹖噫嘻乎﹐人言桂與仙﹐有緣廣寒深處畱情天﹗十六童眞新證果﹐老僧參透木稚禪。

林菽莊京卿招同陳威季太守﹑汪艾民司馬﹑龔叔翊主政﹑鄧舜農少尉遊南普陀巖

寺撮影

狂生落魄好歌舞﹐腳根不踏莊嚴土。逋仙引我向招提﹐巖遊老興陡然鼓。箯輿得得虎溪行﹐誰知避面同尹﹑邢。轉蓬又入普陀寺﹐少長咸集羣賢至。是時觴詠正暮春﹐大似蘭亭修禊人。汪鈍翁﹑陳獨漉﹐詩虎酒龍互角逐﹔騷壇牛耳誰主盟﹖好事乃有龔芝麓﹔其餘諸子以類聚﹐如鳥投林魚縱壑。今日之樂樂若斯﹐作圖紀事僉曰宜。鄧生年少獨抖擻﹐泰西新法在其手﹐頗黎攝影阿堵中﹐三才萬象靡不有。嗚呼﹐狂生老矣胡爲乎﹗鏡中之影泉石臞。安得老天換我新眉須﹐長與公等歌場酒市相驩娛﹗諸佛聞之應軒渠。君不見微茫夕照催歸途﹐桑楡𨿽好回首非東隅﹗

林侍郎別墅燕集次艾民韻

林逋作主汪倫客﹐如此風流已足傳。況有狂生陪末坐﹐好將韻事續平泉。泰西饌味牛脂嫩﹐江左談鋒塵尾圓。夜半催詩來急雨﹐相隨歸棹扣吟舷。

浪嶼徵歌次艾民韻

主人勸客金叵羅﹐手招羅襪淩江波。汪侯詩酒气龍虎﹐俛瞰陶謝吞陰何。相逢綺席花枝滿﹐迎門一笑春風面﹐美人名士兩傾襟﹐不減當年金穀宴。深談水乳況交融﹐短燭殘杯夜已中。及時少壯行樂耳﹐咄哉老大徒龍鐘﹗汪侯薄醉拍吟幾﹐知有陽秋在皮裏。次第看花月旦評﹐一時聲價龍門起。白雪髙歌和者難﹐騷壇牛耳推齊桓。使我棄甲曳兵走﹐鼓旗披靡營壁單。伏處鯫生同燕雀﹐茅塞期君發靈鑰。洞天鼓浪塵根淸﹐結鄰何處林泉約﹖讀君詩作金石聲﹐抱琴欲逐成連行。天風海水自宮角﹐瑯瑯一曲移我情。

家又六明經﹑緝庭上捨﹑玉章太學約友同遊鼓山﹐小憩水鏡亭撮影

箯輿又作鼓山遊﹐水鏡亭前小景幽﹔賴有傳神阿堵在﹐者番眞个爪痕畱。

三五知交正妙年﹐吾宗風致亦翩翩﹐蘭亭禊事今猶昔﹝時逢上巳﹞﹐豈必今賢讓昔賢。

此日鮏羴徧五洲﹐紅塵無地可埋愁﹗山靈對我應相笑﹐帶髮頭陀也白頭。

老癡結癖愛林泉﹐眼底滄桑別有天。三十年前舊遊處﹐不禁棖觸鏡中禪﹗

林侍郎白石裏第卽席次陳梅生郡伯韻

老民久分山中蟄﹐偶逐時流伴盛筵。交誼如公猶及古﹔科名惜我不同年﹗滄桑權作朱門客﹐萍水忻逢玉署仙﹝君本己丑詞林﹞。他日相期在金石﹐儒林循吏兩遺篇。

一夢宣南今廿載﹐回頭綸省與經筵。東勞西燕各行旅﹐秋■﹝師上虫下﹞春鶊非少年﹗差幸枌鄕賢太守﹔卻憐禾嶼小頑仙。邇來私覺渾身俗﹐滌筆新賡大雅篇。

郡伯疊韻郵寄索和﹐疊韻答之﹐時客南臺

開緘剛值菊花天﹐恍聽髙談動四筵。徐稚幸逢陳仲舉﹐杜陵重晤李龜年。丹霞布治風何古﹖白雪聯吟句欲仙﹗我本東施效顰者﹐輸公急就擅名篇。

引領芝山思杳然﹐幾時得共使君筵﹖但憑錄蟻酣千日﹐那管紅羊劫十年。妖霧全遮毗捨國﹗罡風小謫大羅仙。沈吟影事捫胸記﹐舊稿曾題寶劍篇。

寄題繆蘅甫東倉書庫圖

老蘅書庫曲園標﹝徳淸兪曲園題額﹞﹐此事人間兩不祧。我亦昔時東觀吏﹐瓣香遙祝武陵橋﹝書庫在武陵橋北﹞。

弇仙餘韻足風流﹐汪﹑陸名家數舊遊﹝同事汪艾民司馬﹑同年陸伯葵總憲﹐皆君里人﹞。苦憶榕壇羣玉府﹐劫灰紅過十三秋﹝臺灣「海東書院」「榕壇」藏書萬卷﹐乙未兵燹以後﹐蕩無復存﹞﹗

四孫滄池殤﹐感懷書此

世運旣不辰﹐常理亦顚倒﹐如何三歲孫﹐反先老人老﹖去年夏秋間﹐於役榕門道。客從鷺江來﹐對予誇汝好。家書每及汝﹐語語平安報。洎予旋歸時﹐見汝貌殊槁﹐始悟友與孥﹐諱疾不以告。嗟予慣離家﹐內顧太艸艸﹕壯者不惜別﹐寧復戀幼小﹗汝爺正東渡﹐遠隔七鯤島﹔艱辛累汝娘﹐醫巫日紛擾。豈知衛生家﹐勿藥以爲寶﹔況讀近世史﹐神權今已渺。女流苦迷信﹐久作驚弓鳥。開門向盜揖﹐救火將薪抱﹐殺人咎醫巫﹐噬臍悔不早﹗予本信天翁﹐天道究難曉﹐鼓盆方悼亡﹐喪明更傷天。惟有彊達觀﹐忘情此𦇤褓﹗回顧諸兒嬉﹐膝下覓梨棗。翻想五嶽遊﹐昏嫁何時了﹖咄哉鏡中人﹐兩鬢霜華皓﹗

和蠖叟達隆阿大令「去官」詩韻

使越難歸陸賈裝﹐牝金虛擲女兒箱。蟠胸气郁靑鋒電﹐鏤骨冤含白簡霜。萬里萍蹤何處泊﹐廿年薪膽究誰嘗﹖雞虫得失尋常事﹐恐被閒雲笑爾忙﹗

淪落天涯客感多﹐靑衫紅袖兩蹉跎﹗敢云才語驚流輩﹖終與時髦別臼科。海上有人嗤禹裸﹔塵中無地避秦苛﹗鬑鬑蠖叟今之傑﹐低首詞壇願倒戈。

仕路而今徧棘荊﹐祇愁伏闕少緹縈。蛾眉俠烈眞知己﹐牛耳風騷且主盟。詩酒盡成龍虎气﹐明儕猶見駏蛩情。鷺江可有滄浪水﹐一濯人間孺子纓。

和蠖叟「鴻雪堂詩」韻﹐時將有遼東之行﹐酒綠燈紅﹐感懷贈別

善和坊裏李端端﹐權藉風懷慰去官。一枕迷離鴻雪夢﹐遊絲綰住日三竿。

浪蕊浮花繞筆端﹐綺才甘讓鄭都官。狂奴故態何曾減﹖猶自當筵舞柘竿﹗

風月多情如此夜﹐滄桑小劫柰何天﹐空餘鐵血心頭熱﹐越石長戈﹑士稚鞭。

窮途誇父猶追日﹐孤憤靈均欲問天﹐東望遼云吾老矣﹐期君努力一加鞭﹗

題揚摶九孝廉令先尊慈讀續圖

神州大陸紛鮏羴﹐海隅蜃市浮空煙﹐典墳寥落辟纑廢﹐獨有賢者全其天。山深林密隔凡籟﹐書聲倏起機聲連﹐一燈相對課兒女﹐此景乃在羲皇前。吾友楊侯食舊徳﹐燕居念之常怦然﹐但憑尺幅示後世﹐宗風淸白猶能傳。是何神妙寫生手﹖見圖如見雙椿萱。侯顧謂予小子潔﹐知交豈得瘖無言。潔也少孤負庭訓﹐慈幃聊復娛餘年。父書不讀母機斷﹐藐躬內省叢尢愆﹗滄桑萬劫祇一瞬﹐遂令祖硯成荒田。人生大本讀與績﹐二者缺一家不蕃。披圖再拜爲侯賀﹐今之所衍皆祥源。五車美富七襄巧﹐侯將以此詒子孫。漳山蒼蒼漳水碧﹐此圖永寶丹靑痕﹗

視冰﹝「浪嶼詩壇」社題﹞

寒威直到假山尖﹐雪意侵尋入眼簾。刮膜千層雲母石﹐凝眸一片水精鹽。雙懸不辧壺中玉﹐對鏡都忘世上炎。驀地光搖銀海眩﹐凍盆愁絕錦鱗潛。

嬉水

淩波羅襪是耶非﹖照見花枝鏡影肥。入手蟾輝初一掬﹔並頭鴛夢忽雙飛。浣衣茜女乘涼戲﹔蕩槳蓮娃帶濕歸。記得龍舟觀競渡﹐歌聲四面笑聲圍。

臺江錄別

熱河吹我上江舟﹐手把花枝慰客愁。相送不知何處去﹖教人忍俊一句畱。

雛年心性各迷離﹐綺極難消一種癡。桃李含酸姜桂辣﹐替卿領略報卿知。

蕩子尋春老更狂﹐等閒風月費平章。可兒別有消魂處﹐烏桕門前第五行﹝第五有所指﹞。

飄萍身世落梅天﹐遊戲人間笑謫仙﹐鳳不朝陽葵向日﹐好因緣是惡因緣﹝葵﹑鳳二名﹞。

夢裏添香伴寂寥﹐黃金無屋貯阿嬌。旁人浪說三生石﹐準�韋郎待玉簫。

鷺門重晤以鶴笙大令

東海有冤禽﹐巢破不得返﹔回翔鷺門山﹐欲下先偸眼。紛然眾羽族﹐薢茩一繾綣﹔欽鴀誤鳳皇﹐相見乃恨晚。何來丁令威﹐老鶴前身轉﹐一轉五百年﹐城郭人民換。迄今華表歸﹐哀鳴淚如綫﹗鶴亦憐冤禽﹐嗷嗷類澤雁﹐小劫鎩其羽﹐桑田已三淺﹗自從天帝醉﹐鶉首問誰翦﹖嗟我�命禽﹐勞燕久飛散﹐江風忽吹聚﹐幸未夙緣滿。所惜樊籬間﹐無復六翮展。大鵬顧之笑﹐麼■﹝麻上骨下﹞徒斥鷃。傷哉鶴與禽﹐寧論羽修短﹗咄彼人禽界﹐戢影聊自繭﹔拚作秋虫吟﹐君我互排遣。卽此求友聲﹐喬木信非遠。習習鴻毛風﹐祝汝雲霄伴。鶴兮他日飛﹐禽言此非券。

和月華貝勒毓朗「奉使鷺門宴犒美國軍艦卽事口占」韻

鷺嶼歡騰鐵艦飛﹐口銜天憲出堯扉。五洲碧眼同瞻拜﹐柔遠功髙李合肥﹗

新國花旗最擅名﹐中華萬里數行程。從知玉帛風雲會﹐珍重天潢一使星。

齊和丹山彩鳳鳴﹐海邦歌詠正升平。好風相送歸帆穩﹐一�江天放曉晴。

金枝玉葉傳宗派﹐霽月光風見性天。眉宇紫芝今省識﹐待看褒鄂畫淩煙。

悼張姬

生離死別太紛紛﹐逋客無家況夕曛﹗內翰身宮老磨蠍﹐不堪嶺表哭朝云﹗

錯認臺江作愛河﹐情天歷劫柰卿何﹗渡頭子敬迎桃葉﹐如水流年一剎那﹗

小家碧玉正瓜期﹐覓杵雲英世未知。嫁與蒼毛張子野﹐至今人惜燕鶯癡﹗

楚宮腰細是前身﹐飛燕輕盈亦可人﹐鑄就多愁多病格﹐爲卿小字署顰顰。

蒼霞影事媚香樓﹐僥幸當年老阮修。二萬天錢今債了﹐祇應獨處詠牽牛。

一洗鉛華便不同﹐居然荊布故家風。小靑願作云將妾﹐得嫁黔婁總固窮﹗

九子星中小影孤﹐後庭下陳表區區。能令粥粥羣雌伏﹐絡�持門勝丈夫﹗

曇花一夢幾經秋﹐十六生兒痛阿侯。臨別可憐畱塊肉﹐之無未解晬方周。

側荔偏蒙大婦憐﹐相逢地下一潸然。爲郎報道吟肩瘦﹐行篋新增感逝篇。

葭灰飛盡劫灰紅﹐六管吹愁不過冬。苦憶蘭香降張碩﹐塵緣撤手一星終。

和許允伯直刺「三水寄懷」韻

矯首穹旻慘不暉﹝時方國卹﹞﹐元機剝復是耶非﹖劫余灰木心同死﹐隙底滄桑世已違﹗九■﹝尙阝﹞北邙多鬼錄﹔一官東粵尙儒依。無勞尺素言餐憶﹐五斗何時五柳歸﹖

魯山賢令紫芝暉﹐大邑名存惜實非。腔血那堪因宦冷﹐脂�不合與時違﹐肄江磊落新冠蓋﹔瀛島蕭條舊缽衣﹗我欲寓書姜伯約﹐商量遠志或當歸。

詩人潦倒謝元暉﹐傭筆依人計總非﹗入火焦桐憑棄取﹐出山小艸昧從違。生涯自分雙弓米﹐眷屬眞成百衲衣。愁絕當年王﹑謝燕﹐孤飛不向故巢歸﹗

倒疊前韻

我懷循吏尹翁歸﹔君念山人舊白衣。島市胸襟千日醉﹐��顏色十年違。鶯花過眼成陳迹﹐魚米關心覺昨非。三五小星今又隕﹝張姬新逝﹞﹐老來誰與送殘暉﹖

林京卿手繪「暗香疏影」贈陳蓀田﹐索句題額

暗香疏影逋仙句﹐幻作千年水墨痕。誰把天然一枝筆﹐江幹喚起古梅魂﹖

孤山處士足風流﹐謫墜朱門又幾秋﹖賴有騷壇衣缽在﹐甘將綺麗換淸幽。

何意人間富貴家﹐牡丹不畫畫梅花。知君浣盡燕支習﹐肯逐時流癖嗜痂﹖

庾嶺南枝同向暖﹐場州東閣共吟春﹐於陵仲子傷廉甚﹐竟作龍頭奪錦人﹝京卿開園遊會﹐拈鬮贈釆﹞。

送馬如龍君赴雲霄廳任

送君直上雲霄去﹐從此飛黃不可羈。世運當爭麟鳳出﹐人豪肯受犬羊欺﹖聲歌萊國爲循吏﹔文史齊奴有侍兒。三十年前薇省客﹐自慚今日識荊遲。

後蘇龕詩鈔卷八

溫陵施士潔蕓況

同謝鶡塵和兪卓丞二尹「登金門城感懷」韻

思明何處舊宮斜﹖賜姓弓衣繡鐵花。龍種北來鮫有淚﹔鯤身東�國��。�空枉碎長江艦﹔題壁虛籠�寺紗。�������﹐���客水之涯。

恨未�����﹐������生。魯連����死﹐孫綽還���輕。��不�甘市井﹐蓬茅無夢�公卿。洞天鼓浪龍頭渡﹐都趁靈胥作怒聲。

半壁江山運亦窮﹐空餘嘯臥一亭穹﹝「嘯臥亭」兪大猷所築﹞。戚﹑兪八陣圖何在﹖金﹑廈雙門勢不雄﹖海气腥臊噓怪蜃﹔鄕心縹緲逐冥鴻。寓公大有神州感﹐風自西來日自東﹗

燹餘詩境漸頹唐﹐少壯無憀老大傷。祇我心肝空自嘔﹐於君項背豈能望﹖遼東鶴語孤丁令﹐井底蛙聲斗子陽。私向吟壇笑低首﹐肯隨遊宦學炎涼﹗

戊申除夕和塵用前韻

落魄狂遊��宮﹐�門��霧中花。五年今夕知何夕﹖四海爲家��家﹗������爆﹐冷吹���於紗。擁������﹐�����有涯。

宵來無計���﹐������生﹐臘鼓驚催雙�禿﹐債臺幸避一肩輕。幾行旅雁聯吟侶﹐到處侯鯖饜客卿。差喜謝公今再起﹐跫然屐齒款扉聲。

祭詩瘦﹑島以詩窮﹐縮六如龜背敢穹。盤底五辛嘗我況﹐廚中百寶讓人雄。久辭祕省曹能始﹔新哭亡姬厲太鴻。獨夜鰥鰥空守歲﹐思鄕無夢返瀛東﹗

卅載神堯奠大唐﹐賓天龍馭黯然傷。桑田滄海迎眸幻﹔魏闕江湖引領望。椒頌有心賡復旦﹐桃符無色向朝陽。寒門靜掩稀裘馬﹐消受屠蘇一味涼。

怡園弟二��燹余檢得唐中丞「詩畸」一部﹐感懷索�﹐﹝下闕若干字﹞

其人�����﹐�������﹐入座����爵﹐出門聽�五��。騷壇聞���殿﹐吟陣���落河。回首斐亭鐘響絕﹐鯤沙劫火幾經過﹗

詩中亦有夜郎王﹐不學何須笑霍光。幾輩淸人嫌島瘦﹖十年故態讓奴狂﹗紛紛底事珠彈雀﹐碌碌誰憐帖換羊﹖自分衰殘甘伏櫪﹐豈期相馬得孫陽﹗

病起

擁鑪對春燈﹐病起猶支枕。我學長孫澄﹐不飲觀人飲。

鶡塵「潮州荔枝詞百首」題後

閩荔譜蔡襄﹐粵荔吟蘇軾﹔自從竹垞翁﹐�����﹐右粵而左閩﹐���喙息。笑��閩�﹐�����﹐譬如���﹐�����﹐����名﹝僕�����������������臺懷古詩���������爲廖所��﹞﹐�荔述治績﹝王���令﹐僕乙亥同年也。己丑���闈���房元王��興時發囚種�以備貢役﹐民困遂蘇。有「荔子苦」長歌紀事﹐今粵人猶能誦之﹞。廖﹑王兩齊年﹐與之相芥珀。近作荔枝詞﹐百首尢傑特。頓覺潮州產﹐三絕味香色。我頃僑鷺門﹐望潮僅咫尺。展捲讀君詩﹐涎饞紙欲滴。日啖三百顆﹐彼此信同癖。安得好天風﹐吹聚鳳塘側﹝海陽鳳塘以荔爲業﹐有一種名「靑羅怕」者尢佳﹞﹖手擘靑羅帕﹐口吞白玉液﹐證以君所紀﹐相視笑莫逆。「小紅」與「桂綠」﹝新興「小紅」增城「桂緣」粵荔之最﹞﹐懸賞各購得。君旣爲荔王﹐我亦爲荔伯﹐紛紛諸蜀產﹐餘子何足惜﹖古來名士風﹐珍果逾拱璧﹐相如賦「盧橘」﹐百家競詮釋﹔右軍帖靑李﹐�或尙神魄。我爲潮荔幸﹐得君詞��。�����﹐���嘖嘖﹗����猶﹐絕����﹐�����﹐�����﹝��������星七字句﹐難徧坐客﹞。又聞荔饕生﹝潮�����黃某之別號也﹞﹐�權任�食﹐遂令潮汕人﹐同聲呼荔賊。此卽荔枝史﹐將詩當典藉。南董無曲縱﹐杜韓有來歷﹐後之考古者﹐觀風太史職。我欲詠閩產﹐無鹽苦刻畫。矧今過雷門﹐布鼓誰敢擊﹖百首比紅兒﹐偸吟聊自暱﹝昨以臺江新竹枝詞博君一笑﹞。詞壇一邂逅﹐持較眞卵石。再拜甘荔奴﹐長此侍研墨。

鷃塵「鶯門客感」用崔睫巢韻﹐如韻和之

塵海駸駸半百年﹐旋渦淘汰付天然。過江桃葉余長恨﹐直省薇花合左遷。百拙竟無勤可補﹐一生甘與俗爲緣。自憐紈扇承恩者﹐寄語��漫葉捐。

疊前韻

陋巷簞瓢��年﹐����死灰然。������起﹐錮癖難於九鼎遷。入社���歷劫﹐打包���隨緣。鯫生無術憂天下﹐墨翟何堪頂踵捐﹗

再疊前韻

嫁衣壓綫恨年年﹐市隱生涯老計然。熙帝觚稜勞北望﹔犬戎烽火憶東遷。眼中那有林泉窟﹖骨底都無仕宦緣。欲覓好詩酬謝客﹐宵來萬慮一時捐。

三疊前韻

亂離天寶李龜年﹐隱逸襄陽孟浩然﹐自古淺田多海變﹐幾人幽谷得喬遷﹖小星愁墜重泉劫﹔舊雨欣逢兩地緣。未到法華眞世界﹐那知��不唐捐。

四疊前韻

金鼎����年﹐������然﹐子�����宇﹐蘭成枯樹賦君遷。寫愁���藍本﹐混俗何��墨緣﹖私覺鏖詩非敵手﹐降旛髙豎甲兵捐。

寄祝新竹鄭擎甫觀察五十壽

綏山啖桃歲半百﹐𨿽不得仙亦足豪。園於「北郭」遺籯滿﹔屋以東海添籌髙。有矍鑠翁養烏角﹝尊人香谷比部﹞﹔況寧馨兒生鳳毛﹝令嗣伯端司馬﹞。燹余逋客論鄕衮﹐九五福人君其曹。

馬亦籛茂才贈詩和韻

市隱拚將筆硯焚﹐騷壇片席竟平分。眼中世界空餘子﹔天下英雄識使君。文字有緣在香火﹐友朋相憶�泥云。�������﹐����冠一軍。

感懷疊前韻示亦籛

劫火橫飛玉石焚﹐七鯤回首愴瓜分。敬容門下誰殘客﹖新室墻東有隱君。到眼揚塵愁黑海﹐關心出岫笑靑雲。老狂何與人間事﹐樂死誰應��君﹖

次亦籛韻並柬邱蘊山明經

劍冷琴焦一寓公﹐回旋天演急渦中。十年閒散空山木﹐八口飄零大海篷。老驥至今猶伏櫪﹐白鷴何日始開籠﹖獨憐月上魂歸去﹐淒殺杭州厲太鴻。

僂指枌楡數巨公﹐究誰靑眼到詩中﹖月泉邀我聯吟社﹔風雨懷人隔旅篷。希範逸才驚錦繡﹐少遊髙隱謝樊籠。�������﹐�����印鴻。

韻香����������韻�

卻怪天公太不公﹐才分八斗繡閨中。詩名鷺水稱雙璧﹐仙耦鷗波共一篷﹝賢外子楊文升亦耽翰墨﹞。老我未能開馬帳﹔問誰肯與換鵝籠﹖平生低首宣文坐﹝謂蔡碧岑﹞﹐爲上吟箋答遠鴻。

韻香來詩﹐有「願拜門墻」之語﹐如韻答之

萬丈塵中一腐儒﹐忽開老眼見明珠。簪花字格淸而婉﹐潄玉詞華美且都。詠雪無才陪道韞﹐傷時有淚哭唐衢。北燕市上南鯤客﹐誰料今吾卽故吾﹗

次韻香女弟子韻並柬其外子文升

頌椒賦茗果稱賢﹐閨質天生本自然﹔配得辛郎風調好﹐才華應不���。

不櫛�����﹐�������﹐������耳﹐端讓雌亭��侯。

揮毫落紙起雲煙﹐大捨名髙壓小憐。梁孟幾生修得到﹐雙飛彩翼並頭蓮。

奏瓦宣匏夙未嫻﹐昭容玉尺敢追攀﹖文峯自顧頹唐甚﹐爭及千尋女凡山﹗

浪仙枉說黃金鑄﹐巴裏慚賡白雪章﹐妄引隨園詩弟子﹐才人定笑老人狂。

硯田燹後成枯瘠﹐燈幾宵余得靜便。驀地瑤華忽吹到﹐下風甘拜掌書仙。

天涯淪落靑衫淚﹐如此憐才有幾人﹖豈特裙釵知�感﹐通������。

次韻香﹝下闕若干字﹞

老去刀藏鈍似�﹐����證�緣。左嬪麗藻��伯﹐鮑妹香名小謫仙。江上一帆相問訊﹐閨中萬卷自精研。掃眉雅合稱才子﹐染盡花溪五色箋。

詩教何嘗有雅言﹐靑蠅海角笑虞翻。遼東丁令難歸鶴﹐溟北莊生未徙鯤。卻恨篸裾今雨少﹐反輸巾蔮古風惇。斐亭同侶都星散﹐一夢殘鐘劫後魂﹝臺南「斐亭」有「詩鐘社」﹐韻香亦臺南人﹐兵後同內渡者﹞﹗

韻香撮影相貽並索題句﹐予報以最近撮影一幀﹐書此綴之

秋江瑟瑟秋云迥﹐娥��有詩星影﹐照我茆堂深又深﹐貍奴�����。�����金鑱﹐�����瓠犀。元������﹐雙������﹐����空魚雁﹐回首紅墻在銀漢。夢想崔徽捲里人﹐從今�識春風面。錢塘蘇小本鄕親﹐濤箋蕙錦誰其倫﹖郵筒珍重盥薇露﹐開緘對鏡呼眞眞。彩鸞仙耦文簫匹﹐人與幽花同隱逸﹝文升善藝菊﹐工繪事﹞。陶寫寒香十萬株﹐妝臺忙煞畫眉筆。前身君是女邱遲﹐寄書索我題新詞。忍俊捧心效西子﹐自憐丑拙東家施。何物相酬夫已氏﹐千里神交猶尺咫。君應拋玉悔引磚﹔我卻投桃慚報李。吟肩苦聳平澤臞﹐髙歌靑眼明月珠﹐手持不律不敢下﹐隃麋愁玷湘妃圖。

寄答韻香代柬

鷺門有寓公﹐����隱。���於市﹐�����。矧公被��﹐����賢﹐���霧間﹐�����﹐將詩作羔雁﹐��發狂哂。不圖雌傑者﹐靑眼出中�。遂令老阿婆﹐塗抹炫脂粉。萍浮萬人海﹐珀拾而磁引。昨得茂漪書﹐榮褒勝華衮。願爲耐公徒﹐此意尢懇懇。昭儀隔雲母﹐小影見眞本﹐欲寫蘭玉姿﹐所苦俗墨窘。欲報瓜桃篇﹐江郎復才盡﹔慚對女博士﹐拱手謝不敏。

韻香和韻淸圓可喜﹐疊韻勗之

顰者東家施﹐醜態那可隱﹖腸枯腕復澀﹐苦無墨磨盾。誰爲醫吾傖﹐�脾而益腎。吟壇香火緣﹐朋來乃自遠。升堂由��﹐�����﹐�����﹐�����。眷念吾國粹﹐�����﹐����民﹐�����。黌序今林立﹐時流亦衮衮﹔何如女秀才﹐志道勇且�。四徳況具備﹐人生此大本﹔詞章抑末耳﹐翻使豎儒窘。絕倒三家村﹐風味索然盡。披君急就篇﹐心手劇靈敏。吾老困鹽車﹐奮踵企來軫。君𨿽善櫝藏﹐有美詎能韞﹖柰此江天何﹐避面同邢﹑尹。市隱斷吟聲﹐廢書讀平準。

韻香以泰西酒餅相貽﹐作答代簡

今皇禦宇歲庚戌﹐苒苒新正八九日﹐衰翁窮旅百無憀﹐蟄臥寒茆僵不出。陡聞使者款扉聲﹐道是霞陽來尺一﹐捧箋快讀幼婦詞﹐江上好風吹我室。琳瑯滿幅披天眞﹐媵緘二物尢足珍﹐饆饠香脆醁醽碧﹐迎門頒到歐洲春。昨����然�﹐��一動���﹐��弱冠紅綾宴﹐�������。君不見�����丁斐﹐校尉一官遊戲耳﹔又不見金貂換酒狂�孚﹐當侍肯爲禮法拘﹖我與二子共碌碌﹐猶幸老饕饒口福。白衣送酒感王弘﹐畫餅啖名愧盧毓。多君之貺屢拜嘉﹐廩人繼粟庖人肉。噫吁嘻﹐葭蒼露白我所思﹐那堪示我「悼婢詩」﹝以「悼婢詩」六首相質﹞﹗我以苦語還質之﹐引君熱淚同千絲﹝予亦示以「悼亡」諸作﹞。誰歟弔逝誰傷離﹖塵中豈必無牙期。主人獨坐「繡英閣」﹝韻香自號曰「繡英閣主人」﹞﹐見我此詩哀轉樂。復函定勸我加餐﹐努力屠蘇與不托。

次鷃塵「鮀江畱別」韻﹐時方補官將樂

名場底事苦莽波﹐誓與蒼生起宿痾。官樣全鍼誰肯度﹖書癡鐵硯枉相磨﹗������已﹐�����阿多。今日郎當天��﹐�����公何﹖

入世熊魚那可兼﹐一官贏得鬢霜添。定知巧宦嗤潘拙﹐肯向權門效郭尖。排遣愁魔斟白墮﹐砭除俗疢服靑黏。如今作令誰彊項﹖恐有狂花壓帽檐。

眼底紛紜肉食謀﹐阿戎手握幾牙籌。維新政策猶黃口﹐隨例公卿半黑頭。髙枕人方營狡兔﹔繡衣我豈憚犧牛﹖送公一棹官溝去﹐從此康衢騁紫驑。

嶽嶽中朝廌角冠﹐老傖眞个等閒看。浮雲過眼吾何有﹖來日關心此大難。乍聽離歌魂已醉﹐況談時局鼻常酸。彌天熱血都消盡﹐任爾潛虯匣底寒﹗

感事疊前韻

妖鱷掀翻萬頃波﹐������痾﹐������浙﹐墨渴誰能盾鼻磨﹖��故鄕催客去﹐�����人多。循墻而走終余侮﹐傴僂寧堪弗父何﹖

四鄰狼虎漸並兼﹐卻把時花錦上添﹗閣老但能防手滑﹐筆公無那笑頭尖。虛名似餅眞堪畫﹐團體如沙�易黏﹗聞說衮衣新負扆﹐好風吹暖到茅檐。

專制由來仗廟謀﹐忽驚西母罷行籌。淩空彩鳳爭攀翼﹐解事微虫學叩頭﹗生死何知嬰與臼﹐恩仇莫問李兼牛。五陵得意諸年少﹐振策驕嘶玉鼻驑﹗

神武當年早掛冠﹐頑仙驢子倒騎看。科名艸腐新芽出﹐旌節花開結果難。爛熟宦情偏耐冷﹐飽嘗儒味豈嫌酸﹖羣公且試回春手﹐臥我荒江閱歲寒。

贈劉子貞觀察

揚鑣分道競才名﹐今昔黔﹑湘兩子貞﹕一出鷺門旉愷澤﹐十年鯷國吸文明。外交豈但馴西旅﹐內政何須倚北兄﹖我爲君家談祖典﹐靑天萬口屬劉淸。

陳威季﹑龔樵生招同許魯山度支﹑張履謙司馬遊日光巖寺﹐卽鼓浪洞天處也

七鯤殘客苦離索﹐薶首市塵胸作惡﹔斗然置我洞天間﹐三百年來無此樂。誰歟主者陳孔璋﹐好事乃有龔山陽﹐移家偸占小邱壑﹐興酣招客傾千觴。跨江一葉倏飛渡﹐眼前頓別仙凡路﹐仙人手泛紅霞漿﹐笑指日光巖頂樹。許遜﹑張果人中仙﹐齊州九點淩蒼煙﹐尻輪神馬半天下﹐矧玆片石猶一拳。醉餘賈勇層霄上﹐老朽見之神亦�。�公健翮方��﹐�鳳鞭灣���。鯫生百拜前致詞﹐��動����﹐兩�����奇﹐聯袂奏績江之湄。願公爲國塞漏卮﹐願公爲民蘇燹痍。老夫十五年前海外之孑遺﹐他日泐公千丈碑﹐擘窠大筆何淋漓﹐長使兩公姓氏掛我日光巖頂榑桑枝﹗

次邱守謙孝廉見贈韻

雌蟬黏病葉﹐秋老不能鳴﹐涼血成何物﹖頑軀了此生。琴音絕中散﹐酒侶失公榮﹔獨以詩爲命﹐論交本至情。

邱遲吾畏友﹐騷雅見根原﹐妙語傾三峽﹐精思達九閽。山深靑史在﹐世亂白衣尊﹐珍重一枝筆﹐旋乾更轉坤。

海水羣飛日﹐橫流出尾閭﹐吟狂天醉裏﹐市隱劫灰餘。相對茫茫感﹐����書﹐斧柯今已矣﹐�����。

盧乃沃茂才��索題

小春大歡喜﹐燕爾醉千觴。麗淑九華族﹐才名八米郎。新居托禾裏﹐佳耦話枌鄕。舊典吾能數﹐岡頭艷範陽。

秦嘉與徐淑﹐影事卅年前。趺蜨原如夢﹐蚿蛇各自憐。韶華雙綠鬢﹐家世一靑氈。祝汝南陔詠﹐慈幃合囅然。

贈賀話義﹝時方主幣鷺門﹞

紅箋朵朵五云裁﹐浪說吟帷執贄來﹐我愧能詩王介甫﹐騷壇拜倒賀方回。

鷺門分掌水衡錢﹐榕嶠曾聞記室賢。自昔文人工主計﹐司金劉晏正英年。

日本詩人袖海館森鴻見贈二絕﹐安藤圖南爲之介紹﹐作答代柬

圖南訪我鷺之湄﹐袖海�來一紙詩。何�����紹﹐三生石上舊相知。

文明萬象競軒騰﹐東望扶桑日正升。豈特朝端新政策﹐騷壇旗鼓亦中興。

鷺門晤日本詩人串宇鈴村讓﹝時司臺南延平王開山神社﹞

諸公衮衮二十世紀之舞臺﹐串宇先生掀髯一笑浮雲開。古來寧有不朽事﹖亞雄歐伯安在哉﹗老狂心口自相語﹐眼底時流柰何許﹖支離學說鼠搬姜﹐孟浪聲華蠅集矢﹔先生手挽銀河水﹐傾向大瓢急洗耳。倒飛鳧舄鷺門來﹐觸熱翻逢褦襶子。七鯤逋客顧之笑﹐白髮萍飄吾與汝﹐須眉落落古衣冠﹐寸木未枯灰豈死﹖君今自詡陽明徒﹐��爲����﹐遺�����羅﹐廿四部窮經��三千���信道�����盛气輕刀鈇﹐卞和抱璞乃遭刖。狴犴四載天何辜﹝�年爲國政黨下獄﹞﹐劫後披襟共尊酒。彼此滄桑各回首﹐左徒賦手空懷沙﹐亞父唉聲欲撞斗。瀛南今有鄭王祠﹐君能攺古兼搜奇。千秋孤憤梅花知﹝延平祠有古梅﹐王所手植﹞﹐馨香俎豆君所司。我獨與君異鄕國﹐苔岑何意成膠漆﹖鄭王寂寞三百年﹐老丑東施愧顏色﹗

贈日本領事官菊池義郎

鷺嶼喧傳萬口碑﹐客星齊拱使星輝。欣從玉惇珠盤會﹐得見光風霽月姿﹔叔子對人常緩帶﹐令君入坐共燻衣。邦交輯睦今無事﹐偶訪山翁一論詩。

藍輿夕照款柴門﹐仲蔚蓬蒿有屐痕。道契渾���貴﹐談深始覺老儒�。��那有殊方�﹖�����誼惇。孤負憐才韓吏部﹐惜無昌谷賦髙軒﹗

鷺門重晤盧坦公明府

海外驚魂定﹐江幹冷夢圓。陸沈雙眼底﹐霞契廿年前。鸞鳳同飄泊﹐蚿夔互愛憐。七鯤莽回首﹐千里尙鯨煙﹗

執手嘉禾嶼﹐相看各老蒼﹗言旋賦黃鳥﹐歷劫愴紅羊。我已鈔瓜蔓﹔君猶苦稻粱。冶南舊遊地﹐別久憶髯張﹝履謙時宰侯官﹞。

次坦公見贈韻

自憐寒瘦島﹑郊詩﹐慚對昌黎和韻遲。何意博徒狂劇孟﹐客中知己有爰絲﹗

癡夢荒唐說自彊﹐�書能飛誤名場。年�����賤﹐未敢輕心鑄��。

次坦公「感懷」韻

雌伏頻年類守宮﹐與君異曲竟同工。退之僥幸稱詩伯﹐卻恨無文送鬼窮﹗

儒者何曾一畝宮﹐敢云人巧奪天工﹖夷由飛下難飛上﹐如此靈鼯技亦窮。

次坦公「夕陽寮」韻

相親萍水鷺門遊﹐君解淸吟我解愁。回首夕陽寮畔路﹐十年薄幸舊靑樓。

老大心情冷不華﹐靑衫有淚濕琵琶。幾生修到仙人福﹐幻作吳剛守桂花﹝曰夫己矣﹞。

盆中殘菊次坦公韻

謫墜塵中老瓦盆﹐����菊之魂。������問﹐舊令籬東日易昏。猶幸白衣麤省識﹔偶逢靑女�溫存。美人香艸今遲暮﹐畱伴先生五柳門。

逐客懷沙此戴盆﹐秋花零落又何言﹗南陽飲水空延壽﹐北闕傳漿已負恩﹗掇拾殘英供病枕﹐蹉跎冷節罷芳樽。折枝寫入屏風影﹐愁共騷人對月論。

柬沈友士茂才﹝時在潮州創立曉鐘報社﹞

國魂夫如何﹖狂呼不可醒﹗睡獅正沈夢﹐萬息同一屏。峨峨喉舌司﹐瘖啞茹橫鯁﹐鮀江有材俠﹐傫然弔孤影。鷺門汗漫遊﹐斂作定僧冷。苦咽曉鐘聲﹐報我九州島警。黨禍丁叔末﹐流血乃云幸﹔君魂卽國魂﹐終古此酩酊。一醉一千日﹐所�不��﹐�民顧之笑﹐�����。劫後滄桑痕﹐幻����﹐�何���﹐�����。我有卻塵帚﹐一麾六合靖。不知誰某甲﹐遑論乙與丙﹗眼底嘉禾山﹐君我躡其頂﹐照瞻煉秦鏡﹐橅形鑄禹鼎。側聞名士風﹐競啖畫地餅﹐所以市隱者﹐無爲交刎頸。甫裏友皮陸﹐遼海客管邴﹐於我旣自由﹐於人亦平等。季野備四時﹐叔度汪千頃﹔咄哉傷心人﹐望古涕如綆﹗

盧用川差尹以墨拓魏碑﹑壽山石印相貽﹐作此謝之﹐廉柬其尊甫坦公

用川憐我力弱﹐投我魏碑爲我藥﹔媵以鐵畫石龜螭﹐此意他山共攻錯。玉川老子窮益工﹐阿郎八米尢能雄﹐一時喬梓擅吟霸﹐鯨呿鰲擲壓倒鯤身翁。鷺江水遶嘉禾裏﹐中�寶����﹐眼底相����﹐�袖拍肩吾老矣﹗����扶桑�﹐幾何�����浪乘長風。血刀舌筆負奇气﹐男兒羞殺櫻花紅海潮萬頃送歸楫﹐蒯緱一劍彈其鋏﹐愁絕榕陰十丈塵﹐懶向侯門曳裾入。人言二十世紀之舞臺﹐歐風亞雨紛交催﹔睡獅殘夢了不覺﹐天生黃種胡爲哉﹖狂生詩酒百無賴﹐釣龍江上沈鬱匡時才﹐昔年吾家靖海建節處﹐短衣長揖軍門來。過江名士多於鯽﹐君我苔岑二而一﹕莊周笑我鷦借枝﹔仇覽憐君鳳棲棘。君不見白衣蒼狗淩太虛﹐虎亦爲鼠龍爲魚﹔而況騶衍九洲以外那可臆﹖海田陵谷相乘除﹗用川用川今達者﹐眉宇之間秀而野﹔一枝仙筆有父風﹐所惜曲髙和者寡。我從管孔窺豹班﹐金鎞���汗顏﹐�鋒�����﹐還以靈气鍾小山。�關��蘭��﹐������聚。誰解盧生作夢遊﹖黃粱早熟邯鄲路﹐夕陽寮畔�花叢﹐皁帽藜牀貧似故。吁嘻乎﹗奇哉以膠投漆雷與陳﹐人間萍水皆前因。幹將莫耶相去幾千里﹐神光離合延平津。老夫夢冷血猶熱﹐彼此劫灰同一瞥﹐寥落江城天醉中﹐陡憶年時桂花節﹗

贈日本觀光團長靑山潔﹝醫學士﹞

靑山爲姓潔爲名﹐萍水相逢鷺市行。如此靑山如此潔﹐不教塵市一塵生。

龍宮海上禁方收﹐結伴乘風侈壯遊。今日觀光團裏客﹐神仙李﹑郭盡同舟﹗

團友水野��﹝臺北報社東文主筆﹞

毛瑟神槍五百聲﹐����重鯤瀛﹐謝�����子﹐幻作蒲牢海上鳴。

鷺門邂逅識荊州﹐初日扶桑第一流。此是文明眞種子﹐相期播殖徧寰球。

團友伊藤欣造﹝辯護士﹞

我懷春畝舊雄風﹝春畝侯相﹐君之宗人﹞﹐九點齊州指顧中。君比酇侯心律細﹐通侯宗法古今同。

團友佐藤徳治﹝辯護士﹞

唇齒中東一例看﹐三神遊侶錦花團。知君雅挾申﹑韓術﹐總爲蒼生策治安。

贈魏潤庵﹝臺北報社漢文主筆﹞

仲先艸堂今在否﹐�������﹐袍�����年﹐潤庵無愧詩人後。�������﹐�����作手﹝蔚村﹑玉屏﹑毓臣﹑仲衡﹞﹐死生聚散當柰何﹐老夫鷺市一回�﹗窮冬驀■﹝辶■﹝罒牛﹞吾潤庵﹐明月之珠眼中有﹔觀光團長亦人豪﹝謂靑山潔﹞﹐對此騷壇應卻走。潔也萍水相忘年﹐把臂定交堅杵臼。側聞秉筆喉舌司﹐古者立言期不朽﹐君爲木鐸發我聾﹐從此寸心堪互剖﹐鯤水迢迢鷺水長﹐伊人宛在溯洄久。佛助翛然絕俗姿﹐淒殺東施老而醜。瓜泥歷歷滄桑痕﹐浮家十載煙波叟。朅來潦倒百無狀﹐憑君傳語故園友﹝鄭香谷﹑蔡曉滄﹞。暮云春樹隔江愁﹗何日論文共尊酒﹖

用川以酥肉絨酸棗糕相貽﹐走筆戲謝

頑仙張吻向盧敖﹐����恣��﹐������合﹐彊�陳慥飯��。������癖﹐�����自豪。捫腹不禁呼負負﹐未曾報李屢投桃。

庚戌除夕﹐鷺門提帥公署梅花盛開。坦公時在幕中﹐折贈數枝﹐以爲寒齋淸供﹐並索償詩

客中一十七除夕﹐今夕愁來不可除﹗吾國少年吾老矣﹐忍拋舊學說新書﹖

市隱沈浮萬人海﹐相憐同病一盧生﹐夢面苦憶邯鄲枕﹐富貴神仙兩不成﹗

隨例兒童壓歲錢﹐眼前燈影且團圓。君家龍虎儂豚犬﹐晚景憐君有象賢。

嫁衣壓綫老堪羞﹐紈褲朱門記昔遊。自笑薊翁今尙在﹐醉摩銅口幾春秋﹖

爆竹聲中日又昏﹐�������﹐������恙﹐何必桃符爭榜門﹗

香風吹到野人家﹐幕府詩情艷晚霞。從此鷺門添韻事﹐年年官閣乞梅花。

寄答基隆石阪文庫主人日本石阪莊作

杜家武庫古所聞﹐好事今見石阪君。腥風膻霧之絕島﹐遂令竹素揚淸芬。憶昔紅彜據臺海﹐林箐中有牛頭宰﹐市樓蜃气噓成云﹐福地嫏嬛祕光采。艸雞銜鼠拍水鳴﹐橫飛鹿耳騎神鯨﹐郡王原是秀才爾﹐讀書種子眞文明。吾家靖海奮貔虎﹐手挈黃圖歸聖武﹐二百餘年教養兼﹐聞說海濱號鄒﹑魯。末流俗學頹其波﹐竄身場屋甘臼科﹐��小儒苦幹祿﹐敲門�����。自從編入維新冊﹐�����花�﹐������山﹐萬丈扶桑炫金碧。石阪翹然儒者流﹐四部七略�兼收﹐饋貧糧與益智粽﹐食徳已足傳千秋。鷺門寄我新書目﹐何意鯫生飽眼福﹐世間無復曹石倉﹐石室名山君所獨﹗七鯤老民語劫灰﹐劉莊鄴架安在哉﹖祖龍一炬莽回首﹐羣玉祕府今蒿萊。君今■書識絕頂﹐豫種硯田千百頃﹔我歌此詩遙祝君﹐寸私兼爲臺人幸。

弔沈斯庵遺老

四明望族相門材﹝先生四明相國文恭公一貫之族孫﹞﹐浩劫殘生瘴海來。槁葬裏猶稱善化﹝葬臺南善化裏﹞﹔萍漂集竟失「文開」﹝所著詩文號「文開集」﹐今曰失傳﹞﹗蜉蝣身世余名教﹝卻李制府率泰之聘﹞﹔鸚■﹝母鳥﹞詞章總禍胎﹝作賦寓諷鄭經﹐幾罹不測﹞。淒絕「東寧流寓考」﹝著「東寧流寓考」﹞﹐���爲逸民哀﹗

罡風謫墜「艸雞」窠﹝鄭氏入臺時有「艸雞」之讖﹞﹐「絕命」天球喚柰何﹝寧靖王字天球﹐有「絕命詞」﹞﹗勝國衣冠前太僕﹝官明太僕少卿﹞﹐荒山「艸木」老頭陀﹝入山爲僧﹐著有「艸木雜記」﹞。騎鯨霸業空憑弔﹝有人夢鄭氏騎大鯨入鹿耳門﹞﹐「夢蝶」遊蹤亦剎那﹝遣老李正靑題所居亭曰「夢蝶」﹞。剩有龍宮方術在﹐仙人島上活人多﹝平日好施醫藥﹞﹗

潤庵來詩有「後學私淑」之稱﹐如韻答之

我家七鯤身﹐東有少祖山﹐木岡孕靈環﹐鯫生虱其間。弱冠忝薇省﹐千仞窮躋攀﹔俄成齲禿翁﹐自鏡殊恧顏﹗差幸耐公徒﹐息息深相關。君爲汗漫遊﹐杭葦一往還。異苔與同岑﹐何辭鱗羽艱﹖懷我寄我詩﹐滿紙光斕斑﹐筆花吐奇艷﹐墨浪含幽潺﹗咄哉昌谷囊﹐�����﹐重以新文明﹐南鍼���。�����﹐�����﹐茹痛保國粹﹐俗學愁交訕。黨幟翳神州﹐敗壘余孤�。借君苦吟禪﹐點我頑石頑。鷺江水三淺﹐歸魂繞瀛寰﹗吞舟壑縱魚﹐拂袖籠開鷴﹐市隱公柰何﹐長此壺中閒。

古之志道士﹐神勇邁賁獲﹔潤庵歲云綺﹐力種藍田璧。老狂閱人多﹐逢君眼敢白﹖回首赤嵌城﹐十載悵遷客﹗黃卷埋劫灰﹐靑燈弔詩魄。櫻花好男子﹐珍重寸陰惜﹗祝君圖南鵬﹐搏風了不逆。下界蒼蠅聲﹐累千復盈百﹗騷雅寄我輩﹐剝膚要存液。我癢君爲搔﹐幸勿笑靴隔。海上幾詞壇﹐物競惟天擇。君兮擅吟霸﹐負才任所適。八斗者誰歟﹖全球僅一石。

鷃塵新悼僕姬﹐用馮�山哭月容韻﹐����卽和其韻

寶帳難尋卻死香﹐楚招一曲一回腸。舞腰楊柳愁�慶﹔點額梅花泣壽陽。蒙叟豈眞能化蝶﹝君寄姬詩﹐有「他生願化羅浮蝶﹐死守梅花不浪飛」句﹞﹔長卿何事再求凰﹝姬瀕訣時﹐屬君爲燕玉計﹞﹖汝南碧玉今仙去﹐剩有釵荊老孟光。

圖掛酸辛寫十眉﹐「朝云」泡影證心期﹝姬有「朝云墓碑」之讖﹞。多生慧鳥珍遺偈﹝姬「鸚鵡螺室詩詞曲艸」﹐君拾遺得三十首﹞﹐垂死香蠶裊病絲﹝姬以瘵卒﹞。韓重相思墳有樹﹐楊環連理地無枝。阿儂前度劉郎恨﹐寶瑟僵餘夢亦疑﹝劉夢得有「寶瑟僵之悼」﹐儂亦爲過來人也﹞。

家績宇別駕重刊「南浦詩話」﹐郵寄索題﹝北書爲吾閩梁茞鄰中丞任浦城山長時因全湘畹之舊而續輯之者。歲乙巳﹐邑人祝東孫檢獲此本﹐始知爲乃祖東巖太守所刊。中多訛字﹐績宇爲�����﹞

文通南浦已千年﹐����迹杳然。������畹﹐藝林佳話遂流傳。

東巖之後有東孫﹐曠世能扶大雅輪。從此邑中添韻事﹐豈惟泉下慰吟魂。

重修剞劂付何人﹖零落蟫編又一新。遙酹老成梁太素﹐吾家小阮是功臣。

書憤

舒王學究至今多﹐拗法靑苗柰法何﹗護法善神誇手段﹐枉將詩案織東坡。

乖龍癡虎鬥風雲﹐未稱當年洛﹑蜀分。此自尋常田竇厄﹐不應中有灌將軍﹗

舊時優孟總陳陳﹐��衣冠局又新。不�����出﹐相憐鷸蚌利漁人﹗

來日悲歌此大難﹐酒徒箕踞溺儒冠。黃��擁銅山坐﹐前席空勞策治安﹗

君房買菜更癡添﹐故態狂奴未攺嚴。帝腹尙容加膝臥﹐客星犯坐又何嫌﹗

聞說欽鴀共一巢﹐鸞凰先戒鴆媒交。依稀澤畔行吟路﹐眼底靈荃忽化茅﹗

吹散盟鷗舊海羣﹐靑繩樊棘太紛紛﹗此身自笑泥中婢﹐薄愬何堪更怒君。

獨坐回天盡腐余﹐甘陵誰與鑑前車﹖俊廚顧及悲消長﹐願讀林宗卜相書。

送別菊池慧摩領事假歸日本

鰴鯨鼓浪西風驕﹐���席心爲焦。亞�����齒﹐鬥牛查客盤邦交。鷺水黮渾倏澄碧﹐使星如月懸空霄﹔嘉禾坐照三千里﹐餘光波及幽人茅。幽人含闕蟄詩窖﹐不知蜃市門前囂﹔君獨楖栗訪癃老﹐款扉談道窮秋毫。爲學爲仕君一貫﹐眼稜電射書堂坳。我昔守株今系匏﹐對君引領榑桑髙。櫻花男兒好身手﹐一策可以當六鰲﹐扶搖九萬剎那頃﹐全球蹋轉聊嬉敖。況乘春漲鳴歸橈﹐人生書錦寧非豪﹗艷君苕穎佩君壯﹐指間不律腰間刀。今我飛燕君伯勞﹐綠波碧艸愁江臯﹗神州大陸紛揚鑣﹐安知僑札不復遭﹖感君愛我呼同胞﹐苔岑咄咄驚兒曹。臨歧珍重紅蒲萄﹐後此哦成獨酌謠。膻塵不入閒雲巢﹐屋梁顏色���。

家涵宇大令���歸以詩相質﹝下闕三﹑四字﹞

固哉髙叟抱詩慚﹐叔末天囚孰指南﹖小阮卽今成俊物﹔老生依舊作常談。鯤洋有餅何妨畫﹔鷺水如湯不可探﹗自笑任棠空市隱﹐未能拔薤勸龐參﹝意有所指﹞﹗

疊前韻

短松星星鏡影慚﹐廿年殘夢繞瀛南﹗遺民幾見尊韋敻﹖忘祖何辭咎籍談﹝先靖海侯襄壯公功徳在臺﹐滄桑以後﹐令人有今昔之感﹞﹗老我傷心徒驥伏﹔讓君得句早驪探﹞臺諸名士唱酬成集﹞。「斐亭」劫後「鐘聲」啞﹝昔唐中丞幕府中皆詩人﹐有「斐亭詩鐘會」﹞﹔珣短超髯憶簿參。

姚澧珊封翁曁金太君七十雙壽

漁亭市隱葛天民﹐﹝�筦漁亭鹺務﹞玉杖光生四坐春﹐陶侃習勤操百甓﹝種菊百盆﹐晨夕必躬自移置於齋內﹐���一入以爲常﹞﹐�����千緡﹝嘗以片言��﹐報之重金不受﹞。���築耽箕潁﹐�����浙閩。如此頭巾偏不腐﹝少壯時以諸生遊幕﹞﹐鹽梅須仗和羹人。椿萱並茂古稀年﹐治譜書香有象賢﹝冢嗣宦閩﹐次郎入泮﹞。求點弟兄眞隱逸﹔劉樊夫婦本神仙。公門桃李千人俊﹝翁昆季均教授鄕裏﹞﹐令節菖蒲五月天﹝壽辰五月﹞。白嶽黃山今在望﹝翁皖人也﹞﹐壽星遙上鷺門箋。

和鄭陶齋觀察「七十自壽詩」韻﹝自署「羅浮待鶴山人」﹞

占斷羅浮一席春﹐樵靑合遣侍元眞。談兵小杜唐奇士﹝嘗總理彭剛直公營務處﹞﹐訪道畱侯漢偉人﹝晚年好道﹞。宦轍淸風吹五管﹝備兵左江﹞﹔使槎初日照三神﹝出使日本﹞。點金可有王陽術﹖先爲蒼生療赤貧﹗

楞嚴十種地行仙﹐手把溫犀海外燃。����勞北上﹝進呈「盛世危言」一冊﹞﹐感時醉��西遷。令�����夜﹐過眼鯨呿甲乙年﹝甲申﹑乙酉﹑甲午﹑乙未法﹑日戰事﹞。伏櫪誰憐千里志﹐羲和努力儻加鞭。

三徙鴟夷泛舸來﹝創辦粵省商務總會﹞﹐回頭市駿古金臺﹝上書力請速行憲政﹞。爨桐豈遂無知己﹝襄辦商約及招商局﹑煤鐵銀行﹑紅十字會﹞﹖社櫟何曾是散材﹖歸日耆英林下福﹐少年元佑黨中魁。玉鳩杖國今仍健﹐一笑斑衣戲老萊。

片石棠陰萬口傳﹐懸車卻掃裏門煙。著書家法宗漁仲﹔博物名流匹茂先。杜廈﹑白裘能濟世﹔葛砂陶誥自延年。不須侈說東公籍﹐吟到瑤華句已仙﹗

贈王少濤訓導﹐兼示旭瀛書院小竹校長

肝膽平生欲向誰﹐論文晚乃待王維。騷壇����砥﹔鷺校人稱大雅師。�����正�﹐�����如飴﹝承惠蕉飴﹞。相期伐木賡求友﹐共占扶桑最上枝。

少濤以扇索書﹐口占應之

相逢把管好秋初﹐正恐君家誚墨豬。老我荒唐題六角﹐市人誰重右軍書﹖

鄭女篇

名慧修﹐臺之新竹人﹐旌表孝友﹐香谷主政之孫女﹐擎甫觀察之長女﹐伯端司馬之胞妹﹐而鄕賢崇和封公之元孫女也。祖母陳好佛﹐建「淨業堂」於士林村。女受戒﹐侍祖母。歲丁未﹐復隨祖母朝佛於浙之普陀山。遂徧歷金﹑焦二山﹐及閩之鼓山以歸。歲庚戌﹐祖母有疾﹐女復至鼓山之雪峯﹐禮古月和尙爲導師﹐願減算益親壽。辛亥四月﹐祖母疾終﹐女哀毀卒。遺言火葬﹐歸骨雪峯﹐建浮圖焉。

風人歌慧修﹐老僧爲合十。歷史傳須眉﹐獨行百不一﹔而況式義摩﹐藐爾閨中質。慧修古鹿女﹐�����。竹郭有名園﹐禪堂�其北。護�鄭公鄕﹐�����。間世毓貞孝﹐管彤煒撰述﹐生小讀「蓼莪」﹐上口不忍卒﹝女自幼誦詩﹐至「哀哀父母﹐生我劬勞」句﹐輒泣下﹞。孺慕他何知﹖鴦雛只無匹﹐燕婉及笄年﹐繡戶持戒律。女心忉利天﹐女身維摩室﹐力疾朝雪峯﹐從師遠負笈。鹿苑大法輪﹐一轉儒爲墨﹐始悟億須彌﹐閻浮畱淨域。願種苾芻根﹐長恃王母側。靑鳥忽飛去﹐駕向瑤池息﹔童眞亦滅度﹐佛界蒼涼色。火宅妙蓮花﹐毛裏俗緣畢。千秋女貞木﹐香化旃檀出。靈照湼盤處﹐拜倒優婆塞。引領望閩云﹐浮圖髙幾級﹗

逐鹿

逐鹿中原各自彊﹐黃魂喚醒黑甜鄕。相招太學談兵法﹐一笑苻秦教武堂﹗

黨禍

黨禍於今徧漢廷﹐誰將戎首咎甘陵。浪傳北海憐才甚﹐一鶚何嘗薦禰衡﹖

鷺社嘆

鷺門昔以嘉禾名﹐可憐幻作芙蓉城﹗芙蓉毒徧十八堡﹐倏然黑海風潮生。黑海舊產黃腰獸﹐齒長呼羣逐其母﹐楊麼作賊甚無賴﹐甘附黃腰爲牛後。此間人獸本不分﹐盤結獸腸戴人首。鐘馗寒乞死不第﹐觸墀怨魄今爲厲﹐嚇殺黃腰拜下風﹐一旦膠庠盡輿隸。咄哉芙蓉毒有終﹐若輩之毒乃無窮﹗紛紛蜃市迷煙雨﹐羣魔競竊芙蓉主﹐別有施施從外來﹐傅者齊人咻者楚。吁嚱乎﹐噫噫刮鷺皮吸鷺脂﹗魍與魎魅�����宰社有肉狐﹐鼠��卻逐逐絕倒逋仙�﹐����丹頂如飛鳧。

和楊摶九韻﹝來詩末云﹕『眼前剩有燕支窟﹐買葬詩人計未非』﹞

幻身桑海一塵微﹐華表千年鶴不歸。生恐詩人無葬處﹐爲儂癡想入非非。

李烈姬詩

陳璧字完瑜﹐磺溪教坊女也。鹿川李雅歆﹐一見傾心﹐揮金脫籍。大婦黃氏﹐長齋繡佛﹐璧皈依焉。未幾﹐李咯血死﹐璧服櫻膏以殉。詩人洪月樵爲徵題詠﹐以紀其烈云。昔聞李十郎﹐心負霍小玉。不圖千載余﹐李下有負木。奇哉陳完瑜﹐神雞忽寡鵠﹗

遂令曲巷姿﹐義烈動流俗。之子抱殊特﹐鸞鎞刮慧目。佛蓮豈染淤﹐王蘭自樓谷﹐紅拂隨藥師﹐兩願固已足。破空來緋衣﹐赤虯馭何速﹗郎爲長吉夭﹐妾爲禮修獨﹐香骨剪皮金﹐�����。�將芙蓉城﹐��山矗矗﹐東海𨿽揚塵﹐�����。彈指優曇花﹐前身倘天竺。再拜墜樓人﹐終古明珠綠﹗

受篆舫山﹐感時十二絕句﹐錄寄廈門菊池領事﹑臺南鈴村宮司

舊額髙標署「舫山」﹝前廳公署被焚﹐予受篆於「舫山書院」﹐與予別號適合﹐豈宿緣歟﹞﹐老夫名字恰相關。那知宦迹都前定﹐別駕題輿到此間。

醉歸栗裏久逍遙﹐斗米何堪更折腰﹖謝傅東山頭已白﹐出爲小艸太無聊﹗

楚中卿子冠三軍﹐喚醒羣雄逐鹿紛。霖雨蒼生吾輩責﹐不容岫底養閒雲。

世亂何心耽市隱﹖時危無福老巖棲﹗有人彊使操刀割﹐竟以牛刀試割雞。

�說單車渤海濱﹐賣刀買犢究何年﹖明������﹐不教而誅劇可憐﹗

惡莠由來恐亂苗﹐霓旌直指瘴氛銷。萑苻鄭澤今多盜﹐火烈方知愛國僑。

鳴琴枯坐待鍾期﹐如水虛堂有「鏡知」。羞見靈猿仙鶴侶﹐檄文又向「北山移」﹗

我怪當年鸇與獺﹐紛紛驅雀更驅魚。叢淵空屬誰家地﹖始信中原是禹余。

南北先朝本弟兄﹐無端滕﹑薛枉爭盟﹗不如同飲黃龍酒﹐手挈燕云返舊京。

視眈欲逐柰彊鄰﹐襟帶江湖局又新。倉海卽今多力士﹐何人椎殺虎狼秦﹖

從古長安似��﹐���制孰雄雌﹖生������﹐猶幸周黎有孑遺。

三淺桑田認劫灰﹝「馬巷廳志」云﹕『至臺水程十一更』﹞﹐延平祠下尙殘梅﹝梅爲延平王所手植﹞﹗鯤身豈是閒甌脫﹖曾隸黃輿故籍來。

辛亥舫山樓除夕

老狂行年五十七﹐掀髯一笑萬事畢。何圖思曠涉宦情﹐遂使慧琳破戒律。法輪轉墜塵劫中﹐出定老僧恍若失﹐聞說海隅有盜藪﹐書生從戎遽投筆﹐三百健兒好身手﹐使船如馬朔風疾﹝統率「義勇營」。夜乘輪舟駛赴桕頭鄕剿盜﹞。窮冬深夜銜枚行﹐雨打徵衣凍於鐵。天戈耀雪掃鯨氛﹐火器轟云穿虎穴。笳鼓歸來坐舫山﹐依舊盧山眞面出。鳴琴堂上結遐�。賣刀買犢何能必﹖�������。可惜�����﹐��有���州﹐�����淸絕﹐峨峨百雉古名都﹐赤子塗肝地成血。放衙拄笏看山色﹐桃源肯向世人說。山齋耐冷度僧臘﹐年時忽忽嘉平節。隙底駒光夕又除﹐不識屠蘇是何物。一事沈吟百無俚﹐斗米未沾腰已折。盤桓羞對松丈人﹐孤立歲寒抱奇骨﹝樓外大松百年物也﹞。

後蘇龕詩鈔卷九

溫陵施士潔蕓況

自鏡

自鏡明如許﹐心僧發更童。卑官偏柳下﹐窮士尙蘆中。壯志沈西日﹐悲吟起朔風。角牙紛雀鼠﹐何以慰民衷﹖

馬捲道中

苦從田父問桑麻﹐爲道今年景物嘉。萬頃綠云浮白雪﹐春來羞見米囊花﹗

古意

夢繞華燈十字街﹐醒時燈影印空齋。靑棠私語藏香枕﹐紅豆新痕記曲牌﹐此物相思南國最﹐有人獨立北方佳。世間多少黃衫客﹐小玉緣何事不諧﹖

衙齋書感

一官傳捨任蓬飄﹐短髮含霜鏡影凋。公僕卽今無地主﹔國民到處有天驕。杜鵑血冷猶啼蜀﹐桀犬聲狂敢吠堯﹖從政可憐由地果﹐竟甘陋巷飲顏瓢。

靑山捫虱話升平﹐阮裕由來少宦情。心迹略同前進士﹐頭銜合署古先生。黨人競立甘陵部﹐豎子終成廣武名。聞說張王錢眼坐﹐何時得見將星明。

送人作郡鬼無顏﹐大小官須大小寒。路上相逢應說項﹐世示此事共推袁。沈沈陸地龍蛇起﹐莽莽天關虎豹尊。一見平章稱萬拜﹐那知朱浚晦翁孫﹗

斗大眼章手自攜﹐九州島同樹彩竿雞。義丁白棓千山動﹐新法靑苗一路啼﹗頑鐵鑄成名士錯﹐牝金累作達官梯。學書學劍誰兼就﹖康福依然笑爛奚。

運籌仰屋嘆司農﹐柰此蒼生有病容﹗食肉乘軒終是鶴﹐點睛破壁竟非龍﹗季心俠客焚香拜﹐雍齒仇家鑄印封。誰中副車誰中柱﹐於今椎七了無蹤﹗

法航今日渡閻浮﹐平等如何得自由。朽木轉叨斤斧赦﹔名花終被綺羅幽。迷離白畫槐安夢﹐寥落靑天杞國憂﹗別有寓公陵谷感﹐苦從塵海問菟裘。

劫灰飛剩舫山靑﹐荊棘何堪滿訟庭。內翰肚皮原不合﹐君卿唇舌亦無靈。畫圖處處新朋甲﹐賦稅家家老復丁。鎭日哦松丞負我﹐有誰題壁到槐廳﹖

泣罪傷心枉下車﹐救時未解讀何書﹗魯恭慚對桑間雉﹐範冉愁生釜底魚。無術摶成新世界﹔有人撞壞好家居。欃槍一掃云霓慰﹐我憶當年「鮑吉祠」﹝同治間發逆亂後﹐前廳飽吉祠有神明之稱﹞。

舫山官樓夏坐

天畱片石老尢頑﹐半載浮沈吏隱間。我與新巢諸燕雀﹐一時暫得處堂閒。

東望鯤身是故家﹐火雲如葉走窗紗。瑕邱欲解千年渴﹐冰谷空思一尺瓜。

短夢無聊破午雞﹐披襟坐到夕陽西。舫山樓上涼於水﹐門外誰知卽夏畦。

四園天籟忽相遭﹐謖謖晴空萬竅號。多事靜中翻作鬧﹐老榕平地起風濤。

熱官冷面坐堂皇﹐袁扇仁風孰奉揚﹖轉憶古時鄒衍獄﹐緣何溽暑竟飛霜﹖

褦襶衣冠六月天﹐有亭獨立亦超然。人間此卽甘棠樹﹐畱取淸陰待後賢。

黃恕齋孝廉「逸翰樓詩集」

先生道不與時諧﹐參透吟關號恕齋﹝如心爲恕﹐詩如其心﹞。野老酸辛畱史筆﹐美人遲暮托騷懷。成連東海琴聲遠﹔雷煥丰城劍气埋。我乞山云分半席﹐軟紅塵裏贈乖崖。

舫山罷篆﹐畱別代者於君問樵

昔我舫山來﹐奇气不可貯﹐漢鍔出苔井﹐冰霜照眉宇。今我舫山去﹐龍虎血魚鼠﹐竊效陶隱居﹐掛冠向神武。山靈睨我笑﹐臨歧若相語﹕『使君跳蕩人﹐鞿馽抑何苦﹖北山有猿鶴﹐誰爲稚圭侶﹖三徑有松菊﹐誰爲元亮主』﹖我感山靈意﹐天外想遐舉﹔但恐弱水西﹐幾輩復沈羽。老朽蹶前轍﹐一齊敵眾楚。後軫紛如麻﹐蠻鄕織煙雨。金烏色正驕﹐九陌已焦土。柰何棄故國﹐裸俗甘逆旅﹖長揖謝山靈﹕『孤立我與汝』﹗

金鹿泉先生尊夫人六十雙壽﹐卽和其韻

吟筒祝嘏向珂鄕﹐佳話流傳徧越畺﹕福慧雙修眞玉侶﹐精神百煉本金剛。味甜蔗境添籌記﹐年長松圍解帶量。彭澤歸來無个事﹐未妨酒癖更詩狂。

齊眉縷指說「銀婚」﹝泰西俗稱夫婦二十五年者爲銀婚式﹐五十年爲金婚式﹞﹐共醉田間老瓦盆。百石才名喧短簿﹐五車書卷護長恩。眼中戲彩堪娛子﹔膝下含飴且弄孫。從此幔亭瑤島宴﹐好聯葭琖接椒樽﹝壽辰﹕先生十一月﹐夫人正月﹞。

絳縣春秋洛社年﹐朝冠已掛客車懸。山藏小酉爲眞隱﹐星應長庚是謫仙。老幹挹將霜後翠﹐寒花開到晚來妍。鑑湖乞得閒風月﹐始覺塵中別有天。

嗟予回首舊家山﹐寂寂鯤身水竹間。瘦聳吟肩猶耐冷﹐孤飛倦羽早知還。笑聽末俗呼牛馬﹐忍見中原競觸蠻。淸福如君誰不羨﹖那須仙藥駐童顏﹗

歲壬子重九日﹐菽莊林先生浪嶼別墅宴集同裏諸詩人。時﹐菽將有海外之行﹐挈其長君小眉就姻於日裏﹔不佞躬玆勝會﹐烏得無言﹖倡爲近體二章﹐權當喤引﹔餞菽莊﹐兼以賀文郎也

大陸煙消鷺水淸﹐別緣珍重菊萸盟。紅絲早遞冰人語﹐綠綺能傳海客情。畫鷁歸裝將百兩﹐彩鸞吟韻寫雙聲。天臺飽喫胡麻飯﹐此是檀郎晝錦行。

數君祖典談梅鶴﹐老福如君更不同。且共陳村聯眷屬﹐未妨郭令學癡聾。簫吹年少眞仙耦﹔斧贈詩豪本父風。知有家傳京兆筆﹐畫眉應讓小眉工。

又代範其

乘龍飛度海之湄﹐聽唱驪歌喜可知。洗盡弧山寒瘦習﹐新添佳婦伴佳兒。

南軒詩禮一家春﹐生小朱門掌上珍。嫁得詞人林子羽﹐不須淨琬是前身﹝新婦張榮軒女侄﹐耀軒女也﹞。

和恕齋畱別韻﹝壬子冬同客鷺門﹞

十八年前事﹐天畱一棄民。龍頭方過渡﹐駿骨已薶塵。雪恥無窮涕﹐雲遊自在身。此間三斗俗﹐排遣仗詞人。

大陸多矰繳﹐鴻冥不可蹤。徵君拜黃憲﹐地主訪茅容。島市同淪落﹐騷壇孰折衝。桐陰吾故里﹐招隱願相從。

恕齋又題「後蘇龕詩艸」﹐卽和其韻

薄醉微吟見性天﹐不談佛學不談仙。命宮有例偏磨蠍﹐付與髯蘇夙世緣。

野史應慚元好問﹐祕書還讓賈長頭。生逢南渡偸安日﹐不幸詩名到陸遊。

無情世界有情天﹐得見先生勝遇仙。自昔尹邢常避面﹐不圖今締鷺門緣。

怪蜃妖鯨噓海气﹐腥塵十丈苦薶頭。何時野服還山去﹐款段親陪馬少遊﹖

恕齋瀕行﹐賦贈長歌一篇﹐如韻和之

嘗聞舜行如羊膻﹐又聞治國如烹鮮﹔不圖四千年史忽灰滅﹐感視今昔殊天淵﹗我來有所思﹐鷺門全盛時﹐士皆殷實民純朴﹐賈胡長技將焉施﹖自從權利苦外溢﹐若輩起家動刀筆﹐王戎徒握子母籌﹐蕭何暫定中西律。共和人物大特色﹐黨禍無端又羅織﹐鼠目獐頭柰爾何﹐火色鳶肩不相識。冰山百尺薶禍根﹐公門俸祿私門恩﹐乘軒杌隍食肉鄙﹐麼■﹝麻上骨下﹞釜底皆遊魂。咄哉﹐七鯤老民回首滄桑悲﹗百川欲障誰樂之﹖造化顚倒不可以究詰﹐巧者反拙黠者癡。入市忽逢紈褲子﹐始信侏儒飽欲死﹔入城忽見紀功碑﹐始信羊質蒙虎皮﹗鷺門﹐鷺門﹐是否殖民窟﹗萬古靑山何處瘞詩骨﹖他年揖盜倘開門﹐此日徙薪先曲突。恕齋先生顚我笑﹐莫作荊卿受徵調。先生磊落本英多﹐如椽大筆崖可磨﹗不須尊奉客常何﹐不須騎射歌李波﹐惟有紅袖靑衫兩渴羨﹐天涯到處畱題徧。千秋寂寞身後名﹐老子韓非或同傳。吁嗟乎噫嘻﹗放懷長歌宇宙窄﹐那管人間萬事迫﹖芷蘭誰爲遷客哀﹐酹酒寒江弔湘魄。

次鷃塵和鄭天遊韻

世皆欲殺是眞才﹐莽莽神州但黑埃。誤我文章憂患始﹔看人鬼蜮宦遊來。下圖零雨三年苦﹐又見飛霜六月哀﹗一例涪翁遷謫恨﹐斷腸詞和賀方回。

次鷃塵和陳雲叟韻

榕陰天日黯﹐誰鑑覆盆冤﹖玉惜昆岡碎﹐珠慳合浦還。赭衣丁道喪﹐墨綬負時艱。問訊鴉洲主﹐殘年倘賜環﹗亡彭眞惡讖﹐張楚竟虛聲﹗豆泣煎何急﹖瓜分勢已成﹗屠沽酣豢地﹐金帛結交情。悔殺商人婦﹐寧爲不字貞﹗幾輩炎涼態﹐名場絕舊歡。壑溪心不厭﹐雲雨手能反。厝火悲薪積﹔吞舟笑网寬。劇憐軍府客﹐相對泣南冠﹗跬步皆荊棘﹐緣何得自由﹖豺狼當道路﹐犴狴小句畱﹗家信沈黃犬﹐詩盟散白鷗。書空今咄咄﹐廷尉望山頭。

今年冬至﹐寒瘦全憀﹐擬有所作﹔夜以尊酒自犒﹐輒復閣筆。東海棄民忽擲新詩示我﹐心頭鹿鹿﹐率爾操觚﹐如韻和之。棄民殆亦如周之與施﹐相視而笑﹐莫逆於心歟

陽光如綫可憐生﹐夜半聞雞感惡聲。尉監千秋存漢臘﹐神宮萬家換周正﹝武則天大享萬象神宮﹐始用周正﹐攺十一月爲正月﹞。驚心亞歲編詩史﹐徹骨窮冬鬥酒兵。我比葭灰殊耐冷﹐不嫌舉世棄君平。

駒隙匆匆夕又除﹐百年虛度況三餘。倒持官版羞懷刺﹐狂溺儒冠悔讀書﹗豈有守株能待爾﹖那堪韞櫝竟藏諸﹗鷺門搓就團圓節﹐一笑離羣且索居。

恕齋疊韻不已﹐如數和之

鯉城鷺市兩狂生﹐歷尾猶聞唱和聲。盡有滄桑悲客歲﹐更無漆竹紀王正。日長海國初添綫﹐雨過天河未洗兵。記取屠蘇拌一醉﹐求仙莫問臘嘉平﹗

祭詩結習老難除﹐癡想黃羊享餕余。苦皺通眉頻嘔句﹐枉愚黔首敢焚書﹗解官瀟灑陶彭澤﹐去國淒涼樂望諸。鳳鳥不來吾已矣﹐有人鐘鼓祀爰居﹗

三疊前韻寄答恕齋

政界風潮到處生﹐泮橋面首聽鵑聲。名場自昔譏狼藉﹔世道於今失鵠正﹗作郡宗資工畫議﹐能詩杜牧浪談兵。白衣蒼狗渾閒事﹐誰信彈棋局不平﹖

墨敕斜封競拜除﹐虯髯王气小扶余。鼠狐逐逐憑城社﹐猿鳥紛紛畏簡書。弓影杯中鷺樂廣﹐劍光席上伏專諸。雷鳴瓦釜黃鐘棄﹐詹尹何須論卜居﹗

四疊前韻寄答恕齋

瓣香我欲奉先生﹐亙古風騷有繼聲。慧業端推康樂謝﹐仙姿幸挹伯僑正。催人臘鼓愁還債﹐避敵吟壇笑曳兵。幾度揚塵東海水﹐天畱不死老方平。

爆竹飛紅滿砌除﹐胡僧細認劫灰餘。渡江叔寶茫茫感﹐閉戶深源咄咄書。病後殘骸同木偶﹐老來朽質類桃諸。詩中剩有靈光叟﹐奇貨從今大可居。

次林彥卿韻和鷃塵

閱盡滄桑老眼詳﹐入山披髮合陽狂。摶沙社會爭林立﹐畫餅人材試斗量。幾輩操刀聊使割﹐誰家舞袖獨能長﹖南荒畢竟無知己﹐剩有靑蠅弔仲翔。

擬艸冤詞叩上淸﹐茫茫天醉碧無情﹗滑稽枉自饑臣朔﹐痛哭終當謫賈生。不惜詩才爲鬼妒﹔但憑佛力與魔爭。能言鸚鵡非凡鳥﹐珍重千秋禰正平﹗

恨不髙洋三尺劍﹐眼前一斬亂絲棼﹐空憐弱羽塡冤海﹗誰起眞龍慰旱云﹖遁世琴書彭澤令﹐傷時酒色信陵君。愈風今少陳琳檄﹐卻撰山公九錫文﹗

張翰思歸豈爲鱸﹖一官羞聽馬牛呼﹗沐猴冠帶眞兒戲﹐幻蜃樓臺總子虛﹗孫泰披猖驚米賊﹐蕭宏聚斂笑錢愚。堂堂民國新豪俊﹐莫負昂藏七尺軀﹗

次黃光五「秋感」韻寄和鷃塵

老來病葉掛危梢﹐骨帶銅聲試一敲。遼左管寧猶寄榻﹐江南宋玉未誅茅﹗島﹑郊落落憐寒瘦﹐民物紛紛愧與胞。自笑冬烘舊頭腦﹐相逢恐被少年嘲﹗

何物麼■﹝麻上骨下﹞污眼簾﹐丈夫無气枉須髯﹗神州艸木都黃落﹐海國魚龍尙黑甜﹗幾見鄰交爭富弼﹖頗聞稅法困楊炎﹗个中圓缺親經劫﹐淒絕髙寒老桂蟾。

世宙陵夷﹐子衿佻達﹐抱道之士﹐惄然憂之。王子少濤秉姿獨粹﹐績學彌劬﹐庸中佼佼﹐百不一遇。與予同裏﹐夙不謀面。頃遊鷺門﹐恨相知晚。是固恂恂儒者﹐而又有志於爲詩者也。鷺門旭瀛書院﹐學子薈焉﹐少濤實司訓導。暇輒文酒過從﹐出示「賞靑廬」﹑「洎寄樓」諸吟艸﹐匄予劘定。邇復自署「曾經滄海」一圖﹐廣徵海內外名流巨子題詠﹐兼及書畫﹐仿爲百衲之制。子維少濤年少美才﹐應求之雅﹐環球咫尺﹔斯圖特嚆矢耳。爰志四絕﹐爲異日券

少年又見宗元幹﹐破浪乘風志不凡。滄海我曾經幾度﹐因君面首七鯤颿。

神交彼此兩忘年﹐瀛北瀛南一綫牽。今日鷺門同作客﹐天畱詩客客中緣。

吟場把手笑相逢﹐此是飛鴻印雪蹤。佛助﹝潤庵﹞﹑阿蒙﹝郁文﹞君鼎足﹐海天初日見三峯。

扶桑勝處吸文明﹐訓導於今重旭瀛。遊徧嘉禾山水窟﹐能詩摩詰本前生。

五疊前韻寄答恕齋

黃粱一枕醒盧生﹐抱葉雌蟬冷噤聲。粉煮雙弓過臘八﹐湯煎五木待春正。韓文遊戲驅窮鬼﹐杜律森嚴樹勁兵。雪案薶頭聊卒歲﹐老民私幸泰階平。

司命昏昏醉未除﹐瘦�博士食無餘。自憐儒素酸寒相﹐不解陶朱貨殖書。神物飛騰憑阿堵﹐庸奴緣飾競偏諸。閻浮世界黃金色﹐何處菟裘足隱居﹖

六疊前韻寄答恕齋

墜混飄茵過半生﹐虫吟都作客邊聲。重翻舊曆從先進﹐兩祝新年閏始正﹐迫歲開緘驚奉檄﹐連宵覓韻苦徵兵。欲招禽慶遊山去﹐昏嫁何時了向平﹖

雙丸烏兔急乘除﹐詩卷光陰暇有餘。柏葉預儲元夕酒﹔桃符新換來年書。婢呼如願能來否﹖鬼祀長恩敢忽諸。遙憶鯤身小兒女﹐圍鑪歡繞舊茅居﹗

七疊前韻寄容恕齋

霜催白髮鏡中生﹐棖觸嚶求此友聲。詩艸傷時還感事﹐郵筒送臘復迎正。潯陽楓荻愁司馬﹐江左蒪鱸憶步兵。擬向君家尋道侶﹐入山叱石學初平。

癡呆賣盡怪魔除﹐壓歲牀錢少俸余。樂死祇應師內史﹔老狂其柰禿中書﹗浮家辛苦胡爲者﹖近市囂塵盍去諸﹖歸隱縱無干淨土﹐乘桴終陋九夷居。

八疊前韻寄答恕齋

未免常談笑老生﹐雷門布鼓不成聲。愧無束脯來修贄﹐權以吟箋當賀正。雄伯陳琳誰敢敵﹖偏師秦系尙能兵。文彊家學文江筆﹐餘子麼■﹝麻上骨下﹞一掃平。

區區鱗瓜任刪除﹐已得驪珠可棄余。急點催成三疊拍﹐奇珍搜徧五車書。千軍筆勢吞云夢﹐九曲詞源被孟諸。遙望詩城執降梃﹐陳芳國裏覲王居。

九疊前韻寄答恕齋

風味醺人似曲生﹐鯉魚尺素遞吟聲。相思幾日猶經歲﹔鏖戰三冬直到正。逋負累累慚債帥﹔包抄疊疊駭神兵。乞盟城下從今始﹐曹檜甘心與楚平。

寸心茅塞仗誰除﹖學語牙牙拾唾餘。笑我枯腸艱索句﹔輸君便腹富藏書。八叉斗韻今無矣﹔七步成章古有諸﹗欲乞金丹換凡骨﹐上淸翹首五云居。

十疊前韻

一粟寒釭百感生﹐曉鐘猶未報春聲。少年杏宴都成夢﹔逆旅椒觴不算正。冰雪題襟眞冷伴﹔煙雲落紙盡疑兵。天然嫵媚梅花賦﹐鐵石誰知宋廣平。

偸閒暫把杞憂除﹐缽響催殘燭刻余。考歷誰調新舊律﹖趨時擬學短長書﹗鶉維翦土看天醉﹐蟾魄離弦惜月諸。極目神州荊棘徧﹐讖兒撞壞好家居。

十一疊前韻

懶甚嵇康學養生﹐杜門萬籟寂無聲。賭詩苦我拌弧注﹔投刺隨人慶兩正。壚隔黃公慳索醉﹔堂開白戰勇交兵。知君射虎原飛將﹐猿臂神弓李北平﹗

仲蔚蓬蒿那肯除﹐吟髭撚斷幾莖余。白頭文字千金帚﹔靑眼朋儕一紙書。揮麈張融談侃侃﹐雕龍鄒奭辯諸諸。折腰斗米非吾願﹐莫認嘉禾作裏居﹗

十二疊前韻

自署頭銜市隱生﹐哦詩饑歲帶愁聲。從來歷法惟三統﹐何意商家又一正﹖傲吏撫松寒結友﹐詞豪撤豆戲成兵。世人擾擾儂偏暇﹐此亦螟巢小太平。

軟紅十丈俗塵除﹐絕唱蘭陵妙緒餘。速藻騷人忙脫稿﹐折梅驛使遠傳書。寓言莊叟莫須有﹐急就史遊猶病諸。引得淸輝入蓬蓽﹐詩星長照客星居。

壬子除夕

醉矣一千日﹐樂哉三百年。滄桑又陵谷﹐隱逸卽神仙。鹿耳家何在﹖蛾眉老可憐﹗屠蘇應笑客﹐今夕不成眠﹗

「剌麟謠」寄答鷃塵鮀江﹝鷃塵自號曰「怪哉」﹞

潮州有客來廈門﹐爲我數典奇且新。韓公雄文昔驅鱷﹐怪哉健筆今踣麟。麟不爲瑞乃爲賊﹐疑是方臘之後身。從來醜物犯潮怒﹐驅之踣之常有人。韓山一千年後文气又一振﹐天生「怪哉」手把黃鉞張其軍。鳳皇山下鳳皇水﹐昔日鳳皇今已矣﹔靈禽飛去惡獸來﹐何物假麟思啖豕。噫吁嘻﹐麟不爲瑞乃爲妖﹐麟皮驢質人爭嘲。是名麟楥不值一笑噱﹐「怪哉」筆下之鋮誰能逃﹖鮀江咫尺羣仙府﹐架起龍宮立鰲柱﹔黃生縛麟未足奇﹐芻兒捶麟何足數。「怪哉」下大荒﹐騎麟若騎羖﹐廣樂宴羣仙﹐麟皮以爲鼓﹔行廚饗羣仙﹐麟肉以爲脯。羣仙遊戲獲麟若獲鼠﹐爾麟旣變驢﹐我豕亦化虎﹔爾驢旣畏虎﹐我虎亦憎驢。問驢豈是眞麟歟﹖相逢楊炯笑喫喫。以麟爲楥不敵豬﹐「怪哉」有僕曰虎乃眞虎。虎僕有筆麟無書﹐麟兮敵虎麟何愚﹖咄爾狼頭馬足麇身牛尾徒區區﹐湘東豬王自天幸﹐入阱不死龐然軀。祿山豬龍猛於虎﹐相公未敢輕胡雛﹐以豬敵麟力有餘﹐而況以虎敵麟乎﹖噫吁嘻﹗麟不爲瑞乃爲祟﹐是麟是驢一而二。呂光僭號敢是形﹐鉏商折足究遭棄。何不去爾麟楥仍爲驢﹐見虎莫作黔驢技。方今九錫廬山公﹐人材令僕雲從龍。參軍學爾驢鳴工﹐長史與爾驢面同﹐華陰縣令爾相識﹐老蹇得志驕春風。豪豨射爾爾勿悔﹐於菟摶爾爾勿駭。且爲文人祓不祥﹐朗誦昌黎「獲麟解」。

漢靈帝

十人常侍在朝堂﹐釀出黃巾卅六方。朱雀闕前彈宦豎﹐靑蛇座上見災祥。三公有價輸西邸﹐萬乘無端走北芒。季末何辭鉤黨禍﹐俊﹑廚﹑顧及姓名香﹗

晉惠帝

官私只能問蛙鳴﹐知否南風煽後庭。餓療肉糜生不慧﹔酖藏麵餅死無名。八王白刃宮中起﹐二帝靑衣塞外行。何似蒙頭淸暑殿﹐華林杯酒勸長星。

隋煬帝

浪死遼東十萬家﹐長城枉自界中華。頭顱掩映江心鏡﹐舸艦迷離殿腳花。司馬徳戡謀乍起﹔令狐行達刃旋加。可憐「泥落空梁」句﹐「庭艸無人」一例嗟﹗

唐哀帝

神堯龍種慘無顏﹐一网天池九曲間。白馬衣冠投濁水﹐黑鴉旗幟阻重關。紇幹雀苦饑寒厄﹐供奉猴慚拜跪嫻。何幸王官前進士﹐衰年墜笏放還山。

蜀後主

長阪歸來睡不驚﹐卯金餘閏幸承平。大權傾倒黃門令﹔遣詔淒涼白帝城﹗名士南陽空效死﹔憤王北地竟捐生﹗乃公安樂寧思蜀﹖羞聽催歸杜宇聲﹗

陳後主

蔣阜禽言帝柰何﹐心肝叔寶已無多。貴人綺結珠簾影﹐狎客箋飛「玉樹」歌。七級浮圖云蔽日﹐一方衣帶水揚波。長城𨿽壞觀音在﹐老向空門佛臘過。

南唐後主

臥榻寧容鼾睡微﹐淚痕洗面雨霏霏。月華閣上珠懸燭﹐天水閨中碧染衣。樂府詞猶傳「搗練」﹔禁宮藥早賜「牽機」。「念家山破」空回首﹐「七夕長生」夙願違﹗

北齊後主

武平受禪武成年﹐鬼气森森彗影連。天子無愁裙幅麗﹔乞兒有福鏡臺圓。鬥鷄坊裏驕開府﹐逐獸圍中戲小憐。五日豈眞能續命﹐琵琶又斷代王弦﹝自古昏庸﹐恆污史冊﹐可恨也﹐亦正可悲﹐然可憐也亦正可笑﹑匯而詠之﹐權當麈談﹞﹗

和江杏村侍禦韻﹝時因言事解職家居﹞

先皇蕊榜育英賢﹐士气長伸國脈延。詞苑八磚遲步日﹝公在翰苑最久﹞﹔諫垣一笏苦擎天﹗角森漢豸霜臺肅﹐手握溫犀水府然。出處堂堂覘大節﹝事母至孝﹞﹐羨君忠孝兩能全﹗

我慚公瑾與同年﹝彼此同庚﹞﹐傲吏由來少俸錢。壺榼中山千日裏﹝公善飲長醉﹞﹐觚稜上界五云邊。涓埃無補官歸隱﹐畛域難容帝見憐﹝爲滿人所忌﹞。愁讀君家「南浦賦」﹐綠波迢遞艸芊綿。

海濱何處覓成連﹐浪費羲之九萬箋。白雪曲髙聊和郢﹐黃金臺古枉遊燕。掛冠柳下休回首﹐返轍梅陽早息肩﹝公家莆田梅陽裏﹞。卻爲蒼生祈雨切﹐荔鄕贏得頌聲傳﹝時方祈雨﹞。

邇來蛛隱﹐不出戶庭﹔𨿽抱葉雌蟬﹐而絕塵離俗﹐無悲憫怨尢之致﹐斯足怡矣。吾友景商代議士﹐今之健者﹐亦古之狂。其於吾也﹐迹判云泥﹐情同邛駏。歲月電邁﹐眴將北行﹐攜手河梁﹐則又不能不慷慨欷歔作荊卿變徵調也﹗王子少濤與吾同志﹐共就敝廬﹐拂榻聊餞一杯。爰命侍兒洗手調羹﹐以侑薄酌。客中鴻雪﹐爪迹堪珍﹐書此爲他日券﹝舊曆上元前二日﹞

怡園吾所愛﹐卅載紀羣遊。世有新中國﹐君爲古太邱。仲弓眞道廣﹔和靖亦詩畱。經濟根文字﹐相期壽萬秋。

江郎「南浦賦」﹐對此總銷魂。壯志摩燕闕﹔離愁滿鷺門。猗蘭琴語怨﹐起艸筆權尊。一笑看行篋﹐張儀舌尙存。

弔鄭慧修貞孝女﹝代少濤﹞

昔紀龐靈照﹐今傳鄭慧修。靑蓮俄一現﹐彤管足千秋。衣缽慈云護﹐旛幢佛火流。浮圖髙不極﹐用以妥玄幽。

景商和詩﹐卽疊前韻答之

老來如破衲﹐行腳任雲遊。冤鳥常塡海﹐仁狐倘正邱。國魂蘇屈軼﹐鄕味醉扶畱。棖觸司勛句﹐窮途泣杜秋﹗

島佛將詩祭﹐能招萬古魂。蓮香畱白社﹐瓜種出靑門。帝釋無遮會﹐毘耶不動尊。冬烘何所事﹖鐵硯小溫存。

題省長張君常﹝元奇﹞詩集﹝時在福州民政公署﹞

捧讀「知稼軒詩」﹐綆涕幾不能作一語。以公自序見公之眞﹐則又矍然於世宙間之元气尙存。夫非公責﹐誰責耶﹖孑遺垂盡﹐言善而鳴哀﹔敢貢一二﹐用題斯集﹐冀他日附驥傳焉。不傳而傳﹐抑不幸之幸哉﹗鯤澥棄甿呈艸。

閻浮忽金容﹐震旦遂漆色﹐中有萬蚍蜉﹐何處著縫掖﹖公住陳芳國﹐亦丁叔末厄﹐「斐亭鐘聲」死﹐七鯤水爲黑﹝謂翰林集中臺灣詩﹞。沅湘問芷蘭﹐不見楚騷客﹝謂「洞庭集」﹞。遼鶴倘來蹄﹐華表已非昔﹝謂「遼東集」﹞﹗津橋聽杜鵑﹐賓萌微太息﹝謂「津門集」﹞。回首望燕闕﹐滄趣鬢今白﹝謂陳弢庵﹞。海藏旣卜樓﹝謂鄭蘇龕﹞﹐石遺復牓室﹝謂陳叔伊﹞。劫後一浩歌﹐與公互肝鬲。潔也山澤臞﹐虫吟更淒惻﹗各抱杞人憂﹐擎天孰柱石﹖老榕古名郡﹐釣龍剩遺迹。署公以大長﹐稍蘇眞名脈﹔虱以鯫生潔﹐危巢托卵翼。抉目懸國門﹐桑海見歷歷。此卽道消長﹐天醉世莫識﹗使公作詩人﹐茹痛鯁吾臆﹝鄭太夷有「海藏樓詩」﹐陳叔伊有「石遺室詩」﹐陳弢庵有「滄趣樓詩」﹞。

臺江感舊

江風習習送閩遊﹐前度香泥爪迹畱。冷碧一天人病酒﹐軟紅十丈客埋愁。樊籠鎩羽眞鸞鳳﹐市井呼名此馬牛。幾輩英雄今末路﹐靑門落拓又靑樓。

醇酒何堪更婦人﹐相逢無著與天親。客中意气空囊澀﹐劫後文章敝帚珍。桑海飄零鯤島夢﹗米鹽瑣屑鷺門春。捲簾人比黃花瘦﹐晚節誰憐薄宦身﹖

許允白﹑汪杏泉兩君﹐勞燕分飛﹐倏逾十稔。今日薌江萍水﹐天假之緣。讀允白「壽杏泉詩」﹐感憾系之﹔走筆次韻﹐用質吟壇

汝南許劭存鄕粹﹔潭水汪倫識友心。不分辭官效彭澤﹔依然寄食類淮陰。此生薇蕨仍周土﹐吾道荊榛徧孔林。安得薌江都化酒﹐三人邀月影同斟。

送別關介堂明經﹝其忠﹞歸莆陽﹝癸丑十一月同客龍溪邑署﹞

關仝畫筆兼書筆﹐傳與文孫筆一枝。槐市橫經談舊學﹔芝山把襼證新知。冥鴻爪迹空畱印﹐全豹斑文未許窺。我飫君詩香色味﹐莆陽回首憶離支。

林翰張琴說裏英﹐平分鐺腳與齊名。如君勝槪空餘子﹔祇我常談尙老生。天半浮雲蒼狗影﹐江幹今雨白鷗盟。昨宵酒冷襟痕在﹐知有憂時熱淚並﹗

許渾橋畔身將隱﹝謂允白﹞﹐沈炯臺前表未通﹝謂琛笙﹞。桑海餘生吾輩了﹗林泉佳興幾人同﹖中原到處惟窮鳥﹐大澤何年有臥龍﹖竹自靑靑梅自笑﹐可能畱伴歲寒松﹖

河梁此別意如何﹐猶幸窮冬賦遂初。庾杲淸才宜幕府﹐陶潛歸計愛田廬。乾坤莽莽愁經劫﹐歲月堂堂好著書。尺素他時話餐憶﹐雙魚山上寄雙魚。

疊前韻寄介堂

三疊陽關催折柳﹐「余園」零落菊花枝﹝「余園」在漳郡署中﹐允白種菊甚夥﹞。

衣冠潦倒窮難療﹐詩酒疏狂老豈知﹖似水寸心交後淡﹐如霜兩鬢客邊窺。讓人衮衮登臺去﹐一木誰將大廈支﹖

曾聞諸老會耆英﹐附驥空思洛社名。不合肚皮如內翰﹐那知面目本書生。豬肝吏捨慚爲累﹔牛耳盟壇讓主盟。滿紙秋聲無賴甚﹐可憐豪气少幽並﹗

登門有客依元禮﹐賃廡何人識伯通。牘尾餘閒雙管禿﹝介堂工書﹞﹐齋頭小聚一樽同。眾中誰是垂軒鶴﹐去後眞成破壁龍。休怪衙官多屈﹑宋﹐藍田廳裏幾哦松。

文才橫絕馬相如﹐經學立於夏太初。桑梓歸裝惟故篋﹐木蘭遺址尙先廬﹝莆陽有木蘭陂﹞。擬從亭上休休署﹐莫向空中咄咄書﹗知是步兵起秋思﹐此行不必爲鱸魚。

感事書懷﹐再疊前韻寄介堂﹐並質琛笙﹑允白

君今北徙鯤歸壑﹐我尙南飛鵲繞枝。垂老年華如水逝﹐罷官心事有天知。靜中了了三乘澈﹐局外紛紛一管窺。肯畫牡丹媚甜俗﹐金錢浪擲買燕支﹗

元音渺矣古咸英﹐寂寞千秋李﹑杜名。投混眞堪笑詞鬼﹐溺冠況復厄儒生。云泥相憶皆陳迹﹐車笠重逢有舊盟。獨我詩狂君艸聖﹐者番也算二難並。

碧艸綠波南浦路﹐銷魂豈獨一文通﹖從今花縣風流盡﹐何處蘭言臭味同﹖塞上癡翁寧失馬﹔關前老子竟猶龍。相期煉就冰霜骨﹐佇見參天百尺松。

匆匆過隙白駒如﹐歲事催人臘雪初﹐阮籍豈應傷末路﹖袁安猶可臥窮廬。濁醪竟夕難成醉﹐禿穎多年不中書。一笑歸來彈劍鋏﹐孟嘗門下食無魚﹗

江幹小集﹐次許肖云韻柬陳眉生

艷說薌江女校書﹐琹尊約伴訪舟居。少年早識陳同甫﹐名士相逢庾仲初。愁對峨眉新月樣﹔怕談鹿耳劫灰餘﹗腰纏面首揚州鶴﹐垂暮風懷百不如﹗

情天久已斷聲聞﹐出岫何心逐楚云。冷枕輪回鶊蟀夢﹐故巢零落燕鶯羣﹗黃金虛牝隨年盡﹐紅燭殘灰到夜分。老我戒僧無定慧﹐彊拼三雅伴微醺。

藝農﹑幼靑彊欲觴予初度﹐自維屈正則庚寅謫降﹐不禁感懷身世﹐無限蒼涼﹐伏枕口占﹐沈沈睡去﹔醒後錄塵允白﹑杏泉﹐並謝諸君子﹝除夕前十一日﹞

問天生我果何心﹐三淺桑田歷劫深。不耐洪鑪燒白璧﹐可憐虛牝擲黃金。佯狂縱酒貧仍樂﹐結習耽書老更淫。一瞥平頭新甲子﹐焦桐爨下到如今。

年年生日說東坡﹐磨蠍身宮柰命何。路鬼揶揄慚作郡﹐夢婆富貴笑登科。拙鳩那能營巢計﹐老驥空悲伏櫪歌。耐冷荒祠度僧臘﹐相憐只有病維摩。

飄零阮籍慟窮途﹐回首瀛南美丈夫。拚作腰纏騎鶴客﹐甘從手戲牧豬奴﹗不才自養空山木﹐無用終遺人海珠。爲謝諸公三雅爵﹐雪庵今日己浮居。

眉生疊韻相調﹐仍依前韻奉答

自笑中書不中書﹐毛錐零落管城居。老天厄我滄桑後﹐除夕催人爆竹初﹑鐘社鏖吟空有約﹐綺魔懺孽已無餘。旁觀未諭枯禪旨﹐浪說疏狂杜牧如。

年過五十了無聞﹐老去甘心作懶云。臭味蘭言莊與惠﹐風騷梓誼紀兼羣。紅畱羊劫殊今昔﹐白盡駒光惜寸分。癡想從君娛歲暮﹐神雞枕畔濁醪醺。

六十初度﹐允白以詩壽我﹐如韻答之

梗泛蓬飄二十霜﹐寶刀無焰筆無芒。酒徒落魄劉三雅﹐詞客消魂楚九章。抱葉雌蟬猶耐冷﹐含蘆旅雁不成行。燹余畱得頑軀在﹐拌臥沙場醉夜光。

延齡辟榖原無術﹐誰走江湖覓煉師。舊令琴書陶靖節﹐散人杞菊陸天隨。庚寅初度生何益﹐子卯相刑悔已遲﹗他日深山釆薇蕨﹐西岑恰與老夫宜。

腐到頭巾悔讀書﹐彊裝聾啞杜門居。狂能傲世貧非病﹔壯亦猶人老不如﹐去路茫茫愁百劫﹐窮年兀兀惜三餘﹗化龍知否來生事﹖遊戲聊爲釜底魚。

跧伏寒宵類守宮﹐一年又盡爆聲中。才疏未敢稱詩史﹔世亂惟應作鬼雄﹗不顧文章逢狗監﹐可憐朝暮任狙公。雞虫得失休相問﹐禍福焉知塞上翁﹖

杏泉汪大令﹝春源﹞以詩壽我兼以贈別﹐如韻答之

命宮磨蠍老坡仙﹐白首猶難脫俗緣。爆竹自喧儂自寂﹐隨人花甲度新年。

自後夙慧困楊修﹐市駿金臺又幾秋﹖眼見蓬萊已三淺﹐七鯤東望使人愁﹗

薌江重晤兩忘年﹐醉我離觴更黯然﹗便是河梁蘇﹑李別﹐古來無此意纏綿。

猶有燹餘閒歲月﹐消磨詩卷酒杯中。圍鑪客裏今何夕﹖雙影年來對小紅。

鈕耕孫大令進側室楊氏爲繼室﹐自序徵詩﹝癸丑九月﹞

小星一夜明如月﹐如夢人間此再圓。偕老笄珈歸閏位﹐雙修福慧補情天。不妨紅袖司中饋﹐更與靑琴續大弦。尹相張姬應合傳﹐狀元門第說松泉。

前詩艸艸﹐意有未盡﹐再疊四首

浪迹頭銜署散仙﹐薌江重訂再來緣。此間可有耆英會﹐觴詠風流致仕年。

南宮一第踵前修﹐老去名心淡似秋。棖觸琵琶商婦淚﹐謫官又抱過船愁。

一樣蘭亭癸丑年﹐拊今追昔兩茫然。千秋俯仰皆陳迹﹐剩有僧庵弔木棉。

靑年內翰今衰矣﹐歷歷春婆一夢中。自鏡吟髭漸成雪﹐晚風幾見雁來紅﹖

題楊止庭封翁遺照﹐卽和其自題韻﹝止庭五十五歲﹐自補題其三十三歲小影。是歲十一月三十日﹞

生不識關西﹐遺掛今寓目。因君堂構思﹐使我滄桑哭。回首毗捨耶﹐卵破巢亦覆。君已合浦還﹐我未荊州復。寧馨況跨竈﹐諒哉乃公福﹗來者視此圖﹐當作楹書讀。

允白和「心」字韻七律三首﹐自薌江郵寄鷺門﹔觸我吟懷﹐感書時事﹐疊韻答之

歸來靜養歲寒心﹐一卷「南華」道味深。皇欲補天寧有石﹖佛能布地已無金﹗魏收文字難藏拙﹐黃九歌詞豈誨淫﹖休怪老民頑到底﹐問誰宜古復宜今﹗

相見惟應夢裏坡﹐舊遊星散念羊何。寓公辜負林泉券﹐退叟蕭閒政事科。李賀奚囊空嘔句﹔桓伊客坐柰聞歌。鯫生不識書長短﹐夜篋陰符未揣摩。

神州莽莽黯前途﹐太息東方一病夫﹗巧宦夤緣爲國蠹﹔計臣聚斂亦錢奴﹗麟皮閃爍爭蒙楥﹐魚目迷離竟混珠﹗季世人髙東漢節﹐松廬我欲隱申屠。

林菽莊侍郎和陳魯村方伯韻﹐寄詩索和﹐如韻答之

名流如鯽過江年﹐癡想寒灰死復然。三淺桑田東島客﹐回頭碧玉早成煙﹗

此事推袁數己多﹐釀成專利柰民何﹗醉心欲效東鄰法﹐吸取靈魂號「大和」。

華表丁仙化鶴歸﹐人民城郭未全非。東隅畱待桑楡補﹐珍重千登此夕暉。

知君袖手撥鑪灰﹐閱盡紅羊眼倦開。述古罷官和靖隱﹐一時觴詠小園來。

贈水仙女校書次菽莊韻

「鄕親蘇小」惜餘春﹐猶是楊枝未嫁身。夢覺樊川成薄幸﹐靑樓儂亦過來人。傷心一曲杜秋娘﹐逋客辭家二十霜。莫問人間鶼鰈事﹐羅敷陌上已無桑。

次林侍郎菽莊韻

竟解園林趣﹐君侯信不癡。萬間愁杜廈﹐三經愛陶籬。島上聊充隱﹐塵中苦釣奇。通賓應置驛﹐我勸鄭當時。

市門甘陋巷﹐人笑寓公癡﹐垂老猶浮梗﹐無家且寄籬。但酬何靖韻﹐誰問子云奇﹖一肚髯蘇癖﹐於今不合時。

避世同林類﹐詩人半黠癡。故鄕自陵谷﹐吾道此藩籬。白屋交而耐﹐朱門淡更奇。板橋金粉迹﹐回首劫灰時。

代範其和菽莊韻

菽莊營別墅﹐髙隱托詩癡。和靖梅千樹﹐淵明菊一籬。滄桑塵裏劫﹐雲樹畫中奇。夢覺遊仙枕﹐黃粱乍熟時。

挽小竹徳吉﹝旭瀛書院掌教﹞

九點齊州黑於漆﹐島市浮雲尢蔽日。扶桑忽放大光明﹐法門中有導師出﹐講堂紗幔懸春風﹐鼓琴危坐臯比傑。賓賓學子袪衣來﹐躍門之鯉踰淮橘﹐一堂教養兩兼之﹐豈曰東儒有異術﹖要其一誠所彌綸﹐如石引鍼矢注臬。我於僑次見山斗﹐小巫自鏡怳若失。吾華師範久弁髦﹐不識章縫爲何物。海天低首一瓣香﹐冷嚼梅花徹心骨。有時道義相切劘﹐對我滿腔傾熱血﹔有時文酒相過從﹐與我淸談霏玉屑。誰爲桑戶莫逆交﹐輞川詩客維摩詰﹝謂王少濤﹞。去年我作榕城遊﹐聽說文園嬰宿疾﹐買舟瀛北訪長桑﹐縱飲上池難解結。一朝薤露歌聲哀﹐暫別那知成永訣﹗鷺山蒼涼鷺水咽﹐修文地下音塵絕。「旭瀛」兩字口碑存﹐師姓小竹名徳吉﹝廈門爲互市要區﹐總林雜處﹐僑籍尢繁﹐𨿽得良有司以董治而教育之﹐洵非易易﹔而況學校一端﹐更有未易言者在耶﹖余僑此眴將十稔﹐所見黨塾林立﹐其教範之足以感人者﹐無如小竹先生之賢。而究其所以然﹐不外乎一誠而已。然誠之所至﹐勞卽隨之﹐而先生於是乎病矣。旋臺就療﹐終弗克瘳。哲人云亡﹐學者將安仰哉﹗余與先生同道爲朋﹐情猶膠漆。今諸生爲追悼會﹐凡屬吾輩﹐無不同聲一哭﹐余其能彊爲瘖啞﹐無一言以紀其實歟﹖弧燈閃碧﹐風窗颯然﹐棖觸吟懷﹐百感交集﹐走筆書此﹐不知涕泗之何從也﹞。

陳錫三新婚詩﹝藝農囑作﹐甲寅新正。女家姓李﹞

人間第一占東風﹐銀燭雙行照影紅。艷說潁川家世好﹐迎來仙史蕊珠宮。

靑蓮望族降靑廬﹐詠絮才名總不虛。恰值新正剛試筆﹐宜春帖子鏡臺書。

薌江此日綺筵開﹐共趁華堂喜气來。我愧催妝無好句﹐洞房爲祝合歡杯。

禮法門庭媲鐘﹑郝﹐神仙眷屬侶樊﹑劉。齊眉舉案渾閒事﹐偕老還應到白頭。

菽莊壽詩代叔翊﹝菽莊之妻兄也﹞

二十年前龍鳳客﹐於今福壽見雙星。司徒奕葉皆阿堵﹐中令孫枝亦寧馨。王儉三公頭尙黑﹐劉殷七子眼俱靑。自慚蘿施喬松下﹐醉寫橊紅上畫屏。

和允白韻兼示菽莊主人

北海琴尊坐上人﹐不堪回首舊鯤身。粵東仙吏歸來也﹐又見詩豪許奉新。

到此寧然已死灰﹐得宗天賦是樗材。相逢剩水殘山裏﹐私幸鬮詩汐社來。

風流浪說老黃湄﹐塗抹年來不入時。一百八聲鐘夢醒﹐賺人幾句菽莊詩。

後蘇龕詩鈔卷十

溫陵施士潔蕓況

簡菽莊鐘社主人並諸同志

撚髭顧影夕陽天﹐朽拙聊隨擊缽緣。傅會風騷癡欲死﹗消磨博弈老猶賢。偶逢靑眼慚知己﹔相對朱顏怕少年﹗鋏不能彈緱又蒯﹐鉛刀直得幾文錢﹖

自憐馮婦舊生涯﹐攘臂何堪更下車﹗柱上魂歸丁令鶴﹐井中聲鬧子陽蛙。灰心詞客同枯樹﹐低首詩王向浣花。誰似竹林咸與籍﹐主盟牛耳屬君家。

霓裳同詠亦仙乎﹐回首唐園廿載蕪。入坐車公胡不樂﹖隔江舟子正卬須。兩家急就誰通驛﹖一擲傖荒浪得盧。今日廉頗人已古﹐曹蜍﹑李志總吾徒。

斐亭影事付東流﹐鐘啞香灰海盡頭﹗塵夢喚醒雙鬢雪﹐商聲攪碎一襟秋。忘機自慣水鷗鳥﹐涉世眞成風馬牛。差幸幾行泥爪迹﹐異時權當吉光畱。

濫竽三百上吟壇﹐塗抹阿婆不耐看﹗癡想附名傳驥尾﹐翻憐多累厭豬肝。偶然求友忘年好﹔除卻鏖詩度日難。佳句何人堪引例﹐鷓鴣兩字鄭都官。

寒郊那有不平鳴﹐轉坐詩窮得气淸。呼爾路人誰肯受﹖怪他文士每相輕。蒼生豈必思安石﹖黃祖居然識彌衡﹗一笑硯田無惡歲﹐腹中有笥舌能耕。

「四聲」﹑「七步」﹑「八叉手」﹐「烏有」﹑「子虛」﹑「亡是公」﹔未敢嚇人將腐鼠﹐何曾好我果眞龍﹗奇才合繡君侯虎﹐小技空雕壯士虫。水繪月泉都宿艸﹐祇余心血可憐紅﹗

虀臼年來不受辛﹐中書禿盡管城春。懺除綺業圓通佛﹐零落襟痕夢囈人。霧裏豹斑時一露﹐劫余龍性豈難馴﹖「江關」詞賦多蕭瑟﹐弧負蘭成八尺身﹗

林健人公子見和前韻﹐疊韻酬之

入山何暇更憂天﹐準備奚囊謝俗緣。客比南州髙士傲﹔世稱東閣主人賢。四愁平子初辭宦﹔一集泉明不紀年。苦憶鯤身田海劫﹐杜陵未辦艸堂錢。

毗耶故國莽天涯﹐浪說長繩挽日車。小謫羽毛笯底鳳﹐厭聽鼓吹艸間蛙。老來紀渻形如木﹐才盡江淹夢不花﹗十萬浮萍誰俠少﹖買絲先繡魯朱家。

再來難得者時乎﹐慘綠年華迹已蕪。未免逢場聊復爾﹐安能磨厲此相須﹖昌黎有筆傳毛穎﹔歐冶無鉤屈湛廬。少日長城誰足恃﹐倒戈我欲問前徒。

通眉長爪謫仙流﹐肯放廬陵出一頭﹖自分胸中羅斗宿﹐未妨皮裏祕陽秋。丹鑪煮字寧供蠹﹐石室排簽欲汗牛。此日建安詩祭酒﹐故應七子數陳畱﹗

十年講幄坐榕壇﹐幾局楸枰冷眼看。寒況已敲冰作骨﹐淸吟更斫玉萬肝。依人白傅寧居易﹐去國韓非柰說難﹗畱得楚騷香一瓣﹐敢云屈﹑宋是衙官﹖

雙合延津劍欲鳴﹐能詩叔寶總神淸。一樓蜃气噓成幻﹐百斛龍文舉獨輕。嘔血我應慚李賀﹔解頤君已說匡衡。陳芳國裏溪山好﹐擬挈吟儕學耦耕。

逐隊紛紛來幾輩﹐登場衮衮見諸公。三皇紀上欺司馬﹐一鬼燈前笑伯龍。作賦難尋希有鳥﹐應聲終覺可憐虫﹗金陵元﹑白成鱗爪﹐夢得驪珠似火紅。

雜事荒唐寫祕辛﹐吟梅艷筆想魁春﹐奪標一哄舟中客﹐刻燭三更坐上人。織罷龍梭心已苦﹐調來騄轡手能馴。十方善信皈依眾﹐說法生公偶現身。

健人疊韻見和﹐再疊前韻酬之

一笑萍逢物外天﹐神仙文字佛因緣。八公賓客編鴻烈﹔九牧門庭說象賢。气壓鄴侯三萬軸﹔目空柱史五千年。菽莊風月今無價﹐買得淸閒不費錢。

才人又見小云涯﹐胸有藏書況五車。神解注莊超郭象﹔騷音變雅息吳蛙。杜家不種科名艸﹔湘子能開頃刻花。老我徒爲河伯嘆﹐望洋慚對大方家。

如君其殆庶幾乎﹐孫賦「天臺」鮑賦「蕪」。大好湖山吟陸羽﹐不妨農圃學樊須。獨楓孝友人稱郭﹔八米才華世重盧。東晉風流誇絕代﹐一枝玉麈屬司徒。

溫嶠甘居第二流﹐華歆當日愧龍頭。洞天老鶴初歸隱﹐浪嶼吟螿已報秋。冀北孫陽空相馬﹐山南寧戚自歌牛。道人嚼冷梅花雪﹐肯向人間姓氏畱﹖

漢幟紛登上將壇﹐此冠眞作沐猴看﹐旁人那有睢陽齒﹖若輩全無叔寶肝﹗迹是禹餘愁劫換﹐生非虞世嘆才難。在山多少閒霖雨﹐竈下羊頭競拜官。

幾人雌伏几雄鳴﹖眾濁如今笑獨淸﹗黨部甘陵渾似戲﹔宦情思曠本來輕。聽松閣上懷宏景﹐種橘洲邊羨李衡。故里恨無桑八百﹐布衣何處可躬耕﹖

一例賢愚催鬼伯﹐幾更朝暮任狙公﹖畫來假虎終成狗﹔躍過凡魚便化龍。繞樹可憐江上鵲﹐語冰無柰夏間虫﹗劍光已冷琴聲絕﹐收拾閒愁付小紅。

老來風味似迂辛﹐歲月堂堂負好春。到眼驚看遊俠傳﹔埋頭彊作斗筲人。題橘心事成遲暮﹐覆瓿詞章愧雅馴。剩有髯蘇遷謫感﹐命宮磨蠍是前身﹗

三疊前韻酬健人

腥氛吹滿鷺江天﹐一室題襟結淨緣。栗裏田園堪小隱﹔蘭亭觴詠有羣賢。且尋紅杏塡詞客﹐休管黃楊厄閏年。誰是工吟張學士﹐詩中選得萬靑錢﹖

浩劫神州豈有涯﹐胡塵十丈走雷車。中朝幾見烹功狗﹔鄰國頻聞式怒蛙。羅剎靑燐能作語﹔萇弘碧血未開花。孑遺誰念東門叟﹖臯項僑肩已喪家﹗

敢謂堯天蕩蕩乎﹖燹余幸艸半煙蕪。雞虫得失何人問﹖烏兔升沈不我須﹗酒坐偶參金穀石﹐詩囚眞厄玉川盧。卜居江上尋漁父﹐忍賦湘累弔左徒﹗

當年白馬笑淸流﹐鳥糞如今也著頭。浮白祇應拌一醉﹔殺靑遑敢論千秋﹖筆端霸气沈龍虎﹐獄底神光祕鬥牛。怕墜樽前圓缺淚﹐平原十日不曾畱﹗

擬訪麻姑叩石壇﹐桑田三淺等閒看。左聞辯士談雞口﹐失笑文成食馬肝。幾輩驊驑開道去﹔一時羖■﹝歷﹞上天難﹗夥頤帳殿沈沈者﹐眼見觚稜集百官。

天雞忽向汝南鳴﹐夢入仙都禮玉淸。駿足飛騰傷齒暮﹐鴻毛飄泊笑身輕。郭家何意開金穴﹖龔尉從知困水衡。到處嗷嗷哀澤雁﹐問誰坐俟九年耕﹗

衰時學派文中子﹐醒後狂名蓋次公。人到白頭不如鳥﹐客來紫气尙猶龍。夢遊淌化雙身蝶﹐凍死休僵百足虫。癡想賀蘭山踏破﹐靖康重唱「滿江紅」﹗

一番酬唱一酸辛﹐婪尾無花可殿春。觸熱怕逢負薪叟﹐詠風羞見伐檀人。鏡屏照影雞能舞﹐飯缽通靈鴿亦馴。愁絕恆河沙數佛﹐幾時還我自由身﹖

四疊前韻酬健人

枯禪一指豎龍天﹐懺斷楞嚴十二緣。艸木春秋悲往劫﹔梓桑月旦愧先賢﹗奇書東觀尋中壘﹐雅集西昆和大年。笑看五陵同學輩﹐玉鞭金勒騁連錢。

茶陵老去李西涯﹐掃徑髙懸舊宦車。捲底頭埋鉆紙蠹﹐釜中齒冷抱竿蛙。回甘有味思都蔗﹐晚節能香愛冷花。轉眼籬東黃徧了﹐好秋又到野人家。

斯文沒不在玆乎﹖大陸湮沈大道蕪﹗忍見烏江歸項羽﹔坐令元海長遮須。紛紛門戶蠻爭觸﹐莽莽塵沙兔逐盧。怪底雞鳴同一起﹐舜之徒與跖之徒。

命世公然墨者流﹐爲誰兼愛苦摩頭﹖授時壺遂初行夏﹔考績倪湯已舉秋。臺省衣冠容仗馬﹔山川樽俎付犁牛﹗鯫生無分參帷幄﹐敢薄張良自乞畱﹖

幾經封拜築髙壇﹐誰向韓﹑彭末路看﹖拙宦涉冰同虎尾﹔豪門代米用人肝。東隅己逐虞淵去﹐西笑方知蜀道難。太息射雕好身手﹐那堪蟣虱混微官﹗

窮愁何必以詩鳴﹐到老心眞似水淸。門外靑雲雙眼倦﹐鏡中白髮萬緣輕。山陽向秀空「思舊」﹔洛下王充自「論衡」。安得數椽漧淨土﹐課兒林下讀兼耕﹖

蹈海豈眞爲志士﹐移山畢竟是愚公。羨君世上稱雛鳳﹔老我山中愧臥龍。名利一生旋磨蟻﹐妻孥八口寄居虫﹗「後蘇龕」畔維摩詰﹐近市囂麈柰軟紅。

麼虫習蓼久忘辛﹐虫自鳴秋鳥自春。漸禿鬢絲成老物﹐枉拋心力作詞人。濠梁靜趣觀魚樂﹐海嶠新盟狎鷺馴。松竹梅花三友在﹐後雕珍重歲寒身。

五疊前韻酬健人

茫茫震旦柰何天﹐與子相期白石緣。挹袖拍肩呼逸伴﹐監廚借面讓時賢。逃名水部柳五變﹔般魄山陰朱百年。今日賣文窮措大﹐不禁眼孔小於錢﹗

抱甕幽棲水一涯﹐負塗驚見鬼盈車。塵頭仕宦華軒鶴﹐海角文章錦襖蛙。浪說救時胸有竹﹔幾經閱世眼無花。董生對策江公老﹐淒絕公羊賣餅家﹗

安能煮蠹療饑乎﹖況值君苗筆硯蕪﹗海上琴聲今落莫﹐風前燭影幾斯須。艸廬六出慚諸葛﹐蒲轂三徵笑索盧。白首扶風紗帳冷﹐後堂何處著生徒﹖

悲來擊楫向中流﹐王气如今黯石頭﹗十丈樓船正橫海﹐九邊笳鼓已防秋﹗自憐涸轍能枯鮒﹔誰念蹊田竟奪牛﹖棖觸五胡﹑東晉局﹐夷吾江左幾人畱﹖

議禮諸生說五壇﹐取將封禪貢諛看。衝冠欲指今無發﹐望闕余酸尙在肝﹗黑闥輟耕亡命易﹐黃袍置酒釋兵難。鼎湖當日攀髯輩﹐又現前身作宰官。

禿樹雌蟬冷不鳴﹐首陽敢說聖之淸﹖路歧到處添歌哭﹐物論何心校重輕。垂老尸居甘木偶﹐頻年株守慣茅衡。頗疑亞聖欺人語﹐濁世如何祿代耕﹖

鯤身海外舊逋客﹐鹿耳礁邊今寓公﹐遙睇靑山負猿鶴﹐橫飛黑水混魚龍。此生合是流離鳥﹐到死終爲脈望虫。看過一天秋雁影﹐寒花那有晚來紅﹗

自持歌板按姜辛﹐聊遣仙源劫後春。古洞閒桃應笑容﹐小山叢桂或畱人。家貪肉食愁多鄙﹐夜定肝魔覺漸馴。亞霧歐塵飛不到﹐倡容江介老吟身﹖

哭謝鷃塵

詩豪竟坐詩窮死﹐白眼看天老淚橫﹗十載唱酬今嘆逝﹐一官憂患早傷生。元暉冢奪靑山色﹐安石墩畱小艸名。棖觸黃公壚下過﹐東流鷺水碧無情﹗

黃菊三中將六十壽詩

壽星炯炯將星髙﹐舒捲卿云任絳霄。君獨林壬兼百祉﹔我同花甲歷三朝﹝與予生同乙卯﹞。貫雷舊望龍頭榜﹝光緒庚辰會元﹑狀元﹞﹐印雪新痕鹿耳礁﹝寓居廈嶼﹞。此卽光顏開化裏﹐賓筵共醉菊花瓢﹝壽辰九月﹞。

又代友百韻

葵山矗天髙﹐導此文山脈﹐魁鼎孕其間﹐紫雲專一席。我公繩厥武﹐材武萬夫特﹐書劍兩可學﹐豈屑雕虫癖。峨峨棘闈開﹐一試冠千百﹐六鉤共傳觀﹐千牛負大力。起宗名第二﹐主司爲痛惜。再試春官榜﹐會﹑狀連中式﹗奪標今果龍﹐拾芥唾手得。綠衣美少年﹐侍直玉皇側。鶡冠次期門﹐巖郎好資格﹐心簡出楓宸﹐秩滿敍階績。郁林本漢地﹐一麾句漏宅﹐長材驥足舒﹐末俗鴞音革。大吏顧之喜﹐借箸仗公策﹕欽州古象郡﹐今實萑苻澤﹐公至若撥麷﹐狐鼠杳無迹。系時茶陵公﹐開府趙佗域﹐細柳閱軍屯﹐知公可柱石。求賢甚饑渴﹐材官馳羽檄﹐奉調入鈴轅﹐兼領五羊驛。公酬國士知﹐相示寸心赤。外固金湯險﹐內核兵農籍﹐搜彌千貔貅﹐粵旅長城屹﹗儒將整以暇﹐帥幕多薦辟﹐推轂意拳拳﹐挾纊聲嘖嘖。量移蒞香山﹐輿誦騰猶昔﹐說禮惇詩書﹐講堂七星辟。郡邑髙材生﹐負笈遂絡繹﹐至今零丁洋﹐干戈化玉帛。公才兼文武﹐公施及蠻貊﹐髙涼洗氏城﹐節鉞雄半壁。得公坐鎭之﹐五獠盡部勒。潢池偶盜弄﹐梗頑鮮知識﹐公曰『吾赤子﹐教養乃吾職。耰鋤吾之民﹐棘矜吾之賊』。用撫旣鮮效﹐用剿亦宜亟﹐鑑江腥霧昏﹐浮山瘴氛墨。躬擐甲綠沈﹐打麾旗太白﹐一戰遂禽渠﹐千里狼烽息。珠崖今重鎭﹐龐然黎母國﹐以公韓﹑範流﹐良足展擘畫。有詔授專閫﹐臨淮幟易色。大吏夙倚公﹐髙涼實公責﹐金城無充國﹐何以資控扼﹖借寇治河內﹐抗疏畱子翼。廣州有城守﹐號稱最煩劇﹐公獨再蒞之﹐六轡惟所適。水陸當要衝﹐輪蹄互梭織﹔華夷況雜糅﹐兵民尢跳擲。公席不暇暖﹐公輿不停刻﹐上秉節帥指﹐下樹寅僚則﹐措施甚條理﹐如珠穿一一。石門駐髙壘﹐珠江堵巨舶﹐陣法精魚麗﹐軍容壯飛鷁。輕裘緩帶風﹐談笑岸巾幘﹐夷庚歌坦蕩﹐令甲森警敕。大吏獎公能﹐異數九重錫﹐佇看摶霄鵬﹐一振扶搖翮。桑田忽三淺﹐時局同置奕﹐神武掛冠歸﹐■﹝度攵﹞門謝熱客。泉﹑漳吾梓裏﹐斗蟻紛赤黑﹔伏莽尢縱橫﹐胠篋苦行役。鷺江閩下游﹐南顧憂當軸。蒼生起謝傅﹐投箸寧安食﹖角蝸方戰爭﹐逐鹿互雄伯。公以一木支﹐大廈免傾仄﹐機心泯螳雀﹐潛謀銷鬼蜮。都門政事堂﹐論功紀玉冊﹐熠熠「嘉禾章」﹐橐橐豹皮舄﹗重上黃金臺﹐■﹝扌麻﹞挱舊銅狄﹐密勿參軍府﹐集思而廣益。頗牧在禁中﹐運籌偉且碩﹐函夏無纖塵﹐髙遠望掌跖。故園萸菊香﹐尊酒話晨夕﹐秋分見壽星﹐榮光燭南極﹗气和祥自致﹐徳厚福必獲﹐躋堂共稱兕﹐萊衣欣繞■﹝桼阝﹞。我吟祝嘏詞﹐珥筆頌公徳。公獨內行修﹐人言無聞隙。大被聯美肱﹐亡詩補束晰﹔孝友裕心源﹐蘭玉拓手植﹕長郎握釐綱﹐贊府階早歷﹔次郎傳治譜﹐齊安畱政績﹔三郎紹任子﹐別駕輿題額。宦裏聽鳴珂﹐軍門看列戟﹗我忝附宗支﹐葛藟共休戚﹐髙唱鶴南飛﹐手擫李委笛。鷺江稱詩藪﹐名作更林立﹐齊賡燕喜章﹐載誦鸞回什。公如衛武公﹐上壽彌溫克﹔公如郭汾陽﹐百福萃一室﹔公如武夷君﹐孫曾累千億﹗花甲此方周﹐如公已無匹﹗燕山秋气髙﹐加餐正相憶﹐願寄雙鯉魚﹐中有素盈尺。祝公筦樞衡﹐公望侔旦奭﹔祝公拯饑溺﹐公仁洽禹稷﹗蕓蕓萬口碑﹐鶴算岡陵積﹔海屋歲添籌﹐洪崖肩可拍﹗

十月二日黃鐵彜母氏鄭太君六十壽詩

歐風亞雨紛交催﹐樓船炮石聲如雷﹐鷺門滄海一粟耳﹐洞天鼓浪眞蓬萊。瑤池瑞气繞仙嶼﹐中有壽母華筵開。母家世閥本通徳﹐十八於歸稱婦職﹐鹿車鴻案兩無慚﹐嶽嶽紫雲生特色﹗朱公一舉之定陶﹐婆蘭重舶邱山髙﹔母從內捆助居積﹐長生庫滿千黃標。河東三鳳今成立﹐母爲湔除紈褲習﹐素封家有萬書田﹐辛苦柳丸與歐荻。人言丹穴懷淸臺﹐賢母之業誠偉哉﹗我言康寧攸好徳﹐壽母之笇宜黃鮐。小春嶺上先開梅﹐飛瓊戛石雙成吹﹔珊杯翠斝烏金罍﹐麻姑行酒斑麟胎﹔毛女列席虯松釵﹐祝母鶴髮成桃孩﹖母扶鳩杖驩以咍﹐豫章十圍手自栽﹐孩枝蘭玉盈庭階﹐箕疇五福無垠涯﹗我欲南飛奏一曲﹐王母云璈徧西幄﹐虱以鯫生上壽詩﹐蛙吠蚓吟供捧腹﹗

鐵彜先一日續姻王氏﹐詩以賀之

嶺梅香到小春天﹐金母筵開詠眾仙﹐三字鳳毛背手植﹐一家鶴背盡腰纏。陶朱海外眞鴻業﹔儒素門中有象賢。我賦催妝兼祝嘏﹐賀詩翻在壽詩先。

壽李聰叟七十

五福人間壽最難﹐箕疇此日況團欒。持門婦健齊眉好﹔跨竈兒佳袖手看。桑海輪回成偉業﹐林泉位置勝尊官。杖朝僂指周星到﹐點頷諸雛更問安。

和健人寄懷韻﹐時健人自臺灣之日本

騷人悲過九秋天﹐一掬殘灰死不然。塵外厭聞鏖戰局﹐劫余初度杖鄕年。脾收淸气仙气妒﹐骨抱奇窮鬼亦憐﹗誰念漢南流寓者﹖多情公字本秦川﹗

知是愁鄕是醉鄕﹐腰圍瘦盡不堪量﹗徵君栗裏今安在﹖故國桑田老已忘﹗黃鶴樓中余寂寂﹐白駒隙底去堂堂。洞天東望三神影﹐遙展葵心向太陽。

榑桑千里客星臨﹐莊舄何須作越吟﹖大翼負風君有力﹔閒蹤出岫我無心。少微不死戴安道﹐狂疾難醫宗茂深。冷臥荒江愁歲晚﹐殊方那得辟寒金﹖

權將杯水救車薪﹐八口消磨浪嶼塵。作賦可憐逢狗監﹐輟斤從此失獿人﹗莊生魚亦知非我﹐老字龍偏患有身。一語報君金石意﹐天涯何處不比鄰﹖

壽林雪薌同年七十

一千餘載逋仙古﹐梅鶴宗風復見今﹐桐郡衣冠淸福最﹐桂壇觴詠晚香深﹗鷺門黯黯浮家客﹐鳩杖迢迢祝嘏心。僂指冊年同譜在﹐靈光並峙有陳﹑林﹝兼訊以南同年﹞。

林仲沂大令「偶涉園吟艸」題後

眼中一集義熙年﹐得見逋翁勝遇仙。權作劫餘詩史讀﹐鐵崖身世鐵云篇。

江杏村侍禦爲母氏林太淑人八十徵詩

媊星朗朗照莆田﹐晝錦堂開八豒筵。罷艸諫書梅福隱﹐夙根慈訓範滂賢﹔經傳韋幔千秋業﹐彩舞萊衣二月天。老我飄零空陟屺﹐不堪瑜﹑策話同年﹝僕與侍禦同生乙卯﹞﹗

題陳肖石茂才詩卷﹐時將南遊島國

詩家塵塵貉一邱﹐中有萬古之蜉蝣。是何年少樹吟幟﹐跌宕東亞淩西歐﹖顚風橫霆在其手﹐俯瞰全球無不有。談瀛海客眞人豪﹐嚇殺枯螢牖下叟。仙之人兮龜貝都﹐朵雲尺一遙相呼。圖南祝汝負大翼﹐壓裝知有驪龍珠﹔從此天池九萬里﹐古錦一囊而已矣。學蘇飲酒和陶詩﹝詩中和陶一卷﹞﹐何物人間拾靑紫﹖老夫彈指滄桑三﹐空花萬影俄優曇。紀羣交好感存沒﹐獨以間气鍾奇男。鷺嶼銷魂春水綠﹐贈汝陽關三疊曲。異時陸賈橐裝歸﹐招手洞天構林屋。

龔幼笙明經爲其兄曉山茂才六十徵詩

朋樽夙共劉三雅﹐世範曾聞楚兩龔。伯也六旬稱兕始﹐仙乎諸子詠霓同。新嘗蔗境娛田舍﹔舊夢芹香話泮宮。我亦杖鄕堪結伴﹐輸君五桂壯門風﹝曉山五子﹞。

書蔡愧怙淚墨卷後

酸毫哀墨寫漣洏﹐垂死春蠶未盡絲。賦鵬竟成千古恨﹐哺鳥空抱一生悲﹗二箴秩秩傳家法﹐三矢堂堂告廟詞。閭左豈眞無健者﹖遺風敢布士夫知。

除夕寄和黃恕齋桐城見懷元韻

十載長安市﹐無人識伯休。借君三寸穎﹐掃我萬重愁。古誼交逾淡﹐名場疾若讎。饑鴻冥不得﹐淒絕稻粱謀﹗

詩人徒自若﹐嘆老復嗟卑﹐才鬼冤心血﹐髯仙累肚皮﹗貧仍將歲度﹐道肯合時宜﹖始信濠梁樂﹐莊周與惠施。

解嘲和恕齋韻

𨿽然老禿一中書﹐歷歷春婆夢豈虛﹖不作孟嘗門下客﹐歸來未必食無魚。

歲寒珍重後雕身﹐幽艸天憐意更眞。芝釆商山璜釣水﹐靑雲古有白頭人。

疊韻和恕齋

六十年來悔讀書﹐看人舐鼎盡淩虛。千金學得屠龍技﹐車轍如今有鮒魚﹗

問誰乞得鑑湖身﹐成就疏狂賀季眞。畢竟季眞雙眼底﹐人間還有謫仙人﹖

鄭伯端公子三十初度徵詩

憶昔陳髯壽梓勤﹐閻郎弱冠已超羣﹔卽今門第髙華最﹐況有詩書奕葉芬﹗長老澤延通徳裏﹐壯年气壓孟嘗君。箕疇五福先言富﹐不待希夷贈白雲。

健人歸自南洋以江璞巖贈詩示我﹐如韻和之

跨海還山蟄澗阿﹐不知門外有風波。精含尺木龍猶臥﹐夢入鈞簫鳳自哦。好句探珠隨意得﹔分陰運甓等閒過。笑看京雒諸年少﹐舞罷雞聲又枕戈﹗

才子髙陽說大臨﹐鬮詩刻燭小窗深。淸貧元亮依蓮社﹐神雋阿戎冠竹林。嶺表橐裝歸陸﹑賈﹔江東文苑數王沈。菽莊佳處吾能記﹐舊爪新泥一再尋。

迂叟倒疊前韻﹐卽效其體

个儂滋味耐人尋﹐卻熱浮瓜品綠沈。世以豪貲驚北阮﹐誰知俠少出東林﹖殊方赤雅萹能述﹐奇字符亭識更深。莫漫天文占太史﹐詩星誤作徳星臨。

何日寰瀛一止戈﹐凋年無那隙駒過。相如誰買千金賦﹖子建空傳七步哦﹗江上髙樓噓蜃气﹐燹余故國沒鯨波﹗摩挲老眼看雙劍﹐知我龍泉與太阿。

哭鄭生鵬云

酸腐頭巾慘無色﹐咄汝窮途死亦得﹗如此神州已陸沈﹐何況處褌一微虱。鄭生落魄今之狂﹐等閒詩酒無他腸﹐市兒拍手村嫗笑﹐鯨呿鰲擲何陸梁﹗桑海塵塵劫灰黑﹐折節甘心鷺肆客。越人章甫古所悲﹐楚制短衣汝何益﹖無端西笑逐徵鴻﹐秦書十上咸陽宮﹐啖名畫餅亦癡絕﹐一官豆大東粵東。手板腳靴無一可﹐肩不能鳶色不火﹔狂生祇合醉如泥﹐荷鍤呼僮死埋我。歸來愁築債臺髙﹐駕帆欲釣閩江鰲。藤陰秦九溘然臥﹐靑蠅弔客相啾嘈。耐公浪嶼正貧病﹐聞汝狐邱首未正﹗藎篋蕭條獨我知﹐麥舟慷爽何人贈﹖吁欷乎傷哉﹐鄭生喞喞可憐虫﹗低首怡園與耐公。今日九原詩弟子﹐瓣香淒殺老南丰﹗

蒲月朔日﹐園中書所見﹐三疊「阿」字韻示健人﹝時閩按使巡廈﹐來遊菽莊﹞

一笑蠅聲惟與阿﹐通辭何幸托微波﹗襕衫利市攢眉入﹐釘鉸新篇信口哦。顏帢匆匆田海換﹐官靴橐橐洞天過。樓船坐嘯閒如許﹐得意攤箋解作戈。

幢星大角嘉相臨﹐若谷淵衷不測深﹗幾輩向空書咄咄﹐何人行部慰林林﹖方州醉夢三刀穩﹐落日山河九鼎沈﹗白鷺江流今已墨﹐閻浮淨土渺難尋。

和許靜仁閩按使韻

蜃市蛟宮鯤島外﹐蜺旌虎節鷺江頭。蒼生疾苦誰司命﹖黃落山川易感秋﹗露冕六條爲世出﹐星軺九阪使人愁﹗一韓一範軍中在﹐定懾彊鄰挫異謀。

粲然百度維新日﹐艸莽遺臣已白頭。何處桃源秦世界﹖他年瓠史漢春秋。羣公縱下神州淚﹐逋客難埋異地愁﹗眼底乘軒三百輩﹐幾人肉食遠能謀﹖

健人以「兵爪無題」相示﹐如韻和之﹐並效其體

斯人甘坐美人貧﹐畢竟斯人誤美人。金縷已同前世事﹐玉簫那有再生身﹖愛河水弱愁沈羽﹐孽海風摧痛敗鱗。從此斷頭無好夢﹐厭支雞骨度蕭辰。

額上鵝黃臂上朱﹐年時心坎畫成圖。慧魔顚倒皆麟楥﹐綺業輪回是蠹樞。夢裏粉痕嬌滴滴﹐鵲來燈影震蘇蘇。夜光誰遣輕彈鵲﹐得寶何緣妒賈胡﹖

煉石荒唐說補天﹐劉晨凡骨那能仙﹖成陰杜牧空追悔﹐對面羅敷豈受憐﹖金屋不情讎旖旎﹐鉛刀有意割纏綿。賺人一片潯陽月﹐肯向江船照獨眠﹖

忍因焦尾竟焚琴﹐太息悠悠陌路心。色相本空曇示幻﹐情機叵測井窺深。人間桃葉非無渡﹐水上楊花不可潯。誰信鴛鴦同命者﹐翻教抵死作冤禽﹗

王海門比部八十壽詩﹝乙卯七月二十二日﹞

吟筒遙祝鷺江天﹐先我籌添二十年。魯殿一篇延壽賦﹐緱山七月子喬仙。爽鳩分職稱前輩﹔雛鳳蜚聲望後賢。桐郡衣冠公最古﹐相招黃綺列華筵。

建人有髙柔之癖﹐以「壽內」詩索和﹐卽用其韻

法華富貴證聲聞﹐舒捲瑤天兩朵雲。柳絮當年才調集﹐椒花元日吉祥文。寶釵何幸逢徐淑﹕紈褲誰能匹竇羣﹖試聽八瑯歌一曲﹐玉眞中有範成君。

菽莊壽菊雅集次健人韻﹝乙卯十一月二日﹞

萬里西風浪嶼來﹐黃金幻作此花開﹝園中多購泰西名種﹞。才人綿繡空雙眼﹐隱者園亭壽一杯。日涉頗諳陶冬趣﹐夕餐頓起左徒哀﹗老夫秋骨偏增健﹐飲水新從酈谷回。

疊前韻

壽花兼壽主人來﹐花向詩人筆底開。萬頃田腴偏種菊﹐一年秋盡肯停杯﹖誰將墜地寒香惜﹖忍使欺霜傲骨哀﹗梅子黃時喧好句﹐詞壇甘拜賀方回。

再疊前韻

九秋十度鷺門來﹐幾見芳園壽菊開。斗蟀何知身外局﹖持螯聊共手中杯﹗百年觴詠今猶昔﹔萬古滄桑樂亦哀。我似樊川空一笑﹐插花塵夢不曾回。

王友竹五十壽詩

曲學以阿世﹐儒者所不齒﹐至今丞相弘﹐千載笑牧豕。友竹抱遺經﹐埋首蟫叢底。咄哉家赤貧﹐胸次富圖史﹐僧孺筆可耕﹐髯仙字可煮﹔縱談隘五洲﹐覽古洞廿紀。長揖通徳門﹐布衣傲珠履。鯤鹿競維新﹐華士聊爾爾﹐審音聾雅鄭﹐辧色瞶朱紫﹔賴此一詩癡﹐風騷存正始。彈指小滄桑﹐年今半百矣。索和自壽詩﹐重瀛猶尺咫。君我信同病﹐讀之悲且喜。我聞孟東野﹐工詩窮欲死﹔然而白香山﹐境老詩愈美﹗爲白固可娛﹐爲孟亦不恥﹐將壽補蹉跎﹐或者有是理。竹城舊詩藪﹐才雋拍肩起﹐開筵擘麟脯﹐登壇執牛耳。髙唱鶴南飛﹐腰笛煩李委。惜我滯鷺嶼﹐故關渺千里﹐屋梁夢顏色﹐渴念何時止﹗朔吹起天末﹐吟筒付雙鯉﹐以詩壽詩人﹐人遠詩則邇。苦憶嵇﹑阮交﹐轉眼成黃綺﹐佇君杖鄕日﹐躋堂共稱兕。落落耆英會﹐盈盈衣帶水﹐引領幔亭樽﹐饞涎滴滿紙。

黃恕齋徵詩爲溫陵何母張太恭人五十壽

廬江鼎閥淸河冑﹐柏葉椒花祝壽萱﹐紗幔宣文親設宴﹐板輿騎省侍遊園。猗陶世有詩書气﹐鐘郝人稱禮法門﹐十載蓬壺周甲子﹐滿庭蘭玉長兒孫。

乙卯十二月十有二日﹐林季繩公子二十有一初度﹐健人其猶子也﹐以詩爲壽﹐如韻和之

東渡衣冠此嗣音﹐一門觴詠樂湛湛。才人傳世彊於壽﹔窮士論交俠到心。旗鼓坐中騰虎气﹐宮商筆底和龍吟。紫團靈脈連枝瑞﹐上黨由來說孕蔘。

九州島詩品定鐘嶸﹐廣廈長裘更有情。鷺嶼別開招隱館﹔騷壇髙築受降城。海腸對吸千呼拇﹐國手驚逢一斂枰﹐賭酒圍棋俱絕頂﹐五陵年少敢相輕﹖

三神一別柳依依﹐更訪仙羊叩石扉。種玉婿鄕新賃廡﹐布錢佛地舊傳衣。劫余梅鶴宗風古﹐夢裏蒓鱸故國肥。領取忘年金石意﹐壽君東旭我西暉。

福地嫏嬛瑞室春﹐不曾酸腐壓頭巾﹐摴蒱一擲眞英物﹐蘅荇雙聲足解人。碧宇飛騰無限意﹐朱門珍重自由身。相期十日平原醉﹐稱兕明年祝丙辰。

莊鑄儂茂才生日﹐以詩自壽﹐如韻和之

煮字苦吟窮似孟﹐眠書錮癖懶於邊。靜參三昧燈光佛﹐妙解雙聲缽底禪。迹隱臥龍名士厄﹐生鄰磨蠍老髯緣。祭詩我欲爲君壽﹐歲歲長酣賈島筵﹝予與東坡同日生﹐後君四日。君年三十有九﹐予六十有一矣﹞。

去年六十初度﹐與東海棄民約爲生祭之詩而未果﹐今又一年矣。棄民詩來﹐如韻和之

歲星方朔本非仙﹐遊戲塵中不計年。浪嶼一塵遷客感﹐怡園兩世雅人緣。身經坎壈生何戀﹖眼見琳瑯喜欲顚。弔我以詩眞壽我﹐狂奴故態總依然。

殘年伏櫪肯求芻﹐活計何曾問有無﹖白髮遺臣甘艸莽﹐靑山故國憶枌楡。貧猶行樂花能醉﹐老未還鄕杖懶扶。試仿告存除夕例﹐隨園寧受俗人諛﹖

補作六十述懷寄示諸同人索和

奔輪甲子已平頭﹐萬感辛酸一慟休。得失雞虫聊爾爾﹐屈伸龍蠖更悠悠。故園二頃亡秦鹿﹐弱冠三場沐楚猴。今日遺民前進士﹐墜天何與杞人憂﹗

髯仙小謫同生日﹐磨蠍匆匆直到今。聞道豈眞甘夕死﹖耐寒長此抱冬心﹗浮雲看盡肱還曲﹐石闕含來舌久瘖。廿載登樓王粲恨﹐蓬壺回首黑灰沈﹗

臯橋賃廡豈凡傭﹐懶共秋花作晚紅。泥水且將身自蔽﹔風雲不與世相通。偶經墜混才都盡﹐倘爲耽吟境始窮。仕固未能何況隱﹖布衣出處愧隆中﹗

米鹽淩雜那堪題﹐棖觸烏衣舊燕泥。王霸蓬頭猶有子﹐梁鴻椎髻已無妻﹗滿懷碧玉空酬淚﹐虛牝黃金早噬臍。淒殺當年荀奉倩﹐荒江弔影夕陽西。

洞天雞犬夢中虛﹐十丈腥塵繞寄廬。蜃沫噴成新世宙﹔鯤身撞壞好家居﹗懸旌心事危於綫﹐彈鋏生涯出不車。島上更無臺避債﹐愁城坐待一半除。

壯年書劍兩無成﹐白首相逢白眼橫。嘔血糞堆痛昌谷﹐折腰鄕曲誤淵明。固應魑魅憎文字﹐直欲江湖變姓名。被髮大荒何處去﹖陸沈方朔可憐生﹗

詩書劫火莽榛蕪﹐幸艸還應讓老夫。五嶽難償昏嫁累﹔一經甘守子孫愚﹗啖名辛苦畱皮豹﹐結念荒涼正首狐。鼴水鷦枝翻自慰﹐得兼稽懶與倪迂。

偶耽泉石養疏頑﹐訪菊時來叩野關。萬事從今都覺冷﹐一生何日是眞閒﹖龜腸人笑檀長史﹔虫臂天憐謝疊山。腰笛紫裘誰壽我﹖老來白傅祇雙鬟﹗

丙辰正月二日健人二十四初度﹐以詩壽之

六丁夜半驅霹靂﹐天上大呼捉詩賊﹐是何年少寧馨兒﹐萬古騷魂偸拾得﹖戴匡六曜環紫微﹐旁有金星字太白﹐走匿人閒廿四春﹐老儒面墻不相識。孔抱釋送駭流俗﹐金鷟石麟例遷謫﹐孟陬昭陽大荒落﹐香孩墜地虹繞室。椒花柏葉三萬觴﹐正爲此君向奇郁。地球文字億秭計﹐吞篆捫胸尙餘熱﹐左行能試佉盧手﹐重譯無礙釆華舌。鞭笞澀體樊宗師﹐臯牢怪物李長吉﹐通眉長爪如有神﹐狂跣入甕蹋穿壁﹐嘔心戛戛鍛才語﹐但經人道了不屑。萍鋒一黍千辟灌﹐斸透云根斷石發﹐嶄然犀角露獰奰﹐傖父頭巾羞嚇裂。玉皇香案朝百靈﹐十隊銀袍簇天闕﹐君獨抱犬閉巖戶﹐幽討玄文自頤悅。禦風陡作汗漫遊﹐三島十洲盡囊括﹐購書滿載徐福船﹐攜孥飽歷鄭和轍﹐萬卷相隨萬里行﹐男兒到此气蓬勃。丈峯十丈蓮花開﹐眾香如海迎嬌客﹐身是陳芳古國王﹐乘龍飛入條支國。陸生百粵千金裝﹐嶠雅琳瑯編海雪﹐彩鸞寫韻更雙淸﹐文簫跨虎本仙骨。才人艷福勝眞仙﹐福與才兼百不一。江左衣冠重王﹑謝﹐湘中詞賦推宋﹑屈﹐如君縱持三公籌﹐淸談何礙阿堵物。老夫慚附紀羣末﹐靑眼髙歌天宇闊﹐富貴神仙兩不羨﹐羨君至樂在蟫窟。江天第一好春暉﹐竹爆桃符紅拂拂﹐屠蘇爛熟辛盤香﹐況值菽莊花正發。我將酌君以大斗﹐君之三樂我能說﹕神州九野紛煙塵﹐一角洞天占髙潔。壽君觴詠足千春﹐酒龍詩虎世無匹﹔祇愁今夜徳星聚﹐太史靈臺定驚絕。

元夕和菽莊韻

十度燈宵月﹐相逢倍有情。蘭亭陪逸少﹔栗裏老淵明。簫鼓春聲鬧﹐林泉靜趣生。金吾應弛禁﹐悵望舊神京﹗

疊前韻

菽莊詞客在﹐何減去年情﹖杯吸千花气﹐燈鋪萬樹明。照人圓月好﹐入坐嫩寒生。半臂春江宴﹐吾懷宋子京。

家韻珊明經母氏吳太恭人五十壽詩

石渠舊徳已千春﹐又見家駒早出塵﹐自昔柳丸能課子﹐於今萊彩足娛親。杖鳩競祝西池宴﹐觥兕交稱北海賓。從此籌添無量壽﹐萱齡半百歷方新﹗

詩橋病臥紅廔﹐簡此訊之

書種由來是情種﹐刺桐夢影尙薇花。奚囊嘔血拌才子﹔昆玉隨肩認舊家。畫筆大癡春气息﹐香衾小極病年華。酒狂一笑天同醉﹐肯以長繩挽日車。

口占贈黃筠庭明經

此才江夏本無雙﹐叔度中醫亦不庸﹝筠庭知醫﹞。一夜風雷驚坐上﹐小山飛過丈人峯﹝迂叟之婿﹞。

家壽南畢業髙等﹐詩以勗之﹝小山茂才之子﹞

亢宗有英器﹐茂異發硎新。春蠹延桑梓﹐家駒掇藻芹。靑琴彈絕調﹔赤幟壯吾軍。老朽神逾王﹐荒江吉語聞。

老去

老去無聊虱處褌﹐六根中有四禪存。舟藏深壑勞生夢﹐斧赦荒林造物恩。自署詩人逃世局﹐甘儕食客混侯門。七鯤水已經三淺﹐何況當年靖海孫﹗

嶼樓卽目

二分水竹醉西風﹐幾輩談瀛夢囈同。怪樹忘年撐老碧﹔驕花射日噴妖紅。陸離虎气層崖上﹐格磔禽言曲院中。片石何曾歸袖海﹐山邱華屋可憐虫﹗

和黃狷盦司虣「畱別感事」韻

小劫塵塵未有涯﹐神州莫問舊京華。共工怒發摧天柱﹔壯士回頭挽日車。掉舌敢言溫室樹﹖乞身願種故侯瓜。爛柯且作觀棋客﹐一笑盤中已散沙。

紛紛田悅與朱滔﹐唾手勛名泰岱髙。彊作異同三語掾﹔全憑去取九方臯。漫天鱗甲空中戲﹐驀地戈矛室內操。怪底尋常刀筆吏﹐居然王事獨賢勞﹗

輦路荒涼故轍更﹐九衢歌舞象承平。縱擒未服南蠻帥﹐徵戍頻勞北府兵。勇者二桃終自斗﹔危哉一木尙能擎﹖仰天笑勸長星酒﹐妖彗橫空帝座傾。

參軍蠻語笑娵隅﹐一鶚曾叨薦禰書。駑質豈眞甘豆棧﹖驥材何苦服鹽車﹗樊籠解脫衝霄鶴﹔雷雨蒸騰縱壑魚。他日東都門外路﹐歸田共餞大夫疏。

鷺洲煙火萬家屯﹐照徹扶桑島上暾。誰念徙薪先曲突﹖可懷揖盜自開門﹗執羔勉效親鄰策﹐害馬潛袪釀禍源。不覺慈悲垂佛涕﹐何時苦海眾生援﹖

斬蛟驅鱷莽成功﹐眼底終南快捷方式通。逐臭何人蠅集矢﹖憂讒此日鳥驚弓。縛禪有力千魔鬧﹐送別無文五鬼窮。黃石神仙家法在﹐可兒妙手本空空。

冷夢華胥養聖胎﹐湖鷗江雁兩無猜。詩窮我共三秋瘦﹔吏隱君從百劫來。天醉何知香艸泣﹖歲寒終讓老梅魁。麻鞋杜甫飄零甚﹐未敢傷時賦「八哀」﹗

洞天鼓浪龍頭渡﹐東海遺民鬢已絲。金碧俄噓江上市﹐蒼黃誰救劫中棋。幻形憑社狐爲祟﹔鎩羽棲笯鳳苦饑。知否漁人涎不止﹐幾家鷸蚌正相持﹖

飽歷滄桑眼倦開﹐擬尋眞隱古方回。風波宦海誰禁得﹖富貴浮雲亦儻來。短景傷心晞薤露﹐熱場作气起葭灰。酒杯無效兵權在﹐一著黃袍鬼伯催。

廟廊顚倒艸茅咨﹐那復冠裳辧等差。方外遊僧如客懶﹐窮來國士少人知。桃生羊死俱千古﹐李怨牛恩又一時。獨抱殘琴羈絕島﹐伯牙何幸遇鍾期﹗

許允叟南遊日裏﹐寂莊吟社諸子以詩餞之

出門荊棘徧神州﹐況掉波斯萬斛舟。夜半伯龍方鬼笑﹔日南司馬又蠻遊。催人白髮窮無那﹐謫宦靑衫淚未休﹗記取陸生歸後橐﹐相於浪嶼築菟裘。

贈靑木女錄事

小飲玄霜渴便消﹐洞天深處是藍橋。偶隨癡蝶園畱夢﹔權慰流鶯屋貯嬌。虛牝黃金終一擲﹐連城白璧已三燒。劉郎前度今須記﹐人面桃花兩未凋。

曾陳禎母氏吳七十壽詩﹝丙辰十月﹞

巴臺丹穴郁嵯峨﹐壽母同賡燕喜歌。萬樹梅花開雪嶺﹐一堂萊彩話星坡。河舟姜柏持家苦﹐海舶婆蘭載福多。鍾﹑郝門庭猗倮業﹐祝延珥筆徧嘉禾。

菽莊林侍郎偕配龔夫人舉行泰西銀婚禮式﹝丙辰十一月十六日。西俗﹕婚後五年行紀念禮曰「木婚式」﹐十年曰「錫婚式」﹐十五年曰「水晶婚式」﹐二十年曰「瓷婚式」﹐二十五年曰「銀婚式」﹐五十年曰「金婚式」﹐六十年曰「金剛石婚式」﹞

洞天福地洞房春﹐持較歐西此足珍。二十五年偕老者﹐何曾雙鬢色如銀﹖

一隻銀艾好門楣﹐佳話蟬嫣木錫瓷﹐最羨水晶婚裏過﹐銀花銀燭少年時。

菊莊歲歲晚花妍﹐月到今宵分外圓。花好月圓人並壽﹐木公金母本神仙。

同牢銀桉春長在﹐合巹銀鍾酒不空。連理結成阿堵物﹐頭銜雅稱富家翁。

騷人韻事說眉齊﹐天與梅花作老妻。鷺社喧傳銀伉儷﹐銀光一紙一詩題。

如君風誼豈尋常﹐膠漆堅於百煉鋼。珠玉兒孫金石友﹐華堂齊壽爛銀觴。

朱弦調瑟管吹葭﹐偕隱銀唐福更賒。圓到銀蟾三百度﹐雙星從不隔銀查。

幾人仙耦似劉﹑樊﹖梁﹑孟相莊總夙根。從此好循天演例﹐銀婚僂指到金婚。

紅豆

金穀珊瑚碎幾枝﹖拈花散作紺牟尼。紅鸚啄架拋妃子﹐朱鳥窺窗餌小兒。種出東風誰共祝﹖生來南國最相思。天眞閣上雙牙板﹐記取孫郎十首辭﹝孫字瀟「天眞閣集」有

「雙紅豆辭」十首﹞。

扶荔宮人想醉妝﹐珠江一萼譜珠娘﹝紅豆出嶺南﹞。蛾眉看錯朱成碧﹝扁立一名蛾眉豆﹞﹐鵑血啼枯綠轉黃﹝豆有紅﹑綠二種﹞。薄命桃花錢樹子﹐初胎豆蔻郁金香。鐵云才語題紅慣﹐葉葉吟■﹝木前﹞寄女牀﹝舒鐵云「紅豆詩」或云「寄內字女牀山人之作」﹞。

天女金丹謝自然﹐不須佛豆咒團圓。將軍大樹畱紅玉﹐侍者名花署絳仙。蓮稻色香新比擬﹐若橊生小舊因緣。人間幾見蟠桃實﹐遲我瑤京二十年﹝紅豆二十年一實﹞。

一例紅心艸有情﹐兒家紅得可憐生。猩唇滴滴歌筵醉﹐鶴頂翩翩舞袖輕。宮裏臂痕砂隱約﹐壺中淚點血分明。白蘋原是悲秋客﹐老賦江南枉盛名﹝沈翁「白蘋」佳句﹐人呼「沈■﹝舟侖﹞白蘋」﹐晚年紅豆詩尢噪﹞。

十斛明珠色卽空﹐「靈光」浪說日林東﹝靈光豆色紅﹐名「詰多珠」﹐唐時日林國所貢﹞。漢宮袖唾胭脂暈﹐粵女釵嵌瑪瑙工﹝嶺南以紅豆嵌首飾﹞。枝上流鶯方鬧杏﹐江頭司馬己凋楓。海棠似汝秋腸斷﹐忍更西州種「海紅」﹝蜀中有海紅豆﹞﹖

錢﹑袁﹑惠子三紅豆﹝錢牧齋﹑袁香亭﹐惠仲孺均有紅豆之目﹞﹐情種今傳到海南。記曲纏頭花欲笑﹐安骰入骨木何堪。一時荼火驚回鶻﹝回鶻豆名﹞﹐五嶺桑天誤浴蠶。撒手軟塵丹井去﹐絳珠肯上玉人篸﹖

秋來風雨﹐病後遺懷﹐示陳迂叟

楞嚴十種君其一﹐久向淸冷洗耳根。根觸痌癏終在抱﹐問天呵壁起騷魂。

堯﹑湯水旱渾閒事﹐憂樂何關老逸民﹗笑殺硯田長惡歲﹐相憐同病夏畦人。

迂叟和詩﹐疊韻答之

君家例有陳琳檄﹐惠我瑤琚去病根﹔豈獨杜詩能治瘧﹐髑髏喚醒子璋魂。

鼓浪洞天容二老﹐無懷民與葛天民。眼看桑海經三淺﹐不信憂天有杞人。

再疊前韻

同儕幾日愁離索﹖獨臥荒齋咬菜根。如此厭厭天亦病﹐陽烏何術返精魂﹖

一身如葉屋如斗﹐消受新涼健黍民。不覺黑甜鄕裏去﹐六時安穩臥遊人。

三疊前韻

杜陵老作秋風客﹐持較君詩總夙根。昨夜夢中茅屋破﹐浣花溪上冷吟魂﹗

山左長官今已隱﹐監門何事痛流民﹖義熙甲子匆匆甚﹐詩酒消磨栗里人。

後蘇龕詩鈔卷十一

溫陵施士潔蕓況

燈節冒雨﹐病臥兼旬﹐時正赴閩省修志局之聘

凍雨蕭齋不是春﹐燹余燈節黯傷神。沈陰天亦如人病﹐冷僻居眞與鬼鄰﹝寓荔支園﹞。便藉烏金壚火煦﹐忍拋燕玉被池親﹖匆匆萬象維新裏﹐敗絮蒙頭又一旬﹗

六十三年桑海客﹐看人詩卷酒杯豪。老於牛馬依然走﹐歲在龍蛇或可逃﹝是年丁巳﹞。八口之家浮鹿耳﹝鹿耳礁也﹞﹐一身以外等鴻毛。達夫肯作呻吟語﹖牀下寒虫喞喞號。

病中和志局同事諸子疊前韻

三分病過一分春﹐禿筆占詩尙有神。雨意鷓鴣畱小住﹐軍聲鵝鴨惱比鄰﹝園對營門﹞。殘燈描瘦雙肩聳﹐短榻支愁一卷親。渴想長桑上池水﹐仙人去我幾由旬﹖

宵來倒海翻江勢﹐行雨癡龍太覺豪。寒甚堯年吟魄死﹝大雨凍甚﹞﹐了然禪定睡鄕逃。固應道路空皮骨﹐那復樊籠惜羽毛﹗持較平生蕭瑟最﹐荒雞臥聽兩三號。

園夕病枕遣懷

老怯臥空房﹐噩象莽虛構﹐夜燈一以明﹐探影出相湊。醜樹遂人立﹐風條自擺袖。緬想羽衣流﹐支離不吾覯。審諦定妖物﹐項縮引衾覆。小奚蘧蘧眠﹐好夢甜鄕逗﹔忽驚老鸛聲﹐不知臒夫嗽。鬼車正呼風﹐起視屏息候。半杯藥尙溫﹐手向病榻授。笑我瞢騰中﹐黑臂駭攫狖﹐急如龜藏六﹐近咫矧敢就﹖方寸一剎那﹐百怪紛來又。奚乃笑語我﹐夢幻神亦瞀﹐耳中作蟬鳴﹐牀下謂牛斗。寂寂維摩龕﹐羣魔方雜糅。詩城有幹櫓﹐詩國有甲冑﹐何不賈餘勇﹐一戰二豎僕﹖我解念詩佛﹐火宅靑蓮咒﹔況聞杜陵句﹐治瘧勝鍼灸。咿唔換呻吟﹐淸气頂踵透。不覺入華胥﹐瞥眼窗紙晝。

鄭星帆孝廉來園問病並示和詩﹐疊韻答之

君詩不可窮﹐勝境拓云構﹐謫仙與才鬼﹐腕底競驅湊。投我以木瓜﹐荀香入懷袖。今晨惠然來﹐彼此展良覯﹐睡眼正朦朧﹐觀詩若射覆。病魂午後蘇﹐吟興雨餘逗﹐語澀彊牙牙﹐茹鯁苦欲嗽。持較君丹鑪﹐研煉慚火候﹔行腳叩詩禪﹐眞缽阿誰授﹖癡想談劍術﹐化身作猿狖。驚君大神通﹐和章能急就﹖一步一詩成﹐一叉一韻又﹐逸響振我聾﹐奇釆辟我瞀。君旣楊無敵﹔我乃伏不鬥。三復瑤琚篇﹐敢以賦砆糅﹖失笑窶人子﹐羞逢貴家冑。請築受降城﹐鼓止旗亦僕。好藏魏公拙﹐兼持釋迦咒。人病且自養﹐詩病更自灸。空齊了諸凡﹐坐勘俗塵透。勿蹈疥橐駝﹐六合賦劉晝。

再疊韻答星帆

我聞夾漈堂﹐著書創巨構﹝君時與予同修省誌﹞﹔又聞一拂祠﹐尺幅萬狀湊。懷哉閩中英﹐二老實領袖﹐史才並詩筆﹐苗裔此再覯。九州島一室羅﹐九仞一簣覆﹐通徳裏門髙﹐廣文冷官逗。道逢褦襶子﹐搖首嚏且嗽﹐榕城冠蓋塵﹐禰刺絕投候。入宮幾蛾眉﹐魂與而色授﹐春秋弔蟪蛅﹐朝暮笑狙狖。■﹝度攵﹞門手一編﹐名山業可就﹐「心史」所南翁﹐奕葉詩孫又。迢迢千載余﹐弓冶理不瞀。嗟今方泯棼﹐蠅逐復蝸斗。北山猿鶴誚﹐東海魚龍糅﹐靈光獨巋然﹐無忝滎陽冑。老我沒字碑﹐對之欲驚僕。默念觀自在﹐度厄波羅咒﹔更求三年艾﹐痛下盧扁灸。一空諸病魔﹐戰勝藥力透。苦雨柰兼旬﹐酣寢宰予晝。

三疊韻答星帆

昔我齊年生﹐令子今肯構﹝尊公與予乙亥同榜﹞。朅來此題襟﹐天假墨緣湊。病幾一枯曇﹐入定手方袖。霧眼忽雙揩﹐失喜珠玉覯。化工祕嚴扃﹐詩人發其覆﹐太白喝月行﹐長吉驚天逗。蚍蜉撼樹兒﹐噤齒不敢嗽。老我臥榕陰﹐袁巷無人候﹝是日雨雪﹐閩所罕見﹞。冷極生道心﹐如夢黃庭授。雪寒衡浦雁﹐雨泣巫峽狖﹐側耳空谷跫﹐渴想倒屣就。柴關一剝啄。鄭五送詩又。伯牙琴獨彈﹐師曠瑟豈瞀﹖長城五言攻﹐白戰寸鐵斗。君兮古尊彜﹔而我贗鼎糅。乞降終豎旛﹐逐北必棄冑﹐都官鷓鴣噪﹐山谷麒麟僕。稽首大法壇﹐願誦皈依咒﹐換骨有金丹﹐一一脈絡灸。庶幾羚羊角﹐妙果辟支透。尺素印吟禪﹐靈府豁然晝。

四疊韻答星帆

我無獿人斤﹐杗癅何由構﹖欂櫨一咄嗟﹐短小侏儒湊。東施苦效矉﹐匿醜思揜袖。古榕盛詞藪﹐焉能遁眾覯﹖顧影自麼■﹝麻上骨下﹞﹐遇敵必軍覆。鷺門隔江水﹐買棹歸期逗。坐受滕六欺﹐老厄牛犬嗽。閏春不解凍﹐靑帝失其候﹐胡爲天此醉﹐倒持太阿授﹖放眼閻浮塵﹐冠沐及羣狖﹔相憐君我獨﹐同病誰造就﹝君亦病中﹞﹖知音古所難﹐一曲三疊又。狂來呵壁問﹐蒼蒼但昏瞀﹐共此老禿翁﹐寧與朱顏斗﹖縕袍窮措大﹐失色狐貉糅。時髦有丹訣﹐面具靑銅冑。周粟甘如飴﹐何至首陽僕﹗醫病不醫貧﹐道﹑釋窘符咒。運以智慧火﹐兩字「貪癡」灸﹐醫貧先醫俗﹐圓光舍利透。絕倒尸居人﹐夜臺誤作晝﹗

和同局林天遺大令韻

瘦盡維摩半榻安﹐一春煙雨睡龍寒。滄桑小劫莫須有﹐君我相憐如是觀。老淚酸辛無處著﹔吟場跌宕此才難。東瀛落日西江月﹐圓缺都憑俗子看﹝天遺昔宰江右﹞﹗

疊韻答天遺

髙眠豈必傲袁安﹖雞骨支牀且耐寒。老去六根塵外覺﹐劫餘萬態靜中觀。長安此日偏居易﹐弧憤平生只說難。陸己將沈天又醉﹐劇憐病叟等閒看﹗

和總纂陳石遺韻

白頭作客越王城﹐靑眼相逢阮步兵。吏部文章山斗在﹐寒郊那敢以詩鳴﹖

好春巳向愁中過﹐冷句都從病裏來。腸欲枯時心更嘔﹐吟場一笑罄缾罍。

星帆來詩﹐用石遺韻﹐疊此答之

廣拓書倉領管城﹐騷壇旗鼓斗心兵。龍吟大海無邊際﹐噤盡麼虫小鳥鳴﹗

照人古道一襟開﹐花晚霜紅待雁來。我欲友君三代上﹐■﹝扌麻﹞挱周鼎與商罍。

局友陳竺初詩來視病﹐如韻和之

老鶴重來話故城﹐殘春冷館見眞情。支離善病俄成叟﹐潦倒狂歌浪得名﹗懶撥硯水呵不律﹐凍偎茗火點昌明。眼中何物商羊舞﹐忍使天無一日晴﹖

臺中詩友陳槐庭同寓荔園﹐用竺初韻見投﹐疊此酬之

華表魂歸不見城﹐萍逢逆旅愴離情。沸羹身世方招隱﹔畫餅荒唐竟啖名﹗鄕裏折腰陶靖節﹝辛﹑壬之歲綰篆舫山﹞﹐江關落魄沈初明。髙樓不共元龍榻﹐誰識人間重晚晴﹖

再疊前韻﹐視臺友林陔唐

雋侶春遊客冶城﹐他鄕倍切故鄕情。鯨呿已歷塵中劫﹐蛛隱能逃海外名﹖八口東寧輕聚散﹔雙眸南阮怕分明。相逢亞雨歐風裏﹐六合茫茫不肯晴﹗

同學謝石秋茂才小聚荔園﹐時將由閩之滬﹐以詩錄別﹐次韻送之

榕荔城園話梓桑﹐匆匆琴劍去程長。了無干淨中華土﹐剩有雕零大雅堂﹗亂世壯夫爭逐鹿﹔窮途文士恥求凰。老臞一掬臨歧淚﹐權當離杯泛夜光。

龔三詩橘歸裏養痾﹐寄詩索和﹐卽次其韻

久客還鄕猿鶴笑﹐檄文曾否北山移﹖匆匆薇影琴尊地﹐歷歷桐陰釣弋時﹝家在桐城﹐尊甫詠樵贊善﹐舊有薇華吟館﹞。兩首新詩愁紀夢﹔九年別酒憶臨歧。義熙重話前朝事﹐銅狄■﹝扌麻﹞挱祇自疑﹗

一笑髙陽有舊池﹐豪情無復鄭當時。新桃莫問元都觀﹐老菊全荒靖節籬。華表魂歸招鶴語﹐藜牀病久倩龜支。膏盲泉石相憐意﹐手擘郵箋遠和詩。

林石洲新得雛姬﹐以詩調之

瓜字年華碧玉輕﹐雙心一襪證新盟。燈坳小立能眉語﹐屏曲相逢已目成。準備桃根同泛鷁﹐安排柳葉且藏鶯。風流藪澤團云隊﹐可有龍邱拄杖聲﹖

幼女痘殤﹐天遺郵詩相慰﹐次韻爲謝

金鑾紫石剩移文﹐忽幻曇花散彩雲。尺素臨風緘老淚﹐相憐同病兩相聞﹗

等是明珠掌上觀﹐一星和夢墜江幹。鐘情我輩何時了﹖來日方愁此大難。

壽蔡樞南農部六十

綫添長日管回春﹐珂裏縣弧慶六旬。東海舊遊余老輩﹔西山家學念前人。漸甜晚境嘗都蔗﹐無量修齡種大椿。雁塔羣英成底事﹐相期珍重歲寒身﹗

林有壬「南洋實錄」題後

飛鴻爪迹大瀛南﹐萬里星槎海客談。汗漫紀遊王遁叟﹐輶軒問俗薛庸庵。一篇赤雅文何壯﹐三尺靑虹气正酣。打破天荒成信史﹐銘勛不律是奇男﹗

題陳百軒孝廉節母劉太君徵詩冊

巴臺百尺穴封丹﹐兩字懷淸古所難。已見岐山光志乘﹐況聞潁水盛衣冠﹗雙丁世閥聯珠貴﹐五豒賓筵舞彩歡。天與甘臨酬苦節﹐年年慈竹報平安。

中秋後一日李培之督軍母史太夫人八十壽

邇歲榕城陰﹐霧罩越王石﹐自從識臨淮﹐牙旗倏攺色。賤子揖軍門﹐气吐階前尺﹐仰瞻斗嶽姿﹐誦芬及先徳。柳歐本母教﹐和丸而畫荻﹐蔚爲國砥柱﹐南天撐半壁。閩山秋節淸﹐閩江秋月白﹐臍堂共稱兕﹐眾母民所式。魯侯閟宮詩﹐祝嘏庶士職﹔鷺門萬口碑﹐願附晨風翼。

寄祝王君孝緝母林太夫人七十壽﹐先友可莊殿撰之室也

瑯邪壽母西河媛﹐箕疇九五之福人。通家兩世紀與羣﹐管彤懿微吾能言。當年之子歌桃蓁﹐相莊徳曜閨中賓﹐不須荊布爲釵裙﹐樂羊一剪機如神。勗哉夫子幹靑雲﹐芙蓉鏡下看掄元。宮袍儤直西淸垣﹐禁中才子詩名喧﹗天池九萬遊鵬鯤﹐使星山右詞曹尊﹐手持玉尺衡人文﹐隨軺仙眷榮封君。江南黔﹑粵乘魚軒﹐爪泥一一鴻畱痕。南徐出守五馬新﹐夷匪跳梁江之濱。黃堂眾母慈吾民﹐奠安鳩戶儀厚坤﹐量移吳郡爭攀轅﹐神君內相宜策勛。矧玆母教夙所聞﹐柳丸﹑歐荻揚淸芬﹐一門鍾毓皆殊珍﹐鄂城治譜輿誦存。世稱金鷟而石麟﹐森森蘭玉階庭春。扶牀之稚含飴孫﹐晚秋壽菊仙香醺。西池王母開瑤樽﹐躋堂稱兕來冠紳。賤子萍蹤羈鷺門﹐郵箋祝嘏蕪詞陳。古稀杖國方七旬﹐期頤上壽無涯垠。一峯天姥髙嶙峋﹐後雕千尺同松筠。

蟫窟「寄懷」和韻

金穀詩豪石季倫﹐泥云相憶水之濱﹐廣談塵尾淸於玉﹔郗筆龍須淨不塵。大力君摶南海翮﹔衰年我濫北山巾﹗彼蒼位置斯人局﹐鑄就蕭閒更鑄貧。

崖岸「寄懷」和韻

窮島年年陋室居﹐況堪壁立笑相如。頭巾己扁何須壓﹐毛穎無鋒不中書﹗久客風塵誰鮑叔﹖故交陌路幾陳余﹗陸生可有千金橐﹖蛩蟨連肩待巨虛。

和蟫窟「棉蘭移居」韻

移帑靖節且休論﹐那有柴桑避俗喧。閱世浮屠三宿地﹔可兒學究幾家村﹖不應晏子仍居市﹐其柰劉伶己入褌。犵鳥蠻花此間樂﹐故山啼殺秭歸魂。

如君能辦買山貲﹐王屋愚公亦可移。願唱鷺門歸隱曲﹐共吟蟫窟落成詩。元龍樓上人何在﹖朱鳥窗前客未窺。笑我國於蝸角左﹐厭厭新婦閉車帷﹗

五年消受晚花香﹐蹇子相於晝錦堂。每對琴尊懷北海﹐早知金王重元方。龍荒謫宦依騷雅﹐鯷國詞人奉霸王。淒絕恆心園裏客﹐吟箋飛度萬羊腸。

欲尋淨土羼遺民﹐柰此泥犁黑劫淪。東海昔年遲蹈我﹔北山今日恐驅人。坡翁抵死居無竹﹔老子平生患有身。萬古閻浮詩冢在﹐蘧廬天地一微塵﹗

年家子黃未廬孝廉投詩﹐依韻報之

林逋當日訪西岑﹝謂仲良﹞﹐話到黃香便醉心。何意工書王內史﹝未廬工書﹞﹐竟同寄食漢淮陰﹗瑤篇一睹驚奇句﹐綺席相邀負淺斟﹝昨承招飲﹐並約看花之局﹐因事未往﹞。別有九京同譜感﹐滄桑彈指去來今。

和未廬「本事詩」韻﹐卽以調之

夢裏韶華逐鷺波﹐願將慧劍醒時磨。玉京可有黃冠例﹖生割情根唪貝多。

雄鳳雌鸞各自飄﹐只衾遙夜那能消﹖憐卿往愬竟逢怒﹐知否讒人公伯寮﹖

陳遂園茂才患癭十年﹐一割而愈﹐因仿袁隨園「告存七絕句」﹐徧索同人和詩

七首新詩例告存﹐遂園今日又隨園。眼中幾輩能眞達﹐除卻阿澐不與言。

歲在龍蛇已不祥﹐況堪厄閏值黃楊。誰知碧眼刀圭藥﹐壓倒千金肘後方﹗

癭木回春笑口誇﹐芙蓉不主曼卿家。綠章誰向通明奏﹖乞汝鈴旛好護花。

刮臂關侯痛不知﹐名香何必返魂奇。當年僥幸齊宗伯﹐蒙古寧無換腦醫﹗

持較東施幾倍妍﹐無鹽竟把宿癅捐。一時賺盡騷壇客﹐艷說秋紅老少年。

生仿泉明自祭文﹐老夫跋扈肯輸君﹖堅牢一種頑仙骨﹐吟幟髙張敢死軍。

霍家去病範長生﹐彼此懸崖放膽行。未了小倉花月債﹐猿猴蝙蝠兩成精。

和周墨史銓部「菽莊觀菊」韻

永和觴詠義熙年﹐到此林園別有天。地主弧山梅自冷﹐秋容老圃菊偏妍。揚塵海上桑田劫﹐邀月杯中栗裏緣。茂叔由來君子癖﹐而今隱逸更相憐。

黃繩其明經節母葉太君請旌﹐詩以頌之

苦節甘臨理必償﹐衣冠江夏況堂堂。柳丸酸楚傳家範﹔萊服斑連上壽觴。詞客同時舟柏賦﹔文郎早歲榜花香。桓嫠古有旌門典﹐鷺嶼千秋族乘光。

花縣朱楚白先生麥夫人六十雙壽

犖犖三長括九流﹐名山甲子已平頭。儒林傳在眞雕虎﹐史館書成足汗牛。詩禮門庭通七業﹔笄珈福慧證雙修。兕觥今日躋堂者﹐記取蠡吾舊邑侯。

九江一脈見眞儒﹐劫後靈光認故吾。東漢循良今召杜﹐南宮聲價昔歸胡。齊眉賃廡方蛛隱﹔繞膝循陔有鯉趨。笑付兒曹家國事﹐花山二老杖鄕俱。

蘇門答臘詠古

成祖天威震九瑯﹐用兵閹宦亦如神。復讎花面雄乘象﹐向化葵心遠貢麟。野史當年柔佛國﹔寓公幾輩謫仙人。到今剩有埋詩窟﹐丁卯橋邊艸不春﹝哀許叟也﹞﹗

龍涎犀角滿歸軺﹐三使堂堂永樂朝。泛舸鴟夷今地主﹔揭竿漁父古天驕。奴星閏位無人奪﹔佛海羈魂有客招。猶幸山莊畱馬達﹐五車書卷一吟瓢﹝馬達山張氏別業﹞。

陪臣闃寂容卿孤﹐安得虯髯創霸圖﹖蘇木曾聞唐入貢﹔條枝空說漢分符。不貲誰是紅毛賈﹖大長公然碧眼胡。爲問素封君有幾﹖只餘無數跖之徒﹗

詹卑國俗笑侏離﹐大食﹑波斯兩闕疑﹐舊港已無宣慰使﹐名山那有敕封碑。白人播殖貪狼策﹐黃種酸辛販豕悲﹗三佛𨿽亡三保在﹐村巫猶賽鄭和祠。

歲暮旋岑﹐族人塗生﹑伯箴喬梓以詩相質﹐書此勗之

滄浪昔論詩﹐玄理奪禪席﹐譬如香象渡﹐又若金鳷擘。此中有慧根﹐傖荒鮮所得。學語初牙牙﹐吐詞且格格﹔淬我切玉鋒﹐蓄我扛鼎力。安知十步芳﹐不有萬夫特﹖遊子桐城南﹐臘鼓催除夕﹐俗塵薶頂踵﹐苦吟了無益。朔風正號寒﹐四壁虫悲嘖﹐行腳羨定僧﹐避世究何策﹖夜光誤彈鵲﹐誰爲惺惺惜﹖昨來小遊仙﹐抗袖淩八極﹐荒雞一破夢﹐月墜弧燈寂。吁哉伯牙琴﹐渺爾鍾期識﹐千秋騷雅宗﹐祕書我同籍。

塗生弟和詩﹐疊韻答之

我年二十餘﹐謬忝榕壇席。巨鰲山可負﹐靈犀水可擘﹐不覺詩酒狂﹐揚揚意自得。人事忽遷移﹐世途漸扞格﹐空存蹈海心﹐敢望回天力﹖神州遂陸沈﹐萬劫此其特。東隅今已矣﹐桑楡復將夕﹐歲寒松竹梅﹐三友乃吾益。誦君白雪吟﹐無俟煩解嘖。布衣舊弟昆﹐偕隱眞上策。燕勞柰分飛﹐念之每痛惜。鷺門一衣帶﹐雲樹蒼茫極。臨歧相唱酬﹐權慰離襟寂。詩中有惠連﹐垂老方省識。敢此韓公門﹐汗走僵湜﹑籍。

伯箴侄和詩﹐再疊前韻答之

昔聞漢施讎﹐經學實專席﹔又聞唐肩吾﹐詩學亦巨擘。君今■﹝氵﹝厥﹐去欠﹞宗風﹐熊魚欲兼得﹐明經出漢科﹐裁詩入唐格﹐抗懷追古人﹐年少有餘力。老夫別十稔﹐刮目詫殊特。岑西舊茅堂﹐薢茩共晨夕﹐侯芭字問奇﹐彭宣業請益。父書信能讀﹐家駒聲嘖嘖。勗哉千里姿﹐奮鬣自鞭策﹗朝陽麗春華﹐及此寸陰惜﹔星宿窮其源﹐泰岱造其極。愚山一瓣香﹐騷壇久闃寂﹐荊璞貴葆素﹐畱待卞和識。相期竹林遊﹐平分咸與籍。

錢晴江六十雙壽徵詩

中山千日百無憂﹐濁世翩翩此勝流。抱朴神方傳華﹑葛﹐咒桃仙耦隱樊﹑劉。門髙衣錦觥稱兕﹐節過燒燈杖祝鳩。種徳如君兼種福﹐木公金母幾生修﹖

前勸業道李士偉母湯太夫人七十徵詩

挽鹿和熊說若耶﹐杖鳩稱兕祝京華。諸郎冠劍淩三島﹔王母壺觴醉九霞。丹穴封君巴媍傳﹔白衣仙宰鄴侯家。東風喜舞新萊彩﹐輝映宣文舊絳紗﹗

和逸翰樓主人韻

茫茫雲樹隔江春﹐差幸詩中見故人。拌向丰城薶寶气﹐雙龍何日合延津﹖

新亭名士柰何天﹐俊物無如顧彥先。逸翰樓髙誰敢並﹖髯蘇臺亦署超然。

桑戶嗟來各反眞﹐飄零無著與天親。信陵醇酒渾閒事﹐一笑塵中劫後身。

老狂風詠愧賓筵﹐此是空門一棒禪。準備向禽遊五嶽﹐從君領略地行仙。

「吳梅村集」題後

婁東十子最翩翩﹐及第風流況少年。一事眉公傾倒甚﹐玉堂春在洞房先。

禦屏記注動先皇﹐機軾才名早擅場。贏得詞林談復社﹐師生同日詠霓裳。

不求聞達不躬耕﹐怪底徵書出海寧。徼幸純皇題集句﹐險將詩史累司成。

貞元朝士義熙篇﹐剩有吳儂樂府傳。一管齊﹑梁金粉筆﹐「柔柔」﹑「賽賽」又「圓圓」。

秣陵春曲入琵琶﹐水繪園荒感故家。多事賁園遺一老﹐廿年消受萬梅花。

故人文謝九京哀﹐詩卷光陰付劫灰。持較當年「晞發集」﹐一錢不值愧西臺﹗

鳳皇江左匹吳﹑陳﹐點首朱衣亦夙因。一笑相逢僧水月﹐春婆了卻夢中身。

老負黃冠卞玉京﹐「鹿樵」自署可憐生﹗滄桑家國無窮恨﹐何止靑樓薄幸名﹖

回首觚稜百事非﹐攀髯無路乞骸歸。鐵崖也署梅花號﹐一例徵君老白衣。

錢﹑龔吟坫峙江南﹐勝國耆英六十三。猶幸淄川彈一疏﹐「東林遺種」是奇男。

淒咽宮詞不忍聽﹐永和內苑舊曾經。靑衫白髮遺山老﹐腸斷千秋野史亭﹗

絕筆難逃曲裏心﹐灸眉歕鼻痛何深﹗靈巖鄧尉詩人碣﹐不及只陀錦樹林。

棉蘭領事張步靑母徐太夫人六十一徵詩

萬里仙查博望侯﹐板輿萊彩話棉洲。巴人臺築淸能富﹔呂姥橋成徳已酬。酒進公堂觥祝兕﹐籌添夏屋杖扶鳩。中朝翟茀魚軒者﹐壺福誰如備九疇﹖

淑惠徐家舊管彤﹐小山大雅又宗風。當年車苦桓君鹿﹔此日丸甘柳母熊。桃實仙根蟠海上﹐萱暉午景駐天中。胡牀布惠周花甲﹐百歲碑鐫萬口同。

和楊鈍堅大令韻

十年作客鷺江來﹐得見盈川亦快哉。廣坐縱談狂擊節﹔吟場鏖戰勇銜枚。時丁叔末才偏厄﹐天靳勛名志肯灰。宦海魚龍今曼衍﹐禹門試聽一聲雷﹗

無復虯髯海外州﹐故城衣錦尙婆畱。極天烽火妖星出﹔去日衣冠逝水流﹗江漢襟題今雨集﹐邯鄲枕醒少年遊﹗相逢漫說封侯相﹐安得班生盡虎頭﹖

再和鈍堅韻

鼎沸中原又幾年﹐一場傀儡笑絲牽。鳳池舊侶誰靑眼﹖鯤海遺民況白顚﹗相對新亭名士淚﹐髙吟汐社雅人箋。此間𨿽樂終思蜀﹐夢裏歸魂倘化鵑。

鱣雀家風屬老成﹐使君面目本書生。飽經世上紅羊劫﹐閒共江幹白鷺盟。亂後何人求故劍﹖悲來無路請長纓﹗劇憐立仗天閒馬﹐棧豆低頭不敢鳴。

海天吟社和周墨史韻﹐兼視鈍堅

愛蓮宗派人師重﹐伐木詩聲我友求。聊以短衣從楚制﹐安能利器比吳鉤﹖題襟白社聯心契﹔問字符亭愧脯修。敢望關西楊伯起﹐閩遊到處大名畱。

墨史疊韻索和

詠歸風浴共優遊﹐童冠翩翩點與求。斗韻酣嬉忙擊缽﹐嘔詩辛苦笑吞鉤。騷壇我已慚盟主﹔吟伴君堪托蹇修。願乞濂溪功徳水﹐鷺門徧灑墨痕畱。

黃雁汀孝廉和韻﹐再疊前韻答之

鷺嶼浮家十載遊﹐吟瓢一擲哭唐求。般門愧我難施斧﹐渭水逢君敢遁鉤﹖千頃汪汪襟可挹﹔羣賢濟濟禊同修。墨緣信有三生在﹐浪迹飛鴻爪竟畱。

余雨農孝廉和韻﹐三疊前韻答之

堂堂余玠本驍遊﹐鄰國援師我敢求﹖低首願銜許男璧﹐脫身須掛杜陵鉤。忽驚矢落雙雕貫﹐誰助樓成五鳳修﹖今日投瓜慚報玖﹐朵雲珍重寸箋畱。

陳髯僧「五十述感」索和﹐卽次其韻

我亦儒酸墜混中﹐爲卿一檄愈頭風。生當濁世羞稱壽﹐老作詩人例坐窮。百歲安能追單豹﹖五噫祇合隱梁鴻。淸貧未必非長策﹐此日三公盡臭銅。

臯比身世幾鍼氈﹐又見麻姑海變田。風月平章驕狎客﹐煙霞吐納了頑仙。鑄成常侍工詩命﹐捱過宣尼學易年。絕島菟裘今覓得﹐杞人從此不憂天。

壓扁頭巾覺昨非﹐底須康了秀才譏。塞翁失馬焉知福﹐弋者冥鴻早見機。寒士生涯操不律﹐故鄕魂夢寄當歸﹗硯田歲歲長無恙﹐便抵班傭食肉飛。

書城權擁太平州﹐風景臺陽尺幅收。作客可憐牛馬走﹔傳經空費豕魚讎。他年霧隱皮何在﹐到處泥痕爪尙畱。忍把詩瓢沈海底﹐大荒被髮訪唐求。

北嶽無端笑濫巾﹐老傖寧救一家貧。朱門錄錄三千客﹐皂帽匆匆半百人。瞥眼俄成前代史﹗出頭還讓後來薪。黃粱預祝他生夢﹐年少封侯署富民。

「仙蹤云外圖」爲雁汀孝廉題

夜讀黃童詩﹐中有萬古悲﹕金風動商籟﹐秋士摧心脾。嗟我幼失怙﹐所恃慈母慈﹔風木不我待﹐罔極未報之﹗白首念及此﹐茹痛何能醫﹖誰知同病人﹐六歲成孤兒。黃童本至孝﹐回念齠齔時。其情較我苦﹐其境較我危。千鈞系一發﹐童子誠何知﹗差幸冥冥中﹐義門福桓嫠。寧馨信非凡﹐熊丸甘如飴。轉眴已跨竈﹐髙掇蟾宮枝﹔一第竟毷氉﹐歸下董子帷。扶風盛門徒﹐堂堂絳帳師。我來嘉禾裏﹐獲瞻叔度姿。對君實內愧﹐故國天之涯﹐引領睇七鯤﹐爾室尢遠而﹐鯉庭久榛莽﹐念之空淒其﹗安得云外蹤﹐重將尺幅披﹖仙椿八千歲﹐奕奕眞須眉。此卽爪泥印﹐百世先澤詒。蹇子墨和淚﹐愴然爲題辭。桑田今三淺﹐此生長孤羈。楹書與祖硯﹐秦火靡孑遺﹗玉樓在天上﹐寧有相見期﹖我願執君鞭﹐兩地仙蹤追。

又題「愁霖返舍圖」

黃童至性自童年﹐瑣瑣家常亦足傳。早覺析薪能負荷﹔轉思畫荻此因緣。途中愁聽「淋鈴曲」﹐夜半悲吟「陟屺篇」﹐欲乞春暉天不管﹐兒心寸艸有誰憐﹗

瞰靑樓主人黃鐵彜「遠而亭題壁」次韻

鱗鱗雲水作之而﹐半入丹靑半入詩。籬下白衣徵士宅﹐壁間黃絹外孫碑。相期苕霅閒鷗侶﹐小憩林泉古鷺湄。莫問神州沈陸事﹐故宮回首黍離離﹗

和恕齋疊前韻

一笑淩虛似意而﹐僅畱題壁數行詩。藉君老宿如椽筆﹐補我荒傖沒字碑。叢竹小山天以外﹐嘉禾古嶼水之湄﹐巴人慚對陽春曲﹐醉效荊卿和漸離。

次鐵彜韻兼簡恕齋

一集聯珠羨竇羣﹐宗風江夏遠流芬。相思兩地魚城月﹐小別三秋鷺島云。南國觸蠻方黷武﹔北山猿鶴定移文。何時剪燭西窗話﹐慰我輖饑詠汝墳。

恕齋和詩﹐疊韻答之

引領江鄕舊鷺羣﹐開緘棖觸古薇芬。盡容和靖吟紅雪﹔聊效希夷臥白雲。濁世逃名眞不俗﹐主人好客況能文﹗擘窠巨手磨崖徧﹐擬築千尋退筆墳。

黃雪亭參戎歸田終養六十徵詩

鐵衣歸換彩衣新﹐猶是當年宿衛身。姓氏菊花三徑隱﹐威名艸木兩江春。神仙劫後星周甲﹐將帥門中嶽降申。我未識荊先祝嘏﹐掛冠同作杖鄕人。

蘇菱槎孝廉出示其先曾王父鰲石制府「公交車得意圖」索題﹐蓋制府未第時同安鄭泳所繪也

昔聞先子云﹕『鰲石天人姿』﹗此語六十年﹐垂白鐫心脾。今見吾父執﹐尺■親爲披﹐觥觥九州島伯﹐措大驚須眉。豈知眞色相﹐乃在酸寒時﹕飯顆太瘦生﹐旁有奚囊隨﹐軟紅走薄笨﹐席帽猶未離。公交車望得意﹐繪圖以祝之。其義取吉祥﹐無憀抑可知。眼底黃金臺﹐神駿誰能羈﹖剎那破空去﹐沈沈詫夥頤。咄哉廬山面﹐自鏡還自嗤﹗三十六年中﹐夢熟黃粱炊。貧仕例不達﹔旣達非人爲。歸臥晝錦堂﹐笑吟寒﹑瘦詩﹐髯蘇舊頭巾﹐回甘味如飴。君子貴豹變﹐一第安足奇。差幸範喬硯﹐詒厥今在玆。丹靑示云仍﹐寶此同宗彜。傳神妙阿堵﹐虎頭眞筆癡。萬目仰山斗﹐憬然千載思。讀畫三太息﹐甚矣吾其衰﹗

小春望日﹐檗谷蛻叟六十壽詩六十韻

吾鄕有達人﹐自署曰「蛻叟」﹐天然老福占山莊﹐古檗千春長不朽。吾年與叟相後先﹐叟之家世吾能言﹕南宮阿大本書種﹐僅以淸白遺子孫。叟乃短衣奮而起﹐破浪乘風志萬里。生來飽讀平準書﹐投筆出門從此始。地球商戰今縱橫﹐一舸鴟夷善治生﹔丈夫安用毛錐子﹐果然三徙成其名。南旋陸賈橐裝滿﹐小築鷺門爲市隱。此才江夏信無雙﹐矧兼翼燕貽謀遠。人生駒隙百年中﹐疇能握笇圖始終﹖叟獨僂指無遺策﹐狐丘兔窟俱神功。檗莊山水靑蒙蒙﹐中有蛻叟顏如童﹐仰天大笑生春風。神州萬劫紛沙虫﹐鮏羴吹徧蛟鼉宮﹐問誰潛闥營司空﹖樂丘之樂樂無窮﹐灰飛不到紅塵紅。瞰靑主人顧之笑﹐二仲樂丘此同調﹝蛻叟自卜生壙於古檗山莊﹐鐵彜兄弟亦有生壙﹐曰「二仲樂丘」﹞。乞言爲叟侑一觴﹐準備諸公作詩料。鐵彜幹格老於鐵﹝鐵彜有詩﹞﹐樵生點染鮮於血﹝龔樵生有畫﹞﹐別有煙霞吐納仙﹐粹然金口而木舌﹝黃朴齋別字「唫栝」﹞。諸公信筆成天眞﹐東施老醜聊效矉﹐絕倒鈞天廣樂隊﹐蛙喧蛤吠螿吟呻。叟笑謂『吾舊桑梓﹐吾目所視手所指』。道叟生平叟竊喜﹐叟亦吾鄕偉人耳﹐一拳擎天作柱砥﹐不階尺土崇百雉。貨殖傳中今有幾﹖素封程﹑鄭與師史﹔酸儒對之顙有泚﹐頭巾腐爛寧足齒。叟胡貴此而賤彼﹖檗蔭樓連景庵址。四壁琳瑯墨花紫﹐文豪詞伯左右峙﹐泐之貞石壽千祀﹐他日瞰靑並傳矣。鄕人拍手騰美談﹐古檗之古甘棠甘﹔荔奴新種二千樹﹐號爲「檗蔭」眞無慚。祠墓相鄰況咫尺﹐死生聚族計良得﹐一色靑山盡姓黃﹐達人豈爲形家惑﹖古有姚勗及李適﹐笑入壽藏浮大白。識者見之稱嘖嘖﹐此舉到今炳史冊。叟復冥符踵其迹﹐畱與後人頌功徳。小陽「檗谷」梅先開﹐江樓舉酒招月來﹐玉霄三五正圓魄﹐壽星炯炯當魁臺。叟今六十杖鄕日﹐弧矢當年气蓬勃。男兒有志事竟成﹐如叟作家吁足述﹗同社耆英會眞率﹐三尺長箋三寸筆﹐一一須眉爲寫出。叟之內相盛勛伐﹐獅中能吼眞雌傑﹐髭王伏莽不敢發。惟見雙瞳秋水滑﹐健談善飯老無疾。笑彼荒傖覓丹訣﹐方今南北戰塵結。四山艸木皆兵卒﹐蚩蚩者氓命如虱﹐六州了無干淨窟﹐不信泥犁有天闕。便宜此叟蛻仙骨﹐老耐涎之眞妒殺。轉眴向禽昏嫁畢﹐相從五嶽入石室﹐一杖一缽一巾拂﹐捉得盧敖學眞術。柰何謫墜混中物﹐世网重重那得脫﹖叟之蘭玉今繞膝﹐復對笄珈雙白髮。如願呼帚百不失﹐天錫九疇無一缺。叟比頑仙尢快活﹐此卽聖門知命說。老夫虛度四年前﹐祝叟純嘏成長篇。枯腸彊索韻六十﹐笇亥剛符周甲年。叟不能詩雅能酒﹐讀吾奇句開笑口。年年海屋此添籌﹐再詠祈黃酌大斗。待看叟作期頤仙﹐吾亦淮南作雞狗。

雁汀贈茶兼媵以詩﹐次韻戲答

木瓜珍重抵兼金﹐更以龍吟引蟀吟。我愧詩人玉川子﹐負他七碗「鐵觀音」﹝茶名「鐵觀音種」﹞﹗

眞个樵靑暗裏嗔﹐臯盧入手便嘗新。老傖煆句儂烹茗﹐夜夜「工夫」擱殺人﹝以名家壺烹「小種」﹐謂之「工夫茶」﹞。

三度投桃未報瓊﹐自憐漂泊鷺江萍。贈茶不盡酬詩竭﹐願豎降旗半笠亭﹝榕林別墅有半笠亭﹞。

秋衾

寒鴉落日臥長門﹐綺薄羅輕似主恩。冷玉迥身空滿抱﹐新霜砭骨不成溫。水紋蕩漾柔鄕夢﹔冰絮淒涼別淚痕。便合芙蓉守紅死﹐一牀鴛錦總銷魂﹗

花氈六尺罩冰紈﹐破曉蘆棉總覺單。抱到鴛鴦涼欲死﹔化爲蝴蝶夢應難﹗神雞枕上交紅薄﹐彩鷁舟中擁翠寒。前度暖香畱不住﹐紫茸雙印淚痕酸。

秋砧

一聲聲入大刀頭﹐遊子關河少婦樓。弱杵敲殘門巷冷﹔亂笳迸作塞垣愁。商音和月心俱碎﹔石气含霜指不柔。白帝城髙烽正急﹐授衣辛苦幾時休﹖

空閨夕籟動蕭騷﹐絕塞霜濃月正髙﹐一曲斷腸歌搗練﹐數聲和淚寄同袍﹐宮商互答千家怨﹐鐵石雙敲十指勞。時節那堪刀尺響﹐又催木葉下亭臯﹖

秋燈

冷窗疏雨夜迷離﹐閃碧流螢對影疑。屏隙涼噓雙穗落﹐衾凹夢煆一星知。偸光瑟縮酸儒壁﹔照淚分明寡女絲。回首銅仙辭漢去﹐九華宮殿鎖千枝﹗

鰲山彈指憶年時﹐鶊蟀光陰劇可悲。孤館白楊憐外影﹔半屏墨菊畫中姿。靑搖鬼气雙花冷﹐紅逗詩心一粟危。八尺長檠照歌舞﹐金風如夢不禁吹。

秋扇

雪樣皚皚月樣圓﹐傷心薄幸篋中捐。身同敗葉歸何處﹖骨到香桃瘦可憐﹗撲蝶唐宮非昔日﹐乘鸞秦女己飛煙﹗動搖懷袖終須別﹐豈獨文君有淚弦﹖

月明曾照合歡襟﹐蟬雀飄零白羽沈。縱化齊紈猶命短﹐便捐班笥總恩深﹗任人舒捲蕉無力﹐閱世炎涼竹有心。怪底西風何處起﹖元規塵污到如今。

次李蒪庵畱別韻

菽莊回首過從多﹐字字天眞見性禾。才品新詩聯鷺社﹐又聽別曲譜驪歌﹗裏中白雪雙聲和﹐梯上靑雲百尺摩。如此吏才應不負﹐丞廳且倚二松哦。

秋興﹐用杜韻寄和蟫窟

斷送人間快活林﹐妖欃到處鬼光森﹗五更鴟叫胡鼙死﹐一市烏空楚幕陰。斫地哀歌惟有淚﹗問天沈醉果何心﹖山山破鏡家家夢﹐不見刀頭返槁砧。

大江東去日西斜﹐島客傷心兩鬢華。野馬光陰空過隙﹐老漁身世本浮槎。自憐旅影風前燭﹐不耐商聲夜半笳。爲問徵君三徑菊﹐殘秋可有傲霜花﹖

桑楡回首惜春暉﹐落落晨星一少微。霧裏文章甘豹隱﹐宵來燈火笑蛾飛。苦償昏嫁何時了﹖髙臥羲皇與世違。自分島﹑郊寒瘦相﹐敲殘詩骨那能肥﹖

難收覆水一枰棋﹐老向荒江發古悲。冷局歌呼都散漢﹔醉人夢囈太平時。王戎當國持籌急﹔孫綽還山拂袖遲。如沸中原方煮豆﹐同根釜底泣陳思﹗

豈有巢﹑由竟買山﹖相知只在釣屠間。灌夫廣坐狂猶罵﹔翟尉寒門懶不關。嘯月寶刀涼碧血﹔含霜淸鏡隕朱顏。似聞王貢彈冠去﹐半是當年玉筍班﹗

東望扶桑海盡頭﹐吟筒遙寄一襟秋﹕劫余遊戲聊三昧﹐筆底牢騷總四愁。社侶關心歸舊燕﹔才人浪迹逐羣鷗。九瀛何處非蟫窟﹐況我同文古禹州。

硯田終歲苦無功﹐慘淡煙雲落紙中。抵掌何人雄左海﹐捧心幾輩醉西風﹖鷺門兵气三秋黑﹔鯷國車塵十丈紅。年少江南哀作賦﹐那堪枯樹感衰翁﹗

莫莫山髙谷又迆﹐商公芝嶺葛公陂。未甘子羽頭先責﹐便化蒙莊指已枝。憂到杞天眞墜壞﹐夢回桑海幾遷移﹖神州一慟今沈陸﹐萬古秋陰羃四垂﹗

門人錢丕謨母氏孫節婦壽詩﹝十月二十六日﹞

天與甘臨苦節酬﹐行看五福備箕疇。小春鷺島娛萊彩﹔昔日鴛閨賦柏舟﹗世重桓嫠旌典及﹔人稱歐母義方畱。十年僂指錢塘宴﹐預祝枌鄕杖玉鳩。

戊午除夕

朔風穿欞刮人髓﹐白首畏寒如畏鬼。燹余蝸寄度殘生﹐雌伏江幹忘甲子。人間六十四除夕﹐仙枕黃粱一炊耳﹔老來作客廿餘年﹐泥爪消磨鴻雪裏。泛宅岑江又鷺江﹐覓得洞天卽吾裏。忽驚爆竹聲﹐又換桃符矣﹐一老百無用﹐百事一不理。牀頭守歲笑癡兒﹐屋角擁鑪憐倦婢。老夫隨例酌屠蘇﹐冷掩閒門睡而已。卻怪今宵鷺市中﹐熱客紛份磨旋蟻。曾聞古有避債臺﹐而今何處堪容趾﹖咄哉烏衣國﹐猗陶昔所侈﹐遂使跖之徒﹐雞鳴先我起。何來碧眼大賈胡﹖逐臭海濱蠅集矢。蕞爾閩南此一隅﹐婆蘭獨操利倍蓰。自從蠻觸哄西鄰﹐黃金幣值賤於紙。歲事催人可柰何﹐炊珠斫桂愁薪米﹗神州南北方鬩墻﹐日日司農仰屋視﹔鷺門平準尢可悲﹐盛者今衰泰者否﹗況堪艸木盡兵氛﹐風鶴聞聲相尺咫﹐一枰白黑總模糊﹐兩戒山河俱破碎。郡邑錢糧豢盜賊﹐黔黎膏血飽犬豕﹔探囊胠篋靡不爲﹐據社憑城良有以﹗嶼中一叟爲予言﹐鄕人十室九遷徙。無吏不殃民﹐無兵不比匪﹐無身不遭劫﹐無家不被毀﹗年年祀竈宰黃羊﹔今日有竈無人祀﹐司命張目不敢醉﹐天醉夢夢乃至此﹗欃槍掃地人煙空﹐十丈妖星曳其尾﹐貪狼食歲此不祥﹐安得大儺爲袚洗﹖吁嘻乎﹐三百六日一夕除﹐縱使百年復能幾﹗朝秦暮楚須臾間﹐以身殉利不知止。髙牙大纛爾何人﹖肉食乘軒識者鄙﹗漁人一綱在其旁﹐看爾相持鷸蚌死。東海逸民山澤臒﹐世外墜天不憂杞﹔瞰靑主人古詩狂﹐檗莊蛻叟今達士﹐脫然相與忘形骸﹐市隱巖棲各自喜。投人名刺久生毛﹐禪臘何知履端始﹖駒隙匆匆又一春﹐笑予劣馬空加齒。當筵私幸達尊三﹐眞率會中首屈指。

漳州貞節劉氏﹐幼與同裏吳生光珪爲婚﹐未嫁而吳死。氏年十八﹐自矢歸吳﹐奉舅姑以終。先後立孤二人﹐皆死﹔抱孫亦死。嫂有老婢重其節﹐憐其老而病也﹐躬侍惟護。光諸甲辰九月﹐漳有洪水之厄﹐氏年八十三矣﹐與婢相持而死。

己未正月﹐延陵士族爲葬於北山而徵詠焉

少卽稱貞老愈烈﹐哀哉此女雌中傑﹗血淚成冰骨成鐵﹐看到陸沈气始絕。女年十八未亡人﹐八十三年童女身。此身已作郎家婦﹐爲郎立孤終事親﹐蜾蠃艱辛祝類我﹐彼蒼夢夢測誠叵﹗痛心蘭玉几摧殘﹐孑立人間無一可﹗貧家度日愁如年﹐況堪二豎長纏綿。白頭坐閱三黨盡﹐餘生肯受旁人憐﹖一婢相依泣風燭﹐咫尺窮泉登鬼錄。何意陽侯太不仁﹐千載柏舟一朝覆﹗君不見漸臺之下貞姜死﹐帝女冤禽塡海水﹐爭及延陵彤管煒﹐濁世士夫聞者起﹗洗眼龍溪淸見底﹐倒挽頹波從此始﹗

憶梅

春婆舊夢劫余灰﹐白首蓬仙瘦可哀。記否上林年少日﹐南枝曾占百花魁﹖

大庾嶺頭三十本﹐詩人一別到如今﹐銅缾紙帳相思處﹐忍俊寒香總不禁。

朔雪年年苦憶家﹐飄零鐵笛莽天涯。魂兮萬里歸來些﹐望斷瑤臺萼綠華﹗

玉照堂空月又西﹐美人翠羽夢中睽。自從泛宅煙波去﹐忘卻孤山處士妻﹗

遊仙一枕夢羅浮﹐吹玉江城上鶴樓﹐擬與故人相問訊﹐何郎無那隔揚洲﹗

不隨桃李望春還﹐花裏滄桑太等閒。淒殺紅羅亭子上﹐南唐一闋「念家山」。

夢入梨云萬樹香﹐廣平一賦費思量。東風種出雙紅豆﹐消盡人間鐵石腸。

檀心玉頰醉蘇髯﹐吟思迢迢旅思兼。棖觸故園花事好﹐何時索笑更巡檐﹖

冷窗枯坐幾黃昏﹖癡想香兒一返魂。前度自鋤明月種﹐捫胸歷歷爪泥痕。

同時坡﹑谷兩仙才﹐索句花神幻蠟胎。黃到江南梅子雨﹐一聲腸斷賀方回。

藐姑冰雪亦前因﹐共抱冬心淨不塵。憐汝天寒教鶴守﹐別來無恙是淸貧﹗

西溪芳信連宵動﹐東閣吟懷兩地同。僂指消寒剛九九﹐憑誰添我畫圖中﹖

歲寒松竹故交稀﹐偕隱逋仙夙願違。我憶悔花花憶我﹐含香應待主人歸﹗

「南華」「秋水」已陳陳﹐鐵腳蒼涼老道人。畱得影梅庵憶語﹐倩魂長傍冒巢民。

哭黃生伯琴﹝年三十二﹞

顏子當年稱叔度﹐把君權作古人親。而今叔度眞顏子﹐先我修文作古人﹗

後蘇龕詩鈔卷十二

溫陵施士潔蕓況

讀吳且園殿撰「正气研齋遺稿」﹐卽題白華庵主僧裝小影﹐應頑陀公子之屬也

落伽山骨蒼摩穹﹐上有元气扶鴻蒙﹐中有法身自在了無恐怖罣礙之髯公﹐故人畫裏忽相見﹐九原呼起照面生春風。我初識公榕城中﹐棘闈文戰靑衿同。剎那回首云泥蹤﹐公在蓬山第一重。蹇子謫墜鯤身東﹐豈知海田陵谷怪幻不可以理肊﹐誰爲虎鼠誰魚龍﹖吁哉禾黍今故宮﹐鶉首大醉天夢夢﹗神州陸沈何處漧淨有寸土﹖但見劫灰漆黑塵腥紅。炊粱未畢胛先熟﹐眼底丘貉紛沙虫。羨公撒手還太空﹐詒之竹帛垂無窮﹐千秋姓字大書深刻丰碑丰﹗白華一百八杵鐘﹐迎歸庵主七尺笻。袖挹浮丘子﹐肩拍洪崖翁﹐驂虯轡鶴跌宕泰﹑華淩衡﹑嵩﹐恨不羽化相追從。我虱其間蟨也岠虛而邛邛﹐下視蒼蠅大笑耳作三日聾﹔何況麼麼蠻觸兒戲蝸角之羣雄。尺布無人縫﹐斗粟無人舂﹐然萁煮豆誰能容﹖蕭墻自鬩蟊內訌﹐操戈同室﹑纓冠被髮聲洶洶﹗白華庵主神其恫﹐慈悲雪涕酸含腔。入世出世慧眼雙﹐坐閱殷﹑周檜柏秦﹑漢松。生天成佛﹑雨花點石諸魔降﹐誰歟阿堵﹑貌出石頭行者居士龐﹖白描手筆龍眠工﹐其气虎虎光熊熊。眞禪鼻孔眞儒宗﹐此卽東坡白鶴峯。我披尺幀三鞠躬﹐敢以先生頭腦爲冬烘﹖

蔡樞南農部重遊菲濱次韻贈別

縱逐陶朱學計然﹐乘桴終讓賈胡先。相期越客千金橐﹐差幸劉郎再到緣。此地有桑都變海﹐何人在杞不憂天﹖鯫生敢笑居夷陋﹐珍重宣尼耳順年﹗

髙朗山文學出示彭紀南提帥墨梅索題﹐戲仿九言體

八十叟畫六十五叟詩﹐爲梅寫照墨沈光陸離﹐詩人髙適永永珍藏之﹐其詩與畫人與梅皆奇。我曹紙上各有眞須眉﹐歲寒三友共葆松竹姿﹗

立夏日﹐錢生文顯招飲海天吟社﹐坐有張堯咨﹑沈少彭箏瓠交奏。酒後﹐同黃雁汀﹑余雨農作。是夕﹐遲周墨史不至

天風浪浪碧虛府﹐客星吹墜江幹雨﹐鷺門人海萬浮萍﹐中有閒鷗聚三五。茂先博物嫻宮商﹐六尺秦箏對客撫﹔休文四聲出腕底﹐媵以瓠弦如答語。是時立夏气虎虎﹐市樓尺五火雲煮﹔耳根一洗六塵淸﹐冰玉琤琮不知暑。坐中賢者叔度黃﹐千頃之陂何汪汪﹗牙﹑期相樂在山水﹐彼此鍼芥寧尋常﹖旁有老宿余端禮﹐低首別參弦外旨﹐當筵肉味了不知﹐有若聞韶而已矣。主人豉瑟原宗風﹐湘靈一闋江上峯﹔詩家千載有衣缽﹐自然妙悟通絲桐。客歸夜半黃粱熟﹐夢入鈞天醉廣樂。成連海上移我情﹐惜少周郎來顧曲﹗

和林子有﹑曾緋生招遊虎溪韻

不隨和靖敂山莊﹐不共南丰禮佛堂﹐望气先知儒者素﹐撞頭羞見老來蒼。塵中落落三秋菊﹐劫外閒閒十畝桑。何幸題襟江上鷺﹐陸沈金馬笑東方﹗

四山荊棘盡圜扉﹐妖彗漫空照血衣﹐戰骨生苔蠻觸戲﹐人肝代米虎狼肥。老狂子羽頭先責﹔少壯安仁鬢亦稀。訪我洞天差解事﹐■﹝度攵﹞門且息漢陰機。

鷺門喜晤石卓夫同年

四十年來選佛場﹐巋然猶見魯靈光﹐紀羣風義三生契﹐賈鄭經書一脈香。鷺市浮蹤雙白髮﹔燕臺舊夢幾黃粱﹗狀頭鼎足今安在﹖宦海塵塵劫後桑﹝乙亥同榜﹐得人最盛﹐先後三狀元﹕黃愼之﹑曹竹銘﹑陳冠生今皆溘逝﹞﹗

次韻答雁汀

山谷有詩孫﹐詩則韓致光﹐吾無以名之﹐名之曰黃香。致光托「香奩」﹐唐調今已滅﹐傷哉騷雅遺﹐墜香問誰擷﹖本此騷雅懷﹐因之「香艸掇」﹐美人播情種﹐綿亙九州島闊。吾聞無隱禪﹐妙解木樨透。山谷已了然﹐老僧手亦袖。

疊韻再答

美人在何許﹖癡想古夷光。試誦莘田句﹐吟箋艸自香。好色本「國風」﹐騷人性不滅﹔所以屈靈均﹐字字芷蘭擷﹖艸幽香可憐﹐香幽不可掇。安得素心人﹐緘香寄寥闊﹖鬢絲禪榻間﹐六根此參透。彼哉物之尢﹐南威而鄭袖﹗

疊韻三答

一場曇影幻﹐秋士話春光。頓悟空中色﹐猶餘去後香。天女散花時﹐諸魔任起滅。誰憐王者香﹐竟同野花擷﹖風人比興多﹐芣苣薄言掇。茫茫白鷺洲﹐中有愛河闊。十儒今九酸﹐獨詩未酸透。他日碧紗籠﹐塵拂美人袖。

「鰲城陳氏宗譜」爲客耕茂才題

二漢宗■﹝氵﹝厥﹐去欠﹞風潁川﹐如今瓜瓞更綿綿。我來讀碣崇祠下﹐低首枌鄕拜昔賢。

芝圃當年數九疇﹐獻廷世業紹箕裘。遊人重過髙陽裏﹐彈指滄桑又幾秋﹖

一瓣心香泮水芹﹐千秋家乘誦先芬。鰲城此是中興史﹐汗簡何人首策勛﹖

太丘終古「徳星堂」﹐羣從彬彬譜牒光。禾嶼賓萌遙寄祝﹐有嬀之後世其昌。

黃蘊軒挽詩

磺溪之水激於矢﹐磺溪之道平於砥﹐軒然一鶚翔其間﹐鷙鳥累百不如矣。黃公天挺遊刃才﹐保障繭絲臥而理﹐牛刀小試初發硎﹐艾虣功成在桑梓。獠酋帖耳驚神威﹐十八碉橧馴犬豕。掛冠勇退門懸車﹐老去願從赤松子。豈知束帛賁丘園﹐安石彊爲蒼生起﹐白裘杜廈萬口碑﹐徳星長聚髙陽裏。向禽昏嫁況粗完﹐五嶽芒鞋自此始。箕疇福備杖期人﹐聲光掩映扶桑史。少微忽隕東瀛東﹐重過黃壚淚如泚﹗七鯤我亦舊遺民﹐恨無椽筆爲公誄。海山古有兜率宮﹐眞靈位業仙龕裏。千年華表倘歸來﹐前身遼鶴非耶是﹖

黃母蕭太君壽詩

鷺江千頃此汪汪﹐我爲金萱侑一觴。設帨荷花重閏壽﹐舞衣萊子恰歸裝。瑤池王母仙靈集﹐丹穴封君史乘光。詞客幸叨西幄宴﹐紅毹曲譜荔枝香。

瞰靑主人屬題「東山絲竹圖」﹐香山鄭霽林所繪

元和進士肩吾施﹐棄官學仙隱於詩﹔不及鄭虔有三絕﹐詩與書畫能兼之。山谷主人黃魯直﹐愛此兩家詩畫筆。解道中年謝傅情﹐小艸在山不肯出。有時絲竹寫風流﹐人說東山挾妓遊﹐貌入圖中成故事﹐詩壇畫苑足千秋。瞰靑四面盡石刻﹐琳瑯別墅紗籠壁﹐斗然一幅好丹靑﹐滿堂黃絹無顏色﹗不須周昉工繢肥﹐不用添毫顧虎癡﹐美人名士各生動﹐是眞粉黛眞須眉。畫品旣宗板橋氏﹐詩傳亦紹愚山子﹐書名江夏更無雙﹐從玆鼎足而三矣。噫吁嘻﹐膻塵鷺市腥風吹﹗藝林之寶寶者誰﹖眼底紛紛沒子碑﹐咄哉羊質而虎皮﹗牙簽玉軸徒爾爲﹐鴉塗蠅污將誰欺﹖噫吁兮﹐吁嘻﹗日光巖下千頃陂﹐中有健者老鐵彜﹐目光閃日麤如箕﹐醉睨傖楚狂掀髭。自云吾壁膚凝脂﹐俗筆一疥那可醫﹖鄭五歇後不作語﹐但以贈畫當贈紵。東施老醜彊效顰﹐嘔詩酸澀寒虫呻﹗鐵彜書齋本十硯﹐鷺嶼園林揮灑徧。神物翻愁破壁飛﹐一夜僧繇點睛變。

寄祝林怡廬六十

相憐晚圃剩寒香﹐權以吟■﹝木前﹞代壽觴。江上詩盟招白鷺﹐人間劫火痛紅羊。舊交幾輩周花甲﹗薄宦何時築艸堂﹖磨蠍自慚窮不死﹐杖鄕今又五年彊﹗

恕齋新悼亡姬﹐以詩慰之

悲秋嘆逝可憐生﹐弔影斜陽百感並﹕燕玉豈惟娛老計﹖況聞絡秀女中英﹗

情禪解縛了前因﹐彈指維摩劫後身。二五麼弦雙斷絕﹐傷心儂是過來人﹗

寄和趙劍樓韻

不分蒼蒼果忌才﹐林泉一席彊安排﹐管寧避地家何在﹐髙適攻詩志未灰。劫後鯨氛沈赤坎﹔老來駿骨失金臺。倚樓宗派吟身健﹐共說翁眞矍鑠哉﹗

閏七夕乞巧﹐戲仿回文

鍼穿兩度暗絲抽﹐巧乞癡人笑女牛。深院繡幃香夢冷﹐心機費盡夜燈秋﹗

蓂添葉子蟢添絲﹐鵲駕重逢巧節時﹐曾未乞靈鍼譜祕﹐登樓繡伴笑儂癡。

聯珠巧值閏秋淸﹐影照雙絲兩種情﹐穿孔細鍼神汝助﹐塡橋鵲渡夜星明。

楊臧厚挽詩

地球商戰紛如毛﹐華人手無寸鐵鏖﹐矧我海濱號鄒﹑魯﹐安能貨殖成猗陶﹖是何年少宏農子﹐笑擲毛錐奮袂起﹐一篇「平準」讀父書﹐弓冶箕裘從此始。迢迢菲島天之南﹐朅來海客瀛洲談﹐賓萌十萬首屈指﹐中流砥柱君眞堪。買絲爭繡平原俠﹐載道口碑芬齒頰﹐長裘廣廈庇孤寒﹐僑域主盟牛耳歃。君食舊徳服先疇﹐祥虹飲釜鳩傳鉤﹐臨川黃紫等閒耳﹐魯囷範麥名長畱。彼蒼夢夢那可臆﹖君徳𨿽丰君壽嗇﹗蓉城一去蒿裏悲﹐回首黃壚黯秋色。西風短髮吹腥塵﹐拊時別有傷心人﹐墜天沈陸亦俄頃﹐遑暇梓澤哀季倫。古來富壽難兼有﹐五福自天疇錫九﹐考終好徳君無虧﹐何必彭﹑聃共悠久。劫灰老我滄桑間﹐向禽夙願慳遊山﹐隙駒不反東隅失﹐年年駑齒增汗顏。子敬人琴今一慟﹐挽詩權當虞歌送。令威化鶴倘歸來﹐市塵己醒豪華夢﹖

重九日次黃墨卿韻

白鷺江幹遇黃九﹐十硯詩孫愚山友﹐中原沸鼎方然萁﹐彼此姜牙各斂手。棲棲夫子獨何爲﹖旁觀笑殺微生畝。三萬六日不願醒﹐月日掀髯措其口。陳芳古國心太平﹐詩中萬象稱繁阜﹔鄭五作相事可知﹐不若騎驢吟歇後。神州戰野血元黃﹐此日羣龍見無首。謝公小艸臥東山﹐惡歲幸逃雞主酉。君今泛宅我浮家﹐一笑木人逢土偶。爲問淵明歸去來﹐故園松菊猶存否﹖千林黃落秋霜飛﹐始信晚花香耐久﹔炊粱未熟夢已殘﹐恨不淮南作雞狗﹗桑田三淺昔所經﹐眼底浮雲我何有﹖雄飛無力摶扶搖﹐洞天寂寂甘雌守。向禽辜負五嶽遊﹐依舊風塵牛馬走。中書禿盡硯磨穿﹐妄想立言垂不朽﹗六十五年過隙駒﹐如此蹉跎復誰咎﹖客中安得紀羣交﹖何幸丈人於我厚。抱琴海上久不彈﹐一曲成連忽相誘﹔東施自鏡彊效顰﹐滿紙塗鴉下筆苟。巴人裏語賡陽春﹐對君珠玉慚形垢﹗光陰詩卷百無聊﹐揮毫權當掃愁帚。鼠肝虫臂我何知﹖作達惟師漆園叟﹐黃花三徑蒼苔深﹐重簾垂押門鍵牡。煙塵六合紛鮏羴﹐誰爲粟秕誰苗莠﹖倏然天籟以詩鳴﹐君作黃鐘我瓦缶﹐歌君去年重九詩﹐侑我今年重九酒。

定海方雪舲封翁六十壽詩﹝代劉孔昭廳長作﹞

翁洲舊號羽人宅﹐上有葛仙泥爪迹﹐千年嫡乳老方回﹐眼底丹丘孕靈脈。仙家古有桃花源﹐吾鄕今有桃花石。是翁矍鑠杖於鄕﹐甲子平頭頭不白﹐含飴繞膝悟眞趣﹐翁之行樂計亦得。梁﹑孟靑山況偕老﹐勝他子鶴妻梅客。寒香晚圃花正黃﹐丈人一星見南極﹐扶鳩含笑看萊衣﹐森森蘭玉大椿側﹔幔亭秋宴仙樂張﹐躋堂稱觥壽千百。賤子何幸同梓桑﹐兩世紀羣交莫逆﹐龍亭家範夙所聞﹐紉翁行誼沐翁徳。一庭詩禮伯鯉趨﹐能讀父書兼讀律﹔士元寧僅百里才﹐十抱豫章今已植。芾棠膏黍萬口碑﹐卽以義方爲政績﹐巋然駟馬於公門﹐九疇五福自天錫。神州六合紛腥塵﹐翁獨占領煙霞窟﹐懸車雅慕達人風﹐洛社耆英會眞率。山林亦有經濟事﹐手營庠序理溝洫﹐此間孝弟與力田﹐那知世上虫沙厄﹗一經何必金滿籯﹖永保蛟峯君子澤﹐竹嶼深蒼信幽媚﹐笠屐詠觴恣所適。更從父老問桑麻﹐「多稼亭」前話疇昔﹐海田陵谷幾剎那﹐老薊愁摩舊銅狄。楞嚴別有堅牢仙﹐劇談健步百無疾﹐三醫不謁二豎逃﹐姓名早列東公籍。嗟予釆藥愧劉辰﹐故山回首天臺隔﹖駒隙匆匆駑齒加﹐戀棧何心長伏櫪。鷺門薄宦今倦遊﹐露白葭蒼此相憶﹔夢繞明湖逸老堂﹐安得從翁執鞭策﹖臨風遙爲翁祝延﹐郵箋入坐髙千尺。

感事﹐次墨卿韻

妖欃照眼噴腥塵﹐白髮飄零劫後身。我恨翩翩當濁世﹔天教艸艸作勞人﹗狂來嘔句才偏鬼﹔老去醫窮術不神。剩有「鳴秋」詩一集﹐紀年私署義熙民。

盧生好夢昔曾雄﹝謂盧坦公﹞﹐今日黃粱醒呂翁。豪飲君能同北海﹔微名我已愧南宮﹖四山艸木驚弓鳥﹐萬卷神仙食字虫。畱得餘霞江上綺﹐金天權借夕陽烘。

楊新田科長爲外王母蔡太君七十徵詩

香江一舸返鴟夷﹐僂指萱齡到古稀。娛老彩衣萊子舞﹔祝延黃絹外孫辭。邕琴壺內傳宗■﹝氵塵﹞﹐歐荻機邊式母儀。我忝淸班編舊史﹐爲賡彤管播風詩。

海客談瀛軒和菽莊主人韻

天然圖畫蔣南沙﹐經濟山林老作家﹐門對艸堂雙槳泊﹐園通菊徑一籬斜。談瀛有客吟仙李﹐賦海何人擬木華﹖滿地黃金秋富貴﹐白頭七見菽莊花。

雁汀病後來詩索和﹐疊韻復之

感舊懷人見性天﹐不鳴如我是雌嬋﹗陽春已到愁難和﹐零落吟窩鷺水邊。

幽鳥嚶求各任天﹐誰知五徳在於蟬。雕虫小技吾滋愧﹐腹笥經師合讓邊﹗

不妨小極臥壺天﹐抱葉髙吟足隱蟬。自有好詩能治瘧﹐臨風遙祝向君邊。

窮冬旅夕柰何天﹐淒絕餐風吸露蟬﹗讀罷君詩如食蜜﹐十分甜已澈中邊。

黃和圃孝子建坊徵詩

黃童舉孝古今聞﹐輝映箕裘復見君。我亦漢家東觀吏﹐瓣香舊史誦淸芬。

曾﹑閔遺風久寂寥﹐嘉禾瑞典紀新朝﹐千秋崎嶺碑亭在﹐邑乘池﹑黃兩不祧﹝峽嶺有「母節子孝碑」﹐廈人爲池臯聲建亭於此﹞。

題曾遜臣茂才吟香小築

子固誰云不解詩﹐化工妙手仿仇池﹐分明雪浪新齋壁﹐安得髯蘇一寫之﹖

芥子須彌未足誇﹐幾時縮地到君家﹖勺泉捲石關經濟﹐始信壺中有九華。

舊侶風騷笠屐親﹐相看短髮老吟身﹐十年一夢吟香處﹐零落耆英洛社人﹗

市隱無妨陋室居﹐重新輪奐美何如﹗吾非善頌同張老﹐此是先人舊敝廬。

次楊薈園孝廉韻

駿骨何人肯市燕﹖逸民有傳更誰編﹖境爲名累身將隱﹐老以詩窮志益堅。祀竈難忘先世臘﹔懸車尙欠古稀年。濤園己死韜庵別﹐回首黃壚只眼前﹗

陳顧軒黃淑人七十雙壽徵詩

蔗境如君老更甜﹐古稀到此屋籌添。九疇富壽從心欲﹐難得熊魚竟兩兼﹗

田居風景說藍園﹐聞道劉綱有婦樊。今日神州沈陸去﹐一家雞犬自桃源。

弱冠萍蹤海外漂﹐攜歸鳩杖閱新朝。始知錯節盤根者﹐歲晚天寒見後雕。

太邱道廣遠徵詩﹐鷺嶼郵箋寄祝之﹐爲奏鶴南飛一曲﹐徳星堂上介黃眉。

除夕和星使胡穹賓侍郎韻

萬斛歸舟萬里身﹝時由法公使丁內艱歸朝﹐來廈省弟仲巽關督﹞﹐麻衣如雪不知春。鴿原愛我空塵俗﹐鷺嶼逢君見性眞。英簜使才推二俊﹐榑桑遊迹記三神﹝昆玉均遊日本﹞。中州麟鳳今仍在﹐差幸新朝有舊人。

飯顆誰憐太瘦生﹐羊裘江上早逃名。閒來白社吟陶令﹔老去靑門泣召平。閱世雙眸云狗幻﹐浮家八口水鷗輕。此間𨿽樂終思蜀﹐怕聽催歸杜宇聲﹗

西東又逐燕勞飛﹐問訊申江故舊非﹗梅鶴且隨和靖隱﹐蒪鱸相送步兵歸。三千食客慚珠履﹔六十遺民感布衣﹗翹待黃樞騰紫气﹐老人星向九霄依。

同穹賓﹑仲巽昆玉遊虎溪白鹿洞

相隨鵷鶴上靑冥﹐磊石嵚崎欲摘星。太息神州幽勝地﹐此中劫火幾曾經﹗

和仁二仲風騷伯﹐何幸苔岑古洞天﹗我亦桃源方外客﹐三生石上有詩緣。

虎溪不復聞三笑﹐鹿洞遺風那可攀﹗今日點頭誰說法﹖只餘亂石向人頑。

劫後人間重夕暉﹐臨歧把手更依依﹗擬將東海蘇髯石﹐持贈穹賓兩袖歸。

穹賓旋滬﹐來詩兼及國家情事﹐次韻答之

鷺江吹送一颿風﹐又見星查指滬東﹐滿眼和詩如束筍﹐效矉疊韻避雷同。

王粲依劉獨倚欄﹐鬢絲零落帶圍寬﹐琴聲忽動中郎聽﹐權作焦桐爨下看。

池塘春夢客中圓﹐二謝新吟句欲仙。聞道公歸陶侃裏﹐佳城蔥鬱卜牛眠﹗

禦風曾到蕊珠宮﹐紙彈雙丸百枝通。俠客精魂神女夢﹐飛騰身手太空中。

劫火余灰海上山﹐不堪回首舊臺灣﹗白頭何幸雙靑眼﹐薢茩湖州伯仲間。

連袂仙源笑口開﹐短笻無日不追陪﹐虎溪鹿洞諸名勝﹐賺得騷人笠屐來。

跫然有腳趁陽春﹐以我新知當故人。持贈楹文金石意﹐墨香珍重古龍賓。

他日楞嚴十種仙﹐霓裳重詠大羅天。耆英潞國開吟社﹐我亦懸車致仕年。

麈談相對熱塵消﹐苦憶西窗剪燭宵。欲奉放翁香一瓣﹐神州到處挽浮澆﹗

鵬摶鯤徙向天池﹐西海歸來作導師。當軸似聞虛左徒﹐出山何暇更諭詩﹖

雌蟬自笑不能鳴﹐風鶴無端艸木驚﹐陸已將沈天又醉﹐小園愁殺庾蘭成﹗

菊徑潯陽元亮隱﹐藜牀遼左幼安穿﹐埭溪自昔稱施渚﹐記取肩吾學道年。

金華檢察廳長陳君邦屏自號「嚼梅軒主人」﹐官廨中藝菊甚盛﹐其夫人楊氏亦能詩﹐郵寄四絕句索和﹐卽次其韻

徵君菊與隱君梅﹐種向官衙底事開﹖畱取他年泥爪迹﹐甘棠知是召公栽。

流傳佳話浙之東﹐元暢吟樓八詠同。豈必河陽花滿縣﹐逋妻潛友自髙風﹗

花花相對葉相當﹐不解趨炎不避涼﹔一笑劉﹑樊仙伉儷﹐公餘歲月此間長。

如此名花合姓黃﹐堂堂正色自然香﹐神州轉眼陽春到﹐老圃何妨暫耐霜。

和李學樵「移居」韻

謫仙海上賦閒居﹐遙訊江春一紙書。南陌尋花詩客蹇﹐西園載曲酒人車。畫圖輞墅王摩詰﹐文學江都董仲舒。老我閻浮千百劫﹐神州無地卜瓜廬﹗

元夕燈詞

唐宮翦翦試燈風﹐火樹銀花次第紅﹐巧掇彩雲偸月樣﹐並州妙手奪天工。﹝翦燈﹞

盤龍走馬費經營﹐燕尾雙捎玉腕輕﹔轉眴紅樓刀尺響﹐又催寒食制風箏。﹝同上﹞

燈市紛紛各鬥妍﹐五光十色幻金蓮﹐兒童竹馬嬉遊處﹐消盡牀頭壓歲錢。﹝買燈﹞

浪擲靑蚨博笑顏﹐春星萬點落人寰﹔蕭齋自有眞風月﹐不用寒酸一破慳。﹝同上﹞

金吾無復禁門班﹐帝裏風光也等閒﹐遺老淋浪雙淚眼﹐那堪棖觸舊鰲山﹗﹝觀燈﹞

結伴沿街趁月光﹐鷺門燈節綺羅香﹐琵琶一曲泉南調﹐「荔鏡」風流唱五娘。﹝同上﹞

廋讔專家說九煙﹐參軍井謎■﹝氵﹝厥﹐去欠﹞「飛泉」﹐南朝十錯何人鑄﹖齒冷懷寧「燕子箋」﹗﹝猜燈﹞

滑稽曼倩本風謠﹐射覆藏鉤競得梟。回首少年狂打虎﹐海王村廠鬧元宵。﹝同上﹞

次薈園韻

鷺門十載悵分攜﹐夢裏知君憶虎溪。幸有數行泥爪迹﹐先芬尺幅爲畱題﹝昔年爲其先徳題圖﹞。

東施記否舊家西﹐翻恐楊朱路亦迷。今日蕨薇都采盡﹐首陽無處隱夷﹑齊﹗

歐陽節母壽詩

歐陽畫荻古遺徽﹐今日松筠節更稀﹐母徳嘉禾旌梓裏﹐兒心寸艸報萱幃。懷淸臺上封丹穴﹔娛老堂前舞彩衣。行義題門髙■﹝素卓﹞楔﹐千春邑乘管彤輝。

郭封君六十壽詩

白手成家到白頭﹐汾陽不愧此箕裘。鴟夷自昔傳三徙﹐鴻範於今備九疇。陸賈裝歸買山隱﹐向平事了杖鄕遊。古稀僂指稱觥日﹐仙鶴重添海屋籌。

春雨

髙唐神女下瑤京﹐驀向陽臺夢裏行﹐一片朝云工作劇﹐巫山十二盡春聲。

徧地枯苗不是春﹐蒼生望澤幾經旬﹖謝公只挾東山伎﹐商傅爲霖解笑人。

何處瀛洲灑玉膏﹐鴨頭新綠漲三篙﹐瀟瀟百五催寒食﹐安得春江化濁醪﹖

神州破塊天沈醉﹐此是新亭萬淚痕。我乞東皇驅屏翳﹐銀河洗甲一頓盆﹗

春風

斯文掃地已秦灰﹐吹起歐風扇九垓﹗今日程門何處是﹔更誰坐我此中來﹖

馬蹄得意看花時﹐荏苒春婆夢影吹。笑爾一朝狂似虎﹐那堪回首庶人雌﹖

氤氳使者去匆匆﹐旛影鈐聲似夢中﹐二十四番都數徧﹐可憐斷送一春紅。

誰遣封姨逞妒才﹐更教宋玉賦蘭臺﹐輕狂定惹閨人罵﹐吹我羅裳忽小開。

春花

其柰卿卿薄命何﹐千紅萬紫淚痕多﹗韶華九十閻浮夢﹐都付優曇一剎那。

春明門外春如海﹐茵混而今劇可悲。十里樓臺千錦繡﹐眼中禾黍己離離﹗

紅顏長駐古來難﹐不見朱門卻景丹﹐十萬天魔香色界﹐維摩只作鏡中看。

筆底繁華總劫塵﹐眾香國裏一吟身﹐詩王更比花王貴﹐管領人間不老春。

春艸

漢苑隋宮不忍論﹐踏春苦憶樂遊原﹗靑袍一例滄桑感﹐喚醒東風燹後魂。

南浦銷魂何成別﹐西堂入夢幾時生﹖前身定是詩人婢﹐記取香山喚小名。

幾道裙腰綠正肥﹐女兒原上斗春菲。江南到處聞鶗鴃﹐知否王孫尙未歸﹖

「蓼莪」一讀一歔欷﹐樹背循陔淚滿衣﹖我愧春暉無以報﹐天涯遊子寸心違﹗

哀安海

君不見羅平妖鳥市中出﹐雀侗螳螂蚌持鷸﹐三里街連五里橋﹐可憐一炬阿房虱。承平古塡稱安平﹐千年萬年不遭兵。筍江通流鷺江接﹐估客自在煙輪行﹐百貨閩南羅水陸﹐倮頓陳椽日相逐﹔年時更擅菲濱雄﹐幾輩賈胡炫大腹﹖歸裝陸賈千金舟﹐老來於此營菟裘﹐翛然市隱半村郭﹐素封平揖千戶侯。一旦蕭墻鬩者起﹐八公艸木夜疑鬼﹐驀地槍煙彈雨中﹐萬瓦鱗鱗赤如洗﹗城門歷劫池魚殃﹐虫沙老小同一僵﹔至今屋底髑髏語﹐冤燐未敢飛還鄕。嗟爾麼麼斗蝸角﹗兩戒誰蠻復誰觸﹖況堪同室此操矛﹐井瑞安能免荼毒﹖模糊黑白紛楸枰﹐黠鼠據社狐憑城﹗狂炎到處玉石毀﹐蕓蕓曷以聊其生﹖彈丸黑子新成縣﹐凋殘不耐滄桑變﹔盡飽鳥鳶七尺軀﹐誰憐澤國魚蝦賤﹖郡邑金繒豢犬羊﹐蒼黔膏血餌豺狼﹐何人痛定還思痛﹖幕燕安巢雀處堂﹗靑衫白髮傷心客﹐亂世曾聞避流賊。燹餘十室今九空﹐使我一編哀蜀碧。同時苦樂那堪論﹐咫尺桃花別有村﹔鼓浪洞天衣帶水﹐隔江便當武陵源。昆明劫後畱灰燼﹐虎口餘生相問訊。憑君兩字報平安﹐從今休說安平鎭﹗

吳節母八十壽詩

巴臺百尺穴封丹﹐白髮扶鳩帶笑看。堂上八旬萊舞彩﹐機邊卅載柳和丸。業成少伯曾三徙﹐望重延陵有二難。如此賢媛兼壽母﹐九疇五福總團欒﹗

和陳香雪老友「重遊鷺嶼宴菽莊」韻

修到頑仙白髮生﹐朅來關尹笑相迎﹝嗣君時在廈道尹任﹞。此間鹿耳皆朋輩﹔當日龍頭更老成﹝香叟乙未會元﹐時年四十有九﹐今七十有三矣﹞。松菊未荒三徑在﹔滄桑己往六塵淸。自慚水繪園中客﹐敢與迦陵片席爭﹖

吹燈山鬼恥爭光﹐飽死侏儒粟一囊。蒼狗浮雲眞了了﹐白駒去日自堂堂﹗宦情早淡陶元亮﹔耆望今歸盛孝章。垂老相逢猶逆旅﹐武陵何處是仙鄕﹖

吟社重陽四詠

浪傳佳節菊花糕﹐吟社分題愧老饕。我與劉郎同閣筆。六經文字厄詩豪。﹝題糕﹞

糕字劉郎認朱眞﹐重陽數典笑詩人。鯫生無物酬佳節﹐畱待藍袍祀柳神。﹝同上﹞

沈醉乾坤百事非﹐故園松菊幾時歸﹖陶潛已往王弘逝﹐何處人間有白衣﹖﹝送酒﹞

有花無酒故交知﹐對使欣然醉菊籬。何事遠公持佛戒﹖先生入社竟攢眉。﹝同上﹞

一笑龍山九日遊﹐參軍散發傲時流。秋風十載遼東帽﹐老我多情卻戀頭。﹝落帽﹞

當年幕府盡環奇﹐勝地登髙想見之。今日西風塵起處﹐烏紗白髮那禁吹﹗﹝同上﹞

萸囊系臂說禳災﹐故事荒唐笑口開。我欲醉攜昌谷錦﹐滿城風雨送詩來。﹝佩囊﹞

佩蘭艷說漢宮香﹐玉臂珠羅祓不祥。此日茱萸應笑我﹐客中羞澀柰空囊。﹝同上﹞

寄題蟫窟馴象圖

故人寄我馴象圖﹐海風萬里妃豨呼﹐是何龐然一大物﹐卿乃狎彼如馴奴﹖我聞瑤光星精墜地化爲無用之頑石﹐至今荷山王喬遺迹仙模糊﹔不然佛家咒象大法力﹐金身丈六倏忽怪幻騎文殊。可憐中國無猛獸﹐周公驅之於海隅﹐遂令耕田教戰一一皆有用﹐淩轢羆虎鞭牛驢。蘇門答臘古所無﹐卿獨何爲鑿空而乘桴﹖一切眼耳鼻舌身意無有罣礙與恐怖﹐翛然海外之扶余。西域碧眼諸賈胡﹐誰其主者奴與漁。咄爾那先之族甘豢芻﹐王有林邑鬼陣圖。王有髙蓋帷亭車﹐爾何貿易爲前驅﹖或燧爾尾竭爾力﹐或焚爾齒亡爾軀﹔爾肉革革不足食﹐不如烏鬼圈中豬。淮南有福作雞犬﹐似爾蠢物眞土苴。蟫窟主人與俗殊﹐客中愛爾同屋烏﹐主人飼爾得一飽﹐使爾搖尾帖耳拜舞萬歲嵩山呼。自來禮失求之野﹐不獨爾象文而儒。吁嗟爾象文而儒﹐何況東方震旦饑麟在罘﹑鳳在笯﹗

菽莊吟社自癸丑至庚申八年矣﹐花事惟菊特盛﹐主人屬同社十八子各以八律詠之

除非鷺嶼秋光好﹐何處桃花世外津﹖招隱不妨朱邸客﹔論交無愧白衣人。酈潭道味淸於水﹔韓圃詩心老更春。持較「東林」﹑「蓮社」侶﹐此中眞有葛懷民。

牡丹富貴竹平安﹐兼得熊魚世所難。淸福解將山水占﹐晚香畱到子孫看。石湖著作梅同譜﹐甫裏神仙杞共餐。一例落成書癸丑﹐名亭長峙右軍蘭。

手種延年老瓦盆﹐洞天福地孕靈根﹐塵中難得樊川笑﹐劫後相逢栗裏存。畫筆妝梳秋絢爛﹐仙葩吐納日精魂。徵君家世眞君籙﹐我爲花神撰壽言。

吟壇細數黃花歷﹐海屋添籌又八年。堆作屏山髙女幾﹐染將墨水寫秦川﹔雅紉蘭茞三湘佩﹐醉伴茱萸九日筵。合與老梅充婢子﹐林家眷屬本詩仙。

幽花列仗笑相迎﹐蕙榭眞堪作主盟。撮影東籬人渡月﹔移根西島客談瀛。襟題壽友吟香國﹐節擁仙娥領錦城。四十四橋秋一色﹐金天鑄出萬黃英。

花裏頭銜署隱侯﹐與花偕隱亦風流。二分雅癖蘇髯竹﹐一局閒情謝傅楸。丘壑羅胸經濟具﹐雲林到眼畫圖收。丰臺日費中人賦﹐婪尾何曾解賞秋﹖

天畱正色殿羣芳﹐此是神州玉笥鄕。秋士文章娛晚景﹐騷人風骨傲殘霜。遊仙夢繞花雙枕﹐得句香搴錦一囊。萬紫千紅君最壽﹐滄桑不攺古重陽。

安得秋江化菊醪﹐年年佳節醉題糕﹐苔花篆壁畱鴻爪﹐竹葉擎杯對蟹螯。夔府兩開天寶杜﹐潯陽三徑義熙陶﹐老狂慚附登瀛客﹐低首花前不敢豪。

蔡母王太君壽詩

九五箕疇數福人﹐玉瀾浦上北堂春﹐髙年設帨周花甲﹐李朔稱觴值荔辰。少伯業成三徙富﹐中郎派衍六經珍。瑤池引領西王母﹐遙爲添籌鷺水濱。

王母應太君壽詩

君家灼灼三珠樹﹐梓裏論交十載俱。門內靑箱先徳古﹐堂前彩服老懷娛。一經傳世金籯滿﹐六豒開筵玉杖扶。鯤島遺民今白髮﹐滄桑劫後拜麻姑。

恕齋以名香佳茗相貽﹐兼媵以詩﹐次韻答之

詩不能淸愧飲茶﹐秋來枯管禿無華。平生一瓣心香奉﹐山谷宗風老作家﹗

周谷人七十雙壽詩

小別濂溪又七霜﹐隔江遙祝古稀觴。芝垣毓秀爲雙瑞﹔葭管回春復一陽。令子冠衿黌藻彥﹔故家詩禮榜花香。佇君玉杖登朝去﹐載詠奚斯燕喜章。

陳右銘六十壽詩

講壇髙聳鷺之湄﹐棒喝鐘撾老導師。稱善於鄕騎款臯﹔克家有子擁臯比。箕疇錫範天心眷﹐蔗境回甘晚景怡。花甲已周桑海歷﹐陳平交誼絳侯知﹝謂周方伯﹞。

世講王茂才伯吹母年七十三乞言爲壽

昔我與而翁﹐泛宅七鯤水﹐翁居戎幕間﹐我坐講幄底﹐彼此正俠少﹐淸汪浪自喜﹐東山挈絲竹﹐西園萃冠履。夢影四十年﹐滄桑一彈指﹗翁歸嘉禾城﹐我隱瑞桐市﹐兩地愴人琴﹐翁先首丘矣﹗翹然跨竈兒﹐書香踵而起﹔今我僑鷺江﹐與君敍羣紀。奕奕瑯邪宗﹐公門樹桃李﹐以君爲師表﹐敬信行州裏。修羊不嫌瘦﹐此足供甘旨。髙堂顧之笑﹐斑衣戲萊子﹔孫枝況玉立﹐元季兩佳士。緬惟仉母教﹐今昔豈殊軌﹖羨君有慈烏﹐反哺今方始。君家例稱孝﹐數典話冰鯉。親年逾古稀﹐躋堂合稱兕。乞言以侑觴﹐賓筵介百祉﹐我賡燕喜什﹐奚斯實嚆矢。風人詠彤管﹐千春揚懿微﹐嶺上早梅開﹐香透靈萱蕊。鷺嶼古洞天﹐瑤池通尺咫﹐王母女中仙﹐我聞亦如是。

林季丞公子二十五初度﹐以詩祝之

翩翩濁世佳公子﹐願鑄黃金願繡絲﹐同裏朱﹑陳新眷屬﹔忘年孔禰舊交知。龍腰燕尾鏖詩地﹐免穎麟膠祝嘏辭﹔別有老坡生日感﹐老坡生日較君遲﹝予與蘇東坡同十二月十九日生﹐後於君七日﹞。

庚申除夕﹐菽莊主人爲饋歲會﹐同吟社諸子作

菽莊回首幾除夕﹐花作主人我作客﹖園中歲歲萬花黃﹐客裏匆匆雙鬢白。邇來到處風鶴聲﹐寓公鼾睡心太平﹐不知有漢有魏﹑晉﹐桃源一角眞蓬瀛。昨詠黃花詩八首﹐與花主人聯壽友﹔安得酈潭不老泉﹐釀成今夕屠蘇酒。菽莊隨例舉屠蘇﹐洞天觴詠無時無。主人饋歲我除歲﹐翻恐羇愁不可除﹗眼底神州正蠻觸﹐杞人何暇憂沈陸﹖百年三萬六千場﹐除夕已過六十六﹗隔江鷺市燈光紅﹐債臺十丈髙摩空﹐靑蠅逐臭蟻旋磨﹐門前剝啄驚癡聾。我幸屠蘇招我醉﹐菽莊是我尋詩地﹐醉歸得句入奚囊﹐權抵牀頭錢壓歲。

後蘇龕詩鈔補編

溫陵施士潔蕓況

朱樹吾明府別三年矣﹐至是始復來臺。大府檄辦彰邑某巨戶積案﹐招餘同往﹐館於烏日莊﹐極承款洽﹐感而有作﹝庚辰十月十四日﹞

藍輿得得晚風酣﹐烏日莊前夕照含。行李到門逢地主﹝同寓楊尙農茂才別墅﹞﹔釆薪連夜伴天談﹝公時病喘悶甚﹐招余談天﹐累夕不倦﹞。望公馬首皆遙拜﹔累尹豬肝只自慚。棖觸鄕心云外起﹐魚書盼斷郡城南。

髙蹤我慕磺溪宰﹐婦孺於今尙感恩﹝公前任彰邑﹐有政聲﹞。賤子忻登徐稚榻﹐淸吟苦憶石家園﹝丁丑春﹐公與楊少白大令﹑梁定宇拔萃﹐邀余「傍嶺山房」聯句﹞。毛生作客錐將脫﹐荀令燻人席亦溫。愧寫肝腸無好句﹐敢持布鼓過雷門﹖

蒙賜和章﹐感書時事﹐仍用前韻二律

縱橫時事話方酣﹐巨獄漫天萬恨含﹗一紙擘開生死路﹐連宵快共古今談﹝公諭某巨戶書﹐援古證今﹐情詞剴切﹞。法律玉森誰能儆﹖潔比冰壺信不慚。要術馭民須內靖﹐洋氛正起海東南﹝時有俄警﹞﹗刑驅勢迫終非計﹐姑息優容豈是恩﹝前任是事者數人﹐或寬或猛﹐均不得中﹐以故案久懸未結﹞﹖此日廉明頌司牧﹐能教骨肉返鄕園﹝案中人在外日久﹐公囑令還﹞。墉穿鼠子牙何用﹖碑讀羊公淚尙溫。寄語磺溪諸父老﹐從今莫入縣官門﹗

朱樹吾明府重至臺郡﹐旋奉檄赴彰邑會辦一巨戶歷年京控積案。適余客鹿浦﹐明府館於烏日莊﹐時復往還﹐出示近作﹐因和原韻﹝辛巳十月作﹞

榕城一檄使車催﹐濱海蒼黔望眼開。穴裏可憐蠻觸鬥﹐澤中誰慰雁鴻哀﹖解紛排難神君惠﹔問捨求田俗子呆。全仗回生三寸筆﹐陽春有腳去還來。

使君風格太蒼涼﹐瘦骨稜稜傲雪霜。一謫磺溪翁失馬﹔千秋峴首我思羊。滄桑幾劫畱眞面。淚血難消枉熱腸。兩度瀛東頭白矣﹐閒雲未免笑人忙。

君家折檻有朱云﹐請劍除姦古所聞。盡道剛方傳令尹﹔誰知俊逸比參軍﹗詩多隻用牛腰束﹐品潔寧憂象齒焚﹖卻怪蚍蜉爭撼樹﹐羣兒口角枉喧紛。

癡肥終日饜膏粱﹐世道於今久混茫。俗吏幾能完白璧﹐荒墳倏已長靑棠。如君豈必科名重﹖到處依然姓氏香﹗父老臨風齊頂祝﹐三公而後此祠堂﹝彰邑前令朱公山﹑楊公桂森﹑髙公鴻飛﹐皆有政聲﹐邑人建「三公祠」﹐以明府長生祿位附焉﹞。

疊前韻

故人華發鏡中催﹐一見忻然霽色開。赤嵌重逢鞍馬至﹐蒼生應免釜魚哀。買絲爭作平原繡﹔入幕偏容顧愷呆。自愧頻年知遇少﹐相期海上抱琴來。

彰城一夜北風涼﹐烏日莊前十月霜。世事浮雲盡蒼狗﹐人間浩劫又紅羊﹗何因屢下君門淚﹖此際空勞刺史腸﹗萬斛俗塵三尺法﹐爲誰多病爲誰忙﹖

笑我癡心乞紫雲﹐蜂媒蜨使競傳聞。狂奴妄想天臺婿﹐孤客敢當娘子軍﹖風月主盟今亦懶﹐煙花債券付誰焚﹖願君痛下鍼砭治﹐割斷情根不再紛。

燕雀機謀總稻粱﹐馳驅南北路茫茫﹐飛花無定隨茵混﹐歌萼何心念棣棠﹖顧影羞彈馮客劍﹔銷寒擬炙令君香。待攜「詩艸」來相訪﹐握手重登大雅堂。

和楊西庚明府畱別原韻﹝壬午九月﹞

苦戀衡茅不出疆﹐頭銜枉說紫薇郎。忽聞驪唱心如醉﹐極目雲山望帝鄕。

沈﹝嘯洲﹞﹑邱﹝筱岑﹞﹑張﹝岱亭﹞﹑李﹝鼐丞﹞亦吾徒﹐兩地相思付雁奴。此日盈川復分袂﹐夜深淸淚滴銅壺。

數載萍逢歲月流﹐那堪回憶久溪遊﹖君今振翮淩霄去﹐記否鯫生海外州﹗

模糊舊夢霎時醒﹐一曲「陽關」劇愴神﹐盡有萬千情緒在﹐臨岐只囑寄書頻。

獨抱琴心辧徵宮﹐全家歸計五湖東。榕陰滚滚紅塵裏﹐孰訂知音七尺桐﹝明府工琴﹞﹖

翩然返棹古閩城﹐鏡影蕭疏白髮生。省識南臺江畔路﹐遣愁須仗美人兵。

疊前韻

茫茫天日黯臺疆﹐博帶峨冠盡夜郎﹔閒煞屠鯨好身手﹐仙風引起白雲鄕。

憶昨偕尋釋子徒﹐行廚載酒喚奚奴﹐幾番約略畱題處﹐令我狂吟擊唾壺。

六年蘭譜訂同遊﹐慷慨相期第一流﹔剩有泥痕滄海上﹐世聞誰復識荊州﹖

眾醉憑君詡獨醒﹐但尋癡念結花神。河梁轉盼西風老﹐珍重須臾執手頻。

生憎磨蠍犯身宮﹐到此忻瞻馬首東。待得朝陽消積雪﹐髙岡依舊鳳鳴桐。

越南聞捷﹐與祁華垓同年夜談聊句﹝甲申六月初二日﹞

狼烽關外飛﹐忍令英雄老﹖劉﹝三宣副提督永福﹞﹑馬﹝建威將軍培之忠﹞與吳﹝建威將軍鏡堂永安﹞﹑丁﹝振威將軍衡三槐﹞﹐毅然申天討。太原兵出奇﹐殺敵如斬艸。法夷膽盡寒﹐勢潰壓山倒﹐去甲復拋戈﹐淒風動蒼昊。燕雀處幕中﹐豈足供一掃﹖遠涉笑徒勞﹐所性實輕燥。虎視久眈眈﹔宸謨見獨早。樞祕愼邊防﹐萬邦冀和好﹔主戰伊何人﹖楚﹑粵兩宮保﹝彭雪琴﹑岑彥卿大帥﹞。憤極王鐵槍﹝廣西提督徳榜﹞﹐報國碎肝腦。整旅到蘭桑﹐偏師截糧道。殘卒四百餘﹐霎時遁孤島。電音海外來﹐我輩紓懷抱﹐夜雨話靑燈﹐夢魂繞旗皁﹝劉軍舊號黑旗。雲起莘結﹞。

疊前韻﹝甲申六月初三日﹞

左﹑李輔中興﹐天下尊二老。發逆尙蕩平﹐小醜曷足討﹖蠢玆法國夷﹐到處滋蔓艸﹐蜂目而豺聲﹐惡態堪絕倒。誓將食其肉﹐投之畀有昊。可憐越南郊﹐瘴霧幾時掃﹖狼心原貪婪﹐鴟吻更饞燥。志士攘臂呼﹐剪除苦不早。狡然英與俄﹐佯爲念舊好﹐袖手坐旁觀﹐唇齒隱自保。滇疆羨煤坑﹐粵地窺樟腦。我朝重慈祥﹐恥言雜霸道﹐堂堂劉將軍﹝義勇男永福﹞﹐威聲震諸島﹔諭敵一紙書﹐推襟復送抱。視彼鬼子奴﹐牛驥詎同皁﹖

聞劉省三爵帥到臺﹐張幼樵星使到省有感﹐仍用前韻﹝甲申六月初四日﹞

七省重藩籬﹐臺地爲主腦。法越兵未解﹐妖氛仗誰掃﹖我後燭萬里﹐使臣拜命早。劉錡武而文﹐淮軍推宿老﹐行營四十員﹐先登基隆島。張奐文而武﹐禁近聲名燥﹐聯蹤五虎口﹐喧闐及輿皁。一武復一文﹐所至必偃艸﹐威同田宏正﹐望比羊元保。海外多狂瀾﹐願公挽旣倒。茫茫毘捨耶﹐豺狼久當道。星駕幸覯止﹐痌癏想在抱把。整率首官吏﹐優劣細探討。庶機申伯歌﹐其風仍肆好。芻蕘倘見釆﹐古治追軒昊。

延平王祠懷古﹐卽用祁星皆同年原韻

■﹝石豹﹞船如沸海東來﹐石井蟠根異地栽。兩據蠻方操左券﹐卅年臣軄拱中臺。支持赤手殘棋局﹐掃蕩紅毛滿路埃。勝國余衰空擊楫﹐偏師到處欲焚萊。錢王百代祠畱越﹐吳市孤蹤姓隱梅。綸誥早教天子賁﹔瘴嵐猶藉後人開。洪荒世界揚盤斧﹐瀛島風雲護將臺。我爲延平長太息﹐歲時同薦碧螺杯。

與江子儀孝廉﹑李洪九廣文同集星皆明府旅館小飲聯句﹝甲申五月二十五日﹞

數椽老屋夕陽天﹝云﹞﹐古木杈枒罩暮煙。茗碗藥鑪消磊塊﹝星﹞﹐葛衫蕉扇快聯翩。鐘聲別院催詩急﹝儀﹞﹐鐙影幽窗得句鮮。不速客來忻把臂﹝云﹞﹐合歡酒泛共垂涎﹕當場拇戰爭豪健﹝星﹞﹐入座肩隨讓後先。幾度呼僮勘綠蟻﹝九﹞﹐同儕對我話靑氈。儒風淡薄無兼味﹝星﹞﹔舊雨盤桓有夙緣。裂石穿雲酣短篴﹝云﹞﹐挑珠剔玉語麼弦。髙歌一曲空凡籟﹝九﹞﹐殘月三更伴獨眠。爲約他年齊待漏﹝星﹞﹐蓬萊闕下會羣仙﹝云﹞。

疊前韻

鬮詩賭酒晚涼天﹐裊裊瓶笙起細煙。諸子胸襟皆雪亮﹔主人气度亦霞翩。銅琵鐵綽當歌壯﹔玉筍銀魚入饌鮮。枕曲幸無狂渴疾﹐持螯不禁老饕涎。閒中鬥葉千番巧﹐醉後猜枚一著先。幾輩朋交同硯席﹐頻年世局笑鍼氈。曾經燕市風塵夢﹔未了鯤瀛粥飯緣。至契相期訂金石﹐淸箴何啻佩韋弦。暮云春樹三山隔﹐夜雨孤燈半榻眠。我是西垣舊從事﹐謫居猶伴掌書仙。

再疊前韻

春明舊夢渺如煙﹐一笑相逢海外天﹐竟欲苦吟成島佛﹐居然小隱學逋仙。瑤編競灑詩人筆﹐綺席常溫酒客氈﹔廣坐八叉誇斗險﹐行廚四簋快烹鮮。比鄰松竹忘炎气﹐滿屋琴書謝俗緣。井汲新泉調雀舌。墻畱古蘚篆蝸涎。靑山磊落陶宏景﹐白羽風流顧彥先。夜靜悲歌聞虎嘯﹐狂來醉舞訝鴻翩。關心鶴侶閒中祕﹐屈指蟾輝過下弦。轉瞬黃金臺畔去﹐朝衫脫都甕頭眠。

三疊前韻

忽聽廣樂奏鈞天﹐咳唾隨風欲化煙﹐筆陣直衝虹劍起﹐騷壇髙建隼旟翩。謝公門子絕投刺﹐郇令庖丁精割鮮﹐喜把松醪濡燥吻﹐偶思蒪鱠咽饞涎。詩兼眾美成篇易﹐饌列奇珍下箸先﹐飲到夜闌銷白蠟﹐坐因暑酷撤紅氈。共就甫裏林泉癖﹐爲訂坡翁笠屐緣。翰墨三生泥印爪﹐光陰十載矢離弦。髙歌燕冀從頭溯﹐寄傲羲皇抱膝眠。極目雲山望京國﹐何時把手玉堂仙﹖

﹝甲申﹞閏重五日﹐同星垓﹑子儀飲於胡耀庭城守協署﹐夜集星垓旗館﹐子儀托倦先歸﹐遂與星垓口占聯句

轉瞬今年又重五﹝蕓﹞﹐个个釵頭顫艾虎﹝星﹞﹔蒲觴爛醉洗伏暑﹝蕓﹞﹐曲捲閒居靜簫鼓﹝星﹞。不見龍舟渡口舞﹝蕓﹞﹐望眼欲穿隔江浦﹝星﹞。我懷屈子復弔古﹝蕓﹞﹐髙風亮節大夫楚﹝星﹞。旗館挑鐙讀漁父﹝蕓﹞﹐悲謌一闋騷心苦﹝星﹞﹗世俗紛紛盡塵土﹝蕓﹞﹐生平羞與噲等伍﹝星﹞﹔知己二三予和汝﹝蕓﹞﹐同儕共訂金蘭譜﹝星﹞。解慍南燻舜弦撫﹝蕓﹞﹐得意傳神在阿堵﹝星﹞。從來海濱號鄒﹑魯﹐﹝蕓﹞紫陽千秋繼步武﹝星﹞﹔吾輩但宗浣花祖﹝蕓﹞﹐狂吟引商更刻羽﹝星﹞。拍案興酣大白賭﹝蕓﹞﹐詩酒折衝向樽俎﹝星﹞﹗炎天正閣黃梅雨﹝蕓﹞﹐寂寞依然過端午﹝星﹞。

疊韻柬星垓並戲子儀

鳳尾暗添十三羽﹐黃楊值厄在夏五﹐艾觥再醉瀛之浦﹐不數釵符與繭虎。天中令節重考古﹐出門訪得騷人伍﹐翩翩僊吏有祁午﹐結鄰密邇比齊魯。促膝聯吟險韻賭﹐酣歌憑弔屈原父﹔江淹才盡劇酸楚﹐生花妙筆添厥祖。忽聞作詩面灰土﹐孝先便腹空摩撫﹐笑煞癡肥怕炎暑﹐枯腸搜索抑何苦﹗誰爲代庖越其俎﹖須臾各自歸環堵。一路語我蹈且舞﹐如鳥出籠逝去汝。維時還家已四豉﹐涼颸吹散竹窗雨﹐枕邊細憶宮商譜﹐兩耳猶覺鏗韶武。

子儀以詩相調﹐如韻答之

百年幾度閏端午﹐難得知心共儔伍﹐良宵覓句忘炎苦﹐剪燭揮毫汗如雨。江郎竟不賦「南浦」﹐倦眼朦朧只一縷﹔旁有仙令妙談塵﹐執手詼諧戲與賭。彊之聯吟爲怨府﹐先生所志在修脯﹐無復餘興能起舞﹐耳邊倏聽催花鼓。披衣兔脫急曳組﹐尉夢去作莊蜨栩。睡魔想是纏二豎﹐日來謔我滕口輔﹐小語戔戔何足數﹖

莘垓明府﹑敍卿廣文﹑子彜孝廉與侯漢卿上捨同過敝齋﹐晚飯後乘興聯句

東寧天气苦炎熱﹝漢﹞﹐重五令辰去如瞥﹝子﹞﹐北窗髙臥納新涼﹝敍﹞﹐庭前老樹雨初歇﹝云﹞。半規蟾魄生云端﹝莘﹞﹐狂歌一曲星斗寒﹝漢﹞。坐中諸子醉且舞﹝子﹞﹐科頭箕踞傾膽肝﹝敍﹞。海上濤聲午至西﹝云﹞﹐盤桓竟日詩棋酒﹝星﹞。主賓相對樂未央﹝漢﹞﹐淋漓大筆蛟鼉走﹝子﹞。哀絲豪竹鏗繁音﹝云﹞﹐唾壺擊碎劍光沈﹝彜﹞﹐老驥伏櫪志千里﹝敍﹞﹐擴我懷抱無古今﹝莘﹞﹗

疊前韻

平生心血滿腔熱﹐卅載光陰柰飄瞥﹔侯﹑祁﹑江﹑李倏萍逢﹐差幸風流未銷歇。世人車笠紛多端﹐不及轉瞬盟已寒﹔交道何如我輩古﹐鏤冰爲骨鐵作肝。日來相聚在「二酉」﹝敝齋舊號「二酉」﹞﹐一段新詩一杯酒﹐登場拔幟各自豪﹐俗子能無曳兵走﹖繞梁瑟瑟猶餘音﹐歸途斜月將西沈﹐騷壇勝會須記取﹐今之視昔後視今﹗

閏五月十九夜復大風雨﹐和萃翁韻

百靈上赴玉皇召﹐風伯雨師怒而嘯﹐閉關兀坐如枯枝﹐撫懷世局吁可知﹗瀛臺此際盛煙瘴﹐翹跂淸晏將何時﹖慘淡黃輿莽震蕩﹐土囊之口萬竅響﹐昆陽大戰神鬼驚﹐云外癡龍一頭仰。石蘭山館淸於秋﹐醉鄕髙臥輕王侯。因思吾友筮鴻漸﹐作宰東寧徵艸偃﹐五五十十歲丰穰﹐秦鏡至今光不掩。翩然江﹝子彜﹞李﹝敍卿﹞絕俗情﹐芙蓉幕裏艷才名﹐竟成松竹梅三友﹐與我共結歲寒盟。赤崁城西五畝宅﹐往來不見名利客﹔只有騷人互唱酬﹐庶幾情性無閡隔。論交豈在窮與通﹐芝蘭臭味千古同﹔餘子碌碌曷足數﹖可憐滿目叩頭虫﹗徑寸明珠耀合浦﹐好詩一首滌煩暑﹐來朝學士會髙齋﹐各有新編寫雅懷。我欲西淸尉故步﹐鵷班齊向九霄排。

莘翁以「逐疫詩」見示﹐如韻答之

名土由來出「五華」﹝滇省城內「五華書院」﹞﹐新詩逐疫勝仙家。盥薇莊誦風生腋﹐如飲盧仝七碗茶。

先生妙手本空空﹐好比韓文送五窮﹐二豎也應戴頭走﹐只餘冰雪滿壺中。

三代猶存直道行﹐鍼砭惡習頌神明。本來良吏如良藥﹐一勺廉泉一念淸。

紛紛局外口雌黃﹐當道苞苴盡孔方。愁絕瀛臺黯天日﹐阿誰建閣祀文昌﹝閣卽紅毛樓故址﹐光緒癸未年冬月攺建﹞﹖

讀劉爵帥與法夷書﹐和星皆韻

光緒癸未﹑甲申之歲﹐法﹑越構兵。越南本我屬國﹐法人魚肉視之﹐賴義勇男永福邊關力守﹐累戰盡捷﹔復修書與法人﹐直斥其非﹐詞嚴義正﹐洵足傳之不朽。回環展誦﹐不能無詩﹐質之莘垓﹐其以余爲同志否﹖

聖朝恩澤普仁厚﹐四海謳歌億萬壽﹐一十一世傳璽綬﹐盤石苞桑愼封守。懿哉股肱輔元首﹐煌煌盛業光九有﹐李﹑左﹑彭﹑岑鼎鼐手﹐奚啻軒皇得風後。回羌﹑發逆摧枯朽﹐東西南朔承平久。去歲癸未月在酉﹐赤嵌城中沸眾口﹐云是法﹑越相仇偶﹐滇﹑越界外肆哮吼。妖氛狠毒比鴆酒﹐螳臂當車噫可醜﹗畫虎不成反類狗﹐妄想移山笑愚叟。三宣爵督劉琨後﹐叱吒能使洋鬼走﹐腰間劍气射牛斗。將帥連營士裹糗﹐歷盡關楡與塞柳﹐疏屬峯前縛貳負。議績應居頗﹑牧右﹐燕然勒篆文蟠蚪﹗

丁衡三鎭軍越南戰捷﹐仍用前韻

桓桓丁奉誰爲偶﹖海外相逢識面久。平昔韜略徵抱負﹐滇中將材此魁首。祁奚夙與交最厚﹐對我稱之不絕口。共諭英雄閒煮酒﹐馬武﹑吳漢﹝培之﹐鏡堂兩軍門﹞堪左右﹐醉來長嘯作虎吼﹐挽弓挾矢追羿後﹐神技百步穿楊柳﹔況復儒雅有時有﹐臨池字帖摹蚯蚪﹐書穴偸窺大小酉。天資髙卓好身手﹐啟發詎待訓蒙叟。自從桑臺聞失守﹐枕戈誓願殲羣醜﹔果然今佩將軍綬﹐視彼麼麼直芻狗。排兵布陣風雲走﹐法夷白骨如山朽﹐八蠻羅拜列漿糗﹐威名何讓甘延壽﹖轉盼疆場數載後﹐封侯金印麤於斗。

夏夜與星垓﹑子儀卽事口占聯句

剪燭西窗飯後談﹝蕓﹞﹐披襟對坐影成三﹐藤牀薤簟忘炎夏﹝星﹞﹐朮桉芩鑪辟瘴嵐。袖裏風生團扇動﹝儀﹞﹐燈前夜靜古書酣﹔得閒覓句頻叉手﹝蕓﹞﹐乘興推詩暗點頷。曲巷人蹤驚睡犬﹝星﹞﹐空庭客緒裊春蠶。迎神爆竹連番鬧﹝儀﹞﹐禮佛香花妙諦參。瑣院掄才開鐵网﹝蕓﹞﹐琴堂課士愧珠篸。數年舊雨懷燕北﹝星﹞﹔上界臺星照越南。將吏籌邊誰聚米﹝儀﹞﹖賓朋入坐且傳柑。偶翻宿槁牙芬艷﹝蕓﹞。乍試新茶舌本甘。夢到黑甜僮慣懶﹝星﹞﹐醉餘白墮我尢憨。回思幾度泥畱爪﹝儀﹞﹐佇盼來宵月印潭。徵角雙聲敲綽板﹝蕓﹞﹐牟尼一串佩奇楠。忽聞百八晨鐘起﹝星﹞﹐歸路榕陰曙色涵﹝儀﹞。

疊韻贈星垓卽示子儀

紛紛俗子那堪談﹐差幸知交得二三﹐洛下髙風會眞率﹐鄭公勝地紀漪嵐。玉淸宮裏頭銜朗﹐金穀筵前拇戰酣﹔鴻雪畱痕常印爪﹐驪珠奪句競探頷。客情疏澹忘機雀﹐詩筆縱橫食葉蠶﹐鯤島抱琴稱吏隱﹐豸轅聽鼓免衙參。結鄰丈室時聞磬﹐避暑官巾久卸篸。角藝與君雄逐北﹐逃禪令我笑和南。養痾乞得「龍牙艸」﹝別名「仙鶴艸」﹐性治煩勞。星垓常服此﹐以解痰紅之癥﹞﹐袪瘴攜來佛手柑﹔夜半解酲茶味苦﹐熱中除渴蔗漿甘。尖叉斗險娛蘇老﹐博奕消閒學李憨。宦況兩年話瀛海﹐羈愁五日弔湘潭。右曹儕輩聯鵷鶴﹐伯起門墻列梓楠。幾度騷壇人散後﹐醉歸襟袖露華涵。

甲申閏夏和同年祁莘垓大令﹝徵祥﹞「月夜有懷」原韻

一輪光滿界三千﹐海外同看幾度圓﹖回首瓊林諸伴侶﹐霓裳髙詠大羅天。

越南音信靜中聽﹐浩劫紅羊比日經。笑煞瀛東專閫者﹐儼然巍坐气如霆﹗

鯫生皮裏盡陽秋﹐北馬南船憶曩遊。蠖屈十年仍故我﹐元卿知己剩羊求。

宰父今成莫逆交﹐甘棠一頌久傳鈔。近來吟癖彌增劇﹐詩律嚴於八結梢。

文采風流李十郎﹝謂李洪九﹞﹐冰甌雪桉滌肝腸。一官耐冷棲蓮幕﹐鎭日衙齋學坐忘。

學士髙齋江伯搖﹝與庾肩吾﹑劉孝威等十人號「髙齋學士」﹐謂江子彜﹞﹐詞壇刻炬可憐宵。得閒聊作將軍客﹐小隱僧鄰遠市囂。

名場到處閱人多﹐魏尙淸聲惠邑歌﹝謂魏燕楣大令﹞。想見政成三月後﹐鳴臯堂上蕭金科﹝鳴臯堂在惠安縣治﹞。

世態浮雲轉眼更﹐苔岑永結故人情。何年握手金臺去﹐月夕花晨共笑聲﹖

春日同朱樹吾﹑楊西庚兩明府﹑梁定甫拔萃集飲吳家園聯句

飛觴賭韻集吳園﹝定﹞﹐海上相逢笑語溫。半畝方塘眠乳鴨﹝西﹞﹐數株古木嘯仙猿。春濃於酒可人意﹝樹﹞﹐艸碧似油畱雨痕。欄外午陰羣籟寂﹝澐﹞﹐座間淸話眾音喧。危樓好擬「藏經閣」﹝定﹞﹐近水先開「得月軒」。寄傲煙霞容我輩﹝西﹞﹔偸閒泉石亦君恩。濁醪敢憚千回醉﹝樹﹞﹐佳句何妨一夕論。文字因緣眞不偶﹝澐﹞﹐云泥鴻爪記今番﹝定﹞。

夜歸不眠﹐因疊前韻﹐郎呈樹吾﹑西庚兩明府

走馬尋幽向小園﹐海棠時節日初溫。忽逢同志欣浮蟻﹐怎柰多愁怕聽猿﹗花木應酬詩酒債﹐樓臺迎合水雲痕。此間頗有山林趣﹐到處都無市井喧。諸子胸襟皆落落﹔主人气度亦軒軒。琳瑯句好知天籟﹔宇宙春濃識聖恩。佳境須從身外想﹐閒情休共俗中論。亦嵌株守成何事﹖辜負風光廿四番﹗

竹塹登髙﹐和林丈薇屏韻

勞勞轍迹帝城東﹐幸逐鵷班侍禁宮。情切哺烏同李密﹔文稱吐鳳讓楊雄。無雙才調朋交外﹝睹林和時﹐尙未識面﹞﹐重九光陰旅寓中。擬托狂吟消客感﹐但攜詩艸滿筠籠。

在昔成童舞勺年﹐妄思勛業繪淩煙。不圖渺小虫雕技﹐有負殷勤馬帳傳﹗壯志敢誇陶侃甓﹖新詞聊寫薛濤箋﹗唱酬何必曾相識﹐一字知音亦夙緣。

再疊前韻

匹馬黃衫西復東﹐明珠夜夜泣鮫宮。此身多被情癡累﹐到處休誇顧盼雄﹗閱歷關河雙眼底﹔品評詩酒寸心中。近來我亦耽吟癖﹐願奉先生作智籠。

金門羽客不知年﹐落墨飛騰幻碧煙。彭澤古風無俗韻﹐杜陵今日有眞傳。招遊許喫樵靑茗﹔索和時頒尺素箋。恨未重陽陪雅宴﹐名山禪室淨塵緣。

代怡堂和薇屏韻

忽捧新編小院東﹐英光直射斗牛宮。人耽栗裏林泉樂﹐詩愛樊川骨格雄。九日黃花逢客裏﹐一尊綠酒滌胸中。愧余無物酬佳節﹐半世空爲俗所籠﹗

名場潦倒卅餘年﹐舊夢沈沈欲化煙。壯歲須眉慚木偶﹐儒家衣缽枉薪傳﹗聊娛永夜頻開甕﹐擬和陽春細擘箋。數載交情眞莫逆﹐好從文字證因緣。

爲王純卿司馬題「劍潭夜光圖」﹐卽用髙惕丞吏部韻

荷蘭神物在﹐入夜老虹騰。印月仍潭水﹐談天叩院僧。樹林答宮角﹐牛斗射圭稜。佛座酣眠後﹐煙雲鏡裏澄。

疊前韻

怪底潭名劍﹐尋幽興倍騰。水光圓似缽﹐山意古於僧。芋熟連阡脊﹐楠肥沒屋稜。畫圖一披玩﹐邱壑寸心澄。

後蘇龕詞艸

晉江施士潔耐公

摸魚兒﹝題倪云臞大令「冰天躍馬圖」﹞

忒楞楞酸寒一个﹐爛銀夢入仙界﹐靑衫皁帽長安道﹐盡寫酣嬉故態。乾坤大﹐這落拓迂倪放眼壺天外。冰虫幾輩﹐笑玉戲漫空﹐紇幹山雀﹐凍殺﹐柰何柰﹗花糾背﹐得意加鞭者再﹐飛黃無無雋快﹐如龍骨格封侯貌﹐各有千秋不壞。淩煙在﹐倩右相丹靑把汝須眉繪。鯫生相對﹐便彊作東施﹐效顰阿堵﹐面色總如菜﹗

菩薩蠻

月兒三五人兒小﹐暖風吹透花開早﹐碧玉破瓜時﹐東君恰是誰﹖蕉心羞未展﹐好夢今宵短﹐莫道不銷魂﹐猩紅一朵痕。

一翦梅

當時羅帶結同心﹐一笑千金﹐一刻千金。誰知懊惱到如今﹐愁裏難禁﹐病裏難禁﹗逐日相思透骨深﹐過了光陰﹐負了光陰﹗無端又把夢痕尋﹐睡也沈沈﹐醒也沈沈﹝時客魚城﹞﹗

滿紅紅﹝宣南旅感﹞

舊緒如麻﹐這部史從何說起﹖甚無賴斗然悲憤﹐斗然驚喜﹐蘇季敝裘仍作客﹐馮生長鋏誰知己﹖看庭前艸色醉東風﹐魂銷矣﹗煙渺渺﹐鯤洋水﹔塵擾擾﹐燕山市﹗且琴書劍佩﹐自家料理。泥上徵鴻空印爪﹐轅前劣馬頻加齒﹐算花猶一歲一番開﹐人何似﹖

前調﹝張榖齋總戎柳陰小隱行看子﹞

百戰歸來﹐向矮屋低頭三載﹔卻看盡往還鶊蟀﹐萬千桑海。閱世寧無風浪惡﹖置身尙有林泉在。剩頹唐畫本落人間﹐君休怪﹗腌不了﹐狂奴態﹔塡不了﹐庸奴債。任有人唾罵﹐有人痛愛。談笑能教仇敵走﹐激昂肯下軍門拜﹖只圖中柳眼尙靑靑﹐愁無柰﹗

貂裘換酒﹝劉申村茂才旋閩錄別﹞

十度鯤沙客﹐怪一夕故園心事﹐寒潮催急。回首棘闈辛苦地﹐舊夢捫胸歷歷。曾幾日﹖頭顱欲白﹗拌飲濁醪三百琖﹐恐道旁兒豎多惶惑﹐了無語﹐妝癡極。年時撤手榕陰碧﹐誰知向海云深處﹐傾襟款惜﹐忽聽琵琶弦上語﹐別淚背燈偸滴。都不管靑衫抆濕﹐儂譜驪歌卿記取﹐把新詞嚼出相思汁﹐共染就﹐肝腸赤﹗

踏莎行﹝爲吳印春內史帳眉題畫﹞

笛破江城﹐琴橫庾嶺﹐个儂生小幽香冷﹐如何■﹝口別﹞■﹝口別﹞弄髙枝﹐春風又透孤山頂﹖石友吟顚﹐雲鬟倩影﹐丹靑幻出惺忪境﹔卻愁今夜水仙魂﹐同入冰衾寒不醒。

一翦梅

倚醉眠香對瑣窗﹐花影惺忪﹐月影惺忪。一春無夢不成雙﹐花也憐儂﹐月也憐儂﹗月墜花梢小院東﹐燭底殘紅﹐衾底殘紅﹐驀然春盡五更鐘﹐一醉匆匆﹐一夢匆匆﹝戊戌三月十有六日﹞。

念奴嬌﹝憶蘭﹞

雲山疊疊﹐夢迢迢﹐何處美人香艸﹖釵影佩聲天樣遠﹐望斷碧城瑤島。翠袖驚寒﹐衫搵淚﹐騷客愁多少﹖風枝露葉﹐可憐生長嬌小﹗問訊空谷幽姿﹐幾時修到﹖个裏因緣了﹐花自苗條人自瘦﹗誰道人如花好﹖石友同心﹐珠兒並蒂﹐回首空泥爪。爲誰憔悴﹐年來雙鬢絲老﹝時自省垣方旋岑裏﹞﹖

浪淘沙﹝和陳香雪太史﹞

聽唱懊儂歌﹐孽海嬌波﹐年時影事上心窩。爲問黑甜鄕裏客﹐好夢如何﹖短景逐流梭﹐會少離多﹐何以慧劍敵情魔﹐香味色聲無眼界﹐帶髮頭陀。

齊天樂﹝和林小蜦上捨﹞

老傖又是塵根累﹐匆匆便圓夢癡。雨膩雲甜﹐紅慵翠澀﹐一段韶華輕送。頑苗自種﹐偏不信桃花劉郎入洞﹐枕曲燈坳﹐綺懷岑寂阿誰共﹖蘭因絮果何在﹖莫迷離棖觸﹗當日門巷﹐結冷同心﹐雙銷半臂﹐悔殺風流小宋。葳蕤伯仲﹐但邢尹相逢﹐寄聲珍重。悄割情絲﹐料伊難忍痛。

浣溪紗﹝和鍾壽若太史﹞

紅豆生來只自憐﹐無人省識惡因緣﹐幾回薢茩幾纏綿﹗「香艸箋」魂通一縷﹐「桃花扇」血斗雙妍﹐可兒癡到柰何天﹗

金縷曲﹝哭謝姬浣霞﹞

姬來歸十年矣。丁酉五月﹐予客臺江﹐養痾媚香樓上。姬以是月朔日﹐疫死西岑。予讀家書﹐病增劇。媚香主人親爲量藥稱水﹐款惜備至。予旣悼姬之年雛命薄﹐而又感主人之交久意眞也。口占此闋以示主人﹐彼此共篇一哭而已﹗

一慟家書至﹐怎淒淒﹐不情風雨﹗老天如醉﹐況此孱軀沈病日﹐那得寸絲生气﹖盡要哭眼中無淚﹐惱殺親知相慰藉﹐越牽連多少傷心字﹕千萬劫﹐腸和胃。有人憐我私酸鼻﹐替殷勤燈前勸食﹐枕邊催睡。夜半陰房雙鬼火﹐恍惚照他眉翠﹔柰醒後依然獨自﹗爲問氤氳誰使者﹐聚何難﹐散又何容易﹖莽回首﹐十年事﹗

前調﹝哭郭姬燕玉﹞

謝姬歿二十日﹐姬亦染疫而歿。

又種愁根蒂﹐最難堪﹐生離死別﹐相將入地。裊裊麼弦雙斷絕﹐喫盡愁中滋味﹗怎一旦半途輕棄﹐儂與孤兒同灑血﹗料泉臺卿亦愁爲累﹐血有盡﹐愁無旣。莫談千古彭殤例﹐聽殘宵鐘聲百八﹐醒來也未﹖骨肉團欒兵燹後﹐到此忽遭疫厲﹐卻怪底蒼蒼何意﹗孫楚命窮潘嶽老﹐柰月兒﹐難得星兒替﹔縱修福﹐寧兼慧﹖

壺中天慢﹝寄贈鹿溪陳槐庭居士﹐兼示鄭毓臣上捨﹞

是何年少﹐把珠腔翠拍﹐消磨个裏﹖海角詞場千百輩﹐獨漉不凡而已。雋句箋愁﹐酸吟鍜夢﹐萬籟燈坳起﹐解人難得﹐伯輿當爲情死﹗聞到姊妹花開﹐將花寫照﹐寄與滎陽子﹝槐庭以二姬小照寄毓臣贈予﹞。領略添香紅袖夜﹐艷福如君有幾﹖嫩柳攀枝﹐夭桃接葉﹐解我傷心耳﹕小星三五﹐回到影事流水﹗

滿紅紅﹝臺江舟夜﹞

何物情魔﹐活牽扯﹐癡人到老。莽回首﹐半生離合﹐悲歡多少﹖慘綠年華塵過隙﹐落紅時節泥畱爪﹐任茫茫一水萬浮萍﹐天緣巧。翦不斷﹐情絲裊﹔芟不淨﹐情根繞。問爲誰憔悴﹐爲誰懊惱﹖枕畔空餘春夢在﹐箏邊只覺秋聲好﹗聽遙鐘百八醉中催﹐魂蘇了﹗

道是無情﹐偏不料﹐有情如此﹕驀天外﹐暖風吹到﹐善和坊裏﹐膩友從來須艷福﹐可兒難得兼知己。趁花間醉倒倩花扶﹐吾狂矣﹗釵花嚲﹐袖花綺﹐鏡花笑﹐燈花喜﹔更心花醲郁﹐唾花甜美﹐好夢翻疑蝴蝶幻﹐癡魂苦學鴛鴦死。對月娥私語悄無人﹐如江水﹗

如夢令﹝自題四十九歲小影贈孫韶靑茂才﹞

一樣塵中小謫﹐田海剎那今昔﹐回首七鯤身﹐吹散黑風無迹﹗逋客﹑逋客﹐雙髯九年催白﹝四十內渡﹐今九年矣﹞。鏡裏春光似箭﹐畱取影兒幾片。持贈个儂家﹐還是老傖眞面。相見﹐相見﹐慚對璧人顏汗﹗

百字令﹝題龔仲涵茂才「藤花吟館遺稿」﹞

批風抹月﹐是狂奴三十年前影事。驀地驚披才子集﹐嚇殺有碑沒字。老我江淹﹐看人衛玠﹐迸作傷心淚﹗嗟嗟長吉﹐玉樓召汝何意﹖當日金馬玉堂﹐承明著作﹐原是君家例。怪汝心肝偏嘔出﹐惜汝埋憂無地﹗兒女癡情﹐煙霞錮癖﹐羽化皆仙气。拈花解脫﹐苦吟莫爲身累﹝仲涵爲詠樵贊善第二字﹐才髙命短﹐士論傷之﹞﹗

減字木蘭花

教人忍俊﹐翠繞珠圍首作陣。樂也如何﹖子野多情柰聽歌﹗燈闌枕醒﹐百八聲鐘還猛省﹐鏡裏華顚﹐一度春風又一年。

囊琴匣劍﹐鳳起蛟騰都不驗。大好頭顱﹐半百年來只故吾﹗婆娑老子﹐風月場中窮欲死。爲甚愁人﹖剩粉零脂總化塵。

滿紅紅﹝壽家又六明經母氏吳太君七豒﹐卽題其「家慶圖」﹞

十載萍蹤﹐剩眼底滄桑多少﹖最難得﹐吾宗盛事﹐還畱鴻爪。一幅衣冠明鏡活﹐兩行兒女華燈繞。算人生到此古稀年﹐年年好﹗坐者誰﹖金萱老﹔立者誰﹖琪花小。正西池王母﹐稱觴未了。仲郢經帷幾畔荻﹐康成書帶庭前艸。這圖中壺範足千春﹐傳家寶。

前調﹝簡林二仲蘅﹞

咄汝狂生﹐人道是將門之子﹔怎曉得﹐風流文采﹐翩翩若此。拚以頭顱酬劍客﹐嘔將肝膈稱詩史。莽煙塵慟哭向神州﹐吾衰矣﹗憂時語﹐癡而已﹔傷時語﹐頑而已。把從前所作﹐付之流水。欲學君苗焚筆硯﹐相隨靖節歸故里﹐放輕舟重入舊桃源﹐無懷耳。

點櫻桃﹝汪艾民司馬世父揖冰先生手繪櫻桃一冊﹐並塡此闋郵寄索和﹐卽依原調奉酬﹞

寶繪珠腔﹐一門誰似君風雅﹖鶯含去也﹐報與詞人寫。儂憶年時﹐春宴承恩者﹐金臺下﹐軟紅奔馬﹐老淚燕支灑。

髙陽臺﹝歌席同艾民作﹞

陳威季太守屬意歌者﹐艾民塡此闋以調之﹐時丁未三月三日也。

白髮沽春﹐靑衫錄夢﹐旅愁捱盡東風﹐最可憐宵﹐鉤魂在不言中。瞞人要寫婁羅歷﹐怕燈邊有个吳儂。柰何天﹐過了三三﹐負了紅紅﹗當時略記花間語﹐似嗔伊薄幸﹐冷眼相逢﹐忍俊難禁﹐絲絲綰住遊驄。眉尖啞謎誰猜得﹐又尊前故作朦朧﹖莽回到﹐花事迢迢﹐花影重重﹝威叟年已七十。艾民吳人﹞

換巢鸞凰﹝艾民旅廈﹐不解方言﹐塡此闋以鸚鵡自嘲﹐並索和﹞

鸚鵡能言﹐怪無聲反舌﹐偏有今番﹗隴山嬌客﹐故鄕別黯銷魂﹐翠籠朱架入侯門。驀然聽﹕一聲聲杜鵑﹐惱人鶯燕﹐兀自好春難遣。春滿﹐鴛鴦暖﹔棖觸孤飛﹐誰伴夢兒遠﹖叵耐鷦棲﹐寧禁鵲啞﹐閒煞个儂亭館﹗安得將身化八哥﹐最髙枝上任千囀﹖鉤輈格﹐磔笑蠻府參軍懶﹝時同在林侍郎幕中﹞。

金縷曲﹝女弟子邱韻香以詩箑及外子楊文升所畫山水長幅見贈﹐並贈巖茶﹞

正若瓜秋熱﹐驀吹來﹐今暉香茗﹐江風拂拂﹐七碗盧仝寒瘦甚﹐老物無多涼血﹐都化作滿腔冰雪。更幸瑯函遙拜賜﹐好畫圖媵以新詩箑﹐詩與畫﹐眞雙絕﹗鷗波趙管原名閥﹐个人見葉當花對﹐天然一轍。謝絮陳椒千古艷﹐進士何妨不櫛﹔況廿紀﹐文明發達﹐從此女權開學界﹕演歐西﹐秀哲羅蘭說﹐執牛耳﹐雌中傑﹗

前調﹝贈賀話羲司幣﹞

咄汝情癡者﹐甚風兒﹐吹圓好夢﹐相逢鷺廈。仙侶旌陽同握手﹐一醉耆英洛社。驀回首﹐日光巖下﹝同許魯山度支遊日光巖﹞﹐別有襟痕今記否﹖算桃花依舊春無價﹐看崔護﹐重來也﹗四明狂客文而野﹐望神州煙塵莽莽﹐曲髙和寡。閱徧地球雙眼熱﹐湧出淚珠盈把﹐渾不耐﹐呼牛呼馬﹗誰分滿懷匡濟略﹐贊度支﹐莫挽流泉舄。長對客﹐裝聾啞。

滿江紅﹝題盧震嶽鹺尹除夕幻象撮影﹐圖中具冠服﹐捧紙元寶斜睨而笑﹞

大陸鮏羴﹐阿堵物能令公喜。算只有沈沈睡國﹐赤貧而已。俗吏不妨幹鵲笑﹐賈胡其柰蒼鷹視﹐想盧生醉夢過邯鄲﹐今醒矣。長太息﹐聊復爾﹐好冠帶﹐新袍履﹐看周身媚骨﹐由顚及趾。萬事通神揮手去﹐一生守虜甘心死。个人兒幻出鏡中魂﹐官耶鬼﹖

入手朱提﹐說甚麼閻羅包老﹐便笑罵由他笑罵﹐宦囊須飽。歲暮呼來如願婢﹐金多嚇殺蘇秦嫂﹐孔方兄世世誓同胞﹐焚香禱。崔烈臭﹐三公早﹔和嶠癖﹐千緡少。羨臨川庫滿﹐鄧通山好﹔園築北邙袁廣漢﹐絹拋南嶺王元寶﹐把地球五大部洲豪﹑齊推倒﹗

百字令﹝和盧坦公司馬﹞

地球量徧﹐莽天涯﹐那有者般情種﹖吾血自涼君自熱﹐懶作憂時面孔。骨鐵成灰﹐肝冰化石﹐彼此酸辛共。無干淨土﹐可容三尺詩冢。怪底海气噓樓﹐市聲沸鼎﹐攬破林泉夢。誰把俗塵千萬斛﹐埋透老夫頂踵﹖隙裏駒忙﹐燈前蛾險﹐冷籟秋風送。滄桑回首﹐至今痛定思痛﹝謂割臺事﹞﹗

虞美人

少年作客燕京市﹐春夢隨流水。中年作客鷺江城﹐小劫桑田滄海可憐生。如今作客龍溪縣﹐白髮危於綫﹔況堪憂病更憂貧﹐舞榭歌樓惘惘過來人﹗

金縷曲﹝龍溪晤沈孝廉傲樵﹞

矯矯丹霞客﹐驀傾襟﹐東陽老矣﹐此才堪惜﹗埋骨軟紅三萬丈﹐仰屋著書頭白﹐渾不管罡風小謫。卿是寒郊儂瘦島﹐嘔心肝﹐苦語何人識﹖看天醉﹐無情碧﹗當年屈宋風騷伯﹐到如今蘭愁芷怨﹐湘波闃寂。誰料芝山薌水上﹐印徧泥痕爪迹﹐都付與銀槽鐵拍。棖觸人間秋又老﹐甚商聲﹐滿紙誰聽得﹖墨和淚﹐弔吟魄﹗

前調﹝重九日南山寺雅集﹐酒後泛月龍江和傲樵﹐卽用前韻﹞

廿載重陽客﹐又今番登髙結伴﹐惺惺互惜。山寺黃花應笑我﹐劫後鬢絲今白﹔更休說鬼才仙謫。憑弔金華翻貝葉﹝寺有唐金華公主遣楄﹐又貝葉眞經全部﹞﹐愧儒酸字未佉盧識﹐揩老眼﹐朱成碧。許侯膏黍今郇伯﹝時臥樵客許允白邑侯幕﹞﹐把龍江有如此水﹐流傳政迹。我與寺僧同入定﹐笑問幾時圓寂﹐任濁世滔天浪拍﹐差幸瘦腰詞史在﹐向異鄕佳節探驪得﹐吸秋月﹐煉金魄。

前調﹝題傲樵「燕遊詞艸」﹐再疊前韻﹞

我亦春明客﹐記年時靑樓說夢﹐師師惜惜。醉殺黃金臺畔侶﹐幾度對花浮白。香案吏又遭天謫﹐獨抱焦桐來海角﹐算琴音只有成連識。莽回首﹐傷心碧﹗客中何幸逢將伯﹐更詞場浮邱左挹﹐洪崖右拍。題雁攀蟾同一眴﹐君我都成陳迹﹗柰鄧禹笑人寂寂﹐剩有「曉風殘月」句﹐問含商嚼徵誰心得﹖欲呼起﹐屯田魄﹗

滿江紅﹝李麗君「花陰獨立圖」﹐爲林兵爪題﹞

卿是梅花﹐應嫁與詩人作妾﹔卻怪底亭亭孤影﹐花陰獨立﹖花气釀成臨別淚﹐花心嚼出相思汁﹗問花間燕子不雙飛﹐如何答﹖誰解得﹖黃衫俠﹔誰禁得﹖靑衫濕﹗莽花魔﹐妒殺鶼鶼鰈鰈。袖角畱題花事韻﹐綃頭攝取花魂活。喚江船﹐吹送鏡中花﹐桃根葉。

獨立傾城﹐算依舊佳人姓李﹔更翻出延年樂府﹐編成艷史。乍識崔徽眞面目﹐最憐蘇小親鄕裏﹐莫桃花誤演李香君﹐侯公子﹗揚州鶴﹐豪華耳﹔緱山鶴﹐神仙矣。个兒郎﹐修得幾生到此﹖藝海千珠拋鷺嶼﹐愛河一棹通鯤水﹐笑阿儂﹐虛牝擲黃金﹐有知己。

金縷曲﹝臥病紫陽古署﹐簡沈傲樵﹞

最是冬蕭索﹐對殘更孤燈閃碧﹐老懷無著﹐減字偸聲眞戲耳。誰信沈郎度曲﹖者神技解醫甜俗。笠屐衡山才入夢﹐又驚回鬼鳥吟風惡﹔聽窗紙﹐桐聲落。年時小病狂難藥﹐人道是貧能鑄病﹐六州皆錯。到底狂生貧不病﹐萬古詞人落魄﹐是前世首陽盟約。笑我顰施君瘦沈﹐鎭相憐槁餓芝田鶴﹐靑白眼﹐窮途哭﹗

前調疊韻﹝傲樵次韻索和﹐卽疊前韻酬之﹞

和韻憑君索﹐且休教名韁利鎖﹐軟紅沾著。髙唱「大江東去」好﹐鐵板銅琶一曲﹐算只有髯蘇不俗。臘鼓籠東催短景﹐仗詞禪戰退羣魔惡。狂拍案﹐燈花落。他生覓得醫貧藥﹐消受他珠簾畫棟﹐山珍海錯。驀地蒲牢聲八百﹐知否喚回頑魄﹖尉舊夢黃粱有約。兩鬢斑斑今若此﹐怎■﹝毛蒙﹞■﹝毛童﹞不舞羊公鶴﹖家山破﹐杜鵑哭﹗

前調再疊韻﹝傲樵擬作燕遊﹐疊韻再和﹔棖觸舊夢﹐因再疊前韻酬之﹞

斗米長安索﹐猛回頭諸公衮衮﹐祖鞭先著。君欲燕昭臺上去﹐誰和荊卿徵曲﹖應笑殺黃金太俗。安得鬼才長吉句﹐倒奚囊嘔盡胸中惡﹖茵與混﹐任飄落。十洲何處求靈藥﹐問勞人一生根節﹐幾經盤錯﹖得讀「離騷」須痛飲﹐憑弔芷蘭湘魄。恨吾輩林泉負約﹐山北艸堂今久別﹐怕移文一檄羞猿鶴﹐禰衡罵﹐唐衢哭﹗

前調三疊韻﹝傲樵再疊前韻和我﹐酒後三疊酬之﹞

妙解從誰索﹖怎無聊山公一醉﹐接■﹝罒離﹞倒著。酒虎詩龍相爾汝﹐幾度巴人和曲。卿休笑元輕﹐白俗﹐愧我牙牙初學語﹐更塗鴉滿紙殊粗惡。驚咒唾﹐九天落。癡來欲舐淮南藥﹐幸比鄰肩摩詞壘﹐犬牙相錯﹝同客邑署﹞。剩有旅鴻泥爪在﹐夢繞薌江月魄。記重九南山之約﹐孤鳳苦饑鸞苦縶﹐看紛紛眼底乘軒鶴。聽歧路﹐楊朱哭﹗

前調四疊韻﹝傲樵三疊和韻兼及近事﹐四疊酬之﹞

眞驥圖難索﹐黯緇塵﹐儒冠被溺﹐佛頭糞著。不見儒林文苑裏﹐有个亭林﹑二曲﹗匹夫責﹐移風易俗。此日乾坤雙倦眼﹐看妖欃激射狂潮惡。儂醉矣﹐倒桑落。更誰醫國調良藥﹐問何人操戈同室﹐朝衣軌錯﹖不盡冤禽塡海恨﹐一例癡魂怨魄﹔剩劫後靑燐隱約。呵壁問天無一語﹐沒來由﹐焚煮哀琴鶴。西州路﹐羊曇哭﹗

前調五疊韻﹝傲樵四疊見和﹐愈唱愈髙﹐五疊酬之﹞

心似秋千索﹐裊虛空﹐情絲一縷﹐被卿猜著。十萬浮萍塵海裏﹐誰是聆音識曲﹖又誰鍼愚砭俗﹖縱嘔心肝爲苦語﹐柰驚人牛鬼蛇神惡﹗「廣陵散」﹐長寥落﹗少年薇省吟紅藥﹝予入中書時﹐距今三十九年矣﹞﹐悵如今冬烘頭腦﹐顏標認錯。舊雨凋零今雨別﹐何處能圓蟾魄﹐應瘦損吟腰沈約﹔畱待老坡生日日﹝予生日十二月十九日﹐與蘇東坡同﹐時十二月十五日也﹞﹐和紫裘腰笛南飛鶴。田變海﹐歌當哭﹗

前調六疊韻﹝傲樵五疊見示﹐急景凋年﹐愴懷世局﹐六疊酬之﹞

老去尙書索﹐指宮門銅駝臥地﹐沈沈睡著﹗癡絕國魂何日醒﹖羞聽健兒鐃曲﹗笑星使輶軒問俗﹐亞霧歐風催急劫﹐把神州捲入旋渦惡。桃源路﹐幾村落﹖逃名合賣韓康藥﹐怪揶揄送人羅友﹐迷津又錯。宦海紛紛萍與梗﹐拾芥難尉虎魄﹐更休說三章法約。只覺堯年寒較甚﹐恐無端凍殺籠中鶴。遺珠恨﹐鮫人哭﹗

前調七疊韻﹝傲樵六疊索和﹐時予與允白話故鄕事﹐七疊酬之﹞

同輩今離索﹐小輪回毗耶佛海﹐天親無著。鹿耳鯤身何處也﹐夢斷雲隈水曲﹔且解衣相從裸俗﹐十丈長鯨吹黑沫﹐莽妖氛滿地鮏羴惡﹗欃星指﹐樞星落。陸沈那有還魂藥﹖廿年前等閒甌脫﹗江山繡錯﹐大好家居撞壞了﹐使我摧肝蕩魄﹗問何事馬關空約﹖城郭已非華表在﹐盍歸來化作遼東鶴﹖杜陵老﹐吞聲哭﹗

前調八疊韻﹝傲樵七疊韻﹐憤時極矣。予爲廣其意﹐八疊酬之﹞

意趣今眞索﹐悔當初螢窗雪案﹐儒衣誤著。獨抱牙琴彈古調﹐君我同工異曲﹐便抵死肯諧流俗﹖縱使長庚星再謫﹐怎禁他磨蠍身宮惡﹐嘆蒲柳﹐先秋落。醉心甘餌戕心藥﹐爾何知﹐盾攻矛折﹐繩差矩錯。遮莫黃花岡上冢﹐眞个天能奪魄。君不見王惇祖約﹐名士啖名如畫餅﹐最難堪斷送華亭鶴﹗新人笑﹐舊人哭。

前調九疊韻﹝傲樵八疊﹐時由邑署移寓城東﹐予郵寄九疊酬之﹞

好句燈邊索﹐甚瞢騰巢痕換了﹐襟痕記著。小隔重城如隔海﹐尺素未申衷曲﹐曾幾日騷懷頓俗。隙底駒光催臘盡﹐更茫茫百感宵來惡。吟髭撚﹐幾莖落。能醫萬病人間藥﹐不能醫途窮齒暮﹐時乖命錯。但有當歸無遠志﹐畱取故山精魄﹐煩寄語姜家伯約。誰是妻孥同敝屣﹐費商量﹐和靖梅花鶴﹐牛衣臥﹐那須哭﹖

前調十疊韻﹝傲樵九疊﹐自謂楚人﹐本「楚辭」「九章」﹑「九歌」之義。予時將旋廈﹐卽以錄別十疊酬之﹞

肆欲枯魚索﹐算今生「磨人」兩字﹐些些喫著。老我何堪揮別淚﹐譜入陽關疊曲﹐只贏得狂吟駭俗。造化小兒顚倒慣﹐怪天公作劇今眞惡﹐桑楡景﹐偏催落﹗詞人以酒爲狂藥﹐願平心引商刻羽﹐他山攻錯。從此焚香低首拜﹐祝汝詞壇靈魄﹐與秦﹑柳﹑蘇﹑辛踐約。七尺吟身長健在﹐看昂昂獨立雞羣鶴﹗天下事﹐君休哭。

前調十一疊韻﹝傲樵以十疊贈行﹐予謂塡詞和韻至於十疊﹐千古所未有也﹔然東撏西撦﹐貽笑大方﹐棄甲曳兵﹐在所不免﹐十一疊勉彊塞責。明日歲除﹐從此閣筆﹐乞降而已﹞

不耐吹毛索﹐者傖荒﹐許多疵語﹐防人覷著﹐施欲效顰眞誤矣﹐枉費周郎顧曲。笑釘鉸安能免俗﹐一片降旛城下豎﹐早驚他大楚兵氛惡﹐兵未接﹐膽先落。金丹換骨寧無藥﹖恐前生法龕香火﹐蘭因注錯。待訪屯田仙掌墓﹐酹酒重招詞魄﹐赴弔柳千秋雅約﹔更仿玲瓏三變格﹐脫凡胎一去隨黃鶴。知音少﹐才人哭﹗

買陂塘﹝乙卯三月三日﹐菽莊修禊﹐用禊序字分韻得此字﹞

莽神州﹐滄桑劫後﹐不期簪盍於此。此間況是鮏羴地﹐鮫市蜃樓而已。重三禊﹐藉曲水流觴祓盡金銀气。主人誰是﹖是世外逋仙﹐山中謝傅﹐吟社執牛耳。千秋事爲問芳園雋侶﹐何如春宴桃李﹖而今也有蘭亭會﹐肯讓右軍專美﹖羣賢至﹔更童冠聯翩﹐風浴詠歸矣。文豪詩史﹐把浪嶼林泉﹐洞天圖畫﹐收拾管城裏。

前調﹝爲林二眉生題摩耶山踏雪眞影﹞

个人兒﹐是何神勇﹐踏碎頗黎世界。玉樓銀海扶桑影﹐萬軍壯遊如畫。渾無賴﹐笑眼底空花一白乾坤隘﹐冬烘措大。看鱗甲漫天﹐飛行絕迹﹐嚇倒下風拜。賢昆輩﹐拍掌稱奇道快﹐阿連作此狡獪﹐金身丈六摩耶頂﹐五嶽眞形不壞﹐千秋在。有耐叟題詞﹐筆墨森光怪。披圖至再﹐便嚼雪和梅﹐朗吟梁苑﹐寒气灑心肺。

壺中天慢﹝贈錢生選靑﹞

觥觥錢起﹝謂乃晴江﹞﹐祖有文孫傳硯﹐皎如玉樹。招我海天吟社裏﹐快讀驚人之句。孔禰忘年﹐紀羣閱世﹐小燕詩星聚﹐孟秋三日﹐妙齡廿四初度。聞道郭令微時﹐雙修福慧﹐七夕逢牛女﹐僂指塡橋佳節近﹐省識銀河舊路。花國稱王﹐酒泉領郡﹐更作騷壇主。昂霄一鶴﹐祝君珍重毛羽。

百念齡﹝陳孚其封翁王夫人七十有四雙壽﹞﹝庚申正月十有七日生﹞

兕爵添春﹐龍燈弄月﹐弧帨雙懸﹐珂裏第一。是螺陽望族﹐消受得詩人燕喜﹐更螽斯麟定齊賡。有傳硯文孫﹐趨庭令子﹐算魯殿靈光﹐邵窩安樂﹐不墜滄桑劫裏。聞說太邱交道廣﹐又功在枌楡﹐門多桃李﹐況我友癭民語我﹐好畱作口碑心史。信福人天錫箕疇﹐看仙耦劉樊壽朋黃綺﹐悵洄溯﹐無從登堂一醉﹐遙祝岡陵而已﹝莊癭民爲之介﹞﹗

長壽樂﹝菽莊主人四十六初度﹞﹝庚申五月十又八日﹞

蒲觴乍醉﹐又菽莊吟伴躋堂稱兕。王謝髙門﹐劉樊仙耦﹐難得雙修福慧﹗況金昆玉友﹐扶桑得意歸﹐珂裏錦衣客﹐換著彩衣遊戲。算人生行樂﹐如君有幾﹖桃源地﹐隔紅塵﹐且幸鯨波止沸﹐領略大好林﹐無邊風月。調神養胃﹐看兒孫繞膝﹐阿翁含笑阿婆喜﹐幔亭宴﹐還有瑤池宴﹐繼羨彊年未艾﹐箕疇已備。

氐州第一﹝帆影﹐林兵爪碧山詞社題﹞

愁裏煙波﹐東望故島﹐天外鷺羽如織﹐片葉云黏﹐輕花浪皺﹐微辧檣腰轉側。思婦樓頭﹐正盼斷歸鴻消息。隔浦垂楊﹐沿堤亂葦﹐動搖秋色。幅幅靑蒲遙掛席﹐驀吹去﹐渺然無迹。落日催鴉﹐長空度鳥﹐仗半江風力﹐一聲滄浪■﹝矣鳥﹞乃﹐欹篷背斜痕颭碧。目極魂飛剎那間﹐神山咫尺﹗

前調﹝前題﹞

何處涼云﹐吹度鏡浦﹐橫掃鳳尾箋幅﹖霧外搖簾﹐虹余掛練﹐煙樹迷離漾目。斜日江頭﹐黯半被輕陰遮卻。蕩槳隨鷗﹐欹檣舞燕﹐柳邊低掠。倒疊明漪新鴨綠﹐似千百銀蹄相逐﹐趁雨蒲張﹐招風葉展﹐誤水簾紋復。莽驚濤無恙否﹖淩空去將飛又落。點點萍蹤夢魂飄﹐連番舶趠。

十二時﹝和年家子盧乃沃茂才悼亡之作﹞

聽瀟瀟﹐商音滿紙﹐是奉倩傷神話﹐況白髮悲秋﹐作客廿載﹐有鰥在下。堪笑杜陵寄情﹐燕玉暖老﹐今聊且問蒙莊﹐當日盆歌﹐何心作達﹖儂是過來人也。最憐他潘郎年少﹐忍把悼亡詩寫﹗掛壁遺衣﹐凝塵半簟﹐淚血空房灑﹐恨人間薄幸﹐誰復惜惺惺者﹖更休說才長命短﹐謝絮陳椒之亞。自古笄珈﹐幾人偕老﹖一例東風嫁。柰靑山染孟荊布﹐春無價﹗賃舂從此剩孤鴻﹐任夜臺長夜。後蘇龕文稿卷一

溫陵施士潔耐公

臺澎海東書院課選序

剡川龍宮寺碑跋後

臺郡海神廟募啟﹝代潘邑侯作﹞

重修岑江家廟碑記

宗叔母許太恭人墓志銘

蔡封公偕配王太君合壙志銘

楊君敬亭墓志銘

陳遊戎墓志銘

楊墨侯太翁配郭太夫人合窆墓志銘

柯母李孺人墓志銘

鄭毓臣上捨師友風義錄序

鄭香谷部郎偏遠堂吟艸序

臺灣北港增修朝天宮碑記

侍郎銜太僕寺卿林公壙志﹝代叔臧京堂作﹞

刑賞忠厚之至論﹝一﹞

刑賞忠厚之至論﹝二﹞

復女弟子邱韻香書

臺澎海東書院課選序

吾臺之有海東書院也﹐舊在郡學西偏﹐爲巡道梁公所創建﹐事在康熙五十九年。嗣因子爲校士所﹐而書院幾廢。乾隆四年﹐督學單公別置考棚﹐至是復爲書院。十五年﹐臺邑侯魯公更就邑署而攺建焉。二十七年﹐巡道覺羅四公則更就舊校士所﹐尋並罷。今制﹐則乾隆三十年護道蔣郡伯之所建也。邑有吾宗明經士安者﹐倡輸稻千斛﹐復置水田千畝﹐爲院中經費久遠計﹐事在乾隆五年。自是以後﹐踵義樂輸者﹐不一而足。於是乎規橅粗具﹐都人士漸向化焉。道﹑咸間﹐崇川徐淸惠公以巡道兼督學﹐雅意振興﹐如期按課論文外﹐有背誦經書之課﹔復加小課﹐以賦詩雜作相與切磋。風會旣開﹐於是乎有課藝之刻。淸惠公與先大夫交至厚﹐談藝亦至洽。先大夫自通籍後﹐久滯京曹。迄南旋﹐主講是席﹐則惟豤豤焉以引掖後進爲己任﹐一時髙足弟子﹐稱極盛焉。

士潔竊念﹕近今以來﹐流韻久寂。小子﹐承乏不敏﹐繼武無狀﹗惟桑與梓﹐曷敢抗顏﹖復念﹕吾臺版籍﹐自吾先靖海侯襄壯公削平鄭氏﹐至康熙二十三年始隸本朝﹔其時絕島手辟﹐未遑文教。而至於今二百餘年﹐經列聖人休養之澤﹐弦誦彬雅﹐固已駸駸乎日進矣。況扶輿旁薄之气﹐自閩之五虎門蜿蜓渡海而來﹐其間有關童﹑白甽﹐形埶起伏﹐如鼄絲馬迹﹐碻然可尋﹔至然繚繞二千餘里﹐水環山障﹐極東南之奧焉。昔子朱子登石鼓山占地脈﹐曰﹕『龍渡滄溟﹐五百年後﹐海外當有百萬人之郡』。又安知此後靈秀所積﹐人文不更勝於海內耶﹖竊惟人文之興﹐在於學校﹔而書院則視學校爲尢切。士潔自白沙講席移研於此﹐倏逾十稔矣。夙夜■﹝衤至﹞■﹝貝貝﹞上心下﹞﹐自慚不文。實以幼而失怙﹐鮮所學﹔稍長﹐則南船北馬﹐此事幾廢。然先民矩矱﹐一一守之﹐弗敢忘也。前副使衡陽劉公之言曰﹕『明以帖括取士﹐化﹑治爲上﹐隆﹑萬次之﹐天﹑崇又次之。我朝名公巨制﹐或兼收博釆﹐或獨宗一家﹐𨿽各隨風气爲轉移﹔而理必程﹑朱﹐法則先正﹐不能易也』。士潔竊謂﹕前明諸公﹐悉本王荊公經義﹐參以帖括體﹐凡數變﹔而其一定繩尺﹐則比之詩賦﹑論策而加嚴。洪﹑永至化﹑治百餘年中﹐作者祇傳注直寫﹐而恰如化工之肖物﹐一字不可減增﹐此太羹元酒也。迄正﹑嘉間﹐始能以古文爲時文﹐熔鑄經史而出之﹐博大昌明﹐閎深肅穆﹐文至是而極盛。隆﹑萬務講機法﹐而气度漸卽輕佻。天﹑崇諸公銳欲起而矯之﹐苦心孤詣﹐規橅唐﹑宋。其思力所至﹑途徑所辟﹐足以橫絕一代﹔然支離龐雜﹐不合於經者﹐亦間有之。我朝人才輩出﹕國初熊﹑劉外有﹐有張京江﹑韓慕廬﹑李文貞諸公﹐以迄桐城方氏﹑金壇王氏﹑宜興儲氏﹐均實能以濂﹑洛﹑關﹑閩之理﹐運王唐歸胡之法者。學者尢當奉爲圭臬焉﹗伏讀欽定四書文上諭﹐國家以經義取士﹐人心士習之端倪﹐呈露者甚微﹐而徵應者甚巨。方靈臯先生謂聖謨洋洋﹐古今教學之源流盡於是矣。竊惟文以載道﹐必學養兼到﹐然後能隨題抒寫﹐汩汩其來﹐自綱常名教﹐以及一名一物﹐細微曲折﹐萬有畢備。此正畱心理義之學者﹐一題到手﹐自然融會﹐遂因之而鬯其旨焉。朱子云﹕『使孔子在今日﹐也須應舉』。今人分舉業與理義之學爲二事﹐且謂舉業有妨於理學﹔甚而目之曰「敲門磚」﹐一離場屋﹐卽鄙棄而不屑爲。不知制藝代聖賢立言﹐非但如今之講家﹐支支節節﹐彊立一二句書旨﹐定一間架﹐妄以聖賢理義相湊泊﹐大抵爲時文立柱穿插起見﹔其於聖賢立言本意﹐何翅千里﹖朱子又云﹕『某說書﹐不敢先立一見﹐橫生一解﹔惟平气虛心﹐以求聖賢本意之所在』。又云﹕『讀六經工夫多﹐得效少﹔讀論﹑孟工夫少﹐得效多』。由此觀之﹐學者作文﹐苟能從經文傳注涵泳而出﹐而又一一體驗於身心﹐精實之作﹐自然不可磨滅。「舉業」二字旣認得眞﹐以爲拜獻之先資可也﹐以爲經傳之羽翼亦可也。至如闈中墨式﹐作者﹑閱者鍼芥相投﹐𨿽曰天命﹐亦由人事﹔要惟斂才就範﹐不失對揚之體而已。今人動以墨卷爲腐臭不堪之物﹐相與菲薄而姍笑之。此誠末流之失﹐而豈國家取士之意本然耶﹖海隅僻處﹐先哲云遙﹐幾無人足以語此。予小子﹐蠡測管窺﹐何裨萬一﹗特念區區附鄕先達後﹐濫廁臯比﹐亦惟與諸生言無不盡﹐行乎心之所安﹐以蘄斆學相長而已。

臺無課選久矣。自髙郵夏筠莊﹑錢唐張鷺洲兩侍禦有「玉尺」﹑「珊枝」等編﹐然皆校士之作。惟淸惠公院課一集﹐四十餘年﹐無有踵而行之者﹔今方伯唐公﹑廉訪顧公﹑郡伯前護道唐公囑檢近年課藝﹐重爲評定﹐付之手民﹐猶淸惠公意也。校■﹝周上心下﹞之役﹐則監院翁廣文景藩之力爲多雲。

剡川龍宮寺碑跋後

「龍宮寺碑」﹐唐浙東觀察使李公紳所撰序也。寺在嵊縣西南數十里﹐四圍皆山﹐遊客罕至。碑置寺後一椽﹔寺僧舊事耕作﹐薪蘇農具﹐拉雜其間﹐碑爲所蔽。以故騷人墨史𨿽偶焉戾止﹐而無從闡幽。計自唐迄今﹐千有餘年之久﹐碑亦長此終古矣。近晤嵊人孫鎔如雲﹕『相傳數十年前﹐邑諸生某﹐習靜攻書﹐借寓寺中﹐披沙剔蘚﹐一見詫爲奇貨﹐拓而售之﹔碑自此流傳世間。嗣是公交車北上者﹐攜入都門﹐競相投贈﹐一時輦轂之下﹐聲價頓起﹐獲之者不啻拱璧焉。同治間﹐學使某公按臨臺郡﹐道經此地﹐與僚友輩入寺﹐廣爲拓取﹐捆載以去。由是海宇內外﹐嗜古之士﹐爭先恐後﹐拓取無虛日。寺僧苦於供應﹐私碎之﹐而眞本遂絕』。

烏虖﹗碑之一出一沒﹐豈亦有數焉存乎其間者歟﹗世之懷奇不遇﹐薶首於荊榛巖穴中者﹐何可勝道﹗安得如金石之壽歷千有餘年之久﹐而終見重於世耶﹖然曇華一見﹐而遂有焚琴煮鶴之災﹐以視世之荊榛巖穴中者﹐一有所遇﹐卽不能自祕其奇﹔𨿽以金石之壽﹐而終有所不免者焉。可慨也夫﹗

臺郡海神廟募啟﹝代潘邑侯作﹞

臺陽以海外沃區﹐甄陶化澤。其間民物殷阜﹐創制日興﹐紺宇琳宮﹐後先輝映﹔獨廟祀海神之典﹐至今闕如﹐心竊疑焉。歲甲戌﹐倭人與生番構釁﹐扶桑軍艦直指瑯嶠﹐閩省纂嚴。上命今兩江制府沈公﹑前閩藩伯潘公同爲欽差大臣﹐督辦臺海防務。維時檄調各路兵勇以萬計﹐文武員弁以百十計﹐凡淮楚二軍之器械餉糈以逮竹木磚石之微﹐輪舟海上往來如織﹐無不克期飛渡。以是見國家威靈﹐百神效順﹐豈偶然哉﹖夫鹿耳﹑鯤身﹐古稱天險﹔矧安平沙綫﹐尢非人所可施﹕自夏䢐秋﹐驚濤叵測﹐諺所謂「四月廿六﹐海湧開目」者﹐凡以爲四日以後航海者之至戒也。沈﹑潘二公之舉﹐正當夏秋之交﹐天險如彼﹐而神之效順如此﹐則其丰功盛徳﹐宜何如報賽而尊崇之耶﹖

夷考載籍﹐「禺■﹝豸虛﹞」居於東海﹐是爲海神。又東海之神曰「阿明」﹐唐天寶十載﹐以東海爲「廣徳王」﹐命卿監備禮冊祭焉。今粵東海神祀典甚盛﹐臺密邇於粵﹐而闕典未舉﹐獨抱向隅。僉乞沈公奏準建祠敕號﹐編入國典﹐所以答靈貺而順輿情也。斯役也﹐不誠可謂瓣香之碩果﹑谷王之檀越乎哉﹖慶辰忝官斯土﹐責無旁貸﹔宏大願力﹐首賴當道巨公﹑次而薦紳素封家及四民之知義者﹐均足以襄盛舉。庀工諏吉﹐實維嘉平。事迫於時﹐用艱於費。其事重﹐故慮之也周﹔其用繁﹐故籌之也廣。躬際隆時曠典﹐獲觀厥成﹐肸蠁之中﹐必有嘉賴而默相之者焉。

爰述其槪﹐用代持籍司募者言。

重修岑江家廟碑記

吾岑自菊齋公肇址以來﹐家乘煥然﹐瓜綿椒衍﹔而獨衣冠文物視他處爲尢盛者﹐則以扶輿之靈淑﹑廟貌之尊嚴﹐世世子孫蓋有以祇承於勿替也。

溯康熙五十有九年﹝庚子﹞建祠之始﹐貴亭公﹑育釆公﹑君崇公之力爲多。嗣是嘉慶十有三年﹝戊辰﹞﹐葺而新之。咸豐四年﹝甲寅﹞﹐復有修廢之舉﹐亨六公司其事﹐而爲之記。迄於玆四十有五年﹐風雨漂搖﹐星霜變易﹔拊今追昔﹐感慨系之﹗世之登以享以祀之堂﹐而無美奐美輪之志者﹐豈人也耶﹖然窮鄕僻壤﹐非如通都大邑鳴鍾列鼎者財用之裕﹑土木之興之易爲力也。董勸之任﹑繕完之役﹐有數難焉。其或遊宦服賈﹐久於在外﹐𨿽言念故土﹐有水源木本之思﹔而道阻且長﹐錦衣何日﹖其難一也。抑或老成凋謝﹐俊彥銷沈﹐少者愚者﹐眾望弗屬﹐無先之勞之之義﹐則其事曷以舉﹖其難二也。又或彊鄰環伺﹐仇釁靡已﹐日相尋於梃刃間﹐將角逐忿爭之不暇﹔而所謂雍容揄揚潤色鴻業者﹐何有耶﹖其難三也。士潔生長瀛南﹐幼聞先主政公庭訓﹐每念宗邦俎豆﹐用自兢兢。乙未冬﹐挈眷避禍﹐匆促旋梓。至是﹐乃屬耆老而告之曰﹕『吾先人締造辛勤﹐此祠歷今百數十年﹐修葺者凡二役﹔然如亨六公輩之善於圖功﹐而勇於赴事者﹐今無其人矣﹗幸而列祖在天之靈﹐使海外羇人倏爲天風吹到﹐時可得而不可夫也﹐事宜急而不宜遲也』。僉曰﹕『諾』。吾宗舊典﹕『凡入貲三十金者﹐槪從廟祀﹔科甲仕宦者﹐有特別之典焉』。用是則而行之﹐鳩工庀材﹐經營不日矣。有學盾者﹐由錢江而羼居於岑者也﹐殷然而請曰﹕『學盾𨿽系出於錢﹐而先世則一本之屬也。願以百五十金﹐進先世四栗主於廟』﹗僉曰﹕『可』。士潔則謂﹕『從學盾所請﹐所以嘉向慕之誠也﹔然此後不得援以爲例﹐又所以杜冒亂之漸也』。今者新廟奕奕﹐聿觀厥成﹐泐之石以紀之﹐志幸也﹐示不忘也。是役也﹐士潔統任其責﹔而襄其事者﹐則亨六公之兄勛與亨六公之子人球也。

宗叔母許太恭人墓志銘

曩不佞於臺澥遘氛時﹐遁迹歸梓﹐獲與吾遂村職方文酒過從﹐致相樂也。邇今十稔﹐因覶悉其先棻嚴範﹐洎所受茈於慈暉者尢永﹐邦之人艷稱之。今秋﹐太恭人壽終裏第﹐吾遂村哀毀如禮。比葬﹐援簡具狀略來﹐請志且徵銘焉。昔公父文伯之母﹐季康子之從叔母也﹐其所謂聞之先始者曰﹕『君子能勞﹐後世有繼』。聖門賢之。而其它軼事﹐往往卽因康子以傳。烏虖﹐此其可志可銘者已。

謹按太恭人﹐姓許氏﹐西華鄕澤錦公女。誕降之夕﹐職方王父某某先生適登其堂﹐輒就𦇤抱﹐訂姻連﹐至今傳爲佳話。年二十又二﹐歸贈朝議大夫以章先生。逮事二人﹐人無閒言。舅沒﹐姑病痺﹐太恭人與其築裏環侍兩年﹐獨不見有幾微沜奐色。職方兒時﹐側聞老王母顧太恭人而嘆曰﹕『汝其吾親生女兒耶』﹗當贈公之困於諸生也﹐設帳授徒﹐祇供家計耳。其時男女昏嫁﹐咄咄逼人﹐太恭人則排比靑紅﹐俾各完責。論者謂﹕內相之伐﹐莫大乎是焉。贈公疊躓闈棘﹐家綦貧﹐有欲命職方輟業意﹐太恭人乃以累世書種爲憂。職方由是奮發﹐卒成名進士。甲午秋﹐請急歸養。乙未夏﹐太恭人病甚﹐謂職方曰﹕『未見汝生男﹐吾不行也』。病果瘳﹐而恩誥旋至。職方亦於是秋生男﹐人以爲冥感之符焉。平日菲於自奉﹔而待人極周﹐六姻三■﹝尙阝﹞﹐悉被其澤。性獨好潔﹐浣衣必極鮮明﹐傭媍輩恆少當意。贈公好客﹐太恭人肴饌必親。私探兒輩﹐對以客飫則色喜﹔否則﹐惄然不安。諸生從贈公學者﹐視猶子侄。家居﹐喜聞書聲﹐曰﹕『𨿽貧﹐不寂寞矣』。其雅度類如此。太恭人有弟﹐未昏而卒。迎母氏養於家﹐爲弟立後﹐卽以三女妻之。母沒﹐喪葬盡禮。蓋以女兒而作丈夫子﹐此巾蔮中所難﹐而季世則尢不可多得者已﹗烏虖﹐可不謂吾宗之賢母乎哉﹗

太恭人有子二人﹕長之東﹐壬辰進士。甲午﹐簽分兵部主事﹔遂村職方也。次國濟。女三﹕長適莊﹐次適蔡﹔次適許﹐太恭人之侄也。孫三人﹕光甸﹐之東出﹔光坦﹑光桑﹐國濟出。女孫三。

太恭人生道光某某年八月十又九日﹐卒光緒癸卯年八月十又八日﹐壽七十又四。卽以是年十又一月二十又九日葬於某鄕某山。銘曰﹕肧戴匡孕﹐文昌唐哉皇。烏虖﹐是惟吾宗賢母之■﹐以妥以康﹐於玆山陽﹗曰渥窪產驥者鄕﹐亙千千祀﹐源遠而流長。

蔡封公偕配王太君合壙志銘

昔歐陽永叔爲崇國公﹑魏國太夫人表瀧岡之阡﹐其言曰﹕『非敢緩也﹐蓋有待也』。夫孝若永叔﹐乃遲之六十年﹐豈非以積善享隆﹐𨿽不克有於其躬﹔而顯榮褒大﹐足以表見於後世耶﹖吾友蔡樞南農部﹐林居雅遊十有餘年。迹其先徳﹐洎於慈訓﹐心欽遲者久之。頃者以狀授不佞曰﹕『吾先妣歾已踰年﹐距吾先考之歾一星終矣﹗人子榮親之事﹐非敢庶幾﹔惟是窀穸之表諸幽而聲厥後者﹐闕焉未備。子其爲之志而銘之』﹗不佞按狀﹐封公以癸巳二月葬於靑蓮鄕根蘿山之麓﹐今年癸卯十有一月二十有三日﹐將以太君祔窆焉。不佞與農部相知深﹐不敢以不文辭﹔且嘆其有合於歐陽氏之旨﹐亦於法所得書者。

公諱大章﹐字燕翼﹐號福萱。以例納粟﹐授州司馬。始祖宋時由豫入閩﹐卜居晉江蓮塘鄕。支祖遷錦塘﹐卽公覽揆之地也。洎王父乘時公﹐乃遷今之玉瀾浦。時公尙幼﹐讀書已有穎悟之目。比長﹐而家計迫於治生﹐遂從厥考惺軒公僑賈霞漳﹔復東渡鹿津﹐手拓先業。人謂厥考善於創﹐公尢善於因也。性朴厚﹐無聲色之好﹐闤闠中稱爲長者。雅重儒術﹐一時名宿多從之遊。至於內行之竺﹐三世同居﹐人無閒言﹐則尢當世士夫之所罕覯者已。郡有「忠烈蔡江門先生祠」及裏之「壽昌庵」﹐歲久不修﹐公獨爲董勸之。役未蕆事而病甚﹐紹農部曰﹕『忠烈祠﹐吾宗所以重先賢也﹔壽昌庵﹐吾浦所以妥神貺也。汝其勉哉﹐用竟吾志』﹗迨農部通藉後﹐遂落成焉。公平日解紛排難﹐有魯仲連之風。邑宰唐﹑陳二公﹐請額以旌其閭﹐里人榮之。

光緒壬辰﹐農部掌教磺溪之白沙書院。公以是年九月二十有七日終於裏第﹔距生於道光甲申九月十有五日﹐春秋六十有九。元配王﹐先封安人﹐累封太恭人﹐龍山鄕子瞻公女。年十有八﹐歸公。逮事尊章﹐相安築裏。帥家以儉﹐迪子以勤﹐馭臧獲以寬﹐軫須捷以惠﹐處姻連﹑宗■﹝尙阝﹞以謹﹑以和。此非公之賢﹐無以成太恭人之徳﹔亦非太恭人之徳﹐無以見公之賢也。子四﹕長旭坦﹐次旭桃﹐皆前卒。次壽星﹐癸未進士﹐欽點主事﹔樞南農部也。次壽衡﹐業儒﹐困於童軍﹐佹得復失者再﹐以是憤懣而終。女一﹐適龍塘鄕王氏。孫六﹐孫女七﹐曾孫二﹐曾孫女一。

太恭人生道光甲申六月五日﹐卒光緒壬寅五月十有二日﹐春秋七十有九﹔禮宜銘。

詞曰﹕一琴一瑟﹐天所位兮。公悅嫗歡﹐以子貴兮﹗玉瀾之浦﹐開邸第兮﹔根蘿之山﹐走冠蓋兮。負巽揖乾﹐元宮閟兮。我泐貞瑉﹐詔後嗣兮。

楊君敬亭墓志銘

君諱聯茂﹐字苑桂﹐號敬亭。楊氏先世自河南光州固始來閩﹐徙居泉州晉江之瑤林裏。曾祖某﹑祖某﹑父某﹐世業農。君年方稚﹐卽竭力耕田﹐代父勞而助家計。及冠﹐恆慕陶朱之賢﹐兄弟五人﹐並力貿遷﹐家以日裕。君生有至性﹐中歲遘伯兄﹑季弟之戚﹐含辛茹痛﹐逾於恆情。未幾而雙親繼逝﹐則哀毀骨立﹐殆不欲生﹐比之學士大夫﹐尢爲懇至焉。

裏俗﹐富庶之家﹐主計者恆以生寡食眾爲憂﹐而思所以剖析而準節之。君力持大體﹐勞怨不辭﹕內而治家﹐外而酬世﹐無不曲得其當﹐蓋四十餘年如一日也。識者韙之。裏俗又以睚眥小忿﹐構釁百端。君集家人而訓之曰﹕『橫逆之來﹐聖賢不免。安弱守拙﹐善忍能容﹐是保家之至要也』。以故終君之世﹐彊鄰環伺﹐卒無閒言。平居課諸子侄﹐𨿽志在服賈﹐而必以讀書爲先務。性不屑屑於自殖。深念水源木本﹐先徳之厚﹐今歷久而始發﹔於是獨肩巨任﹐創建宗祠﹐越三年告成功﹐縻費數萬。

歲庚午﹐大饑﹐哀鴻徧野。君設局籌賑﹐全活無算。復慮異地挽粟﹐當此然眉至急﹐接濟或未能克期。遂躬詣虎岫神祠﹐扶服泥首﹐爲民請命。齋壇一醮﹐立沛甘霖。今歲丙申﹐復大旱﹐赤地千里﹐郡中糧食爲之一空﹔儲榖者又率居奇以弋利﹐價湧甚。君馳書三弟﹐省垣運舶立至﹐榖價以平。此二事﹐脫手皆數千金。至於排難解紛﹐則尢不吝重貲﹐立平械鬥之禍。他如造橋修路﹐捨藥施棺﹐凡玆美談﹐不勝枚舉。瑤林﹐晉邑之僻壤也﹐自昔未聞偉人傑者出於其間﹔居民治生﹐有唐魏纖嗇之習。君獨姿稟醲粹﹐知足以擴其業﹐仁足以周其黨﹐信義足以推之四方而無所窒滯。烏虖﹐非所謂不囿於時﹐不限於地者耶﹗

君於宗祠落成之秋﹐正籌榖賑饑之日﹐志願已畢﹐心力亦瘁﹐秋八月疾篤。舉家皇皇﹐叩神靈﹐究醫藥﹐衣不解帶者數十日矣。彌畱之頃﹐猶以歲饑屢旱﹐彊起焚牒﹐祈雨立應。君歿後﹐裏中無賢不肖﹐翕然稱之。

君生道光戊戌年六月十五日亥時﹐卒光緒丙申年八月初二日巳時﹐春秋五十有九。配董安人﹐永寧衛其輝公女﹐以賢孝聞﹐先君卒﹐年三十有八。繼配施安人﹐伉儷尢惇﹐卽於君歿日﹐仰藥殉志﹐年四十。君有丈夫子三﹕長靑﹑次捷﹑次冠墀。女二﹕長適施琦﹐次適髙沛穆。孫三﹕璧﹐靑出﹔瓀﹐捷出﹔瑉﹐冠墀出。

某年月日﹐葬君於某山。靑來徵銘﹐銘曰﹕世爭騖利﹐君獨啖名。噓枯拯涸﹐翼弱定傾﹐十韜一襮﹐陰徳耳鳴。胡誠不通﹖胡澤不普﹖己溺己饑﹐可稷可禹﹐實惟斯人﹐與古者伍﹗爵豈必顯﹖身處行尊﹔夢豈必極﹖形蛻道存。爾神在室﹐爾福在門。環帶鑑湖﹐列屏繡野﹐卜此佳城﹐奠魄其下。聲之銘詩﹐用示來者。

陳遊戎墓志銘

歲甲午﹐中﹑日構釁﹐延及臺灣﹐當軸者割地與講。臺之志士發衝眥裂﹐合詞電爭﹔不允﹐廷旨遂嚴飭內渡。臺舊爲荷蘭所辟﹐土著絕鮮﹐僑此者多泉﹑漳二郡人。維時倉皇轉徙﹐變生不測﹐士大夫流離瑣尾﹐冒際棄家。遊戎陳君﹐顧念同裏﹐義形於色﹐必思所以翼衛之﹐俾復邦族。君亦掛冠拂袖﹐載妻孥而去。用是﹐知君之不安於左衽﹔而其識力之果﹐足以及人也。

君諱有文﹐字啟順﹐又字英華﹐閩之同安人。世爲馬巷官山巨族。十二傳有惟功者﹐始遷侖頭鄕。二十五傳至君考伯千﹐生四子﹐力田者三﹐而年皆不永﹔君最幼﹐獨輟耕而起﹐蓄所抱負﹐銳欲以商戰競全球﹐不屑屑隴畝間事。遂奉嚴令﹐從廈門賈人航海北上﹐歷遊煙臺﹑錦州數年。值發﹑撚二匪交訌﹐君又奮然曰﹕『男兒身手﹐柰何鬱鬱居此﹐令班生笑人哉』﹖投效鮑帥霆軍﹐得六品秩﹐從徵湖北各郡縣。事平﹐以把總盡先補用﹐賞戴藍翎。旋以親老乞歸﹐日與歐﹑美才藝之士廣求方伎。

嗣聞馬江創設船廠﹐君旣應其募﹐旋又捨去﹐而香港﹑而上海﹐落落無所諧。繼至臺北﹐欣然曰﹕『吾得所矣』﹗迎親以養。仍操計然術﹐由是積累巨萬。時凡官於臺者﹐遇有制造及采辦之舉﹐輒以委君。自沈文肅公﹑赫宮保曁丁﹑岑﹑劉﹑邵﹑沈﹑唐諸中丞﹐如築鐵路﹑鑿煤井﹑置電燈﹑建制造廠﹑創商務局﹑設自來水﹑開中西學堂﹑用挖泥機器通河道﹐悉君倡之。歲甲申﹐法人犯臺。君於臺北形勢﹐了如指掌﹐提帥孫公命爲鄕導。敍功﹐得五品秩。大府委君綜筦全臺文報﹐例得優獎﹔以丁外艱﹐固辭不受。臺番叛﹐君以墨絰從孫﹑劉諸軍﹐進剿埤南大科崁各社﹐兼撫未叛諸番。以功擢千總。旋匯先後獎案﹐準免補千總﹐以守備盡先補用﹐並加都司銜﹐賞換花翎。未幾﹐臺番復叛﹐大軍四出﹐君總後路糧臺。以轉輸功﹐洊升遊擊﹔又以丁內艱﹐不果仕。

甲午之役﹐君奉檄筦帶水軍﹐扼守滬尾﹔兼理籌防﹑保甲等局。割地後﹐軍民紛紛內渡﹐君當其衝﹐護送者日常千百﹐市廛間一塵不擾焉。日人耳君名﹐授以保良局總董。君乃盡棄臺產﹐扶二親柩以行。告父老曰﹕『非光復舊物﹐誓不重蒞玆土也』﹖歸至廈門﹐見內河劫盜充斥﹐慨然集資﹐購小輪舟﹐請於當道﹐令商民踵辦推行﹐各港往還者﹐莫不稱便。

先是﹐君自謂腦質甚鈍﹐以故不喜讀書﹐於古今中西諸籍﹐自視常如瞽者﹐因謂其所親曰﹕『予旣瞽矣﹐然不忍予之子孫與予同裏之親戚子弟﹐亦或如予之終於瞽也』。爰罄其所蓄﹐募諸同志﹐集成巨資﹐始創英華書院﹐繼設同文書院。復偕林工部﹐建東亞書院﹐期於廣育人才。然皆未竟其志﹐論者惜之。

君性豪爽﹐到處揮金結客﹐所識皆當世名流。里人有械鬥而釀命案者﹐君輒爲償款以解紛。他如振饑﹑卹嫠﹑修橋﹑淸道﹑復創醫院及防疫會﹐樂善不倦。綜厥生平﹐幾合魯連﹑孟嘗爲一人焉。至於內行之修﹐尢非常人所及。事母孝﹐母怒﹐則長跽不敢起。門以內﹐雍雍如也。烏虖﹐此其可銘者已﹗

君生道光壬寅年三月一日﹐卒光緒甲辰年十月八日﹐春秋六十又三。配李氏﹐封淑人﹔側室李氏。子五﹕秉源﹑秉圭﹑秉釣﹑秉棟﹑秉鍾。孫一﹐女孫二。以乙巳年四月九日葬君於內官鄕東邊社。後其孤乞銘於予﹐銘曰﹕生不必識一丁字﹐亦不必挽兩石弓﹔爲鷙夫長﹐爲秀民宗﹐爲新學倡﹐爲故里雄﹗是殆有獨立之骨榦﹐而獨辟之明聰乎﹗大屯之山﹐郁嵷嵷乎﹔關渡之水﹐靜溶溶乎﹗敬告後賢﹕烏虖﹐其視此雋老之元宮乎﹗

楊墨侯太翁配郭太夫人合窆墓志銘

予世宅溫陵之岑江﹐距墨侯楊太翁裏八里許。裏曰「曾坑」﹐以前明曾長者得名。人謂翁生是鄕﹐有長者風雲。

歲乙未﹐臺灣割讓﹐予避地旋梓。聞其風﹐心儀其人﹐迄未一晤。丙申遊閩﹐翁之宗人保亭君﹐予戚也﹐謂予曰﹕『閩一商戰場也﹐裏之人賈於閩者﹐眼中無慮百十輩矣﹔獨翁能以眞道義相切劘﹐三十年來﹐如一日也』。談未竟﹐而翁履聲橐橐然至﹐遂傾襟焉。丁未戊申夏﹑秋間﹐予承乏商政﹐兼領貢燕之局﹔一歲中至閩者再﹐輒主翁家。翁頎而髯■﹝素卓﹞輔而洪聲﹐神栩栩猶少壯。樂與予數晨夕﹐縱論徧及時事﹐無或■﹝帶上心下﹞容。予時竊忻其老而健也。已而聞其恙﹐彼此離索﹐不獲訊起居。未幾﹐而翁之訃來告矣。翁春秋蓋七十有七﹐而竟止於是矣﹗

翁以舞象之年﹐侍厥考純彬公僑賈閩之臺江﹐克苦習盬鹽業。比壯﹐遊延津﹐旅沙邑﹐市茗荈而利倍蓰。於是卜廛龍江之濱﹐業以浸饒﹔譽聲亦隆隆起﹐一時從事研桑者﹐咸目爲的。翁性儉約﹐菲於自奉﹐而丰於所施。裏之宗祠﹐歲久且敝。謀所以完葺之者﹐純彬公蓋嘗志焉﹐而未之逮﹔翁至是拓而新之。不寧惟是﹐泉郡舊館驛楊氏宗祠﹑閩省光祿坊楊龜山先生祠﹐翁慨然引爲己任﹐事無不集。裏居之日﹐舉凡橋梁道路﹐無不賴翁以治焉。翁又博聞彊記﹐若有異稟﹐嘗泛覽堪輿﹑卜筮﹑方伎諸書﹐爲人指畫佳城﹐笠屐徒步山谷間﹐勞不受酬﹐耄而忘倦。裏有釁且斗者﹐翁輒以片言折伏之。彰善癉惡﹐無所於隱。治門內﹐雅有榘■﹝氵塵﹞﹐用能齊其家﹐其子弟至不敢以華服見。性尢尊師﹐竺於友﹐十脡之束﹐必竭忱以將。人或告之匱窳﹐必饜所吁以去。裏之士夫亦以是多之。翁年六十時﹐其從子孝廉■﹝車隹﹞方主講於浯門﹐郵文爲壽﹐稱之曰「古之直」﹐烏虖﹐諒哉﹗此其可銘者已。

翁配郭﹐以子元勛貴﹐封恭人﹐贈夫人。郭年十六歸於楊﹐時猶逮事尊章也﹐滫瀡之供﹐必敬必戒。持門作健﹐四十餘年﹐用俾槁砧﹐無內顧憂。外而四鄰輯睦﹐三■﹝尙阝﹞饋問﹐饑者榖﹐寒者纊﹐疚者藥﹐喪者賵。處築裏者盎然﹐惠子姓者渥然﹐禦臧護媼侍者秩然﹑井然。烏虖﹗古所稱桓孟之雅﹑鍾郝之懿﹐太夫人其兼之矣﹗子二人﹕長曰元勛﹐花翎候選道﹔次﹐幼殤。女二人﹕長適西岑國學生施欽美﹐次適沙堤國學生龔光輝。元勛配黃﹐繼配施﹐繼配林。孫四人﹕長﹑次﹑三幼殤﹐均施出﹔四曰子庚﹐林出。孫女四人﹕長適仙店李泰樹﹐次未字﹐均施出﹔三﹑四幼﹐均林出。

翁生道光癸巳年五月八日﹐卒宣統己酉年六月十六日。太夫人生道光丙申年二月三十日﹐卒光緒甲午年七月十五日。將以宣統庚戌年某月某日﹐合窆於某鄕某山﹔穴用形家法﹐首某趾﹐其兼某某分金。某某爲之志而系以銘曰﹕世以市道爭﹐君乃以直道行也。所■﹝氵﹝衣上十下﹞精﹐故所笵成也。倜乎賓萌﹐今之鮑筦而觥觥也。曰匪貲是鳴﹐匪爵是榮也。繄裙布與釵荊﹐實相夫子﹐用昌厥聲也。我銘君塋﹐詔後生也。

柯母李孺人墓志銘

孺人李氏﹐小字蓮娘﹐予友柯君敬堂之元室也。昔予主廈門商政﹐始晤敬堂﹐識爲商界之傑﹔而其人善交久敬﹐有長者風。往還旣稔﹐因悉其服賈之相與以有成者﹐蓋得之內相之力爲多。歲甲寅十有二月﹐敬堂以悼亡來訃。予■﹝扌府﹞今追昔﹐不禁同病相憐﹐爲之邑邑者久之。越歲二月卜葬﹐敬堂具狀﹐乞志且銘之焉。

古之稱賢媛者﹐無若孟徳曜﹑桓少君。孟之裙布釵荊與桓之挽車汲甕﹐若孺人者﹐庶幾其近之矣。先是敬堂遠賈越南﹐孺人亦世僑於越﹐年十九來歸。敬堂先後生子男女各四﹐而各殤其二。自越旋廈﹐七年而卒。綜厥生平﹐儉勤而寬惠﹐六姻三■﹝尙阝﹞無閒言。向使天假之年﹐其大有裨於敬堂者﹐正復何限﹔而竟止於是耶﹗然使閨幃以內﹐苟一二事足與孟﹑桓並稱﹐𨿽沒﹐猶不沒也。予以是爲敬堂悲﹐而又爲敬堂幸也。

孺人生於辛巳年九月二十二日﹐卒於甲寅年十二月十六日﹐年三十有四。子男二﹕曰基﹐曰添。女二﹐未字。以乙卯年二月十三日﹐葬於思明之半山塘。予爲之志而銘之曰﹕希孟企桓﹐隴西賢媛﹐今之所難﹗我銘幽石﹐諒哉壺徳﹐昭示無極。

鄭毓臣上捨師友風義錄序

曩不佞在臺陽時﹐與桂林詩人倪耘劬大令同入灌陽唐維卿中丞幕中﹐朋尊雅遊﹐衋然念人生修短﹑顯晦﹑離合之故﹐嘗擬輯「師友風義錄」﹔廣羅海內外詩人﹐藉吉光片羽之珍﹐存知己一言之■﹝契﹐廾代大﹞。塵事泄沓﹐卒卒未果。會唐公入覲﹐不佞橐筆與偕﹐重晤耘劬津門佛照樓﹐爲言「風義錄」近已脫稿。於時﹐不佞快其有志竟成﹔唐公亦驩喜贊嘆﹐願助剞劂之役。亡何﹐耘劬溘逝﹐此稿不知所之﹗不佞■﹝忄心﹞■﹝忄心﹞至今﹐若膺重負。

客歲僑居鷺門﹐吾友鄭毓臣上捨手兩詩冊見示﹐大抵東亞諸名士之作﹐題曰「師友風義錄」﹔屬不佞重爲選校﹐將以壽之梨棗。毓臣蓋卽唐公歲試所得之士也。嗟夫﹗海水羣飛﹐黑風吹夢﹐此種零膏剩馥﹐往往流落人間﹗上捨乃能相印以心﹐不謀而合﹔卽擬之香山廣大教主﹐亦復何慚﹗異時新羅聘穎士爲師﹐吐谷購子升之集﹐不佞尢將拭目俟之。

猥授末簡﹐棖觸前塵﹐率肊序此﹐願以質之同志者。

鄭香谷部郎偏遠堂吟艸序

耐道人生當濁世﹐目擊桑田三淺﹐邑邑不自聊。偶一呻吟﹐而憤時嫉俗﹑悲天憫人之槪﹐吐躍於毫楮﹔又竊慮爲同輩所厭﹐然終莫能善刀而藏。此耐道人之所以短而窮愁到老也。

吾世丈香谷鄭先生﹐素所爲詩﹐無矜躁焦郁之音﹐斯足尙矣﹗先生世父儀部公與先君子在道光朝曾同儤直郎署﹐紀羣交好﹐歷世彌永。今先生文孫伯端﹐好禮而能篤故者也﹔吾臺詩人友竹王君爲之介﹐奉先生遺稿﹐乞序於耐道人﹐將以授梓人焉。耐道人顧謂門人鄭鵬云曰﹕『先生善繼述﹐樂施與﹐持盈保泰﹐富壽以終﹐殆書所稱九五福之完人歟﹖𨿽不能詩﹐其人傳矣﹔況更能詩乎哉』﹗

臺灣北港增修朝天宮碑記

臺灣絕島孤懸﹐破荒未久﹐笨港尢其彈丸者耳。自康熙間﹐有僧奉湄洲朝天閣香火到港﹐神曰天后﹐其時九莊人士相與虔奉而廟祀焉﹔迄今稱「北港朝天宮」﹐香火不絕﹐靈應非一﹐晉封聖母廟。再圯而再葺﹐愈拓而愈宏﹐今不特美奐美輪﹐甲於全島﹔而凡歷朝之褒錫與夫海內外公卿大夫及四民之翹楚奔走而瞻拜之者﹐二百年來﹐蓋駸駸乎日盛焉。神之靈﹐豈偶然耶﹗

夷考天后﹐當宋建隆元年﹐生於莆田湄洲嶼。相傳幼時窺井﹐神授銅符﹐遂通變化。莆縣尹以拯疫故﹐奉爲「海濱神姑」。迄雍熙四年重九日飛升﹐里人祠之。自宋迄淸﹐護國庇民﹐炳然史冊。吾先靖海侯襄壯公平臺時﹐尢護神之助順。臺人子爵提帥王公﹐亦以殄寇功﹐奏加封號。此二事﹐其犖犖大者。

竊以天后之祀﹐自湄而港﹐香火固一脈也。臺之變故屢矣﹐神之有徳於臺亦至矣。臺有滄桑之攺易﹐而廟無陵谷之遷移﹐宜乎祠宇加崇﹐典禮增修。臺之人﹐其必有以祇承於勿替者矣。其間咸豐之壬子﹑光緒之甲午﹐亦嘗有鳩工庀材之役﹔而莫盛於今壬子萃全臺之力而髙之﹑大之﹐應募而樂輸者七萬九千餘金。然則﹐神之靈﹐豈偶然耶﹖落成之日﹐臺之搢紳父老郵寄狀略﹐屬予爲文﹐勒之石﹐以詒來者。

侍郎銜太僕寺卿林公壙志﹝代叔臧京堂作﹞

先考府君以乙未年臺灣割讓後﹐僑居廈門。越十年乙巳﹐前商部右丞王公淸穆﹐奉朝命核商政﹐道廈﹔夙稔府君材藎﹐請於貝子尙書﹐特疏保創辦銀行並總理商會﹐恩賞加侍郎銜。府君聞命感奮﹐與王公籌劃勞瘁﹐舊恙頓發﹐藥弗克瘳﹐竟以是年六月考終於鼓浪嶼第中正寢。男爾嚴■﹝艸寺﹞謹視含殮﹐終喪如禮。惟予小子無狀﹐不能秉筆記載﹐以傳我先考府君於萬一﹔謹就犖犖大者﹐粗述其槪﹐藏之元宮﹐以俟知言君子文之﹐以志不朽焉。

府君姓林氏﹐諱維源﹐字友逢﹐號時甫。先世由漳州龍溪﹐遷居臺灣淡水之枋橋。府君逾冠﹐先王考光祿公國芳﹑先伯祖考光祿公國華相繼棄養﹔府君與先世父巽甫公﹐負荷先業。洎先世父故﹐先叔父惇甫公亦中道殂﹐府君獨肩巨責。設育嬰﹐葺廢墳﹐平陂路。復創養濟院﹐以卹窮黎﹔修「淡水志」﹐以存文獻﹔辟「大觀社」﹐以惠士林。大甲溪歲溺﹐人稱奇險﹐府君與諸當道造浮橋﹐民獲安渡。臺灣撫墾內山時﹐府君方以內閣侍讀學士在都供職﹐奉旨幫辦臺灣撫墾事務。凡築鐵道﹑開煤礦﹑建行省郡垣之役﹑賑順直晉豫之荒﹐心力交瘁。在臺十餘年﹐帝心簡在﹐歷遷太常少卿﹑通政副使﹑太僕正卿。甲午﹐中日事起﹐命授督辦全臺團防大臣。自募兩營﹐扼險固守。未幾和議﹐遵旨內渡。遂壹意吁請開缺﹐養痾廈門之鼓浪嶼。閩省疊遭水患﹐運金榖以賑之。晉江﹑南安﹑惠安﹑廈門﹐古冢暴露﹐無不葺而完之。南靖蛟水沒堞﹐災民無數﹐倡巨款﹐築故堤﹐以安全之。庚子拳匪之變﹐府君急欲奔赴行在﹔終以在臺時感瘴致疾﹐弗克就道﹐痛憤塡膺﹐疾亦增劇。洎乙巳拜侍郎之命﹐爾嘉■﹝艸寺﹞私幸國恩家慶﹐愛日方長。乃以垂老之年﹐蒿目時艱﹐宿疾因之不起﹐嗚呼哀哉﹗

府君生道光戊戌三月二十有一日子時﹐卒光緒乙巳六月十有六日卯時﹐春秋六十有八。越二年丁未﹐卜葬於漳州龍溪白石堡丁厝山之麓﹐穴坐壬向丙兼子午﹐分金癸巳癸亥。小子爾嘉﹐援志壙之典﹐並刊列系屬﹐用示來者。府君配陳氏﹐誥封一品夫人﹐江南福山鎭總兵官剛勇公勝元第三女﹐先府君卒。妾九人。男五人﹕懷訓﹐蚤殤﹔爾嘉﹐花翎三品銜﹐候補五品京堂﹔爾準﹑爾茀﹑爾茂。孫七人﹕景仁﹑剛義﹑鼎禮﹑崇智﹑履信﹑克恭﹑志寬。女一人﹐適南平縣學訓導陳釗。孫女四人。

刑賞忠厚之至論﹝一﹞

宋眉山蘇子瞻氏嘗論﹕「罪疑惟輕﹐功疑惟重﹐疑則舉而歸之於仁」﹐以君子長者之道待天下。蓋以見先王之所以刑賞者﹐固忠厚之至也。

蘇氏當熙寧﹑元丰之間﹐深慨夫王荊公創立新法﹐壞亂天下。其時靑苗﹑均輸﹑保馬﹑方田諸役﹐相繼並興﹐韓絳﹑呂惠卿﹑曾布之徒擅作威福。蓋所謂刑賞者﹐久己擾擾乎顯悖忠之旨矣。蘇氏之言曰﹕『古者賞不以爵祿﹐刑不以刀鋸』。賞以爵祿﹐是賞之道行於爵祿之所加﹐而不行於爵祿之所不加也﹔刑以刀鋸﹐是刑之威施於刀鋸之所及﹐而不施於刀鋸之所不及也。荊公之法﹐一以矯世變俗爲務﹔而不知其以經術誤天下者﹐正非鮮淺。然其法至元佑而遽罷﹐非所謂爵祿之所加﹑刀鋸之所及﹐亦有時而不能加﹑不能及乎﹖𨿽紹聖仍用新法﹐而至靖康﹐則楊龜山諸君子羣起而議其獘焉。非以昔之所謂刑賞者﹐究非忠厚之遺乎﹖崇寧中﹐荊公封王配食﹐識者笑之。迨籍元佑諸臣﹐而石工安民「惟恐得罪後世」之語﹐傳之千古。蓋賞之所不能加﹐刑之所不能及﹐至是而較然益著矣。後之君子﹐推原於蘇氏之說﹐不能無慨於宋之刑賞至荊公而大獘﹔愈不能不睪然髙望於先王忠厚之所以至也﹐而豈易易哉﹗

刑賞忠厚之至論﹝二﹞

嗚呼﹗時今日﹐忠厚日非﹐尙得謂之刑賞哉﹗古之理人者﹐勸賢而畏刑﹐卹人不倦。賞以春夏﹑刑以秋冬﹐先王忠厚之道﹐於是乎在。降及後世﹐苛暴日甚﹐而黥髡髡鉗之所及﹐濫於刑矣﹔嬖幸日多﹐而車服帶礪之所加﹐僭於賞矣。蘇子曰﹕『春秋之義﹐立法貴嚴﹐而責人貴寬。因褒貶以制賞罰﹐亦忠厚之至也』。斯言也﹐其深有慨於後世之刑賞也﹐其深有望於刑賞之忠厚也。

夫先王之所操以治世者﹐不外刑賞諸大端﹐而皆垂爲後世法。其見於虞﹑夏﹑商﹑周之書者﹐無論矣。蘇子生宋時﹐以嘉佑二年「春秋」對義第一﹐其志固欲舉刑賞而歸於忠厚﹐爲世大用﹔而卒不得所志﹐以迄貶謫﹐何也﹖「春秋」以匹夫法天下﹐蘇子究其旨﹐以爲躬行﹐旁薄郁勃於中﹐而不能自已。千載而下﹐讀史者猶爲之掩卷太息焉。士大夫不幸生當叔季﹐欲求如蘇子在宋理學之世﹐考論「春秋」義法且不可得﹐夫非古之所謂忠厚者愈去而愈遠哉﹖

世之用夷變夏﹐日卽於被髮左衽之風﹐烏知所謂先王之道與「春秋」之義法﹖一旦出而治世﹐則刑賞倒置﹐忠厚卽因之以亡﹐而烏得不爲蘇子所深惡而痛絕之也﹖嗚呼﹗刑賞者﹐天下之大端。士大夫侈言忠厚﹐而適以獘刑賞﹔其去忠厚之世日遠耶﹗其並刑賞之道而不知耶﹖

復女弟子邱韻香書

月前惠書﹐久未作答。鄙人承乏商政﹐市塵萬斛﹐絕少閒襟。忽忽駒光﹐天中屆節﹐滿擬裁箋致候﹐恰逢驛使到門﹐函外一函﹐地曰鼎尾﹐人曰陳無忌。受而讀之﹐蓋卽子虛﹑亡是﹑烏有先生之類也。

函稱鄙人所題韻香小影詩極佳﹔惟中有「蘇小」﹑「眞眞」﹑「崔徽」﹑「濤箋」等語﹐數典近於不倫﹐恐千載後同受不美之名﹐爲識者笑。鄙人玩索數四﹐無忌之所以責我者﹐備矣﹔卽卽無忌之所以愛我者﹐亦深矣﹗然鄙人始而駭然﹑繼而啞然﹐終乃怡然﹑渙然而無復歉然矣。無忌之言詩﹐非眞能知詩者也﹐亦適成其爲無忌而已。詩之道與作文異﹐與講學尢異。斷章取義﹐賦﹑興﹑比原無所不可。「關雎」爲「國風」之首﹐而文王乃「寤寐」﹑「窈窕」﹑「展轉」﹑「反側」﹐聖人不以爲非。唐李飛謂﹕白傅詩不擇典而用﹐斥爲纖艷不逞﹐名教罪人。卒之﹐白傅詩名不因李飛而損。王介甫曰﹕『詩者﹐寺言也。寺爲九卿所居﹐非禮法之言不入』。識者笑之。夫屈原以「美人香艸」諭君﹑蘇武以「結髮夫妻」諭友﹐無忌亦將以爲不倫乎﹖傅鶉「觚工兒女」之情﹐而直節昭著﹔沈東陽有「綺語」之懺﹐而隱慝叢生。他如韓渥「香奩」﹑徐擒「宮體」﹐而愛國忠君之念﹐寄托遙深﹔其用典尢匪夷所思矣。無忌之意﹐必將以繡英主人爲敬姜﹑爲孟母﹑爲曹大家﹑爲宋宣文﹑爲女中堯舜﹐而後謂之美名乎﹖然而傎矣﹗金荃﹑玉溪﹑微之﹑樊川之流﹐於典無所不用者也﹐詩人也﹔周﹑張﹑程﹑朱﹐言必擇而後施者也﹐不可謂之詩人也。朱竹垞寧不喫兩廡特豚﹐不肯刪「風懷」一首。以千金之珠易魚之一目而魚不願焉者﹐目𨿽賤而眞珠𨿽貴而假也。昔隨園叟以「錢唐蘇小是鄕親」七字鐫印﹐某尙書訶責不已。叟曰﹕『今日尙書貴矣﹐蘇小賤矣﹔第恐千載後﹐人知有蘇小而不知有公也』。無忌其亦聞斯語乎﹖

抑鄙人更有說焉﹕「濤箋」二字旣爲無忌所斥﹐而「蕙錦」則以爲無妨。不知濤之箋﹐至南宋士大夫猶雅重而仿其制﹐卽僅曰「濤」亦不過稱爲才女而已﹔況合「箋」字而用之﹐其爲專切詩事﹐更無可疑矣。若蕙之錦﹐其所寄者何人也﹖無忌試爲閉目思之﹐則鄙人之獲罪不當更甚於「濤箋」乎﹖輕其所重而重其所輕﹐質之無忌﹐能勿爽然失乎﹖

若夫「對鏡眞眞﹐崔徽捲裏」﹐尢題影者之萬無可逃者也。韻香之影﹐將以「丙魏麟閣﹑賈鄧雲臺」處之乎﹖抑以「裴度丹靑」﹑「謝鯤邱壑」當之乎﹖如其不然﹐則捨鄙作云云以外﹐更有何典可用﹖甚願無忌之有以進而教之也。眞眞如在﹑崔徽有靈﹐以借切小影之故﹐而竟有不虞之毀﹔地下古人﹐得無怨恫耶﹖又如鄙作中「紅墻銀漢」云云﹐其用典似更纖於「眞眞」等語﹐而無忌漠然安焉﹐何有幸有不幸乃爾耶﹗

鄙人前此自維譾陋﹐不敢當師﹔今幸而鄙作公然有「元亭絳帳」云云﹐則自此以下﹐𨿽有一二閨中纖典﹐亦可以化纖而爲莊矣。師若弟﹐隨意唱酬﹐信乎拈典﹐有何忌諱﹖茫茫宇宙﹐豈無知詩而可與言詩者乎﹖願以此詩﹐質之知詩而兼知我者。

昔汪水雲入元後作宋宮詞﹐而耳食者乃謗及理宗﹑謝後。又如朱淑眞﹑李淸照皆才女而詞人也﹐而傖父乃因「生查」一詞﹑「漱玉」一集﹐風影所訛﹐遂徧及於謬悠之口。若韻香者﹐卽擬以朱﹑李﹐誰曰不宜﹗倘不幸無忌又見之﹐必罰向泥犁拔舌矣。措大眼孔﹑老生常談﹐比比皆然﹐無足怪者。韻香此時將以無忌爲是乎﹐則鄙人非矣﹔抑以鄙人爲是乎﹐則無忌非矣。二者必居一焉﹐不妨明以告我﹗平心論之﹐鄙作本不足譽﹐而彊爲之譽﹔本不足毀﹐而彊爲之毀。倘必欲鄙人刪攺﹐則莫若使無忌一奮其如椽之筆﹐爲鄙作點鐵成金﹑一字之師﹐豈非至幸﹗否則﹐無忌別作爲鄙人模範﹐豈獨鄙人之幸﹐亦韻香之幸也。倘不攺而又不作﹐坐視此不倫之語猶在人間﹐則先生遺憾﹐長抱終古矣。先生乎﹖無忌乎﹖無忌先生何在乎﹖吾願韻香爲吾訪先生﹐而還以吾說質之。

昔嚴滄浪論詩如羚羊掛角﹐無迹可尋﹐鄙人於此誠有愧矣﹗咄哉學究﹗乃亦向三家村咬文嚼字﹐老死句下﹐謚爲「詩囚」。某𨿽不敏﹐萬不敢墜入此惡障也。後蘇龕文稿卷二

溫陵施士潔耐公

葉梅珊太史祭文

吳咫園明經祭文

家悅秋孝廉祭文

林母黃太夫人祭文

女弟慧修貞女祭文﹝代鄭伯端作﹞

髙標勛茂才祭文

鄭蓮舫協戎祭文

耐公六十自祭文

代軍警長祭死事者三人文

臺南郡城開溝祭后土文

王迪臣觀察祖妣顧太夫人葬日祭后土文

顧太夫人齋奠日施放河燈祭水神文

林景商代儀士壽母鄭太君祝詞﹝代施涵字﹞

林景商代儀士壽母鄭太君祝詞﹝代林芍生﹞

江保生全閩報社三周年祝詞

聲應報社祝詞﹝代公和社柯敬堂﹞

旭瀛書院三周年祝詞

旭瀛書院四周年祝詞

旭瀛書院舉行畢業禮式祝詞

蔡舜臣封公象贊

蔡母陳太夫人像贊

蔡曉滄觀察冠劍圖贊

陳篤延太學象贊

陳母王太安人像贊

吳二如封公象贊

畬鐵騃上捨先王母施太孺人像贊

詠淞族兄踏雪探梅圖贊

浙紹沈亦舟先生象贊

邱君子寅象贊

林母謝太孺人像贊

許母吳太安人像贊

族兄亨六上捨象贊

族叔詒垣司馬象贊

族叔母洪宜人像贊

王昆甫五十二歲小影贊

自題五十小影寄贈陳槐庭於鹿溪

五文昌圖贊集葩經句

觀音圖贊

江璞巖孝廉祭文

己酉八月﹐女弟子邱韻香自霞陽撮影相貽﹐卽以五十五歲肖象報之﹐口占三十二字題後

丁巳九月﹐全閩報社十周年三千號紀念祝詞

黃未廬明經潤格小引

葉梅珊太史祭文

繄甜俗之詭炫兮﹐飾鞶帨而絜脂韋﹔古所謂國之雋老兮﹐今則捲而懷之。曰蒼蒼其夢夢兮﹐胡宿徳之不慭遺﹖

禾山髙﹑禾水長兮﹐實挺生我夫子。旣翔步夫木天兮﹐寧抱淑而岑處﹖莽九州島以鮏羴兮﹐紛不知褰裳而誰與﹗彼發言以盈廷兮﹐侈衮衮之諸公。想夫子塞耳而不願聞兮﹐會何須乎社酒以治聾﹖

嗟我生之不辰兮﹐值宗邦之多故也﹗縱投筆之有懷兮﹐復請纓之無路也。孰虛聲而可盜兮﹖賁束帛於丘園。獨不見夫昔人之不家食兮﹐望車塵歷鹿而雷奔。爰稅駕於春申之浦兮﹐夫豈如食客之所云云﹖羼寓公於人海兮﹐以書傭爲市隱。彼繁華猶一夢兮﹐弔南朝之金粉﹔矧樓臺之起於平地兮﹐又孰知夫妖蟇之與怪蜃。咄哉賓賓之學子兮﹐扇大陸以歐風﹗以玉堂金馬之殊特兮﹐甘逐隊而混魚龍。豈儈牛以避世兮﹐如墻東之君公﹖拊往古之耆英兮﹐恆康寧而壽考﹔乃星隕於吳中兮﹐應少微以安道。恐斯文之將喪兮﹐何哲人其萎早﹗泣楊朱於歧路兮﹐慟阮籍於窮途。念側身之無所兮﹐後死者寧不爲鬼之所揶揄﹖

謂我夫子兮﹐天乎人乎﹗挽歌兮蒿裏﹐招魂兮翦紙。魂歸來兮鷺之水﹐束生芻兮孺子﹗瞻彼屋烏兮﹐不知誰止﹗桂醑兮椒漿﹐靈之駕兮云翔。四顧兮茫茫﹐正丘首兮吾故鄕。靈其有知兮﹐鑑此升香﹗

吳咫園明經祭文

嗚呼﹗宙合陵夷﹐耆宿何之﹖晨星寥落﹐已而已而﹗自我離鄕倏逾十稔﹐蒼狗白衣﹐黃粱一枕。癡生逝矣﹐釆生溘然﹐行芳厥球﹐相與後先。諸子壯頄﹐遽晞薤露﹐靈光𨿽存﹐而傷遲暮。咎園碩果﹐萬口祝延﹔少微今隕﹐彼蒼者天﹗鯉城以南﹐臯比之坐﹐經師人師﹐又弱一个。嗚呼哀哉﹗

君之於我﹐異苔同岑﹐迢迢兩地﹐以心印心。追念生平﹐水萍泥爪﹐虞筆廣談﹐寸私傾倒。墜歡如夢﹐滬裏遂園﹐過從文酒﹐十日平原。故郡荒祠﹐對牀風雨﹐麈尾縱橫﹐九州島千古。

授徒絳帳﹐問字符亭﹐咫園之學﹐葄史枕經。抗手歐﹑曾﹐希蹤董﹑賈﹐咫園之才﹐玉堂金馬。三髙鍾阜﹐一老淮陽﹐咫園之徳﹐抱素含章。彥和雕龍﹐子建繡虎﹐咫園之文﹐周規折矩。數奇不偶﹐天乎人乎﹗彼其之子﹐何必讀書﹗

君兮槐忙﹐一十五度﹐道丰身嗇﹐疇晰其故。貧而兼病﹐今昔同悲﹐枵然煮字﹐曷以療饑﹖眊燥秋風﹐明經終老﹐羅隱﹑溫岐﹐相憐灰槁。嗚呼哀哉﹗不絕如縷﹐幸有文孫﹐笵馨祖硯﹐僅此傳人。

我滯禾門﹐君終梓裏﹐天醉陸沈﹐柰何后死﹗生芻一束﹐弗獲登堂﹔素車白馬﹐深愧笵﹑張﹗遙酹幽宮﹐愴揮淚墨。靈其格玆﹐下訊無極﹗

家悅秋孝廉祭文

胡蒼蒼其夢夢兮﹐荃殄瘁而云亡﹗苟桑戶之反眞兮﹐𨿽溘喪乎何傷﹔獨我夫子衣繡而履棘兮﹐殉半百之流光。嗚呼哀哉﹗

睇南潯吾枌社兮﹐繄夫子實弁冕﹕大聲發於水上兮﹐數鹿川之往典﹔賡伯塤以仲篪兮﹐餼於庠而迹■﹝顯﹐去頁﹞。屬潢中之盜弄兮﹐扇黑水以羣飛。彼峨冠之獰獰兮﹐黨錮及乎儒衣。孰深文爲峻詆兮﹐錫鞶帶爲褫之。羌抱璧以三燒兮﹐屈貲郎於橫捨。遘大比以興賢兮﹐倏靑萍之長價。空市骨於燕臺兮﹐負鹽車而不得。駕毷氉歸來兮﹐謂終老婆娑之洋。夫豈知神州之陸沈兮﹐眴浩劫於滄桑﹐歌黃鳥以復邦族兮﹐乃容與乎兒時釣戈之鄕。載南越之橐裝兮﹐攜太邱之元季。孰謂籯金之不如一經兮﹐信猗陶其足貴﹔矧雙丁之殊特兮﹐向康莊而競轡。不觀夫太玄之尙白兮﹐童烏慧而不祥﹔聽西河之一慟兮﹐豈喪子而能盲﹖苟灝气其猶彌兮﹐汪錡可以無殤。蹇同病餘相憐兮﹐渺莫知其故也。慕作達於東門之吳兮﹐恐易晞於薤露也。建鼓而求亡兮﹐何夫子之不悟也﹖嗚呼哀哉﹗

值陽九之吾厄兮﹐雜鮏羴以煙塵﹐旣側身之無所兮﹐寧復嗟大暮之不可晨﹖覽逝者之如斯兮﹐吾將從信陵之飲醇。悼虞翻於海角兮﹐以靑蠅爲弔客﹔念碩果之僅僅兮﹐胡怛化於瘦島。祭詩之夕﹐丰材而嗇壽兮﹐又豈常矩之所能臆﹗已焉哉﹗孰爲拊子敬之琴兮﹐而感山陽之笛﹖爰歌楚些以招魂曰﹕魂兮修文﹐地下冥冥些﹔少微不見﹐悵晨星些﹗在水一方﹐何以質幽靈些﹖我丁叔末﹐祝宗祈死些。斯文旣喪﹐孰揶揄於新故之鬼些﹖遙酹夫子﹐瓶罄罍恥些。魂兮有知﹐鑑吾哀些﹗哲人先蛻﹐淨土一壞些﹗後死者其柰何﹐將行尸走肉於昏濁之黃埃些﹖夫子騎箕﹐掉頭不顧些。萬古蜉■﹝琉﹐虫代王﹞﹐吾存吾素些。一束生芻﹐相與證心期於泉路些﹔奠淸酌兮陳庶饈。魂之來兮夷猶﹐魂之歸兮正首丘。有寧馨兒兮﹐荃又何憂﹖

林母黃太夫人祭文

嗚呼太君﹗江夏鼎門。自其爲女﹑爲婦﹑爲母﹐四十有三載﹐而人無閒言。嗚呼太君﹗四徳遠聞﹕徳若班昭﹐言若左芬﹐容若令暉﹐工若靈蕓。當詠絮頌椒之歲﹐粵簉於我西河君。迹其丹穴齒齒﹐朱甍嶙嶙﹐燦常伯之金貂﹐襲余杭之玉豚﹔編馬埒於銅溝﹐賁翟茀於瑣闉。蓋不翅茂陵之廣漢﹐梓澤之季倫。嗚呼太君﹗乃公宮自範﹐而內則是循。人謂絡秀之具饌﹐少君之挽輪。所難者﹐疏帳縹被﹐荊釵布裙。太君將媲徳而上之﹐而其它曾何足以云云。維時西河君﹐息機田裏﹐拂袖籠樊﹔蜃霧方濁﹐鯨波正翻﹐且卜築於江之鷺﹐而絻迹於海之鯤﹐顧謂太君﹕『吾與汝偕隱於洞天鼓浪之濱』。

嗚呼太君﹗夙承華膴﹐中遘蹇屯﹕歌別鵠以餞逝﹐撫孤雛而寡歡。植庭者芝﹐樹堂者萱﹐舉凡敬姜之勞﹐孟母之仁﹐和丸以佐讀﹐截髢以延賓﹐罔弗本舐犢之愛﹐而極哺烏之勤。人見其漸露頭角矣﹐夫豈知其盡瘁於精神﹖

嗚呼太君﹗譽播三■﹝尙阝﹞﹐聲騰四鄰﹔以逮姻連之勿■﹝函欠﹞﹐築裏之交親﹐須捷之呴沫﹐侮甬之溫存。於以鏘禮度﹐扇淸芬﹐振槁砧之餘韻﹐甘虀臼以受辛﹐數十年如一日﹕蓋己捋荼只蓼﹐而枯莞備臻。

嗚呼﹗太君往矣﹐諭定蓋棺。戚裏中無賢不肖﹐相與涕泗而汍瀾。某等或叨藟庇﹐或切蘿攀﹐拜須婺之星﹐仰女幾之山﹐敬陳疏席﹐薄侑淸尊。靈兮肸蠁﹐來格蒿焄﹗

女弟慧修貞女祭文﹝代鄭伯端作﹞

女有肺疾﹐皈佛持戒﹐禮古月和尙於閩之石鼓山。歸﹐卒於新竹北郭園。遺屬其大父香谷部郎﹐願火葬雪峯寺建塔焉。

繄吾女弟之慧之修兮﹐金粟證其前身。轉法輪於鹿女兮﹐委蛻乎無著之與天親。荃旣潔以自好兮﹐乃圓滿於童眞。四禪鯈其解縛兮﹐飲八功徳而能仁。將彈墨於水田之衣兮﹐淨域遄臻。謝郭北之芳園兮﹐引閩南之寶筏。雪峯皚皚兮﹐有導師曰古月。布佛金於靑鴛之伽藍兮﹐作比邱之檀越。夫何貞木其不壽兮﹐相與曇花以共沒﹖僊肉飛而羽化兮﹐湧妙蓮於火窟﹔光舍利之珠頂兮﹐矗浮圖之玉骨。

嗚呼吾女弟兮﹗別重闈其何之﹖燕當春而肺槁兮﹐鵑入夜而魂離。獨不念垂老兮椿萱﹐同气兮塤篪﹖嗚呼﹗新竹兮山之陂﹐古榕兮水之湄﹐靈其往還兮﹐肸蠁於斯﹗羌千齡萬劫兮﹐吾以銘吾悲﹗

髙標勛茂才祭文

嗚呼﹗時局艱虞﹐善士云䢐﹗同聲一哭﹐愴我枌楡。

卓哉髙君﹗澥堧之特﹕平準書成﹐膠庠生色。君有夙慧﹐如日在東﹔君有遠抱﹐破浪乘風。耆宿器君﹐翔鸞振鵠﹔曹耦佩君﹐渾金璞玉。多君學識﹐七略三長﹔偉君幹濟﹐上廏飛黃。渺渺天南﹐駕颿怡朗﹐尺幅瀛寰﹐了如指掌。猗陶雲集﹐播殖文明﹐率我華旅﹐商戰羣英。西被東慚﹐實維黨塾﹐萬里車書﹐軒■﹝鼓上長下﹞漢族。屬當黃冑﹐光復神州﹐君司言責﹐借箸前籌。鼓吹時豪﹐投袂而起﹐舌血筆刀﹐功酬寸紙。以君余澤﹐遂及梓桑﹕惠商興學﹐無諾不償。

何意修文﹐緋衣遽召﹗異域羈魂﹐靑蠅作弔。嶠兒黔婦﹐客次零丁﹔寥寥舊雨﹐落落晨星﹗徐孺生芻﹐橋公鬥酒﹐追悼人琴﹐靈其鑑否﹖

鄭蓮舫協戎祭文

繄榮陽君﹐鵬山之傑﹗幼學壯行﹐雄姿英發。鼓枻星洲﹐乘風直達﹐商戰地球﹐佇君凱捷。三徙業成﹐鴟夷家法。濟困扶危﹐滿腔血熱﹗鷺水口碑﹐齊聲頌說﹐四十年中﹐蓬蓬勃勃。僉曰『吉人﹐九疇宜吉』。何意曼卿﹐蓉城承乏﹗桑戶反眞﹐良儔永訣﹗束我生芻﹐用申奠醊。

耐公六十自祭文

嗚呼耐公﹗生慚人傑﹐死愧鬼雄。六旬無用﹐一竅不通。生不如死﹐賫恨長終﹗

回思少壯﹐吐气如虹﹐二十登第﹐三十從戎。不圖轉眴﹐萬念皆空﹐桑田滄海﹐歷劫重重﹗四十避地﹐五十飄蓬﹐不仕不隱﹐不商不工﹐不樵不牧﹐不釣不農﹔淵明無菊﹐宏景無松﹐嵇康癖懶﹐阮籍途窮。琴焦爨下﹐錐伏囊中﹐一生磨蟻﹐到處泥鴻﹐駢枝贅拇﹐朽禿成翁。而今已矣﹐漏盡嗚鐘﹐天人交迫﹐貧病相攻。神州莽莽﹐萬丈塵紅﹐浮沈人海﹐曼衍魚龍。掀髯一笑﹐頭腦冬烘﹐彊裝瘖啞﹐故作癡聾﹕目不欲視﹐耳不欲聰﹐貞我困厄﹐篤我罷癃。昔賢八十﹐尙兆非熊。繄予小子﹐花甲剛逢﹐業不加廣﹐爵不加崇。形骸木偶﹐眷屬萍蹤﹐老而自弔﹐大耄嗟凶﹗

咄哉坡老﹐磨蠍命宮﹗嗟予小子﹐生日與同。綬不拖紫﹐筆不珥彤﹐春婆喚醒﹐一夢朦朧。迢迢千載﹐仰止遺風﹕銅琶鐵板﹐髙唱江東。心香一瓣﹐聊效吟蛩﹐敢云自壽﹐祝嶽稱嵩﹖自憐自哂﹐自恧自恫﹗

古有達者﹐祈死祝宗。矧予小子﹐碌碌庸庸﹐諛墓無金﹐買山無銅。孰承堂構﹖孰紹裘弓﹖埋頭矮屋﹐終老書傭。玆當覽揆﹐文酒過從﹕騷壇巨子﹐鼎閥名公﹐舉觴壽我﹐懇款優隆。瓜投李報﹐負疚藐躬﹗怡園有言﹐啟我顓蒙﹕欲爲生祭﹐以壽吟筒。柰何食約﹐爲謀不忠﹐蕭蕭逆旅﹐落落窮冬﹐宜弔而賀﹐宜嗇而丰。享我綺饌﹐酌我黃封。金迷紙醉﹐一局匆匆﹐費而不惠﹐將伯無功。告存有例﹐餞歲從容﹐生芻一束﹐付之祝融。

杖鄕伊始﹐老或還童﹐狂來呵壁﹐欲問髙穹。寄人籬下﹐如鳥在籠﹐偶然飲啄﹐造化雞虫。債臺兀兀﹐臘鼓冬冬﹐徳星小聚﹐藉鬯朋悰。紅燈綠斝﹐醉倒花叢﹐紫裘腰笛﹐一曲玲瓏﹐哀絲豪竹﹐百榼千鍾。言酬言酢﹐恕我不恭﹐曲終奏雅﹐江上靑峯。敬鳴謝悃﹐兼表愚衷。老而不死﹐嗚呼耐公﹗窮而不死﹐嗚呼耐公﹗

代軍警長祭死事者三人文

嗚呼﹗鯨波氛起﹐鷺島塵揚﹕不圖小醜﹐伺隙跳梁﹐攫人於市﹐如虎如狼。忝膺民責﹐撻伐斯張﹕集我警隊﹐飭我戎行﹐鼯方穴索﹐螳乃車當。猗歟三傑﹐介冑之良﹐奮其虓怒﹐殄厥梟彊。血飛肉薄﹐雨彈雷槍﹐以身殉職﹐無愧國殤﹗睠玆時局﹐百劫滄桑﹐沙虫猿鶴﹐泉路昏黃﹗死爲雄鬼﹐作作有芒﹐丰碑姓字﹐邑乘爭光。靈前一慟﹐敬奠椒漿。庶幾肸蠁﹐來格來嘗﹗

臺南郡城開溝祭后土文

於昭泰媼﹐保我一方﹗「必恭敬止﹐維梓與桑」。蕩蕩古旭﹐釐然封洫﹐疏之導之﹐用紓地阞。矧玆赤嵌﹐皇初丕基﹐佳气蔥鬱﹐鯤鹿來馳。二百年餘﹐麗譙霞郁﹐七軌九經﹐訖於澮瀆。延平故國﹐揆一遺蹤﹐阜圖亥步﹐源脈遊龍。相彼支流﹐或淤或潦﹐鼓翣炎洲﹐沙蜚石槁。仰資神妥﹐沃衍坤輿﹐此邦呵護﹐疫厲其袪。爰屆朱明﹐言涓厥吉﹐闤闠熙熙﹐庶甿咸謐。方邱夏至﹐祀事孔彰﹐矧今展報﹐尢賴迪康。酹酒陳牲﹐馨聞遠格。肸蠁鑑玆﹐告功是役。

王迪臣觀察祖妣顧太夫人葬日祭后土文

於鑠哉﹗隆隆丹穴﹐穆穆黃祇﹐龍遊六幕﹐鰲奠四維。嘉禾毓秀﹐神實相之﹐屬當寐月﹐用迓蕃釐。牛眠卜兆﹐格爾孝思﹔吉蠲牢醴﹐祠祭瘞霾。靑囊玉尺﹐瑞蔡靈蓍﹐貢忱坤媼﹐祝史陳辭。

顧太夫人齋奠日施放河燈祭水神文

維神禺■﹝豸虛﹞帝冑﹐百谷朝宗﹐古稱四瀆﹐祀典攸隆。神歆錫類﹐崇徳報功﹐孝思所格﹐上及元穹。屠維作噩﹐如月澣中﹐十三鳳羽﹐瑞應昭融。無遮大會﹐法雨蓮幢﹔然犀水府﹐肸蠁誠通。佛光普照﹐騰踔燭龍。羣生沾曁﹐蜃市鮫呂。禾川渺渺﹐禾嶼重重﹐神其蠁此﹐萬福來同﹗

林景商代儀士壽母鄭太君祝詞﹝代施涵字﹞

浪嶼一碧﹐霜籬正黃﹐是曰「怡園」。中有壽母﹐蓋氅云丈之淑配﹐而景商君之令慈也。

風潮廿紀﹐田海百變﹐繄我民國﹐得此共和。於時景商君橐筆於南洋﹐著鞭於東亞﹐鐵血噴熱﹐金心葆恂。亦旣果種餘甘﹐花開益智﹐望閻浮而引枻﹐宣般若以傳燈矣。乃者禾裏言歸﹐萱闈載拜﹐觥稱六豒﹐序屬九秋。吾黨陳雷漆膠﹐佑穆臼杵﹐登堂一笑﹐行酒三巡。爰循尙齒之禮文﹐共進同胞之幸福。

景琛忝爲代表﹐脫帽鞠躬而貢祝詞曰﹕觴詠重陽﹐母誕家祥﹔■﹝鼓上長下﹞軒民國﹐母享天祿。龍頭之津﹐鹿耳之濱﹐我識怡園﹐第二主人。主人奉母﹐介以壽酒﹐主人宴友﹐酌以大斗。友旣醉兮﹐曰吾黨有同志兮﹐敬壽母以壽主人﹐以壽民國之萬歲兮。

又代林芍生祝詞

昔我九牧﹐代有女宗﹔流光積厚﹐鷺澤斯鍾。猗歟太君﹗祓禧褫祜﹐厥嗣寧馨﹐怡園是主。幹猷文采﹐荻訓章然﹔六姻三■﹝尙阝﹞﹐合羣祝延。矧當帨辰﹐充閭之慶﹐振振冠裳﹐公族麟定。箕疇五福﹐大衍引喤﹐煒玆彤管﹐壽母千霜。民國元年﹐重九二日﹐鹿耳﹑龍頭﹐安樂無極。

江保生全閩報社三周年祝詞

西傑有言﹐報章方始﹐毛瑟百枝﹐何如片紙。世間神物﹐鐵軌輪舟﹐新聞一出﹐速於置郵。不翼而飛﹐不脛而走﹐萬國五洲﹐一編在手。洛陽紙貴﹐民智斯開﹐文明兩字﹐黃種胚胎。

嶷嶷江君﹐吾鄕之特﹐筆上生花﹐燦然五色﹗我來鷺水﹐市隱書傭。君爲木鐸﹐振聵發聾。天下有道﹐庶人不議﹔此何時哉﹐能無酸鼻﹖毫端腕底﹐鐵血淋漓﹐警鍾喝棒﹐大放厥詞。子云筆札﹑君卿唇舌﹐兼而有之﹐令人心析。志林談藪﹐宿構盈千﹐登壇樹幟﹐於今三年。上輔豸冠﹐下宗麟史﹐喚醒睡獅﹐寸心未死﹐誰司言責以啟羣蒙﹖考城才士﹐復見文通。敬奉瓣香﹐壽君金石﹕日新又新﹐永永無極﹗

聲應報社祝詞﹝代公和社柯敬堂﹞

鷺水湛湛﹐有聲自南﹐君應其聲﹐抵掌而談。一紙報章﹐神槍五百﹐電掣風馳﹐不脛不翼。民國肇紀﹐立言與功﹐天畱木鐸﹐用醒羣聾。鼓浪洞天﹐軒然波起﹐大筆如椽﹐翻騰江水。文明種子﹐殖徧寰球﹐梯航萬國﹐鉛槧千秋﹗惟學識才﹐龍雕虎繡﹐我祝心香﹐管城長壽。

旭瀛書院三周年祝詞

緬惟三古﹐殷序﹑周庠﹐登歌合舞﹐式煥萹章。去今千載﹐夢寐羹墻。華風不競﹐大陸塵揚。鮏羴滿目﹐震旦冥茫﹐斯文天喪﹐逢掖頹唐﹗桑田三淺﹐鷺水一方﹐盈盈衣帶﹐咫尺鯤洋。千尋異彩﹐倏耀扶桑﹐戴匡六宿﹐作作有芒。榕林勝地﹐髙築鱣堂﹐元亭絳帳﹐杜庫曹倉。蛟騰鳳起﹐鵠立鵷行﹐執經北面﹐化始於鄕。嘉禾孕秀﹐溥及津梁﹐海濱鄒魯﹐師道彌光。虎溪﹑鹿洞﹐水碧山蒼﹐宏模雅範﹐源遠流長。南丰一瓣﹐敬祝心香﹗

旭瀛書院四周年祝詞

華流黯黯﹐鷺水尢渾﹐狂瀾旣倒﹐曲學紛紜。扶桑咫尺﹐忽放朝暾﹐瀹我智慧﹐拓我聲聞。坐風立雪﹐秋肅春溫﹐帳惟馬絳﹐亭以楊元。榕林片石﹐未喪斯文﹐緬懷鄒魯﹐師道常尊。嘉禾古裏﹐實海之濱﹐何圖今昔﹐六籍灰塵﹗誰爲砥柱﹐拾芥傳薪﹖東儒異彩﹐朗映西鄰。公然校序﹐遠企夏﹑殷﹐神州赤縣﹐木鐸是徇。思明學子﹐敬業樂羣﹐睹玆後果﹐悟彼前因。心香一瓣﹐函丈氤氳﹐年年負笈﹐通徳之門。

旭瀛書院舉行畢業禮式祝詞

神山古國﹐歷史光榮﹐維新一代﹐萬象文明。賓賓學子﹐向化輸誠﹐擔簦負笈﹐鷺嶼鯤瀛。中﹑東唇齒﹐誼本同盟﹐鮫宮浪靜﹐蜃市煙淸。榕林一席﹐藝苑先聲﹐幼安遼左﹐師道彌宏。廣增學識﹐交辟性靈﹐海濱鄒魯﹐黨塾風行。傳經有帳﹐問字有亭﹐森森蘭玉﹐徧植階庭。屬當春序﹐舉典循名﹐嘉賓戾止﹐鼓瑟吹笙。載賡伐木﹐求友嚶鳴﹐金雞白鹿﹐江上峯靑。扶桑異彩﹐普照西溟﹐摛詞貢祝﹐用表歡迎。

蔡舜臣封公象贊

冠霞樂靜﹐市隱南園﹐君襲宗風﹐渥水有源。讀平準書﹐手握笇根﹔奮武倮頓﹐能世其勤。婆蘭重舶﹐以善賈聞﹔素封丹穴﹐澤及子孫。內外交修﹐人無閒言﹐巋然鰲嶼﹐稱爲徳門。君位𨿽嗇﹐君績則存﹔君年𨿽歉﹐君息則蕃。遺照奕奕﹐寶此眞元。贊之者誰﹖同裏阿澐。

蔡母陳太夫人像贊

繄太夫人集菀兮﹐與懷淸巴媍相仿佛兮﹔繄太夫人茹檗兮﹐與行義桓嫠相頏頡兮。山髙女幾﹐木壽女貞兮﹐梓子蓀孫﹐貼遺涷邛遺刑兮。例以家謚而非私兮﹐粵若太夫人旣孝且慈兮﹗

蔡曉滄觀察冠劍圖贊

漢蘇屬國﹐冠劍丁年﹐冰天雪海﹐仗節言旋。睹玆尺幅﹐阿堵神傳﹐君之微旨﹐或在斯焉。

予昔同裏﹐彼此相憐。梓桑回首﹐蜃霧狼煙﹗嚶求出谷﹐一旦喬遷﹐鯉城薢茩﹐泥瓜因緣。予發種種﹐無復華顚﹐靴刀帕首﹐大異從前。君𨿽曰艾﹐壯貌依然﹐雄冠劍佩﹐濁世翩翩。予家東海﹐眼見桑田﹐祝君畫裏﹐長作頑仙。

陳篤延太學象贊

宋陳天福﹐子曰桂孫﹐茶陵歲饑﹐發粟指囷。黃冠題壁﹐用證檀因﹔後此食報﹐詵詵振振。

有西海客﹐問於東海逸民曰﹕『今有同裏﹐滬江之陳﹐貲豪於鄕﹐以好善聞。其尢特者﹐曰篤延君﹐得毋天福之裔而桂孫之倫歟』﹖逸民曰﹕『是予戚也﹐果如所云。君踵素封﹐秀挺觿辰﹐貨殖之傳﹐與師史鄰﹔平準之書﹐與卜式均。天丰其家﹐乃嗇其身﹐甫逾壯齒﹐倏赴修文﹗所處裕矣﹐所歷則屯﹔所奉約矣﹐所遺則伸。矧君疇昔﹐能世先芬﹐實爲善士﹐而兼徳門』。客曰﹕『諗君之迹﹐有美者存。披圖展象﹐烏可無言﹖人但以爲外觀之旣耀﹐而不知其內行之克惇也』。逸民於是贊之曰﹕今之人兮古之人﹐食舊徳兮垂後升。享年三十又二兮﹐遺貌千春﹗

陳母王太安人像贊

稽古懷淸﹐巴臺嵲嵲﹐奕葉素封﹐始基丹穴。維太安人﹐於焉媲烈﹗潁川世族﹐瑯邪女師﹐我瞻遺象﹐何以贊之﹖家有私謚﹐曰順而慈。

吳二如封公象贊

嗚呼﹗滬江之濱﹐狉狉榛榛﹐胡至今所謂國之雋老﹐獨於公乎一人﹖公之同裏﹐告予小子曰﹕『公生平﹐誠而已矣。公家匪素封﹐而無纖嗇容。脫手圜銅﹐肇成乎一畝之宮﹐繄考亭是崇。公身匪在位﹐而彊禦不畏彼虎﹔而冠者凡幾輩﹐罔弗戢其銳﹐息其沸。繄恃公爲吾桑梓衛』。

公之冢君﹐是謂咫園﹐有聲上捨﹐於桐之垣。咫園觥觥﹐■弟雁行﹐仲舉於鄕﹐叔餼於庠。嗚呼﹗文通而武達﹐穎豎而苕發。滬山蒼蒼兮﹐滬水潑潑﹐述徳而誦芬者﹐猶想見我公之詒厥。

公乎﹐往矣﹗咫園巋存﹐授我以圖﹐責我以言。拜公遺象﹐奕奕眞元。嗚呼﹗公之爵𨿽未顯兮﹐公之品則已惇也﹔公之業𨿽未裕兮﹐公之澤則已蕃也。予小子潔﹐敢拜手稽首而爲之贊云﹗

畬鐵騃上捨先王母施太孺人像贊

吾族有賢媛焉﹐產於岑裏﹐歸於畬門。自其爲女﹑爲婦﹑爲母﹐而王母﹑而曾王母﹐八十有一歲。而噩噩渾渾﹐所難者﹐三傳兩寡﹐一發千鈞﹐乃貞縞素﹐扇緗棻。以庠以餼﹐曰文子文孫。蓋茹苦於舟之柏﹐而食報於黌之芹。

潔以梓桑誼而葭莩親﹐敢■﹝比﹝爻爻﹞廾﹐上中下﹞手乩首﹐披圖而贊之云﹕繄太夫人之祜之純兮﹐太孺人之績之勤也﹔太孺人之之臻兮﹐太孺人之笇志之辛也。古所稱曰「湛姑」﹑曰「桓君」兮﹐曾何以異於今所聞也。螽羽詵兮﹐麟趾振兮﹐家慶蕃也﹐婺星寒兮﹗姥峯尊兮﹐捆範存也﹔栩栩然與祥■﹝木前﹞瑞■﹝黑■﹝弋﹐去丶﹞而長春兮﹐烏虖﹗今之古人也﹗

詠淞族兄「踏雪探梅圖贊」

君釆龍涎雞舌之珍﹐走鹿耳鯤身之島﹐氤氳在抱﹐礧砢多姿。阿堵中偏嗜琴書﹐尺幅上雅摹泉石﹐欣從梓裏﹐載覯松容。寫此頑仙﹐慚非韻士﹔聊口占而塞責﹐俾爪迹以存眞云爾。

咄哉﹗學書﹑學劍兩不成﹐使我惜君市隱了此生﹔不讀﹑不耕﹑不樵漁而食﹐我又羨君所食在香國。含■﹝艸馬﹞耨兮味茵墀﹐百和千煎兮■﹝米建﹞鬻之。詩思忽然上驢背﹐踏雪探梅者爲誰﹖噫吁嘻﹗士耶﹑農耶﹑工耶﹑商耶﹖我不敢知。曰香國主﹑曰岑江施﹐年已七十矣﹐而好事若斯﹗托荊關之毫素兮﹐壽黃綺之須眉。

浙紹沈亦舟先生象贊

畫陸圖陳﹐此筆已古﹐今之古人﹐如在阿堵。寶林旁薄﹐挺生乃公﹐紫芝眉宇﹐其光熊熊﹗不儒而儒﹐不仕而仕﹐胸有千秋﹐百家諸子。壯展鵬翮﹐東遊鯤身﹐卅年一日﹐龍馬精神。柳寨六韜﹐椰岡三箭﹐惟公之功﹐爲帝所眷。蒲輪九聘﹐芙幄四箴﹐惟公之徳﹐爲時所欽。絲繡平原﹐金鑄島佛﹐令望令儀﹐爾思豈不。珪璋在室﹐黼黻在廷﹐後有述者﹐其史則靑。

邱君子寅象贊

安海之濱﹐有儒而賈﹐古稱市隱﹐或斯人伍﹐上不致君﹐下不澤氏﹐素琴在抱﹐寂寂鷺門。

鷺門一水﹐相去尺咫﹐旣見君子﹐我心則喜。東嶼西臯﹐飛燕伯勞﹐何以贈之﹖繭楮兔毫。平居往復﹐郵筒轆轆﹐異苔同岑﹐寫此衷曲。

少壯不圖﹐俄頃云䢐﹐彭殤淵跖﹐天乎人乎﹗舊遊重輕﹐室邇人遠﹐老淚一傾﹐客腸九轉﹗故人遺掛﹐奕奕猶生﹐披圖漬墨﹐用慰幽冥。

林母謝太孺人像贊

古稱彤管﹐葩史揚芬。淸如巴婦﹐儉若桓君﹐素封丹穴﹐荊布釵裙。我欽其範﹐裏■﹝尙阝﹞云云。

桑楡晚景﹐有子克勤﹐僑居鷺市﹐獨立雞羣﹕智師端木﹐貨殖專門。孺人之徳﹐如香可燻﹔孺人之祜﹐如泉有源。須眉巾幗﹐共見共聞﹐他年志乘﹐視此贊文。

許母吳太安人像贊

懿惟太君女中特﹐實主汝南內壺職。古稱三從與四徳﹐太君當之鮮慚色。相夫平準而貨殖﹐家法鴟夷世爲則。有兒上庠早餼食﹐餘子亦自食其力。是惟中饋奏成績﹐俾爾祥和布一室。我是東寧舊裏戚﹐載瞻遺象誅遺式﹐昭示云仍永無極﹗

族兄亨六上捨象贊

志士負奇﹐末流競時﹐目中餘子﹐迹顯名巍。先生諤諤﹐大布之衣﹐江東羅隱﹐淮右溫岐。成均未貢﹐星隕少徵﹐以一衿終﹐天乎豈知﹗

緬惟先生﹐經師人師﹐何堪弗陶﹖何鋒弗劘﹖門墻自峻﹐身與俗違。或以迂諷﹐或以隘疵﹔蒙獨不然﹐心焉儀之。豈無碩望﹖抱道者稀。豈無宿學﹖蟠根者誰﹖奕奕吾岑﹐斯文在玆。繪爲此圖﹐以寫須眉。

族叔詒垣司馬象贊

裴頰顧毫﹐栩栩奕奕﹐後之視今﹐猶今視昔。泉南石廈﹐沃衍奧區﹐崖棲谷隱﹐有君子儒。陳瓘精勤﹐鄒浩質直﹐李常寬閎﹐孫昉愼密﹕公於宋學﹐數子近之。式浮振靡﹐爲鄕人師。魯殿靈光﹐邵窩安樂﹐淵哉若人﹐壽而兼福﹗祥箋瑞墨﹐寫此眞元﹐傳之葉葉﹐梓子蓀孫。

族叔母洪宜人像贊

天孫有言﹐富貴壽考﹐巧月之祥﹐乃生此老。笄珈翟茀﹐一命斯榮﹔槁砧在室﹐蘭玉在庭﹔鴻桉靑山﹐鹿車白髮﹔梓敬桑恭﹐鍾禮郝法。福惟詶徳﹐報必根施﹐理感數應﹐形動影隨。婉淑載歌﹐莊嚴若睹﹐尺幅丹靑﹐並垂家譜。枌鄕在望﹐耳習壺儀﹐我叨藟庇﹐敢贊一辭﹗

王昆甫五十二歲小影贊

彼居之子﹐年半百餘﹐筆下有田﹐胸中有書。不農而農﹐不儒而儒﹐惟三折肱﹐以贍妻孥。更推仁術﹐波及吾徒﹐功同良相﹐亶其然乎﹗

我來岑江﹐之子比閭。誰爲之子﹐影此一圖﹖見圖者曰﹕『昆甫非歟』﹖老澐作贊﹐不爲面諛。願圖長壽﹐敢布區區。癸卯二月﹐題於寄廬。

自題五十小影寄贈陳槐庭於鹿溪

西岑之麓﹐有逸民焉﹐不二其性﹐半百其年。醉舞狂歌﹐吾全吾天。故吾今吾﹐霄壤判然﹕故吾之吾﹐玉樹風前﹔今吾之吾﹐積雪華顚﹗吾已非吾﹐自鏡自憐。持質吾友﹐一笑桑田。

五文昌圖贊﹝集葩經句﹞

於昭於天﹐維北有斗﹔我思古人﹐張仲孝友。臺笠緇撮﹐彼何人斯﹖賓旣醉止﹐可以棲遲。鞞琫容刀﹐在帝左右。下武維周。有莞者柳。倬彼云漢﹐明星煌煌﹐彤管有煒﹐我朱孔揚。婆娑其下﹐有客有客﹐黃髮臺背﹐元衮赤舄。白石皓皓﹐卉木萋萋﹐以縶其馬﹐童子佩觿。祀事孔明﹐以祈爾爵﹐於樂辟廱﹐芃芃棫朴。言觀其旗﹐集於泮林﹐神之聽之﹐懷我好音﹗

觀音圖贊

一卷黃花翠竹﹐兩行玉女金童﹔尙有莊嚴色相﹐如何五蘊皆空﹖

勘破身心妄七﹐漸臻中上乘三。儒釋本無殊致﹐靈山我亦和南。

皎皎容瞻滿月﹐纖纖手試兜羅。願灑孤寒八百﹐缾中水化汪波﹗

舊說慈航智燭﹐濟人苦海昏衢。悟到四禪二諦﹐世間誰是眞圖﹖

江璞巖孝廉祭文

荃懷修以自嫭猗﹐章甫而縫掖猗。丁眾濁之絜楹猗﹐天醉胡此極猗﹖歲在龍蛇猗﹐儒冠者厄猗。晨星三五﹐又弱一个猗﹔少微之宮﹐厥象蝕猗﹗斯文旣喪猗﹐後死者能無戚猗﹖

嗚呼﹗吾夫子兮﹐孝廉之特也。公交車其薄笨兮﹐曾屢躓乎闈棘也。退而迹古所謂婆娑之洋兮﹐實吾子五畝宅也。夫何鰲擲鯨味兮﹐海水羣飛﹐棹玄眞之片席兮﹐指龍岡以遄歸。黃鳥復我邦族兮﹐坐扶風之絳帷。孰使秉鐸於叔末之龜山兮﹖信先進禮樂其在玆。抱寒玉以膠柱兮﹐中棖觸而邑伊。大聲發於鷺水兮﹐抵神槍之五百。曰斷爛朝報其可讀兮﹖倏已走不脛而飛不翼。矧賓賓學子兮﹐繄經師與人師共式。放異彩於旭瀛兮﹐以播我文明之所手殖。謂夫子方勤施兮﹐將食報其孔長。胡甲子之未周兮﹐荃中軫而云亡﹖嗚呼哀哉﹗

爰爲之些以招魂曰﹕魂之歸兮﹐龍之岡些﹔魂之去兮﹐鯤之洋些﹔魂之來兮﹐鷺之江些﹔魂歸去來兮﹐相與修文於地下之淵商些。素車兮白馬﹐歌大招兮惟子知者。束生芻兮我心寫。嗚呼﹗丰材而嗇壽兮﹐彼蒼寧獨靳夫斯人也﹖

己酉八月﹐女弟子邱韻香自霞陽撮影相貽﹐卽以五十五歲肖象報之﹐口占三十二字題後

憶吾故吾﹐踆烏在東﹔惜吾今吾﹐劫灰已紅﹗是吾非吾﹐質之鏡中。不耐而耐﹐斯爲耐公﹗

丁巳九月﹐全閩報社十周年三千號紀念祝詞

扶桑旣旭﹐震旦斯昏﹗捄時之傑﹐喚醒黃魂。君遊鷺水﹐遒鐸是徇。我方平準﹐傭筆市門。相逢抵掌﹐峽倒瀾翻﹔眴今十稔﹐泥爪餘痕。

江毫五色﹐歷久彌新﹔揚鑣樹幟﹐餘子紛紛。棘門灞上﹐豈曰能軍﹖朝菌暮槿﹐一剎灰塵﹗靈光魯殿﹐巋然獨存﹐

咄哉時局﹐滿目荊榛﹗殘明﹑季漢﹐黨禍畱根。白衣蒼狗﹐老淚酸辛﹗鮏羴六合﹐膏血九原﹔燕皆巢幕﹐鶴自乘軒。矧玆島海﹐蛟蜃爲鄰﹐君司言責﹐一發千鈞。以吾衮鉞﹐證彼見聞﹐麟經馬史﹐韋布權尊。廣談虞筆﹐谷札樓唇﹐大聲水上﹐鬯所云云。

文明播殖﹐率土之濱﹐齊驅並駕﹐火軌風輪。三都紙貴﹐五乘香燻﹐祝君毛穎﹐宜壽千春﹗

黃未廬明經潤格小引

未廬六洞隱君﹐三山僑老。怒猊渴驥﹐有徐校理之風﹔掃兔飛魚﹐得懷上人之妙。矧復咀含歐﹑褚﹐圭臬鍾﹑王﹐固已墨林擅其專長﹐售千縑於一字﹔藝苑稱爲絕技﹐拓萬紙於三都矣。

乃者馬瀆揚帆﹐鷺門稅駕。僕等相逢舊雨﹐小聚客星。讀毛穎之篇﹐到處定有人說項﹔入手民之坐﹐當今以此事推袁。所冀八■﹝氵塵﹞方家﹐三蒼巨子﹐味同蘭臭﹐能知灑白之工﹔癖甚蒲菹﹐彌見硬黃之貴。前導請爲喤引﹐賞音竊附牙﹑期。此時櫝韞瑤華﹐善沽待價﹔他日戶穿鐵葉﹐快睹爭先。硯終歲以田腴﹐華垂而露潤。世稱山谷傳北宋之詩孫﹐我作曹邱﹔訪南州之地主﹐敢操左券。用代弁言。

後蘇龕文稿補編

溫陵施士潔耐公

繡英閣詩鈔小引

婆娑仙籟吟社自序

菽莊序言

送別王少濤東歸臺陽序

東寧女子洪碧梧金石篆刻小引

鹿川募建宗祠啟

施又笙孝廉捐濟募啟

黃氏古檗山莊序言

林母楊太夫人六十壽序

許允伯六豒開九雙壽

林菽莊四十雙壽序

林侍郎曁龔夫人銀婚禮成序言

石翁學文六十又一壽言

萍叟林先生墓志銘

淸通議大夫賞戴花翎三品銜記名簡放道學部總務司郎中吏部主事恩貢生竹溪鄭公墓志銘

又六祭文

淸封正一品夫人陳府劉夫人挽詞

寄祭許尢白文棉蘭日裏

司訓立軒廬公家傳

繡英閣詩鈔小引﹝辛亥六月六日﹞

懿夫四始六義﹐五聲八音﹐大雅衛吟﹐小山徐擬﹐文錦蕙織﹐寶釵淑詒﹐厥有巽風﹐是惟坤徳。詞章典核﹐無愧秀才﹔天地精華﹐不鍾男子。誰歟作者﹖敻乎■﹝難﹐喜代隹﹞哉﹗繡英主人﹐七鯤之奇﹐一夔已足﹐幼而婉丱﹐長而莊姝。桑海變更﹐萍水離合﹕厄於日本﹐嬪於霞陽。緝臣明經﹐其尊甫也。歐﹑曾同裏﹐陳﹑蔡及門﹐鯈爾島遊﹐■﹝辶■﹝罒牛﹞余市隱。吁﹐可慨已﹐抑又幸焉﹗

繡英瑜﹑亮一時﹐紀羣兩世﹐■﹝豸頁﹞𨿽不櫛﹐言乃如蘭﹐何圖耳耐公名﹐奉弟子贄﹖始覺靑綾道韞﹐遠駕王凝﹔紫石金鑾﹐夙根白傅。凡授經踵史﹐集茗頌椒﹐以古準今﹐有贏無絀﹗所惜燹余蕭繹﹐遑暇傳薪﹖才盡江淹﹐輒思閣筆。拙哉此老﹐患在爲師﹗乃者猥辱投箋﹐殷勤索序。不佞看朱碧﹐知靑勝藍。君借他山﹐權爲攻錯﹔我占麗澤﹐聊以盍簪云爾。

婆娑仙籟吟社自序

耐公歸自舫山﹐隱於禾裏﹐塵中大笑﹐擾擾作蒼蠅之聲﹔燹余小春﹐忽忽度紅羊之劫。舉世莫偶﹐與古爲徒。及門王子﹐造席而請曰﹕『甚矣夫子之■﹝刧上心下﹞也﹗夫瓠巴鼓瑟﹐羣魚出聽﹔延津佩劍﹐雙龍躍合。苟大河兮有語﹐信吾道其不孤。夫子別臺﹐十有八稔矣。今者南北鯤﹑雞﹐題襟集徧﹔而東西勞燕﹐問學奇遙﹗凡槐市諸生﹐蘭陵故侶﹐有懷空谷﹐如失導師。夫子其念之否』﹖

耐公矍然曰﹕『何言之易易也﹗僕世掌絲綸﹐少遊輦轂﹐見夫擁臯比者杌隉﹐行束脡者嗟訾。彼儒林之丈人﹐以博士爲弟子﹐咄哉方領矩步﹐問客何能﹖施帳坐氈﹐爲人之患﹗其難一。矧玆叔末﹐自擅文明﹐履東土者習移﹐扇西風者心醉。而乃商量舊學﹐角抵新塗﹐將無反盾以攻矛﹐必與圜枘而方鑿。其難二。客冬回首﹐塵劫銷魂﹐槍林彈雨之嵚嶬﹐墨綬銅章之齷齪﹐久已束書髙閣﹐投冊深圊。一旦重下董帷﹐仍歸儦室﹐竊恐稚圭移檄﹐隴笑嶽嘲﹔子云談元﹐窗糊瓿覆。其難三。僕老矣﹐紙鉆蠅凍﹐字映螢枯。自維八百孤寒﹐非復三五塗抹﹐禪心如絮﹐詩夢不花。諸君以慘綠之少年﹐爲出藍之俊物﹐卽欲按圖而索﹐豈應問道於盲﹖其難四』。

王子曰﹕『甚矣﹐夫子之固也﹗吾臺滄桑以後﹐汗竹無餘﹗倏吟社之中興﹐實詞林之至幸。爲問主盟風雅﹐牛耳何人﹖固知刑典老成﹐龍頭必屬。夫子眷玆梓裏﹐夢到榕壇﹐南丰共祝瓣香﹐北海原推通徳﹐歸如就下﹐聚可成都。其便一。時危道喪﹐居索羣離﹐一字之師不問﹐五言之城已壞。方今荷馬西唱﹐蠟丁左行﹔掩映榑桑之光﹐點染櫻花之色。誠得夫子保吾鄕粹﹐脫此詩囚﹐望合浦以還珠﹐歌宏農而得寶。其便二。在夫子以一行作吏﹐六籍成灰﹐薶頭於十丈之塵﹐絕意於四聲之籟。抑知江山將助﹐遊宦能吟﹐昔之王后盧前﹐庾淸鮑俊﹐靡不朝家著冊﹐軍簿書名。方且呼宋玉爲衙官﹐屈陳琳以祭酒﹔張旭署尉﹐岑參典州。大雅何傷﹐元音自在。其便三。常侍五旬﹐香山九老﹐魏武有暮年壯心之語﹐陸遊無嗟卑悼耄之篇。夫子霜貌楓紅﹐天姿李白﹐尙據鞍而矍鑠﹐匪敗鼓以籠東﹔而況洛下花開﹑歷歷耆花之會﹐商山芝釆﹑莫莫唐虞之歌。出其緒餘﹐昭玆來許﹐足爲七鯤生色﹐不須五鳳添修。其便四』。

耐公曰「諾」﹐遂序而剞之。

菽莊序言﹝甲寅正月﹞

僕與叔臧﹐兩世紀﹑羣﹐十年嵇﹑阮。鷺門市隱﹐同作賓萌﹔鯤島燹余﹐猶畱幸艸。乃者佛輪風蕩﹐帝网天開﹔謝傅之山髙臥﹐溫分之園獨樂。羊欣止足﹐亦老亦莊﹔潘嶽閒居﹐一邱一壑﹕於鼓浪嶼之陰﹐得鶴墅焉。礁通鹿耳﹐渡近龍頭﹔此亦鑑湖﹐何須甫裏﹖七松蓋瓦﹐自成半畝之宮﹔六枳揵籬﹐不費中人之產。嵇含歸厚﹐杜佑安仁﹔卽以「菽莊」額之﹐從其主人之號也。大山屬於何點﹐豈必千萬買鄰﹖小園比之庾信﹐恰好二分種竹。日涉成趣﹐風流在玆﹕聞田水作聲﹐是栗裏琴外譜﹔得雪蕉遺意﹐有輞川畫中詩。淨碧所棲﹐軟紅自遠。入善人之室﹐十步搴芳﹔緬空谷之姿﹐九畹紉佩。蓋主婦字曰「蕙香」﹐因以顏其榭云。梁﹑孟偕隱﹐幾生修到梅花﹖劉﹑樊欲仙﹐前身合是明月。與榭並揖﹐眉閣巋然。「眉」者何﹖主人之小名也。知白爲式﹐塗雘不施﹐傲綠野之裴堂﹐侶靑山之謝宅。時或飛箋掃榻﹐盲杜小冠而來﹔載酒題襟﹐髯蘇大瓢以出。會耆英於林下﹐圖主客於詩中﹐亦足以貢蘿情﹑鬯葉語矣。去閣數武﹐有石臺焉。嚴僕射望鄕﹐呼拾遺以狂酌﹔阮嗣宗長嘯﹐引公和爲古歡﹐臺之外曰「茅亭」﹐燕喜賡詩﹐卽賓僚互答﹔醉翁作記﹐則山水皆姿。亭之外曰「蘆爨」﹐訂「白雲」之約﹐鷗鷺能來﹔歌「秋水」之章﹐兼葭亦韻。由是駕木爲彴﹐擔榔栗以如飛﹔鑿土爲池﹐弄芙蕖而欲笑。到公於焉移石﹐阿對使之引泉﹔得此殊觀﹐詫爲能事。僕以爲園最勝處﹐曰「聽潮樓」﹔水天一色﹐晴雨萬態。冷紅辭樹﹐吹上人衣﹔濃翠過江﹐撲於酒面。有如情移海上﹐宮徵相生﹔何止道入山陰﹐應接不暇。賢者樂此﹐君其仙乎﹗

然而拊今追昔﹐僕有感焉。以主人黃散門基﹑靑箱家學﹐官貴早施行馬﹐壯夫豈屑雕虫﹖又況故里鳴珂﹐安世之貂蟬無恙﹔華堂晝錦﹐元康之犀犬猶存。夙號原嘗﹐寧甘田舍﹖乃居室自銘其陋﹐而入山惟恐不深﹐豈千頭之橘﹑可與千戶等﹐三徑之松﹑不以三公易哉﹖嗟乎﹗陸沈忽忽﹐幾見滄桑﹔天醉茫茫﹐何論魏﹑晉﹗若主人者﹐負其嵚崎磊落﹐投於寂寞寬閒﹐篳路以啟山林﹐甕牖而儲經濟。出門西笑﹐肯緇入洛之塵﹔繞樹南飛﹐寧變踰淮之枳﹖誠不若雌蟬抱葉﹑旅雁含蘆﹐拙巢以遂鳩居﹐髙枕而營兔窟。含章葆素﹐天將厚以煙霞﹔漱石枕流﹐世已髙其巖谷。質之同志﹐豈曰躗言﹖且夫九柯十匠者﹐建設之符也﹔四違八窗者﹐飛騰之券也。方今處堂有雀﹑破壁無龍﹐徒肉食以乘軒﹐竟道謀而築室﹗而或者董常一木﹐畱爲支廈之材﹔郭隗千金﹐始於築臺之召。主人出而應之﹐則南金東箭﹐自異欂櫨﹔格筆階幹﹐斯成屩梓。古有鍾阿艸屩﹐拜車下之塵﹔衡嶽布衣﹐設禁中之坐。羊裘罷釣﹐鶡冠就徵﹔又何有終南快捷方式之嘲﹑北山移文之誚耶﹖

僕老矣﹐鬢絲禪榻﹐紗帽隱囊。杜陵屋破﹐茅龍不衣﹐相如壁立﹐瓜牛自篆﹔臯廡賃舂而無地﹐晏宅近市以甚囂。夢中之故國蒪鱸﹐兩慚吏隱﹔眼底之孤山梅鶴﹐迥別仙凡﹗他日艸堂有資﹐桃源可到﹔誓將訪白社之侶﹐結紅樹之鄰。我於芝嶺髙歌﹐追蹤四皓﹔君與竹林羣從﹐平揖七賢。菟裘宛然﹐息壤在彼。取爲弁首﹐藉以引喤。

送別王少濤東歸臺陽序

少濤王君﹐我臺志學之士也。鷺門有「旭瀛書院」者﹐少濤實司訓導﹐士論翕然稱之﹔臺之人亦致幣而爭聘焉。今將辭職東歸梓裏﹐別就居停。於是鷺門生徒﹐洎其父兄﹐以逮平昔之與少濤交而善者﹐相與奔走組合﹐爲送別之會﹔而屬序於余﹐以寵其行。

余維少濤之勤職於學務也﹐夫人而知之矣﹔若其性之騷雅而境之衝逸﹐則人或未之知也。少濤裏居時﹐於靜處卜築﹐曰「賞靑廬」﹐以寓其絕塵之趣。客鷺數載﹐凡一邱一壑﹐一泉一石﹐輒流連寄詠﹐而一發之於詩歌。又能篤好前哲﹐精玩古物﹐若金石書畫之屬﹐罔弗畢究而殫核之。鳥虖﹐我臺志學之士﹐如少濤者﹐曾亦何易於數數覯耶﹖

曩歲少濤繢爲一圖﹐自署曰「曾經滄海」﹐徧徵海內外名流題詠﹐褎然或爲百衲之巨集焉。余旣慕疇昔交遊之廣﹐而復睹今玆酬答之盛也﹐爲之序以資我諸同人﹐兼以資之少濤。

乙卯中春﹐施士潔拜槁。

東寧女子洪碧梧金石篆刻小引

碧梧洪女士者﹐七香雋選﹐三瑞名楣。生於婆娑之洋﹐長以姽婳爲質。吞蕊珠而孕慧﹐賦茗頌椒﹔署苔玉以鐫華﹐鍼神機絕。海宇內外﹐薦紳先生﹐蓋駸駸乎飲香名﹐珍爪迹馬。頃遊鷺廈﹐偶試虫雕﹐奏刀騞然﹐剡履滿矣。入印人之室﹐冠以頭銜﹔挹倉史之芬﹐寶於骨董。今之藝津巨子﹑篆室丈人﹐規八體之古腴﹐奉三橋爲能手。所願賞奇共折﹐穆羽相調。翺翔夫吉金樂石之林﹐朱鈐於馬炳色﹔刻劃在繆篆籀文之奧﹐黃越可以通神。我爲弁之﹐卽此公然嚆矢﹔世有識者﹐固將壽以麻沙﹗

鹿川募建宗祠啟

民國肇建﹐五族共和﹐由國而家﹐理本一貫。由都而邑﹐莫不有族﹔庶族蕓蕓﹐莫不有姓。合羣之說﹐識者韙之﹐渙者使萃﹐疏者使戚。矧吾同姓﹐而敢自暌﹖吾宗有學賢者憂之﹐倡爲「鹿川宗祠」之舉。歲丁巳﹐由臺島至廈嶼﹐乃訪宗人士潔之寄廬而屬之曰﹕『魯惠公子施父之後﹐是稱施伯﹐因以爲氏﹐吾宗所自昉也。孔門之賢﹐實封臨濮﹔海濱鄒﹑魯之風﹐未有如吾宗者也。卽以近今論之﹐吾宗英傑﹐遠賈於海外之斐獵濱島者﹐且駸駸乎一躍千里之勢焉。其在吾國中者﹐若浙省之寧波﹑紹興﹐粵省之順徳﹐川省之滬州﹐固已章章乎稱右族焉﹔而莫盛於吾閩之晉江。族旣大而丁愈多﹐蓋無慮數十萬眾﹐因是而「錢江」﹑「潯海」二派﹐遂往往自生區別﹐以構釁而成仇﹔而其它之散處於漳﹑於閩﹐愈推而愈遠者﹐幾如風馬牛之不相及焉﹐而又何怪耶』﹖士潔乃作而言曰﹕『夫禮義生於富足﹐彼海外斐島諸賢﹐且以臨濮堂爲樂羣合族之地矣﹐矧吾錢江﹑潯海之生聚於宗邦者耶﹖然禮義之舉﹐無人倡之﹐𨿽富足者未遑及也』。學賢蓋吾宗之有心人也﹐歲月以來﹐奔走呼號﹐自臺而廈﹐自潯海而錢江﹐而泉郡﹐而閩省﹐竟達斐島﹐而獲睹所謂「臨濮堂一者。歸而告士潔曰﹕『猗歟休哉﹗使吾宗人人得如斐島之賢﹐祠典且立舉矣。然以吾族大丁多﹐夫豈無一二英傑﹐起而倡之﹖矧斐島諸賢眷吾宗邦﹐已非一日﹔推而至於浙﹑粵﹑川省之聞風而起者﹐又豈無人﹖列祖有靈﹐潯海﹑錢江之積習﹐且化而爲水源木本之眞誠焉﹐而又何疑耶』﹖夫九仞之山﹐自覆簣始也﹔千金之裘﹐自集腋始也。士潔老矣﹐無能爲役﹗學賢之志如此﹐願以告吾宗之同志。異日蛟騰鳳起﹐庶幾爲吾臨濮堂中一放千尋之異彩乎﹗

施又笙孝廉捐濟募啟

施又笙孝廉﹐先世由泉遷於省垣﹐實爲靖海侯之裔。前在臺灣唐中丞幕中﹐綜理文牘。割地後﹐歷就張﹑林二學使之聘﹐校閱陜西﹑浙江試卷。生平��學粹﹐當道爭迎﹔廉潔自持﹐不謀生事。光復後﹐旋裏設教﹐家計蕭條。何意年老病盲﹐五子又先後�折﹐僅餘一女﹐尙在幼稚。嗟乎﹐文人之厄﹐乃至此耶﹗卜子夏聖門髙弟﹐哭子喪明﹔鄧伯道漢室循良﹐無�養老。凡我仁人義士﹐莫不代爲寒心。所望官紳商學諸公﹐動惻隱之誠﹐具菩提之念﹔或分鶴俸﹐或助蚨囊。庶幾集克腋成﹐安忍視同膜隔﹖憫彼櫪中之老驥﹐志不能售﹔救玆釜底之遊魚﹐命猶可續云爾﹗

年世姻族誼諸同人公啟。

黃氏古檗山莊序言

昔太公反葬而及五世﹐淮陰營地而置萬家。表聖三休之歌﹐詠觴於潛闥﹔邠卿四賢之贊﹐圖像於佳城。子建望魚山爲羨門﹐安昌乞牛亭爲賜域﹐姚勗卜兆﹐萬安麓別署化臺﹔李適樂終﹐灞陵原自支寢榻。士謂之達﹐世服其髙。

予友秀烺黃君﹐紫雲孕奇﹐紅海吸勝。其兄松盦大令﹐與予雅故﹐彼此同隸臺籍﹐先後並登甲科。君獨具端木之材﹐壯遊非律賓島﹔算婆蘭之利﹐雄擅「托辣司」名。論者曰﹕『南阮淸貧﹐齒肥者乃有北阮﹔大山凋謝﹐踵起者實維小山』。然而君業擁陶朱﹐志耽儒素﹐戀百年之梓裏﹐丘壑胸中﹔慨三淺之桑田﹐煙雲眼底﹗脫然蜃市﹐老我鷗鄕。因念荀卿有糞本之思﹐尼父有首禾之義﹐冉子有息壙之語﹐姬公有族葬之經。爰相檗谷﹐得佳壤焉﹕缽巖俛背﹐靈源踞顚﹐左縈玉湖﹐右拂石井﹐面積四十丈﹐廓於復眞之堂﹔手營百千緡﹐象以祁連之彖。其最勝處﹐曰檗蔭樓﹐曰景庵。天宇四垂﹐山笏萬拱﹐疏襟滌我﹐武鄕之眞柏交蒼﹔靜气迎人﹐和靖之古梅欲笑。足以放懷箕潁﹐畢願向禽。爲問今之玉尺錦囊﹐靑烏赤雹﹐心醉撥沙之術﹐耳食卻泗之奇者﹐能如之寵辱不驚﹐形神俱適否耶﹖

黃君語予曰﹕『子年六十﹐以文自祭﹐亦今之振奇人也。華陽欲仙﹐陶貞白無妨告逝﹔藤州未死﹐秦太虛自作挽詞。生不信疑龍家書﹐老不卜臥牛阡地﹐又何必環會稽爲範少伯邑﹐旌綿上爲介之推田也哉』﹖予曰﹕『君與予異苔而同岑﹐同工而異曲者也。夫云泥各憶﹐斯枯莞殊途﹕一則召復土將軍﹐築此安釐之闕﹔一則效延陵季子﹐志在贏博之間。乃者莽莽六州﹐無干淨土﹔匆匆一剎﹐爲閻浮塵。孰營魯隱之菟裘﹐遑論王樵之繭室﹖而若人者﹐方謂紫芝廬畔﹐眞可飲駝﹔金粟岡前﹐不難翥鳳。揣摩形勢﹐將以郭璞爲神乎﹖拘忌災祥﹐必爲呂才所哂矣﹗而況乞靈於壘塊﹐求福於骷髏﹐貴人讀海角之經﹐易世而朱棺在殯﹔豎子訪金精之穴﹐經秋而石槨生苔。喚大夢而不醒﹐置天親於無著﹐伊可痛也﹐謂之何哉﹖如君者﹐識過顏蕘﹐惑袪傳奕﹐公琹未古﹐宰木先靑。袁山松生聽殯歌﹐爲汝南名士﹔範孝敬老營長室﹐是吳下福人﹗卒成翼燕之謀﹐寧假灼龜之卜﹖而予也烏飛三匝﹐繞樹無枝﹔鳩拙一生﹐安巢何地﹖他日狐丘首正﹐馬鬣封髙﹐李衝鄰杜預之塋﹐梁鴻倚要離之冢。息壤在彼﹐附趙佗神宅以千秋﹔山靈有知﹐對傅永壽藏而一笑。請畱槁素﹐用志爪泥』。

林母楊太夫人六十壽序

僕與石洲觀察﹐鯤﹑鹿之舊﹐而紀羣之雅也。其門模世範﹐耳習心儀者﹐蓋亦夙矣。

今皇帝光緒三十有四年﹐龍在戊申﹐九月七日﹐爲壽母楊太夫人周甲帨辰﹐石洲制錦以張之﹐稱觥以侑之。於時子若孫﹑女若媍﹐壽內■﹝門外洫內﹞﹔若戚屬﹐若疏屬﹐壽外■﹝門外洫內﹞者凡幾﹖添籌於屋﹐舞彩於堂﹔賓載手仇﹐僕先喤引曰﹕太夫人以關西鼎望﹐爲瀛中壺式。蕊珠咽夢﹐毓此鍼神﹐苔玉鐫名﹐詫爲機絕。幼而失怙﹐長而益莊。懿夫待年之初﹐綽有成人之徳﹕剛經柔史﹐雒誦粗通﹔女布男錢﹐雛形畢構。正不徒香茗泐集﹐文琴辧弦﹐博關圖不櫛之稱﹐擬徐惠小山之作。而溶溶春月﹐閨中別具靈詮﹔落落髙風﹐林下自饒佳趣。其爲女而淑也有如是者。年二十有一﹐始來歸於蔭堂資政公﹐是爲宮保剛湣公之冢子媍﹐人以媲之劉﹑樊之僊耦﹐郝﹑鍾之世閥焉。先是資政盤於遊■﹝虍外田內﹞攴﹞之好﹐恥爲章句之儒。太夫人聞而郁伊﹐見乎辭色﹐樂羊斷織﹐而負笈以成﹔伯鸞具食﹐而舉案不廢。資政旣勤鉛槧﹐遂列貲郎。繼奮兜鍪﹐漸臻散騎。卻谷自惇書說樂﹐祭遵亦雅歌投壺。慕狼居胥之封﹐領曳落河之隊﹐卒以敉平夷寇﹐洊擢監司﹐豸服躬膺﹐龍韜掌握。太夫人之力瘁矣﹐太夫人之志亦酬矣﹗然而僕所欽者﹐竊有進焉﹕當光緒之十有四年﹐彰邑氓以淸賦畔。資政奉臺帥檄﹐疾馳解圍。其時淝水之艸木皆疑﹐昆岡之玉石誰判﹖大夫人俶裝入壁﹐旁畫止戈﹐油然具菩提心﹐冀以安反側子。孥無駢戮﹐市不易廛﹐太夫人贊之也。更足異者﹐資政嘗以剿墾番社﹐深入其阻﹐糧盡而援絕。太夫人投袂而起﹐借箸以籌﹐驅五百之童男﹐率八千之子弟﹐鶴聲雷動﹐駿足風追。終使黑闥之眾﹐鯈爾土崩﹔白登之困﹐渙若冰釋。蓋毫髮實無遺憾﹐而須眉反覺不如矣﹗其爲媍而健也有如是者。歲己亥﹐資政駐軍徐海。癸卯四月﹐捐館於滬上。太夫人邪衾餞逝﹐正閾提孤﹐摒擋熊膽之丸﹐綱紀褭蹄之庫。哲嗣石洲外臺就職﹐瑞騰佐郡爲僚﹐洵乎飲香有名﹐食報在睫。子能述父﹐母亦兼師﹐迹其種瓜瓜﹐種豆豆﹐蔡約無慚禮度之門﹔風風人﹐雨雨人﹐範晏實編陰徳之傳﹐於戲盛已﹗假令人謠奼女﹐茅解數錢﹔媍助司徒﹐彌工算榷﹐此固膏腴之錮習﹐抑尢巾幗之常情。太夫人梓敬桑恭﹐桃投李報﹐凡夫命田賑荒之舉﹐創自善明﹔義莊收族之條﹐記於公輔。以逮婜婗之崽子﹐割劓之桓嫠﹐孤露之姻連﹐下風之臺菔﹐靡不罄徳缾以漑窶者﹐編慈筏而渡眾生。時復治內申申﹐居髙抑抑﹐築裏旣良其袂﹐卑人不訴於泥﹔𨿽操虀血以受辛﹐實坐胡牀而布澤。九■﹝尙阝﹞韙之﹐四鄰懷之。其爲母之賢而慈也有如今者。今者筵開壽菊﹐挹婺宿以齊光﹔裏接嘉禾﹐仰姥峯而特聳。竊維气之和者祥自致﹐實之大者聲乃宏﹐六十杖於鄕﹐衍玉女千二百驍之笇﹔九五福曰富﹐牓臨川三億萬貫之資。太夫人乃匔匔焉﹐止止焉﹐燕居自懌﹐雌節能拘﹐毳罽𨿽丰﹐而烏驎是服﹔漬熬𨿽適﹐而鯖臛胥捐。然則傳曰「敬姜」﹑詩云「太姒」者﹐非歟﹖僕不文﹐略見一斑﹐敢陳四徳。

客於是奏「西幄」之曲﹐上「北堂」之尊﹐醺嘉藻﹐飫穆徽﹐拜手乩首﹐爲太夫人壽。

許允伯六豒開九雙壽

癸丑之秋﹐舟訪龍溪許侯於郡廨﹐參商久矣﹐文酒驩然。然而陵谷遷移﹐蒼蒼在鬢﹐夔蚿憐甚﹐鹿鹿於心﹐吁其衋已﹗嗣君輩語不佞曰﹕『今年十月五日﹐爲家君五十又有九覽揆之辰﹐將制錦以張之﹑舞彩以侑之﹐先生倘有意乎』﹖不佞曰﹕『敬諾。古者乞言介爵﹐治具臚賓﹐禮也』。

溯自榕壇爪迹﹐米市巢痕﹐徳操之衡宇相望﹐根矩之研席與共。維時海氛不作﹐火色未騰﹐彼同學者少年﹐豈殊眾於賤日。未幾而秋蟾﹑春雁﹐袍已爛銀﹔詩虎酒龍﹐衣猶慘綠。孰謂七鯤之畯士﹐終稱五羊之神君也哉﹖

歲乙未﹐割臺事起﹐侯與劉公永福軍於瀛南﹐狂呼子弟八千﹐誓逐童男五百﹕請借前箸﹐軌裏而連鄕﹔爲短後衣﹐堂旗而正鼓。僉曰﹕書生馬上﹐傅永能文﹔壯士島中橫未死﹗咄哉蒼天沈醉﹐翦鶉首之土以賜秦﹔黑水羣飛﹐啟鹿耳之門以延鄭﹗蓋至田是而杜鵑啼蜀﹑丁鶴語遼﹐憂甚墜天﹑義寧蹈海矣﹗

滄桑瞥眼﹐竿木隨身﹐旣去兵曹﹐旋爲民宰。邑有徐聞者﹐東粵所稱邊瘠者也。侯以鍾皓﹑林慮之長﹐爲尹鐸﹑晉陽之障。蒞政伊始﹐視民如傷﹐朱元晦倉八常平﹐劉善明田能贖命。徐人曰﹕『衣衣我﹐食食我﹐風風人﹐雨雨人』﹗偏災以寧﹐頌聲斯作。邑鄰廣州灣﹐法人於此爲招誘華工之計。侯曰﹕『馮夏威旣拒夷約﹐孫銘仲復崇人道﹐矧予在官﹐而敢不勉』﹖徐人迄今頌父母焉。徐之樹葬﹐爲他邑所無。侯效朱昂揜胔之仁﹐成何庾砭俗之治﹐令行禁止﹐徐人化之。緣是敍勞﹐得授三水近邑。大府知侯材藎﹐調署陽春﹐害馬先袪﹐飲羊乃革。從此墉無穿鼠﹐屋法穿雀﹐刀以買犢﹐劍以買牛矣。大府復以陽江廳之難治也﹐計非侯無足任者。於是戴星以出﹐隨地而宜。以雄緊之要區﹐兼總林之雜處﹐邑當轚互﹐狐亦憑城﹔人盡輈張﹐魚多漏网﹐往往黑山窟賊﹐靑犢呼羣。侯則豫設周阹﹐廣籌方略﹐騁飛黃之足﹐懸太白之頭﹐禽匪李艸﹑尾二等﹐首從五百餘人﹐咸寘之理﹔劇匪李北海﹐亦就撫焉。盜風以戢﹐王路遂平。所謂人是楊孚﹐蠶叢亦坦﹔才如吳霸﹐猺俗能馴者﹐不其偉歟﹗且夫政事之科﹑不兼文學﹐循吏之傳﹑亦別儒林﹔抑知張然明允武允文﹐李普濟入麤入細。辛丑癸卯之歲﹐兩調內外簾官﹐玉尺衡秋﹐當日已無餘子﹔珊枝网海﹐此才足了十人。侯第出其緒餘﹐眾已推爲能事已。不佞嘗論幹將之質﹐躍冶而益淬其精﹔工倕之良﹐盤根而愈呈其器。先是陽江逸犯﹐罣議鐫秩﹐侯乃出門西笑﹐挾策北行﹐客上金臺﹐人呼朱邑。旣欽遲於當軸﹐遂器重於上游﹐仍署三水本任。邑匪陸蘭淸聞其至也﹐免無三窟之恃﹐鼠有五技之窮﹐始革面而洗心﹐終畏威而懷徳﹐而三水遂稱治最焉。無何電白需才﹐調補斯缺。時則黃花岡上﹐風起潮騰﹔丹藥洲前﹐星移物換。迨民國旣建﹐侯亦旋漳﹐長龍溪民事局。嗣奉中央政府令﹐爲縣知事。人民城郭﹐望華表以來歸﹔薦紳士夫﹐識荊州兮有願。侯之責綦重矣﹐侯之心亦滋戚矣。不佞燹余幸艸﹐市隱賓萌。黑鴉軍十九年前﹐侯眞健者﹔紅羊劫兩重洋外﹐僕本恨人﹗所幸桃李公門﹐梓桑望邑。書曰「攸好」﹐推之卽五福完人﹔詩曰「孔邇」﹐呼之爲萬家生佛。荀令則中興先達﹐不須彥博遐齡﹔鄧仲華年小早封﹐豈必汾陽純嘏﹖如侯者﹐公堂晝錦﹐祖裏鳴珂﹐烏虖盛矣﹗元室吳﹐偕老笄珈﹐雙修福慧﹐徳門瑞典﹐世以爲榮。

嗟夫﹗莽莽閻浮﹐迢迢震旦﹐俯瞰塵中褦襶子﹐猶蒼蠅聲﹔醉呼海上蓬萊仙﹐爲銅狄壽﹗請書鏤管﹐用介華樽。

林菽莊四十雙壽序

天降雄彥﹐捲舒委隨﹐道牟羣仙﹐驩樂攸好﹕此菽莊先生之所以不可及也。夫陀移修襮﹐圭旨鋪棻﹐紛若史巫之詞﹐擯於雅頌之列。古者壽人不以文字﹐彊仕不以祝延﹔然陳檢討之壽閻梓勤也﹑才及冠耳﹐吳祭酒之壽劉嵐峯也﹑亦僅艾耳。以今準昔﹐可得而言。

先生振奇於戈印之年﹐毓秀於旗鈴之夢﹐門惟黃散﹐家鮮白丁﹐灼灼崔儦﹑身入五千之室﹐珊珊李泌﹑手營三萬之簽﹐裴遵慶海上珊瑚﹐張文成人中鸑鷟。論者曰﹕釋奴驥子﹐本異凡夫﹔太阿龍泉﹐終酬知己。員俶半千孫子﹐曹松第一科名﹐不難披慘之衣﹐騁飛黃之轡﹐紫猶拾芥﹐靑共登梯。然先生懶踏槐忙﹐雅耽竹逸﹔𨿽才雄繡虎﹐而技薄雕虫。方之棨戟東裴﹐明經者實惟寬﹑諝﹔膏腴北阮﹐任達者乃有籍﹑咸。其不可及者一也。

洎乎門盈百兩﹐漏定三商﹐歌雍雁而幣陳﹐聽鳴雞而枕警。先生以崔﹑鄭之眷屬﹐爲劉﹑樊之神仙﹐淑配龔夫人﹐祥女來歸﹐禮宗在禦。脫令阿堵遶司徒之榻﹐河間數奼女之錢﹐健婦𨿽曰持門﹐夫人不聞昂斛﹔先生則多寶爲閣﹐傳之於鉤。如願在戶﹐呼之以帚。郗嘉俠少﹐家有猗倮之雄﹔麋子仲人豪﹐世有原嘗之目。笑三同爲傖父﹐薄二韭爲庸徒﹐樂喜以厚施名﹐衣我食我﹔樊重以博濟著﹐風人雨人。其不可及者二也。

昔之素封爲虜﹐丹穴自囚者﹐往往周姥撰詩﹐侍兒執戟﹐不歌樛木﹐但斫桃花﹐獨先生綺坐金釵﹐未下三公之跽﹔枕函玉馬﹐不鳴六虎之雌。矧復鏡檻聯吟﹐紡磚佐讀﹐淸風自穆﹐閨中謝絮之才﹔春月能言﹐林下識王梅之趣。雪兒兼工詞翰﹐泥婢亦解詩篇。史稱孟案﹑桓車﹐鍾禮﹑郝法﹐嵇亳邱衣冠右族﹐自署歸厚之門﹔何穎考翟茀中閱﹐每肅如賓之服。其不可及者三也。

若夫梁鱣晚子﹐致生中饋之嫌﹔崔愼得男﹐乃在彊年以後。而先生丰髫綺齒﹐便賦弄璋﹔玉果犀錢﹐頻沾利市。劉殷兒貴﹐各通七業之經﹔王氏才多﹐獨擅五之之譽。一庭伯鯉﹐千里家駒。不佞知仲舉之不凡﹐呼阿戎而共語﹐竊以爲王渾須防跨竈﹐賈逵定卜充閭﹐美秀者衮師﹐寧馨者夷甫。未嘗不嘆八龍之裏﹐有髙陽之遺風﹔三虎之儔﹐惟偉節爲最怒也。其不可及者四也。

古有後生先達﹐荀令則建節南徐﹔年少早封﹐鄧仲華分茅髙密。大抵鳶肩速貴﹐虎气上騰。若先生裏本鳴珂﹐營皆衣錦﹐豈必褭蹄健步﹐輦西門而入私門﹔蚨翼髙騫﹐指南山而趨快捷方式﹖光緒乙巳之歲﹐商部奏派先生﹐創設廈門商會﹐命爲總理。先生仿婆蘭而算舶﹐師端木以運籌﹐讀平準之書﹐能綜三官之治﹔登貨殖之傳﹐己同千戶之侯。未幾被召赴都﹐寵以京堂顯秼。先生徳缾淵若﹐讓谷衝然﹐𨿽爲世祿之家﹐不入貲郎之列。宣統辛亥﹐復授侍郎﹐阮思曠素無宦情﹐思之爛熟﹔謝安石處爲遠志﹐人不易知。其不可及者五也。

且夫滄桑百劫﹐達士安所歸乎﹖水竹二分﹐賢者而後樂此﹗當杞國墜天之日﹐正魯連蹈海之秋﹐醉鶉首而翦﹐割鯤身而跋浪。先生漁童樵婢﹐泛宅元眞﹐茶竈筆牀﹐棹船甫裏﹐廿年石隱﹐三徑風淸。乃者辟浪嶼之荒邱﹐署「菽莊」之別業﹐竟陵擊缽﹐聯吟侶以鬮題﹔北海飛樽﹐呼酒徒而戰拇。所處之地﹐自全其天。視彼碧眼賈胡﹑徒塡寶井﹐朱門紈褲﹑自侈金溝者﹐詎可同日語耶﹖不佞洞天把袂﹐觴詠披襟﹐挹黃憲之波﹐汪於千頃﹔望褚裒之气﹐備乎四時。其不及者六也。

今歲五月十又八日﹐爲先生四十覽揆令辰﹐小眉嗣君輩﹐治具臚賓﹐乞言侑斝﹐禮也。不佞歐﹑曾同裏﹐紀羣世交﹐仿汝南月旦之評﹐續襄陽耆舊之傳﹐相與周度淵柢﹐具陳槪端﹐爲之揚觶而前﹐珥筆於左曰﹕夫如苴之澤﹐推以及人﹔而期頤之券﹐隱然在我。先生食徳於義成之堡﹐布惠於吉人之津﹐舉凡蘿蔦姻連﹐葛藟宗■﹝尙阝﹞﹐李桃投報﹐桑梓敬恭。本陸忠﹑顧厚之風﹐宏杜廈﹑白裘之舉﹐古所謂積善餘慶﹐美意延年者﹐非歟﹖今者彩舞於庭﹐飴含於室﹐旣齊眉以偕老﹐復繞膝以承歡。世稱雀玉蛇車﹐珠能生耳﹔我藉麟膠兔穎﹐爵以介眉。爰序此爲先生壽。

林侍郎曁龔夫人銀婚禮成序言

歲丙辰仲冬月十有六日﹐菽莊林侍郎偕元室龔夫人舉行銀婚禮式﹐蓋卽泰西廿五年夫婦之紀念也。時則銀蟾三百﹐映鏡玉以長圓﹔銀蠟十雙﹐披扇紗而一笑。削銀光之柹﹐載詠結褵﹔把銀甲之杯﹐重看合巹。於斯爲盛﹐豈得無言﹖

竊維劉穸樊媊﹐注陸地仙靈之籍﹐木公金母﹐居神州拜揖之鄕﹐圭旨所傳﹐鼎門莫覯。若侍郎者﹐舉案有齊眉之敬﹔祇率常儀﹐脫輿無反目之占。斯稱佳耦﹐正不必侈談丹竈﹐髙步靑城。而相待如賓﹐第效倡隨於冀耨﹔宜言偕老﹐長畱安樂於邵窩。其難一也。

若夫徐釵樂鏡﹐惜分連理之襟﹐竇錦秦桑﹐例入相思之調﹐睢鳩方詠﹐勞燕旋睽。

若侍郎者﹐凝之偕道韞雙棲﹐我則紱而子則佩﹔葛令與鮑姑並壽﹐前者於而後者嵎。從未聞重耳懷安﹐齊姜促駕﹐楚材遠旅﹐薛媛圖形﹐珊無不互之柯﹐繭有同功之象。其難二也。

又或黔婁終窶﹐依然荊布之風﹐萊子辭榮﹐願爲箕帚之役﹐縱不遺於葑菲﹐實有恧於糟糠。若侍郎者﹐金屋班班﹐聯澤李﹑岡盧之眷屬﹔玉田膴膴﹐壯薛盤﹑杜寶之門楣。而乃挽鹿烹雌﹐嗚雞弋雁﹐蔡長史謂之禮度﹐桓少君不爲貴驕﹐以視卞彬之蠶室田居﹐王導之犢車麈尾﹐固已自成馨逸﹐迥別仙凡矣。其難三也。

昔之丹穴封君﹐朱門世冑﹐往往發三同之慨﹐劉孝標中饋無功﹔榜四畏之名﹐王文穆登堂失笑。若侍郎者﹐金釵列坐﹐不聞獅吼之威﹔碧玉專闈﹐無俟鴿羹之療。矧乃陳椒工頌﹐鮑茗飲香﹐詠觴饒林下之風﹐宮徵葉房中之奏。又何至太常齋日﹐生世不諧﹔大監河魁﹐傖荒可哂﹖彼裴家栲栳﹐秦婦扊扅﹐詎能同日語耶﹖其難四也。

至若阮修齒晚﹐始賦催妝﹔盧彖婚遲﹐自慚卻扇。對洞房之紅燭﹐顧影徘徊﹔吟紈素於白頭﹐拊心怊悵﹗若侍郎者﹐乘龍紫府﹐便是天仙﹐中雀畫屏﹐正當俠少。所以螽斯早詠﹐麟定遂振﹐徳門多幹蠱之才﹐彊歲得含飴之樂。郭令望諸孫而點頷﹐公悅嫗歡﹔劉殷授七業以蜚聲﹐伯歌季舞。其難五也。

綜此數難﹐蔚爲百祉。銀橋鵲羽﹐證雙星七夕之期﹔銀管兔毫﹐晉五福九疇之頌。此日多男多富﹐是中國西國之第一流﹔他年日耄曰頤﹐統金婚石婚爲無量壽﹗

石翁學文六十又一壽言

海水羣飛﹐神州陸沈之世﹐人方挾其駔桀﹐出而競以權利相馽紲。瞻烏誰屋﹖流俗波靡﹐蚩之者氓﹐乃相與扶服於豪猾籓棘之下﹔不謂有人焉﹐自少而壯﹐旋渦急劫﹐綽能自立﹐以及於老壽﹐倜乎淵哉﹗倘古所謂善治生者﹐非耶﹖

吾裏老石翁學文﹐今之素封也。少寢饋研桑術﹐抱布貿絲﹔能治產積﹐居與時逐。壯而貨殖﹐翹然成家﹐裏中無賢不肖﹐目翁長者。日居月諸﹐翁亦垂垂老矣。

臺自割讓後﹐南市一隅﹐今昔異槪﹕昔之所稱爲程﹑鄭爲師史者﹐一再眴而窶﹔巧偸豪奪﹐優勝劣敗﹐虎鼠變易﹐魚龍曼衍於商戰之場。翁獨操其奇嬴﹐五而六之﹐九而十之﹐知足以候時﹐仁足以周物﹐禮足以澤躬﹐信義足以推之八表而無所闔閡。一時算婆蘭者﹐咸胝爲的。鯤身﹑鹿耳間﹐譽聲遂嶪嶪起。臺之政府﹐經畫布廛﹐外而郊塍塋兆﹐凡有系於農林藝樹者﹐𨿽馬鬣牛眠之舊﹐必亟徙之﹔而別指一區﹐以爲叢葬所。臺人習形家語﹐安土重遷﹐莫不相顧動色。翁蹶然奮號召同志﹐醵巨金上之政府﹐遂僉贖其地﹐俾各妥其藏焉。迹翁生平所爲﹐此其犖犖大者。裏居日。嗇於自奉﹐而丰於所施。南郡古剎﹐歲久多圮﹐翁輒輯而新之。繕輿梁﹐淸衢路﹐捨柩藥﹐卹孤寒﹐見義勇爲﹐臺人韙之。

今歲戊午五月十有二日﹐翁六豒晉一覽揆嘉辰﹐臺人將以不佞之文爲翁壽。先是二月初吉﹐臺之觀光團友於役鷺門﹐翁哲嗣曰秀芳者﹐與不佞薢茩於鼓浪洞天之寄廬﹐同學畬子君屏復爲之介﹐因而覶悉翁狀。不佞乃作而言曰﹕洪範五福﹐莫先於富�﹔而康寧攸好徳﹐天若默寓施報之理於其間。徳旣備者福始全﹐而後�當之而無所歉。不佞別臺二十有四年矣﹐側聞翁之爲人也﹐儉而勤﹐明而能恕﹐無矯矯之行﹐自無赫赫之名。惟是身修家齊﹐而所業日進﹐其處�末之世﹐蓋有道矣﹗老子曰﹕『上徳獲福』。荀子曰﹕『美意延年』。與夫闤闠中�之巨子﹐殆若有不可以同年語者。夫一施一報﹐洪範之理也﹐不徼福而福楙焉﹐不蘄壽而壽永焉﹐翁之所以爲長者與﹖質之君屏﹐庶不河漢。

萍叟林先生墓志銘

鶉首天醉﹐鯤身陸沈﹐丰人羣萎﹐翹士例折﹐亦旣覯止﹐無足恫者。獨不佞於吾萍叟﹐十年以長﹐有一日之知﹔二水中分﹐爲千歲之別。夫何陵谷匆匆﹐人琴惘惘﹐玉樹薶於何處﹐六州之淨土難尋﹖曇花見於剎那﹐九地之騷魂不起﹗眷玆勞燕﹐憐甚蚿夔﹐陸士衡於焉托「感丘」之文﹐柳子厚所以撰「先友」之記也。

歲丙辰四月﹐兵爪林子以書來﹐訃於不佞曰﹕『吾兄逝矣﹗禮宜銘﹐子其志之』﹗不佞按狀﹕

君諱爾述﹐宇彭壽﹐號少惇﹐又曰萍叟﹔小潭運使之文孫﹐惇甫觀察之冢子也﹐華膴�閥﹐覃訐載路。駒齒未落﹐智百於常童﹔龍�獨扛﹐志一於雄伯。論者謂﹕定陵鼎族﹐偉節最�﹐髙陽徳裏﹐元方實難﹐方之義禮之房﹐靑紫�穆焉。

君方佩觿■﹝角枼﹞﹐卽廢蓼莪﹐三失則臯魚欲枯﹐風吹卽倒﹔一縣以顏鳥爲號﹐土負成墳。無攺父道﹐可爲家督﹐迄今稱文彊者﹐猶傳扇枕﹐詠廣微者﹐必補循陔。鳥虖孝矣﹗君以姜肱大被之風﹐爲竇羣聯珠之集﹐魯恭字小先令就名﹐王微耽書﹐必與共課﹐木多交讓﹐火亦同功﹐花有萼以相輝﹐荊無枯而不活。會張寬之食﹐和气旣盎於一堂﹔過薛包之門﹐義聲亦感於行路。烏虖弟矣﹗

君先世自漳州龍溪﹐卜居臺灣。洎乙朱割臺﹐遷於廈門之鼓浪嶼。其時人民城郭﹐鶴不歸遼﹔雲樹江天﹐鵑猶思蜀。君未弱冠﹐仲父時甫侍郎才之﹐特命渡臺﹐權管家政。層波昏黑﹐急劫倉黃﹐駈麋竺之千僮﹐連鄕軌裏﹔綜韋宙之萬頃﹐握笇持籌。君力於是殫矣﹐君體亦於是瘁矣﹗

歲乙巳﹐君之從兄叔臧侍郎﹐總理廈門商務﹐偕君入都﹐君由司馬援例至觀察。旋加二品銜﹐賞載花翎﹐分發浙省。時振貝子爲商部尙書﹐以丞參許之。君抱唐衢厭世之想﹐蹈鄭均辭祿之節。東遊日本﹐歷諸名勝。伊藤公爵見而慕之﹐溫子升文字﹐吐谷購以千緡﹔蕭穎士才名﹐新羅望而再拜。返東島之仙棹﹐臥北山之艸堂﹐經卷藥鑪﹑半人一席﹐牙簽緗帙﹑諸侯百城﹐凡六藝三官﹐四部七略﹐金匱靑囊之訣﹐黃支烏弋之圖﹐農正九扈之書﹐降朱五牸之術﹐罔弗恣奇獲﹐吸古腴﹐冥帶■﹝扌穸﹞則腸肺欲流﹐詣微則雷霆不入。閒以餘事﹐托爲小吟﹐抉少陵之藩﹐闖淵明之坐﹐輒驚長老﹐足壓時流。

君家本素封﹐人稱俠少﹐宛孔氏以厚交著﹐壽庚侯以博施名﹐自骨靑燐﹑軫若敖之鬼﹐練裙葛帔﹑收彥升之兒﹔以逮荒歲指困﹐窮檐焚券﹐冷寵待以舉火﹐涸轍因之得泉。三■﹝桼阝﹞韙之﹐四鄰誦之。烏虖﹗借乘今亡﹐叩門弗與﹐如斯不吝﹐更屬難能﹗

辛亥鼎革之秋﹐君北望涕零﹐寖以以成痗。桑田滄海﹐詩中聞變徵之音﹔魏闕江湖﹐局外茹沸腔之血。凋梟不勘回首﹐梟離足以戕身。蓋至是而二豎交橫﹐百憂莫釋﹐李賀驂虯之日﹐病在嘔心﹔賈誼賦鵩之年﹐終於痛哭。吁其欷已﹗以丙辰年四月四日卒於臺灣裏第﹐距生之初﹐實癸未年六月二十日﹐春秋三十有四。

配張夫人﹐以澤李岡盧﹐爲鍾禮郝法﹐如賓之敬﹐末世所希。君饒於訾﹐卒無婢妾之侍﹐周妻何肉﹐淨此六塵﹔犵鳥蠻花﹐付之一笑﹐君其有道者歟﹗子二﹕長曰忠﹐幼讀書﹔次曰聰﹐蚤殤。女綠薏﹐未字。

烏虖﹗食子收子﹐信明徳有達人﹔祝予喪予﹐愴失聲於吾■﹝桼阝﹞﹗其友施士潔﹐謹爲銘而納諸墓。銘曰﹕富而不俗天所痡﹐矧癖書淫劬於儒﹐杞憂萬古叢其軀。咄哉才奇行則庸﹗門內蔚然詩禮宗﹐中壽𨿽嗇澤必鍾。我聲銘詩泐貞石﹐怪蜃妖蟆不敢蝕﹐上訊三辰下無極。

淸通議大夫賞戴花翎三品銜記名簡放道學部總務司郎中吏部主事恩貢生竹溪鄭公墓志銘﹝壬戌四月﹐王友竹囑作﹞

予年六十又八矣﹐讀柳柳州「先友記」﹐落落親故﹐儉於晨星﹐泚筆爲二三遺老銘幽之文﹐輒泫然不忍以辭﹗予友竹溪鄭君﹐裏中所稱爲能詩文者。予與君生同乙卯﹐君體孔碩﹐■﹝素卓﹞輔而洪聲﹐席膴履華﹐無所於恧﹔予則凍梨濁鏡﹐山澤之臒﹐自顧猶蜉蝣耳。何竟銘君之幽﹐而君竟止於斯耶﹗

君諱兆璜﹐字渭卿﹐號竹溪。先世由泉渡臺﹐以商業起家於新竹。曾王父宇﹐淸贈文林郎。王父延珪﹐邑庠生﹐旌表孝友。考時霖﹐附貢生﹐候選知州﹑布政司經歷。有子七﹐君其叔子也。幼聰穎﹐讀書經眼不忘﹐業師鄭孝廉維藩見而器之。光緒丁丑﹐受知於學使者新建夏公﹐入邑庠。旋食廩餼﹐補辛卯科恩生。君與裏中名下士遊﹐以文字相切劘﹐其妹夫陳紉石貢士﹐尢傑出﹐君亦如驂之勒。紉石春秋兩闈﹐輒戰捷﹔君乃六舉省試﹐薦而不售者再﹐由是絕意場屋。割臺事起﹐遂挈家內渡歸泉。入都﹐援例納粟得主事﹐簽分吏部。洊歷學部總務司郎中﹐記名簡放道﹐加三品銜﹐賞戴花翎。勤愼任職﹐樞軸以干練目之﹐論者謂君駸駸可大用矣。亡何﹐國步鼎革﹐大總統項城袁公極意延攬﹔君已志在丘樊﹐回首觚稜﹐義不忘故。晚歸竹邑﹐小隱農圃間﹐暇輒藝菊自課﹐時邀吟侶擊缽飛觴﹐或翛然與樵牧翁孺相爲笑樂。見之者﹐不知其爲臺省舊郎官也。

君有端木之智﹐長於貨殖﹐以故歸隱而家道愈丰﹐裏中善舉﹐胥賴以濟﹐噓枯拯涸﹐有睦淵任卹之風。論者又謂君不施之國而施之家﹐經畫亦於是見焉。予裏居日﹐未獲爲君總角交。中歲以還。彼此仕隱之迹﹐又往往人事舛啎﹐以出入後先相左爲悵﹔其間鯉城小聚者﹐無過數閱月耳。文酒之驩﹐旣不可得﹐而海田滄桑之感﹐宮室禾黍之思﹐傷心人同此懷抱﹗六形無干淨土﹐君乃先首丘﹐鷺嶼寓公﹐悼君適以自悼也。

君以辛酉年八月八日﹐終於新竹裏第。距生之初﹐實維咸豐乙卯年八月十又五日﹐春秋六十又七。所著有「硯香齋詩集」﹐未梓。配朱淑人﹐繼配陳淑人﹐妾趙氏。子三﹕云梯﹑云欽﹑雲中﹐均朱出﹔雲中前卒。孫四﹕作鑑﹑作涵﹐云欽出﹐作衡﹑作贊﹐雲中出。孫女六﹕長字李﹐余均未字。

將以壬戌年五月十又六日﹐葬君於金山之麓。穴用形家■﹝氵塵﹞﹐首艮趾坤﹐兼��﹐分金����。其友施士潔爲之志而系以銘曰﹕洪範五福﹐貴不與焉﹔謀之者人﹐成之者天﹐晚福如君﹐亦幾乎全。十儒九寒﹐自昔已然﹔窮而後工﹐乃以詩傳。君則異是﹐祖硯爲田﹐父作子述﹐代有象賢。嗟今世宙﹐陵谷幾遷﹐衣冠塗炭﹐仕宦鮏羴﹗急流勇退﹐老作頑仙﹐白頭眞樂﹐不負林泉。考終攸好﹐佳宅牛眠。我爲君銘﹐表此新阡。

又六祭文

嗚呼﹗古而無死﹐爽鳩樂也何如人﹖人之云亡﹐瞻烏不知誰止。橘踰化枳﹐葉落歸根﹐此賓萌所以托社燕之吟﹐宿艸所以正邱狐之首也。

又六明經﹐挺秀岑江﹐衍祥渠閣﹐巷著烏衣望族﹐田生藍玉佳兒。當夫西席侍親﹐南臺作客﹐鳳毛克肖﹐初聽雛鳳一聲﹔駒齒未齊﹐已卜家駒千里。論著謂積善餘慶﹐明徳達人﹐此於李之衮陶之通子焉。

辛卯之歲﹐東渡臺陽﹐秉遺訓於鯉庭﹐梓橋濟美﹔播盛名於鯤島﹐芳藻搴香。以博士弟子之員﹐爲先生大人所器﹐是則飛黃俊物﹐固自絕塵﹔慘綠少年﹐非無奇遇。鵬背之雲程遠到﹐鳶肩之火色上騰。而乃舞鶴向人﹐■﹝毛蒙﹞■﹝毛童﹞坐上﹐攀蟾厄我﹐毷氉場中﹐將燒尾以何時﹐竟眉之無地﹗向使南山快捷方式﹐足迹先趨﹐西蜀貲郎﹐頭銜自炫﹐策褭蹄而得意﹐塗■﹝虫則﹞血以生輝﹔又何至碌碌頭巾﹐儒嘲一孔﹐便便腹笥﹐師笑五經﹐傖荒之故紙空鉆﹐措大之冷氈獨擁﹐不已傎乎﹗幸而殘檠回光﹐枯棋活著﹐習鴟夷治生術﹐略洗酸寒﹔讀龍門平準書﹐何嫌貨殖。𨿽長安下第﹐天靳劉黃﹔而陽翟居奇﹐人誇呂覽。用是擔簦古榕之郡﹐樹幟端木之門﹐效法陶朱起家儒素。或者味回都蔗﹐至尾而甘﹐手種靈檀﹐從心所欲歟﹖

豈知黃粱熟後﹐僅托仙遊﹐丹穴封時﹐輒遭鬼妒﹐信伯龍之有命﹐感妖鵩之爲災﹐二豎膏育﹐縱參苓其何補﹖一身骯髒﹐終萍梗以無歸。云端之白鶴相迎﹐海角之靑靑蠅作弔﹐吁可慨已﹐謂之何哉﹗所恨賫志未酬﹐修文太早﹐具桑研之智計﹐定負彊年﹔埋蘭玉之殊姿﹐竟成大暮﹗

嗟乎﹗拊琴嘆逝﹐剪紙招魂。靈如有知﹐鑑白馬素車之一慟﹔君應不朽﹐奠玉魚金碗以千秋。嗚呼哀哉﹐尙享﹗

淸封正一品夫人陳府劉夫人挽詞

歲甲寅孟春月﹐陳方伯之夫人劉﹐考終於香江嶠邸。距其生年甲寅﹐蓋已六十又一矣。飾終盛典﹐人世哀榮﹐裏■﹝尙阝﹞姻連﹐異聲同嘆。竊維桓少君之儷子都﹐史冊稱爲不驕﹔韓夫人之輔巨源﹐賓僚服其有度。卽今槪古﹐吾無間然。

夫人以彭城鼎閥﹐爲潁川壺範。鍼神機絕﹑耳耳偏佳﹐紫石銀魚﹑頎頎獨禿。當夫待年子捨﹐肄禮公宮﹐匪特道韞才華﹐穆淸風而詠絮﹔季章和悅﹐霽春月以吟梅。固已靜女其姝﹐善心爲窈﹐有不佩陳椒之藻頌﹑飲鮑茗之香名者乎﹖

盛鬋及笄﹐於歸方伯。維時南宮年少﹐中祕宮淸﹐君子好逑﹐朱陳聯其眷屬﹔嘉耦曰配﹐樊劉媲之神仙。蔚然徳門﹐遘此祥女﹐旣姑嫜之逮事﹐復娣姒之相莊。方伯內顧無憂﹐壯行克遂﹐於是泛七鯤之棹﹐入五羊之城﹐俶筦釐綱﹐載膺郡綬﹐衣未離夫慘綠﹐轡已騁乎飛黃。夫人迓到魚軒﹐閾內設窺賓之宴﹔行陪驄轂﹐燈前添判牘之香。洎乎周曆外臺﹐綜權司度﹐靡不牛衣相勗﹐成峻節於仲卿﹔鴻案如賓﹐踵賢於徳曜。矧當洊陳臬事﹐兼主文衡﹐猶復虀臼受辛﹐作持門之健者﹔簿書旁午﹐嚴在禦之禮宗。論者謂陶譽子之官昌其家﹐實僖負羈之妻相其夫也。

乃者島居林下﹐盧翁旣號多田﹔池劫灰餘﹐甄婢仍呼如願。家人占其無遂﹐姜女詠其有齋。假令賡燕喜之章﹐笄珈偕老﹔誦雞鳴之什﹐翟茀以朝。則班史千秋﹐長煥明媊之色﹔箕疇五福﹐寧沈寶婺之光﹖何圖華屋山邱﹐桑田滄海﹐瞻烏不知誰止﹐爽鳩之樂若何﹖差幸花甲已周﹐梓鄕可杖﹐白首有鼓盆之叟﹐靑年有跨竈之兒﹐足以含瞑夜臺﹐慰情泉壤。

嗟乎﹗赤城在望﹐空塡海上之禽﹗薌水雲遙﹐誰弔天涯之鶴﹖請書哀墨﹐用質靈■﹝門外侖內﹞。

寄祭許尢白文棉蘭日裏

某年某月某日﹐七鯤逸民某﹐以淚和墨﹐爲文遙祭同學許子崖岸之靈曰﹕嗚呼吁嚱﹗予之生﹐與君同甲子矣﹔君之居﹐與予同鄕裏矣。世幻道圮﹐君行萬里﹐君客日裏﹐君今死矣﹗然予之生﹐不如君之死也﹔微特予生不如君死﹐卽君之生﹐抑不如君之死﹗君之死有蟫窟在﹐是曰知己。況所居停﹐殷其足恃﹐賵君以道義之金﹐宅君以干淨之土﹐酹君以馨潔之旨。

嗚呼﹗孟嘗門客﹐弔珠履矣﹗素車白馬﹐不知凡幾矣﹗徒令後之人﹐不以天醉陸沈爲可哀﹐而轉以浮海居夷爲可善也﹐嗚呼哀哉﹗

司訓立軒廬公家傳

自予先王父僑籍七鯤﹐與盧氏衡宇比者﹐蓋三世矣。立軒司訓公﹐惇品績學﹐予亡室黃恭人﹐兒時實受業焉。公之猶子棐堂孝廉﹐復與予同乙亥榜。里人相謂﹐殆猶太邱之於髙陽也。乙未割臺禍起﹐予與公避地鷺門﹐忽忽十餘年間﹐而公溘逝。然公有孫﹐曰文啟﹑曰心啟者﹐以漳郡試﹐列前茅﹐冠童軍﹐同入龍溪邑庠﹐其時公猶及見。嗟乎﹐楹書祖硯﹐手澤廑存﹐是則可悲而又可幸者耳﹗今春文啟手公遺詩一冊﹐踵門乞爲公傳。予縱不文﹐其曷敢辭﹖

公諱振基﹐字立軒﹐晚自號「四白山人」﹐臺灣縣學歲貢生﹐部選寧徳縣學訓導。性至孝﹐裏居授徒﹐以母在﹐不遠遊﹔卽大比之年﹐亦從不一赴省試﹐始終澹於仕進﹐有古隱君之風。少孤﹐家貧自力。年二十﹐入邑庠﹐旋食廩餼﹐歲科試輒優等。督學徐公宗幹﹐目爲端人正士。以故從遊者眾﹐一時掇巍科﹑翔文苑者﹐指不勝摟。

公治家以儉﹐訓子以嚴﹔而於諸弟妹及子姓輩﹐則以和以慈。年五十有四﹐壽母考終﹐猶復哀毀骨立﹐畢生孺慕。內行之篤﹐非人所及。在臺諸有司﹐聞其風者﹐咸禮重之。僑鷺以後﹐日惟■﹝度攵﹞門課諸孫﹐未嘗向當路投一刺。鷦棲蛛隱﹐抱道以終﹐年七十有六。

公有子二人﹕長宗煌﹐雲林縣學訓導﹐先公卒。次宗炘﹐邑庠生。公雅有撰述﹐燹後蕩然﹔今存者﹐「四白山人吟稿」十卷中﹐所餘不過數十首而已。公自舞勺之年﹐雅慕宋學﹐日仿宋儒語錄﹐兼寓年譜例意﹐凡所經歷﹐七十餘年中﹐日用飲食之﹐微洎乎家國政事之大﹐罔弗筆之於書。是書若在﹐其有關於人心世道者﹐必非鮮鮮﹔遭時不幸﹐佚於兵燹﹐惜哉﹗前中書舍人施士潔曰﹕公其有道而無愧色者與﹗聞之裏中父老﹐謂公少咯血幾殆﹐不事醫藥﹐家有「逸公茗壺」﹐日坐書齋中﹐手烹壺茗﹐玩而味之﹐如是者有年﹐所患馴至平復。中歲後﹐遂臻彊固。非古所稱養心寡欲者﹐孰克當此﹖

公嘗自負有人倫鑑﹐予年十有四﹐卽受公知﹐出而應郡邑試﹐輒冠曹偶。時公爲愛女相攸﹐意將屬予。旋以先大夫棄養﹐中輟。女歸陳大令楷﹐亦邑中名下士也。予今白香﹐感懷知己﹐尢不禁馬策西州之慟云﹗

附錄

石蘭山館遺文選錄

我們接受了黃典權先生供給的施士潔著「後蘇龕合集」後﹐不久又收到黃氏續寄施瓊芳著「石蘭山館遺稿」二十二卷。按施瓊芳﹝一八一五～六八﹞爲士潔之父﹐初名龍文﹐字「石蘭山館遺稿」二十二卷。按施瓊芳﹝一八一五～六八﹞爲士潔之父﹐初名龍文﹐字見田﹝一字昭徳﹐又字星階﹞﹐號珠垣。登道光乙巳﹝一八四五﹞恩科進士﹐久滯京曹。尋任海東書院山長﹐以引掖後進爲己任。所著「石蘭山館遺稿」﹐計分文鈔二卷﹑駢體四卷﹑詩鈔十卷﹑補餘詩鈔二卷﹑試帖四卷。玆選其有關臺灣史事的遺文六篇附刊於此﹐俾供徵獻之用。至其全稿﹐已另在「臺南文化」排版問世云。

所選六篇遺文﹐目次如下﹕

臺郡加廣學額中額誌略

重修臺灣道署記﹝代﹞

爲臺灣故道憲洪公毓琛請祀名宦稟末結語﹝甲子年﹞

爲臺灣故道憲孔公昭慈請謚請專祠稟末結語﹝甲子年﹞

爲臺郡論紳公同爲吳道憲大廷畱任稟

祭洪潤堂觀察文

編者識。

臺郡加廣學額中額誌略

今天子崇勵急公﹐廣開登進﹕各直省捐資保圉﹐例如三十萬兩加文﹐武鄕試定額一名。時學道徐公幹以海外一郡宜另核﹐得減半邀恩如例。代者裕公鐸舉見數十五萬兩先上之﹐乙卯賢書遂增其一。而文﹑武學額﹐仍視他州廳縣加一次者每名以二千兩爲率﹐加永遠者每名以萬兩爲率。公之主歲﹐科闈也﹐旣舉行暫加之例﹐嗣輯續捐銀數得四十八萬餘兩﹐後奏增解額二名﹐永遠學額二十一名﹔自來年歲試始﹐府學加九名﹐淡﹑臺﹑鳳﹑嘉各一﹐蘭一﹑彰三﹕士交忭以頌。於其歸也﹐取博羅縣「驪光兆雋」事﹐榜語試堂曰「光增驪瑞」﹐若謂希世之祥由公快睹﹔其有大造於臺也﹗

臺自建學以來﹐黌鼓泮旗比隆內郡﹐惟鄕舉初僅一名﹐提帥張公云翼所奏也﹔時爲康熙二十六年。至雍正十三年﹐撫軍盧公焯始奏增其一。嘉慶十一年﹐制府阿公林保以臺紳捍海功﹐後奏增其一。前後百六十餘年﹐經文武大吏節次陳請﹐秋賦方及三人﹔而自乙卯至今﹐四年兩增﹐遂臻倍數。在國家獎義從優﹐兼寓育才之意﹔而艸茅進身有藉﹐益廑效忠之忱。躬際隆恩盛典﹐志乘未修﹐久將遂晦﹔放述之俟考者。

重修臺灣道署記﹝代﹞

臺受聖天子漸摩之化垂二百年﹐文物聲明﹐漸臻醲懿﹔而潛萑伏莽﹐不免蘗芽其間。觸察是邦者兼督學﹑陳臬之權﹐教以育其才﹐刑以詰其慝﹐其任重且繁﹔則其治事所﹐亦不容以苟且遷就。

癸亥歲﹐朝廷以戴逆稽誅﹐師久無功﹐欲更張振作之。時余需次會垣。蒙恩簡授臺澎兵備道﹐統軍進剿。賴國家威靈﹐碧海澄波﹐玉山獻瑞﹔至則驅貔虎以掃虫沙﹐殲渠犁穴﹐不數月而奏蕩平。先是﹑歲﹑科二試格於寇氛﹐不得舉﹔旣班師﹐則於今春補行之。而道署因震災傾圮﹐亦以上元日興修。自春䢐秋﹐克蕆厥事﹐不紆不迫﹐築削度捄﹐循節之爲美﹕其爲制﹐不陋不華﹐曁茨丹雘﹐取固以爲良。落成之日﹐余旣念作者之難﹐而尢思居者之不易也。方余與賊鏖戰淡﹐彰間﹐野次幕宿﹐枕戈待旦﹐縱有斐亭﹑澄臺在前﹐亦豈能遊目﹗今幸斯民安堵﹐爲之長者得燕坐於此堂﹐則持盈保泰之道﹐宜何如圖維者﹗昔人云「官如傳捨」﹐實不盡然。王丞相之治楊州廨捨也﹐曰﹕『爲次道治此』﹔蔡侍郎之修中書廨宇也﹐曰﹕『庶來者無勞』。此與黃岡竹樓「明年何處」之意大殊。而東坡先生宦轍所經﹐獨多營造﹐其意似更有進。士大夫職在司民﹐一日木離篆﹐則一方之廢修沿革皆所關心﹔況玆署弼教明刑﹐觀瞻攸屬﹐又不得以「弓戈甫戢﹑土木遽興」爲嫌矣。

是役也﹐需金徑萬﹔官帑不足﹐捐諸紳商﹐急公可尙也﹗而任勞任費﹐黃孝廉景琦之力爲多﹔助之董役﹐則有稟生陳熙春﹐並附以示獎。

爲臺灣故道憲洪公毓琛請祀名宦稟末結語﹝甲子年﹞

結得放道憲洪﹐三瑞門髙﹐九能才偉。十八士瀛洲入選﹐疊賦螭坳﹔廿餘年宦海勤官﹐洊躋豸服。春遊名播﹐仁風甘雨之途﹔宵肅令行﹐飛雪疾雷之將。民方臥轍﹐盜敢弄兵。凜凜三刀﹐誓斷藤以平峽﹔森棟萬竈﹐疇聚米而爲山﹕遂至力罄實卮﹐憂深撒瑟。在牀誦奮飛之句﹐百感叢心﹔騎箕當未捷之年﹐九原賫恨﹗若諭名臣。言行﹐堪附於北宋諸公﹔得邀祀典光榮﹐實慰此東瀛眾望。

爲臺灣故道憲孔公昭慈請謚請專祠稟末結語﹝甲子年﹞

結得放道憲孔﹐望重西淸﹐教承東魯。淵源學正﹐家鄰賜鯉之庭﹔端毅性成﹐世守舉蛇之笏。初翺翔於薇省﹐旋揚歷於花封。三異十奇﹐見稱報最﹔重官累使﹐卓歷榮階﹕仰心鏡之髙懷﹐冀口碑之永祝。豈料匡人狼突﹐直逼敬休﹔管亥鴟張﹐敢圍文舉﹗與民除害﹐竟罹反噬之殃﹔爲國捐軀﹐不泯如生之气﹗制哀辭者六屬﹐弔英魄於九原。恩吁天朝﹐求讀顏平原謚義﹔情殷海國﹐待瞻張忠定祠堂。

爲臺郡諸紳公同爲吳道憲大廷畱任稟

爲愛深棠黍﹐共抒寅誠﹔言備芻蕘﹐仰祈丙鑑事。

竊臺郡重洋遠隔﹐伏莽易滋﹔自癸丑之陷鳳山曁壬戌之踞彰化﹐星霜十閱﹐兵燹兩遭。費助軍興﹐靡金錢以無算﹔災兼地震﹐憐玉石之不分﹗師勞而﹝豸契﹞貐始誅﹐民困而扈鳩有待﹕白擎時出﹐道途懷風鶴之虞﹔赤地空存﹐閭井多澤鴻之象。道憲吳﹐星軺初至﹐露冕維勤﹔爲凋敝之區栽培元气﹐與瘡痍之眾扶植生機。計欲安良﹐必先除莠﹕摘伏發姦﹐魚無漏网﹔殲渠散脇﹐虎不負隅。逋藪未淸﹐行龔遂治齊之法﹔盜源旣弭﹐用文翁化蜀之方。修學宮﹑開書院﹑化雨均沾﹔興義塾﹑表節門﹑美風丕振。訓士並訓民﹐編一冊﹔裕商與裕稅﹐策兩全。倉有餘儲﹐備靑黃之不接﹔案無稽牘﹐期黑白之立分。至其金鏡光垂﹐玉壺淸澈﹕廉風僚屬﹐無非瘞鹿懸魚﹔獘剔丁胥﹐不待灌孤燻鼠。秀良懷徳﹐桑下雉馴﹔頑梗畏威﹐溪中鱷徙。一年政舉﹐已革面而洗心﹔數載教成﹐當淪肌而浹髓。豈料仰膏之日﹐疊聞引疾之言。撫字心勞﹐時形艱瘁﹔謳思口眾﹐願祝康彊。況楡景尙賒﹐迥異釋袚抽簪之歲﹔幸瓜期未屆﹐竊懷解鞾斷■﹝革登﹞之思。伏乞大公祖大人渥沛鴻慈﹐矜憐鮒轍﹕畱京東子駿﹐作一路之福星﹔還臨淮陳公﹐行三春之甘雨﹗庶使恩濃十郡﹐不令海外之向隅﹔從玆戴徳二天﹐遙望轅前而引領﹗

祭洪潤堂觀察文

嗚呼﹗雲裏彩幢﹐蓉城迎主﹔雨中丹旐﹐蒿裏歸眞﹗思賈守於豫州﹐丹靑追構﹔哭催君於井上﹐縞素羣臨。況那時際艱難﹐人懷愷悌﹗陽春有腳﹐冀分煦於宋械﹔朝露無情﹐竟溘先於萊柏﹕不尢悲深蘿槿﹐涕切萑蘭哉﹗

潤堂大人之蒞我臺也﹐由蓬山而出宰﹐傃閩海以度航。東國名儒﹐到處文興鄒﹑魯﹔西京循吏﹐於今最報龔﹑黃。自任端僚﹐曁膺牧守﹕除亂羊與害馬﹐揚仁扇者周一星﹔致巢鵲及棲鶯﹐轉祥輪者袤千里。比聞瓜代﹐咸竭葵誠﹔冀攀楚北之轅﹐重返瀛東之旆﹗秩盈吳郡﹐挽鄧侯而不畱﹕盜起潁州﹐許寇君之復借。𨿽事逢其變。亦天假之緣矣。慨自雁銜初授﹐堂斧方張。睹棄甲之後來﹐民心風鶴﹔顧呼庚以誰諾﹐軍勢沸螗﹗近資而卮漏已空﹐遠請而鞭長莫及。是卽趙開調餉﹐計窘然眉﹔任從劉晏理財﹐勢形棘手﹗公則罄資以給﹐殫力而圖﹔斥合周蜂蜜之謀﹐釆文用羊毛之諭。斗令尹毀家紓難﹐公爾忘私﹕馬侍中傾產賞功﹐藹然流惠。苟濟萬軍渴井﹐何嫌兩袖淸風﹗然而蟻穴未犁﹐山尙煩爲聚米﹔狼烽猶警﹐窩終慮其銷金。逢此百憂﹐招來二豎﹗諸葛相事繁食少﹐詎保長年﹔司馬公病革語諄﹐胥關國計。民知此意﹐謀慰其心﹕輸絹而恩報任城﹐奉香而壽祈束晰。顧銅梁鐵遂﹐未獲丰儲﹔玉豉金鹽﹐難療憂疢﹗荔盤之月﹐蓮甑是徵﹔天實爲之﹐人可贖否﹗

公明十奇之詠﹐傳三瑞之風。鹿轂旬宣﹐來何遲而去何速﹖龍章褒錫﹐生也榮而沒也哀﹗芳等樾蔭同叨﹐芹忱敬獻﹔望金扃而不見﹐托素奠以遙伸。松楮數行﹐擬徐州淸徳之頌﹔椒蘭一酌﹐表桐邑奉嘗之情。想他年吉協惠心﹐思其人猶愛樹﹔冀此日靈昭折首﹐其將若撥麷。肸蠁來臨﹐飶芬有格。尙享﹗

