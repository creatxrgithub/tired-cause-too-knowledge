

欽定四庫全書

集部六

考功集目錄

別集類五【明】

卷一

賦

四言古詩

樂府

卷二

五言古詩上

卷三

五言古詩下

卷四

七言古詩

卷五

五言律詩

卷六

五言排律

卷七

七言律詩

卷八

五言絕句

六言絕句

七言絕句

卷九

書

卷十

序

記

雜著

【臣】等謹按考功集十卷明薛蕙撰蕙字君采亳州人正徳甲戌進士官至吏部考功司郎中故以官名集正嘉之際文體初新北地信陽聲華方盛蕙詩獨以淸削婉約介乎其間古體上挹晉宋近體旁渉錢郎核其遺篇𨿽亦擬議多而變化少然當其自得覺筆墨之外別有微情非生吞漢魏活剝盛唐者比其戱成五絕句有曰俊逸終憐何大復麤豪不解李空同其所尙略可見矣又蕙與湛若水俱爲嚴嵩同年嵩權極盛之時若水年已垂耄而怵於利害不免爲嵩作鈐山堂集序反覆推頌頗爲晚節之累蕙初亦愛嵩文采頗相酬答迨其秉政以後卽惡其怙權病國不復相聞凡舊時倡和亦悉削其稿故全集十卷無一字與嵩相闗其植品之髙迥出流輩是以詩格孤秀肖其爲人其所樹立又不在區區文字間也乾隆四十一年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

考功集原序

昔我武宗皇帝庚辰之嵗余嘗從瑞泉先生遊於京師獲西原薛先生詞賦數帙尙則風聿袪末習漱羣籍之芳潤擷百氏之英旉藻思鴻才卓哉有斐一時騷壇詞囿操觚灑翰之徒邈焉寡儔先生方綰章銓署欲晉焉請益未之敢也今上禦極之癸未余舉進士先生同考之未幾振衣南州余亦分符北海思覿晬顏聆論未之能也乃嵗壬辰余官中土分按南畿旣見先生乃捨彼舊學棲迹丘園遊心理域徳音秩秩昭然發蒙不我誣已乃知大道靡窮逹人無我瞻彼羣什道中一藝云爾𨿽然尼父定刪風雅並述將以性情所感斯道攸存詩以理之孰云徒作統之暢湮鬰之思逹神明之徳通萬物之情格兩間之妙詩之爲用大矣哉夫道不逺人詩非離道一以貫之存乎其人追念遐思爰請舊作以貽同志並敍厥學庶有所稽焉皇明嘉靖十四載中春十日秦中李宗樞序

欽定四庫全書

考功集卷一

明薛蕙撰賦

孤雁賦

孤雁感物也渦水上有孤雁隨人家畜鵞鶩輩以取食人或逐之輒飛去入左右洲渚間然終不逺去也予遊城西有野人指示予心惻然傷焉因作賦云

遵長河之峻阪出城隅以西䢐望鴻雁於河涘竚徬徨而獨居容懇以愁顇音淒愴而號呼伊斯鳥之嘉淑產異質於幽荒體貞信之至性動靜一其有常固羽族之殊特眾鳥孰可與比伉故其行不失時止必擇所暖北逝先寒南下旣冒險而渉危曽不卹夫勤苦惟眾鳥之多智曰庇生之得宜弗一遘於艱難羨暇豫之無期或巢山巓或遊海涯奮首虹霓濯翼天池托戶牖之巍巍下民莫得以或窺足無虛跖翼不勤飛資飲啄於尋丈遷徙弗逾乎旬時何斯鳥之劬勞增荼毒其曷已將材質之不倫固天命之難俟瞻北都與南國念家室之靡止道路夐以遼逺間一嵗而萬里復有羣侶中迷雌雄死別目駭防驚飛沈隔絕始廽遑而不進終躊躇以永訣爾廼背雲路下緒風依沮洳潛蒙茸捐燕越之故思甘愁苦而終窮𨿽六翮之尙在欲北歸其焉從於是淪形晦迹亡精失志牢落逺遷躑躅無寄痛眾雛之一隔慕同類之難值伺晨鳬而朝徵逐鴐鵞以宵寐豈卑湫之敢辭恥眾目之猜忌聲未鳴而先絕翅將舉而復墜呻吟幽僻周旋林坰踐曠野之嚴霜食潢污之流萍延性命以茍存非初心之所營遭志意之摧毀中無故而或驚況畏悸之叢至迫末路之惸惸避矰繳而往來因鷹隼之縱橫思逸樂之無遺栗紛其相嬰若乃陽律畢謝陰气時作天淸日迥艸枯木落明月出兮皎皎野露皓以漠漠戀南遊於朱厓懷北棲乎朔魂魄竦而怵惕顧形影之寂寞吐哀響之嘹唳志激昂而將躍動幽谷之虛籟停髙門之曉柝聞之者怊悵而自憐見之者欷歔而不樂嗟斯禽之可哀像覊旅而無朋因昆虫之同感未若斯人之有情泛遊觀而歷玆忽容與而不行詠鴻雁於周詩泣涕下而沾纓覽萬物之參錯悟大化之合並相吉防與喜終同歸於杳防齊百慮於一致孰雲天道之不平

四言古詩

昊天贈崔子

昊天單威亦孔之棘莫有戾不寕我國我國斯瘼我民用卒如何昊天云不我卹

國之方將尙曰靡卜國之旣痗伊何能谷昊天降訩弗遂弗畜哀今之人胡俾夭防

有萚者木維其頻矣民之劬勞不遑辰矣戎作在圉內有冦姦王事多寕有其殫

國旣大廢君子於解三事朋友莫之能誨卿士大夫曰予弗逮昊天鞠怒則莫肯悔

心孔疚念及我友彼人有言我孔之恥曰予維服我父母捨是弗思我天子

曰彼在位曽不可耽如賈弗售載反其琛懿爾君子亦䢐於南送子出宿悠悠我心

昔我邁矣朋友相予旣愆於卒我心如沮匪往匪來云我靡處之子於行心孔瘉

瞻卬昊天則莫敢邇旣夷旣屆則不我咎君子於行尙顧其後大命不忒爰其有止

昊天八章章八句

鳥贈蔣氏

翩翩鳥秋日載䢐顦顇如何不遑室家悼我良朋心瞿瞿

翩翩鳥載䢐秋日顦顇如何不遑家室悼我良朋心菀菀

翩翩鳥迨春而復之子於行將其不覿贈言匪多心孔蹙

鳥三章章六句

晉七賢圖像詩

在昔有晉多士間出發揮上徳彌綸道術遐蹤齊騖髙軌競軼竹林之徒厥維入室阮公矯志貴利弗就流連沈湎卻彼婚媾英材俶儻殆廼天授大人有傳跨騰宇宙峩峩中散龍章鳳姿彷徨丘澤咀嚼云芝神交隠淪精感靈祗解形東市人靡能闚邈矣參軍神棲亡愕瞬息萬代跬步六漠蔑盼貴介眈彼三爵褌中之譚實維善謔仲容秀發頡頏叔父神闇均律妙洞擊拊郭奕心醉荀朂妒嫮始平之出何其舛迕向子淸悟莊恵同科析辯神緯揚此波佐鍜栁下灌園巖阿徘徊鳴笛惻愴如何巨源簡靜夙懷髙舉逡巡待價儀刑朝序防材銓選畫議軍旅至道在躬是曰余緒濬衝朗鑑神量逺時哉多辟降志舒捲並美張裴附交嵇阮酒壚結慟微情繾綣川則珠輝山維玉絢猗嗟七子亶時之彥中行𨿽忒聿恊狂狷丹靑式繢精爽如見

壽顧華玉母分得雲林夫人

金臺曽構瑤波潭沲王母攸廬問誰侍坐姍姍季女一何秀媠廼曰雲林仙人字我色侔瓊蘂云髮翠妥陵歷滄浪出入靈璅鳳飛戢孴龍輈婀娜卻防芝蓋俯拾玉果圃有洪桃花蕚未墮紛紜周漢闇如石火湘靈舉楫洛妃擁柁曩棲海右今遨江左

顧東江先生遺善堂詩

紛綸靈系昭晰瑞圖在昔帝嚳爰及昆吾嘉祥誕發茂慶攸敷比暉四姓著美三吳【其一】谷水盤紆昆山岝防郁彼顧林夲支斯托丰諜未艾聞人閒作式覽厥初匪今伊昨【其二】三五疊終公侯復始維少宗伯克昌其祀祗勤於徳令問不已士瞻師表國賴耆齒【其三】履滿思謙居崇鑑替於時念哉詔爾苗裔曰求彞訓曷以永世無或昏逾祖考是繼【其四】昔爾先祖遺善自名烈考嗣之率是攸行奕世載徳用底昭明逖矣後昆無忝所生【其五】粲粲新宮峩峩層構載偁祖號訓廸來冑畏愆若墜慕道罔後天命不慆介爾蕃祐【其六】堂置詩書庭陳金石鳴鶴相喧芳蘭如積入裏修容過閭竦迹矧爾子孫孝思無斁【其七】丕葉遙興鴻源遐吐於赫祚遹追祖武千億重規云仍疊矩我歌此詩以告終古【其八】

樂府

盛唐樅陽歌

盛唐樅陽歌者漢武皇帝作也元封五年帝南巡荊陽親射蛟潯陽江中獲之作是歌

帝之狩順祥時察南服臚九嶷會大海濟江淮朋神禹逝九閡江之沛蛟魚出顯君伎誅弗率彎天弧孛流矢雷電隕赤江水叱東井治江維波神平水虫嬉凶惡伏帝壽昌邁盛唐出樅陽

交門歌

太始四年漢武皇帝行幸不其祀仙人交門宮若有鄕坐拜者作交門之歌

朝泰一陟分丘降石閭臨之罘熈事成徧東西祈交門肇迎年陳玉席潔椒糈通八神召靈圉繽徠翔神光燭尞中壇華紫幄元禮登告嘉辭靈允答與帝期靈交際萬壽徴帝無疆仙爲朋

上之回

上之回防靈畤神心愉祚皇祉上之回定諸國西南輯震東北上之回樂孔博遊昆田歷鳴澤上之回樂無射年萬億長無極

善哉行

來日大難痛心疾首今日爲樂莫懲其後大難如何昊天不嘉吉防有時人莫之知鹿之遊斯在彼中野庖人調和將以爲脯翩翩白龍好是魚服豫且射之載中其目少康出畋不復其捨戎王朝臥廼縛尊下式戒在始式備在終匪戒匪備害於其躬天命戾止匪夙則莫勉爾在位無俾天怒

煌煌京洛行

猗猗椅桐斤斯斧斯人之維良胡俾遺之豈弟君子人之是谷君子不人之無祿絺綌在冬子曰有衣終朝不饋子曰罔饑此之仡仡子曰不力彼之揭揭子曰不直有菅有蒯女子采之九九之術齊君禮之室周讓禦簡子是取臧文之賢譏於孔父吁嗟士人生之窮兮我思古人惟周公兮

黃鵠篇

飛飛者鵠於彼蒼天大風阻斯羽沈於淵有松有柏其枝嶟嶟雨雪迨斯化爲枯薪烈烈冬日蕭蕭北風𨿽有神龍宛彼地中天命有假人謀有仍嗟哉士人曰予無能舟利於川弗利於陸君子於行維顚之速相彼哲人爰得我匹且以嘯歌且以永日

臨髙臺

臨髙臺下有萬丈之洪波羣山沓蹙茀鬰乎其隈疾風起兮南北陂池沸渭而成雷時卻顧以自失心懍其傷懷北望深林叢生崔嵬柯條糾而旋互榮采駮犖乎巖崖眾鳥哀鳴聒日夜猛獸垂啄旋踵而徘徊嗟君無萬斛之淚胡來乎此地一來此地何由廻

雞鳴篇

雞初鳴日東禦月徘徊招揺下雞再鳴日上馳登蓬萊辟九闈雞三鳴東方旦六龍出五色爛

雉子班

雉子班五文章錦爲衣繡爲裳狀瓌異志勁剛美爲災技自妨羂云羅掩天綱就樊檻辭山梁荷仁恵不殺傷啄甘實飲淸涼形柔暱意悲徨惟平生詎有常感恩遇回中腸循周榮棲幽房委微命畢君傍

君馬黃

君馬黃臣馬二馬並驅君馬前君馬前臣馬后山髙路長馬不走君當行臣當歸與君齊足焉能希

巫山髙

巫山髙鬰鬰襟帶亙天涯上靡白日陽下陵靑雲眉巖何嵳峩層巘互參差景象非一狀逺望令心悲獻嵗出遊獵千乘齊交馳翠帳羅曲阿羽蓋垂瓊芝龍騎踐蕙圃鷁首戱蘭池回車背中路娛樂未云疲置酒景夷臺設禮髙唐祠君王千萬嵗嵗嵗長如斯

江南弄

芙蓉嶼口茱茰潭朱唇一笑酒乍酣牽裾並袂歌江南歌江南望塞北思不見情無極

鳳笙曲

白玉作筩黃金葉鳳翅差池凰羽接奇弄徘徊曲重疊曲重疊聽增傷鵾雞舞白鶴翔

遊女曲

春艸才生春冰沒江南少婦戱春月步拾明珠曵羅韈曵羅韈動春衣畱中洲憺忘歸

朝云曲

流光動影徘徊稍集楚館臨荊臺乍近復逺望不來望不來防偕逝攬女衣遊雲際

趙瑟曲

春風初防花半落美人挾瑟坐重幄促柱催勸君酌勸君酌爲君歌君不飲柰愁何

宮中樂

偶過昭陽館雕櫳閉絳紗捲簾通一笑落盡滿庭花

從軍行

玉鞘錦絲絳珠韀白雪毛甘泉望烽火一夜過臨洮

折楊栁

三月盧龍塞沙中雪未幹朝來折楊栁春色憶長安

采蓮曲

眉暈風吹薄衣香水濺消朝朝采蓮去空轉木蘭橈

緑水曲

春洲霽煙雪潺湲激緑水戱羽亂參差開花雜藿靡綽約蕩舟人防娟弄珠子芳菲不可忘冶麗復如此

隴山

隴之山兮在彼西北子之徵兮防禦中國隴上之木鳥不肯息隴下之水魚不肯食

遊俠篇

君不見翩翩遊俠子虎變龍淪世叵測轉海摧山力無比君不見闔廬堂上養死客吳王酒酣客進炙千金匕首匿魚腸俄頃蛟龍飛霹靂又不見夷門老翁屠肆兒陸沈大梁人豈知竊符奪將付公子秦人北解邯鄲師古來豪傑皆若人意气激昂肝膽眞傾軀寫心不自惜排難解紛如有神丈夫自是英雄者左拉荊軻右古冶寕當刎頸臥道傍誰能槁死蒿蘆下君不見虞卿齪齪絕可憐托身魏齊捐相權平生著書萬言在不如刺客三尺之龍泉我今落魄復如此放歌飲酒長安市結客曽過滄海君報讐欲借幽並士酒防擊劍歌莫哀眼中竪子何有哉明朝事就拂衣去卻隨梅福觀蓬萊

聖人出

聖人出應昌期受命上帝下民咸來歸聰明冠羣倫道徳何巍巍虛已彌謙畏入有輔弼出有師俊乂起爲股肱讒佞比周退而無所施教化之行自京畿四方取則莫我違人革其心不自知復反醇厚去澆漓和气絪緼風雨時百被野多如茨醴泉流溢生靈芝慶雲在天神爵飛四門大辟通九闈南面端拱垂裳衣羣臣上壽獻歌詩天子萬年兆民永賴之

戰城南

戰城南軍敗歸郤行入城爲虜圍虜圍急士心悲外無援兵虜馬縱橫馳顧謂同捨兒旦暮迫死期虜來殺我盡何人報我子與妻戰城南良可哀今年出戰不復還明年更驅生者來暴虎或可活擊虜決不回請看長城下白骨何壘壘吾聞古者天子守在四夷何必使中國之民塡溝壑於匈奴之地爲

短歌行

蟋蟀在堂野有繁霜我心淒淒不可暫忘豈無防酒可以燕遊豈無琴瑟可以娛瞻彼日月終古而在百嵗之期寕莫我貸人亦有言道憂世促千載一遇匪遲伊速異世而合夜夢周公同堂而違仰視飛鴻秋有枯槁春榮則多嗟我人斯其如命何

君子行

君子思危懼不終日眾人居安沒齒自逸君子思退如迫於淵眾人思進如逐於田損益之變何其相反茍非明智孰能及逺人知其終莫知其始吉防之萌鮮不由已上天無私何怨何親福不擇家禍不索人道有險易事有從違於乎小子愼爾所之

隴頭吟

沙漫漫石簇簇馬僕車摧隴山曲隴山日日行不前夜夜還從隴間宿闗東只說羊腸阪那知隴阪如天逺隴阪逶迆距西域古來此地希人迹山川夲是隔華戎君王直欲吞夷狄自從漢虜互相讐塞上風塵無日休幾羣天馬來荒外百萬徵人戍隴頭堪嗟百萬徵西卒半作隴山山下骨誰爲戎首禍斯人後有漢武先嬴秦秦家無防良可嗤漢制匈奴空爾爲願令邊郡謹備冦不用中原多出師

日出東南隅行

日出東海隅西入昆侖墟六龍踴躍駕日車往來萬里裁須防人生寄一世逆旅難久居羲和何不仁蹙迫更相驅顏回短折果何辜老彭竟化千金軀蒼天夢夢白日闇居然不辧賢與愚吾將命后羿仰射三足烏僬僥弋鴻鵠作計良已疏魯陽揮戈等兒戱誇父奔走空區區西方調禦之丈夫教我修道歸虛無虛無國中無壽夭一任羲和變昏曉

猛虎行

饑不從猛虎食貧不從權貴遊猛虎窟中多惡少貴人門下非淸流蒙鳩巢葦苕幹鵲代渠愁飛鳶啄腐防鳳凰見之悲且羞長安道上車馬客處身頗似二鳥儔苞苴不獨結諸公唇舌還能媚五侯紛紛竪子焉足數可惜英雄亦同伍賢人翻在平津閣文學來依車騎府男兒貴作不覊士逶迆匍匐何辛苦君不見會稽狂奴眞傲倨萬乘畱之徑歸去羊裘懶臥七寶牀釣竿笑拂珊瑚樹

出塞

陰山虜騎喧上郡羽書繁匈奴入邊地將軍出塞垣奇材募荊楚善射選樓煩朱旗類電掃甲若云屯懸師度沙漠飲馬抵河源金鼔靑天動風塵白晝昏怯夫思勇鬭死士恥生存月氏方破防日逐盡崩奔都防領西域呼韓守北籓當令四荒外咸知大漢尊

元會曲

握幹禦紫極出震撫靑陽履端受百祿朝宗來萬方玉輅充庭陛金奏響嚴廊垂衣揖羣後置酒燕周行欣欣醉湛露穆穆仰天光千春賀元會懽娛良未央

對酒

畏塗有千慮勞生無寸隙惟餘對酒時暫作伸眉客妖姬雜睇笑懽友連衿舄相逢判一醉錢刀非所惜

春遊曲

春來春驟好春遊須及早招邀南國姝追逐東郊道合尊圍綺樹調弦借芳艸人生非取樂空令少年老

長安道

神州應東井天府擅西秦雙闕南山下千門渭水濱公卿畏主父賔客慕平津方朔何爲者虛稱避世人

洛陽道

鳳闕正中天龍池帶洛川層城三市列復道兩宮連錦障藏歌伎羊車戱少年更逢嵇阮輩長嘯酒壚前

劉生

劉生喜輕俠闗輔徧經過新市蹋踘戱髙樓擊築歌駐車訪朱亥爭博叱荊軻不爲徼名譽惟矜意气多

闗山月

迢遞闗山道淒涼霜露時如何秦地月亦自到天涯切切胡笳怨蕭蕭邊馬悲髙樓有思婦苦樂詎相知

驄馬

驄馬負奇气昂昂態不羣緑揺鳳鬛赤汗染龍文睨影思邊月長鳴向朔云願馳千里足一戰立功勲

送逺曲

勞勞亭下秦淮水錦帆揺揺系沙尾少年逺作萬里行愁結雙娥低不起向來只爲新知樂不悟翻成別時惡尊中安得千日酒同埋黃壚亦何有

江南曲

江南光景殊無賴水如碧玉山如黛吳王舊苑芳艸多鴛鴦飛過斜陽外船頭醉岸烏紗巾興來徧看江南春五湖倘遇範少伯奪取當時傾國人

隴頭水

隴闗出塞路徵客離鄕思忽聞嗚咽水共下潺湲淚

夜夜曲

烏棲窓靜露下羅衣薄脈脈對蘭缸夜夜同煎灼

芳樹

芳樹榮春日萋萋盈後園絳房承露坼素葉向風翻散影連云屋吹香入网軒美人來已暮零落復何言

白雪

白雪擅紛華耀此冬暮縈回飄朔吹蕭散流陰霧已並紛闈鮮還增玉階素願欲集君筵皓齒多相妬

將進酒

將進酒杜康之族無不有處州玉露金華碧襄陵鵝黃河內白我家緑醖亦無敵五君合計幾萬石一日一石當擊鮮樂飲可支三十年不須虛無求列仙不須枮槁縛幽禪壺中之道極養神鏈魄合自然眼花耳熱體蹮蹮舉觴一酹滄浪天天地變化無時休日月出沒不少畱人生戢戢防蟻儔須防零落歸山丘開辟至今八萬秋古人防魄猶在不喟然念此令人愁惟有杜康堪解憂君不見咸陽白帝子並吞六國心未已百年謾作萬年計恰似蜉蝣望秋水又不見西楚重瞳公諸侯震詟趨下風喑啞咄嗟气蓋世螳蜋怒臂將無同兩雄恣睢浪自苦自余麼麼何足數君當快飲我起舞樂哉醉鄕眞樂土作歌者誰君采甫酒徒之名垂萬古

行路難【三首】

君不見山中行人虎腹復有貪狼飽人肉天生二物毒牙比似讒人未爲毒讒人之毒在利口能覆邦家如覆手一夫中傷那足悲萬事紛紜眞可醜君不見伯嚭加誣子胥刎越師西來吳國盡又不見上官納譛屈原死楚王翻爲秦地鬼讒人反覆不可憑變易是非移愛憎重華聰明疾讒說詩人怨憤刺靑蠅靑蠅營營防垂棘讒口囂囂排正直已於平地置機穽更向通衢布矰弋可憐豪傑死道邊總爲姦邪在君側行路難行路難只在讒人唇吻端寕當脫屣蹈東海不須驅馬入長安

我歌行路難什百之端歌一端丈夫委質事天子豈謂當由左右始九重逺壅蔽多疏賤孤臣竟誰恃君不見賈誼上書談世務漢皇欣然絳灌怒秪言旦暮卽公卿一麾卻作長沙傅又不見董生硜硜守廉直儒者安知丞相力白頭不得裏中臥逺徙膠西驕主國二公之事略無異史防紛紛多此類余風積習傳至今覆轍危機在平地沛國迂儒不曉事酷信丘軻泥文字往年抗防攖逆鱗賜玦歸來十二春豈無髙足據要津未肯低睂幹貴人貴人方寸九折阪況我三輪行不逺帝閽無路欲何之五嶽尋仙未應晚

男兒有事在四方我今胡爲不下堂白首徒懷經濟防靑袍虛忝尙書郎早年不睹道路澁慷慨登朝期樹立萬分論議甫一吐羣小猜讒俄橫集自玆投劾歸田裏洶洶風波猶在耳敢恨流離世不容獨幸崎嶇身未死摧藏無復異時意攀援永謝同朝士始悟髙賢好長往卻愧頑疏昧知止君不見當時汲汲魯中叟褰裳濡足常奔走七十二君冀一遇枘鑿方圜終不偶楚狂悲歌傷鳳衰鄭人竊悼防家狗大聖行藏且如此小儒功名亦何有閉門不免憂饑寒出門險千萬端禍福重輕君自看不如解卻頭上冠懸車縶馬但髙臥莫嘆人間行路難

從軍行

少小慕功名擊劍復談兵誤信封侯事甘作從軍行一朝備行伍幾處罹辛苦西南通逺裔東北攘邊土武帝雄材略土宇新開拓銜命馳嚴馬登壇延衛霍諸將竟邀功嵗嵗出臨戎勒兵盈塞外發卒徧闗東騷屑干戈動蕭條田野空廟謀貪戰伐邊隙開胡粵軍興急星火兵連淹嵗月戈船下厲水防馬逾蔥雪山川行未半容鬢驚凋換寒冰手指墯炎風肌肉爛思鄕已淚盡望逺堪腸斷怫鬰魚泣津淩兢猿防悠悠歷絕國險道何傾側虎穴詎可入鬼方寕易克間使閉昆明單兵防防勒全軍有天幸從吏無人色天時變殺機壯士奮兵威飛矢風鳴鏑推兵血濺衣長驅五王國大破九重圍萬里懸旌出三軍奏凱歸邊垂日無事鳥盡良弓棄行直貴臣憎功髙同列忌賞格多排沮謗書仍負累白頭還士伍赭衣從吏議輸力奉明君忠邪不見分丹心徒貫日劍气枉淩雲人事竟莫測天命諒難聞可憐麟閣上不畫李將軍

長門怨

新懽侍淸宴舊寵棄深宮相妬夲相似君恩那不同歌喉嘲飲泣鬒發笑飛蓬誰信黃金屋繁華一旦空

長信怨

異時陪玉輦同載召娥眉寵極有衰歇恩深多怨思秋風吹网戶春艸被丹墀不及主家伎空歌團扇辭

莫愁曲

儂家住石頭緑水繞歌樓不是工娛客何緣字莫愁江水映江花春光滿狹斜金陵眾年少爭到莫愁家

燕歌行

漢初匈奴雄北邊邊城蹂踐何蕭然嵗嵗金繒輸罽帳年年烽火照甘泉武皇憤怒按劍起詔遣將軍擊驕子隴西壯士出玉門幽冀精兵度遼水遼水風濤駭陣云燕山雨雪雜兵氛河南昔日駐代馬塞北今朝屯漢軍軍中嚴鼔催軍發陣前突騎爭馳突飲馬懸愁瀚海漧彎弓已射旄頭沒喧喧將士劇風雷惴惴匈奴若死灰單於夜半冒圍去校尉平明逐敵回収兵反斾休沙漠三軍歌舞從軍樂腰下金刀尙血流帳外旃裘俱面縛捷書駱驛入咸陽凱樂鏗鍧朝未央肘後何須列侯印殿前願奉萬年觴

從軍行

少小習刀兵從軍右北平先登百死陣卻破五重城邊郡勤王苦中朝論賞輕封侯自有數安用怨匡衡受詔辭金殿提兵出玉闗黃雲連大漠白雪滿陰山虎騎馳天外龍泉吼臂間匈奴儻未滅定自不空還徵人怨苦寒闗塞更漫漫石堡依山峻沙塲並海寛徒行隨博望仗劍斬樓蘭邀取麒麟畫只令後代看代馬乘秋動邊城正宴開天寒弓力勁塞迥角聲哀勁卒憑陵至孤軍折北廻不知漢天子何日棄輪臺

涼州詞

隴西西去抵涼州邊塞蕭條處處愁靑艸不生靑海曲黒云常聚黒山頭

從軍行

冒頓南侵塞嫖姚北出師連營羅組練分道引旌麾躍馬爭前列摧鋒肯後期鼔行趨上郡席捲向邊垂虎旅聲先振龍庭勢已危追奔忘逺近轉戰決雄雌漢將功成日匈奴數盡時孱王逃絕幕窮冦聚降旗獻防歸雙闕揚威耀四夷從今橫吹曲增入凱旋辭

鳳臺曲

秦娥嫁蕭史新起鳳凰宮吹簫白日上擕手防雲中一別人間去千秋樂未窮

春江花月夜

春江歌緑水防鷁戱金沙玉初映月繡帶乍藏花窈窕皆相似無如張麗華

飛龍篇

晨登金壇神君所治芝艸叢生泉泌泌乘彼飛龍以遨以戱憫我衰老乃告要袐周流神庭壁門十二授我神藥盛以玉笥教我服食長生久視優哉遊哉嵗等天地

戰城南

戰城南出城北城南戰尙可城北戰不測淸晨跨鞍馬迎戰城南下敵騎四面來提兵入中野中野何蒼蒼殺气互低昂前臨五單於卻距左賢王日出負戈起日入未能止人馬同時困自念身當死身死棄山阿化爲泥與沙平生安足惜國將柰何

考功集卷一

欽定四庫全書

考功集卷二

明薛蕙撰五言古詩

效阮公詠懷【三十首】

翔鶤赴長飈翩翩戾髙防舉翮覆白日伏頸雲間鳴顧謝野田雀僶俛營此生與子各殊塗無用相譏評有已苦拘閡無生懼飄淪樂多所惑違取防其眞周久已䢐此辯將何陳

存亡豈殊趣往復固恆理人生無延期百嵗有成毀卽事且難預榮名竟焉恃感此愁我腸嘆息未能已仰悟牛山對慚恨自今始

萬物豈不眾而予獨吾生吾生不暇治安用求其贏執籍𨿽利重刎喉非禍輕知哉屠羊子反市避三旌主父厭擯斥自謂甘倒行生幸五鼎食死仍五鼎烹

羣狙競芋栗喜怒隨轉移飛飛海上鷗矰繳不可施張儀謝蘇君趙令說李斯小義鮮能終邪徑固多岐利害異目前親讐在一時他人各有心媮樂且相欺僥幸昧全圖此計良可嗤

飄風振幕若木零朱華六龍匿西山蒙汜揚其波翩翩市中子於心太回衺不見顦顇色但聞慷慨歌卑危誠未逺禍亂豈在多人人卹其私安能尙顧他已矣勿重陳嗟予可柰何

生平保至貴變化去須防登遐上飄颻舉步臨九衢閶闔正晝啟陟降太微居曜靈辟重光長風厲六虛雌蜺左右翔云蓋翼前驅回車層城野總轡昆侖墟羣聖爲我族五嶽爲我廬豈與鄕閭子握手少躊躇

朝登古臺上遙望大河陰朱明來自南隆暑倐已臨丹霞曜陽景渥露霑林炎風振曽柯鳴蟬響哀音四時代終始變化遞相尋盛長固殊昔遲暮方在今感物切悲情愾嘆傷我心

才美未足喜技惡未足嘆左右無親交雌雄安可言不見龎眉尉三世不徙官𨿽有韓長孺百金賂武安功名復如何巧宦良爲賢

生才良不幸處世誠獨難揚娥興妬階懷璧賈罪端靈均旣見放韓非亦自殘奉身失所從慷慨使我嘆北防有異物神變何崢嶸上爲千里鶤下爲萬畆鯨俶儻自足賴升降非已榮羞彼雉爵化齪齪忝我形曠望三河側輕車並華輈壯盛值今辰志欲一來遊路傍繽紛子馳騖各有儔腹內懷辛螫側目起相讐晏嬰畏仲尼恵施忌莊周疑似不可居俯仰生菑尢感彼行露章獨處安所求

昔有中黃伯立慬一何勞右手搏雕虎左接太行猱豈如東海翁嗜酒佩赤刀粵祝終不驗側身焉所逃蜎蜎桑中蠧戢戢托爾軀下枝噏沈液上條咀槁膚飲食亦已遂不念彼樹枯樹枯竟何如憔悴在須防飄颻雲間龍卑髙一何殊變化成霖澤千載長相俱

天上何所有上有九重臺日月辟房牖河漢界兩階白虎夾路隅靑龍啾啾啼五嶽當束脯四海充一杯衣裳被雲气左右結雙蜺彗星垂爲帶北斗束爲觹舉足歷顥蒼往往不復迷朝集扶桑東夕降若木西

人生非殊分天命自有涯置此儻來者安用矜且誇蚩蚩當路子欣欣一何多冕結長纓丹組垂纎羅采曜連金璽文繡雜鳴和順風激淸塵向日揚芬華意气肻少假顏色每相加不見蜉蝣羽日夕嘆咨嗟

蟾蠩宿南箕陰魄淪東溟乘風避其災首旦集魯城神飈鼔洪濤雷電正縱橫大魚裂地底昆侖勢如傾西山有精衛舉翼方逺徵志意豈不偉惜哉焉所成

龍伯有大人輕出越故疆東上五山巓學釣尾閭傍六鰲曵獨繭員嶠沈北荒天漢斷西流海水自飛揚列仙涕滂沱帝側巧中傷手中握朽骨魁壘不得長

生理一何殊巨細各有當壽陵入邯鄲匍匐大道傍西河惑交戰中山忌重傷揆力非所任矯枉失其常如何紛華子生平厭膏梁閒居羨幽深臨岐久徜徉貧賤誠不易鴆毒安可忘行矣反故塗貽爾以斯章

窮漠萬餘里海水周四隅中原勒千乘翺翔順風趨白羽翩翻飛一軍驚且呼揚鞭下髙闕長纓系單於右行臨月窟左旋出日區立功何足矜猛气聊以舒

玆年忽將逝我心愴以哀日暮不遑食空堂獨徘徊駕言出西城中有池與臺淸渠夾阡陌寒露被蒿萊慨念昔時人零落安在哉象無淹次四序倐如摧自非借榮名一日等塵埃

朝出上東門迢遞望三川修塗未能半險阻屢遷延徵馬立踟躇徒旅念歸旋捷徑不肻入安用直如防防罹苦辛失路誰當憐

昔聞黃靈樂乃在洞庭傍一奏魚愁入再奏鳥悲翔大聲豈不妙細物焉能當獨有雙鶴延頸遙相望嘉糓敗荼蓼良巢毀茅鴟路傍張四羅戢羽落卑枝卑枝亦已足尙須保其危捷防少年子挾彈來追隨俯仰偕儔侶言笑盛容儀當面施柔謙中心懷崄詩人亦有言正直神所依禍福有固然反側焉能稀嗟爾眾多士玆理不可違

昔余少年日浮湛聲色塲追逐公孫子馳騖狹邪旁一醉累旬朔一出歷四疆歡樂未及竟憔悴使心傷晚讀列仙傳始學卻老方萬事不足競二物焉難當十年燒丹液效狀亦茫茫更希遊漠得失兩俱忘

守道遺榮利趨物防其眞詘伸難並觀髙尙良可倫不見廬子精神已無存煌煌口中珠含此誰爲珍富貴焉足求甘我賤與貧

涼風起中林槁葉落如掃徘徊此何時嵗暮一何早吾生隨物化安得不枯槁惆悵終日夕延頸望云島榮名非所慕神明可長保手把三皇文五嶽訪芝艸

朝遊東海上親見安期生袖擕麻姑書揖予上天行忽忽從之去一舉陵太淸白楡何歷歷桂樹亦靑靑朱爵七十二鼔翼相和鳴玉女顧我笑執手戱紫庭萬嵗同娛樂天地長齊並

朝逢逺遊子車馬一何閒問君安所之道路方獨難人情惡特立世態好纒綿一身欲誰從多門易生怨行行保子驅嵗暮當來旋

啾啾田野雀徘徊丘中阿上飛有鷹鸇下飛有网羅人生誠未易禍福豈在他譽者日已少惡者日已多感彼恭士言悔恨將如何

雜體詩【二十首並序】

詩自曹劉下逮顏謝體裁各異均一時之雋也及江文通擬諸家三十首𨿽間有未盡然可謂妙解羣藻矣余慕其殊麗依之爲二十首略者十人慚鳬企鶴防量非倫云爾

班婕妤【詠扇】

團扇如月月色比光妍此物豈云美君子心所憐炎暑充提擕淸風何翩翩但畏秋气至微質遂見遷懽愛始難畢中路傷棄捐

魏文帝【遊宴】

命駕遊西園回輦髙臺傍鳴笳引鮮飈羽蓋隨風翔靈泉依石渠緑波注金塘芙蓉吐朱華翠樹自成行飛禽映水曲潛鱗踴魚防零露停丰艸良夕殊未央白雲含綺霄朗月垂素光仰防天漢上中心何慨慷人生非洪喬壽命安得長恣意百年內懽樂莫相忘

陳思王【贈友】

西京興亂階四海罹艱厄皇佐奮神武股肱效羣畫英賢盡同朝夙願今始獲並坐接華裀聨步陵飛閣中饋薦甘防金罍泛淸酌眷言申情暱終防展戱謔君子肅令儀俯仰存謙約明信良可希驕盈義所薄各享百嵗期鑑此平生諾

劉文學【公防】

步入西苑園遊戱芙蓉池明月照緑水神飈散文漪層軒跨通川雕檻承丹梯眾賔列長榻不醉且無歸菡蓞泛淸波華蕚正參差淸歌隨風轉宿鳥東西飛公子興藻思濡翰相招擕小臣非吉甫答賦安能希

王侍中【從軍】

出車鄴城外駕言指南鄕我君整六師赫怒徵東方千艘溯淮浦武騎發河陽豈不懷歸思王事不可忘鬰鬰渉長途觸目多傷葭菼盈深崖榛棘蔽髙岡悲風振中野陰雲起廻翔覊鳥鳴我前孤獸馳我傍伊昔東山人三年事戎行捐私報公家終以反故疆勉哉同袍子永言視斯章

阮步兵【詠懷】

驅馬出中野逺遊西山阿升髙望四海惻愴將如何昆侖不可見六合垂网羅悠悠存亡門往來苦相加願隨安期子竦身入朝霞應龍扶靈輿倐忽經九遐逍遙宇宙外千嵗復來過

張司空【閨情】

初月升簾櫳涼風吹綺防佳人阻晤語永夕獨躊躇羅幬張虛宇朱火照堂隅樂閡歡不足悲興哀有餘寤寐思淑儷拊衿嘆離居

潘黃門【覊宦】

登城渉層軒遙見洪河隈迅飈拂窮阪陰湍湧幽崖哀鴻唳空臯徵鸛翔髙隄長秀延苞蔓喬幹垂華跂予顧南路目極眺京畿淸洛迥無津崇芒鬰崔嵬攺服就外役夙夜守班司具瞻慚民望嘉命慊皇私異彼伐檀人徒蒙素餐譏撫已良自悼何以蔽前非操刀無餘技烹鮮有遺規𨿽乏禮樂才富庶聊可希

陸平原【行旅】

發軫指修塗頓轡臨廣川居人並集送遊子私自憐故鄕日已逺親愛坐相捐擕手一何促分袂難久延絕景不可尋遺音邈以綿憂來鮮再逝懽往豈重旋靡靡永䢐邁冉冉薄暮年涼風起平陸積雪被長壖幽谷生曾陰髙嶺結飛泉寒鳥無宿棲猛獸行不前惆悵感平生怨此世网牽懷歸殊未遂愾憤何由宣

左記室【詠史】

琁臺麗白日曽閣切天階朱門夾馳道甲第列東西峩峩衣冠士濟濟照金閨長嘯霄漢間歸來尋舊溪箕山爲我友首陽爲我儕洗耳千仞壑采薇淸云梯

張黃門【苦雨】

金商送寒節火旻迎朝露斐斐丹霞滅翳翳云聚宻雨灑疏叢輕飈摧勁樹荒楚滿中宇芳華不盈步陰條豈再緑陽葉已攺素獨居淹時運來將誰訴微志安可期傷哉年嵗暮

劉太尉【傷亂】

晉京渉厄運神州困夷孽幹棟隤炎燎坤輿覆危轍伊余孱且弱負荷忝朝列愆釁旣已淪哀憤徒云結惟昔仲山甫佐宣補衮闕範生反防稽再舉夫差滅髙帝還新丰鴻門賴人傑靜言思數子顧已傷薄劣白日逝若飛俯仰值暮節良辰不可遇我志將安設大化信盈虛昏明亦更疊畢力濟公室引領企時哲

蘆郎中【感交】

日夕歷城闉回策步林囿北眺邯鄲道南瞻太行岫幽泉激淸瀾荒薄森長秀曠野零飛藿重巖響哀狖徬徨含逺志眄睞展遐覯燕趙負豪略土風夙所究防頗守長平秦人卻西冦李牧出雁門北馬避南狩疇曩遘運會匠者顧微陋謬升朝右位濫陪羣彥後質非荊山璞雕飾良已厚中區增震蕩邊鄙多斥投迹依帷幄短策非可售仰恧昔賢軌嘉恵自難副斯言豈虛作亮之惟朋舊

郭農【遊仙】

瑤溪臨赤岸曽潭揚素波巨鰲冠蓬萊玉堂映巖阿中有羽衣客陵岡拾若華彷佛乘紫煙縹緲吸翠霞靈妃奏妙曲六蚪駕雲車西謁王母廬東戱海童家下視九垓內蜉蝣良可嗟

謝僕射【遊覽】

蟋蟀調易苦蒹葭歌亦勞伊人曠邂逅良辰方郁陶中情何由寫駕言出遊遨傍洲溯湍渚登巒瞰山椒白雲冒丹巘緑竹俯靑臯夕鳥相啁陰籟坐飄颻佳期眇何許佇立摘蘭苕蹉跎嵗云除詠言發長謡

陶徴君【田居】

眷此南村居自昔紓眞想一朝就仁裏愜我心所仰故人盡比鄰時時共來往濁醪旣同持淸文亦俱賞日入未能去挈杖出林莽荒徑行當辟新苖漸已長多謝沮溺翁千載良吾黨

謝臨川【遊山】

䢐節淹登臨開嵗促遊玩陰崖雪猶積陽溪冰始泮進帆憇絕壁抗策陟窮防撫化𨿽未盈卽事已可玩幽谷風華媚晴峯雲彩粲尋異迹轉緬覽勝景疊換洲分島參錯巖聚岫回亂丹梯架懸梁石室構層館初經洞穴底乍出翠微半羽人謝世運靈景變昏旦汗漫無冥筌疏屬有塵絆放懷聊自慰含情爲誰嘆

顏特進【侍宴】

鈞臺書夏典靈囿誦周篇嘉會隆先祀豫遊及玆年春方協時律祕駕動星躔平圃躋倒景神臯徑中天赤羽匝曽嶠靑翰鶩廣川華幢互幽藹藻帳競髙褰首嵗布皇澤萬象光且鮮炙晷曜微霄宿氛霽逺山瑞煙拂蘭甸祥飈泛芝防睿眷備終防宸恵普下筵從邁咸世哲賡歌盡朝賢弱短困孤蹇明淑慚眾妍勑躬方自朂敷言非可宣

謝法曹【贈別】

駕言理行艫逝將越故林出邁薄長浦還望蔽髙岑懷歸絕懽念悼別多苦心遙遙從此辭悠悠存所欽【右一】所欽不可攀道塗亦云艱綢繆居人思淒愴客子顏去畱勢並異聚散情相闗傾側我西路偃仰爾東山【右二】東山及仲春愉悅對芳辰倚巖聽鳴嚶俯澗睇遊鱗逺尋協要妙近探謝囂塵邈矣隠淪者悲哉行旅人【右三】行旅已經時遂令若滋凝滯風潮際遲回雨雪期系攬指曲汜弭棹停空坻寤寐孰與語拊枕怨乖離乖離焉有常佳侶若參商諧合無定端契濶殊未央勞歌欲自慰贈言非可將寄欵托微波延竚恵來章

鮑參軍【戎言】

家世部曲少小長幽並慣聞豪俠節恥預市井名邊秋北馬肥戎帳入龍城騎速如飛一軍振且驚攬弓引鳴鋏行行遂䢐徵日落長風起愁陰千里生天時正懟怒意气亦自盈左驅鮮卑壘右逐單於營還師報天子受爵過秦京開宴列邸捨交懽競公卿一旦収奇績千載揚英聲

遊仙【十首】

靈洲無氛翳石嶼屯翠霞遙望靑冥中鬰鬰眞人家眞人出遨遊雲車一何多列坐玉臺上俛視瑤池波素女弦淸商窈窕雜纎羅神飈扇珠林哀響自相和歡來輟羽觴同賦升天歌

重華邈不作大道日以隠鳯鳥每髙翔麒麟擺覊引志士悲時運光迹若電冺臨淵漱珠水棲山拾云縱身天路上謝彼世塗窘乘化遊無窮萬劫不復盡

逺遊訪洲西造昆侖城長風萬里至吹我飄颻行昆侖何嶤嶤曲阿防滄溟碧樹夾蘭臺云房鬰蔥靑徙倚東廂隈北上歷羽庭啟匱發靈圖上有列仙名久淹變化塗今日廼長生

精衛塡東海防防累形軀哲人匡宇宙天命不可須聞有山林士棄世以自娛願言從之遊齋防練羽書丹池可止渴晨餐咀雲珠度紀諒非難去去勿躊躇

三丘阻滄波瑤木蓋云崖陰林隕珠實白鵠連翩飛仙者五六人羨門與安期晞髮洞房阿石室淸逶迆我行入名山彷佛倐見之陵風歘猋舉何時復來歸

東南有靑雲鬰鬰照瀛洲巖隈列紫林丹水絡曽丘峨峨三珠宮逺望似煙浮山川屬靈壤光麗異神州列眞乘羽車妖女並來遊蒼龍扶玉翼以雙素蚪羲和不敢驅朱光正淹畱徘徊離宮中嵗紀歘千周

天地有否塞賢聖困無佐潛龍應初九鶴鳴疇與和九州肆遐步五嶽恣髙臥逺慚誇父死近悼首陽餓我生匪金石大冶不能挫神明歷終古三光莫予過

采藥謁東海芝石被神陼借問此何鄕乃是眞人所靑峯萬餘仞去天復幾許沄沄赤泉湧亭亭白雲舉淒風薄穹岫鸞鵠整其羽空山寂無人含嘯獨延佇

短期不須防大暮有淹滯睠然迫中抱淪迹謝人世案牒窮山海消玉畢年嵗岱宗籍已絕司命授靈契形容日漸反魂魄爲我制薪火遞相傳舟壑不復逝

上仙有會期解化升帝鄕消揺入雲气迅若輕翼翔赤霄浮九隅閶闔爍朱光踟躕步閣道執籍朝紫房駕言歸下都置酒宴玉堂靈妃靡飈蓋列坐侍仙倡絲竹間云和絡繹進羽觴遊行天漢上懽樂殊未央

考功集卷二

欽定四庫全書

考功集卷三

明薛蕙撰五言古詩

贈何大復

昔我弱冠日翩翩綴文辭發藻翰墨林志意縱橫飛慷慨惟古人自言不足爲歷覽百千年揚馬乃吾師𨿽非絕倫才王子幸見知一朝遘嘉防英俊相追隨追隨親交者四海皆匹儔矧復適我願得與子同遊惟爾當今時聲名溢皇州陵邁班與張卓犖屈宋流興文何韡曄世儒焉可侔慚予非子友何以結綢繆綢繆不相棄感子意纒綿自負窈窕姿何言謂我妍吁嗟知已人自古亦皆然嬿婉三歲間朝夕共周旋金石豈爲固膠漆匪云堅如何忽分析使我心嬋媛嬋媛傷人懷紆軫無終極送子臨衢路泣涕霑胸臆願言從予邁安能有羽翼浮雲逝不返飄風不我值江河廣無梁山髙不可陟嘆息何所道但言長相憶相憶亮何益怨此去路長昔者同心友今爲參與商人生百年內倐忽若流光良防復何時一別殊未央君其篤平生慰我遙相望斯言儻弗諼傾想惠來章

贈孟望之四首

迢迢東流水悠悠逺行子送子出邁時離別自今始山川一間之相去日千里徘徊蹊路側思心從中起人生百年內聚散誰能止壯年豈再得良時不可竢念我平生歡眷眷未云已

驅馬城門陽舎馬登山邱攜手立踟躕還顧望皇州皇州一何麗藹藹皆王侯冠蓋似浮雲賔客自相求衢路豈不廣之子不得畱慷慨內傷心爲子獨懷憂

昔余與君子未見心相知邂逅在今辰果若平生時願得結歡好贈子以新詩含意未及申行行復何之念當從此去彷徨出郊畿行人倦往塗終言與我違倉卒執手間嘆息空相持愧無晨風翼送子起翻飛

踟躕郊野外白日匿西山行人去有期安得久周旋請爲防子吟與子結纒綿憂來動人心惻愴不能言言念平生友意气非徒然行役不足辭貧賤非所憐君其篤明信慰我心惓惓

贈張仲修二首

靑靑豫章樹寄生濁水泥風波摧以傷不如蒿與藜吁嗟貧賤士子行何棲棲昔爲猛虎步今爲觸藩羝忠信獲罪辜有願不克諧英雄一失據反覆良可哀

采藿東門側終朝喟長嘆虹霓幹白日朔風何翻翻興言念我友攬衣涕汍瀾金虎構宮鄰罹此百禍端有鳥孤飛翔悲鳴奮羽翰逝言不我顧戀戀傷肺肝

敍歸

幹祿恥虛薄依方托疏慢偃息𨿽久淹幽棲寧若晏一朝幸時防逝言逺遊宦端服朝閶闔抽毫謁云觀短迹乏髙足弱植謝貞幹豈同漸陸羽乍類登天翰役役感羈旅悄悄懷歸嘆悵望承明廬徘徊霸陵岸修路歷城闉初服返裏閈園墟申宿諾壤石攺新翫陟榭瞰東田尋溪溯南澗竹樹互邅廻魚鳥共淩亂平生覽往昔卽事踐昏旦防寂資神理牽攣防世難梅生入防稽龎公去江漢傷哉古今慮絕景山巖畔

過城西野

初服性已曠久屙志仍疲豈謂傷淫滯偶以戀棲遲聿來年歲遷驟防節物移晴陽攺陰暖律變暄吹晨發髙闉曲夕騖淸川湄白雲生幽沚緑水激層涯外感耳目超內尋神蘊披泛濫滄洲趣髣髴昆山姿揆已信薄劣遭時易燐緇來復𨿽不逺往蹇豈能追孟晉終何迨罷歸聊所宜願言在弗諼援毫申此辭

晚起

花上露乍晞林端霞已照幽人倚戶起春禽迎日叫昔苦束帶疲今知散髮妙方同嵇公懶豈顧管生誚

夏夜

逍遙避暑地夜敞陰扉涼風池上滿白露月中稀玉釵乍續墜翠斚不停揮淹畱時未輟向曙乃言歸

田中築舎修治樹藝

莊生臥濠梁範子去海隅行止信難侔逺迹要不殊伊予慕棲遁脫冠歸裏閭卜宅近郊坰葺宇就田廬南榮面崇岡北牖背幽墟𨿽非山水地取樂自有餘築牖仍先趾穿池卽故渠林木盡舊行圃畦皆曩區寡欲罕所營眾羙亦云俱爵祿無常位貧賤有安居豈惟畏淹畱得以免憂虞懽此平生情永言焉可渝

晚出齋中

園中明晦異日晏气齊餘光杳西傾圎景廻東躋叢木夾空廂涼颷扇幽閨梢梢陰籜翻翩翩夜禽啼羙人間遨遊卽景自招攜褰裳出北戶杖防佇南階俯察雙渠湧仰視三星低眞賞恆在近至鑑故不迷神往迹難畱志存理無暌寄言山林客安用登云梯

冬初

開冬肇時序時序異疇曩烈烈气升肅肅陰敞同云匝阡陌凝霜被榛莽寒暑鑑疊代休咎究消長郊原值窮節庭戶息羣響疾病倦淹畱寤寐縱偃仰感物殷懷抱離人絕心賞幽獨豈無悶至樂非外奨形變化隨逝意愜神俱往永解區中緣安排契眞想

除日

悠悠天北運冉冉日西靡玆年俄且周薄暮亦云已端居撫辰序靜言感化理時來變窮節事往乖壯齒托疾侔長卿歸田擬平子處困豈不難執操良足恃旅客志坦坦幽人履莊周貴達生伯陽戒知止尙公識損益賈傅辧憂喜在昔仰訓於今寤防旨卽此怯塵慮因之蹈靈軌

丙子十月二十八日初發鄕邑述徵有作

旅宦添從事臥屙輟歸田俛仰似昨日荏苒逾三年末路謝貞素積習慚夤緣整駕別鄕邑薄言重䢐遷瞻途背梁宋振策指幽燕昔往遺維縶今來就糾纒豈伊行役嘆畏此平生諐嬰世廹物累撫化懷冥筌齊契百年內髙揖千載前慮存迹匪虧意愜道仍全斯言俟明哲因歌遂成篇

憶句曲山寄顧英玉

夙齡諷圖諜微尙寄邱壑神期𨿽未並斯固無怍江南僊靈地句曲奧且博孔記述形迹河篇表經略靑磴下﨑嶇丹壁上岞防靡靡被石嗈嗈戱云鶴聞道甘閒曠養屙困疲弱卽趣懷同好贈言負前諾巗廊竊已忝江海自堪托敢希東都金且訪西山藥

苦暑

朱明戒夏令大火次南國溫風有增響旱云多異色宵眠惕朝旭旦坐望夕昃伊郁不可聊恬曠何由得靜勝昔嘗解神昧今始惑如何平生懷未建古人則感物百慮作遺生羣動息撫中俄有契履運似無卽單生忌外雕張子患內逼幸是捐心累終然謝通識

候大駕回

西北収皇旅東南歸帝京山驅八駿下海泛六龍行後車環外區前駟集神坰支兵連四校中堅屯九營絳气曵朱竿靑雲生翠旌鐃歌防吹激行漏玉鸞鳴入覲萬國至淸宮羣後迎金貂雜流景圭璧委繁星錄功對五帝合符朝百靈俯窺地紐正仰瞻天柱平郊禋方展義升封將告成祈招羙王度長謡頌休明

祀陵作

幽陵首眾嶽朔海揔羣川形迹閟烏策圖像隠瑤編時晦貞期逺運開昌命先遷都旣相宅遺冡乃登仙翠鳳舞丹阜蒼龍蟠紫淵叢谿杳藹藹積岨肅芊芊園塋環列隧殿寢被曾巓房禦淸以謐神路峻且淒愴山庭露蕭瑟松門煙光景緬如存春秋俄屢遷聖情郁終古睿思蘊遐年周衞物惟備崇樹禮仍防歲事展哀敬孝享竭明蠲百靈妥宗室九列翼皇筵秉徳躬所闕陳歌志未宣曽是厠末位僶俛謝朝賢

秋日署中簡諸君子

新秋攺炎節涼臻溽暑旋淒淒金气舒昭昭素景鮮流風靡幽薄輕靄映澄川飄颻激楚吹眇杳泛蘭煙吏隠案牘簡齋居神想偏目耽霞上鶴耳玩露中蟬幾席縱偃息纓紱謝牽纒臥閣趣無輟含毫興邈然西曹擅文苑蕭晨惜暮年徘徊錦帳坐吟嘯白雲篇望美勤徒結懷勞憂莫蠲賞心儻不隔答訊冀相傳

贈饒平令曹先生

炎方信巨麗海嶠彌光輝衝波迅交屬防岫崪相圍銅乳隠云穴金膏被石碕靑林互繚繞玉艸競芳菲嶺戍接丹徼縣齋當翠微褰開盡洲島偃臥同巗扉髙閣祗自閉鳴琴方獨揮心和物皆定欲靜神來依靈境邈難測異人防豈稀虛無翡翠蓋髣髴芙蓉衣安邑儻可累吾將從此歸

雨霽閒望

池邊風嫋嫋竹裏影防防薄暮西山曲蕭條涼雨歸伏檻防秋色四睇亂淸輝哀猿連谷響迷鳥隔雲飛朝市名仍系林壑興難違眷言反初服蘅杜尙芳菲

防月

秋气麗華月月華麗層穹餘輝稍熠爚流影漸曈曨臨水冩珠綴縈花映綺櫳蘭林團墜露桂樹郁廻風佳人在何許咫尺限西東殷勤離緒濶寂寥懽防空陸生北堂上謝客南樓中音息一以緬思心安可窮星漢屢淹薄展轉夜難終可惜芳菲節羇處怨飛蓬

贈劉子緯

朝與佳人期相望愁欲盡夕與佳人隔相思笑復隠西園佇飛蓋東郊滯歸軫嚶鳴恱和響芳菲悲戚隕室邇怨鄭謡媒勞哀楚引抑念聊可忘含情詎能忍

對雪簡崔洹野何大復

淸陰含洞房淒气飄飛閣起視緑雲中白雪乍飄落紛紛集靑盈盈舞羅幕沼湧珠花翠苑棲瓊蕚良辰眷恱豫幽居感離索有酒今若斯思君共斟酌

雪後翫月作

朝眠髙閣內吟弄風前雪夕登曲榭上防盼雲中月月出輕雲斂雪罷流風闋連輝有餘映縈光無蹔輟首眺懷乍新闌賞景彌絕雙陰相蔽虧並彩互明滅炎寒俄聚散望劇盈缺撫物亮固然孤異懽惙

長安西門朝

隠隠夕唱傳肅肅宵車騖玆夜方向晨中心憚將暮朱華淪未啟瑤光儼初度絳霄麗明月素飈流藻霧嚴防限中禁周廬扄內附岹嵽北宮朝徙倚西墉步曬目紫防宇蹀足玉堦路矯迹承華側徒慚班振鷺

答何大復

宵懽不繼晨朝防豈延夕欵念未云周勞心彌已積篤好追昔悰興言撫今戚纒綿金玉音參差翰墨迹開帙虛云閣臨觴闕瑤席惠思荷來章褰裳奉良覿

月夜坐憶

明月三五時流光千里外虛館風泠泠寒墀霜靄靄不見南樓客徒憶西園蓋懽酒無盈觴憂襟有餘帯沈吟靜夜思緬邈佳人防

過孫世其館中

傾暉隠防晷屯陰升初宵陟降並招攜防衍共逍遙坐檻仰層穹披戶聆淸飈羅星照髙牖行雲動防綃旁眺稍闇闇極望亦寥寥卽此蓄心賞眷言詠長謡

訪史內翰不遇

回車望云防攬衣陵霧術山齋晚猶閉幽人朝已出拂石矚新詠窺牎覘散帙含情不可愬徘徊悵如失

何中翰夜集

寥寥冬夕穆穆北堂防徘徊芳翰詠慇懃羽巵薦霧幌入鮮月風甍下防霰自顧恥薄虛何因屬深睠

崔太史席上詠翠杯

綺坐倦朝歡翠杯出宵酌月艶寫疑空雲光挹愁落碧醴共玲瓏華燈增照灼一得侍君閒終言厠醻酢

詠禦溝鴈

太液春風起瀟湘鴻鴈歸照水翹圓趾隨波弄短衣曲池稲粱足上林矰繳稀由來江海性還從塞北飛

雜詠【六首】

詠風

蛾眉簾下出春風花際來云落髩間髮蟻轉手中杯華梁塵乍動羅幃影復開試將巫山雨吹向楚王臺

詠燭

客醉北堂上花生夜戶中色亂歌梁月影暗舞衣風珠簾照不隔羅幌映疑空願得陪長防相防曲未終

詠屏風

屏風十二曲羅列洞房隅雙環金屈膝四角錦流蘇蛾眉行處隠玉袖坐中扶因歌畱上客翠蓋少踟躕

詠蒲

昔聞詠塘上今見翫池中紫茸含細蕋緑帶舞輕叢蜻蛉髙下逐翡翠往來通徘徊桂蘭渚竟日與君同

詠萍

參差如霰布的鑠似星出魚戱影初開鳥散文猶宻幸因雲雨防且免風波失無禆江海流徒謝芳菲質

詠兔絲

根株不自立枝蔓爲誰飾偶同雜組文未比朱絲直園客何由整天女詎堪織暫附松栢枝終辭霜露色

答祝禮部

屏居寡懽愛懷屙積悲戚勞君惠繁翰結言慰離析荒楚向疏蕪寒花方寂歷良辰已雲暮淸揚不可覿

贈士奇允升

暮春黃鳥飛始悲歡晤稀首夏朱櫻熟重嘆離居速離居何契濶沈憂鬱難豁君同汲黯疾予有相如渴偃息閉東軒扶杖一窺園遲遲云日媚萋萋卉木繁素書旣滿幾淸酒亦盈尊此時防二子賞心誰與論

秋日感懷

白露墜何早淸風淒己寒今玆復秋日悵爾切悲端三十未聞道一官祗素餐區區諒無補惴惴詎能安撫已每多念逢時恆鮮懽徒然抱慙恨嘆息歲將闌

舟行雜詩九首

金門再捐佩滄洲一振衣沿洄歷秋水偃仰盻淸輝塞鴈尙未發檣烏還解飛臨流聞楚調爲我送將歸避地諒非願防吳或有托今我匪伊人心期偶如昨行役多憂苦棲遲詎爲樂君防岸上蓬秋風益飄泊白露晚來生汀洲把杜蘅浮雲西北返孤客且南徵習習野吹急沄沄川漲平徒防秋潦盡未可俟河淸息徒指川裔系防臨叢薄飄颻散襟帯風吹零露落俯折岸邊蘭仰聽雲間鶴寄言天路上共爾違矰繳秋雲翠可鑑明河景如髮川上夜寥寥徘徊望新月流光睇轉近餘輝攬還沒念彼同懷人關山日超忽木落風雨夜水生蘭蕙洲已值淸秋日旅客思悠悠感時臨歲晏惜逝對川流此際亟歸去蕭條難久畱行子怨路長長路方漫漫前瞻但雲霧卻聽空波瀾銷憂命懽酌取樂興哀彈安得晨風羽紓我懷歸嘆朝辭枉渚汭夕騖淸川路經過方自今神期宛如故沈吟招隠曲徘徊逺遊賦西北有浮雲行行一返顧桂嶼饒涼吹蘭臯足素氛鳥疑沙上霧魚避水中云寥廓有欣矚蕭閒無厭聞行將入江海長對白鷗羣

郭外治宅

抱瘵謝交遊棲閒避紛濁郊廬未云逺已覺心綿邈屏居聊寄拙營室惟從檏茅茨無結構房櫳罕雕斵門庭褊蕪穢牀帷多蘚駮方因遁蓬蓽更欲菑磽埆灌園希仲子易農哂方朔無雲尼父譏遽鄙樊須學

詠料絲燈

淮南玉爲盌西京金作枝未若玆燈麗擅巧昆明池霏微狀蟬翼連娟侔网絲煙空不礙視霧弱未勝持碧水防蔥鬱彩石染萎防霞疊有無色云攢深淺姿焚蘭發香气對燭映紅滋明月詎須侈夜光方可嗤

遊西郭

向晚思觴酌西郭翫芳菲風花半未落林鶯猶自飛殘景初移席涼气稍侵衣褰裳及將晏無使露中歸

首夏

寥寥塵外意更對蕭然境竹竦檀欒葉雲起嵯峨影迹幽疑避喧神虛匪耽靜嗒爾此端居惟知晝方永

冬夕

空齋生夕靄俛仰俄淸絕開帷翫光景就檻看雲月寒條響哀吹曾林皓余雪懷人不可見徒令自怡恱

曉坐齋內

近曙早鶯喧乍暖遊絲宻稍稍竹待風紛紛花就日臨堂防芳翰披衣翫仙帙賴此自多娛蹔緩幽憂疾

郊館

夜雨旦初霽郊館試窺臨東風急花水朝日麗雲林多景毎難遇幽期還易尋端由來序速倦思坐相侵

始還別業春際遊覽

結宇帶層曲列牖俯云湍幽篁上交錯怪石下叢攢春際聊騁望園中皆可懽芳林秀丹荑緑水散淸瀾余本支離者平生玆考槃淪飄從逺役畱滯守微官言邁祗云易思歸方慮難悵然廹遲暮五載始投冠迨此尋棲息復得遂盤桓撫心殊已愜日夕廢朝餐

西郊

淸曠自有素寧獨在幽深誰謂西郊地宛似南山岑四野多景色靑春晴復陰鮮云冠緑苑廻飈翔翠林寢疾托閒逸卽趣恣登臨嬰累悼自昔取適懽在今豈嗟時易頺但顧樂難任穿池玩遊鯈種木候鳴禽將營人外賞聊賦邱中吟

行園

巾駕入邱樊披榛理園囿前臨古墟路卻望淸渦曲經營辟池館周流羅卉木風落繽紛蘂露冒葳防竹窈靄殊冬夏寂寥異昬旭野陰當晝暝水气先秋肅少壯旅衣冠疲病歸農牧蹉跎任情性蕭散諧心目雅懷名山意益厭人間俗歲晏終如何行行訪巗谷

郊居作

池籞鮮珍鱗樊籠多鎩翮物情忌窘束人事傷紛迫拙薄謬榮塗疏慵謝朝籍銷聲背諠競息影投幽隙邱園𨿽寂寞悠然殊自適徘徊弄文史流連眷泉石神輕片雲上目瑩淸川激蓬嶠宛相聞滄洲如在覿未申隠淪志稍習湛防迹外慕非所希聊用終晨夕

曉出東田遂遊溪上

鳥鳴曙色至云収春气鮮寐覺啟南扉顧步出東田遇賞乍淹畱乘景更夤緣折芳順蘅薄渉水弄珠泉感來憂已忘神往樂俱捐窅黙任眞防蕩瀁契靈筌何待昆邱上騰化始爲賢

齋夕

觀書每成倦徙倚憑齋閣煙景翳山池春陰斂花蕚衰侵迫惆悵節變乖行樂不有恬然想何因堪寂寞

暮春園中作

荒徑入園墟經旬曠遊渉林飄依檻絮蔓引橫階葉春防意已倦風晚花如怯憮然閱䢐景彌使憂相接

對雨

病困怯炎蒸陰雨差相慰芳林洗花蘂緑野籠雲气坐憶郭西池芙蓉定開未

答顏惟喬

俗紛倦城肆放浪懷林莽命賞來芳訊探奇恊幽想蕭條南苑際中夏猶淒爽雨霽緑泉生風驚白雲上禽魚行盼睞水木坐俯仰梁棟下陰霏房櫳逓哀響淪飄病轉劇偃蹇年日長名山仍未去末路竟何往故人念相慰賤子擬自廣旦日佇登臨願言操幾杖

遊城南園林【用開襟濯寒水爲韻】

崇邱亙中野逶迆似層臺斜攀陰磴上下見涼雲開對酒已判醉無勞歌管催

徙倚蔦蘿逕徘徊松桂林尋云延逺步窺水瑩幽襟防子共行樂終然孤賞心

別苑命飛觴平沙徙行幄借蘭初觧帯拾蘂俄盈握廻策步前溪塵纓仍自濯

麗札昔相約名園今共看雨苔晴亦濕風篠夏猶寒永日倦髙宴淸歌時向防

日落風景佳中園霽氛滓輕雲染松色淸露飄蘭蘂新暑漸炎蒸重來翫溪水

城西亭子宴集【用桂棟畱夏飈爲韻】

逐涼向何許平臺俯煙際靑臯杳重疊素水縈迢逓酒冷渚邊云衣芳苑中桂一遇林下期仍偕塵外契攀林摘朱果汲井牽瑤甕涼風拂露榭淸气流云棟四時俄轉瞬萬緒紛如夢相顧各喟然中飲可辭痛抱屙慨獨臥恣興欣同遊搴芳薜荔苑窺鳥防防洲日暝石潭淨風涼雲樹稠坐看夕景晏與君仍暫畱幽渚攜風策層阿息煙駕亭亭荷照景嘒嘒蟬吟夏低徊悟形變索莫慙時謝自緣心有念臨觴屢驚吒永日避炎暑中園屏煩囂登危乍淒愴臨迥更蕭條積水含宻霧空林送新飈眷言攄幽抱援翰賡長謡八月十四日夜餞伯昭五首【以圓景早已滿爲韻】

秋堂慘別酒夕幌傷離酒停亦闋乍睇望舒圓窈窕度淸漢空蒙浮素煙此時一弭思再徙風中筵筵徙杯復傾風罷衣猶冷懽意始依依憂心終耿耿玆遊並偶坐後別侶孤景婉孌惜流光攜手夜方靜靜夜未遽央華月出尙早防氛映修竹皓露散芳艸殷勤遲暮日緬邈平生好及玆蹔晤語安能寫懷抱抱懷不可冩徘徊詎云已漸聆寒漏促屢顧淸陰徙宵深河斂素曙近云成綺願子引餘觴爲別悵伊邇邇別非久淹徵駕憇南館黯黯金波滅離離玉繩斷緒言殊未竟積思俄已滿行矣念相慰裁音兾無緩

郭外

置酒命交遊巾車向城郭徘徊空野外樂緒翻蕭索涼風變云日白露驚川薄秋水增煙霧衰林半揺落良時一若此人生詎如昨援琴寫哀弄停觴罷懽酌愧彼忘情者孤悰似無托

寄劉希尹

代馬怨殊羣越鳥懽同族如何平生愛分背乖心曲悠悠間鄕縣冉冉逾涼燠念子行寡偶我居亦防獨疲屙蹔逃位饑寒方殉祿出處𨿽未同身世均羇束山林鮮疵吝市朝多寵辱寄言訊之子遲望歸來躅

夕詣郊外

久瘵積幽抱端居乏讙趣日夕覽郊園俛仰增愁慕林靜動風飈川迥來雲霧徵蓬駛且斷棲鳥驚還聚感物悟時變憂生測年暮衰顏漸已迫稚齒誰能駐淹畱歲方晏沈吟日云屢有懷空若玆無聞良可懼

晚遊墟中

獨行墟裏路歸來秋景夕鴈落淸川永鶴唳荒林寂超遙迹乍逺優遊意彌適寄言簪組士擾擾眞堪惜

自西野循渦曲臨眺贈同遊者

養拙非藏器寢屙豈逃名進慚冠蓋羣退慕邱園耕多病齒髮暮屏居懷抱盈稍尋臯壤樂蹔慰蹉跎情入野緬曲折臨谿屢回縈霜濃石道淨水斂云潭淸煙景淡將夕汀洲逓防明疏蕪岸篠落寥戾川禽鳴心賞夙所重身累適已輕豈辭疲曵倦幸與良遊並濟時謝明哲量已保幽貞願從求羊軰放曠終吾生

臥病賦懷

工拙詎同區通蔽固殊致由來辟世者未逮匡時智伊余本疏誕屏迹歸朝寺非材托閒散孤賤違榮利邴子忌多秩嵇公病爲吏𨿽防二賢操猶全匹夫志適已每多慰養生仍寡累方探至人防始慕神仙事覽矚昭曠防棲佇靈異白雲存髣髴滄洲形夢寐淵虯無近韻霄鵠有遐意願結松喬侶人間聊可棄

雜詩【五首】

植艸防成蔓種木當爲株休咎豈虛生景響不相逾呂生釣奇貨蘇子挾陰符六國假相印萬戶割名都一朝計不售倉卒蒙罪辜狙詐適自困傾巧定焉如生時諒非榮旣沒辱有餘達人安貧賤貴欲弭禍樞

富貴使心惑嗜欲致行妨宴安損性靈羙疢生膏肓吾觀古來士髙躅互相望首路或暫同中道更蒼黃班生嗣前烈馬融遁遐方借梁奄爲累附竇終自戕通人識尙爾咄咄可悲傷小人難久要君子貴其常艸木有貞心嵗晚盛芬芳

玉以采自斵丹以澤自銷髙才耀當時荼毒竟相招傅子感飛蛾張公諭鷦鷯思患豈不微履險果焉逃千金憚垂堂胥靡易登髙願隨方外士杖防歸蓬蒿

神龍徙魚笱靈鳳違兔置至性炳幾先憂患寧相加在昔有明哲引身蹈幽遐豈無當世心岐路多网羅於陵勵淸操接輿肆狂歌寂寥以爲侶自然以爲家紛華非不榮反覆將如何

伊昔學幹祿忝竊造中朝時來豈自期奮迹階雲霄秉筆屬西署攺服厠東曹公卿競推引賢俊慕遊遨防滿近傾覆中心憂且勞興言命旋駕偃息就林臯浮沈各有宜趣舎實相遼諒非髙門士聊欲恣逍遙

冬夜

髙閣寂已夕淸陰淡如霧林塘正寥落霜月轉幽素蘊眞非境累賞勝由神悟倚戶望西園無人共微步

舟中看雨

防照下亭臯輕雲翳川曲一望春波上蕭條煙雨緑餘花飄近渚眾鳥喧深竹借問同行子何處停舟宿

志感【二首】

二儀育萬物四時代寒暑三五咸哲王質文有今古聖人貴通變愚者或未睹周公興禮樂光翼兄與父宣尼謀魯國一變道斯舉舊章不可忘季世賴毗輔茍能繼先志攺制固法祖國家歷年祀庶績罔不敍乘時宜損益更化竢明主愧無賈生書今日悟當寧

聖王久已䢐方策不俱逝大者載詩書遺烈播無際猗嗟徳不泯文章亦相儷吾觀三五迹曠代若同世區區漢唐來羣儒猶善繼葳防竹素間君相賴攸濟皇朝屬全盛重光施來裔自非良史才大業有瑕翳願言見作者綴緝列凢例紛綸括羣典俶儻襲六藝言文行則逺斯理良匪細惓惓告在位秉筆當勿替

贈別翟廷獻

燕酒沽玉壺彈箏唱吳歈四坐咸寂寞停觴但踟躕踟躕送將歸故人與我違當春對歌酒愁思無芳菲憶昔同棲泊長安競行樂朝野盛懽娛朋曹何灑落休澣及朝昕追遊越城郭東第盡王侯西山具邱壑秋月韻鳴春池喜華酌流湎平原飲儻蕩鄱陽謔良時易䢐謝同心忽離索浮沈別岐路聚散殊今昨之子宦中州余方尋故邱譙國望梁藩咫尺抱離憂攀嵇虛往駕訪戴稀來舟空投三歲字詎申千里遊今王繼百六龍飛自南服年開嘉靖號祥符大橫卜西雝羣振鷺東圃叢修竹一辭北山隠再忝南宮錄判屢愆期隨牒忽來玆過逢蹔以笑勞苦翻成悲君謂久遊梁俗態好蒼黃寧容長卿慢競笑次公狂當戶忌芳艸投人疑夜光以此污防官不如還故鄕感君誠不偶顧我今何有儒效卒無聞官箴竟多負一割慕鉛刀千金慚敝帚循省但空虛悲傷就衰朽衰朽遽幾何良防將無多昔遊接形景今別邈山河白雲梁苑色緑水蓬池波畱連暮春日殷勤遊子歌歌防日向斜遊子起登車臨岐欲有贈何因解咨嗟鎩羽異鴻鵠存身乃龍蛇行行念自愛無爲怨天涯

太嶽詩三章贈陸元望少參之武當

荊楚富名嶠太嶽气雄哉雲杪擢珠林天中懸玉臺遙遙人境絕肅肅神君來

神君集福地文祖樹靈宮金銀列城闕藻繪揺煙虹蕭然僊局吏坐嘯靑山中

靑山好棲遁朱門倦淹薄空握五芝圖坐恐三花落儻傳招隠曲願附南來鶴

省中賞牡丹是日喜雨得知字

嘉卉含采芬榮還及時玆言喜雨日忽值看花期四月春艸歇南宮韶景遲煙扶翠柯立風拆絳房披珠樹安足種僊人應未知何如翰墨署共攬芳菲枝賞勝自難偶時和方在斯作霖懷相業憂旱體皇慈厠燕已云忝屬歌諒非宜空然搦赤管詎報瓊瑤辭

雨中姚氏園客

朝日變陰靄滿園啼鳥聲坐看防雨至彌憐芳樹淸緑波洗沙嶼碧蘚翳山楹此時遲嘉客臨觴無限情

桂洲詩

白雲覆秋水桂樹在中洲羙人行笑歌攀援以淹畱朅來遊宛洛歲暮增離憂著書子當歸遲我艤扁舟

蒲汀詩【四首】

鳳飛俯丹穴龍遊顧珠淵神舉豈無娛防期方眇然哲人抗殊迹昭世冠羣賢聲華𨿽館閣賞寄乃山泉泉源出山下蒲生徧汀曲波中演漾春沙際參差緑離離映寒艸冉冉依荒竹發地辟蘭臯臨流葺荷屋荷屋積芳馨蒲汀轉幽敞蒼茫起暝色寂歷含秋響白鳥狎魚梁丹瑩入書幌淹畱江海思曠絕風塵想風塵謝髙韻廊廟企鴻猷適已道𨿽勝匡時智彌優徳人鮮凝滯大化任沈浮終防子房幄始泛防夷舟

徐子容薜荔園十三詠

思樂堂

䢐謝迫遄期悠邈成今昔平生行樂地仿偟覩遺迹寒飈起危館曙露依幽石象設尙如存神遊安適

石假山

君家洞庭畔猶嫌去山逺園隈搆石岫林際開云巘迆邐帯華池﨑嶇入層苑不載扁舟來臨流詎能返

水鑑樓

可憐池上樓俯映池中水防綴畫難成分明鏡相似云移荷芰下魚戱房櫳裏素景一離披知有防風起

風竹軒

綠竹自便姢復值防風集暝色颯將寒秋聲輟還急瑯玕欹易折翠羽紛難拾幽人最惆悵攬衣空竚立

蕉石亭

芳艸如翠幄亭亭冒巗阿丹梯承晚映碧澗冩秋柯日入煙霧滿夜來風雨多預愁霜雪至爲樂恐蹉跎

觀耕臺

東菑及農節髙臺試登陟阡陌路逶迆陂塘水紆直歷歷原上耕依依隴間食𨿽無耒耜勤端居增嘆息

薔薇洞

洞口薔薇樹春來冉冉紅停舟緑水曲攜酒防雲中穿林入窈窕牽葉望玲瓏祗謂躋攀盡望望轉難窮

荷池

臨水放蘭枻處處花相觸霞水共參差香風時防續上看繡羽亂下睇文魚逐日暮未歸來聊就舟中宿

栢屏

何時別陵上移居來後庭牽條擬峯勢總葉學山形白雪轉自緑防云相對靑無勞臺嶺側陵虛摶翠屏

畱月峯

陰崖抱嵌竇倒景如明月玉气夜逾妍珠光朝未滅雲歸暈正滿霧上輪初缺西園防客處臨翫情無輟

通冷橋

隔崦聞秋籟行尋窺碧山雨過沙岸曲泉吐石梁間云深乍淅瀝風起更潺湲緣源欲何極日夕未能還

花源

曲水冩珍池盈盈送紅蕚朝來湖上雨吹此繁花落旖旎縈魚藻徘徊逗蘭薄含淒眺芳渚劇念春銷鑠

安陽道中畱別崔子鐘

伊昔遊京邑周旋預簪裾親仁值賢哲泛愛及頑疏出處或異趣聚散罕同居今來再晤對奄忽十載餘十載俱南北行路何傾側色斯子奮飛明夷我垂翼失道愧先迷知幾服深識握手慘無言撫心空嘆息嘆息亦何爲迍邅丁此時鳳至樂周徳麟傷悲魯衰旣往亮無及將來猶可追所憂日月逝壯志已陵遲陵遲竟無成世故更相嬰平生陷悔吝晚節企幽貞無咎庶言愼有祿不可榮要子同心事千秋揚令名

贈劉希尹

曰余田野人勝冠弄文墨自顧在泥塗敢言生羽翼儀封誤眄睞汝南虛奨飾朅來長安道復與君相識伊君本卓躒聲華光岱嶽气髙稷下辯文當淹中學禮闈同貢薦宰府聨登擢何意他山石濫厠荊岑璞當代論交地如君眞寡二周旋幸嘉防提攜辱髙義仙曹多暇日帝京饒樂事朝隨紫陌遊夜集華堂醉淸時信難偶世故俄紛糾我方釋詔獄君已遭讒口金虎正縱橫玉馬空奔走憫黙各傷心蒼皇一分手升沈難預計往復更遷逝失勢蘭化芻乘時堇爲帝愚士故系俗達人解其契寵辱安足驚脫略人間世徵塗積冰雪防子辭京闕惆悵北風詩眷戀河梁別昔爲金石交今爲雲雨絕擾擾離筵散曖曖行塵滅親交日以稀心緒重多違同人旣逺謫孤客亦懷歸雲霄憚投足風塵思振衣願言乞骸骨從君俱奮飛

釣磯

釣磯上斗折偃仰俯石瀬曽云來目眥淸波鑑衣帯捫葛聊爲綸持荷還作蓋髙情豈羨魚逍遙在塵外

月夜望雪

朝看雲際雪夜坐月中樓宛似靑天上俯觀銀漢流猶憐目未盡好爲上簾鉤

贈王山人

古有形法家史官常著錄王生世其術胸中羅海瀆爲我談形勝九州如在目手持諸公詩詞華爛珠玉吾聞古者葬溝壑爲槥櫝緣情棺槨易彌文宅兆卜古道日陵夷異哉末代俗送死徒空言實儌生者福昔人信恬淡今人苦多欲紛紛衰世事利塗寧異躅天地無終極陵谷屢翻覆縱觀大化中千載亦云促旣死惟所遇生取衣食足不貪以爲寶斯言當自朂

贈蘇允吉侍禦二首

逃虛喜同人絕弦悲異代獨行增永懷賞廢有餘嘅平生友英俊末路離懽愛何圖蓬藋間復與親仁防知言甚合符定交果傾蓋先民夙所仰斯人固其軰鴻才何炳蔚雅行乃韜晦官聨侍從列意寄風塵外相望己勞積辭訣能無槪差池惜良晤繾綣見交態吾衰采眞遊子賢熈帝載一結同心言當令歲寒在

鹿鳴美野艸君子貴贈言聞善樂相告此義古所惇若人信名世乘運佐羲軒觀風練國體遊藝防詞源求友及薄劣作賦賁邱園感彼詩人語何以報璵璠曰余嗜檏學自信莫能諼舉俗不見是惟君期討論立言非不朽功徳鮮常存逐末事終小得一道斯尊外物棄浮雲貴已養靈根願招同懷客共入無窮門

小園舊名退樂中丞馬敬臣先生攺曰常樂因爲題榜兼賦古詩二章見贈蕙敬次韻奉酬且記吾園得名之始

西原亡舊業南郭得新廬開荒築塲圃攺徑通村墟達人賞我趣逺訪林間居年徳非可親气味略未疏傾蓋語移日縱談懷抱舒置酒瑩心亭促席臨淸渠然竹煮山茗炊黍薦園蔬贈詩借髙論題榜忝名書𨿽榮華衮褒自顧實空虛平生志尋樂憂患每有餘好學謝希顏寡過願師蘧守節欽兩龔知止企二防防公蘊眞鑑晤語復誰與

荒園負城郭窮巷翳榛莽誰云一區小我懷殊自廣結茅尙素朴種竹愛蕭爽樂此林廬就忘彼年歲長自予釋纓紱一紀脫覊鞅獨學嘆孤陋成性愧存養稍知天路近欲陟未能上希音寡偶和好事莫來往遂輟邱中琴千載寄遐想晚遇林慮公折節猥相訪望洋增大觀披云快髙仰諒非溫伯子何以酬心賞

贈李子西

自余友君子寒暑僅三易始見歡如故再遇契逾昔周旋尙無幾欵眷良已積常恐人事乖及玆果離析枉駕就我別執袂城南陌舉觴忘獻酬坐客皆淒惻愛深悲不淺辭盡意何極霄漢子奮飛山林余偃息出處茍同心楚越非異域

送林汝雨提學嶺南

聖人久不作命世豈無人賢哉白沙翁崛起南海濵研幾見智崇固窮占道醇吁嗟百年後斯人不可聞儒林實淵源庶官非等倫君𨿽舊史氏選擇典斯文番禺名都防多士何彬彬之子允師表先正有遺塵千仭獨髙逝九淵終自珍出處茍不審性命諒奚云衰俗日陵夷我懷難具陳風聲系先倡典刑期再新嘉防亟增修江門堪問津贈言同心友景行良可遵

日暮

日暮坐東軒直望西山曲白雲藹藹至雨我前竹玆晨憚隆暑披衣廢朝沐徙倚乘夕涼淸風散炎燠大象幹流行變化一何速日新諒無取年長秪多辱古人善補過嗟爾當自勗

寄穆庵

昔遊西海上明月落吾手欲訪識珠人惟有庵叟山川阻且長望望空搔首由來稀世寶知者故希有

庵中

市聲入墟落甕牖未全曉虫飛亦薨薨焉知此生小羣動隨天運宇宙長紛擾獨有庵中人防然化機表

贈孔汝錫

河淸非難俟鳴鳥亦易聞傷哉獨立者異代無同羣調鐘欲誰須獻玉秪自勤士爲知已死古人豈徒云我生信多幸激賞遇夫君淸襟似淵徹妙論若蘭薫寂滅契理英華包藝文方欣暫晤對遽愴逺乖分迢迢長安日杳杳大梁云預愁夢中路舉目空氤氳

南園對月與孔汝錫

避俗毎郭外養屙亦園中索居無與娛君子欣來同孟夏日猶短初筵俄景終幸玆三五夕可令詩酒空移席陟亭榭緩帯弄絲桐落霞稍西沒朗月已升東湛湛竹上露泠泠松下風眺聽盡昭曠懷抱轉沖融詎厭緑觴滿但愁良夜窮畱連非荒樂悵別方匆匆

邱中

蕭條風雨散淒淸松桂冷邱中一防睇處處雲霞影稍愛夕陽佳復聽秋聲靜遙懷賞心侶歲暮空延頸

寄浚川先生

覽公談作贈公詠篇尋仙願未果懷舊心悠然摳衣遊郡齋言詩偏賞激束書謁京邸交臂俄分折中歲再見公置酒浚郊廬自此若參辰形迹緬相疏一別二十年相思定深淺獨遊郭南園憶公如在眼稷契亮天功巢許好山棲同生堯舜世出處安能齊退藏誠自揣明敭何濫與愧非伯齊倫謬當公叔舉我年已遲暮我志但逡巡鄙儒信頑魯不識要路津枳棘偏荒塗防梟競翔舞中有孤鳳凰哀鳴一何苦十日出天衢龍飛欲何爲不如反深淵俟彼風雨旹世俗多﨑嶇達人豈凝滯公能訪松子予亦從公逝

次韻酬顧武祥

一防郭外田五畆林間宅追蹤揚子云希風謝安石春墟雜沓紅秋逕朦朧碧優遊不知老畱連轉成癖良朋玆見訪神交自疇昔臨流暫攜手借蘭仍布席晤言盡防契賞心非外索誰謂衡門下亦枉金閨客髙士輕官簿逸人貴仙籍矯首問天路與君同所適

莊生

莊生演黃老孟子述唐虞古今事已異見謂爲狂迂章甫豈不貴越人非所須嗟嗟後代士髙論將焉如

林臥

東南月出早林臥不知莫飄蕭石隕籜靑熒松露意愜已忘言神遊如有遇空懷寄同好此境莫能賦

畱別

素乏霸王略頗深山海情一充南省賦再反東臯耕疏放日增甚沈痼歲彌嬰好遁愆幽期鳴豫貪浮名進止茍如此焉能獲利貞初服念不忘逺遊心所輕遲遲去燕闕眇眇向吳荊薊門雨雪暗廣陵潮水生八公遺桂樹千里饒蒓名勝分可悅心賞遙難並願言慰離索引領伺同聲

考功集卷三

欽定四庫全書

考功集卷四

明薛蕙撰七言古詩

元夕篇

皇都佳麗地春日艶陽年共愛元宵好爭歌明月篇元宵明月滿蓬萊春色先從上苑來千門宛轉銀屏隔萬戶參差金鎖開千門萬戶連雙闕防女新妝踏明月映牖窺態轉多含嬌凝睇情無歇正逢春日愛芳菲復值春宵縫舞衣燈光斜照瑚枕香气空薫雲母扉此時天子盛遨遊離宮別館足風流才開鳳島張燈架更起鰲山結防樓防樓岧嵽鰲山側復道交衢對南北萬燭翻疑白日光千燈卻亂春星色春星暗靄迷煙霧仙籞分明見天路空裏翩翩翠蓋飛雲中冉冉鸞輿度翠蓋鸞輿千萬騎伐鼔摐金動天地禦仗層層錦繡圍廣塲隊隊魚龍戱就中別有王侯客三三五五長安陌夜夜經過許史家朝朝遊戱金張宅金張許史鬭驕奢金燈玉帶剪春紗鴛鴦比翼玫瑰樹翡翠雙棲菡萏花龍膏鳳炬列千行蕙火蘭煙百和香月華照耀璢璃障霧影氤氳玳瑁梁可憐豪侈誰能似可憐行樂心無已曲罷頻移歌舞筵醉後重遊燈火市月市星衢遊未徧東城南陌時相見妖童繡勒五花馬倡女銀車九華扇妖童倡女繁華子雙去雙來帝城裏粉色偏從月下明衣香故向風前起調笑行歌懽未防浮影流光夜遽殘朝來試過狹邪路墮靨飄花那忍防

龍虎山歌送範同年汝和

豫章之東龍虎山南斗垂耀當天關祝融廬霍引襟帶三江九奔廻還山盤水曲入仙城疊巘層崖上紫淸中天日月照樓閣二十四巖金碧明巗室洞房煙霧裏玉戶金牎宛相似丹井深通滄海潮翠屏倒掛天河水翠屏錦壁百千廻緑岫靑岑宮殿開羽人龍駕去不返仙吏仍飛雙舄來雙舄朝天還帝鄕飛來飛去名山傍仙嶠雲霞長不攺天壇花藥依然在卻向山中寄紫書故人闕下遙相待

送範師舜調南京兵曹兼訊顧英玉

範云移官赴南署買舟官河下江去君家住在岷峨西回首江東望鄕處蜀客吳人解相笑可惜風流本同調江左應傳洛下吟尙書更羨臺中妙尙書臺中多暇日相逐郎官騎馬出載酒觀棋樂未稀登山臨水情非一眼中六代繁華地弔古悲歌動人意冶城無復謝公行新亭曾灑周郎淚君向吳城我燕市年來亦憶蒓鱸羙幸爲傳聲謝顧榮何時共飲三江水

寶劍篇

昔聞歐冶鑄寶劍冶中蛟龍歘揮霍冶開火歇蛟龍失黯黯靑雲吐芒鍔赤山丹液色郁勃白帝金精气縈薄翠瑉磨出冰洞明寶鞘裝成金錯落鸊鵜膏瑩科斗字鹿盧玉映芙蓉蕚坐上傳看疾風起尊前防舞驚虹躍蚩尢蒼黃化石隕天吳辟易隨潮卻果然魑魅忌精爽坐令神物藏防漠由來世事不可測須臾淪落丰城側玉珥雕零苔蘚昬雪花蠧蝕塵沙黒當年得意防犀象今朝失路埋荊棘地底龍眠鬼猶泣鬥間气騰人未識泥塗污辱君勿悲風雲變化時將逼掘獄重開雙寶刀入市爭酬萬金直自古英雄每如此平生蹉跌長嘆息哀歌謾作行路難髙飛自有橫天翼

羲和行【五月日食作】

羲和東來海神泣丹霞閃爍云急風纒赤道吹星隕龍鬭靑防學人立軒轅太一迷南北蟠桃若木無顏色上帝巫咸杳不聞仙人側目天門黒

題陳明之畫菊爲何子元先生作

憶昔先皇十八年學士風流滿當代就中太僕眞瀟灑至今畫菊流傳在中丞此卷畫更奇秋花錦石雲霧姿追思盤礡解衣處想見酣歌縱酒時當時畫此蓬萊觀自謂平生此其冠畫成持贈燕泉公滿堂醉客空嗟嘆回首斯人已難得長使中丞憐粉墨拂紙偏驚白露寒開緘稍覺悲風色中丞逺適西南地索我題詩見交誼百年許與詎偶然萬里提攜不相棄陳琳後事不堪論水部文章今尙存病客安能賦思舊主人須爲續招魂

鄭繼之館內積雪爲小山戱作長句

君不見少穀子饑寒臥病長安里長安臘月雪一丈怪爾朝來何技癢陵晨掃雪爲小山數峯突出戶間我時過門訪子入子也階前荷鋤立亂垂散髮雜塵垢斜挽短衣半沾濕憶子前年覽吳越東遊四明尋禹穴慣矜赤腳踏層冰苦覓黃精斸山雪平生好奇心未已今朝作戱聊復爾斵冰積雪止俄頃走海驅山宛相似仄崖崩壁色淒愴玉膏乳竇陰森爽磊砢初驚大禹鑿戍削翻疑巨靈掌君不見五侯甲第當此時紅羅斗帳流蘇垂銅盤燒爉防雲散玉防拂面香風吹吁嗟如子何爲爾低眉蹙頞凍欲死

南唐李昪畫竹題云升元閣上作賜宋齊邱

南唐艸創金陵日君王材藝還非一宮中初學書畫圖人間早見丹靑筆升元閣上朝置酒九華山人前上壽興酣防染雲霧飛畫成揮霍蛟龍走瀟湘洞庭洲島畔雨葉風梢翠淩亂珍重仍兼禦字題畱傳擬作山人玩人代悠悠朝市攺何言畫本今猶在嗚呼金石亦銷毀細看粉墨無光彩我持此卷三嘆息英雄割據終何益虎踞龍蟠尙復存黃旗紫蓋非疇昔富貴繁華如夢寐千秋萬歲皆相似君不見西京空聚茂陵書傷心不獨江南事

黃河行贈管汝濟病歸

昆侖播元气積石歕靈波東南控赤縣西北注黃河黃河西北來崩浪觸山開天輪蹙驚電地軸沸奔雷雷奔萬餘里鼔怒何時已懸流白日下漂沫浮雲裏洪波直射三秦道巨靈擘山山爲倒二華峯開菡蓞披九夾繞蛟龍抱九嶻嶭靑天上下有黃河日揺蕩欹防長移漁父船淸沙好拄僊人杖僊人西歸聊卜築開門正對黃河曲浦口鳬鷖上石牀雲中薜荔垂茆屋男兒掛冠苦不早玉體憂來日枯槁爾去應尋河上公我行欲訪南山皓

送太乙子歸華山

太乙子棄擲腰間組酒酣慷慨防劍舞閶闔防防不可入西遊華山騎白虎騎白虎登金祶金梯髙髙與云齊手翳芝艸捫虹霓子先茅龍肯相與隨君翺翔逐玉女

題郭鳴世鶴亭

第五橋東野竹靑主人結屋占云汀扁舟初入泛花水三徑新開放鶴亭亭下蕭蕭鶴一羣含姿弄影雪紛紛水邊沙暖行春日石上風寒臥白雲白雲浩蕩滄洲逺憶昔雌雄巢翠巘靑田養子眾雛成華表辭鄕幹歲返何年偶被云蘿制羽毛摧折樊籠際拂霧仍思紫蓋飛臨風尙想華亭唳小苑斜連鴈鶩陂上林卻繞鳳凰池不須奮翅緱山去相逐鵷鸞集玉墀

梁園歌贈李川父

君不見梁王富侈甲天子國東築園三百里復道崛﨑象河漢曲池潺湲寫海水詔書益賜膏腴地羽獵常從千萬騎爵馬珍奇外域來賔客遊談四方至本期千秋樂未攺奄忽繁華不相待金輿玉輦已零落鴈渚鳬洲竟安在君不見異時鄒陽趨闕下出入雍容擅文雅寧知讒人一開口束縛翻爲獄吏罵又不見漢廷不重馬相如謝病因上梁王書浮沈頗與諸生伍枉卻當年賦子虛梁園一旦生秋艸二公坎何足道人間萬事皆虛無詎用區區惡懷抱大梁李侯才絕妙司馬鄒生爾同調江海遙分刺史符文章不待承明詔相逢問訊今如何命也豈免常蹉跎南歸又復不得意贈子聊作梁園歌

醉歌贈姚汝修

蛟龍未得意居然客泥瀆區區蛭與蚓見之不掛目寧知一旦挾雲霧赤電靑蜺下相逐白日収光海水沸南山摧倒爲平陸丈夫處世亦如此竪子莫輕天下士君不見張儀南遊楚相橫範叔西奔魏齊死姚夫子飲我酒髙歌爲君起君今骯髒王侯側我時跌宕塵埃裏時人作色矜權貴笑我摧藏不足畏淮陰仰視裏中兒李廣愁逢灞陵尉勸君第飲君莫辭英雄防合當有時少年何惜千日醉他日飛騰猶未遲

嵩邱歌送蔣子云

君不見衡恆泰華奠九州豫州巨鎭名嵩邱中天照耀白日景后土灌注黃河流往者天皇題寶帙五嶽眞形標第一三花隠映玉女臺二峯羅列仙人室曽聞軒後駐云軿復有周儲吟鳳笙緱氏山頭鸞鶴去鼎湖水上蛟龍迎君防萬乘亦何似古人棄之如脫躧紛紛流俗笑此言肯把山林易靑紫世間萬事俱零落何用明珠彈鳥雀因嗟季子狹三河轉憶尙平娛五嶽我今思歸殊未還夢中每每遊僊山頗疑羽翼落天外但覺煙霧非人間君不見謝公李白神蕭爽天姥羅浮夢來往予也頻夢山中遊心知自是神僊流異時最愛安期術擬臥名山采芝術羽化靑雲𨿽未期肥遁丹崖詎爲失送君南行洛陽道一望嵩山愁絕倒谿口空餘躑躅花澗中不見菖蒲艸薄遊已自厭風塵多病祗堪學隠淪明年定訪浮邱伯爲掃雲林作主人

鄴都引

君不見當塗父子全盛時鄴都佳麗侔京師芙蓉池上開朱邸武苑中羅羽旗九錫才終俄受禪宮中更起文昌殿功臣北闕賜甲第詞客西園侍淸宴雄圖擬謂千萬年於今城闕空雲煙梁沛眞人不復起歌舞曽無銅爵伎西陵誰辧古墓田東流惟見漳河水

夏夜暑甚不寐

手中白團難禦暑冰簟絪縕熱如許髙樓夜半擥衣起簾前坐看銀河徙想象蓬山殊不惡桂樹玲瓏防珠閣僊人月下汲玉井海風蕭蕭云髮冷

酬劉希尹贈古鏡歌

故人遺我魯國之寶鏡逺自燕都寄譙邑慇懃預恐到時久封外兼將錦爲襲夜來夢君在君側朝得君書長嘆息開緘寒雪灑衣袂入手秋蟾照顏色背間篆刻無人識鳥迹鱗皴土花蝕依稀尙有雙盤龍似我於君連羽翼當年與君遊帝鄕豈意今者遙相望摩挲明鏡覽愁髮坐驚騷屑生秋霜此時顦顇君不見作詩寄君空防腸

寶刀篇

譙國王生名博古故物疊累滿環堵中有百辟之寶刀太白之精來下土爛如白虹皎如雪紫气紛紛長不滅捲之如鉤垂欲折舒之還成三尺鐵異哉神物那可比堅能割玉柔繞指蛟龍變化廼如此刀𨿽奇譎不宜爾王生王生善寶藏何年持之獻我皇指麾上下威四方廷中佞臣如負芒佞臣屏退進羣賢巍巍帝徳光配天小儒敬賦寶刀篇頌聲洋溢千萬年

結交篇

交道之難應有以大都難在無君子小人見利不見義相與安能保終始憶昔曽爲吏部郎四方賔客滿門墻汝南防士各題品北海愛才偏激昻一朝余坐大禮罪被放歸田遂沈廢當時門下結交人去作誰家座上賔一書不復訪生死半菽那能分賤貧歲寒僅有數君在餘子悠悠難重陳君不見古人髙誼難比儔今人薄惡眞可羞請謝當塗少年軰甘與深山麋鹿遊

置酒辭

羙人洗拂白玉巵老夫自歌置酒辭桑楡之光能幾時含情不飲復待誰我生材質無所宜不擬縱任恆矜持譬如散木不自知欲就繩墨何其癡盛年一去悔可追卻對蛾眉慙鬢絲君不見謝公自是天下寶偃仰東山頗枯槁平生掩鼻向富貴一見嬋姢翻絕倒人間混濁殊可憎聊憑尢物娛懷抱屈原湛身亦何補賈生慟哭空自苦漫將一縷系千鈞秪餘碧血埋黃土九州浩浩揚洪波念之豈免泣滂沱懷寶迷邦遭詆訶手援天下可柰何未如閒處且婆娑快飲羙酒聽淸歌及今爲樂勿蹉跎明年白髮應更多

酬張路寄畫佛及觀音

江夏吳生久物故畫手人間無獨步爾來張子出大梁又見丹靑照縑素柰何絕藝多自惜未許千金換眞迹髙士飛揚不易馴貴人造請空無益遙聞病叟耽理爲畫釋迦兼大士貫休羅漢殊未工虎頭金粟眞堪擬精舍安居伴白雲玉毫瞻禮對罏薫他年負入深山去應寫伽陀重贈君

贈王子正侍禦

江漢英靈鐘蜀都蜀之作者何代無嚴揚王馬耀往牒後有陳李兼三蘇國朝異才楊太史爾來任趙俱名士同時王子復同調四賢相望頗相似嗟哉王子才爲累正色立朝多論議未能黙黙禦史臺甘作棲棲州縣吏小州寡事無簿書時時訪我城南居嵇阮偏知酒中趣莊惠劇談濠上魚君如雲間折翼之孔鸞我如蛟龍失水而泥蟠百年窮達豈足道秪願長生學黃老俗儒白首誦陳編舌獘耳聾殊可憐文章成名第小技博學擬聖非眞傳虛生浪死不自悟尙搆空言嘲列仙仙人約我遊峨眉君亦莫負靑城期蜀嚴湛防眞我師君家諌議將何爲綏山儻遇騎羊子共附髯龍隨所之

希夷先生墨竹歌【並序】

蕙家藏希夷先生墨竹之右先生大書絕句云莫貪枝葉亦成龍要悟從頭到底空已遇神僊施筆力風霜不可再磨礲後題云陳圖南作就賦畫之左有章次道魏仲先二絕句魏並有序其略言錢公淡成入華山參先生先生作此贈之蕙自少時卽聞之長老云昔野人掘地得石凾中得此畫而周揮使廣取之蓋宣徳正統間也其後史揮使瓛得於廣子文而方揮使熇復得於瓛子經嘉靖丁酉蕙廼得於熇孫顯宗蕙觀先生詩窮理入防蓋非後世詩人所能言而其字體雄偉不凡兼有古人之法度亦非近代書家之比也鄕使得於外郡莫詳所自則其眞贗亦不能明幸而出自吾鄕爲數故家所傳事迹彰著眾人皆能言之其爲先生眞迹可信不疑然數故家皆武人莫知先生爲何如人𨿽頗愛重此畫而不知其爲希世之寶也又幸亳地不當要衝故此畫得爲吾鄕舊物歷百有餘年而蕙得之不然已爲有力者取之他所矣蕙嘗讀邵子擊壤集有觀先生眞及墨迹三絕句云未見希夷眞未見希夷迹徒聞希夷名希夷心未識旣見希夷迹復見希夷眞始知今與古天下常有人希夷眞可觀希夷墨可傳希夷心一片不可得而言於戱後世不爲不知先生顧其知先生甚淺如邵子所謂不可得而言者此豈世俗之所能知哉有能眞知其說然後知先生之道超然天地之始彼神僊云者其殆彊爲之名乎抑先生之詩固以一切皆空豈獨有所謂神僊耶邵子之意亦若是也𨿽然世無邵子孰不以斯言爲孟浪之言夫嘉靖庚子歲秋七月大寧居士薛蕙識

水墨淋漓數莖竹瑯玕不羨多成束飛白玲瓏一片石夜光休誇大盈尺云何此畫價無敵廼是希夷之眞迹列仙籍中多品流先生況是神仙伯宣靖仙材亦不羣尋師遙入華山云解顏一盼不易得敢望揮毫遺此君畫首題詩兼姓字鳳翥龍蟠三十四丁寧舉似一轉語截斷世間無限事領略眞仙上上機參同古佛空空義古來畫史𨿽無數爭似仙人得天趣筆勢翩翩入三昧旨明明標一句梵經合受天人禮仙迹那無鬼神防五百年來如電過一幅霜縑完未破湍水東流鶴不歸峨眉西逝龍猶臥故鄕之子慕神仙偶収圖畫如有緣錦囊新裝緑玉軸彤管更賦靑霞篇安得至寶不磨滅期與好事相流傳先生聞此應大笑水中捉月眞可憐

希夷先生墨竹短歌

大寧齋中至人竹淅淅天風撼蒼玉大書詩畫眞三絕價敵宣和六千軸伊川空有句傳神世俗寧知僞與眞秪恐明珠終暗擲此君他日與何人

文徴仲畫老子見贈舊寄觀音像並此奉謝

本家楚瀬鄕逺師周柱史流沙竟長往谷神應不死眞源古縣近西原祠宇荒涼舊宅存不見猶龍寫生色秪同摸象解空言衡山先生今顧陸贈我眞人眞一幅天機淵黙藏根柢日角分明辧眉目先生髙士非畫師一紙千金難易之四方求者苦不得我未往求先見遺往年曽寄圎通像髣髴白衣來海上今者揮毫圖伯陽恍惚靑牛歸故鄕老夫家居貧轉劇偶然富與公侯敵簞瓢匱乏無斗儲篋櫝緘縢有雙璧平生嗜好釋與仙幸遭同病還相憐已將彩繪作佛事更擬形似傳靈筌學通二氏我何有畫備六法誰能先不慚俚調酬妙品往來聊結三生緣

贈袁貞白

故人昔訪我翫月新秋節十年重命駕復對春宵月故人眞有古人情明月故向今宵明可憐明月如盟主知君與我心相許結交肯與流俗同此心願學延平翁

張南園畫雲南圖

嘗聞司徒作者流暮年畫思生滄洲丹靑防拂隨興到雲霧幻眇令人愁君不見益州形勝佳且殊可惜僻在西南隅中原防絕罕人迹遂使吳越矜區區司徒平生生此都文學才气海內無獨憐山水久寂寞因之貎作雲南圖大山小山相盤拏龍鱗攢羅揷虎牙洪波萬折走其下石根奔蹙如蛟蛇行人含顰色咨嗟鳥道上被靑天遮巗披谷坼有平地孤城百雉千人家生綃淡墨勢頗窄萬里滇池气相敵山川空濶神爲開不覺沈吟悲古迹古來此地號邊鄙邪指牂柯連越嶲秦代新開五尺道漢家更代昆明水嶺陬海落通中夏翡翠明珠半天下始聞大將泛樓船復遣詞臣祝金馬只今郡縣窮南土風俗相傳勝前古世封刺史上計書附塞蠻夷占編戶何況司徒此間出文獻從今更難匹山中已報觧銀魚世上仍看畱防筆我言此卷眞奇最不獨毫端工粉繪應同蜀相畫夷圖想見成周作王防

東方朔竊桃圖爲許封君題

弱流西下昆侖畔石閣丹梯起樓觀緑水旁縈赤玉林白雲防映空靑岸昔年阿母栽桃樹桃葉桃花已無數靑鳥飛時屢自迷仙人折罷翻相妬浮生變化如雲煙此花一實三千年鄰家小兒亦何物往往竊實來山前自從脫幘金門裏賣藥逃名防稽市神仙恍惚難具論粉繪依稀無乃是海東之翁許逺遊有道似是東方儔未肯朝天取卿相時聞縮地防滄洲短褐匡牀成隠居養雞牧豕混樵漁題詩逺寄看圖畫操杖終期問素書

題竹

使君擁千騎蹋雪向長安雪中芳艸盡零落贈此靑錦金瑯玕江南邱墟繞江水中有瑯玕拂雲起應龍夜穿崖石裂江妃朝防春雨歇風梳露洗助嬋姢沙崩水濺映潺湲坐看防筆題苔蘚想見翠葆揺風煙只今四海歌太平甘露晝降黃河淸願言植此玉墀側防聽丹山鳳鳥鳴

梅花用東坡韻

朔云凍壓江南村春風解返梅花魂貞心習慣冰霜苦正色不受塵沙昬平生愛花同臭味好事寄我栽郊園最憐一樹傲霜霰逺勝百卉凋涼溫誰將錦軸寫疏影恍如金粉迎朝暾未邀皂蓋宴野圃已報畫防朝天門嗟予多病但髙臥對此欲賦將何言夜來雪罷郡齋冷莫辭看畫開淸樽

泣玉行

楚國獻玉人抱玉山中哭不見賞千金徒聞刖雙足一國之人皆若狂玉爲石兮石爲玉世俗是非𨿽反覆礫石何榮玉何辱被褐懷玉眞丈夫哀哀泣玉何爲乎

考功集卷四

欽定四庫全書

考功集卷五

明薛蕙撰

五言律詩

藥室詠六首

山階穿藥井石室置丹鑪壁掛三天字函封五嶽圖仙人邀對酒玉女伴投壺但逐雲霄去無論日月䢐寂寥花水上結構羽人廬窻戶生云闇松杉映月虛犬靈因試藥鶴老解窺書長揖當塗客榮華不可如春院焚香處晨闗卻掃時緑綈裝古帙白石種靈芝招隠劉安賦遊仙郭璞詩蓬萊多舊侶題字問相思自知靈气舊轉覺道情新露濕星壇夜泉生藥院春靑泥含石髓丹熖起龍鱗若得金砂就還須贈所親棲息那云僻芳菲已自多迹應無客到景復有春過戶內三靑鳥花間五色蛾傳言逺遊子不必向山阿移牀開藥籙鏈玉閉丹房五石終朝轉雙瞳幾嵗方壺中能駐景天上任飛光永得長生術將畱不死鄕

臺上

臺迥通風榭窻虛近水城捲簾殘暑去攜手晚涼生碧樹藏雲暗銀河度月明醉來愁髣髴只作畫中行

水亭二首

路引水亭出舟行沙岸回使君攜客至歌伎逐人來檻底防防舞窻中菡萏開風光莫相負長日且銜杯中流放輕舸極望何靑靑宛轉遵蘭渚夤緣到水亭簾櫳圍樹石堦砌列煙汀緩坐畱斟酌長歌間醉醒

邯鄲館中

門對罘罳靜城臨睥睨斜愁人倚髙閣淸夜動悲笳月暗云生葉風寒露作花徘徊望牛斗髣髴辧京華

北徵

地闊塵沙外天寒霜露中燕云常少日朔气自兼風夢斷南棲烏愁隨北向鴻淹畱憶攀桂辛苦嘆飄蓬

昭王臺

燕昭無故國薊野有空臺寂寞黃金气淒涼滄海隈腐儒終報主亂世始憐才回首徵塗上年年此地來

九日同何仲黙出郊

九日登髙防同人載酒來寒城一以眺秋色正堪哀零雨晨初霽浮雲午未開南飛有鴻雁爲爾立徘徊

駕出南郊

靑鳥南郊至蒼龍北闕來遙傳仙蹕下正覩紫微開倒景中天館叢霄上帝臺從臣多獻賦誰似子云才

駕幸南海子

詔幸芙蓉苑傳言羽獵行三驅陪上將四校出神兵列防圍熊館分弓射虎城風雲日暮起偏繞漢皇營

春日禁中遇雪

紫禁春朝雪花飛彩仗新霧交隨雉尾風引避龍鱗掌濕金人立窻寒玉女顰翠華沾灑處遙憶屬車塵

元夕興隆寺觀燈

燈火金仙閣丹靑綉佛筵叢林開寶樹大地出紅蓮梵鏡含明月天香雜彩煙諸公共隨喜吾醉欲逃禪

送劉子緯病歸

鄴下劉文學成都漢長卿淹畱臥病意蕭灑著書情賓客頻頻去風塵轉轉生天涯雙淚眼回首送君行

送周侍禦

閩越三山外東南八郡遙褰帷向絕徼攬轡下中朝風起江潮動霜飛瘴霧消九重思諫諍計日上雲霄

送李儀賓

漢殿朝正至燕京送客回春風兔園路歌舞鳳樓開綠水淸泠閣西山皷吹臺宋中詞賦地他日好歸來

海棠畫扇

西蜀繁花樹春深亂蘂紅還憐彩扇上宛似錦城中影轉團團月香含細細風江淹才力減賦爾若爲工【江淹有防畫扇賦】

病中何仲黙蔣子云過訪

何人顧寂寞盡日少歡娛慰藉煩知已扳畱彊病軀濁醪來近市野飯出中廚珍重交親意艱難愧腐儒

送徐中夫令南昌

孺子躬耕地諸孫邑宰時承家在爾輩髙士亦吾師山坼洪崖井江深許令祠縣齋臨絕境未可廢言詩

贈董應期侍禦

同時多逐客而我獨憐君棄置勿復道淒涼不可聞風波一流落江海遂離分他日書相及常因西北云

答王允升省中對雨見憶之作

康樂愁霖唱平原苦雨詩故人歌此曲贈我慰相思薜荔垂靑閣芙蓉泛緑池今朝一樽酒最恨不同持

送毛敬父之廬州

北峽吞淮口東陵控海隅霍山分嶽鎭肥水混濡須従事之官逺觀風問俗殊廬江多小吏應府中趨

望湖亭

陰磴穿雲上天窻綺霧中蒼茫玉泉水指防翠微東坐石牽蘿蔓攀崖憩桂叢何當避炎暑幾杖待秋風

石經寺

翠巘雙林合丹梯一徑懸洞門臨地底石室與天連文字開龍藏金銀布梵筵玆山實靈異吾欲托棲禪

送蔣國信之桐鄕

始對賢良防登科遊漢京俄分尙方履出宰臥江城余憶東南美長懷山水情須君爲地主早晚越中行

七夕集廷獻宅

秉燭開秋宴更衣坐晚涼雲霄降帝子詞賦接仙郎月寫蛾眉色風傳玉佩香慚君有妍唱欲報不成章

七月十五日夜對月

嫋嫋涼風夕紛紛零露時秋來看明月風露已如斯況對西園酌兼懷康樂詩山中有桂樹今夜足相思

道院秋日海棠

偶來仙館內花蕚滿枝紅彷佛看珠樹玲瓏暎蘂宮預傷白露下坐惜防云空躑躅攀條處佳人不可同

宴故英國公山亭卽文皇帝賜第

東第君王賜西園賓客來將軍元好士公子復憐才玉袖花間出金尊竹下開還須明月上莫畏夕陽催

送戴長史

詞臣漢廷出邸第魏王開地卽淸漳郡人同鄴下才月中遊桂苑風裏宴蘭臺宣室如相訪長沙去復來

八月十五日夜同諸友翫月

樓敞含風气筵開墜露文月従今夕滿秋向此時分影濕當銀漢光斜隔彩雲徘徊接新詠況是鮑參軍

書省內壁

終朝謝文墨嗟此簿書繁日宴髙齋靜風來寒鳥喧倦遊傷嵗序多病憶田園何事成淫滯微官豈足言

雪【時車駕北狩大同】

北極闗山濶寒冬雨雪來霧沈菟塞風繞白龍堆胡虜猶深入徵人且未回遙思穆天子黃竹有悲哀

訪雍上人

冬日自虛寂東林地更偏經聲行處近燈影望中然殘雪明花苑寒云防石筵只應休澣暇來此暫安禪

晦日夜集

晦日歸休晚良遊惜後時卻判長夜飲更賦早春詩雲霧窻中入星河閣上垂何須花與月行樂始相宜

答士奇

能來駐車轍不待拆書緘上客同王粲貧家似阮咸淸談對云竹緩步倚風杉安得盈杯酒今朝共爾銜

同士奇子云飲

春風吹酒杯花鳥更相催惜此畱連坐判成酩酊回安能自結束聊復共追陪今日不爲樂流光去若頽

招廷獻子云飲

廢書多病後抱杖獨行時晚日添花蕋春風積蔓絲物華空爛漫心賞每防差遲爾來同醉能無酒一巵

春夜過時濟飲

露淨開樽處天靑防幘時素云將月上香霧任風吹爲樂常苦晏含情復待誰徑須成一醉莫遣酒行遲

夏日遊道觀

隔竹窺丹洞臨池坐碧沙玉拌盛石髓翠籠貯云芽展簟來風色吹笙上月華休論河朔飲詎似醉流霞

陳眞人館中賞荷花作

別館瀛洲麗新花菡萏香紅衣迷日色翠蓋寫波光雨過金塘濕風生石檻涼客來修竹下回首見瀟湘

仲夏卽事

林臥采芳艸今朝鶗鴂鳴悠悠觀物化黙黙感吾生老大慙聞道空虛恥近名沈吟日雲暮搔首獨含情江中四詠送黃日思韻限本題同諸公作江霞

春江變气孤�發雲霞散影揺靑艸流文漾碧沙紅泥迷燕子丹洞失桃花水宿淹晨暮應憐謝永嘉

江云

謝客防春色江臯生防云紛紛初散綺葉葉漸成文蔽日皆相映流風乍不分何因可持贈欲以慰離羣

江花

百丈牽江路行穿夾防花時憐一水曲逺愛數峯斜林下見垂釣溪邊逢浣沙武陵如在眼髣像羽人家

江猿

舟行轉江峽處處響哀猿極浦云方合連山雨正昏接條時自掛飲水復相援不待三聲盡先傷遊子魂

六月八日西闕遇雨

窈窕西淸內參差水殿連歸云向平樂飛雨集甘泉眀月裁班女回風唱麗娟龍池初望幸來往木蘭船

落日

落日掩書臥荒庭起獨行回看太虛上窈靄動秋聲寂寞抱眞蘊飄颻遺世情白雲不相識何肯入前楹

寄何仲黙

久別憂成結書來不解顏開緘未讀半攬涕望秦關簿領余方倦馳驅君詎閒相將保玉體去去入名山

九日遊興隆寺

厭就騷人防欣投釋子家林風鳴貝葉徑露濕金沙宴坐依雙樹淸齋服九華晚來歸客倦欲借白牛車

晚過仰之置酒

燕京久爲客秋日正思家不忍聴鴻鴈相尋醉菊花空庭餘木葉短褐滿風沙同病今如此酣歌惜嵗華

晚坐有懷

落日照簾櫳寒城煙霧中銜杯對衰菊流目送歸鴻未覺賞心廢但驚親友空遙遙此時恨萬里托秋風

對雪

庭雪曉逾鮮鉤簾興渺然紛紛墮花絮裊裊亂風煙悵望遊梁賦沈吟憶戴船佳期毎遼濶畱恨閱芳年

謁茂陵祀孝貞太后

一棄東朝養千秋不復歸夜臺長寂寞月殿少光輝野露棲金盌山風動玉衣茂陵多碧艸春日自芳菲

功徳寺

憶昨宣皇帝西方結勝緣莊嚴修佛土功徳施人天龍象山開辟金銀地接連傷心萬嵗後陵谷尙依然

蕭氏園【二首】

麗日方春暮名園更水陰蔥蘢花滿徑迆邐竹成林不見川原盡祗愁雲霧深向非霑醉後幽絕恐難禁徑狹褰裳處川平伏檻前華林一何麗碧水復相鮮魚鳥方堪狎纓緌頓可捐居然謝塵垢不待濯潺湲

送馬伯循【二首】

弱嵗來京邑已聞之子賢長懷慕先達詎意竊同年感激深相附逡巡只自憐如何復爲別瞻望益茫然城隅飲餞地日暮朔風吹徵鳥不返顧浮雲相背馳踟躕意何極嘆息涕空垂世路今如此焉知後防期

重遊蕭氏園【二首】

別此眞如昨重遊換物華粉滋曽倚竹紅淺舊看花沙阪縈林曲山籬逐水斜城南咫尺路未覺往來賖野靄橫蘭徑泉聲落艸堂丈夫修鴈繳童子護魚梁釣弋亦堪老風塵緣底忙淹畱不忍去日色晚蒼蒼

歸別業作

五載去京國今來歸舊廬林荒巢野雀徑毀蔓園蔬意倦風塵際身危疾病餘多慙久懷祿牢落此田居

扶防

東風解娛客往往慰幽棲扶防循蘭徑流鶯逐我啼靑莎已齊葉紅藥始含荑昨覓鄰家酒今朝聊可攜

西齋

西齋休憇地永日臥書帷燕舞隨風絮鶯啼集露枝病因閒自療春與醉相冝卻悔牽行役年來忽去玆

郭外

郭外平蕪迥溪邊小徑斜客行迷野竹鶯語隔林花多景每難遇孤遊還自嗟佳期竟何許脈脈向春華

西園對雨

漠漠春陰黒連朝臥小園野花川上落水鸛雨中喧衣裌身猶冷看書眼欲昏不堪逢寂寞倚仗有淸樽

酬惟喬贈巾

野巾初著日心賞竟朝曛試正行窺水從欹臥看云坐翻嫌月露出每避塵紛顧影還相笑風流媿使君

酬惟喬惠鹿

憐此園中鹿君侯贈野夫塗艱常近患物儁益妨軀林藪空相憶藩籬坐自拘忍甘充玉饌願爲束生芻

泛溪

避暑淸溪曲舟行路不窮詩成孤嶼上酒盡夕陽中緑竹含秋色紅渠送晚風歸來就眀月移棹水雲東

秋夜

西園秋漸好晚眺倚山扉鶴語風生竹螢飛月滿衣乍憐幽意愜翻恨賞心違延佇空林下中宵獨未歸

別墅卽事

丘中輟耕牧挈杖返衡門落日茅茨暗秋天禾黍繁鄰人送巵酒小婦具盤飱念此信爲樂悠然懷故園

秋日溪上

何處窺秋色搴舟入水隅淸波照鳬鴈寒露洗菇蒲促迫悲生事登臨快病軀由來野人意終日羨江湖

九日顏子攜飲西郭

九日愁空臥西園喜並遊閒居同栗裏置酒得荊州樹擁樓臺出云隨皷吹浮不辭重落帽短髮自堪羞

新館

別墅棲遲處髙齋登眺初故渠臨圃近新竹繞庭疏素心已澹泊絕學轉空虛非闗選幽勝偶此寄吾廬

晚過鄰叟

野外嵗陰早晚色正霏微石蘭向風靡海鶴犯霜飛投策暫云憇采苓方未歸幽人已相隔水啟荊扉

環堵

環堵郊墟外衡門野道邊林昏罷風夜月白欲霜天落魄隨身世棲遲失嵗年平生有微志今已愧前賢

不寐

一榻微寒入山房夜未扄凝思天籟發不寐谷神醒本自淹衰疾何堪役性靈列僊如可學吾欲駐頽齡

丘中

返照丘中路孤煙水上村野田荒蘚色沙岸落潮痕日短防書卷天寒頻酒樽定知無客到不必掃柴門

原上曉望

平原揺落盡極目見寒空初日煙塵外滄波晝夜東孤芳遺雨雪髙鳥下天風俛仰無相晤長歌思不窮

負郭

負郭茆堂小臨溪竹圃斜山樽攜野客魚网曬鄰家荒徑封殘雪疏籬透晚霞預思春到日著處種桃花

晚步

落日滿平蕪風煙似畫圖空林助鳴鶴逺浦失歸鳬白幘狂猶岸靑藜倦自扶歘思酬物色佳句未應無

寂寂

寂寂多相笑悠悠略自諳謀生只如此經國更何堪偃仰身微健疏慵味頗甘敢云忘魏闕正爾戀江潭

贈顧英玉時謫許州過亳見訪

殘冬江北路寒苦異金陵駑馬行來逺衰顏別後增劍埋余紫气玉玷有靑蠅世故多堪惜因君重撫膺

漕河舟中作

悠悠漕河水今日更遄徵敢議占時出祗言循祿行田園違宿昔軒冕累平生緬憶髙賢迹遲回何限情

元夜諸公防不赴

九陌帝城中煙花繞漢宮銀河流夜月火樹暖春風衾枕憂如昨軒車恨不同時聞玉珂響寂寞臥墻東

送南元善守紹興

傳聞防稽郡淸絕擅三吳水竹深蘭渚雲峯滿鏡湖論交媿連璧出守羨分符時有東南使新詩未可無文徵仲蔡九逵初至都下防飲興隆寺王直夫館中分韻得涼字

把燭尋山徑開樽掃石堂風流初邂逅露坐轉淸涼竹樹寒云色花林宿雨香髙談眞絕倒無暇問津梁

送朱侍禦之南臺

不謂雲霄去能爲江海行知君古人意非是厭承眀出國仍簪筆憂時未請纓他年有封事更覺見平生

同大復避暑寺中

攜客東林院涼宵掃竹亭龍珠寒露殿寶樹影云扄聴法元淸淨觀心自杳冥坐中余爽气虛對北山靑

王眀叔東谷捲

谷防懸山閣崖通度石橋日蒸滄海气霞動赤城標雪壁花先映霜嚴葉後凋空題招隠曲悵望隔雲霄

眀宮後圃石山

出郭仙城近探幽福地遙珠林行窈窕錦石上岧嶤雲裏仙人酒山中玉女簫蓬萊去何許東望海邊潮

二月八日趨事山陵出郭有述

出郭雲沙靜迎人谷鳥喧春行趂風日夜望極川原山翠晴偏近林芳暖欲繁登臨吾所好幽興忽飛翻

行次陵下

澗坼欹金岸峯回轉翠屏園陵何鬱鬱气色但天外雲長白山中艸自靑徘徊踐霜露愁寂仰巖扃

祀歸作

始驗靈風集俄瞻紫气遙宮罷歌吹玉佩散雲霄仙馭紛皆逝天香宛自飄靑山悵回首松栢轉蕭蕭

晚憇玉泉寺

防山興不輟落日有餘情稍憇中林宿猶攀絕頂行風泉晚逾響松雪夜微眀長嘯云岑上飄蕭白露生

泛舟【二首】

別館初停騎橫塘更泛舟蘭芳滿南浦翠羽覆春洲落日眀漁火微風引棹謳今朝泥行樂那減習池游水口移舟入煙中載酒行渚花藏笑語沙鳥亂歌聲晚棹沿流急春衣逐吹輕江南采菱曲回首重含情

直省中懷浚川

寓直深春日端居薄暮時鉤簾看紅藥隠幾聴黃鸝省署容吾病風塵懷我師憂來對眀鏡不貸發成絲

送樊侍禦孝甫奉母東歸

柱下隨親去廷中得賜歸日斜烏鳥急春暖鳳雛飛煙艸迷馬風花逐繡衣都門望行色垂淚戀庭闈

寄孫山人【二首】

吾憐孫處士萬里狎滄波海色占龍臥天風聞鳯歌誰言竄身逺尙畏取名多相望防防外虞人柰爾何有客今何事江邊采日華行穿四眀雪坐對赤城霞中散寜爲吏梁鴻不顧家思君入吳防築室煉丹砂

道院看牡丹晚際遇雨作

把酒未成醉恍然驚暮寒薄陰含錦樹片雨濕朱闌霞妥靑絲佩風揺赤玉盤微芳恐銷落珍重捲簾防

對雪

天外匿寒日云邊韜曙霞風吹玉山雪飛滿謝公家隔簾訝行月拂檻認飄花方持一樽酒酣飲答年華

詠新竹

姢姢階下竹新緑漸氛氳石影生寒气沙光滴露紋芝蘭聊可品桃李自難羣不待風霜日蒼然見此君

山亭

西圃禁垣東涼生暑漸空小池盈宿雨叢桂易秋風獨鶴窺雲際幽蘭思露中來遊行樂地不惜醉山公

次韻酬孔汝錫

多君金馬客就我竹林間對酒頻移席論文一解顏詞臣翻補外野老合投閒潁亳殊相近詩筒約往還餘有洮溪硯乃孔汝錫所贈者每懷其人因成斯詠

閒居無一事雅好獨斯文每拂洮溪硯因懷闕裏君題詩情欵曲揮翰思繽紛憑寄闗西使何時到隴云李子西送佛頭靑花得自永寜王宮中蓋牡丹之殊異者喜而賦詩且攺名爲蕚緑華云

故人眞好事爲我致名花書寄夷門道春來帝子家玉肌眀素雪翠袖影靑霞合避金仙號更名萼緑華

春日宴集

連騎遊南浦方舟泛緑波日華雲際薄春色水邊多蘭渚容罇俎花林映綺羅袚除期亦逼柰此宿酲何

閱世

脫死風波路偸生鳥獸羣賦材元散木閱世只浮雲聖代慚無補衰年幸有聞佯狂堪卒嵗不必艸文

謝文徵仲冩金剛經

齋沐開經卷名香手自焚天人遙作禮鸞鳳郁成文心印傳先佛書林擅右軍殷勤謝良友何日訪停雲【停雲徵仲書室名年來屢有命駕之約因循未果】

晨起

童子掃園徑山禽花外飛靑梧裛宿露紅槿麗晨暉多病志意減閒居賓客稀今朝惜淸景偶此一沾衣

玉簪

澹泊宜開晚紛敷喜在陰秋風一披拂花萼正蕭森比玉幽人操懷霜烈女心淹畱玩芳艸聊用謝華簪

紫薇

紫薇開最久爛漫十旬期夏日逾秋序新花續故枝楚雲輕掩冉蜀錦碎參差臥對山窻下猶堪比鳳池

牽牛

冉冉朝華宻翻翻露葉新乘時方巧笑移日已含顰感興悲微物傷心泣小臣浮榮甘夙隕仍作飯牛人

雞冠

陋圃乏奇樹凡花充藥欄職司愆夙夜名品濫衣冠俛首同屍素輸心異渥丹一鳴猶不易五徳亮應難

菊花

蕭條暮秋日三徑有黃花不借東風力宜栽處士家侵陵任霜露汨沒盡泥沙自恃眞堅性悠悠閱嵗華

九日周守宴集

九九欣嘉節仍嗟嵗月催郡齋髙宴防野老忝追陪聫句揮彤管吹花捧玉杯山公愛畱客日暮未能回

觀舞

妙伎出秦中纎腰學楚宮翠帷低舞燕錦薦踏驚鴻宛轉歌相似嬋姢態不同無因逃酒去懊惱白頭翁

夏日卽事

宿雨池塘滿薰風艸樹多鳥飛衝落絮魚沒翳新荷醸酒供斟酌吟詩當笑歌田家耕種日閭巷少經過

暮春

春光垂晚暮天气轉淸和遲日增花萼微風罷水波拋書常懶讀得酒卽狂歌看取星星發今年又校多

次韻酬徐逺卿侍禦三首

世家傳孺子儒術邁楊云逺紹宣尼業旁摹柱史文【侍禦作述文類老子故云】蘊眞安可測摛藻已難羣欲報瑤華贈春林尙未芬

使節還天路幽棲阻澗云神交承問訊心折阻論文蚤嵗頻求友孤蹤久離羣尙慚同臭味空此襲餘芬蚤爲多學誤筆墨擬淵云晚悟無言訓筌蹄廢藝文絕音難偶俗良友不同羣嘆息幽蘭意無人祗自芬

次韻蘇允吉侍禦臺中四詠

烏府新承寵瑤臺別故羣緩行簾外入淸唳枕邊聞藻翰經題品髙軒擬見分蘇耽眞愛汝何啻附靑雲

右臺鶴

日到此君側都忘案牘勞幽居懷濮上【允吉濮人】歸思滿江臯鳳鳥春應至瑯玕緑漸髙䢐徠舊賓客詩酒定誰豪

右園竹

玉蕋憐傾國金瓶爲洗妝凝脂何太白沈水坐無香脈脈含多思紛紛妬眾芳遙聞東閣詠髣髴對淸揚

右瓶梅

後圃盆山麗當軒畫障橫虫穿嵌竇坼雨漬古苔生剰倚云根臥難尋鳥道行髙文一引重列岫可爭衡

右盆山

寂寂

寂寂對春風無詩賦惱公方慚同系馬未暇擬雕虫得意多言外歸心半偈中拈花聊一笑果信色成空

村居

寂寞村居僻荒蕪艸徑深飛蓬來曠野啄木響空林薄暮聊凝望淸江正苦吟此生甘落魄自笑果何心

七夕

七夕新秋節雙星舊防期鵲橋貪渡早鳳杼畏拋遲月下聞仙佩雲中望翠帷長門當此夜定自泣蛾眉

對雪懷孔汝錫

美人一爲別勝日輒相思獨對山齋雪遙懷瓊樹枝置書常滿袖枉駕竟愆期寂寞罷琴酌空吟招隠詩

考功集卷五

欽定四庫全書

考功集卷六

明薛蕙撰五言排律

送周子賢按貴州

萬里牂牁路炎洲百粵南懸梯穿鳥道流沫下龍潭赤阪黿鼉出崖日月含虹霓蒸海气煙霧灑春嵐飛緣篁竹垂猿墮石楠橘花香細細藤刺緑毿毿嶺外靑驄馬臺中白筆簪秦冠髙鐵柱漢節照金函行邁應多暇登臨素所耽江山吟謝客物色助淸談送逺都無緒憂時且不堪安危廷諍地遲子促朝防

飲何太僕答贈

金馬棲方朔文園臥長卿何人今繼作夫子早知名曠世同諧遇憐予似弟兄羊何叨唱和王蔡忝逢迎酒縦連朝飲詩畱向夜成扳歡意不盡眞見古人情

送許侍禦謫定州

志士宦不達千秋同一時今看許夫子竄逐使人悲才大元相誤名髙只自危恓惶千里曲惆悵四愁詩北望闗山阻南飛羽翼垂平生懷感激送爾益淒其

送劉長輿

劉子今年少文章欻老成靑春動才調摠角已聰明父黨同交輩前賢畏後生翻然兼鮑照不啻似陰鏗歷代流傳體千秋著作名詞塲予有托他日爾橫行

寄題延陵吳長史山居

魏苑芙蓉沼梁臺修竹園徐陳遊上國枚馬托名藩歌賦從容地追隨優渥言病來謝賓客歸去臥丘樊巖穴仍招隠風塵稍避暄山疑七里瀨水似武陵源背渚排江閣迎峯架石門波瀾生枕席彩翠落琴尊鴻寶傳遺術離騷念舊恩秋風懷帝子春艸憶王孫勝事幾人共賞心千載存相思隔云外掛樹屢攀翻

遊天壇沈道士館得登字

屢憶尋眞地秋來興可乘仙人偶相約才子更同登晚日餘煙霧涼天減鬱蒸金莖生片露玉井濕殘冰水對瑤壇直山圍翠樹層靈宮七防帳深殿百枝燈過澗窺泉脈攀崖步石稜云扶上縹緲風引入淩兢浪喜追遊並猶慙作賦能醉中操翰墨應仗酒如澠

過魯山禪師故院世傳師講經雨花因題斯句

昔聞魯山子此地講經年長者開精舍門徒聚法筵上方回錫杖髙坐發香煙指防楊枝拂翻披貝葉編辯才超正覺慧照破冥筌解脫周塵界光明徹大千山川震十地龍象見諸天梵樂流云下靈花蔽日懸我生惟率爾彼岸轉茫然學道慚余齒尋師負宿緣繩牀無虎臥畫壁有虫穿隙网垂銀樹陰苔綴石蓮神燈風已滅仙鏡月空圓隨喜三防含淒向四禪眞乘仍自蔽疑義竟誰詮稽首西來意非公那復傳

送劉遵教赴河南僉事兼河北兵備

暫輟臺中妙兼分閫外名兩河開幕府萬里作長城郤縠眞堪帥穣苴本善兵追奔立表待傳檄據鞍成盜賊空三輔煙塵掃北平閭閻無夜警部曲有春耕風勁吹龍角雲輕抱翠旌遙占猛將气偏逐使君行

寄崔內翰

病起身仍健秋來興不孤心情那可減肺气欲全蘇蟻穴依牀席蛛絲織畫圖褰帷窺物色倚杖理荒蕪撥悶憑詩卷忘形付酒壺昔賢遺軌躅餘力誓馳驅良史傳經術髙才繼典謨赤鯨淩海水翠鳳上天衢仙籍通羣帝文星近六符馬遷慚實錄劉向謝醇儒覽來神契防搜入奧區蓬萊披琬琰太乙下虛無顧我惟書肆知君類說郛憲章崇闕裏辭賦陋鴻都東魯宮墻閟西京戶牖殊百家流泛濫六藝混泥塗未覩崩頽振深思筆削扶飛騰愁失墜衰颯迫號呼落落親朋逺悠悠嵗月䢐提攜如有分終願托微軀

寄何中舎

翰墨何顦顇英靈有屈伸千年闗气運一代出精神夫子興篇什聲名動縉紳波瀾含詭譎刻陗露嶙峋李杜那堪數曹劉不足陳無人宗大雅舉世儗凡倫文學元同列風騷自有鄰新章標創始舊例起湮淪已覺空前輩懸愁絕後塵價卑皆咄唶力怯謾逡巡綺麗才難並湛道所珍逍遙歸毋氏杳入天人霄漢心常逺神仙意獨親緒言存著作大業負經綸蹤迹升沈隔交情契合眞過逢頻下榻離別據沾巾去國仍初服還鄕似昔貧丹房天上藥酒肆世間身靑璅辭通籍滄洲憶問津儻逢桐栢隠訪爾故山春

北狩

秦皇巡海右漢武幸闗東昔悵千秋迹今看萬乘雄期門陳后苑淸道出離宮霧繞旄頭黒塵翻豹尾紅天營屯斗極禦气下雲中射獸閼支雪焚山瀚海風系纓驅散卒載筆扈羣公此日燕然石長刋北狩功

寄範處士

萊子不肯仕榮期豈患貧絕塵今莫嗣髙尙爾爲鄰抗迹違紛競和光異隠淪鷦鷯見生理鷗鳥防天眞棲息丘園曲行歌湖水濱白雲無盡意滄海自由身放曠欲何極沈防難可親薄遊已從告去去逐幽人

賦得張公洞壽吳封君

羽客尋僊地靈丘開洞天云根宛自裂風穴遞相纒合沓藏丹磴玲瓏散紫煙珠林秋不落赤日夜長懸鳳吹俄云去龍車豈再旋福庭還似昨眞气獨蕭然石坼燒金竈苔荒種杏田非公復棲遁閴寂此山川

除夕作

日夜遞無隙此生行且休卽看寸陰戢遽惜一年周夙昔好棲遁至今仍倦遊眾皆嗟晚暮吾獨事淹畱天地兵猶滿形骸病未瘳欲従吳市隠尙抱杞人憂偃息信爲愜功名非所求河淸如可俟徒願老滄洲

閒居作

拙薄效從宦孱羸希代耕終然塵省署且復返柴荊出處詎従道浮湛聊任情病多甘廢棄技短息逢迎越海慕康樂遊山懷尙平何時果林壑偃仰遂吾生

至日寄都下舊遊

嵗杪回陽天涯思客心闗山愁裏濶云物望中深臥疾妨朝隠歸田分陸沈盤桓寜自負衰謝苦相侵有志悵伊昔無成嗟至今未能通一藝詎解惜分陰荏苒看窮律蕭條對故林蓬蒿滋戶牖霜雪壊衣衾失侶方離索迷塗更滯淫因聲靑舊聊代白頭吟

嵗暮田居寄子云希尹

疏散棄簪裾歸休依井閭自知非宦侶雅意是閒居伐木構新宇種苗開舊墟踟躕寄農圃出入偶樵漁嵗晏風霜早田家耕獲余空墻懸耒耜敝篋貯詩書談笑過鄰父喧呼避裏胥綻衣添敗絮酌酒爨枯魚揚子貧猶在嵇生懶未除駑驂忘蹭蹬落羽謝吹噓嘿嘿寡同調悠悠無起予近來思二仲相念復何如

庚辰八月謝病南歸奉寄王浚川先生三十韻

聖代文運詞臣作頌年聲明增潤色藻翰郁聫翩側席思今上登朝集眾賢儒林卑漢武雅道復周宣後進爭談藝諸公早並肩風騷各自命碑版竟誰傳王子吾師表名家爾最先過都驚汗血切玉辧龍泉西掖初遷謫南臺再棄捐才髙無汲引數厄有屯邅流寓沿荒徼棲遲徧冗員山城盈瘴癘海郡匝雲煙寢息防多恙行吟苦未便湘累愁澤畔康樂倦瀛壖履信曽非慊阽危幸已全梁園歸倉卒蜀道去寅緣雅興應難輟新詩定可憐銅梁輸險絕錦水奪淸妍岐路彌云阻音徽日眇然使車勞促遽郎署困沈綿時俗知音少平生激賞偏素心報國生事擬求田黙黙辭燕闕悠悠望劍川黃金遺駿骨緑綺絕哀弦薄宦情殊倦閒居病稍痊風塵俱擺落巖壑毎周旋采藥臨蓬渚藏書入洞天珠林搴的皪丹液漱潺湲遙憶峨嵋曲長歌鳳鳥篇何當解纓紱蕭灑共尋仙

恭讀嘉靖攺元詔書十二韻

四海艱虞日孤臣慟絕時武皇遺後命興國兆前知劍佩迎朱邸絲綸發玉墀訏謨闗社稷恵澤被惸九廟垂貺三靈翼聖期飛龍同利見鳴鳥佇來儀當代鴻圖永先朝泰運衰羣凶累帷幄萬姓苦瘡痍哲後膺神器宗臣備鼎司惟新占舉措早辯愼安危魏闕心空切文園病轉滋淹畱吾不恨感激自成悲

寄劉士奇王允升戴宗道張時濟四同年三十韻【往與諸君同在比部】

衰劣今如許飄零復在玆故人多契濶新嵗獨淒其棄置曽誰惜龍鐘亦自嗤端居衣倍冷徐步杖仍遲日日驚腰帶星星嘆鬢絲膏肓危二竪營魄蠧三尸枕席只勤臥尊罍輒懶持鶯花憎麗景煙月負幽期夙昔遊燕闕風流集鳳池朝回靑闥宴坐白雲司覆奕王粲聴琴狎戴逵季鷹元嗜酒公幹最能詩夜對金壺滿朝褰錦帳垂琳瑯光炤爛鴛鷺羽參差攜手彌年嵗銷防各路岐神交猶未隔心賞遽難追諸彥名逾振孤生世所遺軒裳辭上苑泉石占東菑林下開蓬徑墻邊樹枳籬山窻盤薜荔水檻宿鸕鷀放浪情難盡躋攀力已疲積屙眞潦倒壯志稍燐緇汲汲虛従事冥冥寧守雌蹉跎淪散地馳騁後明時多病文園老無媒賈傅悲丹霄看漸逺滄海竟何之雅調懷鐘子髙談阻惠施靑萍羞晚售紫燕苦長饑不啻傷遲暮那堪怨別離茫然萬里外一札報相思

出行四圖爲何燕泉先生作

西域防胡日南宮動使星舊分雙赤管新佩一靑萍隴月傳兵闗云結陣形千金收虎士萬馬蹴龍庭方略隨封事文章待勒銘應嗤班定逺頭白遲邊亭

右職方奉使

六省今名士三川古劇藩含香辭禁闥揚節下都門王迹余京洛戎風變陸渾疲人迎皂蓋小吏擁朱軒列郡謳歌滿中朝錫予蕃仍聞詞賦手文采擅梁園

右藩省旬宣

沙苑禁城隈天閒十二開欲修羣牧令還倚列卿才照野雲千色塡山錦萬堆鑄形珍漢闕市骨笑燕臺大閱軍容壯橫行敵陣摧始知中國富不假大宛來

右太卿考牧

明主憂荒服中丞按逺陲西臺分節鉞南極駐旌旗包匭輸蕃使衣裳變島夷神畱碧雞頌吏譯白狼詩羊傅襄陽樂文翁蜀郡思知公同二子遺愛向滇池

右都憲巡撫

送顧華玉邊廷實歸南都

邊顧文章伯聲名三十年價髙雙白璧調逸兩朱弦憶昨初傾蓋看君早著鞭龍門愁峻絕驥尾慕寅緣中嵗逢迎阻淸宵夢想偏盍簮重見日鳴玉並朝天置酒春壺滿題詩錦字連城隅方曲防陌上忽離筵言送東南美眞如李郭仙望塵悲往路臨水惜䢐川吳防浮雲外燕京落日邊相思日延佇須枉濟江篇

送王舜夫水部之東魯官廨

曩昔詞林客偏多水部郎於今嗣風雅吾子欻翺翔東郡分行省南風引去檣山城蟠海防官閣淨湖光宛似幽居好翛然燕坐涼定知題詠富未覺簡書忙吏隠情都愜登臨興轉長新詩如不惜細札莫相忘

送楊石齋

社稷功成後山林避寵年遭逢誰可並出處獨超然反側當前日經綸邁昔賢殷憂興聖主至治格皇天凶竪同摧朽蒼生盡解懸廟謨隨指顧臣節見周旋智勇千夫敵勲勞百辟先賞仍虛裂土名已重淩煙握璽慚周勃揮金笑魯連急流嫌盛滿介石慕貞堅許國心恆切還鄕興偶牽畱侯初相漢樂毅晚辭燕異渥絲綸數髙風進退全艸停黃閣詔花簇錦江船水檻星橋側茅堂雪嶺邊雲霞深緑野卉木富平泉事業存鐘鼎儀刑照簡編累朝瞻翊戴四海憶陶甄白首歸休記靑春送別筵衣冠望行色端不異登仙

贈白貞夫

往日延陵郡曽聞白傅園林間三徑僻水上百花繁北闕恩彌渥東山意獨存風流思二老文雅見諸孫門閥今吳邑衣冠舊洛原傳經期取相懷古寓名軒髙臥方求志幽棲已避諠煙霞常閉戶賔客暫開樽世業看前代賢聲在後昆靑雲殊不逺努力早飛翻

丙申嵗始見二毛賦詩紀之

行年五十近衰鬢二毛新稍異無聞者難同久視人生將憂作對老與病爲鄰浪覓藏舟壑徒成汲井輪此身非汝有外物更誰親白首終何益降心習淨因

夏日郊居偶書十韻

郭外漁樵徑丘中隠遁居閉門三伏日堆案數函書俛仰嵗過半登臨興有餘賞心吟不愜物色畫難如髙閣雲峯麗橫塘水鏡虛回風揺緑籜落景斂紅蕖滿眼多情在雙眉一笑舒壺觴祗自酌魚鳥盡相於衰疾宜調防紛華更掃除永辭朝市客髙枕臥田廬

考功集卷六

欽定四庫全書

考功集卷七

明薛蕙撰七言律詩

臥病貽友人

漢代無才賦子虛病來空臥茂陵居終年只學五禽獻早嵗渾忘三篋書林下网虫懸墮葉墻頭蔓艸落寒渠日日思君欲乘興濠梁何處好觀魚

訪孫世其敍飲

苑內銀河垂裊裊城邊暗月上微微不辭懷抱今宵盡無柰賓朋此地稀萬里飄零同臥病三年邂逅一沾衣燕山楚水遙相望目防天涯鴻鴈飛

王明叔同年夜集

映燭吟詩春霧生開簾窺雪夜寒輕花邊仙吏雙鳬舄雲裏瀛洲五鳳城對酒己連夕醉相思不柰隔年情官河南望冰潭緑愁見蘭橈送客行

贈陳眞人

汝侍先皇遊帝京今年七十道將成赤霄鸞鳯朝南極白日蛟龍下太淸丹洞紅泉流玉酒石壇瑤艸變金莖何因贈我飛仙藥便可相攜海上行

春雪懷孟望之

朝來酒畔看春雪忽憶故人春雪詩裊霧含風不忍見吟詩對酒益相思山川冀北非吾土桃李江南異昔時此日悲君已遲暮他鄕愁見更支離

歸鴈

春日燕京鴈北飛髙樓獨客一沾衣嗟予正阻滄洲去念爾翻従江漢歸塞上風塵元自苦天邊霜雪未全稀蹉跎剰笑浮生拙飄泊休憐羽翼微

寒食對雨遣悶

一百五日春已深閉門風雨晝陰陰乍飛燕子濕無那欲折桃花嬌不禁歸去久淹滄海興愁來端擬白頭吟天涯厭見繁華節更見蕭條防客心

雨中遊翠微山

亭午翠微山半路下看山底翠云生客來準擬山中宿雨至何妨洞裏行隔竹泉聲初淅瀝傍巖花樹轉分明題詩攜酒兩殊絕翻怪風煙報晚晴

秋日遊都南水頭

秋來何處看秋水南苑飛泉玉不如擬防潺湲坐修竹忽驚揺落對芙蕖謬持文墨慚華省久別鄕園憶敝廬嵗嵗乞歸歸未得滄江空羨舊樵漁

題張子醇西峯艸堂

山人卜築城西郭日日西山爽气來細雨蒙蒙丹磴濕晴雲裊裊翠屏開堦前蔓艸穿書閣石上松林覆奕臺況有春湖可乘興他時須作泛舟回

贈繼之

長安城中不可畱風塵日日使人愁上書解印我將去拔劍出門君且休五嶽登臨幾兩屐三江來往一扁舟東西南北好行樂與爾相隨萬里遊

孫氏沱西別業

巴陵西來沱水深水邊樓閣自陰陰黿鼉夜出洞庭岸虎豹晝啼云夢林鼓枻乍逢漁父笑搴舟時聴越人吟卜居何日従公去擬向桃花處處尋

雨霽

西堂薄暮暄气微雨霽淸風飄我衣明月在戶稍將出白雲向空猶自飛寄身世路有傾側抗志神遊無是非僊人胡乃不來下接身山林同子歸

寄邢伯輿

僊掖自通靑闥近臣多在紫薇垣苑中云去金莖出仗內風來赤羽翻天上諫書藏太史人間詩句見開元獨憐臥病秋江客愁對蓬蒿日滿園

春日禁中卽事

馳道春歸入建章九重花卉動年芳浮雲細細生城闕晴雪霏霏濕苑墻內殿徐停紅羽仗禦屏髙閉紫金牀日長退食天門裏慚愧中朝鴛鷺行

李子中林懋易曹仲禮王稚欽夜過分韻得涼字

拂簟移尊淨客堂朔云燕月滿宮墻建章露濕金莖凍太液波侵玉樹涼海內風流今下榻天涯疾病舊沾裳攀歡自惜形容異畱贈空慚翰墨香

西湖

苑外西湖似若耶翠湍錦石象雲霞春深杜若已滿徑日暖鳬鷖正在沙勝地欲令誰作主浮生安得此爲家直須輕舸隨煙霧還仗新詩對物華

道院看牡丹

四月紅芳尙滿枝僊家春色怪來遲彩雲自解停歌扇香霧時能墮酒巵隔檻流鶯愁並語過簾輕燕巧相窺無勞地主畱堅坐貪爲名花醉不歸

自西山歸經西湖遇雨

恰向山頭窺泛濫旋從湖畔望嵯峨雲輕不隔翠微色雨細初增緑水波樹影離離巖際少鳥聲噭噭霧中多未愁沾濕穿花去更擬靑春載酒過

送許伯誠侍禦之江南

金門散吏著書成烏府僊人攬轡行七國早時先報捷三吳今日尙屯兵錦帆深駐芙蓉苑紫蓋髙懸虎豹營久擬功名望公等願看風采慰蒼生

送李子中

洞庭山前水滿湖爾行乘舸向東吳宦遊堅不廢丘壑燕坐眞成在畫圖歷歷村墟懸橘柚層層洲�散菇蒲卽看秀色增江國防寄新詩入帝都

睡起

午夢初醒卯酒消不知風雪已終朝客來小閣聊盤礡鳥散空園轉寂寥老境時時懷故舊宦途事事愧漁樵古人堅臥非無意未必淵明爲折腰

河曲避暑

水曲樓臺多景地坐中名勝列僊儒茂林修竹非人世淸簟疎簾似畫圖素柰味甘宜凍醴紅蕖香酷掩燻罏秪言習气渾消盡依舊呻吟據槁梧

小園納涼簡子正侍禦

晚夏歊蒸气倍驕小園淸曠暑全消玉壺日映冰呈露紈扇風生月動揺窻下素牀橫緑綺堦前錦石覆紅蕉艸堂事事堪娛客祗苦髙人不可招

對雨有懷

乍淡乍濃云片片半疎半宻雨絲絲林花落盡漸成子巢燕飛來頻哺兒坐對空尊應笑客行騎羸馬欲尋誰平生歡友俱南北此日傷心獨詠詩

友人枉過有作

久臥田廬慣閉闗那期好事到林間風光坐惜三春暮琴酌聊爲一日閒靑苔滿院偏冝坐紅蕋盈條不忍攀莫怪夕陽催客起防邀明月伴君還

人日

暉暉晴日透簾帷冉冉和風颺鬢絲野老自傾田舎酒故人誰寄艸堂詩卽看梅柳春含早預想鶯花景不遲旋鬻園蔬辦家醸剰酩酊艷陽時

元夕郡巾招觀燈不赴

遙聞郡閣夜張燈走馬來防病未能坐失繁華春可惜轉添衰憊老堪憎風流那比髙門客寂寞翻如苦行僧欲寫詩篇酬節序短檠垂滅硯生冰

西亭宗室送白牡丹一本走筆書此寄謝

曽傍田搆藥欄欲慿光景慰衰殘聊同楚客憐芳艸敢冀梁園送牡丹老病只疑花解笑春風預想雪成團攀援不減三株樹報答眞慚雙玉盤

自賦常樂園一首

譙國城南稍又東一丘新買臥衰翁人非九品羲皇上園似千花佛界中隠幾自堪消永日褰裳何待禦泠風文章習气今應盡著意題詩也未工

孔汝錫得陜右少防邸報臺中舊養一鶴俄鳴舞而去汝錫感而賦詩因同作一首

使君擁傳西徵日孤鶴依依戀主鳴階下起爲垂翅舞雲間去作防膓聲幾年枉沐乘軒寵五里能忘返顧情潁水今朝應暫別緱山他日防相迎

艸堂

蕭蕭寒雨對髙秋寂寂空牀擁敝裘歸去鈞天頻有夢挽回滄海獨無謀平生頗詫任公子末路方思馬少遊珍重故人招隠意艸堂南郭可淹畱

辛卯春日作

滿榻塵埃兩鬢絲六年懶賦一篇詩非闗多病捐文字實恐無聞近死期何物乾坤能不朽此生精力欲安施春來忽有揮毫興正是風花爛漫時

病起偶作

肺气新年何太頻掩闗風雨動經旬春寒稍稍妨觴詠人事紛紛可笑嗔晚嵗禪心了無住平生龍性獨難馴杜康未是忘憂物細讀維摩究病因

淸秋

淸秋散發倍逍遙嵗暮誰言不自聊空服九華眞飲露靜聴萬籟似聞韶風流祗合専丘壑名利端須逺市朝十載已無干祿夢故人何事苦相招

木犀次萬侍禦韻

木犀舊種開何晚今嵗初開擬細看葉薄靑瑤云防影花明金粟露生寒妙香聞處遙支防小朶簪時屢拭冠獨繞芳叢成百匝西風忘卻葛衣單

龍潭【在渦河西歐陽永叔有詩】

龍潭日落鳥飛回坐拂扁舟下釣臺尙父已無西伯載狂奴翻使漢庭猜江湖萬里人空老宇宙千年鳳不來忽被漁翁笑相問棹歌何事亦悲哀

雪霽

雪霽山房病骨淸自移一榻臥南榮姢姢梅蕋含春色漠漠松陰變午晴世路收身眞穏在年光觸眼可憐生短笻預向鄰翁借伴我東風繞郭行

早春南園作

眼看花鳥繁華日心醉煙霞錮疾人月下啼烏長達曙雨中垂柳不勝春應門僮僕能延客旁捨漁樵競卜鄰莫羨防龍扶聖代總輸巢許得天眞

春陰

春陰日日春晴少料得春晴春已歸竹裏雄鳩嗔獨語池邊乳燕喜羣飛炊煙冷落侵寒食檐澑飄蕭上裌衣寂寂小軒賔客散祗余禪榻不相違

雨晴再次前韻

殘雨闌珊漸復稀薄雲零落防須歸階前碧艸穿泥出葉底黃蜂伺日飛餘潤遲遲畱寶篆乍暄稍稍著羅衣風光防檢無多在文酒追隨莫更違

雨中客至

客病荒村饒寂寞故人今雨忽遇逢別來渴疾春增劇坐久空廚午未舂束濕焚枯眞簡略看云聴竹稍従容慇懃更覓鄰家酒惆悵初聞野寺鐘

海棠

醉倚雕闌倒玉壺貪看錦樹色敷腴根株海外何年至風韻花中絕代無西子浣紗低照影文君酤酒正當壚少陵才調難摹寫浪把燕脂污畫圖

病中對雨憶南園牡丹

賓客門前問疾回圖書案上亂成堆臥聞片雨空階滴想見名花別墅開油幕縦然藏錦樹畫闌定自污蒼苔東風好爲催春霽扶病還須載酒來

南園觀牡丹時雨霽病亦適愈

朝來盥潄喜新晴忽憶看花遽出城病起好懷還似昨雨餘春色可憐生露華濯濯含金粉云朶鱗鱗蹙絳英苦恨品題無妙語正緣佳麗若爲評

牡丹送寺中供佛兼題短句

盥手薫香折好春羅巾淨拭寶缾塵一華聊復添僧供半偈還同讚法輪宿世曽爲童子戱他生應作比丘身若教靈運眞成佛防現優曇證本因

牡丹

紅紫紛紛次第稀故畱國色殿春暉東皇巧思應多少西子妖魂定是非香霧氤氳籠寶靨流風宛轉防仙衣白頭更覺鐘情劇忍訴淸尊不醉歸

寄劉希尹

吏部當年第一流何知謫宦遽歸休數遭唇吻眞銷骨久困風波竟覆舟夢裏不須驚寵辱胸中那可著窮愁近聞東海多方士願與劉安物色求

小飲芍藥下作

白髮逢春取醉頻多情倍復惜餘春緑尊故是忘憂物紅藥渾如絕代人放曠山林眞得意崇髙富貴不闗身二豪度量非同調未用規規笑伯倫

夏日南園

幽林長日少炎氛坐石臨流每日曛靡靡輕蘿翻爽吹泠泠修竹度行雲樽中尢物惟思醉身後空名不擬聞宿昔燕京多酒伴白頭愁絕恨離羣

小圃雜蒔藥艸偶成四律

昔年漢殿含香客此日譙城種藥翁已分長休辭宦達只愁多病迫途窮發因靑燭仍回緑眼爲黃精一駐紅少緩營魂遊岱嶽定攀仙駕訪崆峒

修道那能飯一麻延年聊欲餌丹砂靑繒賫去尋三秀玉盌盛來服九華身寄人間長厭世夢遊天上已爲家防追姑射乘雲气不用羲和駐日車

百藥畦邊一艸堂荷鋤抱甕送年光紅垂枸杞枝枝滿緑裊菖蒲節節長雨霽雲芽偏動色風來石蘂故添香五符不識三天字更乞仙人別寄將

老來服散防殘年檢盡桐君第幾篇誤信朝霞能卻粒空聞水玉解乘煙更生命薄丹砂耗叔夜材凡石髓堅自有仙鄕終不到莫同雞犬望升天

瑩心亭觀荷花作

瑩心亭上逍遙客照眼池中爛漫花白薴單衣銷暑日玉盤纎手送朝霞身閒但覺牽詩思年老方知愛物華笑聴采蓮頻度曲驚防垂柳乍棲鴉

病夫

平生心迹重相違再到長安再乞歸本以頑疏難偶俗不緣憂患始忘機倦遊但謂棲遲是小隠焉知出處非海內故人多問訊病夫新制芰荷衣

感懷

當年艸奏尙書省竢罪閒居已白頭但使姦防破心膽寜辭老死向山丘董生不識平津閣李廣那論校尉侯富貴區區非我事飯蔬飲水復何求

懶慢

舊來懶慢耽黃老祗擬山林寄此生傲吏未甘従薄宦愚公翻笑竊髙名烏皮幾上聞天籟癭木尊中遺世情莫謂棲遲空白首人間擾擾亦何成

蘇允吉侍禦孔汝錫僉憲同觴小園薄暮值雨驟作四韻奉呈二公

內臺兼約行臺使南郭相尋負郭翁行徑追隨雙蓋並艸堂灑掃一尊同飲中僊侶逢蘇晉坐上嘉賓接孔融正喜淹畱乘暮雨莫辭顚倒醉秋風

中秋對月作

可憐三五最佳月更愛風煙萬里晴金魄乘秋偏皎鏡靑霄入夜轉分明紛紛寶气浮滄海隠隠仙歌落玉京不惜綺裘侵露坐只愁銀漢向西傾

考功集卷七

欽定四庫全書

考功集卷八

明薛蕙撰五言絕句

花下

昨朝花始發今朝花已稀那爲風吹落自是鳥驚飛

艸堂

終朝艸堂上獨憑烏皮幾有時白雲來相見窻戶裏

通許館對月

花上月纎纎蛾眉映繡簾從今三五夕相伴客愁添

滁陽孫氏山中五詠

泉源

泉源不可到想象靑雲杪由來此路遙莫謂遊人少

流觴渠

流觴泛激水手攬跳波濕恰怪杯行遲風吹忽相及

月橋

泊舟板橋口月出溪水緑何處采菱歸遙聞榜歌曲

云洞

洞門雙玉扇隔岫窺雲霧裊裊三石梁苔滑不敢度

畱客亭

亭中畱客處客至亦忘歸把酒看春艸西山日已微

城南梅開簡友人

郭外新梅樹春風吹欲殘未能攜酒出幸爲折花看

禦溝

夾城開玉檻內苑抱金溝宮女停珠佩僊人上防舟

西園

西園一遊矚正及上春時熒熒花變色漠漠水生姿

納涼

空林露華濕開閣徙淸尊月出芙蓉水風生鳴鶴園

落花

今朝捲簾坐時見一花飛不惜芳菲盡春風稍稍稀

晚春

日長鶯語歇中酒眠髙閣庭院寂無人春風掃紅萼

早秋

爲愛新秋至朝來步水濱微風猶未起涼意滿靑蘋

泛舟

落葉積沙水寒花帶石叢白鷗隨病客日日泛溪中

中夜觀月出

殘露洗靑靄傾河流素暉自爲生遲暮遂令相賞稀

秋浦

秋浦多香艸當年怨楚臣安知千載後尙有廣騷人

東臯

東臯落日明西新飈冷徘徊磐石上愛此靑松影

早春

白髮常多感靑春亦不平落梅饒慘澹新柳太鮮明

六言絕句

田園樂七首

一徑垂楊髙下數家流水東西麥隴靑靑雉雊柴門寂寂鶯啼

穉子自操井臼老農共話桑麻采藥常隨樵客乘籃時造僧家

荷鍤朝耘圃披衣夕偃蓬廬甕里數升緑酒枕中一卷丹書

官罷交遊自絕病閒琴酒相親門下惟饒飲客坐中時有談賓

蘿蔓半垂甕牖松陰全覆茅軒數聲雞犬深巷一曲煙霞小園

掃石旋鋪琴席臨流試泛酒巵山水依依可戀風塵擾擾何爲

碌碌俯頭轅下棲棲垂翅籠中遮莫朝端巧宦何如谷口愚公

七言絕句

奉同王浚川海上雜歌九首

由來東海百川尊呼吸風雲日月昏隠隠三泉盤地軸迢迢一水上天門

天雞啼處夜生潮東望蓬萊翠霧消紫貝髙爲云外闕靑龍盤作日邊橋

地脈東南一綫開千流萬幾時回恰従瑤圃峯頭去又逐銀河天上來

方丈瀛洲一水傍層城懸圃羽人鄕靑雲不散三花樹丹露長零五色漿

石門雙闕入蓬瀛日日惟看雲霧生白蜃吹霓晴後見翠蚪銜月夜中行

海上三山倒影垂風吹波動錦漣漪雲中對出神仙闕地底雙開日月池

白鶴東飛去不回不知何處是蓬萊漢皇虛築迎年觀嬴帝空餘望海臺

王子題詩滄海岸靑鸞銜去海東邊龍女織成紅錦字仙人吹入紫簫篇

長風吹出六龍車夜坐天壇吸紫霞自是神仙逰海上元非逐客臥天涯

十五夜

病身愁思兩蕭條亂帙殘燈伴寂寥但覺年光欺倦客不知春色媚良宵

奉同何大復苦熱行十首

夏日日長不可論扶桑萬里過昆侖靑天盡閉蛟龍雨赤气遙衝虎豹門

崆峒霜雪近幽燕閶闔神仙捧禦筵舍人退食苦炎熱卑濕南方更可憐

六月長安冰井臺雪宮杳杳風門開江邊此日苦消渴闕下當年拜賜回

天上火雲不肯晴城頭霹靂浪多驚終朝虛覺神靈聚幾日眞看風雨生

艸堂低小只三間日日炎蒸不暫閒初驚滄海臨湯谷更訝朱陵入火山

金壺玉盌露漿調緑李黃梅冰水消不柰五侯無限樂可憐三伏爲誰驕

三年臥病楚江扉六月池臺滿眼稀玉笙樓上含煙霧只許仙人醉酒歸【仲黙少時夢至一樓臨水榜曰玉笙樓】

人間毒熱不可當想見山中樓閣涼三十六洞何處好欲借神仙白石牀

盤古山中太始雪六月天邊萬里風下界並愁炎火刼丈人長對水晶宮【大復山一名盤古山】

太液甘泉冰雪生君王避暑奏歌聲不須玉女招商曲自有仙人苦熱行

皇帝行幸南京歌十首

白鷺洲邊玉帳開錦帆東指鳳凰臺怪底鯨鯢竄江底君王駕馭六龍來

天風吹動翠云裘坐看樓船下石頭江左重瞻天子气金陵長作帝王州

建業城西江水回千官遙望翠華來天子雙鞬懸錦帶近臣爭上萬年杯

翩翩翠蓋覆鳴鑾詔許都人夾道看樂府盡歌楊柳曲後車多著鵕防冠

憶昔髙皇定鼎年鐘山龍馭已登遷八葉神孫因耀武衮衣親得拜陵前

燕姬玉袖抱箜篌馬上長隨翠輦遊春來照影秦淮水愛殺江南雲母舟

淮水南邊是狹邪蛾眉臨水折江花日暮龍舟泊何處玉牀拋在五侯家

武湖中緑水多君王日日愛經過宮女能爲蕩舟戱中官學唱采蓮歌

吳王雉翳春依艸宋帝羊車夜逐花總是南朝舊時事我皇行樂倍繁華

三月江南鶯亂啼江邊桃葉映春堤不是行宮淹北上金陵花月使人迷

中秋夜待月

海上珠宮向夜開銀河初轉緑云來遙聞僊樂生林壑暗覺天香拂酒杯

逺遊曲十首贈鄭繼之【並序】

祠部鄭少谷以病謝歸烏石山中先將抵杭越訪天臺四明諸山南循浙江望閩海而返余壯其行賦贈之

烏石山中生紫芝少谷先生歸去時贈君試作逺遊曲較似仙人碧落辭

闕下屢移稱病書知爾不復少躊躇海上但畱雙玉舄山中誰見五云車

五嶽之山君徧過名山不比浙江多赤城直上僊人闕天姥斜連織女河

赤城宛轉石爲梁雲裏振衣千仞岡聞道臺州老太守爲君先已築丹房【顧華玉時刺臺州】

太白山人髙士流十年不出臥滄洲爾去相逢托相訊南來儻許共扁舟

越中防稽天下無金庭玉室是仙都卽向山陰覓芝艸還従禹穴探靈符

丹山赤水足華滋雁蕩龍湫更自奇招隠頓憐君去早移文應笑我來遲

鏡湖緑水畫難成五月南風菡蓞生越女舟中歌白薴道人醉臥酒船行

海門東去片帆歸卻傍三山開釣磯人間物色那能見空向靑天望少微

天地今經幾刼灰區區人世只堪哀莫漫著書拋嵗月徑須飡玉訪蓬萊

雪七絕

流風回雪滿蓬萊墮葉飄花海上來隠隠珠宮連月起亭亭銀闕向雲開

緑水初冰百子池飛花正滿萬年枝君王夜醉瑤臺雪侍女冬歌白薴詞

永巷沈沈夜漏稀玉階寂寂雪花飛空持紈扇歌瓊樹愁對銀缸襞舞衣

玉人燕國舊傾城對雪臨風更有情鏡裏新妝爭皎潔檐前垂手學輕盈

宮裏仙人字麗華中纎指學琵琶朝來白雪當窻立一曲彈成玉樹花

苑外樓臺繞狹邪雪中歌吹競繁華麗人對舞明珠佩俠客爭馳白鼻騧

曽聞楚客陽春曲擬賦燕京子夜篇假借彩毫分气象直慚白雪鬭嬋娟

讀金剛經

一卷天華羅梵防千年馬耳射春風知言安得蒙莊子具眼惟聞陳了翁

書老子解後

柱下遺編久翳如偶將管穴讚虛當年己自無知者何事而今更著書

早春

樹梢紅潤水波眀新鳥啼多百囀聲従此小園增物色杖藜日日看春生

一溪

一溪雲水一漁夫一曲滄浪酒一壺笑指桃花問春色武陵得似此間無

曉寒

洞門風急薜蘿斜滿院疏桐洗露華一榻曉寒難穏臥道人賴是服朝霞

中秋看月二首

穆穆金波端正月寥寥碧落蔚藍天松林陰映石牀淨宴坐焚香骨已僊

秋光秋興最相闗中夜中林猶未還似聞鸞鶴靑冥外遙見樓臺桂影間

春日漫興十二首

昨夜雨聲喧菌閣今朝花影照柴扉正欲相邀社中客酒家不肯當春衣

艸芽半吐防差碧花蘃初開淺淡紅安得黃金髙北斗盡輸靑帝買東風

二月黃鸝滿樹飛歌喉宛囀世間稀謝公𨿽有東山妓不及儂家金縷衣

梁間燕子甚微眇嵗嵗來過舊主人不似翟公門下客交情淺薄最堪嗔

早嵗修辭擬艸中年探彊知天爾來懶慢太無似只有楞伽堆案前

屈指行年垂半百拘檢還如少小時可憐齪齪窶人子爭似堂堂豪俠兒

散才猶足擬仙才懊惱靑春白髮催空對玉壺連月醉漫拈防筆記花開

勞勞各爲百年身艸艸旋成一聚塵借問煎熬催白首何如潦倒醉靑春

東園紅梅餘幾何西園緋桃開又多春光相撓不相置醉殺花前金叵羅

小橋映帶小池塘垂柳垂楊凡幾行鶯鶯燕燕最相稱雨雨風風總不妨

魏紫姚黃何似春玉環飛燕定前身謫仙解賦淸平調不道宮中妬殺人

柳繞柴門竹繞軒花能含笑鳥能言何人文似卿云輩試爲抽毫賦小園

戱成五絕

束髮従師王浚川文章衣鉢幸相傳爾時評我李何似白首摧頽只自憐

弱冠粗窺萬卷余壯年益覽百家書探珠赤水方親見披霧靑天果不虛

雅知文藝未爲尊次第沿流直討源不但學詩髙一格信然聞道小羣言

海內論詩伏兩雄一時倡和未爲公俊逸終憐何大復粗豪不解李空同

知已今無賀賓客論文誰似鮑參軍夜光未剖千金璞汗血空隨萬馬羣

題空上人山房

古寺殘冬倍悄然老僧閉戶獨安禪冰滿瓶中無滴水香消罏畔有餘煙

宮詞十二首

禁圍處處鎖名花步障層層簇絳紗斟酌君恩似春色牡丹枝上獨繁華

閒倚闌干看柳條可憐渾似董嬌嬈東風何處吹桃李空費心情學舞腰

年年永巷掩朱扉愁慣多愁卻漸稀偶對春風見花落一雙玉箸墮羅衣

玉階簇簇海橊紅畫閣泠泠菡蓞風悶捲珠簾看日影鴛鴦相倚緑池中

繡簾風動水精光小苑離宮好納涼盧橘楊梅零落盡只聞淸蹕幸昭陽

荷花布錦柳垂絲一片丹靑太液池禦榻獨畱淸暑殿宮娥空唱采蓮詞

翡翠樓中落日明芙蓉帳裏嫩寒生人間一種淸秋色偏到深宮別有情

落葉無風滿地溝袖中團扇早知秋寶奩紅粉都拋卻展轉空牀盡日愁

紅袖低回拂錦茵玉顏憔悴掩羅巾空房獨對嬋姢月賴是嫦娥不笑人

斗帳氤氳沈水煙蛾眉那得帶愁眠鏡中莫倚人如玉枕上眞成夜似年

白雪霏霏拂玉闌銀釭耿耿夜漫漫燻籠火冷靑綾薄不管娉婷不耐寒

翠袖年年積淚痕羅幃夜夜憶君恩紗窻月色不成夢金井烏啼更防魂

新春賞梅花作

落梅樹下攜酒巵便與東風預作期従今日日覓花飲直到荼防開盡時

溪濱

柴門咫尺卽溪濱賦得新詩似寫眞蒲芽短短桃花水燕子飛飛楊柳春

春日宴南園

謝公攜妓踏春暉撩亂桃花落舞衣池邊偶學流觴飲月下眞成倒載歸

春日郊居

竹裏柴門盡日開半園芳艸半靑苔恨無名酒山翁醉畏有髙軒俗客來

讀李空同詩

可憐詞客李空同治第築園學富翁地下定遭劉主笑我猶如此況如公

上已日簡諸友

渦瀨縈回曲水流春風蕩漾羽觴浮羣賢酣暢蘭亭防只少山人許逺遊

山館

山館蕭條客到稀幽人閒暇坐披衣日長燕子丁寜語風靜楊花自在飛

小閣

曲幾匡牀小閣深數函圖籍一張琴不聞世上諠嘩事自愛林間宴坐心

嘲楊花

陌上楊花四散飛千蹊萬徑巧因依莫矜風便縦橫去防見途窮寂寞歸

春暮

祗愁春暮減春光誰道春光未渠央芍藥如雲仍著色荼防似雪更生香

杏花

東風作意辧年華先醸輕紅上杏花楊柳初生燕初到春光並屬野人家

芙蓉

西風慘澹自堪愁賴有穠華殿晚秋莫遣煙霜妬花萼好畱云錦照汀洲

梅花

嵗晚山空不見人鳥啼花落倍傷神玉顏棄置冰霜裏譲取羣英競好春

考功集卷八

欽定四庫全書

考功集卷九

明薛蕙撰書

答王浚川書

鄕者王揮使來獲奉教札甚慰復承示所著愼言二冊伏讀累日不勝欣服如吾先生獨智自得究天人之際立言明道擴聖賢之指當今之世一二人而已生平日億料之言於髙論頗多闇合竊自幸其所見略同也然有不同者顧在於一二節目處不敢不盡言以就正況先生命之使言乎伏觀所著書前二卷其於性與天道詳矣然其要歸大槪以气爲理以生爲性此於愚見不能無疑者也竊惟性與天道孔子所罕言而孟子則往往道性善夫孔子罕言者非不欲言也以學者之未可與言也孟子之亟言者不得已而言也懼性學之將亡傳也及孟子之後其傳竟絕者千有餘嵗至宋二程子始能推明孔孟之論然後性與天道之說復聞於世故世儒之言理者皆宗之如吾先生蓋亦宗程子之學而有得焉者也今者之論殆與程子之論不合矣古之君子其論議固不能盡同至於大本大宗則不可不同耳程子曰陰陽者气也所以陰陽者道也未嘗以气爲理也夫气化終古不忒其宰之者理也以气爲理不惟二本而無別气有駁雜理亦從而駁雜矣理有駁雜豈足以爲萬化之根柢乎生之謂性程子取之蓋指气稟而言耳其推本天命之性則卒歸於孟子性善之論未嘗以生爲性也【程子生之謂性一條今人多錯會望再詳之】人生气稟有善有惡天命之性則有善而無惡以生爲性則人性之惡果天命之惡乎夫天命有惡何以命有徳而討有罪君子遏惡揚善亦非所以順天休命也復有一段謂大學心無忿懥恐懼好樂憂患則大公至正而無偏倚可謂之中疑中庸未發未足爲中此亦有所未安夫中庸所謂未發者性也人心自然之體也大學所謂有所忿懥【云云】者情也人心系累之私也有所者私主之辭也忿懥恐懼好樂憂患者情勝之辭也二書之言各有所指其言之大小精粗亦有不同姑合而言之亦可通也此心未發之時本自中正茍發而無私情之累則無往而不正一有所累則不得其正其不正者情之偏也非心體本不正也若論其極則大學之言但可以言正未可以言中何者聖賢言中正有其義同者有其義不同者程子所謂中重於正中則不違於正正不必中是也然凡所謂中者類皆止於就事而言是廼中庸時中之中非未發之中也以此觀之則大學所謂正者特中正之正而非時中之中況未發之中乎又曰中庸以喜怒哀樂未發爲中無景象可以體驗程子曰言存養於喜怒哀樂之前則可若言求中於喜怒哀樂未發之前則不可蓋當此之時但可主靜以涵養而不可容心於體驗才有體驗卽是已發先儒有體驗之說教人於此體究其辭不得不然不以辭害志可也又曰聖愚一貫安知其爲中夫四者未發性也此心之本體也不假人力自有天然之中固不以聖愚而有不同也但眾人亂於情而害其性私意萬端乍起乍防未有能造未發之域者是則聖愚又有不可得而同矣昔程子論中庸以爲孔門傳授心法而六經論孟顧不與焉是必有說矣又其言𨿽統論一書之體而其致意實專主中和之義就二者而言之未發之中又其尢致意者故曰放之則彌六合卷之則退藏於宻蓋謂此也不然則六經論孟之所載孰非聖人之心法耶自孟子之後儒者之知言未有如程子也其尊信中庸如此豈茍而已哉先生素尊信程子於其不合茍深思而求其說不惟未發之義可判然無疑而凢理性之論亦必將始異而終同矣蓋此三者其實一也先生之言曰人心有物則以其物爲主應者非其物則不相得矣不戾於道者幾希又曰夢較勝否斯驕吝之心未滅已先生察理之精持論之平有如此者生之言夫何足采第自充其言無以心之舊物爲主於此三說更加思索以求眞是之歸此生之至望也非先生之過愛亦不敢僣妄如此其差謬者願終教之不僃

再答浚川書

日承賜書恕其僣妄而誨之諄諄幸甚幸甚且曰倘猶不相契望更來復此固生之無隱於先生之志也先生願爲程子之忠臣生之前書意正如此是以敢進其說廼其不韙不合者由其識見之有極耳然持夫淺陋之見而顧恐先生立言之未盡其事則誠過矣而其心則忠臣匡救之心也惟先生察其區區而終教之幸甚宋儒太極陰陽之論自朱子之後益詳然其說顧有不一者蓋有以爲有此實理始有陰陽畢竟理在先气在後又有以爲才有理便有气才有气便有理不可分其孰先孰後者竊嘗思此二說要以前說爲定論而後說亦不可廢爾蓋卽理气之無間而合言之則理動气隨以生气生理隨而在二者有則俱有如形影然是後說亦有攸當也究理气之本末而析言之則理者生生之原微妙而無形者也气者生生而有形者也理亙古今而不易無始無終者也气之往來無一息之停往者旣終來者復始者也夫天地之始今日是也故觀乎一日之運則天地之始猶是矣今夫一日之終今日之气旣往而遂盡矣明日之气其何自而來耶以有生生之原故其來無窮耳小而一刻大而一嵗皆然也人物之形化艸木之萌生皆然也此理昭然不可誣者是則後說之所以爲定論周子曰太極動而生陽靜而生陰豈非理先气後之說乎但後之儒者復爲他說與之相駮耳今先生之論𨿽復與宋儒異然欲辯之則亦不外於理气之先後而已先生曰元气之上無物夫有形之屬其始固未有形也則其生也必有爲之根柢者矣以此見有形者不生於有形而生於無形之道此不易之理也夫气亦有形之物耳謂其上無物生未信也夫子曰逝者如斯夫不捨晝夜气之爲物也生生化化逝而不止者也非有生生之原往者已過而無來者以繼之則其機息矣天地之間未有不逝之气彼猶不足以自存尙何能爲元元本本之物耶先生曰道者空虛無著之名何以能動靜而爲陰陽是幾於談虛駕空者夫道者無形而實有者也故程子曰天下莫實於理形可以言空虛而其理非空虛也必其有形而廼謂之不空虛此可以論物之粗者耳非可以論至精之理也易曰形而上者謂之道神無方而易無體作易者亦談虛駕空與有太極而後有動靜有動靜而後有陰陽知其爲生生之原則知其爲動靜陰陽之本矣先生曰人有二性此宋儒之大惑夫宋儒所謂气質之性蓋以此性寓乎气質之中故謂之气質之性非謂天地之性气質之性爲二也先生以易之窮理盡性以證性理不可爲一以孝經毀不滅性以見古人論性類出乎气以孔子性相近也以言性必有惡而非孟子性善之論此皆疑有未盡者易謂窮理盡性以至於命固一物耳曰性理不可爲一則性命容有二乎孝經毀不滅性正訓爲生然其本意非在於論气論理也其曰天地之性人爲貴亦猶滅性之性旣不可以訓理亦不可以訓气如書曰犬馬非其土性不畜詩曰俾爾彌爾性傳曰少成若天性皆與孝經相同蓋古書性生二字多通用耳性相近也習相逺也非專爲言性而發所以知其然者以其言歸重乎習耳儻如孝經性字之訓則曰生相近而習相逺尢可通也抑論語之書夫子之言性者獨此一語耳意者夫子之微言非止於如此而已子貢曰夫子之言性與天道不可得而聞也觀性與天道之言則可以測天人性命之一致而子思所謂天命之性孟子所謂知性知天者其師友淵源端有所自矣觀不可得而聞之言則其理之淵奧固非近於人情而其爲說亦豈片言只辭之可盡哉以此言之則性相近也之一語豈其所謂不可得而聞者乎固不類矣今先生論性獨據此一語爲張本以言性不必善曰吾獨取夫子之論也然則人之生也直亦夫子之論也且詩書者夫子之所述也韓子所謂合於道者著之離於道者黜去之是也至於贊易又多夫子所自言此三經者其言性善蓋眾豈可專主一言而盡廢其餘哉先生曰性與道合則爲善性與道乖則爲惡性出乎气而主乎气道出乎性而約乎性無乃主反爲客客反爲主乎又別道於性析而爲二所謂道者其何物耶如曰道出乎性者也非性自性道自道也又何以謂性與道乖而性之爲惡耶生反覆思之而未通也先生謂古人論性類主乎气故以性爲有善有惡生則謂古人論性類主乎理故以性爲有善而無惡蓋古人曰降衷曰秉彞曰明徳曰徳性曰誠曰仁此其爲理爲气爲善爲惡殆亦不難辯矣先生曰性者生之理也斯言𨿽與先儒無異而意實不同夫生卽气質之謂天命之性𨿽具於气質之中而初不雜乎气質性卽理而气非理此先儒之說也先生則謂性者卽是气質所有之理非別有天命之性不屬於气質者凡先生持論異於先儒者其要指在此而已夫天命之謂性天卽理也不曰理而曰天又以見其統於一也凡人之性皆同出於天理天理無二人性無二是一本之說也先生言天道主於元气之神而不以天理爲宗其言人性亦惟主气質之理而天理不與焉夫言性之理而不本天理徒就人之气質而爲言彼人之气質其善惡固不一而所謂理者卽如之爾若是則人各爲性性各爲理紛紜錯雜無所統一然則天下果一理乎果二三其理乎夫道一而已矣性卽理也理卽天也統之以理則天人無所不合本之於天則斯理有所從出先生專主乎气不惟天人不相合其所謂道出乎性與所謂生之理者其道其理果何自而有耶是無本也又人之所以與天地並者惟以此理之無二故也如以气而已自人而觀天地其細甚矣焉能與天地相似防兩間而爲三極耶凡此皆斯理可見之大意可觸類而長之又有聖賢發端之緒言可致思而得也先生聰明絕人極深研幾宜於此判然而無疑今其爲說顧或有所不察此其故何耶良由偏向气質之說而不知其非故遺置天理之論而不知其是古人曰東面而望不見西墻蓋謂此也竊見近日諸公以气言性而絀性善之論者紛紛而起生方欲先生講明此理爲孟子程子之羽翼以息紛紛者之說以解天下後世之惑不願先生復爲諸公之先倡也先生曰宋儒防伍人性而不合廼復標本然之論於气質之上夫宋儒以性善之論於人才昏明彊弱之不齊有所不該廼復出气稟之論以足孟子未盡之義故曰論性不論气不僃論气不論性不明但其言气又未免過重而不思昏明彊弱之不齊蓋系於習者甚多而原於气稟者甚少亦頗失性相近習相逺之指矣是則气質之論實起自宋儒非若先生之言也至於未發之義亦有未相合者先生舉鄙說而斷之曰是愚人未發必不能中生之前說謂眾人私心紛擾不能未發耳非謂其未發不能中也茍能未發非中而何蓋子思之言本以未發爲主其曰中者正指名此未發之體耳細觀先生之論顧廼以中爲主離未發而別求夫中此不合於子思之指也先生曰無景象可知其爲中今日未發之時本自中正可再示本自中正之象夫未發性也性卽天理也天理完具人欲不萌其有不中者乎程子曰喜怒哀樂未發何嘗不善言善則中在其中矣然求其景象則有不可蓋情之發廼有景象旣曰未發顧欲求其景象可乎夫言中而求其景象亦猶言道而病其空虛也先生曰人心未發皆有天然之中何至應事便至迷瞀偏倚此則體用支離內外心迹判然不照非理之所有非思索精切不足及此然此固有說也夫未發性也事感而發情也性無不善而情有善有不善正以應其事者有不同耳蓋應事之時不役於形气不誘於外物則情得其正而爲善其未發之體固如是也私已撓之外物牽之則情思爲不善非其性之本然矣非歸善於性諉惡於情體用內外判而不合也性之發爲情情之不善卽性之不善也特汨於物欲而易其本然耳故孟子曰今夫水摶而躍之可使過顙激而行之可使在山是豈水之性哉人之可使爲不善其性亦猶是也竊嘗以爲知性之要莫先於未發知未發然後能知性知性然後能知天故生之前書謂此三者其實一也意蓋如此心者萬化之本原而未發也又此心之本原古人以爲天下之大本信有以哉顧其事至近而其理至微誠可謂測之而益深窮之而益逺者區區平生苦心之所得惟以此爲第一義野人食芹而美故欲獻之願吾先生虛心觀理無忽於不合之言反約窮源徹見乎未發之域則夫天地之大聖賢之理可以一貫之而無遺此生之所以爲報於門下者凡來教之言不能盡復其大者略具於此然已不勝其多言矣伏惟不罪其煩瀆而誨其不逮不僃

答崔子鐘書

去歲辱書兼示中庸凡以無便久不奉報生之蔽於佛老而好其說吾兄不棄絕而教之誠愛我欲有益於我也顧生之好其說者以其合於聖人之道而好之也使其不合於聖人之道生𨿽不足以望知言者然亦不至爲其蔽惑也書辭有宜辯者念𨿽辯之必不能奪兄之所執故不敢復爲煩瀆俟他日奉訪相與極論數日倘髙明之論能使生之論絀而惑解敢不承教凡所謂講學者務去非以求是耳茍是非旣心諭笑何爲是之不從而顧自安於非耶伏讀中庸凡其文典則閎深可方古人今人不能爲也然其指義頗有不合於聖人者試以愚見商略之以請教竊聞中和之說乃中庸第一義蓋千聖心學之淵源也故程子以爲孔門傳授心法而他載籍不與焉正謂此也延平先生復推明未發之中其說最詳而朱子以爲山門下相傳指訣自延平之說傳而後中庸之道益明程子之言益信鄕微延平則程子之微言世或莫知其所指而中庸之大義隱矣抑延平之說𨿽自程子發之其實中庸之書固已特異其辭以見意故曰中也者天下之大本也其意斷可識矣是則未發之中實中庸一篇之綱領豈惟中庸爲然凡六經之言豈復有加於此哉今吾兄之書於前標注旣不喫言之至於十論亦復遺之何耶夫說中庸而遺中不猶說論語而遺仁乎其曰凡事可者謂之中中之名義取此生之所未諭也道論曰非別有物而綱紀乎此則是易有太極之說非而天地萬物無本也理論曰後之言理者括萬有包四端則是萬理不通會於一理也性論曰安得獨咎於气則是理有駁雜之理人之善者廼逆天理也以孟子性善爲疏以韓愈氏三品爲能發聖蘊生之尢所未諭也竊觀兄之名理𨿽考信於六經之說而實主之以六書之文兄之言論往往過者此其病源也字說足以明道孔門當爲說文矣六經說理之辭非不時有合於字說其如不合者之多耶小道可觀致遠恐泥正此之謂也夫謂古人制字假物以命名不猶作易者假象以明理乎象之不足以盡理不猶物之不足以盡名義乎六書有轉注假借一字而數物用之不以一物專一字也至於訓詁則又隨事釋義一字而數說訓之不以一說蔽一字也文字訓詁猶不可執一而言也而況施於文辭其取義也可執一而言哉必曰道爲大路之道則夫形而上者謂之道不可通也必曰理爲玉膚之條理則夫窮理盡性以至於命者條理云乎哉易曰書不盡言言不盡意言之多變且不足以盡意一字之文豈足以貫眾理哉執泥言語而不得於言意之表君子猶譏之況執泥文字而可乎忠恕之論甚美然非忠恕之本意中庸曰忠恕違道不遠施諸已而不願亦勿施於人下二言者卽覆解忠恕之意論語曰已所不欲勿施於人二書之言一也善乎古人之立言也其言甚簡其義甚明不煩增加覆說也益之以多言而反晦塞其正義此文士之蔽非賢人明經之指也誠論言誠何其小與中庸之言如斯而已乎尊徳性論徳性問學等而無辯矣不若注中君子之學云云者語意乃爲完全耳象山曰不知尊徳性焉有道問學此誠至當之論不可因其與朱子相駁挾私心而輕重之也今兄復下一轉語曰不知道問學何以尊徳性此難以絀象山之論也象山之意以尊徳性道問學爲一事吾兄之言猶合兩長之意正象山之所譏也篇中評品諸儒似非確論司馬公信偉人也然考其性與王伯之說其亦擇之不精矣程子以爲不知學非茍相訾也學不知性豈所謂尊徳性之學乎元城西山似亦當別論耳又曰周子精而疑於老邵子達而疑於隱如周子者兄猶不滿之邪謂兄不潛心周子之書殆有不可然猶不免云云而況於老子乎邵子之隱也槪諸聖人之道未見其不合也安得以是而病之山上蔡觀其遺言恐亦不可輕議象山非疏也自雜博者觀類疏矣慈湖非險也習聞故常之說而乍聞其言類險矣序曰章分則文斷而意離今綴數言於每行之外聨其相承之意亦未可也古書以篇名者簡防之謂也一篇之內蓋有章或數言者則不滿一二防而已必合若干章聨而成篇如老子荀子皆然不獨戴記可驗戴記四十九篇其不可分章者僅數篇耳朱子中庸分章特離合之間尙有未盡亦無大害其失乃在於牽合接續或失古人之意今兄旣欲相承復不分章失愈甚矣嘗惟吾兄精専之學奧防之文當今之世可謂絕倫然亦竊妄意吾兄其學不用心於內而又志分於爲文故於本原處未有的實之見差之於此而欲折羣言能無差乎其論道論性將以求勝於宋儒不知愈出宋儒之下恐於宋儒之書亦未嘗熟考而精思也區區管穴之見恃兄之知已故妄發而不隱想兄樂聞直諒之言亦必不以爲罪也卒有便艸艸具此不及三思中間疏謬更兾垂諭不備

再答子鐘書

往歲貢書辱賜答教二通凡區區之說冝不見是於明者而二書之言鄙人竊亦惑焉語曰悖者之患固以不悖今吾二人其見必有一悖者當與吾兄愼擇其不悖者從之耳不然學之終身而秪以取悖良可惜也夫性卽道也言性而以惡爲主則天地聖人之道皆自斯言禍之矣以此論爲不悖𨿽孟子之辯不能也君子之言凡以明道與立教今言性惡害道莫甚焉將以爲教不顧長惡乎又曰易有太極不曰道爲太極理會於一出何經典此言尢可駭不意吾兄繙閱一生而所見廼爾此非小小文義之差也望虛其心防伍古訓以自鑑不冝固執已見穿鑿傅會務證前說之爲是也自古以來更越神聖賢智不爲不多矣發揮性道不爲不詳矣患學者不能知言未免以性道之義爲未明彼非未明也蓋已之識未至也昔二程子得不傳之學於遺經今考其爲說固皆本於古人之微言顧其說加明耳此二子之能知言也非惟程子爲然也𨿽孔子亦如是而已故曰述而不作信而好古不若今之諸公自我作古復別爲一家之言也然諸公之說曰吾以俟後聖不知與前聖乖戾者尙足以俟後聖乎莊子曰始時所是卒而非之夫人知未至而論未當則其是非必數變當其變也自知非其昔者之是也以吾兄之髙明𨿽防人言久必自寤然生嘵嘵不已者急於忠告之故也後生無師久矣而朋友之道復廢學者以非爲是以寡爲多惟其獨學而無友耳抑又聞之錯解文義講學之失也其害小護疾忌醫心術病也其害大願吾兄之愼之也道逺不可數致書故多言如此千萬亮之

與浚川論二氏書

日兩奉賜教感慰辱下問佛老指趣生欲奉告久矣顧其爲說非筆墨所可終也大抵二氏之道乃修心之內學盡性之極談孔門之所罕言吾儒之所未聞也況其要歸蓋性命切近之實初非幽深汗漫之論特以其至近至神難於覺悟故謂之妙耳儒者拒以不信旣不足以知此而二氏之徒能得其傳者亦寡矣然世之禪學猶皆以明心見性爲宗無他說也至於方士之流則大背老莊之指旁門岐徑不勝其多極其優者亦有我有爲之小術耳老子曰聖人後其身而身先外其身而身存非以其無私耶故能成其私此與自私自利貪生畏死者異矣致虛極守靜篤歸根曰靜靜曰復命復命曰常不知常妄作凶此與安排造作勞生求生者異矣西方之書曰若菩薩通達無我法者如來說名眞是菩薩又曰一切賢聖皆以無爲法而有差別此與老子之言豈非同條共貫乎卽二端而觀之可以見方士之道之陋矣來教謂異僧方士率多長年夫聞道者生死修短一也茍不聞道則老彭之末路與殤子何殊焉佛氏有無生之說乃出世之第一義也以吾師之髙明反求此道必不遠而得他日造浚郊之廬更當輸寫所懷率爾奉覆猶兾時一經覽也

再答浚川論二氏書

頃承答教論二氏指歸吾師所得已極髙遠然於愚見略有同異輒復商防兾或有毫髮之助傳所謂狂夫之言聖人擇焉者也來教云仙佛之說起自宋代竊惟仙佛之說其所從來遠矣蓋古聖人盡性之學也如所謂死而不亡者非盡性則不能然亦非盡性之外復別有不亡之術也借曰不然則古之神聖其道皆不逮仙佛而仙佛創起李世反獨得不亡之術可乎防同契中無念以爲常此言與禪學無異顧特一言之偶合耳譬猶諸子百家間亦言及仁義而其大體則非也鄕使伯陽果以無念爲宗豈復談乾坤水火如彼之支離乎又謂楞伽彼此因緣不專一體金剛法相空色同歸於無乃唐宋髙僧大士敷演心經而作者二經義理宏博殊非一二言所能盡心經標舉大端殆非二經之比唐宋髙僧尙未能盡知其說況能作耶來教謂吾儒之教以修心治世爲事夫古之聖神內聖以修心外王以治世二者之外誠無餘事但後世去聖逾逺而其傳寢陋治世之法儒者僅得其粗而不究其本至於修心之學則講之不明久矣夫不能自修其心果足推之以治人乎況不能自保其神明𨿽道濟天下抑末矣又謂佛氏之學與學仙者原出一途專於爲已無復爲人究其所趣不過使原性常在𨿽滅不昧而已故非有術不能卽得且如人心虛靈不觸亦動故學無心必須心息相依而後可無欲使神住必須廻風混合而復爲人殆有未然自古賢聖不越教化斯人使之爲善耳爲人之利孰大於此二氏之言大率如是至其切實而精微則反身爲已之學也使夫人知爲已之學其爲人不旣多乎原性常在𨿽滅不昧此固然矣特至人明於性命則了生滅之常一眾人不知其性則見生滅之有二此特淺言之耳自余差別之義不可勝舉非累幅之書可究也未知生焉知死蓋吾聖門之微言邵子曰若未通天地焉能了死生周子太極圖末亦援易及死生之說蓋非無爲言之也心息相依繋心之一術耳二氏之書往往有之然其術非盡於此也如吾儒中之聖人所謂至誠致中退藏於密卽無心也彼其所以能善者固自有道矣豈亦出於心息相依之術耶程子曰知道者思慮自無又曰未有不能體道而能無思者又曰未嘗致纎毫之力此其存之之道此言皆略開其端然亦有所自來矣神住卽無心是也似不當二言之回風混合指何術而言更望垂諭俟別請益又謂學仙不成亦不失爲禪覺夫老莊所謂仙與佛所謂禪誠非二道但後之方士其術淺陋曽不逮小乘之禪也昔者程子每以佛與孔子並言之其論莊周猶有何敢比佛之語況後之仙者乎禪學者不惟賢於後世之仙學𨿽吾後儒之學亦非其倫矣何者後儒𨿽言無我而不知無我之實𨿽言無思而不知無思之指𨿽言無欲而不知私欲之本無𨿽言性善而不知性善之極致𨿽以人皆可以爲聖人而不知性卽聖人非由修爲而得也以此觀之禪之爲道可知矣𨿽然使其道驗諸人心而不然考諸聖人而不合庸非無稽之言乎今驗諸人心則其所謂空寂者卽吾未發之本心考諸聖人則其所謂定慧者卽古聖人之誠明推此類而言之其道不可悉數故程子有釋氏知性知天極乎髙遠之說彼誠有所見而言之非茍相許可也來教謂若是無術大是頑空夫仙佛者得乎最上之術實無術也順吾眞性之空亦無空也金剛經曰如來在然燈佛所於法實無所得又曰若言如來有所說法卽爲謗佛凡此類者其義云何望吾師更精思之他日深有悟入始知佛與吾聖人之道本同一性而佛之有功斯人未必在吾孔子之下也縱言及此大類狂失之言矣然非吾師生未始發其狂言旬日感寒力疾具書不備

答崔子鐘書

承示古人皆自有一種見意譬之井泉水之多寡淺深不同皆是自家源頭用之不竭其依門傍戶隨人聲向者恐立見其窮矣此善諭也當由見或者傳防先儒之說而無所發明言辭寡陋無所決擇故起此論也今或者旣無誠心與實行徒托古人之言以飾其私意偏見此不過茍讙一時爾豈能欺於識者哉假令今世亡識後之人竟可欺乎殆不足論也然如所示井泉之譬必如易之大畜利貞自然如此乃爲善耳學未至而彊穿鑿非大畜也言不中而必已出非利貞也古人陋穿鑿者固失之能已出而有益於道者幾何如此者𨿽有一種意見亦不足觀也惟眞有徳者所見所言自不可及其同於古人者非隨人聲向理不得不然也其有不同者蓋古人所未發亦非實不同也不識明者以爲如何

答王浚川先生論文書

承答教兼示四集驩恱無量四集亟讀一二過譬之觀鐘山而泛滄海惟知栗其珍怪安能諦列其名物哉寶而傳之當不敢後於眾人銓擇之命非敢聞也近嘗有疑則當無隱夫三百篇經訓也然作者之法存焉耳今考論其篇籍𨿽間有畸人放士悲憤感激之音男女姚冶之言義旣歸夫鑑戒其辭又簡質矣列之於經不亦宜乎降是騷人作焉靈均已傷繁麗要之有以至宋玉則誇失實滛越禮詩人之義亡矣代相防習其靡日甚說者皆曰義茍有合𨿽靡何害於乎其如文過於質何揚雄譏文簡而用寡勸百而風一非過言也夫文已遠於實矣放而不止其遠益甚終則徒文而亡實此古今作者之通蔽也竊觀先生之作較其工且多於古人皆不啻過之故冝更少約之其近於怨調宮體豪气太露者一切弗錄此數者他人有之以爲美在先生則當棄而去之耳去之者皆止於禮義歟可謂損之而益也自敍所云文貴精而不貴多者非此論也文章之獘久矣作者蕩而不反後生惑於所習生誠悼之每思得大人君子爲當世所師向者變之使復於簡質其所繋亦非細已今先生爲當世所師向變之使復於簡質廼先生之事也豈其與眾人角分寸之長而益後生沈痼之習哉明見其意如此不自知其僭妄死罪死罪

答友人書

前後承講學之防殆不可以固陋少之也幸甚幸甚至導僕以言謂勿使迷逺而不復每觀來指見執事之適道正矣𨿽使岐路之中又有岐焉冝不能惑奚有於迷而可復乎今顧云云固在導僕以言也然以所聞測來指不無一二異同故言之欲卒教焉前僕舉知言學欲博不欲雜守欲約不欲陋之言來教謂孔顏博文約禮之博孟子守約施博之博蓋禮者理也吾心有條理處是也其見於事則謂之文若三千三百之屬皆心之所發也事事而約之以禮非禮勿視聽言動是也知言云者非聖賢所謂博約也竊謂博文約禮侯氏胡氏之解不可易已儻如來教當曰約我以禮博我以文不當反以博文先之又與循循善誘之言不相蒙矣孟子所謂守約施博其曰修其身而天下平者是也大抵來教所稱止可以言約禮非可以言博文也知言所謂學欲博守欲約正指夫聖賢之學所謂不欲雜不欲陋者則辧別俗儒之學異乎聖賢也殆不可以遽然非之然五峯之言意在夫溺心俗儒之學者惑於其似而無辧而僕昔者之言意在夫從事聖賢之學者又安於其偏而自足爾又謂朱子傳注使孔顏曽孟之言同者反異如大學首簡言致知而中庸首章無之中庸首章言存養而大學誠意章無之竊以爲此二書本異非傳注異之也然中庸首章無致知至於他章學而知之困而知之博學審問愼思明辧之屬與大學之道何異若大學誠意與中庸存養異者蓋存養乃未發之時意則已發故言誠而不言存養耳然茍能正心誠意未有不能存養者也亦何害其爲同邪夫孔顏曾孟之言要其歸未嘗不同然斯道不容一言而盡故或有不同者故曰夫言豈一端而已夫各有所當也至如孟子言性善養气之類抑豈可謂論語無之邪非獨四子然也易之言有不同乎書者矣書之言有不同乎詩者矣各經之言或先或後或彼或此何必一一彊同乎直要其歸觀其所以同耳若字量句較往往固而不通矣又謂甚愛明道之言似四子而伊川朱子多與之異夫明道伊川其資稟气象固有不同其言亦不無小有異同者然其學術則未始異也是以當時從學者未有謂二先生之學異也而明道亦亟稱伊川豈有異而不相論難乎朱子之學亦若是而已此寡薄守舊之見來指所謂異者意非小有異同蓋必就其節目而言幸略諭及容再質疑也後防所示心與理之說大槪卽前約禮之義益廣言之爾僕謂執事之適道正矣𨿽多岐路不能惑者以此也夫蓋曰聖賢載籍皆心學也執事旣昭然於斯矣豈慮其惑於他也哉𨿽然盡其心則難矣張子曰有外之心不足以合天心此在賢者之患然僕尢有欲言者執事與僕他論小有異同茍此不同𨿽他有同者非切也更異博取二先生之書深考而精思之又必勿執獨然之見勿主先入之言以槪眾理然後二先生是非之實可得也至是二先生之言卒不當於尊意凡區區之說又二先生之糟粕也執事豈有取乎言之猥雜蓋不敢不盡而況乎導僕以言也

考功集卷九

欽定四庫全書

考功集卷十

明薛蕙撰序

坐忘論序

太史公書曰神者物受之而不能知及其去來故聖人畏而欲存之惟欲存之神之亦存其欲存之者故莫貴焉予嘗以爲古人之遺言夫神者羣生之本萬有之府大可以防天貳地次可以長生久視誠莫貴之鴻寶無偶之珍物也然悠悠之俗棄寶取礫貴物而不愛其神愛神而不求其術奄忽而盡良可哀矣坐忘論者唐司馬子防所撰蓋存神之祕記安心之要訣也予愛翫斯文亹亹忘倦客謂予曰昔程子謂斯論爲坐馳其言曰未有不能體道而能無思者故坐忘是爲坐馳有忘之心乃思也子顧好之豈有說乎曰程子之說誠善矣苐其議子防者殆不然也夫無思者無妄也惟聖人者能明之易而得之速非夫學者之事也凡學者必始於操心終於無妄漸習則可致欲速則不達𨿽大賢之資未有越操心而至無妄也或問程子曰敬當用意乎曰其始安得不用意又因論持志曰此亦私也然學者不如是不得及其評子微之書曾不推此意而言之先儒爲論之失平後世過信而弗察不亦惜乎獨其終篇有云非孔釋之所能鄰此則子防之蔽不可不絀者也嘗以爲自古褒貶失實抑揚過當其來尙矣所以爾者蓋安其所習毀所不見或摭片辭而遺大意或執一端以槪眾說此論議者之通患也客曰子防之言道家之流也固不合於儒學矣今猥尙之無乃導人於邪僻乎曰天下之理本同末異所以異者由人之用心不一也二家之學皆以無私心爲極茍無私心異安從出人生而靜是謂一本先聖後聖同復其初而已奚道家儒學之辯乎今儒學卽事以治心其蔽也流宕而忘本道家屏事以安心其蔽也固滯而不該於用非二家之學本然也夫百氏偏駁猶有助於救俗道論素朴寧導人於邪僻烏虖自三季之後秦漢以來淳風載息躁人寔繁莫不肩摩富貴之路轂撃紛華之域異代一揆恬不知悲若乃黃老希夷之術僑松澹泊之風荒塗翳然鮮有一問其津者然而束教寡聞之士師心好辯之徒猶謂尙同者寡好異者眾豈非謬於過計乎抑斯論之傳世將惟寂寞枯槁之士爲有樂乎此也豈能中逢掖之徒哉

升庵詩序

古今言詩者病詩之難夫詩之所以難者才與學之難也才本於天學系於人非其才𨿽學之不近也有其才矣非篤於學則亦不盡其才也古之人以詩名家必兼於斯二者顧其才有髙下學有防密故文體又各爲品第焉夫才之不足有所限而不可進也學之不足無所禦而自止也彊其才而進者寡陋於學而止者眾學而不止極於不可進而後廢古之作者猶難之國朝能詩者盛於治正徳之際其時數君子始尙古學文體爲之一變至於今日鴻筆麗藻之士彬彬間出數君子爲有功矣然此數君子亦各才有髙下學有防密𨿽其髙才嗜學者要未有窮其學之所至竭其才之所能者也嘗以爲知其所近而闇其逺者學所易能而後其所難人之公患也於時好而不悟其所短沿於俗習而不進求其上世之常蔽也語曰取法乎上僅得其中取法乎中斯爲下矣余懼將來者徒隨先進之後而雅道之日趨於下也南岷王先生示余升庵楊先生詩一卷其窮極詞章之綺靡可以見其卓絕之才其牢籠載籍之菁華可以見其博之學此其意將欲追軋古人而不屑與近代相上下蓋余疇昔所願見乃今得之先生矣抑此卷者第往者謫居滇中之作耳若其今之所造詣與夫他日之所就又非止於如此而止也𨿽然卽此卷尙論之唐之四傑不能過也南岷刻而傳之非特表先生之才爲其鄕重固將著先生之學爲天下先余因推其意而敍之

老子集解序

嘉靖庚寅予爲老子集解其後屢有修攺丙申之冬復加刪定自謂有補於道徳之萬分廼自序之昔老子有言吾言甚易知天下莫能知周之衰先聖之道未絕賢人君子猶有爲性命之學者且天下知尊老子而老子之言世猶莫能知也況至後世道術數傳數變學者捨本趣末毀所不見且詆訾老子爲異端則其筆之於書者天下益莫能知矣聞有髙明好古之士澹泊學道之徒爲能有味於其言然非研精覃思亦安能自知其性以眞知老子之言哉始予蚤嵗嗜神仙長生之術凡神仙家之說無不觀也晚讀老子而好之當是時予方蘄向聖人之道致思性命之理蓋久之而若有得考諸老子無異也廼知昔之所嗜者第方士之小術而非性命之學也復知老子之道惟導人反其天性而非異端之流也夫性命者道也天下之一本也生民同得之非異物也聖人同傳之非異術也迷其所同得故異見失其所同傳故異說是則同乎此者謂之同異乎此者謂之異予見後人之異矣未見老子之異也今夫老子之書蓋皆性命之說多出於上古聖人之遺言故古者敍六家而謂之道家後世顧謂之異端矣道者修之身以及天下天下之事無不統也後世直以道家爲養生耳皆予所未諭也予又竊怪夫方士之言養生者往往穿鑿於性命之外不知長生之道不越乎養性世儒率言知性知天而斥小養生不知養其性者卽同乎天道而不亡此其不聞性命之實不合聖人之道者邪傳曰禮失求之野聖人之道不明於世久矣學者求道而未得比老子於野而求之何不可者況老子古之史官孔子之所嚴事豈野人之比而已乎然老子之書學者恆病其難讀蓋其辭約其道大所謂測之而益深窮之而益逺者也古注之亡者其善否則不可知今之傳於世者未有明老子之意者也予爲此解其間文義之小者儻有未盡若夫揚防本指發揮大義明聖人之微言究性命之極致竊以爲近之矣有欲求老子之道者必以予解爲指南乎老子曰自矜者不長又曰知我者希則我貴矣其言非以相反夫各有所當也予之不遜亦冀世之君子無聽我藐藐庶幾爲入道之一助云

送郟令孫子序

郟令孫子將行內史唐子會同舉於鄕者以餞之眾復謂冝有言也乃以屬蕙初孫子之得郟也或謂郟其俗樂訟綿蠻難治𨿽喜事之吏猶厭之孫子信厚者也得此必戚矣予嘗求訟之興蓋興於下者什一而興於吏者什九興於下者習惡之人也然亦罕已若夫教弗豫治弗平甚則利而賊下重罰而不卹其民皆吏之爲也如此而欲民之不訟尢惑矣故君子自反乎身而不咎民之好訟夫子曰君子之徳風小人之徳艸艸上之風必偃言自反也且吾聞郟之俗不如是之甚今孫子以信厚而臨之民將戴之必且無訟矣夫良師不易弦而調良吏不易民而治孫子爲弗戚矣然則孫子遂亡戚乎曰有夫冉子之藝當時第之曰政事然僅可爲之宰後世之君子其心不以一宰爲不足爲者或寡矣冉子之藝人必以爲不可能也冉子之僅可爲者人則以爲不足爲也豈非不思之過耶今之邑令視有弗逮焉而況於聖門之士哉抑此邑令之難也天下之爵倍而上之不啻一令而已事倍而上之不啻一邑而已弗知難者弗戚也知其難者有弗戚者乎吾觀孫子有天下之志者也知其難者也不能亡戚者也

贈劉希尹序

希尹有寛靜之量有溫良之行有防通之智有廣博之材國家不用賢焉則已茍用賢焉豈能捨子哉且必以公卿之位處子矣希尹居吏部者八年以爲善其職者眾人莫不然也一旦一小人言之謫壽州始小人未有言眾孰謂且有言者旣而小人言之眾孰謂且必斥者於是希尹卒被讒而去此皆眾人之不虞而事之難圖者也今者眾皆惜之謂希尹有亡予獨謂希尹有益者也今夫國之所謂善禦者終身由於國之康衢則禦之材不加也一旦值陿陋之蹊隧斯進於禦之道矣傳曰動心忍性增益其所不能豈不信哉今子固眾之所謂善其職者而其賢又將處公卿之位也𨿽然使在今日履坦途而躡要路亟處公卿之位非不可也譬由禦者終身之由於康衢耳此於子之賢無所加也蓋處公卿之位者必將與國家之謀焉國家之謀恆患其不虞而病其難圖自昔國家固嘗多賢矣而賢有不足深恃由不能動心忍性燭於不虞之防周於難圖之慮故不足以謀人之國家今者子其動心忍性而其賢日有不同矣由是處公卿之位而與國家之謀庶幾其有濟哉此予之所以謂希尹有益者也

贈王直夫序

今天下之爲吏者重內而輕外惡勞而喜逸故士有仕外而任勞者輙介然不當意而其交遊之厚亦多嗟嘆怨恨猥爲惜悼之辭以慰其人俗習之若此久矣人皆以爲冝然而莫病其非也吾聞國家之置庻官也惟以爲民非以私庻官也故古之君子必略於自愛而篤於愛人是故位不辭賤事不辟難茍有益於民也𨿽外且勞無弗樂已茍無益於民也𨿽內且逸無弗憂已今之爲吏者則不然樂終身於京師而憂一日於外郡勞則惟恐已歸卽而逸則惟恐已違也烏虖使今之君子誠如其志終身不出國門無尺寸之勞而致卿相之位因循偸墯無與於民而有利乎身自常情觀之可謂仕宦之至願然而有志之士必不忍爲也程子曰古之仕者爲人今之仕者爲已夫惟其爲人也故殫志畢力顓於趨事而猶不暇又何暇於及人也哉昔周之盛時其大夫士行役於外者惟其趨事之不克而未嘗自言其勞故其詩曰皇皇者華於彼原隰駪駪徵夫每懷靡及及其衰也其大夫士皆趨利以自便一失其欲則怨刺之辭作故其詩曰或燕燕居息或盡瘁事國或息偃在牀或不已於行夫人而至怨刺因上之不均也然其臣子亦豈可遽若是之薄也今直夫之爲許州也容色怡愉如平時度其中必將外內外勞逸而有意乎爲民也予素厚直夫不敢爲悼惜之辭以慰之於其行也因以所嘗聞者爲贈意者亦直夫之所樂聞也

贈王子正先生序

予嘗論古之神聖仁賢皆以救民爲心以救民爲事者也由周公而上達而其道行者其事莫非救民也由孔子而下窮而其道不行者其救民之志未之或忘也故曰得志澤加於民不得志修身見於世夫得志不得志云者蓋謂其救民之志非謂其一身之私也澤加於民志行之效也不能及人斯修身而已矣此古人所傳之家法而後之爲士者世守之自後世之俗寖壊古人之傳寖防士之曰窮達者不以道爲窮達以其身爲窮達耳曰得志不得志者不以救民之志爲得失以自私之志爲得失耳由是有終身惟私欲之謀而莫以救民爲意者甚則虐其民以濟其私欲者也予是以知古人之切於救民者夫惟其能無私也後世之士旣蔽於私欲矣豈能以斯民爲已任乎然則士必絀其私欲而後能盡心於救民此理之不易者也孔子曰富與貴是人之所欲也不以其道得之不處也貧與賤是人之所惡也不以其道得之不去也君子去仁惡乎成名夫仁之爲道至精微也而孔子之言仁廼在富貴貧賤取捨之間何哉蓋去貧賤而處富貴正人情私欲之大者而君子之失其本心亦往往由是故也孟子稱伊尹之行則曰非其道義祿以天下而不顧稱柳下惠之行則曰不以三公易其介至於論舜蹠之分特在善與利之間皆由孔子之指也南岷王先生往爲禦史劾小人之居權要者謫判亳州可謂不畏彊禦矣壽陽有徵商之闗當路檄先生攝之遂辭而不行昔之督是闗者其私取不啻千金也予觀先生溫良而忠信端方而修潔其賢有不可勝道者稱其一二又特其小者耳然亦可見其所存之彷佛矣絀其私欲而盡心於救民非先生之望而誰也先生遷令昆山予從勿齋周先生祖之復爲是說贈之

記

髙氏大宗祠記

大宗祠者大中丞樂淸髙公祖考之祠也髙氏之先出宋太尉諱瓊太尉五世孫諱世則在建炎初爲行營副使扈從南渡以節度使判溫州因家樂淸寔惟髙氏始遷之祖祠之所爲名也祠作於節度使之孫諱新七後世只守不隧及中丞公曽祖父華亭令諱某皇考贈光祿卿諱某追孝嗣事嵗治月飭益恢於初祠之創繼之槪也辧其昭穆嚴其祔祧祭祀必時嘉事凶事必告凡節度使之所自出無間於親疏逺邇祭而行事必皆至焉旣而合食必皆與焉上尊祖禰下親宗族祠之大倫也有譜以紀世次有家訓以志教命有世祀之田以共齊盛牢醴有文字歌頌以章上世之美廣後人之思祠之雜制也舉祠之故考諸禮度之義鮮不合者可無待言耳矣蕙辱中丞公之命玆將何言惟曰章上世之美廣後人之思俾百世之下傳徳襲訓無變於今詩曰孝子不匱永錫爾類中丞公之志庶在玆乎惟髙氏繇一節度使而來蓋四百年名人累累不絕至中丞公復以重徳顯於時家屬子姓眾多不可數今夫世之氏族克世其家者或一二世或三四世防矣而髙氏代序之悠長也子孫之蕃庶昌大也匪上世垂慶之永其孰基之凡族之人始則合末則殊甚者戚未單而恩弗通而髙氏之族綂之以昭穆綴之以燕會戚則致其愛防則致其敬無不足者相防也無不善者相觀而化也匪上世貽謀之善其孰致之吾聞原水之出者大則下流之受者宜廣先祖之施者厚則後嗣之承者宜篤篤其承必思孝祖禰孝祖禰必思修宗廟修宗廟必思睦宗族睦宗族必思惇禮義此髙氏世世子孫所宜從事也而況於中丞公申之以不匱之志

三難軒記

侍禦漢陽戴君寓書於蕙曰予少竊有志於學未嘗知學之難也旣年且長其更事也日多焦然而彊其不逮慨然而憂其不足予然後病學之難也學之難實眾尢難者有三曰力行責已克終夫力行弗倦者日新也然進焉而或緩吾決立焉而或撓吾分蓄焉而或餒吾充用焉而或窒吾利予是以病力行之難也責已而不責人者自修也然自私者人之情也自恕者情之偏也自用者偏之惑也自是者惑之甚也予是以病責已之難也善終如始者盛徳也然志傾則終必怠事慢則終必茍節詭則終必敗徳僞則終必貳予是以病克終之難也是三者予恆病之廼扁其軒曰三難以朝夕觀省庶幾其有益乎𨿽然事勤而守不約志切而行弗近亦亡及也惟君宜有以相我請爲我記之君於蕙爲同年且辱與之友玆有命蕙其敢辭蕙聞聖人之於學自然而能者也而心猶難之眾人之於學彊勉而未能者也而心顧易之或聖或否爲是故也君之賢固大過於人而篤志於學若是三者𨿽難非君所患也抑蕙未知學其何助君之有聞之夫子曰克己復禮爲仁己者人之私也克己者學之要也人之生也已則從之弗察弗愼已廼亟作已作而眾理危矣故行不能力者已間之己不能責者己蔽之終不能克者己害之三者之難乃其所也今君旣病其難盍克己以爲之本乎己克而仁則三者可悉獲也故樂於循理力行非難矣物我兼照責已非難矣存心匪懈克終非難矣詩曰無言不讎蕙之言不韙尙俟聞吾子之教

雜著

用剛贈林守

天臺林先生守亳州蕙告之曰損益無過者天地之化也剛柔合中者君子之道也振民育徳一而已矣商書曰平康正直彊弗友剛克爕友柔克沈潛剛克髙明柔克平康正直君子之道鮮矣於是乎或過不及而四者遂至於相反𨿽然始之偏也微焉耳卒之賢者以得不肖者以失而得失之歸則遠矣夫能察其偏而善用剛柔以節之此賢者之所以得也不能察其偏而過用剛柔以甚之此不肖者之所以失也得失之由剛柔之用不可不愼也吾觀先生性慈而良謙和而安豈非賢乎意者猶近於沈潛與亳之彊弗友者或寡矣然一夫橫於市十夫狃於室𨿽寡足患也如是則先生之自治與治亳之政皆宜用剛用剛則兩得之矣弗用剛則兩失之矣抑又聞之用剛有道不得其道亡益而獘從之未爲善用剛也善用剛者以寛主之以明濟之弗主之以寛者亟弗濟之以明者悖夫用剛以求中也旣亟且悖失中愈矣是以徳不順而民不服此非用剛之過也廼不善用剛而然也故善用剛者必以寛主之以明濟之以寛主之者仁也以明濟之者智也仁智者成已成物之道也

或問辯

大學或問曰近世大儒有爲格物致知之說者曰格猶扞也禦也能扞禦外物而能知至道也又有推其說者曰人生而靜其性本無不善而有爲不善者外物誘之也所謂格物以致其知者亦曰扞去外物之誘而本然之善自明耳朱子答而辯之其說詳矣愚竊思之猶有一二未盡者輙爲說辯之以足朱子之意云愚觀或者禦物知道之說大抵本於樂記樂記之言不無偏駁或者又附會之以言大學之道樂記未可遽辯今姑辯或者之說茍覈其義則記之是非亦從可知矣予惟或者之意蓋以爲天命之性具於人心方其靜而未發本眞不雜未嘗有不善也惟其感物而動爲物誘之於是始爲不善因以爲此物之爲已害也故必扞去外物則所謂靜者無所感而不動而本然之善庶乎其不昧也或者之大指殆不過此是不知其言之蔽也何者天下無性外之物體物而不可遺者性之徳也孟子曰萬物皆僃於我矣性非外物而自爲性物非外性而自爲物知乎此然後知吾性之道而無外斯道之全而不偏所謂內外合而動靜一者也夫以性與物觀之人見其有內外之異也以性之已發未發觀之人見其有動靜之分也惟自知道者言之則內外動靜無非一理蓋其靜而未發退藏於宻者所以爲曲成萬物之體及夫感物而動可與酬酢者所以爲成性存存之用此豈非吾性之大而無外斯道之全而不偏所謂內外合而動靜一者歟今或者但見夫人生而靜則以爲天之性也善之本也乃欲深藏而固蔽之見夫物誘而動則以爲性之欲也物之害也乃欲扞格而屏禦之是性自性而物自物也茍若是則吾性狹而有外斯道偏而不全內外不合而動靜不一矣或者之知由不足以及此是以貴性而賤物樂言靜而惡言動也貴性故樂言靜賤物故惡言動然使性而不該乎物則吾之神妙萬物者反局促格槁而淪於一物安見性之貴也使物而無與於性則凡物之可以利用崇徳者莫不乖忤抵冒與吾爲敵亦奚取於賤物也哉是𨿽異端之學稍有所見者亦不至如是之偏滯也況可持之以語聖賢之道哉夫聖賢之道大公之道也故可以盡性可以盡物之性或者之言自私之道也非惟不可以盡物蓋已自賊其性矣此皆其謬於聖賢之防者蓋其欲性之靜而難於應物不知其靜者爲將安用惡物之擾而防其不善是又未能盡知不善之所由生也茍未能盡知不善之所由生而徒規規然以屏禦外物爲事吾未見其能免於不善也矧曰未然之善自明而可以知道也哉嘗聞人性本善而至於不善者其故有二蓋有生之初昏蔽於气質而有生之後梏亡於物欲也昏蔽於气質則自內而發於外者常偏而不得其正梏亡於物欲則自物而誘乎人者常流而不能自反是則人之爲不善者蓋兼夫二者不得盡歸之外物之誘也況夫气之偏由已而出則繋於己者恆多物之誘自彼而來則繋於物者或寡又人之气蔽而薄者則物誘害之也淺气之蔽而厚者則物誘害之也深以是較其內外多寡先後輕重之辧則二者之害气質爲甚今其言專責於物誘之害而不及夫气質之不美是但知身之屙癢而不睹乎腹心之疾也亦可見其察理之防矣然其失不惟是也且人之蕩其情而鑿其性者固由於外物誘之也然外物得而誘之者又由其不能操存此心故一感於物卽引之而已矣此念日熟尙不知察由是本心偸則自行而繋累於物者愈重外物攻之者眾而陷溺其心者愈深反覆循環日益膠固於是私欲滋蔓而性善亡矣若乃反求其本將外物誘之罪耶抑此心自放之罪耶蓋較然可知矣使能先持其志動靜有養當其未與物接則純乎淸明之體而存養宻及其外物之來則察夫理欲之際而趨捨嚴夫如是則𨿽外物相代乎前而吾心未始有變也尙何患夫感物而動遂至於物至而人化物也哉故茍能操心則𨿽動而未嘗不善不知操之則𨿽靜而善不可保也蓋心不知操𨿽曰無事之時而其中已昬憒紛亂坐馳於外矣又何待迫於外物而後始爲不善哉由是觀之則人之失其性而爲不善者其根本之害皆作於其心安得歸罪於外物必一切扞去之爲快也若如或者之說則不惟使人昧於本原而不知用力之地將徒使人勞於禦物而不免有過之歸矣或者之言近世有惑之者故不可不辯

書戰國防後

予觀戰國之士凡其所言富國彊兵縱橫之術皆乘諸侯欲利之心然後廼得行其說則以當時生民之禍不惟防士有其罪而諸侯蓋罪之首也鄕使諸侯無欲利之心則小人之術烏得而中之後之議者苐知詆防士之邪說而不知責諸侯之欲利其論固已疏矣廼知孟子何必曰利之言蓋防本塞原之論也

防問二首

問我朝貢舉之法黜詞賦而用經術蓋自宋儒之後經術之學益以大明於是二帝三王之設施孔孟之論議前代之士間有未之聞者而況今之學者旣皆誦而習之宜若可以興教化而得賢才也然而士習益媮有甚於昔之攻詞賦者其故何耶又嘗竊謂今日程試之文則辭非已出而因陋就簡不知其膚淺也義理非自得而雜眞失正不知其悖謬也有司借此取士朝廷緣此命官豈猥瑣之文廼可以得博洽之材歟抑士之所負之材固有出於所言之外歟昔人有云若謂此科嘗多得材自緣仕進別無他路今之科階有似之否歟一代之法不敢輙議若因今之法防古之制使士務有益之學朝獲有用之材殆必有防焉玆有司之所欲聞也問宋儒謂後世治不及古者其大有三人君之取士用人任官不師先王也且以爲莫善焉者古已行之莫不善焉者後世皆蹈之其所謂善與不善焉者可得聞其詳耶今國家取士用人任官之制酌於前代其初未爲不善然行之旣久不免有偏而不振者竊意識治者處此必將隨時變易師古人之意以救今日之獘庶乎其可也或者又謂不當古且憚於輕變法令今夫徒知慕古而不知其不可行固爲執滯之見若惟今之是遂謂終不可損益者則亦茍且因循之習耳玆欲略仿古法而不至駭今之俗以求取士用人任官之得其效其何術而可願究言之以觀用世之學

考功集卷十

欽定四庫全書

考功集

附錄

吏部考功郎中西原薛先生行狀王廷

先生姓薛氏諱蕙字君采西原其號也晚年又自號大寧居士云其先河南偃師人國初有諱彬者先生髙祖也以從軍武平衛因家於亳曾祖諱森字茂林倜儻有義行祖諱琇字廷瑞爲衛主文能以文法活人考諱鎰字大用封承徳郎吏部驗封司主事寛簡質直不與人校眾推長者尢喜施與振人之急里人徐剛病一方士鍼之死其子執之將愬於官吏部公語曰此誤耳且又貧卽愬之官終無以給爾之塟吾爲汝僃棺木汝其釋方士由是方士得釋每歳荒歉捐金活民尢多妣楊氏封安人庶母侯氏某氏先生自幼穎異始生三月偶見芒神連呼曰芒兒芒兒家人驚怪亟沃以冷水止之稍長益聰慧不類羣子弟郡之老長相謂曰薛氏其昌乎七嵗習舉子業卽能舉子業十二卽以能詩名題鄰捨三教圖曰斯道有三教聖心無二天陰陽動靜機活潑一圈圓試問一歸何處此理之又識者已占其不凡矣十五補郡學弟子員十八應鄕試不偶歸於時大中丞浚川王公適判亳州一見亟稱之曰天下奇才可繼何李蓋是時信陽何子仲黙慶陽李子獻吉並馳聲藝苑天下學士大夫多宗之云先生自是窮探載籍采擷英華程古摛詞名聲大振傳於京國人遲其至廼正徳癸酉領南畿鄕薦偕計入京時仲黙猶爲中書舍人卽乘夜造之雅相欽挹遂成莫逆之交一時名公兢爲卜鄰投刺納交者踵相躡也明年甲戌登進士第授刑部貴州司主事尋以疾在告丙子起於家復除刑部福建司主事直本科凡諸司章防率經手筆旣敏於文而又引切法比省中咸伏其能十四年己卯值武廟南幸抗防力諫禍叵測處之甚裕不爲動頃之調吏部驗封司主事嘉靖元年壬午今上繼統錄用儒碩布列有位彬彬皆才徳之士先生在部一以揚賢俊防淹滯爲已任而曹無濫吏門無私謁人尢稱之廼又自文選司主事陞驗封司員外明年癸未爲會試同考官其所識防悉一時英彥又明年甲申陞考功司郎中時太宰白巖喬公以考功甄別之司責大且繁擇先生任之甚倚重焉會議獻皇帝稱號朝堂如訟先生乃稽防墳典稱述古今撰爲人後解爲人後辧凡數萬言入奏下詔獄時部院諸司亦各具防伏闕哭以聞上震怒杖譴有差先生獨以先繋獄不與詔令復職然竟以是忤權貴權貴人常欲得而甘心也而給事中某者故附權貴人果陰使誣奏有防奉勘回籍丁亥丁母夫人憂己丑除服其誣勘事亦明吏部復移文促起之時權貴人勢熖正盛先生曰斯尙可俛首以就湯鑊哉遂絕意仕進不復就而權貴人亦卒不可得而甘心也可謂明哲保身矣癸巳吏部公亦卒先生兩丁家難又素孱臒哀毀骨立旣襄事仍廬墓側其家人慮因爲病請親友勸諭不聼服闋辟小圃營廬舍於塋墓後兾得朝夕掃謁且以自適也扁曰退樂中丞柳泉馬公易曰常樂中鑿方塘浮以芙蕖緣以竹樹雜蒔花藥搆亭其上白巖喬公題曰瑩心先生乃優遊於中誦習不廢或對客論文觴詠自得暇則曵履田次防樹臨流與漁叟農父相答問意泊如也先生𨿽含章在野而譽望日隆天下士人無問識與不識談及先生者皆爲屈伏臺諫論薦殆無虛嵗咸兾願秉用究竟厥施而先生不可作矣嗚呼傷哉先生性溫良坦直髙潔自尙一言一動一取一予必依裁道義𨿽在隱微略無茍且且孝友兼至終始不渝蓋其天性然也癸酉嵗與郡庠士同應試行至長灣先生戱祝曰某在此河伯無供餽何也湏臾一大魚躍入舟中眾驚異傳視畢復投於河是年領鄕薦裏居十七年儉約自將常如貧士𨿽村翁野防接之盡禮人以非義幹者卽婉言卻之人亦無怨嘗自書曰𨿽小事不可爲人囑托縱能救人於患難而自損廉恥已多矣已之徳與他人之事孰輕孰重此事當銘之於心不可忘也誓之以死不可攺也其介如此猶嚴於好惡見人之善中心好之其不善者𨿽與之談不甚洽也人有疾親爲撿合方藥常脫綿襖施貧者或曰焉得人人而濟之先生曰但不負此心耳聞者嘆服讀書輙數行下後不再讀以是沈酣六籍淹貫百家𨿽星歷岐黃之術大藏二宗之防皆能究其歸趣早年工意詩文超入魏晉遂爲藝林宗匠晚乃刋落繁華潛心性命人徒見其鑽研佛老而不知防金於砂蓋自二程氏而已然也是故其學以自知其性而養之爲主以愼獨爲要以居敬爲務卒乃造詣深邃窅不可測而自得寔多然今之人但知先生爲詩人耳所著有約言西原集老子集解行於世大寧齋日錄五經雜錄凢若干捲藏於家先生於去年冬忽感疾比至後漸瘥今年正月一日至六日體復如常越明日謂家人曰僃後事比九日夜四皷防幾端坐而逝鄕裏逺近聞者皆傷感垂泣可以考見先生之徳矣卒之夕鄕人聞空中震響如雷咸以爲天皷之鳴云以治二年己酉十月初六日生年五十三嵗配趙氏封安人無後昆弟三人伯曰蘭仲卽先生季曰萱侄一曰存卽蘭之子蘭將以今年十月十八日祔葬於考塋之側乃以書來乞爲先生狀將以徴銘立言之君子以圖不朽廷最庸劣往爲亳州判官蒙先生一見契合遂忘年而友之朝夕討論頗深切至因於先生之行已大節知聞較悉求之古人信亦鮮儷乃因國子生汝淸所列事行而序次爲狀伏冀采錄而爲之銘以垂不朽寔斯文之幸辛丑嵗四月望日廷謹狀

吏部郎中薛西原先生墓志銘唐順之

西原先生姓薛氏名蕙字君采先生憫學者漓於多岐作約言學者執言詮以求見聖人之心而不能自見其心也作五經雜說方士穿鑿乎性命之外而不知養性之爲養生也世儒泥象於有無之內而不知無爲之爲有爲也作老子解先生之學無所不窺不名一家中嵗始好養生家言自是絕去文字收斂耳目澄慮黙照如是者若干年而卒未之有得也久之乃悟曰此生死障耳不足學然因是讀老子及瞿曇氏書得其虛靜慧寂之說不逆於心已而証之六經及濓洛諸說至於中庸喜怒哀樂未發之謂中曰是矣是矣故其學一以復性爲鵠以愼獨爲括以喜怒哀樂未發爲奧以能知未發而至之爲竅自是收斂耳目澄慮黙照如是者又若干年而後信乎其心其自信之確也而後著之於書嗚呼心學之亡久矣有一人焉倡爲本心之說眾且嘩然老佛而詆之矣學者避老佛之形而畏其景𨿽精防之論出於古聖賢者且惑而不敢信矣先生直援世儒之所最詆者以自信而不惑其特立者歟先生少嘗刻鏤於詩世絕喜其工今所傳西原集者其少作也旣有志於道則棄不復爲𨿽爲之亦絕不復較工與否然而西原集世爭效慕之而約言老子解好者希矣先生以正徳甲戌舉進士授刑部貴州司主事病免起爲刑部福建司主事以才調吏部驗封司主事嘉靖初先生在吏部歷考功郎中而罷後十八年辛丑正月九日以病卒於家年五十有三其罷也坐論大禮先生自爲刑部時値武廟南狩抗防諫禍叵測先生晏然後大禮之議起廼譔爲人後解爲人後辯奏入下獄已而復其官然已爲權貴人所不釋矣已而竟主給事中陳洸搆先生罪先生上書訟坐是罷後所搆事解吏部數移文促先生赴官時權貴人且張甚曰是可蹇裳而蹈淵也哉竟屢薦不復起先生貌臞气淸與之接不待叩其學而知其埃之外其行已素峻潔表皦然一無所緇好惡無所假借其才𨿽髙然坦易洞朗破去崖岸豪傑皆慕與之交其庸眾亦無嫉者獨以一二權貴人故至一斥遂不用先生方且藝圃灌花澹如也而當世咸共惜之先生居鄕絕不肯爲人干請至戚裏有病親爲之檢方制藥常脫綿襖施貧者或曰焉得人人而濟之先生曰吾不愧此心耳先生始號西原居士後扁其齋曰大寧齋更號大寧齋居士而世猶稱西原先生云薛氏故偃師國初以戍武平遂爲亳人祖琇父封吏部主事鎰母楊氏封安人薛氏自主事君而上皆不顯然世推長者主事三子楊安人寔生先生仲子與兄蘭𨿽異出而友愛特至先生配趙氏無子蘭爲之經紀其喪將葬先生於亳城南先塋之次而緘其遺文因蘇州守王君子正請銘於予無何蘭使人來速銘且告葬期曰卒之嵗十月十八日近矣曩先生常寓書於予叩以致虛極守靜篤與未發之中其旨同異余未及復請於先生也竊妄意之言中則虛實動靜貫之矣言致虛則遺乎實矣言守靜則遺乎動矣寂而未嘗無感而未常有吾儒之所指爲中也乎內有鍵而不出外有扞而不入老子之所指爲虛靜也乎以是復於先生先生其許我哉𨿽然先生之注老子則可謂得其髓者矣乃竊取先生之意而爲之銘曰

在昔老握化樞人皆競巧已獨若愚吾師嘆焉其猶龍乎棼棼末學枝葉日繁豈不菀然而撥其根維之生寔自譙亳寂寥至今西原有作閉戶獨窺微言五千防諸孔庭獲我同然孔曰未發耼曰靜虛立教有二其究豈殊譬如入海所貴得珠其所從入孰一其途自是反躬精思力踐黙然一悟與天遊衍亳之南墟有郁其墳嗚呼西原今尙何存

吏部郎中西原先生薛君墓碑銘

文徴明

嘉靖二十年辛丑正月丙申吏部考功郎中西原先生薛君以疾卒於亳之裏弟是嵗十月庚午葬城南一里祖塋之次其友蘇州知府王廷伐石表其墓長洲文徴明書其石曰嗚呼先生天下士也今而已矣有如斯人可復得邪始治正徳間何大復李空同文章望天下摛詞發藻輘轣漢晉一時朝野之士翕然尙之先生𨿽稍後出而聲華望實略相曹耦又皆感槪激卬有志事功天下之士所爲望之非直文詞而已其後二公以提學副使先後死先生仕嘉靖初爲吏部屬寖顯矣而剛膓疾惡與時抵捂竟爲小人所乘迄又廢死是其經世之學卓越之才與凡有爲之志皆不得少見於世而今已矣嗚呼余所爲致慨於此豈獨爲一時一郡惜之固爲天下惜之也先生諱蕙字君采號西原晚稱大寕居士其先河南偃師人國初以赤籍武平衛遂爲亳人髙祖彬曾祖森祖琇世有隱徳父鎰封吏部主事母楊氏封安人先生舉正徳甲戌進士初授刑部貴州司主事病免起告攺福建司尋攺吏部驗封司進員外郎再進考功司郎中卒年五十有三先生生而靈異七嵗能屬文稍長出語已驚其裏中老長十五補郡學生試應天不利益歸肆力於學質義揚防雋味道腴經義之外尢攻古文詞亳故偏鄙學者無所承籍先生掘起齊民能自得師不階梯級徑造作者之域今大中丞儀封王公判亳得其文奇之曰是固何李之流也亟延譽之提衡引重俾益有聞故先生未仕而其名已隱然動京師及舉進士雅遊諸公間益精進不懈初官法比文法章程披抉藂挫而先生不忘問學羣經史籍讀之幾徧見諸論撰精深典則不爲長語爲詩溫雅麗密有王孟之風樂府歌詞追躅漢魏然先生不以爲能直欲見之行事其治獄精審不爲骫骳而析律詳明所當必允嘗蒞本科凡諸司奏讞悉從詳定傳爰論報旣靡罅漏而又緣飾以文條列燦然一時法家咸推之以爲能在吏部尢事甄別公淸介潔銓敍維審故事曹務惟長官闗決貳佐漫不得省屬時曹長皆先生相知事必集議先生審畫緒正每公言之在考功未久而展采錯事已卓有端緒性彊執遇事直前無所觀望武宗南狩先生抗防諌止同時諌者或標表示直或解嫚恐防而先生不訐不隨直申其志𨿽聖怒叵測而履坦竢命不爲廻折今上議追王之禮廷臣論奏紛然上意初無固必而主議之臣持之甚堅故諸臣往往得罪去先生曰是不可空言奪也乃著爲人後解大要謂大宗不可絕而義變則適子可以爲後又著爲人後辧謂繼綂故繼嗣而繼嗣所以繼統且禮無生而貴者𨿽天子諸侯之子茍不受於君父亦不敢自成尊也其言出入經傳援據精核而詞防頗激人爲傍懼而上不爲甚忤甫下獄尋卽貰赦而主議者衘之會陳洸者以給事中補外中道上書議禮得復召見言事因附當路盡擊異議者去之先生時已被原無可刺者遂起顏木之獄而先生去國矣先是亳有武臣誖謾陰賊爲暴於境內從橫圉奪漸不可制顏守亳盡發其姦私深探其獄而置之法至是稱寃下有司推劾洸以先生亳人顏其同年進士於中疑有姦利有詔勒停聽理已而事白而先生乃無所坐例得牽復然先生薦罹防疐視畏途如棘縮斂自愛不復有當世之志臺臣論薦嵗無虛剡四方之士日徯其用而先生不可起矣先生恬靜寡欲舉天下之物莫有動其中者所與遊非道義不親紛華聲利之言一不出口平生未嘗以私幹人人亦無敢幹以私者晚嵗自謂有得於老黙之防因注老子以自見詞約理明多前人所未發又喜觀釋氏諸書謂能一死生外形骸將掇其腴以求會於吾儒性命之理蓋亦閒居無事用寄其淵微深寂之趣耳或以爲有所沒溺而實非也所居之西隙地數弓卽所謂西原者故有水竹之勝至是益加樹藝室廬靚深松竹秀列陂魚養花日遊衍其中著書樂道悠然自適遂以是終其身所著有約言老子集解五經雜錄大寧齋日錄西原集揔若干捲先生事親孝喪之易而能戚與兄蘭𨿽異出而事之極恭家事叵細悉主於蘭同居五十年友愛無間先生娶趙氏無子蘭寔主其喪云銘曰

維薛之先偃師其奕別籍於譙世載厥徳顯允考功展世斯宏載言翼之奕其英英孰不有言我掇其雋內澡玉融亦貞其踐踐徳以升列於周行爰厥躬弗愆用臧司刑則明官人維敍以比以俌以莫不舉顯允考功直躬弗折亶攄厥誠罔私以訐天崇地卑禮攸有定匪無經權我惟其正謇謇揭揭孰防以阿豈天則髙壬人孔多彼壬則多我攸有適向晦而明廼晏以息言考於槃履貞用恆著書滿家身否道亨繄亳之南有原維塏我銘君藏以俟千載

考功集附錄

