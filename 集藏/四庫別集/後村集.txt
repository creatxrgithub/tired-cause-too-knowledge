

欽定四庫全書

集部四

後村集

別集類三【宋】

提要

【臣】等謹案後村集五十卷宋劉克莊撰克莊字潛夫莆田人以防入仕官終龍圖閣直學士諡文定克莊受業於眞徳秀而晚節不終頗爲當時所譏詩派近楊萬里大抵詞病質俚而意傷淺露故方回作瀛奎律髓極不滿之然其淸新獨到之處要亦有未可盡廢者律髓載其十老詩最爲俗格今南嶽第二稿惟存三首而刪其七則此集亦嘗經訂定矣文章古潔較勝其詩坊本所刻詩十六卷詩話詩餘各二卷毛晉津逮祕書又刻其題防二卷而文集三十卷並闕焉此爲抄傳足本第四十三四十四兩卷載玉牒初艸紀寧宗嘉定十一十二年事蓋用韓愈集編順宗實錄例也乾隆四十六年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

後村居士集原序

作者不祈人之知知之者常在數十年之後自古諸名人皆然蓋未有其人之好惡未齊而其文之聲價已定者摘其小疵而指爲大謬悠悠穹壤異喙同詞昔之人固有憤恨於時而棄擲其平生所作者或瘞以塜或泛以瓢豈非痛識眞之難耶獨我祖宗盛時儒學明而士具眼文章家之品目未嘗以窮逹爲髙下若歐曽蘇之名以文梅黃陳之名以詩𨿽其身困躓寂寥誚者詈者附和同聲而片文隻字人人賞重其傳則自若也中興百年以文字行於今者其最大亦十數家大半手自編次一時或遇或否互爲升沈於文何加損焉此我朝人物議論之公有非前代所可及者後村先生劉公得文名最蚤排觝於時亦最甚僕才少公七嵗而疇昔受學樂軒時已嘗誦公南嶽稿蓋吾師一日得之喜甚呼而語僕曰子於時喜義山禹錫二氏是編猶有劉李所未到者余受而味之曰此世所稱二劉諸孫者耶此章泉澗泉諸老之所畏者耶此水心所謂可建大將旗鼓者耶兩鄕相望𨿽未能數捨而其人則未之識也旣而僕走江淮後村以讒廢十年矣身𨿽詘而文日傳時從數千里外有能道其名而誦其詩語以爲今人率不信亦知公之詩名久而傳者逺矣端平初余畱太學偶謁計幕湯公巾後村時以西府掾對晦靜語余曰子得潛夫對疏乎言所難言非特詞章爲妙西山之門此爲巨擘余於是知公於詩之外尢有過人者然猶未及登門也余成進士南歸後村旋亦去國始克見於其居挾策過從凡一再嵗頗常聞所未聞中間暌攜時防寄以新稿聞者必爭求之丙午餘待罪校讐府公自江左召甫見上卽賜第長蓬山専史事未幾日又入經幄直綸省僕於公爲列屬遂得時見講捲詞艸諸篇每每精妙絕出無何乃以畱黃不奉詔去而掖垣諸稿膾炙於人好文者至傳冩以相遺是公之連蹇不得志𨿽甚於諸賢而文字之傳亦非意見不同嗜好相背者所可得而抑遏也昔者李定之於東坡且以奇才見予況他人乎然世猶以全集不盡見爲恨去秋餘補外此來間得語從容屢以此請而公謙避再三不之許余曰莆名郡也前輩諸聞人文字散落不少夾祭著書最多可名者七百種今之存無一二艾軒沒五十年遺文始裒集僅得二十卷放失知幾何他如次云之詩西軒之賦與先正二劉所作則世無復見者矣前之守於斯者能無愧乎僕將逃此媿於後公獨何所靳於今此非爲僕賜爲國人賜也公於是不得已而出之餘旣盡得公所藏刋之郡齋且連月諷詠不去手乃斂衽而嘆曰夫文章非一體能者互有短長王粲他文不如賦子美無韻者難讀溫公不習四六南丰文過其詩此皆前輩評論也以余觀於後村自非天稟迥殊學力深到何其多能哉詩𨿽防眾作而自爲一宗文不主一家而兼備眾體摹冩之筆工妙援據之論精詳其錯綜也嚴其興寄也逺或舂容而多態或峭拔以爲奇融貫古今自入鑪鞲有谷梁之潔而寓離騷之幽有相如之麗而得退之之正霜明玉瑩虎躍龍驤閎肆瑰奇超邁特立千載而下必與歐梅六子並行當爲中興一大家數也公名克莊字潛夫莆陽人後村者因其居以自號也淳祐九年龍集已酉中春旣望竹溪林希逸書

欽定四庫全書

後村集卷一

宋劉克莊撰詩【南嶽舊稿】

郭璞墓

先生精數學卜穴未應防因捋虎須死還尋魚腹居如何師谷卻去友靈胥此理憑誰詰人方寶書

魏太武廟

荒涼瓜步市尙有佛貍祠俚俗傳來久行人信復疑亂鴉爭祭處萬馬飲江時意气今安在城笳暮更悲

徐孺子墓

今曉安墳意梅仙舊傍醢成龍不至羅設鳳髙翔黨錮人俱燼先生骨尙香小詩拈未出何以侑椒漿

宿莊家二首

初秋風露變偶出憇莊家原稼無全穗陂荷有晚花防鐘逾澗響防月轉林斜鄰媼頭如雪燈前自績麻茅茨迷詰曲度谷復逾陂世上事如許山中人不知牛羊晴臥野鵞鶩晚歸池粗識爲農意秋輸每及時

北山作

骨法枯閒甚惟堪作隠君山行忘路脈野坐認天文字瘦偏題石詩寒半說云近來仍喜聵閒事不曽聞

早行

店嫗明燈送前村認未眞山頭云似雪陌上樹如人漸覺髙星少才分逺燒新何煩看堠子來往暗知津

黃蘗山

出縣半程遙松間認粉標峯排神女峽寺創徳宗朝觀老巢髙木僧寒曬墮樵早知人世淡來往退居寮

第三龍湫

絕頂謁龍公森寒石作宮路盤靑壁上瀑防白雲中僧說聞雷出人疑與海通防時陰晦夜來此看拏空

客中作

漂泊何須逺離鄕卽旅人吹薪嘗海品書刺謁田鄰家寄寒衣少山來曉夢頻小兒仍病瘧詩句竟無神

小寺

小寺無蹊逕行時認蘚痕犬寒鳴似豹僧老瘦於猿澗水來旋磨山童出閉門城中梅未見已有數株繁

晚春

花事匆匆了人家割麥初雨多田有鸛潮小市無魚禿筆回僧簡褒衣看古書經年稀見客磬折轉生疎

哭葉孝錫教授

瘴云深處死太息柰君何詩友俱來弔埋銘久未磨箕裘無子繼書畫落人多舊宅今移主斜陽掩涕過

夜過瑞香庵作

夜深捫絕頂童子旋開扉問客來何暮云僧去未歸山空聞瀑防林黒見螢飛此境惟予愛他人到想稀

送薛明府

長官三載內屢被督郵嗔鎭靜笞刑少公淸縣庫貧減租霑野老掃榻待詩人祗恐鳬飛後民間事事新

蒜嶺

到此思家切寒衣半淚痕燒余山頂禿潮至海波渾僕怕昬無店人言近有村吾生輸野老笑語掩柴門

示觀老

住山仍黒瘦瓶錫極蕭然頂髮千莖雪跏趺一縷煙禪堪拈出眾詩亦長於前燒盡西窻燭相看各不眠

武步道中

一路荒涼極無端過此頻官於鹽起稅俗事蠱爲神瞑色初逢驛溪聲只隔鄰畱題空滿壁不見有詩人

浦城道中

才入仙霞路重裘尙不支居人收桕實客子辦梅詩地濕然箕坐霜寒隔被知向來眞錯計不買艸堂基

幽居寺

相傳有儒者唐季隠玆峯電已收遺槁云方鎖暮鐘木碑無世次石洞斷人蹤此士何曽死林深不可逢

大目寺

來人云虎出畱此到昬鐘寺小於諸剎山髙似眾峯未寒先得雪已夏尙如冬老子曽遊浙防防有辧鋒

哭容倅舅氏二首

老赴容州辟移書勸不回客迎蕭寺哭喪附海舟來瘴雨銘旌暗空山梵磬哀未知墳上栢此去幾時栽尙記陪言笑如今叫不譍兒分身後俸僧上殯前燈宅有遺基在田無一畆增問天何至此在日以亷稱

吳大帝廟

露坐空山裏英靈喚不回久無祠祭至曽作帝王來壊壁虫傷畫殘鑪防印灰今人渾忘卻江左是誰開

鐵塔寺

細認苔間字方知鑄塔時不因兵廢壊似有物扶持古殿人開少深窻日上遲僧言明受事相對各攢眉

聰老

聰老才堪將髠緇意未平僧中能結客禪外又談兵喜聴詩家話多知邊地情何當長須髮遣戍國西營

哭薛子舒二首

醫自金壇至猶言疾可爲瀕危人未信聞死世皆疑友共收殘槁妻能讀殮儀借來舊冊子掩淚付孤兒忍死教磨墨畱書訣父兄讀來堪下淚寄去怕傷情墓要師爲志詩於世有名夜防秋枕上猶夢共山行

贈川郭

川郭顚狂甚平生挾術遊老猶攜侍女貧不謟公侯用藥多投病詶錢或掉頭金陵官酒貴應典舊貂裘

贈錢道人

除了布裘外都無物自隨跣能行大雪饑但咽華池說相言多驗嫌錢事更奇一般難曉處裝背貴人詩

張麗華墓

臺上栢蕭蕭空堂閉寂寥芳魂三尺土往事幾回潮墮翠尋難見埋紅恨未消猶勝江令在白首入隋朝

送鄒景仁

衝寒何處去新戍尙來年客勸休辭幙君言已買船霜淸江有蟹葉脫木無蟬若過東林寺攜家往問禪

二將【石侯韓仔】

二將同時死路人聞亦哀力窮鏖轉急圍厚突難開戰骨尋應在殘兵間有回傷心郵遞裏隔日捷書來

陳虛一

幾載皖山耕忽提孤劍行戰場中有骨尺籍尙無名馬自尋歸路身空試賊營卻疑兵解去曽說煉丹成

揚州作

幾多精甲沒黃沙野哭遙憐戰士家渡月明空粉堞蕪城煙斷只昏鴉似聞禁使傳頒醢尙喜邊人獲賜羓怊悵兩淮蠶織地春風不復長桑芽

南浦亭寄所思

只是從前瘦病身官卑活計太淸貧買來晉帖多成贗吟得唐詩轉逼眞生擬棄家尋劍客死當移冢近騷人秋風爛漫吹雙鬢目送停雲欲愴神

蒜嶺夜行

嶺頭無復一人來漁店收燈戶不開松气滿山涼似雨海聲中夜近如雷擬披醉髮橫簫去只寄鄕書與劍回他日有人傳肘後尙堪收拾作詩材

別敖器之

舊說閩人苦節稀先生獨抱嵗寒姿老年絳帳聊開講當日烏臺要勘詩東閤不遊緣有气艸堂未架爲無貲輕煙小雪孤山路折防梅花寄一枝

哭楊吏部通老

白首除郎已晚哉民間桑柘手親栽蓋棺只著深衣去行李空擔語錄回主祭遺猶未冠著書殘槁漫成堆可憐薄命飄蓬客虛事江西莫府來

老嘆

肘後奇書懶更開只今年鬂已相催但聞方士騰空去不見童男入海回無藥能畱炎帝在有人曽哭老聃來醉鄕一路差堪向終擬劉伶冢畔埋

答友生

讀易參禪事事奇髙情已恨掛冠遲淸於楚客滋蘭日貧似唐人乞米時家爲買琴添舊債廚因養鶴減晨炊君看江表英雄傳何似山一卷詩

趙淸獻墓

南渡先賢迹已稀蕭然華表立山陂可曽長吏修祠宇便恐樵人落樹枝幾度過墳偏下馬向來出蜀只攜自憐日暮天寒客不到林間讀隧碑

烏石山

客子家山亦此峯可堪投宿聴防鐘旋沽村酒開霜柿欲訪禪扉隔暮松鄕信冩成無便寄寒衣著綻倩誰縫逺來只爲營圃不是貪渠萬戶封

除夕

憶昔都城值嵗除髙樓張燭戱呼盧久依淨社參尊宿難向新丰認酒徒天子未知工艸賦鄰人或倩冩桃符夜寒別有窮生活防勘離騷擁地鑪

呈袁祕監

近日頻聞有峻除人傳君相重師儒細旃坐穩方輪講羣玉峯髙未要扶別後曽過東閤否新來亦乞鑑湖無幾時供帳都門外眞寫先生作畫圖

漁梁

春泥滑滑雨絲絲一路陰寒少霽時水入陂渠喧似瀑雲從山崦上如炊燎衣去傍田家火炙燭來看野店詩落盡梅花心事惡獨掻蓬鬂繞殘枝

小梓人家

生來拙性嗜淸幽因過山家爲小畱頂笠兒歸行杪提瓶婦去汲溪頭參天老竹當門碧盡日寒泉繞捨流我料艸堂猶未架規模已被野人偸

送拄杖還僧

頭白髙僧行腳嬾一枝笻竹久生苔不逢太乙然藜照時借山翁荷蓧回夜掛多尋蕭寺壁曉拈恐化葛陂雷還師此物禪須進曽入詩人手內來

雲峯寺

七里深林集暮鴉挿空金碧被林遮華堂何止容千衲菜地猶堪置萬家虎去有靈知伏弩僧來敍舊約分茶世人要識峯頭冷六月重綿坐結跏

蓋竹廟

借榻叢祠日已曛瓣香頻此謁靈君儻來夢事休重卜向去詩材進幾分明主不消人諫獵故山空使客移文寄書報與荊妻說十襲荷衣莫要焚

州城

先朝築此要防邊不遣邊人見戰船遮斷難傳河朔檄修來大費水衡錢書生空抱聞雞志故老能言飲馬年慙愧戍兵身手健箔樓各占一間眠

送仲白

官舍蕭條葦蓋檐拾薪獨有一長髯同來社友因饑瘦逺作參軍得俸亷國士交情窮乃見古人詩律晚方嚴中年各要身彊健別後寒衣切記添

鳯凰臺晚眺

經月疎行臺上路秣陵城郭忽秋風馬嘶衛霍空營裏螢起齊梁廢苑中野寺舊曽開玉帳翠華久不幸離宮小儒記得隆興事閒對山僧說魏公

贈玉隆劉道士

觀中曽訪老黃冠爾尙爲童立醮壇新染衣披得稱舊泥丹竈出來寒詩非易作須勤讀琴亦難精莫廢彈憶上洪崖題瀑布因遊試爲拂塵看

晉元帝廟

元帝新祠西郭外野人弔古獨來遊陰陰畫壁開冠劍寂寂絲窠上璪旒勢比龍盤猶在眼事隨鴻去不回頭葉碑廊下無人看欲去摩娑又少畱

淸涼寺

塔廟當年甲一方千層金碧萬緇郎開山佛已成胡鬼住院僧猶說李王遺象有塵龕壊壁斷碑無首立斜陽惟應駐馬坡頭月曽見金輿夜納涼

冶城

斷鏃遺鎗不可求西風古意滿原頭孫劉數子如春夢王謝千年有舊遊髙塔不知何代作暮笳似說昔人愁神州只在闌干北度度來時怕上樓

雨華臺

昔日講師何處在髙臺猶以雨華名有時寶向泥尋得一片山無艸敢生落日磬殘鄰寺閉晴天牛上廢陵耕登臨不用深懷古君看鐘山防个爭

新亭

此是晉人遊集處當時風景與今同不幹鐵鏁樓船力似是蒲葵麈柄功幾簇旌旗秋色裏百年陵闕淚痕中興亡畢竟緣何事専罪淸談恐未公

魏勝廟

天與精忠不與時堂堂心在路人悲龍顏帝子方推轂猿臂將軍忽死綏灑泣我來瞻畫像斷頭公恥立降旗海州故老凋零盡重見王師定幾時

眞州北山

憶昔邊庭入控官軍迎戰北山前笳簫有主安新塟蓑笠無人墾廢田兵散荒營吹戍笛僧從敗屋起茶煙遙憐鐘阜諸峯好閒鎖行宮九十年

故宅

故宅炎炎未百年今看枯栁著防蟬莊田置後頻移主書畫殘來亦賣錢春日有花開廢圃嵗時無酒滴荒阡朱門從古多如此想見魂歸也愴然

送餘子壽

去嵗與君同聘召何曽杯酒暫相離兵謀元帥多親訪心事同官盡得知三釡忽懷歸去檄一枰未了著殘棋此生聚散須牢記記上揚州戰艦時

送周監門

一領靑衫似敗荷柰君母老秩卑何三年幕府無人薦常日柴門有客過身畔擔輕藏俸少江頭船重載書多故人若問軍中事爲說防秋夜枕戈

挽黃巖趙郎中二首

朱公徒弟丘公壻標致𨿽髙气宇和心向奏篇尢暴白髮因時事欲蒼皤訃傳淮甸邊情惜路出蕭山巷祭多最長郎君師友盛我知墓碣有人磨

靑衫昔作督郵時賞鑑除公更有誰勘獄不嫌人守法撰文常對眾稱奇築臺虛辱生前意穿冢難詶地下知欲寫哀思傳挽者身今戎服不能詩

寄趙昌父

世上久無遺逸禮此翁白首不彈冠一生官職監南嶽四海詩盟主玉山經歲著書人少見有時入郭俗爭看何因樵服供薪水得附髙名野史間

寄韓仲止

昨仕京華豪未減脫鞾不問貴遊嗔詩家爭欲推盟主丞相差教作散人閉戶自爲千載計入山又忍十年貧幾思投劾從公去背笈肩琴澗水濵

戊辰書事

詩人安得有春衫今歲和戎百萬縑從此西湖休挿栁剰栽桑樹養吳蠶

晚春

書幌泠泠子夜風杜防啼月小墻東江南詞客惜春老淸曉披衣拾墮紅

臨溪寺二首

緑染庭蕪一尺深老師閱世幾駒陰自言不看傳燈了只讀楞嚴見佛心

一徑松花颭紫苔東風落盡佛前梅道人深掩禪闗坐莫聴鶯聲出定來

卽事

自汲新泉養牡丹銀壺滿貯怕春殘畫檐一向東風惡爲掩窻綃防晚寒

孺子祠

孺子祠堂挿酒旗遊人那解薦江蘺白鷗欲下還驚起曽見陳蕃解榻時

碧波亭

了卻文書上馬遲白蘋洲畔有心期斜陽忽到傳觴處落盡梨花啼子規

豫章溝

溝水泠泠艸香獨穿支徑入垂楊薺花滿地無人見惟有山蜂度短墻

野店蕭蕭掩竹門岸沙猶記履綦痕東風枉是吹花急緑盡平蕪卻斷魂

題寺壁二首

栢子薫衣眉暈銷女垣楡影冷蕭蕭屏山一枕遊方夢橫錫飄然過石橋

素練寛裁白社衣普陀煙裏現幽姿日長讀徹楞伽了閒折柑花供祖師

西山

絕頂遙知有隠君飡芝種術鹿爲羣多應午竈茶煙起山下看來是白雲

宮詞四首

出海新蟾玉半鉤風翻荷蕩起棲鷗女郎定有穿鍼約偸看明河記立秋

涼殿吹笙露滿天木犀花發月初圓君王少禦珊瑚枕多就宮人玉臂眠

一夜秋風入碧梧蟬聲永巷月華孤幾回夢裏羊車過又是銀牀轉轆轤

先帝宮人總道妝遙瞻陵柏淚成行舊恩恰似薔薇水滴在羅衣到死香

秋風

黃葉蕭蕭忽滿堦獨騎瘦馬豫章臺莫將宋玉心中事吹向潘郎鬂畔來

跋小寺舊題

禪幾曽陪白防巾柑花似雪鬭芳新而今柑子圓如彈不見澆花供佛人

憶殤女

靈照覊魂章水西冷風殘雪古招提老懷已作空花看更把楞嚴曉病妻

報恩寺

一抹斜陽上繚垣芫花滿地栢陰繁城中客子聞鐘去獨立空山聴斷猿

歸至武陽渡作

夾岸盲風掃棟花髙城已近被雲遮遮時畱取城西塔篷底歸人要認家

舟中寄景建

低篷小雨夢殘時忽憶同尋楚老祠夜過丰城占鬥气想公別後有新詩

書山壁

劚地栽林自起墳一燈精舍疏文詩成莫灑酒家壁題徧靑山題白雲

華嚴寺逢舊蒼頭

曽向叢林寄幅巾十年塵涴臥云身侍琴童子長於竹去禮山僧作主人

田舍

稚子呼牛女拾薪萊妻自鱠小溪鱗安知曝背庭中老不是淵明一輩人

古墓

石麟闕耳筍生苔要讀丰碑與客來精舍荒涼僧已出瓦墻一朶佛桑開

題本艸

勤讀方書不爲身裏中耆舊半成塵幾時作个荒山主多種黃精售與人

下蜀驛

幄殿荒涼屋欠扶紹興遺老故應無舊來曽識髙皇帝尙有庭前柳一株

出郭

江邊一雨洗秋容北郭東郊野意濃老大怕它人檢防隔溪隔栁看芙蓉

病起

病起登樓怯曉風愛他殘雪映前峯傍人休問何郎瘦不見梅花過一冬

再贈錢道人二首

拙貎慙君仔細看鏡中我自覺神寒直從杜甫編排起幾个吟人作大官

尋師入蜀未曽逢要看羅浮曉日紅若見仙人知去處卻來相引到山中

後村集卷一

欽定四庫全書

後村集卷二

宋劉克莊撰詩【南嶽第一稿】

防恩監南嶽廟

久問嫖姚乞退閒今朝準勅放生還人欺解罷靑油幕帝遣監臨紫蓋山營卒展辭回玉帳林僧講賀到柴關丈夫不辦封侯事猶要名標處士間

烏石山

兒時逃學頻來此一一重尋盡有蹤因漉戱魚羣下水緣敲響石鬭登峯熟知舊事帷鄰叟催去韶華是暮鐘畢竟世間何物壽寺前雷僕百年松

葺居一首

兵火間關鬂欲絲歸來聊卜艸堂基架畱手澤書堪看防有躬耕米可炊畏濕先開通水竇貪明稍斫近檐枝旋移梅樹臨窻下準備花時要索詩

挽郭處士

昔聞東郭先生者處士寜非是逺孫空有新詩喧一邑竟無明詔老村雷琹酷愛應同殉艸字尢工惜不存復說歸從蔥嶺去騷成何路可招魂

老將一首

昨解兵符歸故里耳聽邊事幾畨新偶逢戱下來猶識欲說遼陽記不眞兒覓寶刀偏愛惜奴吹蘆管輒悲辛夜寒忽作關山夢萬一君王起舊人

老馬一首

脊瘡蹄蹇瘦闌干火印年深字已漫野磵有冰朝洗怯破坊無壁夜嘶寒身同退卒支殘料眼見新駒鞁寶鞍昔走塞垣如抹電安知末路出門難

老妓一首

籍中歌舞昔馳聲憔悴猶存態與情愛說舊官當日寵偏呼狎客小時名薄鬟易脫梳難就半被常空睡不成卻羨鄰姬門戶熱隔樓張燭到天明

挽趙仲白二首

生被才名譴摧殘到死休家畱遺稿在棺問故人求對月悲詠逢山憶共遊昔年攜手地今送入松楸昨弔寢門外萊妻泣最悲因言兒上學復爲墓求碑零落燒丹訣淒哭鶴詩托朋友事非謂九泉知

贈風水僧

向人說又談空郭璞瞿曇並入宗背得山經如誦咒頂將禪笠去尋龍徧爲檀越裁生壙預定公侯出某峯想亦自營歸寂處一丘夘塔種靑松

挽鄭夫人二首【李尙書母】

九秩復何憾生榮沒更哀閨門天下則地位佛中來貝葉從頭看庭槐一手栽侍兒聞曉磬猶恐坐禪回昔事徵西幕年年拜壽闈那知丹旐至曽勸板輿歸元帥拋金印諸生返布衣感恩惟有淚來向路傍揮

除夕

除夕陰寒怕捲雨聲斷續下疎檐壁穿自和幹泥補窻損教尋廢紙粘只有靑燈相守定縱無白髮亦生添更殘自算明年事不就君平卦肆占

挽鄭淑人【李尙書內】

憶在軍中爲記室謝公門館事皆知謙卑若婦初嬪日儉素猶夫未貴時病了死生惟防首晚憂家國每顰眉舊人獨有任安在攬涕西風獻些詞

悼阿升

寶惜吾兒如拱壁那知變滅只須臾畏啼尙宿通宵火塗防猶殘隔日朱坐客相寛云夢幻故人來弔訝淸臒荒山歲晚無行迹心折原頭樹影孤

送眞舍人帥江西八首

諫書元不爲求名上有穹蒼鑑至誠徼外傳觀皆動色豈知難悟漢公卿

聞道泉人截畱翰林從此去吾州村中父老相持泣但祝今侯似故侯

舶客珠犀湊郡城向來防涴幾名卿海神亦嘆公淸徳少見歸舟个樣輕

應對詼諧路亦開漢家天子日招徠當時惟有膠西相不向平津閤裏來

淮漢沄沄戰血腥蜀山哭不堪聽如何一綫江西路獨現奎星與福星

自昔安危等置棋系人著數匪天爲何因國手來當局要看開奩布子時

少小聞人說復讎至今禾黍徧宗周自憐謝病離軍去始聽王師下海州

身已爲民與世防的無一步離村居昨朝出郭遲公至廢了窻間數葉書

與客送仲白塟回登石室

絕頂荒寒斷客過偶攜之子共捫蘿縱觀天外皆鯨浸下視城中等螘窠悼友孤懷方濩落逢僧逆境暫銷磨夜歸剰乞松明火霜滿前山滑處多

立春二首

恰歸舊隱再逢春村巷荒涼艸沒人犬壊園中門作竇盜規墳上樹爲薪官如巫祝難羞賤家似樵漁敢諱貧聞說鄰醅低價賣病夫一滴未沾唇

今歲春盤始住家也勝覊旅走天涯圃晴菜拆經霜甲林暖梅飛徧地花閒有工夫憂世事老無勲業惜年華近來死盡吟詩者得句聊從野叟誇

去春

去春烽火照江邊曽艸軍書夕廢眠萬里旌旗眞屬命一丘耕釣且隨緣偶然謝客元非病間亦尋僧不爲禪尙有惜花淸味在銅瓶終日玩芳妍

燈夕

千炬金梔映玉蕖臺城昨夢又年餘斷無弦索鳴華屋惟見炊煙起艸廬兒報瓶空因止酒婢言油盡暫停書蓬窻亦有精勤士何必然藜向石渠

戱孫季蕃

少日逢春一味癡輕鞭小袖趂芳時常過茶邸租船出或在禪林借枕欹名妓難呼多占定好花易落況開遲身今憔悴投空谷悔不當年秉燭嬉

匹馬

匹馬曽經小店炊一株玉雪映疎籬無言誰識含情處有韻全看背面時乍見心方驚絕艶重來人已折繁枝斷煙殘照山村路消得劉郎一首詩

宿囊山懷洪嶽二上人

憶在山中識二僧一亡一已拂衣行壁間笠徙名籃掛寺外松過壽塔生隴月定知今夕恨澗泉猶咽舊時聲隔房侍者皆新剃不以閒人卻有情

訪辟支巖絕頂二僧值兩

聞有比丘隱絕巓多年無迹下山前僧稱功行幾如佛樵說神通復近仙食少僅炊盈握米身寒不掛半銖綿重巖風雨妨遊陟回眺蒼煙一惘然

送王實之赴長沙幕【殿試第四人】

賈傅遺蹤在君於此泛蓮不應卑濕地猶著廣寒仙策好人爭誦名髙士責全衡山余所管擬結艸鞵緣

哭丰宅之吏部二首

江表依公稍自彊訃聞朝野共淒涼纛移北府兵皆散笳返西州宅已荒舊戍交鋒淮水赤新墳埋劍越山蒼此身虛作田橫客血淚無因滴壠旁

康時才業未全伸晚見油幢白髮新畚土爲城塵滿面握拳猶戰膽通身一生徧任公家怨四海皆知後事貧多少貴交方厚祿卹孤弔墓屬何人

深村

身老深村負歲華靑苔逕裏是貧家晚風一陣無端急不爲山人惜柚花

挽林進士

一門皆擢第君獨老儒冠試卷年年納經書日日看文爲前輩賞命合主司難遙想泉臺恨銘旌未冩官

柬人求驢子

聞在江寜得小驢價髙人說是名駒行時亦肯過橋否饑後還能飲澗無不稱金鞍防侍女只宜席帽載貧儒防陵雨雪詩家事乞與他年做畫圖

寄漢陽守王中甫

自辭莫府徑歸耕同捨分攜闕寄聲帳下飛書空有艸軍中上級獨無名山深僕不聞時事塞近君應得敵情聞道漢東堪臥治訊來依舊說招兵

與客登壺山絕頂

十里稀逢寸地平且無木影防人行鳬飛難學王喬舄魚貫全如鄧艾兵樵子獻花簮帽重山靈供水入瓢淸捫蘿莫怪匆匆下恐賺林僧束炬迎

戱答同遊

君到中峯力不加卻疑絕頂事皆誇煙含晚市防分塔日照鄰州近隔沙

次方武城壺山韻

圖經云此有神仙曽見壺公跳入年斫木人多山漸瘦結庵僧去石誰眠鳥歸半嶺銜斜日樵返疎村起逺煙君若能拋塵裏事一龕共占野雲邊

挽林推官內方孺人【艾軒侍郎子婦】

身畔無釵澤何由禮奢明時選人婦先帝近臣家白首持巾帨靑燈緝薴麻寺西同窆處風日愴寒笳

方湖泛舟得南字

湖波煙雨緑如藍小閒攜客二三墜絮颭萍生細浪驚魚避鷺沒深潭入荷似覺傍無岸穿石方知上有巖卻憑朱樓同望海一規寒玉帖西南

空寂院

院名誰遣稱空寂入得門來寂又空舊有田園官戶占別無衣鉢老尼窮砌傾苔色侵堂上廚廢炊煙起艸中或說古碑巢防冩棲禽不下似傷弓

紫澤觀

修持盡是女黃冠自小辭家學住山影靜垂斜日裏磬聲徐出落花間祭星緑簡親書字避客靑衣宻掩關最愛粉墻堪試筆苦無才思又空還

靈寶道院

兩行松繞垣數个竹當軒山主出何處道人知不言只攜詩艸至尙覺磬聲煩俗奉醫仙謹儒家有捨旛

方寺丞新第二首

宅成天下借圖看始笑書生眼力慳地占百弓多是水樓無一面不當山荷深似入苕溪路石怪疑行鴈蕩間只恐中原方鼎沸天心未遣主人閒

一生不蓄買田錢華屋何心亦偶然客至多逢僧在坐釣歸惟許鶴隨船按行花木皆僚友主掌湖山卽事權京洛貴人金穀裏安知世上有林泉

小齋

小齋自理畫並琴匣貯香薫怕蠧侵出塞已忘傳檄夢入山猶有著書心南船不至城無米北貨難通藥闕參卻爲貧居還往少門前畱得緑蕪深

東巖寺避暑

若非來寺裏無地避炎蒸經雨房基潤依山井气冰榻虛涼睡客松濕滴歸僧對此專宜靜爲詩亦不應

方寺丞子初成

船成莫厭野人過久欲從公具釣蓑積雨晴來湖面濶殘花落盡樹陰多新營野店皆依栁舊有危亭尙隔荷所恨前峯含暝色不然和月宿煙波

友人病瘡

自檢方書坐一牀教尋蒿白采蒲黃畫眉連日疎妝閤鏈气通宵住道房倦聽瀑聲令睡醒悶拈詩卷遣心涼猶勝華髮從軍客歸臥茅檐養戰瘡

乍暑一首

南州四月气如蒸卻憶吳中始賣冰緑浦游船常載妓畫廊浴鼓或隨僧夢過水榭聞涼笛身在山房伴曉燈怊悵烏絲欄上筆蓬窻學冩字如蠅

衛生

衞生艸艸昧周防小郡無醫自處方采下菊宜爲枕睡碾來芎可入茶嘗身因病轉添蕭颯人到衰難再盛彊舊喜讀書今亦懶銅鑪漫炷一銖香

先儒

先儒緒業有師承非謂聞風便服膺康節易傳於隱者濂溪學得自髙僧眾宗虛譽相賢聖獨守遺編當友朋門掩荒村人掃迹空鈔小字對燈

同孫季蕃遊淨居諸庵

捨俗依空事梵王韶顏寂寂度年芳門前艸色迷行徑院裏花陰接步廊弓樣展來靴尙窄黛痕剃出頂新涼當時若使窺鸞鏡一步何因出洞房

又一首

滿院靜沈沈防聞有梵音不來陪客語應恐壊禪心母處歸全少師邊悟已深戒衣皆自衲因講始停鍼

孟夏泛方湖得同字

長笛橫吹露滿空柂行渾不辧西東岸回初見遙峯出浦盡新疏別港通月照鷺身明石畔風翻螢影沒荷中書生此樂關時命嘆息無因夜夜同

又得湖字

帝賜先生一曲湖畫船領客汛菇蒲覆茅亭子尋猶逺隔栁人家看似無渇嗜瀑泉頻遣汲醉行釣岸屢嗔扶假令不立功名死史筆須編入酒徒

問友人病

病來淸瘦欲通仙深炷香篝掃地眠野客勸尋防藥買外人偸出近詩傳術庸難靠醫求效俗陋多依鬼乞憐鷗鷺如欺行迹少分明溪上占漁船

偶賦

身已深藏畏俗知客來鄰曲善爲辭偶彈冠起成何事徑拂衣歸自一奇村飲婦常畱燭待山行童亦挾書隨明時性學尢通顯卻悔從初業小詩

滄浪館夜歸二首

萬疋沙場似電奔轟天笳吹簇轅門而今出借東家馬煙雨行小麥村

立馬飛書萬眾看雪花滿硯指皆寒自憐衰憊今如此枕上裁詩字未安

贈翁定

相逢乍似生朋友坐久方驚隔濶余徧問諸郎皆冠帶自言別業可樵漁住鄰秦系曽居裏老讀文公所著書十七年間如電瞥君須我鬂兩蕭疏

送孫季蕃

家在吳中處處移的於何地結茅茨囊空不肯投牋乞程逺多應稅馬騎短劍易錢平近債長缾傾酒話餘悲衡山老祝淒涼甚明日無人共講詩

哭毛易甫

至尊殿上主文衡誰料臺中有異評垂二十年猶入幙後三四榜盡登瀛白頭親痛終天訣丹穴雛方隔歲生策比諸儒無媿色自緣命不到公卿

月下聴孫季蕃吹笛

孫郎痛飲橫長笛玉雪胸襟鐵石顏解噴淸霜飛座上能呼涼月出雲間病創凍馬嘶荒塞失侶窮猿叫亂山可惜調髙無聽者紫髯白盡鬂毛斑

哀陳璹

滿懷幹世策自請戍邊城不得兵書力翻成禮部名妓方調錦瑟客已弔丹旌都下人來說還因喜防生

題方武城詩艸

性僻愛詩如至寶借君詩卷百回看吟來體犯諸家少攺定人移一字難束瀑爲題猶夭矯吞山入句尙蒼寒嗟余老鈍資磨琢安得同衾語夜防

送劉連江之官

舊說土風淳今聞未易馴勢侵官府弱稅去縣衙貧襆印辭州逺開軒與海鄰中朝峩豸者多用滿歸人

挽柯東海

不持寸鐵覇斯文疇昔曽將膽許君撰出騷詞奴宋玉寫成帖字婢羊欣喪無歸費人爭賻詩有髙名敵亦聞昨覧埋銘增感愴累累舊友去爲墳

送客

騎驢送客一壺隨汗透中單熱似炊客又不來天落雨路邊茅舍坐移時

哭王宗可

昨現官身往今迎影子回摠云鳬入覲誰料鵩爲災巷靜公人去門荒弔客來故園花滿架猶似去年開

書考一首

香火精勤閱一期孤臣無路答鴻私銜如已廢陳人樣俸比初開小學時世上升沈姑付酒考中供狀是吟詩五錢買得羊毛筆自冩年勞送有司

哭常權【予主靖安縣簿君爲令】

曽佐下風山縣里長官貴重若神明行香野寺徐方至白事琹堂久始迎逺遞無書悲契濶老襟有淚愴生平郎君如玉聞先天誰防丹旌問去程

穴蟻一首

穴蟻能防患常於未雨時聚如營洛日散似去邠時斷續緣髙壁周遭避淺池誰爲謀國者見事反傷遲

方寺丞除雲臺觀

河嶽淪胥憤未忘羨公遙領舊靈光艸荒太白騎驢迹云冷希夷委蛻裳定有遺民來獻土可無散吏去焚香吾聞同華多奇觀不比炎州寂寞鄕

哭方主簿伋

鶉衣不似擁千金用破燈窻一世心太學空聞能賦久春官未察讀書深柴車巾出身猶健槐簡拈歸病已侵寂寞殯宮來客少故人野外獨沾襟

陳寺丞續荔枝譜

蔡公絕筆山川歇荔子蕭條二百年選貌略如唐進士慕名幾似晉諸賢豈無品劣聲虛得亦有形佳味不然題徧貴家臺沼後請君物色到林泉

棋

十年學奕天機淺技不能髙謾自娛逺聽子聲疑有著近看局勢始知輸危如巡逺支壘狹似孫劉保一隅未肯人間稱拙手夜齋明燭按新圖

宿千嵗庵聴泉

因愛庵前一脈泉襆衾來此借房眠驟聞將謂溪當戶久聽翻疑屋是船變作怒聲猶壯偉滴成細防更淸圓君看昔日蘭亭帖亦把湍流替管弦

題方寺丞西重山瀑布亭

與客窮源上盡山林霏初捲嶺泥幹似嫌甲第施朱防別築茅亭俯碧湍龍怒豈容緣磴汲瀑寒不敢近崖看平生粗有登臨膽今日憑髙立未安

秋夜有懷傅至叔太博父子

憶昔遊君父子間髙才窮力莫追攀讀書眾壑歸滄海下筆防雲起太山防嗣尙存宗武在遺文難附所忠還荒丘衰艸埋雙璧兀坐空齋涕自

書小窻所見

榦接枝分整復斜隨緣裝防野人家小窻有喜無人見蘭在林中出一花

哭宋君輔【倚】

早題淡墨魁多士晚著靑衫事防軍方見叔孫來議禮已傳子夏去修文先朝繅借爲圭璧近世摧殘用斧斤回首冶城棋飲地鴈淒蟬咽不堪聞

曝書一首

秋齋近午气尢炎命僕開廂更發奩虫蝕闕文勞注乙嵐侵脫葉費裝黏云迷玉帝藏書府日在山人炙背檐誰道閒居無一事袒衣揮扇曝蕓籖

觀元祐黨籍碑

嶺外瘴魂多不返冢中枯骨亦加刑稍寛末後因奎宿暫僕中間得彗星蚤日大程知反覆莫年小範要調停書生幾防殘碑淚一弔諸賢地下靈

答翁定

牢落祠官冷似秋賴詩消遣一襟愁喜延明月常開戶貪對靑山懶下樓客詫瀑奇邀往看僧誇寺僻約來遊何當與子分峯隱饑嗅巖花渇飲流

挽陳潮州伯霆

當年捨選最居優上到靑雲亦白頭律賦數篇天下誦遺書幾卷館中畱入遊太乙曽臨地出牧昌黎所典州耆舊凋零今欲盡傷心笳吹掩新丘

聞城中募兵有感

調發年多籍半空虎符招補至閩中莊農戎服來操防太守儒裝學拍弓去日初辭鄕緑到時愁見戌旗紅募金莫作纒頭費畱制衣袍禦北風

昔在軍中日募兵萬夫魚貫立行營懸金都市招徠廣立的轅門去取精二石開弓猶恨少雙重被鎧尙嫌輕五符今屬他人手歷歷空能記姓名

哭張玉父

華發客朱門文髙道又尊十分窮不屈一片气長存籬掩湖邊宅墳依郭外村二孤彈舊鋏泣感孟嘗君

友人病痁

昔聞詩可驅痁疾今日詩人疾自嬰勢似邊兵鏖未解根同野艸剗還生能蠲熱障惟山色解洗煩襟只澗聲溪友祝君如虎健督僧栽種課奴耕

書事二首

黃旗旁午責軍需括匠搜船徧裏閭士稚去時無鎧仗武侯屯處有儲胥粟空都內憂難繼甲出民間策恐疎昔補戎行令簡汰空搔短髮看兵書

人道山東入職方書生膽小慮空長遺民似蟻饑難給俠士如鷹飽易揚未見馳車修寢廟先聞鑄印拜侯王靑齋父老應流涕何日鸞旗駐路傍

李文饒一首

畫取維州如槁葉策禽潞將似嬰兒九原精爽人猶畏想見中書秉筆時

西風二首

性愛芙蓉淡復穠倚欄日日待西風池邊數本無消息愁絕東家半樹紅

老業猶存事苦吟或投野店憇寒林西風何處無詩料水際山巓亦去尋

昔仕

昔仕年傷早今歸計恨遲賴存南嶽艸可答北山移

後村集卷二

欽定四庫全書

後村集卷三

宋劉克莊撰詩【南嶽第二稿】

九日次方寺丞韻

木落山凋水見涯感時短髮半蒼華人陪桓大將軍宴誰管陶潛處士家砧動寒衣貧未剪杯空鄰酒貴難賖病身索漠如黃蝶繞匝籬邊未有花

戱鄭閩淸灼艾

防穴不須醫鍼經手自披旣云丹熟後焉用火攻爲簡出創牽步端居痛上眉閉門功行滿應有解飛時

暝色

暝色千村靜遙峯帶淺霞荷鋤歸別墅乞火到鄰家防鼓聞更逺昏燈見字斜小軒風露冷自起灌蘭花

示寶上人

昔尋老嶽到庵西嶽死庵空路已迷師舉舊詩餘不記茫然恐是夢中題

海口官舍

曉起齋中望千家未啟扉潮能驅海走風欲挾人飛煙寺鐘初定霜林葉半稀客身偏畏冷著盡帶來衣

瑞峯寺

寺在髙山頂天寒偶一登僧營粥飯諸佛闕香燈潮落洲分林防塔見層危欄宜老眼欲去幾回憑

瑞巖

金碧千間盡惟庵免刼灰佛歸何國去僧自別峯來巨石神鞭至懸崖帝鑿開幽情尋未已木杪夕陽催

答湯升伯因悼紫芝

紫芝曽說子能詩開卷如親玉枝古佛冩成翻水偈天仙遺下步虛祠的然沈謝何難識逝矣應劉不可追寂寞西湖三尺墓誰攜斗酒一澆之【有中貴人塟紫芝於西湖之上】

挽林宜人

曽究西方學儒書亦習聞賜金存日施遺珥病時分白首夫同穴靑山子結墳吾詩非溢美字字考埋文

送葉知郡【禾】

家在春風住二年借侯無路意淒然到來不飲官中水歸去難謀郭外田燈逺村民多防塔擔輕津吏易排船壺公亦似追程送靑過囊山古寺前

送人赴廬陵尉

聞說江西路而今不宿師省民來著業少府去吟詩夜月營門鼔春風射圃旗𨿽然溪峒事閒暇要先知

別翁定宿瀑上

偶送詩人共宿山擁鑪吹燭聴潺湲已修茗事將安枕因看梅花復啟闗崖色無苔通磵底月光如練抺林間平生所歷同郵寄獨到庵中不忍還

身在一首

身在樵村鉤瀨行秋毫不與市朝爭目云嗜酒相繩急謗到吟詩所犯輕沈水一銖銷永晝蠧書數葉伴殘更閉門學無窮味笑殺韓公接後生

臘月十日至外祖尙書家

古暗朱門空堦篆蘚防昔容萬間屋今止數家村泉少池因廢田荒廩尙存遺書零落盡身愧史遷孫

命拙

命拙躬耕逢歉歲旋營水菽度晨昏晴天田舍禾歸窖臘日山家酒滿盆防竹短墻修復壊澆花小井汲來渾早知不是封侯相蓑笠何因肯出村

憶眞州梅園

當年飛蓋此追隨慘淡淮天月上時樹宻徑鋪氊共飲花寒常怕笛先吹心憐玉雪空成夢塵暗關山阻寄詩縱使京東兵暫過可無一二斫殘枝

嵗晚書事十首

荒苔野蔓上籬笆客至多疑不在家病眼看人殊艸艸隔林迢遞見梅花

日日抄書懶出門小窻弄筆到黃昏了頭婢子忙勻粉不管先生硯水渾

踏破儂家一逕苔雙魚去換只雞回幸然不識聱牙字省得閒人載酒來

書生元不信禨祥老去無端慮事詳白髮社巫云日吉明朝渫井更苫墻

鬰壘鐘馗尙攺更靑雲變幻幾公卿人間止有章泉叟撲斷衡山了一生

細君炊秫婢繰絲防勝酥花摠不知窻下老儒衣露肘挑燈自揀一年詩

門冷如冰盡不妨由來富貴屬蒼蒼誰能卻學癡兒女深夜潛燒祭竈香

歲晚村居苦寂寥日髙鹽酪去城遙深深榕逕苔墻裏忽有銀釵叫賣樵

主公晚節治家寛婢慣奴驕號令難圃在屋邊慵種菜井臨砌畔怕澆蘭

丐客鶉衣立戶前豈知儂自窘殘年染人酒媼逋猶緩且送添丁上學錢

元日

元日家僮催蚤起起搔令髮惜殘眠未將柏葉簮新歲且與梅花敍隔年甥侄拜多身老矣親朋來少屋蕭然人生智力難求處惟有稱觴阿母前

寄題李尙書秀野堂一首

江上歸來兩鬂絲倒囊惟剰艸堂貲雲山有態爭呈獻天海無邊入指麾怪石逺從商舶至名花多是別州移寄聲獨樂先生說世事而今尙可爲

又眞止堂一首

作堂肯以止爲名出處遙知講已精縱使胸中橫緑野未應度外置蒼生波頺公獨能山立漏盡人方喜夜行千載英雄須冷笑孔明回首學淵明

晚悟

晚悟才爲祟深居學養生乃知景升子差勝少遊兄絕澗攜缾汲空山抱耒耕兒孫聽苦語世世勿談兵

書燈

童子糊新就籠紗碧色深喚回少年夢照見古人心每對忘甘寢頻挑伴苦吟與君交到老莫慮棄墻陰

書感

髧髦馳逐少年場晚向深山入老莊名以馬牛猶不校嘲爲防犬極何妨性疏熟客來難記意懶生書讀易忘卻笑癡人誤標榜賢愚千古共茫茫

山茶

靑女行霜下曉空山茶獨殿眾花叢不知戶外千林縞且看盆中一本紅性晚每經寒始折色深卻受日防烘人言此樹尢難養暮漑晨澆自課僮

落梅

一片能教一斷腸可堪平砌更堆墻飄如遷客來過嶺垂似騷人去赴湘亂防莓苔多莫數偶黏衣袖久猶香東風謬掌花權柄卻忌孤髙不主張

又一首

昨夜東風幾陣寒心知尢物久畱難枝疎似被金刀剪片細疑經玉杵殘痛叱山童持帚去苛畱野客坐苔看月中徙倚憑空樹也勝吳兒賞牡丹

野性

野性無覊束人間毀譽輕客言詩惹謗妻諫酒傷生窻納鄰峯碧瓢分逺澗淸近來尢少睡打坐到鐘聲

懷保寜聰老

秣陵一見嘆魁梧每恨斯人不業儒幾度劇談俱抵掌有時大醉勸畱須探梅尙憶陪山屐煨芋何因共地鑪我已休官師退院肯來林下卓庵無

哭五一弟二首

未冠辭家出麻衣不肯回瘦因身久客貧爲性疎財精力書中去科名病裏來空傳場屋義畱與鋪家開自小卽相依天涯影伴飛共燈抄細字分俸贖寒衣已痛身長訣猶疑客未歸素幃惟防女斷續哭聲稀

腰痛

偶得休文病行遲臥不安益綿身尙怯加劑脈猶寒扶出看山易驅教立雪難邊頭方募士自愧已衰殘

上冢

落梅萬防曉泥幹擘紙攜家去上山寜與先君遊地下肯隨謟子乞墦間墼墻漬雨頺偏易沙土栽松長極艱畢竟有慙廬墓士林扉夜只付僧闗

平牀嶺【以下十二首辛已遊山作】

一動非容易三年議始成倩人挑旅槖買紙札山程下嶺峯如拜登崖樹若迎暫無塵事汩便覺長吟情

溪西

暮止溪西宿喧呼聒四鄰滿村無別姓比屋喜生人解榻勤爲黍烘衣許覓薪客房惟有月偏照不眠人

夾漈艸堂

嶺絕瀑源窮曽於此築宮得知千載上因住萬山中廢址苔荒盡遺書電取空髙皇南渡始卻議及招弓

祺山院

昔日祺山院今惟認土丘有僧逃債去無主施錢修野叟樵難禁嵓僊奕未休何須悲幻境佛比作浮漚

西林寺

將謂如廬阜因迂數里行問俱無古迹來等慕虛名借榻眠難熟逢碑眼暫明殘僧逃似防難結社中盟

興化縣

繞縣百千峯初疑路不通居民猶太古令尹似春風箏逺呼難至杯寒吸易空卻從歸路望飛榭半天中

麥斜

諺比武夷君來遊稱所聞嵓開花似染洞出气如雲屋老殘詩在崖枯小篆焚只疑龕室內猶有艾軒文

鯉湖

凡是龍居處皆難敵此泉下窮源至海上有穴通天小派猶成瀑低峯亦起煙莫疑乘鯉事能住卽能仙

蔡溪巖【陳聘君隠處】

愛瀑戀苔磯難招出翠防死因巖作墓生以石爲扉巳嘆逃名是猶嫌學佛非後來無此士不但鶴書稀

九座山

化盡開山物惟存窣堵坡俗傳潭出雨僧說火因魔舊給唐綾暗新鐫蔡字訛巖前觀蟒石尢覺可疑多

香山寺

佛廢何闗儒者事要知開創亦辛勤居人公拆純欏柱巨室深藏舊記文鐘已毀樓移出寺石猶鐫字徙爲墳吾詩句句通陰隲安得檀那子細聞

仙遊縣

不見層崗與復嵓眼中夷曠似江南煙收緑野連靑嶂樹闕朱橋映碧潭丞相無家曽住寺聘君有字尙畱庵荒山數畆如堪買徑欲誅茒老一龕

觀溪西子弟降仙

似有物憑箕傍觀競卜疑曽從師授易肯問鬼求詩嵓穴𨿽髙枕乾坤尙奕碁老儒心下事未必紫姑知

自昔

自昔英豪忌茍同此身易盡學難窮習爲聫絕眞唐體講到虛有晉風螘子盡云參妙喜乞兒自許議荊公安知斯世無顏閔到死浮沈里巷中

耕仕

耕不逢年仕背時蕭然井臼掩茅茨貧求生墓爲謀早病學還丹見事遲馬上功名成畫餅林間身世似持碁未應對客呈饑面尙有荒園可種葵

眞母吳氏挽詞二首

系出自華宗來嬪隠約中貧能安苦節貴愈積陰功立志如歐母生兒似富公如聞新窆處神告在溪東族昔多名壻今觀子更奇他年槐樹防早嵗栢舟詩割股延姑壽抽簮活眾饑事皆堪入史何必墓傍碑

蘭

深林不語抱幽貞賴有防風遞逺馨開處何妨依蘚砌折來未肯戀金缾孤髙可挹供詩卷素淡堪移入臥屏莫笑門無佳子弟數株濯濯映堦庭

感昔二首

談攻說守漫多端誰把先朝事細看棄夏西陲防險要失燕北面受風寒傍無公議扶種李中有流言沮範韓寄語深衣揮麈者身經目擊始知難

先皇立國用文儒奇士多爲禮法拘澶水歸來邊奏少熈河捷外戰功無生前上亦知彊至死後人方誄尹洙螻蟻小臣孤憤意夜窻和淚看輿圖

山丹

偶然避暑過民捨一本山丹恰盛開種久樹身樛似蓋澆頻花面大如杯怪疑朱艸非時出驚問紅雲甚處來可惜書生無事力千金移入畫欄栽

燕二首

曽客烏衣看落花春風吹影傍天涯茅檐亦有安巢地何必王家與謝家

野老柴門日日開且無欄檻礙飛回勸君莫入珠簾去羯鼓如雷打出來

過永福精舍有懷仲白二首

永福招提小步廊憶攜詩卷共追涼年來行處常迂路才近君家卽斷腸

一樹梅花掩舊居主人仙去客來疎白頭畱得吟詩友每見郎君勉讀書

詠史二首

敵入中原力不支洛陽名勝浪相推可憐揮麈人如璧半夜排墻尙未知

保惜金甌未必非臺城至竟亦灰飛隱侯老任梁朝事卻爲閒情減帶圍

韓曽一首

道散斯文體尙浮韓曽力與化工侔山瞻泰華巖巖聳河出昆侖混混流長慶從官銷不得熈寜丞相挽難畱滄州奏疏潮州表猶被人拈作話頭

春旱四首

一春閔雨動龍顏曉殿權停賀雪班林下散人看邸報也疎把酒廢遊山

去冬玉塞靜無埃春雪𨿽遲亦壓災大士送歸天竺去相公宣入浙江來

屋山無筍圃無蔬釡冷尊空客至疎說與廚人稀作粥老夫畱腹要盛書

淸明未雨下秧難小麥低低似剪殘窮巷蕭然惟飲水家童忽報井源幹

黃天谷贈詩次韻二首

浪迹徧齊州曾從劍俠遊尙嫌秦政臭肯要郅支頭客禮朝三殿兒嬉弄五侯吾猶看不破何況道家流世無仙則已有必屬斯人丹熟將分友雲遊每念親小窻時讀易靜室夜修眞符篆皆餘事題詩亦出塵

得曽景建書一首

聞君別後買傾城酒戒中年亦放行逺使忽來知病起近書全未說丹成莫嫌身去依劉表曽有人甘殺禰衡何日斷原荒澗畔一間茅屋對寒檠

示兒

芋村邊一畆宮閉門不復問窮通生羞奏技伶人裏死怕標名俠客中講學有誰明太極吟詩無路和薫風身今老矣空追悔但祝吾兒勿似翁

擷陽塘

塘水年時似練湖春來亦已化平蕪農官久廢存遺址樵子公行作坦途葦折鷺藏身不得萍幹魚以沬相濡桔橰輣軋聲如泣借問龍公睡穏無

春日二首

睡起無人小院空南華一卷磬聲中鼻端老去齊香臭分別柑花是晚風

隙地新鉏一逕通野中手自植芳叢生來不慣遊金穀屋角花開也自紅

憶毛易甫薛子舒

昔在江東防集時二君獨許話心期春風蕭寺同登塔落日荒臺共讀碑百史染毫供艸檄萬花圍席看題詩那知數尺無情土別後雙埋玉樹枝

有感

殘敵如蜂暫寄窠十年南北問干戈穹廬昔少曽居汴莫府今猶未過河越石不生誰可將奉春再出亦難和憂時元是詩人職莫怪吟中感慨多

哭趙紫芝

奪到斯人處詞林亦可悲世間空有字天下便無詩盡出香分妓惟畱硯付兒傷心湖上冢誰復誰碑

哭周晉仙

君在詩人裏功夫用最深古如神禹鑄淸似鬼仙吟死定無髙冢生惟有破衾長安酒樓上猶記昔相尋

中先塋

昔遇重華席屢前因排貴近去翩然叩墀袖有神毬疏易簀囊無沐槨錢當日傳家惟諫艸至今贍族賴祠田原頭宰木蒼如此才見山庵葺數椽

被酒

酒戶當年頗著聲可堪病起困飛觥醉呼褚令爲傖父狂喚桓公作老兵舊有崢嶸皆鏟去新無壘塊可澆平投牀懶取騷經看只嗅梨花解宿酲

小園卽事二首

何處瑤姬欵戶來薔薇花下暫徘徊分明粉蝶通消息未有人知一朶開

因聽蕭聲一念差碧雲遮斷阿環家春來無遣閒愁處玉面紗巾出看花

夢丰宅之二首

一別茫茫隔九京夢中慷慨語如生老猶奮筆排和議病尙登陴募救兵天奪偉人關气數時無好漢共功名邊塵未靖王師老寶劍𨿽埋憤豈平

斯人古少況於今每恨諸賢識未深朝給賻錢方掩骨家無餘帛可爲衾向來夫子眞知已近世門生喜負心惟有天涯華發掾獨揮衰涕望山陰

漢儒二首

執防浮沈亦未迂無端著頌美新都白頭所得能多少枉被人書莽大夫

賣賦長安偶遇知後車歸載逺山眉可憐犬子眞窮相不見劉郎過沛時

暮春

燕子來時春事空杖黎來往緑陰中靜憐朱槿無根蒂開落惟銷一陣風

哭吳杞

七十未陞捨目深雙鬂殘病中依佛寺死處近嚴灘俗薄揮金少家貧返骨難遺言令火聞者鼻皆酸

橘花

一種靈根有異芬初開尢勝結丹蕡白於薝卜林中見淸似旃檀國裏聞澹月珠胎明璀璨防風玉屑撼繽紛平生荀令薫衣癖露坐花間至夜分

薔薇花

浥露含風匝未開呼童淨掃架邊苔湘紅染就髙張起蜀錦機成乍剪來公子但貪桃夾道貴人自愛藥翻堦寜知野老茅茨下亦有繁英送一杯

答鄭閩淸

多著襦帬少裹巾形容蒼槁意淸眞舊時論語都忘記難做深衣社里人

前輩

前輩日以逺斯文吁可悲古人皆尙友近世例無師晚節初寮集中年務觀詩𨿽雲南渡體俗子未容窺

鐵塔院

鐵塔荒涼院年深失主名昔遊基已廢今至屋皆成人出私錢施僧憑願力營如何楡塞上卻有未包城

柬方寺丞病足

西北名山未徧經詎宜倚杖至竛竮脈通气數醫難曉病在皮膚藥易靈昔走戰場常縱靶今居內室更施屛平生受用康論欲獻公爲座右銘

後村集卷三

欽定四庫全書

後村集卷四

宋劉克莊撰詩【南嶽第三稿】

贈徐相師

許負遺書果是非子憑何處說精防使君豈必如椰大丞相元來要瓠肥袖濶日常籠短刺肩寒春未換單衣半頭布袋挑詩卷也道遊方賣術歸

送孫夢宮

大帝開江左無錐與逺孫自言埋戰地也勝活侯門短褐邊風舟海浪翻知他三尺劍攜去報誰恩

寄何立可提刑

故人握節守齊安聞說邊頭事愈難赤手募丁修險隘白頭擐甲禦風寒半腰城甫包圍畢一把兵皆防摘殘收得去年書在架憶君燈下展來看

和曽使君喜雨

雄烏忽變作雌霓太守爲壇水畔祠多謝龍公來挹彼寄聲風伯莫吹之麥殘黑穟差傷晚秧出靑鍼未過期想見鈴齋聞防滴銀鉤滿紙又成詩

送饒司理端學

一郡誇饒掾才名果不虛忽聞歸去勇極恨往還疎囚戴公平徳奴擔性理書京華逢舊友爲說閉門居

贈防江卒六首

陌上行人甲在身營中少婦淚痕新邊城栁色連天碧何必家山始有春

壯士如駒出渥窪死眠牖下等虫沙老儒細爲兒郎說名將皆因戰起家

昨者邳徐表奏通聖朝除吏徧山東新來調卒防秋浦又與山東報不同

身屬嫖姚性命輕君看一蟻尙貪生無因喚取談兵者來向橋邊聽哭聲

戰地春來血尙流殘烽缺堠滿淮頭明時頗牧居深禁若見關山也自愁

一炬曹瞞僅脫身謝郎棋畔走苻秦年年拈起防江字地下諸賢爲笑人

哭黃直卿寺丞二首

久在文公幾杖旁暮年所得最精詳貧甘香火辭符竹病整衣冠坐簀牀壯士軍中悲亮死先師地下惜回亡法云破寺三間屋卻有門人逺赴喪

當年出塞共臨戎箭滿行營戍火紅督府凱旋先請去堅城築就獨無功身謀彼此皆迂濶國事中間偶異同莫怪些詞含哽噎在時曽賞小詩工

不寐

萬戶千門盡擁衾據梧展轉看橫參不知身已成衰朽枉被人疑是苦吟周漢全書盲記憶乾坤外事彊思尋華山山老差堪語安得呼來論此心

寄防漕王中甫

舊歲書猶至漢陽新年夢已隔瞿塘西人久苦供軍費南士專營出峽裝塵暗三邊途尙梗身遊萬里鬂應蒼蜀山聞說多仙者試爲余求辟穀方

送章通判

半刺已官尊常時讀魯論身居恭叔裏心在晦翁門貧士來遮路詩人送出村君能齊得喪何必戀華軒

旱蓮

晴久方池可跣行萍枯惟有艸縱橫朱葩未見叢叢拆緑柄才看寸寸生悴若放臣臨楚澤厄於學士蹈秦坑輸他杭越花如錦畫舫名姝夜按笙

辭桂帥辟書作

一昨聞公莫府開夢魂頻繞嶺頭梅久拋鞾袴辭軍去忽有弓旌扣戶來茅舍相過爭借問荷衣欲出卻徘徊舊時檄筆今焚棄孤負黃金百尺臺

聞何立可李茂欽訃二首

初聞邊報暗吞聲想見登譙與敵爭世俗今猶疑許逺君王元未識眞卿傷心百口同臨穴極目孤城絕救兵多少虎臣提將印誰知戰死是書生

何老長身李白須傳聞死尙握州符戰場便合營雙廟太學今方出二儒史館何人徴逸士羽林無日訪遺孤病夫疇昔曽同幕西望關山涕自濡【二君皆舊同官】

夏旱

滿望梅天雨誰知日轉驕畦蔬新住摘盆樹久停澆米貴糧囷盡泉幹汲路遙未遑憂世事災已到顏瓢

憶藕

昔過臨平召伯時小舟就買藕尢奇如拈玉麈涼雙手似防金莖咽上池好事染紅無意緒癡人蒸熟減風姿炎州地狹陂塘少渇死相如欠藥醫

夜飲方湖

貪聽月下小叢歌擲去金焦吸碧荷四面涼如浮震澤五更渇欲挽斜河古稱賢逹誰存者今不懽娛柰老何長笑峴山空感慨羊公湛輩兩消磨

哀江帥張常二首

關破壘猶堅傷心援不前生居諸將下死在眾人先憤極拳雙握創多體少全豈無人策應擁纛坐江邊昔我居戎幕爲侯論戰勲齋旄俄烜赫書札尙殷勤國難忠方見天髙事未聞九江殘部曲暗哭故將軍

瀑上值雨

絕頂嵐煙合危亭略見檐不知山雨過但覺瀑流添悲壯張瑤瑟迷蒙展畫縑野人雙艸屨來往任泥沾

懶

病入中年百事防頽然一榻倦衣冠客方接話俄辭起書未終編已輟看架壊盡教花臥蘚砌荒亦任艸侵蘭力求香火非無意疎散明知渉事難

送沈僴【考亭門人】

建學多通顯何爲尙布衣不聞行聘久始悟設科非落日君尋店深山我掩扉幾時殘燭下重聽講精防

紫防花

風標雅合對詞臣映硯窺窻伴演綸忽發一枝深谷裏似知茅屋有詩人

書第二考

遙領叢祠乂一年何功月請水衡錢江南塞北𨿽無分林下山間尙有緣兵去未妨行酒令印收不礙掌詩權只嫌海嶠登臨少夢繞朱陵紫蓋邊

送鄭君瑞知閩淸

玆邑猶淳古君行作長官假令三尺宻終有一分寛栗裏歸差易桐鄕愛極難千峯靑繞郭暇日想憑欄

貓捕燕

文采如彪膽智非畫堂巧伺燕雛防梁空賔客來俱訝巢破雌雄去不歸鶯閉深籠防鷙性蝶飛髙樹逺危機主人寘在花墪上飽臥徐行自養威

次方寺丞方湖韻

晚來吉語到茅椽太華詩翁約泛蓮況有鄒枚同預防可能李郭獨如仙帝猶給我還山俸天不需人買月錢揮手闖門冠蓋客急歸勿擾甕間眠

鄰家孔雀

初來毛羽錦靑蔥今與家雞飲啄同童子有時偸剪翅主人常日少開籠嶠南歲月幽囚裏隴右山川夢寐中因笑世間眞贗錯綉身翻得上屏風

答傅監倉

少豪頗似括談兵老去方慙理未明窻下殘書千徧讀中一字幾回更撚髭人盡吾拙防血誰當豫此盟肯啖菜根抄脫粟許君十載共經營

蟾蜍硯滴

鑄出爬沙狀兒童競撫摩背如千歲者腹柰一輪何器較缾罌小功於幾硯多所盛涓滴水後世賴餘波

讀崇寜後長編二首

自入崇寜政已荒由來治忽系毫茫初爲禦筆行中防漸取兵權付右璫玉帶解來頒貴幸珠袍脫下賜降羌諸公日侍鈞天防不道流人死瘴鄕

陳迹分明斷簡中才看卷首可占終兵來尙恐妨恭謝事去徒知悔夾攻丞相自言芝產地太師頻奏鶴翔空如何直到宣和季始憶元城與了翁

午窻

恩賦支離粟一囊午牕臥看世人忙東家學究窮於我六月褒衣上講堂

書感

仲尼已沒世無師新學専門各自私死守不爲它說勝祕藏似恐外人窺欲招程子看通典兼起歐公講系辭浩嘆邇來耆舊盡緒言分付與羣兒

答客

誰謂貧難忍三年閉戶居老兵能合藥小僕會抄書白髮羞彈鋏靑山去荷鉏旣於吟得趣功業合乘除

卭杖

珍重卭山鶴膝枝十年南北慣攜持扶登石壁寜嫌峻拄過溪橋肯避危昔渉畏途麾不去今行平地棄如遺主人尙要防衰老會有重拈入手時

寄泉僧眞濟

師邃於醫者聞諸諌議然若非禪性悟必有脈書傳藥貴逢人施方靈尅日痊西風缾錫冷儻肯訪沈綿

羊毫筆

拔到髯生族多因兔頴稀只宜茅舍用難向玉堂揮弄翰虛名似吹毛本質非兒曹貪價賤鵶蚓掃如飛

空村

棄置在空村浮名豈復論因思戎服窄方悟緼袍尊城逺雞司曉家貧犬守閽常憐劉越石辛苦戌並門

題齋壁

浩如煙海積如山紙上陳人叫不還白首書生無事業一生精力費牕間

題系年錄

炎紹諸賢慮未精今追遺恨尙難平區區王謝營南渡艸艸江徐議北徵往日中丞甘結好暮年都督始知兵可憐白髮宗畱守力請鑾輿幸舊京

晚出

晚出別村幹夜深徒步歸飯猶懸早稼衣尙有鄰機關塞秋防急田園歲入防喟然投耒嘆事事與心違

伏日

屋山竹樹帶疎蟬淨掃風軒散髮眠老子平生無長物陶詩一卷枕屏邊

自警

筆枯硯燥自傷悲文體全關气盛衰倚馬縱難揮萬字騎驢尙足課千詩奉盤誰可推盟主撼樹人方謗老師疑有更深於此者入山十載試精思

詠鄰人蘭花

兩盆去歲共移來一置雕闌一委苔我拙事持令葉瘦君能調護遣花開隸人挑蠧巡千匝稚子澆泉走幾回亦欲效顰耘小圃地荒終恐費栽培

夏夜

熱極不可度起行林影中開窻需過月移簟就來風豪防喧深夜髙蟬響半空永言時物變露已濕莎叢

書田舍所見

漠漠睛埃起逺疇仰占云日幾家愁細民方慮塡中壑巨室何心堰上流斬木由來基小釁澆誰爲解私仇寜知送老茅檐下猶抱書生畎畆憂

郊坰

所住在郊坰田園事徧經淺溝晴後塞髙壠雨餘靑屋潤鄰翁富祠新社鬼靈南州無酒禁十戶九旗亭

客過

客過柴門嘆寂寥旋挑野菜拾風樵無錢輟贈開衣笈有病來求探藥瓢偶憇荒郊思種樹每逢斷澗欲營橋書生一念終迂濶猶閔蒼黔與肖翹

孟浩然騎驢圗

壊墨殘縑閱幾春防橋風味尙如眞摩挲只可誇同社裝飾應難奉貴人舊向集中窺一面今於畫裏識前身世間老手惟工部曾伏先生句句新

有興

有興駕柴車無心起艸廬淺傾家釀酒細讀手抄書門巷慵耘艸園籬課種蔬𨿽非黃叔度未易得親疎

聞笛二首

少年毬馬逐秋風笛起連營響裂空今夕夢回村墅冷一枝奏月明中

初如廢將哭窮邊又似孤臣訴左遷何必謝公雙淚落野人聽罷亦淒然

健忘一首

昏昏健忘廢專精黙坐空齋忽自驚少作回頭如兩手舊書重讀似前生卻疑安世知三篋不曉睢陽記一城莫怪詩成呼燭冩曉窻追憶欠分明

妄想

妄想如冰已盡消朱顏日向鏡中凋玉關萬里曽投筆艸市三家卻負樵弱水古來無路到小山歲晚有人招吾廬寂寂何須笑君看閒僧住退寮

白社迓客一首

貧食官倉不自由彊扶衰病坐荒郵送迎不是祠官事偶見靑山急下頭

七月九日二首

海激天翻電雹嗔蒼松十丈劈爲薪須防龍捲它山去誤殺田頭望雨人

樵子俄從間路廻因言溪谷響如雷分明雨怕城中去只隔前峯不過來

夢賞心亭

夢與諸賢防賞心恍然佳日共登臨酒邊多說烏衣事曲裏猶殘玉樹音江水淮山明歷歷孫陵晉廟冷沈沈曉鐘呼覺俱忘卻獨記幹門栁色深

郊行

一雨餞殘熱忻然思杖藜野田沙鶴立古木廟鴉啼失僕行迷路逢樵負過溪獨遊吾有趣何必問棲棲

懷友

老鶴飛久失羣天涯懷友寸心勤狂生似膩寜堪近佳士如香故可薫無復拏舟乘大雪有時倚杖送停雲秋來逕艸深三尺誰伴靑燈緝舊聞

牢落

牢落吾何恨先賢未免窮寜爲田舍子不作國師公螢影穿窻隙蛩聲出壁中殘書殊有味讀到角吹終

防方雲臺文槁二十韻

文人何碎夫子獨雄尊擊水移南海追風出大宛黒潭龍怒起碧宇鶻鶱翕曶波濤湧須臾電雹奔筆鋒山突兀墨沈雨傾翻軒豁靑天露淒迷白晝昏至防該艸極大括乾坤金鼓條侯壁旌旗渭上屯聚如羣玉圃散似建章門覧岱親臨頂窮河直至源檄書傳絕漠詩句落中原猛虎堪須捋修鯨可气吞寂寥時數語浩蕩或千言神與經營力誰窺斧鑿痕流行通象桂模刻徧湘沅欲揀皆逢寶將芟不見繁居然開窔奧詎肯闖籬籓坎井疑天大溪流笑海渾不妨兒輩撼姑付後人論拙詠𨿽卑弱因公儻並存

云

農家望汝卜年丰似絮如峯不同縱有濃陰工閣雨略無定態喜隨風往來與月爲仇敵舒捲和天盡蔽防安得竦身騰汗漫叫開閶闔掃長空

防冠

羽士過門賣新翻樣愈奇堅如屋制精似鹿胎爲卭杖扶相稱唐衣戴最宜笑他蟬冕客憂畏白須眉

方寺丞招宿瀑上不果

久與瀑泉疎勞公下檄書極知居陋巷不似宿精廬奴客辭看犢鄰人畏借驢何時兒子壯聊爲舉籃輿

詩鏡樓觀月

人世應無第二樓暮雲飛不到鉤未開寶鑑靑防裏先湧冰輪碧海頭白似雪濤翻赤壁壯如夜日出羅浮酒醒何處吹橫玉徑欲乘風萬里遊

野望

稍有西風起孤笻挾自隨名山多著寺古木必爲祠鳥過投林急樵歸度嶂遲相尋惟有月搔首待移時

西淙山觀雨

與客同登萬仭崖蔽天風雨驀然來六丁白晝誅炎魃百怪蒼淵起熱雷毒蟒噴時林盡黒怒龍裂處石中開吾生不及觀河決得賦斯遊亦壯哉

宿莊家二首

初秋風露變偶出憇莊家原稼無全穗陂荷有晚花疎鐘逾澗響防月轉林斜鄰媼頭如雪燈前自績麻茅迷野徑度谷復逾陂世上事如許山中人不知牛羊晴臥野鵞鶩晚歸池粗識爲農意秋輸每及時

宿山中十首

城中人怪我淸旦買芒鞋君若知其趣還應日日來玉轡上沙堤金鞍戍磧西何如寒澗底落日蹇驢嘶就泉爲碓屋累石作書龕有意耕汾曲無心起水南市脯店猶逺刈芻人未歸夜深語童子且掩半邊扉路危防陟逺溪黒阻窮深涼月如髙士頻招未出林嵓僧殊好事絕頂廟龍君勿笑一水能生六合云崖居供給少不用犬防籬只恐偸兒黠來窺壁上詩山中無價寶月色與泉聲莫向貴人說將爲有力爭玉筋篆文古銀鉤楷法精得知千載下時有打碑聲淒風轉林杪露坐感衣單不道山中冷翻憂世上寒七月二十日自瀑上先歸方寺丞遺詩誇雷雨之壯次韻一首

城裏遙看雨出時想公筆墨發雄奇山深龍虎飛騰變海運鯤鵬瞬息移凜凜前鋒如赴敵堂堂回勢似歸師驅還始悟山靈意怕向蒼崖冩惡詩

秋望二首

暮色蒼然上野臺廢塘尙有數荷開望中愛殺城南栁只怕霜風一夜來

捨南捨北種芙蓉及到秋來次第紅自是詩人才思窘淸風明月有何窮

村校書

短衣穿結半飄空所住茅檐僅蔽風久誦經書皆黙記試挑史傳亦旁通靑燈窻下研學白首山中聚小童卻羨安昌師弟子只談論語至三公

聖賢

聖賢自牧極卑謙後學才髙膽力兼悔賦不妨排賈誼謗詩遂至劾陶潛【事見政和禦史章疏】取人最忌規模狹絕物常因議論嚴君看國風三百首小夫賤隸采何嫌

懷李敬子

此士今徐孺柴扉肯妄開空聞羔鴈去不見鳯麟來廬阜尋僧出東湖赴講回何由操杖屨林下再相陪

華嚴知客寮

檐外蒼榕六月秋小年來此愛深幽壊墻螢出如漁火古壁蜂穿似射侯渉世昏昏忘舊話入山歷歷記前遊故人埋玉僧歸塔獨聴疎鐘起暮愁【第四句亡友趙仲白所作今補足之】

聞黃徳常除徳安倅

幕下相從若弟兄當年曽悔誤談兵足行江北生重趼髮爲山東白幾莖病擁琴書専一壑老攜檄筆付城暮云不見闗山路空有天涯故舊情

閒居卽事

性偶安林藪元非慕獨淸米從仁祖乞粟是伯夷耕廢井通鄰汲深墻隔市聲卻因虛澹極亦自覺身輕

自勉

海濱荒淺防無師前哲籓籬尙未窺詠易流西晉學苦吟不脫晚唐詩逺僧庵就勤求記亡友墳成累索碑天若假餘金石壽所爲詎肯止於斯

少日

少日闗河要指呼晚歸田裏似囚拘气衰不敢髙聲語腕弱才能小楷書座有老兵持共飲路逢醉尉避前驅子元兄弟何爲者自是康處世疎

貧病

黙黙守柴門人間事頗更病方知養性貧始欲謀生尙有狂奴態元無老婢聲邇來塵慮盡勿怪小詩淸

示同志一首

滿身秋月滿襟風敢嘆棲遲一壑中除目解令丹竈壊詔書能使艸堂空豈無髙士招難出曽有先賢隠不終說與同袍二三子下山未可太匆匆

後村集卷四

欽定四庫全書

後村集卷五

宋劉克莊撰詩【南嶽舊稿】

和方孚若瀑上種梅五首

仙翁小試春風手髙拂茅檐矮映窻選勝多依巖罅種愛奇或並樹身扛海山大士寒防衲月殿仙姝夜擁幢啇略此花宜茗飲不消銀燭防纒缸

天賜梅花爲受用繽紛玉雪被層矼素芳林下超羣品繁蕋枝頭巧疊雙隴月照時霜翦翦澗風吹處水淙淙主人筆力回元化催發何須杖鼓腔

瀑映梅花何所似蚌胎蟾彩浴寒江夢回東閣頻牽興吟到西湖始防降雪屋戀香開紙帳月窻憐影掩書缸若將漢晉間人比不是淵明卽老龎

百匝千回看不足管他急雪濺奔瀧瓊林錯立明梁苑寶璐橫陳照楚邦愛殺嚼芳仍嗅蕊吟狂哆口更疎厖曉來翠羽驚飛去應爲煙鐘樹杪撞

欲賦梅花材藻盡公分生意到枯樁鉅題昔只韓聨孟妙手今惟羿愈逢守谷尙煩看杏虎防花難少吠籬尨丹崖翠壁宜揮掃止要遊人筆似杠

再和五首

先生多在山中宿爲愛橫斜影上窻茁髮僧從深澗徙頳肩奴過別峯扛和羹宰相調金鼎止渇將軍擁碧幢空谷不知如許事沽來村酒且開缸

厭看花開平地上故攀絕磴履危矼節方靜女尢專一韻比髙人更少雙堪伴愚公居北谷宜偕漫叟隱南淙素標尙恐詩輕媟敢犯人間曲子腔

手選千株髙下種似行庾嶺泛湘江只消一朶南枝折盡受羣花北面降自愛空山吹縞袂絕羞華屋照銀缸主林神禁人殘毀深夜應無斫樹龎

絕巓歲晚無人到但見山風激嶺瀧髙蘤恍如珠照乘深葩還似寶迷邦巢居公未甘枯槁鼎實朝方起碩厖詩在簡齋和靖裏追攀眞以寸筳撞

杖屨暇時常檢防細分枝榦數株樁試呼童子調霜弄絕勝奴兵擂鼔逢色映巖松寒引鶴根連園杞夜聞尨社中作者銛鋒頴甘防降旛束短杠

賦西淙瀑布得斷字

蒼山七百畝主人新買斷於時積霧開素瀑掛靑漢泠泠瑟初鏗璀璀珠乍貫久晴雨瓢翻忽暖冰柱泮恍如白浪湧翔舞下鳬雁又疑黃河決禜祭沈玉瓚不然蟒出穴或是虹吸澗客言下有潭龍伏不可玩攫拏起雲气噴薄蘓歲旱平生愛奇心欲此築飛觀沿流踏淺淸陟巘騰汗漫低頭拜主人分此華山半

送陳寺丞守南劍

詔免延英對輕裘見吏民極知忙救旱豈是急頒春邑爲捜空壊州因獻羨貧此行休戚系未敢賀朱輪

送丁元暉知南海

不用急符催先行要看梅歲時親祭海休沐必登臺鮑井聊供飲韓碑待拭苔遙知蠻俗喜令尹帶琴來

醫

脈差死活懸三指灸誤風攣廢四支寜餌生金飱野葛有身不可試庸醫

哭囊山覺初長老

豈謂茶毗速龕前一愴情空畱尊宿貎難問小師名骨已迎歸塔衣多唱入城百年如此過何異不曽生

又

雪峯寺裏曽相識面皺顴髙五十餘削髮入山參最久白頭出世瘦如初覺心不共眞身壊遺偈猶能戰手書何必塔銘並語錄吾詩自可表幽墟

題鐘賢良詠歸堂【水心爲賦詩】

細繹華堂扁徴君志可知策無聖詔與防有明師忽枉賢良刺頻需拙惡詩續貂吾豈敢淚落水心碑

挽李端

要識君操履全如字畫眞病能妨獻賦窮不廢修身月旦推先輩春官失此人如聞埋玉速里巷共酸辛

黃檗寺

猶記垂髫到此山重遊客鬂已雕殘寺經水後增輪奐僧比年時減缽單絕壑云興潭影黒疎林霜下葉聲幹平生酷嗜朱翁字細看荒碑倚石欄

和西外趙知宗

斤妙斵如神源深汲愈新岱宗疑有趾海若忽無津傳逺須公等鉆堅盡此身平生師友意非爲雨中巾

悼秦醫

最曉陰陽證於身獨不靈有妻持舊肆無子學遺經虫蝕抄方篋莎生曬藥庭城中醫絕少堪惜爾雕零十月二十二夜同方寺丞宿瀑庵讀劉賔客集

瀑山木落霜寒夜共讀吾家夢得詩坐對遺篇忘漏盡手遮殘燭怕風吹森嚴似聴元戎令機警如看國手棋千載愚溪相對壘未應地下友防之

久旱卽事

暘烏下飲百川空民自祠龍禱社公豈是長官渾忘卻水車聲不到城中

輸租常占一村先不望明時舉力田老畏裏胥如畏虎敗人詩思攪人眠

送楊休文

初驚字與隠侯同徐讀文編始嘆工似倩麻姑背癢能令孟徳愈頭風元機固已超三昧副夲何因冩一通消得劉君詩送路西歸未可嘆囊空

哭陳鑰主簿

不但心介生形已怪奇在爲官長罵沒使邑人思魂逺鄕猶隔名防世未知空存朋友誼到此力何施傅諫議和余所贈傅監倉詩復用前韻

諫艸如山不論兵當年出處最分明中朝安可無耆舊故事猶應問老更敢與鳯毛評句法素知牛耳執文盟詩壇亦合先生築遙望偏師已拔營

宿別瀑上二首

十里荒荊手共開屐痕歷歷在靑苔山中猨鳥愁予去爭問先生幾日回

兩日相疎鄙吝生今當逺別若爲情夜窻看到千峯黒枕上猶貪落澗聲

初宿囊山和方雲臺韻

客遊萬里踐霜冰旦旦披衣坐待明累黍功名成未易跳丸歲月去堪驚卽今紙被攜尋宿當日油幢聽報更賴有雲臺公好事追程來送老門生

白鹿寺

歲晚霜林落葉稠攜家來作鹿門遊偈言恍似前生說詩稿猶煩侍者收身上徵衫拋未得山中靈藥采無由十年不獨行人老入定髙僧白盡頭【謂長老洪公】

答婦兄林公遇四首

霜下石橋滑蛩吟茅店淸夢回殘月在錯認是天明恨予行李速愧子酒杯長日暮於誰屋天寒陟彼岡自笑如窮相從不記年每煩詩餞送不止辦車船挹君如玉雪未易得親疎何日深山裏同燈共讀書

發枕峯

蒼顏奉辟書嚴裝犯蕭辰豈不謀出處歲儉水菽貧曛黒投山中明發趨江濵漁父隱者歟葉舟方垂緡相逢飄然逝似笑來往頻白鷗我同盟靑山吾故人卽之欲與言邈若不可親昔迎歸軿喜今見行槖嗔素願悵未諧抱慚終此身先賢逺志諭千載猶如新

嵩溪驛

舟子初辭去風吹薄酒醒一莖新鬂白數防晚山靑潦倒彈長鋏荒涼宿短亭鄰雞空喔喔不似昔年聽

環翠閣【閣上有宣和二陸詩】

大陸題詩小陸和寶鞍畫防傳呼過兩片頑碑未百年已有牧兒來打破

崇化麻沙道中

經行愛此人煙好面俯靑溪背負山半何妨呼渡去小橋不礙負薪還逺聞淸磬來林杪忽有朱欄出竹間深處安知無隱者卜鄰容我設柴關

過劉尙書墓【建人塟邵武】

士林方卜道窮通一旦騎鯨萬事空帷下有人師董相墓旁無客哭喬公白頭稍得談經力靑簡尢髙絕幣功尙記長衣橫麈柄今看華表立西風

謝墳

一月山行未有梅曉來戱著小詩催謝家墳寺更衣處初見墻西半開

大幹記夢【辛酉年夢予方十五】

昔夢逰湘水琴書寄葉舟安知三十載眞作夢中遊

館頭

雨雪瀟瀟驛堠長不堪流潦入車箱撫州城外黃泥路卽是人間小太行

發臨川

始我丱角來家君綰銅墨縣齋多休暇縣圃足戱劇𨿽云嗜梨栗亦頗窺簡冊弟妹俱孩幼親髮方如漆後予捧檄至軒蓋廣陌於時志气鋭門戶況烜赫郡花照席紅湖栁拂鞍碧耆老互問訊酒餼紛狼籍今予挑包過城郭宛如昔髙年凋落盡滿眼少朋識管子仕瘴煙屈叟掩泉穸蓽門訪舊師日闇面黧黒買醪與之酌往事話歷歷旣生異縣感復起故鄕憶吾翁墓艸深髙堂已斑白貧居滫髓空逺遊溫凊隔二季官海濵女子各有適曽不如阿奴碌碌在母側回思盛壯時去矣難復得因成臨川吟吟罷淚橫臆

曽景建自臨川送予至丰城示詩爲別次韻

追程送我劍池邊亹亹淸談晉宋前豈意白頭趨幕日乃逢紫气出關年夜深續炬俱忘寢地冷吹薪久未然臨別祝君加帽絮髙峯雪後尙童顚

自撫至袁連日雨霰風雪

窮臘天地閉雲气匝野垂何況袁撫間積潦盈路岐寸晷防寸步一堠費一時忽跌落深淖有似鳥著寒日已西匿遊子方南馳店渺煙際僮馬饑以羸霏霏雪沒骭風裂肌古人貴遺體不肯臨深危兒行風雪中慈母安得知終當投去重補南陔詩

安仁驛

偶向溪邊洗客塵數株如玉照靑蘋淒風冷雨分宜縣賴有梅花管領人

萍鄕

聞說萍鄕縣家家有絹機荒年絲價貴未敢議寒衣

牛田鋪大寒【萍鄕境內】

瞑色蟠空起獰飈激地吹漸看云布濩稍有霰紛披蔌蓛初飄瓦輕輕已防池居人朝未覺客子夜先知巧似莊嚴就勻如剪刻爲充庭冰氏喜縞戶染人疑灑宻苔緘徧擎多樹壓垂髙峯迷頂踵逺渡失津涯窘兔低蹲艸僵禽黙墮枝馬難分牝牡烏不辧雄雌倐忽斜還整冥蒙合又離半埋官路堠亂打寺廊碑猛勢欺袍絮寒光照鬂絲店荒敲盡閉橋滑步尢危破釡羹霜菜殘鑪燎濕萁廢妝憐婦怯露骭笑兒癡乍起毛皆蝟深藏手亦犬驚鄰吠急雞噤野鳴遲偏滯南轅路翻思北戍時旌旗明雁塞刁鬥亂鵝池呵筆堪飛檄收燈可覆棋暮云防虎臥曉獵臂鷹隨浴銕成何事披簔自一奇空山吟忍凍窮巷囓充饑授簡悲才退烘衣感气衰稍欣茅瘴薄已覺麥畦滋病怕村茶冷愁嫌寺酒醨帶間三十韻聊補昔人遺

醴陵客店

縣郭依稀隔渡頭解鞍來倚店家樓已攀桂樹吟招隱因看梅花賦逺遊市上俚音多楚語橋邊碧色是湘流直南鄕國三千里目送羈鴻起暮愁

湘潭道中卽事

敗絮龍鐘擁病身十分寒事在湘濵若非野店粘官歷不記今朝是立春

儺皷匝廟門可憐楚俗至今存屈原章句無人誦別有山歌侑酒尊

謁南嶽

中原昔分裂五嶽僅存一嗟餘生東南有眼乃未覿淸晨犯寒栗馬上靑歷歷怪云何處來對面失崷崒午投勝業寺僧訝予不懌茗余因獻嘲君定非韓匹彼來旣軒露君至若封鐍余謂僧無躁玆可以理詰止僧坐悅亭霾翳忽冰釋石廩先呈身嶁俄見脊須臾天柱開最後祝融出髙峯七十二固已得彷佛鄴侯何嘗死懶殘元非寂恍疑在山中明當往尋覓咄哉三尺雪孤此一雙屐駕言欵靈樓堞晃丹赤柏深不見人盡妙如新筆珠櫳千娉婷彈棊撫瑤瑟茫茫鬼神事荒幻難究悉吾師太史公江淮徧浪迹玆焉又浮湘汗漫恣遊陟𨿽然乏毫端亦頗增目力規摹五字體蟠曲萬丈碧詩成投褚中何必題廟壁

勝業寺

寺創於何代問僧皆不知槎牙夏后柏殘缺栁侯碑雪過禪堂冷冰余嶽路危上封猶未到太息負心期

發嶽寺三首

嶽下無耆老何從訪舊聞不知紫巖墓更隔幾重云明仲竄蠻煙欽夫棄妙年空令後死者有淚滴遺編昔者監香火今焉裂芰荷祝融應冷笑還肯再來麼

湘江【六言】

屈賈死將千載劉君來泛湘江沽酒偶畱村店看山不掩船窻

煙竹鋪

野迥村疎起暮寒偶逢廢驛卸徵鞍主人家比漁舟小客子房如鶴柵寛燈與鄰通眠未易風從隙入避尢難似聞南去加蕭索一夜披衣坐不安

衡永道中二首

一捨常分作兩程雪鞭雨袖少逢晴平生不識終南逕來傍湖南堠子行

過了衡陽雁北回鄕書迢遞托誰哉嶽山石鼓皆辭去惟有湘江作伴來

黃熊嶺

黃茅迷逺近不見一人行信步未知險回頭方可驚路由髙頂過云在半腰生落日無棲止飄飄自問程

祁陽縣

入境少人煙寒江碧際天小畱因買石久立待呼船笛起漁汀上鷗飛縣郭前若無州帖至令尹卽神仙

零陵

畫圖曽識零陵郡今日方知畫未如城郭恰臨湘水上山川猶是栁侯余驛亭幽絕堪垂釣巖室虛明可讀書欲買冉溪三畆地手苫茅棟徑移居

深溪驛【去廣右界一程】

苔滿朱扉半闔開更無人迹獨徘徊湘江臨別如相語早買扁舟出嶺來

全州

寂寂全州路家家荻竹扉異僧畱塔在過客入城稀傳捨臨淸泚官亭占翠防沙頭泊船者多自嶺南歸

炎闗【亦名嚴闗】

闗北闗南气分雪飛不過古來云若非曽發看山願老大何因入瘴云

秦城

缺甓殘磚無處尋當年築此慮尢深君王自向沙丘死何必區區戍桂林

未至桂州葉潛仲以詩相迎次韻

柘岡西路別君時幾見天涯栁弄絲橫艸壯心空忼慨覆蕉殘夢懶尋思羞將白髮趨新府卻憶靑山領舊祠猶有南來奇特事馬頭先得故人詩

游水東諸洞次同遊韻二首

桂山前未到今日是初遊招鶴登靑巘呼龍俯碧湫深溪通秉炬小竇劣容舟豈敢輕題詠同官盡栁劉舊聞巖洞勝欲往自髫年聳秀過靈隱幽深似善權逺環州堞外近獻屋檐邊倘有登臨約甘爲子執鞭

春日五絕

眼邊桃李過匆匆鏡裏衰顏豈再紅久覺胃寒疎建焙新因血熱戒郫筒

步入西風不見人數聲澗鳥自啼春下山欲與唐碑語先遣奴兵細拂塵

歸到城門欲發更馬頭惟有暮鴉迎小窻了卻觀書課幾首殘詩旋補成

老懶何心更出嬉閉門終日讀陶詩湘南二月花如掃恰似扶疎繞屋時

曉風細細雨斜斜僝僽書生屋角花想見水南僧寺裏一株落盡病山茶

訾家洲二首

來訪唐時事荒洲暮靄靑徧生新艸棘難認舊池亭毀記欺無主存祠怕有靈今人輕古迹此地少曽經裴栁英靈渺莽中鶴歸應不記遼東遺基只有蛩鳴雨往事全如鳥印空溪水無情流防防海山依舊碧叢叢斷碑莫怪千回讀今代何人筆力同

舜廟

粵俗安知帝遺祠亦至今靑山人寂寂朱戶柏森森雨打荒碑缺苔封古洞深曽聞張侍講來此想韶音

得家訊

不覺離鄕久南來驛使疎羈臣一掬淚慈母兩行書租稅聞輸畢田園說歉余何時眞宦逹處處奉潘輿

上已與二客游水月洞分韻得事字

勝踐造物慳貧交世情棄昔戒十客來旦無一人至惟我曁兩君鼎足坐水次歡言天气佳誰謂風土異髙吟雜騷選序酌逮髫穉滌厓去惡詩捫石認缺字古來幾禊飲傳者才一二蘭亭感慨多未了生死事杜陵更酸辛窮眼珠翠防哉玆日遊超然遺塵累消搖千載後尙有浴沂意巖扉滑如玉歲月可鐫識

出城二絕

日日銅瓶挿數枝瓶空頗訝折來稀出城忽見櫻桃熟始信無花可買歸

小憇城西賣酒家緑陰深處有啼鴉主人嘆息官來晚謝了荼防一架花

三月十四日陪帥卿出遊

未出堯山云旣出云徐開君侯與天通造化力可回駕言訪巖扉羣彥森然陪旗鉞映川原笳吹喧蒿萊掃石坐夷曠捫葛窺崔嵬訾洲久蕪沒艸樹皆新培範張數君子遺刻蒼蘚埋方羊不忍去返照明千崖沙禽就棲宿防鷁猶溯洄眷言宇宙間此樂何常哉鄴都防應劉梁園命鄒枚主公富貴人襟抱尢雄猜當年篇翰存往往鄰俳諧英英大都督羔雁招遺才雲煙生妙筆冰雪懸靈臺況復是夕霽素魄海上來一碧九萬里空洞無纎埃臨風惜飲量孤負黃金罍座中盡文豪授簡何徘徊吾詩固拙速聊爲石生媒

武岡葉使君寄詩次韻二首

詞客紛紛載後車誰能逺寄病相如雙旌已拜湖南牧尺素猶題嶺外書詩句騎驢防蜀後情懷賦鵩弔湘余似聞闔郡春風暖便擬移家占籍居

北戌逢君歲建寅豈知今作落南人瘴來客病鄰山鬼舶去鄕書托海神目送飛鳶偏戀土夢隨畫隼共行春謝家兄弟如雙璧交契寜非有宿因

移居

庭下薔薇花開玉雪毬主人明日去相對似含愁鄰曲無來往何由有別情誰應小窻下長記讀書聲

弔錦雞一首呈葉任道

炎州產文雞毛羽固天稟朱丹飾尾距防繡錯襟袵主人極珍憐龠合分俸廩置諸後園中小奴司啄飲地荒籠柵疎客見輒危懍黠貍出沒精豪防窺伺稔諒垂彼饞涎或瞰君髙枕駭機中夕發果以斃來諗裂冠首立碎齧嗉聲已噤酷哉三尺喙殘此一段錦長嗟命瘞埋詎忍付烹餁始爲文采累終欠智慮審老瞞孔公千載憤凜凜黃祖殺處士麄暴犯流品況玆毒鷙物尢索防閒甚善視雙翠衣夜涼勿嗜寢

哭孫行之二首

已了燈窻債心知舉業非立朝多諫艸取友必深衣虀甕貧時共書筒貴後稀病身偏惜淚一爲故人揮世上髙科眾君尢自貴珍如何一夕裏忽盡百年身雙旐齊眉友孤燈擁髻人傷心惟孟母頭白送歸閩

卽事

嶠南气候異中州多病誰令作逺遊瘴土不因梅亦濕風能變夏爲秋方眠壊絮俄敷簟已著輕絺又索裘自嘆幻身非鐡石天涯豈得久淹畱

楮

楮樹婆娑覆小齋更無日影午窻開一端能敗幽人意夜夜墻西礙月來

象奕一首呈葉潛仲

小藝無難精上智有未解君看橘中戱妙不出局外屹然兩國立限以大河界連營稟中權四壁設堅械三十二子者一一具變態先登如挑敵分布如備塞盡鋭賈吾勇持重伺彼怠或遲如圍莒或速如入蔡逺炮勿虛發冗卒要精汰負非繇寡少勝豈系彊大昆陽以象奔陳濤以車敗匹馬郭令來一士汲黯在獻俘將策勛得雋眾稱快我欲築壇場孰可建旗蓋葉侯天機深臨陣識向背縱未及國手其髙亦可對狃防敢饒先誨輸每索再寜爲握節死安肯屈膝拜有時橫槊吟句法尢雄邁愚慮僅一得君才乃十倍覊圖務並弱兵志貴攻昧𨿽然屢克獲詎可自侈汰呂防能勝蜀衞瓘足縛艾南師未宜輕夜半防斫寨

送陶仁父

自古送行情味惡君行快似泛仙槎新班人少先投卷下水船輕易到家南浦不堪看艸色西湖尙可及荷花諸公若問棲棲者爲說吟詩兩鬂華

書壁

練衣蒲屨小綸巾四壁淸風一榻塵誰謂先生貧到骨百金新聘竹夫人

移竹

借居未定先栽竹爲愛疎聲與薄陰一日暫無能鄙吝數竿𨿽小亦蕭森窻間對了添詩料郭外移來費俸金自笑明年何處在虛檐風至且披襟

後村集卷五

欽定四庫全書

後村集卷六

宋劉克莊撰詩【南嶽舊稿】

癸水亭觀荷花

執熱屏人事偃臥慵巾裳過門二三友失喜跣下牀鳴騶出華陌聨轡遵野塘崇軒俯萬荷濯濯涵波光都忘瘴海中疑墮玉井傍逺無膏粉气近有冰霜涼制葉可以衣采菂可以嘗離騷譜靈艸品列眾芳似曽識三閭安肯肖六郎詞人更儇薄比詠猶妃嬙曷不觀玆華意色和而莊風吹月露洗豈若冶與倡眾方慕絕艶誰能參防香餘詩縱枯淡一掃時世妝

棲霞洞

往聞耆老言玆洞深無際闇中或失路塵外別有世幾思絕人事賫糧窮所詣棋終出易迷炬絕入難繼孤亭渺云端於焉小休憇憑髙眺城闕擾擾如聚蚋盡捐滓穢念遂有飛舉勢山靈媢淸逰雨意來極鋭蒙蒙濕沙艸浥浥涼松桂瞑色不可畱悵望巖扉閉

堯廟

帝與天同大天存帝亦存桑麻通絕徼簫鼔出深村水至孤亭合山居列岫尊尙餘土階意樵牧踐籬樊

五月二十七日遊諸洞

來南百慮拙所得惟幽尋矧余玉雪友共此丘壑心江亭俯虛曠穴室窮邃深是時薄雨收白靄籠靑岑棄笻追野步卻扇開風襟炎方豈必好差逺鼙鼓音且願海道淸莫問神州沈徘徊惜景短畱滯畏老侵昨逰感鶯哢今至聞蟬吟常恐官事縶佳日妨登臨譬如逃學兒汲汲貪寸陰何因釋膠擾把臂偕入林

泛西湖

桂湖亦在西豈減潁與杭丹橋抗崇榭淥波浮輕航休沐陪勝餞軒蓋何煒煌停橈藕花中一目千紅裳詎知白晝永但覺朱夏涼古洞半蕪廢仙人今在亡踞石散醉髮吸澗澆吟腸延緣繚溪步詰曲經禪房野鳥啼宻竹髙蟬嘒疏楊𨿽無絲管樂談論諧宮商諸君敏於詩援筆如飛翔顧余乏華藻山雞追鸞皇頗能讀古碑所恨侵夕陽明發復擾擾前遊未可忘

題許介之詩槁【益公稱其詩】

我畱鳶跕外君住雁回邊走僕行千里敲門授一編眞妍非粉黛至巧謝雕鐫何必周丞相男兒要自傳

慈氏閣【馬氏建】

閣建五季時丹碧見層累吾行半區中鉅麗莫與比想方營綜時伯心極雄侈但思窮耳目寜論竭膏髓一朝陵谷變飛電掃僣壘湘波日夜流不洗爭篡恥惟存浮屠居願力久未毀夕陽弔陳迹危檻聊徙倚遙憐下界熱髙處涼如水若非逼嚴鑰坐待鐘聲起

翛然亭

每到防幹外徘徊暮始還爲憐鄰水寺盡見隔城山墻繚靑苔裏舟藏緑樹間松扉宜步月只是限重關

辰山

一峯疊三洞乃似景樓下洞初俯入蘚室寒颼颼中洞忽躍出有逕通幽豁然崖谷判萬態誰鐫鎪或植如寶幢或綴如珠旒或如鯤鯨飛或如龍鱗防石橋狀天臺木棧疑蜀州稍憇大士巖遂經羽人丘力窮至上洞身載雲气浮未必山水緣勉爲塵世畱平生避地心玆焉宜菟裘長斧樵靑壁短簔耘緑疇獨恨汲路逺溪澗皆背流防當逢異人卓錫成靈湫

千山觀

西巘林巒擅一城渺然飛觀入靑冥於湖數字題華棟陽朔千山獻畫屏境勝小詩難寫盡天寒薄酒易吹醒獨遊不恨無人語滿壑松聲可細聽

曽公巖

廣室內嵌空層峯外崔嵬仰視駭懸石俯踐愁滑苔古竇風肅肅陰澗泉洄洄飛梁跨其間上可陳樽壘愛涼復畏濕當暑重裘來名巖者誰歟兄固弟子開憶昔建中初國論幾一廻惜也祖荊舒卒爲淸議排至今出牧地姓字畱蒼崖躊躇增嘅嘆日入禽聲哀

郊行

薄有西風意郊行得自娯山晴全體出樹老半身枯林轉亭方見江侵路欲無何妨橋防斷小艇故堪呼

秋日防逺華館呈胡仲威

嶺表豈必熱庚伏頻滂沱薄莫辱招要盆李參瓶荷君侯如長松折節交藤蘿奇字識夏鼎古音彈云和今日素商至髙屋涼意多夜淸羣籟息已有蛩鳴莎人生不飲酒賢愚同消磨拍手問湘累獨醒欲如何謬承靑眼顧詎惜蒼顏酡客防我亦歸耿耿看斜河

老大

老大重登聘士臺客懷牢落可曽開臨流往往看鳶墮入署時時見馬來有約靑山何日去無根白髮是誰栽自嫌不帶功名骨只合眠莎與坐苔

伏波巖

懸崖萬仭余江流繞其趾仰觀不見天森秀拔地起中洞旣深豁旁竇皆奇詭惜哉題識多蒼玉半鑱毀安得巨靈鑿永削崖谷恥緬懷兩伏波往事可追紀銅柱戍浪泊樓船下湟水時異非一朝地去亦萬里山頭博徳廟今爲文淵矣謂我詩弗信君請訂諸史

詰貓

古人養客乏車魚今汝何功客不如飯有溪鱗眠有毯忍教防齧案頭書

八桂堂呈葉潛仲【金華丞相之孫】

之子初度日畏客如避朱門禁入謁靑山招出逰置醴泉石間涼意生觥籌風檻絳華馥冰盤丹實防起誦眉壽篇酌君介千秋煌煌丞相孫少也宜襲侯黒頭去云逺白髮來何稠君言權位盛孰若志意修靜觀鐘鼎族起滅猶輕漚祝君象韓呂不羨熺與攸

挽聶孺人【平樂董令之內】

已病猶蔬素西歸不復疑飛鳬逾嶺逺別鶴返鄕遲箴史傳賢女巾褠付侍姬白頭潘令在應有悼亡詩

題胡仲威文槁

熟讀執事文恍如入寶山瑰異千萬種一一無可刪瑤艸旣俯拾珠樹亦仰攀美玉不知數照映穹壤間大者中圭瓚小者堪佩環居然郊廟器胡爲委荊菅嗟余頗識寶對之淸涕澘攜寘蔀屋內虹气驚市闤常恐陽虎輩竊去亡繇還何當變姓名袖出函谷關

戴秀巖【戴秀者兵卒也得道於此】

玆巖視諸峯厥狀尢崢嶸舊爲碧蘚封新有朱棧橫縻腰尙恐墜束炬劣可行外狹中乃寛始闇俄忽明仰窺神魄悸俯顧形殻輕遂覧丹鑪基防聞玉鼔聲源深足力盡路黒雲气生不辧晝夜分恍疑世代更嘗聞學神仙所得由專精豈吾諸名士羨彼一老兵欣然約同志嗣此將尋盟安知無白鹿絕頂來相迎

寄左次魏二首

多謝齊安牧交情未濶疏方籌江北事肯寄海南書開幙交鋒處修城刼火余別來各添歲筋力近何如同事徵西府聞君已繡衣小侵今視昔大捷是耶非酋長輿屍返偏禆奏凱歸六關天樣險莫遣敵能飛

中秋湘南樓餞張昭州

臺使選良牧詔下帝曰兪髙牙植華艦餞者來傾郛明月滿麗譙寒光映尊壺桂人願少畱昭人望疾驅一室可爲政況乃有國都嶺民日以耗丁口彊半無洋洋紫雲詔侯其勒座隅道鄕逰息處暇日披榛蕪鄙拙忝投分臨風獨踟躇頗念友離索寜論鬼揶揄何繇扣鈴閣百榼傾兵廚【郡酒絕佳】

榕溪閣【山谷南遷維舟榕下】

榕聲竹影一溪風遷客曽來系短篷我與竹君俱晚出兩榕猶及識涪翁

哭譚戶錄二首

讀過書皆記非惟善屬文有名登進士無命作參軍白髮行秋署靑衫殮瘴云可憐膏火下虛費一生勤胸次有千年囊中乏一錢客來論旅殯官爲雇歸船通徳梳新髻童烏拾舊編傷心鄰巷裏廢宅鎖寒煙

風

風於天地間惟桂尢其雄將由巖竅多或是地形穹不知起何處但覺來無窮浮埃晦白晝奇響激半空一怒動旬浹小亦數日中城堞凜欲壓況此半畝宮嘗聞古至人禦气猶輕鴻劉季晚可憐擊築悲沛丰我老斷恐怖視身等枯蓬飄擲付大塊奚必分西東

觀射

浪箭束如林傍觀笑不禁蠻平無事久卒惰可憂深各自分牛臠何曽貫虱心種侯淸澗法能廢幾黃金

荔支巖【洞內小石如荔支者無數】

異境閟神奇一罅通深阻呀然張蟾吻光怪腹中貯始來尙覿面稍進但聆語廻頭失塵世束緼行裏所石房容丁客石柱徑丈許眠獒若將吠墜果疑可咀平生聞化城今見玉樓櫓陟髙旣趫捷循狹或傴僂忽逢路窮處淺浪隔洲渚心知仙聖居欲到無飛羽向非薪燭力往返何異瞽重遊倘未卜聊向詩中覩

再遊棲霞洞

直路幽陰側路明玉爲墻壁雪爲城殷勤報有詩翁到萬一仙人肯出迎

佛子巖

環郭洞府多所患在卑濕斯巖獨虛敞他境未易及穹如層屋構廣可百客集開竇送云出掃壑延月入穴居倘堪謀徑欲老樵汲絕頂猶玲瓏苔磴不記級惜爲僧所涴飛棟緣嶪岌佞佛墮癡想明鬼趨陋習遂令登眺者欲往足若縶何當一燎空盡見萬仭立

劉仙巖

絕頂來尋練藥蹤老仙端的是吾宗寄聲月白風淸夜定許相期第幾峯

龍隠洞

先賢評桂山推爾居第一豁然碧瑤戶夾以雙玉壁中有無底淵黒浪常蕩潏諒當剖判初倍費造化力雷嗔斧山開龍怒裂石出至今絕頂上千丈畱尾脊寜論兒女子壯夫股爲栗我來欲題名腕弱墨不食摩挲狄李碑文字尙簡質今人未知貴後代加寶惜洑流工駭舟久逰覺蕭瑟巖室寛如家回棹聊愒息【狄武襄公平蠻碑李師中待制宋頌在焉】

哭梁運管伋【丞相克家之孫】

憶共防山如昨日奄歸白晝隔存亡宅深外不知何病醫雜人爭試一方弔客傷心同瀝酒愛姬收淚各分香淳熈丞相潭潭府今日門庭冷似霜

琴潭

山形若覆奩潭面如拭鏡奇哉几案物千古棄荒夐了無扳躋勞坐愜幽野性泉源黒難窮崖色碧相映闖深畏龍蟄窺淺見魚泳可憐風水聲空山誰來聽我欲居玆丘掃迹逃囂競未言葺茒齋先可理漁艇

淸惠廟

來訪古祠宮迢迢過水東一條溪不斷數里竹方通巫拜分余胙商行禱順風妝樓空百尺半僕夕陽中

辰山道人

道人何爲者寒暑一破衫髮白具老態口訥稀冗談我陪小隊來猿鳥窺層巒道人方掩戶燕坐彌陀龕迎客不下山送客不出庵卽之疑槁木面目寒巉巖贈錢漠然謝有若投諸潭防言歲計熟收芋已滿籃斯人未識字豈必曽徧參所立偶自髙可儆佞與貪

山觀【宋之問別墅】

來瞻石像看唐碑一徑蒼松映碧漪聞說宋公曽住此寄聲過客細吟詩

榕溪隠者

榕溪有隱者幽事在溪曲治地可十畆方整如棊局始行入荊扉漸進至茅屋樹之百盆蘭繚以萬竿竹解衣憇繁陰擁鼻參防馥主人聞客來引避若駭鹿卻詢守舍兒云已出賣墨壁間見其像絳褐巾一幅安知非回仙寄迹混塵俗矢詩慕髙風君歸倘肯讀

褉亭【南軒所立】

年年春艸上亭基父老猶能說左司寂寞當時修褉處一間老屋兩殘碑

自用臺字韻一首

脫了荷衣事將臺羈畱又見嶺梅開詩因癸水辰山作訟自雷州電縣來架上書從人借讀墻邊竹是俸移栽小窻睡起無情味閒聴饑禽啄砌苔

篸帶亭

上到靑林杪憑欄盡桂州千峯環野立一水抱城流沙際分漁艇煙中見寺樓不知垂去客更得幾回遊

程公巖

石室外甚狹中廣如毬場偉哉鉅麗居天造無棟梁嚴冬旣深燠盛夏尢虛涼偶至不忍去杖屨猶方羊人能專此壑何必政事堂先須置禪龕次第營丹房煙霞入幾席塵土麾門墻學道縱未得著書亦可藏

哭林推官晉之

去嵗衝寒赴辟時感君騎馬逺追隨一春不得梅花信萬里空題薤露詩小簡佩壺邀士友大鐺煮粥活流移平生二事猶堪記應有公名與撰碑

鵲

久不聞烏鵲朝來噪不休殊鄕無喜事應爲買歸舟

榕臺二首

防地髙崖如鐵色拂天老作寒聲他年記宿榕臺夜便是南歸第一程

囊無金累貧如故鏡有絲生老柰何一事尙堪誇北客來時詩少去時多

巖闗新洞

羽客初尋見因於此葺廬未能平險峻先擬架空虛磴路樵相引山名尉自書看來臨驛道未必有仙居

乳洞

千峯夢裏尙崔嵬不記靑鞋走幾回天恐錦囊猶欠缺又添乳洞入詩來

發湘源驛寄府公

走本山中人感激趨燕臺謬辱弓旌招愧乏諫議陪先生如春風盎然噓陳荄曉入開玉帳夕話扃鈴齋下塌驚一府撰杖窮千崖豈曰君畜伋實惟子視回歲晚謀北轅淒其難爲懷欲言先菀結旣決猶徘徊是日戒行李送者皆鄒枚兵廚遣珍餉祖席羅寶釵下令許卜夜寜畏街鼓催詰旦枉茸纛山亭陳金罍都人如堵墻謂我何榮哉未聞從事去親致元戎來繾綣談至夜霜月照露苔長跪抱馬足離緒焉能裁麗譙落天杪悵望空倚桅昔人死知己骨朽名不埋公有管樂姿愚非溫石才他時倘後雕安敢忘栽培

鏵觜【史祿渠至此分水】

世傳靈渠自秦始南引漓江防湘水楚山憂赭石畏鞭鑿崖通塹三百里篙師安知有史祿割牲沈幣祀瀆我舟閣淺懷若人要是天下奇男子只今渠壊無人修嗟乎秦吏未易訾

書堂山【栁開守淸湘讀書處】

子厚文章宗仲塗豈後身不肯作昆體寜來牧湘濵詠茅翠麓巓日與書卷親剗去五季衰挽回六籍醇歐尹相繼出唱繇伊人風流喟已逺尙喜棟宇新千峯髙叢叢一江碧禽魚曁艸樹纎悉几案陳澗泉旣可汲山木亦可薪熟讀壁間藏痛掃毫端塵朂哉山中友勿厭泉石貧

湘中口占四首

少年裘馬事淸狂晚看梅花到瘴鄕一任海風吹面黑免教人謗作何郎

船頭吹火盧仝婢馬后肩書頴士奴安得世間名畫手冩余出嶺泛湘圖

江邊金碧謾層層戶口稀疏塔廟增楚俗不知黃面老家家香火事湘僧【無量壽佛是也】

津吏沙邊立指呼放船出鎖要州符書生行李堪抽防薏苡明珠一例無

見方雲臺題壁

寄書迢遞夢參差毎見畱題慰所思不論驛亭僧寺裏有山水處有君詩

土馬村

村墟薪濕米如金猶記來時臘雪深曽有小詩題嵗月店荒無壁可追尋

祁陽道中

昨過知岑寂重來況雪天人居雞柵裏路在鳥巢邊艸市開還閉茅山斷復連瀟湘淸似鏡悔不問歸船

愚溪二首

艸聖木奴安在哉荒榛無處認池臺傷心惟有溪頭月曽識儀曹半面來

靑雲失腳謫零陵十載溪邊意未平溪不預人家國事可能一例受愚名

浯溪二首

上置書堂下釣磯漫郎陳迹尙依稀無端一首黃詩在長與江山起是非

形容唐事片言中元子文猶有古風莫管看碑人指防冩碑人是太師公

石鼓

石鼔名天下州庠畫不如古祠猶漢舊石刻半唐餘翠巘供憑幾寒江照讀書恨余非楚產來借一房居

湘南江西道中十首

獨醒公子去沈湘未識人間有醉鄕酒與離騷難揑合不如痛飲是單方

賈生廢宅艸芊芊路出長沙一悵然今日洛陽歸不得招魂合在楚江邊

少陵阻水詩難繼子厚逰山記絕工斷璧殘圭零落錦新碑無數滿湘中

去年冬至投僧寺今歲陽生宿店家獨夜無人堪晤語靑燈相對結寒花

蠻府參軍鬢髮蒼自調欵乃答漁郎從今詩律應超脫盡吸瀟湘入肺腸

丁男放犢艸間嬉少婦看蠶不畫眉歲暮家家禾絹熟平鄕風物似豳詩

每嘲介甫行新法常恨歐公不讀書浩嘆諸劉今已矣路傍喬木日凋疏

茫茫衰艸與云平鬥气千年不復明惟有多情江上月相隨客子過丰城

派里人人有集開竟師山谷友誠齋只饒白下騎驢叟不敢勾牽入社來

上封已失嶽僧期客問丹霞謝不知懶到登山臨水處始驚筋力減來時

曉雞

絳幘昂然韻節淸不因風雪廢長鳴初聞煙岫猶啣月久聽山城漸殺更驚起徵夫茅店夢喚回老將玉關情年來無復中宵舞自笑功名一念輕

哭裘司直元量

築室西山下孤標未易親長閒如野鶴偶出似祥麟屬者陪髦士嗟呼瘞玉人北風吹老淚空滴暮江濵

豫章二首

湖光如鏡了無塵照見先生白髮新歲晚騎驢行萬里始知孺子是髙人

交逰回首散如煙重過洪州隔世然手種垂楊皆合抱朱顏安得似當年

還杜子埜詩卷

老眼昏花廢課程小窻久矣斷書聲夜來忽得君詩卷自起挑燈讀到明

訪李公晦山居

烏州在橋北我僕雲路迂語僕爾何知彼有髙士廬問樵得處所林樾尢扶疏修竹僅萬个古梅非一株小畦植蔬果復有水可漁下馬式籬藩攝袂尋庭除不聞雞犬聲茶煙起庖廚伊人道義富豈比山澤臒蕭然蓬蒿中尙友泗與洙古來連云第翕赫眾競趨漸臺曁郿塢變滅才須臾聖門不朽事乃屬陋巷儒願君長保此是亦顏之徒

道傍梅花

風吹千片防徵裘猶記相逢在嶺頭嵗晚建州城外見向人似欲訴離愁

戱書客舎

已去光陰挽不回漸驚老態逼人來決河猶有方堪塞脫髮應無術可栽北戍寶藏惟檄艸南遊稇載是詩材客愁何物禁當得聊向旗亭買一杯

懷安道中

閩溪瘴嶺客程賒曉泊懷安喜近家大屋書旗誇酒米小舟鳴櫓競魚蝦溪移驛已臨髙岸潮退帆多聚淺沙快著徵衫鞭瘦馬要看二十里梅花

哭方澤孺先生二首

弟子成名眾先生獨命窮廣場雙鬢禿陋巷一瓢空雞饌爲親設牛衣與婦同嗟乎猶嗇壽神理竟難通方訝書來少殊鄕訃忽聞素幃無祭主破笥散遺文已閉三間屋誰封四尺墳舊存傳業者南北各離羣

眞隠寺

出郭斜陽已在山夜深乘月到江幹奴敲小店牢扃戶僧借虛堂徑掛單駭浪急回因膽薄逆風小住爲心寛投牀一枕瀟湘夢無柰霜鐘苦喚殘

道傍松

入閩多古松夾道疏復宻未嘗識兵火旣久蔽云日蠢玆惰遊民深夜腰斧出斸根取脂肪竊負如疾譬如人刖趾僵臥立可必供君一瞬光天彼千嵗質暴殄聖垂誡樵采官著律徼吏嗜雞豚熟視不訶詰登髙俯逵路巨榦日蕭瑟哀哉暑行人暍死誰汝卹

枕峯寺

夜深投寺解行裝一防寒燈照上方老宿問余何處去年年來此借禪牀

乍歸九首

官滿無南物飄然匹馬還惟應詩卷裏偸畫桂州山兒童娛膝下母子話燈前卻憶江湖上家書動隔年北戍邊城下南逰瘴海頭不知天地內何處可逃愁絕愛墻陰橘花開滿院香鄰人欺不在稍覺北枝傷孚若如天馬軒昂不可羈爲貧疏飲客因病出名姬弛擔逢除夕檀欒共擁鑪把如爲客看還得自家無架書多散亂信手偶拈開匹似前生讀茫然記不來手種梅無恙蒼苔滿樹身可憐開較早不待逺歸人格力窮方進功夫老始知盡教人貶駁喚作嶺南詩

題坡公贈鄭介夫詩三首

玉座見圖嘆累累菜色民如何崔白輩只冩蔡奴眞向來與相國投分自鐘山不入翹材館甘爲老抱關下吏語尢硬投荒身轉輕不然玉局老肯喚作先生

後村集卷六

欽定四庫全書

後村集卷七

宋劉克莊撰詩

蔡忠惠家觀墨迹

維蔡郡之望過者必式廬嚴嚴端明防遺像猶肅如頗聞手澤富倘許窺珍儲主人命發笥棐兒同捲舒比顏倍秀麗眂柳加敷腴亳杭兩記在妙與蠟本殊洛橋字尢佳其大徑尺餘班班名臣帖煌煌昭陵書坐令承學士若覩慶曆初向來故家物聚散何忽諸祭器抱他適玉軸棄路隅端明夢奠時譍門惟一孤厥裔日以蕃廟院蜂房居寸紙惜如命不博明月珠乃知儒澤逺浮榮無根株朂哉守視者巾襲防蠧魚

昔方孚若主管雲臺予監衡嶽每嵗瑞慶節常聚廣化寺拈香癸未此日獨至寺中輒題一絕

同作祠官荷聖朝年年相待放生橋精廬此日來無伴稽首鑪燻自祝堯

有感

防防秋聲起樹枝遙憐塞下雁來時寧聞中夜荒雞舞肯拾他人竹馬騎短劍舊曽交俠客小詩猶足將偏師無情卻是靑銅鏡剛照書生兩鬢絲

挽水心先生二首

一夢孝皇初淒然四紀余國人莫知我天下孰宗餘散地𨿽無柄名山盡有書嗚呼傳萬世猶足矯虛所學如山海吁嗟不一施未聞訪箕子但見誄宣尼空郡來陪哭無人敢撰碑紛紛門弟子若个解稱師

林容州別墅

出郭五里彊治地十畝寛奇峯面朝挹髙阜背屈蟠忽獻若神授久閟由天慳玆焉卜壽宮朱堊浮林端使君世慮澹出嶺顏如丹靜思三窟危孰如一丘安蒔松旣森秀引泉亦甘寒願言奉巾屨暇日來盤桓

哭林山人

僵臥茅檐下怡然八十春竟無衾覆首惟有鍤隨身賻弔稀來客封崇托外親自言墳出貴後必產奇人

挽方孚若寺丞二首

使君神雋似龍麟行地飛空不可馴詩裏得朋卿與我酒邊爭覇世無人寶釵去盡中年病珠履來疎晚節貧昔共誅茅聽瀑處溪雲谷月亦悲辛

斯人詎意掩斯丘六合茫茫不可求射虎山中如昨日騎鯨海上忽千秋帝方欲老長沙傅世尙能言博望侯回首瀬溪溪畔路跛驢無復從公遊

挽方武成二首【左鉞】

頗有翁標致唐衣折角巾𨿽疑頭小鋭極愛腹精神闊矣雲霄志悲哉露電身世間無妙質一痛惜斯人丱角詩名出流傳海內誇師稱起予者翁問倩人邪惜未參諸老猶堪擅一家從今崖瀑上誰共訪梅花

福州道山亭【南丰作記】

絕頂煙開霽色新萬家臺觀宻如鱗城中楚楚銀袍子來讀曽碑有幾人

建州

風云髙雪尙慳建州城北倚欄幹林梢淡日紅如綫應爲梅花暖晚寒

起來

起來呵手檢衣篝燭影蛩聲伴小樓賴有夢中堪細說錦牋冩不盡離愁

入浙

浦城南畔只輕陰入浙方驚雪許深梅皜楓丹三百里笑人短幅冩寒林

寄人

老攜詩卷入京華覓店先須近酒家白髮但能妨進取未妨痛飲挿梅花

壽昌

山路泥深雪未幹病身初怕浙西寒新年臺歷無人寄且就邨翁壁上看

桐廬

桐廬道上雪花飛一客騎驢覓雪詩亦有扁舟簔笠興行吟卻怕子陵知

富陽

便著羊裘也不難山林未有一枝安富春耕種桐江釣卻羨先生別墅寛

記夢

父兄誨我髧髦初老不成名鬢髮疎紙帳鐵檠風雪夜夢中猶誦小時書

出都

客子來時臘雪飛出城忽已試單衣湖邊移店非無意要共林逋話別歸

題硯

吾硯平生極自珍塗云抹月淸新臨歸攜就西湖洗不受東華一防塵

杜丞

憶冒重圍入城賴不亡戰功何日賞檄艸至今藏舊事歸詩卷新寒入箭創江邊聞杜杲髮鬂各蒼蒼

久客

久客長安市人情薄似云寧爲絕交論不著送窮文白髮長千丈黃金盡百斤故山春事動深恐廢耕耘

贈陳起

陳侯生長紛華地卻以蕓香自沐薫鏈句豈非林處士鬻書莫是穆參軍雨檐兀坐忘春去雪案淸談至夜分何日我閒君閉肆扁舟同泛北山云

贈翁捲

非止擅唐風尢於選體工有時千載事只在一聨中世自輕前輩天猶活此翁江湖不相見才見又西東

路傍桃樹

爲愛橋邊半樹斜解衣貰酒隔橋家唐人苦死無標致只識都觀裏花

題壁

兒時挾彈長安市不信人間果有愁行徧江南江北路始知愁防白人頭

馬上口占

陌上秋千索漸収金鞭逐少年遊晚風細落梅花防飛上春衫總是愁

挽李尙書二首

韓範止如此公乎事又艱不陪冶城廟合殉定軍山璽出千官賀弓藏一老閒雕戈提十萬猶記凱歌還幕下多材雋於今盡防勲可憐狂處士曽揖大將軍久戍兒郎老新招部曲分此生甘寂寞有淚濕髙墳

橋西

昔飲橋西嵗月多梨花深處侍郎過垂鞭欲訪湔裙約柰此蕭蕭鬢雪何

黃田人家別墅繚山種海棠爲賦二絕

萬紅扶路笑相迎彷佛前身石曼卿若向花中論富貴芙蓉城劣海棠城

海棠妙處有誰知全在胭脂乍染時試問玉環堪比否玉環猶自覺離披

郭熈山水障子

髙爲峯嵐下濤江極目森秀涵滄浪始知著色未造極一似醜女施鉛黃驚泉駭石聚幽怪巨楠穹柏蟠老蒼鹿門寺華子岡是耶非耶逺莫詳疑聞鐘聲起晻靄似有帆影來微茫陌窮渡絕雪滿阪驢鞍釣笠分毫芒炎曦亭午試展玩坐覺煙雨生縑緗古來絕藝必名士俗史辟易安敢當大年脂粉米老狂先朝僅數燕侍郎吾聞河陽子貴購父畫一筆不許他人藏矮屏短岫已可寶況此四幅垂華堂嗚呼主人謹防守神雷鬼電或取將

挽林夫人【方孚若母】

奉使年三十聲名滿四夷奇哉何物媼生此丈夫兒墓竟同孫窆家猶有婦持向來稱壽地忍聽鼓琴悲

挽葉夫人【丞相女孫孚若內子】

年與槁砧齊來嬪自始笄典刑丞相子禮法大夫妻怪鵩驚頻集離鸞忍只棲傷心衾含等猶是嫁時賫

題洪使君詩卷【陳師復爲序】

刻於芹泮士爭披傳到茅廬我切窺突過韋郎森防句髙如栁惲采蘋詩日惟坐嘯薫沈水間亦揮毫品荔支況有太丘爲小序遙知流布滿京師

闗仝驟雨圖

四山昏昏如潑墨行人對面不相覿淒乎太陰布肅殺闇然混沌未開辟千丈挐空蟄龍起一聲破柱春雷疾我疑人間瓠子決或是天上銀河溢異哉煙霏變態中山川墟市明歷歷茅寮竹寺互掩映疎舂殘磬愁寂叟提魚出寒裂面童叱牛歸泥沒膝羊腸峻阪去天尺驢饑僕瘦行安適林僧卸笠窘廻步海商拋矴憂形色縱覽鯤鵬信奇偉戱看鳬雁亦蕭瑟乃知畵妙與天通模冩萬殊由寸筆大而海嶽旣盡包細如鍼粟皆可識向來闗生何似人想見丘壑橫胸臆鳴呼使移此手爲文章豈不擅場稱巨擘

哭左次魏二首【謩】

少日一編書中年丈二殳乃知杜預智誰謂狄山愚小試飛箝防方爲進築圖到頭麟閣上終不著臞儒甫痛何郎天丘明亦復然因思題墓上不若鬭樽前劍馬爲誰得琴書有女傳惟應千載下配食雪堂仙【君與何立可皆江淮同幕相繼沒於齊安】

寄永嘉王侍郎

珍重西淸老書來訪薜蘿爲邦應好在作佛竟如何花押常衙少柑香靜坐多聞公須尙黒未害小婆娑

秋熱憶舊遊二首

憶昔浮江更渉淮早秋天气最佳哉塞垣楡落蟬初少澤國蘆疎雁已來風露入懷詩筆健闗山滿目笛聲哀南州九月猶絺綌縱有淸樽底處開

塞上秋光冷似冰當年豪舉气憑陵打毬不用炎方馬按獵初調異國鷹山塞淒涼聞戍鼓水村搖落見漁燈而今病暍茅檐底追記猶堪洗鬱蒸

哭李景溫架閣【大有】

挾防說荊州那知亦暗投漫招溫處士幾殺杜參謀出幕有淸議還鄕空白頭人間容不得下與阿翁遊【建炎丞相其祖也】

送鄭端州【起沃】

想入漳潮境牙旗夾路紅帝方憂瘴俗君可惠淸風海有沈珠戶巖無斵硯工他年循吏傳要雜古人中

送方子約赴衢教【符】

博士非如吏巍然道自居諸生趨避席太守揖升車朱筆濃批捲靑燈細勘書漢庭重文藻行矣召嚴徐

李園有懷孚若

曽與山公醉不歸李園水竹尙依稀鈿車疾取春鶯唱鐵笛潛驚宿鳥飛昔把蟹螯同酒琖今持馬策叩城扉溪頭一片無情月偏照愁人淚滿衣

送方阜髙赴衡州法掾

仕不論髙下絲毫要及民君其守三尺古有活千人嶽樹侵雲杪江蘺滿水濵楚芳饑可薦切莫嘆淸貧

答敖茂才【器之猶子】

太傅品胡兒樊川譽阿宜旣爲諸父賞焉用外人知曉月家山夢秋風客捨詩桐城逢汝伯一爲說相思

失貓

飼養年深性已馴攀墻上樹可曽嗔擊鮮偶羨鄰翁富食淡因嫌舊主貧蛙跳堦庭殊得意防行几案若無人籬間薄荷堪謀醉何必區區慕細鱗

送張應斗還番陽

蕉荔漫山霧雨繁虯須客子悔南轅久畱閩囝誰堪語卻憶番君可與言豪傑𨿽窮畱气在聖賢不死有書存歸時洗換徵衣了揀个深山閉門

爲圃二首

屋邊廢地稍平治裝防風光要自怡愛敬古梅如宿士防持新筍似嬰兒花窠易買姑添價亭子難營且築基老矣四科無入處旋鉏小圃學樊遲

衰病歸來占把茅譬如僧葺退居寮因存橘樹斜通徑怕礙荷花小著橋古有功名興釣築今無物色到漁樵可憐嵗晚閒雙手種罷蕪菁擷菊苖

送黃舒文赴欽教【璧】

博士文中虎垂髫已定交雅宜對紅藥胡乃渉黃茅薄有先生飯全無弟子嘲猶勝迂濶者荷鍤墾荒郊

挽袁侍郎二首

華髮始遭逢其如道不同可曽畱孟叟俄已罷申公諫艸多傳出經疑盡解通豈無南董氏奮筆紀孤忠遺誥兼新訃同時至蓽門龍髯先帝逺鮐背幾公存方恨三旌晚俄驚一鑑昏澘然闗世道不是哭私恩

敖器之宅子落成

臞翁卜築向東臯小憩江湖半世勞繞屋樹陰供杖屨登樓山色發詩騷客來賀廈杯行闊市冩拋梁紙價髙白虎漸臺何處在不如茅舍尙堅牢

答陳珍

寂寂少遊從斯人未易逢淸貧今仲子疎雋小元龍君謹題詩筆吾當避箭鋒勉旃鳴盛世切勿效寒蛩

挽表叔趙君任安撫二首【綸忠簡孫】

丞相規恢防家庭已習聞寧論乘一障眞可帥中軍玉麈無能對金錢有卽分心知伏波病多半爲忠勤叔在兵間日書常笑我孱初云機防易晚嘆事功難寂寞郎官省荒涼上將壇遙憐防稽窆新種短松寒

池上橊花一本盛開

炎州气序異十月橊始華是誰初植此石罅抽根斜緑陰蔽朝曦朱艷奪暮霞始猶一二枝俄已千百葩染人不能就畫史無以加洛陽擅牡丹久已埋龍沙蜀州誇海棠邈然隔防巴安知籬壁間亦有尢物耶坐令農圃室化爲金張家詩人好摸擬凍蕊並寒槎斯篇倘令見無乃譏吾奢

蘇李泣別圖【方孚若故物近爲人取去】

風雲慘淒艸樹枯死笳鳴馬嘶驚鶻起熟看境色非人間祁連山下想如此手持尊酒別故人此生再面眞無因匈奴漢使俱動色路旁觀者爲悲辛歸來暗灑茂陵淚子孟少叔方用事白頭屬國冷如冰空使穹廬嘆忠義茫茫事往賴畫存每愁嵗久縑素昏卽今畫亦落人手古意淒涼誰復論

芙蓉二絕

湖上秋風起棹歌萬株映栁更依荷老來不作繁華夢一樹池邊已覺多

池上秋開一兩叢未妨冷淡伴詩翁而今縱有看花意不愛深紅愛淺紅

鄒莆田見傳書【應博】

令君說其傳逺一字眞堪直一縑惜似辧才藏褉帖愛如房相筆楞嚴略疎脫誤煩重校盡扣精微恐不亷欲卜寢丘何處是憑髙試爲指東崦

挽鄭參議【浦】

同榜飛騰盡君初拜小侯地寒推易去天逺借難畱新壠家山畔生祠嶺海頭歷官如杜老白首止參謀

同鄭君瑞出瀨溪卽事十首【方孚若新阡】

汗血名駒白玉鞭本初父子喜華鮮只今無復狂遊侶自卸驢鞍古店前

妓有香分客有魚主君頭白總因渠枯楊此日悲風起寂寞無人哭墓廬

元凱平生以智推今看往事一何癡山頭螭首猶蕪沒那有人看水底碑

昔結精廬在半崖苔扉無主闔還開近聞有虎爲看守應是防閒俗子來

豪士寧淪鬼趣中曼卿昔去管芙蓉君今定作梅花主來往山間倘一逢

虆梩而掩古無譏何必封崇掲禍機到得珠襦金盌出始知臝不爲非

古於生死驗交情何況臺欹沼漸平不是劉君同鄭老苔深艸合斷人行

鐵馬防秋記昔曽晚途消縮似寒蠅同時校尉俱封拜誰伴將軍獵霸陵

北耗而今杳不知路旁羽檄走無時自憐滿鏡星星髮羞見官中募士旗

老奴昔逐我西東防似猿猱跳絕峯今日道旁扶一拐乃公安得不龍鐘

敖茂才論詩

詩道不勝難於問性天莫求鄰媼誦姑付後儒箋至質翻如俚尢臒始似仙吾非肝肺異先得子同然

鎖諫圖

讜言直觸大單於賴有閼氏上諫書若把漢唐宮苑比玉環飛燕總輸渠

哭劉連江【世鈞】

晚唐才調晉風期一片胸襟頗渉奇毎過鄰家因貰酒偶添別墅爲贏棋議郎秩淺無超拜令尹官淸有去思種得花成身不見江邊父老至今悲

明皇按樂圖

鶯啼花開春晝遲掖庭無事方遨嬉廣平防免曲江去十郎談笑居臺司屏間無逸不復覩教雞能鬭馬能舞嗚呼寧哥吹玉笛催喚花奴打羯鼓南衙羣臣朝玉陛老伶巨璫前後趨阿瞞半醉倚玉座袖有曲譜無諫書金盆皇孫眞龍種浴罷六宮競圍擁惜哉傍有錦繃兒蹴破咸秦跳河隴古來治亂本無常東封未了西幸忙輦邊貴人亦何罪禍胎似在偃月堂今人不識前朝事但見斷縑妝束異豈知當日亂離人說著開元總垂淚

哭李公晦二首【沒於辰州】

不防蒼天意令君死五谿小曾畱洛下晚乃相膠西白首尊師說丹心對禦題悲乎成底事路逺客魂迷洲邊三畆宅有竹有梅花豈不堪名世如何勿起家身才著朱綬州謾出丹砂渺渺重湖外悲風咽暮笳

送鄒莆田

日日焚香出天知令尹心租符環境少花判入人深發路惟詩卷搬家亦俸金極爲鄕井惜不是愴分襟

卽事四首

買得荒郊五畆余旋營花木置琹書柳能樊囿猶須種蘭縱當門亦不鋤無力攺墻姑覆艸多方存井要澆蔬區區才志聊如此誰謂先生廣且疎

目爲詩客不勝慚喚作園翁定自堪抱甕荷鋤非鄙事栽花移竹似淸談野人只識羮芹美相國安知食筍甘【富鄭公事】晚覺齊民書最要惜無幽士肯同參

墻角新開白版扉時尋樵牧弄煙霏代耕豈若収躬稼賜帛何如出自機湖海浪遊今已倦山林獨往未全非百年只願身彊健長爲慈親負米歸

待鑿新池引一灣更規髙阜敞三間縮墻恐犯鄰家地減樹圖看屋後山身隱免貽千載笑書成猶要十年閒門前驀有相尋者只說翁今怕往還

梅花五首

彷佛瑤姬擁仗來茆檐化作玉樓臺平明繞砌圓殘夢元是梅花數樹開

糝地紛紛著樹稀嵗華搖落慘將歸世間尢物難調防寒怕開遲暖怕飛

籬邊屋角立多時試爲騷人拾棄遺不信西湖髙士死梅花寂寞便無詩

肯因冷淡怨年芳霜滿寒林月滿塘至白世間惟玉雪不如伊處爲無香

夜來幾陣隔風便恐明朝已掃空防在靑苔眞可惜不如吹入酒杯中

送邢仙遊【興祖】

彼美邢侯者逢人滿口誇有恩沾小戶無勢撓公家防盡民間薤栽添境內花吾詩采淸論一字不曽加

夜登甘露山二首

小家三兩戶荒巘萬千重有月犬時吠無人泉自舂月落宿禽起幽人殊未廻不知何處磬迢遞過山來

書事二首

竭海夷山气力雄只愁無術駐顏紅卻須擘劃千餘嵗多買丹砂置女僮【章子厚云人生豈不能擘劃得二三百嵗】

因治陶朱術太精世間無物足經營更將郭璞書頻看只恐靑山盡鑿平

後村集卷七

欽定四庫全書

後村集卷八

宋劉克莊撰詩

送權郡詹通判

鎭靜一如無頒條甫月餘來惟居傳捨去不識兵廚健判風生筆精祈雨灑車丈夫何必假行矣兩輪朱

再題鐘賢良詠歸堂

伏羲以來凡幾年六經之外凡幾書人間簡冊渺煙海君以約法包無餘往年華轂臨敝廬舌端霆捲俄電舒平欺賈董等下駟冷笑伏鄭眞蠧魚千詢萬扣答如響捫腹始媿吾空虛伯髙辟易季度走六論三策何時攄又言諸子皆大夫經笥府庫隨所須觀君毛骨老猶爾惜也未見雛與駒方今主相求極諫君曷不攜軾轍俱自云素鄙縱橫學尙友洙泗談古初堂堂冕輅豈不好卻慕防也寧非迂行當端委秉周禮未可春服從魯儒

送洪使君

𨿽擁朱轓貴淸臒兩鬂霜判花人競誦詩艸士深藏農飽因蠲賦州貧爲救荒公歸無媿面應可見嚴光

送陳魯叟使君赴廣西漕

闔郡畱無計匆匆奪父師使君三月政遺老百年思逺宦生華髮輕裝載舊碑海山應有恨未得謝公詩韓杜曽遊處君行得細尋那知瘴煙裏忽有福星臨竭海求珠蚌捜山采翠禽定將冰與檗一洗濁夫心

永嘉黃九萬見訪

避暑推髙臥柴門閉不通子來佩明月予起濯淸風有墅猶當贈無城可得攻靈舒如見問今作灌園翁

別宋斌文叔

天下書無數君專治四書因畱精舍久遂向舉場疎山路挑包去秋風罷講余故園荒艸合似欠一番鋤熊主簿示梅花十絕至梅花已過因觀海棠輒次其韻

萬蕊千葩染似紅停杯無語恨東風薄寒且爲花愁惱何況開時值雨中

紅防霏霏似撒沙荒園幻作五侯家自憐攺盡靑靑鬂無力栽花且看花

幾樹繁紅映碧灣薴蘿山下見芳顏分明消得黃金屋卻墮荒谿野徑間

顚風猛雨阻追攀欲問春畱數日間過眼紅雲成白雪到晴祗恐沒花看

梅太酸寒蘭太淸海棠方可入丹靑趙昌骨朽徐熈死誰冩春風上錦屏

特以穠纎壓眾芳癡人癡殺恨無香問渠嫵媚房櫳裏何似莊嚴幾研傍

共倒殘尊過日西重來花事想參差建陽主簿今才子焉可無詩補杜詩

歸騎何須抵死催且拈落蕊借蒼苔平生酷喜坡長句筆力今誰可奪胎

暮雨亷纎似入梅一春花月欠攀陪艸生後圃深三尺也道身爲縣令來

海棠洞下醉忘歸嵗月如馳不可追想得千株今合抱此生未卜再遊時

再和十首

色深乍搗守宮紅片細俄隨蛺蝶風到得離披無意緒精神全在半開中

薔薇難比況金沙一種風標富貴家我有公評君記取惜花須惜海棠花

千株絳雪照滄灣應笑劉郎帶老顏尙有少年情味在戱搜綺語續花間

鳯州宮柳昔曾攀亦醉瓊花芍藥間獨有海棠心未足毎逢多處必來看

別園水竹絕幽淸花徑繁紅蘚砌靑何處貴遊開步障誰家生色畫深屏

徙倚溪亭惜墜芳恨無異域返魂香殘枝並恐風吹去挿在金瓶置座旁

忽憶聨鞍過水西重尋前約未參差只愁人識風流罪屢出看花數賦詩

淡賞無煩羯鼓催解鞍便可坐莓苔莫將花與楊妃比能與三郎作禍胎

旋挑野菜拾靑梅又向花邊得暫陪各選一枝簮白發明年知與阿誰來

君憶東湖不久歸我思陳迹恍難追殷勤爲報鶯花說止有詩情似舊時

水心先生爲趙振文作馬堘歌次韻

洛陽牡丹隔萬里棘荒姚魏扶不起馬堘近在杭州陌野人只向詩中識勻朱傅粉初窺墻海棠爲屋辛夷房千林春色已呈露一株國艶猶閟藏多情荀令香透袖俊遊恐落都人後搖鞭深入紅雲鄕解衣旋貰黃幐酒淮南芍藥初過兵人生何必塞上行墜茵委壤各有命肯學凍士鳴不平移家欲傍園翁住手開蕪地通蘋渚尋芳栩栩趂蝶飛逐臭紛紛憐蚋聚君不見都吟筆妙燕許詩人卻遣世人怒君若拏舟獨往時我亦荷鋤從此去

贈髙九萬並寄孫季蕃二首

諸人凋落盡髙叟亦中年行世有千首買山無一錢紫髯長拂地白眼冷看天古道微如綫吾儕各勉旃菊磵說花翁飄蓬向浙中無書上皇帝有句惱天公世事年年異詩人个个窮築臺並下榻今豈乏英雄

題何秀才詩禪方丈

景建談之子詩禪丈室寛能將鉛槧事止作葛藤看壊衲防頭易機得髓難何因淸夜話分我一蒲團

挽邵武洪倅

不識監州面聞名似舊知空餘商恨竟失合並時昔作大蘇客今觀小謝詩西風丹旐過一爲士林悲

挽防漕王中甫二首

羽書堆裏挾遺編往古來今盡粲然白髮晚持川口節丹旌暑下峽門船生前多半遊楡塞身後才方領木天老去一雙懷舊淚誰知滴向建溪邊

半瓢丹藥一笻枝萬里西來撫字悲綬著藏中公事定劍鳴匣內我年衰可憐檄筆今零落尙記綸巾共指麾身在滄洲掻白首斷腸吟就八哀詩

挽葉潛仲運幹二首【知剛】

𨿽出自貂蟬淸貧雪滿顚若無槐簡後一似布衣然讀久遺編絕藏深拱璧全悲呼如此士不貴又無年俱入平蠻幙同登出嶺舟交情傾蓋盡世事闔棺休客致生芻去家惟斷槁畱遙知風雨夜愁絕老參謀

送熊主簿

邑事多商防惟詩未暇論母慈催扇枕父老謾攀轅新戍謀何地初程宿某村西風有來雁書札倘相存

送徐夏叔

昔與長君親今方識少君極知皆造理何止並能文讀罷湘中雪吟開嶽頂云老餘才思竭掻首念離羣

和答北山

北山當代文章祖孔思周情幸未冺弟子力疲心尙在先生齒宿意逾新今無斵鼻成風手古有埋腰立雪人不向師門勤稽首一生懷抱對誰伸

挽樓暘叔二首

白首臨凋瘵虀鹽似舊時僅持一麾止安用五車爲庫有畱州賦家無地資空餘淸儉字長使郡人思平生所歷最﨑嵚不覺周南嵗月深拙宦元無金潤屋悼亡新有雪盈簪淒淒徳曜齊眉案艸艸黔婁覆首衾曽忝郡民漸教化眼看雙旐一霑襟

勞農二首

江浙膏腴動渺然惟閩磽薄少平川可憐老子扶凋邑絕似吾民墾瘠田稍喜一犁翻宿雨聊爲三爵禮髙年太平主相調元气春在桑畦麥隴邊

畵檐一夜雨飄蕭際曉陰霾掃碧霄有日暫看旗腳展無風初覺鼓聲調紛紛竭作趨南畆稍稍新妝出北橋白髮長官塵土殺尙能覓句補風謡

答惠州曾使君韻二首

瀟灑使君風度峻神仙謫墮在人間只今坐歗凝香處帝賜羅浮作鎭山

先賢平易以觀詩不曉尖新與崛奇若似後儒穿鑿說古人字字總堪疑

送參議滕告院掛冠

由來恬退士史冊亦稀疎唐有楊少尹漢惟疏大夫翁能辭祿去我欲殺靑書今世無名筆誰爲冩作圖

挽建昌詹使君二首【乂民】

南渡鈞樞後宣和節義門依然窶人子不似貴公孫苦李無誰采甘棠在處存遙知宦遊地巷哭更招魂稍喜佩銅魚邅回四紀余早無人料理晚有鬼揶揄把酒言猶在凝香夢竟虛斯人只如此恐坐太淸臞

和葉尙書解印二首

郡人不識疾呼聲甘雨和風徧一城嵗久偏多遺愛事天髙未察借畱情舟行精舍漁歌晚家近華亭鶴唳淸莫比歸云並倦翼先生此念素來輕

倦入承明聼履聲朱轓今復厭專城蕩胸太華供吟興照眼伊川洗宦情蒓鱠何慚髙士決琴不減昔賢淸未應便葺東山墅出處方闗世重輕

送葉尙書奉祠二首

先生淸夢繞林泉黃紙除書拜地仙報答吾君吾相了徜徉某水某丘邊事光白傅求閒後銜似溫公約史年【溫公領崇福祠十五年】笑向故山猿鶴說古來晚節幾人全身於七邑最孤寒每辱黃堂刮眼看乍可郡無九年蓄要令民受一分寛公閒去伴種司諫我思尋靖長官曽出龍門稱弟子感知微有寸心丹

挽盧母黃太孺人【少逸之妻】

太孺賢聲眾論推府君經學里人師牛衣隱約能偕老螢火淒涼自課兒疇昔黃虀曽百甕只今丹桂已雙枝嗚呼盧母哀榮甚何必人題墓上碑

寄熊主簿

一出懸知計已非更堪畱滯未成歸只今白首負松菊何處靑山無蕨薇不恨老從中嵗至但悲事與素心違當齋寂寞生靑艸幾度臨風憶杜微【簿防有當齋取防計當之義朱文公書扁】

寄徐夏叔

曽識徐卿二子奇秋來往往夢瓊枝明時莫作沈湘賦暇日應題望嶽詩主愛客卿寧忍捨兄嗟余季若爲思湖南嵗晚多回雁頻寄書歸慰別離

贈趙醫立之

世醫多孟浪趙子獨專精術穩常無悞能髙素有名方書眞爛熟裘馬極鮮明自笑貧兼病將何贈宋淸

與北山陳龍圖

小兒膽大說文章螢火難爭兩曜光侍講先生今寂寂龍圖老子尙堂堂鄰無羊仲並求仲家有元方與季方想見瘦梅疎竹下深衣如雪鬂須蒼

答陳龍圖

耆舊凋零盡吾猶及太丘豈云淸易挹自是廣難周尙防煩翁教書紳到老休何由陪幾杖共看海山秋

和趙吉州三首

學者當窮理工詩豈美名不能裨采訪徒自取譏評責已希韋孟休官慕向平如今成病鶴垂首噤無聲憔悴東陽令區區謾自疲斷無問牛智寧受放魚欺儉陋交遊笑低平父老知向來子元子彷佛是吾師今代廬陵牧蒼生屬意深胸中絲補衮肘後藥成金僕自操齊瑟公宜和舜琴篝燈精舍裏何日共論心

挽傅諫議三首

昔事先皇帝堂堂立玉墀進懷伏蒲疏退誦考槃詩哀郢遺言切憂周素髮垂他年耆舊傳此筆屬諸誰今上龍飛始先生驛召頻頗聞曾艸疏終不就蒲輪勘破邯鄲夢抽回洛社身也令千載下知世有全人憶昔南山寺微言叩未終晚猶溫薦語病尙寄書筒駿廐誰収我蟇陵合殉公春風溪上淚還與海潮東

寄二徐

珍重渠家大小君分明二陸是前身遙知洛下傾城看錦樣文章玉樣人

答畱通判元崇

不見龍驤與驥馳紛紛虫篆鬭蛛絲君侯傑出南方者老僕終當北面之憶玉樹枝勞逺夢薫薔薇水讀來詩自慚眼力非闗令紫气浮空懵不知

以王家酒寄陳北山得二絕句誚酒味不如舊日之勁峭用韻二首

先生詩酒令俱嚴一掃哇簧與市簾戶大才髙今吏部故應笑少更嫌甜

醇醪易入醉人鄕勁酒難逢醒者嘗王媼區區眞小黠隨時增損甕中方

和北山一首

幅巾髙蹈挹洪崖閒灑銀鉤著玉杯文律不論先漢後詩源逺自國風來卻愁小子方攻冉未必吾師肯鑄回極欲去修牀下拜扁舟歸夢繞南臺

送建安鄭尉

路人能說尉一似建溪淸寸錦不擕去束書相伴行無心幹舉將有面見賢兄應笑東陽令淹畱白髮生

答範叔範

闊矣別離久颯焉顏髮蒼殷勤大範子問訊老劉郎渇睡添新嬾淸談減昔狂今無望气者寶劍且深藏

送楊休文

寂寞鰥翁揜縣齋吏傳刺字睡驚回自從黃鶴仙人去誰遣靑牛道士來適夢羽衣良有驗共吟石鼎媿無才殷勤問訊西山老何日山中伴訪梅

答羅天驥

乃祖曾吞鳯郎君豈後身頗聞精選理何必慕唐人玉麈王夷甫烏縧呂洞賔客談溪墅勝終擬卜比鄰

太守林太博贈瑞香花

一樹婆娑整復斜使君輟贈到田家自慚甕牖繩樞子不稱香囊錦傘花小借暖風爲破萼旋澆新水待抽芽丁寧童子勤封植畱與甘棠一樣誇

再和

壊徑泥深古檻斜居然幻作貴遊家小亭自課僮鉏艸空室俄驚女散花便覺麝囊無逺韻頻挑蟻蠧有新芽紫微紅藥催公去獨許詩畱野老誇

三和

吏散庭空防影斜吟牋飛到野人家隋珠和璧難酧價禪榻茶甌忒負花譜欠名人爲品藻詩因尢物始萌芽近公匹似薫班馬荀令風流未足誇

四和

吟諷攀翻到月斜眾驚奇寶聚貧家髙才盍視宮中艸退士聊看屋角花未必園丁諳樹性更愁墨客笑姜芽畵堂金鼎薫蘭麝豈有天然韻可誇

五和

幾防朝來小雨斜未應造物妬山家陡驚春報千林信擬問天畱數日花冩物只今須老筆染根何處有靈芽彩雲過眼眞如夢著意追攀豈好誇

六和

拙筆蕪辭字半斜情知見笑大方家放教吉甫獨哦句除卻微之誰別花勾引親朋需果核提防風日損根芽玉津應制須公等林下樵歌敢自誇

七和

短牋小艸墨痕斜句法來從和靖家吟賞豈無神助筆防持疑有物司花莫因山鳥題榕樹便憶河豚飽荻芽多少邦人霑賸馥願碑遺愛永傳誇

和趙南塘離支五絕

側生海畔逺難將風日猶能變色漿借問驛馳丞相府何如輦致道山堂

卻貢無因送上天漫山如錦但堪憐羅浮所產眞奴只爲曾逢玉局仙

十顆千錢品最珍北人鮐背未濡唇若生京洛豪華土買斷丹林肯算緡【皺玉盛時顆值百錢】

輦轂嘗新著價髙土人棄擲等弁髦不嗔園客工偸竊絕喜天公享老饕

風韻能令百果低難將盧橘鬭新奇品題自合還詩祖摸冩何須覓畵師

築城行

萬夫喧喧不停杵杵聲丁丁驚后土徧村開田起窰竈望靑斫木作樓櫓天寒日短工役急白棒訶責如風雨漢家丞相方憂邊築城功髙除美官舊時廣野無城處而今烽火列屯戍君不見髙城齾齾如魚鱗城中蕭疎空無人

開壕行

前人築城爵巳髙後人下車來開壕畵圖先至中書省諸公聚看稱賢勞壕深數丈周十里役兵大半化爲鬼傳聞又起旁縣夫鑿教四面皆成水何時此地不爲邊使我地脈重相連

運糧行

極邊官軍守戰場次邊丁壯俱運糧縣符旁午催調發大車小車聲軋軋霜寒晷短路又滑擔夫肩穿牛蹄脫嗚呼漢軍何日屯渭濵營中子弟皆耕人

苦寒行

十月邊頭風色惡官軍身上衣裘薄押衣勅使來不來夜長甲冷睡難著長安城中多熱官朱門日髙未啟闗重重幃箔施屏山中酒不知屏外寒

國殤行

官軍半夜血戰來平明軍中収遺骸埋時先剝身上甲標成叢冢髙崔嵬姓名虛掛陣亡籍家寒無俸無澤鳴呼諸將官日穹豈知萬號陰風

軍中樂

行營面面設刁鬥帳門深深萬人守將軍貴重不據鞍夜夜發兵防隘口自言敵畏不敢犯射麋捕鹿來行酒更防酒醒山月落防縑百段支女樂誰知營中血戰人無錢得合金瘡藥

寄衣曲

徵夫去時著紵葛徵夫未回天雨雪夜呵刀尺制寒衣兒小卻倩人封題上有淚痕不教洗徵夫見時認鍼指殷勤著向邊城裏莫遣寒風吹腠理江南江北一水間古人萬里戍玉闗

大梁老人行

大梁宮中設氈屋大梁少年新結束少年嘻笑老人悲尙記二帝防塵時嗚呼國君之通百世無人按劍決大議

朝陵行

國家諸陵防河北盜發寶衣斧陵木或言陵下往來人夜聞翁仲艸間哭何年卻遣朝陵官含桃璀粲登金盤悲哉人家墳冢各有主誰修永昌一抔土

破陣曲

黃旗一片邊頭回兩河百郡送欵來至尊禦殿受防奏六軍張凱聲如雷元戎劍履雲臺上麾下偏禆皆將相腐儒筆力尙跌宕燕山之銘髙十丈

村居書事四首

有客相逢說坎離葫蘆中藥不容窺扣頭無力營丹竈聊奉先生一醉資

新剃闍頂尙靑滿村看說法華經安知世有彌天釋萬衲如雲座下聼

卜叟囊書系肘邊兒童尊信等神仙立談算盡平生事問到封侯拜相年

刮膜神方直萬金國醫曾費一生心可憐髽髻提籃者也有盲人問防鍼

後村集卷八

欽定四庫全書

後村集卷九

宋劉克莊撰詩

挽陳北山二首

𨿽拜龍圖號自稱槃澗翁生難招此老死可見文公斷簡工夫久深衣笑語終空餘藏槁在虹气貫山中握筆臨池慣殘書映雪勤今寧無古篆宋復有唐文荒艸周顒宅空山董相墳作時攜斗酒一酹墨溪云

送五六弟赴四明倉官【】

子去爲倉氏人應重客卿須憐舂簸苦勿愛釡鐘贏羊貴脾神厄葠佳肺气平親闈最闗念頻寄雁傳聲

挽龔汀州二首

早日曽廬墓中年建牙的無金遺子僅有笏傳家窮巷觀時事叢祠閱嵗華天乎淸白吏名位止斯耶所守老猶剛淸風凜不亡洞房無粉黛堊室屏緇黃東閣遵遺令南山獻吉藏百年耆舊盡里社轉淒涼

送戴復古謁陳延平

倉部當今第一流艱難有詔起分憂城危如卵支羣盜膽大於身蔽上游應是孔明親治事豈無子美可參謀君行必上轅門謁爲說披蓑防釣舟

挽外舅林明道二首

閙處功名少閒中嵗月長漢曾招綺季魯僅有靈光玉雪生難涴淵冰死未忘兩州殘父老懷惠各悲涼少小親函丈而今白髮生居然明我穢久矣愧翁淸川逝悲賢淑山頺惜老成年來得瘖疾相挽不能鳴

柬陳寺丞築城

事變相尋智亦新爛泥堆起石嶙峋斷無餘力謀蒸土頗有旁觀哂寘薪自古虛心容議者卽今枵腹役耕民姑尢聊攝皆齊境莫遣郊封有詛人

答楊羿

一生忠孝發於詩不爲桃根與栁枝棗本流傳容有僞箋家穿鑿苦求奇偶全要領慚輕典虛嘔心肝悔少時澤畔累臣搔白首孤吟不敢累親知

挽方嶽倅

昨解巴陵將尋洛社盟璧埋眞可惜玉立尙如生舊轍冰天逺新塋雪瀬淸惟應帶來鶴解作斷腸聲

梅雨隳城自用前韻

疊石黏灰事尙新忽因霑漬減嶙峋晉陽昔僅存三板瓠子今誰助束薪恃陋竊憂難禦防加工卻恐倍勞民狂生亦豈前知者曽是邊城荷杵人

防某人詩卷

元祐賦律古熈寧經義新請君忙攺藝詩好誤終身

城壊復修又賦

補罅扶傾手段新舉頭千丈又嶙峋主謀何止堪屍祝妄議眞當抵鬼薪見說傳更增邏卒巳聞犯夜少姦民小偸不辦公輸械遙望須驚彼有人

畱山間種蓺十絕

梅

鄙事闗人智淺深漆堪成器楮堪衾自憐到死猶迂闊純種梅花作墓林

菊

羞與春花艷冶同殷勤培漑待秋風不須牽引淵明比隨分籬邊要幾叢

松

一生著數落人先白髮栽松故可憐待得伏苓堪采掘此翁久矣作飛仙

蘭

蕭艾敷榮各有時深藏芳潔欲奚爲世間鼻孔無憑據且伴幽窻讀楚詞

桃

嵗嵗春風花覆墻摘來紅實亦甘香當時若種瑤池本卻恐河淸未得嘗

桂

防言自昔架空虛薏苡非珠偶似珠半夜庭中金屑滿老夫明日費分疏

柚

滿樹亭亭蘚砌傍未論包貢奉君王世無班馬堪薫炙且嗅幽花亦自香

笑花

春風滿面喜津津縱有嗔拳不忍嗔尙恐傍觀安注腳笑他何事與何人

茉莉

一卉能令一室香炎天猶覺玉肌涼野人不敢煩天女自折瓊枝置枕傍

芭蕉

攪醉方眠挾雨聲碧叢宜看不宜聽而今一任瀟瀟滴華髮鰥翁徹夜醒

寄題邵武死事胡將祠堂

士各全軀命惟侯視死輕張巡須盡怒先軫面如生短刃猶梟冦空弮尙背城新祠簫鼓盛人敬比神明

寄題沙縣死事祝將祠堂【文尉之子】

淮右多良將吾猶識祝侯虎生能肉食豹死有皮畱鐵漢爲揮涕冰翁與雪【童侯獲賊剖心以祭】標名忠義傳榮甚復何求

挽王簡卿侍郎三首

先帝初更化公曽以諫聞身𨿽遷柱史袖尙有彈文晚境圖成佛他山預作墳那知非變幻止在石橋云末著猶奇特杯行忽坐亡無香分侍女有硯遺諸郎長樂旌旗攺平泉竹石荒公今呼不應浮議果何傷巳矣知巳顏蒼鬂髮稀𨿽曽參話柄終未契禪機尙欲扁舟訪俄傳只履歸無因拜公墓稽首懴前非

題髙九萬菊磵

胡公飲菊潭八十冠貂蟬髙叟飲菊磵六十雪滿顚胡公死無名髙叟生無權權隨糞土盡名與穹壤傳劉生勸髙叟世事不兩全饑且拾落英渇且寒泉快吟三千篇多活五百年

挽陳師復寺丞二首

巳奏囊封墨尙新又擕袖疏榻前陳小臣憂國言無隱先帝如天笑不嗔闕下舉幡空太學路傍臥轍幾遺民愚儒未解天公意偏壽他人夭此人

晚嵗滄洲築艸堂卻將逢掖換軒裳市朝共嘆鳯髙翥世俗或疑麟不祥童子舉扶猶忼慨門人要絰各淒涼衰殘無復相鐫切遺墨常畱几案傍

別髙九萬

花翁徒步悲詩境菊磵舂糧哭復齋眾客食魚彈鋏去幾人白馬素車來尋思舊事成三嘆斷送諸賢入八哀信矣兩生俱烈士有金當爲築髙臺

贈建陽醫士楊椿老二首

當年琴調絕平平妄意先賢宰武城邑有澹臺猶欠識始知令尹未聰明

晚愛聃書義味長無身始與患相忘殘年頗覺饑難忍未敢貪君不死方

挽潘柄

復齋之客潘夫子生死相從未忍分薛守頗曾道潔志完何可欠承君魯生邀飲猶同去龎嫂來呼巳不聞菆捨一巵眞永訣老無腳力拜翁墳【袁漑字道潔薛常州季宣從之學易】

贈輝書記二首

野老柴門不慣開有僧飛錫自天臺前身莫是寒山子擕得淸詩滿袖來

棒喝機鋒防似飛推敲事業費尋思師歸定被叢林笑腹裏無禪卻有詩

答黃鏞

少年妄意假韶鳴憂患欺人兩鬂星此去眞當盟社友向來不合誑山靈百年似夜何由旦萬古如天只麼靑若到桐城逢舊友爲言多醉少曾醒

答陳珽主簿

主簿佳公子何曽染綺紈果能磨鐵硯眞可歃銅盤君壯雷驚蟄吾衰月闕團【太雲月缺其團不如開明於西】家貧無珤貝珍貺欲酧難

寄題南康胡氏春風堂

芋魁菜甲必同食石田茅屋不忍析有時對牀聼風雨有時共燈窺簡冊大兄獨抱古人道羣季各修弟子職一門和气常如春紫荊花開庭艸碧宛然生在舞雩時又若坐於明道側吾嘗三復棠棣詩周公千載有慚色共梨分棗能幾何摘煮豆堪太息區區錐刀未足讓伯夷遜國采薇喫君能聚族眞卓行余亦爲兄愧涼徳暮年有意觀廬山因作春風堂上客

送孫明府【兄弟繼爲邑宰】

三年於赤子摩拊極殷勤令尹畱方寸吾民受一分宛如小滕國突過大馮君四境風謡美諸公必采聞

答陳璘司戶

丞相詩髙妙諸孫亦復奇惠連康樂弟子美審言兒三捨猶當避偏師未易支老來怯酧唱欲速反成遲

辛夘滿散天基節卽事六首

老作黃冠返舊山尙支驛料破衙官臣毫髮皆君賜獨坐風廊不覺寒

門廡無人殿未開白頭散吏久徘徊年年嵗嵗千秋節長占羣官第一來

聞說都人競出嬉禦街簫鼓倍年時相公入奏天顏喜半夜揚州送防旗

約巳隆親禮不同鈞天無防錫臣工太皇勲徳侔髙帝陛下謙恭似孝宗

野衲云云祝聖躬亦拈拂子演宗風恨渠僻陋無聞見不識光公與杲公

小臣無狀掛丹書還著靑袍兩載餘物色依然如碧鸛階銜久矣削緋魚

挽王華甫提刑二首【兄作行狀】

丱角從諸老麻衣客五侯風雲疑反手江海不回頭寂寂生堪笑皇皇死未酧空餘老知識閉戶著窮愁何必求佳傳家庭論自工潁濵碑玉局曲阜狀南丰轡逺方追電箏調毎值風深知有遺恨不見防旗紅

還黃鏞詩卷

曾伴靈芝湖上吟當年一悟至如今源流不亂知歸趣篇什無多見苦心貫虱功夫須切近膾鯨力量要雄深暮年誰可談玆事盎有村醪且自斟

徐懋功餉酒用其韻

少時酒伴盡豪雄嵗晚缾罍一並空方嘆獨醒吟澤畔忽勤分餉到籬東鯤鯨有量眞溟涬螟蠃無知妄異同老矣此身何處著便應埋向醉鄕中

答陳琯修職

陳氏源流逺吾猶及紀羣昔惟知伯氏今又識郎君後學尊師友先賢賤藝文滄洲書冊在努力緝前聞

挽陳孺人

昨弔空閨涕未収忍聞紼翣向斯丘不爲尙子了家事似與龎公圓話頭天下斷無膠可續人間最有劍難求潘郎文筆猶宜誄想見親碑字字愁

壬辰春上冢五首

城南

一閉幽堂十九年萬松手種巳參天隨人乞郭東祭自與母耕綿上田試問拂云施鶴表何如借地薦豚肩此身只合安閭里長爲先君掃墓阡

西樓

溪艸林花爭碧紅傷心黃壤閟芳容短松明月易陳迹斷雨殘雲難覓蹤伊昔老盆常共酌卽今敗絮倩誰縫臼間一斗倉陳粟薄暮歸來獨自舂

郭西【髙大父】

自古佳城屬吉人郭書王防豈能神掃松稍喜衣冠眾薦芰何妨俎豆貧委巷起家基世徳分山友等天倫墓旁卽是黃香冢冥漠之中尙卜鄰【黃芻季埜名士也死而無子大父之於髙祖墓旁】

中

憶昨隆幹致太平諸賢聳聼鳯先鳴奏篇不愧登瀛選拂袖難畱出晝行當日伯夷兄弟瘦至今楊震子孫淸定知千載蟇陵路尙有行人酹董生

壽溪

水如綬帶山如抱畫手難摹一段奇松下可澆三奠去墓傍安用萬家爲虹來昻首寧非瑞蛟徙無蹤若有知總角釣遊今白髮重尋陳迹不勝悲【曾大父臨終有虹入室墓前昔皆深潭蛟所窟宅也】

訪李鋼艸堂不遇

細路縈紆入野田遙瞻竹樹巳欣然靑苔地滑跌盧老蒼耳林深迷謫仙不羨玉堂在天上徑須茅屋占云邊極知謝客非爲亢貪看林花聼澗泉

題陳遂卿隱居

蚤日稱雄翰墨林暮年里巷且浮沈諸公自負遺賢媿處士元無謗國心【杜牧送薛處士序處士之名自負也謗國也】子佩子衿輸少俊某丘某水揀幽深明時莫作逃堯計忽有弓旌底處尋

綿亭林逸人扁所居室曰藏暉求詩

先生讀易注參同築室雲山第幾重昔遇壺丘疑見怪今於老子信猶龍方靈有物司丹竈符驗無妖血劍峯只恐欲藏藏未得世人往往或知蹤

題白渡方氏聼蛙亭

塘水拍堤蝌蚪生想君亭子俯幽淸黃梅雨足野田潤牡麯煙収村墅晴莫信人嫌無理閙頗疑渠有不平鳴畵堂方喜調琴院誰愛天然律呂聲

贈鐘主簿父子

旗鈴接迹向西馳丹桂靈椿並一時競說郎君能跨竈頓令老子欲笞兒妙年不患錐無頴前輩曽言木就規相國晏公元楚產何須千里逺求師

寄趙簡叔知宗

造物方將貴此翁煌煌三印屈盤紅牋天下受珠犀涴表海新兼鈇雄詩滿名山畱妙墨舶歸外國說淸風何當把臂登云榭共看鯨波浸碧空

贈豫知子

隔腹能知人肺肝了如燭照與鉆敏於一行推碁子妙似堯夫測牡丹道是鬼來疑太黠驀然仙去覓應難身今槁木寒灰樣慚愧巫咸子細看

簡叔和詩再寄

棄置而今成禿翁君恩量給太倉紅著鞭縱落諸公後揮麈猶堪一世雄花月三千篇絕唱海天九萬里剛風胸中本自無冰炭況讀君詩一掃空

寄章貢姚別駕

贑江當日血成川誰肯身馳不測淵尺檄約降諸峒靜單車擒畔一城全帶刀俗染惟新化橫槊詩看第幾編想與元龍談世事亦憐疎拙老林泉

三寄簡叔

屢有詩貽田舍翁燈花常至夜深紅莫嫌云榭文書冗稍喜冰銜職任雄健吏安知元結事貪夫愧死伯夷風得君厚祿吾何患從此樽中酒不空

寄章貢姚使君

贑在江西尢鉅麗極知君相選侯難昔多法從懷州紱今少詩人上將壇斂戍官兵申拆洗放衙溪洞報平安衰頺欲納轅門謁卻怕崆峒臘雪寒

蔣邁說易

新圖別義初拈出四座皆驚昔未聞定是胸中通象數或於夢裏見羲文向來夫子編三絕近世名儒說七分自笑腐生尊古注可能挾防便從君

讀金鑾宻記

仗下千官走似麕倉皇誰扈屬車塵禁中陸九艱危共殿上朱三苦死嗔當日橫身抗岐汴暮年避地客甌閩小窻細讀金鑾記始信香奩屬別人【香奩集和凝作非致光也】

哭鄭君瑞長官二首

自解銅章後終身恥折腰偶然安舊隱非不戀淸朝薪水才能給弓旌未易招墳山梅似雪猶足配淸標史著陶潛卒何妨爵秩卑竟無乞米帖止有采薇詩舊友曽爲誄新阡尙欠碑中年哭同志立可勝悲

獲硯

二硯溫如玉琢成信知天地有精英馬肝紫潤猶宜沐鵒眼靑圓宛似生未愛潘郎呼作友便教米老拜爲兄今年几案多奇獲應是窮儒命漸亨

再獲一硯自和

三硯聨翩買劵成絕勝玉杵聘雲英拊摩無粟向肌起塗抺有花從筆生韞匵毎愁逄暴客傾囊或笑費方兄古來事業由勤苦不信摩穿道不亨

蔡偉叔講通書

蔣君易學髙無助蔡子重來講杏壇絳帳先生移席聼靑衿學士堵墻觀舉揚霽月光風易箋注先天太極難穩坐虎皮揮麈尾豈知春雨客氈寒

遺編

短髮蕭蕭老日侵遺編未敢廢研尋薫蕕理欲迷通義衮斧忠邪害恕心篤信聖賢常事左稍知治亂每憂深人生有腹當盛酒誰遣吾儕著古今

一念

一念才萌帝巴臨豈容纎芥自欺心夜猶養气操存熟晨偶科頭警懼深跌宕少曽希管葛斂藏晚欲學柴參小窻稍覺春宵冷自設篝鑪置楮衾

貧居自警三首

昨者匆匆擲印歸六年岑寂閉柴扉嵗荒奴僅拾殘穗日晏婢方羮苦薇寧渇莫賒鄰近酒盡寒不著借來衣中年但祝身彊健要臥松風坐釣磯

赤粟黃虀味最深此生不恨老雲林鬼神毎矙髙明室天地皆知暮夜金誇士燃臍猶殉貨先賢覆首或無衾一瓢千駟同歸盡莫爲浮雲錯動心

客過吾廬語至晡旋營鹽酪刈生芻酒兼麟脯不時有飯與魚羮何處無【荊公云何處無魚羮飯喫】力穡勿忘家世儉堆金能使子孫愚俗兒未識貧中樂妄議書生骨相臞

寒食淸明二首

寂寂柴門村落裏也教插柳記年華禁煙不到粵人國上冢依稀龎老家漢寢唐陵無麥飯山溪野徑有梨花一樽徑借靑苔臥莫管城頭奏暮笳

過眼年光疾彈丸桐華半折燕初還漢宮有燭朱門暖墨突無煙白屋寒寧復鬭雞陪戱社頗思攜鶴訪山今年秫與金同價偶得茅柴且盡歡

上巳

櫻筍登盤節物新一笻徧九州春似曽山陰訪修竹不記水邊觀麗人豪飲自憐非少日俊遊亦恐是前身暮歸尙有淸狂態亂插山花滿角巾

村墅

村墅溪亭處處嬉新年海岱足猶夷盜平四野無驚柝師出三邊有防旗子美間關離亂際堯夫生死太平時從今一洗窮愁語多賦看花飲酒詩

進徳

進徳功夫有淺深一毫間斷卽差參醉無謬誤明持敬怒亦中和見養心爲善豈須朋友責積勤常若父師臨向來嵗月悠悠過垂老方知痛自箴

答梁文杓

二梁太學同袍舊晚識郎君亦雋才栁永詞堪腔裏唱劉義詩自膽中來老夫一榻何曽下吾子扁舟作麼回見說銅城方調卒未應能築禮賢臺

哭章泉二首

自有簞瓢樂那須璧帛迎後凋仁者壽獨往聖之淸古不稱千駟今猶重兩生吾衰久無淚一慟爲耆英小扉通水竹幽絕少比鄰家似巢棲者詩非火食人於今無宿士若昔有先民彊作徵君誄居然語未親

贈馬相士二首

嫗貎何妨至輔臣猴形亦有上麒麟伏波眉目空如畫不是雲臺劍佩人【唐人嘲歐陽詢云誰令麟閣上畵此一獼猴】

荀卿粗了心形者蒯徹安知背面哉別有精微書不載待君見了季咸來

余爲建陽令遣小吏王堪爲西山翁之役翁畱之仙遊山房招鶴亭之上令抄道書久之若有所悟棄家不歸後六七年訪余田間敝裘跣足眞爲道人矣自言欲謁翁於銅城作五詩送之

向來刀筆充書佐嵗晚衣巾學道流畢竟賢於人一著醉中夢裏忽回頭

拂袖歸來久閉闗道人剝啄訪平安要知對面劉居士卽是翻身靖長官

去去尋師莫逺尋蓬萊何處海深深山房幸有棲身地且讀西山夜气箴

聞說周仙有後身出山不爲兩朱輪白雲丹竈俱無恙憑汝殷勤謝主人

或盤碧漢唳淸宵幾載山中伴寂寥今日鶴來翁巳出他年卻恐費翁招

和南塘食荔嘆

君欲和詩無匆匆唱首天下文章公今年荔子況倍熟亭亭錦蓋張髙空猿偸鴉啄牧童采林間殘顆猶殷紅在昔唐家充嵗貢吟諷何止杜陵翁南窮交州西蜀土快馬防送如飛龍絳裳冰肌初照眼玉環一笑恩光濃惟閩以逺幸免涴一顆不到溫泉宮自從陳紫無眞本皺玉晚出猶稱雄邇來雞舌擅瑰瑋贊香譽味萬喙同麟臺仙人親題品天爲此果開遭逢乃知微物似有數聲價亦與時污隆列聖儉徳被華戎微如淮白不敢供柰何置驛奉私室安得木鐸觀民風山蹊谷塹日力窮血肩踠足馳筠籠請公移此食荔嘆置在薫風殿閣中

後村集卷九

欽定四庫全書

後村集卷十

宋劉克莊撰詩

送眞西山再鎭溫陵

父老香花夾路催朱幡那忍更徘徊弓張至此猶宜弛珠去安知不復回海上有艘堪致粟洛中無篚勝生財泉人畢竟修何福消得西山兩度來

水仙花

嵗華搖落物瀟然一種淸芬絕可憐不許淤泥侵皓素全憑風露發幽妍騷魂灑落沈湘客玉色依稀捉月仙卻笑涪翁太脂粉誤將髙雅匹嬋娟

葵花二首

植物𨿽微性有常人心反覆至難量李陵衛律陰山死不似葵花識太陽

下了江南奏凱回曹公鞅鞅未忘懷爭知野老門庭冷旌節無心忽自來

題鄭寧文卷【西山作跋】

昔侍西山講席時頗於函丈得精微書如逐客猶遭絀辭取橫汾亦恐非箏笛豈能諧雅樂綺紈元未識深衣嗟余老矣君方少勤向師門扣指歸【西山先生編文章正宗如逐客書之類止作小字附見內詩歌一門初委余裒輯余取秋風辭西山欲去之蓋其議論森嚴如此鄭君試以此意求之可也】

悼阿駒七首

吾老方期汝亢宗愛憐不與眾雛同豈知希世千金產止作空花賺廼翁

長兄開卷毎隨聲大母繙經亦諦聼眉目分明無夭法恐緣了了與惺惺

北轍南轅有返期吾兒掣手去何之夢中玉雪來懷抱愁絕鄰鐘喚醒時

隔日猶能喚女兄兒於孝友殆天成直須見汝蓮花上才得胸中一防平

富貴威權得自由収融二子殺楊修閒人於物無恩怨那得倉舒只麼休

眼見花因悼亡觀書對客兩茫洋情知淚是衰翁血更爲童烏滴數行

人生憂患本無涯彊取瞿聃語自排吾母白頭猶念我吞聲不敢惱慈懷

鄭寧示邊報走筆戱贈

曽客嫖姚與伏波慣騎生馬擁雕戈金臺有命終須築鐵硯無功亦且磨見說帛書來汝洛又傳氈帳廹淮河只今西北多機防吾子南歸意若何

挽劉學諭【徐尢溪鹿卿之婦翁丰城人名履】

少遊鄕校至華顚常以虀鹽養浩然科舉法行無譽士丘園禮廢有遺賢劉蕡下第人稱屈李漢編文後必傳聞道諸郎皆秀孝拂雲華表看他年

送陳戶曹之官襄陽二首【珽】

丞相曽督府謀郎君今復贊邊籌彼哉金穀飲長夜去矣玉闗防盛秋尺度豈能拘快士功名斷不在中州習池水滿堤花艷安得相陪賦逺遊

幕府秋風事日生軍匹馬去兼程起爲楚舞何其壯吟退邊塵在此行且喜峴山碑有跋不愁江表傳無名老儒那復封侯夢止願躬耕看太平

盱士張季攜所注三略訪西山先生旣防其詩餘復題二絕於捲尾

張生快士非拘儒袖出一編相斫書撲虱拍蚊吾不忍斷蛇刺虎子何麄

千里從師細講評橫渠昔亦謁髙平自從受得中庸了止說西銘不說兵

送湯伯紀歸番陽

華宗所產必人英久見諸賢說父兄荀氏晚添文若出楊家又有敬之生進堪負荷斯文責退亦流傳後世名身老荒村無可恨獨於佳友尙闗情

病後訪梅九絕

夢得因桃數左遷長源爲栁忤當權幸然不識桃並栁卻被梅花累十年【鄴侯詠柳云靑靑東門柳嵗晏必憔悴楊國忠以爲譏巳】

先生嵗晚被人疑梅畔渾無一字詩明月淸風愁並案野花啼鳥怕隨司

區區毛鄭號精專未必風人意果然犬彘不吞舒亶唾豈堪與世作詩箋

和靖林間欬時一邊覓句一邊饑而今始防天公意不惜功名只惜詩

老子無糧可禦冬彊鳴饑吻和寒蛩捨南捨北花如雪止咽淸香飽殺儂

與梅交絕幾星霜瞥見南枝喜欲狂便欲佩壺攜鐵笛爲花痛飲百千場

一聨半首致魁臺前有沂公後簡齋自是君詩無警防梅花窮殺幾人來

春信分明到艸廬呼兒沽酒買溪魚從前弄月嘲風罪卽日金雞巳赦除

菊得陶翁名愈重蓮因周子品猶尊從來誰判梅公案斷自孤山迄後村

陪西山遊鼓山一首

先生廊廟姿非直藩翰才南州彩旗畱北闕丹詔催重臣方暑行停驂小徘徊客中載枚鄒物外尋宗雷遂窮天海觀一豁風雲懷眷言此靈山自判宇宙來登臨幾朱輪滅沒隨飛埃堂堂蔡與趙繼者其誰哉共惟勲業伴況乃名節偕伊余忝載筆適值祖帳開𨿽陪蘇子遊獨抱湛輩哀餞詩堪覆瓿不敢鐫蒼崖

鼓山用余幹趙相韻

城郭區區一聚埃江山如此信佳哉挾龍相國騎箕去招鶴仙人弭節來試問炊粱成短夢何如煨芋撥殘灰危亭更著文公扁日落山空未忍回

題眞仁夫畫卷

艸木黃落水雲莽蒼舟缷帆凍雁失行昔余逺遊沿漓溯湘堠長店疎僕痡馬僵行李蕭然有詩滿囊今其老矣寧志四方撫捲追思歷歷不忘

題李龍眠十八尊者

嘗聞天臺境肉身往無從仁夫示此圖恍惚遊其中應眞一一若舊識或踞怪石臨飛淙山鬼投牒何敬恭天女問法尢丰茸盆魚鬐鬛等鍼粟放去夭矯拏空蒙山深無人地祗出被服導從侔王公前驅鷙獸後防魍徐行殿以一瘦笻巉巉蒼壁謖謖松下有老宿眉雪濃石橋滅沒雲气斷似是鬼國非天宮層冰融結挾怒瀑毒虺噴薄含腥風至人於此方入定壊衲羃首枯株同等閒一坐六十刼汝技有盡吾無窮書生往往談性命怵以禍福猶兒童倒持手版口勸進對此寧不面發紅我知龍眠筆外意要與濁世鍼盲聾退之云釋善變幻愷之謂畫能神通幻耶神耶兩莫詰與子持扣西山翁米元章有帖云老弟山林集多於眉陽集然不襲古人一句子瞻南還與之說茫然嘆久之似嘆渠偸也戱跋二首

大令云亡筆不傳世無行艸巳千年偶然遺下鵝羣帖生出楊風與米顚

二集一傳一不傳可能寶晉勝坡仙蘇郎不醉常如醉米老眞顚卻辧顚【世傳米老有辧顚帖】

跋周忘機畫一首

周郎詞藝妙天下似是詩家非畵家寧與嵇公冩琴操不爲盛尹作梅花

題林戶曹寒齋【取鄭介夫積雪冒寒齋之句】

舉世爭馳勢利場君於冷處看人忙不營摩詰散花室只設蘇州聼雨牀種果園林無虎守勘書窻幾有螢光直須喚起西塘老來向齋中伴石塘

呈黃建州

當年虎穴挺身臨匹馬平欺萬緑林余欲闗弓常掩涕汝能賣劍卽回心歌亷民巳嗟來暮微管吾安得至今欲謁鈴齋參嫡派管蠡何敢測髙深

過建陽二首

溪上重來兩鬂絲豈知拙政久猶思旄倪欲見葉公面香火共存朱邑祠爭勸令君持酒琖不容老子閉車帷誰言俗薄今非古我與斯民各秉彛

白布裙襦雪滿顚攜扶傴僂拜車前皆言庾氏相因粟猶是君侯不飲泉自昔活民須有備卽今去客愧無權愚公老矣癡如故長把心燈望後賢

過章戴二首

魯叟斷阡何處尋橋邊感舊獨沈吟一生欲唾姦諛面千古難磨道義心溪昔放魚晴鱍鱍門今羅雀冷涔涔發潛賴有西山筆何日碑成勒碧岑【橋下魚萬計君所放也】曽向明時雪李邕又聞名在聘賢中憶言鴟吻施茅屋忍見蚨立柏宮杯酒昔常陪賀老只雞終待哭喬公情知客淚先難制鄰笛那堪咽晚風【君爲閩漕欲請余爲屬旣而曰茅屋設鴟吻乎遂止】

答李泉州元善

平生陳無巳白首欠吟債未嘗交馬呂況肯見章蔡附熱生可鄙中寒死亦快吾方尙此友巾車與同載前瞻有膺滂卻顧有融泰要當堅一壁詎可立兩界恕乎行誼虧希也名節壊史君恵良箴下走敢不拜懷哉道義交異彼姑息愛

送趙信州二首

君於朝列號名流信在江東亦望州保抱彼民思父母賫咨吾軰惜交遊香凝應物吟詩榻虹貫元章載畫舟澗上泉邊今寂寞豈無遺稿待搜求

貧者惟言可贈行臨分握手盡交情馬於轡力窮時駭鷗向機心動處驚齊士豈無堪客禮蔡人便可作牙兵遙知陌上羅敷女競看雙旌出勸耕

題趙子固詩卷

紫芝仲白俱仙去晚秀惟君擅士林字肖率更親手作詩疑賈島後身吟九成合奏音方備三染爲纁色始深老去尢於朋友篤未忘幾研琢磨心

題湯伯紀程文

詔書選後宮眾女競媒致拂鏡濃畫眉臨風髙綰髻朝猶東鄰居夕巳金屋貴彼姝絕代姿綽約乘風气箴史合古趣佩服與今異宜哉寤寐求惜也憔悴棄君門深復深嵗遣花鳥使

和髙九萬雪詩

添盡綿衣體未和小窻柰此苦寒何極知上竺仙人喜不道長安貧士多窮巷都無晨噪鵲邊城應有夜驚鵝君才堪續梁臺賦早晚樓船濟汴河

答曾無疑校勘

詩到黃初字永和半生西望遡明河巳招學士來儒館更欠山人拜諫坡【李渤種放】四庫舊書存有幾五朝遺老苦無多傳聞將講臨雍禮小駐驪駒白玉珂

題袁祕書文槁

場屋聲名淳紹初同時一軰曉星疎舉人尙記前鄕貢天子亦呼行祕書出蜀詩堪編杜集渉湘文可補騷余中朝典冊須鴻筆何必然藜照蠧魚

題廬陵羅生書卷

門巷蕭然人迹少華裙客子袖文過織千機錦非常巧燻一銖香巳覺多持贈白雲情厚矣暗投明月愧如何桃花水暖鱸堪鱠恨不相攜買短簔

陳夫人哀詞【同父之女】

龍川天下士女子節猶奇孟母遷鄰訓共姜誓邑詩生無封國分歿有表阡時曽識雙珠樹聊爲補些辭

挽連夫人【陳侍郎公益之母代洪侍郎作】

渡江門戶巳華簪嫁得黔婁作槁砧疇昔曽爲賔截髮暮年親見子腰金瀧阡新刻丰碑妙防墓重封宿艸深憶與夏卿聨禁路些辭題罷一酸心

參預陳公挽詩二首

人嘆摛毫妙天知補衮忠力猶挽元气身巳禦長風家譜侔洪氏官稱似範公獨憐蒓鯽奠不得至苕中聖主初調瑟煩公數寄聲巳來周大老尙致魯諸生末至余尊盡西歸只履輕中年知巳淚銷得幾回傾

又二首【代洪給事作】

世道方憑藉云胡不憗遺重如鎭喬嶽寛可納須彌鴟閣開無日蟇陵窆有期嗟余衰久矣告第乏雄辭不謂斯人夭堂堂在目中曽參黃面老肯戀黒頭公性理天淵徹榮華露電空獨餘章奏在聖主記遺忠

送王實之

欲去還畱毎自憐竟爲吾子著先鞭忠盡見萬言疏十口同登一葉船屈法相全煩聖主上書俱貶愧前賢南歸定過西山下細把行藏告墓阡

重餞趙信州分韻得寢字

近甸騷屑余當寧焦勞甚剖符寄非輕弄印擇巳審盎然春風和解此寒色凜吾聞守四鄰豈必衛堂寢惡馬易調伏小鮮難烹餁臘前況屢白秋秒定一稔我侯但凝香彼州自奠枕英英尙書郎餞詩麗如錦驪珠忽滿軸繼者皆曹沈顧餘如病鶴欲鳴聲復噤寧論鬼揶揄行以親來諗南歸掣齋鈴倘畱故人飲

鄭丞相生日口號十首

陌上塵飛勅使來親傳天語賀元臺門庭如水無珍獻惟有黃花伴壽杯

王呂紛更尙治安史韓椓伐始雕殘廼知元祐調弦易卻是端平變局難

金塢銅山二紀中可無玉雪洗貪風從今中外多亷吏家有錢神賦一通

小範登庸面稍瘦惟公不以位爲娯宅家亦自臨朝說丞相都因國事臞

舒黯淹畱守相間平津千載有慚顏惜渠不見端平相召了西山召鶴山

忤防嬰鱗不自安明朝宻啟與遷官百僚舉笏私相語相國胸中得許寛

曠懷未許眾人窺細行猶堪百世師廣廈千間無地起靈臺一片有天知

轉了頭防屢乞歸巳將傳捨視黃扉江湖不欠魚羮飯直爲君恩未拂衣

篚苞不復入修門民力微蘇物漸蕃見說海邊停防局介鱗亦被相君恩

不用占蓍更訊功成尙有赤松期由來壽與仁相貫季主君平未必知

出宿環碧

逐客挑包水榭中忽聞幹鵲噪東風若非閩嶠安書至卽是襄州吉語通

環碧寒甚移宿客邸

香歇朝衣嬾更燻夢殘宮漏逺難聞漫郎不稱靑綾被退士惟堪白布裙

桐廬舟中卽事

車前彎帽同聲散闗外華簪一揖休惟有浙江潮好事肯隨逐客到嚴州

朱買臣廟

翁子平生最苦貧晚將丹頸博朱輪老儒五十無章綬歸去何妨且負薪

江山道中

純綿未覺中年暖薄酒難禁二月寒可惜一溪桃李樹貪程不得過橋看

徐偃王廟

仁暴由來各異施秦徐至竟孰雄雌君看驪岫今無墓得似柯山尙有祠

漁梁

淺溪忽漲尋常水朽樹猶開千百花有酒可沽魚可買造門莫問是誰家

馮唐廟

當饋而今渇將材豈無梟俊尙沈埋不曽薦得雲中守也道身從省戶來

新蓬二嶺

路入云端一綫微人人竊笑僕交譏空囊非有連城璧作麼攜從間道歸

春陰

春陰欺得病夫身偶值晴天一欠伸客捨無誰相管領半檐紅日苦畱人

宿小寺觀主僧陞座

靜處猶宜防睡勲徑投禪榻炷鑪燻恰爲蝴蝶春遊美忽吼華鯨曙色分僧袒右肩方說法我聾左耳若無聞平生不作桑間戀艸艸挑包下白雲

田舍卽事十首

去年贏粟尙儲瓶又見新秧蘸水靑野老逢人說慚愧長官淸白社公靈

村落爭看烏角巾略談北事向南人百年只有中州樂世世無爲塞下民

古來觀社見春秋茜袂銀盡出遊欲與魯人同獵較可憐身世尙他州

蹴踘鞋尖塵不涴臂鷹袖窄樣新裁社中年少相容否也待鮮衣染鬂來

鄰壁嘲啾誦學而老人睡少聼移時他年謹勿如張禹帝問牀前謬不知

田舍諸雛各雅馴男兒盍有藝資身古來醫卜多名世莫學文章防涴人

條桑女子兩鬟垂車馬過門未省窺生長柴門蓬戶裏安知世有二南詩

艸艸衣裝挈自隨婿貧畢竟與齊眉絕勝京洛傾城色鎖向侯門作侍兒

兒女相攜看市優縱談楚漢割鴻溝山河不暇爲渠惜聼到虞姬直是愁

溪上漁郎占斷春一川碧浪映紅雲問渠定是神仙否櫓去如飛語不聞

寄題趙廣文南墅

博士才名賀白流詎應早計到菟裘宮中未索淸平調海上聊爲汗漫遊隱幾飽看山變態開軒惟對竹淸修買鄰有志嗟無力肯與羊曇共賭不

寄和湯仲能

憶昨挑包返故鄕意君束帶侍明光一書似坐窮爲禁百計無如去最長蟻穴夢殘何足記蟇陵願在莫須償卽今臺閣多収召定有名公雪孝章

送湯季庸監嶽

季子眞奇士聲名亞長君尙難友裘牧何敢吏朱云江國無生業沙場有異聞臨岐各珍重世故屬紛紜

送徐鼎夫用廬陵通守博士戴文韻

一春風雨郡齋寒荒了麻姑老子壇【余嘗主仙都玉局觀】吏抱文書排闥至客攜詩卷退衙看愁來鏡裏絲難染老去胸中錦巳殘若棹扁舟見安道爲言嵗晚習申韓

次韻王元度二詩【袁倅之子】

畱落而今兩鬂秋暮年出處愧前修敢云余補韓公處極喜君來謝客州奇甚寶譚騰紫气淸於玉瓚薦黃流後生不作先賢逺便合相推出一頭

向來綺語禍機深幾效靈均欲自沈周廟人曽銘在背管城子巳禿無心今誰伯樂能酬價後有鐘期必賞音老矣尙須君警防昔人一字答千金

送趙叔愚赴潯州理掾

未奉三雍對聊爲五筦行鄕書逾嶺少詩思入湘淸逺宦身差穩中州事日生向來幾離別此別最闗情

離郡五絕

自傷臨郡淺有愧在民深稽首文公廟由唐直至今旣収其印綬猶送以車船回首柱下史江邊更可憐昨日專城守今朝失國人乾坤如許大無地著臣赫赫戎衣定區區扣馬非如何孤竹子嫌粟不嫌薇孔筆鄭克段孟言象愛兄回天力不足削地罰猶輕

後村集卷十

欽定四庫全書

後村集卷十一

宋劉克莊撰詩

寄徐直翁侍郎二首

鋭惰皆由气所爲浩然不屈是男兒未知重入修門後何似初攀折檻時巳有客貽絕交論豈無人取送行詩勿令一種求疵者妄議君侯鳯徳衰

憶昨紛紛眾喙鳴怪君噤齘久無聲得非家客畱廷尉或是閨人阻仲卿白璧防瑕終古在黃金橫帶霎時榮從來公議無情甚莫遣防齋獨擅名

和仲弟十絕

窺戶外問晴陰靜向窻前閱古今江國事稀聊袖手鈞天夢斷久灰心

慈母淸齋奉竺幹平生功行黙通天遙知靜坐修禪觀永晝鑪中一穗煙

卽今江表尙恬熈忘卻前回飲馬時淝水豈無風鶴助平涼莫受逺人欺

樓頭吹徹幾寒梅推枕穿衣曉帳開蟻鬭蝸爭求我決老夫身世自難裁

一春檐澑不曽停滴破空階蘚暈靑便是兒時對牀雨絕憐老大不同聼

行徧髙臺到曲池閒將白髮照淸漪未應官舍無幽事亦有臨流嘯詠時

少工文字老安施不但才慳力巳疲無復滴泉來上綆惠連入夢偶成詩

弟兄𨿽幸忝朱輪各是人間五十人只合共娯千嵗母可能少補二州民

雁回杳杳渾無報鵲語啾啾似有憑忽得逺書看百過眼昏自起剔殘燈

千古堂堂一孔明尙咨防宰訪州平諸君應悉惓惓意老子寧希赫赫聲

丁酉重九日宿順昌步云閣絕句七首呈味道明府

傍邑曽爲刼火塵獨玆猶是太平民兒時所歷今三紀便喚溪山作故人

老子癡頑耐逺遊平生腹不貯閒愁今年天賜登髙地身在雲峯最上頭

小休緑樹濯淸泉垢盡身輕意欲仙豈必魯儒知此樂舞雩風止在溪邊

九月南州菊未黃芙蓉取次獻新妝不妨折取繁紅插四海皆知兩鬂霜

只了年年作逐臣衣冠防縷面埃塵偶逢令尹畱連我不畏狂生防涴人

先倩淸風掃水軒更呼涼月倒金尊定知明府歸侵夜縣郭畱燈未閉門

長君論事天爲動季子居官水似淸雙眊不能鈔諫艸偏聾尙可聼琴聲【塗中得茂實封事目昏字小不能傳錄】

友人李先輩丑父嘗以夷成詩二帙示余莫知爲何人所作心甚愛之過延平客有袖詩一章見訪始知夷成者蓋葉君之別號也須髮皓然矣詩與人皆可重因用其韻爲謝

筋力都非少壯時不煩攬鏡覺吾衰展禽出仕曽三巳表聖歸休有四宜飽閱交情悲世道差彊人意賴君詩此生到死慚三士本自難招況易麾【端平初元召審八士余預焉惟張洽趙端頥範炎三君子力辭不至】

丁酉九月十四日黃源嶺客捨題黃瀛父近詩

不但行吟又臥披掩編因有感於斯競爲蛙蚓號鳴態烏覩龍鸞夭矯姿損挹嫌人稱大好琢磨容我指微疵自慚學識非康鼎安敢陪君共說詩

次王元度韻

占盡靈烏顧盡云君恩寛大放歸閩一區二頃生緣薄萬緒千條素髮新鐵馬卽今徵戰士金雞何日赦累臣殷勤說向西飛雁多謝交遊與吏民

送範守仲冶二首

二年田裏內民不識追胥官府絕無事使君惟讀書儉於住家日臞似下車初太末方凋公行不可徐放逐諳時態惟侯意味長醴爲狂客設羮許老人嘗南國畱棠捨西郊閉艸堂臨岐先作惡未可倚剛腸

挽趙漕簡叔二首

𨿽擁軺車貴蕭然似布韋家依僧捨住俸買古琴歸海內勝流盡民間亷吏稀空餘詩卷在展玩一沾衣恰訝書題少俄驚訃問臨死方拋筆研貧不涴珠琛刼火難灰節浮雲肯動心悲哉廣陵散舊譜有誰尋

曹路分贈詩次韻一首

古來詩律推曹氏不數河梁與董逃唐季三家松最勝【荊公選唐百家詩曹鄴一首曹唐二首曹松十三首】建安七子植猶髙短檠尙課兒精選老筆眞堪僕命騷極欲畱君橫槊賦舟人苦報粵江濤

用曹帥侍郎韻贈曹路分

曹侯書滿腹非以劍防身馬上檄猶速槖中詩不貧敵情工變詐時論主和親旗鼓何時建方知國有人

永嘉曹君贈詩次韻一首

開卷沈吟首屢掻想提詩律比戎韜淸於學士茶烹雪壯似將軍弩射濤再茜三纁由染漬勺泉捲石可深髙蝸廬自笑無巵酒不得澆君道路勞

余大父著作嘗以所得沈元用給事歙硯遺水南林府君後七十年林氏子大鼎以端研遺余答以小詩

隆幹手澤稀疎甚數帖淒其在水南但看吾翁遺歙石固應之子餉端巖丁寧後裔藏爲好羞愧先民寶不貪自笑老猶耽筆硯少年莫也肯同參

挽子敬鄭都承二首

重入修門兩鬂絲延和累疏竭忠規立朝頗慕汲生戇謀國不知氏危老去故人能有幾古來君子例無時傳聞近事堪悲嘅說向重泉亦皺眉

向來俱觸相君嗔里社追隨二十春尙記殘編燈下共忽看華表路旁新行車不忍過三步臨穴應難贖百身嵗晚空山風雨橫奠芻歸去倍傷神

次韻實之二首

臣去國四經春迹逺安知罪尙新蚤亦曽譏秦氏者晚爲與議濮園人箋光範幹時宰且伴田家賽社神醉倒不能愁世事倩他煙柳替含顰

向來嵗月半投閒莫嘆朝朝苜蓿盤身後芬芳聊自誑眼前腥腐飽曽餐虫雞一笑何須校花鳥相疎恐被彈淸議自爲儒者設未應羈束老黃冠

再和二首

借屋城中又一春桃符萬口說淸新向來曽上慶曆頌老去甘爲元祐人健論眞堪驚諂子固窮不肯媚錢神吾評此士西塘比後進紛紛謾效顰

與君未得便安閒邊警偏能惱澗槃艸地棗紅猶索鬭田家稻白可能餐誰將鐵綆橫江鎖莫靠琵琶出塞彈處處衝梯樓上舞不應諸老自巍冠

三和二首

主聖時淸萬宇春禽魚花艸各懷新如何丹鳯樓中手來作金雞竿下人家有寧馨堪跨竈囊無阿堵可通神客談江北狼煙息暫展雙眉不用顰

廚人無職主君閒春日惟供菜滿槃山下鴟肥聊共飽堂中羊美得常餐徧嘗憂患肱三折巳過光陰指一彈老去有巾宜漉酒笑他楚客切云冠

挽戴丞

戴氏多人物君尢月旦推能傳後蒼禮亦擅叔倫詩故里懸車蚤名場解褐遲他年端有恨椿桂不同時

題永福黃生行捲

廢詩二十餘年矣忽讀來詩眼暫明處士梅曽如許瘦化人酒莫過於淸蛩鳴競起爲唐體牛耳誰堪主夏盟事闊語長殊未竟跨驢作麼問歸程

送方淸孫參學

僕負輕裝主倚轅交遊握手若爲言須求沂水風雩樂勿愛沙河夜市繁曩日士曽宗郭太他時我欲傳何蕃殷勤待折津亭栁老怕春寒不出村

挽南塘趙尙書二首

起掌端平制蕭蕭素髮新更生宗室老太白謫仙人貴矣狨施馬悲哉筆絕麟誰爲篆華表題作宋詞臣自從水心死麈柄獨歸公於易疑程氏惟詩取晦翁二箴家有本論世無同不復重商防騎鯨浩渺中

次韻實之春日二首

向來文字擅中朝畱落而今賦大招才子左遷推屈賈相君髙蹈友松喬山行或與樵爭席澗飲聊將掬代瓢借使終身無一事亦令千載仰孤標

梅醭朝衣塵滿靴曽穿細仗對延和角巾久巳尋初服錦帳何須戀舊窩能讀書人天下少不如意事古來多半生寂寂因迂闊垂老方驚嵗月蹉

再和二首

滎陽相昔獨當朝曽忝弓旌第一招無力不能救房琯有書安敢托洪喬如聞徒步輕千駟未覺堂廚勝一瓢鄧禹封侯子陵釣君看二者孰風標

少小從軍事袴靴只今廟算主通和敵來莫倚三窟民散未収蜂一窩【建炎有盜名一窩蜂】病覺風光於我薄老知書冊誤人多罪言著就深藏取自笑狂生壯志蹉

三和二首

豈有絲毫補聖朝去來擾擾費麾招不能履屐供羣謝未暇綸巾擁二喬著老萊衣侔服冕食於陵粟勝操瓢臣之少也猶疎何況頭今插素標【陶詩素標插人頭】

長劍拄頥刀納靴得如曝背趁陽和買鄰底用百萬價好事曽爲十二窩異日史臣應有考同時朝士欲無多與君死守西山學莫遣人譏末路蹉

四和二首

夢魂久不到淸朝縱遣巫咸未易招塞北今惟一韋叡江南前此幾陳喬扶顚个个無長防排悶時時引大瓢他日松根深掩骨何須竹帛有名標

朱門畫鼓舞宮靴應笑狂歌似采和露坐一生無步障春遊是處有行窩紹興黨議誰當續元祐全人本不多辦取九年同面壁未應末後話頭蹉

五和二首

尙記諸賢聚本朝當時君相急旁招簫韶九奏鳯諧樂金彈一聲鶯下喬彊項昔曽攀殿檻饑腸今欲把僧瓢蚤知不得文章力卻悔當初奪錦標

頺然一榻嬾巾靴二月東風尙未和雀闖屋檐來作宿蜂啣窻紙去爲窩牢愁余髮五分白健思君才十倍多欲訪東臯賢鼻祖幾回路與醉鄕蹉

六和二首

那復薫衣事早朝杖藜時赴野人招謀身不善交韓呂度世猶堪訪賀喬杖有百錢尋酒琖家無一物只詩瓢君看莘渭三王佐何似夷齊萬世標

生怕將軍手涴靴安能柔軟舞靈和艱虞夷甫方謀窟老嬾堯夫少出窩時事累棋如許急春愁抽蠒未爲多終南一徑非常防自是吾徒問路蹉

別張季

昔謁西山過裏中談兵論易气如虹若非遇彼負苓者必是傳於墜履翁至竟白袍無諂屈何曽黃防有英雄秋風定訪防齋否爲說馮唐老更窮

挽淮東丘升撫幹

子美曼卿流逺攜書劍遊惜攀丹桂晚勇赴白檀秋尙喜前籌壯聊紓左衽憂時危奇士夭無淚可供愁五月旦日雞鳴夢袖疏墀下先君問言何事答曰猶素論也先君太息稱善聞追班聲驚寤以詩識之

夢中候對殿東廂邂逅先親問答詳碓磨不能移素論曝芹終欲獻淸光觸屏訓諂生猶臭攀檻傳名死亦香君父臨之安所避淩晨起坐涕淋浪【蔡京云如劉安世碓搗磨磨止說元祐是】

和張使君一首

里巷傳呼府座來柴門艸戶亦榮哉相忘金鯽忽然躍慣見白鷗渾不猜墨客堵墻觀落筆花神步水出行杯定知入奉吾丘計萬一君王訪艸萊

題趙別駕委齋

乍看華扁費尋思徐叩微言極坦夷無可柰何安命者吾非惡此欲逃之萬羊賦祿渠前定二鳥防恩彼一時總被委齋參透了不求符竹止求祠

次張使君韻

欲架茅堂久不成蕭然身世托專城日無車轄非常靜月有飡錢未是淸髠首向來輸白粲短衣老去斸黃精絕憐不及梁間燕嵗嵗新巢巧自營

讀邸報二首

並驅華轂適通逵中路安知判兩岐邪等惟餘尢甚者好官非汝孰爲之累臣放逐無還理陛下英明有寤時聞向蕭山呼渡急想追前事亦顰眉

瑤編對秉初修筆粉署同攜夜直衾虎旣防皮甘搏噬鶴因瘡羽久呻吟盡歸一网機猶淺橫說三綱害最深想到鄖山多暇日軻書毋惜細研尋

自和二首

橫身久塞楊朱路灑泣俄悲墨子岐陋矣射鉤而中者壯哉鳴鼓以攻之侍讀自無遷府分【梅詢晚年指其足曰是中有鬼使我不至兩府】中丞還有僦船時【舒亶去國雇客船歸】八風舞罷君恩歇贏得閒愁上兩眉

貴豪渠巳重金帶貧病儂猶舊布衾鐘阜解仇無宿憾【荊公與呂吉甫解仇】荊江感事有新吟【山谷有荊江書事十絕建中初所作】早知余耳交難保晚覺王何罪未深白首還鄕應閉戶斷無保社肯追尋

和實之讀邸報四首

祝鮀非是佞莒僕未爲凶鬼谷縱橫舌終南詭譎蹤斷無麟在藪獨有防穿墉千古誰儔匹依稀似敬宗穿鑿彊揮塵跳梁勇執弓矯誣天亦怒驅逐國爲空笑裏刀常有盟邊甲巳衷拾遺端可拜誅佞筆生風【張萬福拜拾遺王仲舒等於延英門下】

外觀殊偉岸內稟極憸柔欲取漢淸議盡投唐濁流鬼車鳴甚惡猛虎死方羞芳臭須防判哀哉不善謀一抨初駭聼雙淚謾求哀極口誣賢者甘心譽彼哉【其人嘗引管仲見撃】早知豺不食安用鴆爲媒試問髙陽裏迎車幾兩來

再和四首

狐鳴工作祟鴉噪毎爲凶魯觀初屍罪儒林永削蹤謀身眞有窟鑿趾欲無墉【鑿墉之趾以益其髙】力擊延齡去堂堂似亢宗

舊知偏下石逺避亦傷弓畱落周南眾蕭條冀北空萬言徒飾詐雙淚卻由衷王績何曽醉劉蕡本不風噬人侔虺毒害物比貓柔【李義府柔而害物號人貓】淸議姑驅逐寛恩未放流劍誅張禹佞扇障褚淵羞諫筆非私忿惓惓爲國謀

伏閣何其壯登舟得許哀人多稱快者上豈少恩哉惡艸毋畱種夭桃不待媒九重方逺佞寧放鄭詹來

挽李卿儔二首

苦說兵財少臣非怯塞垣上思前語驗人嘆左遷寃老大雲中守風寒國北門故交頭白盡空爲賦招魂人物今衰少惟侯勇智兼悲風起闗塞斜日薄嵫崦老子無從涕諸賢不及髯知心惟蜀李應爲發幽濳

後村集卷十一

欽定四庫全書

後村集卷十二

宋劉克莊撰詩

洛陽橋三首

周時宮室漢時城廢址遺基剗巳平乍見橋名驚老眼南州安得有西京

嬴氏曽驅六合人蔡侯只用一州民立犀豈不賢川守鞭石何須役海神

面跨虛空趾沒潮長鯨吹浪莫飄搖向來徒病川難渉今日方知海可橋

泉州南郭二首

閩人務本亦知書若不耕樵必業儒惟有桐城南郭外朝爲原憲莫陶朱

海賈歸來富不貲以身殉貨絕堪悲似聞近日雞林相只博黃金不博詩

同安

城不能髙甫及肩臨風掻首一懷賢當時矮屋今存否曽著文公住四年

龍溪道中

曠土茫茫無主名朱門惟恐籍分明老農猶記淳熈事太息文公志未行

木綿鋪

庵逺人稀行未休風煙絕不類中州何須更問明朝路才出南門極目愁

靈著祠

甘寧闗某至今傳名將爲神自古然生不封侯三萬戶死猶廟食數千年

韓祠三首

柳祠韓廟雙碑在孔思周情萬古新不信二公俱絕筆別無詩可送迎神

一宵醜類徙南溟靡待仙官勅六丁宗閔與紳空並世可憐不似鱷魚靈

萊相竹今供戍卒武侯柏亦付邊陲南來獨有昌黎木神物千家尙防持

畱衣庵

老子今年五十三諸方參了又重參誰能逺禮文殊佛且訪顚師海上庵

潮惠道中

春深絕不見妍華極目黃茅際白沙幾樹半天紅似染居人云是木棉花

循梅路口四首

贑客紛紛露刃過斷無徼吏敢譏訶身今自是牢盆長較爾能賢得幾何

導吏倉忙乞調兵未應機動遣鷗驚傳聞老子單車至慚愧偸兒讓路行

鈔法如弓末愈張可堪於此更求詳只應新執牙籌者拾得研桑肘後方

三十年來邊宿兵大農無計飽連營元來有个浮鹽策南渡諸賢未講明

白雲庵

太行以北海丰南我與梁公各有慚兒五十餘親八十可堪來宿白雲庵

叱馭庵

所立未如溫太眞詎宜跬步暫忘親乃知峻阪驅車者有愧髙堂扇枕人

將至海丰

漁鹽舊俗慣恬熈兵火新民脫亂離石路樹陰三十里今猶彷佛太平時

東坡故居二首

嘉祐寺荒誰與葺合江樓是復疑非巳爲韓子騎驎去不見蘇仙化鶴歸

惠州副使是新差定武端明落舊堦盡遣秦郎晁子去只攜周易魯論來

丰湖三首

岷峨一老古來少杭潁二湖天下無帝恐先生晚牢落南遷猶得管丰湖

小米侍郎生較晚龍眠居士逺難呼不知若个丹靑手能冩微瀾玉塔圖

作橋聊結眾生緣不記全家落瘴煙內翰翻身脫犀帶黃門勸婦助金錢

羅湖八首

平生不作賈人畱怪底江邊未發舟瀧吏不須前白事更忙定要看羅浮

中州無地堪投足垂老攜家泛瘴江不愛朱丹畫車轂且貪紫翠入船窻

嵗晚南遊訪稚川苔封丹竈尙依然不知的在山中否萬一歸來說內篇

潁水箕山未脫然直須斷盡世間緣野人曽被朱轓涴不作天仙作地仙

異境微茫在半霄仙人垂手下相招老來尙有君親念未敢相陪過鐵橋

衡嶽仙都迹巳陳雲臺玉局勅猶新暮年擬乞沖虛觀長向山中祝聖人

浪迹人間狀似顚艸書壁上筆如椽吾評二士皆奇怪未是眞仙亦鬼仙【觀中有白玉蟾字並懷黃天谷】

五更海底湧金輪咫尺蓬萊不逺人欲和蘇詩臨絕頂可憐漢節尙隨身

扶胥三首

一陣東風掃曀霾天容海色豁然開何須更网珊瑚樹秪讀韓碑也合來

暘谷扶桑指顧間馮夷得得報平安爲言博望乘槎至莫作師襄擊磬看

前祭京師奉祝詞尊嚴不比百神祠臺家今嵗籌邊急黃帕封香巳過時

兼舶一首

鬻防飛芻瘴海瀕扇遮不斷庾公塵而今更遣兼琛節羞冩冰衘寄故人

兼諸司二首

白頭忽有印累累符牒如山退食遲但見旋添庭下事不知頓減集中詩

只是從前疎拙身而今結駟昔懸鶉伯鸞老去無遺恨獨憶同操井臼人

唐子西故居二首

一州兩遷客無地頓奇才方送端明去還迎博士來無盡頗縱橫晚方攻蔡京猶稱賢宰相應爲客先生

風旛堂二首

告子早不動先師四十餘乃知盧行者暗合秀才書夜夜各趺坐朝朝同打齋不知那个子曽夢祖師來

羊城使者廟

山川殊壯麗井邑亦繁雄獨有羊城廟蕭然瓦礫中

江南五首

巳報行營入猶誇僭壘堅何曽陵谷變但見市朝遷鋹也騃孺子井蛙徒自尊如何南武帝面防向夷門具艦逃安往焚巢潰不支區區一州力不足辱王師宣勸猶疑鴆龍顏笑引觴絡鞍奉明主執挺長降王身是假皇帝國由內太師僞朝舊宮殿歷歷有遺基

卽事十首

香火萬家市煙花二月時居人空巷出去賽海神祠東廟小兒隊南風大賈舟不知今廣市何似古揚州俗情重蒲飲故事按舟師莫倚無山越閒將作水嬉占斷百花白摘來三伏涼著身素馨國荀令未爲香菓跽拳祝防羅撲賣聲粵人重巧夕燈火到天明名荔絕甘冷與莆爭長雄不逢蔡公譜埋沒瘴煙中吾生分裂後不到舊京遊空作樊樓夢安知在越樓突薪初不戒綆缶始言功累甓爲墻壁前人智未工復闗無雅操渉洧有遺音未可繩三尺檳榔當委禽沐髮眠常晏濡唇飲不多誰云五瘴毒常備四時和

藥洲四首

非有幹時防聊爲避地圖昔人補勾漏老子管仙湖役民如犬馬國破作降俘往往湖中石宣和艮嶽無怪怪奇奇石誰能辧醜妍莫教贊皇見定輦入平泉觀寺臨湖上亭臺出栁間都忘來五嶺將謂在孤山

登城五首

尉佗故秦吏堪執酇侯鞭箕踞問使者吾方帝孰賢巳作南夷長那爲北面臣未忘眞定冢畢竟是華人漢人稱勁粵累世不加兵狂卒才三百如何便縋城漫費人蒸土常如物潰隄傍疑爲息壤下恐有蟠泥【州治後】

郭外皆鯨浸區中等螘窠若無西雁趐客子柰愁何

城南

瀕江多海物比屋盡閩人四野方多壘三門欲卜鄰

題蕭令山則文編二首

繭紙銀鉤冩一通殷勤投贈愧空空轍環晚乃交吾子稇載天將富此翁著論未容符獨步操琴欲與愈爭雄兒童認錯眉間喜疑有珠犀滿篋中

咄咄人皆怪老夫柰何此客去難呼招溫處士爲羅否待穆先生設醴無我有靑芻堪秣馬君言白髮久占烏人生蟬冕腰金印未抵斑衣膝下娯

題唐察院詩卷二首

細讀公詩屢絕編心知妙處口難傳言言箴儆堪垂世歷歷行藏自譜年但覺朱餘唱嘆不煩玉斧更雕鐫小儒可是通身膽擬爲坡仙注大全

不見林夫與子方坦翁健筆亦堂堂孝誠親有終身慕忠愛君無一飯忘銘坐六章韋作佩入臺五字鐵爲腸未應徑欲投吟社諫艸長畱禦榻傍

次黃殿講鳴佩亭

誰引扶胥水入城循除終日愛琮琤天風何許佩環響秋色自然竽籟聲盡洗珠犀寧受涴少畱琴鶴未須行他年父老傳都下名與濓翁一樣淸

廣州勸駕一首【庚子權郡】

番禺文物於今盛閩浙彬彬未足誇丞相宅曽住南郭鼎魁坊只在東家好陳董子三篇防莫看唐人一日花珍重詔書相勉意士先器識後才華

廣州都試【時攝帥】

自昔番禺統府雄君恩暫許領元戎不羞短髮垂肩白且愛前旌照眼紅筆久不靈妨艸檄臂新無力怯開弓卽今超距多梟俊安用輜車載此翁

燈夕二首呈劉帥

士女如雲服珥鮮暫陪獵較亦欣然淸於坡老遊杭市儉似乖崖在劍川使指何功煩卜夜遨頭此念可通天粵人擁道千層看不見狨鞍三十年

陌上遊人趁管弦豈知君相尙籌邊細聼野老交談處猶記兵端未動前艸市収燈如許早端門瞻蹕定何年書生晚抱憂時志歸畫殘灰理舊編

次韻二首呈倉使

晚霧徐収月色鮮承平物態尙依然斷無颶母起吹海應有蚌胎還媚川逺俗熈恬猶樂土孤臣流落謾憂天夜歸聼得輿人語且願新年勝舊年

歸念常如危柱弦春來夢繞白雲邊不知新雪添頭上但見繁星滿目前卽事有詩聊記節捄時無防但祈年二公語妙堪傳逺嚴杜何因可共編

余哭蟾子潮士鐘大鳴有詩相寛次韻

愁眉暫展賴君詩欲以先知覺後知歷引竺幹寛此老未甘嬴博窆吾兒寄阿蘭若俄經昔祔短松岡防有期欲訪巫咸何處在憂來自向理中推

再和

彭聃俱未離乎死況汝孩提未有知自昔丈夫憐少子卽今王母惜孫兒探環尙記曽遊處建鼓應無再見期三紀七揮兒女淚孰屍壽夭莽難推

蒲澗寺

齊人陳迹此流傳班史蘇詩未必然故老皆言家卽寺癡兒悞入海求仙莫將劉項分羮鼎來涴巢由洗耳泉欲采菖蒲無覓處且隨簫鼓樂新年

越臺

南帝當年此築臺稱雄亦豈偶然哉謾通異國求陽燧不道偸兒飲漆杯能使越人存舊迹始知秦吏有奇才只今黃屋歸何處但見牛羊夕下來

次韻劉帥出郊一首

競逐朱轓載酒行熈熈物態與人情浴沂我欲尋儒服渉洧公方厭鄭聲試問冶容遨夜市何如赤腳饁春耕故山圃應無恙老去深知愧邵平

次韻李倉春遊一首

秧馬從今漸可行林鳩未好便呼晴敢云使者乘軺傳聊爲君王式耦耕有一日畱憂職曠無三宿戀覺身輕此生不復持髙論願友臺佟與向平

挽崔丞相三首

先帝謀元帥煩公防蜀淮軍皆歌範老民各像乖崖北顧猶闗慮西歸巳捲懷早令扶日月寧不掃氛霾麻捲揚庭久蒲輪就道遲虛傳楊綰用不柰蔡謨辭祝柱從渠誚摧梁得許悲流傳千載下猶足勵淸規昔侍瓊花宴回頭二紀余嵇康作書魏勃掃門疎尙意開黃閣安知尾素車蕭然旋馬第人指相君居

陸賈二首

田橫死士今亡矣陳豨從車安在哉獨有尉佗尙黃屋故應兩費陸生來

酈烹未久蒯幾烹陸子優遊享令名南帝稱臣槖金返更推余智教陳平

浴日亭一首

歸客飄然一葉身尙能飛履陟嶙峋危亭下瞰嵎夷宅積水上通河漢津叱馭爲臣前有志乘桴從我更無人暮年筆力全衰退甘與韓蘇作後塵

又追和坡韻一首

亭傍喬木拂雲天亭下髙桅泊晚灣白是張騫曽泛水靑疑徐福所求山羊城隔霧愁回首鯨浸収風喜見顏卻笑金烏並玉辛勤出沒雪濤間

白鶴故居

天稔中原禍朝分黨部爭當年誰宰相此地著先生故國難歸去新巢甫落成如何鯨浸外更遣打包行

唐博士祠

博士位猶卑投名入黨碑今觀名世作多在謫官時太史沅湘筆儀曹永栁詩新祠綿蕞爾未盡復遺基

六如亭

吳兒解記眞娘墓杭俗猶存蘇小墳誰與惠州耆舊說可無抔土覆朝云

再題六如亭【余旣修廢墓立僕碑或者未解此意明年北歸賦此解嘲】

昔人喜說墜樓姫前軰猶髙斷臂妃肯伴主君來過嶺不妨扶起六如碑

十五里沙

只見如山白浪飛更堪動地黒風吹茫直際九州外洶湧常如八月時河伯豈能窮海若靈胥僅可嚇吳兒惜無散髮騎鯨友共了南遊一段奇

道中讀方孚若題壁有感用其韻

淮雪江風裂面寒往來萬里一徵鞍三千客謾曽彈鋏十九人誰肯捧盤自古英才多頓挫卽今世運尙艱難空餘敗壁龍蛇字黃鵠髙飛不復還

後村集卷十二

欽定四庫全書

後村集卷十三

宋劉克莊撰詩

送項使君季約二首

世有凝香樂君侯總未知淸齋燈火夕閉閤荔枝時郡小畱難住民愚去始思兩年案頭筆一字不容私但見兩眉顰何曽一饌珍節如僧更苦家比郡尢貧琴鶴均爲贅蒓鱸頗切身蕩山有來雁莫惜寄聲頻

送王梅州二首

州境與潮鄰徐行止浹旬瘴鄕均一气鹽子亦吾民日晏煙嵐斂兵餘戶口貧定將田裏事閉閣細條陳禍始自三槍菑猶被一方帝將安渤海君肯薄淮陽老手何由斵新眉尙費妝漢庭褒郡最蚤晚入爲郎

癸卯上元卽席次楊使君韻二首

初陽収久雨淳祐第三春聊與眾行樂稍欣農食新俱防靑帝力莫問紫姑神座上遨頭作流傳徧郡人縱觀姑遊目殷憂欲碎心馬嘶淮祲惡鵑叫蜀寃深玉座方停箸椒塗亦脫簪好爲諫臣論莫作醉翁吟

辛夘春日

甫報弓旌召俄聞彈射攻匹如飲甘露【諸不能受人惡言如飲甘露者不名爲有力大人語見佛書】又似斬春風雲夢吞伊軰須彌納个中故山多芋栗不必問狙公

挽林煥章二首

昔在端平際臨朝想老成但聞轅固召不見伏生行霜柏無寒暑朝華有悴榮由來天所靳上壽與髙名束帛徵諸老深衣立一儒鄕人偕獵較童子共風雩屑屑羞來往兢兢迨舉扶自慚衰竭久書墓覺詞蕪

送趙阜主簿

罷稅無兼局蕭然古廨寒士稱爲善類民說是淸官力薄難推轂身輕易起單竹林逢大阮試爲問平安

挽遊勉之侍郎二首

不假黃金貴居然比玉溫諸公從上擁一老立東門伯氏推難弟先師有嫡孫耆英雕落盡舊事向誰論昔在髙陽裏曽登夫子堂武城愧言偃畏壘化庚桑病臂書全闕驚心鑑忽亡平生芻一束道逺不能將

挽唐伯玉常卿二首

身自無安處升州更廣州逐教子方去死到了翁休鳯至虞廷喜麟亡魯野愁憂時兼悼友白卻九分頭久欲攜蒓鯽呻吟去未能甫封陶母墓俄弔董生陵言立何曽死騷招更不譍那須論宿艸身盡淚方冰

送居厚弟堂稟二首

俱被光華遣同歸寂寞濵吾災因抱槧子咎在埋輪記憶煩明主招徠到逺臣要須畱晚節他日白先人怕與親朋別那堪送子行天威難俟駕秋暑勿貪程若見知名士爲言不慧兄危托君相耕釣畢殘生

居厚不果行次韻二首

物色來林下安排起海濵居然防錦穽幸未駕蒲輪非我瑕疵女云誰毀譽臣只愁從此去未易致虞人祖帳方涓吉公車巳尼行若非露消息未免廹期程水菽姑娯母茅柴且酌兄未應天祿閣便欠一更生

聞居厚得祠復次韻二首

諸賢談稷下孤士臥漳濵母亦爲投杼兒宜勿斵輪無書畱逐客有些弔累臣一室才容榻奚煩問疾人稍欣公議白又報嘖言行上漫招東馬人方毀李程迎來新觀主伴取老師兄漢士方云合何須魯兩生

贈蜀士盧石受二首

蜀郡盧夫子沈冥不偶時幽深病梨賦奇怪磔蟇詩古有嚴並李今無曠與防何當短檠下歷歷叩羣疑井絡纒兵瞿塘下棹輕命寧一錢值腹載五車行姑覽無餘迹休聼望帝聲世無韓十八誰識玉川生

送陳霆之官連州

郡接湖南境孤城若个邊茆寮誰問宿峽石善驚船官小無迎吏詩工有續編古人髙妙處不過覽山川

挽林承奉

性與聃書合平生寶儉慈鹿門妻采藥蟾窟子攀枝君可先賢傳吾慚防婦碑衰年窘才思呵凍課哀詩

挽姚漕貴叔

昔建經離亂煩公出拊循魯宮恢故宇蔡卒卽吾人薏苡何傷我甘棠尙在民悲哉元日召當寧記名臣

挽開國陳寺丞二首

昨禦祥琴後多傳吉語通虛令占列宿不料奏悲風華表孫從祖生芻壻弔翁九原一無憾全璧見先公伯也不可作叔兮猶典刑公車玉堂薦書室鶴山銘久上通侯印新營太祝防衰年親舊少吟罷涕先零

挽王居之寺丞二首

元老登庸晚同年召用初惜哉武公耄甚矣董生迂汾曲廬旋返平津閣寢疎空令雙鬂白猶待兩輪朱憶昔陪眞率華居甫落成坐賔來墮幘侍女出彈箏無復吳趨曲空餘楚些聲九泉見忠簡應問老門生

挽方貢士

秋賦曽賔送春卿偶脫遺離羣嗟老境同隊記兒時終制從家禮髙懷見墓碑亦如陶處士自作誄兼詩

題永嘉黃仲炎文卷二首

書坊黃冊誘兒童朝取封侯夕拜公董賈奇才無地立歐蘇精鑑與人同安知李廌麾門外不覺劉幾入彀中蚤晚君王求極諫莫教豪傑泣途窮

龍泉筆絕文章熄此作居然可貴珍激處翻嫌董生緩新來卻笑退之陳假令覆瓿無知者尙可藏山待後人外物區區均糞土祝君愛取不貲身

和吳教授投贈二首

三徑荒涼手自開旋移花竹剪蒿萊休休豈不緣迂惰屑屑何爲費往來明主秖今搜墜典故人大半客翹材累臣方臥漳濵疾錯夢鈞天聼樂回

衮衮登瀛更上坡且容老子釣煙波鳯麟自合呈祥瑞鳬雁何曽系少多時有耦耕人共語亦無問字客相過倒囊欲答驪珠贈柰此家徒四壁何

和張簡簿尉韻

舊案依稀在柏臺寄聲杭本莫翻開騎驢導從兩黥挾羅雀門庭幾客來務觀可堪供史艸補之不防作宮梅男兒盍建橫行防免使君王嘆乏才

用王去非侍郎韻二首送林元質提幹秩滿造朝並呈侍郎

戍滿歸來薇亦剛防名不覺十年彊素無沂國三場志魯有西山一瓣香晁董未能免科舉孔顏方可語行藏要爲天下奇男子寧論區區國與鄕

叔季滔滔未見剛毎聞健論意差彊向來曽劾燈籠錦老去聊凝畫防香世運橫流安所止聖朝未舎豈容藏幾回欲上鈴齋謁衰病無因可去鄕

送李用之察院赴潮州二首

烏府名臣暫擁麾霜稜聊復變春熈行人猶謂驄當避聖世初無鱷可移粵俗相攜看上日韓祠配食付他時極知不作周南滯禁闥須君補闕遺

昔在番禺鬻防時瞽言不敢計從違固知國有三空患又欲民無再譏篛裹爲生尢瘠薄牙籌所積恐纎微公卿文學方矛盾應待囊封決是非

賀王實之得第二子

臞翁活計未全迂老驥新生汗血駒攀桂肯輸郎罷否分梨還讓伯兄無應陳俎豆爲嬉戱想見詩書被抹塗報與廚人多釀酒王家例合有三珠【塗抹詩書如老鴉玉川子添丁詩】

送方仲赴省

童年觜距巳專場何況而今老益蒼天綱恢然罩鴻鵠朝陽鳴矣革蜩螗士誰與賀爭同進眾亦推詣太常可惜祠官無气力不能搢笏誦阿房

書事二首【潘柄考亭門人陳均福公族子皆年七十餘而客死】

謙之紼翣迎歸福平甫灰釘送返莆空累兩家營後事僅畱四壁遺諸孤學徒誰是單傳者史槁曽經一覽無貧富皆當終牖下招魂何處有神巫

二士平生極好修簞瓢之外尙何求暮年更傍誰門戶故國寧無某水丘華簀殊非愛曽子短衾自可覆黔婁小車處士差安穩十二行窩取次遊

送葉士巖二首

曽約還轅訪爵羅幾廻掃榻佇經過待先生敬𨿽如此與老人期柰後何走馬看花消許急殺雞爲黍誤儂多吳中故舊還相問一臂偏枯兩鬂皤

向來參請徧諸方恍惚如癡亦似狂雪與滕平猶未退斤從鼻過了無傷拈花弟子知誰悟撼樹羣兒不自量極欲爲君露消息天寒日短話頭長

甲辰春日二首

買牛捜粟向蠻煙衰病安知璧偶全使者召歸曽四軰臣之得罪又三年柳劉漏語誰云爾綘灌憐才定不然縱使有泉堪洗耳先生此媿若爲湔

學問過時巳悍堅文章垂老未精專薫琴何患無賡載秋扇明知有棄捐舊讀溫尋渾不記新吟煆煉久方圓此生幸不當詞翰免被人嘲上水船

題小室二首

巳向深林卓小庵是中僅可著禪龕士師何止三無慍中散居然七不堪一去重華那復得方當盛漢勿多談近來弟子俱行腳誰伴山僧面壁參

阡陌東西山北南半生常帶散人衘何曽云夢芥八九一任狙公芧四三閤上大夫投欲死甕間吏部寢方酣可憐子駿無家法下見先人面有慚

送表弟方時父

棄置空村飽世情髙軒乃肯顧柴荊韓甥殷浩貧親戚李益盧綸外弟兄兩鬂蕭疎驚老大一燈明滅話平生刺桐花下逢予季多致詩人未害淸

葉桂發助教從李用之祕監於潮陽李持節使部葉辭歸福唐小詩話別

賀監空多惜別情木棉花得似三荊打包便是參禪客垂槖何須使兄小郭今寧無趙子四門古亦有歐生【歐陽詹爲四門助教】南轅不渉貪泉境歸去詩腸徹底淸

寄題建陽馬氏晚香堂

自鋤空曠汲潺湲占斷淸溪第幾灣傍九日開侵嵗晏居千花殿覺天慳飡英飲露平生事遺臭流芳一念間菊不負君君負菊年年秋不在家山

贈施道州二首

施先生學有源流家自長安徙益州疇昔建牙當一面只今失國托諸侯身僑嶽麓無生計目斷岷峨起暮愁聞道漢廷須黼黻蜀珍那得此淹畱

邊塵突過劍門闗西顧於今尙未寛早晚相如通僰道蒼皇子美問長安拮據自笑營巢拙枘鑿明知合轍難縱有望鄕樓百尺淡煙衰艸莫憑欄

送楊彥極提刑二首

閩蜀相望萬里遙敢圖斗壘屈魁杓南州處士防殊禮魏府牙兵不更驕邦伯如今安得結國人他日防思僑瓣香垂去猶精禱果有甘霖漑旱苖

繡斧翩翩向福唐百城斂袵避風霜夢回桑下初何戀手植棠陰故未忘判筆有神皆可錄抄書無數卽行裝從今病叟來扃戶莫望嚴公訪艸堂

題陳霆詩卷

讀他人作多遺恨君似連城璧少瑕楮葉國工如許刻菖蒲靈物偶然花今無摩詰攜同宿後有荊公選百家不惜矮窻殘燭下與將朱筆擷菁華

夢方孚若二首

仙鬼微茫果是非不如遼鶴有歸期鑄成範蠡何嗟及繡作平原未必知歌扇舞裙風雨散野田荒艸古今悲可憐一覺寒牕夢猶記聨鞍出塞時

寤寐中原獨著鞭往來絕域幾飡氊封侯反出李蔡下成佛卻居靈運先八百里烹饗軍肉九千縑輦作碑錢秖今誰是田橫客回首荒丘一慨然

哭孫季蕃二首

嵗晚湖山寄幅巾浩然不見兩眉顰看花李益無同伴顧曲周郎有後身厚祿殷勤營地隱君歡喜得吟鄰【唐人題李白墳云誰移耒陽冢來此作吟鄰】看來造物於君厚判斷風光七十春

毎嵗鶯花要主盟一生風月最闗情相君未識陳三面兒女多知栁七名自有菊泉供祭享不消麥飯作淸明老身獨殿諸人後吟罷無端雪涕橫

懷曾景建二首

造物生才自昔難此君夭矯類龍鸞聖賢本柄藏椰子佛祖機鋒寓棘端疇昔諸人多北面暮年萬里著南冠傷心海內交遊盡篋有遺書不忍看

曽有舂陵逐客篇流傳哀動紫陽仙安知太白長流處亦在重華野邊碎板一如坡貶日蓋棺不見檜薨年誰云老眼枯無涕聞說臨川卽然【蔡季通貶道州君餞之云四海朱夫子徵君獨典刑靑雲伯夷傳白首太經有客憐孤憤無人問獨醒瑤琴空鎖匣斷不堪聼晦翁喜之手書其詩君亦貶死道州異矣】

內翰洪公舜兪哀詩二首

憶昔端平典冊新三麻九制筆如神內庭喚作眞學士晚軰推爲老舍人垂死遺言猶苦口平生諫疏最嬰鱗建功不作於濳死誰爲君王說厚倫

回首揚州一夢餘故交巳直玉堂廬寒暄未省通君實窮薄空煩誦子虛甚媿丈人於甫厚孰云夫子不回如【君除中書舉余自代】殘年無復陪精論開闔平生幾幅書

送李漕用之二首

斜飛慶曆皇華逺防出熈寧使指新但記歐公更此職不知趙濟是何人【爲常平劾富公者】剡章徧及孤寒士奮筆先誅聚斂臣自嘆暮年衰颯甚羨君老手獨埋輪

漢廷鹽鐵議交攻有詔姑惟舊法從聞道嶺南歌聖主一如河北感仁宗向舒自是堪王佐桑孔安知富大農他日公歸奉淸問可無鯁論贊烹封

答謝法曹

二詩簡淡掃穠華作者幾無以復加璧十五城方定價桃三千嵗一開花選騷意度卑唐體晉宋文章讓謝家莫道老夫今耄矣平章此事不應差

次王實之家塾韻

新敞朱甍映碧岑髙門誰識慶源深畤郊巳解傳家學石禮皆堪直禁林【介甫和甫】七葉文章眞有種二郎官職本無心庭前玉樹成陰未著手栽培昉自今【王筠云未有七葉之中名徳重光爵位相繼人人有集如吾門者】

喜湯伯紀登第

老覺人間無一忻怪來亁鵲耳邊聞休嗔窮鬼揶揄我絕喜春官摸索君疇昔先生有髙第卽今後死與斯文不應也躍看花馬忘卻江天樹與云

三月二十一日泛舟十絕

少遊欵段何從借伯厚雞棲未易求看取後村翁簡徑百錢聊稅一漁舟

退之嵗晚南溪上把釣聨詩得幾回便與烏衣羣從約及身彊健更頻來

向來平勃頗相知使粵歸來嵗月移只以一篙爲導從亦無劍馬可相隨

橋低水漲過船難旋拆船篷復旋安未免屈蟠篷底坐誰教君愛切云冠

弟兄玉映更珠聨豈減元暉與惠連欲笑漢人無具眼羨他李郭作神仙

眉洲嶼隔雪濤中聞此山川彷佛同但是至人遊息地邦人處處作離宮

𨿽沈璧馬計安施倐忽桑田變彌說與神通君看取潮頭不到艮山祠

溪北溪南一雨通山村佳處便掀篷老身不怕無安處著在漁翁保社中

稚子呼牛婦饁耕早秧水足麥風淸老農喜極還垂涕白首安知再太平

本朝耆舊數吾宗老監軒昻洛社中後五百年人定說過江復有戴花翁

三月二十五日飲方校書園十絕

才入中年防面難安知白首此團欒不妨時駕柴車出只作初騎竹馬看

伯兄廼漢司徒掾季子亦唐行祕書只願荊花常爛熳莫令蔓稍稀疎

自古根深枝葉蕃百年喬木到今存只畱諫艸傳家世莫著軺車入戶門【褚彥回以軺車給從弟炤炤大怒曰著此辱門戶】

西捨鳴笳索賦詩東家拽石請書碑眼中除卻壺山外多是新知少舊知

呼來不許望淸光麾去奚堪作省郎莫是後身劉快活揷花重入少年場

石室千年不復開庭花無語委蒼苔席間舊客惟枚叟白髮重將屐齒來

空畱蘚石僕斜陽不見奇章與贊皇何必雍門彈一曲蟬聲極意說淒涼

百年如電復如風昨日孩提今日翁乍可生前稱醉漢也勝死後諡愚公

早退分明勝一籌行年六十復何求東門與南山豆誰道君恩薄故侯

後有良工識苦心今無善聼孰知音老來字字趨平易免被兒童議刻深

題江貫道山水十絕

世間平逺景萬幅在洪家晚至畨君國方知不是誇【野處有樓名萬幅平逺】

一棹微茫裏孤亭紫翠間恍疑渉彭蠡又似訪廬山江險不容極禹功胡可忘向來小龍子衮冕食千羊夾立朝羣玉濃妝列萬笄中州不敢頓拋在瘴云西茆山千萬疊不得見天全帆出扶胥口無山只有天雪冒禹碑石云埋泌艸堂早知抱遺恨悔不挾亁糧半夜黃天蕩樓船雪浪中當年艸檄客今日負樵翁太武求溲處之祁著鏁邊淮風晨裂面淮浪夜驚船展捲嗟宣聖東西南北人昔還行腳債今作臥遊身一匹好東絹天寒家未溫盡教兒拆繡閒管婦無禈後村集卷十三

欽定四庫全書

後村集卷十四

宋劉克莊撰詩

雜詠一百首

萇

宗周危可憫萇叔死非難臣血三年碧臣心一寸丹

柳下惠

不怨窮並佚能安小與卑何湏立奇節展季卽吾師

樂毅

忿懟及韓駟荒唐入郢鞭樂生端可拜寧死不謀燕

屈原

芉姓且爲擄累臣安所逃不能抱祭器聊復著離騷

賈誼

寄聲謝絳灌勿毀洛陽人嵗晚治安防諄諄禮大臣

虞翻

孝亷巳稱帝賔佐盡封侯不道投荒客交州白了頭

顏魯公

鬼質內持衡彊藩外握兵一朝臨白刄乞米老儒生

李白

幸自忤將軍那堪觸太眞世無郭中令誰贖謫仙人

陸贄

飲食晚由竇門庭誰敢窺禁中無急詔不記奉天時

劉蕡

貂璫竊大柄韋布獻孤忠榜出惟風漢無名在選中

右十臣

尹伯奇

不愁兒足凍苐恐母心傷所以子範子惟彈一履霜

宜臼

莫親於父子天性有時移竟以婦爲厲空令傅作詩

申生

君父如天地𨿽逃安所之可憐共世子死不恨驪姬

曾子

親劬何以報子職貴乎勤梨本非難熟殊未易耘

伍尙

伍奢呼二子一至一奔焉逃父吾無取讐君亦未然

扶蘇

詔自沙丘至如何便釋兵君王令賜死公子不求生

東海王疆

聖經非拒父古誼有傳賢據以兵求勝疆能智自全

姜詩

晨興風色惡日晏汲歸遲寧與閨中訣莫令堂上饑

王祥

禮律通稱母寧分繼與親乃知履霜子絕似臥冰人

寧王

智出建成上賢於子糾多至今稱讓帝當日喚寧哥

右十子

伯夷

木主來西土檀車濟孟津只應千萬世瞻仰首陽人

嬰臼

賢矣兩家臣存孤極苦辛後來有曹馬亦是受遺人

王蠋

稷下空多士誰爲國重輕列城七十二死者一書生

魯仲連

六國鈞南面甘爲北面臣向防生一叱幾帝虎狼秦

豫子

紛紛荊聶輩猶有利而爲智氏已無後先生欲報誰

龔勝

已設牀臨牖何須綬著身遂令移鼎賊知愧飾巾人

陶淵明

卜築堪容膝休官免折腰寧書處士卒不踐寄奴朝

甄濟

唐徳𨿽中否猶能愧畔臣盡驅污賊者往拜詐喑人

何蕃

城去曽聮疏宣收亦舉幡向令無太學安得有何蕃

司空圖

節將飛颺去牙郎賣弄余唐臣不負國惟有一尙書

右十節

許由

一聞堯禪後洗耳急歸休鄰叟嫌泉濁牽牛飲下流

沮溺

皇皇問津者藐藐耦耕人不識吾夫子寧非古逸民

荷蓧丈人

客云自孔氏不覺喜逢迎止宿見二子孰云無世情

接輿

上古聞巢父衰周有楚狂由來豪傑士不必待文王

四皓

去避坑焚禍來成羽翼功畱侯不自語驅使紫芝翁

兩生

尙恐公污我何妨史失名深衣與短制同召不同行

嚴光

幸自沈冥去無端物色求蓑衣亦堪釣何必被羊裘

梁鴻

肅宗漢明主猶惡五噫詩一旦拂衣去世人那得知

龎公

采藥棲遲穏燃萁簒奪危景升不愛子卻念徳公兒

汾亭釣者

太公輔西伯嚴子客東京獨有汾亭者無人得姓名

右十隠

荀卿

歷歷非諸子駸駸及聖儔乃知焚籍相亦自有源流

穆生

決去先生勇懷安二子慚向令猶在坐楚市赭衣三

伏生

偶脫驪山厄龍鐘九十餘誰知漢掌故傳得不全書

轅固

面折公孫子堂堂負直聲安知上前論那復有黃生

申公

綰臧不自保彊致老先生魯邸今朝罷蒲輪昨日迎

兒寛

茂陵輕朴學寛對乃忻然口謾談三代書才說一篇

劉向

竊弓俱奮臂窺鼎疊磨牙同姓余中壘昌言抑外家

周堪

舊臣學淺晚召主恩深莫鑑蕭張否重來遂病瘖

鄭司農

新箋傳後學古訓發先儒不擬狂年少燈前罵老奴

王通

當時三晉地已有聖人生不曉河汾氏爲隋防太平

右十儒

孟之反

棄甲爭先去収兵殿後回但云馬不進應自聖門來

曹沬

數戰數敗北寧非將略疎収功一匕首安用讀兵書

亷頗

浪說三遺矢猶堪一據鞍君王不自試耳目信人難

李牧

說客爲秦諜君王信郭開向令名將在兵得到叢防

白起

太息臣無罪胡爲伏劍鋩悲哉四十萬寧不訴蒼蒼

防恬

絕漠功𨿽大長城怨亦深但知傷地脈不悟失人心

魏尙

塞外傳烽急雲中調守難誰爲帝言者白髮老郎官

李廣

飛將無時命庸奴有戰勲誰憐老衞尉身屬大將軍

馬援

土室不堪處其如瘴毒何莫年欵段馬有愧少防多

劉琨

除卻祖生外餘皆在下風老奴口耳小安得肖司空

右十勇

廣成子

不能戰涿鹿聊復隱崆峒揮手謝軒帝毋煩順下風

彭祖

活得如彭老憂愁八百春頻爲哭殤叟屢作悼亡人

老子

了不見矜色晬然貞徳容先生新沐髮弟子嘆猶龍

列子

肉身無羽翼那有許神通防得泠然意人人可禦風

徐甲

白骨因誰活靑牛與爾俱未酬再生徳更索積年逋

王子晉

宿有驂鸞約飄然遡碧霄不爲君主鬯卻伴女吹簫

安期生

子羽徒扛鼎其如欠轉圜不能決王霸聊去作神仙

劉安

忽棄國中去疑爲方外遊早知守都厠何似莫仙休

梅福

忽去爲吳卒深逃安漢公翻身天地外脫屣市朝中

孫思邈

藥品用昆虫遂虧全活功至今仙未得只在蜀山中

右十仙

瞿曇

世傳漢明帝始夢見金身曷不觀列子西方有聖人

維摩

面色削黃眉毫覆雪長安知四天下只在一禪牀

善財

放勲訪吾叔魯叟問聃所以此童子諸方亦徧參

達摩

直以心爲佛西來說最髙始知周孔外別自有英豪

盧能

明鏡偸神秀菩提犯臥輪更將舊衣缽占斷不傳人

馬祖

若非大气魄只是小機鋒老子一聲喝學人三日聾

徳山

此老手中棒輕輕也有瘢佛來與三十某甲莫須餐

支遁

若以色見我幾於貌失人林公少須髮澄觀欠冠巾

澄公

值亂行何適隨緣住亦安能將石虎輩只作海鷗看

志公

寺甲於江左身迎入禁中如何淨居殿餓殺老蕭公

右十釋

衛姜

俱著錦衣裳憑誰辧緑黃可憐君耄矣賢嬖不賢姜

阿嬌

甫聞阿嬌進又報衞娘畱莫倚金爲屋重重只鎖愁

烏孫公主

玉座吞聲別氊車觸目悲如何漢公主出塞作閼氐

平後

歆巳作佐命雄甘爲大夫獨余黃室主不肯面新都

辟司徒妻

倉皇問君父忠孝兩闗心絕勝杞梁婦惟知哭槁砧

冀缺妻

昔有二人貧耕田與負薪朱妻恚求去郤婦敬如賔

黔婁妻

夫節獨髙古婦賢傳至今旣爲加美諡復不用邪衾

齊人妻

不敢怨夫子徒悲誤妾身安知同穴者乃是乞墦人

儒仲妻

彼雛飾容服吾穉業耕鋤不以貧慚富賢哉婦儆夫

廬江小吏妻

尊嫜有嚴命妾不獲從夫去去猶回首諄諄別小姑

右十婦

召南媵

貴賤有定分勤勞無怨心若令逢呂武亦化作姜任

李夫人

恍惚疑如在纒綿愛未休明知己仙去猶欲出神求

馮昭儀

獸不能加害傾身障赭紅安知丁與傅他日鷙於熊

班婕妤

妾命薄如紙君恩冷似冰生當事長信死願奉延陵

蘇秦鄰妾

主命亦危矣媼謀眞拙哉煩君賜妾杖嗔妾覆君杯

樊通徳

妝束姑隨世風流亦動人等閒擁髻語千載尙如新

銅雀妓

誰謂曹瞞智回頭玉座空向來防上妓盡入洛陽宮

房老

殘香猶在笥舊曲尙書帬不及新歌舞樽前奉主君

緑珠

向來金穀友至此散如雲卻是娉婷者樓前不負君

柳家婢

忽見牙郎態吁嗟悔失身不虞小婢子曽是栁家人

右十妾

後村集卷十四

欽定四庫全書

後村集卷十五

宋劉克莊撰詩

雜詠一百首

毛遂

兩國爭衡際諸君袖手觀羣然著珠履誰肯捧銅盤

荊軻

把袖謀幾售開圖計忽窮空遺千古恨不中祖龍胸

項羽

頓無英霸气尙有婦兒仁聞漢購吾首持將贈故人

陳勝

辛苦傭耕久饑寒謫戍余竟令秦失鹿首爲漢敺魚

博浪壯士

殿上俄流血沙中竟脫身乃知燕刺客有愧漢謀臣

朱家

貴不見渠面危曽活爾身柰何施一飯便責翳桑人

田橫

南面稱孤貴西京謁帝卑誰能如李宻更望一臺司

劇孟

向令從七國是自列陪臣太尉空稱賞非知劇孟人

孫策

魚服俄離网龍泉忽缺鋩卻將江左業分付紫髯郎

周戴

戴昔刼名士周嘗暴里人少年一蕩子嵗晚兩忠臣

右十豪

鬼穀子

遺書今羽化傳者匪眞書此老縱橫祖儀秦得緒餘

二衍

𨿽以賔師待幾於妾婦然不羞君割地謾對客談天

韓非

韓子流於慘聃書妙入防百年同一傳誰是復誰非

莊子

誇大帝傳由形容跖侮郰僅饒聃禦寇共載一虛舟

侯嬴

白髮夷門老能興晉鄙師魏王備它盜曽不備如姬

範睢

不待精神契惟憑頬舌求莫年薦燕客差勝似穰侯

蘇秦

常產常心論平生不謂然晚知蘇季子佩印爲無田

田光

北面老先生人間事飽更不聞求樂氏但見薦荊卿

茅焦

焦子如天膽秦王似虎嗔如何刀幾上活得解衣人

蒯通

酈生方橫死蒯徹亦陽狂設不逢劉季同趨一鼎湯

右十辧

墨翟

墨子城無恙公輸械有窮要須能壁立未可恃梯攻

樗裏子

石馬殘陵下金鳬出藏中誰云樗裏智卜墓近秦宮

陳平

巧言愚冒頓厚賂餌閼氏祕計言之丑剛云世莫知

鼂錯

危晁知不免削楚慮空長東市哀朝服西京號智囊

楊修

老賊有肝鬲多爲徳祖窺誰令預籌事更與共觀碑

倉舒

全活嚙鞍吏平章秤象船丕乎眞有幸舒也竟無年

荀彧

殺身明逆順濡足救危亡未必荀文若甘爲操子房

漢昭烈帝

華容蘆荻裏一炬可無遺嘆息劉徳平生見事遲

杜預

徵南滿腹智實似小兒癡漢水有涸日沈碑無出時

李衛公

肘後臣非靳胸中彼未純乃知兵妙處不可妄傳人

右十智

韓起

帶從內府頒枕出古陵間卻咲韓宣子區區愛一環

富平侯

童作夫人紡藏錢百萬多不知三篋內還記舊書麼

董卓

虎視無彊對鴟張有簒心可憐臍裏燭不照塢中金

王戎

惜李常鑽核商財自執籌如何嵇阮輩放入竹林逰

石崇

金穀觴豪友珠樓擁艷姬南交來處悖東市悔何追

祖珽

左氏譏懷璧楊公卻袖金安知機巧者藏得叵羅深

張說

玉檢匪頒隆珠餽遺通更揮防墓筆褒讚死姚崇

元載

三千兩鐘乳八百斛胡椒不悟口中韈猶貪掌上腰

杜兼

沒有財遺臭生無善可傳向來堆白屋盡是窟郎錢

桑維翰

五季驕諸鎭終朝易十人使無孔方癖猶是漢名臣

右十貪

尹氏

棸蹶並畨楀今猶唾姓名國人深可畏尹氏更須平

太宰嚭

西子宴姑蘇靈胥賜屬鏤如何居上宰忠越不忠吳

呂不韋

豫建無長慮旁窺有販心絕嬴由呂相繼馬乃牛金

李斯

焚余寧有籍坑後更無儒不解愚劉項翻令二世愚

公孫

極力排舒黯聮翩去不回惟應刀筆吏時得到翹材

孔光

佞幸傳呼至師臣傴僂迎莫年靈壽杖幸自可扶行

李林甫

二相去畱際中原治亂分異時馬上淚遙灑曲江墳

盧杞

僭僞蟠宮闕忠賢血賊庭相君無喜慍面色只藍靑

崔昌遐

本欲除閹腐安知召宼戎緇郎不爲相朱賊得稱雄

馮道

坐閱數朝主竟爲何代人漢官敭歷徧獨自作師臣

右十憸

巷伯

哆侈何其甚憂傷只自知𨿽經夫子筆不廢寺人詩

梁丘據

國漸移田氏人誰悟景公牛山兩行淚據與寡人同

臧氏

嬖與賢分國賢疎嬖在旁未嘗無樂克其柰有臧倉

景監

但見顓朝久誰知媚竈勤紛紛由嬖進非特一商君

趙髙

歸自沙丘後因専定防功國由中府令帝在望夷宮

曹騰

費亭侯在日亂已有萌芽養得螟蛉種猶能覆漢家

張讓

舉國排閹尹還鄕少弔賔太丘芻一束全活幾多人

髙力士

五十年間事渾如曉夢餘三郎南內裏何況老家奴

仇士良

國老辭機宻閹児叩緒餘殷勤傳一訣莫遣上觀書

張承業

勅使爲唐患忠唐獨有君晚知王自取悞殺老監軍

右十嬖

神農

盡識參無毒明知堇有災安知嘗試者百死百生來

素女

厥初賦形貌固巳具陰陽素問無人讀流爲采戰方

扁鵲

疾始於榮衞哀哉不豫謀貪生諱聞死天下幾桓侯

醫和

壽有可延理醫無不死方扁曽憂骨髓和亦畏膏肓

李醯

自昔名髙世皆由藝入神未應除扁鵲世上便無人

夏無且

秦法嚴堂陛秦兵繞殿廬如何危急際只有一無且

華佗

古來神異少天下妄庸多文帝能全意曹瞞竟殺佗

壺公

跳入無人見誰知有路通長房非黠者艸艸出壺中

陶隠居

方差能臘腹學悞至漸襟幸有經文在休於注腳尋

韓伯休

女子乃知我明朝變姓名可憐逃不宻猶迫詔書行

右十醫

巫咸

列書詫知死楚些說招魂尙莫窺壺子安能返屈原

史蘇

繇語幾於防流傳信有諸王何謾辛苦易自是占書

詹尹

魚腹累臣訣蛾眉眾女仇靈均空發問詹尹若爲詶

季主

宋賈兩名士茫然立下風信知古賢聖多隠卜醫中

洛下閎

巧歷𨿽千嵗先知一日差未能下算子亦道是占家

嚴君平

賣卜本逃名下簾無市聲如何穹壤內知世有君平

京房

元帝何曽諭京生自此疎區區推卦气欲撼石中書

管輅

平叔知幾語疑於易學通嵗朝不相見隔日問三公

李淳風

逆知生女主預說覆唐宗誤殺五娘子安知在後宮

袁天綱

似有人推背相傳果是非請君看祕記若个泄天機

右十卜

項槖

義理無窮盡宣尼或未知老聃與項槖聖豈有常師

甘羅

函谷非無士登庸乳臭兒空令園綺輩頭白不逢時

外黃兒

子羽力扛鼎諸侯屈膝臣能從小兒語盡活一城人

終童

武帝有荒志終童無逺謀長繩自系耳莫系越王頭

童烏

擊防鑿帝竅躐等艸經混沌死七日童烏夭九齡

荀陳

彧作操謀主羣爲丕上公暮年翻有愧膝上與車中

孔融子

二穉吁何罪寃猶在史書老瞞渾忘卻只記哭倉舒

通子

但愛梨並栗不傳琹與書乃翁莫惆悵它日舉籃輿

阿宜

牧有諄諄誨宜無赫赫聲假令如叔父一世得狂名

阿買

座上交防廣城南講讀餘如何萬金產只解八分書

右十穉

漆室女

舉國聴桓子呼天誄孔郰可憐倚楹女徒爲魯君憂

東家女

神女登徒子防詞未必然感襄通一夢窺玉費三年

散花女

狡獪疑爲幻姝妍復似魔殷勤把花去莫惱病維摩

緹縈

天子覧書悲肉刑無復施不惟嘉烈女亦自活神醫

曹娥

穹壤有時敝娥名萬古垂直從彤管筆便到色碑

阿承女

古人重言徳初不論傾城切莫傷容鬂猶堪嫁孔明

戴良女

竹笥並練帔何妨托妾身若逢夫婿問向道乃翁貧

木蘭

出塞男児勇還鄕女子身尙能吞勁敵斷不慕西鄰

投梭女

琴挑何曽動梭投未免慚女郎循古禮元不解淸談

靈照

首如飛蓬亂家賣漉籬供老漢驚吾女禪機捷乃翁

右十女

後村集卷十五

欽定四庫全書

後村集卷十六

宋劉克莊撰詩

讀竹溪詩一首

不敢匆匆看晴窓幾絕編參它少陵髓饒得奕秋先友願低頭拜師曽枕膝傳巳將牌印子牒過竹溪邊

甲辰書事二首

捷書猶濕謗書隨太息斯人得禍奇文舉舊曽稱一鶚退之亦自喜孤羆彼讒罔極身羅織吾意憐才力髮絲老去眼中神駿少諸君莫怪道林師

往昔曼卿曽奪敕後來同甫竟成名艸茅匹士謀身拙槐棘諸公議法平囚服若爲探禹穴明時定不血秦坑何當拜舞雞竿了沽酒刲羊與壓驚

再和

動而得謗亦名隨生子看來不必奇爾輩眞堪畀豺虎君王安用獵熊羆人言李白文如錦誰信盧能命若絲回首世間機穽惡子歸閉戶有餘師

鵠袍再著姑行法雁塔重來定防名大尹前呵寛賈島相君十反訪州平故溪舊有釣魚石平地今多陷馬坑不信天公囚兩鳥一鳴防遣百虫驚

三和

自古名髙易毀隨誰令俶儻更權奇心知吾友必中鵠眼見乃翁初夢羆所幸解驂逢晏子不須結客報袁絲古人進徳多因此公冶臺卿是汝師

同進多爲蕡訟屈薄徒苦與賀爭名從教雪犬吠所怪肯學秋虫鳴不平沙虱伺人陰發矢蝦防欲客化爲坑【玉川答蝦防云我身化作靑泥坑】相逢莫說當時事說著當時尙失驚

四和

一槖蕭然五鬼隨竟緣名盛與文奇可曽天下無麟鳯何必山中有虎羆蜂蠆尾猶如許毒蜘蛛腹得幾多絲聖賢不校吾家法車及蒲騷豈足師

誰謂斯文無定價獨憐之子坐虛名主司頭與筆俱防宰物心如秤樣平駿馬卻還國西域病鴟墮落屋東坑老夫謝絕人間事亦爲諸賢喜且驚

五和

出門機穽已相隨竟放靈均逐伯奇始者齧膚防似蚋俄然擇肉及於羆【韓詩擇肉於熊羆肯顧與貍】不言快箭穿楊葉卻訝長松托絲敗壞人材由利祿乃知曽防勝顓師少日父兄誇俊聲後來塲屋擅文名錦囊久矣憎長吉玉枕幾於殺阿平【王惇殺平子先取其玉枕】怪底鷗羣及魚隊化爲虎落與蛇坑可憐彩翠矜毛羽頋影無言只自驚

六和

對防南宮恥詭隨聊攄腹憤發胸奇並驅何異牛同驥獨步方知虎畏羆罰汝業儒磨鉄硯輸他擁妓寫烏絲區區夢裏爭蕉鹿咲殺傍人與士師

範老登科猶別姓余公應舉亦更名人心何止矛般險世道於今砥似平到了赭衣同適市知它白棓欲誰坑【鐘防作大坑白棓欲殺魏兵未發爲魏兵所殺】云端別有冥冥翼不受虛浪箭驚

七和

妙年文價重和隨不料東家產此奇讒者紛紛傳有虎詞人往往讓於羆探囊巳足三年艾補衮那無五色絲聞說卜鄰王翰了長卿安敢出偏師

南京放榜已蜚英北闕傳臚卻漏名潛救八義文最敏【溫飛卿事】盡歸一网气難平白生作麼教持杵越石爭些已見坑【王愷欲坑劉琨兄弟】莫倚晴天頻吐綬兒童見了又須驚

八和

黠兒陰挾彈丸隨發巧懸知中必奇蠅本至防求附防猶可畏況生羆【李義山詩封狼生防防生羆】烘燖似虱羣藏絮纒縛如蠶自吐絲玉汝於成賴渠輩何須挾防逺從師早知抱璞煩三獻底用操觚角一名歸去驢堪駝子美向來羊尙記初平裏居僅有簞瓢巷壁立元無鼓鑄坑說與添丁並徳曜從今熟寢不須驚

九和

羣兒孰敢比肩隨翻水成文出愈奇人欲彎弓后羿天寧飛箭中王羆愛材不忍淹叢棘去惡眞如斬亂絲珍重阿防宜弩力此生不可負君師

貫索星明方用事金花帖至枉標名朝無左右容鄒子家有嬋媛詈屈平忍使衣冠同坐錮未聞逢掖自相坑還鄕何止交逰絕鷗鳥逢渠也自驚

十和

一夫倡禍翕然隨白晝通都作祟奇割肉直將人餧虎聞聲能感類求羆忽傳先輩逢淸雪失喜衰翁有黒絲自古英材須樂育謂余不信質先師

盛徳能容人有技忮心尢忌士知名訓狐聲厲憎韓子鸚鵡才髙累禰平班特隠君幾負局塞鴻奴輩不煩坑客來林下溫前話尙得山翁掩耳驚

送實之倅廬陵二首

芻言當日偶然同白首家山各固窮海內僅存一畏友人間遂有兩愚公似聞黃閣登迂叟且向靑原訪醉翁此士未應無著處棲棲十載六治中

君去江邊春色濃羣花照席萬枝紅守分風月元非贅吏白文書但托聾黃本何堪處秦觀白麻近已拜申公早歸了卻蘭臺史莫久吟詩快閣中

送葉士龍歸竹枝精舍

侍講開甥館三間不至奢少曽居北面老只住東家野筍庖尢美深衣衮未華何時尋舊路去謁玉川茶【勉齋依文公以居雲叟勉齋髙弟也】

題李斗南詩卷

君家兩詩人詩名滿天地大者扶宿酲入論金鑾事小者乘天風去艸玉樓記卻後五百年之子豈苗裔柰何不神仙亦復未富貴抱瑟諸公門索米長安市

題安仁陳慧父詞捲

已著西山序集端欲添一字愧才慳平生行腳千詩裏嵗晚營巢萬竹間後有揚雄寧不好世無孔子孰能刪歸舟他日溪邊過珍重先生莫掩闗

夜讀樂平吳燊書鈔用與伯紀韻

病思羈懷少豫忻暮年猶幸友多聞千枝管禿因稽古一啜芹甘欲獻君明主何曽輕朴學後儒大率讀今文藏山俟聖吾儕事何必時人好子云

挽湯仲能二首

拔起眞三秀分飛秖二難怕趨丞相熱寧忍後山寒梅老徒書局䢐徠不諫官如何令國奕白首局旁觀訃至聾三日悲來贖百身太丘州裏化伯起子孫貧零落歐門士消磨濮議人殷勤賫掬淚一灑素車塵

無題

主聖如天忍棄遺臣愚何地著孤危白虹貫日殆虛語中野履霜無怨辭寶玦巳隨屍血浸鐵鞭未必臀知莫年一寸丹心在卻怪湘累有許悲

十一月二日至紫極宮誦李白詩及坡谷和篇因念蘇李聴竹時各年四十九餘今五十九矣遂次其韻

翰林兩仙人偶來聴風竹蕭蕭玉千竿采采緑一掬少時負不羣中嵗乃見獨嗟余長十年所至戀三宿徑當還笏歸奚俟揲蓍卜夜郎與儋耳老大費往復宜州殿其後路險車又覆山中采芝去舍下炊粱熟

答王侍郎和紫極宮詩

侍郎如蒼官嵗寒友梅竹步行以當車瓢飲不如掬舊人存者少靈光巋然獨朝野推意新州閭敬齒宿嗟餘詩學淺未敢窺衞卜【衞宏卜商】朱才一倡白圭費三復共談端平事前局尙堪覆願言介眉壽江鄕秫田熟

答廬陵彭士先

昔牧昌黎州嘗負君詩債今使畨君國又辱君訪逮稍訝顏發非因感嵗月邁君气不墮歸君詩有光怪乍觀袪目眚徐聴驚耳聵柰何行推敲不使坐賡載茫茫彭蠡津眾水之所匯投竿鼇堪釣拔劍鯨可膾玆事要力量斯文極變態吾方困缿筩君亦挑布袋人生並合難況復各老大

題弋陽方友民所藏紫巖西山二帖

摩娑妙墨憶防言故篋才餘二帖存往昔翁爲紫巖客後來子及浦城門晚生多說防諸老它日誰堪見九原自嘆西河索居者暮年歸夢繞田園

題方友民詩卷

刪定實惟曽大父文忠況是老先生力行所學斯無愧偶發於詩亦有聲合止笙鏞成雅奏抉挑艸木示防情嗟余公事君歸興不得相從細講明

答陳楙伯二首

乃翁良玉不勞攻之子天葩特地紅海道扁舟明日具江東尊酒幾時同上樓誰伴老元徳驚座今逢小孟公回首暮云千里合有書何處托徵鴻

聖處分明世鮮知古人豈是異肝脾謂鰲可釣無傳法視虱如輪有悟時老子夢中還說夢郎君詩外試求詩向來枉立埋腰雪妙在心通不在師

送王允恭隠君

一葉撐來江浪闊兼金卻去客囊空都將嵗月供丹竈不要功名上景鐘古有禮羅招處士今無書幣起逋翁南陽只在荊州北時一登髙弔臥龍

送方時父

向來羞作繞枝飛劉表區區不足依索飯兒嗔郎罷出畵眉人約槁砧歸食魚底處容長鋏射虎今方尙短衣老縛一官行未到羨君去采故山薇

題宋謙父四時佳致樓【有序】

吟者多矣率爲環翠卒章下注腳惟張公元徳兼取別詩佳興與人同之句以互相發明余不識張公端平初同召審張辭不至余所愧也故拙詩本張遺意

四序推移景疊新二詩體認理尢淸愛蓮亦旣見君子看竹不須通主人領略春風來廣座分張月色過比鄰端能著我西家否客戶何妨贅一民

題宋謙父詩卷

佳山祠畔結茅茨猶記吹塤更和箎蘇氏舊稱小坡賦秦家晚重少章詩交防一老今華髮疇昔諸昆盡白眉子不可來吾欲去壁間塵榻拂何時

寄楊休文髙士

未答前書毎有慙忽収近訊自開緘繳回玉笥山人號換得金門羽客銜石鼎聮詩塵滿硯竹宮應制艸盈函可憐予與君俱錯投老方思卸戲衫

題倪上人詩卷

故交嵗晚各西東邂逅斯人慰老窮莫把冠巾浼澄觀更添須髮惱林公彊牽謝客爲禪客閒伴涪翁作釣翁行矣余方有公事異時倘肯訪山中

題羅亨祖叢菊隠居

令君抱甕當秋晚手種寒葩占斷淸伯始厚顏貪飲水靈均滿腹飽餐英要須晚節分香臭寧與朝華角悴榮父老方誇琴調古未應髙興慕淵明

題余幹姚三錫書鈔

頃傳湯序心傾挹玆得姚鈔手闔開朱子所疑非孔傳漢儒之罪甚秦灰時淸縱未經筵召嵗晚寧無掌故來轡逺臣慚力薄不能爲國論遺材

挽李秀巖二首

耆舊凋零尙秀巖可堪華表揭新銜甘泉頌就拋荷槖寶苑方収入枕函宿昔山人來少室暮年太史滯周南嗟余去速公歸晚不得埋腰立雪參

獲麟以後更休論化鶴而歸亦浪言過眼忽看遺老傳終身不及長公門山房惜未從公擇書局聞曽擬道源【今丞相防公嘗言秀巖欲以史局見辟】六合茫茫千載逺些成無路可招魂

追用南塘韻題尹剛中潛齋

幽士慕鱗潛通人笑蚓亷誑腸韲味美節腹筍生添諸老徒推轂先生且下食惟陳簋二餽不費金兼和靖招延晚方齋仕進恬緒言傳粹宻古調掃穠纎紫气來傍境靈氛告吉占因思眠雨艇得似曝晴檐無巳防坡谷䢐徠客弼淹芻言輕一羽未必動巖瞻

追和南塘韻呈湯伯紀尹子潛

誄南浦了誄余杭各掩新丘若斧堂不見天球在東序競吹宮笛奏西涼後生誰附靑雲傳故吏惟餘白首郎浩嘆縹縹雙鳯逺老身如雁漫隨陽

題蔡烓主簿詩卷

詩作平生祟因而廢不爲君豪頻挑戰吾老怯交綏哨騎來無定綱船發尙遲日長無職事半是撚髭時

又七言

舊止四人爲律體今通天下話頭行誰編宗應添譜要續傳燈不記名放子一頭嗟我老避君三捨與之平由來作者皆攻苦莫信人言七步成

題汪道士云庵

觸石才膚寸垂天忽怒飛道人不出戶笑汝出還歸

次韻湯伯紀送別二首

尙在朝廷記憶中敢於君命擇西東獨憐家有百嵗母可使人嗤六十翁芰制子能華嵗晏蒓羹吾亦感秋風書成藏向深山裏莫費君王遣所忠

比似莆杭傾蓋時更崇古雅黜新奇久棲衡泌寧非樂不倚門墻未易麾析理自應重講席論文吾合防降旗撫欲奏成三嘆何處而今有子期

餞送髙大著出鎭嚴陵

抗疏鳴陽易翻身出晝難無家歸蜀道有勅管嚴灘席槁臣言戅分茅聖度寛空令同館士極目認帆竿

進經筵講禮記徹章詩

惟王建邦國以禮定乾坤大分嚴堂陛彌文及冠昏徐行非曰遜亟拜不爲煩臣豈容私量人誰越短垣秦惟捐則覆魯以秉而存制備周京奠儀成漢帝尊民彛何可泯經籍未嘗燔明主親臨決諸儒共講論裨諶謾求野戴聖自専門伋學方垂範聃書盍塞源四篇殊建武百問陋開元防稡新編鉅芟夷聚訟繁俚詞羞狗曲小辧戒猩言舞蹈威顏近傳宣詔語溫昭回灑羲畫燕衎洽堯樽寶帶頒藏府名駒出大宛防持叨象版烹啜試龍團羇賤均螻蟻淸華綴鷺鵷謏聞慚倚席朽質謬乘軒占畢無嘉頌將何報上恩

恭和禦制禮記徹章詩【並奏章】

臣某恭惟皇帝陛下蹈堯稽古法禹惜陰臨政巳二紀於玆典學靡一朝而輟屬者禮經徹捲講席第勞錫禦府之珍藏張鈞天之廣防被以昭回之飾洋乎雅正之音其在宮庭巳踐成湯制心之訓及形翰墨不忘孔氏克巳之言皆上聖知行之所充非諸儒誦說之能贊臣猥從逺服甫侍細旃夫何螻蟻之防忽覩龍鸞之妙非但詫殊榮於流輩又將傳至寶於子孫仰止明良方賡喜哉之作退惟狂簡輒裁斐然之章謹昧死仰和聖制一首陳謝以聞臣無任瞻天仰聖激切屏營之至

臨決遺經自聖衷固殊野外與淹中五三典禮勤稽古十六星霜久積功倚席居然慙寡淺登牀安敢紊卑崇防民不在文爲末端系宮庭實踐充

丁未春五首

端平淳祐兩匆匆過眼光陰掣電同六十一翁無出理山長寄夢魂中

生死榮枯一付天誰能裸露自求全殷勤寄語袁司隸濫及無須或可憐

道是生薑樹上生不應一世也隨聲暮年受用堯夫語莫與張程幾个爭

屢批龍鱗眷未衰臣萬死負恩私玉階方寸從容語惟有天知與上知

朝領諸儒上木天夕同野老話茅椽何須支枕思殘夢宮錦漁簔總偶然

和鐘子鴻二首

匹雛欲拔佞山難還敕區區慕守官捋虎自憐餘勇在狎鷗似責昔盟寒新麻斷腕毋容艸墮甑回頭不更看老子平生差耐事肯於得喪置悲懽

淸吟頗覺續貂難銜袖勤於贄熱官怪子車輪行地逺愧予門戶似冰寒舂粱禮數呼兒具覆醬文章怕客看老去商歌聲滿屋孰云野處寂無懽

題端溪王使君詩卷

社友凋零雅道窮使君於此信英雄性情所發前無古騷選𨿽髙不必同蚤日甫曽懷渭北暮年某只在家東何時偃伯興文治盡采新吟獻法宮

疊前韻謝元邃

愈叩新新愈不窮小儒气索敢爭雄安知太白心腸異但見曹公口鼻同顧我牢愁來澤畔放君獨步向江東【南朝人云江東無我卿當獨步】他時應制金鑾殿定有蛾眉妬入宮

三疊

文字無窮才有窮可能纎艶敵渾雄早知大將壇埸峻晚作鄰翁保社同臣向讎書曽殿北【本傳石渠在未央殿北】君公避世且墻東【後漢避世墻東王君公】男兒遇合由時命豈必詩名滿六宮

挽陳惠倅

昔預八仙飲深知七子才云何埋玉樹不復倒金罍錦制曽三試羅浮欠一來吾衰慚誄筆搔首寄余哀

挽姚循州【直夫元泰之弟】

太息龍川守専城美績傳方聞歌叔度俄有謗文淵舊府黃茅外新丘紫帽邊二姚俱已矣懷昔一淒然

茘支盛熟四絕

繡行鄕國詫兒童錦裹宮城擅長雄看取後村眞富貴屋山丹繪半天中

曽攀玉李靑冥上亦摘蟠桃縹緲邊定是三生有靈骨謫歸猶作荔支仙

牡丹姚魏茘方陳歐蔡亡來罕識眞縱使有文堪續譜未知楷法屬何人

吳兒一夏甑生塵染藕炊菱不療貧安得風檣馳萬樹屬饜菜色莧腸人

石塘感舊十絕

浮空紫气何須爾度世金丹豈有之函谷不煩闗尹出城南莫遣樹精知

鹿門陳迹有餘哀獨記龎公返自崖行到當時相送處不知老淚自何來【余往來甥館外舅未嘗相送惟戊子悼亡而歸送至延慶】

沈郎院閉防云収寂寞秋花折樹頭畱取斷弦來世續此生長抱百年愁

比丘防泣別瞿曇秦失三號弔老聃自笑此翁非鐵漢白頭來此哭同參

鬢邊雪映眼中花更閱人間幾嵗華丁未老人開七秩尙攜雞絮到君家

光霽丰標今寂滅靈明根性詎消磨夜來一段佳風月不見堯夫只見窩

三塋相望一牛鳴來掃新松百感生季札旋封孔哭墓晉人謬謂聖忘情

禪學年來亦自衰大叢林屬小闍黎寒翁庵子如蝸殻卻有彌天釋住持

中軍晚嵗甥辭去左相今朝客不來看取少林誠長老死生林下伴寒齋

久作遼天獨鶴飛鏡鸞余念尙依依荒山野水蘇溪路愁絕鰥翁挈影歸

九日登辟支巖過丁元暉給事墓及仲弟新阡二首

絕巓萬籟盡沈沈重倚防幹感慨生古佛龕中苔上面故交宰上樹成陰山無白額妨幽討野有黃花且滿斟莫怪徘徊侵暮色老人能得幾登臨

歷歷向時逰覧處重來年已迫桑楡大衾尙欲同林下華表安知忽路隅自古增悲摘蔓卽今不共插茱萸人生患不髙年爾到得年髙萬感俱

題林璞經屬平宼錄

儵爾蜂窩起俄然防首梟果能歌競病不枉事嫖姚瘴嶺収氛祲朝家賞爛焦祝君深養勇稍北有天驕

季父習靜哀詩四首

闗洛源流逺幹淳輩行尊一檠常對捲貳簋亦開樽縞素幾空巷纁不及門異時遺逸傳誰定訪丘園憶在嬰兒日常依少父傍不嗔仲容小猶記阿宜長誨語祛防吝俚辭愧惰荒從今有疑義無復叩山房習靜先生子劉子新阡卽此是標題便無華表翔雙鶴不有生芻借只雞在昔陶潛書處士從他孟徳揭徵西原頭一慟闗倫紀始信彭殤未易齊

易學紛紛各著書獨於師說著工夫涪翁舊傳七分止邵子先天一畫無不遣耆英陪講讀空畱章句授生徒卽今黃防方施用姑可藏山待後儒

工部弟哀詩二首

忽然吹散恨難平六十年間老弟兄春艸池塘成昨夢夜牀風雨付來生歸謀甫裏田差晚去與端溪石共行部曲出門情態異不如籠鶴有哀聲

去嵗書來欲解麾數行遺墨半傾欹斑衣不遂娯親志白髮因吟哭子詩讓棗猶如前日事摘空抱暮年悲情知衰淚無堪滴原上寒笳苦死吹

挽方徳潤寶學三首

龔勝乘車晚陽城伏閤初自云臣語戇不是上恩疎黃壤全名節靑編載諫書始知年與徳造物有乘除憶被烏臺劾聃非傳偶同瞽言萬死明詔赦忠全活皆英主淹畱各禿翁傷心古遺直不返瘴雲中晚賜延和對言公去國深遂良垂白髮臣甫抱丹心馳驛無銀信遺麾有玉音遙知遺奏上未免動宸襟

挽方孺人一首【寶學之女】

壼範經親授笄年詠好逑謂迎荷槖返豈料蕣華休斷雁元方恨離鸞小宋愁鄰翁憊無力不及送原頭陪諸先輩題名登春臺臞軒卽席次故相陳魏公韻某繼作

臺荒屋老閱人深拂拭畱題重整襟科目一朝來劵外姓名三世在碑陰公孫晚嵗叨明詔裘氏當年費苦吟報與曲江先輩道老婆非復少時心

遨頭唱首各髙深才薄難披作賦襟巳覺鸎花成一夢尙貪螢雪競分陰卽今空負臺萊意宿昔曽賡殿閣吟北望鈞天搔白首區區終有祝堯心

答循倅潛起

別後書稀夢亦稀忽傳尺素到柴扉不知天方徐步將謂云鵬久怒飛句律斬新過似舊姓名略是復疑非長官仙去賔朋散存者依稀有杜防【亡友鄭君瑞爲閩淸宰君爲主簿余始識君於縣齋】

過季父新阡

父兄俱映漢藜靑獨老空山聚凍螢生不肯扶靈壽杖死堪上應少防星向來枕膝傳師學末後懸棺合禮經惟有書房舊時月夜深得得照疎櫺

後村集卷十六

欽定四庫全書

後村集卷十七

宋劉克莊撰

詩話上

故事經筵徹章宸翰賜講讀官詩率取前人絕句淳祐丙午講禮記畢錫宴祕書省禦制七言唐律一首云鰲極開先巳降衷上天下澤禮居中三才義理維持力萬世綱常建立功孔聖法言多纂輯漢儒師學共修崇經帷講徹資羣彥克巳工夫在擴充詩旣雄渾而奎文絢爛行艸遒麗各爲一體侍讀少師鄭公以下拜賜者十有四人克莊與焉徹章賜禦制詩自今上始

施罛濊鱣鮪發發葭菼揭揭庶姜孽孽庶士有朅鄭氏曰庶姜謂侄娣董氏曰庶士謂媵臣毛氏曰孽孽盛飾余始悟屈原九章云魚鱗鱗兮媵予之意本此詩四言尢難以三百五篇在前故也韋氏云誰謂華髙企其齊而誰謂徳難厲其庶而使經聖筆亦不能刪也曹公短歌行末雲山不厭髙海不厭深周公吐哺天下歸心且孔融楊修俱斃其手操之髙深安在身爲漢相而時人目以漢賊乃以周公自擬謬矣

魏文帝善哉行雲人生如寄多憂何爲今我不樂嵗月如馳當操無恙植以才倉舒以慧幾至奪嫡謂之多憂可也及受漢禪足快其所大欲矣帝旣猜阻鮮懽而諸侯王就封者皆爲典籖所迫多見削奪其末命乃托國於狼顧之仲達是帝之憂至死未已何時而可樂乎曹植以蓋代之才他人猶愛之況於父乎使其少加智巧奪嫡猶反手爾植素無此念深自斂退𨿽丁儀等坐誅辭不連植黃初之世數有貶削方且作詩責躬上表求自試兄不見察而不敢廢恭順之義卒以此自全可謂仁且智矣文中子曰至哉思王以天下讓眞篤論也贈白馬王彪云丈夫志四海萬里猶比鄰恩愛茍不虧在逺分日親何必同衾幬然後展殷勤憂思成疾疢毋乃兒女仁倉卒骨肉情能不懷苦辛末云離別永無防執手將何時王其愛玉體俱享黃髮期於時諸王凜凜不自保子建此詩憂傷慷慨有不可勝言之悲詩中所謂蒼蠅間白黒讒巧令親疎蓋爲灌均輩發終無一毫怨兄之意處人倫之變者當以爲法

彰以驍勇斃植以文義全蓋丕所忌非文人也使倉舒在卻未必可存倉舒亡操謂丕輩曰我之不幸汝輩之幸也此語失父道矣豈所以愛倉舒哉陸機弔魏武文云曩以天下自負今以愛子托人其言甚可悲也嵇康幽憤詩云性不忤物頻致怨憎按康傲鐘防不與語與山濤書自言薄周孔而非湯武其所忤也大矣子元子上見書自無可全之理況加以士季乎𨿽欲采薇散髮頥性養壽豈可得也

四言自曹氏父子王仲宣陸士衡後惟陶公最髙停雲榮木等篇殆突過建安矣

五言見於書詩如元首叢脞哉胡爲乎泥中之類非始於蘇李也武別陵云欲展淸商曲念子不能歸又云願爲雙黃鵠送子俱逺飛陵𨿽萬無還理武尙欲拔之以歸漢忠厚之至也

康樂稱太傅爲宗衮子建稱孟徳爲家王皆自我作古嵇康以非湯武三字殺身如韓亡子房奮秦帝魯連恥之句謂之反形巳具可也康樂安得全乎然康樂若以攺物爲恥竊負而逃可也爲淵明亦可也旣仕宋乃欲爲子房魯連於誼未有所安悲夫

阮嗣宗云寧與燕雀翔不隨黃鵠飛黃鵠防四海中路將安歸蓋嘆時人之安於卑近而自傷其才大志廣無所稅駕非謂士之抗志甘爲燕雀而巳嵇阮齊名然勸進表叔夜決不肯作

文章正宗初萌芽西山先生以詩歌一門屬予編類且約以世教民彛爲主如仙釋閨情宮怨之類皆勿取予取漢武帝秋風辭西山曰文中子亦以此辭爲悔心之萌豈其然乎意不欲收其嚴如此然所謂攜佳人兮不能忘之語蓋指公卿羣臣之扈從者似非爲後宮設凡予所取而西山去之者大半又增入陶詩甚多如三謝之類多不入

詩至三謝如玉人之攻玉錦工之機錦極天下之工巧組麗而去建安黃初逺矣

陶公如天地間之有醴泉慶雲是惟無出出則爲祥瑞且饒坡公一人和陶可也

潘嶽雲春榮誰不慕嵗寒良獨希若能卻顧長慮者然身逰金穀以賈謐石崇爲托嵗寒之地悲夫

謝康樂有擬鄴中詩八首江文通有擬雜體三十首名曰儗古往往奪眞亦猶退之琹操眞可以廟瑟子厚天對眞可以答天問今人號爲摹儗某作求其近似者少矣

贈盧諶詩前歷序伯王之佐下雲中夜撫枕嘆思與數子逰又云功業未及建夕陽忽西流時哉不我與去乎若云浮昔蒯通讀樂毅之書而泣余於越石此詩亦然前作有甚拙者劉越石云宣尼悲獲麟西狩涕孔郰兩句一事也阮嗣宗云多言焉所告煩辭將訴誰兩句一意也然不以瑕掩瑜

宋少帝前溪曲云黃葛生爛漫誰能斷葛根寧斷嬌兒乳不斷郎殷勤其才思乃在陳後主隋煬帝之上魏文帝有見挽船士新婚別妻詩一首庶幾熠燿宵行蠨蛸在戶之遺意呂東萊馬嵬詩云錦襪千年恨皇輿萬里程寧知挽船士亦有別離情挽船事與馬嵬不相涉而善用之如此

焦仲卿妻詩六朝人所作也木蘭詩唐人所作也樂府惟此二篇作敍事體有始有卒𨿽辭多質俚然有古意徐陵所敍玉臺新詠十卷皆文選所棄余也六朝人少全集𨿽賴此書略見一二然賞好不出月露气骨不脫脂粉雅人莊士見之廢捲昔坡公笑蕭統之陋以陵觀之愈陋於統如沈休文六憶之類其防慢有甚於香奩花間者然則自國風楚詞而後故當繼以選詩不易之論也

唐初王楊沈宋擅名然不脫齊梁之體獨陳拾遺首倡髙雅沖淡之音一掃六代之纎弱趨於黃初建安矣太白韋栁繼出皆自子昂發之如世人拘目見酣酒笑丹經昆侖有瑤樹安得采其英如林居病時久水木淡淸閒臥觀物化悠悠念羣生靑春始萌達朱火已滿盈䢐落方自此感嘆何時平如務光讓天下商賈兢刀錐已矣行采芝萬世同一時如吾愛鬼穀子靑谿無垢氛囊括經世道遺身在白雲舒可彌宇宙捲之不盈分豈徒山水壽空與麋鹿羣如臨岐泣世道天命良悠悠昔日殷王子玉馬遂朝周寶鼎淪伊谷瑤防成古丘西山傷遺老東陵有故侯蟬蛻翰墨畦逕讀之使人有眼空四海神逰八極之興

杜審言夜宴云酒中堪累月身外卽浮雲登襄陽城云楚山橫地出漢水接天回妾薄命云啼鳥驚殘夢飛花攪獨愁杜氏句法有自來矣

杜五言感時傷事如親朋無一字老病有孤舟如敢料安危體猶多老大臣如不愁巴道路恐濕漢旌旗其用事琢對如須爲下殿走不可好樓居如竟無宣室召徒有茂陵求如魯衞彌尊重徐陳略喪亡八句之中著此一聮安得不獨步千古若全集千四百篇無此等句爲气骨篇篇都做圓荷浮小葉細麥落輕花道了則似近人詩矣

古人感知巳之遇季布奏事彭越頭下臧洪盧諶皆不以主公成敗而二其心叔季所謂賔客方翕翕熱時則趨附恐後及時異事攺則振臂而去至有射羿者世傳嚴武欲殺子美殆未必然觀老親如宿昔部曲異平生之句極其淒愴至位置武於八哀詩中忠厚藹然異於幕府少年今白髮之作矣李義山過舊府寄諸掾詩云莫憑無鬼論終負托孤心猶有門生故吏之情可以矯薄俗

唐人善形容人情物態杜公云巳經十日竄荊棘困阨極矣然腰下寶玦靑珊瑚終不解去何也義山云不收金彈拋林外卻憶銀牀在井頭亦曲盡貴公子之憨態若貫休輩自拳五色毬迸入他人宅卻捉蒼頭奴玉鞭打一百之句拙俚甚矣

太白古風雲大雅久不作吾衰竟誰陳王風委蔓艸戰國多荊榛龍虎相啖食兵戈逮狂秦正聲何微茫哀怨起騷人揚馬激頽波開流蕩無垠廢興𨿽萬變憲章亦巳淪此今古詩人斷案也黃河走東溟白日落西海逝川與流光飄忽不相待春容捨我去秋發巳衰攺人生非寒松年貌豈常在吾當乘雲螭吸景駐光彩西上蓮花山迢迢見明星素手把芙蓉虛步躡太淸此六十八首與陳拾遺感遇之作筆力相上下有唐諸人皆在下風

古人服善太白過黃鶴樓有眼前有景道不得崔顥題詩在上頭之句至金陵遂爲鳯皇臺詩以擬之今觀二詩眞敵手棋也若它人必次顥韻或於詩版之傍別著語矣

玉川子貧甚僧送米令割俸其家必無蓋藏一婢赤腳必無姝麗所訟惡少騎屋下瞰未必盡然旣爲笞捕惡少不以爲徳反謂處置未是它人處此必怒退之乃巽詞謝之爲具招之玉川赴其約又先致雙鯉亦不之卻舊史稱退之性崛彊以玉川事觀之乃一委曲人也然其與憲宗爭佛骨與禦史中丞李紳爭臺參與王庭湊爭牛元翼與河南尹鄭相爭賣餅軍人則毅然不可奪崛彊於大節而委曲於羣碎此其所以爲退之歟李翺張籍皇甫湜皆韓門弟子翺妻又防女也故退之皆名呼之如雲李翺觀濤江又云籍湜輩然翺祭退之文乃稱爲兄師弟子姑未論兄妻之諸父可乎籍祭詩云而後之學者或號爲韓張有抗衡之意湜作墓碑云公疾諭湜曰死能令我躬不隨世磨滅者惟子以爲屬退之乃賴湜而傳耶近世推黃配蘇亦類此

退之性喜玩侮如呂醫山人之類固可侮楊之罘侯喜諸生也乃況之罘以柏馬又借釣魚嘲喜云舉竿引綫忽有得一寸才分鱗與鬐盧仝張籍之齒長矣於盧則云先生抱才終大用宰相未許終不仕形容其迂闊不少貸於籍則云君乃昆侖渠籍乃嶺頭瀧譬如蟻蛭防詎可陵崆贈崔立之云朝爲百賦猶鬰怒暮作千詩轉遒緊若服其敏者下句卻云才豪气猛易語言往往蛟螭雜螻蟻則多而不精可以槪見其於詩人中惟東野文人中惟子厚稍加敬

唐僧見於韓集者七人惟大顚穎師免嘲侮髙閒艸書頗見貶抑如惠如靈如文暢如澄觀直以爲戲笑之具而已靈尢趺蕩至於醉花月而羅嬋娟此豈佳僧乎韓公方且欲冠其顚始聞澄觀能詩欲加冠巾及觀來謁見其已老則又澘然惜其無及所謂善謔而不爲虐者耶

栁子厚才髙它文惟韓可對壘古律詩精妙韓不及也當舉世爲元和體韓猶未免諧俗而子厚獨能爲一家之言豈非豪之士乎昔何文縝嘗語李漢老云如栁子厚詩人生豈可不學他做數百首漢老退而嘆曰得一二首似之足矣文縝後從北狩病中詩云歷歷通前刼依依返舊魂人生防有死遺恨滿乾坤𨿽意極忠憤而語不刻急亦學栁之驗

呂溫坐伾文黨黜守道衡二州卒於衡栁子厚誄之曰遷理於道民服休嘉賦無吏迫威不刑加又言二州之人哭者逾月坡公謂溫小人何以得此然余觀溫集送江華毛令絕句云布帛精粗任土宜疲人識信毎先期今朝臨別無它囑𨿽是蒲鞭也莫施太守送縣令之言如此則子厚所書非溢美矣今世士大夫笑溫者比比及爲二千石屬縣能督賦者防殊奬負殿者受嚴譴有能爲溫此言未見其人也

呂溫詩雲天下起兵誅董卓長沙義士最先來荊公云江東子弟多才俊捲土重來未可知皆可以倡東南勇敢之气

王建新嫁娘詩云三日入廚下洗手作羮湯未諳姑食性先遣小姑嘗張文潛寄衣曲云別來不見身長短試比小郎衣更長二詩當以建爲勝文潛詩與晉人參軍新婦之語俱有病

劉長卿七言云欲掃柴門迎逺客靑苔紅葉滿貧家魏野林逋不能及也

洛神賦子建寓言也好事者乃造甄後事以實之使果有之當見誅於黃初之朝矣唐彥謙云驚鴻瞥過防龍去虛惱陳王一事無似爲子建分疏者

唐人敍述奇遇如后土夫人事托之韋郎無雙事托之仙客鶯鶯事𨿽元稹自敍猶借張生爲名惟沈下賢秦夢記牛僧孺周秦行記李羣玉黃陵廟詩皆攬歸其身名檢掃地矣

古樂府云新婦初來時小姑始扶牀今日被驅遣小姑如我長回頭語小姑勿嫁似兄夫庶幾哀而不怨矣雍陶送春詩云今日巳從愁裏去明年莫更共愁來稼軒詞云是他春帶愁來春歸何處卻不解和愁將去𨿽用前語而反勝之

唐失河湟未久司空圖詩云漢人盡作邊人語卻向城頭罵漢人燕山自石晉割棄至本朝宣和歷年多矣議者猶以燕人思漢借口卒召禍亂

劉言史贈成鏈師云大羅過卻三千嵗更向人間魅阮郎此女道士豈魚機之流歟唐人多不矜細行李羣玉有龍門寺佳人阿最歌云何須同泰寺然後始爲奴其放潑如此夫陶冩情性如閒情賦可也過則爲羣玉矣

唐人多傳盧仝因畱宿王涯第中遂預甘露之禍仝老無發奄人於腦後加釘焉以爲添丁之防或言好事者爲之仝處士與人無怨何爲有此謗然平時切齒元和逆黨月蝕一詩膾炙人口意者羣奄因此害之太平廣記載孝亷許生遇四丈夫與白衣叟防飲於甘棠館西噴玉泉四人謂叟曰玉川來何遲叟舉壁間所見詩座中聞之皆擁面欲慟巳而叟與四人者各賦一篇蓋王涯賈餗舒元輿李訓與仝之鬼也按甘露之謀涯餗不預元輿訓𨿽狂疎敗事其志與陳蕃竇武宋申錫何異得罪於羣奄則有之於社稷無負也身與其宗旣葅醢於寺人之手終唐之世名與叛逆同科僅嘗收羣奄又使人發之投骨渭水子孫或逃依劉從諫茍活旦暮甚可憐矣及澤潞平被害無憔類詔書猶謂之逆賊之後此何理也李文饒實當國政刑如此豈畏奄人耶抑有宿憾於涯輩耶至昭宗危亂中始有雪涯等之詔噴玉泉詩云李固有寃藏蠧簡鄧攸無子續淸風又云𨿽有衣衾藏李固終無表疏雪王章皆可傳誦白衣叟所舉壁間詩云六合茫茫皆漢土此身無處哭田橫妙甚此必是涯元輿門生故吏所作

杜牧之聞慶州趙縱使君與黨項戰死詩云將軍獨乘鐡驄馬楡溪戰中金僕姑死綏卻是古來有驍將自驚今日無靑史文章爭防筆朱門歌舞笑捐軀誰知我亦輕生者不得君王丈二殳皇祐中儂賊犯康州合郡潰去惟守臣曹覲死之妻方產子棄之艸間亂後訪之尙呱呱然諸公哀誄惟元厚之云轉戰譙門日欲晡空拳猶自把戈鈇身垂虎口方安坐命在鴻毛更疾呼柱下杲卿存斷節袴中杵臼得遺孤空餘三尺英雄气不愧山西士大夫欲與牧詩並驅

樊川集中有李給事詩云元禮去歸緱氏學江充來見犬臺宮又云可憐劉校尉曽訟石中書李名中敏嘗論鄭注免歸又忤仇軍容棄官二聮可謂善用事矣劉夢得五言如蜀先主廟雲天下英雄气千秋尙凜然勢分三足鼎業復五銖錢得相能開國生兒不象賢淒涼蜀故妓歌舞魏宮前八陣圖云軒皇傳上略蜀相運神機水落龍蛇出沙平鵞鸛飛波濤無動勢鱗介避餘威防有知兵者臨岐指是非中秋云星辰讓光彩風露發晶英能變人間世翛然是玉京七言如洛中寺北樓云髙樓賀監昔曽登壁上筆蹤龍虎騰中國書流讓王象北朝文士重徐陵偶因獨見空驚目恨不同時便服膺惟恐塵埃轉磨滅再三珍重囑山僧西塞山懷古云西晉樓船下益州金陵王气黯然收千尋鐵鎖沈江底一片降幡出石頭人世幾回傷往事山形依舊枕寒流今逢四海爲家日故壘蕭蕭蘆荻秋哭呂溫云遺艸一函歸太史旅墳三尺近要離金陵懷古雲山圍故國周遭在潮打空城寂寞回皆雄渾老蒼沈著痛快小家數不能及絕句尢工

夢得貞元間已爲郎官禦史牛相方在場屋投贄文卷夢得飛筆塗竄牛旣貴未能忘有曽把文章謁後塵之句夢得答云初見相如成賦日後爲丞相掃門人且飭諸子以已爲戒然和令狐相云鮮有一身兼將相更能四面占文章則依然故態此詩幸次楚韻若施之於綯豈止掇羹燕麥之怒耶同時八司馬皆髙才一斥不復或咎時宰無樂育意惟新史謂貪帝病昏抑太子之明深當其罪後裴度爲夢得免播州之行憲宗怒尙未解非但諸公忌才也

夢得歷徳順憲穆敬文武七朝其詩尢多感慨惟在人𨿽晚達於樹比冬靑之句差閒婉答樂天云莫道桑楡晚微霞尙滿天亦足見其精華老而不竭

莫徭自生長名字無符籍市易雜鮫人婚通木客星居占泉眼火種開山夜渡千仞溪含沙不能射蠻語鉤輈音蠻衣斑斕布燻貍掘沙防時節祀盤瓠忽逢乘馬客怳若驚麕顧腰斧上髙山意行無舊路此劉夢得莫徭蠻子詩也世傳坡詩始學夢得觀此二詩信然元稹詠估客云爾又生兩子錢刀何嵗平薛郁和畨詩云君王莫信和親防到得生男患更多

往年黒風峒詐降朝廷以通直郎鎭南僉幕招之不出使其弟來吉州謁帥帥以角妓奉之丰宅之云遺下種類柰何

唐彥謙寒食五言云微防潑火雨艸艸踏靑人本朝王元之詩亦用潑火雨

牧之譽阿宜義山譽衮師後二兒皆無聞退之不譽子侄直言阿買不識字

李義山答令狐補闕云人生有通塞公等系安危於升沈得喪之際婉而成章簡齋南渡初被召柬同時召客云共談太極非無意能系蒼生本不同則气象益開濶矣

唐任藩詩存者五言十首而已然多佳句眾鳥已歸樹旅人猶過山贈僧云半頂髮根白一生心地淸居然可愛今人動爲千百首而無可傳者

薛能詩格不甚髙而自稱譽太過五言云空餘气長在天子用平人不但自譽其詩又自譽其才然位歷節鎭不爲不用矣卒以驕恣陵忽僨軍殺身其才安在妄庸如此乃敢妄議諸葛可謂小人無忌憚矣

揚州在唐時最繁盛故張祐云人生只合揚州死蜀都在本朝最繁盛故放翁云不死揚州死劍南

杜牧許渾同時然各爲體牧於唐律中常寓少抝峭以矯時獘渾則不然如荊樹有花兄弟樂橘林無實子孫忙之類律切麗宻或過牧而抑揚頓挫不及也二人詩不著姓名亦可辧樊川有續別集三卷十之八九皆渾詩牧佳句自多不必又取他人詩益之若丁夘集割去許多傑作則渾詩無一篇可傳矣牧仕宦不至南海別集乃存南海府罷之作甚可笑

韋蘇州話舊云昔事武皇帝無賴恃防私身爲裏中橫家藏亡命兒朝攜摴蒱局暮竊鄰家姬司隸不敢捕立在白玉墀此蓋韋公身在三衞目擊其類如此非自謂也王建羽林行亦雲長安惡少出名字樓下刼商樓上醉天明下直明光宮散入五陵松柏中百回殺人身合死赦書猶有收城功九衢一日消息定鄕吏籍中重攺姓出來仍舊屬羽林立在殿前射飛禽可與韋詩互看韋詩律深妙流出肝肺非學力所至世言其掃地焚香而坐不應爲人老少頓異可見前詩寓言爾

子美送孔巢父云若逢李白騎鯨魚道甫問訊今何如蓋李杜與巢父一輩人也又云詩卷長畱天地間釣竿欲拂瑚樹則巢父亦能詩者偶失傳爾子美間闗亂離挺節無所污巢父後沒王事惟太白坐永王璘事流夜郎按璘嘗辟巢父而巢父不應可見太白當去就欠商量也新史謂白佐璘起兵頗似文致但不當就其辟爾

李逺贈冩禦容李長史云初分隆凖山河秀再防重瞳日月明極工及坡公仰觀晃目生暈但見曉色開扶桑迎陽晚出步就座絳紗玉斧光照廊野人不識日月角髣髴尙記重瞳光之篇一出光焰萬丈視逺所作眞小兒語

歐陽率更貌寢陋長孫無忌嘲之云誰令麟閣上畫此一獼猴好事者遂造白猿之說謗及其親

鄭畋名相父亞亦名卿或爲李娃傳誣亞爲元和畋爲元和之子小說因謂畋與盧攜並相不咸攜詬畋身出倡妓按畋與攜皆李翺甥畋母攜姨母也安得如娃傳及小說所云唐人挾私忿騰虛謗良可發千載一笑亞爲李徳裕客白敏中素怨徳裕及亞父子娃傳必白氏子弟爲之托名行簡又嫁言天寶間事且傳作於徳宗之貞元追述前事可也亞登第於憲宗之元和畋相於僖宗之乾符豈得預載未然之事乎其謬妄如此如周秦行記世以爲徳裕客韋絢所作二黨眞可畏哉張籍還珠吟爲世所稱然古樂府有羽林郎一篇後漢辛延年所作云昔有霍家奴姓馮名子都依倚將軍勢調笑酒家胡胡姬年十五春日獨當壚長裙連理帶廣袖合歡襦頭上藍田玉耳後大秦珠兩鬟何窕一世良所無不意金吾子娉婷過我廬銀鞍何煜爚翠蓋空踟躕貽我靑銅鏡結我紅羅裾男兒愛後婦女子重前夫人生有新故貴賤不相逾多謝金吾子私愛徒區區籍詩本此然靑於藍

送宮人入道唐人多有此作荊公止選項斯一首云願從仙女董雙成王母前頭作伴行初戴玉冠多悞拜欲辭金殿別稱名將敲碧落新齋磬卻進昭陽舊賜箏旦暮焚香繞壇上步虛猶作按歌聲未脫唐體也韋蘇州詩家最髙手亦有此作云捨寵求仙畏色衰辭天素面立天墀金丹擬駐千年貎寶鏡休勻八字眉公主與收珠翠後君王看戴角冠時從來宮女多相妬聞向瑤臺總淚垂絕不類韋詩與斯輩竟何以異風俗移人如此或是韋公戲效時人體耳

牛奇章有夜入眞珠室朝逰玳瑁宮之謗張祐上牛相亦云四十便封侯名居第一流下有緑鬟紅粉之語末云知君年少貴不信有春愁蓋前詩非謗矣牛李嗜好如冰炭惟愛石則如一人然贊皇生相門無聲色之好奇章起寒士備貴人之奉不及贊皇逺矣

唐人詩與李杜同時者有岑參髙適王維後李杜者有韋栁中間有盧綸李益兩皇甫五竇最後有姚賈諸人學者學此足矣長慶體太易不必學王逢原題樂天墓末云若是篇章深李杜竹符還不到君分豈亦病其詩之淺耶

王鐸盡忠唐室奮討巢賊初節與鄭畋略同大功垂就令孜間之於內解其都統鐸詩云三塵上相逢明主九合諸侯愧昔賢可謂慨然有志者然居亂世要須十分淸苦庶可自全孔明躬耕娶阿承醜女相蜀不殖產其慮深矣鐸當國家板蕩之際居將相衮鉞之任乃攜妓妾輜重慢藏冶容行於虎狼之都三百口遂並命於髙雞泊哀哉

後村集卷十七

欽定四庫全書

後村集卷十八

宋劉克莊撰

詩話下

楊劉諸人師李義山可也又師唐彥謙唐詩𨿽雕斵對偶然求如一杯三尺之聮惜不多見五言敍亂離云不見泥函谷俄驚火建章剪茅行殿濕伐柏舊陵香語猶渾成未甚破碎若西昆酬倡集對偶字面𨿽工而佳句可錄者殊少宜爲歐公之所厭也

王元之被遇熈陵知制誥因救徐鉉貶商州爲內相因議孝章後喪貶滁州眞皇登極召還將用矣其詩乃云兩制舊臣生白髮一畨新貴上靑天未幾再謫黃州遷蘄州而卒豈新貴有所未平乎

王元之挽趙中令云太常艸儀注全似周公足以稱其勛業

魏野五言云常憐李斯首不及嚴光足眞處士語也潘閬云白日升天易淸朝取士難野聘召而不至閬叫呼而求用味其詩與張元姚嗣宗何異

潘閬客捨詩土牀安枕穏紙被轉身鳴定非慵便枕玉涼繡被春寒夜者所能道也

詩家評論古人多是書生空言爾晏元獻書平津侯傳云主父仲舒容不得未知賔閣是何人公能客富歐二公於門下然後可以爲此言但主父非仲舒之倫宜以汲黯代之

夏英公宮詞云絳唇不敢深深注卻怕香脂污玉簫不減香奩花間之作王岐公夫人閤端午帖子云後苑尋春趂午前歸來競鬭玉欄邊袖中獨有香蕓艸畱與君王辟蠧編出新意於防絲巧粽之外可喜也

將飛更作回風舞巳落猶成半面妝宋景文落花詩也爲世所稱然李義山固云落時猶自舞掃後更聞香李下句尢妙

君謨以詩寄歐公公答云先朝楊劉風采聳動天下至今使人傾想世謂公尢惡楊劉之作而其言如此豈公特惡其碑板奏疏磔裂古文爲偶儷者其詩之精工律切者自不可廢歟

又云近時蘇梅二窮士爾主張風雅人士歸之自二窮人死文士滿朝而使斯道寂然中絕毎念此事竊嘆乃知文士滿朝而詩道寂然不但近嵗祖宗盛時固巳然矣歐帖在鄭子敬左司家

歐公詩如昌黎不當以詩論本朝詩惟宛陵爲開山祖師宛陵出然後桑濮之哇滛稍熄風雅之气脈復續其功不在歐尹下世之學梅詩者率以爲淡集中如葑上春田辟蘆中走吏參【烏程】海貨通閭市漁歌入縣樓【余姚】白水照茅屋淸風生稻花霜落熊升樹林空鹿飲

溪河漢防分練星辰淡布螢毎令夫結友不爲子求官【挽齊國長公主】山形無地接寺界與波分【金山】山風來虎嘯江雨過龍腥之類殊不艸艸蓋逐字逐句銖銖而較者決不足爲大家數而前輩號大家數者亦未嘗不畱意於句律也

蘇子美歌行雄放於聖兪昂藏不羈如其爲人及蟠屈爲吳體則極平夷妥帖絕句云別院深深夏簟淸石橊開徧透明樹陰滿地日卓午夢覺流鶯時一聲又云春陰垂野艸靑靑時有幽花一樹明晚泊孤舟古祠下滿川風雨看潮生極似韋蘇州垂虹亭觀中秋月云佛氏解爲銀色界仙家多住玉華宮極工而世惟詠其上一聮金餅彩虹之句何也山蟬帶響穿疎戶野蔓蟠靑入破窻亦佳句

子美送李生云李生以病廢東入䢐徠峯志气尙突兀形骸已龍鐘男兒生世間有如絕壑松悞爲風雷傷不與匠石逢哀哉千尺幹摧朽似秋蓬此詩悲壯之甚李生何如人足以當之竊意子美自謂也

雁湖注半山歸腸一夜繞鐘山之句引韓昌黎詩腸胃繞萬象非也孫堅母懷姙堅夢腸出繞吳閶門半山本此見吳志和王賢良詩云世論妄以虫疑冰注𨿽引莊子但出處無疑字意公別有所本後讀盧鴻嵩山十志有疑冰之語又唐彥謙中秋詩云露淨不容豹隠冰寒卻恐夏虫疑乃知唐人已屢用之矣

半山挽裕陵云玉暗蛟龍蟄金寒雁鶩飛挽吳春卿云曲突非無驗方穿有不行鏈字斵對無遺巧

劉原父詠春艸云春艸綿綿不可名水邊原上亂抽榮似嫌車馬繁華處才入城門便不生貢父絕句云靑苔滿地初晴後緑樹無人晝夢餘惟有南風舊相識逕開門戶又翻書皆有元和意度不似本朝人詩

劉貢父詠史云自古邊功緣底事多因嬖幸欲封侯不如直與黃金印惜取沙塲萬髑髏往往指王韶及李憲輩

唐人曹松亦云憑君莫話封侯事一將功成萬骨枯王逢原暑旱苦熱云淸風無力屠得熱落日著翅飛上山人固已懼江海竭天豈不惜河漢亁昆侖之髙有積雪蓬萊之逺常遺寒不能手提天下往何忍身去逰其間其骨气老蒼識度髙逺如此豈得不爲荊公所推富公由並州入相外廷至於舉笏相賀王逢原獨云要須待見成堯舜未敢輕浮作頌聲所見髙於石䢐徠一等矣答孫莘老云生無人媿寧非樂死有天知豈待名其固窮自守亦士之髙致也

王逢原聞雁云萬里波濤九秋後五更風雨一燈旁不待著雁字而題見矣

滕白題汶川村捨云種茶巖接紅霞塢灌稻泉生白石根皤腹老翁頭似雪海棠花底戲兒孫可入圖畵坡詩略如昌黎有汗漫者有典嚴者有麗縟者有簡淡者翕張開闔千變萬態蓋自以其气魄力量爲之然非本色也它人無許大气魄力量恐不可學和陶之作如海東靑西極馬一瞬千里了不爲韻束縛

陳洙書禦史臺壁云淸朝無事諫章疎竊祿經年臥直廬惆悵平生不如夢春來三度到溪居與荊公三年衣染禁城塵撫事茫然愧古人明月滄波江萬頃扁舟長載夢中身之作暗合

唐子西諸文皆髙不獨詩也其出稍晚使及坡門當不在秦晁之下集中有聞坡貶惠州詩云元气脫形數運動天地內東坡未離人豈比元气大天地不能容伸舒輒有礙低頭不能仰閉口焉敢欬東坡坦率老局促應難耐何當與道俱逍遙天地外此詩甚佳狀得出硯田無惡嵗酒國有長春艸木疑靈藥漁樵或異人花開不旋踵艸薙復齊腰團扇侵時令方書遣晝長問學兼儒釋交防半士農國計中宵切家書隔嵗通闗河先壠逺天地小臣孤山靜似太古日長如小年皆唐子西惠州詩也曲盡南州景物略無遷謫悲酸之態七言如身雜蜑中誰是我食除蛇外總隨鄕驥子能吟靑玉案木蘭堪戰黒山頭亦甚工

後人取前作翻騰勘辧有工於前作者唐子西過田橫墓云滄溟無際何妨死卻死東郊未耿光乃反退之祭文之意此詩必有謂不獨爲橫發

元祐後詩人疊起一種則波瀾富而句律疎一種則煆煉精而情性逺要之不出蘇黃二體而已及簡齋出始以老杜爲師墨梅之類尙是少作建炎以後避地湖嶠行路萬里詩益奇壯元日云後飲屠蘇驚已老長乘舴艋竟安歸除夕云多事鬢毛隨節換盡情燈火向人明記宣靖事云東南鬼火成何事終待邊烽作諍臣【謂方臘不能爲患直待北兵耳】嶽陽樓云登臨吳蜀橫分地徙倚湖山欲暮時又云乾坤萬事集雙鬢臣子一謫今五年聞徳音云自古安危闗政事隨時憂喜到漁樵五言云泊舟華容縣湖水終夜明淒然不能寐左右菇蒲聲窮途事多違勝處心亦驚三更螢火閙萬里天河橫腐儒憂平世況復值甲兵終然無寸防白髮滿頭生造次不忘憂愛以簡嚴掃繁縟以雄渾代尖巧第其品格故當在諸家之上

徐師川聞捷云時時傳破敵日日問修門又云諸公宜努力荊棘已千村陳簡齋感事云風斷黃龍府云移白鷺洲菊花紛四野作意爲誰秋頗逼老杜

宣靖之禍自滅遼取燕始韓子蒼挽中山韓帥云金絮盟猶在灰釘事已新語妙而意婉上句指韓下句指童蔡作詩法當如此

崔徳符詩幽麗髙逺了不蹈襲蓋用功最深者觀魚云小魚喜親人可釣亦可网大魚自有神隠見誰能量老禪𨿽無心施食不肯嘗時於千尋底霍見如龍章桃花云如何一朽株孕此千億花𨿽云行且防明嵗亦再華豈如世上人一老不復佳過湖云誰見詩顚顚發時鄱陽湖裏月明知無人爲覓昭華管自捲秋蘆片葉吹皆精詣可吟諷

江端友字子我鄰幾之孫靖康間以布衣召用同時詩人感慨北狩南渡之作多矣子我云楚欲圖周鼎湯猶系夏臺又云比年熒惑犯南斗何日燕人祭北門事的切而語回互

江子我詠象云倉舒只用兒童計亦自能知爾重輕蓋用王內翰元之譏玩張相齊賢之語但含蓄而不刻露爾

朱希眞七言如幾許少年春欲夏一畨夢事緑催紅過時不語鶯解事怕客深藏魚見機人間萬事老無味天下四時秋最悲五言如翦茅編鶴屋節米聚雞糧燈昏防窺硯雨急犬穿籬皆警策不蹈襲

前輩記朱新仲舍人天气未佳宜且住風濤如此亦安歸之聮取其自然不煩斲削然新仲此等句尙多如招郭侯飲云此時老子興不淺旦日將軍幸早臨如何以報之靑玉案我姑酌彼黃金罍凡引用前人語皆蟠屈排奡使之妥帖他句如滿地落花春病酒一明月夜登樓相親多謝風標子可欵豈無瀟灑侯何從可覓秋消息忽有先鋒到白頭如水篆行科斗林幽囀畫眉若不經思而俱出人意表讀杜詩云縱之逼論劍收之入檀弓尢前人所未發也

劉屛山題李忠湣集云二帝防塵方幸塞六臣奉璽更朝梁敍當時事忠憤悲壯尹少稷聞魏齊入寇云酬功不惜賞千布送死惟堪縛一驢足與前句相上下先朝上元駕禦端門示與民同樂之意而已宣和間燈尢盛至於騎年連月警蹕夜出尹少稷靖康元夕詩云景龍只是當時路不見金錢打著人劉屏山亦云淒涼但有雲頭見曽照當時步輦歸皆記向來期門之事汴都角妓郜六李師師多見前輩雜記郜卽蔡奴也元丰中命待詔崔白圖其貎入禁中師師著名宣和入至掖庭頃見鄭左司子敬云汪端明家有李師師傳欲借抄不果劉屏山詩云輦轂繁華事可傷師師垂老過湖湘縷衣檀板無顏色一曲當年動帝王亦前人感慨杜秋娘梨園弟子之類

茶山種竹雲餘子不足數此君何可無上句𨿽非竹事不覺牽彊茘枝云絕知髙韻傾珧柱未覺丰肌病玉環上下句皆切又妙於融化送別云不堪相背處何況獨歸時行役云一寸客亭燭數聲村捨雞絕似唐人紹興初金歸我河南識者知和約之不堅久錢氏之後自中原遷奉三世喪柩窆於越上諸公皆爲哀挽茶山獨云摸金千騎去埋玉几人歸可謂妙於用事余爲袁守項容孫被召過袁自言其先世墳城在沙寺者皆已遷公安國愈蹙矣士大夫得無感慨乎

王嘉叟侍郎栁色知春淺鐘聲覺寺深避虎連村靜分魚一市腥之句甚佳

初以鹽鈔僧牒糴軍儲夏均父詩云坐食今添幾支遁煮鹽那得百羊反本之論也

士大夫當離亂時有幸有不幸者簡齋云浮世身難料危途計易非東萊云後死翻爲累偸生未有期誦之皆可悲慨

趙忠簡當國以近臣薦起處士劉致中至則趙去秦代之矣劉報罷歸尹少稷柬之云徒然五侍從不辦一書生史相力薦放翁賜第其去國自是臺評然王景文乃云直翁自了平生事不了山陰陸務觀放翁見詩亦笑云我字務觀乃去聲如何把作平聲押了

陸放翁少時調官臨安得句云小樓一夜聴春雨深巷明朝賣杏花傳入禁中思陵稱賞由是知名

古人好對偶被放翁用盡箝紙尾摸牀稜烈士壯心狂奴故態生希李廣名飛將死慕劉伶贈醉侯下澤乘車上方請劍酒寧剰欠尋常債劍不虛施細碎仇空虛腹壘塊胸愛山入骨髓嗜酒在膏盲手版肩輿鬼子天公貴人自作宣明面老子曽聞正始音牀頭周易架上漢書溫捲熱官醉學究病維摩無事飲不平鳴乞米帖借車詩麯道士楮先生土偶天公長劍拄頥短衣掩脛已得丹換骨肯求香返魂子午谷丁夘橋洛陽二頃光範三書酒聖錢愚茶七盌稷三升一彈指三折肱天女散花麻姑擲米玉麈尾金褭蹄虎頭雞肋金鴉觜玉轆轤客至難令三握髮佛來僅可小低頭百衲琴雙鉤帖藏經閣帖維摩病說法虞卿窮

著書讀書十紙上樹千回風漢醉侯見虎猶攘臂逢狐肯叩頭天愛酒地埋憂一齒落二毛侵癡頑老矍鑠翁曲肱縱理竹郎木客百錢掛杖一鍤隨身百甕虀兩囤棗錬炭勞薪銅臭飯香記書身大似椰子忍事癭生如瓠壺笑爾輩愛吾廬僧坐夏士防秋麈尾淸談蠅頭細字巖下電霧

中花唐夾寨楚成臯劍南集八十五卷八千五百首別集七卷不預焉似此者不可殫舉姑記一二於此近嵗詩人雜博者堆隊仗空疎者窘材料出奇者費捜索縛律者少變化惟放翁記問足以貫通力量足以驅使才思足以發越气魄足以陵暴南渡而後故當爲一大宗末年云客從謝事歸時散詩到無人愛處工又云外物不移方是學俗人猶愛未爲詩則皮毛落盡矣舊讀楊誠齋絕句云飽喜饑嗔笑殺儂鳯皇未必勝狙公幸逃暮四朝三外猶在桐花竹實中不曉所謂晚始悟其防意此是江東漕奉祠歸之作也鳯𨿽不聴命於狙公然猶待桐花竹實而飽以花實況祠廩也欲並祠廩掃空之爾未幾遂請掛冠

誠齋挽張魏公云出晝民猶望回軍敵尙疑只十个字而道盡魏公一生其得人心且爲敵所畏與夫罷相解都督時事皆在里許然讀者都艸艸看了

今人不能道語被誠齋道盡宿艸春風又新阡去嵗無江水夜韶樂海棠春貴妃橘中招綺夏處屏休文【東宮生日】晉殿吳宮猶碧艸王亭謝館盡黃鸝春歸便肯平平過須做桐花一信寒東風染得千紅紫曽有西風半防香年年不帶看花眼不是愁中卽病中升平不在簫韶裏只在諸村打稻聲六朝未可輕嘲謗王謝諸賢不偶然山根玉泉仰面飛飛出山頂卻下馳自從廬阜防雙練至今銀灣幹兩支雷聲驚裂龍伯眼雪防濺濕姮娥衣寄言蘇二李十二莫愁瀑布無新詩【題潄玉亭】羲和夢破欲啟行紫金畢逋啼一聲聲從天上落人世千村萬落雞爭鳴素娥西徵未歸去簸弄銀盤浣風露一丸玉彈東飛來打落桂林雪毛誰將紅錦幕半天赤光絳气貫山川須臾卻駕丹砂轂推上寒空輾蒼玉詩翁已行十里彊羲和早起道無雙【羲娥謡】子云到老不曉事不信人間有許由【釣臺】

放翁學力也似杜甫誠齋天分也似李白

放翁云膽薄沽官釀瞳昏讀監書杜荀鶴詩欺春只愛和醅酒諱老猶看夾注書二聮皆佳

李伯紀丞相過海絕句云假使黒風漂蕩去不妨乘興訪蓬萊與坡公九死南荒吾不恨玆逰奇絕冠平生之句殆相伯仲異乎李文饒盧多遜窮愁無聊之作矣鄕相陳魏公去位詩云病深老迫宜歸去莫作畱侯範蠡看時公年五十四而其言如此

艾軒讀江西詩云神仙本自無言說尸解由來最下方山谷與坡公云只欠小蠻樊素在我知造物愛公深屏山問李漢老病云欲袖雲門竹箆子室中驅出散花人愛朋友之言也白公云病與樂天相伴住春同樊子一時歸放翁云九十老農緣底健一生彊半是單棲自愛之言也

陳邦彥以金陵降敵防士或題其先壠云牙郎一去杳無蹤惟有靑靑夾逕松若使人能全此操松應合受大夫封其家執而訟於郡某守餉士人酒遣去牙郎用唐人賣國語

範石湖賞海棠云憶向宣華夜倚防花光妍暖月光寒如今蹋颯嫌風露且只銅瓶滿插看宣華王蜀宮名也

蕭千巖機杼與誠齋同但才慳於誠齋而思加苦亦一生屯蹇之驗同時獨誠齋奬重以配範石湖尢遂初陸放翁而放翁絕無一字及之今摘其律帖精詣不甚費研尋者於此著語能奇怪呼天與倡酬【中秋】疾走建徳國乃爲淵明先失腳墮榛莽劉伶扶我還【和陶】乾坤生長我貧病怨尢誰湘妃危立凍蛟背海月冷掛珊瑚枝醜怪驚人能嫵媚斷魂只有曉寒知百千年蘚著枯樹一兩防春供老枝絕壁笛聲那得到直愁斜日凍蜂知【古梅二絕】造物巧能相補得破慳賒與一天秋【山中六月頓涼】一笻時到崔嵬上有底勲勞得給扶秋浩蕩中遙指防一螺許是定王城【渡湘】稚子推窻窺過雁數峯乘隙入西軒眼冷寒梢明數防知他是雪是梅花秋陽直爲田家計饒得漁村一抹紅眞誠齋敵手也

故參與龔公行役過一山有老木參天再過其山童矣居人云巨室以此造屋公記以絕句云千章古木轉頭空去與人間作棟隆未必眞能庇寒士不如畱此貯淸風晦翁後見此詩嘆曰此龔公一生詩防意謂公初爲諌官負重名晚不必爲執政也

黃芻季野名士也旣登第夢婦人素服扇上題云恨君靑袖短悞妾白羅妝季野遂不肯婚余大父著作與之友善責以嗣續大義陳魏公素重其人以聶夫人女弟歸之旣娶宛然夢中所見者季野果夭無子大父之於吾家祖塋

李雁湖悼亡云一杯漫道愁能遣幾度醒來錯喚君然元稹已云怪來醒後傍人泣醉裏時時錯問君此猶是暗合若四靈唐碑入宋稀與唐人隋栁入唐疏之句則是明犯

安晚丞相昭君詩云解移尢物柔彊敵延壽當年合議功意新而理長

杭相李文靖乞去題六和塔云經從塔下幾春秋毎恨無因到上頭今日始知髙處險不如歸臥舊林丘髙續古題四聖觀云射熊館暗花扶扆下鵠池深栁拂舟極藻繪追琢之功二宋殆不能過晚兼都官題直捨云無詩如鄭谷有發似馮唐亦警防

趙忠定當國招蔡季通不至猶坐趙黨謫死道州僞禁方嚴朱文公題其墓云有宋西山先生蔡季通之墓章泉哭之云鵑叫春林辱贈詩雁回湘浦忽傳悲蘭枯蕙死迷三楚雨暗煙昏礙九疑早日力辭公府檄暮年名入黨人碑嗚呼季子延陵字不待鑱詞行可知是時章泉句律如此宜爲一世所宗晚年詩太坦率幾於鳯徳之衰矣

趙南塘挽余幹相云柩前畱素仗下進黃袍語簡而事該又云漢閤新圖迥秦箏舊曲長挽鞏仲至云萬卷非其祟單方或以封有無窮之味和韓仲止懷蹈中弟云黃臺辭可憐美老根連蒂摘都稀風流遂至爾身盡衰病況堪吾道非少日槊棋豪索酒暮年絲竹淚沾衣人生到此將何遣一卷南華坐掩扉立春云蒼規不與圓生智白髮惟添老在身絕句云我欲將君洞庭野斜河澹月聴云和要眇之音也

端平初除拜一新趙南塘起散地掌內制元夕觴客客散家集有觀傀儡詩云酒防有感牽絲戲也伴兒童看到明余謂康節遂令髙臥人欹枕觀兒戲之句蓋局外旁觀者之言爾若同局而爲此言似乎未可

南塘評蹈中詩文貌節奏似韋謝信有之至於慕先儒而遐想挽名流以自近則居然懸隔南塘惜其未撥棄浮論可謂名言其豪心俠气極力揩磨不盡不若南塘之近道也題防春院云艸荒故苑幾春風尙想花開春樹紅欲問當時馬王事寂寥殘照野亭中寒食云人家挿栁春將過時節澆松老未歸挽趙從善尙書云先朝懷族逺平世責人深皆於近體中有逺意

亡友臨川曽景建博學彊記無所不通工詩有金陵百詠同泰寺云此身終屬侯丞相誰辦金錢贖帝歸澄心堂紙云一幅降牋何用許價髙緣冩宋文章荊公書堂云愁殺天津橋上客杜鵑聲裏兩眉攢皆峭拔有風骨其少作云九十日春晴意少一千年事亂時多佳句也曽景建送蔡季通赴貶云四海朱夫子徴君獨典刑靑雲伯夷傳白首太經有客憐孤憤無人問獨醒瑤琴空鏁匣絕不堪聴其後景建亦坐詩禍謫舂陵而卒建人朱復之字幾仲多才藝爲詩有思致初夏云忽聴夏禽三五弄新紅突過石橊枝秋日云紅蕖老去羞明鏡推讓朱榮上蓼梢趙紫芝一樹木犀供夜雨淸香移在菊花枝之句尢覺工致

黃天谷名春伯白玉蟾姓葛名長庚皆自言得道後死乃無它異二人頗涉文墨所至墻壁淋漓揮灑能聳動人谷有詩云半篙春水一簑煙抱月懷中枕斗眠說與時人休問我英雄回首卽神仙嘗訪蟾值其出題壁云怪訪怪怪不在茅君山來相待

冑旣誅或托巢鳥以譏當時朝士云眾鳥不喜亦不悲又復別尋髙樹枝

範石湖座上客有談劉婕妤事者公與客約賦詞防次公先成公不復作眾亦斂手防詞云暖靄烘晴籞鎖垂楊籠池罩閣萬絲千縷池上曉光分宿霧日近羣芳易吐尋並蒂欄邊凝竚不信釵頭雙鳯去柰寶刀被妾先畱住天一笑萬花妬阿嬌好在金屋貯甚秋風易得蕭疎扇鸞塵污一自昭陽宮閉後墻角土花無數況多病情傷幽素百花臺上空雨露望紅雲杳杳知何處天尺五去無路次公字子明定夫諸孫禮部侍郎操之子詩詞皆工

疎明瘦直不受東皇識畱取伴春應肯萬紅裏怎著得夜色何處笛曉寒無柰力若在壽陽宮院一防防有人惜王澡身甫落梅詞也身甫常爲太常博士

潘牥字庭堅落筆皆不凡有鐔津懷舊詞云怕見倚闌桿閣下溪聲閣外山空有舊時山共水前歡暮雨朝雲去不還想是躡飛鸞月下時時認佩環月又漸低霜又下更闌折得梅花獨自看

余涉世齟齬每誦歐公平生名節爲後生描畫略盡之言輒爲慨然晚逐於朝交逰皆掉臂去惟湯伯紀寄詩云唐朝空自貴宏詞科目何嘗得退之掌制徒聞誇子厚殘編僅見命惇詩堪嗟實錄無完傳太息淮西有後碑寄語莆田紫薇老文章蓋世例如斯余曰不足以當此詩然在西掖艸制七十不止一首伯紀未之見爾後村集卷十八

欽定四庫全書

後村集卷十九

宋劉克莊撰詩餘

哨徧【昔坡公以盤谷序配歸來詞然陶詩旣櫽括文律韓序則未也暇日逰方氏龍山別

墅試效顰爲之村主人刻之崖石云】

勝處可宮平處可田泉土尢甘美深復深路圮住人稀有人兮盤旋於此送子歸是他隠居求志是要明主媒當世嗟此意誰論其言甚壯孔顏猶有遺防大丈夫之被遇於時入則坐廟朝出旗麾列屋名姬夾道武夫滿前才子噫有命存焉吾非惡此而逃之富貴人所欲如之何幸而致向茂樹堪休淸泉可濯谷中別有閒天地愛鱠細於蕨甜似宻采於山釣於水大丈夫不遇之所爲唐處士依稀是吾師覺山林尊如朝市五侯門下賔客擾擾趨權勢嗟盤之樂誰爭子所占斷千秋萬嵗呼僮秣馬更膏車便與君從此逝矣

六州歌頭【客贈牡丹】

維摩病起兀坐等枯株淸晨裏誰來問是文殊遣名姝奪盡羣芳色浴才出醒初解千萬態嬌無力困相扶絕代佳人不入金張室卻訪吾廬對茶鐺禪榻笑殺此翁臞珠髻金壺始肖渠憶承平日繁華事修成譜冩成圖奇絕甚歐陽記蔡公書古來無一自京華隔問姚魏竟何如多應是彩雲散刼灰餘野鹿衘將花去休回首河洛丘墟謾傷春弔古夢繞漢唐都歌罷欷歔

賀新郎

吾少多奇節頗椰楡玉闗定逺壺頭新息一劍防身行萬里選甚南溟北極看塞雁衘來秋色不但槊棋誇妙手管城君亦自無勍敵終賈輩恐難匹酒腸詩膽新來窄向西風登髙望逺亂山斜日安得良弓並快馬聊與諸公角力漫醉把防幹頻拍莫恨寒蟬離海晚待與君秉燭防今夕歡易買健難得

賀新郎【送陳倉部知眞州】

北望神州路試平章這塲公事怎生分付記得太行山百萬曽入宗爺駕馭今把作握蛇騎虎君去京東豪傑喜想投戈下拜眞吾父談笑裏定齊魯兩河蕭瑟惟狐問當年祖生去後有人來否多少新亭揮淚客誰夢中原塊土算事業須由人做應笑書生心膽怯向車中閉置如新婦空目送塞鴻去

賀新郎【杜子昕凱歌】

盡說番和漢這琵琶依稀似曲驀然弦斷作麼一年來一度欺得南人技短嘆幾處城危如卵元凱後身居玉帳報君休作尋常看布嚴令運奇開門決鬭雌雄判笑中宵奚車氊屋獸驚禽散个个巍冠橫麈柄誰了君王此段也莫靠長江能限不論周郎並幼度便仲尼復起嗟防管馳露布築京觀

賀新郎【跋唐伯玉奏槁】

宣引東華去似當年文皇親擢馬周徒步殿上風霜生白簡下殿扁舟已具怎不與官家畱住古有一言腰相印誰教他滿篋嬰鱗疏還笏退不回顧新來邊報猶飛羽問誰公可無長防少寛明主攀檻朱雲頭雪白流落如今底處但一片丹心如故賴有越臺堪眺望那中原莫已平安否風色惡天香暮

賀新郎【送唐伯玉還朝】

驛騎聮翩至道臺家籌邊方急酒行姑止作麼攜將琴鶴去不管州人墮淚富與貴平生無味可但紅塵難著腳便山林未有安身地搔白髮兀相對前身小範疑公是憶當年天章閣上建明尢偉慶曆諸賢方得路便不容他老子須著放延州城裏一句殷勤牢記取在朝廷最好圖西事何必向玉闗外

賀新郎【送黃成父還朝】

飛詔從天下道中朝名流欲盡君王思賈時事秖今堪痛哭未可徐徐俟駕好著手扶將宗社多少法筵龍象眾聴靈山囑付些兒話千百世要傳冩子方行矣乘驄馬又送它江南太史去防氊廈老我伴身惟有影倚徧風軒月榭悵玉手何時重把君向栁邊花防問看貞元朝士誰存者桃滿觀幾開謝

賀新郎【戊戌壽張使君九月十八日】

南國秋容晚曉寒輕芙蓉臺榭拒霜池館試向壺山堂上望萬頃黃雲刈徧喫著君侯方寸不要漢庭誇擊斷要史家編入循良傳春腳到福星現家家香火人人願要還它慶元狨座建炎蟬冕穏奉安輿迎兩國誰謂山遙水逺福壽比河沙難來嵗而今黃花節早驂鸞入侍瑤池宴風浩蕩梅淸淺

賀新郎【端午】

深院橊花吐畵開防衣紈扇午風淸暑兒女紛紛誇結束新樣釵符艾虎早已有防人觀渡老大逢場慵作戲任陌頭年少爭旗皷溪雨急浪花舞靈均標致髙如許憶生平旣紉蘭佩更懷椒糈誰信騷魂千載後波底垂涎角黍又說是蛟饞龍怒把似而今醒到了料當年醉死差無苦聊一笑弔千古

賀新郎【九日】

湛湛長空黒更那堪斜風細雨亂愁如織老眼平生空四海賴有髙樓百尺看浩蕩千崖秋色白髮書生神州淚盡淒涼不向牛山滴追往事去無迹少年自負淩雲筆到而今春華落盡滿懷蕭瑟常恨世人新意少愛說南朝狂客把破帽年年拈出若對黃花孤負酒怕黃花也笑人岑寂鴻北去日西匿

賀新郎【寄題聶侍郎郁孤臺】

絕頂規危榭跨髙寒鳥飛不過云生其下斤斸無聲人按堵翕靑紅變化覽城郭山川如畵閣老鳯樓修造手笑談間突出淩雲廈臺上景買無價唾壺麈尾登臨暇似當年滁陽太守歐陽公也傾倒贑江供硯滴判斷雪天月夜更喚取鄒枚司馬銅雀淩歊歌舞散訪殘磚斷甓無存者余翰墨被風雅

賀新郎

動地東風起畵橋西繞溪桑柘漫山桃李寂寂墻陰蒼蘚逕猶印前回屐齒驚嵗月飈馳云駛太息攀翻亭長是先生手種今如此君不樂欲何俟傍人錯防淵明意笑斯翁皇皇汲汲登山臨水佳處徑呼籃輿去髣髴柴桑栗裏從我者門生兒子嘗試平章先賢傳屈原醒不似劉伶醉判酩酊臥花底

賀新郎【宋庵訪梅】

鵲報千林喜還猛醒謝家池館早寒天气要與瑤姬敍離索艸艸杯盤籍地減盡何郎才思不願玉堂並金屋願年年嵗嵗花間醉餐秀色挹髙致西園飛蓋東山妓問何如半山雪裏孤山煙外甚夜深風露冷人與長缾共睡任翠羽枝頭多事老子平生無他過爲梅花受取風流罪簮白髮莫教墜

賀新郎

溪上收殘雨倚畵欄薄綿乍脫日陰亭午閙市不知春色處散在荒園廢墅漸小白長紅無數客子𨿽非河陽令也隨緣暫作鶯花主那可負甕中醑碧雲四合千巖暮恨匆匆余方有事子姑歸去趂取羣芳未搖落暇日提魚就煮嘆激電光陰如許回首明年何處在問桃花尙記劉郎否公莫笑醉中語

賀新郎【和人詠荼防】

曽與瑤姬約恍相逢翠裳搖曳珠韝聮絡風雲靑冥非人世攬結玉龍驂鶴愛萬朶千條纎弱禱祝花神憐惜取到開時晴雨須斟酌枝上雪莫銷卻惱人匹似中狂藥憑危欄燭光交映樂聲遙作身上春衫香薫透看到參橫月落算茉莉猶低一著坐有緱山王郎子倚玉簫度曲難爲酢君不飲鑄成錯

賀新郎【用前韻賦黃荼防】

想赴瑤池約向東風名姬駿馬翠韉金絡太液池邊羣鵠下又似南樓呼鶴畵不就穠纎嬌弱羅帕封香來天上防銅盤沆瀣供淸酌春去也被畱卻芳魂再反應無藥似詩詠緑衣黃裏感傷而作愛惜尙嫌蜂采去何況流鶯蹴落且放下珠遮著除卻江南黃九外有何人敢與花酧酢君認取莫教錯

賀新郎【再用約字】

淺把宮黃約細端詳普陀煙裏金身珠絡蕚緑華輕羅韈小飛下祥雲仙鶴朶朶賽蜂腰纎弱已被色香撩病思盡鵝兒酒美無多酌看不足怕殘卻人間難得傷春藥更枝頭流鶯喚起少年狂作畱取姚家花相伴羞與萬紅同落未肯讓蠟梅先著樂府今無黃絹手問斯人淸唱何人酢休艸艸認題錯

賀新郎【客贈芍藥】

一夢揚州事畵堂深金瓶萬朶元戎髙防座上祥雲層層起不減洛中姚魏嘆別後闗山迢逓國色天香何處在想東風猶憶狂書記驚嵗月一彈指數枝淸曉煩馳騎向小依稀重見蕪城佳麗料得花憐儂銷瘦儂亦憐花憔悴漫悵望竹西歌吹老矣應無騎鶴日但春衫防防當時淚那更有舊情味

賀新郎【郡宴和韻】

艸艸池亭宴又何須珠韝絡臂琵琶遮面賔主一時詞翰手倐忽龍蛇滿案傳冩處塵飛鶯囀但得平時魚稻熟這腐儒不用靑精飯陰霧掃霽華見使君償了丰年願便從今也無敲朴也無廚傳試拂籠紗看壁記幾个標名渠觀想九牧聞風爭羨此老飽知民疾苦早歸來載筆薫風殿詩有諷賦無勸

賀新郎【再和前韻】

夢斷鈞天宴怪人間曲吹別調局翻新面不是先生瘖啞了怕殺烏臺舊案但掩耳蟬嘶禽囀老去把茅依地主有瓦盆盛酒荷包飯停造請免朝見少狂誤發功名願苦貪他生前死後美官佳傳白髮歸來還自笑管轄希夷古觀看一道冰銜堪羨妃子將軍愼未已問匡山何似金鑾殿休更待杜鵑勸

賀新郎【題蒲澗寺】

風露驅炎毒記仙翁飄然謫墮吹笙騎鵠歷歷漢初秦季事山下猶未熟過眼見羣雄分鹿想得拂衣防汗漫試回頭劉項俱蠻觸斫鯨鱠脯麟肉越人好事因成俗擁遨頭如雲士女山南山北問訊先生無恙否齊魯干戈滿目且逰戱扶胥黃木不是世無樣棗便有來肯飽癡兒腹聊舉酒笑相屬

賀新郎【王實之喜予出嶺命愛姬歌新詞以相勞輒次其韻】

此腹元空洞少年時諸公過矣上天吹送老大被他禁害殺身與浮名孰重這鼔笛休休拈弄防筆擲還殘錦去【用江淹鮑昭事】願今生來世無妖夢且飯犢莫吞鳯新來喑啞如翁仲羨王郎驂鸞縹緲玉簫吹動應笑防州村裏女炙面生愁進奉要絕代傾城安用今古何人知此理有吾家酒徳先生頌三萬卷謾充棟

賀新郎【防防主崇禧再用前韻】

主判茅君洞有檐前查查喜鵲曉來傳送幾度黃符披戴了此度君防越重【僕五任祠廟一南嶽二仙都三玉局四雲臺五崇禧】被賀監天隨調防做取散人千百嵗笑渠儂一霎邯鄲夢歌而過鳯兮鳯灌園織屨希陳仲問先生加齊卿相可無心動除卻醴泉中太乙揀个名山自奉那捷徑輸它藏用有耳不曽聞黜陟免教人貶駁䢐徠頌服蘭佩結茅棟

賀新郎【三和】

謫下神淸洞更遭它椰楡黠路旁遮送薄命書生雞肋爾卻笑尊拳忒重破故紙誰教繙防一枕茅檐春睡美便周公大聖何須夢門前客任題鳯卜鄰羊仲並求仲願春來西疇雨足土膏犂動白髮巡官占嵗稔不問京房翼奉橰與甕從今無用醉與老農同擊壤莫隨人投獻嘉禾頌在陋巷勝華棟

賀新郎【席上聞歌有感】

妾出於防賤少年時朱彈絕玉笙吹徧粗識國風闗睢亂羞學流鶯百囀總不涉閨情春怨誰向西鄰公子說要珠鞍迎入梨花院身未動意先懶主家十二樓連苑那人人靚妝按曲綉簾初捲道是華堂簫管唱笑殺街坊拍板回首望侯門天逺我有平生離鸞操頗哀而不慍防而婉聊一奏更三嘆

賀新郎【生日用實之來韻】

鬢雪今千縷更休休癡心獃望故人明主晚學瞿聃無所得不解飛升滅度俟曉鼔撾五散盡朝來湯餅客且烹雞要飯茅容母怕回首太行路麟臺學士防云句便尊前周郎復出審音無誤安得春鶯雪兒輩輕拍紅牙按舞也莫笑儂家蠻語老去山歌尢協律又何須手筆如燕許援琴操促箏柱

賀新郎【再用前韻】

放逐身防縷被門前羣鷗戱狎見推盟主若把士師三黜比老子多他兩度袖手看名塲呼五不防車邊望塵拜免它年靑史修潘母勾曲洞是歸路平生怕道蕭蕭句況新來冠欹弁側醉人多誤管甚是非並禮法頓足低昂起舞任百鳥喧啾春語欲托朱冩悲壯這琴心脈脈誰堪許君按拍我調柱

賀新郎【實之三和有憂邊之語走筆答之】

國脈防如縷問長纓何時入手仰酬明主未必人間無好漢誰與寛些尺度試看取當年韓五豈有谷城公付授也不幹曽遇驪山母談笑起兩河路少時棋析曽聮句嘆而今登樓攬鏡事機頻誤聞說北風吹面急邊上衝梯屢舞君莫道投鞭虛語自古一賢能制難有金湯便可無張許快投筆莫題柱

賀新郎【四用縷字韻爲王實之壽】

萬字如鍼縷憶王郎丹墀大對气爲文主貴近旁觀俱失色仰止如天聖度笑杜牧成名居五晚面淸光猶苦諌似封人懇切言君母謫塵世錯行路當時宜和薫風句又那知靑雲一跌被才名誤輸與靈和殿前栁柔軟隨風學舞怪兩鳥新來停語不是先生髙索價問何時宰相先生許舉杯祝莫傾柱

賀新郎【實之用前韻爲老者壽戱答】

身畔無縷但從前練裳練帨做他家主甲子一周加二紀走烏飛幾度賽孔子如來三五【徐淩雲小如來五嵗多孔子三年】鶴髮蕭蕭無可截要一杯【闕】慙陶母門外艸欲迷路朗吟白雪陽春句待夫君驪駒不至鶴聲還誤老去聊攀萊子例倒著斑衣戲舞記田舍火鑪頭語肘後黃金腰下印有髙堂未敢將身許且扇枕莫倚柱

沁園春【夢方孚若】

何處相逢登寶釵樓訪銅雀臺喚廚人斫就東溟鯨鱠圉人呈罷西極龍媒天下英雄使君與操餘子誰堪共酒杯車千兩載燕南趙北劍客奇才飲酣鼻息如雷誰信被晨雞輕喚回嘆年光過盡功名未立書生老去機防方來使李將軍遇髙皇帝萬戶侯何足道哉披衣起但淒涼感舊忼慨生哀

沁園春【送孫季蕃弔方漕西歸】

嵗暮天寒一劍飄然幅巾布裘盡緣云鳥道躋攀絕頂拍天鯨浸笑傲中流疇昔奇君紫髯鐵面生子當如孫仲謀爭知道向中年猶未建節封侯南來萬里何求因感慨橋公成逺遊嘆名姬駿馬都成昨夢只雞鬥酒誰弔新丘天地無情功名有命千古英雄只麼休平生客獨羊曇一个灑淚西州

沁園春【送包尉】

我羨君歸一路秋風芙蓉木犀想慈顏望久靈烏乍噪新眉畵就郎馬頻嘶忙脫徵衫快呼鬥酒細爲家人說建谿爭知道這中年懷抱最怕分攜丈夫南北東西應笑殺離筵粉淚啼悵佳人來未碧雲冉冉王孫去後芳艸萋萋明日相思山重水復古道人稀茅店雞元龍老有髙樓百尺誰共登梯

沁園春【答九華葉賢良】

一卷陰符二石硬弓百斤寶刀更玉花騘噴鳴鞭電抹烏欄展醉墨龍跳牛角書生虯須豪客談笑皆堪折簡招依稀記曽請纓系粵艸檄徵遼當年目視雲霄誰信道淒涼今折腰悵燕然未勒南歸艸艸長安不見北望迢迢老去胸中有些磊磈歌罷猶須著酒澆休休也但帽邊鬂攺鏡裏顏凋

沁園春【同前】

我夢見君戴飛霞冠著宮錦袍與牧之髙防齊山詩酒謫仙同載采石風濤萬卷星羅千篇電掃肯學窮兒事楚騷掀髯嘯有魚龍鼓舞狐兔悲嘷英雄埋沒蓬蒿誰摸索當年劉與曹嘆事機易失功名難偶誅茅西崦種秫東臯柵有雞豚庭無羔雁道是先生索價髙人間窄待相期海上共摘蟠桃

沁園春【癸夘佛生翼日將曉夢中作旣醒但易數字】

有个頭陀形等枯株心猶死灰幸春山筍賤無人爭喫夜鑪芋美與客同煨何處旛花忽相引莫是諸天迎赴齋又疑道向毗耶城裏講席初開這邊尙自徘徊笑那里紛紛早見猜有尊神奮杵拳麄似鉢名緇豎拂喝猛如雷老子無能山僧不防誰誤檀那舉請哉山中去便百千億刼休下山來

沁園春【和吳尙書叔永】

我所思兮延陵季子別來九春笑是非浮論白衣蒼狗文章定價秋月華星獨步岷峨後身坡潁何必荀家有二仁中朝裏看伯兮衮斧叔也綸洛中曽識機云記玉立堂堂九尺身嘆苕溪漁艇幽人孤往雁山馬鬛弔客誰經宣室釐殘都花榭回首舊逰存幾人新腔美堪洗空恩怨喚起交情

沁園春【吳叔永尙書和予舊作再答】

莫羨渠儂白玉成樓黃金築臺也不消顚怪騎驎被髮誰能委曲令鳩爲媒鬂有二毛袖閒雙手只了持螯與把杯公過矣賞陳登豪气杜牧麄才便煩問訊張雷甚斗宿無光不重回想閣中鳴佩時攜客去壁間懸榻近有誰來撇我虎皮讓我牛耳誰道兩賢相戹哉中年後向歌防易感樂極生哀

沁園春【維揚作】

遼鶴重來不見繁華只見凋殘甚都無人誦何郎詩句也無人報書記平安閭裏俱非江山略是縱有髙樓莫倚防沈吟處但螢飛艸際雁起蘆間不辭露宿風餐怕萬里歸來雙鬂斑這邊贏得黒貂裘敝那邊輸了翡翠衾寒檄艸流傳吟牋倚閣開到花亦懶看君記取向中州差樂塞地無歡

摸魚兒

怪新來倚樓看鏡淸狂渾不如舊暮云千里傷心處那更亂蟬疏栁凝望久愴故國百年陵闕誰回首功名大謬嘆采藥名山讀書精舍此計幾時就封侯事久矣輸人妙手滄洲聊作老叟髙冠長劍渾閒物世上切身惟酒千載後君試看抜山扛鼎俱烏有英雄骨朽問顧曲周郎而今還解來聴小詞否

摸魚兒【海棠】

甚春來冷煙淒雨朝朝遲了芳信驀然作暖晴三日又覺萬株嬌困霜防鬂潘令老年年不帶看花分才情減盡悵玉局飛仙石湖絕筆辜負這風韻傾城色懊惱佳人薄命墻頭岑寂誰問東風日暮無聊賴吹得胭脂成粉君細認花共酒古來二事天尢吝年光去迅謾緑葉成陰靑苔滿地做取異時恨

摸魚兒【用實之韻】

便披簑荷鋤歸去何須身著宮錦與誰共話桑麻事朱老阮生尢稔篩樣餅甕樣璽長須赤髮供樵餁淸流濁品盡掃去胸中置諸膜外對酒莫辭飲華胥夢怕殺人驚曉枕疏惟月來闖一生常被弓旌誤且告朝家追寢愁个甚君管取有薇堪采松堪防茒山再任幸不是謀臣又非世將免犯道家禁

一剪梅【袁州解印】

陌上行人怪府公還是詩窮還是文窮下車上馬太匆匆來是春風去是秋風階銜免得帶兵農嬉到昏鐘睡到齋鐘不消提嶽與知宮喚作山翁喚作溪翁

一剪梅【余赴廣東實之夜餞於風亭】

束緼宵行十里彊挑得詩囊拋了衣囊天寒路滑馬蹄僵元是王郎來送劉郎酒酣耳熱說文章驚倒鄰墻推倒胡牀傍觀拍手笑疏狂疏又何妨狂又何妨

滿庭芳【記夢】

涼月如冰素濤翻雪人世依約三更扁舟乘興莫記水雲程忽到一洲奇絕花無數多不知名渾疑是芙蓉城裏又似牡丹坪蓬萊應不逺天風海浪滿目淒淸更一聲鐵笛石裂龍驚回顧塵寰局促揮袂去散髮騎鯨蘧蘧覺元來是夢鐘動野雞鳴

鷓鴣天【腹疾困睡和朱希眞詞】

前度看花白髮郎平生痼疾是淸狂幸然無事污靑史省得教人奏赤章遊俠窟少年場輸他羣謝與諸王居人不識庚桑楚弟子誰從魏伯陽

鷓鴣天【戱題周登樂府】

詩變齊梁體已澆香奩新制出唐朝紛紛競奏桑間曲寂寂誰知防下焦揮防筆展紅綃十分峭措稱妖嬈可憐才子如公瑾未有佳人敵小喬

卜算子【惜海棠】

盡是手成持合得天饒借風雨於花有底讎著意相陵借做暖逼教開做冷催教謝不負明年花下人只負栽花者

卜算子【同前】

片片蝶衣輕防防猩紅小道是天公不惜花百種千般巧朝見樹頭繁暮見枝頭少道是天公果惜花雨洗風吹了

卜算子

亂似盎中絲宻似風中絮行徧茫茫禹迹來底是無愁處好客挽難畱俗事推難去惟有翻身入醉鄕愁欲來無路

後村集卷十九

欽定四庫全書

後村集卷二十

宋劉克莊撰詩餘

滿江紅

金甲雕戈記當日轅門初立磨盾鼻一揮千紙龍蛇猶濕鐵馬曉嘶營壁冷樓船夜渡風濤急有誰憐猨臂故將軍無功級平戎防従軍什零落盡慵收拾把茶經香傳時時溫習生怕客談楡塞事且教兒誦花間集嘆臣之壯也不如人今何及

滿江紅【二月二十四日夜飲海棠花下作】

老子年來頗自許心腸鐵石尙一防消磨未盡愛花成癖懊惱每嫌寒勒住丁寧莫被晴烘拆柰暄風烈日太無情如何得張畫燭頻頻惜憑素手輕輕摘更幾番雨過彩雲無迹今夕不來花下飲明朝空向枝頭覓對殘紅滿院杜鵑啼添愁寂

滿江紅【題梅谷】

赤日黃埃夢不到淸溪翠麓空健羨君家別墅幾株幽獨骨冷肌淸偏要月天寒日暮尢宜竹想主人杖履繞千廻山南北寧委澗嫌金屋寧映水羞銀燭嘆出羣風韻背時裝束競愛東鄰姬傅粉誰憐空谷人如玉笑林逋何遜謾爲詩無人讀

滿江紅【送宋惠父入江西幕】

滿腹詩書餘事到穰苴兵法新受了烏公書幣著鞭垂發黃紙紅旗喧道路黑風靑艸空巢穴向幼安宣子頂頭行方奇特谿峒事聴儂說龔遂外無長策便獻俘非勇納降非怯帳下健兒休盡銳艸間赤子俱求活到崆峒快寄凱歌來寛離別

滿江紅

落日登樓誰管領倦遊狂客待喚起滄浪漁父隔江吹笛看水看山身尙健憂晴憂雨頭先白對暮云不見美人來遙天碧山中鶴應相憶沙上鷺渾相識想石田茅屋艸深三尺空有鬢如潘騎省斷無面見陶彭澤便倒傾海水浣衣塵難湔滌

滿江紅【送王實之】

天壤王郎數人物方今第一談笑裏風霆驚座雲煙生筆落落元龍湖海气瑯瑯董相天人策問如何十載尙靑衫諸侯客易愛底些官職難保底些名節擬閉門投轄劇談三日疇昔評君天下寶當爲天下蒼生惜向臨分慷慨出商聲摧金石

滿江紅【壽王實之】

鶴馭來時長占定一年淸絕九萬里纖雲收盡帝靑空濶月露偏爲丹桂地風霜欲放黃花節聴玉笙縹緲度緱山吹初徹曽直把龍鱗批曽戲取鯨牙拔向絳河濯足咸池晞發俗子底量吾輩事天仙不在臞儒列世豈無瑤艸與蟠桃堪攀掇

滿江紅【和王實之韻送伯昌】

怪雨盲風畱不住江邊行色煩問訊冥鴻髙士釣鼇詞客千百年傳吾輩話二三子系斯文脈聴王郎一曲玉簫聲淒金石晞發處怡山碧垂釣處滄溟白笑而今拙宦它年遺直只願長畱相見面未宜輕屈平生膝有狂談欲吐且休休驚鄰壁

滿江紅【四首並和實之】

往日封章曽聳動君王玉色今似得三閭公子四明狂客古不能箝言者口天方欲壽中朝脈算人間豈有病無醫須鍼石年冉冉袍猶碧心耿耿頭先白笑臣舒迂緩臣山愚直拂袖歸來羞執手望塵拜了難伸膝把富春瀨與首陽山圖齋壁

滿江紅

三黜歸來飯蔬食渾無慍色中年後家如旅舎身如行客冕軒豈非疣贅具煙霞已是膏肓脈有些兒隙地更疏泉堆捲石鄰媼餉新蒭碧溪友賣鮮鱗白向陳編吟笑孔明元直俗事不教污兩耳燕居聊可盤雙膝取當年行腳一枝笻懸髙壁

滿江紅

疇昔臚傳仗下奏祥雲五色何況是西山弟子鶴山賓客上帝照臨忠義膽老師付受文章脈問此君髣髴似何人䢐徠石園官菜登盤碧田舎米翻匙白懶投書見素寄書杓直徳耀不嫌爲隠髻兒已解搖吟膝有誰憐給札老相如家徒壁

滿江紅

不見西山料它日面無慙色君記取不爲呂黨亦非秦客【檜有十客】有意挽回當世事無方延得諸賢脈笑海波渺渺幾時平空銜石園五畝紛紅碧家四世傳淸白任天孫笑拙女嬃嫌直老去何煩援以手向來不要加諸膝待深山深處著茅齋看靑壁

滿江紅【壽唐夫人】

八十加三人盡訝還童返少爭信道夜舂曉織總曽經了凜凜共姜當日誓諄諄孟母平生教到如今象服擁魚軒天之報如船藕如棗斑衣舞金鐘釂望秋宵一防老人星照塵世少如娘福壽上蒼知得兒忠孝待看它孫子又生孫添懷抱

滿江紅【和吳叔永尙書時吳喪少子】

著破靑鞵渾不憶蹋它龍尾更冷笑癡人擘畫二三百嵗殤子彭籛誰壽夭靈均漁父爭醒醉向江天極目羨禽魚悠然矣杯中物姑停止牀頭易都拋廢慨事常八九不如人意白雪調髙猶協律落霞語好終傷綺待煩公老手一摩挲文公記

風入松【福淸道中作】

槖泉夢斷夜初長別館淒涼細思二十年中事嘆人琴已矣俱亡攺盡潘郎鬢髮銷殘荀令衣香多年布被冷如霜到處同牀簫聲一去無消息但回首天海茫茫舊日風煙艸樹而今總斷人腸

風入松【同前】

歸鞍尙欲小徘徊逆境難排人言酒是銷愁物柰病餘孤負金罍蕭瑟搗衣時淒涼鼔缶情懷逺林搖落晚風哀野店猶開多情惟是燈前影伴此翁同去同來逆旅主人相問今回老似前回

風入松【癸夘至石塘追和十五年前韻】

殘更難睡抵年長曉月淒涼芙蓉院落深深閉嘆芳卿今在今亡絕筆無求凰曲癡心有返魂香起來休鑷鬢邊霜半被堆牀定歸兜率蓬萊去柰人間無路茫茫緣斷謾三彈指憂來欲九回腸

風入松【同前】

攀翻宰樹暫徘徊艸艸安排昔人徒步陳雞絮愧公家僕馬觥罍華表舊愁滿目黃梁殘夢傷懷欲將莊列等歡哀對捲慵開憑髙指防虛無路問何年遼鶴歸來宿酒得風漸解小輿待月同回

水龍吟二首【己亥自壽】

年年嵗嵗今朝左弧懸罷渾無事吾衰久矣我辰安在老之將至懶冩京書怕看除目敗人佳思把東籬掩定北窗開了悠然酌頺然睡客有過門投防道先生訪華胥氏誰能辛苦陪他綺語記它奇字屈指先賢戴花老監豈其苗裔待異時約取寛夫彥國入耆英防先生放逐方歸不如前輩抽身早人來叩問臺郎舊秩散人新號起舞非狂行吟非怨髙眠非傲嘆終南捷徑太行盤谷用卿法従吾好閉了艸廬長嘯後將軍來時休報牀頭書在古人出處今人非笑制个閒詞呷些薄酒野花簮帽願雲臺任滿又還因任賽汾陽考

水龍吟二首【自和前韻】

病翁一榻蕭然【劉屏山號病翁】不知世有歡娯事雀羅庭院載醪客去催租人至報答秋光要些酒量要些詩思柰長鯨罷吸寒蛩息響茶甌外惟貪睡窮巷幸無干贄或相遇莫知誰氏柴門艸戶闕人守舎任伊題字自和山歌國風之變離騷之裔待從今去願年年彊健挿花髙防

平生酷愛淵明偶然一出歸來早題詩信意也書甲子也書年號陶侃孫兒孟嘉甥子疑狂疑傲與柴桑樵牧斜川魚鳥同盟後歸於好除了登臨吟嘯事如天莫想諮報田園閒靜市朝翻覆回頭堪笑節物催人東籬把菊西風吹帽做先生處士一生一世不論資考

浪淘沙

紙帳素屏遮全似僧家無端霜月闖牕紗喚起玉闗徵戍夢幾疊寒笳嵗晚客天涯短髮蒼華今年衰似去年些詩酒新來俱倚閣孤負梅花

浪淘沙

疊嶂碧周遮遊子思家掩藏白髮賴烏紗落日倚樓千萬恨社鼔城笳老去淡生涯虛擲年華臘茶風味太淸些待得癡兒公事畢謝了梅花

浪淘沙二首【丁未生日】

去嵗詣公車天語勤渠絳紗玉斧照寒儒恰似昔人曽夢到帝所淸都骨相太淸臞謫墮須臾今年黃勒換稱呼只爲此翁霜鬢禿老不中書

早嵗類寒蛩晚節遭逢曽開黃卷侍重瞳歸去靑藜光照牖堦藥翻紅出晝頗匆匆主眷猶濃除官全似紫陽翁【寶文漳州】換過新銜頭面攺又似包公【郡得小龍】

念奴嬌【木犀】

繞籬尋菊菊猶遲舎北芙蓉渾未卻是小山叢桂裏一夜天香飄墜約束奴兵丁寧稚子莫掃靑苔砌風髙露冷倚欄疑匪人世客有載酒過予朗吟招隠洗盡悲秋意白髮長官窮似虱剛被天公調戲徧地堆金滿空雨粟不濟淵明事殘英賸馥明朝猶可同醉

念奴嬌【菊】

老夫白首尙兒嬉廢圃一畨料【平聲】理餐飲落英並墜露重把離騷拈起野艷幽香深黃淺白占斷西風裏飛來雙蝶繞叢欲去還止嘗試詮次羣芳梅花差可伯仲之間耳佛說諸天金色界未必莊嚴如此尙友靈均定交元亮結好天隨子籬邊坡下一杯聊泛霜蘂

念奴嬌【壬寅生日】

比如去嵗前年今朝差覺門庭靜玉軸錦標無一首知道先生逺佞假使文殊攜諸菩薩來問維摩病無花堪散亦無香積齋襯回首雪浪驚心黃茅過頂瘴毒如炊甑山鬼海神俱長者饒得書生窮命不慕飛仙不貪成佛不要鉆天令年年今日白頭母子家慶

念奴嬌【壽方徳潤】

夘君來處與眉州仙子依稀同日一自前朝龔蔡俊頗覺壺山岑寂誰料端平繼居遺補復有斯人出幅巾林下姓名玉座長憶須信謟語尢甘忠言最苦橄欖何如蜜諸老蕭疎星欲曉畱取南都鐵壁洛社自佳鏡湖𨿽好莫問君王乞年年嵗嵗大家同做眞率

念奴嬌【丙午鄭少師生日】

禁中張防苦畱公未許歸尋初服千載君臣魚有水不比嚴光文叔火徳中天客星一夕艸艸聊同宿重來凝碧依然賡載相屬過眼誇奮紛紛浮雲野馬幾度棋翻局客話鳳池三入事洗耳湖光一曲伯始泉荒穉珪圃冷占斷西風菊年年嵗嵗金英常泛芳醁

木蘭花慢【壽王實之】

瀛洲眞學士爲底事在紅塵爲語觸宮闈沈香亭裏嗔謫仙人爲親近君側者見萬言策了忌劉蕡爲是尙方請劍漢廷多憚朱云君言往事勿重陳且鬭酒邊身也不防區區算它甲子記甚庚寅爾曹譬如朝菌又安知老柏與靈椿世上榮華難保古來名節如新

木蘭花慢【癸夘生日】

病翁將耳順牙齒落鬢毛疎也慙愧君恩放還田舎免詣公車兒時某丘某水到而今老矣可樵漁寶馬華軒無分蹇驢破防如初浮名箕斗竟成虛磨折總因渠幸錫余佳號江湖聱叟山澤仙臞尊前未宜感慨猶須看嵗晏何如衛武耄年作戒伏生九十傳書

木蘭花慢【送鄭伯昌】

古人吾不見君莫是鄭當時更築就山房躬耕谷口名動京師諸公任他衮衮與杜陵野老共襟期有客至門先喜得錢沽酒何疑昔年聨轡栁邊歸陳迹恍難追況種桃道士看花君子回首皆非相逢故人問訊道劉郎老去久無詩把做一塲春夢覺來莫要尋思

木蘭花慢【丁未中秋】

水亭凝望久期不至擬還差隔翠幌銀屏新眉初畫半面猶遮須臾淡煙薄藹被西風掃盡不畱些失了白衣蒼狗奪回雪金蟇乘雲徑到玉皇家人世鼔三撾試自判此生更堪幾度小住爲佳何須如鉤似玦便相將只有半菱花莫遣素娥知道和他發也蒼華

最髙樓【戊戌自壽】

南嶽後累任作祠官試說與君看仙都玉局才交卸新銜又管華州山怪先生吟膽壯飲腸寛去嵗擁旌旗稱太守今嵗帶笭箵稱漫叟慵入閙慣投閒有時拂袖尋種放有時就枕親陳摶任傍人嘲潦倒笑癡頑

最髙樓【再題周登樂府】

周郎後直數到淸眞君莫是前身八音相應諧韶樂一聲未了落梁塵笑而今輕郢客重巴人只少个緑珠橫玉笛更少个雪兒彈錦瑟欺賀晏壓黃秦可憐樵唱並菱曲不逢禦手與龍巾且醉眠篷底月甕間春

臨江仙【縣圃種花】

落魄長官江海客少豪萬里尋春而今憔悴向溪濱斷無觴詠興惟有簿書塵手插海棠三百本等閒妝防芳辰他年絳雪映紅雲丁寧風與月記取種花人臨江仙【庚子嵗重陽余以漕攝帥觴唐伯玉前漕成父於越王臺明年是日寓海丰縣

驛作】

去嵗越王臺上飲席間二客如龍憑髙弔古壯懷同馬嘶千嶂暮樂奏半天中今嵗三家村市裏故人各自西東菊花時節酒樽空可憐雙雪鬢禁得幾秋風

臨江仙【潮惠道中】

不見仙湖能幾日塵沙變盡形容夜來月冷露華濃都忘茅屋下但記畫船中兩岸緑陰猶未合更須補竹添松最憐幾樹木芙蓉手栽才數尺別後爲誰紅

臨江仙【己酉和實之燈夕】

玉笛鈿車當日事東塗西抹都曾等閒曲子壓和凝【曲子相公】縱遊非艸艸已醉彊惺惺今向三家村送老身如罷講吳僧髙樓百尺不須登半鑪燒葉火一琖勘書燈

昭君怨【牡丹】

曾看洛陽舊譜只許姚黃獨步若比廣陵花太虧他舊日王侯園圃今日荊榛狐君莫說中州怕花愁

昭君怨【瓊花】

后土宮中標韻天上人間一本道號玉眞妃字瓊姬我與花曽半面流落天涯重見莫把玉簫吹怕驚飛

淸平樂【五月十五夜玩月】

纖雲掃迹萬頃玻璃色醉跨玉龍遊八極歷歷天靑海碧水晶宮殿飄香羣仙方按霓裳消得幾多風露變教人世淸涼

淸平樂【同前】

風髙浪快萬里騎蟾背曽識嫦娥眞體態素面元無粉黛身遊銀闕珠宮俯看積气蒙蒙醉裏偶搖桂樹人間喚作涼風

淸平樂【贈陳參議師文侍兒】

宮腰束素只怕能輕舉好築避風臺防取莫遣驚鴻飛去一團香玉溫柔笑顰俱有風流貪與蕭郎眉語不知舞錯伊州

淸平樂【丹陽舟中作】

休彈別鶴淚與俱落歡事中年如水薄懷抱那堪作惡昨宵月露髙樓今朝煙雨舟除是無身方了有身長是閒愁

長相思【惜梅】

寒相催暖相催催了開時催謝時丁寧花放遲角聲吹笛聲吹吹了南枝吹北枝明朝成雪飛

長相思【寄逺】

朝有時暮有時潮水猶知日兩回人生長別離來有時去有時燕子猶知社後歸君行無定期

長相思【餞別】

風瀟瀟雨瀟瀟相送津亭折栁條春愁不自聊煙迢迢水迢迢凖擬江邊駐畫橈舟人頻報潮

長相思

煙淒淒艸淒淒野火原頭燒斷碑不知名姓誰印累累冢累累千萬人中幾个歸榮華朝露晞

長相思

勸一杯復一杯短鍤相隨死便埋英雄安在哉眉不開懷不開幸有江邊舊釣臺拂衣歸去來

菩薩蠻【戲林推】

小鬟解事髙燒燭羣花圍繞摴蒱局道是五陵兒風騷滿肚皮玉鞭鞭玉馬戲走章臺下笑殺灞橋翁騎驢風雪中

玉樓春【戲林推】

年年躍馬長安市客舎似家家似寄靑錢換酒日無何紅燭呼盧宵不寐易挑錦婦機中字難得玉人心下事男兒西北有神州莫滴水西橋畔淚

生查子【元夕戲陳敬叟】

繁燈奪霽華戲鼔侵明發物色舊時同情味中年別淺畫鏡中眉深拜樓西月人散市聲收漸入愁時節

憶秦娥【暮春】

遊人絕緑陰滿野芳菲歇芳菲歇養天气采茶時節枝頭杜宇啼成血陌頭楊栁吹成雪吹成雪淡煙微

雨江南三月

憶秦娥【上已】

修禊節晉人風味終然別終然別當時賓主至今淸絕等閒冩就蘭亭帖豈知畱與人間說人間說永和之

嵗暮春之月

憶秦娥

泥滑滑一聲聲喚徵鞍發徵鞍發客亭楊栁不禁攀折荀郎衣上香初歇蕭娘心下書難說書難說霎時吹

散一生愁絕

憶秦娥

春酲薄夢中毬馬豪如昨豪如昨月明橫笛曉寒吹角古來成敗難描摸而今卻悔當時錯當時錯鐵衣猶

在不堪重著

憶秦娥

梅謝了塞垣凍解鴻歸早鴻歸早憑伊問訊大梁遺老浙河西面邊聲悄淮河北去炊煙少炊煙少宣和宮

殿冷煙衰艸

橋仙【戊戌生朝】

金風淅淅銀河淡淡長少羣賢畢防平生心事麯生知怪此夕惺惺相對花生眼新霜防鬢不肯遮藏老態人間何處有仙方擘劃得二三百嵗

踏莎行【甲午重九牛山作】

日月跳丸光陰脫登臨不用深懷古向來吹帽插花人盡隨殘照西風去老矣徵衫飄然客路炊煙三兩人家住欲攜鬥酒答秋光山深無覓黃花處

水調歌頭【遊蒲澗追和崔菊坡韻】

【余頃爲儀眞郡督郵白事無楊崔公銳欲羅致屬先受制置使李公之辟崔公使聘洪公舜兪入幕後二十五年奉使嶺外拜公祠象俯仰今昔輒和公所作水調以寓悲慨之意云】

敇使竟空返公不出梅闗當年玉座記憶仄席問平安羽扇尉佗城上野服仙遊閣下遼鶴幾時還賴有蜀耆舊健筆與書丹靑油士珠履客各凋殘四方蹙蹙靡騁獨此尙寛閒丞相祠堂何處太傅石碑墮淚木老瀑泉寒往者不可作置酒且登山

再和【喜歸】

遣作嶺頭使似戍玉門闗來時送者舉酒珍重祝身安街畔小兒拍笑馬上是翁矍鑠頭與璧俱還何處得仙訣發白頰猶丹屋茅破籬菊瘦架簽殘老夫自計甚審忙定不如閒客難揚雄拓落友笑王良來往面汗背芒寒再拜謝不敏早晚乞還山

三和【解印有期戲作】

老子頗更事打透名利闗百年擾擾於役何異入槐安夢裏偶然得意醒後才堪發笑蟻穴駕車還恰佩南柯印髣髴轂曽丹客未散日初昳酒猶殘向來幻境安在回首總成閒莫問浮雲起滅且跨剛風遊戲露冷玉簫寒寄語抱朴子我石樓山

四和【八月上浣解印別同官席上賦】

半世慣岐路不怕唱陽闗朝來印綬解去今夕枕初安莫是散場優孟又似下棚傀儡脫了戲衫還老去事多忘公莫笑師丹筆端花胸中錦兩消殘江湖水艸空曠何必養天閒久苦諸君共事更盡一杯別酒風夜深寒回首行樂地明日隔雲山

五和【客散循堤步月而作】

落日幾呼渡佳夕毎畱闗有時來照淸淺鬢雪似潘安一曲親防君賜兩岸更無人迹惟見鷺飛還隙地欠栽接蕉荔雜黃丹栁全疎松尙幼怕摧殘傍人笑我癡計管鑰費防閒翁意在乎林壑客亦知夫水月滿腹貯淸寒賦詠差有愧赤壁與滁山

六和【次夕觴客湖上賦葛仙事】

楚子問周鼎柱史出秦闗苦求勾漏何意身世逺差安不見跕鳶墮水時有飛鴻遵渚樂此久忘還采藥偶然耳胸次有靈丹釣遊處榕葉暗荻花殘自仙翁後千載輸與水鷗閒我讀內篇未竟忽被急符驅去洞閉白雲寒回首愧幽子隠約海中山

七和【十三夜同官載酒相別不見月作】

怪事廣寒殿此夕不開闗林間烏鵲相賀暫得一枝安只在浮雲深處誰駕長風挾取明鏡忽飛還玉免呼不應難覓臼中丹酒行深歌聴徹笛吹殘嫦娥老去孤另離別匹如閒待得銀盤擎出只恐玉峯醉倒衰病不禁寒卿去我欲睡辜負此湖山

水調歌頭【癸夘中秋作】

老去有奇事天放兩中秋使君飛榭千尺縹緲見麟洲景物東徐城上嵗月北徵詩裏圓缺幾時休俯仰慨今昔惟酒可澆愁風露髙河漢淡素光流賈人野老相慶田海十分收競看嫦娥金鏡爭信仙人玉斧費了一畨修衰晚筆無力誰伴賦黃樓

後村集卷二十

欽定四庫全書

後村集卷二十一

宋劉克莊撰記

汀州重建譙樓記

汀古郡也官寺皆百年老屋凜凜覆壓紹定六年建安李公岀守稍撤而新之由堂寢至門廡由庫廐至亭榭皆煥然攺觀獨譙樓以費夥未遑及公益務節縮鏹二萬緡將攺作適當路牟利左右望而豪奪公慮是役之賈禍移鏹糴米若干斛爲均惠倉汀人始免貴糴之患會上親政放詘貪濁用眞公徳秀爲帥視屬部如家公臨郡滋久所積又萬緡廼申初志六閱月而樓成手詔頒春舊翼以廡屬城南門後廢弗葺居民冒侵對列邸肆中通綫路公別給以在官田宅復兩廡並城南門樓髙大之郡治之前可立萬馬鉅麗如是然傭作募而使材瓦市而致六邑之民不知有役焉初庚寅辛邜間閩爲盜區禍起於汀四封之內大抵皆盜而營卒亦囚執郡將欲吾民人情視汀猶毒虺鷙獸之窟宅也公以偏師襲磜而巨冦禽單車入城而叛卒誅天子嘉奬就畀符竹或者尙爲公慮曰兵驕也民悍也財乏也旣而公在郡四年前之恣睢犯上不可調柔者皆駢首順令兵果驕耶前之彊獷負固未易拊循者皆革面慕化民果悍耶亂離創殘之後練兵積粟猶有餘力以飭蠱壊美輪奐財果乏耶昔春秋書新作南門以示譏蓋淸風至而修城郭營室中而土功始司空塡人以時受工周制具存不待其敝而後攺也僖公治魯二十年而有斯役則國內之事闕遺不及舉者多矣公嵗月視僖公孰久近樓視一門孰難易竊意夫子復生將特書大書之矣而又奚譏公名華字實夫資忠義而輔以材智計而戰戰則克慮而動動必成余從眞公久見其評論當世人物如公僅屈一二指故因斯樓之成具書之以諗後人云

端平江閫題名壁記

江西帥昔治洪州建炎省方始以朱丞相勝爲安撫大使治江州而洪都兼安撫司如故其後詔從洪守髙衛之請閫移扵江洪之守臣止兼江西兵馬鈴轄隆興升府閫復扵洪而江州行太守事焉端平三年春敵兵深入疆吏告急慨然逺覧中興舊規命僉樞魏公了翁督視江淮京湖軍馬卽江州開大幕府兵部侍郎黃公伯固江西安撫使知江州以參贊軍事及黃公去而直寶文閣陳公塏實來修江防搜軍實結民心厲士气用能期嵗之間亢列城爲大府張弱勢爲彊形暇日命礱石扵壁記移閫嵗月姓氏自黃公始且援袁州刺史韓愈爲觀察使王仲舒記滕王閣事俾某筆之某𨿽文墨媿愈然寶文公賢逾仲舒況閫之建罷重扵閣之廢興此之營綜急扵彼之登覧因不敢以淺陋辭惟尋陽據天塹之中上聫防鄂下接升潤昔立國江南者之所重晉以庾亮溫嶠第一流人臨之嘗試慿髙而望江山歷歷其盛心偉識遺忠餘烈有未冺者髙宗皇帝移閫之宏橅聖天子經武之英可謂深且逺矣某以屬城事統府設有羽檄猶當悉敝賦以從執軍禮以見其何敢有愛扵區區之文乎顧承命記事詞朴而核他日公奨率三軍犄角諸鎭乘風聲鶴唳之勢奏防衝鬭艦之防衰憊艸露布上尙書作凱歌被樂府尙可勉焉

建寕府新建譙樓記

端平二年五月某日祕書監兼樞宻院檢詳姚公以直祕閣出守廷安兼漕全閫詔下士相告語曰公初元善類西府賢掾去可惜盍畱行乎建士之在朝者則曰公嘗貳吾州有恩信玆行可爲中朝惜可爲吾州賀乃不果畱時城中遺燼暴骼滿目市區二十四存者九財殫粟竭物情洶洶不安公至明誅賞辧逆順而軍紀肅拊創痍輯流防而民气和嗇用度規荒殘而官府立明年春餘逐扵朝防服過建焚室已十具五六璽書擢公以漕兼守又明年春餘行役道焉則樓堞翚飛市防鱗集所謂二十四區者皆復不獨公也余嘆曰君相眞知人哉建人眞知公哉旣見公握手相勞苦公曰州略如舊觀然吾力疲而顚白矣凢土木之役不可殫紀譙樓最鉅緡錢一萬一百四十一楮帛二萬九百九十四其費也起乙未仲秋迄丙申季夏其嵗月也吾子筆之建安自南渡劇盜範葉防兵之後更列聖涵濡休息名公卿拊摩積累其軍府殷實井邑繁雄貫扵七聚一旦小失牧馭蕩爲煙埃夫聚力所成壊扵一夫之手顧諉數扵天可乎期月之頃還彼百年之舊勿歸功扵人可乎昔者周大夫閔故都之毀其詩曰彼黍離離傷之也又曰悠悠蒼天此何人哉尢之也原禍亂之始而呼天以尢之其怨之者深矣魯僖復周公之宇國人頌之曰魯侯之功美之也又曰天錫公純嘏眉壽保魯祝之也美興復之功而祝其純嘏又祝其眉壽其徳之者深矣厭亂而思治情也惡壊而喜成亦情也拯建人之厄措諸莞簟百世之思也敍建人之情刻扵金石千載之傳也公順昌人名珤字貴叔掄魁勝流立朝有徳有言不以吏幹顯余所記特公學問之粗者爾

邵武軍新建郡治譙樓記

世言閩盜所從起必曰汀邵非也盜皆起扵汀境邵與之鄰所漸者然耳初寕化賊旣殘建泰二邑勢且及郡天子命朝臣某人某人出守皆固辭王侯遂獨奉詔引道未至郡已失守千里爲墟侯露居於野握拳轉戰誅筋行洞渠魁羣醜或僇或降惟下瞿賊猶據險縣令拒官軍侯方聲罪致討會以風聞去詔用趙侯以夫代之慨然以夷難葺廢爲已責一淸谿峒再造府朝將吏稟嚴令工師受成橅以紹定四年八月經始明年十一月落成縻錢楮若干緡堂寢顯嚴閎邃如大家甲族之營其居譙樓突兀鉅麗如名藩雄鎭之裕扵力招捕使陳公韡過而嘆曰輪奐美哉初朝家以祠牒八十助侯贍兵廩徒之費侯一錢粒粟皆自致歸祠牒扵朝而屬記扵余余觀世之士大夫雅俗勇怯不同及乎當乘障乾方之任或曰事不可爲辭不拜或曰事尙可爲患力不足求兵與財然後往無雅俗無勇怯其說必同昔越石扵並士稚扵譙咸無資糧弗給鎧仗不旬月而荊棘復爲宮寺邊塞願爲華人長源扵汴靖扵燕士馬彊盛金帛充斥不俄時而井邑蕩爲戰場部曲化爲讎敵蓋祖劉能疆理荒殘久廢之郡縣張陸不能撫循治安無事之軍府牧守才不才而一方之休戚三軍之生死萬姓之禍福系焉烏可不謹擇歟故夫諉事扵不可爲庸人也有待扵資與助中人也無待扵資與助豪傑之士也王侯馳單車橫絕羣冦趙侯收餘燼興復一郡孰資而助之哉特其忠憤亷約有以詟盜賊之气得軍民之心爾余故著之以辟夫謂事之不可爲者也且以愧夫謂事𨿽可爲而患力不足者也王侯金壇人趙侯長樂人

建寕府學重建明倫堂記

建學宏壯視國庠端平乙未四月辛未之變燔官寺幾盡而學幸存獨明倫堂毀焉姚公珤來爲尹漕先敎而後政緩辭而急學相攸於冬明年仲秋堂成以余材新師弟子之居屬余記之昔者唐虞三代敎人之法具存於經卨之所敷箕子之所陳莫不以倫爲首三綱同然之理五常固有之善同然者均賦於天固有者無待扵人而古人汲汲於明是理者何哉蓋理與欲對善與利對理不勝欲善不勝利同然者有時而相逺固有者有時而不存矣嗚呼固不可以不講矣故夫人有聖有愚理未嘗偏倫有常有變人鮮能盡參晳夷齊常也舜申生變也常易處變難處申生不以親之耄而隳其恭舜不以弟之傲而廢其友處變而不失其厚倫之不容釋如此匹夫匹婦愚也周孔聖也愚者能之聖或不能焉周公有媿扵仁智夫子謂未能事君父修至扵聖而不忘自儆倫之難盡如此六經載此者也君師倡此者也禮樂刑政扶此者也學校講此者也有所講則有所明矣公之致美扵是堂豈爲學者角詞藝媒利祿之地哉羣居肄習篤守力行今日之竭力扵親異日之盡節扵君者也今日之修扵家異日之措扵天下者也今日之稱扵宗族鄕黨異日之行扵蠻貊者也成材造士是斯堂始斯堂之新是姚公始不可以不記

尢溪縣復平糶倉記

前記首敍邑人致粟之艱使人顰蹙次述趙侯置倉之善使人忻躍末憂後人之不能繼其詞峻其防深又使人憮然以爲過慮也然自嘉定乙亥至端平乙未不過二十年而趙侯之粟羽化倉亦不存前記所慮殆如蓍矣長樂李侯始至慨然發憤曰彼能廢之吾能修之顓以淸儉爲治二年而新敖立本錢復會璽書擢侯遷守龍川侯曰倉事未竟不可去比三年終更積粟三千餘斛視趙侯增千斛焉出納斂防略放常平旣爲倉約復請予識之有問扵餘者曰二侯孰難余曰方趙侯時縣計未屈令俸猶厚也李侯之時異矣上供責全銀月俸給純楮公私困敝侯儒生無生財術顧邑有稅苗縻費錢嵗幾千緡及迎新例捲該前人以奉一已者侯悉用之扵倉又銖寸累積以成之李侯爲難又問曰昔之廢者可修而今之修者能保其不廢乎余曰以李侯之心守李侯之約胡爲而廢若夫侵本錢非約也付吏手非約也濫糴賤糶茍恱之政不可以繼非約也有一於此復趨扵廢矣又問曰嚴莫嚴扵常平之法或者玩之如約乎余曰惻隱羞惡之心人皆有之李侯之約將以利其身乎厚其家乎抑將以延一邑之命脈乎如止於利一身厚一家渝之可也如一邑之命脈系焉非渝李侯之約也失一方之人心也犯千百年之公議也失人心非良吏矣犯公議非賢士大夫矣然則是約也豈不嚴扵法歟又況部刺史郡守丞臨之邑人守之蓋其法未嘗不嚴歟李侯名修字永之學問有師承政事有家法其扵是倉未復𨿽遷擢不忍去已復而去猶惓惓然思所以善其後者於虖可敬也已

味書閣記【爲徐徳夫右司作】

閣在丰城山間名子賤潘公也筆廣防袁公也徳夫讀書其上有年去而仕扵朝因以其所讀者爲天子言之忠憤激發幾忤上意竟坐是由省闥放還故山或竊笑曰世蓋有剽竊渉獵書之毫芒而光顯遇合者徳夫無所不讀顧齟齬畱落如此意者書誤徳夫耶徳夫能常味此無味之味耶徳夫亦笑曰有是哉夫書無窮盡味有淺深常試以古今人觀之行之固守之篤味之深者也先信而後畔始合而卒離味之淺者也叔孫通魯兩生皆學禮一以取封一沒世無聞舒皆學春秋一起徒步拜相一老擯郡國豈非深者守道而難合淺者諧世而易售歟使其果深扵書捽茹山雌也脫粟太牢也茍爲不然如防土炭如嚼蠟久將唾棄之矣然則徳夫之所味固世之所不能味世之所味固徳夫之所不足味歟或又笑曰閣僅三間奚其記余曰不然石渠天祿髙則髙矣而不能逃莽大夫之譏臨春結綺美則美矣而不能渝狎客之謗徳夫閣𨿽小聖賢之事具焉古今之變合焉天下後世之責在焉徳夫味之不已出則爲遺直爲名臣處則爲髙士爲全人是閣與天壌俱敝焉勿記可乎

漳州鶴鳴庵記

問塗四方者必有嘉禾淸泉可憩濯傳捨行店可依止南轅則不然路益荒人益稀極目數千里無寸木滴水無傳捨行店昔人酌地裏之中各創庵焉嵗深屋老頺圮相望漳牧合沙黃公朴始新諸庵鶴鳴庵在郡東地多靈迹嘗有異僧見二士於此對奕卽之化鶴飛去然距城餘二十里穹林危磴不類人境暮投破驛凜乎折棟墜瓦之虞鷙獸暴客之恐公辟古基攺面勢作堂七間聼事三間門廡閎壯如之扵是境內之庵十有七所以次經畫創始者曰鶴鳴更新者曰半砂曰雲霄曰仙云餘皆復其舊觀魚孚庵屬泉而費出扵漳竣事上尙書曰昔人守庵以僧贍僧以田而庵存其後有司數易僧巨室豪右占田而庵壊請令諸庵以甲乙承續朝論是之初公與余偕使廣公謁諸司葉力繕南中諸庵繇潮至惠繇漳至潮曩號畏塗今深茅叢葦中輪奐突出鐘魚相聞莞簟薪水不戒而具與行中州無異公之惠利溥矣余聞古之人皆好禮而樂事厚人而薄已有避堂而捨賓者有卑宮而崇館者有窮爲布衣茅屋不蔽而恨無突兀之廈以庇寒士者然則僧逃庵荒非地主責乎田去僧饑非巨室恥乎余書公之事旣以儆夫貴與賤者或曰未也縱下不戢驅陵虐使尢庵之大患寓室而傷薪木曽子之賢致形諸言毀垣而納車馬國僑之辧僅免扵詰余又以儆夫行者公掄魁名儒自殿秉麾節無畱滯之嘆有治辦之績漳素凋敝公爲之期年修糴政敞貢闈餘力猶及扵庵云

鄂州貢士田記

士貢扵鄕古也使士賫糧重趼而至非古也古者井地均貧富道路有委積士起閭裏而逹扵王朝也甚易至漢猶令縣次繼食然貢禹以明經潔行徴自言鬻田百畆以供車馬當時所以待特起之士僅如此則扵羣然應聘者抑可知矣禹亦幸而有田可鬻爾貧於禹者當如何哉近世賔興郡太守備巵酒飲餞之外舟車扉屨皆士自任貧而逺者難是行如登天有不能行者天臺賈公爲鑄錢使者斥羨幣十萬緡市田爲番貢士莊余以膳番學去而董餉鄂渚時閫帥剏南陽書院公給以官田百三十畆復斥幣如番之數以惠鄂士士飲公徳以余與公有世舊俾書其事扵石自吾有邊患士不觧甲且三十年供億繁調度濶牧民之官往往奉急符從事失其常度至扵主計之臣執牙籌析秋毫茍免乏興俛仰自嘆曰吾不得爲盛徳之事矣非特才臣能吏然也雅士莫不然矣故余扵公之事有慨焉昔漢人論鄼侯餽餉乃萬世功意且有他繆巧而其言不過曰飬民以致賢而已蓋爲漢植根本者桑大夫則異是以鹽鐵酒均輸爲國大利而疾賢良文學之士如仇漢之根本遂騷動而不復安公扵笏畫鞭之暇師飽馬騰之餘又時有所蠲弛以寛民敎飬以收士與鄼侯之意合彼桑大夫之流聞之盍少媿矣夫江漢楚之舊封異時以辭令爭衡中夏登髙能賦而志節與日月爭光者皆楚產也國家有事西北必於上流謂宜培植其人材以待緩急之用公所望扵鄂之士者在此其田之頃畆與夫行者居者贐廩之式則有司存公名似道字師憲以其儒術出爲治賦始至軍無見糧未幾而有一嵗之儲天子宰臣才公之爲由尙書郎九卿超拜地官小司徒云

風月窩記

寒齋所居西偏面古木叢竹爲墼屋三間中置一榻友之同志者防乎方之外者仕之倦而歸者至則畱語或止宿焉扁曰風月窩客戲主人曰昔宋玉授簡扵楚王之蘭臺謝莊托詞扵陳王之桂苑皆以鉅麗之觀發其髙寒之思今吾子追涼扵檐窺光扵隙將毋見哂扵二子乎主人曰嘻詞不詣理工無益也學不盡性博無益也彼以朒朏量月雌雄論風逹者視之奚似童兒吾聞元化之內精英淸淑之气在天地爲風月在人爲情性風至調而止噭嚎叱吸風之變也月至明而止薄蝕陰翳月之厄也性至靜而止喜怒哀樂性之動也故言風月者曰淸明曰光霽言性者曰善曰寂然不動夫能卽身而反求韜光而內照則動者可以中節靜者可以復初所謂淸明而光霽者斂之方寸舒之八荒六合隨寓而可樂矣庸詎知彼之蘭臺桂苑非防壌鮑肆乎吾之甕牖圭竇非瓊樓玉宇乎客慙而退

修復艾軒祠田記

初郡人祠艾軒先生於城南田以贍之者忠定趙公也碑以實之者正獻陳公也不幸先生二子繼卒猶子成季字井伯有賢名忠定客也又卒家事益落田爲二姓所得諸孫曰鈞者愬扵計臺方公大琮喟然太息曰鬻祀田非法也沒價返田法也吾使鄕部寕厚毋薄檄郡丞以窠名錢酬元直之半俾復其舊會易帥他路事格不行田旣去祠益圮鈞復愬扵郡楊公棟亦喟然太息曰古者祀鄕國之先賢以爲先師艾軒非先賢乎式廬表墓自昔有之田非閭墓此乎乃新祠宇復諭二姓曰先生在不殖寸產沒豈與鄕人較數畆之田者𨿽然諉先生之亷譲利故家之淸貧取而有之此名不可安也方公去矣窠名錢不可覬其以郡鏹十有二萬酬若等二姓退聽毀劵歸祊公又曰是甞一鬻矣安保其不再乎覈其田凢八畆三角三十一步嵗得谷十七斛有奇錢千圖久逺而可托者莫如學以田學曰文郁先生孫宜主其祭鈞井伯孫也有勞扵田令學官以其嵗入分給二子焉昔孟子論善士而有一鄕一國與天下之辧以陳良爲楚產以仲子爲齊巨擘至伯夷伊尹則不然今夫前陳后方蒲人也其扵先生猶曰吾東家某云爾忠定番人也楊公蜀人也地如此其逺也嵗如此其久也事先生如此其共也豈私扵東家者乎若先生者所謂天下之善士乎楊公起倫魁由樞掾尙書郎出牧其來以風化爲先務旌賢崇徳搜遺繕廢於是二劉二鄭城北四先生之祠皆新朝廷嘉公治行就擢刑獄使者垂發命某曰圮者葺侵者歸矣子二大父實同閟宮其書扵石某不敢以衰病辭

建陽縣防續題名記

建陽名難治而實不然巍巍考亭爲宋闕裏両坊墳籍大備比屋誦前修言行接乎見聞士易治也俗勇扵鬭及气平忿定易直之心油然而生怙終遂非者少民易治也運鹽有法可以裕上寛下無江浙閩粵間預借鑿空之取聽詮日才數十紙賦與訟易治也矧其山水明秀二橋如畫茶筍連山酒妙天下人家池榭多奇卉珍樹四山之李花極目其土風物產之美又宦防者之所樂也然比嵗長官類以傷錦而去趙侯與迿至而嘆曰有易治之實而防難治之名是厚誣吾縣也廼究病源徐施砭劑期年而治二年而大治岸有醝舟水無租船凋療復蘇廢墜畢舉一日顧壁記石且盡命續之書抵余曰吾子舊令尹也盍識諸嗟夫余之去縣久矣端嘉間假道者再其父老皆空巷送迎諭之不去今余齒髮殘禿父老見之且不復識而聞餘子弟過其境者猶惓惓相勞苦以余拙政而其人不相忘如此趙侯方新學宮講師說私淑其士抑豪右扶鰥寡勤拊其民持之以久終之以不倦他日愛戴而思慕之者又何如也侯字景臯其學出扵師友云

晉江縣飛舄堂記

昔之賢令子防以學道傳子賤以不忍欺傳西門豹以鑿渠傳尹鐸以減戶租傳劉方以悃愊無華傳元紫芝以於蒍於傳所傳之事以常不以異也晉江明府林君委余記其邑之飛舄堂余曰明府以通經擢奉常第政出學而名堂之義顧本扵王喬何歟按喬傳舄化鳬鼔自鳴皆卓詭不經與武城單父鄴晉陽襄城魯山之事異範史述循吏甚眾而列喬技術傳中明府奚取焉意者尙其以神道設敎耶君曰非也余曰明府嘗丞大藩光顯矣豈其厭雷地而夢鈞天乎君曰非也余請至三反君曰宰邑之難尙矣彭澤發嘆爲形役心山陰矯情彊飯不飲𨿽有雅士一綰銅墨鮮不攺度矧若周顒軰之瑣瑣歟夫膠擾者事也靈明者心也吾出履公家應酬乎外退坐斯堂存飬乎內以吾靈明治彼膠擾昔者漢初君臣嘗用之扵天下國家而驗矣況邑乎一室猶八極之表也敝屩猶上方之舄也或曰明府之言殆有得扵黃老歟余曰傳不云乎寂然不動感而遂通天下之故又曰惟神也不疾而速不行而至是說也固黃老之所本也歟君名某福唐人也堂在邑之東君所創者

淮東總領所寛亷堂記

淳祐乙已司農少卿淮東總領金華王公埜上章再求去上畱之進本寺卿訓詞曰爾行之以寛裕本之以亷潔此朕所以懇懇用情扵爾而不忍遽促之歸也只若厥職勉爲朕畱公初出使慨然謂是職之難有二操切病民也出納污人也故治己者極其嚴責人者極其寛至是讀王言而喜曰上英睿洞照羣下凢臣所爲陛下固知之矣廼取寛亷二字扁其聴事西偏之堂謀記諸石以答天寵夫理財之難尙矣先朝𨿽重三司使之權然所任之人皆冦凖晏殊王堯臣包拯蔡襄宋祁諸名臣熈丰以後稍用惠卿嘉問之徒講之扵內薛向吳居厚之流行之扵外元祐知其擢李常版曹出鮮於侁將漕以救之未幾豊亨豫大之論起有魏伯芻者以胥吏之智變鈔引之法求多不已遂唘侈心而召邊患南渡徳音首欲痛革然賦入旣狹兵費浸濶其取之於民者終不能復祖宗之舊而四總建焉蜀稱趙開升潤鄂三王人各極一時才臣能吏之選百餘年間酒茗鹽鐵搜求無遺蘊矣扵是用事者方以爲未至更出新智以圖富彊卒之無他繆巧不過籠商賈困郡縣而已蓋時賢所操之術非獨惠卿嘉問之所不肯談向居厚之所不敢爲亦伯芻軰之所不忍盡試者也使其利歸公室猶且爲國聚怨況或以潤其屋而肥其家乎上益厭之而擢任公等兵曰公通儒計我饑飽矣民曰公長者知我疾痛矣余來江鄕耳聞目撃者如此或曰方今多壘之秋財殫粟亡非手運牙籌如飛者殆不能濟而王人之言雍容如彼吾子之論舒緩如此如事功何余曰漢下告緡捜粟之令罪至沒入天下莫應及欲免兒寛則牛車擔負爭輸惟恐右內史之去以寛不以嚴也渭上之耕木牛流馬之運厥功大矣而其根本乃在成都田十五頃桑八百株以亷不以汰也行督責之政以稅民深者爲賢客斯之法也誇祿賜之富以文其與民爭利之過桑大夫之言也或者語塞因次第其說以復公命

後村集卷二十一

欽定四庫全書

後村集卷二十二

宋劉克莊撰記

雲泉精舎記

休文防四方而歸築精舎閣山中面峯挹澗手植葠杞梅竹無數其言曰人莫不有嗜嗜美色未也有嗜疥痔者焉嗜爽口未也有嗜昌歇羊棗者焉又其大者嗜聲名嗜富貴嗜無窮力有限則必疲心役智以求之而後饜余山人也世之所嗜率予之所不好然亦有嗜焉山椒之云自去自來澗中之泉隨取隨有此余之所嗜也蓋聲名富貴非有力不可致而世之嗜之者眾是二物者不待有力可致而世之嗜之者少故余得而擅之噫此遁世避俗者之髙談也或曰休文讀書通古今善屬辭縱使老窮不遇猶當蕭然陋巷求顏子之樂今乃著華巾黃練衣修老氏之道與窮猿野鶴爲友壊美質而離本性曷不返初服乎僕曰不然昔賀監知章姜相公輔晚節皆求爲道士而不可得夫士以不降志辱身爲髙二子仕至卿相始欲其已降之志旣辱之身自附扵幽人勝士孰若髙蹈逺引扵未嘗降辱之先哉僕婚宦二十年所就何事依違俛仰有愧休文多矣云見之斂態泉見之閟聲休文見之而閉闗也況敢輕議休文乎休文楊氏名至質丰城人

古田縣廣惠惠應行祠記

廣惠惠應行祠者縣令劉克遜之所作也初嘉定丙子邑人卽縣西隅爲惠應祠未幾遷扵溪南艸創數楹旁設廣惠香火封爵同而位置異觀者病焉紹定己丑冬積雨妨獲令禱祠下輒霽時劍邵不靖聲搖邑境徐村頑民效尢竊前一夕西尉諸葛玨夢神告曰賊至矣寤以告令爲備及領兵搏賊詣祠乞靈穆卜從賊果就縛扵是令尉議辟故址作新宮合祠二神丞洪某主簿某東尉某洎士民咸樂助明年八月落成廣惠居東惠應居西論其世也使來徴記余惟聖人譏諂祭古者祭不越望魯可以旅泰山楚不可以祭河今夫桐川昭武之神而食扵福之支邑無乃非古誼歟然嘗論之具仁義禮智謂之人稟聰明正直謂之神均是人也有一鄕一國之士有天下之士惟神亦然故有能驚動禍福一方者有功被海內澤流後世者有歆豚蹄巵酒之薦者有嵗食萬羊者有依艸附木以惑人者有被衮服冕極國家之封冊者今二神之祀起漢隋訖今日繇江浙至閩粵綿綿不絕比比相望豈非聰明正直之尢乎豈非功被海內澤流後世者乎然則祭之非諂也𨿽不在其望非越也祠因官亭廢基捨隙地以增益者謝某劉令莆人時值多虞拊民有恩境內稱治凢黌舎廩廥郵傳津梁繕葺一新行祠特一事耳洪丞畨陽人三洪之後某簿某郡人某尉某郡人諸葛尉溫陵人以捕賊功攺京秩將用扵時矣皆可書也

新修三步泄記

瀕海之間皆依隄爲固名曰長圍昔人於圍內疏塘以灌漑而北洋凢十塘焉塘皆有泄所以嚴縱閉也曰三步塘者距海僅三步地勢卑薄脫遇淫雨外潮內潦隄潰泄隳自嘉定辛巳至紹定庚寅官斂民錢亟築亟壊辛邜又壊太守溫陵曽公用虎嘆曰民之財有限水之患無窮長圍千餘丈可使有罅缺乎上腴數百畆可使化瀉鹵乎扵是判官趙汝奉檄修廢浮屠宗奐宗超被選董役用樁大小二千四百五十竹落一千二百三十四艸千擔夫千人竹木艸皆依市估夫皆支僦直錢皆出郡帑而民不知事一毫錢一孔皆咨扵元僚付之兩衲而吏不預明年孟春告成長二百六十丈深三十餘尺噫公之力勤矣而塘民猶曰未也內基𨿽固外捍不宻久將復圮請累石爲二馬頭以禦潮又曰它塘率有贍租而此獨無公立行其說築馬頭擇守僧且取田於廢庵以贍焉凡泄之費若干緡馬頭之費若干緡庵之租若干斛塘民徳公之賜相告語曰今之牧守二年而去處二年之暫而慮百世之逺難也不科斂於農難不誅費扵僧又難也昔鄴中渠成邑思西門鴻隙陂壊郡怨方進然則便民之與病民也興利之與遺患也非特有智無智之異亦仁與不仁之判與夫智敏而易效仁久而見思敏而易效能吏之事也久而見思儒者之澤也公治郡有異績如增築城垣大修水利余所記者特三步泄一事云

興化軍新城記

莆爲郡且三百年猶不克有城皆曰樂土也緩事也一日盜起汀邵他州皆增陴浚隍惟莆四封蕩然破扉不闔未幾盜寖南侵勢且及境富家窖寶物寠人挈空身咸欲潰去郡人陳公宓始倡板築之議士民和之臺郡是之會王侯克恭病委其責於通守趙君汝盥事方有緒而王趙相踵卽世趙侯汝固始至顧郡力已屈則拜疏求助扵朝有防賜祠牒五十未至而趙侯去陳公與郡人太息曰城其中輟乎於是天子擢曽侯用虎知軍事侯博訪扵眾或謂城庳且薄不足恃或謂費雜且廣無以繼侯奮然曰庳者可髙也薄者可厚也役不可以已也且吾患無政不患無財益市木石益僦工徒先是官畫丈尺俾僧幹築僧有能否有勤惰而官無賞罰侯斥逐其不勉者向之茍簡悉趨堅好旣成長一千二百九十八丈髙一丈八尺表裏以石覆以磚五門樓堞丹堊煥然慿髙望之鉅麗突兀疑化人之所爲畫史之所爲摹也凡用石以丈計者五萬七千一百七十二甎大小六十七萬八百夫五萬一千四百靡緡錢二萬四千六百七十七楮幣六萬六千八百內楮四萬朝家所朌錢楮各千漕臺所助餘皆出郡帑昉扵紹定三年之春汔扵四年之冬蓋三百年不克爲者一朝而就然則城果緩事乎樂土果可常恃乎夫敵無脆有備者勝國無小善守者全樂毅能下齊而不能拔莒卽墨之二城佛貍能飲江而不能克盱眙之壘往事之明驗也先朝懲儂冦之患城廣城邕城桂嶺海之民始奠其居嘉定鑑禧開之迹大城江北樓櫓相望然後並邊郡邑各能自立近事之已效也玩常而忽變喜逸而憚勞華元之謳子罕之抶人之常情也以替安爲懼以恃陋爲戒墨翟之智子囊之忠侯之盛心也侯治郡尢淸苦省逢迎之廚傳罷防觀之土木獨民間有利病必勇扵興除不以役巨費夥而沮城成之明年嵗丰盜息乃下令蠲夏稅一年以樽節之贏代輸噫侯知築是城又知所以守是城矣初役之興陳公最盡力且率大夫國人各相執斸其後通守趙君汝與有勞焉莆人喜守備之固美藩宣之勤復悲陳公之不及見也某亦版籍一民資不足以豪鄕閭力不足以荷畚鍤玆獲以筆墨小技記事之成顧非幸歟

重修太平陂記

曽公守莆惠民之政不可殫記水利最鉅曰太平陂曰三步泄曰陳霸斗門陂功最鉅始爲是陂者址石中流漧溪右注遡山逆行翼以岸塍以圳溝長二十餘里漑八百頃然沈石扵淵石微罅則址顚激水入港水暴決則岸頺農失膏潤官莫顧省公聞而慨然召莆田丞陳君告曰陂塘非若職乎丞曰敬受敎起去冬迄今春圮岸防崇淺溝倐深出新智爲散水石以窒罅衛址塍用石尢多或謂松性宜水寘松扵裏飾石扵表可省費公曰木不壽扵石明矣悉易以石錢出公家者百五十萬僦夫六千不以煩民郡人更名曽公陂旣庵以祠公復屬筆扵余俾記顚末余聞物之成壊存乎數慮之疎宻系乎人三板之城可以不沒千丈之隄有時而潰昔人修陂之田爲是設也紹興復田八姓之力故隄是疊主之八姓皆有私田盡去而視陂田爲劵力置陂患扵度外公按其籍嵗得谷一百六十九石錢四十一千各有奇曰果修陂此足矣以田屬囊山寺陂正一人幹一人以庵僧充甲首長工各二人嵗給錢谷一如舊約租之出納陂之修廢在八姓不可問在僧可覆也公之慮逺乎哉夫循吏遺迹之在天下甚眾余足歷目覩如桂之靈渠本秦史祿號史祿渠廣陵之三塘本漢陳登號陳公塘由秦漢至今千餘載世代殊異權位銷歇二邦之人尙稱思故侯名氏不已此豈有所諂畏而然歟他日云曽公陂者猶是矣公名用虎溫陵人仁而明丞名子頥三山人勤而敏宜特書大書寓士林尉起犀釋智上法均皆竭勞扵陂宜牽聫得書

重修通判防記

倅治創扵崇寕葺扵淳熈嵗久頺圮滋甚舊卽東廡爲門坐則面墻陳君伯玉僅新其堂他未暇及趙公野翁旣至則曰防庳於堂門設扵廡非制也乃命髙棟礎增舊基而防益明敞撤屏蔽逹通逵而門始端直面勢巍然官府以尊自國初置倅與監司太守俱名按察異時獨欲發僚吏奮筆塗書判長官一舉手輒從旁掣之倅嘗橫矣及其久也有按察之名無事權之實更以督經緫制錢爲職業籌算喪雅道敲撲敗淸思司存冷落吏民侮玩遇事至前謙遜退避自托扵聾丞者皆是也然則昔也惡權之專而惟患守之不分今也病權之專而惟恐倅之不削亦其勢然歟君於經緫制至其額而已不求丰以示能扵郡事葉其長而已不立異以智公退則靜坐一室讀書觀畫風日佳時或攜賔客以登臨山水追逐雲月爲樂雅道未嘗喪淸思未易敗也堂之役實寶慶三年門之役實紹定五年陳君名振孫趙君名汝駉皆永嘉人

聼雨堂記

天下之至音非靜者不能聞至樂非定者不能知也風之翏然水之淙然也嘯之然也入扵耳同也然南郭子綦以爲天籟元結以爲全聲阮籍以爲鼓吹爲鳯音得扵心異也何也躁之不如靜也動之不如定也雨之爲聲至矣而聞者鮮焉兄弟羣居之樂至矣而知者鮮焉昔之人有以絲竹陶寫爲樂者有以朋友切偲爲樂者絲竹托扵物之聲也人也雨自然之聲也天也朋友取諸人之樂也外也兄弟修扵家之樂也內也今夫大衾長枕短檠細字漏斷人寂壎倡箎和當此之時澑扵檐滴扵堦者如奏簫韶如鼓云和靜者聞躁者不聞也定者知動者不知也此吾友野翁名堂之意夫近世言友愛者推蘇氏其聽雨之約千載之下聞之者猶淒然也抑蘓氏能爲此言也非能踐此言也余嘗次其出處而有感焉方老泉無恙二子娛在家庭講貫自爲師友竊意其平生聽雨莫樂扵斯時也旣中制舉各仕四方憂患齟齬契濶離合扵是聞雨聲而感慨矣中年宦逹晏寐早朝長樂之鐘禁門之鑰方屬於耳而雨聲不暇聼矣嵗晚流落白首北歸一返陽羨一居潁濵聽雨之約終身不復諧矣故曰非能踐此言也今野翁兄弟俱以才業光顯於時𨿽爲是堂余恐其騎馬聴雞之時多對牀聞雨之時少願刻鄙語扵堂上暇則覽焉蓋惟靜可以聞此聲亦惟定可以知此樂惟早退可以踐此言也

陳曽二使君生祠記

紹定癸已郡人作長樂陳公溫陵曽公生祠扵譙樓之東揭美績懷賢牧也初陳公以寶慶丁亥出守在郡才數日而去然崇風化肅紀綱訪故家禮名勝精采一變威愛並流民到扵今稱之去之三年盜發汀邵蔓延劍建名城壯邑相繼失守陳公繇延平牧爲招捕使爲提防刑獄毅然以一身爲吾閩百萬生靈請命上帝躬擐甲冑大小百戰巢穴掃淸種孽殱夷人皆知上四州賴陳公而復安而不知下四州非陳公而幾危也先是盜攻防泉之支邑下四州之人驚曰吾屬無噍類矣陳公命別將李僊提偏師南下道興泉抵漳汀盜始潰去蓋上四州力戰而全下四州不戰而全謂陳公尢有功於下四州非歟昔齊相立攘戎之功夫子興微管之嘆此言必傑出之才而後可以救橫流之禍也陳公有焉朝廷深原致盜之本旌拔良吏曽公實來剖符其治有陳公之風保境衛民郡以無警浚陂築壘農下知役吏蠧民瘼燭見至隱山偸海劫鉏去根穴善良吐气豪猾破膽敎令淸明上下信伏乃行寛卹之政蠲三縣紹定五年夏稅萬七千緡旣而曰惠及扵有田者而已以普濟寺谷四千斛計口予民代編戶出僦直九千緡冬寒防貧民錢四千緡各有奇旣而又曰惠及扵民而已庠序有餽卒乘有犒恩義益周匝矣秩滿上艱其代曽公扵民愈無厭斁取六年夏稅半蠲之莆田下戶萬九千全蠲之且立社倉以遺後人其節用愛人損上益下合扵經旨昔季康子患盜夫子告以不欲此言盜生扵欲而無欲者固盜之所畏也曽公有焉會陳公自建帥洪曽公自莆牧建在朝在野翕然以爲曽公之宜代陳公也於是莆人聚而謀曰盜之方熾戡定之難盜之甫息綏靖之難陳公戡定扵前曽公綏靖扵後皆稱賢牧皆有功徳於是邦今其去我吾儕小人其忘之乎或曰合而祠之可乎或曰生祠非古也余曰泥古者一已之見懷惠者眾多之情慕宋璟之介不如爲朱邑之通僕廣人之碣不如聽桐鄕之祠況莆人之扵二公漸被敎化沐浴膏澤自有不容釋者持一已之見咈眾多之情不可也𨿽然二公方擁麾居權位亦無怪乎或者之云爾千百世之下是祠也與石室之文翁峴首之叔子相爲長久將有升堂而起敬讀碑而墮淚者至此而後可以觀人心焉

興化軍創立平糶倉記

平糶倉者太守寶章曽公之所作也公在郡三年蠲弛予民以鉅萬計至是復捐楮幣萬六千緡爲糶本益以廢寺之谷寺之產及五貫而糴民不與也倉之政擇二僧而付吏不與也糴視時之價不抑也糶視糴之價不增也別儲錢楮二千緡備折閱又撥廢寺錢嵗三百緡供縻費嵗儉價長則發是倉以權之嵗丰價平則防諸錢易新谷以藏焉其纎悉載規約而建置大指如此郡人驩呼雷動更相賀曰異時富家南疊操谷價低昂之柄以制吾儕之命今公爲民積谷五千斛富家之仁者勸鄙者愧南船亦不得而擅壠斷之利矣是可賀也夫先王委積之法逺矣熟而斂饑而散李悝之法也賤而糴貴而糶耿壽昌之法也今之常平是已貸其本取其息荊公所謂周公之法也今之社倉是已然艮齋魏公猶以二分之息咎朱文公以爲祖金之餘論公爲是倉忠厚惻怛有常平不費之政無社倉取息之謗純乎仁義而不以一毫霸政參之矣或曰不有常平乎曰常平之遇嵗丰也不易而腐也易而無所受也是倉則不然其易也無害扵僧也其糶也有利扵民也常平以使者典領使者去民逺而不時發也郡縣去民近而不敢發也是倉屬扵郡而不屬扵使者也掌乎僧而不掌乎吏也守以規約而不守以文法也廣先賢之遺意輔常平之不及不在玆乎或曰艮齋之論髙矣美矣其後艮齋之倉先廢而文公之倉不獨建人守之往往逹扵天下郡邑則以二分之息扶之故也乃若有本無息日消月磨而倉敗矣曰別儲之錢爲是設也昔無倉而今有倉公之惠也修其政無使之壊飬其本無使之竭後人之責也立法而過憂後日之必則法不可立矣爲善而逆慮後人之不能繼則善不可爲矣公將奉使江右顧瞻舊邦眷焉不忘其待吾民厚也若夫潤澤之以俟君子其待後人尢厚也公名用虎溫陵人倉作扵院廢址以紹定六年季夏落成聴事中敞兩敖對峙屋皆三間垣廡宏壯莆田丞陳子頥實贊其議蒞其役二僧住囊山者曰智上住華嚴者法均云

福淸院創大參陳公生祠記

紹定三年某月某日詔罷福州福淸縣稅陳公貴誼之請也時公以從槖侍經筵間爲上言臣之鄕邑土瘠俗貧物貨不產商賈靡至其民皆墾山種果菜漁海取鮭蛤之屬以自給海口鎭在縣之東另有墟市縣民之適鎭者鎭民之至縣者不過各負挈所有以相貿易旣稅扵鎭矣徑港在縣之南又置窵稅焉又稅扵縣焉是二十餘里之內凡三稅也不亦重乎臣嘗訪求其故稅錢之縣者日止數緡州與漕者月各四十緡而已官府之大利源之廣豈與赤子較此毫末哉臣以爲罷之便玉音欣然卽可其奏邑之父老旣扶攜聼詔歌詠聖徳復相與像公而祠之記曰與其有聚斂之臣寕有盜臣唐人亦云捕蛇之不幸未若復賦之不幸悲夫天下之不仁至盜而止復有不仁扵盜者乎天下之毒至蛇而止復有毒扵蛇者乎此儒者之篤論而聚斂之臣所未嘗講也故人主必親近儒臣然後聞正大之言然後功利之說莫得而進公之建是言也非私其邑之人也儒者家法然也齊設衡麓舟鮫之官以籠山海藪澤之利姑尢聊攝之人羣起而詛尹鐸爲邑減其戶租晉陽之人卒懷其惠眾之爲是祠也非私公之賜也民之秉彜然也初嘉泰壬戌公之先太師內相嘗有此請其議中格至公乃緒成之公家世邑人也去而僑扵武康居畿輔之近而不忘鄕井之逺處旃廈之邃而深隱閭閻之患其父子間議論風防如此所謂世載其徳者歟所謂必百世祀者歟𨿽然建一議一防近臣之事也一夫不獲時予之辜四方有敗必先知之大臣之任也天下郡國之廣不止一方民生疾苦之多不止一事公方坐政事堂與吾君吾相汲汲共圖之矣吾儕小人何足以知之

漳州代輸丁糧記

民年二十至六十輸丁錢自五季始罷之自祥符始獨漳泉興化錢先折米不克罷蔡公襄龎公籍踵使閩俱條其害議格不行龎公復相皇祐竟奏減三郡所輸有差未幾米復爲錢端平元年趙侯以夫建言丁錢宜罷久矣顧嵗額七千緡扵漕守不得專而況民以全鏹輸官以半楮發此官不欲罷也年甲付吏手縻費等正錢此吏不欲罷也官吏規近獲民被長患深可嗟憫以夫嘗會州家常賦外有廢剎租利錢所入不下丁口之數舊以充囊裝篚實者今朝廷大眀好惡表亷黜貪賄道永絕請以此錢爲民代輸安撫使眞公某大漕袁州某聞而擊節上扵朝曰漳州此舉可爲分符守土者法詔可其奏侯俾余記之餘惟取民易予民難陳洪進創立之賦循襲三十餘年中更賢牧守何啻數十公而不能革豈以爲旣取而不可復予歟至侯乃本先賢遺意去漳民痼疾亦會天子方用儒相力行仁政而連帥部使者皆以徳選故侯所請朝奏而暮報也使侯而不遇此時𨿽請且不能逹𨿽逹不過下其事有司彼桑大夫固不主賢良文學之議而爲觀察使者未必通陽城元結之意又不過非笑以爲迂濶而已夫因不必因之法誤也然因之以至如此之久余以是知取民之易也革不容不革之宜也然革之必待如此之時余以是知予民之難也始侯下車臨冦猝至四封告警諸道之兵會扵漳調度繁興應之裕如生擒其渠檻以獻勞賜吏士費以千萬民不加斂而猶有餘力及斯事然則世之謂郡縣空乏不可復措手者其果然歟

登聞檢院續題名記

前記起紹興庚申迄紹定壬辰凢九十三年自王君習至孟君防凡八十八人石盡而繼之者未暇續也陳君瑢始與陳君纉議礱石爲後記惟古今之官不同而登聞檢院者本先王設鼓立木遺意不已重乎嘉定以來當路諱言箝結成風天子患之布衣某人詣匭上書有司以休沐不卽受被譴左遷矣然物情顧望猶未丕變扵是英斷赫然更化攺元舉相去凶下詔求賢在廷之士畢輸忠讜下至艸茅人人知上意封事輻輳語成激訐上亦不以爲忤親灑宸翰申命近臣差擇而施行焉嗚呼聖矣哉先朝人人得言事監門論新法縣佐議儲貳諸生諌花石若是者不可殫紀上方修復祖宗故事思救時博通下情君當是時居是官日閱天下章奏豈無鄭俠婁寅亮鄧肅之流其亟以告諸朝表而出之使後之人指君名氏而言曰是能助端平天子開言路者

華亭縣建平糴倉記

環吳會爲邑者百數以華亭爲大詣銓曹注令者千數以華亭爲難琹堂常虛席莫敢就有就者世輒目以奇才余行四方聞某縣蠲某賦某縣革某昔難而今易者往往有之而華亭之難自若蓋竭一縣財粟盡輸之州通天下之縣皆然至扵學也倉也與社稷並而不敢廢𨿽甚凋陋猶存其名惟華亭並常平義倉之名而廢之噫其難至是歟余姚楊君名瑾奉璽書綰銅墨境內稱治上下信服君喟然曰吾儒者也受子男之封任芻牧之寄詎可以善事上官不得罪巨室爲職業乎去嵗夏五民苦貴糴邑無粒粟斂扵諸豪吾心愧焉會常平使者曹公豳修舊法太守趙公與籌奉新書嵗畱米五千石扵縣華亭扵是乎有義倉君曰二公所惠吾縣者至矣然斂散之權令不得專吾將有以輔之取樽節餘錢一萬緡糴三千石規縣東爲屋五楹別儲之華亭扵是乎有平糴倉昔王介甫嘗恨士大夫不能講先王之意以合於當世之故余每嘆其言之善而又病其太髙夫常平創扵漢義倉昉扵隋士大夫不能講漢隋之法以合之當世者有之矣況逺而及扵先王之意歟顧壯哉縣生齒之繁貴豪之眾水艸凶荒之備一日不可闕者相承百年莫過而問必待下有賢令上有賢監司太守而後舉行然則民之望治不其愈難哉君旣在端平循吏之目滌華亭難治之謗薦墨交上有防陞擢期月之間績狀如此使盡其材而究扵用其可書者何止一倉余又將秉筆以俟

後村集卷二十二

欽定四庫全書

後村集卷二十三

宋劉克荘撰序

甲申同班小錄序

合天下選人至多也合天下京秩至少也以至少之數待至多之求難矣況夫修爲系乎人遇合系乎天在人者可勉而在天者不可徼也噫愈難矣蘇明允有言蒞官六七考求舉五六人誰不能者病其法之易也然自明允爲此言幾二百年士大夫未有以攺官爲易者何也蓋慶曆以來薦舉之制加宻矣敏者十年滯者或三四十年而後得與扵嵗引之數夫惟選之遴故賢路通得之難故人情勸試之久故民事練由今之法足矣烏得尙膠前論哉嘉定甲申春上臨軒引陳誠之等故事有題名小錄因而著其說扵篇首以侈上恩勵同志云

和平志序【代人】

舉一世所共榮者曰科目曰官職曰世家而已然是三者絕續晦顕常不可必其或緜延一二百載絕而復續晦而復顯則通天下以爲罕見矣夫舉一世所共榮通天下所罕見而萃扵一州一邑謂之甚盛可也況萃扵一里乎和平裏在邵武縣之南鄕裏有危氏上官氏黃氏上官氏尢盛自景祐至嘉定此三姓擢進士第者二十餘人入太學與鄕賦累累不絕書起徒步至顯宦因而傳子孫爲世家榜籍疊書衣冠襲起者不可以數計也烏虖盛哉然以科目官職世家定榮悴盛衰蓋近世俗人之論吾聞古之君子所謂歿而不朽者不在是也上官氏對防熈寜不附新法晚入元祐黨籍其子畱守汴都不屈扵敵而死二公所立如此近扵天下之善士矣豈特足以重吾裏哉先民有言誰謂華髙企其齊而旣以自勉且勉里人

送陳子東序

金華葉潛仲君子人也曩仕扵撫予捧檄至焉始定交後十年予從事廣西經略使府潛仲適佐漕幕嶺外少公事多暇日予二人防釣吟奕必俱神崖鬼洞束緼盲進唐鑱宋刻剜苔疾讀登巘放鶴俯湫呼龍平生樂事莫如桂州時也旣而予二人考舉及格同日出嶺潛仲還婺予歸莆乃聞潛仲病卒悲夫尙忍言哉陳君子東潛仲客也忽攜潛仲手鈔詩卷相訪又出潛仲之子字天啟者詩十數首字畫句法遂逼乃翁嗚呼潛仲可謂能敎子矣子東惓惓交誼語潛仲平生輒忼慨涕下烏虖潛仲可謂能取友矣昔人云生子當如孫仲謀殆爲天啟發也又云見元賔之所與如見元賔殆爲子東發也

劉圻父詩序

余嘗病世之爲唐律者膠攣淺易窘局才思千篇一體而爲家者則又馳騖廣逺蕩棄幅尺一嗅味盡麻沙劉君圻父融液眾格自爲一家短章有孔鸞之麗大篇有鯤鵬之壯枯槁之中含腴澤舒肆之中寓揫斂非深扵詩者不能也矧其貴山林賤城市視蟬冕如布衣見朱門如蓬戶靜定之言多躁動之意少庶幾乎沖淡以自守遺佚而不怨者矣𨿽然文以气爲主少銳老惰人莫不然世謂鮑昭江淹晚節才盡余獨以爲气有惰而才無盡子美防州介甫鐘山以後所作豈以老而惰哉余幼亦酷嗜嵗月幾何顏發益蒼事物奪其外憂患攻其內耗亡銷鑠不復有一字矣圻父幸在世故膠擾之外爲事物憂患之所恕養气益充下語益妙它日余將求續集而觀老筆焉

送髙上人序

儒詆釋爲異端義理一也豈有異同之辧哉吾聞身毒天竺諸國皆有城郭君民其法度敎令𨿽不可得而詳竊意其奨忠孝而禁悖逆大指無以異扵中華不然則其類滅而國墟矣如世所傳賢沙黃檗之事在人爲悖在物爲獍非特中華之所禁固身毒天竺之王之所必誅者也凡釋皆宗釋迦彼以王子之貴當國統之重不逃則不去若夫賢沙黃檗民也不逃親亦可去旣逃之又棄之又絕之視其親凍餓轉死終不與粒飯匕藥噫其不識罪福甚矣髙上人禪價重東南慨二師之被誣著論力辧痛先親之暴露飛錫歸窆築慈母庵思親精舍焉國家之扵孝子小則饋酒餼大則旌門閭奬之至矣然古今孝子不多見民而孝世以爲祥瑞矣釋而孝非祥瑞之尢乎髙縣人也予縣令也將饋之酒餼髙齋素將請扵上而旌其閭髙無家烏虖吾無所用一情矣扵其行姑書之附扵西山先生贈捲之後

陳敬叟集序

寶慶初元余有民社之寄平生嗜好一切禁止專習爲吏勤苦三年邑無闕事而吾成俗人矣然少走四方狂名已出邑中騷人墨客如陳敬叟劉圻父防季僊輩往往辱與之防主人久廢詩律不復有一字常命小吏設筆硯觀眾賔賦詠以爲樂嘗評諸人之作圻父得之夷淡而失之槁幹季僊得之深宻而失之遲晦惟敬叟才气淸拔力量宏放險夷濃淡深淺疎宻各極其態不主一體至其爲人曠逹如列禦宼莊周飲酒如阮嗣宗李太白筆札如穀子云行艸篆隸如張顚李潮樂府如溫飛卿韓致光余每嘆其所長非復一事旣解銅墨歸臥山中五六年谿上故人獨敬叟書問不絕其交誼又過人如此一旦緘其槁來曰爲我序之悲夫余何足以知君哉追念昔者防集諸君銳甚頗哀余衰猶能鼓旗助噪其旁今志气銷磨由衰至竭敬叟未知其然顧方援麾挑戰餘逺望之悲傷感慨殆如伏波曵足土室中矣嗟夫余何足以知君哉敬叟名以荘谷城黃子厚之甥故其詩酷似云

圃集序

近嵗詩人惟趙章泉五言有陶阮意趙蹈中能爲韋體如永嘉諸人極力馳驟才望見賈島姚合之藩而已餘詩亦然十年前始自厭之欲息唐律專造古體趙南塘不謂然其說曰意言深淺存人胸懷不繋體格若气象廣大𨿽唐律不害爲黃鐘大呂否則手操云和而驚颷駭電猶隠隠弦撥間也余感其言而止亾友翁應叟尢工律詩集中古體不一二見無乃與餘同病乎然觀其送人去國之章有山人處士疎直之气傷時聞警之作有忠臣孝子微婉之義感知懷友之什有俠客節士生死不相背負之意處窮而恥勢利之合無責而任善類之憂其言多有益世敎凡傲慢防狎閨情春思之類無一字一句及之是豈可以律詩而槪少之耶蓋應叟晚爲洛學客防所至必交其善士尢爲西山眞公所知其詩有自來矣旣沒數年子元孺始請余序其集夫作詩難序詩尢難小序最古最受攻至朱文公始盡掃而去之而詩之義自見詩之顯晦不在乎序之有無也決矣嗟乎作詩者何人歟鴟鴞七月周公也棠棣召穆公也駉史克也祈招祭公謀父也黍離周大夫也皆古之聖賢也謂小序不足以知古聖賢之意則有之矣至扵寺人傷讒女子自誓蟋蟀譏儉碩防況貪與其它比興風刺往往出扵小夫賤隸之口塗之人猶知之而況子夏孔門之髙弟衛宏漢世之名儒乎以髙弟名儒之學問而不能通匹夫匹婦之情性若餘者其敢自謂知朋友之意乎𨿽然交防三十年一死一生問其人則曰未詳也問其詩則曰未逹也其又可乎乃述所見扵篇首顧余文未必能重應叟之詩或足以重余文也應叟名定別字安然圃其自號云

退庵居士集序

自先朝設詞科而文字日趨扵工譬錦宮之機錦玉人之攻玉極天下之組麗瑰美國家大典冊必屬筆於其人焉然雜博傷正气絺繪損自然其病乃在扵太工惟番易三洪筆力浩大不窘扵記問不縛扵體式士之得其門者寡矣退庵居士陳公某文安公之婿著名淳熈中某生晚不及識公得其遺文十五卷讀之嘆曰是提軍與三洪對壘者夫文不能皆工故曽子固劣扵詩溫公自言不習四六公儷語髙妙殆天畀不可學詩簡而逺近而深有味外之味古文鍛錬精粹一字不可增損在人其禮法之士在兵其節制之師歟某常恨古今詞人往往詞勝理華過實公啟以包呂勉中司以東南民力竭規總餉書上內相謂文人多托文以濟姦上執政謂貧賤憂戚非造物之見厄其識度操守如是使公有言責必不受風防供副封掌封駁必不奉文中批內降代王言必不擲筆而發名節掃地之嘆年才五十仕止提轄文思院世未知公身沒言立往往惜其不貴且壽此豈足以論公歟初宻學公閩人其後徙浙嘗作研銘使廣東者公之父也今以詩書禮樂帥江西者公之子也奕葉顯榮而浙中僑居茅竹數間僅通戶牖帥鼎貴而不忍攺築曰吾先君子之廬也嗚呼亦足以觀公家法矣

艾軒先生集序

以言語文字行世非先生意也先生幹淳間大儒國人師之朱文公扵當世之學間有異同惟扵先生加敬扵時朝野語先生不以姓氏而曰艾軒凡爲中書舍人中批某人賜出身除殿中侍禦史先生封還曰輕臺諌羞科目矣天子知先生決不奉詔攺授工部侍郎不拜而去其學問名節如此以言語文字行世非先生意也然先生學力旣深下筆簡嚴髙處逼檀弓谷梁平處猶與韓並驅在時片簡隻字人已貴重今其存者如岣嶁之碑岐陽之鼔矣初先生爲布衣已負重名後貴顯於朝愛先生者皆以晚節爲憂及西掖去國然後呂成公喜曰過江以來未有也烏虖修而至扵先生而前輩責備之嚴如此則凡修而未至扵先生者其可以無日新之徳乎其可不畏晚繆之譏乎向使先生希防書行必根著不去爲李嶠爲張說先生一奮其袂爲李藩爲袁髙義利萌扵一念芳臭分扵千載故余讀先生之書重有感焉先生沒六十年微言散軼復齋陳公某所序者僅十二三外孫方之泰訪求裒拾彚爲二十卷勤扵李漢趙徳矣東陽範侯鎔欲鋟梓會廹上印不克就毗陵張侯友乃緒而成之餘二大父實率鄕人以事先生者也序非通家弟子責乎敬不敢辭

野谷集序【趙漕汝鐩】

古人之詩大篇短章皆工後人不能皆工始以一聫半句擅名頃趙紫芝諸人尢尙五言律體紫芝之言曰一篇幸止有四十字更增一字吾末如之何矣其精苦如此以余所見詩當繇丰而入約先約則不能丰矣鴟鴞七月詩之宗祖皆極其節奏變態而後止顧一束以四十字可乎明翁詩兼眾體而又徧行吳楚百粵之地眼力益髙筆力益放卷中歌行跌宕頓挫剸蛟縛虎手也及斂爲五七言則又妥貼麗宻若唐人鍛鏈之作訂其品自元和大歷遡扵建安黃初者也余舊聞明翁工詩而尢自珍閟數出鄙語挑戰明翁終閉壁不出晚歸後村明翁自番禺鈔新舊稿見寄嗟乎余幼交明翁白首始見其詩蓋其深厚不自鬻立身行已皆然不獨扵詩然也余毎自謂粗知明翁今思昔之知明翁者淺矣余知明翁而明翁不輕示餘如此詎肯爲不知者出哉野谷明翁別墅余在郡日淺未及往防而去此一卷詩最佳末寄園丁四十韻尢髙妙

賈仲頴詩序

永嘉多詩人四靈之中余僅識翁趙四靈之外余所不及識者多矣賈君仲頴余所未及識者之一也君生風雅之國爲社友所推不問可知其詩矣趙幾道王徳嘉兄弟人物如璧君與之友又可知其人焉賈氏自太傅爲西漢文詞之宗至以詩名於盛唐島鳴扵晚唐君豈其苖裔歟觀其大篇气力雄拔音節頓挫弔湘賦鵩之遺五七言如燈花寒影裏詩句雨聲中如盡開牕戶容秋月徧倚闌干看晚山舍人司倉得意句也君𨿽不遇以死子嗣其業以行藝貢扵鄕信矣賈氏之多才子也耶

水木淸華詩序

平海軍節度推官聴事之西有泉有梅肅翁采昔人詩語以水水淸華扁其齋寓士同僚從而詩之者若干人余病痺不出戶限旣不能越邑從君遊詩律久廢呻吟累月又不能就一字惟古詩有大序有小序蘭亭詩右軍爲序桃李園詩太白爲序石鼎聨句退之爲序聚眾作而一人序之其來舊矣傳曰水木之有本原肅翁其有本原者乎然則孰爲本肅翁以詞賦魁天下集英對第四而無矜色無驕志小心問學謙虛求益此本也孰爲原夫泉民俗富饒商賈走集之地仕者鮮不染指肅翁居其間獨不爲珠犀防染此原也本盛則末華原澄則流淸蓋淸者可以範俗華者可以飾治云

張尙書集序

國朝用人尢嚴資格幹淳間天子益厭拘攣稍扵科舉之外擢士張公栻魏公掞之以經行進韓公元吉王公秬劉公孝韙陸公遊以文章用其餘起山林遺逸由故家子弟遇合光顕者不可殫紀故戶部尙書傃齋張公蓋當時親擢之一也公之學授扵家庭又所交皆天下賢雋而仕當朝廷極盛之時故其詩沖淡和平可薦之郊廟非如孟郊賈島鳴其窮愁而已牋奏溫潤麗縟可施之典冊非如陳琳阮瑀工扵書檄而已在上前議論或累牘或數語詳而貫扵理簡而周扵事鑿鑿乎有用之言也初公在州縣故相正獻陳公鄭卿景望趙卿徳莊爭以文墨薦及後宦逹更以才業顯爲漕總爲司農太府爲版曹長貳皆金穀要劇之任考其奏篇如論坊場額重和買價髙又欲取郡縣十年以來創增之賦剗除復舊晚牧婺州遂以蠲租賦殿扵是掩卷而作曰此固文靖之心法而張氏之世徳歟彼以文譽公者特見其外爾至以才稱公者亦豈足以知其內哉莆田使君公之孫也詞學充宗儒雅飾吏旣修泮宮刋艾軒集乃取家集而並傳焉詩曰惟其有之是以似之公可謂能似文靖矣使君可謂能似公矣某先君子嘗防公文子之間使君有命曰吾子宜序先集某敬拜曰諾

王南卿文集序

餘發番禺送者系路秋暑猶在宿酲未解坐舟中如炊甑偶得順風張防伸首篷外紫翠插空舟人曰羅浮山也意稍舒豁明日縣尹王旦攜其先大夫義丰公遺文五卷示余讀之終篇渙然如甘露之蠲渇灑然如淸泉之濯垢也可謂能言之流矣蓋公之言曰文惡蹈襲其妙在扵能變惟淵源者能之豈惟文哉議論亦然故公之諸文變態無窮不主一體論事必攷古今據義理不祖舊說詩髙處逼陵陽茶山四六佳者不減汪綦如王景文集序酹文難歐陽於子美曼卿不能加矣謂中興頌異於仲尼諱魯之義謂歸來詞作扵劉裕簒晉之先世之同結而不敢異譽潛而失其實者所未知也公襄敏諸孫常自稱將種南宮對防乞都建業零陵封事論一馬可贍五兵宜罷馬晚守濠梁請復曹瑋方田修種世衡射法而仕止之一麾朱文公嘗嘆公之才略已所不及而不盡用世必有任其責者余讀公之文悲公之志乃取文公語冠之篇端以行扵世且以慰公之子焉公名阮字南卿義丰所居山名

石塘閒語序

六記百詩寒齋所著總曰石塘閒語蓋大藏五千餘軸傳燈千七百人精英骨髄盡在是矣然佛學起扵六經諸子之後其說奇特孤行扵天地間有何不可至李習之栁子厚稍引易論語荘列之書以印証之此乃儒者不能自守求附扵佛非佛之不能自立求附扵儒也余聞佛之妙在扵離言語處拈花面壁豈有句義可詮注哉其後話頭百千則語錄五車亦太繁矣夫方書不爲扁鵲設圖訣不爲奕秋設泥方凡醫也按圖低棋也善讀寒齋書者更髙著眼目

竹溪詩序

唐文人皆能詩栁尢髙韓尙非本色迨本朝則文人多詩人少三百年間𨿽人各有集集各有詩詩各自爲體或尙理致或負材力或逞辧博少者千篇多者萬首要皆經義防論之有韻者爾非詩也自二三鉅儒及十數大作家俱未免此病幹淳間艾軒先生始好深湛之思加煆鏈之功有經嵗累月繕一章未就者盡平生所作不數卷然約敵繁宻勝疏精揜粗同時惟呂太史重之不知者以爲遲晦蓋先生一傳爲网山林氏名亦之字學可再傳爲樂軒陳氏名藻字元潔三傳爲竹溪詩比其師槁幹中含華滋蕭散中藏嚴宻窘狹中見紆余當其拈須掻首也捜索如象罔之求珠斵削如巨靈之施鑿及乎得手應心也簡者如虫魚小篆之古協者如韶鈞廣樂之奏偶者如雌雄二劍之合天下後世誦之曰詩也非經義防論之有韻者也初艾軒沒門人散或更名它師獨网山樂軒篤守舊聞窮死不悔竹溪方有盛名而一飲啄不忘樂軒廟祀之墓祭之其師友之際如此詩直其土苴耳余少亦苦吟後被謗且畏禍遂廢不爲然意根除剗久而未盡晚見竹溪之作嘆曰吾詩可結局乎竹溪林氏名希逸字肅翁與网山樂軒俱福淸人余與艾軒俱莆田人

玉卿子詩集序

古詩皆切扵世敎訏謨定命逺猶辰告大臣之言也敬之敬之命不易哉諌臣之言也棠棣之華鄂不韡韡宗臣之言也載馳載驅周爰咨諏使臣之言也之子扵徵有聞無聲將率之言也愷悌君子民之父母君國子民之言也禹之訓臯陶之歌周公之詩大率逹而在上者之作也謂窮乃工詩自唐始而李杜爲尢窮而最工者然甫舊諌官白亦詞臣豈必皆窶生寒人饑餓而鳴哉潛齋年未四十宻防班列卿使畿內牧潛藩言議風旨聞天下不以詩自名余得其詩讀之本學術隆師友扶忠賢絀邪佞愛君如愛親憂民如憂已合扵詩人之所謂六義者蓋江湖艸野之士白首專攻不過得數十百篇潛齋方有權位竊意丰扵彼者必嗇扵此而其詩至二十卷又皆粹美無疵閒雅有味詎可以常情測度哉抑余有恨焉爲其集止樵川也豈自爾遂無作乎將靳固不以示人乎昔廬陵半山二公愈貴愈顯其詩愈肆巋然爲吾宋詩祖潛齋其盡發閟藏取樵川以後槁鋟傳之無使異日觀者嘆曰陳潛齋自大用後不復有詩潛齋當不以餘言爲僣也

趙寺丞和陶詩序

自有詩人以來惟阮嗣宗陶淵明自是一家譬如景星慶雲醴泉靈芝𨿽天地間物而天地亦不能使之常有也然嗣宗跌宕棄禮法矜傲犯世患晚爲勸進表以求容志行掃地反累其詩淵明多引典訓居然名敎中人終其身不踐二姓之庭未嘗諧世而世故不能害人物髙勝其詩遂獨步千古唐詩人最多惟韋栁得其遺意李杜𨿽大家數使爲陶體則不近矣本朝名公或追和其作極不過一二篇坡公以蓋代之才乃徧用其韻今松軒趙侯復盡和焉出牧吾州袖以敎余退而讀之見其揫斂之中有開拓簡之內出奇偉藏大巧扵朴寄大辯扵訥容止音節不辧其孰爲優孟孰爲孫叔也可謂善學淵明者矣客難余曰昔坡公和陶初出潁濵獨云淵明不肯束帶見督郵子瞻旣辱扵世欲以晚節自擬淵明誰其信之今吾子推趙配陶將無與潁濵異耶余曰坡公和陶扵老大坎之餘趙侯和陶扵盛壯顯榮之日夫如是則知貴其身而求乎內矣貴其身者必重名節求乎內者必輕外物其去淵明何逺之有潁濵復出不易吾言矣

後村集卷二十三

欽定四庫全書

後村集卷二十四

宋劉克莊撰序

趙虛齋注莊子內篇序

往嵗水心葉公講學析理多異先儒督學記言初出南塘趙公書抵余曰葉猶是同中之異如某則眞異耳余駭其言而未見其書也端平初余爲玉牒所主簿趙爲卿攝郎右銓趙爲侍郎朝夕相親稍窺平生論著於書易皆出新義𨿽伊洛之說不茍隨惟詩與朱子同且語余曰莆人惟鄭漁仲善讀書子可繼之勿爲第二流人鄭名樵所謂夾漈先生者余謝不敢當方欲盡傳其書俄皆去國矣耆雋凋落舊聞益荒太常博士鄭公彛叟道莆爲餘言虛齋趙公方爲諸經作傳余固厚公以書叩問公答云云大指多與南塘合然靳惜未肯輕出曰出之將駭一世矣余旣老病無復四方之役常恨不得挾冊以從公防一日扵親友家得公所作逍遙防解盡黜舊注自成一家以數明理以理斷疑如日曆然起一子而千嵗之日可知如國棋然下一冷著而滿盤之子皆活訥而辧簡而盡心竊嘆服遂從公求得內篇本旨而傳錄焉余少亦嗜此書至是悟而笑曰許多年在郭象雲霧中乃今彷佛見防叟戶庭矣又悟世儒箋傳之學直隨聲接響按摸出塹爾如水心南塘如虛齋乃可謂之善學因漆園之書以推他書其髙妙精詣切扵世用抑又可知也昔南塘自以其易學講扵旃廈公行矣扈蹕甘泉開卷邇英其盡取諸書獻之乙覧列之學官與天下共之毋徒藏名山而俟來哲也

唐人五七言絕句序

野處洪公編唐人絕句僅萬首有一家數百首並取而不遺者亦有復出者疑其但取唐人文集雜說令人抄類而成書非必有所去取也余家童子初入塾始選五七各百首口授之切情詣理之作匹士寒女不棄也否則巨人作家不錄也惟李杜當別論童子請曰昔杜牧譏元白誨淫今所取多邊情春思宮怨之什然乎余曰詩大序曰發乎情止乎理義古今論詩至是而止夫發乎情者天理不容泯止乎理義者聖筆不能刪也小子識之

本朝五七言絕句序

唐絕句詩選成童子復以本朝詩爲請余曰玆事大難楊劉是一格歐蘇是一格黃陳是一格一難也以大家數掩羣作以鴻筆兼眾體又一難也昔趙公履常欲編本朝詩輒止其意深矣余病眊舊讀不能盡記家藏前人文集苦不多里中故家書類散落不可借暇日姑取所嘗記誦南渡前五七言亦各百首授童子或曰本朝理學古文髙出前代惟詩視唐似有愧色余曰此謂不能言者也其能言者豈惟不愧扵唐蓋過之矣

中興五七言絕句序

客問余曰呂氏文鑑起建隆訖宣靖何也曰炎紹而後大家數尢盛扵汴都其人非朝廷之公卿卽交逰之父祖並存則不勝記誦之繁精揀則未免遺落之恨去取之際難哉客曰子選本朝絕句亦此意乎曰固也客曰昔人有言唐文三變詩亦然故有盛唐中唐晚唐之體晚唐且不可廢柰何詳汴都而略江左也余矍然起謝曰君言有理乃取中興以後諸家五七言各選百首內五言最難工前選猶有未滿人意者此編則一一精善矣窮鄕無借書處所見少所取狹可恨惟此一條爾至扵江湖諸人約而在下如姜防劉翰趙番師秀徐照之流自當別選客曰文鑑可並續乎余曰以俟君子

王隠君六學九書序

近世丹家如鄒子益曽景建黃天谷皆余所善惟白玉蟾不及識然知其爲閩淸葛氏子鄒不登七十黃曽僅六十蟾尢夭死時皆無他異反不及常人余益不信世之有僊而丹之果可以不死也晚使江左始識丹池王君示余所著書余讀而異之因記曩與諸人語鄒專佞佛黃渉獵道家書不能精蟾學與黃類惟景建浩博可畏扣之不窮三人者不足以渉其藩甚矣丹池之書似吾景建也丹家所知有所限止君扵析理本洙泗接闗洛扵周子太極圖之外爲新圖焉未知與焦天授袁道潔何如也扵談禪離句義合儒釋爲大覺牟尼圖焉覺範如璧輩不及也扵道家本易老參同契其說精詣殆麻衣崆峒道士所未發也扵兵法起風後至武侯上下數千年圖其分合挾其防妙有薛季宣蔡季通所未解也論世事皆中窠臼鑿然可行則種放常秩之儔匹也爲文章散語老辣韻語髙勝亦曼卿子美之彷佛也嗟夫景建已矣痛亡友之不作喜斯人之猶存乃序其書而歸之君交防皆大貴人持論不少貶屈如勸史丞相早退與鄭丞相論邊事皆可傳亦坐此落泊嵗不我與棲棲道途方求所謂大藥貲者余扣君曰僊家所謂三千功行者何也君曰活人爲第一義余有志無力今以書幣招我者實位將相臨方面南北生靈所賴以休息者有福徳有資力吾事其遂濟乎余始悟安期生畫防梅福上書始未嘗不冀有遇不遇乃遁去耳又扣君曰吾聞仙者曰純陽曰無漏鄒晚置妾曽在道州生子黃葛不能無婦人君亦然何也君曰若所言內丹也可以延年爾大丹成則飛騰變化去矣余欲畱君共究其論春江然風怒帆駛極目久之君許它日訪余商確而君防無期余歸有日未知尊酒相屬扵何處也君名允恭字元肅會稽人

季父易稿序

易學有二數也理也漢時如京房費直諸人皆舎章句而談陰陽災異往往揆之前聖而不合推之當世而少驗至王輔嗣出始研尋經防一掃漢學然其流而爲虛矣本朝數學有華山陳氏河南邵氏今邵氏之書𨿽存通者極少理學有伊川程氏新安朱氏舉世誦習眾說幾廢余嘗恨程邵同時不相折衷傳與皇極經世圖譜遂判爲二書而不可合天下豈有難通之書亦豈有理外之數哉噫易更三聖說易者非一家程氏排臨川之學者及教人讀易必先輔嗣介甫朱氏尊伊川之言者至本義則多程氏所未發議論以難疑問答而詳義理以講貫切磋而精此季父易槁之所爲作也初余爲建陽令季父訪余縣齋因質易疑於蔡隠君伯靖後二十餘年而書成大防由朱程以求周孔由周孔以求羲文其篤守師說𨿽焦天授袁道潔無以加視世之髙談先天徑造防妙者彼虛而此實矣季父名彌邵字壽翁中嵗棄科舉閉門著書動必由禮行義爲鄕先生家貧食扵學晚舎去並學俸卻之太守眉山楊侯棟郡博士括蒼兪君來卽學爲堂示企慕之意季父僅一至焉後楊侯使本道又論薦扵朝不報卒年八十二兪君乃取昔所卻俸爲刋易槁而簡其猶子克莊序之

張招州集序

淳祐丁未予自少蓬免歸後村衰眊廢退巷無行迹一日有奉函書剝啄柴荊者問之則辰州糾曹張掾之使也進函發書累繭無他辭而槖其先大夫遺文四十卷以請曰惟先生序之餘因記曩防桂幕臺閫森立賔佐人人務蠭銳出新奇中上官意大夫君方監郡獨夷自守專以寛靜裨大尹綏逺人遇休沐或風日佳時必命客連騎縱覧幽壑徜徉終日旣而詔以君牧招州同志餞之扵湘南樓時予知君持身如古君子愛民如漢循吏餘事見扵翰墨而已未深叩而細論也至是盡讀所謂四十卷者喟然嘆曰前日之量君者不亦淺哉君之詩師石湖誠齋然出入眾體與某太守云未能子字民但欲兄事錢嚴瀨云防勲簔笠上自是一雲臺答二禽云憂兄行不得勸客不如歸酷類其師秋雨雲獨木乘危渉勞薪帶濕炊夏夜云蝙蝠廻旋舞蚊蝱跋扈飛類唐子西雜詩云阮孚幾蠟屐晏子一狐裘又云移風初悶悶通道忽陶陶類陸放翁紫牡丹云紫垂戶外瞻天近緑墜樓前到地香類二宋南樓晚望云江漢西來天地白咄咄逼蘇子美石曼卿四六師平園妥貼精確𨿽猝遽應酬之作皆有義理他文亦多可傳誦君之所蘊如此而余初不能知甚矣余之淺陋可愧君之深厚可敬也當寶紹間仕有防徑挾他謬巧立致顯榮君方掩鼻權利白頭斗壘在時彥中最爲滯畱端平攺紀奨擢亷退而君不少需以死矣昔與君別掾未勝衣今遂能會萃手澤來求予文回首舊防邈焉二紀撫捲感愴旣以君之才不極扵用爲君恨又以君之子能傳其業爲掾喜也君吉之永新人名潞字君之

网山集後序

學必有師師必有傳人揚雄之徒以侯芭爲傳人受業河汾之門者眾矣以董常爲傳人侯董皆窮鄕僻士功業不著扵書而師道之傳在焉隆興間南方學者皆師艾軒先生席下生常數百人去而貴顯者相望然自先生在時言髙第必曰网山後先生卒六十載學者論次先生嫡傳亦必曰网山夫未遇一布衣死則死矣而能亢其名扵當世大儒並行非孟氏所謂豪傑之士乎余嘗評艾軒文髙處逼檀弓谷梁平處猶與韓並驅他人極力摹擬不見其峻潔而古奧者惟見其寂寥而稀短者縱使逼眞或可亂眞猶虎賁之似蔡邕也優孟之似孫叔也有若之似夫子也形也至扵网山論著句句字字足以明周公之志得少林之髓矣其律詩髙妙者絕類唐人疑老師當避其銳他文稱是然甫五十而死子名簡子字綺伯客死其後遂絕余童子時師事綺伯又與网山之嫡孫行林侯肅翁交友肅翁旣序其遺文矣某復識其後网山林氏名亦之字學可福淸人一號月魚先生

樂軒集序

初网山旣得師傳嗣講席戶外之屨幾半艾軒扵是网山之徒又推樂軒爲髙第一日侍网山謁老艾艾受其拜接之如孫然网山僅得中壽使其髙年未必終窮也樂軒七十五乃死年出扵其師而窮尢甚扵其師城中無片瓦僑居福淸縣之橫塘開門授徒不足自給至浮防江湖﨑嶇嶺海積鏹得百千歸買田數畆輒爲人奪去士之窮無過扵此也今讀其文講學明理浩乎自得不汲汲扵希世求合螢牕雪案猶宗廟百官也菜羮脫粟猶堂食萬錢也入則課妻子耕織勤生務本有拾穗之歌焉出則與諸生誦登山臨水有舞雩之詠焉自昔遺佚阨窮之士功名頓挫時命齟齬往往有感時觸事之作以泄其無憀不平之鳴若虞卿之愁韓非之憤墨翟之悲梁鴻之噫唐衢之哭是已樂軒平生可愁可憤可悲可噫可哭之時多矣而以樂自扁樂之爲義在孔門惟許顏子先儒敎人必令求顏氏之所樂嗚呼此固樂軒之所聞扵二師歟樂軒沒二十餘年餘從竹溪林侯肅翁傳抄遺槁姑敍其平生大致如此肅翁又樂軒髙第也他日居魏文貞之地秉陳叔逹之筆當爲河汾先生立傳無使天下後世有遺恨云樂軒陳氏名藻字元潔

江西詩小序

山谷

國初詩人如潘閬魏野規規晚唐格調寸步不敢走作楊劉則又專爲昆體故優人有撏扯義山之誚蘇梅二子稍變以平淡豪俊而和之者尙寡至六一坡公巍然爲大家數學者宗焉然二公亦各極其天才筆力之所至而已非必鍛錬勤苦而成也豫章稍後出會萃百家句律之長究極歷代體制之變搜獵奇書穿穴異聞作爲古詩自成一家𨿽只言半字不輕出遂爲本朝詩家宗祖在禪學中比得逹摩不易之論也其內集詩尢善信乎其自編者頃見趙履常極宗師之近時詩人惟趙得豫章之意有絕似之者

後山

後山樹立甚髙其議論不以一字假借人然自言其詩師豫章公或曰黃陳齊名何師之有餘曰射較一鏃奕角一著惟詩亦然後山地位去豫章不逺故能師之若同時秦晁諸人則不能爲此言矣此惟深扵詩者知之文師南丰詩師豫章二師皆極天下之本色故後山詩文髙妙一世然題太白畫像云江西勝士謂饒徳操也按徳操此詩去手污吾足之作大爭地位太白非徳操遂陸沈耶似非篤論

韓子蒼

子蒼蜀人學出蘇氏與豫章不相接呂公彊之入子蒼不樂其詩有磨淬剪截之功終身攺竄不已有已寫寄人數年而追取更易一兩字者故所作少而善

徐師川

豫章之甥然自爲一家不似渭陽髙自標樹藐視一世同時諸人多推下之然集中不能皆善舊傳豫章見師川雙廟詩勉諸洪進步今雙廟詩不存則其詩零落亦多矣師川在靖康中朝列有攺名避僞楚諱者師川名婢曰昌奴朝士至則呼之以名節自任故其詩云直道庻幾師栁下不應四海獨詩名可謂實錄諸人所以推下之者蓋不獨以其詩也

潘邠老

東坡文潛先後謫黃州皆與邠老防其詩自云師老杜然有空意無實力余舊讀之病其深蕪後見夏均父讀邠老詩亦有深蕪之評

三洪

三洪與徐師川皆豫章之甥父警句往往前人所未道然早卒惜不多見駒父詩尢工初與父防梅山父有詩卒章云願爲龍鱗嬰勿學蟬骨蛻是以直節期乃弟矣駒父後居上坡晚節不終不特有愧扵舅氏亦有愧扵長君也玉父南渡後爲少蓬聞師川召有懷駒父詩云欣逢白鶴歸華表更想黃熊出羽淵然師川卒不能返駒父扵鯨波之外玉父愛兄之道至矣余讀而悲之

夏均父

均父集中如擬陶韋五言亹亹逼眞律詩用事琢句超出繩墨言近防逺可以諷味蓋用功扵詩而非所謂無意扵文之文也然竦之諸孫故其詩云堂堂文莊公事業何崢嶸孟子曰孝子慈孫百世不能攺均父欲攺之乎其志亦可悲已

二謝

呂紫微評無逸詩似康樂幼槃詩似暉按康樂一字百錬乃出冶暉尢麗宻無逸輕快有餘而欠工致幼槃差苦思其合暉者亦少然弟兄在政宣間科舉之外有岐路可進身韓子蒼諸人或自鬻其技至貴顯二謝乃老死布衣其髙節亦不可及

二林

二林詩極少曽端伯作髙隠小傳云有詩文百二十卷今所存十無一二兄弟皆隠君子不但以詩重

晁叔用

諭汝礪作具茨集序云予曩逰都城與晁用道爲同門生後三十六年識公武扵涪陵不知爲用道子也一日來謁曰先公平生論著自丙午之亂存者特歌詩二百許篇敢匄先生一言以發之又出其家譜牒乃知其先君名衝之字叔用世所謂具茨先生者也予聳然曰是吾用道也第今字叔用爲小異耳方紹聖初天下偉異豪爽絕特之士離讒放逐晁氏羣從多在黨中叔用扵是飄然遺形逝而去之宅幽阜防茂林棲於具茨之下世之网羅不得而嬰也曁朝廷諸公謀欲起之乃復任心獨往髙挹而不頋世之榮利不得而羈也至扵疾革乃取平生所著書聚而焚之曰是不足以成吾名世之言語文章不得而污也然則吾叔用所以傳扵後世者果扵詩乎顧其胸中必有含章內奧而深扵道者矣宋興至咸平景徳中儒學文章之盛不歸之平棘宋氏則屬之淸丰晁氏二氏者天下甲門也文元公事章聖皇帝二十年當是時甄明舊儀緒正禮樂一時詔令皆出其手扵是朝廷典章法度之事非六籍之英則三代之器也迨其子文荘公繼踐西省時文元公方請老家居也宋宣獻謂世掌書命者惟唐新昌楊氏及見其子而晁氏繼之叔用以文荘爲曽大父以文元公爲髙祖家藏至二萬卷故其子孫焠掌勵志錯綜而藻繢之皆以文學顯名予嘗從叔用商近朝人物嘉言善行朝章國典禮文損益靡不貫洽以詩鳴者豈叔用之志也哉𨿽然叔用旣以油然棲志扵林澗曠逺之中遇事冩物形扵興屬淵雅疏亮未嘗爲淒怨危憤激烈愁苦之音其扵晦明消長用捨得失之際未嘗不安而樂之也嗚呼所謂含章內奧而深扵道者非耶秦漢以來士有抱奇懷能畱落不遇往往躁火汗筆有怨誹憤悷沈抑之思气急刻不能閒退古之詞人皆是也太史公作賈誼傳蓋以屈原配之又裁錄其二賦焉至議論三代之陶世振俗固結天下之具與夫秦之所以暴興急亾斬艾天下之術則遷有所不錄豈謂誼一不平扵其中遂哀怨抑鬱泣涕以死假使文帝盡用其言誼亦安能有所建立扵天下乎惟深扵道者遁扵世而不怨發扵詞而不怒君子是以知其必能有爲扵世也吾扵叔用豈直以詩人命之哉此序筆力浩大與叔用之詩相稱余讀叔用詩見其意度宏濶气力寛餘一洗詩人窮餓酸辛之態其律詩云不擬伊優陪殿下相隨於蒍過樓前亂離後追書承平事未有悲哀警防扵此句者晁氏家世貴顯而叔用不肯扵此時陪伊優之列而甘隨於蒍之後可謂賢矣他作皆激烈慷慨南渡後惟放翁可以繼之

汪信民

呂滎陽居符離信民爲敎官從滎陽學故紫防公尢推尊信民其詩云富貴室中華文章木上癭要知眞實地惟有華嚴經蓋呂氏家世本喜談禪而紫微與信民皆尙禪學

李商老

公擇尙書家子弟也東坡山谷文潛諸公皆與往還頗博覧彊記然詩體拘狹少變化

三僧

三僧中如璧詩輕快似謝無逸亦欠工祖可防讀書詩料多無蔬筍气僧中一角麟也善權與可相上下

髙子勉

親見山谷經指授記覽多如麥城詩押險韻略無窘態集中健語層出紫防公乃以殿諸人何也可升

江子之

子我弟也子我詩多而工捨兄而取弟亦不可暁豈子我自爲家不肯入社如韓子蒼耶

李希聲

與徐師川潘邠老諸人同時

楊信祖

吏道官官惡田家事事賢唐人得意語也

呂紫微

紫微公作夏均父集序云學詩當識活法所謂活法者規矩備具而能出扵規矩之外變化不測而亦不背扵規矩也是道也蓋有定法而無定法無定法而有定法知是者則可以與語活法矣近世惟豫章黃公首變前作之而後學者知所趨向畢精盡智左規右矩庶幾至扵變化不測然予區區淺末之論皆漢魏以來有意扵文者之法而非無意扵文者之法也子曰興扵詩又曰詩可以興可以觀可以羣可以怨邇之事父逺之事君多識扵鳥獸艸木之名今之爲詩者讀之果可以使人興觀羣怨乎果可以使人知事父事君而能識鳥獸艸木之名之理乎爲之而不能使人如是則如勿作吾友夏均父賢而有文章其扵詩蓋得所謂規矩備具而出扵規矩之外變化不測者後更多從先生長者防聞聖人之所以言者而得其要妙所謂無意扵文之文而非有意扵文之文也余嘗以爲此序天下之至言也然均所作似未能然往往紫微公自道耳所引謝宣城好詩流轉圓美如彈丸之語余以宣城詩考之如錦工機錦玉人琢玉極天下巧妙窮巧極妙然後能流轉圓美近時學者往往誤認彈丸之諭而趨扵易故放翁詩云彈丸之論方誤人又朱文公云紫防論詩欲字字響其晚年詩多啞了然則欲知紫微詩者以均父集序觀之則知彈丸之語非主扵易又以文公之語驗之則所謂字字響者果不可以追隨矣

總序

呂紫防作江西宗自山谷而下凡二十六人內何人表顒潘仲逹大觀有姓名而無詩詩存者凡二十四家王直方詩絕少無可采餘二十三家部帙稍多今取其全篇佳者或一聨一句可諷詠者或對偶工者各著扵編以便觀覽中如陳后山彭城人韓子蒼陵陽人潘邠老黃州人夏均父二林蘄人晁叔用江子之開封人李商老南康人祖可京口人髙子勉京西人非皆江西人也同時如曽文淸乃贑人又與紫防公以詩往還而不入不知紫微去取之意云何惜當日無人以此叩之後來誠齋出眞得所謂活法所謂流轉圓美如彈丸者恨紫微公不及見耳詩舊本以東萊居後山上非也今以繼宗庶幾不失紫微公初意

後村集卷二十四

欽定四庫全書

後村集卷二十五

宋劉克莊撰啟

上傅侍郎

負愧半生誦了翁之責沈不圖今日逢老子之度闗公方與造物者防我欲順下風而請竊以士茍有志皆知名節之可尊生不同時毎恨先賢之已逺覽範滂之傳至太息以興思聞杜喬之風想生气之猶在至若嗣正始諸公之絕唱主過江多士之齊盟蓋凜然尙有扵典刑乃前此未承扵謦欬良以服膺之切非爲炙手而來恭惟某官一代宗師三朝壽雋精忠諒節可居周堪劉向之間讜論危言不在陸贄陽城之下頃簮諌筆垂秉事樞而乃預憂十常侍之防權歷指七貴人之盜寵一壑徑歸之至勇六丁力挽而不回政坐名髙未許捲而避世假令耄及猶當杖以造朝況才之壯而意之新年彌髙而徳彌邵聖上頒緑綈之召國人竚赤舄之還旣彷徨卹宗周之憂尙終始抱東山之志舉世之人皆濁惟我獨淸天下之父來歸其子安往願趣蒲輪之入徑躋鼎席之求伏念某實類臒儒名爲冑子讀書萬卷頗馳騁扵古人泣血三年盡變移其舊質憂哀憤恚之所侵蝕疢疾思慮之所耗昏何辜於天亟奪其父素琴絕誰憐中防之鄰笛聲哀忍誦山陽之賦敢意髙賢之雞絮尙臨委巷之雀羅得非憫泉下之人昔常忝座上之客危衷易感悲涕無從頃瞻紫气之來愈快景星之覩維先生長者實晚學之指歸矧大父老人有向來之雅素倘或予互鄕之潔必少慰若敖之魂進之扵琴瑟書冊之前誨之以灑掃應對之序縱未窺扵閫奧終不畔扵門墻誓墓之餘非敢望山公之啟事摳衣以進所冀聞夫子之文章

賀制置李尙書

帝庭出命天塹宣威九十年王气鬱蔥莫重居畱之寄數千里風寒險要盡提表裏之封疏榮冠學士之班防吉建元戎之纛名聞敵國勛在本朝竊以冦萊公之鎭北門契丹伏其重望範文正之理西夏元昊懼而膽寒使方面隱然有人則吾圉坐以無事在昔建業實今陪京淸宮以待翠華督軍而假黃鉞緑沈金鎖帳環百萬之精兵帕首腰刀庭列諸屯之大將近者之事異乎所聞削階級之常儀講苞苴之私覿屈主帥節麾之重接偏禆杯酒之歡避亷頗而引車嘻其甚矣驕灌夫而罵坐誰之過歟是必淸徳足以伏其貪惏之心威名足以折其桀驁之气使元和愬武郊迎裴度之來若南渡張韓羅下魏公之拜庶紀律嚴而名分正號令一而賞罰行此𨿽書生之大言可裨幕府之末議況江左一隅之生聚恃淮南兩地之蔽遮今也久虛曠土而不耕多築空城而難守逃亡竊發或保光丰之間覘諜不明莫知泗壽之事遣聘屢通扵大漠閉闗不納扵流民凡此數端言之短气肆天子奮英明而推轂而我公亦慷慨以登壇方恢宗社之逺圖非講門防之私賀恭惟某官名滿九牧气塞兩間文武有威風搢紳無出其右緩急屬大事社稷所恃以安勛名著扵納刀報國之時讜論見扵正色立朝之日畫江絕棧狹小孫劉之規模冨國彊兵鄙夷管晏之功利言言大義凜凜精忠人方獻餌敵之謀公獨抗出師之表皮幣犬馬珠玉與其撥邦本而浚民生篳路藍山林何如訓國人而討軍實朝廷重扵九鼎君相倚如太山寶帶萬釘已峻直文昌之拜牙旗十丈有光大元帥之行奉壽母之潘輿攜諸郎扵謝墅覽前古六朝之形勢陋過江諸人之經營何止問冶城而訪新亭不必築濡湏而守渦口龍蟠鐘阜行將扈蹕以東巡馬飲長江永絕投鞭而南下少試籌邊之防遂成辟國之勛兵事節度付公允借中權之整天下安危注意方當左轄之虛環召繼來衮歸不逺某早依儉府久出膺門上光範之書初無夢想誦子虛之賦屢薦姓名力啟化鈞使霑祿米土思方切誰復憐莊舄之吟豪气𨿽衰未忍作楚囚之泣公方紀旂常之成績僕亦思竹帛之附名非敢爲棲棲乞食之容庻小施颯颯艸檄之手建奇謀而克敵縱莫分瀚海之功鐫大字以磨崖請繼作浯溪之頌

謝制置李尙書啟

視師江面方宣閫外之威試吏邊頭驟玷幕中之選未條陳扵半防已剡上扵辟書恩大難酬人防弗稱敢贄一箋之陋僣幹六纛之嚴竊考自昔王公之門毎收一時名勝之士應劉在鄴鄒馬防梁況將圖不世之功名是必合眾人之謀智烏大夫旣招石處士復致溫生之材裴晉公已用韓退之兼采柏耆之防或聘由巖穴或奮自布韋在上者極揀拔之公在下者無附麗之貶誠以其人之賢否系乎此府之觀瞻倘無補事功何取座上客之滿如不工詞令或爲帳下兒所輕由此論之艱其選矣如某者志𨿽刻苦才極濶疏十載光陰盡消磨扵紙上千年治亂空感慨扵胸中老校退卒之所見聞敝車羸馬之所經歷防邊憤激亦嘗妄論扵兵機許國慨慷尙未忘情於世事防元帥大開扵幕府而諸賢畢入扵禮羅虎嘯風從鶴鳴子和孰不動彈冠之喜乃特煩折簡之呼寘之淸流亦旣有梟鸞之媿參以前軰必難逃虎防之嘲矧是妄庸暗扵機事艸陳琳之檄思苦鈍遲吟王粲之詩語多淒惋非有絲毫之實用恐孤卵翼之深恩玆蓋伏遇某官身荷安危資兼文武漢廷惟汲黯他人等乎發防江左有夷吾諸賢爲之收泣出臨方面則軍情帖伏入對便朝則天語寵褒威行而艸木知名令下而旌旗變色初開玉帳首築金臺惟藻鑑之下素明故履屐之間皆當終慙冗璅亦忝招徠某敢不刻骨銘知戴星赴辟𨿽風聲鶴唳莫輸防力扵行間然狗吠雞鳴願竭小忠扵門下

謝傅侍郎舉著述啟

瞻耆英扵洛社嘗聴緒餘薦墨客扵漢廷誤防印可常恐終身之抱璞乃防具眼之賞音誼重噓枯感深出涕竊以洙泗之盛始分設教之科漢唐以來代有能言之士然晁董名儒而不免科舉之累若燕許大手而惟工臺閣之辭才之難全古所共嘆曁我本朝之盛際森然諸老之名家六一之文唱扵漢東宛陵之詩鳴扵慶曆未幾一變遂宗王氏之新經厥後橫流別出江西之宗沠正大之理破扵穿鑿渾厚之體溢爲尖新有如命世之宗工方紹斯文之正統豈伊孤陋亦玷品題伏念某家故爲儒幼嘗承學善和書卷頗窺上世之舊藏杜曲桑麻粗有先人之薄業自執手周南之後多臥疾漳濵之時念頃爲舉子之詞章屢不合主司之程度旣無用扵斯世遂專攻乎古文凡匜銘鼎識之聱牙若冢刻山鑱之奇怪大易之系闗雎之亂太史所作離騷所吟疋馬揚州動戍鼓城笳之感蹇驢鐘阜多故宮廢苑之防毎發扵覊旅行役之間未脫乎山林艸野之气尙恐俗人之竊笑云何哲匠之見推謂其有記覽之功憐其抱刻苦之意期之以討論修飾之事借之以溫潤典裁之褒知已則深揆才不稱玆蓋伏遇某官名塞宇宙識窮天淵標致萃乎山嶽之髙文詞協乎律呂之正聞諌議之伏閤願拜陽亢宗論公孫如發防獨憚汲長孺進有百篇之論疏退無一飯之忘君粵從爲綠野之逰了不作黃閤之夢獨有憐才之一念未嘗棄士之寸長某敢不激烈銘知專精講學文章小技敢扵世俗以求名節誼大閒願以師文而爲法

賀安宣撫除少保啟

渙發麻詞晉登棘位於蕃四國方宣禦侮之威玆曰三孤爰侈褒功之典光生閫鉞喜動坤維恭惟某官雅量崇深雄姿髙邁當公孫之竊帝介扵一隅微管仲之尊王吾其左衽一日復西陲之土十年熄南下之塵气吞朔庭勛在盟府會窮徼猶思扵格鬭而諸賢乃狃扵宴安舊徳重臣毀扵黃吻年少精兵巨屏屬之白面書生舉列聖中興已畫之疆與昔人百必守之地壊如裂瓦危甚累棋非天子急起公而用之則國家遂失蜀也久矣司徒納刀而戰士盡奮呼令公免冑而來敵皆環拜雋功成於漏刻危機定扵笑談事難扵乖崖拊定之時力倍扵忠獻經營之日昕庭讀冊超陞亞保之崇舊鎭建旄增重元戎之寄入則弼一人扵廊廟出則護諸將扵方隅以十萬節制之師乘百年衰盡之敵方叔率止孰不觀元老之猷召公主之古所謂二伯之任屬玆虛左行矣處中某方喜杜門末由賀廈攜白木之鑱力課耕鉏登黃金之臺竟孤聘召嘗萬里通蠶叢之使乃二期無鴈足之音每中夕以激昂悵流年之晼晚義旗西指縱難效力扵行間衮衣東歸猶冀望塵扵道側

賀傅諌議休致啟

出綍褒賢抗章謝事翛然逺引屢辭加璧之招浩乎莫畱竟遂拂衣之志名光竹帛喜動林泉竊以仕止之間雍容者少永叔悟闗弓之害由此乞身祁公懲一网之危退而請老至若朝廷寶之如玉國人仰之猶鳯凰有園林鐘鼓之娛無風波機穽之廹曰貴曰壽莫能或之先何嫌何疑致爲臣而去恭惟某官古之遺直王之藎臣當馬邑之謀始開首云勿擊使延英之諌見聼豈不太平由平生言論風防而觀皆當世理亂安危之故白頭一節堅臥十年公𨿽勇扵入山士尙遲其出岫今也深惟可止之義奏疏益頻苦執宜休之言詔書莫奪卓哉此舉近者所無使君相重名節之人爲國家倡亷退之俗諸郎鼎貴並行皂蓋之春甲第錦歸重話烏衣之舊品題乎一艸一木徜徉乎某水某丘物外之趣轉深天下之望愈重巋然下國獨餘一老之存賢哉大夫可繼二臣之去某屬方歸隠竊喜遺榮憫濁世之橫流聞淸風而起立朝無耆舊孰能乞孔戣之畱身是防人或可供老聃之役

代通趙西宗啟

交逰之契昉自先君防鄙之資欠親前軰屬謀此斗升之末將拜扵書冊之前仰冒崇深俯陳短淺恭惟某官然入理卓爾不羣所稟如玉雪之淸其出爲鳯麟之瑞晉人有謂過江第一流後山亦云百年能幾見固嘗艸奏曲臺之上給札玉堂之廬未容太史之書成遽引蓬萊之防去荏苒嵗月周防江淮窮百粵風檣浪舶之區歷故楚江蘺香芷之地錦袍酣飲肯效謫仙之狂白首淸修蔚爲宗室之老然而前哲逺矣後生然方當主天下人物之盟何止爲公族本支之計使其大用可追韓呂之風必也斯文亦紹歐曽之統某族單系冷齒幼名防緒業失傳已負析薪之媿防甘不繼因爲負米之行藐然官曹壓以臺閫猶幸通家之耆舊實爲後學之指歸議論足以吹噓典刑足以淑艾莫春鼓瑟𨿽莫預扵諸生冬月練裙倘見哀扵先友

赴辟廣西通帥啟

山澤之臒何心扵進丘園之聘無徳以堪未報舊知更銜新惠伏念某粗聞理道亦喜功名當聖哲之騖馳紛侯王之變化嵗年將晚寕無老之心時命不諧遂有防鴻之志浮沈閭巷交侶漁樵防發采薇以飬生灌園織屨以自食敢云辟召誤入沈淪旣餽金以治任復折簡而諭指念髙堂乏滫髓之奉謂陋巷有簞瓢之憂不其餒而可以出矣然而謀之妻子誠寂寂以難堪畏我友朋蓋遲遲而未往及申命始勇一行昔夢繞扵山川今身逰扵圖畫道南丰臨川之裏望玉笥丹霞之云弔賦鵩之故墟覽魚之遺迹渉江而賔帝子登嶽而欵祝融窮詭異瑰奇之觀忘羈旅飄泊之感此生何幸所得已多玆蓋伏遇某官鈇鉞一臨弓旌四出豈無勝彥聚幕下而謀焉尙有幽人自水涯而起者顧方逺引亦忝旁招某敢不懷此深恩竭其淺慮並防兔苑𨿽慙蜀客之才不省馬曹當矯晉人之獘

謝聶侍郎舉著述啟

南畆明農未嘗渉學西淸薦士見謂能言諭聞露奏之新深恐風傳之誤竊以才思乃天之最吝文章自古以難工或擅一長罕兼眾妙龍筋鳯髄要非根理義之言蟬噪蛩鳴不足鳴國家之盛是必盡通其體要始能仰副於品題如某者少也精思壯而麤使眾方論扵功級獨竊著扵罪言曲突徙薪莫悟主人之聴懷鍼槖艾甘受庸醫之名因屏處扵空荒頗自娛扵淡泊缺書脫簡古文奇字追往日之遺忘通邑大都名山巨川憶平生之防歷盡以胸中之鬱結髮扵筆下之淋漓然多得之呻吟占畢之際非可施扵潤色討論之餘敢圖禰墨過謂雄文辱閣老之見知恨鄙人之不稱玆蓋伏遇某官經綸業鉅獻納班髙羽扇揮軍固已吞敵人之气角巾還第不忘憂天下之心將建大功亦收小技某敢不稍溫故讀力企前修桂伐膏煎深悟虛名之累霜降冰涸少求實學之歸持此酬知庻乎無媿

攺官謝丞相啟

從戎勞淺自請食祠宰物恩深尙容脫選將服勤扵墨綬敬敍感扵黃扉伏念某出自羈單進非科第眾諳時務獨膠古意以不通世重實才乃抱空言而求售頃爲閫屬偶在兵間未嘗有臧宮馬武之心不過任陳琳阮瑀之事方邊頭之告警艸檄居多及江上之觧嚴拂衣徑去力求南嶽歸飬北堂毎云臣罪之當誅敢諉吾謀之不用旣艸遂初之賦甘事退藏未修光範之書先防軫記起閒防而參油幕拔卑冗而通金閨返屈原憔悴之魂免史談畱滯之嘆名爲銓法實出化鈞玆蓋恭遇某官新美治功秉持憲度更化而後始知本朝之尊過江以來未有金石之懿其心平故待人恕其量廣故容物多𨿽已汰歸竟叨拈出某敢不益鞭退惰少蓋拙疏講學讀書懼大邑大官之謗卹民奉法報吾君吾相之恩

謝胡禮侍衛舉著述啟

防龍之選國之英華防夏之科士所歆艷忽承異奨寕允眾言自前世多篇翰之才至本朝重性命之學談經者幾欲廢史窮理者罕能修辭蘇程往日之隙深朱呂末年之論異有如哲匠方融液扵胸中何取謏儒亦招徠扵門下伏念某暗扵見事病在信書毎言名教之中自有樂地及處利祿之際則如怯夫驗世變之推移考人文之合防風饕雪虐常篤守其所聞巖居川觀頗自鳴其不遇曽是窮愁幽憂之作逹扵語言侍從之臣品狷介爲潔修目槁幹爲淸潤固知先逹欲士子之成名終恐後生議我公之泛愛旁觀莫掩內省亦疑玆蓋伏遇某官研極幾深接承統緒當气節頽靡之後鳯鳴朝陽扵耆舊凋零之餘玉振江表謂微言之幾熄至小技而並收某敢不佩服新知切偲舊學𨿽居顏巷尙自勉扵聖賢儻畔韓門豈不慙扵師友

謝鄕郡應詔薦舉啟

嗣王求助有詔下詢國人曰賢以名上逹謬當玆舉媿匪其人粵自裏選不行月評又廢興亷興孝旣不考扵州閭有土有民了無闗扵風敎乃玆賢牧初奉徳音豈伊闔郡之無人至取生而充賦公誠誤矣眾豈謂然伏念某少走江湖晚棲里巷從陳元方鄭康成之後槪有見聞無段幹木田子方之風虛蒙禮敬然而城中迹少林下趣深忽驚使者之及門具道卿侯之推轂吟詩艸檄頗哀王粲之流離說劍論兵殆見田光之盛壯老之將至持此安施玆蓋伏遇某官好善最優譽髦無斁謂思皇多士幸生明聖之時倘不薦一人殆非詔書之意遂容凡品獲附勝流某敢不佩服斯言堅凝所守三人皆傑獨懷碌碌之慙兩生莫行終抱區區之志所爲感發未易揄揚

謝傳諌議應詔薦舉啟

英辟禦圖訪予落止近臣奉詔舉爾所知況經耆哲之品題實系士流之軒輊瞻言前軰樂奨後生六一在廷亟稱回鞏蜀公告老尙薦孔蘇豈惟賞好文字之間蓋有愛惜人才之意如某者惰防懵學迂濶背時世重醇儒不在深衣之列上徴武士又無擊劍之長追記平生殆堪一笑篋藏帛書蠟彈之艸面染瘴雨蠻煙之容淪落江湖空搔短髮消磨嵗月賴有殘書敢圖知已之深重齒薦賢之末新天子若周西伯首訪舊人老先生立魯東門尢多髙弟猥令充賦恐未當仁玆蓋伏遇某官文獻五朝表儀一世以身負荷立世敎扵已頽極力接扶憫風流之將墜緇衣之好皓首如初某敢不勉紹前聞稍繙故讀𨿽竹帛所載丹靑所畫絕企功名然寛閒之野寂寞之鄕豈無事業茍能用爲傳逺亦足聊爲酬知

通安撫王侍郎啟

叔子名髙不煩裘帶淵明食少聊欲歌偸瞻防級之威冒贄箋題之敬恭惟某官三朝耆俊萬古人豪行世雄文皆鯨魚之掣海立朝正色猶猛虎之在山當慶元則不合扵慶元至嘉定則弗容扵嘉定中年勇退有君實晦叔之風晚節後凋負元城了翁之望客傳詩句史載諌書開白傅之艸堂追逺公之蓮社生天成物亦惟寓意扵彼宗臨水登山眞若忘情扵斯世肆我寧考粵今嗣皇畀畿郡之麾符錫全閩之鈇鉞以君子長者之道待其士以大慈平等之法視其民海波不興年糓告熟然而梁棟乏矣憂大廈之將顚風濤然橫孤舟而未渡上觀天意下酌民言翊炎運扵方興捨明公其誰望某曲捲擁腫潦倒麄疏少慕功名蓋嘗中夜起舞晚更憂患恨不十年讀書退然羨庶校之封侯已矣爲農夫而沒世追記兒童之日蚤防國士之知豈曰白頭始紆墨綬道傍易楮若爲稱過客之情廷下裹鹽未免行賈人之事而又巍巍大府凜凜諸臺常訶責扵符移之中不寛假扵繩墨之外自投湯火甚辱門墻倘眷哀陳稍篤綈袍之念尙殫勤拙不爲美錦之傷

回交代葉承議啟

男邦執璧棠已成陰老圃扶鉏猶未熟曽是見大夫之使及扵新令尹之門敢飾空疏以修好雅恭惟某官淵乎似道黙然知言鳴鶴在陰有唱必有和祥麟見獲以徳不以形粵自名登膴仕以來不知世有速化之事居常曰義與命詎肯以身卽人晚詣公車驚委贄靑衫之敝晨趨廣殿瞻臨軒黃繖之開惟徐行乃執事之素心而須入亦先朝之良法𨿽爲今吏尙有古風鞭笞盡弛而令行鉤距不施而情得以已之誠待物之詐操此之簡應彼之繁實有得乎蓋公淸靜之言且暗合扵陽城撫字之說訟筒寂寂泉布源源通邑大都過客必談扵佳政深山窮谷逢人亦詫扵長官頗聞百姓之愛公惟恐一朝之去我未容靑史獨書馴雉之符將有緑綈來趣飛鳬之入某骯髒不媚槁幹無華少以功名自期慨然投筆晚知富貴有命退而讀書貧未棄官格當爲邑頃采道傍之謡誦參以見聞竊欣閣下之規模易扵循守惟恃此以無恐遂居之而不疑飛來花縣之書驚破茅檐之夢嵗不我與豈敢卽扵宴安秋以爲期幸小寛扵趣廹

謝臺官舉陞陟啟

托迹龍門久銜顧遇露章烏府新出品題俯陳感懼之情仰答生成之徳竊考祖宗之盛際有如韓範之鉅賢皆著直聲並居言責𨿽是非褒貶外存風憲之大綱然涵飬栽培陰壽國家之元气故治效爲本朝之冠而人才被數世之餘恭惟明公追配前哲其抨劾也霜威之淩厲其吹噓也春意之發生必有勝流乃當盛舉如某者幼耽章句壯喜功名頗習聞扵往行前言亦受敎扵君子長者饑寒逐祿非如處士之倫防補得官浪有文人之目丱角聆先君之訓秋毫皆吾相之恩幸脫選坑來爲壯邑略無敎化繼聖門之歌但有語言爲仇家之組織謗喧都市命系庖廚此寃未明𨿽死不瞑賴憲長力扶扵善類察生忝出扵故家首辧讒誣復加論薦天下有道庻人不議特欲懲利口之夫眾人欲殺吾意憐才初弗罪屬文之士味褒詞之假借與親札之丁寕豈惟挈出扵機穽之中又且推挽扵雲霄之上觀瞻頓攺蹤迹稍安玆蓋恭遇某官振肅臺綱主張國是回槁木寒灰扵旣死起防魂白骨而再生易隕微軀難酬洪造某敢不益求實學永熄空言崇雅黜浮深悟斯文之體首公竭節不爲執事之羞

謝聶閣舉自代啟

門人願學豈必如師閣老鳴謙以爲勝已眾訝題評之誤獨銜器遇之深昔者虞廷夔龍交遜至扵晉國韓趙相先漢魏以還公卿初拜太尉讓官扵處士司徒避位扵逸民𨿽先王貴貴之分嚴豈容躐等然前軰賢賢之意篤不憚致身粵若本朝最爲近古從槖始除之三日公車許上扵一人事旣系扵觀瞻勢難輕扵許可如某者品流至冗名論復卑蚤從薄宦以馳驅頗辱諸公之辟召素無才用安敢望扵羣賢因好文詞遂見輕扵識者亦欲以事功而自勉庶幾乎華實之相兼然而新譽未孚狂名久著已絕望扵一時之君子乃見知扵両制之近臣先朝設科目以掄才首叨剡上陛下發徳音而訪落復入彀中屬者冠直西淸出蕃南國累累抗循墻之疏惓惓溫推轂之言竊意燕昭姑惟始隗孰云夫子乃不如回凡執事所以薦揚非不肖所能負荷玆蓋伏遇某官受知列聖宣力四方物色奇才任韓範功名之責作成俊秀主歐蘇文字之盟僕方仰其彌髙公則欲其速肖某敢不益堅防尙仰副深期第恐下愚企上智以相逺詎容弟子與先生而並行竭不貲之恩當必以死報

謝葉尙書舉政績啟

鯫生未學居懷傷錦之慚大尹兼収忽玷露章之數無媒獲剡有感盈襟惟民社之至難蓋士夫之通患徴租析律寕逃俗子之譏彈琴讀書必墮迂儒之目而況路居四逹世號三陽邑無洪鑪橫鑄之財府有靑冊不鐫之額指鹽艘扵浩鑿賦版扵空虛縱免官箴莫收民譽攷諸壁記寥寥數十載之間能以績書僅僅一二人而已茍無異最曷繼前修如某者猥以拙疏試玆凋敝毎哀民力當叔世而張弓欲竭吏能恐聖門之鳴鼓𨿽賦政殆如扵悶悶而用心頗極扵惓惓幸太守之仁眀恕諸生之遲鈍黜幽宜去那無半九十之憂負殿弗誅終有寛一分之意遂與彼黃童白叟共防乎祥風慶雲今者力抗封章上還印綬掛帆滄海聊觀物外之鯤鵬拔宅碧霄尙顧塵中之雞犬細味褒揚之語大非鄙陋所宜有陽城元結之難兼而季路冉求之未盡公誠過矣僕竊懼焉玆蓋伏遇某官一代宗工五朝壽俊聼鄭人之誦方深子產之遺思從洛社之逰忽慕樂天之髙致已決拂衣之防尙存推轂之心某敢不永佩洪恩益堅素節此生何幸附執事扵靑雲他日有辭見先人扵黃壤

謝沈提舉薦政績啟

小國寡民久無治狀先生長者忽有味言被華衮之揄揚佩綉衣之特逹竊以古者重牧芻之責聖門惡聚斂之人聞深取扵言防鳴鼓力攻扵冉有在漢之盛循良不絕扵史書自唐以來撫字始居扵下考鞭人流血剝下及膚故豈弟之風寖以衰而治辦之名所由起乃如亷使方存怵惕不忍之心豈無他人寧取悃愊無華之吏如某者謬持疏拙來試劇繁邑無寸帛粒粟之輸郡責上供版帳之入𨿽有卓魯化爲孔桑得其財豈必得其心諭扵利必不諭扵義平居講貫粗嘗聞前軰之緒言凡百施爲未敢失吾儒之大指催租寧爲殿而不爲最聼訟寧太恕而無太嚴仰賴朝廷淸明臺府寛大容素餐之已幸豈虛譽之敢徼況明公初擁扵皇華而屬部類多扵治最有何異績辱在薦書不能紹父祖之箕裘傳家誤矣動輒與時人而枘鑿用世可乎獨撫摩赤子之微勞頗對越蒼穹而無愧然亦當爲之事曷堪溢美之褒玆蓋伏遇某官江表世臣吳興名閥抗孟博澄淸之志凜若生風聞魯山於蒍之歌忻然有喜遂令朴鈍亦忝吹噓某敢不永佩洪施益堅素節此生何幸附執事於靑雲他日有辭見先人於黃壤

後村集卷二十五

欽定四庫全書

後村集卷二十六

宋劉克莊撰啟

謝葉祕監舉陞陟啟

北山起隱方貽小艸之譏東壁露章遂忝大蓬之薦驟蒙位置良愧空虛竊以淸濁殊流仙凡異路時無郭泰孰堪登元禮之舟世有於陵乃可食伯夷之粟如某者自叨一命粗守四維毎諳陋巷萊羮之常絕無華屋玉食之夢頃公出牧值僕歸耕偶不入城非有鹿門龎公之髙趣未嘗由徑庶防臺子羽之遺風辱采公評見嘉微尙旣來爲扵俗吏已自絕於勝流俟黃河一千年諒無人之知已隔弱水三萬里始有路以通仙豈謂蓬萊雲气之中猶記江湖渤澥之上迹疏賔館名在薦書蓋人間千金之寶易求而閣下一字之褒難得吏民驚異士友傳誇玆蓋伏遇某官日烈霜嚴冰淸蘗苦倘許陽城之伏閤世必太平設令楊綰之當朝俗可一變凡經題品尢系觀瞻某敢不仰止髙標勉旃大節旣招徠扵此日獲附靑雲倘畔去扵異時有如白水

謝王侍郎舉所知啟

與人之壹爲前古之美談舉爾所知本聖門之餘論俯循余分仰媿盛心伏念某生而嗜書愚不觧事無寸長之著見有少作之流傳粵從脫干戈瘴癘以來已掃空章句文字之習瘦妻僵穉子僕嗟井臼之長勤明主棄故人疏捨山林而焉往未能決裂尙爾低回嘗佩豈弟君子之言不敢犯聚斂盜臣之戒猶以浮華之故動爲禮法所讎咎在撚須罪當犁舌平生舊友至此著嵇康之書一時諸公鮮不畏劉輿之膩曽謂十連之制閫尙憐二紀之登門取之於人棄之餘察之扵眾惡之內聲銷響絕久矣闊疎心肯命通有玆奇特玆蓋伏遇某官三朝耆哲一代名臣凡當世人才皆寶之如明珠拱璧矧平時賔客忍棄之如土梗弁髦片語寵嘉終身榮耀某敢不深藏笥篋永示云來作公老門生扵焉無憾爲佛大弟子何以報恩

上鄭給事啟

飛龍夾日瞻翊戴之元功虫鳴秋赦啁啾之小過遂使窮鄕之素士獲爲聖世之全人欲剖危衷先橫感涕伏念某弓箕舊族鉊槧腐生鄕曲指以爲杜門省事之人天下知其無病風妄罵之疾呻吟紙上類裘氏之遺音流落人間多子云之少作中年以後一字亦無憂患侵淩精華消竭猶以虛名之傳布遂爲好事者中傷實則詠桃乃曰含譏扵燕麥偶然題檜遂云寓意扵蟄龍語播市朝命懸刀幾幾置烏臺之對誰明秦邸之寃左右莫爲之先容大夫皆言其可殺側聞鎖闥宻啟廟堂謂六義之中豈不主文而譎諌三代之世至以王官而采詩況親逢舜臯賡載之辰忍用秦漢誹謗之律寢禍機扵垂發堲防說而不行向非有長者之言寧免入狂生之目事闗國體義激儒流玆蓋伏遇某官學貫天人名垂宇宙甘盤舊學風雲慶會之方新姬公太平旦暮立談之可致推廣朝廷之忠厚保全士子之危某敢不掃去驕榮斂歸平實夕秀朝華之諭深悟昨非霜降水涸之餘庻觀晚節持玆報徳或者無慚

謝程內翰舉所知啟

長官上印賦茅屋之歸來大尹露章借玉堂之潤色孤生易感一府皆驚竊以有社稷有人民孰可繼由求之後談文章談政事難乎扵歐蔡之前自非逹才成徳之流曷稱宗工鉅儒之選如某者讀書甚少閱理未多少慕晉人幾以淸談而廢事晚爲漢吏稍扵世務以經心當彼要衝試其迂濶毎欲任牧芻之責不敢求鋒鋭之名然而素短實才徒持空意動煩剖決深慙使無訟之言尙費闗防未至不忍欺之地塵埃滿面筆硯絕交推謝有嘲和陶無句詎意北門之學士來爲東道之主人喜魯山蒍於之歌發仲尼莞爾之笑辟我田疇誨我子弟斯言或恐有之愛若父母畏若神明何徳可以堪此而況以庸庸爲平正以憒憒爲精明以謏聞淺見爲淹深以累句蕪辭爲贍蔚姓名逹扵君相聲價重乎友朋夫何一介之微遂占四科之二登龍門爲禦快哉極士子之榮謂麟史無褒昧者疑春秋之過漁樵相賀里巷傳誇玆蓋恭遇某官力扶皇綱手掲文柄陸贄唐家之內相尢有功再造之初嚴光漢祖之故人不肯作三公而去𨿽建雙旌而出牧未忘夾袋之儲材信先生之能言疑孺子之可教俾居末至不待先容某揣分難堪受恩罔極上封禪之書奏防獵之賦愧鄙拙之少文耕寛閒之野釣寂寞之鄕願優防而卒業

除潮倅謝丞相啟

服勞試邑甫從南畆之歸需次佐州俾便北堂之飬頂踵悉防恩扵吾相絲毫不假力扵他人防惟元臺大布公道𨿽治邊防治水利並收一世之才然爲孝子爲忠臣各遂匹夫之志輒陳情而力請荷宰物之曲成伏念某海嶠寒生江淮薄宦興公建議深疑大舉之非徐庶念親不勝方寸之亂因退食祝融之祿尋起從桂管之招遂離選坑忝有民社適居孔道寧免防士過客謗傷之談毎見老農具有聖君賢相安靜之意屬者滿葵丘之戍法當掃光範之門顧內無萊妻中嵗抱斷之痛矧上有陶母暮年湏扇枕之人自憐薄命之屯隃大鈞之問空函朝達除目夕頒非大臣有窮哀悼屈之心則士無超資越俗之理山川淸淑想韓木之猶存驛路坦夷覺潘輿之可往族戚喜官期之近交逰誇廩入之優始慮楚人之亡俄報塞翁之得馬丘山施重艸芥命輕玆蓋恭遇某官夾日元臣擎天老手處伊尹周公未嘗處之事力量有餘爲趙普韓琦不能爲之功聲色弗動廣捜羅扵夾袋尢軫念扵綈袍謂先人忝更化之都司而賤息亦翹材之末至因其懇請寵以便安某再世銜知三生圖報一藝者庸小善者錄豈不希夫大造之甄陶終養日短盡節日長尙可備異時之驅防

謝臺諌啟

服勞試邑偶逃曠敗之誅需次佐州俯遂便安之請出命𨿽煩扵廊廟感恩端在扵門墻竊以富貴非力之可求命義終身之大戒由結纓參侍膝均有君親之心尊叱馭陽回車各行臣子之志甫丹忱之上逹俄洪造之曲成伏念某忝出世家素無科第半生仕宦甘爲俗吏之歸當世品題不在名流之目屬者冒社稷人民之寄在舟車冠蓋之衝紛積毀之叢身猶羣矢之集的人方搖撼公獨保全諸豪覺烏府之主盟略無撓政當路因龍門之薦引相繼露章迨觧印而來歸復移書而稱奬勉之以佛祖出世之事告之以主相急才之秋豈不激昂庶幾遇合實以阿防衰病詎堪白髮之倚門徳曜淪亡未有靑山而埋骨反哺之意旣切陳情之詞亦哀朝奏空函夕頒除目向來韓木摩挲驚嵗月之深他日潘輿往返無風濤之恐由言路推揚之有素故化鈞陶鑄而不疑施重丘山命輕絲髮玆蓋伏遇某官學傳本統識造幾微鐵面霜威扶綱常之大義金聲玉振續性命之防言𨿽當趨赴事功之時不廢維持名敎之意因其有請許以便私某百口銜恩三生圖報愛發膚身體固宜飬志扵暮年死城郭封疆尙欲移忠扵異日

除仙都觀謝丞相啟

雜端論罪已寛饕餮之刑君相原情復賦支離之粟饑腸雷止感涕雨流伏念某頃緣宰邑之勞忝待佐州之次忽遭重劾枚數平生凡流傳逹耳目之司皆深切中肺肝之隱杯鐺敗徳防父師典訓之言筆墨勸淫爲名敎罪人之首而又忽彼風愆之戒麗扵宮墨之誅茍爾心之無瑕奚此言之至我初傳白簡慈親動餉鮓之疑還著靑袍幼女泣佩魚之去惟列聖至仁而立國況大臣內恕以及人居常念孤危之蹤弗忍加疑似之戮昔裴豹最爲賤不忘力洗扵丹書防自號防人殊匪名書扵黃敕今也漸輕刑寺之籍猥備祠官之員公朝惻然無終身永棄之心天下知其有攺過自新之路佩並包之大徳懷若撻之深羞玆蓋伏遇某官巍乎立伊周之功魁然有韓富之量謂風憲若雷霆之扵物寧無撃搏之威而廟堂體天地以爲心常主發生之徳遂捐閒廩俾奉髙堂某敢不銜戢陶鎔精勤香火祝南山之萬壽用此酬恩陳泰階之六符自傷無路

謝臺諌啟

抨彈罪大宜不齒扵縉紳抆拭恩深俾棲心扵香火驚魂返干感涕沾襟伏念某甫脫字民躐求丞郡惟不安扵愚分遂自速扵危機毎平心誦擢發之文無一字非切身之過父生師敎下愚至老而不移詩癖酒狂二罪同時而俱發而又負渙渙渉溱之謗有孶孶爲跖之疑殆喪心之使然𨿽噬臍而何及返書而卻防鮓慈親詰敎令之違繞腰而覓銀魚癡女怪服章之異厥今防龍接武麟鳯來防獨憐薄命之書生自錮此身扵聖世敢圖當國尙許奉祠憫杜陵之瘦生恐曼倩之饑死一尊二簋本無厚饗之心十束三鐘頓觧絕糧之厄由門館嘗品題扵一語故廟堂合毀譽而並觀玆蓋伏遇某官斂藏肅殺之霜威逹生之陽徳毎力扶公議憂國家元气之深謂求備一夫恐天下全人之少遂令瑕玷亦忝陶鎔某敢不稽首燻修苦心刻勵濯淸泉坐茂樹敢放逸以求安臨深淵履薄冰當戰兢而至死茍無稔惡或可酬恩

除吉倅謝丞相

送窮無路遂至吁天起廢佐州且爲擇地光生里巷恩出廟堂竊以薄命者書生之常樂育者大臣之責當杜韓兩公之相實曠古之罕逄然蘇尹二子之寃皆終身而莫雪若夫舊愆未掩新奬已加納之扵春育海涵之中收之扵霜降水涸之後我公此舉前哲所難伏念某少也不羈長而無述侍察父哲兄之側非不漸濡慕善人君子之名亦思矯揉終以操修未至毀譽莫調身久落扵江湖謗常諠扵朝市賢者不與品量爲浮薄之歸文人相輕捃摭及語言之末凡此皆童防之過習積而爲老大之悔尢屏窮巷者五期食叢祠者再考獨念吾君吾相未嘗求備扵一夫某水某丘詎忍忘懷扵斯世望翹材而稽首憑筦記以陳情負郭無田所仰給者代耕之祿小人有母宜見憐扵孝治之朝然上公之機務至繁且下走之姓名難記敢圖英晤曲軫沈淪噓谷底之寒荄回筆端之春意昔投閒置散已行白簡之言今悔過知非復畀靑氊之舊寵以治中之近次處之江右之名州捧除目以兢榮拊蹤而感涕玆蓋伏遇某官勛藏盟府澤被生民持國論如權衡之平愛人材無菅蒯之棄並収髦俊皆有猷有守之倫尙恐逸遺開使過使愚之路終慙玷缺倍費陶鎔某敢不永戴洪私益堅素守仕澹庵誠齋之裏所願服膺誦淸渭南山之詩未忘回首

代上西山啟

簣土虧功懼吾山之中止瓣香回向冀彼岸之先登輒剖丹忱仰幹淸裁竊謂賢能之才不次而舉豪傑之士無待猶興若乃本尋常中庸之流鮮不防父兄家世之力坡仙之稱叔弼未忘六一之交山谷之譽少章亦以太虛之故何況我公之念舊過扵前軰之用心妄希推轂之言庶中投機之會伏念某少也不力壯也無聞緒業失傳已負析薪之愧防甘不繼因爲奉檄之行交公車者四章書公簿者七考適逢大尹來撫舊邦覩陶公運甓之風毎思勤恪慕淸獻攜琴之事愈自潔修𨿽無補扵凝香頗盡心扵叢棘久欲露曲成之禱恐自幹躁進之誅然而萱堂年事之髙光陰難玩金閨嵗引之廹機括易差非敢與並防英俊而爭先庶幾以故人穉弟而見錄仲尼華衮倘無一字之過褒萊子斑衣將以何辭而歸白伏惟某官先朝遺直當世偉人其處負泰山北斗之名其出爲靈芝醴泉之瑞畢公勤小物尢於民事以究心武侯集眾思不以已長而矜物故𨿽防陋亦覬作成某齋袚修詞怔營命互鄕闕黨固嘗並進扵聖門東裏西華或者見哀扵先友

代謝西山啟

夕呼五白恐不成盧朝奏一封特爲合頴寵綏攸逮捧戴曷勝竊謂天下不能皆絕類離羣之材君子未嘗持求全責備之論顓防者可訓諸理木訥者乃近扵仁髙柴愚而防夫子之門杜微瞶而爲孔明之吏觀人物抑揚之際見聖賢權度之平扵惟今公復彼古道伏念某幸因微宦獲事大賢砭藥𨿽勤莫發醯雞之覆轡銜甚緩猶慚跛鼈之遲況膺門一世之共趨而儉府羣才之所萃或從容扵諷議或馳騖扵事功自顧抱虛誰爲借重追惟先子同持槖扵禁中爰及伯兄素執經扵席下豈能令公之喜怒不忍扵汝而瑕疵謂其備肘腋之使令久矣見肺肝之底蘊𨿽塵埃滿面詎堪置冰壺玉衡之傍然淸白傳家決不犯惡木盜泉之戒因垂成之機防假溢美之寵褒玆蓋伏遇某官忠貫神明志安社稷立身如嚴霜烈日之凜接物則光風霽月之和諸弟子皆及門共仰範模之妙一眾生未成佛必施津筏之功遂使寒蹤亦叨嵗引某敢不深惟提奨益自奮彊大而盡節扵君親小則宣勞扵民社礌礌落落若行日月縱莫能展丈夫之雄戰戰兢兢如履淵冰誓不敢畔先賢之訓

除將作監簿兼福建參議謝西山啟

羅之幕下已慙羔鴈之特招寘彼周行詎意熊魚之兼得由薦語逾千鈞之重故除書超數級而升恩大難酬人防弗稱竊以觀其爲主古者格言問所從誰士之大節持國就並州之辟專以富公端叔爲中山之防蓋依坡老豈泛蓮之云爾有擇木之義焉如某粵自童防獲親師匠毎敬仰行已立朝之名節亦預聞著書講學之指歸富貴在天豈必覬覦扵分外貧賤玉汝未嘗隕獲扵胸中久無干子公之書頗有廣離騷之作屬者冰山凍觧寒谷暖回際統府之初開念監州之逺役特逹剡公車之奏殷勤移光範之書致石與溫首述烏公之求士以連易播次言禹錫之有親其忠厚足以盡師友之情其誠至足以動君相之聽疊玆二命賁此一寒然而髦士乃朝廷之淸流元僚號幕府之髙選聽鈞天之樂疑夢境之恍然參劍外之謀覺晚塗之榮甚而況無簿書之叢委有祿米之優防曩嗟弗給扵一瓢玆幸可營扵三釡不圖今日遂獲補南陔之詩豈無他人未若作西山之客玆蓋伏遇某官循循而善誘休休而有容始終集大成固已備聖智之事參署至十友猶樂聞忠益之言宜得孝直幼宰之流俾居鄒生枚叟之右孰云上介誤采諸生某取數過多受恩罔極登山置酒固難陪叔子之風流載筆勒銘或可紀晉公之勲業

謝丞相啟

趣裝就道方趨君命之嚴有列扵朝兼領軍諮之任恩歸廊廟喜動庭闈伏念某忝出故家嘗從薄宦少日妄希扵節士中年逺避扵弋人余處幽篁分此生之永棄焉得諼艸聊暇日以防憂𨿽絕望扵華塗猶死守扵善道屬者冰山摧而杲日出沙堤築而臺星明交璧帛扵道塗委弓旌扵巖穴有盍歸之二老無難致之兩生病客夢回初聴鈞天之奏累臣魂斷忽有修門之招未呈身扵政事之堂先防名扵表著之地而況福莆壤接參佐祿優禹錫母子可以俱行向平婚嫁可以漸畢惟昔脫烏臺之禍盡出生成矧今辱黃閤之知不由紹介受恩罔極取數過多玆蓋伏遇某官獨秉國鈞載調化瑟樂克得政善人咸願其有爲楊綰當朝天下云胡而不喜已並致臺萊之彥猶不遺菅蒯之材某稽首鈞陶委身坱圠成書無日空嗟太史之滯畱懷贄有年終望周公之吐握

謝兩參政啟

君命有嚴方趣中都之役王官甚寵仍參外閫之謀喜動庭闈恩歸廊廟伏念某粗知理亂亦喜功名少嘗幹世以希榮晚乃入山而被謗我辰安在原性命以自傷而月斯徵惜嵗年之將晚匪曰守匹夫之志庶幾固君子之窮比者杲日出而防气収震雷奮而蟄戶啟首以鈞樞之柄屬之鴻碩之儒泛掃朝廷無苞苴之成市訪求巖穴有璧帛之載塗曽是沈淪亦煩記憶齒八士歸周之數招三閭去郢之魂未詢事而考言已卽家而拜爵內贊工垂之職外參郤縠之謀長樂鼓鐘恍然初聴郾城旗柝老矣復聞遂反哺之私情享素餐之厚祿並収髦士固知國論之至公驟得美官尙恐物情之未允玆蓋伏遇某官經綸業鉅輔贊功深進一賢人皆云裴相之薦引行一善政必曰萊公之建眀已並育扵菁莪猶不遺扵葑菲某委身陶冶稽首欽翹三釡及親所願伸孝子之志一飯報徳安敢忘大臣之知

謝洪中書舉自代啟

訪梅東閣嘗陪庾幙之防起艸西垣忽有虞廷之遜惟公此舉非僕所堪竊以斯文之衰至扵今日而極規規制艸類慚作者之風寂寂薇花未識舍人之樣方天子屬絲綸扵閣下而國人觀衮斧扵筆端豈無宜爲誥之才猥舉不能言之士伏念某少狂自喜晚悔莫追謗訾之言盈廷權貴之嗔如屋雪霜貿貿扵麥茂以何傷風雨淒淒獨雞鳴而不已偶際淸明之始稍収畱落之餘頃隨出塞之旌旗獲侍平山之樽俎慕顏淵之附寕不思齊嘆老子之猶龍居然難企而況有累年之離索無一字之幹摩王陽在位貢禹彈冠𨿽賴故人之引類禆諶爲命子產潤色詎容拙者之措詞謂嘗摘艷以薫香欲使運斤而代斵任章初上傳說皆驚太白眼髙固已掃空扵海內浩然肩聳若爲攜入扵禁中徒感盛心恐精鑑玆蓋伏遇某官金聲而玉振地負而海涵扶綱常扵寶慶之奏篇判忠佞扵端平之諌紙修名姱節惟斗南之一人傑作雄文亦江東之獨步尙引扶扵後進力吹送扵明時而某學旣荒蕪材尢衰落惟勉平生之大節妄希執事之遺風非復少年啟實秀扵未振庻幾他日知寒松之後凋

謝余中書舉自代啟

塞垣艸檄嘗論管鮑之交禁掖演綸忽有夔龍之遜憐才至矣量已缺然共惟三字之除榮扵一佛之出本朝有大詔令聿新當世之觀瞻天子用老舍人一洗斯文之卑陋所謂當仁而不讓夫何有大而能謙擬非其倫或得以議伏念某粵從少日辱在下風邊地苦寒共被聼蕪城之柝江風甚惡聨鞍登步之洲始欣鵬鷃之偶同俄嘆龍豬之相逺我生白木鑱以爲農圃之歸郎對紫薇花眞有仙凡之隔況記室久疏扵書札乃公車忽上其姓名豈嘗就梓匠之規欲使代玉人之琢行人子羽東裏子產仰辭令之獨工翰林主人子墨客卿必才名之相埒乃若蹇蹄非汗血之駿宿癅異捧心之妍𨿽欽濟濟之風實抱空空之愧玆蓋伏遇某官文根義理學溯本源謀國事了若蓍愛人才過扵珠璧謂拔茅而進適君子之道亨倘伐木不歌恐朋友之義缺因同袍之一念借華衮之片言而某舊聞旣荒新意絕少立馬揮制難希作者之遺風附驥顯名徒有平生之壯志

除宗簿謝丞相啟

奉親還裏自牋烏哺之私被命造朝俾綴鵷行之末奔馳就列俯仰懷慚竊以世道之消長不常人物之會通絕少範歐興慶曆之文治莫引用扵聖兪馬呂致元祐之諸賢偶見遺扵無已況如晚軰敢望前修伏念某學荒扵嬉年運而往書無成而劍又去悼少日之狂圗道不修而文有名犯昔人之深忌頃懲飛語盡掃空言時扵斷簡以研尋稍見髙賢之防趣愛令伯陳情之表流出胸中喜淵明歸去之詞冩諸座右豈圖晚暮忽際休明𨿽遣巫咸而下招其如太史之畱滯猶著朝籍且參閫謀好事揶揄已有移文扵逋客故人規祝願無圖利扵大夫迨玆將幕之遺亟有祠庭之請蓋鶴髮之相安扵半菽而鷦巢尙願借扵一枝今乃念衡泌之棲遲示朝廷之収拾谷鶯初出恍驚遷木之榮海燕暫來深認捲簾之意非上相適奮庸扵廊廟則生必終老扵山林玆蓋伏遇某官以帝者師爲天下宰更聖化扵膠柱不調之後還主柄扵太阿倒持之餘進君子退小人毎致嚴禾莠之辧開誠心布公道亦不廢艸茅之言遂使疇人忝陪髦士某受知至此圖報罔然𨿽資以事君粗識移忠之大義然不遑將母終希錫類之深仁

除玉局觀謝二相啟

背師罪大自速臺評錫類恩深尙叨祠廩進退両闗扵倫紀保全一出扵陶鈞伏念某以常調之庸才際初元之景運招來未久位置稍髙由光範進身非借助金張之比及延和賜對有交懽平勃之言心迹甚明奏篇猶在然而從老師而偕出戀明主而獨畱欲相送扵南陽之阡縶維不果當退老扵西河之上馳騖未休舊府因而起殺公之嘲故交訝其乏死友之誼按陳卿之事百數子夏之罪三眾破膽而怖風霜之威獨披襟以受春秋之責晨収華組夕駕短轅署眉山翁之舊銜返老萊子之初服行吟澤畔略無怨靈修之詞回首渭濵終有懷大臣之意玆蓋伏遇某官忠存王室心契上穹事有大疑汝則謀及庻人卿士人之彥聖容之保我子孫黎民當鳯麟畢呈祥瑞之時如鳬鴈豈系少多之數姑捐圭撮俾奉防甘某敢不稽首歸恩銘膺悔過珠履而陪上客無復觀東閣之奇黃冠而還故鄕猶願祝南箕之壽

除雲臺觀謝丞相啟

艸茅觸諱凜若科條君相包荒賦之圭撮得非望及感與涕俱伏念某起占畢之書生陪欽翹之末至誦句百僚之上豈易逢哉爲婦兩姑之間有難言者毎欲潔身而去輒爲造命所畱愧非韓駒徐俯之倫將有米黻陸防之擬集賢堵墻之士莫不聳觀昭陽學舞之人居然相妬竟擠去國俄起典州捨朝市之喧啾就江湖之空曠豈謂甫磨新玷又坐宿愆屬火後之紛紜咎日前之狂瞽爾有猷告後徒懷野老之食芹臣不宻失身顧昧先賢之焚艸昔董相泄奏篇而幾死京房漏對語而抵辜繩以峻文戮猶輕典今乃端居故里守周燮之東崗賜號防人分陳摶之西華饑寒頓攺危懼稍安向非元宰之陶鎔孰援孤生扵虀粉玆蓋伏遇某官以周大老爲漢宗臣只手扶乾坤之傾確乎任重片語觧雷霆之怒了不費詞遂使累臣尙叨冗秩然某身十年而三黜腸一日而九回屢費保全自傷窮薄已分衡茅之下送老一生但扵香火之間祝公千嵗

謝諸府啟

狂瞽妄言鄰扵刀鋸鈞樞宻啟祿以斗升非出懇求但知恐懼伏念某芳菲嵗晏閒廢日長揚雄有宅一區本退安扵窮巷貢禹賣田百畆始能詣扵公車羇旅入朝空疏奉對陋矣建明之筦見溫乎往復之玉音使善開陳奚憂齟齬徒以親奉聖主恥爲鬼穀子之揣摩不揆賤臣冀有髙寢郎之感寤詎意奏篇之傳出遂爲公議之追尢宜顯僇扵市朝僅免歸扵田裏眞卿食粥數月素拙治生曼倩奉粟一囊少寛饑死向非廟堂之援已先溝壑之塡玆蓋伏遇某官以大公服人心以至仁壽國脈興念寒鄕之素士嘗陪翹館之下賔責以行中慮言中倫迹若離扵繩墨察其朝不坐燕不與气未脫扵艸茅遂使孤危尙叨冗散然某身十年而三黜腸一日而九廻要領𨿽全面顏奚寄灰心駢邑無伯氏之一言稽首華山有封人之三祝

後村集卷二十六

欽定四庫全書

後村集卷二十七

宋劉克莊撰啟

廣東提舉謝李丞相

祝釐西華久従隱者之防易節南州忽忝使乎之選光生原隰恩岀廟堂逾嶠以南去天尢遠先朝將指居多館學之流近嵗擢才稍用米鹽之吏未覩研桑之新智先隳冰蘗之素風向非遇儒相之登庸何以拔書生而臨遣伏念某粗諳吏事亦畏官箴建上吏民猶記綰縣章之日江西父老皆知解郡印之時頃遭柱後之彈文追咎榻前之對語荷睿眀之洞照幸要領之獲全三載退藏貧賤返緼袍之舊一朝抆拭姓名出夾袋之中深維卵翼之恩難酬欲以毫髮之勞自見旣抵司存之始乃知責任之難贑客橫行增莢之符方急嶺民貴糴泛舟之役未休操切則失人心謬悠則誤國事鴻施所被蚊負莫勝玆蓋伏遇某官徳享天心功熈帝載內統百官而拱極外嚴十使之觀風謂昔者熈寧嘗處濂溪之老及後乎元祐必如子駿其人意其聞師說之緒餘或可希前修之萬一某敢不疚心求瘼洗手奉公使臣逺有光華旣誤防扵推擇丞相毋拘文法所願效於驅馳

通唐經略

奄四封而賜履咸仰威稜逾五嶺以乘軺適依節制輒幹六纛冒贄一牋恭惟某官識極精微气涵剛大太阿出匣孰能擬其鋒鋩老柏參天傍略絕無枝榦靡繇援手自簡上心頃峨豸角之初屢聽鳯鳴之舉言及乘輿事關廊廟安知疏入而迹危心存魏闕身在江湖不以名髙而色喜甫建臺於江介俄開閫於嶠南龍戶馬人競來衙謁蚌胎翠羽暫免捜求一時之饕吏革心千古之貪泉刷恥昔者廣平之人尋踐臺司迨夫君嚴之歸亦登左轄佇觀新渙夐掩舊聞某久矣荷鉏偶然易節居裏毎勤於存問起家亦荷於吹噓屬玆滌籕之初竊有摳衣之喜譬蠅附驥𨿽莫企於騰驤若驂従輿庶粗知於向背

賀右丞相還朝

入覲宸旒進居鼎席舉咎繇於右甫平猾夏之憂歸周公於東遂究經邦之業縉紳相慶竹帛有光恭惟某官負命世之大才建丕天之偉績八陵一抔土之憤至此少伸九世不戴天之讎曠然一洗及鄰邦之嗣立殆舉國之莫當眾方顧影以偸生公獨憤身而敵愾執訊獻俘於百戰暴衣露蓋者有年建纛親行淮浦收十全之效揚帆直上漢江無一防之渾𨿽大臣之誼曽靡告勞然眀主之眷有不容釋宻勿延英之對煇煌文徳之麻昔髙孝兩朝方修攘之並舉若呂張二相皆出入之疊更法此成規付之魁柄方將迓續景命挽回危機收泮渙已離之人才作懦衰不武之士气蔡方旣定式遄裴令之歸江左何憂尙有夷吾之在某謬叨刺部隃聽告廷矧嘗防華衮一字之褒豈能無濃墨大書之喜海涵春育聳聞東閤之開地老天荒自笑南轅之左

廣東曹謝二相

俾司斂散績效未聞就領轉輸事權加重極寒畯光華之選出元臺啟擬之恩竊以聖門有取治賦之才俗吏烏知理財之義我朝擢用必更西北之漕臣先正丁寧深探東南之民力矧今極壊視昔倍難上欲圖寸效以裨公家下欲寛一分以蘇遐嶠自顧已陳之芻狗豈能重試於木牛伏念某膠守舊聞愧無新智辱翹材之汲引銜使命以驅馳冰蘗持身米鹽衡慮毀家以紓楚難景行有慙泛舟而救晉饑秋毫無助驟遷甚寵內省若驚蓋周子之舊遊與芮公之遺愛海山寂寞幾經冠蓋之往來田裏窮空曽是軺車之循歷何以佐湟中之糴可以供江上之屯荷賢宰相之生成懼賤有司之敗缺玆蓋伏遇某官並收髦俊濟艱難謂百費繁興餽挽方資扵主計意諸生苦節錙銖可補於大農終恐薄材上煩使某敢不恪共官守仰答已知範公一筆之勾倘未捐於大造後山瓣香之敬誓永畢於此生

除崇禧觀謝丞相

烏臺數罪乞寢弓旌黃閣憐才俾依香火辱知至此負愧何言伏念某曩在端平濫陪英雋遷樞庭之末屬逢翹館之並開𨿽五尺童皆知旦奭之不恱無三寸舌能令平勃之交驩鼎味失和彈文歸咎然亦屢經赦宥頻奉使令起廢刺袁驅逐靡溫於坐席引嫌使粵淹畱甘落於節旄屬魁柄之有歸察根之無援當朝延譽馳驛趣行帝遣巫陽歸兮入修門些眾排子厚擠之又下石焉退慙不肖之軀上累至公之舉言言擢發字字切身虫篆畱心固已浮華而少實鶴書動色未能寵辱之不驚獨當國休休其有容顧在廷斷斷而不可坐隔蓬萊之雲气臥逰句曲之洞天歷觀古人尢重倫紀東西惟命旣難叱馭以驅馳左右服勤尙足垂魚而定省非元宰曲爲之全防則累臣豈獲於便安玆蓋伏遇某官有扶顚之勲勞有包荒之徳度三吐三握共知好事之盛心一是一非悉付無情之公議猶賦三鐘之粟俾娛九袠之親以示大臣之育才以眀孝王之錫類某心非土木質委甄陶黃紙除書已榮途之絕念白衣效命倘末路之見收

謝三府

鋒車亟寢已行白簡之言勅墨猶鮮更賜黃冠之號保全恩大循省愧深伏念某向者備數尾僚受知首相及次輔登庸之後乃羣情向背之時去事霍將軍競趨新貴不負楊臨賀竊慕昔賢身居秦逐客之先名在漢黨人之列中𨿽起廢俄又速辜深探隠微蓋用誅心之法追尢狂瞽欲加拔舌之刑幾年太史之滯南萬里陸生之使粵羇畱瘴土夢斷鈞天遣巫陽而下招上非終棄畏宗元之復進眾不見容當淳祐之新元負端平之舊譴放還田裏免詣闕廷嘗歷考於古今鮮並全於忠孝國方多難不能效命以執殳堂有髙年尙許服勤於扇枕非諸老素存於長厚則生豈得以便安玆蓋伏遇某官開誠而布公推賢而揚善飯吐哺沐握發本出盛心進加膝退墜淵大非初意猶賦侏儒之奉俾娯耄老之親上以昭聖主之至仁下以見大臣之樂育某銘膺自訟碎首莫詶誦緇衣之章公寧有厭磨白圭之玷僕敢不勤

謝史端眀

驛書趣召甫遄逺使之歸臺簡急攻猶賜散人之號包荒徳大撻市愧深伏念某向者忝末屬於西樞逢並開於東閤深惟杜甫素受韋丞相之知竊慕任安不舎衛將軍而去竟収朝迹繼奪郡符暴揚心事之隠防掎摭奏篇之狂瞽哭厲王而輒食上心本厚於所親趣茅焦而就烹聖世況無於是事果防抆拭復備使令身久畱椎髻之區名不在譽髦之列徴宗元至闕始憐久斥而稍收放浩然歸山終坐不才而見棄辱門墻之教誨累廊廟之招徠退而省循無所尢怨昔賀老黃冠而還裏世以爲髙萊子斑衣而娛親傳稱其孝豈敢懷賢於前代庶幾補過於暮齡玆蓋伏遇某官歷事四朝獨殿諸老君子育英才之樂將共享於功名仁人先天下之憂初何心於富貴扵衮繡問安之際有綈袍念舊之言遂使危亦安閒散某灰心進取稽首薫修此日槐陰莫尾朝班而詣府異時林下倘容樵服之拜庭

再除崇禧觀謝丞相

用士之招方懷危懼退人以禮猶竊便安大爲知己之羞永負終身之愧伏念某素無科第稍涉藝文昔尙髫垂諸老誦髙軒之過今將耳順夫人知古錦之殘蓋嘗內陪公府掾之英防外叨部刺史之華遣防嫁幸而粗畢耕釣足以自娯於何躁圖又起妄念白鷗沒萬里誰信已忘之機金雞赦九州常抱不原之罪而況瘴鄕馳驛元防起家經玉尺之裁量出金口之啟擬漢省中之語逺不及知唐觀裏之詩近無所作三緘防口殆若瘖者五采設色其如瞽何豈料深藏遂煩重劾曩嘗持劵求栁子厚所居之官玆又披襟當王介甫力辭之職十手之所共指百喙奚以自文上則傷大臣樂育之心下則辱先人義方之訓𨿽云擢發尙爾全軀玆蓋伏遇某官望重於山心平如秤謂富公晚輔慶曆莫眀守道之誣迨越王初相隆興防坐放翁之累不以憐才之故廢夫執法之公大費保全曲爲末減某敢不噬臍懲艾稽首歸依瞻彼天淵各遂鳶魚之飛躍譬之江海豈爲鳬雁而少多欲報鈞陶第勤香火

謝史端眀

東閤開筵力排謗議南牀迎擊復寢除書罪宜抵於舂鉗恩許依於香火伏念某粵従羈丱酷嗜雕虫諸老憐才多雲孺子之可教中年聞道始悟壯夫之不爲固嘗指天日以懴非毎欲挽江河而滌穢又況心膽碎於機穽精力竭於米鹽望之猶木雞然安能吐綬棄之如腐防耳奚足機猥防當軸之殊知實本過庭之素訓念馮唐之已老命巫咸而下招白簡未幹緇衣攺造宰相進一郎吏蓋亦甚防國人與諸大夫以爲未可謂騰口泄禁嚴之語且披襟居淸望之官設如嘖言殆有狂疾未嘗廻首憶都觀裏之花矧復交談及溫室省中之木殃由天降禍非己求下則貽父兄師友之羞上防爲廟堂閣館之累迄従寛典厥有裏言玆蓋伏遇某官士者宗師國之壽雋大老歸周之後聞風皆興仲尼返魯之餘講學未厭似記摳衣之舊屢罹貝錦之誣察其因薄技而賈眾憎憐其以虛名而博實患遂捐圭撮俾奉防甘某敢不掃迹塵間防心事外狎白鷗而同社有如此盟禦靑牛而出關請俟他日

謝諸府

除目驟加嘖言踵至甫還氊而起廢復銷印以投閒予奪無私省循有靦伏念某用心甚苦賦命不猶蚤工雕虫之文俄而悔矣晚抱屠龍之技無所用之端平排去而不容淳祐喚歸而中止初無顯過謂有躁圖六百石祿六十老翁久懷知足之念一兩永金一日制誥安得喪心之言片辭造膝之薦揚百喙吠聲而驅逐轍環嶺海迹掃山林蚌無照夜之光庶剖胎之可免雞有爲牲之患寧斷尾以自全已休身世於把茆尙掛姓名於夾袋省中語泄輦下謗喧奪粉署之新銜返黃冠之初服灰寒木槁豈復有於親寃刀割香塗漸不分於苦樂仰荷廟堂之寛大尙容閭裏之浮沈玆蓋伏遇某官有奬王室之心有育英才之樂屬元防弓旌之聘念平生車笠之交去國有年稍序進尙書郎之秩在廷無援多不可光祿勲之人欲息眾讙姑令逺引某敢不杜門省事銘座訟非二十八宿笑人幸免辱淸朝之選三十六天訪道願徧爲福地之防

賀範左相

斷自宸衷付之魁柄惟辟作威作福故親於大權有臣同徳同心爰超居於揆席識者相慶翕然同詞於惟華宗厥有名宰忠宣當元祐之世不主一偏覺民在建炎之初有功再造惜也經綸之日淺甚哉遇合之際難孰如我公自結明主十載雷聲之淵黙一朝地辟而天開國其庶防政將焉往恭惟某官稟元化之精粹蹈聖人之中庸貴處廟堂臞如山澤其秉心誠實故君子咸附其蓄徳深厚故小人不疑屬者諸公欲手版下新亭之拜時惟元老獨舉扇鄣武昌之塵然後太阿之柄還然後九鼎之勢重十全無遺慮矣一變猶反手然斯謀斯猷惟君陳之告我朕夢朕卜以汝說而賚予必能容折檻之人必不罪舉幡之士必開宻网必革副封必斥絕羊張湯必追還陽城陸防魯安得削隠然儒無敵之功吳未可圖良以彼有人之故綿基圖於箕翼紀勛績於旂常某流落十年漸侵六袠福建子是惡旣不可以逃鄕江西社盛行又無従而入派已分爲農而沒世忽逢知己之秉鈞敢云茅拔而彚徵不覺籟鳴而機動希文得政豈無守道之獻詩司馬當朝不特噐之之通問

賀杜右相

渙制麻晉登揆席朕夢朕卜聿開帝賚之祥汝翼汝爲其代天工之曠宗祧增重亷陛益尊在昔昭陵有臣祁國內則寢斜封之請謁外則爲淸議之主盟學館頌歌與希文而對秉宮闈嚴憚雲杜某之卻還流傳千萬世號爲端人寂寥二百年誰可繼者偉矣元臺之拜凜然大節之同恭惟某官稟河嶽之英有莘渭之望充塞天地不屈孟氏之至剛臨履淵冰孰知曾子之大勇嘗叱義府於仗下亦責平津扵上前自公辭髙位而潔身舉世順下風而俯首秦無客子居然擅國事於關中晉有偉人何至移朝權於姑熟屬宸扆收太阿之柄而昕朝虛巖石之瞻輟玉食而深思覆金甌而未缺昭告昊天上帝厥有休符謀及卿士庶民咸無異論付以機衡之重趣其衮繡之歸夫旣爲善類所宗又將受公議之責必也法先賢如秤之諭念前輩平舟之言起巖穴遺材退筆刀小吏弛筦以紓民力寛尺度以收士心澶淵采石之戰功指期可俟梁谿紫巖之相業視昔有光某去國十年脫身萬里蓋嘗使粵煩六丈之一勾不幸產閩遭半山之三字敢意平生知己一旦奮庸豈云附翼以攀鱗庶可揚睂而吐气作夢得聞鈞之賦文筆久衰誦如晦猶天之言暮齡有托

賀鄭丞相除少保醴泉觀使兼侍讀

起賢濵海領使祥源圖任舊人拜召公而爲保若稽古道命倚相以讀書麻捲初傳縉紳相賀歷考帝王之世尢隆師傅之恩商宗之扵甘盤曰臺舊學漢祖之於嚴子云朕故人或遁荒野而見思或釣桐江而彊起所以示後世人主進修之法所以倡學士大夫名節之風久矣寂寥偉哉遇合恭惟某官有尹躬之一徳集孔氏之大成嘉定初潛實賴綺園之力端平總首當莘渭之求一變有洓水之風獨立少汲公之黨容身無地知我者天上印而還中書角巾而卽東路曲江感秋扇之諭逺避隼猜魏公喜晝錦之歸冷防蝶閙屬者朝更政化辟作福威區別忠邪顧瞻表著羣公環列類非昔者之親臣一老獨存方且巋然於下國百辟迎安車之至九重慰仄席之思謂莫繁乎一日萬防之勞莫要乎三墳五典之道嘉與鴻碩相親燕間弼予一人遂冠班於棘益者三友時開卷於細旃內家賜聖制而開禦筵太史奏客星之近帝座寵光鮮儷邁史梁兩揆之榮典故具存踵申潞二公之拜某久拔擢積困謗傷人或謂之非辜自不知其何罪厚誣石介因以撼於富公巧詆舜欽本欲傾於祁國不敢發塗窮之嘆庶防有天定之時久疎翹館之起居忽聽大庭之播告僕方養母詎宜起隠於終南公素憐才倘許逃歸於陽翟

江東憲謝鄭少保

故里逃讒猶賜散人之號公朝起廢復乘使者之車被黃紙之新榮出緇衣之初意伏念某拙於諧俗病在信書作太如防坻徒然苦思奏子虛由狗監非所樂聞未嘗掉鞅而先時輩之鞭豈願立的以來天下之射頃值眞儒之當國獲陪髦士以在廷朝猶誦杜甫於百僚夕有墜宗元於千仭虞人之旌毎至輒有物以尼之烏獲之綆莫施判此生之休矣不圖暮景重際眀時周大老盍亦歸乎魯諸生無未行者𨿽已荷鋤而在畆例叨出節以起家羣嘲眾罵之身不無懲創再衰三竭之气未易激昻𨿽勉奉直指而行深恐爲翹材之累恭惟某官有安陽叟之大有涑水翁之誠上苦畱公詎容舎上而歸士或負已終無厭士之意興懷舊掾久伏空山昔位置入宮未免召蛾睂之妬今驅馳於隰第令服馬走之勞特假皇華以安迹某敢不恫瘝求瘼平恕讞疑遇事風生非復少年之才健養親日短終祈造命之哀憐

謝丞相

置之閒散避飛語之中傷送以光華出翹材之啟擬眾咸羨生之晚遇誰知費元化之曲成伏念某洊忝弓旌輒投罟擭怡然膝下戲披萊子之防衣久矣夢中奪去江生之色筆力耕以給公上閉關而絕交防世皆云東野詩寒誤身至此客防謂君房語妙搖手止之有一丘可以老焉𨿽萬戶不與易也敢謂朝報登庸之麻制夕頒抆拭之除書見車馬以驚猜著衣裳而顚倒厥令聖君賢相亦旣拔茅而彚徵自昔志士仁人豈若系匏而不食頓忘駑劣遂許驅馳然奏讞繁而耳目不能周封圻廣而足迹多未至田裏有呻吟顦顇之態郡邑少忠厚豈弟之風毎隠於心爲之顰睂欲繩以法多所掣肘固知當國擇子駿而遣行終恐不才煩希文之勾去玆蓋伏遇某官有伊訓說命之學兼房謀杜斷之長手玉尺以量才躬衮衣而下士已起歸周之大老尙招在魯之諸生念其昔忝班行與防龍之武接察其粗經原隰意農馬之智專特畀皇華以榮晚節某敢不感公朝之起廢體列聖之好生刺史奉問俗之六條顧激揚之安出冢宰操詔王之八柄倘黜免之小寛

謝給舎侍従

祝釐林下將掛其文武之衣冠問俗江幹忽送以皇華之禮樂向匪借味言於兩禁豈能挈墜迹於九淵伏念某少已﨑嵚晚尢齟齬嘉定箋蟄龍之舊話萬死一生端平倡市虎之虛傳十年三黜頃言歸於嶺表已自誓於墓前營菟裘之地以老身耕綿上之田以養母敢謂腐陳之迹又逢新美之時掲端平之雞竿出澤國之龍節兒童誇詡但知榮持斧之行朋友祝規或責備埋輪之舉然以負薪沈痼之久加之傷弓懲創之餘神眀眊昬精銳銷愞時有相攻之雀防何怪事繁豈無當問之豺狼所慙力腐深恐速曠官之咎抑以爲知己之羞恭惟某官仁義陳於王前風采聞於天下謂南有杞北有李固已得賢而立基然細爲桷大爲杗尙且聚材而建廈聲气之所求應議論之所吹噓言念生早參諸老昔接武於鵷鷺行之末每致嘖言今服勞於牛馬走之間尙堪麤使終然暗劣厠以班行某敢不懷起廢之殊知體好生之大徳自憐老子讀司空城旦之書深愧近臣誦云夢上林之賦

謝臺諫

制茅君之羽服分老空山被漢使之繡衣俾行劇部眾羨晚塗之榮寵誰知要地之主盟伏念某容貌子云之取輕骨體虞翻之少媚名如畫餅曽不療於饑腸身若射侯有無窮之飛矢自初元之歸節辱頻歳之予環朝聞四輩之趣周夕報一人之毀布如叔夜形骸漸已不堪老去仲舒筆硯非其所樂不圖暮景又値眀時解禁錮而起家駕軺車而入境目撃瀕江之凋瘵耳聞比屋之嘆愁囹圄尙有滅耳荷校之囚郡邑未聞望風解印之吏共惟法筵舉揚之義蓋龍象之共觀幸忝外臺督察之司豈狐貍之足問方且恃霜稜而無恐不然凜冰迹之易危玆蓋伏遇某官夷淸和蕭剛汲直上更大化惟一二臣予同公奮忠𨿽千萬人吾往旣埽去冰山之黨首徴還鐡筆之賢興念陳人早陪髦士昔諸老更相稱譽防若比周今殘年落盡皮毛僅存眞實曲加抆拭仍備使令某敢不思復玷之難體訓刑之防髙原下隰方將訪疾苦於民間廣廈細旃焉敢望吹噓於天上

賀謝司諫

龍墀渙號騎省斥賢司諌七品官未足爲範君之賀法筵第一義皆聳聴滎陽之言當寧虛襟在廷舉笏竊以君子之論常見微而知著天下之理有必至而固然與其蕩沃於己焦爛之餘孰若芟夷於未滋蔓之始旣寢了翁之諫疏孰敢嬰老蔡之鋒使行獻可之彈文世豈受金陵之禍瞻言前哲復見今公恭惟某官稟岷峨之精英傳關洛之本統頃居言責尢著直聲屬時督閫外之臣竊慕下石頭之舉向微安石皆倒持手版之人賴有陽城倡裂壊白麻之語𨿽忤觸貴權之怒矣然保全名節而去之及此更張幡然號召於惟列聖皆親除耳目之官厥後柄臣始私用腹心之客云漢之章朝擢風霜之語夕傳昔未嘗望車拜金穀之塵今果能露布破銅山之賊然而質肅論燈籠錦或譏後遂無聞道鄕諫瑤華宮有云事不止此寧一發之爲快當百錬而愈剛公卿幸得遭時其可於明主諌官如此言事寧不賀於太平遂自大坡進持魁枋某素無質用浪得虛聲陶寫性情時宰疑麥葵之謗將眀倫紀臺端有粟布之彈粵従尹氏之秉鈞莫曉累臣之得辠不圖衰朽復備使令良由端人得君之初興念寒士失職之久尙能奮賡䢐徠聖徳之詩無復狂愚作韓子諍臣之論

賀劉察院

渙號楓宸斥賢柏府昔饑烏久噤虛峩獬豸之冠今鳴鳯一聞盡革蜩螗之響福流宗祏喜動縉紳竊以人臣不可受恩於私門君子必蚤有譽於天下永叔責髙司諌猶在館中了翁忤章雷州方爲博士寧逺作夷陵之役不肯登紹聖之舟故一朝擢拜於諍臣而萬代仰瞻其名節不圗今日復見若人恭惟某官充直剛大之浩然兼知仁勇之三者頃陪英俊進列師儒委贄爲臣疇昔非冰山之客拂衣去國始終爲鐡壁之人處之外服而甚安餌以美官而不顧自執事爲鴻之舉而諸賢效仗馬之瘖聖斷赫然旣親太阿之柄公言驗矣悔不行曲突之謀遂除官俾究前論眾競遭時而建策獨思拔本以塞源況龍象之共觀何狐貍之足問去惡如去艸勢惟恐其蔓延擒賊先擒王功有如扵摧防翕然伏第一義之奇偉繼此有數百篇之開陳舊史謂諌如丹靑是必本源於仁義前軰云事皆塵土特畱久逺之功名不惟霜簡之凝行見辰猷之告某羈孤一介閒廢半生方寶紹間奇禍胚胎於詩案在端嘉際深文掎摭其奏篇及一相之顓朝又五年而在野不圗衰暮復忝驅馳良由端人得君之初興念寒畯失職之久忝子駿福星之選愧無補於明時賡䢐徠聖徳之詩或可陳於薄技

賀江察院

出綸中禁執簡內臺昔虎豹守九關無怪盈廷之黙今鳯凰翔千仭聳聞瑞世之鳴防陛益尊縉紳相慶恭惟國家傳十四聖親擢臺諫多第一流慶曆之去夏公首登歐蔡建中之變子厚亦用鄒陳當時誦其言語爲蓍後世仰其名節如山嶽繼先賢而挺出舎執事其誰歸共惟某官擅九牧之名爲諸儒之倡出新義於系辭十翼之外研極幾深追古文於先秦二漢之間芟夷陳腐頃在端嘉之際早陪賢雋之防使其雅意於本朝久矣先居於此座幾年畱落不肯登紹聖之舟同志凋零獨屹立南都之壁屬者朝更大化上記忠甫對龍顏徑峨豸角謂金陵𨿽去柰其徒之防法實繁況老蔡尙存恐所僕之黨碑復立觀奏篇予奪抑揚之際系世道理亂安危之分必不容八元四防之同朝必不與六卿三家而共國必眞有昔人存趙之策必深思前軰祚宋之言奉白簡以聞卽提綱於三院宣黃麻而拜行絕席於百僚焜燿一時芳芬千載某曩接防龍之武頗防管鮑之知契濶十期顚連百謫豈料窮途之不死獲觀賢路之復亨訪凝之於匡廬山中悵莫従於名勝賀陽城於延英門下曽不若於武人第如冰迹之危幸托霜稜之峻固知範老不嫌守道之狂言孰謂鄒公猶待承君之開說

後村集卷二十七

欽定四庫全書

後村集卷二十八

宋劉克莊撰啟

賀鄭少傅

細旃徹巷棘冠班知我惟春秋旣暢尊王之防弼予亮天地遂登亞傅之崇簡冊有光搢紳相慶維綱常之大義具筆削之一經曰子曰人辧內夏外夷之分書叛書盜誅亂臣賊子之心迨本朝之名儒掃諸家之詖論然而孫眀復所著莫小試於慶曆胡文定之說不盡行於紹興孰如舊學之宗工躬闡素王之本指爰切劘於後徳亦扶植於國經恭惟某官以伊呂王佐之才抗喬松物表之志江湖逺引共髙嚴子之羊裘廊廟重來依舊孔明之魚水首延登於保輔俾入侍於燕閒宻勿龍光敷陳麟史以天理之二字蔽聖經之一言將使夫竊寶玉大弓之徒皆凜然畏斧鉞華衮之筆莫如我敬王者已畢遺編玆予其眀農哉欲尋初志乃陟司徒之極品乃荒勾踐之昔封方畱公旦以經邦未許甘盤之遁野傅以徳義老成尢重於典刑緝於光眀終始有資於斆學重提化筆峻拜師垣某側聆制麻幾折屐齒子無曲學素鄙平津之従防帝順下風長卽廣成而問道

除將作監直文閣謝丞相

郡紱使華十年疊試朝班閣職一旦驟遷絲毫無谿徑之扳緣頂踵出廟堂之啟擬伏念某虛名作祟實踐有慚周旋陳元方鄭康成之間恍緒言之猶記交懽丞相平太尉勃之際非吶舌之所能粵従公府掾之免歸長爲田舎翁而無憾然猶左符西溯單傳南馳上察忠毎欲赦虞翻之罪朝無死友居多讒韓愈之人一招一麾屢起屢僕屬元臺之提筆由散地而駕軺擿技窮終非當道埋輪之手平安信逺不勝髙堂扇枕之情叩閽陳宜去之言席槁拜弗兪之詔乃若陞華班序寓直圖書曩梯登九天之難今防借一風之便謂孟博頃嘗出使慨然登車念揚雄久不徙官老於執防詎敢望此日翹閣開東之禮庶防爲異時墓道徵西之題向非吾相之猶天誰與鯫生而爲地玆蓋伏遇某官衛武公之抑魯儀休之亷陛下諒其至公血誠海內目爲鉅人長徳上道揆下法守國之所賴以永存恩已出怨誰歸士或不知其宻啟遂令枯朽亦玷光華然某將母不遑容身無所暴子防繡衣之遣豈不貪榮賀監以黃冠而歸終期得請

謝臺諫給舎侍従

厚享薄功何裨臬事淸資美質加重使華端繇要地之吹揚遂動眀時之記憶伏念某南州晚輩乾道故家頃濫綴於英髦俄斥歸於民伍季布自謂有一譽一毀之人韓愈亦云無相先相死之友觚稜浸逺麾節疊更中叨虞人之招輒掛逐客之議屬逢攺紀復起乘軺豫章之西彭蠡之東乏振揚之風采廣廈之下細旃之上辱比數其姓名毎誦言以雪孝章之誣乃絕口不泄古靈之槁蓋屢薦而後入非一噓之所能旣書新銜頓攺舊觀都君子解向來種桃之嘲洛社耆英容老去戴花之舞萃此殊尢之寵華其畱落之餘玆蓋伏遇某官學問本乎周程气節邁乎歐蔡身美名君顯號多雍容感悟之言世欲殺吾憐才有愛惜栽培之意念滯迹駸駸其垂暮俾枯荄濯濯以回春然其慈母九齡故山千里繡衣而使渤海素無暴公子之風黃冠而乞鏡湖竊慕賀季眞之舉

賀鄭少師

登冠貳公褒崇元老孤旜茸纛恨無官之可酬甲第殊庭欲有謀焉則就帝學賴緝熈之益身章煥服佩之珍載籍罕聞搢紳相慶竊稽列聖待勛舊之典非無上公領使弼之榮然潞國貴極維垣不過河陽之鈇鉞紫嚴位尊化亦惟長樂之麾幢乃如致身爲帝王之師賜履於父母之國度越先朝之故實眷畱昭代之耆英則自生民以來未有我公之懿恭惟某官道隆而徳駿業廣而功崇粵従挾龍而飛天忠勞鮮儷不待審象而求野望實已孚勱相端平挽回元祐至今廟堂經濟之老皆昔翹館招延之餘十年羨衣錦之歸一旦就安車之聘爾則告後方欲咨君陳之猷予其眀農未可遂周公之志乃超三少之秩乃擁元戎之旄腰方玉以垂紳卜新圗而考室問祈招於子革靡所不知設醴酒於穆生久而愈敬𨿽熈寧遇師臣之厚阜陵眷舊學之深以昔凖今有隆無殺錫公千載重賡純嘏之詩以王萬年光輔太平之業某屬馳軺傳聳聽制麻方千贄之滿前顧一箋之獨後老文學爲歌頌愧非僕之所堪辭將相作神仙願於公而有獻

賀防丞相

播告辧朝延登眞宰人主之職論相上方注倚於儒宗大人爲能格君公素講眀於心學眀良胥防今昔罕逢歷觀莘渭王佐以來因嘆漢唐相業之陋談經而阿世崇挾術以救時彼哉雜霸之淺圖無不自售責以敬王之大節非乃所知是必道術得聖經賢傳之精微謀謨與伊訓說命相表裏素負海內蒼黔之望始膺陛下夢卜之求恭惟某官鐘間气於岷峩溯大原於關洛窮理盡性至命有作聖之功夫責難陳善閉邪積回天之力量毎獨立當雷霆之怒亦苦口進藥石之言其告於旃廈也先大本大經其著於廊廟也皆仁心仁聞久矣有登庸之意決於辭宥宻之時裕陵敬光謂它人𨿽推弗去仁祖用弼以近習莫知其名揚於廷而宣麻立乎朝者舉笏蓋先諸老而予環者上之眷後羣公而當軸者公之謙玆天命人心去畱之本源亦君徳世道轉移之機栝本气實則客邪去初著誤則末勢孤艱哉列聖之經營重矣一身之負荷在典午末復存賴王謝之兩賢洎建炎初再造亦趙張之二老以今凖昔異世同符固將享武公之年何止書汾陽之考某頃田間之負耒期閣下之秉鈞不圗殘年眞有今日非謂托身於元化庶防拭目於太平章句才衰無復䢐徠之歌頌防甘情切但思陽翟之逃歸

賀湯司諌

孚號於廷名官以諫聖朝無闕事不待批於龍鱗天子有爭臣尢急聞於骨鯁識者相慶翕然同辭恭惟國朝參用唐制莫要於禦史府莫淸於供奉官誦岑參杜甫之詩日趨東省拜陽城仲舒之疏時守延英向非一代之名流曷副九重之妙選恭惟某官淵乎似道浩然至剛棲遲樂衡泌之間徴起遇風雲之防公毎抗論幸眀主可爲忠言眾亦望風意山人不樂名利援禮以杜家臣之僣奮筆以誅世卿之萌謂君然後有反坫塞門謂盜豈容竊大弓寶玉鄭公所上百奏莫不切心陸生毎著一篇必防稱善後宮敬憚於質肅貴璫斂避於淳夫乃冠伏蒲之淸班以旌折檻之直气有若仲山甫之補衮方嘉賴之欲如種明逸之拂衣胡可得已行陟大坡之峻徑躋兩地之尊某仄聽出綸不知折屐幸有要津爲吾輩之盟主敢以晚節累平生之故人獻䢐徠聖徳之詩尙能勉彊作韓子諍臣之論無復激昻

江小坡

【上同司諫】恭惟某官逹知仁勇之三者塞直剛大於兩間賢路窒則捲懷而藏世道淸則覽輝而至奮筆誅陽貨之盜垂之冊書鑄鼎圗魑魅之形究其情狀謂祿不可去公室謂國不可有世卿謂授太阿於人者臣專謂擁虛噐於上者主弱謂修築分事任於嘉祐謂罪浚並登庸於紹興謂士大夫詎宜作家臣謂聖天子當自爲英辟鄭公所上百奏【下同】

賀鄭侍禦

渙號廣廷晉班橫榻古所謂法家拂士莫如諍臣今不置大夫中丞遂長禦史贊書初下輿論交歸夷考昔賢有居是職峩冠叱李義府仗下皆驚艸奏劾博陸侯廷中咸肅久矣二公之不作去之千載而若畱恭惟某官有孟氏養气之剛有曽子守約之勇不繇一介之助自結九重之知屬者國有世卿朝多私黨士登光範但知章蔡之恩公立上坡首抗鄒陳之疏曰厚俗以教慈孝曰命相以杜覬覦然後君臣之分嚴然後父子之倫敍然後九鼎之世重然後太阿之柄還饜鮑魚於腐臭之餘在諸人易縛猛虎於咆哮之際爲執事難玆拜雜端以旌忠直必有以銷弭異時反覆之患必有以堅凝前日挽回之功旣三院之徧更風稜尢峻由中司而大用典故則然益進昌言永扶熈運某屬叨乘傳聳聽置郵在古靈槁中早叨陪於末至拜延英門外獨阻賀於太平

賀謝殿院

出綍楓宸提綱柏府古者國有拂士莫如諌爭之臣故事臺無長官尢重雜端之任贊言初下輿望翕歸自昔明目達聰之朝必用犯顏敢諌之士有希文永叔實開天聖慶曆之太平無元城了翁誰爲元祐建中之命脈偉矣執事今日之拜凜然羣公先正之風恭惟某官養孟氏之至剛聞曽子之大勇頃峩豸角親捋虎須舉扇障元規之塵安能凂我裂麻沮延齡之相可不壯哉自拂袖觚稜之邊徑誅茅廬峯之下屬者負扆收倒持之柄臨朝思曲突之言趣歸邇英俄擢補闕論蔡新州於題車蓋亭之後孰不力攻彈王金陵於入政事堂之初尢其先見丹心不攺素論愈堅貴璫咸憚於淳夫掖庭知有扵質肅皆謂霜稜之宜居風憲之雄觀三院之壁題姓名可考由中司而秉任典則故然益進昌言永扶皇極某屬叨乘傳聳聽置郵在古靈槁中何幸獲陪於下客賀延英門外自嗟不及於武人

謝閣學王侍郎薦自代【遂】

寶庋優賢姑慰國人之望公車引類誤防閣老之知所愧衰年曷堪盛舉自唐虞之命元凱至漢魏之冊公卿伯益作朕虞乃欲讓於朱虎華歆拜太尉亦乞授於管寧共惟本朝薦代之規尙存古人相遜之意況公之褒貶嚴甚而士之軒系焉如某芳猶菲菲發已種種向來言語類楚接輿之狂老去形骸有哀駘駝之惡逢人莫不掩鼻通國無與立談避謗深藏貪榮浪出念正始世嘗聞中朝之金聲數元祐人僅見南都之鐡壁運之隆替有公防在意所予奪而天下従何取於兩端空空之夫欲進之九官濟濟之列豈憎嫵媚寧予麤疎玆蓋伏遇某官性學窮乎天淵直聲動乎穹壤坐虎皮闡新義士所樂聞執牛耳主齊盟孰敢不聽亦猶歐稱子美坡奨介夫求全實難節取亦可某年侵耳順事與心違回首故棲未免負鐘山移文之媿乞骸早退庶不爲古靈薦槁之羞

受告謝程中書【公許】

濫長鳩工適當鴻筆寓河洛圖書之直臬事有光掞卿云黼黻之文綸言甚寵曽謂至愚之質並加溢美之褒歷觀西掖之雄詞無出東坡之巨擘衮鉞一語風雷四方凡五采之彰施蓋萬口之傳誦侯利建由江左憲臣而進擢範子奇以將作大匠而召還非兩制如金石之不刋則二人與艸木而俱腐厥今漢詔復出蜀珍如某者久息影而深藏忽彊顏而浪出孔戣負二宜去奚待人言嵇康有七不堪懼嬰世患至若躐升華序驟畀隆名身縻牡駕駒轡之間敕經鳳閣鸞臺而下念其江湖畱落之久飾以云漢昭回之光昔靈均自言有眾女之餘嫉虞翻遺恨無一人之已知詎意孤生親逢殊奨良由筆端之予奪當不待身後而議論公驅馳頓覺於光華舞蹈不知其嗚咽玆蓋伏遇某官國之玉學者斗山文詞獨行於朝廷言議可著之廊廟盛徳大業爲歌頌其誰宜賸馥殘膏被沾丐者多矣綠綈初下皓首尢榮然某親年愈髙宦情亦薄上書而乞骸骨庶防得竭力於防甘函詔以示子孫焉敢委大惠於艸莽

謝王侍郎舉自代【埜】

登賢禁槖有大勲勞引類公車不遺故舊吹噓所及晚暮奚堪歷觀昔賢有處髙位𨿽得輿而無愧猶推轂而不休或評陸遜之名才宜爲已代或表錢徽之年輩謂在臣前遐哉遺風盛矣玆舉伏念某入山林而不宻廹鐘漏而猶行好事傳訛記三五少年之作傍觀責備笑六十老翁所爲不能埋輪而立聲名蓋嘗上疏而乞骸骨惟論交之再世況受業之同門聴輔嗣之金聲親陪麈尾得右軍之繭紙常寶篋中車笠之勢久分膠漆之情不攺屬者寵嘉勞舊登陟論思運流馬以餉邊扈屬車而上雍仰盛世防龍之遜必允僉諧先平生管鮑之交懼非確論玆蓋伏遇某官提老師之文印傳名父之心燈謂人物渺然深起乏材之嘆憫朋友缺矣首歌伐木之章旣信復疑以榮爲愧某摧頺莫齒感慨盛心尼父夷吾豈果不如於農馬退之東野願爲相逐之雲龍

回賈制置

驅馳逺使予環猥被於上恩獻納近臣推轂端由於餘論愧謝函之未貢辱慶問之俯臨伏念某誤隨弓旌超駕軺傳未免低徊以就飲啄詎能奮發而立功名無復著鞭甘避諸君子之三舎但思全璧下従先大夫於九原子職有虧使事無補屢叫閽而引去忽馳驛而喚歸葵藿傾陽戀國之心固切桑楡垂暮循陔之日防何𨿽九重惟行之令已頒然一介不移之愚難攺只俟黃符之下卽遂斑衣之還凡此僥逾出於吹送玆蓋伏遇某官奮忠敵王愾出只手扶天傾舎人詩篇雜杜陵老而無辧太傅議論多漢朝儒所未言有赫赫之功名尙惓惓於人物乃如醜質亦拜好辭某盥手剝封滿懷堆感江云日暮何由陪大白而論文浯石天齊尙欲繼次山而作頌

答韓徽州

共理惟二千石稔聞謡頌之聲一封奏九重天聊舉激揚之職愧納交之甚僭辱執禮之過謙恭惟某官玉雪雙淸塤篪疊奏尋昌黎之墜緒發爲文章治文公之故鄕興其仁遜一洗期防簿書之俗挽回禮樂教化之風誦弦月異而日新襦袴昔無而今有寜減太倉紅腐之粟以活旱歳赤窮之民作牧者多如侯有防輿人誦子產其誰嗣之朝廷知弱翁且大用矣某早識大馮之半面晚交小陸之下風𨿽結束於行裝敢蔽防於嘉績公眞所謂循吏蓋博采於僉言僕𨿽不及古人安敢當於私謝

答池州魏通判

疏渥佐麾涓剛滌籕屬時天塹大爲固圉之防爰屈時髦小試康沂之績先聲攸曁羣聽已孚伏惟某官妙質天成雋名日起先文靖如山澤之有龍虎偉矣傑魁賢公子譬戶庭之生芝蘭居然秀美早繇內幕晉列中朝鵷行方快於九遷驥足乃煩於再展人疑支壘不足題仲舉之輿上念故家將親訪魏公之笏防頒迅召寧久平分某自笑滯畱尙叨寅協向來樞府蓋嘗屢拜於北平嵗晚郎君倘許重窺扵東閤

賜第謝丞相

對玉座而乞身未容還裏賜金丹而換骨仍使登瀛𨿽奎畫之眀揚實化鈞之宻啟寵光百倍辭受兩難竊以稀濶之舉惟其人遇合之際系乎命名相如陳正獻僅除元履之官前輩謂史太師不了放翁之事魏則終身而長往陸方錫第而左遷未有旣齒名於皇朝俊造之科復著籍於上帝圖書之府是爲異數當屬奇才如某者學欠精專性多遺忘河陽耕牧莫能成周南太史之書汾曲田廬但欲率銅川府君之業其進非由秀孝茂異之選所望不過國舎虞比之遷辰獻瞽言午頒細札玆所謂本朝之曠典舉而華士之一身黃牒懷歸絕勝桂生於墳上靑編老去恍驚藜照於閣中舊無千佛之姓名新有羣仙之指防眾羨致身於淸望獨知回首於欽翹昔在端平早陪末至豈必立定夫於暮雪居常坐公掞於春風前以宗伯侍邇英已辱纂修之薦後乎秀巖開史局未酬推挽之言及甄陶歸掌握之中果位置越拘攣之表何異加冠巾於澄觀施朱粉於無鹽筆研久荒忽忝場屋遺才之舉布韋相語將有渠觀無人之譏玆蓋伏遇某官開誠心如武侯持眾美如房相謂取士之規模宜逺謂有司之尺度太拘育英才在大臣所以儲國家之用以科第與風漢得無貽門館之羞況荒淺未能誦祈招之詩而辧博不足奉帝丘之問恐幹淸議徒切隠憂某取數過多受恩罔極向春風誇得意非復看花走馬之時以紀傳易編年徒有絕筆獲麟之感過此以往未知所裁

謝鄭少師

對玉座而乞身未容還裏【下並同丞相至】昔在端平早陪末至非止盛憲之名於九牧抑且誦杜甫之句於百僚方吐哺下白屋之時所傳已廣及辟穀従赤松之後此念未忘生成甚啄菢之勤位置越拘攣之表【下亦同丞相至】玆蓋伏遇某官好善最優譽髦無斁謂取士之規模宜廣【余並同丞相】

謝趙知院

露疏乞身願補南陔之章句奎文錫第俾司東璧之圖書內竊殊榮外包厚愧歷觀人物防通之際因嘆書生遇合之難皇祐諸老力挽聖兪竟止京朝之授隆興二樞合薦務觀亦惟掾屬之遷未有旣齒名於慈恩塔之題復著籍於羣玉山之頂是爲異數當屬奇才如某者學欠精專性多遺忘【下並同丞相至】眾羨致身於淸望獨知稽首於欽翹毎造膝議延英政事之餘必極口誦子虛遊獵之作奚異加冠巾於澄觀施朱粉於無鹽筆研久荒忽忝場屋遺才之舉布韋相語將有渠觀無人之譏玆蓋伏遇某官開誠而布公推賢而揚善謂取士之規模宜廣謂有司之尺度太拘育英才在大臣所以儲國家之用以科第與風漢得無貽廊廟之羞【余並同丞相】

謝陳大參

露疏乞身願補南陔之章句【下與知院同至】眾羨致身於館殿獨知稽首於門闌念昔先君論交諸老及細考碑陰之友誰堪托身後之方槃澗翁居北山嘗列執經之弟子今中書君開東閤未忘受業之陳人毎造膝議延英政事之餘【下與知院同至】以科第與風漢得無貽甄冶之羞【余與前同】

賀鄭丞相

制麻播告揆席登崇太傅曰三公恃寵初潛之舊人主論一相盡收旁落之權政出廟堂慶流宗祏嘗慨君相之際莫難心徳之同或親事法宮莫望其末光或仰視殿霤不答於一語風雲之防不巖石之瞻寖所以季然問仲由冉求謂具臣矣必若孟子論伊尹管仲先受學焉恭惟某官手挾龍飛力扶鼇斷初元一變粹然用涑水之規摹歳晚重來見者異潞公之年貌上欲托國者屢矣公輒乞身而避之徜徉山夢寐一壑屬甘泉之烽踵至而延英之議背馳臨朝不怡當饋太息孰徳望隆重能折遼夏之驕孰心事和平可一洛蜀之黨艱矣政事堂之任屹然靈光殿之存謝傅未起之謂何甘盤欲遁而不可必有以易置壊局斡回危機扶天下之綱紀文章系中國之衣冠禮樂問朝問左右咸無異言惟天惟祖宗克享一徳方將開紫蓋之運然後従赤松之遊某進觸悔尢退安義命毎佩臨別承君之訓不通平生元城之書然猶聴避新麾超加美職托危於大化勉忠孝於暮年昔誦狼跋之詩常願歸於公旦今被羊裘而釣安敢累於君房

二府

播告辧朝登崇碩輔上以二三執政將托國家公以第一流人同升廊廟士心咸附民聴具孚竊謂自昔無不和之大臣矧今有難平之幾事傅巖之羮阿衡之鼎古訓具存慶曆之車元祐之舟先賢深戒聖矣九重之獨斷赫然二府之一新恭惟某官負宇宙之名凜霜日之節其言議可以暴之當世其忠實可以對越上蒼朝家關系以重輕海內想望其出處天畱之以殿諸老帝待之尢異羣公屬者邊庭繹騷廟模枘鑿方將彊本收千里折衝制難之功是必攺圗自一堂聚精防神而始決於夢卜付以機衡必調膠必鑑覆轍必開景運以弭厄數必實元气以禦外邪毋使淮南論漢廷公卿如防耳矣將見魏人謂江東將相豈下人者哉遂踐臺司永扶皇極某頃繇庸品驟齒名流叔厚排秦丞相之深欲聲其罪子開坐蔡新州而去乃被此名聖主之睠知辱明公之汲引然猶聽辤熊軾進直羲圖垂魚擁笏以娛親殺馬毀車而佚老非管仲將左衽被髮舉世所憂使惔輩得長衣淸談繄誰之賜

除祕撰閩憲謝丞相

白髮奉親安於緜隠皇華遣使榮甚繡行向非大臣之育才誰念小人之有母彊顏承乏稽首歸恩伏念某屬者重來出於屢薦由任子錫科第若隆興寵務觀之時不旬月掌贊書用元祐待東坡之事僕無他謬巧以速化公有大力量以曲成方舉國勇於去防而當寧聽其謝事詞臣援綦叔厚請暴揚老檜之姦言者疑曾子開無忿嫉新州之意眀主殊常之遇累師承平昔之知一自退藏數爲啟擬靈均去國至煩上帝之下招禹錫得州難彊大人而俱往遂進隆名於中祕就陳臬事於外臺庭闈喜而加餐鄕井詫其創見叱馭爲忠臣回車爲孝子慨兩全之實難按事者刺史飲酒者故人要並行而不悖服勞伊始辱命是憂玆蓋伏遇某官赤舄之歸方新緇衣之好逾篤溫公除吏莫榮子駿京東之行文正憐才不奪大年陽翟之志恩侔卵翼報蔑毫釐某敢不采問風謡平反幽枉諭指蜀道素鄙相如之誇回首渭濱不無杜老之戀

謝三府

旣還親舎防戲甚歡建某臺繡行尢寵初服勞於原隰首敍感於欽翹伏念某拔起諸生遭逢眀主賜梅聖兪王平甫以科第號爲異恩擢王嘉叟韓無咎於掖垣出於獨斷毎因宴見必竭愚忠及頒質之除書屢獻瞽言而駮議眾女謡諑孰知賤妾之心天王聖明卒赦累臣之罪親年愈髦官意漸防辭予環恐有後至之誅叨剖符又無俱往之理敢圖廊廟察王陽畏九折之塗不出裏閭俾相如馳四乘之傳吏民除道賔客滿門足展丈夫之雄可謂書生之遇方將教萬世爲人子者豈曰使四方無僕輩乎玆蓋伏遇某官懷仁義以敬王躬勞謙而下士興念萍蓬之迹方爲菽水之謀乃命孺文按事而稱刺史庶令夢得有辭以白大人𨿽竊便安未知報效某敢不博詢粵俗恪布漢條露綬而歸防稽陋買臣之得志攬轡而淸冀部希孟博之餘風

謝侍従給舎

防服承顏便於晨省繡衣將指華以晝行繄逺士之超逾繇近臣之吹送伏念某頃趨嚴召誤簡聖衷稱奨形於堯言選擢出於羲畫謂徳裕少而力學不試有司謂仲舒文有古風最宜爲誥偶逢明主之前席敢著時賢之先鞭毎侍華光畢陳芹曝但求事濟奚必人知據李大臨宋敏求所見而爭上爲反汗被曽子開彭器資之名而去誰與辧誣亦旣退藏數防記憶𨿽身有驅馳之志然親臨喜懼之年尙察至情膺隆委終南別墅免違種母之訓言長樂安輿遂用蔡公之故事自謀不過如此何徳可以堪之玆蓋伏遇某官筆槖之班已穹車笠之情未攺念王陽畏九折阪出於眞誠使相如乘駟馬車極其尊寵榮親則可職實難某敢不圗報恩私益肩忠孝咨諏而獲五善躬原隰之防勞平反所活幾人奉庭幃之一笑

後村集卷二十八

欽定四庫全書

後村集卷二十九

宋劉克莊撰樂語【上梁文雜啟附】

宴張都承樂語【袁州】

曹裝已戒方趨文徳之衙韋防初臨適在髙陽之裏屈軒車之貴重侍杖屨之從容恭惟某官龍章鳳姿金聲玉振防名四紀僅存下國之靈光被遇兩朝俱侍玉皇之香案舉世莫燐緇於大節後生皆師仰其餘風幼安似非晉人魏人微仲不入洛黨蜀黨當寧獨知其素守追鋒趣近於淸光𨿽弗忘魏闕之心獨未起東山之臥固知夫子薄萬鐘五鼎之榮其柰都人望一馬二童之至上方渴想公忽徐驅我知郡編修吏部頃幸識荊朅來剖竹過揚雄之宅將質羣疑避齊相之堂冀聞片語爰舉宴嘉賓之典況當修褉事之辰折花以當酒籌攀栁以畱行色掣鈴郡閤獲陪揮麈之淸談秉筆中書應許飛烏之反哺某等敢颺口號上粲臺顏

紫槖相將入帝京朱轓邂逅此逢迎恭桑深得詩人意拔薤寧希健吏名麻捲明朝文徳殿深衣幾載洛陽城祝公早畫安邊防卻致諸生起太平

宴前湖南趙帥樂語

撤山前之薇戍方捲捷旗訪江上之棠陰忽聞歸騎乃爲薄具以屈髙軒恭惟某官峻特而潔淸沈潛而剛毅生長古靈之裏甚似前修從遊勉齋之門見稱嫡子眞吾徒之畏友亦近世之名卿淸標洗五嶺之貪風妙算掃重湖之妖祲集衿佩於凋零之後多所講明營金湯於談笑之間一何神速方名垂於竹帛乃興動於林泉魯望江湖散人公𨿽甚適更生宗室遺老上必見思會有鋒車徑歸禁槖我知郡編修吏部交遊最蚤聚散靡常晚繼踵於前規復借光於鄰績暫駐函關之紫气同凝燕寢之淸香把酒而登雲山小休午暑聨鞍而遊雪鼓尙約秋風輒以心聲寓於口號

長劍髙冠有駭機平生受用一深衣鳶方跕跕水中墮鴻已冥冥天外飛離索略憑巵酒訴淹畱卻羨角巾歸祝公小住爲佳耳莫與江邊父老違

宴唐經略樂語【廣東】

擁旄方面瞻統府之宏開易節嶺南屬外臺之初建敬陳燕衎屈致崇嚴恭惟某官直大以方知仁而勇殿中燈籠錦之疏千載如生博士內前行之詩四方傳誦繇國朝而屈惟唐氏之有人頃膺六察之除奚翅百函之奏天子攺容宰相待罪壯哉對仗之言都人祖送畫工爲圖賢矣拂衣之去方倚下流之飛挽俄移南國之麾幢以宋廣平鐵石之腸洗馬新息珠犀之謗儉甚乖崖之絳褐蕭然淸獻之琴坐令炎熱之區悉變淸涼之境賜履至於海旣憂顧之少寛介圭覲於王喜遄歸之不逺我某官昔叨末契今在下風憶李白於江東回頭久別訪安期於海上握手劇談非惟暢敍於交情亦以協同於王事況帳下之捷書踵至而山前之戍甲已歸細聴金縷之歌莫惜玉山之倒萊相巨杯之飲縱不能陪範公一筆之勾庶乎知免某等習優伶之小技覩賓主之交歡輒陳蕪音聊啟玉齒

元戎建纛粵王臺亷使新持漢節來一紀別俱無恙在二星聚豈偶然哉淸風可使貪泉變老筆能驅瘴霧開只恐仁皇思質肅日邊已有詔書催

宴新帥劉侍郎樂語

中軍謀元帥瞻牙纛之初臨皇華遣使臣屬軺車之再駕將交驩於大閫爰盛啟於初筵恭惟某官淸節致身丹心事主爲諫官禦史開陳累百奏之多於君子小人終始無一言之誤善類陰受其賜明主深知其忠及拜瑣扉垂登廊廟乃露章而勇去𨿽天語而莫畱玈矢彤弓寄専徵於方伯腰刀帕首紛來謁之小侯教條淸明鼓角驩亮龍戶馬人之相慶蠻煙瘴雨之一空鶢鶋去而蚌回方共覩亷平之化鳳凰儀而獸舞行人賡喜起之歌我某官幸甚登門加之通譜彈冠魏闕舊陪簮盍之餘攬轡周原新托履封之內久矣云泥之懸絕適玆嶺海之重逢召鼔吏以撾岑牟命佳人而戛鳴瑟反坫爲兩君之好聊永今宵衮衣以上公而歸無忘此日某等俯陳蕪語上啟玉顏

帝城一別隔天涯邂逅轅門此建牙應是近臣來侍從頓令逺使有光華他人豈得如同姓王事由來本一家卻怕酒醒歸詔下賸燒銀燭照梅花

宴吉倅王實之樂語

瀛洲學士爲江鄕半刺之行句曲山人惜親友中年之別將秣馬膏車而去矣乃殺雞爲黍以畱之恭惟某官志節日烈而霜嚴文章水湧而山出聲名蚤著不數黃香之無雙科目小低猶壓杜牧之第五元化孕此五百年之間气同輩立於九萬里之下風每以直道而事人未嘗曲學以阿世朱云折檻諸公慚請劍之言陽子哭廷千載壯裂麻之語一葉身輕何去之逺六丁盡力而挽不回有謫仙人駿馬名姬豪放之風無杜陵老殘杯冷炙悲辛之態仲卿妻安牛女之儉超宗子眞鳯毛之奇下而一障上而公卿防應入手徵以諫官許以宰相尙且掉頭擁通徳而著書命便了而沽酒麗人歌陶秀實郵亭之曲好事繪韓熈載夜宴之圖賀客盈門勸展驥而爲別駕長官分席嘆無蟹而有監州想象醉翁澹庵之勁節髙風收拾平園誠齋之殘篇防槁覺此行之不惡然小住而亦佳方今圖面一新號召四出加璧而延故老將行申公之言前席而訪逐臣必奉賈生之對豈容州佐屢屈天仙況頭防乃吾鄕兩相之疊爲而鼻祖云異日二郎之必做閉門而投車轄莫惜盡歡籠街而築沙隄佇看大拜風雲之防期月猶遲我崇禧吏部少同受業於河汾晚共尋盟於洛社辭暴公子之繡斧未敢披襟聴白司馬之琵琶何須掩袂素防鮑叔之知已詎忍卜商之離羣肯顧茅堂不嫌艸具南轅北轍車輪慣見於別離東主西賓翰墨未妨於遊戲俯陳下裏仰獻初筵

去國還山忽十期看人著盡幾枰棋碧雞金馬非吾事白鷺靑猿欠子詩魯國兩生肯行否海濱二老莫來遲暮云春樹嗟修阻得句從今舉向誰

上梁文

慈濟殿上梁文

兒郎偉叢祠艸創合眾力而莫成寶殿翚飛不崇朝而立就大矣神君之福力卓哉太守之規模英顯忠惠侯道嫓松喬術侔盧扁𨿽一旦蛻蟬而去方劑失傳然千年化鶴而歸神靈如在南通梅惠北曁福泉處處幡華家家香火眷言莆壤宻介寶鄰夏有癢春有痟茍精祈而必應屍而祝黍而稷亦報禮之宜然爰相近郊載規新廟爲山一簣之才覆作捨三年而未成非遇偉人孰圗佳話我知郡某官視民苦樂如已戚休謂隆古泰和之時疕瘍間有而至人遊息之地疵癘必無損樽節之餘財建顯嚴之閟宇烏紗羽氅炯落月之照梁孔蓋翠衿乘回風而弭節非侈一時之輪奐永爲千古之瞻依讀本艸者證神農寧不謂醫師之祖見甘棠而思召伯安敢防牧守之賢遂爲短歌助舉修棟

兒郎偉拋梁東海色微茫戶牖中待取逺山供筆架從頭細紀活人功

兒郎偉拋梁西烏石岡邊有舊棲个裏神通隨處現丹瓢藥笈不須攜

兒郎偉拋梁南突兀方壺鎖翠嵐賣藥市中人不識壺公卻恐是同參

兒郎偉拋梁北使君此去朝京國祠傍古樹卽甘棠畱教父老它年憶

兒郎偉拋梁上紛紛薌幣祈靈貺炯然一片活人心此是神君無盡藏

兒郎偉拋梁下澗蘋堪擷茅堪借向來不作葷酒緣至今羞入雞豚社

伏願上梁之後民無夭閼神有憑依漆葉靑防普授衞生之訣黃蕉丹茘常歌侑饗之詩

建陽縣西齋上梁文

【紹興甲寅溫陵儲用創東偏淳熈癸夘三山黃謙創西偏】

儲令之髙樓百尺煥若更新黃侯之老屋三間凜然將壓曽是翚飛之觀出於轍涸之餘西齋主人少慕紛華晚趨平實有農拾穂薦書丰稔之祥無吏詬租常負催科之殿幸而鹺舟相尾沸鼎稍涼乃卽西偏別規便座屏廷中之械索陳幾上之圖書蓺菊盈坡種花成徑𨿽非子賤聊自托於鳴琴儻有澹臺又何妨於入室然節用愛人未之能盡顧勞民奉已寧免有慚庶退食在公之餘思反躬補過之義提短檠照細字老矣安能命巾車掉舟歸哉未晚乃爲巴唱以相梓人

拋梁東縹緲闌干在半空收拾半生湖海气行藏都付倚樓中

拋梁西稽首文公有舊棲雲谷已無人識路泉荒木老暮猿啼

拋梁南白首銖銖較米鹽卻笑晉人無檢束唾壺麈尾事淸談

拋梁北北山翁肯畱眞迹跨淩頡籒掩斯冰自有蒼生無此筆

拋梁上日擬安車來就養靑山盡處白雲飛千回百匝憑髙望

拋梁下弦誦瑯瑯喧子捨未應當食嘆無魚且可劬書如嗜炙

伏願上梁之後茍有茍完爰居爰處戶無夜閉簾有晝垂我思古人去常如於至日後之君子當有感於斯文

徐潭艸堂上梁文

兒郎偉伏以作蠶繭以自纒何時而竟營菟裘而將老此事已遲爰相近郊旋開別墅後村居士忤當權而久斥逢更化之時招下帷生緩而迂莫仰裨於顧問中書君老而禿終不任於使令呼來虛霑綾餅餤之恩歸去未有土饅頭之地空蘇學士竹筒之積鏹得徐先輩艸堂之遺基所謂樂哉斯丘豈必懷乎故宇方桓司馬石槨則甚陋視楊王孫躶則已奢凹凸勢殊經營而爲臺沼綢繆力盡拮據以有室家驅出寢內散花之人延入門前問字之客香芹羮鮮鯽膾享貧者之八珍長柄麈短轅車備閒人之九錫免範蔡扼吭而奪與嵇阮把臂而遊命乃在天死便埋我暮年窮巷何妨廷尉之張羅它日荒阡不願曹瞞之酒遂爲巴唱以相郢斥兒郎偉拋梁東夢覺東華杲日紅卻憶細旃開卷處邇英今在九霄中

兒郎偉拋梁西西掖西昆有舊棲誰道相如堪視艸寄聲太乙莫然藜

兒郎偉拋梁南王謝爭墩未免貪門外釣磯今屬我先生只喚作徐潭

兒郎偉拋梁北塞垣未得新消息欲隨飛將去防秋白髮老翁難荷防

兒郎偉拋梁上絕頂古榕髙十丈飛來眾鳥有依棲挽致萬牛無力量

兒郎偉拋梁下一曲淸溪帶茅舍薄命休嗟奪鳯池寛恩尙許同鷗社

伏願上梁之後息念彈冠終身扇枕肩負季路之米手種邵平之觀書之眼復明登山之力常健於斯歌於斯哭勿違前哲之言全而生全而歸不辱先人之訓

雜啟

答湯伯紀論四六

伏承枉教過許儷文深惟空疎不稱提奬以至切磋之論尢明愛助之心念昔宦遊猥塵賓佐當挿羽流星之交至多據鞍橫槊而立成蓋率然供記室之求非以此爲名家之制亦有偶誦文而著價未識面而露章以幕僚而施諸府公以門生而用之座主呼君房以足下旣難學子陵之髙斥桓公爲老兵安敢效孟嘉之醉故於酬答之際未免抑揚其辭然而博觀陳編頗見前輩於頔健將退之擬所作於商周嚴武麤才子美方其賢於顏賈或以爲窺濤海而悸栗或以爲系雪山之重輕若乃廬陵之於文僖眉山之於安道皆以遊從之舊每形推許之間曷嘗爲文字之瑕疵適足見風流之篤厚顧如執事方負軼才小欲騁落霞孤鶩之詞大欲秉檢玉泥金之筆務爲髙簡恐爲賣菜之嘲盡黜鉛華似匪粲花之體誠願於俊壯雄深之外加委宛曲折之功出之無窮讀者不駭大慚謂之大好毎觀舊作而忸怩小人可以小知烏覩斯文之鉅麗方將廣吾子之意聊亦發老生所懷斐然有云諒之而已

回湯仲能撫屬

光奉贊書辱參婉畫我公始至方招溫石之流此士肯來徑處鄒枚之右輒修短記往先驅恭惟某官性極髙明行尢峻潔羣謝諸王之外誠家世之鮮儔二蘇三孔以來復弟兄之競爽頃被大使出防陪京方觀要路之登忽勇急流之退𨿽入山避謗幾不調者十年然飲水著書亦足傳於千載玆蓋調於琴瑟果來赴於弓旌側聞公朝屬意人物方將命議郎而艸新奏遣掌故而訪遺書何況元侯已召還於北闕豈容雅士尙畱滯於周南某華發漸多壯心都盡昔棄眞如於苦李今畱頗似於系匏方喜盛心竟成交臂嵇康性嬾煩見索於報書司馬才髙惜不觀於授簡

回京尹

某恭審妙選名卿兼行大尹權尊任寵固先彈壓之威物貴幣輕尢賴變通之術除書初播輿望交歸某深喜微蹤宻依巨庇首嘗捧刺繼辱貽箋問馬及牛共仰神明之見騎驢衝節竊欣禮數之寛

回遊提刑入國門

某恭審顯膺嚴召趣覲淸光龍沕九淵昔批鱗而引去鳳翔千仞今覽徳以來儀端士進爲輿人相慶某服膺已久識面未諧仰李渤如景星行將快覩挹濓溪之霽月願聴雅言

回馬揖投贈

居洛去官二十年不記班荊之雅自郢及我九百里忽防委剌之勤信哉奇男子之爲念此舊長官之老伏惟某人鄕推秀孝家有父師大宜防石室之書續成史記小亦給尙方之札使賦上林何挾才之尢髙而行路之甚左客車都甚富明珠拱璧之投田舍蕭然闕白飯靑芻之禮又緣衰病全廢應酬體羸不任於衣冠臂痛久疎於筆硯止子路宿莫陪長者之雅言送李願歸空羨幽人之獨住

回涵頭鄭監鎭

爲農去國林間方力於灌園有客過門松下忽驚於喝道出明珠於袖裏飾防木於溝中恭惟某官秀稟天臺名傳谷口善言善行親從前輩以講明古貌古心不入時人之嗜好寥落三家之聚沈冥一世之豪微而蠻觸之爭大則虞芮之訟紛紛求決往往質成書判流行極東聊攝西姑尢之境規模布置眞右扶風左馮翊之才然君子之道中庸顧本朝之法嚴宻姑平一闗卽輅九遷某久去闕庭茍安田裏未嘗射虎不煩霸陵尉之訶間或騎驢幸免華陰令之詰不圖髦士恵顧禿翁歌詩人伐木之章奉賢者班荊之語傍觀榮甚內省闕然署門而謝交情自慚廢退隔年而還詩債尙恕耄荒

回杜制置送禦書

某伏領臺翰寵賜所刻宸翰二軸仰惟聖天子眷禮之隆固爲鮮儷然非大元帥功名之盛詎足以當坐令雪案螢牕之間恍如奎躔虹气之屬光芒發越聞見傳誇某首誦睿謨窺光武十行之妙徐觀跋語嘆孔明二表之忠旣盥手以寶藏敬叩頭而推謝

謝黃慥制機恵文槁

某頃因行役辱貺巨編及歸道於樵川遂滿裝於漁艇豈謂篙師失手水怪垂涎鬥气頓收莫測延平之劍化夜光下燭始驚合浦之珠還然某藻思久衰匵藏惟謹吟離騷於澤畔方抱幽憂誦子虛於上前愧無气力姑憑惡札少見謝忱

太夫人生日回張知軍

累世通家晚竊左符之庇小人有母適當初度之辰辱熊軾之臨門驚驪珠之出袖鏗鍧古調奬飾衰宗恭惟某官才擅風騷治先教化謂錫類乃邦君之盛舉而榮親亦人子之至情竹裏行廚非兒童之慣見花間艷曲俄士女之競傳居然攺千里之觀瞻何止示一門之光寵某方遵慈訓共歸緜上之耕第愧俚音莫和郢中之唱

太夫人生日回張知軍

蒼顏華發屬親闈喜懼之年白雪陽春辱地主寵嘉之語家庭動色州裏傳誇恭惟某官治行著聞文辭軼出每篤賢賢之禮尢推老老之心依滕文公而爲氓得其棲托念潁封人之有母厚矣撫存揮掃雅詞光華誕節乃若盛儀之過腆揆於愚分而未安竊師捨熊取魚之言並援受羮反錦之義固慙方命必諒由衷被之弦歌𨿽乏家姬之唱寫諸琬琰永爲樂府之傳

袁州回通判壽詩

出守一麾無復靑綾之夢揆予初度辱貽黃絹之辭恭惟某官善與人交譬猶吾味爰有壽臧之祝用爲枯槁之華某千里顧云兼旬勤雨目防庭闈之定省耳聞田裏之嘆愁方切隱憂敢當善頌男子生桑弧蓬矢自笑早衰美人贈錦叚瑯玕詎容虛受

回宜春方宰壽詩

華發陳人不記始生之日色絲幼婦忽貽絕妙之辭恭惟某官誼篤同寅情防泛愛贈以柏梁之作祝其樗櫟之年設蓬矢以懸門愧非盛壯捲錦鯨而還客心始和平

生日答張守

退士無聞已具禿翁之態賢侯念舊忽貽幼婦之辭禮越等夷光生寂寞恭惟某官蟠胸萬卷落筆千言畫隼朱轓𨿽深居於鈴閣桑弧蓬矢猶下軫於茅檐錫寡和之名章賁早衰之陋質傳誇同志永爲墨客之榮懊恨貧家未有雪兒之唱

答方防仲

天生我辰安在自憐半世之窮嵗旣晏孰棄予獨荷故人之意過形絕唱俯逮衰蹤恭惟某人交誼嵗寒毫端春麗朱弦綠綺無俗士之哇淫黃絹色絲有漢人之風骨念玆初度遺以好歌𨿽家乏春鶯能囀繞梁之調然門堪羅雀足華環堵之居矧兼盛禮之匪頒尢極懦衷之感慨所爲推謝悉佇晤言

答王實之

靑雲失腳誰招逐客之魂白雪新腔忽枉謫仙之作夫何衰颯獲此瑰奇恭惟某官吾道宗門斯文元气批龍鱗探龍頷蓋嘗犯明主之顏料虎頭編虎須每欲唾貴臣之面𨿽防情於當世尙興念於故人贈我好歌華其初度覺樽罍之動色顧弧矢而有光誦烏石岡邊之詩幸相尋於此日陪天津橋上之集尙無棄於異時

答方徳潤古史

流年晼晚和南山種豆之歌妙語吹噓出西掖判花之手裏門傳誦泉石生光恭惟某官今之名流古之遺直上坡建白可居慶曆四諫官之間後省畱黃不在熈寧三舍人之下棄美官如敝屩等外物於浮雲獨君父之寸心與友朋之一念綢繆愈篤造次不忘似憐掃軌之餘適屇懸弧之旦管仲鮑叔早已論交老子韓非晚仍同傳欲其久活奬以名言至於臺餽之過丰甚矣村居之攺觀某敢不呼童烹鴈攜酒與魚慶老穉之檀欒約親朋而破費人生之樂孰與此多誦烏石岡邊之詩幸相尋於此日陪天津橋畔之集尙勿棄於異時

回張使君

蓬矢六懸自嘆棲遲之迹艸廬三顧辱貽幼之音異哉以甕牖圭竇之人得此於蓬萊道山之彥恭惟某官毫端泉湧胸次冰淸鯨吞鼇作之文豈惟一集鳳髓龍筋之判動輒千言顧如下客之始生亦被賢侯之雅制玉盤洗金鞍簇旣勞動於行廚銀筆述雪兒歌復流傳於樂府殆似奏韶鈞以破蟋蟀又如列鐘鼓以享鶢鶋邦域爭誇林泉攺觀某心𨿽絕感顏不勝慙平子錯刀莫報美人之誦鄴侯牙軸永爲來裔之藏

回顧知縣

掃軌摧藏不記始生之日扣門剝啄忽貽寡和之章靑眼未忘白頭增气玆蓋某官誼堅金石文葉咸韶念三仕三已之餘不能枉道謂一貴一賤之際乃驗交情陳羮錦於篚傾瓊瑰於懷袖煌煌織翠之非野老之敢畱累累貫珠之歌乏雪兒之能唱所爲推謝未可立談

回成丞

退士杜門無復男子桑弧之志故人馳驛忽貽外孫韲臼之辭盛意殷勤衰宗榮耀伏惟某官深懷和璧早擅蜀珍卿云黼黻之文眾推藻麗陳雷膠漆之義一洗炎涼鏘然宮羽之在縣爛若黃之實篚欲拜大恵似傷小亷懼鯨錦之不祥捲而還客貪驪珠之無價珍以藏家

後村集卷二十九

欽定四庫全書

後村集卷三十

宋劉克莊撰疏文

啟建天基節疏【以下宻院】

秦臘俶臨將及春回之候夏正甫建有開震出之祥敢傾葵藿之心仰祝椿松之伏願皇帝陛下壽齊箕翼福等岡陵昆丘王母之桃靡煩來獻海上安期之棗不必遠求

滿散疏

春王正月方興木徳之回天子萬年式慶蘿圖之永罄輿情之懽忭祝睿之延洪伏願皇帝陛下如日之升體幹之健豳人爲酒告農扈之屢丰都防奉觴喜邊烽之早息

進功徳疏

昊蒼眷命聿開王者之興臣子愛君均願聖人之壽輒憑善頌仰贊修齡共惟皇帝陛下保大定功無爲恭已大徳者名位必得光紹鴻圖善治則福祿日來騈臻景貺

啟黃籙醮疏【以下袁州七首】

地方千里忝爲長吏以分憂帝監四方敬爲齊民而請命瞻言斯土粵自比年繭絲裒斂之餘裏閭愁嘆羽檄徵求之廣郡邑空虛顧剖竹之非才凜包桑之是慮玆農時方急衡夏初臨欲令蠶麥之宜全賴雨暘之若仰祈穹昊俯念蒼黔感召丰登之祥祓除乖盭之气詠京坻之積冀保秋成薦沼沚之毛尙期嵗晚

謝晴疏

民力農桑方患積陰之沴吏憂蠶麥願開霽色之祥鄕燎方騰氛霾已豁敬羞蘋薦少寓菲忱閉陰縱陽尙有祈於終惠割云繅雪庻無廢扵前功

祈雨疏

天瓢下注僅施破塊之功火繖髙張未攺望霓之意輒伸微悃冀續前功伏願念民作勞恕吏亡狀時方多事豈容旱魃之菑嵗大有年庶保農夫之慶

再祈雨疏

穡寶垂成預喜千倉之積魃金爲祟深虞一簣之虧豈上澤壅而不流故天譴示而未已恭願矜民雕瘵憫物焦捲収火繖於層空一淸濁暑翻天瓢於四野汔保丰年

迎仰山四聖祈雨疏

耘耔力勞田共憂於龜坼神通功大淵能起於龍潛粵從春夏以來方幸雨暘之若三農相慶一稔可期甫涉初秋頗愆甘霔昔無吏責此心尙願於丰年今忝郡符詎意親逢扵旱嵗千里但聞於愁嘆一身如處於焚惔心懇惻而有求仰威靈之如在恭願鑑其丹赤哀此蒼黔云宻自郊一洗屯膏之意月離於畢早符喜雨之占

送仰山四聖回殿疏

肸蠁下臨俯鑑避堂之敬滂沱隨至暫寛守土之憂益知仙聖之神通敬率吏民而餞送然以四封之廣僅沾一漑之餘倘少廢前功寧不嗟於虧簣如大蘓眾望尙有冀扵翻盆

再祈雨疏

萬千里之地所望有秋七八月之間豈容久旱倘天意尙慳於嘉應則嵗功將敗於垂成恭願驅斥魃妖憫憐農務則苗稿矣深懷無及之憂以雨潤之庻拜有終之惠

安奉玉淵聖水疏文【以下江東三首】

大田多稼將立見扵焦枯九淵潛鱗忍未施於涓滴詣名山而防請卽靈以精祈伏願憫旱魃之流行奮泥蟠而變化自膚寸云而起俄滿太空以一勺水之多溥周大地

永寧寺祈雨疏文

七月流火不勝亢烈之憂三日爲霖未慰滂沱之願玆精意亦勤於祈禱何神機尙閟於杳伏願激念感通乘時變化沛然下雨倘獲救於槁苗乃亦有秋庶無於力穡

謝送玉淵龍潭聖水疏文

一勺之水不測而龍生焉七月之雨沛然則苗興矣頓解羣靈之煩郁孰知妙用之神通乃卽招提敬陳梵唄然四境暫蘇於轍涸三農尙恐於簣虧寶穡得秋方屬收成之際靈湫奮蟄時沾膏潤之恩

靑詞

袁州入宅靑詞

忝牧民之重寄朝命𨿽榮違將母之初心宦防奚樂潔蠲公宇燻祓醮筵將祈千里之防休豈特一家之徼福伏願監臨悃愊畀錫福祥田裏相孚聲永銷於愁嘆庭闈𨿽逺書常報於平安

廣東倉入宅靑詞

起家一出甚矣勞生乘傳載馳幸而善達輒陳悃素冒叩昊蒼伏念臣久分退藏忽叨臨遣白頭慈母老戀家山黃吻小兒疾畱道路𨿽百指檀欒而無恙然寸心隕獲而靡寧玆選剛辰方趨公宇爰舉祓除之典冀垂覆幬之仁共願憫此艱勤錫之福順新書方急若爲寛比屋之嘆愁舊學云何夫豈在全家之飽暖誓殫薄力仰答厚恩

新居設醮靑詞

女笄男弁頗驚碎累之多考室子堂聊廣先人之舊落成之日徼福於天伏念臣嶺海脫身家山屏迹昔存蝸捨粗蔽於雨風今若蜂房各開於戶牖卽東偏之隙地辟小築之數間𨿽云練時日之吉良尙恐犯方隅之禁忌屬孟冬之葉卜命二息以奠居上以奉庭闈之凊溫下以帥閨門之雍睦非扣閽之黙禱豈闔室之敢寧伏願憫此艱勤遂其安逸茍完茍合師先哲之格言乃寢乃興符占人之吉夢

江東憲入宅靑詞

重趼而來頗厭舟車之役息肩云始方知棟宇之安敬練剛辰俯陳卑悃伏念臣退藏不宻浪出有慚將母晨昏旣違此志全家飽暖亦獨何心況以諸生力量之輕任玆一道耳目之寄何以慰士民之望何以報君親之恩屬當臨涖之初爰舉祓除之典伏願瓣薌上格飈馭下臨援臣危之蹤開臣平反之智獄無寃气不致幹陰陽之和家有安書庶少寛溫凊之念

陳氏女子保安靑詞

女子有行遽違慈侍婦人免乳實抱私憂伏念臣妾劉氏昨以姙娠感於夢寐逺父母兄弟殆由驚噩而成禱上下神只冀遂生全之望果防化育陰賜防持旣無坐蓐之危復有抱雛之慶敢羞菲薦不昩初心伏願吉曜照臨烖躔銷弭乃安筦簟聿開卜兆之祥言采蘋蘩益致壼儀之謹

袁州祈雨靑詞

窮則呼天旣禱祠之徧舉嗟而求雨庶號吁之上聞謹羾緑章冒陳丹悃伏念臣承流無狀致旱有端戰戰兢兢甘一身之卽譴炎炎赫赫顧千里之何辜或盈澮而復幹或閣云而不下此念未通於幽顯何顏可見於吏民輒爲四邑之生靈上訴九閽之主宰伏願曲垂帝監深憫輿情川澤气升速覩翻瓢之快田疇水足少休抱甕之勞

江東祈雨靑詞

嗟我農夫苦亢陽之爲沴惟皇上帝忍膏澤之尙屯俯陳怵惕之情仰凟穹窿之聴伏念臣自入疆而采訪知編戶之創痍數口之家鮮能宿飽一年之計尢仰早収方彌望以如雲忽兼旬而渇雨深恐孑遺之黎庶不能自振於儉荒惟暑气之蘊隆欲流金石被原田之秀實將化堇荼列城若處於焚惔近境才防於霑灑倘慳後惠必廢前勞合一途之哀鳴叫九閽而上訴伏惟矜其誠至賜以感通若潤澤之敢不盡微臣之職俾滂沱矣庶幾全大造之功

太淑人保安靑詞【庚寅】

小人有母一疾甚危皇天無親至誠可感仰戴生全之造俯陳喜懼之情伏念臣等母淑人林氏晼晚年齡沈綿春夏醫師疊試莫知補瀉之方兒女滿前忍見呻吟之狀遂於半夜宻禱上穹願減微臣之年以延慈母之寸忱旣徹諸苦頓輕然余恙未之盡平顧大防無以少報敬羞菲薦摧謝髙眞恭願吉曜照身災躔退舍蠲除熱惱不煩藥石之功降賜福祥永保樗櫟之壽

太淑人生日靑詞【己丑】

桑楡廹暮深羨於久生蒲桞望秋不期而先悴輒陳卑悃冒瀆髙穹伏念臣妾坎防百罹侵尋七袠𨿽筋骸無恙尙可支吾然嵗月如流不堪把玩敬因初度式按眞科伏願飈馭下臨瓣香上格循蘭陔之飬永遂團欒保社櫟之年終逃夭伐

太淑人生日靑詞【庚寅】

我生之初恍如宿昔年運而往寖迫暮遲伏念臣妾累月呻吟闔門驚悚訪醫問卜懍乎性命之憂起死回生大矣乾坤之徳玆逢誕日謹按眞科庶憑方寸之微誠少答再生之洪造恭願坎離交濟火孛退躔𨿽及老旣衰非復彊盛之日然逾七望八冀延耄耋之期

太淑人生日靑詞【辛卯】

質如蒲桞甚矣易衰年在桑楡凜乎可懼乃卽始生之旦輒伸善禱之情伏念臣妾少頗艱勤晚尢泊身多菑疾豈能無性命之憂家素淸貧未免有兒孫之念倘不皈依於大造若何全防於餘齡伏願鑑此精誠錫之壽嘏懷鍼槖艾不勞方劑之施戲防含飴永保團欒之樂

太淑人生日靑詞【癸巳】

數平生之善未有纎毫過本命之年又逾一紀玆載臨於誕日輒黙禱於髙穹伏念臣妾久矣尫殘偶然老壽諸兒無似俱忝宦遊薄業不多屢逢歳稔未及祈禳而災退靡煩湯熨而疾平適當禋祀之年將竊郡封之寵非元化施生之妙何暮齡僥幸之多敬防誠仰幹慈造恭願蠲其美疢介以嘉祥防湯沐之新封已慙稀濶徼桑楡之晚福更貺期頥

太夫人生日靑詞【戊戌】

暮景婆娑譬櫟樗之無用上穹髙邈幸蘋藻之可羞伏念臣妾蕞爾餘生履玆初度嵗年冉冉曽無卻老之方兒輩駸駸寖有惡盈之懼倘非自天之保祐曷延過隙之光陰伏願介以壽臧原其災厄金箆刮翳令舊觀之復還石窌疏恩冀新封之屢啟

太夫人生日靑詞【己亥】

年旣暮遲屆始生而有感天𨿽髙邈幸一念之可通伏念臣妾八袠侵尋一門忝竊無關心之藥裹有繞膝之斑衣玆逢禋祀之期將啟國封之寵曰貴曰壽覺取數之過多欲安欲生豈常情之能免爰齋心於誕日敬稽首於髙穹恭願降錫福祥蠲除災厄旨甘無闕永相保於蘭陔瞻視復明初不煩於菊枕

太夫人生日靑詞【庚子】

皓首衰頽幸棲身於田裏丹誠懇切冀駐景於崦嵫伏念臣妾八袠平頭一生多病老而及耄未逢刮膜之方子且生孫粗有含飴之樂郡國三疏於湯沐家庭並列於節麾積玆僥幸之多懍若滿盈之懼敬因誕日輒敢吁天伏願鑑此防忱錫之晚福一家仁遜勿隳先世之風百嵗期頥克享天年之壽

太夫人生日靑詞【辛丑】

人羨久生顧餘齡而自慨天無私覆然善願之必從伏念臣妾某早染世塵晚耽禪恱駸駸大耋久不出於鄕閭碌碌諸兒粗能當於門戶防甘無闕湯熨少停人以爲衰老之榮已則有滿盈之懼玆因誕日敬叩髙穹伏願鑑此精防畀之壽嘏大國賜湯沐竊冀新恩百年曰期頥庶延暮景

福國生日靑詞【壬寅】

歳華已晚不勝喜懼之情天聴甚卑輒精誠之禱伏念臣妾頽然衰景屆此始生𨿽瞻視之逾昏尙筋骸之可勉老者祝哽祝噎粗適旨甘常情欲安欲生矧侵耄耋敬憑緑奏輒瀝丹忱伏望矜此餘齡錫之晚福斑衣雜遝凊溫相踵於髙堂錦誥便蕃湯沐更封於大國

福國生日靑詞【癸卯】

晼晚餘齡幾於耄及精防一念可以上通伏念臣妾自顧早衰偶叨暮福八秩加三之老眠食粗寧一門取數之多滿盈是戒諸息承顏而定省重孫繞膝而團欒人所共榮妾常恐懼衣裼屬臨於初度瓣香敢昩於眞依天道益謙願勿隳於孝謹人情欲壽庶獲保於期頥

福國生日靑詞【甲辰】

人羨久生气已衰而將竭天無私覆誠之至者必通伏念臣妾取數過多逾八望九昏定晨省𨿽云子職之供日往月來不覺耄期之及刮膜之方難遇溲血之恙甫瘳未能性悟而理融常恐災生於福過乃齋心於誕日敬請命於上穹蒲桞望秋敢保凋零之質桑楡逐暖庶延晼晚之齡

福國生日靑詞【乙巳】

人情欲安矧頽齡之寖迫天道善應冀精禱之上通伏念臣妾某猥以衰癃安於寂寞擁麾持節及觀兒輩之榮衣裼防璋頻見曾孫之慶然而光陰晚矣疾病半之昨溲血之失常覺殘骸之幾殆幸而平復若有防持玆復屆於誕辰敢皈誠於洪造伏願災躔屏退吉曜照臨酌彼澗蘋聊薦至微之意譬諸社櫟庶全無用之年

魏國生日靑詞【丙午】

春秋之髙一則以懼天地之大感而遂通伏念臣妾迫桑楡之衰年進湯沐於大國目尢昏瞀殆顏色之不分身賴扶持亦筋骸之非昔比因疾厄深切戰兢亟祈扣於上蒼荷保全其餘景然一門盈滿之當戒矧二息宦防而未歸不勝防犢之懷冀從反哺之請玆臨初度敢昧貞依欲望鑑其血忱介以眉壽味五福攸好徳之訓佩服勿忘稽九十不從政之文檀欒相保

魏國生日靑詞【丁未】

壽鄰大耋驚心嵗月之深病惜餘生托命乾坤之大伏念臣妾猥以弱質享玆髙齡𨿽五疏湯沐之封然一守淸白之訓筋骸返少曾無南嶽之方瞻視全昏矧有西河之哭懼門戶之衰冷念子孫之眾多固已衰頽未忘貪愛屬皇覽初度之旦誦自求多福之言薦澗濵之蘋蘩冀垂穹聽譬道旁之樗櫟永遁天刑

魏國生日靑詞【戊申】

大耋年髙但覺光陰之速再生恩大迄臻疾疢之平伏念臣妾某久矣癃殘加之防下衣裳顚倒呻吟至於累旬粥藥扶持性命危於一發懍兒曹之憂懼荷造物之哀憐參術収功桑楡駐景然湯熨尙煩於調燮而尫羸未易以盛彊思奮起於沈屙敬燻修於初度伏願袚除諸苦迓續修齡孛尾火頭一洗星躔之厄原髙隰下共榮晝繡之行

保安靑詞【丁未】

戶門災厄嘗抱憂危天地施生汔防全防乃燻一瓣仰答九閽伏念臣累召造朝一擠去國道聞仲氏疾遽至於淪亾堂有老人懼不堪於悲惱呼天宻禱窮日疾馳吹篪已隔於怡愉擁笏獲躬於定省脫仕途風波之險惡遂家庭朝夕之檀欒靜言思之亦云幸矣然而親旣逾耄體多不安誰無欲生欲安之情矧廹一喜一懼之際敬因醮謝復有懇祈伏願臣母魏國太夫人林氏火孛順行坎離相濟孫曾長茂足爲晚暮之娛醫卜屏除永保康寧之福

魏國追薦工部弟靑詞

幽明異趣然可以感通母子至情未忘於顧復俯伸蘋薦仰徹蘂章伏念臣妾次男某昨者力解麾符退安水菽中歳享垂魚之樂方愜素懷髙年抱防犢之悲忽成永訣百指之嫠奚托一生之慈孝難忘閱旬浹之屢更叩天閽而上訴伏願離諸業障乘此津梁脫鬼趣之沈淪焄蒿淒愴譬道家之解化來往逍遙

追薦工部弟靑詞

少小相從尙記吹篪之樂幽明永隔可勝摘蔓之悲輒羾緑章仰幹蒼昊伏念臣亡仲弟某早嘗艱阻晚致顯榮持節擁麾顧勤官而得疾上書歸印願奉母以終身方將躬晨昏扇枕之勞踐疇昔對牀之約云何奇禍遽隕壯圖上靡顧九袠之老人下不念一房之孤寡手足之情𨿽切豪髮之力安施僅有追嚴少伸哀愬伏願拔於大夜乘此剛風死生豈不痛哉孰窮變滅魂气無不之也冀免沈淪

代追薦工部靑詞二首

防而無父豈勝露之悲窮則呼天蓋本焄蒿之意俯伸哀吁仰冒穹窿伏念臣先父昨解印符退依香火居常乏絕獨忍半生之貧晚稍寛余曽無一日之享始謂偶愆於腠理安知遂廹於膏肓而況重闈九齡一房百指聞者尙爲之太息痛哉以此而安施未釋煩寃奄臨卒哭惟有精防之禱愬庶幾蠁之潛通伏願帝所鑑觀靈其來下脫離大幽之趣逍遙元气之初𨿽往不復還象罔莫之能索然號之使復巫陽或者可招

父慈罔極徒切於攀號道妙難名有資於解脫追惟嚴考奄棄中年曆官以來漫靑綾之作夢厭世而去恐黒籍之掛名洊陳螻蟻之情汔戴洪蒙之造化橋穩度早離萬鬼之鄰故宇來歸永受六親之托

代作工部弟中祥靑詞

伉儷遂暌永抱槁砧之恨焄蒿不逺奄臨鑽燧之期輒剖煩寃冒幹眞宰伏念臣妾故夫某已下從於窀穸靡返顧於嫠哭之如新孰云期可已矣望之弗至所以練而慨然虛結過去生之緣莫逭未亡人之痛伏願矜憐號吁超脫沈淪𨿽音容閟乎重泉卽之防漠然精爽回乎長夜凜若生存慰尊幼之哀思爲戶門之依托

戊申生日靑詞

防軀幾殆未逢十全之醫一念黙通盡出再生之造輒憑緑簡敬剖丹衷伏念臣晼晚餘齡沈綿累月受發膚身體曽未報於劬勞檮上下神祗冀稍延於視息果臻勿藥之喜遽失采薪之憂深愜母子檀欒之心不墜戶門付授之托向非元化安有殘生輒羞沼沚之毛少答乾坤之徳伏願自今以始惟適之安誇詡俗情豈必買臣之繡燕娛親膝寕無萊子之衣

魏國九幽醮靑詞

蘭陔罰酷可勝罔極之懷苫塊哀深冀動蓋髙之聴淒其丹赤仰止穹蒼伏念臣等母魏國太夫人林氏幼歷阨艱蚤嬪隱約相先君子曷嘗動色於牛衣稱未亡人初豈有心於象服堅剛自守耄耊靡渝眼看子捨之顯榮手拊孫枝之長立久享重闈滫髄之奉五啟大邦湯沐之封當其貴壽之時尢以滿盈爲懼案惟梵捲笥止澣裳其訓儉每安半菽之供其戒殺恐傷一蟻之命筋力𨿽憊神明未衰自仲息之云殂覺歡悰之寖少屬忝鄕郡便私之命方爲板輿就飬之行雲胡沈屙遂至大故慘甚嚴霜之隕夏累然露之不天南陔白華之章從今已矣凱風寒泉之感何痛如之敢以煩寃形諸號吁伏望憫毀巢之禍察叫閽之情拔大夜之沈淪乘剛風而解脫死者可作固無復生之期魂兮歸來倘有可招之理

代追薦工部弟大祥黃籙靑詞二首

呼天靡及罔極柰何送父之終有時而旣輒幹洪造少丹忱伏念臣先父某一掩泉扃再周嵗律檀弓旣徒深望弗至之悲子夏已除猶有哀未忘之語痛心祥祭稽首道家庶幾百指嫠之情能動九閽主宰之聴伏願刋酆都之籍収岱宗之魂或鬼趣未離幸早超於幽闇縱兒曹無似竊有覬於顯揚

素冠終制未忘人子之悲寶籙煉魂有感道家之說欲伸余慕僅有追嚴荷仙聖之證明憫嫠之號吁蠲其業障度彼化橋乘碧落之長風閱赤明之浩刼消搖靈境離泉壤之幽陰庇燾後昆俾門閭之髙大

魏國卒哭靑詞二首

破巢號叫尙未絕聲過隙光陰奄臨卒哭俯殫血悃仰凟蒼旻伏念臣先妣魏國捨此庭闈歸於宅兆旣畢返而虞之禮愈深望弗至之悲防機之訓徒存扇枕之事永已𨿽臣親之壽九秩夫復奚言然人子之心百年猶以爲短而況莫大乎死生之變難忘者顧復之恩謂彭殤可齊豈枕塊之所忍道使曽閔之出非吁天無以泄哀矧如追嚴素所崇信痛逝者十旬之不返冀諸一念之上通伏願帝監觀而下臨靈繽紛其來格刋其黒籍尙何鬼趣之憂乘彼白雲有若道家之說

命有所制莫駐於親年魂無不之卒憑於道力伏念臣先妣魏國奄成千古俄已十旬荷眞宰之鑑臨憫眾雛之號吁考察平生之功行靡所欠缺證明末後之因緣超然解脫旣注名於上界亦垂慶於後昆

代追薦魏國迎羅漢疏

善女人過去生中尢精勤於釋典阿羅漢大神通力或遊戲於塵寰爰集緇流敬修茗事伏念臣外姑魏國早全覺性偶應俗緣徧更晚歲之顯榮不攺半生之泊盡空諸有龎媼曽去參來向上一機趙州亦遭勘破髙年鮮儷大數奄終感托女之恩深念館甥之誼篤欲伸防報僅有追嚴尙望同發慈悲各施方便來飛金錫證明生滅之因去度石橋指防虛無之路

接茶疏

薤歌淒咽浮生如露之晞茗事莊嚴散聖乘雲而至憑玆妙果拔彼沈魂共攜曹溪鉢來喫取趙州茶去一旗試水豈獨中之泉甘六椀通靈未覺五臺之路逺

後村集卷三十

欽定四庫全書

後村集卷三十一

宋劉克莊撰題跋

跋宋氏絕句詩

兩年前余選唐人及本朝七言絕句各得百篇五言絕句亦如之今鋟行於泉於建陽於臨安元白絕句取多白止取三二首元止取五言一首惟竇氏兄弟曰羣曰牟曰鞏所作極少然皆可存夫合兩朝六七百年間防搜精擇僅四百首信矣絕句之難工也昔王筠自謂其家七葉文章人人有集由今觀之集惡乎在蓋詩之傳以工不以多也金華宋吉甫祖子孫三世八人所作詩何翅萬首或者止摘取其絕句一百七十一篇行於世余謂竇氏之少足以勝王氏之多它日宋氏此編必傳談者必曰後村眼毒

跋趙忠定公朱文公與林井伯帖

某爲童子時受教於先友井伯林丈初筮主靖安簿辱授印焉卷中諸帖昔皆嘗見後三十餘年復從君保陳君見之蓋先友宰上之木已拱而其家亦益落矣感今念昔不勝悲慨當幹淳間艾軒先生與忠定相君同館井伯丈以艾軒猶子爲忠定上客所交皆當世名人而於宋張呂三君子尢厚忠定帖𨿽家事瑣碎亦謀焉文公帖如黨論之興大愚之貶衡陽之薨皆當時大變故士大夫掩耳不敢聞者文公獨諄諄然赴告於井伯丈一太學生未脫韋布而隠然任世道之隆替受諸老之付囑可不謂賢矣哉初余幹縣尹有憾於忠定謫命下祖昔人撼萊公元城故智張皇特甚井伯丈適在吳中先馳礬書以報忠定賴以自安嗚呼使遇良史筆之豈減於陳仲弓郭有道耶昔太史公書傳楊惲蔡中郎書傳王粲韓吏部文傳李漢不必其家子孫也君保其善藏之

跋建陽馬揖菊譜

菊之名著於周官詠於詩騷植物中可方蘭桂人中惟靈均淵明似之後漢胡廣貴壽偶然爾乃托菊水以自神糞土之評萬古不磨烏乎非廣之辱菊之辱也至忠獻韓公始有晚香之句膾炙人口近有畨禺崔公辭相印不拜自號菊坡俱爲本朝佳話嗚呼非二公之榮菊之榮也建陽馬君譜菊得百種各爲之詠其嗜好淸絕可喜亦幸君未爲人爵所縻林下趣專獲與菊相周旋如此未知君他日官達將爲伯始乎抑爲韓爲崔乎將以榮是菊乎抑以辱爲君乎君其謹之愼勿以菊以遺憾

跋艾軒繳新除殿中侍禦史書黃奏槁

近嵗詞頭積壓朝士有供職累月銜內猶帶新除者惟一二官除書下舍人運筆如飛辭免下已詣閤門受告往往借王言以納諂慶元初某人除正言鄧舍人驛命詞末云罔或弗良於言則有無疆之卹寓訓戒之意焉某人勃然謂其挾命令以箝制臺諫當時以鄧公爲難今觀艾軒先生繳謝某殿中除目然後知先生之爲尢難也首引宋敏求繳李定事先生此舉眞可以繼宋公然宋公去蘇李二賢又以不奉詔去艾軒去它舍人遂急急奉行是淳熈士風有媿於熈寧矣謝某不敢仇艾軒而某人敢怒鄧公是慶元士風有愧於淳熈矣前輩益逺覽捲慨然巖仲艾軒外孫也它日勉旃

跋朱文公與陳丞相帖

文公上受孝皇深知當時元老大臣多敬事公下爲天下學者師尊惟不爲時相王魯公所喜或言因按發唐臺州而然夫爲天下之宰當平其心顧以一鄕芥蔕胸中乎文公與陳福公帖云除書朝下刻章夕聞者亦足以見其不容於時之大意蓋曰主眷曰人望曰公論至此皆不足恃而相權亦可畏矣若夫上無人主之知次無元老大臣之助下無天下之譽又值王魯公輩當軸秉鈞止有山林一路可入別無它法林君善藏此帖非我輩人勿輕出

跋柯豈文詩

觀人言語可以驗其通塞郊島詩極天下之工亦極天下之窮方其苦吟也有先得上句經年始足下句者有斷數須而下一字者做成此一種文字其人𨿽欲不窮不可得也元白變其體求其諧俗茗坊酒壚往往傳誦詩稍濫觴矣然元至宰相白亦侍從余所謂通塞之驗非耶抱甕翁蓋嘉泰間大詩人集中奇古刻深者本色人讀十過方解然生有髙名沒不沾寸祿詩𨿽工何爲者豈文頗趨平夷務使人易曉或謂其與乃翁機軸相反余曰士一身之通塞六親之休戚系焉使人人學郊島則詩人之家皆當咽於陵之李而食首陽之薇矣孔子曰辭達而已矣豈惟辭哉余旣哀抱甕翁之窮又將賀豈文之達矣

跋宋吉甫和陶詩

和陶自二蘇公始然士之生世鮮不以榮辱得喪撓敗其天眞者淵明一生惟在彭澤八十餘日涉世故餘皆髙枕北牕之日無榮惡乎辱無得惡乎喪此其所以爲絕倡而寡和也二蘇公則不然方其得意也爲執政侍從及其失意也至下獄過嶺晚更憂患始有和陶之作二公𨿽惓惓於淵明未知淵明果印可否金華宋吉甫在其兄弟中天資尢近道自少至老不出閭巷不幹公卿有久幽不攺之操未論其詩若其人固可以和陶矣況讀之終捲寄妙指於篇中寓髙情於筆下其詩亦不可及歟

跋卓君景福臨淳化集帖

自蔡公仙去裏中書學遂絕近嵗二陳出焉崇淸宜大字愈大愈奇復齋字可至二三尺而小楷行艸端勁秀麗在崇淸上寸紙流落人爭寶藏至今後生輩結字運筆十人中九作復齋體然復齋本學歐後謂余曰少時實師九成宮記今五六十矣當向上作功夫豈必尙寄率更籬下耶所跋卓君臨淳化集帖凢一百十有五字老气森嚴殆欲掃去歐虞褚薛而自爲一家者卓君蓋其中表親授筆法今亦以能書名聞之奕家弟子必髙師一著豈惟奕哉逸少衞夫人子弟也突過其師大令逸少子也與父齊名卓君勉旃復齋可作必有咄咄逼人之嘆矣

跋王實齋送林叢桂序

漢有孝亷科最近古於時郡國不興亷不舉孝者有罰其求之勤如此始也得王吉鮑宣之流其後濫觴及於孟徳仲謀也然必矯揉乃可得譽必考察乃可充賦唐以後諸科皆廢𨿽有曾閔不過旌門閭饋酒餼而已若夷與跖則混爲一區無所別異惟進士一科尢爲世所貴重茍能操筆不必矯揉無俟考察立取顯美林君孟芳甫冠擢第不以當世共貴重爲喜而以前輩一不幸之語爲憂請益於實齋王公公勉以孝亷二字孟芳歸以示余余曰此子思子所謂夫婦之愚可行而聖人有所不能行者也士不致力於其平且實者而騖志於髙且虛者橫渠所謂自誣也夫孝自事親而移於君亷自簞食豆羮而達於千乘之國實齋旣發明其大端余又爲作義疏孟芳勉之它日有進徳之譽則實齋獲知人之名矣

題李敏膚行捲

往來有求小篆於北山陳公者公曰吾老耄脫籍矣有餘伯咎筆法極髙請糺充當行今李君敏膚求詩於余嗟夫余之脫籍久矣江湖間新詩人甚多不止一餘伯咎余欲糺將不勝其糺也姑書此以謝李君

跋先君與貴溪耿氏書後

余從父麟臺公宰貴溪仁民而好士士之秀異者莫不登宓子之臺至言遊之室焉耿君諱壽之其一也先君與從父尢相友愛從父所敬先君亦敬之終身從父後入館言者指其僞學及趙忠定公黨人急擠去年不登五十先君仕差顯亦不登六十自二父下世吾家無耿氏書問四十年矣晚使江東耿之孫廷龍攜先君書一軸示余內一帖云寅緣羣從定交文字又一帖雲家弟不救恨不得相屬一慟皆爲從父發也嗟夫前輩益逺惟善可以燾後惟學可以亢宗余於二父無能役矣耿氏奕世忠義繇河南僑江表百餘年間顯官中微而秀士疊起廷龍嘗貢於鄕方勇於善而力於學興之者其在君徳輿臯之子也羣彧實淑之孫也

禦制二銘跋

臣共惟皇帝陛下躬聖徳膺駿命新治化飭法度乃正元日渙發王言奎壁之光爛然下燭薄海內外有目咸睹謂我祖宗以仁立國以禮義亷恥待士大夫而有位者或淫於刑或冒於賄爰作二銘以儆以訓聖漠洋洋萬喙傳誦與章聖禦制之七條熈陵戒石之十六字馬圖畫相爲表裏傳千萬世永爲臣軌臣旣以宸翰刻石寘之聴事朝夕覽觀如對威顏因念待罪臬事甫一嵗奉行赦宥者一疎決者二減降者三皆謹刑也戒之以建隆乾道舊法祿之以新楮命臺臣監司糾其不悛者皆訓亷也陛下之於吏民可謂仁至而義盡矣有君如此其忍負之𨿽庸劣願以身率孟子曰無惻隠之心非人也無羞惡之心非人也自今以始有一於此違君父之明詔犯聖賢之格言亡其四端者也人而異類者也窮奇饕餮之流不可訓誨話言者也臣職在澄察請以詔書從事

跋樂平吳桑書說

諸經古注尢髙簡理切而事信詞約而意明或一章累數十百言止費二三字體貼出來毛鄭王何諸人皆然蓋經繁於注未有注繁於經者至唐諸經各立正義如書合二十四家一編亦太繁矣樂平吳君與權所著書解卷帙三倍正義後受說於獻肅柴公稍斂縮之猶數十萬言世儒每獲是古非今博而寡要之譏君以今凖昔由博反約其於君徳治道之污隆天命人心之去畱中朝外國之盛衰君子小人之消長離合上起邃古下逮本朝探端觸類舉此明彼汗簡所載网羅略盡近世信書之篤說書之辧未有及君者河汾東萊復出不能廢也昔桓榮以書致身師傅子孫咸列公侯至陳車馬於庭以爲稽古之力君之學勤於榮而上春官輒不售方以累舉恩奉大對玆所謂命者耶𨿽然讀其書故是金華殿中語也先朝林瑀徐復皆以布衣講邇英君未遇有力者推挽耳曩晦靜湯公爲餘言君經術鄕行晦靜有重名於時使在人主左右必且進君於朝不幸淪沒遂成遺恨然此爲君身窮達言耳若君之書固不以晦靜之在亡爲輕重也詩不云乎愛莫助之姑題卷末以識余愧

贈上饒日者呂丙

余不通算學聞人說陰陽運限支幹之類漫不省爲何物語於世之談天者尢不解其工拙中否故挾此技訪餘者絕少上饒呂君一日故友湯晦靜詩相過因晦靜遺言知君又嘗爲楳埜徐公所賞湯徐皆古遺直其有取於君必以其有山林朴野之气如羽衣山人之流而君談余命乃若姑順適余意者此余所以疑而不敢信拒而不敢受也昔鐘毓令管輅筮已生年月日皆合大驚曰死以付天不以付君因不復筮魏元忠問相於張憬藏不答大怒曰富貴屬蒼蒼何豫君事鐘貪生者也魏未忘情者也餘年耳順視世榮利無一可忭君言禍余未必驚且怒君言福余豈必喜哉姑書此附於晦靜詩後

題汪薦文卷

余覽近人之作常恨其詞繁而意少黟士汪君示余行捲篇篇有意如評孫子斬二姬而防微項籍爲漢敺民功髙蕭張單於以閼氏餌東胡智在婁敬之先庶乎今昔人所未道者然昔人詞意俱到乃至兒童婦女皆記念上口君詩未爲人傳誦者豈非𨿽有此意而詞未足以之歟則修詞之功可少哉中五言云秋風駝臥棘春雨燕巢林感時傷事有足悲慨七言云十八九常如意少百千億任化身多極妥帖排奡之力演雅六言云布谷不稼不穡巧婦無褐無衣提壺不可挹酒絡緯匪來貿絲又云蜾蠃堯舜父子鴻雁魯衛兄弟鬭蟻滕薛爭長狎鷗晉鄭尋盟此卽誠齋自作也何擬之有少陵云語不驚人死不休山谷云自鑄偉詞以君之才更加精思前無古人矣今人不足言也

跋裘元量司直詩

辛未壬申間予仕南昌獲交二李君國錄字茂欽後以死守蘄州者司直字敬子世謂齋先生者裘君字元量繼來莫府其標致髙勝有顏氏之臞龔生之潔終身大理司直竹齋是也後三十有六年其猶子南康理掾應材竹齋遺墨古律詩三首又其季元齡手錄四十二首示余其言若近而若逺若淡而若深近而淡者可能逺而深者不可能也君爲人自貴重恥表暴惟詩亦然追懷昔遊耆舊存者百無一二而余亦已老矣世知竹齋者多而見其詩者絕少理掾盍鋟諸梓與同志皆共之

跋宋自達梅谷序

建安士人範君自號梅谷二十年餘嘗爲賦詩後又爲作跋焉晚識金華宋君居於洪之西山亦自號梅谷範宋競谷千載而下遂與王謝爭墩作對矣然宋無範之貲力範無宋之才思晚有遊勉徳潤諸名人爲著語宋僅寶藏臨川曽景建一序而已按寶慶丁亥景建以來詩禍謫舂陵不以其身南行萬里爲戚方且惓惓然憂宋君營棲之無力尢可悲也余厚宋之諸昆亦厚景建感今念昔覽捲慨然宋名自逹字徳甫

題宋自達詩

金華宋氏有丈夫子六人僑居豫章余少皆識之謙甫尢知名八龍之絕小五虎之最怒者及來江東又識徳甫示餘詩一卷蓋謙甫之羣從年少於謙甫而筆力咄咄逼之矣自昔以一家兄弟致盛名其殿後者必愈偉晉有小陸南朝有小謝唐有小杜它日君家景文公亦號小宋君其披襟當之勿讓

題程垣詩卷

昔杜牧罪某人不合稱處士其說以爲下有處士乃上之恥處士之名自尊也謗國也徽士程君自號逸士將無爲牧輩嘲侮乎然孔氏記古逸民僅得七人如沮溺荷蓧之流皆存其言論於諸弟子中說漆雕開與曾防曷嘗以隠居爲非乎然則君𨿽稱逸士可也余得君詩七卷讀之竊知君喜姚合所編極集而自方賈島余謂姚賈縛律俱窘邊幅君所作稍抑揚開闔窮變態現光怪絕不似姚賈未知與任華盧仝何如耳華與李杜遊仝客昌黎公之門故有奇崛气骨意君詩實本任盧而陽諱之否則殆兵家所謂暗合孫吳者異日見君當究其論

題趙戣詩卷

歙郡趙君寄餘詩五首五七言亦宗晚唐然稍超脫不爲句律所縛歌行中悲憤慷慨苦硬老辣者乃似盧仝劉義或曰古人之作由情性而發後人之作以气力相雄而已余曰不然夫太湖靈壁玲瓏可愛而匡廬雁蕩拔起萬仞紫翠掃空山礬水仙幽澹見賞而喬松古柏絕無芳艷直以槎牙突兀爲奇爾君益勉之情性人之所同气力君之所獨獨者難彊而同者易至也

題葉介文卷

休寧葉君槖其文甲乙槁者六十四卷請予評之予讀之曰多乎哉覺君之鋒穎意气如孫伯符下江東之兵如張雷出匣之劍如胥江初三十八之潮有剽甚不可當沛然不可遏之勢不惟人望而畏𨿽君亦自以爲斯世莫已敵者君尢豪於詩編帙幾侔杜蘇然予觀古人名世之作或以一字而傳梁鴻之噫是也或以二字三字而傳元道州之欵乃魯山之於蒍於是也推而至於三百篇亦然豈惟詩哉君學本周張以予觀之周子所著一圖張子二銘而已君它日觀牕前之春艸撤座上之虎皮深養而謹出之則六十四卷之中必有所去取矣

贈日者許澄之

橫渠大儒也喜論命丫翁遺直也常與日者語晦靜湯君學問節義人也其贈許子之言衛道甚嚴然不能不惓惓於許子之流蓋精詣不減於橫渠而樂易殆過於了翁矣卷中多吾故人如子文侍郎貫卿考功皆爲著語亦足以見許子之術有以動人否則賈誼宋忠輩人安肯過而問之乎

跋東園方氏帖

蔡端明茶錄

茶錄余凡見數本此本與臨眞艸千字文唐太宗哀冊頃屢同方孚若借觀主者出於軸中卷舒才畢急袖之去其祕惜之如此後三十年乃爲方君所得始君之求之也不得不止及旣得之也則又大喜巾襲扃鐍若恐有負之而走者噫君可謂好之篤矣余聞異書名迹天所靳固人欲以區區智力擅爲已有自昔及今未有能久者蔡邕藏論衡於帳辯才棲禊帖於梁皆爲人盜去是猶曰匹夫不足於力爾虯須帝絕重鐘王筆迹貯以玉匣石函入陵中後爲溫韜所發諸帖遂傳人間甘露宰相捐厚貨或官爵鉤取名書畫鑿垣納之禍作爲人剔取奩軸金玉而棄書畫於路此一主一相以天下之力而不能守而世之篤好必取者尙自以爲可傳萬世子孫而不失防於惑矣或者守之有道歟余曰惟得之無愧者差庶幾昭陵諸帖皆懸金帛而得惟禊序以譎取然賜蕭翼銀瓶一金鏤瓶一瑪瑙枕一並實以珠內廐馬二第一區賜辯才物三千段谷三千石固非虧價矣刼陵之厄殆不可曉王廣津以茶致宰輔以權力聚玩好身與家且不能庇惡能庇書畫哉君有好古博雅之名無巧偸豪奪之謗不但廣求以足所好又能積善以永其傳然則𨿽久而不失之矣

蔡端明臨眞艸千文

藝未有不習而工者右軍書禊帖致數十本智永臨千文凢八百本辯才年八十餘日臨蘭亭數過忠蔡公書法爲本朝第一然二王帖眞艸千文樂毅論皆有臨本而千文尢爲絕妙豈非備眾體而後可以自成一家歟

蔡端明書唐太宗哀冊

文皇帝除亂致治功徳盡可形容使班馬秉此筆必甚奇偉斯作稍似不稱然沙場罄翦斗極咸覊狼山入囿瀚渚歸池東旌若木西斾條支龍鄕委賮鳥服來儀亦佳話也今人恐不能道

蔡端明三司日錄

西川絹汾州石州虢州木植延州修橋枋解州鹽荊湖茶皆入思慮微而麥麫亦爲經畫蔡公本以名節翰墨著名而勤於吏職如此蓋先朝擢材必責實用往往由翰林學士判省府然後輔政士大夫亦不肯以淸談自髙如歐蔡皆臺閣名臣及主計尹京有健吏所不能及近世喜吏事者多爲名勝不與號爲名勝者例不屑細務非委事於儇佞少年則受成雁鶩行而已使見蔡公此帖必以爲絮

跋山谷書範滂傳

黨禍東都最慘唐次之本朝又次之固喬皆社稷臣伏刑都市膺滂諸賢率身貫五木駢頸就僇所殺天下賢俊數千人其幸而得免如陳寔申屠蟠之流僅一二數使孟徳仲謀不生漢亦必亡唐末舉當世淸流盡投之濁河而國隨之矣本朝黨論屢興事與漢唐同而治亂與漢唐異蓋列聖至仁至明靜觀徐察竦夷簡指富範爲黨魁而昭陵隨悟章蔡請斵君實晦叔棺族莘老而泰陵不聴檜欲按誅趙元鎭等家族上賴思陵保全冑誣防忠定王禁道學因而廢錮名勝茂陵一旦奮發雪忠定弛學禁而羣賢復用矣三百餘年之間邪說終不能以勝正論小人終不得以勝君子𨿽更陽九百六之會適以開一馬渡江之業歷丙午丁未之厄晏然享太乙臨吳之福有以也夫予嘗謂前世黨人有刀鋸之禍若本朝則煙瘴而已然前世或自系於獄或誼不獨生或以齊名李杜爲榮同於爲善同於嫉惡同於捨生取義烏呼盛矣哉季世風俗不然隨好惡而攺化視勝負爲向背首畔大防者有之反噬安石者有之範忠宣諸子多賢尙勸乃翁求出籍而斬頥萬段恕亦不救者皆是也此風旣成竊意未必樂與範尹歐富同貶況甘與君廚俊及同死乎豫章公逺竄不悔囚宜州譙樓上猶書此傳無愧於孟博矣忠定子吏部孫尙書當慶元初闔門避謗絕口不自明尢賢於忠宣之家矣彼雍容立朝進無刀鋸之禍退無煙瘴之憂而不能自彊於善者覽捲宜有愧色

跋王元邃詩

元邃使君長餘三嵗三十年前相遇於衢嚴客捨中示予詩卷於時筆力如雷奮蟄戶而出如風挾翼而上如河決宣房瓠子而下也歳月幾何予屢逐於朝使君亦上還二千石印綬相視各六十餘須髮無黒者意使君槖中詩且萬首矣一日餉予棗本略自譜年每歷一官涉數嵗僅存二三十首或止三數首通不出一帙蓋其掩抑光怪而趣味深逺黜落葩艷而骨榦老蒼至於商今防古談經訂史精論新義絕異一世前人髙處未嘗摹擬亦不自知其合轍也昔者周公惟作鴟鶚七月二詩夫子不自爲詩合王朝列國千餘年風人之作刪取三百五篇其嚴如此乃若人自爲集集之多者至數十倍於夫子所刪烏呼詩之盛固詩之衰歟前輩謂有意而言意盡而言止爲天下之至言試以此說觀近人之集類無意而言者也意盡而言未止者也如使君所作則非有餘於詞而不足於意矣惟少故精惟精故傳奚以多爲哉初使君少與長君以律賦齊名莆之作者皆在下風長君早夭士林痛惜向來同袍子如徳潤方公諸人多已貴顯使君方連蹇推遷三郡浩然無嘆老嗟卑之意其言論風防略於詩使君王氏爲太衝元邃是也長君名秉哲

後村集卷三十一

欽定四庫全書

後村集卷三十二

宋劉克莊撰題跋

跋聴蛙方氏帖

東坡穎師聴琴水調及山谷帖

櫽括它人之作當如漢王晨入信耳軍奪其旗鼓蓋其作略气魄固已陵暴之矣坡公此詞是也它人勉彊爲之气盡力竭在此則指麾呼喚不來在彼則頡頏偃蹇不受令勿作可矣但韓詩云濕衣淚滂滂坡詩前云彈指淚縱橫後云無淚與君傾或以爲復余曰前句雍門之哭也後句昭文之不鼓也結也非復也山谷帖𨿽止三行卄九字然爲人作墓志必咨問行狀中事亦可見前輩直筆實錄之意可以爲諛墓者之戒

蔡端明帖

蔡公詩云茘枝才似小靑梅蓋四月初四作四月未有茘枝所謂似小靑梅者乃一種似茘枝名火山亦佳品熟以五月間人不以爲貴也又一帖借六典劉茂才何人藏書乃富於蔡公耶騰本當作謄疑筆誤或通用也

蔡端明帖

蔡公歿將二百年宅相子孫寶其遺墨𨿽寸紙隻字亦補綴成帙如襲珠璧公之擇壻與壻之貽後皆不可及矣世傳第五倫撾婦翁張延賞輕子壻惜其未見此帙也

朱文公與方耕道帖

吾裏前輩方耕道耒乾道二年擢第歷仕有亷直聲受學朱張之門嘗從宣公辟爲湖北帥屬文公與之書云旣爲辟客有見聞當宻言又云當斟酌量度有益而後言又云若一言不契卽欲忿然引去則不可文公性方峻與它人言多勉其剛烈激發而與耕道言更欲其委曲和緩若耕道者可謂直諒之友矣按宣公少從忠獻兵間所交皆大儒名卿相耕道晚出一書生爾所見豈有超出宣公者哉然宣公懷必竭事必咨不以耕道之卑而不卽也耕道感激知已遇事無隠或因杯酒輒發或欲搢笏顯誦不以宣公之賢而不諫也昔孔明下教許州平幼宰之參署韓愈送河陽從事願處士無圖利於大夫長必求屬以自助屬必盡忠於其長古之道也若夫長之賢未至於宣公屬之賢未至於耕道各宜錄文公遺墨一通置之座右

予旣跋前一帖又讀別帖云聞所苦增進不勝驚憂又云欲助毉藥而不可得今那五十千遣去烏虖文公之金伯夷之粟也前帖見耕道之介此帖見耕道之亷遂並識之

南軒與方耕道帖

聞元晦在閩與陳丞相甚欵不知此公近來議論趣向如何此南軒與耕道帖也是時丞相方起帥金陵與歐公起帥太源時略同前輩尢惜晚節南軒之憂陳公猶韓公之憂歐公也及丞相過闕極論時事故南軒別帖云陳公入對有忠切之言使人愈增巖曕之敬又云元晦冩寄劉樞遺奏讀之涕零烏虖以正獻忠肅二公平生所立如此而識者必要其終而後定此聖賢所以臨深履薄至死而後已也夫

南軒送方耕道詩

漢魏以後士大夫風流掃地人物流品置不復論直以權位相操持桓溫謂孟嘉人不可無勢我乃能駕馭卿野哉斯言又以景升大牛況袁宏欲殺以饗士其去黃祖也幾希南軒先生人物之宗望臨一時辟一選人入幕其未至也望之不翅一日三秋於一尉之去登樓餞飲賦詩惜別韓子不云乎死於執事之門無悔也故南軒父子尢得天下士心忠獻之幕如陳丞相劉寶學張安國王嘉叟查元章諸公皆爲南渡名臣南軒之客若遊誠之方道耕之流官𨿽不遂亦介潔自守終身不可屈折烏虖盛哉

魯簡肅吳文肅宋次道帖

吳公大科宋公詞臣其翰墨不必更論魯公以彊諫直節名而詩律筆法精妙如此世所未知也此三帖皆與忠恵蔡公者今在方君審權家初君曽大父宙字子正爲忠惠宅相多収蔡公與其交遊帖𨿽寸紙隻字不失勤於李漢矣君珍藏之愈謹賢於王粲矣可爲爲人子孫爲人外孫者法式君自號聴蛙翁

蘇才翁二帖

二蘇艸聖獨步本朝裕陵絕重才翁書得子美書輒棄去書家謂才翁筆簡惟簡故妙聴蛙方氏所藏二帖前一幅眞才翁筆後幅錄杜詩者稍斷裂以爲才翁耶筆意欠簡以爲君謩耶字法差縱莫能定其爲何人書也然君家自河東轉運公珍藏至君凡四世自熈寧甲寅至今將三甲子可謂之故家舊物矣

劉原父陳述古帖

古靈公字不多見此帖姿媚如此可寶也公是先生帖才四十字詶對之語𨿽簡賓主之情甚眞尢可寶也次山小金紫公字名嶠爲太常寺少卿聴蛙君之髙祖父云

趙淸獻公帖

淸獻公世號鐵面觀其與小金紫公四帖情詞縝宻如此與靑雲得路而隔同年之面者異矣然金紫公所以爲淸獻所敬豈專以同年之故帖中如廢酤一節宜淸獻之心服也時淸獻守防故有貴部猶贑州可知之嘆後二百年贑宿重兵州計顓仰於酤日至數倍舊額未知有金紫淸獻輩人稍弛張弓之勢否覽捲慨然

陳了翁鄭介夫帖

右了翁介夫眞迹與故河東運判方公者公名宙字子正君謩之壻京認君謩爲兄及當國召子正爲農丞語不合僅七日去國惟其爲京所薄所以爲了翁介夫所厚也烏虖子正亦賢矣哉

余襄公帖

小金紫公仕仁皇朝所交遊皆天下第一流人余襄公亦其一也予從公之四世孫審權借觀諸帖僅見十數公眞迹聞韓魏公龎潁公諸老尺牘尙多散在族中法當裒聚入石名曰方氏帖

陳懶散王晉卿帖

前輩謂蘇才翁字筆意髙簡今觀陳懶散書亦然山谷云懶散得才翁屋漏法不知陳師蘇耶抑所謂暗合耶夫變眞爲艸猶厭難趨易耳若曰事忙不及艸書而艸之偏旁防畫反繁於眞字失之逺矣懶散字旣髙簡三詩亦妙王都尉傅粉貴公子醉夢玉簫錦瑟間者而艸聖傑然有王子敬張長史之遺意豈非納交當世偉人近朱者赤乎

題丘攀桂月林圖

余爲建陽令三年邑中士大夫家水竹園池皆嘗遊歷去之二十餘年猶髣髴能記憶其處丘君月林之勝則未之覩也圖以示余且抄時人題詠一帙偕來夫題品泉石摸冩景物惟實故切惟切故奇若耳目之所不接想象爲之𨿽有李杜之妙思未免近於莊列之寓言矣余旣退老無復四方之役深以不獲往遊爲恨君名攀桂方有志於科舉竊意其亦未能擅此一壑也姑書其圖後而歸之

跋許教一鶚廷對策

友人許君孟翀奉對大廷語直屈居第七聞者壯之子曰言之不出恥躬之不逮也君防旣痛斥淸臣祖洽他日所立必有以愧二人之面而服其心者否則天下後世將以我之所以責人者而責我豈不甚可畏哉或曰科舉之士志於得而已李葉之罪不在於少壯應程度之初而在於老壽已貴顯之後余觀二人仕宦最久皆磨礪新善洗濯前非之日也乃迷而不復流而忘返終其身而後止玆其所以爲可罪歟昔張安國對防譽檜旣魁天下大悔之後交遊朱張爲紫巖公上客亦安國也蔡嶷應舉時師了翁及貴欲殺了翁亦嶷也然則初節似文饒未足爲君喜晚節似安國君可不勉之哉

跋東園方氏帖

韓致光帖

當朱三飛揚跋扈時唐名公卿坐微忤而夷防者甚眾致光以一詞臣首觸虎狼之怒而去立節固已奇矣以偓集考之謫官經硤石縣天復三年癸亥也史言天祐二年復召爲學士偓不敢入朝挈其族南依王審知按天祐二年弒昭立哀政出朱氏尙能召致光還禁林耶謂之不敢入朝得其實矣至謂依王審知然審知據福唐致光乃居南安曷嘗遂依之乎士大夫處亂世鮮能自保緇郎璨賊至於賣國與人亦有植立於暫而攺化於久者馮道相數姓不以國破君辱爲戚而以官穹年髙爲樂楊凝式諫父之語壯矣旣而身歷五季每一革命則一進官終於太子少師致光自癸亥去國至甲戌十有二年流落久矣而乃心唐室終始不衰其自書裴郡君祭文首書甲戌嵗銜書前翰林學士承防銀靑光【闕一字】大夫行尙書戶部侍郎知制誥昌黎縣開國男食邑三百戶韓某是嵗朱氏簒唐已八年爲乾化四年矣猶書唐故官而不用梁年號賢於楊風子輩逺矣宋景文修唐史合列於司空表聖之後不知何以不収豈爲香奩集所累耶慶曆中詔官其四世孫奕足以勸忠臣之後矣奕家有致光手冩詩百首刻於溫陵以碑本與墨林方氏所藏甲戌祭文並觀偏旁防畫無豪芒差其爲致光眞迹無疑烏呼以致光晚嵗大節如此而世徒以其少作疵之故曰君子不可不早有譽於天下也

蔡端明書唐人詩帖

右蔡公書唐人四絕句劉禹錫一李白二杜牧一後題慶曆五年季冬卄有九日甘棠院飲散偶作新字是嵗公年三十五以右正言直史館知福州初疑甘棠院在何處而嵗除前一日觴客結宇其間後訪知院在郡圃會稽亭之後公集中別有飲甘棠院三詩則在郡圃無疑矣此一軸大字極端勁秀麗不減洛橋記沖虛觀詩在普照會飲帖之上劉詩二十八字濃墨淋漓固作大字常法及李詩則筆漸瘦墨漸淡至牧詩愈瘦愈淡然間架位置端勁秀麗與濃墨淋漓者不少異在書家惟公能之故公自云蓋前人未有又云珍哉此字墨林君家藏蔡字多矣小楷以茶錄爲冠眞艸以千文爲冠大字以此帖爲冠內淮水東邊舊時月今作惟有淮東舊時月云想衣裳花想容今云作葉解釋東風無限恨脫恨字往往飲後口熟手誤爾

跋林竹溪禊帖

斷石本

此帖與余家所藏斷石本防畫無毫髮異定石羽化之後贗本盛行而眞贗遂易位矣竹溪其珍閟之十五城勿輕換

定武本

初薛氏子竊去舊石刋此本以代之今士大夫家藏及都城鬻書人所貨皆薛氏子續刋本也竹溪此本亦然去斷石本逺矣

三段石本

此婺州倅防本也前輩評其有定武典刑石初爲三號三段石本亦爲梅花本後裂爲五餘家兼有此二本石今不存矣

林竹溪書畫

伯時臨韓幹馬

此畫元中題老杜贊於前伯時自跋其後元中小楷有名伯時行書間見諸帖參校與此軸字無小異字眞則畫眞矣或言伯時畫以紙不以絹以墨不以丹靑此用絹又著色何也余曰臨韓幹馬欲其肖幹若用素紙不著色是伯時馬也豈曰臨幹馬哉

戴嵩牛

曹霸韓幹以畫馬遇開元天子崔白以工翎毛待詔熈寧易元吉以畫猨防光堯賜詩戴牛𨿽妙乃未爲人主賞識若非吾輩田舍漢殆無人領略此黑牡丹也

王摩詰渡水羅漢

此軸必有十六僧所存者卷末三僧爾王摩詰三字恨無摩詰它字可參校上用圓角印其文爲埜釋豈摩詰別號耶世畫渡水僧或乘龍或履龜黿類多詭怪恍惚不近人情今最後一僧先登於岸𨿽目視雲際鶴然脫衣坐磐石上欠伸垂足若休其勞苦者前一僧未渡才數寸淺水而中一僧乃倒錫杖以援之三僧者皆至人大士而涉川之際謹重如彭祖之觀井曷嘗以蘆渡杯渡爲神哉烏呼此固非摩詰不能作歟三僧者抑禪家所謂老古錐歟

江貫道山水

故參與莊敏龔公家有江貫道山水一巨軸用疋絹作其布置疎密防綴濃淡與竹溪此卷皆合但巨軸之後有葉石林陳簡齋詩跋龔畫今在其外孫方君采處貫道名參衢人其畫因石林得名南渡召至杭未見一夕卒彼挾一藝而進使見思陵不過待詔尙方或賜金帛防天一笑而已然命薄如是士之遇合有大於此者果可以智力求哉

厲歸眞夕陽圖

此畫不待摸冩靑山猶銜半邊日之句而卷中自有蒼然暮色畫家以韓滉戴嵩牛爲神品厲道士唐末五代間亦以此技擅名其妙不減韓戴非近時範顚輩所敢望但輕蓑短笠日與觳觫君相周旋乃在野明農者之事竹溪方當駕天廐之飛黃行緑槐之禦路顧珍惜戴厲二畫嗜好如此毋乃侵余之疆乎昔徐師川拜內相子蒼寄詩云尙憶平生故人否夜驅黃犢過田間竹溪它日坐摛文堂艸制罷展捲觀畫無忘老夫

韓幹三馬

龍眠馬於今未易得況幹馬乎以畫家記載考之幹仕至太府寺丞此題云韓將軍筆幹畫馬師曹霸霸仕至左武衞將軍然則稱將軍者霸也疑子中誤記按子中元丰間爲禮官當使髙麗辭行謫監杭之樓店務淸獻餉畫當在此時或曰淸獻亦厚子中耶余曰子中在紹聖以前其議論未嘗不是洓水而非荊舒厚坡公而薄亶定未出元祐老姦之語也未擲筆而發名節掃地之嘆也淸獻安能逆料其晚節乎因子中父子題識反爲名畫之累

信庵墨梅

京洛貴人所愛金盆盛牡丹爾信庵乃以防務余間爲梅冩眞其蒼枝老榦槎牙突兀者元暉宣仲不及也其繁葩疎蘤幽妍方潔者花光補之復出也烏呼其身廟堂而心巖壑者歟頃當國宰相欲求公一筆公怒曰趙某爲某人畫梅耶公靳寸墨不與宰相顧肯累紙以贈故人此其所以爲一代之偉人歟

李伯時畫十國圖

十國者日本卽倭國於闐在蔥嶺北三童國人眼皆有三睛童曈通用此誤題爲三腫日南古越裳氏唐爲驩州天竺卽漢身毒國拂菻一名大秦一名犂鞬女國有二一在扶桑東一在蔥嶺南堅昆在康居西北波斯在達河水之西又一國失其名皆去漢唐舊都萬餘里然日本日南波斯至今猶與中國相聞則所圖亦非虛幻恍惚意貎爲之者其王或蓬首席地或戎服踞坐或剪髮露骭或了髻跣行或與羣下接膝而飲或瞑目酣醉曲盡鄙野乞索之態惟天竺者乘象往往國俗皆然不必文殊普賢也荒逺小夷非有衣冠禮樂之教而其國人所以奉其主者甚恭或執蓋或奏伎或獻寶或雅舞或膜拜或進酒或扶上鞍其笙簫皷罇罍牲菓之類亦與今同又一國不知名者爲鷙獸將犯穹廬或張弓抽矢或徒手欲搏之狀華人尊君親上者無以加也畫外國人物非一家精妙鮮有及此舊題云李伯時學吳道予畫按梁元帝自畫職貢圖至唐猶存似非道子作古竊意此畫源流甚逺畱觀數日以歸竹溪

米南宮帖

光堯尢喜書畫恨不與王太史米南宮同時世所謂用徐師川爲執政以其舅擢元暉爲侍從以其父余曰非也師川不踐僞楚之廷掛冠而去元暉父子皆宣仁後外姻光堯方崇奬名節方修復元祐政事故二人者俱貴顯豈直以詞翰之工乎此卷字旣雄拔父書子跋尢可寶愛

跋放翁與曽原伯帖

余大父著作爲京教考浙漕試明年考省試呂成公卷子皆出本房放翁與曽原伯帖主司劉某天下偉人也故足以得之家藏大父與成公往還眞迹大父則云上覆伯恭兄成公則云拜覆著作丈時猶未呼座主作先生也成公父蒼部娶茶山女原伯茶山長子名逢官至大理卿仲躬次也名逮官至侍從皆成公母舅放翁學於茶山喜成公得薦書賀原伯如此余爲儀眞掾原伯孫黯字溫伯爲楊子宰出此帖於縣齋余曰君収放翁帖千百紙此幅關我家門戶盍輒以見恵溫伯不與後與溫伯同朝求之復不與晚使江左與溫伯書公初見帖時餘才三十今遂六十君且八十不得帖死有餘恨溫伯亦愴然緘帖餉余帖內云叔遲者茶山季子也名迅樂道者溫伯父也名槃溫伯擢第人物髙雅詞翰精麗有晉唐風韻放翁嘗舉自代今掛冠居越上初茶山深於禪學厚勤杲二公故叔遲入山訪杲茶山有詩哭勤前輩不獨篤於師友其於物外髙人亦極其惓惓今士大夫不復然矣

跋舊潭帖

潭帖素爲坡公所賞以爲希白得字神有江左風味比淳化待詔所摩爲勝世俗不察爭求閣下本誤矣以余所見潭帖凡有數本有絕佳者有稍殘缺者有行數不同者有漏落數行者時謂劉相刋二本一畱郡一藏家而後人翻開於黔和等州者又不知防本也於十卷之末或題云慶曆五年或云八年或云六月或云季夏或云摸勒上石或無上石二字或云重摸若以八年者爲重摸則五年下亦有重摸字不應一年內已摸而復摸也內第三卷

爲山濤帖末有風筆惻感之語容齋遂筆已嘆其不成文容齋知其一爾此卷謝帖云執筆惻感今至執字止濤帖云風尙所勸云今至風字止卻移筆惻感三字在濤帖之後移尙所勸以下十九字在欣帖之後又第六卷

右軍字先後失次尢甚帖字屢經臨摸固已失眞劉次莊釋文𨿽有未盡亦十得五六加以陳去非黃長睿施武子更疊考辧十得八九若潭帖乃悉顚倒而錯亂之防成異域神咒矣往往刋帖之時不敢比擬尙方欲自爲帖但異其行數可也亂其文理不可也豈劉公本非博雅或貴重不暇參校或希白𨿽工於摸字而拙於尋行數墨歟鐫刻𨿽工如不可讀何坡旣推潭勝閣近時陳師復善書亦於閣帖有異論余恐蘇陳所見非眞閣本爾眞者或七八行爲一板或十六七行爲一板皆廷珪墨摸印其墨如漆字猶丰艷有精神蓋熈陵八法旣髙王著輩亦精其技摽題可見非希白敢望舊臨江非不善失之險薄刻削去閣本逺矣帖家故當以閣爲祖絳次之舊臨江次之潭又次之武岡又次之臨江佳者可亂閣武岡佳者可亂絳汝鼎拙野無以議爲也余晚得一本乃以舊潭剪碎按釋文排比裝背歷歷可讀必一老士人舊物惜不令希白見之

跋馬和之覓句圖

夜闌漏盡凍鶴先睡蒼頭奴屈兩髐煨殘火此翁方假寐冥摉前有缺唇瓦瓶貯梅花一枝豈非極天下苦梗之人然後能道極天下秀傑之句耶使銷金帳中淺斟低唱人見此必發一笑

跋石鼎聯句圖

此必是臨李伯周忘機本子其摸冩侯劉二子始而倨傲旣而唱詶俄而立起又俄而屈伏又俄而避席鞠躬欲罷不能末而困睡睡起覓道士不見與道士終始雍容崛彊之狀極得韓序之意余欲記以一詩未暇也

跋楊通老移居圖

一帽而跣者荷藥瓢書卷先行一髫而牧者負布囊驅三羊繼之一女子蓬首挾琴一童子肩貓一童子背一小兒一奴荷薦席筠籃帛槌之屬又繼之處士防席執捲騎驢一奴負琴又繼之細君抱一兒騎牛別一兒坐母前持箠曳繩殿其後處士攢眉凝思若覓句然𨿽妻子奴婢生生服用之具極天下之寒酸防縷然猶蓄二琴手不釋卷其迂濶野逸之態每一展玩使人意消舊題云楊通老移居圖不知通老乃畫師歟或卽卷中之人歟本朝處士魏野有亭榭林逋無妻子惟楊朴最貧而有累恐是畫朴但朴字契不字通老當訪諸博識者

又題

余旣書此跋明日偶翻故紙得朴集洛人臧逋爲序言其琴酒自娛李翰林淑表墓言其好方藥又朴絕句云一壺村酒膠牙酸十數胡皴徹骨榦隨著四防帬子後杖頭挑去賽蠶官放翁跋云四防卽處士之配蘇嶠季其家有處士夫妻像野逸如生凡集所載與捲內物色皆合騎牛者四防作詩送朴赴召者也

跋石虎禮佛圖

石氏自勒已敬重澄公至虎尢加崇奉澄公坐磐石假寐一人合爪致恭旁二雛一持香合一持巾立其後勒至是老矣合爪者當是季龍二雛當是宣韜兄弟虎罪當萬段果有佛教必墮惡趣猶欲求福田利益乎想見入山作禮時祼屍抱橋柱同气相夷滅境界歷歷在澄公目中矣此畫乃夾漈公舊物聊存之

跋明皇聴圖

張祐所謂閒把寧王玉吹者虢韓兩姨也安敢當禦榻而坐乎此背面橫篴三郎曲肱而聴綽約執板其傍而節之者其爲玉環無疑也

後村集卷三十二

欽定四庫全書

後村集卷三十三

宋劉克莊撰祭文

祭趙仲白文

烏呼仲白有馳騁當世之志而欲行輒躓有蕭防出塵之韻而欲隠不遂身居防市而健羨泉石家無米鹽而喜談文字年逾四十或挽之仕果觸上官見捃獄吏放詘十年攷訂百氏新注聃書自解易系稗官野史冡書枕記星數之學醫卜之技鬼神幽頥虫魚碎細人浩刼以未睹子一覽而黙識漢庭諸老惜子中棄或爲訟寃或請贖罪覉旅長安薪炊罕繼放浪淮海吟哦不廢近書未幹逺訃忽至初傳丹毒又云風痺聞之驚倒彈指出涕烏呼悲夫玉樓之文淸廟之器昔何辜而挫辱今何譴而夭逝豈名盛之作祟抑才髙之爲累嗟予與子猶如昆弟夜讀共燈春遨聯轡間與子處子夕不寐跏趺叩齒呼吸導气金石之劑亦頗服餌自言所學甚神而祕忽焉淪謝意者仙蛻疇昔樽酒從容言志誅茅卜鄰入林把臂制山人之巾褐創精舍之枕被子長往而不返予獨立而無對詩筒永已柴扉長閉予倡孰和予忘孰記子之後事差彊人意婦如徳曜可以守誼友如山公可以托嗣植君門戶立君墓隧余𨿽才盡可述銘志寢門一慟冀子不寐烏呼悲夫尙享

祭丰宅之郎中文

惟公忠誠對越气力任重米鹽碎務一覽黙誦軍國大疑半語折衷有爲必成所發立中究觀平生皦如星鳯賢人落落公則嚴奉纎夫赫赫公所嘲弄白頭乘邊值時倥傯聚拾潰失鎭壓澒洞奮拳走敵雪涕誓眾恩能懷徠智可操控書觝和議羣口方哄奏繩大將天顏爲動淮淝旣防移守鐵甕朱幡甫志白雞忽夣士亡砥柱國僕梁棟烏呼哀哉愚嘗評公英偉宏縱睥睨楚漢越軼晉宋海鯨天馬不可覊鞚元龍越石千載伯仲凡公所至輒以從容愚性直議法讞訟大或苦爭小亦防諷人曰乖忤公每采用片詞隻字廣座吟誦悲夫已矣反袂長慟公方貴仕不蓄餘俸收煙聚族有無通共越上田廬不過茅葑上聞公訃下詔給賵庶幾墓檟賴以封種愚屏空山瀕於饑凍防莫臨弔復阻送緘詞入浙維以抒痛烏呼哀哉

祭方孚若寶謨文

嗚呼士患白首無聞於世公未三十立奇節取顯仕自江湖嶺海外至荒徼皆喜道其姓名何其鋭也然甫四十而廢廢數年而死又何脆也烏呼人才實難天之生公若有爲矣夫予之以如是之才則必深培而厚植之以冀收其柱石棟梁之用今也敷榮暢茂於其始催殘夭伐於其後抑不知天之生公竟何爲乎烏呼開熈遣使舉國莫行公馳單馬三渉邊庭嘉定告警諸將閉壁公無一兵自請出戰方其發獨見於羣疑之表立軍於眾怯之內孰不聞風聳慕以爲天下奇男子也及夫時攺事定人心一變宻者指其疎斂者議其放約者病其侈而公以不用死矣蓋大將軍薄賞蘇武漢儒議陳湯傳介子徼功生事自古則已然矣公何恨焉陳元龍劉越石豪宕無成周瑜龎統不待老壽有才而無命有志而無時若此者亦多矣公何恨焉余之所以深悲極痛者士旣不遇退於家老於鄕吟嘯於某水某丘若竹林蘭亭之遊亦先賢之髙趣也今又不然而今而後泉石竹樹雲煙風月皆寂寥而無味矣是進不得伸其有用之志退不得全其無用之樂豈非所謂深悲極痛者乎公沒旬浹小君偕逝髙年之母防然獨存語之土木猶當流涕況平生交友之情哉烏呼昔與公飲常恨酒少今舉此觴公不能釂烏呼哀哉

祭李蘄州文

嗚呼蘄黃之禍尙忍言哉敵掃其眾然而來君方戍蘄蓋已屬疾扶舁登陴防犯矢石眾欲潰去君守愈堅弓盡皷竭握拳誓天孤城可隳大節不毀朝服拜闕談笑卽死嗚呼有國家者尢寶忠臣歷攷載籍代不數人武夫粗暴文吏縮瑟平居掉舌臨難屈膝惟君所學厥有師承綱常之理講貫素明闔門狥義甘如飴蜜國人相弔行路涕出嗚呼阿世之學或以取封君老不合轅固申公棄郡之責無過少貶君死不去張巡許逺充志與气人之所難全名與節天之所慳沒於牖下滔滔皆是孰史有傳孰廟有諡嗚呼哀哉士失砥柱國亡金城臨風一哀非爲交情聞君有子天意可見堂堂如生歆此菲薦嗚呼哀哉

祭方武成文

嗚呼寶謨之喪萬里遣訃君棄其孥跣足不屨旣疥遂痁尙宿葬處我勸君歸深山風露君殊自彊手畢壙戶舁疾返苫醫庸藥誤首投承气暴下如注田傁煮葠利止熱去又易浙醫奄至大故惟君之病我知其緒伏於奔喪作於發墓嗚呼哀哉君之雋敏鮮有儔比寶謨謂我兒學於爾我謝不敢君進未止虛空幻成平地突起曽幾何時欲摩余壘天奪乃翁尙有吾子今也復夭萬事已矣遺言瑯瑯托我以死門前賓客昔多如市身後人情今薄如紙覆此一觴老淚翻水烏呼哀哉

祭李尙書文

嗚呼公積三十年威望而後出當重任轅門初建諸將震詟檄書一出中原響動其事偉矣然而兵少備眾財狹費濶外叢艱梗內闕調燮方開其首識者固慮其尾矣嗚呼士幸敵弱奮髯裂眥當其鋒鋭遏之莫止及旣衰竭鼓之弗起叫呼者噤虛驕者餒公方席槁自貶詞義堅白握拳誓眾忠憤激發悵時賢之莫助援先民以自擬可謂天下之卓識人臣之盛軌矣嗚呼宴安者鴆毒也敵國者外懼也自公與敵對壘習卒於鬭而將帥出矣習士於險而人才見矣敵𨿽歳入滁楚告防也丰濠堅守也蘄黃無恙也彼之統軍貴壻輿屍授首也山東之僞守若論魚貫面防矣夫兵有利鈍慮有得失古之論者必參攷也若乃置利而責鈍掩得而疵失則自管樂以下其得爲全人者無幾矣何獨於公然哉烏呼初誤泗上末警宣化彼媚公者借口未已中渡之役豈公實使患則公當釁匪公啟彊歸璽出人享其利鉦動鼙震公受其詆是固可痛矣古之人有訟鮑宣者有救房琯者今也身任淸議而淸議不能伸公之屈力援名流而名流不能辧公之毀蓋有背惠以市進和聲而助訿者矣不亦可痛之甚者乎𨿽然國家南渡百年士大夫皆以爲非和無以立國至公遂破其論異日秉史筆者書曰絕幣自立由李公始嗟夫斯亦足矣嗚呼公之晚節浮沈寓裏霜顱雪頷闔扉隠幾我來剝啄公尙倒屣別去幾日逺訃入耳蒼生之望竟絕於此我賤且戅公視猶子豈無忤觸人慍公喜偸生視景莫從公死南歸哭公僑寄客邸蒓鯽之奠弗能具禮有香一銖酌以澗水公茹其誠不吐其菲嗚呼哀哉

祭袁侍郎文

嗚呼先生以性學而先鳴罹黨部而中廢使蕭然而終身視顏曽夫何愧迨渉華皓之年始遇休明之世旣闡迪於奧理亦紓發乎讜議蓋陰扶黙贊莫測其淺深而明辯顯諫猶著其一二嗚呼前輩出處莫不有義若先朝之楊尹皆白首而得位𨿽一時防君子之福然後世責賢者之備昔愚於先生也惜逢辰之已晚今愚於先生也愴行志之未遂嗚呼哀哉先生於愚素有恩意昔叔孫之弟子幸厥師之引類古莫不然愚則異是當先生之光顯不規進而諷退毎羞稱王吉貢禹之爲而喜誦疏傅賀老之事嗟恩深之難報慙語淡而少味不然則十年之間蹤迹罕至豈其尊翊於寂寥之時而簡惰於隆盛之際嗚呼先生云亡海內短气聽瑯瑯之如在瞻堂堂之永閟莆斳修阻莫視殮竁皦日玆觴將以哀涕烏呼哀哉尙享

祭李監丞文【東】

嗚呼歳在丁丑齊魯始通公有憂色拂袖幕中餞公江亭徘徊握手曰余莫爭冀子求救公去奚智我畱奚癡厥後公言皆如蓍龜歳晚樂南道出石鼓公擁旌旗來訪逆旅公發愈白我顏亦蒼樽酒話舊意气慨慷自爾以來公益貴顯有所平反有所舉按公之器識蔡謨右軍公之風采範滂王尊人物然公豈易得酸風吹訃壯夫淚滴公年非夭公位不卑公子甚賢而我何悲然公純孝有百歳母怡怡色養諄諄夜語天道何如使母哭兒止見潘輿不見萊衣烏呼人世蓋多缺陷公達此理往矣毋憾尙享

方孚若掩次祭文

烏呼公忤某人時方盛年因某廢公廟堂之權某貴須臾浮雲飛煙公先某死則有數焉廢公者人死公者天公固達者含笑入泉曩營西峬蕝識儼然日吉時良歸於新阡烏呼悲夫往公無恙賓客滿堂一客不至公不釂觴今日原頭拊事淒涼送車蕭瑟悲風白楊公昔非存公今非亡彼則媮矣於公何傷我懷平生耿耿不忘白髮縞衣哭聲最長烏呼哀哉

祭方氏表弟文

烏呼吾念伯姊歸汝季女不腆賫裝散如風雨吾謂吾女必敬無違冀汝老成身修家肥汝復何爲以鴆爲餌母愁妻泣汝弗攺嗜腸腐色敗亦更數醫銖劑石酒良術莫施烏呼伯姊何罪季女何負門戶奚寄兒女誰撫汝之二親並汝三喪卒哭之內當卜竁藏兒大從師女長擇匹猶有神此語可質吾老多感逆境臨之覆此一觴汝寜不知嗚呼哀哉尙享

祭趙縣丞文

烏呼自君移疾僕輩私憂朝傳甚危暮說已瘳步武漸輕判押亦好醫來諗我君將謁告及此再病同列罔知欲往候君君居房帷中澣入視不可爲矣躊躇不寐若待猶子細君在疚賢嗣未來鄕路然行路共哀僚友之情譬之昆弟所愧力薄莫相從事縞衣相率哭君寢門將此掬淚祖於九泉烏呼哀哉

祭傅諫議文

嗚呼元祐名臣之事業靖康使臣之節誼與公論諫之精忠出處之大致信前後之相輝亦今古之鮮儷初權臣之用兵公奉使於湖外倘片詞之投合則富貴之立至乃言首事之非甘受沮軍之罪迨寧皇之更化公入遷於諫地若少貶以狥時可平挹於髙位而又堂堂伏閣之疏凜凜延英之議寖上咈於廟堂復內觸於宮寺及旣去而復召遂累辭而不至嗚呼使公之言用於開禧之末則生靈無丙寅丁卯之厄用於嘉定之初則朝廷享至和嘉祐之治柰何動落落以難合每飄飄而髙逝此識者尙論斯世安危理亂之機未嘗不有感於公行藏用捨之際烏呼公之退休垂二十禩山林之趣愈深而君親之念不廢其於善類之離合治道之隆替邊事之動息朝廷之廢置儼端居而黙思或展轉而不寐𨿽迹疎勢隔難疾聲而大呼然慮逺憂深常太息而長喟逢眞主之龍飛首賜環而趣對上側席以良久公循墻者數四曰衣冠之久掛曰筋力之已瘁獨諄諄之手疏尙惓惓乎時事始優遊而防入終鯁峭而直遂蓋忠勤懇惻救焚拯溺似溫公之學衝澹峻潔髙舉逺引則蜀公之志至於拖紳一表奮發蹈厲殆房喬徵遼之餘論抑子囊城郢之遺意千載之下仁人志士讀之者必欷歔而流涕烏呼道術裂而人才駁學問偏而气質泥騖功利者鍥薄談性命者迂滯卓哉我公純粹全備崇雅道而傍通流略尙理致而不廢文字故能學貫百家文髙一世在朝爲爭臣在外爲循吏觀公平生英偉毅意秋霜烈日凜乎不可防然光風霽月卽之而甚易率禮如拘臨事如悸執謙如虛持敬如畏發於方寸塞於天地烏呼衣冠禮樂之所宗典刑文獻之所寄社稷生靈之所屬消長治忽之所系方龜吸而鶴峙忽山頽而星墜烏呼悲夫我昔狂簡公獨賞異每呼以忘年之友欲養爲有用之器旣磨礱其麤鄙亦發藥其昏憒及夫晚節奉詔引類公剡四人我忝一士遺言在耳遺書在笥公今已矣拊膺反袂痛故老之凋盡悼餘生之淪棄烏呼古之人古之人或殺身穿冢以殉死或逾境越邑而赴義今爲五斗米之役坐阻一束芻之酹呼天不足以泄哀竭海不足以續淚惟丹心之可鑑況英爽之不昧烏呼哀哉

祭防漕王中甫文

烏呼敵窺宣化黑幟如旗升人夜驚縛筏濟矣羽書蠟彈來如激矢嗟我與公一夕九起江風刮面淮雪裂指調發處分頃刻千紙設艘防隘募士斫壘我方撓怯對食忘匕公愈閒暇削脯行醴及夫解嚴防旗送喜公戍漢江我屏田裏嶽祠甫期公使防子靑袍如故公已龜紫書來訪舊淸言亹亹昨逢峽舟手提牘尾公健我衰痛牽腰趾蜀丹甚靈邛竹尢美多病所須惟此而已公沒歳余貧缺奠誄一朝二物西來萬里發書長慟公止於此悲夫千載而上毫分發理三邊之事目擊身履人怠我奮人動我止其才精練其器瑰偉竟復何爲激電逝水烏呼往哭立可二孫稚齒後哭次魏惟孤女耳公有英嗣珠朗玉峙方彼二人公爲不死同時幕府凋落無幾矢詞泄哀公其歆只嗚呼哀哉

亡室祭文

烏虖君之靜專衝澹傳之於家溫諒慈恕得之於天故爲女爲婦而孝爲妻爲母而賢余渉世之齟齬偶與君而周旋北冒兵鋒南騖瘴煙漓江觸石松灘覆船蓋艱難險阻悲憂恐怖余不能不動於詞色者君處之而恬然追記平生嘉話善言余之疾痛以君爲箴砭余之褊急以君爲韋悲夫白首同歸余與君之願也三十九而夭四十二而鰥尙忍言之悲夫伊人何辜異疢縈纒卑詞婉气而使之語蹇規行矩步而使之足攣余獨怪夫悍且健者之不病又竊覬乎仁且病者𨿽癈而久全夫何一旦奄隨逝川悲夫君之至性世所罕見余之先君君之聖善宰木已拱君每追憶必欷歔而涕漣及乎屬纊气息如縷尙於姑與父致其惓惓君之息十有八矣猶執手抆涙不忍訣者得非以其羸弱而可憐悲夫人生危脆忽如埃煙余奉母於髙堂君從舅於九泉截一身之半體抱千古之永寃余久倦遊從玆歸田願慈君之息至沒身而愈篤藏君之槖待子婦而後傳營家山之一丘築精舍之數椽生當讀書種樹於其間歿當尋同穴之盟焉悲夫百齡同盡誰後誰先誓畱面目見君黃泉烏呼痛哉

亡室喪歸祭文

烏呼傳捨暫殯蕭寺寄菆是二說者未言鼻酸君之介弟與君愛子日吉時良防匶還裏烏呼吾妻死別吾子生離悲夫柰何天實爲之先人敝廬有圃與池君其往哉以需余歸

還裏祭亡室文

嗚呼他日我歸鵲噪荊扉君與兒女笑語牽衣今日我歸室虛無人君兒苴麻君榻凝塵料檢巾笥皆君手迹按行井臼皆君區畫窮民有四鰥居其首沈憂損人懼不能久君旣長夜我亦中年昔慕伯鸞今師幼安爲兒覓婦爲君築阡然後餙巾以俟命焉嗚呼哀哉

祭陳北山文

惟古聖賢百行兼該精者爲徳麄者爲才嗟後之人質偏器小傑才旣稀全徳尢少惟古文章六經具垂謂之立言亦曰修詞嗟彼之儒外文求理理旣茫昧文亦骳骩堂堂北山庶幾於全稟之天分得之師傳少參張呂歸於朱氏性命之大事物之細負其魁磊進輒不容退無寸柄爲世所宗以徳用才無迹可議以理貫文不斲而粹華軒非泰陋巷非臞朝野偉人東南大儒平生論著皆有防防扶聖之脈探經之髓發舒其華培漑其根鯨掣虎嘯風濤吐吞三十年間碑板溢出人獲一字價重金璧臯陶九徳孔孟四科豈無它人孰如公多耆舊凋零賴有公在西風吹訃海內悲慨昔先君子與君同盟愚幼無知蟬噪蚓鳴流傳達公爲啟玉齒每云今世獨步惟子晚畏言語終日病瘖公書來勸姑飲勿吟永焚筆研時引杯勺佩公良箴匪曰善謔我歸後村公葬墨溪豈無蒓鯽道逺莫賫顧瞻蟇陵獻誄與挽哀𨿽如新禮則已晚嗚呼哀哉

亡室掩坎祭文

子有慈父又有老姑愛憐其子賓友其夫云何屬疾有寢無寤人世一瞬夜臺千古壙土燥溫萬金難求謂善無報視此一抔古人有言死則同穴嗟余與子暫暌終合吁寃徹天滴淚入泉冩哀一觴抱痛百年嗚呼哀哉

祭外舅文

惟公稟天地之沖和踐聖賢之中庸靡煩矯揉而與道合不立標的而爲物宗究觀平生出處雍容來如祥麟去如冥鴻祿豈必厚位不待穹二頃之田環堵之宮視觀廟之岑寂等臺閣之顯融造皇上之訪落捜巖穴而一空嘗累徵而莫致信獨見之鮮同昔有兩生今復有公𨿽進無圖回事業之柄然退有扶持名教之功取諸人者甚廉報於天者宜丰何八秩之甫開遽兩楹之告凶蓋自童至耄制行無玷者學力之到自病至死持敬不惰者定力之充嗟夫自我登門二十年中恩我教我慈愛最隆挹淸標而立懦扣精論而擊防浴曽防於沂水坐光庭於春風屬我悼亡覺公情鐘憫靈照之先逝痛孟光之不終豈致疾之有因徒飲恨於無窮嗟夫賓榻塵凝家墅苔封它日重來空愴遺蹤舊悲未平新憤塡胸不腆玆觴敢吿哀恫烏呼哀哉

祭胡仲方尙書文

烏呼挹公風標彥輔叔寶聽公議論興公逸少捉麈笑談刻燭倡酬公非今人晉第一流久掾公府新美世事再長槖班裨贊國是眾所期公與公自期下卑嚴徐上扳龍防如何十年捲懷去國晚𨿽徵還曽未安迹髙爵崇秩固無一虧盛心懿識有不盡施自幼識公今我一老惟公規模我所深曉欲以安靖銷弭塞氛欲以整暇應酬世紛杯酒非酣幅巾非傲有所陶冩有所賞好嗟乎斯人奄忽九京空懷積疑無復細評古人千里素車白馬我足如縶我淚如防嗚呼哀哉尙享

祖奠外舅祭文

小人曰死君子曰終公𨿽云亡詎與眾同一代勝流百世淸風天壤有敝名徳無窮悲夫歲歲年年一來訪公今日何爲縞素郭東我返自崖公歸於宮九原不隔一念可通烏呼哀哉

祭陳師復寺丞文

於乎律已伯夷之淸待人太丘之廣臨民子產之愛立朝汲黯之戅若不能言而盡該貫古今之義理若不勝衣而有負荷天下之力量拂袖歸來朝野想望踐聖賢之榘矱化州邑以亷讓訓子弟於家庭聚秀孝於里巷有通體於誠實無一毫之矯妄有終身之戰兢無跬步之怠放善類以爲宗主學者以爲師匠皆謂其享彭聃之髙年踵韓呂之世相夫何一夕遽得防恙方親朋之來問覺神气之猶王曰大丈夫臨危噤國事之莫吐安能與兒女吚嚘涕泣於袵席之上嗚呼斯人毅忠壯嗜道義如膾炙輕名利如糞壤使其耉老不過菜羮脫粟味臞儒之樂深衣大帶爲後生之唱然猶摧之暴而奪之速豈非蒼生之無祿斯文之將喪某少小親炙平生敬向非止涉其籓籬實深造其函丈理無防而不講事有疑而必訪忽山頽而哲萎將安放而安仰陳寢門之薄酹庶魂識之來享嗚呼哀哉

祭胡伯圜尙書文

嗚呼本朝人物多出江鄕廬陵一州魁傑相望前歐後胡骨朽名香公與少公蚤相頡頏故家文獻中朝典常並奏壎篪互爲宮商里人皆曰淡庵不忘三十年間更疊翺翔虎節麟符臺斗文昌國有喬木民有甘棠世人皆曰忠簡有光烏呼諸公逢辰樂飲滿堂公來何晚須鬂如霜憂時切望古慨慷當世人物髙下短長气力所噓衡尺所量眾不敢援橫身主張上或未知極口薦揚天下桃李多出門墻使公盡用必扶忠良公道必開國勢必彊柰何一夕騎箕帝傍烏呼昔我尙少從公南昌厥後追隨於升於湘公不相吏吹笙鼓簧我官建溪飛語中傷眾競闗弓公以身當流涕止之納矢於房晚觸禍機無地退藏公語諸公弱羽已瘡禹錫有親朱云素狂幸小寛之俾謀稻粱汲引一念至死不忘烏呼天將否我絕其津梁追憶平生驚呼熱腸在昔先民匍匐赴喪我有掬淚欲灑帷牀紅巾滿山道梗歲荒葬以曷日冢以何岡日往月來蒓鯽莫將避謗謹語又闕挽章負誼辜恩心折涕滂西望長號姑覆一觴此身未隕此願或償烏呼哀哉

祭周淳仁文

烏呼始聞君貶彈指失驚相去萬里不知罪名後聞君訃反袂涕流亦罔知君委蛻之由烏呼哀哉昔有二士太白子昂拔起詞林虎躍龍翔一斃圜土一謫夜郎千載而下猶爲感傷若夫不爲永王所污而受嶺海之竄非有射洪之富而爲獄吏所酷哉此寃貫於彼蒼我擕遺墨白之玉堂相與經畫致君之喪友朋之誼莫施毫芒俟君返骨當相竁藏烏呼哀哉

寺官祭眞參政文

烏呼四科九徳自昔難並人得一偏公集大成穿鑿之學畔師離經公獨純正南軒考亭纂組之文練薄縑輕公獨雄渾眉山廬陵蚤歲來儀朝陽屢鳴元城了翁公之直聲中年袖手俟時之淸君實晦叔公之重名白首還朝化瑟初更吾君前席久不見生吾相開閤虛左起迎執筆玉堂開卷邇英三月初吉始畢文衡將授以政撰日吿庭乃於此時諗疾予寧一身安否一國笑顰帝有恩言寛慮嗇神眾願有瘳起而經綸柰何蒼天奪此偉人下孤輿望上惻聖情國有議論誰爲將明民有利害誰爲罷行吾黨之士誰爲統盟後來之俊誰爲作興意者世道消長相乘復疑天意未欲治平嗚呼萬世之標千載之英今其已矣行路嗟驚況侍班聯久親儀刑相率一哀心折涕零嗚呼哀哉

後村集卷三十三

欽定四庫全書

後村集卷三十四

宋劉克莊撰祭文

路祭西山先生文

嗚呼先生屬疾聞者賫咨上對近臣玉色不怡丞相遺書千里迎醫下至閭巷婦女童兒皆曰哲人必介壽祺云何一夕去而騎箕在昔範公方古卨防晚登政府不至冢司學者至今致恨於斯然其謨畫略已設施先生視彼則尢可悲平生修方未試刀圭謂天無意斯文在玆謂天有意一老不遺太平之望竟復何時禮樂之興百年待誰嗚呼昔者之來大帶深衣都人聚觀公歸何遲今者之還丹旐素帷都人相弔公去安之矧二三子久從吾師要絰執紼於禮則宜屬畏簡書僅至江湄覆此一觴慟哭以辭嗚呼哀哉

代宰執祭曽知院文

嗚呼昔者聖門尢嚴論人毅重任木訥近仁先朝韓富庶幾其倫公方弱冠大魁奮身剝落虛驕踐履貞純外無光怪中含至珍鞶帨不施自然之文其在朝廷及處縉紳戰戰兢兢便便恂恂慮然後動靈龜通神時然後言蟄雷發春受先帝知觸時相嗔脫屣遺榮舉扇障塵東山零雨西郊宻云蒼黔觖望膏澤久屯及上親政起公於閩載秉事樞方倚經綸正邪之辧理亂之分公每入吿上亦下詢狂猘南吠其聲狺狺授公斧鉞指揮三軍太乙臨吳事防方新妖星隕營壯圖莫伸嗚呼哀哉長樂之陳建安之眞與公相踵被髮騎驎歲行甫周奪三良臣當寧輟朝行路悲辛而況吾徒道合情親吉人之詞其可復聞徳人之容再面無因寢門一哀有淚盈巾嗚呼哀哉

墓祭西山先生文

嗚呼先生寢疾蕭然賓廡戶外之屨歷歷可數雪深至腰愚不敢去爾後學者散無宗主北面它師尊禰忘祖愚抱太獨立寡與及對便朝頗進狂瞽力量𨿽防肝肺畢吐皆昔坐隅教詔之語豈惟先生上帝臨女奏篇有槁對語有記死者復生可以不愧謂之背師天乎無罪夢奠以來局面日異引去不勇彊畱無味有愧先生獨此一事豈無同時及門之士夫何綿薄獨任淸議將待之厚故責之備是耶非耶莫詰所自嗚呼幼爲先生門生弟子晚爲先生司馬長史古人重誼均於倫紀築室三年素車千里昨者祭祖及郊而止蟇陵防窆有縶其趾謂之背師敬知罪矣釋氏有懴聖門貴悔稽首新阡自訟如此誅之赦之先生不死嗚呼哀哉

祭鄭子敬左司文

於乎史氏之季我閒八年公更倍之閉闗蕭然我已惰荒公方精專聚書如山手自校研魯壁汲冢刪後畫前上考洙泗闗洛之傳左馬下接巽巖續編義理精防事物本原治亂消長典章革沿鉤索鈔纂网羅貫穿胸有五車手無寸權捲而懷之北陌東阡我𨿽空空大節偶全執鞭屬櫜與公周旋始俱紅顏俄各華顚晚遇端平相繼招延我滯泠局公稍進遷遂掾省闥靡勤不宣議挈綱維奮起沈綿議去冗蠧伸縮痺攣議抑僥幸杜絕扳緣眾方狺狺公獨惓惓或摘語公前有穽淵公笑而答成功則天去國匆匆如箭離出東華門呼西興船寄家蕭寺禪榻茗煙明年我逐歸相後先公往牧漳我來刺袁一春濶疎驛使三千走介未達聞公已仙驚呼失聲腸熱涕漣烏呼昔在元樞光輔慶元公其嫡嗣寶藏家氊庭無宮羽室無姝妍原明公休未知孰賢昔在端明名重淳幹公其外孫盡讀架籖所承文獻所漸淵源茶山東萊則其匹焉不秉史筆不侍講筵不爲給諫命有所懸世運艱虞哲人迍邅逝者奚恨生者自憐它日我歸水涯山顚誰借異書誰續防言有惑誰袪有瑕誰鐫迅哉露電邈然山川白馬之峯手營吉原梧楸老矣稚竹可椽祖者幾人素車翩翩嗟我不羽安能飛翾覆酒奠芻滴淚入泉嗚呼哀哉

祭張敏則都承文

嗚呼開禧合而鯈離端平入而驟出首調停於學禁亦諫止於邊隙名蚤退而愈重節後凋而不詘𨿽里巷之屛處尙國人之矜式與其少而橫金孰若晚而全璧慨舊人之無多幸故老之遺一謂方介於眉壽乃不起於瘍疾世道其誰恃恍神理之難詰於虖自我來袁朝夕親炙我有積疑過揚雄之宅公無一事至言偃之室論多同而少異情毎見而加宻憶開酒樽且餞召馹我拜手而起賀公深顰而太息曰時事如此我年如此乃先賢飾巾之時古人祈死之日烏呼言猶在耳追記歷歷幾日不見遂至此極寢門一酹感慨塡臆旣深爲州裏哀又重爲朝廷惜也烏呼哀哉

祭徐子壽尙書文

烏呼早客閫幕方議進取嗟我與公扣閤四五流涕請俟根立勢舉眾指而笑尙生不武晚掾省闥值建督府聯名駁議條畫縷數曰此虛形不足禦侮眾嘩且怒二臣實沮厥後諸事略如前語鋒挫泗城局結盆浦二十餘年議論出處𨿽異形骸實同肺腑公久顯融我獨齟齬端平之元徵至在所於朝孤立惟公相予昔離今合歲月如許其合幾何僅一炊黍公先我後防如風雨時事益急潰決莫禦意公復用收拾苴補西風吹訃老懷淒楚我嘗評公金振玉吐王謝復生倒授之麈及乎臨事精練勤苦誰其似之彷佛陶庾竟復奚爲賫志千古士無統盟國無謀主欲往哭公身縻郡組覆此一觴公來醊酤

祭丁元暉給事文

嗚呼當史氏之盛時公已久於班列彼喣沬而相親此掩鼻而自潔值聖化之更張開言路之箝結果豸冠之舒翹亦鯁論之劘切鍼時獘之膏肓諫兵事於芽蘗曰始謀之輕侻恐後患之潰裂俄艸制於掖垣恥鞶帨之爲悅寢掖庭之貤封沮戚畹之旄鉞曁披敕於銀臺益砥礪於名節嘗剽聞其一二非掎摭於瑣屑其尢大者系於善類離合之機世道消長之決謂事樞之登秉忽國棟之摧折上動容而震悼士反袂而淒咽況平生之親友每懷抱之傾竭憶朴被而去國尙載酒而餞別感志念之綢繆味談諧之奇絕屬流落於江鄕寢濶疎於京淛覽近書之墨濕聆新訃而腸熱時方極於艱虞天遽奪於賢哲嗟寶鑑之云亡懼金甌之遂缺入裏門而長慟愴泉臺之永訣冀英爽之來臨歆故人之薄歠嗚呼哀哉

祭南塘趙尙書文

嗚呼紹熈之相用公不勇竟令天仙謫墮濁冗端平之相勇於用公掌制持槖不出歲中時議出師稍拓故地公實苦爭疏一箴二諫墨猶濕師潰弗支朝野太息謂公蓍龜相去客逐公從婺至自結明主尢厚新揆諸生惓惓欲救危機更諷疊論去佞格非公獨愀然云此無益火後一封讀者唶唶向也鳯兮覽徳之輝今也鳯兮何徳之衰在昔謝公語未嘗謬偶然一差白雞告咎公之奏篇與訃俱傳夷攷平生素論豈然眾嘩而指日月之食公笑而受春秋之責公有逸美人所未知安得南董爲公書之世論刻深幾於文致我諒公心涕唾榮利少於先儒蓋多難擬晚於時賢不茍和隨咸韶文章玉雪標度百年以來江表獨步長江萬里老柏千尋枝樛曲未害髙深公於西山若有遺恨交道方媮我則不敢烏虖哀哉

祭崔相文

烏虖昔掾儀眞公爲楊帥白事玉帳一見賞異每云近歲人物稀疎吾得二士子華潛夫厥後子華以功名顯我方困讒跋防連蹇端平之初稍進在廷公拜東府謂且班迎公不果來我亦逐去聞宣黃麻延登次輔置相如此國其庶幾都人相告日望衮歸淸獻琴鶴君實童馬使坐廟堂一淸朝野公方累疏堅臥固辭上遣貴璫苦諭莫移凡今之人動色簞食公於相印閉目不視如公所立百世猶興誰其似之嚴光管寧歲晚南來喜將親炙道聞公薨彈指涕出猶至南都不見元城抱此一恨曷時而平晉未可圖以偉人在今其云亡江表奚賴旋馬之防我有束芻薄言陳之公其吐諸嗚呼哀哉尙享

祖祭崔相文【同諸司】

嗚呼世所謂貴莫如三公公辭召衮以初服終世所謂富莫如萬鐘公卻厚祿與糞土同使公復出一時防功公𨿽不出百世聞風尙有偉人奚憂江東公身安否世道污隆方聚秋英忽僕寒松鼇去極搖虎逝山空凡我同人孰不哀恫烏呼髙於二疎潔於兩龔國僑之惠史魚之忠今其往矣海山攺容日吉時良將返幽宮某等屬縻符節阻視窆封一慟西州悲涕無從烏呼哀哉

祭黃市舶文【同諸司】

烏呼始讀公賦飄然無敵士林斂衽謂公詞伯及與公交粹然可親然後太息公眞徳人曰才與名士之所挾著鞭靑雲有徑甚防曰勢與利人之所趨佩玉深衣何行之徐流落江湖蒼顏白首晚入修門或開薦口當軸挽畱公力請麾其視逺名略不鄙夷琛臺弄印璽書就畀見諸訓詞曰汝兼吏國人景行吾軰得朋合並云始傾倒未能疇昔之夜月華初霽臨池一笑共卜後防三人鼎足訝公不來坐聞呼醫屏樂覆杯疾馳至門不可爲已人生危脆乃有如此年不爲夭位不爲卑故鄕差逺行路共悲嘗聞賢者歿必有後公之掌珠𨿽尙穉幼顏色哭泣累然如儀爲善之報其在此兒幽明路殊無復論質縞衣寢門三號而出烏呼哀哉

路祭黃市舶文【同諸司】

先民有言富貴在天柰何其間分劑常偏舉畀他人類不甚惜獨於儒者乃若是嗇蘊則厚矣施未毫芒如夢大槐如炊黃粱賈人驚嗟吏士祖送吾甞同僚相率一慟

祭李左相文

烏呼端嘉以來國脈如絲藥不對證上屢易醫公相最晚公力孔瘁徐投刀圭挽回元气權位傾軋古今所同奭旦不說牛李相攻公於其間獨和鼎味兩忘恩怨一冺同異孰呂孰範惟善之從無洛無蜀惟賢是庸諄諄啟擬汲汲延納儻論復伸善類幾合其辧忠邪與爭是非公每犯顏天爲霽威所進者曰相有公議所退者曰相非私意自始至終無富貴心𨿽有衮衣不攺布衾索馬歸第猶閱堂案拖紳飾巾倉卒不亂公與元老相先後薨世論喧啾孰爲公評淳祐聖人親訂兩謚畛域截然此夷彼惠文靖歿久主眷未衰忠定用淺士譽已歸公於二公彷佛相似浮榮一瞬令名萬祀我使番禺公窆富春然三號矣百身空懷卵翼莫竭毫髮欲報舊知尙堅晚節烏虖哀哉

祭顧君立

嗟嗟吾子介持自守三軍莫奪一介不取後生奚自皆自復齋如子實踐幾何人哉日我來南聘子於館語常日晡坐或夜半察子暗室無一念欺君父在前敬義夾持謂可師儒謂可風憲不然異時入亷吏傳屬有王命我去子畱臺閫知子禮羅繼收我舟垂發聞子暴病亟走及門則已長瞑先儒所戒委身庸醫子達此理胡爲蹈之痛子無兒念子有母細君稚女團欒未久區區寸祿取之甚防防防數口持是安歸憶子平生凜凜如在卑不受薦貧不可賄𨿽然如是安用朋友於子後事敢不竭情殮首足形返柩千里子不我屬我不容己縞衣重來心折涕濡魂兮不忘歆此束芻嗚呼哀哉

祭妻弟林養直文

子之事親參騫庻幾四十年間跬步不離純篤之行貫於神只晚愛掌珠屬迫官期子與孟光挾以自隨昔處以孝今出以慈羊石之行弗諏以龜僕初聞時且駭且疑人無根蒂穀气養之子入中年得疾甚奇並日空腸抄粥數匙衝冒勞苦奚恃以支居無幾何逺訃忽馳閭裏相弔失聲賫咨吉士徳人胡慘若斯猶有一幸稍寛哀思由病至死由死至歸經紀纎悉一出右螭茅花滿山熱如蒸炊苴麻徒跣令妻佳兒遂以匶返殆天扶持自少相依三紀於玆豈曰親狎至行可師中間兩家存歿合暌福勝西樓翁仲累累子復逝矣舊人愈稀存者惟僕與子伯兮感今懷昔如何勿悲我有雞絮漬以一巵老眼久枯滂然垂洟扶憊酹子知乎不知

祭林煥章文

士方盛壯道義自將此身圭璧外物粃糠髙爲虞夷次爲哲張及旣華皓無復激昂或辱乃去或畱以僵小爲申白大爲禹光偉哉丈人講貫素詳歸不待年釣逰於鄕其視觀廟無異朝堂十任廿考幾侔汾陽晏子之裘趙壹之囊伯厚之車幼安之牀人不堪憂公樂而康髙謝招麾晚而冞剛彼皆倒逆此不眊荒古有大老非公孰當屬纊之頃至言瑯瑯不入禪佛亦非老莊曵杖之歌音節慨慷曷不愸遺頽山摧梁先民有言匍匐救喪誰縶我足尼其車箱諸子謂我蚤登門墻葬有日矣俾爲銘章並致哀誄靈座之傍公不我吐歆此瓣香

祭遊勉之侍郎文

於惟遊氏逺矣淵源禦史受業河南之門爰及黙齋學於南軒公稍後出以篪和塤兄之賢季師之嫡孫匪曰菁華先植本根嘉定之末端平之元犯雷霆威進藥石言麟莫羈系鳯肯啄吞或勸少貶腐防嚇鵷法從非貴方面非尊累詔上雍頻疏扣閽身不敢私君不可諼本懷止足矧迫耄惽力請得謝冥冥髙鶱一區之宅五畆之園徙倚茂宻掬弄潺湲名臣欲盡一老僅存品其淸裁範滂陳蕃訂其細行管寧邴原昔士鳴珂公方擁轓每奉談麈亦同酒樽公晚東歸我適南轅坎百謫久伏丘樊攣痺偏枯並闕寒溫耳聞山頽淚如河翻殄瘁情深哀誄詞繁空誦離騷安能招魂嗚呼哀哉尙享

祭唐伯玉常卿文

先朝遺直多出華宗熈寧諫院慶曆殿中請尙方劍嬰權門鋒誰其似之堂堂坦翁端平親擢冠豸乘騘內而掖庭上而淸躬奄戚之貴衮黼之崇大者庭諍小亦囊封或奉白簡對仗力攻臣無他腸臣有孤忠名如泰山身如斷蓬客有餞者舉手屬公方之鄒陳又曰任龔公獨感慨愀然變容所上諫書欲沃帝聰乃如客言未諒余衷盜名之人與竊賄同惟公素心可質蒼穹瘴海之南大江之東觚稜𨿽逺節纛尙雄帝曰公歸潦霧颶風俾典曲臺古鼎編鐘方際休明鯈罹閔凶平生大節忠孝最隆退不忘君如在顯融老尢慕親甚於孩童臞不勝喪奄然吿終匪人之亡惟國之空我如石頑資公磨礲少忝交遊晚叨寅恭辛丑登髙魋結之峯嘗舉別酒澆磊磈胸歸相後先各未衰癃犢可負轅奴可宿舂彼盟未寒此興亦濃聞六月訃爲三日聾譬廈顚矣士曷帡幪譬舟沈矣孰濟不通我有長劍欲掛短松久病著牀寸步需筇抱此一歉殷憂無悰死者可作吾將誰從往此束芻敬告哀恫烏呼哀哉

祭百五侄文

惟汝幼而頴悟長而玉立頎然秀美見者傾挹雅俗兼通詩禮蚤習舉隅反三觸類知十談諧有味應對尢給頗富見聞間出篇什內順尊老外敬友執處眾恂恂向學汲汲譬如升梯舉武躡級屬開試闈爰理書笈婦妾方妊出門若縶振臂一行旣抵京邑忽苦滯下腸滑肛澁三醫環之煮飲投粒語何瑯瑯勢已岌岌凶訃遽傳安書猶濕烏呼父兄望汝弓冶是襲交遊期汝朱紫可拾何物怪奪汝之急汝翁喪汝侘傺郁悒雪涕箋天求解麾職夢寐丘園厭苦原隰汝婦得雄頭角奮蟄飛書報汝何嗟其及妾擁夜髻婦嘆宵熠汝兒汝女以泣喪車言歸六親咸集橘柚弄色蟹蛤吐汁有酒在尊曷不鯨吸先人舊廬汝翁所葺汝復何爲過門不入嗚呼哀哉

祭趙保昌叔愚文

昔仕豫章君美少年如揮麈人如捉月仙繼客京城初建宗學君於其間麒麟鸑鷟後牧宜春握手悲辛君赴湘南華髮選人晚使楚東致此重客向之玉雪今也黧黑約君襆被話舊對牀數日不來聞君背瘍亟走視君骨見衣表君於去來胸中洞了慷慨謂余以身累君君如師魯僕慙希文倉皇買棺托君僚友衣足附身衾亦覆首日吉時良遂轉桅竿奉君之匶歸於家山龎公妻子猶隔瘴霧迎挈之責僕敢不助屬有官守祖君江湄烏呼叔愚知耶不知

祭湯仲能文

烏呼早挹存齋中交晦靜晚善遺公珠璧輝映四海所稀一門而並近參周朱逺沂淵孟粗而事物妙而性命先儒疑義下語未瑩前軰緒論開端未竟審思明辧博考精訂餘力及文上下馳騁論事條達析理確證森嚴之言如造律令痛快之作若摧鋒陣離騷之亂國風之興追還古雅掃去哇鄭詵詵逢掖沾丐殘賸蓄以深厚持以誠敬行以平實發以剛勁給札之召加璧之聘謂言遇合隨起譏評或云名髙見忌亶定又疑語直遂忤文靖垂登諸梯忽落於阱孰能容之賴陛下聖端嘉以來屢易宰柄士居其間羣馬旋濘維君屹然鐵筆萬仞寧煮折鐺肯顧墮甑九冠一髽眾醉獨醒起牧凋壘蕭蕭雪鬂堂屏觴豆庭絕笞榜瓣香爲曽鳴皷攻鄧無侯燕喜有僧苦硬未嘗乏興特不獻剰自吾得君懦气頗振從容叩擊宮動商應所同者心不同惟性舊臘書至肝鬲傾盡首敍契濶末言疾疢上畀君節士聚相慶予寧一月小休三徑彼使來諗此介往詗筆墨鮮健醴力佳勝豈陸無車豈川無方思劇談詎意長暝嗚呼君昔在列昌言時政流涕納忠易醫療病俯仰十年方未對證曷不講讀曷不諫諍曷不柱下奮筆誅佞曷不摛文鳴國之盛若古有訓惟人無競三良繼殱一老不憗先漢廉吏有唐卓行繄士冠冕亦國龜鏡廈摧棟桴航失纜矴平生淸貧室如懸磬西風吹訃心折淚迸彊作君誄辭事不稱豈無友朋不敢假倩往此束芻君倘來聽烏呼哀哉

祭都官兄文

二祖二父疊奏塤篪家法之懿士林所推洎我與兄生而相依小兄兩歲垂髫佩觿遊則同隊學則共師兄慧我鈍兄勤我嬉亦旣分宦分巢析炊其間歲月鯈合忽暌我逢端平兄遇嘉熈皆掾紫樞皆郎粉闈我坐狂瞽晨招莫麾兄益向用奉使右畿性不忤物仕方逢時曽未幾何亦蹈危機我召自南顧戀母慈兄與居厚適先得歸我亦寢召鼎足奉祠無雲一門有三崇禧相與徜徉山巓水涯我先起廢居厚踵隨兄有知己歲晚進爲薦口方開諱問忽馳嗚呼世尙淸談實用則稀軍旅未學財谷不知兄佐戎幕蹈險出奇幹無爲有師以不饑縣譜尢髙百年之思刀筆平視蘇綽穆之鞭笏不數劉晏五琦宜總賦輿宜主計司暫畀一節遂閒七期和扁袖手謂世無醫兄涉中年淸苦自持婚嫁俱畢伏臘粗支手葺數椽不汰不庳架設圖書案陳鼎彞鄰有親朋傍無妾姬謂言後凋詎意早衰兄素達生胸懷坦夷豈厭憂患去如蛻遺頃失冢子薛婦生離近喪丘嫂蕭然房帷門戶之寄付之阿宜托愛女聞者賫咨追記疇昔竹馬互騎安知衰莫原鴒折飛廣陵之操遂絕於玆洛社之遊無復後期欲往哭兄使事縶維往此瓣香瀾汍涕洟尙享

過信州祭徐仁伯侍郎文

烏呼楚龔之死已瀕耋耄有一父老踵門來弔比之膏薰天年不保余謂老父蓋未聞道百年一瞬矢激電掃伯始軰人寧不華皓以彼爲壽則此宜夭惟公大節如揭兩曜計𨿽危晁功則存趙國人驚嗟天子震悼我不識公書札傾倒道出通徳巷寂戶悄故閭𨿽式新陌誰表聊持束芻覆此淸醥烏虖哀哉

後村集卷三十四

欽定四庫全書

後村集卷三十五

宋劉克莊撰祭文

祭季父習靜居士文

昔我兩翁手澤萬卷六丈夫子讀之殆徧或終隠約或稍光顯季父尢賢審思明辧近參朱張上溯鄒兗邃古以來聖經賢傳精粗融液顚末貫穿研尋防奧防竄訛舛自幼酷嗜至耄靡倦依山結茅鄰不覿面瘦筇登覽深衣閒燕洞洞屬屬兢兢戰戰義理之防事物之變本諸師說參以己見修於家庭化於鄕縣天錫髙齡爲諸老殿方伯之聘廉使之薦謝公掩鼻良恐不免猿鶴有約羔雁無羨曷不憗遺奄隨露電嗚呼哀哉闗洛格言深味者鮮隆幹門戶未絕如綫堂堂季父眞知實踐前修典刑故家文獻譬如長松屹立霜霰尙難招徠矧肯扳援周不能貴秦不能賤老死布韋涕唾軒冕晚見冢子脫吏部選百乘未迎兩楹忽奠謂神益謙謂天福善胡爲奇禍並奪罷囝行道之人莫不涕愚幼顓防季父訓勉久撰杖屨亦侍華研欲追髙致自嘆駑蹇每聞精論常愧粗淺歲晚竹林妄希小阮放逐來歸音容已逺哀猶如新禮則不腆嗚呼哀哉

祭工部弟文

與子同胞六十暑寒粵自髧髦至勝衣冠燈火共親虀鹽剖餐止則聯棲飛則接翰以記覽言子敏我頑以才思言子贍我慳去而宦遊子易我難出與世接我危子安我如射侯百矢所攢子如美璞了無瑕瘢甞再立朝不善刺鉆洎三典州勤拊凋殘邦人愛之若寵與寛互市之淸聞於夷蠻屬者攺絕起部握蘭我復借畱慰彼惸鰥我滯鄱陽子畱泉山江閩修阻得書絕艱聞有奇疾客賸理間不以吿我拜疏乞閒手書入京我忝召環攜白朝堂爲易名藩旣解郡紱歸覲慈顏湯熨稍瘳徜徉於盤袁復縮戍迎吏叩闗自言病起舉步蹣跚茅山福地木天淸班以榮戲防以旌考槃我屢約子宦情已闌山林之樂水菽之歡豈非鐘鼎賢於瓢簞及玆譴逐謂言檀欒歸路得訃眥血未幹魏國九袠兄發亦斑門戶寂寞婦兒弱孱子焉往哉掉臂不還法書停披素琴罷彈嵒石誰磨名畫誰看獨餘詩卷皆手自刪摩事雕鐫亦無帨鞶唐人髙處極力追攀水心佳評亙古不刋生前之榮一節兩轓身後之恨千緒萬端舊畬不腆新廬未完遺言瑯瑯聞者悲酸鶴髮鐘情忍聞闔棺鴒原孔懷相與哭菆不瞑子目幾裂我肝覆此巵酒掩袂汍瀾嗚呼哀哉

祭古田弟文

嗚呼憶去秋之行役至太末而相遇惜六年之久暌懽一夕之暫聚遂聯牀而參語屢更僕而續炬旣剝落於驕榮亦究極其歸趣嘆學識之精詣訝顏髮之蒼素車轆而忍馬踡局而回顧謂衣錦以趨庭乃苴麻而陟岵味書辭之悲哽述創痛之深鉅練吉日而菆徵鄙文而銘墓子銜防而端居余觸譴而汰去方夜雨之尋盟忽曉風之吹訃承祖父之嫡傳超羣從而獨步少穎悟而有聞長秀美而無度見熊皆辟易禿千兔猶鬱怒果得售於名場寢通籍於選部揮利斤於盤錯發新意於陳腐實士林之挺出矧吏幹之尢裕始不諧於俗好終難掩乎民譽柰何俾之幽憂且重嬰以沈痼气上拂乎雲霄命奄隨於朝露嗚呼哀哉豈負挾其逸才致時運之多牾抑窺覷於天巧𨿽造物而亦妬惟再世之文獻將一劵而授付意久蟄之必奮昌長寐而無寤情本切於倫紀事況闗於門戶莫致詰於杳冥但可諉諸气數痛莫痛於季父之未窆哀莫哀於四孤之失哺胡不畱子表瀧岡之阡畢向平之娶胡不待我爲烏衣之遊賡惠連之句悲零落之雁行陳菲薄之雞絮嗚呼哀哉

祭從母陳恭人文

嗚呼靈初來歸夫家苦貧啜菽盡歡舉案如賓夫𨿽策名賫志莫伸巢毀子幼行路悲辛靈方盛年禮法是循敗屋一間寂寞之濱足不踐閾聲不出鄰持家斬斬誨子諄諄瘠田墾蓺故衣緝紉節髙月旦誠動穹旻果食其報雙桂一椿季也宦達列鼎養親命服板輿所至行春垂登九袠雪鬂鶴身曷不百齡鸞誥鳯綸靈昔之往歆艷縉紳靈今之歸哀感族姻惟行卓行千古不冺斷臂而誓凝妻其人畫荻而教歐母之倫宜述彤史宜勒堅瑉照映天壤逾久逾新我家耆舊如星向晨相率縞素薦鯽與蒓嗚呼哀哉尙享

祭寒齋文

昔聞君言窮髙極深超出宇宙橫絕古今我獨憂君往而不返六丁盡力尺寸莫挽巷無車轍門長蒿蓬君忻然曰吾老是中花香鳥鳴風朝月夕睠言攜防亦或命客庭中垂棗誼不茍貪井上有李咽之而甘近臣交章九重仄席君顧頓首辭以羸疾視蔭怛化常情則然君之屬纊語皆可傳或者疑君瞿聃之學以身爲患以滅爲樂余曰不然殆未之思朝聞夕死竟復是誰人之生世如夢如醉惟君卓然了此大事而我何爲涕出如傾入通徳門追懷平生堂上老人二疏四皓閨中尢賢陶母龎嫂退而就館接君雁行有禮有法元方季方凡此諸人今皆安往我𨿽獨存白髮千丈昨與內相私議易名近聞方伯抗疏追榮婦謚康子友揭貞曜靡煩有司自致嘉號然君之生一不動心今其逝矣詎必顧歆桑楡之年畏別親友況也永訣舉此巵酒鳴呼哀哉

祭方徳潤寶學文

嗚呼蔣彈四人兄魁我亞次及臞公請誅無赦赦而不誅恩出陛下兄解筆槖我奪民社謂兄累我事實不然狂瞽之論其發在先我旣蓬飄兄亦株連兄不我捨水涯山巓村酒過墻野菜共掘居亡幾何疊起持節鄞揆惎我再召再輟我專一壑兄帥百粵上於吾儕其仁如天眾訾傾擠獨斷保全我復駕軺朝方攺晚面淸風頓首榻前端平諸人凋零誰在僅餘一二山林嶺海昔猶盛壯今各老大匪亟收之恐不可待芻言稍切天爲動顏退白丞相甫數日間詔以南伯鎭於西山心竊喜兄生入玉關夫河滯畱嚴裝未發怪鵩禍賈妖星隕葛得非霧潦無乃炎熱縉紳相弔蒼黔望絕符靖而後賢少國空系世道者道鄕了翁兄之諫書不愧二公誰爲南董發揮遺忠兄處友朋恂恂謙抑終日黙然欲語面赤一奮其勇萬夫辟易器之鐵壁彥和玉尺嗟嗟斯人今也則亡胡不旃廈胡不廟堂胡不錦歸壽考徜徉揮金於宗釣遊於鄕我自童防則忝親友同學靑衿分路白首富貴朝露惟名不朽兄聞我誄必舉我酒嗚呼哀哉

工部弟祖奠文

嗚呼海鄕多風天寒歲暮人家相戒墐塞北戶汝胡爲哉魂車祖馬捨此先廬卽彼中野吾辛勤一生養汝待老汝兄汝弟賴汝亢宗汝婦汝子仰汝終身汝掉臂長逝略不返顧六親之人相與悲哀慟絕號叫汝而不聞也然宅兆已成時日已練前之悲哀慟絕號叫者𨿽欲挽畱汝而不可得也悲夫豈不甚可痛哉汝數有盡我哀無極聚族送汝幽明永隔嗚呼哀哉

工部弟掩坎文

嗚呼吾當大耋之年失鐘愛之子固已無腸可斷無淚可滴矣矧臨窀穸痛如之何然逝者之復於土猶行者之至於家也西山之麓汝所遊憇汝安歸之以蕃汝繼嗚呼哀哉

祭王實之少卿文

嗚呼幾千百年生此奇崛如何一夕奪之奄忽場屋之學芻狗暫設俄而空空未叩先竭兄如鉅野眾流蓄泄又如良賈百貨陳列時人之文才力戛戛機杼軋軋邊幅短乏兄筆一揮龍騰掣若不經心辧麗條逹望古慨慷傷時憤切延和之疏玉堂之札固已轟雷霆而揭日月至於窮愁幽憂論著感發單詞半簡亦足藏名山而俟來哲獨竊怪夫昔之生才也爲眾論所親附所崇奬今之生才也受一世所媢忌所挫折去國五閏入館數月衡困拂亂跋防躓蹶絳灌害賈靳蘭讒屈精華落盡僅存气骨尙不少假化爲異物嗚呼使兄進用而補衮闕安昌之劍可請延齡之麻可裂兄𨿽退處幅巾短褐後生資其匠斧憸人懼其筆鉞今二者皆已矣此逢掖之士所以空巷而祖送金石之友所以反袂而慟絕嗟夫天耶人耶爲此酷烈以理推之不得其說豈萬類困其淩暴艸木惡其挑抉仲達軰方幸孔明之死之問等不堪審言之壓要之千萬世而下媢忌者挫折者喙已箝骨已朽兄之樹立終不可得而磨滅以此較彼果孰優劣嗚呼兄昔爲端平相君而來坐端平相君而斥迨鈞軸之再秉蓋弓旌之屢迫兄愀然曰預其憂者不必預其樂同乎處者不必同乎出訝紀瞻之逡巡如臧氏之否隔以文忠正獻之大老不能援守道子美之二客豈獨今哉其來自昔凶訃初傳主相嗟惜汲黯劉向西都遺直不躋大用皆止卿秩兄官似之亦其流匹嗟我於兄少相親暱師門同升朝路偕黜劇談共燈俊遊聯屐介以鐵庵樂哉三益庵歸不早勤官而卒兩翁相對情味蕭瑟我嬰沈痼兄有憂色饋藥裹飯三顧蓬蓽曽未幾日聞兄疾棘我猶伏枕兄遽易簀莫視衾含莫執紼翣束芻後至數易旬浹含毫誄兄苦語衰颯嗚呼哀哉

祭鄭伯昌吏部文

嗚呼季世諱言上下恬熈進而用世惟黙最宜媮風旣成直道遂衰防馬息鳴寒蟬罷嘶端平履畆眾皆依違君首奏記掊擊其非嘉熈易相或獻頌詩君復袖疏指陳其私淳祐兵財各有典司或問於相謝曰不知君方逺使拜疏驛馳欲究時遑卹身危浙左建牙江右褰帷雪屬吏誣抗禦史威解污吏印奪戚裏麾凢此大節尢爲崛奇自頃以來魁柄屢移士喪所守翕翕和隨邢楊反覆王呂合離遺臭萬代取快一時君終其身不可燐緇何去之速何來之遲以臺郎徵堅臥固辭上嘆其髙出節近畿壯圖盛心百未一施古有神膏今無瘍醫嗚呼斯人僅止於斯自我交君將二十期俱事文忠同爲軍諮善每心服過必面規相約早退享黃髮期君今已矣孰知我悲平生取友曉星就稀先奪徳潤次失實之俄又哭君後凋者誰穹穹厚厚修短孰屍孰鄙而壽孰哲而萎豈今獨然自古如玆欲視君窆病起尙羸往此束芻長慟累欷嗚呼哀哉

祭杜子昕尙書文

嗚呼自渡江以來南北分裂而畏葸二字遂爲士大夫膏肓骨髓之病石勒長驅晉公卿皆爲俘虜王衍懼而勸進於時豪傑之士奮然以勒爲不足畏而敢與之抗者祖逖劉琨而已北邊初動李業首張大其登山如虎入水如蛟之勢以沮國人𨿽二種不能戰劉韐張孝純不能守於時疆場之臣奮然以北兵爲不足畏而敢與之抗者宗澤陳規而已上下千百年間士大夫功名事業可追儷此四人者公其人焉北兵入邊蜀漢淮之名臣巨屏金湯失險陵谷易位多矣公爲天子守丰守廬敵歲歲來攻公歲歲登陴久或數月近亦累旬矢石交發飛鳥不通人謂危在旦夕公狥於眾效死毋去不以其身獨免卒之與城俱全視祖於譙劉於並宗於汴陳於順昌之事無愧色嗚呼公蕭然澤臞射不穿札勇不挾輈徒以肝膽輪囷忠義奮發挺身於百萬虎狼之中意定神閒夷然無懼此固良將勁弩之所不能犯羸師減竈間諜之所不能誑衝梯之所不能攻攢炮之所不能害也昔廉頗一飯數升以求復用孟徳分香賣履見於垂沒公甫七袠筋力未衰解淩煙之冠劍訪故鄕之釣遊及示防疾盡空諸有賑六姻之貧弱弛巨萬之逋責進退存亡人之大變而公處之從容閒暇如此不亦偉然大丈夫也哉僕幼納交今亦白頭公書未答公訃已傳追懷平生感慨世道國蹙如此敵彊如此曷不畱公以系人望瓣香束芻道逺禮輶公嗜余文必歆此誄嗚呼哀哉

魏國大殮祭文

嗚呼昔我先君蚤棄諸某然卑官仲叔未仕季方七歲緒業重貲產薄門戶嘗防矣吾母以孝敬訓子以苦淡持家俄而僨者起蠱者飭弁而笄者婚嫁卑而防者通顯歲時子女婦若內外孫曽孫拜起堂下者數十人晚見某使粵使楚使閩仲守樵守潮守泉叔亦佩新興符門戶復盛矣而吾母家法益孝謹益苦淡不攺其度蓋一世之所共羨者曰壽曰貴吾母得年八十有八可以言壽矣開湯沐郡者再國者四可以言貴矣然吾母未嘗一日有舒泰之心欣豫之色每安乎一簞半菽之簡易寧計夫五鼎三釜之丰嗇悟本心覺性於佛祖得至言妙義於揮客視身等夢幻之境以家爲旅泊之宅豈暫來於震旦竟返歸於兜率其所以遊戲人間稍久者良以慈愛之情鐘子孫之緣重有不容釋推母之心思母之徳𨿽百口之皆飽暖恐一雛之失卵冀自哭仲氏遂減眠食疾棘夢仲恍如平昔顧復一念終不厭斁某等六十餘年團欒侍膝一朝酷罰萬古永隔音不復聞容靡再覿此身有盡竭此寃終罔極嗚呼哀哉尙享

魏國祖奠祭文

嗚呼吾母年垂九袠嫠居三紀未嘗一日逺去諸子今安往哉桑陰屢徙棄此萱庭卽彼蒿裏向者平旦寢門問安夜深擁鑪幼稚繞膝之地今塵凝一榻矣蛩鳴四壁矣髙堂化爲堊室斑衣化爲衰絰笑語化爲哭泣魚軒象服化爲魂車祖馬嗚呼窮天下之悲極人世之慘有甚於此者乎六親寛譬之言四方弔唁之書類曰若等事母日長可以無憾矣嗟夫惟其事母之日長故喪母之痛鉅念母之腸裂哭母之泣盡而繼之以血也城南之阡天相陰隲日吉時良將卽窀穸闔門攀號蒼天罔極

魏國掩坎文

嗚呼先君之沒三十六期拊我誨我賴有慈母母復逝矣𨿽生奚爲下從九原亦不敢辭所以尙延須臾之息奉窀穸之事者蓋念付授之甚重懼緒業之寢防三月而葬古今用之乃命卜人乃訊墓師采合祔之禮稽同穴之詩啟堂之如新瞻宰木之合圍𨿽小子恨乏表阡之筆然先親無愧積善之題痛音容之逾邈憶話言之可師尙昆云之庇燾庻門戶之扶持

臞軒掩坎祭文

嗚呼兄歿僕有垂死之病兄葬僕抱不天之痛前不得拊棺而哭後不得臨穴而送念斬板之莫相徒寢苫而內訟憶談諧之如生恍精爽之如夢猥承掌珠之戒見托銘筆之重無希文永叔之力量何以發曼卿子美之豪縱然於兄而有靳則友朋之安用惟長息之受教屬佳城之襄奉陳生芻之不腆空宰木而長慟烏虖哀哉尙享

代祭故相文【不用】

公相兩朝廿有六年匪曰人謀有數存焉在昔忠定挾龍飛天得君如公不如公專俄而乞身動或掣肘得君如公不如公久公之遇合開辟未有冠絕諸公亦過厥考秀眉玉色蟬冕衮衣𨿽嬰美疢尙決繁機帝欲拜公魏公太師公懼滿盈頓首牢辭援立之勞圖回之策士有公評史有直筆今其已矣朝野驚嘖我猶慨然追感疇昔生殺予奪在公手中我於國論安敢不同詩刺背憎書戒面從眾爲一談獨守孤忠諫官禦史章奏滿袖曰非竄投無以懲後弗置嶺海俾安畎畆天子聖明相君忠厚歲晚起廢恩怨掃空我愧髙平君似呂公屬時多虞聞公吿終不腆束芻尙鑑防衷

哀詞

秦伯舉哀詞【少作】

建康男子秦綱余丙寅歲始識之於西湖時朝廷議北伐一日除三宣撫使諸戎帥皆遙制河南北山東西全盛時故彊領其節度克日進攻綱固喜功名用其策幹長安貴人皆莫省旣而師出無功三宣撫俱罷詔出樞臣督視京口余里人方侯信孺被選使北邊議和辟綱偕行比三往返侯坐吏議謫臨江綱送侯出涕居鬱鬱不樂明年郴吉賊竊嘯聲撼嶺外詔起侯守曲江防合討捕綱曰壯士時不可失徒步往謁時赤水峝賊散白旗逾嶺侯曰是軼入吾境不可縱分帳下兵以綱將之募土豪鄕導披溪谷窮巢穴綱入益深所將士多亡去賊格鬭轉苦綱死之訃至侯哭之野綱爲人短悍有膽气飲防兼人嘗遊邊多與退校故將遊對客語今古成敗指闗塞虛實歷歷可聽憶余客都城大風雪臥邸中綱夜踐雪邀余買酒鱠鯽酒酣出其詩與文皆悲健豪語顧寢榻上敗絮一襲書一卷取視之輿地誌也憶綱死矣余性懦愛綱之豪且果有病其鋭也又患乎偸生者之多也又哀夫以綱之布衣而死也且冦興以來廟堂困籌慮大農窘供億居討賊之任能礪鋒頴與賊角一戰者未聞也況死節乎乃爲哀詞以弔綱或曰綱有母在而輕死聶政所不忍爲也余曰不然彼韓相俠累非得罪於天下者政乃以其親之遺體快他人之私仇此名教之所宜絕也峝冦之罪通天矣豈獨欲得綱而僇之𨿽綱之母固將甘心焉張湯死母不哭吾意綱母子亦然客有自曲江來者言方侯祠綱於佛寺因書以寄侯使刻之祠中綱字伯舉死時年四十餘其詞曰余憫士之媮兮吁嗟乎悲哉持婉孌爲身梯兮指狷介爲禍媒質魁然而美好兮中慴怯如婦孩嗟夫君兮何慨慷气尢鋭兮力孔剛倚長劍兮撫八荒彼肉食者出而專徵兮亦入而訏謨設一塵之警兮駭鳥防之奔呼臣節棄如遺兮或忍防夫垢污嗟夫君兮生羇窮短褐兮食不充孰激而死兮義之從庾嶺峩峩兮下有江桄榔蔽天兮號哀急之濤瀧蠻雲蜑雨兮瘞玉其邦跨修鯨而翳鵠兮遊污漫與空谾烏虖世以敗爲辱兮成爲榮君以義爲重兮生爲輕陳哀詩兮祼薦乘回風兮送迎

後村集卷三十五

欽定四庫全書

後村集卷三十六

宋劉克莊撰祝文【勸農文附】

謁夫子廟【以下並建陽作】

昔者聖門弟子莫不以治邑爲難況今之邑尢難於夫子之時某之才不足進於弟子之列特以格法來領民社其何以慰塞是邦父兄耆舊之心哉抑權力𨿽輕法令𨿽宻若夫離於理而背於訓者某不忍爲也況夫子巍然臨之乎

謁諸廟

國家秩祀百神選任羣吏凡以爲民也吏無愧於民斯無愧於神矣神有徳於民斯有徳於吏矣某與神皆當勉之敢吿

縣土地

某試邑於玆欲與神人相安視事之始敢吿

士師

獄者人命之所系也今之令奪於他事不得盡心焉某也何敢然

文公【丙戌春祀】

嗚呼巍巍文公宋之夫子翼翼攷亭建之闕裏竹林蕭蕭下有精廬於此授徒於此著書後千百年過者必式拜俯灑掃邑令之職昔祀於寢今遷於堂配以髙弟皦如玆觴

勉齋

烏虖觀其翁婿之際觀其師友之際可以知勉齋矣某爲令於玆始以勉齋侑食文公蓋當世士友之公論而非吾黨小子之私情也

文公【丙戌秋祀並奉安新祠】

嗚呼事闗風教昔人下車入境之先務某來此三百日之後新祠落成可謂無勇矣乃以仲秋次丁率僚友奉籩豆於祠下惟先生鑑之

勉齋

仲秋次丁諸生修祀事於文公先生新祠以勉齋先生配

文簡劉公

某昔以童子拜父執於朝今與士友拜鄕先生於學嗟夫年邁而時去學惰而智昏平生所聞於公者廢忘盡矣然爲斯邑聽訟治賦未敢失儒者大指抑公實教誨之

文公【丁亥春祀】

今天子讀四書傳注追懷儒宗親灑宸翰師垣公爵赫然光寵昔夫子追王於唐朝而兗鄒以下封爵皆後世有司所裁訂未有議論定於當時褒崇發於獨斷如陛下之於先生者也敢因捨菜敬奉豆籩以吿

勉齋

諸生以次丁有事於太師信國文公先生之祠以勉齋配

文簡

士大夫爵髙而徳尊身歿而言立上之史官下之太常而朝無貶詞祠之學宮列之先賢而裏無異論如吾文簡公者可謂盛矣某粵自稚齒嘗聞緒言謹率諸生共修春祀

文公【丁亥秋祀】

某等旣以仲秋上丁有事於先聖先師玆以次丁有事於文公

勉齋

某等玆以仲秋次丁有事於文公先生以勉齋配

文簡

某等釋菜於竹林精舍之翌日有事於文簡公之祠嗚呼敬之至矣

水退謝諸廟

屬者水冒通衢邑人大恐某躬禱祠下中夕水退嗚呼神眞無愧於血食矣不腆特帛以答靈貺

諸廟祈晴

嗚呼昔者雨禱而止田倍熟民大喜曽幾日雨不休民皇皇喜者憂民無辜咎在吏神其忍虧一簣決陰霧舒陽光民歌舞神樂康

又【庵山廟】

嗚呼谷自布種下秧以至於秀實其成之艱矣農自於耜舉趾以至於刈獲其致之勞矣忽雨不止坐妨收藏嗚呼成之艱致之勞者豈不甚可惜乎天乎神乎忍爲之乎某憫農夫之勤苦悼小民之怨咨耳檐澑如聞啼號目嘉谷如剖心髓奔走羣望未臻嘉應惟神受百年血食之奉主一方雨暘之權用敢躬謁祠下稽首祈哀神其驅掃陰霧軒露霽華旣全歲功亦活民命

又【蓋竹廟】

嗚呼成一歲之稔難爲數日之晴易畀其難者而不畀其易者豈神有愛於民歟抑吏之不肖無以媚神而然歟吏知罪矣𨿽然雨不止谷不收歲荒民流上帝震怒吏且誅殛則凡血食於此土者其得漠然無情哉闔陰辟陽披霧出日在俄頃之間耳敢奉薌幣以祈

諸廟謝晴

嗚呼秋冬之交兼旬陰霾坐憂嘉谷化爲荒萊惟神之仁惟民孔哀斂雲歸岫杲日昭回場圃之間歡聲如雷晴未愆期雨不爲烖神於吾民眞有恩哉乃挹澗泉注此一杯

庵山廟謝晴

嗚呼日在丁亥欵祠乞靈己丑雨止甲午遂晴靑天白日萬里開霽壯者腰鎌老者拾穗神之於民如鼓應桴酸酒瘠牲神勿吐諸

蓋竹廟謝晴

九月庚辰至於乙未淫雨不止歲事幾敗某恐懼齋祓乞靈於神升車而檐澑止出郭而宇气淸欵廟而午霧開返舍而暮霞出如是旬浹霽華被野田裏相慶場圃畢功嗚呼神所以廟食吾邑歷數百年如一日者豈偶然哉不腆巵酒敬答靈貺

奉安四君子祠堂

兩太史

嗚呼紹興之初相主和戎孰折其議兩太史公朱遷考亭子爲儒宗範世有人喬木淸風先賢有言志同傳同合而祠之疇敢不共

兩聘君

嗚呼髙皇南渡物色艸堂值檜入相引身髙翔阜陵勃興聘召艮齋拜疏不已拂衣歸來艸堂節全艮齋言立誰謂華髙庶企而及

文公【戊子春祀】

嗚呼統緒復續義理復全先生之大造也歲月遄邁聞見日卑後學之大恥也某與諸生修春祀於祠下進瞻徳容退攷遺編敢不勉旃

勉齋

某往從勉齋於江淮方有軍旅之事不果北面執經焉歲晚來玆遂成大恨造其居田廬之蕭然讀其書義理之淵然嗚呼足以信勉齋之道矣春祀有嚴諸生推某初獻

文簡

嗚呼文簡公朝之名臣裏之前軰而某先君子之執友也諸生來告春祀某拜伏祠下惟謹

文公【戊子秋祀】

古之人擇鄕而居擇裏而遊東陽今洙泗也某俯仰三載治無可紀其所以未爲田裏唾罵者非先生之緒言遺論有以教詔之乎戊子秋祀於是某將授代矣徘徊祠下猶不忍去

勉齋

某旣以勉齋侑食文公眞陳二公聞而然之學者莫不然之嗚呼百世不可易矣

辭夫子廟

某爲宰於玆無以淑艾其士撫柔其民秩滿而去有愧於言偃子賤之流多矣敢告

辭諸廟

某來無異績去無遺愛然三年之內圄空訟少吾民不識水旱神之賜也秩滿當去稽首祠下

土地

某三年依神而居一旦別神而去敢不吿乎

仰山【以下並袁州作】

某少讀韓集知神功惠自唐至今又數百歲神於袁人眷顧罔替袁人於神飲食必祭某剖符入境靈瑣首詣時方艱虞兵寡民獘然長慮何以爲計惟神洋洋左右上帝永相此方捍菑袚盭民各樂生吏亦免戾神不我吐歆此醴幣

韓文公廟

烏虖先生立身之名節垂世之文章史臣比之山斗不可學也至於出牧潮袁二州之人皆奉嘗之至今則某願師法其萬一焉眂事之初敢告

夫子

仕於州縣皆嘗讀聖人之書者及夷攷其所爲有不得罪於聖門者幾何人哉某忝牧此州愚無它長它日倘不得罪於其民斯不得罪於聖門矣敬謁學宮用敢上吿

諸廟

某爲天子之吏但能輕刑薄斂拊摩天子之民而已至於禦菑捍患使水旱防攘不能干犯非神孰尸之乎視事云始稽首祠下

土地

某防此來旣入州宅且視籀文矣徼福於神祗庶克奠居

祈雨

某於玆守土荷神之休四封之內良苗滿野渉旬不雨已覺亢幹一稔之望在民甚切常暘之咎在吏甚恐瓣香稽首神其格思油然沛然以相歲月

諸廟再禱

某屬以庚子禱於祠下爰及癸卯天瓢翻防一漑之餘旱苗少蘇俄復開霽焦捲如初連朝雨意風吹云閣咎孰執哉由吏徳薄不腆薌幣且謝且祈願續前功神亦有依

仰山謝雨

某丙午躬詣靈甘雨隨應戊申雨猶未止黃埃赤日一變而爲冷風淸露於乎非神其誰爲之謹奉醴幣以謝

行宮並諸廟

某奔走羣望旬浹於玆癸卯之雨一漑而止丙午而後霢霂未已稿者沾濡萎者奮起三日之霖麟筆所喜敬芼澗濱布諸祝史

再祈雨

季夏不雨者逾旬幾害早稼神旣沛然施惠矣初秋不雨者兼旬將害晚稼神豈恝然忘情乎若守無狀咎以身當斯民何辜願拜神惠興雲致雨俾歲有收

迎潙仰四聖

某治無馨香民有愁嘆幹和致旱職此之由然千里之人奉香火如此之敬恭也望云霓如此之迫切也平日之敬恭豈不爲此日之迫切地哉傾郛而迎避堂而事情益迫切禮益敬恭矣神之威靈佛之慈悲必有以觧焚惔而澤焦枯者某屛息以俟

送神

某欵靈瑣延飈馭二之日甘霔滂沱起未止申三之日油云布濩自午達酉𨿽未周浹起視四野生意蓋濯濯矣公宇喧卑豈敢淹畱敬率吏民齋祓餞送夫熱耕凍耘農夫之至勞翻雲覆雨仙聖之餘事願終前惠少慰輿情

再祈雨

昔者之雨尙未沾足俄復開霽風日尢酷豈敬之在人者有勤怠故功之在神者有斷續耶亟拜非諂屢禱非凟恐敗歲事以爲神辱神與天通不疾而速覆手河翻噓气云族縱非三登猶可中熟尙享

辭夫子廟

學者學爲忠孝而已某狂瞽妄發孤負明主有媿於忠貪戀榮祿違去慈母有媿於孝聖恩寛大止收郡紱某將歸而內訟焉敢吿

韓文公

某與公異世繼爲刺史無徳於袁以此媿公被罪而行不敢不吿

仰山【堵田】

某身逺宦懼爲親憂始至宻有禱焉今防朝防斥歸田裏白頭母子獲相保守神之賜也某以罪行不敢徘徊境內瞻顧靈瑣慨然感戀謹遣承信郎事務官王璽以不腆俸金薦之祠下

諸廟

某禱雨未獲被罪而去某不以身之去爲恨而以郡之旱爲憂垂去之吏尙未能忘情於民如此況神千萬載血食於此哉倘得一雨以救歲事吏𨿽罪去其甘如飴

謁南海廣利王廟【以下並廣東作】

某昔者讀祭禮而知海之尊讀韓碑而知神之靈玆以使事舟出祠下瓣香巵酒徼福於神維粵之南去天尢逺民生今日凋可哀某當推君之澤而致之民神當爲民請命於帝庶幾田裏之內愁嘆小寛嶺海之間菑害不作旣矢諸心復質諸神

到任謁諸廟

某竊惟幽明各有其職去貪戢暴使賦役均刑政平部使者之職也捍菑除患使風雨調魚稻熟非神之職乎敬奉香幣以吿

聖妃廟

某持節至廣廣人事妃無異於莆蓋妃之威靈逺矣某妃邑子也屬時多虞惕然恐懼妃其顯扶黙相使某上不辱君命下不貽親憂它日有以見魯衛之士妃之賜也敢吿

土地

某將詣按部旣抵司存夫逺宦欲其水土相習寓居欲其與神人相安也敢不有吿乎

謁學

天子不以我爲不肖付以一路耳目之寄昔者聞諸夫子曰使於四方不辱君命某𨿽不學敢不朝夕憂懼求其所謂不辱者焉敬謁學宮以吿

除漕謁學

戍久而士不飽糴多而民艱食今日上下之通患也上旣妙選常平使者專任糴事復使某就補漕臣之乏憂深責重上何以裕國下何以寛民哉昔者聞諸夫子曰百姓不足君孰與足某力之所及不敢不勉

濂溪祠

本朝至熈寧間事使多而法稍宻矣先生於是時奉使嶺外能使遺民嘗奉之至今此後學之所當師法也詩不云乎誰謂華髙企其齊而

南海廟

某春持庾節秋視漕印或者榮之某實懼焉靜觀士風黙察時事可憂可愕有非人力所能爲者此某之所以齋心祓形徼福於神也

聖妃廟

某由庾及漕見謂驟遷豈上之加惠於逺臣歟抑神之實私於邑子歟方今軍無宿儲民苦貴糴脫有敗缺將爲神羞神旣隲其始必成其終視事之初敬奉瓣香以謁

土地

某玆由庾使挈入漕治𨿽曰受命於君豈敢不徼福於神乎敢吿

辭學

某使南粵無善狀然田裏疾苦察之熟矣防恩召對將以目擊身履者歸奏天子庶幾不辱君命之義

濂溪祠

某踐先生之官居先生之宇晨出夕入如將見之君命有嚴歸奏使事徘徊祠下猶不忍去

諸廟

某來南兩載疊更庾漕若閫於舶皆嘗次攝無勞於國無徳於民一筆勾去孰云不宜玆防上恩歸奏使事面君省親臣子至願望不及此神實福之謹奉瓣香稽首以辭

土地

某居此期年幸無烖疾得與其孥全璧而返神賜厚矣敢不吿行

江東謁學【以下並江東作】

某於書少所通解而於司空城旦之書則尢未之讀也其何以負荷一道犴獄之寄哉然嘗有聞於經矣曰欽卹曰哀憐云者竊意自咎繇至於蘇公呂侯相傳之心法也某𨿽不敏請事斯語庶幾不爲聖門罪人

諸廟

上不以某爲腐生擢領臬事悉其聰明致其忠愛在某不敢不勉若夫使四封之內歲丰而盜息民和而訟少則有非某之所能及者庀事之始敬奉醴幣徼福於神

三賢祠【顏魯公範文正王梅溪】

惟三公之忠大節如日行天有目咸仰至於齟齬於中而不容畱落於外而甚安此亦學士大夫之所當法也某仕於是邦瓣香致敬

諸廟祈雨

去歲一旱至今創痍今玆之旱復丁是時垂成之稼何忍敗之孑遺之民何忍餒之神之威靈民所慿依鞭笞雷霆呼吸畢箕化歉爲丰特一轉機敬奉醴幣肅拜以祈

社稷神

今玆之旱某旣請於上帝禱於百神惟句龍棄土谷之祖人民之主也風霆致雨之神也敢不有告乎其下膏澤以沃焦捲某當帥吏民以羞祀事

送鳴山

逾月苦旱祝史詞窮赤日黃埃蘊隆虫虫渉秋乃雨山澤气通靑秧白水生意芃芃豈曰人爲繄神與龍昔迎今餞敢不敬共龍返於湫神歸於宮惟賤有司惓惓願丰隠憂暫紓大賜未終尙嘉惠之無棄前功

送玉淵龍水

自威靈之下臨帥吏民而嚴奉始風日之炎赫俄云雷之撼動旣旬浹而遂雨果霶霈而澒洞勅仙官而翻瓢輟野史之抱甕活原隰之槁枯蘇田裏之疾痛仰潛虯之至神念農扈之尢重返雪液於奫命緇流而諷誦忽瞬息而千里實變化之妙用來無端倪去莫操縱瓣香矯首蓋𨿽送而未嘗送也

諸廟祈雨

驕陽酷烈多稼焦捲將以質明瓣香告防語方脫口油然沛然機緘之妙不自後先神之於民若篪若塤火流之月龜坼之田𨿽獲一漑未保十全繼今雨暘永無伏愆風伯魃鬼咸退舍焉興雲於山起龍於淵時膏潤之以相丰年垂去之吏不忘拳拳惟爾有神鑑此潔蠲敬告

社稷

某五日京兆耳然不忍以旱遺此民也敬奉薌幣命祝史有禱於爾神也神其興油云以相暘烏之仁也起蟠鱗以泄膏澤之屯也非特以接續一漑之功亦所以全活洊饑之人也

諸廟謝雨

某垂去禱雨人哂其迂神獨顧歆如鼓應枹甘霔達旦焦捲者蘇膴膴原田今飴昔荼坐使愁嘆轉爲歌呼神功昭昭汝忘之乎巵酒不腆神必我孚

社稷

旱而禱國之典也禱而雨神之功也神之愛吏民如此吏民於報本之禮敢不敬共

辭夫子廟

某以諸生廉一道上不能將明天子之徳意下不能消弭吾民之愁嘆視聖門使於四方而不辱君命有媿多矣防恩錫召敬詣學宮稽首以辭

三賢堂

某少慕先賢之風晚使番君之國民益悴州益貧求所以推上恩而廣遺愛者未之能也蓋今之時視肅代間旣異視慶曆淳熈亦大異有愧於三君子多矣解印遂行不敢不吿

諸廟

某玆土司臬俯仰歲餘民𨿽貧而粗安田𨿽瘠亦中熟使某倘不獲罪於田裏而去者誠神之賜也謹奉瓣香以吿

土地

某逺宦多畏荷神之祐獲與其孥全璧而去不戀三宿浮屠則然未能忘情寧不惓惓

焚黃祝文

寶慶乙酉【通奉大夫】

先君之沒十有三年不肖皇皇行路萬里始忝朝籍而贈先君三品烏呼所謂顯揚其親者如此可謂防矣𨿽然國恩也君命也先君之教也不敢不吿

紹定戊子【正奉大夫】

今上初郊詔加先君一秩明年不肖克莊試邑秩滿始奉綸命歸白松楸夫君恩未易報先訓未易承也敢不懼哉

紹定辛卯【宣奉大夫】

去秋天子有事於明堂加惠溥率無間幽隠克莊𨿽觸罪奉祠猶得以追榮先君烏虖防極之恩不可報已往之過不可追方來之善猶可勉也惟忠惟孝可答君父敢奉將命以告

紹定癸巳【銀靑】

乃者明堙禮成祭澤優渥小大之臣皆得以榮其親於是先君復進兩秩夫官至二品其儀與物亦稍異矣豈非聖主之隆恩先君之盛徳乎克莊等敬奉所謂暈錦网袋者白之松楸

嘉熈丁酉【特進】

去秋禋祀先君以三子陞朝進秩二等明年冬克莊免官還裏克遜懷詔過家克剛方忝邑寄命下共奉制書白於墓下自官制行而特進爲丞相官寵光之萃門戶極其厚矣忠孝以報君父可不勉乎

嘉熈已亥【少保】

亞保古之三今之一品仕而致身於此者幾何人哉沒而絫官至此者又幾何人哉惟朝廷之優恩與門戶之積慶敬奉綸言白之松楸

淳祐癸卯【少師】

國家於祭澤無所靳於贈典有所止師臣極品不可以復加矣然音容之隔一世矣宰上之木參天矣諸或仕或止燎黃者七始拜今命寵光之隆異歲月之久長𨿽榮也亦所以爲懼也惟忠惟孝盍各勉旃

淳祐已酉【齊國】

去秋禋霈吾母自魏封齊綸言及門已不及見嗚呼若子若孫謂迎錦誥拜於膝下安知乃奉宻章燎於原頭耶逝者有知必歆君命嗚呼痛哉

端平乙未【安人】

日者國有慶典內外命婦序進有差而君早夭獨不見及玆以祭澤始霑再命夫死生契濶人世之至痛也存沒哀榮朝廷之異恩也日吉時良燎黃於阡君其敬共以答休寵

淳祐癸卯【宜人】

屬者禋祀上有異恩加惠羣臣及其妻息彊甫忝初補宜人加三命於是西樓宰木已拱嗚呼白日長夜之訣余固已沈恨於一生矣昭天漏泉之澤君得無少慰於九原哉

淳祐已酉【恭人】

頃侍旃廈禮記徹章叨奉綸言進秩元士𨿽不旋踵去國然祭澤之行無間中外明甫登膴仕恭人加封爵嗚呼父子夫婦防被國恩如此將何以爲報哉敢告

後村集卷三十六

欽定四庫全書

後村集卷三十七

宋劉克莊撰墓志銘

趙仲白墓志銘

仲白諱庚夫宗室潁川郡王之後曽大夫某知鄂州大父某父某始爲閩人仲白少玉立風度如仙書一覽黙記盡捲不脫一字爲文章神速兩試禮部不中第用取應補官久之不調畿漕辟嘉興府海鹽縣酒務府公王舍人介檄權靑龍鎭勢家或爲大商地匿稅鉅萬仲白捕治之急勢家誣訴於外臺下吏鍛鏈成其罪坐停官王舍人抗論力爭於朝不報仲白旣廢杜門苦學貫穿百氏特邃於老易喜緯書坐一榻下籌布蓍不已以爲世道隆替人事成敗皆系乎數從方氏受水丹心獨神其術談禪尢髙朋友莫能詰難其平生志業無所泄一寓之詩叢槁如山和平沖淡之語可咀而味憤懣悲壯之詞可愕而怒流離顚沛之作可怨而泣也防中朝有知仲白前事寃者得復元官於是淮蜀交辟而仲白死矣仲白性不妄交與潘檉趙師秀論詩曽極論參同契輒暗合遇貴公張防廣座命題眾賓方嚬呻營度仲白已飛筆滿軸神色自得蓋其所挾髙未嘗蘄壓人而每出人上故愛仲白者寖少嚴而忌之者眾矣仲白家貧不屑治生烏帽唐衣自號山中翁所居隙地才丈許而花竹水石之翫皆備古梅一株終日吟嘯其下其歸自海鹽也新脫酷吏手行李蕩失妻子奔踣藍縷猶以兩夫舁一鶴自隨晚客京城聞鶴死惋惜不食賦詩甚哀其情致風味如此嗚呼斯人不可復見矣予觀昔之文人若相如李白世稱薄命然所爲文親防天子賞識給札捧硯之事極一時之榮焉近世林逋魏野皆以匹夫名字流入禁中數下詔書徵聘仲白才追昔人防開熈嘉定間天下多事三邊用武君相所急多才健功名之士而山林特起之禮其廢已久由是仲白阨窮終身其文不達於天子徒爲閒人退士衲僧羽客誦詠嘆息之具而已仲白卒於嘉定已卯二月壬戌年四十七十一月庚申葬於城西七里甘露山配顧氏國子博士杞女有髙才與仲白如賓友男時願女二人時願哭謂予子幸銘吾先人念昔與仲白遊二十年嘗約歲晚入山讀書仲白棄予而夭行而無所詣也疑而無所訂也瑕而莫予攻也怠而莫予鞭也嗚呼悲夫仲白旣明數前知死日訪其友寺丞方公信孺求棺及死方公捐美檟殮之仲白詩最多自刪取五百首所著有周易老子注山中客語靑裳集予早知仲白顧今學退才盡銘其墓有愧色至於拊其家教其行其文字於世方公責也銘曰萬山四圍君藏於斯所埋者骨不埋者詩後千百年陵谷或夷讀君集者必封崇之

林沅州墓志銘

公諱埏字仲成其先固始人八世祖著作平遷福淸曽祖諱伯材三舉進士不第祖諱格特奏名爲建州司理參軍贈通議大夫父諱遹元符進士第四人事髙宗皇帝再爲中書舍人終龍圖閣直學士贈少師母碩人範氏贈齊國夫人所生母劉氏贈恭人公以父遺恩授承�郎監紹興府稅漳浦縣丞親年髙求監南嶽廟歷福建路提舉司幹辦公事待江南西路轉運司主管文字闕丁劉恭人憂知潮陽縣除提領戶部犒賞所知沅州秩滿乞閒主管雲臺觀攺衝佑觀積階至奉直大夫爵開國男慶元丙辰八月十日卒年六十九縣境大湖山之原累贈正奉大夫公早失父母兄刻苦自勵事所生母盡孝撫教侄恩誼至篤爲小官數守職爭是非不肯屈理以狥勢潮陽時有防造戰艦州不出一錢符縣白科公爲書條其不便守怒訶責愈峻公藏州符不行束擔欲去會詔寢其事潮州常賦外有身丁船頭鹽錢民困苦取公以樽節贏財代百姓兩年丁鹽之輸酒所時長官欲以利獻公奮然曰諸庫方吿匱乃以酒本錢爲羨余是不爲明日計乎遂不果獻嘗議欲以諸庫分諸郡而罷提領一司後因陛對復言之沅逼蠻徭公之治以恩信爲主而守備亦不廢民夷晏然諸臺上其治行公力求祠歸不復出矣公淸謹嚴恪外和內剛居家蒞官皆可師法人莫敢幹以私終其身未嘗有求於人自中年卽倦仕進及三子中第喜曰可以遂吾志矣蓋食雲臺衝佑之祿凢八年故人有气力者欲相推引竟莫能致病革猶整襟危坐語家人曰吾平生無它恨獨掛冠不蚤爾其止足無羨堅凝有守亦得之天性非彊勉然也配宜人卓氏孝慈勤儉閨閫肅和誨子尢嚴先公三年卒贈碩人子男四人璟終從事郎知靖安縣瓌今爲朝奉郎主管鴻禧觀瑑朝奉大夫主管崇禧觀同登甲辰第琮終通直郎知海丰縣女三人長適朝奉郎通判臨江君鄭元淸次適進士陳自立次適宣教郎知光澤縣潘梅孫男九人公慶文林郎新監鎭江府大軍倉門公永公奕迪功郎將樂縣主簿公遇公衮公選公益公凱公泰孫女二人長適文林郎劉克莊次適進士鄭元善曽孫男女十三人初中書公爲南渡名臣登侍從帥方面貴顯矣及卒田廬蕭然幾不足自存公以童奮發門戶僨而復起衣冠日盛遂爲大族然恬靖廉約之風累世不變所居縣之石塘言家法者皆宗石塘林氏云公歿二十有八年嘉定癸未克莊始志其墓而爲銘曰仕以蚤退爲賢家以僅足爲丰以此詒後以此治功庶幾於疏仲翁邴曼容之風乎大湖之阡謖謖萬松誇夫過之必有怍容丘夷谷堙斯銘無窮

叔母方宜人坎志【代作】

先母宜人方氏都官五世孫嫁時先君故貧曽祖母祖母尙亡恙伯叔父姑妯娌皆聚廬合防先君素重气義仕所得祿賜奉親贍族外不私一黍𨿽器服急用有以空乏吿者輒推予之先母未甞少屑意更自課麻枲箱筥之事敝飾薄味見者不識爲士大夫妻也旣嫠居益勤生葺家晝作夜息寒暑無休時僮汲婢紡左右無惰人伏臘祠祭慶弔昏娶中外無廢禮蓋先君之緒業賴以存其依以生諸孫大者丱小者抱人謂先母憂勞臒瘁極矣而康愉壽祉之報未艾也嘉定元年三月壬辰以疾終於寢年六十嗚呼天於厚薄修短之理何如耶將其不肖天固奪之亟耶明年三月甲申合祔於先君石室墓原因泣血書歲月於坎

林程鄕墓志銘

繇九牧而下世居澄渚至尙書公徙齊谿嗚呼林氏之望於莆久矣君諱沅字伯東贈正議大夫諱良翰之曽孫吏部尙書諱大鼐之孫朝請郎知賓州諱寶儉之子以賓州遺恩入仕歷廉之法掾廣之監倉用薦者循從事郎綱賞循儒林郎知梅州程鄕縣嘉定璽赦循承直郎卒年五十八君少嗜學與君同硯席者多擢第君獨不偶爲人坦夷外若無異同而內自重不茍合初筮丁母莊夫人憂廉守使謂曰掾更旬日書第二考吾爲掾周旋印歷可乎君泣曰懷欺不忠匿喪不孝敢辭焉鹽倉膏腴聞天下仕者貧往富歸以爲常君取俸外錢別儲之比去以輸公帑外臺驚曰廉吏也交薦之治程鄕尢有聲蠲役錢八千緡石壁寨姦民葉八聚眾販鹽剽掠先時提刑捕逐不能得君設重賞禽送徑略府梟首者三人境內淸矣浮橋壞公輟俸營之占者曰九良星在焉不可君笑曰有是哉竟其役遂屬疾不起柩歸邑人哭送烏虖占者之言然耶君偶自死耶昔邾子卜遷史曰利於民不利於君邾子曰茍利於民之利也遷之五月邾文公卒君子曰知命君亦以民爲重身爲輕而不惑於吉防禍福之說使遇聖賢必錄之矣君前配趙氏南恩守師讜之女繼謝氏肇慶府教授時之女一男慶老前來乞銘余祖母令人君之姑也當尙書盛時齊谿園池甲一郡今朱門喬木儼然無恙而耆舊凋落盡矣不特興替榮悴之可悲也銘曰癸未十月君卒明年十月君窆辛酉維日甲庚維山瀨谿之原賓州之阡葬書曰然其繼必蕃

方武成墓志銘

嘉定壬午冬莆田寶謨方公卒配葉母林不幸繼卒明年君自官下來奔喪盛暑營三窆距家可三十里餘一日裹飯往勞役夫見君苦痁疥呻吟原頭余曰君羸瘠已甚卽暍死柰泉下何君猶自力封壙而返疾遂不瘉以八月朔卒君名左鉞字武成開敏有膽智丱角拔廣東漕解寶謨公使淮東兵驟起君窄衣習刀槊善馳射益熟塞地事談兵寶謨公旣廢不用益自放山水間捜奇抉幽匹馬如飛君策蹇驢隨其後以登臨嘯詠爲樂短褐髙帽風格散朗見者皆曰眞方孚若子也璽赦君伯父守梧持其表入賀補官授徳慶府司法參軍歿時年二十五娶尙書易公祓女一子肖鸞余遊君父子間久尙未知君能詩及瀑上精舍成稍從餘論質余未嘗深剖君亦不詳扣也旣而怒長突起語出奇崛如海鶻天一奮千里朋遊皆披靡退舍矣葉公適嘗曰此郎句法天成殆鬼神送與耶趙公汝談亦云武成詩如數十年用功者其見重如此初寶謨公有勞於國暫斥且復用君尢俶儻疎雋平居厭綺麗而嗜藍縷棄安逸而習粗澁固異於袴襦子弟矣而天並奪之上而國失才臣也下而家喪鉅子也哀哉甲申六月壬申易氏袝葬君於安田洋祖母林夫人之墓曽祖憲陽江令祖崧卿京西轉運父信孺寶謨公也銘曰吾聞奇偉之士常在世間太白曼卿不死而仙信斯言也峭壁之上懸瀑之下安知吾武成者不追云逐月來往而盤桓耶不然若斯人者豈其奄奄而遂盡於九泉耶悲夫

閤皁山道士楊固卿墓志銘

固卿楊氏名介如丰城縣梅仙鄕人父名廣母徐氏幼入閤皁山爲道士寶慶元年卒年六十八南園之麓固卿學通倫類道書外禪宗方伎之說皆探骨髓聽者竦動開禧間薄遊邊畫策不售歸山不復出拾墮薪煮三腳鐵鐺或遺衣履皆不受嘗主淸江相堂觀一日諸文士集觀中倡酬視固卿一黃冠師蓬鬂垢衣寘之坐隅甚易之句至固卿朗吟曰酒量春吞海詩肩夜聳山坐皆駭伏有詩百餘號隠居集固卿無徒嗣弟伯椿侄至質同學道山中至質厚余請銘其藏余觀固卿介潔髙逺凍餓自守樂而不攺殆黔婁原憲之倫惜其異學殊說詭世絕物僅與彌明同傳而已銘曰窮不求吟不憂歸玆丘

卓推官墓志銘

初艾軒林公有重名學子雲集門下髙弟甚眾君居其間最幼諸老生往往避席十五拔鄕解於斯時也君志气略如孫策下江東時然南宮累戰不利及奉紹熈癸丑廷對四十餘矣蓋流落州縣又四十年年八十四以紹定已丑二月某日卒烏乎命也夫命也夫君卓氏諱先字進之其先自扶風徙閩居於莆曽祖某祖某父某從政郎妣太安人鄭氏君文髙而气直據經是古以此屢擯場屋居官廉靖自守無老人日莫途逺之態爲龍溪縣主簿歲旱疫君施藥多所全活太守傅公伯成憫雨須髮爲白檄君禱靈著廟返命雨至父老詣郡謝傅公曰此主簿雨也爲永慶軍節度推官郡倚以治太守欲畀京削君曰吾素無榮望故心平而气和一開其端方寸擾擾自此始矣辭焉爲增城縣丞常可否邑事長官賴以寡過逾四考不得代經略使辟新防令君曰吾老矣落南忘返它日何以見魯衞之士復辭焉用省罷法去爲建寧軍節度推官亢旱松溪政和建陽浦城四邑仰食下流客米至是府禁米舟出城公爭曰四邑獨非建民乎太守史公彌堅不以爲忤益重之然君倦遊歸矣歲晚裏居食嶽祠之祿貧無甔石客至必命酒歌聲出金石遇空無時畱客淸談乃去中更祝融回祿之厄圖史器服皆盡人疑君不堪君亦不攺其度夫人黃氏賢而好施先君二十年卒嘉定甲申君以夫人祔於興教裏芹山先塋右爲壽壙四子用光次用諱早世次用卨後叔父允次用龍一女適趙時倘用光等以某年某月某日舉君之柩合使來謁銘昔子貢問鄕人皆好之何如子曰不如鄕人之善者好之君自重寡合而崇禧陳侯宓閩淸鄭令君爚皆稱君不容口陳鄭一鄕善士也孟子曰觀逺臣以其所爲主君初筮爲傅公所知傅公後貴顯終身敬君不衰傅公一代端人也烏虖君可以銘矣抑余有感焉世常謂才與名相須位與年不相待君有賈生終童之才而少不策名有公孫丞相貢大夫之年而晚不得位然則君自處𨿽無恨尙論人物者不能不爲君恨也銘曰吁嗟君少崛奇旣期頥不惰衰亷自持吟自怡吁嗟天理難推巢見焚槁無遺今不銘後孰知

臞庵敖先生墓志銘

敖先生諱陶孫字器之福州福淸縣人曽祖某祖某父某贈承事郎母陳氏孺人少貧以學自奮嘗遊於潮潮人爭執弟子禮淳熈庚子鄕薦第一律賦傳海內爲式下第客吳中吳士從者雲集鉅家名族率虛講席競迎致已而入太學中慶元已未第主通州海門縣簿教授漳州辟酒所幹官攺廣東轉運司主管文字用薦者攺秩僉書平海軍節度判官防公事兼南外宗正簿上登極轉奉議郎賜緋魚袋管華州西嶽廟臺疏鐫一秩寶慶三年十一月丁亥卒年七十四先生內負摩云衝斗之气而外自蟠屈寖趨平夷然長身龎眉軒昂驚俗與人交際機疎語簡知者以爲質不知者以爲亢惟漳牧趙公汝譡畨禺帥楊公長孺尢愛敬趙詩律髙無對壘者獨先生與倡詶楊性峻或面防僚吏見先生必攺容始不樂往溫陵州檄迫之行竟謁吿去常平使者雅聞先生名行部至州怪先生已歸因上言敖某可予祠矣先生起寒苦渉憂患明練世務歷官多可書而談者但目以名儒自有載籍以來悉記覽亂籖叢帙披研鈔纂奇字奧義穿抉呈露凡文皆有气骨可行世傳逺而天下獨誦其詩朱文公在經筵以耆艾難立講除外祠先生送篇有曰當年靈壽杖止合扶孔光趙丞相謫死先生爲甲寅行以哀之語不渉權臣也或爲律詩托先生以行京尹承望風防急逮捕先生防服變姓名去當是時也先生少壯忠憤號鳴於都邑眾大之區幾不免矣卒幸免旣退旣老占畢於寂寞無人之濱金璧易求先生之隻字半句難致然先生詩名益重托先生以行者益眾而江湖集出焉防有詔毀集先生卒不免嗚呼前世以言語得罪者多矣種豆觀桃往哲深戒至本朝列聖好文憐才騷人雅士往往以文墨受知簡齋放翁詩嘗驗矣先生之詩主乎忠孝不主乎刺譏送朱哀趙之作於情性義理之正顧藏槁不輕出眞詩未爲先生之福而贗詩每爲先生之禍嗚呼悲夫先生奉親孝拊弟有恩義娶昆山沈氏夫婦相莊如賓室無妾媵躬執炊防其淸苦如此晚稍有俸錢卽故山築屋一區買田百畆有詩文若干篇未詮次沈夫人先三年卒祔東臯先塋子農師以紹定二年四月庚申奉先生合書來速銘先生蚤遊學四方所交類當世聞人白首還鄕輩行將盡名理幾熄深居罕出客至從戶內搖手謝絕之新學晚生少覿其面至疑先生眉宇有異獨喜與太學博士李君韶監南嶽林君公遇還往若餘者亦先生所素厚者也銘曰議郎之秩華山之廟旣嗇於少復奪之耄卓哉臞翁疇昔自號揭之碑顏以配貞曜

方子黙墓志銘

淳熈庚戌主司選補太學士以禮義亷恥爲四維命題莆田方君子黙奏賦第一自京師達嶺海操筆之士髧髦之童莫不誦習摹擬望君如天人聲律遂擅天下祭酒司業每以得君爲榮然禮部亦以失君爲媿嘉定戊辰始用庚子鄕舉恩奉大對擢冠第二等辟楚州鹽城尉泰州海安鎭所至上官皆驚曰平生聞方子黙尙在州縣乎爭薦之僉書平海軍節度判官防公事兼南外宗簿復僉書鎭南軍節度判官防公事負塲屋盛名白首筮仕勤民憂職不以雅士勝流自居鹽城兵饑制置使下令賑濟州議半糶君乞全濟以檄行淮陰寶應二縣初置局縣市君曰縣戶三萬市四十爾析局爲七遐僻霑惠爲冢十餘區以瘞暴骸在全眞公徳秀爲守李君方子爲僚泉人賢眞公又賢二幕君常言滅門刺史破家縣令此衰世事古人惟曰愷悌君子民之父母而已眞公擊節其賓主間議論風防如此在洪秫價偶平酒吏獻策令秋輸以秫代苖君曰秫貴秔賤常也今俾權輸後爲永例矣滕公彊恕矍然罷之先是官令城中鹽肆各出鏹易楮鹽儈魏彬請括責南昌新建口岸三十處鹽肆如城中法君曰口岸異城市小販非鉅賈鏹將安出卒罷括責始君攺秩以格不得入縣旣佐二府又以格不得入倅故眞公每以仕晚用少爲君恨焉君號一世宿儒而兢畏挹損特甚於他人與童子言必誠必敬性淸儉敝裘故褐終身不易至居官則秋毫不茍取將去海安舉例劵九千緡歸之有司鹽使吳囦嘆伏晚節倦遊兩奉叢祠積階朝散郎賜緋魚袋年七十二紹定元年十二月初八日以疾終於家君諱阜鳴曽祖伯通擢進士第爲兵曹參軍祖子保獻書釋褐終漳浦尉父秉白贈散大夫所謂艸堂先生者也艸堂當阜陵時外臺以孝廉薦傳家惟書數廚君旣仕累俸金買祀田事兄如父拊侄如子旬浹一會族黨勺羮杯飯常剖而食娶田安人先六年卒墓於城西龜紋峯之陽子棫太學生次貞孫次淮孫將以明年十月某日奉柩合棫哭求銘余先君子與君同研席君於眾兒中顧余獨異余爲建陽令廢學久矣君自江右歸方畱錢十萬市坊書嗚呼余壯而惰君老而勤可媿也夫然受教四十餘年情誼素篤記江東之先友傳襄陽之耆舊固後死者之責不容辭也銘曰謂才學不足以身兮或英妙而奮飛謂科目果足以得士兮或華皓而棲遲七秩非天兮外郎非卑其學山海兮所試髮絲嗚呼後人兮徵此埋辭

孺人鄭氏墓志銘

故海陽陳令君諱坦之配孺人鄭氏以紹定元年二月六日卒五十一歲明年三月丁酉合葬於令君之墓子男二人珽修職郎新吉州太和縣主簿琯將仕郎孫男一人渥將仕郎女五人長適文林郎潮州錄事參軍趙汝腴次適修職郎新監臨安府排岸兼修船場公事梁均余在室孺人諱懿柔少習經傳至釋老諸書皆口誦心記多識故家事以元樞之女嬪相國之孫門盛族大而能盡敬極孝尊於已者嚴之卑於已者慈之內外無間言有婦道焉令君歿孺人作冢捨靈巖山之東閉門自誓閨閫肅然有妻道焉課男以弦誦訓女以箴史其持家以儉爲主然伏臘冠婚率禮無違有母道焉珽泣謂餘子辱與吾先人遊今吾母將盍銘乎余惟孺人席華腴之勢而無驕侈之累履變故之地而有潔白之操余敬述其大槪於志若夫兩家爵裏世系在史氏不復著也銘曰孺人母汪端明之女率我家法作彼婦矩

韶州翁源縣令從政王君墓志銘

余友王必成字宗可俊人也有場屋聲六上春官不中第終於寧徳令其弟自成字志可吉人也未幾復終於翁源令里巷嗟惜翁源君將塟時來乞銘余曰銘必有據也子之先人官薄而事軼惡乎銘時袖書一卷載君世出言行無毫粟漏失余覽之愀然曰是可銘矣按君之先自泉徙莆曽祖某祖某贈朝議大夫父某朝議大夫知常徳府君以父任爲徽州黟尉比去邑無盜爲南劍理掾俗狠刑繁君至剖讞無滯再考獄空州人以爲異事治翁源先教化患邑少儒捐俸葺學以倡勵之立墟市行保甲通商弭盜瘴俗蘇息不幸半載病卒秩止從政郎年五十三嘉定十四年八月二十日也後八年紹定二年十月二日葬於塘基井山之原前夫人方氏先祔祖塋與君同山異隴今夫人林氏三子嘉早卒次時次鼎鼐爲叔父後三女長適戴守中次適蔡若公次未行君朴茂寡言笑居官尢不喜遊飲僚友皆曰王君在座殊令人不樂尉有獲盜上州者君鞫其獄尉托郡僚懷黃金爲餉君大驚謝絕之尉懟曰理掾卻吾金敗吾賞矣獄上尉論賞如格初徽守趙卿希逺劍守朱公端常嘗以大小狀薦君君自不汲故莫有繼薦者或爲移書求職司君寘架上書生塵卒不取觀時所記君遺事類如此又曰吾父平生無它廉退二字而已夫不受金不覓舉仕之常事非卓行也揭常事爲卓行烏虖世變爲之也若君之所自守豈非澆薄之祥瑞叔季之亷退歟然而榮途華軌夢想絕企先疇舊廬尺寸不增老選調位不足達志歿嶺表祿不足返喪烏虖亷退爲之也銘曰吾嘗遊君兄弟之間長君彬彬少君謙謙然寧得無一名之遂翁源有終身之淹嗟夫畀不肖者常丰予善人者常廉莫致詰於範昧庶有光於幽潛

亡室墓志銘

福淸林氏自南渡百年號禮法家君曽祖遹龍圖閣直學士祖珽知沅州父瑑今爲朝請大夫直祕閣爲余妻十九年餘宦不遂江湖嶺海行路萬里君不以逺近不必俱嘗覆舟嵩灘十口從死獲生吿身槖裝漂失且盡余方窘撓君夷然如平時又嘗泛灘江柁折舟漩危在瞬息君亦無怖容余平居之日多君節縮營薪水未嘗嘆不足卽有祿米君奉養服用一不攺舊蓋其儉至惜一錢然於遺則抽簮脫珥無所吝其仁至不呵叱奴婢然家務劇易粗細不戒而集余歷官行已退休之念常勇於進爲淡泊之味毎醲於酣暢者君佐之也余調建陽令君已胃弱惡食抵官且愈矣復感風痺神色逾好不類病人余垂滿君苦脾泄餌歲丹黃芽百粒不止旣亟父老薌炬環匝縣門膜拜所謂佛者爲君祈安旣逝邑人相弔如喪親戚旣訃鄕之賢士大夫皆唁余曰孝敬慈順可爲內則者今亡矣君諱節封孺人生於庚戌十一月十七日歿於戊子七月初六年三十九明年小祥之翌日壬申於壽溪西劉之源男曰昌旣冠曰升女曰靖曰蘩升與二女皆夭庶生一男一女尙幼初祕閣公與黃宜人夫婦賢聞一時君淸約似父淑媛肖母歸予之年黃宜人卒又三年舅侍郎卒執喪毀瘠泣慕終身事姑太碩人恭謹處妯娌柔順待族戚有恩義故自返柩至封坎六親之哭者皆哀而祕閣公與吾母之悲憤傷痛過時而未平焉君有至性忠孝大指皆暗與吾徒合往年北兵大入余當從主帥督戰君適患懸呻吟聒鄰壁余猶豫未發君曰婦病小撓兵敗大恥若之何以小妨大也余愧其言卽日渡江臨絕尙惓惓姑父又以昌屬余不忍訣余曰鰥余身拊而子不使君有遺恨也君頷之而瞑及是爲雙壙復爲冢捨以讀書休息而今而後可以終身俟命矣乃納石藏中而銘曰黔婁於陵仲子之妻逺矣世之婦人鮮不以富貴利達望夫子也君則異是以亷退爲耆好以義命爲限止也然彼健而此廢彼壽而此天者則又何理也嗟嗟如君行路之所哀況恩誼與倫紀也夫旣無獲於彼則宜有傳於此也嗚呼悲夫

後村集卷三十七

欽定四庫全書

後村集卷三十八

宋劉克莊撰墓志銘

巴陵通守方君墓志銘

方氏皆本長官爲莆鉅宗長官六子祕書少監仁嶽者其後尢顯至六世至君之曽祖監左承議郎提舉廣東學事祖庭實左朝散郎宗世少卿兩世俱贈太中大夫父盛朝奉大夫知南恩州贈中大夫君以父任爲藤州鐔津尉再調宜山丞會族兄寶謨公信孺使敵軍前議和請君輔行遂以樞宻督視行府凖備差遣爲使屬敵許寶謨公見堂上余班堂下君苦爭敵不能奪伴話者犯寜考嫌名君慍見責之又欲以佩刀易君劍君曰吾以所乘駒易子之馬可乎敵曰官馬不可易君亦曰官劍也時君年二十六往返者再循三資爲惠州判官循州長樂令縣與汀贑潮海接壤岡阜深阻姦宄伏藏君弛鹽禁而盜淸黌捨庳隘誦稀少君作新學而士勸攺秩知玉山縣先是長官多以不治譴去君至邑大治邊事起市軍需造戎器江東西騷動君才髙上無乏興下不知擾餘力新玉虹橋臺郡以治狀聞通判雷州丁母太令人鄭氏憂服闋主管仙都觀通判嶽州民間有巨訟州縣有難事大官必曰非方通判不可郡並洞庭丁亥夏潦民皆筏居君適慮囚傍郡所過行視水災擅發常平米賑贍常平使者董與幾聞而賢之與提刑交薦權州事前守童壎拘抽客木未用也總領檄取之君曰木屬州不屬總領與半可矣因言州頃被火未復舊觀盍畱其半以葺州乎總領怒誣奏君爲興土木爲遊觀君去不以罪嶽人追送彩旗蔽路於是四川辟萬州廣州辟潯州皆不報嗚呼善事上官柔也不畏彊禦剛也挾貴徵利勢也守職抗論理也國家於士大夫欲其剛不欲其柔欲其徇理不欲其徇勢而君之所遭如此蓋剛不勝柔理詘於勢其來久矣悲夫君仕宦三十年常借僧屋以居歸自巴陵始葺舊廬疾起脾胃以紹定二年四月二日卒於寢官至朝防郎年四十九配林氏封安人五子長鈵次鐄先卒次鏋次鏗以某年某月某日文斌裏北山吳坑之源君玉立美髯風度蕭散琴書猨鶴不離左右心悟筆法大字勁拔得瘞鶴之意小楷遒媚有黃庭之韻詩律尢髙以後山爲師故家之美子吾黨之快士也然爲人精鏈不以淸談自放早苦貧其歷官成家皆辛苦自致不緣他人使天假年豈不爲材公卿悲夫君諱世京字可大自號可庵銘之曰宗卿仗節過故宮手扳陵柏號悲風還奏有淚濺衮龍紹興開禧時不同祖主復仇孫和戎憤平恥歇耆舊空反復前事思遺忠

朝請大夫直祕閣主管亳州明道宮林公墓志銘

公諱瑑字景良福州福淸縣人將佐監簿贈通議大夫格之曽孫龍圖閣直學士贈少師遹之孫知沅州贈金紫光祿大夫埏之子少入太學淳熈十一年與兄璟瓌同擢進士第公唱名第四教授鄂州始增學畬往時丐州家豬羊稅錢助養士公卻不取秩滿差幹辦江西路轉運司公事丁母卓夫人憂服闋差幹辦浙西路提刑司公事丁金紫公憂服闋幹辦兩浙路轉運司公事沈運使作賓名能吏事一委公沈公畫諾而已幾輔之訟多撓於勢公介峭自立門絕私禱有防與掌故執政欲攙授公謝不願旣歸四年不通問執政怒超用它人開禧末始除吏部架閣嘉定初元除國子正遷武學博士諸王宮大小教授輪對言臣侍罪班行更化前後督所目擊不知今日立政用人建法施令有以異前日乎廟堂除授未公宮掖請謁不肅孤士沈下僚窮民茹怨气陛下眞誠有餘剛斷不足名更化而實不更化始欲善治而終不可善治別疏言戰鬭流移饑疫盜賊之餘民生可哀內帑積而不散掖庭用而不會戚裏無勛勞而繼富貂璫借營繕而幹沒盍討論裁撙以裕民乎又言今天下之財盡歸贓吏破數十贓吏之家可活數百萬之民矣攺國子博士求去出知興化軍前守坐楮價罷姦民動以減落訐善良持官吏公出令曰詔書不云乎予者受者俱坐之應交易已受錢而訐者罪如詔書未受錢者未爲行用止罪訐者民不復訐監司按產髙下配民藏楮公曰民未戶曉請爲期屢寛之撞防官至公又使吏摘語民得爲備比去無一人犯令郡多佛寺鬻寺取財名曰實封逐僧沒谷名曰拘樁公悉罷之郡計反羨蠲三縣夏稅寺院五之一第一第二等戶三之一第三至第五等戶半蠲之一錢至六十錢戶全蠲之以樽節錢代輸其治以惠利惻怛爲主待吏民至誠無鉤距然情僞皆得未嘗拒人絕物然非意相干者見公風度往往忘言而去自有郡以來獨公遺愛久而見思知全州治全如莆未兩月擢廣西路提防刑獄公事引疾辭不拜全人惜奪公有峒徭數輩黧老矣相率造廷願公毋去攺知袁州疾愈袁人將來輅力請祠兩任成都府玉局觀攺建康府崇禧觀紹興府鴻禧觀今上訪落召赴行在再辭再不允公拜疏不已曰臣進無所補退非爲髙以病臥家不任朝謁惟聖朝哀憐上知不可奪除祕閣主管亳州明道宮訓詞云飭身謹行爲郡廉平者朕眷眷如此貪刻躁競之習亦可少媿矣明道祠滿有詔因任視勇退如榮進保閒冷如權位舊廬略繕葺小圃麄種蓺玩花木之芳潔不酣賞也愛風月之髙爽不嘲弄也體中佳時幅巾短褐野眺露坐悠然忘歸每言吾一生無求最樂又言人不可有勢不可有名不喜爲要官曰勢之所在不願交聞人曰名之所在舊患足瘍時作時愈紹定二年春疾作渉秋不愈食寖少气寖防猶自力無惰容對子孫無媮語整襟拱手以致於逝九月晦日也年七十一積階至朝請大夫公弱冠擢髙科畱滯二紀才爲掌故學官中年去國白首辭召立身本末世莫瑕疵平日論著晚悉焚槁惟有通鑑記纂其間精識多先賢所未及楊震四知之論自漢謂之名言公曰震舉茂才而得懷金之人是不知人也此言之至於我是不能使人知已也嗚呼公賢於震逺矣名理之外它無嗜好奉已𨿽嗇親故待公而食者若干人傾窖賑歉買田贍宗無柄而及物不富而好施人以爲難性友愛與容州使君少同登老同退秀眉黃髮時論以方二疏遺言無一事可恨恐戚吾兄耳配宜人黃氏溫陵人通直郎輕之女幼隨母聶夫人依簡肅林公簡肅愛之如子旣嫁公嚴之如賓爲人有識量達義趣淡食素飾相安隠約先公二十年卒淸逺裏福勝山之原二子公遇迪功郎監潭州南嶽廟公選孫男四人觀同合新自宜人沒二子朝夕侍公跬步不離家庭講肄偶有會意輒喜曰天下至樂不出閨門之內公遇始調寧化尉不忍去其親自乞嶽祠孝謹恬退家法然也一女適承議郎新通判潮州軍州事劉克莊不幸克莊悼亡公始衰病悲夫二子以十二月八日奉公合哭謂克莊子宜爲銘公制行衝約有黃憲陳寔之髙論諫明辯有賈誼陸贄之通治民豈弟有陽城元結之思可以厚風俗尊朝廷而浮沈閭巷績業不究惜哉自古及今士之捲懷退處者多矣主莫我知也時莫我用也若夫旣知之矣將用之矣乃獨行其志長往不返豈非大易所謂遁而無悶孔子所謂樂而不攺者歟是不待銘而傳者也𨿽然不可不銘也乃銘曰余欲揚公之善公不近名揭公之淸公畏人知後無良史公記銘詩茍有名筆卓行循吏非公其誰於乎後人勿廢玆碑

姚元泰墓志銘

君姚氏所居江上介興福之間籍占二郡始名正夫拔莆田解開禧甲子易名元泰福州首薦考官眞公徳秀也天下皆誦君賦尢工策論落筆千字辧麗條達累上春官不第今上登極君當拜官不就卒年五十五紹定庚寅正月乙酉與配黃氏合新興壠二子悅早世榮一女適李某嗚呼先行後藝古也行藝兼取漢也遺行取藝唐也壞取士之法自唐始然當其時主司得求士陸贄權徳輿是也先達得薦士陸傪韓愈是也士得自薦行捲是也論定於平素而一日之工拙不與焉至本朝文法益宻主司不敢求先達不敢薦士不敢自薦糊名焉置棘焉歐公欲絀劉輝而得劉輝蘇公欲取李廌而失李廌二公皆文擅當世眼髙四海而抑揚去取之際如此然則君之屢擯於春官無怪也君博通經子疏義音訓皆暗誦入試用某事某事出閱無一字差者銘曰昔孟氏有天爵人爵之論嗟君平生所欠一第若其天爵豈不素貴勉哉後人嗣訓勿墜

顧安人墓志銘

安人顧氏承奉郎致仕林公美中之配承議郎淸湘通守百嘉特奏名百揆之母年八十七紹定二年十二月旣望病卒於是承奉公沒且三十年明年十一月旣望合烏石山孫男五人女一人適方雷發曽孫男女各一人始安人歸林氏夫貧子幼賓敬誨育情誼兩篤承奉公厚徳稱鄕閭二子儒學奮科第安人力也未嘗觀書而是是非非皆中於理通守成童時誦通鑑安人聞秦皇漢祖事以爲仁暴不同興亡亦異中年稍喜佛學然不泥像教自治心性而已通守爲永春宰有惠政則曰老人之教邑人亦曰壽母之賜相率禮所謂浮屠者屢矣嘗言一日中須行一二方便事以此自勵亦以勵人見裏中好善者爲惡者必曰若有天道豈無罪福通守仕益久家益薄詣其居井臼蕭然升其堂穉耋歡然勤孟母之機截陶親之發若千金之累焉負季路之米烹茅容之雞若三牲之養焉其慈孝如此前通守命克莊曰銘以幸子謹攷安人之先自固始徙莆祖時亨淸海軍觀察推官父師顏母林本路茶使某之孫也銘曰一簞半菽共安臞儒之貧萬鐘五鼎不待令子之貴可悲也夫可悲也夫

林龍溪墓志銘

君林氏名及之字時可以孝謹自操持若嚴父哲師之臨其傍也以禮度自檢責若法家拂士之議其後也發言主於謙厚若恐其有忤觸也制行歸於平實若恐其渉矯亢也爲人自防至老大槪如此人知君粹然佳子弟而已然貌訥而心敏表和而裏剛蓋人有所未知者尉增城豪吏湛渭挾巨貲倚長官占營房廣私捨君白臺閫毀屋返侵掾湖州戚畹與濮秀二邸在焉先時諸貴月遺庫官錢三萬兌俸無度君卻遺禁兌諸貴皆曰司法淸吏也不敢怨用增城獲盜賞攺官丞永福尢淸苦吏卒不勝饑皆棄去至自行文書宰龍溪一意拊摩以智立威爲恥聽訟恕督賦寛曰寧得罪上官無得罪細民寧貧苦吾縣無貧苦吾赤子𨿽被訶詰終不攺度代歸以紹定二年三月初九日卒年六十一秩止宣義郎賜緋魚袋四年三月壬辰於常泰裏羊平山之原夫人蔡氏一子友端二孫尙幼初君大父祕閣累更麾節父徽猷使閩廣江東西皆名部牧信泉明福皆大州以淸節聞天下身後墼屋一區田尢薄君廉肖乎父祖而官減乎家世里人多悲傷之今夫驟貴者必暴富本乏寸椽俄美輪奐舊無塊土倐亙阡陌者皆是也陽虎曰爲仁不富優孟亦曰貪吏死而家室富廉吏死而妻子窮然則廉而仁不若貪而刻歟噫此爲人欲方勝天理未定者言也及定而勝則於公之門大而楊震袁安之世貴也曽大父中大夫諱選祕閣公諱孝澤徽猷公諱枅母令人黃氏吾母太淑人君之從女兄也乃爲之敍而銘之曰崛起而腴素官而臞猗君之家其有後乎

李節婦墓志銘

李氏莆田士人王孝曽之妻也嫁期月孝曽死裏中慕其容徳爭求娶兄弟憐其少寡奪其嫁李曰夫死而背之不義姑老而棄之不孝請勿復言吾死王氏矣或曰如貧何李曰疏食足矣或曰如無子何李曰絕者不可繼乎乃謀於姑取侄之𦇤抱者爲子里人初聞而賢之又疑之曰激於暫者每渝於久令於始者未必不繆於終也旣而李事姑誨子皆應禮法持身如玉雪非歲時祭享不飾容服燕遊俱削迹妯娌希見面蓋十年而姑沒二十年而子娶及見孫男二人女三人於是昔之疑之者莫不悚伏敬嗟仰其人髙其節也初王氏窶甚至無以養生送死李黍積銖守遂成中產冠昏防祭未嘗求貸悉舉三世菆寄之棺及其夫序於常泰裏蓼洋山復葬其姑黃夫人於保丰裏唐基山預坎其右曰它日以我祔焉然後里人不獨悚伏敬嘆而髙其節顧其才亦不可及也紹定辛卯李寡居二十有八矣四月已卯病卒年五十六向之悚伏敬嘆者又從而悲哀悼惜之也子宜續遵遺命以明年三月壬午襄大事介余友人李鋼來求銘昔歐公書斷臂婦人以媿五代之爲臣者余錄李氏之事抑揚反復非止可爲內則學士大夫覽之亦足以自儆也彼其閨房婉孌所立之卓如此使爲男子逢世變故必能抗夷齊之志受人托付必能任嬰臼之事烏虖可敬也夫可敬也夫李氏曽祖宗顏通奉大夫祖利正父宣仲其銘曰言不出梱足不越戶少不逾禮老不攺度藏其未掩之骸續其已絕之緒是爲節婦李氏之墓

陳太孺人墓志銘

紹定辛卯仲冬壬寅新安別駕方君符與其弟籥祔其母夫人於父府君之墓徵銘於克莊曰知吾家事者莫如吾子願筆之方劉鄰也克莊之先君子於別駕君之諸父友也敬諾不敢辭夫人陳氏祖繹之朝陽令父某早世無子夫人鞠於叔父及歸府君姑曰恭謹有禮法不當如吾婦乎族戚相語曰溫良無忌刻不當如某嫂乎母宋攺適復寡無所歸夫人奉事之終身女弟適吳稚季亦寡夫人經紀其幼無倦色常以古語勵二子曰民生在勤勤則不匱我婦人不解書意豈謂勤則事無不可爲耶別駕君果擢第籥亦有聲場屋夫人嫠居二紀別駕君遊宦四方板輿必俱佐懷安人皆曰佳哉主簿教京口士皆曰賢哉博士宰瀏陽人又曰仁哉長官母教也別駕君仕寖顯朱綬象板娯侍裏第夫人遽以庚寅十一月六日卒年七十四二子符籥三壻貢士黃龍應進士林復之樓谷谷四明人孫男曰子同嘗拔江東漕解曰鬥孫孫女二人昔者詩書圖史所載多閨門淑媛之事共姜伯姬以節孟母以訓曹娥以孝蓋不可勝紀至近世碑碣始詳於王公大人而略於婦人女子若以爲無與於世教者夫如是則列女之傳不可復續而彤管廢矣若夫人者母之孝女姑之順婦夫之令妻子之賢母也與詩書圖史所載皆合銘其可以已乎銘曰林公立義裏之耆舊其尹懷安升堂拜母夫人有規令尹敬受嗚呼夫人豈惟女婦使爲男子凜然節守我銘非誣以訂不朽

丁元有墓志銘

莆無他丁君之先自固始遷校書郎諱彥先者傳四世至君之先府君諱寶成是生八子伯槐伯林伯椲皆貢於鄕伯梅尢有聲場屋伯桂擢已未第今爲宗學博士君諱伯杞字元有於次第二慶元丙辰入太學嘉定丙子監舉庚辰內捨校定紹定己丑九月辛巳試上捨方握筆屬思暴得疾扶出卒允蹈齋年六十九博士哭之慟吿於朝乞防君喪還裏不報南一奉匶歸菆北山後五年癸巳十二月甲申始克於丰城裏後洋之原君在太學三十年行藝絕出屢挫益鋭己亥捨闈旣定魁選以詩復韻絀時禦史劉公棠董試爲之太息今上龍飛久於學者例得仕君獨辭不拜爲人於倫紀最篤親戚朋友急難勇徇之忘其力之不足也母葉宜人配王氏二子南一拔漕解南英後伯父二壻進士楊龍起黃景宣龍起者固烈士聞君訃獨步赴喪不幸亦客死初府君刻意訓子以詩禮名堂艾軒林公爲篆其匾君兄弟競爽珠璧相映人謂如荀氏八龍矣旣而多不得年華而靡實士林悼惜存者惟博士與君又弱一个焉嗟乎積而報種而獲理也以君觀之理何在哉𨿽然智力之營有限而詩書之澤無窮府君一布衣以博士贈朝散大夫君老不第而南一克世其學夫在其子猶在其身也在其弟猶在其兄也亦理也由前之論則爲善者惰由後之論則力學者勸南一勉乎哉銘曰天下聲律尙莆體莆體發源自丁氏君最先鳴唱諸季吳融徐寅斂袵避惜哉捨法虧一簣身不及試在厥嗣

方子約墓志銘

君方氏諱符字子約少受學於叔父履齋覆齋者諱大壯字履之朱文公門人也爲義理之學終其身不應舉君以鄕賦上春官道攷亭拜文公於精舍文公畱語絫夕爲作字說中慶元己未進士第時方弱冠文公喜貽書賀履齋焉歷懷安主簿教授徳慶州監福州嶺口倉教授潤衢二州知瀏陽縣通判徽州賜緋中罹祖母府君先夫人憂在懷安不久徳慶徽俱未上君爲人淸苦自勵其行修於家達於鄕而按於世無可疵者焉其學聞之師質之友而措之民無未合者焉爲令佐不鉤距以求情然民莫得而欺也爲師儒不牢籠以釣譽然士莫得而毀也自一第至攺秩自初筮至通守窮達得喪一委諸命未嘗加毫髮智巧於其間自不求進世又無能進君者惟潭帥溫陵曽公表其邑最潤守金華喬葛二公奬其師道三賢皆時鉅人喬葛繼升廊廟君亦無翕翕趨附意紹定六年正月己未暴疾卒於寢年五十八前孺人黃氏刑部侍郎艾之女後孺人林氏皆無所字庶生一女遺命以弟籥次子斗孫爲嗣其年十二月壬子葬於保丰裏丘澤山之原君處眾中淡然衝退形气之淸足以貴嗜欲之薄足以壽而秩止侍郎年不滿一甲子裏之善士皆相唁曰子約而止是乎余曰與君同時一軰生而富貴光寵有出於君歿而無善可書有媿不瞑者多矣今子約仕𨿽不大顯然貴重其身如圭璧全而歸之以見其先人於地下復何恨也曽祖翼祖耀卿父申之贈宣教郎母太孺人陳氏銘曰吉士常人古之所賢季世反是徳後才先君老於外於理宜然其人則全復於斯阡

柯孺人墓志銘

夫人柯氏承務郎溫陵徐君奕之妻年七十二端平攺元三月癸未卒葬南安縣某里某山子泰閩淸縣尉女適人者進士柯百朋新臨安府教授黃縝新古縣主簿禇應祥前知福州侯官縣李洪宗饒州永平監畱元治其壻也余爲尼初承務君太夫人聶嚴姑也夫人事之而順承務君疎財而好禮貲不益而費滋廣夫人處之而安一子九女多側出夫人拊之如一晚得風痺疾一日寢驚寤曰吾夢一奇女持花來今帷帳內異花無數卽具盥易服使侍疾者誦西方佛名奄然而化噫六合之外果有所謂西方耶若果有之昔之聖賢死者多矣未有至其方者惟後世之匹夫匹婦變滅之頃恍惚之中皆曰吾往遊焉余未之信也然而疾疢不能昏死亡不能怖其視沈緜牀笫貪生怛化者豈不差賢矣哉以夫人之聰明使其嘗聞曳杖消搖之歌易簀戰兢之言𨿽無西方亦有以死矣銘曰死生之變豈不痛哉達矣夫人孰爲去來

方東叔墓志銘

君方氏諱大東字東叔曽祖獻祖庭輝父履之受業於朱文公杜門自修不踐場屋匾其室曰履齋里人因以稱焉君未冠辭藻軼出遇鄕先生課羣兒郡博士試諸生未嘗脫魁亞蓋其技精手熟𨿽不能蘄中的而自不能外於的也然秋賦輒不利每主司失君裏中必唶唶嘆息君曰是吾命也殊無沮挫意端平甲午始與其二子涓孫淸孫同拔冑解於是年五十矣明年同知貢舉中書舍人洪公咨防得策捲奇之拆號則君也廷試復中乙科旗鈴所至同業者多爲君樂飲相慶君亦無喜容調泉州永春縣主簿歸道建安漕使姚公寶素聞其名檄攝甌寧尉府學教授防永春趣戍君亦以疾求還裏至之日終於寢前爲君樂飲相慶者莫不顰蹙而相弔也君爲人豪爽久困名場血益燥形益臞獨志气堅悍不衰與人友有情誼畱建安數月爾民曰廉尉也士曰賢師也其卒以丙申二月某日葬以五月某日與配林夫人同穴墓在烏石山三子涓孫國子進士淸孫國學進士洧孫尙幼初履齋辱與予先君遊君辱與余遊且死以銘見屬余惟國家以科目取士一名之中否終身之通塞系焉故中則族戚朋友之倫皆爲之喜否則戚非其族戚朋友而爲之喜戚者鮮矣若君之中否則一國之人皆爲之喜戚嗚呼亦足以見君之藝果有以出乎人也又足以見君之信於鄕悅於眾以行不專以藝也古有所謂秀民譽士蓋王朝卿大夫之選君眞其人歟悲哉命之不淑也君晚攜涓淸偕入京人謂一翁二季復出屬纊顧二子曰汝在我庶幾不死矣銘曰五十防名前則艾軒君壻於林解褐亦然曷不冬卿曷不掖垣此天且卑彼貴以年嗚呼柰何命制於天其慶在後二季勉旃

黃栁州墓志銘

朝請大夫黃公諱簡字徳廉將浚明奉家傳來乞銘余矍然曰公吾故人也銘其可辭黃氏自固始遷閩至八世祖校興公興自泉遷莆曽祖璋祖文炳贈朝散大夫父艾刑部侍郎贈少師爲紹熈名臣公年十六以冑子試春官不利父任爲承務郎歷鎭江府江口鎭稅休寧丞知會稽丰城縣通判嚴州知賓栁二州端平己未閏七月丙辰病卒於寢年五十九明年九月壬申與宜人方氏合於城南小塘山方中散大夫勛之女孫禮部尙書祓之女一子浚明將仕郎一女適衢州文學陳楷公凝重靜黙語笑容止皆中凖程出於自然律身居官尢嚴恪初少師公在諫垣論擊辛卿棄疾辛銜切骨及尹鎭江公已先去猶鍛鏈吏卒終不得毫毛罪休寧有十四年不決之訟公一閱得情會稽繩貴遊雪獄寃丰城築廢堤修學政猺攻賓州公調土豪義丁夾擊薙狝無遺絕口不自言勞州始貧比去帑庾皆實栁之兵吏始按月支俸南官有不幸者必經紀其家然公所至剛峭自立嶷嶷有風稜不肯隨世俛仰其在潤越皆以避仇去在嚴以忤巨室去在栁以諫官誅賄不得去同時污吏憸夫多據要劇超顯美公方閉闗蕭然食仙都崇道之祿以老歲月及天子親政向爲權姦摧抑廢退之人稍見收用而公忽忽死矣公事母齊國方夫人盡敬拊諸弟極愛歲晚雁行凋零始衰多病俄而季弟畨禺通守箎復夭公哭之慟奏官其子欽明易簀猶曰吾死無可恨如諸院幼何聞者咸悲傷其意焉銘曰寶紹之相放利鬻權以賄少多爲人否賢富挈諸霄貧擠諸淵嗟嗟黃公白首瘴煙端平反是廉約者甄公不少需遽蛻而仙前厄乎人後制乎天嗟嗟黃公返於斯阡

周夫人墓志銘

丰城熊君大經忠孝人也余令建陽君爲主簿常勉余以善有過必面規不少恕秩滿別余曰吾歸養吾親矣旣別余逢人必問君所向曰未嘗出也余甚賢之猶意未必堅且久也紹定己丑君閒居五十年矣其年十一月朔周夫人卒起復吉州龍泉令不行免防猶不調官余滋賢之君書抵余曰子其銘吾母也蓋余居田裏守宜春使番禺君書歲至至必速銘余賢其子又賢其母乃序而銘之夫人邑之苦竹里人父師古母胡氏年十七爲隠君子熊炳子著之妻三十有三年而寡又三十有七年而卒年八十六其少也逮事祖姑皇舅尊者稱其孝其壯也獨當家事嫁妻姑叔字夫之庶弟卑者懷其仁及其晚也家徙而愈丰貲積而愈倍鄕黨伏其智子孫力學文質彬彬預計偕者七人州邑推其義方嗚呼全矣明年九月壬寅撫州臨川縣明賢鄕北山之原五男子大統大經從事郎廣南西路提防刑獄司幹辦公事大原鄕貢進士大模大綱二女子嫁範伯翼範伯震統原綱汝兾前卒孫男九人敏孫莊孫達孫能孫同孫訸孫余未名孫女十人嫁孫誴胡叔子範應麟桂鼎來範定子皮巽廖泉余未行莊孫達孫皆鄕貢進士巽登第爲袁州萬載縣主簿余不及升夫人之堂而辱友夫人之子竊以爲夫人賢如孟母潔如陶母成家如巴寡婦合於圖史之載而余筆力衰惰不能有以發也將何以慰君之哀思乎爲銘曰簡短一篇寂寥數句是惟劉子之文揭諸熊母之墓

後村集卷三十八

欽定四庫全書

後村集卷三十九

宋劉克莊撰墓志銘

杜郎中墓志銘

杜氏自唐入本朝世有鉅人宣獻公爲元和名宰傳五世至龍圖閣直學士鎬爲淳化祥符醇儒七世至天章閣待制祀爲慶曆能臣十一世至公諱頴字淸老扵朝奉郎贈正奉大夫炤爲曽大父扵右朝請大夫江西提舉常平杞爲大父扵通右直郎知萬載縣累贈中大夫鐸爲父令人黃氏母也以祖澤爲尢溪主簿革板籍欺隠老吏駭伏民有腰金夜出不還者巡尉訪之無迹公至其所有叟誦經眾中公叱從吏收縛叟具服實殺此人取金棄屍某所如言而獲或問奚自知之公曰叟尾吾出郭營營往來吾固得之矣歷贑州觀察推官太守施司諫元之繩吏急一日緘片紙來云某吏方防飲亟簿錄其家公袖還之曰罪由邏發懼者眾矣施公矍然爲罷邏卒去爲弋陽丞攝令永丰前此負課爲六邑殿公約逋戶自輸吏請逮治違期者公榜吏百復爲寛期民爭輸恐後更以最聞及去民相率詣州謝得賢令太守鄭侍郎汝諧嘆息具剡牘公謝曰某未及格願遜同官鄭公曰某之薦賢不計君用不用也攺秩宰建之甌寧吉州龍泉公以甌寧命脈在鹽徒督賦無益悉力漕鹽民賴以寛龍泉參半谿峒公拊以恩皆相告曰官常欲薙狝我曹今眀府教我如子謹勿負之相勸以奉要束出賦租二邑皆號難治公精敏絕人午漏下卽庭空無事主管淮西安撫使機宜文字適佐武帥帳下暴橫公隨事規切邏將恃帥信任爲姦利公發其罪黥逺方有旨薦士従臣以公應詔擢知通州瀕海多盜官兵反與爲地公奏斥懦貪奨拔勇防下令得盜貲十予七皆爭自奮始公未至郡獲劇盜吏受賄輕其辭奏下當黥已論決復羣刼公命皆斷手以徇通嵗發卒二百爲使挽舟盜乘其間公僦夫代卒盜不得發屬邑民或窩盜殺捕吏狙擊郵卒公擒獲斬之乃新學校精課試拔其俊秀相與亢禮士風一變禱旱普照水湧起澡瓶中髙數尺雨三日嵗大熟召爲太府寺丞入對乞扵崇眀料角之間造大艘五十募卒千分畨更處外備滄景內與黃魚許浦聲勢相接習海道者以公言爲然左藏吏始不敢以敗惡物入府庫恵民吏始不敢以貴細藥售權豪遷戶部郎中諸路負版曹錢巨萬郎官日握摧符其實操縦一出吏口公始以季爲限旣期所負日減六七時興師北伐公輪對言國家旰食自此始矣又乞詔朝臣皆得薦士丐外除江西提防刑獄募兵方急諸郡希賞至驅掠市人吉南安士民皇駭避匿公黥數吏然後定監司久不按吏所下文書多寢不報公厲風采嚴條約尢惡饕墨撫吏據民妻使入州宅教歌舞公逮捕流之海島以妻還民郡守倚兄居臺憲贓垢狼籍公方劾治俄與守俱得祠再期起漳州未上得疾以嘉定二年十二月某日卒年六十八三年六月甲申祔扵中大公墓次治命也娶陳氏封宜人子男五人東故某官次采故廸功郎新建縣主簿次杲見通議大夫尙書刑部侍郎淮西制置使知廬州次耒故某官次棐女適任應南張標黃大韶孫男若干人孫女若干人內行孝謹中大公香林距家二十里公徒步晨出治冢墓歸省黃夫人以爲常嵗時饗祭肅潔𨿽老猶躬饋奠居官方介自守在贑辛提刑棄疾以私意劾贑守郡僚皆恐公蓋俱受其薦慨然曰施公深知我事之益謹施公扁舟先發公徐防送其孥而歸舉牒扵辛公辛有愧色因屈入憲幕在戶部淮西有魚池亙三百里贍千家爲權要所擅且十年公奮筆奪還郎嵗得舉攺官二員臺官屢托某人不許其筆史自造舉詞來趣公以狀白臺外斥吏以謝而內銜之江西之歸蓋防扵此性沈審有謀慮將出按刑力爲上書一路軍政宜汰冗怯選精銳若憂在旦夕者後二年有峝防之變自少至老言動容止皆有常度初若嚴毅難犯卽之和气盎然扵聲色貨利常推而逺之室無吹彈囊無蓄積惟酷嗜書手抄通鑑首末如一屬文典實詩師工部深自晦匿故少知者訓子尢嚴東字晦之耒字子野皆擢第與侍郎各以詞翰擅天下不幸晦之子野早卒公扵余先君開禧同朝侍郎與餘金陵同幕嘉熈初元余罷宜春郡歸山中侍郎方守安丰觧重圍貽書請銘公墓余嘆曰孝哉子昕敬拜使者曰諾其冬復被圍敵竭攻械不得騁又解去天子擢子昕列卿制置淮右眀年秋復圍合肥城中出兵奮撃斬級三萬敵又解去天子擢子昕侍從扵是復來速銘恭惟昭陵爲人物極盛之時然先賢已有中外惟一杜杞之嘆迨今時事益艱人才益少而侍郎出焉於乎杜氏之世徳逺矣公之義方善矣公官至二品宜立碑侍郎功髙位尊宜屬筆顯人乃眷眷扵余豈非以其相従久有交誼宦情薄無防筆可以托不朽乎乃敍而銘之銘曰杜氏本出京兆萬年廣眀避地始居淮壖後徙吹臺今家樵川待制以才學士以賢猗尙書郎是溯是沿少以剛聞至耄不遷其修於家如處子然忽勇而往萬夫莫前勤民孳孳憂國惓惓鏡情庾隱燭事綿挾持孤直觝觸貴權豈不顯融志業未宣旣詘於人宜伸於天是生二卿杖鉞防邊彼皆瓦裂此獨璧全宗澤陳規相望後先人曰二卿忠塞天淵二卿謙謙翁之教焉香林之原府君之阡我撰斯銘以永厥傳

朝議大夫知常州寺丞陳公墓志銘

故相陳公正獻有五丈夫子其二季尢知名復齋行誼師表一世論者以方原公休公諱宿字師道復齋弟也繇父任監福州海口鎭泉州市舶務知惠安縣通判靖州知徳慶府需道州次攺南劍州推大理寺丞以飬親辭知惠安未上或言其滯攺常州公方爲所生母吳恭人服心喪不拜終制將進用矣淳祐二年三月己酉晨起盥櫛驟感疾卒年七十積階至朝議大夫娶恭人聶氏二子增奉議郎前福州懷安丞壁從事郎潮州海陽簿二女長適朝散大夫主管衝佑觀鄭逢辰次許適承直郎宋應先未行而夭其年八月壬申增等葬於南山之靈巖公內行素飭事嫡母魏國聶夫人盡孝魏國沒事吳如嫡事兄如父官箴尢謹管局務醝琛不能涴歷郡國苞苴無私覿家人非時需銖茗勺酒帑吏憚公不敢與在惠州與二州也皆增其學廩創病坊繕廢橋𨿽厚費不少靳爲人恥表暴寡言笑羣居鮮知之者恬進取拙交結居中無援之者白首畱落視新進少年捷出騰上處之夷然自號克齋鶴山魏公爲作銘焉嘉定以來柄臣擅天下事自謂宰相子専用門地閥閱取人雅重復齋將親之嘗曰先太師厚正獻何以助我於是復齋方勸寧宗攬威權肅堂階柄臣嚴憚之不敢害故事貴冑免試邑公兄弟疊領民社泉牧西山眞公上公邑最然復齋以直道去不復召公以復齋故不見用仕五十年委蛇寸進蓋寶紹推之使逺端嘉挽之不近而公忽忽死矣悲夫公資長者人忤之無慍容終其身未嘗有傷人害物之事初正獻公營第命梓人曰吾門扉當使姨防輩可開闔者公晚卽西偏辟子捨規模狹隘於舊嗚呼謙厚者公世徳也廉儉者公家法也余所書皆實錄其世系則見國史云銘曰維古世家源委可推石以謹蕃欒以忲隳懿哉陳公父兄是師以儉爲訓以厚爲基積之勿替韓呂庶防吾銘可徴一無愧辭慰爾後人霜露之思

賢首座塔銘

師名祖賢撫之金谿人俗姓饒世業儒幼棄其家依疎山寺始遊諸方求道甚苦坐起顚倒若追魍魎而捕景也旣至蔣山忽有所悟歌哭狂怪若獲夜光而按劍也夜造方丈叩癡鈍師言下有省汗流浹體方寸豁然也乙亥入閩與同參僧嘉居囊山辟支巖或彊師北歸至義江而返取戒牒焚之益上絕頂趺坐日啖漧糧半掬旣盡代以艸根木實樵者以爲鬼物惟長老祖洪獨加敬久之嘉捨去洪亦去繼者庸衲內惎師遂來石室眾買藤塘廢庵以居之僅容一榻自奉如辟支時學者輻輳有欲崇像教求利益師曰佛在心不在迹有欲斷俗緣禮名山師曰佛在近不在逺有言今世發某願來世覬某報師曰勿妄想有舉揚佛語菩薩語祖師話頭論難撐拄師笑不答示人簡防若可一蹴而至余嘗詣師聞其防言退而嘆曰丹霞趙州之流是參徹千經萬論而付之一黙行徧五湖四海而歸於一室者簡捷云乎哉郡以光孝囊山丈席屈致師搖其首居辟支六年篠塘山十九年嘉熈己亥十月戊午示寂年五十六臘三十七塔在庵東初儒者陳公宓與師論持敬師曰敬足矣猶待於持何也陳公不樂余觀師志行堅確滋味淡薄窮不攺變老不退惰所以持之者至矣惟師而後可以爲此言未至於師而爲此言者妄也蓋與陳公之道暗合又奚傷焉余友林公希逸尢重師誄之曰六經之外得此良友且以塔銘屬余銘曰師未嘗菑筆硯一日拾炭煤磨椀底爲吾母福國太夫人書所作十不去偈其卒章曰十不去卽此便是諸佛土假饒天使詔書來向道不須生事故噫師賢於種放常秩輩逺矣余述斯銘以警其徒亦所以愧學士大夫

朝請郎直煥章閣林公墓志銘

端平攺元上始親政擢賢俊禮耆父喬公行簡大耋奮庸李公徐公僑張公虙皆秀眉鮐背接踵造庭而璧帛之聘四出未巳江西曽三異金華杜斿各年八十餘起布衣入館閣俄復以朝請郎主管雲臺觀福淸林公瓖爲軍器監主簿或言公不可彊致攺知寶慶府公頓首辭至再除祕閣主管崇禧觀又六年淳祐攺元詔以公年八十有八進直煥章閣主管桃源萬壽宮三年正月辛巳卒於家年九十某月某日與夏安人合葬於某山某原子男三人公永公奕通判泉州某孫男四人式之髙安縣主簿某某將以遺澤補授公字景溫少與兄璟弟瑑同擢淳熈甲辰進士第歷江山縣主簿仙遊縣丞教授沅州知陽朔縣攺秩知萍鄕縣通判靜江府知容州在郡年餘乞祠蓋退而任鴻禧者四雲臺者再崇禧者三而終於桃源焉公自爲小官屢與當路有異同衢州委視輸以綿出剰餉錢五萬公曰嵗剰九千兩以爲常官吏可以愧矣力辭不受沅州委撰錫宴樂語公曰此鄒浩所不肯爲也然以臣子祝君父某不敢辭它作乙攺屬能者自重而不茍悅故三十餘年而後脫選朝命下萍鄕發常平粟七千斛繇醴陵入湘江以餉襄師公爭曰邑僅有綫流通醴陵中間陂堰百餘所當此亢幹奪粟毀堰本先撥矣臺郡以其語聞詔免津發和糴令下萍鄕當一萬四千碩公又爭曰邑四面阻山舟車不至七萬口自食其力無粟可糴𨿽有粟不可致郡爲鐫額旣復有旨萍鄕所糴三千碩聴舂畱在縣又奏記倉臺曰今州縣常平或數十年不啟鑰豈復有粟哉爲法自不宜膠執請令州縣各上實數嵗豁壹分爲耗折所積不許過三年所豁至三分止使者陳公貴誼奏行其說於諸路它與上官往復辧論甚眾前爲容管者抑民市鹽白米正耗外斛加二斗公悉釐革以紓民力其行事可槪見者如此公徧通諸經尢善屬詞塲屋之文歷一甲子機鍵如新而平生恥以文名精練世務才臣能吏所不能及而居常語不出口歷官不求人知在萍鄕也鄭公性之出守察而異之及得政遂有甲午之招最後禮部李侍郎韶召對言公髙年淸節遂有辛丑之褒時論賢公亦以此賢鄭李公享上壽視聴步履才入中年饋奠必躬登覧卻扶宗戚慶弔必與不以老宿自居幹淳輩行雕喪略盡後生及門欣然延接或經時謝客下帷隱幾嗒然黙坐而已仕至二千石苦貧自若衣惟裘褐食惟魚菜器惟陶漆自奉如深谷一叟爾前卒一嵗預言其期屬纊顧猶子公遇曰身妄也去則歸眞矣公遇請其說公曰塞乎天地之間通乎晝夜之道若公者可謂豪傑之士矣或曰士之遇不遇道之行不行系焉晚遇亦遇也方端平初召彼故老眾幡然而起公往而不返然歟余曰侯霸嚴光舊也華歆管寧友也霸以諛獲譏歆至死有愧豈若布襦裙羊裘而終身乎旣而同時諸人或老死或爲人貶議惟公巍然獨存上自朝廷下逹州裏翕然尊敬無異論嗚呼古有所謂舊人耆徳非公其誰曽祖格將作監主簿贈通議大夫祖遹中書舍人贈少師父埏奉直大夫贈金紫光祿大夫銘曰公葬厥妃因葺數椽扁曰全庵取曽子焉在昔龔勝豈不華顚老父來弔謂夭天年公則異是鵠舉鳳鶱視區區者如腐鼠然甘藿如肉以步易軒日與童冠商論遺編亦或婆娑水涯山巓年紀百齡雪髯紅顴談笑而終有如脫蟬鳴呼如公乃可謂全皦如斯銘揭之於阡

林養直墓志銘

餘外舅直寶章閣林公年逾五十仕至三千石卽謝病去先皇帝予節今天子賜環卒堅臥不拜當嘉定寶慶間名重天下人如公之賢而不知公之所以能遂其去而堅其決者其亦二子之賢哉長寒齋次君也諱公選字養直小寒齋二嵗俱有至性黃宜人沒二子恐戚其父服勤左右跬步不離夜闌燭盡常未忍退至老猶然公仕無超遷貲無倍入二子安隱約習苦淡內修天爵故山林臯壤有眞樂外乾父蠱故冠婚喪祭無闕禮它人視其門庭蕭寂井臼荒寒若未易堪君父子居之久而愈安君事長上接賔友謙謹特甚惟臨財則恢疎俶儻絕不類其爲人田園所入防衣食外多以施予富者化其廉貧者懷其仁嵗晚兄弟世味益薄一燈熒然語必逹旦至言妙義不緣師授亦非言語文字之可傳者庶幾兩忘孔門之口耳兼得少林之骨髓矣初寒齋當赴寧化尉建安戶曹皆棄不就君亦以父遺澤與其子觀二君圭璧元身臭腐外物其制行髙詣理深髙而深者余不能言姑述其麤而有迹者如此淳祐攺元君攜觀赴海陽尉余見之唶曰君三十年不越戶限詎宜南轅哉明年夏方舍人大琮帥番禺至朝拉君父子同載余聞之驚曰君胃無穀气又宜深入哉旣至館於府治之東偏俄而屬疾預知將終神識不亂以壬寅五月丁未卒年五十一舍人哭之慟拊觀曰返柩歸孥於我何費明年七月丁酉葬於淸逺裏田源山之原配王氏以賢稱二子曰觀曰新昔孟氏有賢父兄之言至江左王謝始立佳子弟之目二者若易合而常難值父欲退必牽衣挽畱父爲善必掣肘撓壊年耄矣而不使休息養衰矣而尙勸調防多欲揜淸徳崇侈敗素風者非一族也豈若熺與攸乎君世徳逺矣自中捨爲南渡名臣沅州似中捨寶章似沅州二君似寶章觀弟兄又甚似二君鳴呼林氏未可量哉余亡婦宜人君女兄也觀來速銘乃書石納壙中其世系則詳於外舅之碑銘曰古有龎公一門相髙余嘗評之世外之豪君則不然尢篤倫紀使及孔門有二閔子大綱大法皆本吾儒惟治心性亦采彼書君逹死生寧計去住而我何爲猶哭君墓

孫花翁墓志銘

季蕃客死錢塘妻子弟兄皆前卒故人立齋杜公節齋趙公與江湖士友葬之於西湖北山水仙王廟之側自殮至葬皆出姚公垣手姚虛齋趙公壻也錄季蕃遺言介婦翁徴銘於余嗚呼吾亡友之命也其敢以衰落辭季蕃孫氏名惟信季蕃字也貫開封曽祖升祖可父防皆武爵季蕃少受祖澤調監當不樂棄去始昏於婺後去婺遊四方而畱蘇杭最久其言以家爲系縲以貨爲贅疣一身之外無它人一榻之外無長物居下竺廨院躬爨而食書無乞米之帖集無逐貧之賦終其身如此自號花翁名重江浙公卿間孫花翁至爭倒屣所談非山水風月一不掛口長身緼袍意度疎曠見者疑爲俠客異人其倚聲度曲公瑾之妙散發橫篴野王之逸奮袖起舞越石之壯也尢重義气嘗客孟常甫方孚若家孟死猶拳拳其子孫孚若葬徒步赴義其卒以淳祐三年九月壬寅年六十五葬以其年臘月乙夘杜公輔臣趙公大京兆也季蕃一布衣以死托二公卒賴二公以葬且築室買田祠焉天下兩賢之季蕃長於詩水心葉公所謂千家錦機一手織萬古戰塲兩鋒直者也中遭詩禁專以樂府行余每規季蕃曰王介甫惜栁耆卿繆用其心孫莘老譏少遊放潑得無似之乎季蕃笑曰彼踐實境吾特寓言耳然則以詩沒節非知季蕃者以詞沒詩其知季蕃也愈淺矣初季蕃與趙紫芝仲白曽景建翁應叟諸人善而余亦忝交遊追念疇昔挽紫芝季蕃同吟銘仲白季蕃書丹誄孚若季蕃防哭已而景建應叟俱死今又銘季蕃焉稷下之談幾絕鄴中之舊略盡惟餘歸老後村左耳與臂遂偏廢矣未知他日銘余而誄餘者誰也豈不悲哉銘曰昔眉山公欲以和靖配水仙王其論已定余評季蕃和靖之亞儻分半席無不可者伯鸞要離異世同調盍不躋君偕侑新廟

林判官墓志銘

初余爲靖安縣主簿問父老以故長官孰賢皆曰福淸林公其人廉而仁卒官下始疾比屋禱祠屬纊行路相弔歸柩罷市祖送同僚至有遣子護視及閩而後返者時距公沒且十年矣人稱思之如此長官名璟君其子也名公慶字養源繇祖澤歷晉江尉興化簿漳州法掾鎭江府大軍倉門莆田丞南劍州判官中年常慨然欲掛其冠余每勸止端平乙未除母黃儒人之喪不謀諸人自乞休致轉通直郎賜緋年才六十一餘聞而嘆曰君於是不可及矣昔邴丹戒子若貧而仕則循吏部資格𨿽筦庫可無愧蓋榮進分表也常調劵內也分表才智之所騖劵內寒畯之所安自漢以來然矣君不惟無分表之念並與其劵內者而割棄之不亦賢乎君屢參侍郎選率需逺戍爲掾丞時上官屢欲論薦輒巽謝不敢當終其身不識幹堂覓舉何爲事旣得謝以家務傳子深居黙坐或與諸季商論名理風日佳時略至戶外無逺遊淳祐壬寅秋哭其仲子十一月己卯以防疾終於寢配黃孺人前卒二子豫晉二壻從事郎新監臨安府龍山稅務黃孝勤登仕郎姚圭孫男五人孫女四人以甲辰三月丙午合葬於靈徳裏牛田山之原君曽祖遹建炎中書舍人祖珽知沅州至君父子僅止選調或者嗟唶余聞古之大門舊族守而勿失者曰家法種而勿毀者曰世徳而窮逹顯晦不與焉紀羣貴於祖父矣當時乃有公慙卿卿慙長之論彥回榮於羣從矣識者方以爲門戶之辱豈士君子承家繼志以徳不以爵以仁不以富歟嗚呼君有辭以白其先人矣銘曰不著其鞭而懸其車彼通我窒彼澤我臞廉而仁者類如是歟賢矣養源從先大夫

承奉郎林公墓志銘

林氏皆祖九牧爲莆大姓而居前埭者尢蕃將作監主簿矩君四世祖也君諱傳字叔寶早自防場屋頓挫廼盡力教子塾致名師榻迎嘉賔諸子競力於學與朱孺人益勤生葺家累分銖爲幅尺拓磽瘠土爲腴然他人爲之者或損譽喪徳君丰嗇適中不以儉廢禮有無相資不以富害仁窶人昬莫扣門謁必有獲蓋君資龎厚而孺人又輔之以賢智裏中稱其長者紹定壬辰以希孔入學霑恩封廸功郎淳祐攺元希孔擢第轉承奉郎人謂君夫婦壽祿未艾也不幸孺人先卒甫祥禫而君病初若無苦者君前知將終以家事傳子曰吾幸有薄田舊廬汝輩能讀書寡過吾目瞑矣卒以淳祐甲辰七月己亥年六十七三子希道次希孔廸功郎福州長樂縣尉次希吉二女長適吏部侍郎劉公季子克永次適文林郎方伯春蚤卒孫男一人孫女三人其年十二月壬申諸孤奉二親合葬於北亭山之麓從治命也初佛者黃湼槃爲君鼻祖武衛公卜葬烏石峯曰鳳凰展翼形也後君之宗上下數百年科第簮紱不絕人以湼槃爲神墓師必稽焉以余所聞考之旣葬而露其棺之前和者有不知其墓者然其後周公孔子出焉豈天生徳不可以常情論歟抑其偶然歟吾意湼槃復出必曰科第簮紱不絕詩書之澤積善之慶也君葬處近武衛冢一牛鳴許亦吉阡云君曽祖天倫祖伯成廸功郎父鸞銘曰竇氏五桂義方力王氏三槐由陰隲君亦好善著州域三秀煌煌粲珠璧仲也防名探囊獲勉哉聨翩季與伯其祥不專在兆宅

趙孺人墓志銘

餘六任觀廟而食崇禧之祿最久屏居野外人知余不復用凡求名利而西者與得所求而南者鮮及余門徑艸沒膝一日有新章浦西尉丘君雙薦求謁袖西山先生與其大父遺墨數幅俾余防尾意甚眷眷察君之色若將有求於餘者叩之踧踖而對曰吾婦趙氏將葬丐子一銘可乎余辭以老病不任君抵溫陵以書來求益堅余大兒與趙有連亦累累言之按孺人名善意曽祖仲忽檢校少師建節開封府判大宗正事贈太師謚簡獻祖士珸使知南外宗正事贈太師謚忠靖父不懬右監門衛大將軍果州防禦使提舉明道宮贈承宣使新興郡公母令人任氏少孤依兄兄歿依堂兄潮陽通守善嵏通守以歸丘君人謂孺人門戶貴盛在前代爲翁主在先朝爲族姬非以貴下人者已而事夫順處妯娌和待妾媵嚴而慈自以不逮舅姑奉夫生母甚謹丘君常薦於鄕旣姻濮邸法當拜官有沮格之者將如京辧理孺人曰吾伯姊嫁吳中久別思一面盍偕行乎及丘君補授初品孺人喜又勉之曰士當自奮毋徒爲恩澤侯也俄而丘君再薦於浙孺人益喜庶幾夫子之果成名也是嵗丘君挈其孥還裏而返試禮闈孺人以疾終於家年二十八淳祐癸卯十二月丁亥也明年十二月辛巳葬於晉江縣興賢裏三峯坑之原男呂孫尙幼丘君愴孺人備四徳之全而不偕一日之享欲使孺人托余文以傳者或禁余曰子禁綺語而操彤管乎余曰防叟不云乎旣謂之人烏得無情余昔亦踐此境每讀潘騎省韋蘓州諸人悼亡之作輒悲不自勝猶謂久必消磨今老矣而其哀如新以情度情丘君有斷弦之痛而無鼓缶之歌也銘曰閥鼎貴兮冑神明顏舜華兮徳和平方好合兮琴瑟鳴忽變戚兮電雹驚樂極兮哀生事往兮迹陳悲哉柰何兮托之斯文

林處士墓志銘

幹淳間莆之學者皆師艾軒其髙第曰林田字叔疇艾軒死嗣爲鄕先生席下嘗數十百人經指授者多爲逹材成徳而先生竟老死布衣君先生子也名子恭字安父學先生之學志先生之志亦久幽不攺其操以卒年五十八後十有三年淳祐甲辰臘月甲申子駒葬君於國淸裏湖頭之原使來求銘曰吾祖吾父生不食其實死又無以發其潛駒爲弗子矣余聞其言而深悲之昔張禹以論語桓榮以尙書起家皆身爲師傅貴極人臣禹諸子列九卿諸曹榮子太常孫太尉列侯二書無負於二子矣先生學通禹榮所不能通者然而無二子之榮遇有再四之不逢豈其懸於天而無豫於人耶夫天道逶迆而難見儒效迂逺而不近孔氏自考父至周末巽代而夫子生焉王氏自專士至銅川府君六世而文中子生焉修爲人也遲速天也況駒賢而文安知非餘慶之所在乎君二子駒長也次騏後伯父二女嫁諸體誠余國蘭孫男五人銘曰吾先君子學於叔疇吾猶識君揭於玆丘

後村集卷三十九

欽定四庫全書

後村集卷四十

宋劉克莊撰墓志銘

王孺人墓志銘

孺人王氏新昌人年二十歸於新臨安府右司理參軍曽堅生二子男回女嘉俱天淳祐乙巳五月戊午孺人卒年三十四明年三月甲寅葬於山陰茶山按王氏去烏衣入剡自武毅始孺人於水心葉公所志長潭公爲伯祖於實齋王公所志孝友公爲皇考一門雍睦江左舊族也曽氏去章貢居越自文淸始參軍於文淸爲髙祖於侍郎爲曽祖奕世文獻本朝名家也孺人幼事父母極孝旣嫁事夫之重親尢謹以柔順處族戚以慈恕待妾媵以勤約持門戶舊患手痺及葬孝友公大雪視窆毀慟屬疾返舍不起曽氏尊幼哭之者皆哀而族戚州裏聞之者亦莫不失聲嗟惜焉余觀昔之名家舊族有一再傳而忝厥紹如歆異向羣慙寔超畔鑑張許子弟不能通知二父之志者多矣孺人一女子而能溯兩家氏族之源委續百年慈孝之气脈可謂賢矣初棘卿侍郎乾道間辱與余大父防參軍伯父戅庵辱與余遊於是戅庵將八十矣以書來曰堅婦將葬子冝銘孺人名防平母杜氏孝友公名夢月戅庵名黯銘曰猗孝女亦賢婦石可泐名不腐

林寒齋墓志銘

淳祐丙午詔以迪功郎林公遇絕意幹榮杜門樂道特攺合入官主管仙都觀仍下福州給札令條其所欲言者守帥遣吏致命君頓首素孱早衰因而退處本無髙論政爾偶然不足當朝廷優禮州以君巽牘上尙書詔不允君又言義無可取拙不能言惟有不取不言可以自明願得瞑目爲山林之民其九月丁巳以疾卒於家年五十八君世居福淸之石塘配陳氏前卒葬淸逺裏翁坡山之原二子仝合以其年十二月丙申奉君合祔初寶章公當任子君不欲仕公彊之調寧化尉不忍去乃翁乞奉南嶽祠及寶章公服闋或爲君外移得建之戶掾辭不行舍前有隙地稍植竹樹疏沼沚築室其間扁以寒齋終其身不復出君性本慈孝晚尢溫恭然教行於家子弟甥侄皆力於善肅然若恐其檢責也自修而己未嘗律人然行著於鄕比閭族黨達於郡國一有不善惕然若恐其聞知也親友仕而貴倦而未歸者必相儆曰得無有寒齋之愧否有位者下一令行一事必卻顧曰寒齋不以爲厲民否君孑立無同儕野處無寸柄而逺近翕然宗之方山之南蒜嶺之北隱然有元夫鉅人在焉李公韶左春官薦君榻前方公大琮除次對上君自代趙公以夫召對以遺逸舉杜丞相範儀召君防薨不果俄李公召再薦朝廷亦知君遂有前詔是數君子者𨿽力相挽推猶自謂不足以重君而惟恐君之以爲浼已也君終嵗不出戶而商論世事酬酢物態裁量人品毫黍不差束書髙閣隱幾永日而單詞半句流出肝肺者字字可傳素羸自四十以後蕭然單棲日或疏食取諸物者狹而望於天者嗇視名與利猶臭腐身與家猶旅泊也其學粹於性理貫儒釋兼朱陸晚益精詣所著有求心錄六記百詩別槁存貧士窮女二吟雜詩文百餘篇余悉焚屬纊畱詩別其故人遺言以隱服殮昔揚雄陶潛皆好恬靜不慕榮利然雄以累世故濡足不去潛超脫俗网引身髙翔故先儒書二人之卒於雄曰莽大夫於潛曰晉處士豈非出者危而處者安畱者損而去者全歟然則書曰處士林君之墓者非惟君之素志亦吾儒之家法也君弟養直其世系詳見寶章公之志云銘曰猗君所立與天壤俱超乎畫前復於性初以爲釋耶則踐乎實以爲老耶不放乎虛探千古之祕寶而獨得叢一世之苦淡以自娛余所述者迹之區區若君之心不可擬摹有欲求之於君之書

少奇墓志銘

少奇劉氏名偉甫余仲弟無競之子少頎晢美風姿機警善辭令入而事王母父母諸父兄怡然其順也出而接姻族朋友鄰里鄕黨盎然其和也幹家蠱應世務綽綽然餘裕也記羣書評古事纚纚然可聼也爲律詩殊多淸麗以父任補將仕郎淳祐甲辰年三十矣入京銓試得防下疾服藥灼艾不瘉以六月甲午卒於客邸從兄彊甫爲治棺殮訃至州裏之人皆唶唶爲吾家惜而吾母魏國太夫人聚族哭之盡哀母宜人方氏生母孟氏娶朱氏生巧女今十四嵗繼顧氏生男存僧又庶生願女存願之生少奇已不及見俄皆夭自喪歸至祥除無競之悲痛如新求觧溫陵郡紱歸營窆事初少奇葬朱氏於淸溪之陳倉以丙午臘月某日合祔嗟夫人患無子也若夫成長矣秀美矣如此之久成之如此之難奪之如此之速智足以知吾家典刑文獻之傳而不使之嗣守才足以在聖門言語政事之科而不得以展防翳靑春於長夜埋白璧於黃壤可悲也夫少奇嘗語彊甫曰人修短不可期某它日倘得伯父志乎彊甫白其語余爲一慟無競名克遜今爲朝散大夫直祕閣主管崇禧觀銘曰生而玉雪在予目也俄而電雹去予速也久而冰炭攪予腹也窆而松檟近予麓也悲夫哀哉命之不可續也

審淵弟墓志銘

君名希深字審淵年五十五淳祐丙午九月甲子卒配林氏三子吉甫鉅甫南甫南甫後伯兄都官二孫尙防明年八月丁酉葬君於延壽山之原大父諱朔父諱起晦仕皆止館閣年皆不登五十而在當世仁人志士之目君素修潔又習見家世舊事故自重而寡諧時人或以華藻發身君悔少作不爲或以機巧成家君無一錢倍入故久幽而終窶然余觀發身者多合世而離道成家者損物而喪徳以此賢君敬君而於君之死尢致其悲焉初兩麟臺公立節髙遺業薄小麟臺公當任子輒先愛弟君遂終老布衣談者至以廉讓爲迂嗟夫信斯言也顏回有屢空之悔夷齊抱失國之恨矣彼戚君不遇而又迂君之父祖者惡足以裁量吾家哉君𨿽隱約以沒而吉甫與二季俱力於學天將有時而定矣銘曰昔在伯起淸白傳子徳公所遺曰安而已淸猶近名安則履常余嘗論之龎賢於楊嗟乎審淵斯人之徒爾歸甚全吾銘不誣

習靜叔父墓志銘

淳祐丙午七月壬午習靜劉先生卒年八十二明年丁未十月壬午葬於方林山之原配徐繼方子男三人宬擢戊戌第宣教郎知古田縣克家克忱克家前夭宬執先生之喪以毀卒女三人孫男六人性甫徳余尙防先生諱禰邵字壽翁著作公之季子早孤苦貧有手澤書數廚先生與諸兄臥起其間饑以充饋倦以充枕後皆知名先生尢精博一事一物未求通之弗措某字譌某簡脫某義疑必反復研尋歸之是而後已載籍以來莫不鈔纂而原本粹然一出於經其攷論古今制斷義理一以洙泗關洛之語爲凖程他人爲之者或先傳而後倦或色取而行違惟先生眞知實踐自童至耋堅確不變循循然有先匠之道焉恢恢然有父兄之容焉始而宗族稱之久而庠序化之晚而一鄕一國之人尊之凡裏中佳子弟良士友多先生口講指畫之餘也先生終嵗杜門罕與人接惟質經於陳公師復評史於鄭公子敬問易於蔡公伯靜有易稿漢考讀書日記小記深衣問辧杜詩補注各若干捲劉氏自兩翁起家以來三世登科第者八人五入館一持槖先生獨褰裳掩鼻視若凂已饗脫粟如太牢處陋巷如華榱捨後有古木鉅石先生誅茅其顚杖屨日一登臨著作公無十金之產一丘之田先生安之寧困不枉道以求亨寧貧不害仁以爲富少食於學晚嵗棄去郡博士兪來致學俸卻不取太守眉山楊棟於學創尊徳堂以捨之先生不拒亦不畱宬遇禋霈先生例授京秩告下憚先生不敢白屬纊猶爲諸孫講南軒孟子一章時楊侯使本道復論薦於朝而先生卒矣前葬克忱哭請銘克莊哭答曰禮防不誄長吾何敢銘吾季父也夫昔子長孟堅皆自述其先世克莊常待罪太史凡當世山林丘園之士皆得以秉筆記載況吾季父之賢學醇儒也節逸民也銘之不可已也銘曰貴人之所欲兮譽或損而謗喧生人之所好兮耄有及而智昏彥回期頥至司空兮適以辱其門戶轅固九十老布衣兮豈不賢於公孫吁嗟先生天年之髙兮天爵之尊其人𨿽亡兮其書則存

陳孺人墓志銘

余旣弔寒齋之廬仝合哭且拜曰先君之葬丈旣幸書之而揭於宰上矣先母未也敢以請按孺人陳氏世爲福淸人少警慧儒釋書多所通古今佳文章皆記誦父母艱於擇對年二十七歸於寒齋事舅尢孝辭气容色之間寒暑饑飽之節左右體察毫髮無違裏之事親者莫不以寒齋昆弟孺人妯娌爲法性儉質無服珍飾惟於祭祀賔客極其隆備寒齋將棄官奉祠告寶章公公曰與若婦謀之寒齋以告孺人曰此吾素心也議遂決其卒以紹定辛卯臘月朔日年四十六葬以壬辰二月某日墓在淸逺裏翁坡山二子曰仝曰合昔曽公子固序列女謂後世學問之士徇於外物者往往以家自累餘味其言而深悲焉因思老萊黔婁冀缺於陵仲子龎徳公梁鴻之流皆遁世無悶抗志不屈豈特若人之賢哉其閨閫之內趣尙如一𨿽菽食布被饁耕辟纑采藥賃舂之陋相安如富貴相敬如賔友嗚呼此詩人彤管之所詠劉向屏風之所圖也孺人之事近之矣昔寒齋嘗與人曰士處世行吾志易耳未知妻子與吾同好否旣而終身隱約晚被詔書物色連疏巽避不拜而卒名全而節髙以孺人相其始二子成其終也銘曰閨房之秀山林之友仝合之母寒翁之偶

方寧鄕墓志銘

余友方巖仲十年來以其王父寧鄕大夫君宰上之銘屬余餘思鈍久不克就巖仲見輒面命別去隔江湖嶺海書督趣無虛嵗余晚防恩放還故山巖仲又來責諾余矍然起謝曰寧鄕仁人志士也巖仲孝子順孫也余𨿽眊荒其敢辭按君家譜始居陳巖山至烏山府君堯遷白杜傳三世至二金紫公白杜之族益蕃長紫金諱峻生威武將軍節度推官元寀字道輔節推生隱君峹隱君生南海尉畛生迪功郎應君皇考也君諱壬字若水擢淳熈丁未第爲漳州長泰縣主簿秩滿關陞從事郎知潭州寧鄕縣未上慶元丙辰正月某日卒年五十嘉定壬申五月某日葬黃山配徐氏後二十有六年卒祔焉一子伯佑二女適進士李雄吳立義伯佑二女李壻皆已卒一孫巖仲也曽孫建君在長泰太守朱文公請主學君條上講說課試差補等十事文公令諸邑皆仿此舊取錢谷於陂塘以廩士君革去以廢寺田代之邑有補足鹽始沿兵興敷借後以爲常賦它邑取諸牙儈君言長泰契錢僅當鹽額三之一餘均之主客丁民力可哀文公爲等第寛減又蠲僧寺子鬥錢罷科茶錢皆君發之龍巖彎卒殺人獄吏抑同行者誣伏漳浦有僧斃於佃戶鞫驗皆曰服毒太守司諫鄧公委君閱實卒佃伏誅二寃獲伸初筮薄俸防施姻舊至無以具歸裝與弟申友愛家人議析先世田廬旣具艸君流涕不忍視而止以君之行誼志業而僅得中壽俾疾以死前輩風流就盡後生耳目不接日逺日忘非後死者之責乎初道輔防與伊川同學至老情好不衰君亦受業於文公夫師友之誼大矣孟喜以攺師法見擯叔孫以不薦弟子獲怨方程朱盛時噓生吹枯及其門者多致通顯獨君祖孫終老常調以程朱窮不以程朱達也中更黨論學禁其徒掃影滅迹諱稱門人而君家寶藏程朱翰墨以二師傳不以他師名也至於以隱遁疑伊川以民瘼責文公有切磋無和隨其與效夫子之尙左慕林氏之墊角巾者異矣嗚呼此固巖仲之家學歟余文成於淳祐丁未距君卒五十有二年葬三十有六年矣巖仲名之泰踵世科方以薦者攺秩銘曰吾家麟臺交不謟瀆其狀君行字字實錄曰君訃傳深溪窮谷士有設座民皆野哭彼饕殘者慘於蠆蝮生斂怨詛沒孰屍祝君位尢卑君齡甚促儒效迂逺天道還復白楊欲枯丹桂載馥勉哉後人培之勿覆

方揭陽墓志銘

方氏之先有積善好施聞於裏中曰福平長者君其孫也曽祖中祖萬登紹興庚辰第監和劑局篤於教子卽家爲一經堂父逵所交皆賢雋累贈中奉大夫君與仲氏寶學公少同薦於鄕開禧乙丑寶學擢上第君以濮邸恩授迪功郎尉香山有淸名寓公或持節利路挽君入蜀以親養辭令香山有惠政舊以橫斂常常賦丁錢加取三百醋息白科鉅萬令幹沒之君痛蠲削嵗失不貲更有餘力以葺輿梁增學廩調循州推官爲龍川縣銷逃籍鐫月解丁中奉憂紹定庚寅以薦者攺秩知增城縣慶壽恩轉通直郎丁母林令人憂服闋知揭陽縣端平甲午五月壬寅卒年五十四孺人趙氏武翼郎不劬之女一男選生二女長適晉江主簿彊甫劉氏餘子也次適陳璣君儼然端凝無所營綜而雅俗兼通庶幾定而能應者然歷官僅九考二邑俱未上其行事梗槪如此自君沒孺人持家誨子有烈婦風以淳祐丁未十一月壬申葬君於方山陂之原君與寶學皆孝友過人以中奉之鐘愛季也盡推先世田廬與之君遂淸貧以死寶學旣貴經紀伯季孀遺甚悉帥畨禺五年念君猶在淺土每曰葬必吾待俄而寶學終官下汔不克防葬悲夫君諱大輿字徳厚銘曰君之位卑故君之事防也然窮者逹之基也家者國之推也君之分棗而擇梨也與夫食檗而拔葵也使其充之千乘之國可讓而萬鐘之祿可辭也惜乎斯人之止於斯也

方閣學墓志銘

方氏自長官廷範始居莆六傳至福平長者祐析居後埭生隠君中隱君生萬登紹興庚辰第監行在和劑局和劑生逵頓挫場屋中年三子玉立喜曰吾可以隱矣後以子貴累贈中奉大夫配碩人林氏公其仲子也諱大琮字徳潤擢開禧乙丑第詞賦爲南宮第三人授南劍州州學教授以郡先賢學術名節勵後進飾宮廟新器服上官去某士拒不納去爲江西漕幕平大鬭決險訟兩造皆伏時幕府多佳士公與故相文淸李公今閣學直翁徐公尢知名攺秩知將樂縣公在縣泮已封崇羅先生墓至是式山廬偕其孫曽欵謁松楸祀八賢於學務以禮遜迪民剽悍革心丁中奉憂知永福縣適值兵機守隘立柵禁港發廩日不暇給然延致士友講論文義亦不輟丁林碩人憂二邑皆止一考然有百年之思公自弱冠據髙第著媺譽人謂且立致貴顯而深自晦匿抑首常調比再服闋五十餘矣端平攺元公至在所丞相鄭公一見如舊擢監六部門歷司農寺簿兼提領安邊所二年遷太府寺丞蘇氏或競圍田久不決有張椿年者爲王府攙佃堂帖下所給據公持不可曰椿年小人直欲奪百姓喫飯盌惡知愛國愛王府哉必行此胥吏足矣安用士人三年擢祕書郎兼景獻府教授遷著作郎兼權侍左郎官除右正言辭而後受首疏曰霅川之事向也天地祖宗猶察陛下之不得巳今威福自出矣而元年禦筆有曰立嗣一事難以輕議二年禦筆有曰衛王功茂深欲保持其家一則如待深仇一則如拊愛子厲精之始每一札出萬方傳誦獨此二札讀者憮然又曰秦王子孫蕃盛今麥飯無主矣檜死勒熺致仕今班槖錫第矣又曰通天地間一气爾今盭流行爲妖星爲洚水爲二相不咸爲諸閫不協叛卒之變殿旅之哄皆盭气之流注激射也若一念之歉橫於胸中而不化則一气之盭郁於兩間而不銷誠能宣明洞逹此歉不畱將見精誠感召此盭自弭別疏乞用嘉祐紹興故事預選親賢然故王之不雪它日所屬意者可保乎權姦之罪不討它日豈無貪功者乎因極論天下大勢陛下宜自警曰炎興半守而猶牢也不可當吾世而有金甌破缺之形必裁抑近屬必檢柅宦寺必不貌敬直言必不漸來小人必躬行與心聲相應天不可欺人不可愚也又宜責大臣曰作逺𨿽壊而未潰也不可至卿等而有舉酒祝柱之嘆必共圖大計必共保大權人材朝廷之人材豈必競相牢籠公議天下之公議豈必過爲調防君不可欺眾不可蓋也適上不禦殿封上之逾月入對上曰擢君言官論當體國公曰臣所言無非體國出袖疏曰今外無把握之力內無安意肆志之事三邊功賞未報而後宮數十之宣一夕取辦五閫將佐暴露而近親雙節之命同日並拜襄蜀流殍而諸璫進勸未巳江北淸野而內庭木妖方興陛下倘以襄失蜀敗爲恥必志於復襄保蜀以荊擾淮危爲憂必志於固疆場以民愁兵怨爲慮必志於防根本又曰理亂安危自君心始格其非者大臣也救其源者諫臣也若但曰誠如聖諭曰非臣所能及固恩戀寵大臣之恥也前疏則格不下後疏又訖了學淺膽怯臣實有罪焉又言陰潦連月都城雨色有異昔河北赤雪諌官孫甫謂其端起於女寵侈費赤雪非雨比也河北非京城比也臣身忝此官目覩此變所憂有甚於甫者上嘉納遷起居舍人直前奏事言陛下汲汲然責羣臣曰大言傲誕者有之肆行欺罔者有之豈不以兵冗財殫而未有畫富彊之策歟羣臣又切切然望陛下曰淮南之封尙稽輪臺之悔不聞陛下何不自爲其不易然後責羣臣以所難乎兼各史院編修官實錄院檢討官嘉熈攺元復直前言朱熹嘗謂宣政大臣如早用楊時諸人可救一半今天下之才皆作逺斧斤之餘嘉定以來權魁極力剗鋤僅存徳秀了翁二人而已陛下當饋太息徬徨乏使而三十年劫火不燼之精靈一爲天所奪一爲人所奪一爲人所沮豈不大人望哉乞還了翁以重朝廷又曰今日獨一言路𨿽沮不屈有齊南史相繼之風然向者淸叟去中使宣畱至再同列畱之給捨畱之侍從經筵之臣畱之曽幾何時範去內靳遣畱之使外乏交畱之章聖意日異士气日靡臣侍淸光抗疏不勇前愧臣淸叟後愧臣範惟陛下聴許臣去兼權直舍人院董琳知滁州公言琳奴才不可臨郡罷之京尹與懽以火災乞削奪公乞兪其請以謝百姓詔與懽鐫秩火後求言有李子道鄒雲從者上書禦筆並補將仕郎公封還曰昔方仲弓勸章獻立七廟範亦顏請濮園稱親章辟光欲出岐王於外皆爲先朝所斥今窶人寒士揣摩希合傷陛下之友睦反從而官之乎卒寢其命初逺相諱言綱常竄謫相望世以爲戒及上親政復故王爵召眞魏洪三公褒贈前評事胡夢昱稍有續前說者殿中侍禦史蔣峴惡之疏劾四人而以公爲魁桀立殿上移時請置重辟賴上至仁僅從薄譴公退而杜門謂同志曰某諫省第一義戅矣猶擢記注掌贊書侍軒陛年餘斥去乃峴意非上意也主管紹興府千秋鴻禧觀俄起知建寧府中寢四年除祕閣修撰福建路轉運判官固辭文淸李公當國以書諭上意公亦以嵗荒閩人艱食起視事首發常平賑糶自鄕郡始至建則上四州尢貴糴委寓士蔡君抗措置糴事且勉之曰昔文公嘗以諸司檄走山谷所以煩文公者非諸司也百姓也部內有捐粟平糶者必言其狀於朝漕計命脈在鹽公務存大體福之支邑不鬻防私販公行長溪縣民請抱鹽稅公曰俑不可作劍州旣入州鹽縣復抑賣蓮城科夫擔運永福縱卒搜捕公悉禁止淳祐攺元除集英殿修撰知廣州廣東經略安撫明年至廣四年陞寶章閣待制經略安撫使再任禋霈封莆田縣開國男食邑三百戶六年進寶章閣直學士因任治先風化不鄙夷其人以兼司俸盡送三學按朱氏所定禮更造冕服爵俎樽罍籩豆簠簋得編鐘十於南恩鑄足之取石於英韶以爲磬行釋菜者十鄕飲者三廣俗過時不嫁曰老女無媒而合曰捲拌喪家享客曰崗齋有不葬而暴屍柩於野者長大不巾笄者無男而立女戶者臧獲病死而誣主者皆曉以義理束以條約𨿽鄙事必防極原本貫判禮法書法多累千言少亦數百字廣人珍誦增摧鋒軍眷衣錢舊水軍出戍借一年糧公命別給免借尅郡計素窘公簡儉節縮爲備安四庫各積緡十萬先是楊公長孺嘗謂州用嵗少數萬至公嵗羨十萬攺創淸海軍門樓鉅麗爲諸道冠城樓櫓郡苑囿堂榭皆出新意營繕和好如中州而民不知役四庫外羨錢尙十餘萬公儒者未嘗行巧取豪奪之政亦莫知其何以致此也公初南轅或曰傅長沙者畏卑濕牧始安者嘆瘴厲人之情也公此行能鬱鬱久居者乎公曰君言過矣上付吾方面不已重乎自公去國大臣之明揚近臣之宻啟羣人之造辟士人之舉幡皆曰公宜在天子左右然朝廷每難其代久之攺知隆興府遣吏士輅新帥未至七年五月庚申感防疾乙丑終於州治年六十五積階至朝議大夫公在鎭五年晨出治事午未小憩復出夜漏上數刻乃休已病猶自力屬纊語不及私官吏軍民如喪親戚朝野嗟悼吾黨相弔皆曰無以系世道屬人望矣遺表聞贈四官爲通議大夫公娶林氏侍郎簡肅公栗之孫能與公同甘苦先九年卒贈碩人葬嘉禾裏之仁山一男演孫承務郎一女前卒奉議郎新知瑞州新昌縣宋應先其壻也孫男女各一人公父子無跬步相離授代有日命演入京銓注旣發月餘而公捐館演觸三伏走扶柩哀動行路俚俗客死者不返舍演獨奉公喪還第以其年臘月壬寅與碩人合祔祭喪皆用古禮公少溫潤玉立眉目如畫晚節淸羸特甚不以宦逹爲樂自號鐡庵平居問學抑畏自言四科之目所訥於言七情之中所少惟怒一旦立殿陛與天子宰相爭是非可否賁育不能奪也遺文皆精妙可傳有奏議外制雜著若干捲公性孝友兄大輿弟大鏞早卒經紀孀幼恩誼甚篤前葬演奉家傳諫艸來曰知先人深者惟一二執友臞軒王公邁旣狀其行上之太史矣銘以累子某受讀而有感焉自昔論諫之臣泛則人主之意不悟切則言者之身常危以本朝數大節目觀之論濮事獻可最切攻新法坡公最切諫瑤華道鄕最切排和議淡庵最切是數君子者前𨿽坎流落後皆遇合光顯列聖涵養作成之也端平以後言綱常者眾矣公最切然公未嘗坎流落外使鄕部帥巨鎭內列法從陛下涵養作成之也始某得罪於公同傳歷數宰輔皆言峴中傷深未易解脫被收召辭不敢進及對上顧問甚寵因奏公等數人淹畱將老矣惟陛下記省上不以爲忤卽日出宸翰擢少蓬俄而侍書帷攝詞秩矣以上之於某如此知其於公無他也使公無恙上必引以自近善類有復合之理世道有將興之矣鳴呼天也銘曰偉哉方公士之凖的色夷气溫外若可卽其內方嚴鐡壁玉尺入居遺補出歷方伯逺有諫艸近有治績維古人物莫盛列國孔氏尙論指不多屈曰僑遺愛曰肸遺直惟公所立今之僑肸世無左氏眂此銘筆

後村集卷四十

欽定四庫全書

後村集卷四十一

宋劉克莊撰墓志銘

劉君方氏壙銘

君劉氏名文禮字君防故工部尙書諱榘之孫倉部郎中諱煒叔之子母恭人方氏以父任注漳州長泰縣主簿侍倉部守溫陵嘉熈戊戌七月庚寅卒於州治孺人方氏鄕貢進士君采之女母劉氏淳祐丙午四月癸未卒於家年皆三十一男一人吉翁君事親孝創股和藥迄起危病內行雍睦稱之家庭倉部之言曰兒玉也孺人奉姑謹蚤起晏眠因得羸疾孀居介潔不闖戶外劉宗之評曰婦冰雪也宜福厚宜老壽而脆薄奄忽州裏之人聞而哀之二家尊老相吉翁治窆以淳祐戊申正月癸酉合葬於常泰裏之久巖吉翁防未能詳考二親之言行姑書梗槪納坎中以俟其長焉銘曰悲哉其無年也幸哉其有傳也

刑部趙郎中墓志銘

淳祐丙午六月辛未永嘉太守趙公以疾卒於州治喪歸袁之裏第戊申三月己酉葬於宜春縣修仁里長丰山之原諸奉家傳使來致治命曰必以後村銘我乃敍而銘之公諱汝鐩字明翁濮安懿王七世孫曽祖士翕武略大夫祖不倦少師父善堅戶部尙書贈少師母齊國張夫人忠文公孫女擢嘉泰壬戌第主東陽簿辟崇陵橋道頓遞官易諸曁簿帥稼軒辛公羅致幕下辛性嚴峻公獨從容規益去爲湖南刑司獄幹官使者悅齋李公尢奬重盜發洞庭委公討平之悅齋建閫就兼機幕敵略京門守將委郡而去公單馬視關隘修守備流徙來輯始城沙市塹湖水以濠之悅齋方爲上功會同屬但用考舉攺秩知臨川縣訟險財匱昔號難治公發摘如神缿筩頓淸鞭笞不試賦版自足秤提令下民間疑懼建陽令關樂安令史本新淦令趙崇賢皆坐奉新書不防鐫徙它人類招徠告訐簿錄富豪覬以免責公但諄諄戒董無犯令者臺閫交薦監鎭江府貨務舊注右選至是攺用文臣公與葉棠俱以邑最被選秩滿課羨三十萬增兩秩添差臨安倅屬建皇子府已圖上矣公曰講堂宜爲左尹瞿然易圖以進丁尙書公憂服闋領舊職旣而廟堂議曰北倅嵗入百四十萬非趙某不可攺北防遷諸軍審計司軍器監主簿靑齊內附公獨拜疏請防後患邊臣以寶璽獻加恩中外公語同列當雪涕藏之太室可賀乎知郴州沙浦髙垓峒猺方結連跳呼郴六邑殘其半矣公馳入郡賊躡而至公令民入保嚴扼津隘白於朝乞制司兵飛虎軍爲助賊劫民競渡舟以濟公命設覆蹙之賊大半溺死遂收餘燼攻桂陽八晝夜官軍苦戰賊大敗公合官民窮追俘馘甚眾諸司以賊衰議撤戍公力爭得畱千人未防髙垓餘黨復出我師夾擊前後破峝七降柵五十四縛酋首斬纛下者數十人公以盜賊起於賦訟之失平宜章令姚得驥貪殘失眾逐去之委僚佐行阡陌除苛細賑饑乏刻催科條式於石增州學兩廡補萬石倉耗米三千斛以討捕功增兩秩歷湖南憲漕去貪葺暴風行一道移漕廣東解總領餉摧鋒之外帑有餘財帥倉舶虛席公佩數印才力綽然舶舟至吏請抽解公曰以俟新使者南州場屋寛以賢書爲市公獲行賄者黥之遴選考官明年合春官程度者倍於常舉時淸獻崔公里居以書與今觀文相國防公稱公有幹淳監司之風攺知安吉州江東提刑皆未上以刑部郎官召對言今內治痼於玩心外治溺於幸心公去國久白首爲郎新貴人無知己者歸奉崇禧祠差知溫州熟輒爲有力者所奪如是者八年甲辰攺紀申命趣行適繼乏絕公曰賦不可增民不可剝也稍嚴酒禁私酤者不便之勸農當詣某剎以樞府功徳院辭公曰延見父老頃刻事耳庸何傷郡人始猶疑議久乃信伏而公以勞屬疾矣得年七十五積階中大夫祥符縣開國男食邑三百戶令人廬陵羅氏普州太守全材之女先十九年卒子男三人崇澭從事郎新諭主簿崇淧承奉郎崇澢通仕郎女二人適宣教郎督視行府幹官彭夢將仕郎曽初尙書公倅婺公猶丱角從諸生拜呂成公於家塾歸能誦所聞於呂公者防名早閱人多及接前一輩文獻議論其修身齊家牧人禦眾皆有凖繩常誦朱文公之言今人以事事不理爲寛寛之義豈然哉故公之治尢宻所薦多佳士吏非甚饕墨者不忍汰始余以檄畱臨川後以使事至番禺於公行事得之聞見又嘗刺袁公方逺宦郡人言公居鄕杜門如處女終身無一字半語於郡邑仕於袁者或自到至罷不識公面而去公行能髙一世言語妙天下而爲人深厚恥自矜露余每嘆當世用公不盡之未足恨而議者如公未盡之爲可悲也別墅曰野谷在城西五里竹樹茂宻亭館朴素公樂之不厭往而忘返年餘七十登陟如飛賦詠外課子孫講學而已在郡每以定力不固輕出爲恨公博記工文尢深於詩有野谷集行於世余大病起視筆研如仇聞公葬作而曰公四十年故交也銘公非予而誰銘曰士之生兮遇合難才或優兮時或慳瞻前修兮方冊間進多悔兮退差安李願終身兮樂於盤謝公晚節兮懷東山野谷之竹修修兮其泉孱孱昔於此兮考槃今安往兮不還嗟乎明翁誠知其如此兮必不以一笻易兩轓幸翁詩之可傳昭余銘之不刋

潘庭堅墓志銘

庭堅潘氏名昉少以字行所爲文脫去筆墨蹊徑秀拔精妙結字有顏筋栁骨小楷尢工自其鄕之交防達於海內之士友見之皆擊節曰庭堅太白子瞻後身也及廷試第三策傳京師紙貴向之擊節者更斂衽曰庭堅子韶齡輩人也一時名流爭願交下風庭堅亦益進徳鏟﨑嶇趨平粹油然可觀意將大受之也調鎭南軍節度推官皆未上歷浙西茶鹽司幹官攺宣教郎除太學正旬日出通判潭州卒官下年才四十三縉紳逢掖之士聞而悲哀相弔曰天乎庭堅之止是也墓在紫巖之麓距家十里許夫人黃氏二子初明仲明初逺相擅國諱聞綱常謫眞洪竄胡魏以威言者端平親政奮發獨斷雪故王收人望返遷客乙未策士有凝天命固人心之語庭堅對曰陛下承休上帝皈徳匹夫何異爲人子孫身荷父母劬勞之賜乃指豪奴悍婢爲恩私之地欲父母無怒不可得也宜詘荊舒之號掛秦熺之冠散郿塢之藏以釋天怒又曰陛下手足之愛生榮死哀反不得視士庶人此如一門之內骨肉之間未能親睦是以童僕疾視鄰里生侮厚東海之恩裂淮南之土以致人和時對者數百人庭堅語最直嘉熈丁酉士民因火災上封多訟故王寃者距庭堅奉對時三年矣防殿中侍禦史蔣峴劾方大琮劉克莊王邁前倡異論並誣庭堅姓同逆賊策語不順請皆論以漢法賴天子神聖俱獲保全庭堅以此畱落旣而稍進爲學宮通守人謂其沮抑久懲創深非昔日之庭堅矣至長沙值日食求言庭堅封上曰熈寧初元日食詔郡縣掩骼著令故王一抔淺土其爲暴骸亦大矣臣嘗悲夫流俗之論辛卯丁酉之火皆謂故王爲之此何異左氏之誣申生也夫以無所逃而待烹之申生而忍以晉畀秦哉故王得罪於權臣有之矣於陛下無間言也豈忍效尢伯有以憂陛下哉請以王禮攺葬又移書遊丞相曰天下事當論是非不當論難易易而非焉吾不爲固也難而是焉吾往矣某旣以身許吾君不敢愛其死而變其說公以爲非也不敢以爲公累以爲是耶願公毋病其難遊公心善其言未幾庭堅卒矣夫庭堅不以前之一鳴自足惓惓之忠垂死而未巳固以賢於人矣至於論申生必不以晉畀秦故王必不忍爲伯有其言皆根據義理不詭於聖賢一洗淫巫瞽史之陋則自左氏以來言倫紀者之所未發也使其老壽奉前席之問效潁谷之對上意其有不寤天理其有不復者乎烏虖悲夫庭堅爲舉世所愛惟爲一峴所惡峴亦人也本善餘三人者余爲玉牒所主簿峴爲承考省試出誇余曰君可酌酒賀我余請其故峴曰吾爲國得一士得其姓名則庭堅也是時峴不特善餘三人亦善庭堅後擢臺端希旨論事得喪戰於胸中議論變於頃刻其意不過欲釣取髙位爾然天子察其爲人終不大用其鄕人言峴晚殊自悔前死一兩月衣冠飲食無恙而時時諄譫若喪志者余曰峴之譫語久矣追懷疇昔四人同傳嵗晚惟餘獨存故詳著之庭堅初名山筠以避上嫌名攺焉世爲福淸閩縣人曽祖懷英祖子儀修職郎邵武軍戶曹父鈞伯榮州助教母陳孺人其卒以淳祐丙午八月癸丑葬以某年月日銘曰公議如元气兮入乎人之肝脾有一時之榮辱兮有千載之是非昔在有周兮觀孟津之師於扣馬之諫兮曰扶而去之彼八百國之同兮不能止一士之異嗚呼此所謂世教兮所謂民彛猗庭堅兮奮布韋獻芹曝兮兾有裨身𨿽詘兮志則伸骨可朽兮名永垂

陳安人墓志銘

予友尙書郎吳君將合祔其母夫人陳氏於先府君贈承議郎諱元度之墓哭謂予曰叔告防失怙自孤童至成人自寒士至郎吏二千石非已之能惟母之教夫罔極之徳莫報不朽之傳可圖也敢以宰上之碣累子按吳陳皆水南著姓世姻也夫人父諱景溫府君舅也初府君孤身從父多子及羣從分先業府君終無一言性俶儻疎財沒才四十防穉盈室夫人以嚴誓巳以儉葺家誨二子皆知名循伯累上春官叔告少與兄同薦端平乙未遂冠多士嫁六女皆故家朱璞陳防顧樵余孔章柯齊賢朱師古壻也循伯與上三女前卒孫男三人起渥淳祐丁未進士起聞起家夫人以子陞朝封安人得年八十六卒以甲申三月甲戌葬以明年閏二月丙辰墓在國淸裏之蔡巖距府君之沒四十有八年葬二十有三年矣夫人靜專惡紛華髙簡有識度言裏母之賢者尙焉叔告佐節度府登館閣牧臨川皆奉安輿以行福唐多甲第名園然夫人出遊之日甚少在輦下厭市聲先歸故其子不敢久於朝視其子之進爲未嘗喜及其失臺郎而再予麾也又失麾而畀祠也俄復召而復尼也夫人泊然未嘗爲戚故其子能卽安於家若夫人者可謂賢已昔荊公銘錢母之墓不書其子之首甲科而以其母之榮辱接乎身而不動其心爲賢錢氏欲稍損益其詞公毅然不許嗟夫立身揚名以顯父母聖之格言人之至情也公之書法毋太嚴乎按錢公是時方爲太常丞校理公所書止是爾其後爲治平舍人以封還樞宻副使詞頭謫官去爲熈寧諫官以劾薛向忤旨去錢公所以顯其親者愈偉而銘不及書矣然後知公待錢公之厚而托錢母之逺也君謀勉之餘又將執筆以俟銘曰在昔柯夫人內則著閨閫堂堂乾道相確論等華衮龔林數大老俱爲秉彤管吾家太史公和以闗睢亂共惟慈愛隆悲哉百年短孰云變滅速存者千嵗逺嗚呼延陵母奕世有賢媛未知後村銘何如中壘傳

方潛仲墓志銘

潛仲方氏名淸孫防敏悟絕出端平甲午生十七年矣與父大東兄澄孫同拔冑解父子聲價一日喧輦下明年父擢乙科潛仲考中春官以防場小誤報罷其年入太學丁未兄擢甲科潛仲公私試每得雋幾校外優人謂其成名當不在父兄下戊申正月戊辰以疾卒於家年三十二凡鄕之交遊與四方之朋友皆聞而哀之初族叔祖瑞州通守祖同長子監溫州雙穗場元善無子欲子濳仲父兄莫與也旣而通守與潛仲之子皆卒潛仲卒後元善事所後父若本生父待兩家骨肉情意如一𨿽少年髙才然性易良色謙挹意天之所防培長飬以貴達其身而亢大其宗者而摧之暴奪之如此愛潛仲者求諸理而不得其說則曰才與命不相值也福與慧不兼全也嗚呼有是夫才者乃災身之具而慧者乃賊性之本歟潛仲丱角出不經意語輒驚人程文旣工詩句多警策有味然未嘗見其苦吟也楷法尢端勁可寶然未嘗見其學書也嗚呼人積學而不能君不學而能豈獨人之所惎𨿽造物者固有所不樂於潛仲耶娶舶使黃公非熊之女嘗有一子不育兄防仲以閏二月壬申祔潛仲於本生父主簿之墓銘曰兄掩此坎兮永抱仲氏之悲友書此石兮以慰伯氏之思

司農少卿王公墓志銘

紹定之末上始親政相舊學收名士明年攺元端平王公邁自南外睦宗院教授赴都堂審察旣至丞相鄭公曰學官掌故不足凂吾實之俄召試學士院策以楮幣公援據古今攷究本末謂國貧楮多獘始於兵幹淳間行楮數止二千萬時南北方休息也開禧挑敵增至一億四千萬矣紹定加山東一穽增至二億九千萬矣議者徒患楮窮而不懲兵禍姑以今之尺籍校之嘉定增至二十萬八千有奇用寡謀之人試直突之說能發而不能收能取而不能守今無它策核軍實窒邊釁救楮第一義也又言修內司廣營繕廣內帑宣索多厚施緇黃濫予嬪禦凡此之類未嘗裁撙徒聞有獻括田鹽之議者向使二事可行寶紹之相行之久矣攺伊始柰何取前日所不屑行者而行之乎又因楮以及時事言君子之類𨿽進而其道未行小人之迹𨿽屏而其心未服昔章厚言宰執舉臺諫非故事以攻馬呂是小人而能爲君子之言安知今無此言乎司馬光攺役法蔡京爲尹卽日奉行是小人而能迎君子之意安知今無若人乎範純仁以國用不足欲復靑苗是君子而效小人之尢其事駸駸見矣此小人所以不心服而君子亦不能以自恕也時臺諫王公遂攻喬樞或言王公主鄭又援眞又方議履畝收楮故公之言如此末言執事排辟國拓地之謀是也而迂正心誠意之言則過矣發策者趙公汝談也讀之聳然攺去誠意正心等字除正字參與文忠眞公時己病餘與門人陳瑢端甫問疾公曰實之策好進徳未已居興化軍仙遊縣之皂洋曽大父諱贄大父諱汝舟父諱鑑庚戌進士終於古田主簿贈朝散郎母安人傅氏少有塲屋聲以嘉泰甲子貢於鄕嘉定丙子再貢丁丑擢科甲第四人爲潭州觀察推官丁內艱調浙西帥司幹官所事鄒帥應龍趙漕汝璫袁尹韶皆貴倨公與亢禮不少屈俱嚴憚之俄攷廷試詳定官王元春欲私所親寘髙等公顯摘其謬元春怒嗾諫官李知孝誣公在殿廬語聲髙免官其教南外也眞公作牧相從甚驩每竭忠告以裨郡政其召至都也眞公典舉公爲初考與奪升降必咨焉所取皆老於文學者入館數月上又相喬公或傳舊弼某人復用公封上曰天下之相不與天下共謀之是必防防之中有爲之地者且舊弼姦憸刻薄天下所知復用則諸君子空於一网矣又言吳知古陳洵益撓政逾月輪對首言君不可欺天臣不可欺君今危機交急所倚二相左曰眷衰宜去右曰謗興宜去昔有防趙普者上叱以鼎鐺有耳云眷衰者盍自反曰吾何爲不能堅上眷如普乎富弼以宦官宮妾不知名而相宣麻之日百僚舉笏云謗興者盍自反曰吾何爲不能副人望如弼乎外若推遜中實忌猜互爲比周交信防謟大臣倡羣臣和是以從槖經筵有容悅無箴儆諫官禦史言不行身不去非欺君歟陛下亦嘗自省惡旨酒果如禹乎不邇聲色果如湯乎戚裏皆陰興乎比司皆呂彊乎抑猶未也非欺天歟又言厚權臣而薄同气爲欺天之大者宜絀諡攺葬以回天意公由疎逺見天子空臆無隱惟諾如家人語上爲攺容言者彈公論邊事過實鶴山魏公侍經筵爲上言惜其去攺秩通判漳州詔以禋祀雷雨求言公又封上曰天與寧考之怒久矣麯蘗致疾妖冶伐性初秋逾旬曠不視事道路憂疑此天與寧考之所以怒也隱刺獲絕攸熺尊寵綱淪法斁上行下效京卒外兵狂悖疊起此天與寧考之所以怒也陛下不是之思方用漢災異免三公故事環顧在廷莫知所付遙相與之臣恐與之不至魁柄它有所屬此世道否泰君子小人進退之機括也臺官李大同言公交結眞某洪某魏某以收虛譽削一秩免蔣峴劾公前疏妄論倫紀坐請以非所宜言之罪削二秩久之復官通贑州攺福州建康府信州皆不行淳祐攺通紀通判吉州人右正言江公萬里袖疏榻前曰王某之才可惜不卽召將有老不及用之嘆上曰當以爲文字官有尼之者遂止知邵武軍在郡詔以亢旱求言公驛奏七事而以撤龍翔宮立故王后爲先時鄭公再相以左曹郎中召公力辭除直祕閣廣東提舉公嘆曰吾老矣安能酌貪泉犯瘴霧乎再辭攺侍右郎官未行以諫官焦炳炎疏子祠先廬旣燬借居城中傳捨處之夷然日與諸生故人登臨樂飲一日送客歸得疾經夕猶衣冠與門人語俄奄然而逝淳祐上已之翌日也訃聞上臨朝悼惜除司農少卿以華其終丞相誄之甚哀積階朝請郎年六十五將以明年正月十六日葬於珠嶺之原娶安人洪氏三子長徳胙以遺澤奏次徳星爲伯父後次徳瑁二女長前卒次適從事郎監永平監宋應起公本以學問詞章發身而尢練世務佐二幙丞兩郡剖決敏書判健易尙書拔戒潭士曰此君不可以犯奪勢家冒占田數百畝以還漳民至吉樵各削州倉斛面聴民自槪賑澹水災樵人徳之然公學可以經世而毫芒未試文可以華國而終老不售胸奇腹憤一切發於窮居野處逆旅行役之間其抑揚頓挫開闔變化各有態度不主一體初若不抒思徐考其機鍵宻首尾貫音節諧若他人嘔心肝擢胃腎而成者子昻太白之流也公素剛直尢惡謟子眞公每曰實之英气多和气少面折權貴人不稍假借於賢者則推下之後學則接扶之開講席持文衡士因公成名者甚眾交遊有過有規或痛誚責及其人有急難則又汲汲營防不遺餘力故里中逢掖於公屬纊弔者盡哀返柩送者空巷公嘗語余君銘徳潤皆實錄它日無忘余也余不敢答葬徳胙礱石來告嗚呼公言果不祥乎夫遇不遇天也知不知人也昔董生作士不遇之賦而虞翻有世無一人見知之恨悲乎董生之不幸未若虞翻之不幸也余於公竊有感焉初端平並二揆朝野知左必去鄭名公所致名勝滿朝不能助至袒右者公位最卑獨爲天子言更化以來卻饋而貴近怨守法而僥幸怨汰冗而驕卒怨借貪而饕吏怨皆鄭公謀身拙所致且引唐權戚不樂宋璟使優人爲旱魃之戲卒罷璟以繼以感悟上意然鄭公迄不可畱而公先逐矣方是時公豈能前知鄭公復相於十年之後哉及嵗丁未白麻告廷談者皆曰臞軒升矣公方且拜疏申言鄭公有愛君子之心而無主君子之力抗相李公論公出館旣而悔之公評近世宰輔至李必曰賢相徐尙書淸叟與公有違言晚應詔謂徐有人望可用彼知孝也大同也峴也其裁量公或曰阿黨或曰忿隘觀其援鄭公於機穽並興之時箴鄭公於衮繡遄歸之後阿黨者能之乎李徐言公之失公譽李徐之美忿隘者能之乎公與人交終始不變頃鄭公歸鄞十載公𨿽貧嵗走一力問安否鄭公後爲餘言朋友中可保嵗寒者實之一人爾嗚呼公有區別賢佞之切而受阿黨之名鄭公累公公不累鄭也有兩忘恩怨之意而防忿隘之譏李徐負公公不負李徐也余懼天下後世未有知公之心者故著其大節揭之宰上使過廬而式下馬而酹者有考焉銘曰昔有信不見察於世兮忠不見容於朝血變化而爲碧兮气郁勃而爲潮悲二子之徳憤兮貫千載而未消嗟吾友則異是兮安一生之寂寥曰性命之通兮賦予之相遼非余命之多忤兮余性之所招寓雅言於善謔兮散牢愁於長謡語人間之刺促兮返物初而超搖生不嗅腥腐兮死寧淪於厲妖爲靈芝於銅池兮爲慶雲於璇霄亂曰往眞魏之倡和兮嘗疊奏於咸韶彼李蔣之喧啾兮又何異於蟬蜩

張碩人墓志銘

碩人諱正因武功大夫果州團練使諱槪令人趙氏之女中奉大夫南雄使君許公諱經字處常之妻奉議郎通判漳州鎬從政郎行在和劑局鈁迪功郎浙西安撫司凖備差遣鐘之母以夫官五品封令人子陞朝加今封淳祐丁未五月已未卒於鐘官舍年六十九一女適紹興府法曹李珪孫男一人女三人明年七月壬申歸祔於永嘉縣建牙鄕昭奧原使君之阡張氏之譜曰天寶中丞死守睢陽其後家焉傳七世至靖康樞宻統兵勤王扈從不返惟子婦祖夫人攜四子得脫其季遂爲杭人團練之父也碩人世傳忠節父有詩名於箴史皆貫通家居京轂母生王邸於禮節尢閒習少有志操許君擢丙辰第行媒矣秀邸亦來求婚碩人願歸儒家事姑孝未嘗自逸也坐立必侍傍飲食必經手姑沒至葬哀動路人芝產原上事夫敬然不茍順也俸入必問養亷當得與否故其夫有廉聲聞笞箠必顰蹙曰痛癢均也故其夫有遺愛許君嘗佐荊閫敵至同捨欲遣其孥碩人曰如觀瞻何眾愧而止未三十卽厭世味修禪觀嘗有聞於淸道者濟書記暮年數偈融悟透徹解外膠見本性非但世俗人不能道𨿽大浮屠老居士未必能也常自言吾死於父母之邦又曰它日暈則行旣而皆然三人記碩人言行千里謁銘其詞甚哀追念昔仕豫章並遊英俊使君其一也視餘如兄弟碩人視山婦如妯娌每詣使君戶外常有客屨室中略無食器聲須臾樽俎肴核不戒而具戶庭肅然鎬方垂髫巳執禮劬書余以是知碩人之有家法也余晚逐於朝交遊皆散獨鐘載酒追餞余由間道過建鎬宰甌寧亦迂道出城相勞苦不曰逐客而曰父執余以是知碩人之有母道也銘曰危不避地家之所傳死不怛化眾以爲禪豈曰禪哉儒書則然女子所立學者愧焉其人甚賢其世必蕃

後村集卷四十一

欽定四庫全書

後村集卷四十二

宋劉克莊撰表

擬謝宣召入院表【代西山】

君命不俟駕忽誤忝於招延王言出如綸俾進專於潤色光生里巷榮動搢紳臣中謝竊觀列聖之用人惟待詞臣而加禮蓋於言語文字之外責以論思獻納之忠始𨿽忤防而弗容終乃棄瑕而復用修除翰苑在環滁出守之餘軾侍禁廷亦赤壁歸來之後豈非加嵗月則其文老經憂患則其慮長遂居邃嚴以備顧問如臣者才華不競愚戅自將掌先皇內制者六年每慙越俎迨陛下初元之再命竟許循墻以驅馳州縣之頻加廢放山林之久見聞寖少藝業益荒結茅屋於云邊已甘終老瞻玉堂於天上若隔前生敢圖白首之重來過辱淸衷之妙簡遽玷久虛之拜眞成三入之榮玆蓋伏遇皇帝陛下肆筆成書解調瑟謂王者之志見於詔不亦大哉而天下之動鼔乎辭豈容黙已宜有文章之宿老俾專典冊於明時奚取臣愚乃承人乏臣敢不推明上指播告多方小技未爲尊良有慙於詞禁大節不可奪冀無負於聖朝

擬謝學士表

召還禁槖奚補事功擢長鑾坡遂專典冊寵光時異慙懼交深臣中謝臣猥以鯫生奮於下土少而掌制曽施潤色之工老矣談經冀補緝熈之學人或譏其迂濶上獨察其朴忠迹似牧之方一麾於江海才非應氏乃三入於承明況九重化新政之初而兩制極文章之選鴻筆固辭於摛掞鯁言尢賴於論思歷考名臣具存故實陸贄於詔書之外每上奏篇歐陽𨿽帖子之微不忘規諫臣何爲者心竊慕之玆蓋伏遇陛下湯徳又新堯文有煥震雷劃地蟄虫各動於眞機杲日中天螢爝奚施於末照顧容孤士謬冠禁林臣敢不圖報隆知勉殫薄技念官爲學士豈無時政之可言倘號曰私人則匪微臣之素志

擬謝衣帶鞍馬表

蕪辭奚取掌中禁之絲綸殊渥有加輟尙方之服禦寵綏攸逮捧戴曷勝臣中謝臣藍縷寒蹤虺隤暮齒向也錫之鞶帶竟招三褫之尢政惟範我馳驅未有一禽之獲敢圖朽質復玷恩光玆蓋伏遇皇帝陛下藩飾治功攬收威柄解衣以待士尢感於招徠持防而臨材一歸於駕馭不然衰悴曷致輕肥臣綿力𨿽疲丹心尢壯願言補衮輔時政之闕遺未忍執鞭求此生之富貴

代西山丐祠表

臣頃因拙恙屢乞叢祠仰防至仁曲垂殊眷今則假寧將滿湯熨未瘳臣上則系累於明主之恩下則怵廹於輿人之議去畱交戰進退兩難𨿽以采薪之憂力辭繼粟之禮然而身方憊甚力弗任於造朝心固皦然迹有如於徼寵用玆皇惑愈甚沈綿亦恐政府位髙書生命薄惟知足知止者天之道欲生欲安者人之情與其貪戀以挻盈滿之災孰若勇決而希退閒之福非復具文而有請仰希造命之必從欲望聖慈察臣不欺閔臣幾殆姑停新渥速畀外祠俾得暫還山林一意醫藥大恩未報固難袖手以卽安宿疾或平所願捐軀而未晚

代西山辭資政殿學士京祠侍讀表

疲瘁弗任乞投閒於田裏眷畱未替俾飬疾於京師待遇過優兢危愈甚伏念臣才能素薄分量易盈累載退藏頗健頑之自若一朝進擢乃衰病之交攻無所歸尢可以言命惟力求於閒廩庶少假於餘齡至如祕殿經筵已處舊臣宿老臣未嘗就職於忝竊以非宜旣己乞身又徘徊而不去非獨有徼君之罪抑將貽固位之譏念平時講貫之謂何乃晚節眊昏而至此輒殫血悃仰黷皇聰欲望聖慈俯矜危迹抑臣之寵以消弭其災屯容臣之歸以保全其出處收還殊渥攺畀外祠倘還山果遂於再生則報國豈無於他日

代西山上遺表

疾不可爲甫力辭於大任死之將至猶未泯於孤忠願假須臾少陳悃愊臣中謝伏念臣迂疎一介際遇兩朝固無赴功趣事之才施諸當世獨有憂國愛君之念對越上穹寧皇調瑟之初陛下飛龍之始俱承睿奨屢進瞽言𨿽聖主隆寛納以如天之量然柄臣積怒墮於偃月之機棲遲故山轉徙外服不圖華發再覲淸光從容便殿之對揚宻勿細旃之顧問賜之親札等泰陵遇軾之恩讀所著書視神廟待光之禮臣惟國士之知未易報而天下之事尙可爲每殫千盧以開陳冀有一毫之補益豈謂病乘衰至命與時違昨畢文衡晉參政枋貂璫及門而臣不能迎揖車馬陳庭而臣不任馳驅屢上封章力乞骸骨玉音記憶至諏訪於近臣奎畫眷畱若寵褒於舊弼中嘗小愈俄復弗支丹附之力己窮膏肓之證交迫昔楚之囊尹將終有城郢之言唐則房喬垂歿進徵遼之諫臣𨿽憊甚心竊慕之欲望陛下以剛健濟文明以知行充學問勿道用兵之二字休養民生常思宥坐之兩箴隄防物欲篤信君子以逆杜小人復進之漸堅持正論而無使邪說得乘其間求文武之奇才講兵財之實政至若沃心之要防備於衍義之一編倘覽觀不廢於燕閒則理亂昭如於鑑上以副祖宗傳序之意下以慰生靈望治之心臣餘息甚微丹忠不昧闔棺事定豈帷蓋之敢求戀闕心存悵軒墀之永隔

擬謝吏侍兼給事中表【爲洪丈作】

二卿之職尢重於天官兩省之班特髙於夕拜榮甚九重之擢惕然數器之兼中謝伏念臣早忤當權晚逢親政每謂永嘉之末無復微言不圖貞觀之初樂聞直諌旋繇烏府躐拜鳳池𨿽弗居擊搏之官猶欲舉封還之職然而精誠未能感悟議論無所建明車轔轔馬蕭蕭苦口莫回於輕舉印累累綬若若病軀徒愧於久畱屢闔戶以控章亦扣墀而還笏未拜玉音之兪允反防玉筆之超除銓部文書猶規程之可守銀臺封駁豈綿力之堪充而況翰苑詞林經筵史觀名臣森立柰何越樽俎而代庖髙位疾顚實恐因負乘而致冦上無以稱答蕩蕩乾坤之造下無以慰塞悠悠風塵之談祗服寵榮倍深憂畏玆蓋伏遇皇帝陛下舜聰旁達堯哲周知蠱壊一新更膠柱不調之化福威自出收太阿倒授之權察臣無黨援之私冀臣有論思之助臣敢不深惟簡在益自勉旃不攺丹心常若端平之初節勿污靑史庶爲元祐之完人

代謝兵部尙書表【爲餘子壽作】

二卿職曠弗以績聞八座班髙乃容次補誤渥至加於疊組牢辭莫許於循墻仰戴雲天俯臨淵谷臣中謝伏以周嚴九伐以振國威晉命六官必先民譽矧在內修外攘之日尢難制軍詰禁之才如臣至愚於世寡偶蚤更憂患惟義命之是安晚竊顯融非心思之所及屬當寧更新於大化舉在廷絕企於末光顧當斯時服在邇列韓愈奏從官之技莫望昔人王吉云俗吏所爲殆幾臣輩敢圖天奨超拜夏卿方疆埸之間未寧而甲兵之問日至上無籌防可以獻納下無精力可以簡稽又況掾史事叢瑤編體大才能素薄僅堪智效於一官委任特殊遽使身兼於數器龍光所逮蚊負曷勝玆蓋伏遇陛下親攬威權旁求俊乂謂臣𨿽無髙論然粗逹於時宜察臣不爲淸談或可施於實用遂令迂拙亦玷髙華臣敢不精白承休靖共好直陪輔朝廷之遺忘所願竭忠奉行臺閣之文章豈爲稱職

代曾知院上遺表

建纛請行誓弗移於初志拖紳垂絕猶欲獻於微忠輒效諄譫冒幹聰睿伏念臣早繇孤學被遇先皇冠多士以防名越羣公而輔政當寧察其平實昭示眷懷權門惎其異同甘從閒退專於一壑十有六春晚逢聖主之解俾防陪都之畱鑰單車過闕累疏議邊蹇叔奚知將止殽陵之役蔡謨過計不勝江表之憂誤簡宸衷載陪國論陛下欲長駕逺馭而臣不能輔贊陛下欲更化善治而臣無所建明比者邊陲擾吾疆埸每值羽書之交至仰瞻玉色之不怡玆主憂臣辱之時旣叨授鉞惟朝聞夕引之誼敢後著鞭屬有司之調度未齊且在廷之議論屢變勇往有輕揚之悔徐行懼逗撓之誅旬月以來寢食俱廢始終一意未攺風雲之壯懷憂菀萬端忽罹霜露之末疾臣年六十不爲夭官二品不爲卑今將溘然無可恨者獨君父之恩未報國家之事方艱敢陳易簀之辭冀動凝旒之聽欲望皇帝陛下修徳以回天意施惠以固人心親君子而勿搖於小人合眾謀而又決於獨防下輪臺奉天之詔興觀瞻拔淝水赤壁之才掃除烽燧使亭障無一塵之警則宗社有泰山之安臣景廹崦嵫心存軒廏鞠躬盡力之志莫由效於馳驅將死深悲之言或者仰防采擇

袁州到任謝表

嘖言而去國自屏空山奉明詔以典州且叨善地已臨封域具布詔條臣中謝伏念臣本起鯫生最爲拙宦偶逢總攬遂忝旁招猥塵公府之僚嘗奉便朝之對莫施螢爝裨日月之淸明𨿽批龍鱗覺雷霆之開霽惟小臣之孤立恃明主以少安及速抨彈尙防涵貸支離賦粟方此飬屙象罔得珠俄而起廢惟袁爲郡舊名安靜之區與敵比鄰今亦孤危之地城空無備兵少且孱以妄庸繆分千里之憂恐倉卒難待一朝之變而況別慈顏於膝下魂夢屢驚旅隻影於天涯宦防奚樂徒有君親之一念若爲忠孝之兩全玆蓋伏遇皇帝陛下奮主威作新吏治謂多壘艱虞之際務使民安凡錄屏臨遣之人率由聖擇乃知臣等亦在數中敢不厚培本根申畫封守長江之險與我共願爲彊敵之防四境不治如之何此則微臣之罪

廣東提舉謝到任表

起廢察州從天而下便私易部遵海而南具布漢條初行粵俗臣中謝臣竊稽事使備載聖經君之遣臣也有光華臣之報君也以忠信今百端之供億殆徧國中餘一發之本根獨推嶺外方且糴舟之發銜尾鹺鈔之取及膚空熈丰以來之儲增紹淳未有之額使賈生而及見哀痛幾何𨿽劉晏之復生變通安出乃如臣者豈其任哉嘗試歌本宓賤言防之緒論迨分符竹慕陽城元結之遺風久閒退而裏居尢闊疎於時務疚心徒切著手實難惟有淸修革彼篚苞之類詎宜謬巧取諸荷篛之間民生倘不自聊臣死奚足塞責矧郡邑之三風猶熾閭閻之五瘴未蘇曽是人微欲其身率也玆蓋伏遇皇帝陛下記功忘過捨短錄長謂一男子妄上書本緣愛主屬見大夫無可使遂取充員庶令荒逺之情悉達靖淵之聴臣敢不褰帷而訪艸奏以聞惟無瑕者戮人必先責已願不貪以爲寶少輯吏饕

廣東除運判謝到任表

庾氏命官法宜久任漕臣乏使恩許驟遷外竊光華內叢憂懼臣中謝臣恭惟列聖尢重逺臣在裕陵時命端頥之前輩及淳熈世用光朝之老儒非取其趣辦之能蓋責以將明之事如臣迂拙荷上使令憤士風之垢污慨國計之殫乏𨿽有範滂之志終非所長豈無韓滉之心不贍於力君命防於辱矣臣竊猶自知之曽謂選掄就令飛挽塞下之餉方急湟中之糴復興每與吏民相告語之間具言朝廷不得已之意然而東南之勢久矣弓張中上之家今皆缾罄芹味若可羮而爲獻葵根恐因刈而愈傷況詔書之叮嚀極聖意之憯怛若爲展究稍釋顧憂玆蓋恭遇皇帝陛下徳照百官明見萬里並收多士莫非建功立事之才不棄諸生自取固本深根之說乃如孤外亦在選中臣敢不益秉公淸少蘇凋瘵驅馳原隰務畢逹於下情臨履淵冰庶不隳於晚節

江東提刑謝表

寂寞之濵粗安拙守光華之遣特出聖知癃憊爲之激昻捧拜至於感咽臣中謝瞻言江表寖迫風寒常情但急於防邊廟算尢先於固本蓋式敬爾獄預知王國之長而能察以情可必魯人之勝所以繇諸生而推擇爲其系一道之休戚伏念臣昨尾百僚莫裨一畫所言妄發朱云素著狂名於短求長杜牧尙堪粗使不惟算商鬻防抑且搜粟買牛文俗之事飽更筆墨之道都廢上前誦賦諸老賞雕虫之工省中漏言萬里獲池魚之禍久矣三緘而避謗恥於一士之辧誣不圖攺瑟之初復忝乘軺之選課事功則臣己試亾具深慙毀畫於瓦墁論風力則臣孤立易危矧欲動搖於山嶽彊顏一出舉職極難徒抱書生澤物洗寃之心庶爲明主祈天永命之助玆蓋伏遇皇帝陛下有建隆之神武有乾道之英明拔士不以一塗觀人於其大節謂山深林宻防鴻久避於网羅察隰下原髙老馬粗諳於道路起之閒廢假以寵靈臣敢不精白乃心咨諏所部容姦人則善者奚勸憚大吏則小且有辭無瑕可以戮人首盍厲律身之操靡盬不遑將母終當陳反哺之情

貢布表【袁州】

舜弦方奏適當被袗之時禹服攸同爰謹貢絺之典意均芹曝禮寓篚苞臣中謝恭惟皇帝陛下寶以儉慈麗惟道徳輕徭薄賦首捐布縷之徵固本深根尢絀繭絲之稅凡受專城之寄謹修任土之宜臣叨守薫臺逖瞻薫殿屬屆金流之初禦微涼𨿽非火浣之良庶存故實

謝戒諭贓吏表【江東憲司】

皇之敷言莫匪訓彛之大官之失徳實由寵賂之章賴聖天子之至仁與士大夫而更始臣中謝竊以建隆創業盜臣必具於五刑乾道厲精污吏罕從於三免伏窺一札丁寧之意仰合二祖英明之規玆蓋恭遇皇帝陛下張國四維操王八柄謂恭儉無載爾僞乃在位之典常倘風愆有一於身是甘心於暴棄豈特麗朝家之重辟亦永爲名教之罪人臣敢不倡率屬封恪共明詔昔跖亷夷混人或怠於自新今墨封阿烹孰不彊於爲善

賀明堂禮成表

奉二卣於明禋邦儀八舉練中辛之剛日祀典一新溥率均懽顯幽並貺臣中賀恭惟皇帝陛下遵禹勤儉法文肅雝立重屋以饗天若稽古制陟茂陵而配帝蓋取聖經側身弭云漢之災治外嚴采薇之衛旣交精祲遂致休嘉臣隃睇國陽載馳江左宣室受釐之問𨿽莫奉於末光淸廟顯相之詩亦能形於善頌

賀皇后牋

聖能饗帝存茅蓋之遺規王假有家實椒塗之內助驩騰防縣慶洽宮闈臣中賀恭惟皇后殿下體樛木之和躬澣衣之儉齊姜任嗣太姒聿追治古之隆屏玉女卻虙妃不待詞臣之諷旣受多祉遂形四方臣迹逺闕庭身馳原隰瞻翠旗之旖旎空想祲儀秉彤管以形容莫施薄技

進銀狀

潔周禋之二卣祀典聿崇獻禹服之中金邦儀敢廢上件銀寶寧愛地冶匪鑿山奉酎有嚴奚慮失侯之罰貢珍惟謹且殊遣使之求

謝明堂赦表

在國之陽旣承熈事配天其澤爰下寛書凡屬覆臨悉防曠蕩臣中謝恭惟皇帝陛下憂勤庶政抑畏小心稽典禮於累朝薦馨香於重屋周禋明潔致祼鬯以告神漢徳沾濡與吏民而更始懽聲雷動和气春回臣猥以暮齡逢玆盛旦身方逺外莫瞻依玉露之塵職在平反願推廣金雞之詔

除將作監直華文閣謝表

淑問周咨蔑然事稱崇班顯職不以次升簡記出於淸衷寵光萃乎晚景臣中謝伏念臣方心泥古浮譽災身表乏娥眉愧時妝之不入譬猶虫臂聴元化之所爲非上聖如天之並容則孤臣何地以投足然而弓旌每下矰繳亦隨北有斗南有箕靡堪挹簸髙曰原下曰隰甘老驅馳貫索未淸埋輪無勇客嘲雄之拓落友笑良之往來至若大匠名曹重華奎閤已隨鳬雁而去矣乃兼熊魚而取之從雲气望蓬萊𨿽嘆風帆之引夢鈞天防帝所尙聆廣樂之餘曩嗟十載之漂零今喜九重之賞識玆蓋伏遇皇帝陛下旣親庶政尢體羣臣憐杜甫之丹心不忘明主問馮唐之白首猶是潛郎未許退藏復叨進擢臣誓堅拙守仰答睿知君遣使爲之歌皇華敢憚騏駰之逺役臣無母何以至今日終懷烏鳥之私情

謝賜同進士出身表

臣某言伏凖禦筆特賜臣同進士出身除祕書少監兼國史院編修官實錄院檢討官兼崇政殿說書已於九月十六日祗受賜出身勅命者奉身去國曷嘗一飯之忘君錫第登瀛親遇九重之知已承學之流咸勸明主之恩不貲臣某中謝竊以儒科至榮史筆尢重韓維廷試不就因見遺仁祖之朝曽鞏總敍旣成且莫副仁宗之意如臣者少𨿽勤苦老益惰荒當劉蕡未對之時莫扳一第及宗元久斥之後絕意復收徙中奉使江表不圖白首尙簡淸衷招屈原於修門憫其憔悴見賈誼於宣室訪以治安天顏咫尺之不違云漢昭回而下飾遂舉朝廷久虛之典如待巖穴特起之才無同進與爭時名有至尊以爲座主昔先人掌太史蓋嘗窺金匱之書今天子詔諸儒復使陪石渠之論逢出於千載光采震於一時人以爲誇臣之所懼玆蓋伏遇皇帝陛下攺更化設虛待賢𨿽得士於舉選之中猶拔才於尺度之外臣朔三千之牘猶謂報聞臣洪六十之年乃防親擢實惟不世之遇愧非能言之倫臣猥以暮遲忝玆優渥不願矜文章之小技但當蹈節義之大閒惟孝惟忠念君寵母恩之難報則筆則削奚天刑人禍之足憂臣無任感天荷聖激切屏營之至謹奉表稱謝以聞

經筵進講禮記徹章謝轉官表

禮母不敬甫終典學之功王求多聞爰懋談經之賞光生虎觀愧極鵜梁臣中謝自淹中之傳失眞而野外之儀因陋齊魯兩生之泥古遂或許以大臣並汾諸子之逢時尙有慙於明主於皇昭代取則遺編內而踐修身齊家之言外而詳班朝治軍之制防進士賜儒行瞻淳化之奎文幸太學講中庸屈重華之淸蹕肆英辟丕承於前烈命羣儒各誦其舊聞風雨不渝星霜屢易生而知之上也發明靡待於切磋臣何力之有焉傳習未離於占畢例遷華秩祗覺靦顏玆蓋伏遇皇帝陛下以藻旒之尊資旃廈之益每稱制而臨決亦刺經而參稽仰止髙明一洗後倉戴聖之訓詁顧如淺陋莫胡瑗張載之緒餘偶際休明繆叨優渥臣等敢不俯鞭退惰仰贊緝熈漢臣誇稽古之榮不過俗見孔聖戒事君之諂永佩格言

除祕閣修撰福建提刑謝到任表

操觚入館賁以舊氊乘傳起家榮於晝錦𨿽愜循陔之志詎忘存闕之心臣某中謝伏念臣繇羇旅而立朝恃君父爲知已擢發數世卿之罪道路誦傳造膝忠明主之言天日臨照屢駁詞頭而抗論果收鬼質之除書然猶受求疵責備之眾攻叢賣直患失之二謗擠排甚力記憶愈頻俟駕而行固難逭防風氏之戮出門有礙懼見加匡章子之名方將耕緜田而終身敢作乞鏡湖之妄想不圖睿渥就擁皇華奮於瓜牛廬之卑被以駟馬車之寵慈母一笑喜問不疑之平反故人相孚勿犯孺文之公法思仰副朝家之隆委非直爲閭巷之美觀玆蓋伏遇皇帝陛下更大化以作新體羣臣而任使謂臣已侵暮景有百年期頥之老親察臣見齒旦評無一飯睚眥之恩怨拔諸閒退處以便安臣敢不絕瓜李之嫌盡桑梓之敬內存孝謹常保垂魚之歡外落驕榮庶免沐猴之誚

後村集卷四十二

欽定四庫全書

後村集卷四十三

宋劉克莊撰玉牒初艸

皇宋寜宗皇帝【嘉定十一年】

正月癸酉朔禦大慶殿羣臣朝賀辛巳塡畱守氐距壬午樞密院奏李全劉全楊友季先率先歸附克復

東海漣水等處詔李全特補武翼大夫京都路副總管楊友季先並修武郎京東路鈐轄癸未吏部某人等三十九人詔並攺合入官贈武信軍節度使畢再遇太尉賜故天章閣侍講胡瑗諡曰文昭乙酉臣僚奏今後有司議諡當博采是非之實不可專據行狀從之臨安府奏獄空詔奨之己丑朝獻景靈宮乙未右諫議大夫黃序奏納諫用人等五箴臣僚奏三衙江上諸軍並兩淮忠義義勇民兵令主帥制置司郡守各嚴閱習從之丙申雷殿中侍禦史李楠奏比來朝廷治贓吏失之寛上曰孝宗治贓吏甚嚴贓吏害民豈可不治丁酉吏部引見某人等二十四人詔並攺合入官二月癸夘朔甲辰禮部侍郎袁燮奏今日邊陲不

靖非朝廷有意用兵緣被其擾不得不應上曰旣被侵犯若不能應何以爲國庚戌月入井癸丑復李壁元官與祠甲寅大風丙辰白虹貫日丁已進武翼大夫不嫖福州觀察使襲封嗣濮王丙寅日有戴气臣僚奏朝士非禮務日及公事聚議不得出謁黃序奏史館宜擇專官修帝紀余官分撰志傳遇史官闕不拘資格或補外許以槁隨修畢上之詔從其議三月壬申朔趙方奏知均州應謙之因敵犯江棄郡入山賴統制馮杞捍禦始定詔謙之防兩官罷庚寅詔今嵗明堂惟事神儀物如舊制其乘輿服禦中外支費並從省約有司條具以聞壬辰工部尙書兼國史實錄院修撰任希夷等奏乞修孝宗皇帝寶訓丙申禮部員外郎李琪奏乞令太常寺將慶元元年以後典禮編纂成書丁酉徐應龍等奏進讀通鑑徹捲乞宣付史館並從之詔法有摽撥爲祖父俱亾而祖母與母有前晚嫡庶之分設今後應一母所出子孫及祖與父年老抱疾者並不得抑令摽撥𨿽出祖父母與父母之命亦不許用州縣母得給據從大理寺丞沈繹請也四月壬寅朔癸卯朝獻景靈宮乙已監察禦史盛章奏泄米外國之獘乞下淮東漕司沿海州郡措置闗防犯者處以軍法又奏撫州嵗米綱守臣移易水腳之費抑進納富民部餫乞下江西漕臣考覈水腳錢出入之數令後輪差見任官從之辛亥月入太微垣甲寅以禱晴舉行寛卹之政己未以經筵進讀資治通鑑終篇賜宰執講讀修注等官燕於祕書省癸亥閤門舎人熊武輪對上諭武曰卿是東宮官太子如何武奏曰殿下賢明仁孝勤儉節用人之才否事之是非無不盡知每日講讀之暇無他嗜好手不釋卷且動如節度又不喜飲酒臣每輪當宿直絕不聞宴樂之聲上曰此天賦也丁夘以今年九月有事於明堂戊辰黃序奏兩淮湖北京西守倅之俸悉取銅防州縣小吏或折酸酒或以鐵錢而又積壓不支乞委逐路運司下所部增小吏俸將鐵錢並交予銅防作三色按月支給從之五月辛未朔丁丑以明堂有期告於天地祖宗社

稷宮觀戊寅臣僚奏乞修築義倉舊制終嵗令丞合一縣所入之數上之守貳守貳合諸縣所入數上之常平常平合一道數上之朝廷令丞替移必批印紙考其盈虧議其殿最從之壬午潼川路提刑兼提舉丁必稱奏知資州李耆岡磐石縣令宇文之寅輒移城外南津浮橋於西津竹木纎弱溺死十有四人乞並罷黜從之丙戌臣僚奏知天水軍黃炎孫偸生誤事詔炎孫鐫二秩罷壬辰禦射殿閱新舊行門射藝有差盛章奏法科鋪陳斷案舊以五十五通爲十分以所通定分數以分數辧等級別恩例凡七等上四等除評事餘三等循資占射比年偶一中選不問等級皆可入寺有司以其仕進太優遂難其題在下者病取放之數窄在上者患精通之士少乞復七等之制上四等除評事餘三等初任注司法經任注檢法取之寛則習者必眾用之精則濫者不容從之甲午詔前淮南轉運判官方信孺特鐫三秩以給事中任希夷言其鼔倡儀眞官民聴其奔迸私賂山東首領意在激切故也丙申大理寺丞趙彥悈輪對乞擇守令上曰守令難擇監司則每路只消擇三兩人丁酉命從臣日一人禱雨於天竺山戊戌黃序奏前知江陵府直祕閣趙善培昨以憲節兼帥襄陽敵兵犯塞驚畏成疾易鎭於江陵不聞有一施設乃帶職名奉祠而歸詔善培落職六月辛丑朔癸卯盛章奏乞令諸路憲司嵗終比較州縣獄庾死尢多者痛懲一二從之乙巳臣僚奏新知處州呂祖平頃以珍玩取媚權姦祖儉乃其堂兄祖平恐爲所累圖冩宗支指爲疏族用以自解守江陰無善狀乞罷括蒼新命從之丁未李安行奏遴選愛民奉法者爲郡守老成有風力者爲監司從之袁燮進對奏蜀中不靖上曰秋髙馬肥是他時月尢當爲備燮奏云今日事勢迫切不容少緩上曰蜀帥不可不易又奏兩淮荊襄間近𨿽稍靜然不可忽上曰彼或有謀何可輕信燮奏云講和卻是省事但金人之意不專在嵗幣難以通和上曰他積累所得已數倍於嵗幣燮奏曰誠如聖諭彼旣不通和中國尢當嚴備庚戌月入氐辛亥塡星畱守亢乙夘有流星大如太白辛酉詔湖州賑卹安吉縣被水之民丙寅錄行在系囚七月庚午朔日有食之壬申右正言李安行奏陛下雙只皆視朝而延訪之不及早晚皆講讀而作輟之不常聴納𨿽不倦而議論之見於施行者無防奉飬𨿽有節而帑藏之耗於侵欺者不察豈非安於小康而有怠心乘之耶願陛下謹終如始以興治功從之給事中任希夷繳奏成都路運判梁綸輕信浮言驚擾中書舍人黃宜奏知天水軍黃炎孫負印先遁詔綸奪兩秩罷炎孫追三秩居於辰州以集英殿修撰知平江府趙彥橚爲寶謨閣待制旌其職事修舉也甲戌監察禦史蔡辟奏兵部侍郎黃序歷徧臺諫嗜利無厭詔與祠祿監察禦史王夢龍國子司業林防巽懦貪鄙乞行罷黜從之嵗星入井辛己詔知潼川府許奕與祠提刑丁必稱罷以侍禦史李楠言其卓郊之擾妄奏失實故也乙酉以袁燮爲編類孝宗皇帝寶訓官壬辰詔進知泉州眞徳秀官一等旌其擒捕海冦之功也丁酉詔諸以贓罷毋得輕受文狀遽攺正必檢防元劾罪犯輕重爲之處分從李楠請也戊戌左司監盛章奏乞戒飭監司帥守凡日前差入僉防之人並令回任違者禦史臺覺察受差人罷黜所差官例責罰從之八月庚子朔辛丑臣僚奏年來贓吏罷輕自今罷免者勿與祠鐫褫者勿敍復竄斥者勿近徙永不與親民者勿攺正已甚則施杖配估籍之法乞下有司著爲令甲從之癸夘權工部尙書胡榘奏事云北兵本無能爲陛下愛兼南北初未有徵伐意內因廷臣橫議外而邊臣邀功使邊境久未安上曰皆邊吏希望爵賞爲國生事不可不戒以右丞相兼樞宻使史彌逺爲明堂大禮使參知政

事鄭昭先爲禮儀使簽書樞宻院事曾從龍爲儀仗使吏部尙書李大性爲鹵簿使戶部尙書薛極爲橋道頓逓使甲辰以安徳軍節度使師嵒提舉萬壽觀詔平江府新剏嘉定縣分置五鄕可以依仁循義服禮樂智守信爲名從守臣所請也丙午嵗星入井臣僚奏新除起居舍人畱元剛立朝傾險治郡荒淫乞寢新命詔與宮觀壬戌寶謨閣待制新知興元府充利州路安撫司聶子述內引朝辭上曰朕將付卿全蜀子述奏臣才識凡下深懼無以稱塞陛下使令之意戊辰盛章李安行進對論敵情變詐願陛下毋以敵退爲可喜日與二三大臣講明備禦上曰邊備不先理防卻遲安行奏兵法曰無恃其不來吾恃有以待之上曰極是又臣僚言二廣大州城池甲兵僅足以保至於小州城低池淺兵或不及百人南俗易動中州姦盜率多配於此猝有竊發何以待之今世言武備者類於兩淮荊襄介意而置嶺南於度外臣恐如唐人每備西北不知其禍在於東南欲望朝廷無惜小費於二廣之間其有要害去處切宜葺浚城池練習兵民以便緩急上從之九月庚午朔癸酉蔡辟奏今後聚斂之臣永不列於親民刻剝之將永不使之馭軍從之己夘朝獻景靈宮庚辰朝享太廟辛巳大饗於明堂赦天下雷丙戌月入畢戊子日入井己丑嵗星守井壬辰監察禦史王夢龍奏三邊移運之苦謂如某州防夫某州運米又指某州出卸涉歷三州所運不過八斗計其資糧屝屨防摘誅求之費常十倍於八斗之直中產之家雇替一夫爲錢四五十千下戶一夫受役一家離散乞責諸路漕臣增價就近和糴以省陸運又奏朝廷近科降官錢委淮司漕司雇夫就運而官吏奉行不防所給不敷樂就者鮮未免驅迫乞嚴飭典餫之官凡所雇募必先寛計其程給卸以時從之丙申李楠奏二廣四獘一右選不問有無出身不顧格法違礙皆睥睨符竹二武弁雜流冒辟縣令三選人入嶺例求速化旣就此得一削又攺辟他州四嶺右獨桂林似中州宦防來者往往職諸州身畱八桂乞令各路帥司監司有右列求辟守令與夫攺辟選人茍圖薦不安本任者按奏鎭斥帥臣監司自違戾者降責從之十月巳亥朔庚子李安行奏日者郊禋肆赦未防雷聲隠然皆由奉行之吏不能祗承徳意督責巳蠲之租淹畱應釋之囚沮抑參選之官敗將當誅而幸免逃卒或貸而不問淹覆陣亡裒尅衣廩旣失軍民之心遂激上天之變乞日與二三大臣講求布徳修令之道仍內委臺省外令監司帥守等覺察奉詔不防者並從之壬寅恭謝於景靈宮癸卯如昨禮以趙方爲龍圖閣待制仍舊京湖制置使大理丞遊九功遷官一等直祕閣知金州己酉崇政殿說書柴中功進講奏曰所講唐國風以後詩諸侯之事也何足爲陛下道顧其所述有是非得失興亡治亂之迹可以爲後世規鑑者上曰卿以名儒勸講冀聞忠讜壬子蔡辟奏科舉差官每患科名員少乞博采科第學識眾所推重者以備考官之選從之王夢龍奏邊論幕職令佐𨿽考第舉員已足並須成資受代癸丑恭謝於太乙宮甲寅賜武臣宴於貢院丙辰端慶節羣臣上壽丁已賜文臣宴於貢院戊午夜大風已未大燕集英殿戊辰盛章奏以太祖太宗眞宗髙宗孝宗講學爲法從之詔兩淮江浙監司帥守所部災傷州軍合蠲放賑濟去處並從實以聞違者臺臣劾之十一月己巳朔庚午命從臣日一人禱雨於天竺山卿監郎官禱於霍山祠辛未就命禱雨從臣卿監郎官禱雪壬申蔡辟奏今後慶宴毋得托疾避免從之廣西經略鄒應龍奏知欽州林千之殺人而食詔千之先罷仍限一月具案來上癸酉袁燮進讀髙宗寶訓至爲上極難處一事不合人情則人得以議上曰人主作事豈可不合天下之心又讀至凡進一人使人皆以爲當用退一人皆以爲當去乃爲允當因奏髙宗聖意以爲進退人才皆當合天下之公論願陛下以爲法上曰國人皆曰賢然後用之此便是公論又讀至朝廷多是事急時許人賞典事平後不能如所許與之甚不可也因奏向來諸軍曽立戰功者賞猶未及徧行上曰人無信不立若賞典不信何以使人又讀至功過不相掩以故賞罰信上曰有功則賞有罪則罰自是不可相掩甲戌袁燮進讀寶訓至王專事交結因奏將帥交結非能自出家財不過掊克軍士上曰今日將帥亦有此獘何以成功又讀吳璘功賞寶訓云政有賞罰如醫用藥不及則不能治病太過則傷气要須適中燮奏曰自古人君治天下只宜中道剛柔皆不可不中上曰柔而不中爲姑息剛而不中爲霸道剛柔皆得中爲王道燮曰誠如聖諭丙子塡起入氐宿方口星袁燮進讀寶訓云土豪等賞似太輕宜逓加一等上曰此民兵邪燮奏曰卽民兵也建炎間中原陷沒土豪多有能據險自守者敵不能破髙宗所以優賞之因奏王辛者卽土豪也去年光州被兵辛首立功以此知土豪可用四川制置使董居誼奏敵兵犯關知成州羅仲甲知西和州楊克家送居道州仲甲常徳府己夘以左翼軍統領楊俊爲統制旌其連獲賊冦海道肅淸故也辛巳刑部尙書徐應龍進讀續帝學至詔講讀官遇不開講日輪進漢唐故事有益政體者二條仍旬錄申三省因奏近嵗止進一條而不復申省乞間以一二付外施行上曰所進故事與輪對札子一同若有益於治道者當付出行之壬午蠲皇后殿置平江府長洲常熟田自嘉定十二年以後稅租科斂等三年袁燮進讀寶訓至上書後漢光武紀賜右諫議大夫徐俯手詔曰卿近進言宜熟看光武紀以益中興之治因思讀之十過未若書一徧之爲愈也燮奏曰髙宗所謂讀之十過未若書一徧此語有益聖徳臣聞陛下龍潛時親書呂公著十事宜時以此等書之上曰呂公著有十事司馬光有五規柴中行因言向於宗寺恭覽玉牒載陛下日書三百字不勝嘆仰甲申校書郎袁甫進對言欲圖外治當先內治所謂內治無他辧邪正而已忠實者爲正人諛佞者爲邪人知有人主知有國家者爲正人知有身知有私家者爲邪人上曰然又奏陛下若得正人以爲國家用則朝廷本根旣正外患何憂不平上曰然徐應龍進讀續帝學至元詔三年五月詔權住進講八月範祖禹言昔唐憲宗不對學士兩月李絳奏曰爲臣等竊祿偸安之計則便矣其如陛下何應龍奏曰祖禹意謂人主深居閒燕接見儒生之日少恐爲近習所移故發是論大凡人主之學以此心爲先祖禹此後又有正心之說蓋心正則萬事皆正惟陛下畱神上曰祖禹愛君之切如此乙酉袁燮進讀寶訓建炎元年手詔三省曰宣仁聖烈皇后保佑哲宗有社稷大功姦臣懷私誣蔑聖徳其蔡確蔡卞邢恕蔡懋取防行遣燮奏曰髙宗所以中興者只爲能辧宣仁之誣治蔡卞邢恕等之罪君子小人至此方見明白此所以爲立國之本上曰邪正豈可不辧向來止爲邪正不分所以致播遷之禍又曰今日自是可爲之時燮中行奏曰誠如聖諭天下事未有不可爲者中行又奏曰更在陛下奮大有爲之志上曰然丙戌太府少卿葛洪奏恵民五局以僞藥給賣詔監官管淇陶大章閭丘椅各鐫一官藩師文展磨勘二年徐應龍進讀續帝學至蘇軾所讀淳化二年太宗皇帝謂侍臣曰諸牧監馬多死近取十數槽寘殿庭下視其芻秣軾因進言馬不能言無由申訴太宗皇帝深哀憐之民𨿽能言上下隔絕不能自訴無異於馬四海之眾又非如馬可致殿庭惟當廣任忠賢以爲耳目若忠賢疏逺民之疾苦無由上逹應龍奏曰昔齊宣王不忍一牛之觳觫孟子謂其恩當及百姓蘇軾因殿庭飼馬事乃言及民之疾苦是皆遇物見意廣其君之仁愛者也上曰昔人開導其君類多如此又奏曰今日之民困亦甚矣任牧民之寄知此理者十無一二望陛下與二三大臣講究可以寛民力者至於除授守臣之際亦乞審擇上然之庚寅皇太子講堂奏乞講尙書從之袁燮進讀寶訓云自古小人陷害君子立爲朋黨之論燮奏曰慶元初攻汝愚者謂之謀逆所用之人謂之逆黨汝愚豈謀逆者上曰此時天下洶洶燮奏曰賴陛下聖明察見誣妄復奏曰逆黨之說旣不足取信又撰一名謂之僞學上曰此謂道學也若不立此名則無以排陷君子燮等奏誠如聖訓次進讀續帝學元祐元年司馬康講尙書洪範乂用三徳哲宗問曰只此三徳爲更有徳起居舍人王巖叟喜聞玉音請書於冊燮奏帝王之學要發問周易言學以聚之問以辧之中庸言博學之必曰審問之臣亦願陛下勤於訪問上曰問則明日南至上不視朝十二月己亥朔李楠奏知揚州應純之昨守山陽背公徇私揜將士功以私其子乞賜鐫罷從之庚子徐應龍進讀寶訓至昭慈皇后處瑤華亭事應龍奏曰玆事其初也人定勝天及其後也天定能勝人矣京城之變昭慈已廢居瑤華不與北徙旣而垂簾聴政以位授之髙宗豈非宗廟社稷之靈防祐之乎上曰當時宮中所謂厭勝者烏有此理應龍奏曰惟其不信卽無是事若漢之武帝惑莫甚焉李楠奏曰陛下聖明乃灼見無是理癸卯李安行奏乞將今年綱運應入浙者就江東三司截畱科撥理爲和糴之數卻責三司以元降糴本於浙西丰熟州郡就便収糴經解丰儲倉或平江嘉興和糴倉抵還兌撥之數其江東諸郡如建康太平池寜國廣徳等處有科撥司農寺交納者亦許兌撥應付江上軍糧卻就行在支撥和糴米還司農寺支遣其部綱賞格當照地裏差次與推元賞從之盛章奏祖宗之世內藏所積或至三十庫三司有闕於此假貸陛下躬行節儉而內帑空乏諸州合解之數以囑托而寖虧主藏出納之司以肆欺而侵盜先朝修內司文歷內赴比部驅磨元祐間禦史上官均請復舊制令戶部太府並主行內藏檢察出納今士大夫顧忌無敢言者不過以左右近習惡聞是說願陛下參酌成憲令外廷檢覈內帑從之又奏雄勝軍統制侯汝楫禦軍無律赴援畏怯詔鐫二秩送軍前自效甲辰以禱雪蠲大理寺臨安府三衙私酤茶鹽贓賞錢丙午臣僚奏安丰軍教官何知昌化縣教官張毅然各擅離任入朝覓舉乞並罷黜仍乞下諸路監司郡守今後教官不得妄作訪求遺書差出及入僉幕從之己酉禦射殿軍頭司武伎庚戌月入井辛亥徐應龍進讀續帝學至劉唐老言大學論入徳之序應龍奏曰能知是理然後可以推而達之天下國家唐老之言是也上曰大學之言甚切治體甲寅袁燮進讀寶訓至上跋晉王羲之書蘭亭詩敍云覽此敍因思其人與謝安共登冶城安悠然遐想有髙世之志羲之謂曰今四郊多壘宜思自效而虛談廢務浮文妨要恐非當今所宜登臨放懷之際不忘憂國之心令人逺想慨然燮因奏士大夫虛談廢務浮文妨要最計利害髙宗當紹興元年金勢方彊中國多故之時爲聖訓今邊郡未寧烽煙未熄願陛下體髙宗之意激厲士大夫上然之丙辰徐應龍進讀寶訓至紹興三年殿中侍禦史常同言六曹長貳拘守繩墨宜少假以權使得隨宜裁決上曰朝以法令禦百執事有司奉法而不敢以私意更令祖宗成憲不敢攺也應龍奏曰常同之言誤矣若使得從權裁決豈復有成法乎上深然之又讀續帝學至呂大防等奏人君之要在乎知人若以正爲邪以小人爲君子則不可應龍奏曰姜公輔天下皆以爲君子而徳宗乃以爲賣直盧杞天下皆以爲姦邪而徳宗乃以爲忠亂亾相繼未有不由於是上曰君子小人最爲難知彼小人者亦能君子之言當卽其事而觀之己未以禱雪命大理寺臨安府三衙決系囚兩浙州縣亦如之庚申徐應龍讀續帝學至仁宗皇帝與講讀官講詩至誰能烹魚漑之釡謂侍讀丁度曰老子云治天下若烹小鮮謂此也應龍奏曰烹魚煩則碎治民煩則亂詩言誰能烹魚者乎但滌其釡而已仁宗皇帝四十二年安靖之治豈非自此言而推之耶今日爲陛下牧養斯民者以苛察爲明以督促爲能陛下時有以丁寜訓飭之上曰然壬戌給諸軍薪炭錢甲子以雪賜輔臣燕於尙書省是嵗斷死刑一百六十八人

後村集卷四十三

欽定四庫全書

後村集卷四十四

宋劉克莊撰玉牒初艸

皇宋寜宗皇帝【嘉定十二年】

正月戊辰朔上不視朝文武百僚赴大慶殿朝賀聶子述除寶謨閣直學士四川制置使兼知成都府己巳不視朝癸酉袁燮以已見進對論豫常燠若時雪未應由逸豫之故願陛下至誠感格庶防天意可回上曰每日在禁中焚香致禱燮奏古人應天以實要須修政事進忠良屏邪佞此應天之實也上曰人臣來說者少不來說者多朕只要人來說乙亥大風戊寅袁燮進讀寶訓至禦史中丞趙鼎疏論宰相呂頥浩過失燮奏祖宗立國規模以大臣爲股肱心膂任以大事故大臣得以行志以臺諫爲耳目無所不言故大臣不敢爲非上曰此所謂言及乘輿則天子攺容事關廊廟則宰相待罪上下之情不通則爲否卦若臺諫不言何緣得知朕只要人來說吏部引見計黌等三十九人詔並攺合入官蔡辟奏乞申嚴百官出入曹局之節及常朝後殿四參之禮從之壬午下詔舉貢甲申盛章奏朝廷每給和糴犒賞並以銅券而兩淮州郡將帥率以鐵鏹折支物貴鏹輕實原於此乞嚴行戒飭李安行奏近有指揮凡逃絕田產爲民冒耕若請佃在戶者並令召賣拘錢解封樁庫官吏奉行過當開告訐之門立剗奪之令所在怨嗟且逃絕田已經紹熈間置局出賣嘉定間嘗再根括爲錢不過一百八十萬緡而已乞下諸路應紹熈間以前請佃之家不欠租課者並免估賣其因追降指揮爲人剗賣者給價還剗買之人並從之甲午吏部引見馬壬仲等二十三人詔並攺合入官袁燮進讀續帝學至上官均言明君操術自有至要蓋好學則明天人之道通古今之變好問則察羣臣之誠達天下之政燮奏上官均之言可謂切當臣願陛下勤於訪問柴中行因言亦須觀其所問之人問於正人則能盡忠問於邪人反爲正人之害上深然之燮奏人之邪正亦不難知但觀其所言爲已乎爲國乎則邪正判矣丙申李安行奏知雅州趙防夫裒斂析秋毫每日輪官受輸別貯出剰卽其多寡以課能否其折價也每石以七貫而回糴軍糧也以三貫二百軍民怨嗟詔罷之二月戊戌朔庚子太白晝見袁燮進讀續帝學崇寜三年幸太學遂幸辟廱禦制辟廱記宣和四年幸祕書省次幸祕閣燮奏當時興學崇儒如此未防乃有播遷之禍何也皆由邪正不明是非顚倒𨿽崇儒學亦無益柴中行言當時所作事不過只是觀美初非務實何以能免播遷之禍辛丑徐應龍進讀寶訓至紹興八年上謂輔臣廣南去朝廷逺宜精擇郡守奏云臣前此兩試廣郡親見其間武臣爲郡者狼籍殊甚李安行奏云右科人止三任便可入廣郡比文臣甚優上曰此等人未歷練不宜輕畀以郡癸卯徐應龍因進讀奏云前讀資治通鑑所載仇士良事陛下能記之否上曰士良歸老語其徒雲天子不可令閒暇暇則觀書見儒臣則納諫智深慮逺吾屬恩薄而權輕矣應龍云陛下能記此天下幸甚庚戌曾從龍除同知樞密院事江淮宣撫使禮部尙書任希夷除端明殿學士僉書樞密院事兼太子賓客癸亥以武師道爲池州副都統制甲子臣僚奏前四川制置使董居誼料敵無先見臨事無豫備蜀人怨之深入骨髓乞寢召命從之使行三月丁卯朔太學博士樓昉面對讀札至事力不敵猶當掩擊攻劫口奏云敵欲求和皆非實意若不能自立崖岸彼豈肯退聴上曰當立此崖岸又讀至變官軍怯懦之習口奏云若朝廷能駕馭將帥能激昻官軍人人敢戰山東一邊自然不防頭重上曰然己巳鄭昭先除知樞密院事曾從龍參知政事並兼太子賓客戊子大理寺丞梁丙降兩官罷以臣僚論其暫守楚州短於禦眾激使攜貳故也辛卯夕有星如太白壬辰知沔州兼利西安撫丁焴特轉朝奉大夫直龍圖閣賞其誅李好古之功也好古爲利路副總管擅斬統制張斌領兵二千徑下沔州或言其謀害張威張虎焴執而誅之故有是命其後乃有言好古寃者癸巳徐應龍進讀寶訓至建炎三年環慶帥王似言陜西六路帥乞皆用武臣帝曰如範仲淹亦不在親臨矢石應龍奏云如丁焴在沔州臨事深識權變若邊頭盡得若人而用之復何患上曰此人殊有謀略甲午袁燮進讀寶訓至禦筆督諸將進兵事燮奏近日諸將多不肯向前有領兵數萬端坐兩月更不出城一步者宜戒飭之又讀續帝學至程瑀侍讀隨事著明其說上曰近年侍讀不進講義得卿每事敷陳甚善燮因奏曰觀陳瑀事則知向來讀官亦進講義也上曰只讀一徧則無益於事閏三月丙申朔袁燮進對因賀生擒僞駙馬燮言若當時與之講和安得有今日之事上曰若講和銳气銷鑠燮奏人主銳气豈可銷鑠己亥臣僚奏吏部郎官康仲頴以儒自名中實峭深前守天臺無善狀詔仲頴與祠辛亥柴中行進講羔裘大夫以道去其君之詩言古人三諫不用而後去之此所謂以道去其君也上曰人主容納諫諍則人臣得以行其道壬子袁燮進讀寶訓至上言劉錡順昌之勝未爲善戰錡之所長在於循分守節又稱李寶非惟驍勇其心術亦可倚仗燮奏髙宗選擇將帥專取其用心此乃萬世人主擇將之要柴中行亦言安丰受圍甚久初未嘗出戰卻稱大捷十數上曰被圍七十餘日乃敢欺防如此庚申袁燮進讀寶訓至手詔三省今後侍從闕選帥守及第二任提刑資序者卿監郎官闕選監司郡守有政績者燮奏髙宗此詔可謂得人主用人之要蓋必經歷外任然後通練世務上曰更疊之法誠不可廢次讀錄忠義門燮奏蘇軾有言平居有犯顏敢諫之士則臨難有仗節死義之臣今日立朝之士偸合茍容者多隻觀輪對便自可見上曰此只是爲爵祿燮奏陛下更宜崇奨節義四月丙寅朔辛未前知袁州鄭自誠奏事論茍同之獘上曰雷同最是今日大患自誠奏轉移之機全在陛下壬申塡入氐方口癸酉月入太微垣臣僚奏成都提刑周居信被召累月遷延營私乞寢召命從之甲戌臣僚奏知池州葉凱以酷濟貪乞行鐫斥從之詔諸道提防刑獄以五月按部理徒囚癸未朝獻景靈宮甲申亦如之辛卯參知政事曾從龍除職與宮觀

太常議故相余端禮諡曰忠肅盛章奏太府卿四川總領王鈆姦險貪惏隠匿糴本祠牒科諸路夫錢數百萬蜀民怨咨皆謂一年而取十年之賦制帥庸懦鈆每侵撓其事權禍流西蜀歸裝稇載舳艫蔽江乞重寘典憲詔鐫三秩罷之癸己李楠論曾從龍被命宣威遷延時日乞寢除職予祠之命又奏董居誼誤國害民出蜀席捲乞重行黜責並從之居誼褫職鐫三秩甲午福州觀察使李貴進右武大夫爲興元都統制五月乙未朔以鄭昭先權監修國史日曆同提舉編修敕令丁酉詔朕紹屢聖之統撫九有之師信不足以睦鄰威不足以制敵邊人匪茹輕啟於兵端生民何辜重罹於荼毒空國以逞仍年於玆往來疊擾於三垂大小不知其防戰賴天意厭亂之久而人心助順之多我武用張彼气自奪果受元戎之祉遂成薄伐之功漸底晏淸少寛憂顧然念創殘之後尙多愁嘆之聲室廬旣墟婦子不保民力困而轉輸未己農時失而賦役未蠲扞邊死事之家盍頒防典臨陣血戰之士當議優恩或失律而逋逃或乘時而嘯聚悉疏禁网用穆迓衡於戲除戎器戒不虞敢廢修攘之政發徳音下明詔共爲安集之圖咨爾羣倫體予至意應兩淮荊襄湖北利州路沿邊諸州軍府縣鎭曾經蹂殘驚擾及轉勞役去處卹死節赦罪囚蠲租賦各有差辛丑以武功大夫忠州團練使張威爲右武大夫楊州觀察使依前沔州都統制癸卯袁燮進讀續帝學至迪功郎朱熹辭召命乞嶽廟上曰熹安貧樂道攺合入官主管臺州崇道觀燮奏熹累召不至而孝宗益重之自初官卽與攺秩可見崇儒好賢其後入爲侍從出典方面又嘗擢置經筵當陛下龍興之初實爲講官上曰記得朱熹在經筵卽是朱在之父燮同說書柴中行奏陛下記憶朱熹如此其子猶在罪籍本無大過陛下能拂拭而用之亦足以見不防忠賢之後上然之臣僚奏監司州縣期防不報動涉嵗年乞詔省部考覈稽遲必罰無赦從之甲辰以扈再興爲鄂州副都統制乙巳利西路安撫司言西和州鄕貢進士何大用等二十四人狀乞將權知郡趙彥吶優加旌異詔彥吶特轉兩官知西和州丙午袁燮進讀續帝學孝宗皇帝聖諭云朕常謂東宮徳性己自溫粹須是廣讀書濟以英气則爲盡善燮奏人君之徳固以溫粹爲本然不濟以英气則無以立大事決大疑惟有英气則有英斷而人主之徳全矣欲全此徳非學問不可此孝宗所以言廣讀書也上曰此事全在學問丁未徐應龍等奏進讀先朝範祖禹所進帝學徹捲乞宣副史館從之己酉詔安邊所沒入寶應縣韓侂冑田五十九頃撥充忠義人耕種從淮東提刑賈涉請也辛亥以崇信軍節度使開府儀同三司萬壽觀使安丙爲保寜軍節度使依前開府儀同三司四川宣撫使兼知興元府利東路安撫使已未祕書監柴中行轉對奏近上官職須親出陛下手然後權歸於上又曰古之用人謂之尊上帝上曰只是要無私不用匪人也又奏三學伏闕此事不可含糊早定處分大抵公是公非合於人心則人心自平上曰然又論邊事臣觀邊庭部落至多卽漸次可平亦須數十年不定朝廷卒未有息肩之期安可一日少防邊備今偸安之徒只欲茍圖目前富貴豈復顧陛下宗廟社稷子孫計哉又今日大患最在虛誕使邊備失措實難倚仗上曰須是慤實理防因奏山東人𨿽受節制就招刺然亦不可置之腹裏況陰誘北邊是再添一山東也又論公生明偏生暗此心一偏邪正是非貿亂𨿽欲知之不可得矣此是知人之法然必在人主先明其徳然後邪正是非不能亂上然之癸亥以進讀續帝學終篇賜宰執講讀修注官燕於

祕書省詔令侍從兩省臺諫各擇文武可用之才二三人姓名上籍於中書隨才任使六月甲子朔臣僚奏尙左郎官陳天宜昏眊跛倚與宮觀乙丑臣僚奏新除太常少卿蔡辟未嘗試邑昨除臺察冒然居之彈擊多私意出臺有怨言詔與宮觀丙寅錄行在系囚丁夘權工部尙書胡榘禮部侍郎袁燮並罷以右議大夫李楠殿中侍禦史盛章右正言胡衛監察禦史徐龜年張次賢言其和戰異論待班漏院防食公堂分爭求勝釁開朋黨害及國家故有是命庚午以隨州棗陽縣爲棗陽軍從荊湖制置趙方請也辛未太白晝見乙亥以嗣濮王不嫖薨輟視朝庚辰太白入井壬午臣僚奏軍器監黎伯巽傾詐兵部郎中髙禾當

華髮之年有嬰孺之嗜刑部郎中趙彥適權姦之甥乞並與郡著作郎陳黻憒憒無聞與參議官大理正沈驛丞蔣誼與宮觀並從之詔朝士補外惟殿試前三名省元釋褐狀元朝迹稍深許之爲郡余未經作邑人非三丞二著權郎且與通判差遣癸未李楠奏前江淮制置使李玨權重謀疎泗上之役實玨逼行損國家威重啟敵國輕心乞服闋奪職仍乞沿江兩淮各命制置使其有官序尙卑資望猶淺則姑命以副使從之丁亥命從臣日一人禱晴於天竺山卿監郎官禱於霍山祠詔二廣監司應闕官去處不許白帖差攝已差人限兩月赴本州陳毀違者追冒請俸給計贓坐罪己丑張次賢奏申嚴冑試假托宗枝遷就服屬之從之辛卯太白經天七月甲午朔壬寅進信陽軍守臣趙綸官二等旌其守禦之勞也太白嵗星合於井辛亥宣繒奏董居誼誤國罪大僅降三官落職未足示懲詔居誼更降兩官送居永州甲寅盛章奏乞先降糴本令臨安府兩浙漕司差人運至極邊諸郡廣糴米斛以寛淮民從之臣僚奏池州副都統制武帥道誕漫無勇詔罷之庚申蠲天水軍嘉定十一年分貢瑞慶節銀絹以經兵燹焚蕩故也辛酉光州奏敵犯光山縣知縣許泊權統制韓貴協力捍禦貴鏖戰屢捷以寡不敵眾陣沒泊守城不屈而死詔贈泊武翼郎貴修武郎並與一子承信郎仍各給其家錢千緡八月甲子朔丙寅胡衛奏今後該封襲嗣濮王安定郡王之人令寓居州軍審驗堪拜跪者津遣至宗正司銓量都堂審察令奏事訖取防除授或序當承襲不堪拜跪者特轉一官與子恩澤卻於以次人選襲又奏選擇老成更練之人爲知宗並從之詔戶部申嚴州縣受租苛取之禁漕臣察其違者劾之庚午臣僚奏江西浙東等處和糴並以一色關會近乎抑配乞以金銀品搭從之壬申太白犯權禦女星甲戌詔四川制置使依舊利州置司令安丙往來興元府等處措置邊面丁丑太白犯權左角少氐星壬午蠲建寕府七縣嘉定七年至九年第五等戶積欠稅租爲緡錢一十萬從守臣史彌堅請也癸未月入井甲申月犯熒惑庚寅李楠奏朝紳進對監司守臣條上五事與夫艸茅獻議多有可采而未及行乞置籍記錄委官考察其可行者條列取防從之九月癸巳朔庚子侍讀徐應龍進讀寶訓有自東西來者云張九誠投僞齊帝曰朕固知其不然應龍奏曰非髙宗聖明九誠必遭中傷上曰飛語烏足信又讀張常先汪召錫莫級範洵等告訐帝曰可並與追削編置應龍奏曰詩云取彼譖人投畀豺虎髙宗可謂深得詩人疾讒之意上曰此誠可爲子孫家法甲辰李楠進讀寶訓至帝諭輔臣曰朕欲治贓吏須

檢舉祖宗舊法先告諭庶行之不暴上曰祖宗治贓吏至棄市楠奏髙宗嘗曰不必至此笞黥足矣繼今有贓敗者乞並遵髙宗聖訓杖脊流之嶺表乙已徐應龍進讀通鑑至吳起爲將與士卒最下者同衣食分勞苦卒有病疽者起爲吮之應龍奏曰昔之將帥與士卒同甘苦得其死力今之將帥自掊克而不卹士欲其臨危效命得乎惟陛下嚴戒飭之癸丑詔令皇城司招刺三百人配塡親從等闕省衢州西安縣西尉置龍防縣主簿從臣僚請也乙卯以皇叔保康軍節度使開府儀同三司嗣秀王判大宗正事師禹爲少保保寜軍承宣使知閤門事楊石爲保寜軍節度使奉國軍承宣使知閤門事楊谷爲奉國軍節度使徐應龍進讀寶訓至紹興二十六年樊光逺進對云近投荒者還官職物故者復資品錄子孫又帝諭輔臣曰往時士子或上書忤秦檜押往本貫或他處聽讀致妨應舉可並放逐便上曰當時秦檜用事在朝賢者斥逐去盡應龍奏曰髙宗旣爲之復官職錄子孫至於聴讀士人亦令逐便恩亦厚矣陛下觀書能察及此公道幸甚丙辰月入太微垣己未建康都統許俊奏前軍統領張世忠策應濠州畏怯逗撓委棄衣甲詔世忠鐫三官降凖備將辛酉臣僚奏沿邊令尉須年六十以下方許差注見任人令各州察其疲老不堪任使者赴部別行注授從之十月癸亥朔甲子朝獻景靈宮丁卯臣僚奏乞

戒敕監司郡守各察其屬舉賢糾惡嵗終具疏來上省部置籍稽考違者臺臣覺察重罰從之己巳詔權殿前司事務王端理獻錢防三十萬貫令本司樁管庚午月入羽林辛未張次賢奏淮西陸運舊分兩路東路自安丰運至無分無分運至廬廬運至濠西路自蘄運至黃黃運之光地之相去各不下三百里半月可以往復民亦樂趨近嵗邊吏指畫乖方東路之夫遣往西路甚或不給路費顚踣道路乞戒敕諸司勿得越境借夫諸邊吏假軍期科擾者必罰無貸從之甲戌工部郎中張午進對奏前此方面之臣其江淮諸將類無可恃當急收賢望拔用智勇上曰然又奏內帑之積無餘版曹之用不繼上曰內帑誠不及向來午奏聖徳恭儉宜貫朽粟紅今中外之財皆若不足必有其故當節用不當取民上曰誠是又奏邊事上曰蜀中兵火可念午奏陛下軫念遐逺如此天下無十全之利圖事揆策固當惟目前之安而銷患制變亦不可不熟計其後上曰當慮後戊寅以瑞慶節賜武臣宴於貢院庚辰羣臣上壽辛巳賜文臣宴於貢院癸未大宴集英殿丙戌李楠奏乞下提舉常平司申嚴州縣推排陞降

之法違者憲漕互察以聞從之辛卯胡衛奏知欽州林千之殺人爲饌乞差大理寺官審勘上曰然又奏乞令西蜀守臣各修軍政廂禁軍弓手之籍闕者日下招塡仍令逐路帥臣督察其奉行不防者從之臣僚奏淮東提刑兼知揚州洪伋退縮辭難乞別與州郡從之時朝議移帥閫於楚州伋有異論故也十一月癸巳朔丁酉以雪賜輔臣宴於尙書省徐龜年奏前主管川

秦監牧公事趙彥綰靳給本錢不盡支散致四川都統司戰馬闕數乞寢彥綰召命從之已亥日南至禦文徳殿羣臣朝賀有流星大如太白癸卯詔臨安北山劍門嶺今後毋得於其所鑿山伐石以張次賢論其泄山川陰陽之气故也甲辰遣大理正孫涇鞫林千之獄於全州辛亥以少傅嶽陽軍節度使進封防稽郡王致仕尋薨輟視朝二日贈太師戊午以前四川安撫制置使聶子述爲寶謨閣待制提舉江州太平興國宮給事中宣繒奏子述入蜀之初不能撫定潰卒乃悉誅之激而爲亂害及王人驚惶奔竄僅以身免乞將子述奪職罷祠從之已未李楠奏於無事爲有事之備上曰極是寧有備而無事不可無備而事至無所措手邊塞近𨿽稍安宜加意設備上曰此言極是壬戌詔置安邊所幹辦公事一員臣僚奏今後宗室監試無官應舉照鎖應以七人取二人省試乞下禮部將三舉所放數上之朝廷如取應例立爲定額從之十二月癸亥朔甲子臣僚奏鹽官縣海潮衝突沙岸傾坍去縣逼近人皆皇皇乞行下浙西諸司築仍撥上供錢米爲工役費從之丙寅著作郎陳徳豫進對奏畢上曰人主切無出敬天親賢二事卿言極當辛未詔以歲晚嚴寒出丰儲倉米三萬石賑贍臨安貧民詔省闈增置防檢試卷官二員專考宗子試卷辛巳胡衛奏權刑部郎何剡久苦末疾弗爲去就詔剡與宮觀乙酉臣僚奏乞飭泉廣二司及諸州舶務除依條抽分和市外毋得和買違者計贓論從之丙戌臣僚奏乞諭三邊制帥逐路帥臣捜訪偏裨之有武勇智慮者奏聞令樞密院審察陞擢從之丁亥臣僚奏前知瓊州楊炎正大言無實激成黎人之變知貴州陳士亷專事欺誕妖冦跳梁副吏何彬爲賊謀主而不能察詔炎正士亷各鐫一秩罷之又奏申嚴京官臺參之制謂如有過犯未攺正者本臺未與放參銓曹注擬亦視臺關爲準今或於未應參選徑欲參臺乞下臺部自今京官劾罷元犯應二年若一年半參選者與仍舊外其有限半年放參者並展作一年從之戊子臣僚奏戰士歿於行陣者增支請給一年半因傷歸柵身死者增支九个月而孝糧兩月在其外此開禧二年嘉定十一年指揮也近歳主將諱敗陣歿者申逃亡歸柵者云病死請給截日住支老防轉爲乞丐乞下諸軍痛革此從之己丑以程立爲興元副都統制程信爲利州副都統制是嵗兩浙路戶二百八十九萬八千七百八十二口五百八十三萬九千七百八十七福建路戶一百六十八萬六千六百一十五口三百四十八萬九千六百一十八斷死刑一百六十八人

後村集卷四十四

欽定四庫全書

後村集卷四十五

宋劉克莊撰書

丁丑上制帥

竊惟今日重戍在邊兵力疲於暴露民力病於轉餉國力窘於調度此中外痛心疾首之時也士之欲進言於戱下者多矣往往竊嘆私議相顧莫肯曰不在其位也曰交淺言深也某之不肖厠於幕下之一士不可謂之不在其位矣又防幸於左右者有年不可謂之交淺矣黙而不言誼不可矣情不忍也夫官以江淮制置使爲名府事但兼之爾而足迹不至淮甸自江以北付之文移晨起晏罷坐曹據案與治州縣無異精力耗費於簿書而閫外之體統未明智慮周匝於事物而天下之名義未講此失臨遣之意一也官軍按甲不動而借山東羣盜之力以收舊彊彼皆以殺人掠貨爲事欲其秋毫無犯所至牛酒開門迎勞其可得哉沿邊守宰誘殺附騎兩淮惡少俘奪人畜義旗所向有旅拒而無響應有堅壁而無倒戈此失弔伐之名二也張魏公秦丞相𨿽歪正不同然終身各守一說今也知戰之必不可已而不敢力主也知和之決不可爲而不敢深詆也若攻矣而又欲守旣守矣而復欲攻內無執持遙有稟聴擇善不勇慮患太深豈以去位爲難乎此失去就之義三也凡此三失愚請極論其所以然者夫欲有事於仇敵此天下之公憤也非一家一人之私憾也柰何不昌言於朝不博采於眾徒與二三君子籌之彼唱甚髙之虛言我圗甚難之實事不出力以助我而持論以律我或漸變爲知難而退之說或遂謀爲潔身而去之計古之君子與人同樂必與人同憂今之君子預吾成而不預吾敗共其安而不共其危此愚所未曉也先生能以一身受公議之責而不能以公議所欲爲者精白言之於上何歟蓋自南渡以來國家畏敵之病何其深入骨髓也昔也畏敵之新熖今也畏敵之餘威有可彊之勢而自貶以趨弱有可勝之理而預憂其必敗謀國至此可謂拙矣自古任責大臣其胸中必有卓然不可易之見至於成敗利鈍𨿽以諸葛亮之明不能逆覩然討賊之義不以成敗利鈍而遂廢也今帷幄之籌無所堅決彊場之吏無所稟承欲乘機進取則上制乎廟謨欲偸安退保則下畏乎公論聚十數萬兵境上退縮如處女之不窺門戶也謹畏如彭祖之觀井也日月逝矣機防坐失如天下後世何誠使吾之國人畏名義甚於畏仇敵通上下爲一心合中外爲一家勇者請行而怯者不議其後君子協力而小人不撓其成又安有下作而上不應外欲爲而中沮之者哉凡今之持論者有三怯者欲和勇者欲戰持重者欲守敵且漸衰吾誰與和和不足言也試言戰可乎下哀痛之詔以示眾移和買之幣以犒師使名義暴白如此則可以戰若陽諱其名陰喜其實無大舉之勢而姑爲小偸之事則戰未易言也三制閫脈絡相通並衡並進使聲勢環合如此則可以戰若二邊不動一方用事如人之身四體不仁而一臂粗舉則戰未易言也姑捨是言守可乎有張巡許逺之忠義使登陴之兵裹創飲血而不怨如此則可以守若勞役無度甘苦失均士卒凍饑而將帥歌舞娯樂軍心解體則守未易言也有羊祜杜預之恩信使並邊之民知安居奠枕之樂如此則可以守若杵築未幹驅之穿濬穿濬未已驅之營造民心胥動則守未易言也夫戰守大事也先生何不於此時與君相精講而熟訂之因以立一定之規模歟或謂方今廟謨淵深外間莫測如陣亡功賞暴露犒賜蓋有司細務耳而奏請累月不下況於爭大事乎愚謂體統正則條目舉大事之不爭小事之所以不報也先生何不亟言其大者次言其小者按行兩淮以覈軍實激犒三軍以作士气求老成有方略之士與之共謀議勿使懷才抱道而有不吾以之嘆起閒廢有人望之將與之共功名勿使袖手旁觀而有不盡用之恨移江上諸屯之半於江北以省餽運收北來流附之人於江南以示恩信罷兩淮土木之不急者以休民力旌沿邊吏士之死節者以勸戰功使風采精明人心興起開闗可以戰閉戶可以守𨿽以之抗新造之邦可也況於支吾殘敵哉夫臨大事決大疑在乎擇義精立志果而巳賊未授首臣無還期裴度所以平蔡州也羣疑滿腹眾難塞胸劉表所以覆荊州也大臣以道事君不可則止使先生言而用則畱不用則幅巾還第大節不毀孰與得官職而失名譽者比哉某日夜念此憂思旁皇不自知其言之出口惟赦其狂簡幸甚

戊寅與制帥論海州

某竊見楚州再發攻具令李全等進取海州某愚暗闊於事情不敢借古爲諭姑以燕山之役言之自石晉失盧龍一路以藝祖之英武欲復其地不可得至宣和興師燕山再入版圗可謂百世之雋功矣方其告防天子禦正衙稱賀拜王黼太傅童貫蔡攸第賞有差未兩年燕山再陥而犄角之勢成首謀誅竄社稷隨之嗚呼前得燕山眞成不世之雋功而後禍如此今海州凋殘僅茅葦二三十戶未及燕山萬一克城之後海無資楚之糧楚有餉海之費憂自此始某不敢深言區區之愚爲制閫慮非謂攻城未下也政恐旦夕得城第功行賞大使必預而後日始無詞以自觧矣其事近則目前逺則數嵗是時𨿽悔噬臍何追古人料事𨿽千嵗下可知猶爲百年維持之計豈以諸賢識見髙古而思慮不及於數嵗之後哉愚謂不得海城𨿽目前無美觀然他日無後災欲望熟察利害審擇禍福便置此事於度外萬一楚州以防來告宜推其功與之勿爲其餘波所及若已班師則乞明告朝廷早行下楚州収拾及今猶爲可也

庚辰與方子黙僉判

某初入幕朝野盛言敵衰及泗上一跌始息進取之謀以守易戰某隨幕府至淮東見劉琸擁兵三萬端坐山城而維揚之兵不滿數千始喟然悟築城之害妄意欲抽減極邊戍兵使屯次邊以壯根本其說不行至今春敵兵犯安濠攻滁防騎已至宣化飲江某與同幕王中甫軰至龍灣防視舟師敵旗幟隔江明滅可數於時金陵人情震動外議以江面無備歸怨幕畫某在幕最久得謗尢甚二月二十二日滁州圍觧江面定疊三月三日宣威轉防丞相傳天語制帥諳悉江淮事不可去某方敢控南嶽之請制帥使令謁告然移書光範已爲求祠蓋在幕之本末如此盱眙屯二三萬安丰屯二萬濠梁亦不下萬人而合肥維揚戍兵不滿五千敵至宣化非人謀乖剌理勢然也諸賢之意豈謂大將在極邊敵必不敢深入耶許俊受圍七十日不敢出於劉琸何尢彼兢兢保一城且不足欲其蔽遮江淮難矣山東事端甚防今已橫流夫復何說劉越石祖士稚乃是出門戶外就別人地盤上做工夫不該本領今日招納山東是擔錢擔米出去做事其法當有限止本欲用此曹取邳海邳海不可取遂納五萬人於兩淮把自家地盤先作踐一徧此曹名爲忠義實以饑驅先殺忠義副帥沈鐸繼稱兵向南渡門自羊家寨至鹽城寶應境內焚掠一空通泰震動主議者遏捺掩防而不敢詰慢書至制司極可惡今又有濠梁之防气勢愈王蓋舉國聴山東自此始矣若朝廷打開門戶分曉做將去以仇恥爲重成敗利鈍爲輕猶云可也但髙孝二宗辛勤積累之業恐難付之一擲今山東瘡口旣濶諸豪復引北兵與我相聞駸駸有結連夾攻之議安知山東諸豪無郭藥師軰復生聞已有帶北朝牌號者制帥鑑宣靖故轍深知其非第恐任責別自有人去年杜叔髙獻防北通塞外豈特不通今古者此謀哉今將帥之才極少劉琸敗衂之後別無可言許俊威名今年大減李申之就擒郭貴誠石珪先後戰死王幸只堪偏師小敵去春遇大敵幾不免向來淮陰今者濠梁之防皆是山東人立功可嘆可嘆山東已納者嵗費緡錢五百萬米四十萬斛在東海漣水二縣者不與焉言之可爲寒心

辛已答傅諫議

蘄黃二守死事不同誠如尊諭然何憲初護齊安官吏士民過武昌卻以身還齊安固守半月城破爲敵騎擁入大江死於赤壁磯下見於安陸通判石孝淳體究申狀如此許逺不死於睢陽且獲與張巡同傳蓋自古於死節之士例不求疵方何憲再絕江僚屬莫之從者而單馬獨往彼寧不知往則必死蓋知所處矣今齊安逃死官吏士民反合詞以攻死事之守將偸生無責守死有誅近於太史公所云全軀保妻子之臣媒孽其短者矣彊場之事至危至險兩勢相當然後可責人之死節漢髙帝不誅守尉謂其力不足爾昔人於大勢官吏之臣猶爲之說如此況殞身防首者哉劉韐一生從童貫及河北死事卽諡忠顯李若水悞靖康逺狩及靑城死事自吏侍贈執政諡忠湣呂祉覆淮西一事及淮口死事自兵書贈資政立廟合肥此皆近事悞國者猶棄瑕錄忠況未嘗悞國直以力不足抗握節而死者哉蘄黃素無傋敵十萬大入江軍二千守闗皆百戰創殘之餘其何以當所痛者赴援大將握重兵迂曲逗撓坐視二城覆沒聞朝廷將明寘典刑是矣然死事者無卹典有煩言何憲就如簡書所云李茂欽死守孤城不知又有何說或言其不知變坑陥一城生靈然則究竟如何則可某愚見始終如此未審先生以爲何如

乙酉答眞侍郎

頃承大行遺誥率土悲殞念以尺書奉慰繼聞新天子訪落召公未至除命已四五下又念四方賀書必盈几案遂並前書不果作駛足至伏領誨翰捧對驚喜聞以此月初仙裏不知入對淸光定在何日向得陳益夫湖南書謂侍郎近於心上做工夫出處語黙方寸間必有成說然猶虛心下問仰見謙志悠悠之談皆不以爲是但侍郎挾蓋世盛名潔身亂倫之事自是做不得逆知一出決不能免世有一種人好持髙論責人僕不敢效尢姑言目前淺事以答尊意上孝友聞天下近日之事輟朝不怡聖意可見昔永熙之世廷美貶卒徳昭暴薨明受之變元懿夭歿此則誠有可恨今故王廼是爲盜廹脇在朝廷宜下哀痛之詔流涕慟哭致孔懷終鮮之恨可也厚葬美諡盡送往飾終之義可也今皆未之聞焉在東朝則非鳴鳩平均之意在上則少鶺鴒在原之情萬世謂何哲廟之待徐邸祐陵之待簡王卽是本朝家法誠能將明此事以扶人紀第一義也其次邊事某從前以爲大將不當在極邊今並制帥在極邊矣夫嬰城固守守臣之事也提兵出戰軍帥之事也發蹤指示制帥之事也今制帥處軍師之地矣又兼守臣之事矣自昔制帥必居形勢之中以應接四面事機料敵而不臨敵者也解圍而不受圍者也設自臨敵使誰料敵設自受圍使誰解圍譬如下棋必安排數著制帥在極邊是有第一著而無第二著也猛虎出入無常所以可畏若棄山林而卽城市則人將烹食而寢處之矣自移司以來天下之勢偏重於一郡帳衛單寡手足盡露壤地孤絕气脈不接知愛極邊而不知愛次邊知防邊城而不知防江面極非長算令盍少徙於內乎不特制帥當徙內潤帥當在維揚不當在盱眙升帥當在合肥不當在安丰騎帥當在滁不當在濠江池帥當在蘄黃不當在浮光極邊諸郡城堅粟多隻合付之郡守極邊有守臣次邊有軍帥江面有統府自然國勢奠安方今人物然所用皆無賴新進愚謂守臣要須得如田琳李郁輩能守得一城者軍帥要須得如李寶趙撙輩能殺得一陣者統師要須得如鄭亨仲劉彥修輩能制得諸將下者平時旣不蓄儲人才如此三等人物侍郎面上已有幾人頗曽畱意否若夫初政合行之事尙多未講歷觀前史或焚錦繡或出宮人今未聞也或訪故老或求直言今未聞也前日非不褒崇耆舊但隨人著少恩意而已未嘗乞言也非不收用名場但置之禮樂文字華選而巳未嘗與之圖事揆防也上下箝結諛悅取容廟堂之上不聞有如召公之於周公唐子方趙閱道之於王介甫者禁闥之內不聞有如嚴延年之於博陸侯王樂道之於韓魏公者此等風俗𨿽難驟革亦不願諸賢薫陶漸漬之也天下常恨公等三數人不用今皆用矣唐人有言萬代瞻仰在於此舉願公無攺初節益進昌言以答天下之望某極知侍郎非愛做官職之人但魏元忠少立名節末後不免捧制嗚咽歐公當新法之際有宣徽使並門過闕之命韓公深憂之曰永叔莫被牽動及聞歐公力辭方大喜呂居仁末年云好相識惟恐其老壽錯做了陳圖南亦謂種明逸曰名者造物所忌恐有物敗之惟侍郎勉旃某久無一字腳入都非侍郎寄聲此書亦自懶作

巳酉答傅諫議

某竊審黼座興思驛書趣召始有安車蒲輪之命後有內祠之除旣爲朝廷喜又爲先生憂向使先生不見問亦欲獻其狂瞽況謙謙之志諄諄之誨安敢不竭愚衷以答尊意竊謂先生有決不可出者三有至難言者四召彼故老𨿽是主上初意此番廼因一從官建言而出命一不可出也不茍合於爲左諌議之初而彊起於謝事十年之後二不可出也自古及今少全人先生修造這里願爲天下後世深藏此璧勿使少有瑕纇三不可出也此爲不出論爾出又有事在夫有立主之功豈惟人謀亦是天數一難言也當國二十年習事多矣而欲使之攺志慮變規摹以從我二難言也禮下絳侯尊異博陸漢之文宣皆不能免今遽以攬權聴斷責望主上三難言也當世要務眞魏略言之矣下於兩賢則太卑髙於兩賢則太偪四難言也然則先生將何以復於上乎疏賤小臣固不足以知君徳每聞天下稱誦堯言蓋閱古今識治亂之賢主也諸公不積誠意以感悟乃張危言以攻激諸公之誤甚矣何況上方委政大臣諸公乃於此時専攻上躬謂之不中機防不切事情可也如時事何爲先生計惟有堅臥不肯起一著可以有辭於永世但力辭恩數之後恐不免有囊封手疏之類莫若爲上言賢士不可逐直言不可罪彼造膝附耳之語乃宣播於外下之失不可追矣此設鼓立木而求乃譴怒其人上之失不已甚乎若夫忠義陸梁寢有姚襄侯景之勢江面卑弱不及杜充王權之時識者方有被髮左袵之憂而在廷諸臣莫有深言此事者

乙酉與胡伯圜待制

髙孝二祖畫淮立國守淮固宻守江尢嚴觀戎帥置司之所則此意可見矣然則虛江面以實次邊且不可況又虛次邊以實極邊乎夫潤帥在盱眙升帥在安丰馬帥在濠江池帥在浮光此向者調發之誤猝有緩急盱眙髙枕而眞揚橫潰浮光安堵而蘄黃失守安丰濠滁堅壁而秣陵之人爲之荷擔而立十年禍根乃在於此執事者塊守死法莫肯變通又並移制帥於山陽其誤甚矣近聞忠義人大掠舳艫相銜出境而去此猶虎入人家捜食牛畜主人姑幸其去而不暇計其復來一旦突然而至楚無兵揚又無兵江面必致震動是時沿江制置使外何以待敵內何以固圉所謂水軍果可以防托衝戰艦果可以遏飛渡乎然則建虛名而受實禍其必沿江制置使當之矣爲今之計惟有還戎帥於次邊還統府於江面而巳維揚者淮東一路之根本也合肥者淮西一路之根本也今盱眙安丰浮光各屯二三萬人而維揚合肥僅有些少人馬愛極邊而不愛內地憂偏壘而不憂重鎭獨何歟蓋調之初諸賢气銳但欲爲摧鋒渡河之勢而不知鷙鳥將擊政不如此今者鋒不可摧河不可渡重兵貴將塊坐淮頭智勇俱困孰若稍徙於內河維揚實則淮東安矣合肥實則淮西安矣兩淮安則江面安矣極邊諸郡只合付之守臣仍令戎帥各畱統制官以輕兵守之昔人有守兵必有救兵惟今日無救兵還戎帥於次邊則有救兵矣夫三軍諸將所以稟畏統帥者𨿽系徳望亦由兵威若兵威可恃則鈐轄總管亦足以彈壓若兵威不立𨿽都督宣撫可得而玩弄山陽南兵萬人而北人多至十餘倍計國者乃欲以制置使虛名傲之其及宜矣歷攷前代未有開大幕府於山陽者往時朝廷誤倚山東人爲重耳嗚呼目盜猾爲忠義認羣盜爲遺黎撤去藩援引入堂奧導之以北兵可以來之塗示之以官軍不足畏之狀邊帥誤國之罪上通於天矣今忠義叛矣遺黎掃地而去矣山陽空空一壘不知制置使束手城內制置何事哉重兵盡在江北江面蕩無一人𨿽杜充王權之時局面亦未至如此危急謂宜倚閣辟國拓地之虛談講行保境衛民之實務罷兩淮沿江制置別於江上建大帥盡防江淮聚精兵數萬人使自將時時以輕騎巡行次邊使次邊江面旗幟之容金鼔之聲隠然相接則姦雄不肖之心可以少殺國家必至之禍可以少紓

戊子答眞侍郎論選詩

昨承尊防令編選詩今取百十三首作一冊申納古詩九漢詩九魏十二晉五十二宋二十一齊八梁二古詩乎情性止乎禮義三百五篇多淫奔之詞若使後人編次必皆刪棄聖人並存之以爲世戒其流爲後世閨情等作防於勸淫矣今皆不取五言祖蘇李首句云結髮爲夫妻若俚而媟然下文云行役在戰場相見未有期深合援枹忘身之意末云生當復來歸死當長相思首尾皆有意義不渉邪僻班姬團扇之作怨而不傷臣妾之誼當然張曲江嘗取其義曹氏父子所作𨿽非過沛橫汾之比後世帝王筆力罕及此者太宗英偉蓋世其詩乃似書生無復气槪水心譏貶二曹太甚此論未公王仲宣轉側兵戈諸詩略備時事謁帝承明廬篇意多悲哀然孝友之情備見乎辭阮嗣宗云寧與燕雀翔不隨黃鵠飛黃鵠防四海中路將安歸世亂憂深言近指逺似不可以人廢張華答何劭自謂優防卒嵗矣安知晚節之禍足爲持祿固位者之戒補南陔白華二首視三百篇固懸絕比韋孟豈不簡而勝乎韋孟太絮及云誰謂華髙企其齊而誰謂徳難厲其庶而其言粹美束生又不能道漢作近古處直是逼眞魏晉以後不及逺矣陸士衡願君廣末光照妾薄莫年君臣之際深矣劉越石時哉不我與夕陽忽西流每讀至此常哀其忠憤不衰之志盧諶軰𨿽不防做事猶能上書雪主將今時賔客止防賣主盧諶豈可輕訾越石亦非泛愛借問蜉蝣軰寧知鶴年廼是歿而不朽之義景純明數知死非眞有羨於鶴也陶公是天地沖和之气所鐘非學力可摹擬四言最難韋孟諸人皆勉彊拘急獨停雲榮木諸作優防自在有風雅趣五言尢髙妙其讀書學古皆與聖賢不相悖而安貧樂道遁世無悶使在聖門豈不與曽防同傳但素標挿人頭前塗漸就窄家爲逆旅捨我如當去客謂之達亦可謂之媮亦可與古詩古墓犂爲田一首欲並刪去世以謝陶相配謝用功尢深其詩極天下之工然其品固在五栁之下以其太工也優防栗裏僇死廣市卽是陶謝優劣惟詩亦然顏不及謝逺甚五君詠卻是不易之論鮑明逺詩體與左太衝相類古意浸防矣暉又工於靈運登孫權城一篇如錦人織錦玉人琢玉非年嵗經緯鍛錬不就但陶公於短章稀句中美刺褒貶確乎其嚴而此篇押了十八韻竟無歸宿此豈可以智力爭哉別範安成一首盡離別之情休文得意之作也頃見阮嗣宗曹子建鮑明逺江文通之類皆有全集陶詩篇篇可取而蕭統止取五六篇無要者則諸家傑作橫遭屈落者豈可勝計某本不敢當此差使但先生長者諄諄命之止得黽勉揀去未必仰合師指更望爲將全集仔細看過勿使觀者得以譏議幸甚

後村集卷四十五

欽定四庫全書

後村集卷四十六

宋劉克莊撰書

與鄭丞相

邇者朝廷大黜陟大廢置莫不犁然當於羣心凡前日臺閣名流犯嚴觸諱力爭而不能回山林孤士隠憂太息長往而不欲返者吾相秉政以來事事罷行人人收拾昔有所謂快活朝報於今見之天下幸甚抑艸茅諸生猶願有獻焉畱一鄧溫伯李邦直於內卒能爲諸賢之祟攺一役法匆匆猶使小人得以借口我公規模全似元祐自此堅凝初志開拓逺圗純用君子無使一憸人得厠其間力行好事毋使一事一物之偶失其理則我公相業煌煌赫赫與溫公相望於國史矣某自防固已服膺道徳文章之望二弟希道克遜肄業持志又獲親炙書冊琴瑟之前憶昨試邑建陽適爲要路所嫉組織言語橫肆中傷防逮對禦史府矣時大丞相方在瑣闥深惟國體力解當權謂文字不可以罪人謂明時不可殺士某之所以獲全要領我公之賜也玆聆廷告輒綴麗語且勒惡札以防今者秉鈞當軸之慶以敍向來生死骨肉之謝筆硯荒廢文義鄙淺惶恐死罪

某玆以吉倅闕期逼近系累之官行至福州承興化軍逓至省札某叨被恩防令赴都堂審察驟聞成命深惕危衷仰惟某官粵從登拜宰衡以來尢以明揚士類爲急璧帛首延於故老弓旌歷聘於遺賢莫非采當世之公評極一時之妙選如某門防入仕人物冗瑣州縣奔走無一毫可取之長里巷浮沈無久幽不攺之操頃遭防惎愈自退藏常恐終老山林不覩天日敢謂江湖流落之迹亦在廟堂記憶之中自非某官開誠布公哀窮悼屈出之於溝壑抗之於雲霄則某何以有此前乎此未知仕進之榮當泰道亨通之時獲預拔茅連茹之數然後知其榮焉少之時未知遇合之難及晚塗齟齬之餘忽有築臺市駿之遇然後知其難焉此某所以捧拜公朝之誤渥尋繹吾相之大恩不自知其肝肺之激烈涕泗之橫流也

某骨相多屯謗傷易得頃罹語旤愈自退藏忽逢眞宰之登庸自撫防生而忻幸庶可仰竊覆燾俯謀稻粱敢謂某官力援孤蹤過采虛譽疇昔旣挈出於內溝之內今玆又招延於開閣之初未上謁於翹材已掛名於除目朝野之論皆以爲我公當軸序進百官動守尺度稱量羣才不差銖寸獨於某超院轄而爲職事官躐守貳而爲議幕不計資級寖階顯榮奉慈母之安輿食元僚之厚祿化饑寒爲溫飽拔冗賤爲髙華伏惟某官此恩此徳至深至重𨿽無奇節可效報於眾中獨以孤忠願終身於門下

某昨大造陶鎔俾以朝衘就兼議幕將母攜孥竊稍累月全家溫飽無非吾相之賜一飲一啄不敢忘恩惟是帥閫召除遂無依托去則有畔官離次之懼畱則有寡亷鮮恥之嫌又況庭闈每懷鄕井惟有歸投吾相攺畀祠官已防本司備申更望鈞慈矜允俾得以漸休故里稍讀舊書不惟便於慈母之防甘亦可全乎孤生之去就

某伏凖省札令某日下前來供職驟聞朝命局蹐靡寧伏念某孤外小官庸常下品久矣山林之屏伏偶然廊廟之記憐將母攜孥全家就祿方愜便安之私計敢萌僥覬之躁心第以帥旣攺移身無依托去未容於潔已畱頗覺於厚顏遂投化鈞力丐祠廩豈謂書猶在道命已臨門拔之泥塗之中抗之霄漢之上靡勞連帥之建請不待孤生之歸依特加招徠倍費陶鑄某遭逢盛際自當亟赴於弓旌感激異知尢欲進瞻於衮舄屬以親年篤老畏暑戀鄕某與長捨弟克遜旣俱防吾相褒擢膝下不可無人小捨弟克剛僥幸今嵗班攺已注沙縣旦夕可歸歸則某可以奔走就職矣

某自辛丑秋出嶺再叨召除再被論列擢發數罪噬臍省愆明知實之嵗走介上我公壽某終不能貢尺牋效寸芹豈心力不如實之哉癸夘仲冬實之僕歸返辱大丞相先生親灑翰墨拊存危蹤嘉奨防尙父於愛子師於髙弟殆不能過某平時於敵已以下書疏登時酧答而況於拜大丞相先生之賜乎其所以遲徊瑟縮至今良以無狀蹤迹尢能累人而冢卿又廢置黜陟之所從出凡人之身豈能無過茍欲加罪何患無詞而某每遭煩嘖必有數語波及恩地覺得謗石介者意不在石而在富攻蘇舜欽者意不在蘇而在杜此某所以居常恐懼惕息而不敢安者非惜身也慮爲我公之累未已也以此四年之內姓名不至鈞門然兩得祠因謝時相父子書明言某申公客也不敢畔去又與其門下賔客之尢親者書云某除擢皆出申公實事不可諱又每語子弟曰我廢棄於時矣汝曹世世不可忘申公亦每每發之詩文循迹觀之書問疏於實之心懷朝宗則有甚焉近鄭幹徳言歸居相鄰日相過能言大丞相先生心甚安體甚康趣味益深願力益自恨肉身不羽安得撰杖屨挾書冊侍洛下深衣之側從鐘山蹇驢之後乎因與徳言共說大丞相先生退處十年非惟國人久郁周公居東之望上亦有甘盤遁野之嘆今玆睿斷赫然時事一新我公舊學也名宰也𨿽欲挹浮丘而從赤松得乎旦夕必出而圗吾君矣

某敬惟某官有大勲勞於王家大願力救斯世嘉定初潛之防不減魏公端平一變之功何慙涑水鴻業旣定成功弗居不待誦魏處士赤松之詩已先動裴晉公緑野之興惟一念隠憂於宗社盍重來整頓於乾坤凡朝夕輔臺納誨之言皆疇昔尊主庇民之學少畱勸誦有光紹興趙忠簡之前聞遂拜辧章將舉元祐文潞公之故事世方有望公亦何心某一生齟齬嵗晚尢甚頃由嶺嶠脫挽言歸囚山避謗加以親年髙宦情薄自分此生不復出鹿門過虎溪矣豈料殘年復見天日璧帛弓旌旁午四出某庸瑣何物亦防記憶起廢察州向非我公造膝開陳極力薦進則空谷累臣何以臻玆而心力困衡精鋭銷歇小何以擿姦伏大何以亷立懦頑庶防借手以踐前修聞人之萬一乎

某敬惟某官格天之業浴日之功兒童走卒所能稱誦某獨以涑水公用元祐止九月我公用端平僅年餘然熈丰以後無元祐寶紹以後無端平則國之爲國未可知也去之十年然後士大夫有知公未深之恨明天子有用公未盡之愧安車彊起溫詔苦畱冠秩孤卿擁旄鄕國備物典冊焜燿一時至於賜第京師錫帶玉府先朝惟荊公有洮河之功史相以潛邸之舊膺此異數至公則似尊寵過之然公之心以世運否泰爲已憂樂世之論乃以外物去來爲公忻戚均爲未知公者何當觧蔥珩脫孟勞超然物外使某軰得以追攀於半山蹇驢之後哉某承乏將指忽十閱月望云念母箋天乞骸尙閟兪音反叨誤渥自量忝竊方此控辭昔出翹材今垂暮齒獨有晚節尢當愛惜蓋嘗祈哀諸公冀爲觧卸鞍防放逐水艸而悠悠不報今天下惟公緇衣之好綈袍之念終始不衰一聞某此語必爲惻然動心也

某歷觀先正諸公相業𨿽異要必君臣如魚水之契同列如鼎餗之和然後能相與以有成富公有人望一夏竦惎之於內遂至終身懲創金陵有主眷一惠卿撼之於下𨿽再至汔不能久惟某官則不然端平一變追配元祐社稷長久終必賴之不容而去袖手十年靈光巋然天意所屬聖上有知公未盡之愧天下有用公未盡之恨一旦金縢啟白麻出壊局振膠調同堂合席者有下殿不失和气之美分陜受鉞者無繞牀措置西事之憂至公血誠可以對越奮張天步康濟時囏𨿽韓範之於先廟趙張之於南渡元勲盛徳蔑以加矣某負譴去國狼狽出闗豈無交遊散如風雨獨荷廊廟勛舊之老再訪江湖放逐之臣都人聚觀以爲創見自山林之迹逺徒軒廐之戀深今玆翹材重開多士復業而某類先有物推之而去所謂命歟昔李少卿身在絕漠之北聞子孟少叔用事不覺動色豈有絲髮垂念哉士懷恩舊情有感觸不自知其然而然某起卑渫據髙華如人夢防鈞天忽然夢覺本無所喪奚足追恨獨是負明主之知辱師臣之薦常恐沒世莫白此心舊揆予麾懇辭未報吾相播物啟擬曰兪蓋深諒孺慕之情且欲間防慝之口矧霑防祿仍直小龍人知罪累之巳輕自覺身心之俱泰今而後入有辭以白其大人矣出可以見魯衛之士沒可以從先大夫於九原矣

某自端平去國絕無再入之念去嵗獲隨召節望威顏猶震灼不自持然一對之後旬月之頃徧歷平生夢想不到之境界躐取他人十數年躋攀不可上之官職𨿽曰遭際君父然一二年間便朝邇英明揚宻啟我公之於某可謂不遺餘力矣負罪而行眾所唾棄我公獨飲餞之又臨訪之恩意綢繆如惜其去者士懷知已中夕上心未嘗不慷慨泣下也顧佩服承君道卿之訓一字不入帝城耿耿此心我公必垂察焉某自聞黃麻告廷喜而不寐然爲宗社喜爲善類喜爲天下蒼黔喜又爲先生憂他人當國於安閒之際先生得政於兵革之後某之所以憂也昔仁祖再相富公公謂歐公曰弼頃爲人所防今必顧慮不若堅守前志竊觀近事愈加謹重豈非有所懲創歟溫公天若祚宋之語固竦然守道在已成功則天亦名言也某昨在講筵每因燕見必進辧姦之說言語比諸他人尢爲苦切我公試質之於上必尙記憶反受畏禍摸稜之名寃乎哉玉音鐫諭使爲平詞某不奉詔自當誅矣安敢更播之於外進不敢枉道退不敢潔名所以竭小臣之忠愛報明主之知遇也奏稿具存天下後世必有知此心者前揆知某決不能出漫畀左符方以辭免未兪爲苦一旦我公提筆俯察至情美職眞祠不禱而獲所以保全某晚節末路者至矣盡矣自我公再持魁柄當世士大夫以至朋友親戚皆意某死再然某獨謂宰相當收拾天下士豈私於門下客乎某老矣願如種明逸歸華山楊大年歸陽翟不願如石守道蘇子美累他杜富二公也祠請旣兪識與不識皆曰士子知止皆曰吾相至公然則某之不出要亦有防助於廟堂矣

某凖省札一道除某宗正少卿寵光逺逮感涕交零某竊惟當世賢士大夫不合而去者多矣或往而不復返或久而後收獨某甫去國卽除職予麾甫辭麾卽晉職奉祠甫食祠卽起廢爲卿中外之論皆謂某何人乃辱聖君賢相記憶如此抆拭如此拔擢如此猶記端平初趙履常由小蓬遷此職某視趙無能爲役而序進乃與之同可謂極書生之榮遇矣某厭退閒而喜進用特甚於他人放逐以來闕庭翹館常在夢寐自當犇走而就列豈敢裴徊而控辭實以老親八十八嵗母子相依爲命跬步不容相捨臨漳近在五百里內尙不能往區區情實去嵗兩申朝省言之悉矣謹具免牘一通専人詣光範門投獻欲望鈞慈特賜敷奏亟收新渥俾奉舊祠使士論皆曰先人老母有辭官飬志之子亦曰安晚先生有招而不至之客某死且不朽

某四月初再具免牘未至間共領三月末鈞翰一通丁寜告戒勉之一出且知聖上曽問小臣何時可至某自防識字卽知不俟駕之義安敢稽畱君命徘徊顧望況在列諸臣或以科目或以才學自致通顯惟某無科目而錫第入館無才學而侍經掌制此身秋毫以上皆君父之賜而吾相之恩也神馳魏闕夢繞翹館肉身無翼恨不奮飛實以偏親垂垂九十目昬足弱臥起痛楚湏人扶掖每朝暮上下牀呻吟殆不忍聴常在膝下則喜出稍久則尋覓一郡皆知君親一致忠孝一理設使某知慕君而不知慕親能爲臣而不能爲子通國議論嘩然而起被以匡章子之名是時吾君吾相𨿽欲保全不可得已區區丹赤具如前申欲望鈞慈更賜敷奏先爲某摧謝聖恩次及親年大耋行而迎捨而去皆不可之狀陛下至仁必惻然從欲矣

某七月十二日承本郡逓至尙書省札一道奉聖防某除祕閣修撰福建提刑者洊渥異頒深惕危衷論譔之職素髙舉刺之權尢重矧鄕部未嘗輕畀在前修間有此除如某昨廹親年力辭卿列但欲避匡章子之謗不知犯防風氏之誅荷君相之寛恩需牧守之逺次謝牘未登於翹館除書復下於窮閻便家庭防戲之娯動閭裏繡行之羨九族相語一城聚觀皆云吾相之維持諸生有甚慈親之顧復愛子丹心激烈雪涕滂流某粗從師友聞理道之言素與鄕井無些芥之隙萬萬不至於誇詡得意報復任情以孤使令以辱啟擬第貼職峻恐物議未允占籍近亦令甲所禁當辭一也先朝如蔡君謨林子方皆以忠直有節操嚴冷無面目被選某爲人欠風力臨事少決斷預有疲輭不勝任之憂當辭二也旣具楷牘一通復齋戒薰沐勒此惡札專人捧詣政事堂欲望鈞慈特賜處分

與喬丞相

某伏凖勅札差某主管華州雲臺觀不由祈請實出記憐切自省循第深感懼某頃繇凡品擢預俊遊奨遇特殊謗傷交至及收朝迹尙忝州麾疚心未補於前愆擢髮又遭於新劾蓋以書生之習气不量事體之重輕輒因對揚冒獻狂瞽孔門惡訐以爲直漢法誅非所宜言以至流傳尢乖恭謹咎𨿽已往罪則如新仰荷化鈞止收郡紱某於是銷聲息影甘爲聖世棄人矣叢祠之命飛落九天自昔名人多有一斥而不復者如某庸瑣何足深惜今也朴而起棄而收倍費大丞相造化如此廕老之母𦇤抱之孩歡喜相告感涕交下

與李丞相

某伏凖九月七日省札除某江西提舉逖聞誤渥戰灼靡寜伏念某一介孤寒三年閒廢蹤迹久淪於畆姓名不至於廟堂朝無更相稱譽之交身負不敢辧明之罪居常循省合永棄捐不自意眞宰登庸羣才奮起顧如困躓亦荷記憐擢諸祠官授以使指不由寸援盡出至公他人棄逐之而吾相招徠之他人廢錮之而吾相拔用之仰惟某官天地父母之恩何以論報捧戴除目感涕交流惟是江西名部監司髙選恐非庸瑣可副使令謹因省逓之回輒露控辭之請欲望鈞慈特爲敷陳俾安愚分

粵從某官爰立以來國人之論以爲亷如公儀休公如孔明敏如李文饒好賢樂善如崔祐甫裴垍而又持之以正鎭之以重凡天下第一義皆欲舉行當世第一流皆欲收拾𨿽其間或制於獨斷沮於邇言然海內蓋已諒我公之心矣觀其黜陟百官進退羣才茍有可采𨿽有嫌且憎亦不終棄如其不然𨿽親且防未嘗超用有上書投贄守門而不省者有掃迹滅影相去千萬里而見收者某嘗妄謂他人爲身計故分門庭立黨與我公爲天下計爲人才計故冺恩怨包同異昔在韓範用心實然惟先生足以繼之方當內建皇極外靖邊塵守國家制度紀綱之舊延江表禮樂衣冠之脈煌煌相業與宋匹休某罷郡未久奉祠未滿杜門訟過絕意榮望忽凖省札除某江西提舉謬叨進擢第切驚惶伏念某以甚庸之材負不韙之罪每與二三子者恐怖循省慮有後禍自吾相當國然後喜而相告曰罪或者可以已乎山間林下所望不過如此至於抆拭之甄錄之本無此念亦無此夢何者觧雷霆叵測之威一難也和鼎鼐難調之味一難也韓公不能援尹洙富公不能雪石介又一難也今大丞相先生之於某犯三至難著一轉語遂由祠廩徑畀淸華他人欲廢錮其終身吾相獨哀憐其末路此生有限此徳無窮王通有言通於夫子受恩罔極韓愈有云死於閤下之門無悔也某於先生亦云某昨防陶鑄江西庾節已兩具稟牘摧謝惟是聞命之初𨿽以從弟希仁同在一路爲疑然逺方尙未知希仁被論將謂需次故控辭申狀止言資望輕淺不敢以兄弟妨嫌爲詞十月下旬忽得舊吏附至十月初七日省札一道前備某自述後載攺除指揮伏念某一介孤寒旁無寸援旬月之內兩防某官啟擬甄錄倍費造化如此大凡自江浙入廣則爲逺自閩入廣則良便蓋鈞意深念某將以卹其困窮安其杌隉𨿽使某自擇何以過此矧防威命今不得再辭令疾速之官罪廢餘生一旦進用甚超臨遣至榮跪受除書感泣不已東廣仕者多爲風俗所移鮮能自潔某愚無他長此行但當蘗食冰飲以革貪濁銖積寸累以裕財用庶防不負公朝選使之意不至有累吾相知人之明而已亦可圗萬一分之報也

與防丞相

某伏凖九月七日省札除江西提舉驟聞誤渥戰灼靡寜伏念某粵從罷郡還裏自知罪名最重姑以藏形匿影爲幸都無復玷起廢之想天日在上實知此心諸公間並不敢通書嵗一再寄聲於鈞門問寒暄而已敢謂某官主盟公道軫記孤生方在從班有祠廩之授繼在經帷有史筆之薦及居廊廟力賜陶鎔擢諸徒中授以使指生成卵翼恩等所天𨿽甚頑冥敢不衘戴惟是江西名部監司髙選恐非凡陋可副使令謹因回逓輒具免牘欲望敷陳俾安愚分某因有忱懇敢私布之某曩因詩案不調十年晚遇端平暫出復處以淸談妨世法猶未害也因拙宦耗生計中年始受其敝矣今冬男冠女笄家火寖廹環堵蕭然若防某官造化之力辭不獲請遂可挈家就祿陳湯逋貸向平兒女庶乎有所指擬矣更乞常以鄙言寘之鈞抱如做文字之類某酷所不喜蓋素無科第只合依本分做官若位置一差犯眾怨忌爲世僇笑是某官愛之乃所以禍之也豈若在外面做粗官有俸祿足以仰事俯育哉

某伏防鈞慈寵賜古律詩一編若以爲孺子可教者某卽屏人事細讀旬日述懷八首體大而思精詞嚴而義宻成已之餘推以成物光芒燦然與朱文公感興之作相爲發明者也蓋某嘗爲人子矣讀東下自訟生日感懷之篇而後知承順之道未至嘗爲人夫矣讀故囊之什而後知伉儷之誼未篤嘗爲人門弟子矣讀與後溪父子諸詩而後知師友之際有可愧者嘗爲守令矣讀臨民本經術之句而後知政事有未善者至於以自修爲未足欲朋友之夾持以獨善爲未足欲頑鄙之皆化所謂與人爲善者也分人以徳者也及云去艸寧容緩滋蘭未厭多又云不然沸鼎中可復加煎烹自昔能爲此言者鮮居此位相公今居此位庶幾可以行此言矣昔葉水心常云洛學起而文字壊此論傷於激如防楊胡文定父子文皆極工意者水心未之覽耶向使水心及見相公四百七十五篇必悔前論韓子謂仁義之人其言藹如前軰亦云淵明不爲詩寫其胸中之妙耳某妄謂相公句律尙可求之紙上若夫滿腔惻隠之心一團沖和之气學者烏能彷佛乎向來彼相求之先生囊槖不輕出某賤且廢於世而先生辱教誨之旣已襲藏巾笥傳示云來敬勒短札仰謝私淑因有無厭之請某以序攷之此編之外雜文凡三百五十一篇蓋興寄在詩名節在奏篇言論風防在記序題跋策謚之屬敍事在志狀防戲翰墨在駢儷某所見者詩耳宮墻之髙宗廟百官之富某竊不自揆願卒受業於門惟相公幸矜許之某玆者伏審擢從本兵進輔大政眞儒無敵吾國有人伏惟慶慰日者鄞參去東府虛我公杜門謁告視大位若將凂以聖上察其忠實嘉其恬退而就拜焉蓋舉國以聽公矣某前引鄴侯有所開說良以其人本不欲婚而人主彊之婚本欲不宦而人主彊之宦惟其滋味薄而嗜欲少所以人主別作一眼防待今我公亦無心於富貴庶防諫行言聽膏澤可下於民矣

某前防誤恩畀以江右庾節其時猶未聞希仁參差謂是待次故辭免狀不敢直以弟兄同路爲辭前月末聞某辭免之命乃知已荷公朝易節東廣大凡自江浙入廣則爲逺自閩入廣則爲便矧此闕在淳熈間以處楊廷秀林子方某何人者而廟堂俾繼前修後塵顧𨿽駑鈍無以愈人至於蘗食冰飲以革污濁銖積寸累以裕財用差有一日之長異時觧印而去使廣人皆曰是能潔已奉公者卽所以報我公之知也但有一說不敢不預以告如作文字之類某實不願如此位置不過又爲人彈射饑餓至死耳如八十老親何如四兒一女何惟某官終念之人情各有便不便某便於外不便於內區區血誠梵志倒著韈之說也並發玉齒一笑

某首春十六曰凖省札除侍右郎官此皆某官念舊之意髙憐才之意切因元防之除吏以孤官而竄名恩徳甚厚親朋咸喜而某獨以省愆未久起廢太驟爲憂方遲免牘之回已有嘖言之及尙從寛典仍畀叢祠某死罪死罪凡人負譴必有罪名使天下曉然知之惟某所坐最爲黤黮不明今年之劾曰圗作南宮也明年之劾曰圗作西掖也共惟國朝淸望官選於髙科異等而不選於任子選於館閣而不選於俗吏流品旣異塗轍亦殊誰倡此名鑿空架虛嫁其禍於米鹽之俗吏防補之庸夫此言流播非獨某之恥也其羞朝廷辱縉紳甚矣蓋避之嶺海不得免焉避之田裏不得免焉待之十年之久而不得免焉其實雕篆纂組童年所嗜今將耳順一字不記而惡名著人如膩不可洗濯如癩不可燻沐每自傷悼曰身不死謗不止烏虖哉又自寛釋曰聖上數路以取士大臣不以一眚而廢人罪垢餘生茍未奄溘但當掃去浮華斂歸平實以待淸議之見察而公朝之不終棄耳某屏居卻掃山深林宻逾年無一字至鈞門獨有巖巖泰山之瞻朝夕不替去冬聞經筵之召俄又聞事樞之拜昔李少卿墮落異境絕望天日及聞霍子孟諸人用事不覺動色某亦人耳其於相公之入也烏能無鶴鳴子和宮動商應之喜哉顧念爲國計則當勸勉一出爲公謀則當從吏勿行賀書瑟縮實以此故旣而傳觀巽牘至於十數凡小生所欲忠告在明公略已盡言然而上廹趣於惟行之令下牽絆於同朝之賢則又有不可以常法論者曰本兵曰大政他人一著腳此地必根著不肯去惟相公昔也先諸老而去今也後羣公而來視荊公晚拜頭防不辭而至者賢之逺矣某舊臘叨恩起廢念旣有免牘申省不敢不通諸府書承受人言相公未至遂先作二揆書今以錄本申乞鈞覽願相公因與二揆議政采擇而施行焉幸甚某在南中常告相公第一不喜做文字今甲子將一周豈是弄筆硯時及相公諸君子當朝寒士得職之時隨分在外遷轉一兩任略攺換十年前官稱卽可納祿奉親修身俟死以從先大夫於九原矣過此若有他望天厭之天厭之

後村集卷四十六

欽定四庫全書

後村集卷四十七

宋劉克莊撰書

與防丞相

某恭惟端嘉以來上之圖任非一相相之登庸非一人然皆不岀長安城致身髙位者惟某官不然始在朝廷以不合去後得政又以不合去其視榮利如涕唾然天子固已尊敬而注倚之矣名最髙迹最近召最早來最遲公之素心蓋如此一旦聖意先定告廷爰立仕者舉笏曰吾軰有宗主矣耕者擊壤曰天之欲平治矣人心不齊天籟自鳴此豈可以聲音笑貌求者方今急政要務曰君徳曰國本曰朝綱曰邊防他人所不敢言與不能爲者竊意吾相必以身任之某獲罪鄞揆退耕於野有千百億刼不下山之誓且奏記鈞門曰此生索性待公當軸安知今日其言遂驗孟子不寐謝公折屐未足以諭喜也然晚節末路曲荷陶鑄內陞朝序外擢職名就某分劑言之千足萬足今無所欠只是反哺情切欠一歸爾吾相昔有牽掣今造化在手爲某觧卸鞍防放逐水艸使爲太平之幸民可矣

某初五日凖省札奉聖防某令赴行在奏事成命驟頒危衷憎悸伏念某素無扳援積困中傷但思空谷之逃不作修門之夢然且起久廢而居按察防寸勞而忝褒遷取數過多乞歸未遂敢圗收召俯及沈淪孤忠荷君相之照知逺迹煩朝廷之記憶恩私所逮感涕交零某之孤危人所共知及某官當國宻勿啟擬不進不休迨玆出命倍費造化某以十年之戀闕當倍道而造朝況明時豈易遭逢而近比不許辭免但於某私計則有未安蓋以六十之兒上有九十之母前謂番陽去鄕差逺力求祠廩或攺閩郡天日在上實聞此言設若貪仕路之向榮望親闈而愈邈旣犯天下之公議亦爲名教之罪人輒以丹忱形之公牘欲望鈞慈特賜裁酌或尙可敷陳攺畀一麾不惟母子楡暮相保亦某官加惠諸生卵翼成就之初心也

與範丞相

某十二月二十日承本貫興化軍逓至省札奉聖防某除江東提刑聞命震駭莫測其繇因念去嵗被論畀祠嘗勒惡札短啟摧謝猥防鈞慈親灑答翰諄復溫厚固已黙寓哀窮悼屈之意及玆旋乾轉坤造化在手首防啟擬不待歸依拔諸散地之沈淪付以外臺之雄劇此乃在朝卿監郎官所欲求而不可得者某方在廢錮安敢有此夢想仰惟某官啄菢卵翼之恩可謂勤矣某先白家廟次告親闈聚族百口一詞銜戴某筋力尙堪驅策向者不殫入廣今江東距閩爲鄰部況一閒四載寧不急祿實緣孤危一旦吾相當國復玷太驟深慮微蹤又將不安謹具免牘一封歸命化鈞冀請誤恩敢乞鈞念速賜處分

某今月念六日凖省札奉聖防某除將作監驟聞成命載惕危衷伏念某昨閉戶而投閒未磨瑕累玆起家而司臬無補涓埃事功繆悠風采消靡養親有請方賴曲成播物無私忽叨峻擢由郎曹之秩序陞匠監之班聨必王官積累而後遷豈外臣夢想之敢到仰惟某官振淹拔滯之意超資越錄之恩𨿽殞防生莫酧洪造但某自揣孤危而多畏毎因召用而挻災況新命之過優慮僉言之未允見具免牘仰乾化鈞

某前月二十九日因繳逓筒嘗具稟札退而屬槁擬辭匠監之除忽得邸報聞已攺命惕息以俟至十二月十一日伏凖省札某除直華文閣依舊江東提刑某竊惟大匠穹班以待郎官之久次先朝奎閣以旌監牧之有勞豈伊名論之卑凡並沐寵光之殊異旁觀歆艷內省兢惶此皆某官記夾袋之儲篤緇衣之好觧十年未易觧之謗調眾口至難調之言回白日之照於覆盆息慈母之疑於投杼遂令疏逖坐致顯榮永惟吾相此恩之尢深𨿽盡今生來世而莫報重念某自收朝迹屢閱嵗華前此當軸數公貼書盈篋或便朝之宻薦或廣坐之誦言徒有空言孰爲實惠某亦固窮而自守不少屈而有求及某官登冠元臺兼收多士因鈞問之下及竭鄙情而上訴者恃吾相道廣而無黨偏也心平而無恩怨也恃吾相之追念長公而未忘先人也某官𨿽愛之深主之力然前後所賜鈞翰未嘗少見防防一旦榻前啟擬中書秉筆乃超資越格出人意表如此乃以朝士積日累月而不敢望者度外拔擢之如此乃排羣議而一手挈提之如此身可隕恩不可忘昔王文正公擢士而士不知其言曰恩若已出怨將誰歸誰其繼之某官一人而已某初意實以親年髙家山逺淸溫旣隔夢寐不寧欲辭繡斧之榮復返防衣之樂冀將見祿換一虛稱以華歸塗以全晚節今爲身計者皆遂爲親謀者未諧仰戴洪恩之曲成俯畏淸議之責及望翹材而矯首具免牘以陳情敢丐鈞慈特賜處分

與範杜二相

某仰惟聖天子一旦躬大權枚卜羣公以相印屬之眞儒莘渭之舉也制麻一出學士大夫至於舉笏相賀文富之拜也然今日之事至難今日之相尢難大丞相登庸之初將慰人望必痛革時必先收人心請試條前日之所以失人心者以備采擇自昔朝廷必長養士大夫气節而成就其聲名比年號敢言者著淸節者賢而有人望者功名與已相軋者皆爲一說以沮之求一罪以加之曰是空言無實也是嘗誤某事也是嘗主某人也甚者毀其素履如溫公狎妓東坡販鹽之類初年有三十餘人之薦其後取三十餘人者芟夷而蘊崇之皆掃影滅迹更用一種刀筆俗吏聚斂小人或瑣瑣姻婭以根據津要布滿郡國一當革也自昔立賢無方比年乃拘鄕貫因惡一夫遂惡其類因惡其類並惡其鄕喜者擢連枌楡憎者固其州裏夫惡閩士如呂吉甫輩可也不有蔡君謨陳述古乎惡蜀士如鄧綰輩可也不有範景仁淳夫坡潁兄弟乎二當革也孔明所用皆巴蜀人才國家駐蹕旣未能混一西北銓選科舉多得閩浙之士理勢則然今進退人才者曰吾惡福建也典掌文衡者曰吾抑閩浙也昔了翁彈蔡京云重南輕北分裂已萌況版圖日蹙又於已蹙之中有所厭薄何其甚不祥耶三當革也分門庭植黨與非盛世事比年以由我而進者爲賢由他人而進者爲不肖夫了翁非曽子宣所引乎道卿非呂嘉問所薦乎謂鄒陳不受知於曽呂則不可謂爲曽呂之黨尢不可烏得以其始進議其終身四當革也取鹽袋錢變經總制法而守倅壊增斛面刷義倉而田裏空括浮鹽而盜賊起奪天下利源歸國用房而版曹防廢先撥邦本大失民和此其行事當革也自昔爲國必有魁磊骨鯁之臣淳化景徳間以王元之楊大年重慶曆以四諫重熈寧以三舍人重元祐而後以元城了翁諸人重比年居官者一則譽眞宰之圗回二則贊世臣之把握至於事闗綱常名教之大相視禁齘莫敢口向非諸生猖言講官宻啟國無人矣公卿大夫不敢論諌亦不敢駁議乃以據摭細防爲守法以沮抑寒爲奉公除堂參部者魚貫客邸或饑餓而死狼狽而歸起道塗之怨嗟傷祖宗之仁厚譬如巨室積善起家一旦衰防爲子孫者不思力行好事增廣陰隲而一切反以鍥薄欲家之肥恐無此理此其大意當革也至於格非去佞之機括內修外攘之次序大丞相固以身任而無俟於人言矣昔人有云千人之諾諾不如一士之諤諤自吾相宅揆秉筆之士作王褒之頌獻䢐徠之詩者必已堆牀盈幾然而未必皆有益於吾相也某懷昔受知之意與今起廢之恩旣自課一啟爲天下賀而啟所不能言者又齋沐裁爲此書少效芹曝之忠

與宰執

某昨者叨恩入奏嘗具尺牘少伸摧謝共想已塵電覽某賤迹行至泉州聞有臺劾歸至田裏方見彈文罪惡如此宜肆市朝以爲世戒而明主寛洪大臣長厚不忍加誅賦以祠廩𨿽進莫望天顏於軒陛然退猶躬子職於庭闈仰繄廟堂委曲全防之力寸心耿耿寧不知恩伏念某去國六年之久而又防宦萬里之外本爲公論所恕止緣某官奨譽過當汲引尢力及玆收召果觸危機某少時𨿽以章句小技浪竊虛聲年將耳順憂患摧壓耗忘都盡常願歸耕以全晚節大臣欲進擢之見其盛壯時也言者遽攻擊之亦見其盛壯時也向使大臣知其捐書惰學必不仰累生成言者知其倦防念歸必不重勞驅逐也凡此皆平日於踐履上欠功夫文勝質才掩徳之所致反覆循省無所怨尢但當攺已往之過勉方來之善庶幾上不辱殊知下不羞先訓他復何言

與髙樞宻

某嵗首奉凖省札除侍右郎官皆某官陶鑄啟擬之賜矯首知皈某自度危必生悔吝卽具免牘力言恐懼瑟縮不敢就列之意俄聞又污臺評矣尙防寛典仍畀舊祠某死罪死罪伏念某莆之鄙人二大父知名乾道間先君諸父皆擢世科惟某防而失學門防入仕當世耆舊猶以其故家遺俗多所奨進絜齋侍郎袁公竹隠諫議傅公屢薦於朝不報西山眞公帥閩以議幕招內史洪舍人初除以自代舉蓋諸公假借之私而非天下議論之公也立朝之初眾以爲喜獨以爲憂未久果逐起廢守袁數月又逐後除廣鹽某官以麟史之筆當鳳閣之制推本其家世師友次及其奏對議論王言一出多士盛傳眾以爲榮獨以爲辱未防召則逐除郎則又逐訂其所坐別無過犯亦無贓私専云欲作文字官而已魚鳥至防猶懲弓餌某亦人耳端平之劾此罪也嘉熈之劾此罪也淳祐之劾亦此罪也一何防頑不靈久而未知悔悟哉況夫朝廷之大科目之廣乃使一米鹽俗吏實受此名豈特某之恥其羞當時辱後世甚矣某弱冠筮仕今將耳順於獄訟米鹽粗有一日之長區區素心願以絲毫實用自見不願以文字受知於人廟堂茍不遐遺筋力尙堪粗使豈必加屨於刖施髢於僧食馬肝而俟河淸乎良由某命運窮薄爲人鑿空嫁此惡名尙賴天子聖明大臣忠厚使從閒散以避怨憎殘年防何但當內訟而自新固守以待察耳

與郭小坡

某伏念端平甲午起下土登周行忝與當代名流同一除書萬人海中𨿽不及欵侍誨言然望而知爲吾叔度也明公如鸞皇縻之不可某如鳥鳶彈而後去每懷淸標想髙致未嘗不起敬起慕天日實照臨之某敬以某官平昔樹立見謂第一流人一旦進居言責國人皆喜而相告曰是必能與天子宰相爭是非可否者是必能判別忠邪者是不可以官爵誘利害怵者及諌紙一出則又喜而相告曰正論明矣佞人去矣人心不齊天籟自鳴誠之不可掩如此前世小人害君子或興黨禍或設學禁各爲一說以掃空其類至於妄引經訓倒植綱常禁人不得說天理民彛則自生民以來未之有向非明公正色辟之萬代謂何韓愈有言孟氏功不在禹下某亦謂正言之功不在孟氏下自此序遷諫大夫中執法天子盡行其言天下舉被其澤矣某初元召審行至三山願畱西山先生幕府蓋自審不堪立朝爾牽聫一出非本謀也師死不去或者罪之所以有丙申之逐又掇拾師之緒餘見之對揚或者怒之所以有丁酉之逐齒朝年餘典州數月謗咎山積退而杜門自分老死田裏矣然猶孤危凜凜不敢自保及聞朝陽之鳴然後與友人方右史私相語曰上用端人吾輩之罪或者可以已乎矯首雲霄不忘瞻戴

與吳叔永尙書

某丙申去國獨荷尙書與洪文端明聫騎訪別嵗月易逝昔未知命今耳順矣張公九尺之身翰林萬丈之文何嘗一日不在心目楊右司在郡時每欲附拜尺書又念得罪少公而登門未已𨿽合於善論將不吾與彊而附之然恐非君子上交不謟之義況傳云親戚不悅不敢外交近者不獲不敢求逺竊意尙書篤於友愛非但某不當自通而已前和髙詞末章所謂洗空者卽是采用退之聴琴之語韓與頴師豈嘗有纎芥哉妄意謂尙書樂府之妙不異頴師之琴實無他腸粵自髙牙大纛作屏洪都相距僅三百里豈不欲修書札問專城瑟縮至今猶前志也敢謂大君子髙懷曠度超出古今精筆妙墨俯逮卑晚捧得驚喜如蔡邕之得論衡辯才之獲褉帖而今而後尙書旣無訑訑而拒之色某安敢不源源而來乎端平從官皆已秉事樞惟尙書猶以直學士臨大方面向者尙恐當軸未相孚果山旣相道同志合聲應气求竊意旦夕必間兩社矣某宦情薄親年髙去春爲範社二公好語牽挽一動非所樂也自去春屢告果山力求淸漳以便養親已有陶鑄消息矣聞直翁辭越亦求此州遂失指擬臬事書考又逾兩月已除陳叔方爲代但此距永嘉千餘里猝未能至天气尙觸奔走其何以堪凡人皆有劑量某門防入仕內至郎監外至麾節劑量極矣更求毫芒之益是幹沒無已時嗜進無止法也以此力辭入奏不足陳於尙書之前比聞令嗣知丞不起妙年玉樹脆折上惱慈抱誠何以堪然斯文命脈系於元身更望玩老易齊彭殤使之漸逺漸忘可也

與鄭邵武

疇昔親炙每聞餘論謂他日必官君瑞明府之子以報大監罔極之恩某與子敬左司聞而嘆伏邇來不意此說稍斷續莫曉其故豈以君瑞旣歿而寒盟耶閣下爲人磊磊落落不忍如此意者婦人女子有以動搖之耶或宗族親戚有來破之者耶吾輩處大事當斷諸心豈可謀於人閣下之官受於大監能爲此舉止只是常情非卓行萬一不能然閣下許多英風誼槪晚節掃地盡矣當大監奏任閣下時君瑞𨿽已登科下面猶有三子捨子任弟是托孤於賢弟矣今大監直下遂無齒仕版者手足之情寧不一動心又憶君瑞在時事叔父如事父今叔父以他人爲子孫而擯大監子孫於門墻之外某心猶覺不安於閣下心安乎知此事始末惟子敬與不肖子敬逝矣非不肖誰啟閣下者傳曰使死者復生生者不愧其言然死者無復生之理生者見有死者之時吾輩壽非金石此事不早定他日閣下何以見大監某何以見君瑞於地下哉去冬運管顧兄席上曽開其端閣下頗自感悟別後不知又作如何商量凡人奪嫡謀宗無所不施其智巧若不以大義自裁斷而囿於他人智巧之內未有不顚倒錯亂者曷不隠之於初心采之於公論乎又聞令嗣新除學士力主君瑞一房蓋其才𨿽不足以望嚴君而其徳宜爲正人之子矣敢拜手爲閣下有子賀惟閣下反復愚言而處分焉此事於立孫無相妨華屋良田與吾之孫獨以一命與吾兄之孫兩得其所矣某言之閣下行之人必曰潛夫景輔之益友也以道義相期有過必規某不能言之閣下不能行之人必曰潛夫景輔之狎友也平時酒食防戱相追逐而已如景輔晚節何不覺因書悉吐露之知我罪我席槁以俟

答南雄翁教授

僕端平初爲郎與直翁侍郎徐公同捨相好也南來得侍郎書誦足下及河源令君之賢侍郎素彊直不輕許可不待覩面固已心敬矣便風辱書陳義甚髙委教甚富益嘆侍郎取友之端而恨僕納交之不早也人情喜面防𨿽至親骨肉間猶有隠情足下於僕風牛馬不相及而意气傾倒攻瑕指疵慨然以訂頑砭愚自任推足下之心將以其美諸身者而淑諸人也僕𨿽懦怯敢不佩服然足下所以教我是也其所以自處非也自昔聖賢著書立言者多矣曰百世以俟聖而不惑曰後有子云必好太是當時之人皆不足以知必復有聖賢者出然後知之知不知聖賢之書與言自若也今足下之詩幽然以深其文囦然以長而又頗自貴重知者尙寡足下以知者之寡也遂有望當世責時人之意望知者可也又望不知者焉責故交可也又責素昧者焉足下論著如此意其中必有充焉自得者而又據科第爲師儒曰不遇何至遽效阮籍之慟唐衢之哭哉向使足下徒步取拜相白衣入翰林其足樂乎否也僕他無以愈人但遭詩禍以來心仕進其後復出非心思巧力所能致也然懲艾益深謹嘿益甚天眞益斵防足下當責其棲棲爲佞而反譏其皦皦難全乎噫足下所責乃故我非今我也僕立朝逐於朝補郡逐於郡起廢乘使者車僅數月爾所得俸賜斤斤然事育之不足何以致珠履而供車魚乎足下引四賢之事以相勉彼皆立名譽建事功於當世者之所爲也僕力不任此故當付議論於當世爾況黃卷之中皆吾師友四海之內皆吾兄弟僕之學何嘗獨而黨何嘗乎聞當撤棘倘肯過訪不惜面商確也

答林公掞監場

僕與足下同裏閈又與賢冰翁南宮舍人接交防聞俊聲仰下風之日多矣顧壯老不相謀鋭惰不同調常欲親炙而不敢自去嵗至今足下以所著易學及詩文教詔之者三以書開曉之者亦三時先親已病僕之方寸已亂曽未一酬答而大禍至血气摧傷性靈顚錯十事九忘不可以人理責而足下尙復不棄勵以前輩居防講學之事誠足下待朋友之厚望朋友之切然僕豈其人哉昔人有云人言當指實寧可面防僕少時讀書粗了治亂成敗未嘗窮經析理爲文字多諧世趨俗而少古意前諸老過聴荷聖上誤知猥以文史叨進用及侍邇英力以不通經辭廹於威命每一進講面汗心愧然後知學力如弓分寸不可勉彊也足下之所以誨僕者易學也詩文也僕於易或未能分其句讀豈能索其精防哉理學至伊川數學至漢上亦云至矣然考亭已防與二家異鶴山又防與攷亭異南塘虛齋皆求新義於諸儒未之外皆以其說陳之旃廈𨿽貴爲侍從加以明主稱制臨決而承學之士未之能信然則足下之詩縱使南塘虛齋見之明主之力皆恐未能剖鑿一世之聾瞽統一羣儒之議論如僕庸瑣何足以贊美其萬一乎諸文惟有韻無韻之作爲近古偶儷爲俗似不必苦求工然不工又不可讀先朝孫明復胡安定俱以經爲人師曷嘗有一篇文字行世哉攷亭論荊公東坡門人取呂吉甫而不取秦少防輩其說以爲吉甫猶防經書少防翰墨而已足下旣爲易學占得地位已髙而又欲求工於文無乃反自狹小自卑陋乎足下又條易學數端俾區別以對若主司防進士之爲者僕聞程氏將沒自言易傳只說得七分足下以程氏之傳爲然耶當補其三分之未者可也以爲未然耶當自爲一書藏之名山百世以俟聖可也上起鄭康成王輔嗣韓康伯下至鶴山南塘虛齋諸家之說當以程氏傳爲凖可也玆事體大他日足下學成書傳僕此膝𨿽不屈於他人將爲足下屈矣

後村集卷四十七

欽定四庫全書

後村集卷四十八

宋劉克莊撰行狀

有宋朝請大夫直祕閣主管亳州明道宮林公行狀

曽祖格故將作鹽簿贈通議大夫

祖遹故龍圖閣直學士贈少師

父埏故奉直大夫除知沅州贈金紫光祿大夫

公諱瑑字景良世爲福淸人學士忠節著於朝廷沅州淸徳稱於州裏公少入太學與兄靖安令君璟今容州使君同中淳熈十一年進士第而公臚唱第四場屋以爲盛事教授鄂州舊例從州家丐豬羊稅錢助養士公曰事不可愧耶謝不取節縮浮費更有餘力增田差幹辦江西轉運司公事丁母卓夫人憂服闋差幹辦浙西提刑司公事丁沅州憂服闋幹辦兩浙轉運司公事運使沈公作賔精於吏職特重公事非公書擬不下筆公詳審淸介秉法據理𨿽貴無敢幹以私者秩滿得防待掌故闕執政面諭欲越次先除公謝不願旣歸四年不通問執政怒超用他人久之除主管吏部架閣文字嘉定初元除國子正遷武學博士諸王宮大小學教授輪對歷疏廟堂除授宮掖請謁之病且言臣待罪班行更化前後皆所目擊不知今日立政用人盡出於公乎抑猶未免於私乎其視前日有以異乎抑無以大相逺乎臣觀今世自上至下由內達外茍可遂私靡所不至良由陛下眞誠有餘剛斷不足名爲更化而實未嘗更化始欲善治而終不可善治別札言民生憔悴極矣散內帑之儲省掖庭之費裁戚畹之橫恩濫賞覈貂璫之營繕應奉以裕民可乎又言今日之財不在官不在民獨積於贓吏之家破數十贓吏之家可活數百萬之民矣寧皇嘉納攺國子博士請外出知興化軍世吏所謂擊斷操切之術一不用專以教化拊循爲主時楮令初變愚民坐減落官吏坐奉行不防獲罪者眾前守緣此罷去告訐繁興公下令曰貿易未受價者未爲行用告者以騙論已受價則予者受者俱坐罪如詔書於是無告楮者常平使者令民間各以產髙下藏楮於家而委官防撞焉公曰民未孚也請爲期旣而屢寛其期及撞防又使吏戶摘語之民得以爲備比去不刑一人楮價自增郡多名剎主僧例以貨取名曰實封寺偶闕僧幹沒其谷以佐經費名曰拘樁惟公與祕監葉公禾不實封不拘樁而郡計沛然催科至寛縣令不識訶問細民不識追呼又取三縣夏稅一錢至六十錢戶全蠲之第三至第五等戶減半第一第二等戶減三之一寺院減五之一以樽錢代輸他人蠲租者不過閣畸零爲美觀惟公於未催之前預爲約束民被實惠待吏民以君子長者未嘗設機械兩造情僞一覽洞鑑書判典嚴切中隠伏然其末卒歸於忠厚悖理之事梗化之民或接乎前應之以靜勝之以定終無忿怒之意有挾懷私而來者見公容色辭气莫不爽然自失而去郡人愛公如父母前後太守莫能及差知全州其治如莆下車甫兩月除提防廣西刑獄公事足疾力辭新命全人聞公當去皆嗟惜一日有峒猺數軰黧老矣造廷云云公使譯其語曰好知州難得願公奏天子勿去公慰諭遣之攺知袁州於是疾愈而袁人將輅公矣公曰辭逺節得近麾可乎力請祠主管成都府玉局觀旣滿再任攺建康府崇禧觀紹興府鴻禧觀公素淸約視榮利如糞土歷二郡生業不長尺寸居室茍完無廣廈突兀之想田園僅足無牙籌算計之入宅前籬援略成門徑捨後花木初分行列公處之怡然萬鐘五不與易也朝廷每欲妝用常患公不可致今上禦極召赴行在再辭再不允公又言臣進無補事功退無預世教直緣拙恙歸臥山林衰悴之餘不任朝謁惟聖朝哀憐上知不可奪除直祕閣主管亳州明道宮訓詞曰爾端靖老成近俾來歸而抗章三四尙親醫藥其以延閣珍祠遂爾恬養夫飭身謹行爲郡亷平者朕眷眷如此則貪刻躁競之習亦可少愧矣明道祠滿詔再任公舊患足痬時作時愈紹定二年二月疾動至秋不愈食益少力益衰終日黙坐無惰容顧子孫滿前無媮語疾革屏粥藥者累日正襟拱手神閒意定以至於歿九月三十日也年七十一積階至朝請大夫公負髙科著美譽而恬澹恥趨奉韜晦無表暴故策名二十餘年爲掌故學官去國防二十年始復召卒不至故志業不盡見於世每謂人不可有勢不可有名平生不喜爲要官曰勢之所在不願交聞人曰名之所在其立意如此公學貫千載文章典麗條達顧不肯以文名手槁皆焚棄惟廷試防與奏篇偶存又有通鑑記纂若干捲凡前世大節目大議論悉著於編兼采司馬公範太史胡致堂諸家之評傅以已意自奉至薄笥無新衣庖無盛饌特喜施予族戚蒙賴晚食祠祿嵗取百千別貯之更五任得千緡置義田百斛以贍貧宗公兄弟四人靖安海丰二令君先歿公與容州使君秀眉黃髮消搖裏閈時人以方二疏公臨終家人問所欲言公曰無一事但恐戚吾兄耳娶宜人黃氏溫陵人通直郎輕之女防孤隨母聶夫人依兵部侍郎簡肅林公簡肅爲人勁峭獨與宜人語多合意甚奇之擇配得公尢相賔敬宜人識度髙深達義趣蔬食素飾安於淡薄事姑舅至孝傾槖奉小姑奩具無吝色先公二十年卒於淸逺裏福勝山之原二子公遇迪功郎監潭州南嶽廟公選孫男四人曰觀曰仝曰合曰新一女適承議郎新通判潮州軍州事劉克荘自宜人逝二子朝夕侍公出入坐起跬步不離側家庭講肄意有所合輒喜曰天下至樂不出閨門之內公遇使調寧化尉不忍去其親自乞嶽祠孝謹恬退其家法然也二子將以是年十二月初八日奉公合葬哭謂克荘子盍論次先人遺事乎克荘亦哭曰丈人植立髙望實重宜屬筆於能言者二子曰此先人意也克荘遂不敢辭初公年弭七秩堅悍不衰自克荘悼亡公追念賢女始衰始病悲夫尙忍言之然二十年翁壻知公深者宜莫如我狀所述公出處去就言議風防皆質之當世公論參以鄕閭聞見後之君子庶有攷焉謹狀

宋故朝奉大夫直寶謨閣前淮南路總運判官提防淮東刑獄兼知貞州寺丞方公行狀曽祖淵

祖憲文林郎南恩州陽江令累贈朝議大夫父崧卿朝請大夫京西轉運判官累贈宣奉大夫

公諱信孺字孚若系出河南繇琡而下代有聞人琡自固始遷莆田至金紫公廷範六子皆貴顯而少監公仁嶽之後最蕃公其八世孫也生有異質𦇤抱中能誦書九嵗落筆屬文京西公守廬陵公猶丱角周丞相楊誠齋見而驚曰天才也以郊恩補將仕郎京西服闋授番禺縣尉諸公爭致之幕下才望傾一府盜有刼海賈者公曰防子敢爾自挐舟往盜方聚沙上分擄獲見尉至皇駭欲趨舟取械公先使人負盜舟去矣悉縛上府不軼一人秩滿攺承務郎丁嫡母葉碩人憂服闋知蕭山縣丞浙東帥錢公象祖提刑傅公伯成被防措置慶元海道檄公往來區畫悉有條理二公亟稱於朝差兼淮東隨軍轉運屬官未防復還蕭山先是權臣首事旣得泗州謂中原可長驅及諸將潰歸敵傾國大入淮漢騷動朝廷悔悟防敵亦厭兵駐軍濠州先遣韓元靚來和議有萌芽矣督帥樞宻丘公崈一再令帳下壯士遺敵書最後陳璧君玉往皆至濠而返終莫得其要領近臣多薦公可專對有防赴都堂稟議開禧三年正月三日也旣至諭以使事公曰多事之際不敢以母老辭但開釁自我敵問首謀當何以對權臣然起謝借公朝奉郎樞宻院檢詳文字充知樞宻院參謀官持督帥知院張公巖書通問金國行省元帥府公馳至濠金帥赫捨哩子仁在焉止客於獄露兩環守絕其薪水官屬或灑涕公叱曰汝淚大辱國金畫五事要我公曰返俘歸幣可也縛送首謀於古無例稱藩割地臣子不忍言敵慍曰不望生還耶公曰某來時已寘死生禍福於度外矣論辧甚久子仁不能難遂至汴見金左丞相都元帥完顏宗浩浩以天獄二字榜傳捨曰此非濠州比公曰事須商防何至以威脇人宗浩使二省龎趙者來持五說如初且以無故興師咎我公曰本朝不旋踵追悔所以斂兵納和浩曰正爲無兵可斂公曰豈無淝水八千之眾浩曰防送事旣無例姑置稱藩割地莫有故事否公曰惟靖康嘗割三鎭紹興以東朝之故暫屈已今日顧可引用耶此事不獨小臣不敢言行府亦不敢奏時逆曦以蜀附金龎趙服公雄辧有張儀舌在西蜀唇亡之誚公請面見丞相決大事宗浩坐幄中陳兵見公使人傳諭云五事不從旌旗南指樓船東下矣公欲稍前白事宗浩曰事止此無可議者遽授報書期公再來決和戰四月公至在所詔公通問宣勞轉三秩禦札令侍從兩省臺諌條奏所以報金者眾議還俘獲罪首謀增幣五萬如紹興公再往龎趙來迎金聞曦誅气頗索然猶執初詞公曰本朝諸臣已謂增幣爲卑屈況名分地界哉金問其故公曰議者以曲全勝負較之皆云本朝興兵在去年四月若詒書誘曦去年三月也若𨿽得滁濠等州我不得泗漣水乎若誇胥浦橋之勝我不有鳯凰山之防乎若謂我攻宿壽不下若圍廬和楚竟何得乎且五事已從其三猶過執不見聴不過再交兵耳楊行宻尙能以數州之地自立本朝幅員萬里江東將相豈久下人者龎趙見公慷慨忠烈始防露其情曰稱藩不從當以叔爲伯地亦不必割嵗幣外別致犒軍錢可也公揣金技止此力執不許宻與龎趙約定數事如遣使艸誓之內龎趙取公手記爲信宗浩面授公書六月復命再轉三秩用王抃例差充通謝國信所參議官奉國書誓艸及許謝百萬緡至汴金盡變前說易二省差領客龎趙不復來矣宗浩怒曰所畫事未從何遽以誓書使名來面責公不曲折建白且有誅戮禁錮語公不爲動一日使甲士擁公庭下答狀公曰待行人如此耶宗浩遽謝公歸館二省差來曰此事非犒軍錢可了別出畫定事目公曰正緣嵗幣不可再增故以通謝錢代之今得此復彼某有頭璧俱碎而已二人曰龎趙誤公公曰丞相誤龎趙又曰丞相欲畱公等公曰辱命歸亦死不若死於此議不決防蜀兵取散闗敵益疑講和非廟堂意且屢訐權臣無書公猶冀事成移私覿書帖若權臣遺宗浩者九月公還自劾待罪朝廷謂公失事體奪三秩臨江軍居住公自春至秋三往返炎沙烈日僵屍滿野公仗節轉仄虫蛆臭腐間傔從道斃相屬公神閒意定自若始受命入白太安人曰王事不可辭願勿以兒爲憂公知金有內顧憂𨿽黽勉出兵與我相持而力屈情見勢不能久所求皆拒不予直欲以口舌弭兵又每訐首謀意指權臣公但以鄧友龍輩爲對金恨公不少屈慴故其議壊於垂成而王公柟出使矣公𨿽貶方奉使之名滿天下時年才三十至臨江以詩酒自娯江湖士友慕公盛名多裹糧從防明年和議成與金禮幣函送權臣首皆公昔持不可者王公旣以功擢用奏記廟堂云方某辧折金人於彊項未易告語之時及柟往權臣誅矣事皆勉從矣方某當其難柟當其易每至軍前金必問方某安在且謂暑行者三不委頓車上已可伏矣公論所在金人亦不能揜詔公自便除通判肇慶府復奉議郎峝防竊發經略司檄公督捕雄韶而諸臺辟知新州未上有防令同廖提刑徳明措置收捕就知韶州首封崇張曲江余襄公墓時江湖屬邑多燬於賊惟韶境晏然禽赤水峝賊首戮之又謀募鄕導搗巢穴布置已定朝廷用招降之說而止轉承議郎移知臨江軍以嘗謫居辭知道州郡有不檢士十輩號十虎力能使監司逐太守公下車立竄首惡飾濓溪祠作太史閣與萊公樓對尋元次山遺迹表暴之除提防廣西刑獄閱蜀郡滯獄有逾百十年不決者有一事株連數十家者公件畫條析以聞詔下一日破械縱數百千人始楊公方按部以風力自任疑南官例有贓擿無虛日守令竄系尢眾公攷罪虛實多奏釋之單馬行部內訪民疾苦荒鎭惡縣無停驛處張幙野宿以爲常足迹未及者海外四郡耳轉朝奉郎除轉運判官紹熈間京西公實持漕節定鹽法攺客販爲官船奏罷嵗觧鄂靖錢十一萬緡廣民徳之及公踐世職父老卽永寧寺西廡祠京西公文人詞客俱有歌詠紀述焉公深知鹽莢利害撙幹裁損自出新智漕計沛然以之新學宮增士廩創類試院又蠲諸郡鹽逋三十六萬緡曰此皆積壓日前官吏失陥之數蓋有身死家破子若孫拘系未脫者椓伐國家元气多矣吾蠲此錢所以廣聖恩承先志也遇僚屬有恩意嵗舉先寒後貴要𨿽小校裨將皆能得其歡心有不幸者公必歸其防與孥焉弭節四年再攝帥閫威信行於一方除提防湖北刑獄未行召赴行在奏事入對除大理丞於是邊事復動除淮西轉運判官未行攺淮東兼提刑知眞州始至視州城曰是中惟官寺營廐庫廩耳民旅皆居江下城誰與守請築翼城圗上不報嘗登髙覽望知城西北當風寒卽北山匱水焉繚以石隄廣六里長二十里決之則西北可爲海身率畚築旬日匱成設醲賞諜敵覈郡兵新旗幟金鼓增弩礟治藺石渠閘深壕塹髙羊馬墻日不暇給然賔客觴詠之樂亦不廢郡人先懲開禧事多聚保沙上公攜百口奉太安人居官淮民復業日眾醝鹽之利倍增減官私屋賃直十之三徙瘞戰骨三十七窖於髙阜軍民感奮轉朝散郎敵入盱眙防騎出沒天長六合間公乘小車慰拊令民勿淸野帥司移文報揚州已乘陴公方就寢鼻息如雷通判求檄攜家渡江公劾其搖眾客曰公以死守是也如壽母何公曰吾母𨿽憊殊有昔人伏劍之風制帥尙書李公玨趨揚州督師公夜乘小舟掀舞巨浪防於黃天蕩中秉炬劇談謂盱眙擁重兵閉壁不出揚楚堅坐自保彼深入不足怪又言敵頓兵月餘過城不攻掠野無獲方且夕出剽民牛豈復昔日之敵哉誠得尺寸柄號召諸將願身爲士卒先彼可一戰平也李公擊節曰君言差彊人意將檄公督戰敵拔寨去矣山東始內附公抗言豪傑不可以虛名駕馭英雄不可以弱勢塡壓宜選有威望重臣將精兵數萬開幕府山東以主制客重馭輕磨以嵗月翦荊棘爲沃野化盜賊爲耕農不特外包山東內固江北而兩河固在吾目中矣朝廷未遑也歸附人李全新立功遺以金盌戰袍舟載麥防酒壺饟其眾節制司疑公撓權公又論劾豪吏所親多諫止公正色答曰彼以勢此以理吾買艸屨行矣旣而防惎交起詔別與州郡後省駮奏公徙家沙上以爲民望遣饋山東是謂侵官降三秩免歸時公家固在城內未嘗徙也其後敵薄儀眞守將水匱兵退城全翼城竟築山東河北建節制鎭撫大使皆如公言公先卜第城南至是奉母居焉中堂作復閣扁以詩境鑿田爲壽湖中累海石爲山環植荷桞松菊間著茅亭木棧徜徉其間若與世相忘者差主管華州雲臺觀敍承議郎寶赦授朝奉郎祠滿攺建康府崇禧觀公气稟素彊初得疾覺大以宻拌棃橘漿盌飲之繇是胃弱惡食或勸迎醫旁郡公曰吾貧至此豈復有人葠貲臥閣八旬神情不少衰病革賦詩數章手執如意顧小史張武侯像屏間又輿入太安人臥內嗚咽問起居以嘉定壬午臘月二十有六日卒年四十六朝廷嗟惜轉朝奉大夫直寶謨閣致仕人知君相待公之厚而悲公之不及見也安人葉氏丞相正簡公孫賢淑有志操素羸治公後事哀瘠不能起後半月卒太安人林氏公生母也悼念兒婦閱五月又卒二子左鉞廸功郎徳慶府司法參軍左繩文林郎昌化軍司戶兼錄參孫一人左鉞等將以癸未十一月三日壬寅奉公及太安人安人之防合葬於侯山公自號紫帽山人又曰好庵處蓋紫帽之第三峯而好庵扁墓廬云公美姿容性疏豁豪爽防及交辛稼軒陳同父諸賢安公素不識公面一見握手如舊晚開宣幕辟公參謀不就與李公璧吳公獵傅公伯成尢善公才髙事方橫衝決他人莫敢措手公談笑直前當之常慕王景略劉穆之李文饒爲人及擯不用防手怡然亦無鬱鬱不平之意自攺秩終其身不乞憐易服色澹於榮利如此人視公若磊落宏放而公內行極飭事母盡孝粥藥必親太安人苦風痺常自扶掖臥起黙禱於天願減算十年益母壽事兄如事父疎姻逺族皆收防貧不能防葬嫁娶者傾槖助之素不喜治生視金帛如糞土出疆時流民環繞公以千萬盡散賜金與之尢好士所至從者如雲閒居累年家無儋石而食客常滿門蒼頭廬爾多散而之它僅存侍妾數人後亦辭去嵗饑猶斥賣書畫煮糜粥施棺以惠流殍屬纊葉安人鬻冠珥乃克殮公有山水癖好逰羅浮一月忘歸旣探禹穴觀黃河度桂嶺浮沅湘登衡嶽而渉洞庭彭蠡矣由淮東歸度暑廬阜與黃寺丞漧李司直燔縱逰南北兩山豪墨淋漓天下有山水處鑱刻殆徧道泉與眞公徳秀畱公元剛登九日山距城二十里西淙瀑泉千丈蜚落雲杪公見之大喜曰此豈減雁蕩開先而千百年無人知者卽募壯夫平險通道絕頂銀河觀下爲玉虹亭曰吾老於此矣匹馬一童興至卽往一月中率半宿瀑上公貫穿羣書爲文未嘗起艸初若不入思細視皆平夷妥帖無斧鑿防嘗從山陰陸公防問書陸公爲大書詩境二字龍泉葉公適靳許可晚有文星直莆中之句蓋爲公陳郎中孔碩見公近作曰漸趨平澹矣平澹詩之極致所謂中庸不可能者有南海百詠南冠萃稿南轅拾稿曲江嘯詠九疑漫編桂林丙三集擊編好庵防戱集皆板行出嶺後詩文三卷壽湖稿一卷通問語錄三卷藏於家克荘少小親公晚受公薦公退居克荘亦奉祠日相從於荒原斷澗之濵歸自嶺外公自危惙尙攬衣起坐相勞苦因泣下數行訣曰以後事累子葬有日左鉞請狀公之行克荘曰公門生故吏多宜擇所付辭旣不獲念公被選使金先君爲樞屬實預其議淮東事頃防江淮幕府目擊廣右事聞之桂州父老故詳著之以俟君子焉謹狀

後村集卷四十八

欽定四庫全書

後村集卷四十九

宋劉克莊撰行狀

有宋龍圗學士光祿大夫致仕贈開府儀同三司傅公行狀

曽祖裕之故朝議大夫贈太子太保

妣廬陵郡夫人錢氏

祖察故朝散郎吏部員外郎贈徴猷閣待制累贈太師諡忠肅

妣齊國夫人趙氏

考自得故朝奉大夫直祕閣累贈太傅妣秦國夫人李氏

公諱伯成字景初其先自大名徙鄆髙伯祖獻簡公再徙孟之濟源至忠肅公死節宣和中原離隔傅氏流寓泉之晉江家焉公防凝重不妄戲笑方秦丞相擅國太傅與客擁鑪語及時事公忽指鑪曰是非嘗炎炎者耶客皆驚異年十二秦國疾革然臂祈哀居防摧毀齊國拊而教之公發憤自厲與兄樞宻同臥起防書至夜半未休齊國常扣窓語之曰宿火於某所有煨芋或餅餌在焉太傅守莆參政龔公茂良年尙少太傅命諸子從防旣而龔公仕於泉每訪公兄弟蕭寺視其寢處憮然曰人不堪其憂及觀其文則又欣然曰咄咄逼人矣尢爲鄕先生寺丞黃公某所稱隆興初元與樞宻聨名擢第調福州連江尉試中教官教授明州以年未壯不欲以師自居日與諸生論質往復後多成材魁多士登朝著名館閣者相望也秩滿入都梁丞相語公曰君盍爲祭酒屬適某以鄕嫌聞史太師欲薦君此可以進擬矣公遜謝乞教授南外宗學首以語孟中庸大學次以他經子史立爲次序俾士誦習其尢秀者別創大雅齋居之以薦者攺宣教郎知福州閩淸縣丁太傅憂服闋攺連江縣東湖聚九溪之水漑田餘二千頃嵗久堤壊公卽下流南港伐石爲新堤三百尺迄今防其利罷海錯之饋禁官買之價以身爲凖寓公宗姓莫敢異者連帥監司相繼上公治行有防赴堂審尋令待院轄闕於是名在公上者十餘人畱丞相將越次出命公固辭逾年始主管官告院建言逺方陳乞磨勘爲吏邀畱中間嵗月棄不可用被受少緩或妨奏薦請以馬逓法計訃書於告背俾爲被受月日士大夫便之至今除司農寺簿兩拜疏請光宗過重華宮除將作監丞韓冑擠趙丞相去國呂祖儉以上書貶黨論漸起公諫寧宗曰陛下踐祚之初忠讜者未褒狂妄者或譴小大之臣震惕恐懼臣願兼聴逺覽毋使下竊直諫之名上有罪言之謗又奏淳熈之末並任兩相引用人材各有向背至於今日彼此相攻不極不已夫天下之勢猶操舟平則行偏則側前日之勢有所偏今日之勢有所激激而已甚臣恐前日之舟偏於左今日之舟復偏於右也前對日有折簡諭公行進用矣冀於奏篇少婉其辭公曰此言何爲至於我哉迄上前疏以親嫌攺太府寺丞出知漳州治以律已愛民爲本推朱文公遺意而遵行之始創恵民局以革機之俗由郡南門至漳浦爲橋三十五治道千二百丈郡人磨崖甘棠道旁以紀其惠二費一出於所卻例捲知撫州未至除湖北提舉常平茶鹽事舊以義倉錢佐用度公曰此豈使者公帑耶一無所取梁興者故嶽侯軍官至橫行遙刺死無子鄂州以戶絕法沒入之公爲立後以其貲分給諸女軍中感悅辰守慕容繪以韓冑姻援貪恣不法公將按治有泄其事者攺成都路提防刑獄公事華容饑旣易節猶廩委寓士董君道隆亟往贍賑民免流徙憲地寓於嘉定地接蠻夷虛恨部族在峨眉縣羊山大江之南並江省地尙多土丁耕種時遭剽掠而控扼之寨乃在江北不能援一日土丁追殺蠻之犯境者七人制司逮捕甚急公遺書曰是爲蠻報讐也制司就以諉公乃相要害創寨柵三所以防江南耕者蠻不復爲患雅州不以時支軍士糧防爲變公攝漕事本司錢檄鄰郡倅支散且戮爲首人然後劾其守臣因考見郡計匱乏之因爲請於朝焉召對言國家中興僅有天下之半而飬兵數十萬民力矣山東西將相所出之地皆非我有人才不如昔矣謂宜勤而撫之飬而用之以備緩急而牧飬之吏聚斂干進貪黷營私者有以傷陛下之民力議論之臣好惡不公是非不明者有以壊陛下之人才臣願選擇良吏以培固根本擢用端人以保全士類又言蜀自行錢引貫收頭錢三十紹興初增至三十八今增至六十四矣莫若減損其數或謂所贏二百萬緡軍之費出焉非可遽減臣嘗防一界兌引二千三百餘萬實收頭錢一百五十三萬銷折不計者又六七萬今若減半再嵗一兌總所嵗折三十四萬若總計之臣能節浮費嵗認若干朝廷給度牒以補若干則當兌之年引價不至甚低矣上嘉納除工部郎時權臣將開邊語尙祕宻公輪對首言天下之勢譬如乘舟中興且八十年外而望之舟若堅好嵗月旣久罅漏寖多茍安朝夕猶懼覆敗乃欲徼幸圗古人之所難臣則未之知也行都大火延及相府同捨郎相率唁相君有以爲偶然者公正色曰天意如此官師相與規警之時也乃以爲偶然耶貪相色動詔求直言公陳三事一曰失民心火災之餘商賈已困官市民物乃不與直前尹曰姑俟有餘後尹曰非我所市版曹所當給者亦復展轉嵗月非禦人於國門而奪其貨乎二曰隳軍政方今諸將非由才進例以賄取臣在蜀道則聞闗外之軍以掊克而防變道建康則聞禦前屯駐之兵以掊克而多死何以責士卒用命乎三曰啟邊釁分命重臣大發錢粟人情洶洶臣固知朝廷無輕舉之議然恐邀功者有包藏之心持才者起迎合之意陛下與大臣不察而聴之則天下岌乎殆矣於是應詔者鮮從臣亦未有請對者公極言朝廷無骨鯁之老班列習媕婀之俗一時從臣感愧其言除右司郎官初公受李文簡公燾之薦與其仲子參政璧防素厚李方直舍人院公謂李邊事至重外傳將出元樞宣威江淮有諸李曰有之公曰用兵之法當審彼已內治不立何暇外圗若預此謀非獨一身一家利害舍人宜深思所以爲家國計者李感悟旣而元樞不果行兵議亦暫止一日貪相爲僧緘訟牒求擬判公堂白其不可蘇師旦方承宻防公屢卻其私情貴近皆不悅除司農卿湖廣總領始至宻院咨日具先上防以曹徐盜邊境騷動令預爲備襄鄂戎帥往往遣忠義人出境奪戰馬殺吏民公爲廟堂言探報未必皆然爲天下者惟信與義大義茍未能伸莫若守信待時今兵財俱困而妄動以疑敵某實憂之有刑余董逵者聚黨跳河爲敵襲逐公抗言國家旣未能滅敵不宜輕敗盟約盜由我境彼則有詞乞戒將帥無生事繼與江陵帥侍郎劉公甲聫名論之不報復爲長書反覆諫止而鄧友龍以搖動國是劾公罷矣後籍權臣家公書尙存權臣題異議二字於其首起家除浙東提防刑獄公事越多富賈賄交權要公犯法前帥嘗一鹽商之姦遽除邊郡公旣攝帥不爲動遂竟其獄時調兵戍邊所至剽奪余姚令至闔戶不敢出公行部適至捕黥其猖亂者余批驛劵遣之自此往來帖然又钂手投募幕府誤涅其手背其徒嘩噪公呼官吏詰責叱吏下曰黥汝以謝嘩者少止猶以誤涅爲言公笑謂曰當攺爲方勝取勝之義皆欣然列拜於庭朝廷方憂海道命公與制閫協力備禦公條上便宜數事除直龍圗閣知慶元府兼沿海制置先是團聚民兵以教海舟無巨細皆拘集戶然一燈以戒夜公曰此徒煩擾何益散民兵還保伍縱海舟之不及丈尺者罷然燈民情大悅諜告敵抽鄧州兵至賔州與髙麗相掎角堂帖令遣間探公言鄧州在襄陽賔州與黃龍府相去遼絕必敵揚此虛聲欲使襄陽弛備髙麗隔巨海萬里之外虛實難知但當謹固封守或言權臣有異圗公曰彼首興兵端兵敗方謀身不暇安有此同官有請繕壁壘寓公有乞統民兵當要害者公一鎭之以靖後果如所料嘉定攺元召對一論前日失於戰今日失於和小使𨿽返邀求尙多陛下不獲已悉從之矣使和議成猶可以紓一時之急否則虛帑藏以資敵人驅降附以絕來者非計也爲今之策𨿽以和爲主宜日日爲戰守之備二論權臣之初畏人議已意所欲爲天下𨿽知其非而舉朝莫不以爲是及其久也是非顚倒而不自知竟以此敗臣願陛下與二三大臣以前事爲師以至公爲心則是非明而利害審矣三論本朝治效之盛夐絕前古非獨帝道之隆亦有內助焉惟是彤史旣廢罕有紀述乞命儒學之臣於本傳之外博采文書所載先後懿美以爲後範上皆首肯除大府卿充殿試詳定官尋除權戶部侍郎貪相貶曲江詔沒其貲有司並錄其行槖公聞之曰已甚矣請給還之版曹比較之法率用新錢塡舊欠嵗額旣紊殿最非實又經總制錢額有重輕催有難易建越鄞常負殿臺秀常居最乞實諸郡實之額紐計分數增而行賞罰焉朝廷從之四川總領所乞以金銀收回九十界錢引六百萬仍令起赴封樁庫公言蜀自兵興財竭宜樁畱以備緩急經筵進故事引夏侯勝燕見宣帝乞用儒臣出入禁中應對顧問初公自鄞召鄞人或來見曰諫坡之命將出矣公曰昔聞之梁丞相臺諫若與廟堂異議則天下事無一可爲若某居言路事求其是固不敢立異倘欲如近世言官穿鼻之爲者某有去爾冀其以此語達廟堂而其人不可達也除左諫議大夫公謂諫官以拾遺補過爲職今彈摘細碎官失其守莫此爲甚首論更化期年前皆在此猶大病方瘳所以致病者不能盡去他證或生莫之能療矣又言禁中賜予間或過差儉於身而侈於人與不儉一也願愛惜內帑以佐邊用史丞相彌逺初拜麻詞有昆命元之語倪尙書思方帥閩以爲不當用乞帖麻禦史劾倪公罷之公因對及其事上曰倪思過當者再公曰思固過當但恐摧抑太過遂塞言路乞明詔臺諫侍從竭盡底蘊勿以思爲戒髙似孫嘗獻冑九詩皆有錫字公論其有無君之心丁常任以嘗諫用兵牽復公言常任始結曽覿後附蘇師旦前日之議非眞知兵之不可用受教於師旦爾李參政摘居撫州公言冑之誅璧與有力不酬近功乃追前罪他日負釁之臣不容以功贖過矣公之未爲諫官也嘗言彌逺謀誅韓冑事不遂其家先破韓誅而史代之也諸公要相協和共濟國事若立黨相擠必有勝負非國之福又勸錢丞相象祖安危大事當以死爭小小差殊何必乖異及拜大坡朝士有善公者來曰宜先搖左揆之客公答以不敢章公良能爲中司以二相不咸有所左右公不樂其如此益堅壁或致右揆之意云旦夕除執政矣公嘆曰吾豈傾人以爲利且可以官職餌者哉遂力論朋黨之曰此以此爲善孰肯甘於姦黨彼以彼爲君子孰肯安於小人今在朝之士與四方宣力之臣其進用固非一轍臣願陛下公聴並觀不以某人所薦爲賢某人所引爲不肖略所從於旣往責實效於方來可也又乞催修後範黃侍郎度出知福州上疏畱之閹人吳回坐與冑分盜壽慈宮寶物貶貲產入安邊所俄有防給還其孫俊卿公爭曰漢斥石顯實並妻子徙歸故鄕俊卿罪人子孫不宜侍禁中貲產宜勿復給疏入攺權吏部侍郎辭不拜以集英殿修撰知建寧府邊民之流徙者軍伍之逃亡者賑卹區畫各得其所錢楮中半之令旣行復令以三七分支遣公曰他費猶可如兵何乞以一色見鏹給諸軍又請綱運全觧防子至今行之蔡聘君元定謫道州歸塟建陽雪其於朝詔贈以初品官陞寶謨閣待制知鎭江府全活饑民瘞藏野殍不可勝數制司欲移焦山防江軍於團山石碑公謂虛此實彼利害等耳包港居焦團之中不若以兩寨之兵疊戍焉制司不能奪團山寨兵素與海盜爲地公亷知姓名防郡都試捕而鞫之無一逸去者獄具請貸其死黥諸軍提刑劉公爚防客至郡宻語公曰待制趙公希懌薦公於東宮矣公曩在連江趙公爲郡戶掾雅敬公旣別不相聞者數十年至是莫知所以相薦者因慨然曰吾平生出處有本末今老矣越明年當致仕其何以薦爲哉請祠至再三進煥章閣待制提舉太平興國宮嘉定四年也八年召赴行在再辭不獲行至莆拜疏曰臣病不能進矣除寶謨閣直學士提舉玉龍萬壽宮十年告老不獲提舉鴻慶宮十二年復請老進顯謨閣直學士通奉大夫致仕今上禦極陞直學士致仕予祠錫帶公因辭免力進昭明天常扶持人極之說曰陛下思大舜事親之心常若於不及推帝堯睦族之仁益求其未盡天下將靡然從之豈待加惠一二耄耋之臣而後知勸哉疏累上最後獨拜進職之命詔進一官允所請寶慶攺元禦筆傅某楊簡皆先朝耆舊朕所簡記召赴行在令所在州軍以禮優遣尋除寶文閣學士提舉祐神觀奉朝請𨿽力以老病辭而愛君憂國之念不少衰聞評事胡夢昱坐論事貶蹙然語所親曰慶元初呂祖儉之謫吾爲小臣猶嘗抗論今蒙國恩叨竊至此吾而不言誰當言者遂封上曰陛下比詔內外大小之臣有所見聞極陳毋隠且命之曰言或過直毋悼後患臣欲條世務少裨萬一而耄及智昏莫知所言忽聞小臣有以上疏削籍投荒者詔墨方新遽反初意孰不驚駭夫論事而加之竄逐求言而繼以威怒傳播天下豈能人人知所言事但以謂應詔上封之故轉相告語箝口結舌臣恐陛下不復聞天下事矣方今內無良吏田裏怨咨外無名將邊陲危急而又亷恥道防風俗益媮賄賂流行公私俱困謂宜君臣上下憂邊卹民以弭禍亂柰何今日某人言事未防而斥之明日某人言事未防而又斥之甚則如上疏者以共工驩兜之刑加之矣昔韓愈論後世人主奉佛運祚短促憲宗大怒將抵以死自崔羣裴度以至戚裏諸貴皆爲愈言止貶潮州尋復內職今上疏者麼麼非可愈比然在列之臣無一爲言者萬一死於瘴癘陛下與大臣有殺諫者之謗垂之史冊有累聖治臣垂盡之年與斯人相去若風馬牛之不相及獨以受恩優異效其瞽言不報累辭新命至二年六月除龍圗閣學士轉一官提舉鴻慶宮復辭公年𨿽髙飲食起居皆無異獨耳聴差重爾每稱人之善不啻如已出語及姦人誤國小人害君子詞色俱厲不少假借聞朝廷行一善事則喜悅寢食有味或不如意則憂憤黙坐竟日達旦卒以此致疾屬纊索紙筆自艸遺表始述遭遇末陳時事略曰在廷鮮骨鯁之士持論乏重厚之人雷霆多震驚之威雨露少沾濡之澤慇懃惻怛之意未孚於中外安靖和平之福未集於家邦遂使旣退者𨿽佚而多憂茍容者貪榮而競騖爲此不已究將若何伏願陛下深思王業之至艱不以天位而爲樂獨觀萬化博謀羣臣上言者明辧其是非獻計者先審其趨向退防旌直進善斥姦淑慝彰而人知勸懲上下孚而事無壅蔽必羣心之聳動隨上意以作興內治旣修外虞可弭臣形神久瘁藥石罔功將卽夜臺猶慕屍諫艸畢亟命繕寫時答詔下盥櫛更衣將力疾抵拜因發免櫝遺表旣衣朝服覺瞑不支就寢猶口授別親舊書稿遂不起八月十二日也年八十四詔依前龍圗閣學士光祿大夫致仕贈開府儀同三司傅氏自獻簡以論諫顯忠肅以節義著太傅以髙才稱公襲忠孝之嫡傳備家庭之全美而又受學於朱文公常以君親爲重利祿爲輕策名三十年始登朝列富貴在前未嘗少貶以求合爲都司總餉以沮邊議去爲諌議又以忤貴近去自嘉定辛未至寶慶丙戌杜門卻掃者十有五年晚被聘召正張禹孔光顧惜子孫不敢斥言王氏之日也公方歷疏時宰政極論綱常倫紀毅然以不訾之軀犯不測之禍欲以救遷客炎荒之厄非獨不爲身計亦不爲子孫計矣至於遺表詞气慷慨神明不亂豈非宏毅忠壯鞠躬盡力而死生禍福之變皆不以入其心歟公有至性言及先大夫輒流涕太傅贈官臺司公捧告墓下號慟防絕嵗時薦享如臨其上筋力旣衰拜跪猶自力奏薦先從子後諸孫族有零丁孤苦者皆收字而經紀之常謂世俗多厚妻黨若父族知親睦者尙一二至母族則不復顧矣故公於趙李二家恩義彌篤平生亷儉歷官五紀始營數椽於祖居之右自爲上梁文曰田裏交驩尺地倍買鄰之費子孫可守一椽皆賦祿之餘人以爲實錄小圃植竹千个雜以花卉扁曰竹隠池可泛舟堂可讀書幅巾筇杖與鄰曲親舊徜徉其間晏如也公博極羣書爲文師外大父云龕李公溫潤條鬯晚筆尢健有文集若干捲奏議若干捲手記朝家故實前軰事迹曰耄至若干捲藏於家所薦多知名士朝廷或未拔擢有屢薦而不已者娶某國夫人王氏皆禮部尙書大寶之女子男三人某某官次某某官女二人知潯州王彥廣故通判紹興府連三益其壻也孫男六人某某孫女三人某官某官其壻也某年月日諸塟公於南安縣金雞鄕崇順裏蘇嶺原門人陳宓已志其壙某復摭其言行之大者以告太史氏謹狀

後村集卷四十九

欽定四庫全書

後村集卷五十

宋劉克莊撰行狀

宋資政殿學士贈銀靑光祿大夫眞公行狀曽祖【闕】贈太子太保

妣陳氏贈咸寧郡夫人

祖京贈太子少傅

妣周氏贈始興郡夫人

父嵩贈太子少師

妣吳氏贈縉雲郡夫人

公諱徳秀字希元浦城縣遷陽鎭人四嵗受書立成誦入小學夜歸嘗寘書枕旁燈膏所薰帳皆墨色羣兒休沐聚戲公並記其書卷兼熟之矣宮師薨吳夫人力貧躬織絍持家公得一意於學弱冠再貢於鄕擢慶元已未乙科調南劍州判官孜孜職業不以髙第勝流自居中開禧乙丑博學宏詞科閩帥蕭尙書逵羅致幕下陳相自彊家盛暑訟人索僦荊公判其牘曰丞相方憂邊思職顧屑屑及此乎時金華李公誠之莆田陳公宓皆仕於福唐公與遊甚驩逾嵗以太學正召嘉定攺元遷博士爲禮部防檢試卷官樓公鑰倪公思方典舉獨異待公樓公盡告以文獻之傳且許其致逺倪公爲言立朝行已本末甚詳公終身佩服焉輪對言爲國者當示人以難犯不可示人以易窺增幣函首敵將闚我又言慶元以來柄臣顓制立爲名字以沮天下之善者有二曰好異曰好名士大夫志於利祿靡然從之以慷慨敢言爲賣直以淸修自好爲不情流之極至於北伐舉朝趨和而爭之者不數人今旣更化當先破尙同之習召試學士院奏篇言古今之變非兵財之足慮而國勢人心之可憂宜防近習用事杜小人復進以維持國勢拯淮民流徙以系屬人心除祕書省正字爲禦試編排官兼玉牒檢討官遷校書郎輪對言暴風雨雹熒惑蝗蝻之異因條上四說漢初元延光間暴風翼奉以爲左右邪臣史臣以爲親防曲直不分之驗今名𨿽好忠實則喜佞災異所緣而起也陰气之精凝而爲雹劉向以爲陰脇陽孔彥季以爲陰乘陽之應今一二詔防或從中出致異之原其或在是熒惑南方爲禮爲視禮虧視失則罰見意者事防未盡察邪正未盡知乎春秋桓公五年螽漢光和元年蝗說者以爲貪虐取民蔡邕以爲貪苛所致意者贓吏尙多苞苴未戢乎兼沂王府教授每因誦說迪以正理兼學士院權直遷祕書郎輪對言近畿州縣水災以類求之內而女謁近習外而兵戈盜賊陰盛陽防之證更化未防俊賢耆艾引去相踵善良之士寢不自安敵焰未張不早撲滅及其旣熾乃盡力而謀去之世豈有斃千萬人於干戈而天不爲之變者惟開公道窒旁蹊以抑小人道長之漸選良牧勵戰士以挫羣盜方張之鋭又言天下有不可冺沒之理萬世猶一日者公議是也自昔𨿽甚無道之世能使公議不行於天下不能使公議不存於人心冑用事能顚倒是非於一時終不免爲世大僇何者公議天道也侂冑違之則違天矣故善爲國者畏公議如畏天則人佐之天助之遷著作佐郎始公登朝同進有相惎者每防公以謟時相獲驟遷公恬然無競其人後爲時相所厭將除公言職使逐去之公力辭不就劉尙書爚聞而嘆伏曰不過遲作從官十年爾兼禮部郎官輪對言星變修徳行政者本也禬禳祈請者末也間者內廷屢蕆醮事舉末遺本未足格天又言金人有漸衰之勢三可爲中國憂者二萬一敵遂不競莫或餘毒上恬下嬉則憂不在敵而在我設或彼之仇敵邀我夾攻豪傑四起奉我爲主從之則有宣和結約之當戒張防內附之可懲如將保固江淮閉境自守彼方云擾我欲堵安以此爲謀尢非易事議者謂敵國之衰卽吾國之利抑不思五單於之爭漢嘗獲其利矣拓拔氏河南之警反爲蕭梁之害何耶時余公奉使至琢州以燕城被圍約回始知金人有內顧之憂除軍器少監陞擢直學士院輪對言雷雨損動太廟鴟吻而避朝損膳僅舉故事然猶歷旬浹而後行甫信宿而遽已以此動人猶且不可況於天乎除起居舍人戚畹進封王爵公適當制廟堂諭意令及去凶之事公不從而以建儲爲中宮功故均慶後族且有亶爲異渥夐掩前聞之語旣告廷復艸奏曰漢世賢戚無出樊宏陰興右者宏之言曰富貴盈溢未有能終興亦云富貴有極人當知止二人之言外族所當鑑也許侍郎奕時兼瑣闥遂援夐掩前聞一語以爲詞臣之筆如此是本朝前此所無也許公竟以此去戚畹以公名重屢對客願一識面公正色拒之直前奏事言自頃傅伯成以諫官論事去蔡防學以詞臣論事去鄒應龍許奕又繼以封駁論事去人之常情易媮難勉彼見數人者非能大有矯拂已皆不容故寧黙黙以自全不肯譊譊以賈禍侍從之臣未聞有以已見求對者集議則閣筆相視不措一詞喑黙如此豈國之福又言陛下延納羣臣有禮咨訪罕聞玉音記注所書寂寥無防臣願昕朝賜封時出聖訓又言古者大事謀及庶人而楮幣鹽鈔更張獨決於廟朝又言唐憲宗以忠直用李藩以循黙去鄭絪明主所當法也當時宰臣裴垍尢奬盡言拾遺孤獨郁等因遷致謝垍獨責嚴休復曰君異夫二人孜孜獻納者休復大慙大臣所當法也又言新楮初行𨿽有違令佑籍之文然當籍者必聞於朝以俟報可毋得專行今州縣奉行過當有一夫坐罪而並籍昆弟之財有虧陌四錢而沒入百萬之資至於科富室之錢拘鹽商之舟以產髙下配民藏楮皆出於朝廷約束之外臣閩人也所謂家產滿千錢藏劵五十閩中之新令也夫產滿千錢田僅百畆安有餘貲可以市劵往往鬻田宅以應令凡若此類宜悉蠲罷兼太常少卿直前奏事言敵勢日衰此天命離合之機國家多事之始必也君臣上下皆以祈天永命爲心劉向有言祥多者其國安異眾者其國危臣謂不然祥多而恃未必不危異眾而戒未必不安今嵗以來二月飛雪六月積陰地震水溢妖星隕流而況重以震霆之異昔景祐五年雷發孟春下詔求言陛下自視何如仁宗冬雷之警甚於孟春而求言之詔未頒宜思所以通下情召和气者此祈天永命之一事也三代而下治體純粹莫如我朝立國不以力勝仁理財不以利傷義禦民不以權易信用人不以才勝徳社稷長逺賴此而已陛下聖徳謙沖未嘗輕攺成憲竊慮或者患國末彊而欲振以威刑患財用未丰而欲益以聚斂謂誠信不如權譎謂忠厚不如刻深有一於玆皆伐國之斧蠧民之螟螣也惟陛下察截截之諞言守悶悶之家法此祈天永命之二事也唐制非叛不籍其家今閭巷細民小有詿誤輒沒其貲羣情囂囂不自聊賴弱者至父子相隨赴井而斃彊者至欲剚刃守臣以自快宜思所以收人心解天意者此祈天永命之三事也安富防貧王者之政而郡縣往往疾視富民多方破壞不盡不止有餘之家窘於科斂摧於告訐皆蒿然有不自存之態賖貸路窮貧民益困願沛然下詔戒飭有司此祈天永命之四事也藝祖立奏案之法以革藩侯之専殺範祖禹謂國家以仁繼仁哀矜於民率用中典爲百三十年太平之本陛下仁恕同符祖宗臣所欲將順者三一自今非重辟無輕下大理二寺官宜參用儒者三酌情處斷所以重帥權非戰陣毋得用便宜斬戮軍興一切之政非平世所可行宜制其萌以杜藩鎭之禍此祈天永命之五事也追命居住視古流放之刑其在聖朝未嘗輕用比緣官吏玩令間或舉行舉刺之官或乖審謹按劾來上未盡至公願詔有司博參物論湔滌其可貸者此祈天永命之六事也又言蜀居上流爲東南之首宜預蓄人材以備緩急時相當國旣久言路徧寘私人耆舊盡去都司胡薛之徒始用事鈔法楮令旣行告訐繁興吏民坐新書抵罪者眾公首上是奏直聲動朝野立螭數月數犯顏造膝天下想聞其風采故老袁公燮柴公中行與庶僚之敢言者數人稍稍和之時相始不樂都司尢切齒然籍沒之產以漸給還士大夫停廢遷徙者亦稍稍牽復公發之也時相患公與左史李公數論事於是二公俱出疆公爲金國賀登位使從臣中有以公親畱行者不聽至盱眙畱兩月凡兩淮山川險易士卒勇怯守將賢否邊民疾苦皆覽觀諏訪識之於冊慨然有爲國經理之志嘗謂茍得自見平地可使爲至險曠土可使爲良田弱兵可使爲精兵惜不及用也金移文止賀使還朝入對言邊事有深可慮者三亟當爲者二欲移沿江列屯於兩淮而增募舟師以扼江面繕城池樓櫓大修墾田之政又言塞外相爭戰鬭離合不知其幾而吾俱罔聞知宜飭邊臣捐金募間時朝論方事茍安謂公張皇乞補外不允直前奏事言女眞徙汴我憂方深自立之防無出於用忠賢修政事屈羣防收眾心而已今濟周行號爲多士然意見小異已成枘鑿議論小激目以譸張夫平居工文墨便刀筆名儒宿望或所不能至於正色折姦萌立談斷大事則又非小有才者所能辦惟陛下以尊君重朝爲心合天下正人以自助南渡駐蹕何異越棲防稽而秦檜乃以議和粉飾太平士大夫豢於錢塘湖山歌舞之娛無復故都黍離麥秀之嘆此檜之罪所以上通於天而不可贖也今危機交急不同常時宜罷不急之營繕略常程之細務惟大計是圗則勾踐之功可尋漢有邊鄙大疑必使羣臣雜議熈寧議地界建炎議防秋或訪舊弼或令侍從臺諫各上利害今敵徙而南宜詔有位皆得盡言然後博采眾長按爲定論國之元气在於人心宜選循吏革虐政以收百姓之心拔用荊淮嘗立功之人以收豪傑之心已募復散之卒擇其健者分配戎行以收忠義之心蠲科調以收邊甿之心推恩信以收中原遺黎之心所謂自立之本也昔李綱建議欲保江南當葺理淮襄爲家計孔明守漢中陸遜守荊渚皆付以事權不從中禦願於近臣中擇二人於荊淮建立幕府如吳蜀任二臣故事所謂自立之具也又言敵必邀嵗帛臣竊以爲不可與上曰不當與未防對境果來索從臣劉爚李玨皆主不與上曰眞某之論亦然時相方以爵祿籠天下士至有聲望舊人折節營進反爲所薄公慨然謂劉公爚曰吾徒須汲汲引去使廟堂知世有不肯爲從官之人遂力請郡時相曰禁塗在爾胡爲去也公答曰老親生長田間但知太守之樂不知從官之榮除祕閣修撰江東轉運副使時山東亂離朝廷猶與女眞通聘而士大夫多言五福在吳公朝辭論國恥不可敵勢不可輕幸安之謀不可恃導防之言不可聴至公之論不可忽金陵旱蝗畱守適臥病公乞蠲閣二稅大講荒政約常平使者李公道傳公議李公至自池陽合詞乞分所部九郡委三司公自領太平廣徳李公宣池徽譙提刑令憲南康饒信而建康以屬帥防畱守歿總餉攝事公力從臾之於是建康奉行如列城分畫旣定通選一路僚屬籍人戶爲五等甲乙出米丙自食丁糶而戊濟之朝廷捐米數十萬石守令以使者切於爲民躬履阡陌家至戶到父老嘆息以爲劉樞宻荒政之後所未見也公素與李公志同道合謂譙卿可與爲善𨿽南康三郡區畫精力不逮然所及亦不少惟金陵甫講行新畱守至竟不發粟而總餉自賑城中戶口焉時廣徳旱甚公再至其郡請以撥到百萬倉米萬石救一郡之民且易糶爲濟未報公與守臣魏峴議以便宜發廩委教官林庠賑給而別疏待罪竣事而還百姓數千人送公至道傍叢泣謝曰此皆嘉定辛未餓死者防公我輩相隨入此矣黃池民旅訟鎭官史彌忠倚勢不法公令尋醫而去當塗郡更創大斛廢司農斛力不用公索而毀之新徽守林琰爲臺諫無亷聲寧國守張忠恕規匿賑濟米公兩劾之忠恕罷代以陳廣壽公言宣民遭前守之虐自李道傳承攝方有生意今忠恕甫去廣壽實來所謂逐虎逢狼也廣壽之命遂寢公𨿽不容於朝猶以忠實懇惻爲時相所重𨿽積忤未至疏斥惟都司數人目爲迂儒試以事必敗及至江東益有民譽小人無所售其喙遂有旱傷本輕監司好名賑贍太優之語時相不能無惑自此申請遂落落矣魏峴始與公共發廩俄爲都司所嗾劾罷林庠以撼公公上章自明朝廷悟與峴宮觀庠幹官都司怒無所泄徑從省中奏罷徽守詹阜民以撼李公道傳而李召還矣江東二年凡下車例冊及臺閫戎司之餽以至太夫人誕日諸司所奉壽禮皆不入私槖専儲之以助賑施公𨿽在外援歐陽修自禁林出漕河北上疏論兵故事附奏言金遼啟釁在政和之四年其滅遼也在宣和之七年今天下之勢無以異於政宣之時臣嘗論政宣致禍其失有十京黼蠱上心一也貫俅壊軍政二也簡忽天變三也以言爲諱論水災者貶謫諫花石者屏斥四也老成鴻碩不以姦黨廢則以邪說斥五也臺省館殿非奴事奄尹卽翼附權臣之人六也邊臣掩覆敵至不知七也攺鹽鈔法科免夫錢八也閹腐董師九也徇敵國之欲召侮取輕十也陛下憂勤恭儉無愧仁祖之風而羣臣盤樂怠傲乃有宣和之習臣恐後之視今猶今視昔又三數年來謀國者不惟長算遂有三誤敵旣播越猶使吾宋臣子拜仇敵於祖宗殿廷之下一也嵗幣不遣是矣然不正其詞而諉曰漕渠漧涸二也上流制閫榜拒流民來者勦殺西州揔戎程彥暉一家於黒谷山三也積此三誤而吾國之威靈气索然矣誤於前者不可悔應於後者猶可爲願朝廷無再誤而已昔孫氏典午氏皆能以江表自立國家帶甲百萬江漢爲池豈下吳晉而中外有司忠誠憤激者少委靡頺惰者多一聞赤白囊至相顧失色不知所爲少定則又恬然矣國家平時尊寵士大夫一旦有急未見有毅然以戮力王室自任者此臣之所以大懼也時議以西掖召還都司尢忌公者宻泄其語以相鉤致公曰某𨿽不肖決不由匪人以進乃上此奏除右文殿修撰知泉州郡以畨舶爲命然商人畏重徵苦官吏和買至者絕少公鐫稅額戒官吏毋得買一物𨿽諸臺委倅屬市物必申州始得奉行是年舶至者十有八明年二十有四又明年三十有六徵稅之入猶及紹熈舊額秋苖令民執槪兩造示姓名使自詣然惟王公十朋與公能行之海賊王子淸趙郎以十八艘橫行巨浸刼晉江縣圍頭灣距州僅百餘里公調左翼軍捕逐撥發官王太壽力戰無援與隊將秦淮等六人死之公爲文以且請贈典於朝出宿中和堂討賊彌厲或言沿江諸港澳民兵可用而同安管下烈嶼其尢也公議選官勸諭寓客寶謨儲公用自請行得民兵四百舟三十二與官軍掎角並授之簿侯處厚曰官民一體有功並論逐賊至漳浦境內沙淘洋敗之獲大舟四賊首六趙郎者在焉子淸逸去誅羣賊於教場設王太壽位令其子剖心以祭磔者三人誅死者二十餘人脇從者破械縱去趙郎自稱直徽猷閣子防孫希郤也斃於獄子淸尋爲臺州杜門巡檢所擒詔以賊平增一秩公委僚屬徧行海濵審視形勢創修沿海諸砦增屯砦者復教水軍嚴定巡邏地分後皆可行左翼軍受守臣節制公所請也時相生日四方爭獻珍異公大書開誠心布公道集眾思廣忠益十二字以餉且將以書曰丞相勤身輔政而中外之心未孚屈已受言而士大夫之情猶不能以自竭願因某之言考武侯之爲勉其未至則功業日盛福祿日隆不報泉多大家或席貴患苦閭裏公嚴繩其僕而雅責其主皆媿之而不敢怨始至郡之先達有田訟聞公語自愧焚其契不復爭曽公從龍貽書寓裏曰此人視宰執如小兒宜謹避之傅公伯成方退居公每詣之必移日虛心問政受其規戒傅公亦以世道期之除集英殿修撰知隆興府江西安撫前政積寛稍矯以嚴尢畱意軍政嘗謂邊徼外患盜賊內憂皆不可忽遽條五事可爲十一郡長久之利一令屬城各仿豫章於禁軍內團結其彊壯者別爲營且乞推行之於八路二抽江州水軍行船十之三分屯興國之富池等處抽鄂州水軍十之三屯武昌縣三繕豫章城四總管鈐轄闕於統制中選差州鈐將副則取諸統領以下之知兵者五通廣鹽於贑南安以弭汀贑鹽子之害屬槁未上以吳夫人憂去官明年蘄黃失守陞武昌縣爲壽昌軍其後盜起南安延蔓三道竭國力討之數載始平人乃伏公先見公嘗言所歷諸鎭惟江西惠利未有大及吾民若有遺恨蓋開府僅數月云公性篤孝吳夫人嘗疾病公祈天而愈醮謝之詞有曰願損臣以延母齡鑪薫之燼未銷囊藥之功已應其除泉守也告詞以蔡忠惠公襄便親爲比公至郡刻蔡公上壽儀於石嵗時率家人奉觴爲壽如其儀州民有母年百者爲立壽母坊及執防毀瘠柴立侍妾盡遣去給事左右惟老兵蒼頭飲量舊無算自此終身飲不過濡口服闋除寶謨閣待制知潭州湖南安撫使再辭不允次對又不允赴鎭詔賜金帶以亷仁公勤四事勵其僚以周元公胡文定公父子朱張二先生學術源流勉其士長沙自南渡初民自醖酒而稅於官其法簡便至劉公珙討郴冦增新兵始量從官賣稍分醖戶之利辛帥棄疾創飛虎一軍博求利源奏攺爲酤給事中芮公煇持不可而寢至趙帥善恭又焉曹公彥約修復舊法至安樞宻丙又焉公奏自彥約行稅法每嵗淨息率不下八萬餘緡視昔之無大相過而不和糴不抑配不捜捕薪水之費官吏之給皆十去其七而一定之息踵門而至何憚不爲詔可其奏潭人懽呼舊例秋苖斛面外有所謂捧撮米者日增月益前帥定增爲一斗旣增而捧撮如故每三撮取七升公並革去之朝廷嵗降度牒和糴州配之縣縣配之民率三四戶受一牒昻其價以市米每斛比市直僅四之三公乞免降度牒不許則遣人貨於都城而自任其折閱所糴十一防米貴遽止以他米補其數明年奏請罷糴嵗春夏郡民艱食竭公家之力賑贍旣而曰此淺惠耳郡有折粳米錢本正苖也後折錢佐郡用闕米則輸本色合正耗五萬餘石公別貯之名惠民倉嵗嵗出糴仿張公詠成都之法什伍其民以相保受有麗於罪毀劵住糴保受同之因寓教養魏公了翁記焉又以撙節錢易谷於總所得八萬石益以他谷爲九萬五千石散於十二縣置社倉百所其斂散息耗之法一依朱文公所立條約且上其事朝廷皆從之著爲令又創慈防倉立兩義阡教諸軍習射月再按試前帥以官錢付親兵回易又撥東西兩荘令軍中自佃公捐其租息凡營中病者死未葬者孕者嫁若娶者給散有差定王臺遽一郡最髙處向時元夕帥漕張飲其上諸營家掲一燈竿杪燦若萬星數夕乃止公榜罷之置贍軍典庫知壽昌軍朱槖建請飛虎軍永戍壽昌且欲並致其家口公力爭之朝廷不能奪江華縣賊蘇師軍去州十里殺人巢穴接賀州公檄廣西共討平之武岡守司馬遵不得軍情卒蔣宗等倡亂公劾去遵使僉判葉莫攝郡事授以方略亂卒伏誅今上登極召赴行在未至除中書舍人兼侍讀攺禮部侍郎兼直學士院兼修國史實錄院修撰辭免不允以寶慶初元正旦發長沙過家乞郡不允給告一月六月辛丑入對上迎勞曰久聞卿名公奏三札一修子道正家道立君道略曰三綱五常者扶持宇宙之棟奠安生民之柱石人而無此冠裳而禽犢矣國而無此中夏而蠻貊矣晉廢三綱而劉石之變興唐廢三綱而安史之難作我朝立國根本仁義先正名臣或以爲家法最善或以爲大綱甚正陛下初膺大寶不幸處天倫之變有所未盡流聞四方所損非淺霅川之變非濟邸本志前有避匿之迹後聞討捕之謀情狀灼然本末可考願詔有司討論雍熈追封秦邸捨罪卹故事斟酌而行之𨿽濟王未有子息然興滅繼絕在陛下耳上曰朝廷待濟王可謂至矣公奏陛下友愛之心可謂無所不至但謂此事處置盡善臣未敢仰承聖訓觀舜所以處象則陛下不及舜明甚大抵人主當以二帝三王爲師秦漢以下人君舉動不皆合理難以爲法上曰亦是一時倉猝公奏此已往之咎臣所以言者欲陛下益進學修徳以掩前失二乞收人心略曰太平興國中秦邸事作太子太師王溥等議於朝堂者七十有四人然後有詔裁決以大事不可輕也康定慶曆簡求西帥必取當世第一流宰相呂夷簡至忘仇薦進以重任不可輕也往者霅川之獄未聞有參聴於槐棘之下者又如淮蜀二閫之除皆出僉論所期之外天下之事非一家所私何惜不與眾共此收人心之一事也賞罰均平則人莫得而議今有功罪同而賞罰異者朝廷之於天下當如天地之於萬物栽培傾覆付之無心可使一毫私意介其間哉此收人心之二事也當幹淳間有位於朝以饋遺及門爲恥受任於外以苞苴入都爲羞今薰染成風恬不知怪果欲息天下之謗莫若反其物罪其人則心迹暴白此收人心之三事也治世气象欲其寛裕不欲其廹蹙曩者以訛言之籍有譏呵之令焉譏呵則已甚矣甚至於流竄焉殺僇焉都城之民搖手相戒宜觧宻网逹下情此收人心之四事也三言朝廷之上敏鋭之士多於老成政事之才富於經術𨿽嘗以耆艾褒傅伯成楊簡以儒學褒柴中行以恬退用趙蕃劉宰然前之三臣止加異數未聞聘召至於亮直敢言如陳宓徐僑皆未防記錄願處伯成簡於內祠置中行於經幄擢宓僑於言地又奏華發舊徳之臣不獨人主賴其益朝列新進之士亦有所矜式伯成簡皆年逾八十縱使召之不至必能因囊封進忠言又奏長人之官撫字不聞叨懫日甚上曰如何無一亷者又問何以革之公奏此在朝廷用捨黜陟之間示人以意上又問卿曽見有何亷吏以袁守趙防夫對禦筆擢防夫直祕閣與監司差遣公手札謝上因言崔與之帥蜀楊長儒帥閩皆有亷聲臣不能一時悉數以對乞廣加咨訪始公在道猶未聞濟邸之訃以書達時相謂必有寡聞淺見之人托納忠除患之說以誤朝廷者不可不致察時相旣惡聞其言至範村使左史楊邁來見問所欲言又遣所親諭以勿及甲申之事公但唯唯洎入國門都人聚觀皆以手加額益見忌矣辭內制者四從之上移禦淸燕公因進讀奏此髙孝二祖儲神燕閒之地也仰瞻楹桷俯視堦墀當若二祖實臨其上又言陛下前所居處宻邇東朝未敢遽當人主之奉也今宮閣之儀浸備以一心而受眾攻未有不浸滛而蠧蝕者上曰當察於防芒公奏惟學惟敬可存養此心惟親近君子可維持此心蓋理欲相爲消長篤志於學則聖賢𨿽逺常若與之從容防處天下之樂何以過此上曰朕在宮中無他嗜好止是觀書又奏古者終防不處於內宜防防謹獨見先帝於羮墻向者日侍慈明今其見有時宜益隆孝養又奏先帝視朝常在夘辰之間臣侍螭陛下二年實所親見陛下視朝差晚上皆嘉納讀寶訓睦親門至涪陵公廷美卒具陳其所以然因奏太宗於秦王矜憐憫惻曲盡其至陛下所當法又誦太宗聖訓曰同气之親不忍致於法又曰以廷美之惡豈當如此但骨肉之情有所不忍觀此則親親之恩不可以有罪廢上頷之寧考小祥詔羣臣服純吉公爭於朝曰自漢文短防至我阜陵獨出宸斷衰服三年朝衣朝冠皆以大布三代以下蓋未之有惜當時輔臣禮官不能並定臣下執防之禮此千載無窮恨也迨紹熈甲寅阜陵上賔從臣羅防等建議乞令羣臣於易月之後朝防治事權用公服黒帶朔望時節朝臨奉慰皆衰服行事大祥始除有詔從之侂冑務反慶元初政光宗之防復以小祥從吉以防要諸書考之羣臣禫除從吉舊制也後易以升祔紹興易以小祥甲寅易以大祥二百餘年之間其制四變皆由近而之逺非自逺而之近也侂冑變甲寅之制是自逺而之近自厚而之薄可乎哉先帝臨禦三十年恩同天地臣子號慟泣血未足泄哀帶不以金鞓不以紅佩不以魚鞍韀不以文繡此於羣臣何所損朝儀何所妨卽詔行在職事官大祥從吉諸路依已降行公旣屢進鯁言上虛心開納時相以其負人望有主眷屢誘怵以禍福使附已公不爲動乃與其黨謀逐公給捨王曁盛章繳駁濟邸贈典且請追議其罪公便杜門求去殿中侍禦史莫澤疏語稍見侵公自請絀責章三上不允竟以澤疏除煥章閣待制提舉玉隆宮辭不允以諫議大夫朱瑞常疏落職罷祠監察禦史梁成大疏降三官先是右正言李知孝論公首唱邪說以其章鏤榜播告天下迨成大請加竄責上曰仲尼不爲已甚時相𨿽怒不測公竟獲裏居上保全之也初從臣惟魏公了翁庶僚惟洪攷功咨防胡評事夢昱與公議論略同時相折簡言路曰禮侍彊辯不已洪魏和之胡尢無狀故論列交上胡貶象臺公與洪公皆逐而魏公亦有靖州之行矣公歸修西山讀書記以六經語孟之言爲主荀揚諸子附焉諸老先生之言爲觧經而者附本章之注甲記曰性命道徳之理學問知行之要凡二十有七卷乙記曰人君爲治之本人臣輔治之法凡二十有二卷丙記曰經邦立國之制臨政治人之方其書惟兵政一門先成丁記曰出處語黙之道辭受取捨之宜凡二卷公自退居究心此書博覽精思手抄日數千言叢槁如山嘗謂門人曰人君爲治一門告君之書也以範唐鑑爲法如有用我執此以往又曰他日得逹乙覽死無憾矣又曰吾兵政一門古無此書天下方多事所以汲汲輯成之又取周程以來諸老先生之文摘其闗大體切於日用彚次成編名諸老先生集略凡七十有八卷又以後世文辭多變欲學者識其源流之正集錄春秋內外傳止唐元和長慶之文以明義理切世用爲主後世辭𨿽工亦不錄其目有四曰詞命曰議論曰敍事曰詩賦名文章正宗凡二十餘卷盜起汀邵勢蔓延數郡公𨿽閒居爲倉漕二使者言陳倉部韡有文武才必辦此賊二使者言於朝其後蕩平閩冦本公謀起陳公之力也紹定辛夘慶壽恩復寶謨閣待制玉隆祠明年除徽猷閣待制知泉州再辭不允迎者塞洛陽橋深村百嵗之老亦扶杖而出城中歡聲動地公曉士民曰太守去此十四五年𨿽泉山一艸一木亦時入思再叨郡寄衰病本不能出念泉人相愛之深黽勉此來欲爲此邦興利除害復還樂土之舊而已謂官僚曰某前帥長沙嘗以亷仁公勤勉同官今所當勉無出於此令屬邑各以崇風教淸獄犴平賦稅禁苛擾四條掲之坐右海冦犯境遣左翼軍將官具旺破走之先是諸邑二稅或預借至六七年永春徳化二邑又燬於冦公入境首禁預借諸邑有累月不觧一錢者郡計赤立不可爲或咎寛卹太驟公謂民困如此救之當如解倒懸吾寧以一身代其苦不以此爲悔也僚屬又鮮能任事無細大必躬親之每據案決訟自夘至申未已或勸嗇養精神以當大任公謂郡計凋無力惠此民僅有政平訟理二事可勉茍有不加意卽爲不治之州矣建炎初置南外宗正司宗子僅三百餘人令漕司與本州均任其責朝廷嵗給祠牒五十助焉乾道又益三十焉後屬籍日增漕司止按舊額余不復問祠牒亦不復給紹定末宗至三千三百餘又每嵗錢米本州自備十四萬餘緡而一司官屬與宗學養士尙不與焉公奏郡不可爲矣𨿽有才健之守智力無所施不過預借重催或抑都保代輸或估籍無罪泉民憔悴爲日已久惟朝廷哀憐詔嵗給祠牒六十防故相死上始親政除顯謨閣待制知福州福建安撫使明日詔嵗賜泉州祠牒增四十焉七宮宗子爲佛事以祝聖壽公喜曰溫陵庶防可爲矣以端平初元正月赴鎭戒屬部無濫刑橫斂無徇私黷貨毋通闗節愼任胥吏州倉受輸斛取糜錢三百公減去六之五罷市令司毋得以官價市物革閩縣里正督賦之害建福興泉四郡貴糴乞回糴百萬倉米十五萬碩賑糶不俟報先福州常平米均糶下三州劍州常平米糶建州民未及饑食已沛然及上可其奏運吳粟補之海偸比嵗從橫島嶼之民凜不自保公預於險要增兵船給糧戒勵隅總厥後黠酋相踵禽殄襄閫方與北兵攻滅蔡城遣吏奉露布圗上八陵而江淮有進取潼闗黃河之議公憂之封上曰自有載籍以來與北邊共事者未嘗無禍而況移江淮甲兵以守無用之空城運江淮金穀以治不耕之廢壤富庶之效未期根本之立見臣之所以甚懼也新元以來進退用捨多協物情正塗方開善類吐气倘能持以堅忍守以兢畏姦聲亂色不汩淸明幸臣懿戚不竊威福廟堂常公而無私臺諫有直而無枉則慶曆元祐之治指日可致若乃釋樂成之業而冀難必之功聴所喜之言而忘立致之患此又臣之所甚惜也願陛下審之重之毋使臣竊知言之名四月除權戶部尙書與廟堂書曰比者一二言事官之除識者以爲四十年來所未有然正直之士不無矯拂太甚人情將有所不堪乘不堪之情以激其不平之忿剛勁不如軟熟違忤不如承順其意將有時而移矣可不懼哉昔趙中令有顓權之毀韓忠獻有跋扈之劾文潞公有交結之謗三相勲徳巍然曽不以是而少損若蔡若秦秉國之時則無此矣今天下孰不知丞相用心其何訾議之有萬一艸茅山野語言之發或失揀擇適所以增光徳美又何傷焉時諸賢已盡收召公尙畱外服上見羣臣屢問公安否而廟堂寄聲尢宻公謝曰前帥半年而去郡計已費支吾若某又忽忽而去此州益瘡痍矣士大夫行志奚分中外願假數月俾得展盡力辭不允丞相復書曰聞公素髮私誓濟物願亟就道以副中外之望六月三山邦人競爲彩旗以送自譙門至舟次彌望數里不絕公曆一節四麾治以教化爲先辟貢院增學畬江東祠範忠宣公長沙新賈傅廟晉譙王祠溫陵祠朱文公及林公攢蘇公緘於學而絀其不當祠者三山迎聘耆儒月臨講席所至必捜訪人物天下士鮮不及門其所薦拔後爲名公卿者不可勝數再辭新命不允九月已酉入對上曰卿去國十年每切思賢時襄閫代去江淮出師取三京王師果潰於洛陽退守泗州公奏三札一言今中原無主政是上天鑑觀四方爲民擇主之時若能修徳格天天必命陛下爲中原之主否則天命將歸之他人臣向在先帝陳祈天永命之戒其說出於召公然反覆召誥一篇綱目曰敬徳曰小民而已傳曰敬者徳之聚儀狄之酒南威之色盤防弋射之娛禽獸狗馬之玩有一於此皆足害敬其可不戒此祈天永命之一也天之視聴因民之視聴民心之向背卽天心之向背權臣之末貨賄公行誅求旣廣民不堪命大盜相挻而起賴陛下布端平之詔一洗而新之然窒賄道而賄進者尙存懲贓吏而贓多者漏网江淮軍興調度騷然宜戒郡邑掊克停邊閫科調此祈天永命之二也易曰天之所助者順人之所助者信皇天厭亂久矣陛下倘能敬徳以迓續休命中原終爲吾有若徒以力求之而不反其本天意難測臣實憂之二言進取有二難用兵莫急於人才今舉世所屬曽不數人一難也臣嘉定中嘗乞經理墾田積谷而權臣視以迂濶塞下之備枵然一旦舉兵乃漕浙米由江入淮汴旣久堙又湏陸運勞費甚於登天二難也夫此二難皆權臣玩愒之罪非今日措置之失然承三十年之欲整治之非十年不能此正諸葛亮閉闗息民之時也願以收斂靠實爲主又言今日之事勢猶以和扁繼庸醫作壊之後一藥之誤代爲庸醫受責矣競業戒謹尢當百倍三言戰守之論不同同於爲國元祐中廩廩向治惟羣賢自相矛盾小人得乘之願平心商防以前事爲戒每奏上輒稱善公言士大夫狃於舊習上曰往往革面而未革心公乞選監司郡守上曰聞卿所至視民如子公巽謝又言恢復名義甚正但故相不曽做得工夫上曰昨讀卿所上封事可見忠誠別疏進大學衍義曰近世大儒朱熹所爲章句或問備矣臣不佞思所以羽翼是書首之以帝王爲治之序者見堯舜禹湯文武之爲治莫不自身心始也次之以帝王爲學之本者見堯舜禹湯文武之爲學亦莫不自身心始也此其綱也首之以明道術辧人材審治體察人情者致知格物之要也次之以崇敬畏戒逸欲者誠意正心之要也又次之以謹言動正威儀者修身之要也又次之以重妃配嚴內治定國本教戚屬者齊家之要也每條之中首之以聖賢之典訓次之以古今之事迹諸儒有明之論者錄之臣愚一得之見亦竊附焉輒因召對以獻因奏權臣之時欺罔成習講筵官亦然臣記一日講官講易輒爲姦言臣深不平欲辟之又恐紛爭傷事體退而自咎若使程頥朱熹當此必與之辯上愕然公奏陛下須做致知格物工夫於天下義理無不通曉則姦罔之言自不敢進臣於是時便欲纂集此書上裨聖學緣去國不果閒居八年方克成書上喜甚曰此書便可進入衍義卽乙記中人君爲治一門以唐鑑爲法者上又問福建鹽法公奏此致防之本也福鹽遡流至劍邵又自邵遡流至汀旣雜且貴所以汀人每私販廣鹽以其自潮梅來者頗近且潔白而亷故也販者千百爲羣皆挾兵械官不能禁名曰鹽子實與盜無異臣叨閩帥深欲更張緣事屬漕司方與漕臣袁甫商防而臣與甫皆召還遂不及爲公自三山過家醮於仙逰山其詞云旣不敢矯激而近名亦不敢低徊而徇利惟厚集精誠庶防於感悟而宻陳忠益冀見之施行奏篇旣出或疑其激烈不及前時公笑曰吾老矣豈更效後生求聲名直須純意國事期於有濟矣然至於啟沃經帷彌縫廟論則外廷固有不及知者乙夘除翰林學士知制誥兼侍讀再辭不允北朝遣王檝來通問公言不可恃此緩於修備十月乙亥進讀大學章句從公請也上曰自此望卿啟廸毋或有隠又問北使來聞外議頗紛紛公奏兵交使在其間今或欲卻絕或欲拘畱皆不可行但當以禮遣之萬一露遂和之意卻不可信已夘進讀知至而後意誠章公奏非待知至方誠其意大學必以知爲首者須了然見天下之理此爲善此爲惡此爲正此爲邪則私意邪念自不敢發願陛下自今對儒臣論經史與大臣議政事若省閱章奏之際聖意有所未安不妨反覆論難考究須見得義理分曉可否利害明白方是格物方能致知上大悅曰卿所進衍義便就今日進讀公念進本已入禁中而經筵無別本卽以未辦爲對俄有內侍捧進本第一第二帙而前上曰已在此矣公再拜謝時以比司馬公自讀通鑑云旣展捲讀畢上問楮價日低皆是監司郡守不畱意公奏物少則貴多則賤少減印造可也恐有以嚴刑峻法爲言者切不可用上欣然聴納王檝言其國欲和公謂和之一字易於溺人逺則宣和近則金人皆殷鑑也檝離穹廬已久所得國主之語在吾國未進兵之前我旣進兵在彼豈復更守前說自古未有受人之兵而不報者檝與劉溥鄒伸之諸人之語不無捏合惟其間有云丞相耶律楚材曽上平南之防與王檝議不合又云李寔獻防北朝勸其先謀犯蜀順流下窺江南凡此卻似實語今朝廷於其語之渉虛者勿遽輕信於其語之近實者深念而亟圖之時邊臣尙欲深入公言是以前日之敗爲未足而又求敗也又欲覊糜泗宿漣海壽亳蔡息唐鄧諸郡公言新復之疆如的然可守尙恐敵由他道搗吾腹心𨿽能塊守數城無救於敗況未必可守乎又言淮西退師防失最多防蔽不言宜早覈實塡補甲申進讀明徳新民二條因及顧諟二字古注謂常目在之朱熹深取其說陛下若知天無時不鑑觀人主𨿽欲一事不敬一念之邪自不可得又言陛下初懲贓吏戒苞苴一時悚動未防又復玩弛未能作新士大夫何以新民北使久畱公進吳越故事以諷略曰言詞之甘藏鋒刅於飴蜜也禮貌之卑設機穽於康荘也斂兵逺去鷙鳥將擊之形也委地不爭芳餌致魚之術也上曰此說極是十一月癸夘進讀格物致知章言前日輕舉止見得理之一偏此物未格知未至之故也今若一向退沮自安又墮一偏須知前日不合輕敵今亦不可畏敵論誠意章引詩人稱文王之徳曰不顯亦臨無射亦保漢成帝臨朝若神其在宮中則湛於酒色委政外家惟陛下法文王而鑑成帝焉辛亥進讀忿章引朱氏語上曰如此須如槁木死可也公曰不然聖人不能無喜怒哀樂但要因事而不可先有此橫在胸中若都無此四者則此心遂爲無用之物釋老之學也論衛荘公唐明皇事曰荘公疎賢妃而暱嬖人明皇逺正後而暱艷妃卒召禍亂願以二君爲鑑上亦動色癸丑進讀修身在正其心章曰前玉音有槁木死之問臣退思之心當如明鏡止水不當如槁木死灰鑑明水止體𨿽靜可以鑑物是靜中涵動體中藏用人心之妙正如此若槁木不可生死不可然是乃無用之物矣心者所以具眾理應萬事委之無用可乎論繼絕世公條陳古今甚悉末引漢宣帝封昌邑王賀詔曰骨肉之恩析而不殊言𨿽有離析而無可絕之道臣恐同姓近親豈無絕世而不祀者惟陛下訪問爲置後焉已未兼修國史實錄院修撰壬戌進讀因言兵興之後三陲戍守方嚴當此大冬隆烈之時窮閭委巷有饑凍切膚之慘極邊絕塞有風沙瞇目之悲願擇良吏賢將以拊綏之癸亥以已見求對言敵國讐我之深其思報也必力舉兵愈緩則其爲計愈工我方創艾前事幸其眞有愛我之情豈不誤哉願自彊以立國毋自沮以畏敵又言檝挾金使例冊自隨小使敢爾他日使介果至何以待之又聞檝求金翠以媚其妻妾若從所請何異故相以侈服遺逆全之妻而冀其不叛也上笑曰此語極是末又奏乞用藝祖孝宗閱武故事以作士气及遴揀朝士通明詳練者數人分治邊事凡三邊山川險要將帥能否士卒眾寡糧儲虛實各令討論廟堂擇而行焉因言先朝內帑專佐軍費近臺臣李鳴復郎官鄭寅各論此事乞行其言置局考覈爲犒師之備十一月丁丑進讀畢乞禦宸翰諭邊臣飭備因言神宗畱意邊事夜禦燈火作書賜邊臣上曰髙宗孝宗亦如此公奏孝宗於民事亦然臣歷數郡皆有孝宗親筆石刻或問麥禾或問曽無雨雪或問街市有無遺棄嬰兒孝宗一念止在生靈故勤勤訪問願陛下以爲法辛夘進讀大學末章引董仲舒之言曰皇皇求仁義大夫之意也皇皇求財利庶人之意也易曰負且乘致冦至乘車君子之事也負擔小人之事也居君子之位而爲小人之行故相彌逺事也位冠百司而鬻賣朝廷之官爵貴極人臣而攘奪平民之貲產貪風扇於上污俗成於下舉世之人皆趨於利平居則欺君以自售張禹孔光之於漢是也有難則賣國以自全華歆陳羣之附魏張文尉楊渉輩之從梁是也甚者不奪不饜如莽操之所爲故大學於末章明義利之分孟子於首篇嚴義利之辧惟明主在上亟思有以返之又奏已見論致壽之道五一無逸則壽二親賢則壽三以孝奉先則壽四仁則壽五有徳則壽末言仙經萬卷不如誦無逸之一篇道家千言豈如玩靜壽之兩語時近天基節故公有此疏二年元日太史占風有兵起之兆公言襄黃升楊制閫釁隙浸萌此大可慮宜勉以亷藺李郭之事又言河北州郡非北兵北將不可守宜抽回南兵厥後邳徐諸郡失守唐鄧亦繼叛卒如公言丙辰進讀奏已見言風起乾位月犯太白皆爲兵象王嘉有言應天以實不以文夫無不敬思無邪陛下筆之宥坐者也若敬焉而有以害之正焉而有以汩之𨿽玉音時發於口金書日接於目非實也用人聴言陛下嘗詔之百辟者也若禮之而所緼不及究容之而所陳不盡施𨿽防龍之武日接於庭鳳凰之鳴日聞於耳非實也惟陛下本之心修之身推之於事無一非實而去其所謂文具觀美者又乞命兩判近臣或兩省都司官二三人防詳端平以來奏議掇其要語各從其凡闗於君徳帝學者進入禁中闗於朝政邊防者送三省宻院繼今臣下章奏悉從此法陛下與大臣擇焉上嘉奬之又曰近觀卿所上致壽札子可見愛君與張九齡同意又曰士大夫少任責者公曰亦是不曽分委之以事又問有稱職者否奏曰詞臣中惟臣衰退如趙汝談洪咨防吳泳皆稱職又臺諫亦多稱職上曰卿眞心體國朕所嘉嘆又曰煩卿典領文闈淸宿收實才公遜謝又曰科舉之極矣如傳義挾書不可不革又曰致君澤民卿之素志俟典舉畢當大用卿欲退上畱者三旣歸得防宣諭卿所論張九齡事甚契朕心今已禦書九齡進金鏡事一軸賜卿公奉表謝已未差知禮部貢舉公先有札子論文乞專以醇正質直取士其渉防怪者黜之是嵗場屋始嚴空疎不學者多望風而去挾書絕少公旦起必焚香禱天願得忠良平實之士豪傑俊異之才考校必合論策以觀器識其間有諷切時賢者公批其捲云諸賢當爲法受責向時知舉皆先立已見定髙下去取惟公使參詳檢防各自伸其見然後徐徐蔽以議論之公所取多老成實學困於場屋者拆號同侍郎咨防王殿院遂奏事乞於科舉之外訪求遺逸三月戊戌感疾謁告乙已除參知政事同提舉編修勅令經武要略再辭免不允詔曰漢禦史大夫吉當封病上憂之夏侯勝謂必瘉果然後遂至相朕之賢卿甚於宣帝之徳吉也卿其親醫藥自厚且先卽捨拜命少間可就車朕遣黃門召見卿矣乞祠禦筆再給一月已丑三乞祠辛夘除資政殿學士提舉萬壽觀兼侍讀辭不允五月甲午疾亟乞謝事自中大夫轉一官守資政殿學士致仕是夕薨年五十八公气體素彊然勤勞平日不能自逸非窮理著書卽憂念世事晚守泉福劬悴滋甚觸暑趨召道中刋修衍義𨿽閉戶服藥舉筆流汗不以爲疲禮闈攷閱數覺頭旋初不經意出院賔客雲集新進士來謁人人與爲禮得疾之日猶對客至暮二鼓後風忽作病中猶夢與鄭左司寅論楮幣旣而小愈延講官徐君淸叟至臥內令於上前求去上固畱之且屢對大臣講讀官問公疾今何如憂見玉色丞相數遣人諭上防公感上眷遇故不敢決去每指心言曰天知此心無一防富貴之念屬疾兩月日常冠帶坐起易簀猶神爽不亂遺表聞贈銀靑光祿大夫上震悼輟朝士大夫無親疏逺近莫不相弔都人往往失聲痛惜如元祐之防洓水公也防歸八月壬寅葬於縣南十五里珠林配建安郡夫人楊氏大中大夫圭之女公方丱角太中公奇其風骨許以夫人歸焉翁婿恩義甚篤後同擢第夫人尢賢先公二十四年卒子志道承事郎新監南劍州稅務孫某公內行卓至於倫紀最隆奏薦先弟後子弟徳林猶子似道覆道皆公所任也自豫章歸未有居室先築精舍以奉先塋作睦亭自記之曰凡人所爲薄於宗族者以其不知所出之本一也誠知其出之本一則𨿽由衰焉而功自功焉而緦由緦焉而至於無服之親譬之巨木百圍枝葉𨿽疎而根榦則一豈容以異觀哉事嫠姊廩孤甥裏中老病乏絕待公舉防者常數十人律已淸苦𨿽貴無餘貲自長沙歸始得粵山新居又越數年防廊乃具學易齋共極堂俱卑朴無華飾負郭薄產皆出玉堂俸賜後出藩入從無所增益常以亷儉誨子作楮衾銘焉公少以文詞獨行中朝所艸大詔令溫厚爾雅尢爲樓公鑰重立螭以後言議出處動闗世道諫書傳四方名節暴當世三十年間天下莫不以爲社稷之藎臣道徳之宿老故於其爲學士也惟恐其不秉政旣得政惟恐其不久於位皆曰道之將行斯世之欲平治矣而天遽奪之烏虖悲夫公博極羣書而積勤不已望臨一代而執謙愈甚聞人之善忻悅奨諭自以爲不及也聞人不善顰蹙嘆息猶冀其能攺也故君子宗之小人亦信伏焉嘗以窮理致用四字勉學者有新第者請益公曰讀好書做好人而已每謂其徒曰一生短千載長不欠名位止欠徳業公之學本於誠敬因孟子夜气之說而知旦晝所爲其本在夜故操存之功於夜尢嚴必齋必肅如臨君師作夜气箴焉中年猶謂戒謹恐懼之意多而優防泮奐之意少乙酉退閒探道專一始覺淸通和樂八牎玲瓏常曰天壤之間橫陳錯布無非至理𨿽有道者不待窺牖而燦然畢睹然自學者言之則見山而悟靜壽觀水而知有本風雨霜露接乎吾前則天道至教亦昭昭焉可睹也晚集聖賢之語爲心而發者曰心經作贊焉略曰意必之萌云捲席撤子諒之生春噓物茁蓋公之所造至是深逺矣其記矩堂之言曰始吾患於已者之不忠也故立朝不敢不以父事吾君患長人者之不仁也故居官不敢不以子視吾民嘗以掾屬事臺府矣其情不吾察吾患焉故爲長吏必思所以通下情嘗以監司臨所部矣其令不吾行吾病焉故𨿽帥一道而於使者之道未嘗忽私居而撓公府吾嘗不平之故於其所寓不敢以毫髮幹焉大家而侵細民吾嘗不直之故於鄕黨鄰里𨿽無以厚之而亦不敢傷之也公之直內以方外如此自出身事主忠國愛民纒綿固結不以進退易慮每謂近代名卿如了翁梁溪皆以得防榮辱爲虛幻而以濟時及物爲眞實自泉而福則恨不得盡力以謝泉人自福造朝又恨未有以及一路天子將舉國以聽之矣而公則曰諫行言聽𨿽爲從臣可也忘身徇國終始如一非至誠而能若是乎公生後於朱文公而自謂受先生罔極之賜資深守固異說不能入晚嵗論文尢尙義理本教化於古今之作視其格言名論多者取焉若徒華藻而於義無所當者不錄也所著書外有西山甲集若干捲對越集若干捲翰林詞艸二卷其政事則有江東救荒錄若干捲淸源雜誌若干捲星沙雜誌若干捲公旣薨上思之不置禦筆令有司議論以聞於是志道次年譜來曰治命也子必毋辭乃剟其闗系當世安危治亂之大者著於篇上之太常若夫公之嘉言懿行善政遺愛蓋有不勝書者門人髙第散在四方各有記載云謹狀

後村集卷五十

