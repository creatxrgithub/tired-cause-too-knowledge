

欽定四庫全書

集部五

續軒渠集目錄

別集類四【元】

卷一

五言古風上

卷二

五言古風下

卷三

七言古風

卷四

五言律詩

五言排律

卷五

七言律詩上

卷六

七言律詩下

卷七

五言絕句

六言絕句

七言絕句上

卷八

七言絕句下

卷九

詞調

卷十

雜著

【臣】等謹案續軒渠集十卷元洪希文撰卷末數頁則其父巖虎詩也巖虎詩名軒渠集故希文集以續名然軒渠集斷爛不存故摭其遺詩依伐檀集例載於末前有希文自序嘉靖癸巳其七世族孫紹興知府洪珠請山陰蔡宗兗刋定宗兗序稱其以山澤之臞出山澤之語譬諸夏鼎商鬲華采𨿽若不足而渾厚朴素之質使望之者知爲古器今觀其詩純沿宋格於元季華縟之風明代堂皇之體迥焉不同而淸遒激壯亦足落落獨行也巖虎字徳章號吾圃莆田人宋末嘗爲敎諭希文字汝質號去華亦嘗官訓云乾隆四十二年八月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

續軒渠集原序

續軒渠集者洪西淙公祖遺之詩稿也一日出其稿以示宗兗且曰是祖父子俱以詩鳴父詩曰軒渠集子詩曰續軒渠集父集蠧爛不存子集楮墨僅具子孫防意謂梓傳庶幾可久惟君子公心酌之予未視其集無以應也旣繙閱數日廼復於西淙曰是儒博學而志於道者其發之聲詩所謂以山澤之臒而出山澤之語也譬諸夏彛商鬲華采𨿽若不足而渾厚朴素之質使望之者知爲古器而自冺其雕巧之心也盍梓之以訓厥宅裏西淙曰惜父集之無傳也予曰父子一至祖孫一徳子有文則可以知其父孫有謨則可以識其祖嘗聞軒者開也渠者大也胸次悅豫之義東漢薊子訓之方言也故父子相賢一家之軒渠矣祖孫相賢奕世之軒渠矣謂軒渠之義見於詩章則可謂詩集盡夫軒渠之義則不可也天地聖賢之心不能盡載方防而父子軒渠之志公何獨得於意外乎西淙莞爾而不言續集詩五百餘首今抹去一百三十五首梓行四百三十五首類分爲十卷外附刻一卷作軒渠集者名巖虎字徳章號吾圃續軒渠者名希文字汝質號去華山人俱宋末元時莆田人西淙名珠字玉方二儒之七世族孫也今爲紹興郡牧嘉靖十一年嵗在壬辰秋七月吉山陰蔡宗兗序

續軒渠之作始於天歷戊辰館於遊洋壽峯方氏也方氏子淑年未志學予以講習餘力覃思於詩嵗頃得律詩及絕詩古詩長短句五百首方氏子集以示予予目閱舊稿時有佳處亦不可盡謂村舎學堂中語也因追念先君子晚嵗試校防洋琴書日永燈火夜闌翁季談及此事翁有軒渠卷帙行於世視予斯作往往竊肖之然未免有具體而防之嫌兒子琦執筆侍而言曰請名以軒渠續集可乎予曰汝大父之學我弗敢言今汝之請似也然續之義談何易易昔太史公執其子之手泣而言曰予先周室太史也至於予而中衰廢聖徳而不載滅賢士而不述汝復爲太史則續吾祖矣厥後史遷卒繼其志成其業以永其傳必如是然後可以言續談何易易吁今予玆編使具眼者見將有貂不足之誚又安敢學漢延壽先賦靈光耶筆以授之且以志吾過云洪希文序

欽定四庫全書

續軒渠集卷一

元洪希文撰

五言古風上

休假與童冠散防林麓

十日得一假暫輟琴書遊童冠各休沐用憩林塘幽林塘窮勝處宻防波光浮緬懷風雩防志若防與求悠然千載下天地眞同流顧惟靑衿子豈敢追前修賢聖固有分情性理則侔幸乘一日澤散此九日愁前哲有格言𨿽休亦勿休【張安世傳休沐未甞出休沐漢制也言惟得休沐假而後相聚也孔子曰百日之蠟一日之澤非爾所知也注云蠟之祭勞農以休息之言民勤稼穡有百日之勞今一日飲酒燕樂君之澤】

鄭獻可爲道士丘性道求詩往遊洋作修眞道室書以贈之

祈年旣有觀望仙亦有宮吾行自卻曲俯仰將曷從【祈年觀秦穆公所造望仙宮漢武帝所造莊子人間世迷陽迷陽無傷吾行吾行郤曲無傷吾足注卻空也曲從順也虛空其心隨順物性】遊洋古勝境山水嵩華同近聞巢山者云是浮丘公一段香火緣素心郁衝衝方陳兩髙士夙有向道風朗誦蕊笈文逺落茅竹叢五城十二樓已卜縹緲中稽山讀書處澗谷遺舊蹤一去三十年止水迷西東尙畱半石髓欲往夢不通玆會儻可期願言從赤松【劉向列仙傳王子喬周靈王太子也道士浮丘公接上嵩山三十餘年復來於山相告別曰告我家人七月七日待我於緱山上果乘白鶴駐山頂舉手招謝世人而去仙傳昆侖圃閬苑有玉樓十二元室九層左瑤池右翠水環以弱水九重非飈車羽輪不可到漢書黃帝爲五城十二樓以候仙人李白詩天上白玉京十二樓五城仙人撫我頂結髮授長生嵇康遇王烈共入山烈曽得石髓如飴自服其半余半與康凝而爲石烈嘆曰叔夜志趣非常而不遇命也列仙傳赤松子神農時雨師服冰玉教神農入火自燒至昆侖山堂止西王母石室隨風雨上下炎帝少女追之亦仙去張良願棄人間事從赤松子逰】

琴枕

至音何寥寥古道行古心枯槁斵爲枕用枕體乃琴虛中具徽軫簧舌韶濩音操之當薫風不僭雅以南【詩鼓鐘以雅以南以籥不僭注雅二雅也南二南也僭亂也言三者皆不相亂也】吾聞古巢父遺瓢掛空林有形卽有累湛若止水沈所以魯東家曲肱意彌深【論衡曰魯人不識孔子聖人乃曰彼東家丘者吾知之矣】

毒魚吟

澤梁古有禁數罟不得施不足尙不食況乃艸防之【徵蜀聨句聖靈閔頑嚚燾養均艸防注艸毒殺艸也】文王行直鉤周綱全盛時湯网去三面殷道猶未衰詭遇今若此吾焉能不悲

閏八月郡庠小集呈髙一初廣文並會間諸老

今年中秋月不見白玉盤天公莫省事畱待閏月看邂逅至此夕萬里云漫漫孀娥爲誰怨不肯素鸞樽酒興不盡聊借今日歡庭前桂花開更覺酒量寛隨遇皆可樂何必逰廣寒相從君子堂餘慶由衣冠當時金穀園徒起長恨端丁寧座中客愼勿嫌冷官東籬菊漸黃尙可供逰觀【李白詩少時不識月喚作白玉盤龍城錄八月望夜明皇與申天師逰月宮寒气逼人霜露霑衣過一大門在三光處見一太府榜曰廣寒淸虛之府少前見素娥十餘人縞衣乘白鶴笑舞於廣庭大桂樹下樂音淸麗上皇歸制霓裳羽衣曲鮑照明逺東門行長歌欲自慰彌起長恨端】

戱贈阿鼎

阿鼎生苦晚𨿽晚覺亦好行當小學年不獨知灑掃朝誦數行書夕記已艸艸時來學父作句律亦帖妥翁無萬金產賴爾舒懷抱相對成欣然造物豈窮我

呈知事盧【端智泰定丁夘進士字可及常州人】

空谷有幽蘭自謂生得地旣安泉石性雨露亦云被柰何蓁莽深緑艷日凋瘁根本固無傷終然尠生意春輝𨿽借暖退則寒者至向不遇淸風幽芳恐終閟【唐田逰巖隠箕山髙祖幸問曰先生此佳否曰臣泉石膏盲煙霞痼疾】

傅西疇學錄辱恵佳章次韻奉答

諸公蚤脫頴太縻子云一攜梁園冊久廢鄭谷耘辱君惇宿好臭味芝蘭芬緬懷兩翁舊執手追前欣過眼破萬卷翻水工爲文嵗月邁幾何相對疑夢魂君才異噲伍气若扶桑暾酒殽接淸夜軟語尢殷勤【哀帝時丁傳董賢作相諸附之者皆起家至二千石時揚雄方艸太自守泊如也韓詩文如翻水成初不用意爲前漢韓信廢爲淮陰侯過樊將軍噲噲趨拜送迎言稱臣曰大王乃肯臨臣信出門笑曰生乃與噲等伍也維摩經言大富梵行所言誠諦常以軟語杜詩夜闌接軟語落月傾金盆惟有摩尼珠可照濁水源】

廬陵劉晴閣【希孟】郡幕謝吉甫【元發】三山林秋江【坤】共逰柯竹圃池亭分韻賦詩僕得耳字

斯晨作斯逰四座冠劍偉主人大作豪快論轟兩耳銀葉炷名燻烏絲垜奇字冰衿取誦吟聲節中宮徴中觴起喧嘩散防步逶迆一徑縈松筠八牕秀荃芷矯立挹幽芳淸坐鑑碧泚豈不懷極歡日轂轉何駛回軒互追奔興盡具復已聚散難前期願言顧終始

聞淸漳近信

龍逃海水熱簡書亦足畏【簡書戒命也詩豈不懷歸畏此簡書】蹇蹇皆王臣或有獨勞悴有司輸軍儲風颿往供餽朔風捲欃搶願散旄頭彗蒼生豈不困督責太煩碎側聞良家子坑塹分塡棄坐視若不聞勇壯失贔屭母負朝廷恩泥沙傾廩餼猖獗迫河隍踟躕果何遲【音治待也】堠鼓日夜鳴擊鮮交勞吏【漢陸賈謂其子曰數擊鮮母久混濁也】燕寢尙宵衣健兒獨搴幟聖祖仁立國垂統千萬祀方隅有竊發敢不趨父事宜推子弟恩疾痛防膺臂柰何當此時反若秦越視太平日已久凶惡無噍類富庶非不多休禎靡不至何當穢濁淸凱奏歡童穉使我閩囝翁翹首瞻佳气【欃槍妖星也】

示阿鼎

一日不再食或至餒且饑一日不講學豈不愚而癡聖道旣已逺賢哲亦已萎此心苟有傳來者獨可追淸晨淨掃地盥漱臨淸漪端坐髙拱手邈焉起遐思立身天地間聰慧爲男兒不事分內事成名吾不知

送林景恵和興化教諭三首

華星何歷歷際此時休明向來章甫冠太平皆長纓某也収科第濯濯邦國楨某也受書禮擬作觀光行儂亦淸浪兒嵗月徒崢嶸壽陵欲進步蹇澁路不平豈不念憔悴借譽無公卿逝將買一廛空谷爲畊氓歌聲出金石聊以陶吾情【杜舂陵行兩章對秋月一字偕華星孟郊詩射鴨復射鴨鴨驚菇蒲頭鴛鴦亦零落彩色難相求儂亦淸浪兒每踏淸浪逰笑伊鄕貢郎踏土稱風流如何角丱翁至死不裹頭莊子讓王曽子居衛緼袍無表顏色腫噲手足胼胝三日不舉火十年不制衣正冠而纓絕捉衿而肘見納履而踵決曳縰而歌商頌聲滿天地若出金石】

朝遊夾漈山漈水何漣漪暮登石門山山石亦差差水石太古色山人去何之君今逰此山爲予訪頽基多謝吹藜翁七略今有歸矧玆十室邑文獻猶庶幾君子樂育才薪槱理不遺白袍久延佇雪立風披披喣之以恵風暢若春陽熈前程𨿽云邁來者猶可期【夾漈鄭夾漈所居石門陳聘君所居】

昔我侍吾翁設教山水鄕摳衣琴冊暇問禮俎豆行在寢皆淵騫籍湜走以僵五年飽藜莧麄糲甘我腸別我事瓦解攺色從新崗蓁荊暗丹雘巋然魯靈光回首三十年追憶成荒唐獨有溪水聲弦誦猶瑯瑯【揚子或問淵騫之徒烏乎在曰在寢曰攀龍鱗附鳯翼巽以揚之勃勃乎其不可及乎如其寢如其寢漢書徐樂曰天下之患在於土崩不在瓦解靈光殿賦序曰未央建章隳壊靈光巋然獨存】

擬古二十韻呈賀郡守

壺山有寒士裋褐長不完【漢貢禹裋褐不完闗西謂襜褕短者爲裋】平生多苦心特立古所難從人僦居宅仰給空瓢簞量力守故轍所至軌迹環【陶淵明貧士詩量力守故轍豈不念饑寒】少壯遊鄕校名綴淵騫班中年復棄去祿恥顓孫幹【闕】

俎豆賢人間【闕】

古禮曠

已還【闕】

周旋中禮去復見此漢

官【後漢書今日復見漢官威儀】講堂時勉勵【闕】

諸生旣有

養【闕】

究心靡不至念慮勞百端僖功頌泮水陸徳歌衡山豫磨南山石【闕】

用刑不以猛接下常以寛【闕】

千里茍生意豈謂遺一寒【漢禰衡始弱冠孔融愛其材爲之薦曰鷙】

【鳥累百不如一鶚使衡當朝必有可觀】

貧甚食艸具作

赤莧如赤脂苦蕒甘如飴盤登惡艸具味等薇與芝賢哲逝已逺昧昧予所思伊人旣忘世此外皆若遺粱肉世豈乏飽死黃吻兒千金渥窪種嵗晚鳴枯萁尙餘耽書癖不與塵土緇此樂豈在外簞瓢猶山雌蹇劣安所性所恨生淸時【渥窪在三危山燉煌郡界揚子法言修身或問回之簞瓢臞如之何曰明明在上百官牛羊亦山雌也闇闇在土簞瓢椊茹亦山雌也何其臞】

拙詩

皎皎固易污非所宜聖有不待教賢有聞而知首陽豈眞拙餓隠將詭時凡此座上人聴我歌拙詞言拙黙固好語訛人所嗤行拙不加修名出謗亦隨官拙事不集職曠祿爲屍政拙民必擾令煩冗不治學拙徳不進業廢功無施智拙心必方大圓不可規交拙敬不周此道今如遺才拙分有定不可中革之傳誡諸髙明請毋忘拙詩【老子其政察察其言注小智貌缺缺與同栁子乞巧文天之所命不可中革泣拜欣受後悲先譯】

段郎君靜觀遊梅峯畱題諸君屬和已勌筆東溟師始授簡率爾倚韻姑附於卷末云

旁魄哉生明維時月指夘暖气襲餘春防光猶見昴擥衣聞鴂舌圓滑弄淸巧禪房卉木深緯繣繁璵瑵元花隔褵那復辧秦姣新詩發其英癢處倩爬爪愔愔抱所諾牽俗困纒繞伊予負微尙野性便箕笊騷壇紛哲匠飛刀口當齩彩筆不足摛並刀豈容鉸天風吹旛旂鉛槧久鉎緬懷同心言雙繭困抽絞愧乏王貢才願言師龔鮑纎芥収靈珀餘芳掇芹茒一時文字飲水陸富炰煼南烹雜禽殻近食云稍稍吐句味鮮醲咀嚼償一飽詩筒遣屬和鵞鴈正喧謅中行不可得屑屑思狂狡恆山憂國心孤軍張蠻獠倚歌帳下兒莫把夜眠攪

午牕坐睡

黙坐足淸睡淸睡寓黙坐耳目非視聴視聴自有道天將大任人鮮不繇轗軻作止語黙間教思非不好惟坐近齊莊惟睡近怠惰怠惰气易昏齊莊力易耗懷安實敗名惕勵宜自課所以坐睡佳如以濕膏燥𨿽休亦勿休存道無小大喚醒羣迷心孔孟日杲杲【列子老耼弟子有亢倉子者得耼之術能以耳視目聴魯侯聞之使上卿厚禮而致之卑辭而問之曰傳者妄也我能視聴不用耳目不能易耳目之用】

夜臥濯足

晨興則颒面夜臥則濯足晨夜一日間貴賤異湯沐樵林拾墮薪繘井汲寒玉解苞出山芎近市収麥麯此鄕瘴癘地逰客所食宿宜収薪水功逺去霧潦毒气脈日流通膚體春盎燠𨿽無兩女跣【音洗】幸免泥塗辱手足輕欲旋叫嘯如生鹿它年期賜履名掛尙方局【左傳申叔展語還無社中有麥麯乎曰無有山麯防乎曰旡河魚腹疾柰何杜預注麥麯防所以禦濕欲使無社逃水中軍前不敢正言故隠語耳二藥皆能禦濕也漢馬援謂官屬曰吾從弟少逰甞哀吾慷慨多大志曰士生一世但取衣食才足至求盈滿但自苦耳吾在浪泊西裏間虜未滅之時下潦上霧毒气薫蒸仲視飛鳶跕跕墮水中念少遊平生語何可得也】

府掾林靜夫照勘學職

金穀花滿園風雨苦相阨東君不著力荏苒成蕭瑟儂亦種花人防綴紅與白命分薄於花飄墜隨喑嘿今朝風信好盡是看花客紅紫盡醫治辜負無顏色【儂吳人語也其自稱及彼皆曰儂】

呈莆田楊明府

明星出南紀照夜光爛爛披衣起周覽百里河漢莆爲壯哉縣飽閱三年宦美錦晚操刀凋瘁已過半闗西老夫子學道悟一貫不猛亦不寛善政孰也慢走也忝卜鄰種栁兩家看𨿽無酒酣失早已戒鵞鴈新詩非造次聊用博笑粲此生復何求已識荊州願【曹參爲丞相逰後圃聞吏歌呼反取酒張坐飲大歌呼與相和韓酬崔少府有時未朝餐得米日已晏隔墻聞讙呼眾口極鵞鴈白居易與元八卜鄰詩明月好同三徑夜緑楊宜作兩家春李白上韓荊州書天下談士相聚而言曰人生不願萬戶侯但願一識韓荊州】

古意

妾昔未嫁時深閨藏蛾眉黃金拄北斗一覿不可期世情無定見雞鵠分貴賤珍重明月珠不學璞三獻香葵割傷根甘井汲先渾誓結同心言薄俗難具論【韓詩外傳田饒事魯哀公而不見察謂哀公曰夫雞有五徳君猶日瀹而食之者以其所從來近故賤也夫黃鵠一舉千里食君魚鱉啄君稻粱無此五者而貴之者以其所從來逺故貴也故吾將去君黃鵠舉矣公曰吾將書子之言卞和得璞玉三獻於楚而刖其足荊山在襄陽府南漳縣今有抱璞巖】

中秋對月

四時秋均平子夜天髙寒曶曶人影散湛湛杯意閒況然悟大巧琢此玉一團圓明具心體灑淅開眉端林有起樛宿谷有空幽蟠秋豪不能遁至潔若可餐東浮在溟渤西照彌長安令人浩思與物齊大觀矢歌繼長嘯駛筆追防翰敲推亦何事忘言有眞歡【魏文帝詩秀色若可餐】

呈稅使索所植稅

夷齊首陽薇黃綺商山芝要是避世士借此充朝饑天下今一家尺土亙地維蹇蹇皆王臣祿足充耘耔不仕還不耕儒冠老而癡門考墳典不受塵勞羈忽傳聨騎來榮耀驚童兒幸接咳唾音磬折聴指揮【莊子漁父杖拏立而夫子曲要磬折再拜而應得無太甚乎】堯仁大如天立國存明威種田納地稅買賣商算之所恨土產薄不給糟牀貲倘得食其力免嘆終嵗疲黃屋憂元元常發匡濟思錙銖苟過取或恐傷單羸貲富與地侔不在民膏脂背欲刮氊九牛亡所遺【或問華譚諺言相去九牛一毛寧有此理乎譚對曰昔者許由巢父讓天子之貴市道小人爭半錢之利此之相去何啻如九牛之一毛也】願移髙明思俯聴危苦詞詞苦能藥人勿憚先顰眉【史記商鞅云甘言疾也苦言藥也唐太宗髙馮鐘乳一劑曰而進藥石之言朕以藥石相報】

省事四章一章言其涉世而知止足二章言其處困而亨三章言其守約而貴自養四章言其守道不污世衰道防四維不立士君子猶攺其度焉嗟乎予不及見白華之未廢也

生無適俗姿止足了殆辱絕交謝二仲【蔣詡捨中竹下開三徑惟羊仲求仲與之逰二仲皆挫志逃名陶淵明與子書曰但恨鄰靡二仲】造謗避三叔時攜牛角書且作生眼讀【唐李宻乘牛掛漢書一帙角上行且讀之】疲極酒霑唇軒渠隨意續生事姑置之有子吾事足扶杖擷藥苗呦呦啖生鹿

魚目復魚目胡爲不自足世以先爲妖誰云暗非福璞珍不必獻瑟工祗自辱【韓答陳商書云云客罵之曰王好竽而子鼓瑟毖𨿽工如王不好何是所謂工於瑟而不工於求齊也】所以伯牙髙終焉臥空谷

衛生智養恬度世老欲拙熊鳥自經伸道引無外說緬懷葛稚川法得金丹術孰若王夫人鉛汞戒馳突地僻忘冠巾客至動旬月幾閣余舊書慵來就風閱【莊子繕性生而無以知爲也謂之以知養恬】

鑿方不受圓非固事髙潔舉世我求蒙吾道竟迂濶追曲競周容仁義豈茍活近者兩年間戶外無立雪東家書幣至醯甕覆誰發旣無十二經未易語優劣千鈞與蟬翼輕重正漫滅西施保厥美母亦可恱假儒孰敢非死罪終不脫所以省事佳不用求饕餮【孔子西藏書於周室子路謀曰由聞周之徴藏史有老耼者免而歸居夫子欲藏書而往因焉夫子往見老耼而老耼不許於是繙十二經以說刪詩書定禮樂修春秋贊周易此六經也又加六緯合爲十二經老耼中其說許其有理也】壽峯館所擬古問訊光孝東溟講師上人【戊寅】

棲息無塵雜滿目云舒舒別來雲間人賴此可與娛情親迹自逺道舎人豈疎回首自怡恱無心覺眞如【陶宏景辭祿八山梁武帝詔不起陶詩云雲山中何所有嶺上多白雲只可自怡恱不堪持贈君梅峯頂有自怡亭】溟師眞天人法口如瀾翻能令坐下猊翹首諦眞言下堂復演孔喫喫窮朝昏【韓退之送山南鄭相公詩樊子坐賔署演孔刮老佛】大車無殊轍目擊道所存如何歡會難陟巘思髙鶱何苦將兩耳受此鵞鴈喧【孟郊詩何苦將兩耳聴此寒蛩號韓詩隔墻聞喧呼眾口極鵞鴈】豈不畏遲暮竊有顧戀恩離合自有時努力加盤餐

荳粥

辛勤理荒穢嵗晚成枯萁非力輒不食孺子豈我欺今朝夘酒醒塵肺渇不支老妻進作粥咀嚼如牛呞充饑軟如酥止渇甘如飴一飽萬想滅昧然忘所思傷哉同根言感彼曹植詞【徐穉豫章南昌人家貧耕種非其力不食韓詩匙抄爛飯穏送之合口軟嚼如牛呞世說陳思王曹植魏文帝弟也帝令十步成詩如不成行大法植卽應聲曰煮荳燃荳萁荳在釡中泣本是同根生相煎何太急帝感其言而釋之】

癸酉閏三月十六日仙邑館所兒子琦入夢悵然不懌後八日自解

人生壽幾何過若飛鳥速詎云垂老日欠汝淚一掬棄來將一期觸感常在目夜夢或見之恍若牛防犢回頭語鐘琰【晉王渾妻】此子豈不蓄得非愛惑聰戱我如焦鹿吾年在桑楡期汝猶絲竹胡爲舎我逝世事如水覆嗟哉六如身悟道講已熟莫將恩愛刀更刻風中燭【杜詩餘生如過鳥列子鄭人有薪於野者擊鹿藏於隍中覆之以蕉俄而遺其所藏之處遂以爲夢順途而詠其事傍有聞者用其言而取之晉謝安謂王羲之曰中年以還易於哀樂與親友別輙數日作惡羲之曰年在桑楡自然至此正賴絲竹陶寫常恐兒輩覺損其歡樂之趣白樂天詩不將恩愛子更種煩惱根古詩覆水難再収淮南子曰日在西景景在木端謂桑楡】

題王右軍妙墨

家蓄會稽書丰度吾所愛縱意之所如浩若風捲斾方其筆在手神思在筆外心畫根於心羲也得其最天門與鳳閣龍虎之所駾鐘張【繇芝】至羊禇【欣遂良】具體未至大結髮事揮染披覩心眼快剡藤玉雪膚番幅何足怪舊習老未除昬花常昧昧十襲發珍藏何啻寶越貝一息苟尙存此藥容少懈秦王不格物蛇蚓笑千載珍重庾安西區區題紙背世無揚子云太則爲贅【梁武帝評書謂王右軍書字勢雄健如龍躍天門虎臥鳳閣王羲之我書比鐘繇當抗行比張芝艸猶當鴈行也羊欣書如婢作夫人不堪位置舉止羞澁終不似眞前漢有結髮翰墨言幼習其事唐舒元輿作弔剡藤文宋愚人得燕石藏爲大寶周客觀焉主人齊七日端居元冕以發寶革櫃十重緹巾十襲客掩口大笑曰此燕石與瓦甓不殊主人大怒曰盲賈之言毉巫之心藏之愈深守之愈固王羲之傳後制唐太宗論蕭子云近出擅名江左僅得成書無丈夫之气行行若縈春蚓字字若綰秋蛇誠無骨力也臥王蒙於紙上坐徐堰於筆下以得玆美非濫名耶駾奔突也右軍書每紙背庾翼題云王會稽六帖二月三十日】

食筍甚美因記蘇子瞻食菜有味含土膏气飽風露𨿽粱肉不能及之語爲作短句

煮筍煙火气燒筍泉石味煙火發淸眞泉石存嫵媚燒煮勿復論二一一而二易牙辧淄澠先得我所嗜周昌與屈到菖葅雜菱芰云胡古聖賢口腹亦爲累我本山林人食竹自幼穉采葑毋棄根拔茅以其彚味含土膏新气飽云露萃萬丈披瑯玕森然戰腸胃至今余汗簡餘債償未旣老饕尙饞涎後災猶髣髴且食莫躊躕因果如夢寐【東方朔曰丰鎬之間號爲土膏其價畝一金易牙齊桓公臣淄澠二水名以之爲食易牙皆辧其味桓公試之果驗呂氏春秋文王嗜菖蒲菹孔子聞而食之左氏所謂菖歜是也屈到嗜芰將死戒其子曰苟祭我必以芰及祥宗老皆薦芰屈建命去之曰國君有牛享大夫有羊饋士有犬豕之奠庶人有魚炙之薦籩豆脯醢上下共之不羞珍異不陳庶侈夫子以其私欲干國之典遂不用子夏肥或問之子夏曰吾戰勝人問何爲戰勝曰吾入見夫子之義則榮之出見富貴又榮之二者戰於胸臆而夫子之義勝矣】

戱作蜹子詩

舉世徒憎蚊蚊毒不及蜹蚊形固已防比蜹尢瑣碎羣然來無聲但覺芒刺背【漢宣帝謁髙帝廟霍光驂乘帝內嚴憚常若芒刺在背其臣見嚴憚如此】熟視乃見之其小眞無內公然破白日吮血無陰晦靑蠅能污人詩人數其罪汝惡能幾何自臭徒起穢顧惟孱弱軀豈不容百輩拍之恐效尢置汝於度外【晉書王道指周顗腹曰此中何所有顗曰此中空洞無物然能容卿等百輩漢光武積苦兵聞隗囂遣子公孫述逺戍邊陲乃謂諸將曰且當置此子於度外】

讀栁栁州食蝦蟆

賦形有知覺莫不資飲食上聖守道心人心拋不得鄕黨言之詳莫匪視爾極夫茍失其正嗜味亦何益吾觀栁栁州南食初不識近食不下咽咀吞面汗赤牛炙不必飽所飽千金璧丈夫貴全身逺就期他日【韓退之南食詩腥臊始發越吞咀面汗赤】

讀韓昌黎石鼎聨句序

昌黎眞天人大唐五色筆彌明入模寫面目端可識維時劉與侯流輩逺莫及香名散人耳詩讀方籍籍予觀二子才何啻扛鼎力云何指壚中神思久縮瑟豈其墻壘髙見短方外客固知千鈞弩鼷防何足嫉惜不使軒轅見正老宗伯咳唾成珠璣鏗鏘發金石峩峩古罍洗一掃盆盎質再拜面發騂斂袵當避席賴倚序流傳價重千金璧【杜八哀詩汝南讓帝子眉宇眞天人衡山道士軒轅彌明舊與進士劉師服相識校書郎侯喜有能詩聲夜與說詩彌明在其側貌極醜白髮黒面長頸髙結喉又作楚語喜視若無人彌明軒衣張眉指壚石鼎謂喜能與我賦此乎劉見衡湘人說云年九十餘矣劉以老頗貌敬之不知其有文聞說大喜卽綴其下道士啞然笑曰子詩如是有似譏喜劉侯相顧慚駭欲以多窮之卽又爲而傳之喜喜欲壓道士營度欲出口吻聲益悲欲書復止竟不能奇道士髙踞大唱其不用意而功益奇劉侯已賦十餘韻應之如響含譏諷夜三更二子思竭不能續起謝曰尊師非世人也願爲弟子不敢論詩道士奮然曰章不可不成也謂劉曰把筆來吾與汝就之又唱四十字爲八句書訖使讀陸賈聲名籍籍江淹謂郭鞏曰子之咳唾成珠璣吐气作虹霓】

水盆怪石雜以蒲竹不減泉石之趣爲作短句

廬山幾萬仞鏡湖方一曲二物美則美在耳不在目平生幽討意正緣力不足白首窺陳編妙處講已熟誰知好事人埋盆浸坤軸【杜詩萬頃浸坤軸】捲石疊爲山玲瓏透寒玉細竹直而漪寒蒲茸更緑放懷觴詠間戶庭有林麓就中有佳趣日寫三四幅幽客過我廬一笑聊捧腹【唐賀知章會稽人授祕書監以病爲道士上賜鑑湖一曲史記日者司馬季主捧腹大笑絕倒笑而倒也晉書衛玠談道平子絕倒】

續軒渠集卷一

欽定四庫全書

續軒渠集卷二

元洪希文撰

五言古風下

枕簟入林僻

朱夏困蒸鬱城市多滛哇閒招嘯云侶來食山中霞山中有何好泉石端可嘉淸澑接筧筒火種憐菑畬【音賖南方艸種田曰畬不事水耨惟尙火耕又荊楚畬田燒榛種田也先縱火熂鑪候經雨下種歷三嵗土脈竭不可復種藝但生艸木復熂旁山爾雅一嵗菑二嵗新三嵗畬熂音餼】枯松偃澗壑赤日流丹砂茂林無珍禽眢井空讙蛙桃笙寄憊懣菊枕便昬花煩襟頓消釋宻防爭交加羲皇有神交蘧廬等仙家【莊子仁義先王之蘧廬也止可以一宿不可以久處】久坐令人健防吟到日斜浮雲滄海狗岐路常山蛇【杜牧詩云常山蛇陣勢縱橫】祥颷偶披拂哀音余摻撾【曹操聞禰衡善擊鼓乃召爲鼓吏因大會賔客閱試音節諸吏過者皆令脫其故衣更著岑牟單絞之服次至衡衡方爲漁陽三撾蹀而行】山深民多醇鄰酒亦易賖去去下巖扃歸途暝棲鵶【韓退之題張十八籍所居蛙讙橋未掃蟬嘒門長扃】

效韓退之栢石

翠栢𨿽云小已具棟梁气郁屈龍蟠泥匼匝蚖同肆【肆區也】石吾所甚愛山骨鐘奇怪頑然苔蘚面不帶嫵媚態栢生𨿽云艱幸免斤斧債柯堅節磊砢惜乎其未大少讀種樹書膏盲遇蝦蟹遂令木石性至老猶未懈吾言栢與石二者相終始石以成其髙栢以濟其美卑哉櫟社樗蔽牛徒爲爾【蝦蟹善發疼癢之疾韓退之送石處士詩長把種樹書人云避世士忽騎將軍馬自號報恩子】

呈段郡守

爲學不至糓出仕不願祿此道古所難聖賢常不足向緣汝南評誤蒙君子錄處置童子師占畢久局促【學記今之教者呻其占畢多其訊注呻吟畢簡訊問】衰遲舎學校挈挈焉歸宿養士不及賢何異推舟陸皇天恵仁侯文翁新化蜀下馬坐頖宮頽瀾生淨緑東閣踵傑魁詞塲巨眉目龍文萬斛鼎異日薦公餗令人想風采快覩烏可卜所願立下風謦欬聆珠玉探袖出瓣香齋宿三燻沐起著主衣裳持作斯文祝【汝南許劭與從兄靖俱有髙名好共覈論鄕黨人物每月輒更品題故汝南有月旦評】

甞新橄欖

橄欖如佳士外圓內實剛爲味苦且澁其气淸以芳侑酒解酒毒投茶助茶香得鹽卽回味消食尢奇方宮商舌底發星宿胸中藏𨿽云白露降气味更老蒼山林假嵗月顏色饒風霜以玆調眾口誰敢輕頡頏作此橄欖詩逺繼葑菲章大器當晚成斯言君勿忘

夏政齋權府辱示書弢集擬古奉謝

古云文章家性情鬯風標大雅久不作繁聲竟何聊吾觀政齋詩重可鑽靑瑤髙從霞鶩邊逾覺仙气飄深如汲修綆快沃火釜焦厚如食河豚著腹腴未消和如大鵬翽而惡雄鳩佻平如厭禁靺而以奏云防跣足往從之入笠懼見招昔我未見止防蔚困塵囂今我旣見止伶俜快梯颷我思日以枯素秋隕黃苕我有緑綺琴汝以鵾弦調我有木蘭舟汝以薜蓀橈終然愧鶉鷃安敢攀鳳條【李白詩大雅久不作吾衰竟誰陳前漢鐫金石者難爲功杜詩梯颷颭伶俜文選古猛行少年惶且怖伶俜到他鄕注行不正貌颷扶搖風也離騷雄鳩之鳴逝兮余惡夫佻巧唐賀懷智以鵾雞筋作琵琶弦用鐵撥彈漢律曆志萬物條鬯暢同】

再書阿鼎示贈二篇後

英物生世間多見少小時【晉桓溫傳溫未期而太原溫嶠見之曰此兒有奇骨可試使啼聞其聲曰此英物也】鼎也方八齡示贈形歌詩贈以開其端示以防其馳失學何責子【陶責子詩】對客何譽兒【唐書王福畤有譽兒癖】開端用激勸防馳存箴規伯魚過庭日指示無異辭諄諄面墻誨或恐中輟之有子誰不愛恩教當並施教者必以正恩以全吾私古人易子教孟氏豈我欺忠焉能無誨此語聞仲尼

書黃學錄喬年秩滿障子

吾邑有東裏裏中有東丘父作子述之古昔誰與儔惟此兩夫子家居僻窮陬終身談仁義不肯幹王侯詵詵魯多儒鮮不沿其流在寢皆淵騫【揚子法言或問淵騫之徒烏乎在曰在寢或曰淵騫曷不寢曰攀龍鱗附鳳翼巽以揚之勃勃乎其不可及乎如其寢如其寢】出入皆鳴騶祿食不滿徳厚種宜有収馨兒漑其根采掇未足詶書澤演且迆衮衮來不休君家好兄弟克紹箕與裘左手持宿劵天意應所求三年領學校器博用自周曆職匪父任淸談激姦偸深衣見本色講捲追前修一旦謝事去恍若鷹脫韛側目盼云衢取意東南逰孔孟日杲杲事業橫淸秋祝爾博好官祝爾遂逺謀祖父有成規控視雙彄【後漢伏湛傳器博者無近用道長者其功逺韛所以絆鷹也鮑明逺詩昔如韛上鷹今似檻中猿退之送侯參謀詩今君行得所勢若脫韛鷹彄弓弩耑所居】

仙遊縣永興裏聖泉昭靈廟有靈泉自穴出冬夏之交泉源不涸灌民田百餘頃鄕民賴之故老云有巨靈迹存於石爲吾裏奇觀予以跋涉之勞不能徧觀也【按趙畊張龍公碑諱路斯潁上百社村人夫人闗州石氏唐時以明經爲宣城令自宣城罷歸釣於焦氏臺陰生九子一日見釣處有宮殿遂入居之自是歸輒體寒面濕問其故曰我龍也蓼人鄭祥逺亦龍也與我爭居此明日當戰使九子助我我領絳綃鄭領靑綃明日九子射靑綃中之九子皆爲龍子孫世居潁上】

龍公大唐英實出畱侯裔棄官歸去來學道簮綰髻一朝戰潭穴靑絳分兩斾妥靈眷玆土碑碣傳千作廟殿山阿至今駈祟癘仙源泌甘泉潏潏冬不閉坐石連尻脽苦身甘盭百畝每每田丰穰無旱嵗禾生滿東西隴畝艸不薙瘟行徧鄕落不見其牛掣飽飫神之功安全神之恵神仙事茫且享春秋祭【東方朔傳武帝問朔曰方今公孫丞相兒大夫董仲舒司馬遷之倫先生自視何與比哉朔曰臣觀其吐吻唇連尻脽臣𨿽不肖尙兼此數子也賈誼疏天下之勢方病大一脛之大幾如腰一指之大幾如股非徒腫也又苦盭謂足反戾不可行音炙戾禮薙氏掌殺艸月令季夏燒薙行水利以殺艸注芟艸也】

讀陶公遣力與子助勞書【略曰吾遣一力爲汝薪水助此亦人子耳可善馭之】

吾求諸古人日力皆自給季子薪自負範妻爨自執豈曰乏其人勞役甘汲汲有形反累人遺譴恐自及吾身非季子吾妻非範妻井臼必自操舉案常眉齊冬夏完葛裘朝夕調鹽虀嗷嗷八九口幸免饑寒啼衛靑本人奴道固所生賤受命理則同世人無定見陶公遣力書惻怛予所羨諄諄善馭之言鍛而語煉薄俗難具論請讀王褒券【北史崔道固爲宋諸王防軍被遣靑州募人長史以下並詣道固道固諸兄等逼所生母致酒炙於客前道固驚起謂客曰家無人與老親自執劬勞諸客皆知其兄所作咸拜其母母謂道固曰我賤不足以報貴客汝宜答拜諸客皆嘆美衛靑爲平陽侯家僮曹壽有一相客相靑曰貴人也官至封侯靑笑曰人奴之生得無笞罵足矣安得封侯蜀王子泉從成都楊買夫時戶下有髯奴名便了決貲萬五千與立券約從百役使】

書暇遊傅氏竹林【辛未六月】

嵇阮得大名【嵇康阮籍山濤向秀劉伶阮咸王戎是謂七賢】淸譽豈在竹邈哉千載下髙風竟誰續此君直而淸奇致異凡木吾徒婉而眞古淡超流俗天生不羣人領此淸閒福所以隨所寓徑造無不足書舎接平林嬋娟常在目時攜一樽酒陰涼侑�醁竹下成八賢松惟舜也獨【莊子徳充符受命於地惟松栢獨也在冬夏靑靑受命於天惟舜獨也正幸能正生以正眾生】賦詩詩思淸讀書書思樂淸瘦愈濁肥好伴林間鶴

癸酉六月十六日雷雨交作經日乃止農田甚爲之害

皇天司下民有赫冒於上四維列星宿環布嚴拱向赤子魚頭生噞喁食土壤九州隨土性播種無閒防天心憫下民艱食勞勸餉嘉生膏陰雨神功均圠坱嚴勑內外官班職俾分掌雨師十一來風伯五當往俾汝司噫欠汝獨矜神王揚砂振陵嶽怪差不可狀俾汝司肅狂汝獨誇雄壯傾河決堤堰怒气誰敢傍上天有紀綱謫罰豈虛誑三臺相北斗太白居大將熒惑執法官彊禦所不讓具牋奏天門天顏爲愴怳謂宜殱巨姦民瘼不可長神靈願悔禍自失甘懲創力耕有不獲太平本無象【莊子大塊噫气其名爲風是惟無作作則萬竅號怒王充論衡太平之時五日一風十日一雨風不鳴條雨不破塊聚气爲噫開口爲欠仙人噫欠則爲飄雨擢手則爲大雨法言耕不獲獵不饗獵乎唐宗延英對宰相曰卿等有意太平乎牛僧孺對曰太平無象今𨿽未及至治亦可謂之小康而求太平非臣等所及杜詩一夫臨闗怒百萬未敢傍是】

客送酒復對客

百年三萬日不可無此酒此酒不可無此客未甞有種秫學陶公二頃五十畝欲使酒如坻薫蒸及蒲栁年來精力衰入戒亦已久長瓶閒臥沙鴟夷解車後君來暫破戒劇飲共濡首酒豈有過乎閉門防客走【易未濟上九有孚於飲酒無咎濡其首象曰飲酒濡首亦不知節也晉書桓溫請謝安爲司馬安喜言平生竟日旣出溫問左右曰顧甞見我有此客否】

夜坐觀星

天如漆黒盤明星四散出大者絢珠璣小者布砂礫虛浮蔽太空气焰光相射飛流伏匿間分據九州域吾將叩眞宰汗漫無紀極大樞列北斗五星聚東壁匼匝司下人修悖見凶吉森然羅萬象甘石難測識箕張牛奮角想象雜塵臆天亦未必知蔑茫欲誰詰神堯敬授時司天髙百尺熟讀天文書大試保章職【晉書齊有甘徳魏有石申夫皆掌天文晉史董因云公子重耳以辰出參入以驪姫之難出晉當辰十九入晉當參以辰參出沒重耳象之終免其禍出入不相見】

擬古呈賀郡公

喬林巢獨鶴自愛經幾秋戞然伸其喙眾鳥噤不啾饑啄玉山禾渇飲淸渭流豈不念饑渇芳潔愼所求翹首仰云衢亦有健翼逰云衢非吾事所性林泉幽林泉有何樂雞防相與儔賊糧固其性耿介難自謀雞肥鶴日瘠謾自髙一頭況又去其半半載不見詶眾禽�然笑餓死予爾羞餓死則猶閒未死將誰尢【揚子學行頻頻之黨甚於斯亦賊夫糧食而已】

續聶夷中傷田家

貿貿丘麥秀蝡蝡吳蠶生微行執懿筐亦旣受厥明上焉給王賦下焉紓官徵豈爲饑寒念所念瘡痏平哀哀生理窄了了無餘贏惻怛夷中詩萬古田舎情

洋僧越浦造寧海東際橋侄淸甫爲求詩以壯其事

我昔擕二客涉此春江潯春江無際下有魚龍吟行客日已晚夾岸菇蒲陰滄江見舟子招招勞子心我家山之陽我友山之岑懷哉不得往黃鳥鳴空林向防塵外人慨此將焉任欲立萬嵗功豈憚嵗月深刺手劚巨鼇絫址重淵涔雲濤鼓韶濩共爾澆煩襟吾鄕鄒魯鄕人物多華簮寥寥防緯語桓譚非所欽爲謝金仙子气化無古今逝將紀江漢相國生自南【桓譚不言符防聖僧黃妙應防云寧海通人行此時卿相生黃妙應莆產也】

相溪陳教授【世英】俊夫秩滿且有莆稅使之除古意問訊並以自述

難難重難難遲暮事儒冠遺下兔園冊十年仍獨還獨還竟何如衣垢鬢髮斑憔悴何足惜龍蟠肆其蚖【揚子問神龍蟠於泥蚖其肆矣蚖防蚖防烏覩龍之志也歟注蚖蜥蜴也似龍而無角如蛇而有足肆則區也言龍未飛天與蚖同區也】我如幽澗泉屈曲走郁盤君如大壑水蕩漾生波瀾澤物固已多涸鮒常枯漧寥寥管鮑交此道古所難新歸未稅駕【史記李斯云當今大臣之位無居者於吾未知所稅駕者矣】僕禦遲【音治】促鞍展禽稱賢士不肯卑小官狗監不知薦【主天子田獵】馬曹固勿嘆【晉王徽之桓沖騎兵防軍使問卿署何曹徽之對曰似是馬曹】國朝重錢谷許綴通明班【張守眞朝玉皇大殿覩其扁曰通明不曉其防因焚香告曰通明之義未諭敢祈眞教眞君曰上帝升金殿殿之光明照於帝身身之光明照於金殿光明通徹故爲通明殿玉帝殿名也】三命士所齒忠嘉忌屍餐寤寐心旌搖討裁筆舌殫【韓退之雪後寄崔丞云殿前諸公賜食罷豈念幽桂遺榛菅文選心搖搖如懸旌揚子孰有書不由筆言不由舌吾見天常爲帝之筆舌】

鸛避巢

亭山有林木葉宻枝柯樛昻然來鸛雀棲乳巢其幽旁枝郁而聳噂沓眾鳥稠雛成過百口俯啄聲啾啾柰何遊食徒饞吻思炙謀朋曹議其下一日十舉頭曰謂不可攀出計桀石投破巢中要害十死九不畱鸛雀作而駭逼我良有由逝將挾其雛擇棲於某丘拮據豈不悴且免傾覆憂不知汝下民尙有侮我不嗟嗟禽非人傷類固所羞云胡人異禽兄弟交相訧【莊子長梧子曰汝亦太早計見卯而求時夜責司晨也見彈而思鶚炙左傳成公二年齊髙固入晉師桀石以投人徇於眾曰欲勇者賈予餘勇】

食筍美甚爲短句

居不可無竹逸少傳蘇公此君有令子未脫褓𦇤中嶄然露頭角綽有乃父風時因侍盤琖談笑觀從容乃父欠嫵媚吾亦奇阿戎【王徽之寓空宅便令種竹曰何可一日無此君坡詩寧可食無肉不可居無竹南史禇淵謂任時父遙曰聞君有令子相爲善之所謂百不爲多一不爲少唐太宗曰我見魏徴少嫵媚耳阮籍素與王渾爲友渾子戎年十五少籍二十嵗而籍與之交籍每過渾俄頃便去過視戎良久乃出謂渾曰濬衝淸賞非卿倫也共卿言不如共阿戎談】

鷠鰂魚

海族誠多奇覼縷未易識小童鬻市歸蒲穿不盈尺團團類蓏混混無鱗脊癩足疑醉泥詰之曰鷠鰂烏賊俚語歟取義中竊墨羣兒相晤言墨沈於焉得初疑梁進士眊矂澆以汁又疑漢治書殘馥余膏迹毋乃近硯池餘波恣啖咋得非吞舟魚尙餌沈河璧自蔽本求全不知滅其迹喣水水盡烏竟以墨自賊子瞻謫海南作說爲之述爾雅注虫魚网漏欠詳悉【栁渾與孟容書秉筆覼縷神志荒耗覼當作覼力和切】

名阿琦【甲寅丙寅丙寅丁酉】

我之先君子琦也爲大父大父【闕】

醜揆初度我及阿翁齡見汝二十五乃祖行祕書萬卷相撐拄丁夘鄕貢郎姓字登天府乃父材智凡生不博今古不能讀父書涉世徒艱苦賴爾後來人勉旃踵前武行當伴從兄諷誦喧堂廡聖朝方右文達者可指取祝爾學茂良豈必由父祖祝爾誠諄諄從違誠在汝【周禮地官鄕大夫三年則大比考其徳行道藝而興賢者能者鄕老及鄕大夫以禮禮賔之獻賢能之書於王王再拜受之登於天府揚子重黎甘羅之悟呂不韋張辟彊之覺平勃茂良乎曰才也茂良不必父祖】

無邊上人住靈巖滿月

無邊領新命此日道塲開月向滿時滿人從來處來論公推甲乙質美等瓊瑰喜入諸山筆聲同大地雷宜髙當路眼暫屈上乘材太白僧伽識非因兆介媒【韓雨中寄孟幾道聨句念初相遭逢幸免因媒介】

讀涑水司馬公和金陵王半山烘虱

文人語多工徽纆自繩糾嚙虫至麼麼謂可懸戶牖胡爲大車軸貫心竟何有禦寇近道翁縱此瀾翻口景略疎放時【王猛字景略】袖此無用手掛名靑史中遺笑傳不朽後世爲美談姓字記誰某二公廊廟資力可扶宇宙如何酬唱間爬剔便絮垢仁義虱其官有益國家不三嘆商君書掩卷重搔首【晉書王猛隠於華山懷佐世之志桓溫入闗猛被褐而詣之面談當世之事捫虱而言旁若無人溫察而異之商君二十六篇以仁義禮樂爲虱官如日農曰商曰官三者天下之常官也農辟地商致物官法民三官也生虱者六曰嵗曰食曰玩曰貨曰志曰行六者有必削者也】

誕阿鼎【戊辰庚申癸亥壬戌】

戊辰秋七月十日中元近亥戌當此時喜見二徳並宣尼親抱送寶志摩其頂英賢久不生甚哉門戶冷天意或其然書澤傳有永嘵嘵三男子琦鏞與阿鼎異日考作室已卜子堂肯翁無甔石儲气量有萬頃聖賢不憂貧此意要訾省忠信爲根株詩書作綱領此語書諸紳受用有不盡作詩示兒曹見者發一哂【南史徐陵母臧氏夢五色云化爲鳳集左肩上已而誕陵數嵗家人攜以候寶志志摩其頂曰天上石麒麟也揚子淸靜寡欲家無甔石之儲晏如也漢書膠西王子端遂爲訾省謂無所省錄訾音子集韻云思也訾省猶言無所思省】

送黃仲復【雷卿】任三山學錄【後職教於莆泮】

漢廷購宛善馬肆空學校選入飛兔羣一躍猶變豹近者八鄕逹往往皆職教去作他人姝炙轂轉髙妙臯比橫講席鶴俸供廩稍瞻視凡馬羣尾大固不掉君爲汗血駒銀鞍追騄驃淺飲合沙流時來卽同調【前漢大宛傳宛別邑七十餘城多善馬汗血言其先天馬子也汗從防出故名汗血馬也孫卿子曰驊驑騏驥纎離騄耳古之良馬也易經君子豹變其文蔚也】

館所歸謁上官廣文

先生富道徳來作斯文主詵詵弟子行樂育均教雨宗師大範橅甄陶同其所施以陶物功器成無啙窳顧惟頑鈍資姓字忝廊廡奔走衣食途簞瓢屢空窶先生如春溫於物了無拒敬持一寸心逺托萬間宇

初冬述懷十四韻戱簡周介福陳仲敷二先生

顓頊方用事威節何辛酸百卉無遺秀千林變成丹陰風日淒厲梯此長恨端妖艷不可極予生尙多艱寒鑪守煤燼枯條滿靑山幹釜憶瀺灂甘井生波瀾新霜骨髓痛永夜衾裯單病馬聞饑嘶露猿聴號寒起坐復防有酒難爲歡愁如匪澣衣何時思一浣棄置兒女悲壯志生羽翰況當警寇盜戒備嚴鄕闗願請受長纓殄彼爲民殘天乎矜其能夕死意所安【漢書南越與漢和親終軍年二十餘終軍請受長纓以羈南越王而致之闕下】

古意呈夏政齋權府

夏侯富文術武庫森韜略文武出天資結髮習象勺問程已知津擕家猶土著客戍又二期翩翩載琴鶴猥誦病競吟自慚才鹵薄主將倘見收猶堪助橫槊【漢書有結髮翰墨結髮而戰言自幼小時也南史曹操曹丕馬上橫槊通俗文曰矛丈六者名槊杜詩主將收才子崆峒足凱歌梁武帝破魏防羣臣華光殿聨句曹景宗後至帝以武人不分韻曹不平啟求賦詩韻已盡惟病競二韻命與之援筆成曰去時兒女悲歸來笳鼓競借問行路人何如霍去病】

書莆邑長官伯罕徳政詩卷後【其子三載在予席下後爲金灘稅使】

歷縣猶歷灘少載灘自平牧民猶牧羊弭鞭羊自行轡如信陵執琴作單父鳴不曽讀古書禮樂森縱橫三年行播政文士交騰聲采采繼國風付與千載評【莊子善養生者若牧羊視其後者而鞭之】

甞記韓簡東野詩我願身爲云東野身爲龍四方上下逐東野𨿽有離別無由逢然亦不過詩人相愛慕之情云耳貫齋大帥輿疾督捕客莆近兩閱月僕以老病相仍艱於出入是以防晤之時少情甚親而迹甚疎視古人以雲龍相期異矣敬賦以紀其事

班生投筆嘆志在萬戶侯貫齋有道者體博用自周文武具天性逸气隘九州四戰死無生不避劍與鉤豈不念膚體有類百衲裘陟岵哀所天抱痛終千秋祖父八袠余坐膝恩未酬前年謝事去喜若鷹脫韝寄迹老子中黃冠臥林丘事有不可料焉能箸前籌霞城選名將揀擇云公優輿疾赴簡書奇疢行當瘳抵莆相物色無恙卽防頭嗟予十年舊阻隔知無由欲接平生歡引吭閉其喉別久坐移時十語不一詶殷勤敍契濶咄咄書不休忠孝茍無愆丈夫夫何憂滫瀡奉餘年天必應所求老老能及人然不豈然不【後漢班超字仲升嘆曰大丈夫無他誌略猶當效傳介子張騫立功異域以取封侯安能久事筆硯間乎張良傳臣請借前箸籌之李陵曰霍與上官得無恙乎晉殷浩爲桓溫所奏廢爲庶人殷浩𨿽被放黜口無怨言但終日書空作咄咄怪事而已】

莆田之新安田君晉叔擕二季逰桐城有年今挈而歸裏於僕初無平生之歡一日以其道同一語輒合知其爲吾黨中人也暇日示僕教子積分圖予嘉其刻志自苦又樂顗頊有賢父兄異日將有成也聊書四十韻以道鄙意云爾

吾聞古聖人不厭與不倦自下仁智工結此兩重案學焉不時習所學與冰炭傳之而旣習在已已可翫又聞甞獨立子不教而逺詩禮叩其端必待自貫串他日面墻誨正恐無所見知困後教之【孔氏說命疏】一語發闗鍵譬如立田苗守塊逢久旱陰雨一膏之欣然滋漑灌予亦村校書挾冊入渠觀陶成鎔中金躍冶不復鍛在寢皆淵騫幾見籍湜叛召閙四十年正在爲師患田君善教子衡石自程限家有積分圖蓄眼未甞見精勤朱暈圓荒嬉墨塗半日居而月諸於焉考最殿象教業黒白【佛經善業爲白惡業爲黒】善惡工變幻吾徒有正學勿爲它所變二氏相爲用【韓語】此語亦欺謾後世雜機權演孔老佛亂有道往正之又恐識眞贗麛駒气食牛早覺牙爪換異日瑚璉資濯濯出珪瓚𨿽云賴琢成已與燕石判専門翁季學平居相講貫三程與三蘇淵源何汗漫至哉有此樂鼎立期璀璨名世紹弓箕安必操縵元亮達道翁詩酒了昬旦命子責子篇喟焉興永嘆退之唐文人示兒語麄悍玉帶懸金魚銀車遭謗訕所貴孟母賢斷機示懲勸名垂千載下嵩華走河漢汝南月旦評靖紹許同傳示我贈送篇粲粲錦綉段予非能文者才短如襪綫犧樽靑黃回首溝中斷【李昭字臺瑕言韓八座事業如拆襪綫無一條長者八座名昭】

梅峯僧一理澈庵其號也住靈巖上坐開堂演法歌以贈之

太白識僧伽退之識澄觀理也釋門老融澈道一貫西教窮根源剞精把翫開迷疏鈔箋輕重分鐵炭禪和得龍象義慧傳粲六眾不聴瑩了了送一難大珠旣脫翳白月亦磨漢云胡法又別心佛自變幻擺手住此山蒼松回碧榦梵香海潮音禦鑪云影散山林願太平上祝堯舜萬

余郡守覈實賔序

莆爲士鄧林僕也樗散木不遇匠石知終焉臥空谷盛年汝南評誤蒙君子錄爼豆於賢人靑黃羣目晚綴耆舊班久厭文離粟燕石誠混淆烏覩荊山玉士窮舎學校挈挈焉歸宿處置或異宜何異推舟陸自慚過稀年薦剡至累幅枯朽不自量吹噓勞尺牘皇天恵仁侯文翁親化蜀善類盡薰陶淳風振頽俗竊喜遇荊州志願平生足長價王侯門靑萍從結緑

和復齋憲副初春遊園韻

爲愛名公詩性情淸且和慮澹物自輕意愜情已多齅花憂世事實負居甲科豈無治安防少答喜起歌回首謝蒼生時兮將柰何

續軒渠集卷二

欽定四庫全書

續軒渠集卷三

元洪希文撰

七言古風

題聖墩妃宮湄洲嶼

我昔纜舟謁江幹曽覿帝子瓊華顏雲濤激射雷電洶殿閣硉兀魚龍間此洲仙島誰所構面勢軒豁規層瀾壺山峙秀倒影入【梁元帝纂要云景在上曰反景景在下曰倒影司馬大人賦貫列缺之倒景兮涉丰隆之滂濞張晏注曰景去地四千里其景皆倒在下也】乾坤擺脫呈倪端【韓退之南海神廟碑乾端坤倪軒豁呈露】粉墻丹桂輝掩映華表聳突過飛巒湘君小水幻露骨虞帝迹逺何由攀【湘君堯之二女舜之二妃舜南巡死扵蒼梧二妃從之溺死沅湘間】銀樓玉閣足官府忠孝許入巫咸班帝憐遐陬雜鯨鱷柄授水府司人寰五云殿邃嚴侍衞仙衣法駕朝天闗危檣出火海浪破神鬼役使忘險艱靈旗毿防廣樂振長風萬里翔孔鸞平洲逺嶼天所劃古廟不獨誇黃灣【黃陵有湘君廟】至人何心戀桑梓如水在地行曲盤升階再拜薦脯藻不以菲薄羞儒酸日談書史得少暇石橋潛渡憑雕欄詩成不覺肝膽醒松檜蓊薈鳴玦環騎鯨散發出長嘯追逐縹乘風還【阮籍甞於蘇門山遇孫登與商略終古及棲神導气之術登皆不應因長嘯而退至半嶺有聲若鸞鳳之音響扵巖谷乃登之嘯也韓詩翩然下大荒散髮騎麒麟】

題王昭君出嫁圖

平生慣讀明妃怨老來卻向圖中見看詩只見古人心看畫又知古人面當時初選入漢宮亭亭秋水環芙蓉芙蓉照水矜顏色自信年少長春風一朝引見辭君去此心已作楊花絮黃河一去不回頭泣損花容畱不住輜車重載漢寶歸驪黃嚼嚙黃金羈媵臣尙作首防熊居延萬里行遲遲居延漸近漢漸逺胡使悲歌落日晚人生失意何足云螓首蛾眉難自遣琵琶韻絕心悠悠氊廬未到眉先愁氊廬愁愁幾種胡恩終薄君恩重哈惇般鐸春艸生尙有行人弔靑塜【漢田蚡怒韓安國曰何爲首防兩端首防一前一卻哈惇般鐸乃國朝語也乃靑塜之所在或云哈惇娘子也般鐸墓也理或然也哈音渇鐸音卓】

月軒施老人求山丹栽

老施學道咽紫霞丹成仙去余此花尙餘仙子傳丹穴靑睛紺髮顏如霞當時郭陳兩詩老【郭梅西隚長樂人陳鐵坡天驥莆田人】曽對此花被花惱至今素壁照夜光可惜花仙不知寶晚年同好洪崖翁仙根吹送煩天風花開爛熳圃紅鑪中九轉難爲工【史記貨殖傳巴寡婦淸其身得丹穴而擅其利數世圃亦名閬苑在昆侖中】

效蘇子瞻莫笑銀杯小

勸君莫笑銀杯小一日傾瀉三百杯勸君莫笑一日飲百年三萬六千回吟時只作簡簡吟【白樂天簡簡吟不肯迷頭藏白地】斟時只作淺淺斟下筆直作風雨快醉鄕酒徳逢知音我無公田二頃半牀頭幸有琴堪玩陶公曠達未足云嗜酒何如飽喫飯須信小小亦自奇老盡英雄君豈知揮金畱客固自好爭柰無金愁殺我【前漢疎廣傳歸田裏日請故舊賔客相與娛樂數問其家金尙有幾斤輒賣以供具盧仝詩天下薄夫苦耽酒玉川先生也耽酒薄夫有錢恣長樂先生無錢養澹泊有錢無錢俱可憐百年聚過如流川陶詩𨿽無揮金樂濁酒聊可持淵明甞蓄素琴一張徽弦不具甞執而和之日但得琴中趣何勞弦上聲】

書夏政齋欠伸背面美人圖

防鬌髙髻宮樣妝天風飄飄雲錦裳【陌上桑頭上防鬌髻韋蘇州防鬌髙防宮樣妝】心華未肯開桃李縱有粉黛難輝光怪渠何事長背面百嵗風花能幾見雲収雨散易傷神齊魯姬姜顏色變當時畫史筆亦神風流醖借作欠伸丹靑意在毫素外縦使貌得非天人可憐前代汗靑史薄命佳人類如此幾多寵極愛歇時失意長門暗宮裏老人耳冷不欲聞世上兒子徒繽紛摩挲喜見法眼淨爲君起炷鑪中燻【唐宣宗日朕耳冷不知有卿也維摩詰經云逺離塵垢得法眼淨周昉畫背面欠伸內人極精】

文與可墨君【與可名同梓州鹽亭縣安泰人皇祐元年馮京榜及第王子猷寄居空宅中便令種竹或問其故但笑指竹曰何可一日無此君此子猷命竹爲君也與可善墨竹東坡先生呼竹爲墨君作墨君堂記】

竹中三昧稱老可半幅鵞溪東絹好【鵞溪在梓州鹽亭縣出善絹杜詩我有一疋好東絹】蕭疎逺近自成林露葉風枝皆帖妥客來披捲當晴牕毛髮盡豎心旌降觀其妙處不外得筆力到處今誰雙當時揮灑不自愛持素踵門了無礙流傳好事直至今文采風流遺墨在細哦公詩展畫看詩如有韻靑瑯玕詩在牀頭畫在軸髙堂誰作秋聲寒

古硯

牀頭宂石鈍如椎淬我毛頴利如錐書成四體工防【山谷張文潛贈君洮州淥石含風漪能淬筆峯利如錐】聨珠照幾光陸離朝來淨洗看墨色堅致瑩滑如琉璃乃知鈍靜固得壽上接道脈同耆頥我生無田聊食汝簞瓢仰給猶山雌卻怪老桑未達道守藝攺鑄何其癡【桑維翰或令其攺姓維翰鑄鐵硯以示人日硯穿則攺姓卒以進士及第】硯乎硯乎汝尙未穿我未老但願與汝終始無燐緇【揚子山雌之肥其意得乎晉衛恆四體書勢成黠防連珠不絕】

惜春吟

去年醉倒百花傍旁人拍手笑我狂【韓退之紅芍藥歌云花前醉倒歌者誰楚狂小人韓退之】今年花酒兩無分一春正坐讎書忙先生讎書未肯出詠栁題花閒度日朝來著步花已空搔首東風長太息

飯牛歌

牛吒吒【讀如丘壑之壑】蹏趵趵【音博】枯萁嚙盡芳艸緑自晡薄夜不滿腹擷菜作糜荳作粥飼饑飲渇兩已足脫紖解銜就茅屋不愁饑腸雷轆轆風檐獨抱牛衣宿【前漢王章字仲卿甞疾病無被臥牛衣中與妻訣泣涕其妻呵怒之曰仲卿京師尊貴在朝廷人誰逾仲卿者今疾病困阨不自激昻乃反泣涕何鄙也後章在官歷位及爲京兆欲上封事妻止之曰獨不念牛衣中泣乎章黙然乃止云云】丁男長大牛有犢明年添種南山曲【杜詩爲農山澗曲山阿曰曲】煮土茶歌【山石梯蠏井各有土產山味香而淡石梯味淸而微苦】

論茶自古稱壑源品水無出中泉莆中苦茶出土產【閩鄕音以茶爲荼蓋有荼苦之義其詳已見韓退之詩注】鄕味自汲井水煎器新火活淸味永且從平地休登仙王侯第宅鬭絕品揣分不到山翁前臨風一啜心自省此意莫與他人傳【陸羽字鴻漸善煎茶次第水品以揚子江中爲第一常州無錫縣恵山泉爲第二揚州竹西寺上有井其水味如蜀江故其山號爲蜀岡東坡甞扵此取水號爲鄕味李約嗜茶曰茶須緩火炙活火煎活火謂炭之有焰者】

湘簟

南州六月正炎赫往來道路無行迹土山金石火雲焦珍簟琉璃秋水碧凜如淩室開寒冰暢若葛天逰化日安得淸涼均四方蘇息蒼生九萬億

聞禽哢

五月七日谷雨晴南山北山布谷聲山禽何事彊聒噪領【闕】畊種難爲情吾家小兒懶且惰不肯出聲長黙坐資身衣鉢豈復知嵗月兒童容易過我老欲畊柰無田學作山禽司勸課祝兒書田早早畊得粟千鐘當念我

課兒夜讀

我生去聖亦已逺獨抱遺經增愧嘆甞聞不食終夜思又道得之常待旦聖賢夕惕不遑安況我愚人甘事半便當折鏑不辭勞何至臨淵空久羨呼燈繼晷便焚膏似鳥黏黐守空案諷以萬言加百徧精力已疲道未見

聴琴歌

疎簾曲檻蘋風涼細腰美人藕絲裳神閒意定丰度逺玉指纎纎彈履霜喬林鶯囀日卓午幽澗泉鳴夜未央孤鸞別鶴生暗恨毋以冰炭置我腸

梅峯大眾舉畱東溟講師二十韻【得法扵大都普慶寺】

梅峯古剎三百年今日教寺昔日禪閻浮勝境都占盡城市有此眞林泉中朝崇佛廣說教遴選橅範來幽燕幽燕得法說宗防曇華種子皆鮮妍相州京邑飛鳥外出家學佛道理綿北溪雲峯僧龍象擇師教子恩義全司徒天下僧領袖卑辭厚幣何惓惓居然體制古罍洗一唱三嘆朱絲弦旛幢排拶迎登席組結判華鑣聨吾徒跽受惕齋栗辭慳義卓無畱宣明大訓說聖諦金舂玉應轟喧闐宗風承唱自家曲勇張赤幟光靑氊一朝忽動慈幃念臯比撤去辭還山嘵嘵各是尊師者相率控告攀轍轅郡公處置采眾論歡聲雷動徧海堧同寅葉議彚薦剡狂瀾一障回百川星忙府帖下惇請障疏辭語淸且圓從來佛性無南北隨緣付分何拘牽靑蓮尙有堪修宇貝葉重有可注箋法緣未斷且駐腳事業盡有無窮年【維摩詰壁如龍象所蹴蹋者非驢所堪佛書謂有力可以負荷者也傳燈錄風宂延昭禪師有盧陂長老問曰師唱誰家曲宗風嗣阿誰】

書東溟講師赴囊山主緣障子

海月堂前邈云漢辟支巖下山石爛禪宮銷歇幾百年坐閱星移看物換溟師大是倜儻人法心無住無畔岸語言灑灑中邊蜜五色明珠光璀璨天親百法幾萬言毗盧大藏幾千卷前身畢竟遊珠宮科疏從頭盡淹貫龍天親自選棟梁囑付擔當詶大願淩雲气節何飄飄架五鳳樓眞手段幾多猿鳥下山來竚看山門回舊觀吾徒啟沃固已多浡若槁苗逢漑灌畱公恐是予識偏久假不歸似欺謾【闕】溪祖師住此山中畱衣鉢傳慧粲至今芳躅尙繼往宿昔法緣未應斷前臺花發照後臺蚤爲靑蓮了輪奐賸將金碧飾翚飛畱與後人作公案翩然返斾賦歸來勤爲君王祝遐算

偪側行代某人呈某官

世途偪側多險惡趙本酒厚反爲薄世途漓變朴淳魯鼎已贗能惑眞臯陶世逺誰聴直盡道曽參能殺人哀哉直道喪已久不但州黎髙下手此心茍不愧彼蒼詎謂九衢異太行時非眾口金可鑠天定勝人元不錯【揚子人眾固能勝天天定亦能勝人栁子厚愚溪對吾蕩而趨不知太行之異乎九衢以敗吾車淮南子云楚會諸侯魯趙俱獻酒酒吏怒趙乃以魯薄酒易趙厚酒奏之楚王以趙酒薄故圍邯鄲趙地史記甘茂傳魯人有與曽參同姓名者殺人人告其母曰曽參殺人其母自若也及三人告之投杼下機逾墻而走是謂以愛惑聰】

癸酉六月十四日臂痛不自聊戲作短句

卿不見將軍力挽十石弓勇沒矢筈寒气隆又不見翰林醉揮數寸管勑賜宮袍天色晚古人文武具全材但見伎倆忘形骸君看朱亥椎晉鄙袖千鈞鐵何偉哉詩翁不復作是夢磨墨研丹足吾用晴牕捲手不停披塗竄典謨箋雅頌天公何事不見憐坐失肩背生憂煎頑然自覺不屬體縱有杯杓令誰傳諸君莫笑老無力他日爲郎能執防【漢武帝輦過郎署見顏駟龎眉皓髮曰叟何時爲郎何其老答曰臣文帝爲郎文帝好文而臣好武至景帝好美而臣貌醜陛下卽位好少而臣已老是以三世不遇而老於郎署上感其言以爲會稽都尉漢郎官殿下皆執防】

春寒無炭

古人坐客寒無氊我今爲客寒無煙東風兼領防權今年春寒過去年梅子含酸實未堅薺菜𨿽茂胎未全海棠羞澁開紫綿山南山北無杜鵑詩翁縮頸聳兩肩守殻凍不前吟成呵硯冰尙堅毛頴蹇澁非張顚喚起石鼎句再聨倚墻道士鼻息喧此時得酒眞解仙博取一醉眞可憐君不見云安斗水直萬錢杜陵𨿽老性命懸畫灰對雪思悄然忍寒披絮夜不眠牛頭何日雙錦纒【白樂天詩對雪畫寒灰殘燈明復滅賣炭翁半疋紅紗一文綾系向牛頭充炭直】

木

宣州土產花木藥鐺茗椀相傳誇遊洋斗邑最窮僻園丘往往多靈植側聞饞吏口流涎就花計實尢可憐皂衣出入疊旁午主者爲客客爲主年年見樹不見饞吏采實主采花世情有投皆望報足見詩人言語到夏白紵【白紵歌白紵舞並吳人之歌舞也吳地出紵故興其所見以寓意始作之田野後乃太樂氏用焉其音入淸商調故淸商調七曲有子夜者卽白紵也在吳歌則爲白紵在雅歌者則爲子夜曲也】

水晶宮白銀闕鬢如靑雲眼如月白紵爲袍巾勝雪思君起舞淸歌發秋風落木鴈南飛太息逰子何當歸桐絲指下音調稀雙雙玉淚彈珠璣【任昉述異記闔閭造水晶宮海中三神山以白銀爲宮闕宋書樂志有白紵舞樂府解題譽白紵曰質如輕雲色如銀制以爲袍余作巾袍以充體巾拂塵】

食蕈子【蕈音椹俗謂之菇】

大火西流十日雨洗盡荒崖一番暑韭苗菜甲黃且腐大息辛勤業爲圃城中不下十萬戶食舎旁連啖葵茹深山蕈紛貢數山澤相逢盡筐筥兒童歸來恣烹煮脆於熊掌肥於羜先生飽飯腹可鼓文字何由會撐拄但令樽前筯可舉莫望蒸豚用人乳分渠宰相食萬錢飯有蕈多謝天【晉王濟字武子帝甞幸其家供饌甚丰悉貯琉璃器中蒸豚美帝問其故答曰以人乳蒸之帝色爲之不平食未竟而去何曽性太奢侈一食萬錢猶云無可下筯處】

七言長短句古風

壺山老人說劍歌

忠爲質仁爲衛淬其鋒磨其礪浩然之气充天地水斷蛟陸剸犀運成風切成泥利哉之用無東西卿不見劉季起闗中項王宴鴻門荊客喋秦廷楚子靜國棼彼皆庶人劍殺戮不足云又不見指髮成陰陽气焰幹牛斗臥匣如龍吟繞灘作蛇走彼皆士劍迂誕吾不售噫嘻哉夫我則不然眾人未易識簡而成其文粹乎見於色不報以爲彊順理以爲直化愚以爲智防圓以爲方化鈍以爲利直與鋒爭鋩濯濯江漢淸皜皜秋陽光孔子云用之則行舎之則藏【廣異記載唐開元末武勝之知靜江軍忽然灘中見雷公踐防云逐小黃蛇盤繞灘上靜江之夫以石投之中蛇鏘然有聲雷公飛去使人往視之得一銅劍有文曰許旌陽斬蛟第三劍云】

聴琵琶

齠年慣讀琵琶行昔聞今日琵琶聲初如登木雄雉聲嚶嚶又如伏櫪老驥蕭蕭鳴移宮換徴淒且淸大遲小促和而平宣泄伊郁陶性情不作兒女恩怨生君不見昭君去國萬里程丰肌靚麗漢主驚欲畱不得信已成嗚呼韓邪得之不失爲傾城【管子地負篇聴徴如負豬豕覺而駭聴羽如鳴馬在野聴宮如牛鳴�中聼商如離羣羊聴角如雉登木以鳴音疾以淸古詩一笑傾人城再笑傾人國】

簡山雄峯老禪

去年因讀方牧一紙詩常怪枯槁著句乃有如此奇【陶飲酒詩顏淵稱爲仁長饑至於老𨿽畱身後名一生亦枯槁】今年我亦爲詩有此語若教牧見亦當有如我所譏結髮初入翰墨塲自謂不作吳下兒惜哉兩窮晚相值恨不早插兩翅相與逰天陲汝南一時評各能守家規屠龍豈失防至老論益彌【朱汗漫學屠龍扵支離益三年技成而無所用其巧】曳裾王侯門揮灑蒙厚知孤芳眾排屏百色工瑕疵儒庠𨿽設官往往多竊屍立言假仁義遇事生瘡痍合席推骨鯁同袍背韋脂惟此兩生者未易烏雄雌方生不言祿糠秕弗及之洪生𨿽幹祿囊粟失所施【東方朔有言侏儒長三尺餘奉米一囊臣朔長九尺亦奉粟一囊】去年雷澤地方今安笟箄溪寒果得魚杯諒分遺惟玆方外老耐久敬不衰江空嵗云晚尙寄沽酒貲儒釋事一家緣覺無兩岐願作如是觀當如合分支【韓送崔二十六立之云去來伊洛上相待安笟箄注取魚器】

續軒渠集卷三

欽定四庫全書

續軒渠集卷四

元洪希文撰

五言律詩

詠竹

幽軒多種竹繞徑復依墻月弄三分色風吹一味香空堦翻籜下隙路引稍長客至休書刺嗔渠踏破蒼【古未有紙削竹木書姓名曰刺後用紙曰名紙漢禰衡懷刺無所適至於滅字又魏文帝賔客百餘人人奏名刺悉書其郡邑名氏曰爵裏刺杜詩嚴鄭公宅同詠竹風吹細細香】

訪道士不遇

翠壁無風到陰晴潤茯苓松闗終日掩香火閣黃庭地僻丹鑪在云深仙洞扃碧桃零落後衣袂帶防馨

洗硯作

小陸筆先焚牀頭破硯存石枯余墨暈池凍帶冰痕滌去充魚腹攜來就兔園艸吾豈敢聊復注孤鶱【陸云與兄機書云君苗能文每見兄文輒欲焚其筆硯揚雄艸太有以自守泊如也鶱杜詩風雅靄孤鶱音虛言切飛舉貌】

題鄰居

鄰用萬金買情親分所宜隔墻喚拈琖炙燭戱彈碁【沈存中筆談載西京雜記漢元帝爲彈碁之戱有譜一卷蓋唐人所爲局方一尺中心髙如覆盆其顚爲小壺四角防起李商隠詩曰玉作彈碁局中心最不平謂其中髙也拈琖彈碁皆唐人語也】春看兩家栁【白居易與元八卜鄰詩明月好同三徑夜緑楊宜作兩家春】朝蒸共竈梨【杜詩蒸梨常共竈澆薤亦同渠】如何陽勒輩拳手爲麻池【晉載記石勒與李陽鄰居爭漚麻池日相毆擊及貴乃召陽子酣飲引陽臂笑曰孤往日厭卿老拳卿亦飽孤毒手】

教兒子鏞讀禮詩【鏞字韶美】

敬長尊親道工夫在小兒綱常千載禮章句五言詩講習終成性周旋自中儀瓣香北溪老茅蕝請行之【陳淳字安卿淸漳人晦庵朱先生之上足號北溪漢叔孫通願徴魯諸生共起朝儀扵是徴魯諸生三十人西及上左右爲學者與其弟子百餘人爲茅蕝野外注以茅剪植地爲纂位尊卑序春秋傳曰置茅蕝】

仙邑館所書事

桑麻繁以長繞舎翠沈沈茶臼疎林隔書帷陋巷深山禽諳客況風樹助予吟牧豎來呼犢跫然空谷音

謁華嚴毒海上人

出城奚所適正值雨華時毒海老尊宿名山佳住持寺幽藏碧巘池暖動春澌爲謝韓知客通名只用詩【劉魯風往江西投所知爲謁者所阻作詩云萬卷書生劉魯風煙波十里謁文翁無錢乞與韓知客名紙生毛不爲通】

曉行途中書事

防發昧所適東西覺惘然門敲村店酒鐘落客津船猿叫荒山月雞號墟裏煙回思在家日日晏尙髙眠

讀杜拾遺老瓦盆戱作

此翁坦率性長享甕頭春觴客終頽玉【晉嵇康字叔夜山濤言叔夜爲人巖巖若孤松之獨立其醉也若玉山之將頽然】傾人懶注銀干戈塵世淚風月艸堂身賴爾有蘇李情親不厭貧【杜詩春復加病肺此病蓋有因早嵗與蘇李痛飲情相親】

薄薄酒

黍釀固宜薄情親意已多勸酬終不醉耕種豈徒勞交淡元無味顏衰賴爾酡明年廢東作茶椀看雲濤

石屏

磨琢𨿽云至寧非造化工飛峯橫筆架立石峭屏風逺近靑未了陰霾景不同仙源如可問我欲隠其中

竹間鶴

愛竹已成癖新添鶴有情霜毛仁者壽風韻聖之淸乞母移來種將雛養得成嵗寒三益友須著我同行

立秋

暑退火西流炎云宿靄収亭臯才落葉天下己知秋律气隨杓攺蛩聲傍枕啾短檠時節到時事迫人遒

玉延【俗名山藥】

著價羞蕷芋充饑勝粥饘切泥姑少試餐玉竟誰傳蹯掌難爲饌醍醐不直錢雪晴扶短鑱結伴過山前

觀海門

觀海難爲水斯言亦防哉華嵩同培嶁河漢等涓埃官哨時旁午【史冠蓋旁午旁午縱橫也】吳鹽日往來何曽瞻蜃气重疊起樓臺【禮記雉入水化爲蜃前漢海旁蜃气象樓臺】

獨立

雨後衡門立郊坰晚气淸鴨頭流水淨魚尾斷霞頳並舎開新釀平疇餉晚耕防吟扶楖栗信步自閒行

自述二首

擾擾百年內胡爲勞此生酒因愁少進書爲懶無成行篤羣疑息心淸百慮輕篇詩聊自述亦可發幽情自述亦自笑可嗟還可憐文窮緣智困道進爲心堅嵗月驚童穉雲山奪事權此身無滯礙對酒卽超然信紫雲任建寧防軍終制抵莆莆民思其父有遺愛焉其父卽中隠公也

舊勞曽汗馬【收附江南】子復仕王廷出處防周易【能明易】操修一孝經逢人心自白知已眼終靑【晉阮籍字嗣宗不知禮數能靑白眼見俚俗之士以白眼待之母終嵇喜來弔籍作白眼喜不懌而退喜弟康聞之賫酒挾琴造馬籍大恱乃作靑眼由是士皆疾之】大義明終始遲遲正竗齡

連日雨不止

千牀渾濕透檐澑更無端馬鬛一滴誤魚頭萬國寒老天緣底泣后土幾時幹悶聴應酣睡瀟瀟到夜闌

少睡

少睡多宵坐占星看碧虛病根常檢防客气久消除淸有焚香癖臞因服藥疎眼前書未讀肘後看方書【葛洪抄肘後方四卷】

一室

雅有巢山癖誅茅葺數椽左圖右閱史春誦夏鳴弦涉畹紉蘭佩臨流枕石眠何須學辟穀且作地行仙

郊行

天亦自多事一春勞應詶哺雛衝雨燕喚婦出林鳩有累俱闗抱無生始斷愁忽逢林下士羞黙但低頭

禁馬

古人重馬政遺法著姬公羈靮豈徒設舟車有不通負乘時所忌【負且乘致寇至】得失理難窮【塞翁失馬未必非福塞翁得馬未必非禍】前輩騎牛好吾將立下風

贈相士

術乃法之巧求諸相益知脤觀成子惰佩識獻公離【並左傳】指背吾無取論心世有誰君看非相說未免半醇疵【揚子有非相篇】

自省

孔孟日杲杲吾徒甘晦沈每於供給際常有愧慚心人物有賢否山川無古今自憐居爨下疇昔荷知音

龍華上人餽白粲

報道龍華老驅車入市回如何迫嵗出端爲餽年來香鉢停畱供朱門迆開也應憐範叔莫遣甑生埃

椰子冠

團團椰子實解剝付冠師體制羞殻文章笑鹿皮色頳猶帶酒腹小尙能詩欲著東坡帽檐低不入時冠居眾形上吾獨取椰爲陶令巾漉酒【陶淵明甞制漉酒中漉酒畢又中之】山翁著接籬【晉山簡鎭襄陽優防嵗月惟酒是耽諸習氏荊土豪族有佳園池簡出逰多之池上置酒輒醉名曰髙陽池兒童歌曰山翁出何許往至髙陽池日夕倒載歸酩酊無所知時時能騎馬倒著白接籬舉鞭問葛彊何如並州兒彊家在並州簡之愛將也】堅渾羞抹膝疎曠笑穿絲寄語資章甫今時彼一時【宋人資章甫而適越越人斷髮文身無所用之】

鐵拄杖

傀同枯枿流傳多閱人鑄成一枝杖伴我百年身觸石奔星火行冰碎玉璘赤藤尢可貴包褁若爲珍【韓赤藤杖歌幾重包褁自題署不以珍怪誇荒夷】

五字吟【李陵蘇武俱爲侍中武使匈奴明年陵敗陵降武歸漢陵置酒作詩爲別則五言詩自陵始也其一曰攜手上河梁防子暮何之其一曰仰視浮雲馳奄忽互相逾長當從此別且復立斯須又曰徵夫懷逺路逰子悲故鄕寒冬十二月晨起踐凝霜武詩云黃鵠一逺舉千里顧徘徊胡馬失其羣思心常依依世傳云五字詩自武始也武使匈奴在匈奴中十九年後竟得歸漢】

雅頌久不作詩壇一例荒孰云城小小能出陣堂堂髙步【闕】如漆離居鬢已霜李陵非雅士安敢擅河梁

獲稻

雲散水防茫千畦萬隴黃罄腰勞日少鼓腹樂時長處處聞雞犬家家足稻粱太平本無象新釀甕頭香

秋後扇

齊紈裁暑扇倐忽動淸商嵗月老將至巾箱舎則藏時光豈衰歇世態苦炎涼年少不長好爲言姬與姜

社日【春秋分戊日】

九扈不廢職勾龍誠有功業居四民次祀列百王中黍稷祈秋實羔豚樂嵗丰豈徒臣朔飽歸遺細君同【少吳置農官以鳥名官春扈鳻鶞趣民耕種夏扈竊趣民耘除秋扈竊藍趣民収斂冬扈竊黃趣民蓋藏棘扈竊丹掌人百菓行扈唶唶晝民駈鳥宵扈嘖嘖夜民駈獸桑扈竊脂趣民養蠶老扈鷃鷃趣民収麥是爲九農正漢武帝詔從官肉大官丞日晏不來東方朔曰伏日當早歸請受賜遂拔劍割肉歸去上令自責朔曰受賜不待詔何無禮也拔劍割肉抑何壯也割之不多又何亷也歸遺細君又何仁也上笑曰令自責反自譽復賜酒肉遺細君】

覽鏡戱作

塗抹東西徧牀頭膏沐香恐爲嗔老物【老物不足惜】不敢近新妝翻覆百年態淒涼數寸光道心無老少顦悴亦何傷

述近懷呈諸庚老

與君同甲子霜鬢白於銀朋舊歸新鬼乾坤信老身干戈猶未替盤琖幸相親句法如江鮑如何捄得貧林巡檢景恵以閒散職官俾提封【闕】門新城詩以道意【杜集有提封之作有時徴俊乂莫慮犬羊侵之句】

堯仁天廣大涵育最爲深仗義趨王事成城賴眾心氛祅如覆水俊乂豈懷金老眼看三箭天山報捷音【唐書薛仁貴爲鐵勒道行軍總管九姓眾十餘萬令驍騎挑戰仁貴發三矢輒殺三人軍中歌曰將軍三箭定天山壯士長歌入漢闗九姓遂衰】

對悶書事

時危百憂集老退一身輕鼔角聲悲壯城池勢險傾柝繁嚴守備傳遽急行程【周官行夫掌傳遽事乃使車之急者】起看天河色何當見太平

送侯防軍公讓秩滿歸

三年江漢水潔白不緇塵糾羣紀綱正【杜送韋諷上閬州錄事操持紀綱地注錄事者一州之紀綱也韋蘇州送馮著任廣州錄事繩墨不易持是也】親民條件新輿人同此誦檐子不妨貧識取至公論官中竟一人

上元日居城南書事

城南讀書地杖履往來通菽水初心遂【禮記子路曰傷哉貧也生無以爲養死無以爲禮子曰啜菽飲水斯之謂孝】糟糠晚節同役車行業業【詩采薇戎車旣駕四牡業業豈敢定居一月三捷業壯盛也】眠鼓聴逢逢【韓詩不蹋曉鼔朝安眠聴逢逢】逾七又望八癡頑笑此翁

郡倅敬齋公乃嗣自江西省奉檄便道省親小詩奉謁

郎君拜家慶捧檄防衣榮別駕行寛恵同寮服老成珠瑰迷重寶蘭茝襲芳名此去扶搖便衝天九萬程

癸已新春作

盜賊生涯困回頭盡戰塵春來長是病老去不如人屋小香常集杯深酒尙醇何時洗兵甲同作太平民

七十四吟

視逺茫無見言哤聴不聞病於老偏厚眠向坐中分俯仰皆爲累披吟不廢勤偶逢彊健日淨幾一鑪燻【白居易詩病與樂天爲老伴坡詩惟有病相尋空齋爲老伴】

暖足婆

寒冬夜無寐輾轉漏聲長只熱一瓴水能銷萬瓦霜溫柔聊自適趨附固其常更有孟光在髙年不下堂

寄潘茂

別後聴鳴艣君曽有宿期如何三閱月不寄一聨詩獨立海山對相思沙鳥知端能乘興否一葦諒非遲

壬寅元日

老天何省事元日又逢春盤飣靑蒿細杯浮緑醑新兒孫長滿眼天地一閒身志喜有新作猶疑筆有神

五言排律

雪榦上人過訪

諸山尊徳望三會老禪宗倚席聞論抽筳發鉅鐘憩松經露滴坐石履云封山好遮來路塵牽絕往蹤懸車畱雪澗築室傍梅峯髙士幽禪著僧伽太白逢平生能事足奇遇素心從二民相爲用如聆空谷跫【韓讀墨孔子必用墨子墨子必用孔子不相用不足以爲孔墨】

挽仙邑陳小山先輩

吾慕小山翁仙溪一鉅公奉親嚴髓滫焚券卹貧窮鄂相輝日閏門正始風彼䢐岐可路不霽水何虹【嚴氏詩集作彼䢐矣爲句絕岐有夷之行】千首牛腰重三封馬鬛崇鄕鄰盡焦土防立負羈宮【邑廬盡爲焚毀後亦爲賊所焚】

續軒渠集卷四

欽定四庫全書

續軒渠集卷五

元洪希文撰

七言律詩上

題學士趙子昻近帖

天馬騰驤金褭蹏【漢書禮樂志有天馬下漢武帝鑄金作馬蹏狀謂之金褭】赤刀揮霍玉如泥詞頭已逼蘇內翰紙背欠題王會稽【康定間富韓公爲知制誥封還詞頭繳詞頭富公始栁子厚集有殷賢寄劉連州二首其下注雲家有右軍書每紙背庾翼題云王會稽六帖】墨帖楷書卑石鶴錦囊珍玩甚珠犀嗟予舊好應成癖過眼空憐五色迷【唐李程試日五色賦先榜已落矣初出試塲楊於陵遇程詢其所試程示之破題云徳動天鑑祥開日華於陵覽之謂程曰公今日須作狀元】

書呂洞賔畫像

劍飛嶽鄂過蒼梧風骨昻藏美丈夫閒揖九陽供吐納飽餐六气事噓呼【荘子刻意吹呴呼吸吐故納新熊經鳥伸此道引之士養形之人彭祖壽考之所好春食朝霞日始出赤黃气夏食正陽南方日中气秋食淪陰日沒後赤黃气冬食沆瀣北方夜半气並天地黃是爲六气見揚子明經】當年得遂金閨籍【謝眺出尙書省旣通金閨籍金馬門也】今日誰看野服圖笑引天風毛發動可能隨我朗吟無【於揚州石塔自畫像吹之毛髮盡動】

春夜對花月

璧月瓊枝鬭好懷【陳後主與諸貴人同狎客賦詩其略云璧月夜夜滿瓊枝朝朝新互相誇張貴嬪容色之麗云爾】攀花邀月下瑤臺娟娟夜色穿簾入冉冉天香撲袖來【李正封牡丹國色朝酣酒天香夜染衣之句】細酌微吟身自在行歌起舞影裵徊幸然等是無情物若是多情便可猜

惜花

陽艷亭臺手自栽精神擡舉待春回朝來不忍獨倚樹雨過那堪都委苔時不貸人如轉燭事多敗意且啣杯從來四美難並具云合佳人殊未來【江淹雜擬三十首有湯休上人詩云西北秋風至楚客思悠哉日暮碧雲合佳人殊未來】

東牕小酌

烏馭西沈兔魄升泰山失勢已如冰百年略似夢長短一醉誰知時廢興與俗不諧塵世狹出門大笑暮江橫從前壯气銷磨盡浩浩淩雲賦尙能【司馬相如奏大人賦武帝大恱飄飄然有淩雲气逰天地之間又登髙能賦】

觀夏耘偶成

苗穉才聞鵶舅呼【古詩五月聞鵶舅苗穉憂艸茂】東阡南畝盡農夫非其種者鋤而去毋使蔓焉難以圖【劉章忿劉氏不得職常入侍髙後燕筵進歌舞曰請爲太后耕田太后曰若生而爲王子安知田乎章曰深耕穊種立苗欲疎非其種者鋤而去之太后爲之黙然左傳蔓艸猶不可除況君之寵弟乎】滴滴盡沾禾下土【古詩鋤禾當日午汗滴禾下土安知盤中飱粒粒皆辛苦】穰穰行載斛中珠作勞歸舎呼閭裏【晉書載石勒在田中每聞鞞鐸之聲歸告其母曰作勞耳鳴非不祥徴也】共坐牛衣酒一壺【前漢王章字仲卿疾病臥無被在牛衣之中與妻訣泣妻呵怒之云云後爲京兆尹欲上封事妻止之云卿獨不念牛衣中泣乎】

客中遇寒食【三首】

極目雲飛落照邊北邙松栢久無煙麥餳偶爾思遺俗菽水時來記往年【禮記啜菽飲水盡其歡斯之謂孝】宿業正愁帶鳥歸心生怕血啼鵑伯倫曠達稱賢士身後何曽到九泉長到淸明寒食時客懷如夢復如癡庭空月淡梨花少爨冷煙寒麥飯遲阻隔家山常入夢挨排節物可無詩暮年自是難爲別非爲棲身近子規

桑柘村村已禁煙【周宮司烜氏仲春以大鐸巡火禁於國中爲季春將出火也後以介子推焚死至時一月不爨東漢周舉爲太原守乃始變其俗三日而止】蕭條井邑傍山前了無詩酒空三月如此時光又一年對景鶯花如寄耳見人兒女倍澘然業儒不及爲農好麥已登場蠶又眠予株守書室不覺有連日陰雨之悶一日移坐晴檐聞行者有快哉晴之語追味其言作詩志之

一雨多時气積嵐今朝紅日照酣酣鎌腰四野農登麥盆手千家女煮蠶流水繞村澄似練逺山排闥碧於藍此生漫不知蠶織坐竊陳編得少慚

僧房借榻

方外來防兜率天掃除習气道心堅任渠浮世千年兆【史人無百年期彊作千年兆鑄鐵作門限鬼見拍掌笑】借我空門一榻眼未晤至人存法樂且容髙士著幽禪吟成一笑客歸去又結浮生半日緣

老境

五十光陰疾轉車秋風落木客思家皮皴腰痛腳無力齒豁頭童眼有花樗木散材多壽考寸田尺宅足生涯老彭八百成何事謾跨商周閱嵗華【黃庭經寸田尺宅可理生蓋道家以丹田爲寸田面爲尺宅臍下三寸爲丹田樗散無用之木故得終其天年世本云彭祖在商爲守藏史在周爲柱下史年八百嵗】

書家藏蘭譜後

華不紛披葉不塵幽貞閒淡出天成似凡非俗同標致入品分流別姓名南欲迎薰西避照晚常漑膩蚤澆淸傳君祕訣君牢記更取吾言質屈平

壽峯翫月

素娥準六丁擎【丁夘神司馬卿丁丑神趙子玉丁亥神張文通丁酉神臧文公丁未神石叔通丁已神崔石卿是之謂六丁者】下照塵寰似水晶河漢無雲天萬里溪山不夜月三更【齊地記曰齊有不夜城蓋古者有日夜中照於東境故菜子立此城以不夜爲名杜詩無風雲出塞不夜月臨闗蓋不夜者月明如晝也】蓬萊弱水何曽隔【蓬萊有弱水之隔一羽亦沈惟飛可到】玉宇瓊樓無此明今夜壽峯峯絕頂與君端坐細推評

夜月有客送酒

馬軍持送走還僵【杜甫謝嚴中丞送乳酒詩云鳴鞭走送煩漁父洗琖開甞對馬軍】剝琢先聞麯米香遮莫淸風漧石髓【嵇康遇王烈共入山烈甞石髓如飴卽自服半余半與嵇康凝而爲石烈嘆曰叔夜志趣非常而不遇命也】爲招明月酌瓊漿故人懽伯情千里玉女天公笑幾塲歌罷短衣仍獨速【道家有言散花玉女侍香金童神異傳玉女投壺天爲之笑則電故謂之笑電李白短歌行天公見玉女大笑億千塲孟郊送淡公詩其一曰銅斗飲江酒手拍銅鬥歌儂是拍浪兒飲則拜浪婆腳踏水船頭獨速舞短簔笑伊漁陽撡空持文章多閒倚靑竹竿白日柰我何】三人對影未渠央

立春偶成【戊午】

玉燭光輝萬象豪寛徵幸不及吾曽鬢邊防燕人情熟眼底土牛年紀髙軟餅繭衣行白麥【杜詩涼州多白麥注自河渭以西白麥麫涼春種夏收閱二時之气故也】生絲縹綫飣靑蒿明年對此仍彊健莫向樽前嘆二毛【左傳不擒二毛謂黒白相半潘安仁秋興賦予年四十始見二毛】

雨不絕

四月黃梅正熟時霏霏江雨宻如絲空堦如語互相答倦枕有聞寧不思家樂咸韶眞送奏渚涯牛馬竟誰知淒涼情況如何度擁被微吟工部詩【杜有雨不絕之作】

七夕

天上佳期樂未央河東帝子嫓牛郎登車閃爍云旗動開帳熒煌玉燭光此夜金鍼穿巧綫明朝玉佩促行裝經星不動誰當辧或脫朦朧恐未詳

秋聲

悚聴西南底不平觸於金石碎鏦錚气回海島波濤勢令壓邊庭人馬聲膽薄生憎牕紙擘夢回錯被枕稜驚壯懷何事銷磨盡宋玉中年白髮生

糓城余航邊老人有能詩聲於僕初未有平生之懽客甞於予誦其一聨半句膾炙人口客又誦僕近作以示余余遂賞音爲忘年交

怪怪奇奇誦數聨問誰所作是航邊世無賀監誰知白後有揚雄必愛元【揚雄注太元曰後五百年有子云出必愛吾太元矣】雪犬倉皇從末俗雲龍追逐付前緣【韓詩我願身爲云東野身爲龍四方上下逐東野𨿽有離別無由逢韓文越犬吠云蜀犬吠日云日豈有過哉顧吠者犬耳】老天若借推敲便【賈島初應舉在京師驢上得句云鳥宿池中樹僧敲月下門始欲作推字又欲作敲字鏈之未定吟哦引手作推敲勢愈時權京兆島衝出左右擁至島具對所得句韓立馬良久曰敲字佳遂並轡而歸後不第爲僧居法幹寺號無本載劉禹錫嘉話云】細叩吾翁肘後傳【葛洪手抄金匱藥方百卷肘後要急方四卷】

長明燈【傳燈佛以一傳爲一燈諭法如燈燈相續也燈謂能破暗】

沈沈古殿寂無聞破暗長明伴世尊日月猶知分晝夜雨風終不廢晨昏傳從佛國初來祖照見人生幾世孫底似靈台光一防千灰萬刼鎭長存【黃庭章云靈臺盤固永不衰心爲靈臺有神靈居之】

水車

機事能移造化權車聲軋軋響前川捲空龍骨層層浪活盡紋處處田塹板擿泥秪自苦桔橰縋石笑空懸靑裾想是阿香女直欲乘之飛上天

書齋獨坐

起看庭槐影屢移攤書獨坐已移時文章起伏香分篆議論和同酒一巵貫虱工深知學進屠龍技巧與心期千流萬派徒紛爾喫源頭要自知

蒲萄

走架龍須弱不支炎天待月立多時醍醐縱美輸淸滑瓔珞𨿽圓讓陸離珍異曽誇太衝賦累垂已入退之詩當年若得傳方法博取涼州亦一奇【前漢大宛以蒲萄爲酒富人藏酒至萬餘石又唐書破髙昌取蒲萄實於園中種之並得其酒法上自損益凡有八色孟佗字伯郎中常侍張讓専權用事佗以蒲萄酒一防遺讓爲涼州刺史】

野花

浩蕩韶光沒坱垠不曽培植自敷榮靑春綽約誰爲主紅粉娉婷不識名【張易之出塞行腰褭靑絲騎娉婷紅粉妝】麗質似嫌鵶髻污暗香空使蝶魂驚君看傾國傾城者豈盡名門閥閱生

櫻桃

止渇靑梅酸齒頬帶香盧橘剝皮膚鮮明綴樹漙甘露的皪傾盤瀉寶珠穉子輕拈愁欲碎佳人未嚼已先無情知苦筍非佳伴斷庖人莫入廚【唐三月宰相有櫻筍廚】

贈畫史林心鑑寫照

龍章鳳姿下云霠纎鱗弱羽驚飛沈神之所至妙爲物面有不同宜鑑心世固期君於絕品誰當借我以全林明春閱歷還添閏整理行囊剰著金【李詠詩上林如許樹不借一枝棲答云朕當以全林付卿】

張翰

昨夜西風忽憶吳郵亭長短想歸途倦逰戢翼先翔鴈歸興駕言非爲鱸時有未然當勇退形焉何苦爲名拘【陶靖節詩誰謂形迹拘】故園且慰平生意更盡生前未盡壺

仙邑館所歸溪行書觸目

杏花深處酒堪賖來訪漁翁溪友家短塹插籬防鹿豕小舟牽网截魚蝦鄕村畜牧連荒野【漢光帝元光二年匈奴將十萬騎入武州塞見畜布野而無人牧者怪之乃引兵而退】墟落人煙閣淺沙自是升平生聚久女郎共唱後庭花【後庭花陳後主所作女學士袁大捨等與後主賔客貴妃逰賞賦詩其曲有玉樹後庭花臨春樂等章其略云璧月夜夜滿瓊枝朝朝新之句】

讀秦隠士黃石公素書有原始正道求人之志本徳宗道遵義安禮六篇有祕戒不傳於不道不神不聖不賢之人大抵不離於七國縱橫余習非得於聖賢修齊治平之學【辛未館仙邑傳家作】

識者當觀取履初此翁知過萬人餘英雄自合傳靑史經濟非由授素書大道聖賢無隠爾七篇仁義果何如坑焚若爲防遺患可笑秦王計也疎【晉亂盜發子房墓於玉枕中得之凡一千三百三十六言有陰計外泄者敗小怨不赦大怨必生決防於不仁者險設變致權所以解結吉莫吉於知足絕嗜禁欲所以除累與覆車同軌者傾奧亡國同事者滅等語要之不失爲說客之雄特所遇之時然耳】傅氏招入館旣至翼早於牕壁間覩宋咸淳丁卯榜帖兩翁芳躅煥然如目前事追慕久之因漫書四韻【辛未嵗】

挾升沈五十春及門𨿽晚此情親韓歐榜帖家聲舊【唐歐陽詹莆義井人字行周舉進士與韓愈李絳崔羣王淮馮宿庾承宣聨第時稱龍虎榜云】孔孟詩書教思新筆硯不靈慚末學箕裘克紹異凡人兩翁地下英靈在尙爾流芳壁上塵

春半采花

芳菲著雨便成苔問訊東君幾日回閏月不曽花下去今朝偶到樹邊來幾何間濶鶯偏老如此生疎蝶也猜流水時光容易過舉頭枝上已靑梅

海棠【沈立海棠記嘉州海棠有色而香】

花品從來說海棠風流格調賽羣芳淵材有恨空沙魘【淵材僧名有五恨曽子固不能詩鵞無四掌鱉不重裙海棠無香鰣魚多骨】子美無言爲發揚【杜詩無海棠或雲杜母幼名海棠諱之】雨透胭脂添薄媚風搖銀燭減輝光妙年若許寒梅聘世上應誇兩洞房【洪適盤洲海棠詩云自憐生較晚不得聘寒梅】

教小兒書

懶誦吾伊教小童之無百指柰無功【白居易生七月每教以之無字百試不錯】晴蛙閤閤鳴枯澤春鳥啞啞囀碧叢杕杜荒疎誠可笑【唐李林甫傳林甫不識杕杜字謂韋涉曰此云杕杜何也涉俛首不敢言】楞嚴艱澁幾時通安知來者非今日刮眼毋輕吳下蒙【吳呂蒙孫權謂蒙學問以自開益後魯肅過蒙拊蒙背云吾謂大弟但有武略耳今學識英博非復吳下阿蒙曰士別三日當刮目相待】

題仙遊縣酒家樓

當時曽醉美人家簾幙春風響琵琶【洪容齋隨筆載白樂天以琵琶作入聲四弦不似琵琶聲亂寫眞珠細撼鈴朱裦有絕句云昨日施僧裙帯上斷腸猶帯琵琶弦是也】東野已仙閒日月【唐絕句云孟郊死葬北邙山日月星辰頓覺間】子陵髙臥困龍蛇狂歌莫管唾壺缺【世說王惇每醉後以鐵如意敲唾壺歌曰老驥伏櫪志在千里烈士暮年壯心不已歌闋而唾壺半缺矣】艸檄從教楯墨斜短箭南山曽射鹿可憐鬢髮已鬖髿

風流想象太和樓雄跨依稀第一州鳳去不來梧竹老芝焚未攺澗潭秋【抱朴子曰慮巫山之失火恐芝艾之並焚栁子厚獻宏農楊憑詩木刻終難對芝焚未攺芳】曽驚飯顆少陵瘦豈爲周南太史畱【唐杜甫傳李白於甫有飯山之嘲白集有戱杜甫詩飯顆山頭逢杜甫頭戴笠子日卓午借問緣何太瘦生只爲年來作詩苦司馬遷傳言武帝建漢家之封而太史畱滯周南不得與從事】出晝居夷從來有後

人何用蹈軻丘

傳西疇謁學稼乃翁墳招預席【學稼與先君同鄕舉丁夘嵗榜首王衡字正平】

平生欠識魯山元【元徳秀字紫芝爲魯山令蘇源明謂人曰吾不幸生衰俗所不恥者識元紫芝坡詩恨君不識顏平原恨我不識元魯山】幸及蟆陵與執膰【西京記膠西相董仲舒墳在長安人爲致敬過者必下馬後人記訛爲蝦蟆陵非是左傳成公十三年劉子曰祀有執膰戎有受脤】崇土豈能埋此老餘波尙可及諸孫【左傳其波及晉國者皆君之餘也】薛任安敢同爵齒【左傳薛不與諸任齒】管鮑從知宿好存【管仲鮑叔牙二人爲友】此飲與君須盡器可人春夢了無痕【何諷渇賦飲不盡器】

菜

雨後過畦嫩甲長士夫此味未能忘筠籠采擷朝脯供土銼烹熬雨露香鹽豉勻調仍防酪香粳細搗旋加姜老饕賦好人爭誦喚醒歐生爲洗狂

朱陳村嫁娶圖

舊藏朱陳嫁娶二圖絹素甚古上世寶之或以爲近世名史所摹亦未可必近爲有力者所取不能自保因以韓退之畫記所云自釋故並錄之

終老鄕闗鬢似銀賢哉惟有古丰民一時桃李隨煙滅千載丹靑絕世珍餞席樽罍風近古俟庭冠蓋禮如新𨿽然未得韓公記已學唐人帶入閩

古誼於今尙有無摩挲老眼重嗟吁千年顧陸丹靑手兩姓朱陳嫁娶圖要使丁壬傳水火【丁火也離爲火爲中女坎爲水爲中男丁火也壬水也言女之丁者爲婦於壬猶今之陰陽家云丁與壬合之說】不將門戶嫁崔盧料應合皆葛抵掌樽前笑老奴【禮婚義壻揖婦入共牢而食合而酳所以合體同尊卑以親之也音閤謹按世說晉溫嶠姑有女覓壻嶠自有婚意答曰佳壻難得如嶠如何姑曰何敢希汝比也後日報姑云已得婿矣門地婿身不減嶠因下玉鏡臺一枚姑大喜旣交婚禮畢姑女揺紗扇抵掌大笑曰我固疑爲老奴今果如此卜】

山行傷足【館壽方氏作】

尼父奔車豈復升【劉向說苑奔車之上無仲尼覆舟之下無伯夷】長裾佩玉想儀刑封侯縱不能三甲【背無三甲不能封侯】載道如何可半丁【符堅陷襄陽聞習鑿齒釋道安名輿而致之習鑿齒以蹇疾與諸鎭書曰昔晉氏平吳所利在於二陸今漢獲士才一人有半耳】跛鱉行行遭笑侮鳴禽句句欠叮嚀敺之罟不知避蠢蠢胡爲萬物靈【行不得哥哥】

題靈巖廣化寺【始則鄭氏書室後創寺】

招客東西窣堵波出城五里郁峩峩逰人爭逐蟻九曲衲子分屯蜂一窠佳句不隨飛鳥盡名山可想屬僧多前修舊日讀書地肯著吟翁坐具麼【小說九曲寶珠穿之不得問之孔子孔子教以脂塗於綫使蟻通焉】

廢宅有感

炎隆滅絕理之常【解嘲炎炎者滅隆隆者絕】對此毋庸重感傷亦有髙明瞰其室【髙明之家鬼瞰其室】似無形气嘯於梁【韓原鬼】一朝富貴浮雲散千載英雄宰木蒼【公羊傳秦伯怒蹇叔曰若爾之年宰上之木拱矣注宰塜也】後世何曽聚廬處【賈山至言使其後世曽不得聚廬而托處焉】阿房五里麗咸陽【史記秦始皇營朝宮渭南上林苑中先作前殿阿房東西五百步南北五十丈上可坐萬人下可建五丈旗以其作宮阿房故名】

守嵗一首【後至元】

掃退陰凝萬瓦霜儒家守嵗但如常沈香已帶寅前气臘酒初聞子後香【白樂天詩誰道使君不解歌唱徹黃雞與白日黃雞催曉丑時鳴白日催年酉時沒亦祖韓退之和席八庭變寒前艸天銷雪後塵之句意亦自佳】凍雪驚春先爆竹祥雲夾日上扶桑熙熙民物皆生意天建皇疇福萬方

題淸潭酒家樓

平生汗漫子長遊天地無私亦白頭出曠刼來皆有數明眞性外始無愁山川竟掩百年夢烏兔何曽兩處囚信美終然匪吾土寒鵶飛去水悠悠【王粲登樓賦𨿽信美而非吾土兮何足以銷憂】

水漲

溪流防防碧粼粼失卻孤舟野渡橫萬頃銀山崖谷裂千堆雪屋路橋平盳眻不辧墨塵馬【莊子秋水兩涘渚崖之間不辧牛馬望洋向若而嘆】跋扈爭看赤尾鯨彩羽鴛鴦亦零落風流莫靠浪頭淸【孟郊詩射鴨復射鴨鴨驚菇蒲頭鴛鴦亦零落彩色難相求儂是淸浪兒每踏淸浪逰笑伊鄕貢郎踏土稱風流如何角丱翁至死不裹頭】

黴雨

匝地莓苔色轉蒼空堦半月耳浪浪墨膠古瓦添新水衣醭燻鑪換好香芳艸蛙聲喧處處黃梅雨腳漏牀牀新晴野水兼天濶無數輕橈倚岸傍

水僊花【俗名金盞銀臺】

薤葉蔥珩短短枝香淸韻絕水爲肌月明夜色玉連鎖露冷秋莖金屈巵感托洛神曽有賦【漢武命作承露臺立金莖銅柱作仙人掌以承露和玉屑飲之伏羲氏女溺洛水爲神曹植因有感而賦焉後爲監國謁者灌均所奏】品題湘女可無詩商量恰好海棠聘月老無人爲主持夏政齋權府再舉畱莆郡鎭守小詩志喜

果然弓劍許畱莆誰遣將軍酷好儒作賦重遊前赤壁題詩一笑再元都躬親矢石勞王事手捧銅盤是丈夫【毛遂手捧銅盤招十九人曰卿等碌碌因人成事】坐講唐虞成底事相看摩捋白髭須

雪後小牕書事

一室淩虛離世塵小牕風月足吟情空庭梅竹元冬縞大地山河白晝明火活泉淸云乳亂灰深煙冷水沈淸投閒置散應成癖分外吾儂斷不營

蒲萄

性愛蒲萄防夏涼自扶短架接鄰墻金珠瓔珞星辰爛碧樹瑚雨露光如琢如磨添滑膩不甘不酢帶淸香細吟馬瑙龍須句多謝昌黎爲發揚

予暇日遊城西天泉巖遂並山而西至石室戱作八句

石室城西五里餘石頭路滑步﨑嶇世人自爲濁惡染【佛書五濁惡世】佛性何曽南北居邑屋鱗鱗多布縷【阿房賦瓦縫參差多於周身之布縷】僧寮落落半樵蘇暮年自防安心法克伐都忘怨欲無

食防筍主人請賦

緣木求魚無後災黃虀未了已安排𨿽非龍種胚腪出猶得鵞黃醖借來【漢書薛廣徳雅有醖借】味勝羶葷忘禁臠气含風露奪珠胎供僧畱取歸香積齋鉢終然勝芥臺【佛書維摩遣八菩薩往眾香國言願得世尊所食之餘欲於娑婆世界施作佛事香積如來以眾香鉢盛飯與之】山家饌客富盤飱菜把終叨地主恩【杜淸晨蒙菜把常荷地主恩】且賞珍奇類魚子莫將同異別龍孫羶腥幸免黃金錯酩酊終同老瓦盆【杜詩有老瓦盆】勿向朱門詫風味萬錢一任飽雞豚

養拙戱作

閒身長向拙中養養到白頭寧不癡時好懶義西洛手事非謾撚晚唐髭痛渠因弄巧成此老我要將勤補之【莊子云聞道𨿽晚而以勤補拙也】反閉柴門徑投枕世間了事付羣兒

次黃畊叟詩倡韻簡族侄秀巖居士

泉上伊誰作此亭詩成客散寂巖扄日經蒙悉山腰紫【淮南子曰日經於泉隅是謂髙舂頓於連石是謂下舂言將欲暝下蒙悉舂故曰下舂】黛防波斯佛眼靑淨業從渠華地種髙吟喚我俗緣醒卽今想象髙堂賦何日連牀欵夜欞【僧粲傳法於恵可雲華種曽因地從渠種華生若無人下種華亦不能生】

頌拋龎老淨名佳塵俗元無更出家靑色何曽了齊魯髙標直欲接裦斜【班固左界裦斜秦谷口也注雲南則日裦北則日斜】壺中更有神仙藥盆底從開頃刻花好是紅崖標格在不妨畱與世人誇

春晚郊行書所見

栁下經行不礙些莎平艸軟緑陂斜雨餘溪澗淺深岸門外野棠紅白花隔水明邊知晚照倚山盡處是誰家隨他亭館春皆好擬看東鄰菓下車【後漢濊貊獻菓下馬髙三尺乘之可於菓樹下行】

詩寄三山諤勒哲圗萬戶逹嚕噶齊公

疊序軒渠墨尙新每因見墨卽懷人裹瘡四戰朝無暮脫體全歸秋復春嵗月蹉跎嗟我老鬥牛隠晦爲誰神篇詩少寓嗣音意布鼓雷門喜有因

呈孫僉事漳州撫諭回司

繡衣斧鉞掃欃槍【杜幾時回節鉞戮力掃欃槍】崆峒腰防麥正黃瘴地溪山初見晛花時艸木尙經霜氛祅竄伏無姦猾風憲操持有紀綱鈍筆不堪模寫力欲呈帳下倍慚惶【典略劉荊州曰予甞作書欲與孫策伯符禰衡正平誚之曰言如是爲但令孫郎帳下兒讀之乎將使張子布見之耶】

觀薛公鶴

逸气昻藏迥出塵薛公畫鶴儼如生【杜薛公十有一鶴低昻各有態磊落如長人】已勾漏丹塗頂【晉葛洪字稚川以年老欲煉丹祈遐壽聞交趾出丹求爲勾漏令帝以洪資髙不許洪曰非欲求榮以有丹耳帝隨之】更費波斯黛防睛乍可使之侍軒幾不堪騎去訪蓬瀛淸風動我小牕竹幾誤聴渠戞戞鳴

斷碑

何代殘碑僕地橫難哉嗣守愧神靈莓苔剝落埋石日月侵尋瘞鶴銘千古英雄云影滅百年興廢艸頭靑襄陽耆舊毋庸嘆荊棘銅駝喚不醒【索靖知天下將亂指洛陽宮門銅駝曰防見汝在荊棘中】

莆田楊宰追理暢山祭田租粒奉謝

三洪舊徳幾猶存【與冀音義同】興嘆俄驚及雍門【雍門周以琴見孟甞君】豈謂大田猶有稼可堪東郭已無墦斯文幸有千門庇古誼難忘一飯恩【韓信寄食漂母后封楚王都下邳召母賜金百斤史記範睢傳一飯之徳必償也】多謝彥倫知已厚【周介福其鄕人也】吹噓直欲送天閽【杜贈起居使獻納田舎人揚雄更有河東賦惟待吹噓送上天】

種竹

移得霜根趁雨栽墻陰踏破一方苔甫能引汝淸風到未暇招渠俗子來猿訝便當書案立鶴知早避釣船回不妨更了嵗寒計早晚栽松兼種梅

夏畦

自鋤荒穢種山西豈落爲萁艸欲迷六月驕陽焚赤地一生精力悴荒畦杞苗防甲黃而隕麥蒔麻蒸翠未齊自笑艱難生理窄何由得酒醉如泥【晉通侯楊惲以罪廢家居治產孫防宗以書誡之答以詩曰田彼南山蕪穢不治種荳一頃落而爲萁人生行樂耳須富貴何時】

山中逢元夕【初入方氏館】

雪後連朝快放晴料應燈火壓城闉銀花火樹不知夜繡轂香輪欲奪春閴若無聞淸管寂居然相對短檠新今年不帶元宵分月色深山不負人

首夏偶成

春光恰好便分違一眺園林緑正肥幽艸蚤闗牌印出浮花逺卸轡啣歸蛙王踞坐楚歌發蝶使行成漢騎圍快入時妝挑闥子已將絺綌換春衣【項羽聞漢軍四面皆楚歌驚曰漢皆已得楚乎】

雪髭

計較營爲百念輕獨於此事未忘情功名不建頭顱老日月如馳髀肉生【蜀志劉備在荊州牧劉表座上起至厠慨然流涕還坐表怪問之曰平常身不離鞍髀肉皆消今不復騎髀裏生肉日月如馳老將至矣而功名不建是增吾悲耳】齒盡摧殘猶解嘯【晉書謝鯤鄰家卨氏女有美色鯤甞挑之女投梭折其兩齒時人爲之語曰任達不已防輿折齒鯤聞之傲然長嘯曰猶不廢我嘯歌】身無寵辱又何驚幸然見道存眞性卻笑恆河數攺更

啖杞菊【本艸枸杞冬采根春夏采葉秋采莖實久服輕身不老一名仙人杖千嵗其根如犬】

雷聲殷殷艸頭靑又見春風拂翠屏夜吠精神存下體日餐功效益頽齡雪細芼茶初熟鹽防輕調酒半醒蚤辦葛巾與芒屩明春要采首陽苓【白樂天詩不知靈藥根成狗怪得時聞夜吠聲陸機甞詣王濟濟指羊酪謂機曰卿吳中何以敵此答曰千里蒓未下鹽豉】

傅西疇恵詩次韻

自從時世好新妝閤閤羣蛙亂艸堂【昔人有時世妝詩云時世妝時世妝城中出來傳四方】謾道衡湘師栁子【韓文衡湘以南皆以子厚爲師】不聞江夏有黃香【黃香後漢人博學能文當時語曰天下無雙江夏黃童】叵堪我老無儒術猶幸家傳有義方未必便皆爲駕說【法言學行仲尼駕說也不在玆儒乎如將復駕其說則莫若使諸儒金口而木舌傅氏師於栁】諸生好聴鐸聲揚

香篆【婆律出波斯國膏香在木心中酉陽雜爼一木五香根旃檀節沈香花雞舌葉藿膠薰陸又龍腦香出婆利國有婆律樹髙八九尺瘦者出龍腦香肥者出婆律香與龍腦同生一樹】

塵霏婆律屑旃檀四勿銷宇泰寛【莊子庚桑楚南榮趎至老子之所願聞衛生之術老子云身若槁木之枝而心若死灰若是者禍亦不至福亦不來福禍無有烏有人災也字泰定者發乎天光】晝幾回文榮錦字【晉書列女傳符堅時竇滔爲秦州刺史被徙流沙妻蘇氏織錦爲回文凡八百四十字以贈滔云】夜鑪養火伏金丹【古嵩子丹砂行伏丹訣丹砂五兩結永爲砂子養火七日爲玉筍屑之爲銀】啜空茗椀云初動坐厭蒲團夜向闌【韓詩坐厭親刑柄】俗慮湛然如止水試將心向此中安【傳燈錄恵可謂達摩曰我心不安乞師與安師曰將心來與安曰覓心了不可得師曰與汝安心竟黃山谷詩云險心防萬仞躁欲生萬兵隠幾香一炷靈湛空明意思自佳】

醒酒石【廬山記陶淵明居東裏有大石甞眠其上人謂醒酒石唐李徳裕平泉別墅有醒酒石】

園林逰翫足怡神木石平泉輦怪珍【李徳裕平泉莊鉛松怪石悉收致於其中】狎弄杯觴輕一石【沈光太白酒樓記狎弄杯觴沈溺麯蘗史記滑稽傳齊威王置酒後宮召淳於髠賜之酒問曰先生能飲幾何而醉對曰臣飲一斗亦醉一石亦醉賜酒大王之前執法在旁禦史在後髠懼俯伏而飲不過一斗卽徑醉矣至若杯盤狼藉堂上燭滅主人畱髠而送客當此之時髠心最歡能飲一石】招徠湖海重千鈞【白樂天太湖石記或淪海隅或淪湖底髙者僅數仞重者殆至千鈞】鼻息終頽玉颯颯天風爲拂巾三萬六千沈醉後未知轉徙付何人

謝林教授良佐寄油煙墨

長跪看君遺鯉書感君嘉恵甚勤渠香煤幾夜燈花落翠色一池云影舒詩病銷磨遇蝦蟹【能起宿疾】書訛編剗困虫魚吟成裁答無牋翰凖擬揮題染素裾【張伯英善艸書家之衣帛必書而後染之】

續軒渠集卷五

欽定四庫全書

續軒渠集卷六

元洪希文撰

七言律詩下

過寧海祖居奉題屋壁示淸甫侄【聚族有百餘家】

水有源流木有根三洪餘慶幸滋繁兩家譜系同三世百載衣冠萃一門食舊豈能忘祖徳【班固西都賦食舊徳之名氏食舊徳岀易】擊鮮初不爲盤飱【漢陸賈謂其子曰數擊鮮母久混汝也注鮮新殺之肉】畱題屋壁非無意要示兒孫手澤存【傳記宋宰相三洪乃洪遵洪邁洪適父洪皓北使】

寄所懷曲阜孔世良【淳五十三世孫乃祖孔元敬爲莆經歷表忠卿淳師予先人】

幾欲編詩寄所思離懷病思未能奇愁雲長隔春天樹好雨獨來秋夜池佇立支羸扶楖栗相思排懣指鴟夷【揚雄酒箴鴟夷滑稽腹如大壺終日盛酒人復借酤】問天畱取千尋綆深汲終須慰渇饑【盧仝詩轆轤無繩井百尺渇心歸去生塵埃】

賣癡獃

嵗尾年頭一局棊欲拋鈍滯竟安施不有藥乖時好自薦無媒莫我知非敢衒人爲佞也必求賢士亦沽之送窮乞巧皆名世叫賣癡獃未算癡【莊子宋人有善爲不手之藥者世以絣澼絖爲事客聞之請買其方百金與越人水戰大敗越人吳王裂地而封之音皸音義同韓有送窮文栁有乞巧文】

腰背困倦累月四月十六夜對月需酒獨酌杯杓逮明頗有奇效偶成一首

獨居孤憤意難忘對酒當歌且慨慷入髓無聲非浪語到臍有效勝奇方暮年壯志豪猶在異縣他鄕气不常半睡半醒天欲曙盎然肢體暖如湯【韓非子有孤憤說難等篇言孤獨而憤悶也】

睡鳬

並睡雙鳬立水湄獨拳鼎足自撐枝恬如李愬雪池夜牢似陳摶云岫時坦坦情知無畢弋欣欣物各有雄雌猥香倚玉甘同夢【詩甘與子同夢】莫與孤鸞別鶴知【陶淵明詩知我逺來意取琴爲我彈上驚別鶴下別孤鸞莊子畢弋之智多則鳥亂於上矣】

淸明遊陳氏園亭

村村花栁暗晴川百五時光過客然緑暗園林尙佳節淸明亭館自新煙喜逢熟食傳遺俗怕著新衣學少年惆悵東欄花似雪人生底處勝樽前

書近事

振鬛長鳴眾馬瘖回思當痛若爲禁世無直道深藏舌歸擇淸流重洗心雪日固無傷吠犬羽毛幸免作湯禽非非是是無庸辯側聴林間快活吟

送學錄林良佐秩滿歸侍

冷官暖況有誰知乘興而來興盡歸薄俸盡堪供瘦馬褐衫未必勝斑衣三年泮水芹無味八月秋風蒓正肥紫帽翠壺才接壤相思莫遣寸心違【宗正爲冷卿以其管玉牒所衛尉爲暖卿以其管儀鸞供帳】

糖霜【東蜀梓州有糖霜而廣南亦有之】

春餘甘蔗搾爲漿色弄鵞兒淺淺黃金掌飛仙承瑞露板橋行客履新霜攜來已見堅冰漸嚼過誰傳餐玉方輸與雪堂老居士牙盤瑪瑙妙稱楊

百里奚妻

間闗二國鬢成絲別去齊眉豈復知飯犢已登軒冕貴烹雌誰憶扊扅炊淒涼空作孤鸞操惆悵都忘五羖皮寄語諸公求利達幸毋遺訕及妻兒【晉獻公虜虞公與大夫奚以爲秦穆公夫人媵奚亡走奔宛楚人執之穆公聞其賢以五羊皮贖之與語國事大恱之授以國政云】

病起

不覺離羣旬浹間諸生驚顧瘦欒欒浮雲蔽日身爲累止水無波心自安【晉載記云不見雀來入燕室但見浮雲蔽白日白樂天贈元防之無波古井水有節靑瑯玕之句】甘寢有誰嘲廢學苦吟無味勸加餐指揮牕外閒童子戱瓦先除古井瀾【楞嚴經月光童子白佛言我作水觀室中安襌有弟子窺牕惟見淸水取一瓦礫投水我出定後頓覺心痛爾時童子來前說如上事我則告言汝今見水可除去瓦礫童子奉教入定時開門除之我從出定身卽如初】

題毛女像

避世逃秦去不歸見之時有獵中師饑腸所寄松爲食寒骨偏紉槲作衣雲鬢鬅鬙非寵日花容顦顇在宮時隨風飄蕩知何限似爾操心良獨稀【列仙傳須於食栢實偓佺食松實】

懶

何心將相與王侯放浪形骸某水丘【韓送楊少尹序歸指其樹曰某樹吾先人之所種也某水某丘吾童子之所釣逰也】勘破世情如塞馬略同心事僅沙鷗傾身障簏成何事【晉祖約好財阮孚性好屐客有詣約正料財物屏當不盡余兩簏著背後以身障之或詣孚正自蠟屐嘆曰未知一生著得幾防神色自若】開口飲醇良自謀坎止流行隨所寓此身天地一虛舟

手談

金人謹嘿口三緘【家語孔子觀於周廟右階之側有金人三緘其口而銘其背曰古之謹言人也】時事祗應付手談垓下騎圍知項走南陽檄定笑劉龕【揚子重黎或問義帝初矯矯舉也初舉兵也劉龕南陽髙祖取南陽項救河北二方分崩一離一合漢圍項羽於垓下羽起飲帳中有美人姓虞氏羽悲歌慷慨美人和之】黙推攻守籌應熟坐閱興亡戰自酣安石此時先意會故將別墅付羊曇心畫【周禮保氏教國子六書一指事二象形三形聲四會意五轉注六假借形聲揚子書心畫也心畫形君子小人見矣】

六書之學不流傳心畫烏知所以然依類象形求意會左規右矩戒情遷蔡襄楷法人加敬張旭行書世號顚心正格君須有道當年筆諫有誠懸【穆宗卽位栁公權以夏州掌記入奏帝曰我於佛寺見卿筆迹久矣卽拜翰林侍書學士穆宗問筆法對曰心正則筆正上爲攺容知其筆諫也】陪東泉郡公作霖料院雨登檝江水亭

峩峩髙閣臨江渚千古驚濤拍石磯瓦棟魚知客至水天霞防背人飛奔流電激玻瓈碎防灩風生杖屨防文采風流舊朝士嶽陽景物尙依依【韓退之巴陵嶽陽樓別竇司直庠唱和杜詩瓦影防魚】

次周介福陳仲敷拉遊烏石山韻

聞道詩來仔細看知君聨騎共遊山才髙不在歐蘇下國小難居齊楚間間气不隨豪傑盡和歌始覺性情慳故家天目猶無恙何日相期執手還

仙邑雙林溫泉與館所相距數里予老不欲往因想象爲賦髙唐

鴻蒙喣气妙氳氤槐火焚脈脈新脫兔知非機上肉【孫子九地篇始如處女敵人開戶終如脫兔敵不敢拒】驚魚幸免釜中鱗滌瑕要識陰陽炭解凍能回澗谷春得似舞雩童冠日不妨也作浴沂人

送窮

發軔祗攜一束書可堪排笑有捓揄【韻作撕又邪揄注舉手相戱】得非其道不去也贈若以文幾諂乎韓謂五窮隨暑濕栁云六極屏荒隅賦文送逐毋庸悔獨欠欷歔戱大儒【韓送窮文栁逐貧賦】

聞杜鵑

竄伏窮荒往事非邇來何事與心違空山信宿歌有客故國淒涼賦式防【詩有客宿宿有客信信注一宿曰宿再宿曰信式防式防胡不歸】芳艸斷魂終惜別嫣紅啼血欲安歸多情何似烏衣客盡日茅檐傍主飛

蜜蜂

閒倚闌干春晝長逰蜂几案竊殘香經營爲國心徒赤辛苦無官腰自黃【舊制學士以上並有一人朱衣引馬服帶用黃金而無魚入兩府則朱衣雙引金帶懸魚謂之重金世傳館閣望爲學士詩眼前何日赤腰下甚時黃及爲學士詩云眼赤何時兩腰黃幾日重故云】不避雨風終日出長隨潮汐兩衙忙風檐乳燕將黃口要汝充饑愼自防【家語孔子得羅雀所得皆黃口小雀曰大雀善驚難得小雀貪食易得】

西山晚對頗爽气偶成一首

扇搖落日漸昏黃目送棲鵶接翅忙宇宙山川明歷歷古今賢哲逝茫茫悲歌拄笏追陳迹長嘯攜笻逗晚涼擘劃戴符錢十萬吾生從此足徜徉【晉書桓沖謂王徽之曰卿在府日久比當相料理徽之初不答直髙視以手版拄笏云西山朝來頗有爽气耳此作在於十年之前今當壽域於此可謂詩防】

幽居

一向山公謝不才悄無俗士踏蒼苔舊書余艸風搜徧好樹開花月送來老境道心殊覺長盛年客气已全灰虛廊徙倚無聊賴時復呼兒貰一杯

吾廬

不競錐刀不近名野人逸興在林坰琴臺側畔窺明鏡甕牖中間列畫屏扶老過鄰攜鶴膝乘閒教子讀牛經靑銅三百買一斗自醉有時還自醒【劉禹錫詩沈舟側畔千帆過杜速宜相就買一斗恰有三百靑銅錢寗戚相牛經陳簡齋詩相牛豈無經種樹亦有書】

東牕小酌

赤丸白璧走西東眼底兒童忽作翁楚漢果云誰得失曹劉若个是英雄一樽徑醉何妨我萬事隨宜但酌中雨過前湖陂水滿披衣且去理孤篷

止酌

幾人耽酒失驕慵可怪香山作酒功【香山白居易作酒功頌】謬誤豈宜溲殿上【東方朔傳朔因醉入殿小遺殿上劾爲庶人】沈酣誰遣入褌中矢辭所見耽狂藥【晉孫季舒與石崇酣酒傲慢過度崇欲奏之裵楷謂曰足下飲人以狂藥責人以正理不亦乖乎】重罰應須出羖童【詩抑詩由醉之言俾出童羖】自是今朝眞止矣不成世只有陶公

夜讀燒松明

晝誦何如夜誦専幸然新禁弛松煙【茂眞封岐王以地狹賦薄下令防油禁城門毋納松薪以其可爲炬也有優者誚之曰臣請並禁明月茂眞笑而不怒】銅盤流防焚膏木【香防松瀝也出本艸注東坡詩香防流銅盤】竹簡勞形校蠧編往訓難明前緒墜古今不死此心傳齊奴薪蠟豪相尙深院呼盧未肯眠【石崇小字齊奴與貴戚王愷羊琇等以奢相尙以飴沃釜以蠟代薪】

艾天師【端午人家或以艾爲天師像置之門上以辟邪气】

飛符走墨淨妖氛誦五千言道徳尊稽首星辰辭玉局【漢桓帝永壽元年益州城南湧出玉局座】托身蒿艾上朱門防絲牢系佳人臂短些難招屈子魂孔戶知無邪可辟治書餘暇笑開樽【漢有治書侍禦史後持書】

酒熟戱作

問天吾道幾時行賣與光陰等踐更【漢書卒更踐更過更古者正卒無常人皆疊爲之一月一更此卒更也富者雇貧者月二千此踐更也天下皆直戍邊三日𨿽丞相子亦在調不可人代往又行者不過三日便還因一嵗一更諸不行者出三百錢入官官以給戍者此過更也】小杓夜瓶寒有力大江春水滑無聲幾何鐺足需炊熟已向刀頭卜去程卻悔蕓人成底事長年谷口廢兒耕【鄭子眞耕於谷口眞名朴】

醉鄕二首

此鄕曠蕩邈無垠土气和平厚以醇但見八荒皆我闥誰知四體是人身爲賢爲聖安時論【淸酒爲聖人濁酒爲賢人】無愛無憎樂性眞莫道溫柔能益老請君擇裏必親仁【趙飛燕外傳飛燕女娣名合徳成帝幸合徳謂爲溫柔鄕曰吾老是鄕足矣不能效武皇白雲鄕】

醉鄕話靶近詼諧亦有先生爲此來【劉伯倫酒徳頌有大人先生以天地爲一朝萬期爲須臾】謁帝本求爲酒郡【皮日休詩他年謁帝言何事請續劉伶作醉侯】禮賢更要築糟臺【李白襄陽歌云此江若變作春酒壘麯便築糟丘臺】頌傳居易何加矣記辱無功亦偉哉【無功隋大儒王通之弟甞作醉鄕記】況值淸時無戶稅與君執手且銜杯

七月初六夜翫河漢作

星燈月燭兩熒煌上界神仙事正忙河鼓明朝開綺席天孫今夜試新妝遙憐凡聖皆如戱或說朦朧似未詳卻笑羣兒爭拊缶鈞天豈是欠宮商【史記趙簡子寤語大夫曰我之帝所甚樂與百神逰於鈞天廣樂九奏萬舞不類三代之樂】

莆田王主簿館予祖居未曽覿面府委遊洋覆實宿予館所小詩奉簡

山谷縈行勢似蛇藤蘿深處見人家大賢端若鸞棲棘小卒恬無犬吠花捧檄周旋嚴所指按圖審覈斷無差此行不至空歸去已識江州老孟嘉【禇裒有器識庾亮大防州府人士孟嘉坐次甚逺裒問江州有孟嘉其人何在亮曰在坐卿但自覺裒歷觀指嘉謂亮曰此君小異將無是乎亮欣然而喜裒得嘉】

雞豚社【提要錄社公社母不食舊水故社日必雨謂之社公雨陸蒙詩云幾防社公雨一番花信風】

田翁逼社喧鼓鼙攜糕送酒徧東西土公志喜催行雨鄰叟相扶盡醉泥雞唱茅茨生事足蠶眠曲箔女紅齊【漢景帝紀錦繡纂組害女紅者也董防奪園夫紅女之利】問天乞得時官好隨分山林盡可棲

朱千戶自京歸

幾年食玉桂爲薪不染京華一防塵孤鴈旅懷沙漠雪蹇驢詩思灞橋春紆朱喜換頭銜舊衣錦榮歸鬢髮新海宴河淸予日望與君同作太平人【國防蘇秦之楚三日乃得見王辭行王曰曽不少畱對曰楚國食貴於玉薪貴於桂謁者難得見如鬼王難得見如天帝今臣食玉炊桂因鬼見帝王曰聞命矣或問鄭綮詩思綮曰詩思在灞橋雪中驢子上】

辛夘春仲子鼎以銖絫之貲粗營朱紫坊方僉判舊廬爲翁媼終老之計予嘉其志爲賦八句志喜【宋咸平間】

巷北巷南四十年卜居朱紫此輝聨【杜詩我居街南子巷北十日不一見顏色】世途如許誰三讓吾道非邪竟九遷【史記孔子圍於陳蔡召子路而問曰詩云匪兕匪虎率彼曠野吾道非耶吾何爲於此予離羣索居已九遷矣】老屋茍安何陋有穉孫𨿽晚亦欣然問天但乞身彊健餘事都拈在一邊【儔孫辛夘二月初六日己時生】

甲午九月病中聞廣化寺爲贛泉賊人所殘枕上書事

烽火連年膽气摧張天飛焰盡炲煤從來岐路多悲泣【楊朱望岐路而悲可以南可以北】似此禪宮亦刼灰羣醜盡多面去渠魁更看斫頭來又添一樣新人物韓信張良豈異哉

望月

百年鼎足又逢秋欲掩西牕更少畱要看蛾眉圓似鏡絕憐兔魄曲如鉤豪來捉海供吞吸醉後呼天共唱詶更待一輪光滿夜重擕醁上南樓【龍城錄魏左相能治酒其名有醁翠濤常以大金盛十年味不敗太守常賜詩醽醁稱蘭生翠濤過玉薤千年醉不醒十年味不敗蘭生漢武帝百味防酒】

竹防

未讓鴟夷說滑稽【滑亂也稽同也便捷之人言非若是言是若非亂異同也揚雄酒箴云鴟夷滑稽腹如大壺常爲國器托於屬車東坡詠竹防云鴟夷讓圓滑渾沌漸瘦矣】生於野徑雜山蹊香肌圓滑西施乳膏腹彭亨仲頴臍九死不辭羞幾肉【離騷亦余心之所羨兮𨿽九死其未悔】一生無負飽茅荑回思食鴈有何好笑殺將軍識自低【度遼將軍皇甫規解官歸安定鄕人以貨得鴈門太守亦去職還家書刺謁見規臥不迎旣而入問曰卿在郡食鴈美乎有頃吏又白王符在門規素聞符名乃驚懼而起衣不結帶屣履出迎援手而還坐極歡時人爲之語曰徒見二千石不見一逢掖言書生道義之足貴也】

春晚同數客遊靈巖廣化寺書所見

塔外靑山匝四圍澗邊流水繞松扉白雲一塢僧長住紅杏數枝春漸歸雨足人牛耕曠野山深鳥雀哢晴暉長廊響屧皆明禁口自忘言心自非

客中過重九

半百光陰似箭催瘦笻那更陟崔嵬幸然白髮饒人得遮莫黃花防客開擬把琴書先擺撥不妨詩酒恣裴徊陶兒自可籃輿舉莫管王宏來不來【陶傳九月九日無酒宅邊有菊采之盈把坐其側久之望見白衣人至乃宏送酒便就酌酒醉而後歸】

辛夘營郡西壽域二壙小詩志喜皆仲子之費

遂良須鬢久成翁大塊勞形一夢中【禇河南帖云遂良卽日須鬢盡白莊子大塊勞我以生而佚我以老】山費已償錢百萬【戴符甞乞買山錢於於頔頓與百萬南史王秀之爲晉平太守期年便求去曰吾山資已足豈可久妨賢路】墟聲只隔瀼西東

【瀼水在夔州奉節縣楚俗謂水之可涉者爲瀼杜詩瀼西瀼東一萬家甫甞居瀼西後復居瀼東云】浮名何有卿郎異【宋璟傳甞宴朝堂張列三品璟階六品居下座易之諂事璟虛位揖曰公第一人何下座璟曰才劣位卑卿謂第一人何耶是時朝廷以易之等內寵不名某官呼易之五郎昌宗六郎鄭善果謂璟曰公柰何謂五郎爲卿璟曰以官正當爲卿君非其家奴何郎之有】大覺須將旦夜同【莊子人有大覺而後知其此大夢也莊子太宗師死生命也其有夜旦之常天也】碣石大書作村校靦然猶不愧三洪

聴賈婦琵琶

四弦無語掩胸彈紫錦雙條淚未干心促不調弦索慢指柔欲控琵琶難酒船屢換春酣宴銀燭髙燒夜向闌欲問烏孫有遺譜惜無賢者仕伶官【樂譜琵琶有轉闗六麼濩索梁州等曲皆其名也洪容齋隨筆載樂天以司字作入聲讀四十著緋軍司馬男兒官職未蹉蛇一爲軍司馬三見嵗重陽又以相字作入聲爲問長安月誰教不相離相字自注云思必切以十字作平聲在郡三百日入山十二回又緑浪東西南北路紅欄三百九十橋是也以琵琶作入聲四弦不似琵琶聲亂寫眞珠細撼鈐忽聞水上琵琶聲是也朱褒亦有絕句云昨日施僧裙帶上斷腸猶帶琵琶弦唐人亡者遇七日則以魂衣施僧云楊妃琵琶以邏逤檀爲槽龍香板爲撥】

張錄事克明席間賦墨梅

凍裂孤山雪作堆招魂短些待誰來無文與可烏知月有楮先生合伴梅疎影蚤知爭膾炙素衣應悔染塵埃新歡已飽張侯徳佳句誰堪共謝裁【前賢詩有便無文與可不有月傳神之句姜侯徳見杜集姜少府設鱠詩陸士衡京洛多風塵素衣染爲緇謝眺詩誰能久京洛緇塵染素衣唐杜如晦傳憲物容典率二人謝裁】

荳粥

南山收並兩三區食力無慚供曉餔甘味加飴滑似瀡香粳勝玉輭如酥季倫方法咄嗟辦【石季倫作荳粥咄嗟便辦蓋豫作熟荳客至但煮白粥方法見杜詩】文叔艱危頃刻蘇【後漢馮異傳字公孫王郎起光武自薊東南馳晨夜艸舎至饒陽蕪蔞亭時天寒冽眾皆饑寒異上豆粥明旦光武謂諸將曰昨得公孫豆粥饑寒俱解至南宮遇大風雨光武臥車入道傍舎異抱薪鄧禹火光武對竈燎衣異復進麥飯渡滹沱河至信都】大杓吾儂分口數熈熈鼓腹恣歡呼

暑雨

炎赫難堪暑气袢令人嚬蹙廢加餐驕陽故作三秋熱甘澤能令六月寒溝澮惔焚皆蕩滌川原霢霂免焦漧一番涼思來牕幾贏得披吟到夜闌

橙

黃甘陸吉未經霜喜見團圓【闕】寸黃任土不隨淮海貢開苞便壓洞庭香侑樽頓覺杯盤爽薰袖偏宜篋笥藏實在南州成底事金門早入近恩光【杜詩後於桃李熟終得近恩光】

書倭人折疊扇

異域憎憐或不通云胡寒暑此心同捲舒黙寓行藏意繪畫深知采色工範筆何妨書大暑規塵莫遣污淸風【晉王導傳王導與庾亮俱相晉而亮獨専權朝廷導心惡之導每遇西風起甞以扇障面曰元規塵污人亮字元規】銀光倘可求番幅溟漲堪供筆力雄

黜官書以誡世

未會羊腸世路艱居家那得比居官布衣差勝軒裳好食祿何如田畝安狹世出門如有礙達人當道但從寛前修法語君知否畱取功名久逺看【後漢逸民傳劉表謂龎公曰先生苦居畎畝而不肯官祿後世何以遺子孫曰世人遺之以危吾獨遺之以安未甞無所遺唐書陽城爲道州刺史以家人法待吏人宜罰者罰之宜賞者賞之】

林提舉子木序予軒渠續集小詩奉謝

飽飯曽聞細和陶續鳬斷鶴笑徒勞【莊子駢拇鳬脛𨿽短續之則憂鶴脛𨿽長斷之則悲】斵輪幸有家傅在【莊子天道齊桓公讀書於堂上輪扁斵於堂下扁曰臣也以臣之事觀之徐則甘而不固疾則苦而不入不徐不疾得之於手而應之於心口不能言有數存焉於其間臣不能以諭臣之子臣之子亦不能受之於臣是以行年七十而老於斵輪】澼絖爭如水戰髙【莊子逍遙逰夫子固拙於用大矣宋人有善爲不手之藥者世世以洴澼絖爲事客聞之請買其方百金聚族而謀曰我世世爲洴澼絖不過數金今一朝而鬻百金請與之客得之以說吳王越有難吳王使之將冬與越人戰大敗越人裂地而封之能不手一也或以封或不免於洴澼絖用之異也】魏勃勇人猶惴栗【前漢灌嬰聞魏勃本教齊王舉兵使使召責勃勃曰豈有人家失火先召大人而後救之因退立而戰栗嬰視勃曰人言勃勇庸妄人耳】麻姑妙手若爬搔【神仙傳王方平過蔡經家飲呼麻姑而至經見麻姑指爪長心自念得以爬背爲佳方平已知之怒其凡也乃輒如此遂呼鞭空中擊之曰吾鞭不妄施意令悔過也杜牧詩韓詩杜集愁來讀似倩麻姑癢處搔自】憐曹檜成邦陋【檜羔裘素冠隰有萇楚匪風四詩曹蜉蝣候人鳴鳩下泉四詩前賢詩君如大國梵吞五湖三江我詩如曹檜淺陋不成邦】深辱明公一字褒【公羊傳序一字之褒寵甚於華衮之贈】

壬辰冬十一月官築城垣罷吏梁賊者起眾墳石而築之將西山十八大夫墳西畔國諭公墳開穴見棺訟之於路呈諸郡公【壬辰乃元順帝至正十二年】

卜兆城西二百年雍門興感涕澘然【桓潭新論曰雍門周以琴見孟甞君曰臣竊悲千秋萬嵗後墳墓生荊棘狐兔穴其中樵童牧豎躑躅其上而歌行人見之淒愴曰孟甞君之尊貴如此如此乎孟甞君喟然嘆息淚下承睫時人悲之】淒其死者無歸地羞與讐人共戴天【記曲禮父之仇弗與共戴天兄弟之讐不反兵交逰之讐不同國】古塜亨衢多取石單民弱戶亦科錢國朝典制明如鏡願賜推恩及九泉

呈袁經歷【陰主其事】

公道權衡執法平穴人墳墓事非輕水丘盡是釣遊處【韓送楊少君序楊侯歸指其樹曰某樹吾先人所種也某水某丘吾童子之所釣逰也以不去其鄕爲法】雨露寧無淒愴情【記祭義風雨霜露必有焄蒿淒愴之情】附勢假威從計得【史百獸畏虎非畏狐也非畏昭奚卹畏楚王甲兵也】揚眉吐气待時淸【李白與韓朝宗書云云何惜階前盈尺之地不使白揚眉吐气激昻靑雲耶】山禽謾不知人事句句哥哥怎解行

梁賊爲郡公所榜擊郡士庶咸稱快焉仍令重新墳墓以杜其詞小詩志喜示諸子侄輩

郡公馮怒迅雷振【東都賦馮怒雷振音平徵】搒擊姦見若神幾世鏈形遭一厄【酉陽雜俎載有掘地遇石函發之見人方偃仰容色如生須臾振髮而起卽失所在方士云此太陰鏈形人也】百年眞宅要重新【滕公夏侯嬰甞駕至東都門馬悲鳴踣地得石槨有字曰佳城鬱鬱三千年見白日吁嗟滕公居此室】云仍忍辱甘藏舌父子銜寃獨奮身周魯他年拜前後庶幾無愧塜中人【公羊傳曰周公何以稱大廣於魯封魯公以爲周公也周公拜乎前魯公拜乎後爾雅子之子爲孫孫之子爲曽孫曽孫之子爲孫孫之子爲來孫來孫之子爲晜孫晜孫之子爲仍孫仍孫之子爲云孫注雲輕逺如浮雲也】甲午再經理井亭室自朱紫荊扉且移居城南

壯無尢怨老無嫌贏得須眉白雪添栗裏石田蕪穢久東屯茅屋往來兼【陶歸去來辭田園將蕪胡不歸杜移居東屯茅屋來往皆茅屋淹畱爲稻畦之句】時方多事蛇添足【史記陳軫見楚昭陽曰人有遺舎人一巵酒舎人相謂曰畫地爲蛇蛇先成者獨飲之一人曰吾蛇先成吾能爲之足人奪之曰蛇固無足今爲之足非蛇也】老甚無能兔失尖閭裏況逢饑饉嵗虀鹽麄糲也應甜【韓詩兔尖鍼莫並】

藏舊扇

憶昔相從懷袖中炎云烈日與君同不曽少變羅紈色爲有深藏篋笥功覿面再逢君子日傾心時有故人風誰云憔悴羞相見請問相如頭白翁【司馬相如將聘茂陵妾文君作白頭吟以自絕相如感之乃止其略云淸如山上雪皎如雲間月聞君有兩意故來相決絕平生共城中何曽鬥酒防今日鬥酒間明日溝水頭蹀踥向溝上溝水東西流】

幽蘭

芳艸推蘭作長雄長身大葉聳叢叢昆侖瓊樹風搖碧勾漏丹砂露滴紅屈子手紉曽作佩淵材鼻塞曷由通【僧名淵材前賢詩云淵材無鼻孔信口道無香】𨿽非桃李春風面名在離騷九畹中

挽方學錄若梅【與內子合葬】

五十餘年一夢新慈親哭囝若爲情壻身本是王郎子【太平廣記王仙客幼寄舅家唐劉振之甥也舅女曰無雙皆幼穉戱弄相狎時愛憐之振妻常戱呼仙客爲王郎子云】宅相終期寗氏甥【晉魏舒字楊元少孤養外家寗氏寗氏起宅相宅者云當出貴甥外祖母以盛氏甥小而慧意謂之舒曰當爲外家成此宅相】豈意悲風生玉樹好攜明月看蓉城【詩話石曼卿卒後今人見之者恍惚如夢言我今爲仙主芙蓉城欲與其人逰不得乘靑騾飛去】封胡羯末皆能世人道寒梅復著英【晉謝氏一時彥秀封謝韶胡謝朗羯謝元末謝川】

喜八同知自溫陵回治

卿云又迓使君車【卿音慶】和气相傳藹八壺怪底歡聲出芒芴【莊子芒乎芴乎無有象乎注造化生物恍惚芒昧音荒忽】從來善政敏蒲蘆云旗獵獵空機杼雷鼓咚咚桚路衢千里耄倪都感徳也蒙色笑及吾儒

陳畊道先生任廣南恩平巡檢再調韶州案牘莆士夫贈語盈軸書於卷末

紛紛海气接朱垠【班固東都賦北動幽崖南耀朱垠注朱垠南岸】南望宣溪自此分【韓詩韶州南去接宣溪雲水蒼蒼日向西】甫也諸侯老賔客【杜詩】廣云霸尉舊將軍【前漢李廣傳】煮茶又吸韶陽水拈酒長懷日暮云【杜春日憶李白】畱與鄕人作佳樣好持赤幟植斯文

送莆田原道公赴漕司經歷

唱徹陽闗酒滿斟以言爲贈意彌深盡將學道愛人意散作推誠事長心白艸靑煙知起竈【杜詩汲井嵗潏潏出車日連連鹵中艸木白靑者官鹽煙】紅蓮緑水聴鳴琴獘車羸馬眞消息此語名賢傳至今

挽仙邑陽山張處士【林提舉子木志其墓】

勤於生事儉於身婣睦同宗靡間親亟返圭田存伏臘慣分歉粟活鄕鄰人將競睹燕山桂天不憖遺莊氏椿逺寄西風一掬淚爲君灑向素車塵

丁酉自壽

每笑王裒廢蓼莪劬勞子職合如何年過絳縣垂垂老日伴靑州皓皓歌懶學時妝隨世好厭將老眼閱人多祝天海宴河淸了子父熙熙安樂窩【左傳絳縣老人曰臣生之嵗正月甲子朔四百四十五甲子矣師曠曰七十五年矣僧貫休詩一瓶一鉢垂垂老萬水千山得得來桓溫有主簿善別酒味好者謂靑州從事靑州有齊郡飲好酒者直至腹臍惡者謂平原督郵平原有鬲縣言至鬲上住也時世妝云時世妝時世妝城中出來傳四方漢蓋寛饒視屋而嘆曰如此傳舎閱人多矣】

糖霜

凳豆鮮明透水晶南州气暖體寒凝甘香逺敵漢宮露淸冽難爲淩室冰齒頬一時增爽快襟懷六月解炎蒸玉環昨夜方中酒渇肺相逢喜可勝

次韻貫齊萬戶

輿疾抵莆三閱月有孤憤之作

四序榮枯春復秋人生底處獨無愁班班忠孝有如此衮衮公侯來未休鵷鳳固宜拋腐防族良未始見全牛淩煙正觀多勲舊萬古箕山一許由【唐太宗正觀中圖功臣二十三人淩煙閣上貫齋甞棄官爲道士後漳江有警息帥閫令出徵抵莆喑嘿不能言】

新秋客中

一望澄江欲盡頭鄕闗斷絕使人愁江山遼邈英雄老河漢微茫天地秋蛩助吟聲風淅淅鴈傳客信水悠悠眼前有句懷王粲煙樹重重倦倚樓

呈盧照磨【元統間歷仙逰教諭又歷泉州教授】

博士三年坐絳紗諸生館下論無嘩禮羅溫石得名士【韓送河陽節度烏公序】官族崔盧是世家【詳見朱陳村詩注】瘦馬重來暗舊路緑池晚對冒朱華【曹子建詩】自憐不俊淹廊廡獨抱遺經閱嵗華

贈徐邦獻館吳塘東道主郭氏

奎星絢爛燭天明喜子韶年見太平蠶繭紙中畱墨迹沈香火底著書聲竹風拂席吟懷暢梅月橫牕客夢淸特起詩書欣有托令人慨嘆憶徐卿【謂徐尉文仲甞從先人防】

送林信玉館仙溪

祖父通家道本同夜牕燈火往來通聨登桂籍芳猶在初筮桐鄕愛未終【前漢朱邑字仲卿病且死屬其子曰我故桐鄕吏其民愛我必葬我桐鄕後世子孫奉甞我不如桐鄕民其父甞爲仙溪尉故云】我老斯文猶可與子行吾道已云東爲言坎井偶然耳否泰相仍豈有窮

庚子兒生孫倫小詩志喜【庚子丙戌甲子丙寅】

年過八壽耆頤喜气重重我自知鶴髮滿簪畱老眼龍鐘扶杖看孫枝山川气數時當復父祖詩書澤未衰異日成名身外事且呼樽酒且吟詩

自和生孫韻

鶴誕須觀胎化時長鳴戛戛九臯知瑞蓂恰好開千葉仙桂初看放一枝意有可人供一笑髮無到耳未全衰挑燈更作蠅頭字自和生孫志喜詩【杜詩白頭亂髮垂到耳】

小孫倫試晬戱贈八句

仙桂飄香淨灑塵天風吹下玉麒麟詩書固是吾家事門地無慚汝後人義手低頭長作揖挽須坐膝孰能嗔祝倫長大破萬卷獻賦當爲席上珍【禮史儒爲席上之珍以待聘】壬寅冬十一月誕次孫阿任小詩志喜

二難兄弟未甞無願祝兒孫善友於共羨明珠生老蚌尙容余齒看於菟詩述好懷呈佛出酒逢佳客向鄰酤亟喚陟釐濡葛筆便書樂論付官奴【本艸陟釐陶隠居云此卽南人所用作紙者唐本注云此物乃水中苔今取爲紙音陟釐與側黎相近側黎又與側理相近又云卽石髮也周鉞法書苑云王獻之字子敬羲之第七子五六嵗時學書羲之從後掣其筆不脫嘆曰此兒後當有大名遂書樂毅論一篇與之後題云書賜官奴宣州諸葛氏能作筆栁公權求之不能用惟王右軍能用之故世有曰非右軍不能用諸葛筆也東坡云宣州諸葛氏筆擅天下其間不甚佳者終有家法官奴子敬小字十一月廿三日夘時八字壬寅甲子甲子丁夘】

續軒渠集卷六

欽定四庫全書

續軒渠集卷七

元洪希文撰

五言絕句

贈東園方子敬棄儒學醫

出門謝孔周面壁說神農莫道上池水根源洙泗中【扁鵲勃海人也姓秦氏少爲人捨長捨客長桑君過扁鵲獨奇之語謹遇之長桑君亦知扁鵲非常人呼扁鵲私坐語之曰我有禁方年老欲傳與公公母泄乃出其懷中藥與扁鵲曰飲煮上池之水三日乃知物矣乃悉其方以與扁鵲忽不見古方書云以知爲度未知服】

父師傳肘後非桂亦非葠珍重不藥毋勞售百金【莊子不手之藥注云其藥能令手不拆也音皸音義同】

牡丹

𨿽異山林質生於水竹涯只今爭富麗喚作洛陽花國色酣朝酒天香散曉風荒村蜂與蝶老死菜花叢

芍藥

曾將菩薩面慣對翰林翁茅屋竹籬短深慚爍爍紅【李羣玉與王璘聨句破題云芍藥花開菩薩面璘略不佇思曰防櫚花散夜乂頭】

當階嬌拂席傍砌醉憑欄若定乘龍壻應湏尙牡丹【凢娶公主皆曰尙公主史王姬下嫁曰尙】

瑞香花盛開

錦織麒麟瑞鑪燻篤耨香就將相並比閣筆費平章【耨農入聲】石崇饒錦障韓壽愛囊香二物吾無取看花意不忘僧捨酒邊有陳雜果品中有靑杏甚奇客或以爲梅或以爲杏因嚼一顆釅甚牙齗而止戲成一絕【齗唐韻注齒傷酢也酢酸也】

杏與梅同譜連根庾嶺中要論名實處馬異與盧仝【盧仝與馬異結交詩云仝不仝異不異是謂大仝而小異仝自仝異自異仝不往兮異不至】

書畫扇

雨濕梨花重苖榮鵶舅鳴墨池並雪嶺此日得同行【才出墨池又登雪嶺何其一日黒白不均】

世上無名鳥人間絕色花始知天地闊未盡入唐家【唐明皇天寶末年遣使李駰采民間美女納之宮中號花鳥使李白嘗著大鵬遇希有鳥賦】

歳暮吟

師門曽立雪親捨屢瞻云二事事如一晨昏一炷燻

春旱得雨

桑田猶牧地秧隴尙蔬畦更有憂春事聲聲怨竹雞【遁齋閒覧云白蟻聞竹雞之聲化而爲水今在處山林有之自呼爲泥滑滑云】

風竹

風入篔簹谷長驅翠浪平居然龍種異還作戰濤聲【盧仝詩竹林吾所愛新筍好看守萬籜抱龍兒攢迸溢林藪】

春雪

東風猶防�花事匕防珊未便平平過須饒早晚寒

古別離曲

與郎新別離問郎來何時似嫌別時早莫恨歸來遲

夜讀無油

薪蠟豈丰崇囊螢何嗇貧固士之常書亦天所靳

夜坐偶書

燈晦客無寐牀空夜不眠淒涼心下事月到小牕前

六言絕句

東西捨語予願鑿壁分光予思古人有無損子明之語遂從其請戱成六言

有目願見種色鑿壁幸分餘光彼量汪汪千頃我闥洞洞八荒【史記甘茂謂蘇秦曰貧人女與富人女防績貧人女曰我無以買燭而子之燭光幸有餘子可分我餘光無損子明世說郭林宗至汝南造袁奉亭車不停軌轡不綴軛詣黃憲叔度乃彌日信宿人問其故林宗曰叔度汪汪如萬頃波澄之不淸撓之不濁其深逺難測也郭泰字林宗司徒黃瓊辟太常趙典舉有道見本傳】

七言絕句上

雙燕復來

松篁搖落柳條新巷陌尋常易得春江左風流諸子弟也隨飛燕傍他人【舊時王謝堂前燕飛入尋常百姓家王謝子弟爲烏衣諸郎】

鄰曲

親滌牀頭老瓦盆自燒筍蕨當盤飱拾遺田父平生友共醉相同臥竹根

春怨

又見家山叫杜鵑良人飄泊幾經年去年花謝今年好閒對花枝思惘然

溪邊女

松粉飄黃落細花髙崖墜石立平沙門前一帶寒流水兩兩靑裙自漚麻【詩陳國風東門之池可以漚麻】

兩上元

連年盜賊未全収夜作松明當防油上界眞仙憐下士髙懸明月作燈毬

陳紹祖許防方竹杖小詩索之

見說杉溪溪水傍幾年方竹色蒼蒼自慚不是紅顏日助我閒吟繞曲廊

安排鶴膝挑囊去凖擬龍鐘信杖扶此是吾儂閒受用不求冩入葛陂圖【李徳裕贈方竹杖及再見問杖無恙否曰已規而漆之矣公嗟惋久之】僕老戶有客欵子持示羽客楊逢賔歸閩省親序乃天師太老仙筆也予披讀數四書眼爲明且嘉楊生蚤嘗及門曾未幾見遂寄蹤老子法中所謂六經外有此良友際遇公卿淸譽可掬生愼勵前操必有如韓退之送張道士所云者贐防四絕少答來貺

憶昔靑衿墻屏間造門已見著黃冠從來孔李無殊教大道流行執兩端【孔融謂李膺先君孔子與李老君同時義而相師友則融與君爲累世通家矣】

上界仙官戱篆文飄飄鸞鶴下層雲瓣香玩索心語口所得於今過所聞【唐李淳風父播仕隋棄官爲道士號曰黃冠子韓退之送元十八協律所聞昔已多所得今勝前】

令伯陳情世尙傳持歸數幅盡佳篇遊神句法元淸淨況此仙翁又

天目山頭幾葉孫入閩端爲避塵喧蹉跎半世成何事又擬攜家隱鹿門【郭璞詩天目山頭兩乳長龍飛鳯舞到錢塘僕先世自上饒而官閩已九世矣】

戊寅再館壽峯重遊吳眞人祠下書防二絕

憶昔題詩寄洞仙穉松初種已參天道人不識飛騰術面壁看書又十年【石英與許長史書曰玉醴金漿交梨火棗是乃飛騰之藥】

石髓重來尙未幹汲泉煮石對溪山擔頭書劍仍攜幼分是閒人未許閒

番菊

黃金防綴碧叢叢不與東籬住貫同畢竟秋官員數滿朅來借注在春風

八月十三夜登劉氏望逺樓翫月

繡牕防戶透玲瓏上界星辰咫尺通四顧水天銀一色分明人在廣寒宮

無題

二八當筵舞柘枝東塗西抹賽新奇而今粉暗胭脂冷懶去翻騰十樣眉【唐明皇幸蜀令畫工作十眉圗橫云卻月皆其名也橫眉碧逺山卓文君眉也】

對花月作

花開人醉月嬋姢月滿花香人少年三絕偶然成一笑人生何處佀樽前

田舍曲

杏花開後雨如煙燕子來時水滿川眉雪老翁芻一束肩犁扶犢出新田

素馨

翡翠簾櫳玊雪容內家裝東道家風裴回顧影精神爽恍是香魂返漢宮【漢宮人名素馨】

明皇太眞避暑按樂圖三絕

供奉淸平進雅歌梨園張樂奏云和不知聽得新翻曲差勝名臣金鏡磨【天寶中李白供奉翰林時沈香亭防木芍藥開上乘照夜車太眞以步輦從詔選梨園子弟得樂一十六色李年手捧檀板押眾樂欲歌之上曰賞名花對妃子焉用舊時詞命年持金牋宣賜李白立進淸平調三章年歌之太眞持頗梨七寶杯酌西涼州蒲萄酒笑領歌詞自是顧李翰林異他學士淸平調周房中之遺聲宗天長節百寮上壽王公以下獻鏡惟張九齡獻千秋金鏡錄五卷言前後廢興上賜書襃美李白進淸平詞三章見八卷末天寶中嶺南獻鸚鵡養之宮中歲久頗聰慧通言語上及貴妃呼爲雪衣】

已副冰盆金粟旋調雪水試涼茶宮娃未觧君恩暖尙引靑罌汲井花【禮記爲天子削者副之音匹杜詩兒童汲井花慣防缾在手】日晏朝回機務停雪衣口嘴許惺惺侍臣更有能言者自是無人進掖庭【雪衣觧誤寫在供奉淸平注下】

云坡李權府暇日持示畫馬及刺繡傷春二圖俱可愛索詩各書防一絕

曾從平步籋云端耿耿方曈照影寒豈但晉人存馬癖一朝三索畫圖看【漢書天馬歌籋浮雲晻上馳晉杜預爲春秋傳時王濟善相馬又耽愛之而和嶠頗聚斂預甞謂濟有馬癖嶠有錢癖武帝謂預曰卿有何癖預曰臣有左傳癖】

坐繡香羅枉卻春停鍼不語倍傷神此身不及雙飛燕飛去飛來不屬人

寄題囊山寺海月堂【舊堂回祿今復重構】

粟佀風防海佀杯襌宮髙倚碧崔嵬琴聲銷歇詩寥落滄海依然駕月來【六合萬籟息秋林月正輝琴中彈不盡石上坐忘歸蔡襄我來六合正涼風壁上觀詩憶蔡公惟有秋林舊時月至今猶照梵王宮永嘉王魁子明簿書叢裏易勞生辜負林間風月淸銅虎付人身屬我得來石上聽泉聲蒲守吳太博炎】

周廣文【溥】別莆且半載地逺不及奉狀適有詩自杭簡莆諸老離索之懷見於言外次韻奉謝聊發千里一笑

歸時煙栁正春腴官況邯鄲昨夢餘莫問長卿山逺近逢人便問馬相如

軒渠許序索詩催別後東園不寄來幾度將心付潮去夜深和月又飛來

書陳希夷睡圖【摶字圗南居華山云防觀預知死日端拱二年七月二十九日卒於蓮花峯下張超谷室中死七日有五色云經月不散】

卜世勞神又卜年先生鼾息正喧喧屬豬骨冷山河換石枕簔衣尙晏然

雪毬花

雪裏誰將玉刻成天仙午夜集羣英醉翁眼底多淸識不入無雙作伴行【楊州瓊花爲天下第一歐陽六一翁爲作無雙亭韓李花詩誰將平地萬堆雪剪刻作此連天花】

憲副趙公建言鄭夾漈先生宜立書院書卷後

遺文藏山艸木香七略未足所見長何年縉紳遂朝請墨書飛下中書堂

秀巖道人予族子也竟未相識近養晦於翠壺之下求詩以爲聞覺之助書以四絕其一問訊黃畊叟老人云

巖棲得月伴晨昏蓮社相依一片雲勤禮金僊修白業翠壺側畔兩洪君【佛經以善業爲白惡業爲黒達摩師云當勤修白業金剛明經逺離一切諸惡善修一切白淨之業予族兄月卿長齋亦學在家菩薩】

梵唄防言心黙觧具書宻義手曾抄長年分喫闍梨飯耐可全將俗累拋【梵唄謂唱和演揚而聲聞於外杜詩梵放時出寺李白題瀟湘詩雲南湖秋水夜無煙耐可乘流直上天且就洞庭賖月色將錢買酒白雲邊】

天目山頭百丈竿戱衫卸了下嚴湍卽今譜系漫漶甚相見途人一例看【七里瀨在東陽江下與嚴瀨相接卽釣臺也】

父行今誰更典刑近聞猶觧主詩盟數莖畱取隄防老莫苦沈吟學後生【漢孔融與蔡邕素善邕卒後有虎賁士貌類邕融毎飲酒酣引與同坐曰𨿽無老成人猶有典刑馬援有疾梁松候之拜牀下援曰我乃松父友也𨿽貴何得失其序乎】

續軒渠集卷七

欽定四庫全書

續軒渠集卷八

元洪希文撰

七言絕句下

張參軍克明席上出歌妓蹋筵主人索詩贈之口占一絕

歌喉圓轉聨珠貫舞袖郎當散防霞記得樂天詩句好醉嬌無力牡丹花【禮記累累然端如貫珠坡詩𨿽無窈窕人淸唱弄珠貫張建封僕射節度武寧舞妓盻盻乃徐州奇色公納之燕子樓白樂天經徐與詩云醉嬌無气力風裊牡丹花】

閒適

看書無味又看山門對雲林盡日閒俗客不來無一事只將詩酒自怡顏

寄題化邑剛中上人南湖十詠詩卷後

秀色凝眸若可餐前修講道此交驩世人自不能容物卻笑空門布袋寛【彌勒峯】

山蹊荒徑艸芊芊幻影云空思杳然自是至人塵垢滅一潭寒玊泠無煙【沭佛潭】

神物蜿蜒黒處蟠興雲致雨執其關𨿽然變化通防漠來就髙僧叩大還【蟠龍窟】

需老當年別此峯山空鬼哭道塲空闍梨不及於搜智獨守空山幾刼中【伏虎林】

城西晚步攜小兒書所見

鄰墻請火艸燒緼旋買新芻洗瓦盆招得牛醫無管待伏雌生瘠當盤飱【前漢蒯通傳裏婦夜亡肉姑逐婦諸母卽束緼請火於亡肉家值狗爭肉婦得還家】

乍見長魚衝壑去又逢白鷺入城來明知不是池籠物佀我奔馳有爲哉【池魚籠鳥見潘安仁秋興賦魏顥李翰林集序雲橫海鵾負天鵬豈池籠縈之】

欵竹攜壺過略彴吟梅折簡召嶙峋短靴低底誰知我且作遊山弄水人【晉司馬宣王討王淩面防水次淩謂王曰卿直以折簡召我敢不至乃引兵來耶王曰以君非折簡客也】

書傳徳陽教授所居精舍【前宋登科】

洛陽城裏玊川宅光範門中宰相書何事春風渾忘卻莓苔還佀野人居

發蒙

指畫之無教小兒吾伊半日出聲遲九經四十八萬字何日談論底蘊時【黃山谷夜間對窓孫元忠誦書賦作竹枝歌南窓讀書聲吾伊北窓見月歌竹枝曲有辭有聲辭者歌詩聲者若羊吾夷伊那何之類白居易生甫七月其母教之之無字𨿽百指不差】

老慵

安眠得法江河運【坡詩安眠海自運卽道家還精補腦之說】自唱無詶風雪閒【白樂天與元九書云梁陳間率不過嘲風雪弄花艸而已】不是相遭皆澹泊如何消得鬢毛斑

萬事無營已雪顚黃庭一卷足長年金丹九轉工夫宻荊棘不生身自仙【古歌九還七返三五一龍虎相交入塊室灰池熖灼天地精金液還丹功了畢眞誥載王夫人與許長史書交梨火棗此乃飛騰之藥君心中猶有荊棘相雜是以二樹不生可剪除否】

幽居

柴門掩斷徑生苔坐閱東君幾往回看盡牀書無客到殘花風送過墻來

投老安閒世味疏深深水竹葺幽居牀頭昨夜風吹落多是經年未報書

怪石

欱歕云雷來月窟翥驂虯鳳下天臺漢唐池館多禾黍何佀山林臥緑苔【詩周大夫行役至於東周過故宗廟宮室盡爲禾黍】

夜起聞蘭坐至三更方就枕爲賦二絕

百艸離離感異芳時乎不遇亦何傷誰人筆底有香字請爲猗蘭續後章【孔子歷聘諸侯莫能用自衛返魯隱谷之中見香蘭獨茂喟然嘆曰夫蘭王者之香今與眾艸伍乃止車援琴作猗蘭操云】

香透疏簾夢自知斑紅健碧鬭淸奇絕如恵可初尋佛半夜中庭立雪時【二祖名恵可以求佛法立中庭雪齊於腰】

病眼少蘇

巖電今朝幸了然邇來一月廢書眠問天乞得明如月朗誦今生未見篇

野興

幹沒無營懶出門殘書束閣且開樽此生佀與渠無分得意開時眼便昏【得利爲幹失利爲沒張湯始爲小吏與長安富賈田甲魚翁叔之屬交私】

懶起

香冷衣篝燼冷灰酒銷斗帳曉星催詩鉤搭在櫻桃樹怕雨飄殘哄下來

老病昻藏被酒欺癡兒頑鈍曉書遲扶頭送得出門去已是黃雞粥熟時

過登春臺書事【至正丁酉郡守雪莊公重剏亭】

我來弔古土成堆刻桷題名夢已灰欲問前朝興廢事鷓鴣飛上垝垣來【前朝名公登第咸刻名其上】

燒香偈子二絕

不學瞿曇不學仙暮年轉覺道心堅老人自有安心法深炷鑪燻斷俗緣【圓澤禪師謂李源曰俗緣未盡愼勿相近】

醉舞狂吟憶少年逡巡七十已華顚麄茶淡飯隨緣過細讀黃庭內外篇【黃庭經內景云脾神常存乎魂庭晝夜存之可長生魂卽黃也】

春陰二絕

衣綻重瞻桑沃沃食空還喜麥芃芃誰知飽暖生民意只在春陰春雨中

桑扈知時勸課頻竹雞帶雨殢行人爲言農畆耕桑者何事不知桃李春【扈亦作雇爾雅桑鳸竊脂春秋九扈爲九農正】

贈龍華橫海老襌

說有談空復造從來髙士著幽襌六經外豈無豪傑始信天中別有天

行腳東南大海波瓣香參禮諾詎羅歸來誦得湯休句鴈蕩龍湫雲雨多【西域書阿羅漢諾詎羅居震旦東南大海際鴈蕩山芙蓉峯龍湫唐貫休爲諾詎羅贊有鴈蕩經行雲漠漠龍湫宴坐雨蒙蒙之句】

首夏

翠柄纎纎裊鹿蔥石橊明艶帶猩紅繁陰剗地難幽獨須倩奇花暖碧叢

東溟講師主緣囊山

梵王宮殿輝金碧佛子旛竪綺羅迎得法筵龍象去辟支巖下笑呵呵【龍象出佛書謂有力可負荷者維摩詰云辟如龍象蹴蹋非驢所能堪達摩云此僧中之龍象劉禹錫雙檜詩雲龍象界中成寶蓋】

信云坡權府遊梅峯僧捨觀牡丹韻

包藏炫燿已全開夘酒初酣露醉腮要識本來眞靣目請從花地問如來

書城西壽藏

文筆峯髙閣暮煙市橋山崦接西邊撒開甲子百二十且住人間作地仙

寒食途中書事

去年召募赴霞城塵暗貔貅百萬兵又是去年去時節數聲啼鳥斷人行

二月梅花

奪得冰姿過歳華逺離塵垢迥堪誇卽今年少多脂粉只恐春光不稱花

辛未館洋尾李氏主人西隱出示族譜自談族譜之盛俾書其後云

唐李難將庶姓同族莆支派有由從【江州郡王】元老子稱皇帝幾擔擔來桐葉封【成王與唐叔虞戱削桐葉爲圭以與之曰以此封君周公曰天子無戱言遂封虞於唐】

春晴

鷓鴣聲歇日曈曨山谷溪橋暖信通花栁村村自生意靑鞋布襪逐春風

溫故

長途瘦馬徧馳驅時不來兮一束書四十餘年心力瘁而今熟路駕輕車

訪僧不遇

厭踏紅塵滚滚中晝長來此聽風松溪深畢竟浮杯渡門倩白雲封幾重

故人餽麞

久啖蕪菁分寂寥故人分佀意迢迢並刀淺割香臕膩幾載深山食藥苖

缾中梅花

爲恐寒林凍雪侵朅來棐幾伴閒吟世途噂踏誰知已賴有梅花識此心

評梅花賦【並序】

予幼讀皮學士桃花賦皮嘗譏宋文辭婉媚不類其爲人予以爲然常恨未見廣平之爲賦也暇日搜索羣書因得寓目觀其顚倒困躓厲志自許於此有以破平生之疑焉蓋廣平之作非徒賦也所遇阨窮而不憫非斯人歟思而不怨正得楚騷之體爲各賦一絕以俟來者

甘遁荒崕寂寞濱不隨蘭蕙入芳塵阨窮不變平生節餓死商山僅一人

評桃花賦

梅花賦體恨輕淸賦就桃花要入評妬女艶姬多防污桃花千載恨難平

雨過山行書觸目

日暮雨晴雲出溪澄九折淨無泥渇虹下飲喉吻動隔影雙雙啼竹雞

至正庚子十一月二十七日夢中作

子嘗暇日讀前賢夢中得句或覺而足成之常以爲迂忽於是夜夢與前埭林學成相聚視其書幾上有二絕句以釣魚爲題中間有小魚巨鱗爲韻予語曰小鹿角爲小魚以金鱗勝巨鱗輒書一絕以遺之旣覺而忘學成二絕不知胡然作此語也書以記之

煙波蕩蕩寄閒身筐筥攜歸色佀銀莫笑江湖釣竿子擔頭掛得兩金鱗

監郡公誕晨口號二首

昨夜鈞天現角亢【壽星】臺星側畔助輝光偏爲天下蒼生福於萬斯年壽萬方

翹企長安捧壽巵華筵遲後未爲遲詩翁何以爲公壽吟得新詩當壽儀

問訊泉上人釋門老

年相先後各華顚二老風流豈偶然約到松林閒半日茶煙輕颺落花前

予耋耄之年己巳仲冬前一夜枕上半醒睡作

甚矣吾衰只自知揮毫頓減少年時回思四十年前事翁季燒燈夜鍜詩

續軒渠集卷八

欽定四庫全書

續軒渠集卷九

元洪希文撰

詞調

八聲甘州【憲司循行召試】

秋光如此摧落堪嗟菊頴正新黃對逺山如畫殘霞佀縷澹澹煙光怪得數聲喜鵲好語繞山墻報道皇華使載酒登崗回望碧雲深處凜繡衣霄漢玊斧光鋩況幙中二客辣手試風霜看醉醺龍蛇走筆借時人膾炙齒牙香儂才薄如何七步急就成章【漢武帝遣直指使者暴勝之等衣繡衣持斧分部逐捕盜賊威鎭州郡漢雋不疑傳漢元帝時黃門令史遊作急就章散體麄書云出書斷】臨江仙【署劇擕酒就溪流盥潄因少憇松陰】

欲借明光無問處野懷雅趣林丘不妨枕漱事遲畱千巖如競秀萬壑欲爭流月觀風防隨處好頓令熱惱全収一觴一詠足淸逰世情看白髮心事付沙鷗【漢武帝太初四年起明光殿近桂宮成都侯商病欲避暑從上借明光宮華嚴經云以白旃檀塗身能除一切熱惱而得淸涼也揚州有月觀風臺何遜梅花詩枝橫卻月觀花繞淩風臺應知早飄落故逐上春來晉孫子荊曰所以枕流欲洗其耳所以漱石欲洗其齒或問顧愷之防稽山水之狀曰千巖競秀萬壑爭流】

阮郎歸【焙茶】

養茶火候不須忙溫溫深蓋藏不寒不暖要如常酒醒聞蒻香除冷濕喣春陽茶家方法良斯言所可得而詳前頭道路長

海棠春【剖】

靑門瓜地連芳艸富貴不來年少老雨露不曾偏顏色天然好掲來就把並刀破粟樣生金圓顆顆細味杜陵詩慰我懷枯槁【前漢邵平故秦東陵侯秦破布衣種瓜長安城東瓜美謂東陵瓜杜瓜詩滿眼顏色好】

浣溪沙【試茶】

獨坐書齋日正中平生三昧試茶功起看水火自爭雄【韓石鼎】勢挾怒濤翻急雪韻勝甘露透香風晚涼月色照靑松

淸平樂【風車】

風隨車走喚做天公不試運州黎髙下手砂礫秕穅前後誰言天籟難移卽今神柄誰持若問紅鑪防雪從來理欲分岐

鵲橋仙【水碓】

山容疊翠水光拖練澎湃奔騰逺勢輸他心匠動機舂應笑殺伯鸞左計引渠激水連房鑿臼搗盡穅和秕朝朝暮暮不曾閒又豈問丰年歉歳【傳曰杵臼之智不及機舂】

桃源憶故人【砭頑】

西風搖落梧桐井气入韓堂淒冷百鏈江心銅鏡照盡鸞孤影利錐早脫囊中頴躍冶怎逃頑礦獨抱素心誰省漏甕勞修綆

靑門引【棊】

白日沈沈永棋局閒尋淸興兩賢旣不爲山河彊分南北黒白交成陣雌雄未決誰能省勢若曹劉競英雄到底誰是勸君動也何如靜

品令【試茶】

旋碾龍團試要著琖無畱膩矞云獻瑞【云二色曰矞亦瑞云也】乳花鬭巧松風飄沸爲致中情多謝故人千里泉香品異迥休把尋常比啜過惟有自知不帶人間火气心許云誰太尉黨家有妓

鷓鴣天【漁父】

萬頃玻瓈浩蕩秋桃花小岸蓼花洲春風秋月等閒度雨笠煙簔得自由移桂棹下綸鉤功名利祿不須求得魚換了茅柴訖船放長江自在流

如夢令【櫻桃】

四月朱櫻乍熟甘露一般淸味禽觜奪將來卸在赤牙盤裏何似何佀淸淨摩尼珠子

踏莎行【雪中山茶】

風掠寒條雪封凍蕋行人蟻凍荒崖裏千巖萬壑白皚皚孤紅傑出眞堪美生類殱夷芳心銷歇防漏泄春生意衝寒折得一枝來徐熈畵底應難比

沁園春【壽東泉郡公】

農樂丰年擊壤西東千倉腐紅正火劑漫山丹靑炫轉朱華冒水雲錦繽紛鐘秀燕山分符壺嶠鬱鬱蔥蔥初度辰人爭道是卿云甘露毓瑞儲精公餘玊麈綸巾逺賽過唐賢幾輩行看筆軍掃陣羊欣給役詩工綴錦王翰求鄰咀嚼羣經搜羅百史辦下工夫日日新東泉水願永霑學海混混涯津【漢文帝紀初爲郡守爲銅虎符竹使符剖竹分符各畱其半右當畱京左以與之史記天官書若煙非煙若云非云鬱鬱紛紛蕭瑟輪囷是謂卿云卿音慶綸音菅】

水龍吟【壽夏政齋閏八月初二】

一年兩度中秋這回初度尢堪喜蓂生二葉荷開十丈荔丹千里令肅貔貅業安畝戍安隍壘況莆民截帥垣攽檄人懽恱雷聲起自古將門出將貴三品腰金綬紫它年領取英公官職黃公年紀防袖翩翩慈幃彊健諸孫環侍侍婆婆酒醺呵笑花下含飴要戱【夏英公名竦】

浣溪沙【雪夜病起】

入室天然惱病禪打窓風雨悶吟仙歸心一防落燈前猶有十三樓上酒可無三百杖頭錢一年心老一年

年

栁梢靑【春恨】

問訊梨花不知還觧更幾番風雨打黃昏泥香白雪愁與誰同可堪鳳懶鶯慵飛不到蕭娘鏡中望斷碧山恨迷芳艸春太匆匆

玊樓春【重書靈巖舊題處】

燕語垂楊春又暮往事空隨流水去當時傑句倩誰題塵壁只今無著處酒債尋常隨所寓煙竹風花堪笑語偸閒將學少年逰終不佀邯鄲故步【孫權叔孫濟嗜酒不治產常醉屢欠人酒緡人笑之濟恬然自若謂人曰尋常行坐處欠人酒債欲貨此緼袍償之古詩典盡春衣無可柰尋常行坐欠人錢】

水龍吟【代洋尾李氏壽柯竹圃】

降庭佳气蔥蔥輝聨南極光如晝門弧紀瑞華筵開宴兜離仙奏梨棗功深汞鉛訣祕內丹初就咽壺中日月放懷詩酒這安樂窩中叟夢語喧傳萬口況雞林有人親售當家句律早傳驥子孫枝又秀自愧長文逺離車膝幾時回首料得今朝懽笑大家拜舞外翁千壽【許穆入華陽洞得道王母第二十女紫薇夫人與穆書曰玊醴金漿交梨火棗飛騰藥也不比金丹已生於君心中以君心猶荊棘相雜是以二樹不生不見身中鉛汞气力汞精血道家以鼎烹金石爲外丹吐故納新爲內丹柯能黃白術故云白樂天詩集雞林行賈售其國相篇易一金僞者相能辯之世說陳太丘詣荀朗陵無僕使元方將車季方持杖長文尙少載著車中旣至荀使叔慈譍門慈明行酒六龍下食文若尙少坐著膝前】

齊天樂【壽方君防】

山陰文防才三日懷陳迹都如掃鬱鬱蔥蔥融融溢溢和气偏薰瑤艸春光未老便撒放鶯花收回梨棗醉咽霞漿壽峯側畔神仙島墻屏翩翩學子總芝蘭玊樹映人娟好徳耀新歸子平畢娶來歳掌珠可抱名繮利鎖任祿食千鐘位登八座貴不如閒與兒郎自效【其子後納粟本路經歷】

滿庭芳【送張譯史東州秩滿歸代方譯史作】

卓卓聲名英英人物翠壺肯蹔遨逰與君聚散鴻燕自春秋位置六曹上客揮灑處文彩風流蒓鱸好故鄕入夢畱不住東州驊驑從此去嘶鳴北向志气悠悠指燕臺路近唾手公侯料想春風得意醉眠韋杜最髙樓天付與男兒事業姓字覆金甌【京兆城南有韋曲杜曲杜正倫爲相與城南諸杜昭穆逺求同譜不許禦之諸杜所居號杜固世傳其地有旺气故世衣冠正倫建言鑿杜固通水以利人旣鑿川流如血自是城南諸杜不振雞距集韋曲杜鄠近長安諺云城南韋杜去天尺五杜詩文彩風流今尙存】

賀新郎【壽李西隱時館於李氏】

今日知何日聽瑤池西來靑鳥宻傳消息阿母臨行宣曼倩畱取蟠桃休喫因則甚鸞驂未出約待西方無量壽賀西家大隱開華席蓬萊島神仙客壺公滿眼春光溢正千花萬艸薰人芳菲紅碧快意長江都是酒放出韓湘奇術況兩鬢蒼蒼如漆記得晉公畱好語二三百歳有何難劃耐松柏堅金石【王母以玉盤盛桃七顆以四與武帝帝欲種之母曰此桃三千年一實帝乃止】

倦尋芳【春詞】

臥鴨鑪邊翔鴛屏底正斷腸處煙艸風花妝防春愁無數貪睡海棠酣暈臉欹眠楊栁狂飛絮倚東風子規叫月亂鶯啼樹盡逰賞吞花臥酒握月擔風誰訴離緒鏡裏朱顏還被靑春領去簌簌紅飛愁萬防絲絲緑織愁千縷這光陰那堪幾番風雨

念奴嬌【冬月】

月華佀水正同雲天气流光如爍泠气射人寒防走下深簾重幕十二瓊樓三千玊斧手凍慿誰斸乘鸞女子爲伊再三驚愕回顧玊露淒淸恐非人世怎敢輕諧謔上界神仙官府足肝膽驟然傾落凍合關河光搖牛斗飛起橫江鶴平明起視雪封枝上梅蕚

滿江紅【幽居】

築室云屏連翠巘斷崖如臼任紅塵飛到借風爲帚談笑從容無俗客山花風竹皆吾友做姬公事業竟明農終田畝閒乂卻經綸手閉了謀謨口防髙車公相塞途僕走是有命焉那幸致萬鐘於我夫何有但卿車我笠勿相忘須回首

踏莎行【觀堂試】

郡國興賢宮課試書生事業從今始銓衡當道有司明吹噓送上靑雲裏賦要淩雲文如翻水八音五色驚童穉時人莫作等閒防丹墀獨對應如是

酹江月【酒邊】

一年佳景又新橙快意重呼醽醁爭柰情人乖信約誤聽幾畨風竹魚沈鴈杳懶聽相思曲少年狂夢黃粱早已先熟烈士壯心仍在唾壺敲碎此恨何時足太息舊交風雨散大半已歸鬼籙對酒淒涼欲誰訴喚起蒼虯玊槌牀大叫爲予更剪明燭

洞仙歌【早梅】

野亭驛路盡是尋幽客水曲山隈浩無極見松荒菊老歳晏江空搖落盡幾防南枝消息天寒云澹月弄黃昏色綽約眞仙貎姑射占得百花頭上積雪層冰捱不去只恁地皚皚白問廣平心事竟何如縱鐵石肝腸也難賦得

風中栁【水碓】

錦里人家桑柘陰連西崦駛決溪流靑似染引機激水作碓依山旁無朝無暮無丰歉徳耀當年杵臼生涯勤儉彊勸郎溫溫笑臉男兒志气正欲長光焰任頑石也須頭防

如夢令【燈花】

報道燈花如晝文章摛繡安頓莫風搖應恐夜寒花瘦搔首搔首結褁望天將就

桃源憶故人【別故人】

客亭折盡垂楊栁馬箠堤邊無有唱徹陽關杯酒別我平生友男兒得意須回首烏兔東飛西走臨發不堪分手戀戀君知否

蝶戀花【蠟梅】

雪裏江梅標致好千古詩人總被橫斜惱蠟貎梔言愁殺我道伊曾向孤山過檢防花房開幾朶錯引出蜂釀蜜供殘課三嘆楚騷無可攷梅花已不如芳艸

水調歌頭【雪梅】

崖谷搖落盡銀海花生霏霏漾漾閉門三日斷人行我欲尋幽無路但見砌平凹凸粲粲盡堆瓊片片勻如剪散入馬蹄輕梅索笑竹含貞酒頻傾矜香鬭色鼻寒無孔眼瞠瞠昔則寒林水墨今則瑤防琪樹奇妙孰能名起舞歌白雪聊暢我幽情

續軒渠集卷九

欽定四庫全書

續軒渠集卷十

元洪希文撰

雜著

瑞芝銘【並序】

楓林興教裏中士人陳天應後圃產芝二莖命工圖形以傳厥後莆士夫咸爲歌詩以偉之然僕所云瑞者必近取諸身是謂美之實也其銘曰

攝提之歳月揷辰斗芝產二莖東崖西畆莖葉如貝蓋黃如黈有疊其稜有咸其栂色黃爲中數二爲偶蕪穢不薙雜生藜莠曰華而實陂也芰藕曰根而實松柏部婁和气禎祥薰蒸矯揉宜兄宜弟令妻壽母共爲子職饋養左右仰事俛育靡間前後麟鳳鳥獸羽鬛飛走聖智愚庸耳目鼻口非芝惟芝天地情偩非瑞惟瑞倫紀恩厚黃耶紫耶理也不朽蓋耶莖耶中也獨受底豫顧養怡愉瀡滫歸全順令守正毋苟修身齊家恱親信友善不外來福自已取行修家庭瑞應林藪我辭匪佞用贊悠久【陳有繼母樂記樂偩天地之情偩依也】

祝文

興化縣主簿曹古心謁孔廟

某官古心下車之初謹謁於大成至聖文宣王曰莆小魯也遊洋爲支邑猶魯之闕裏歟古心向轄頖宮周族爼豆今貳玆邑忝領民社仰視防夏愧赧多矣然學道愛人見小欲速之訓則嘗聞於夫子安敢不勉

興化縣新建廟宇塑聖師像

惟王教垂萬世道貫百王金聲玊振有紀有綱矧玆十室僻介一方廟宇聿新籩豆就行巍巍當座黼黻冕裳天開日明文化大昌抑亦聖師之靈吾道之光

降香祭湄州林天妃祝文

維年月日郡守某等謹聞之祭法曰凡法施於民禦大災捍大患皆所當祀海之爲物所系尢重捍禦之功非神其誰尸之閩距京師萬里聖天子嘉恵元元親冊連率牧守俾宣徳澤罔有內外又常選用重人奉香只謁祠下以顯厥靈敬神愛民恩禮兼至神其鑑之神於海道嘉績顯著神之衛民可謂勤矣而褒崇徽號寵命三錫國之報功亦云禮矣某等謹率僚屬肅將祀事其有樽爼豆籩祝幣牲酒罔不具備爰命吹擊笙鼔以侑馨防其詞曰

南海之墟宅祝融湄江之島神所宮大海蕩泊傾魚龍神靈祕怪無不容陽開陰闔相撞舂轉禍爲福須臾中海波安流天無風漕引獲利舟楫通中流失勢黙禱穹大莫大兮更生功聖朝寵遇恩數隆徽加懿號神次崇天香下繞雨露濃神降倐曶來無蹤禮嚴祀事賓屬從修陳爼豆酣笙鏞神具醉飽年谷丰民不疫癘時和雍國與咸休期無窮

聖墩宮天妃誕辰箋【加封靈慈廟額】

星臨寶冊攽宸極之絲綸春盎瓊巵長仙宮之日月耄倪交慶海嶽休臣某等誠懽誠抃頓首頓首恭惟宣封防國庇民廣濟福慧明著天妃維國忠貞爲民怙恃先駈融若作渺海之慈航後列英皇奏鈞天之廣樂羣生鼓舞百祀光輝臣某等俯效葵傾仰詶樾庇霞裾云佩肅帝子之觀瞻壽水壺山效封人之頌禱臣某等下情不任激切屏營之至謹奉箋稱賀以聞臣某等誠惶誠恐頓首頓首謹言【趙簡子夢與百神逰於鈞天廣樂九奏萬舞其聲動人】

永福院謝雨

朝念觀世音暮念觀世音久依玅果東洋大海水西洋大海水並化甘霖早禾収銍艾之功晚稻有傑苗之望神通如是報稱云何向來一瓣香爲十雨五風而讚禱爾時七寶蓋作四時八節之津梁

謝馮西美補毛詩齋長啟

八乂玅手擅賈馬之雄才一介晚生忝何韓之近姓謹羾尺書之敬敢幹丈席之嚴共惟某官地位淸髙天資發越眞士林之翹楚富學海之淵源昻然之志趣不羣馮衍素稱人傑籍甚之聲名第一馮京克紹祖風朅來佐教於莆邦喜見橫經於芹泮盟持牛耳斯文不在玆乎兆協鱣魚先生自此升矣某箕裘世業筆硯寒儒患讀書之不多使誦詩而未達𨿽過庭有訓粗能識鳥獸艸木之名恐以文害辭未免泥魚兔筌蹄之迹過蒙齒錄愈重背芒已看翡翠未掣鯨鯢政賴師資之訓欲駕駑駘而追騏驥尙煩鞭策之勞【莊子外物筌者所以在魚得魚而忘筌蹄者所以在兔得兔而忘蹄注蹄兔罝也可以獵兔而擊兔腳杜詩爭看翡翠蘭苕上未掣鯨鯢碧海中溫庭筠才思艶麗工於小賦每入試押官韻作賦凡八乂手而八韻成】

修木蘭陂化石防

壊陂當復已如兩黃鵠之言刻石未成尙欠三犀牛之力睠此木蘭一所肇於錢李二家水之利也無窮物之久也必回狂瀾而力障旣堅砥柱於中流柰巨浸而成淵復決隄防於南岸𨿽已借土培而壅防然亦須石甃則堅牢至無脛來無鞭倘不吝千鈞之費舉爲云決爲雨殆將興數斗之謡一時之費不貲萬世之功永賴【前漢童謡曰壊陂誰翟子威飯我豆羮芋魁反乎覆陂當復誰言之兩黃鵠秦李冰爲蜀守作石犀三以厭水精杜石犀行白公穿渠引涇水起谷口入櫟陽注謂中袤三百里漑田四千五百餘頃民歌曰舉臿爲云決渠爲雨涇水一石其泥數斗】

莆田縣修薛簡肅公亭防【亭在池中央】

鳴琴百里之地有亭翼然列防數仞之墻其華灼爾以簡肅之賢而樂於濓溪所好則同四壁且看芙蓉一縣旋栽桃李露臺必用十金產谷費云如之何戴樓若沒一文錢鑿空豈能了得幸有防稽楮先生爲之饒舌白水錢眞人爲之防頭庶回一日新功可作百年佳話開亭萬工費載歌潁濱蘇子之詩修廟百貫貲大書昌黎韓公之記

壽峯吳眞人漳江行香回祠

正直聰明旣達眞而證聖慈悲哀憫宜降福以垂恩食玆土旣克永年鑑厥初而伸願過十長亭望五里堠豈憚逺行持一寸艸報三春輝敢求多祝知神明可厭魑魅除燥濕而昧帡幪形道士心浮屠【栁郭箏師銘】悟如來之眞覺【傳燈錄一鉢歌】胞吾民物同與【西銘】廣太上之好生

東溟追薦本師北溪和尙茶防【住梅峯承宣開講席相州人號太平】

大椿八千歳人生幾何寸艸三春輝天倫一耳須慿願力來赴道塲恭惟方廣寺眾眞鉢盂毗耶城諸尊旛蓋鑑玆心造示有指歸痛念某先師榮祿大夫大司空前住當山北溪大和尙望闕承宣開山闡教廣宣經論發揚大乘宗風一種師僧彼此橫枝法嗣爾時素重因果我等惟極追嚴伏願稽首十方寸心千里細論水品豈但中泉香滿瀹月團共證天臺路近【黃梅謂道信師曰和尙化後橫出一枝出傳燈錄法嗣旁出爲橫枝】

寺觀祈雨防

農告予春方興穡事天瘨我旱莫僣秧時頃甫息於鸛鳴已不勝其狼顧況甲以交馳之赤白而當此未接之靑黃民不聊生吏將安仰爰瀝陳於丹悃願垂憫於蒼生蘇其焦枯沛以霢霂云雷變化足春畆之犁鋤宇宙晏淸洗天河之兵甲

三山淸泉寺檀越記

佛剎有記紀善也檀越有記紀功也翁氏捐已田立常住此記之所繇作也翁官族世居上饒今玊山墳墓猶有存者曾祖丹山合析居建寧以詞賦鳴爲閩佳士曁良甫居福唐卽其後裔閩壤肥衍有山水禽魚之樂民物富庶實雄東南古候爲支邑負郭西五里許有山飛翔若鳳鶱翥舊曰淸泉肇剏五代季閱五百餘防天回地遊襌宮銷歇其租斛不供饘粥寮捨不避風雨僧行牢落檀越蕪穢向之金碧竟成瓦礫前住淸溪某披荊艸剏靈光巋然未迄於成南山師某繼領玆席諗於眾曰玆宇多歷年所棟宇傾撓加以歳入微薄非巨力檀施且壊一旦白佛下山以恢前規回舊觀爲事勸化諸方得郡善信翁君偕內子周氏發菩提心咸願捐淨財重剏山門搆法當翼兩廡飾殿宇粉墨漫漶粲然一新復捨田若干頃入常住爲供香鉢百廢具舉靡有缺典如旱得雨如闇得炬象教賴以不墜耆宿某曰玆泉復淸翁之力也否則吾徒救頺波承末流之不暇尙奚復舊哉向微南山孰開其端非良甫孰起其廢豈非興廢有數勸化在人使來逰來觀目擊心悟𨿽寶坊金界亦不外是是皆可書若夫鳳山之勝則接西禪平林逺瀬映帶左右扶輿淸淑之气盤礡四出翁氏暇日卽寺之後山卜蠒室植杉柟檉檜以爲異日得長生修眞之所僕旣諾僧請然一行作吏此事久廢且於良甫有同鄕之雅又焉得辭僕老矣方且涉浙江逾閩嶺爲五斗折腰與世相推移尙未知何日能如翁君結束身事因自慨而爲之記某年月日承務郎興化路莆田縣尹楊某記

故河南隱君墓志銘

士固有修身遁世而無悶爲鄕裏稱善人者吾聞其語矣未見其人也遊洋有隱君子者其斯人歟隱君諱環子字仲玊系出莆田之方山子孫散處不一惟遊洋之壽峯聚族尢爲蕃衍九世祖諱次彭仁宗朝擢皇祐第官至中奉大夫知梅州軍事天寵眷遇王官褒嘉至今耀人耳目八世祖諱原道循州龍川令綽有能名迨髙曾之世州佐邑宰代不乏人詩書之澤猗歟盛哉隱君生於宋淳祐庚戌十月初八日卒於皇元泰定丙寅八月廿有二日享年七十有八始八歳蚤孤鞠母林氏零丁孤苦教以義方少長懷奇負气不屈人下曁年弱冠人世更新官族銷歇林棲穴處惟恐不宻隱君披荊榛立門戶珠累黍積爲風雨饘粥計於此時玆惟艱哉前配知縣黃公女繼配林氏謝氏有二丈夫子皆黃出也伯曰喜孫蚤世娶杉溪陳貢士孫女男一人太衝女三人皆幼沖娶相溪陳氏延平教官陳世英侄女女皆適望族衝有子尙在𦇤褓曽大父所不及見者仲曰嘉孫娶蕭氏蕭幼嬪於方事舅姑孝克職中饋男二人曰潛曰淑潛娶侯山陳氏女淑年甫志學女適農卿陳公裔僕向辱隱君知歳延祐間設帳郡庠囑其孫潛負笈聽教誠意特厚歳戊辰乂以塾客聘予至則見其季曰淑者淑亟拜牀下授經史暇罇爼時接慇懃雍雍愉愉知其家法蓋有自來嘗從容語及翁平生眞率皆人所難能者冬裘夏葛必斥華美盂飯盤蔬寧甘澹泊豈不靳靳乎其難哉曁予登君之堂隱君已修文於地下矣惜夫天歷己巳其孤嘉孫卜防二月九日奉柩窆於大松幹山辰戍之邍遣其子潛淑爲大父徵銘於予予於二子有同道之雅其可以名位辭銘曰

有子負土有孫丐銘式谷來裔永徵幽冥

故濟南徵君墓銘

陽城林仲堅將塟其父踵門乞銘於去華洪希文且曰林爲莆著姓載族誌書髙祖諱某帥幹曾祖諱某節推以儒學顯稱爲時傑祖諱某有隱徳居田裏坦坦施施爲眾表則父某少頴悟日誦萬言隨叩隨應從大父過寧海鎭謁洪翁祖年一目奇之許妻以女實吾母洪也男三人長孟洪娶王氏次娶薛氏女適西洲吳氏洪蚤世生佛力娶玊湖顧氏女晚營菟裘於南山南溪爲歸老計諸孤以陰陽星歷之說弗卽遄嵗月逾邁髫穉老醜仲堅逺舶海邦閱八寒暑歳辛未布帆南引欲奉骨松楸值海道多難弗遂攺卜以某年月日奉匶同母洪穴此志幸就舅氏辱而賜之銘是與我後嗣以不朽也予曰惟孝可動天地感鬼神何逺弗屆且雕題交趾文身左衽者獨無父母乎追念吾翁恩重骨肉兩翁聚首各忘所趍吾翁性不憙飲每受靖節止酒篇而翁日與歡伯從事毎愛香山酒功頌攜二李帖帖坐諸生下翁口講指畫談造理致而翁必爲首頷予於仲堅童年相若俱不觧兩翁意今顏發蒼皓覩前事如隔日悲夫且予於孺人爲從父弟延祐間嘗志其窽後十餘年復秉潛筆其可兩翁於地下矣遂詮次其世系以傳永久固宜書徵君生於某年卒於某年享年若干其實至順三年臘月八日也

莆田合浦等二十八里軍需塔防

普天率土敢云傷已之財助國勞兵是謂遵王之義況大帥已伸其敵愾而眾心自可以成城伏念某等在編氓加之裏役見朝野升平之日久遇盜寇猖獗之風生至使雞犬皆無所寧乃令狐防肆行其害不圖餘孽復逞羣凶面系首以歸敢干國紀殫地竭廬之入悉助軍需荷官府所派之重輕依戶役已排之分數無州黎髙下其手有元結惻怛之心莫不欣從允爲當論兵防器也用之其鷹揚乎盜逆儔焉咈之則犬狺也若凡行李靡屨之經吾土皆簞食壺漿以迎王師河海揚淸風雷蓄怒奮迅掃空其窟穴妖氛偃息於防槍播奏凱歌勞還歸士玆蓋伏遇某官某等仰幹洪造俯答恩私伏願星在北戶河漢西流幸垂庥貺水擊南溟鵾鵬摶上各遂修程

續軒渠集卷十

軒渠集

吾圃翁軒渠詩【原集散落不全其幸存者惟此三詩二序耳附錄以備後考】賀祖母吳氏生朝【吳魁君謀之從姊年九十六四如監簿志其墓在後泮】

門右今朝列帨巾稱觥拜舞對鑪薰兩髦暗合姜自誓一味必爲孫割分【王羲之】九十六年今罕見二三百歳古嘗聞【丁晉公語】樽前喜極還生感安得萊衣笑語欣【先祖記玉樓矣】希文請名其齋扁之曰緩蓋取先賢勤謹和緩四事之一爲賦一首

古人示戒有韋取義名齋汝盍思怒在七情非易制狂於三疾最難醫聖師气象溫而厲君子儀容舒以遲一字書紳常自警宛如人誦武公詩

希文枕邊談詩謂律詩易工夢中猶與之辯詩以折其非旣覺忘其數字因足成之

【此下篇多不全至此篇亦末二句不全惜哉此後篇數有空白卽是破處】

七步成詩語近諧壇荒李杜乏奇才僧敲未敢一言定鳥過曽安幾字來

再題軒渠後集

徳章詩意新而事切句妥而對的儻假歳月亹亹逼樗翁矣惜夫七言如自勉緩齋與希文談詩五言如擇交謹獨示兒等作身法家教盡在於是韻語云乎哉希文類藏於家材智豈下人者徳章𨿽亡不亡也

至大戊申立夏聱翁七十八筆【此戊申乃元武宗至大元年】

又序

三笑圖中著一詩人詩家固有笑也然而笑正自難賈大夫不能射雉不足以動其妻況他人乎吾圃洪先生莆士巨擘蚤有賦聲得雋塲屋本出於古詩之流今觀軒渠遺槁造語淸新擇料亭當復以體物瀏亮之制發爲緣情綺靡之章使人一唱三嘆永歌不足不知手之舞之足之蹈之者而爲之軒渠今其子緩齋紹聞衣徳言【闕】

先生必含笑於神淸之洞曰予有後弗棄

基【闕】

家之叔黨鄧禹不得而笑人矣【東坡子蘇過字叔黨】

元延祐第五戊午長生節日燕山阿嚕威書於莆陽

