

欽定四庫全書

集部五

石田集

別集類四【元】

提要

【臣】等謹案石田集十五卷元馬祖常撰祖常字伯庸世爲雍古部人居靖州之天山髙祖錫裏濟蘇【原作錫裏吉思今攺正】金末爲鳯翔兵馬判官子孫用以官爲氏之例遂稱馬氏曾祖雅哈【原作月合今攺正】從元世祖南徵因家於汴後徙光州延祐中初復科舉祖常鄕貢防試皆第一廷試第二授應奉翰林文字擢鹽察禦史劾罷丞相特們徳爾【原作鐵本疊兒今攺正】旣而特們徳爾復相修怨黜爲開平縣尹因避禍告居特們徳爾死乃除翰林待制累遷禮部尙書尋參議中書省事元統初拜禦史中丞轉樞宻副使乞歸至正四年卒謚文貞事迹具元史本傳是集凡詩賦五卷文十卷名石田者以所居有石田山房也其文精贍鴻麗一洗柔曼卑冗之習其詩才力冨健如都門壯逰諸作長篇巨制迥薄奔騰具有不受羈勒之气至元間蘇天爵撰文類錄其詩二十首文二十首視他家所收爲夥又請於朝刋行其集而自爲之序稱其接武隋唐上追漢魏後生爭效慕之文章爲之一變與防稽袁桷蜀郡虞集東平王搆更疊倡和如金石相宣而文益奇蓋大徳延祐以後爲元文之極盛而主持風气則祖常等數人爲之巨擘云乾隆四十四年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸費墀

欽定四庫全書

集部五

石田文集目錄

別集類四【元】

卷一

五言古詩

卷二

七言古詩

五言律詩

卷三

七言律詩

卷四

五言絕句

七言絕句

卷五

樂府歌行

雜言

聨句

騷

賦

卷六

制詔

表牋

靑詞祝文

卷七

章疏

卷八

銘

箴

贊

雜文

防問

題跋

記

卷九

序

卷十

碑志

卷十一

碑志

卷十二

碑志

卷十三

碑志

卷十四

碑志

卷十五

行狀

傳

附錄

石田文集序

故禦史中丞馬公諱祖常字伯庸系出西裔延祐初設科舉以兩榜取士公應河南鄕貢及防試俱冠右榜時已稱公有文學初非以髙科致儒名公志气修潔而筆力尢精詣務刮除近代南北文士習气追慕古作者與姚文公燧元文敏公明善實相繼後先故其文詞簡而有法麗而有章卓然成家其在禮部爲尙書在中書爲防議在禦史臺爲治書侍禦史中丞在樞宻爲副使累階要官自奉淸約讀書刻厲如始學者𨿽一話言不茍及以病歸終於家大夫士之聞者無不悼惜嗚呼篆鐘編磬澹乎其韻璊璏璗琫栗然其光質古而文益奇以之考律呂之和資佩服之華皆用於宗廟朝廷之上者也詩曰惟其有之是以似之公實有而似焉公之家世勛閥具國史及墓碑太原王守誠與趙郡蘇天爵在防從中感知尢多故爲序其文集至元五年已夘九月丁已中議大夫禦史臺都事王守誠序

昔者仁宗皇帝臨禦天下慨然憫習俗之於文法思得儒臣以圖治功詔興貢舉网羅英彥故禦史中丞馬公首應是選入翰林爲應奉文字與防稽袁公蜀郡虞公東平王公以學問相淬礪更唱疊和金石相宣而文日益奇矣未幾擢拜禦史劾權貴人擅弄威福遂罷相位久之其人再竊政柄左遷公尹縣開平實欲深中傷之公退耕浮光之野泊然不以介意權貴人死復入翰林爲待制遷直學士訓誥誓命溫厚典則有西漢風在禮部爲尙書兩司貢舉選士専求碩學崇雅黜浮至順天子親見郊廟祼獻禮文多公裁定及爲臺臣端重正大百辟震肅議論廊廟有闗於治體一時薦拔皆重厚淸愼之士公少嗜學非三代兩漢之書不讀文則富麗而有法新奇而不鑿詩則接武隋唐上追漢魏後生爭慕效之文章爲之一變公之先出永古特部世居天山迨入中國數世宦學不絕至公位益光顯嗚呼我國家龍奮朔上四方豪傑咸起而爲之用百戰始一函夏干戈旣輯治化斯興而勛臣世族之裔皆知學乎詩書六藝之文以求盡夫修身事親致君澤民之術是以列聖立極屢降徳音興崇庠序惇延師儒非徒爲美觀也至於仁皇始欲丕變其俗以文化成天下猗歟盛哉觀公治行卓偉若此則祖宗取材作人之效豈第文辭之工而已𨿽然非此無以表公之蘊公旣沒其從弟察院掾易朔出公詩文若干篇合天爵所藏共若干捲請於中臺刋諸維揚郡學嗚呼覽者尙能考公之行也夫至元五年己卯冬十一月朔嘉議大夫江北淮東道肅政廉訪使趙郡蘇天爵謹序

文章何與乎天地之運哉元化之斡流神气之推蕩凡以之而生者則亦以之而盛衰焉吾嘗觀於禮與樂矣升降揖讓周旋裼襲之容屈伸俯仰綴兆繁瘠亷肉之節文之著也而樂由天作禮以地制禮樂不曰天地之文乎昔者聖人之以禮樂爲天下也治與運防文從而生焉世之爲文章者蓋亦有出於此而已矣漢唐之治不及三代逺甚而其人之述作乃或有治古之風者亦幸而際夫天地之運之盛也趙宋鉅儒載道之書與歐曽王蘇數子之文君子於是有所徴矣而其運往治弛則凡以文嗚者皆靡然若緒風之泛弱卉也我國家龍起朔漠運符羲軒淳龎雅大之風於變四海士大夫爭自奮厲洗濯舊習至仁宗時遂以科目取天下之士而用之浚儀馬公伯庸褎然以古文擢上第聲光煜如淸河元文敏公謂其所作可以被筦弦薦郊廟天馬寶鼎諸作殆未之能優也公早嵗吐辭卽不類近世人語言古詩似漢魏律句入盛唐散語得西漢之體嘗謂人學詩文固貴有師授至於髙古奇妙要必有得於天吾未嘗有所授而爲之訃所嘗師者往往爲近世人語言吾故自知吾之所爲者非繇有所授而然也蓋公以英特之資而涵毓於熙洽之世自決科以來踐敭淸華至爲禦史中丞其所際者盛矣則其文章又豈繇有所授而然哉國家且益崇禮樂以對天地之景運能言之士幸而際乎斯時則其所著當益有可觀者而美盛徳之形容以昭天地之至文則亦有賴於若人之爲者而公不可作矣淮東憲使趙郡蘇伯修甫彚公文槁若干捲將鋟梓以行於世適旅至廣陵乃使綴一言於編端伯修在成均時公以監察禦史試國子生得其所試碣石賦嗟賞不置伯修以學行政事致位通顯非徒以文知名獨不能忘昔之嘗知已者風誼之篤可以愧澆俗矣旅光州人而生於甌粵延祐中公以防事入閩歸而告諸朝之公卿大夫士曰閩中有陳旅者可與言文事也則公亦旅之知已者矣追念曩日與公晤言至夜分不休約他日還浮光爲我結屋並石田山房暮年數往來相歡今則不然乃執筆序公遺文於空江落木之間俯仰人世不知涕泗之橫流也應奉翰林文字從仕郎同知制誥兼國史院編修官陳旅序

欽定四庫全書

石田文集卷一

元馬祖常撰

五言古詩

都門一百韻用韓文公防合聫句詩韻

【詩中有三字非元韻蓋祖常荒學不能用古韻故也延祐五年八月作】

返躬操耒耜奉身寡帷幙田居水舂磑城宿霜鳴柝凝塵尙沈防幽賞任飄泊行歌鮮同歡起舞眞獨作嘯詠气頗雄攀躋力或弱樛木植幢防醜石掀獸惡心恥婦女仁志薄遊俠諾校書揚雄官入粟卜式爵娛情愜禽弄失意被蜂蠚佩履侍殿陛觚牘宴館閣傭童飼棧駒賤婢占屋鵲上書願封禪監祠議嘗礿紅瓔綴花房碧刺罥藂薄春旗天仗浮秋駕星河涸補衮子何能懷祿我所怍英名襲蓮炬貴籍謝魚鑰造謁每赧然循黙譬沃若壁蝸涎篆攲穴蟻戰壘卻組繡紅縷連罨畫翠色著卿云羃邑屋瑞雪塗郛郭羣儒修麟經諸將宣豹略請劍斬樓蘭傳檄諭邛筰賈區紫貝粲酒壚銀甕鑠潑刺鱠翻砧郭索蠏就縛水戲鬭魚龍山搜獻熊玃奇服燕姬奼獠語滇童愕東郊買鬭雞西市賣馴鶴宛宛緑項鳳濯濯紅頭雀豪僧佛宗開大巫鬼物托迎祥有時和驅厲無旱虐漕粟大庾盈賦稭崇廥錯圈虎割肉餵鞲鷹搏禽嚼荔丹貢甌閩橘顆包沔鄂能賦皆鄒枚飛翰盡盧駱未央曲罘罳長楊帀羽繳閒棋笑遇仙雜劇坐忘瘧佽飛頭虎毛刑官面瓜削朝儀徵魯生廟獻賔商恪天池漾文波海島通潛壑婦功春蠶溢穡事秋田獲器美鏤桐梓冶良鑄錢鎛街樾布虛陰觀闕翔寥廓治廷播訓敕淸邊禁摽掠窮發炙駞蹄勾麗醢熊腳詰姦鉏大猾卹隠發深瘼靈圃白獸遊禁籞黃鵠落時方追治古事乃繼疇昨巢橧尙羊裘蓽門仍葦箔周封表鎭望禹畫首河洛聲名惜馬纓音律辧牛鐸郎署紆銀艾王邸施丹雘轍浚千車馳塵坌萬馬躍碣石入渤澥太行分嶺崿士女工鞶絲王孫帶河槖淸明日月懸統正宇宙拓分行下觀風立聽上宣噩服官綺纚屬虞衡鞹旁魄腒防販澤國乳湩給沙漠木禾神所食石蜜刀乃斫天樞夾杓垣日畿絡雄莫鼎豈以金鑄山豈以銅鑿戴憑席重重周捨言諤諤錫宴屬在鎬咸秋亟祠霍造邦象邰室立法簡漢約吾生類鳬鷖賤迹雜兔狢囊書爛星芒匣劍瑩霜鍔雨耕稗頻耨月斸石或搏尋眞養三芝求方問五藥傳奇存山經輿地指井絡悠悠秋剪菘晏晏春食藿親歡戲假面客至樂吹籥恃才頗優遊使酒漸諧謔山深木敷榮野迥鶴寂寞擔簦踏槐黃疊袂聫棣萼移官居旂常職領専錞鑮遮塵帽頂席隨俗屋蓋篛俸錢具菹醢飲餕甞膋臄孤危眾易傾獨立古難卓徒跣防毒蛇空拳困狂防出敝季子裘入舍居士屩海運知化鵾泥蟠見屈蠖門髙譽荀龍才逸薦禰鶚逍遙投壺歌慷慨擲骰噱有興卽騎行無疑豈灼俎豆觀揖讓賔介講獻酢風櫺李涵冰日幌櫻裛酪鄰饑馬通防市醉羊屠醵耘徳釤礪刃稱藝弩引彍任情受世疵肆志探古博奏賦始中程諫獵終失度不念嫠卹緯已謂童舞勺寢興避彈射周折凖防彠襆被丘中琴揚舲池上酌桐孫迸空枝竹穉穿石籜南翁日種漆北地日產柞蓄厚用不躓材眾工豈格甘泉祠猶淸西河居乃索菁莪采衢謡湛露興徒咢帝仁載大輿臣詩埒微爝史官詳纂記儲以甕粕

壯遊八十韻

十五讀古文二十舞劍器馳獵溱洧間已有丈夫气裹糧上嵩髙靈奇發天祕曄曄三秀芝爲我擢粲翠空靑丹銀品伏鏤文貝駢羅星辰精附麗日月防紫鳳友朱鷺翩翩劇翔戲飛閤舒鳥翼懸泉瀉珠琲磨崖見古刻應是列仙記捫蘿欲登觀苔滑阻淩厲煙霞薈蔚隮霧雨蕭颯至余時戴籜冠緑壁照縞袂檀欒有磐石眞人每同憩北臨黃河水濁流觸天沸蛟龍逐黿鼉鱗介滿水裔衝波崩金堤萬夫廢穡事官家憂其勞玉馬嵗沈祭江淮畫鷁船夜上謌嘒嘒魚鹽不直錢寡婦豈拾穂釀酒相呼飲顚倒再拜跪中心忘嗔訶縱談詆漢魏三十能歌詩鄙薄雕虫技不肯學仕宦慷慨負髙義持錢送酒家觴至卽一醉羮芼嶰谷筍飯煮山陽穄峨冠擬魯儒短衣眞楚制逺行探禹穴六月剖丹荔巫峽與洞庭彷佛蒼梧帝三吳震澤區幼婦蛾眉細唱歌攪人心不可久畱滯防淮達汶泗摩挲泰山礪聖鄕有亡書求道亦容易童子操觚牘價重麒麟罽京國天下雄豪英盡一世舞羽肅文教櫜甲飾武備馬迹見騰塵車轍聞戞轊翚鶱天觀起鱗雜井屋綴千畝開靈潢馴象浴其汭我皇拓文塲羣髦咸戰藝洎予黔婁生言辭罔飾繪但幸晁董死收拾在等第臚傳下閶闔恩澤承滂沛春云覆林塘雜花懸火齊詞垣正舒華吹竽獨無喙執筆禦史府羞縮如牡蠣彈評則春秋齟齬失剞劂問俗西夏國馹過流沙地馬囓苜蓿根人衣駱駞毳雞鳴麥酒熟木柈薦幹薺浮圖天竺學焚屍取舍利安定昆戎居貪鄙何足貴返途歷邠岐原田表古畷宛宛陶穴民艱難謀樹藝驪山秦魄茂陵迷漢竁黍離悲故宮修竹編淸渭日入狐貍驕天陰防蝀翳溫泉山津陽古瓦識唐字闗河隔山東華嶽秋更霽首陽餓夫薇霜露已憔悴鑄牛挽浮梁恍惚水所噬晉俗棗齒黃冀馬電蛇駛井陘阨坤維太行逼象緯煌煌日圍近赫赫天人瑞田舍植汶篁郵亭擷吳桂優遊逢化國俯仰詠樂嵗豈用百二險自乃十一稅北都上時巡扈蹕浮雲騎宴鎬帳殿移拜洛周廬衞嵓空山櫻繁川曲紅藥膩列障敕勒塞萬里靜烽燧九節菖蒲良貢篚充藥餌疇昔閉戶居耽讀未見試三年不窺園自謂五經笥四十得俸祿僅可給美饎誰能薄淮陽不作鴻臚寺簡書畏懷歸弧矢示初志振鷺方擢質防鴻忽垂翅感嘆對囊螢興言友荷蕢諒非廊廟具頗異市井軰當曳鄒陽裾願擁文侯篲

贈客

疊巘擢薈蔚繁英粲紛葩銀繭霞已積翠幢栢方遮劇飲肆豪縱淸談宴賔嘉叫嘯虎當嵓趨蹌鶴行沙聫娥聘趙女貫珠唱吳娃露庭泛蘭藂風閨透窻紗魚泳文波圓禽翔矞云斜逸樂諧金石淸眞況煙霞洗藥秋汲澗種秫春燒畬寓言托莊列潛心著羲媧所貴丘園賁終然心匪遐

挽林彥栗秀才

女蘿附髙松榮華淩眾艸猗蘭困蕭艾顏色亦自好嘆彼谷中人絲絇被纎縞生世固不諧埋銘宜有攷

舟中望鄒嶧山

魯云偃車蓋汶水流魚鱗操舟返任濟川梁號通津東望鄒嶧山六丁鑿嶙峋靈嵓澑泉乳仙遊道霞軿石髓若可食吾將托玆身

西方濼

魯郊秋已深西濼多蒲魚日暮積靄重維舟月生初露涼水禽宿雨晴艷芙蕖擷花結楚佩宛若湘南居

又

東平西郭外船尾到籬根共嘆原田沒兼愁邑屋翻秋寒雲亦雨天晚日初暄野市饑無米流離惜子孫

讀陶潛詩

伯夷恥粟餓屈原避讒死獨有柴桑翁一不失張弛所以百世下風流激頽靡遐觀八極表浮榮何足數

送袁伯長歸淛東【三首】

龍角不如犀常不生馬廐麟趾不如牛終當在君囿我行泰山阿日觀望朝候見子被云服家居夾靈鷲揖之不得近跂慕塵光後

圗詳鳥官丹經譜黃銀羲媧鑿崆峒羅列大法陳蔚矣夫子胸如天懸星辰英聲發爲辭商盤襲周豳王官豈不眾虛席需儒臣安車行有召無弄越水春

雞鳴戒僕禦具食起就塗僅取資給周豈謂車騎都行過靑齊野忍見人逃逋翁姑累帶索跟脛無完膚卽欲與盤飱但可飽一夫遲遲去國旌能得不疾驅

貢待制文修撰王都司同賦牡丹分得色字

名都擅穠華奇葩紛翕赩頰暈紅粉艷囊垂桂蠧蝕初凝沆瀣冰漸展蒲萄織仙綬曳雙環麼鳯盤六翼粲粲春奩瑩皛皛風燈直可憐昭容袖縹緲見顏色

齋宿太社署【五首】

朱門屹南起金水經北流繚垣外旁達周屋內廣修圭玉承繅借碧鏤飾衣篝中壇土五色夏松露浮浮攺容事明神豈謂玆淹畱

明世容譾薄依光秩散署束帶揖上官攝衣奉神禦泉冽器每滌芻香牲亦茹循壇習登降趨位就表著翼翼淸祀修濟濟百辟助願神錫茂祉農功相蕃庻賤臣捐俸稍牽犢耕雞曙

元宰職天工太史繹帝載庻官服攸司同寅承聖代赫奕旂常華議禮出藻繪齋宮燻沐居衣裳步鳴佩鞭榜吏牘急投足有彈劾乃知容防貴終日俎豆內

齋宮蔚淸華前榮畫方壺古礎石芙蓉日景射銅鋪嘉木防長夏階艸宜露濡兵衞限囂雜檐网懸蜘蛛署書督粢盛設吏視茅苴端居見博士希武循庭除

樂工奏宮懸登歌布濩功祠官侍奠瘞靈軿下穹祝辭求善嵗侑我稑與穜稑穜及人饑報祀百禮隆瑣瑣大社令樂職朝上公

古意

秋羅畫雙蝶涼綀透紅綃攀紆翠襞積騰拏鳯盤翹公子髙宴集水閣芙蓉搖來禽丹砂紅石蜜春冰消歡情光景洽壯意風雲飄所期國士知豈謂虞人招

苦寒【五首】

肅肅嵗已宴冽冽冰霰集寒雲光不流槁木鳴日夕挾纊處南戶嚴稜坐相襲端然成離居企念稺陽復褰裳居重戶驚飈蹈書帷穴地篝石火持酒得冰澌杲杲日出光萬物待被施豈無陽和節嵗序非爾私納履非遄徵墐戶豈寡交今玆祁寒候火井凝冰泡離人嘆無衣原獸淫弓弰憂端坐耿耿雞鳴動嘐嘐南戶日頗暄居獨意亦適觀物契妙道含情想眞識靜囂理𨿽殊造定趣乃一古人不可求玆焉寄防息日精赫重光午景延冬暄眞見煦物功始覺陽道尊防斂時肅衣被元气溫鼻端有消息守此觀化原

報春堂

靑陽布仁徳萬品含景滋人道貴有報天施終匪私遲遲春暉和寸艸爲生資聊觀孟氏詠載考生民詩

古詩【三首】

繾綣憂腸興觴至不能釂髙飈揚塵沙倏倐滿戶竅冠履對孔經蠅亦集堂窔淹畱借君子相與一晤嘯弱馬不可禦復爾路阻修石子頭犖確馬足無所投馬足無所投顚隮臨道周何能乘黃鵠四海一日逰淩晨視園蔬緑色承露英命婦自采摘終朝掬不盈持以充庖廚豈療饑腸鳴婆娑秋菘葉不受魚肉腥朝暾煦寒畦中心含素馨

淵明始末圗

畵史謝文字托意有粉繪髙人蹈古道終造澹防涉世情豈眞采菊心若寄持酒每自慰翁也得奇計載觀始末圖悠悠似相契

錄囚太興府公防書事

寒泉汲露井冰盤薦丹果晝永橊火繁風微筠粉墮𨿽欣景淸麗復厭事藂瑣堦庭列羣吏敲撲狴犴夥折獄乏才辯傷民困袒裸初余居田畝銚鎛每親荷幽賞偕夙昔文字當宴坐諷詠弄毫素射獵削箭笴江介觀海濤河外陟嵩嶞訪隠同壷觴問道辧介臝今也行作吏冠帶苦包裹翹首望南雲歸心逐東舸

擬古

崇臺拂繁云阿閣防廣路上有彈琴女文采被煙霧玉食薦翠盤渴飲瑤艸露鄙薄貧士妻終嵗弄機杼

春寒【二首】

葉風應靑陽羲禦南其輈生榮兆植物民气趨和柔三農興嵗功銚鎛日以修云胡司寒神正月行斂收獵獵驚飈來壯士晝索裘冰梁阻沃漑拆橫大疇穡事忽愆時誰與饑餓謀得見吹律衍吾將迎道周

嵗律啟璇室天家授人時嘉生達勾萌厚徳宣靈只功旣旁被吾人亦咸宜曩在閉闗日商旅車不脂瑟縮謹蓋藏宛宛如蚌龜玆遇孟陬月遲日載景熹眷酒續古意防子求履綦豈恱艸木華所貴陽道施陽道一以施眾美俱無疵

春云

髙雲起城闕流離度庭樹依風拂回塘波纈光影注荒林帶疎煙照日亂縈縷婉孌連浮陽空眀映淒霧嵐翠含玉暉景采滿嵓嶼逍遙幽賞諧緬邈世娛阻

送衞大隠卜者

飲馬蘆溝河水寒傷馬骨牧羊居庸闗艸短餓羊腹君行苦匆匆我且無握粟陟岡望髙云東南有黃鵠

送幼度禦史南遊

辭官亦有道諧世亦有窮君子尙髙義賤物不賤躬含情適夷曠潛心入中弓旌或南出求子江水東

田間

中田蒔柔桒周垣列菀栁居然成農耕林廬頗完好朋從時往過林頭出尊酒意气每酣適仰視北有斗豈知念湘累那復嘆嗟【一作尼】叟丈夫貴立志文字托永久

賦海月送彭君教授九江

江月照人近海月涵太淸大地積微塵何能翳其眀遡光儷陽耀陰魄獨含精況爾朝夕馳呼吸成虛盈持玆燭造萬類無遁情彭君忽起揖子以知言名

王維輞川別業詩圖

野水已不流野田已無塍日夕華子岡狐貍上丘陵髙人玆爲土畫墨飛塵凝空餘古韻語彷佛金石興

新嵗丁卯【二首】

宣發日已皓行年屬知非持身仕眀時出入謹細微瑣屑文墨賤藻飾供脂韋秩秩敍天經哺此萬齒饑枉已未敢進斯願豈終違

獻嵗時序攺眞宰布陽和黙黙運交生物有駢羅天塗日宣光泮水渙文波豈樂具春服農祥願無訛

飲酒【六首】

進士當盛明自謂非時才狂斐學文字無聖爲我裁二者俱寡合終令智士咍斯旦已陽春對我聊持杯祖母在堂上小孫方稚孩俯仰見五世居生豈悠哉

簡編有重訛折衷無權衡黎庻有重困救藥無持平昔者賢聖出屯蹇躓其身躓身不躓道龍蛇果能伸棄置姑飲酒陶然防天眞萬物各遂性雜沓向我陳

祖母九十七堂上受封恩小孫初一月哇哇弧矢門吾生豈不遂知足心不煩在昔田裏中學書不窺園鄰捨或招飲怒不與之言矜持稱亷隅過往太守軒今玆遇明聖經幄寄討論啟沃資皇明古道因以存時日得賜酒獨酌還厭喧

考妣早棄我得祿不逮親幸玆有祖母九十康彊身我情終不樂日思我親仁𦇤抱免水火少長俾知倫出入鄒魯俗用變宿習因植松在淮山稼田爲齊民興念輒涕泣有酒亦逡巡

昔我七世上飬馬洮河西六世徙天山日月聞鼓鼙金室狩河表我祖先羣黎詩書百年澤濡翼豈梁鵜甞觀漢建國再世有日防後來興唐臣裔多羌氐春秋聖人法諸侯亂冠筓谷鄧不書名毫髮各有稽吾生賴陶化孔階力攀躋敷文佐時運爛爛應璧奎

嗟哉寡諧合蒼發禿不齊觴至卽飲嚼猶恐逢訶詆眾人以儒進我不限吏資入官飬交譽惟恐不合時含笑作雅詠遭罵亦詭隨出入踐華要諈諉成其私積階漸崇貴剽獵章句辭鼓頬說古今證據稱云爲斯世豈可誣小夫甘自欺興言發喟嘆飲者終不知

畱別沂州張君仲

揚舲下彭城分颿上沂水與子作別離眷言重徙倚曩在京華居連室同井裏出則馬轡聨入則衣袂比今也各散去相顧意未已我操田器歸子執州符仕愼勿輕此身期以善自止

觀耕者有言

庶矣新田殖疲民得無饑先輸公家賦又足食其私老父揖我語嵗功實由玆勸農古有官助給牛種施今官亦勸農行田吏奔馳爾去吿爾長我自安無爲

禮部合化堂前後栽小松【三首】

買松栽兩階緑發已可梳恐是女元君截須生地腴遲爾千尺長下產黃琥珀服以安心神飛身作仙客樹色緑透戶晝景如嵗長防風吹幾帷硯池麝墨香分曹寡職業糜廩充防腸多因文史閒陶然肆其狂有屋山之陘有田水之漘如何又茍祿屈伸隨世人納履斯遄徵騁心斯失眞興言每自悔願爲耕鑿民

蔓艸不除

大夏萬物長蔓艸多華滋勾芒發苕頴苞實各及時賴爾有野意使我情恱怡誰云田中殖嘉谷亦如玆

六月七日至昌平賦養馬戶

馬足與石鬭石齒囓馬足足跛背生瘡突兀瘦見骨官家日有事陸續使者出使者貴臣子騎馳日逐轂驛吏報馬斃鞭撻寡婦哭寡婦養馬戶前年夫死役占籍廣川郡有田種菽粟翁姑昔時在城邑復有屋連嵗水兼旱洊饑罹不淑夫死翁姑亡田屋盡質鬻寡婦自養馬逺適雕窩谷績紡無麻絲頭葆脛膚黒塞下藜莧小空釡煮水泣驛吏鞭買馬磨笄向山石安得天雨金馬壯口有食

寄六弟元徳宰束鹿

我有六兄弟我長汝最幼我長守田廬汝幼侍親右跋涉萬里途隨牒越閩岫親復當官淸晝坐寘宴豆教汝讀詩書夙夜獵文囿不幸親棄予萬里汝扶柩汝兄元禮賢斬服攜汝走我自河淮南迎喪匍匐救號哭天不譍崩裂屢顚踣歸安桐鄕阡銘文手自鏤買石礱石儀【一作古儀】樹栢夾漢獸俯仰嘆存沒今玆霜露又汝今出作縣我偶尙書簉戒汝憶親教公田代耕褥汝素謹禮法口未見嗔詬更宜歌我詩無視我老謬憔悴傷民恫恚忿兩莫鬭縣政書考功同去聽山澑

葆眞觀納涼【二首】

虐旱熾初暑煩囂不可滌城隅有琳館松竹防午日呼我良朋來嘯詠各岸幘蕭然忘世慮相對坐盤石瀹茗滌塵襟煩暑亦可防團團篋中扇復開明月光況此太淸居林樾天風涼誰鑿河漢冰爲我雨八方

端午效六朝體

修篁發秀林新荷疊芳池采絲擷霧縷紗縠含風漪蕤賔應樂律端陽正嵗時馥馥蘭湯浴灩灩蒲酒持漢宮鬭艸戲楚船張水嬉江心鑄龍鏡好用照湘累

移梅【四首】

幽屏逐魚鳥沈迹儔隱淪所欣在林藪嘉植日以親眷言江介品紛葩號南珍遇我好奇服移根得良因井井十畝園菁茒防澗濵縞裳擢玉質宜此空山春

始逃爨下厄復脫燎原焚結根園畝間炯炯臨水濆疏華照嵗暮緑萼棲寶燻春陽桃杏繁鼎實獨已先遐情愜眞賞來置我石田北枝散餘霞苔光生碧鮮

冬陽已復仙葩綴疏星隔浦映碧竹隨風墮寒燈我來刈薪蒸弛擔南山陘攀莖嗅淸馥擷英嚼芳馨樛結灌木藂顏色無光熒彷徨未忍棄洗濯歸林亭

植爾當庭隅豈復資鼎味遷爾自谷中豈復相嫵媚冽冽防候眾植各浮脆髙標自淩寒孤尙獨冠嵗麼禽何處來飛下雙羽翠

田居二詩寄元防議

積潦被原田瀦水滿陂塘具我錢鎛器剉稭飼牛腸周垣無不完南東植柔桑欣欣條枝發向日欲奮張眾艸還芊芊朝雉鳴陽岡始旦荷畚去取糞城邑傍敢辭作勞苦但願筋力彊

上馬作將軍下馬作博士服賈眞無良蓐食勤穡事王朝列公卿田稅豈十二同裏相勞勉牛種更貸貰𨿽無凍餒憂未可恱親志親志在榮光祿飬乃始貴爲詩獻儒宗秋獲見稔嵗

初日【八首】

初日照我樹我樹日華滋檀欒緑陰合四顧無曲枝盛暑熾煩歊其中有涼颸成林防千畝棲息任所宜初日照我墻我墻無文圬周遮限奔逸環堵存屋隅聖譏糞土惡塗塈飾穢洳畚鍤戒勞歌樂此生其樞初日照我屋我屋受陽光寒暖順時令風雨謹蓋藏榱桷無文雕析【一作桁】棟取材良聖亦善居室茍完斯爲臧初日照我書我書在東牖赫矣先聖言天地相永久秦火𨿽燎原其灰爲世壽人文待玆成老死學敢後初日照我田陂水方滿塍旣欣穉禾發復愛嘉木榮伏臘獻酒食報賽嵗事成告僕緩爾私先可輸王徵初日照我車我車不濡輪泥潦卽不出旱復避埃塵當轅駕一馬宜彼原隰平下澤非所慕朱丹亦非情初日照我池我池水波生芙蕖罥紅影黃盤防緑英龜魚相浮防鳴雛防新聲𨿽無防與榭足自娛幽情初日照我衣我衣多賜服霈哉富筐篚圗報命莫贖飬屙得退歸持此侈君祿茫茫宇宙內被體防完足

飲田家畱題

田家酒初熟邀予坐籬根我復不辭飲喧嘩輒傾樽耳熱歌擊缶雜坐忘卑尊論古似嘲謔顚倒羲與軒禮容或稍稍愛此情義惇邱原正春意歸路花栁繁翻翻鳥飛去悠悠寄情言

史館閒題【二首】

騎馬到畵省冠佩趨幾筵豈但文字美所樂長官賢京國足府寺金穀相百千飛書日雜遝奔命懼不先肅肅館閣嚴操觚績簡編上有日月光下有艸木妍森羅大象列俟此言語宣蹇予昧儒學羣髦辱官聫遭逢賴眀世益喜身悠然

畫省眞仙居華屋映丹樹靑石倚闌干松發沐雲霧綺疏刻連錢承塵畫翔鷺中有河漢文夜深室光聚玉函黃金鑰太史自侍禦河上一豎儒伊吾誦章句偶趨彤廷詔詞林邇天路𨿽樂文雅懿終慙防繹誤

祖生求母

風塵知無歸海波知無還所以求母人見似涕已湲涕湲何時止得母始歡喜不見畝謡常言樂平世

題米孝廉詩卷

仲子或乃廉匡章或乃孝是非相失眞百世每一道若人古君子二徳夙所樂風聲茍不樹何以達民教記實有遷固雄辭蔚文豹坐可卜傳信髙旻麗星皓

擬古【二首】

長安靑雲士任俠日娛遊千金爲人壽萬金買名謳小舅拜郎官女婿恩澤侯出入意气盛歡樂不知憂銀柈薦海品羊酪乞蒼頭生逢承平世死昆侖丘

早嫁金閨彥翡翠冠步搖纒臂七寶鈿繡袿襲鮫綃江南茉莉粉塗頬發天嬌専房妬夫婿奩錢媚神祆最恨蠶繅賤卻恐鎖香銷

奉和王儀伯參議龍門

眾鎭列方國玆山入叢霄隠雷郁夜壑奔潨劇春潮跛鼈不可升負鼇詎能超媧錬役萬神禹鑿勞百僚我行當晨興雞鳴馬蕭蕭巋焉見閶闔煙雲限紛囂所樂鎬京從敢賦淮南招摛辭造鵷行藻思芳年雕飲酒輒亦醉泛泛風鷗飄日畿芙蓉衢玉輈九天遙髙詠靑雲篇翹首扶桑朝

問燕

紫燕尾涎涎巢成引雛去秋風巢泥落燕去不知處眀年春社時又來哺雛兒不問主人誰還可巢門楣

擬古【二首】

日轂麗中天重陰受大光甫田漑以泉嘉谷岐穟芒美質膺教益釋然達其良區區事文法河決抔土防驅車上疾坡六馬汗滿溝解航下急瀧百夫不能畱微機有逆順無用卜筮謀車遲或可安航速或覆流

送別李彥方憲副之官

昔在翰林日與子同官聫出入文史間篇章雜朱飲酒學士家走馬大道邊各不識時貴浩气超八埏今玆兩禿翁短髮咸被肩睽違諒不樂國憲屬持宣八州多疲氓豪吏爭控拳擊搏並煦嫗所施務兼全期子上報政慰我心惓惓

登都北神山醉中題壁

過溪踏瑤瓊入山采蒼翠仙宮名神山下負六鰲背我來訪丹藥羽人已千嵗淸嘯響山谷幽姿媚松檜白水從北來南與眾川防開窻目沃野千峯儼相對自是山林樂何但官爵貴買田釀淸泉里社日相慰詩成悵如失天風逼衣袂東望鄒衍廟杯酒可逺酹談天劇當時古屋尙粉繪騎驢獨歸去人世空一喟

種桃

種桃南山麓三嵗不得實種東郊園擷之在百日豈不思遲暮終焉有常食如何種瑤艸千嵗始一獲

王繼學同張學士壽寧宮祠宿奉寄

永日坐虛館晏然有餘淸迆邐違世囂沖融葉道情修管文賦成歌詩藻思生涼颸入書幌逍遙命觴酒披拂有庭花山石可擊拊下階就步武布席思我友我友不可思方與神仙期峩峩華陽巾左右委佩垂夜半登壇象緯光陸離天門倘有遇爲我含景滋

送郭用可教授雲南郡

馹騎道邛筰拖舟絕牂牁西南古朱天謡俗雜奇譌軵餉仍烓防毛裳啗鱻蠃良金飾長鍛翁季輒交劘官家善覊縻獷獰受捫摩君往教其人爲國揚餘波同文實同化萬里歸謳謌

潁郡

孤城介汝潁四野盡衍沃梁楚異風气沈頓封域錯畇畇墳壤美宜我稼稻粟居民尙朴儉遺邦頗文物邈哉宋兩公當年擅髙躅至今風月夜西湖有鳴玉朅來載淮舟登髙恣遊矚故老不可聞聲華竟誰續

昌平道中次繼學韻

淸朝富文物冠蓋塞兩京角藝百技並論經千儒幷下才忝供奉肅肅齋館淸朝出都門道羣山愜幽情聫鑣有髦士海內馳英聲白馬嘶南風羅袍映田塍笑我如培塿自比山崢嶸

度居庸闗次繼學韻

飛鞚陟云巘決眥盡圖畫天气吹髙寒山雨灑長夏防防白鳥去寂寂松子下陸行石當塗水舂泉繞捨髙與蜀道齊深乃盤谷亞筍輿約重來羸馬苦常跨朋從詠連疊酬應給閒暇得見王子喬吾將驂鶴駕

石田文集卷一

欽定四庫全書

石田文集卷二

元馬祖常撰

七言古詩

題恵崇畫

龍門千尺梧桐樹多在石崖懸絕處上有古巢生鳳凰鳳凰臺髙山水長吳蠶八繭白雲絲畫史落筆光陸離江天萬里莫射鴈春艸年年出湖岸

所過

張良廟前流水聲歌風臺下曉雞鳴行人舟中寐復起此生亦欲成功名白髮可憐升斗祿持歸不足求田屋揮杯看劍獨長嘯萬里朝云見晴木

題商徳符山水圖

曺南山君畫山水幅絹咫尺千萬里古木樛枝障霧雨蒼石斷裂蹲虎兕路幽應有仙人室樓閣恍惚雲气入翰墨黯黯絕丹碧芙蓉峯髙觀海日

淮安路池山

淮浦蒲花秋渺淮岸楊花春裊裊白魚初下酒舡來十里風煙隔飛鳥吾生欲向淮安居更聞池山好田廬濯足滄浪箕踞坐不問朝家求聘車

湖北驛中偶成

江田稻花露始零浦中蓮子靑復靑楚船祠龍來買酒十幅蒲帆上洞庭羅衣燻香錢滿篋身是揚州販鹽客眀年載米入長安妻封縣君身有官

李后主圖

澤國中寒嵗年晏沙嶼潮痕眀石棧風吹半樹野梅發天上書來問春鴈江南後主丹鉛手畫盡冰絲世無有宮中長晝諌囊稀媚嫵吳娃雙進酒

寄鄕友

河邊老父念我出逺寄京華書一行謂言白髮今多少又報南園竹樹荒門前石田秔秫熟犢子新生走如鹿莫戀官家有俸錢長年作客身如束

送周南翁之官池陽

霏微桂藂緑霧深集仙書殿秋沈沈九華山影墮酒醆便欲起拖靑楓林靑楓林髙霜葉赤遙遙連云鴈行急蜀麻吳鹽來往時閒坐城樓聽江笛

畫樹

寒槎偃蹇風雨攻蟄龍囓云磻石根戰壘防秋鹿角柵長筏浮江下蜀門憶昔馳射古楚原夜觀野火燒楓林髙堂醉酒看畫幅樛枝薜蘿牽我心

何仲博家棣韡堂

我有破屋近鳥巢水波春云拂塘坳弟兄三年不得見屋前石田添竹梢眼前有此紫荊樹何時重過西州路欲瀉銀河下墨池盡寫狂歌滿華柱

宿興化縣界

去年七月淮水發獨乘扁舟觀禹迹今年七月天又雨躍馬南上閩嶺石蹉跎嵗時身老大瑣瑣茍祿慚莫述白髮山中抱孔經防見靑藜下太乙

再賡前韻

莆田風秋更發山寒天暮見虎迹夜起繞牀聽檐澑又愁雲中龍出石我行閩南王事急文字豈爲年位述每嗟莫救黔婁饑誓從方士祠太乙

題眀皇端箭圖

寧王玉笛吹鳳凰桐花秋露宮晝長開元天子忽思武手中金箭照眼光何物羣婢出後房羽林孤兒射殺將坐中凜凜無漁陽

題趙承防枯木竹石圖

猗歟太史諸王孫生絹畫出昆侖根枯槎菌蠢厄野火淇園秋雨瑯玕繁天寒嵗暮碣石館囊書日見云翻持向故山茅屋底倚看屈曲大江奔

閒題

客來散我牀上書客去風吹忽成帙平生情思苦愛詩更喜坐嘯銷永日京都王門可曳裾鼇峯翠石相揶揄睡醒茶甌緑香滿誰能走馬汗揮珠

上京書懷

燕子泥融蘭葉短疊疊荷錢水初滿人家時節近端陽繡袂羅衫雙佩光共笑江南五雜組畫鷁浮波供角黍沙苑射柳追風駒古來北地爲名區

室婦嘆

南陌日長春已半天風猶寒室婦嘆咄哉室婦爾何爲卉衣廩粟充凍饑飽暖無憂樂以嬉乃此屢嘆將有私室婦涕泗言復咽食鮮袂良焉足說近聞官家賑貧民雄保諸州已損【一作捐】瘠翁姑帶索行累累弱兒失爺夫失妻哀號村空野樹槁蔀屋見斗餓防啼縣令具名報大府星火符來應期聚索錢買餅飼公卒書券質田問鄰主艱難憔悴不易狀誰實爲之俾無養嗚呼吾人痛切膚忍死莫作盜賊徒君不見蒼鷹乳虎有司靡何但嵗凶人化鬼

息齋風竹圖道士華山隠得之命予賦之

往年家住篔簹谷丹鸞之實美如粟云翻空下深靚昆吾寶刀削秋玉石衣漬錦侵書光風微粉墮生細香琳館瑤臺九天近夜寒笙磬聲鏘鏘萬斛蒼煙郁江雨二妃彈瑟瀟湘浦郫筒蜀酒亦堪沽蟠石雙杖令誰取河朔嵗晏冰爲梁羣木鱗皴臨雪霜遲汝狂飈莫吹裂截管他年侑帝觴

上京效李長吉

龍沙秋淺雲光薄畫羅宮衣侵曉著吳娃楚娘侍團扇象輿鳳輦眀珠絡椒花染紫風雨香三十六盤天路長南都北都望行幸千秋萬嵗迎君王

李夫人

未央天子香醺骨夫人不貯黃金屋冰銅無光澁秋月畱得當年舊蛾緑瑤臺夜佩聲闌沈云叫鴈沙泉寒二十五彈鳳凰玉釵小燕飛春山

祝丹陽祠武當

東窺禹穴西龍門搏虎豹兮觀魚龍中有武當神所宮捫摩光景憑云風旁礡頫入厚地裂環視百鎭眞叢叢丹陽道人紺髮古走馬北來致天語延祐天子聖眀主萬嵗千秋作風雨

蔡州妓趙氏墜崖以死自誓作詩諷俗

鱗鱗汝水冰碧光汝之左右百艸芳紅蘭紫桂媚長晝鉤輈鳥子回銀塘茭蒲無數菱葉小西家秋千屬年少燕泥霽雨風景酣簾箔依稀有歌笑趙氏女子邯鄲娼防絲繡履踏春陽心思宛轉縈云縷羞對兒郎唱鳳凰樂山嵯峨石生雨鄕人迎神奏歌舞婆娑起向神祠前祝願生身事鍼組野風吹目雙淚零泉聲松韻相泠泠誰言女子情愛癖誓死命輕如鳥翎鳥翎飛上合歡樹開花夜夜無愁苦秋香不斷相思浦玉釵斷股埋黃土

題織錦回文圖

桃葉渡江不用楫織女烏鵲塡河白合歡樹下宜男艸艸色不及羅裙好織錦度曲聲亦柔黃龍塞是契丹州夫君戍歸定何日樂府陳娘歌第一

題簡天碧畫山水

西江隠君簡天碧醉來畫水復畫石春山秋樹緑更紅木橋野屋橫且直煙雲蓊鬰風雨交元气淋漓障猶濕雪篷夜宿魚尾舠晴蓑曉掛牛角帙岷闗巫峽冬气淸猿啼鳥嘯天一尺老來看畫眼苦澀便擬買田溪水側脫去賜帶系芒履著書五車刻苔壁

秋意

銀牀墜露下髙桐竹練含冰畱麝籠蒲萄酒作碼碯紅湘娥江邊采芙蓉月華流影天漢東素商淒淸颺微風艸根知秋有鳴蛩

寄家書

春雲閣雨花泥少池上波平飛白鳥薊中河外盡天涯蓮葉圓時身到家

五言律詩

春行南郊

緑樹連城合蒼藤入澗懸作橋分野路取竹縛溪船載酒誰畱客看花我欲顚歌詩諧故老笑語屬神仙自鑿蒲萄井人開苜蓿田銜櫻黃鳥哢窺藻白鷗翩狎坐欣時俊隨行喜妙年山陰知寂寞春服且雲煙

固始縣南嶽行祠

往嵗曾登眺今朝又漫來山禽鳴獨樹石壁漬荒苔水淺沙痕亂天低鴈影回春風吹白髮有酒且銜杯

應制壽王少傅

皇極敷多福臣工保壽耆禔身名愈茂佚老眷殊彌疏廣金無防祁奚子更奇堯樽沾露醴齊服剪冰絲幾杖隨身到冠巾與野宜瑚生海石琥珀出松脂西掖淸光徧東朝寵渥私仁風初煦煦化日自遲遲宸詔徴歌曲仙音被樂詞乞言方有待莫去采靈芝

過文著作家

誰住街西屋文昌著作臣茶甌宜客靜書帙覺予親栽竹應棲鳳操觚定獲麟靑藜眀夜半北極動星辰

贈王待制

雪樹眀街樾冰澌合禦溝物華迎節換淑景拂天浮長日書封事經年問酒籌已知花塢好借汝獨重遊

翰林書佐杜元美戲防堂

聖代文眀日時賢事業初雍雍封邑屋秩秩表田廬孝友歸今杜風流借後予無詩歌陟岵有賦敍閒居夏閤搖紈扇春船捕錦魚又尋倉氏米還寫翰林書追陸重懷橘非溫笑絕裾五云誇地近三釡喜身如我亦陳情者誰云捧檄歟彊來親筆硯不去荷犂鉏大母頭疏白諸嬰口聚鸒薊中塋入路河外野沈旟【一作車又作辜】藝圃思傳業天門聽唱臚終慚老萊子欲語復籧篨

送文著作往鄂州諭南使

大化均天施皇圖像嶽寧宣風依日月發號布雷霆貔虎嚴分鎭鵷鸞蔚在廷芝莖聫孔廟蓂葉茂堯庭珠米圓圓白樓桑个个靑謳吟興隴畝遊衍及郊坰楚俗那三戶滇童信六經已知含煦育復此仰儀刑使得皇華美歌應湛露聽賜衣裁錦段官醖應瑤缾上國崇懷服熙朝尙徳馨魚書閒粉蠧雞卜枉軺星鄂渚翔鸚鵡燕臺念脊鴒歸途回四牡楓樹失江汀

送王眉叟眞人

秋暉上寒竹白鶴立蒼苔石洞松花落云房澗水來彈琴翻道曲搗藥應哀別浦回船急孤山看早梅

送人之陜省幕和韻

綬帶驚沙鶴紗巾逐海鷗驪山泉未冷華嶽樹先秋路出汾陽裏衣仍晏子裘風流蓮幕羨君豈嘆淹畱伯長內翰與繼學內翰聫句賦畫松詩淸壯偉麗備體諸家祖常實不能及後塵也仍作詩美之焉

吳絹冰絲白秦封石發靑沐華浮鶴露戢景蔽鶉星刻畫風雲狀雕鑱鳥獸形哦詩鏗玉署集句燦珠經曄曄舒光气沈沈逐杳防離歌三疊唱凱奏萬鐃聽肅穆官師位雍容樂舞庭江花春艷艷山竹雪亭亭自笑如塵俗懷慚似酒醒無因題琥珀有去對防防

都城粟氏玩芳亭

嵗序催人老韶華逐酒濃開尊應數數閉戶豈重重花朶山猿折齋廚竹筍供京塵衣不染猶得媚春容

春寒

春寒犢子瘦誰與念農耕地底多生暖天邊正要晴落梅棲雪暈裂竹見風聲爲問催花鳥如何得使名

送蘇子寧赴嶺北省幕

雞塞鳴秋柝龍沙列夜營賜衣俱魯縞給餉盡吳粇野井冰生夏寒天雪沒晴藩垣資贊畫幕府正知名

送劉侍儀祠祭北鎭醫無閭

名鎭坤維左雄藩碣石邊宵眀觀海日春媚禊河川塞道迷沙磧郵亭過玉田驌驦憐馹騎襏襫費羊氈亦有鮫人室應無防戶船山椒云物異天角鬥樞偏望美祠官貴時淸祀事専祝禧孚感格錫福待敷宣

謁吿書懷

先子桐鄕地年來憶舊遊山春花競發沙晚水閒流石屋靑霞夜藤牀碧樹秋防身龍具在彊欲問吳鉤

贈彈琴道士

苦竹到階深云房豈易尋倚松聞磬韻對石振塵襟芒屩壇曲瓊冠紫殿陰仙翁嫌我俗不肯坐彈琴

用韻贈王繼學時祠禱天寶宮

闗松桂深長晝客來尋撫石云生手防泉風滿襟鶴巢連屋角蝸迹上碑陰須信祠官美烹茶更鼓琴

送董仁甫之西臺幕

西南萬里地詔屬大行臺秦樹浮天去巴江帶雪來山河無用險邦國正須才臺幕風流美書籖想盡【一作畫】開

送周南翁待制

雞曙辭宮漏鷗天趁客船帝書鸞紙瑩母侍板輿鮮林壑煙霞古【一作舊】松楸雨露偏儒臣文藻劇隴表勒髙阡

華淸宮故基

開元人物盡玆地尙華淸古道風塵急溫泉日夜生碑詞惟石蘚宮樹有春鶯過客知王建題詩不記名

靈州

乍入西河地歸心見夣余蒲萄憐酒美苜蓿趁田居少婦能騎馬髙年未識書淸朝重農谷稍稍把犂鋤

宿遷縣

河伯朝宗日黃昏【一作塵】出岸髙蛟龍分窟穴舟楫用波濤使者修隄急田甿棄屋逃無錢誰貰汝嵗晚更嗷嗷

呂梁

天府河流北徐方禹迹難靑山開石硤白日看風湍星宿光芒合坤維脈絡蟠吳船牽百丈釃酒酹陰官

泗州塔

梵塔層層出雲間見象輪金光動淮水鐸語召川神負載坤多力莊嚴佛有因埏陶千萬億穹石刻銘新

舟中

藂薄縈云曲岡巒引霧深舟輕風燕疾衣薄水螢侵夜久江喧瀨秋淸竹滿林閒情任飄泊到處欲登臨

徐州弔蘇眉山

城角黃樓壯蘇公骨已仙亂流無囓石宅土有居廛才大爲時忌名髙得世傳舟中臥讀賦臨水一瑯然

挽饒國吳公

泣雨纒丹旐靈風攪素帷畨君歸廟日饒國表阡時穹石鑱仙籙華編綴誄辭山原松漏月墓道櫟生芝諧世資淸福全天樂壽耆孫聫書殿列兒侍竹宮祠執紼嗟何及居廬願莫私眀王崇秩祀斂錫待敷施

送郭巨卿之南臺

臺府濤江外官淸吏報稀印朱塗野靄研沈滴山霏列鎭幽眀入方州殿防歸羨君髙步穏悔我棄荷衣

送王伯平章

衮職華虫粲臺堦象緯眀世須先谷帛治理後章程所貴求儒效何勞得論衡退公無候吏飲介有諸生楓陛都兪宻槐庭屬望淸助耕千畝借謝絕五侯鯖疏傳専髙節韋賢擅令名臣工商相重鄕國魯公榮汶水春疏【疏一作流】鮪䢐松夏囀鶯來宜思舜慕去合體堯情尙醖隨飛騎宮衣滿賜籯曹裝應再趣莫擬種黃精

送侯廣彥秀才

淮水淸無石君行去路賒分金知鮑叔問字見侯芭云滿山遮路天髙雨送霞士貧方傲世白髮豈多嗟

秦元卿家慶圖

天爵榮良貴皇家錫顯封恩光依上國寵渥防華宗椿恱荊交艷萱妍桂競穠園亭春掩映桑野畝橫縱令子官薇省諸孤冑辟雍儒功誰表率善俗此儀容

辛良史披沙集詩

未可披沙揀黃金抵自多悠悠今古意落落短長歌秋塞鳴霜鎧春房剪畫羅吟邊變餘發蕭颯是陰何

海子橋【二首】

朝馬秋塵急天潢晚鏡舒影圓云度鳥波靜藻依魚石棧通星漢銀河落水渠無人洗寒露爲我媚芙蕖南望蓬萊觀行人隔苑墻有時馴象浴不見狎鷗翔宮樹飄秋葉江船認石梁辟雍眞可作擬賦獻文王

秋谷平章生日

上宰儒宗重中臺位望隆承天施坱圠捧日照曈曨汾洛精靈合文章運會通酇侯初亦【一作生兆】昴周翰降維嵩姬正逢陽復羲車捨斗中眉毫齊紺髮仙骨炯方瞳鸞鳳翔千仭貂蟬侍兩宮天池浮畫鷁公衮煥華虫造命毗元化書思沃帝聰山河尊社稷禮樂賴臣工韓國蕃宣永髙皇報施崇從來黃閤貴只屬紫芝翁檻竹沈沈翠庭花灼灼紅道山藏畫像詞館轉詩筒洛下耆英盛人間壽域同君王自養老何羨菊潭東

送李元章之陜縣【元章舊官太常】

周漢風流地郎官出宰年憂民思磬折去國想官【疑作宮】懸種樹連闗右栽花近洛川莫嫌齋馬瘦春雨便行田

送符鎭撫之官

金符傳拜將白羽看麾軍吹角弓橫月開旗馬望云舅家書盡讀新府令初聞油幕風流盛吾歸詫隠君

題仇公度所蔵先世家訓手澤

斗南人物論仇氏爾爲先曄曄文華在綿綿世美傳庭趨元獵較祿養有圭田感慕吾親志臨書淚迸泉

泉南孫氏園亭

鑿石通歸汐浮梁看浴暾鴨闌萍上甃鹿柵蘚生垣薝卜乘梔子篔簹長竹孫書香蕓辟蠧席暖錦裁鵷交客登仙籍承家荷帝恩冰甌蜂蜜澑酒榼荔漿翻吹籥花圍屋彈琴鶴舞園海云春有態閩雪夜無痕誰謂衣裳懶予今杖屨煩捋須歌月地翹首望天門

贈里人別因寄祖義祖烈

萬里天南地逢君似到鄕欲同觀海嶼忽別上河梁楚樹思題葉淮僧憶借航歸時報兄弟莫遣石田荒

再從浙入閩【二首】

江外淹畱久那堪去復回水生客星瀨日出偃王防烓竈茶甌至筠籠橘顆來春云又成雨著意落寒梅積雨闗河濕今朝日始晴浮船下夜瀨覓酒近春城鵝鴨將雛出牛羊傍母行獨憐無侶客萬里又南徵

送光州陳仲禮知州任滿北上

太守官仍貴王畿路豈賖歌驪君獨喜縶馬我興嗟髦士應朝請羣公論汝嘉送行無酒榼歸去有書車魯望云浮樹淮空雨斷霞鴈來猶爲稻鷺下獨憐沙宗器知瑚璉祥金未鏌鎁漢庭須賈誼揚宅失侯芭涉歷川塗異遊觀景物華秋風河漢側被髮泛靈槎

次元禮弟韻

白鶴愛苦竹婆娑正爾嘉田居門近水野飯甑炊霞自種千章木誰乘萬里槎小亭燒藥處依約是仙家

送人自淮南賣田還江陵

楚國方城外江陵漢水邊俊才多顯達髙士亦畱連濟濟夫君美棲棲獨爾憐如何無紫槖尙此有紅蓮歸覓千頭橘行荒二頃田相逢還又別春水看浮船

謝紙

長夏身無事煎茶被竹綀官淸還食祿俸厚欲收書揖客談理逢人問故居不因舒道士無紙寫栟櫚

遊華嚴寺

化國日遲遲招提獨往時鶴馴看梵磬貓定防齋糜貝葉翻經譯沙墻應制詩庭前雙樹好長夏得風吹

次韻繼學【三首】

金爵層霄外銀猊曲檻邊合香俱國士持槖半神仙豈有遮塵手應無見麯涎地淸天似水席暖罽如綿客送蒲萄酒人分苜蓿田書思趨豹省掞藻賦龍船【時上京自大都移舟至】誰念馮唐老爲郎白首年

雞塞西寧外龍沙北極邊有天皆入貢無地不生仙鵲玉光含水驪珠濕帶涎香淸堪閉閣衣薄豈勝綿珥筆逰鰲禁扶犂占鶴田酒來揚子宅人上剡溪船自信篇章貴能歌撃壌年

丞相晨趨漏元戎夜拓邊碧雞崇漢畤丹藥監秦仙敢謂鼇頭選初逃虎口涎栁詞方濯錦雪賦已抽綿艷艷金爲屋輝輝玉滿田客衣隨楚制鄕夢逐吳船所賴三階正螭坳記有年

陪可用中議祠星於天寶宮

教命司諸席元辰集醮筵星君符介壽嵗紀輯安躔炬焰天無夜燻焚樹有煙音如緱嶺上拜似竹宮前蘂笈祥延世飈輪儼禦仙日余靑煒接宿耀罽壇連象緯昭重潤齋眀祝大年步虛垂佩響奠幣織文鮮誠感將馨祀神娛樂鼓淵蕃釐歸帝冑孚祐播農田

崇眞宮西梨花

春日梨花下相逢把臂行香痕憐粉白酒暈惜紅輕影動簾穿燕聲來樹度鸎共當拚一醉莫待鬢華生

眀日在羅中官園池次韻

帝裏春光媚花前可獨行額黃團帶小眉緑畫痕輕蕩槳波浮鷁裁衣粉妬鶯卻愁風信惡眀日樹生陰

送可升法師祠武當山

華芝三曲蓋靈馭九龍車人喜仙官至誰云帝闕賖山神驅黒虎眞侶耀朱蛇石發松膏霧天衣雨織霞澗靑春舞藻巖紫晝垂花醮席羅星斗賔筵競鼔笳乘槎過博望噀酒問欒巴竭澤無魚罟施逵有兔罝熙熙歸化域遲汝報重華

送楊仲禮江淛提舉儒學

江海雄南服衣冠重北門仗云移振鷺船霧送翔鵷酒屢招人飲文多與客論名髙依日月道大信乾坤官拜儒臺貴班聫會府尊齋防還筍蕨賔所盡蘭蓀佐吏言猶雅公庭禮不煩過家懽上冢去國戀承恩田埭觀魚子鄰墻撫竹孫光榮休負弩歌鼓樂鄕村

武當山道士贈行

幽居鑿石楹仙路接靑城印字苔行鶴梭金樹度鶯飛光無短景上壽有長生星斗何曾闇壇夜夜眀

瞻得之慶母壽十韻

壽域資皇極天樞夾泰階樂生黃髮並錫福白眉皆有母褘裁副因兒綬結緺髙年方宴賜偕老屢興懷承祀言供食延賔使賣釵鞶絲猶故物彤管賴吾儕蘭茁矜熊枕花眀借鹿柴學書圖史備贄禮束脩差予欲登堂拜誰令出斾諧歌詩陳善慶勒字擬磨崖

盧師山下過郝景文參政墓

故相聲名逺荒阡松栢長地能終不夜天莫借飛光舊客驅車過新詩灑淚傷千年此山下樵牧禁牛羊

送史正翁經歷之嘉興

京華春滿眼楚客榜船歸花送行衣舞鶯從上苑飛蒓鱸隨俸入桑薴接田肥鈴閣文書少還知小吏稀

姚左司墨竹爲賈仲章尙書賦十韻

江渚春生雨山楹夜宿云籜鱗穿石錦節粉帶書蕓玉昆刀削素絲並剪分魚竿方問野鳳管已相【一作招】君莫作宣房楗還歌華澤文露零忻鶴警星度恐螢焚影似風欞見聲如雪幌聞裁冠終有制作屋更無氛移植驚燕叟盤根識楚妘中郎揮墨汁宗伯侑鑪燻

許右丞蘸道士祈感應

榮門先赤幘索室借黃冠箋奏冷風至符飛苦雨幹市船難系買禾耳可芟刓朝薦祈年觀昏祠太乙壇嘉生資五福哀吁劇三盤魚鼈還陰宅蛟龍謝夏官金穰誇浩浩粒食且摶摶神享希羞蕙靈歸借用蘭車輪非有角馬足忽生翰帝念愚甿病民歌法网寛祝祠期不繆相國寸心丹

送許誠夫大監祠海上諸神

上聖崇眀祀元臣屬有文內香開寶炷制幣出纁授節臨前殿傳臚聽後軍酒淸黃木廟魚祭武夷君母應回雨天妃卻下云不勞風有隧猶願楚無氛漕粟瑯琊見還珠合浦聞穹蒼天坱漭溟渤气絪緼龍戶編魚賦鮫人織霧紋畤祠光炯炯宣室語欣欣鵬運連畨舶軺歸願冀羣觀書曽拜洛歌賦不橫汾越水琉璃靜閩花茉莉燻伏波封莫請宵旰念華勛

次韻阿榮【目錄作崇】參政

輦路靑雲上居人杳靄間寺鐘聞下界車轍在髙山倚馬才名世鳴雞客過闗黃陂隔淮浦嵗晚約同閒

元禮弟寄和韻

野雲不肯出作雨漲山溪頗謂談捫虱何如學祝雞鑿池通竹逺揷架庋書低秫熟秋田後應知酒自攜

適意

夣想蒼龍闕盤桓汝水濵郡侯偏愛客秋雨更畱人饌盛甞鱸鱠樽空倒角巾覉愁不能遣爭柰二毛新

贊禦書雪林二字爲趙伯寧中丞作

聖主敷文化臺臣得寶書方圓河洛出次捨日星居禹畫州圻古羲文物象初克勤資負扆躋敬賴儲胥王錫非鞶帶天光豈器車傳家恩有渥訓徳義無餘浩浩冰華潔亭亭木本疎山輝因玉潤雲气是龍噓瑩爽才尢峻栽培力不虛眀良須慶防動植樂舒徐眷遇榮金匱謳歌媿石渠賤微叨下列瞻拜舞階除

張元傑祠龍虎武當

岌嶪芙蓉闕葳蕤翡翠幢祠官天北下仙屬日南降香雨沾春隴靈風鼓夜江神來乘馬四使至戴旗雙宣室還因鬼箕疇卻爲邦君眀月佩玉女白雲窻淑气非煙縷祥光豈燭缸兩山通地脈萬竇響泉淙有樹皆生酒無苗不【闕】蛇龍虎地防蝀好爲矼

求趙伯顯畫家山圖用唐李中韻

春鴈南來後家書一紙無山花應向日陂水計通湖羸防衣資絮生蠶薄借蘆久宜拂白石彊此伏靑蒲琴客分抄譜仙翁許借壺園紅橊火煉沼緑芡盤鋪嵐气飄檐隙煙光郁座隅呼雲橫防蝀問月看蟾蜍倚杖心何逸觀魚興不辜新開竹林逕並乞寫成圖

猗緑園

殖產吾何取開林我獨能縛船嘗取竹搗紙每移藤池曲波濤小花繁霧雨蒸春云同礎潤秋月共江澄鳳下非因食魚來不可罾寫經還道士裹飯乞行僧筍屨新靑折荷衣舊翠凝浮甌茶有乳溢甕酒無冰香灺畱文篆書囊剰繚綾淸晨飡玉罷東坐日初升

贈蘆州黃孝子

我家淮水上孝義夙多聞邑屋封華表丘園聘束纁久嗟毛義檄更嘆董生文白石山中去吾將問隠君

雲巢道士

弱水不容舠仙山本負鰲坊偏朝斗柄材或伐蟠桃网戶春絲宻梁河夕蝀髙防金應有藥切玉豈無刀雨裏攀龍鬛風中拾鳳毛露珠凝藥臼霞纈暈綃袍箕尾人能遇靈槎客每遭隔塵勞夣想斥鷃在蓬蒿

出都

長城懷古處身在日華東水出盧龍塞山連碣石宮沙鷗終自白霜樹忽然紅雲海鴻蒙气歸颿杳靄中

項子虛鏈師歸舊隠

黃石書難遇靑精飯易逢山中霞盡碧海上日偏紅舊種三珠樹新裁五粒松大年能駐景上藥可還童塵隔悲浮世仙成劇化工龍來寧有穴鶴放更無籠衣制波紋縠琴修火爆桐緑章飛洞府蘂笈奏神宮黙黙潛息憧憧蟻鬭聰鏈形吾體惡因爾問崆峒

題恵崇畫樹林

下瀨生秋響平林漏曙光蜀榿陰十畝閩荔熟千房不聽樵夫伐無勞匠石傷靈槎上天漢全棟架眀堂黯黯云垂幔霖霖雨濕墻鴈奴呼伴審鳩婦擇棲詳路逺逢仙宅天低近帝鄕春行苔履滑夕坐筍書香東絹刀誰剪西園價爾償懸車淸渭後白髮灑蒼涼

虞伯生學士畫像

韋相傳經業楊門世講官箕裘君自得文字我知難汲冢朱塗誤秦灰墨補殘黃流凝玉瓚僊露滴金盤不肯投漫刺偏宜戴小冠近林聽竹雨臨澗看風湍詔入蒲輪軟訶歸釣石團靑山連石國白日照長安擬卜呈兆將書鶴借翰風流圖畫裏方自見神完

登雨花臺

積翠生層巘凝光浴巨濤吳城花覆井楚舸竹栽篙地近魚龍逼天空鶴鸛髙野橋皆防蝀溪水盡蒲萄雨石逢芝箭風林得鳳毛胭脂兒女小罨畫鬼神饕六代都銜璧三山尙戴鼇故宮猶荏苒古樹漫周遭仙洞歌瑤艸人家宴碧桃飯香非接淅酒好不篘糟緑霧春連閣丹霞曉映袍攀躋忻境勝跋涉憚人勞老我才還劣淸資媿重叨采詩今有使問俗似無曺佳麗千年防聲名一世豪嵗時休澣日攜手可遊遨

南野

南野新亭好城坳築小丘飄花如【一作迷】虎落【一作穴】遇水識龍舟朝士尋山到鄰翁載酒遊五雲天坱書帙瑞光浮

紫芝不用事

霞纈盤華蓋天葩擢矞云孕靈非有種掞藻忽成文冠矗仙裁羽纓垂女制裙原田多眾艸獨爾擅絪緼

贈楊洞天道人

我自不入俗君今乂欲仙鳥啼百花裏屋住萬山邊宻樹云難過空潭月易圓題詩秋捲了爲說小行年

五言【九首】

太行東北去形勢自天分一葦航吳越千車挽朔云衣冠今復盛豪傑古猶聞欲獻三都賦茫然愧不聞不作還山夢因吟李杜詩平生無飽飯抵死只憂時事實兼唐史風流揖楚辭山川舊逰處千載有餘悲王子不耐俗還山應恐遲挑燈同此夜把臂憶當時愛我常懸榻逢人只語詩買田今已決莫負耦耕期好去春山路騎驢罨畫中徜徉紫芝客憔悴鹿皮翁得酒寧辭醉逢人莫話窮乾坤皆古意人自不相同禦史靑驄馬詞臣白玉堂有才皆展驥此老尙亡羊雲海迷舟路天風失鴈行不須愁白髮正欲媚幽光古意在眉宇新詩應口哦無錢賒酒得有屋喜人過宇宙千年事功名一曲歌執鞭吾亦可稅駕欲如何聞道光山縣城南十里賒人家依翠竹野水亂梅花應有仙燒藥寧無客艤槎行當問田畝結屋貯煙霞栽竹復栽花居然處士家有田供白飯無句詠靑霞春雨浮鄰甕秋船系樹槎漁樵相見熟來聼讀南華又是蒺藜秋浮槎系旅輈古城空石堞平野半沙丘自笑滄洲客還期汗漫逰明朝入衛國淇上買扁舟

題張良卿禦史乃翁萬戶死邊詩卷

莫恨將軍死將軍死是身子今簮獬豸國擬畫麒麟銅柱聲名舊燕然記刻新叢祠寄江右百世衞邦人

春思調王修撰袁待制【二首】

翰林王學士宅裏好花開白紵裁春服靑錢喚酒杯終知老子興嘗望美人來笑我如椎鈍敲門一百回京國春風軟名園花信來只愁添酒價還恐負詩才繡袂秋千下銀鞍騕褭回詞臣應自貴深院閉莓苔

再用韻奉繼學【二首】

修撰官淸切髙齋不易開靑鳬憎緑幘黒沈覆瓊杯日日裁書出年年賜錦來最憐山簡拙惟有習池回山東豪俠客走馬兩京來芹藻流淸譽絲綸借美才但能鈴索靜還使酒船回夢想庭前鶴奇蹤篆紫苔

次韻詠石

老石何年有依稀滿路旁無人愁飲羽有客坐亡羊戒世能言晉傳書豈姓黃補天成五色何獨柱眀堂

北行

山轉疑無路溪深似有云衣裳沾沆瀣鞍馬入氳氤巖樹花凝晝崖藤蔓駐曛佛宮金匝匝帳屋錦文文塵坌車爭出霞舒騎亂分煙中聽犬吠天畔見人耘艸檄期誅泚歌詩擬弔蕡家家收棗栗處處種楡枌枕有仙人記琴無山鬼聞時巡勞聖主靈會召神君泉脈流釵股松身鏤纈紋團團防象迹矗矗立駞羣龍虎盤南石貔貅鎭北軍井鹽仍皛皛馬酒亦醺醺越貢珠璣錯夷琛翠羽紛弓旌徵隠逸斧鉞賜功勲俗已多羊酪民還賤豕豶雨餘雷菌長秋入地椒芬井邑聫山海倉箱溢隴汾白鷹隨雪鴈黃防掘田鼢太祖初飛禦中原正溺焚劍光眀塞道箭影落窨氛聖嗣開元極天聲震大轅門方納禹國鏡又收員降主來銜璧奔君自束緼只今修栒簴何但去防轒公子衣縫掖王妃曳練裙期綿堯歷祚物阜舜風薰學士工謨訓成均載典墳小臣難頌徳祗合采書蕓

送同年趙繼淸尹安陸

席帽文塲裏於今十七年白須俱滿鏡墨綬獨行田鵜翼知吾刺鸞棲覺汝賢髙才多晚達未可嘆迍邅

寄舒眞人

金闕來華蓋琳壇集羽衣石因鐘乳膩松爲茯苓肥劑墨香翻杵修琴玉布徽天低臨象緯日近逼光輝竹裏開長逕池邊蔽小扉紅迷霞綺錯緑漲水環圍仙杏葩凝赤蟠桃萼剪緋龍來還獨宿鶴去更知歸割蜜蜂先避銜書鳳自飛祠雷陳古磬符鬼掣靈旂丹井泉偏冽銅盤露未晞俗人那得識詩客盡相依伊我逢休澣從玆詠浴沂憑師消鄙吝猶可采山薇

送華山隠之宗陽宮

江閣魚龍近山房霧雨多地淸天不暑池曲水無波筍籜迎書帶櫻桃送錦窠呦呦呼伴鹿唼唼換經鵝養素行編屨乘閒坐織蓑防篇飡玉法一帙醮星科香灺沈銀葉衣裾佩紫荷丹光畱海月絳景出松蘿醉憶泉浮乳幽憐石爛柯神君攀緑桂天女踏靑莎邀客登山頂尋眞入澗阿洞簫吹道曲云紙寫魚歌予發今如此君心可柰何髙壇見明月爲我問娑羅

石田山居【八首】

甲子人愁雨河田麥已丹嵗凶捐瘠眾天逺禱祠難賈客還沽酒王孫自飽餐更憐黧面黒徵戍出桑幹積雨衣裳濕愁人是麥田泥將深沒馬霧欲墮飛鳶爨火勞薪盡家居老屋穿墻根雜蛙蚓擬買系籬船光山楓制錦潢浦荻飛綿秫熟何論酒魚來不計錢卜鄰多野老求藥有神仙爲客畱羮筍淸晨步石田四月淮天雨淸林防碧池筍香鄰甕酒禽響【一作聴】客窗棋田鼓春迎社鄕巫夜賽祠漸知飄泊久自覺是農師無麥夫何極吾憂隴畝空豈能驅盜賊得忍鬻兒童荼蓼充腸熟樵蘓救口窮無端縣小吏召役到疲癃作客何多意淮南卽是家自牽蘿屋小不正葛巾斜書懶眠尢熟詩來酒更賒春天云嫵媚相對坐鷗沙竟日無賔主山房一老翁竹光浮晝碧花蘂颺春紅田父分雞桀【一作柵】鄰僧乞鶴籠時行親杖屨未覺坐書空淮南窮僻地先世有林廬花曙鳴山鳥芹春躍岸魚鼓琴仙度曲種杏客傳書朋舊如相覓休嗔禮法疎

郎中蘇公哀挽

墓門翁仲泣秋艸九原深身世書盈屋鄕園樹滿林故人多執紼令子早冠簮曽作陽闗曲今成薤露吟

古城熊翁壽考

髙年開八袠治世遇千祺馥鬱蘭當砌葳蕤菊滿籬子能知負米孫更喜含飴但願雍熙內吾民盡耄期【一作期】

石田文集卷二

欽定四庫全書

石田文集卷三

元馬祖常撰

七言律詩

用樂天韻因效其題詠閒意

繅絲車響雨來稀罨畫圖中住翠微村北村南桑扈叫家前家後竹雞飛靑憐藤蔓春牽屋綠愛荷盤夏剪衣更憶江天家萬里行逢僧子借船歸

寄王繼學待制

奎文爛爛繞樞旁一代詞臣屬馬楊天碧綾浮鸞誥濕水蒼玉動鵠袍光侍祠竹殿辭靈幣奏對楓宸拜帝觴借甚聲華才更逸如何三十不爲郎

壽郝大參

退傅歸來發尙靑角巾閒對老人星鳯凰池上辭松閤鸚鵡洲邊買竹亭畱客只談三里霧見人不問五侯鯖慚無剛夘爲公壽他日淮南種茯苓

和張彥淸司農喜雪【二首】

剡船乘興便閒來不問樽罍幾日開春水起時寒欲盡梅花多處气先催天街綽約淸光徧云幌依稀舞影廽已是丰年調玉燭京華倦客豈悠哉

萬木鱗皴凍欲黧曉云一色望中迷紛披紈素拈花樹防綴珠璣布稻畦沙嶼有聲鳴夜鶴冰溪無影照山雞蓬山仙客多淸興間日題詩對紫泥

寄隠士

林下蕭然一病身可憐家計若爲親葛花藤蔓供山貢菇米蓮房給水珍鶴子見貧能代僕犬兒知主防憎人淸朝日日弓旌出誰說巢由不肯臣

送趙敬甫侍禦赴江西鎭

南昌防府盛才猷馬辭天又此遊二十八州當左轄幾千百里望前旒江明旌節文魚躍秋入衣裳畫鷁浮若見昔年徐孺子急須下榻問名流

寄吳眞人【二首】

彈琴峽北翠華遊仙子翩翩夾禦輈日觀占雲乘顥气星壇回斗酌河流菊花香晚思三楚桂子秋髙下十洲應憶南都舊狂客靑田歸鶴作書郵

竹宮日近鳯凰遊龍輅秋淸白玉輈羽服侍嚴天帝子鶡冠書讀道家流云髙塞嶺松生石霜入江鄕橘滿洲仙客通靈塵慮盡南風日日作詩郵

寄王繼學

天北剛風去馬輕葛巾淸景駐瑤京裁書防筆卿云爛照字靑藜子夜明檐鵲聲幹人問訊舄鳬飛慣客驚迎靈槎八月應南下夜聽銀河有浪聲

奉和鄂通都事秋懷

靈河七夕巧云稠墜露聲淸夜得秋月冷桂花飄左界山寒【一作空又作深】荔子落東甌人憐紈縞裁衣袂誰借蒲葵剪扇頭竹影近砧杵急夣隨南客問行舟

九日在告

靑山到屋三十里瘦馬不能閒一過欲趂重陽浮菊蘂轉愁落葉下巖阿南鴻帶雨秋飛急北谷來霜夜杵多病裏題詩遣野興何人攜酒與髙歌

送侍禦之南臺

云蕊天然拂曙橋鐘陵松檜識南朝臨書應憶晨趨漏把酒何妨夜聽潮官美當年裁錦繡時淸今日奏簫韶佇觀召對通明殿別擬題詩寄使軺

送王眉叟眞人還錢塘

濤江秋半潮頭起來鶴亭髙瞰雪堆白防仙衣分鷺羽綠華洞府乞松栽閒畱長日人間住獨伴飛雲海上廽何事而今東去疾孤山十月早梅開

題若容

擊劍酣歌白日迷髙情邈邈見天倪石潭藻舞魚深泳花嶼春明鳥自啼架上道書研宇宙篋中衣帶剪虹霓洞房淸晝奩香轉坐聽東街馬過泥

雙頭菊

金屈巵邊醉袖垂秋云如幄貯仙姿寒生小靨廽鸞動香入流蘇睡鴨移結綬巧承西顥曲落鈿羞帶月支眉靑霜爲我催憔悴銀屋何人怨別離

壽故相秋谷

鄴侯書帙滿髙堂韓國封圻啟故鄕鳩杖倚云吟雪岫鳯笙吹玉薦霞觴人問宰相靑霄近天上神仙白髮長豈獨壽星明子夜春風岑嶎長琳瑯

壽閒閒眞人和吳養浩博士韻

太乙壇髙夜气寒三芝八桂影闌干寶云蠧獸靑金鼎素靄凝冰白玉冠竹雪珊珊承步響松花拂拂落衣幹髙眞禦气仙官應南極星騎五色鸞

壽中丞公

石室巾箱爛卿云芝庭旌節照秦軍三珠樹茂仙官應二葉蓂生壽歷聞皎皎素心凝北雪垂垂白髮濯南薰太微光气明如水坐見臺烏集夜分

送道士趙虛一祠海嶽

三珠樹影滿雲間萬里南天去鶴閒弱水浮舟求玉磬都結襪系瑤環吹簫谷口雲遮路貰酒江邊月動山仙子無心問塵俗手中空握五芝還

送呼圖克岱爾著作祠嶽瀆【戊午狀元】

日長東觀著書淸絳薦龍香爲帝擎山嶽發靈銀甕出河宮迎節馬圖明行觀謡俗期星使歸奏蕃釐拜月卿千里楚鄕乘傳去關人應識棄繻生

和張蓬山司農韻

蓬山髙對石淙荘水磑飛輪日濺霜后稷官淸芝檢濕杜陵天近竹綀涼題詩獨喜輕紈素書笏重須奉赭黃下客揚雄貧嗜酒只今先有碧筩觴

和繼學郎中送友歸越中

薊門東望海無波誰許山人問薜蘿雀舫春聲畱水鷰鵠袍秋影動天鵞鑑湖艸滿芙蓉少鄞縣【一作水】潮來牡蠣多羞見京塵遮帽頂羊裘亦欲換漁蓑

贈劉時中

江海歸來气尙豪立談便合擁旌旄靑衿令子箕裘美白髮賢妻井臼勞才大豈能期世用數奇還不救名髙公卿知已吹噓易笑我官曹似馬曹

挽何得之先生

手織烏紗日賣錢全家閒住五云邊伏生有女書空在伯道無兒世共憐北市行歌花爛漫西亭坐嘯月嬋娟少微光气今年闇知是詩隨過海船

應制壽趙國公

聖徳如天念老臣詞林奉詔制詩新齡何借依潭菊鶴髮偏宜對雪筠八蠟節迎千室飲三公官貴一身貧角巾野服林亭下正是耆英社里人

過錢塘

老翁八十能鉏豆記得江南亡國時驕將臨邊方棄甲孱王入海卻張旗過秦才子方頭白辭漢仙人豈淚垂東觀史臣班馬行乞書今古作元

錢塘潮

石橋西畔竹棚斜閒日浮舟閱嵗華金鑿懸崖開佛國玉分飛瀑過人家風杉鶴下春鳴垤雨樹猿啼暝蹋花欲賃茭田來此住東南更望赤城霞

追和許渾遊溪夜回韻

溪水連云過竹間溪聲云影半潺潺鶴來近屋童看熟鷺下長松客對閒直待月痕侵石塢還期煙色認柴關人生豈獨官爲貴好向君王乞越山

書事

伏蒲論事屢逢訶白髮而今更柰何好去仙山尋種杏敢期帝裏要鳴珂囊中舊笏書靑竹篋裏新袍稱紫荷百畝湖田三畝宅南天春雨白鷗多

蓋善長禦史泗濱堂

泗水千年碧似藍泗濱華屋締楩柟人從路北耕春雨山自䢐徠供夕嵐方印只今垂組紐長檠猶獨近書龕天邊倦客滄洲逺捲裏題詩興未堪

奉和新除袁侍講見寄

周京宴鎬漢汾河蓬鱠何須丙穴槎東觀橫經環壁水承眀寓直賦捲阿人間玉價連城少天上文奎左界多長日相思南望切羲車休怕魯陽戈

賦王叔能宅芍藥

鶯粉分奩艶有光天工巧制殿春陽霞繒襞積云千疊寶盝脂凝蜜半香並蔕當階盤綬帶金苞向日剖珠囊詩人莫詠揚州紫便與花王可頡頏

用繼學郎中韻再賦

花入簾櫳艸映裙春雕紅玉百旉分重重艶暈寒浮露拂拂穠芳暖撲云秉燭客來追貴主結褵人去嫁夫君韶華未逐東風老薇省題詩酒半醺

上京翰苑書懷【三首】

沙艸山低叫白翎松林春雨樹靑靑土房通火爲長炕氊屋疏涼啟小櫺六月椒香駝貢乳九秋雷隠菌収釘誰知重見鰲峯客颯颯臨風鬢已星

門外春橋漾綠波因尋紅藥過南坡已知積水皆爲海不信疏星又隔河酒市杯陳金錯落人家冠簇翠盤陀薰風到面無蒸暑去鳥長云柰客何

萬里雲沙碣石西髙樓一望夕陽低谷量【一作深】牛馬煙霞錯天險山河海岱齊貢篚銀貂金作借官窯磁盞玉爲泥未央殿下長生樹還許尋巢彩鳯棲

自和星字韻

天路扶搖上鳯翎龍岡初雨佛螺靑不須李實沈冰井卻愛花陰轉月櫺蠻府納琛珠度网精藍浮屋木攢釘要知聖世求賢急夜夜官占處士星

九十三嵗老人康寜居宣徳府

我無麯糵爲春酒翁得期頥作壽棚鳩杖賜來堪佚老鵜梁辭去不同升五原白磧秋迷樹一曲黃河夜合冰古有乞言今可待逍遙全福見曽

送胡長史之淛憲

淛水秋濤溢尾閭外臺淸政自涵虛七州課防求儒效一府分曹責吏書冰蘗久知諧素履風霜玆復見防車春坊記我曽聮屬懸喜迎親侍板輿

送史顯甫之南臺

江東宛在國門南臺府治書卽坐談十道防車彈鬼蜮百城公櫝問楩柟髙名不倩官爲貴雅士方知俗可慙使節賜環君莫厭侍臣催入待傳柑

次韻王參議寄上京胡安常諸公【四首】

冰盤珍果進紅消九部新聲擬奏韶洛宅土中諸國防甘泉天近從臣朝仙官鳬至應飛舄防吏珠還豈織綃早晚秋河烏鵲度彩霓千丈不須橋

石甃冰澌古不消廣寒張樂喜聞韶五坊戲馬春旗合百隊回龍曉仗朝閶闔門髙承藻井畨禺縣逺貢鮫綃年年載筆陪京道題柱相如又過橋

步輦晨移紫殿陰龍光天表影浮沈講臣白首求儒效宰屬丹衷體聖心池上鳯凰當閤早洲邊鸚鵡浴江深太平化日長如嵗賜酒頻來豈抱琴

省中溫樹晝陰陰郎署燻衣盡麝沈星近紫垣明上界日行黃道對天心和鸞秋駕車塵靜佩玉朝鳴漏水深好乞龍門灘上石種桐千尺斷爲琴

次韻宋顯夫

東觀著書閒日少還能信馬禦溝行翠華閣迥天云近海子橋長日棧平冰泮水深船對屋日遲春早樹迷城芳年似酒何人問盡屬而今坦率生

次韻王編修送彭道士南歸

故山松老鶴知年歸寫丹經帶槧鈆鏈杏春林求水碧步虛秋館佩山石鞭海上無精衛花發江南有杜鵑一曲鑑湖何處覓我今騎馬似乘船

送杜時可提舉儒學

成都萬里不可到見君西去動我情百鵑夜啼巴樹逺雙鳬秋浴滄江淸學官米廩出邑屋弟子書笈過金籯三十儒冠桑梓國猶記太常韶濩聲

贈陳玉林道士

學士書名禦榻前先生歸臥大江邊飛龍亭在山還好伏虎丹成鼎不穿萬頃玉林煙滿地九重金闕日升天聖君若許秦淮去擬借云房宿一年

貢院憶繼學治書

棘闈粉署隔重墻校藝分官屬正郎五夜風簾燒蠟燭九天冰樹劑龍香周旋接武尙書履供帳畱筃禦史牀臚唱閤門春色曙侍臣應奏慶雲章

治書寵和誤用光字仍再次韻【二首】

金吾魚鑰限南墻襆被淹旬借直郎燈轉九枝回晝景筆題雙榜奪春光畨禺珠琲寧無樹勾漏丹砂信有牀明日大廷親策試昭回云漢見天章

春巷門深薜荔墻月輪修桂倩吳郎入簾縹纈浮檐影出院紅筵映酒光駿馬百金還買骨靈五總不支牀治書臺上風霜劇回首文塲賦和章

治書再和復次韻

西南春巷杏花墻索米長安漢防郎市裏忽聞雞吐綬海邊還報鳥含香月移桂樹通階石芝發銅池謝井牀儤直閤門休沐夕新詩刻燭賦千章

貢仲章待制寵和次韻

宮雲光影度椒墻待制官髙不是郎夕拜日升龍尾道朝回天賜馬人【一作牙】香戴慿久負談經席阮籍惟知近酒牀春巷杏花開未徧門前欣得碧霞章

髙彥敬黃州雲山圖

雲山萬疊江南岸江北髙樓眺望時晴靄蔽戲橋過市夕霏薈蔚樹連枝行人不帶遮塵帽遊客嘗擕注酒巵我有故園淮水上竹岡相接到黃陂

濟南張老人

張翁八十發靑靑閒愛湖光瀉醁醽不賣道邊居士履還隨天上老人星花濃蜜露鶯調舌石戴車云鶴養翎我欲東遊華表柱古書重向伏生聽

畫古木

桑空河上生賢相楓老山中化羽人未借九闗當地軸還曽八月上天津雷燒桐尾琴材古玉刻龍形劍具新雨蝕蒼皮苔防石泉舂玉乳月翻輪東堤楊栁春煙暖西浦芙蓉曉露勻偃蹇孤根巖壑气我知棫朴不爲薪

繆郎中雪谷早行圖

十里寒林葉盡凋谷中深雪客行遙畱連獻賦遊梁苑辛苦哦詩過防橋竹裂若聞金石奏山空不聽斧斤樵未央殿上冰花滿郎吏催班已趂朝

東平慈母

髙堂慈母晝垂簾花蕊靑春不拂檐雨濕堦蘭紅爍爍煙浮墳艸碧纎纎兒翻舊繡裝書帙女染新絲刺鏡奩過客莫題華表柱聖鄕仁俗溢閭閻

鄢陵別南客

稜層林表白浮圖古鄢城髙客望孤秋雨喜沾梁土麥暝煙愁合楚田蕪行人北上隨沙鴈歸客南還對渚鳬溱洧波淸多艸樹百年生聚尙繩樞

坐曹

太平文物屬儀曹長日垂簾手板操望裏鸞棲知首樹坐中鯨掣得宮袍舍人艸制春朝急郎吏分祠夜拜勞禮樂南宮官獨美尙書詩句詠蒲萄

盤居李氏

京塵敝盡洛生貂髙隠盤居獨寂寥李願固知周士貴黃公還受漢家招山中白石饑來煮鑪裏丹砂靜後燒夜讀五經同異處更嫌秋樹響風飄【一作飈】

寄長老雲山

曙雨初生防蝀橋梵山吟唄不移朝曽分禪榻春盤礡更想雲山夜寂寥繭紙題詩尋伴少郫筒沽酒入城遙佛龕千丈金銀界照世酥燈弟子燒

贈醫士簡秋碧

華陽茅主送黃精太嶽秦松與茯苓上藥相時登壽域良醫名世卽仙靈教人攝气如息笑我胖身豈鶴形昔【一作若】借刀圭明月合浮生都可享遐齡

送西臺治書張孝錫

關符先過漢祠州鄕國淹遲父老畱黃竹有歌天子聖靑蒲無伏諫臣憂黃河夜落魚龍上華嶽天低艸樹浮萬里西南觀黜陟防前涇渭已分流

送吏秉文祠嶽瀆還家

驛吏候官江漢晚皇華星使賜袍光金明繅借得神玉鈿合文奩出內香井絡坤維山國壯朝宗南紀海天長過家下馬歌桑梓卻笑相如負弩鄕

龍虎臺應制

龍虎臺髙秋意多翠華來日似鸞坡天將山海爲城塹人倚雲霞作綺羅周穆故慚黃竹賦漢髙空奏大風歌兩京巡省非行幸要使蒼生樂至和

徽政院公退

早春天气半晴陰坐隔宮墻望上林禦水有波皆浴鳯官橋無栁不拖金相風竿直靑雲近井幹樓髙綠霧深朝路暮歸塵更合五方調馬出駸駸

贈壺洲道士

靑田山中養仙鶴不去人間作小官夜拜竹宮穿紫氅晨飛鳬舄上壇蕊珠舊結桫欏子金粟新生沆瀣盤我有滄洲仍不逺小山桂樹正團團

送安慶路教王中夫

南國煙花一萬重船浮春水正溶溶舒州城壯山偏防博士官淸印自封夜誦挑燈吟蟋蟀秋行攜酒采芙蓉仙人李白今應在問訊時時過宿松

送蘇州卜者

防嵗京華賃屋居得官猶苦食無魚成都誰問君平卜江左人知郭璞書春水浮空波緩緩秋機織字錦舒舒虎丘剰飲千鐘酒醉裏髙歌唱闔閭

送胡古愚歸東陽【二首】

借借詩中一世豪瑤池三度食蟠桃小移夜雨紅蘭槳旋剪春風白紵袍供奉冰銜從古貴東陽酒價近來髙行臺若見王公子道我官曹似馬曹【江東防使王繼學也】

沈約才淸不耐秋歸艎南去漫夷猶還家少拂雙鴛被到闕重修五鳯樓袍色映江榮錦裏詩聲傳紙快書郵蘭溪盡燭非蓮炬春早來從十二旒

奉陪薦食英宗神禦殿用繼學韻

乘石松陰偃翠虯先皇曽此駐龍輈茂陵弓劍隨天禦原廟衣冠奉月遊借玉已行周制度酎金不罰漢諸侯百馨水陸修葅醢望拜孤臣涕莫収

題道士山水畫

江翻墨沈漬冰絲白日沈沈暝藹姿鶴影照云星度竹猿聲裂石澗流澌千林雨暗歸人急萬里天長去鳥遲咫尺東南山水國仙翁曽約種靈芝

送客歸揚州

揚子江頭水拍天人家種栁住江邊吳娃蕩槳朝生浦楚客吹簫月滿船錦防憶曽遊此地瓊花開不似當年竹西池館多紅藥日日題詩舞袖前

挽黃平山次掲曼碩韻

半生書劍未淹遲奏賦明光紫槖垂西漢滿朝傷賈誼南陽合郡愛宗資名書丹旐懸棺日餅啗紅綾賜食時曽得杏園陪末席淚流紅浦月初離

送王參政上京奏選【二首】

滇池細馬踏龍沙宰相朝天路不賖峽裏琴香春作乳月中珠樹夜成花三千禮樂尊儒術百二山河壯帝家魚上禹門無防額直郎宣奏日當衙

千官吉日聽宣麻白髮文【體要作詞】臣帝汝嘉池鳯有毛皆五色蕊珠無樹不三花綠綈詔底書分雨紅錦囊中字剪霞天路北盤三十六歸時秋月滿京華

贈內

幾年不到鹿門山妻子相看亦彊顏桂樹有枝曽獨折女蘿無蔓不同攀仙人樓上騎黃鶴野客籠中放白鷴莫恨五湖波浪闊鬢毛歸去未全斑

陵州畱別續總管

賃車同出鳯凰城十日還同問水程煙浦買魚寛客意河梁分袂念交情頌聲擬刻山陽石召節重馳使者旌我去淮南茅屋底著書先記續矦名

王道士慶壽堂

生男不必皆富貴學道亦足傳其家堂上日進靑精飯中曉發蟠桃花放船過江槳蕩月起屋對山門掩霞陶潛有子覓梨棗小官折腰酒自賖

畫海棠圖

石家五尺珊瑚樹海國千房火齊珠風雨春寒圍錦防艶陽天暖倚闌扶浣時應貯芙蓉水香處重燻翡翠鑪紅膩不隨蜂觜蝕粉勻終爲蝶身敷葳防防纈盤仙綬襞積云羅絡舞襦靑帝化成非幻有杜陵吟老卻知無催開每賴斟鸚鵡吹落還因唱鷓鴣曽見赤城花亞蕊丹鉛此去不須圖

送貢秀才還江東別業上壽

雅歌謄冩碧雲箋共詫靈椿壽八千天上飛光無短景人間上壽有長年看花曉塢扶鳩杖漲水春池上鷁船秀發疎疎松並綠方瞳炯炯漆爭諸郎玉雪庭前滿仲氏文章海內傳養老防逢親執爵逸書重喜誦亡篇琴囊紅蹙天吳錦宿榻靑裁海艾氈太史占祥南極下宰官造命泰階前雲林舊業靑山近白首江東願一防

送胡震亨巡檢

獵獵雙弓騎气張古來逢掖試穿楊淸江鏡鑄芙蓉月綠酒筵開玳瑁堂稻熟萬塍初下水橘垂千樹已經霜藍袍包裏迎丞簿莫負尙書薦鶚章

送毛眞人還山

朱提仙印碧霞裳賜履承恩自尙方雨灑石壇苔錦滑日穿油幌竹書光葉鳬此日還滄海漢鵠當年下建章琪樹萬叢枝萬本江南歸路水雲香

奏對興聖殿後

萬花簇錦寶簾垂化日舒舒漏下遲馬酒金盤流沆瀣淩人玉井出琉璃侍臣槖筆皆鶴鳯禦士櫜弓盡虎羆他日滄州應夣想紫宸端禦放朝時

贈都省掾金世用

丞相東曹漢省郎靑雲布【一作步】武近含光龍門千丈魚先上遼水三秋鴈作行伯仲塤箎今又合季昆金玉古猶光脊鴒原畔多春艸親令兒童禁牧羊

雜詠【三首】

百丈牽船溯上流淸淮從古有三洲浮山堰逐降王去淝水波因小謝収紅樹有霜還可騎白蘋無雨更宜舟平生自是多行役莫信吾家馬少遊

濠梁無客更觀魚遊子行過莫問書潮落沙痕鷗泛少風回云影鴈行疎歸防夜宿山前寺從槖秋辭仗外車俯仰此身天地內滄洲重去帶經鋤

步出汀洲拾翠翎仙家幢節樹亭亭山隮薈蔚籠沙縠波防漣漪漾醁醽黃鶴來時天有日猿啼處夜無星舟行又過淮南國招隠詞髙世莫聽

挽劉自謙

鯨海曽觀萬里塘靑衫歸路發蒼蒼江淹筆去文都盡庾信名髙宅已荒升斗鶚書何足論古今鵬【一作鵬】賦更須傷都門酹酒皆兄弟目斷天南鴈數行

送貢仲章學士

名山星使漢官儀原隰光華四牡馳光武不矜銅馬式王褒先頌碧雞祠江云浮樹春船穩野雨鳴檐夜枕移白髮故人相憶苦可能千里寄梅枝

題李仲賓墨竹

石田犖確萬瑯玕天乞幽人寫素紈帝裏未求吹鳯管溪翁先覓釣魚竿玉煙乍合春還暖書粉初飄露已漙聞道潞河單舸賤截篙樂去看江湍

西山

鳯城西去玉泉頭楊栁堤長馬上游六月薰風吹別殿半天飛雨灑重樓山浮樹蓋連云動露滴荷盤並水流艤岸龍舟能北望翠華來日正淸秋

眞觀借居

山光朝暮鳯池西襆被仙家共鶴棲且向竹林移坐具都將柿葉寫詩題宅門好傍神淸洞書燭終燃太乙藜昨夜壇星斗近步虛聲外望文奎

和閒閒宋宗師牽字韻

牡丹芍藥殿春後落花遊絲非有牽南城道士多芝秀東郭先生雙履穿飲酒不醉客來惡看劍長吟我豈仙空山松桂石齒齒芒鞋襏襫行雨天

試院雜題【十首】

小雨霏微不作泥棘闈魚鑰待晨雞銀袍影近花燈立防戶光連粉署題霢霂已霑文運慶絪緼猶覺化鈞齊端門三月黃金榜應有商霖應上奎

蓮炬銀臺墮防泥毺重席織文雞計偕萬里人交趾骨買千金馬月題省樹春回珠蕊亞禦溝冰泮纈波齊臚傳名上多龍虎昨夕官占已報奎

詔鸞封濕武都泥賜食沙羊雜樹雞黃道日中依觀闕紫防天近隔榱題麒麟才出千人賀鸑鷟初生五色齊聖主文明天下治澄澄云漢夾宸奎

一石黃涯半斛泥披沙新詔下金雞校文眼澁尋詩句體國心勞選賦題須信楚材生六晉還知漢服出三齊太平有象文明盛帝主星垣望畫奎

春闈新雨透花泥學士聮詩擬鬭雞騕褭龍媒來大宛狻猊獅子出雕題宮花壓帽牌金小官錦裁袍綬防齊奏牘三千方朔健天章爛漫象西奎

歌詩且莫到靑泥好倩王褒頌碧雞人去淮南愁米價鴈來江北問書題催花曉樹飄簾宻滋麥春膏覆壠齊最喜泰階平在位眾星分次繞明奎

切玉昆刀似切泥還憐石鏡舞山雞殿前將奏長楊賦橋上應畱駟馬題合浦珠光秋月並丰城劍气夜云齊校文學士淸華職喉舌尙書亦近奎

官曹連捨隔云泥日下檐牙聽午雞華表流蘇垂綬結承塵斗帳鏤銀題艶陽明處花開早社日來時燕到齊誰占少微江海上都將文气應天奎

關門不用一丸泥席帽慚聞客捨雞心校五經無篋笥手書千牘有籖題馬來楊栁長橋曲船去芙蓉斷岸齊明日杏園袍笏防紫薇垣外見重奎

遊客春來醉若泥攝官一月伏防雞連筃夜聽同年語寫紙朝分舉子題畫閣薰香金篆郁銀臺燒燭玉虫齊大官已具恩榮宴列宿重輝想次奎

貢院再用雞字韻

五云畫省搗紅泥孔雀屏開吐綬雞射防第髙天上奏抒情詩好竹間題珍珠箔裏新名滿鸚鵡班前外仗齊禮樂縱橫千卷字人間白日降靈奎

石城縣尉

石城縣尉坐寒防日有新詩寫後屏官小不騎沙苑馬書多空識楚江萍老兵束矢除階艸佐吏休衙罷閤鈴兄弟幾年爲我友何時同捨究殘經

陋巷

入巷無溝水不流庭坳積潦拍堦浮塵埃久隔陂塘淨雲霧新和竹樹幽汛汛坐知雙鵲喜滔滔行想萬人憂今年吳防多秔稻廊廟應須念有秋

張居士

手種梧桐斵素琴新開墨沼寫來禽人間日日朱門別江上年年碧艸深勾漏丹砂慚自乞鹿門夫子願同尋我今五十身多病翹首南云望故林

送揚州方教授

煬帝宮前錦纜舟江都不是古揚州船中鏡鑄芙蓉月橋上簫吹楊栁秋芹藻有歌來士子魚鹽無賦到田疇戴憑重席男兒事莫向淮南怨白頭

送四弟元學南歸

吳松江水是蒓羮汝獨南歸不憶兄問訊泥塵騎馬出曽如簫鼓擢船行潮通海浦鱸先到雨濕書蕓蠧未生好葺鴨欄當宅後吾來同汝醉春城

寄王繼學亷使

班超生入玉門關聖徳如天逺賜還已有聲華通北斗又將詞賦動南山薇垣春滿云猶濕荔浦秋生月更彎京國故人星散去病來題字不能刪

寄簡西碧縣尹

桃源縣令無齋馬秋日吟詩江水頭錢少陸機猶賃屋才多王粲更登樓之官便是民如子趨府還知郡有矦襦袴歌謡今在路軺車徵聘侍宸旒

送薩天錫南歸

千里鐘陵路不遙銀河可惜未通潮龍江擬去浮三翼鴈嶺翻來給一軺愧有簡書煩逺使恨無詩句詠前朝淸溪水漲荷花滿畱水【一作日永】南牀再見招

題京師山堂

夫君家住五云邊卻愛靑山近幾筵養得池魚通鳯沼飛來宮鳥認鷗天風篁戞玉香飄粉雨石生苔錦作錢我亦江東借官舍煙霞堆裏屋三椽

送湖廣禦史楚徳爾

江漢淸秋萬里天繡衣持斧正當年瀧溪船上芙蓉水合浦珠還牡蠣田臺樹霜寒飛白簡庭蘭日暖防靑氈百城官屬勞重問自古難知卽墨賢

喜小孫誦書

弋釣爲生不負丞江關詞賦屬徐陵舊傳仙訣能飡玉新試官箴合飲冰坐上看云秋渺渺夣中聽雨夜澄澄淮天七月猶多暑喜見兒孫學聚螢

光山縣尹孔凝道作縣有聲鄕人爲圖

光山近在故山西樹滿江頭稻滿畦鄰屋讀書相教授社祠醉酒共提攜水牛礪角嫌耕少野繭抽絲喜價低春雨行田無從吏獨騎齋馬畏靑泥

無題【四首】

瓦溝銀竹曙翻江閬苑涼風滿石幢葛令寄來丹臼一陶公歸去酒瓢雙梧桐寂寞陳公井薜荔扶疎玉女天畔帝車呼小鳯桂花流水夜淙淙

鶴城十二疊瑤光琪樹懸秋四面香蛺蝶染花生粉白玻璃著酒暖金黃燻鑪舊夣憑荀令燭扣閒吟屬沈郎南國鴈來書不至江樓誰爲制荷裳

三湘瀟灑恨無潮烏鵲塡河願有橋丹穴鳯來龍樹逺海門魚去蜃樓遙已知京兆誇髙髻不信章華鬭細腰船尾橫江春水急長年無事醉吹簫

愛酒書生白髮垂鸞膠獺髄豈能醫漢宮鬭艸端陽節唐殿穿鍼七夕時竹上蠣房眞可買石間芝箭似難移揚雄擬奏河東賦但乞君王酒一巵

次前韻

岷峨山下錦城江好買都翡翠幢竹種篔簹千萬个鳥飛鸂鶒兩三雙銅龍漏下春生水金馬神來霧入花落天臺招小隠胡麻飯熟石淙淙

切玉龍刀寶气光袷羅半臂麝臍香荔枝嚢宻嫣嫣紫盧橘圑金顆顆黃秦氏故矦更漢主石家小婦嫁孫郎江心誰鑄芙蓉鏡照見嫦娥織翠裳

錢塘八月水生潮邛筰千年竹架橋簟織龍須天路近衣裁蟬翼渚宮遙府中丞相魚垂帯閫外將軍箭揷腰無柰黃金閒買賦雲間學得鳯凰簫

樂部韋娘舞小垂病來能召翰林醫嗔人書奏三千牘勸客歌詩十二時金穀花枝隨雨盡石城江水逐潮移世間若有神仙術西去瑤池醉酒巵

大明殿進講畢侍宴得詩【二首】

勸講京闈咫尺天聖恩畱侍大明筵東風律應軒轅樂左个陽開月令篇春動仗旗回防暈日浮鎖炫華錢百珍水陸難名品因笑傳柑詫昔年

漢殿千門飾寶瑤直郎先奏進經朝諸儒泥古言𨿽固明主思賢道已昭飲酒敢同魚藻賦制詩眞過栢梁朝小臣槖筆詞垣側白日無翰遡赤霄

龍門

萬壑奔流一峽開君王嵗嵗禦龍來人間塵土常相隔天上星辰到此逥艸木四時承午日風雲半夜束春雷自慚曽奏長門賦跋馬徬徨念暴鰓

還過龍門

紫塞秋髙鳯輦廻龍門有客去還來蕩摩日月昆侖坼吐納風雲混沌開天帝有神司主宰地靈無力戴崔嵬誰知石瀨成飛雨不使時人污酒杯

次韻繼學桑幹嶺

雲間酒斾掲髙竿蒼翠煙霞屋下看一逕似腸縈鳥道幾人如艇泛松瀾龍門有路天津濕劍閣無銘石骨寒便欲乘風淩倒景八公先到我劉安

次韻送上官伯圭【二首】

閶闔風吹雨【一作向】別州才華生世重前旒終軍關右須乘傳王粲荊南不上樓黃鶴白雲鸚鵡夢金陵江水鳯凰遊東船載雨瀟湘北柿葉題詩寄十洲

笛聲吹徹古梁州人自天南望扆流絲雨縈空黃篾舫瀏風淸署【一作暑】錦江樓武昌魚美三年別司馬文髙萬里遊急買秫田多釀酒重來袍色映滄洲

次韻李行齋集賢【二首】

仙掌髙承玉露和夜涼如水曉生波鴈門鉄騎橫秋出象郡金輿映日多月落無烏啼石樹天低有客泛星河玉京鬥酒錢三百醉倚鰲峯一曲歌

英聲借甚著天門詩句年來與我論沙磧翳云歌北塞稻畦分水夣東屯秋風八月欺茅屋夜雨三更注酒盆明日桑幹須系馬翠華過處看承恩

寄姚參政上都

南薰淸暑上京居六月涼亭正好魚雨嶺火明山芍藥風田金動艸【一作早又作水】芙蕖甘泉曉仗臨前殿京兆秋塵待屬車侍從文臣行不送舊寮偃蹇意何如

弔王儀伯左丞

生平不肯學時人死後如今毀譽眞下惠獨全周士貴董生猶比漢儒醇中山舊宅詩書滿庚水荒阡艸樹新身達位通心未遂傷哉誰識魯西麟

偶成【二首】

自愛屋南芳樹林十朝暑雨翠沈沈地淸詎知無棲鳯煙合時復有鳴禽讀書艸堂生曙彩望野古城畱夕陰莫道楚鄕風物陋文章屈宋到如今

出京不寄入京書淮水南邊有舊居官比馬曹過騎省文因狗監愧相如西巖仙杏終來鳯東谷湯泉亦戲魚豈是髙情能放逸山中蘿桂正扶疎

送宋顯夫南歸

琵琶溝北識君初借甚才華二十餘欲賦兔園幹孝邸不因狗監進相如瀟湘路熟逢知已韋杜天低望故居攜防歸來拜丘壠南遊莫戀武昌魚

駕發上京

蒼龍對闕夾天閽秋駕淩晨出國門十里貔貅騎騕褭一雙日月繡旗旛講搜獵較黃羊圈賜宴恩沾白獸尊赫奕漢家人物盛馬卿有賦在文園

和袁伯長待制送虞伯生博士祠祭嶽鎭江河后土【二首】

芙蓉仙掌坐中低后土霄光【闕】可齊棧路繞雲山有閣蜀天常漏石無泥岐陽過馬應聞鳯陳寶停輈莫信雞使者才華似楊馬題詩應近艸堂西

房闥歌兒翠黛摧不禁夫婿陟崔嵬一春花好人相別四月梅黃雨又來酒酌玉缸酣臉暈香消銀葉蠧鑪灰祠官好致君王意蚤奉神休馬首回

賀王淡齋韻就爲壽

雕鑱萬物巧無餘嵗晚天教閉戶居鉅鹿無人問難字濟南有子授亡書且隨野老籠沙帽莫遣山童借筍輿淮北風流似西洛耆英今見此邦初

次吳眞人梅花韻

羅浮庾嶺大荒濱燕薊冰姿好寄身地勝不招金穀客賦成重寫洛川神碧逗日畱私煦丹井呼泉漬古春艸木有知應自喜白衣如我是山人

次徳眞人韻

岡巒四合偃長虹寶閤鶱然上禦風萬里山河開日月九州茅土錫王公麒麟織罽年年出騕褭防金嵗嵗同京國光陰淸似水茶甌醒睡笑書空

寄贈揚州王鏈師

仙客吹笙踏月輪因遊淮海悞尋眞松花搗月分貧士柿葉題詩寄逺人淸水有潮畱載酒春雲不雨取裁巾江都千樹隋宮栁曽見先生綠發新

菊枕

東籬采采數枝霜包裹西風入夣涼半夜歸心三徑路【一作月】一囊秋色四屏香牀頭未覺黃金盡鏡裏難教白髮長幾度醉來消不得臥収淸气入詩腸

琉璃簾

吳儂巧制玉玲瓏翡翠蝦須迥不同萬縷橫陳銀色界一塵不入水晶宮月華逺射離離白燈影斜穿細細紅相隔神仙才咫尺靈犀一防若爲通

野興

滄洲梅發月生波屋角寒藤半掛蘿孤石隠林眞似馬亂雲渡水卻如鵞步隨野老逢人少閒過鄰家有酒多轉憶淮南粳稻熟夜歸衝雨借田蓑

石田文集卷三

欽定四庫全書

石田文集卷四

元馬祖常撰

五言絕句

雪中登郡城西亭十首

躡雲上層臺娟娟撫修林雜佩遺江妃逺響聽幽禽澗谷垂寒藤冰光見魚影嵗暮風雪交敲瓶煮茶茗梅蕋發寒樹孤芳寄江沙忽得雲母屏光色陵嵗華燎桂燻我衣出逢嵗寒友澗壑多幽陰觴酒且擊缶飛花墮橫塘鏡影照宮額天路韶華管吹香慰幽客石路屐齒滑天風吹髙寒花明喜珠綴竹瘦愁露漙日讀種樹書自喜丰年瑞籃輿行田間相勞興嗣嵗兔迹行可尋馬力寒亦勁馳獵意已銷獨坐有嘯詠楚甸無層冰霢霂土膏濕更憐三角湖澄澈瑩寒碧蒙蒙翳江嶼艤船夜問酒路逢白髮翁憔悴看魚笱

聞笛

昔在楚江上笛聲來夜舡江深魚龍動明月下髙天

題嵓屏隠士

采藥緣山去彈琴傍澗居隠君多道意曽得茂陵書

弔節婦

白日松臺閟靑山石槨沈空餘哭夫淚下入九泉深

題四皓圖【二首】

不聽髙皇召還來太子宮阿防人彘禍吾恨紫芝翁鴻鵠歌𨿽壯長門事可憂髙名紫芝客終不似巢由

蜀葵

風簾晝浮艷露庭曙含滋不見牧羝翁漢節空葳蕤

崞州判官王善父家望嶽亭

眉目凜松桂肘腋淩煙霞終慚隠君子歸去西移家

僧院蜀葵

紫暈成丹景黃旉綴綠幢何因女冠子卻近老僧

間題樹葉上

秋意鳯城多涼飈柰夜何題詩滿霜葉不見洞庭波

題子昻承防墨竹

汲澗思連筒發船思長篙春雨篔簹孫防長拂云梢

李夫人畵竹

夫人閨房秀手灑千畝雨不見蒼梧妃彈瑟瀟湘浦

馬戶

日午吹煙起人家半是農賣田當保馬無褐過三冬

桐江

靑山圍縣郭碧樹出旗亭千里桐江水分明是醁醽

朝歌

霧黯山沈樹風號路起塵朝歌醉王死周室又歸秦

墨竹扇頭

冰紈已卻暑況此碧琳瑯好伴玉麈尾涼颸滿髙堂

山水圖

石壁云生樹濤江雨闇船居人屬仙籍長負免丁錢

謝杏子

杏子黃金色筠籠出薊丘味甘醒午寢可是督詩郵

乞扇【二首】

端午蒲葵扇郎官冩贈人如何老供奉不得障淸塵紈扇裁團月當知織素人撲螢還有妬障面卻無塵

李陵臺【二首】

故國關河逺髙臺日月荒頗聞蘇屬國海上牧羝羊蹛林聞野祭漢室議門誅辛苦樓蘭將淒涼太史書

歐陽原功銘馮少府墓

古鼎刻龍文新銘少府君欲聞蒿裏挽零露濕秋墳

畵鷹

側視窺霄漢低飛近艸萊金韝時一脫肉飽更須回

題猿圃

江渚無來鴈山樊有宿猿秋髙盧橘熟巴月樹連村

送客西歸

陸機初入洛王粲卻歸秦春艸無愁思楊花送逺人

偶成

山中木葉落江上水波生自是年年事漁樵不必驚

黃河

塵海東南下雲山西北髙黃流蕩中潏萬里費波濤

舟泊徐州

河發昆侖水天吹廣莫風徐州城下宿一日過淮東

眞節馬氏

天上圓月虧人間歡喜離千年哭夫處卽是結褵時

節婦張氏

磨笄山月寒織素機石冷閨深鏡塵奩泉咽水結井

龍眠十六賢圖

林下石牀方溪邊竹影涼髙人千載意山水寄餘光

送邵從聖官臨淮【四首】

白髮滄洲叟今爲漢防郎逢君淮上去竚立看歸艎素月生淮浦靑山對縣門勸農明府在種樹長兒孫春水淮魚美秋田楚稻香翰林多故事君莫棄書囊少小淮邊住蠙珠不易求因知新縣令齋馬問春疇

四愛圖【蘭蓮菊梅】

湘累能楚辭猗蘭爲之佩千載得涪翁幽姿未憔悴瑩膚中含滋鮮彩外發藻晚紅詠池酣晝鉛敧岸裊的歷黃金華秋日媚堦徑南山種秫翁飲酒不得盡鐡色僵萬木江南梅有花枯蘚纈古錦明英冠春葩

獨石

秋瀨喧石梁臨流不肯渡與客坐忘歸山寒日將暮

題王氏樓【二首】

岑樓臨曲水小檻背重城懶慢淮南客終須掉臂行乳燕穿花去倉鸎拂樹來淮天春又夏獨立意徘徊七言絕句

節婦馬氏【二首】

織素鳴機曙未分寒風吹裂嫁時裙官家莫去催租賦孀女無心刺綉文

老姑白髮垂肩短新婦靑眉照鏡長四十年來門戶好風流今見兩兒郎

楊妃墓

漢廟衣冠照碧燐唐陵翁仲作黃塵馬嵬坡上棠梨樹猶占秦原防日春

帥臣子劉宗道藏其父之詩請跋

將家子弟讀兵書欲斬樓蘭換印魚獨有劉郎偏醖借阿翁詩句作儲胥

鎖院獨坐書事口號【七首】

松門行屋無人到恰似篷船泊浪中午夜風聲敲雨防夣回錯認是漁翁

玉署之西松防樹那知當日是誰裁若在山中濯雨霧更有鶴巢無數來

蜀相功業少陵知萬古千秋更有誰瀘水東流奏嗚咽褒中春艸亦離離

東山百尺瀑布泉跳珠濺玉鳴夜綠樹防防野花落鶯啼春曙雨晴天

門前栁枝垂碧絲閨中怨女惜春時剪衣自縫寄徵鴈不對妝奩畵黛眉

洛陽酒債斗十千髙樓靑旗眞可憐牡丹芍藥趂時節王孫買笑擲金錢

吳娃梳妝趙女妬楚王置酒章華臺走馬還宮張夜樂誰知樂極卻生哀

南城【二首】

城南牡丹一百本翰林學士走馬來渡水楊花逐飛燕薊中芳艸送春逥

粟侯亭前花一園客來日日費金錢明朝碧樹春城合恨不江東問酒船

與庫庫子山郎中【時祈雨長春宮】

中郎齋沐醮星官風馬云車下石壇深夜步虛詞更響要將靈雨濕春幹

題劉伯宣挽詩

楊子橋邊水正波蘼蕪秋艸徧陂陀江潮日日風波急似爲孤臣賦九歌

送文璋甫入蜀省幕

蜀國海棠紅似錦況在濯錦江水邊見君西去飲君酒恨無成都賣卜錢

慶陽

苜蓿春原塞馬肥慶陽三月栁依依行人來上臨川閤讀盡碑詞野鳥飛

鱺山【三首】

繡嶺春來緑樹圓東風吹影入溫泉華淸夣斷飛塵起玉鴈銜香墮野田

玉女泉邊翠藻多石池涵影媚宮娥可憐繡嶺啼春鳥猶似梨園弟子歌

華陰道士長松下畱我煎茶看古碑衣上徵塵都莫洗天風一夜爲君吹

洛中【二首】

龍門三月洛波淸正是花時過故京樽酒不來芳樹逺碧雲初合暮山橫

東望梁園是故鄕懷歸夜夜夢池塘春城碧樹淮南路飲酒當年似漫郎

河湟書事【二首】

陰山鐵騎角弓長間日原頭射白狼靑海無波春鴈下艸生磧裏見牛羊

波斯老賈度流沙夜聽駞鈴識路賖采玉河邊靑石子収來東國易桑麻

七夕舟中苦熱

嘗憶銀牀桐泣露更思玉椀蔗流漿天孫初嫁龍綃薄卻恐秋河入夜涼

戲馬臺

將軍一叱靡【一作廢】千人未可掀髯便笑秦枉築髙臺閒戲馬漢王將地擬功臣

春日卽事

梨花白罷海棠紅誰爲韶光次第工小閤捲簾春事晚竚看蝴蝶過庭東

題擕壺圖

席防遮頭過野橋詩筒酒榼亦蕭蕭黔婁吟罷還淸渴欲問先生借一瓢

歌風臺

祖龍無廟托孤防羽泣妖姬死更奔獨有沛中隆凖客歌風臺上望鄕村

集袁王二學士詩爲首二句祖常足成之

石城月落鴉西堞秋浦天淸鴈拂檐春送亂紅浮酒面山飄空翠濕書籖

送鄂通蘇蘇副河南憲【二首】

絳闕云低白晝遲芙蓉露下倚秋池船逢打雨淇門岸卻憶京華把酒巵

河下渾黃積石來大梁城下怒如雷今年宿麥深何許使者行田看防回

送胡古愚還越【四首】

越江秋水得霜淸夜夜天南婺女明客子布衣風又急世間無用是才名

壯風吹鴈不成行客子江邊上夜航剡紙題詩三百首人來爲我說錢塘

秋樹紅時客欲歸江寒潮小鷺空飛東陽有酒賖來飲莫問桐廬借釣磯

送客歸山天正霜吳江蠏美橘初黃上林千樹櫻桃熟莫戀金華是故鄕

過故相宅【二首】

故相門閒艸自春宅基一半屬他人可憐掉臂當時客盡是風吹路上塵

瓦墜當檐燕不來白頭老妾買花栽舊時小吏今身貴羞近門西上馬臺

題賈氏捲

風樹纒悲墟墓哀野人一日赦蒿萊雍門不用空彈淚曽見漢家翁仲來

題水仙花圖

帝子湘南住白瑤苔生釵股織龍綃蕊香金粟誰分劑閒鬭蘭苕上翠翹

龍眠畫馬

海國秋生漢使槎麝煤誰畫濯龍騧只今聖主如文帝畱待時巡駕鼔車

孝子徐生捲

署表誰封孝子門徐生刲股兩親存翁防白髮他年去相對含飴喜弄孫

閩浙之交【五首】

月出山頭犬吠云隔林鐘磬鶴應聞老僧見客閒防坐風落松花滿寺門

閩嶠人居罨畫圖客行只欲望京都筍輿軋軋相思嶺秋雨空蒙叫鷓鴣

九曲淸溪下見魚雲林濯濯對髙居南朝文物今都盡惟有先生防卷書

路入閩中盡翠防家家蕉葛作秋衣石墻遮竹松圍屋時有丹禽哺子歸

山溪秋瀨急飛淙萬斛跳珠濺石矼閩女唱歌來漂薴素馨花揷髻丫雙

桐廬縣

江上船歸暮雨疎山中木落艸秋初天寒沽酒桐廬縣醉擬嚴光絕漢書

跋扇頭郝隆曬書圖

腹笥便便貯五經天過夜半失文星蠧魚不覺蕓香苦肯信膓中有汗靑

出都【至治元年春夏交二首】

京塵冉冉嵗華新重向都門問去津西日銜山沙水晚通州城下雨沾巾

潞水年年沙際流都人車馬到沙頭獨憎楊栁無情思送盡行人天未秋

云坳亭

八月淮南鴈又來云坳亭畔菊初開莫言野客渾無事臨水閒行日防回

趙氏宗室畫水石

生平已識趙王孫竹素何年畵石根萬里南云秋似水直容艇子到柴門

和王左司韻【三首】

仙官紫府醉霞觴不信人間白髮長走筆題詩三百首敲門先送大中郎

紫槖詞臣詠羽觴巴牋十幅筆花長卻嫌嗜酒揚雄惡苦向當年作防郎

松醪灔灩泛瑤觴玉署承恩化日長阮籍一生都爲酒步兵當與曬褌郎

贈王左司【二首】

崇眞仙酒初相送明日禪僧又見招那似中郎深閉閣終朝對雨寫甘焦

觥船送酒濕宮袍供奉新詞白雪髙卻念故人天近處奏書千牘坐東曹

上都翰林院兩壁圖【寒江釣雪秋谷耕云】

欲賣韓家舊石淙釣魚竿底是寒江淮南十月蒹葭岸曾見冰花到小

突兀秋云不可耕槎牙老樹半枯榮上京玉暑淸涼境閒伴鰲峯作弟兄

調繼學左司

七字詩髙畫不如直從龍頷摘明珠朝行自避郎官貴豈是今朝見大巫

題左司帖郎中扇頭

縹禽閒上海棠枝彷佛江南二月時蘭署名郎心似水冰紈底事送涼颸

獨立

玉署涼生試裌羅堦庭新兩長靑莎睡醒獨擬三都賦不換人間瑞錦窠

題華嚴僧筠軒

李渉閒時過竹院虞郎行處賦筠軒山中兩閣晝含碧鶴飛來印石痕

誚燕【二首】

萬戶千門取意過銜泥葺補舊時窠飛鳴上下渾無事只爲新雛避雀羅

風雨池塘鬭頡頏春來秋去一生忙世間多少寛閒境辛苦營巢傍屋梁

送焦徳元先還大都監金經及首問家事【二首】

塞嶺松濤撼鳥窠歸人天際裊鳴珂冰盤丹果維摩室百斛金泥寫貝多

到家紗縠已燻香浴罷披襟對晚涼千樹碧梧陰滿地不思仙館日偏長

送廬山周道士

崆峒移得三珠樹獨向江邊種未成南國祗應仙露少卻來天上瀉金莖

送侯嵓亮

西南萬里靑山路君在峩眉第防重莫愛平羌江上水明年京國約相逢

贈道士謝艸池

昨日西宮謝道士獨抱古琴歸洞房半晴半雨天气潤不出山門秋晝長

五月芍藥

紅芍花開端午時江南遊客苦相疑上京不是春光晚自是天家日景遲

潘居士施飯

飯飽千僧洗鉢歸生臺饑鳥拂檐飛山中丈室維摩病獨向長松掛衲衣

州孫同知禱雨

神龍分雨掣靈旗一夕銀河注野陂山下田禾黍滿州人歌舞太平時

駿馬圖

天馬西來入帝閒風騣霧鬛駁文班房星一夜光如水卻怨龍媒萬里還

李伯時陽關圖

自古人生苦別離邊頭徵戍更堪悲渭城客捨無楊栁閒怨當年李伯時

瑪魯侍郎父監宣城禱雨應

名郎文采動儀曹卻是宣城有鳯毛聞說當年靈雨應山田六月水連糟【一作槽】

驪山圖

萬戶千門春殿開溫泉花發翠華來可憐十月無陽節獨見浮波玉鴈回

赤壁圖

三國周郎赤壁西江山𨿽好夕陽低他年銅雀分香妓猶恨回船戰炬迷

貢院次曹子眞尙書韻【四首】

漢家束帛聘諸儒狗監何須奏子虛大比南宮誰第一白袍當殿賜銀魚

龍門雷鼔響丰隆百箭穿楊技不同大上河魚還系水退飛宋鷁豈摶風

杏園三月換銀袍燕子西飛背伯勞賦罷長楊傳唱急天門金榜日華髙

紅綾餅啖出宮闈賜宴恩榮玉殿西白髮詞臣曽射策榜名欣見武都泥

第一塲觀進士入院

畫省春風滿禮闈防繒雙表日暉暉文章筆槖三千士爛爛奎星近太微

和史參政韻【目錄作殿試和李參政韻】

五雲天近晝香殘紅白花枝滿藥闌一夜東風吹小雨殿頭持捲隔簾看

題道友舒貴和扇

吳蠶八繭素絲多乞與天孫織扇羅冰雪地淸天不暑月中仙子種桫欏

宋髙宗書光武度田圖

漢家自有雲臺像誰取丹靑晝度田宋主欲興江左業卻將書字送長年

流鶯

喬木繁陰晝景舒檀欒綠色滿堦除京都三月花飛盡才聽流鶯一囀初

暑雨

涼生紗縠玉秋淸雨气霏霏滿鳯城湖上荷花云錦爛不能臨水一閒行

沛縣水村

霜气漸寒河未冰野雲抺空起層層略彴橋邊沽酒市夜深篝火看魚罾

淮上初見吳牛【二首】

五年衣上屬車塵自向澄江一洗新長角吳牛尾黒色仰鳴知我是耕人

獨愛江邊黒牡丹新編龍具不知寒春來髙價如金貴背上童兒爾好看

雨霽

五月天气雨霽時千門楊栁綠參差日斜暑气淸如水手拂雲光下鳯池

官曹供冰

方冰一尺石盤光冰玉流澌每【一作出】上方何但竹林堪避暑京華白日似年長

蜀道士歸儒

靑城羽客燒丹罷要近東家問六經卻笑山陰癡道士白鵞閒覓寫黃庭

題柯敬仲乃父手澤

三十昻藏一丈夫阿翁手澤宛如初梁園奏賦雙枚健趙括空能讀父書

功徳使薩木丹巴勒藏英宗皇帝所賜禦書中有禦制詩雲月色淸吾心日光照吾民十字大哉君人之言也又云明仁殿書賜旦謹贊詩四句於後

英宗朝坐明仁殿賜旦新書日月中河漢昭回光气在淒涼空抱小臣弓

畫牛【二首】

龍具春來掛屋厫淸泥過腹雨耕勞田間獨仰聽風鼻不信空山野兕號

江岸騎牛襏襫翁夕歸對婦詫田功世間無客曽相識惟見驚飛防鴈鴻

丁夘上京【四絕】

山雨晴時已是秋苑中行殿日華浮長楊十萬旌旗宿不使飛霜入畫樓

離宮秋艸仗頻移天子長楊羽獵時白鴈水寒霜露滿騎奴猶唱蹋歌詞

海國名鷹豈鶻胎渥窪天馬是龍媒明時不惜黃金賜只欲畨王萬里來

持槖詞垣已賜金對衣侍拜更恩深何如坐索長安米只有詩歌滿翰林

贈故人

短檠曽共雪書誰謂西河久索居靑眼忽逢人更好白頭相見意何如

參議府坐贈左右司郎官

西曹東【一作淸】峻東曹劇綠水紅蓮兩幕開獨有議郎官似我手持書字近三臺

寄王師魯

久憶辟雍王博士新詩不寄一篇來忽逢驛使天邊去欲折梅花恨未開

春風禦馬圖【二首】

龍種權奇十二閒進來新自玉門闗連錢赭白生珠汗天子長楊羽獵還

春風楊栁華山陽肥澤都能照地光天下太平無汗血還堪立仗事君王

樞府書事

官冰一尺石盤光丹果秋來雨後香幸喜太平書檄少坐聞淸露滴淸商

蔡琰圖【二首】

邊月還如漢月圓龍堆沙水咽哀文姬此夕穹廬夣應到春閨舊鏡前

蹋歌誰唱木腸兒頗念中郎哭女時衛霍不生陵不死望鄕臺畔盡相思

贈溫徳亨平章致仕【二首】

射虎原頭白艸秋將軍年少已封矦老來髀肉都消盡無柰黃狐上野丘

玉帶金魚舊相臣集仙殿裏寄閒身長安三月花如錦對酒休愁白髮新

昭君

旃車百輛入單於不恨千金買畫圖爭似山中揷花女傍家只嫁一田夫

禦溝春日偶成【四首】

禦溝流水曉潺潺直似長虹曲似環流入宮墻才一尺便分天上與人間

拍拍春波滿玉溝酒濃花艶栁枝柔江淹空有文如錦不得千金買莫愁

春波十頃碧琉璃白日樓臺照影時好爲畫船都載酒半酣西望碧參差

水南沙路雨淸塵桃李花開蛺蝶春三月京華寒食近東風十里酒旗新

題墨竹

山雨瀟瀟濕翠旌雲中仙度鳯吹笙苔衣坐滿空林石放鶴歸來獨自行

題徽政院畫壁

脈脈晴光夜硯池午冬暖日光移畫屏十幅丹靑古山水亭臺是處宜

寒林積雪圖

畫角樓前初一疊隴山寒色已飛雪樹槎鱗皴老籠立靑林何年煙雨濕

送天錫秀才

月宮丹桂三千樹都是嫦娥手自栽誰折一枝江上種秋風不到也花開

道士堦下生竹

渭川淇園有閒地如何曲屈在丹房應是葛陂化龍種空教詩客詠篔簹

道士山房

髙梧疎竹淸秋裏過鴈流雲細雨中石蘚漫堦連碧綉肉芝緣壁長丹紅

鶴索詩引頸長鳴戲以答之

一聲淸唳九臯秋竹裂松搖不自由老衲彈琴來度曲粼粼沙水枕門流

趙中丞折枝圖【牡丹石橊芙蓉山茶】

洛陽春雨濕芳菲萬斛胭脂染舞衣帳底金盤承蜜露東家蝴蝶不須飛

乘槎使者海西來移得珊瑚漢苑栽只待綠陰芳樹合蕊珠如火一時開

館娃宮裏醉西施不覺秋生水殿時酒病卻嫌丹粉惡洗妝天上影蛾池

火齊珠紅拂翠翹石家步障曉寒消千枝臈炬燒春夜羯鼓催花打六幺

代悼亡爲陳雲嶠作

燕子樓空花不開綉簾天晚月初來手痕防在紅牙板猶有餘香妬落梅

調虞伯生

聞君儤直奎章閣朝馬偏從小海過衣上落花紅雨滿馬鞍桞絮更如何

次王參政延福宮韻【八首】

五粒松脂下石扉山花春鳥拂檐飛道人自煮靑精飯學得仙方上馬歸

仙子新開白鶴亭畫云十二列山屏簾光香轉涼颸細坐對南華問大庭

蕊珠宮闕畫云扉幺鳯桐花白日飛冰水藕絲淸暑宴偸桃方朔醉忘歸

唐家漲水望云亭三月千花隔障屏不似仙人華綠洞雙笙吹鳯五芝庭

太乙神來月轉扉石壇秋冷葉初飛丹方可是無消息遼鶴千年始一歸

道士南來說敬亭雲林千疊翠光屏寫書更問瀛洲叟防日丹牀滿後庭

翠瓦金鋪白玉扉松堦五色鳯凰飛夣中不覺神仙境卻是彤庭得奏歸

艸誰到子云亭莫笑童烏短似屏學士橫經趨虎觀將軍躍馬出龍庭

宿相府閒題【二首】

宮垣北對大長秋官醒瑤缾防灔浮王府白頭老中尉興來求酒不須謀

楊花宛轉燕初飛江上春歸客未歸宮府晝長官事少鳯池人逺見還稀

題吳娃圖【二首】

金蓮燭下看蛾眉應是吳王半醉時一自館娃宮壞後仙防都上落花枝

千兩金盤浴小兒玉釵雙墮燕差池綉白日無鍼綫卻笑羅敷不畫眉

秋鴈送客

千里淸淮秋鴈飛山人歸去芰荷衣明時莫怨身無用獨向天南占少微

雜賦【四首】

水村山店屋橫斜行盡長淮恰到家雨雨風風六十日年光多少在天涯

空江木落月輪髙千里淸光見羽毛喚起長年夜吹笛右持杯酒左持螯

古城猶說漢期思土蝕苔堦楚相祠乞得寢丘人不奪千里【一作年】渒水入荒陂

寒云漠漠暝煙深溪上檀欒有樹林艇子回時雙打槳卻如賀老在山陰

到家

山房百本梅花發盡是先生手自栽不似旗亭楊栁樹迎人未了送人回

鴛鴦

比翼鴛鴦金縷衣沙頭雙立對晴暉情知愛此淸江水不向南湖北澗飛

宋徽宗畫蠏

秋橙黃後洞庭霜郭索橫行自有匡十里女眞鳴鐵騎宮中長晝畫無膓

道士彈琴圖

龍門千尺髙桐樹天上移來石上栽斵得春雷鳴玉澗靑鸞黃鵠一時回

送王秀才南歸

梁園賦雪漢枚臯不去江南左把螯聽得吳船溪上發恨無靑竹截長篙

贈盧應奉

五更風雨送春歸人向天涯念別離忽得參差楊栁句還如張緒少年時

吳宗師送牡丹【二首】

仙家分得上林春淺白深紅間色勻走送鄰翁還有意恐隨風雨落風塵

十五年前花發時仙翁邀賞醉瑤池如今頭白無情思只見瑤池花滿枝

寄王繼學

八詠樓髙風月淸故人持節駐江城老來不覺俱多病藥裹隨身處處行

題墨梅

花開不占洛陽春野店山橋雪月新豈是嵗寒偏偃蹇還愁金穀墜樓人

題舒眞人鶴峯

山中道士索題詩柿葉千層寫好詞不見籠鵞空揖去此生𨿽老可臨池

楊村

霜明野水曉鄰鄰蘆葉黃時少白蘋船上忽逢吳客子牽衣雙手拂徵塵

絕句【三首】

春云五色建章西流水平橋兩岸低客子年光偏易失禦溝楊栁又鸎啼

一春不得見花開何況飛紅墮酒杯今日城南花萬樹看花不肯放春回

九陌初晴拂紫埃春衣花滿趂春回丫丫小女相傳語昨日堂前燕子來

雜詠

林石蒼蒼嵗暮天花禽竹鶴占苔錢欲知丞相園亭好自斫溪藤付釣船

畵竹

海霧溟蒙暗珠浦宮云杳靄連玉田借力重截十二管吹引鸞鳯都下天

姚子中墨竹

髙堂秋聲星滿河雲灑雨參差多江中頭角蛟龍子夜風裂石將如何

舟中送幹同知朱縣丞南歸【二首】

靑天鶴子秋風骨飛來鳷鵲觀上鳴畱得商聲滿京國又將云影過江城

靑山白鳥坐中沒渭樹江云別後思四海同年防兄弟知君日有寄來詩

絕句【十六首】

儂家姑蘇閶門外能唱春風白紵詞爲君艶歌三五曲只愁別後苦相思

吳王蓮宮夜張樂急管哀絲翠簾幙可憐西子眉少顰坐使長洲百花落

西江畵舸販鹽郎白紵輕衫兩袖長不肯一錢遺貧士卻拚雙玉買歌娼

維舟夜泊靑泥渚楊栁千行八九家長年三老作吳語笑我烏紗角半斜

十嵗馳騎北地子八嵗善泅越人孫魯國家家學弦誦西方在在講沙門

天上冰蠶白雪絲裁成紈扇好題詩南風恰住西風起莫道班娘有怨詞

閉門靜聽山鳥【闕】蒙籠艸樹弄晴光汨汨野塘流細水娟娟菡萏浴斜陽

初嫁郎時正盛年畵眉塗頰鬭嬋娟只知百嵗專房寵誰料君恩不似前

丹竈茶牀防翻倒香鑪經卷鶴爲看一片孤云無侶伴此君得得下仙壇

綠樹交陰亂鳥啼花工次第入紅葵日長棋局誰相稱睡起茶甌我亦宜

南溪荷花漲云錦北堤楊栁絆晴煙畱連禪客與詩客飄泊魚船與酒船

江南女兒年十五兩防丫丫麵粉光小紅船上采蓮葉北客初來應斷膓

盈盈小客抱琵琶歌舞王孫帝子家彈得開元教坊曲金錢還只當泥沙

道人何愛靑山住爲愛靑山有雲樹一聲樵斧白雲中幾个山禽自飛去

翡翠明珠載畵船黃金腰帶耳環穿自言家住波斯國只種珊瑚不種田

甬東賈客錦花袍海上新収翡翠毛買得吳船載吳女都門日日醉東醪

戲答王繼學

金錢賭酒夜走馬玉帶贈客春看花山中少年貴公子年年塞北慣風沙

閒題【二首】

視艸堂【闕】白晝遲瀛洲仙子到來時閣鈴不響文書靜相對鼇峯日賦詩

上京七月燕雛飛紫菊花開露入衣雨霽關河秋意滿南都應望翠華歸

薛卿華山隱二髙道士過訪不及見

南城道士供朝飯借馬淩塵去趂鐘北館羽衣還覓我歸來自掃雪行蹤

再答薛卿並謝墨【二首】

京塵冉冉朝天馬辟糓仙人竹滿齋自冩烏絲吟白紵好風吹我到無懷

崇眞宮裏秋風起海上人來見隱君防得麝煤三百劑天邊呼伴散云

李老峪

李老峪中山繞屋半空嵐翠撲人衣倚不睡夜將靜欲倩松風送我歸

雕窩

山中騎馬又連朝秋雨初収暑尙驕誰借星橋橫兩頂天風吹動發蕭蕭

孟陽逸士

洛陽季子一裘敝東郭先生兩履穿秋雨淸泥過馬腹長鑱白柄斸山田

憶江南

江上鱸魚三尺長蒓羮千里入船香人家石岸都平水媚嫵吳娃出後堂

載酒堂

春來海國荔枝紅都屬儋州禿鬢翁載酒堂髙天地小風流豈在百年中

寄示男武子

爛漫天孫織錦機春風吹雨洗芳菲香泥滿地胭脂濕只許新來燕子飛

訪伯堂宗師不遇

修竹庭深犬吠門蕭蕭蘭若似山村主人賣藥城中去落葉聲幹鶴夣喧

寄栢堂

金水橋西天竺寺一來一度石苔新劉郎莫怨都觀去後桃花見主人

寄吳宗師謝古篆

黃帝外臣仙籍史名香逺寄白雲峯山人焚罷談理散作仙霞一萬重

題栁道傳詩卷

九曲珠穿蟻度絲雙環鏡透月輪虧人間自有鵷鸞侶早奏簫韶見鳯儀

次韻王繼學【二首繼學前身乃楚州僧】

淮地瞿曇悞夙姿今生記得未生時轉羞薜荔無眞說卻訝芙蓉似近時

三伏灤京酒醆同分飛鴻鴈怨秋風誰知上店前宵月只在盧仝艸屋東

題扇面

兩汀對出寒蘆折一鳥髙飛古木疎無影無聲何處鴈莫因菇米寄人書

明月亭

霜寒江渚生秋影星繞天河下露聲歸鴈夕陽佳句好題詩應自愧平生

挽道士危公逺【二首】

紫皇朝坐靈芝宮羽人往奏新宮銘笙簫不下鶴一去蓬萊洲上種黃精

海風吹折三珠樹蛻骨胎仙上赤霄石室丹經塵不隔道人他【一作臨又作傳】寫寫甘蕉

送牟景陽【三首】

江東船去載丹橘天北人來問碧雲知是故家書滿室苕溪他日約平分

淸袍儒士漢淹畱詞賦相如亦倦遊桂樹山中生滿石借船同去覓滄洲

龍虎山邊是上饒山中羽服盡逍遙春來筍蕨應無數況有仙家送酒瓢

和李彥方【七首】

海碣盤盤楫【一作接】帝鄕東華日近見龍光太常馬惡愁齋酒曹務休分騎省郎

寄書日日問滄洲莫打江鷗與海鷗春水滿溪畦稻發洛陽花好不須遊

乞得閒官出謁遲讀書更不讀韓非京華楊栁千門日何處鳴蟬飲露肥

龍門八節奏云和竹管新聲怨恨多好向都城傳滿紙聮翩雕繢過陰何

梁鴻杵臼北邙思百里令人賦扊扅王謝堂前雙燕好營巢了後更無爲

百花落地蜂翅閒萬樹生陰鶯語闌海舶水邊求玳瑁玉田石上長瑯玕

李白新裁杮葉書都人傳寫到天余題詩崔顥今重見老蚌含珠對望舒

桃花馬

白毛紅防巧安排勾引春風上背來莫解雕鞍橋下浴恐隨流水泛天臺

石田文集卷四

欽定四庫全書

石田文集卷五

元馬祖常撰

樂府歌行

元日應制萬年歡

瑞气祥雲擁龍光五色絳闕春回析木天街秀潤日月重輝聖主垂衣坐治萬國盡衣冠朝防鵷行底濟濟鏘鏘喜瞻仙仗旌旗和風動洽九垓聽椒花獻頌白獸尊開采勝辛盤民物一時康泰樂府新裁曲譜鳯笙起彤庭云靉靑霄外隠隠嵩呼延祐與天同大

南方賈客詞

江岸瑯玕悲帝婦雲光漏日波含霧瀧船春下鷓鴣林靑幘蠻郎占龍戶千尋髙杉生翠防北人去買椒葛衣雞骨卜神銅鑄鼓卻憶冰紈將北歸

踏水車行

松槽長長櫟木軸龍骨翻翻聲陸續老父踏車足生繭日中無飯倚車哭幹田犖確穉禾槁髙天有雨不肯下富家操金射民田但喜市頭添米價人生莫作耕田夫好去公門爲小胥日日得錢歌飲酒朝朝買絹與豪奴識字農夫年四十欲踏車腳腳失力宛轉長謡隴臥【一作畝】間誰能聽此無淒惻

繅絲行

繅車軋伊繭抽絲桑薪煮水急莫遲黃絲白絲光縰縰老蠶成蛹啖兒饑田家婦姑喜滿眉賣絲得錢買羃防翁叟慣事罵婦姑只今長男戍葭蘆秋寒無衣霜冽膚鳴機織素將何須翁叟喃喃罵未竟當門叫呼迎縣令騶奴橫索馬鞭絲婦姑房中拆纑經

拾麥女歌

壠雉飛桑扈鳴老蠶入簇繭欲成原頭腰鎌者誰子刈麥歸家作餅餌心知棲畝有滯穗惻惻忍収寡婦利寡婦持筐衣藍縷終朝拾麥滿筐筥兒啼婦悲竈無火寒漿麥飯晡時取豈不見貴家妾豈不知娼家婦繡絲系襦蓮曳步銀刀繪魚佐酒杯狎坐酣歌愁日暮拾麥女拾麥女爾莫嗟爾莫憂人生賦命各有由前年貴家妾籍入爲官婢今日娼家婦年老爲人棄貧賤艱難且莫辭畢竟榮華成底事

古樂府

天上云片誰剪裁空中雨絲誰織來蒺藜秋沙田防肥貧家女婦寒無衣女婦無衣何足道徵夫戍邊更枯槁朔雪埋山銕甲澁頭髮離離短如艸

河西歌效長吉體

賀蘭山下河西地女郎十八梳髙髻茜根染衣光如霞卻召瞿曇作夫婿紫駞載錦涼州西換得黃金鑄馬蹄沙羊冰脂蜜脾白个中飲酒聲澌澌

垂綸亭歌爲宋誠夫作

江水東駛漢水淸雙流合出蜀門陘春蛟鼓濤崩石棧風寒土窟陰鼉腥八月秋雨作沮洳長年操舟憂性命薊丘文篁君家有早晚梢云得棲鳯何爲垂綸楚傖傍豈其食魚必河魴截波宻綱小鱻爛寡婦之笱敝其梁嗚呼我歌君試聽彈鋏歸來讀古文日髙鑽火饑煮字一釣六鰲何足云

老將行送宗道總管

南山日暮田間歸酒酣眼纈見大旗囊中兵書白魚蠧禿袖戰袍寄蘭錡老來數奇不封矦騎馬閒逐裏中兒聞說西南有滇僰千里宿莽翳畬菑將須喜上充國策詔許將軍知尺籍明發北辭龍尾道馳入朱天紅帕額盡呼成卒脫兜鍪卻使徵夫攜襏襫自古壯士多行役嗟哉兵農爾畊射

淮南田歌【十首】

東塘水初滿西塘泉又生春風兩塘側多少路人行老翁白髮短放牛田間臥記得南朝事怕臨淮水過西荘竹筍長生過東家墻東家喫竹筍日日笑西荘魚兒隨水上到我屋前溪更怨溪水小隨雨過南堤蒲生亦有筍菇生亦有米可憐芙蓉花照影秋塘裏鷺鶿白如雪鸕鷀觜復長雙立田塍間知是魚滿膓牛飽早耕田田中水湔湔春晚蘋艸生牛刀更可憐借錢買鹽茶倩人蒔早秧日望秋田熟仍防野鴨傷江東木綿樹移向淮南去秋生紫萼花結綿暖如絮鉏田莫用懶夏日背上炎秋稅入官倉雀防觜尖尖

淮南魚歌【十首】

棹船淮水上曬网赤岸南船中捕來魚賣錢買魚藍小艇如鳬鷖湘東柴杉木載家復捕魚夜夜系江竹市中買蠶絲新結橫江网江中魚已盡又結网十丈白雲渡深竹野水過斜橋鳴榔下淮浦笭箵帶朝朝船過蒹葭浦人家喚買魚回船泊栁岸卻問種樹書長年爲魚郎稅魚與鹽官誰云無鄕縣兵籍在邯鄲渡江問魚價人來索酒錢婦姑亦不惡便煮縮項鯿桃花水初漲磯頭好下罾取得金鯉魚去換縛船藤賣魚向城市陌上遇王孫爭買雙銀鯽持去贈紅裙烏鬼項細細吞魚不下咽海鷗觜亦短銜魚入野煙

兩頭纎纎【五首】

兩頭纎纎桫欏子半白半黒遼東豕腷腷剝剝琢玉几磊磊落落舞劍士

兩頭纎纎小兒繃半白半黒目中睛腷腷剝剝海嶽兒磊磊落落將軍營

兩頭纎纎千畝梔半白半黒大纛旗腷腷剝剝觧角麋磊磊落落磨崖碑

兩頭纎纎北斗杓半白半黒千金貂腷腷剝剝山中樵磊磊落落雲間雕

兩頭纎纎蝟上毛半白半黒筆中毫腷腷剝剝擊云璈磊磊落落斬馬刀

四色詠

赤如扶桑日靑如華嶽松黒如古琴漆白如天女胸

和王左司栁枝詞【十首】

郎君巧謌楊栁枝栁眉初出學月支隋堤千樹煙光莫不如栁眉初出時

春日煙雨秋日霜麯塵絲織衫袖長誰言折栁獨送客章臺還堪系馬韁

鳯城三月艸色靑池塘飛絮桐飄零風吹宛轉低撲人長空【一作天】白日流楡【一作疎】星

都門輦路花萬株塞垣苦寒多白楡獨憐栁枝弱嫋嫋春情好寫閨中書

馬蹄車輪送客去兩京遊客還未稀誰因一斗蒲萄酒便得梁州刺史歸

槖駞馴象奴子騎女郎能舞大小垂蹛林獵罷各獻防捲唇蘆葉逐手吹

楊枝桃葉江水逢喜云女蘿附髙松白髮滿頭不相見卻嫌吳音呼我儂

渭城別謌淒復淒江都髙樓醉眼迷人生悲樂自古有莫笑棄妻當鏡啼

北客到吳亦懊儂薴衫蘭槳膏飾容日食海錯一百品不敢上京來住冬

鎗竿嶺頭紅白花客行日日不思家尙食聯疊給桂蠧仙佩屈曲紉蘭芽

和王左司竹枝詞【十首】

翠華宴鎬承恩多羽林似飛盡沙陀從臣乞賜官法酒千石銀甕來灤河

綠繡檐頞翠流蘇屬櫜舍人金僕姑宮中雲門教坊奏歌徧竹枝並鷓鴣

玉繩雙闕回蒼龍禦溝石甃金水舂螭坳詞臣紫槖在千年河淸今日逢

竹枝宛轉貫珠勻襪羅淩波那有塵書生好酒恨不醉丞相莫惜車馬茵

日邊寶書開紫泥內臣珠帽輦步齊君王視朝天未旦銅龍漏轉雞人啼

金鑪寶薰畱篆云花間百舌鳴早春五方戲馬賽爭道傳聲催賜十流銀

紅藍染裙似橊花盤蔬飣餖芍藥芽大官湯羊厭肥膩玉甌初進江南茶

天孫支機織流黃雜花浮檐宮晝長忽見瑯玕種石上卻憶羊車來尙方

太防前陳中天居萬年樹影髙扶疎漢家諸臣經術士殿中勸講三王書

流杯池邊是鎬宮金輿翠幰逗防風嬀川玉液淸如水湛露承恩樂大同

鰲峯歌

太和絪緼元气旁礡兩間駢羅品物錯上爲列星精又爲孤月魄天帝司大化月魄浮晴雲星精隕爲山之骨穹獸蹲百狀出剜鏤費力鬼工哭不角【一作覺】五嶽形而注百川竇禹鼎魑魅禦周鼓時王狩西北龍沙域日浴灤波紅侍臣簮紱光射目周廬靜夜懸櫜弓乃有珥筆稱史氏絲綸出言待玆記神鰲施贔負首載三山至一寘軒轅臺一沈昆侖河一寘朔南金巒坡金巒坡風日淸美芝箭多前嵓刻丹經後嵓琢商那當戶圪圪古色碧紫苔蝸涎字痕濕春秋法書心匪石心匪石太史職

北歌行

君不見李陵臺白龍堆自古戰士不敢來黃雲千里鴈影暗北風裂旗馬首回漢家衛霍今何用見說軍還如裹痛不思百口仰食恩豈念一身推轂送如今天子皇威逺大磧金山烽燧鮮卻將此地建陪京灤山回環抱山轉萬井喧闐車戞輪翠華嵗嵗修時巡親王覲圭荊玉盡侍臣朝紱蠙珠新髙昌勾麗子入學交趾蠻官貢麟角鬥米三錢金如土國人謳歌將軍樂將軍樂四海淸吾皇省方豈田獵觀風察俗知太平

擬白頭吟

君家四壁立妾家萬黃金憶初未相知良媒賴鳴琴遂以身許君偕老畢所願如何忍相忘恩情忽中斷昨朝雙鴛鴦今夕守空牀茂陵展嬿婉還彈鳯求凰涼月凝玉露秋聲在庭樹歌我白頭吟相子長門賦紅淚濕芙蓉綠苔鬰防蘢羞看舊妝鏡不敢歸臨邛

西施怨【三首】

吳王水殿看芙蓉十二簾櫳罨畫重新重【一作得】西施顏似玉不教宮漏滴銅龍

妾家本在薴羅山一入吳宮便不還自是夫差心未醒枉將亡國怨朱顏

爲妾輕身作館娃妾心刺血報夫差範生事主還無策教妾傾身亦可嗟

車簇簇行

李陵臺西車簇簇行人夜向灤河宿灤河美酒斗十千下馬飲者不計錢靑旗遙遙出華表滿堂醉客俱年少侑杯小女歌竹枝衣上翠金光陸離細肋沙羊成體薦共訝髙門食三縣白髮從官珥筆行毳袍衝雨桓州城

次韻端午行

羅襦垂垂扇奩歇守宮持紅不數蠍桐官馬酒銀流澌內饔餅啖酥凝雪欒水之陽漢陪京拂天翠華風日淸繡絲鞋墻擅南陌玉環鏡鼻專東城射栁王孫五花馬醉來見客不肯下擷藍攬綠鬭艸嬉靈運無須更誰詫香鑪薫衣今幾人蘭階晝永簾光勻圍坐屏風罨畫劇杯中菖蒲笑回春

翰林故事莫盛於唐宋聊述舊擬宮詞【十首】

禁鐘初動趣傳宣衣袖薫香到禦前漸近宮門扶下馬內官分引導金蓮

禦筆圓封艸相麻龍箋香透擁金花儀鸞勑設庭前候賜酒方終更賜茶

制艸塗鴉未敢刪內璫宣引侍龍顏已分筆格金蟾滴更賜端溪紫硯山

春帖分裁閣分多宮娥爭餽纈綃羅春絲菜餅銀盤送幡勝新題墨旋磨

文思如泉湧墨林屏風院史不須尋舊時內相諸孫在猶有當年掃閤金

入院聽宣席未溫賜金已向按頭存淸晨上馬還家去內出黃麻付閤門【故事入院傳防畢賜黃金十兩始艸制】

淸馥香溫酒玉脂祝文已撰報都知夜來奉旨傳丞相五朶云濃押省咨

天孫夜度玉潢淸內托銀盤湧化生秋思未多團扇在擬題宮怨月分明

盤雕暈錦是冬衣鴿炭初生酒力微聞到邊臣風雪苦口宣臈藥布皇威

贊書謄副節樓前筐篚盈庭邸吏傳深恨胡蘆陶學士受渠犀玉索金錢

前宛轉曲

紫檀出海南削成琵琶槽上有鴛鴦彈曲聲嘈嘈客問此何聲新聲名絳桃一奏桃始華再奏花枝斜笑靨頰暈粉仙源飯蒸霞度作新聲曲春樹雙鶯逐雙鶯擲金梭魚藻蕩圓波陌上行車帶結羅絳桃年少光陰多

商學士畫山水歌

商侯畫山並畫水當今天下無雙比昔者累蒙天子知晝日三接賜筐篚墨滓翻流雪壁滑閩嶠蜀門生寸晷五年送絹或不得岸幘飲酒辱畫史江波沈沈樹含霧疊嶂千層問歸路云夜合風雨交漁師不畏蛟龍怒倚云茨屋如穹樛枝應有猿峱悲暝靄依稀蜃樓出暗霏彷佛鰲峯移君不見剡藤一丈光陸離嗚嗚野父秋行迷

磨劍詞

黃金陶冶子爲報鑄劍恩將軍未使時佩劍立軍門初斬樓蘭王衣無防血痕再斬無義子馬走不及奔白髮滿兩耳將軍不能軍病臂尙磨劍天子已修文

蕭性淵善鼓琴予嘗爲之作我思操今自和林歸再任巡徼之職於江南比行又求予詩遂爲賦漢銅馬式歌以送之

漢家金銅鑄馬式求馬相此不失一塞上將軍得一疋驌驦如龍髙八尺日斜騎出陰山道獵獵霜風鳴淺艸鞍後並懸雙白狼歸來穹廬月弓好江南綠蕪春接天只須一抹蹴雲煙摩訶舊是將軍種酒涴靑衫學控

反銅馬式歌送熊太古

古來相馬不相皮驥服鹽車雙耳垂轅下局促上九阪躡雲駿足何由馳柰何漢家鑄馬式求馬求中工人規厚蹄長鬛尻肉滿毛理光澤爲權奇縣官芻豆給飼品气僨牽出當路嘶伯樂死後驥空出千金何人買駿骨

楊花宛轉曲

空中遊絲已無賴宛轉楊花猶百態隨風撲帳拂香奩渡水防衣榮錦帶輕薄顚狂風上下燕子鶯兒各新嫁釵頭燼墜玉虫初盆裏絲繅銀繭乍欲落不落春沼平無根無蔕作浮萍纈波綉苔緫成媚人間最好是淸明淸明艶陽三月天帝裏煙花匝酒船石橋橫直人家好小海白魚跳碧藻楡莢荷錢怨別離不似楊花宛轉飛楊花飛盡綠陰合更看明年春雨時

擬剡亭棹歌【六首】

棹船云錦溪頭過自唱江東新櫂歌照眼水明霞霽雨侵衣好風日酣荷

擬剡亭前山水好如雲如錦靜嬋娟主人天上吹笙去屋角靑蘿掛紫煙

斗北天南春滿地香鑪丹竈過年年君王不許還山去莫言騎馬似乘船

季眞瀟灑風塵外乞得山陰一曲湖頭帶黃冠披鶴氅秋田歸去別蘼蕪

仙子秋風紫綺裘舊家云錦溪水頭我今愛酒似李白便擬饒州似越州

稽山酒船且莫回賀老辭朝早晚來瑤艸瓊花滿人世君王方許下蓬萊

公子行

緣香繡帳乘流蘇牀頭三尺紅珊瑚十八窈窕秦羅敷曲房小步璫鳴襦髙堂公子吹笙竽百斛明珠買氍毹蘭燈桂漿炙文魚但苦不駐羲和車

擬唐宮詞【十首】

華淸水殿綉芙蓉金鴨香消寶帳重竹葉羊車來別院何人空聽景陽鐘

銀牀井冷露漙漙半臂薫衣釧辟寒不恨長門冬夜永水奴休報襪羅單

長門月轉漏聲催自熨寒衣減帶圍休怕官家嫌體弱細腰曾是楚王妃

合宮舟泛躍龍池端午爭懸百防絲新賜承恩脂粉磑上陽不敢妬娥眉

繭館繅絲濕翠翹夫人纎指織龍綃羅襦雙佩淸晨響只恐君王有宴朝

八姨粉翠錫千緡脂盝新妝百寶勻白髮上陽宮女老補衣重拆繡麒麟

夘酒防防醉宿酲催花羯鼓變新聲君王好賜承恩宴辛苦邊頭百將營

露蘭研粉壽陽妝奩內新燒百刻香圓舌教成鸚鵡語偸將玉笛送寧王

銀河七夕度雙星桐樹逢秋葉未零萬嵗君王當寧立妾身不怨命如萍

花气蒸霞淑景明望仙樓上看彈鸎李謩吹笛宮墻外學得梨園第幾聲

贈陳眾仲纈云辭

纈云織波射金水郎君水西著皮履南陌紫塵十丈髙捋須買酒意气豪萬里將書慿水鳥荔枝千顆團團小天津不隔少防星閶闔門開夜光曉

雜言

秋江釣月

秋天月落秋江底狂客持竿釣不起我知月魄在天上天地山河終不昧収君釣絲解君餌還我光明照千里君不見古來亦有謫仙子被髮長歌弄江水

霞川

越國山明罨畫剡溪陂瀉云藍袍發故鄕晴炫船迷歸路春酣

題太白晴碧圖

我聞天星之精化爲石況爾柱地名太白又聞昆侖崆峒天壇禹穴云爲衣何如錦樹翠蘚錯落昭晴碧山寒日暮虎豹【缺】彷佛巉嵓霧雨澀淮南筍鞋今不至令人【缺】笠歌靑壁

李仲淵禦史萬竹亭

君不見江有蛟龍宮又不見竹有鳯凰實江波沈沈竹林合中含絪緼太古色君侯亭子書帙光依微靜綠棲墨香東家絲桐間髙堂我方與客歌篔簹狎蛟龍兮騎鳯凰渭川淇園在何方

送艾伯蒼歸江西

豫章艾生衣逢掖京國行歌發半白石渠諸儒論秦灰官髙不肯虛左席暮春南行上鄒嶧更觀古刻封禪石慘淡野陰生布袖壯士長年饑餓厄

巢溪

巢溪之水淸且美亦有蛟與龍亦有魴與鯉無使魴鯉亂無使蛟龍【缺】

喜知經筵蔡國張公至

行夷猶憺容與載兩旗駕四牡諭曽【一作逾髙】山遵大路日在天雲作雨將至止徳容度晨修觀適帝所

書石辭

淸漳木落霜曉騎馬獨吟北山誚竊祿而無恥徒三往而三還

兔窺蝶圖

兔斯首神注目天爲辰神不畜封中書賦梁王奔蟾宮走兔場生無雄居有穴爾形肖我書掲

六言【五首】

借馬出城移竹取錢與客収書洞口蜂房割蜜【缺】

南塘雨晴艸滿西林春早花疎道士燒丹借竈山翁種樹求書

白鳥飛來何許靑山閒對誰家日暮一尊濁酒不知風帽攲斜

絕澗花迎暮竹回塘水媚春云欲賦淮南招隠山中桂樹畱人

竹下茶甌晚步花間酒榼春行誰訪靑山白髮道人畱我題名

楊孝亷義烏

宻云縣裏日欲西楊家樹上烏來棲啞啞鳴聲似兒啼日出捉虫哺母饑君不見延秋門姑蘇臺詩人歌曲至今哀鳥兮烏兮去復來孝子有念烏無猜

商學士萬里圖

曹南商君儒家子身登集賢非畫史酒酣气豪不敢使揮灑山水在一紙咫尺萬里乾坤意人言造物眞兒戲盤防流動各有象變化歘忽風雲至吾觀昆侖四月出更觀扶桑東日生形勢開合限內外分野上合星辰精大禹鑄九鼎鄒衍外九州豈但艸木異乃有鬼魅憂噫嘻奉常官祿薄百錢縫嚢貯丘壑爲爾作歌還一噱何年淮南戴靑篛

聮句

秋雪聮句同袁伯長賦

白帝欲返馭神已先驅南山黯遐睇西顥阻淸歈刻云環佩雜剪水瓊瑰敷金英受剛潔丹桂遭模塗髙標變須髮爽气通微軀羣陰孤陽僨積素五采腴路修天鵞疑穴覆野兔呼蟬翅抱殘槐鴈影驚拆蘆滉瀁露莖澑空淸冰柱酥或云勢已盛又言理非殊先時明堂嚴薄刑辱収誅浮華敵春澌斂實侔冬輸對立各動色沈思儼徐趨鴻鈞轉槖籥緹室潛葭莩觀物昧休徵永歌啟貞符

鸚鵡聮句同王繼學賦

雕籠居啄桃袨服儀采綠南荒孕靈質西顥發麗曲頸綬紅縈絲喙棘頳屈玉蓄慧婉含章襮彩粲成縟能言貫珠舌善舞淩雲躅金眸肖韝隼珍畜異巢鵠層塔寶舍利深杯注醽醁流丹曙林度隨翠春洲浴石鏡影毰毸銅梁步陸續題賦吾豈能入貢爾應錄

都城南有道者居名松鶴堂暇日同東平王繼學爲避暑之遊因作松鶴聮句

偃云聳層霄驚露落古雪虯枝憙乘澗鷺羽陋鳴垤蟠石千嵗苓頂朱百齡血胎禽哺春巢乳脂凝沍節舞蓋竽籟喧啄粒苔蘚囓玉薫麝煤碧脛溢雞陟嶽秦爵崇授甲衛軒劣沐髮豹霧深引吭鳯竹裂風馭八極小河舟三翼拙魯縞曳褵褷夏社挺嶻嶭任重明堂材言歸華表別拳縮包胥立堅剛伯夷烈延世餌芳液顧步炫髙潔作室擅玆美觀物入獨閱誓將束嚢書從爾解佩玦

天慶寺納涼聮句

槐屋夏陰繁石池暑气淸髙堂暾【一作噉】福田邃宇依王城午磬梵唄集夜廊酥燈明龕經郁金字壁礎承丹楹寂寂鴿棲罘宛宛燕穿榮露葵炫畫艶霞藥敷陽英境閴便靜室心古樂髙情逍遙祗園賞迆邐廬社盟山枕藉雲潤水簟凝冰輕飯盂給香積架衲褫華纓海圖巖壑折天樂音聲鏗荔墻防筠粉桐甃沈橊瓔共忻朋簮合敢謂詞鋒並睥睨荒艸棘橫縱按林坰幽尋振塵鞅雅淡心【一作忘】飛觥鄙哉河朔飲投幘得世名

聮句

鏡檻芙蓉入香臺翡翠過撥弦驚大鳯交扇拂天鵞隠忍陽城笑喧傳郢市過仙眉瓊作葉佛髻鈿爲螺五里爲陰霧秋天只見河【此句疑誤】月中修藥剰海上得綃多玉集胡沙割犀防聖水磨斜廊穿戲蝶小閣鎖飛蛾騎襜侵韀捲車帷約幰鈋【五戈切】傳書兩行鴈取酒一封【一作峯】駞橋迥涼風壓樓橫夕照和待烏燕太子駐馬魏東河想象鋪芳褥依稀解醉羅散時簾隔霧臥後幙生波梯穩從攀桂弓調任射莎豈能拋斷夢聽鼓事朝珂至治癸亥八月望同袁伯長虞伯生過槍竿嶺馬上聮句

有嶺名槍竿其上若棧閣白雲亂石齒靑峯轉簾腳積冰太古陰出礦無底壑馬飲沆瀣泉鷹蕩扶搖幙轍迹委垂紳人聲發虛槖舄飛接鳥背羽沒疑虎膊霧松秋發長霜果紅頰薄斤樵不知疲獨往端有愕兢兢矛頭淅杌杌井口索凝睇見日觀引手探月窟南下渺塵海北廣絡沙漠金橋羣仙遊寶塔百神鑿禽鳴蜀帝魂鐵鑄石郎錯闌干掛鉤衡欃槍斂鋒鍔屬車建前矛馳道拘嚴拆載筆三人行弭節半途卻

騷

國陽

出國陽以行野馬驤首兮在路望春樹兮不歸欲臨流而先渡

發淮浦

發淮浦兮遡黃流鼓船舷兮極浮游云漠漠兮天已秋攬芙蓉兮艤芳洲酌吾酒兮樂無憂懷佳人兮結綢繆

天碧辭贈姚道士

仰日月之所麗知下土之爲卑充積气於兩間其映【一作坱】然而在玆日蒼蒼以圓形因嗟世之多迷若夫人之有道將大觀而弗私

閩中山水

有樛兮灌木有穹兮崇屋石礦兮洑漁師樂兮榜連【下疑有屬字】

九成宮圖

泉濺濺而響谷風瑟瑟以動林夾兩山以爲趾絡下塹與上岑宮纎麗以媚女觀騫翥以淩塵矢池魚而泳泳飼有麟而馴馴帝柰何兮不樂將弭乎江津

華淸宮圖

帝出車以嗚鸞儼六龍之驤首循長陸而東騖謂泉源之在右穹閶闔之天門封百二而爲垣朋猘羯而不醜嗟神堯之文孫

我思操贈琴生蕭性淵

八風兮沨沨徧宣兮音通律節兮應同臣商兮君宮之山兮松有枝羑之裏兮田有萊天不喪兮何悲顧欲顧兮令我思

賦

傷已賦

嗟餘生之多憂兮幾顚踣而數窮誓纉言以自見兮力追古之髙風呼防龍以駕我兮伻防使使爲期何九稼之不一獲兮尙偃蹇而如玆豈剞劂之有不善兮將世徳之下賢薦芻茭於宗噐兮綴履綦以璣璿封惇旄以塊泰岱兮謂泛濫其莫涯冠髫童以弁冕兮問禮意而莫知決大疑於滛鬼兮慿巫傳以度撥顧聖言之鞿靷兮指綱維爲械意憫相通之無朋兮去一發之幾希扼吾車之莫聘兮膠吾口而難辭懲前悔之不憚兮配古道其或可思一旦捨此而攺圖兮念後余之病我日浚惡以啟湮兮患世之屏經而好權邅岐蹊之多迷兮世或謂其固然抱昌辭以適與我兮俟來學以偕行辧百家之糺紛兮孰察余之衷情亂曰我涉大波孰爲航兮我載大塗孰爲箱兮古聲喤喤金石之揚兮世無悵兮

適忘賦

適機子遇忘機子於大都適機子曰若知吾適機乎凡羣動萬彚叢生沓來肯綮轇轕泉滲穴開揣摩捭闔迎合附防孕姦媒孽逆承人意子不吾信請衍斯義惟是都也子欲浮閩越吳蜀則登舟子欲奔並冀朔漠則升車若東若西或南或北扶耄挈稚囊金槖谷發軔則達不俟卜顧玆弗覺而踽踽齪齪木偶弗若譬驥之童鬛牛之食角子何不智甚耶忘機子曰子庸知我之蘊底耶今子說我以私智啗我以功利陰塈厥醜陽塗其麗固妾妻之所羞而輿臺之是貴我遊神八紘而身寓一室心翫千古而親不離席幽晦莫耀韜閟莫測明是非於後世公得失於方策邈邈綿綿似消似息鑑空淵渟罔有形迹子令我登航浮流則航有覆令我升車涉途則車有軼何發軔之遽達而謬以不知目我哉適機子啞而愕噱而笑曰八紘寥廓子將奚托千古防防子庸用學曄煌煌之輿馬烜赫赫之官爵彼幽晦與韜閟實狴犴與鈴鐲後世孰親於妻奴方冊孰快於女樂同生同死臯防羿浞世方溟渤奚翅瀺灂喔咿粟斯無害於儀防夷脂韋無損於皮若夫航之覆車之軼寧盡廢車航也哉不智之機子復何辭忘機子拊脾鼓膺咍且吁曰初聞若之辧可駭可慕旋而籌之惟蟊惟蠧慨戰國之口頰俾宗廟其墟墓墨焉朱焉悲絲泣路繄二賢𨿽詭迹於孔孟庶憚天於朝穆順於骩骳攺我軌步或噓或煦或濡或呴雜肖翹於一喘羣黃卉於一澍防埴索塗螟羸負吾恐禍天下之英才子且吞言而勿吐適機子曰有是哉姑置之子自礱爾璞我固淬我矟孰利孰鈍厥效卓卓忘機子曰大璞不礱大金不淬蔑爾利鈍奚傷至噐二子方藻吻簧舌矛盾辧詰有馬子者魯仲連之流也以書連矢射其所曰夫天地精明人實肖形倥侗顓蒙教學陶鈞蓋金玉之合應匪忘適之異情子盍聽鈞天於廣野覿萬舞於天庭然後範聖度揆時中蹈龍蛇占鳯麟玆豈非莊周氏所謂天民者乎二子解圍合盟而去

悠然閣賦爲周南翁作

舒吾眺之落落兮覿寥廓之無迹防防防之遐思兮契萬品之攸職擬大化而罔象兮悼世徳之囿形聿逍遙而容與兮泊乎遊乎太淸是有當於吾衷兮表吾廬以自肆騁余馬於析津兮崇吾屋乎江汜揭髙躅於古道兮追前修其或然偉一世君子兮又贈之以蘭荃曰予未有知兮何私意之彷佛懿夫子之悠然兮殆及予乎空谷

艸亭賦

長淸先生被召供奉翰林之明年搆亭於所居之前扁名曰艸亭謂其友夷門之客曰古者能賦可謂大夫客盍賦斯亭以見志哉且無盈辭以誇無曲辭以競無刳辭以飾而亦無寓辭以病也遂爲賦曰都邑雄雄有亭厥中廣可函丈而髙如廣縱赤垣外塗而白茅上崇者非先生之艸亭耶予蓋得觴酒賦詩於其下矣弱篠小艸防菁乎其左茁也丹蘤碧旉窈窕乎其右擷也壺箭博局琴幾畫圖庋而設也筆簡研石書帙劍器布且別也秩然其有截也憺乎其能防也冠屨肅肅佩玉在躬籩豆晏晏言笑有容朋合悅也登降步趨衣帶委如姬孔輿輿諷言徐徐自整攝也是則遊息之植學燕閒之修業者固可徵於前哲也夫至乃葺屋作室黝堊丹漆華目鑠心文防差參回廊曲房翺翔步璫飛閣虛堂撃鼓吹笙此固侯王之所當而非下士之所可常俄有一人歌於坐旁其歌曰衡門之下可以棲遲有美君子不卹其私曄也古辭作亭叢叢蝸穹於室之東繄古之宗兮又歌曰爰有人兮好儒視藐藐兮獨趨不齷齪兮以濡疇道之依兮而孰與居

感栢樹賦

光州孔子廟庭及宋司馬光祠前栢樹皆先子集賢府君治光日攜祖常手植者也今二十六年矣蒼虯翠蛟森列左右祖常蒙詩書之澤忝官禮部尙書兼經筵官天歷己巳正月以謀塟得請還光又蒙聖天子不棄敝物馳使再召以疾未行輿疾瞻仰孔子廟庭撫摩羣栢潸然感思作賦以見意焉

涉淮湍而返有寢丘之遺封屆州圻而近古壤寡殖而不丰曰瘠土之民勞庶善心之易孳慨先哲之豈弟興黌宇而納之哀刳兵之累俘緣其裳而來遊又於田以謀食廩饙錙其浮浮間擕我以觀學命畚鍤以執事揖豆籩以下堂列穉植於兩戺防喬木於今玆慕予親於曩昔嵗邈邈以云䢐涕潸然而灑臆顧瞻戀而移晷拭手澤之或存巋祠位之蔽虧恍神軿之繽繙當予親之在官盡厥諝於民庸暑無葛以代澣佩無玉以爲容終下陳而弗忮榮天爵以俟天禪未艾於子孫永文壽於大年矧玆樹之後雕匪庶艸之競華覩斯道之昌期徵於神而不遐

石田文集卷五

欽定四庫全書

石田文集卷六

元馬祖常撰

制誥

遣奉使巡行詔

朕只承洪業夙夜惟寅凡所以圗治者悉遵祖宗成憲曩者屢詔中外有司宣布徳澤蠲賦省刑賑卹貧乏思與黎元共享有生之樂尙慮有司未體朕意庶政或闕惠澤未洽承宣者失於撫治司憲者怠於糾察俾吾民重困朕甚憫焉今遣奉使宣撫分行諸道案問官吏不法詢民疾苦審理寃滯凡可以興利除害速宜舉行有罪者四品以上停職申請五品以下者就便處決其有政績尢異曁晦迹於丘園才堪輔治者具姓名聞咨爾臣庶體於至懷

追封河南王夫人制

古者婦人之義名字不出閨門乃所以別男女嚴內外也故河南行中書省左丞相布拉吉達妻胡氏徽柔恵淑蚤嬪髙門相其夫子顯聞於時予方推恩四海矧我股肱之舊而有爾伉儷之良乎故追封爾爲王夫人仍啟河南故圻以従封夫爵噫婦官一品褕翟有光其尙陰隲爾家服我寵休之無替

思州軍民宣撫使田冕晃和爾布哈封贈二代制

國家外建藩屏以靖逺人責其宣布懷仁之惠能使恩威並流而一方淸謐者稽於國典可不賞勞乎具官某父某官某向膺朝寵勤庸服官勠力小心不聞有過乃教忠於嗣子得寵慶於世家玆朕所不忘者也故命追褒異數階秩一品有靈在幽尙迪爾後

比屬有司考禮於防典矣而婦人之貴嘗視其夫子焉況有鵲巢汝墳之懿能行於其閨門衽席之間者乎具官某母某氏女儀柔婉來嬪辧族相其宗事珩璜有節又能篤生令子服柔疆塲撫綏之勞湯沐衍封胙以列國其尙歆承休寵利爾後昆以延饋祀之無已哉朕以孝治天下凡人臣之親悉命因其班列之次功庸之等以爲寵數之異焉具官祖父某官某昔備官使輯綏邊氓頗著惠懷有譽南服夫天之施仁於物無間朕敢不法天而已哉宥密之司階品爲貴啟爾後人保玆終吉

先王制禮婦人之義飲食衣服祭祀而已非有與於外事也然或婦道母徳可以表率宗族而成其夫子者頋宜有以顯賁之也具官祖母某氏早躬組紃克遵女戒作配令族柔閒有儀惟時聞孫扞我邊圉膺被爵祿光寵於時而爾可不疏封鄕國以廣彤管之訓乎贊書在門其告泉壤

太師右丞相封贈三代制

定策元臣肇啟中興之運推思彛典聿申先正之褒揆禮是宜勸善惟允具官某質實無競沈鷙有謀服勞王家久著屬櫜之績薄違圻父夙專乘【一作秉】障之功嘉爾曾孫爲予冢宰於戲漂陽開國儀崇斧鉞之光冊府書勲銘載旂常之顯英靈如在寵數是歆

曾孫有慶衍三世之恩榮大賚匪私勸百辟之忠藎有嘉淑女作配先臣具官某妻某孝養姑嫜教遵姆傅居謹珩璜之節躬親絲枲之勤宜厥家人相其宗事魚軒翟茀往膺江左之封鳳誥龍章用播召南之徳歆予時命迪爾後昆

開國承家禮重胙勲之典析圭儋爵恩先予善之仁報施匪私褒崇惟稱具官某英標俶儻偉器沈深蚤奮厲於師中爰馳驅於戎右股肱心膂桓桓挺萬夫之雄弓矢干戈井井飭九伐之法世稱良將冑衍名孫定大策於樞機奠皇圗於寰宇於戲石城鐘阜肇開赤壤之封礪山帶河允著丹書之誓賁爾窀穸歆我絲綸

朕茂膺景運大賚元勛恩推再世之封禮及重闈之慶具官某妻某氏柔嘉維則婉孌有容事夫盡舉案之恭職修中饋弄孫致含飴之樂福裕後昆凡我邦國之光繄爾室家之助鳳臺胙土聿開脂澤之田鸞誥封泥永賁泉扃之兆尙歆寵數益衍休祥

朕以崇徳報功實先王之令典建邦啟土昭奕世之殊勛睠我舊臣錫玆新命具官某魁奇天挺卓犖人雄韜略邃於孫吳志勇邁乎賁育昔武皇撫軍於龍漠躬櫛風沐雨之勞而大將出陣於魚麗懋掃穴犂庭之績威行萬里恩浹六師訖振旅以裹戈底來賔而包匭每禦衣裳之防聿深鐘鼓之思生子象賢由教忠而尙義爲國敵愾遂翊運以中興永惟閥閱之隆端系社稷之重不有異數曷稱至懷於戲玈矢彤弓嘗旌勤於徵伐丹書鐵契尙迪慶於承傳淮甸分茅泉臺告第

朕眷元臣之勛幼被慈母之訓屬有司之考禮宜大國之疏封具官某妻某毓秀名門作配君子珩璜琚瑀修婉娩於婦容薀藻蘋蘩致齋莊於宗事篤生令器實贊丕謨底海宇之謐寧承邦家之休慶緑綈方底鸞翔芝檢之書霞帔襲衣雉纈茀車之采江都錫壤泉室增華

太保左丞相封贈三代制

匡時靖難資大策於元臣崇徳報功覃湛恩於累葉奉常議禮奧壤定封具官某故曾祖父服勤侍衛秉信功臣太傅銀靑榮祿大夫上柱國梁國公諡敬簡塔瑪噶爾秉質無華詒謀有永蚤備勾陳之列式昭析木之祥衍善慶於曾孫篤忠貞於熈代使宅百揆光於前人於戲開國浚郊具儀文於鐵鉞承家新鄭紹世美於衣冠錄我絲綸告爾窀穸可追封陽翟王

朕論功定賞念扞衛之多難推慶行封俾覃延於三世懿彼靜女配予先臣具官某故曾祖母梁國夫人呼圖克章蚤飭壼儀克承宗事不假詩書圗史之戒素閒織絍組紃之功迪美萃於曾孫發祥殷於令族新廟奕奕斵松栢於析津原田每每畫封圻於梁土龍章有赫象服來歆可追封陽翟王夫人

朕奬元勛恩推舊徳濟其世美詒厥孫謀屬大業之中興賴名藩之外援追封奕業實著彛章具官某故祖父守忠翊正效節宣力功臣太師金紫光祿大夫上柱國梁國公諡莊順靑哈質稟淳龎躬行愷悌櫜鞬宿衛久服勞於王家弓冶承傳遂開先於相閥方乾坤之淸謐俾綸綍之渙頒用禮勸忠書功旌善於戲伊洛瀍澗樂哉魂魄之遊山川土田衍爾蒸嘗之奉昭玆來裔祜我丕基可追封河南王

命婦朝後彤管著於女箴令妻相夫鞶絲陳於內則亶惟淑徳嬪於名門具官某故祖母梁國夫人呼喇濟毓質柔嘉修容婉娩久襲祥於世業當擢秀於孫枝爲國懷材贊予茂烈云翔鸞誥俾澤漏於泉臺飈轉魚軒想神遊於梁苑尙詒多祜福爾後人可追封河南王夫人惟王建國必崇徳以報功自天降康乃生賢而靖難玆眷元臣之懿宜推先正之褒具官某故父懷忠濟美積徳崇慶功臣太師開府儀同三司上柱國特進河南王諡忠懿錦濟勒蘊善弗彰紹謀斯永爲郎執防夙多宣力之勤有子克家益勵敬忠之訓定中興之大策立不世之殊勛匪衍王封曷稱朕意於戲河山帶礪式藏盟府之書乾坤珍符期篤熈朝之祜格思英爽歆此寵光可追封鄭王

朕惟元臣克相中興之業母有令子宜膺崇秩之封稽諸彛章廣我孝治具官某故母河南王夫人揚珠奇納夙閒姆訓綽著婦儀薦蘋藻於蒸嘗節珩璜於夙夜內政素勤於中饋慈訓尢切於防機徳啟閨門光資邦國倬玆鄭圃乘翟茀以來遊嘉彼召南賦鵲巢以行化俾頒綸誥用賁泉扃可追封鄭王夫人

平章伊蘇岱爾封贈三代制

夫用之紓者積必厚行之徐者力弗殆斯道之常匪曰責報也平章伊蘇岱爾曾祖父贈定威佐運功臣榮祿大夫司徒柱國追封曹國公諡忠定布色出於華族夙奮材武従我太祖皇帝親屬櫜鞬崛起戎列威行方國戰功良多及定隴陜斬將搴旗臨敵致死大節赫然傳不云乎活千人者有後玆爾數世之逺傳家孫曾愈碩大光顯又得議封於禮官博士非用兵有活人之徳而然乎命頒異數開國曹南中土奧壤襲慶濟美可示爲將者之勸可贈定威佐運功臣光祿大夫司徒上柱國追封曹南王諡忠定

古禮命婦朝後是則婦官尙矣平章伊蘇岱爾曾祖母追封曹國夫人塔本劬勞慈育生子克家戰勝攻取丕佐興運議禮制度於爾有封従夫之爵曹國小君象服翟茀歆玆追寵可追封曹南王夫人

朕稽古爲治立國以禮故臨禦四海永慕祖宗創業之艱難美其興運佐命之臣厚厥世賞以訓臣鄰矧其裔又有能全其終始者乎平章伊蘇岱爾祖父贈宣忠靖逺功臣光祿大夫中書右丞相柱國追封曹國公諡桓毅額裏根蚤備宿衛分従賢王前驅先登戡定河外俾金國爲墟而宗社遂以屋者蓋爾戰多之力焉異姓封王於爾爲寵矣英爽不亡尙保爾世哉可追贈宣忠靖逺佐運功臣金紫光祿大夫中書右丞相上柱國追封曹南王諡桓毅

夫恩禮覃於百官則先近臣漏澤施於九原則觀來者平章伊蘇岱爾祖母追封曹國夫人穆嚕蚤嬪髙門無違宮事克相君子爲王虎臣又有聞孫贊予景運俾有司議封乃追命爾爲王夫人以曹南之田爲脂澤之賦尙歆寵渥益衍廟食可追贈曹南王夫人

先王有崇徳報功之制豈曰觀美蓋以旌善而勸忠也平章伊蘇岱爾父光祿大夫中書左丞相先贈協謀定逺佐理功臣太師開府儀同三司上柱國曹國公諡武宣阿勒哈生長富貴宴安而气無紈綺子弟之習勝衣荷戈奮身前驅維時世廟觀兵江滸貔虎百萬之眾謀臣如雲乃能立功名於其間北徵叛王轉戰千里南殄奔君樹旗海嶼勛勞顯著寵賚便蕃我國家於君臣之道可謂至矣朕不聞鼓鼙猶思將帥況爾有後爲予藎臣中興之初率兩河將士勠力介冑之間大臣以聞乃隆推恩之禮上及於爾三世焉曹南之郊桑谷沃壤開國稱王人臣極位爾克有靈歆我綸命可贈推誠宣力定逺佐運功臣太師開府儀同三司上柱國追贈曹南王諡忠宣

我國家經營南國之初尙賴膂力之士材武之臣克成大業勛勞之迹皆以銘於太常矣又且尊顯其身以至於室家之有慶者玆非典禮之懿乎平章伊蘇岱爾母曹國夫人托多淑愼端惠夙配君子遵召南之化而象服是稱施孟母之教而訓忠有言卓玆令器爲朕虎臣臨禦之際褒錫宜先開國曹南以衍脂澤之賦煒其榮哉賁爾窀穸可追封曹南王夫人

君子不暱於宴安之私以能成其功名者亦嘗資於內助焉平章伊蘇岱爾母曹國夫人庫庫楞幽閒端懿雞鳴而起相其宗事婦徳有稱沒従夫爵啟封曹王魚軒象服裕爾後昆可追封曹南王夫人

太傅圗嚕封諡制

帝垣臺位象已著於上太傅師臣官尢崇於常秩有懷舊徳追錫眞王太傅圗嚕蚤陟華階懋修素履小心翼翼文昭持槖之班終日幹幹勞著屬櫜之績宗親入覲儐相是資酎金不罰於諸侯英蕩悉同於元防樞機宥府奠軍國於乂寜鼎鼐臺司贊陰陽於化育踐敭禁近閱歷嵗年持風紀於臺端肅官箴於朝著天不憖遺朕用衋傷思答茂勛爰申防典於戲胙爾茅土俾開國於廣陽播予絲綸尙流澤於幽壤諒玆靈爽服此寵章可贈懷忠秉義昭宣弼亮功臣太師開府儀同三司上柱國追封廣陽王諡淸獻

男位正家恆有資於內助女師結帨庸作配於上公奬我舊勛迨於佳儷太傅圗嚕妻輝和爾氏幽閒毓徳婉孌賦姿象服是宜奉蘋蘩於祭祀彤管有煒謹珩瑀於箴規懋著婦功克相宮事痛所天之先殞誨厥嗣以益嚴石窌啟封賜廣陽之大國容臺議禮贊召南之夫人享爾髙年欽此異數可封廣陽王太夫人

右丞阿勒坦封諡制

朕以崇徳報功之制聖王建國之皇圗論名立諡之稱昭代褒賢之鉅典用光綏寵俾洽臣鄰右丞阿勒坦少稟粹姿蚤登膴仕周廬星列入陳扈蹕之勞專馹飈馳來上屯田之奏恩威襲蠻夷於冠帶忠孝擴詩禮於箕裘錫類著乎家邦浚明勤乎夙夜貂蟬七葉飾躬不瀆於華鮮弧矢四方迪徳彌彰於懿美篤生令器丕佐明時聿殫嘉猷晉參大政橫經內殿矢玆密勿之言熈載外朝體朕都兪之意有司考禮於汝推恩爰頒渙號之辭式副哀榮之志於戲丞相一品英靈尙克以歆承泰階六符善慶益延於似續錄諸告第欽我贊書可贈秉義效忠著節佐治功臣太保開府儀同三司上柱國追封特進趙國公中書左丞相諡貞孝

周南正始教化被於閨門趙國疏封寵榮光於泉壤爰稽彛典用奬有官右丞阿勒坦妻唐古氏毓質柔嘉修儀婉娩來嬪閥閱蚤乘翟茀之車克相夫君益著鵲巢之徳篤生令器褒作名臣服慈訓之不忘迪嘉謀之入告推恩追錫體人子報本之心考禮飾終示我朝廣孝之治尙昭懿範歆此告詞可封趙國夫人

尙書左丞相某封諡制

朕纂承天序入正大統思予皇考繼志述事眷惟至大之間更張庶政務適人宜褒贈以勸百官鼓鑄以利兆姓時弗僉諧事或中輟興言追悼斯念舊臣故尙書省丞相某早列環衛給事禁闥升諸臺席浚明夙夜佐予皇考一徳一心顧遇寵賚廷臣莫及予方以孝治天下躬祼武廟如見羮墻況予先臣有子在列玆命禮官公議於廟謂爾宜封郢城王位貴專楚都旌旗斧鉞開國西南精忠不昩尙従先皇於遐狩哉可贈竭忠宣力守義佐治功臣太傅開府儀同三司柱國郢城王諡榮敏

表牋

賀元旦表

皇極建中賁嘉生於世運乾元資始衍嗣嵗於人時葉气開先純陽肇徳欽惟道全居正功洽體仁坐宣室以受釐百神奉職禦明堂而布政萬國咸寧勾陳環列於端門庭實駢羅於文陛臣某等塵聨烏府迹簉鵷行進封事於銀臺慚稽衮補紀卜年於寶歷欣對嵩呼

正旦賀興聖宮表

帝歷開天祥發貞元之防母儀法地源疏河海之涵百物順嘉四時葉序欽惟陰功庀世懿徳承幹肇聖緒於姜原彌防祖武嗣徽音於太姒益衍孫謀茂綏獻嵗之祥膺保履端之吉臣某等遭逢世泰綴列朝行官備中臺王朔願敷於錫福慶隆長信民功仰荷於資成

賀正旦箋

夏正授時謹民功於肇始皇儲主器履帝武於開先慶集三朝福覃萬姓恭惟秉文純粹葉徳光華靑煒【一作緯】迎陽爰啟前星之重黃離繼照式昭太極之尊宅元祀以承天布王春而獻嵗臣某等叨塵官序忝列諫垣齒冑虞庠茂對奎明於午禦賡歌魯頌仰觀日麗於寅賔

賀建儲表

伏以天潢毓徳聿開聖嗣之隆廟祐承祧爰啟儲闈之慶祥臻泰道福集昌朝欽惟迪徳堯仁躬親舜孝日麗乎天而明兩益紹重華帝出乎震而洊雷彌嚴繼體乃眷元良之懿式膺監撫之崇臣等備位烏臺趨朝雞曙前星奏瑞載瞻靑輅之旂太極含元第衍黃圗之籍

賀春宮箋

甲觀儲祥肇泰始含章之慶春宮正位受少陽體徳之尊神器有歸宗祧是賴恭惟生知忠孝夙稟溫文躬問侍之勤徳已昭於帝冑膺監撫之重道允葉於皇猷承華克紹於丕基建本方隆於大寶臣某等忝居侍従喜際文明鶴禁景遲願早親於四學雲門樂奏期介祉於三官

賀建儲表

聖嫡承祧大慶方延於國祚神孫主器鴻休實肇於天源筮葉従臣鄰效順欽惟慈仁坤育靜徳幹儀益恢皇極之尊繩其祖武俾正少陽之位貽厥孫謀建儲允屬於元良繼體式昭於岐薿臣某等叨塵憲府欣遇熙朝瞻鶴駕於春宮三靈奉翊陪鵷行於長信萬福時臻

監修國史賀正表

瑤圗撫運紹開致福之祥寶歷乘時肇序體元之始大鈞播物淑气迎和欽惟道洽古今性資文武潛心帝王之學聖敬日躋合徳天地之仁皇猷允塞嵗事啟成於農扈治功端本於王正臣某等辱備臺司監綜史氏觴稱萬嵗樂快覩於龍光書載三墳期永垂於狐筆

監修國史賀正表

天明卽命紹開帝歷之隆王朔體元序正人時之始大鈞坱圠和气沖融欽惟葉徳重華備道全美禦端門而肆赦萬防熙春坐宣室以受釐五辰順軌方九賔之在列萃諸福以來臻臣某忝列師垣兼塵史觀獸尊奉勸庸申效於嵩呼鴻筆紀謨願同符於畫

賀建儲表

禮謹承祧首正元良之位徳符主器丕昭大統之歸宗社乂安臣鄰慶抃【中賀】道侔幹始祥發震亨受命建中邦家之基鞏固詒謀思永蓍之吉葉従重暉煥於前星鏤冊光於上嗣監撫有托似續無疆臣等獲覩靑宮幸趨絳闕聖神永錫頒壽考之萬年忠孝彌彰衍本支之百世

賀建儲箋

徳配前星肇正靑宮之位禮嚴言日丕昭寶冊之尊任重承祧職勤問寢【中賀】溫恭夙著英叡日新受震建中式際上元之運明離繼照永開太平之基啟鶴禁以肅淸奉圗以只敬國本斯立宗支以昌某等職厠虞庠班聨魏闕終始於學願廣緝熙之功追琢其章庸贊泰和之治

賀立後建儲表

冊建中宮體黃裳之居正祧承長器仰蒼震之儲祥國本以寧壼儀攸敍【中敍】聖資神武徳欽明美教化厚人倫允葉相成之義奉宗廟承祭祀丕昭繼照之明慶洽三宮懽騰八表臣某職塵仙館班筵帝廷運值上元盛典並行於吉日天開大定顯謨已著於初年

靑詞祝文

壽寧宮設醮靑詞

伏以道妙無言神功不宰旣仰成於乾造實黙相於皇家只卽琳宮肅延羽服誦瓊文之累笈格絳景於叢霄伏願有感必通俾昌而熾五風十雨爰祈玉燭之調億載萬年益衍瑤圗之永

祭星祝文【太嵗白虎病符迎神送神喪門】

於穆元造孕靈載物神禦所棲曰嵗斯福順成導祉備我牲玉葉徳坤儀受天百祿

神【一作坤】輿載靈司彼金方宣義揚威以戒時康後儀象坤靜徳是將以吁以祈神其降祥

運化流行元气大和轇轕上下或爽以瘥瘥玆明誠儀物孔多期底善寧如山如河

維靈在幽輔玆嵗君或侈陰威疵癘我人啟迪佳美恵布善人鑑玆蠲潔以求報禋

明明在上不顯亦臨牲幣孔碩聿將厥心神之格思有肅其歆

我俎旣馨我祝維修辰舎順軌神旟安遊相我坤寧葉於皇猷

石田文集卷六

欽定四庫全書

石田文集卷七

元馬祖常撰

章疏

請愼簡宮寮疏

伏覩延祐三年十二月十九日皇太子正位春宮百司上箋稱賀禮畢欽惟列聖繼統治功大洽文恬武熙百年於玆矣聖天子髙覽古今軍國之機蚤建天下之本日月之明無以比徳皇太子殿下溫文仁孝天賦美資急宜招延天下碩徳雅望文采博通之士朝夕起居以侍左右輔養懿美薫陶沖和三代紹述厥要惟玆傳云成王始爲太子也太公爲師周公爲傅召公爲保伯禽唐叔與遊目不閱淫艷耳不聞優笑居不近庸邪及爲君也血气旣定遊習已成𨿽有放心不能奪已成之性今皇太子殿下春秋鼎盛神明日彊道徳之言禮樂之事當豫講而速親其方不過求賢而已伏乞今後議行建立宮寮之時公集大臣覈求名實相副端能調防羽翼儲闈之才以系四海之望所謂下官臣僕亦宜精擇而不可雜以商賈冗瑣之流天下休戚之源實在於此卑職艸萊賤士誤被拔擢敢不盡言少紓重責

建白一十五事

竊惟古者建立言事之官非徒擿拾百官短長照刷諸司文案蓋亦拾遺補闕振舉綱維上有闗於社稷下有系乎民人禮文風俗治體所存名爵諡贈政理斯在教化有方則善惡自別設施有法則緩急自明重谷則農自勤定制則官自守修武則先卹兵嚴事則可勸吏事欲究其本末言似涉於繁蕪統論難悉條析易陳所有建白事一十五件逐一開具如左合行具呈憲臺照詳伏請聞奏施行

一夫惟天子者上承天地下紹祖宗社稷是寄黎庶是戴嵩髙尊大無與比隆奉養當極其精美保愛當極其嚴密大而一飲一食小而一嚬一笑若調攝聖體凝順中和則淸明在躬淑善咸應欽覩皇上仁心如堯儉徳如禹伏願重以承天地祖宗之鴻業於進禦之間當以玉食宜乎榮衛者爲先至於酒醴固是穀麥所釀然更乞於進禦之際命近侍臣鄰思一獻百拜之義則天下生靈不勝幸甚

一郊祀者國之大禮在古所隆欽惟聖上仁慈孝敬度越百王伏願今後郊祀之日大駕親有事於南郊親祼於太室則天地答貺神明降禧薄海內外咸仰聖徳太平之福羣生幸甚

一大內正衙古之帝王朝百官之地今大明殿是也觀闕盤郁城雉繚環祖宗之所禦黎庶之所瞻今聖上謙徳彌恭尙居東宮之舊竊慮民物觀聴有所未諭伏願賜禦大明正衙鎭服華夏統體天地何以言之譬日月星辰順居次舎則萬物被光羣生仰明也

一百官朝見奏事古有朝儀今國家有天下百年典章文物悉宜粲然光於前代況欽遇聖上文明之主如科舉取士吏員降等之類屢復古制惟朝儀之典不講而行使後世無所監觀則於國家太平禮樂之盛實爲闕遺且夫羣臣奏對之際禦史執簡史官執筆縉紳佩玉儼然左右則𨿽有懷姦利乞官賞者亦不敢公出諸口如蒙聞奏命中書省防集文翰衙門官員究講參酌古今之宜或三日二日一常朝則治道昭明生民之福也一古之爲治蓋有禮樂非徒事刑法之末也夫有道之世措置施設悉存禮樂之義欽惟聖上君徳昭然孝慈純備向居潛邸招致天下儒學之臣延納海內知名之士禮樂文物洽乎聖性【一作情】故踐位以來進儒術而抑吏道卻珍禽而絕遊畋淸心寡欲民物丰阜其用儒之效固已驗矣獨未聞今皇圗左右天下儒學之臣有防海內知名之士有防伏願憲臺聞奏乞賜依準治古之法命朝臣集議典制請行皇太子視學齒冑之禮明示天下教化之本𨿽道徳之躬仁孝溫文固已篤至然聞見習熟又在薫陶此實系國家萬世之福卑職先上章疏特請選擇師傅左右之人至今未蒙施行然區區之情實念及此不勝切至之甚

一中書省樞密院禦史臺三府掾史𨿽職掌文書亦日佐大臣決理政務伏請聞奏設立律學算學博士命隨朝二品三品正流衙門吏人欲求轉補三府掾史者就其所業於律學算學博士之前應試依科舉差監察禦史監試吏禮部官知舉每一周嵗試舉一次則三府有得人之實下無躁進營求之私試中之人不必限以出身之髙下不中者發下本役考滿不得過従七品仍預照防施行則立賢無方公道不偏

一諸道宣慰司除吐蕃南詔兩廣福建外如淮東浙東荊南山東四道並爲無用徒月費俸廩坐養官吏而已如依準前代之制就令一道重鎭路分總管達嚕噶齊帶受本道宣慰使等職名鈐轄數路上不煩朝廷虛設職官人吏下不使數路官府牽制煩復無益於事一諸翼軍官自萬戶下至百戶子弟承襲父兄之職者合參酌古今之宜設立武舉並須習學兵法武藝如防古色目人只試以武藝如願試兵法中者陞階漢人兼試兵法武藝中式者方許承襲如布衣之士願試及中者於各翼或不敍或戶絕等歇空相因名闕內擢用如此庶使武備不弛軍政稍嚴保大定功之事爲體不輕必若今日難於更張則四方宣力老將旣已病死承襲驕脆子弟但知酒色裘馬爲華好一旦眞欲冒矢石執干戈以犯勍敵不惟本人自取肝腦塗地従軍將吏死復何辜卑職歷觀前古之迹其禍患獘病未有不生於太平之世竊慮及此伏乞施行

一司徒司空皆古三公之流人臣名爵無與此位比者聖上踐祚之初沙汰冗濫尢愼此官近嵗屢有雜人等如沈宗攝汪元昌輩亦受司空司徒竊慮天下後世傳爲口實非便

一親民之官守令爲急然守令者緣系朝廷遷除之人才或不良心亦知懼而行省所差府州司縣提控案牘都吏吏目典史之徒往往恃其名役之細防縦其姦猾舞文弄法操制官長傾詐庶民蓋此徒出自貼書小吏數十年間轉充是役卑職頃居田畆嘗聞此等言曰我等身無品級子無防敍原此初心謂之無賴而令竊弄府州司縣之權剝刻單弱以肥其妻孥良可憫嘆如蒙聞奏命中書省除各路存畱流官經歷知事照磨外其餘革去請參酌古制令各州判官僉書州事各縣主簿勾稽本縣文簿實爲官制不紊體統稍均人旣有名事自不茍爲系於民不細伏乞施行

一命將守邊國之司命然禦將之方當盡其道毫銖一失利害懸絕要先知其艱難勞苦之情平居使之順其逸樂略其深文密法而不責其小亷曲謹然後效死也易是爲禦將之道夫將不可不擇也擇而用之勿疑不疑則專專則重重則可倚倚之而不效則召而殺之無輕召之理今近嵗連召北邊大將似渉輕易古語云臨敵易將非策也竊慮及此伏乞聞奏施行

一漢軍徵戍嶺海之南嵗病而死者十率七八其所屬軍官利在危殆之際必用資財擬指軍人北方本家所有孳畜田產厚息借貸準折還納終致破產不敢有詞夫以世襲軍官蠶食部下行伍深可哀痛今後如蒙將在嶺海及漳汀等數處徵戍軍人果有病患除官爲看醫外其貧苦闕用之人比及取發封裝以來宜令本處有司約量借放封裝到日撥除還官並不收息或應借貸而不借貸不應借貸而借貸者従本道亷訪司體察究治如此庶不致中原軍戶日蹙軍官日富

一侍衛親軍根本所系宜令各衛指揮使立時教閱練習武藝膂力訓養精銳則萬一倉卒得用仍除鎭衛守把外一令與官員作工蓋造役使勞苦幸甚

一太常定諡古今美制欲使姦人知懼於死後善人有勸於生前近嵗諡號之稱不公殊甚如今後太常定諡不公宜令監察禦史糾彈庶使輿情稍伸國典不曠一農谷天下之本也四民則以農爲次百貨則以谷爲首操帛布之重輕闗生民之休戚者谷爲急焉而近年工商淫侈遊手眾多驅壠畆之業就市井之末蓋爲政者失勸農之道焉今後乞將各路府州縣達嚕噶齊專管諸軍鄂勒總管知府知州縣尹專勸農事事旣歸一功仍可就更講究重谷勸農之方畫一開出行下有司遵守如民有馬牛騾畜遞相食踐田苗並此彼爭告田土疆界不實等罪名及民間婚姻債負拖欠金銀資財許得以谷贖罪準折輕賫之類果有力田之人縣州勸農官等就於見在錢糧內撥賞束帛豚酒然後開申不實者許亷訪司體察如此旌異慰勞行之數年必有成效

請量移流罪

禮樂刑政治國之具有一不修則弛法度欽惟國朝有天下以來不嗜殺人仁覆生齒涵濡煦育洽然太和而於用刑尢切愼重然伏見近年頒降徳音中間屢無量移流徙之文竊慮聖人愛物之仁推恩未悉有傷至化夫大辟死罪或被赦原釋然歸保妻子而減死流罪竟無寛宥不得生還裏閭此豈法之平允哉乞今後如有例合長流罪惡別請定擬長流條例其不應長流者亦請驗情輕重度地善惡每遇恩澤輒行量移如蒙檢舉典故施行則天下生靈幸甚

辧王左丞等

竊聞傳云王臣蹇蹇匪躬之故國家實賴焉夫便佞辧給徒利一已視國與民漠然如無情者國家何補哉伏見中書左丞王伯前中書平章政事拜珠曩在政府常以直言正色力持公平與權臣特們徳爾抗論可否若此二人其於國家緩急之際剛毅不屈信可倚仗宜従憲臺聞奏將二人擢寘機要不令外補實社稷之計

彈大都路總管範完澤

伏惟京尹之職民實具瞻漢唐以來尢愼玆選至如我朝掄才審官嘗難其人不以輕授初如嚴遊張郭近如姚冀二王等俱負才幹悉有名稱緣飾文雅練達事務中外厭服士論美之茍非其人曷以屍職今某非儒非吏素無寸長才名不著於當時祿位茍同於先輩復若近日私家被盜一事自至所屬兵馬司公廨迫勒訊問賊徒侵官失體廢法任情卽此而觀他可槪見理宜奏代別選才能相應

彈中書防議博囉等官

近爲太師右丞相特們徳爾濫用人員窒塞常選已嘗論列今察知中書防議博囉劉吉等四人俱系特們徳爾腹心之人依憑請托假借權勢博囉乃前尙書省得罪之人劉吉乃宣政院起身之冗吏左司都事馮翼霄在宣政院僥幸驟進右司都事劉允忠乃胥吏防品朦朧奏準起復喪次以圗躁進如此四人列居顯要贊畫政事豈惟玷辱名爵實廢淸議宜従憲臺奏罷

論執弓矢禁例

近承奉照防該欽奉奏準禁約漢人百人以上執弓箭打圍處重刑百人以下流逺方微及一兔之獲罪各有差竊謂作法有名垂訓無獘且今日見行條例已有禁漢人弓矢之科又有禁諸人聚眾之制若復以上項打圍處重刑等例錯綜而网羅之誠恐愚氓舉足陷罪難避易犯實爲可憐而朝廷受禁人捕獸兔之名尢爲非美宜従合干部分檢舉禁籞囿地舊規遵守施行不勝幸甚

論秦州成紀縣等處山移事

伏見議遣大臣馳馹陜西賑卹災異祈謝嶽鎭卑職叨冒言路敢有愚昧謹用敷請夫山移大變實維天譴是爲不動之物而動大臣以下各宜辭避官位推讓賢能畏懼修省表奏待罪庶乎對越上帝而爲國綿延丕基非但遣使祈謝賑卹一方一隅而可彌災也竊又聞之應天以實不以文昔師曠對晉平公石言之語載在方冊世世爲監今山移之譴理無虛示豈非在野有當用不用之賢在官有當言不言之佞所以感召不動之物而動毒延庶民甚可哀痛且端本首善在乎防防萬物咸遂百職共宜然後髙下奠位山川宅寜伏乞憲臺早爲敷奏任用賢才相應

論百官請賞

比見隨朝見任請奉官員不思亷愼奉揚乃職或求婦嫁女或市宅營私往往交爲懇奏財物私相賣恩實蠧公帑夫寵賞賜賚下及臣庶國之所以鼓舞激厲天下之具而爲人臣者蒙受恩澤之時又當戒盈畏溢固讓力辭必不允請然後敢受豈容敢瀆防天聴乞請財物者哉況見任官員自有俸給祿廩之厚品職封防之榮至如一錢一米擬合爲官惜費而乃上虛府庫自肥其家其於忠孝亷恥胥失之矣今後如蒙憲臺明白聞奏禁約見任請俸官員不得交相懇奏財物仍令監察禦史糾彈庶防賞及有功貪人知懼卑職愚誠不避謗怨惟圗報稱少裨治明

論加恩典

故大中大夫浙東宣慰使陳祜執徳不回夷險一致始由才選擢任專城敭歷淸資榮居方面當其蹈節而遇害豈知徇祿以偸生況忠讜之言素著於時而患難之際益明其志可謂不辱其身者矣稽諸防典爰有加封施及舊臣庶乎無媿竊聞禮及賢臣國無不治之政恩推耆舊士有先死之心故蔡國公張柔拔起編伍歸身我朝擐甲荷戈開拓土宇卒爲名將有稱於時偉績碩功載在史冊如比史忠武公例進封爲王可爲無慊前翰林學士承防劉敏中文采振發學淳行美精力未衰斂身求退髙蹈之節近世所無理宜半俸養老於家激厲亷恥有闗治化

舉翰林侍制袁桷等

上件官學問究極乎羣經文章粲著乎當世修國史則足以宣揚聖業代王言則足以潤色皇猷久次翰林屬官誠爲淹抑翰林修撰陳觀性稟端方操履嚴愼使之居糾察之地必能振舉職業不茍於事前國子司業吳澄知經【一作今】博古學術淳深求之海內可謂名儒如蒙擢置兩院以備訪問相應

彈右丞相特們徳爾

伏見中書右丞相特們徳爾貪縦不正擅弄威福國之姦邪民之蟊蠧已甞上章論列今復體察到不公不法等事一十一件【云云當時不曽存稿】如蒙憲防早爲聞奏追問則天下生靈不勝幸甚

進千秋記略札子二

伏以賔贊之官專以輔導爲職輔導之方又以毓徳爲急古先聖王嘉言善行日陳於前所以薫陶漸染養成至性者實在乎此卑職忝居是任惟懼弗稱今纂集先代儲貳故實及爲臣子之道逐一繕寫成書名曰千秋記略謹用黃綾裝背隨咨前去早爲擇日一同進呈乞依準經筵例進講施行

當職近纂集到千秋記略一書用黃綾裝背已嘗隨咨發去貴院乞擇日進講去訖至今四月未蒙施行又照得詹事賔贊等官俱以輔道爲職理宜協恭調防事大體重責望非輕除外更乞早爲擇日進講施行須至咨呈者

石田文集卷七

欽定四庫全書

石田文集卷八

元馬祖常撰

銘

致樂堂銘

有母鞠我聿丱而弁於何申之翼翼其燕其燕其寧籩豆載馨於何將之承其气聲嗟嗟婦子【闕】克相肖匪惟母宮汜布禰廟惟夫人受祉惟孝子錫類惟天可忱遲斯百厥世

梁彥中家塋中致慤亭銘

肅肅祖禰於昭厥靈曰旣降止於墻於羮不顯孝思鑑我蠲饎昌爾孫子賔興於世

書櫝銘

農善銚鎛匠利斧斤其器旣精其績惟勤以食以居可必於懵士不農匠崇文著書濟濟閒燕明世所須祕冊於櫝經史百家內沐其澤外芬其華漆梓勒銘以告弟子我承庭訓敢不礪爾惟天精明不嗇於人惟物淫昏乃迷厥貞匪聖匪賢曷先我覺匪訓匪辭我孰従學曰我祖考奕葉顯揚革我世俗維文是將迨玆百年士而不民我辭諄諄庶大爾身

書幾銘

木也材漆也堅工之良其成器也完吾克有之利於燕閒之觀

居室銘

苟居室也敬則疇之可訂苟學古也專則疇之不傳有幽者神有窮【一作穹】者天將寵綏之爾益勉旃

止善堂銘

維昔邃古厥民顓防弗跂於福弗鄰於凶鳥居獸食其行充充繄文字肇啟相我民止明靈宣昭曰人曰已以破其昏以迪其內衷以燭於盲以震於聾洽於大同止善之功

遵誨堂銘

其誨諄諄其遵防防以績以勤以資以殷

王仁輔左丞徳符堂銘

耕之澤澤獲之秷秷植之蕓蕓木之蕡蕡是謂徳符維善之趨有以考室矢銘以質之

辴然亭銘

維玆世人時化物還雜沓紛至攻於吾前吾乃應之而一辴然其辴者何不吳不敖不震不嘩順受維嘉豈嘻笑之【缺】者耶

李氏種徳堂銘

錢鎛具農服田財貨集商懋遷維士進徳徳維賢種之於世世有年農商外求我乃天臯陶之道子勉旃

龔友輔纉古齋銘

古有道載諸辭我纉之徵於斯維友輔篤古學予爲銘聴母藐

允懷齋銘

疇沃沃天是資稼以獲力之施道豈逺惟玆思佩我銘世乃師

箴

舟箴

伐木於山旣斧旣鑽於綴以穎金於屋以編菅杵堊縷枲研桐之脂塗於木間以禦外波不觚而刳不趾而趨南國利之以載以居不車不廬越紀彌章矢溺混濁污海若之宮馮夷垂顚軒輕上下萬縆千纒不施其功卒不思攺圗由是言之水豈不仁哉

酒箴

瓶曰何防夷脂韋敢侮予爲淸冽以實我纆徽以縆我手我肩我燥熇須我不我世須世將焚如彼殄天物而糜民食莫而之急世迷厥明不而之辟日甘其喙而毒其膓俾其尰瘍俾其叫狂古宗廟之事錫嘏受祉以洽神人罔淫之以詎出入兩宮經營公家以脂以韋不予之塗泥而蹈其近利而安其後譏何防夷之智爲

贊

恭贊禦書奎章閣記

至順二年十一月七日上遣內侍至臣祖常門賜臣祖常禦書奎章閣記碑本一幅者臣祖常冗瑣下品才識淺薄叨被光榮待罪風紀夙夜恐懼無涓埃補報於聰明之萬一不得斥逐則爲大幸顧乃曲加天寵猥賜宸翰煥乎日月之光華郁乎云漢之昭回羲畫八卦禹敍九疇𨿽有義有文亦不是過也何則羲有義而無文禹有文而無義必待周文箕子者出然後文義大備垂之無窮今皇帝陛下卽位之明年開奎章閣布政四方大臣公卿以次進對少間則覽古文圗書綜覈古今求其治亂之原以施於天下以戒於羣成乃制奎章閣記俾工官鑱諸樂石玆皆萬萬世無疆之慮也猗歟盛哉臣祖常受賜不勝感戴聖徳北向百拜齋沐謹爲四言詩以贊於後云

皇帝明聖受天之命撫禦四海民物遂性物性旣遂太和雍熙雨暘咸宜於於施施淸燕暇逸不遊不田刻文垂訓萬世是傳賤臣荷寵天光臨門寶藏私家以遺子孫臣拜稽首維聖作憲羲畫禹疇法天行健有義有文於昭日星豈惟修辭大同於經嗟臣螻蟻待罪風紀瘝官追罰幸不訶鄙乃重受錫天徳何報麋軀銜忠罔極覆燾

吳宗師畫贊

有毣毣之思而弗施有肅肅之容而自儀冠裳孔都登降拜移載以徳輿丰其道樞俾同我尙世之儒相實民之望豈囿於象者耶

贊雙兔

兔爰爰相伏蹲囿田塗宅丘原嗒彼罝儲頴功壽斯文圗爾形

贊吳牛

予觀牛之顚趾飲囓同於羔羊其爲功也不類逺矣今目擊此卷不覺興嗟

雜文

丁君誄

至順元年六月二十三日山北道亷訪丁君文苑卒嗚呼文苑學足以利人而不得大施而又壽不享年玆縉紳大夫所爲痛也乃作誄曰

有樹其柏孰培而斧有良其器孰陶而窳昔也聨裳荷天之光靡行匪短靡言匪章試官民庸摶其頑凶以煦其疲癃持斧冠豸而蛇虺弗嘬何辜於天而不遐年誰謂爲之終其罔全服食之就耶藥石之不耶惟臧受祉果何修也飛羽天湄君柩之旗崇璞山碕君墓之碑酹莫余奠志莫余辭爰封玆誄敢識餘悲

仁本堂解

粵古先民孕善於中而契乎天倥侗不鑿質良而全潔然以名而不之貴靡然以利而弗之嗜憧憧往來不求不忮聖哲彌綸弼以仁義鰥虞在下瞽頑弗慈乃以孝烝之庳君弗弟而友道日至孝弟辧矣仁義治矣魯東家素王有子其徒揭示仁本範世立謨彼婦姑勃磎誶語帚箕而獨何居煦濡以愛飲食弗敬是又孝耶生先乎吾宗法是系敢不悌耶儒服者云行仁之本孝弟實始將由玆以達夫博施故又曰堯舜之道孝弟而已矣翕和雍熙陶陶怡怡比屋可封而刑措不用者顧不由世咸孝悌而仁哉我解仁本以斯義準吳氏之子尙佩惟允

記河外事

有計吏河外來稱河外鬥菽三十千弱民持錢告糴大家大家亦無有菽日益貴民日益病而有司賦之日益亟也余方食投箸記其說且曰菽之比粟也奚急而病若是是履賤踴貴也有司賦之亟其謂何請子悉之吏曰子儒服者所謂治天下之事子蓋懵懵也故事國馬食嵗徵諸內地而不給則漕河間鹽錯置郡邑算民之口而廩食之估當其直而以槁稭入之官又不給則差河北郡縣凡民數防可秣馬防俾馬就食於外今中山河間趙地百姓無糠籺救旦夕命人挈男女之裏中不得易斗米其均賦於河外有以也子泥於古而昧於今而不知通變之道子不仕則已子而仕將見瘝官之罰集子之躬矣餘言盡不可信耶

夏幹禱雨文

惟神靈馭雲气呼吸雷雨變化罔測出入八極今本鄕神之祠宇在焉是神之所依歸也而祖常等耕鑿給食事神弗謹神其降咎以病吾人歟且沛澤不時稻苗將槁嵗或不登則何以供王賦而爲神之粢盛乎神其鑑此也

策

防試策問

聖王之設官也俾在位之臣咸稱厥職以亮天工者其法不越乎選舉而已皇元稽古立制用賢使能敍進差等成法具在夫事久將獘亦可變通者乎入官者日滋月積循名責實有不勝其煩然選舉乖方則瘝官病民曷術得以無二者之失乎命風紀擇可爲守令者善矣然必求於資歷相當足以盡撫字之才乎漢世公卿二千石皆得辟舉可施於今乎課績良法也今以五事備責守令往往虛文考功可復乎州郡牧守限於品秩缺員者眾唐以來權行守誠激厲奬借之道獨不宜於今乎諸君子褎然舉首各悉其說

擬廷試進士策問【二首】

文武之道有國家者不可偏廢也文藝對策取學問之士我朝已行之矣獨武舉未講非所以備文武之道也方今四海億兆之眾蘊畜才能者豈無其人乎夫武職子弟襲受世賞衣食爲事遊媚富貴使之將萬人率千夫其餘【一作於】功勛之裔則至厚矣國家何賴焉玆將議立武舉以求艸澤弓馬膂力之夫謀略技能之士以應武選其策何先乎必功勛世臣之裔艸澤有能之人兼用並置仍不戾於時宜何者爲便益之道乎子大夫學通今古之制褎然來廷其悉以對朕將親覽焉

朕纂承大業只遹先猷畏天愛人罔敢不敬故屢詔有司各揚乃職使恩澤下流而吾民得以遂生而樂業斯朕之志也而聞有司瘝官者不一或貪墨不法以抵冒條禁或優遊不事以苟年勞或保祿自營或矯情取譽亷恥之風防於不興且有官之士在民之上所以師表百姓而百姓賴以安者也而乃自治不嚴如是何以居人之上哉又古者刑不上大夫而官序有常庶績咸熈而今也風紀之司糾劾論治偸墮因循之俗日盛未見其振起者何歟豈公家審官之術未得其要歟抑毀譽交養不覈實歟將求激厲亷恥之道而期官士自治王澤下流而百姓安其策何自子大夫明古今之義其於事宜之體講之詳矣悉心以對母隠

題跋

書翟太素彈琴詩序後

古堂上樂皆亡獨琴在今之琴𨿽盡非古意然猶愈於亡也省庵周先生謂餘言汴士翟太素雅善鼔琴羣髦方聲其工被謌詩間子盍賦之予悼道不傳纉綴事方殷不能爲韻語俾太素弦之省庵周先生其無庸病哉

跋夫子擊磬圗

天地日月不容繪畫而松雪翁寓意於翰墨之中吾固知其笑荷蕢之非眞知聖者也

恭題禦書雪月二字

上日禦奎章閣聴天下之政蓋所謂未明求衣日旰忘食者也恭已南面不邇聲色淸燕之頃畱神翰墨於昭回云漢之章尢見天縦之聖也玆雪月二字詔賜中奉大夫侍禦史臣嘉木巴事天子官侍禦史持平綱紀憲法是賴非有淸明之徳配彼雪月者則天子不以此官官之矣聖人在上量包天地麼麼小臣智識狹陋曷足以窺之意者或萬一歟臣祖常又得陪侍禦史下列乃屬臣爲贊遂告之以是俾其子孫寶承之以世其家焉

記禦史臺題名後

天歷初有制命禦史臺具石題名聖言渾灝有訓有戒天聴洞達照知物情而文字簡易蓋堯舜都兪之防也天地之大日月之明何徳以象之臣趙世延旣承詔爲文至順三年某月日臺臣等謹敷宣徳意列載如上維時長貳曹屬之次乃列於下後之來者尙徵於始而繼之也且人之善惡咸在是亦懲勸之義而不可廢也嗚呼愼之哉

題松廰事槁略後

昔祖常承乏察院初官未熟時事往往篤信古道動輒得咎言秦州山移之變則得奉祠大社論特公丞相廢法擅權則謫官開平嬰虎口之毒擯斥五年幸遭逢天日淸明更化張弦凡是同惡姦狀顯露善類彚進眾賢登朝而祖常忝備召用待罪詞垣暇日偶繙閱書簏見有章疏舊稿數十紙因繕寫成一編祖常詎敢賣直要譽庶亦存愛君憂時之萬一云耳名之曰松廰事稿略者明其與同官論列者皆不記也至治三年端陽日浚儀馬祖常識

題簡母墓銘

金石之文銘壙尢難宋王安石最善銘【下疑有脫誤】可知其難也此簡氏銘郭貫所撰貫以篆名文亦簡不煩序人子之孝天之至性難哉

跋姚照磨攷墓銘後

禦史臺屬姚紱持其先世墓銘求予跋文予讀再過乃識於後始予考京邑鄕貢第二塲課包茅賦一篇紱實冠數百人又以才諝佐予禮部今又掾臺府祖常適官侍禦史而紱陞充臺掌故則於其家世之傳文字之列宜知也且彭澤活人之眾如此紱之碩大顯達寧有旣邪

跋誠求堂詩

得龍之嗜龍可以豢知馬之畏馬可以舞彼含气之不靈而我得其情實用乎誠況靈於彼者可不以玆求邪

記

固始縣重建縣治記

皇帝踐祚詔內外大小臣母曠厥官縣大夫同稽首曰予一二小臣才學不力罔有聞知奉天子明命辱守玆土夙夜寅畏如齋如疾恐不能上宣王風下成民功以遺邦之羞顧玆公署旣庳且陋不克以居何以館王人何以聴臣事予一二人母循故常母爽等殺不刻不畫再營再搆寧不偉歟越明年攺元落成凡爲屋大小若干間爲工始末若干日秋八月縣大夫走吏於光請記厥績將勒諸瑉以耀後之人祖常曰作器必銘作事必記於以考古於以垂訓俾繼我者従事有稽也今賢大夫承流宣化之餘力不謀其私不肥其孥辟玆新堂照臨百里可無辭也哉惟固始爲縣或國於周或侯於漢曁三國晉隋唐名制屬山川職貢有圗經在皆不書記其邇於世者昔趙氏失徳江淮之交風燐宵明戍鬼晝悲乃若斯邑南窮山北盡淮陸可騎水可航田畝之甿躪磔者無慮十八九虎豹之所宮狐貍之所號故老遺人談之者尙蹙額而可【可疑衍】掩袂也迨我朝天昌景運奄有二國建制縣邑立官立師撫摩瘡痏寵綏俘遺不四十年陳蔡曹防吳楚甌越之民雜耕於野交居於郛於今稱沃壤然其人失鄕遂教習夷獠之俗動以利害相磨戞以舌吻相撼搖持短長日叢於官重不幸饒茗漆竹箭材木之利秔秫之精鑿鳥獸之毛革所以塞聰障明者靡不悉焉居官之位者難矣哉某年某月日某官等偕治是邑邑人宜之不敷不嘩如子安父居無何奔走羣執事作玆役翚翚之堂翼翼之廡賔客有位庖廚有次丰而不奢華而不忒譬天造地設人未告勞又何變難爲易如斯也非大夫之賢疇克爾哉蓋嘗讀春秋魯莊公二十三年秋書丹桓宮楹明年春書刻桓宮桷禮曰諸侯黝堊又曰諸侯之桷斵之礱之於春秋於禮立教者三致意焉何則重禮制之或爽也今邑人宜大夫大夫有人民有社稷文有吏武有兵諧其神人罔有圯傾尙何以二魯諈諉爲哉

小石山記

嶽鎭之列居四方其間出雲气神物變化靈異以之順成年谷滋益品類者大矣至於巒壑之美巖穴之秀木榮泉淸珍禽奇獸之所托依往來仙眞髙人之所棲宿是皆有以寓遊觀樂放逸在君子之所不可廢者也淮以南諸山石礦而不瑩予得小如盎者一鑿噐實水植之其中亦磊落峻拔含蓄雄偉可喜也彼𨿽不能如嶽鎭之大出雲气光景神物變化要受封祭然世或欲楗淇竹以塞河決鏈五色以補天漏則予斯石也其能無尺寸之功歟

畱侯廟記

國家著令凡先民之有功有徳於世者所在得祀焉彭城之畱城有廟曰畱侯之廟壊而不治神將無依其守趙君克明節制日之稍入勸民合力防財以集工徒蓋茨完好垣墉旁周階庭室屋有翼有承丹漆黝堊弗麗於淫經用量制咸稱厥宜神棲孔良象設惟肅吉蠲従事牲醴碩鮮鄕之人祝禱卽孚嵗無疵癘嘉生繁興民庶翕恱遂來求文刻石廟中圗以侈大神惠茂封邑於無極也嗚呼古者作事有記爲教之意深矣大矣彼有務勦民以事鬼儌福以媚神者搢紳文儒之士固不欲書於冊而告於眾矣玆能以禮祠其鄕之賢士大夫講俎豆之容者則是敬君之命而納民於道也則是非文法奔走之吏所能識也又可不載諸言辭以傳於世列其懿行美迹宣著顯揚俾人有所徵而爲善焉可乎否耶矧若侯之功徳卓偉郡國固宜通祀之久矣余典禮之官也故爲志以表之

小圃記

余環堵中治方一畛地橫縦爲小畦者二十一塍昆侖奴頗善汲晝日縆水十餘石井新浚土厚泉美灌注四通陽春土脈亦墳起古所謂滋液防漉何生不育者信矣哉雜蘆菔蔓菁蔥薤諸種布分其間柵以稭薪限狗馬越入蹂躪圃在前時爲故主馬廏土有糞合水之膏澤並漬之後菜熟芼羮以侑廩米之饋餉吾於世資蓋寡取也如是足日計矣學子汪琯曰鑄鐵作齒綴於橫木使土平細尢宜菜余謂不然土之力完則殖繁若力盡則亦不殖矣因爲小圃記

上都翰林分院記

天子嵗省方畱都丞相侍省中率百官咸以事従或分曹釐務辧位考工或陪扈出入起居供張設具或執櫜鞬備宿衛或視符璽金帛尙衣諸禦物惟謹其爲小心寅畏趨走奉命罔敢少怠而必至給沐更上之日乃得一休也惟詞臣獨無它爲従容載筆給軺傳道路續食持書數囊吏空牘旬日不一署文書夙夜𨿽欲求細勞防勤以自效而亦無有然後知上之人不欲役其心使之精研於思慮而專以文字爲職業非如眾有司務以集事爲賢者也至治三年汶陽曹公子貞分直學士院實應従行祖常攝官待制聮屬以階上日懼譾薄無以稱其官幸遭逢國家治康內外淸謐臣鄰亷恥不煩訓誨蠻夷懷柔不待約束所以敷宣播告之辭猶愼且簡間爲民爲嵗而祠其詞之祝亦不誣神而誇故其意質而文又寡是以益積其蘊蓄而不得肆發而爲歌詩以形容國家太平之功乃更相與樂其秩之美而喜其被光寵於明世也吾徒之服是選者良亦榮矣夫良亦貴矣夫可不研精於思慮以俟上之召必蹈渾噩之實而列陳之則庶乎不戾於躬也不戾於躬則於古也近矣志諸壁因以存故實云

聖淸廟記

大元建國全燕以禦華夏永平爲甸服股肱之郡至元十有八年世祖皇帝甫平江南五嵗矣卽裹干戈放馬牛而不用大召名儒修禮樂之事敕有司咸秩無文於是永平郡臣以其邦爲孤竹舊壤伯夷叔齊兄弟讓國之所逃者也列文以請大臣以聞上曰其命代言爲書命以褒之諡曰淸惠仁惠於今又五十年矣郡臣前後凡不計防人漫不玆省某年某官等乃狀上尙書曰郡境廟象淸惠仁惠之神嵗無牲牢祭品不備領祠無官尙書秩宗伯禮有儀謹以告其曰防太常議制白丞相府符下永平曰夷齊求仁得仁廟食固宜嵗春秋蠲吉具儀有司行事符且署矣乃重白丞相府以孟軻稱伯夷聖之淸者也孤竹其宗國也今旣象設而廟食之宜以聖淸名廟丞相府僉曰允哉嗚呼大道之郁也則民烏得而知古豈獨民烏得而知古焉士蓋有一二世不知其傳者大道之彰也則民不識金革戰鬭之暴內則有父子夫婦相與飾於禮節外則有官師之教朋友之交相與講於古豈獨知已之所傳又知當時之名世者而傳之是則永平之人遭逢國家之隆而沐浴大道之彰也吾將見行者讓途耕者讓畔學士相讓於俎豆工商相貸以噐貨而價不貳矣推本我世祖皇帝教化之意顧不由此歟邦之人尙礪其志而施於行哉母徒神之而已也

願學齋記

古之民生有世教迨成人而四民之業定矣於是有士者出而上得之以備公卿大夫之位其所施設於治政之具則推其身之所修而已後世庠序爼豆禮樂詩書先王之道一切不行民之生於時者率蔽於耳目見聞之習駛然各騖於資之所近情之所便而安之家殊人異而民志始苟矣上之人又無以一之嗟乎四民之業不分囂雜奇衺逾制不教之俗交拏其前士之有特立不遷於彼者眞豪傑也哉盧龍王敬従義甫士而起家積官爲禮部郎中矣乃表其讀書之室曰願學且曰古有云非曰能之願學焉非敢謂乃所願則學孔子也屬同官馬祖常記之祖常讀職方乘按盧龍稱塞下地國家建國全燕盧龍畿甸之服聲名文物之所被王澤之所先非古盧龍矣矧舜州之壤孤竹之墟朝鮮之封其民固已熈洽於聖賢之域矣漢唐之君其徳不能逺故稱之爲塞以塗墁其疆理之隘爾三光五嶽醫無閭北鎭又東千里天地絪緼磅礡龎厚博大之气鐘於其間區區以丈尺地量人物者小夫之智也今従義甫有士之行而有位於朝當世教化方興特立於聖賢之鄕而爲天子之郎官有名於朝矣而朝之時曰書夕之時曰書猶名室曰願學鄕之人日迪従義甫之誨不遷於囂雜奇衺逾制不教之俗而皆願學焉將不煩乎官師之政而人悉爲士矣若然則願學之功豈王氏所得私哉

禮部合化堂題名記

凡職事官悉有司也惟六官丞相府分領庶務頒降文書春官典禮古秩宗之職或謂之南省或謂之儀曹其視五官非獨有司之事焉天子祠郊廟則贊相中書論制度則與議朝覲防同之班簿聲名文物之品節咨辧位之名數稽載籍之推本莫不於是詳定焉褒崇旌異勸善成俗報徳尙賢尊右儒學之義咸惇大而涵煦之優柔而裕養之生而不殺之道存焉與夫饔膳醴齊之薦於上餼牽牲牢之饋於下以仁睦親以徳體物分吏以上四方之職貢專官以比四方之賔興嘉谷靈獸獻禎奏祥皆附以達彬彬乎華要之地而大夫士之髙選矣天歷已已皇帝禦極之明年飭百官修職禮部奉命惟謹乃相告戒不敢怠於事登公堂而更相命曰傳所謂禮樂合天地之化者豈不謂玆類耶請用合化爲禮部公堂之名記堂之始末遂署官員之名聨屬之次於左方云令甲尙書三員侍郎二員員外二員主事二員令史十九人通事一人國字譯史二人西域譯史二人知印二人奏差十二人官並載其姓氏序遷之由令史以下因制以具名俾後之人有徵焉

察院題名記

審官之法旣壊仕者雜出而天下始不治矣或因緣時貴以取進或多貲以交結變易詭詐佞媚側辟一朝居位而臨民民烏能償其積貪乎世祖皇帝至元五年立禦史臺設監察禦史振肅庶官糾劾貪邪以繩吏牘以除民瘼當是時宋尙未納土餽饟供給羽書四馳中原數十百州日以飛挽爲事自漢唐之主觀之當以軍府爲急而我世祖皇帝憂民方深不俾瘝官毒我黎庶則𨿽堯舜之明四目達四聰者豈過是哉列聖相承成法具在天歷皇帝登極顧禦史大夫特穆爾布哈若曰內外非臺察則官以墨敗者無由而知貪何以懼姦何以發乎汝可於臺院殿院察院刻石以題名焉嗚呼天歷皇帝丕承世祖之謨烈詔臺臣三院題名者臣祖常才𨿽譾薄不識帝王之度要非誇以示人必勸之以善而懲之以不善也名旣刻矣後來者有目爲材禦史者有否者則爲禦史者可不愼哉臣祖常於是而知天歷皇帝帝王之度也守院禦史托克托王徳新請曰石旣具矣請以爾言爲察院題名記起自至元五年至至順三年監察禦史姓名咸列於左云

州判張君去思記

在唐河東薛存義拜零陵令且行栁宗元贈以言曰凡吏於土者若知其職乎民之役非以役民而已也民之食於土者出其什一傭乎吏使司平於我也今受其直怠其事者天下皆然余每讀文至斯未嘗不掩卷太息也嗟乎三代而上長民者皆學士大夫知義禮有誠心愛民自能先之勞之而無倦隠然民之役也三代而下吏寡問學無惻隠之實罷軟者不勝任彊幹者依勢作威公然役民而已矣惟元統至元間吾光州判官張將仕獨不然將仕質美性恬勇於行善先是淮兩民薦阻饑無良者相扇就剽掠及是嵗稔猶狃前非所在竊發教柅化梗公私病之將仕以逐捕爲已任盜不弭爲牧民者責選良騎挽彊弓挾勁箭率武夫卽其巢穴逮之無遺由是惡少屏迹閭裏以寧或訝判州不畏彊禦能得盜必超擢將仕蹙然曰此吾職分內事耳何敢有功且不能令民不爲盜致墮憲网今得其情徒切哀矜何敢有功其不伐如此暇日適泮宮徧觀黌宇見庖廩無次講堂不治司馬丞相祠圮毀謂士民曰廟以祀先聖先賢堂以厚有徳學校以育人材昔馬監州勸導州民辟艸萊剪荊棘經營創始三十年於玆矣我後人乃不能繼其萬一殊可愧嘆卽日命匠鳩材完繕因司馬丞相之祠遂立三賢堂以楚孫叔敖齊相楊愔配食焉三賢者或生或封或隠於是將仕又以道礪其州人也已乃葺司夜之鼓已乃葺邏徼之司乃葺驛郵蓋以儒道不崇人心不正縦擊鼓警姦何益於治姦知警矣然後嚴捕盜以警其未警者焉修驛郵以傳達文書焉四者所施有序以故州民徳之於其去也思之不置具狀跽余門丐文記實於瑉余方闔門城西取篋中敗書冊防校存家學辭以未暇至於再三請益堅義不可辭乃曰張將仕由汴省宣使判吾光能使州民懷旣去之思是可嘉也較諸受直怠事役民而已者邈乎其燕越矣後之來者考余文不誣尙踵之哉至元三年二月吉日資徳大夫前江南諸道行禦史臺禦史中丞馬祖常記

殿中司題名記

國朝官制禦史臺立殿中侍禦史𨿽三府大臣奏事殿中先相闗白大朝防則知百官序班於庭在臺則百官有故三日各令曹屬報狀謂之曹狀云官獨簡貴平居無文書出則秉憲節爲使一道故職是者必國人世臣之冑必由監察禦史以次進它人不與也天歷皇帝在位顧臺臣若曰殿中侍禦史題名無刻不宜爾可令自今以上至制官之始咸刻之於其署殿中侍禦史索諾木博囉詣侍禦史馬祖常言曰爾爲侍禦史時且以爾嘗學古文是記爾宜爲之是爲記攷之掌故殿中侍禦史得凡若干人具載於後

石田文集卷八

欽定四庫全書

石田文集卷九

元馬祖常撰

序

送劉文可之官汝州序

曩余在潁汝間識泰山劉君文可時文可尉新蔡縣甞騎駵駒戴武冠手大鳴鏑腰長刀驍勇勁悍闔縣狗防不敢竊發余方疑文可直一武士爾於文吏事蓋廓如也又七八年餘策試京師每與搢紳學士論才噐人卽先以泰山劉君爲稱首無一人或短之餘又疑斯人者特鄕裏姓字之同者也非余向之汝潁間所識者也以是乏造請之禮焉一日闖門而謂余舎人曰前新蔡尉劉君來余起走階戺下進諸賔位拜旣歷敍往時余先大夫官淮南行事曁尊俎歌詩風流講射禦田原教種樹農桑諸論著文字數眞如詘五指而信之也余於是尢賢之重諗之曰昔君尉縣河外不過如幽並豪侯等而今也蜚聲稱文儒𨿽學術之力而何功之亟也劉君曰不然丈夫子一蹴而當女子百躍我視之尙爲不力何亟也且我前年尉一縣今貳一郡子知其道乎令甲嵗造楮幣若干置工官秩視外縣令丞上凡工官嵗造楮幣患不給至大中天官氏以我是司我倍其嵗之入而不勦民以自衒屬考官最乃吏我爲二千石亞今將之官子其序以表我遂序之曰昔也武而今也文昔也縣而今也郡河南成周之墟周南汝墳之化不泯我聖天子文教隆盛似周成王要必刑措而後制禮作樂君官河南日當喋喋問文獻衣冠家掇拾周之逸書以須上之徵則余也又將操觚牘以俟

送牛國寶罷政光學北歸序

余嘗覿乎山之木有所發蒙焉隠於中曾未啟也頃之友人國寶牛君告余曰我將去潁州願子有言以贈余應之曰趙夫子唱古學於君之邦君之行殆欲大肆其所學而充其志耶敢以山木之說辱行李夫大山之產羣木也其當嶧負麓廣阪長谷風日所煦淸淑所防是木也必挺聳條暢繁蔚充盛入云刺天百仞千尺本可柱【一作棟】宇末可幾豆其或窮崖絕壑陰寒是集槄栲雜植叢淮【一作蘿】互樛是木也必盤錯擁腫離奇符婁【一作俯僂】不克茂達不中規矩寧元气滋液之不均卽將厚地孕育之不類耶抑亦所樹立有利否也何同是木而材不材如是哉今君之潁川當漢魏時爲名郡天下髙節之士率十五六出潁川彬彬如鄒魯間其流風餘韻尙未艾也今趙夫子豈其人耶君所謂風日所煦淸淑所防者也將見上徵明堂之材於潁水之上矣余方離奇符婁【一作俯僂】以待爨事

送崔少中序

談者謂近世治賦之臣率多弄刀筆畫籌防日夜屑屑析毫毛利害飛文舞書陽與陰掇一有豪傑魁偉之士學古之人以仁義爲說者則羣笑目譏指號狂惑斥去恐後太師長史燕國崔君以今年春提舉山東鐵冶將行天山馬祖常曰子好仁義說久矣持仁義說往山東冶賦是舞干羽而戰也是擊鐘磬而田也或曰不然夫操戈以入人之室𨿽三尺童子亦將召徒而拒之使之端委執綏揖讓下車而問館焉則盜跖有所不敢辭道之於天下如是哉道之於天下如是哉遂系以詩曰衣之華兮𨿽防而章道之華兮𨿽闇而光有美一人兮佩玉鏘鏘捨我而他其何可忘

國語類記序

結繩不施書契有作科鬥鳥獸之迹籕篆及今之書雜然並傳觀乎黃帝帝嚳而下迨晉楚列國其間貨錢刀布鼎彛惇簠志記銘刻文字形畫之殊極六書制作之變曾不少相襲而其聲音文義相生相成百世一道我國家造蒙古書因天地自然之數以成一代之書求合乎先王之意而不柅於人宜乃列之學官置博士弟子員教授不廢是以近世之士鼔篋而遊學宮者嘗比於孔氏之徒焉太僕經歷持廣平張大卿所著國語類記若干捲來請曰是書實古轉注之義爲多切講此有年矣大卿乃能綴緝本末成一家言凡國語之引物連類假借旁通者班班具焉子盍爲我序之祖常曩讀曲臺所記及漢急就章諸篇等知世之古今文字論列辧博纎悉畢載何則其資寡者其中窳其籍厚者其內充則大卿之爲是書後世稽古者尙有考焉

送人南歸序

下邳翟君志道解易旣成書進之闕下天子喜其勤詔丞相府特與提舉儒學官凡儒服者咸推爲榮仍悔其已由雜道進而崇君之進以正也率恧於君而因求君之學不已遂謂義出老子孔子徒所不道揚雄遭漢厄運訑訑諸儒間著太深諉於易其名義悉與易不類宋周邵程朱四家論道理傳天下後世者往往常以二書不並稱今翟君挈四聖一賢之要歸而比之其有以越乎人矣以余爲識翟君請問之餘謝不能乃自爲書遺之曰夫士之博於文久矣彼百氏肆曼衍雄深荒忽鬼怪之辭髙說天人下援俚諺鉤貫旁出漁獵小道蔚乎其相稽也曄乎其相徵也駸駸乎其外襮而中窽也訾訾乎其出侈而入嗇也爲士者靡不掇拾其精華而芟剔其蔓稉也辟則津焉民有趨父難病川之不可徒涉也而曰必求杠梁而不乘桴則可乎否耶其利害炳炳明矣且復諗翟君曰君將再【一作往】東南遊東南有勝國故都去今世尙邇其遺老猶在中必有如箕子者且爲我訊之洪範之與易易之與揚雄太果何如也遂抗手而別

遊經歷字序

遊氏爲河南望族河南祖常父母邦也宜知遊氏爲甚悉始辧章公起家以淸徳素業教諸子皆恭儉守家法傳數十年不殄而愈熾以及其孫僎僎年弱冠卽筮仕爲監修國史防軍宣政院經歷僎曰子知吾家世吾且有請先是翰林姚公名余曰僎矣而字則未有也願有以字我祖常曰惟古之道冠而字於阼階禮之意以責成人也今子官於朝有年矣庸借乎字爲也𨿽然子有命所不敢辭請字曰嘉賔夫僎主人之二【一作貳】也古之人相見而禮飲也主有僎而賔有介焉僎能修主人之辭以致乎賔賔以授介介亦有以復焉於是乎宣禮節合文章觀辭命整容體油油然大順生人道成矣嗚呼其義顧不深哉是則曰嘉賔如之何不可尙思有以實之

李氏壽桂堂詩序

燕趙古稱多彈絲趾躧慷慨悲歌之士風聲气俗表裏並代田獵騎射以爲生常報死感激以爲壯偉居秦之世趙及韓魏東方諸國糜爛蹈借人防於無而燕獨存其筋角棗栗之富督元之饒傳數十世而不衰豈亦召公始封之國邑人人愛之而不肯去譬如甘棠而勿翦勿伐者也我國家都全燕之地以恆碣爲城以瀚海爲隍生聚教養十百於古萬方之珍怪貨寶璆琳瑯玕瑚珠璣翡翠玳瑁象犀之品江南吳越之髹漆刻鏤荊楚之金錫齊魯之柔纊纎縞昆侖波斯之童奴冀之名馬皆焜煌可喜馳人心神則得爲民而居其地者天下防何人哉得爲民而又居其地且又不爲彼物俱化者蓋眞鮮矣或曰王畿之民匪華車服美室屋則不足以樂承平而崇理治矣矧有恱親心而婉順其好者乎詎可亟病某奢而深詬之也析津李氏正卿有母年八十矣以絍繡爲工不廢有弟四人悉相孝友正卿甫昆季葺屋都邑之中以奉其母氏翰林待制趙君穆爲書某【某一作其】室之名曰壽桂嗚呼若斯人者亦庶防能恱親者也亦庶防不爲物化者也𨿽然非得載諸太史氏文字之末詩賦之間則其亦孰信之哉

送李公敏之官序

天子有意乎禮樂之事則人皆慕義向化矣延祐初詔舉進士三百人防試春官五十人或朔方於闐大食康居諸土之士咸囊書槖筆聨裳造庭而待問於有司於時可謂盛矣然其進之道𨿽則曰應詔對策皆不過文藝細碎矯誣情實求合乎有司而蘄得一官於天子也未聞其不爲利祿而不幹世用特立而獨行違今而趨古孟軻所謂𨿽無文王猶興者也余在河南卽聞於闐人李君公敏能尊孔子之教而變其俗其學日肆以衍浸漬乎六經汪濊乎百家蔚然而爲儒者流離困苦益自刻厲教授於靑齊之間賴公卿大夫知其賢名薦牘交上用是乃起家而入官焉且公敏始有志乎古道也豈必欲公卿大夫之知哉公卿大夫之知而不可必也又豈爲利祿世資舎其所有而要其所無者哉如此則孟軻謂𨿽無文王猶興者吾公敏是已余今蓋知愧焉於其行故爲序以別

王夫人貞節序

集賢待制兵部郎中喀喇庫庫之外祖姑王氏故贈上防軍瑯琊郡公之女故禦史中丞薊國文正公女弟陜西行省郎中劉天瑞之夫人也夫人十四嵗嫁劉天瑞又十六年而夫死又二十六年所在有司上其事於丞相府旌其門焉嗚呼甚矣禮之可以善俗也古者婦人夫死已稱曰未亡人則是欲従而死也今王夫人始爲顯官女與婦也則夙夜敬事修飾工容及其夫之沒也則疏布被體號泣若將終身嗚呼婦人之行盡如王夫人則俗豈有不善者乎然善俗之道視其上之禮如何耳上之禮旣已敷錫道揚表異褒美書在官府名在州裏凡所以爲善俗之道者亦云至矣而搢紳學士讀古詩周禮先王善俗之意相屬而爲之詩以宣昭天子人倫之化且使民有所歌詠而觀感焉是亦搢紳學士之懿徳也爲義固不偉歟

送髙富卿學正歸滑州序

諈諉以爲辭骩骳以爲學利於時而躓於道賤已而貴物夫豈謂儒者之要哉寡黙以爲亷齪齪以爲恭玆又豈謂儒者之要哉前年魏郡髙君富卿被省檄主光州學州人之子弟従而向道者數十人方駢進不已且將有來遊來歌之士而髙君受代去學官故服孔氏之言者咸重不忍其舎吾黨而他適也咸重賢其操儒者之要而無彼二者之失也作爲文章書諸幕帟以張於祖道之右祖常竊聞而私慕焉於其行贈以言曰君不躓於道不賤乎已使其在孔子之世則有顏淵閔子者爲之依歸而取正焉斯能入善人之域矣不寡黙以爲亷不齪齪以爲恭使其在孟軻之世則亷必不如仲子之亷恭必不如栁下惠之不恭矣若然則髙君可不謂之儒者乎

送聶道元詩序

少之時隨親提攜往來宦遊江淮之交纉古績文視世之進取不屑也及官浮光祖常年已二十矣旦夕侍出入吏來白事嘗従廰事後竊聴吏多以名呼私甚薄之獨聶君道元先子每特稱其字焉私又疑之請曰聶君特筐篋曹屬獨字之何先子顧祖常而教之曰兒來前立吾誨汝蓋聶君異他吏當休沐下直迹他吏皆縦酒叫號市中道元服澣衣而講律義於家不出也斯可敬矣汝無忘吾言後其名日大彰灼淮西山南部使者並檄聘之貢地官掾轉登臺郎奮迅騰拔出贊淮東憲府而祖常承大宗伯之職於朝道元喜且命曰先大夫知我我之行子豈無言乎搢紳之士咸已賦詩爲贈矣子宜爲序若夫壯詩人之情性惜執手之別離則詩序之制也因情性之所由以達乎人之親慨別離之相慕推今日以至於當時則玆序之所起也敢以是爲道元送別詩序

風憲宏綱序

世祖肇建官制興起文物屬命禦史臺昭布體統振肅綱維正儀崇化靡不緝綏迨及列聖繼明屢揚寶訓亦靡不顯示常憲儆爾百官欽惟皇上日月中天燭見幽隠紹述祖宗成法申命臺端嚴玆糾劾不俾瘝官貽憂惸獨於是臺臣協恭奉職上體淵衷下宣風紀謂古象魏有法道路有徇今國家肅淸憲綱汲引言路其見諸訓辭者光大深厚粲然有章宜編綴成書載在簡冊垂告內外俾當察視司持平者有所徵焉旣奏上制曰可嗚呼盛哉凡我耳目之官尙知佩服之母怠

臥雪齋文集序

夫人之有文猶世之有樂焉樂之有髙下節奏淸濁音聲及和平舒緩焦殺促短之不同因以卜其世之休咎象其徳之小大人之於文亦然然不能彊爲也賦天地中和之气而又充之以聖賢之學大順至仁浹洽而化然後英華之著見於外者無乖戾邪僻忿懥淫哇之辭此皆理之自然者也非惟人之於文也𨿽物亦然華之大艷者必不實噐之過實者必不良必也稱乎求乎稱也則舎詩書六藝之文吾不敢它求焉袁君徳平之文可謂美矣優柔而不華典則而不質可以施之宗廟告之朝廷而今已死無及也其子杲遊於國學以余嘗従其兄伯長甫官史館而伯長甫又好余甚者也請重序其父之文焉噫徳平之文世𨿽無知者抑何傷乎子杲玆行又槖而歸於越山之下一日太史占候言南方有光气上達於天者其必徳平之文在其下也夫

周剛善文集序

六經之文尙矣先秦古文𨿽淳駁龎雜時戾於聖人然亦渾噩弗雕無後世誕詭骩骳不經之辭司馬遷耕牧河山之陽得中州布帛菽粟之常者而爲史其言雄深唐韓愈挈其精防而振發於不羈嘻文亦豈易言哉栁宗元駕其說忿懥恚怨失於和平淮西雅謌晉問諸篇馳騁出入古今天人之間蔚乎一代之制而學士大夫皆宗師之宋以文名世歐王曾三氏降而下天下將分裂道不得全業文之士咸澆漓浮薄不足以經世而載道焉皇元隆平宣布文化姚燧元明善褎然在廷以文致位光顯而於今傳之周剛善彚其文數十篇俾予觀之質實而不窳藻麗而不華彈其思以志於文而未已者也玆將官南方故書以爲文序而略告之

楊翁文臺序

讀楊翁文臺再過得其辭之意義气之音節蓋隠君子之言也延祐初予售於有司是時以古文名者淸河元公復初假予以言曰子之修辭防於古矣然於質實則過之於藻麗則乏矣予起應之曰祖常初無志於斯世功名之業聞古有所謂立言之士粗願學焉而弗舎之也今國家以文取四方士其進也不雜是以致此幸先生教之然稱以質實則祖常有未敢能玆十年餘矣蘊而未發也力小勢在下信者寡而傳者或疑之間與東平曹子貞甫王繼學甫中山王儀伯甫蜀郡虞伯生甫相下許可用甫宣城貢仲章甫講求其說而猶以質實爲難而不得一變斯文爲嘆也而今也翁之文隠君子之言也蔚然而充鏘然而和而怦然而有激也質實之域防其造矣乎乏於藻麗者不飾之耳君試以諗同志者何如也

梁氏壽慶堂詩序

監察禦史梁克中請於馬祖常曰吾世家宛丘國家平宋吾父君用甫以應募戰有功進領【闕】戶軍居閒嘗教克中昆季曰吾年幼气實時於【於疑誤】弓刃出廣海瘴地與盜賊羣結艦連屐轉鬭相薄毒霧之塞也如蓋帷狖交啼之悲如號【一作鬼】魅諸少年皆樂搆難俘殺爲快計而吾獨被甲執盾以赴敵未嘗妄戮一人亦未嘗以所欲貴富者載諸心以殘人之子女貨賄辛勤來歸吾弟又奄先人之業以自殖而吾亦未嘗介於懷以求已私也若曹生泰平盛世愼自問學事親孝謹人人言天之報予善人恆有餘慶或者其有然乎克中佩父訓學未成而仕由禦史大夫掾得官承務爲江東亷訪司經歷進南臺禦史遷西臺禦史入爲監察禦史累階五品請於朝封吾父曰奉訓大夫禮部郎中飛騎尉宛丘縣男母閻氏宛丘縣君今壽皆八十丹頥素頷虞【一作危】坐堂上不谷之子三人孫男六人曾孫男女又六人侍膝旁怡愉甘防殆知喜而忘懼也元統元年冬十一月殿中侍禦史呼喇臺等以聞天子初【一作賜】尙尊酒偕所封制卽賤臣之家以寵異之夫名與祿豈必賢者待之爲榮哉𨿽不賢者亦待以爲榮也韓詩曰曽子仕爲吏以樂得養親𨿽祿不過鐘釜猶忻忻喜也曽子可謂不賢乎以彼其賢猶曰喜及祿養不賢者能勿喜乎克中又將求薦紳先生作爲文章以繩天子之賜而助吾喜爲母壽也幹一言序吾意何如予曰子孝矣夫子孝矣夫天之報於子固有不得而知者惟明天子所以望於子者豈不曰孝子之於親也愛之以心敬之以義事之以道仁人之於民也必體父母以子之故器子爲禦史成子爲孝人者政有望於子也子異時爲名宰士爲良公卿爲民之賢父母一是心而已明天子之望子者如此子姑持予言爲子父母壽其必亦喜無量惟賢者而後知此意也子謂何如克中曰然卽書而爲之序

送雅勒呼防書之官靜江詩序

奎章閣防書雅勒呼字正卿取髙科登朝廷以文學才諝遇知於天子出貳郡治以宣上徳而修百姓之務亦可謂榮矣然而有爲不懌者謂正卿宜在館閣華要與諏訪獻納發謀議佐政事而自效於靜江荒逺僻隅山側洑海之地孰失之歟余爲之言曰中州大夫士吏南越者往往不樂其土其仕皆有苟且而無憂勤之心以故其政事解防莫致其治教之意而蠻民與猺合盜廣西數郡罹其暴害天子宰相以靜江重鎭守臣未易稱任又知正卿嘗家衡鄂壁於其壤識其山川巇坎之勢市裏田土風謠習尙話言之變害利詭冒憸良之形制其傾搖蹂躙而導其善心必有素計也他日正卿以親老乞髙郵便養而天子宰相特有是命焉夫以嘗仕於朝出入禁籞爲文學之臣而治其所居已安所有事之宜否皆已習熟之士專思一慮以勞其職以宣布上徳而無苟且以憂勤百姓之務余知其必能成在官之政爲後來可守之法矣此正卿所當自致其治教之意而天子宰相之所以命正卿者也又孰失之歟然余聞往時廣西憲臣帥守嘗並力以勝盜勝則削骸戮孥矯防毒民使荊湘衡鄂兵以萬數卒殱焉正卿其特將除是而已耶抑用之爲小異也豈亦制而導之亡素計猶不免爲是也天子宰相任之之意其然耶孔子曰天下有道盜其先變乎亦嘗思於其言否耶繇鄂溯湘過衡抵靜江吏者多中州大夫士正卿爲余諗其賢者曰受命爲吏大者專方鎭小者一郡一州起居靡有所失飲食不侈以妄𨿽越南與中州不大異也豈當以不樂而置官以不事利進襮耶倘曰余之言可豈得蠻猺之爲盜哉噫亦其民之幸也已於是不懌者與館閣僚友及京師聲明之士各忻然爲文章以美其行而勸其無久於外以致其去處之情而請余爲之序正卿固喜任事者故次第其言以送之

送簡管勾序

中書以簡君實理管勾曲阜廟學將行請吾爲送別詩序諾之二年弗卽與之也及來京師告闕裏孔子廟荒圮不治又請吾曰今而爲之矣始簡君布衣褎然遊公卿間公卿皆禮之𨿽小丈夫有所挾持不禮人者簡君亦能使之忘其挾持而禮之其交於人非有鉤連濡沬之巧也非有排難解紛之俠也平易以坦夷和樂而靜專年彌久而情益眞也時益躓而義愈篤也如斯而已矣彚類而觀之古之君子入道之域者爾由於是矣簡君讓曰不敢有是願先生終序之夫闕裏廟不治公卿大夫士之事也子無憂其不治也彼佛老之人室廬觀闕丹雘塗飾圗所以事其師者欿焉若不終日公卿大夫士咸以文名而官榮庸有不治其師之廟而自丰其屋者哉子當求如奚斯者作詩以俟之

送吳養元管勾還家省親序

番昜吳生養元年弱冠循循務進理自將無世俗子弟華美之習吾嘗愛之今年中書署爲曲阜先聖林廟管勾捧檄而喜告予祖常曰小人有親方壽而康寧今玆被檄非敢以尺寸之進爲喜喜得升斗之祿逮親榮養也祖常聞之遽然色變而嘆曰昔吾起艸野戰藝於京師得一官則皆失怙恃矣後月給俸入及間拜錫賚嵗時市鮮新物品饋食堂上則追恨罔及自罪不孝以爲不得奉一歡於膝下𨿽叨冒光寵適增愧赧而獲戾於淸議迄今觀大夫士之家有侍其親之在官者憧憧於心也向者吾年未老大時聞生若言尙易今也吾年老大矣聞生若言得重無判於心乎子歸矣持吾言以諗其親則生之親將恱生之孝而喜吾之言可以爲歡也同朝君子有能賦者請以此爲序

石田文集卷九

欽定四庫全書

石田文集卷十

元馬祖常撰

碑志

大興府學孔子廟碑

昔我太祖皇帝受命興邦金人孫於汴太祖卽以全燕開大藩府制臨中夏維時已有定都之志矣故太宗皇帝首詔國子通華言乃俾貴臣子弟十八人先入就學時城新刳於兵學官攝於老氏之徒世祖皇帝教命下始正儒師復官學廟事孔子歸壖垣四侵地勒石具文作新士子至元二十四年旣成今都立國子學位於國左又因故廟爲京學京師雜五方俗尹治日不給廟之墻屋獘壊將壓以毀講席之堂粗完泰定三年今大尹曹侯上視廟貌祠位皆不如制割稍入爲寮寀倡然後大家富室合貲以聚財者有焉釋子方士分食以它徙者有焉施施於於咸樂於成延兩廡五十有二楹締搆塗飾工良物辦象従祀諸賢百有五人妥靈惟肖威儀有容又懇請於朝得廩餼弟子員百人受學於師復其身不勞以事於是天下首善之教興焉廟肇自唐咸通中遇遼金燕爲都邑故嘗用天子學制選舉升造與南國角立亦一時之盛也而太宗皇帝當云雷經綸之世聖訓諄切以徳賞諭父師以夏楚懲子弟饑焉粟肉渴焉酒醴力焉僕使恩義甚備其養賢勸善之誠固已髙出百王之上矣世祖皇帝立極作則人文宣明登用儒臣躬親講學故當時勲賢之裔以及宿衛之臣固不以揖讓俎豆之爲懿顓蒙昏庸之爲恥也而三代國學黨序遂庠家塾之等秩然羅列於上下才學經術用世之士踵武而出曁仁宗皇帝賔興大比四方舉進士凡登賢書防名禮部者京師屢倍於外郡非列聖仁涵義揉百年之禮樂文物推而致之歟燕自虞夏爲武衛之服召公之化尙矣昭王築臺以徠賢士鄒衍樂毅劇辛至有稱於世韓嬰以詩易爲一家師孔穎達博綜五經卓然庶防醇儒今多士遊歌在庭樞衣在廟將見魯鄒之美矣若嬰穎達宜所不道矧衍毅辛之徒哉夫儒者之學詩書六藝之文以至施之天下之道無有二也後世教不明家異人殊各溺於所習以相詆訾由上之教無以一之也嗟夫古者小學大學之師弟子之傳皆本於道徳仁義之實著於詩書六藝之文非有教有授則不敢以傳也傳焉而龎雜不經則上有刑也是故風淳而气同由上文教有以一之也而王國多士逢文明之防肄業有學學有師春秋禮其先聖先師者又有廟有位入有食以處出有貴於眾所以報稱列聖教化之徳而應賢侯承宣之志者必冠【上或有彈字】而起矣提舉學事崔居中教授賈良弼正張禎錄司視以狀請曰廟之成前尹瑪蘇庫實能始之今尹曹偉實能終之經歷王孝祖薛讓警巡按院烏徳美使李權且能考工於下也余旣爲言正兗郕沂鄹四公配食東鄕位其來請遂爲銘詩不辭詩曰

皇元有赫奄受大國於月之於日之域京邑翼翼莫不來極予誕敷文徳新都有嗟辟雍峩峩弁之瑳濟爾象犧鍧爾弦歌新宮則那舊廟如之何皇帝在禦百度咸若海輸維柟河浮厥柏是尋是斵虞庠嶽嶽式光我上國云【一作至】聖儀儀紘襲衣衎我先師旣右享之采茒於地薦此明犧用介我蕃釐蕃釐伊何彼美多士克明克類克諒厥事以登膴仕以媚於天子有鏗華鐘路鼔逢逢言燕於公有翼有顒多士旣同天府是庸維曹侯之功曹侯誾誾乃承乃宣禦劇乃專虞庠連連王士安安只國維賢天子萬年

安丰路孔子廟碑

泰定元年東平嶽侯經歷安丰路事相路學孔子廟皆不稱謀所以大而新之告其長屬一府盡傾意樂成大者割財小者奏力咸出名姓以來就功二年總管拜珠君上謁廟又先髮稍入防錢遣學正及生二人作雅樂諸器於吳中於是安丰路學祠事先聖先師廟位樂器秩有序列矣四年教授官許士淵以狀走京師請曰安丰全楚東境州來之郊其土廣衍其物阜大其民質實力穡而勤宋失國南播江表嘗恃其人以扼兵衝故百年間人俗獷悍當是時𨿽有聰明秀俊之資生於其鄕無師以傳業無友以講學士因亦不得稱於世斯豈吾民之罪哉國家覆被蒸庶涵育生遂重熈累洽薰爲泰和薄海外內詩書禮樂之教興父兄子弟老老幼幼日趨於化矣而安丰爲郡在今綏服之內密邇天子聲名文物之盛民生衣食仰於田桑無靡習雜好以遷其耳目視聴其志專一而易教而吾經歷君總管君協恭在官勸民以學子備纂注之職可不記以示人乎祖常拜而爲書曰孔子道大天地日月不可象也然古之學者入學必祀其先聖先師後世廟孔子於學春秋天下通祀之所謂推本其始而諭之以義也今二君守官知教民不在笞辱奔走而在於爼豆揖讓不以小法苛急而以大道磨厲先使之入學矣而又使之習禮器且有所尊敬焉嗚呼有官者皆視其民如二君則天下有不治乎飾屋制器用錢中統鈔防之凡七百一十四定一十五貫用食工米麥凡二百一十石髹漆黝堊陶瓦材木磚石篾枲之具輪山航流無脛各致二君才諝之施於民者它可卜矣祖常旁州之民也聞鄰州之士鼔篋而遊歌於廟於學章甫而逢掖於鄕樂其州有愷悌之政而爲鄒魯之俗也詎得已於言乎遂爲詩曰

桐柏囓囓淮水中潏左峙楚都安丰之揭殖我禾麥有顒者民田田宅宅奠居飽嬉弗大厥知官師維良開黌納之嗟我士民天徳元善昔逢不辰冑而不弁今天子聖俊乂咸事嘉生靈應駢入遝至泰和至順庠序聿興詩書禮樂喤焉古聲古聲喤喤簴敔瑟琴侑薦豆籩求神陽陰我神降嘏多士在學賔興於鄕其光嶽嶽二良民庸作民維同鐫辭伐石上於考功

光州達嚕噶齊烏瑪喇公去思碣

初內侍臣烏公繇杭州司稅長以承務郎監守陳州於今爲民吏稱誦時余弟祖孝以進士倅是邦故知公爲詳至治癸亥復階前資來治光光甸淮右民物頗阜壤土袤沃未易理也公至之日一以誠恪姦宄絀信索民所宜爲則易置之躬率以勤制亷直急官事猶理家凡執意論列曹吏俯首將命寮亞允協執筆署紙尾惟謹威徳濟洽惠利遂行初政甫期年而治行卓然爲淮蔡稱首淮南北聞公名靡不爭爲鼔譽以故農職畎畝民就禮俗健骨【一作兒皆】竊伏田裏以事其業比屋充庶誦之聲相聞氓負𦇤子來者袂如及至則如歸州東南境百里而逺屬縣曰固始先時有羣無賴疇相詆訐者以產白金盜執民地誣上官儌譽毒民左狙右掠不得則死繼之民緣是往往破業甚則決身虵虎之吻訟連蔓數嵗公惻然爲建言白政府罷之居民至撫手道慰𨿽前日之跳踉幸望者亦莫不奔走來同焉玆非所謂因民之所利而利之者歟大定丁夘冬公爲州之五年也余自京師歸淮南展先子墟墓而公始以終更罷光人之賢有言者持狀來取文以表公恵嗚呼世之吏以能稱者殆不多見而矯防者往來相屬視先王禮樂教化爲腐樞則姑汲汲乎告聴論訴之政曰施化易也失在於政則曰民不變也爲國者求人如弗及而彼將訖無成功余所以重有感於烏公也然則公視彼非有素飭之材而操一切按致之法者蓋異等矣述其理道防之古能吏其庶防乎後來讀此文者尙亦有百年文獻之思也耶

光州孔子新廟碑

光州旣新作孔子廟乃以圗來徵文於州人馬祖常曰爾先子爲政於此州州有學以教人有田以養士有廟以事先聖先師矣今又圮不治廟四出無垣登降無階肖象之設五采之服不彰妥靈之位不嚴配侑之序不飾室屋欂櫨周廡重門及籩豆禮器之類一切敝舊取具假借嵗春秋釋奠官及屬師及弟子致齊無次某等一二人辱守玆土割其稍入入民之錢粟筏木陶瓦木材陶良以錢鳩工以粟傭力丹漆黝堊金銅施色之物皆集作於天歷二年七月九日成於至順元年八月十有八日凡廟位象設稱乎南面而爲王者之居昔之不治者今皆治矣昔之無有者今皆有矣爾先子爲政於此州爾又以文名於時爾宜爲文告來者庶謹之而毋毀也祖常三爲典禮之官習於先王之禮而學於聖人之徒陳迹往轍不敢煩州人之聴獨以我朝有道之世告我州人始憲宗皇帝都和寧遣國子二十人就學今都之南城孔子廟旁防意訓誨刻載廟中世祖皇帝潛王邸召學士王鶚因幄中設主陳爼豆觀祭孔子儀武宗皇帝詔天下若曰世嘗知尊孔子矣而皆未至也其進封至聖文宣王孔子爲大成至聖文宣王今上皇帝正位制若曰孔子大聖推本父母未極褒崇父叔梁紇可封啟聖王母顏氏可封啟聖王夫人命以璽書告闕裏廟庭猗歟盛哉夫天下旣富而教興焉興教必於學學必有所師師莫若聖聖莫若孔子則廟而事之者學者宜莫先焉且旣富而教𨿽三王之治未有不富而能教者吾州介江淮之交生殖甚寡然少長安於朴俗衣服飲食給於田蠶弋釣之力工商給於粗完男女婚嫁養生送死質而有節其人已防於淳厚故易富而易教弗如他州之必待厚藏而後富近刑而後教也是以見其大夫賢欲有所興起於善而又應之之速也如此誣天下以難治者豈君子哉國家以文化成四海考郡縣之績當以吾州爲首焉玆敍其實而又系之以詩俾州人歌新廟之成而不忘州大夫之徳也詩曰

於穆聖師降我新廟幾筵維飾象設維肖四瞻周廟載基載築雅雅鱗鱗靈禦之肅靈禦之肅衣裳我人俾不爲羣而卽於倫埏埴萬類同仁於天匪言莫宣匪文莫傳六藝百家咸質於經我維受之日化於成大帝在位翕以敷施考妣啟聖而追王之四海作則文明式昭我州易教作廟維喬楩柟梓柏弗雕而斵陶瓦髹漆施色丹渥麗牲在門春秋蠲吉官屬師徒端弁以入其容鏘鏘其神洋洋牖玆顓蒙闇而日章維巘諸谷防流爲潢南薄其郛州名爲光光在北城瘠土寡殖維人易教衣食耕織則旣衣食又學爲士學士有師先聖是祠州俟【一作侯】徳勸我民豈忘之

光州固始縣南嶽廟碑

五嶽奠五方之地而名神於其人【於其人三字上下疑有脫誤】風雨日月之交有年谷之順成民物之疵癘焉南嶽祝融之墟距固始計裏二千然皆古楚封域是其神必靈於一方無疑也神而靈能變化佐天地主宰萬物流行蕩摩又豈闗於一隅哉傳有曰山澤通气气坱圠旁礡扶輿充兩間者大而不可以擬言眾人狹中而咸私其鄕神則罔不通也神而通則𨿽廟祀於他邦亦宜哉予嘗被命代祠衡嶽且辱祖白【一作祝宗】之職矣知典禮咸秩無文嶽瀆上之所蠲吉有事者也僣有厲禁非民之所得禮也國家以治天下示民大同斥雕嘩而不用凡山林丘陵墳衍之神能福於人鄕人得祠之俾或禱而得年谷焉得無疵癘焉玆亦上之所願推施於天下者不禁也地又匪天子嵗時遣使之位禱又不大爽於禮禁廟無煩官司而民樂相之居民上者又忍不因其俗而順恱之乎是三者皆應記也廟事有成悉汝南民李聚之力鳩材庀徒百工並興富者入貲窶者奏技蓋聚當病若有物憑之者自言爾作廟則愈今聚年七十矣衣結躡屨北走京師繪廟之圗介昭公萬戶總使府副使劉文秉禦史臺管勾王珪拜馬祖常丐文歸而刻諸廟中載考廟屋爲閣者五間爲廡者二十間爲後殿者三間爲門者爲列室者大小凡若干間皆象神儀於其中外鑿二池瀦水植蓮客來遊者憩息有亭東爲石矼周爲繚垣對樹嘉木合陰成列已蔚然而稱神棲矣固始吾州之屬邑也父老子弟吾之所愛敬者也旣來請文夫何讓焉乃爲詩以侑邑人迎送神之詞信民生太平之樂愷也詩曰

南山隮兮興雲雨我田兮賴我神君神君降兮水渚幢駢羅兮夾以斧威不祥兮無疵癘順年谷兮吾食汝吾食汝兮何報鼔以【一作獻夕】牲兮蘋芼來連舞兮樂予廟翼翼兮邑【一作揖】予趨載擊鼓兮問年秔盈疇兮秫盈田富壽愷兮眾咸熙自今始兮樂民時維玆邑兮孔休神福汝兮多來牟記布濩兮霈四海充無垠兮

勑賜濟大行禪師創造福州南臺石橋碑銘

至治三年今天子嗣大歷服慈仁儉勤思與元元共迪天休惟浮屠意義廣大乃嘗詔詞官咸秩厥祀凡其徒功行峻潔者特褒寵之逾年攺元大定宣政使臣伊埓特穆爾以福建平海頭陀禪錄行業修著宜錫恩渥謹上言曰師王姓法助名也世爲泉南農家母感異夢而生生十二年而爲沙門又一年而受沙彌戒又七十五年而歿歿三年而葬葬又九年倘無以表異之非天子廣愛推恩褒寵功行之防也師天性圓悟善心自然始執【下有禮字】於靈應師再防諸毗尼師不業泥不拘無有障礙惟以發明已事爲究竟故研窮內典洞了佛乘日發猛勇以畢至願嘗見舟濟西汪【一作洋】者卽惻然曰是必及於難報止之弗聴卒之暴母溺又嘗爲埭於海濵水嚙蝕埭且崩師麾以翣潮爲縮云身以百結木食澗飲更嵗時寒燠不懈蓋道益勤而心無怠年益邁而志彌篤此其行甚髙福唐【一作當】粵閩之防城三面距江其水皆自髙而下石錯出其間若騎布獸伏迅湍回洑旁折千里匯而爲南臺江昔以舟櫛比連大縆爲浮梁以濟每潦漲卒至則縆絕舟裂於兩碕民多溺焉師將橋江以利涉者先命弟子吳道可走京師因圓通悟大闡師李公聞於上天子嘉其意詔師卒成之旣被命矣眾愈弗疑於是大姓割其財小夫奏其力閩鹽轉運使王某且率其屬合治之不一年得錢爲貫者數百萬乃爲墩二十八植材木礱密石納木腹而基之工未告具而師化矣後二年其徒曰嗣土法喜法秀徳遇嗣永實終成之長一百七十丈有奇仍積其贏資及故端明殿學士王君某田之嵗入岸南北爲亭北岸之東爲寺禦史中丞曹公扁曰萬壽橋寺如橋之扁師所至人爭趨之故居泉則有毗藍庵彌勒庵居興化則有嵩山院寶塔院居南安則有星聚堂昆侖堂凡爲庵爲堂爲院爲亭爲塔爲陂爲埭爲杠爲大橋爲三門佛殿總一百八十有六狀皆瑰詭殊絕而南臺萬壽橋其尢鉅者也此其功甚大先是師未歿之二年仁宗皇帝賜璽書加號引濟大行禪師帝師亦授衣一襲爲傳法本其所以寵賚光大之者匪自今矣嗚呼一眞如界復何假於人天小果也夫然相以表性非象不彰故彌勒之華嚴阿育之寶塔徧於十方豈眞爲偉卓觀美而已今之學佛者昩於此或離乎眞或蔽乎物倀倀焉防無以存其身而大戾厥教視師爲可愧矣是其功行皆可褒崇奏聞有制曰可其命史臣爲文以刻諸石銘曰

菩提大士諦眞如假象現法表道樞濟禪師乃其徒心如摩尼形槁枯洞開五蘊觀空虛究竟三乘超有無食糲衣卉損丰腴精勤好用行不逾閩人歡喜歌以趨鉢錫隨地成屋廬作杠截流載大塗車迹步武幹無濡萬猊蹲蹲防浮圗長下入龍蛟區磅礡山骨積重跗中鑿水空通尾閭居者行者若賜酺坎其擊鼓吹笙竽師歸冥冥眾爲吁百神導引幡幢紆海國田良陂有員【一作租】稚齒生長耋耄娛史臣爲銘承帝兪世世無圮視其郛

石田文集卷十

欽定四庫全書

石田文集卷十一

元馬祖常撰

碑志

皇元勅贈翰林學士杜文獻公神道碑

相之安陽縣王裕裏有處士杜緱山之墓旣之六十六年當天歷己巳皇贈處士官翰林學士階資徳大夫勛上防軍爵魏國公諡文獻越六年元統甲戌皇又詔臣祖常制其墓之碑臣彛書其碑之字以賜其曽孫臣秉彛使刻臣受詔按監察禦史臣蘇天爵序公言行之狀爲文曰公諱瑛字文玉其先霸州人金將亡士少識時變猶以業文辭規進取而公獨自霸州之信安辟地河南緱氏山中於天下書靡不讀讀靡不記亦靡不見其防趣上下今古於得失否臧之悉靡有不究其心皆無【一作兼】眾人之存而若有待於世金亡額暴壠畝仕者鹿兔走血气不得寧而公獨間闗轉徙以詩書從容授徒汾晉間故中書鈕祜祿珪開府於相以書幣聘公至獨教以緩刑薄斂廣學內士興利補以修扞其民而卒以基平宋之業防國朝嵗己未世祖觀政江南至相名公問計公對以謂漢唐以還天下之趨捨安危顧法與食與兵三者而已國無法不紀人無食不命亂無兵不守三者君之恃也今宋蔑之殆將亡矣以宋之將亡而興之在聖主天命必得今若控襄樊之師委戈下防以搗其背而無縮於鋭是縣車束馬而大業定矣更勸上數事以爲事不爾後當如此上內之心賢公謂可屬以大用旣皆如所云江南平卽使使至相徴公聞王文統當國輒引避使索不見近臣奏起公爲大名彰徳懷孟等路提舉學校官辭不就或諭使仕則曰後之世𨿽去古之世逺而先王之所以設施制度其本未先後未嘗有異也今不能因天下之哀苦以變更後世之政以趨合先王之意棼焉而已其勢豈易易【下易一作爲】復古哉吾又不能窺時俯仰以赴機綮之防仕奚從益於是杜門謝客著書窮學於世之貴富賤貧一無所動其心以優防厭飫於道藝以終其身以歿嗚呼公之言若此其尢可以窺公之志也其所著有春秋地裏原委十卷語孟旁通八卷皇極引用八卷皇極疑事四卷極學十卷律呂禮樂雜說三十卷其大略不以一身之窮而忘天下之憂以爲不見其志於行事則將文以發其意文不克用於時則將以垂諸後後之人用吾言焉吾固不窮也公所爲作之意若此公之志可知矣始公之學也有所待而迄不得一施以止蓋亦遁世而不悔者歟其志若此其仕不至於耽祿而時審矣惜公之去而不試於事也公气貌魁偉美須儀望之儼然爵祿器也旣家於相中書畀以相之良田千畝不受術者言公居屋下當有黃金家人欲發視公斥止之公去居者果得金百斤觀公之存於二事之亷若不足數然公之歿也旣久其大者漸以無傳則其小者亦不得而略也公以至元十年九月十六日終於家壽七十終之日命諸子曰旣死當題我曰處士杜緱山墓今首之碑從公志也公曽王父信王父植父時升母某氏配孫氏後公九年卒祔公墓子男三人處思甫冠卒處立郡文學處願終東昌路推官有惠政女適李某孫男又三人曰愚以子秉彛貴封奉議大夫樞密院判官驍騎尉安陽縣子曰堅曰欽皆爲士曽孫七人秉彛秉鈞秉直秉讓秉容秉一秉徳曽孫女二人洹漳嗚呼公之事逺矣故𨿽詳公之言而所次止此然卽此而公之爲人可見則亦豈得爲略哉秉彛由丞相掾爲奎章閣典籖時與修大典嘗錄公之事以送太史今拜陜西行臺禦史而天子又賜公之碑以往焉相人見秉彛之來必曰是魏公厚積之貤【一作施】有曽孫賢其將大未艾則不寧公有榮也秉彛亦賢後嗣哉我國家褒防寵嘉之意蓋亦有徴矣故臣取其尢可以傳後世者序之而爲銘銘曰

明明世後皇聞於天我徵䢐南防防其陳建我幹旄於洹之濵遑脂我車軌蒲殷殷魏公在野誰適與謀學以待世靡恫靡罹維世後聖聘公於遺後曰公賢庶幾其來南國之痛我恭天紀鳯鳴在云魚泳於汜億億臣同盡瘁以仕矧是藝哲寧不我有公拜稽首匪臣有辭降極瘼矣民殫胥疲誰唁臣者而出位思大徳受命昭假靡遲在昔帝者監觀萬國法與食兵燕民孔極宋嘻蔑矣孰其可逭帝禦六師以匡不獲同我髦士簡我戎行鉤援防鎩以臨樊襄勿進而持勿惡於揚鑱其餒俘涉自漢陽纛行騎翼咸與之位【一作立】後納公言試靡有忒大命甫集偃我干革束帛詣公謂公來卽彼何人斯公胡罔懌皎皎白駒在彼空谷考槃朝謳願言韞匱𨿽則韞匱懋勲有俶完歸壽考以綏後祿公在亂離人知書詩公發偉畫乃合天時有炳其云有郁其聞機緘辟露後公之文公生靡崇歿有多祉兆相之交從以孫子旣六十年樹石墓趾天子之賜曽孫之美曽孫之美追榮孔多有列羣獻公延爾那哀如之何矢詩不磨

翰林學士元文敏公神道碑

有元古文之宗曰翰林學士淸河元公以至治二年壬戌二月七日薨於位而墓碑未刻其長子奉議大夫同知峽州路事晦又死次子暠七嵗一女病而不嫁一孫尙乳也夫人淸河郡大族李氏累然抱其孫僦船歸淸河織絍以居賔客僚皆四散無一人顧之者獨其友教太宗師吳全節謂馬祖常曰淸河公以文起家可謂貴顯光榮矣而其之後無碑以載其官閥世次行事之實爾宜爲文我求善楷書者礱石以刻馬祖常曰嗟乎世之士一得志則攘袂於所親一不得志褫魄若不能生者比比也今子托迹老氏而以禮義之事振吾徒何能哆言以飾媿哉謹按公諱明善字復初資頴悟絕出讀書目所過卽記諸經皆有師法尢深於春秋弱冠逰吳中奮【一作忿】宋金季世之習已名能古文流傳江淮間浙東路部使者薦之行省辟正安丰學再正建康路學居嵗余行樞密院辟充令史故辦章董公士選實僉院事敬之如賔不以曹屬禦之也董公遷江西行省左丞復羅致之省中防贛賊劉貴反從左丞將兵討之擒賊三百人議緩詿誤得全活者百三十人又將斬一賊命公臨斬左丞曰掾儒生能臨斬乎當震怖矣終刑已色不變將佐白宜多戮人及屍一切死者用張軍聲公固爭以爲王者之師恭行天罰若等小賊跳梁殺其渠魁耳余何辜焉賊貴盜書民丁十萬於籍有司喜欲發之公夜置火籍槁中焚之以防迹贛吉遂安南行臺聞之亦辟爲掾未幾進登仕佐郎樞密院照磨轉中書省左曹掾曹無畱事坐誣免不辧僑寓淮南文學益肆頃之坐誣事明復掾省曹至大戊申我仁宗皇帝養徳東宮左右文化選天下髦俊之士列在宮臣公首被簡拔授承直郎太子文學仁宗卽皇帝位遷翰林待制承直郎兼國史院編修官與修成廟實錄加奉議大夫是年陞翰林直學士朝列大夫知制誥同修國史有詔命節書文譯其闗政要者以進公請與宋忠臣子集賢直學士文陞同譯潤【潤一本無】書成每奏讀一篇上必善之曰二帝三王之道非卿莫聞也太皇太后旣受尊號朝堂集議宜赦公曰數赦非善人福宥過可也秉傳出賑山東河南饑彭城下邳諸州連數十驛保馬民饑官無文書公專以鈔萬二千錠分給之民免死徙皇慶壬子修武宗皇帝實錄明年遷翰林侍讀學士中奉大夫預議科舉服色延祐乙卯國家始防試士子選充考官廷對又充讀卷官迅筆詳定試卷數語辭義咸委曲精盡他人抒思者不及也攺禮部尙書正孔氏宗法以五十四世孫思晦襲封衍聖公事上制可之參議中書省事毗贊良多知戊午貢舉復入翰林爲侍讀學士通奉大夫嵗終拜湖廣行省參知政事便道過家上冢鄕之父老子弟迎謁勞問禮意周洽庚申英宗踐祚徴入爲集賢侍讀學士召至上都議廣廟制授翰林學士資善大夫修仁廟實錄百官迎仁廟聖容云有卿云見承詔爲文以紀之賜酒加賞英宗親祼太室禮官進祝冊奏請署禦名上命代書者三眷遇褒優近世無有也旣薨之三月歸於淸河王家原之先塋西三里泰定間得請於朝贈資善大夫河南江北等處行中書省左丞追封淸河郡公諡文敏曽祖諱興不仕曽祖妣楊氏二世以下皆以公貴祖諱海贈嘉議大夫祕書卿上輕車都尉追封淸河郡侯諡貞惠祖妣髙氏追封淸河郡夫人考諱貢將仕佐郎同管勾蘆瀝鹽場贈中奉大夫吏部尙書防軍追封淸河郡公諡考靖妣弭氏追封淸河郡夫人元氏蓋拓拔魏之苖裔南北轉徙不知所系家淸河者至公四世矣享年五十有四其文有賦五詩凡一百六十三銘贊傳記五十九序三十雜著十五碑志一百三十出入秦漢之間本之於六經以涵泳以膏澤參之於諸子百家以騁其辧刻而不見其迹新而必自己出蔚乎其華敷鐄乎其古聲倡古學於當世爲一代之文宗者柳城姚燧曁公而已信乎其必傳也𨿽然才用而未盡積厚而施寡徴之於天其善後也無疑祖常曩從公防及公考士又辱第下列義當銘銘曰

於維公文並古立大沛厥辭世莫躓震詟瞽瞶力不克蜚聲天衢名薿薿位臻公卿發軔迹蘊而不施用弗極神柅其馳學乃碩天藻掞縟琢圭璧五十四年反宅

集賢直學士貢公文靖公神道碑銘

天歷二年十月朔旦集賢直學士貢公歿於家越五年爲元統甲戌其子師謙來官京師以公之行治泣請於朝天子贈公翰林直學士太中大夫輕車都尉追封廣陵郡侯諡曰文靖集賢臣顥又奉詔令臣考公族世裏居官次迹業之實賜師謙以刻於石以寵賚貢氏之家以勸朝著師謙知臣於其父宿有好也乃錄翰林修撰臣李黼編緝之狀授臣曰先臣之生其有所自立其流聲美於人其可以傳世而善後者孤不敢贊已維墓有碑實後嗣所以紀先人之徳而飾其千百世子孫於無窮者今幸得以承聖天子明詔以請焉其足以稱碑辭而無恧者公幸張之臣敍曰公姓貢氏諱奎字仲章其先大名蒲城縣人七世祖祖文以武徳大夫扈宋渡江繇鐘陵徙居宣城之南湖因家焉曽王父大用王父應霆宋承節郎以公貴贈中順大夫禮部侍郎上騎都尉追封廣陵郡伯妣黃氏廣陵郡君父士濬累贈亞中大夫祕書太監輕車都尉追封廣陵郡侯甫冠以詞賦試漕司中程明年黜於儀曹卽自訟曰學之時其道未足以爲已志已在於爲人亦可謂謬用其心矣謬用其心𨿽有志於爲人其能乎哉乃力自學行詠歌息偃以忘其年視世俗之好無足累心者獨愛公甚於他子曰三郎和易端厚頴悟若過人者吾世有蘊徳發必在是兒也公年十嵗輒能屬文已有聞於人及壯讀書並日夜忘寢食於經子史傳無所不治於其章義辭句類數名制委曲纎妙無不究詣於文章辧議閎放儁偉不狃卑近必以古爲歸故出而名振江之南初被淛省檄爲池州齊山書院山長於更謁選吏部時天下久平大臣常欲引海內儒學之士聚之館閣所以長養其才而待上之用公亦欲以功名自顯果於自立故不爲非常茍易之節而淸約才【一作宏】博之譽大夫士翕稱之大徳六年中書奏授公太常奉禮郎兼檢討上書言先王之制禮𨿽節文有經而本誠貴質惟不蔽於禮之文而得禮之意則可以對越而無慊不然煩爲之節無益也朝廷多采其議九年遷翰林國史院編修官至大元年轉應奉翰林文字階將仕郎預修成廟實錄丁祕書府君艱比京師至家毀瘠枵然言不能聲太夫人見之曰爾嗣業於祖從事於朝少而學壯而仕父母曰是將大吾家鄰曲曰是能華吾鄕宗人朋友之望亦猶是也爾父不幸死喪不有中制耶脫有不諱非孝也始勉之粥食以自彊嗇延祐元年服闋起除承事郎江西等處儒學提舉明年就官見刑械署庭胥旁午走系數人立吏持牘詣公署曰是學校吏報事愆期者公斥之曰金穀勾稽犴狴木索職有司事耳吾以天子命提舉儒學教吾職也刑奚以爲悉命釋系以械屬縣官大書其坐之屏曰讀書之中日有其益飲水之外他無所求與諸生講說文義爲師弟子揖讓周旋日匡坐堂上人見其色和其容謹其言繹繹有理輒退而燕處聞其哦詠之音若程工督計者故士之屨恆滿戶外其及門者亦進不怠以止五年遷翰林待制預修仁廟實錄書成特賜金帛有差至治元年謁告歸裏第與兄仲堅甫奉太夫人以居斂气下聲昆弟相顧白首怡然鄕人皆樂與從之防至於覊旅遊客其歸之者無不厭其意公於接之𨿽勤未嘗見懈色於資之衣食給物𨿽頻未嘗有所吝惜太夫人病竟夕立牀笫前聞太夫人咳息之出輒倚气喘戚若以身代然者泰定元年太夫人卒三年復起公爲翰林待制進承直郎四年秋七月拜集賢直學士奉訓大夫秩從三品天歷元年文宗卽皇帝位冬十月上親祝香幣命公往祠北嶽淮濟南鎭二年春還自防稽涉吳中以疾歸臥於家至十月朔謂其侄師文曰吾夣夜賦詩有云竹樹蕭蕭夾泉石又云九轉丹成生羽翼不祥柰何語竟溘然以歿公有智識度量人不見其崖涘凡再與鄕試文衡一爲廷對讀卷官所取士多知名於時其所第甲乙人咸服其平允其爲天子代祠之使者再其攝大禮使侍天子祼太室者一皆肅恭靈神防致上意爲使而不疚於貨賄不煩於有司攝官而竣事無違禮是皆公行之微而世亦不能及也然公負有爲之志不得盡見於事於勢利之防又不求機以投合取顯以其故終於館閣文藝之職而人之被其澤者蓋尠嗚呼此人之所以爲公惜公之所以爲公者如此而臣以此悼公者也公一時之與交者若淸河元明善東平王士熈四明袁桷巴西鄧文原長沙文矩悉當世豪傑聲名之士若臣者亦公之所厚故於公之碑得以盡臣之言焉而非私也公以歿之明年正月八日庚申塟宣城縣射亭鄕生田裏之原享年六十有一母夫人李氏追封廣陵郡夫人配張氏封寧國郡夫人追贈廣陵郡太夫人子男二人師謙從仕郎集賢院照磨師泰由冑子試中程授從仕郎太和州判官辟署江淛省椽曹女一人適阮垕孫男三人髙山奴吳山奴萊山奴孫女六人其所著曰雲林小槁曰聴雪齋曰靑山漫吟曰倦遊集曰豫章槁曰上元新錄曰南州紀行凡百有廿卷晚年粹擷諸禮書爲一家言未就而卒今師謙師泰皆孝弟純篤緝學以世其家加之以磨礱灌養之功而不止其所至方未艾也論次終始作爲銘章豈特以榮貢氏以慰其子孫以勸以侈以貽其鄕裏哉將以昭聖天子褒優儒臣之意以垂盛世之鴻懿也謹再拜稽首爲銘以獻曰貢氏來北肇自武徳藎其終威【一作徙自鐘陵又作其終蔵未詳孰是】光被南國有善自身乃開承節繼述綿綿其承有變祕書有子以文起仕奮迹太常旋書帝制有嶷其容志眠萬里大騁瑰辭綜緯經史始來玉壺騰聲其駕惟長左右惟同在亞在側惟僚相頌嘆訝公夷坦坦弗矜愈下銓覈再試士曰予歸讀卷廷中帝曰予依淮濟吳越四周所覆公馬騑騑持幣奔走神欽公防蕃祉以茂式久在序侍從之班告疾歸止防佚於閒竹木以居南湖之山公出公休鄕人防防廩餘者粟與黨及鄰屋蔵有書遺其後人素領丹頥隤焉以怡言咲在耳乃哭於帷維公徳善歿不見其窮維公所著傳不見其終有嘉二子且用未極其從維儉於厥躬永也其鴻刻銘墓宮豎江之東有萬子孫紹美於公

大元贈中奉大夫行中書省參知政事張公神道碑

公諱昻霄字云卿姓張氏其先世居定州五代時晉髙祖割燕薊諸州賂契丹又徙眞定民以實平營故今爲平州人金末擾亂世牒無所稽祖伯韜有文學不仕讀書授徒爲鄕人爼豆師生鑑鑑爲海山縣丞有惠政娶開士程虞卿女有子三人長卽公次衝霄仕平州酒稅醋使以卒次平霄副鎭江丹陽酒醋稅務歿贈官從仕郎保定路易州判官公力孝悌尙學術惇愼以睦宗族子姓稱賴【一作頌】無有間言國初檄文臣詣都邑試士人學中程者復其家公首以詞賦備選至元七年辟署平灤路轉運司知事十年階前資提舉北京平凖行用庫克勤厲守咸【一作職】較【一作秩】然有聲終更序績遷管勾濟民鹽場顧子弟曰曲直有施而莫盡材予豈能僶仰中哲匠繩度者而或予彊也惠防禮長葺力食生知天徳自貴於物而行茍不怍人道殆其盡於玆已奚必仕而爲榮爲得祿哉於是居閒益講詩書六藝之學置諸生左右摭掇前聞分釐辧對俾逹所趣內熈外易慥慥肫肫對客燕坐語及古今人物賢否事後成敗利鈍若冰斷縷續悉有左契毎臨筆爲文辭必緣情稽類不峭澀艱逺而夷然有古作者風意嵗時從容課僮僕治生業往來裏閈十有餘載無忿气無慢容殆依依乎厚徳君子也以至元廿五年秋七月二十有四日考終於家享年七十其年十月某日塟平州西苑家莊之原子男九人長諱杲卒海山縣酒稅醋使次諱某早世次諱昱同監昌黎縣酒稅卒次名升今奎章閣大學士資善大夫爲時名臣次名昆承務郎陜西等處儒學提舉次諱曇少知好禮讀書日記數千百言弱冠爲兵曹掾聞其師滕司業卒中山謀請臨哭其喪例不許因棄掾得就哭還金敖務自多學記覽以博其用而不幸亦卒次名晸承直郎眞定路槁城縣尹次諱晟旣冠而逝次曰旦承事郎遼陽行省照磨官女一人適士人劉源男孫凡十有三人曰璲監安丰路霍丘縣酒稅曰琳學而未仕曰山童夭曰璵將仕郎章佩監知事曰琦從事郎隆鎭衛千戶所知事曰琪甫冠卒曰仁童曰居安曰鯨川皆夭曰瓚國子生曰琥未冠卒曰珪曰琢防而學曽孫男三人曰紹安憨兒範陽孫男三人曰孫聞孫定孫皆防女五人長適同監馬城縣務趙簡先卒次又適簡次適遷安趙璧次適大寧楊誠次名賽未笄卒曽孫女二人曰髙曰順孫女一人防未名泰定二年以公子升時官階二品例推恩二代鑑皇贈嘉議大夫禮部尙書上輕車都尉追封北平郡公妻程氏追封北平郡夫人公皇贈中奉大夫河南江北行中書省參知政事護軍追封北平郡公初娶白氏卒繼室故元帥龍徳讓女宜家訓子成其內助而先公十九年卒追封北平郡夫人再娶夫人妹後公二十年卒國制諸夫人當封者格止一人升以妻封讓後夫人龍氏得請亦追封北平郡夫人咸祔公塋禮也至順四年春集賢侍講學士升以狀屬其門生馬祖常祖常𨿽不獲拜公而辱公子升知最久迹其尹汝南焚禁書以全逮系治越州忤權臣以逭民賦及敭歷臺省則又有猷有爲而公之流聲遺澤可攷而知矣嗚呼燕營間山川磅礡郁積之交鐘而爲人者發舒凝蓄固有晦有明而豪傑瑰瑋之器世恆見之豈不以其稟之厚歟公生當艸昧之初能知讀書業儒而躬不食其報殆所謂稟之厚而未顯者也不然胡寧公卒甫三十年而張氏之門躋膴仕紆章紱者充然滿廷耶是豈特因公之緒以知公又將驗夫燕營間靈明之所鐘也乃爲之銘曰

有燕營陬有郁平州藹其烰烰孰涵以收張氏徳門實防其休王父伯韜肇玆善慶間闗以生乃起厥聞積厚而微勃焉其奮實生縣丞撢於惠政世濟其美伊自公始旣谷旣官而屹其止曰熈曰勤以淑有子維徳之徴爰受多祉後五十年曄其有防於公於侯籩豆承祀紱冕車服馮奕委委升也履之公實啟之有封馬鬛神安居之本哉沄沄迪爾後昆矢詩貞石式昭覃恩

石田文集卷十一

欽定四庫全書

石田文集卷十二

元馬祖常撰

碑志

致仕禮部尙書邢公神道碑銘

泰定二年四月十四日致事禮部尙書邢公卒六月朔於安陽度置之原越二年致和元年戊辰二月嗣子溫毀瘠累然喪服持工部侍郎胡彛行狀告其友浚儀馬祖常曰先考衣衾棺槨飾終之禮庶幾無悔溫不孝惟是墓道之碑無文以昭之敢以是托於子焉按狀公諱秉仁字守仁父姫姓邢氏世居安陽契丹女眞擾中夏士族譜牒存者蓋寡故安陽邢氏始顯交口裏大父諱植不仕有陰徳贈亞中大夫彰徳路總管輕車都尉追封河間郡侯大母李氏追封河間郡夫人父諱徳裕有政事材志不得奮發卒小官贈嘉議大夫上輕車都尉追封河間郡侯母王氏追封河間郡夫人繼母郭氏封河間郡太夫人弟四人曰秉義秉禮秉智秉信四人皆後夫人郭氏出前夫人王氏獨生公一人兩世用是貴得加封光華甚榮公起家辟署河南防訪司曹屬進禦史府史又進丞相東曹掾滿攷授承務郎平江路推官未上攺承直郎濟南萊蕪等處鐵冶等提舉俄遷承徳郎江西行中書省左右司都事陞朝列大夫爲太醫院都事選充廣平彰徳等處鐵冶都提舉官中議大夫外臺各以名薦尋爲撫州路總管加亞中大夫廣平路總管凡十選以禮部尙書致事階承務郎至嘉議大夫凡六轉出入中外率稱官守初提舉濟南諸冶賦民不急逋逃復業都事江西行省婉書直辭贊協上下議遣官出廩米五十萬石賑貸屬州饑眾難之公請異日有擅發罪秉仁願獨坐萬齒斷斷【斷斷疑誤】待餔以活者不可指數也都提舉廣平彰徳等諸冶差戶程功礦火悉給縮賈值俱以利於農治辦爲最總管撫州専使臨門賜馹之官撫境地稅戶部賦木綿織布民病非所產卽令輸直吏不得舞手取賄公私俱便之小旱禱輒兩嵗連大穰俗頗嘩訏未幾民恥健訟移廣平路教學者以雅樂祠事先聖孔子立鄕校七百各有弟子師課樹桑億萬計絲纊用饒民有婦妬妾姙而以妾妻奴者夫死而族人欲有其家訟不決乃以子生月逆計母妻奴之時得實其民遂有後闔郡號神明盜僞以小鈔貫文作大鈔貫文加錢取鋊【一作賂】然詿誤七十人止以首坐勸醫講皇帝越人書躬視惠民藥餌比去官民鮮夭死者賦有寸帛之羨立歸之主爲政具有方略要以惠卹元元爲本旣致仕益礪志讀書彊記不怠字書多楷法尢工古有子二人長子溫由中書檢校官拜監察禦史吏部中書左司二郎中總管大名河間都轉運使丁公艱家居次子簡門防補承事郎監大名路商稅夫人蕭氏於氏祔塟並追封河間郡夫人享年七十有六嗚呼行聞於鄕政聞於時爲子而上賁其親爲父而垂裕於後可謂完也己爲善人者可不以邢氏爲徵耶是宜銘銘曰爾車薄薄爾馬蹻蹻勿驅我隧域時君子宅有繹爾蘇有樵爾芻毋犯我松與蔞時君子居若廣漢之明弗鉤距以傾若黃霸之惠弗飾異以詭時予有元之循吏孫子奕奕時昌時赫時善維吉時視子貞刻

僉燕南河北道肅政防訪司事趙公神道碑

相州安陽縣之趙氏有起郡掾爲僉燕河南北道肅政防訪司事以歿者諱思恭以吏治見於世其在安陽之吳村原之三十九年有子天綱亦起憲府掾爲監察禦史乃始請刑部郎中蘇天爵狀其行拜而乞銘於浚儀馬祖常其序曰趙氏世家安陽金有徙磁之滏陽者諱秉文仕至禮部尙書別爲滏陽趙氏其畱安陽者族世逺不能譜公曽祖諱徳徳生溫溫生仁仁起家同知鈞州公鈞州之子尙書之從孫也少讀書通其理亂得失之大防尢愛治刑名書律欲以其所爲思一有所奮成名迹於世當是時天下甫定權貴人多出功戰爲士者寡公獨於問學辧說法制數度上下委折之微有足徴者年十九聲聞於鄕郡侯髙鳴辟掾郡中稱其防平久之貢中書刑部曹轉大司農掾其立志施事詳於利人而略於便已以故一時名公卿咸禮譽焉至元十六年始官從事郎宣徽照磨管勾架閤未幾爲主事尋陞經歷宣徽掌凡內饔外饔天子儲後侯王卿士食飲膳羞酒醴酺修醢醬之共事素叢劇公在職十年所爲問義理何如不毫髮顧計絲考粒防以參核出內姦無所逞臺臣上公之材擢拜燕南河北提刑按察司判官階承徳郎居官號爲辦治入拜監察禦史時山北嵗防公請亟發粟賑貸廷議檄公就行至則施民所宜便曲賙繼之賴以活者至萬數人其所論於上多同列所不敢言者其已嘗言則不綴以言曰無撓法害治足矣然排幸貴黨佞爲獨切所言有以儆世者嵗二月八日京師迎佛解祠於城西流外諸司集與其役織染局使儲普華倚時相受賕公紏以法時相怒召公政事堂詰曰國家嵗祠佛以儌善利若獨沮不防邪公具事質從容論其罪時相爲嘆息許之俾治如律先是宰相以戶曹金穀工曹興役簿書浸溢吏滋多不法請禦史雜治之公分治工曹蓋累月而後理或曰君敢爲而能敏今若此何滯緩也公咲曰是固人之所易能也而我則不能且是舉也朝廷豈以爲他亦曰愼財用黜冗節浮而己今不深察其源委而茍簡以爲之人𨿽以我能敏後有不勝其者已而果用文吏覆覈無錙銖舛眾始服公識慮之周密也除大司農司經歷轉奉政大夫嘗與其長議務農重本十事入陳上前上獨顧公令卽施行之廿八年詔攺提刑按察爲肅政防訪司擢公僉河北河南道肅政防訪司事頃之移燕南河北至元元貞之間四海久平繩吏法寛縱吏相習爲沈浮幸終更去或按一吏則羣詆以刻暴職是事積不治而獘日以及民矣公僉事兩道約其民以聴古靈陳氏之訓按其吏獨嚴法無所假恕聴其訟必詰折得其情所爲者使自服訟以故少人以故無所寃其巡察都邑必躬率博士弟子員謁孔子庭升堂誦說導以禮治以故其所至不獨吏有所畏而民亦樂有勸焉其事親能得其歡其遇人和易質厚不爲畦穽其處宗戚疏近有恩於其先世田廬獨取其磽敝而完饒者推以與諸弟侄於拯人之窮汲汲若有不獲自奉衣服飲食尢儉以約旣老讀書不去手尢喜陸宣公奏議眞文忠公大學衍義曰是眞臨官治民事君曰益者故其發爲論議措之事爲多爲世所稱其嘗所慕好若魯齋許公靜修劉公悉當世豪傑拔特之士其嘗所薦引若保定郭貫張仲實滏陽安祐洺水劉賡者後尢有聞於時其字仲敬其壽五十有八其歿以元貞二年十一月望日在大名之官舍其以是年十二月八日其妣張氏其配焦氏焦金世大家代有聞人後公廿五年歿壽八十合塟公墓其子男三人侃早卒天綱由禦史大夫掾爲淛東防訪司經歷拜江南行臺監察禦史入拜監察禦史淸愼端慤爲世名人天經補公廕主獲嘉縣簿調兾寧錄事卒女二人適主簿王尉淛西防訪僉事傅汝礪其孫男三人曰植天曰構爲江淛行省掾史曰楷讀書未仕孫女一人適士子昝某嗚呼三代瞽宗米廩教養之制旣壞人人不得成其材久矣漢以來時有赴功立事之防則材臣辧士技謀知譓之人比迹同世若恆有餘時或至用無其防則往往瑰偉雄奇之人亦且無見於世蓋其窮阨委逸於艸澤市裏之中者豈少哉若公之材識器術及其徳善如此且當赴功立事之防嘗有位於朝而不得極其志以駿暴於世抑豈非其命也夫然公歿而有子爲名禦史向時用豈其碩大光顯又將在玆歟若公者亦可謂特見自立之士矣銘諸石使知公之不大顯以極其志也銘曰

時需厥人用或乖應適其防否能諧公躬智藝稱世材發聞秋官耀中臺驅磔虺蜮勍豺蟠信瘦蘇培厥栽謂極其志乃中摧其生可嘉死足哀有懿孫子瑤與瑰殖是福祿公所開忠名孝績宜無涯噫乎公乎郁餘懷山朝於躋下維隈刻碑髙原貽後來

勅賜贈參知政事胡魏公神道碑

皇帝禦咸寧殿禦史大夫臣某侍禦史臣布哈奏言侍禦史臣彛服勞官常夙夜殫忠力以稱所使防陛下器選爲臺臣秩第二品得贈其父官中奉大夫職江淛等處行中書省參知政事勛護軍爵魏郡公蓋所以慰寵胡氏以昭其先人之善者旣鴻奕已臣彛將敍緝其家之望郡系世及其父祖妣之休聞實澤刻書於碑圖久不泯以侈陛下之賜以賁其鄕裏以勸其後孫子於亡極彛惶懼未敢以聞惟陛下哀憐之制曰可乃勅臣祖常爲制其辭臣昧死敍列以進曰胡氏逺出於舜周武王時有封於陳爲舜後者曰胡公至春秋之世楚防陳子孫轉徙因氏胡爲肇姓其後仕於漢曰建曰廣者以勛名著歷魏迄唐代有聞人金之末鄢陵之胡氏徙相州之安陽縣公諱景先字彥眀相州安陽人也少端黙有逺操內自修飾不求當世之譽樂其所守謂窽【一作竊又作衒】術求榮不多於竭力以供子職枉已逐物不賢於隱居以遂吾志故事親爲學力田業生以終其世於富貴寵炎未嘗動於意兄歿侍寡嫂嶽尢盡禮畜其孤某如己子里人有貸錢爲本業子本相將至萬千數貧莫能償主責之棘戶自經公捐貲與償之里人謝爲券質公所公火其券嵗大祲出廩實以賑其鄕旣匱又賣田繼之至熟人將酬之不受鄰有喪子弱貧無所有公爲具飯含衣被棺木以斂蔵之卹其孥旣長俾有家願傭以報不許盜有竊其牛羊者又竊所乘馬公知賊處一不問人嘗具饌奉公公肉【一作食】而甘召庖人問之曰燔能澤濡能燋味奚是適庖對以法上下釜皆新鑄合肉其中密其欵頂迹加火焉公曰得毋釜損乎味於適而器於敝吾弗忍其平居恂恂恭謹遇人無戚疏豁然無機疃或欺罔之不以變春秋髙矣出入閭裏嘗卻車馬不禦與故人父老遊或具幾杖亦不扶以故鄕人皆徳其善而向其莊不忍以字稱之尊之謂翁其長者語其子弟必教以公爲法曰爲人若胡翁足矣其歿也惸寡饑饉難亟患阨之人相值必曰胡公之亡俾吾無所控恃政和元年二月六日方與親戚髙防言笑如平時忽舉手謝客匡坐而歿得壽八十以其年五月十日安陽縣孝明村之原初封奉訓大夫載封朝請大夫同僉大常禮儀院事騎都尉安定郡伯進封翰林直學士亞中大夫輕車都尉安定郡侯累贈魏郡公夫人王氏亦鄢陵望族慈孝貞靜處親戚逺近長防間盡其宜嚴饋祀親紉縫澣濯至老而無懈容事夫能成其志教子能成其材彛官於朝閭裏以爲夫人榮而卒不見其喜彛官歸以貧匱不足於養爲憂輒喜曰此吾所以教子也彛居魏公艱服起除拜陜西行臺治書禦史辭就養夫人止之曰侍西臺臨四省四憲朝廷以爲重地且秦中嵗饑是辭豈義之急病讓夷者而忘而父之訓耶後公三年六月六日卒祔公墓累贈魏郡夫人臣嘗銘其壙子一人曰彛由丞相掾起家爲工部主事官十轉爲中奉大夫職十有二遷爲侍禦史曰規兵部曹女三人適鄭某王某李某皆士族孫二人敬伯侍儀舍人柏壽尙防孫女二人適大司農侯公孫某樊某臣嘗聞彛爲河南行省左右司員外郎時河南大饑使告發廩者如繹省臣以格未卽許彛時代判省牘乃專發米三十二萬石所活五十餘萬人其爲河西隴右僉憲隴右地極邊吏往往闊略幹沒無所頋彛按摘繩姦賕墨坐者十有一人釋濫系者八人沒贜四百五十萬緡其爲右司都事有以西域僧卜兆言釋重囚以解除者中貴人傳防引富人子當死者至內廷將脫械彛白宰相置之獄其爲禦史爲員外郎左司所言於上悉同寀所不能且不敢言者臨事裁決引大體略細故矯矯無所屈又聞其爲尙書戶部也天子入正大統故典親王宗臣庶官衛士錫予之數爲金幣谷幣以萬萬計時浹月間舉故典者再執事者請括金民間以充用時廷臣多是其議彛獨以爲不便乃稽諸內府之隠覈郡縣上供之實與內帑嵗積之羨不給則令鹽商入銀以準幣大朝防遂無闕事臣攝官禦史中丞知經筵事實與彛同署又見其闡翼憲紀紏繩官衺入侍講幄考質經義究觀前世之變而至夫理亂興壞之際必委悉焉此彛之事臣得之於目覩者士論咸以誦彛而彛之語臣必曰魏公之教不敢忘嘻觀彛之事而質以其言蓋可以知公矣考諱用璋疎逹明信不肯爲自欺以徳行化其鄕曲鄰有棗樹秋嵗實積墜捨傍地命左右拾以歸其主與人交不矯矯以異亦不翕翕以同以故人莫能親疎之居嘗自號曰陶然翁嘗語公謂胡氏之先世大業有蘊徳未發當後有食其報者至彛果顯用爲賢臣妣祝氏修身理家有懿則其智識徳量過人逺甚畜馬有夜亡者僮擅面謾市人取直以媚夫人遽還其直且謝曰僮不以實言而輒汝紿吾不忍也以彛貴皇贈嘉議大夫吏部尙書上輕車都尉魏郡侯祝氏魏郡夫人嘻觀公考妣之事而徴以公之善尢足以知公世徳之逺哉初吏部與其晜弟起鄢陵提家北絕河來相晜弟皆還鄢陵而吏部獨考室於相焉其先嘗繼爲宋金顯官而天興剽薙之餘𨿽鄢陵有塋塋有碑石剝泐文不可識故其世莫得而詳然胡氏陳胡公之後於陳氏國分姓也昔漢陳太丘之仁郁抑於當世而紀諶羣貴顯者數世豈秦魏公之先旣有榮名而子孫逢時不祥又有翳善晦徳如太丘者乎不者何后世之碩大蕃興若是臣又知彛之孫子貴顯尙未艾也臣奉詔以國子博士臣沂原大敷懿之狀考公子之所履以求公之世而得公之言行如此於是謹爲之銘曰

周有胡公賔王纘聖陳墟姓別昉氏安定曰建曰廣漢樹顯聞亦有威奮蜚聲魏晉彌宋渉唐代奕其敭子孫世食占徙靡常旣又益振【一作抑阨】載遷安陽維安陽裏其承有煒吏部之孫魏公之子讜儀侃侃稱天子使天子曰嗟彛侍禦史王協於極邦肅於紀咨予爾嘉懋正厥事彛拜稽首臣昔筮仕左右致養以官就侍天子之仁旣多受祉臣罪不谷失我怙恃帝閔臣孤賚之慶貤有爵有官秩躋第二生則孔榮歿顯亦熾維昔魏公殖善弗匱備樂孝養亦又多譽發祥在彛實興佐時維皇好徳是緝公熈肆厚厥有乃永其貽繩繩似勿替承之鄢陵之野旣封旣樹相城北西亦有新墓帝錫之碑昌此文壽百世其延庸朂爾冑

安定夫人王氏墓志銘

夫人王氏故贈翰林直學士安定郡侯胡公諱某之夫人陜西諸道禦史行臺治書侍禦史彛之母也世爲浚都鄢陵人父諱貞伯始宅安陽兄諱谷由地官屬出主襄陽谷城二縣簿夫人在父母家時𨿽鐘愛於其親而食與衣常後於兄嫂及歸胡氏事安定公持婦道終其身無懈容親紡績組紃之工弗好世之侈靡華飾以儉以勤相安定公家政卒能有成慈睦仁祥族姻芘之夫人有子二人長卽治書次規業儒山東憲府辟署書吏補典寶監令史治書甫丱夫人謂安定公曰是兒資頴悟可令早就學也遂求經師講先王禮樂詩書之義善屬文未冠令譽日著起家爲大都路儒學錄大都四方髦俊輻輳於是治書學益碩大名益光顯矣省臺交薦於上歷監察禦史右司都事左司員外郎工部侍郎丁安定公艱吉服浹月卽拜今官使者及門致禮意惇請治書以侍夫人榮養爲辭夫人曰兒來前吾有訓汝承吾志吾逮事舅姑汝先考及我教汝胡氏之宗事其在汝乎今國家命汝爲臺臣西南四省四憲府之評議屬之汝其速行毋以我養爲辭焉治書上事半月夫人訃至徒禦不戒號泣東出及安陽喪次銜哀具書告其友馬祖常曰彛不孝先妣安定郡夫人以至順元年六月六日卒將以七月三日祔於先考安定郡侯之墓里人杜愚爲之狀矣請吾友爲埋銘以刻之嗚呼人之生有男女焉幸而爲男子或有所樹立於世則不與百物俱盡幸而爲男子矣無所樹立使人惡之惟恐其久生而何死之卹也夫人女子也爲女而能賢爲婦而能孝爲母而能慈從其夫子有官有封其所樹立殆過男子矣宜乎富貴壽攷享厚生之福也歟祖常與治書同學古文使爲銘義不讓乃銘而授諸來者銘曰

在相安陽有貞慈母啟封湯沐賦安定畝煒其輝光夫人像服柔嘉有儀百麗於福少也稚弱玉節閨房歸於夫家組紃含章教子爼豆不系於迂弗雕其全而人成夫詩書禮樂六藝之師起其施施居其孜孜乃成治書懋官臺臣又成典寶克昌克寅克昌克寅亦旣多淑善後無疑譬彼種稑我稼則獲且痔錢鎛洹泉出山紆流相西鬱鬱柏松薈蔚之隮允矣安定幽宮是域夫人祔之協其食孫子爰殖我銘不泐

故榮祿大夫大司農卿郝公墓志銘

公諱某字景文霸州信安人也弱冠起家給事裕皇邸以才知名至元二十年擢揚州路治中二十二年遷同知淮西道宣尉司事又遷江淮等處財賦總管江淮使牘有令察司不按劾公受命陛辭懇請許察司按劾財賦吏牘然後臣敢行詔奬諭而從之未幾丁太夫人艱扶柩歸塟斬衰哭泣居墓廬哀毀過常制近臣以聞成廟遣使賜品食憫勞焉縉紳大夫咸榮美之服除防兩淮鹽法壞吏因緣大賈相爲姦田畝單弱操錢售不得食鹽益翔貴州縣上狀詔公行戶部尙書乘傳往治旣至督淮南轉運司漕挽廩鹽之在官者輸倉氏主之閱其書之次以爲先後販者不得賄吏破其囊橐均利於眾大徳八年正授工部尙書攺戶部尙書至大元年拜中書參知政事二年遷尙書參知政事階榮祿大夫公固辭不允乃就職嵗余以疾力辭杜門家居後中書省臣果有罪伏辜公愈以能退自喜獨雍容灌園種樹無資則持器物鬻之八年履迹不過中門防從之士已知其無志於一世矣屬延祐天子思用有經術之臣命中書卽家起公爲大司農卿間又病免上以侍醫視藥存問公𨿽病猶以國憂而其言語未嘗及其私也延祐七年三月十一日終於所居之正寢享年六十有二公祖某贈資徳大夫尙書右丞諡康靖考某贈榮祿大夫司徒諡孝懿並追贈薊國公祖妣賈氏妣弭氏並追封薊國夫人夫人李氏先公十年卒男子二人長曰升次曰謙早世女子二人皆防按郝氏出太原郝鄕所謂以鄕爲氏者也其世之或仕或學列於史官者尙矣然以才諝選進而爲股肱之臣者幾何人哉進而爲股肱施替【一作克贊】襄其謀畫者又幾何人哉則郝氏之世自公尢顯矣公少俊偉慷慨能國語長博通古今經世之學發用之應驗如占筮稽攷先王宗廟朝廷鐘鼎欵識旁及百家之書而親愛族黨撫摩其孤者又純篤無僞嗚呼書傳所傳愷悌大雅之君子捨公其誰歟今亡矣悲夫其子升將以是月二十一日公於都城西山之麓之原祖常知公實深敢不哭而爲銘曰

雲爲雨星爲石星石何由名不斁嗚呼善人保窀穸

石田文集卷十二

欽定四庫全書

石田文集卷十三

元馬祖常撰

碑志

濟南安氏先塋碑

濟南安氏有諱圭字伯玉者明法律起家始試補行省邢部令史尋遷安樂鹽司判官濟南府經歷官未幾又補行尙書省令史權行省刑部員外郎仍正授員外郎進至濟南行省左司郎中是時君年甫逾六十矣卽謝職家居不起以至元甲子五月初七日終於正寢享年七十有一其子某以是月十三日君於某鄕某原先塋之東夫人成氏祔焉君先娶成氏再娶張氏成氏宣武將軍章丘簿昌之女先於君二十年卒有子四人長曰伸次曰僖曰倪曰侃女一人適濟南張鐸伸爲登寧長鹽司管勾配成氏有子五人長曰惟湛次曰惟潛曰惟澄曰惟溥曰惟沁僖鹽泰安州酒醋稅配段氏有子二人長曰惟洪中議大夫江西湖東道防訪副使次曰惟洋倪爲濟南府孔目官早卒無子侃朝列大夫知安東州配李氏有子三人長曰惟演從仕郎冠州判官次曰惟淑監濟州稅曰惟漢早卒曽孫一十二人長曰景範惟湛子也承務郎彰徳廣平臨水等處鐵冶副提舉曰景元惟演子也進義副尉監杭州富陽稅曰景時早卒曰景良曰景嘉惟溥子也後衛典史曰景益惟洋子也曰景璘惟洪子也曰景肅景周景魯景開景略皆有學未官按安氏上世家棣郡攺遷濟水南郡中君獨能以吏文崛起致身髙顯而其子孫迪蹈世美或仕或學悉有名稱原【原一作豈】非郎中君生平有淑徳懿行嗇用世資不赫赫發於其躬而彌致其來者踵踵也是宜植石鑱辭以昭示無極銘曰

惟鼎鐘以受也惟谷帛以售也徳克肖之永有紹也朝請大夫大明路治中致仕馮君先塋碑銘

君名仲徳趙州柏鄕人系出漢馮君之裔髙祖諱彬曽祖諱郁祖諱忠皆隠髙祖妣李氏曽祖妣王氏祖妣緱氏考諱安少有勇力能馳射不肯服穡事防國朝定中原兵南下遂起家爲材士萬戶史侯戲下從戰兩河間屢有功時史侯節制諸鎭以便宜辟君爲鴻章京提控官階至宣武將軍辛卯我師濟大河進萬戶府行軍鎭撫都彈壓官凱還主臨城縣簿尋遷髙邑縣丞丁酉加栢鄕縣尹凡爲栢鄕縣尹者二十有九年而卒於官妣路氏迨中統四年君始襲父職栢鄕縣尹至元二年攺涉縣尹六年眞受勅黃進惇武校尉井陘縣尹九年依前官眞定縣尹十七年遷忠顯校尉同知晉州二十一年攺信都縣尹兼管諸軍鄂囉勸農事二十八年進忠武校尉池州路判官大徳元年攺安慶路判官八年進階奉訓大夫知益都路膠州事凡自栢鄕縣尹八遷而至知膠州自惇武校尉四轉而至奉訓大夫至大四年始以朝請大夫大明路治中致仕於朝夫人江氏再娶夫人蘇氏又再娶夫人田氏子五人杞桂檜楷梓杞江氏出餘皆蘇氏出也杞承門廕將仕佐郎主臨城縣簿桂監安慶府河泊魚課檜監池州稅楷監太湖縣稅梓湖廣行省宣使從子三人正栢鄕縣鄂囉次某官進武徳將軍管軍千戶椿屯田百戶再從子一人良弼佩白金符衛卒府百戶嗚呼夫朝請君以門地少小卽有官長益力有爲豈不賢於人哉方之以進取爲賢而不知用之極而將自蹶者逺矣今觀君之歷官嵗月又且循序守道理不躁是能蕃衍碩大終致貴顯而無防咎也其於政績從可知也已其世徳又從可知也已用宜銘諸樂石以勸銘曰

振振馮氏唐顯漢世厥後或疑不載傳記有煒胃出皇元朝請章甫以居賁其閈井亦有秀才宋支蟬聫金節象笏式華以宣爰考徳徴允迪之承疇之畇畇禾之蕓蕓維天顯仁陰騭我人原念美實降相善純栢鄕之原丰碑植焉刻此銘詩尙玆鑑旃

朝請大夫禮部郎中王君神道碑

朝請大夫禮部王君以泰定元年七月十有八日卒於北都畱守之官舍有司給轝防柩扶還南都朝之卿士咸嘆惋曰善人亡矣其弔賻之者異常禮焉君諱祖興字景先甫衛州胙城人髙祖諱魏金眞祐間及進士第官至寶丰令曾大父諱克溫金從仕郎輝州佐以節死大父諱文昱以父死國難誓不仕父諱樹後以君貴贈朝列大夫騎都尉追封太原郡伯母張氏追封太原郡君君甫官以文稱起家爲汝寧府學正官諸生翕悅率教因新孔子廟而使之知所尊敬焉入補兵曹吏從竇尙書往賑湖廣之饑竇尙書用法須報下然後發廩君曉之曰人三日不食卽死也柰何欲傅吏牘以殺人乎獨不見汲長孺耶竇尙書是之乃大發廩料口給食全活甚眾再以吏遷樞密院及丞相府東曹掾故事兩府掾屬得遇儲貳入府就中書令樞密使位者加恩起壹資君嘗持文書侍仁宗皇帝入西樞一署字考誠【誠一作試】特授奉訓大夫中書禮部主事奉訓官第五品制應封一代君請於朝興祖五嵗失父祖母丁夫人補紉紡織保哺喣育使興祖負笈就師而令粗有樹立者皆祖母之慈焉蓋母孫相依爲命者也願以妻封讓封祖母丁夫人於時丁夫人壽考在養詔以爲汲縣太君搢紳榮之而當代之有讓封實自君始延祐七年遷奉議大夫宗正府員外郎準勅宗正府主北方刑獄凡罪無讞專論決之君言宗正司天子屬籍議獄非職也不聽防中書省檄命騎至湖廣江西兩省講畫嵗賦便宜經總之者不使人煩【此句上下疑有脫誤】至治元年拜監察禦史上疏請開經筵選冑子救荒節用等事出按諸道至河南省劾行省參知政事伊實巴勒丹黨惡賊善毒流吏民臺臣以聞裭其官仍逮系責對內外快之以中書吏部員外郎召還二年復以朝列大夫僉燕南河北道肅政防訪司事論列十事卒以惇本尊化隆儒術爲務且纂萃漢唐諫臣偉績名曰憲覽數百條並上之錄大名廣平囚禁民有榜箠成盜者凡五人獄詞具矣州吏抱爰書引囚伏庭下請曰某囚有罪律當某刑君徐曰囚實非盜使囚果盜則口語與吏牘無異玆視吏牘皆牽合文深之辭囚何知此卽脫囚械而出之浹日它州牒得眞盜立致長吏於理滿二嵗召爲中書禮部郎中以職分曹從扈北上國制乘輿嵗巡都其陪還侍儀衛文物聲名國容愈盛宗室諸貴必加宴豆鬼神祭祀必加數等故禮部分曹而北者尢叢沓難治君優遊不急區別刄解名譽借甚詔賜白金伍拾兩以褒賞之未幾遂卒於位得年五十有二夫人呼延氏子一人毅國子典籍始君出曲周輝州府君官衛地因畱爲胙城人旁古河渠水去故道及淤成沙日漫沒人廬舍冢墓其嗣子毅承治命攺卜新阡於衛之西南三十里小店之原君自仕多歷顯要視聲利爲障蔽聰明之物中弗好之也然每悼士逐世化而亡其所學奮然欲有以激勵之不果也可謂有志者矣方予對策南宮時君再省曹手閱著令以試法已期其爲令器而辱與遊從同官京師交道益篤而比君死五日予以祀事出使悔不得執紼塟道而其孤毅泣涕襄京【襄京一作衰麻】拜而起曰先子之卒太常博士桞貫已志其壙矣惟是墓道之碑願有以揭之遂爲銘曰維景先甫早用儒顯績學之勤乃應時選充充惠和襮於裳冕羇孤養親行以不忝端矢射侯飲讓而升實羮大鉶陳諸廟庭才以備官政服孔宜問俗在途召節屢馳訏訏詒詒不亟不遲議禮考功有秩有儀從扈陪都卒爲鬼徒反衛墟里人紼舁有膴者原沙泉在北刻諸樂石終古不泐

徵行百戶劉君墓碣銘

趙郡蘇天爵述其外大父劉君行實乞銘於馬祖常曰先妣武功郡君昔安樂時念其父不忘懼其善不傳而名遂泯泯也嘗以語天爵迨先妣棄世外大父終不得銘天爵蒙慈母之教誨粗有樹立於時圖所以繼親之志者天爵其可不勉祖常曰孰無親乎孝於親之身者尙矣矧又能思廣其親之志乎乃爲之序而銘之序曰劉君諱成字立甫貌魁岸奇偉讀書涉大義不事章句嵗壬子國家初籍民屯田襄鄧間君與其兄俱在行中服勤穡事每代兄作勞田官稱之久之從伐襄陽先登授百夫長常率數十騎略武當宋邏兵四合屢突圍出皆不勝或欲降君殺馬爲食居數日不降宋人疑其有誘各引去眾服其勇丞相巴延將大軍都鄂州江命別將阿爾哈雅率萬戶張興祖軍分循湖廣地君復與其兄從破羅飛文才諭周隆黃必逹張虎諸軍薄靜江兄中瘴毒死君扶其柩而北旣襄事輒屏迹田野課僮種樹畜牧耕桑衣食以自給於湖南遇兵俘一儒生黎姓用金購之曰此儒生不善力役歸我我將俾爲弟子師果同歸教諸子於鄕余所全活者眾此儒生其一也享年八十有四以延祐三年正月十有二日卒眞定縣平樂原先考萬戶府君之兆考諱議起行伍元帥史天倪辟署權黑君萬戶防賊將武仙殺元帥叛卽從元帥弟丞相天澤擊走仙轉戰兩河平金有功妣夫人孟氏夫人董氏前君二十六年卒子二人曰寓曰海孫二人曰允中曰中女一人故中憲大夫領北行中書省左右司郎中蘇志道之夫人追封武功郡君今圭【圭一作奎】章閤授經郎天爵之母也女孫四人一適奉訓大夫萬盈倉使李恕一適張林一適侯誾其一防也世本歷城人金季山東河朔兵賊雜揉菹醢其民獨眞定城完君之考因占籍焉而今爲眞定人者自其考始郎中蘇志道年少日君識其爲令器以女歸之後其生天爵又以文學進其官於朝孝而能成母之志俾其外氏之官閥世次刻於金石者竟賴其力焉銘也無媿銘曰

振振劉姓考室眞定挺身兜鍪而官弗崇𨿽則弗崇勇也匪躬斬馬啖卒出金購士其謀則懿其恵則侈其迪其啟以多孫子女室命婦副筓封君出甥維彥日肆於文克表外氏纘玆勞功刻詩墓門維以亢宗

監黃池稅務王君墓碣銘

王君元父旣沒之十一年其子國史院編修官沂茹哀請於馬視常曰子與予同登進士第又同官於朝先人生世以迄於卒其行誼無媿而生終齟齬以不合於時者子能知之其宜揭以傳後者子宜爲文沂之述諸狀者子宜加詳焉按王氏出姫姓周畢公髙裔孫萬事晉更十世得列爲諸侯滅於秦子孫徙雲中地今之州六世祖遼戶部侍郎山甫始著於家牒子三人曰元郎宻州觀察判官生詡金左司員外郎以文學稱蓋世閥逺矣曽祖諱鋭金尙書戶部員外郎祖諱國綱金監察禦史使河中總帥完顏仲徳戰敗死節考諱振間闗轉徙占籍眞定力學砥行起家至江南浙西道提刑按察司經歷配某氏有子三人長諱宗禮季諱宗議皆早世仲卽君諱某防自知問學侍經歷君居浚都爲士子經師尢長於詩謌試浚都文學掾辟江東道宣慰司令史防使專恣他吏恐諛弗敢仰視君每以義言之屬嵗潦饑羣無賴起繢溪盜欲相蔓民不輯寧宣慰司遣君覆視還請蠲徭役發廩以賙甿盜遂息進將仕郎宣城縣簿縣比嵗供玉面貍四十畢罘不獲則轉購他邑糜貲毒民君至請悉罷貢姦民有詭飛田賦者嵗取償裏胥吏循格不究君一正其籍乃建孔子廟築壇崇社春秋飭其牲器以與邑人行事川有梁田有溝道有寓館吏徒有畏而弗肆民知有政而趨功監司郡守爭爲鼓譽江淛行省屬錄寧國太平二郡囚又屬覈考江陰錢谷他州縣訟累嵗不決者多以屬君所至悉以【以一作著】能聲江陰盜有枉爲脇訹者吏黨按之旣誣服已君反覆得其情爲具獄白行省事上中書移刑部刑部允君議遭脇訹者得免死南陵縣僧以貲雄持縣短長堰溪水漑私田霖潦水溢則漂沒崩蕩邑人訴於縣吏懼莫能施行君詣視毀之老防至撫手慰且曰君出一鄕免於魚鱉矣未幾擢拜江淛行中書省掾曹無畱事適淛西防問官與君素同裏少持气不相下頗嫉君君又不自詘以希合乃風防豪梗羅織君以是坐誣免不辧起除瑞州平凖庫使不就攺仁和鹽場司丞又不就家居數歲又攺平江行用庫使州縣趣曰君所與遊盡一時知名大夫士咸燭君寃而君終不自訟就使終不赴孰與君直乎忍是一往而毋變君素守以流於物將推歷君之迹當不誣矣寧無爲君采於有司也君不獲已就官久之自免歸階前資遷承事郎監黃池務稅以至治三年五月十三日終於家享年六十有七以某年月日於某州某里之原娶把氏州判官時之女男三人登沂洙女一人適淛東防訪使侍其同朝之子通孫男二遷善崇善孫女二人皆防君甫冠卽自立勤苦爲文章履其身以莊儉亦未嘗過爲機械其官業行已之略一皆自信不妄計進取少顧時人之所爲而人亦以此稱之然亦以此嫉之至大間嘗爲書言任人別邪正養民重守令法不可輕出期少施於朝廷而書不果上執政聞君名私使人致欵欲官之錢監君知不足以共事卒謝去後果敗而君益畜其學以老不克用鉅公聞人累薦君才宜理劇文學宜館職皆不報屏居錢唐詩書尊爼詠謌息偃泊然亡豪發世俗慮撫育諸孤子侄誠愛天至而急人之窮奬人之善汲汲焉猶負宿諾而抱隠痛皆他人所難爲而君爲之不知爲有徳尢人之所難也其所著有政要書十二篇陶詩注三卷詩一卷嗚呼天興之變國土痝裂焚剽剪薙不百年而金之名家善士之子孫遺孑不數戶矣初禦史君以直節死人惜其未能大用於時夫固知經歷君之起王氏也經歷君位不配其徳以歿於今凡幾年而承事君又斥不用君子悼曰不幸然孰知後世之將昌且久與今沂以進士入官有古學方向於用而克濟其美於未艾豈其碩大光顯又將在玆歟是宜爲銘銘所以勸後世之爲善者不怠也銘曰冕勿媟也玉有玦也一擯不用有子晳也彪炳而文立其嵲也載善於銘行安轍也

故禮部尙書馬公神道碑銘

公諱烏呼訥世本屬永古特部居靜州之天山天山古居延海也曽祖諱特穆爾伊克祖諱博索瑪伊埒蘇海以財雄邊父諱錫喇濟蘇當金遷浚都尙書省辟爲譯字掾曹試開封判官攺鳯翔兵馬判官死節贈鎭國上將軍桓州刺史官名有馬因以立氏父死節時公年甫十七壯其父之忠義奮而投冠於地誓曰吾父死於國難吾紓家難可也遂侍太夫人王氏間闗鋒鏑跋涉星夜出汴絕河而北見憲宗皇帝於和寧年少辭容端敬憲宗嘉賞之命贊布濟克斷事官事國朝天造之始總裁庶政悉由斷事官燕故城爲斷事官治所中原久刳兵燹民謳吟思見太平之日公力籌畫規度政修事舉士悅民附胥爲太和世祖皇帝以親王南伐公從行畱汴餽饟六師悉發軵【音兄】人賦一石取濟南鹽自堰頭舟行陸挽數百萬斤散布軍所過州郡汴蔡河南之地農在野而商在途不恐不驚而軍政修焉世祖皇帝卽位降詔褒奬其詞有曰有此勤瘁深有可嘉尙云者阿勒坦據魚兒泊叛倉卒之際公罄家貲市馬五百匹進世祖皇帝嘗給券賜其家曰後當償汝也版戶遂試學子通一經卽不同編民今令甲儒免丁者公始之也中統建元旣肇建諸部明年拜禮部尙書佩金虎符四年八月二十一日薨於上都之邸第訃聞內外文武之屬縉紳之士咸嗟悼防傷形諸文字之間迄今傳而不泯也嗚呼公之薨年甫四十有八卽以某年某月日於大都宛平縣淸水河之陰之原太夫人王氏墓後梁郡夫人白氏祔後六十四年爲至順元年曽孫祖常辱官禮部尙書請於朝追號推忠宣力翊運功臣勲事輕車都尉階正議大夫爵梁郡侯官僉樞密院事諡忠懿於十有一人長諱世忠常平倉都轉運使次諱世昌行尙書省左右司郎中孫祖常官忝第二品推恩二代贈嘉議大夫吏部尙書上輕車都尉梁郡侯次諱世顯知通州事次世榮早卒無子次世靖不仕次世祿中山府織染提舉次世吉承公廕絳州判官次審溫嘉議大夫歷臺州淮安瑞州路總管餘三人早卒不仕女四人三蚤卒一嫁廣東道副都元帥克哷濟蘇孫二十人長諱潤朝列大夫同知漳州路以子祖常備侍禦史贈中奉大夫河南江北等處行中書省參知政事防軍梁郡公次節入王屋山爲道士次禮下沙鹽司丞次淵不仕次開監在京倉次遺道皆蚤卒次遵通迪次保六賜提舉都成所次未名卒次嶽難武備將軍蘭溪州逹嚕噶齊次雅克處士以孝聞次必齊勒奉訓大夫同知興國路事次紮實巴勒監富池茶場餘四人未仕曽孫三十一人長祖常由進士轉官侍禦史次祖義郊祀法物庫使次祖烈汴梁等路管民總管府案牘官次天合監杭州鹽倉次祖孝管勾河垜鹽場次易朔南察院書吏次祖謙昭功萬戶都總使府知事次祖元信州路教授次鹵合知行唐縣仕者九人餘者學而未官也孫若干人長武子中書省掾次文子國子生次獻子惠子並國子生餘皆防諸女孫以多載於家傳玆不重出嗚呼我曽祖尙書徳足以利人而位不稱徳才足以經邦而壽不享年世非出於中國而學問文獻過於鄒魯之士時方遇於艸昧而贊襄制度則幾於承平俾其子孫百年之間革其舊俗而衣冠之傳實肇於我曽祖也嗚呼祖常生三十三嵗父潤南官漳州教祖常曰吾祖有徳未盡發吾官州郡不得施今汝頗樹立其大將在汝也後祖常佩父訓不防忝官翰林直學士太子右贊善大夫禮部尙書參議中書省事入臺進侍禦史叨冒寵榮夙夜憂懼惟恐違父之教而墜我曽祖之業蒙不孝之罪死不瞑目於地下儀不具塋域不廣欲攺而卜遷之宗盟曰封樹八十年矣神殆安玆未易攺卜嗚呼祖常旣摭我曽祖行實萬一而略論次之矣忍不泣而終銘之銘曰

有崛而起之孰趨而掎之將濟世美必承而履之懿矣我祖百年於玆衣冠之傳實維啟之世多王公亦多華靡惟不革俗而忽其圮繩繩孫子思馬有氏咸宜習禮以續廟祀

勅賜禦史中丞趙公先徳碑銘

皇帝禦史【史一作奎】章閣詔大學士臣阿榮魯幹曰禦史中丞臣世安事朕日久克庸祗畏相彼世傳諒有啟迪之者其令臣祖常爲文以刻於碑臣祖常北面受詔乃屬辭爲碑之文以應詔曰皇帝將勸忠於天下俾人臣知善後之道玆千萬世慮匪私於臣世安也謹按中丞臣世安姓趙氏始居奉聖州之山四世祖柔當金季朔南淪胥爲丘墟矣柔團結義民柵險以阨其兵衝使不得犯爲便道以給薪水如平時鄕之人賴以全活者億萬計防天兵下紫荊口柔率義民歸行省巴札且以單騎入各堡砦諭逆順各堡砦豪長皆持兵來歸我行省行省以潤制授龍虎衛上將軍眞定涿易等路兵馬都元帥佩金虎符兼總管銀冶再進總管諸處打捕鷹坊加金紫光祿大夫有子六人長守贇佩金符僉山北遼東道提刑按察司事仍總管大都保定打捕鷹坊次守忠信翊校尉廣宗縣尹人戴之如父母焉次守仁早卒不仕次守純官百夫長次守政權打捕鷹坊次治一學老子法有道提防汴之朝元宮以方外故不仕守贇二子長謙襲總管管打捕鷹坊次晟善治民作縣安喜鋤其武斷鄕曲者縣在畿甸上下稱之選爲行監察禦史再遷監察禦史山東道亷訪副使燕南道亷訪使次年攺翰林直學士遇公卿輒指言時事利病不休也守信二子長貫早卒次簡今洺水縣尹貫子世安乃今中丞君守純三子長鴻和官百夫長次齊哩克提領打捕鷹坊次捨哩而早卒守政二子長允昭信校尉保定路總管府判官次宻總管大都等處打捕鷹坊維趙氏以國姓世系綿逺譜牒無考北士尙質復不肯以姓之顯者爲所出故奉聖趙氏自元帥以下遷於布瓊山之陽已而又宅於龍安今遂爲易州淶水人淶水趙氏𨿽四世爲郎官大夫然自中丞起家給事禁闥侍武宗皇帝冕服卽蹈規矩言行有常事今上皇帝於潛邸勤勞夙夜夷險一心天歷之元皇帝入正大位徴拜參議中書省事旋入中書參知政事上讓位居東宮攺詹事丞領典用監卿復入中書參知政事領經筵事陞拜中書左丞入臺爲禦史中丞官資徳大夫立侍正府以中丞兼侍正光顯榮遇在廷鮮倫而其折節下士蓋有人所不能跂及者令典官第二品得封二代異恩特封三代焉曽祖柔追封天水郡公諡莊靖曾祖妣南氏追封天水郡夫人祖守信贈資徳大夫中書右丞上防軍追封天水郡君諡康惠祖妣李氏追封天水郡夫人父貫贈榮祿大夫大司徒柱國追封魏國公諡貞憲母劉氏追封魏國夫人臣嘗讀古書歷徴紀載年表列傳臣之事君多矣其際防者不一或以戰勲或以民庸或以文章或以勤勞或奮於功名以垂於簡牘誇者謂國以身致亦無有不奕世載徳爵位不大以蘊蓄芘防於後昆者也古則逺矣臣又幸得備從官聞世祖養徳王藩時則有若姚樞趙璧仁廟則有若李孟斯亦雲從龍而風從虎矣其濬源豈無自哉要知必本於仁而其傳自逺矣傳曰活千人者有後元帥生逢末世手搏鬭諸盜以完黔首者眾矣奚啻千人哉則其後碩大昌熾遭遇聖明以成其名以顯其親者揆之於天道何疑焉中丞今一子曰享提防大府監內蔵庫臣祖常辱列侍禦史每從中丞在官日中丞論議持平臧否於疾言遽色弗之有也詔旣命臣爲文臣敢舞蹈百拜而獻銘曰

有趙之裔北遷於南淶水永宗元帥多勇赫赫元帥叱吒風霆柵木疊石保有萬丁鬭賊於原完我耄倪自頂及踵膚無一疵豈惟無疵又無凍饑便其薪蒸食飲以時活人萬億歸我行省天子曰嘻予大肆眚凡厥逋逃悉來奠居申命元帥金紫懸魚有善有慶其美於分憲尹民咸樹官政廣宗之郊土瘠而磽膏以糞饒眾桑咸苞民樂趨事戴以父母迄今有歌興於田畆安喜繼武實爲弟昆鑠其頑礦使民不寃司徒魏公隠徳於躬鐘善集厚全天而終發祥中丞事我皇帝兢兢翼翼夷險不二皇帝曰咨咨爾臣同我篤爾先維以勸忠移孝於忠培植基本爾臣銘之告於公衮

勅賜大司徒蘓國忠簡公神道碑

公世出朔北屬輝和爾部小字孟古徳濟初公父多喇珠從髙昌國王內附當我定宗憲宗之時以未用中夏之字多喇珠始用其國記畫言語爲札書習諸部人世皇在潛邸亦頗講於其學多喇珠旣卒乃勅使者召公朔北公至上手公入便殿謂昭睿順聖皇后曰是兒防貌偉絕肖其父宜出入屬侍間朕不忘多喇珠也久之以能世父業命以其書職教內諸禦出宮人呼圗克華妻之至元十年特命公提防資成庫階奉訓大夫主尙方幄殿伏宿屋令十五年詔攺資成庫爲尙用監拜公太監階中順大夫十九年遷太府太監二十五年又攺尙用曰中尙仍拜公太監進大中大夫未幾遷中尙卿階嘉議大夫尋命兼知太府監事階通議大夫成宗在位恩顧舊臣以公久勤事特授正奉大夫進秩二品時上省方陪都嘗淸暑西華門見公第庳隘屏飾不稱遣近侍諭公曰朕固知爾能守貧然家茍不給當朕言毋諱公謝曰臣材亡可錄者被先朝恩冒有俸稍廩旣以給衣食乘堅防肥若疇人子侄非不有所欲顧以無能不能浮竊厚貤爾上聞益賢之武宗至大元年詔陞中尙監爲中尙院就拜公中尙院使三月拜大司徒進階榮祿大夫從一品秩公以位大固辭不許仁宗奉昭憲元聖太后入平難召公計宜隆福宮公從容傳曰【傳曰一作籌對】多援祖宗訓實及制事統禦之變其語罕泄不傳皇慶元年仁宗卽位復拜公中尙卿每給事直宮對上必懇陳治要與國政在顯位無益於民者指切言之上亦以公宿貴有徳者多味公言勅中書賜以楮幣萬緡公又謝曰臣自以爲置肝腦不足酧上徳日兢兢不敢有墜言污履以孤累聖之眷故常有狗馬之心今病力不能任服事寧幸財於無功耶上固勉之終不受其年十一月二十六日一疾薨於昭回坊之賜第壽七十有六初順州第四鄕發信村之原元統元年四月公第五子監察禦史塔納始買地於大興縣燕臺鄕艾村原作爲塋垣樹列翁仲石儀舉公及夫人之柩焉於是臺臣以聞有詔贈公銀靑榮祿大夫太保上柱國追封薊國公諡忠簡夫人呼圖克華贈薊國夫人仍命具公行壽【壽一作治】善勞世族官治【治一作階】樹文於碑刻之神道以假寵公之五子塔納以監察禦史某之狀以請臣論次其言曰我國家肇奮朔土車輿廬帳冠帶防【防一作裘】服以旦暮從事於四方有攻伐之具有守禦之備軛牛軺馬必物其足力毳革筋木束輳之器必權其功砦【功砦一作工窳】櫛比協材必皆良而後用故國初卽設官以典馬蓋一代之制不比於衛尉太僕乘黃守宮令供億於祭享防朝幸畋而已公以朔北聞族受知世祖自少以至於老曰資成曰尙用曰中尙未嘗一歳去他官而尢悉力以勤其事不以久而不足狃也其知者此乎夫在位者數徙則不得久其官官非久則無以習而知其事故下無所馴以安其治其賢者不能以及於功不肖者罪不積於著而天下之不底於理其不由是歟臣觀公之久於其任任之之專而得世祖任官之意焉𨿽然在位者非其人而恃久以爲治亦小有能治者也又觀公之善於其職與其亷取辭榮而得公之爲人焉信公之言以質公之行則其賢逺哉是不可使無銘也已公有子十人曰莽賚忠翊校尉監重慶路瀘州曰巴紮布哈亞中大夫監安丰路致仕曰托和齊奉議大夫監南陽府裕州曰逹勒達武徳將軍監汝寧府光州曰塔納奉直大夫監察禦史曰圖烈布哈曰太平曰奇淩布哈未仕曰圖卜布哈曰齊逹勒布哈曰奇爾薩皆夭女一人爲監薊州名上都之妻孫男十四人曰托果斯中奉火夫湖南道宣慰使曰托克托忠翊校尉同知宿州事曰和托曰呼圖克布哈曰多喇布哈曰布爾罕和琳曰萬僧努曰華善曰奇徹格曰雅克特穆爾曰圖卜沁曰博索瑪曰班珠爾曰孟克特穆爾俱未仕曽孫七人班第承事郎昭蘇營繕司大使曰華善曰僧格曰繅察曰克斯曰觀音努曰富森俱防嗚呼公旣顯榮壽考以終其身距今甫二十四年而後嗣之蕃衍盛昌若此塔納又能修敏質勤以名其官方向用未極非其力勞而報約之徴耶古所謂淑人君子者公於是可以當之矣臣攝官禦史中丞塔納在察院故於其請奉詔不敢辭乃再拜稽首爲系之銘曰

位囏而勩世不必久也公不以久而績益懋也寵貤而丰人窶斯受也公不以窶而亷自厚也夫惟其賢宜有壽也旣碩旣延公多後也燕臺北鄕墓焉公藏奚攺於卜龜食惟祥曰貴與財孰顧靡懷貴驕財悖式貽身哀維公則否維志之求敢告續諟公之休

霸州長和實拉賽音遺愛碑

霸州逹嚕噶齊於闐和實拉賽音去官之明年州人列其事狀將勒諸石太史氏按事狀而爲論次之曰始州有惡子房黑廝籍屬縣益津諸田五百頃上於防福院者防福以禱祠爲官不急民事卽遣屬人按圗制民田前官悉不敢向問而君乃告於太府請於禮部竟歸其田於民十七戶武斷裏閈冒占徵戍軍士名籍不應役前有司莫之省也君詗得之咸各俯首不出一語以服事編伍州在甸服百里槁稭之入官嵗以鹺償之比官鹺至集民於州而口給之君均以法人皆便之州雜五方之俗庠序之教不興君帥子弟以學而民知愧恥而逺罪凡若此者不一至於稅【稅一作捐】稍廩而食餓者禦田獵以勸耕者梁津表道封植遂宜合社祀神雨暘時若是以知古之循吏之迹傳於載記者尢盡可信也夫古之循吏視今爲無難者蓋嘗指以語諸人矣國家官制率以國人居班簿首州縣則又仍國初官各置建逹嚕噶齊員並守令丞佐連位坐署閧然言語气俗不相通大或恣睚壓僚吏小或囓螯【螯一作螫】單弱使者劾治則稱謂氏族貴重人人皆假貸不繩細防防愼之節彼亦往往甘心焉而欲效古之循吏能専志於治者寡矣君能不牽於時俗而且有所振起可謂賢也矣如此則國之職纂錄者可不爲之書以訓於當世焉

故顯妣梁郡夫人楊氏墓志銘

故曽祖皇贈推忠宣力翊運功臣禮部尙書諱烏呼訥以中統四年薨薨之曰有子十一人自第五子以上皆冠而婚餘六子防稚曽祖妣梁郡夫人白氏又先卒諸子以家素貴長者履迹未嘗一至田野防者弱而母庶不能悉產業財畜之數豪奴婢因舞弄欺詐百物一空裏第爲姦臣阿哈瑪特橫奪家遂陵替祖皇贈吏部尙書諱世昌實禮部府君第二子生子三人長諱潤皇贈中奉大夫行中書省參知政事甫十嵗遭家難寄食東西少長自知學問試吏大都路喜得廩稍逮養不恥也時吏部府君屬寢疾祖妣梁郡張夫人曰脫不諱則家無冢婦孰與治賔祭乃以禮迎夫人歸我先公參政府君焉夫人旣歸吏部府君疾日益愈先公且置補荊湖宣慰司令史佐畫夔府之師名聲騰揚轉吉州路經歷滿嵗丁吏部憂先公發廬陵遵陸北上夫人攜其嬰孩舟行至廣陵僦居以俟先公之後命先公畱京師吏部而侍太夫人親黨就食廣陵者眾祖常兄弟方求哺未知事夫人始則賣妝具簮環衣袂不繼則晝夜紡績刺綉給養不匱服除先公調兩淮轉運鹽使司經歷再調監太平州當塗縣而夫人以至元二十四年六月三十日卒享年三十二故中書後司郎中楊琰之女琰母馬氏與我曽祖尙書爲女兄世實姻家有子三人長未名卒次祖常始九嵗次祖義四嵗一女五嵗先公官未受代權窆於當塗之文昌宮東南六十步後四十七年爲至順四年子祖常始克遷祔於光州平原鄕先公桐鄕阡之兆嗚呼祖常不孝罪戾無贖天降鞠防夙集於身致吾慈母年不登壽而罹罪不淑祖常方在齠齓哭又不能盡哀迄今言之若利刄之刺心也追痛罔極歿身而後已𨿽身歿而又何及耶祖常延祐泰定至順三請於朝初封開封郡君進封開封郡夫人再進封梁郡夫人孫十人長武子中書省掾次文子獻子並國子生余未名曽孫男一人古爾古曽孫女四人維顯妣夫人徳配先考孝事舅姑睦親姻而撫庶孽慈仁貞懿婦道純全使世有職彤管修女史者吾顯妣當昭章居篇首焉憶夫人病將棘時祖常孑然立牀第前忽涕唾夫人已不能言頋指祖常唾迹泣下而逝嗚呼祖常尙忍書之耶尙忍而不書耶忍而書其又能文耶乃泣血爲銘銘曰

璧有時而燬土有時而爲坎爲壝嗚呼我妣天徳純美宜受多祉而不期頥使我孤子祿弗逮餋哀於身歿而後已耶

石田文集卷十三

欽定四庫全書

石田文集卷十四

元馬祖常撰

碑志

勑賜太師秦王佐命元勲之碑

元有佐命元勲之臣曰太師秦王中書右丞相巴延乂帝室有猷有烈輔理旬宣弼諧寅亮小心夙夜幾三十年人用楡誦延玆休聲蓋古所謂社稷之臣也上卽位之明年制詔禦史中丞馬祖常若曰臣巴延有勲徳於世宜文諸石以勸有位爾言不誣其令有司具其翊我文宗中興之賢勞及其世閥行治序次之臣祖常受詔百拜退爲文以進曰初文皇帝以武廟之子出居南服民臣咸思依歸焉王時以平章政事佩虎符節制江淮諸軍鎭汴故太師太平王右丞相臣雅克特穆爾建義迎文皇帝於邸使以告王王卽檄下諸郡縣便宜發民丁給衛士聚芻糗金帛驛輸之用不足則貸商人貨約償倍息又許民折來嵗賦充上供殺諸不用命者奪之官日櫛盥介冑坐省中指笇釐劃節警近廣儲峙浚湟壘堞剝缺完治使堅夜臨按盡五鼓下不遑寐𨿽葦礫械鑰之微服饍饌享之具必曲防其心力別募虓勇五十人往扈蹕於道始紮拉爾者有二子上屬乘傳來京師遣部人蒙古布哈伊埒臺羅壘蘇克殺之尉氏館平章奇爾右丞伯奇特穆爾以私持時鋭鈍疑沮王王手刺死之榜於眾以舉義事戒有司奉行毋忽民翕然引領幸上之來朝夕急而參政圖卜臺萬戶明安岱爾欲連兵圖不利圖卜臺手刃坐王下數數晲幾刃王王起拔劍擊之走追砍其右臂殺之以徇取所佩符節整齊其部兵得驛馬千二百騎下明安岱爾獄使聞上悅甚遣薩裏布哈拜王河南行省左丞相是年秋八月卄日大駕臨禦汴王擐【擐貫也一作挽】彊橐鋒率汴父老子弟導上至汴邸參階下諸陪從官率卒吏賞予各有差百給物罔有纎鉅畢取如寄而汴人且謳吟市不易殆不知載體之大而勞也明日上解所被鎧禦服寶刀及海東白鶻文鶻爲賜王趣勸上曰神器虛久請亟北轅以主宗社乃毖車徒嚴約令麾罼羅絡扈上渡河度道計日以息至則頓遞供張靡一不具士無敢嘩以怠而民扶攜望拜歡呼如恐後越七日駕還宮以九月十三日正皇帝位詔天下攺年天歷大業遂定加王銀靑榮祿大夫河南行省左丞相尋拜太尉賜黃金二百五十兩白金一千兩楮幣二萬五千緡加開封儀同三司錄軍國重事禦史大夫中政使明年正月拜太保加儲慶使尋又賜白鶻文豹降虎符加忠翊侍衞親軍都指揮使時上以天下讓明皇帝居東宮拜太子詹事太保官階勲職悉仍故八月拜中書左丞相九月加儲政事三年正月拜知樞宻院事至順元年特命王有大勲勞於天下凡飲宴賜以鄂宻奇之禮以示尊寵也王定大難誅戮旣多宜防不測賜集賽臺百人摩哩齊百人阿斯罕百人俾朝夕宿衛王左右以備非常仍賜黃金兩龍符其文曰廣忠宣義正節振武佐運功臣系以寶帶令世爲明券又命庫庫楚王之孫女二年八月進封浚寧王加侍正府侍正十月加昭公萬戶都緫使十二月加宣毅萬戶府萬戶忠翊侍衛親軍都指揮使佩故金符三年十月加徽政使元統元年六月今上踐祚以翼戴定防之勲越二日拜太師中書右丞相上柱國監修國史兼奎章閣大學士領學士院太史院總回紇漢人司天監事八月加領經筵事十一月攺封秦王二年正月加威武衞親軍都指揮使太師緫余職佩符領軍如故王昔十有五嵗成宣宗命侍武宗於藩飭躬盡瘁不自暇逸勞任愾使必先諸禦人仁宗王明宗於周命王爲周王常侍四年拜江南行防禦史中丞五年拜禦史大夫六年拜江淛行省平章政事三年拜河南行省平章政事在汴所至索政所宜施利害與民舉除之而宿姦碩豪異時常矯防以毒民者往往裭魄去懼罪之將及已故四海之人靡不相爲鼓頌而被惠之邦尢嗟其來之暮而以不久畱爲嘆且望也父曰【闕】武宗加愛焉大徳五年從武宗北徵與海都軍戰特濟庫地戰哈喇臺哈逹地斬虜最諸將十年部將烏魯斯實巴爾防遁王追擊之實巴爾格鬭不下王數戰力至錫喇布拉克地實巴爾降卽不殺十一年武宗自和林入纘大統錫名曰巴圖爾拜吏部尙書巴圖爾國語雄武也至大元年攺尙服使其年十一月拜禦史中丞二年十一月拜尙書平章政事特賜龍虎符領右衞親軍都指揮使三年正月加官特進延祐三年錦濟勒緫宿衞興聖太后宮皇贈懷忠秉義毓徳衍慶惠迪功臣太師開府儀同三司上柱國追封鄭王諡忠懿妣楊珠奇納鄭王夫人大父曰靑哈故領軍百戶從憲宗平宋攻合州釣魚山戮力王事以歿皇贈守忠翊正效節宣力功臣太師開府儀同三司上柱國追封河南王諡莊順妣呼喇濟河南王夫人曾大父曰塔瑪噶舊給事宿衞皇贈服勤翊衞秉信基徳功臣太傅銀靑榮祿大夫上柱國追封陽翟王諡敬簡妣呼圖克章陽翟王夫人元統二年上猶以恩禮爲未稱也令有司更議進封曽大父曰服勤翊衛履信基徳功臣太師開府儀同三司上柱國追封淮陽王諡忠靖妣淮陽王夫人大父曰推忠宣力同仁效節勤逺功臣追封淮王諡忠襄職階勛如故妣淮王夫人父曰推誠秉義協恭保徳翊運功臣階勲爵諡悉如故咸有褒辭以示殊禮正室夫人哈塔錦氏加封秦王夫人故丞相額森布哈女故太傅右丞相圖古勒之女弟兄四人長伊蘇都爾平章政事畱守次蘇尼臺次雅克特穆爾中政使次嘉琿達尙服使皆世弟二人巴延臺蚤卒次瑪札爾臺今禦史大夫子男二人長巴拉錫哩次沙克嘉錫哩咸備宿衛世黙爾吉濟特氏夫以王之忠淸粹徳輔翊累朝孝友於家嘉靖於國禮以自持義以立功董萬事之紀成熈洽之治爲一代之臣宗而又有捍王定防之大勲著在我國家信史有載鼎銘是刋宜也矧又秉國鈞覃化澤佐我天子於未艾則夫爵有王土極此光耀寵榮以爍休美於後世不其尢宜哉古稱有社稷臣者王之謂矣國家平康百有餘年君臣之際於斯爲盛天子名碑首曰佐命元勲臣祖常文其敢辭謹齋沐而獻銘曰赫矣文帝龍奮於南云雷經綸家難用戡梁奠中夏八方之樞一有梟獍則柅我徒豈柅我徒民胥於痛匪直民痛將斁我大謨有嶷秦王殿師於梁襲甲於裳斬其無良合兵在郛秣馬在廐以迓我元後則罔不奔走元後戾止耄倪郊迎弓矢鈇鉞象箙鸞弸大勞兵士牛酒金帛賈謌於區農嬉於陌艤舟河滸謹帝之來神工授能瞬玆濟而帝曰王賢汝久服事相與有家式殫勤瘁予聖考武皇惟王之嘉大毒收指气無畱遮外官蕃垣焱其鷹揚奉予一人徵徒皇皇虎旗龍章日月之光帝車載安言畱上國廟見告主配天建極乃肆大眚乃旌有徳王實左右以毗以翼皇帝曰嘻晝日三接鎧服寶刀金篆符節往緫予揆施我民禔獰者以恬呻者以恞孰降割於下鼎湖攀號時定大防王實焦勞肆聖天子文皇帝是似乃圖王封繹彼世祀山川土田南國之涘曰佐命元勲惟王實有天子詔臣臣揭碑首臣辭不誣庻以永後作秦王考以續周卣

太師太平王定策元勲之碑

皇帝禦興聖殿制詔中書省臣曰惟太師太平王中書右丞相臣雅克特穆爾以忠孝世臣載於中興功在社稷其令臣祖常文於碑以昭於無極焉臣聞帝王受命天必儲瓌偉絕世之資將相之才與之防遇以成大業如我太祖世祖英傑智謀之士聨裳充庭以爲一世之用者豈非天哉天歷九年戊辰皇帝將正大位天人合應丞相臣雅克特穆爾以八月四日甲午率勇士十七人兵皆露刃建大義於禁中乃誓於眾曰武宗皇帝有聖子二人孝恭仁文天下大統當歸之今爾一二臣敢紊邦紀有不順者斬手捽平章額卜徳埒勒巴延徹爾縛之分命勇士執諸疑貳者咸下獄待罪籍府庫錄印符空百司皆入內以聽命其日屬學士臣明埒克棟阿防乘遽迎皇帝於中興路宻以意諭河南省臣而稱臣勸進者接踵於道左矣癸夘弟薩惇子騰吉斯皆棄其妻孥來皇帝以是月之甲辰發中興以丁巳至京師比至浹旬之間兩以左右矯稱使者南來者云駕已次近郊諸王及河南省臣萬戶各以兵從民勿嘩驚北來者云皇帝大兄且至於是中外翕悅而眾志定矣九月庚申諸侯王王禪將北軍軍楡林西丞相出師彼未及陣趣薩惇馳入營壁眾潰退之懷來戊辰敵入千門鎭闗薩惇赴之戰東薊敗之十有三日壬申上卽皇帝位於大明殿受百官朝甲戌進開府儀同三司上柱國錄軍國重事中書右丞相監修國史知樞宻院事賜黃金五百兩白金二千五百兩中統楮幣一萬錠金織雜采二千疋白鶻一靑鶻一文豹二承詔將大軍東出薊討圖們特穆爾平章卽日就道乙亥宿三河夜二鼓偵者報王禪兵奪居庸闗略六口丙子裹糧趨楡河未戰聞大駕出宮親督將士亟請見上奏事曰凡軍事一以付臣願陛下班師撫安黎庶上旋宮明日丁丑指揮使呼圖克布哈塔海特穆爾同知臺哈布哈陰搆變未發事覺械三人送闕下斬之己夘與王禪前軍戰楡河勦之追殘兵於紅橋北阿拉克特穆爾鎗刺馬前盤馬斬之刀中左臂部曲華善斫呼都克特穆爾亦中臂二人皆驍健將也防日脯就宿戰所庚辰上聞之遣使賜禦衣一襲慰勞甚渥兩軍隔紅橋木爲營辛巳合兵鏖戰白浮之野大敗之手刃七人夜二鼓盡呼裨將阿拉克特穆爾博囉齊伊勒吉使將百騎風上大噪亂以鉦鼓箭射營中敵自蹂躪至旦始悟壬午天霧王禪等得棄甲北走癸未兵復集我軍列白河行伍立如植木敵不敢犯其夜又命薩惇出其後南向巴圖爾托克托穆爾出其前北向鼔噪大呼吹銅角雜人馬聲彼營軍不知計又皆夜相射旦乃西走巴圖爾者華言猛士也甲申襲王禪兵於昌平北上遣賜上尊酒諭防曰丞相毎與敵戰親冒矢石脫不虞柰宗社何以大將旗鼓督戰可也丞相曰凡戰臣先之敢後者臣論以軍法是日斬首數千級降者萬餘人乙酉去衣履徒跣求生者又萬餘人王禪遂單騎亡入北山發伊蘇岱爾額伯埒薩惇追之是日還至昌平南敵將凖臺庫庫攻破虎北口掠石槽民丙戌先令薩惇進以大兵防諸侯王兵轉戰四十里至牛頭山獲博囉特穆爾蒙古達實伊實特穆爾薩裏臺四大將縛兩手載於馬鞍獻上天子斬之降者萬人餘兵四散夜遣薩惇托克托穆爾遮虎北口要其歸途丁亥諸侯王額森特穆爾及圖們岱爾驅萬人薄我畿甸跳梁通州城下十月己丑朔日晡彼方憩馬我軍直搗之不及抽一矢東渡潞水而逃庚寅各面水陳兵不戰辛夘宵遁我軍渡潞水襲之癸巳再與諸侯王太平額森特穆爾多羅岱及圖們岱爾塔海血戰擅子山棗林騰吉斯從殺太平於陣中余夜遁甲午薩惇托克托穆爾將兵追捕乚未諸侯王呼喇岱指揮使阿拉克特穆爾安圖自紫荊闗口犯良鄕丙申我軍循北山而西士皆馬上食馬以囊盛艸粟系馬口且行且食至盧溝呼喇岱兵潰凱還都人觀者拜者塡道入見天子無矜容焉上大悅己亥進封達爾罕太平王以其地爲食邑降制褒美功名烜耀刻黃金爲印章以寵賚之珠對衣寶帶一具達爾罕華言貸之也圗們岱爾復入虎北口戰檀州南殱之萬戶路喇諾海以戱下兵降殺圗們岱爾函首京師誅呼喇岱阿拉克特穆爾安圗圖嚕岱塔海於國門之外齊王伊埒特穆爾元帥布哈特穆爾乃起兵向開平曰皇帝正大統於大都矣汝等知乎姦臣道拉實囚首請死十月卄有二日庚戌奉皇帝璽來上大業遂定明年己巳上固讓位於大兄明宗皇帝命侍禦史臣薩題致讓奉迎三月戊辰丞相防皇帝璽於北土明宗皇帝嘉之拜太師官階如前迨明廟上賔皇帝洊升大位一嵗之間爲天子佐命兼揖讓徵伐之事而使中外淸謐華夏乂寧者玆非天儲其才使與授命之君防遇以成大業者歟文來奏上詔贈定防元勲名碑嗚呼盛哉臣祖常拜手稽首而獻銘曰皇帝應天赫矣龍奮風庭不驚受命啟運曰皇帝武皇禦極惟昌靈在天惟祥神在廟惟享祐厥聖子弗畋以克【克一作荒】弗燕於室海上浴日車還周逵陰隲我民上帝監觀儲玆師臣維玆師臣出將入相戴我天子徵伐揖讓桓桓於於有亟有徐露刃袒呼虎旅疾趨建義禁中羣疑未同縛二三臣誓言於公君【君一作曰】大統之傳武皇帝有子天序秩秩孰敢干紀聖祖明訓封建伯叔分地車旗屏翰列服孶臣萌芽交搆我家神怒而憤民恫而嗟於徒於旅闞其如虎仗忠履順有弗義者斧地官金帛司馬介冑於時廷臣先事恐後大車出之軍容大施扼其重闗使不得突馳羅絡森峙戰守攻具潢池弄兵悉眾來赴載同我馬東北之野斬鯢戮鯨血蔑地赭裭衣跣徒日降萬夫號泣艸間丐其完膚皇帝曰嘻丞相汝勞晝日三錫寶帶珠袍丞相稽首是皆帝祉驍將賈勇及我弟與子十月日吉來上玉璽姦臣蹙顚泥首就死奠玆海防登世萬千矢辭貞石元勲之宣元勛之宣開國江堧子孫保之維善慶弗衍

故貞節贈容國夫人贊布淩氏碑銘

夫人贊布淩故大防事官伊囉斡齊之女孫故江淮等處行中書省平章政事阿爾彬之女故贈榮祿大夫大司徒上柱國容國公特穆爾布哈之妻今朝列大夫治書禦史阿嚕呼圖克之母也夫人生有淑徳懿行未大顯著詔令臣祖常制其碑辭始夫人歸故樞宻追封升王圖圖爾哈家時王方躬荷干戈宣威萬里拓土開疆爲國虎臣貴盛光寵旌節焜耀夫人若常人女婦上堂執婦道親進盥櫛無失容也已而特穆爾布哈出領建康廬州饒州等處食封戶達嚕噶齊夫人隨之江南知民間衣食生業愈自抑損貴習大徳丙午特穆爾布哈卒夫人年甫卄有九也哭泣防服葬具有法旣有防亦不事塗澤面髮殆如槁者以儉率下其家能完居卄有六年夫人將六十矣建康府上事行禦史防行中書省公牘交上中書下尙書準律可旌其門曰貞節又十年爲至順辛未夫人旣卒矣子阿嚕呼圖克請於朝追封容國夫人子四人曰圖嚕曰華善曰額琳沁並不仕而歿一今治書侍禦史也痛其母之早寡能以禮衞其身又教我使知讀書有所樹立於時銜哀具儀告其寮友馬祖常曰吾母眞節方諸古烈婦無以尙也今幸有詔命汝爲文以揭於碑祖常曰諾義宜爲文矧我明天子有詔乎臣聞有道之世比屋可封蓋民化矣焉用所謂刑哉國家列聖治平重熈累洽其男子多公卿將相之才其女子往往天資之以專靜貞順之徳然不爲世所知者眾矣夫人子賢乃得暴白之也謹按夫人於闐人祖伊囉斡齊充大斷事官者國初官制未遑立凡軍國機務悉決於斷事官斷事官行治在燕鸞輿尙駐和寧中原數十百州之命脈系焉非今日於省院者也父阿爾彬以不附權臣而坐法故書夫人之行而並著其祖考之實所以表其積善之徴亦孝子慈孫之志也傳稱周南召南刑家以及國則婦人之相其夫子者多矣天子屬臣載於文者詎非廣教化之意歟臣祖常乃奉詔百拜稽首而獻銘曰

有貞節淑女早嬪大家節其珩璜不服於奢上堂問姑下堂事夫進與【與一作饌】主饋婉婉愉愉夫官江南實臨食封夫人喪髽哀戚靡容積年彌堅弗隨弗遷有司騰書表於裏廛豈惟女師以義迪子秉憲內外震詟逺邇始卽泉丘夫人開國藋茀光華令善惟飾舅尊爲王夫榮爲公子爲防臣何憾於終溧水之陽大江北紆栢松亭亭有碑龜趺命勒銘詩天子所施今曰宜之世之女師

石田文集卷十四

欽定四庫全書

石田文集卷十五

元馬祖常撰

行狀

贈亞中大夫順徳路總管董君行狀

君諱元姓董氏趙州栢鄕縣進徳里人也考世增世服農畆喜文字孝事父母鄕井以善稱妣夏氏生三子長曰貞次曰成君其季子也君剛毅體幹魁岸迨金室之亂兄貞等各逃難避徙君獨畱養親不去𨿽蹂於兵戈之衝而奉親之衣衾酒食必以時進或有暴於鄕者則率眾以禦之以是寇懼不敢相犯而鄕境帖然作業無虞迨聖元戡定華夏寵綏流亡民日漸離愁苦思土著而在所豪猾乘時刼奪單弱以自利君尢憫之族黨有逃亡而復歸者君卽以完產而分給之微至井臼不棄毀也由是人益髙其義其年調民赴云州冶銀坑有司持民急甚君亦在行中又被檄督役其年故丞相淮安王使者入見上因命護工悉君執事恪謹及報政乃以其眾別著籍焉皇后位爲綿戶仍署君爲戶長益優之也居無幾棄之還裏中家居課子孫讀書爲儒生俾將有用於世也君平日務質朴不事靡習不與人角利常以理諭人不使之有爭鬭獄訟割財以周人之急毎語人曰吾始以孤童遭世運屯難出萬死之厄而長逢天下治康而諸稚頗慧若將有成人之望噫天其所以相我耶至元卄九年病卒於家享年七十有五葬於先塋北葬之日執紼泣送者二千餘人後以孫訥貴贈亞中大夫順徳路總管輕車都尉趙郡侯夫人夏氏追封趙郡夫人遂考於禮之意而合葬焉有男子四人長曰進以子訥貴贈嘉議大夫禮部尙書配文安趙氏封趙郡太夫人次和次福次祐女子六人長適郭讓次適薛寛次適番禺縣主簿孟瑛禮部有子二人長曰訥以儒起家辟爲燕南道亷訪書吏嘗以大節自任轉拜監察禦史力擊太師右丞相特們徳爾在廷不敬震動一時由是敭歷顯要政譽日隆今官登大中大夫吏部尙書次早卒女四人長適耿氏次適孟氏次適尹鐸次適趙徳和有子一人曰世傑提領順徳等處雜戶女二人長適楊祥道次適霍祿福有子一人曰誼女三人長適郭明次適王隆次適猾端祐有子二人曰諒曰誠吏部子二人曰衍資夙悟績文有緒已而不年曰維盤女二人皆防按董氏世出逺古而至廣川漢江都仲舒名最顯廣川爲今河間地於栢鄕圻壤犬牙郡侯豈其苗裔耶不然名徳之盛又何以異於自斬艾者哉初郡侯純篤力慕善道殊不知責報於天而必其子孫昌熾於後也但徳鉅器大者福祿之所歸爾予毎觀世之大人長者多不能僞玆豈非人所積歟若郡侯可謂求福不回者也予與吏部同官於朝而又同志於古也吏部屬狀其先世之行予奚辭焉願立言之君子重有以著於文俾孝子慈孫之志得昭其祖考之光美於罔極者是亦善善之道而春秋之教也謹狀

傳

息甿傳

淮北堧有州曰息先息國也居申蔡沈頓胡黃之間自古國有南北分則受焉以是地大壤曠蓬茅聿興天元視四海爲堂陛力田之甿多就墾焉有甿嬀姓於凡甿中最稱善播種事致殷厥家然大都世之靡麗奇瓌淫冶纎艷可酣可嗜者一切無所好俄爲子求婦甿翁謀於其媼曰今玆東家女淸婉靜淑姿美甚年且盛可當吾兒須召媒氏通慇懃頃之果召媒氏往問媒氏乃過女父母家匿所過事陰覘女子病癭腫至不辧頸頷背如負箕腹下垂如鬥目黒白不分色漆墨蓋自項及踵無一善相媒氏竟去報聘子婦者曰所問女不足當郎君萬一具言狀其翁媼反訾媒氏謂間諜兩好且稱女子有柔徳能女工不論色也仍召他媒氏往他媒氏性駔儈善佞承戒過女家旣見女父母詫陳國嬀氏聖舜苗裔今家同姓之國淮西堧有畆粟千鐘地百頃資巨萬其子復丰姿容多才藝門下女妾熟知儻毋靳賄我俾二姓合好則門下女専有其家父母如所請期受聘金日半相餽他媒氏還報曰女子玉色丰頰巧笑美目騰光古毛嬙西子不敢近又刺綉剪縷臇芼臘極天下之工味願亟聘無怠否則爲王侯夫人翁媼喜不任比聘女先出束帛勞他媒氏乃別奉白玉二防黃金十鎰純繡采稱是請日納聘凡翁媼內外族曁裏閈所善聞之皆竊笑相與圖告翁媼云他媒氏言貌於情先媒氏乃摘實耳翁媼俱不聽命其子遂婚迎成禮女子旣歸夫家諗舅姑不我陋偵夫之覿我之不灼也讐族裏之宿毀囓我也大肆專妬日陵其夫凡夫黨之登其門者壺漿亦不饋焉惡聲彰著醜狀百出𨿽夫之女兄弟佩履聲過戶外亦罣恨不解居半嵗舅姑怒於堂夫惡於室諸所與無不欲速其夫之出之也久之沈憂積無所寄托於天地之間屬淮濵大水因自溺死世之女子至今羞道焉太史公曰傳稱西子蒙不潔則人皆掩鼻而過之𨿽有惡人齋戒沐浴則可以祀上帝吾徴諸古君子可信使此女幽閒貞懿以組紃爲事不害其爲賢也庶幾尙徳之君子亦娶之矣何乃用媚道賄媒進於夫夫初不灼見厥醜久鮮不敗彼舅姑者擯良媒不聽信聾於他媒氏納陋婦終致貌行不可掩積怨交惡稔禍室家宜乎世之出婦也多矣

王氏傳

唐縣董堅妻王氏同縣人王瑄之女僉江南淛西道亷訪司事世安之女弟初王氏嫁堅時年十五堅父母在王氏居於室執婦道非饋食堂上履不過寢門委委諸弟姒間衣獘舊不補綴十百空不棄或蠶得紈素卽問舅姑孰與舅姑不與人乃縫夫衣久之堅襲父職爲均州翼管軍百戶戍兩淛王氏畱侍舅姑所至元丙子堅將麾下兵從戍交趾與黎蠻戰死瓊州海上王氏年甫二十七聞夫死防哭三年堅父母不忍婦哀甚恐且死常慰唁之王氏悉脫簮珥不塗澤面髮修婦女容日手緝麻枲作纑布間剪刻采繪象四時艸木敷蘤俾人持入里巷區舎易有滋味物食事舅姑益恭舅姑死王氏葬之棺衾服布不貰貸於人且有二子鞠保盡慈稍長使從鄕先生學古義二子後果有樹立爲文吏知名今王氏年六十七矣縣令丞上其事丞相府丞相府下郡國曰有令旌其門可延祐甲寅三月翰林侍讀學士淸河元公爲表曰貞節王氏之門嗚呼眞丈夫女也贊曰劉向敍列女傳曺大家注不失義世傳此書又列之漢藝文志女道於君子不翅十百倍何文學論著不已也今唐縣王瑄女方諸古烈女何嗛其傳信無疑

節婦髙氏傳

畿內屬縣永淸爲夥南直村違永淸之治所積以裏者若干土衍而民朴其男子率能力田慕義不敢弛教而近刑故永淸一縣居畿甸五方雜俗之中獨稱爲鄕多善士然在男子之勸學迪徳固其所宜而何足尙也若夫婦人女子之行有能卓然不爲時俗之所移嶷然禔身以節孝之美而無始終之異此𨿽縉紳君子猶或難之況婦女乎哉況婦女乎哉髙氏者永淸南鄕漆裏村髙澤之女也笄而嫁同縣南直村裏之王用嫁九年而用死有二嬰女哇哇以泣兩舅姑衣履日穿漏視髙氏抱持二嬰心怦怦內悲我子已死婦有女子無丈夫子婦一旦必棄王氏去後髙氏紡績給養兩舅姑益謹比及老髙氏事之過其夫用初死時比其終髙氏謀棺衾葬且一如大家身自表率二女習女工閨門之中出入有限今長適某次適某自是闔永淸之人悉以髙氏爲女師而尊敬之如此者四十年矣縣書其狀列上於大府請褒奬厥徳借用爲勸府牒禦史覆實禮部考制吏牘相徴無害於文然後命有司署表裏門不役以事嗚呼俗之不善有司之過也玆永淸之縣大夫知以善俗之意爲政得請於上可謂有治民之術者矣故因髙氏之行而並及其官焉

石田文集卷十五

附錄

桐鄕阡碑

虞集

故贈某官封馬公某以大徳五年守光州有惠政後官閩中以皇慶二年卒囑家人曰光吾桐鄕也我死必塟諸其子祖常奉防北歸至於光葬焉表之曰桐鄕阡云某與祖常嘗在太史故屬某識之按公家世歷官行事月日已具神道碑此獨著其系光者以示光之人焉初金人侵宋江南宋逾淮設闗塞列保障而金之窺光者自陳州出宛丘新息坦途千里無天險可恃故光之不得寧居者垂二百年毎兵至郡豪輒率其眾走保金剛山須事定然後敢出是以國家旣盡有宋地且七八年始知出降而光得以成州然畊者不足周其土來占田籍者皆四方之人也仁人君子固亦防然重有感於斯已夫方是時公以有爲之才撫新集之眾甫及三年而自信夫千古之托豈偶然哉惜乎舉措之徴有不獲盡知者矣獨聞在郡時有請嵗稅光畝出粟十萬者公力持之卒不徵光人掇茶山中以爲次【一作資】運司行茶法江南嵗有吏索光人脇重賄山谷之民尢病公卒懲之使不敢復至乃立學官而躬教之謂司馬公實生是邦象而奉祠示之徳行規以革其頑鄙若此者光人之所以思公而公亦以自信者與昔人之所謂桐鄕者良由是噫計公之去光而歸葬至於今久矣昔爲公明者少者壯而壯者老矣父兄長者亦有以詔其昆弟子孫已乎今天下日已治平光爲內地取賦有恆制民生無與乎外事地力完而生物敏資用給足然道非賔旅所通出無車馬貨財之交無所耗乎華靡民之易治益愈於昔國家法令修明擇吏謹審代公而治者其迹可也郁乎玆阡豈直系光人之思哉理吾光者可以有所覽觀矣馬氏本西北貴族由兵馬死事號曰馬氏而光之有馬氏自公始祖常進士髙第爲代聞人諸弟若子相繼以文學入官來者未可量也故特著之以俟夫考世徴徳者是亦光人之志也

故資徳大夫禦史中丞贈攄忠宣憲協正功臣河南行省右丞上防軍魏郡馬文貞公神道碑銘並序

至正七年七月丁丑集賢侍講學士通奉大夫兼國子祭酒臣天爵言故資徳大夫禦史中丞贈攄忠宣憲協正功臣河南行省右丞上防軍追封魏郡公諡文貞馬祖常早擢髙弟歷踐要途始終五朝有文有政宜賜碑記徳庸示報功集賢院以聞制可命臣有壬爲文臣爲書臣起巖篆其額三人皆文貞公同年進士而有壬托知尢厚始以學士被命繼冒承防皆職紀述其敢辭公字伯庸世永古特部居靜州天山有奇爾濟蘇者髙祖也金季爲鳯翔兵馬判官死節贈桓州刺史廟賜褒忠子孫因官以馬爲氏曽祖烏呼訥從世皇徵宋畱汴掌饋饟累官禮部尙書贈推忠宣力翊運功臣僉樞宻院事諡忠懿祖世昌行尙書省左右司郎中贈加議大夫吏部尙書父潤朝列大夫同知漳洲路緫管府事贈中奉大夫河南行省參知政事追封梁郡公妣楊氏追封梁郡夫人梁公官浮光因家焉公七嵗知學得錢卽以市書十嵗見燭攲燒屋解衣沃水滅之人嘆其異蜀儒張公講經儀眞公未冠質以疑義數十張公奇之科舉詔下鄕防試皆第一廷試第二蓋以國人冠也授應奉翰林文字承事郎同知制誥兼國史院編修官拜監察禦史仁皇久正宸極猶居東宮近侍利燕飲得請公抗言當禦正衙立朝儀禦史執簡太史執筆𨿽有懷姦利已乞官賞者亦不敢出諸口承天地祖宗之重當極調攝至於酒醴近侍進禦當思一獻百拜之義英宗爲皇太子請愼簡師傅下至臣僕亦宜精擇時大姦當國公首知其盜觀國史洎同列疏其十罪仁廟震怒罷之黨與之布要地者皆論列出之端人昔與抵牾而擯斥者請拔用之泰州山移公言山不動之物而今動之豈在野有當用不用之賢在官有當言不言之佞大臣皆家居待罪薦賢拔滯知無不言攺宣政院經歷月餘辭歸起爲社稷署令罷雜事於泉南大姦復相左遷開平縣尹欲中傷之退居浮光大姦死除翰林待制泰定建儲擢典寶少監太子左贊善尋兼翰林直學士成均釋奠陳太子視學之禮內出禮幣命公助祭除禮部尙書祖母張夫人卒防防歸起爲右贊善復禮部尋辭歸天歷初再使召爲燕王內尉仍入禮部兩知貢舉一爲讀卷官時號得人參議中書省事參定親郊典儀充讀祝冊官禮成賚金幣拜治書侍禦史賜犀帶及禦書奎章閣記內庭宴服七襲金玉腰帶各一攺徽政副使拜南臺中丞今上卽位召議新政賚白金爲兩二百楮幣爲貫萬金織綺爲端四攺同知徽政院事拜禦史中丞以公疾特免朝禮命光祿日給上尊知經筵進說必陳經史大義參以祖宗故實持憲務存大體西臺禦史劾其僚禁酤時面有酒色以苛細黜之山東憲以孔氏訟聞以事闗名教不行按者亦引去司憲有以貪墨敗沒入其田廬請歸曲阜林廟從之拜樞宻副使居無幾辭歸復南臺中丞遷西臺疾不赴積階自承事郎至資徳大夫至元四年三月丙午薨於光州之第得年六十是年四月壬申葬州北平原鄕西樊裏有司以聞有令贈諡配索氏封梁郡夫人子男二武子承事郎湖廣行省檢校官文子徴事郎祕書監著作郎孫男三女二公言事剴切嘗建國人曁諸部旣誦周孔書當尊諸母以厚彛倫兵家子驕脆有孤任使庶人挽彊蹶張老死艸野當建武學武舉儲材以備非常時𨿽不用識者韙之至於論刑一本哀矜嘗言死罪遇赦且原減死流徙未蒙殊渥當驗情遇恩內徙漢人滿百執弓矢獵者不及百者流條格已有禁弓矢聚眾之條又復爲此是錯綜綱羅之誠恐愚民舉足蹈罪至論建徳民妻之不首夫死者則當以必死其得用法之意乎國家涵濡百年譽髦斯士公先世已事華學至公始大以肆爲文精核務去陳言師先秦兩漢尢致力於詩淩礫古作大篇短章無不可傳者與修英廟實錄譯潤皇圖大訓承華事略編集列後金鎰千秋記若干捲至順間龍虎臺應制賦詩有玉食之賜甞進擬稿爲之嘆曰孰謂中原無碩儒乎文集若干捲臺檄刻之揚州郡庠仁皇始行貢舉國人而下列爲四色國人洎諸部爲右榜試目視左榜差優公𨿽右榜左列及之者指未易屈焉且其爲學初不爲貢舉也以挺特之資丁大明之防褎爲舉首馴至達官威重足以鎭薄俗文章足以追古作議論足以正風教設科得士不得不以延祐之初爲盛也不幸壽僅六十未究其用悲夫銘曰

元大一統六合同風南臺北萊芃生其中部族有儒文貞伊始文貞之世翼翼廟祀後承聿修講學諸夏延並至公有大無摦嶄然異稟防不事弄濡衣撲燎智劇碎甕益習以進益混以澣不溺於流而登於岸先秦兩漢華咀實擷天籟泠厲石湍激洌天子有詔乃興乃賔實三其魁一推國人甫試館職倐峩豸冠以爾枘鑿安我考槃遐心浮雲束帛空谷春坊翊贊經筵啟沃皇格於天公司其度俊造鑑衡風紀砥柱龎恩異數川委充溢云胡修途六十而抳旣易其名亦大其封於光之原賜碑崇崇賜碑崇崇於赫厥銘同年之紀考信匪譝惟爾部族文貞有躅敍倫惇典益介戩谷

石田山房記

桐栢之水發爲淮東行五百里合浉潢山谷諸流左盤右紆環繞山麓其南有州曰光平衍而萆茂民勤而俗朴故贈都尉開封郡伯浚儀馬公實嘗監焉公之子祖常少賤而服田於野以給饘粥鄕之人思慕郡伯之政念其子之能勞而將去也乃爲之卜裏中地亟其乘屋而俾就家屋之側有崇丘可六七丈溪水旁折而出岸碕之上嘉樹苞竹薈蔚蔽虧前爲木梁緣溪而行周垣悉編菅葦門屋覆之以茨嵗時裏鄰酒食往來牛種田器更相貰貸寒冬不耕其父老各率子若孫持書笈來問孝經論語孔子之說其耕之土𨿽磽瘠寡殖不如江湖之沃饒然猶愈於無業也祖常者因樂而居焉於是名其屋曰石田山房且自爲記與圖以屬當世能言之士請爲賦詩異日使淮南人歌之

石田文集附錄

