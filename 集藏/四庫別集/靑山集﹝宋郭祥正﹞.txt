

欽定四庫全書

集部三

靑山集

別集類二【宋】

提要

臣等謹案靑山集三十卷續集七卷宋郭祥正撰祥正字功父當塗人熈寜中舉進士官至汀州通判攝守漳州事迹具宋史本傳晁公武讀書志陳振孫書錄解題皆載祥正靑山集三十卷王士禎居易錄曰郭祥正靑山集閩謝氏寫本六卷古詩二卷近體詩四卷七言歌行僅二篇或有闕文是士禎所見已爲傳寫殘闕之本此本三十卷與晁陳二家所載合猶完書矣又續集七卷晁氏陳氏均不載宋史藝文志亦不著錄前後無序跋莫審誰所編次然核其詩格確出祥正非後人所能依托其中紀述頗足與史傳相參考如史稱祥正致仕後居於姑孰不復干進所居有醉吟庵久之起爲通判汀州後知端州復棄去家於當塗之靑山以卒今續集中有浪士歌一首自序云郭子棄官合肥歸姑孰自號曰醉吟先生居五年或者謂其未老可仕以事薦於上上卽召之復序於朝俾監閩汀郡尋攝守漳南上復召之行至半道閩使者狀其罪以聞遂下吏畱於漳防三年又自號曰漳南浪士云雲集中畱漳南詩甚多則史所云知端州後復棄官者非也又漳南書事云元丰五年秋七月十九日猛風終夜發拔木壊廬室新昌吟寄潁叔待制云元祐丙寅冬新昌有狂防名探其姓岑厥初善巫咒云云按元丰五年至元祐元年丙寅正合詩序所云畱漳南三年之數然則祥正被議下吏在元丰五年而其得歸也在元祐元年而岑探搆亂之事史未及詳則亦漏書也又靑山集載送蔣潁叔待制拜六路都領詩云廊廟之材終大用願敷和气及巖幽自注云予已乞骸將歸舊廬再送潁敍云雲間驥尾終難附梅子黃時公自歸自注云公屢有佳句見約同歸復有防詔許歸絕句二首其次韻林辧之長官送別之什云牢落名聲讒謗後支離形影瘴氛余從來仕路誰爲援卻返家園數自如以此數詩合之續集浪士歌之所自序其載出一節事迹始備可以補本傳之缺惟史稱祥正以上書防頌安石反爲安石所擠坐是偃蹇以終而續集內有熈寜口號五首末云百姓命懸三尺法千秋誰卹兩端情近聞崇尙刑名學陛下之心乃好生云云殊不似推薦安石者靑山集有奠王荊公墳三首云大手曾將元鼎調龍沈鶴去事寥寥又云平昔偏防愛小詩如今吟就誰復知云云又不似見排於安石者其是非自相矛盾蓋述知己之感所以自明依附之因刺新法之非所以隠報擯斥之憾小人褊忽合忽離往往如是不必以前後異詞疑也其詩好用仙佛語或偶傷拉雜而才气縱橫吐言天拔史稱其母夢李白而生陸遊入蜀記亦稱祥正少時詩句俊逸前輩或許爲太白後身又稱靑山太白祠以祥正侑食蓋因其詩格相近從而附防然亦足見其文章驚邁時似靑蓮故當時有此品目也其人至不足道而其集猶傳厥有由歟考東坡集有郭祥正家醉畫竹石壁上郭作詩爲謝且遺二古銅劍一首王十朋東坡集注又有祥正觀東坡畫雪有感詩二首靑山集俱失載而續集亦無之疑不免有所散佚然較比謝氏之本則完備多矣乾隆四十一年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

靑山集卷一

宋郭祥正撰

楚辭體

補到難【並序】

眞陽有山削立出江上陰翳其外軒豁其內名爲碧落洞天唐周夔羽皇題文命曰到難言其去中國之逺而賢士大夫之所難到也詞則麗矣然未能盡碧落之狀予取其言而補之題曰補到難篇云

到乎難哉碧落之洞天上有嵐壁之瑤局下有澄溪之碧瀾碧瀾之下寸寸秋色目窺之而可量手搴之而莫得竇容光而練飛巖漬陰而乳滴如長人如巨虵如翔龍如鏌鋣如倒植之蓮如已剖之如觸邪之獬豸如蝕月之蝦防或斷而臥或起而立或欲鬭而摶或驚顧而呀若斯石也吁可怪耶何詭絕之異觀嘗置之於幽遐到乎難哉長蘿美秀瘦木竦直香櫻寒而自媚名槪詢而鮮識煙霏霏而引素云悠悠而奮翼亟模似其變態已滅然而無迹崩澌逺響罄落瑟續聆之愈深詠之不足欲幽棲而忘返尙徘徊而眷祿彼寧待乎世人蓋有要於仙躅到乎難哉信夫到之難也匪到之難知樂此以爲難知樂此矣能久處之又爲難余故補到難以題篇些

巫山送吳延之出宰巫山

送子之邑兮山之峩峩繄物之可賦兮曰如之何虛徐怳耀兮匪車匪馬匪足匪翼兮奮於巖阿薄萬象兮周四海爛五采兮揚天波倐然悄然以自斂妥輕素兮縈翠螺容與兮窈窕行止兮委蛇吐兮若英攢兮若葩聚若白蟻散若楊花爰有靈依兮遂異於他對之自然又不可求逐之無迹愴我離憂上下無窮變化周流亂曰綿延夭矯兮竟何補贊天工兮濡厚土舒則有時兮捲則有所不爲神女兮而爲君子

山中

風蕭蕭兮云藹藹泉淙淙兮石皚皚禽驚人兮逺飛去以復還客醉其間兮殊不知爲冠帶髮被衣頽以自顧兮誰爲吾仇山花爲我一笑兮山艸爲我以忘憂嗟世人之愚兮竟營營以何求求百年之寵榮兮取萬世之奴囚怵讒舌之甚兮尙毀孔而謗周咄何得而何失兮孰爲馬而爲牛歌數作兮飲未休石駭以走兮泉凝而不流起挽石以道泉兮爾何我叛吾將去乎世兮結爾以長年之遊

招遁

遁兮樂歟吾能爲子言之山髙水長兮遁嵗月而忘歸朝采木兮遁而食暮葺蓑兮遁而衣云徜徉兮出岫奮吾心兮與期日躅躅兮行天弔吾影兮沈西委吾形兮自信豈塗檢之詰曲兮能屈伸而騖馳遁其樂兮吾能爲子重言之林之深則鳥獸遁而樂水之深則魚龍遁而樂帝者之道備則生民遁而樂遁將獨樂乎哉吾弗與也於是作招遁之辭辭曰來【句來音離】馬肥馭良兮遲子以歸虎豹齧人兮胡獨爲宜朝有好爵兮廩有好祿遁勿遁兮於斯之時

言歸

休歟歸乎何爲而言哉予七齡而孤兮托慈育以茍生捉手以筆兮口授以經緒先子之素訓兮夜未央而丁寧旣束髮以就學兮入必問其與遊聞道之進兮曰使我以忘憂課蠶而織兮紉衣以先汝使弗墜業兮我勞而汝處慨薄徳之眇末兮今愈壯而不揚吾母耄兮戀故鄕𨿽得邑而祿兮曽寤寐之弗遑與音問之吉兮孰若朝夕而在傍誰縶予足兮眷白雲之徜徉還印綬於有司兮賢守足以往訴將俟代而返兮念嵗月之雲暮休歟歸乎春山崺崺春水彌彌春蒲濯濯春魚尾尾吾親在前吾子在後飲甘滌潔以介眉壽

廣言歸

子將歸兮而有言徳眇薄兮言弗見信【音伸】孝乎爲孝兮友於弟晜奚爲爲政兮予之所存慨日月兮往而不返吾親八十兮事之云晚朝廷淸明兮予忠曷施道弗行於家兮何以敎吾民之爲哉嗚呼耕吾土兮足以食條吾桑兮足以衣予奉親兮孰不可樂予治身兮尢以爲宜蹇何憂兮何思恬無悶兮無知休歟歸乎以退爲進兮予發諸誠乎賢誰弗信乎

泛江

嵗在庚子月惟孟冬蹇予職事鼓楫長江感慨其懷而爲之辭云士有以處兮無畝以耕眷余緒之尙抽兮慨慈親以遲榮徐虛縮瑟以內習兮予實愧乎先民之心惚怳惻愴其不得已兮被命於九江之潯戴皇天之休兮廩足以飽度白日之難兮誰察予情洶洶兮北風怒浪兮滔天撫慈膝兮出門淚漣洏兮就船事將有責兮死豈予之所畏蓋忠未足以盡報兮孝未克以自信惟行止之坎坎兮適簡罪以冀生度白日之難兮誰察予情蛟囓齒兮岸摧蜃矯首兮渡分妖鱗怪鬛曽莫識其名兮怒谺牙以相矚數將傾而還復兮予委命乎上靈幸生全而就泊兮夜風止而月吐曠上下之澄澈兮適縱觀乎琉璃之府北斗揚光兮百怪潛伏岸芷露翠兮汀蘭放芬起予思之無窮兮旣局影以自慰又苦辭以招魂辭曰始凶終吉魂兮歸來奚往而失

殤愁

气氛氛兮隘如魂颺颺兮寧居慧言在耳兮疇能捨諸異質沈壤兮委夫頑虛鴻雁零飛兮若獨何趨蘭茞早悴兮天孰與辜雄嘷雌啼兮巢失佳雛天地黯黯兮風雨呼呼旐翩翩兮導衢夜冥冥兮冰殊樽有醑兮鼎有魚享弗享兮日月云䢐

醉翁操

泠泠潺潺寒泉防雲間如彈醉翁洗心逃區寰自期猿鶴俱閒情未闌日暮向深源異芳誰與搴忘還【泛聲同】瓊樓玉闕歸去何年遺風餘思猶有猿吟鶴怨花落溪邊蕭然鶯語林中淸圜空山春又殘客懷文章仙度曲響防防泛商回徵星斗寒

古思歸引【石季倫有其序而亡其詞】

昔人思歸兮宅林藪之邃深阻長隄而臨淸渠兮芬翳翳以交陰有觀閣池沼兮通泉澑而附嵚崟蹇美羽之翔集兮嘉魚樂而浮沈時則命宴於芳晨兮連親戚與佳賓執樂而侍兮列秦趙之艶人管弦奏兮歌悠揚而絕塵漿蘭桂兮羞肴珍左琴右書兮助爲娯而養眞又期於不朽兮志慠然而陵云孰與婆娑於九列兮顧牽羈於繁文曲有弦而無辭兮述予懷以自信【申】歌曰日轂馳兮老將至鑠外紛兮中系累歸去來兮予之思放吾形兮聊逍遙以卒嵗

補易水歌

燕云悲兮易水愁壯士行兮專報仇車轔轔兮馬蕭蕭客送發兮酌蘭椒擊築兮喑咽歌變徵兮思以絕易水愁兮燕云悲四座傷兮皆素衣歌復羽兮慷慨發上指兮淚交揮又前爲歌曰風蕭蕭兮易水寒壯士一去兮不復還

思嵩送劉推官赴幕府

我思嵩兮三十六峯之蔥蒼雲霞捲舒兮紛五色而爛朝陽羣仙之不可見兮時有鸞鶴雙翺翔窮崖斷壑兮飛泉吼怒舂琳瑯儼修松與美竹兮碧離離而低昻考周室之卜世兮顧八表爲中央天乃寵於吾宋兮六陵相差而永藏惟傳祚之億萬兮豈八百以爲之長引伊洛之二水兮聿通汴而注揚回黃流於故道兮滅湍射而汪洋橫星橋於河漢兮紫闕峙而煒煌列槐植之行【杭】秀兮歷五代而經唐承太平之雨露兮幸不遭乎伐戕爲眾木之耆艾兮如羽蓋之疊張慨離彼而適此兮亦出處之靡常旣寓情於物表兮獨思嵩之未忘忽有客兮鼓檝言別我兮靈羊將度庾嶺沿濤江涉淮溯汴入幕乎洛陽詞气有餘頓挫鏗鏘誠南士之穎出然未始離乎炎荒請陟嵩而逺覽循今古而徜徉矯垂天之翼粲瓊瑤之章於是被詔音登玉堂返眎乎羅浮朱明如棄魚目而懷夜光也

王逢原哀詞

追髣髴兮故國之髙丘與子之相遇兮聴其言而若秋雍雍而肆兮嚴嚴而收樂我之心兮以遨以遊予將娶兮於南州莫克從子兮翻自省以幽幽川陸兮沈浮日月兮再周云子之長逝兮愴我之深憂子不可見兮道將誰求彼蒼者天兮胡慘胡讐奪子之速兮使不位於公侯𨿽窮徳之特立兮弗與世以綢繆嗟坎水之未盈兮竟何澤以休休瘖予之聲兮血予之眸猶不足以止兮靈何在而薦羞惟永絕兮柰何悵平昔兮悠悠

徐孺興哀詞

嗟乎孺興之不幸兮上有髙堂白髮之慈親孝不克以自信【平聲】兮魂將逝而復返目冥冥而莫勝兮顧天命之予【上聲】短業修修兮志與道配寂不少振兮遽沈幽而終蹇蘭未芳兮先凋月將升兮俄隕孺人囂囂兮追話言之弗足夢悠悠兮魂去來而數【入聲】蹙撫稚子兮秋夜長暗明璫兮摧腕玉魂何知兮興予之哀體與道化兮嵗月䢐而屢周情纒綿兮若俱往則已矣詞不足以盡寄兮托餘思於江流

畱君儀哀詞

南漳畱定君儀才行之士也嘗有徳於予今其卒矣故爲之詞以哀之

懷伊人兮漳水之湄爰結好之初兮予方出乎陷穽之羈縻彼知予之橫罹兮眷煢煢而弗支氛侵侵而襲人兮子獨贈我以蘭芝芳芬芬而爽吾衷兮𨿽厄窮而弗疑言防防而洗吾耳兮寂塵聴而淒其炊嘉黍而納吾腹兮使朝則忘饑采薜荔爲予之服兮慨前修之可追脂吾車而秣吾駟兮造仙的之幽奇煮甘澑而茗酌兮珍盤進乎離支唱則和兮疊指摘其醇醨同底於道兮遵聖渚爲之歸聊容與以卒嵗兮曽弗察乎白駒之騖馳泊中吉而啟行兮觴桂漿以違離惕南北之緬邈兮蹇形影之頽衰歌激揚而再發兮淚浪浪以沾衣馬悲鳴而仰顧僕弛負以增欷行雲住而黯慘去鳥返而低迷嵗聘介而一至兮孰敢爲之後期幸再往而再復兮釋予心之思也忽承訃以躑躅兮行不知其所之也嗟若人之蘊美兮天其奪之速也蹇松柏之枯折兮惡植則滋以榮也考大空之役物兮必善摶而化之也將爲麟爲鳳兮對明世而出也將爲蘭爲蓀兮芬馨香而薦上帝也將爲江爲河以濟舟也將爲雨爲露而澤物也將復爲人兮英華於士林也將爲仙爲神兮自適於逍遙之境也嗚呼以甚塞之懷兮測乎無涯之朕以有限之情兮導乎無窮之悲嗚呼其有知乎其無知乎吾其能久乎吾將從子於重泉之遊乎吾又何詞之哀乎

山中樂【並序】

歐陽公有山中樂三章送惠勤師歸杭後四十年勤師之孫元竦上人頗好吟詠從予遊且言思歸舊棲因擬山中樂一章以勸其歸其詞有同有不同亦各言其志也必有讀者能得之

歸乎樂哉山中之樂兮其樂無窮藹蔥蒼而杳巑叢兮眷靑瑤之諸峯琉璃一碧兮湖波止而溶溶層樓相望曲徑相通魚龍轉影於汀瀾之際鐘梵答響於煙雲之中鳥嚶日暖兮花气蒙蒙搴宻葉而成幄兮風颯颯而吹松巖谷玲瓏霜木落也玉宇浮空冰澌凝也天髙月朗兮定省乎華嚴之境雷奔雨驟兮作新乎水墨之宮達僧擬王孫之葬【圓法師】逸士【林逋】躡淵明之蹤方爾祖之得名兮考其言於廬陵之醉翁曰嗟世之人兮曷不歸來乎山中山中之樂不可見今予其往兮誰逢後四十年爾復好吟逺遊不反求我之從勸爾之歸兮棲老乎山中爾之材兮甚良當自適其無庸之庸違世絕俗黜明塞聰山中之樂兮乃可以久非我與爾兮誰同

石室遊

端城之北徑五六里有石室兮洞開其上則七山建斗司天之喉舌其下則淵泉不流渟碧一杯窺之則肌發冰【去聲】酌之則煩心灰四傍則石乳玲瓏中敞圓蓋窈窈萬丈莫窮其厓孰納忠兮嗟肺肝之已露孰止戈兮束兵仗而相挨儼衛士之行列肅庭臣之序排紛披披兮蒂萼粲樅樅兮條枚安而不可動者爲梁爲棟奔而不可止者爲虎爲豺闖首兮屏息蚪奮鱗兮摶雷怪怪奇奇兮千變萬態愈眎愈久兮惚恍而驚猜何人境之俯近而仙宇之祕異如此者哉蘿捲風兮窈窕春漬芳兮不回或命佳客或寓幽懷考二李之勁筆【邕紳】皆一時之遺材援玉琴以冩詠悵夕陽之易頽方謝事以言返眷玆室而徘徊云愀容兮泱漭鳥送音兮悲哀況百年之將盡邈夫萬里奚復來

逍遙園【並序】

筠州之城西有園名曰逍遙因山而得名今鄒君幾聖大夫之所有也予作逍遙園一首以贈幾聖云

逍遙有水一溪有竹三畝蘭芬菊芳松老石瘦堂居其中亭列左右菲菲兮春榮陰陰兮夏茂孤猿嘯兮秋夜長空桑嗥兮冬雪晝山之名兮人莫知公爲主兮天所授其或要佳賓酌醇酎淸吟得韻兮非人世之絲篁屬筆成篇兮發天機之錦繡方且登髙臺挹逺岫俯仰羣仙咨詢遐壽脫輪蹄之縈服煙霞之秀於斯時也一舉九萬兮吾不知其爲用嗒焉自喪兮吾不知其爲偶翛兮窅兮非無之無寂兮息兮非有之有無何亦何得而名有竅則竅遽能久至若聴出於垣觀入於牖此鄙士之常習又安得與夫逍遙主人而爲之友也哉

孤云寄潘延之先生

望孤云兮山之巓漭弗雨兮何油然送孤鴻兮海之涘髙舉翼兮遊無邊彼君子之如似兮脫世俗以不返奚無悶而止兮又放意以窮年川有航兮陸有馬園有佳木兮池有芳蓮坐臥兮白日笑歌兮朱弦客至止兮樂我之樂豈公侯之下兮曽弗擇乎愚賢僕夫以耕兮妾女以織恬弗愧兮我衣我食神仙之逍遙兮固不得以見之君子之宴息兮舉斯世以誰敵嗟世人之自徇兮莫知其求勢得而傲兮勢失而囚靡後先之思兮孰進退之由茍嵗月之徙兮托冠帶以包羞惟勇子之從兮貧未足以自周匪妻子之累兮實吾親之憂慨負重兮執熱慕坦跣兮臨流

采薇山之巓贈張無夢先生

先生曰采薇山之巓兮吾非求爲之仙吾無一畝之宅一丘之田饑食山之薇渴飲山之泉巖爲吾居兮鹿爲吾馬吾豈不足兮翺翔乎山之間彼世俗之混混兮嗟苦短之白日此一身之悠悠兮聊自樂以窮年彼塵埃之荏苒兮此雲煙之綿聯誰謂才之大兮慨匠氏之弗取吾獨幸其弗取兮森蔥蒼而自全粵吾君之爲治兮三王之聖而吾相之爲輔兮伊周之賢吾父吾母兮皆善終以天算進何憂而退何憾兮養吾气之浩然弟子進而贊曰采薇山之巓兮其樂也如此衣曳曳而情飄飄兮願執轡而往焉

靑山集卷一

欽定四庫全書

靑山集卷二

宋郭祥正撰

歌行

姑蘇行【送胡唐臣入幕又送朱伯原祕校】

登姑蘇望五湖範蠡扁舟竟何在吳王宮殿惟荒墟使君誰何好平恕寛則脂韋猛則虎只今臥治聞黃公更得髙才歸幕府願令里巷歌召南風化流行成樂土昔年引對大明殿國論軒軒動人主往持使節臨朔方威霽秋霜愛春雨玉上靑蠅誰彊指鼻端有堊寧傷斧升沈偶爾非吾嗟不用東方且爲鼠豈聞絕代無佳人何必西施妙歌舞盛傾緑酒鱠肥鱸承詔還從大梁去泠泠浣溪水悠悠天柱云雲行水光動水洗云影分幽人坐臥吟孤絕迥出羣資彼雲水秀釋此塵垢紛胡爲倐言別扁舟連夜發往登姑蘇臺而望太湖月卻尋史遷迹但見蒼煙滅覽古竟論今治具校工拙有才不得施著書貽後世何必腰黃金自享千載貴鱸魚秋正熟雲泉味尢美若逢吳市門更訪長生理

送姚彥經歌行

春風動地吹春去行人不肯江邊住片帆朝掛暮千里煙霞蒼茫宿何處聞君少年日射防明光宮同時得意三百輩上林曽醉桃花紅十餘年間事超忽幾在靑雲幾白屋君𨿽未甚榮亦足有餘樂存心不負聖與賢何須畫影淩煙閣潯陽城頭古樓壯邂逅相逢觀滇漲魚龍奔走勢莫分卻憶當時兵火愁殺人至今戰場無緑艸寃魂夜哭寒蟾老臨風瀝酒一弔之而我浮生何足道聊爲君行歌數聲靑山截斷江流平晴雲相對似能舞野鳥好語如吹笙卻把閒愁付滄海身𨿽離異交無攺若訪蓬萊王母家爲攀琪樹遙相待

桃源行寄張兵部

武陵溪上靑春暮昔人傳有桃源路時見落花隨水流咫尺神仙杳難遇神仙有無何可量但愛武陵山水彊松煙竹霧水村暗鳥啼猿嘯花雨香車輪不來塵坌絕日月自與乾坤長聞君取身欲長往禾熟良田給春釀陶然一醉萬事休還我天眞了無象生胡爲榮死奚慼爲笑紛紛避秦客一身千嵗何足論更向漁家寄消息

【闕】

寞神交兩相許倒提金斗傾濁醪滴瀝招魂寂無語斜陽銜山暝潮退兩兩漁舟迷向背便欲因之垂釣竿六鼇一擲天門外

九華山行

羣山秀色堆寒空九華一簇靑芙蓉誰云九子化爲石聚頭論道扶天公深巖自積太古雪燭龍縮爪羞無功湍流萬丈射碧落此源直與銀河通塵埃一防入不得煙霧五色朝陽烘有時昏昏雷電怒崩崖裂壁揮長松龍作雨虎嘯風白日變明晦九子亦慘容褐冠釋氏胡爲笑傲於其中我將學彼術捲舌【闕】求童防天公信玉女號令不爾從嗟爾九子竟何補非泰非華非衡嵩

廬山三峽石橋行

銀河源源天上流新秋織女望牽牛洪波欲渡渡不得此鵲爲橋誠拙謀胡不見廬山三峽水此源亦接明河底擘崖裂嶂何其雄崩雷泄云勢披靡飛鳥難過虎豹愁四時白雪吹不收燭龍此地無行迹六月遊子披貂裘誰將巨斧鑿大石突兀長橋跨蒼壁行車走馬安如山下視龍門任淙激寄言牛女勿相疑地下神工尢更奇喚取河邊作橋棟一年不必一佳期

谷簾水行

嶄嶄靑壑仙人居水精簾掛光浮浮【音扶】中有天樂振天響眞珠琤淙碎瑚嫦娥擁月夜相照天光地瑩倒玉壺又云玉皇醉玉液瓊簟千尺從空鋪臥來北斗諫以起驚風吹落靑山隅溶溶萬古萬萬古竟誰能辧爲眞虛我來吟哦不知晚山云四暗山魈呼安得長鯨駕天險下眎靈源知有無

鸚鵡洲行

猛虎磨牙齒九州禰生何事來擨黃雲屯屯宴賓客故衣脫去更岑牟漁陽摻撾曲聲苦壯士銜悲寂無語漢朝社稷四百年海防濤淙一杯土嗟哉鼓史狂而癡天運往矣安能追四方血戰殊未已三赤棁杖眞何爲君不見武昌之國鸚鵡洲至今芳艸含春愁可行則行止則止死無所益令人羞死無所益令人羞黃祖曹公均一丘

金山行

金山杳在滄溟中雪崖冰柱浮仙宮乾坤扶持自今古日月髣髴躔西東我泛靈槎出塵世搜索異境窺神功一朝登臨重嘆息四時想象何其雄捲簾夜閣掛北斗大鯨駕浪吹長空舟摧岸斷豈足數往往霹靂捶蛟龍寒蟾八月蕩瑤海秋光上下磨靑銅鳥飛不盡暮天碧漁歌忽斷蘆花風蓬萊久聞未成往壯觀絕致遙應同潮生潮落夜還曉物與數防誰能窮百年形影浪自苦便欲此地安微躬白雲南來入我望又起歸興隨徵鴻

潛山行

笑別姑熟州來作潛山遊潛山聞名三十載冩望可以銷吾憂晴雲如綿掛寒木廣溪鏡靜涵明秋山頭石齒夜璨璨疑是太古之雪吹不收信哉帝祖駐鑾蹕異景怪變誰能求若非靑崖見白鹿安得此地排珠樓羣仙長哦空洞絕緑章封事乘虛輈靈鳥盤旋老鶴舞華燈散采祥飈浮噫吁嚱漢武登壇求不得明皇夜夢推五百寧知司命抱眞符爲宋眞人開社稷詔書數下修琳宮殿閣縹緲平諸峯六朝徳澤施愈逺九天福祐來無窮君不見潛山之下潛水之涯菖蒲有九節白術多紫花采之百拜獻君壽陛下盛徳如重華

山中吟

山中吟白日長碧霄泉暖菖蒲香仙翁勸我采爲食登髙遂覺足力彊登髙望逺逺思發春風浩浩天茫茫美人一別隔滄海靑鳥寄與雙明璫靑鳥東飛亦不返艸色緑縟云徜徉艸色幾回緑雲飛無故鄕魂迷夢斷意何在山中吟白日長

山中樂

尋山佳興發一夜渡江月首到廬江元放家水洞淸光數毫髮愛之便欲久棲息又聞靈仙之境敞金闕淸風吹我衣不覺過皖溪危梁千步玉虹臥松行十里靑龍歸煙霞繞腳變明晦忽見殿閣鋪琉璃重檐卻在迥漢上倚欄俯眎白日低虛庭自作簫籟響屋角更無飛鳥飛霓幡重重蔽眞禦髣髴遙見星文垂長廊紗籠絕筆畫老穏載靑瑤碑更逢逍遙不死客齒淸髮翠桃花肌蕭臺可到亦非逺雲間況有白鹿騎細窺絕景輒大笑吾曹何事塵中爲安得良田三百畝可以飽我妻與兒長年只在名山裏萬事紛紛都不知

將歸行

男兒四十無所成可憐鬢髮霜華生長書朝奏夕命相此事故非言不行低徊卻入邵陵幕梅嶺招降建城郭論功第一遭眾讒斷木浮沈委溝壑噫吁嚱數奇不獨李將軍株坐桐鄕三見春桐鄕𨿽好大兒死風物滿眼惟悲辛邇來又赴肥上辟碌碌隨人亦何益法网深懸無縱鱗斂翼饑禽憂彈射噫吁嚱一寸丹心不堪折扁舟卻憶姑溪月溪如凝冰月如雪天地淸光迥交澈釣絲千丈入琉璃六鼇一舉三山隨人生快意莫如此腰束黃金多橫死君不見日暮途窮逆行客一餉榮華速誅殛又不見都市朝衣就劍人誰道忠言能殺身休休休歸去來芝田石室雲長在瑤艸琪花春不回收帆銀濤卽平陸跨靑牛兮驅白鹿莫向人間歧路行豈有悲歡與榮辱休休休歸去來計已決肯學腐儒空有言辜負春鵑口流血

東林行

龍蟠大地藏山腹瑞气防籠紫金屋香鑪萬丈擎碧霄二澗斜飛落寒玉晉朝遺事唐人辭皴斮螭尙堪讀樓煩眞人應夢來夜斧丁丁神伐木安帝親畱步輦迎靈運開池素華馥會隨流轉不成塵燈焰明明自相續遊人未達此理元安得淸涼滅貪欲我今棄官脫塵网僧寶瞻依無不足跨黃牛騎白鹿時時自唱無生曲無生曲君試聴五音六律和不得爲君冩作東林行

圓通行簡愼禪師

廬山之西形勝聚無位眞人依位住地祗掣鏁金城開石龍噴水銀潢注峯巒約勒萬馬回杉松自作千兵防寶殿崢嶸跨碧霄圓容麗服微西顧江南妃子親施田香飯供僧無億數法焰相傳十二人師泛鐵船揚子渡揚子渡秋風髙霹靂駕雪翻驚濤中有漁家妙絕手一釣三山連六鼇縱時大地悉震恐收來塵剎無纎毫當年曽許心莫逆今朝又作圓通客掛冠已脫塵垢緣一心願住淸涼國淸涼之國誰能知日長馬倦人多迷從來聞說曹溪路只今蹋斷廬山西

韶石行

扁舟未下連虞灘韶石羅列誰雕刓化工有意露怪變待彼虞舜來觀翫泊舟登岸始逺覽兩峯直裂諸峯巑靑鸞低徊欲下飲翠鳳卻舞摶修翰蟄龍鐝雷怒奮角帝子出震初峩冠日光撲撲散金蘂蓮花透澈琉璃盤行衣十里仙霧濕暝色一抹輕綃寒我將仙崖想韶樂北風忽變陰漫漫松搖長空吼萬壑溪走石腳淙驚湍遺音自與天地響聴不以耳精神完重曈一去無復還隨風波兮陟雲間瀟湘洞庭亦何有竹上血淚千年斑九成不作至道息紛紛後世疇能攀登韶石兮情飄飄而未盡飭彼柴車兮且將造乎蒼梧九疑之深山

靑山集卷二

欽定四庫全書

靑山集卷三

宋郭祥正撰歌行

姑熟堂歌贈朱太守

姑熟太守眞賢豪洗滌獘垢明官曹民閒吏竦郡無事華堂新構臨江臯朱檐斜飛傍星漢碧瓦不動蟠鯨鼇釀成玉液宴賓從手提大筆降風騷四時景物換耳目萬古治亂評秋毫嗟予末坐重感激胸中茅塞時耘山雞卑棲竟何取豈合鸞鳯返翔翺紫茸蕨味正美鮮鱭玉縷鳴霜刀爲公一飲直醉倒坐看萬室皆陶陶誰云江南地偏小姑熟之堂天下少丹湖千里浸城東蒲葦藏煙春渺渺牛渚對峙淩歊臺長江倒掛天門開風吹玉烏億萬疋漢兵捲甲沙場回有時浪止皓月滿琉璃宇宙無纎埃帆檣隠隠鳥飛沒漁歌細下天邊來謝元暉李太白一生好作江南客至今遺恨人不知孤云尙鏁靑山宅請公瀝酒一弔之聴我長吟壯靈魄人世百年能幾何髙防難逢離別多一朝公去調鼎鼐斯堂永作甘棠歌

宣詔防歌贈朱太守

使君心畫天下無構防宣詔西南隅曉光初散射檐桷夜气欲合吞江湖甓甃摩挲滑瑤玉重窓窈窕明靑朱胡生畫手出前輩素壁爲寫巫山圖一條江練澄碧落十二峯色峩珊瑚元猿老虎嘯髣髴長松瘦石寒扶疎中間皓鶴最恬淡九霄獨立形神孤君去班春勸耕稼君歸命客同歡娛三冬垂簾醉春甕六月靜坐臨冰壺巴牋血色灑醉筆五字七字排璣珠和風匝地怨气滅險吏縮手窮氓蘇地隨人盛古今好姑熟自此爲名區君不見滕王閣庾公樓樽罍千載誇風流又不見宴寢一詩尙不滅至今人道韋蘇州噫吁嚱四座勿歌聴我歌宣詔之名君謂何守臣不壅帝王澤六合長靜無干戈

濟源艸堂歌贈傅欽之學士

秀气鴻蒙濟州曲十歌淸池萬竿竹竹裏修椽架艸堂不羨長安買華屋春生廣野碧玉柔月擁翠嵐銀粉撲低飛白鷺揀晴沙聞曉黃鸝囀喬木明明長劍倚太行拂拂愁煙蔽盤谷重岡漸逺勢愈髙雲開靑出分秋毫龍蛇鱗甲雪霜洗壯士四顧空提刀陰晴萬變恣吟寫三疊琴聲猿夜嗥君不見古來功名輸隠叟種桃采芝皆皓首不將機械攪靈源能使形骸頗長久明公何年歸艸堂扁舟我卽浮滄浪江魚有味四時美一蓑醉臨蘆花傍男兒彼此送終畢自算此身無得失江東片月過河陽爲照兩處無何鄕

寄題蘄州涵輝閣呈太守章子平集賢

讀君涵輝記恍若登蓬萊天垂星斗數尋近地捲雲山千里來冰壺倒景露華洗玉竇溶雪蟾光頽塵寰何處路歧絕三十六洞森然開武夷眞孫佩符印選勝得此將金罍文章欲防造化手藩屏暫屈巖廊材謝公寄意東山妓嚴生把釣桐廬臺功名談笑出千古長與泰華靑崔嵬其餘齪齪何足數百年易得成寒灰爲君髙吟豈知倦十分美酒誰相陪我欲乘風二飛往病翅零落秋霜摧涵輝閣寧久遊重瞳法堯垂冕旒側聞下詔十六相眞孫第一還瀛洲

宣州雙溪閣夜宴呈太守餘光祿

陵陽三峯壓千里百尺危樓勢相倚海波不動蛟龍盤疊玉無塵霜雪洗溪光冷浥山光潤色接金陵古名郡靑猿嘯斷四五聲白鳥歸飛兩三陣四時之景皆可觀六月來遊膚髮寒有時下瞰北山雨只道林林銀竹竿賢哉光祿余太守昨引佳賓列樽酒朝飲三百杯暮吟三百首不爲陰慘嚴刑誅長吐陽春活殘杇禦史曽書治績碑州人盡祝靈椿壽沈沈羅幕更漏稀燈如撒星公醉歸絲篁前引後鼓鼙珠履交錯行遲遲丈夫得意不爲樂借問百年能幾時

寄題洪州潘延之家園淸逸樓

南昌城中潘令宅淸逸樓髙二千赤斜飛四角河漢躔宻排萬瓦鴛鴦碧樓中至樂無人知掃盡寰區別名迹霜華吹月雁橫空湖水浸天秋一色防聲斷漁歌起西山卻在蘆花裏行客紛紛嗟白頭纓塵不解滄浪洗愛君年少先拂衣古人歸去無今時上有明明垂衣之堯舜下有錯落戴主之咎防涅中不用一簫取繚繞驛道通犍爲更看牧馬天山艸澡心雪恥幽燕兒朝廷大業昔未有志士獨往吾何譏陶彭澤阮步兵回首晉道方飄零絲桐欲彈悲思盈豈如潘令逢升平倚欄一醉弦索鳴紅綃燃蜜爛華星玉人舞徹東方明

寄題徳興余氏聚逺亭

暗空風捲浮雲落萬里秋毫瑩寥廓姮娥泛月中夜來撲撲山川銀紛薄天垂斗柄掛簾鉤地接明河浸欄角誰傾世界入冰壺滉滉仙春迷海嶽嗟予南望未能往小宰塵勞眞齪齪感君寄我羣公篇覽記方驚子先作詞源奔激吼波濤筆畫縱橫挫矛槊搆名措意豈徒然景物化爲仁智學丈人教子惇義方宴息時來命樽酌何當勇起挐扁舟夢寐思陪眾賓樂

畱題潛山山谷寺

山如連環不可解玉澑穿崖鯨尾擺中天化出淸涼宮汗漫琉璃翠光灑回頭無路通人間毛髮森森神魄駭長碑突兀壓巨鼇字刻雄文入模楷乃知梁僧挈刀尺來此幽棲聊脫屣地祗掣鏁巖戶開縱有堆金豈能買粲祖傳衣當第三至今異骨藏斯巖我朝重賜七寶塔舍利感應符至誠誰曽磨崖記名姓習之健筆深鐫鑱盤鼉皴鱗想風槪雲霧慘淡遮松杉至寶不獨世所惜定有山鬼長扃監願借雷公霹靂斧堅瑉斫斷載以函髙僧邀我恐忘返虎豹堪驚日將晚歸來拂榻坐虛堂軟煮黃菁薦香飯千年遺迹安足誇幻妄非眞生有涯柰何吾勢未能已夢想長在金仙家

畱題九江劉秀才西亭【西臨大江南瞰廬阜北見四祖】

南出九江城西下五老岡倐然一徑二三里流水散漫桃花香桃花回環蔽深屋犬吠遊人人扣竹靑衣借問來何爲正是劉郎春酒熟劉郎不厭客撫掌邀我曹西亭有榻醉可臥下臨大江萬頃之洪濤長帆出沒送孤鳥月飛不過哀猿嗥更愛雙劍峯正落南窓外天公好仁不用武太古光鋩未磨淬誰懷邪佞心見之膽應碎淮山在天末寒靑亦相對防風時一來松栢搖蒼佩頃刻神官驅黒龍洶洶興雲變明晦地勢𨿽髙直可驚酒行且止防休嘬劉郎顧我笑爲言向苦悲陰晴非汝職不醉將疇歸歸來乎頻相過西亭把酒共君歌

畱題西林寺攬秀亭【李公擇學士命名云李白有九江秀色可攬結吾將此地巢雲松之句】

行瞻香鑪峯未出二林口一區廣地如席平誰作新亭名攬秀秀色可攬結正對香鑪峯李白愛之忍去去便欲此地巢雲松寂寥往事三百載澗泉谷艸依舊揚淸風泉可掬艸可擷淸風灑面如冰雪閒來攜手四五人倒盡金壺頰不熱寸心何獨忘寵榮形骸遺盡神超越寄語世上士勸君早歸來霹靂轟車膽欲落忠憤𨿽死何爲哉此時竟不悟此心徒自知嵐光向晚紫翠滴杜鵑更在深林啼試拂橫琴奏流水指下忽作啇聲悲悲來乎可柰何推琴罷酒爲君歌

武溪深呈廣帥蔣修撰

滔滔武溪一何深源源不防來從郴流到瀧頭聲百變誰將玉笛傳餘音潺潺泠泠兮可以冰人心胡爲其气兮能毒淫漢兵捲甲未得渡飛鳶跕跕墮且沈天乎此水力可任蠻血安足腥吾鐔功名難成壯心恥馬革裹屍亦徒爾伏波一去已千年古像蕭蕭篁竹裏風來尙作笛韻悲宛轉悠揚逐船尾如今天子治文明柔逺懷憶昌黎氏始末緣何不相類能言佛骨本無靈可惜咨嗟問瀧吏湘妃之碑尢近怪頗學女巫專自媚固當褒馬聊黜韓湘妃之碑尢近怪頗學女巫專自媚固當褒馬聊黜韓補葺須令賢者備元戎喜遇蓬瀛仙武溪探古傳新篇東君吁嘻龍蜃走北斗挹酌河漢懸勸君莫倚隴笛之悲音些勸君淸歌兮投玉琴些琴聲爲出堯舜心堯舜愛民無逺邇君不見薰風來自南些

松門阻風望廬山有懷李白

北風阻船泊湖漘北望廬阜靑無防晴雲自舒仍自捲白龍欲眠猶宛轉秋空漠漠秋气淺碧天蘸水如刀剪篙師畏浪不敢行卻憶李白騎長鯨倒回玉鞭擊鯨尾錦袍濺雪洪濤裏霓光溢目精神閒終日髙歌去復還飛流直下三千尺風吹銀漢落人間天送醇醪傾北斗羣仙吹簫龍鳯吼李白一飲還一醉醉來豈知生死累倐然卻返玉皇家不騎鯨魚駕鸞車畱連自摘蟠桃花嚼花吐津染朝霞不信如今三百載頑鯨駭浪空相待

苦寒行二首

江南饒暖衣絺綌今嵗春寒人未識溪流冰合地成拆一月三旬雪三尺去年大潦民無食子母生離空嘆息只今道路多橫屍安忍催科更誅殛

下溪捕魚一丈冰上山采樵三尺雪人人饑餓衣裳單骨月相看眼流血乾坤失色云未收雕鶚無聲翅將折官倉斗米餘百金願見春回二三月

武夷行寄劉侍郎

平生愛山水最聞武夷好千峯巑岏月倒掛萬木陰森春不老羣仙浮舟出寥廓未濟明河半空泊世人可見不可攀靜夜天風吹寶樂須信仙家日月長塵埃下土空茫茫賢愚得失竟何益坐十緑髮催秋霜人感感悟有誰早丈人尋眞歸故鄕故鄕宅在武夷址山勢回環碧城起仙碁一局一番春幾見桃花滿流水他年功成趨帝闕醉喚常娥擁明月照開三十六洞天玉樹瑤花恣攀折丈人之樂其無央我今欲往親在堂側身南望未能到耿耿寸心思夢長

靑山集卷三

欽定四庫全書

靑山集卷四

宋郭祥正撰

五言古詩

遊仙一十九首

漠漠出寒霧悠悠趨太淸珠樓被重綃靈花紛素馨靑衣捧緑章磨丹書姓名爲我橫玉笛一奏雌龍聲非塵復非煙氳氳散紫淸乃知泠風禦翛翛恣遊行忽逢黃金闕云是玉帝京逍遙侍禦者不假精鋭兵扶桑並咸池窅窅殊在下眞陽涵素光無晝亦無夜神體當自保不與物俱化運齡從此長塵緣頓消謝至道不由學頽齡安可住宿命無纎罹重乃遐悟鮮明女蘿裙致我火澣布稽首存至誠欣防如所度至音非樂音玲瓏聞自然殊絕洞房景亦超郁羅天靈嬪下鶴馭問我來何緣卻驚與世隔一別三千年澡心華池液薰手玉樓香一披寶神經眾眞共來翔七言詠良遇至音疊瑯瑯珍重衛夫人行艸記瑤章太微無烈風紫臺多靈露逍遙三五客披衣縱髙步回首笑復歌遊此今幾度卻嗟寰中人枉爲死所誤仙家無四時瑤艸常芬芳五嶽倐來爾玉鞭驅鳯凰得道疊相度不聞嫉賢良所以心無邪人人自年長妙景素無雜玉界涵虛明妙聲淸不淫洞歌奏金鈴眞遇非遐想忘心乃全生噫哉百年內得失安足營峩峩金積巾飄飄淸霞裙手持紫毛節身乘三素云駕言欲何適上朝玉宸君隠書謝所賜洞明道之根翛然乘一气來往遊太空閒歌內景章遂登蘂珠宮華英不知名激齒甘液濃此樂無憂釁固非侯與公投眞落人世倐經四九年覩紛未嘗競內顧淨且淵果逢飛行羽得披紫微仙攜手浮絳波絳波春然攀沿日月窟遂觀天地樞搗金鑄豪英摶糟醞庸愚校量宿所造報應無差銖丁寧與世言安分勿浪圖在天不擇友天人皆正一云漢共翺翔隠耀無固必豈同濁世遊自謂膠投漆毫端利害分白眼永相失欵逢九華妃授我磨鏡石一磨日月朗萬古永不蝕緘之紫錦囊匪同趙氏璧才落猛士手睨柱曽莫惜二景結良匹曽非塵慮侵欣欣啟皓齒玉佩揚淸音碧河並絳實采濯期追尋言舒意亦散雙好永齊心神凝光自生洞房照映靑絲散垂腰目采流玉鏡共談上淸事精微寄余詠樂酣防旣分雙駕還霄嶺淸僚眞可慕振衣願所歸旣絕世上緣吾寧抱愁悲云韶自相諧虛聴方達微是將跨靈羽逸麟復攀追窺天見天根步入門素光流一气黙黙復渾渾揮手散餘景至心揖靈尊從今乃忘言大道多子孫

春日獨酌一十首

桃花不解飲向我如情親迎風更低昻狂殺對酒人桃無十日花人無百嵗身竟須醒復醉不負花上春江艸緑未齊林花飛已亂霽景殊可樂陰雲幸飄散且致百斛酒醉倒落花畔

平生最嗜酒況復就花飲明月正照人吳姬安得寢更起盡餘杯擊碎瑚枕

芳華無十日自勸頻舉杯素髮易凋落靑春難再來林間黃鳥囀日下浮雲開吳歌梁塵飛越舞白雪回英雄旣長往珠金安在哉僅存一丘土石麟臥蒿萊誰曽將濁酒爲君傾夜臺

醉去臥蘭茞安用張蜀錦何必黃金杯癭杓亦足飲物理不可齊好惡乃天稟眞精旣洞達空無仍諦審所以陶淵明北窓自欹枕起作無弦彈此音殊妙甚

雷聲散陽气晴景醉長天緑從何處來染我山下泉汲泉釀醇酒舉杯復頹然寄謝伯夷輩餓名安用傳春日何遲遲萬物涵陽暉君看源上桃並蔕花滿枝雙雙梁間燕營巢知所歸淩霄附長松托根亦有依餘生如不飲無以謝芳菲

不羞雙鬢雪折花向林間念此光景速未能身世閒滿酌金熨斗遙望謝公山迹欲扁舟渡心先髙鳥還今朝不酩酊何以破愁顏

幾日待春光春光易衰歇流年信宻移誰能保肌發何須秉蠟炬今夕值明月但願海變酒拍浮長出沒歸來歸去來蓬山有仙闕

海棠微雨濕枝上殘紅泣山鳥啼向人春光一何急濁酒注我腸免使新愁入卻欲買扁舟漁竿荷蓑笠

田家四時

田田時雨足鞭牛務深耕選種隨土宜播擲糯與秔條桑去蠧枝柔柔待春榮春事不可緩春鳥亦已鳴麻麥聞熟刈蠶成繰莫遲更看田中禾莨莠時去之幸此赤日長農事豈敢違願言一嵗稔不受三冬饑開塍放餘水經霜谷將實更黎原上疇坎麥亦云畢老叟呼兒童敲林收橡栗乃知田家勤卒嵗無閒日田事今云休官輸亦已足刈禾旣盈囷采薪又盈屋牛羊各蕃衍禦冬多防蓄何以介眉壽甕中酒新熟

朝登北山頭二首

朝登北山頭千里入平望本欲寄吾懷胡爲返惆悵晴雲隨白日西去沒靑嶂素絲行滿頭吾年安可壯朝登北山頭悠悠望江水水流無還期人老行已矣勸君把一樽聊用置悲喜生無死何有原終乃知始

感春二首

髙枝花自舞低枝花自笑上有濃露濯下有淸溪照開落十日間誰識春工妙一杯亦頽然獨醒時所誚盎盎酒杯緑披披花萼笑𨿽無同心客幸有白日照趨時性已拙悲歌聲不妙素髮未能歸猿鳥應相誚

同阮時中秀才食筍二首

蒼崖長龍孫頭角露已甚呼丁恣庖割移榻就濃防怳疑羽林槍羅列在紫禁余鞭橫瘦虵宻籜若紉紝亭亭風勢勻節節泉脈沁藩垣謹藏防寧使暴客闖烹調眾云美剪伐吾亦任繞齒嚼冰澌毛髮寒以澿閒心本猿鳥世詠嗟毒鴆野逸誰所憐愁思腸胃滲詩才君獨勇辧舌予久噤酒行且莫辭醉膽滄溟浸況逢堯舜治面內來左袵熙熙冠蓋遊落落飽食飲鸞鳳自橫飛燕雀防廣廕徘徊食筍謠明發扁舟賃

予生本無羈繆爲玆縣尹日長公事余佳客車接軫入林安所食烹庖就肥筍森森蒼龍孫頭角遭束窘金刀僕爭割紫籜手親隕艸火尢相宜狼藉亦殘忍聊爲一餉樂得酒輒滿引喧呼棋屢勝慘淡詩不敏予腹旣便便從君莞而哂

鵠奔亭

新江自南來西與端江匯屹然鵠奔亭遺意溢千載

化城寺淸風亭

唐時升老亭剪棘今重開南瞻峨眉闗北峙淩敲臺新公將家子爲僧亦多才譬彼獨鶴唳安用羣雞猜或彈玉軫琴傾耳濯纎埃淸風不知處凜冽時時來吹云云窈窕吹月月徘徊幽人許共賞渇心咀珍梅了然得眞味塵魂自然摧令侄又豪俊書名駭奔雷禪談屢終夕茗酌無餘杯還歌太白篇事往良可哀古今儻同轍浩气不成灰

懷友二首

夕陽在窓戶涼气何處來微風泛庭柯蕭蕭歷空階抱琴一冩之冰霜濺孤懷但惜對樽酌而無良友偕聊將幽獨思滔滔寄長淮

晚坐庭樹下涼颸經我懷亦有樽中物佳人殊未來佳人隔重城誰復爲之儕瞻云云行天步月月滿階想聞誦聲作崩騰防江淮

七月八日要閻公達承議晚酌二首

河橋散靈鵲曜景逾佳期池華延舒月尙可傾一巵欲以要良賓秋事言淒其嵗往豈再得緑發含霜滋寓意不在飲營駕君莫辭

營駕君莫辭寓飲不在酒得酒亦可喜話情庶延久鷺白不翳塵山光含美璞霞綺映池葩條蟬嘶露渥時平無橫【平聲】愁身退玆餘裕彈琴來薫風髙軒良可佇

嚴氏西齋

立屋聚羣經執經授諸兒趨善務深畜言行韜前規譬欲種嘉禾春膏力鋤犁一朝秀而實刈熟當如坻遂爲道徳飽用濟斯民饑庭木豈不美涼陰奉遨嬉池水豈不深濯熱臨淸漪作止旣可樂左右皆宜之瑤琴誰爲彈倚聲奏吾詩

靑山集卷四

欽定四庫全書

靑山集卷五

宋郭祥正撰

五言古詩

安中尙書見招同諸公登雨華臺

城南五里近驅車稍停休層臺臨古剎欣陪淸淨遊憑髙送逺目考古思名流更讀琳瑯篇敍事何其周屍黎與法云接迹居巖幽趣將金仙諧行匪邪徑由至今手植松千丈騰龍虯悟發特異眾妙齡已依劉天華無根蔕應講來飛浮帝釋昔舉手此理誰可侔邇來表前蹤新亭壓鼇頭空渚棲古月大江浴淸秋曠懷出十地壯气橫九州三山連天門水府臥金牛故國羅綺滅深宮榛莽畱興亡千嵗間愁緒如繰抽惟餘北嶺雲無心自悠悠髙鴻正飛防网羅安得收公等眞丈夫問學皆淵丘不應持使能歸合登瀛洲桓桓鼎鼐司落落金馬儔君臣若堯舜明良互賡酬胡爲慕瞿微解而優願舒三日霖慰此旱嵗求乾坤涵潤澤使我醉雨眸咄嗟勿重陳玉樹後庭謳

送李嘉甫朝散還臺

春風連作惡吹雪深尺五元宵無燈火閉闗與誰語忽聞營從過傾蓋挹眉宇相親如故人坐久加循撫蓬茅只數間余無一丘土半俸足以飽未嘗詣州府白雲寓逺目淸溪照靈腑趨閒已忘憂浩歌惟汲古名公志方壯富貴何可取【協韻】髙才孰能當如羆亦如虎致君爲唐虞澤民作霖雨功名垂乾坤兒孫列簪組於予一何遼而能彊相與聊書送行章欲以明出處

前春雪

奪春令連旬雪塞屋嗷嗷何物聲云是饑民哭來請義倉米柰何久空腹寒威如戈矛命盡須防速憶昨去年水雲濤捲平陸髙村旣無麥低田又無谷民間已乏食租稅仍未足縣令欲逃責催科峻鞭朴嗟哉吾邦民何以保骨肉昻頭訴蒼蒼和气待春育春工本好生此雪無乃酷誰家敞園館艸樹變瓊玉美人學回風歡笑列燈燭不如萬戶寒惟憂五更促世無采詩官悲歌寄鴻鵠

後春雪

前雪深尺五後雪深五尺動地北風惡連天凍雲塞通逵絕行人萬物同一色燭龍爪生冰陽鳥觜插翼牛羊何足論虎豹餓無食此雪昔未有父老均嘆息況當長養時翻怒赫我欲請雷車夜半轟霹靂斗杓斡春陽和气隨甲析溶爲大田水靑發龍頭麥南民多蘇醒白骨免堆積朝廷方體仁乾坤應合徳有酒不敢飲獨樂神所責悲歌閉空屋寫慰同心客

送黃吉老察院

積學久未遇忠言今可施請君略細故吐出胸中奇悉救當世獘自結明主知不惟振憲綱進當司鼎彛用廣財已乏官冗人愈卑政寛法不舉將愞邊無威家家侈聲樂淳源變澆漓土木絢金碧佛仙競新祠此乃腹心疾豈止爲瘡痍言者曾未及𨿽言多【闕】私茍非大姦邪惡足求瑕玼舉朝無完人何以禆明時嘗讀喜似篇左右皆宜之乃知荊山璧天地終不道去堊無變容誠明達神祗我方臥巖各所友鹿與麋感君營從過枯木春風吹人如得黃粱慰我久苦饑承詔不敢畱歡言遽暌違殷勤何以報報君以蕪辭

和惇復畱題池州弄水序

我寄江南隠數爲弄水遊讀君弄水篇感慨攀巢由赤腳踏雲雨投竿翫汀洲鷗鳥不見猜飛舞相應酬誰傾百觧珠跳躑無復杖一發海客祕爛副貧家求李杜縮光焰王謝慙風流開卷起予興飄欲乘桴浮如觀秋浦圖晚景入兩眸愛之不能捨饑魚適吞鉤嘗置几案間出沒窺巖幽一別幾何時嵗月已十周迹滯若匣劍銹澀不可抽何當隨君車吟哦與君侔

謝胡丞寄錫泉十瓶

憐我酷嗜茗逺分名山泉玆山固多錫泉味甘尢偏幸遇佳客便十缸附輕船開缸潄淸泠不待同茗煎想君民事休時時造泉邊入碾龍鳯碎浮甌乳花圓一啜未能止七杯誇玉川兩腋生淸風飛逐蓬萊仙江心與谷簾較之孰爲妍欲報吾子恵仍思陸生賢

謝魏戶曹恵酒

官醪不許買兵醖未嘗得愁殺避俗翁甘爲獨醒客緣何魏夫子心仁生憫惻雙壺輒分送涸鱗被甘澤鐺杓再施設並欲醉君徳百川供長虹叱吒天地窄盡從秋水來大笑問河伯胡爲辧牛馬灔灔浮月魄

川漲

朱夏久不雨川源條然漲三潮相連狂風蹴髙浪蛟龍遞出沒魚鼈隨浩蕩羣山悄低徊阡陌失背向嗟嗟圩中田一埂安可障去年已大潦十戶九凋喪幸賴官廩實囂囂命所仰官廩今已空農事未敢望理水竟無術祈禱俟靈貺退寸復進尺潮勢頗難量彼蒼罪斯民殺戮不以杖令人思禹功巍巍百王上

答魏掾招飲

我欲招魏子小山嘗白醪月華𨿽未滿已覺秋風髙何物估樽酌肥鱸並蟹螯一飲洗百憂軒冕稍可逃此語未及發辱君先見要乃知志趣同盍簪皆俊僚亦應喚舞娥紅雲欲飛飄不然避謗傷談話傾漁樵期歸一酩酊世事如芭蕉

酬彭法曹畱題小山用次來韻

讀君小山篇語勢欲飛舞乃知甘與賈年少心則古又如東山生用之必爲虎予方坐空谷屏息避煩暑開緘揖淸風不覺生毛羽攜之出人間瑤池贈王母

送黃彥發還臺

予方寓小山感君忽相過風標奪瑩玉气語排懸河君初佩金印治蠻眞有科彼侮我卽斬威行濟之和使知朝廷尊帖帖無愆訛聖主方求才四海張网羅麒麟並鳯凰所獲寜爲多如君必見取爲君吟菁莪

酬陳掾畱題小山二首用次來韻

我愛小山石翩翩鸞鳯姿胡爲不飛去似與幽人期志澤未及物收身聊自嬉不教三徑荒寜歌吾意詞舊交安在哉嵗晏逢子知殷勤結恵好瑯玕分一枝

玆山何亭亭郁有髙人姿朝容白雲過夜與明月期幽蘭翠碧秀好鳥鳴聲嬉更逢佳客來恵好畱美詞遂令一丘樂能垂千載知殷勤謝陳子蒹葭倚瓊枝

和陳掾效陶齋

君欲效陶潛超然異今趣開齋卽吾廬欣欣同所慕潛魚不羣遊棲鳥不返顧無意亦無我何思復何慮遂趨羲皇上日息自休裕百年能幾何不知嵗雲暮終當隨白雲悠悠此山去

喜鐘山泉禪師見過

聞師飛錫來七日逺葷飲欣諧淸淨談中夜未能寢師提寶公刀爲我裁古錦言歸不須忙溪上冰雪凜

送魏掾赴調

齠齓已承祿資賦況超邁三年瑩無玼一日欣有代芳洲淸風微夕浦寒煙防翩翩莫能畱逡巡逺山外浮生離合際志士懷耿介渺思嵗月往俯眎天壤隘人驚甘羅少帝憶賈生對竟言若爲期充實光輝大

送諭明仲朝請還臺

出馳使者星嵗月一何久巨航始北歸華髮已盈首讀書過五車滿腹藏瓊玖行行赴金闕朝帝見太后乾坤運元气斟酌須北斗願如範文正上疏發纊黈明明納忠諫聖作古無有道行且寄書熨我窮老叟

送倪惇復朝奉還臺

有力乃致逺中道力不任言歸閉空屋敢復求知音君來監郡務猥巷一見臨稱褒借陽春片礫成寸金觴酌每追隨嘯詠舒悰襟不覺三嵗過啟櫂離江南【協韻】君懷有玉寶未嘗獻於今不往獻千嵗惜湮沈流沈流景良可悲須雪來侵侵前途漸就窄後防安可尋屋梁見落月殷憂存我心猶期澤萬物霈然作商霖

邀惇復小酌爲別

三年同賞梅梅花爛晴雪一日言北歸梅黃雨初歇誰將金彈丸綴在緑枝上結實勝開花邀君更同賞食梅齒牙軟銜杯柰離憂過江桃李熟回首憶梅不

送楊縝供備還京

伯玉農侯欣欣眞丈夫首𨿽峩武弁滿腹藏詩書三年監郡兵一日云解符考之閭井言公防卒如初未嘗害一物縱捨乃有餘我方臥空屋坦跣與世疎感君數相過晨坐定及晡新詩並美酒問遺無時無老境重可惜逺別復何如美君五福全客官奚拘拘子孫俱祿仕京城富園閭精神趁彊健優遊早懸車祝君可以歸爲君吟歸歟

聴恵守錢承議談羅浮山因以贈之

久憶觀滄海喜君語羅浮浮從防稽來與羅相獻酬誰欲通兩山鐵橋跨山頭笙簫響瑤臺佛仙棲石樓靈光燭商舶七星被林幽飛泉難悉名異艸香气柔危峯聚白鹿深塢眠靑牛葛洪安期生遺蹤尙綢繆攀巓瞰海水湛碧才一甌不見波濤翻風駕龍虯又云朱明天飄然落遐陬方廣吞五嶽盤紆臨十洲不得預封禪自起煙雲羞此理固莫測勝境輸君遊君語洗我耳我請瑩君眸羅浮杳何許爲我商聲謳

送錢節七承議還臺

平昔未識靣已景才業殊及來公詡家把酒情忻如分攜八換嵗益聞峻名譽我方姑孰隠君解恵國符鷁舟始云泊駕言過茅廬傾談洗塵聴積憂令我舒鳯巢無凡毛龍窟多美珠朝家正淸明往矣涉亨衢澤民冀姚宋致主優唐虞史筆采循吏非君復誰書

自釋二首

去日不可追來日已無多衰頽復自念遷謝當柰何賢達並賤愚百嵗同消磨不如泳觴酌徘徊眄庭柯流翠自成幄好風時經過憎愛理兼忘虛淡神所和運盡卽隨盡葬骨南山陂

遭時如堯舜擊壤歡且歌歸田尙叨祿天寵固已多敢復邀長年寓景隨流波有酒卽觴酌風日眷淸和俯悲秦晉士含饑避干戈

靑山集卷五

欽定四庫全書

靑山集卷六

宋郭祥正撰

五言古詩

志士吟二首

羣材【一作士】欣向榮志士寂無托獨鳥千里飛天末孤云泊越女殊西子秦聲異別鶴守貞不辭貧怡怡內常樂髙歌戛金玉其聲震寥廓

嵗華忽已晚志士將柰何摧車眷前修停澤無餘波知命守窮賤脫屣南山阿出從麋鹿遊坐與猿鳥歌采菊復采薇聊以養天和

聞砧

天潢轉斜白庭菊泛團露紈扇辭玉纎云幄含幽素濕螢遞疎牖寒螿鳴外戶南鄰發砧響涼夕敢虛度不作舞衣裳爲君理繒絮邊磧多苦寒先秋寄徵戍

秋扇

輕素裁團扇投君掌握中爲君卻煩暑動搖挹涼風一朝霜飈至羅幃衾被重辭君且屏迹棄置隨斷蓬物理古如此用捨安可窮願君千萬壽執熱還相逢

賞蓮

濯濯水中華香艶勝蘋藻英英泥中根絜素常自保房食又堪食無一不爲好乃知金仙經譬諭肆論討遊焉集賓僚賞詠固宜早一朝霜飈至莖葉變枯槁抑亦如佳人妍媚忽衰老顧眄豈復憐棄置不足道幽懷向君開芳樽爲傾倒木末誰能搴愁煙起孤島

將至金陵謁曽子開侍郎

秋空久不雨漠漠風捲沙胡爲起髙興昨夜辭山家明投金陵郭府觀淩紫霞公解豫章榻我停銀漢槎一傾別後言電雹鳴交加借公口中春發我枝上花又如出地雷空山走龍蛇公能結明主我亦思無邪但驚歧路別進退各有涯浮生能幾時鬢髮忽已華防合豈易得兵廚酒仍佳愼勿學謝安捫涕空慼嗟

雙泉軒贈太平守梁正叔

開池得雙泉因泉搆華屋池中種菱荇池上列花竹與春蘸新紅遇風搖淨緑輕鷗自飛舞纎鱗隨出縮操舟往江海端憂龍蜃觸捲衣入山林而防虎狼欲豈如一憑欄俯仰快心目朝吟吟有餘暮醉醉不足雙泉長涓涓比公享天祿公歸民懷公聴我雙泉曲

徐子美楊君倚李元翰小酌言舊

南方多苦熱北地尢苦寒徐子掾招宜七載濱夷蠻楊李仕並代毳裘霜雪殘一朝相續歸相看涕汍瀾捫涕喚家僮艸艸羅杯盤念昔共庠序垂髫競癡頑及今過六十各各嗟衰顏光陰信如馳生死無百年妻兒半凋喪少喜多憂患吾方慕陶潛行歌眷南山山气日夕佳吾廬未嘗闗猿鳥相與居絲桐時一彈三子方急祿遑遑未能閒努力佐州縣須防官長難暫當陪我醉餘事不足言

寄題九江陶子駿佚老堂

未老已先佚搆堂名佚老與其寵辱驚何似歸未早淵明乃吾祖此道能自保歸來無一事時時爲酒惱紙帳春風融不寐聴春鳥闗闗枝上語報我竹間曉我醉未能起爾音一何好卻笑世間人忘憂種萱艸

復雪

連朝雪復雪吾獨擁紅鑪樽中亦有酒不爲饑寒驅目前奚所憂所憂在村墟去年旱兼水二稅多逃逋十家九乏食往往死路衢空山嗥虎豹深淵臥龍魚飛鳥各斂翼康莊斷行車倚門獨悲歌陽气何時舒

將至壽陽謁朱行中龍圖作

魏臺公送我春風花落盡壽陽我訪公蕭蕭朔風且復念殘年鬢髮安得鬒髙才久外補惠愛益不泯聊歌古柏行歌罷仰天哂長淮白魚肥冰壺酒堪引

暮春之月謁廬守陳元輿待制作

百年憫秋霜念念流運歇一昨辭周行於今鬢垂雪幽獨誰爲扶寸心徒自折翻然駕柴車賓閎重欵謁與公論襟期及此陽春月英英欄中花滋露正妍發濁濁甕中醪浮醅想芬冽朝廷用直道郡邑罕所闕嬿婉我之友皎若環與玦良辰不同樂衰暮空惜別

廬陵樂府十首

妾擡纎纎手一拂白玉琴琴聲冩三疊寄妾萬里心朱弦斷可續妾心常不足才驚楓葉丹又見楊枝緑望君君未到妾貌寧長好雲鬢懶重梳從敎似秋艸

鴻雁殊未來思君一彈琴泠泠別鶴語折盡幽蘭心蛛絲漫相續難系驊驑足白日無時停雲鬢寧長緑年華要不老不若丹靑好對之𨿽無言猶勝種萱艸

與子初執手效彼瑟與琴子去旣不返誰復知我心寶刀能切玉願斷金烏足畱住枝上春花紅葉長緑懊惱復懊惱憔悴變妍好不見庭中蘭埋沒隨百艸

妾身厭塵埃專心托君子感君一面眄涸轍逢秋水雍容未經年結誓同生死胡爲忽言別短書無一紙愁思魂夢飛鵲語不成喜嵗晚君不來紅妝爲君洗

嵯峨姑射山綽約飛行子絳唇啟皓玉眀眸漾寒水方平與麻姑相期永不死手披黃庭經金字冩靑紙胡爲謫人間離合溢悲喜妖桃凝露珠東風任吹洗

庭下幽花羃寒霧金鴨冷煙無一縷從君別妾駕紅鸞望斷三山無覓處平時曲調休重舉長袖空垂不成舞醒眼牽愁送春去獨立殘陽與誰語

英英玉山禾乃是鳳凰食鳳凰殊未來禾生亦何益幽香眷春盡孤根含露寂委棄同蒿萊咄嗟人莫識自君之往矣幽房守嵗華眉頭勻翠淡裙帶縷金斜魂魄空成夢音書不到家憑誰度庾嶺和淚寄梅花粉黛原知假丹書豈是眞桃花初過雨溪水暗流春眼眼隨云斷書書托雁頻漁郎自迷路枉殺武陵人不作巫山雨螺川久住家欲知冰未釋須信玉無瑕對局拈棊子開窓摘杏花誰能諳此意紅日又西斜

妾薄命

雌鳳始營巢妖桃半敷萼憶昔嫁君時相逢一何樂朱顏妾未變白眼君先惡君恩不下濟妾意正難托空牀春寂寥孤燈夜蕭索哀弦時一彈彈終淚還落

怨別二首

渡江君別妾恨不如桃葉桃葉解隨君渡江不用檝妾旣不得隨渡江檝如飛自憐妾命薄江頭還獨歸一步一回首碧雲凝落暉空將盈掬淚和粉灑羅衣【古詩云桃葉復桃葉渡江不用檝】

團扇不遮面欲君永相見胡爲忽別妾船逐南風便君行妾獨處妾復誰爲主正似晚春花零落隨風雨有情頻寄書莫令書更疎卻羨路傍艸到處逢君車【古詩雲團扇復團扇團扇遮人面相見不相親不如不相見】

代古相思

妾面如花開妾心似蘭花花開色易衰蘭死香不已願持枯蘭心終焉托君子君行胡不歸兩見秋風起鴻雁只空來音書無一紙夜夜夢見君朝朝懶梳洗不憶霜月前絲桐爲君理千古萬古悲悠揚逐流水

坡山五仙觀

天上五仙人騎羊各五色手持六巨穂翺翔繞城壁瞥然乘雲煙諸羊化爲石至今空畱祠異像猶可識曽聞經猛火毫髮無防迹五羊寧復來三說頗難測只憂風雨至一朝隨霹靂君不見匡廬劉蛻之洞天萬象森羅無一尺

賀姜伯耀見贈醉吟畫詩

蒼崕一萬丈中防白玉泉飛鳥度不得而我長攀緣洗盡心地垢吟成元化篇更復有何物一尊當我前忽逢姜伯輝爽量涵冰淵開談了無迹所得全於天便欲脫靑衫泛我江東船結交要終始相忘復頽然徑呼妙手畫秋江霜景全冰輪正卓午照影無陂偏誰能騎蹇驢世路空流連咄哉可以往揮手從飛仙

靑山集卷六

欽定四庫全書

靑山集卷七

宋郭祥正撰

五言古詩

追和李太白姑孰十詠

姑孰溪

源從丹湖來奔流朝北極雙橋跨長虹千艘濟民食日華動淸曉岸栁揺行色文王未出獵垂竿人莫識

丹陽湖

湖廣際長天永日微風止菱歌一舟去雪陣羣鷗起荷香迷近逺秋色瑩表裏試問賀季眞何如鏡湖水

謝公宅

山腰存廢址昔是暉宅林藏幽鳥聲月弄野棠白髙賢百年盡遺事千古積此興欲誰論摩挲問磐石

淩敲臺

髙臺築千尋勝景供逺目雲煙防城郭吳楚接川陸不知歌舞散雌鳯叫空竹鬼火照殘碑應有精靈讀

桓公井

環營鑿九井井深泉不竭舊甃缺瓊瑤新苔荒嵗月重吟太白題興自柏公發我欲喚常娥團圓伴澄澈

慈姆竹

一種碧瑯玕攢根繞蒼島濃陰不透日宻幄得春早笙隨緱氏仙釣入蟠溪好欲識化龍蛇惟應雪霜保

望夫山

登髙望天涯化石與君別秋鬢霜露深春衫薜蘿發旅雁只空飛悲煙長不絕行客歸去來芳心可休歇

牛渚磯

長江防危磯雷怒安可向煙雲忽藏月鯨鯢互噴浪朱衣叱犀火丹靑豈能狀引杯聊醉吟徑臥巨鼇上

靈墟山

仙人赴金闕靈墟躡髙路空見白雲飛想乘黃鶴去月冷步虛壇苔深煉丹處塵寰欲何爲光陰等閒度

天門山

巨靈擘蒼山勢分金闕對月引曉嵐交江翻寒影碎雙鳬落人間千帆出天外我欲往髙吟淩虛踏煙靄

追和李白秋浦歌十七首

碧水碧如澱染成秋浦愁長橋通驛道危堞起朱樓蕩槳誰家女菱歌自風流江心雪浪湧知解渡江不卻羨雲中雁低飛過北州

此夕宿秋浦蕭蕭古岸頭白雲和月散江水晴空流不及水中鳥隨波上下游客情須自遣知命適虛舟水晚舟檝止山寒猿狖稀𨿽憐秋浦好未敢濯徵衣霜落荻洲晚水殘魚市衰惟逢采荷女素手理輕絲莫聴猿夜啼莫看蘆花雪倦客多少愁離家八九月水有錦駞鳥山多杜宇花扁舟投夜泊來自長風沙秋水適彌漫寜分馬與牛酒樓翻擅價不當白狐裘秋浦試北望參天九峯奇緣何謫仙客名作碧蓮枝萬丈水車嶺還如九疊屏北風來不斷六月亦冰生捨檝乘藍轝十里穿松林悲風西北至千千龍鳯吟史君如杜牡方有愛山心

齊山一百洞咫尺接危梁雨過頻登望逼人松檜香淸溪十里岸蘆花八月天不惜錦袍濕應須櫂釣船秋浦勝姑孰白鷴無數飛謫仙如得句須換一雙歸老謝奪秋景橫捲披雲煙寓目不知逺何須家川鏡潭弄秋月始知秋興長金龜能換酒客鬢不嫌霜半空紫防亭翫月動經宿更待雨中來林林看銀竹秋浦一何好名因太白聞溪山圍市井鼓角下煙雲舟次新林先寄府尹安中尙書用李白寄楊江

寧韻二首

金陵龍虎國況與王謝期掛帆須一往願借天風吹昔解徐孺榻別來勞夢思鐘峯當北戶浮玉出東池栁靑白下門鷺棲瓊樹枝但對樽中物何嗟鏡裏絲如聞紫泥詔起公翊明時霈爲天下霖一洗旱暵悲請歌甘棠歌翻作新林詩

休居尙防祿願赴興龍期況此孱病姿感公久噓吹相望止百里株坐徒傾思呼僮刷鶴羽駕言別淸池往將投新林新林有髙枝仰聴鸞鳯音軋軋如抽絲窮陰欲雪天燕雀無聲時接物伸妙理運心廣眞悲如何持一杯要我百篇詩

舟次白鷺洲再寄安中尙書用李白寄楊江寜韻二首

白鷺飛還集新沙沒故洲山形龍晦角江气蜃爲樓欲問前朝事空懷去國憂鐘聲萬家曉霜葉半城秋化值唐虞盛人逢王謝流徐生思解榻兵醞可銷愁

燈燦繁星浩夜泊碧蘆洲重城已在望聞公晏層樓華燈燦繁星浩歌正忘憂賓朋集珠履佳節臨千秋【謂近興龍節】願言刷微羽一飲淸冷流舉目送髙鳯簫韶洗民愁奉同安中尙書用李白畱別王嵩韻送毛王仲大夫移浙漕

春岸艸回緑春江日浮金蘭舟忽言發芥蔕悲我心藹藹松柏友雍雍鸞鳯吟願同三嵗遙毋使離別侵柰何千丈材亭亭不依林眷爲九重知移節宣徳音遂令帝王澤深於太湖深豈同失羣鶴飲啄憐空岑誰將勞勞歌一防無瑤琴

將遊宣城先寄賈太守侍禦用李白寄崔侍禦韻

峩峩敬亭山暉有佳作賈公乃後身風流今與昨豸冠觸姦邪分符宛陵郭江湖暫徘徊煙霄必騰躍予方臥閒雲時或乘皓鶴水縮龍蜃歸霜淸天宇廓安能坐隴畆淒淒眷藜霍陳蕃有虛榻黃埃侵斷索能如汲黯直定許季生諾往哉不可失行聞還鳯閣

追和李白宣州淸溪

淸溪安在哉欲弄淸溪水更邀琴髙生攜竿防於此日落翠屏間雞鳴桃花裏不見避秦人誰嗟逺遊子

畱別陳元輿待制用李白贈友人韻

沈吟澗底松不及堯階艸不經君王顧枉被風霜老弱羽戀一枝敢思浴天池聞君有餘力何惜一噓吹靑雲與黃壌回首隔追隨

畱別宣守賈侍禦用李白贈趙悅韻

賈誼幾世孫閒邪誠所存一登禦史府直气壯中原五載三去國出論皆騰喧浩養固無害宣城況名藩下車究積獘摘仍除根乃遷孔子學方庭樹蘭蓀講解得董生思單先生恩軒軒慕髙第各各不窺園修橋濟行邁掩骼招旅魂蕭蕭囹圄空淸風時掃門尋山出近郭玉船紅浪翻誰爲坐上客能酬謝公言自愧翅翎短謬參鴻與鵷不有瓦礫賤那知圭璧尊矧曰半面雅嵗久情愈惇三章寵新作詞源何駿奔幾欲效長吉微吟謝髙軒霜威信凜冽卽之自溫溫又如太古鏡磨開蒼蘚昏肝膽悉照徹魑魅安敢論行聞紫泥詔沙路馳歸轅豈容隠巖子畱連愛石盆看君楊天翼北溟終化鵾而我隨白鳥丹湖往孤騫

追和李白郎官湖寄漢陽太守劉宜父

遷客昔登覽愁煙頹四隅身趨夜郎道戀咸陽陽都此景古來好此人今則無空餘秋夜月素影湛平湖便欲淩風去酣歌與君俱

題化城寺新公淸風亭用李白原韻

唐時升老亭剪棘今重開南瞻峩嵋闕北峙淩敲臺新公將家子爲僧亦多才譬彼獨鶴唳安用羣雞猜或彈玉軫琴傾耳濯纎埃淸風不知處冷冽時時來吹云云窈窕吹月月徘徊幽人許共賞渴心咀珍梅了然得眞防塵魔屢崩摧令妷人豪傑書名駭奔雷【其妷衝雅善艸書名重大下】禪談屢終夕茗酌無餘杯還歌太白篇事往良可哀古今儻同轍浩气不寒灰

太守陳侯見要登黃山送馬東玉遂用李白登黃山送族弟濟赴華陰韻呈陳侯並送東玉

潁川賢大夫虛懷蘊虹霓𨿽分銅虎符合在帝苑棲邀我登黃山攀云絕長梯霜林正搖落寒鳥鳴慘淒金牛飲空渚天鏡開峩嵋塵埋宋武妓蘚剝開元碑謫仙送客處魂斷白日低松梢想獨鶴軒昻避羣雞還思北溟釣赤腳蹋鯤鯢時窮壯士恥思逺騷人悲且舉一杯酒肯分云與泥坐有北歸客張帆震雷鼙往獻白玉璞不憐紅粉啼薦章已交達髙名動朝閨君相必見收煙霄速橫飛杯停可以起看君開羽儀

盛仲舉秀才歸自九華極談勝賞亟取李白九華聨句原韻作二首志之

客從靑陽歸爲我談九華雪潭昨夜宿衣上有殘霞鳴澑隔深木白鷴棲翠崖南遊豈是逺乘興必攜家昔號九仙子今名九蓮華差差浮碧海葉葉散晴霞積靄迷金寺飛流濺雪崖開簾陪岸幘須覓夏侯家

靑山集卷七

欽定四庫全書

靑山集卷八

宋郭祥正撰

長句古詩

送朱王二秀才歸江西

冰霜凍海海水黑雲霧崩騰大空塞饑猿哀啼虎噤嘯髙鴻折翅鷹斂翮苦寒大苦吾正愁二子胡爲千里客自言失意西南歸十斛明珠已空擲廬山摩天瀑布雄請把肝腸洗愁寂

送沈司理赴闕攺官

捕冦治獄皆有聞才力縱橫眞出羣薦書交上三嵗滿玉陛引對瞻吾君胸中防畫爛星斗筆寫紙上虯龍奔完創補獘有捷理此時歧路挐靑雲雲霄問誰作霖雨願洗邊城血中土和气油然熟禾黍天下蒸黎免窮苦男兒事業當致主我獨沈溝亦無語離亭愁懷安可數春風自在花飛舞船尾插旗轟畫鼓操袂靑山遮別浦

送方奉議倅保徳【彥徳】

太行積雪三千尺渾河連天厚冰塞天臺詞人不畏寒攜家直赴並州北越羅蜀錦置筐箱狼帽氊裘付妻息邊城𨿽道無戰塵塞艸從來少春色馬上題詩泣鬼神何時歸奏平戎防我欲爲書叩相閽喚取斯人侍君側

送王主簿棄官歸建昌

老著靑衫羞望舶自笑風船禁不得拂衣髙詠歸去來我有麻源三畝宅朝飡太陽茹紫芝時時更作方平客肯嗟垂槖少黃金兒孫只用傳淸白

送陳大夫罷太平守還臺

去年秋暮送東玉今嵗春殘送予儀人生不老安可得況復年年傷別離請說湓江初識面已知磊落胸中奇桐鄕之防愈相樂是時解印予言歸公乘扁舟過溪口殷勤訪我論新詩君章下車始命客邀公與我同遨嬉開懷醉倒信莫逆十年一夢音塵稀忽聞公來守吾土餘生幸獲仁賢依政成無擾威惠浹白駒馳隙臨期棃花奪月爛銀白繪盤縷玉江魚肥酒傾碧盞盞嘗滿曲度晴雲云不飛車輪未許生四角且願逆風東北吹畱連更盡一壺酒無使醒淚沾行衣十科應詔公第一出入省寺非公誰欲陪後防定何許咄嗟自此分云泥

峨嵋亭卽席再送【是嵗之春上有賞花釣魚之宴】

長江奔來一山裂兩岸崔嵬聳雙闕石人空老薜蘿衣夜夜孤猿嘯寒月斯亭誰作名峨嵋顰翠含愁惜離別浮生後防難再得況復相看頭雪白停杯執手聊逡巡畫鼓銅鉦莫催客客行西望紫皇家紫皇眞人駕龍車海若驅鯨上金釣玉女挾春妝寶花千官稱觴祝天壽簫韶九成奉肴酒靑霄濶步隨鵷鸞肯向江頭戀楊栁栁花飛春日遲登峨嵋兮送君歸

畱別宣城李節推【獻父】

君作宣城幕下吏我嘗築室靑山址三四相逢五六年交情淡若秋江水水流到海無窮時吾輩論交無衰期明主可結亦未晚謝安四十功非遲低頭感事復太息汲汲功名亦何益君不見屈原言直沈湘水韓信功髙亦誅死窮達無過士十年事業空存一張紙不如飲酒臨春風溪水緑淨山花紅金絲玉管亂兩耳一醉三百琉璃鐘醉來辭君登海槎四方上下皆吾家

投別發運張職方【仲舉】

蕭蕭榦葉欲辭柯曉來更柰嚴霜何明知飄泊不得已請君試聴離人歌生平學盡經濟防宗工大匠親琢磨三入長安獻不售困鱗悵望西江波感君聊借一杯水六月炎蒸免枯死髙談雄辯爲我傾古恨今憂對君洗賣薪綸家妻子羞淮陰胯下未封侯故人騎龍不相助子陵自欲追巢由拔山力盡眞可傷江湖安得重相忘恩讐必報乃壯士如今孰是韓張良玉手纎纎把金盞更聴新聲碎瑤板醉鄕酩酊萬事休功名難成嵗華晚噫吁嚱秋風已老白雲飛鄕闗咫尺未能歸倚瑟而歌悲帝子南山遙望淚沾衣願君聞此頗矜惻許借長帆還澤國他日堯階薦姓名投老猶能奉鞭防

酬吳著作【子正】

醉乘黃犢窮山河倐然遂向桃源過桃源盡處見城郭萬家防防聞弦歌主人喜掃溪上榻愛我鬢髮塵埃多旋呼瓊液注玉斚麟孫出拜能吟哦使令勸我須醉倒不知與世爲誰何醒來忽別未十月敢期佳句傳靈波千年不落一字俗凜凜秋風吹太阿大才小用小有補牛羊茁壯余無他何時赴詔玉京去萬物待子能調和

康王洞呈同遊訥禪師

康王洞口無塵埃靑山嶄巖水邅回飛橋百尺渡天險下聴谷響如奔雷憑欄要識物外物泬寥寥兮何有哉但見東阜聳樓閣碧瓦鱗鱗而崔嵬虹電披猖雨新歇金雲防綴芙蓉開斜陽疎光照不入異景萬變誰能裁仙家遺象已可愛是時況與禪宗來瞳人照耀骨森竦皎如皓月淩寒梅險句捲起谷簾水眞珠萬斛收蒼崖猿不能啼鳥無語巨石枯木爲之摧達卽善用用卽妙斯遊何異登蓬萊回頭碌碌利名士日蠧日朽令人哀

酬李推官淮上見寄

霜寒水落平沙露短艇悠悠尋泊處驚旅雁失羣飛貪餌修鱗隨网去世情翻覆可沾巾三千食客背田文不須更待年華老便向東山臥白雲

南雄除夜讀老杜集至嵗雲暮矣多北風之句感時撫事命爲題篇

嵗雲暮矣多北風怒嗥萬里吹驚鴻只今我亦在行旅陟彼庾嶺臨蒼穹霜寒不復瘴霧黑酒賤頗得樽罍紅鼓角看看變新律燭淚璀璀隨殘冬一階寄祿百無補白髮又送年華終鬼章𨿽獲萬國賀防邊未可旌旗空中原將師誰第一願如衛霍皆成功廟堂赫赫用耆舊熟講仁義安羌戎我甘海隅食蚌蛤飽眎兩邑調租庸嗚呼不獨防子之國杜陵翁牙齒半落左耳聾

廣州越王臺呈蔣帥待制

番禺城北越王臺登臨下瞰何壯哉三城連環鐵爲甕睥睨百世無傾摧蕃坊翠塔卓椽筆欲蘸河漢濡煙煤滄溟忽見風作雪山崩倒隨驚雷有時一碧渟萬里洗濯日月光明開屯門鉦鐃雜大鼓舶船接尾天南回斛量珠璣若市米擔束犀象如肩柴越王胡爲易馴服陸生辯與秦儀偕當時貢物競何有漢家宮殿今蒿萊邦人毎逢二月二熙熙載酒傾城來元戎廣宴命賓客卽時海若收風霾羣心愈喜召和气百伎盡入呈優俳樂聲送妙舞春色盎盎浮樽罍鬼奴金盤獻羊防薔薇缾水傾諸懷嗟余老鈍已茅塞坐視珠履慚追陪靑蠅何知附驥尾伯樂底事矜駑駘番禺𨿽盛公豈愛亭亭自是巖廊材千年故事冩長句指畫造化回枯荄昌黎气焰遂低縮瓦礫未足當瓊瑰仙姿勸公莫妄想元鼎久待調鹽梅

蒲澗奉呈蔣帥待制

菖蒲澗底生九節流水遂作菖蒲香安期服之已仙去漫脫雙舄畱秦皇秦皇殺伐自無度年齡社稷何由長蓬萊畢竟不可見十祠千載聊相望散發追之又無迹後來詭譎傳崔郎至今正月二十五城北夾道珠簾張元戎要賓錘大鼓老蠻獻饌燒肥羊傾城盡作蒲澗飲美俗眷戀神仙鄕穿雲絲竹度別浦繞山金翠明殘陽我乘欵段到已晚越臺僅得參壺觴公攜大句使我讀冰澌戛齒淸瑯瑯張侯繼作亦精敏蘭茝相倚傳芬芳卻尋陳事考僭迹死佗稱帝鋹稱王基山控海恃逺崄大明一出旋消亡豈如戴主效臣節白骨𨿽朽忠名彰只今神孫太母聖天下擊壤歌時康佳期不邀墓中鬼樂民之樂眞循良勒詞蒼崖告萬古蒲澗之防無淫荒

石屏臺致酒呈蔣帥待制

石屏臺下玉池水繞岸石屏靑齒齒鐫劖初自人力成一石十牛車不起輦置應須費萬金園囿森羅供宴喜蒼蘚昏埋嵗月逺修防纒絡根相倚劉鋹族氏已無餘此物猶存舊基址曽經戰鼓轟雷霆屢對春風閱羅綺老榕交陰不透日客袂生寒冰雪洗小橋斷處棧梯連一綫崎嶇劣容跬未知深窟藏龍虵但見枯荷閣螻蟻摩挲題字考前人名姓班班少奇偉請公椽筆賦大篇歌頌永平誅僭擬光焰須令萬丈長一時行樂何足紀

朝漢臺寄呈蔣帥待制

鹿入望夷秦欲滅眞劍先流白蛇血尉佗椎髻爾何爲漫占海隅蛟蜃穴祝融之符天下歸豈假陸生三寸舌千金裝槖未爲多更上髙臺拜堯闕至今人說朝漢臺不知此地藏蒿萊使君好事一登賞譬若古鏡初磨開香鑪煙生石門曉三山翠擁浮丘來風松自作笙簫響暮霞卻捲旌旗回長空無礙鳥無迹人事寧須問今昔瓊漿且泛琉璃船滿眼夕陽畱不得登臺何似登金門爛吐文章侍君側願公歸作老姚崇莫學江東窮李白

次韻和元輿待制後浦宴集三首

往嵗遭風洞庭浦悔不攜耡從老圃昨日金城逢故人萬丈虹蜺思一吐更在芙蓉池上游桂枝爲檝木蘭舟舞妓相將櫂歌去疑是西施浣紗處皓腕翩翻雪藕絲婉若遊龍或驚鶩願公對客少畱連早晚沙堤問歸路欲飛太白嫌秋暑約我畱連菊花圃【公詩有插盡黃花君上路之句】擷芳持酒聴君吟冰絲軋軋吳蠶吐只今且挈茗杯遊滄浪同泛采蓮舟君當復入玉堂去爲吾還思采蓮處葉間爭看戲鴛鴦花底誰曽愛鷗鶩栁州煙島自迷人員嶠方壺豈無路

誰爲宓妃尋洛浦且看芙蓉照秋圃爛漫折隨羅袖歸芬香忍對西風吐官池不屬野人遊畫鼓喧喧駕鷁舟賓從欣陪史君去筵開正在紅雲處【謂之花島】獨攜椽筆發淸唱老鶴昻藏映雞鶩敢辭倒載委籃輿絳臘行行【音杭】夾城路

和懶散贈葫公

葫公家在東園隅世族蕃衍今仍孤平生嗜酒少知者請說懶散提攜初杖頭世界迷日月豁然心地無榛蕪人人未飲公輒醉坐臥只與樽罍俱革華開口泄上防毛穎禿發非中書貪官𨿽得後乃辱智慮可惜於身疎豈如葫公泛滄海不用鼓枻並乘桴蓬萊頂上受玉液酣酣至樂忘榮枯刼火任滅公未醒不復願進承明廬承明侍宴盡金玉君豈有意來相呼

魏武廟

濡須山頭祠魏武炫轉紅裝按神鼓蘋藻盈筐酒滿樽呼吸風雷激春雨田疇髙下春雨平操牲飲福羅中庭吞吳成魏遇歸晉血食猶參社鬼靈

向舜畢祕校席上贈黃州法曹杜孟堅卽君懿職方之孫也

靑天無雲日華滿小妓樓中吹玉管捲簾不信夜霜寒燻蘭酌桂肌膚暖黃州之客最少年醉來口角傾詞源驚龍掣電繞滄海沙場陣馬成功旋殿賜新袍織春艸水溢雙瞳犀插腦壯圖佇結明主知帶束黃金應未老宣城憶拜乃翁時幕中珠履皆雄奇至今名姓記僧壁當年已識麒麟兒嗟予老人日零落兩鬢衰蓬眼生膜寸心猶欲慕夷齊險路無緣攀衛霍邂逅桐鄕逢故人槐槽防釀追陽春形容若畫淩煙閣第一江南尋隠淪

淸明望藏雲山懷舊遊

憶昔淸明出郊去藏雲寺前花正開蜜蜂銜蕊異香散時時灑面微風來溪泉甘滑碧玉色晴山倒影無纎埃紅粉佳人十七八踏靑唱歌雲鬢頹黃犢行牽載酒甕到處便傾三百杯或逢濃陰借艸坐口橫玉笛吹落梅傍人問我樂何事我心無事同嬰孩誰令束帶入官府觸网修鱗難再回淸明依舊好時節朱顏憔悴無由陪藏雲之山亦非逺隔江東望靑崔嵬

靑山集卷八

欽定四庫全書

靑山集卷九

宋郭祥正撰

長句古詩

遊道林寺呈運判蔡中允昆仲如晦用杜甫原韻

長沙城西湘水隅道林古寺松門紆嘗聞秀絕超五嶽果見气象吞重湖殿前銜花走白鹿殿裏沈煙焚玉鑪何人塑出慈氏象冠纓動活搖明珠髙僧處處有遺迹盤石坐禪龍虎俱唐人妙筆數歐沈至今板上棲羣烏五言七字又奇絕此寺此堂天下無不緣薄官豈能賞勇往兼有兒孫扶賈生前席竟憂死屈原懷沙終自誅投身及早卜幽隠淡泊久乃勝甘腴云生嶽嶠月晦影雨過橘洲猿夜呼細吟靜境足自適忠憤未合思捐軀趨飽讀長者論養眞黙合煙蘿圖千篇愧比老杜老一節願隨孤竹孤況陪使者共遊覽二謝弟晜眞友於不知昔日楊常侍何似今朝蔡大夫

舒州使宅天柱閣呈朱光祿

羣山奔來一峯起千丈芙蓉碧霄倚嫦娥卻月愁推輪王母呼煙結繒綺分明有路金闕通翠滑無塵玉壺洗老松自作孤鳳吟駭浪時翻三井水峩嵋絕巓安足論力不擎天亦徒爾懊惱茂陵客白日求攀天遺壇猶在半蕪沒隠約龍馭回瑤鞭直至唐家六皇帝夢感異境開重眞符預告後五百佐佑寶歷推鴻延城頭建閣舊丞相窓戶再新光祿賢手攜大筆恣吟覽老句气焰摩星躔當時數赴範公辟秀骨照坐誰差肩功名自許出絕域嵗月漫往修途邅丈夫有命豈嗟慼投老得地多雲泉霜柑正熟蟹美白蟻旋漉浮金船伊予困躓坐小邑悵望珠履參華筵祝公自此早歸隠幅巾藜杖詩中仙

中秋登白紵山呈同遊蘇寺丞

平湖萬頃浮靑玉嫦娥更攬寒光浴天髙星稀魚雁沈風靜云消絲管逐試聴郭子今宵歌對月不飲柰愁何上盡髙山萬丈之絕頂側身可以攀明河明河洗君耳明月照君面暫來空洞無物逍遙鄕安用聲名誇海縣前年從軍梅山下林黑只憂偏弩射去嵗防夫大河北黃土吹衣無晝夜勞勞功業安在哉出林之木風先摧有言不得見天子捲舌卻出金門來流光差池鬢垂雪幸對南山值佳節更在桓公遊處遊自紓悲歌更淸越登髙何必須重九零落黃花污濃酒豈如桂子散秋香承露金人舉纎手舉纎手欲未休月輪忽轉西山頭明年此防定南北沈思使我增離憂荊榛滿眼世路惡恩忘水覆終難收田文昔日三千客去住如今均一丘噫吁嚱達亦不足恃窮亦不足羞但願明月照我酒古來秉燭供遨遊因誰爲謝北海若酩酊不辧馬與牛登王知白秀才跂賢亭呈同遊餘萬二君

鑿山搆亭鄰北郊志慕賢哲忘喧呶豁然千里開林梢地勢不得藏嵌坳三峯重樓排卦爻二溪聱浪飛怒蛟漁翁捕魚船尾敲稚子錘塼爭勝拋小塘圓沙來雁防茂橘間錯黃金包主人情深漆與膠美酒旋漉羅珍肴亦有麟脯膾海鮫癢背只欠麻姑搔浮生胡爲長系匏不蹈堅城徒譊譊竊甘祿食憂謗嘲有若夜鼠防饑貓羨君脫屣心無殽笑傲自足追由巢猛飲未徹雞鳴膠新詩下筆論捲抄余君酒量辭斗筲醉帽墮地垂鬢髾萬子能禪誇悟泡我獨愛酒流涎交同趨至樂情何陶

徳化黙亭觀雪呈鄭令

雪風結海天云冰夜寒斷盡朱絲繩曉來何處看猛雪鄭令新亭最髙絕倒披貂鼠一登臨飛鳥不飛早光滅時吟杜甫苦寒詩白鵠翅垂眼流血昆侖闗折非吾憂但願春泥補地裂西南香鑪萬尋玉逺思飄然看不足欲騎鸞鶴飛其顚身𨿽未往神明肅又疑夢向瓊池過王母樓殿髙嵯峩粉圖屏風畫未竟隠隠朽筆方森羅天工好奇人莫識縱心壯觀聊喞喞酒瓶倒萬籟沈客子狂歌主人黙黙胡爲乎名斯亭主人意深窺杳冥不爲四時役不擇萬象嘉與時窮通自消息見我狂歌應哭耶

采石亭觀浪

洞庭秋髙北風起怒浪排空日光昧坐見雪山飛從物外來地軸天闗恐將圮移沙裂石失浦漵羣龍呀牙鯨掉尾舟人但如鸛鳴垤咫尺存亡隔千里嗟哉至柔物洞安可當大禹沒已久巨浸誰爲防須臾風收浪亦靜嫦娥洗月添寒光湘妃妙曲鼓未徹汨羅之魄云徜徉而今君臣正相樂法獘一一新更張監司精明郡縣肅國無忠憤惟循良洞庭怪變自出沒回首天邊歸雁行

祀南嶽喜雨呈李倅【元吉】

六月赤日方炎炎云不行天龍遁潛陰陽失職帝怒赫地下萬物遭炮燖農夫爭陂數鬭死驅沙擲土惟飛廉湖南本錢二十有四萬嵗望何以安黎黔府官惶惶使臺恐祀壇禱嶽惟精嚴君馳副車職其事祕文在板香盈匳鐶刀割牲薦肴酒夜半奠玉抽靈籖星河收光倐陰晦雷聲羣羣來山南【協韻】斯須宻防欲裂瓦燭光出屋排龍髯【謂屋澑也】鼪鼯哀啼曉色淡碧澗久涸銀濤添田田水足稻秀拔旱暵一洗涼颸兼芬馨羅列報神貺文實之論前賢僉興雲作雨乃誰柄坐視焦灼慳濡霑待玆誠禱始感發威福自任寧無嫌至理從來莫能詰異景聊足開吾瞻孤峯翠滑犀露角溢澑飛灑瓊爲簾煙藏拱木半吞吐湘水倒影分毫纎廟門欲出尙回首正似老筆圖霜縑髙吟成章又奇絕睥睨韓杜君何謙嗟余適爲簿書縛不爾從往精神忺蚊蠅休飛夏將盡淸露收拾堆圓蟾何當結軌更一往歷覽舜迹窮髙尖羣仙𨿽有路歧逺志士豈無巖谷淹收奇拔俊召和气一國遂除災占暫時響應未足數此語非是君仍砭

寄題鄂州李屯田家園仁安亭

頭陀樓閣坐淸煙畫屏正落南檐前主人隠幾冩風物幅中瑩爽南昌仙仙翁讀書五千卷道與世背多聲邅安之不擾靜以養逸我壽老全於天簾櫳疎疎白光透欄檻寂寂花陰圓黃鸝弄巧子趂母白酒釀熟金爲船淵明醉矣客可去細藤織榻閒欹眠君不見黃鶴樓鸚鵡洲碧雲欲合天自晚芳艸無情春亦愁禰衡白骨瘞何處曹王舊曲無人收沈吟往事變華發不飲何以銷吾憂銷憂乎君且飲醉來天地眞衾枕

金陵賞心亭

秦淮靑城幾百尺城上髙亭望無極南還北去千萬艘人生何苦戀驚濤百年易得變塵土後世視今今視古此間風月最爲多莫辭把酒呈髙歌前朝宮苑荒煙在樂極悲來亦柰何

鐘山寶公塔

盤盤鐘山古城北夾道靑松兩行直浮屠突兀倚雲煙繪事猶存舊刀尺刀裁尺量不可過浮生不悟欲如何憑欄直下眎千里多少丘墟藏綺羅

徐州黃樓歌寄蘇子瞻

君不見彭門之黃樓樓角突兀淩山丘雲生霧暗失柱礎日升月落當簾鉤黃河西來駭奔流頃刻十丈平城頭渾濤舂撞怒鯨躍危堞僅若杯盂浮斯民囂囂坐恐化魚鼈刺史當分天子憂植材築土夜運晝神物借力非人謀河還故道萬家喜匪公何以全吾州公來相基疊巨石屋成因以黃名樓黃樓不獨排河流壯觀彈壓東諸侯重檐斜飛掣驚電宻瓦瑩靜蟠蒼虯乘閒往往宴賓客酒酣詩興橫霜秋沈思漢唐眎陳迹逆節怙險終何求誰合頸血濺砧斧千載付與山河愁聖祖神宗仗仁義中原一洗兵甲休朝廷尊崇郡縣肅彭門子弟長歡遊長歡遊隨五馬但看紅袖舞華筵不願黃河到樓下

畱題呂學士無爲軍謫居廊軒

城頭髙軒跳千里數里蒼山兼寒水帆開半落有無間鳥飛不斷丹靑裏北斗疎疎河漢繞蓬萊一登天下小心隨境化形亦忘誰道霜翎老華表曹公窺吳敎水戰虎貔防踏鯨鼉轉野父相傳此渡頭魚网時時得遺箭當場英气安在哉千年絕景藏蒿萊地祗監防待賢者欄幹倚徧傾金罍目送白雲望堯闕忠功孝名堅一節明時不作離騷經玉上靑蠅解磨滅升沈偶然安足嗟與君髙詠思無邪數聲長笛奏何處微風吹落天之涯天涯桂樹淸輝發萬頃波瀾凍冰雪若承紫詔返瀛洲此地曽忘遷謫憂

漳南王園樂全亭席上呈同遊諸君坐客劉公曰有水一池有竹千竿可以賦詩浪士勇起索筆卽其言綴成長調文不加防

樂全有水一池有竹千竿池通兩潮信宻竹四時寒引子黃鸝弄語探魚碧鳥忘還復有佳賓命酌水晶交錯觥船空中聞玉簫王母想乘鸞問君不醉當何適百嵗憂愁今夕歡嫦娥癡妬理冰盤絳龍蠟淚癡不幹孰知大海騰波瀾自有人世藏仙源劉公八十精神全畱子造古風義全蔡阮名家文學全王氏世醫陰騭全兀兀浪士天機全樂全乎且飲酒獨醒懷沙亦何有

題畢文簡公撰李太白碑陰

淸風無根長不死太白髙名亦如此何人謂是王佐才文簡雄詞防秋水賢孫出守鐫長碑碑成字字生光輝寵幸妃子已萌亂翩然鳳鳥來非時出林秀木眾欲殺納官贖命何其危畫船載酒酌明月不著漁蓑披錦衣醉眼天地卽衾枕至今荒冢人疑之丈夫闔棺事未定後三百嵗方逢知知太白文簡公不誇能詩與飲酒惜其浩气突死藏心胸靑山老碧洗秋色姑溪濯緑涵春容太白不見碑可見螭盤鼉載傳無窮

寄題湖州東林沈氏東老庵

東林沈郎眞隠居山環水繞開方壺何年濯足脫塵网坐臥七言哦蘂珠有時隠幾佚吾老萬事不到靈臺虛甕間緑螘春欲活仙翁夜降靑雲車自稱山人號回客爲君猛飲畱斯須蚊蠅驅盡燭還滅淸風掃地銀蟾鋪藜花蕉葉鐘與鼎倒捲錦浪吞鯨魚雙瞳湛湛剪秋碧三山不動喬松孤歘然踴起拂素壁筆灑二韻鏗瓊琚西鄰已富憂不足東老𨿽貧樂有餘白酒釀來緣好客黃金散盡爲收書甕幹吟罷尙攜手寥寥天籟鳴笙竽渡橋摻袂忽無迹東方漸白飛羣烏世人尋仙不可得仙人寓世情何如桃源歸路杳難問落花流水空踟躕後來福禍固已驗生死往復猶坦途圜庵不壊子傳業玉琴遺韻寒泉俱以回易呂未可必回生回生是赤劉方徒

舟經池州先寄夏寺丞【公酉】

去年收帆貴池口聞君髙歌撞玉斗今朝至自大湖南五溪新事爲君談一年往返七千里鄕國生還眞可喜君家白醪應已熟正好齊山泛黃菊

畱題方伋秀才壽樂亭

君家有亭何壯哉參差碧瓦鴛鴦排重窓靜深門不闖地布瑩甓光如揩班班簾竹輕風簁日影射午疑瓊階疊山墮勢危相挨木人圍棊或負柴虎臥洞壑猿攀崖好鳥上下鳴聲喈眞假造物微毫差玉葩照水絕纎埃絲篁調音眾伎俳水沈焚煙凝晝霾夜晦爛蠟非燃防唱酬交錯並詼諧逢逢曉鼓傳官街兩入場屋隨計偕未得藍綬持簡槐吾寧汲汲同井蛙棄去不顧如獘鞋沈潛自適江與淮滔滔動靜終無涯圓天方地安形骸𨿽然此樂非吾懷嚴慈鬢髮霜華皆嗟今仕祿猶暌乖行聞投印來歸來亭上致宴羅吳娃吳娃醉唱敲玉釵防衣自舞心寧防心寧防奉親酒壽樂之榮世希有

靑山集卷九

欽定四庫全書

靑山集卷十

宋郭祥正撰

長句古詩

寄獻荊州鄭紫微【毅夫】

李白不愛萬古侯但願一識韓荊州荊州太守古來好至今文采傳風流鄭公辭賦天下絕殿前落筆鏗琳璆相如嚴謹反枯澀宋玉爛漫鄰倡優卓然風格出天造盤洗露銀蟾秋麻衣脫去未十載寶犀飾帶魚懸鉤道行言聴遇明主皁蓋朱轓寧久畱渚宮風物最瀟灑酒滿金罍誰獻酬公嘗愛我如李白恨不卽往從公遊醉看舞袖捲明月夜聴長笛臨髙樓詞源感激防江海筆陣頓挫排戈矛駑駘蹇蹶固已困勉之尙欲追驊驑一朝公歸坐廊廟致君事業如伊周門闌從衛愈嚴宻是時願見應無由行當投印佩長劍夢魂已附西江舟

姑孰乘月泛漁艇至東城訪耿天騭

姑孰望東城長江八十里思君半夜泛漁舟明月隨人渡寒水江南美酒君家無攜來相就傾一壺澄江如冰月如玉拂拂淸風生碧蘆功名無成安足嗟但令方寸無疵瑕煉丹辟穀亦瑣瑣萬物何處非生涯君不見鴻溝欲將天下裂失道陰陵遽身滅玉帳周遭皆楚歌金甲繽紛摧漢鉞重瞳卻傳繪塑手瓦鼓巫歌薦神酒廟前老木藏訓狐豪气英風亦何有沈吟往事君勿悲我曹幸遇堯舜時田中谷稔牛羊肥髙防難逢易別離今宵不醉欲安之

西山謠寄潘延之先生

男兒無成羈薄祿日月相推猶轉轂誰向生前悟此生西山山人掛冠速買田築室臨西山時來石上橫琴彈千古萬古治亂事一曲兩曲頓挫松風寒門前禾熟醞美酒故人車馬畱盤桓榮亦不足貴辱亦不我幹但願靑山緑水兩不變醉醒自得窮觀玩名落人間非所欲閉門且喜辭憂患君不見李太白朝爲酒家仙暮作金鑾客醉裏題詩宮妾扶自謂遇君今古無一朝讒言入君耳夜郎逺謫吟魂孤到死空言竟何補何如道行及妻子西山人孰可比晴空矯矯孤雲飛欲往攀援無路歧

上趙司諫

彈劍思經綸悲歌負陽春逢時不自結明主空文亦是尋常人君不見太公辭渭水謝安起東山日月再開天地正龍虎感防風雲閒又不見屈原澤畔吟離騷漁翁大笑弗餔糟可行則行止則止胡爲憔悴言空勞夫君之名振朝野道行諫聴逢時者南州豈足舒君才天門夜詔星車回紫皇之眞人造化無嫌猜往將和气輔舒慘不令地下萬物同寒灰功成收身防雲裏坐酌千觴浮玉蘂麻姑王母相經過醉來共泛瑤池水樂亦不可盡名亦不可窮願學李賀逢韓公他日不羞蛇作龍

贈張禦史【公遺】

我愛張禦史酒船打拍浮【闕】欲邀天下賢盡向酒中愚世人𨿽飲酒只知酒味不知酒意胡爲乎又聞夜歸東海頭撫掌喚月當金壺須臾蝦蟇蝕月黑公起磨刀代天訣蝦蟇吐月入地走玉兔還家桂樹不枯公方醉臥嫦娥驚呼旦語東方蒼靑龍遲遲推出赫日車自然月光不滅公飲不徹是時應笑髙陽徒

贈提宮諫議沈公【立之】

神仙之府名雞籠千尋翠玉擎寒空秀色淩風入城郭半銜曉日金蒙蒙賢材間出萬人傑行脫麻衣趨紫闕三朝出入持使權凜凜聲名灑水雲往年作鎭來金陵天子臨軒宣老成問公書盡幾萬卷品秩入奏編瑤瓊延閣往往未嘗有詔札奬與光華生僉言公歸坐廊廟易節暫刺暉城懇請仙宮遽知止車蓋翩翩還故里粉娥執樂四時春窈窕芙蓉新出水嘈嘈弦管鸞鳯鳴玉巵獻酒公解醒人生快意似公少家園乃是眞蓬瀛數峯飛來雲霧濕琪樹玲瓏曉寒入緑池水照百花明芳亭小榭佳賓集有時自賦歸來篇幅巾藜杖詩中仙秦晉諸子因避世種栁栽桃安足憐顧我登門二十載貴勢能忘竟相待數奇自笑無所成亦欲浮舟往滄海滄海雲濤人不爭忘機可以超神凝比公進退殊未足若問逍遙無鷃鵬

贈孫郎中【景修】

江潮夜漲北風惡雙防喜逢溪岸泊桂陽史君賢故人借問慇懃吏來數浮橋傾危暗難渡靜枕不眠聴曉角平明自笑僕乘無破帽赤髯行踸踔袖持漫刺前起居屢嘆窮愁手頻握嬰兒連死瘦妻臥病骨尙遭讒喙喙壯志消盡同寒灰生事無涯委藜藿男兒有命何足論鬥酒貰衣評舊學愛君新篇溢千楮突兀寒宵見南嶽龍蛇千丈老松杉霹靂一聲揮電雹豈宜偃蹇處郎曹固合透迆步臺閣天子聰明繼堯舜廟堂論道皆伊霍拔茅連茹收時才尺寸髙卑應不錯君馳亨路鶚橫秋我困污泥龜縮殻

贈張參軍【待舉】

宣城之人張待舉髙才未得見明主彊將樽酒娯天眞猶得狂名落寰宇陶陶復陶陶意气蛟龍豪滄溟豈是逺銀漢不爲髙路逢郭子陵陽津平生未識如故人相歡握手輒大笑共訪瑤池尋玉眞天門夜義識慮惡爲我無錢謹闗鑰興闌卻駕彩雲歸別入紅窓共君酌醉來兀兀乘扁舟長溪水碧芙蓉秋願逢萬丈龍須席捲取明月歸玉樓

贈彭明微判官

昔謁公家賢侍郎一見許我能篇章俸粳兵酒屢持送時時解榻令登堂今喜淸風傳令子回首亨衢脫雙屣北堂歸養太夫人水陸珍羞稱甘防深沈大第蟠蛇鱗兒孫藍綬何詵詵有時宴喜列賓客洞房粉黛桃花春玉指纎纎拂弦索輕雲凝碧羅衣薄主人快意妾爭妍松上女蘿知有托君不見景太傅殺身本爲功名誤又不見張舍人朝爲近侍夕爲民古來寵辱亦如此安用浮雲纒此身愛君進退眞得所不負靑春領歌舞我方兩鬢撲黃塵夢寐江南思舊土別君去將拂衣扁舟若渡歷陽月願聴新歌酩酊歸

贈陳嫩散

嫩散翁何怪奇形容磊落似元亮情性孤髙如伯夷靈臺瑩徹軒轅鏡妍醜黙辧毫與釐生涯只寄一壺酒萬事掉頭予弗知或乘爛醉說儒佛風雲坐騰蛟螭顯晦自任不可測頭角變化將有時驚人一鳴衝天一飛豈能齪齪事小隠堯舜君臣方有爲散勿散石渠金馬須翁來

贈舒州李居士【惟熙】

李居士存心最慕韓伯休州城賣藥不二價世人求我我何求顏如渥丹眼如漆和气酣酣吐朝日偶來握手爲一言照盡五臟平生疾篋中自取三粒丹瘦骨坐使春陽還便當投印棄冠帶與君海上巢名山深鋤茯苓釀酒極飲形體可長久乘槎鼓枻入雲濤醉放一絲攜六鼇

謝杜倅職方兼簡湯史君

李白昔遊宣城時誰爲太守賢相宜掣鈴交通喚六博壯哉意气淩虹霓北望樓髙气象古遺風餘思猶依依我來正值靑春半雜花爛笑禽爭飛輕煙繚繞淡白日細風蕩漾吹遊絲髙樓簾捲鄰袖出百尺欄幹橫酒旗銀鞍白馬不知數龍箏鳳管相追隨杜陵逺孫駕別乘恩威得所名聲馳華堂重搆喚賓客風前共倒黃金巵我爲下客最疎放辱君許可能文詞死生夤緣釋氏說但覺時換名姓非寄言太守勿感慼共對佳人花下迷莫敎流水落花去空聞暮雨哀猿啼

謝劉察推【莘老丞相】

秋風吹霜入松柏虛谷聲遙寒刺刺月華正髙星宿稀獨鶴不鳴觜插翼是時夫子爲我吟逸調雄才世無敵十年學詩自謂豪一日逢君有慙色恍疑醉夢大帝家寶藏珠樓不知極蟠桃結實九重春金銀瑯玕萬林直須防收拾到平淡雨洗髙峯增老碧又如摩詰畵思精一幅霜綃數拳石鬼神怪變露形狀天地英華發胸臆我家江南謝眺山山深流水長潺潺獼猴摘果趂不去白雲常在衣裳間斷無車馬送塵土獨與猿鳥期追攀一杯有酌醉復醉萬慮不到閒中閒欲邀君去詠此景願窺巨筆追揚班其餘功業未足數天馬安得趨塵寰

謝東城練尉

我聞武夷山乃是神仙府靈丹插峭慰異骨畱深塢有時風髙月色靜天樂琤淙散天宇飄飄秀气鐘爲人往往聲名邁前古練君頭角傑然奇少年折桂登云梯陸機才華恨羞澀相如詞調慙支離靑衫一命東城尉能使斯民歌愷悌鸞鳳肯與雞鶩爭萬里雲霄終自致東城煙水秋茫茫覽古髙吟應斷腸白蛇血濺赤龍劍八千子弟同時亡而今戰處無靑艸廟門斜掩狐貍老羣巫請雨搖鐶刀滴瀝椒漿薦蘋藻力拔山兮安在哉丹靑壁畫空塵埃因君吟想不能已孤雁一聲山月頹

謝淮西吳提舉【子中】

瘦馬徐行三百里撲撲黃塵眼雙瞇手攜簿法趨使臺惟恐瑕玼煩摘指藍衫慼慼走廊廡與坐撫循顏色喜瑯瑯先誦荊州吟醉來捉住鯨魚尾如今無復气淩雲【闕】首低徊逐泥滓須防又忌按察尊羅列壺觴瞰池水圓荷翻風碧玉軟幽鷺得魚團雪起正當煩暑浩如秋更聴髙談淸入髓君臣防合前世無朝廷萬事圖新美甲花照日禦營寒敵命懸絲朔風裏自嗟𨿽老力未衰命未遇知甘擯死南山射虎竟殘年不得封侯亦徒爾感君欲引西江波涸轍行將脫螻蟻功名成就須報恩莫道江南無壯士

仲春櫻桃下同許損之小飲因以贈之

君不見古人悲歌愁殺人一片花飛減卻春徑須沽取就花飲暫時爛醉陶天眞借令黃金大於斗豈買人間百年壽但願靑春永不歸更得滄溟化濃酒朝酌弗幹暮傾弗竭東向浮桑采日枝西入瑤池浴明月枯桐三尺安足彈重華去矣薰風寒夷齊恥食首陽粟屈子徒佩瀟湘蘭噫吁嚱哉賢與愚同歸一死胡爲乎共君極飲且爛醉指防世路皆虛無許損之爾爲我滿斟我爲爾髙吟相逢莫恨晚結交貴知心坐看南山一片霧忽成千里萬里之春陰

再遊花山

去年來時春未歸【闕】

老枝今日重來春已去秀葉茂宻藏黃鸝山家景物新換故世事塵埃朝復暮白頭迆邐謝輪蹄靑塜綿聯老狐兔令人歸興如浮雲早向江山樂賤貧不須訪道赤松子朗愛鱸魚並紫蒓

酬蔡尉祕校

環峯雨過煙嵐披君醉兀兀騎驢歸明朝大字送滿篋乃是醉掃瑯琊詩陽冰篆筆昔未有鐵索礧碨纒蛟螭禹偁八詠不足數永叔爛浸鐫瑤碑山光水潤洗出大古色更後敢作知爲誰愛君膽大少且鋭攙剔缺漏筆補之飄然一別今七載取讀往往生光輝寧知流落尙爲尉瀟湘邂逅令人嚱又致新章溢編楮遣僕買酒烹黃雞伊予齒髮更衰落固異往昔相逢時舉杯未盡輒醉倒跟吻𨿽彊難扶持人生老去百無益談新憶故惟傷悲勸君休吟亦勿飲橛株拘坐眞忘機死生終始了爲一淸風爲我炎天吹

酬李從道太博

秋水浸天無表裏間帆已過三千里鸚鵡洲前逢故人往事新愁還可紀祖朝熙熙民物好長憶聯車遊五老鳥啼花舞送春歸倐忽官書滿三考從玆南北趨塵勞往往遭嗤兒女曹斗筲之祿未能棄回首空羨嚴陵髙相逢彼此驚遲暮筆下琳瑯冩心素荷花十頃繞君家豈是荒榛礙歸路悲歌不覺靑衫濕酒杯未滿愁先入聞說明朝趨玉京直節如今恐難立

公擇鄂守學士三堂請雨

廟門斜開壓江浦紅裳小巫未擊鼓太守焚香令致詞願駕蒼龍作霖雨三神鼎峙名謂何子胥範蠡馬伏波圖經莫載碑字減忠魂血食應不訛朝廷日夜傳新令輔弼賢良元首聖陰陽調燮神相之忍使斯民饑以病

酬魏炎秀才

碧雲暮合廬山頭夜蛩聲撼鄕園愁忽然一見舊遊客貰酒不惜千金裘髙談稍聴吐胸臆歘如野燒光難收虎豹哀嗥走不徹獵网四面誰能搜嗟予栗栗畏事者兀坐視予勞雙眸主人欣歡亟掃室雁榻旋列橫霜秋兩溪倒碧防明月松窓左右風飅飅長篇贈我不可和和聲酸澀令人羞

靑山集卷十

欽定四庫全書

靑山集卷十一

宋郭祥正撰長句古詩

魏中舎家藏王摩詰海風圖

只聞王公畫山水未識王公滄海圖魏侯矜誇我家有取出十幅堂中鋪誰知東海羣龍力神妙能以一筆驅洪濤翻天雪成隴黑分雲霧藏空虛髙低數寸折萬丈勢以意防無差銖卻嗟流傳數百載絹素何以當涵濡王公之心壯莫比其工欲出造化初惜哉已死不復得悵望盡日將何如魏侯魏侯重藏祕直恐變化成江湖我歌不足徒嗚呼

王元當家藏鐘隠畫三害圖

老鐘筆法何奇古三害精靈一圖聚周生自握蒼精龍白額長蛟甘喪沮危橋跨水壓波濤巨木翻風瞑煙霧挺然獨往知忘軀敢謂誅邪天地助三日生還動閭裏千載遺蹤存絹素薄蝕已更人仰之自古賢豪遺細故何獨今人無此人已覺丹靑有深趣江南印璽尙如新國破蒼忙畫誰付一圖分裂藏三家離合悠悠嵗時度只今皆屬丞相孫掛向髙堂邀客顧倐然風雲駕霹靂雨來平地銀潢注珍綈收藏捲不徹直恐變化復入江湖去

燕待制秋山晚景【王荊公有詩跋其後】

我朝紗畫能山水燕公筆法精無比燕公山水工平逺一幅霜綃折千里瀟湘洞庭日將晚云物蕭蕭初滿眼虞帝之魂招不返霜樹冥冥紅葉卷一妃血淚知幾多竹上遺痕深復淺漁舟片帆風已滿漁父橫眠思猶懶時時白鷺聚圓沙亦有行人下前阪江回岸斷數峯靑髣髴靈妃曲可聴卻逢深崦見茅屋只欠桃花如武陵世間何物人爭詫請說奇書並妙畫一時鑑賞安足論流轉千年愈增價珍綈一襲藏至珍捲尾長篇更入神嗚呼粉墨終成塵惟有文章道徳能日新

夏公酉家藏老髙村田樂敎學圖

髙生妙畫世所知君藏兩幅尢瑰奇春回老栁未全緑和气盎盎微風吹負暄當案誰氏子坐以訓詁傳童兒麻鞋破穿十指露紵衫短袖烏巾欹眼吻開張手捉筆叱怒底事揚其威兩童分爭疊相挽彼二稚子傍觀窺一童獨臥守書卷性習已見分醇醨皤然老叟醉兀兀二孫側立猶扶持餘皆伶官雜村妓插笛放鼓陳威儀三尺奔來吠欲囓二人驚顧方攢眉伶家有子少亦黠兩手據鞍驢載之尊卑向背極精妙精妙得以意思惟田翁丰年固取樂又能敎子勤書詩徳澤涵濡賦斂絕致我鼓腹咸熙熙畫工亦畫太平事誰欲擾之生亂離髙生髙生不獨愛爾之妙筆對此頗思三代時

寂照大師匣藏相國寺壊壁秋景

京城車馬多塵埃一見妙畫心眼開深山老木秋思靜苦霧鬱鬱諸峯埋客騎蹇驢打不動懊惱似憂寒雨來崖平路轉斗然絕筆力未斷空徘徊胡爲皴剝僅盈尺鐍以大篋過瓊瑰師云昔是殿堂壁治平大水餘皆摧恰如盧仝玉碑子中路撲折令人哀玉碑一折乃無用此畫𨿽缺猶堪裁君不見山前路路長不獨憂風雨前有毒蛇後猛虎磨牙矯尾藏深塢聖人皇皇嗟逆旅畫工意思非無補非無補誰信之紛紛門外誇輕肥

泗水雍秀才畫艸虫

蜻蜓防水蝶撲花螳螂捕蟬蜂趁衙營營靑蠅爭腐糝趯趯阜螽沿艸芽餘生骨朽不復得雍子筆老誰能加捲開卻掩恐飛去綈襲愛防行隨車況君才力日淸敏胡不放手爲龍蛇龍蛇逼眞看騰躍出入天地藏煙霞

謝衝雅上人惠艸書

上人胸腹包瑯玕醉目睥睨臨冰紈墨池頃刻波瀾翻虯龍尾尾垂雲間搖曳天矯若可攀霹靂轟斧電火騫卒章雨雹霏漫漫洞恐懼坤軸掀白沙縱橫僕鼉黿屋漏壁折安足言鳥驚出林避彈丸斗髙復下騰修翰朽木欲折枯藤攢逸興不顧長毫幹客如堵墻爭縱觀詎知堊盡吾鼻端黃金論斗珠走盤數字不售尢爲難爾嘗愛我說理爲我落筆動盈紙張顚懷素嗟已矣上人之書無與比

謝鐘離中散惠艸書

丈人行艸天下無體兼眾善精神俱少年弄翰今懸車一幅不博千明珠墨池翻瀾化鯨魚老木半折傾藤枯霜天一陣來雁鶩荒陂數防眠鷗鳬換鵞瘞鶴𨿽已矣折釵劍舞成須防心通造化乃神速伯英懷素眞其徒迹來作我醉吟贊寶藏二妙歸江湖要將垂法數百載摩挲靑玉親傳模丈人善吟仍善奕名譽豈止專能書名譽豈止專能書皎如浩雪盈冰壺

謝蔣穎叔惠澄心紙

李氏三世皆名書古今筆法誰能如澄心堂中畜妙紙敲冰搗楮惟恐麄當時文物稱第一敎勑往往親涵濡赫然眞龍躍中國僭迹甘就雷霆誅論功行賞盡金玉惟有此物多贏餘流傳旣久乃珍絕一軸不換千明珠樂安禦史輒寄我二十五幅無纎污卻疑織女秋夜醉素段割裂天所須又如美玉才出璞瑩采射目爭陽烏文章未到二王法寶紙謾對明窓鋪廷珪煤麝銅雀瓦气象嵂兀尢相於坐思厚貺欲爲報累旬安得論錙銖況君才力似韓愈盡當返贈誅姦防

謝余幹陸宰惠李廷圭墨

集仙昔與文忠遊文采聲鳴喧九州鯤鵬未化忽塌翼地老天荒雲海幽篋中嘗祕上賜墨【仁宗所賜李廷珪墨】紫金泥印雙脊虯名題廷珪姓氏李此物未省何年畱紋如堅犀刮不動鏗鏗觸硯蒼煙浮蜀牋灑落黒勝漆欲論所直眞難酬麟兒字法肖家學珍綈寶匣深藏收並刀截斷輒分我始信明珠今暗投嗟予吟筆名已閣辧舌倒捲剛腸柔書陳北闕上印紱志樂南畝親耡耰得君賜墨竟安用捧翫反覆增予羞況君緑發眸子瑩才業自副朝廷求研磨煤麝染諫艸扶撾世病蒼生瘳名成功遂取上笏世閥光熖垂千秋莫如老鈍黙將死再拜謝貺長江頭

謝李公擇惠妙墨二餅

南山來松節北山割麝臍燒煙掃煤和【去聲】膠漆篆記嵗月形蛟螭集賢學士久珍玩云初得自扶桑枝【李得於宗室】張翁所作又精絕磨刮不動猶堅犀鄴臺古瓦汲水試黒云隨手生冰池況君學術老益富六經祕法窮無遺明窓靜幾列毫楮而與此物眞相宜艸著就垂萬世忠厚自任陳安危嗟予吏役久零落至寶暗贈寧非癡嗚呼大禹已往不復見一尺渾厚疑圭

謝王公濟節推惠硯

歙溪之仙洗山骨一輪琢出秋潭月摩挲淸潤無纎痕不學寒光有時缺玉川輒莫憂蝦蟇縱爾觜吻何由齧陰天著手泉脈生三伏臨之水【去聲】炎熱又如明鏡當晴窓對面森森數毛髮端江品格直頑賤鄴臺片段多皴裂中山有客先得之獬豸峩冠爲忠血竄身南過洞庭湖覆舟幾葬蛟龍穴君今贈我誠謂何自愧閒官非補闕松煙和漆法廷珪玉兔長毫妙諸葛敲冰搗楮出烏田四物收藏豈虛設乾坤俯仰存赤心誅貶姦防佑臣節獨刋五傳扶春秋肯趁時文校工拙更衰更老心更堅與硯相將不倉卒

謝方彥徳奉議惠羅文硯

歙溪古源鑿龍尾一片寒冰瑩無比珍綈藏防知幾年贈我題詩艸堂裏驪珠失色悲暗投再拜置之枯木幾硯兮不似在君家捧來自有纎纎指

中秋泛月至歷陽訪太守孫公素

中秋挐輕舟西泛采石月初疑擢碎冰壺冰又如飛度雪山雪若非身世出塵寰底事淸光透毫髮袁宏謝尙久磨滅含情欲就何人說歷陽太守孫公素竹冒寒霜松屈鐵昔從赤縣守儀眞再生天門請符節紫皇詔長雞籠仙惠浹春陽威凜冽開倉出粟賙民饑夜戶不扄無竊發咄哉此事安足論斯人自養班夔卨且聞兵廚醞濃酒桂子秋香月中有請君置我三百杯我爲君吟一千首壚錘七竅完混沌能使頽齡遂長久饑橫鏌鎁鱠鯨肉渴引明河傾北斗憑誰爲問陶淵明胡爲種菊仍栽栁豈如永夜無纎云江光月色鋪黃銀喚取三千珠履客陶然一飲情無垠劉項輸贏亦安在笑殺今宵月下之醉人

二月十一日倪倅惇復小園畱飲

殘梅零落同寒啄屏翳忍驅斜雨來蒙蒙防滴夜連曉園館寂寞生靑苔墨云四卷山露碧日轂照耀天衢開妖桃映竹煙酩酊細栁拂水風徘徊倪公要我共行賞小亭艸艸排樽罍盈筐菊芽靑玉軟滿盤鱭縷紅絲堆興來一笑且爲樂春光半被鶯啼催百年已往五十八借問餘生眞可咍平原豪客散煙霧東山舞妓埋蒿萊眼前不肯飲五斗身後安能傾一杯

和州連云觀畱題呈太守王純父

連云之觀何寥廓碧瓦危侵天一角深排柱礎貫九江返掛簾鉤吞五嶽風檣北去煙溟溟雁陣南飛秋漠漠白衣毎從欄下回金盆正在檐前落蔡公書榜妙入神劍防縱橫挫予槊主君自是蓬萊仙分符暫與民同樂捲舒當爲天下霖一釣能令六鼇躍滕王庾亮爾何人回視規模太平削我從姑孰飛輕舟欲陪珠履登斯樓與公酣歌相獻酬蘭亭俗飲安足求手搖麈尾排鬥牛爲君千載揚風流

謝歷陽王守惠新釀

卓犖英才歷陽守年來不得音書久隔江知我巖戶寒赤泥封送兵廚酒碧玉壺黃金鬥雪樹雲峯作賓友爲君一醉歌陽春空山霹靂龍虵走只愁君返紫皇家西望連云謾搔首

寄歷陽張宗孟隠士

歷陽張君心好古冰不爲寒蘗非苦我欲見之波浪阻安得鄰巢接飛羽百年營營竟埋土進退趦趄亦何補今嵗秫田收幾畝爛醉髙吟余不數

送余祕校

蒼山凍雲猶未消君騎瘦馬來飄飄入門下馬與我語瑯瑯滿室鳴簫韶一官初得遭猛守十年困辱朱顏凋恨無田園卽長往醉臥白日歌唐堯去幹斗粟活妻子誰念塵滓污瓊瑤相逢太息不能已解衣貰酒愁魂消紅梅零落雪霜洗蒼雁蹭蹬狐貍蹻男兒功名顧有命太公七十方漁樵否極泰來如覆手濶步自此淩煙霄側聞丞相開東閣肯使斯人重折腰

靑山集卷十一

欽定四庫全書

靑山集卷十二

宋郭祥正撰

長句古詩

送梅直講【聖兪】

靑風吹天雲霧開仙人騎馬天上來吟出人間見所不可見嫦娥織女爲之生嫌猜織女斷鵲橋嫦娥閉月窟從玆不放仙人回一落人間五十有四載惟將文字傾金罍李白佯狂古來少騎鯨鬣鬣飛沿洄杜甫問訊今何如應爲怪極罹天災公乎至寶勿盡吐吐盡吾恐黃河水決昆侖摧天穿地漏補不得女媧之力何可裁長安酒價不苦貴風月但惜多塵埃醒來彊更飲百盞酣酣愚智寧論哉

送袁殿丞【世弼】

與君六年別愁見雲開露明月樽中有酒𨿽獨傾萬古情懷共誰說思君彈瑤琴琴聲爲君咽孤鴻髙飛不可攀北風一送何時還欲問鯉魚更難得江頭白浪髙於山天書彼此絕令人腸百結昨日聞君來我心如鑿龍門開拂拭囊中白玉璞請君辧之爲磨琢感君酬價過南山卽見名聲搖海嶽烹羊買酒邀吳姬今朝防合明朝離莫嗟兩鬢白雪滿請看舞袖紅雲飛雲飛酒闌君遂起篙子催行趂潮水君行汲汲過西山手植松篁春正美我亦歸靑山白雲相伴閒若駕鸞凰赴瑤闕先到臨川與君別

送錢賢良【醇老】

去年六月梓山裏與子披襟弄泉水髙談直出堯舜前長林爲我淸風起金船滿滿傾醇醪吳娥玉指拈櫻桃君令勸我盡百琖肝腸但覺翻江濤醉來騎白鹿大笑還靑山倐忽嵗月往思君鬢成斑今朝邂逅蕪江頭論心握手忘離憂暫時防合復言別安得彈劍從之遊我聞紫微薦君防男兒事業豈易得金門愼勿閒經過爲奏天下獘穴如蜂窠

送章祕書【表民】

君心抱太古不肯屈世人匹馬徧朔方揚帆出天津九疑連天洞庭濶長歌愁殺蒼梧神更將美酒弔楚屈離騷繼作疑前身兩姬不灑望夫淚一笑嶽陽樓上春丈夫得意且爲樂百年變化隨埃塵如何南還過我別卻言北去朝天闕上書力訴元足寃洗眼看君成一節勸君事直還收身速返東南弄白雲功名汲汲竟何益韓彭取笑武陵人

送楊主簿【次公】

浪花卷雪秋風起開帆日行三百里問君此去安所之佐邑南城風俗美夫君才業眞雄奇四十靑衫能養卑世無孔子禮樂壊君獨勇起勤扶持書成未遇聊自哂暫向南城爲吏隠閒入麻源傾酒巵仙家好景無忙時瀑綃千丈掛蒼壁玉華萬柄搖淸池嫦娥東來渡銀漢面面瑩徹皆琉璃謝公秀句發天籟顏守老筆蟠蛟螭髙風凜凜尙可揖鳥聲不斷哀猿啼嗟予學道苦不早壯嵗形容已枯槁聞說名山心卽飛一生願向山中老愛君逸興何由攀飄如孤鶴遺塵寰若見麻姑與王逺寄我一粒黃金丹

送耿少府【天騭】

白沙岸上相逢時困倚欄幹醉似泥忽然聴君誦新作酒肉頓覺寒風吹今朝邂逅蕪江埃大軸防貺東城詩雷驚電掣露怪變山崩海防能扶持令人壯觀不知己倦翼欲接靑雲飛逸駕固當出塵滓胡爲一命東南馳洞庭波瀾洗天吼衡嶽蔥蒼掛南斗窮幽歷險詩魂醒不倦靑衫困趨走屈原賈誼杜子美白骨荒丘今在否欵騎瘦馬一弔之滿眼斜陽入疎栁詩成寄我愼勿遲側望陽春活殘朽暫時離異何足論酩酊江樓一樽酒

送徐長官【仲元】

徐夫子能談經不學俗儒事章句白首役役勞骸形我嘗洗耳聴其說寒泉潄玉聲瓏玲十年茅塞一朝拔四體自豫神安寧交遊得君已恨晚歷陽幾日同醉醒新詩百韻忽贈我滿紙落落排明星使我目睛又若遭雷霆自愧久滅沒安足煩褒稱李翰林杜工部格新句老無今古我驅弱力謾繼之發詞寄興良辛苦幾欲攀天門擊天鼓女媧有志終難補低頭帖耳逐駑駘倒著靑衫走塵土東風吹破江頭春緑楊紅杏能笑人狂來且盡一壺酒世無賀老誰相親君今別我又逺適錦帆千丈迷空碧飄然去意淩昆侖自古雄豪少知識我亦從今不復言靜香澄江浸寒壁

送李節推【獻父】

昨對桃花與君別共唱離人眼中血今見桃花君復來似與東風趂時節北去南還何日休書生道路多窮愁安得巨航滿載酒一帆風過蓬萊洲

送李察推【公擇】

去年遇君陵陽峯杜防聲亂桃花紅佳人玉指接玉板勸我一醉三百鐘醉來騎鯨赴瑤闕不記當時與君別溪上扁舟破雪歸樓前芳艸還春發白頭太守重相過開樽大笑呼瓊娥向來十客七已去惟與杜九聞淸歌歌聲繞梁離思苦聴不得終淚如雨回首茫茫天地中聚散百年能幾許今朝此地重相逢秋漢無情江月空把酒與君須醉倒巳知後防皆衰翁陵陽樂事那復得官賤食貧身愈迫擊劍髙吟非故鄕何時共作滄浪客

送姚太博【彥聖】

春風動地吹春去行人不肯江邊住片帆朝掛暮千里煙霧蒼茫宿何處夫君少年日射防明光宮同時得意三百輩上林曽醉桃花紅十餘年間事超忽幾在靑雲幾白骨君𨿽未甚榮亦足有餘樂存心不負聖與賢何須畫影淩煙閣潯陽城頭北樓壯邂逅相逢觀溟漲魚龍奔走勢莫分卻憶當年兵火愁殺人至今戰場無緑艸寃魂夜哭寒蟾老臨風瀝酒一弔之而我浮生何足道聊爲君行歌數聲靑山截斷江流平晴雲相對似能舞野鳥好語如吹笙卻送閒愁付滄海身𨿽離異心無攺若到蓬萊王母家爲攀桃樹遙相待

送陳屯田知明州

屈指宛陵客八九名世賢我亦駕白鹿往往登俊筵昭亭自作老龍鬭疊嶂不礙明河躔餘霞散綺入髙閣澄江似練拖晴天黃金買酒不論價壯心共許靑春前丞相初爲部使者精選邑治君尢先業聞上書後薦達玉陛引對親承宣付之一節使淮滸三十二縣州無寃嗟予末路最流落哭兒淸淚雙眸穿感君不棄半面雅取之涸轍投深淵稍回生意漸奮發遽復捨我搖歸船明朝勅拜四明守四明山水君所憐柰何嵗旱天下歉豈容醉臥滄溟邊我疑帝命養頭角乘春霹靂驚蟄眠白蘋風靜湖月滿謾弔賀公懷謫仙

送劉繼鄴秀才之嶽陽訪木尉

羣烏棲霜羽毛縮孤雁冥飛何處宿蘆花糝白天無聲靈妃鼓徹瀟湘曲此時歸夢尋故鄕誰道行人鬢長緑平生所得惟悲歌時命未遇君如何滿懷防盡獻不售鳳凰飄泊無嘉禾困鱗不借一杯水異時安用西江波嶽陽髙樓掛星斗樓中子眞聞舊友請舒和气邀陽春便釀重湖作濃酒山葉撩亂舞山鳥縱橫啼古人交道貴終始樂酣醉倒君莫疑否極泰來不可測豈有壯士長棲遲豈有壯士長棲遲靑雲歧路看橫飛

送吳龍圖帥眞定【仲庶】

讀書曽不學腐儒腐唇爛舌腸焦枯又不學一詩一賦輕薄子屑屑場屋名聲沽西州治邑克肖古令尹險欲臨水投神巫政成召來禦史府彈駮庸相請賜雷霆誅姦邪縮手不敢更侮祖宗法又薦處士博士登石渠富財治水各稱任乃仗斧鉞臨湘湖興學首敎士子弟作碑後弔屈大夫明年易節帥瀛莫鐵甲百萬雄邊隅公曰承平勿誇武解藏弓劍寛民租詩筒交迎兩朝使鐫金刻玉論歡愉深沈不動若山嶽節制似公誰可俱少年天子聖慮逺卻顧南國成荒墟拜公學士往綏撫曽未期月富民大姓爭來居秦淮橋傾滯行邁頃刻指畫窮精麄斬材疊岸役兵校一物不向民間須月光激水夜景午長虹矯矯當通衢回思昔人政事美盡求形像堂中圖二十二人最豪傑森森玉樹臨冰壺前題姓名後書贊文章髣髴窺典謨昨朝除命下金闕再備將印嚴邊樞南民遮道畱不得老幼挽纜相攜扶願言早入天朝作丞相調燮水旱蘇寰區功成異日保身退西江秋風熟鱸魚犛尾黃雀更珍絕白糯釀美傾醍醐醍醐一飲三百盞琵琶啄木喚舞姝舞姝十八如明珠石橊之裙蟬翼裾舞徹輕汗潭香膚桃花帶露燕脂濡防衣斑斑羅鳯雛問公此樂世有無此樂世有無何必更訪蓬萊山上神仙都

逍遙亭歌一首贈太守王君章

逍遙之亭在何許城角西南小溪滸水仙粉面浮淸波羽林兵仗森三畝六月微風拂面寒不信人間有煩暑借問逍遙眞隠徒西山看雪倒騎驢形骸兀兀天壤俱畫手爭以丹靑模大言得罪僅免誅斥參軍事來當塗傳云此地舊結廬百年荊棘遺荒墟公來相址呼犂鋤雙亭化出瓊璃鋪欄幹間角明靑朱四座瑩徹纎埃無蘭芬麝裂陳罌盂珠履陪後車東瞻宣詔西浮圖曉光夕景迷蓬壺愛公心晝如明珠落成之樂政事余爲公歌勸公醉畱連亭上能幾時行促星軺還玉陛

投獻省主李奉世宻學

祖朝相國之眞孫軒軒冠蓋宜髙門拔身州掾入政府議論挺特窮根原顏淵必用孔丘鑄自此聲名聞至尊熙寧神化邁前古屢詔馳車外循撫大河之北淮之壖民起疵癏男歌舞樞庭進直腰橫金君臣道合同一心貨泉交匯指諸掌老吏縮手隨規箴如公之才世希有突兀千丈輝喬林徐冠貂蟬坐廊廟重見成王得周召泰山鏤牒天垂休卻笑鴻蒙首頻掉賤生流落何可言四十棲遲埋冗員涸鱗悵望一杯水安用西江浩渺之波瀾願公吐和气稍回巖谷春養成尺寸木爲公車下輪他年靑史上報徳豈無人

兪兪堂寄鄂州李裕老

黃鶴樓南大湖側芙蕖深繞誰家宅云是裕老之宴居髙堂獨榜兪兪額春山抱翠入平檐夏竹引涼吹廣陌秋江澄月天鏡開冬雪擁林昆閬白世間萬事不掛心甕撥香醪欣有客客來乎伴我飲不醉無歸醉還寢問君欲達逍遙鄕信哉天地眞衾枕覺來何物能解醒試作琵琶打面聲兪兪和气淡四體安用辟穀求長生君不見鸚鵡洲前殺禰衡三赤棁杖當雄兵才名誤身不自覺恬淡晦迹無人爭南北相望二千里夢逐髙帆逆秋水爲翁持酒聴翁歌衣濯黃塵眼除瞇

懷靑山艸堂

三峯連延一峯尊龍山白紵如兒孫重岡復嶺控官道北望金陵眞國門淙流奔激灑河漢兩溪直接丹湖源松荒檜老古佛剎雞鳴春晚桃花村石崩廢井謝公宅龜僕斷碣長庚墳斯人白骨已化土英气往往成煙雲我昔棄官結茅宇九品靑衫安足數竹筒盛酒騎白牛醉眠仰天與天語如何蹭蹬隨辟書十年又向風塵趨只今兩鬢滿霜雪功業不成思舊廬山花解忘憂山鳥名提壺四鄰未必便棄我三徑荒艸還堪鋤烏泥田肥種秫稻紫蒓味美饒嘉魚盈缸釀酒邀客飲林下散發時時梳誰人縶爾不歸去自問此心無乃愚

憶五松山

江南富山水忽憶五松山梁僧種松奪造物至今千丈淩雲間上有寒蟾吐魄凝冰霜下有銅陵碧澗傾潺潺雷公睥睨不可以揮斧老鶴飛來勢欲止而復還猿猱側望何由攀琉璃殿閣若化出四天之眾說法鳴金鐶我嘗脫屣往棲息六月淸風無汗顏濃陰可愛坐盤石緑酒酌盡橫琴彈命宮叩徵天地變聴之以气往往生羽翰紛埃不到佛淨國豈識人間行路難塵勞忽起舊緣想倒騎匹馬來長安修鱗掉尾業已困涸轍孰與西江瀾發疎齒缺形將殘畏塗足躡心膽寒屈原懷沙賈誼貶身後忠名何足觀不如宴坐碧山裏笑傲毎攜雲月歡明朝卻欲渡江去五松巖戶無人闗方壺員嶠太殊絕幸有此山容我閒

洛中王秀才談劉伯壽動靜慕其瀟灑作詩識之

客來說劉翁嵩山跨黃犢靑衣二雙鬟顏色若明玉手攜緑牙笛隨軒奏新曲倒傾酒榼松下飲旋開氊帳雲中宿少年富貴老安閒自道此生無不足令人慕髙標神魄頓蕭爽何當插羽翼乘風一飛往永結斯人交逍遙恣眞賞長哦紫霞篇洞戶瓊瑤響胡爲戀靑衫壯節空骯髒塵埃一闗城郭卑波瀾萬頃滄溟廣明朝未作嵩少遊且向江南結魚网

靑山集卷十二

欽定四庫全書

靑山集卷十三

宋郭祥正撰

長句古詩

臥龍山泉上茗酌呈太守陳元輿

君不見歐陽公在瑯琊釀泉爲酒飲輒醉自號醉翁樂無涯醉來落筆驅龍虵電雹萬里轟雷車濃陰卻掃吐朝日艸木妍媚春爭華斯人往矣道將喪𨿽遇絕景誰能誇又不見臥龍山下一水源接銀河甘且美惜哉無名人不聞惟有寒云弄淸泚君攜天上小團月來就斯泉烹一啜不覺兩腋習習淸風生便欲飛歸紫金闕挽君且住君少畱人生難得名山遊汲泉滌硯請君發佳唱鏗金戛玉搖商秋斯泉便與釀泉比泉價詩名無表裏自愧學詩三十年縮手袖間驚血指君如歐陽公我非蘇與梅但能泉上伴君飲髙詠閣筆無由陪明年茶熟君應去愁對蒼崖詠佳句

酬運判毛正仲

明公靑霄我平地才不超羣懷厚媿小邦茍祿度殘年側望車塵掩玼癘海浪翻云古渡頭感公爲我須防畱請說相逢在何處上下梅山成昨遊忽得新詩驚老格飄飄眞是金門客蹇驢已困何由攀一夜微吟添鬢白

奉和運判吳翼道畱題石室

雙峽天開控江水水自防牱來萬里端州正在雙峽間石室嵩臺壓孤壘誰傾北斗酌明河化作七山平地起修蘿髙張翠羽蓋錦壁深藏赤鳳髓鳴禽交應杵臼聲馴鹿見人行復止一洞能容百兩車三溪卻接滄溟底【闕】瞻圓頂碧玲瓏傍穿小竇陰迍邐不應融結施鐫鑱浪磅乳滴何年始森然物象難悉名古圖脫落猶堪比老龜闖首龍縮角猛虎磨牙鯨捲尾又如壯士披肺肝戴主之忠死無已蒼崖題字多唐人髣髴銀鉤惟二李【邕紳】山只不放雲霧開海神屢汲蟾光洗歐陽古錄遺此碑我漬香煤傳以紙寂寥相望三百年乃有髙才繼瑰瑋滁陽吳公富文采來擁皇華宣使指霜威暫霽持謙尊許接淸遊攜酒醴長絲千結盤雕梅簌簌並刀膾頳鯉尋仙未遇飲正豪落日嵐煙催返軌明朝大句揮長篇戛玉鏘金轟兩耳有靈持防歸羊城論價欲酬誰可擬蔣公毛公並詩伯筆陣酣戰秋風裏越臺朱明被題徧鵠奔此洞重新美沈侯湘寺陪俊遊韓子連山書宴喜勝槪遂令天下知名齊五嶽無由毀自憐羽翮久零落只欲卑飛藏棘枳漫將俚語續公歌投老那知遇知己

奉和廣帥蔣穎叔畱題石室

西江赴海穿雙峽十里寒靑半天插晴空倒影連明河滔滔不礙鯨魚呷絞綃髙覆紫微冠翠簟平鋪玉皇榻中藏石室與嵩臺巨壁稜層老鱗甲欲飛未去鳳逶迆將蟄還伸龍匼匝浪搖蓬島何其危桂塞廣寒無乃狹大匠不由基搆成洞門大啟無人扃六月來遊乃挾纊酌酒向口疑冰生三溪詰曲愈難涉舉燭但愛煙溟溟返似霜縑見山水畵手只許吳生是有誰文采如昌黎物物爲我從頭記自慚才短空冥搜俚語未足蒼崖畱元戎聞之索大筆黙坐逺想書勝遊憑淩風力若捕虎窘束景象如防仇那知子厚號雅健不識謝守爲風流桓桓斯人富學海少陵重生謫仙在淙琤擊玉敲黃金倚馬千言未嘗攺髙下豈必世俗知浩气已充天壤內又如淮陰善將略不戰能令敵先敗暫辭侍從來東南羊城異日爲傅巖不惟巴牋吟詠足卽看玉牒功名鑱吳公昔曽賦落落文華精注措毛侯亦許送和章馬上橫戈冩長句孰去髙要陋且遐三篇入石神鬼嗟願揮硬畫奪劍防下視鳥迹初遺沙此心𨿽大慮轉小刻就頗憂龍作虵譬之博奕仲尼與羣兒惡用相識嘩端溪石工古稱妙年年琢硯供正衙剛刀截碑易於硯龜螭相射生彤霞峴山石鼓久缺矣苦縣光和眞瘦耶流傳萬本入中國誰憐此樂瘴水涯共探泉石造淡漠豈憶冠蓋追榮華公思歸乎欲致主四方飄泊予爲家予意無畱亦無去等將幻質隨楊花

奉和梧守蔡希蘧畱題石室

疊石稜層萬尋碧老仙自作琉璃宅翛然一徑出人寰北斗三臺無咫尺大巖杳杳吞滄溟小竇疎疎吐朝日芙蓉羃瀝乳成花鱗鬣摧頹龍蛻骨危弦脆管遞仙飈爛錦輕綃變云物二字能書玉鈕懸僭銀未是眞王質人亡國變今幾年惟有文章記崒勝遊況遇中郎孫詩擬杜陵相髣髴洪河噴作三門流突騎長驅五十匹令人驚嗟但縮手近世雄豪無此筆不惟險韻難追攀學道輸君先得一

奉和蔡希蘧鵠奔亭畱別

欄幹去天無一赤簾外三山蘸天碧樽傾濁酒延故人拂拂輕寒添暮色雙鵠飛奔迹已陳滿庭細艸自涵春孤城不復有寃气法座垂衣逢聖神惟君萬里分符去蒼梧之邦舜遊處九疑七澤皆相連墨海濡毫冩長句又如李白才淸新無數篇章思不羣挺特千松霜後見孤髙一笛隴頭聞我於詩學非無意黃蘆不並瑯玕翠漫甘薄祿養殘年兩鬢垂絲成底事聲出還吞淚如雨同气相求別離苦老來頻寄一行書江邊魚雁無今古

南安劉太守席上勸曽叔達酒

金盞莫辭瓊液滿寶檠休嫌燈熖短圓荷翻雨碧雲香小妓近人紅玉暖百年流轉能幾時一日相逢須欵欵扁舟明發下前灘此防淸吟應亦罕

勸君歸示南康太守吳子正

勸君歸腰下懸金祿及兒家有良田秫稻肥種菜結實栗與棃江山滿目煙雲披長年之樂吾無羈何須七十乃言歸行將七十能幾時分符持節力已疲才徳及人固無盡此身抱病欲何爲

儲溪重九阻風戲呈同行黎東美

不登髙不飲酒漠漠黃沙翳衰栁扁舟系纜未敢行江頭白浪蛟龍吼故園菊花應爛漫客路無窮但搔首卻憶齊山小杜歌人世難逢笑開口

左蠡亭重九夕同東美翫月勸酒

平生看月無今宵一亭危在山之椒下瞰揚瀾連左蠡白琉璃地覆鮫綃欲披錦袍捶鼓過世無賀老誰相和屈原憔悴湘水濱夷齊自守西山餓且來登髙望明月拂拂霜風濯煩熱身心都在淸涼宮一防無塵光皎防與君同遊執君手況逢令節當重九不憂短髮還吹帽頭上有巾先漉酒飲醇酒望明月我歸姑孰溪君赴黃金闕明年此防知誰健細看茱茰莫輕別

將遊五峯度夏代別倪倅惇復

六月執熱思雲泉五峯參差如紺蓮修松桀柏上參天老鶴棲唳哀猿懸嫦娥夜濯淸冷淵巖戶晃白飛羣仙胡不往矣逃塵緣散發赤腳臨風前髙軒朱衣君自便去住彼此遙相憐

和守訥上人五峯見寄之作

木杯足躡浮驚湍卻愛五峯如戲鸞一錫飛來卓出蒼玉髓又有黃金百鎰藏蒲團道人得道毎如此倐來忽往非生死叢林成就八百年香廚日供三千指訥師今亦浮杯徒問答言詞防秋水脫去儒冠披壊衣一生長在名山裏殷勤笑我騎鯨魚詩狂酒怪何時已七言哦罷欲無言坐看峯頭片雲起

送上饒道士吳師韓復遊淮西

水精之仙降人間身披羽衣目澄瀾或求福禍語必驗手中開闔陰陽闗淮西太守嘉賓客鶴駕卻欲乘風還勸君飲酒莫言術龍虎收藏歸抱一

重九日同修顒惠云二禪師遊浮山訪洪璉長老

邑城東南百餘里穿盡荒山渡重水林傾路轉大壑開峭壁崔嵬半空倚上無勾連下無根鐫鑱難成畫難比回環巖竇碧玲瓏月華吞吐湖光洗石鼓晝鳴雲雨垂金雞夜鬭龍蛇起成公說法已千年事載龜趺尙新美嗟予平生慕佛學空洞忘機造理暫來福地神愈淸況接髙禪揮麈尾晉顒悟道天下師云璉聲名自予始精藍際防付三人淨眾如歸聞法喜今朝更結名山遊寶閣珠樓同踐履達了無生無不生一聲猿嘯淸風裏

龍眠行畱別修顒禪師

桐鄕山水天下名龍眠气勢如長城重岡復嶺跨三郡磐壓厚地攢靑冥東南佛寺號投子寺門洞啟原無扄雪峯三來道方契鑿井百尺穿重冰至今善利永不泯轆轤夜轉聞寒聲慈濟談載金刻龜趺鱗甲光熒熒誰憂怪變碎以斧半落崖下莓苔靑時移嵗晚人事塞髙座竊據非眞僧白雲徒侶半凋落泉石往往荒柴荊我來抉獘眼除瞇顒自壽至人天迎隨車貝葉五千卷寶藏突兀同時成張翁好施古亦少助我福地還中興老禪咒龍未三日泉發石上吁可驚晨廚千僧用無盡瑯玕引澑何泠泠城中客少民事簡屢攜茗酌來煎烹叩師闗問至理心地拂拭菱花明妙峯勝防豈殊此迷卽成凡隨死生明朝官滿重回首別師冩作龍眠行

畱別金陵府尹黃安中尙書

扁舟載月入金陵金陵尙書倒屣迎白髮愧彼南山皓靑眼欣逢阮步兵開壺傾酒飲未已卷紙連書吟不停願如賀監憐太白莫作曹公嗔禰衡

奉和安中尙書同漕憲登長幹塔

攬衣登塔窺泬寥黃金篆牌神所摽層梯轉道二千赤鈴索交響風常飄天廚曉送阿育供海月夜領飛仙朝南溟安在心欲化九萬一舉期今朝我宋眞人啟閶闔堯舜之運重昭昭佛老並儒鼎足盛理歸一善無煩條淨緣勝賞固莫逆足力彊健朋儕要昌黎首唱城南句東野繼作芬蘭椒諸公筆力鬭穎發七言紙上鏗琨瑤聚沙疊甓付童子秀實始自春之苗淩空得路未足恃遇險驚魂安可招龍虎低沈鳳鳥散借此彈壓無祲妖四郊松柏列兵衛萬家弦管均咸韶廣莊黔烏類蠛蠓嵗望已覺元鼎調晴川疎樹歷陽近浮雲蔽日長安遙貫輪巨木徹十地斜飛八角穿重霄扶持故國肖父老綜領諸剎如孩髫循欄作禮共悲仰絕頂進步誰騰超迹𨿽有爲志頗壯報且不盡功何遼揮毫題識未云畢城頭魯角聲迢迢兜綿鋪舒換塵境寶燈照耀銀爲橋乃知此防世稀有請君審聴長幹謠

卽席和酬金陵狄倅伯通

虎踞龍盤古名郡勢欲淩波予未信偶搖雙槳下天門白鷺三山隨一瞬捨舟登岸靑溪濱蒙蒙栁眼初含春感君攜酒喚小妾要我一飲頽冠巾開懷猛酌寧辭醉明朝且入梁朝寺刀裁赤量非扇迷興來欲跨橫空使南風更送琳瑯篇明珠十斛投歸船與君定交增浩然誰謂此行垂槖還

治水謠

去年圩破官不救闕食逋亡十八九今年大水如去年民困適遭何令賢賢哉何令能治水槍【去聲】木編蘆多準擬賞罰公平貧富均赤腳親臨食亡匕毎趨危墊必身先往復連宵幾百里浪頭作惡工莫施一拜能令二龍起白龍先去黒龍隨鱗鬣分明皆見之須防浪定埂可禦父老驚嗟咸涕洟西門投巫安足比亦勝乘輿濟溱洧活我生靈十萬家惠澤陰功浹神理天子臨軒方用才時時有詔搜艸萊請歌何令能治水願采斯言獻天子

遊陵陽謁王左丞代先書寄獻【和父】

布衣射防趨蓬萊十年得志聯三臺懷仁附義天下悅忠言屢叩宸聰回不惟盡赦息錢息曽均惠澤覃枯骸先皇晏駕舊臣老白雲黃鶴空徘徊藩城六見換符節直道自任寧嫌猜昭亭扶春入畫防句溪洗月供吟杯佳賓三千集珠履赤子十萬登熙臺暉比公固不足我攀太白慚非才披雲拂霧一何晚泥滑不敢鞭駑駘明朝迆邐造賓榻願逢浩气吹寒灰玉上靑蠅本無有都人爭望公歸來公歸來至尊夢吉天顏開

謝王左丞惠冰酒十五斗

昨夕發姑孰今朝泊敬亭輕雲淡日天地暖杏花吐萼梅飄零春光一瞬豈足賞聴公亹亹髙談傾昔年廷爭動丹陛君臣道合趨升平巖廊辭位已十載气度杳杳涵滄溟公田種秫作新酒槐槽旋注琉璃瓶不將歌舞效俗飲時時一酌差獨醒感公贈我十五斗酒量安得如劉伶願公歸去廟堂上盡使斯民醉醇釀

題橫山陶景書堂寺

先生燒丹騎竹馬情戀蕭公碧城下故物無餘只五泉亦有松風伴瀟灑誰來洗耳復洗心寥寥千載聞遺音寺門不掩象燈【闕】猿隔數峯時一吟

代先書寄廬郡朱龍圖【行中】

楊花塞路春無聲鳴鳩喚婦畱春晴揚鞭朝發浚洎縣捲簾暮宿金斗城城中主人漢賈誼妙年射防都羣英峩冠獨立禦史府冰霜凜凜淸朝廷堯乘白雲渡銀海十年望闕心常傾只今淮西課異等沈沈玉帳閒府兵神機照物辧毫髮提刀四顧新發硎行聞召節返西掖至尊開閣思談經豈容燕寢自頤養畫防森衛淸香凝陳公𨿽解豫章榻白頭重愧非徐生飄零漁荷蓑笠揣摩舊學荒柴荊願公一吐太和气朽株巖下逢春榮合肥李天貺朝請招鐘離公序中散吳淵卿長官洎予同飲家園懷疎閣

一閣橫空連野水久客歸來洗雙耳二疎𨿽解散黃金家園未必臨淸泚坐見紛紛煙雨入千里瀟湘畫圖濕魚鳥相忘蒲荇深兩岸桃花爲春泣鐘離辭榮已三品吳令早休今八十我亦棄官姑孰間邂逅相過手重執閣前旋解靑板船呼童移櫂選淸淵四人白發笑且飲岸人疑是商山仙亦如賀監在東吳醉下山陰弄鏡湖月色蓮香迷近逺且要李白騎鯨魚古人今人樂如此出處無瑕傲生死君不見功成不退人重著藍衫脫金紫

麗人曲贈鐘離中散侍姬

發如盤鵶面如玉飄飄羅袖長芬馥妙年得侍碧虛鄕自道一生心已足黃鶯流語春日長緑窓繡出金鴛鴦朝暮祝卿千萬壽不識相思能斷腸

中書舎人陳公元輿以詩送吾兒鼎赴尉愼邑卒章見及遂次原韻和答

嚼君老句勝牛乳又如旱稼蒙甘雨龍眠一別魚雁稀幾度看云與云語鳳池搖筆贊帝齡珠璣灑落黃金城鼻端去堊鬼膽破霹靂轟車風雨驚事君以道非難易不羨昔人囊有智柏梁屹屹漢庭材寶鼎顒顒周廟器我在江湖寄此身碧蘆靑荇逺黃塵感君問我尙安否病樹前頭萬木春彊泛月船追李白無人愛客似田文

靑山集卷十三

欽定四庫全書

靑山集卷十四

宋郭祥正撰

長句古詩

前云居行寄元禪師

憶云居乃在匯澤西南修川之隅山盤盤兮石門屹立磴道絕飛瀑萬丈淙冰壺云沈沈兮方晝而忽暝古木交錯兮藏鼪鼯攀崖欲上復自止投險卻憶騎鯨魚崖向時復造平野絕頂乃有百頃之膏腴羣山下瞰若聚米殿閣枕藉非人區露華洗出太古月桂子搖落陰扶疎淸風欲借羽儀展穢念頓覺秋毫無老禪底事不度我紅日東上還驅車如今正似武陵客放舟已逺嗟迷途靑春一往二十二白雪漸變千莖須西來忽遇歸飛烏靑紙逺寄黃金書靈茶香味勝粉乳滿篋所贈遇瓊琚玉川七椀喫不得灌頂未識眞醍醐南暹北訥惜已死惟師秀出孤峯孤潛深隠宻自得所豈不憫我棲榛蕪倒影射巖猶入石異日三椽容野夫

後云居行寄和禪師

我所思兮歐山之顚白石蒼木蔽窺而隔世兮路通乎兜率之天層樓復閣觸峙絢爛往卽造兮云渤興而澶漫徙倚恍惚若奪吾魄兮聊枚睫以盤桓徐風生而霧散捲綃縠於林端洎天淸而日上兮瀑峻飛而潺湲畜而爲潭泄而爲澗運之以車兮盈乎大田然復度石橋登重門睹篆玉之榜謁金仙之尊徒眾五百龎眉皓首形儀靜而不雜兮語言要而不煩齊興止以鐘鼓兮善後先而靡難舉正眼而諦瞬兮了無一法之可觀寂兮樂兮妙復妙兮其惟眞如之禪我請棄冠釋帶以投依兮師則指乎未契之緣於是曳屣卻步循磴道而復返兮嵗眇眇而屢殘觸网羅以系累兮方傷羽而戢翰悵昨遊而欲再兮庶已創而復完亂曰疇將歸兮臥龍之室依人道師成佛而出

贈潛山伊居哲先生

伊君頭戴星文冠遨遊五嶽何時還結茅卻在潛山裏閉息自養丹田丹聞說年齡七十九發如鵶靑亦稀有生平讀盡道藏書寓興成詩僅千首淸風生我太古弦彈罷時傾一壺酒門前手植數本松看爾淩雲比予壽髙奔日月瞻玉京陰气鏈盡陽气成行聞北帝呼六丁紫書下詔鸞鳳迎潛山空畱千載名白雲不斷溪長淸

贈桐城靑山隠者裴材

靑山爲主身爲客主人借客靑山宅白雲自在千里飛長松不換三冬碧藤枯誰與冩作龍龜老何年化爲石落花隨水眷深源鳴雁過江悲晚色家無妻子心無累頂冒寒霜踵藏息月明舞影聊盡歡一防塵寰不畱迹倘來軒冕眞可嗟朝爲公卿暮遭謫屈原賈誼爾爲誰問君何似靑山客

寄劉繼鄴秀才

憶昔重遊樂尋春之宛陵天機織出萬山錦虹橋倒影銀河明遊絲縈空白日暖好鳥亂響淸風生疊嶂樓中索美酒坐上客子皆豪英諸姬合雜捲弦管一人妙唱爲並瓊玉板斜開厚冰裂鴛鴦索拍秋波橫酒盞貪歡不知數夢入瑤池逃宿酲誰知一別萬事錯荷衣倒著來江城靑雲散盡落靑野長絲掣斷無長鯨鄕山好在卻歸去當共故人吟此情

題杏山阮氏髙居

仙翁得仙朝玉皇當時種杏盈山岡傳聞落英堰流水毎到三月溪泉香白雲霏霏出幽谷獨鶴沈沈唳喬木寒潭深處睡蟠龍靈艸芳時躍靑鹿丈人何年居此間詵詵孫子如芝蘭抱才求進十五六亦有隨計鄕書還步兵傲世逸千載誰道風流至今在軟炊玉粒烹黃雞客子𨿽多竟相待我愛長吟登好山到此便欲辭塵寰可能築室輒延我爲君鏈熟黃金丹丹成大笑分一粒坐令緑發回朱顏浮生百嵗不早悟日月擾擾空循環【杏山葛洪種杏煉丹之地】

銅山寺

田塍行盡蒼山轉溪水滔滔晴曝練馬蹄怯石鞭不行十步九蹶令人倦黃昏到寺亟就榻山僧苦來邀我飯香粳新收野菜肥一飽令人百憂散篆香欲盡象燈暗林聲敲敲苦霜霰暫來福地能淸虛何用致身居諍諫

隠靜寺

門橫大溪溪淨碧人不捕魚魚穏潛哀猿長嘯霧垂地饑虎一聲風動簾金仙像古苔蘚剝鐵磬夜敲規矩嚴道師達性傲時輩不信書生來養恬

碧霄峯下車輪停道師未返誰逢迎山云著地雨正急春水滿田人不耕饑虎嘯風大石裂倦鳥喚雛深澗鳴客心欲去且復止坐飽香飯餘何營

浮丘觀

仙翁得仙二千載滄海變田田變海浮丘卻接番禺西鐏迹蒿痕至今在朱明之門敲不譍荊榛滿地誰重興史君舉意要卜築樓觀矗云如化城李白騎鯨下蓬島嫦娥洗月來滄溟相逢且勸百壺酒蟠桃結實何時成史君自有神仙骨往往前身尋舊物手探樹穴求玉環肩拍洪崖猶髣髴更提椽筆揮長篇至理直欲追元行當跨鳳返金闕回首番禺空紫煙

明皇十眉圖

明皇逸事傳十眉正是唐家零落時霓裳曲調𨿽依舊阿蠻終不似楊妃畫工貌得非無意欲使流傳警來世翠翹紅粉尙爭春隠約香風起仙袂六龍眞馭竟何之泰陵荒艸長孤貍空將妙筆勸樽酒醉覺人間萬事非

九疑山圖

噫吁嚱九疑山色何雄奇坡陁詰曲不足狀九峯萬丈排天扉嶄嶄儼若九老坐乾顚坤弱能扶持崖回時復見華塵原本旋有山經題白雲綿聯芳艸歇拱木夭矯狂風吹上有源源不絕之寒泉下有沄沄不斷之深溪初疑靑銅照碧落忽見云漢飛虹霓丹靑畫出尙如此而況髙步窮嶇崎或云重瞳一來不復返二妃血淚斑竹枝惜哉不經孔子辧後世誰能公是非堯非幽囚舜不野死堯崩民如喪考妣舜非遊仙而幸此羣豬聳耳聴童子遊人擊之變風雨見豕負塗聖所惡仙人防之亦何補我知神仙術已卑但愛此山雄而奇背圖南望未能到髙吟盡日長吁嚱

醉歌謝太平李倅自明除夜惠酒

一年醉三百六十日今朝年盡酒未盡自顧形骸無得失浮生七十行六十猛飲狂歌須汲汲吾邦倅貳李自明愛我頹然荷蓑笠雙壺滿送瓊瑤漿春風爭從四支入君不見劉項存亡安在哉暫時龍虎轟風雷袁盎說行晁錯戮躡蹝刺客橫刀來又云舜野死堯幽囚九疑連延雲霧愁不如飲酒醒復醉抱甕負鍤渠無仇滄海化爲酒蓬萊作糟丘與君攜手去赤腳踏鼇頭

同蔣穎叔林和中遊郁孤臺

匹馬初從瘴嶺來登臨喜上郁孤臺郁然而孤插天半亂山卻出晴雲堆雙溪倒流玉綃風萬屋蘸碧長城開捫參歷井豈足數俯欄引手持斗魁月空銀浪試一酌坐憂桂樹生黃埃妙娥舞袖回白雪琵琶十面轟春雷吟牋分軸造險語酒令行賞無停杯哀猿不斷片帆沒歸鳥自送殘陽頽脫身我作耕釣客兩翁均是巖廊材共遊絕境發佳唱驪珠射目精光皚升沈從此遂分手願借惠澤蘇蒿萊

贈南康劉叔和秀才

俊才落落如君少養之九年應大妙滿懷騷雅輒見投圭璧琮璜予所要勸君且學充其科殿前筆陳揮長戈錦標奪取獻天子寵祿及親榮耀多

姑蘇行送胡唐臣奉議入幕

登姑蘇望五湖範蠡扁舟竟何在吳王宮殿惟荒墟民貪吏狡郡多事煮鹽爲盜無完膚使君誰何好平恕寛則脂韋猛則虎只今臥治聞黃公更得髙才歸幕府願令里巷歌召南風化流行成樂土昔年引對大明殿國論軒軒動人主往持使節臨朔方威霽秋霜愛春雨玉上靑蠅誰彊指鼻端有堊寧傷斧升沈偶爾非吾嗟不用東方且爲鼠豈聞絕代無佳人何必西施妙歌舞盛傾緑酒鱠肥鱸承詔還從大梁去

擬桃花歌

酣酣桃始花灼灼粉面笑粉色射花光奪盡丹靑妙藍衫馬上郎風流亦年少語言𨿽未通精誠黙相照斂容緩步復掩門只見桃花不見人輕紅淺白正含露欲落半開將送春凝心駐馬日漸晚隠忍時時下前阪回頭又不見桃花惟有靑山遮醉眼揚鞭擊鐙歌團扇相見不如不相見逢人寄語問桃花春殘吹洗落誰家

怡軒吟贈番陽張孝子

古云蜀道難蜀道之難難於上靑天孝子尋親不辭遠艸蹻負米離番川西從荊州望夔國捫蘿躡石穿林巓峽山愈深人迹絕但聞悲風泠澗聲潺湲汲溪鉆火行復飡夜宿茅屋衣裳單回看江南路九千一見歸客吞悲酸寄聲吾母形骸安愼勿爲語皮皴幹涪州城西遇徵蠻城門防盜白晝闗撫膺仰天涕汍瀾見親之難難於蜀道難成都漸近心稍寛踴躍可得瞻耆顏父昔離家子方孕子得見父今壯年胡弗歸兮死敢請慰我慈母心懸懸三往三返又十載孝子執轡方言還番人聞歸競嗟喜夫婦白首重團圓誅茅立屋奉甘防陳侯篆榜名怡軒春禽提壺助春飲防衣自舞春風前腰金饌玉非我欲但願眉壽雙松堅朝熙熙暮熙熙誰將朱絲繩奏我怡軒詩

憶敬亭山作

忽憶敬亭山翠碧千萬尋白雲拂地弄晴影黃猿嘯晚淸人心桃花流水三月深栁絮披煙辭故林重樓復殿據山腳像塑制度祠非淫晉時謝守曽賽雨至今石上鐫遺吟五言雅重參二典瑯瑯一誦鏗璆琳緑潭無底白玉沈千載何人知此音李白騎鯨出滄海回鞭曽宿岧嶤岑卻泛虛舟弄溪月紫霞之杯傾不歇醉來更約崔宗之秋水談淸興發數公逸駕何當還悵望英風不可攀信道相看兩不厭古來只有敬亭山

靑山集卷十四

欽定四庫全書

靑山集卷十五

宋郭祥正撰

長句古詩

鄭州太守王龍圖【贄之】出家妓彈琵琶卽席有贈

偶騎匹馬遊仙闗瑤池夜宴歡未闌邀予末坐聞淸彈琵琶十槽聲正繁初疑饑鸞啄玉應天響忽似霹靂數聲春气還曲徧將終檀板急舞袖裂霞隨拍入踏碎瓊筵鸞步嬌汗透香綃露桃濕解絳罷舞整花鈿宛轉仙容雁行立主人使令持酒巵香隨羅襪成塵飛銅龍無聲夜無極煌煌燭焰回朝暉桃源花落長溪淨人著秦衣樽俎罄豈如此防絕風流主人慇懃賔客敬我作短歌公聴取人世百年能幾許樂極哀來古所悲不如立功當此時

瑞昌雙溪堂夜飲呈吳令【子正】

星斗闌干月未吐但愛溪聲似山雨靑燈照室並銀花白酒傾來不知數子善評文我不如我亦談詩子深許酒酣索我須論兵拔劍畫地軍陣成十萬甲兵指掌取五方應敵旋風生文武道判惜已久聖賢相遇猶難並相如謾作長門賦屈原虛著離騷經不知於世竟何補可憐博得千年名韓信收身苦不早功成伏劍眞艸艸始終最愛嚴子陵坐視乾坤任傾倒咄嗟語險气已傷況復賦詩聲調長卷紙連書不磨琢子鋒大峻非我當撥置萬慮付江海收拾寸心歸老莊天地得一馬諭馬謂思前事皆佯狂

寄吳著作

憶與君別時君行朝北極潯陽江頭車馬光意气翩翩動秋色君還舊廬能寄書謂我楚辭傳上都是時盜賊正紛擾日夜奔走承使符謝君後時聞已惡【遏各切】交深豈必書問數誠明相照期無窮但惜逺別臨春風春風來已老落盡桃花紅有時孤坐碧山裏彈指倐忽成衰翁文章不直一杯酒功名付與千年松何時逢君談豁我此愁恨攀云不見麒麟蹤趨泥自笑駑駘鈍兒女安否今何如親𨿽未成交莫疎願君富貴情不攺敢將瓦礫贈明珠

將至江夏先寄太守李學士【公擇】

二月發姑孰三月到潯陽聞君解纜才五日驥尾難追空斷腸十年前作潯陽吏老狡相逢猶引避中丞孤憤已沈泉時事愈新誰敢議欲吐哀音冩心曲蒙澒江聲搖地軸橫琴靜夜按金徽泛到商弦斷還續憂能損气須忘憂移船漸近黃鶴樓樓前芳艸漬煙碧君今賢過奇章侯試詢樂部誰工笛曹王舊曲何人識水中龍應云不飛月華正在江心白滿傾緑酒濃如油爲君吞卻鸚鵡洲開帆快意出天外可惜礙斷長江流【予嘗尉潯陽日事故中丞呂獻可】

蔣公檜呈淮南運使金部【穎叔】此檜系魯侍郎漕淮日手植

淮南庭中有蒼檜仰視團團翠爲蓋直榦毎容鸞鳳棲盤根深壓鯨鼇背北風夜作兵陣聲恐取蛟龍斬天外呼童出屋爲我窺摩颭淸陰月光碎問誰植之前蔣公得地倐經三十載不同種杏上靑天正似甘棠有遺愛使華今復見公孫太平事業鐘一門祖廟冠蓋漸塵土卻嗟此檜春長存孤髙豈忘栽培力秀發兼承造化恩已看枝葉飽霜露終作棟柱扶乾坤新詩編聯盡珠玉光大先烈聴篪壎更憶丹靑妙畫手進入明堂奉至尊

蜀道篇送別府尹吳龍圖【仲庶】

長吟李白蜀道難蜀道之難難於上靑天長蛇並猛虎殺人吮血毒气何鮏羴錦城𨿽樂不可到側身西望泣涕空漣漣其辭辛酸語勢險有如曲折頓挫萬丈之洪泉世人不識賢玉璞毎欲酬價齊刀鉛求之往古疑未有惜哉不經孔子之手加鑱鐫公今易節帥蜀國爲公重吟蜀道篇旌旗翻空度劍閣甲光照雪參林顚云鼇連推谷聲碎畫角慢引斜陽懸竹馬爭迎舊令尹指公長髯皓素非往年蜀道何坦然和气拂拂回屋躔長蛇深潛猛虎伏但愛雄飛呼雌響亮調朱弦時乎樂哉公之往也九重深拱堯舜聖廟堂論道邱軻賢撫綏斯民賴良守平平政化公能宣來賓興學有源本何必早夜開華筵嘗聞家家賣釵釧只待看舞靑春前此風不革久愈薄稔嵗往往成凶年噫吁嘻今我無匹馬安得從公遊盡書政績來中州獻之明堂付太史陛下請損西顧憂

錢塘行送別簽判李太博【獻甫】

東南防府惟錢塘髙門雙開南斗傍門前碧瓦十萬戶曉色滿城煙雨香聖祖神宗造區宇應命最先吳越王不經兵火二百載地饒沃衍民康彊蓮花紅白西湖芳南山翠影臨滄浪瓊樓寶塔照日月塵埃不到炎天涼畫船羅幕盡髙捲白玉美人遊冶郎年年中秋海潮過萬頃銀山面前墮少年輕命爭弄潮手掣紅旗逆潮簸聞君此行承辟書伯樂能求汗血駒四時風物同吟嘯十郡兵民歸捲舒公閒畜徳聊自養承平功業還吾儒況君登朝未四十愼勿出處窮歡娯愼勿出處窮歡娯臨淵履冰佩瓊琚

天臺行送施山人

平生樂山水聴客談天臺盤石摩挲浸海月瀑布淙射煙霞開山腰噴作千巖雨潭底晝夜轟風雷諸峯攢叢防寶剎地與世隔無纎埃仙葩靈鳥四時有石矼玉洞淸風來施夫子欲長往髙謝功名脫塵网況有西來老師師了悟無生任消長若許陶潛載酒過便駕蒼虯逐眞賞

踸踔行送裴山人

踸踔踸踔裴山人破帽麻衣被埃塵忽來訪我環峯市醉倒不顧傍人嗔壯士不得志污泥困修鱗誰傾滄海救枯澤矯首奮鬣乘風雲回頭問燕雀爾輩胡爲羣巢寄栢梁一朝火孤棲風雨更誰鄰踸踔踸踔裴山人行路無窮鼻酸辛元通獻甫儻不遇況有特達朱純臣踸踔勿踸踔豈有壯士長遭迍

道林寺送別崔提刑【用沈傳師酬唐侍禦姚員外韻】

湘江傾防明河源湘山來落如駿奔尋幽乘興莫辭逺白雲中有黃金園佛師無心法愈密徒眾先後陳卑尊甘泉噴灑仙籟爽此身已覺超籠樊髙堂卻見山外水古鑑磨開蒼蘚昏長城深鏁萬家富老木自作千營屯兩洲半沒鯨鼓鬣雙崖斗起天爲門滄溟不識幾番變石泐猶有濤深痕茯苓愈大愈堪食深鋤但惜傷松根登髙覽物亦徒爾秋色況是當離樽崔侯才思鋭無敵蒼鷹得兔霜翎翻嗟余染翰愧復正累句何足先行軒故人柄政坐東府請君獻防安黎元

遊石盆寺呈蔣殿院兼簡餘光祿

石盆古寺蒼崖顚斷碑皴剝無人傳其文僅識隠巖字禦史飽學能推研乃是鄭董之別號洛師易節來刺宣風流直欲繼謝守行春車馬時聮翩紅粉行行【音杭】杏花笑旌旛爍爍雌霓懸松聲颼颼雜簫鼓薜圍繚繞疑檀煙不知身世有軒冕且將樽酒投林泉暫時樂事亦難遇髙文大字精磨鐫可嗟榛棘一藏晦淸風零落三百年洎逢佳士始珍賞洗滌塵垢邀神仙坐思往迹若夢寐明河千丈傾辭源啼鳥至今不避客上下啾聒兩耳邊山僧搆亭又髙絕羣峯葉葉如靑蓮崔嵬寶塔掛落日沆碭冰壺撐釣船余公胡爲未嘗到美景若此寧棄捐請攜吟筆窺造物更向雲中調管弦

淩敲臺呈同遊李察推【公擇】

臘月欲盡春風來壯士尋春上髙臺金烏慢飛光徘徊照散冰霜天地開梅花披香栁煙裊狂殺錢塘蘇小小玉簫金笛鳴髙樓悵望傳書落靑鳥吾曹彊飲三百杯老去功名安在哉欲駕飛魚入東海王母爲我傾金罍蓮華變碧蟠桃熟仙家四時應不速醉來拍手乘紫煙遊徧洞天三十六髙歌杳渺春風裏我懷淸澈西江水腐儒往往咍吾狂猶幸揚雄作知已脫君身上蜀錦袍解我腰下並州刀更沽美酒共君飲不負今朝春思豪

淩敲臺呈同遊張兵部朱太守

江東使者武陵仙姑孰太守南都賢同時文采耀場屋今日寵榮分使權嵗丰民樂官吏肅登髙望逺開華筵淩敲古臺壓城北天門牛渚遙相連六朝盛事竟何在白雲芳艸空綿聮黃鳥聲酸落花雨靑蒲風送西江船鳥聲繚亂帆影沒勸君莫負杯中物百嵗榮華如轉輪一半光陰已倉卒寧須雜管弦不必煩綺羅紫蒓煮豉肥鱸鱠更聴江南賤士歌堯崩舜立天下治廟室靈芝最爲瑞巖穴自此無遺民請把長戈鑄農器功名來時如等閒四皓去矣誰復還一朝攘臂揖太子社稷不動安如山可笑屈夫子憔悴長江濱欲將獨醒換眾醉竟葬江魚愁殺人古來得失旣如此今朝幸防靑雲士功成早晚歸桃源回首塵寰脫雙屣

嵩山歸送劉伯壽祕監

松荒菊老嵩山秋翁將歸兮邈難畱幅巾短袖騎黃牛翛然自作山中遊山中遊誰與伴兩姬窈窕吹牙管千巖萬壑鸞鳳吟嫦娥側耳冰輪欵五音和暢王道成不是嵇康廣陵散問公此曲誰爲之曲曲新翻公自爲古人今人不到處能與陰陽四序相推移我知公心通造物豈止人間妙音律天子呼來換舊章樂成四十有五日奏之明堂奉祖宗天地淸明和气溢至尊寵賜腰橫金自謂榮華非本心再拜辭魏闕揚鞭歸故林故林在嵩山白雲幽徑深濯我衣上塵重防山水音只應王子晉跨鶴毎相尋

月下獨酌二首

長空無雲江水淨月出東方掛金鏡我時有酒何處斟破碎寒光借漁艇便邀玉兔乞靈藥一粒爲醫天下病玉兔旣不報我亦醉不知舟人解事喚我起月輪已轉西山西人間萬事不可了且與明月閒相隨

明月不解飲何事解照琉璃鐘金波蕩漾使我惜不徹一酌萬事逃心胸良時忍自棄聖代眞難逢生平不知耕與戰惟知猛飲大笑吟淸風竹林七子豈足數淵明五栁方途窮一身不爲萬乘屈傲笑嚴陵垂釣翁明朝官滿歸去來兮但願月輪不缺樽酒不空吾君萬嵗坐法宮四海長靜無兵戎

靑山集卷十五

欽定四庫全書

靑山集卷十六

宋郭祥正撰

雜題古詩

白玉笙

白玉笙咸通十三年琢成琢成匠人十指禿進奉明堂聲妙曲當時應賜恩澤家流傳至煜煜好奢髙堂日日聴吹笙不知國內非和平仁兵萬眾一旦至國破蒼黃笙墮地𨿽然訛缺未苦多卻落人間爲寶器管長纎纎剝筍束況值吳姬指如玉不見排星換掩時自然天韻來相續昔時禍亂曲今日太平歌興亡不系白玉笙但看君王政若何

金熨斗

金熨斗酌醇酒熨開萬斛之愁腸贈爾千年之眉壽酣酣笑臉坐生春安用逢人嗟白首

翠碧杯

翠碧杯滿酌正是桃花開一年三百六十日幾人待得春歸來春歸來不飲酒翠碧之杯爾何有

魏王臺

金城東百尺髙臺臨逺空長江浩蕩劍門險欲平吳蜀難爲功誰傾黃金建佛廟擊鼓撞鐘夜還曉香廚供辦老僧閒玉欄花謝遊人少我來獨立想英雄戰艦連雲气槪中猶有斯臺存舊址可憐銅雀起悲風

藏舟浦

金城北荒荒野水連云白島嶼相望一徑通繞堤楊栁迷春色天下三分血戰秋張遼鑿浦暗藏舟吳蜀𨿽亡晉已起山川自結寒煙愁永平只作尋春處闗門鏁斷春歸路畫船載酒歌白紵不忍醒時送春去

悲陽春

悲陽春陽春可樂胡爲悲桃花枝上開未足數片已逐狂風吹陽春能來不能久年少看花今白首擊毬馳馬力已疲欲傍樽罍先怕酒佳人如皓月顧我猶衰蓬相倚不相似兩心何可同請折並蔕花更看鴛鴦鳥容華與毛羽相鮮乃爲好揮手謝佳人浩歌悲陽春陽春易衰歇爾貌豈長新

江上游

我乘逸興浮扁舟楊花渡江飛滿頭河豚初熟鱭魚爛借問春光須少畱人間乍聴黃金鳥物外誰憐白雪鷗但願滄波化爲酒靑山兩岸皆糟丘人生快意天地小登覽何必須瀛洲漁歌聲斷自起舞酩酊更看江月流

望夫石

杜鵑啼血春林碧妾有離愁異今昔上盡髙山第一峯目亂魂飛化爲石化爲石可柰何淚懸白露衣薜蘿千古萬古望夫恨一江秋水寒蟾多漢家天子防徵役良人荷戈歸不得此身未老將何從不似山頭化爲石

兩山間

江南南山連北山蒼藤翠水水潺潺水深藤老木拱矣不知遊子何時還白雲孤飛嵗華晚獨鶴一聲星斗殘兩山秀色手可攬嗟我不得山中閒

蓮根有長絲

蓮根有長絲不供貧女機栁梢有飛綿不暖寒者衣朝歌悠悠暮歌短下地沈沈上天逺東生白日還西流志士長懷萬古愁

朝出靑閨裏

朝出靑閨裏自汲井華水井水如磨銅妾面似芙蓉照影返自嘆淨洗鉛華濃郎騎白馬玉闗去令人繡被冷春風春風欲盡來何遲蠶蛾散子鵶哺兒冩得短書無寄處幽恨塡膺淚如雨

墨染絲

繰絲自喜如霜白輸入官家吏嫌黒手持退印競傳呼倐見長條染深墨墨絲歸織家人衣別買輸官吏嗔遲寄言邊吏與三軍汝得丰衣民苦辛

苦雨行

陰風黒塞云漫漫虛空晝夜騰波瀾羣龍淫怒煩神官銀河源源來未幹日月暗行天豈安地下萬物泥潦沈角鷹快鵠摧羽翰小魚爲鳳蛙爲鸞君子有憂心盤盤欲上問天造化端蒼天無路不可幹哀歌空屋聲何酸

曉晴歌

霜風刮刮侵人膚宿云捲捲歸江湖天開碧幕萬里鋪飛出東來三足烏羽毛渾丹光焰敷地下萬物凍以舒我今踴躍行樵蘇白粳可糴酒可沽烏爲母吾爲雛致我之暖令我之餔嗟不能報烏區區

麟州嘆

邊兵不覺西人至麟州倉卒城門閉城中帶甲僅防城城外生靈任凋斃元戎底事不防秋千里郊原戰血流謾說知兵範僕射未免君王西顧憂

雲月歌

白雲微散月華生月下白雲和月明白雲猶解背人去明月只知隨我行我行不停月未落心期白雲出寥廓披云揖月邀嫦娥願攜素手濯銀河

月下聴吟雲月歌歌聲寥亮舞婆娑勸君一酌千萬壽今宵雲月情偏多不知雲月誰爲主愁看月落雲飛去願如明月有圓時不學白雲無定處

勸酒二首呈袁世弼

湛湛酒杯緑酣酣炭鑪紅佳人放玉板拂鏡照芙蓉四海無波瀾吾曹方宴閒大笑淩白日髙吟動南山百嵗能幾何防少別離多少年嗟賈誼壯士憶廉頗不如醉魂魄冠巾任傾側冥然逍遙鄕杳與塵寰隔

陰雲蔽白日長風捲驚濤江上崢嶸百怪嗥挽君船纜勸君住且飲百琖之醇醪吳姬笑臉如櫻桃鯉魚紅絲落霜刀醉來不識天爲髙共君攀天跨鯨鼇下視萬物皆勞勞

牡丹吟

三月金張啟仙館百種名花此尢罕昭君曉怯邊地寒太眞晝臥華淸暖夢爲莊叟蝴蝶狂散作襄王雲雨短莫笑空山芝與蘭冷艷不隨金剪斷

左眞觀

逸士騎魚入滄海石壇遺迹今猶在桂煙散景夜寥寥玉露凝華春璀璨重來舊隠經幾年挈笠攜鋤姓名攺主人不識何當畱墨灑梁塵爛星彩【事見本觀刻石】

雜言寄耿天隲

耿夫子聞懸車齒淸發紺殊未老璨璨滿腹懷明珠恥隨黃雀啄官粟矯翼直與冥鴻俱東城之下言還舊廬田有秫稻池有嘉魚林有美木圃有靑蔬笑傲樽俎俯仰琴書與其折腰以羣辱孰若潔身而自娯予將蹴滔天之髙浪跨橫海之長鯨攬午夜之明月邀逸駕於赤城酌王母之瓊液獻商皓之玉觥於是揮手景駐長嘯風生投冠纓於下土化鱗鬣於北溟也

瑯琊行

瑯琊異他山坡陁晦諸峯惟有山下水其源與天通尋源見樓閣鴛瓦靑重重寶鏡遞華燈空巖散疎鐘薫成香積界回首非塵籠陽冰俗篆未足數禹偁八詠元無功我來獨酌惜已晚醉倒不見歐陽公摩挲蒼崖讀舊記誰掣玉索纒蛟龍不憂石泐解磨滅斯文自與兀气同徘徊落日跨馬去老松爲我搖悲風

交難

馬蕭蕭車轣轣道上行人半相識識面𨿽多心友難滄海可量人莫測君不見張陳昔日刎頸交臨陣彎弓反相射又不見坐中耳語程將軍背罵一錢猶不直噫吁嚱休休休猿鳥可爲伴麋鹿可與遊春日晴暉暉春風思悠悠春泉滑涓涓春林碧柔柔行止任所適歌嘯忘吾憂逢人輒掩口語發多爲讎

楊白花【二首】

池水滿宮栁長邊地沙晴日色黃自知憔悴容華攺朝來臨鏡懶梳妝卻尋攜手舊遊處拾得落花空斷腸秋風起黃葉飛宮門深鏁日還西背人一去音書斷塞雁無情亦解歸此恨此愁無處托暗塵消盡縷金衣

靈芝宮【曽子固傳王平父事】

靈芝宮乃在滄海之上白雲之中樓閣縹緲金間碧玉花露濕香隨風寒光長瑩別有月笙簫間作春沖融來時不托夢中路覺後惟聞長樂鐘神仙誰云與世隔暫遊復返精誠通倐然物化豈眞往舉杯髣髴聲傳空蓬萊異館信非妄羅池廟食今猶丰仕途機穽了可畏天地𨿽廣身不容低催至死寄僧榻曠達一念起樊籠揮毫不似人間世想見光焰如長虹

圓山謠

廟食圓山忘嵗年自言耽酒未能還身披羽衣手提藥時時混迹來人間七言四句又奇絕固非俗士能追攀蓬萊卻在漳水上鼇頭突起滄波環長蘿秀木鏁春色石泉自防秋聲潺伊予來漳四十日始造祕殿瞻威顏歸鞍未解疾遽作寒气束縛形骸跧夜夢靑衣捧玉盤琉璃十顆傳靈丹欣然投齒咀三四若飲沆瀣生修翰精神頓覺枕上醒五鼔未送蟾光殘明朝視事若平昔僚吏爭賀詢其端眞仙垂祐必終始凡骨豈易當珍丸便思勇決謝塵网往跨皓鶴參翔鸞吟詩賣藥同至樂安用包羞拘一官

芳艸渡

落日渡頭芳艸碧傷如之何送行客客行無盡艸相隨塞北江南同一色秋霜野燒年年事緑芽迸地先春力芳艸多情不變常行人自去無消息

我歸矣

我歸矣江之南一蓑一釣桃花潭桃花潭水深千丈【李白句】金鱗尾尾宻如蠶得魚輒笑放魚去我不貪餌爾何貪移船就月還一飲天爲方牀月爲枕水紅芙蓉爛云錦醉則縱橫看花寢看花寢如之何向來憂患付煙波

靑山集卷十六

欽定四庫全書

靑山集卷十七

宋郭祥正撰

五言律詩

四皓

彼美四賢老髙風萬古寒去逃秦鼎鑊歸識漢衣冠翼翼羽翰就堂堂宗社安商山獘廬在還入白雲端

晚望

久客心嘗折登樓望轉迷風傾蘋葉亂雨重栁條低未得趨金馬何當似木雞細尋鄕國路愁聴暝鴉啼

卽事

北戶風欺幌南橋水拍城栁長無嫩色鶯老有新聲書帙看慵捲茶甌不厭擎故園何日返此地獨含情

幽居

春晚堪行樂幽居獨閉門忘形付詩酒吾道委乾坤壊壁蝸涎亂殘經鼠迹翻交遊今已絕孤坐欲何言

江亭

江亭孤坐久野望眼偏明映日浮雲簿搖風細栁輕出墻新筍熟拍岸晚潮生遣僕沽春酒幽歡取次成

遣意

發爲煙嵐禿愁因患難添徑荒無過客筍迸任穿檐啅雀誰能遣驚烏不用占有巾堪漉酒聊欲效陶潛

春水

春水碧泱泱平堤映緑楊田疇資灌漑鷗鳥共徜徉放餌愁空掣浮杯興最長晚風吹細浪仍送落英香

早起

客愁偏早起衰病愜晴明索酒防春瘴披衣聴鳥聲舊書慵檢閱新客懶逢迎何日籠樊啟再歸溪上耕

初月

初月未成魄瘴天雲霧低浦昏船競入林宻鳥爭棲褊性憐幽獨香醪自挈攜布衾今夜冷猶得避兒啼

可惜

可惜花飛盡春歸客未歸艱難行路險老大賞心稀翰墨誰曽問漁樵與願違江幹空駐目藜杖得相依

客禁

客禁何時釋驚魂夢裏歸深憂鄰虎穴那得並魚磯艸色欣欣茂螢光个个微殘生苦多難搔首掩荊扉

臥栁

冉冉碧濠邊三株細栁眠根欹元著水葉大鎭藏煙不作棟梁用豈憂斤斧先春風任飄泊客意亦畱連

水漲

山雨連朝注溪流沒艸亭蛟鼉方洶洶鴻雁自冥冥只恐翻河漢終當見日星波瀾平地作嗟嘆未曽經

水花

水畔花饒笑欹枝映小亭日光烘欲醉江色冷還醒淺白渾迷鷺殘紅尙襯萍幽人頗蕭索此地要頻經

西齋二首

西齋吾所搆檐角頗依林瀟灑松篁影暄和燕雀音靑春那肯住白髮任相侵稍悟淵明樂時時撫素琴西齋吾所愛一徑緑蘿深終日聴新鳥令人忘故林地偏無客到山潤有苔侵禍患須安命優遊不廢吟

南樓

兀坐南樓夜欄幹俯列星村遙喧瓦鼓塔近震金鈴濕艸埋昏瘴飛虫接小螢物生皆有理吾亦委頽齡

自貽

自恨心肝拙題詩愈不工癡迷循磨蟻辛苦打窓虫妙道知何補多言自取窮不如長寂黙塊爾白頭翁

溪岸

溪岸逢春暮柔條盡意攀輕鷗翔近渚好鳥響空山小艇長欹側孤云自往還逺遊成底事白首憶鄕闗

要客

要客來何晚重幹漉酒巾玉琴虛別操藤榻恐流塵山暗蕭蕭雨花辭短短春杖藜慵緩步愁殺獨遊人

城南

淡沲城南路參差栁絆煙稻秧才一寸蠶子始三眠曲折藏花地暄和載酒天淸江深有興只欲解歸船

夜興

日沒艸堂陰收書復掛琴閉門人迹絕危坐客愁深星漢光鋩動湖山气象沈嫦娥如借月蚊蚋莫相侵

夕陽

夕陽沈谷口海水接天南歸鳥自成陣暝山如半酣看云貪仰面移杖忽遺簪幽獨誰相過人情老始諳

遷居

殊方畱滯客遷館避諠嘩破榻依寒竹疎窓對晚花燕歸疑識面鳥噪黙懷家囊橐無書卷新愁有五車

交遊

一作閩南客幽憂忽過春交遊半卿相蹤迹自埃塵未附垂天翼空成涸轍鱗吾廬松菊在悵望孰溪濵

微寒

廣潦生寒夜幽人獨倚樓渚涯迷海若燈火想漁舟雷鼓蛙爭響雲天月暗流未應時序變初夏反如秋

旅食

旋煮靑芹滑新炊白稻香僧居同淡泊旅食幸康彊未擬沈湘水深防死耒陽上書終自達聖世本虞唐

客問

來時麥未吐今見秀盈畦投穽還遭石登云孰有梯爾讒徒似錦吾醉只如泥行止無勞問空山杜宇啼

廢閣

疊甓基猶在排空閣已摧燕愁尋舊棟蟻蠧傍新苔月色閒圓缺風聲自去來廢興何可問刼火亦成灰

松風

夜寂松風度魂淸客枕寒琴聲傳不盡詩句冩應難驟雨傾瑤砌眞珠落玉盤隠居如可訪吾欲跨翔鸞

揮扇

四月長汀郭晴多暑气濃欲眠難借艸選蔭必依松緑水遙思濯靑雲底處逢西巖殘照盡揮扇待疎鐘

寓館

一徑松陰合重門院落深客來聴鵲喜春過惜鶯吟風月時經檻塵埃不到襟黃庭看在手白雪任盈簪

松櫪

婆娑松與櫪夾徑碧蒙蒙未辧雪霜操同霑雨露功低枝翻翠蓋垂葉宻樊籠他日爲梁柱掄材合至公

立夏

嵗旦辭江國炎天客瘴鄕浴陂羣鳥白含霧野梅黃恨別山隨眼消愁酒滿觴殘魂終易斷回首只茫茫

深夜

四天垂翠碧一水湛星辰寂寞殊方夜漂流片葉深帝鄕勞夢想客路只風塵鐘鼓還催曉深慙釣渭濵

競渡

競渡傳風俗旁觀亦壯哉棹爭飛鳥疾標奪彩龍回江影渾翻錦歌聲逺震雷輕生一餉樂時序宻相催

傷春二首

臘月花開盡中春不見花栁陰空拂地艸色漫平沙客路心常折僧窓鬢自華故鄕何處是瘴海暗天涯春雨時時暗春花眼未經生涯隨過鳥世態委浮萍瘴霧何由避蠻歌不忍聴誰家有醇酎吾欲醉兼醒

西池

雨漲西池水微瀾拍畫橋不愁蓮芡沒惟恐棟梁漂扶杖防危步移牀避晚潮何當風日爽一舞看纎腰

積潦

積潦連江海舂撞說劍鋒郡城千丈拆民食五年凶雨腳懸麻直雲頭潑墨濃忘機惟白鳥不解避蛟龍

自笑

自笑姑溪客還投瘴海邊不才無進路多病復殘年欲種千竿竹將求二頃田人生底事足且愛酒涓涓

喜晴

瘴鄕仍久雨生事念樵漁江海雲歸盡乾坤日上初短垣張澣服幽圃理殘蔬佐國知無術聊欣病體舒

城上

危步欲何適城頭獨杖藜水歸滄海後雲散暮天時秋色長空淡笳聲迥野悲泥沙埋熟稻一穗亦無遺

獨醒

野性惟憐酒無聊遂獨醒風塵雙白鬢天地一靑萍鵩鳥寧須賦離騷未是經回頭付陳迹終欲醉冥冥

邸報

立法新三省論材只數公簿書期防正風俗見聞同邊塞瘡痍後朝廷气槪中不才思獻賦天路恐難通

宦情

宦情寥落甚況在九溪邊瘴霧易成雨風偏覆船水殘餘盜賊村迥少人煙欲達中州信迢迢路六千

自遣

骨相殊屯賤無官只有階半生萍梗過兩鬢雪霜排去國腸空斷求田心未諧新交莫相笑中立一枝柴

西庵

一庵丹茘下更與畫橋鄰不許塵埃到毎期風月親好音聞度鳥斜影辧疎筠拂拭白藤榻欹眠穏病身

雨過

雨過添幽事褰裳步暖沙竹梢含淨霧藤刺罥輕槎鸂雙隨浪蜻蜓對覓花老夫詩思愜頗覺日沈車

野寺

野寺盤山腹髙秋雨霽天拂檐云漫漫穿竹水涓涓接食憐馴鳥搘笻慕老禪經年無客到門巷疊靑錢

靑山集卷十七

欽定四庫全書

靑山集卷十八

宋郭祥正撰

五言律詩

晚晴

川漲那堪雨今朝喜晚晴幽花縈路重濁水止蛙鳴圩稻應全刈村醪可彊傾吾𨿽無一畝亦足慰餘生

屏迹

屏迹已恨晚疲軀今自由百年無七十一日有千憂覓酒開靑眼憑詩遣白頭莫言賓客少池上兩三鷗

卻臥

曉起梳頭畢開窓卻臥時素煙收枕席紅日上藩籬仰面看書卷移牀近酒池紛紛萬方事安用老夫知

無客

病久人情厭經旬客不來簾因風力捲門待月華開栁上新蟬咽城頭暮角哀勞生隨物化孰免葬蒿萊

門巷

肅肅秋容淨蕭蕭門巷深荊榛原自合車馬少過尋問婢催蔬熟呼兒取酒斟藤牀未成寐野鳥噪歸林

賦分

賦分從來薄明時敢妄干六年悲對獄五十速休官水送雲天淨山開洞壑寒一枝能息影何暇北溟寛

農事

三嵗悲農事官倉亦已貧勅書𨿽赦獄恩澤未蘇民南國供輸大中宵涕泗頻一心隨艸木無復念沈淪

野望

暑雨收殘候秋云結薄陰山光翠兼紫水影淨還深竹宻羣鴉入天空一雁沈興來搔白首衰颯愧儒林

日暮

倚杖孤亭久無心辧俗訛暮山靑掃澱秋漢白浮波岸震歸船鼓村喧刈稻歌未收西望眼問罪有干戈

歸燕

天外秋風勁梁間燕羽稀營巢雛未老何地汝成歸蜃澤多樓閣茅堂無穽機故園春色動還趁社前飛

遣懷

節物驚心事摶金菊放花潛魚防餌釣髙雁避城笳南浦秋風冷西江夕照斜異鄕消息斷林外更聞鴉

搗衣

淸秋送殘暑隔屋忽聞砧逺震星河夜遙興闗塞心欲知鍼縷宻卽是淚痕深他日功成後逢人寄好音

植杖

獨往憐漁艇羣飛愛暮鷗誰雲天地窄自伴水雲遊荇葉靑爭老蓼花紅半收江頭人事絕植杖我何憂

空囊

牀有牛衣臥廚供石髓飡此身知是幻卒嵗不爲難冰合潛蛟冷云深病鶴寒靑錢無得選空掛一囊看

秋笛

淸秋聞笛弄獨立露霑衣天外云畱住水中龍未歸悠揚聲益苦感激思何微不似前春聴梅花片片飛

黃山二首

秋物已瀟灑臨髙念嵗窮陣收羣雁沒峯斷片雲空月色山川內笛聲闗塞中西人未柔服長防在諸公秋晚陟浮丘西臨古渡頭兵聲沈斷岸橋影散中流雪讓蘆花宻云排稻穗稠乾坤均帝力艸木豈能酬

柴門

水落煙村迥柴門四五家晚風回斷雁寒雨側幽花世事紛無已人生自有涯鯨鼇眞可釣吾興欲乘槎

復寒

三月閩南國陰寒變慘淒市樓添酒價山雨勒鶯啼田父憂春種商人怯路泥何當好風日稚子浴淸溪

元輿攜酒見過三首

永日門常掩欣聞五馬過社余巢燕入花散蜜蜂多望斷千山緑愁來兩鬢皤肝腸思一濯須借酒爲河酒味年來美攜觴約屢過交情貧始見詩思老仍多許國心常赤思家發任皤誦君新得句秀色攬山河沈毅陳夫子談兵孰與過運籌知必勝善將不論多漢陣千重黒邊沙萬里皤如聞洗戈甲誰爲挽天河雨中喜君儀要溫老希聖同見過二首

蕭蕭山寺雨漠漠暮云寒不恨麻衣薄深愁酒盞乾離披花刺眼容易雪衝冠要客能相遇寧辭濕錦鞍萬里鄕園別一春風雨多亂蛙聲鬭急歸燕舞緣何石榻昏苔蘚柴門暗薜蘿橛株方自笑忽枉故人過

謝君儀攜酒要客慰唁愁寂二首

佳客過窮巷良朋復可要靜緣棊局亂愁逐酒杯銷花底鶯聲度林間雨防飄晚春頻一醉何必擬松喬讒人未投北君子獨相親嵗月驚春晚壺觴慰我貧松聲風外急山色雨中新一醉無歸夢寧論寂寞濱白蓮啟日上人退避長老之命以四韻髙之

結宇古城邊能詩復悟禪鉢分摩詰飯池種逺公蓮竹颭春煙靜禽歌夜月圓防身吾有趣回首謝塵緣

送李絳伯華戶曹

國士茍微祿攜家千里行鄕闗寒食節郵舎冷猿聲落日和云盡離觴與淚傾銜寃仍送別何以慰浮生

和石聲叔畱題君儀基石亭二首

髙才攄逺趣鑿石架危亭宿鳥依林白春苗接海靑雲光隨箒亂泉響置琴聴況得少陵句宜鐫座右屏因山基大石華榜揭髙亭畦稻翻新綠山嵐浮逺靑鳥行雲際度松籟雨餘聴安得吳生畫爲予傳小屏

謝君儀寄新茶二首

建溪春物早正月有新茶得自參軍掾分來居士家輾開黳玉餅湯濺白雲花一啜淸魂魄醇醪豈足誇北苑藏和气生成絕品茶豈宜分旅館只合在仙家防處成云蘂看時變雪花琳瑯得新句又勝玉川誇

曉起聞禽寄元輿

幽鳥語淸晨窓閒宅禁人只知添白髮不覺度靑春救過須三省觀空止一塵賢交如未棄時送濁醪醇

寒食感懷示子燾二首

栁暗靑春暮鶯啼靜院陰鄕闗隔寒食父子共沾襟未舉鵬天翼聊爲鵩舎吟驚魂招不得時節感人深寒食金波淚他鄕此日心艸連天際色泉斷隴頭音先冢三年別飛埃萬里侵只憑欹枕夢時到謝山陰

寒食元輿見要南樓把酒

五馬登城堞平分載酒船無家寒食客小雨惜花天循撫恩何厚飄零命最邅閒愁不用遣一醉暫成仙

夜雨感懷二首

夜雨霪難霽溝塍復亂蛙輕寒侵病骨餘響答空階杜子嗟沾濕莊生失渚涯通宵不成寐歸思防長淮羽毛零落易摧傷父子同幽瘴癘鄕歸夢不成殘夜雨空階滴滴到愁腸

憶小子鼎

元朝別家去音信隔三春讀易應終捲端居莫患貧定交疎燕雀養節慕松筠寃獄何時辧思兒淚滿巾

排悶呈元輿

交態非今薄人情自古難獘裘甘我老雄劍請君彈魂逐雲峯斷心依酒海寛百年能幾許日月似跳丸

懷天隲

築室君先隠窮途我正難流鶯春谷暖別鶴玉琴寒泉響經時聴雲光抵暮看異方空淚眼何日共幽歡

元輿三月三十日致酒

衰病仍爲客相依過一春和篇驚韻險把酒沃愁頻紫燕巢方穏黃鸝語尙新何時公赴召終欲托車輪

元輿試北苑新茗

建溪𨿽接壤春末始嘗茶旋汲鄰僧水同烹北苑芽月圓龍隠鬣雲散乳成花貢入明光殿分來王謝家

別南樓

寄榻六十日朝朝上碧城雲光隨近逺山色變陰晴濠靜魚頻躍樓空燕不驚他時那復到欲去重含情

四月一日

有瘴從今始斯須雨復晴艸蒸蛇肆毒榛宻鵩嘗鳴晚食宜防飽村醪可彊傾何時擊歸鐙髙眎嘆浮生【俗傳晚食不可令飽飽卽中瘴須數飲以禦之】

別濠上

自得莊生樂觀魚近碧濠觸萍時鼓鬣防餌不投刀栁挹春風靜鷗眠夜月髙捨旃吾有適滄海釣鯨鼇

聞舊居敎樂

昔作幽人宅今爲舞女場燕驚弦管雜艸避綺羅香諠靜𨿽殊致興衰自有常遙憐巖桂下誰拂讀書牀

登淸音亭二首

已別城樓景還登樹杪亭地髙鄰北斗山逺接南溟蟾影依云斷樵歌隔浦聴客愁安用遣此處可忘形薄暮杳何適髙髙登古亭地無南國瘴簾捲半空星石痩長人立潭春皓雪停短才吟不就終欲付丹靑

雨中懷元輿

暫阻龍山雨還思鳳閣人淩雲曽獻賦薄霧豈藏身酒釀公田秫羮調紫豉蒓稍晴應見過酬唱莫辭頻

雨晴都按口號呈元輿

雨爲華筵止晴牽飲興長管弦隨晝永羅綺散風香衛仗畱春碧宮衣想赭黃明年今日事歸捧祝堯觴

靑山集卷十八

欽定四庫全書

靑山集卷十九

宋郭祥正撰

五言律詩

元輿憐我復有漳南之行以麯局不可出遂置一樽托公域弟酌發眷眷之情於此可見矣以四韻謝元輿並呈公域弟

憐我萬里別南荒多瘴埃身爲官事隔酒托故人開飲徳知難報論歡黙可猜宗家有毛女冰防勝寒梅【公域美姬姓毛毛女古仙人也】

與元輿論詩而風雨驟至

一作城頭飲重論別後詩倐然雲雨至應有鬼神悲敍事公偏富求聲我最知賡酬三百首餘韻付咸池

元與近詩加妙用寄四韻

誰識子昻孫新詩靄暮云體兼諸謝備名與少陵分今去知無敵從來自出羣南山能射虎只許李將軍

謝元輿送鮮鯉煮酒

鮮鯉江湖味香醪日月春撫循時有贈飽暖遂忘貧玉縷空投筯金波漫入唇交情今乃見晚節共松筠

招孜祐二長老嘗茶二首

無物滋禪味來烹北苑茶碾成雲母粉香濺碧松花消渴梅何俗安神術謾誇淸談嘗數椀莫笑老盧家昔人多嗜酒今我酷憐茶軟玉裁成餅輕雲散作花石泉助甘滑腸胃滌煩邪卻怪少陵客曽無新句誇

追和故友袁世弼酬孜老四韻

坐諷湯休句閩南朱夏時碧雲生海嶠淸吹散松枝救物寧論報安禪不履危江東飽芹蕨肯赴野人期

寄題建陽王祖聖朝奉南澗樓

郎省辭榮早樓居鶴髮翁響分南澗水淸占北窓風紫府云常近黃塵路不通何當陪杖屨有意學冥鴻

壺公山方卿墓亭

鄞國棠陰在壺山墓艸黃慶源長不竭善訓永無忘燕雀春風裏煙雲碧瓦傍命書何日下潛徳發幽光

至節日君儀見過誦思猿佳作

不赴郡樓宴能過野寺門撫循悲節物飄泊任乾坤瘴霧經霜盡溪潮向晚渾思猿有佳作敢爲倒淸樽

雨懷安止三首

春雨霪難霽春山阻俊遊緑迷芳艸恨紅濕落花愁古劍空彈鋏疎簾懶上鉤何當生羽翼一日似三秋身隔空山雨心同物外遊成篇超俗格開卷釋新愁鸞鳳翔靑瑣蛟鼉掛玉鉤重吟垂翼句春气反如秋雨隔陳夫子僧坊懶獨遊閉門誰復過欲語已含愁病翼深防彈驚鱗逺避鉤交情君勿替松栢挺霜秋

聞惠休師將浮海如吳省寶覺禪師

去興已翩翩輕包赴海船霧收山翠濕月出浪華鮮鼔動看風力浮沈信佛緣何時達鐘阜重省寶公禪

雨霽懷進醇老

宿雨洗林扄開窓曉色淸池深魚競躍花落鳥頻驚結友論三益營居共一城風騷眞有意世事久無情

覽進醇老詩卷

羈棲海上州嵗晚得師遊句防碧潭月篇成淸夜秋云根龍洞鏁花气蜜房收此理何人達營營枉白頭

同蕭英伯登淨惠寺山亭二首

防杖輕衣愜憑欄逺目明淸江排暮釣緑野碎春耕嗜酒今非勇題詩尙有情薄遊攀俊徳唐相舊家聲一徑穿林麓幽人借杖扶西山螺頂秀南塔筆鋒孤好鳥當花語輕煙襯艸鋪登臨情未足暝色欲吞吳

又和英伯四首

亭出林巒表春歸气象明江晴稚子浴田暖老夫耕弱栁禁風力遊絲柰客情欲歸歸未得愁聴杜鵑聲野興憐詩逸春酲要酒扶登臨同俊哲笑傲不羈孤日落金霞捲江翻雪浪鋪閩山又寒食何日到東吳亭臨天外搆春物望中明客興托詩酒野心憐釣耕露花如有恨風栁自含情何事子規鳥故爲腸斷聲閒亭當險絕疑有百神扶江靜羣鷗集天空一鶚孤落英紅錦碎狂絮白氊鋪試問江南信歸帆至自吳

送惠休師浮海如吳

遊吳興不淺眞欲跨冥鴻豈畏海波險自明禪性空柁樓瞻北斗帆索張東風我欲江南去音書卻易通

雨中酌君儀所送酒有懷

冬雷知不宻地震復如何海角晴明少客心憂慮多白鷗欺浪舞黃鳥挾春歌幸有故人酒門深掩薜蘿

午日送酒與元輿

前嵗菖蒲酒臨汀共一樽回思當觸网猶有未招魂抱義君偏厚餘生我尙存都城酬此酌佳節可重論

樂遊軒呈運使陳大夫

狹徑通蕭寺墻開薜茘陰坐聞松籟奏歸待月華沈雅有賢人樂淸無俗坌侵一軒寧久駐四海望爲霖

西池水漫蓮葉資深勸予理之

短短芰荷葉深深野水漫何神能止雨無術理驚湍久客懷三徑包羞拘一官賞心那復數嵗望骨毛寒

稍霽二首

稍止今朝雨猶埋瘴嶺雲亂流安可塞故老未嘗聞陰怪羣難數陽光晚漸分僅能存井邑不復念耡耘霪霖霾晝夜積潦接郊郛小艇家家有危椽處處扶稍晴人共喜卻暖鳥爭呼海若一何暴幾翻天地樞

自和二首

已喜收微雨還愁合暮云潮痕殊未減屋拆厭頻聞天地溟蒙內山川早晚分吾民方乏食何以慰耕耘猛風來半夜駭浪卻平郛避地憂橋斷登山借杖扶馬牛眞不辧老稚亂相呼安得瞻晴景蒼苔繡戶樞淨惠橋亭爲水所漂因勸寛老葺之二首

怊悵風兼雨西橋半夜摧靑龍眞變化白鳥漫驚猜蕩潏無遺迹登臨不再來道師如好事重爲購良材水漲西橋折重來路已差檐牙翻駭浪石腳沒平沙夢想追塵迹湮沈嘆物華何人能起廢壯觀老禪家

送陳輯都曹致仕還鄕

賦筆驚場屋髙才嘆陸沈宦遊今日盡野興暮年深黃菊看看秀靑雲處處陰君懷能亢爽吾意亦侵尋

舟經彭澤謁靖節祠

彭澤江邊邑蕭疎靖節祠煙昏鹿皮畫艸暗菊花籬詠徳今千載言歸彼一時男兒要出處此道幾人知

竹子灘逢廣漕張公詡二首

泗水初傾蓋西江再逆舟防能課賊滅心不爲身謀夜永談無寐樽空幸少畱遲明還惜別飛漿下灘頭防合嗟無酒畱連漫索茶晚云隨落日歸雁集寒沙自達聊安命多言任指瑕吾宗有令弟恩復出君家【吾弟防正爲公美所薦】

螺川送別王公濟朝奉還臺

亭上客送客江頭山映山白醪須酌盡彩鳳欲飛還帆轉疎林外煙生逺渚間離愁自堆積輒莫唱陽闗

送郭晦叔知海州

凜凜汾陽秀螺川舊徙居文名動場屋孝節冠鄕閭禦史論才久方州躐等除朝廷終器使宗廟得璠璵

英州煙雨樓

江路分韶廣城樓壓郡東妓歌星漢上客醉水雲中潑墨天涵暝鋪綃月映空登臨逢此景不復念途窮

南山禪院

棟宇新成寺黃金貼翠微山眉一雙碧江帶兩條飛亂石森門防晴雲作舞衣薫弦誰與奏松響防珠璣

廖華國史君致酒

飛蓋穿林外行廚就竹間酒狂思海防歌響遏云還逸驥方騰躍疲駑彊附攀磨崖記名姓長伴水潺潺

同穎叔修撰遊吳圃分得須字

地與浮丘接花如錦帳鋪杜康傾琥珀海若獻瑚老竹爭抽筍幽禽自引雛人生行樂爾富貴亦何須

卽席和穎叔送別四韻

二月溟蒙雨春寒反似秋玉觥浮濁浪蘭檝擬滄洲自顧駑駘困寧攀逸驥遊楚歌彈未徹歸思已難畱

蔡梧州敍拜禮用四韻謝之兼送別

卓犖金閨客經過慰老夫能當韓子拜深愧孟生愚開卷詩千首論交酒一壺春風送和气連夜入蒼梧

寄東莞李宰宣徳

舊交幾人在寧嫌雙鬢皤一生長作客九死漫悲歌嵗月驚秋速闗山恨別多君須陟臺省吾欲隠松蘿

送象守賈正夫朝奉還臺二首

六載爲南郡歸時雪滿顚一家才度嶺單騎欲朝天介防終無玷精神老尙全十分愁別酒魂斷鵠亭前十載音書絕扁舟忽見過有樽傾別酒無妓唱離歌海濶春光少城空瘴霧多羨君先度嶺猿叫隔云蘿

追和李白金陵月下懷古【唐格】

歷覽古都防金陵冠南州天開鐘阜倚江轉玉繩流異代有興廢前賢歸塜丘艸沒烏衣巷塵埋結綺樓城空龍虎踞臺罷鳳凰遊黙想秦淮月曽悲玉樹秋

和穎叔千嵗棗

彼美祗園棗珍同玉井船後期千載熟今日萬珠圓地潤仍依佛欄深自羃煙結花𨿽最晚藏核莫如堅鴨腳看何小雞頭美未全種來誰共老服久必成仙大食移根逺番禺托蔕連舊名稽藥錄新賞著詩編甜出諸餳上香居百果前黒腰虛羨爾紅皺豈爲然柔脆憐金鳯飄零難木綿諷苞丹茘賦精奪寶刀篇靜夜風回海淸秋月蘸天防山要客集翠顆繞枝駢邂逅爲公壽婆娑與世延暮鐘催酒散嘶馬引旗旋今作中州瑞原從異國傳何當廣栽植欲以慰饑年

廣福禪寺

寺與人寰隔西軒更逺瞻雲煙生捲箔星斗半垂檐山對眉雙碧江空鏡一奩旅魂招不盡愁向酒中添

馬仁山

在繁昌縣南舊名馬人唐徳宗時石馬妖鳴斷其首以厭之易今名

崔嵬山下石如馬亦如人玉老龍蛇防庵空嵗月新訪僧非舊識覽壁但傷神更恨無流水難尋洞裏春

靑山集卷十九

欽定四庫全書

靑山集卷二十

宋郭祥正撰五言律詩

同穎叔修撰登蕃塔

寶塔疑神運擎天此柱雄勢分吳越半影插鬥牛中拔地無層限登霄有路通三城依作鎭一海自橫空禮佛諸蕃異焚香與漢同祝堯齊北極望舶請南風瑞气凝仙露靈光散玉虹鐸音爭響亮春色正沖融眎筆添淸逸憑欄說困防更當髙萬丈吾欲跨冥鴻

將至歷陽先寄王純父賢守

竹馬交遊早星軺防遇難行年均坎坷撫已共悲酸鳳去鐘山暝龍沈洛水寒朝廷新日月風俗舊衣冠佳郡分符印修途振羽翰樽醪千蟻泛樓瓦萬鱗蟠直節堅逾柏忠心赤奪丹才華僉論著功業鼎銘刋賤子初投穽收身卽棄官生涯添鬢雪嵗序走江湍造膝思陳榻論詩愧杜壇鷦鷯信微物聊假一枝寛

鄭致國宣義見過小山畱飲敍舊【毅夫內相令子】

一見翰林子悵然懷昨遊盡爲泉下鬼猶有水中漚【皇祐】

【京城之遊惟予獨在】屏迹今𨿽久驚魂恐未收殘年惟伏枕幾月不登樓促榻開靑眼論詩慰白頭嶺雲遮薄暑江雨濕新秋蔬飯慙無味星軺彊少畱防難眞可惜老去只添愁明嵗聞官滿髙才副帝求功名隨防遇閥閱暢源流養大應知損安卑且尙柔不孤將有托吾說肯虛投

得瑞金暉評上人書因以酬之

野寺三秋別緘書一度收靑開今日眼白盡昔年頭髙義嗟難得勞生苦逺遊新亭名六以眞妄復何求【上人書雲林間新作小亭名爲六以】

寄題六以亭

以幻聊觀幻亭將六以名隔林風籟息滿地月華淸不動超幹刼隨緣度一生有時拈榔標劃斷野泉聲

立夏日示陳安國宣義

昨日春歸盡輕衣畏暑侵落花空眷影新葉自成陰書永惟便睡蟬淸稍伴吟小團宮樣茗分酌莫辭深

攜酒就陳安國隠居小酌

家住逍遙國門無車馬音十分消睡茗一寸已灰心春去花應盡潮生岸恐沈徑須攜飲具來傍茘支陰

同崔員外訪陳安國隠居

共出塵埃外來尋董監家未能穿艸屩且欲駕柴車谷斷雙橋險門荒一徑斜客心聊爲洗石鼎煮新茶

書尋眞觀王契元先生祠堂

久悟尋眞訣應爲蛻骨仙壽齡過九十功行滿三千舊話皆如約【八年前先生見予約以九十二嵗前尙可一見】知心信有緣相思一杯酒和淚灑雲泉

寄九江陶子駿通直

家住廬山腳堂開佚老名淸朝知止足白髮慰平生日月歸千載乾坤付一觥曽逢金馬客喚作小淵明寄題程信叔朝散先墳思成堂歸眞亭二首

水聚山仍合營祠搆一堂丹靑瞻邃表簪笏徧諸郎煙雨和春暝松篁浥野【一作絕澗】香命書連嵗下潛徳發幽光世澤從今逺音容杳莫期桃源春去後華表鶴歸時月慘煙雲晦風生竹樹悲登亭還灑涕千載景丰碑

題趙康州石聲編後

一賊鳴銅鼓孤城隕使星形骸糜矢石忠義貫丹靑皎皎張巡傳【聖兪表】新新李子銘【荊公志】吾詩愧防滴何以助南溟

宿廣善院

峻嶺隔人世深雲藏寶坊龍鱗蟠碧瓦虹影臥雕梁道濟三塗苦齋餘七日香炎天蚊蚋絕此地信淸涼

謝賈明叔侍禦見過獘廬

不是少陵客寧煩謝子過雨昏窮巷栁風折小池荷至論鏗瓊玉幽情愛薜蘿【公屢愛陋居幽僻】朝廷容直道予亦樂漁蓑

和胡與幾承議藏雲山雲際寺畱題

山路入雲際山深云更深老龍方晦角秀木不依林溪澑冰生面泉月作心何須長抱石天下望成霖

上已席上有贈

眸子剪秋水丹靑畫不眞誰知上巳日忽見澣紗人姑射長畱月桃源別有春地衣新樣錦羅襪不生塵

賈侍禦同遊石盆寺以白玉船酌酒

共訪靑山寺仍翻白玉船不憂身墜馬先覺口流涎水鏡初涵月雲峯半倚天新堂𨿽未就詩思已飄然

寄漳州陳昌國解元

爲問陳昌國醇醪幾度春海中消息斷【予飲器名酒海舊詩云感君添我海中春】枕上夢魂頻舊恨隨流水新吟待故人何當騎鹿去重笑九溪濵

送褚南翁赴潯幕

學行從來著官臨益有規眾人皆信謗惟我獨無疑萬里還趨幕三年且待時煙霄歧路在晚達未爲遲

送劉彥思推官

入幕三年久還家萬里遙道孤誰汲引政善眾歌謠北夢君方穏南魂我未招官醪不許買別恨幾時銷【郡禁官務不得賣細酒】

謝倪惇復惠酒

江雨今朝霽柴門爽气髙病餘逢七夕書至得雙醪飲徳知無盡論心敢憚勞鳳團分賜茗持以報詩豪

喜胡展誠攺官南歸

聞道扁舟至南歸得意人拜官臨百里增祿慰雙親所養應趨大能廉不患貧山家一樽酒聊爲拂京塵

何明道宣徳話所見龍作四韻志之

跬步雙龍起驚嗟莫遁藏冰鱗搖白影火鬣縱紅光穴地遺涎在排云曳尾長不逢吳子畫想詠獨難忘

送南劍王倅奉議

何幸一身老親逢三世賢文章吾已盡閥閱爾能傳歸劍光生夜層樓影插天課書登善最漢殿席應前

和劉漢陽見寄郎官湖佳作

出郭湖光滿轉山湖影涼得名因太白起廢自劉郎石鏡三更見荷花一丈長客來籌往事蘭艸死猶香

和劉漢陽浩然亭

磴道通絕頂登臨懷獘廬山云數峯斷江樹一行疎舊史名空在新亭畫不如自迷姑孰釣深愧漢陽書雨中懷倪惇復因以宻雲團寄之二首

曲巷無人至幽居覺日長數聲猜舊燕一縷惜殘香著雨花枝困欹風栁帶忙夢魂招不得惟是到君傍三載久相依看看嘆別離可堪江雨隔空對野梅悲息迹無人問因禪與物違宻云新樣茗封送習家池

和朱行中龍圖遊澄惠寺

一水碧漪漪更逢煙雨微艸昏千步障松掛六銖衣冷翠光爭滴殘紅濕不飛自憐詩句拙空伴史君歸

夏寒

三伏當炎熱翻如九月天晨興重衣裌夜宿盡防川船撼江聲怒樓侵雨气纒白頭悲世態何以度殘年

元輿待制招飲衣錦亭

宿雨消殘暑嘶蟬引素秋吟悲宋玉賦醉倚仲宣樓衣錦平時樂藏舟戰國愁蜀山斜照盡歸興尙遲畱

元輿待制藏舟浦宴集

聖世銷兵久樓船不復藏淸瀾浮桂檝紅袖薦瑤觴荇菜風牽碧荷花雨迸香孔融眞愛士寧厭禰生狂

合肥逢淸璉上人【卽圓通愼禪師弟子】

閩國衣冠後羌廬法性師江河傾辧說冰雪淨容儀塔影龍蛇防松聲猿鶴悲門人忽相過話舊涕空垂

癸酉除夜呈鄰舎劉秀才

六十明朝是今年此夜除勞生一樽酒陳事數行書臘逐燈缸盡春回律管初不愁家信斷安穏借鄰居

夜泛麻湖

片片冰消後盈盈月落初舟輕風勢急水濶雁鳴疎生事長飄泊愁懷自捲舒還憑過江夢一爲省吾廬

保寧寺靜軒

隠幾得眞樂此軒深復深眾喧從過耳一法不闗心雨止溪添漲風行竹亂陰誰云非對動吾欲冩瑤琴

風

颯颯來何處空巖虎一聲蕩搖神女態飄忽楚王情有力疇能禦無根長自生掃除天際霧爲放日車明

冬夜泊金山

寒野雲陰重新冬客意忙道途無處盡嵗月有時長流落隨江海崩騰避雪霜還投白蓮社淸淨萬緣忘

寄致政徐丞二首

爲問徐夫子歸歟樂幾何宦情今日盡野興與云多供佛延親壽開樽許客過終期卜鄰去松下按【一作接】長哦爲問徐夫子身閒心若閒一樽陶令酒十頃謝家山云外冥鴻去松顚獨鶴還令人起髙興從此卜追攀

送叔父入川

霰雪滿江海破帆風易吹從今孤鳥興不及共巢時讒謗寧須辧神明豈易欺峽山云木老莫動故園悲

送人赴巫山尉

薄宦杳何所令人重別離暮天歸鳥盡濕櫓渡江遲神女十分色襄王萬古悲到官無盜賊覽古數題詩

送許秀才二首

許子來何謂還家興未忘靑山聊自愛白路不知長皓雪飄詩句寒星動劍鋩嗟予倦塵俗無術接翺翔西風吹落葉片片旅人心半夜有歸興明朝雪滿簪濁醪聊惜別精藝少知音艸店靑山外解鞍孤月沈

送衡武陵赴闕

夫君老文學國士盡知音往奏相如賦休憐阮籍吟一樽江上酒千里日邊心人問武陵事桃花春水深

采石觀

江水流還【一作環】合山形到此孤突然樓閣聳疑有鬼神扶門外橋蹤在沙邊王气無我來何所得石上采菖蒲

康王觀

路絕蒼崖險橋橫大壑飛花殘啼鳥去云重老龍歸劍佩塵埃化冠纓繪塑非客來空悵望魂斷夕陽西

三妓顧予幽獨戲作四韻

忤俗遭羅网何緣卽掛冠閉門誰復過獨酌豈成懽客久添衰疾春餘尙苦寒幽花𨿽入眼不似故園看

贈臨江守範希逺龍圖

傾蓋相逢晚開樽上小樓感時心尙壯欲語涕難收神主方思治英才悉應求邦畿分使節玉陛邇宸旒溫宻親聞詔精忠屢獻謀養兵能足食行縣必寛囚舜日期無盡堯云遽莫畱鼎湖龍化影銀海雁沈秋事畢身先貶名髙眾所尢一麾甘去國千里謾承流兄弟皆朱紱雙親未白頭遭讒𨿽坎坷安命亦優遊雪意饒冬暖灘聲柰客愁須君作霖雨終附濟川舟

靑山集卷二十

欽定四庫全書

靑山集卷二十一

宋郭祥正撰七言律詩

淮南韓魏公新祠

新祠重見舊風標儀鳳無聲立紫霄富貴榮華垂四紀功名事迹冠三朝月移簾影燈長在春散庭陰木未喬何獨斯民懷惠愛帝詞天篆刻琨瑤

韶州唐張文獻公祠堂

文獻頎頎學問該可憐爲相遇嫌猜當年致主陳金鏡後世空祠見鐵胎武水直疑龍臥久韶山時想鶴歸來我朝繼有襄公出誰道南方乏美材

謝發運穎叔寵寄新什

春風冉冉送流年一望雲霄一慘然帝閣輟才聞出使漁蓑終老不成仙已甘荊棘塡靈府想見蛟龍走蜀牋正是水深波浪濶忽逢髙雁寄華篇

陳秀才惠示長歌答以四韻

世路飄零久愈羞詩壇誰許結英遊身畱海上三年夢心寄江南一葉秋已分羽毛藏枳棘盡從讒謗起戈矛眞才合比驪珠貴何事傾懷輒暗投

和君儀感時書事

海角逢春子細看一番鶯燕展輕翰約風栁帶金爭軟著雨梨花玉鬭寒隴笛不知何處咽秦箏著意爲誰彈畱郎更賦多情曲直欲豪華將杜壇

阮希聖新軒卽席兼呈同防君儀溫老三首

阮軒要客暮春時澹蕩晴絲日正遲出屋花光紅瑪瑙隔湖山色碧琉璃老榕垂榦侵疎箔新鴨呼雛過短籬我欲髙吟還閣筆坐中畱蔡總能詩

海邊邂逅禁煙時選勝攜壺不可遲日射山光如琥珀水涵天影似琉璃蝶隨栁絮翻羅幕人並桃花映竹籬卻憶緑槐陰下路曽尋宮葉爲題詩

誰憐齟齬老明時把酒尋春已恨遲舟漾緑波飛舴艋煙籠靑瓦濕琉璃狂嗟李白驅鯨海醉笑陶潛倚菊籬爭似隔林聞一曲與君重賦杜秋詩

聞陳伯育結防舟行樂遊湖戲寄三首

湖波渺渺浸殘春東郭開筵迥不羣聞結防舟撐碧落更攜簫鼓度靑春自憐玉海終無敵卻憶瓊漿竟未分【伯育先寄詩有與君分兩石之語】珠履難陪空悵望且憑詩句張吾軍東陳風義舊傳聞雕鶚鸞凰果逸羣靑竹題詩才倚馬畫船槌鼓气淩雲賞心自向明時得樂事應容下客分敵飲防須翻玉海背河決勝看齊軍

臨漳多士冠南閩況復髙才更出羣筆下文章翻錦繡坐中談笑領風雲美名合預靑錢選邪黨今從白眼分聞欲髙亭張雅宴寂寥應憫舊將軍

次韻君儀風物可愛之什

二月風光著意看莫思旅食久艱難林間鶯喜緡蠻語水畔花愁料峭寒遊子牽衣攔道飲美人攜瑟上樓彈少陵野老誰能繼君有新詩合築壇

淨惠山亭要客致酒

何處要賓入醉鄕窣云亭榭冠南漳城隨山阜龍虵轉花覆園林錦繡香三月風光聊酩酊百年人世少康彊采薇甘餓簞瓢樂安用須爲畫省郎

感懷寄泉守陳君舉大夫

柴門永日淚沾巾事與心違漸失眞家住江南幾萬里身畱海上巳三春明時枉作銜寃客皓首翻爲哭子人多謝泉州賢府主數將書札問悲辛

再和阮軒卽事

遊人隨處踏靑時日永天低樂奏遲水上往還多翠碧盤中光防盡琉璃重山復嶺爭侵戶淺杏深桃半出籬正是鮮春堪愛惜勸君莫作送春詩

和君儀髙明軒

一軒華榜揭髙明檐角昭昭掛日星鷗鷺翩翻下空渚雲煙時復起中庭長蘿卻覆鮫綃帳逺岫爭開翡翠屏香篆半銷塵念息始知天地一浮萍

攜茶訪徐彥醇助敎

蓬蓽蕭然一畝宮生涯四壁有淸風鄕閭髙行終無玷場屋遺才誤至公書卷五車心盡記年華八十耳猶聰滿林雪液聊分酌別後音塵豈易通

送饒守李澤民承議

傾蓋論心古亦難詞源向我防潺潺番川共惜顏公去漢室誰憎賈傅還莫遣塵埃侵鬢髮且張圖畫對雲山【公自畫番川二圖】何時樽酒重相遇魏北江東落照間

南樓有懷元輿

且欲臨髙遣百憂故攜笻杖立城頭田家隔水犬吠犬天气新晴鳩喚鳩靡迆物華春又盡紛霏塵事老何求史君閒暇須遊樂莫爲愁人罷樂遊【元輿以予宅禁而未嘗把酒豈可以僕而廢他客乎】

次韻元輿言懷

與君交臂毎忘憂用卽三公尙黑頭美化流行非乳虎新詩老重似雎鳩篋中璣貝方論價江上田園未足求信道斵輪眞妙手只慙縲紲玷英遊

臨江春晚

黯淡陰晴閣雨天淸明將近見秋千風髙喬木鶯初囀水暖平沙鷺鬭眠身計只知憂陷穽年華豈解老神仙迢迢歸路三千里始信家書直萬錢

次韻元輿臨汀書事二首

福撫開山罷戍兵我朝仁澤始流行嵐煙蒸濕同梅嶺地脈逶迆接贛城花木藏春先臘拆兒童要壽半巖名如今太守眞黃霸里巷歌謠善治聲【巖名謂南安巖王】

碧瓦參差幾萬間重樓復閣更回環城池影浸水邊水鼓角聲傳山外山鑿落鬭傾元弛禁秋千爭蹴未容閒史君得意同民樂日擁笙歌倒醉顏

近郭溪山最可遊雨晴天气返如秋人攜羽扇防濃霧馬惜韉泥涉淺流竹葉要翻金盞底棃花偏稱玉釵頭臥龍勝事堪圖畫迥壓閩南七八州

雨中南樓望西方僧舎要元輿同賦

殘春絲雨洗氛埃一日重城望數回熟色淺深添艸樹輕綃髙下覆樓臺溪聲逺與鐘聲雜山影分從電影開不得畫工如立本史君吟冩最多才

東郊

東郊悵望惜春歸頗覺年來萬事非不柰離愁須覓酒待聞歌響卻沾衣蜜蜂捕蘂穿花去巢燕尋泥掠水飛物態風光能幾許老無憂患世人稀

雨霽

今朝晴日照柴扉卽看輕雲捲翠微燕子有情歸舊棟栁條牽恨拂徵衣故鄕書信何時到瘴地煙嵐此處稀白酒一杯聊彊飲物情人事恐相違

白蓮院觀蔡君謨要師遺迹

盤屈龍虵未奮身老禪當日亦知人來趨蓮幙文章客去作金鑾侍從臣物外論交終不泯壁間題字尙如新年年楊栁春先緑誰復多情與望春

開元客館

裂瓦欹椽五六間地形髙下頗依山黃鸝相應雨初過緑樹成陰春已還土竈有煙營飯飽柴門無客任苔斑卻思一釣滄浪去蘋葉蓼花相伴閒

開元禪寺

三寺參差見剎竿【東塔天王開元三寺相鄰】開元形勝據龍蟠樓臺影落靑霄險鐘磬聲傳碧澗寒物物有緣香供盛塵塵無礙法筵寛欲隨大士披華藏北斗容身不亦難

次韻元與雨中見懷二首

屋漏沿窓玉篆斜索居蒸濕度年華銜寃欲訴中都獄抱義難酬漂母家地隔五湖秋雁絕艸荒三徑曉猿嗟幸君數送瓊瑤句枯枿防春亦吐花

雨鏁柴門一徑斜詩筒時復覘英華自憐白髮非商叟卻對靑山憶謝家卞玉逢知終薦達隋珠投暗只驚嗟悲歌半夜彈雄劍恨血千年變土花

小閣夜眺

白日塵寰憂思深夜登危閣解煩襟空江云盡月涵璧絕壑風生松奏琴佳客不來分坐賞濁醪誰爲此時斟疎鐘輒莫催淸曉吾欲憑欄更一吟

南山晚步簡自宣長老

雨過南山紫翠深團團仙露灑衣襟碧雲影裏寒猿嘯玉澗聲中怨鶴吟期赴前林同茗酌倦投盤石揀蘿陰憑誰寄語謝康樂安用披榛故逺尋

次韻元輿題王祖聖南澗樓淸斯亭二首

平昔朱衣駕兩轓髙樓歸隠臥雲泉文章未許矜盤谷水墨無勞畫輞川春日半晴花照地秋風入夜雁連天燒丹辟穀非吾事能逺塵寰卽是仙

松徑沿溪溪水深水光澄碧倒松陰浮杯可酌劉伶酒坐石仍彈靖節琴無數輕鷗隨出處幾番佳客伴登臨自嗟羅网何時脫往濯塵纓爲一吟

贈武平許令

昔拜先翁滙水濱存亡回首幾經春鳳毛今喜爲花縣鶴髮誰嗟困客塵篋有贈篇長取讀心藏遺徳尙如新源源世澤來無盡桂籍傳家已四人

遷居西湖普賢院寄自省上人

十畝方塘四岸榕夕陽初盡月生東不嫌瘴地無家別猶喜山房有路通寧使五塵長我縛得超三界與師同遷居卻作安居計病入殘年兩耳聾

夢遊金山作四韻旣覺止記一聮因足成之【夢中作第二聮】

珠簾髙捲倚危欄望盡方知出世間江海交流云縹緲樓臺相映月回環薰成香界渾無地化作天宮別有山京口洲竟安在夢醒卻欲泛舟還

次韻無逸長老秋居見寄

榕樹蕭蕭一徑深門庭秋靜紫苔侵能依幻質循元覺黙運眞悲拔眾沈有想願分香界飯忘言求出世間心旃檀謾把鑪中爇無盡無邊結寶陰

追和紫霞翁記夢二首

乘雲親到紫皇家不是人間舊物華四座散香春結蓋一墀栽玉曉生花入盤仙李皆含露出鼎騠金尙帶砂偶對吟牋追昔事猶疑鸞鳳數行斜

笑上蓬萊第一山蔥蒼半落有無間金雲璧月夜何永玉殿珠樓人鬭閒五嶽已能超險路九天從此造闗回頭爲問桃源客底事雞鳴便欲還

次韻元輿見寄二首

不得陪公九日行想提椽筆瞰西城風流自可追王粲憔悴猶能憶禰生萬里還家惟有夢一身投獄豈忘情何時共擲滄溟釣醉倚三山欲鱠鯨

霜雪蕭然滿鬢須平生憂患更無如彊傾濁酒消塵事毎見荒榛憶舊居倦鳥久摧千里翼故人頻枉數行書城頭髙閣何時到多在三春細雨餘

酬蔡溫老秀才見寄

一庵聊寄碧巖陰忽得新詩慰我心俊逸自追天馬健崩騰還與海濤深門前俗子無行迹物外松風有好音病起可能攜杖屨共尋明月到溪潯

酬崇福長老見寄

寄榻西湖不掩闗殘年猶得伴僧閒身投羅网歸無路目送煙雲幸有山新句忽傳文字外舊遊重想笑談間故人風義如師少慰我憂愁兩鬢斑

再用前韻寄省上人

四壁蕭然我亦空更無歸夢到江東樓臺不礙塵塵現鐘鼓相聞法法通玉麈揮談眞契合蓮華分座夙緣同回頭重濁堪憐憫妙性如何自瞽聾

和安止懷予北歸悵然有作三首

蒙蒙春气撲晴霄游水登山望泬寥舊學已荒三嵗懶故鄕何處一身遙沈溝斷木思班匠吹沫纎鱗待晚潮君有髙才當自奮不應先我問耕樵

雨餘風物一番新得句慙非畫手親栁眼含煙如恨客花心凝露欲啼春黃鸝出谷方求友紫燕營巢不避人獨我未沾靑帝力僧窓聊寄幻泡身

一讀詩翁寄我篇卻思鄕國醉瑤泉數聲玉樹秦淮月萬里春江采石船軒冕浮沈眞外物寃親平等委前緣杜陵子美知何意更欲吹噓送上天

靑山集卷二十一

欽定四庫全書

靑山集卷二十二

宋郭祥正撰七言律詩

劍

不得公孫一舞看空嗟塵漬血痕幹鑄成星斗生光焰化作龍虵防屈盤金匣藏時天地靜玉池磨處雪霜寒誰爲將相扶明主此物能令社稷安

贈裴泰辰先生

匣劍光鋩射鬥牛提攜天下洗人仇英雄心膽老猶在道路風塵行未休名重更須完小節義髙何足論閒愁蒙蒙細雨陵陽市折取紅梅上酒樓

次韻兪資深承事二首

聮車同入得仙山下瞰重城指掌間不憤靑春添我老且傾白酒伴君閒三年共佐閩中郡一檄誰招海上蠻聞說天門新奏樂帝樞佳气紫回環

春歸漳岸撲晴嵐紫燕黃鸝若縱談自愧不才甘薄祿喜逢佳客解羸驂仙山有路終難繼海品論珍昔未諳地勝人醇眞可樂夢魂無復憶江南

東湖

東湖北漵水相通千里荷花半白紅冷艷可能消酷暑暗香時復散淸風欲眠別浦無魚艇且倚疎欄學釣翁雲起仙庭飛晚雨灑然身世出塵籠

圓山謝雨二首

牲牷報祀入圓山赫赫神功指顧間水滿大田甘雨足龍歸深澗宿雲閒樂聲自和松聲奏玉色遙瞻酒色殷安得夢魂陪逸駕更傳仙仗落人寰

自挈壺漿款廟門黃蕉丹茘薦淸芬沈煙未過盤中篆電影已翻江上云霈澤不惟滋稼穡涼飈仍爲掃嵐氛圓山信作漳南鎭想戀枇杷玉色醺

和畱秀才秋日田舎

物幻非眞只自知卻尋田舎度衰遲漫爲陶令柴桑樂不學荊軻易水悲午睡最能消永日一巢長欲寄深枝聞君亦有逍遙趣可濯滄浪共賦詩

和宣守林子中修撰列岫亭

蘇州方稱白公才又見宣城謝守來兩處溪山重秀發一亭風月助徘徊水光颭灩龍鱗活岫影參差雁序開不用紅裙唱金縷只題佳句殷春雷

列岫後題

謝公遺句惜湮沈更作新亭一百尋宿靄擁山眉斂翠夕陽浮水帶橫金黃鸝喚友鳴聲軟白鳥窺魚意思深看盡物情俱是幻要須攜酒數登臨

贈子中修撰

承明厭直下天來聊繼昭亭小謝才珠迸玉盤詩得句月騰金浪酒盈杯江城未許民心借京國顒瞻召節回試問行年俱乙亥固應憐我困蒿萊

子中修撰疊嶂樓致酒

重山復水碧相連勝地欣逢太守賢欲倒樽罍秋色裏故邀賓客畫圖邊丹靑迥壓王摩詰騷雅仍兼白樂天莫戀宣城風物美玉堂提取筆如椽

次韻子中修撰寵贈之什

聲名入洛弟兄傳出擁旌旗老集仙挹月珠璣光射海淩秋雕鶚气橫天文章落筆原無敵器宇藏春豈有邊一見音容聊莞爾卻攜樽酒共頽然金門曽奏相如賦水閣重吟杜牧篇彊駕蹇驢追逸驥已知霄壤不相連

次韻子中修撰塔院題竹

不是集仙來詠竹更誰能繼紫微吟【謂小杜也】看隨霜雪終吾老寄語鋤犂勿見侵欲把一竿垂直釣更須十畝廣淸陰蕭郎妙筆堪圖冩添入蓬萊第幾岑

子中修撰示書有不得同游水晶宮之嘆作唐格四韻寄別

西庵吟醉憶君同忽得新詩思愈工下筆捷才如陣馬接人和气似春風敬亭姑孰猶爲逺庾嶺端山更幾重自嘆鷦鷯無健翼追飛不到水晶宮

寄鳳凰山張居士

聞君深隠鳳凰山池水相通竹石間一念報親長不斷六經傳子勝空閒靑猿摘果啼兼嘯白鳥穿雲去復還自愧塵埃行老矣何時載酒伴酡顏

永安戴公純秀才

鬖鬖鬢髮一衰翁又泊倉頭阻逆風推去未應如謝令重來終是愧司農熙寧父老知誰在元祐田園喜再丰置酒髙臺要我醉卻尋陳迹喜君同

次韻陳思道見送之什

誰聴袁宏夜半吟一時傾蓋便知心疲駑自信難追驥秀木從來忌出林巧匠旁觀應縮手明珠取得已盈衿嶺頭孤唱思君和著月梅花似縷金

至萬安寄吉守李獻父大夫

江水成文地最奇風流太守更能詩送將臘盡梅花怨喚得春回燕子知一餉功勲眞夢寐千年名字付傷悲盛攜樽酒頻賡唱幕下髙才似牧之

將至五羊先寄穎叔修撰

句水分攜二十年卻臨南海望靑天元戎爲解陳公榻下客慚非孺子賢冷艷一枝梅照眼淸光五斗酒盈船朝廷近日無新事只恐西戎尙擾邊

南雄望逺亭本朝章郇公所作公嘗爲郡太守種茘子二株今方茂實而後人所種皆不成東美要予致酒亭上爲賦四韻

城角危亭面面開塵侵丞相舊詩牌淩江欲轉鯨魚活茘子成陰玉樹埋庾嶺乍過無瘴霧長安不見柰愁懷且傾濁酒承髙論秋水何由辧渚涯

淩江立春日呈黎東美太守

斗杓東指斡春回樂奏升平助殷雷魚躍原無溪面凍雪光散作嶺頭梅主人和气均千里北客歸懷寄一杯色滿皇州三殿喜瓊林先放桂花開【是年龍飛牓】

韶州武溪亭【唐格】

滔滔武溪一何深鳥飛莫渡獸莫臨山色欲學翠鳳舞笛聲自作蒼龍吟樽罍謾借春力暖鬢髮未免霜華侵形容不上淩煙閣馬革裹屍那可尋

六祖南華寺

水轉山來曲曲梯參差樓殿占淸輝龍章鳯襲藏天篆玉索金鉤賁祖衣春去不知庭柏老月明誰櫂釣船歸曹溪有路人人到踏斷闗古亦稀

六祖大湧泉

金鐶一卓透曹溪禪祖心傳上上機流出山腰蒼兕吼湧開池面碧綃飛應同霖雨能蘇旱莫比滄浪只濯衣不願夕陽催我去要隨幽鳥帶雲歸

武溪亭勸顧歸聖朝奉酒

邂逅窮荒遇俊才故將懷抱向君開功名未得金橫帶老大【音惰】空驚雪滿腮嶺北嘉蔬無此筍江南相識尙逢梅夜闌莫作思鄕夢且聴淸歌更一杯

雪夜宿月華寺【唐格】

大庾南來山更佳毎逢古寺畱柴車曹溪衣傳葛獠布月嶺樹種蘋婆花千年不壊物稀有一日寓賞心無涯北人浪說瘴霧惡行擁貂裘衝雪華

補到難篇終別作八句寄吳聖與長官

結客元和六載春探深碧落迹如新寸量秋色三千丈名冩嵐光十四人文格迥欺韓愈老字書尢逼小王眞近來好事誰能及我續遺音君可嗔

廣慶寺

寺當南北二禺間合翠【亭名】全淸【閣名】總見山一石尙存垂釣處五羊時載老仙還金流月影眞盤谷黛漲嵐光小劍闗安得鵲橋橫絕頂下臨河漢防潺潺

次韻彭敎授送別

平生愛著五云裘不愛身爲萬戶侯白石淸泉隨步到斷霞殘月滿懷收故園已恨荒三徑皓首何堪困一州邂逅逢君滄海上涸鱗終欲借洪流

次韻湛判官送別

一朝傾蓋若忘年更把新詩物外傳側望風流還入幕應憐憔悴未成仙離樽謾托春風裏短櫂行依瘴海邊十斛明珠君不惜投擲滿巴牋

次韻廣幕黃承事見寄二首

不記西亭醉別時別來佳句愈瑰奇心隨云影沈天角夢逐灘聲到海湄滿目靑山誰共樂何年黃卷得同披遙憐嚴武能爲帥幕下爭傳杜老詩

孤城寂寞瘴嵐州虎竹分符彊少畱老鈍不知今世巧行藏猶愧古人修暗天理釣船幹丈紗防籠頭茗一甌無柰北歸忘未得非君求友更誰求

石室後遊

七星山色碧離離山下空巖世所稀不獨霧深知豹隠有時水長見龍歸方牀瑩防仙人座文石縱橫織女機旋剔蒼苔辧陳迹李邕詞翰亦依稀

寄惠守蘇元之

揮金愛士气尢雄暫擁旌旗碧海東十八素娥傾皓月三千佳客倚春風髙才可惜經綸晚把酒何時笑語同霜落艸枯應射虎短衣匹馬欲隨公

寄題李封州宅生堂

鱗鱗鴛瓦搆新堂意在黔烏惠澤長峴首去思聞墮淚召南遺愛有甘棠水光送月浮珍席山勢和云插畫梁安得才如張相國爲君重賦宅生章

寄題賀州甑山亭

賀州城西丹甑山一亭遙插紫雲間龍墀讓防名猶在鶴馭淩風去不還善政再應來瑞物勝遊安得伴酡顏元戎詞翰鐫金玉千古長如碧澗潺

次韻宜掾徐子美見寄

去年與子別當塗彼此形骸若夢餘悵望欲窮千里目相思不寄一行書靑山歸去容身好白眼從來處世疎桂水東流須入海新詩時復委雙魚

故人李端夫【昻】赴廉州從事石室致酒畱別二首

注地銀潢兩峽開雲林冰淨不浮灰新詩欲與何人論舊友今從上國來薄酒謾爲仙室飲歸鞍無柰夕陽催君懷自有驪珠富合浦休將一顆回

才如吾子尙區區羽檄從軍萬里餘白髮可憐歸計晚靑衫只似拜恩初一樽邀客非無酒千卷隨車幸有書已把窮通推定分故人達宦任情疎

畱湯主簿小飲

窮荒得見故人稀話舊還驚嵗月飛君有兒孫能力學我無金穀可言歸靈仙觀裏黃柑熟采石江頭白蟹肥北望何時同此樂暫畱行櫂莫相違

送劉光道赴桂幕

气吐虹蜺發未皤逢人輒莫嘆蹉跎邊隅鋒鏑從今少幕下篇章所得多雨洗山光浮碧玉春回江色熨靑羅元戎早晚歸金闕薦禰應先著述科

九日登北樓示客

九日登髙可彊歡聴歌莫放玉杯漧黃花爛漫宜新酒白髮稀疎落小冠桂水波光趨海急峽山嵐翠帶云寒故鄕萬里知何處更憑朱欄向北看

次韻宜掾徐子美見寄

忽逢便翼寄新章不惜明珠滿斛量姑孰萬家花映竹丹湖千頃月和霜結廬已許陪吟社衣錦應須返故鄕底事卻言歸未得夢魂猶欲泛滄浪

次韻陳文思見寄

星灣髙防豈能忘萬丈離愁寸寸量東閣賦梅攄錦繡南山射虎凜冰霜功名未得封千戶耕鑿何由共一鄕春蕨秋鱸味偏美時聴社鼓醉淋浪

寄題羅池廟

種栁江邊不得歸歿將靈魄寓羅池名參韓子猶爲幸黨入王生最可悲簾捲瘴云燈斷續門荒秋雨菊離披旱穰請禱年年事瓦鼓巫歌奠一巵

送穎叔待制拜六路都運之命

朝聞紫詔下龍樓夕捲紅旌別海陬六路理財煩侍從一門傳節繼風流【希魯公嘗以待制領發運】詩如老杜猶爲達防似劉蕡稍見收廊廟乏材終大用願均和气及巖幽【予已乞骸將歸舊廬】

次韻林辧之長官送別之什

十年相識迹非疎今日江亭嘆別車牢落名聲讒謗後支離形影瘴氛余重來仕路誰爲援卻返家園欲自如煙浪一舟無長物罷官只似到官初

謝洪府黃安中尙書惠雙泉二首

北風遮莫阻歸舟公有雙泉慰客愁玉斗貯來云尙凍金蕉傾處蟻爭浮黃花遙想東籬畔白浪正翻南浦頭醉魄忽成蝴蝶夢卻尋春色到皇州

北風變冷水歸南浦扁舟未得行孤雁叫云詩膽碎怒濤舂岸客魂驚誰陪髙論應懸榻想有雄詞欲鱠鯨病骨支離難彊起尙防樽酒慰餘生

靑山集卷二十二

欽定四庫全書

靑山集卷二十三

宋郭祥正撰

七言律詩

次韻黎東美江上偶作

帝庭江國屢相逢不覺霜毛嵗月空君奏課書雙闕下我攜綸釣五湖東論歸學海方無迹吟到詩壇始有功一任北風翻地起且圖樽酒暫時同

吉州仙都觀覽前守李獻父畱題

乍出鋒鋩贑石來仙都忽見五雲開霓幡閃閃排眞馭珠网重重覆絳臺照水碧蓮猶未變繞壇紅杏亦新栽劉郎去後誰行樂壁上龍蛇半紫苔

貴池寺照逺軒

碧瓦周遭映佛幢更窮眼界敞軒窓山光半擁初生日天影寛圍不盡江詩思未容秋色亂酒醺能使客愁降陶潛肯憶東籬菊且倚欄幹倒一缸

追和梅侍讀題貴池寺元韻

寺插孤峯壓貴池幽軒占勝敞雙扉陰生廣野千山失影落空江一雁歸安得有緣陪社客更尋何處息塵機南來北去無時盡誰念滄浪可濯衣

寄題呂得中先墳懷先亭

亭壓全閩近冢丘四時營祀想神遊毫添玉兔新成史徳合銀潢不盡流翼翼棟梁橫蜃澤林林松檟冒霜秋榮名已往余陰隲定有兒孫萬戶侯

送魏汝大宣徳【唐格】

隔江爲宰便庭幃歸去靑霄結主知租賦寛平民共樂文書淸簡吏常饑始終不變溫如玉離別相憐醉似泥上國故人應問我爲言耕釣老明時

寄致政蘇子平大夫

十年想見蘇夫子聞說腰金便棄官云在皖山峯上住龍歸潛水窟中蟠已無塵坌心休洗更有春醪盞不幹我亦江南專一壑憶君相伴把漁竿

送葉聖參守九江都

湓浦夜濤聲動地香鑪晴影碧連天樓中不負庾公賞席上誰爲陶令賢且擁旌旗飛畫鷁行聞臺閣選靑錢班春過我舊遊處門巷桃花應寂然

送琳長老再遊浙東

姑溪不是畱君地雪竇天臺更一遊玉浪濺雲泉尾活金盤擎海月華秋將心與客無痕迹問疾何人敢對酬我把釣竿相憶處蓼花紅影上絲頭

姜希哲四照軒送別

幽軒邀客毎憑欄景物蕭然世味閒翠碧濕煙山匼匝光明隨夜月回環一杯濁酒超塵外幾首新詩寄壁間不得從容與君語片帆卻欲趁風還

胡與幾被召訪別

已喜乘軺歸玉闕尙能騎馬過柴門離魂有底銷千丈殘日無多寄一樽得路看君終直節閉闗惟我守空言霜風素髮頻欹帽淚對桓伊不可捫

再遊浮山呈防禪老

當年尋勝已忘還乘興重來倍覺閒赤腳敬瞻新寶藏白髯羞對舊靑山禪翁昔授嶺頭衲狂客今探樹穴環行把生涯付妻子幻身長寄一巖間

寄題潘溫叟林堂

有堂歸去容身好天上人間已徧遊逺害果能超華左忘情卻欲繼雷劉松臺風送晴空雨荷沼云生畫卷秋浩气本來緣直養百年等是寄浮漚

和倪惇復觀梅三首

聞說觀梅借燭光今宵爲我更開觴月來枝上冰生艷風過梢頭玉有香羌笛幾聲傳舊曲菱花一夜照繁妝坐中老杜淩何遜索酒題詩思欲狂

江月江梅鬭冷光就梅臨月舉瑤觴素娥未許風搖影靑帝寧容蝶采香迢遞一聲羌笛怨輕盈千防玉人妝出塵標格情多少東閣曽令杜甫狂

月壓江梅似雪光史君要我共飛觴不饒桂樹輪中影獨占霜娥鑑裏香信報春來先眾卉恨隨人去入殘妝孔融愛客君能似席上應容處士狂

又同賞落梅二首

江梅千片惜離披更向風前把一巵冷艷不辭今日舞淸香還是隔年期客經易水忘歸處云倚巫山欲散時安得不吟仍不飲滿頭華發擬何爲

誰惜東園玉樹空且攜樽酒與君同盈盈素艷辭寒萼浥浥餘香散曉風已許冰霜分我瑩盡饒桃杏向人紅能詩自有倪夫子何必滁陽覓醉翁

題方處士捲尾

子陵獨往已千年處士重來把一竿治亂不同非我計文章聊許後人看璞中美玉誰雕琢潭底神龍防屈盤七世有孫方遇主風流長在防驚湍

題謝氏雙溪閣

謝家山下雙溪閣水逺山深夏亦涼霜練兩條初合影菱花一鑑防餘光樽罍日日邀賓客倉廩年年富稻粱更約諸孫勤問學桂科將見緑衣郎

重陽懷歷陽孫公素太守

重陽應與客登臨隔水無緣預盍簪濁甕撥醅初泛蟻佳人纎手鬭挼金南來縱有雞山賞北望頻興魏闕心安得快風吹我去勇提椽筆伴君吟

公素送酒見及復次前韻和答

摻別城東秋未深相思白髮已盈簪逺分酒味須頽玉正是秋香欲散金潤澤生民公有志浮沈末路我無心扁舟明發穿南斗聊學滄浪漁父吟

送賈明叔侍禦守宣

直節忠言久不聞堂堂今見賈生孫老姦去位朝廷正聖母憐才徳業尊句水曉光塵不染敬山秋色玉無痕北樓把酒頻邀客紫詔傳呼下國門

次韻昭掾徐子美見寄二首

居巷𨿽窮愧彼顏門無車馬任苔斑冰將合沼光容淨鳥不窺魚意思閒蹤迹疎來惟夢往音郵漫去得詩還浮生七十今六十早晚歸飛尋舊山

侵侵白髮攺朱顏不比當年鬢始斑五斗可憐須茍祿一巖猶喜早偸閒黃花籬下千枝秀紫雁雲中幾度還萬里未歸歸便得昭州何似謝家山

題金陵白鷺亭呈府公安中尙書二首

靑城突兀與云連誰作髙亭落日邊六代衣冠歸寂寞一番羅綺自華鮮低徊斗柄斟秋水飛舞蘆花欲雪天直上煙霄無尺五欲要王母對賔筵

西望長安路幾千此亭更在賞心邊黃蘆正耐風霜老白鷺相將羽翼鮮城竦鼇身山匝地舟排筍柱水連天龍吟一曲斜陽下況是史君開別筵

次韻安中尙書鐘阜軒

鐘山鱗鬣奮晴雷觀裏幽軒選勝開江水北流朝海去鬥杓東轉斡春回已將白雪傳龍笛何用黃金築隗臺寶塔中天掛刀尺層層鴛瓦不浮灰

送錢朝請還臺

銓選相逢弱冠前竹符分得各皤然開樽且喜君尢健問舎應輸我最先北上有心思報國南來無物載歸船冰淸世澤源流大須享人間五福全

蕪陰北寺檜軒

靑幢碧蓋儼天成濕翠蒙蒙滴畫楹禪客自陪千嵗老遊人時把一樽傾恥隨桃李春風短奪盡松篁夜气淸安得鬼仙提巨筆不容左紐獨傳名

明叔致酒疊嶂樓

陵陽峯頂敞闌干三伏登臨冰骨寒山捲宿雲開紫府水和明月防金湍謝公風味君能似李白篇章我到難幸有玉船騰酒浪欲乘醉興效鵬摶

次韻鄒幾聖舟次蕪江見寄

東風冉冉送年華末路浮沈豈足嗟身著朱衣行直道手披黃卷悟空花世塵擾擾原無實客宦悠悠沒有涯尙喜甘棠遺愛在畫船先許過漁家

寄題歷陽王純甫新作連云觀二首

久持使節別堯天故起朱樓北斗邊勢壓江淮盤地厚影分吳楚與云連一聲奏笛龍虵曉八法書牌劍防懸更借湓城庾家月芟除桂樹照樽前

聞道連云絕世無急飛輕櫂看規模簾鉤低掛半輪月江岸平分千里圖颭颭金船流玉液森森珠履踏冰壺髙材自是明堂柱試作斯樓雄楚都

送黃奉議知白州前宰淸逺

看君新作海邊樓气象雄兼四五州把筆共題紅粉壁開樽仍泛玉蟾秋喜分符竹行千里莫羨漁蓑退一丘此別定爲生死隔雪霜霑盡暮年頭

次韻朱世昌察院登鐘山

盤龍首尾壓西東寶塔稜層位正中萬古林泉流王气六朝冠蓋入悲風煙生城郭塵昏盡月滿沙汀雪映空回首臨川埋骨處後來經緯付諸公

次韻答光守楊公濟見寄

一別成都揚子云夢魂飛斷毎沾巾金門賦奏龍蛇曉原廟詩成錦繡春顧我漫爲長醉客非君誰是廣騷人榮分符竹歸無路盛送佳篇慰病身

病中先寄愼宰閻公達承議

松檟相望孰俊名髙才暫屈浚浦城公庭寂寂無畱訟四野熙熙有讓耕未作鹽梅調鼎鼐且鏗金玉直蓬瀛病骸尙阻趨東閣懷抱思君爲一傾

陪朱行中龍圖飲澄惠院二首

寒煙淡日滿滄洲臺榭相通一徑幽志欲吞吳嗟隔水力能成魏宻藏舟紙窓趁曉開黃卷蒲葉涵春付白鷗千載廢興何可問一樽濁酒更遲畱

島嶼回環水繞堤碧蘆靑荇宻相依淩風戰艦知何處落日遊人尙未歸細細佛香時入坐雙雙沙鳥靜忘機史君自是蓬萊客倚徧欄幹戀翠微

再見吳淵卿長官時年八十一

十七年前載酒過重來攜手喜如何壽齊八十君方健思及妻兒我已多對檻殘花猶可賞隔簾小妓且頻歌人間事了無憂患頭上光陰任擲梭

淵卿席上和李天貺四韻時與鐘離中散並予共四人

悠悠嵗月走驚湍四十三時便棄官坐上得陪諸老醉樽前須盡一生歡花含餘恨春將去棊算成功局未殘欲向金城傳盛事新詩聊代畫圖看

次韻行中龍圖遊後浦六首

宻竹疎松鬭老蒼驚飛白鳥不成雙樓船飄忽隨朝電佛炬靑熒徹夜窓攜酒且來尋島嶼投竿那用憶湖江君看雨過鋪晴練得句須令小謝降

毎欲收吳勢未任繞城鑿浦迹堪尋不知戰罷樓船散空見春歸荇菜深一坐淸風吹往事四筵白酒洗煩襟公提椽筆詩無敵未必張遼善醉吟

細栁髙松緑映蒼深沈臺榭晚生涼沙邊宿鷺昏昏白艸際流螢防防光投网舟移牽碧荇采蓮人去濕紅裳欲追逸調嗟何及雨入杯盤歸興忙

巨鎭還須濟世才要賓覽古笑談開蜀山迥出千螺秀肥水長縈一帶回猶有金城藏後浦不惟銅雀起髙臺異時爭戰歸何處秋雁年年去復來

錦櫂飛飛畫舫迎焚香夾道看雙旌佳賓談笑民同樂善政循良鳥不驚花島可憐春自舞栁洲遙覺月微明史君一飲詩千句擲地渾如金玉聲

冠帶淮西第一州揚鞭得從史君遊木魚聲斷東臺曉水荇香傳後浦秋雙脊自磨銅雀瓦宻云時泛建溪甌才淸思健知無敵且與衰殘作廕庥

次韻行中龍圖思宣城

公愛宣城心不休當年應【一作思】夢似崔侯兩條溪水橫穿市十里昭山半在州小杜一時誇俊逸暉千載擅風流靑氊舊物𨿽勤請金馬新恩定再畱

寄題玉笥觀兼簡道正求逐馬艸艸名逐馬謂服之久則可以行逐良馬

仙梁飛去有遺壇融結工夫玉未幹一片碧煙鸞舞破數枝紅蘂鹿銜殘雨經梅澗芝田熟路入蕭家月屋寒晚景自憐行六十欲求逐馬問黃冠

靑山集卷二十三

欽定四庫全書

靑山集卷二十四

宋郭祥正撰七言律詩

端門肆赦

藹藹端門紫气濃捲簾蘭麝散和風星環帝座天澄碧繖映龍顏日透紅寶扇參差移仗裏金雞綽約下雲中恩覃艸木先春力萬嵗歡聲闔國同

王平甫下第南歸

一番黃紙集羣材南國儒英起艸萊至寶不逢知己鑑束書重見下天來壯心肯向明時屈孤憤須臨濁酒開許有新詩令我聴夜堂還使鬼神哀

贈歷溪張居士

七十人稀九十翁數椽寒屋歷溪東俯窺聲利非吾事自得逍遙與古同三疊琴心調夜月一杯茗酌送春風趨庭有子明詩禮善澤源源未可窮

題濮陽氏新閣

宅據中洲四望寛隔江山勢舞靑鸞岧嶤更起千尋閣汗漫平吞萬里湍傳業有兒須折桂開樽畱客共彈冠霜消冰泮春將暖魏闕遙瞻獨倚欄

代先書奉迎廬帥元輿待制

倦提椽筆厭承明帝與兵符帥十城簫鼓裂云迎五馬山川收雨引雙旌藏舟浦暖魚頻躍敎弩臺空雁不驚入境觀風先可喜秋田髙下熟香秔

許氏樂隠亭

曲水浮基竹繞檐月華初度晚涼添羽觴灩灩荷敷緑象箸森森筍迸尖白眼傲時饒阮籍素琴調曲慕陶潛城居樂隠能如此中散風流友弟兼

重題嚴伯成秀才西齋喜其子髙預鄕薦

賦似相如不遇知喜聞鄕版薦麟兒容身安穏書盈篋與客翺翔酒滿巵夜月影搖楊栁徑秋風香散菊花籬竇家千載傳遺美一樹靈椿桂五枝

劉交侍禁書報王君安【鐸】攺官監懷州武徳鎭以詩喜之

自得劉郎音信通遂聞增秩喜無窮江東子弟誰憐我洛下文章只有公形影蕭條千里外交遊零落百年中【韓滕鄭李並予與君安皆皇祐中京國宻友】何當老境重相遇不話風流話苦空

雪中招徐子美祕校飲二首

冰澌合硯漫書空宻雪飄余曉色通萬里雲光同浩蕩四邊山影隔溟蒙明明月窟迷驚兔陣陣桑林叫朔風不惜金龜將貰酒欲招南郭苦寒翁

霏霏皓雪翳長空南郭緣何有徑通訪戴船歸淸興逸姓袁人臥冷光蒙欲傾樽俎延髙蓋忽得篇章邁古風四十年前除夜樂如今相對兩衰翁

史君梁奉議送客至髙明軒爲予言登覽之勝作四韻戲寄

史君送客陟髙臺天宇澄淸四望開一字橫空霜雁去兩眉分碧楚江來廟堂孰是調羮手郡國猶淹濟世才新酒正香鱸蟹美籃輿何日許重陪

次韻徐子美見懷兼簡湯君材

闊別天涯毎愴然相思只欲學飛仙君承交辟專民事我慕髙風謝世緣南郭不辭三徑逺【子美家在南郭】東山長與五云連【君材家在東山】防須載酒勤相過齒髮蕭條各暮年

將至壽州先寄知府龍圖三首

感公招我欲論詩故嵗新年頗後期冰塞大江舟渡晚雪迷官道馬行遲深深畫防雙開處淺淺梅花半綻時北闕除書應已到願陪祖帳捧瓊巵

短帽輕衫信馬蹄只愁吟社爽襟期曉回谷口禽聲軟寒束梅梢春思遲幸挹淸標憐野逸肯將孤憤累明時聴公髙論何由盡應比醍醐灌漏巵

采石江邊寂寞歸壽陽重到信前期聞韶忘味寧非美傾蓋論交已恨遲白鳳文章原出眾靑雲歧路合逢時杏花正怯淸明雨彊欲畱連更一巵

置酒壽陽樓呈主公龍圖二首

珠履繽紛宴壽陽欄桿橫出白雲傍淸淮倒影長橋活古壘無春峽石荒小艇鬭垂凹鼻釣佳人猶學曉梅妝史君筆力今誰敵麗句須盈古錦囊

置酒南樓瞰夕陽逶迆淮影轉城傍畫殘數幅山川舊棊散一枰洲渚荒細栁倚風相並舞飛梅著地不成妝坐中佳句誰先就我欲窺公倒智囊

置酒西樓呈主公龍圖

新樓與客一憑欄眼界方驚阿堵寛峽石倚天開玉壘淸淮浮日洗金丸少陵才力吟非易摩詰工夫畫亦難向晚西風吹坐急欲憑鴻鵠借修翰

置酒思禹亭呈主公龍圖

小亭危瞰二峯尖禹迹千年气象炎浪濺日華金沸鼎雲收山色鏡開奩持杯選勝吟誰敵與客忘形徳愈謙淺量爲公甘醉倒扶頭準擬病厭厭

別行中龍圖

要登畫防發江南千里春泥倦亦甘力探禹工觀駭浪卻尋佛迹宴圜庵欲陳舊學羞茅塞喜聴新詩縱酒酣歸去憶公勞夢想冷猿幽鳥語相參

送廬倅趙習之朝奉還臺

洛陽名譽弟兄兼霧拂靑天幸一瞻善政及民惜去美材如玉士稱淹風搖洲浪應須避馬濺春泥不用嫌【公捨舟登陸以避巢湖之險】聞說朝廷圖舊徳姓名交奏動宸嚴

聞宣州王左丞被召還闕擬送

熙寧治迹儼如新聖主今朝用舊臣松冒秋霜方見節玉經鑪炭始知眞具瞻重喜周公入論道誰先孟子醇試作云霖蘇旱暵西疆猶有未來人

送王左丞移鎭金陵

千艘飛櫓入淮灣竹馬爭迎舊帥還牛酒未頒諸邑下旌旗先謁兩山間武侯蹔擁元戎節裴度須歸上宰班精義入神遺像在載瞻堂廡淚重潸

題史君梁正叔浩然堂

養浩深思孟氏醇一堂窓戶更淸新篆香未過日停午蟻酒初浮鶯弄春枉尺直尋非我欲仁民愛物任吾眞三年課績書優最此地誰來繼後塵

原武按堤

隄防興作幾時休自笑羸驂不少畱身與春風來鄭國心隨汴水到揚州無功便合歸耕去有命寧煩枉道求白日西沈更回首問人何處是重樓

峽山飛來寺

寺當南北二禺間合翠全淸總見山一石尙存垂釣處五羊時載老仙還泉流月影眞盤谷黛撥嵐光小劍闗安得鵲橋橫絕頂下臨河漢防潺潺

赭山滴翠軒【軒在當塗縣廣濟院】

靑幢碧蓋儼天成濕翠蒙蒙滴畫楹禪客自陪千嵗老遊人時把一樽傾恥隨桃李春風艷奪盡松篁夜气淸安得鬼仙提巨筆不容左紐獨傳名

追和李白登金陵鳳凰臺二首

采鳳何年此地遊髙臺千古自風流寒煙淡淡籠城郭寶器時時出冢丘舴艋競歸芳艸渡鷺鷥羣舞碧蘆洲重華不返簫韶斷落日秦淮添客愁

髙臺不見鳳凰遊望望靑天入海流舞罷翠娥同去國戰殘白骨尙盈丘風搖落日催行櫂潮捲新沙換故洲結綺臨春無覓處年年芳艸向人愁

靑山集卷二十四

欽定四庫全書

靑山集卷二十五

宋郭祥正撰

五言絕句上

月

安得妙畫師畫取明月夜將期月暗時展向松窓下

廣陶淵明四時

春水滿四澤原田髙下耕熙熙隨老農志匪搴芳英夏云多奇峯髙低千萬重巫山何處是神女竟難逢秋月揚明暉大空碧無滓鴻鵠正翺翔燕雀方棲止冬嶺秀孤松雪霜任飄泊悲含太古風淸立九霄鶴

定林洗心軒

翼翼粉墻斷修修緑徑深師心不用洗聊用洗人心

簡寂碧溪亭

山光與溪色一碧防雲中倚檻久未去更聴松上風

看潮亭

縹緲孤亭出深沈一徑開須當踏雨去且欲看潮來

西巖寺六題

歸雲巖

春田雨旣足幽巖云自歸歸云無覓處不共鶴爭飛

愛日巖

古剎盤深塢幽巖傍徑開三冬藏暖气畱客待春回

看泉臺

溪源深幾里絕壁防驚湍欲識下巖處請君臺上看

定心塔

一塔倚云根他山面面新不須驚崄絕自有定心人

小瀑布

石架千層險泉飛百尺髙能蘇旱田谷何用作波濤

雪臺

一壑飛晴瀑雙崖控蟄龍欲知臺上雪六月是三冬

送孔掾

別酒莫辭醉離歌難重論一枝新綻栁和雨泣黃昏

吳子正召飲觀太白墨迹

不是煙霄謫世間無此人心聲與心畫開卷見天眞

寄漳州詩僧緣進

一彈弦一絕思君腸百結雁過無書來立盡松間月

四月十九日自詠

落魄老道士遙憶謝公山眠云生盤石盡日聴潺潺

雪中同宋正卿訪太守筠虛庵觀竹

偶陪天上人來訪雪中竹卻笑陶淵明孜孜愛黃菊

玉井

淵淵玉井水碧淨覺春歸不爲洗紅粉邀郎濯錦衣

酬陳糾

黃花空爛漫兵廚不送酒吾欲挽明河夜半斟北斗

卽席送崔奉議赴闕三首

駐馬惜分手臨風開一觴君趨紫金闕我戀白雲鄕明主幸兩學上淸儲百祥恭觀希世事歸信借餘光一赤江南信聊憑健翼飛吾兒如問我衰病要兒歸

病中對月

一病三旬久脾衰秋气侵誰憐形影瘦猶喜月相尋

小池白鷺

白鷺白如銀窺魚意思馴此中無彈弋莫厭往來頻

憶別

佳人萬里別一念腸千結何處望書來天南雁飛絕

南丰道中六言

前溪淡淡日落後山靄靄雲歸桃花不知客恨一片飛上徵衣

和楊公濟錢塘西湖百題

湖堂

宴啟簪纓集堂開錦繡重舞娥臨短岸天影襯芙蓉

湧金池

眾沼皆涵碧斯池獨湧金寶光中夜見不是月華深

栁洲

春光湖水滿春色栁洲深莫作風中綫條條系客心

新徑

史君開小徑斜繞碧城隈只欲通花縣春風幾度來

看經樓

樓下水連天樓居卽水仙何須把黃卷極目盡紅蓮

白公石函

開函測深淺啟閉以時均欲識白公惠堂堂勒翠瑉

秦王纜船石

秦王昔觀海此石系樓船錦纜已無迹蒼苔昏野煙

十三間樓

危樓插湖腳紺碧十三間待月客無寐看山僧自閒

水仙廟

丹靑嚴像貌藻荇薦杯盤月掩廟門靜龍蛇驚夜寒

寶叔塔

寶叔存遺塔影搖湖水光層層仙露濕苔蘚自生香

巾子山

嵳峩插天頂寒翠灑湖光吟客搖船子猶疑漉酒香

寶云庵

有客學無心庵云結寶陰松風深夜起時作老龍吟

林和靖橋

不作市朝客甘爲漁釣翁柴門危徑斷猶喜一橋通

巢居閣

小閣臨僧塢容身慕鶴巢乾坤隨俯仰君相不容交

白公竹閣

竹閣公所愛延僧酌夜茶漁歌天外起何似聴琵琶

孤山

塵寰千嶂合月窟一峯孤欲識僧歸處飄然入寶珠

辟支塔

崔嵬辟支塔舒捲半腰云知是藏眞骨靈光玉色紛

陳朝檜

嵗老枝葉簡春深香气新可憐湖上檜曽識井中人

贊寧僧錄房

有道歸眞主無心戀舊房一燈長不滅分付水雲鄕

金沙井

泉脈應通海沙痕漾細金成仙吾未必一酌洗煩心

碼碯坡

坡頂夜光發人來雨後尋山只原恡寶君莫起貪心

陶器墳

陶器爲棺槨中庸孰可名一丘春艸色兩樹野松聲

夜講亭

往矣中庸子亭標夜講名我來何所得襟袖水風淸

閒泉

人去泉長在人忙泉自閒不供魚鳥飲只是照靑山

髙僧塔

髙僧何代僧葬骨兩三層不遣白雲防遊人取次登

西村

逺近皆僧剎西村八九家得魚無賣處沽酒入蘆花

松門

沿湖九里松行客憶袁公不識炎天熱門深太古風

合澗橋

兩澗飛來處云深合一橋更無歧路別從此入煙霄

玉女巖

投壺非有術掣電亦無心月下與誰語云來自布陰

靈隠浦

有靈何所隠深浦老蒹葭漁父一舟泊卻疑秋漢槎

方外門

方外原無地空中忽有門請君從此入輒莫羨桃源

北髙峯

翠出諸峯上湖邊正北看夜深雲霧散獨掛斗杓寒

錢源

至寶豈無源源深人姓錢直須朝海去余派保千年

呼猿洞

隔澗白猿子呼來驗是眞一從滄海別啼嘯不知春

白雲峯

湖上峯爭碧此峯藏白雲雲光連月色鷗鷺亦迷羣

袁公亭

民樂袁公惠開亭古道邊能將九里碧長與萬人傳

九師堂

爾學五古子緣何繪九師一堂風月淡日用少人知

朱野

梁國衰微後徵君隠逸時至今風味在試聴野猿悲

葛塢

二葛繼成仙猶存煉丹處有時化鶴來徘徊不知去

石橋

橋下無懸瀑橋邊多緑苔跨空才一丈何處特飛來

朱崖

彤霞貫來久赤石異諸崖月照夜光發風生雲霧埋

靑壁檻

仙家靑壁檻未見靈花發我欲提碧壺來斯挹明月

渦渚東嶼

小嶼春歸後靑浦渦渚東日髙魚鳥散煙淡一林風靑山集卷二十五

欽定四庫全書

靑山集卷二十六

宋郭祥正撰五言絕句下

許先生書堂

丹井光長在空堂貌亦存鄰僧深夜磬時復與招魂

石門澗

啟閉何人見湍流一澗分仙家無路入空鏁石樓云

臥龍石

龍臥蒼山下豈知今古春不憂雷雨作頭角本非眞

連巖棧

鳥道出云巓云深春更鮮遊人莫嗟險一棧與巖連

伏龍濺

潭心有伏龍急澑和云濺頭角何時成願借風雷便

西庵【藤州契嵩禪師舊棲】

釋子能儒言迥出惠逺上庵中閱遺編光焰髙萬丈

楓樹林

一塢藏深林楓葉翻蜀錦寄語別家人路遙霜霰凜

臥犀泉

有角翻害身沈泉避刀剸故依金地慈非憚滄溟逺

靑林巖

靑帝畱行迹巖前春不歸盡從霜與雪君看碧依依

醴泉【大歷中出】

不爲太平出胡爲名醴泉兵戈方滿眼聊以慰凶年

西塢漾

漫漫西塢漾靑出秀菇蒲源淺不通海光寒稍映湖

白沙泉

幽泉出白沙流傍野僧家欲試甘香味須烹石鼎茶

楊梅石門

顆顆龍睛赤深深映石門自憐非茘子不得薦堯閽

西溪

西溪在湖外一派濯殘陽遊子托漁艇卻愁歸路長

見山亭

遊子一憑欄徧看湖上山不須飛防去已在畫屏間

神尼塔

神尼鑿一塔杳在碧雲端舎利夜光現君須正眼觀

韜光庵

逢人寂無語結艸自棲禪但見巖花笑龎眉不記年

香林洞

幽香來近逺此洞接蟾宮欲借飛翰去聊乘桂子風

天竺峯

誰從天竺國分得一峯來占盡湖山秀最宜煙雨開

鏈丹井

欲息丹中火須沈井底泉何如栽杏實亦解上靑天

香桂林

根托山中地香分月裏秋遊人莫攀折風散一巖幽

重榮檜

人老不重少檜枯還復榮何時逢匠石今日棟梁成

龍洞

洞口無凡木陰森夏亦寒誰知一水曽有老龍蟠

理公巖

晉代胡僧理開山第一人欲尋巖下迹猿鳥送餘春

客兒亭

翻經人已去誰爲立幽亭一望野雲白半藏山骨靑

石蓮華峯

亭亭碧蓮華何年化爲石越女莫驚猜巖猿自相識

翻經臺

盥手天池水燻毫海渚香翻成多少帙臺石尙輝光

葛仙丹竈

丹成竈猶在夜气接湖云仙路何由問刀圭幸見分

稽畱峯

孤峯出天外客到亦稽畱不覺月華晚澗猿啼更愁

流杯亭

斵石引溪水杯行自勸人試聴林下鳥啼血不畱春

望海閣

客望海中日窓開物外山天形垂欲盡飛鳥不知還

東岡塔

崒堵藏眞骨東岡气象殊煙雲掃不盡苔蘚一痕無

西嶺艸堂

應防遊塵世湖邊一艸堂松聲半夜雨花气四時香

葛公石徑

誰來躡髙步幽徑已荒涼落葉無人掃哀猿空斷腸

靈石山

靈石山前路山深寺更深不知明月去空惜白雲沈

靈石西庵

欲問庵中事人馴虎亦馴楊梅幾番熟誰爲惜餘春

南髙峯

岌岌穿南斗層層瞰下方揭爲湖海鎭半夜掛朝陽

暗竹園

篁竹無人洗煙雲暗不開网羅無入處豺虎莫驚猜

夏珠泉

入夏泉嘗溢光跳萬斛珠世人收得去此景已應無

煙霞洞

玉像存深洞煙霞分外多焚香千騎入猿鳥不經過

大慈塢

十剎宻相望林開一塢香木魚聲漸急山衲下云房

虎跑泉

未見虎跑迹窺泉試一吟遺珠僧不取宻行助泉深

翠樾堂

深堂待遊客老木競畱春花發多臨水雲開始見人

陟崖門

陟彼崖上門門深路還絕香艸遞仙風怪林藏古雪

步月徑

一步復一步月華黏屐齒不知山徑深疑到蟾宮裏

夏涼泉

六月想冰雪此泉淸且深相如方病渴植杖故來尋

淸隠閣

閣近山中寺誰爲淸隠人移文招不得騎馬入紅塵

樵歌嶺

嶺下聴樵歌歌聲云外過盡窮斤斧力不道得樵多

華嚴塔

講盡華嚴偈攝衣辭世塵泉淙死前語玉凝【去聲】塔中身

映發亭

吳越江分斷山光還映發白鳥東飛來應隨渡江月

楊梅塢

紅實綴靑枝爛漫照前塢不及杏繁時林間有仙虎

修竹軒

不作笙簫用開花待鳳凰陰陰一軒裏誰識阮生狂

南屏山

眞山返如假疊徑入云屏不借湖光洗朝朝潑黛靑

長橋

橋短故名長路穿雲水鄕遊人欲歸去濯足弄殘陽

慈云嶺

峻極分南北見湖仍見江遊人倦登陟飛鳥自雙雙

淸軒

軒壓冰壺上風生玉宇間客來淸徹骨不待看湖山

西水亭

湖添秋气淨鳥伴夕陽沈嗚咽城笳起猶忘歸去心

山居絕句六首

曉

柴門曉初啟晴气堆逺峯不知何處鶴踏折一枝松

夜

夜闌窓戶閉黃庭看未終西巖一聲虎四壁坐淸風

春

自掃松間葉冰霜一半開碧桃花未發亭待漉香醅

夏

永日琴爲伴前村酒可酤松陰揀磐石赤腳踏冰壺

秋

有酒看云飲無書寄雁回數蛩鳴敗艸一葉落靑苔

冬

黃昏鳥飛絕夜半猿啼切紙帳寒不眠開門數防雪

春艸碧色

雪洗燒痕盡春將碧色來行人莫回首渡口夕陽催

春水緑波

春江波自緑不染木蘭舟只與岸邊艸依依添客愁

送君南浦

田園有餘樂道路有餘悲畱君不肯住君去欲何之

傷如之何

漢武事逺徵徵夫與家別幾人衣錦還多爲原上血

蒼玉洞

片片冰崖裂淙淙雪浪深舉頭看白鷺相伴洗塵心

靑山集卷二十六

欽定四庫全書

靑山集卷二十七

宋郭祥正撰

七言絕句

百嵗王姥自云平生未嘗服藥

不服丹砂不養眞老來天與健精神自憐五十頭垂雪始見人間百嵗人

津梁方丈

轉山樓閣路相通屢得分經丈室中六入循元無重濁三緣故斷出樊籠

月下懷廣勝華師

下方遙憶上方僧素月靑林隔幾層鐘磬聲沈香篆熄只應詩思冷如冰

題華師院壁

邂逅營居得近僧惟師更住最髙層半甌香茗浮春雪一飯寒蔬帶曉冰

全師惠詩

十里湖山紫翠秋師居獨占一巖幽談經已許分吾坐更有新詩索獻酬

次韻和孔周翰侍郎洪州絕句十首

誰知北客與春期乍見山桃一兩枝卻憶洛陽行樂處賣花天气晚晴時

漁船歸盡晚江空只有楊花罥細風多少春愁與春恨爲君都付酒杯中

樓居且欲趁虛涼九月江風未變霜彊把一樽開醉眼長安不見又殘陽

寸心無事自然灰不是南柯一夢回水畔小樓無客到獨攜笻杖等閒來

行行【杭】楊栁古墻陰擺盡春風綠轉深俯仰自能無一事何須投迹向山林

江雲凝雨疾風過陣馬爭回萬疊波平地看時眞一笑鵬騰鼇倒欲如何

爲問荷華能白紅東湖遙想鑑湖同金龜換酒要佳客歸櫂須乘月下風

不到天門未肯回重山復嶺一時開仙風桂露爭飄灑襟袖都無世俗埃

可憐一雨洗焦枯捲盡浮雲日上初獨倚髙樓聊冩望骨淸神爽欲淩虛

東湖入望晚波平蒲葉圓荷各自靑不用更尋徐孺宅編茅搘竹一碑亭

金陵

洗盡靑春初變晴曉光微散淡煙橫謝家池上無多景只有黃鸝一兩聲

漁者

從來生計托魚鰕賣得靑錢付酒家一醉不知波浪險卻垂長釣入蘆花

瑯琊道中

山頭臘雪未全消山下春泉響石橋方丈不知深幾許馬行時有冷香飄

懷文忠公

平生最愛醉翁詩遊徧瑯琊想醉時一代風流隨手盡谷泉巖鳥不勝悲

日公緑蘿庵

一庵春靜緑蘿舒拂拂香風宴坐余只恐乘雲滄海去未應池水老鯨魚

示秦毉二首

憂來何物可銷除幸與秦毉校局圖白黒勢成分勝負不知柯爛得歸無

門臨池水靜無風緑樹陰陰小徑通時有秦生來過我一枰成敗漫論功

和松長老龍井

龍蟠井底待風雷誰謂無功洗旱埃昨夜山前行雨足收藏頭角復歸來

再至汀州倅宅南樓二首

一嵗登樓只欲歸得歸人事信難知重來跨馬三千里樓上春風爲我悲

樓外靑山似故人雨餘山色靜無塵靑山依舊人還老一片離愁掛晚春

聞笛

何處佳人玉笛吹春風已過落梅時行雲不動殘陽下歡樂悲愁各自知

再登南樓懷元輿三首

欲上層樓足力微世情塵事老方知離騷一曲何人防空使瀟湘鬼物悲

憂患欣逢賢故人南樓解榻振衣塵赤壺頻送兵廚酒滿酌能回老病春

朽株難倚暖風吹一日萌芽亦有時試上髙樓南北望無私春力少人知

書陶景傳後

能辭朝市隠山中愛種靑松聴好風不學許由長洗耳謬爲圖防悅蕭公

桐城靑山裴山人枉步見尋興盡遽歸

門外靑山是我山手攜笻杖只今還巖花落盡鶯啼懶紙帳孤燈夢亦閒

史充侍禁以簡問予小舟搖兀絕句戲謝

渡江乘興泊江漧艸襯殘花色未幹慣在釣魚船上住一蓑一笠伴春寒

寺壁史侍禁畫竹

不假研磨丹與靑只將墨妙奪天成始知春力無虛實老竹橫穿棟柱生

西軒看山懷荊公

長憶金陵數往還誦公佳句伴公閒如今不復聞公語獨自西軒臥看山【公見寄云且欲相要臥看山】

雨霽看小山

一番遇雨碧生煙移得蓬瀛在枕前範蠡更閒吾不愛風波搖兀釣魚船

辧山亭二首

疊徑縈迂上小亭云收天末數峯靑不嫌一鳥橫空沒直恐纎埃防畫屏

小亭新得辧山名云外峯巒畫數層太守引賓謀一醉甘不用集靑蠅

和惇復往池陽畱別

梅花含雪豈無情更在城南送客行願得車輪回路速莫敎落盡去年英

弔明惠師【平云閽寄隠軒】

平云寄隠盡成灰三十年間一夢回言說已無形影在屋梁殘月送悲哀

寄畱二君儀

今嵗看書眼覺昏憶君待酒只銷魂臨漳姑孰五千里懷抱何時得再論

曉發

欲就滄浪濯煩熱解纜莫愁潮信歇陰雲映日一帆風信道長江無六月

代刺訪歷陽孫守公素

月洗晴江秋愈淸扁舟西渡歷陽城漁翁贄見無羔雁滿袖盈襟皆月明

代刺別孫守公素

遏云歌闋酒樽空離別情懷自古同捲取西城吟袖月卻飛蘭櫂過江東

原武按堤雜詩五首

原武城西看杏花紛紛紅雪委黃沙何如姑孰溪頭見照水防煙小謝家

黃塵蔽日晚風髙兩目昏花客思勞卻憶江南漁父樂河魨入网采蔞蒿

聖賢君相繼虞唐問罪戎夷復故疆不得一軍提將印漫來淤地閱隄防

白駒馳隙鬢毛斑簿領紛紛世愈難安得一軍提將印橫行西域斬樓蘭

云溶溶風習習桃花露防胭脂濕靑春歸盡人未歸原武岡頭時獨立

書景徳寺刑法試官題名後

刑場訖事欲分攜猶有殘花戀故枝更繞庭陰行數匝九人重到定難期

君儀惠莆田陳紫茘幹卽蔡君謨謂之老楊妃者二首

莆田幹茘老楊妃誰在開元得見之卻憶沈香亭北畔輕紅曽照赭黃衣【杜甫雲輕紅擘茘枝】

紅綃皮皺核丁香日曝風凝玉露漿不向海邊爲逐客長安無此茘枝嘗

崇因老禪詮公攜詩見訪

禪定安詳元契佛年華八十尙能詩何人斷臂來求法庭柏蕭蕭度嵗時

安止同登王園葆光閣二首

淸風吹坐冷蕭蕭更有南溪透海潮白酒一樽須酩酊茘枝紅映碧芽蕉

海潮溪鷺絕纎塵酒浪燈花自在春醒眼莫嫌長醉客回頭俱是幻泡身【安止食素不飲酒】

訪林居士

門無車馬緑生苔今日軒窓爲我開邂逅同爲方外客得攜笻杖等閒來

和安止登山

鬢髮鬖鬖一幅巾可將身世等浮雲人間禍患無如我物外逍遙只有君

白蓮日師北軒

家風淸白世相傳自小能吟晚好禪瀟灑一軒無長物茘枝茶品冩遺篇

齊公長老臥云軒二首

云本無心師亦閒閒身聊臥白雲間白雲不滅身長在時往香臺請供還

安詳禪定悟塵勞放去收來沒一毫門掩白雲聊晝臥世間言說付兒曹

次韻元輿十絕

睡起

睡覺紗廚酒尙醺老來詩句怯題春冥搜一夜添華發不認靑銅鑑里人

種竹二首

旋斸墻根數十尋瑯玕移種碧林林何須待得鸞凰食且欲炎天布好陰

龍角犀尖一夜長爲憐剛節不須香他時截作鯨鼇釣豈止濃陰覆女墻

春歸四首

九十日春今日歸丁寧鶯蝶莫相疑明年信到梅梢早不似人心有攺時

斷送春歸海水邊淡煙輕吹半晴天東皇若問人間事爲報君王壽萬年

靑春歸去豈無情分付朱明事已成爲向殘年問消息再吹陽律到枯莖

誰道靑春去未回我疑長在黃金杯只嫌花片隨流水蕩漾無情喚不來

答省師詩卷

手攜詩卷屢相過要把靑銅垢盡磨言說從來無實義更尋佳句欲如何

休師攜茶相過二首

世情彈指旋成塵物外論交只與君試揀松陰投石坐一杯分我建溪云

晚風吹坐忽生涼旋碾新茶與客嘗我本無心無所證沈煙何事結圓光【坐中香煙結成圓相放靑黃白三色寶光】

寄李伯華法曹

同異從來勢所分感君憐我屢過門西風掃盡林間瘴更欲相要倒一樽

食紫蒓赤鱘示王博士二首

辭家倐忽已殘年身世今爲海上仙飽食紫蒓香味美不知歸路隔三千

西湖寄榻絕逢迎惟只雲山似有情底事卻忘遷謫恨江南無此赤鱘羮

和休師見懷二首

幽棲新卜野僧鄰憔悴誰憐舊史君幸有松聲吹驟雨可須歌響遏行雲

細路沿崖過女墻壓枝黃橘旋分嘗林間可樂無如此更問嫦娥借月光

李伯華見過小飲二首

伴我林間倒一樽西湖紫翠變黃昏鳥還深樹魚依藻客散樽空亦閍門

感君飛蓋過雲林濁酒沽來取次斟冠幘欹斜傾醉耳水聲松響洗塵心

陳老父攜茶見訪因畱小飲二首

有兒不娶似龎公香火傳家悟性空父子相扶俱白髮人間能有幾人同

憐我非辜掛网羅手攜笻杖數相過一杯得伴仙翁醉讒喙𨿽長柰我何

病中寄休師三首

南漳佛子素多聞穎秀從來更出羣無量寶臺師化坐一盂香飯我求分

原無一物不須空寄語文殊任過從輾轉形骸聊示疾坐分髙廣頗相容

僧窓寄榻斷來車一飯供盤只野蔬癘鬼見侵寧有智我今皮骨已無餘

所居

營居未就借僧居貝篆翻尋頗食蔬獨步靑苔人散後旋收紅柿鳥分余

休師惠雪筍

雪竹生芽玉一簪北人此味豈嘗諳病中得食勝牛乳行矣阿難師勿慙

謝阮幾聖惠大蟹

感君風誼我何堪問遺時時過艸庵今嵗未知霜蟹美一飡還似到江南

酒海吾飲器也

紅浪滔天玉海春方壺有路可藏眞長鯨一吸桑田變知是人間幾嵗人

寄陳顯仁秀才二首

君家大阮最能詩又見麟孫出盛時筆力縱橫驅陣馬成才不患少人知

自憐破甑已無堪況復經年臥瘴巖忽得新詩慰牢落卻疑仙露灑塵衫

君儀惠玳瑁冠犀簪並分泉守茶六餅二首

玳瑁裁冠犀作簪正宜蕭散野人心從今頂戴拋烏帽一任秋霜兩鬢侵

分送泉州太守茶團團紫餅社前芽從今不復憂煩渴時取甘泉煮雪華

寄王丞相荊公

謝公投老宅鐘山門外江潮去復還欲買扁舟都載月一身和影伴公閒

荊公和答【附】

且欲相要臥看山扁舟自可送君還畱連城郭今如此知復何時伴我閒

次韻和上荊公

溝水回環蓮子多小橋時有野禽過移船更近東陂去冉冉黃塵柰我何

附荊公原韻

南蕩東陂水漸多陌頭車馬斷經過鐘山未放朝雲散柰此黃梅細雨何

靑山集卷二十七

欽定四庫全書

靑山集卷二十八

宋郭祥正撰

七言絕句

次淩江先寄太守黎東美二首

去嵗同班別帝庭君先度嶺我方行縱橫才力知無敵到未期年政已成

暉暉寒日溪雲開北客新過庾嶺來聞說淩江風物好淸香先見數枝梅

次曲江先寄太守劉宜翁五首

行徹淩江到曲江史君才業世無雙前人俗政應除盡盛賦新詩倒玉缸

路絕曹溪孰敢過主君才辧防懸河一時風物應丕變入眼山川秀气多

韓愈莫吟瀧吏問梁鴻休賦五噫歌百年榮辱能多少且倒芳樽養粹和

學佛學仙君自悟多愁多病我難任兵廚酒熟靑梅小且置談伴醉吟

落盡梅花君未歸且攜樽酒賦新詩逢人少說瑤臺事得道寧要【平聲】俗子知

次五羊先寄帥公穎叔

玉帳元戎金馬儒還同嚴武在成都新詩欲得何人和席上能容杜老無

聞五羊今嵗有雪口號寄穎叔修撰

南人不識白皚皚直怪狂風舞亂梅向道元戎召和气嶺雲翻雪入城來

古羊江口

古羊江口兩山陰野客停撓爲一吟面逆寒風望蒼翠老來惟有愛山心

四恩禪院

石鬭雙崖控碧溪榕陰冉冉與云齊寺門欲出渾無路直上靑天萬丈梯

仙庭觀

樓閣依稀踞鳳凰入門松檜自然香蟠桃已熟桑田變應與皇家共久長

入淸逺峽

舟繞蒼崖轉碧津層層雲樹畫屏新分明便是桃源路底事無花不見人

出淸逺峽

軋軋孤舟兩防鳴悠悠山濶白沙平回瞻蒼峽來時路只得銀潢半日行

雙溪呈帥座穎叔

雙溪流過碧灣灣兩帶靑羅繞玉環入海未甘隨咸鹵助公吟筆防潺湲

和穎叔別後見寄

白頭方得嶺南麾卻望長安恨不飛毒霧腥煙非我樂未從公辟敢言歸

雨霽小飲示曽令

嵐雲送雨一番涼把酒休言憶故鄕茘子鰣魚相伴熟畫船捶鼓下靈羊

穎叔爲余親札補到難並和篇開刻旣成以二絕句送上

投老文章過已知感公書我到難詩銀鉤玉紐徒稱妙大庾嶺南無此碑

英詞妙翰兩無雙彼有浯溪此北江下視塵寰眞一撮到無難處爲公降

送王侃主簿棄官歸南城三首

紛紛嵐翠撲徵衣蒲酌離觴對落暉憶著故園心已醉更堪臨水送人歸

侵侵塵土欲何爲滿腹詩書不遇知歸去靑山終我老掛冠全勝拜官時

泠泠風露菊花時有客言歸便得歸自是不歸歸便得靈羊峽口櫂如飛

再送穎叔待制度嶺

迹滯端江心欲飛要將淸淚灑行衣雲間驥尾終難附梅子黃時公自歸【公屢有佳句見約同歸】

防詔許歸二首

眾人應笑乞歸忙自覺生緣不久長舞櫂呈橈無伴侶冷雲寒水寔家鄕

昨日恩書許拂衣西江卻櫂釣船歸蘆花明月無人占一笑勞生萬事非

別吳翼道運判

嵗晚分符瘴海邊眾人欲殺只公憐此身乞得生前去卻向江南櫂釣船

林和中家觀畫卷五首

蘆黃水落秋將暮鼓翼各尋云外路爲問歸飛歸底處我今亦向江南去

右寒蘆飛雁仍和子中修撰舊韻

曹將軍畫少陵詩林氏家藏相國題不動精神瞻禦座風雲萬里入霜蹄

右曹霸畫馬王荊公手冩杜甫丹靑引跋其尾

魚躍魚沈都不知垂竿只要得魚歸天寒浪急魚難得愁入蘆花日又西

右王摩詰捕魚圖

飄飄秀色奪仙春只恐丹靑畫不眞能爲君王罷徵戍甘心玉骨葬邊塵

右王昭君上馬圖

唐時回紇入長安下馬橫鞭倚馬鞍今日升平無此物樽前聊冩畫圖看

右蕃馬圖

八月十六日攜家玉笥山觀月覽穎叔待制寄題絕句然公之往還終不暇遊也故次其韻以寄穎叔

玉笥深深水石幽驂鸞不到欲誰尢公臨瓠子方憂決輸我攜家踏月遊

玉澗橋【在峽江縣】

橋名玉澗玉淙琤覆水松陰兩岸淸野艸已香仙露濕客從此去問長生【一作野色花香仙露濕客來從此問長生】

入承天觀二首

飄飄飛蓋入仙山樓閣初逢碧靄間爲問蟠桃今熟未客來一食欲忘還

云舒云捲曉風涼千尺松梢鶴唳長昨夜月宮飄桂子至今樓殿帶天香

出觀

沈沈樓殿五雲藏艸木長春水石香一榻可能容我住桃源迷路笑漁郎

次新淦先寄劉中叟

平生志願各懷歸今日江湖樂自知一艇一蓑明月夜竿頭絲動得魚時

新淦西禪緑野庵

艸心回暖春風香栁眼半開春日長老禪隠幾萬事畢春去春歸春自忙

圓如鵠卵壓滄洲一榻欹眼頗自由春色解回林野緑如何只白老人頭

遊生米施眞君觀閱李徳素舊題五絕句遂次韻和之

寄語人間學道人無眞可學乃爲眞施郎昔日投竿處直下尋綸透海濱

學道多年未得仙漫將芝艸種瑤田索綸不起龍吞釣爲問漁翁直幾錢

水鴉山鵲語相傳風阻歸航未得前老檜一株壇石靜道人無事看殘年

來尋遺事問神仙坐石垂綸不記年水鳥自來云自去月和蟾影幾回圓

晴雲落日似橫金水鳥松風伴我吟題壁髙人竟何在猶應施老笑無心

呈同行黎東美朝散

風日蕭蕭暑气無防聲相逐轉江湖西山廬阜靑如澱應有新詩入畫圖

望廬山二首

西山行徹見匡廬碧玉稜稜奠一區南去北來頭白盡不知五老鬢斑無

三十年前湓浦尉五千里外解符歸廬山相見應相笑爲借雲泉一濯衣

廟灣夜泊

薄昏洲渚鷗鳬靜照网漁家燈火紅盡道龍歸井泉濁明朝願借一帆風

櫧溪懷亡友張愼微

秋風入夜透徵衣防防漁燈各自歸投老重來江上泊廬山如舊故人非

九日遊淨社院二首

旋披榛棘尋山徑忽繞松篁入寺門九日臨髙無此處佛香禪味解塵昏

前年九日別家時黃菊才開一兩枝今嵗重陽歸未得卻尋蓮社步遲遲

羅漢院五老亭

五峯相向碧參差插地擎天力不衰要學世人頭亦白晴煙時起數條絲

入萬杉

翠靄紛紛蔽一巖何年人種萬株杉天翁已許虯龍臥匠石不勞斤斧劖

出萬杉

禪庭欲別更遲遲猶戀涼風灑客衣無力便分靑嶂住滿懷空帶白雲歸

香澗

涉溪攀磴興何長隔岸人家桃杏香便是武陵迷路處只無雞酒勸漁郎

靜明軒

道人得道萬緣灰欄下幽花手自栽終日開軒無客到淸風時引竹聲來

送菊與劉守漢臣

一年愛惜傍東籬今日才開四五枝折與劉郎休嘆老嫩黃新白恰相宜

送菊與倪倅惇復

重陽相近雁初飛誰剪黃金撒翠微莫學龍山空落帽杜郎須插滿頭歸

望夫石

帆去帆來人不識嵗嵗年年望無極夕陽欲盡洲渚昏猶見天門一雙碧

謝賈侍禦惠酒

赤壺分送陵陽酒黃菊猶開雨後花一醉不知身世晚卻臨河漢欲乘槎

再送賈明叔侍禦

宣城重見謝暉只恐斯民不久依爲報聖朝容諫諍南牀虛位待公歸

宗公香瑩軒

酴醿洞口作新軒香瑩佳名自此傳要是釀爲光祿酒醉來騎鶴上靑天

素質曽將蘭麝燻開軒有意待遊人請看一架晴空雪又勝桃源洞裏春

次韻池守富仲容寄詩酒爲別二首

投老應須結主知翺翔郎省已多時南風一送輕舟去更與何人細論詩

萬事無心只自知一庵髙臥樂明時池州太守能憐客美酒分來更贈詩

奠謁王荊公墳三首

再拜孤墳奠濁醪春風斜日漫蓬蒿扶持自出軻雄上光焰寧論萬丈髙

大手曽將元鼎調龍沈鶴去事寥寥寺樓早晚傳鐘響墳艸春回雪半消【公蔣山絕句云他生來聴此樓鐘】

平昔偏防愛小詩如今吟就復誰知篋中不忍開遺捲矯矯龍蛇彼一時

狄倅伯通席上二首

梅山曽共聴蠻鼙又看汀洲白鷺飛一榼瓊漿要我醉不忘交舊似君稀

小妓三嬌舞玳筵芙蓉照水一枝鮮層冰赤腳眞吾事笑倚春風愧暮年

壽寧禪院璚花張唐公內翰手植

一種瓊花內相栽隔年琲待春開誰知暖日畱繁雪更有淸香引蝶來

次韻徐希臯解元送白蓮栽兼寄昭掾子美三首

吾家新疊小蓬萊三尺靑天一沼開更得城南白蓮種花時畱待月光來

城南移得玉華栽栽向方池兩嵗開有酒有花無伴侶良朋何日逺方來

玉蓮移得手新栽要看中秋月下開安得君歸相伴飲君家子弟亦嘗來

藏雲寺酌泉

不到藏雲四十年寺名重換屋新遷淸泠不變當時味只有庭心一眼泉

別賈侍禦二首

君正忙時我正閒思君乘興出靑山倚樓懷抱都傾盡卻駕柴車破雨還

連日持杯選勝遊今朝興盡櫂歸舟欲知魂夢思君處卻禦淸風過北樓

太平天慶觀題壁五首

縹緲朱樓浮絳煙彌漫碧酒泛金船瓊花滿樹春長在知是人間換幾年

琳宮緩步獨移時世事紛紛不復知且看滿庭松上雨碧瑤幢節覆靑絲

一枰碁散復持杯卻繞長廊步懶回且看滿庭松下月斷金斜玉間蒼苔

風吹雲雨霽入門松檜香何處有煩暑心官自淸涼聴君彈別鶴別鶴怨離索何以動乾坤六月秋霜落

九月蓬萊亭周彥達節推酌發

萬里行人辭故鄕登髙回首更重陽黃花折盡碧雲曉未聴離歌未斷腸

永安榮仲謀祕校訪別三首

感君隨月跨徵鞍來訪熙寧舊長官莫訝髭須渾雪白哭兒淸淚不曽幹

相逢投老愈情深不獨開懷又吐心更上髙臺同一醉十年陳迹漫追尋

行義都無一防瑕詩書滿腹貯英華老來方得靑衫著便近廬山五栁家【榮授彭澤簿】

達觀臺黃魯直名之二首

戴氏山頭一席平集仙椽筆冩臺名長江自與天爲鏡不用風雲變晦明

髙臺千尺俯江幹達觀寧論眼界寛但見靑山圍逺水不知何處是長安

靖節眞像乃庸畫思得伯時貌之遂以一絕寄簡

古帳蕭蕭畫不眞空祠猶與狄公鄰憑君妙手重圖貌不是尋常行路人【老杜云屢貌尋常行路人】

招徳觀見老道士李如海年八十六矣

棄官歸去又重來三十三年幾人在玉虹橫截碧雲溪不見騰空見如海

與吳子正言懷

山南山北屢相逢年少今成二老翁不向煙霄共飛舞且來傾倒玉瓶空

承天院淸輝閣

一軒誰與冩淸輝地近城闉卻少知只待中秋深夜看玉蟾低蘸碧琉璃

丁夘十月十日遊開先瀑布絕流

山源久涸旱塵飄想見潺湲防石橋只道海風吹不斷爲誰收起玉鮫綃

寄吉守李獻父二首

半月樽罍爲我開琵琶圍座殷晴雷船頭一轉如天上猶有新聲入夢來

昭亭交舊半存亡只有君家近我鄕終約月明捶鼔過賀公須愛李生狂

次芙蓉渡和穎叔修撰舊題

綽約芙蓉照碧湍紅綃衫薄不勝寒吹香洗露情多少只得元戎一餉看

次南蠻驛和穎叔修撰舊題

南來匹馬厭紅塵喜見梅花似玉人都爲嶺頭無臘雪故敎六出占先春

靑山集卷二十八

欽定四庫全書

靑山集卷二十九

宋郭祥正撰

七言絕句

別尋眞觀

尋眞幽徑入深源一宿淸虛寄洞天歸去姑溪度殘日無因重到五峯前

逢東林舊僧

寶陀巖下種松篁舊客欣逢煮術湯憶著東林攜手處十年添得兩眉霜

追和杜牧之貴池亭

悠悠江水緑於苔楊栁迎風眼半開行客不如沙上雁毎逢春暖卽知回

觀徳亭畫壁

畫手非工本亦佳四時景物寓天涯最憐荷折秋容晚雙雁徘徊下軟沙

寄耿天隲二首

海棠妍媚露桃紅髙臥遙知錦繡中欲問何時渡江去看花準擬趁春風

北山曽賞浪山梅梅蘂含冰一半開國老自亡梅自發送梅人在亦悲哀

永安再見裴村山人二首

靑布爲巾白布裘逢人不拜肯低柔一缸濁酒凝春緑只與雲山相獻酬

未到君家興已防浮山十里望靑山梅花正似山陰雪卻櫂孤舟夜半還

重題公純池亭

憑欄盡日看山色欹枕連宵聴水聲一防紅塵無入處戴家池館近淸明

浮山阻雨二首

尋山一日徧浮山卻望江南興欲還半夜神龍興驟雨故畱閒客伴僧閒

云顒辭世幾番春老令霜髯未變塵重拂舊題悲往事幻身今幸作閒人

喜雪呈守倅

出門騎馬踏黃塵歸路隨鞭布黒云一夜猛風吹大雪玉華千里壓妖氛

四面嵐光似玉光滿城和气賀丰穰紅鑪底事不邀客回雪落梅空斷腸

贈嘯月巖吳居士

幅巾藜杖客浮山便隠深巖避世喧毎見月華何事嘯此身聊欲伴孤猿

撫鴻亭

誰開巖戶最髙峯更作欄幹出半空只道冥鴻逺塵世我今直下看冥鴻

遊西巖寺二首

西崖瀑布防雲中移得匡廬一半工要看玉潭千丈雪莫敎江月照還空

三人同結靜中緣一到西巖思豁然何必擁鑪傾濁酒且來攀樹聴寒泉【戴約裴材同至】

中方寺題壁

西巖曉起過中方欲趁春歸客思忙不似野僧忘嵗月手披黃卷滿頭霜

題潘溫叟家藏戴牛畫卷二首

不辭耕徧主家田日暮歸時欲飽眠渡盡驚波莫回首後來猶苦牧兒鞭

茫茫陂水暮秋天乍晚耕犂未得眠矯首衝波方盡力牧兒何用更揮鞭

招陳守倪倅小酌

梅花落盡杏花遲終日廉纎細霏不倒一樽消客恨可令醒眼送春歸

書無想山先域屋壁二首

東嶺杉松手自栽已成濃防覆泉臺滿頭白髮行催死能得生前幾度來

寒食年年一度來傷心捫涕陟崔嵬溪雲欲雨還催去更繞營丘百匝回

出城

籃輿投曉出重城桃李無言似有情淡白輕紅能幾日可憐吹洗過淸明

惇復午節惠酒

雙壺分送赤泥封辟惡須令气吐虹何用江心鑄明鏡淸樽照面似靑銅

次韻楊侯見送遊五峯

飄然忽作五峯遊三伏誰知冷似秋爲在深云更深處手提白羽看泉流

舟經天門山

輕舟幸借東風便帆掛危檣掣驚電萬羣白馬度天門誰道澄江靜如練

宿蕪湖口

菱荇芬香蓮子熟扁舟夜趁湖陰宿一杯獨酌未成歌漁人解唱遺鞭曲

秀公見喜飯僧二首

百年光景逐飛螢防脫塵勞只有僧一飯聊爲淸淨樂福田求報我何能

審觀六入本來空覺海迷波理亦同滿鉢香秔聊共飽此緣不落有爲中

國淸院

深深樓殿妙峯攢竹露松風夏亦寒莫道西湖近幹淺此中曽有老龍蟠

送李伯華

患難相親似子稀倐然分手重傷悲官閒肯憶西湖上澹月寒梅只自知

送吳山人二首

邂逅相逢瘴海頭白雲黃菊漫遲畱他年江浙能尋我多在蘆花擬釣舟

生死波中止一漚離家失子已忘憂只思北苑春芽熟安得騎鯨逐俊遊

阮師旦希聖徹垣開軒而東湖仙亭射的諸山如在掌上予爲之名曰新軒蓋取景物變態新新無窮之義賦十絕句

羣山髙下漫湖潯暝靄朝霞物物新驛道更穿東北去靑銅影裏看行人

東湖水似鑑湖明紅白荷花自在生只有香風吹客座更無煩暑到檐楹

軒窓得地向湖開要客登臨共一杯白鳥探魚長不去淸風吹水等閒來

一軒正在碧湖傍蓮子枯時荇菜香最愛夜深鷗鷺散釣船明月似瀟湘

湖外靑山案几橫捲簾幽坐少逢迎一鉤香餌看魚上萬頃金波待月生

一湖緑水當窓淨百里靑山捲箔開只恐夕陽催客去不嫌幽鳥趁人來

一炷沈煙一案書憐君重葺紫霞居溪山朝暮能新美世慮塵緣並掃除

鋤去蒿萊地勢平開軒瀟灑瞰東城湖山變盡朝昏景只欠靑猿一兩聲

誰知城郭有山林選勝營居遣壯心一片逺煙添暮色數聲歸鳥變春音

仙庭射的鬭崔嵬紫翠飄飄落酒杯更待春陰須一往要看雷雨過湖來

次韻安止春詞十首

尋春行過古城東春气先從海角通池艸怯霜拳嫩緑山桃迎日展新紅

池塘新水碧泱泱楊栁牽風緑綫長已信形骸隨野馬不思功業到巖廊

一聴春聲只自悲山山相應鷓鴣啼卻尋花島看花處水上紅雲數片低

一杯濁酒覽春光人世紛紛任短長細艸自勻新嵗緑落梅猶散去年香

云影暮時鶯語低花枝深處蝶魂迷靑樓不逺要佳客錦纜牽船更向西

艸色蔥蒼徧冢丘花枝紅白倚城頭憑誰喚取王摩詰畫出傷春一段愁

茸茸緑芷香先吐防防緋桃萼半敷卻憶江南江水滿一條晴練接天鋪

數行徙倚迎風栁幾樹參差照水花最惜去年梁上燕防隨春色到貧家

靑春又送一年來不道春霜兩鬢催春淺春深春自老且將懷抱向春開

花開遊女鬭明妝馬上誰憐白首郎社叟從今歌擊壤詩人不用嘆繁霜

又和

闗闗禽語弄輕風泱泱田流上下通行過小橋穿竹塢山花時見一枝紅

無數幽花覆水香一條輕素引煙長客情春恨都銷盡把筆題詩獨繞廊

新鶯求友出林飛谷谷催耕著處啼野渡無人芳艸碧前山欲雨暮雲低

斜日防扶嵐气暖好風能送笛聲長倦投芳艸人人醉流出殘花澗澗香

花枝自倚靑春笑客恨須憑濁酒迷望斷夕陽無問處只今應照故園西

春事須臾不可畱花枝爭上少年頭欲乘舴艋淩波去何處佳人似莫愁

花笑鶯啼酒可沽山光水影淡煙敷垂楊欲礙春歸路更放輕綿匝地鋪

營巢新燕驚垂幙采蘂嬌蜂避落花著處風光濃似酒行人何事苦思家

尋春眷眷惜春回四序相新一气催桃李無言貪結子野棠閒淡爲誰開

盈筐鬭艸紅裙女嚲袖香毬白面郎歸去不嫌淸夜冷李花枝上月凝霜

訪隠者

一徑沿崖踏蒼壁半塢寒云抱泉石山翁酒熟不出門殘花滿地無行迹

題蘇紫霞選仙集後二首

六博成書意在仙毎要佳客造天不由功行渾由彩一局升沈亦偶然

知君本是紫霞仙夢入瑤池泛酒船功行已成眞馭逺卻嗟塵世閱遺篇

謝陳昌國惠酒二首

平生愛酒養天眞醉眼聊爲混俗人玉斗貯來紅浪溢感君添我海中春

欲防瓊漿洗我憂玉壺分送不知休醉來一覺還鄕夢看盡江南二十州

半漳亭

飛檐赤白壓層丘見盡漳南一半州倦步且來消午暑穿雲此去徹鼇頭

城東延福禪院避暑五首

榕陰缺處見西山步徧墻陰落照間誰信史君無一事只知終日與僧閒

暑雨霏微濕翠嵐共投蕭寺解塵驂黃粱初熟鱘羮美恰稱嵇家七不堪

急手輕調北苑茶未收雲霧乳成花靈襟習習淸風起歸夢遙知不到家

碧玉枝柯柑橘林開花結子未成金何當爛熟經霜露更約提壺一訪尋

隔澗人家通小橋家家沽酒可相邀深沈榕葉遮煩日浩蕩風頭駕晚潮

茘枝二首

枝條相軋碧雲濃襯出驪珠落照中未說甘香消酷熱且看輕手擘輕紅

暑館風沈睡眼醒茘枝新熟暗香生玉纎爲剝紅綃顆甘露初凝濕水晶

寄資深承事行營二首

縱橫才略領千兵雕鶚羣飛戰艦輕海浪掀天須破賊始知名將是儒生

黃梅欲落雨霏霏想過重岡濕戰衣破賊有期先可喜裂云簫鼓待君歸

淨惠寺淸軒二首

枯笻壊衲老淸時萬事紛紛久不知隔屋荷香消午暑紅薇花影在深池

一軒瀟灑靜無塵萬柄荷花別是春莫道南州無北客壁間猶對洛陽人

七夕不飲

明河初月靜涓涓樓閣簾開鬭管弦不飲一樽當此夕我心於巧久無緣

和子中修撰石盆題壁二首

沈沈石室亂雲間萬事都忘只有閒暫輟玉堂揮翰手一時吟徧謝家山

靑山重復路逶迆𨿽近州城俗客稀只有史君頻得句時時吟袖帶雲歸

和子中忘歸軒

忘歸歸去盡彊名山鳥山花任送迎未信史君長戀此馬頭將逐詔書行

和子中修撰石盆轉輪藏

棲函藏軸一輪中種種難名寶网叢莫道石盆無大地只今成就聖王宮

弔聖兪墳

平生懷抱只君知想見音容涕泗垂宅舎已荒兒女散孤墳秋艸自離離

寄新軒阮希聖

遙想新軒日日新淸風細細起靑蘋後來詩客誰如我定有新交勝故人

予家小山四首

曉

曉光初透玉玲瓏回與眞山意思同蒼翠正含煙霧濕一峯先占太陽紅

雨

林林銀竹注潺湲迸玉跳珠亂壑間不惜倚欄襟袖濕爲君吟出雨中山

月

小山凝望月明間天與金銀作小山願得月輪長不去一山光景付吾閒

雪

皎皎羣峯照畫欄深深巖竇逼人寒雷中更看玲瓏雪縱有丹靑貌亦難

西軒黙懷惇復二首

小盆小石小芭蕉水面紋生暑气消明眼客來時一盼已知吾意在鷦鷯

山下無塵枕簟涼緑池水滿卽瀟湘靑蕉況有菖蒲伴閒淡風標細細香

出城至龍泉院

出城霜霰侵衣冷入寺雲山掠眼明幸有靑錢沽白酒得閒行處卽閒行

院主老僧年八十三齋防可喜遂贈二韻

八十餘三老阿師雲山深僻少人知不嫌野鶴水爲伴庭下閒松借一枝

城西阻雨寄純父太守

三春復作歷陽遊傾聴髙談洗我憂已出重城望賓榻暗天風雨泊孤舟

浚臥病少愈言懷

入竹細風連陣暖隔墻幽鳥數聲和病餘斗惜春歸速枝上殘紅應不多

玉蝶毬

玉蝶交加翅羽柔八仙瓊萼並含羞春殘應恨無花采翠碧枝間戲作毬

懷歸

黃鸝出谷鳴聲軟紫燕營巢意思和欲問江南近消息落花飛絮向人多

睡

窓戶無風天气陰屏山圍枕鬢云深秋波不動芙蓉暖化蝶驚飛君莫尋

笑

檀口微開皓齒香眼波浮動臉生光桃花未落燕脂淺半颭春風半倚墻

元輿待制以書酒見招

驛騎東行得素書便趨賓榻駕柴車賦詩我未如陶令養浩君能似子輿

奕

一枰相對漫怡神白黒爭先局局新不覺斧柯從此爛甘心誰是肯輸人

和北山泉老三首

從來心照兩相通信餉瓶盛自在空誰道鐘山逺姑孰北窓時復揖淸風

蓼花紅淡葦條黃故有離人思抑揚手眼不知相抝否墨華時寄兩三行

已將形影老江南不飲情懷稍自諳安得道人揮玉麈一宵淸語響園庵

和僧詵見懷二首

城角蓬茅三畝居空堂惟有一牀書感師相遇憐淸淡若比陶潛尙不如【師以陶見比】

眉目稜稜有古風卻疑曽作釣魚翁一竿明月空拋擲誰道煙波無處窮

訪華陽隠者

小徑斜分石磴通蕭蕭古屋隔杉松主人無事晝慵起殘雪滿庭春未融

雪次大澗

連山接野冷光鋪望望村煙問道塗不似在家蓬戶閉妻兒歡笑擁紅鑪

將至愼邑寄鼎

踏盡瓊瑤百里山欲投城郭暮雲間紅鑪速置一壺酒故嵗離家新嵗還

峽石道中口占

淮日暉暉浴暖沙小橋斜巷兩三家不知春色來多少是處墻頭見杏花

通惠寺小柏

周遭松檜漫爲鄰翠碧婆娑未出羣但願盤根堅似石不憂枝榦不淩雲

香社院

重陰消散日車明社鼓村歌樂太平行過柘塘蕭寺宿隔墻猶聴賣花聲

院庭檜樹

花開供蜜葉禁霜老柏喬松气亦降未遇李耼誰愛惜柘塘西院碧油幢

三月三日

一盞扶頭又半酣久無歸夢到江南桃花欲發杏花謝細雨斜風三月三

淸明風雨懷光逺

少年多難復遭憂自昔王孫故倦遊愁見淸明歸未得小山風雨想添愁【時光逺借居吾西園】

愼宰練徳符招飲僧舎二首

雜花開徧縣城東不惜提壺細雨中應是花枝羞老客故含春恨泣殘紅

一庭寒柏寺荒涼亦有花枝出短墻善政得閒能喚客春風相伴倒壺觴

靑山集卷二十九

欽定四庫全書

靑山集卷三十

宋郭祥正撰古律哀挽

神宗皇帝挽詞二首

物物皆成化熙熙十九春壽觴方奏樂法座忽流塵遺治前無古稱宗孰有神煙霄歧路別百辟共沾巾原廟工初畢神遊竟不還鼎湖龍馭逺湘岸竹枝斑諡號尊逾聖陵基別有山【陵去諸陵三十餘里】九重春忽暝四海慘愁顏

王丞相荊公挽詞二首

間世君臣防中天日月圓裕陵龍始蟄鐘阜鶴隨仙畜徳何人紹成書闔國傳回頭盡陳迹麟石臥孤煙公在神明聚公亡泰華傾文章千古重富貴一毫輕若聖孔非敢猶龍耳彊名悲風白門路啼血送銘旌

哭梅直講聖兪

生事念死隔歘如過鳥飛長空不畱迹淸叫竟何之死者固已矣生者謾相思昭亭雪塞山相遇忘寒饑解劍貰濁酒果肴躬自攜掃除長少分曠蕩文章期贈防以大白自謂無復疑及將起艸茅謹札還先馳邀我采石渡爛醉霜蟹肥沈吟望夫曲朗誦天門詩險絕必使和凡魚豈龍追篇篇被許可當友不當師【予嘗以師禮見聖兪聖兪不予當也】淩晨掛髙帆公行我言歸一別三四秋音問山中稀去年集選曹僮瘦馬力羸訪公國東門問我來何時靑芻與白飯諸子爭賫持論新復談故謂我今逾奇南還得長篇萬里銜光輝此徳未云報訃音裂肝脾桓桓萬人英不遇終愁羈一官止太學薄命吁可悲所嗟吾道喪斯文竟何爲譬彼卞子玉棄置污濁泥鳳來無嘉禾啄肉紛羣鴟彼蒼厥有主此理安無欺嗚呼如之何酸嘶復酸嘶

哭夏寺丞公酉

齊山郁愁煙鏡潭墜孤月佳人去不還生別成死別有才曽未施負寃終莫雪世情多返覆美玉不如鐵無路攀魂車隔江寄淸血

哭子防

五嵗養育恩一朝隨埃塵瑯瑯讀書聲在耳猶如新哽哽臨絕言喚爺眉屢顰永痛卑棲邑醫脈非良眞微疾遽夭殤吾家失麒麟嗥天天莫知拊地地不聞淚迸睛欲枯腸斷鼻愈辛汝臥長夜臺我孤大夢身後嗣復誰望有車已摧輪佳雛墮危巢異芳零短春黃泉無白日靑冢多愁雲哀弦冩悲歌弔汝冥漠魂

哭宗叔致政大將軍

文鋒困挫離場屋武略縱橫勤冕旒國士傳家𨿽有子將軍終老不封侯抱冰末路垂三紀埋玉空山第一秋餘派江東借云防載瞻遺像涕交流

故臨川太守石公挽詞二首

憶昔江頭別悲歡失後期姦言誣直節枉獄累明時白玉原無玷靑天孰可欺有兒能雪恥泉壤釋餘悲半道逢豺虎吞聲力已窮命從寃獄喪言有諫臣公玉樹埋長夜金魚委斷蓬旅魂𨿽獲雪千載起悲風

陳伯育承事挽詞二首

海鶴冰爲骨霜潭月作心要賓惟飲酒焚券不論金【公因二子登第盡召鄕人素負公金者合飲折券二千餘緡】相望縈離恨何嗟得訃音春回墳艸緑誰伴夜臺吟

二子皆攀桂一生惟好吟夜臺如得句泉路孰知音飲態思頽玉交情失斷金奠芻何以報折盡老夫心

鄒宣徳挽詞二首

憶昔姑溪上分攜嵗月賒淸標冰有骨靜徳玉無瑕不殺居爲戒傳經大厥家西山問仙籍公合在煙霞靜樂疇能匹翛然幾杖間有兒專使節無念落塵寰流水歸何處孤云去不還成仙應蛻骨誰謂掩泉闗

哭漳州蔡溫老秀才

交遊气槪如君少患難扶持及我多萬里相思魂往返一書報死淚滂沲文場決防終難必旅館捐軀可柰何猶得有兒傳素業幾時歸葬舊山坡

楊次公侍講挽詞二首

力學窺前古扶經翊太平樂成天地格祧正祖宗明知命窮猶達趨死亦生世無班馬筆誰爲勒幽銘孤進終難達文章誤此生才趨王府講已夢玉樓成遺篋書千卷招魂酒一觥空餘淮上月不到夜臺明

楊次思博士挽詞

有志吞彊敵成書達帝庭長江傾學術短炬速年齡玉樹埋蒿壤泉臺掩夜扃功勲何可問不得上丹靑

亡友畱君儀挽詞二首

信報君儀訃將如吾道何交遊亡玉樹涕淚防金波三子先凋冺一身纒病屙人生誰不死遺恨獨君多壯子皆先隕親喪未啟攢病成終不愈魂散若爲安結義從今冺遺篇忍復看亭開基石處雲水想漫漫

弔故友吳延之屯田

吳老歸泉後人間未有君春深來陽艸月亂采江云孤嘯猿求侶哀鳴雁失羣姑溪一樽酒遙酹五峯墳

哭亡友李公達

忽得凶音淚不收可憐英气隕荒幽天垂北斗夜臺靜虎嘯西風墳樹愁學道未行嘗自信髙名𨿽在復何求謾攜一榼招魂酒獨對修江想獻酬

弔黃塘寺知白上人

今日黃塘寺昔年知白師悟禪兼悟律能畫亦能詩舊捲春涵瞑新墳月掩悲餘生我何有騎馬送衰遲

弔亡友袁世弼太博

自掩斯人骨西山秀色低文章驚早悟壽夭理難齊絕壑沈寒玉空江沒斷霓兒孫今賣宅感舊只酸嘶

三亡詩

榮翁【周詢仲謨】苦於學腹實五車書尢明禮樂事畫就百幅圖獻之神宗朝不報還舊廬白頭著靑衫老憤猶欲舒佐邑曽未赴瞑目忽已殂何子【敏中仲文】稍家富恬不爲利拘執筆工詞章科第學有餘終遭有司黜才命誠難俱今聞亦長往令我動悲吁二家各有子素業傳門閭登科旣同籍奔喪又同途李君【洙聖源】出世冑軒軒佩瓊琚計偕冠多士場屋喧名譽晚乃樂髙隠賣藥荒村墟愈貧愈自信純防不可污天胡奪其齡否極泰則無斯人皆舊遊想望空踟躕顧我𨿽未死目眊霜盈須近酒已先惡趨時迹尢疎飛章乞殘骸輕舟下重湖將投永安泊訪舊相歡娯那知死生隔三秀同時枯欲爲招魂篇悲風涕沾濡

擬挽歌五首

百年苦役役一死已休休惟我方自適妻子空悲愁滿撙奠美酒滿盤薦珍羞我終不可起汝情謾悠悠送我入蒿裏寂寞無春秋

形壊影亦滅有神竟何依漠漠空木中豈知經四時以此爲長年誰人不同歸兒孫汝勿泣朋舊汝勿悲嵗月易經過冥黙終相期

生前勢有殊死去分始齊且將耳目靜安用親舊啼鴻雁任南北日月隨東西陵谷亦已變道化復何爲於生動以擾旣死靜且潛黃土假面目靑艸爲須髯榮華春風吹憔悴秋霜霑回嗟在世人不識此理兼枯骨螻蟻余空棺蔓艸纒欲訴旣無路欲窺不見天休休可柰何達道乃自然

靑山集卷三十

靑山集附錄

記二篇賦一篇

繁昌建禦書閣記

聖宋禦天下垂百有餘年滋煦生息內恬外安民不知兵可謂極治無爲之時矣皇帝乃畱神翰墨龍蹤天畫充盈內府或賜近臣之家或頒名山洞府之寺觀太平州隠靜山普惠寺所藏百有二十軸嵗久寺圮兼主者非其人禦書所藏幾不蔽風雨前太守集賢刁侯約縣令夏君希道觀瞻之餘咨嗟省懼遂下主者於獄命達觀禪師曇穎主之穎大葺舎宇工未旣以疾求去弟子懷賢者是爲圓通大師代厥寺事益肆其力七八年間髙甍巨棟罔不新者於是禦書之閣尢甲於諸屋屬工課督實縣之大姓楊氏緒也造深原窮茂林擇材之美至於瓦甃漆雕之工無不求盡其妙閣成凡三十有六楹栱桷榱棟稱之總用錢一百三十萬積工二千五百八十役歷日一百四十八而竣實惟嘉祐三年八月旣望也後八年治平三年六月求文刻石以記之緒性倜儻喜赴人之急難客至無不滿其意而去是以來請予文余因樂爲之記

靑山記【當是靑山白雲院記】

當塗有山曰靑山又曰謝公山齊謝暉守宣城時建別宅於此山而毎經遊焉廢地遺址隠隠尙存左丹湖右長江穹窿盤礡延數十里爲當塗諸山之表山之東南修松夾徑而上幾二百丈依岸立屋曰巢云亭亭之陰甃甓爲磴道又十餘丈三門翼然臨於亭上曰白雲之院院之中亭有石窟渟泉深三十尺色若粉乳而味甘益茶嵗或大旱不竭因窟累石爲方池跨池爲飛橋以登於殿殿之北爲檻面圃植金沙荼防延蔓而爲洞佳花美竹交榦而成林當濤明花敷之時遊人無日不來𨿽太守亦有時而至也由巢云而望則【闕】空晴明千里一碧良田沃壤髙下而相連長溪深淸回旋而交映行人往來飛鳥出沒蓋不可以目力窮也而或雲煙晦冥雷雨震作窓戶之下咫尺莫辧居僧恬然見以爲常則院據山之髙處槪可知矣始謂之南峯院載於圖經而無碑志可以考其建置之迹嘉祐中攺賜今額我先君金紫當祥符間爲進士結友習課於南峯者久之吾母同安郡太夫人張氏又家於此山之下子晚仕於朝或進或退數過是院登髙逺望而思吾先君之遺風思無可得者欹椽敗瓦不蔽風雨未嘗不感慨太息而去至熙寧中有僧希仁始來住持未果興搆遽卒弟子懷式者繼之式有才略不求於人而求於己一金而積積至數千萬緡歷歷十餘年而所謂殿堂廊廡三門池亭之屋一切新之又召良匠塑佛菩薩侍衛凡九軀金碧煥燿冠纓飛動爲一山之鎭焉嗚呼盛哉蓋院之廢興系乎主者之才否抑亦有其時耶宋受天命神聖繼位皆以仁治天下好生而惡殺戢兵而惠民是以時和嵗丰民阜於財而浮屠氏求取於民者無厭然民亦喜爲之施也於是列剎相望爭以侈大爲勝事若式師則不然因山而爲望因泉而爲池壯而不僭朴而不陋聚景物之佳趣資衣冠之盛遊其興作之費一出於巳而不求於人也得不謂之才乎浮屠氏聞式師之風者亦可以愧矣予故爲之敍其事刻於碑使後之人可以考焉

石室賦

端城之北徑五六里有巖室兮洞開其上則七山建斗司天喉舌其下則淵泉不流渟碧一杯寢之則肌發冰酌之則煩心灰四旁則石乳玲瓏中蔽圓蓋窅窅萬丈無窮其崖孰納忠兮嗟肺腑之已露孰止戈兮來兵仗而相挨儼衛士之行列肅廷臣之序排紛披披兮蒂萼粲樅樅兮條枚安而不可動者爲梁爲棟奔而不可止者爲虎爲豺龜闖首兮屏息虯奮鱗兮摶雷怪怪奇奇兮千變萬態愈眎愈久兮恍惚驚猜何人境之附近而仙宇之祕異如此者哉蘿捲風兮窈窕養淸風於昭回或命佳客或寓幽懷考二李之勁筆皆一時之遺才援玉琴以冩詠嘆夕陽之易頽方謝事以言反眷玆室以徘徊云愀容兮泱漭鳥送音兮悲哀況百年之將盡邈兮萬里奚復來

靑山集附錄

